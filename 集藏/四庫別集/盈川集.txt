

欽定四庫全書

集部二

盈川集

別集類一【唐】

提要

【臣】等謹案盈川集十卷唐楊炯傳唐書文苑傳稱其文集本三十卷云今多亡逸志僅著錄二十卷云今多亡逸是宋代已非完本然其本今亦不傳此乃明萬曆中龍防童佩從諸書裒集詮次成編並以本傳及贈答之文評論之語別爲附錄一卷皇甫汸爲之序凡賦八首詩三十四首雜文三十九首文苑英華載其彭城公夫人尒朱氏墓銘志銘一首伯母東平郡夫人李氏墓志銘一首列庾信文後明人因誤編入信集中此本収尒朱氏志一篇而李氏志仍不傳則搜羅尙有所遺也舊唐書本傳防稱其盂蘭盆賦然炯之麗制不止此篇劉昫殆以爲奏禦之作故特加紀錄歟傳又傳其駁太常博士蘇知防冕服議一篇引援經義排斥防談炯文之有根柢者知其詞章瑰麗由於貫穿典籍不止涉獵浮華而新唐書本傳刪之不載蓋猶本紀不載詔令之意是宋祁之偏見非定評也又新舊唐書並稱炯爲政嚴酷則非循吏可槪見童佩序稱盈川廢縣在瀫水北其地龍邱去郡四十餘里今址巋然獨存炯令盈川無何卒縣尋罷氏屍其地至今春秋不輟是則因其文藝而更粉飾其治績亦非公論矣乾隆四十一年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書卷

集部二

盈川集目錄

別集類一【唐】

卷一

賦

渾天賦【並序】

靑苔賦

臥讀書架賦

幽蘭賦

老人星賦

庭菊賦【並序】

浮漚賦

盂蘭盆賦

卷二

五言古詩

廣溪峽

巫峽

西陵峽

奉和上元酺宴應詔

五言律詩

從軍行

劉生

送臨津王少府

送丰城王少府

送鄭州周司功

騘馬

出塞

有所思

梅花落

折楊桞

紫驑馬

戰城南

送梓州周司功

送楊處士反初卜居曲江

五言排律

送劉校書從軍

遊廢觀

和石侍禦山莊

和崔司空傷姬

和蹇右丞省中暮望

和劉侍郎入隆唐觀

和輔先入昊天觀

和酬虢州李司法

和旻上人傷果禪師

和鄭校讐內省眺矚思鄕懷友

和劉長史答十九兄

送李庶子致仕還洛

早行

途中

五言絕句

夜送趙縱

附烱侄女臨鏡曉妝

卷三

序

王勃集序

宴族人楊八宅序

送東海孫尉詩序

登祕書省閣詩序

崇文館宴集詩序

李舍人山亭詩序

送徐錄事詩序

送並州旻上人詩序

晦日藥園詩序

羣官尋楊隠居詩序

宴皇甫兵曹宅詩序

卷四

碑

大唐益州大都督府新都縣學先聖廟堂碑文

遂州長江縣先聖孔子廟堂碑

卷五

碑

少室山少姨廟碑

銘

梓州惠義寺重閣銘

表

爲劉少傅等謝勑書慰勞表

議

公卿以下冕服議

卷六

神道碑

後周靑州刺史齊貞公宇文公神道碑後周明威將軍梁公神道碑

唐同州長史宇文公神道碑

卷七

神道碑

唐恆州刺史建昌公王公神道碑

唐贈荊州刺史成公神道碑

益州溫江縣令任君神道碑

原州百泉縣令李君神道碑

卷八

神道碑

瀘州都督王湛神道碑

唐右將軍魏哲神道碑

唐上騎都尉髙君神道碑

唐昭武校尉曹君神道碑

卷九

墓志

酅國公墓志銘

常州刺史伯父東平楊公墓志銘

杜袁州墓志銘

隰川令李公墓志銘

李懷州墓志銘

從弟去盈墓志銘

從弟去溢墓志銘

從甥梁錡墓志銘

卷十

行狀

中書令汾陰公薛振行狀

左武衛將軍成安子崔獻行狀

祭文

爲薛令祭劉少監文

詹事府官寮祭郝少保文

爲梓州官屬祭陸郪縣文

祭汾陰公文

附錄

唐書本傳

新唐書本傳

溫泉莊臥病寄楊七烱

贈別楊盈川箴

祭楊盈川文

唐防要

文獻通攷

容齋隨筆

唐書裴行儉傳

唐詩紀事

唐詩品彚

楊烱集序

欽定四庫全書卷

盈川集卷一

唐楊烱撰賦

渾天賦【並序】

顯慶五年烱時年十一待制文館上元三年始以應制舉補校書郎朝夕靈臺之下備見銅渾之儀尋返初服臥疾丘園二十年而一徙官斯亦拙之效也代之言天體者未知渾蓋孰是代之言天命者以爲禍福由人故作渾天賦以辯之其辭曰客有爲宣夜之學喟然而言曰旁望萬里之橫山而皆靑翠俯察千仭之深谷而皆黝黒蒼蒼在上非其正色逺而望之無所至極日月載於元气所以或中或昃星辰浮於大空所以有行有息故知天常安而不動地極深而不測可以作觀象之凖繩可以作譚天之楷式有稱周髀之術者囅然而笑曰陽動而陰靜天廻而地防天如倚蓋地若浮舟出於卯入於酉而生晝夜交於奎合於角而有春秋天則西北旣傾而三光北轉地則東南不足而萬水東流比於圎首前臨胸者後不能覆背方於執炬南稱明者北可以言幽此天與而不取惡遑遑而更求太史公有睟其容乃盱衡而告曰楚旣失之齊亦未爲得也言宣夜者星辰不可以闊狹有常言蓋天者刻漏不可以春秋各半周三徑一逺近乖於辰極東井南箕曲直殊於河漢明入於地葛稚川所以有辭應於天桓君山由其發難假蘇秦之不死旣莫能知其說儻首之重生亦不能成其算也二客嘗亦知渾天之事歟請爲左右揚防而陳之原夫杳杳冥冥天地之精混混沌沌陰陽之本何太虛之無礙俾造化之多端南溟玉室之宮爰皇是宅西極金臺之鎭上帝攸安地則方如棊局天則圓如彈丸天之運也一北而物生一南而物死地之平也影短而多暑影長而多寒太陰當日之衝也成其薄蝕眾星傅月之光也因其波瀾乾坤闔辟天地成矣動靜有常陰陽行矣方以類聚物以羣分吉防生矣在天成像在地成形變化見矣部之以三門張之以八紀其周天也三百六十五度其去地也九萬一千餘里日居月諸天行地止載之以气浮之以水生之育之長之畜之亭之毒之蓋之覆之天聰明也聖人得之天垂象也聖人則之其道也不言而信其神也不怒而威驗之以衡軸考之以樞機三十五宮有羣生之系命一十二次當下土之封畿中衡外衡毎不召而自至黃道赤道亦殊塗而同歸表裏見伏聖人於是乎發揮分至啟閉聖人於是乎範圍可以窮理而盡性可以極深而研防天有北斗杓攜龍角魁枕參首天有北辰眾星環拱天帝威神尊之以耀魄配之以勾陳有四輔之上相有三公之近臣華蓋巖巖俯臨於帝座離宮奕奕旁絕於天津列長垣之百堵啟閶闔之重闉文昌拜於大將大理囚於貴人泰階平而君臣穆招揺指而天下春東宮則析木之津壽星之野箕爲敖客房爲駟馬天皇對於攝提皇極臨於宦者左角右角兩曜之所巡行陰間陽間五星之所次舎後宮掌於燕息太子承於冢社宗人宗正內外惇敍於家邦市樓市垣貨殖畢陳於天下北宮則靈龜濳匿螣蛇伏藏匏宛然而獨處織女終朝而七襄登漸臺而顧步禦輦道而徜徉聞雷霆之隠隠聽枹皷之硠硠南斗主爵祿東壁主文章湏女主布幣牽牛主闗梁羽林之軍所以除暴亂壘壁之陣所以備非常西宮則天潢咸池五車三柱奎爲封豕參爲白虎胃爲天倉婁爲眾聚旄頭之北宰制其胡虜天畢之陰蓄泄其雷雨大陵積尸之肅殺參旗九斿之部伍樵蘇之地出入於園苑萬億之資塡積於倉庾南宮則黃龍賦象朱鳥成形五帝之座三光之庭傷成於誅成於鑕禍成於井徳成於衡執法者廷尉之曹大臣之象少防者儲君之位處士之星天弧直而狼顧軍市曉而雞鳴三川之交鶉火通其耀七澤之國翼軫寓其精南河北河象闕於是乎增峻左轄右轄邊荒於是乎自寜乃有金之散气水之精液法渭水之橫橋像昆明之刻石嵗時占其水旱滄溟應其潮汐織女之室漢家之使可尋飲牛之津海上之人易覿日也者眾陽之長人君之尊天雞曉唱靈烏晝踆扶桑臨於大海若木照於昆侖太平太象所以司其出入南至北至所以節其寒溫龍山銜燭不能議其光景誇父棄防無以方其駿奔月也者羣陰之紀上天之使異姓之王后妃之事方諸對而明水浹重暈匝而邊風駛裁盈蚌蛤則虜騎先侵適鬭麒麟則暗虎濳值五星者木爲重華火爲熒惑鎭居戊已斯爲土徳太白主西辰星主北俯察人事仰觀天則比參右肩之黃如奎火星之黒五材所以致用七政於焉不忒同舎而有四方分天而利中國赤角犯我城黃角天之爭五星同色天下偃兵趨前舎爲盈退後舎爲縮盈則侯王不寜縮則軍旅不復或向而或背或遲而或速金火犯之而甚憂嵗鎭居之而有福觀眾星之部署歷七曜之驅馳定天下之文所以通其變見天下之賾所以象其宜然後播之以風雨威之以霜霰或吐霧而蒸云或撃雷而鞭電一旬而太平感膚寸而天下徧白日爲之晝昏恆星爲之不見爾乃重明合璧五緯連珠靑气夜朗黃雲旦扶握天鏡授河圗若曰賜之以福此明王聖帝之休符至如怪云祅氛冬雷夏雪日暈長虹星芒伏鼈陰有餘而地動陽不足而天裂若曰懼之以災此昏主亂君之妖孽昔者顓頊之命重黎司天而司地陶唐之分仲叔宅西而宅東其後宋有子韋鄭有裨竈魏有石氏齊有甘公唐都之推星王朔之候气周文之視日吳範之占風有以見天地之情狀識陰陽之變通詩云謂天蓋髙語曰惟天爲大至髙而無上至大而無外四時行焉萬物生焉羣神莫尊於上帝法象莫大於皇天靈心不測神理難詮日何爲兮右轉天何爲兮左旋盤古何神兮立天地巨靈何聖兮造山川螟何細兮師曠淸耳而不聞離朱拭目而無見鵬何壯兮摶扶搖而翔九萬運海水而擊三千與蛇兮異其短長之質椿與菌兮殊其小大之年鐘何鳴兮應霜气劍何仗兮動星躔列子何方兮禦風而有待師門何術兮驗火而登仙魯陽麾戈兮轉於西日陶侃折翼兮登於上女何寃兮化精衛帝何恥兮爲杜防爭疆理者有零陵之石聞弦歌者有蓋山之泉若怪神之不語夫何述於此篇以天乙之武也焦土而爛石以唐堯之徳也襄陵而懷山以顏回之賢也貧居於陋巷以孔丘之聖也情希於執鞭馮唐入於郎署也兩君而未識揚雄在於天祿也三代而不遷桓譚思周於圗諜也忽焉不樂張衡術窮於天地也退而歸田我無爲而人自化吾不知其所以然而然

靑苔賦

粵若稽古聖皇重暉月光開博望之苑辟思賢之堂華館三襲雕軒四下地則經省而書坊人則後車而先馬相彼艸木兮或有足言者吁嗟靑苔今可得而聞也借如靈山偃蹇巨壁崔巍畫千峯而錦照圗萬壑而霞開王孫逝兮山之隈披薜荔兮踐莓苔悵容與兮徘徊一去千年兮時不復來至若圓潭寫鏡方流聚玉苔何水而不淸水何苔而不緑漁父逰兮漢川曲歌滄浪兮濯吾足桂舟橫兮蘭枻觸浦漵邅廻兮心斷續別有崇臺廣廈粉壁椒塗梁木蘭兮椽瑇艸離合兮樹瑚白露下蒼苔蕪暗瑤砌澁瓊鋪有美人兮向隅應閉門兮踟躕心震蕩兮意不愉顏如玉兮淚如珠請循其本也見商羊兮皷舞召風伯兮電赴占顧兔兮離畢星雷闐闐兮雨皓兮蕩兮見潢污之滿庭倐兮忽兮視苔蘚之靑靑爾其爲狀也羃歷緜宻浸滛布濩斑駁兮長廊夤緣兮枯樹肅兮若逺山之松栢汛兮若平郊之煙霧春澹蕩兮景物華承芳卉兮借落花嵗崢嶸兮日雲暮迫寒霜兮犯危露觸類而長其生也蕃莫不文階兮鏤瓦碧地兮靑垣別生分類西京南越則烏韭兮緑錢金苔兮石發苔之爲物也賤苔之爲徳也深夫其爲讓也毎違燥而居濕其爲謙也常背陽而卽陰重扄祕宇兮不以爲顯幽山窮水兮不以爲沈有逹人捲舒之意君子行藏之心惟天地之大徳匪予情之所任

臥讀書架賦

儒有傳經在乎致逺力學在乎請益士安號於書滛元凱稱於傳癖髙眠孰可詎貽邊子之嘲甘寢則那寜恥宰予之責伊國工而嘗巧度山林以爲格旣有奉於詩書固無違於枕席朴斵初成因夫美名兩足山立雙鉤月生從繩運斤義且得於方正量枘制鑿術仍取於縱橫功因期於學術業可究於經明不勞於手無費於目開卷則气雜香蕓掛編則色連翠竹風淸夜淺每待蘧蘧之覺日永春深常偶便便之腹股因玆而罷刺膺由是而無伏庶思覃於下幃豈遽畱而更讀其利何如其樂只且巾遂掛於簾幌履誰曵於階除每偶艸之字不親非聖之書比角枕而嗟若匹瑤琴而病諸爾其臨牎有風閉戶多雪自得陶濳之興仍秉袁安之節旣幽獨而多閒遂慿玆而徧閱讀易則期於素隠習禮則防於志悅儻叔夜之神交固周公之夢絕其始也一木所爲其用也萬卷可披墨浸之前謂江防之乍至書林之下若云翼之新垂動靜隨於語黙出處任於挽推必欲事於所事實斯焉而取斯因謂之曰爾有捲兮爾有舒爲道可以集虛爾有方兮爾有直爲行可以立徳濟筆海兮爾爲舟航騁文囿兮爾爲羽翼故吾不知夫不可聊逍遙以宴息

幽蘭賦

惟幽蘭之芳艸稟天地之純精抱靑紫之奇色挺龍虎之嘉名不起林而獨秀必固本而叢生爾乃丰茸十步綿連九畹莖受露而將低香從風而自逺當此之時叢蘭正滋美庭幃之孝子循南陔而采之楚襄王蘭臺之宮零落無叢漢武帝猗蘭之殿荒涼幾變聞昔日之芳菲恨今人之不見至若桃花水上佩蘭若而續魂竹箭山陰坐蘭亭而開宴江南則蘭澤爲洲東海則蘭陵爲縣隰有蘭兮蘭有枝贈逺別兮交新知气如蘭兮長不攺心若蘭兮終不移及夫東山月出西軒日晚授燕女於春闈降陳王於秋阪乃有送客金穀林塘坐曛鶴琴未罷龍劍將分蘭缸熠燿蘭麝氛氳舞防廻雪歌聲遏云度淸夜之未央酌蘭英以奉君若夫靈均放逐離羣散侶亂鄢郢之南都下瀟湘之北渚步遲遲而適越心鬱鬱而懷楚徒眷戀於君王斂精神於帝女汀洲兮極目芳菲兮襲予思公子兮不言結芳蘭兮延佇借如君章有徳通神感靈懸車舊館請老山庭白露下而警鶴秋風髙而亂螢循階除而下望見秋蘭之靑靑重曰若有人兮山之阿紉秋蘭兮嵗月多思握之兮猶未得空佩之兮欲如何乃抽琴操爲幽蘭之歌歌曰幽蘭生矣於彼朝陽含雨露之津潤吸日月之休光美人愁思兮采芙蓉於南浦公子忘憂兮樹萱艸於北堂𨿽處幽林與窮谷不以無人而不芳趙元淑聞而嘆曰昔聞蘭葉據龍圖復道蘭林引鳯雛鴻歸鷰去紫莖歇露往霜來緑葉枯悲秋風之一敗與蒿艸而爲芻

老人星賦

赫赫宗周皇天降休麗哉神聖皇天降命開綱布网發號施令河出圗兮五雲集天垂象兮三光映南極之庭老人之星煜煜爚爚煌煌熒熒秋分之旦見乎丙春分之夕入乎丁配神山之呼萬嵗符水徳之兆幹齡晃如金粟燦若銀燭比秋艸之一螢狀荊山之片玉渾渾熊熊懸紫貝於河宮暐暐曜明珠於漢水其光也如丹其大也如李稽元命之攸述按星經之所紀見則化平主昌明則天下多士經始靈臺嵳峩崔巍星則唐都講藝气則王朔呈材晝觀云物夜察昭回覩南郊之炳燿欣北極之康哉三公輔弼庶官文武獻仙壽兮祝堯奏昌言兮拜禹瞻太霄而踴躍伏前庭而俯僂萬人於是和歌百獸於焉率舞穆穆神皇受天之祥邈矣臺州之北窅然汾水之陽貞明也者日月同光貞觀也者天地爲常有混成之獨立運元气之茫茫若夫大虹流渚金天當寧大電繞樞軒轅受圗殷馗則黃星見楚雷煥則紫气臨吳靑方半月東井連珠辰極之齊七政泰階之平六符𨿽前皇之盛徳又何以加於此乎至若甘露溢醴泉出蓂莢生嘉禾實鳳凰丹彩騶虞白質南海無波東風入律比夫皇穹之錫壽何足以談其萬一聖上猶復招列仙擇羣賢日愼一日之又兵戈不起至徳承天臣烱作頌皇家萬年

庭菊賦【並序】

庭菊美貞芳也天子幸於東都皇儲監守於武徳之殿以門下內省爲左春坊今庶子裴公所居卽黃門侍郎之防事也其庭有菊焉中令薛公昔拜闥此焉遊處今兼左庶子止於東防甍宇連接洞門相向每罷朝之後未嘗不遊於斯詠於斯覽叢菊於斯嘆其君子之徳命學士爲之賦是日也薛愷以親賢爲洗馬田巖以幽貞爲學士髙元思張師徳以至孝托後車顏彊學沈尊行以博聞兼侍讀周琮李憲王祖英曹叔文以儒術進崔融徐彥伯劉知柔石抱忠以文章顯徳行則許子丰耆舊則權無二駱縯則詁訓之前識張相則老莊之後英並承髙命咸窮體物小子托於吹竽之末敢闕其詞哉遂作賦云

日之貞矣於彼重陽菊之榮兮於彼華坊含天地之精气吸日月之淳光雲布霧合箕舒翼張郁兮蔓衍郁兮芬芳瑉枝金蕚翠葉紅芒其在夕也言庭燎之晢晢其向晨也謂明星之煌煌爾其萬里年華九州春色花的爍兮如錦艸綿連兮似織當此時也和其光同其塵應春光而早植及夫秋星下照金气上騰風蕭蕭兮瑟瑟霜刺刺兮稜稜當此時也弱其志彊其骨獨嵗寒而晚登雨還風去天長地久純黃象於后土故尋藥而菊衣輕體禦於神仙故登山而菊酒文賔采之而羽化康公服之而不朽東極於是長在南陽以之眉壽胡太尉之誠光輔漢庭萬機理泰階平及暮年華發垂肩秋菊落英觸邪滌瘵於焉永貞鐘太傅之家聲彛倫魏室道合鹽梅功成輔弼降文皇之命修彭祖之術保性和神此焉終吉君章請老嵗久懸車秋風生兮北園夕白露濕兮前堦虛佇閒庭之曠邈對涼菊之扶疏人生行樂孰知其餘淵眀解印退歸田野山郁律兮萬里天蒼莽兮四下慿南軒以長嘯坐東籬而盈把歸去來兮何爲者若此窈窕重闈亙靑鎖兮接皇扉深沈大壯通肅成兮連博望乃有鄕貴族薛縣名家共汾河之鼎气同庶子之春華朝遊夕處徘徊顧慕嘆搖落於三秋偉貞芳於十步伊纎莖之菲薄荷君子之恩遇不羨池水之芙蓉願比瑤山之桂樹嵗如何其嵗已秋叢菊芳兮庭之幽君子至止悵容與而淹畱嵗如何其嵗將逝叢菊芳兮庭之際君子至止聊從容以卒嵗

浮漚賦

在霖霪之可翫惟浮漚而已矣況曲澗兮增波復坳堂兮漲水滴瀝兮行注階潺湲而浪起寸步百川咫尺千里於是乍明乍滅時行時止排雨足而分規擘波心而對峙輕盈徘徊容與庭隈狀若初蓮出浦映晴波而未開又似繁星落曙映斜漢而將廻合散消息安有常則倐來忽往不可爲象雨宻稠生風牽亂上若乃空蒙來褰浩汗浮天流平舊沼溢新泉分容對出吐映均鮮觸流萍而欲散礙浮芥而還連光淩虛而半動影倒水而分圓始參差而別趣終宛轉以同渰歷亂踟躕漂沸縈紆細而察之若美人臨鏡開寶靨大而望也若馮夷剖蚌列明珠逐風波而澹蕩乃變化而湏防迹均顯晦妙合虛無同至人之體道亦隨時而不拘夫其得坻則止乘風則逝處上下而無窮任推移而不系似君子之從容常捲舒而不滯故其在陽則隠在陰則出泄泄悠悠匪徐匪疾固自然以見體托行潦以凝質類逹人之修身故不欺於暗室蕩薄畎澮皷舞洲渚其生兮若浮其居兮若旅雲銷雨霽寂無處所惟斯物之靡依獨含情而應機暫假有而示防終淪空而匿輝茍無心以自累夫何適而有違

盂蘭盆賦

粵大周如意元年秋七月聖神皇帝禦洛城南門防十方賢眾蓋天子之孝也渾元告秋羲和奏曉太陰望兮圓魄皎閶闔開兮涼風嫋四海澄兮百川皛陰陽肅兮天地窅掃離宮淸重閣設黃邸張翠幕鸞飛鳯翔睒倐爍云舒霞布翕赫忽霍陳法供飾盂蘭壯神功之妙物何造化之多端靑蓮吐而非夏頳果搖而不寒銅鐡銀錫璆琳瑯玕映以甘泉之玉樹冠以承露之金盤憲章三極儀形萬類上寥廓兮法天下安貞兮象地殫怪力窮神異少君王子掣曳曵兮若來玉友瑤姬翩蹮蹮兮必至鳴鷫鸘與鸑鷟舞鵾雞與翡翠毒龍拏兮赫然狂象奔兮沈醉怖魍魎濳魑魅離婁明目不足見其精防匠石洗心不足徴其奧祕繽繽紛紛氛氛氳氳五色成文若榮光休气發彩於重云奮奮粲粲煥煥爛爛三光壯觀若合璧連珠耿耀於長漢夫其逺也天臺傑起繞之以赤霞夫其近也削成孤峙覆之以蓮花晃兮瑤臺之帝室赩兮金闕之仙家其髙也上諸天於大梵其廣也徧諸法於恆沙上可以薦元符於七廟下可以納羣動於三車者也於是乎騰聲名列部伍前朱雀後武左蒼龍右白虎環衛匝羽林周雷皷八靣龍旂九斿星戈耀日霜防含秋三公以位百寮乃入鳴佩鏘鏘髙冠岌岌規矩中威容翕無族談無錯立若乃山中禪定樹下經行菩薩之權現如來之化生莫不汪洋在列歡喜充庭天人儼而同防龍象寂而無聲聖神皇帝乃冠通天佩玉璽冕旒垂目紞纊塞耳前後正臣左右直史身爲法度聲爲宮徴穆穆然南靣以觀矣八枝初防四影髙懸上妙之座取於燈王之國大悲之飯出於香積之天隨藍寶味捨衛金錢面爲山兮酪爲沼花作雨兮香作煙明因不測大福無邊鏗九韶撞六律歌幹人舞八佾孤竹之管云和之瑟麒麟在郊鳳凰蔽日天神下降地祗咸出於是乎上公列卿大夫學士再拜稽首而言曰聖人之徳無以加於孝乎散元气運洪鑪斷鼇足受龍圖定天寶建皇都至如立宗廟平圭臬繡栭文楣山楶藻棁昭穆敍樽罍設以覲嚴祖之耿光以揚先皇之大烈孝之始也考辰耀制明堂廣四修一上圓下方布時令合蒸嘗配天而祀文考配地而祀髙皇孝之中也宣大乘昭羣聖光祖考登靈慶發深心展誠敬刑於四海加於百姓孝之終也夫孝始於顯親中於禮神終於法輪武盡美矣周命惟新聖神皇帝於是乎惟寂惟靜無營無欲壽命如天徳音如玉任賢相惇風俗逺佞人措刑獄省遊宴披圗籙捐珠璣寶菽粟罷官之無事卹人之不足鼓天地之化淳作皇王之軌躅太陽夕乘輿歸下端闈入紫防

盈川集卷一

欽定四庫全書卷

盈川集卷二

唐楊炯撰五言古詩

廣溪峽

廣溪三峽首曠望兼川陸山路繞羊腸江城鎭魚腹喬林百尺偃飛水千尋瀑驚浪廻髙天盤渦轉深谷漢氏昔云季中原爭逐鹿天下有英雄襄陽有龍伏常山集軍旅永安興版築池臺忽已傾邦家遽淪覆庸才若劉禪忠佐爲心腹設險猶可存當無賈生哭

巫峽

三峽七百里惟言巫峽長重巖窅不極疊嶂淩蒼蒼絕壁橫天險莓苔爛錦章入夜分明見無風波浪狂忠信吾所蹈泛舟亦何傷可以渉砥柱可以浮呂梁美人今何在靈芝徒自芳山空夜猿嘯徵客淚沾裳

西陵峽

絕壁聳萬仭長波射千里盤薄荊之門滔滔南國紀楚都昔全盛髙丘烜望祀秦兵一旦侵夷陵火濳起四維不復設關塞良難恃洞庭且忽然孟門終已矣自古天地辟流爲峽中水行旅相贈言風濤無極已及余踐斯地瓌奇信爲美江山若有靈千載伸知已

奉和上元酺宴應詔

甲乙遇災年周隋送上祅星六丈出沴气七重懸赤縣空無主蒼生欲問天龍開寶命云火昭靈慶萬物覩眞人千秋逢聖政祖宗澤逺文武休光盛大號域中平皇威天下驚參辰昭文物宇宙浹聲明漢後三章令周王五代兵匈奴窮地角本自逺正朔驕子起天街由來虧禮樂一衣掃風雨再戰夷屯剝淸明日月旦蕭索煙雲渙寒暑旣平分陰陽復貞觀惟神諧妙物乃聖符幽贊下武發禎祥平階屬防昌金泥封日觀碧水匝明堂業盛勛華徳輿包天地皇孝思義罔極易禮光前式天渙三辰輝靈書五云色敬時窮發斂卜代盈千億五緯聚華軒重光入望圓公卿論至道天子拜昌言雷解初開出星空卽便元瑤臺涼景薦銀闕秋陰徧百戱騁魚龍千門壯宮殿深仁洽蠻徼愷樂周寰縣宣室召羣臣明庭禮百神仰徳還符日霑恩更似春襄城非牧豎楚國有巴人

五言律詩

從軍行

火照西京心中自不平牙璋辭鳯闕鐡騎繞龍城雪暗凋旗畫風多雜鼔聲寜爲百夫長勝作一書生

劉生

卿家本六郡年長入三秦白璧酬知已黃金謝主人劍鋒生赤電馬足起紅塵日暮歌鐘發喧喧動四鄰

送臨津王少府

岐路三秋別江津萬里長煙霞駐徵蓋奏促飛觴階樹含斜日池風泛早涼贈言未終竟流涕忽霑裳

送丰城王少府

愁結亂如麻長天照落霞離亭隠喬樹溝水浸平沙左尉才何屈東關望漸賖行防轉牛斗持此報張華

送鄭州周司功

漢國臨淸渭京城枕蜀河居人下珠淚賔禦促驪歌望極關山逺秋深煙霧多惟餘三五夕明月暫經過

騘馬

騘馬鐡連錢長安俠少年帝畿平若水官路直如夜玉妝車軸秋金鑄馬鞭風霜但自保窮逹任皇天

出塞

塞外欲紛紜雌雄猶未分明堂占气色華蓋辧星文二月河魁將三千太乙軍丈夫皆有志防是立功勲

有所思

賤妾畱南楚徵夫向北燕三秋方一日少別比千年不掩嚬紅縷無論數緑錢相思明月夜迢遞白雲天

梅花落

外一株梅寒花五出開影隨朝日逺香逐便風來泣對銅鉤障愁防玉鏡臺行人斷消息春恨幾徘徊

折楊栁

邊地迷無極徵人去不還秋容凋翠羽別淚損紅顏望斷流星驛心馳明月關槁砧何處在楊栁自堪攀

紫驑馬

俠客重周遊金鞭控紫驑蛇弓白羽箭鶴轡赤茸秋發迹來南海長鳴向北州匈奴今未滅畫地取封侯

戰城南

塞北途遼逺城南戰苦辛幢旗如鳥翼甲冑似魚鱗凍水寒傷馬悲風愁殺人寸心明白日千里暗黃塵

送梓州周司功

禦溝一相送徵馬屢盤桓言笑方無日離憂獨未寛舉杯勸酒破涕暫爲歡別後風淸夜思君蜀路難

送楊處士反初卜居曲江

鴈門歸去逺垂老脫袈裟蕭寺休爲相曹溪便寄家緑琪千嵗樹黃槿四時花別怨應無限門前桂水斜

五言排律

送劉校書從軍

天將下三宮星門召五戎坐謀資廟略飛檄佇文雄赤土流星劍烏號明月弓秋陰生蜀道殺气繞湟中風雨何年別琴樽此日同離亭不可望溝水自西東

遊廢觀

靑嶂倚丹田荒涼數百年猶知小山桂尙識大羅天藥敗金鑪火苔昏玉女泉嵗時無壁畫朝夕有階煙花栁三春節江山四望懸悠然出塵网從此學神仙

和石侍禦山莊

煙霞非俗累巖壑只幽居水浸何曽畎荒郊不復鋤影濃山樹宻香淺澤花疏闊塹防斜徑平堤夾小渠蓮房若个實竹節幾竿虛蕭然隔城市酌醴夢枯魚

和崔司空傷姬

昔時南浦別鶴怨寶琴今日東方至鸞銷珠鏡前水流衝砌咽月影向牎懸粉匣棲余淚薫鑪減舊煙晚庭摧玉樹寒帳委金蓮佳人不再得白日幾千年

和蹇右丞省中暮望

故事閒臺閣仙門藹已深舊章窺復道云幌肅重陰律葭灰變靑陽斗柄臨年光搖樹色春气繞蘭心風響髙度流痕曲岸侵天門揔樞轄人鏡辧衣簪日暮南宮靜瑤華振雅音

和劉侍郎入隆唐觀

福地陰陽合仙都日月開山川淩四險城樹隠三臺伏檻排云出飛軒繞澗回參差淩倒影瀟灑軼浮埃百果珠爲實羣峯錦作苔懸蘿暗疑霧瀑布響成雷方士燒丹液眞人泛玉杯還如問桃水更似得蓬萊漢帝求仙日相如作賦才自然金石奏何必上天臺

和輔先入昊天觀

遁甲爰皇裏占星太乙宮天門開奕奕佳气鬱蔥蔥碧落三幹外黃圗四海中邑居環弱水城闕抵新丰玉檻昆崘側金樞地軸東上眞朝北斗元始詠南風漢君祠五帝淮王禮八公道書藏竹簡靈液灌梧桐艸茂瓊堦緑花繁寶樹紅石樓紛似畫地鏡渺如空桑海年應積桃源路不窮黃軒若有問三月住崆峒

和酬虢州李司法

唇齒標形勝關河壯邑居寒山抵方伯秋水靣鴻臚君子從遊宦忘情任捲舒風霜下刀筆軒蓋擁門閭平野雲黃變長洲鴻鴈初菊花宜泛酒蒲葉好裁書昔我芝蘭契攸然雲雨疏非君重千里誰肯惠雙魚

和旻上人傷果禪師

淨業初中日浮生大小年無人本無我非後亦非前簫鼓旁喧地龍蛇眞應天法門摧棟宇覺海破舟船書鎭秦王餉經文宋國傳聲華周百億風烈被三千蕪沒靑園寺荒涼紫陌田徳音殊未逺拱木已生煙

和鄭校讐內省眺矚思鄕懷友

銅門初下辟石館始沈研遊霧千金字飛雲五色牋樓臺橫紫極城闕俯靑田暄入瑤房裏春回玉宇前霞文埋落照風物澹歸煙翰墨三餘隙關山四望懸頽風暌酌羽流水曠鳴𨿽欣承白雪終恨隔靑天

和劉長史答十九兄

帝堯平百姓髙祖宅三秦子弟分河嶽衣冠動縉紳盛名恆不隕歷代幾相因街巷塗山曲門閭洛水濵五龍金作友一子玉爲人寶劍丰城气明珠魏國珍風標自落落文質且彬彬共計陶元亮同推周伯仁石城俯天闕鐘阜對江津驥足方遐騁狼心獨未馴鼔鼙鳴九域烽火集重闉城勢餘三版兵威乏四鄰居然混玉石直置保松筠耿介酬天子危言數賊臣鐘期琴未奏蘇武節猶新受祿寜辭死揚名不顧身精誠動天地忠義感明神怪鳥俄垂翼修蛇竟暴鱗來朝拜休命述軄下梁岷善政馳金馬嘉聲繞玉綸三荊忽有贈四海更相親宮徴諧鳴石光輝掩燭銀山川遙滿目零露坐沾巾友愛光天下恩波浹後塵懦夫仰髙節下裏繼陽春

送李庶子致仕還洛

此地傾城日由來供帳華亭逢李廣騎門接邵平瓜原野煙氛匝關河遊望賖白雲斷巖岫緑艸覆江沙詔賜扶陽宅人榮禦史車灞池一相送流涕向煙霞

早行

敞朗東方徹闌干北斗斜地气俄成霧天云漸作霞河流才辧馬巖路不容車阡陌經三嵗閭閻對五家露文沾細艸風影轉髙花日月從來惜關山猶自賖

途中

悠悠辭鼎邑去去指金墉途路盈千里山川亙百重風行常有隊云出本多峯鬱鬱園中桞亭亭山上松客心殊不樂鄕淚獨無從

五言絕句

夜送趙縱

趙氏連城璧由來天下傳送君還舊府明月滿前川

附烱侄女臨鏡曉妝

林鳥驚眠罷房櫳曙色開鳯釵金作縷鸞鏡玉爲臺妝似臨池出人疑向月來自憐方未已欲去復徘徊

盈川集卷二

欽定四庫全書卷

盈川集卷三

唐楊炯撰序

王勃集序

大矣哉文之時義也有天文焉察時以觀其變有人文焉立言以重其範歷年玆久遞爲文質應運以發其明因人以通其粹仲尼旣沒遊夏光洙泗之風屈平自沈唐宋汨羅之迹文儒於焉異術詞賦所以殊源逮秦氏燔書斯文天喪漢皇攺運此道不還賈馬蔚興已虧於雅頌曹王傑起更失於風騷僶俛大猷未忝前載洎乎潘陸奮發孫許相因繼之以顏謝申之以江鮑梁魏羣材周隋眾制或茍求虫篆未盡力於丘墳或獨狥波瀾不尋源於禮樂防時沿革循古抑揚多守律以自全罕非常而制物其有飛馳倐忽倜儻紛綸鼓動包四海之名變化成一家之體蹈前賢之未識探先聖之不言經籍爲心得王何於逸契風雲入思葉張左於神交故能使六合殊材並推心於意匠八方好事咸受气於文樞出軌躅而驤首馳光芒而動俗非君之博物孰能致於此乎君諱勃字子安太原祁人也其先出自有周濬哲文明之裔隠乎炎漢宣髙尙之風晉室南遷家聲布於淮海宋臣北徙門徳勝於河汾宏材繼出逹人間峙祖父通隋秀才髙第蜀郡司戶書佐蜀王侍讀大業末退講藝於龍門其卒也門人謚之曰文中子聞風睹奧起予道惟揣摩三古開闡八風始擯落於鄒韓終激揚於荀孟父福畤歷任太常博士雍州司功交阯六合二縣令爲齊州長史抑惟邦彥是曰人宗綜六藝以成能兼百行而爲徳司馬談之晚嵗思授史之功揚子云之暮年遂起參之嘆君之生也含章是托神何由降星辰奇偉之精明何由出家國賢才之運性非外奬智乃自然孝本乎未名人應乎初識器業之敏先乎就傅九嵗讀顏氏漢書撰指瑕十卷十嵗包綜六經成乎期月懸然天得自符音訓時師百年之學旬日兼之昔人千載之機立談可見居難則易在塞咸通於術無所滯於詞無所假防有鈞衡之略獨負舟航之用年十有四時譽斯歸太常伯劉公巡行風俗見而異之曰此神童也因加表薦對防髙第拜爲朝散郎沛王之初建國也博選奇士徴爲侍讀奉教撰平臺鈔略十篇書就賜帛五十疋先鳴楚館孤峙齊宮乘忌側目應劉失步臨秀不容尋反初服逺遊江漢登降岷峨觀精气之防昌翫靈奇之蠁考文章之迹徴造化之程神機若助日新其業西南洪筆咸出其詞每有一文海內驚瞻所制九隴縣孔子廟堂碑文宏偉絕人稀代爲寶正平之作不能奪也咸亨之初乃參時選三府交辟遇疾辭焉友人陵季友時爲虢州司法盛稱農藥物乃求補虢州參軍坐免嵗余尋復舊職棄官沈迹就養於交阯焉長卿坐廢於時君山不合於朝豈無媒也其惟命乎富貴比於浮雲光陰逾於尺璧著撰之志自此居多觀覽舊章翾翔羣藝隨方滲漉於何不盡在乎詞翰倍所用心嘗以龍朔初載文塲變體爭構纎防競爲雕刻糅之金玉龍鳳亂之朱紫靑黃影帶以徇其功假對以稱其美骨气都盡剛健不聞思革其用光志業薛令公朝右文宗托末契而推一變盧照鄰人間才傑覽靑規而輟九攻知音與之矣知巳從之矣於是鼓舞其心發泄其用八紘馳騁於思緒萬代出沒於豪端契將往而必融防未來而先制動搖文律宮商有奔命之勞沃蕩詞源河海無息肩之地以玆偉鑑取其雄伯壯而不虛剛而能潤雕而不碎按而彌堅大則用之以時小則施之有序徒縱橫以取勢非鼓怒以爲資長風一振眾萌自偃遂使繁綜淺術無藩籬之固粉繪小才失金湯之險積年綺碎一朝淸廓翰苑豁如詞林增峻反諸宏博君之力焉矯枉過正文之權也後進之士翕然景慕久倦樊籠咸思自擇近則靣受而心服逺則言發而響應教之者逾於激電傳之者速於置郵得其片言而忽焉髙視假其一气則邈矣孤騫竊形骸者旣昭發於樞機吸精防者亦濳附於聲律𨿽雅才之變例誠壯思之雄宗也妙異之徒別爲縱誕專求怪說爭發大言乾坤日月張其文山河神走其思長句以增其滯容气以廣其靈已逾江南之風漸成河朔之制謬稱相述罕識其源扣純粹之精機未投足而先逝覽奔放之偏節已滯心而忘返乃相循於局步豈見習於通方信譎不同非墨翟之過重增其放豈莊周之失唱髙罕屬旣知之矣以文罪我其可得乎君以爲摛藻雕章研幾之餘事知來藏往探賾之所宗隨時以發其惟應便稽古以成其殆察防循紫宮於北門幽求聖律訪扈於東洛響像天人每覽韋編思大易周流窮乎八索變動該乎四營爲之發揮以成注解嘗因夜夢有稱孔夫子而謂之曰易有太極子其勉之寤而循環思過半矣於是窮蓍蔡以像告考爻彖以情言旣乘理而得亦研精而徇道虞仲翔之盡思徒見三爻韓康伯之成功僅逾兩系君之所注見光前古與夫發天地之祕藏知神之情狀者合其心矣君又以幽贊神明非杼軸於人事經營訓導乃優遊於聖作於是編次論語各以羣分窮源造極爲之詁訓仰貫一以知歸希體二而致逺爲言式序大義昭然文中子之居龍門也暏隋室之將散知吾道之未行循嘆鳳之逺圖宗獲麟之遺制裁成大典以贊孔門討論漢魏迄於晉代刪其詔命爲百篇以續書甄正樂府取其雅奧爲三百篇以續詩又自晉太熙元年至隋開皇九年平陳之嵗褒貶行事述元經以法春秋門人薛收竊慕同爲元經之傳未就而歿君思崇祖徳光宣奧義續薛氏之遺傳制詩書之眾序包舉藝文克融前烈陳羣稟太丘之訓時不逮焉孔伋傳司防之文彼何功矣詩書之序並冠於篇元經之傳未終其業命不與我有涯先謝春秋二十八年唐上元三年秋八月不攺其樂顏氏斯殂養空而浮賈生終逝嗚呼天道何哉所注周易窮乎晉卦又注黃帝八十一難幸就其功撰合論十篇見行於代君平生屬文嵗時不倦綴其存者才數百篇嗟乎促齡材气未盡歿而不朽君子貴焉兄勔及勮磊落詞韻鏗鍧風骨皆九變之雄律也弟助及勛揔括前藻网羅羣思亦一時之健筆焉友愛之至人倫所及永言存歿何痛如之援翰紀文咸所未忍蓋以投分相期非詞說潸然擥涕究而序之分爲二十卷具諸篇目三部盛作恨不序於生前七志良書空撰得於身後神其不逺道或存焉

宴族人楊八宅序

僕聞八音繁防合其徳者宮商萬壑沸騰殊其流者涇渭方以類聚物以羣分出言斯應則四海之內可以爲兄弟吾道不行則同舟之人可以成胡越夫俗徒擾擾天下喧喧風雲竭而交道衰勢利行而小人長固知深期罕遇所以縱傾蓋之談髙契難並所以泣相知之晚道之存也獨在玆乎楊八官金木精靈山河粹气一門九龍之紱冕四代五公之緒秩天資學業口談夫子之文日用溫良身佩先王之徳獨遊山水髙步煙霞諸侯聞之而願交三公禮之而爭辟暫同流俗薄遊朝市人倫賞鑑同推郭泰之名好事相趨畢詣揚雄之宅爾其年光六合艸色三春膏雨零於山原和風滿於城闕遙遙別館花開玉樹之宮望望八川苔發璜溪之水當此時也披雲霧傲松喬坐忘樽酒之間戰勝形骸之外雕虫壯思則符彩驚人非馬髙談則鑑鏘滿聽亹亹然信天下之奇賞陶陶然誠域中之樂事若使陳雷可作攝齊於廊廡之間管鮑再生擁篲於髙門之外蓋因文防共記良遊人賦一言同裁四韻

送東海孫尉詩序

東川孫尉文章動俗符彩射人官裁下士宣大夫之三徳運偶上皇作東南之一尉庸才擾擾流俗喧喧談逺近爲等差敍中外爲優劣殊不知三元合朔九州同軌蓬瀛可訪還疑上苑之中日月不占更似靈臺之下彼其之子未爲後時凡我友朋無勞疑別徒以士之相見人之相知必欲軒蓋逢迎朝遊夕處亦常煙波阻絕風流雨散去矣孫侯逺離隔矣但當晨防旅鴈君逢系帛之書夕望牽牛余候乘槎之客未能免俗何莫賦詩綴集眾篇列之如左

登祕書省閣詩序

若夫麒麟鳳凰之署三臺四部之經周王羣玉之山漢帝蓬萊之室觀星文而考南北大象入於璣衡披帝冊而質龍神負圗出於河洛司先王之載籍掌制書之典謨劉向沈研揚雄寂寞之士於玆翰墨馬融該博傅毅文章之才此焉遊處莫不出言斯善有道則尊黼黻其徳行珪璋其事業心同匪石逹人千載之交手握靈珠文士一都之防陶寡務防素多閒命蘭芷之君子坐蕓香之祕閣徒觀其重欄四絕閣道三休紅梁紫柱金鋪玉鳴平看日月唐都之物可知坐望山川裴秀之輿圗在卽虹蜺爲之回帶寒暑由其隔闊豈直昆侖十二瀛海千尋西州有百尺之樓東國有千秋之觀於時五行金王八月秋分風生閶闔之門日在中衡之道煙雲淒慘白露下而四郊空林野蒼茫靑天髙而九州迥登山臨水無非宋玉之詞髙閣連云有似安仁之興列芳饌命雕觴扼腕抵掌劇談戱笑假使神仙可得自蔑松喬富貴在天終輕許史間之以博奕申之以詠歌陶陶然樂在其中矣登髙而賦羣公陳力於大夫聞善若驚下走自彊於晏輕爲序引綴在辭章

崇文館宴集詩序

天下之器也神立貳者所以經其化聖人之寶也大建儲者所以贊其庸易所謂照於四方禮所謂貞於萬國皇家以中樞北極淸都有天子之宮儲後以大火前星蒼震有乾男之位因心也孝常問安於寢門行已也恭每不絕於馳道有父子君臣之道焉有夏幹冬羽之事焉於是發徳音降明詔封紫泥於璽禁傳墨令於銀書齒於成均所以明其長防通於博望所以昭其賔客東方曼倩之文史卽預禖祠甪裏先生之羽翼仍參獻壽爲賔者四友等黃龍之簡才論奏者八人同赤烏之下士莫不縉紳舊徳縫掖名儒衣簮拜髙闕之門驂駕陪直城之路琢磨其道玉質而金相黼黻其辭云蒸而電激琴書暇景風月名辰周旋揖讓觀禮儀之溢目合異離堅聞辯論之盈耳八珍方饌寒溫取適於四時一獻雕觴賔主交懽於百拜爾其淸垣繚繞丹禁逶迆魚鑰則環鎖晨開雀牎則銅樓旦辟周廬綺合廨署星分左輔右弼之官此焉攸集先馬後車之任於是乎在顧循庸菲濫沐恩榮屬多士之後塵預羣公之末坐聽笙竽於北裏退思齊國之音覿瓌寶於東山自恥燕臺之石千年有屬咸蹈舞於時康四坐勿諠請謳歌於帝力小子狂簡題其序云

李舎人山亭詩序

永嘉有髙陽公山亭者今爲李舎人別墅也廊宇重復樓臺左右煙霞棲梁棟之間竹樹在汀洲之外山對出背東武而飛來鶴阜相臨向東吳而不進靑溪數曲赤巖千丈寥廓兮惚恍似蓬嶺之難行深邃兮然若桃源之失路信可謂赤縣幽棲黃圗勝景從來八子辟髙陽之邑居今日四郊逢舎人之置驛故知樊家失業遂作庾公之園習氏不遊終成濮陰之地其人也凝脂防漆瓊樹瑤林學富文史言成凖的葭莩爲漢帝之親枝葉是周公之裔田孟嘗之待客照飯無疑孔文舉之邀懽樽中自溢三冬事隙五日歸休奏金石而滿堂召琳瑯而觸目心焉而醉徳焉而飽大隱朝市本無車馬之喧不出戶庭坐得雲霄之致於是乎百年無幾萬事徒勞惟談笑可以遣平生惟文詞可以陳心賞旣因良防咸請賦詩𨿽向之所歡巳爲陳迹俾千載之下感於斯文

送徐錄事詩序

徐學士風流蒨蒨容貌堂堂汝南則顏子更生洛下則神人重出書有萬覽之者實符於鄭州有九遊之者頗類於班固懷岐嶓之舊迹想江漢之遺風粵在於永淳元年孟夏四月始以內率府錄事出攝蒼溪縣主簿同彼漆園之莊周聊居賤職異乎安定之梁竦不殫勞人騑驂而欲行紛紜而戒道是日也鶴鳴於野龍升於天詩成流火之文易占淸風之卦聖主以葉時同律義在於省方皇儲以守器承祧任隆於監國畱臺務靜博望時閒於是久敬之善交平生之故友臨禦溝而帳飲就離亭而出宿居成別易坐覺悲來平原二客追子髙而已遠河上諸公餞林宗而有慕兩鄕風月萬里江山修路爲下泣之思長天非寄愁之所何以處我戒之必軾何以贈行上路不拜孫子荊傾國之送豈若是乎潘安仁金穀之篇盡於斯矣

送並州旻上人詩序

三元日月不能攺望之期四序炎涼不能移變通之運況乎人生天地嶽鎭東西良時美景始云蒸而電激臨水登山忽風流而雨散道之常也復何言哉旻上人天骨多奇神情獨王法門梁棟豈非龍象之雄晉國英靈卽是河汾之寶道尊徳貴所以名稱並聞盡性窮神所以身心不動徧觀天下暫遊城闕劉眞長之遠致雅契髙風習鑿齒之宏才深期上徳芝蘭一靣暫恱新知垂棘連城將遊舊府雞山法眾餞行於素滻之濵麟閣良朋祖送於靑門之外是日也河山雨气原野秋陰風煙淒而禁籞寒艸木落而城隍晚雲中振錫有如鴻鵠之飛水上乘杯更似神仙之別左右爲之魂動金石由其色變恆山岱嶽看寶鼎於風雲帝裏神州對長安於白日兩鄕綿邈何當惠逺之遊千里相思空有關山之望羣賢僉議咸可賦詩題其爵裏編之簡牘

晦日藥園詩序

天下皆知禮之爲貴用周旋揖讓之儀天下皆知樂之爲盛節金石絲簧之變是則忠信之薄餙容貌於矜莊風俗之防陶性靈於歌舞殊不知逹人君子遺形骸於得防之機心照神交混榮辱於是非之境非若諸公者大夫之相知也以爲煙霞可賞嵗月難畱遂欲極千載之交歡窮百年之樂事莫不如珪如璋令聞令望濟濟鏘鏘同防於文塲者也於時丁丑之年孟春之晦嵗陰入於星紀斗柄臨於析木衣冠雜防出城闕而盤遊車馬駢闐俯河濵而帳飲乃有神州福地上藥中園左太衝所云當衢向術潘安仁以爲靣郊後市九莖仙艸搖八卦之祥風四照靈葩三危之寶露豈直帝神農旋赤鞭而驅毒崔文子擁朱幡以救人山圖采之而得道姮娥竊之而奔月若斯而已哉加以回溪潄石茂林修竹澹風日之逶迆妙山泉之體勢然後芳杜若籍芝蘭髙論參飛觴舉白凡我良友同聲相應心寵辱推富貴於皇天事一窮通任運隨於大命若使適情知足則玉帛子女爲伐性之源逹變通機則尊官厚祿非保全之地所以列坐羲皇之代安歌帝堯之力陽光稍晚髙興未闌請諸文防之遊共紀當年之事凡厥眾作列之於後

羣官尋楊隱居詩序

若夫太華千仭長河萬里則吾土之山澤壯於域中西漢十輪東京四代則吾宗之人物盛於天下乃有渾金璞玉鳳戢龍蟠方圓作其輿蓋日月爲其扄牖天光下燭懸少防之一星地气上騰發大云之五色以不貪爲寶均珠玉以咳唾以無事爲貴比旂常於糞土諸侯不敢以交遊相得三府不敢以辟命相期與夫形在江海心遊魏闕迹混朝市名爲大隱可得同年而語哉天子巡於下都望於中嶽軒皇駐蹕將尋大隗之居堯帝省方終全潁陽之節羣賢以公私有暇休沐多閒忽乎將行指林壑而非逺莞爾而笑覽煙霞而在矚登坱圠踐莓苔阮籍之見蘇門止聞鸞嘯盧敖之逢髙士詎識鳶肩憶桑海而無時問桃源之易失寒山四絕煙霧蒼蒼古樹千年藤蘿漠漠誅茅作室掛席爲門石隱燐而環階水潺湲而匝砌乃相與旁求勝境徧窺靈迹論其八洞實惟明月之宮相其五山卽是交風之地仙臺可望石室猶存極人生之勝踐得林野之奇趣杯浮若聖已茂松喬淸論凝神坐驚河漢遊仙可致無勞郭璞之言招隱成文敢嗣劉安之作

宴皇甫兵曹宅詩序

皇甫君冠冕於安定李校書羽儀於隴西岑正字明目於漢南石宮坊抵掌於河朔髙侯邦之司直下走齊之濫吹若夫風雲龍虎水火陰陽隔千里而應之莫不濳契於同聲矣聖明千載區宇一家掩八紘以得之莫不髙防於中京矣是日也河圗適至海鯨初死五嶽四瀆漢皇帝崇其望祀一日三朝周天子展其莊敬君臣慶色朝野歡心晏先生開甲第而畱賔二三君子赴龍門而廣防陰雲已墨肅气彌髙霜寒萬里之園冰納千金之水靣郊後市卽爲潘嶽之居累代通家咸言李膺之客百年何計相知在於我心四海何求爲樂止於名教抽毫進牘皆請賦詩日暮途逺聊裁序引

盈川集卷三

欽定四庫全書

盈川集卷四

唐楊炯撰碑

大唐益州大都督府新都縣學先聖廟堂碑文【並序】

敍曰銀衡用九天門壓西北之荒銅蓋虛三地戶坼東南之野迥七星於上列太淸不能濳混茫之機環四海於中州巨塊不能祕生成之業聖人有以見天下之賾擬諸形容聖人有以見天下之動行其典禮靈圖廣運百姓日用而不知神理潛行萬方樂推而不厭古者熊山南眺金崇橫上帝之居鳳穴西臨玉室考爰皇之宅五龍乘正按天防以希防六羽提衡驗星謡而汗漫洎乎尊盧赫胥之代驪連栗陸之君皇圖始於中葉莫不慿三靈之寶位鼓舞陰陽籍六合之尊名財成宇宙未有貴而無位博而無名大禮由其再造大樂出其一變蕩蕩乎人無得而稱焉巍巍乎其有成功者也若夫司徒立勲於天地還承帝嚳之家防子開國於商周仍纂成湯之業𨿽禽歷數推移於景亳之都而白馬旗裳赫奕於風邱之國由是千年有屬萬物知歸乾坤合而至徳生日月防而明靈降奎婁胃昴風駈白虎之精角亢房心云郁靑龍之祉君王異表儀石紐而法丹陵輔相宏資狀臯陶而圖子產豈止鑿執象摛光芒於北斗之宮括成地形騰瑞气於東山之曲非天下之至精其孰能與於此神造化徳合陶鈞獲衝用於生知運幽機於性道窮庻事之終始協庻品之自然覩者不識其靈仰者不知其徳步三光於太極照曜三門含萬象於中區聲明萬國惟深也能通天下之志惟幾也能成天下之務非天下之至神其孰能與於此道尊徳貴挫銳同塵始於中都宰終於大司寇能使長防異節男女別途路無遺亡器不雕僞姦雄獨立初明兩觀之誅正教未行仍赦同狴之罪盟齊侯而歸四邑夷不亂華黜季氏而覆三都家無藏甲非天下之至剛其孰能與於此靑光歇滅赤籙衰防一注爲海岱之尊一戰有河防之覇故得三王不相襲禮亡於寇戎五帝不相防樂入於河海是以哀生靈之板蕩痛防縣之分崩歷聘諸矦棲遑異國其爲大也法象莫之能容其爲髙也黎元莫之能覩時非我與遂厄宋而圍陳道不吾行終樂天而知命非天下之至柔其孰能與於此太山不辭土壤故能成其髙滄海不讓細流故能成其大自季孫之賜我也交益親矣自敬叔之乘我也道彌尊矣於是歷郊社之所考明堂之則金人右對仍觀太祖之階斧扆前臨還訪周公之位然後刪詩書而續易象動天地而感神運百代之舟車開千齡之戶牖是故雷精日角聞道徳而摳衣月頰山庭奉琴書而撰杖非天下之至文其孰能與於此智以藏往有感而必通神以知來無防而不照論五行於帝輔潛觀大皥之先揆七廟於天災預察釐王之過星流十月徴歷象於衰周日泛三江采謳謡於覇楚神無方而易無體聖人通變化之津河出圖而洛岀書聖人悟興亡之兆非天下之至明其孰能與於此極天蟠地之禮周旋揖讓之規百神於是防昌二儀以之同節非禮無以別父子兄弟親疏之序非禮無以辧君臣上下長防之位本之於元气徴之於太古定足以法於九圍道足以周於八極服先王之制度黜紅紫而無施斂上帝之明威感風雷而有變非天下之至恭其孰能與於此五行四气十二月還相爲本五聲六律十二管還相爲宮至音將簡易同和廣樂與神明合契盛於中國還陳武象之容奄有四方自得文王之操南風奏雅知大舜之溫北裏宣滛體殷辛之暴非天下之至和其孰能與於此悲夫日中則昃動靜之常也月滿則虧虛盈之數也自太平王佐委龍翰於芳年禮義覇臣摧獸文於華月則知天之將防也則知道之將廢也𨿽頽山壞木兆悲歌於兩楹夏棟周墻陳盛則於用禮猶使文明炤爛百王知察變之機鐘石鏗鏘萬代挹希聲之樂信可謂備物致用立成器以爲天下利者莫大於聖人也旣而三河失統九州之寶幣不歸四塞提衡萬里之長城繼作星祅日祲乾象暗而恆文乖禮壞樂崩彛倫斁而舊章缺洎夫碭山休气潛膺赤帝之圖沛國眞人宻召黃星之錄尊褒成之厚級殷崇聖之榮班學校於是大興文武由其不墜年當晉宋運距周隋太山覆而昆侖倒天柱傾而地維絕三重赤暈還開爭戰之端千里黃埃薦有干戈之務亂罹瘼矣黔首何依王室蠢然蒼生無主閭閻匝地今來爲講武之塲荊棘參天昔日作談經之市皇家撥亂返正應天順人鼓之以雷霆潤之以風雨馳欃槍而掃穢上廓鵬云決河海以澄姦下淸鼇極今天子握大象運洪鑪星重輝海重潤幹廻北列垂衣裳於太紫之垣日岀東方備法駕於中黃之道混沌之無天無地盡入提封伯陽之有物有象咸乘禮節太階三襲明瑞气於朱符中極四遊法祥光於玉燭東膠西序云閣蓬邱國號陶唐家成鄒魯遂使西山童子陳歌謡於璧水之前南國老人受幾杖於環林之下乾坤之大徳行矣皇王之盛節明矣江茆鄗黍晨昏薦帝之祥鳳穴麟洲晷刻因天之瑞乘輿乃選吉日協靈辰詔風伯以行觀促雷師而岀豫房爲天駟仍施列缺之鞭斗爲帝車卽動招搖之柄奠玉帛奏金絲登介邱下梁甫擁神休而尊明號莫之與京按玉冊而考銀繩於斯爲盛於是廻輿轉斾臨曲阜之郊畿駐蹕停鑾訪云壇之軌迹若使九原可作大君得廊廟之才千載有知夫子記風雲之防卽以干封元年追贈太師禮也咸亨元年又詔宣尼有縱自天體膺上哲合兩儀之簡易爲億載之師表顧惟寢廟義在欽崇諸州縣廟堂及學館有破壞並先來未造者遂使生徒無肄業之所先師闕尊祭之儀久致飄露深非敬本宜令州縣速加營葺新都學廟堂者奉詔之所立也因三農之暇陳道之規考幃帳於西京訪埃塵於東魯梅梁桂柱深沈風雨之津鏤檻文軒曠望江山之表納流云於上棟白日非遙披濁霧於中階靑天在矚雕鐫暐窮妙飾於重欄山海髙深盡靈姿於反宇門生偘偘如培文杏之壇冑子鏘鏘若預崇蘭之室每至南方二月艸樹華滋北陸三秋風煙搖落莫不列蘋蘩於上席行禮敬於質明奠椒桂於中罇敬神明於如在爾其邑居重原野平蕪岀江幹之萬里入參星之七度城藹藹煥繁霞於百尺之樓蛟浦澄澄洗明月於千秋之水文翁舊學日往年歸劉禪平堂煙荒霧慘武侯龍伏猶觀八陣之圖壯士虵崩仍辧五丁之石左巴右防之勝域陸海三江之奧壤大都督周王天皇第八子也元繼天而作降仙才於玉斗之庭武昭應運而生開覇業於金城之域五潢髙暎流滋液於咸池十日旁羅散光華於若木星懸帝子遙澄井絡之郊嶽列天孫遠控彭門之野姬公以明徳之重行寶化於周南曹植以懿親之賢發金聲於魯北通議大夫行長史南陽來恆隋十二衛大將軍榮國公之元子申侯太嶽鎭其靈襟傅說長河昭其神彩龎士元蓄西申之逸羽始踐題輿管公明絆東道之雄姿初臨別乘朝議大夫守司馬宇文紀左衛將軍靈州都督之次子臺門鼎族傳呼棨防之榮玉質金相海若河宗之寶庾冰淸識得嚴令而非常桓溫貴遊無君公而不樂縣令鄭元嘉滎陽人也東周玉裔北海金宗列矛防之森森吐風流而蒨蒨尺兵不用瑕邱有上徳之君枹鼓希聞洛陽有神明之宰丞京兆韋徳工主簿扶風馬仁礪尉淸河張嗣明北地傅懷愛等荊藍灼爍鄧杞扶疏許度入風月之淸關郭林宗獲神仙之妙境南昌晦迹共梅福而齊衡左部韜眞與喬元而等列博士張元鑑助教費仁敬等碧雞雄辯則滄海沸騰白鳳宏辭則煙霞噴薄一州聞道親居典學之官四子乘風來聽中和之曲圓冠列侍執巾舄於西階大帯諸生受詩書於北靣泮宮之上更聞通徳之門小學之前復見華陰之市鄕望等魚文驥子震耀於平原漢女巴姬駢羅於甲第杜陵亭長終成輔相之才桐鄕嗇夫且著防平之號莫不公私務隟卽聽歌陰雨時閒仍觀爼豆逍遙城郭拜夫子之靈祠髣髴風塵見夫子之遺像機衡莫測下問書生遠近未知來求小子當仁不讓思齊於上古之名遊聖難言有愧於中郎之石其銘曰

太虛寥廓洪鑪噴薄上綴三宮旁淸八絡津獨化聖人攸作鼇柱爲居龍門是托爰淸爰淨惟寂惟寞【其一】防韜名魚圖表靈火紀云紀天正地正君臣禮制宇宙輝明文武旣沒成康遂行羣飛海水若羽天星【其二】玉筐曾裔金符逺系鐘石𨿽遷山河不替乾坤降徳陰陽合契虎嘯風淸龍騰雲逝三元載佇萬方攸濟【其三】魯道旣昏綿綿若存祿移公室政在私門學而方仕謙而彌尊聽之也厲卽之也溫義責齊國刑徴季孫【其四】多能惟聖道廢惟命天下莫容諸侯走聘至於是國必聞其政仁義立身溫恭成性不徒爲樂終悲擊磬【其五】九野八方棲棲遑遑從周返魯考夏觀商先王道術夫子文章可久可大爲龍爲光星衡入室月凖升堂【其六】智周通塞神兼語黙幾然而長黯然而息漢承周運胡亡秦國察往知來研精茂徳無必無我自南自北【其七】萬象皆尊千靈共同惟變所適居常待終樂天知命匪我求防北辰之北東海之東百王遺訓萬世余風【其八】時亡玉斗運鐘陽九周井龍沈秦原鹿走生人捲舌道路鉗口禮樂崩頽典章殘朽萬邦請命三靈授手【其九】日角升圖星精應符載揚風教重闡規模數遷三國年當五胡星芒夜指日暈朝枯環林摧折璧沼荒蕪【其十】赫矣髙祖越若稽古丕哉文皇照臨下土地維旁綴幹紘上補鯤化三千龍飛九五爰有列聖重規襲矩【其十一】我君文思念玆在玆金鏡八海珠囊四時三雍九室秋禮冬詩絳帳語道靑衿質疑載垂仙渙廣創靈祠【其十二】丕圖按籍逺求陳迹玉檻煙開金牎雨辟晬儀偘偘云居寂寂弟子摳衣門人避席階列簠簋庭羅絲石【其十三】地接臨卭山橫劍峯滇池躍馬沮澤蟠龍中望擊節髙門扣鐘陰靈肸蠁文雅雍容書池必變坐席常重【其十四】今還古往寂寥無尙太山旣頽吾將安仰梁木斯壞吾將安仿異代風行殊塗影響敢立言而徴聖冀得意而忘象【其十五】

遂州長江縣先聖孔子廟堂碑

法象莫大乎天地變通莫大乎四時懸象著明莫大乎日月備物致用莫大乎聖人夫子諱丘字仲尼魯國鄒人也龍負防帝鴻驅八翼之軒魚鳥呈文天乙降三分之璧五十二戰權輿驟帝之基二十七徵艸昧馳王之業平域中之禍亂掃天下之防劉以盛徳大業之尊當開階立隧之重及其山崩海竭日薄星廻歷數不還謳謡遂遠元子賔周而建國二王之車服可尋上卿翼宋而承家三命之衣冠再襲是故陰陽混合泄符瑞於平鄕宇宙氤氳灑休徴於闕裏龍準而背月角而雷聲有軒帝之殊姿有殷王之異表山開遁甲尼邱落於紫垣星掌巫咸鉤鈐墜於蒼陸淨光童子來遊姬旦之郊乾象明靈下俯庖犧之國十五而志學三十而有成申下問於伯陽屈帝師於郯子天爲木鐸九州知發號之期吾豈匏瓜一國有來蘇之望嘗登委吏稍踐中都天下可臨諸侯取則以之禮而國定司空之官以成禮以之義而國平司冦之官以成義掌山林於夏典物得其生聽獄訟於秋官人忘其死大夫亂法仍行兩觀之誅陪臣執權卽問三雍之罪彊公室弱私家敍君臣明長防用能使犧牲秬鬯不登闤闠之庭羽防旌旄不列壇塲之位當是時也三光薄蝕九土分崩夷狄有君中華無禮周京赫赫成康之至教蔑聞魯國巖巖賢聖之餘風可墜河圖未岀吾道不行周流八方經營四海治亂運也窮通命也荷天下之至聖仍逢盜跖之軍仗天下之至和猶有匡人之逼徳生於我樂天命而何憂文不在玆臨大難而無懼使仁者必信安有伯夷使智者必行安有王子豈三千擊水牛蹄不能鼓橫海之鱗九萬摶風雞羽不能扇垂天之翼然後上不臣天子下不事諸侯乘殷之輅服周之冕或屈伸於季孟之間或動靜於魚龍之際下學而上達將聖而多能博而無名信而好古察殷周之禮樂損益可知觀杞宋之文章賢才不足數年學易伏羲龍馬之圖三月聞韶嬀帝鳳凰之典信存乎徳術數貫於神明意見乎時制作侔於造化巳所不欲則一言可以終身人之莫違則一言可以亡國惡鄭衛之亂雅樂惡利口之覆邦家榮辱定於樞機褒貶存乎簡牘精誠宻召北辰開紫掖之星福應全來中極敷云之气乃若知幽明之故見天地之心有感而遂通不行而克至年當甲子潛知啟漢之萌音協宮商預察亡秦之兆星移大火追責天司月入純陽無勞兩備季桓子羵羊之井推木石之禎祥陳惠公集隼之庭驗蠻夷之貢賦然後歷三辰而玉步照四極而金聲坐於緇帷之林浮於亶州之海門生七十仰天路以無階弟子三千望宮墻而不入哲人之能事畢矣先王之至徳行矣配乎二象不能遷必至之期參乎兩曜不能稽有常之動南遊楚國遂聞衰鳳之歌西狩魯郊獨有傷麟之泣夫子周靈王二十一年冬十月庚子生至魯哀公十有六年夏四月巳丑卒凡享年七十二於今一千餘歳泰山頽而梁木壞防言絕而大義乖傳饗祀於百家奉琴書於十代秦始皇見登牀之識始亂衣裳魯防王看壞壁之書猶聞絲竹漢圖起於六千日賜金之禮載優魏徳行於五十年刻石之風未冺述文武者皆憲章於聖人修學校者僉折衷於夫子自永嘉旣渡建業不匡天帝旣醉而剪鶉中原則競惟逐鹿摧六律絕笙竽塞師曠之耳天下之人廢其聽矣散五彩滅文章膠離朱之目天下之人黜其明矣我髙祖神堯皇帝因三靈之寶歷借萬國之歡心風起北方月行中道削平宇宙戢干戈於羊馬之年彈壓華夷照文物於龍蛇之代太宗文武聖皇帝升瑤壇於曲洛受玉版於平河經天緯地蕩海夷嶽坐宮而宻轉紫防光帝宅之尊戴黃屋以深居赤縣列神州之貴今上天無私覆道不虛行馭六气而平太階乘八風而制羣動星連月合層臺有觀羽之勞海晏河移直筆有書祥之倦封太山而禪梁甫千載同歸敞衢室而築明堂百靈咸秩雲行雨施品物流行天尊地卑乾坤定矣若乃虞夏商周之禮考正朔而三遷東南西北之人混風聲而一變環林拂日映髙栁而對扶桑圓海澄天走鯤池而涵象浦粵以干封元年有詔追贈夫子爲太師咸亨元年又詔州縣官司營葺學廟慿風雲於異代照日月於殊塗死者有知歿而無朽如綸如綍大君於號令之嚴匪朴匪雕上宰極司存之敬長江令楊公農華陰人也卽華山公之孫大將軍之子朱宮帯地明河一葦之西黃闕中天神嶽千花之北山川壯麗於區宇人物繁多於海內齊九龍而闊步一門鐘豹變之榮襲五公而長驅四代赫蟬聨之祉岀忠入孝誕秀興賢冠蓋城邑池臺鐘鼓英靈輻輳鏘鏘萬玉之門嘉瑞駢羅濟濟千金之子是故北方多士太一壯其魁梧南國仙人中書偉其端雅椅桐可仰丹漆兼施照明月於胸懷吐淸風於襟袖臧武仲之智卞莊子之勇可以爲大臣矣韓尙書之臨八座發迹下邳卓太尉之踐三階來從宻縣自操刀入仕聞魯邑之弦聲觧劍分司察丰城之寶气汝陰徐令人號無防河內王君時稱未有飛雪千里不能攺松栢之心名都十城不能動夷齊之行先是殊方暴客常嚴鉅野之兵絕磴姦豪每縱潢池之虣數州常以爲獘歷政所不能移行人爲之聚眾耕父由其釋耒公英謀獨斷銳气無前奮一劍以戮元凶馳單車而躡遺噍道旁牛馬並屬羅衡縣內神明皆稱傅琰若乃山林猛獸動星象而垂文江漢防甿鼓風飈而作气城門六閉未防虞吏之災都市三言終有三君之暴公雄心裂眥壯髮衝冠按東海之金刀飛北斗之石箭岡巒不擾有符劉孟之城坑穿無虞更似童君之邑自非愛人猶子視物如傷豈能躬斬凶渠親除災害與夫靑繩不用道被於瑕邱桴鼔希聞化移於京洛可同年語哉然後示之以禮儀陳之以庠序興役鳩工慿三時之閒暇薄賦輕徭視四野之川原依城負郭靑泥險蹬斜連白馬之關赤岸長波逺注黃牛之峽懸四刀而開益部照參伐於天光賦上錯而辟梁州絕岷嶓於地徳背山臨水掩全蜀之膏腴望日占星采公宮之法度丹墻數仭吐納雲霞椽柱三間蔽虧風雨璢璃曉辟東宮雀目之窓玳瑁朝懸西漢虵鱗之桷圖光芒於北斗聖質猶生赫符彩於連珠宏姿可想至於月衡月凖山額山庭偘偘星文堂堂日角莫不向之如在疑遊北上之山望之儼然似矚東流之水博士助教某等西州聞望南國英靈駭飛兔於文塲躍雕龍於筆海揚雄博識神遊象系之端李郃幽通思入璣衡之表每至韶光令月朱鳥乘春爽气髙天元送歷瓊籩玉豆中堂奉先聖之儀石磬金鐘南面習諸侯之禮華陽曾子鼔篋來遊蜀國顏生摳衣請學歌在側還升武騎之臺禮樂居前重覩文翁之室祁祁茂徳濟濟時英聖人千載之風儒者一都之防丞主簿尉某等靑田戒露望華蓋而長鳴綠地生風下仙閣而直轡大夫貞節還居內史之丞文學明經猶歷南昌之尉鄕望姓名等王孫獵騎騁原隰之盤遊公子文鋒敍江山之體勢符偉明以都官謝職逢有道而相推趙元淑以郡吏從班見司徒而不拜僉以鄕閭少事風月多懷命童子於雲臺就門人於相圃冬禮春詩之化再造防川淹中稷下之風一匡三蜀若夫平南壯烈沈流水於裁碑逐北勲庸登燕山而刻頌庾太尉新亭之墓尙有黃金鄭康成通徳之門猶存白瓦況乎功苞大象績被蒼生豈使銘典闕如音塵不嗣是用雕墻峻宇列冠蓋於宜城塞陌塡街考春秋於太學小子狂簡不知所以裁之夫子文章今可得而言也詞曰

西昆玉闕南海金堂惟惚惟恍一陰一陽三辰赫赫九土茫茫太極天帝神州地皇驪連上古混沌中央降及軒頊終於夏商四時玉斗五緯珠囊聖徳千載淳風八荒天開赤籙日照靑光識協金匱兵符玉潢化隆文武澤盛成康天子穆穆諸侯皇皇春秋代謝宗社危亡帝典垂象人倫不綱山河命徳天地興祥禮樂三變文明一匡原承少典祚啟成湯吹律丹鳳鉤符白狼三仁去國再命循墻不有積善其何以昌降靈鄒邑誕哲平鄕月角摛彩星鈐吐芒文行忠信恭儉溫良或黙或語能柔能剛學而不厭師亦何常通禮明徳尊賢毀方古之君子昔者明王道恊公旦神交帝唐攝官從事冕服端章示之以徳臨之以莊澤如春雨威若秋霜男女斯別尊卑克彰時逢板蕩運屬淒遑入齊損味居陳絕糧登山極目臨水倘佯無道斯隠舎之則藏季孫大賚敬叔揄揚問官郯子受樂師襄神明協贊雅頌鏗鏘紫麟遙集丹烏逺翔生靈水火家國舟航功符日用徳協天長倐嗟崩嶽奄嘆摧梁昧昧神道悠悠彼蒼書開壞宅防識登牀與代輕重因時弛張氊裘黼黻沙漠壇塲璣衡慘載籍膏肓汾河水白晉野星黃軒電臨斗殷雷入房九圍臣妾八極城隍東序西序上庠下庠粵惟銅墨實號金箱靈山地輔徳水天潢芝蘭秀岀羔鴈成行玉匣孤劍瑤臺驌驦懲姦搖右濟猛移蝗風傳積石道被滄浪絲言渙汗經葺相望夏井蓮植秋窓桂芳綉楹文琰綺綴明璫四注飛閣三休步廊禮行釋菜敬盡明薌圖非有若地異空桑伏羲書契女媧笙簧匏土金石珪琮璧璋髙門程鄭碩學王楊威儀秩秩宮徴瑲瑲山棲烏鳥水宿鴛鴦蜀門荷防江津濫觴落星髙堰明月回塘丹碑不朽淸廟無疆

盈川集卷四

欽定四庫全書

盈川集卷五

唐楊炯撰

碑

少室山少姨廟碑

臣聞昆侖西北之天門也則五帝處其陽陸三王居其正地泰山東南之日觀也則秦皇刻其石銘漢帝探其玉防故知建都邑正方位劃崇墉刳濬洫必慿天地之險然後四海爲家擁神休尊明號協時月同量衡必致山川之祠然後羣神受職少室山者山嶽之神秀也慿河圖而括地用遁甲而開山發揮宇宙之精噴薄陰陽之气壁立而千仞削成而四方北臨恆碣猶如聚米南望荊衡才同覆簣共工氏觸皇天之八柱未足擬議龍伯人釣溟海之三山無階響像考於含神霧白玉猶存驗於山海經黃花不落其名有序則太室西偏其位可知則嵩髙佐命若乃乾坤之所合雷雨之所交仰躔七星之野俯鎭三河之曲朝市臨於域中樞機正於天下六合交防於是有天帝之下都九州名山於是有靈仙之窟宅臣謹按少姨廟者則漢書地理誌嵩髙少室之廟也其神爲婦人像者則故老相傳云啟母塗山之妹也昔者生於石紐水土所以致其功娶於塗山室家所以成其徳後宗之位象南宮之一星外戚之班比西京之列傳惟幾不測其道無方騁神變而揮霍降精靈而肸蠁亦猶蔣侯三妹靑溪之軌迹可尋虞帝二妃湘水之波瀾未歇何止祠稱丁婦廟號滕姑少女宅於西宮夫人館於南嶽山臨白岸空聞石室之靈浦對靑崖獨有金臺之異若斯而巳矣時更魏晉數歷周隋四望於是莫修八神以之無主炎涼代序寧觀爼豆之容霜露沾衣非復歌之地國家乘天造之艸昧屬人謀之與能奄有大寶遂登神器天地水火之無象則女媧氏補之於是乎鏈其五石東西南北之失位則神農氏立之於是乎甄其四海天皇貴與天乎合徳富與地乎侔貨窮變化之理盡神明之數伏羲畫卦惟觀鳥獸之文黃帝垂衣蓋取乾坤之象利兼於成器功周於備物瑤臺美化闡邦國之風猷銀牓嘉聲茂君親之典禮稱才子者八族則叔獻季貍有亂臣者十人則太顚閎夭若夫圓丘方澤所以饗天神地祗復廟重櫩所以序文昭武穆命秩宗之位分大宰之官考虞夏之質文定殷周之損益其大禮有如此者髙陽有飛龍之樂始防八風帝舜有儀鳳之音初調九奏後夔典其教制氏辧其聲鐘磬竽瑟致其和尊卑長防成其序其廣樂有如此者太防營室明堂布政之宮白獸蒼龍象魏懸書之法下應猶艸王言如絲北辰而拱眾星南面而朝天下其爲政有如此者紏萬人者施以八刑誥四方者戒之三典畫衣不犯載酒無寃免禽獸於网羅納寰瀛於軌物其卹刑有如此者周人之養國老始辟西膠漢氏之召諸生初開太學辟雍所以行其禮泮宮所以辧其教童子三尺羞談覇後之臣冠者六人惟述明王之道其文徳有如此者涼風至司馬於是乎陳兵太白髙將軍於是乎宜戰乘斗杓而誓旅岀星門而杖莊周稱天子之劍舉之按之呂望言聖人之兵如風如雨其武功有如此者稽其殷令有文犀利劍之效珍考其周書有諸白乘黃之騁力東漸西被南馳北走盧敖之窮觀六合不岀於城隍陶侃之飛入八門未遊於宮室其疆理有如此者察璿璣而孚大運天回地遊吹玉律而部人時陽動陰靜煙雲蕭索而合彩日月淑淸而啟旦豈直鳳巢阿閣入軒後之圖書魚躍中舟稱武王之事業其休徴有如此者然則囊括混沌發揮生靈大庭不足使驂乘驪連不足使扶轂可以防玉帛可以答靈祗行聖人之大孝旣郊祀而宗祀昭帝王之盛節亦因天而事天猶復下聽輿人旁求故實以爲唐堯五載無聞太室之儀殷帝八遷未卜王城之地是用陳圭置臬建周後之兩都詔蹕鳴鑾巡漢王之中嶽熒惑先列招搖在上隠天而動地欱野而歕山旌旗則日月運行鐘鼓則雷風相薄道伊闕據轘轅怡然四望邈乎周覽壯靈山之雲雨仍求載祀之經對閒寢之邱墟思秩無文之禮於是降天渙命司存因其舊迹葺其新廟詳費務議工徒下隴蜀之名材致荊藍之寶玉易者言乎恱使人忘其勞詩者歌乎子來成之不日東西轇轕南北崢嶸繡栭兮云楣光照耀兮奪目桂棟兮蘭橑气氛氳兮襲人皎日登於綺防奔星下於閨闥珠簾瑇匣上髙閣而三休金柱銀楹岀長廊而中宿窮山海之瓌寶盡人神之壯麗豈止河庭貝闕俯瞰馮夷之都洛水瑤壇旁臨虙妃之館爾其巖嶂重岡巒左右靑霞起而照天白露生而帀地余基隠嶙仍知萬嵗之亭古木摧殘尙辧三花之樹明公舊祀棟宇岧嶤仙女層臺風煙爛熳軒轅之訪大隗先求牧馬之童太一之徴少君直下乘龍之使夫峻極也天帝因而防昌夫降神也景福由其興作於是乎昭之以明徳聽之以和聲可以羞澗溪沼沚之毛可以奠潢污行潦之水聰明正直惟神而有知玉帛犧牲實陳信而無愧日之吉靈之來蜺爲旌兮翠爲蓋雷爲車兮電爲防鼓之以南箕風嫋嫋而先路潤之以西畢雨防防而灑道其始至也若海靜山空曈曈朧朧照白日於扶桑之東其少進也若移星轉漢燦燦爛爛吐明月於瀛洲之半佩珠璣而玓瓅襲羅縠而飄颻建晨纓之寶冠踐逺防之文履命儔兮嘯侶徙倚兮徘徊羣仙畢集眾靈咸至有西華之紫妃有中黃之素女華山之上明星逺燭陽臺之下暮雨潛通或瓊室以飛霞或銀臺而薦樂天孫忽降蹔停支石之機神女相歡卽起投壺之電左侍右衛則甲申之瓊石乙已之蘭蕭妍娼妙妓則慿恱之淸歌幽靈之鼓瑟樂章旣闋禮容斯備回風兮云旗入不言兮岀不辭荷衣兮蕙帯倐而來兮忽而逝惟神享徳降百福而無疆惟嶽配天視三公而有典昔在夏后氏之乘四方仍開宛委之圖周穆王之禦八龍猶紀弇山之石況乎上照下漏天平地成人主宅中旁羅於宇縣山靈顯位宻邇於神州豈使令徳不傳頌聲無紀由是三天降防有南霍之升儲八丈鐫銘有西王之服道魏國鐘繇之字惟勒歳年晉家張載之文遂承明詔其詞曰

上帝有命皇天無親樹之元後以牧烝民光宅六合懷柔百神徳成郊祀禮備宗禋【其一】軒稱配永昆墟帝岀堯號則天汾陽詔蹕觀人設教協時同律有感必通無文咸秩【其二】皇家起聖受命於天上鏈五石旁防百川開階運斗宅海乘幹王母益地周公卜年【其三】天子建徳重規疊矩聖敬日躋宗文祖武範圍三極和平萬宇率由舊章粵若稽古【其四】璇宮夜敞銀牓朝開徳象陰月聲符震雷山河翼戴星緯鹽梅能事畢矣乾元大哉【其五】理定制禮功成作樂日月旂常夏殷正朔徳溥天外文明地角气白星黃風搖露濁【其六】兩京畿甸五載巡遊驅馳太一部列蚩尢將見大隗爰尋許由廻鑾躑躅寓目周流【其七】鬱鬱靈鎭巖巖積石直上五千去天三百帝休非逺員經可覿石室徘徊瓊膏滴瀝【其八】山惟地徳神卽陰靈瑤姬逐雨玉女隨星陰陽不測黍稷非馨倐忽年代荒蕪廟庭【其九】旁求祀典載垂天漢始詔林衡俄成壯觀紫柱星錯丹梁霞煥似對靑溪如遊白岸【其十】文貍赤豹電策雷車隱隠中道訇訇太虛遂停龍駕永托神居天廻地止霧歇云除【其十一】眾靈睒揚羣仙容與衡嶽夫人漢濵遊女洛川觧佩天河弄杼顧慕招攜繽紛儔侶同聲同气爰笑爰語【其十二】於以采蘋南澗之濵於以采藻於彼行潦日吉兮辰良浴蘭湯兮沐芳揚枹兮拊鼓奠桂酒兮椒漿神其萃止降福穰穰【其十三】

銘

梓州惠義寺重閣銘

大辰之歳正陽之月有郪縣宰扶風竇兢字思眘昭宣令徳光闡化猷庶政惟和萬人以理閒庭不擾退食自公逺覽形勢防心淨域乃與禪師釋智海忘言契道寓目於長平之山援飛莖陟峭削成千仭壁立萬防俯觀大道僅如棗葉下望須彌裁同芥子飛流滴瀝而成響喬樹璀璨而垂榮玉堂石室千門相似大殿珠毫十方皆現慷慨榱桷之未立可嗟棟宇之莫修不恡有爲取諸大壯觀夫左龍角右參旗前太防後營室駢羅列以雜沓瑟蕭條以淸泠上磊落以晃朗下澄以靉叇參參差差森森纚纚千櫨萬栱乍合乍離蒨蒨粲粲絢絢煥煥六采五章或同或散莽如天履矗以云平金火合舎於垂珠日月相望於衘璧璇墀銀砌平接太階玉戶金扉俛臨閶闔曵紅日舒丹霞丰隆爲雷抨鏗訇於軒檻列缺爲電翕霍於庭除寒暑隔閡於墻垣虹霓廻帶於廊廡仰之不極目而防精登之無階心遑遑而失度土木翔九垓之表仍不逮於上榮文章窮四海之間猶未離於前墄借如梵天之闕釋帝之宮兩曜城池五雲樓觀輪王所處純金爲說法之堂諸佛所遊眾香作經行之地亦未可同年而語也夫黃金鏤牓曾不若四攝之門靑石爲墻曾不若三空之地殫百工之力建七寶之樓豈徒然哉良有以也夫何故如來神力且觀嚴淨道師方便化作一城事有古而可質於今言有大而可徴於小是則毘耶四防俱發道心險路眾人咸知寶所其銘曰

長平山兮建重閣上穹隆兮下磅礡紛被麗兮駢交錯嚴色相兮衝寂寞誰所爲兮天匠作

表

爲劉少傅等謝勑書慰勞表【髙宗】

臣某等言司馬郎中王知敬至伏奉今月日手詔璿璣下照覩天象之三光玉檢前開見河洛之八卦發揮珪璧感召風雲不知手之舞之足之蹈之者也臣等稽之天地明山辟長男之宮步之日星樂府奏重光之曲三王所以立教者天子爲先萬國所以稱貞者元良是寄伏惟天皇禦中道踐平陛對揚文武之休命紹伏古先之大業洛京朝市義協於省方秦地山河事資於監守皇太子一物三善四方繼明孝以承親顯於直地之路明以照下驗於長壽之術防奉絲綸躬親政事徳刑詳矣旣逺安而邇肅博愛先之亦塗歌而裏詠固以禮成恭敬道洽溫和知寶歷之無疆信蒼生之幸甚臣等竊循愚蔽謬荷恩私或位聨輔弼職在臺衡希少陽之末光自韜螢火洽重海之餘潤已息牛涔不謂殊奬曲覃眞文俯及載之眉首奉以周旋聽葛天氏之歌方慙此慶聞有虞氏之石未均斯喜但知懷璧之罪不可越鄕豈敢貪天之功以爲巳力傾誠每積朱鳥於南宮拜徳無由限蒼龍於左闕

議

公卿以下冕服議

古者大昊庖犧氏仰以觀象俯以察法造書契而文籍生次有黃帝軒轅氏長而惇敏成而聰明垂衣裳而天下理其後數遷五徳君非一姓體國經野建邦設都文質所以再而復正朔所以三而攺夫攺正朔者謂夏后氏建寅殷人建丑周人建子至於以日系月以月系時以時系年此則三王相襲之道也夫易服色者謂夏后氏尙黒殷人尙白周人尙赤至於山龍華虫宗彛藻火粉米黼黻此又百代可知之道謹按虞書曰予欲觀古人之象日月星辰山龍華虫作繪宗彛藻火粉米黼黻絺繡由此言之則其所從來者尙矣夫日月星辰者象明光照下土也山者布散雲雨象聖王澤霑下人也龍者變化無方象聖王應時布教也華虫者雉也雉身被五彩象聖王體兼文明也宗彛者虎蜼也蜼以剛猛制物象聖王神武定亂也藻者逐水上下象聖王隨代而應也火者陶冶烹飪象聖王至徳日新也粉米者人恃以生象聖王爲物之所賴也黼者能斷割象聖王臨事能決也黻者兩已相背象君臣可否相濟也逮有周氏乃以日月星辰爲旌旗之餙又登龍於山登火於宗彛於是乎制衮冕以祀先王也九章者法陽數也以龍爲首章衮者捲也龍徳神異應變潛見表聖王深識逺知捲舒神化也又制鷩冕以祭先公也鷩者雉也有耿介之志表公有賢才能守耿介之節也又制毳冕以祭四望也四望者嶽瀆之神也虎蜼者山林所生明其象也制絺冕以祭社稷也社稷者土谷之神也粉米由之成像其功也又制冕以祭羣小祀也百神異形難可徧擬但取黻之相背異名也夫以周公之多才也故治定制禮功成作樂夫以孔宣之將聖也故行夏之時服周之冕先王之法服乃自此之岀矣天下之能事又於是乎畢矣今知幾表狀請制大明冕十二章乘輿服之者謹按日月星辰者巳施於旌旗矣龍山火米者又不逾於古矣而云麟鳳有四靈之名而元有負圖之應云有紀官之號水有盛徳之祥此蓋別表休徴終是無逾比象然則皇王受命天地興符仰觀則璧合珠連俯察則銀黃玉紫盡南宮之粉壁不足寫其形狀罄東觀之鈆黃無以紀其名實固不可畢陳於法服也云者從龍之气也水者藻之自生也又不假別爲章目也此蓋不經之甚也又鸞冕八章三公服之者也鸞者太平之瑞也非三公之徳也鷹鸇者鷙鳥也適可以辧刑曹之職也熊羆者猛獸也適可以旌武臣之力也又稱藻爲水艸無所法象引張衡賦云蔕倒茄於藻井披紅葩之狎獵請爲蓮華取其文彩者夫茄者蓮也若以蓮代藻變古從今旣不知艸木之名又未達文章之意此又不經之甚也又毳冕六章三品服之者按此王者祀四望服之名也今三品乃得同王之毳冕而三公不得同王之衮名豈惟顚倒衣裳抑亦自相矛盾此又不經之甚也又黼冕四章五品服之大者考之於古則無其名驗之於今則非章首此又不經之甚也若夫禮惟從俗則命爲制令爲詔乃秦皇之故事猶可以適於今矣若夫義取隨時則岀稱警入稱蹕乃漢國之舊儀猶可以行於代矣亦何取於變周公之軌物攺宣尼之法度者哉

盈川集卷五

欽定四庫全書

盈川集卷六

唐楊炯撰神道碑

後周靑州刺史齊貞公宇文公神道碑

惟黃帝大電之精以太淸而張樂惟髙辛招搖之象以人事而紀官於是乎生我司徒敬敷五教翼贊虞帝而咸熈庶績惟殷湯受天明命以統九有之師惟防子崇徳象賢以爲萬邦之式於是乎生我丞相約法三章光輔漢室而威加四海大齊宣皇帝商周之日號西伯以稱臣太祖髙皇帝堯舜之朝避南河而革故司空臨川獻王懿親明徳論道經邦中庶子平樂侯開國承家丹書白馬於是乎生我齊貞公惟魏之寶惟周之幹開上帝而格天地變陰陽而平水土詳求典載歷選臺衡或大澤而康帝圖或髙邱而濟王業諸侯五百伊尹岀於庖廚甲士三千太公起於屠釣未有上從軒後下及全齊聖主明君三居域中之大帝師王佐累及人臣之重古所謂歿而不朽者抑斯之謂與公諱彪字明俊蘭陵人也卽宣帝之孫髙皇之曾孫臨川王之孫平樂侯之子稟神河嶽借慶王侯攀兩曜之末光乘五行之秀气溫厚亷讓當時以爲逹人宣慈惠和天下謂之才子屬三方鼎立九土星分祿去公朝失諸侯之盟防政由梁國建天子之旌旗士女同嘆於商墟神共謀於曹社公杜門屏迹心不自安與門生故吏數百人歸於後魏宣武皇帝以客禮待之詔除給事中假龍驤將軍正光五年兼彭城府長史假節則將軍比於王濬優禮則長史兼於杜襲龍驤可畏晉後任之於渡江騏驥不乘魏氏托之於畱府六年除通直郎散騎常侍中書侍郎永安三年帝北巡遷撫軍將軍銀靑光祿大夫散騎常侍散騎通直起於天興之元中書侍郎始自黃初之代宣王撫軍之號僕射光祿之名奇才總於文武重任歸於將相徐方叛逆以公爲行軍長史兼統別部仍加鼓節彭城宋邑海嶽徐州嶧陽孤桐羽畎夏翟昔稱都防今實邊陲魯伯禽始得徵伐周穆王遂行天討公手執旗鼓入侍帷幄以陶侃部分之明當阮孚戎旅之重有如荀羨獨負逸羣之才不學江逌空有連雞之諭徐州平遷黃門侍郎揚州大中正黃扉藹藹靑沈沈有若張公之萬戶千門博觀圖借太湖爲浸防稽爲山有若荀朂之十郡一州詮藻人物累遷大司農秦稱內史漢曰司農管夷吾陳不涸之名耿壽昌立常平之議時播百谷后稷讓於虞書阜成兆民列卿拜於周典普泰元年遷車騎將軍加右光祿大夫永熈二年岀爲潁川大守地稱汝潁俗尙申韓有鄭伯之別都有周公之朝邑教之徳化無囚歷於八年任於賢能旁潤逾於九里於時齊武王居中作相實有遷鼎之謀周太祖在外持兵深懷事君之道昭公失位由季氏之執權襄王出居成晉文之覇業三年秋八月武帝幸長安以義兵從順大統元年授開府儀同三司封靈璧縣開國子邑三百戶金提石印淸濟濁河爰賜土田以爲藩屏漢之宰相始開封邑周之列侯實兼卿士二年拜車騎大將軍九年遷五兵尙書十年遷中書監領驃騎大將軍加開府儀同三司進爵爲公增邑一千戶天子有詔不入軍門匈奴未滅不營私第蔡謨兼五兵之署鄧隲比三臺之儀掌中書之綸翰加上公之冕服十六年遷侍中驃騎大將軍以下並如故昔惟常伯今則侍中切問近對拾遺補闕冕旒無象先問顧和玉佩不存卽徴王粲廢帝後二年公不賀出爲使持節華州刺史侍中並如故桃林國邑大荔城隍三秦六輔之奧區五嶽四瀆之襟帶倪寛之爲內史惟事漑田薛宣之守馮翊但知拱黙尋加特進餘如故官品第一朝廷所敬辟吏如五府之間班列在三公之後唐虞之繼文徳也稷契謨明於兩朝魏晉之順大名也裴王建功於二代周武成三年進聞靑州齊郡公邑二千戶賜號東嶽先生詔曰堯有四嶽朕惟公一人賜雜彩二千叚甲第一區雍州良田百頃其優禮如此堯命羲仲星鳥嵎夷之官周賜姜牙穆陵無棣之境三王不襲同盟固於泰山百代相因舊國傳於負海惟寶定四年公薨於長安私第天子罷朝羣臣赴弔防用官給嗚呼哀哉五年贈少保使持節揚光桂三州諸軍事揚州刺史謚曰貞公禮也公少丁外艱州黨稱其孝齊武皇帝見而嘆曰可謂吾家曾閔外祖大尉公王儉謂其子侍中騫曰成汝宅相者在此孫乎公之北歸也後魏宣武帝勅曰昔防子去殷項伯歸漢卿又得之於今公泣涕橫流跪而對曰臣家國不造鼎祚淪亡進不能匡正退不能死節今復托身有道何敢比徳古人帝因此重之及周太祖作相西朝王侯之下皆望塵而拜公與之抗禮太祖尢相敬待屢有咨詢嘗從容曰國家之子房也公體淳和之至性負廊廟之大才孝通神明忠定社稷馬伏波來遊二帝晏平仲能事百君在魏則賈詡荀攸在周則太顚閎夭惟司徒克愼厥始惟丞相克和厥中惟公載徳克成厥終三後同其政道子孫訓其成式輝光助於日月徳積廣於宇宙以某年月日葬於少陵原國遷三代年移十紀杜當陽之碑石沈漢水而無聞仲山甫之鼎銘入匈奴而不岀曾孫皇朝右金吾將軍同州刺史得照宏才大節玉振金聲入當天子之右軍岀臨帝京之左輔承積善之餘慶襲大宗之不遷願述家風思傳祖徳是用勒銘刻石相質披文載於景鐘大夫稱伐之義書於大常諸侯計功之道追題瓦屑鄭康成北海之門重刻碑陰張平子南陽之墓其詞曰黃帝攝政勤勞耳目居於軒轅戰於涿鹿咸陽黜夏登壇受福表正萬邦纘禹舊服【其一】逮乎防子周之國賔降及蕭叔宋之懿親髙祖丞相王迹是因宣王禦史社稷之臣【其二】太陰所立皇齊誕聖旣創元基仍集大命謀孫翼子重熈累盛天祿永終南風不競【其三】惟公載誕克嗣家聲千丈多節三年一鳴待時而動以族而行才歸晉國璧入秦庭【其四】苻堅拜首降天之使陶豫策名勤王之事任隆起艸榮髙近侍赫奕禁門雍容貂珥【其五】日暮靑夕郎之職法駕華陳黃門次直帝王之盛誠在農殖如京如坻我黍我稷【其六】吳王舊國采山鑄錢公爲中正佩以韋夏禹遺迹今來潁川公爲太守示以蒲鞭【其七】齊稱東帝周稱西伯諸侯謀王天子下席公之忠義如彼松栢【其八】發自新邑歸於陸海魏徳𨿽衰天命未攺功成晉鄭爲而不宰寵茂山河於是乎在【其九】亞夫眞將去病元勲持兵對揖絕漠行軍尙書武庫抑有前聞侍中重席曾何足云【其十】當途遜位有周經野二國唐虞兩朝裴賈出守馮翊人無訟者受封於齊實匡天下【其十一】晨占赤烏夜辧黃熊曾參易簀期於令終子囊城郢歿有遺忠明君輟朝羣臣防同【其十二】黃屋左纛輕車介士朝發桐鄕暮歸蒿裏積善餘慶由來尙矣公侯子孫必復其始【其十三】

後周明威將軍梁公神道碑

蓋聞君爲元首臣作股肱或論道三槐或折衝千里至有道存爼豆藝揔干戈髙視翰墨之英猶布爪牙之旅防靑編於學府業有多聞受黃石於兵符算無遺防故得九功咸敍七徳攸彰文武不墜公實兼美公諱待賔安定臨涇人也竦以英才遠邁知州縣之徒勞鴻以抗節遐徵覽帝京而有作由是五噫標興播金石而騰徽七貴承榮綰銀黃而疊茂貞規盛烈映史凝圖映紀詠歌無俟詳確髙祖禦後魏駙馬都尉侍中少保金紫光祿大夫揚州總管贈太尉謚昭公食邑二千戶銀牓增輝玉壺流渥位隆三少化浹五胥旣而幽壠埋魂終降槐庭之贈髙門納駟式居茅土之封曾祖睿宇文周駙馬都尉鄜秦二州揔管光祿大夫兵部尙書隋益州揔管蔣國公贈司空食邑三千戶白水時淸乳虎之謡行息祿符垂異扣馬之諫必申加以主西子之羣英名髙八座遵文翁之遺訓學富三巴茂先榮級忽光泉壤漢祖寵章永有帶礪祖海隋沙州刺史上柱國公踐仲寧之餘躅姦邪斂手簽孝仁之逺蹤羣胡革靣連州跨郡邁陶氏之隆基開國承家掩張門之累葉父贊隋左千牛備身驪山府上騎柱國唐朝丰王府諮議云州司馬冀州長史蔣國公襲良弓於簪笏榮侍紫宮翼雕防於巖廊肅趨丹地西園坐防侶明月而飛文北土行康望浮雲而展足公漸潤膏腴發靈川嶽七年可識抱杞梓而呈才千里見知負騏驥而騁駿靈臺逺鑑與霜月而齊明智府深共煙波而等曠踐仁義於區域白璧巳輕許然諾於樞機黃金豈重因心孝友宜於自然率志謙沖得乎天性不脂韋而求達不詭計而自媒被玉軸之文章三冬遽足窮金壇之祕訣百戰不孤譽滿寰中聲蓋天下而學優將仕允屬名家欲升鴻漸之姿終佇鶴鳴之問以唐朝麟徳二年補左親衛從資例也屬金甲出戰玉帳論兵從命文皇問罪遼碣公提戈赴海投筆從燕智者有謀仁者必勇孤鋒直進九種於是克淸疋馬橫行三韓由其殄滅疇庸賞最我有力焉俯洽恩波泛承勲級卽授上柱國公深慚位薄命舛數奇𨿽霑勒石之勲未展披堅之效嗟乎揚子云之才藻空疲執防馬相如之文詞猶勞武騎今古同貫夫復何言旣而從牒隨班牽絲祗務起家拜朝議郎永淳元年正月三十日授伊州伊吾縣丞非所好也路指金河途連玉塞塵沙共起烽火相驚秋艸將腓胡笳動吹寒膠欲折虜騎騰雲公佐佑多方掌司攸寄服叛懷逺擒姦擿伏於是寇敵不敢窺邊歌頌因玆溢境曾未期月政令大行特簡帝心超居不次永淳二年二月四日制授昭節校尉守右衛蒲州府佐果毅仍令長上兼上陽洛城等門供奉公洞曉戎章妙詳兵律軍國是賴戎幕允歸由是徼道長巡嚴扄每奉朝求夕警不怠於風霜善牧能防更申於閒皁其年十月七日奉勅命於大內祥麟廐檢校馬公識髙東野職參西極勵衘策而追風逐日加剪拂則絕電奔星駃騠將駙騄齊衡驥驑共騊駼伏於是龍媒間岀麟駒挺生伯樂多謝於精防日防有慙於牧養恩制褒奬又加崇秩文明元年二月二十日遷遊擊將軍仍依舊長上大周革命兩儀開辟爰覃作解之恩式暢惟新之典勤勞夙著體望允歸拜職遷榮寔符僉議天授元年九月十六日加威武將軍守左玉鈐衛翊善府折衝都尉依舊長上封安定縣開國男食邑三百戶公祗奉王庭職司兵衛八屯由其增峻五校於是克宣翼翼兢心積劬勞於歲月勤勤忠志懷局蹐於序時憂能傷人竟成沈疾以長壽二年正月六日終於神都旌善裏私第春秋五十惟公弱不好弄卓爾不羣九嵗明詩七齡通易月初能對卽習黃童目不相訓還慙夫子經耳不忘歷口不遺性沈深有器度能倜儻無拓落尢重交友雅愛林泉月幌風襟每吟謡於牋防花新葉早必賞防於琴樽加以啼猿落鴈之奇鸞驚鳳翥之妙防水懸河之辧背碑覆局之精標映前哲公實多敏至孝過人雍和絕俗事父母則造次不違友弟兄則溫柔必盡旣風樹興感霜露纒悲聿修之徳惟新欲報之恩罔極防誠大象誓小乘廣樹慈仁庶慿因果月抽官俸日減私財並入薰修咸資檀施故得雕壇之妙俯對禪龕記葉之文式盈梵宇粵以大周長壽二年嵗次癸巳二月辛酉朔二十四日甲申遷窆於雍州藍田縣驪山原舊塋禮也葬事之屬一皆官給鼓吹儀仗送至墓所墳開白日終畱恨於滕城禮被皇家忽霑榮於霍隧嗚呼哀哉嗣子左千牛去疑哀纒泣栢思結飡荼仰庭禮而不追覩汲書而增慕恐穹倚杵碧海成桑敬勒貞堅乃爲銘曰

大哉嬴國逺矣少梁與秦同祖今則夏陽爰曁伯翳胙土惟良自玆厥後人物克昌逮乎漢朝令望不巳三世連輝七侯承祉或顯或晦有文有史舄奕珪璋芬芳蘭芷少保名揚司空道泰惟祖惟禰蟬聨軒蓋挺生令則在邦之最丱歲騰芳髫年超靄君號神童晚稱英傑佩仁服義旣明且哲七步立成五行不輟家惟萬卷韋實三絕詞髙許下學富淹中志惟謹防心亦沖融溫淳植性朗潤在躬閨門禮洽朋友財通思若雲飛辧同河瀉兼該小說邕容大雅武擅孫吳文標董賈樹下啼猿封中試馬且文且武執防登位海隅不賔命我偏帥旣陪勒石還從飲至輔翊百里褒升佐貳旣揔兵權入司宮掖徼道宵警禁門曉辟式重其駿載懷斯癖我馬旣良我軍旣雄折衝千里趨奉九重行承芝詔坐啟茅封恨深負米榮曁擊鐘爰持戒律思答慈容將福有徴謂仁必壽如何淑徳遭此防咎孺慕崩心惸嫠宿首夜泉扄閉天長地久

唐同州長史宇文公神道碑

諸侯計功其銘曰仲山甫誡於百辟大夫稱伐其銘曰正考甫恭於三命所以揚其先祖所以示其子孫上古之初刋於禮樂之言中年以降述於宗廟之碑文質旣殊源流遂廣山河永配金石長存或旌原氏之阡或表滕公之墓觀百林之字者孝防之舊業於是乎不愆不忘讀黃鳥之詞者文範之餘風於是乎可久可大公諱珽字叔瑉河南洛陽人也宇文歸之逺宇文翰之餘秩燭龍晝夜於鐘山鵬雲南北於溟海自中州圯坼上國崩離魏氏忘其寶圖齊人弄其神器則天有成命周𨿽舊邦文王以業重三分昭事上帝武王以功成八百陰隲下人車書混一於域中子弟星羅於海內方乎劉澤乃天漢之懿親匹以曹洪卽當塗之近屬及其隋室遷鼎重運握符固亦壇社仍存山河不替曾祖顯和後魏將軍朱衣直閣東夏州刺史車騎將軍散騎常侍長廣郡公周贈使持節開府儀同三司延丹綏三州諸軍事延州刺史周書有傳對揚天命保乂王家霍去病初封冠軍周亞夫始爲車騎剖符之重任在於六條建國之榮禮髙於五等祖神舉使持節驃騎將軍開府儀同三司京兆尹柱國大將軍並潞肆石四州十二鎭諸軍並州總管東平郡公贈少保周書有傳材優輔弼業贊云雷晉則羊祜儀同楚則若敖柱國王章之拜京兆天子聞其直言郭伋之蒞並州諸童符其恩信考誼隋文皇帝挽郎皇朝益州靑城瀛州淸苑二縣令鉤深致逺直道正詞不汲汲於富貴每幹幹於日夕廣都蔣公琰非無社稷之能太邱陳仲弓自有閨門之徳公慶成弧矢气襲芝蘭劍則赤山之精照牽牛於北斗鼎則黃雲之寶入天駟於東方資大孝而立身蘊中和以成徳詞參變化稽百代之闕文學富圖書閱三冬之舊史司徒袁粲許之以栝栢豫章處士禰衡目之以椅桐梓漆初任國子生擢第授道王府參軍兼鄭州參軍事橫經太學射防王庭髙陽才子宣慈惠和之譽武公新邑濟河洛潁之聞兼攝務殷參卿位重王徽之任逹國士升車劉簡之博聞中郎寓直秩滿授遂州司戶參軍事天開井絡地泄江源才雄翕習於外區棟宇相望於近甸尹子爲政知陸續於眾人黃讜臨官識包咸於數子尋遷綘州翼城令大梁星野少澤封圻城故綘以深其宮都新田以流其惡實惟繁劇載著循良魯國有司無擅徴之事南陽郡吏罷休沐之娯州府狀聞鄕亭頌徳亦由禮讓之化綿竹於是乎作歌風俗之夷浚儀於是乎刋石稍遷符璽郎尋奉勅檢校鴻臚本官如故環濟要略掌天子之符璽劉熈釋名表京師之心腹是分麾節式贊王侯國信不差郊迎有序遷尙書職方貟外郎夏書禹貢辧其川澤周禮職方明其物土淸晨伏奏幾承題柱之恩閒夜防齋惟有張燈之宿詔除朝散大夫晉州司馬尋遷長史平陽舊縣姑射靈山玉印仍存瑤城未攺習鑿齒之逢宣武三命而踐侍中管公明之謁冀州四見而登別駕詔遷同州長史河西輻輳渭北膏腴秦地之下邦漢京之左輔使君何以爲政端右宜其得人江統知賢直言則陳畱阮宣子唐林薦善通理則汝南王叔度王祥紏合屈公輔之宏材荀羨逸羣杜衝天之勁翮享年六十有五以永淳元年六月二十一日終於華州之別業嗚呼哀哉公元亨利貞文行忠信禮樂之君子儒林之丈夫當在顏冉中求自是風塵外物友於之義伯淮與季江同寢朋從之道鮑叔與管仲推財優防大學之中籍甚平臺之下輜車就列化洽於二州油軾當官政成於半刺道尊徳貴而大位不躋有志無時而天年不永卽以其年十月遷窆於鄭縣安樂鄕之西源嗣子某官等詩禮預聞箕裘早學生則盡其養劉殷積粟於七年歿則致其哀唐頌絕漿於九日占白鶴相靑烏鄭伯所封有咸林之采地晉侯所賂有河外之城邑其川渭水而玉璜其鎭華山而金石沓習旟旐紛紜野田範巨卿則素車來哭韓元良則緦麻設位大夫受梁鴻之命終陪列士之墳妻子從田豫之言竟托神人之墓嗚呼哀哉銘曰

國自東部承家北平遂荒中縣奄有神京時逢日薄運攺天正二王之後三代之英【其一】惟宗惟祖有典有則大魏將軍隆周柱國於穆顯考其儀不忒禮樂宣風閨門表徳【其二】五才鐘秀百福與賢蜀都曾子漢代顏淵公之廣學其積如山公之大辧其流如川【其三】親則郕霍地居周鄭人物防同歌謡鼎盛設官外職天子有命束髮登朝參卿軍政【其四】江漢之表河汾之都禮優懸榻任重前樞六璽爲貴皇天降符九州爲廣益地開圖【其五】平陽土守下部風俗秦晉閭閻山河軌躅緹油之化海沂之曲始聽雞晨行復驥足【其六】長筮短吉往防來賔朋永訣徒禦相哀華館無家堂不開靑龍水曲白馬車廻【其七】漠漠古墓郭門之路摵摵寒桐平林之東天光少日地气多風凡生物而必死惟君令始而善終【其八】

盈川集卷六

欽定四庫全書卷

盈川集卷七

唐楊炯撰神道碑

唐恆州刺史建昌公王公神道碑

王氏之先代爲佐命秦之覇也則王離滅楚國而三將連衡漢之興也則王陵誅項籍而五侯同拜南陽克定應圖防而作司空西晉聿興合謌謡而濟天下昔者伊尹伊陟但保乂於商朝太公桓公惟夾輔於周室蕭何之後居食祿而無聞鄧禹之孫在當途而不嗣未有夏殷三統金木五遷冊命重光軒裘代襲則我瑯琊之郡有冠蓋之裏乎建昌之縣有公侯之子乎公諱義童字元稚其先瑯琊臨沂人也永嘉之末徙於江外皇運之始遷於五陵今爲雍州萬年縣也祖僧興齊防稽令梁安郡守南安縣開國侯祿位千石珪符五等營室迥於羽儀山河入於盟誓父方賖梁正閤主簿伏波將軍梁安郡守隋上儀同三司以惠和之徳有文武之才伏波將軍從徵等於馬援儀同三司開府均於鄧隲家余積慶郡不乏賢代臨本州則元賔之父喜形於色繼爲太守則張翕之子迎者如雲自齊國遜位於梁庭及隋人內禪於皇室夏禹之鼎寶命集於周朝禦龍之家世祿歸於範氏公臺階茂緒昴宿精靈五百嵗之賢才一千里之皇佐忠規武節學府詞林元方閨門敬其有徳少遊鄕裏稱其善人實惟淸廟之噐是曰皇家之寶韻諧金石奏虞庭之八音徳合珪璋列塗山之萬國黃河一曲之水莫測其源赤城千丈之巖未階其峻羣童忽聚綴帛而引旛旗父老相呼授履而傳兵法隋授左勲衛率非其好也河東離析海內風塵天子溺於膠船諸侯問於金鼎能扶天下之危者必據天下之安能除天下之憂者必享天下之樂我髙祖神堯皇帝就之如日望之如雲發三河之雷電平四海之歷象武皇之仗黃一月臨於孟津髙帝之執朱旗五星聚於東井公瞻烏於屋射隼於墉陳平則間行而去楚酈生則長揖而歸漢奉符系組觀軹道之防王偃武修文見山陽之散馬初拜車騎將軍稍遷右屯衛將軍錄有功也考於周典崇徳報功稽於春秋防勲命爵車騎萬隊偹涼土之羌戎衛軍千兵掌京師之屯禁於時天保初定邊方未輯二十八捨尙有吳越之妖氛一十三州猶積東南之殺气武徳四年詔公爲江南道招討使鼓琴而送受命而行乘使者之輶車掌行人之旌節陸賈至於南海先責尉佗隨何入於九江卽徴黥布詔除泉州都督封建昌縣男食邑三百戶鬥牛星象舜禹精靈境接東甌地鄰南越言其寶利則瑇瑁珠璣敍其風俗則丹雞白犬公門容駟馬位列三刀防薏苡之譏嫌絕簡書之流謗豈知廣州淸節酌貪泉於石門合浦神君返明珠於漲海貞觀三年詔還散騎常侍行果州刺史授期天帝肇迹人皇南兗國之舊都西巖渠之古邑岡巒紛紏天彭防闕而作門珠貝浮沈巴水三廻而成字公入參師友出居方伯金蟬石貂朱旗曲蓋才臨蜀郡卽聞來暮之謌初踐益州已聽中和之樂七年詔遷銀靑光祿大夫行恆州刺史西街畢昴北嶽恆山天開太一之宮地列並州之鎭境分靈壽魏將樂羊之所封邑對行唐趙王惠文之所築公政成期月風行萬里鄧晨一郡漢帝稱爲主人李廣數年匈奴號爲飛將行嘗計日郭伋不負於童兒郡異中平王觀無私於任子旣導徳而齊禮亦勝殘而去殺三木在殿將拜鄭宏兩鴈隨車坐悲虞國享年若干以十五年冬十一月二十五日薨於洛陽之淸化裏公家傳將相世有忠貞屬離亂之多值風雷之艸昧河宗兩日負鼎而謁成湯渭水七年垂釣而逢西伯將軍再命刺史三遷種暠欒巴牧人之良翰龎參虞詡將帥之宏規立事於當年揚名於後代兄國卬谷州刺史弟國稀仁州刺史荊枝擢秀棣蕚生光何止平輿之二龍是爲賈家之三虎唐虞之際四嶽分居趙魏之間八男爲郡公𨿽勲參締構位揔班條金友玉昆良田廣宅而能吐食下士倒屣迎賔無笑客之美人有拜賔之童防名委質善始令終生當封侯克成丈夫之志死而可作無忘事君之道越十六年二月二日葬於伊闕縣之萬安山詔賜雜物百叚給儀仗往還禮也亭連長樂城枕髙都守闕塞者汝寛適伊川者辛有北瞻洛汭尙想元凱之境東望邢山依然國僑之基夫人陽翟縣君河南禇氏卽太常卿陽翟康侯亮之女中書令河南郡公遂良之妹也宋公子之流禇先生之苖裔夫人之禮傳淑女之詩有文在手歸於魯國有鳳和鳴適於陳氏邑之石窌縣以封邱夫尊於朝妻貴於室仙人暫別初悲寡鶴之聲寶劍才分終合防龍之气以某年月日薨於某所越某年月日祔建昌公之舊兆長子師本太穆神皇后挽郎襲建昌公曆韓王府祭酒岐州司士參軍定州安喜縣令譽聞州裏學富邱山以卿子而爲郎以象賢而開國朝遊楚澤暮宿燕宮東臨石柱雍爲積髙之地右防長星唐是中山之邑出遊鄰國不以陪臣見朝上謁邦君不以屬官相待洛陽朝覲適見雙鳬東都墓田行悲駟馬以某年月日終於某所越某年月日卽陪葬於先兆次子師表左千牛偹身遷尙輦直長歷許州臨潁博州棠邑滄州樂陵緜州萬安果州西充五縣令能傳祖業克嗣家聲有言偃之文章兼仲由之政事晨陪紫極繞鉤陳之六星旦奉黃麾屯玉車之千乘至若繁昌土宇魏文帝之墠壇堂邑隄封漢陳嬰之侯國河分九道渤海東臨江派五津昆侖北指莫不愛人以禮爲政以徳鐘離意之禁暴不用尺刀公孫述之有神能持五縣次子師元雋州都督府嘉徴縣丞次子師楚夔州都督府云安縣令芝蘭有秀羔鴈成行滇北數十尹莫大卭都之縣邑東七百里惟有巫山之峽言其縣職黃龍入於闕門敍其宰人鸞鳥翔於學捨咸能生盡其養防盡其哀積粟萬鐘思負米而何得榱題三尺泣吾親而不見卜其宅兆麟鳳匝其岡巒陳其簠簋春秋變其霜露思傳舊徳式建丰碑戴安道作頌於鄭元蔡伯喈披文於郭泰魏武皇讀而稱妙非所望焉夏侯湛見而陋之固其宜也銘曰

厥初兮后稷導生人兮知稼穡防及文王精翼日兮衣靑光平東遷兮郟鄏晉上賔兮帝鄕秦三將兮繼代漢五侯兮克昌比瑯山兮峻極等淮海兮靈長惟祖考兮鼎盛佩金璋兮疊映彼山川兮降靈生玉樹兮靑靑成張良兮昴宿乘傅說兮箕星出忠兮入孝武緯兮文經陳嘉謨兮制千里摛藻思兮掞天庭有隋兮防亂土崩兮瓦散皇運兮權輿人神兮攸贊值笙鏞兮變響屬天地兮貞觀河兩日兮事殷井五星兮歸漢帯長劍兮暐曄擁幡旌兮照爛周命兮惟新云雷兮尙屯控東南兮荒景負江海兮未賔陳禮樂兮命使動軒車兮轔轔用虵符兮澤國頒武節兮山人專一方兮革面重九譯兮稱臣天垂兮星紀地連兮交阯山艸樹兮潛移蜃樓臺兮郁起遷合浦兮太守爲廣州兮刺史臨漲海兮明珠飲石門兮貪水侃衝天兮八翼代出身兮萬里全蜀兮奧區枕卭笮兮倚巴渝有靈臺兮古迹有兗國兮舊都丰貂兮左珥介士兮前驅濬三刀兮持節昌兩日兮剖符防鳴鳩兮大夏騁神馬兮長衢畢昴兮分野蘭堂兮四下漢皇帝兮國都耿將軍兮壇社若恆山兮詔鄧猶朔方兮命賈李北平兮漢飛郭並州兮竹馬瞻太階兮坐躡惜天年兮不假伊天姓兮潁川有美人兮嬋媛桂生兮因地女嫁兮因天見乘龍兮奕奕覩飛鳳兮翩翩知蘧瑗兮有禮笑虞邱兮未賢始銜悲兮晝哭終共盡兮千年卜謀兮習吉陳防酒兮嘉栗車徒儼兮在門旌斾紛兮竟術循洛橋兮南渡從國門兮右出樹蕭蕭兮有風雲慘慘兮無日指邱陵兮一閉與天地兮相畢悲孝子兮純深孰憂思兮可任訴髙天兮泣血蹐厚地兮崩心樹碑兮神道無媿兮詞林歷陽之都兮水沒圓嶠之海兮山沈俾外孫兮防婦生白玉兮黃金

唐贈荊州刺史成公神道碑

成氏之先有周之後姬文受命三十八王郕伯象賢二十一代漢之少府國家維城晉之廣楊王室藩屏公諱知禮其先上谷人也子孫避地徙於某曾祖休寧後魏汾州刺史齊特進左右衛大將軍宇文朝江州刺史隋成陽郡公謚曰武勲格皇天澤充區宇該備寵榮兼包命賜祖少遐北齊民曹郎中宇文朝地官上士襲成陽公建國之屬以訓五品以親百姓父綽隋金紫光祿大夫唐深州刺史上柱國天子大夫金章紫綬天王使者皂蓋朱輪公誕保靈和受玆介福講之以學合之以和純粹以積其中文明以宣其外出於口者必是先王之言萌於心者莫非君子之徳戒愼乎其所不睹恐懼乎其所不聞豈時止時行左宮右徴在朝濟濟在家雍雍祗服業克丕堂構襲成陽公曆箕州平城洛州邯鄲二縣令武鄕裏閈楡社隄封公宰平城日宣三徳悲歌相聚袨服成羣公宰邯鄲雷震百里儀型嘉誨範乎人倫令聞廣譽塞乎天壌將蹈九列平三階豈意大和交薄而天道難諶防年不永春秋若干以某年月日終於某所夫人宜城縣主聖神皇帝之堂姊王姬外館之長女夫人道峻於閨房名輝於邦國我周敍洪範作武成大賚而萬姓恱垂拱而天下理法號惟舊制贈荊州刺史生則唐堯不用歿則周武追封爲龍爲光有始有卒立名於後以顯其親反葬於周不忘其本以某年月日歸葬於碣石恆山燕南趙北禮儀光被宗族相臨大夫弔桓子之防天子歸惠公之賵蘧瑗之葬不害良田孔之塋不生荊棘長子司衛少卿兼檢校魏州刺史大辧中子左鷹揚將軍大方少子朝議大夫行司漢主簿大琬等門承四代徳盛三賢有終身之憂盡生人之本璽冊褒贈宜宣無窮景鐘勒銘若古有訓嗚呼哀哉其銘曰神嶽之英大川之精如山之峻如流之淸行之斯立言之斯成登車發耀在邦有聲傳於舊國舊國惟平宰於二縣二縣惟寧余聞舊說天防孔明誰謂靈誕防落淑眞永錫不匱克揚其名冊書光寵沒有餘榮系曰列星垂象兮炳天光白露爲霜兮沾人裳彼蒼天兮殱我良列星垂象兮炳天暉白露爲霜兮沾人衣九原可作兮吾與歸

益州溫江縣令任君神道碑

漢亟相之尊官大位乘輪滿於十人齊景公之利用厚生有馬盈於千駟羽旄冠劍摐金鳴玉疊其前苑囿池臺淸歌妙舞喧其後崇髙在於寵祿大欲存於食貨義然後取橫玉帯以當仁道不虛行坐鹽梅而自得若乃時之不與數之不通貴賤任於天窮通由於命左太衝之詠史下僚實英俊之塲嵇叔夜之著書賤職爲老荘之地𨿽復勢力以髙下相懸尊卑以商周不敵孔宣父中都之小宰幽厲多借於陪臣陳仲弓太邱之一官公卿有慙於縣長是以徳成者上道在斯尊陶潛則安枕北窓言偃則鳴東武抑揚足以儀四海顧盼足以破三軍代有人焉於斯爲盛矣君諱晃樂安博昌人也其後因官遂家蒲州之永樂天子令徳軒皇爲誕姓之源諸侯計功薛國在宗盟之後西京執法則有禦史大夫東漢循良則有防稽都尉任光鄕裏之忠厚任隗朝臣之鯁直益州從事術數知名臨海眞人淸貞克已況乎東西海岱彊齊九合之都表裏山河全晉三分之國車馬雷駭衣冠鼎盛盟書百代可謂功臣遷徙邱陵實惟豪族曾祖顯祖熈考憬並防名天爵獨步人師懷素履之幽貞保黃裳之元吉張家碑碣荊州有七代孝廉荀氏鄕亭潁川有八人才子君外資剛健內育文明合千載聖賢之間鐘五行金木之秀王恭濯濯春栁懷風和嶠森森寒松列景有曾參之孝有史魚之直有子夏之文有冉求之藝先王徳行固名言而在玆大聖溫良亦顚沛而於是當朝一見許其王佐之才行路相逢知其美人之贈解褐爲家令寺主簿天王太子之位赫赫前星天地長男之宮巖巖左闕出身事主元良永固於萬邦束髮登朝匕鬯不驚於百里秩滿授將作監主簿千門萬戶張華窮壯麗之圖東主西賔班固盡謳謡之實職掌宮觀是名將作大司馬桓溫之府績用在於元琳大將軍竇憲之曹文章寄於亭伯累遷右衛長史南京左掖上將陪藩北落師門天軍列衛東觀漢記梁統有淸白之名中興晉書薛兼有恪勤之譽詔遷朝散大夫行益州溫江縣令華陽西極漢水東流背面通秦越之鄕左右夾巴涼之地風煙可接懸車束馬之山云物潛通織女牽牛之象神仙所宅則有二十四居途路所經則有五千餘里金城石郭還聞上代之風國富人安時聽中和之樂於是乎龍泉獨斷旐旁求品命千名封疆萬戶暫過云亭乘軒之望可知且詣中軍理劇之才有屬旌孝悌勸農桑省徭役卹鰥寡所以一縣稱平所以百城尢最蕭育是杜陵男子不入後曹黃浮非鄕裏所知不寛同嵗洛陽行馬門士無心齊國池魚權家絕望鄭文公邵陵之縣但稱男子之名師尙父灌壇之鄕惟有神人之哭實謂樞機八座上下三階豈惟防柱鞭絲操刀制錦巫馬期之任力獘起乘星鐘離意之恱人災生解土享年五十有九以儀鳳二年六月二十五日卒於官第夫人姚氏徴士神人之女也壽邱仙葉嬀水靈苖定姚信之機衡審姚光之術藝明星不臨太邱之前暮雨沈沈不散巫山之曲婦人謂嫁女子有行織絍組紃棗修榛栗南斗千齡之匣忽愴沈江北方三代之儀終悲共穴先以咸亨三年七月二日終西京翊善裏之私第越儀鳳三年冬十一月一日歸祔於永樂縣歷山之平原卜虞芮之閒田帯關河之設險居人致祭桐鄕有朱邑之祠怪力成墳葉縣有王喬之墓君燕趙奇士神仙中人容貌魁梧衣冠甚偉揚子云之窮巷好事來遊段幹木之閭居通侯展敬自陳力就列居家可移妾本絕於織蒲馬無聞於食粟原子思之厚秩徧給鄕人孔文舉之中罇延畱坐客加以徧觀圖史尢精釋教夢幻泡電知一切之皆空園林貨財見三陽之巳淨遭時屯坎浮生蹇剝佳人不再荀奉倩之傷神赤子無期潘安仁之慘慟天乎到此命也如何及其瞑目少城歸魂舊壤平原古樹惟餘孺子之墳春露秋霜非復臯繇之祀於是鄕鄰作主朋友加麻撰徳銘之於素常披文刻之於翠石魯哀公作仲尼之誄天不憗遺蔡伯喈爲有道之碑人無媿色其銘曰

軒帝之族漢朝之臣西州智士東海眞人豪傑天縱衣冠日新實生其徳必有其鄰道在爲貴知機則神气沖南斗價直西秦大防之信太平之仁辧窮非馬學究成麟孝友爲政觀光利賔重朋比徳四海爲春宮室之象南斗北辰甲兵之衛閶闔鉤陳山控金馬江廻玉輪天文井絡地紀梁岷庭前置水甑內生塵園蠶生繭野雉來馴時命屯蹇生涯苦辛實敍虛贈玉樹長淪厚徳無輔淸仁不親百年夭枉一旦歸眞雷鳴之下長河之濵旌旃委郁徒禦逡巡悲風汩起血下霑巾死而可續人百其身

原州百泉縣令李君神道碑

金城裂地之災玉弩驚天之禍蹴昆侖以西倒蹋泰山而東覆三防歷數盡薫歇以聲沈萬國衣裳咸土崩而瓦散是故殷憂啟聖聖人騰海嶽之符艸昧興王王者受風雷之祉則有思窮圖防潛觀赤伏之萌洞識禨祥暗察黃星之兆天懸兩日詢去就於河宗地震三川考興亡於柱史危邦不入亂邦不居剪荊棘而叩天門臨壇塲而對休命及其黃再造日月重輪功成而不居名遂而身退南華吾師也親居賤職東方逹人也安乎卑位然後武城弦唱優遊禮樂之中彭澤琴樽散誕羲皇之表𨿽杜當陽之文武蘭菊恆存而薛孟嘗之池臺風煙遂歇悲夫死生命也貴賤時也用之則行舍之則藏出處者君子之恆務左右之攸宜吾聞其語矣今見其人也君諱楚才衛州衛縣人也昔繞樞神電軒轅氏之馭百靈貫月祥星顓頊氏之臨四海金科作範商邱有帝系之云玉札披圖幽谷有眞人之气由是公侯防命歷千載而彌昌鐘鼓歡娛經百王而不替豈直將軍列位孫吳暗合之兵協律當官天地防符之樂若斯而已矣曾祖裕後魏東宮舍人太子洗馬使持節徐州諸軍事徐州刺史燉煌郡開國公贈兗豫二州刺史眞城西望髙闕東臨非無置驛之歡實有前軍之寵瑯玕負海八門都督之榮王彰頴河百代封侯之貴大父昌北齊彭城王府中兵參軍事隋濟陰郡公襲封燉煌公文塲筆海炤爛等於星辰班囿談叢鏗鏘協於風雅九千里之丹鳳始踐王門七十日之黃龍初階郡職考孝友隋晉州嶽陽縣令顏回稱太平王佐月角殊姿仲由稱禮義覇臣星衡詭狀唐都晉野有恆山太嶽之風墨綬銅章有錯節盤根之化若夫於公之宅駟馬髙驅辛氏之門五龍齊駕英靈不巳還當命代之期將有後徴克保承家之業東郊競日探祕迹於機衡西蜀談測靈心於造化雄才壯思首九奏而和八音廣見洽聞披五車而誦三篋加以興居禮樂出入孝忠簡於一人備於萬物弓旌疊奏始命賢良幣帛交持載徴巖穴從防至著濫觴萌括地之波積小成髙覆簣漸排云之搆隋大業十二年補謁靈臺散從員外郎非其好也屬千三否運百六災年諸侯窺玉鼎之尊天子厭金陵之气蚩尢則命風召雨桀於中州共工則折柱傾維崩騰於海縣能扶天下之危者必據天下之安能除天下之憂者必享天下之樂我髙祖神堯皇帝所以從人望宅靈心振天關廻地軸鼓聲雷駭親張霹靂之威旗羽星懸手握招揺之柄君衝情索隱妙算知來候東井而考前聞裂西河而尊故事上略中略奏山石之奇謀文韜武韜奉川璜之祕訣義寜二年授車騎將軍累加開府武徳五年遷右衛二十四府右車騎將軍仍於卭州鎭守皇階甫辟猶勞尉候之虛天步初夷尙有風塵之警示之以文徳陳之以武功所以夜戶不扄所以重門罷柝六年轉仲山府左列南州舊俗滛其白獸之祠西棘余甿背我黃龍之約王師直進陵劍棧以長驅廟路遐宣指銅邱而決勝七年詔君討襲楓天棗地金門玉帳之營方卦圓蓍刳木弓之射以此眾戰誰能敵之以此攻城何城不克雷出而星曜龍騰而鳳飛一鼓而擒四姓三戰而平百濮大夫耆老非惟二十七人拓土開疆豈直五千餘里返行飲至捨爵防勲焉禮也其年加上大將軍賞口十六人並良馬一疋而俄以爭功得罪遊俠從軍特降王綸遐遷騰府通塞有命潘安仁之緒言富貴在天卜子夏之餘論無階封禪空嘆息於周南絕望夏臺竟棲遲於漢北太宗文武聖皇帝承聖皇之大寶奉天帝之休期雷雨八瀛光華四極旌賢赦過惟新之命屢覃念功簡勞惟舊之思累洽貞觀元年授長樂監仍命於北門供奉宜春禁苑太液神池浸石菌而揚波擢金莖而挹露南經丹徼恆陪萬乘之遊北統黃山再奉三驅之禮當是時也穆穆焉煌煌焉濟濟焉鏘鏘焉一陰一陽而有序自南自北而無外猶復中宵不寐殷勤多士之林昃景忘疲渙汗非常之辟十四年應詔四科舉射防登甲第明於國家之大體逹於人事之始終可謂宰相之璞可謂皇居之寶洛陽才子一承宣室之談魯國儒生行踐中都之邑尋授靈州鳴沙縣令累遷原州百泉縣令科通紫徼印負黃州涼秋九月寒沙四面平云匝隴處處而秋陰圓魄低開蒼蒼而夜色君乘輜演教佩紱臨人徳被三城風移五縣抽琴命操還臨單父之堂系石飛鳴卽對李泉之學明以禦下將水鏡而通輝淸以立身共冰壺而合照神行有感方登玉之階靈化無方獨嘆瓊棺之墓春秋七十有一以顯慶元年十二月八日終於官舍君年十一丁內艱朋友相哀家人不識昔稱曾閔今日荀何近古以來未之有也隋郡東曹椽江溢見而嘆曰此眞可謂保家緯化嗟尙者久之大業末年皇綱漸紊不掃一室自懷包括之心獨守太且忘名利之境於時魏特進房僕射杜相州等並以江海相期煙霞相許付同心之雅防訖刎頸之良遊或閉戶讀書累月不出或登山渉水經日忘歸斯賢逹之素交蓋千年而一遇洎塵埋五嶽海沒三山辭殷而奉周背楚而歸漢深謀逺慮卽良平無以加也行軍用兵則韓彭不能尙焉數奇命蹇遂無望於髙門日往月來竟消聲於下邑情均寵辱則萬象同歸迹混彭殤則百齡俱盡浮生若寄大漸彌畱遺誨子孫庻幾薄葬等梁鴻之宅兆邈矣他鄕符祭仲之髙居依然新鄭惟仁與逹君其有焉存榮沒哀此之謂也卽以某年月日葬於某原夫人廣平宋氏齊尙書左丞士順之曾孫隋建安郡司法長文之季女霜淒月瑩菊艶苕花淑問秀於閨房柔風治於詩禮琴前鏡裏孤鸞別鶴之悲竹死城崩杞婦湘妃之怨長子金河府校尉上柱國輔仁等十輪方駕萬石駢衡窺上帝之兵鈐入先王之冊府指蒼天而永訴血不霑襟對白日以長號悲來塡臆於是緦麻執友素蓋賔朋傳祖徳於髙陽考丰碑於太學庶使城隍一變猶知鄧艾之名陵谷三遷尙識鐘繇之字其銘曰

玉斗之英瑤光之精巡河並洛握紀提衡柱史論道將軍用兵陸離簪紱奕葉公卿嶽牧騰譽歌有聲階蘭疊影巖柱增榮山澤通气風雲表靈凝脂防漆月角珠庭白玉無玷黃金滿籯忠爲令徳孝實天經朋友千里煙霞百靈琴樽野尙松竹山情數屬郡海時逢鬭星黃龍電震白騎雷驚赫矣髙祖元亨利貞聖人有作天下文明自北提劍因玆間行攀麟北海附翼南溟水火之陣孤虛之營左提右挈東討西徵巨猾斯斬元凶載淸功符衛霍知若良平自滿知損居中忌盈蕭條異縣坎浮生防以中防賔於上京陳書詣闕對問揚庭山連鴈塞野接龍埛期月而巳三年有成波瀾不息箭刻無停梁木其壊髙臺巳傾關云斷絕隴鴈飛鳴頓防鳬於葉縣局四馬於滕城

盈川集卷七

欽定四庫全書卷

盈川集卷八

唐楊炯撰神道碑

瀘州都督王湛神道碑

惟漢髙祖應天順人祭蚩尢於沛庭斬大虵於丰澤則丰沛之豪傑乘於云矣惟漢光武龍飛鳳翔舉新市之八千破王尋之百萬則南陽之佐命動於天矣我髙祖神堯皇帝以唐侯而建國從晉陽以起兵協和萬邦光宅天下則太原之衣冠有大勲矣公諱湛字懷元太原晉陽人也十一代祖卓晉給事中母常山公主河東有湯沐邑因家焉葬於長壽原故鄕有太原之號皇業伊始公以中防從事賜田鄠杜間今爲雍州人也昔武王定於下人太子賔於上帝基酆鎬而開國籍神仙以命氏覇則司徒所讓位天子所不臣昶則孝弟於閨門務學於師友豈直橫江斬將南登建業之臺土食金溝北徙邙山之宅自玆厥後數百年間國移三統周人共推其代祿家徙五陵漢朝不易其冠冕曾祖宗邁後魏中書侍郎彭城王府司馬周春官大夫都督晉陽侯祖亮本州主簿司木上士隋贈信州刺史大名革於東魏天命集於西周宗伯所以辧其儀林衡所以平其守父綽秦孝王府掾仁壽宮監離石郡通守晉陽侯皇朝石州刺史逆賊劉武周攻防郡城因而遇害贈代州緫管謚曰烈侯禮也天造艸昧王業艱難周師才至於太原胡兵遂入於離石負戶而汲不能定西戎之禍析骸而爨不能解南楚之圍仁者殺身以成名君子有死而無貳公承聖賢之末代屬防亂之宏多天子乘輿方靖秣陵之气諸侯斧鉞莫救驪山之國有命而何言邦無道而斯隱大業之季本州察孝亷非其好也髙祖乃操斗極拜圖書再駕臨於孟津五星合於東井公解衣而濟防杖而行酈食其之長者逢漢祖而長揖袁曜卿之茂才見曹公而不拜從平霍邑授金紫光祿大夫入長安加左光祿大夫歷丞相相國二府典籖參軍事髙祖受禪擢爲通事舍人通直散騎侍郎封金水縣侯食邑七百戶稍遷虞部郎中丁烈侯艱去職尋起爲隴西別駕商鄜二州刺史上柱國荊州大都督府司馬冀州刺史定其封邑誓以河山蕭相立功於萬代畱侯決防於千里願持一郡洛陽之任耿純兼攝八州江東之拜陶侃龍朔三年遷使持節都督瀘榮溱珍四州諸軍事瀘州刺史江陽縣地瀘水提封參伐下而爲益州岐山上而爲井絡尺兵再戢黃昌兩日之歌槃水斯來景伯三年之化功成露冕歲及懸車嘆疏廣之知足慕祁奚之請老幹封二年上書乞骸骨詔公祿賜同京官仍朝朔望天子歷吉日協露辰郊上祀淸廟詔公行太尉事國之大事攝在有司蒼璧黃琮六玉以昭天地路鼓陰竹九變而祠祖考名遂身退居常待終山川則羣望並走星象則中臺夜坼春秋九十有三以咸亨三年七月十七日薨於京師永崇裏謚曰敏防事官給賜物三百段粟三百石葬日車服往還有司監護公防鐘偏罰毀瘠過人八嵗讀書至無母何恃廢書慟哭毆血數升逮事繼親孝聞州黨恩深母子比王元之事親夢感夫妻等衡卿之至孝年才一紀有若成人吏部薛公見而稱嘆潁川之司馬徳操早知劉廙譙國之夏侯泰初深嘆樂毅兵次霍邑力戰有功髙祖嘉之賜良馬一疋進圍京城爲伏弩所中髙祖臨視賜物三百段流血及屨未絕鼓音左輪朱殷豈敢言病武徳之始奉使嶺南馮盎等稽首稱臣獻琛奉贄舍人薛卓遇害北庭詔公責問單於謝罪賜黃金五十斤雜防二百段南逾漲海北度陰山太中大夫去尉佗之黃屋髙車使者作匈奴之鐡劵離石之難也枕幹而寢見星而行號泣不絕聲者千里水漿不入口者數日同武陵之任襲入構諸羌異河內之張武空持遺劍吳逺由其得銘王裒以之攀栢冀州境內舊多滛祀褰帷按部申明法禁詔書遷秩百姓舉車立廟生祠樹碑頌徳亦猶欒巴典郡山潛移張禹牧州江濤不起公出身六十載遺愛二十州遂罷方嶽之官仍居上臺之位始於撥亂伊尹之輔成湯終於太平軒轅之得風後然後拂衣髙蹈躬覽載籍著遺誡十八章盛行於代法文王周易之變象尼父孝經之篇窮性命之理盡天人之際荘周著論生也若浮史佚立言沒而不朽越文明元年二月十七日陪葬於獻陵禮也長子朝散大夫行扶風令遐觀等生芻一束泣血三年不逾聖人之禮能行大夫之孝京兆載開其新阡昆吾用昭其舊徳百年宮室宛在章臺之東五校軍營依然茂陵之下其銘曰

昔在湯武阿衡尙父下及髙光蕭何鄧禹皇天眷命赫矣髙祖惟嶽防神克生元輔攻城野戰張飛關羽奇防密謀荀攸賈詡始陪營衛仍參幕府旌節龍沙軒旗象浦出臨方嶽入調風雨其生也榮池臺鐘鼓其死也哀陳兵復土孝乎惟孝無父何怙刋石勒銘永傳終古

唐右將軍魏哲神道碑

天經地緯之帝求制禮作樂之才撥亂反正之君資防山超海之力繼韶夏而崇號謚非無陣戰之風披皇圖而稽文武或用干戈之道故能彌綸宗廟彈壓山川苞四海以爲家一六合而光宅是以二十八宿懸列將而察休徴三十五星聚天軍而赫符彩呂望垂竿於渭涘道峻匡周張良授防於圯橋功崇佐漢乃有心如鐡石气若風雲洛防書名河圖祕象靑絲雷燭歷大塊以三休碧羽霜淒倚渾天而一息岑彭許允徵南鎭北之名馮異王昌大樹中軍之號杜太行而泥函谷猛气無前戮封豕而斬長鯨雄圖不測元戎十乘驅衛霍於前軍甲士三千列孫吳於後殿秋風白露執金鼓而齊六軍太山黃河折銅符而光百代建廟堂之防爲社稷之臣孰能與於此乎在我眞將軍矣公諱哲字知人鉅鹿曲陽人也七代祖靖非前秦徵北大將軍鎭北地上郡其後子孫因家於寧州襄樂縣開國承家之始誕姓命氏之源大名發於本支當塗峻於層構三辰鬱鬱天街分畢昴之都九野茫茫地險列山河之境丞相以萬機論道匡大運以震威嚴尙書以八座當官贊金行而標領袖文昭武穆方駕齊驅公子王孫朱輪華轂大鵬垂翰馭風伯而指南溟天馬騰姿偶云師而集東道祖唐隋天水郡丞河陽都尉瑤林瓊樹擢標格以千尋圓折方流委波濤而萬頃雄飛有望豈惟京兆之丞陰徳不何直丹陽之尉父寶皇朝通議大夫總管府司參軍事東家孔子至徳生於上天南國申侯明靈誕於中嶽君升朝翊贊道先王之法言公府弼諧對上天之休命若夫聖人作而萬物覩元首明而庶事康日月粲其光華山川郁其雲雨則有英靈間出丹陵諧白獸之祥符瑞挺生黒帝感蒼龍之傑隋珠一寸魏後揚眉和璧千金秦王動色顏生殆庶聞於竹馬之年揚子參發自銅車之嵗建情峯而直上防筆海以橫流雕墻則百堵皆興峻宇則千門並列可大可久無忘簡易之途爲子爲臣率由忠孝之境郭林宗之披霧豈敢名言孔文舉之欽風每相推薦若乃五材並用誰能去兵七徳兼施止戈爲武出師於九天之上暗合兵書取法於十日之前懸符射法固以文武之道揄揚滿於域中將相之才籍甚聞於海內貞觀十五年起家補國子博士喬林掃日驚白鳳於詞條壁水澄天駭雕龍於義壑班超慷慨常懷萬里之心季路平生每負三軍之气十六年勅授左翊衛北門長上祿賜同京官仍令爲飛騎等講禮鄧司徒之舊事馬上讀書祭徵虜之前聞營中習禮宮花如錦還臨拜將之壇槐葉成帷復對閱軍之市自皇王眷命大帝應期運璇衡而制八方調玉燭而臨四極菟白狼之野來奉衣簪蟠桃析木之鄕尙迷聲教太宗文皇帝操斗極把鉤陳因百姓之心問三韓之罪勝殘去殺上馮宗廟之威禁暴戢姦下籍熊羆之用公丹心白刄本自輕生六郡三河由來重气烏江討逆剖項籍於五侯鹿野懲姦磔蚩尢於四宰二十年詔除防擊將軍右武侯信義府左果毅都尉長上如故顯慶二年以內憂解職痛深吳隱哀極顏丁蹐厚地以崩魂訴髙天如泣血紫泥垂渙頻降璽書墨紱臨戎遂從金革三年詔除左衛淸宮府左果毅都尉尋圉谷府折衝都尉並長上如故又以應詔舉對防甲科遷左騎衛郎將於時長楡歷歷烽火猶驚髙柳依依邊風尙急關山夜月遂爲胡虜之秋西北浮雲翻作穹廬之气四年詔公爲鐡勒道行軍摠管陳兵玉塞按節金徽學常山之蛇擬麗譙之鶴鐘鼓嘈上聞於天旌旗繽紛下蟠於地伏屍百萬因瀚海而藏舟辟地數千卽燕山而築觀武臣雄略气慴西零神將宏圖威加北狄麟徳元年詔遷左驍騎中郎將尋檢校右監門左武衛將軍本官如故昔者封禪陟云亭之後七十二君圖書出河洛以還三千餘嵗振兵釋旅方崇薦帝之儀道洽功成必致禋天之禮粵以皇家辟統之五十年今上開基之十七載登封告禪玉諜金繩建顯號而施尊名揚英聲而騰茂實華夷輯睦皆承萬嵗之恩朝野歡娛咸奉千年之慶幹封元年詔加明威將軍本官如故大風遺孽叛渙靑邱小水殘魂憑陵碧海率百官於文祖尙興彭蠡之師防萬國於塗山猶有防風之戮是嵗也詔公爲遼東道行軍揔管軍營對日兵气橫天開玉堂而按部坐金城而勒陣闕鞏之甲犀兕七重艅艎之舩舳艫千里駕鼉梁於聖海秦皇息鞭石之威泛鼇釣於仙洲愚叟罷移山之力然後風行電捲斬將屠城塞丹浦之遙源伐黒林之奧本王孫公子名霑皁之臣深谷大山境入樵漁之囿二年詔加上柱國仍檢校安東都防導之以徳齊之以刑威振六官風揚五部兵戈載戢無勞尉候之虞桴鼔希聞寧有穿窬之盜仰太陽而晞湛露方預四朝臨逝水而急寒風俄悲一去齊孟嘗之下淚髙榭曲池魯司寇之悲歌頽山壊木長安還符日近之言京兆悠悠竟絕天髙之問玉關生入判自無期繡服晨還竟知何日總章二年三月十六日遘疾薨於府第春秋五十有四嗚呼哀哉詔贈左監門將軍禮也惟公被服忠孝周旋禮樂仁者見之謂之仁智者見之謂之知研幾冊府金縢玉版之書索隱兵鈐女黃公之法每建旟推轂三令五申躬擐甲冑親當矢石軍井未建如臨盜水之源軍竈未炊似對嗟來之食由是南馳北走東討西伐運之無旁按之無下載筐宮裏遙登將軍之階閣飛漢邊獨踐中軍之位𨿽龍泉匿字薫歇光沈而麟閣飛名天長地久夫人扶風氏隋濠州刺史圓之孫也五松春艶牽少女之祥風八桂秋云防仙娥之寶魄謝家之子歌栁絮而知慙劉氏之妻頌椒花而自恥三周按禮無虧內則之風四徳揚防載闡中閨之訓宿蟠龍於月鏡早沒鸞牀矯飛翼於霞樓先沈鳳穴珠星璧月終陪季子之階金鼎銀鐏竟列齊侯之寢以貞觀十五年五月五日終於某所越咸亨元年某月日祔於某原長子瓜州司倉擇木次子右衛親衛封等門傳萬石庭列防珠花蕚爭榮芝蘭藹秀天經地義欽承避席之談日就月將防奉趨庭之教變槐檀而瀝膽木石悲酸代露霜以崩心幽明感動葬之以禮祭之以時生人之本盡矣死生之義備矣孝子之事親終矣於是門生故吏共緝家聲才子文人思傳盛徳庶使藺相如之生气歷千載而猶存隨武子之餘風登九原而可作其詞曰文王受命畢公餘慶玉樹聮芳金枝疊映三分並列七雄齊競建國承家重熈累盛功宣蹈舞徳流歌詠河洛垂文山川出云驪珠育照虹玉呈文直立孤聳天然不羣棲遲膠塾恱懌邱墳恥爲儒者自許將軍伊祁不懌軒轅討逆陣擁遼河嶽鎭碣石班超投翰揚雄執防弓合二才刀長四尺爰淸尉候載澄疆塲得人者昌失人者亡皇恩俾乂帝曰明幽桂含馥滋蘭吐芳承天待詔觀國賔王茂績斯逺音聲克彰鵬池渺漫雞山禍亂出閫辭家夷防靜難金防瓦解玉亭水泮扈駕天門陪祠日觀萬邦胥恱千齡啟旦斗骨危城占蹄舉兵丸山霧塞渤海波驚帝赫斯怒王師有徵防劉北貊戡剪東明遵以文軌宣其徳刑太防上將文昌貴相非熊非羆令問令望寵逾軍幕榮參武帳本謂來朝何期返葬原野蕭瑟風煙淒愴天道如何吞恨者多松風夜響薤露晨歌秋月如練春云似羅榮華防後寒暑經過靑烏邱壠白馬山河

唐上騎都尉髙君神道碑

南方火徳陽精赫雷電之威西陸金行秋令毒風霜之气逹其變聖人所以定天下之文象其宜聖人所以觀天下之變或衣裳六合舞戚幹而掃防劉或鐘鼓八紘用甲兵而誅暴亂若夫皇天失紀彗孛飛流后土不綱山河崩竭蚩尢食石災害於生人項羽防山憑陵於上國天子聞鼓鼙之響思將帥以龔行將軍屬甲冑之容攬英雄而決勝則風雲潛感豪傑挺生得七星之武曲破軍受五運之金多木少四時繁弱射連尹於嶅山萬辟太阿殺顏良於官渡然後逹人知足徒興白髮之歌烈士狥名不受黃金之賞與夫棄其筆墨漢家封萬里之侯稱爾戈矛周王命百夫之長豈可同年而語哉君諱則字宏規其先渤海人也後代因官遂家於涇州之安定縣神房阿閣太山橫日觀之峯金闕銀臺滄海蔽天虛之岸風土形勝關河表裏三分六州之大業師尙父贊其經綸一匡九合之元勲齊桓公拓其疆埸髙柴至徳籍東魯之聲名髙鳳沈研盛西京之學校英才磊落而秀發人物蟬聨而間起三光不墜察髙星於太紫之宮八柱無疆奠髙嶽於中黃之域曾祖衝北齊鷹揚郎將周右屯衛淸宮府別將成軍夜火教戰秋風九天揚後一之兵六合擁前三之陣張良入漢行觀滅楚之徴防子奔周坐見亡殷之兆祖赦周褒郡南和縣長陶元亮攝官於彭澤道契羲皇陳仲弓歷職於太邱徳符星緯飄風驟雨不入灌壇之鄕暴武蒼鷹潛出瑕邱之境考才朝議郎上開府孫子荊之天骨亮防不羣王夷甫之道心神鋒太峻議郎淸秩縣符處士之星開府崇班上接臺階之位君雄心獨防猛气無前用兵書六甲於自然知射法三篇於性道早圖星象管公明懷察變之心防識旌旗陶恭祖有行師之略屬隋人板蕩天下崩離朱陽夾飛鳥之云紫極現雄鷄之象陳兵爭戰窺玉防於中州姚石壇塲竊金符於防縣我髙祖黃雲大帝白水眞人風雷海嶽之純精天地陰陽之正气媧皇受命殺黒龍而定水災漢祖承機斬白蛇而開火運君夜觀乾象晝察人情審熒惑之謌謡驗嵩山之防記關中王气不勞甘徳之言沛國眞星無待殷馗之說賊薛舉豺狼梟獍檮杌窮奇守幽隴以行災負關河而作孽天王按劍出軍於玉帳之前猛將分麾受律於金壇之下以義寧二年王師薄伐趙國公長孫無忌精兵若獸利器如霜問君以帷幄之謀待君以心腹之寄營當月暈因八門之死生陣法天星乘五將之關格防華蓋歷明堂以我和而制其離以我直而摧其曲敗楚師於栢舉未足權衡執秦俘於崤陵無階等級此實君之功也其年詔授朝散大夫賜物三百段排患而釋滯功成而不居比疏傅以辭榮追侯之髙蹈三靈革故君子於焉待時四海淸平謀臣以之歸第自太王基命成康隆玉版之圖髙帝受終文武盛金刀之業家給人足天成地平猶勞水旱之餘尙想京坻之積咸亨三年春奉勑於河陽檢校水運使搜粟都尉河堤使者銅橈鐡舳蒼鷹白鶴之船竹箭桃花貝闕龍堂之水引紅粟於淮海泛歸舟於秦晉遂使齊臣獻納先陳不涸之名漢後絲綸卽有常平之號望千石之气可以療饑開萬箱之儲自然知禮此又君之功也其年詔賜上騎都尉嗟夫河流曲直天道盈虛神莫之要聖賢莫能預髙臺下泣孟嘗君之惻愴可知梁木興謌孔宣父之平生已矣上元三年春三月日終於樂邑裏之私第享年七十六惟君魁梧動俗符彩驚人忠孝天資溫良日用一門兄弟盡同鐘毓之車千里賔朋時命嵇康之駕每至白雲生海素月流天未嘗不顧眄山河抑揚琴酒馮異之大樹對諸將而無言子夏之名山謝時人以長往四林遊刄八水忘筌能祛有漏之因早得無生之法𨿽十年俱盡陸士衡之長嘆有徴而千載猶生藺相如之壯心恆在卽以冬十月丁酉葬於定安東南二十里之平原禮也陶公相宅郭璞占墳面丹鳳而背元兆靑烏而徴白馬三百篇之後卜筮何從二千石之榮子孫無替長男仁叡中男仁楷少男上護仁昉等或體窮三變潘陸不足以升堂或力敵萬夫關張不足以扶轂有元方季方之長防傳學詩學禮之門風金友玉昆忠臣孝子窮號積於心髓創鉅纒於肌骨星辰已變昊天無報徳之期霜露潛移君子有終身之感葬之以禮垂制度於三王思之以時別蒸嘗於四季然後按韋賢之舊徳敍潘嶽之家風戴逵銘北海之文張昶刻西山之石若使鄧將軍之一見自得嘉名魏太祖之來觀懸知絕唱其詞曰

金闕千仞銀宮百常發揮雷雨震動陰陽山水形勝人神防昌九州覇業賜履勤王樂只君子邦家之光驚雷气候大昴徴祥運屬飛海時逢吸霜中原逐鹿西嶽亡羊漢起髙帝周興太王乃披荊棘卽奉壇塲國步猶阻黎元未康將軍不拜使者相望陣合星鬥兵符玉璜殱夷叛逆刷滌邊荒化穆三代時淸九皇猶思禮節尙試堯湯漕通淮海水泛舟航蒼鷹鷁舳紫貝龍堂功立身退懸車杖鄕百年俄頃萬緒悲涼昔時華屋今日房平天慘慘半月蒼蒼地謂西郭山言北邙曲池無處松檟成行

唐昭武校尉曹君神道碑

君諱通字某其先沛國譙人也近代因官遂居於州之常樂縣故今爲縣人焉顓頊髙陽之子孫曹叔振鐸之苖裔山河白馬漢丞相開一代之基譙沛黃龍魏武帝定三分之業承家卹嶽峙星羅居雍州之西境防匈奴之右臂門容駟馬旌旗玉塞之雄坐列三貂人物金行之秀祖某隱居不仕父顯蕩宼將軍洞庭寶玉廣都鸞鳳或閭閻之內禮敵於諸侯或枹鼔之間威振於千里功則可大以官族而爲官徳亦不孤帷將門而有將君天才卓越雄略縱橫陶謙性好於幡旗王濬志在於長防東方諫議口誦孫吳諸葛武侯坐吟梁甫屬有隋之末四海分崩皇運之初三光艸昧五星同聚田橫猶在於海中九代飛榮隗囂尙屯於隴右賀防盛操符誓眾斬木稱兵以被髮左袵之餘負檮杌窮奇之號遂欲驅馳我塞北撓亂我河西天子不懌於廟堂鼓其雷電使者相望於道路申其弔伐武徳元年乃詔侍中楊仁恭出使先之以徳義陳之以兵甲七旬干羽不籍有苖之師萬國侯王坐見防風之戮君深知逆順獨防胸懷去危卽安轉禍爲福非如馬援遨遊二帝之都不學竇融自保三分之重勑授昭武校尉鮮卑醜類慕容殘孽遷於大棘之城止於小蘭之界𨿽謂其羣下願聞禮於上京而拜於將軍遂誇大於諸國貞觀八年詔特進代國公李靖爲行軍大總管登壇拜將授行師開太一之三門閉陰符之六甲決勝於爼豆然後折衝萬里信賢如腹心故能匡正八極君當仁不讓聞義則行從王粲之戎旅棄班超之筆硯系單於之頸有類長沙斬樓蘭之王更加平樂詔除上騎都尉車師舊國俯枕前庭戊已遺墟斜連後壁負天山而板蕩擁蒲海而防劉聖人之徳非欲窮兵黷武王者之師蓋爲夷防靜亂十四年詔兵部尙書侯君集爲行軍大揔管軍營玉帳武略珠韜旌旗蔽於日月金鼓聞於天地安人保大實憑帷幄之謀斬將搴旗咸集武夫之力君緬懷髙義思報國恩從來六郡之子是爲萬人之敵梯衝所及攻靡堅城矛防所臨野無橫陣一舉而淸海外再戰而滌河源飲至防勲抑惟恆授詔除上柱國君備嘗艱阻頻有戰功天子聞之累加徴辟慕田疇之節羞賣盧龍之塞髙魯連之義請從滄海之逰遂乃散髮鄕亭拂衣邱壑爲趙魏之老在羲皇之年關內諸公深知郭觧洛陽人物髙談劇孟家僮有禮皆使拜賔門客多才咸能市義南宮飬老坐聞鳩杖之榮東嶽遊魂俄見鶴書之召以龍翔元年某月某日終於裏第嗚呼哀哉夫人某官之女也沅湘降祉河洛騰休符玉石之堅貞貫風霜之慘烈鏡飛天上窺祥鳳於銀臺劍動星文祕蛟龍於玉匣以某年某月日終越某年月日合葬於某原君孝實因心忠爲令徳鮮花匝樹盡兄弟之歡娛好鳥鳴林展交逰之宴喜太初朗月俯照金鞍叔夜淸風來生寶劍故能戰必勝攻必取西零種族遙憚武臣北漢酋豪見稱飛將𨿽死之日猶生之年園令獨慕於相如漢帝長懷於李牧長子防撃將軍和政府右果毅都尉上柱國永雄次子朝散郎行西州栁中縣主簿上騎都尉知君等三餘廣學百戰雄才就飬之方兼申愛敬愼終之道不忘哀戚𨿽雨崩防墓無孔子之格言而防齧前松有文王之故事卽以某年月日攺葬於木城之平原長婦某氏卽永雄之妻也某官之女柔風淑譽習禮聞詩上奉舅姑旁睦娣姒溫家之婦方歡白玉之臺盧氏之妻空對黃金之椀先以永淳元年某月日終至是卽陪窆於塋內右翊衛宏軌兵圖日用劍術天知六郡許其良家三川飬其聲利思祖徳願敍家風托無媿之銘防渉載勞於千仞訪他山之石東西向逾於萬里炯效官昌運負譴明時始以東宮學士出爲梓州司法傾蓋相逄當仁不讓庶使見曹娥之碣楊修嘆其好辭讀元壽之文髙祖稱其佳作其詞曰

大矣丞相天地翼亮烝哉王侯子孫蕃昌條分葉散源濬流長金城北峙玉關西候山澤駢羅衣冠輻湊防神生徳興賢誕秀曰萬人英材標國楨髫年學劍丱嵗論兵以身許國東討西徵皇家啟聖撥亂反正逆賊遊魂不恭王命亦旣授首河西大定蕞爾湟中車書未問帝赫斯怒攢其英雄風行電轉谷靜山空二庭遺孽交河路絕天子聞鼙元戎案節王師無戰海外有截歸我田廬功成不居嵗云秋矣日月其除壽非金石命也何如孝乎兄弟葬之以禮蓼蓼者莪人生苦多言猶在耳邈若山河

盈川集卷八

欽定四庫全書卷

盈川集卷九

唐楊炯撰墓志

酅國公墓志銘

永昌元年春二月甲申朔酅國公薨公諱柔字懷順宏農人也縣犯大原王廟諱攺爲仙掌焉公卽隋煬帝之孫元徳太子之曾孫恭帝之孫酅國公行基之子粵若稽古崇徳象賢統承先王修其禮物惟丞相保寜西漢惟太尉亮弼東朝功書王家澤流後嗣亦猶司徒之敬敷五教殷徳日新后稷之播時百谷周有大賚隋髙祖昩旦丕顯齊聖廣淵皇天眷佑誕受顧命恭皇帝遜位明能讓天下作賔皇室與國咸休系承百代之宗國稱二王之後公山河積气淸白余基孝友著於閨門信義行於邦國縱心妙用不出戶庭覃思典墳不窺園圃及其上公傳位命服居前有怵惕之心無驕矜之色漢之平帝猶敬劉歆宋之戴公尙聞商頌大唐貴爲辰極富有寰瀛用三王之禮以同天地奏八代之樂以答神祗郊上定泰畤金繩玉匣日觀登封左个西偏明堂布政未嘗不虞賔在列周客來庭禮秩尊於百僚贊拜絕於羣後猶能小心畏懼恪愼肅恭上帝時歆下人祗協以爲藩屏以訓子孫稟命不融享年五十有五嗚呼哀哉越某月葬於某原嗣子某官生盡其孝死盡其哀學不替於爲防禮有逾於鑽燧卜其宅兆俾無後艱述其家風謂之不朽其銘曰

有客有客乘殷之馬建於上公尹玆東夏有客有客乘殷之輅作賔王家率由典故天之蒼蒼人之云亡栢檟成行魂歸故鄕

常州刺史伯父東平楊公墓志銘

楊氏之先其來尙矣在皇爲皇軒在帝爲帝嚳在王爲周武在覇爲晉文此之謂不朽西京爲丞相東漢爲司徒魏室爲九卿晉朝爲八座此之謂代祿公諱徳裔字徳裔宏農華陰人也卽常州刺史華山公之元孫左衛將軍武安公之長子生而岐嶷代不乏賢事親以孝聞在鄕黨恂恂如也始以父任爲太子左千牛備身轉秀容華亭福昌雒四縣令詔封東平公防勲上柱國是時也天子仄席求賢勵精爲化以公屈臨小縣焉用牛刀處治中別駕之任方展其驥足耳擢拜頴州幽州二司馬寛以制猛嚴而不殘每行縣錄囚徒其所平反者十八九詔徵尙書郎禦史中丞謇謇亮直有王臣之節尋以公事去官復拜饒州括州越州都督府三州長史在防稽引陂水漑田數千頃人獲其利於今稱之焉遷棣曹恆常四州刺史歷政淸白爲當時所重於是覽先賢之言知止足之分罷歸初服告老私庭乃率羣從子弟營別業於宜神鄕之望仙裏其制宅也宗廟爲先廐庾爲次居室爲後喟然而言曰古人所謂歌於斯哭於斯聚國族於斯者吾知之矣維文明元年夏四月某日薨於正寢春秋八十有五嗚呼哀哉公簡貴不交流俗非禮不動非禮不行望之儼然聽其言也厲博觀史籍不學書生尋章摘句而已至於臺閣舊事法令科條莫不成誦在心若指諸掌最爲六尙書郎二年禦史中丞滿歳宰人者四縣上佐及專城者九州盛徳形容被於歌詠門生故吏徧於天下永淳二年輿駕幸東都召見公於金城頓訪以得失公采摭羣言悉心以對髙宗嗟嘆者良久賜幾杖粟帛鄕裏榮之一子令珍早亡朝夕溫凊者四女公慨然有防明之痛因不豫彌畱遺命以弟之子神毅爲後越垂拱元年春二月某日與夫人隴西李氏合葬於某原禮也逺近防葬千餘人操筆而爲誄者以百數嗚呼哀哉其銘曰巖巖華山峻極於天上侵神气下涸窮泉夫惟積徳生我大賢【其一】滔滔河水中國之紀別九都經營萬里夫惟積潤生我君子【其二】惟忻之城惟華之亭宜陽之地益部之星公爲其宰不殞其名【其三】汝陰之國薊門之北陂水朝黃燕云夜黑公爲其佐日宣其徳【其四】人踐郎官含香握蘭來居白室直繩明筆潘子一除士師三黜【其五】邑號鄱陽山名括蒼東南之羙吳防之鄕展其驥足有賴王祥【其六】四州之大是稱都防千里之榮卽分麾蓋言旋舊國保玆耆艾【其七】生爲貴臣死爲貴神陰堂是夜古木非春鄧攸無子天道何親【其八】

杜袁州墓志銘

公諱某字某京兆杜陵人也髙莘之撫教萬方堯帝之平章百姓傳稱聖人之後易曰積善之家在夏爲禦龍在周爲唐杜三王以降百代可知車服出於南陽衣冠襲於京兆曾祖榮華後魏秦州別駕祖良宇文朝復州長史父舉唐易州司兵參軍州事端履道椽史安貞厚於天爵薄於人位闕裏之庭學夫詩禮太邱之門執其羔鴈公孝慈而敬威莊而安淹貫義方周覽典籍服其服則文之以君子之容遂其辭則實之以君子之徳起家左翊衛選授貝州府倉參軍事出自中禁在於外臺謹其蓋藏實其倉庾尋遷蓬州咸安許州長杜湘州洛陽三縣令地方百里官歷三城言非法度不出於口行非公道不萌於心令不肅而威宣教不舒而徳洽轉虢州司馬制授朝散大夫州司馬又遷蘇州長史加中散大夫鸞鳯不棲於枳棘鷰雀不集於梧桐宜得其材非公莫可我大周誕受萬國寵綏四方建官維賢垂拱而理乃命公爲朝議大夫使持節袁州諸軍事守袁州刺史天王之使列國之君發其徳音而勸不用賞正其顏色而禁不用刑徳成而位尊名遂而身退乞骸告老謝病言歸以某年月日終於淮海之館春秋七十有七嗚呼哀哉夫人太原王氏魏驃騎大將軍新昌公平之曾孫唐蜀王府典軍上柱國志隆之女也纂承洪烈嗣續徽音中外柔嘉小大懷睦夫人之化國風羙於鵲巢寶劍之沈夜气沖於牛斗享年四十八嗚呼咸亨二年某月日終長杜之官第維天授三年春二月合祔於杜陵之平原禮也王人弔祭儀仗官給長子某官等毀形於骨痛貫於心父母哀哀昊天莫報佳城鬱鬱白日何年願述余風式銘幽壤其銘曰

鳯凰鳴矣於彼髙岡顯允君子邦家之光猗歟令徳秀於閨房歳雲暮矣池樹荒涼死則同穴如何彼蒼

隰川縣令李公墓志銘

公諱嘉字大善隴西成紀人也趙郡太守雍州大中正上開封府永康公之孫幽州都督鎭軍大將軍上柱國丹陽公之子重華以文明允塞謨九徳於臯陶仲尼以恭儉溫良繙六經於柱史將軍李牧人主願其同時河尹李膺天下思其執禦況乎衣冠代羙祖考家聲占於日月爲宗周之姬姓誓以山河則炎漢之劉氏公門承將相地積英靈望之儼然橫防山而郁起聽其言也注懸河而不竭玉則秦王所見天照白虹劍則殷帝所傳星浮紫气假使蔡中郎之博學郭有道之人倫何嘗不聞迎王粲而倒屣爲茅容而下拜起家爲太子左千衛以調升也按河圗於玉版震一索而爲長男考天象於銅渾心前星而爲太子直城霞繞曲障云平出入靑牓之門周旋黑衣之列稍遷越王府戶曹參軍越之建國也地居南斗之躔王之受封也禮極東門之拜郎爵所以隆懿親恭和所以資明徳一言而幹楚後卽從云夢之畋三見而說趙王仍襲上卿之印又遷隰川令川原爽塏風俗和平晉獻公之夷吾是邑代恭王之子郢容爲侯陽泉依六壁之城孟津合三溪之水公以輜車就列墨綬當官有蠶績於郕人用牛刀於魯邑市無競不假鞭絲學校方興惟聞擊石諸侯取其軌則四海瞻其儀表爲杜陵之男子誰繼後曹蔑鄕裏之小人願辭彭澤於是退歸初服就養私門戱嬰兒於階下扶老子於井上尋丁外艱哀毀逾制加人一等俯就三年服闋襲封丹陽公勲上騎都尉公以安車禮盛賜杖年髙被服先王之道遊優太平之化左琴右書謀孫翼子居常飽徳不言何氏之萬錢直置當仁豈特於公之駟馬淸風可賞必有鸞鳯相期白雪時遊多以神仙見屬義形於金石節貫於松筠西山五日之朝將化羽而生翼北海明年之驗便展辰而至已以永淳元年八月二十一日終於京師道政裏之私第享年七十二嗚呼哀哉長子隨州光化縣令守節等哀纒弔鶴痛結鄰人孝之始也則身體髮膚所以全其性孝之終也則衣裳棺槨所以成其禮天髙八萬想京兆而何從地濶三阡對任城而有恨越宏道二年歳次甲申正月甲申朔二十六日已酉陪葬於昭陵東南之平原炯樗櫟庸材瓶筲小器仰惟先友叨雅契於金環俯逮婚【集作嘉】姻荷深知於玉潤南容有道僅聞將聖之言東武建塋俄述安仁之賦嗚呼哀哉乃作銘曰

爰初帝子堯之大理降及眞人國之柱史衣冠百代慶靈千祀吉兆占熊嘉名贈鯉聿修厥徳必復其始大孝因心至仁由已肅成門內章華宮裏父任爲郎學優則【集作從】仕陽山之曲蜀江之涘月旦乘鳬田間狎雉其心若鏡其直如矢亟攺炎涼罷歸桑梓象賢舊國安車暮齒忽愴池臺俄悲生死郭門一望郊煙四起夫復何言平生已矣

李懷州墓志銘

公諱衝寂字廣徳隴西狄道人也左衛大將軍西平王之孫荊州大都督漢陽王之子今上之族兄也原夫帝堯之緒運期受於天漢顓頊之冑大命集於皇家光耀則若木十枝波瀾則長河九或中軍按部金鼓所以接其聲或刺史班條冕旒所以彰其徳信可謂玉林多寶天族多奇以禦邦家以藩王室者也公山河誕慶辰昴發祥金多木少孔文舉之天骨玉防冰淸華子全之神彩南陽季恭偉懸識宰臣沛國趙元儒竊知公望編漢皇之兄弟列周室之邢茅天下稱其八才吾家號爲千里初任尙舎直長稍遷城門郎仍奉勅於宏文館讀書掌舎諸宮城門列校制詣東觀有黃香之博聞賜其制書有班遊之廣學尋授駕部員外郎轉金部郎中又勅公爲戎州道支度軍糧使天府充牣軍儲委積振南宮之紱冕譽表三臺歷西蜀之江山榮髙駟馬遷大府鴻臚二少卿丁艱去職楊播之登太府初聞累遷之命鄭黙之拜鴻臚遽見終喪之禮孔宣尼旣祥五日彈不成聲孟獻子加人一等懸而不樂服闋歷靑徳齊徐四州刺史東臨巨海西至長原或全齊歷下之軍或大禹徐方之地任隆刑部陶侃八州寄重潯陽桓伊十郡遷宣州刺史吳王舊邑楚國先封江廻鵲尾之城山枕海根之治蜀郡無此計吏則惟薦張堪潁川尢多制書則但稱黃覇巡察使以尢異聞遷陜州刺史觀其井邑虢伯上陽之故墟度其川原周公分陜之遺迹唇齒通其列國咽喉壯其天險善人爲政無待於百年童子行謡先符於兩日於斯時也天以順動帝以防昌修封禪於岱嶽作明堂於汶上望山川而徧羣神執玉帛而朝萬國制公檢校司理常伯文昌之省遙接大階建禮之門旁連復道萬機匡贊八座謀猷旣陪軒帝之巡仍覿漢家之事屬河縣而南走慿斗骨而爲城居衛蒲東亡界朝鮮而爲役屬乘輿乃誅後至討不庭申命六事之人以問三韓之罪制曰師出遼左卿可爲北道主人檢校營州都督石門山險銅鼎河流天文則營室辧方地象則神臺鎭野供其行李鄭國有東道之名爲我主人常山當北州之寄遼東平以功遷蒲州刺史堯都蒲阪舜耕歷山昭襄王始作河橋穆天子至於雷首汝南朕之心腹遂拜韓崇河東吾之股肱時徵季布遷少府監忠信爲主楊阜齊衡淸白在官常林比徳又除蒲州刺史諸童之逢迎郭伋再牧並州百姓之願得耿純復臨東郡孝敬皇帝國之儲嗣幹之長男四極奏於重光二年賔於上帝崇其謚號用黃屋於羽儀卜其園塋象宮之制度山陵之建也以公檢校將作大匠遊衣漢寢之外抱劍橋山之下百工畢力陳琳於是乎躬親諸吏懷恩魏覇於是乎無謫遷銀靑光祿大夫行少府監若夫恊時月乘天正秦人往事遊別館而祈年漢宮舊儀下明庭而避暑上幸九成宮以公檢校右領軍將軍本官如故董司戎政以戒不虞七校陳其甲兵五營按其軍服領軍之職用文武於紀瞻右軍之官敍勤勞於常恵尋以公事免左授歸州司馬楚之舊也始得子男之田夔之先也裁爲附庸之國人同賈傅路似長沙伯騫有聲於鄕裏仲任見知於筆札制遷中大夫行兗州都督府長史大庭之庫少昊之墟上眞降婁金精吐宿旁瞻日觀木徳題山別乘初迎將宣萬邦之化佩刀終爽徒見三公之服以永淳元年某月日行次唐州方城縣遇疾薨朝廷聞而傷之贈懷州刺史公嚴而有禮直而能和行孝立身移忠事主生知者上重之以八索九邱道在斯尊加之以文昭武穆故能入登常伯出踐方州爲六卿之儀表發三軍之號令列長防於門前羅曲旃於堂下子孫朝夕玉樹相輝賔客逺迎玳簪交映悲夫展禽三黜安仁再免奚辭棘署俯集桐華慘舒則不系於陰陽喜慍則不形於顏色何嗟及矣竟遊東岱之山無所不知旋閉南陽之墓二年夏五月日葬於萬年縣川鄕之平原長子某官某次子某官某箕裘必復花蕚生光鄰人泣其悲慟明主憂其毀瘠觀其弔客不無雙鶴之徵察其成墳自有百烏之感森森隴樹漠漠郊煙右防而浩蕩左驪山而起伏杜陵萬家之邑非復城池滕公駟馬之銘不知年代其銘曰

髙陽積徳武昭餘慶宅鎬開基封唐起聖協和萬國平章百姓天敍諸侯禮樂宗正【其一】周之曲阜漢之平陸地則葭莩祥惟嶽瀆鄕黨稱善閨庭雍穆始拜城門卽遊天祿【其二】大防之位益部之星卿則有六四至丹靑州則有九八牧專城旣踐臺閣仍司甲兵【其三】倚伏無兆遭隳有運賈誼從王桓譚佐郡自忘寵辱曾無喜慍人去何歸天髙不問【其四】東都門外長樂宮邊白馬旒旐靑鳥墓田楸梓夾路碑石書年百代之後南陽之阡【其五】

從弟去盈墓志銘

古者黃帝軒轅氏沒帝嚳髙辛氏作防而狥齊長而惇敏則天下之人用其教者百年忠肅恭懿宣慈恵和則天下之人謂之才者八子黃烏旗而白魚躍有周武之興王彤弓一而玈矢千有晉文之起覇𨿽隱公遜位哀侯失國而文之昭也武之穆也司徒爲五教之官有社稷焉有黎人焉丞相臨萬機之職崤函鼎盛赫奕於朱輪河洛臺階昭彰於白玉積善餘慶信而有徵國子進士楊去盈字流謙宏農華陰人也曾祖諱初周大將軍隋宗正卿常州刺史順楊公皇朝左光祿大夫華山郡開國公食邑本鄕二千五百戶唐虞之稷契魏晉之裴王晏嬰可以事百君臯繇爲之謩九徳麾蓋兵馬人知牧伯之尊名山大川蘊積公侯之气王考諱安僞鄭王充逼授二十八將封鄫國公尋謀歸順爲充所害皇朝贈大將軍旌忠烈也陶謙雅尙祖逖雄心防天子之防塵見諸侯之釋位𨿽陳平去就潛懷杖劍之謀而石勒防殘遂及推墻之禍父某潤州句容遂州長江二縣令朝散大夫行鄧州司馬文武兼備淸白在躬人無間言位不充量四方取則孔宣父之踐中都百里非才龎士元之登別駕若夫庭生玉樹身帶金鐶有衛玠之風神有張良之容貎蔣琬之譏盛元責在司空陳蕃之對薛勤志淸天下觀其昏定晨省立身揚名怪艸蔚其休徵神魚防其冥感莊公獨嘆聞頴叔之純行有道相推見茅容之盡禮則閨門雍穆以孝聞也輔仁防友合志同方晏平仲之善交鮑叔牙之知我張堪死日妻子惟托於朱暉劉惔生平風月毎思於度則朋友之徳若蘭芬也朱穆好學中食忘飱譙周研精欣然獨笑張華四海之內若指諸掌班固百家之言無不窮究鉤深致逺恱丘墳也八音繁防五色章明動天地而感神序人倫而成孝敬陽臺並作楚襄王賜云夢之田上林同時漢武帝給尙書之筆則瓊敷玉藻未足云也自攝齊東序撰杖西膠推宰我之能言貴顏回之有徳成如麟角道尊於璧水之前翼若鴻毛俯拾於金門之下方將咫尺宣室扈從明庭申賈誼之忠讜盡揚雄之規諫豫章七載擢修幹而聳長條有鳥三年摶積風而運滄海豈期數有連否天無皂白苗而不秀秀而不實蓋有是夫古人有言歿而不朽者此之謂也春秋二十有六以上元三年五月二十二日歿於京師勝業裏嗚呼哀哉至儀鳯四年十二月二日歸葬於華陰之某原不忘本也山河鬱鬱松栢蒼蒼骨肉閉兮歸后土魂魄遊兮思故鄕三荊搖落五都悲涼痛門戶之無主悼人琴之兩亡嗚呼哀哉其銘曰

髙掌逺蹠濁涇淸渭天子諸侯司空太尉星辰鼓舞山澤通气道在者尊徳成爲貴賈家三虎偉節最怒荀氏八龍慈明無防劍光沖斗璧气浮江據於道徳聞於家邦子之承親溫席扇枕子之友悌同輿共寢朝歌不入盜泉不飲垂露崩云繁縟錦明經大學射防鴻都對揚天子髙揖司徒鱗翮摶運波濤不虞子之防也良可悲夫瞻望不及佇立以泣惟見黃埃心腸以摧躑躅兮徘徊嗚呼兮哀哉長夜漫漫何時旦魂兮魂兮歸去來

從弟去溢墓志銘

處士宏農楊去溢年二十卽華山公之曾孫大將軍之孫朝散大夫鄧州司馬之第四子也維嶽有五有華山之金石焉山阜相屬合谿懷谷所以鎭其南也維瀆有四有河宗之玉璧焉波瀾汩起廻洑萬里所以經其北也言其土地則巨靈之髙掌逺蹠作西溪之城池敍其衣冠則太尉之四代五公爲東京之柱國然後積勲累徳枝分葉散大君有命臨夏日之壇塲天子動容聽秋風之金鼓是以熊羆入兆羔鴈成羣黃憲之名聞於海內陳蕃之志掃於天下羣童忽聚逢苦李而先知賔客相過問楊梅而卽對善父母爲孝善兄弟爲友居家可移之道也利者義之和貞者事之乾元亨日新之徳也若夫節陵遺防汲冢殘書倚相之八索九丘張華之千門萬戶莫不山藏海納學無所遺至如白雪廻光淸風度曲崔亭伯眞龍之气揚子云吐鳯之才莫不玉振金聲筆有餘力逺心天授髙興生知盡江海之良圗得煙霞之祕算貞不絕俗從容於名教之塲道由人宏坐臥於羲皇之代於時朝廷之上山林之下英儒贍聞之士洪筆麗藻之客希末光而影集聽餘聲而響和者猶藩籬之望天池鱗介之宗龍也嗟乎陰陽爲道大道無亭毒之心禍福惟人聖人有抑揚之教智焉而斃仁焉而終今也則亡嘆顏回之短命死而可作冀隨防之同歸文不在玆乎天之將喪也以某年某月某日終於某所越儀鳯四年十月二日歸葬於華陰之某原林野彌望關山寥廓樵童牧竪孟嘗君之池臺一去千年丁令威之城郭悲纒於魯衛痛深於花蕚姜肱沒齒無因共被之歡鐘毓生年非復同車之樂嗚呼哀哉其銘曰叔虞建國天錫之唐伯僑受氏食采於楊五侯簪紱四代軒裳有徳有行如圭如璋乃生男子初寢之牀從公小大辧日炎涼天下之寶邦家之光神鋒太阿旗鼓相當事親以禮左右無方交友以信芝蘭有芳文犀健筆白鳯雕章鵬鷃齊致江湖兩忘謂天輔徳則惟其常殱我吉士於何不傷關山搖落洲渚蒼茫黃塵匝地白露爲霜左右刮骨親賔防腸摧殘玉樹埋沒金鄕交交黃鳥爰集於桑命不可續人之云亡

從甥梁錡墓志銘

故右衛率府翊衞安定梁錡年二十有八以上元三年秋八月某日終於某所圗其景宿天有大梁之星辧其物土地有大梁之國考其衣冠人有大梁之姓綜乹坤而列位兼水土而成文業耕織而樂琴書有梁鴻之雅尙生封侯而死廟食有梁竦之雄圗西山求白鹿之仙東海受黃蛇之寶曾祖某光祿大夫開府儀同三司驃騎將軍淸河太守右衛大將軍同州刺史上柱國郡守旁通於月建儀同上法於太階光祿大夫下大夫之職驃騎將軍大將軍之比祖某河南澠池令鄭州司功參軍事冀州蒲州二府事司馬朝散大夫紀王府司馬襄州同州二長史仲由宰邑蕭何主吏桓溫之徵謝奕暫爲司馬之官周景之禮陳蕃仍防題輿之命考某國子學生霍王府參軍並州大都督府兵曹揚州大都府錄事參軍仲尼閒居曰參不敏天子命我參卿軍事張常山之福應直保金鉤謝太傅之閨門惟生玉樹所以圎光折水眞气沖天孩笑之時見之者知其孝友能言之際聽之者許其聰明審淸河管輅之天文對江夏黃童之日蝕揮其勁翮則鳯凰飛鳴於赤山整其蘭防則駿馬騰驤於陸地若夫神龍負卦瑞雀銜書安釐王汲冢之文穆天子羽陵之籍莫不因條報葉望表知裏鄭殫見覽萬卷之八千班固洽聞渉五經之四部至如雕弧夜月角力三千鐡劍秋霜煙雲五色莫不推之以智勇成之以揖讓歷諸侯而說劍直之無前引司馬而操弓觀者如堵可謂多才天縱盛徳日新曼倩不讓於詩書翁歸兼彊於文武由是交通遂廣聲名益振朱家大俠滕公有然諾之言劇孟過人袁盎有逢迎之禮及其從防至著資父事君籍丹書之勲業參黒衣之行伍神宮海外瞻鏤牓於明山太室云端奏仙簧於洛水翊駕馳道周廬甲觀方當奉詞出使萬里行封受命忘身三軍拜將豈期年歳朝露浮生過隙漢逸人之雅操命也如何魯司防之知言苗而不秀嗚呼哀哉望吾子者空懷倚閭之嘆嗟余弟者獨有亡琴之悲從日月於謀考圗書於馬鬛越以儀鳯三年春二月某日甲子葬於某所悲夫吾見其進由來孔李之家吾謂之甥實曰何劉之族陽元旣沒瞻舊宅而無成康伯不存對言而誰與其銘曰

山河帶礪金木精靈磊磊千丈森森五兵騑驂西掖出入東明人壽無幾皇天不平碑防郭泰挽送田橫終寂寥於相宅空嗟嘆於佳城

盈川集卷九

欽定四庫全書卷

盈川集卷十

唐楊炯撰行狀

中書令汾陰公薛振行狀

髙祖徳魏給侍中黃門侍郎禦史中尉散騎常侍直閣輔國二將軍齊州刺史贈車騎將軍儀同三司華州刺史謚曰簡懿曾祖孝通魏中書黃門二侍郎銀靑光祿大夫散騎常侍關西道大行臺右丞常山太守汾陰侯贈車騎將軍儀同三司齊鄭二州刺史祖道衡齊中書黃門二侍郎隋吏部內史二侍郎上開府儀同三司陵卭潘襄四州刺史襄州縂管司大夫皇朝贈上開府臨河縣開國公父收皇朝上開府兼陜東道大行臺金部郎中天防上將軍府紀室參軍文學館學士上柱國汾陰縣開國男贈定州刺史太常寺卿謚曰獻河東郡汾陰縣薛振年六十二字元超狀昔者唐堯之協和萬邦也有若四嶽之敬順昊天歷象日月虞舜之愼徽五典也有若八元之忠肅防懿宣慈恵和夏禹之分別九州也有若咎繇之謨明弼諧允廸厥徳殷湯之南徵北怨也有若伊尹之格於皇天姬文之受命作周也有若虢叔之聞於上帝自唐虞而列考及秦漢而無譏元首必借於股肱方隆太平之化賢者必待於明主克致崇尙之業若夫驂駕六龍驅馳七聖斟酌元气裁成天道者其惟聖人乎宏闡大猷發揮神化匡正八極阜成兆人者其惟良宰乎我大唐之建國也粵若神堯明揚側陋文王協於朕卜迎太公於渭水髙宗求於朕夢得良弼於傅巖若歳大旱以爲霖雨若濟巨川以爲舟楫者也公含天地之間气依日月之末光能備九徳兼資百行探賾索隱極深研幾齠齡之際羞言覇道詞賦之間已成王佐六歳襲爵汾陰男十一太宗召見勅宏文館讀書十六爲神堯皇帝挽郎十九尙和靜縣主髙宗升儲之日也勅公爲太子通事舍人二十二除太子舎人髙宗踐位詔遷朝散大夫守給事中年二十六尋拜中書舎人宏文館學士三十二丁太夫人憂去職起爲黃門侍郎固辭不許修東殿新書畢進爵爲侯公毀瘠過禮多不視事出爲饒州刺史上夢公徵爲右成務四十復爲東臺侍郎是歳也放李義府於卭笮舊制流人禁乘馬公爲之言左遷簡州刺史歳余上官儀伏誅坐詞翰往來徙居越嶲五十三赦還拜正諫大夫五十四遷中書侍郎尋同中書門下三品兼檢太子左庶子五十九遷中書令車駕幸洛陽詔公兼戶部尙書與皇太子居守俄以風疾不視事髙宗崩輿疾往成都抗表辭位至於再至於三詔加金紫光祿大夫仍聼致仕以光宅元年季冬旁死魄薨於洛陽丰財裏之私第嗚呼哀哉公地借膏腴姻連戚裏鼎湖長往拜卿子而爲郎金榜洞開徵列侯而尙主遂乃彈冠筮仕防名委質叩天門於畫闕攀鳯翼於紫宸凢升右轄者一年居外臺者兩郡四遷門下三入中書用能燮理我陰陽經緯我天地塩梅我寶鼎梁棟我宸極理百官而察萬人平邦國而和上下借如風後力牧左右軒皇蕭何曹參謀猷漢室未有一心事主四十餘年參兩宮而出入歷三臺而陟防合其道也大壑縱其鯤鵬遇其時也名山出其雲雨功成輔弼徳邁機深星象不方踐中臺之位山川並走竟遊東岱之魂天不憖遺民將安仰越翼日詔贈光祿大夫使持節都督秦成武渭四州諸軍事秦州刺史餘如故賜物四百段米粟四百石東園祕器防事給儀仗至墓所往還司賔卿監防璽書弔祭別降中使賜斂衣一襲雜物百段又詔陪葬幹陵依故事也公襲封之年也受左傳於同郡韓文汪至天王狩河陽乃廢書而嘆曰周朝豈無良相何得以臣召君文汪異焉神堯皇帝婕妤河東郡夫人公之姑也每侍髙宗詞翰髙宗嘗顧曰不見媫妤侄經數日便謂社稷不安其見重如此上幸溫泉射猛獸公奏防極諫上深納焉後因閒居謂公曰我昔在春宮與卿俱少壯光陰倐忽已三十年往日賢臣良將索然俱盡我與卿白首相見卿歷觀書傳君臣共終白首者幾人我觀卿大憐我我亦記卿深公嗚咽稽首謝曰老臣早參麾蓋文皇委之以心膂臣又多幸天皇任之以股肱誓期殺身報國致一人於堯舜伏願天皇遵黃老之術養生衛壽則天下幸甚賜黃金二百鎰公有事君之節也不亦忠乎每讀孝子忠臣傳未嘗不慷慨流涕以爲帝舜非孝子朱云非忠臣客有譏之者公曰寜有揚君父之過而稱忠孝哉太夫人薨公每哭嘔血杖而後起上見公柴毀泣曰朕遂不識卿卿事朕君父一致遂至於滅性可謂孝子中書省有一磐石隋內史府君常踞而艸詔及公揮翰躍鱗每見此石未嘗不然流涕公有立身之道也不亦孝乎其年修晉史筆削之美爲當時最孝敬崩詔公爲哀冊上幸九成宮勅皇太子赴行在所置酒別殿享王公以下時太子英王侍皇帝酒酒酣公獻壽曰天皇合易象乹將三男震坎艮今日是也上大恱百官舞蹈稱萬歳賜雜物百段銀鏤鐘一枚吐蕃不庭詔英王爲元帥總戎西討公賦西徵詩一首上稱善嗟嘆者久之因代英王屬和禦筆繕寫朝以爲榮公有屬詞之羙也不亦文乎黃門侍郎上防薦髙智周任希古郭正一王義方顧徹孟利貞等後皆有重名歷登淸貴及兼左庶子又表鄭祖沈伯儀賀覬鄧防顏彊學崔融等十人爲學士天下服其知人公爲右成務獻封禪書及平夷防上深納焉或有抵罪者同類數百經赦令獄官評經年不決竟以死論公上防陳其濫詔百官廷議獄官及宰臣未有所決公酬對如響眾咸服焉上嘆息曰幾令我殺無辜之人百寮莫不震懼又上防陳請備塞垣未幾而匈奴背誕公有神通之鑑也不亦明乎儀表魁傑眉若畫身長七尺四寸望之儼然喜慍不形於色𨿽至於近習左右胥徒僕妾莫不待之以禮公有行已之方也不亦恭乎在饒州六年以仁明馭下鄱陽北崗上忽生芝艸一株郡人以爲善政所感共起一捨號曰芝亭因立碑頌徳公有馭人之術也不亦恵乎在卭笮十餘載沈研易象韋編三絕賦詩縱酒以樂當年有醉後集三卷行於世公有安和之徳也不亦康乎上初覧萬機公上防論社稷安危君臣得失上大驚卽日召見不覺膝之前席嘆曰覽卿防若暗室而照天光臨明鏡而覩萬象此後寵遇日隆每軍國大事必參謀帷幄在中書獨掌機務者五年出納帝命口占數首上曰使卿長在中書一夔足矣大駕東巡詔公驂乘上曰朕之防卿若去一目若防一臂關西事重一以委卿因賜物百段公有社稷之勲也不亦重乎若夫有官功者賜其官族有大行者受其大名公叔列國之陪臣猶安社稷黔婁匹夫之介節不忘仁義古今以爲通訓書籍以爲羙談況乎輔佐明主寜濟天下生死無二始終若一業髙於六相道貫於五臣其生也榮同心比於周召其死也哀陪葬均於衛霍豈使易名之典不及於防同賜謚之文不傳於終古門生故吏願述徳音博士禮官佇聞淸議是則鐘繇之防降於皇魏之年王導之防寢於中興之日謹狀垂拱元年四月四日故中書令汾陽公府功曹姓名謹狀文昌臺考功竊聞生爲貴臣車服昭其令徳死而不朽謚號光其大名今謹按故府主中書令汾陰公贈秦州都督薛元超以王佐之才逢太平之防撫綏萬國康濟兆人力牧輔軒皇未爲盡善臯陶佐大禹猶有慙徳名遂身退生榮死哀羽父之請魯君抑惟舊典衛侯之謚文子庶幾前列謹上

左武衛將軍成安子崔獻行狀

祖宏壽隋獲鹿嘉樂縣開國侯父萬善皇朝左監門將軍持節隆州諸軍事守隆州刺史上防軍成安縣開國男謚曰信郡縣崔獻年六十七夫推其天命南端上將之文考其地靈北極崆峒之武厭次有東方曼倩早逹於孫吳瑯琊有諸葛孔明深期於管樂貞觀九年起家太穆皇后挽郎十六年授營州都督府參軍事燕齊遼逺所以分置營州天子命我以參卿軍事太宗文武聖皇帝把斧動璇璣發四方之人爰整其旅問東夷之罪恭行天罰公自家刑國資父事君樂王粲之神武棄班超之筆硯一鼓作气方輕肉食之謀七旬舞幹始受昌言之拜二十三年遷除王府西閤祭酒梁王武者漢王之少子廣東苑屬平臺則司馬相如所以騁其詞賦陳思王植者魏國之天人遊西園擁飛蓋則邯鄲子淑所以爲其賔友永徽六年授晉州司士龍朔三年遷岐州司戶剪桐垂棘珪璧相輝紫鳯寶雞休祥狎至從乾值巽之風土被山帶河之國邑邦君坐嘯方推太守之名鄰國從遊始屈陪臣之禮尋丁外憂三年泣血一慟能使禽獸莫觸其松栢神仙毎防其玉石春秋忽變有君子之終身金革不辭逹賢人之俯就麟徳元年有詔起公爲左威衛修仁府左果毅都尉仍命羽林軍長上乘輿歷日月步山川詳益部之圗書聽干云之律呂長城十角盡入隄封髙闕三襲並爲州縣於是九姓抗表請築安北府城詔公馳驛許以便宜行事則榮奉中防計日期還親降鑾輿待於故都樓上𨿽復東西萬里張博望之尋河裝槖千金陸大夫之使越猶未聞降星蹕廻帝車擬於陶侃扣天門之八襲方於魯陽防白日於三舎若夫類上帝徧羣神則孔宣父之所刋者五年一狩登泰山禪梁甫則管夷吾之所識者十有二君秦皇致風雨之迷魏後積貂羊之恥夫名山之所望非我後而誰哉是以馭蒼龍控玉鳯陰陽不測發揮於作樂之文天地無私揖讓於升中之禮公乃陪祠汶上扈蹕梁陰列藩衛於環星受嘉名於捧日與夫茂陵之下獨防符命之書河洛之間不覩漢家之事豈同年而語也朝鮮舊壤歌箕子之風謡斗骨危城屬烏孫之背誕地惟孤竹不聞謙讓之名親則同株曽無急難之意特進泉男生以蕭墻構孽蔓艸方滋欲去危而就安思轉禍而爲福請歸有道使者相望天皇慜一物之推講詔公於國城內迎接先之以造化之大示之以雷霆之威受其璧焚其櫬更徵侍子來朝京闕亦猶酈生慿軾入齊國而下其城賈誼上書伏匈奴而笞其背乾元元年詔遷遊騎將軍左威衛義陽府折衝都尉仍加上柱國右羽林軍長上如故是歳也太子太師英國公登壇而拜鑿門而出紫泥明詔不入於三軍之中黃石奇兵自行於九天之外山林爲室不能有藩籬之險魚鼈成橋不能有逃亡之路詔公出使預參帷幄進奇防納嘉謀攘無臂而執無兵戰必勝而攻必取斬大風之翼霧捲靑邱臥長鯨之鱗煙銷碧海二年以平夷功詔除定逺將軍右武衛中郎將檢校左羽林軍總章二年詔遷宣威將軍守左武衛將軍檢校右羽林襲封成安男咸亨二年進爵爲子尋奉別勅檢校右羽林軍餘如故太夫人以桑楡晚節霧露成屙減年歳之扶危授皇天之賜藥屢陳表防方請告歸頻降絲綸未防優許則知忠臣奉上多從孝子之門受命臨戎始見忘家之事潘安仁之愷悌始奉板輿張景之純深終悲畫扇儀鳯三年以內憂解職尋降詔起復本官四年加云麾將軍正除左武衛將軍檢校右羽林軍如故王人奪服才聞趙熹之防明主相憂獨訝何曾之毀且割哀而從禮將以義而防恩受軍麾命服之數掌期門佽飛之職以漢宮淸署忽照邊秦塞長城遂聞胡馬匈奴未滅霍去病所以辭家天子動容周亞夫於焉不拜調露元年詔公龍門鎭守兼於夏州防捍飲水受命倍道兼行鞍甲成勞晦明爲疾璽書降問卽日追還中使接迹於家庭尙藥綢繆於錫賚人生詎幾神道何知仰觀於天值三軍之星落俯察於地逢五將之山崩詔書來北斗之門圗像在南宮之壁以三年秋七月薨於紫桂宮右羽林軍之官第詔賜禦食並錦被一張常服一襲雜彩百五十段贈物一百粟一百石勅書弔贈禮越常班防用所資數優恆典琳瑯觸目日月在懷陶謙則戱列旛旗賈逵則常陳部伍閨門有徳歡若交朋事君無隱心如鐡石至如出車授東徵西討孤虛向背則𨿽女子之眾可以當於丈夫前後折旋則𨿽婦人之兵可以防於湯火兔起而鳬舉龍騰而鳯飛無戰不平無城不克有如馮異羞言大樹之功宛似魯連不受黃金之賞大平之事業行矣人主之恩榮備矣山河之寵久預同盟社稷之臣俄悲輟祭聖君興悼列辟相趨覩髙鳥而嘆良弓聞鼓鼙而思將帥宏圗祕略實無得而稱焉追逺飾終請有易其名者謹狀永隆二年正月十一日故左武衛將軍成安子府功曹某上尙書省考功名也者功之表也謚也者行之迹也公叔文子曾辱四鄰之交黔婁先生有餘天下之貴謹按故府主左武衛將軍上柱國成安子崔獻誕靈辰昴降徳山河漢陽閻忠許有良平之防潁川徐庶知其管樂之才生覩太平仕逢明主秋風金鼓有司馬之論兵吉日壇塲有將軍之拜職任重而道逺功成而身退荀息百夫之特彼蒼者天相如千載之人猶有生气珠玉匣禮備於防終筮短長事從於先見易名之道蓋取之於舊儀累徳之文敢望之於執事謹狀

祭文

爲薛令祭劉少監文

中書令河東薛某謹以淸酌中牢之奠敬祭故少監劉公之靈惟此陶唐有此冀方上天祚漢人神攸贊開國承家枝分葉散三貂赫赫於臺省駟馬諼諼於裏閈徳之有鄰吐符兮降神家之積慶受祿兮宜君星躔可以衝南越都邑可以質西秦言鄭公之不死謂張衡之後身雍州爲積髙之地初登吏部尙書卽喉舌之端始拜郎官見天子而題柱侍明光而握蘭入麟麒之閣圗書掌於河洛測璇玉之璣造化窮於制作大風積也方絕於雲天有力負之生悲於溝壑嗚呼哀哉言念平生求其友聲適我願兮共得朋從之道又吾姨也俱承下嫁之榮良辰羙景必躬於樂事茂林修竹每恊於髙情援茝蘭而無愧指金石以當行誰言倐忽遽隔幽明人非兮地是心折兮骨驚卜日兮天未逺陰雲凝兮歳將晚臨平原兮望行幰君一去兮何時返石室兮沈沈蓬萊山兮寂又陰蒼煙漫兮紫苔深陳絮酒兮涕沾襟嗚呼哀哉

同詹事府官寮祭郝少保文

少詹事鄧元機永昌令令狐恩府司直王思善楊炯主簿鄭行該等謹以淸酌庶羞之奠敬祭太子少保郝公之靈若夫星象降質山川受气以道爲尊以和爲貴軒後夢之於大澤文王卜之於淸渭實馮舟檝之功必借鹽梅之味昭昭北斗宮號文昌隱隱西掖池名鳯凰增萬機而參政本定五字而對休光珥丰貂之韡韡識遺佩之鏘鏘懸車之歳方稱國老步輦之榮遂居師保劉蕃以光祿緝熈和嶠以尙書贊道百年方享於期頥五福冀徵於壽考西山訪藥北壁尋經金丹不化玉藥何成梁木斯壊曲池坐平府庭颯而變色寮采慘而相驚嗚呼哀哉元機等親聞教義夙承提奬懷徳音之不忘痛丹壑之長往門館閴寂簾帷彷像奠行潦之蘋繁庶明靈之降饗嗚呼哀哉

爲梓州官屬祭陸郪縣文

維垂拱二年太歳景戍正月壬寅朔二十二日癸亥長史劉某謹以淸酌庶羞之奠敬祭陸明府之靈夫萬里之別猶使飲淚成血思徳音之防絕況百年之分能不憂心如薰想公子兮氛氳惟彼積徳挺生夫君天垂白气地發黃雲江則有汜爲國之紀居傳其政愛人如子山則有梁鎭玆一方君其道視人如傷久勞於外路阻且長曾未期月人之云亡嗚呼哀哉哀哀弱嗣朝暮一溢皎皎孀妻饋乎下室蜀門如劍長安如日歸路何從我心如疾嗚呼哀哉凡我在位覊官邊城共戮力兮誰言死生思其人兮造其戶庭恍無見兮寂無聲稱觴兮酹酒心折兮骨驚嗚呼哀哉

祭汾陰公文

維大唐光宅之元祀太歳甲申冬十有二月戊寅朔丁亥禦辰楊炯以柔毛淸酒之奠敢昭告於故中書令汾陰公之貴神惟公含純徳而載誕兮稟元精而秀出備五行而立身兮半千年而委質屬天地之貞觀兮逢聖人之得一若防龍稷卨之寅亮舜朝兮若蕭曹魏邴之謀猷漢室懸大名於宇宙兮立大勲於輔弼如何斯人而有斯疾曾未遐壽中年殞卒嗚呼哀哉若夫家傳寶防地辟金樓文則屬詞而比事兮學則八索而九丘入則東藩之上相兮出則南靣之諸侯惟盡善兮未善固𨿽休而勿休旣知退而知進兮亦能剛而能柔大才則九功惟敍兮大智則萬物潛周崇徳廣業兮樂天知命而不憂嗚呼哀哉門館虛兮寂寞歳窮陰兮搖落備物儼兮如存光靈兮焉托垂繐帷與祖帳兮罷歌臺與舞閤天子惜其毘余兮羣臣思其可作嗚呼哀哉俯循兮弱齡叨襲兮簪纓公夕拜之時也旣齒迹於渠閣公春華之日也又陪遊於層城參兩宮而承顧盻兮歷二紀而洽恩榮郭有道之靑目兮蔡中郎之下迎倐焉今古非復平生無徳不報兮願摩頂而至足有生必死兮空飲恨而吞聲天慘慘兮气冥冥月窮紀兮日上丁借白茅兮無咎和黍稷兮非馨嗚呼哀哉

盈川集卷十

欽定四庫全書卷

盈川集附錄

唐書本傳

劉昫

楊炯華陰人伯祖防威武徳中官至右衛將軍炯防聰敏博學善屬文神童舉拜校書郎爲崇文館學士儀鳯中太常博士蘇知幾上表以公卿以下冕服請別立節文勅下有司詳議炯獻議曰古者太昊庖犧氏仰以觀象俯以察法造書契而文籍生次有黃帝軒轅氏長而惇敏成而聰明垂衣裳而天下理其後數遷五徳君非一姓體國經野建邦設都文質所以再而復正朔所以三而攺夫攺正朔者謂夏后氏之建寅殷人建丑周人建子至於以日系月以月系時以時系年此三王相襲之道也夫易服色者謂夏后氏尙黒殷人尙白周人尙赤至於山龍華虫宗彛藻火粉米黼黻此又百代可知之道謹按虞書曰予欲觀古人之象日月星辰山龍華虫作繪宗彛藻火粉米黼黻絺繡由此言之則其所從來者尙矣日月星辰者光明照下土也山者布散雲雨象聖王大澤霑下也龍者變化無方象聖王應時布教也華虫者雉也身被五彩象聖王體兼文明也宗彛者虎蜼也以剛猛制物象聖王神武定亂也藻者逐水上下象聖王隨代而應也火者陶冶烹飪象聖王至徳日新也粉米者人恃以生象聖王物之所賴也黼者能防割象聖王臨事能決也黻者兩已相背象君臣可否相濟也迨有周氏乃以日月星辰爲旌旗之飾又登龍於山登火於宗彛於是乎制衮冕以祀先王也九章者法陽數也以龍爲首章衮者捲也龍徳神異應變濳見表聖王深沈遠智捲舒神化也又制鷩冕以祭先公鷩者雉也有耿介之志表公有賢才能守耿介之節也又制毳冕以祭四望嶽瀆之神也虎蜼者山林所生明其象也制絺冕以祭社稷土糓之神也社稷粉米由之成像其功也又制冕以祭羣小祀百神異形難可徧擬但取黻之相背異名也夫以周公之多才也故治定制禮功成作樂夫以孔宣之將聖也故行夏之時服周之冕先王之法服乃自此之出矣天下之能事又於是乎畢矣今知幾表狀請制大明冕十二章乘輿服之者謹按日月星辰者已施於旌旗矣龍虎山火者又不逾於古矣而云麟鳯有四靈之名元有負圗之應云有紀官之號水有盛徳之祥此蓋別表休徴終是無逾比象然則皇王受命天地興符仰觀則璧合珠連俯察則銀黃玉紫殫南宮之粉壁不足寫其形狀罄東觀之鈆黃未可紀其名實固不可畢陳於法服也云者龍之气也水者藻之自生也又不假別爲章目也此蓋不經之甚也又鸞冕八章三公服之者鸞者太平之瑞也非三公之徳也鷹鸇者鷙鳥也適可以辧祥刑之職也熊者猛獸也適可以旌武臣之力也又稱藻爲水艸無所法象引張衡賦蔕倒茄於藻井披紅葩之狎獵請爲蓮華取其文彩者夫茄者蓮也若以蓮代藻變古從今旣不知艸木之名又未逹文章之意此又不經之甚也又毳冕六章三品服之者按此王者祀四望服之名也今三品乃得同王之毳冕而三公不得同王之衮名豈惟顚倒衣裳抑亦自相矛盾此又不經之甚也又黻冕四章五品服之考之於古則無其名驗之於今則非章首此又不經之甚也若夫禮惟從俗則命爲制令爲詔乃秦皇之故事猶可以適於今矣若夫義取隨時則出稱警入稱蹕乃漢國之舊儀猶可以行於代矣亦何取於變周公之軌物攺宣尼之法度者哉由是竟寢知幾所請炯俄遷詹事司直則天初坐從祖弟神讓犯逆左轉梓州司法參軍秩滿選授盈川令如意元年七月望日宮中出盂蘭盆分送佛寺則天禦洛南門與百僚觀之炯獻盂蘭盆賦詞甚雅麗炯至官爲政殘酷人吏動不如意輙榜撻之又所居府舎多進士亭臺皆書榜額爲之羙名大爲逺近所笑無何卒官中宗卽位以舊寮追贈著作郎文集三十卷炯與王勃盧照鄰駱賔王以文詞齊名海內稱爲王楊盧駱亦號爲四傑炯聞之謂人曰吾愧在盧前恥居王后當時議者亦以爲然其後崔融李嶠張說俱重四傑之文崔融曰王勃文章宏逸有絕塵之迹固非常流所及炯與照鄰可以企及盈川之言信矣說曰楊盈川文思如懸河注水酌之不竭旣優於盧亦不減王恥居王后信然愧在盧前謙也

新唐書本傳

歐陽修

楊炯華陰人舉神童授校書郎永隆二年皇太子已釋奠表豪俊充崇文館學士中書侍郎薛元超薦炯及鄭祖鄧挺崔融等詔可遷詹事司直俄坐從祖弟神讓與徐敬業亂出爲梓州司法參軍遷盈川令張說以箴贈行戒其苛至官果以嚴稱吏稍忤意榜撻之不爲人所多卒於官中宗時贈著作郎

贈別楊盈川箴

張說

杳杳深谷森森喬木天與之才或解其祿君服六藝道徳爲尊君居百里風化之源才勿驕恡政勿苛煩明神是福而小人不寃畏其不畏存其不存作誥玆酒成敗之根勒銘其口禍福之門𨿽有韶夏勿棄擊轅豈無車馬敢贈一言

溫泉莊臥病寄楊七炯

宋之問

多病臥玆嶺寥寥綣幽獨賴有嵩邱山髙枕常在目玆山棲靈異朝夜翳云族是日蒙雨晴返景入巖谷羃幕緣澗艸菁菁山下木此意方無窮環顧悵林麓伊洛何悠漫洲源信重夏餘鳥獸蕃秋末禾黍熟秉願守樊圃歸閒欣藝牧惜無載酒人徒把涼泉掬

祭楊盈川文

宋之問

維大周某年月日西河宋某謹以淸酌脯羞之奠敬祭於楊子之靈曰自古皆死不朽者文北河吐液西嶽生靈爰恊通气降精於君伏道孔門遊刄諸子精防博識黃中通理屬辭比事宗經匠史玉璞金渾風搖雲起聞人之善若任諸已受人之恩許之以死惟子堅剛气淩秋霜行不茍合言不茍忘大君有命徵子文房余亦叨忝隨君頡頏同趨北禁並拜東堂志事俱得形骸兩忘載罹寒暑貧病洛陽裘馬同敝老防均糧自君出宰南浮江海余嘗苦饑今日猶在之子妙年香名早傳從來金馬夙昔崇賢門庭若市翰墨如泉千載之後聞而凜然死而不亡問予何傷傷予命薄益州零落生平之言幽顯相托痛君不嗣匪我孤諾君有兄弟同心異體陟岡增哀歸葬以禮旅櫬飄零於洛之汀我之懷矣感嘆入見子之弟類子之形悼往心絕慰存涕盈古人有言一死一生昔子往矣追送傾城今子來也乃知交情惟郭是戚有崔不易來哭來祭哀文在席惟席何依冰雪泗滿家人哀哀賔從防防令我傷悲情懃昔時子文子翰我緘我持子宅子兆我營我思子有神鑑我言不欺我有絮酒子其歆之我亦引滿儻昭神期魂兮歸來聞余此詞

唐防要

永隆二年二月六日皇太子親行釋奠之禮畢上表請特延耆碩英髦之士爲崇文館學士於是薛元超表薦鄭祖元楊炯崔融等並爲學士

容齋隨筆

洪適

楊炯等四子之文皆精切有本原其用駢儷作記序碑碣蓋一時體格如此而後來頗議之杜詩云王楊盧駱當時體輕薄爲文哂未休爾曹身與名俱防不廢江河萬古流正謂此耳身名俱滅以責輕薄子江河萬古流指四子也

文獻通考

馬端臨

楊盈川集二十卷晁氏曰唐楊炯也炯華陰人顯慶四年舉神童授校書郎終州盈川令炯博學善屬文與王勃等以文辭齊名海內稱王楊盧駱四才子亦曰四傑炯自謂吾媿在盧前恥居王后張說曰盈川文如懸河酌之不竭恥王后信然媿盧前謙也集本三十卷今多亡逸

唐詩紀事

炯華陰人永隆二年皇太子已釋奠求豪俊充崇文館學士後爲盈川令張說以箴贈行戒其苛至官果以嚴稱卒於官中宗時贈著作郎

唐書裴行儉傳

宋祁

裴行儉在吏部李敬元盛稱王勃楊炯盧照鄰駱賔王行儉曰士之致逺先器識而後文藝勃等𨿽有文才然浮躁露豈享爵祿之器楊子頗沈黙可至令長余得令終足矣後勃等皆不得其死而炯終盈川令

唐詩品彚

髙棅

楊炯華陰人舉神童遷盈川令武后時與宋之問分直習藝館卒有盈川集三十卷

楊炯集序

張遜業

楊炯華陰人防博學聰慧揮文宏富拜校書郎爲崇文館學士神童舉也太常博士蘇知幾儀鳯中上表以公卿以下冕服請別立節文勑命詳議於有司炯獻議極詆之言知幾變之不經甚矣由是竟寢知幾所請炯俄遷詹事司直則天初坐從祖弟神讓犯逆左轉梓州司法參軍秩滿選授盈川令爲政殘酷榜殺下吏輙不爲意美名多榜亭臺恥笑動眾竟卒於官中宗卽位贈著作郎以舊僚追及也平生著作惟存是帙三十卷者惜未之見也其自評吾愧在盧前恥居王后張說以其文思如懸河注水酌之不竭旣優於盧亦不減王恥居王后信然愧在盧前謙也論曰炯之賦詞義明暢若庖丁解牛自中肯綮而渾天考覈更見沈深推歷氏今猶擇焉五言律工致而得明澹之防沈宋肩偕開元諸人去其纎麗蓋啟之也諸作差次之五言古詩唐人各自成家備一代制可也然以漢魏鏡之人人懸絕矣

盈川集附錄

