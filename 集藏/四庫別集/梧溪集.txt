

欽定四庫全書

集部五

梧溪集

別集類四【元】

提要

【臣】等謹案梧溪集七卷元王逢撰逢字原吉自號席帽山人江陰人當至正間被薦不就避地吳淞江築室上海之烏泥涇適張氏據吳東南之士咸爲之用逢獨髙蹈逺引及洪武初徵召甚迫又以老疾辭逢少學詩於陳漢卿得虞集之傳才气宏敞而不失謹嚴集中載宋元之際忠孝節義之事甚備每於詩首作小序以標其崖略足補史傳所未及蓋其微意所寓也是書傳本差稀王士禎屬其鄕人楊名時訪得明末江陰老儒周榮起手錄本乃盛傳於世榮起號硯農究心六書毛晉汲古閣刋板多其所校定云乾隆四十四年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

梧溪集卷一

元王逢撰

孔子琴操四首

去魯作

汶泗交流兮防相繆兮郁乎尼丘兮禮樂賜自周兮大夫好修兮吾將返吾輈兮

過匡作

文王䢐兮道在予兮天蓋常時則渝兮二三子毋徐徐兮伊艸露之濡兮

去衞作

我行於衞有淇湯湯彼或知本伊流則長載儃載徊禾黍芒芒匪邶鄘予傷武公其亡

厄陳作

天地塞兮日月食兮君子厄兮周公云逺心不知所底極兮

顏子琴操一首

居陋巷作

陋巷我居孰隘湫兮薄田我田孰嗇收兮我順我安親同休兮仲尼聖也道孰侔兮孰愈予身從其遊兮

吳季子琴操一首

聘魯作

白日晚兮浮雲滋馬吾秣兮車吾脂望岐周兮不見念泰伯兮在玆惟山有兮惟水有沂禮樂在魯兮髙深如斯聖不我棄兮吳其庶幾

衞女琴操一首

思歸作【有序】

琴操曰衞有賢女邵王聞其賢請聘之未至而王薨太子曰吾聞齊桓公得衞姬而霸今衞女賢欲畱之大夫曰不可若賢女必不我聽若聽必不賢不可取也太子畱之果不聽拘於深宮思歸不得援琴作歌曲終縊而死古有弦無歌今弦亦絕矣因補一章

恭承母命兮奉先王晐姓後宮兮備酒漿中路王薨兮妾或未亡遂太子之過兮何有三綱淇水沄沄兮菀乎女桑目冷弦絕兮義也難忘

席帽山辭

席帽山兮岧亭山之人兮朝鉏暮經日月往來兮云下上俯萬物兮塵防防塵防防兮江介黒彼山人兮衣薴白帶杜蘅兮咀松柏心周流兮影斯息出無節兮入無時猿鳥胥樂兮樵牧我知學茍修兮行著槁死巖壑兮予焉悲

寄所思二首

七澤連三湘眾水相沿洄靑靑江蘺艸緣生洲渚隈蒼梧下白日佳人獨徘徊容光與香艷幸好未衰摧采采盈襜裳寄子楚王臺願表貞素節路紆難自來

處女難自媒才士難自薦自薦時尙可自媒令人賤猗儺牽牛花弱蔓緣蒹葭光風拂衢路蘭自老幽遐豈無上尊酒灩灩傾紫霞公庭大酺暇儻寄天之涯

龎公攜家圖引爲張橘隠題

鴻鵠巢髙林黿鼉穴深淵所以龎徳公躬耕峴山田當時劉表儕雄材萬金足置燕王臺臺成禽荒甘鴆毒醉韝臂錦呼鷹來鷹饑受呼飽則去非熊之倫孰得馭諸兒豚犬遺以危況復蒼生天下慮蘇嶺石鹿雙聳然霞日絢爛芝莖鮮囊衣裹粻車連連白騾靑牸驂後先舉家相攜入長煙竟托采藥終天年至今事迹有在心無傳嗚呼孔明不遇大耳主亦必老而隆中眠

虞美人行贈邵倅

大王气蓋世力拔山七十餘戰龍蛇間得人爲霸失人虜有妾如花無死所夜寒蒼蒼星月髙不惜傾身帳中舞大王恩深淺東海靑血熒熒春艸在當時早化劍雙飛四面楚歌那慷慨芒碭山開五色云雌雉竟與雄鸞羣嗚呼後世亂紛紛非君擇臣臣亦當擇君【芒碭山山字一作天】

唐馬引

明皇樂極天寶年拏舟將求海上仙一朝神遊跨八極數十萬騎屯雲煙赤文綠字不復見錦幪黃帕爭來獻眾中一匹目如電膺門沫赭珠流汗龍顏眷愛不肯騎蕭蕭弄影華淸池奚官日給三品料教駣攻駒隨所之是時羊車行幸早柳暗花柔忘卻曉夢驚鼙鼓遂播遷凝碧空涼遺宿艸顚危注意大將賢有馬如此無人前至今悲風起毫素濩略欲飲長城泉書生亦自心嗒然

危腦帽歌讀五代前蜀史有感作

白兜羅靑衲襫金鴉翠翎七寶飾圓方反正無定式國人戴之天下惜後宮如花醉妝美名王無心冠帶理大木晝拔貪狼風猶泛樓船濟江水承平禮樂亦艸艸豈但當時帽危腦可憐來者忘喪元紅纓末亂如雲擾君不見玉帛萬國先王朝會弁如星麗九霄鳳凰麒麟在郊棷夔龍前殿奏簫韶

天門引

天門髙髙俯四極寸田尺地登版籍澤梁無禁漁者多瀚海橫戈恣充斥去年官饟私敓攘今年私醝官價償屠燒縣邑誠細事大將不死鯨鯢鄕【謂博囉特穆爾左丞】烹羊椎牛醉以酒腰纒白帶紅帕首定盟歃血許自新禦冦徵蠻復何有國家承平歳月久念汝紛紛廹糊口羽林堅銳莫汝攖愼勿輕誇好身手春風柳黃開陣云號令始見眞將軍

銀缾娘子辭【有引】

娘子宋嶽鄂王女聞王被收負銀缾投井死祠今在浙西憲司之左逢感其節孝敬爲之辭

蒼梧月落烏號霜寒泉幽凝金井牀綺疏光流大星白夢驚萬里長城亡女郎報父收囹圄匍匐將身贖無所官家聖明如漢主妾心愧死緹縈女井臨交衢下通海海枯衢遷井不攺銀缾同沈意有在萬歳千春露神采魂今歸來風泠然思陵無樹容啼鵑先王墓木西湖邊江浙平章薩木丹巴勒宅觀勅賜龍電劍引

有劍有劍龍電名白水爲質金爲精虹光夜貫斗牛气玉匣晝起波濤聲藏之九廟社稷重用之六合風塵淸英宗皇帝加撫惜八十一鱗寒動色灤陽冰泮臥蜿蜒海子雨來翻霹靂神物自從前代寶國公親授彤庭錫鸊鵜膏瑩今幾年淮汴襄漢興妖祅呂防大刀霜雪鍔頓芒挫鋒莫敢前公身佩之下幽燕獨當一面東南天馬蹄所過春艸歇百里靑見孤炊煙古來克敵與制勝未有如公忠勇盛主將無慚李貳師偏裨亦是花敬定四郡九州聨貢篚千村萬落歸亡命劍當是時成大勲凱旋卻掛吳山云歌長奔騰木石怪酒酣激烈貔虎羣復欲叩閽斬佞臣以謝父老安生民於乎此劍實與國公出處相類也不久踴躍變化延平津

任月山少監職貢圖引

好風東來快雨俱夫須亭觀職貢圖厥酋髙鼻深目胡冠插翟尾服繡襦革帶鞮鞻貂襜褕左女執盞右執壺手容恭如下大夫酋妻髻椎將湛盧五采雜佩相縈紆轉顧飛虎飛龍旟鎪耳者殿帕首驅瓔珞袒跣兩侏儒一擎木難瑚株一戴玉琢狻猊罏神獒髬髵狀乳防復誰牽之鬈髮須最後峩弁飾寶珠若將入朝謹進趨禿奚踉蹡亦在途錦膊驄帶汗血駒尊貴卑賤各爾殊經營意匠窮錙銖唐稱二閻道元吳今也少監稱京都少監材抱豈畫史禹迹曾爲帝親理河伯川後備任使無支祈氏甘胥靡大徳延祐貞觀比輦陸航海塡筐篚鳥言夷面逺能邇少監臨古不無以趙公商公曁髙李頡頏霄漢嗟已矣霱云曙開儼斧扆包茅不入顙誰泚周編大書王會禮安得臣臣奉天紀陋儒作歌歌正始

淮南忠武王箭歌題埀虹橋亭

淮王昔下江南城萬竈兵擁雙霓旌錦裘繡帽白玉帶金戈鐵馬紅鞶纓皂雕羽箭三十六一一插向鯊魚箙鹿麛晝號猿抱木王師所過全生育彤弓親授聖天子弓影射入東吳水水波恍浸銅柱標仰見浮屠半霄起王當是時戢武功指顧艸樹生春風宋家降璽朝暮得思罷貫革埀無窮浮屠上層龍所宮寶盤紺碧蓮花同張滿月報騶發忽露半笴薌雲中鐃歌啁轟鼓笳競父老頓足驩聲應泗州使返睢陽亡漢關將入天山定兩賢成敗關衰盛雄材逸气王誰並我浮扁舟五湖興載拜何由重安靖猛士經過合深省

僧蓮松檜圖歌書遂昌山人鄭明徳序後

蓮公畫稱東吳精艸蔓花房未嘗寫森張意象亭毒表輒有神人助揮灑常州貌得劍井松劍气曣防相鬱蔥膏流節離禍幸免至今顏色靑於銅孔廟之檜尢硉矹地媼所守龍所窟欒柯落蔭根走石疑是忠臣舊埋骨松兮檜兮豈偶然淩霜鑠雪兵燹年箭痕刀瘢盡皸裂用命欲拄將崩天王姚【王安節姚訔】憑城親被堅身殱城破百代傳無人上請配張許日夜二物風雷纒鄭君鄭君古君子此文此畫良有以我題短章非鬭靡用弔忠魂附遺史吁嗟烈士長已矣

敬題楊山居太史所藏文皇帝禦書奎章閣碑本後

先皇龍鳳姿談笑夷內難萬方賀淸寧人文劃昭煥奎章崇延閣天藻發宸翰字畫擬庖犧贊詠缺姬旦璇霄麗日月華露濯河漢流腴蓬萊池埀輝鳷鵲觀今王廣舊制碑本無防竄璽封賜臣瑀豈是世所玩爲爾忠義心可與金石貫虫蛇探禹穴蟬蚋飛簡汗寶藏風塵外永夜卿云爛相逢感頭白展捲復長嘆遊鯈懷故淵老驥戀余棧誰昔侍經筵流連忘筆諌

七里灘夜泊

山經富春來百里紫翠接嚴灘十八曲曲曲屏數疊兩崖負金鼇一水流冰硤直上石作臺梯磴緣嶻嶪云霏變朝夕天地齊浩刼緬懷巢許徒適【一作遁】此誠所愜千秋釣遊地不屬漢臣妾客星在泬寥五緯光相協澄潭龍偃臥影帶沙棠楫風吹澗沚毛露灑松桂葉先民不可見思從漢臯涉夜久蜻蛚髙長歌振疲苶

王貞白墓【在信州永丰縣】

道出縣西門躧履可百步巋然翠石表有唐校書墓校書吾宗人天馬謝馽禦首登上升名晚獲鄕曲譽至今坊攺貫當時官復賦流傳折楊栁婉婉春態度載拜還汛掃良非汾陽慕龍貴徳自潛豹貴文不露邱園望京洛豺犬方反顧竟抱孤臣憂白日空復暮樵童指梧檟往往冠蓋駐珠襦玉匣葬麥飯曾不具神飊薦林響公意答知遇惟南丰山髙靈溪浩東注

馬洲望孤山

海門窺長江鉅浸天浩渺山根纒坤軸百里見孤杪風披陰霾晝露灑石黛曉龍來碧【一作蒼】林濕鷗舞白浪杳居然蔽中洲隱若壓外徼幽貞水仙態軒特國士表時時降天人旌斾光縹緲予將展髙步兵气秋見兆嚴霜艸不殺悵望翠潰悄浮雲非無蔕薄暮心裊裊

揚子舟中望鵞鼻山時聞黔南消息

山環芙蓉城私怪鵞鼻狀奔濤鎖長薄大石【山名】凜相抗勢雄千軍壘气敓萬鐘藏艸樹春不蕃莓苔滑難傍剛風過靈雨復值桃花漲破暝鷗鷺盤乘陰龍魚王飄鼔一葦間攬之膽增壯謝安晉元臣豈局江海量蒼生方顚連其敢遂疎放黔陽百粵地黃霧吹虎韔再觀神秀姿不止西北向焞焞蒼精出閃閃白月漾三叫馮夷宮吾奚獨惆悵

奉題髙宗答刑部侍郎衛膚敏詔後爲其七世孫仁近賦【詔文附】

勑衛膚敏省所奏辭免尙書刑部侍郎恩命事具悉朕倉卒渡江圖籍散亡深慮吏緣爲姦奏牘稽畱平讞失當以卿平日正色偘偘論議堅明據理守節屢觸權貴必能爲朕分別隠微章明枉直與其殺不辜寧失不經欽哉汝諧毋廢朕命所請宜不允故玆詔示想宜知悉【七日】

建炎龍渡江中外極觀仰赫焉志恢復寖爾濫刑賞公時命秋官固辭表三上夙忝絲綸日春班朝元仗乘輿今播遷宗社亦震蕩空言忤權貴曷以錯諸枉放棄樗櫟材庶全雨露養皇覽賜手詔於昭日月朗大禹舎臯陶欽卹義誰廣巍巍白雲司濯濯金仙掌陰閟棘木一旦風颯爽省疏甚詆佛無愧十八丈佘山儼遺墓世世惇禮享文光掩虹霞精气懾防魍卓落羣松冷萎蕤叢蘭長經過率下馬謂有神還往我昨歌大招空谷答靈響衣冠久徘徊氛壒方坱莽願公降生申吾得操幾杖

處女篇奉寄靳奉使

東州有處女門戶代淸白七歳承母訓十歳遵內則及筓秉機杼縠錦雲霧色蟋蟀秋梨陰想象龍鳳織雙星望埀近河漢終阻隔不遺猗蘭佩香艷竊比徳世無梁伯鸞死化山下石日薄黃塵暮誰任補衮職凡百愼裁量願售古刀尺三嘆掩明妝遲君心鑑識

題烈女廟【有引】

女何江陰人少有容操五季時避亂前湖舟中賊持兵犯之何泣曰吾身墮汝手肯從吾禱之於天於父母乎賊由是少懈何乃起立且拜且祈乘間竟投水死後裏父夢見何曰吾當血食此地伺湖成田則廟貌祀我旣而果然今廟在華藏寺南郡誌所載略異逢蓋得先大母所傳云

遺廟湖陰四百年斑斑江竹映嬋娟魚龍水落萑蒲外雞犬村成檿柘邊不待淸名埀女史尙存貞魄降神君王社稷今焉在伏臘粢盛自儼然帷箔夜涼臨月榻佩環晨響起雲軿湘靈鼓瑟虞風盛蔡琰聞笳漢鼎遷嗟彼生還羞故國何如死節報皇天明妝靚服黃塵裏重爲傷時涕泗漣

錢塘春感六首

紫罽軿車從六龍盡隨仙曲度靑空蒼山樓闕旃林裏赤羽旌麾野廟中百姓未忘周大賚成都元有漢遺風流鶯不管傷春恨衝落桃花滿樹紅

王气淩虛散曉霞虎闈麟閣靜煙花中天日月迂黃道滄海風雲冷翠華望帝神遊防子國烏衣夢隔野人家當時舉目山河異豈但紅顏泣塞笳

周南風俗漢衣冠五色雲中憶駐鑾瓔珞檜髙藏白獸蕊珠花發降文鸞河通織女機絲濕雨歇巫娥翠黛寒滿地吳山誰灑淚一江春水獨憑闌

日華初動衮衣明劍佩千官隠繡楹五色黼函開玊座九重湯藥下銀罌書題鳳尾仙曹喜恩浹螭坳學士榮文化有餘戎事略銅駝艸露不勝情

瑤池靑鳥集觚稜白塔金鳬閟夜燈雲母帳虛星采動水晶宮冷露華凝驪山艸暗墟周業郿塢花繁失漢陵白馬素車江海上依然潮汐撼西興

金爵觚稜月向低泠泠淸磬萬松西五門曙色開龍尾十日春寒健馬蹄紅霧不收花气合綠波初漲栁條齊遺民暗憶名都會尙繞湖漘唱大堤

讀謝太皇詔藳

半壁星河兩鬢絲月華長照素簾埀衣冠在野收亡命烽火連營倒義旗天地晝昏憂社稷江淮春漲泣孤十行哀詔無多字落葉虛窓萬古思

讀徳祐元年悔過詔藳

趙壁潛張赤幟旗東南民物苦流離白毛地冷陽春歇天目山崩王气移罪在股肱知太晚患成心腹悔何追兩宮無復西湖路落日傷心艸詔時

題宋進士謝安節故堂【有引】

公爲晉太傅二十九世孫諱國光字觀夫登宋進士補太學上舎江南內附侍禦史程鉅夫薦召不起以隠徳終於松江之立極所居安節堂翰林應奉宇文子貞嘗爲記至是孫晉徴題是詩晉字彥明善醫有文行

安節堂開秋浦湄戔戔束帛聘當時星辰盡拱天樞象鴻鵠終巢越樹枝多士頌周成廟樂兩生辭漢闕朝儀雲霄一去髙風在手折芙蓉爲所【一作仰】思

登飛龍亭【在集慶永壽宮文皇帝潛邸時嘗幸焉】

冶城新築紫金臺亭俯靑松面面開南國風雲龍鳳起陰山霜雪鴈鴻來秦王大業知無敵泰伯髙名動九垓天意竟乖方寸願遺民搔首重興哀

寄題張太天師素華防二首

玉臺岌嶪上冰輪風露淸虛隔幾塵珠樹鶴羣長繞夜金莖仙掌靜融春鬥牛星澹臨南極龍虎山髙俯七閩中外晏安祠事少一瓢明水獨朝眞

星斗闌干露气淸神飊吹動佩環聲云封玉長生藥人在丹邱不夜城隠隠笙來王子晉迢迢夢隔許飛瓊世間福地俱仙境何日從容散發行

寄偰公逺應奉【一作應舉】

桂樹團團不易攀吹香墮子月中間君家總在蟾蜍窟朝士同趨虎豹關夜秉金蓮當閣道時承玉食自天顏別來已覺升沈異休問牛歌未出山

簡毅夫同知【簡字下一本有帖字】

三月春云拂殿低千官喜气溢金閨策陳讜議龍顏恱表謝殊恩虎拜齊南國幾年沾化雨朔州今日現文奎故人身在江湖上不擬看花信馬蹄

讀國信大使郝公帛書【有序】

霜落風髙恣所如歸期回首是春初上林天子援弓繳窮海累臣有帛書中統十五年九月一日放鴈獲者勿殺國信大使郝經書於眞州忠勇軍營新館書蓋如此公字伯常仕世祖皇帝庚申歳使宋爲賈似道拘幽十有六年此書當在至元十一年是時南北隔絕但知紀元爲中統也先是公羈旅日有以鴈四十餉公內一鴈體質稍異命畜之於後鴈見公輒張翮引吭而鳴公感悟擇日率從者三十七人具香北拜二人舁鴈跽其前手書尺帛親繋鴈足且致祝曰累臣某敢煩鴈卿通信朝廷鴈其保重欲再拜鴈奮身入云而去未幾虞人獲之苑中以所繋帛書托近侍以聞上惻然曰四十騎畱江南曾無一人鴈比乎遂進師南伐越二年宋亡書今藏諸祕監河南主客劉澹齋云

西北皇華早東南白髮侵雪霜蘇武節江海魏牟心獨夜占秦分淸秋動越吟蒹葭黃葉暮苜蓿紫雲深野曠風鳴籟河橫月映參擇巢幽鳥逺催織候虫臨衣攬重裁褐貂余舊賜金不知年號攺那計使音沈國久虛皮幣家應詠藳砧豚魚曾信及鴻鴈豈難任素帛辭新館惇弓入上林虞人天與便奇事感來今

憶舊遊三首

醉酒髙陽裏題詩左氏莊碧雲埀艸帶紅旭散花房流水循除活飛絲拂鬢長座中誰潦倒遺卻紫香囊臺迥林光合峯孤嶽影分勢從平地湧心與異人羣解佩春相贈鳴榔夜忽聞時來面風渚瀟灑誦吾文紫藟妨過馬靑苔委佩魚名通天上籍腹有架間書春水浮齋艦山云落板車尙懷仁裏好耕鑿對休居

過余剛中常淸雲林二首

靈艸綠含煙桃花紅滿川澹餐云外粥淸供石間泉雨響注春酒風鳴彈夜弦經過恐難覓養鶴洞門前一畝閒齋館三年守道心乍來驚野鹿久住識山禽亂石浮春气長松落晝陰世人知【一作如】有此翻畏白雲深

光相洞

光相何年有元和勅賜名金天靈鷲下黒雨石龍鳴莎艸迷行迹桃花隔櫂聲神遊到仙境童子恍吾迎

同周南野遊雨石山洞

地主周顒後邀遊【一作登】雨石山風巖寒六月云岫辟重關珠閣參差是芝田儻莽【一作曭防】間洞天仙有籍君得上淸班

重遊光相洞

霜葉下楓楠蒼靑石洞六丁非假鑿大禹若爲探下接炎州海幽生白日嵐人傳古尊宿曾此作禪龕

洞虛觀翫月

獨立鬢蕭騷天風吹綺袍石林秋後薄香殿月中髙句落丹山鳳神遊滄海鼇仙人渺何所靈響度云璈靳士達憲幙遣從子惟正邀飲西湖二首

樓艦圍靑幙宮壺絡錦絲忘形犀首飲畱意鹿鳴詩十里天開畫雙峯月上眉湧金饒夜色歌吹送行遲湖山千古勝富貴一時心茉莉花浮酒芙蓉火炷沈驄文停岸馬繡羽並沙禽再度云回曲蕭蕭鶴滿林

題埀虹橋亭

長虹埀絕岸形勢壓東吳風雨三江合梯航百粵趨葑田連沮洳鮫室亂魚鳬私怪鴟夷子初心握霸圖

感宋遺事二首【有引】

至元十三年正月巴延丞相入杭二月起宋三宮赴上都五月見世祖皇帝尋命幼主爲檢校大司徒封瀛國公十二日內人安康朱夫人安定陳夫人二侍兒失其姓浴罷肅襟閉門焚香於地並雉經死衣中有淸江紙書云不免辱國幸免辱身不辱父母免辱六親藝祖受命立國以仁中興南渡逾三百春躬受宋祿羞爲北臣大難旣至守於一貞焚香設誓代書諸紳忠臣義士期以自新丙子五月吉日泣血書

五月無花艸滿原天回南極夜當門龍香一篆魂同返猶借君王舊賜恩

天遣南姝死北燕宋朝家法最堪傳當時賜葬崇雙闕混一當過億萬年

題馬逺小景二首

半天飛殿壓金鼇一島春云防小桃爭捧夜香薫禦榻君王來聴月中濤

斑管書殘女史箴水精深殿樂登臨荷花大得薫風意一夏吹香上玉琴

題趙文敏蘭

邯鄲夢覺防羸驂薊雪幽霜味飽諳手寫蕙蘭天上滿歸來春艸暗江南

題林和靖詩意圖

研池冰合艸堂深月在梅花鶴在陰一日盛傳詩句好百年誰識紫芝心【和靖未嘗娶傳經業於猶子至登第以其事如元魯山故云】

題柯博士墨竹

奎章博士寫蒼筤葉葉中含雨露香華發歸來無限思九疑山逺暮雲長

題四皓圖二首

皓首龎眉四隠家商顏山下逺秦蛇未應羽翼髙飛鵠回愧東陵五色

萬古乾坤一局棋五文云采九莖芝髙皇自墮張良計肯下山來進諫辭

題南園菜亭下竹

此君同我出林丘自有淸風一種秋不作長鞭及馬腹卻持貞節過人頭

鄕人丁祐妻沒不再娶號有發僧予喜其有子爲贈絕句以發其微意

傳家有子日將車散發從容候曉霞若也斷弦膠可續後堂風雨暗楟花

題畫牛

南山春艸碧油油夕陽在背餘光畱僅容寧戚歌扣角不受梁武金籠頭

題杉溪老人家壁六言四首

十角犁牛前巷一機黃絹比鄰婦事姑嫜婉順兒看賓客情親

朝夕一盂白飯東西幾緉靑鞋邀客烹葵別墅課兒題竹髙齋

紅白花明水寺靑蒼樹繞沙村夜多涼月照席日有淸風掃門

掛巾藤蘿石上濯足芙蓉水頭落日不逢過馬東風忽亂驚鷗

題李后主墨竹

斬斬金錯刀稜稜鐵鉤鎖寫盡江南春曾不得蓬顆

題趙子固蘭

月冷湘江佩風傳鄭國香气同堯二女秀比謝諸郎

題李息齋竹

雨露恩深沐風霜節愈髙本無斑染淚秋思滿湘臯

齋居

云來長川白雨歇髙林靑正自捫膝坐況有太經

懷燕操

七國孰大兮金孰與多燕最小兮金臺峩峩地髙天下兮桑田海波昭王禮賢兮臺用不磨於乎有志憂世兮它心謂何

西日操

日之暹兮四海蒼涼日旣中兮萬彚寵光中不我臨兮西下不照我桑白虹上姦兮妖氛肆揚於乎授戈於天兮人誰魯陽

望鄕操

春水兮滑柔春林兮蓊稠春莫不好兮我心則憂徘徊顧瞻兮非先子所釣遊於乎人生不歸兮狐死之羞

精衞辭

維山兮有石維木兮有枝朝銜暮銜兮塡無已時形瘁翮鎩兮口血淋漓海之大兮天倪海之浸兮天池海變田兮天實我爲身甚微渺兮心莫海窺於乎如精衞之人兮誰其汝悲

涵泳齋辭【有引】

雲間謝仲允架閣扁所居齋曰涵泳以延其師以教其子而屬予爲之辭辭曰

聖教其淵兮聖化其天兮於躍於飛其魚鳶兮道不言而傳兮涵泳名齋爲學然兮心遊六經左右逢原兮時雨春風尙詠嘆乎斯兮

題兪氏錦野亭詩意圖【有序】

錦野亭詩者宋吏部侍郎臨安兪公烈若晦傷在昔錢氏爲國斂重民困而作也公登淳熙初第累遷中書舎人會宗室希誾由官所奔喪歸誤伐韓侂冑祖壠傍竹爲造墓具法司承侂冑意防援持仗竊盜例公曰墟墓非人室比兼未嘗持仗今追兩資送它州安置罪涉太重夫有官之家猶得贖例矧希誾在屬籍特不得贖乎遂獨以聞止罪伐竹者侂冑痛銜之尋嗾言事者論去家食凡五年起知贑明鎭江三郡時饑疫並興活淮民流移者不可勝計又捐己田倡義役鄕人多徳之後召爲吏部卒麐蓋其裔也麐築室松江之靑龍存志畎畝曰不忘先澤因取詩意繪圖屬予序而歌之用啟孝子順孫之永慕也

孰有血气兮不知所天孰知禮義兮而忘其先錢社旣屋兮錦野艸莽兪有詩存兮風系吳土萬支一本兮何間今古顧瞻畎畝兮匪稌伊黍黍稌播兮畝鐘日鼔腹兮歌雍雍謂燕雀兮毋逺爾鷇子若孫兮肯搆

張叔夜衣冠墓

髙林度疎風僧迎黃葉行興言張叔夜遂謁衣冠塋白河幾橫流寶气余崢嶸傍開洞若堂周抱山如城無時旌棨下中夜珂佩鳴得非忠義魄遙過謝先生【疊山】先生死固晚並有夷齊淸越禽巢相依歳歳樂生成微物知所止見防虞與衡我來屬盛世浩思秋云平畱夷糅眾艸瀼露亦以盈未知百載下誰復踐其形

題墨禾

先王厚稼穡訓言載書詩後賢懼荒怠圖以鑑來玆嗚呼人文獘遂有丹靑師甚至被龍衮殿上染花枝纎穠極天眞何益家國爲相氏【一作柏氏】代北冑乃背世俗馳手寫一穟稻自比九莖芝浥浥瀼露漙裊裊秋云埀所願天下民與帝躬耘耔殊鄕布谷歇稊稗揺風漪稊稗熟尙可蟊賊害方滋作歌歌道周庶幾良牧知

宿淛江館

云腳霾日車石角鬭潮音朔風回薄暮故故吹我襟我始適大邦思快父母心置酒商女館送目浙江潯歌鐘殷廣陌樓閣帶遙岑颿轤聨亹亹駟牡馳駸駸明王都在昔上相鎭斯今本將元方車豈爲莊舄吟梅花耿玉雪坐久香滿林終宵樂淸夢不記歳華陰

艸萍值雪

蔣蓮云四合艸萍雪紛雨飂飂山寒勁慘慘野色暮茅茨道傍舎槎枿溪口樹猿猱憑深林僕馬疲中路雙親各埀老顧我仍百慮天嗇孝養歡徒攜甘防具薪蒸燎衣褐筐筥陳薯蕷窮冬且加餐無爲廹前騖

玉山道中

羣山奠南服秀色競東迆我迎懷玉來一雪淨百里冰溪馳晝夜湍激石齒齒風林回蒼寒云日開繡綺役夫前呼抃繚繞入峻峗時無盜賊虞地有形勝美沽簾矗深崦燈鼔動虛市時時斑白民出售貍與麂幹封古名鎭煙火望中是何得一囊錢親筵致甘醴

自幹封歸省祖壠過大南嶺向玉山

從親客殊鄕所忻塵事屏玆乘有方役願言千里騁朝辭縣北山午逾虛南嶺濕嵐沍浮陰髙日下疎耿亂田麥蕃膴絕壁松秀整登登箯輿勞委委蘿徑永異迹辧防足獨往見僧影衝襟暢寛曠趣集深靜邱墓躬泛掃庭闈念定省僕夫戒期程烏啼復予警

感托上任中丞秦治書四首

西北雄都城岧嶤蒼龍闕禦溝紆河漢端闈夾日月穹窿復道上劍佩儼森立聲教被不毛琛防來窮發始駝白馬經載降瑤池節華音流僸佅庭舞散渾脫陛下鼎盛年行矣纂謨烈

西日下五城歸騎飛輕蓋美人遊蘭苑公子車同載噦噦八鸞音裔裔雙珠佩華星爛復閣翠島涵淸瀨鳴弦文魚泳飛觴王雎邁佳期樂焉極芳年諒難再誰其守寒閨寤寐衣裳會

長安多列侯甲第靑雲衢熊羆布畫防贔屭承銅鋪恩分玉液酒勅賜虎文駒香塵霏步障光風轉流蘇朝除大黃門夕拜執金吾器盈靡善持車敗良疾驅鐘鼎宜享徳貴寵只禍愚由來明哲士兢惕保身圖

車鳴何彭彭馬馳亦啾啾輕裾從長蓋相適江南州江南信樂土璇題麗飛樓王余吳下膾春雪郢中謳故里難重懷震駴決河流桑棗歳漸薪風俗日復媮華夏何由實杞臣【一作民】徒煩憂

靈巖涵空閣望太湖懷隠士

具區古震澤壯麗東南州長風地軸動初旭鼂采浮白楡根株懸夜久光相繆三江混一气四湖匯支流橫從鳬鴈沙晦昧蛟龍湫蔥靑匝水樹丹碧涵岑樓盤盤洞庭山橘如秔稌稠餘甘釀防酒亦博千戶侯詎無英豪士產玆山澤陬手披金薤文身被翠羽裘蒼生不當問於焉以遨遊遨遊道有在誰將候虛舟

分題得劍池送張吳縣之嘉定同知

東吳古澤國虎丘萃磅礡泰媼閟神秀巨靈爲開鑿嶻嶭立蒼翠呀露齗齶兩崖日色寒一道天光落闔閭葬其下風雨夜移壑至今鬥牛間紫气常炳若我嘗俯瞰之或恐蛟龍躍令尹儒家子物理素精博五年飲此水遂蘇吳民瘼遷官槎江上百鷙見一鶚宿暝褰汶濟秋容淨伊洛行須頌河淸休聲著延閣

復如幹封晚經漁浦

窮曛經漁浦寒水白於練總總星東出獵獵風北轉眼中獸蹄過笛裏魚狀變稍聞刁鬥應漸喜煙火見誰家長林根繋艇沙渚面天含瀟湘思山錯吳越甸承平謝憂患少壯忘羇賤橋往未遑云源訪殊便明涉子陵灘桂酒同一奠

韓醴泉先輩余麯車道士邀遊東歡橋釣磯巖壁旣赴鄭漕臺宴眾謂予有髙世志屬賦進酒歌遂走筆

我志千載前而生千載後間勞濟勝具或寓醉鄕酒東郊秀壁參錯明防蝀下飲波神驚看云衣上落照赤放櫂卻赴漕臺盟漕臺筵開戛秦築霜寒入簾吹絳燭沈香刳槽壓蔗露風過細浪生紋縠水精盌蒼玉船載酬載酢陶自然鼻頭火出逐麞未必樂髀裏肉消騎馬良可憐五侯七貴莫糞土蜀防越【蜀越一作蜀防】仉如飄煙聞雞懶舞飯牛恥中淸中濁方聖賢豈不聞縣譙更闌漏遲滴又不見天漢星疎月孤白幾家門鎖友【一作瓦】松靑僅畱校書墳上石墳上石終若何醴泉麯車更進雙叵羅

寄程嶺程防謙

憶君城南同筆研別來十載不相見好風吹我千里行又得遊從永丰縣永丰縣前山崇牙永丰溪頭水齧沙栗畱亂叫格磔語庭雪落盡櫻桃花邇【一作遙】知肥遁云深裏猩聞酒香屐折齒靑艸陂塘魚噞喁黃泥茇舎蠶眠起尊翁【其父名楨】頒白棄手板弟郎羈貫親文史滄浪或接莞爾笑空谷只待跫然喜我亦長歌求友章時【一作昨】復夢對月滿牀明河埀地斗轉曙蔣家尖刺靑微茫三樓巖六峯石釋楊仙陳此其宅洞歌幼眇天唄殷木蜜甘馨土白安得胎禽各一隻下上煙霞縱心迹卻過程嶺論程易

篤敬夫禦史夜過蘿月山房

我僑縣北西巖阿石上夭矯皆藤蘿緣墻蔓屋帶松桂夜有霽月相婆娑蒼苔露濕籟逾靜顚倒空明天地影天孫橋渡鵲休飛木客壺傾鶴初醒此時嫦娥朝廣闕太乙仙遊杖煙熱漆書竹簡動蝌蚪布襪靑鞋冷霜雪禦史鄰居偶扣扉攀蘿弄月樂忘歸蘿與月兩無違願月愼敵太陽體願蘿常緝幽人衣山靈指示邑可攺稅駕息馬惟子待

陪曲達嚕噶齊主簿遊平門山還飲鄭氏水閣

階前神駿驕逸羣席上賓客多能文千瓢酒防椰子露一岸紅浸桃花云行庖香貍面如玉篳篥烏兔【一作羌】眼瞳綠鉤簾不下山四寒絳紗歷亂風林燭

三巖行宋邑人蔣防僧楊氏咸隠此

皎皎停白駒翩翩上雙鳬槁項黃馘相候呼艸木爲我咸敷腴峽然黝色壁厓起王孫罷吟鶴來跂徑紆石角斜斷鋒溪染花香淨流泚混沌之竅三層開呀若疊浪龍門來得非地設仙境界無乃天造眞樓臺云關岫幌謝斧迹露下嵐生翠成滴我方骯髒對奇賞僧何因緣此長寂西偏尋丈基階荒讀書嘗隠蔣賢良松根久冷靑燐火觚稜還飛金鳳凰世上繁華易塵土可嘆山間亦非古樵兒安知時代序爭和牛歌出林莽

僧慧畹畝同芳圖引【慧沈姓嘉定儒家子今名復字復之隠居教授鄕裏】

君山秀蔚大江白慧書記者山椒宅愛吟楚詞畫楚蘭宿世應爲獨醒客靈均獨醒那復見見蘭猶見靈均面邇來蘭亦少見之騷人志士良心眷一春天气今日美思攬山云櫂江水席帽飄蕭蒼隼林松腴爛漫冰蠶紙澧花沅蕊澹不嬌光風入簾佩影揺婉乎淩波之微步隠然拔俗之淸標孤竹孑孑節自持似與玉樹賓朝暉女蘿婦寺態倒舞厓石靑裳衣卻憶驂鸞夢逺馳洞庭彌茫吞九疑蒺藜平接賈傅井鷓鴣叫斷湘妃祠湘妃祠賈傅井跽招魂兮魂莫省先民不作兮淳風曷回木魅前跳兮山鬼後騁慧也釋氏英意匠撋染趙弟兄子願除結習我願離夢想方駕太史窺荊衡桂酒奠芳烈琴絲髮商聲以冩我曠世感慕之中情

奉寄王丁二禦史

春風浩蕩東南來弔古訪舊金陵臺龍蟠鐘山石虎踞二十四豸臨三臺其中弸彪兩柱史飯疏日飲靑溪水女牛翼軫避法星文章禮樂羅賢士玉宸帝居霱云鄕一塵不動間琳瑯煮茶數對冶亭晚黃雪滿地松花香君不見六朝前後三百霜當時王气回天章瓦棺閣廢辱井在王謝宅燕他家翔又不見自唐逮宋爲政好顏張二呂程公顥勞勞故址蟪蛄鳴幾多人迹埋煙艸榮華如夢足驚心惟有淸名世共欽願言白馬之生且復諫庶使丹雞之盟良可尋

前六峯行貽葉舜可【有引】

信州永丰縣東下五十里地名柘川有峯六筆圭屛蟾鼇抱兒是也陳眞人祠龍井並在靈雨巖下陳五代末得道者甲申春二月予同道士余常淸訪其地主葉舜可爲玆峯遊適大雷雨因賦是詩舜可負材徳弗仕咸稱之爲長者云

客樓拂曙嵐光入起見千山萬山集紫驑小縱春風韁六峯秀拔當前立六峯僻處始我遭井翻霹靂龍爲逃斯須靈雨過絕巘呈態獻狀爭雄髙老蟾膨脝飛不得巨鼇憑陵气相食屛開琉璃圭拱璧抱兒嬌媠愁無色惟餘孤銛之筆勢卓然倒影畫破淸泠泉王珣江淹夢已逺紫翠長掃煙雲天天低石林籟自響攂具拄頤神獨往泥蕨叢生虎迹間巖花卻墮鷹巢上乍來毛骨恍塵蛻久憩衣巾颯秋爽日靜時飄大梵音月明忽降瑤臺仗武夷九曲仙所都江郎參倚尢魁梧南東相望徳不孤足配嶽牧臨方隅子何尙友山澤臒涵泳聖眞咀道腴許我畫入幽居圖

寄王率初

野人性僻貪出遊不知我者云何求仙風道骨本來有詩債未了今生酬去年匹馬當春色作賦天山動山碧君家銀缾五尺髙日西橫臥靑苔石髙齋三宿人事紛掉頭又入三巖云棠梨花開叫杜宇思歸便發長江艣彌旬路近芙蓉城卻望幹封涕如雨幹封親老拘微官芙蓉城外松楸寒艱難臥病傍鄕戚去住兩意含辛酸辛酸有時已去住何由已笛樓雁過林滿霜織戶蛩嘶月涵水衣裝蕭蕭余藥餌放懷且眺東南美泰伯祠髙閶闔門堯天宅化歌裏承平況是官府好甲第埀槐拂除道相逢英采識周郎任擲金錢喚蘇小蘇小裙拖湘漢煙蜚襳埀髾珠翠鈿斂蛾含貝立在前檀槽玉軸鳴鵾弦弦聲膓斷暫停手君佐新歡命行酒野人曠誕禮法疎自起嗚嗚眾撃缶如泥之醉不省知就睡夢繞丰溪泥鯉魚竹筍彷佛見愴怳重與君攜離攜離二三月君尙畱西浙歳晏問君回頓解憂思結今年天山我再來海棠暖照吹笙臺巫峯一半落杖屨【地有六峯】竟爲十日終徘徊終徘徊太潦倒世上悠悠似君少髙盟端可同死生細故那能掛懷抱防當通家復通譜更共拜親仍拜嫂自此襟期霄漢間尺書長寄南飛鳥

敬題諭淮安朱安撫詔後【詔文附】

大元【一本上有上天眷命四字】皇帝聖防諭淮安州安撫朱煥據陳楚客奏臣與朱安撫同年又有通家之好自戊午歸順之後不相見者十有八載今王師弔伐諸道並進數內一路領漣河淸河將士攻取淮東未附州郡竊恐城陷之日玉石俱焚臣於故人情分不容緘黙且彼所以嬰城自守者無它原其本心但未知趨向之方初無執迷抗拒之意今大江南北西至全蜀悉入版圖若聖慈特發使命宣示徳音開其生路彼亦識時達變之士也寧不以數萬生靈爲念乎臣昧死上言伏候勅防準奏今遣使持防前去宣布大信若能識時達變可保富貴應在城守禦將帥同謀歸順者意不殊此故玆詔示想宜知悉至元十二年七月【漢兒字書】

九鼎沸莫止大廈傾莫支太陰初陽不得燭下土小龍望望閩之陲六宮掩泣向北去孤臣憑城尙南顧也知天命有所歸忍爲生靈貸生路當時不死良爲此至今人說姜與李君家富貴八十年露臺風館啼猩鬼世事茫茫難具論遺詔幸得傳諸孫烏絲細字書題罷黃葉乘秋正打門

題張彥升省掾所藏代馬圖

綠睛鬈髮黃須兒翠裘錦帽當軒墀紫絲遊韁玊花馬意气八極同驅馳浮雲滿身雪滿足阿母瑤池向曾浴霜風蕭蕭八尺影在野猶自空天育吾聞眞龍非豢牧一食或盡一石粟天寒日暮長楸間鈍質駑材當頫伏爲君三嘆三祝之愼勿輕受黃金羈

聴鄭廷美彈琴

畫欄月照芙蓉霜博山水暖薔薇香石屏石幾靑黛光鄭鄕君子琴中堂橊裙蕙帶辭羅洞玉佩珠瓔脫飛鞚何處春深云滿林小巢並語梧花鳳君不見湘靈鼔瑟湘江滸苦竹祠荒愁暮雨遺音一聴增感傷使我無言重懷古重懷古雞喔喔明星爛漫東城角誰家尙奏桑間樂

婦董行【有前後引】

婦董滕人劉進妻也進與兄順並以勇稱金季山東亂盜蜂起因共募丁壯保裏閈天兵駐嶧山進單騎覘之中流矢死順徙家淮南舉室溺淮水董爲宋招撫呂文徳禆將所獲欲犯之度不免乃謂曰夫喪不逺家難薦臻一身流離防在旦暮死生非我有願將軍勿疑夜果生一男先是順已入濟州愬於石太尉珪曰順有弟不幸沒於敵其妻在孕爲南軍拘幽舟中萬一不得收遺息使弟爲厲實順之罪也惟明公是圖石爲發步卒三百人迹其所往次淮揚始知董所在陰使人偵之生子蓋三日矣及見具道順意董悲感不自勝且淚【一作收涕】曰妾以姙不得先夫死今幸不辱先所天使有後皆伯賜敢名此子曰伯祐以志不忘遂抱授偵者目送數十步投江以死至正五年秋進孫士行語其事於逢逢髙其節義作詩哀之

北軍南軍和議時兩壘對立龍鸞旗羣雄棋峙國瓦解乃與婦董光門楣星辰錯亂風雲气乾坤造就冰雪姿渾家性命葬魚腹一舸涕淚隨鴟夷長眠自足爲義鬼後死只望余孤兒兒在腹中兵在目憶夫心頭臂消肉日晝慘慘陰靈歸夜黒防防波浪觸馬駝磧逺暗塵土雞犬村空疎樹木嶧山誰收白玉骨蔡州地陷黃金屋太尉前歸明主化招撫姑存寡妻宿羞看人面問消息彊通語笑寛羈束伯順見義勇著鞭銳士協力鋒爭先道傍弩伏荊棘底掌上珠還江海邊將門有後傳世世墓祭無所從年年湘妃摻袂【一作袪】遡寥廓漢女結佩窮幽縞衣綦巾共縹緲文魚赤鯶長周旋唇亡未久齒亦喪獨聞其風猶凜然中原山河想如故目斷幾防滕州煙

逢爲是詩已士行復述順一事尢卓卓順旣得伯祐以行時董死事覺招撫發步卒亟追之賴左右弓弩手散去還白太尉甚義之處之麾下凡兩致太尉命往覲太祖皇帝於魚兒泊之行營賜金幣鞍馬且命撫循邢磁贊黃十餘城用寧謐上功受黃金符官昭勇大將軍行右副元帥濟兗單州等處管民長官在官十餘年士民翕服晚有子五人未老棄官以伯祐襲其爵爲奉訓大夫濟州管民長官是年至元元年也故錄於詩後並以俟執史筆者采焉

後六峯行【一名六石】

去年六石遊礟車云合龍起湫滂然雨過景新沐爽气欲與胸次侔今年遊六石燕子風輕好春色坡陀下馬入崦坳怪木長蘿始捫歷巫峯失卻靑半壁方蓬倍列神仙域泰階南斗遙相望夜夜分光委空碧髙寒積陰自太古此日羣巒霽亭午桃花千樹鷓鴣鳴柏葉深林麝香舞五季陳道者道成竟霞舉閒騎蘇耽鶴或跨茅君虎祠前溪流窅窕通蒲牙短刺沙抹紅聲聞天樂覓無處雞犬尙隔煙蔥蘢巖呀谷露轉淸絕女絲男薪總忻恱山中樂土無代謝世上朱門有傾奪我時縱觀心神舒授簡忝後諸大儒興發不顧三足蜍尺箠願防金鼇魚東逾扶桑南蒼梧回轡北謁承明廬圭以面龍衮筆以艸諫書屏以坐至尊下令黎民同晏如獨憐抱兒之小姑身死猶望邊徵夫乾坤終窮亦不免萬物變化無時無撫掌自笑愚公愚

髙景山【一本山下有中字】蟠松歌

朝廷無遺材而我觀蟠松松髙僅尋丈足當髙景山奇雄外惟英華發內實神秀鐘气食白額虎勢挾蒼睛【一作精】龍鱗張鬛奮角爪露兔絲累絡苔花封支離偃蹇盤礡倨驁百千狀葉擁車蓋萬个靑童童東柯西幹尢不同隠若云鵬離溟渤六翮始舉扶揺風幾欲徑上天摧碎霹靂鋒防魖獝狂莫敢近上帝素有生全功貞姿森森凜鐵石靈響殷殷來笙鐘流膏伏晶化苓珀屢起凋瘵蘇疲癃胡乃甘自屈迹吳沼中我持美酒玻瓈紅三酹載拜十八公今之拳攣突梯世不容公其正身直節以答上帝衷三辰復朗曜四海無困窮野夫獻頌蓬萊宮

奉寄劉廷幹都漕【名貞終南臺侍禦史】

東南蕃殖數吳疆太府均輸百萬糧夜對紫微星直上曉經黒海路彌長商蠻載肉蘄神嘏父老傾都望米檣黃帕越羅天水色玉缾官酒郁金香殊恩厚錫當霄漢盛徳髙名著廟堂劉晏從容邦國富蕭何談笑甲兵彊士林爭售來禽帖故郡猶歌召伯棠花底佩行淸染露柏邊旄節迥含霜每憂野逸爲牛後思正朝儀接鷺行他日與聞當世事山林朝市孰相忘

奉送董孟起水軍赴樞宻判官【名摶霄】

馹使傳宣下紫冥陽侯隨節渡滄溟雕題外服思文化白髮中原望將星秋入羽林兵衞肅夜經龍島劍花腥久懷令聞如楊素今喜威名過衞靑猛士固應煩練習【時奉防練習軍馬】遺黎終得慰飄零依稀桑棗空原野蒼莽茅篁接塞庭此日朝廷深倚注百年河嶽載淸寧陋儒材力慙無補惟待燕然續漢銘

題宋太學鄭上舎墨蘭【有序】

公諱思肖字所南肖與南何居義不忘趙北面他姓也世家三山曾大父咸仕宋父起淳祐道學君子公太學上舎應博學宏辭科會元兵南叩闕上宋太皇幼主疏不報國初諸父老猶能記誦之語切直犯時禁俗以是爭目公公遂變今名隠吳下所居蕭然坐必南向遇歳時伏臘輒野哭南向拜而返人莫測識焉有田三十畝邑宰素聞其精墨蘭不妄與人因紿以賦役取之公怒曰頭可得蘭不可得宰奇而釋之又嗜詩題蘭云玉佩淸風挽不回暮雲長合楚王臺靑春好在幽花裏招得香從筆研來過齊子芳書塾雲天埀古色照柴門昔日傳家事具存此世但除君父外不曾別受一人恩寒菊云寧可枝頭抱香死何曾吹落北風中禦寒不借水爲命去國自同金鑄心其爲文操行率類此晚年益究天人性命之學竟以壽終

舊傳獨行老康成文物衣冠魯兩生甘與秦民同【一作潛】避世恥爲殷士祼如京天池水淺鯤南息衡嶽峯髙雁北徵三百運終遺墨在秋風九畹不勝情

【王公詩蓋賦於元時已作避秦恥殷語若見所南心史當更有深服處】

題信州總管耶律輿誦捲【此首原本在送賈靜安後】

蒼翠千峯拱上游地同吳楚控南州繭絲歳貢親王賦風俗今移列郡侯春日歌鐘停舞燕晨星鼓角動鳴騶四民共話深仁澤桑柘連云麥蔽邱

簡盧起先禦史【名嗣宗疎齋之後】

禦史承恩出帝廬弓裘文采照圖書雲煙飛動龍香劑風日雍容豹尾車靑艸瘴消炎海外碧桃春透故園初懸知袖有徵蠻防不學盧鴻遂隠居

送賈靜安員外之行都水丞

水部中朝世冑家兩曾畫省對薇花九關好附升天翼萬里初乘貫月槎龍返故宮遺蜆蜯民移髙阜失桑麻宣防何似河淸頌早播皇風被邇遐

登信州溪山第一亭【亭扁晦庵先生書】

第一溪山屬考亭周遭樛木自林坰中流半夜飛星白絕壁髙寒過雨靑上界異香雙鳳下仙家橫玉小龍聴登臨偶憶徐元傑爲摘梅花薦爽靈

寄理幕蔡君美兼簡東流陳尹

羣山龍鳳仰重暉一水芙蓉近紫薇南渡流風文墨盛北來王化簡書稀黃須白馬淩晨出烏榜紅舷犯月歸思得東流陳令尹裹茶相與看煙霏

喜朱子才知事迎太夫人至二首

白馬靑袍幕下賓樓船迎養太夫人關山迢遞孤雲暮雨露涵濡寸艸春屏障久虛金孔雀兒孫俱長玉麒麟知君順色非難事心待平反答至親

畫舫靑簾駐日斜防衣白髮照江沙風塵忽見老萊子庭院正開蘐艸花鸞錦載頒新誥命魚軒穏稱小香車珍膎調罷親頌盛事由來出故家

題汪叔志賢母傳後

母陵陽陳氏寧國郡尉孫和父妻也

阿防彊健發如新重閣修簾坐錦茵萱艸雪霜深待臘桃花風雨暗移春兒成近續潘郎賦女大還依孟氏鄰輿誦總歸慈訓力史褒貞節更無倫

貢泰甫待制降香南閩中途有司業之命北還奉贈

千里閩江宿瘴開九重天使降香來風雲篋笥芝蘭气星斗文章館閣才金節本隨神馭下防船仍被聖恩回諸生顒望陽司業化雨行分到艸萊

寄楊鐵厓司令

先生就隠東南地罷賦甘泉奏漢皇春雨正來龍尾道長鑱猶斸禹餘糧天孫無柰宗元拙力士安知太白狂淸夜一星江漢裏幾人云是少微光

寄堵無傲宣使

雲開斗北鳳鸞飛天入江南馹騎肥星月五更丞相府風煙萬里使臣衣薇花露冷香渾濕柿葉秋深樹半稀新比鄭防詩畫好艸堂野趣莫辭揮

寄邊伯京帥史

六朝故地起秋煙並馬淸遊記昔年消息近傳閩海上襟期猶在鬥牛邊元臣外閫旌旗合從事多才贊畫賢二月榕陰叫鸚鵡題詩兼寄百蠻箋

邵伯岡縣尉有一奇石子【一作予】名爲蘂珠峯爲題【一作復題】是詩

君家石筍光於雪秀與昆侖一气鐘雲液暖蒸珠蓓蕾月波涼浸玉芙蓉根移瀚海三千刼影入天門第九重不待奇章識神品研池春水化遊龍

聞武岡消息

萬里南荒瘴未消桄榔椰葉嘯鴟梟石頭飲羽終疑虎蛋【一作蜑】種稱臣尙姓貓金鑄甲衣懸丑地黃封乳酒下靑霄三軍再【一作戴】荷天王徳擬奏鐃歌協舜韶

題明妃圖書鄕先達陸子方詩後【詩附】

忍辭漢月戴胡天鴈帶邊聲落馬前地出黒河非故國艸生靑冢自常年朔風寒雪凋雙鬢舊思新愁寫四弦聞道至今魂不返夜深直上气蒼然【靑冢在黒河傍夜四更气蒼然直上江陰萬戶完仁山爲餘言】

當時隨例與黃金不遣君王有悔心近使來傳延壽死回思終是漢恩深妍醜何須問畫工美人終日侍宮中奉春初計眞堪恨欲望單於敬外翁靑冢千年恨不埋琵琶馬上幾時回宇文髙氏爭雄日突厥柔然獻女來已恨丹靑誤妾身何煩更與妾傳神那知塞北風霜貌不似昭陽殿里人齧雪中郎妾不如脫身無計漫相於勸君莫射南飛雁欲寄思鄕萬里書寄陳東流

幅巾蕭散外形骸春日花明畫舫齋從事屢陪山簡馬休居新饌庾郎鮭中天列宿依宸極萬國丰年仰泰階來歳東流喧父老故應文采動江淮

奉簡黃大癡尊師

十年淞上籍【一作築】仙關猿鶴如童守大還故舊盡騎箕尾去漁樵長共水雲閒吹笙夜半桃花碧倚杖春深竹筍斑顧我丹臺名有在幾時來隠陸機山

簡班恕齋提學

一官湖上似閒居酒滿匏尊架滿書庭艸春深眠叱撥研池月上影蟾蜍猶聞桂樹歌招隠未可丹厓賦遂初漢主久思班氏學定虛天祿召安車

同李用中掾郎訪魯至道總管值遊西山口號書石屏上

一雙峯插湖西閣五尺童譍栁下門日上雲霄忘倚馬風淸泉洞樂呼猿落花漫漫迷行迹白髮依依抱酒尊多卻腰間玉佩不無驚犬吠前村

簡劉仲斌總管

角巾歸第內湖邊無事頻開避暑筵荷葉露香侵寶鴨薇花月色爛觥船風流醖借過全晉慷慨悲歌陷舊燕天子遙應念遺老賜來靈壽伴髙年

寄鄭志道教諭兼簡其子宗晦

鸕鷀陂上發舟航沙石熒熒亂水光一雁逺沈天似海三人相對月如霜風琴淸瀉瓊瑤峽嵐壁深開紫翠房拂曙分攜又春晚幾回翹首鄭公鄕

謝陳元昭憲史奉分憲舉文枉過江上

霜落江潭萬木空天回閣道五云通山人似識郎官象【陳嘗爲錄判】憲府新陪禦史驄玉斧繡衣淸議在靑燈黃卷素心同還司莫話棲遲樂亦欲看花漢苑中

謝浙省諸僚友見招

百年茅舎俯梧溪梧葉陰陰水竹齊方整釣絲疎雨後忽承書使五云西春明左掖閒朱墨天險重關息鼓鼙卽擬一來冠蓋裏相攜柑酒聴鶯啼

九日先妣逺忌日示兒掖攝拊

年年九日罷登髙淒愴心存鞠養勞三宿奉齋聞謦欬一杯酹酒濕焄蒿不辭亂世依龍【一作親】壠正用遺言訓汝曹黃菊紫萸看易厭碧梧風露滿庭臯

寄楊太史

靑猿鐵獺伴幽尋多在巖阿或澗陰中歳心情髙鳥上淸時鐘鼓落花深馬徽雅有知人鑑韋相元無遺子金聞道別來還廢寢北瞻太乙整朝簪

送蔡君美推官之袁州時奉使王子文爲總管

奉使乘軺出薊邱又驅五馬入袁州石田秔稻【一作稌】秋風熟仙掌芙蓉顥气浮蠻蜑山川通治化呻吟兒女變歌謳理官佐郡祥刑日應識龍光上斗牛

過丘以敬管勾吳山別業

梓潼祠畔敞林扉隠隠雞聲落翠微銅篆解將還省署銀魚忘卻掛朝衣石厓澑雨藤根白籬落緣云瓠子肥想見秋風遂髙隠中原野馬正狂飛

贈別趙杭州伯器時奉家君謝事還江陰

仁廟埀衣日儒門筮仕辰奎躔連五緯文運啟千春累榜頒龍虎中原出鳳麟聲名蜚半刺議論捲重裀劉向讐書早東方待詔頻宮壺恩賜重郎署替來新露積三吳粟山輸百島珍香鑪辭畫省皂蓋擁朱輪宋苑花迎節蘇堤栁映紳湖開西瀲灩峯倚北嶙峋幽逺民安堵澆漓俗返淳澹無魚入饌淸有鶴隨身魏笏牀頭在崔銘座右陳禮容加屬吏燕衎及嘉賓趙抃才何忝王戎意獨伸雪添親舎發桂束客廚薪菽水歸舟晚封章伏闕晨火狐方聚嘯海鱷未全馴王業深磐石天河爛防銀願言登黼衮大爲展經綸

奉題濟裏哈坦平章丹山隠玉峯石時寓江陰

昭代優勲舊平章謝鬭班堂開新綠野玉隠小丹山曣晥文崔錯孚尹气往還昆邱圃畔臺嶠赤城間不假工雕琢元承帝寵頒靜容賓從仰明燭鬼神姦秩禮均恆岱謙光俯粵蠻儼持周勃節秀擁楚巫鬟樹錯瑚朶苔封翡翠斑座裀聨綺縠車轂映朱殷或跂雙麼鳳時窺一白鷴鑪香嵐勃勃檐雨瀑潺潺地縮三鼇島天長九虎關文饒淫翫好靈運癖躋攀日月由來繞風雲不暫閒殷曾求傅說漢亦聘商顏金匱盟藏券靑春詔賜環皇基同永固國步罷多艱館閣題千首琮璜價百鍰願移銘盛烈褒史著人寰

送趙寛父之江西省掾【名元裕里人】

翼軫珠聨璧匡廬翠入云地班鵷鷺序閫制虎貔羣鈇鉞恩威重謀謨掌握分顯曹今巳辟盛迹比來聞靖宻參機要從容斂垢氛全彰梯入貢諸校凱旋軍漢吏卑緣飾齊臣重解紛西垣居養異上相禮文勤芍藥春看雨芙蓉日待曛白花雙井荈香飯九江芹壯觀滕王閣丰碑孺子墳柱標囚蜃許渚表寄書殷弔古舒心目懷賢薦苾芬世家光汴派吾道晦河汾田薄紅棲粒齋虛碧映蕓亨衢深望友滄海謾憂君有志觀周樂無材覬郢斤鶢居仍本性騕褭自蘭筋北斗三臺列南風一气薫行紆虢州錦歸耀故鄕枌

奉陪何祕監貢司業宴吳司令士明棣華園【名惟誠里人】

園居賢伯仲堂宴列仙儒陸地生盤谷三山失翠壺池文春藻淨峯影夏云孤鶴隴威紆入鵜梁防窱鋪竹森淇澳士花擁洛陽姝黃鳥尊浮蟻淸風膾斫鱸罌鵞懲李監薪蠟賤齊奴潦倒粗疎隔風流醖借俱遊絲髙栁礙醉袖小蠻扶興入香山社詩題曲水圖陽城徴起晉賀老賜歸湖佩訝金重官宜白馬臒諸生遙在望故吏暫休趨和气塤箎葉佳時幾杖娛情惇賓客禮身服古先模衣共非文繡經明是典謨八龍騛裏色三鳳頡天衢棠棣名專美芝蘭實並敷一邱吾獨忝四海道相於徑造玆成癖毋煩折簡呼

奉寄趙伯器防政王時中員外五十韻

詔立淮南省符張閫外兵風雷朝煥發牛斗夜精明防政材超偉元僚器老成武林多樹政禁籞舊蜚英鳳暖文章蔚鯤秋羽翼橫天池今並奮嶰管復和鳴地要尢膏沃時危必戰爭輔車依海岱衣帶限蠻荊玉葉開王邸煙花匝子城萬艘鹽雪積千里稻云平織貝殊珍粲紅樓艷曲縈並緣胥狡黠貨殖駔驕盈汝祲初萌起河流寖妄行鎭綏增屏翰贊畫授權衡愛稼須除螣憐牛貴搏蝱式蛙曾霸主斬馬乃書生靑汗三千牘丹心一寸誠相臣連萬騎郡邑望雙旌甓社湖移蚌繰絲井露鯨裏無安堵樂野有望塵驚舄鹵煙侵燧孤膽碎鉦五賢迷古轍六詠歇新賡瓦礫皆王土逋逃本爾氓長驅勞組練盡掃愧欃槍諭擬相如檄降懲白起坑跋胡狼曷備毒尾蠆難攖濟猛收神略疏恩渙虜情佇聞鹿柵下莫作鬼方徵回鶻卑唐室天驕撓漢營乾坤一羽扇社稷幾羊羮杕杜交加影芙蓉褭娜莖超然延爽笏肅若衞寒更慮念眞如是功勲孰與京誓淸懷晉逖虛左慕齊嬰好定龍蟠價毋登狗盜名石洪重辟韓愈建封迎故典何其盛斯文與有榮中州襟陜隴上國掖幽並麟閣將來繪雞壇宿昔盟芻蕘言愼擇葵藿義同傾契闊商參恨棲遲畎畝耕小齋余苜蓿四境半蕪菁酒憶涓涓縹魴炊个个赬悲歌埀短褐慷慨睠長纓親病長憂懼身奇鮮弟兄君公終隠迹充國燀家聲楚角關山晚吳陵艸樹晴鶯知幽谷候雁識大江程報政梅全發封詩月迥淸遙應語何遜開閤少陰鏗

奉題楊同僉山居【山居今上禦書】

湖上仙翁嶺周南太史家煙霞分半壁日月粲重華宸翰彰殊禮山靈被寵嘉有云皆紫气無樹不珠葩私印存班玉宮牌防賜牙地遙天象馬【太史院日給天象馬】海近鬥牛槎翠鑿巖扉靜梯懸蘚磴斜金光浮藥艸澗影帶胡麻潘閬神相接林逋望弗賖壑移憐賈蟒【世傳似道爲蟒精】石在嘆秦蛇【地有秦皇防船石】世事東西蝶人生左右蝸累官渾似隠一飯不曾奢庶矣千頭橘優哉五色秪愁使者至林下有驚麚

贈別浙省赫赫左丞國寶自常州移鎭徽州三十韻時歳癸已【查系至正十三年】

武徳興元運文恬近百年一隅初難作四境遂兵連斧扆朝元早彤弓授命專馮岑材並濟李郭駕爭先路入延陵邑星分左轄躔著名黃閣上虛位紫宮前汗血駒千匹跿跔士兩甄帳寒龍守劍城曙虎飛旃迹掃齊門瑟身親楚醴筵惠山屏列野震澤鏡涵天刁鬥軍中堠鉏犁亂後田白無遺朽骨靑有續炊煙插羽書間署封泥詔撫邊陣容催畫鼔蠭气動樓船舊政猶霜肅新安素地偏蜃精嘗感夢帝子或逢仙漆葉云羞宻茶花雪妬妍誦弦家櫛比冠蓋裏班聨鄒魯流風洽甌蠻習俗遷比來疲賦斂況復值戈鋋餼稍官曹待謳歌父老傳挽屯吳幼節總體漢文淵裴度歸休近羊公臥治便鼎彛今燀赫韋布數周旋小閤牛行炙長楸鶻試拳王融五雜俎孫武十三篇華夏殘河汴神州巋薊燕殄除才蚋蠓睥睨滿鯨鱣狂斐言姑及髙明義莫捐憂君尙有疏倘寄麥光牋

寄題汪尙書堪老園

夫子功名遂何人位望如漢朝疏太傅唐日孔尙書山繞暉閣門懸廣徳車靑箱家乘在白髮世情疎眾訝逃空谷吾知厭直廬甕余天賜酒盤盛圃栽蔬野鶴隨鳩杖宮鶯隔燕居行春花信裏占雨樂苗【疑藥苗】初古傳時眠讀長竿或坐漁溪毛頻自薦庭艸不教除洛社今司馬經帷昔仲舒短檠簾幙防甔石斗升儲首闡宣尼學尋傳乙第臚渥生周騄駬昆出魯璠璵焜耀三階列淸明一气噓史編尊宋統子訓屬倪鉏晚食師顏蠋狂歌陋接輿俸仍官侍從閒似老村墟故吏金罏鵲諸生玉佩魚候安連禮餽奉教及菑畬朋舊歡彌洽君王席遂虛乾坤方用武江海獨愁予大手煩詩序私心式巷閭行應赴三老爲國補遺余

梧溪有懷二首

薄雲天欲晚微雨水先涼燕子交飛處梧花滿樹香懷人路非永對酒世相忘不怪衣裳濕中宵延露光虛館涼气集方池白水生幽花含晚艷嘉木有餘淸酒綠尊中防琴絲膝上橫疎簾映微雨益起故人情

題沈氏別墅

小築回塘上春陰水暫寒栁遮蓮葉艇花礙竹皮冠生理尋常足閒心一寸寛知予厭奔走絕口不言官

寄何憲幕

令弟來吳下從容問起居客來籠放鶴官在釡生魚江漢心同向風塵迹自疎冀州十萬戶誰引魏文裾

簡任子良縣尹

儒雅南陵尹歸吳賦遂初畫傳韓幹馬羮煮季鷹魚栁暗凝香閣花交織翠裾能令兩童子爲我導行車杭城陳徳全架閣錄示至正十一年大小死節臣屬其都濟爾以下凡十三人王侯以下凡九人徴詩二首並後序

累朝承泰運四海搆兵屯報國誰謀主輸忠獨逺臣蒼梧愁思竭靑竹汗痕新少賜當時姓華風接後塵是年盜麻起二月山東副都元帥都濟爾師出鄒平縣中流矢死五月徐州兵馬指揮使圗嚕亳州陷陣死六月廣徳翼萬戶關珠捨塘洋水戰死汴梁路同知黃頭項城縣被執不屈死時尙乘卿那海戍項城語子布固圖侄阿喇布哈等曰彼人新執黃頭勢駻突甚與其應敵孰若進討茍天未厭亂吾一門不忝卞尙書矣布固圖等曰大人誓許國兒輩何愛死遂戮力戰多所斬獲卒以援絕咸死之七月廣東奏差發裏率白徒拒周塘或勸之走發曰祿位無小大見危則致死焉亦死之安東萬戶都噶爾千戶髙安圗並中流矢死潁州九月汝寧知府旺紮勒府判福祿防國連抗十日城埀陷仰天呼曰臣等義不辱竟投水死西城司副使塔海守徐州旣捷【一作大捷】轉戰死東壁【一作東盤】十二月宣徽院使特穆爾河南萬戶察罕相繼鏖戰死南陽臥龍岡下托卜戩贈遼陽左丞諡襄湣圖嚕贈河南防政諡忠勇關住贈浙東宣慰使諡遂湣黃頭贈兵部尙書諡忠介那海贈河南右丞諡壯勇發裏贈南海縣簿尉都噶爾贈淮東宣慰使諡忠果福祿贈兵部尙書諡忠遂安圗贈淮東宣慰司同知諡介湣旺紮勒贈淮東宣慰使諡壯湣塔海贈遼陽防政諡忠勇特穆爾贈河南平章諡桓湣察罕贈山東宣慰使諡恪湣

王臣名在目野史淚沾襟榛棘生周道楩楠滅鄧林乾坤英气合河海湛恩深尙有諸新鬼瞻天嗣玉音二月廣州推官王宗顯香山寨巡檢曾元吉戮力死石岐六月沿海弈百戶尹宗澤戰死黃巖八月封州吏目唐國寶俘賊中卒死不屈西臺禦史張桓謝職居確山縣被執大罵逆黨怒縛妻孥脇之降桓罵益厲囚旬日妻孥九人俱遇害九月刺場嶺義兵千戶宋如玉迎敵於西大嶺死蘄州總管李孝先分守蘄水亦死之十月雅州司吏劉處巖守南關巷戰死十二月【一作權】香山巡檢張徳興以不從叛亦死宗顯贈廣州總管諡良湣元吉贈香山縣尹宗澤贈松江府判官國寶贈南海縣簿尉桓贈禮部尙書諡忠潔如玉贈平樂府判官孝先贈河南防政諡義湣處巖贈睢陽縣尉徳興贈奉元府判官

右前後二十二人嗚呼殉死者大傳偸生者不大愧耶

送譚仲張知事

儒官登幕府勝地數郴州五嶺深開壁三湘逺合流文興由孟綰城築始楊璆雪普民丰樂秪應坐嘯秋

題靜安寺云漢昭回之閣【有引】

閣本光宗皇帝在潛邸時書賜安撫使錢良臣後閣廢子孫捨石刻置寺閣曇琛二上人徴題詩云

云漢昭回夜新登最上頭叢林幾度臘片石百年秋爽气隨天盡疎星帶月流身今在析木無暇顧牽牛

句容縣望三茅峯

斗邑抱重岡三茅峯頡頏地呈靑玉案云羃翠瓔房靈籟殷天樂大丹流月光神遊猛虎外身與意都忘

衢州華丰樓望柯山江郎石

華丰樓信美登望久踟躕木落偃王廟天寒姑蔑墟屏開山石逺靑鎖洞霞虛不有從親役乘風振佩琚送張子恭憲史還鄕遷母葬復之婺州

張仲霜臺彥還鄕妥母靈山人攜絮酒太史撰埋銘【黃先生淸】佳气雲霞色芳羞沼沚馨慈烏感孝行飛候最髙亭

送鄧伯林判官還江西

黃田寒浪稀衣錦上船歸天上梅開徧山中桂合圍鄴侯書具在孺子宅相依便好全髙節東湖玩夕暉壬辰冬十一月避亂綺山簡邱文中貢原父二教授

云掩金戈日風生鐵馬塵亂離誰事主貧賤獨爲民雞犬人煙絕鼪鼯艸木鄰喜聞同舎語天已厭荊榛【至正十二年】

題內兄李四彥梁所遺溫日觀蒲萄【有序】

逢與內兄遭乙未亂相失又五年始邂逅婁上勞問間見僧溫蒲萄圖益爲愴惕嘗記埀髫至十五六時侍大母徐氏【諱閏芳】側累聞之曰吾舎西舊有蒲萄因樹爲架涼天佳月而祖【諱亮字潛昭】偕四三友朋歌樂其下醉乃休而祖歿蒲萄亦【一作從而】枯殆二紀矣間又誨曰而祖上自髙曾逮而父咸獨植門戶汝僅有弟唐寶又早喪使汝苟富而玷宗不若素貧而承祀薄田敝廬可粗守也汝其毋忘大母壽八十六卒且二十稔內兄久辭閫曹年已六十逢竊伏江海亦四十餘矣觸物感心不自覺涕泗然也內兄以圖遺逢因序而詩之是年至正己亥【乙未至正十五年己亥十九年】

吾家先大父嘗愛艸龍珠一樹紫煙濕八窓淸露濡干戈形逺夢江海見斯圖歷歷重闈訓終身誓不渝臺州吳子中過侍郎橋客樓夜話爲贈八句

主簿別來久掛名材傑間挑燈且說劍憂世未歸山石櫃波上閣玉門天外關心期遂雄覽華頂厠仙班

仙茅塢

夜宿仙茅塢金鼇湧亂山天風來海外煙火落人間白石思同煮靑蘿喜獨攀絺衣弄華月公子亦忘還

韓蘄王墓

道過韓王墓停驂淚滿巾中興無輔相恢復有勲臣碑冷靈巖月山還古寺春云仍尙詩禮時薦碧溪蘋

題賈性之市隠捲

簾戶隔塵闤幽花坐可攀題詩江令宅采藥越王山日覺雲林隘春餘漏水閒龎公謝劉表何事不知還

題沈龢齋尊師水西亭

髙人沈東老亭在水西頭光湧金波月涼分白帝秋芙蓉連桂館翡翠立蓮舟獨許浣花客時來同釣遊

題畢天池道士太霞樓

畢卓太霞樓霜淸【一作晴】錦樹稠天光開日觀海色動昆丘織女機橫夜仙人坐對秋時將白玉尺醉擁翠云裘

常州分省席上二首

玉帳虎文茵弓旌左右陳鸞刀分臠炙龍勺灩浮春舞困珠瓔脫歌深翠黛顰心存大臣體授簡屬嘉賓兵戈時事攺貧賤道心同泥飲悲長夜髙歌憶大風龍銜劍花白鳳繞燭蓮紅猶得斯須間賓僚語卽戎

題西施洞響廊二首

石扇天開蔓艸平斷雲殘雨古今情洞靈花【一作抱】月長幽泣不與西施受惡名

金蓮步冷艸啼螿羅襪塵空葉滿廊獨憶愛姬爲隊長一雙鸞血釁幹將

幹封西山狀神秀予名曰靑猊書絕句厓石上

靑猊猙獰孕金精爲王爪牙足扞城我豈龍蟠鳳逸士醉來背上躡雲行

溪山第一亭望靈山兼辭聞云道士【辭一作寄一作茇】

天髙亭空霜鶴盤烏桕落子楓香幹千六百里斷鄕信七十二峯來翠寒

靈山道者碧瞳方抱琴一童如鶴長云根羊臥水晶【一作精】璞木杪磬懸蜂蜜房

贈龍秀【一作虎】山人鄭良楚【有引】

良楚修潔士也癸未春來幹封及還教諭許仲宣偕儒先鄭叔芳韓養正徐明立黃以道等飲餞鸕鷀陂上咸詠歌之予亦【一作姑】贅絕句二首【一本明立下有徐明善韓積之施國禎韓大正四人無等字】

太行黃河快壯遊歸田無復夢神州蒼龍朱鳥掛庭戶詩罷滿林風露秋

百藥籠頭餘一琴病夫不拒愛知音石田歳稔茅屋好種菊乞詩虞翰林

謝睢陽朱澤民爲畫六和塔前放船圖【有後序】

靑城丹丘舊所賢畫圖曾惹禦鑪煙一官歸老天宮裏爲寫浙江秋水船

六和塔前江水流天淸無雲風始秋夕陽半落錦萬頃著我一个發仙舟行行綠水鶯花供吳山越山作騶從乘壺美酒鱸十頭只少桓伊笛三弄右歌逢丁亥歳作也越一紀君訪逢吳門偶見而嘆詠久之翌日逢謁君天宮坊寓隠案間筆研楚楚然徐示圖曰烽煙良阻子其意遊乎逢喜而持歸敬題絕句靑城丹丘謂虞柯二公舊推重君者君名徳潤嘗受知英宗尋逺引去

題鮮於太常食膾詩後

白鵞羣聚碧溪潯靑李來禽滿院陰臨罷太常鱸膾帖日斜無限故園心

題李陵泣別圖

節毛風動馬騑騑塞日無光漢月輝不謂家聲竟隤落壯心曾待斬關歸

登越城故基

吳王臺對越王城歳歳春風燕麥生一片範家湖上月照人心事獨分明

重裝黃荃雀哺雛捲題梁先生序贊後【序贊附】

江陰王庫使家藏黃荃雀哺雛後有後村詩跋嘗聞古院畫率皆有名義是三雀者殆取詩禮春秋傳三爵之義歟荃蜀人故云浣花溪耳𨿽然姑置老荃而論後村方宋氏叔末時王臞軒劉后村文章聲錚錚相頡頏臞軒元宵詩首押秤科末押民膏後村此雀詩和韻乃竄入雛韻王以詞賦髙科第二人及第劉以名臣子孫有文辭賜及第眞西山爲中舎舉之自代皆非不諳韻者直狃於閩人【一本有語言二字】聲音不覺跌宕當不以過余旣贅論且贅贊云觀雀哺雛可以知仁仁於曷知於雀之身雀知有子子知有母饑焉思哺食在母口嗟彼雀矣以鞠以育矧伊人矣孰無天屬幼資於親長養其親天屬至親朂哉世人庚辰三月三山梁益

黃荃三雀寓官規劉筆梁文重秉彛野淨艸薫風日美冥鴻亭上看多時

和張率性經歷竹枝詞二首

溪上鵞兒栁色黃溪邊花樹妾身長浮薸可是無情物采得歸來好遺郎【無情物一作無根蒂】

道傍花發野薔薇綠刺長條絆客衣不及沙邊水楊栁葉間開眼望郎歸【葉間一作葉葉】

送盧希尹之金華兼簡其兄希閔憲郎

路入蘭溪第一程滿船月色聴灘聲雍渠飛傍靑驄馬最愛君家好弟兄

丙戌二月廿六日夜夢遊異境見碧玉樓三字爲賦二首

山開玉峽防淸湍風挾微霜灑面寒春樹兩邊條怒發一羣仙鶴從文鸞

夢上仙家碧玉樓靚桃纎栁帶春洲天風微動簾齊捲銀漢中間璧月流

馬大沙獨遊

沙路泥幹信馬蹄水村風靜迥聞雞春光揺蕩無人見滿眼蒼煙竹樹齊

題墨芙蕖

太華峯開玉井未央殿立金莖誰甘六郎風度不愛君子令名

馬大沙陳氏席上走筆贈鎭南王府史府尉四首

驊驑白玉珂蒲萄紫金椀半醉臥花間宮袍月華滿吹笳風動木走馬雷盈谷笑拈金僕姑射殺一白鹿鼓行沙漠風鞍臥關山月老矣歸去來心神夜飛越貂襜狐白裘蒼鷹錦臂韝據鞍笑上馬馳入長林楸

梧溪集卷一

欽定四庫全書

梧溪集卷二

元王逢撰

題徐孺子小像

士何以居亂世兮言欲遜而行危茍背夫聖哲之明訓兮罹刑戮也固宜昔漢室猶大木將顚兮非一繩之能維故先生有見於斯兮蕃瓊辟而悉辭蚌以珠而腹披兮孰若閟采於川坻金不爲燥濕而變渝兮常介然而自持夫窮達之道同兮樂天命而焉悲矧髙風軼節之不可攀兮足以振頑懦而羞污卑像載拜酒載薦兮微先生而吾誰師

懷賢【懷王光大有引】

光大宣州太平縣人世大族從文節汪公明春秋科舉罷學古詩文於逢有神交之道因慕梁鴻之懷髙恢也作懷賢一章

姓吾同兮道吾同神相交兮見無從孰謂今人兮無國士之風

懷徳【懷王道山有序】

王先生諱森字道山建徳人性機警夙喪父得廢疾母患其生業未植聞有道士黃雲西自陜來推人命若神俾先生贄見之白其故黃慨然納爲弟子盡傳其學後【一本無後字有冠遊二字】術大行母賴以壽終江西省達官側室被幽置數年一日召先生推其命先生曰是婦當因子而貴且容徳全眞賢媛也達官感悟見其子歡如初內禦史篤敬夫之父靖江公居信州永丰素無子後得禦史於其侍婢母夫人嫉之先生時挈家是邑得所生辰輒颺言曰異日狀元也夫人知愛若已出年十九果及第世服先生長者也至正壬午逢侍先君之永丰首幣見問所奧喜謂曰子姑習儒俟子旋裏當不辭千里行以授所蘊竟如其言畱江陰三閱月逢送至錢塘先生訣別曰吾瞑目有日子行負大名幸毋忘逢受命惟謹先生抵家大會親友凡七日無疾而卒壽六十七子三先生貌古怪明洪範易素問名公卿道過信率遣使致書饋或卽其廬禮焉先生多本君平之言答之始先生薄遊永丰丰之人尊信恐後爲築室娶婦買田園畀之或防出閭巷人爭候欵間畱旬日而返猶洛人之事康節翁也如是者三十年特爲逢一出及還遂長逝嗚呼哀哉作懷徳一章

發種種兮衣巾道吾傳兮忘吾貧來爲死別兮畢初志山迢路修兮再見無因於乎孰謂先生兮今世之人

命婦詞二首

涼風灑魚軒纎月照蛾眉瑤琴歇淸奏更防何其遲鯤鯨深跋浪良人海中坻不死盜賊手爲是千金兒隠忍就功名末路將有爲念昔從徵日堂堂天王師星羅烏蜑船云布蚩尢旗號令非已出三軍血流澌秋髙气蒼然蕭藿零露滋河漢橫閣道孤鴻鳴多時夜闌燈結花試卜歸來期

寒月照像服乃在深房櫳蘭蕤馥甲帳憂心獨衝衝良人忠孝門載筆明光宮日賜水晶鹽夜繼蓮炬紅推恩到箕帚雙闕尢穹隆燕鴻天北南牛女河西東補衮無失遺抱衾甘長終兵戈寖蜂起篁竹嘯悲風山川路相繆十信還一通雲臺漢光業石鼓周宣功相望善終始目冷靑靑松

舊衣篇唁失位者

舊衣丘中麻新衣陌上桑桑蠶輸繭絲瀠【一作染】織云錦裳【一作章】麻成布在軸皎白如雪霜皎白貧賤宜妻著奉姑嫜夫今位上公紈綺魚貫行身被龍五爪賜自吾天王旣貴習乃移舊衣棄固當沐猴且冠帶輿臺尙銀黃腐儒余束書芰制松桂航薄遊滄江岸事至涕忽滂狐裘三十年徳盛國益彊靑氊一微物偸兒亦驚惶願言收所棄澣濯還暉光顚倒憶【一作愼】雞鳴厭浥防露瀼椸笥復虛設鼠蠧卒壊傷春風花落時盍記雙上堂古來敝帷蓋猶備狗馬藏新衣窄從短舊衣寛較長閒歌舊衣篇舊人詎終忘

奉謝楊山居宣慰寄遺繭紙

明公枉珍遺開緘霜雪色自非玉女舂必假天孫織剡藤失浮薄海苔無光澤元是祕府藏親向禦手得秋風柿葉館筆研久荒寂飛來一朶云列第厭金碧如何上所賜波及滄浪客焚香再封裹還坐翻太息盜發唐昭陵無復晉墨迹顧玆抱貞素恬閱世代易尙憐先代時龍翰溢邦國蠶絲【一作繰】盡輸徵鶉結曾不惕吾元本恭儉世祖膺聖徳羊鞹代白麻遂爾混區域侈用幾何年離亂亦以極明星爛河嶽雞叫扶桑白當寫大寶箴直上玉階側詎敢輕防涴令人卻湔滌

無家燕

嗟嗟無家燕飛上商人舟商人南北心舟影東西流芹漂春雨外花落暮雲頭豈不懷故棲烽暗黃鶴樓樓有十二簾一一誰見收眾雛被焚蕩雙翅亦斂揫含情盼鬼蝶失意依訓猴茅茨固低小理勢難久畱昔本烏衣君今學南冠囚燕燕何足道重貽王孫憂

題天臺陶宗儀母趙縣主徳眞墓志銘後趙系出汴宋至今人猶以縣主稱云

陶母趙宗室貞靜白雲姿明璫秋水佩幼小比光輝自通良人姓三星天一涯孔雀金繡褥十年夢參差手制丹霞帔及嫁不稱時造次井臼間跬步必中規良人旣祿仕婉娩黃髮期落月鑑綺疏春霜薄羅帷生而賢且淑焉用壽考爲銘旌書縣號琬琰瘞華辭念昔岐山鸞其徳未云衰王風遽淪變撫捲慨如【一作今】斯烏鵲橋銀河靑鳥使瑤池何如五采羽來儀竹梧枝梧竹日夜長雨露深孝思孝思人子慕爲述二南詩

古孝篇贈軍曹陳貞【軍曹例視爲軍役不丁憂貞獨能行之貞睦人】

走有跪乳羝飛有反哺烏誰使人無親不以喪制拘卓哉軍曹掾嘗事鄕大儒親老得抱關尙敢辭卑污寒城落葉暮聞訃卽就途公侯苦遮畱泣告奚他圖孝居百行首違孝忠焉輸三軍各縞素送別恐踟躕我適遇諸野感動復嘆吁國家猶大木百世雨露濡不知衞本根立見枝悴枯吾元惇孝治王風諒交孚茍能大一統悖犯無足誅著玆古孝篇河當鑑狂愚

秋夜嘆

大星芒鬛張小星光華開皇天示兵象勝地今蒿萊河嶽气不分燭龍安在哉參贊道豈謬積陰故遲回疎風夜蕭蕭野燐紛往來安知非遊魂相視白骨哀汨汨飲馬窟云防【一作防防】望鄕臺於時負肝膽慷慨思雄材

積雨齋居

積雨生夏寒盛陰失朝景白鳥巢依閣靑梧葉埀井幽觀知候變逺引忘世梗淮水方浸淫吾甘繋煙艇

獨夜

獨夜臥齋館斜月半窓白露艸濕熒熒水禽啼嘖嘖神超赴淸漏欲寡忘久客蓬萊在市朝弱水非所隔

帖侯歌【有引】

昌國州達嚕噶齊髙昌特穆爾平章敏珠爾之猶子也海冦犯境侯連與戰破之眾寡不敵或勸侯遁去侯曰是吾死所也遂死之江浙省參政樊執敬爲文遣使致祭請諡於朝逢爲作歌云

仙居縣丞冦海邦白晝突入幹矛鏦帖侯親騎大宛馬快劍躍出蒼龍雙須張眥裂赫如虎殺气雄風助虓武髑髏擲地血飛雨短兵未接冦偃鼓天南弧矢夜掩光狼角赭赤云黃洪濤鯨鯢去咫尺再戰身與城存亡艨艟千百水犀手主者誰歟僕旗走嶽立不轉鏦殺之殉忠國家良亦厚君不見臺州牧長金兜鍪气節自是名臣流情鐘兒女挫堅銳卒墮賊計空貽羞男兒眞僞那料得長松古柏寒增色鴻飛防防我何及落日荒山淚橫臆

孝僧行

天姥山中好慈竹竹上慈烏雛並宿小雛飛隨白鸚鵡學念觀音淞水曲觀音念得孝感生一啄一飲難爲情故園花滿紫荊樹春雨春風啼野鶯僧康辭親今十載堂上手縫衣帶在關梁阻絕音問疎霜露侵尋鬢根攺鬢根攺兒身長兒身徒長無羽翼兒心不定空飄揚祗有瞻云雙眼淚夜灑黃金獅座傍

孟郡王印歌【有引】

宋太師信安郡王諱忠厚六世孫崇明同知集復得王所佩印於中吳裏第古墻下逢歌曰

黃葉道左秋風前故人邂逅何愴然手持古印不敢釋卻立載拜徴詩篇印銅空靑幾風雨近出故居墻下土堂燕頻移百姓家官物猶存郡王府宋朝前後十六王外戚功臣三四數至今孟氏孫獨賢爲有詩書繼鄒魯我試拂拭生耿光篆文蔚然龍鳳驤歸而寶之金玉相公侯復始世其昌

則天皇后玉璽歌楊山居宣慰徴賦

皇朝內府多舊璽盡畀太師作鷹墜【至元巴延丞相】黨臣勢焰同薫天亦得分爲玉押字武后佩璽雪瑩如璞薄文深難攺圖當時還收藝文監此獨善後咸驚呼唐家諸陵寶气息後墓至今華表直天遺尢物鑑來者我歌君聞秋四壁月落雞鳴大江白

松石歌壽劉澹齋總管

吾聞丣山【在處州】之上松林稠樛枝連蜷陰蔽牛儲英孕秀三千秋精靈夜逐仙人遊仙人氏葉喬松儔棲神鏈魄道並修功成朝帝白玉樓雞犬亦得沾余休彼辭斧斤謝薪槱化爲異石森琳球好事深入窮冥搜不逺千里貢劉侯劉侯置之軒檻側波濤之痕雲霧色盤根錯節不肯直戴癭銜癅裁咫尺瓌奇合有神防惜偃蹇欲與天終極閶闔風來翠欲滴昆侖日下光相射春生寒盡土花蝕驥伏龍驤勢俱敵時時靑嵐紫煙羃沆瀣淋漓收不得翻愁雷公鞭霹靂取向鴻蒙女媧國劉侯自是天門客大手眞能補天坼乘槎路逺銀潢隔老臥江南一區宅賓筵大開浮大白香重光寒凝琥珀霓裳曲停第三拍聴我狂歌墮巾幘松兮石兮壽千百

故將軍歌【有序】

故將軍歌哀上萬戶古氏察蘓侯也侯字靜如以世勲佩三珠金虎符官昭勇大將軍鎭江陰謙恪尙義人恱慕之至正十一年淮西亂督軍九江取道安慶時湖廣威順王在道王聞侯頓兵卽帳下以退守地虛弱彊侯爲張飲之會宣讓王遣使諭防曰安慶控江淮要衝命侯就鎭前後出師凡二十九捷十二年冬十一月冦悉眾水陸並進侯連破之翼日復大破輕舟追後中流矢卒是月二十九日也二王哭之哀給白銀五十兩賻其葬先是逢與宴侯第時海內無事嘗謂侯曰太歳在辰侯當保障一方戰勝恐後不利盍愼諸侯曰大丈夫戮力王室死無憾也侯事親孝徵閩冦衞濱咸有功云【一本無濱字有海漕二字】

將軍舊乘靑驌驦蒼龍金虎雙輝光揚旌伐鼓靖閩徼山鬼迸落黃茅岡長鯨喊呀欲東噬以身扞海民樂康十年楊栁蔭環堵一夜苜蓿空沙場淮江蕭條咽流水殺气妖氛亙彭蠡提兵假道古舒州親王遮畱勞玉趾王言三邊盜緣蟻將軍不止我其死月氏髑髏酒數升諾重泰華輕邱陵儲胥孤懸使雜守睥睨危急期先登萑蒲獵獵開金翅篁竹深深攢鐵菱長驅大捷二十九生俘千人梟萬首猙獰健兒駿奔走電掣雷訇若神授東南瘡痍合未蘇終焉性命豺狼有仲冬炎風動地吹太陽血赤芒星埀將軍百射百中之弓撥矢鉤天爾爲黃蕉丹荔芳菲菲保障千里今誰祠霜繁雪稠侯我思

送宋宗道歸洛陽

選郎分手楚天涯萬里春明穏到家庭下已生書帶艸馬頭初見米囊花汴淮湠漫經梁苑星斗參差犯漢槎中國正應風俗美舊京寧覺路途賖鮫宮獻佩當明月鵠殿【一作鶴馭】吹笙隠大霞貂獘世憐蘇季子賦成人哭賈長沙若爲撫事傷遺迹正用懷才待物華聞道鄕閭諸父母【一作父老】杖藜期看馬卿車

寄謝靳士達分憲過舉遺逸

朱紱銀魚古諫臣紫髥驄馬異常倫百司揚厲風霜節一道涵濡雨露辰幕靜柏陰髙轉午庭深花萼暖輝春臺評屢動天朝聴社署曾聨宰相裀雲路久隨鵬直上泥塗今見蠖初伸行囊何有惟書劍歳晚相攜願卜鄰

毘陵秋懷【有後序】

老兵爲說劉都統起坐舟中思滿襟武城危寒日短紫駝塵暗朔風臨江山不盡新亭淚天地長懸卽墨心宋祚未移中道死至今劍井蟄龍吟

至正甲申秋八月逢金陵歸泊常城下有老兵能道劉都統事劉名師勇山東文安縣人少英銳涉獵經史包恢平長興盜師勇與有功授都統制守濠至元十一年王師渡江過常州時宋徳祐元年春三月知州趙汝鑑遁通判錢彬以城降【與宋鑑少異】師勇前已入衞至是與都統王安節殿帥張彥受命克復之以姚訔知州事因共樹柵鑿濠爲扞禦計夏五月安節自呂城出迎王師戰不利彥尋以眾降且廹彥招訔訔罵曰若食國厚祿不能死難反說我耶狗彘辱吾甚矣唾之冬十月大軍圍城數重宋丞相文天祥發兵來援連戰不利降臣呂文煥射書入城諭以禍福流矢中之文煥怒白巴延丞相建鉤援之屬晝夜力攻餘五十日師勇登陴裹創拒戰且曰吾城卽破金山長矣丞相因防其語命舁金山寺沙門問計沙門實無計猥言城狀如撃其尾則四足披露矣十一月用牛馬革爲屋以蔽矢石趨死士相銜輦土塡塹灌脂炮中焱焰栝發急攻南門城遂陷訔戰死安節被執終死不屈師勇從八騎手殺哨騎數十百人易其衣甲以混北軍禆將張超墜馬師勇斬其頭以紿眾曰亟追劉都統所向披靡得從間道赴行在扈二王入閩至紹興憤懣疽發背卒江陰孫謨所傳亦然特少異耳師勇嘗經江陰悟空寺時烈寒冰血膠手湯解之射一箭於寺塔意气慷慨復題一詩於壁乃去孫能記誦之或曰國初吳城外僧舎有一老僧長七尺許居十餘年未嘗面北坐人詰其姓名輒不答死之日僧開其篋笥得師勇官誥豈其人耶抑其騎士耶不可考矣逢論曰趙宋茍安吳會姦臣擅權國以殄瘁天兵所臨望風潰散襄陽一文煥以孤軍抗守六年卒以援兵不至而降失江漢蔽因以危亡師勇與訔等【一本師勇與訔智足以濟難職分所寄僅得收復一城無等字】率創殘之卒以禦百萬之師𨿽古雄烈蔑以加此訔之死綏亦足愧死汝鑑彬彥之徒矣師勇智略絕人其軼出重圍可謂驍將戰之不利天也扈王入閩猶昔人卽墨之志事之成敗君子有不論焉文丞相嘗謂滿城皆忠義鬼是誠徳化所致若安節出處大略更彊毅不屈凜然有烈士之風嗚呼偉哉

送任子羽赴太醫院辟

天醫臺院五云深曳紫腰犀雜佩音中使日供駝背酒六宮時賜褭蹄金丹砂鐘乳來南國赤箭靑芝滿上林知爾去鄕承薦剡贈言慙比太和箴

寄謝貢司業枉訪

碧雞坊裏皇華使沈香亭前宮錦袍五月江城駐車轍百歳老翁觀節旄不及將迎具茶果應訝環堵翳蓬蒿至今驪珠照篋笥夜夜令人魂夢勞

贈顯上人

陰陰萬木蔭孤村雞犬無聲日閉門河海自隨儒化逺山林惟識梵王尊石潭上靑蓮徧玉笈虫書貝葉昏偶說漢家來白馬欲從蔥嶺訪昆侖

夜宴葉氏莊曉登悠然樓作

百尺飛樓俯碧湍六峯秀色繞闌干杏花落盡東風惡燕子歸來社雨寒夢裏香煙生繡幌酒醒紅蠟膩銅盤一春樂意朝來好千里家書席上看

送朱自明辟閩憲奏差

閩中烏府小淸都列郡山巒紫翠紆王化直來天北極文星多聚海南隅暖塵花气隨驄馬春日榕陰滿鷓鴣況有翰林持使節憲郎應得效馳驅【翰林指歐陽學士時除閩使】

奉簡劉澹齋總管

南極髙天動壁奎靑山落日夢金閨花間春並連錢馬竹下晴看吐綬雞漢室二疏遺迹在建安諸子大名齊闌干角畔梧桐葉吟得宮詞細細題

送吳伯顒遊武當山得試心石命題

紫霄之巖千仞髙上有一石懸根牢劍客無地露肝膽肉身昔年生羽毛北極虛危夜气肅中州豫雍風物豪送君此去攬神秀應鄙望夫雙眼勞

夜宿宗陽宮簡兪明元縣尹時自徳興棄官將歸吳門

六月仙家冰雪壺一簾荷气簟紋鋪圖書天府占東壁道徳淸光揖老儒五栁傳成超晉宋三苗民化樂唐虞【公嘗爲荊湖帥幕】歸舟誰盡傳經禮玉佩金魚擁道隅

奉題先世所藏嚴子陵小像【有後跋】

千仞臺臨七里灘羊裘鶴髮老魚竿客星帝座分天象潁水箕山並曉寒遂起後塵甘黨錮尙存餘烈愧南冠桂叢苯防蘋花薄悵望髙風一羽翰

客星犯帝座當時天象已示光武之爲帝座子陵之爲客星太史又奏如此𨿽讓萬乘位與之不屑也博士範叔之奏固謬拜子陵諫議大夫不大失歟然則子陵蓋巢許其人也

題馬州書院【有序】

馬州書院者孔聖五十二代孫元防昆季所建也其五世祖若罕髙抗不羣長於春秋當宋南渡自闕裏將之衢畱滯泰興見河流達南江詢之老人曰此龍開河也西北通淮泗因嘆曰吾洙泗龍泉之支流其在玆乎遂築室河上與其子端志各授弟子業從遊日眾乃有菑田百畝人助以力官復其稅戒子孫治生勿求富讀書勿求榮邑大夫嘉之易名龍開河曰敭教示崇化也年六十卒葬河之陽端志克守父道薦辟不起淳祐元年冬邑燬於北兵元防避地是州咸淳間書院落成教授復如初然皆無後今崇聖寺旁惟破屋蔓艸遺像瓦鑪而已逢懼變遷殆盡故敍其槪於壁間庶後之起廢者得以考焉詩曰

蝌蚪秦皆廢靈光魯獨存豆籩漂海國丹雘暗淮村苔蘚花侵礎蒲蘆葉擁門靑春深霧潦白日老乾坤徳化三王並威儀百代尊郊麟初隠遁野兕遂崩奔先輩俱防漠諸生罷講論斷編塵樹冷遺像网虫昏不攺弦歌俗終歸禮義源江南遊學士瞻拜敢忘言

送郡知事李仲常還金華

列郡歌岑晊孤城頌李膺文華仙掌露人品玉壺冰畫本黃荃學詩兼畢曜能關河千里道風雨十年燈薦鶚知無忝登龍貴早承朔云低紫禁東壁映靑綾郎署新帷幄儒門古豆豋黿梁初隠見羽檄遂飛騰軍事諸曹服元僚太守稱芙蓉秋獨臥驃騎日同興眾仰寛民力誰堪作帝肱掃除塵澒洞屛蔽雪侵陵野戌銷鋒鏑田家罷棘矜昆侖天柱正宸極泰階升顧此心常切多君興逺乘崇桃紅霧斂丰艸綠波增諭蜀漢司馬歸吳張季鷹宦情輕比蛻行色澹於僧三洞金晶發雙溪白練澄過家饒賞詠來紙細緘縢

奉題薛茂所示張仲舉承防藏經序銘後【序銘附】

北斗道經一卷故太史淸江範梈所書貴溪薛毅夫奉而藏諸禹穴承母命也母倪姓諱瑞貞世大族生於至元之庚寅生之夕父母覩北斗光燭於庭故長而事斗極防日誦其經年十九歸薛昶氏昶早卒時甫二十【一作三十】孀節卓偉訓毅夫詩禮爲名士毅夫一日過淸江謁太史告以故太史爲書經俾歸遺母母得之喜曰比夜夢汝執經我側今致此非偶然也吾百歳後可藏諸名山愼毋忘曁毅夫終母喪乃上會稽詣禹穴藏經已而屬太史氏襄陵張翥爲之銘銘曰禹陵之洞陽明虛中閟玉匱遁甲圖孰敢窺之神所䢐有孝子毅精誠孚斗七宿經史梈書黓攝提月在如翥也作銘古作謨歷厥世百文弗渝後有道者其徴且

薛母髙門女生時斗燭庭紅顏斑竹淚白首蕊珠經鶴繞香千匝龍辭海獨聴妙音遺杳眇陰徳著幽防月墮朝朝鏡云生夜夜輧翰林畱制作禹穴防精靈地接曹娥廟天低女星輝光同百世事迹有餘馨

送太常奉禮郎劉仲庸以二宮命使南省織金段龍帳還京師二首

澤國李膺舟風霜季子裘家依南越鳥身適大宛驑甲乙帷虛夜蓬萊殿敞秋到京王母喜休語萬方憂秋風吹蕨薇宮使別鄕闈中夏蒼黃色孤舟錦繡輝勾驪龍晝偃瑤水鳥雲飛萬一回天睠均裁大布衣

辛卯仲冬廿四日吳山遊望

虹霓生海國薄暮太陽通徑掩廣寒殿經橫長樂宮暈浮蛾黛綠气雜蜃樓紅願得爲龍衮端埀我聖躬

鷊

蒼莽炎州地生成五色文不司天上曉常吐日邊云孔翠名雙重鵷鸞類孰分祗宜駭巨室切莫誑明君

藤

詰曲紫藤樹檀欒蒼葉敷時時上蝘蜓夜夜走鼪鼯雨露不偏沐風霜先自枯深求造化理重笑水中蒲送靳利安之常州同知經橫林洛社舟中作二首

金湯遲建節斑白半爲魚煙冷漁商市霜晴鳥雀墟丹心憂國徧畫舫上官初素著循良迹綏民早駕車敗冰流滿川茅舎啄烏鳶埀喪期頥老猶傷乙亥年亂離今日繼風俗幾時遷洛下衣冠族宜先解倒懸

感宋遺事二首【有引】

文【一作支】漸資陽縣民元丰間母喪躬負土葬賴錫山中廬於墓側布素糲食而已日三時號慟有白黒雀各雙巢墳松間斑貍白蛇兔毎自山下來顧視漸久之乃去又有白鴉及五色雀千萬餘圍繞飛鳴縣令以聞勅賜粟帛

文漸元丰士浮沈四百年孝曾帝寵名復待予傳白歸蟾窟靑松合墓田感懷龎禮部不忍釋遺編髙處士名繹長安人有古人絕行慶曆中召至京師欲命以官固辭歸山特賜安素處士家貧妻子寒餒鄕人或饋以財終不受閉門讀書而已昔王霸憐其子蓬發投米愧臥不起前賢之所難處士蹈之裕如也嘗見古老說種放隠終南山召拜起居舎人賜告西歸有一髙士隠居三世以野防一盤詩一篇贈放云接得山人號舎人朱衣前引到蓬門莫嫌野菜無多味我是三追處士孫放國史有傳若夫志意修則忘富貴惟安素可以無愧矣南安龎元英文昌錄中所紀如此英嘗爲神宗儀曹官

長安髙處士气得伯夷淸安素承殊渥歸來遂隠名雪寒深屋臥雨夜一經橫太白鴻飛闊思瞻紫翠晴

塞上曲五首

木葉滿關河轅門肅佩珂將軍提劍舞烈士撃壺歌月黒輝銅獸風髙嘯紫駝不堪城上角五夜落梅多將令傳中閫交驩浹兩軍地形龍虎踞陣伍鳥蛇分淸野輝燕日黃河防岱云生靈如有賴絳灌不無文月照小長安風生大將壇虎皮開玉帳牛耳割銅盤伯气寒逾肅軍聲夜不讙皇天眷西顧愼取一泥丸鞗革帶鉤膺聨鑣獵楚陵白肥霜後靑沒海東鷹千里榛蕪辟三年穭谷登中郎示閒暇呼酒出房烝諸夏皇威立三邊敵气衰角弓分虎圈乳酒下龍墀蠭午歊氛逺鼉更窟宅移輿圖欲盡入中道勿班師

聞武昌廬州二藩王渡海歸朝

茅土分封在金章渡海歸事殊生馬角心愧著戎衣星月晶光並山河帶礪非秋風紫塞上依舊雁南飛

贈李宣使

秋水淨菇蒲天風送舳艫海云紅日近江國使星孤帝運無盆子戎行有亞夫傷時恨離別林下重咨諏

和張率性推官小遊仙詞四首

西王春宴百娉婷玉碧桃花滿洞扃自飲一杯瓊屑露東風吹夢不曾醒

銀河澹澹月輝輝洞艸巖花夕露微笑踏靑鸞作龍馬九天涼動五銖衣

云幢煙節紫霞裾齊禦泠風集步虛若受人間塵一防長門又屬漢相如

雙成今是五云仙得捧長書玉帝前天上星河春似海人間風雨夜如年

登雙鳳普福宮東樓贈吳道傳時周境存隠君同席

道人獨坐覽輝樓海底靑天入座流燕子飛來又飛去遊絲掛在玉簾鉤

樓殿岧嶤上赤霞水紋蟠鳳臥靈槎石棊盤靜香煙直簾下雙頭百合花

題王若水墨鳩

澹竹花開碧艸叢日暄風靜見沙虫鵓鳩不忘相呼逐偶與孤臣飲啄同

送堅上人歸省

髙堂白【一作鶴】發不勝簪大地叢林已徧參好去雕闌認春艸艸中萱是舊宜男

題焦白所畫其父奉禮府君夜直詩意圖【有引】

憶昨停驂便殿西栁溝風軟絮沾泥一彎月子梨花上冷浸香雲伴鳥棲右社稷署奉禮郎焦君追念先朝眷遇之隆而作也君諱文炯字仲明淮揚人少通敏由文皇東宮時說書爲前職而卒白君之次子也日誦其詩尢拳拳孝思不忘於心乃手寫詩意圖屬予和其上詩曰

露濕金莖月轉西披香太液淨無泥朶【一作梨】雲散盡千官影獨見桐花小鳳棲

題林芝隠所藏龔翠巖臨昭陵什伐赤馬圖【龔詩附】

龔名關宋季淮陰人自題云赤驥駝僧去玉關換他白馬載經還誰憐什伐蜚龍子贏得金創臥帝閒

風雨昭陵戰伐秋赤流汗血尙成溝畫工解貌千金骨不抵東家【缺】戴牛【缺文一本亦作牛字】

題馬和之園有桃詩意圖

華發無情賦黍離何堪盡托衞風詩漢皇日宴西王母合賜東方酒一卮

避地梁鴻山六言四首

舎邊新花夜合井上老樹冬靑孟光齊眉舉案倪寛攜鋤帶經

三百銅錢斗酒一雙蠟屐千山莫問云浮富貴且消天與淸閒

北裏戎衣袴褶南鄰墨勅斜封多我幽居水竹有誰髙臥雲松

風塵涉五六載忠孝錄數十人已判詩移白日更須藥駐靑春

重題余常淸雲林四首

花揺暖溪云蘿裊春輝月髙坐無人來淸琴數聲發葛巾灑風涼桃笙臥月色意行嘉樹林濃露如雨滴鶴鳴山館晨魚跳野塘午如何涼已深菇蒲數聲雨積雪攲巖松回風簸溪篠道人不知寒焚香坐來曉

秦孝友先生迎享送神辭【有引】

先生諱玉字徳卿少遊之裔受學於蛟峯方公隠居崇明淑門弟子若干人先生卒門弟子以行業私諡孝友請祠於州庠其子崇徳儒學教授徴迎享送神辭於逢辭曰

海東隅兮三洲宅黿鼉兮蛟龍湫羌聲教兮邈悠靈斯藏兮道斯修道不行兮長邁祀學宮兮子孫永賴日薄渚兮風林鳴如聞聲之謦欬楚葵靑兮靡靡牲甚肥兮酒甚防皎白駒兮焱馳儼衣冠兮戾止有聖賢兮依歸川魚泳兮鳥雲飛靡潛伏兮弗昭著靈自今兮欽孰違維杭美沈省掾從董參政出師有功【沈名兼善】

維杭大藩阻江負山千秋獨松昱嶺其關艸風則塵潦水則瀾帝十二載民脇冦蠻遂據天險遂肆防頑相命董公以靖以安公威巖巖公師桓桓公佐孔文弗猛而寛曰彼霜露天用戒寒非冦倒戈胡寧野丹民信不疑駢壺聨簞市如其歸堵如其觀旣肉我骨復完我殘昔顚而饑今坐而餐羊牛雞豚亦充於闌社賽廟享鬼神具歡佐我父母公我王官匪父母私佐才實難溪激其湍嶺嶪其盤陵夷谷湮徳功不刋

復三關美沈都事

帝十六載盜起昱嶺蛟蚋坌人蟭螟附逞黔黎煽變郡縣傳警相臣先見兵且徐整乃詢於塗乃咨於省僉謂沈公遺愛是境俾佐廟謨往則綏靖公勇承命星駕露舎有單其童有只其馬扶攜偶旅叩首馬下始公未來龍蛇艸野及公復來雞豚井社冥頑不靈陶之坯冶顚連無愬庇之大廈摧輪於攲蹶踶於危王良韓衮【一作哀】安乎驅馳旣貸以生又訓以辭常人之恩僅止父師鯤魚躍矣必遨天池欲祝之福有詔在逵重關峻厓含精耀曦勒玆頌言永我去思

望江郎石

仲春天气佳萬象欣攺色我行六峯外遙見江郎石二儀辟混沌牽牛委晶魄鼎立臺輔姿玉蘊珪璋徳三神浮瀛海噴薄東一極鉅鼇因戴之仙宮晃金碧斯連厚坤軸乃棄姑蔑域直上靑蓮花或隕樵舎側安知非異境自與三神敵於時攬深秀雲霧忽巾羃微風稍飄颻空翠疑亂滴雜英敷陽艷嘉木生午寂交交黃鳥音好在千丈壁三年思晤對百里今咫尺煙波動落照道路陰已夕尙戀女媧功躊躇望西北

周處讀書臺

偶遊鹿苑寺遂登孝侯臺當時斬蛟虎折節事賢材詩書夜繼日奧義旋兼該篝燈委紅炧掛劍蝕靑苔黙語三十篇若出造化裁純誠被幽魄勁气懾上臺翹翹毋望深急急將命催孟明哭蹇叔子路死孔悝天不卹忠良寧馨眞禍胎吾儕千載下野眺相徘徊秋原風藿慘夕殿薌花開白馬從素車恍渡秦淮來故都凡幾姓丑地余刼灰此臺異呼鷹靈光共崔嵬私傷過英武不得盡奇才

送篤禦史自永丰遷生母葬北還

春城澹欲秋晝日黯不輝諫官素車馬南州防喪歸歸程數千里居庸山光紫野桑鳴雉鷇津栁巢烏子時淸無虎豺薤露歌徘徊生芻豈無人親戚羅上臺淑魂久鬱鬱今得歡從匹丰碑淩雲霄墓道臨警蹕爲母有此郎百世余耿光願言移孝節終始奉君王

題程員外撰汪夫人傳後【傳附】

弱齡身服苴盛年髻束髽孤生況新寡不謂壽命遐墻陰斷膓艸墻外合歡花衰榮異本根且復藝桑麻桑麻日以長雨露日以養夫幸從弟賢命子承祭饗洋洋靈在天蒼蒼天在上忍爲奔月娥冥心共泉壤

夫人名悌婺源下港里程昌文女也四歳父死於兵事母汪以孝聞伯父艸亭先生憐之選嫁名家子汪徳裕生一女而寡公始懼其不能安也使問之對曰妾不幸夫亡尙幸公姑在得備奉養何忍更適人或勸之曰夫人年少無子不以此時從良人後將何悔夫人曰吾聞女不事二夫夫天也天一而已夫死而遂去之是背天也背天不祥或又曰夫人今嫁幸而有子不猶愈於持孤身托冷室乎公姑固不汝望也何乃自苦夫人泣曰𨿽然吾父早世吾母守志數十年至今吾身一爲汪家婦知死汪家而已奚卹其他裏之富人因媒妁具聘幣伺間以請者數輩卒不許家貧紡績自給課童奴樹萟歳時奉祭祀如夫在時公姑歿喪葬盡禮今年已七十餘老矣猶執女工不倦閭裏姻戚稱夫人之徳無間言初徳裕從弟澤民幼附夫人夫人子畜之及澤民長乃立其子梓爲裕後以奉夫人梓事夫人益孝謹如實生已程文曰予從閣老著書睹春官旌表節義事甚悉率多京畿內郡之民閭閻幽逺蓋罕焉及讀陳助教繹曾作夏侯玉珍傳許汻卿善錄載許伯冬妻頗與汪夫人類皆節義卓卓可以羽翼名教朝廷著旌表之令風勸天下而有司莫之省使志行湮郁不顯白於世悲夫予弟嘗爲平江幕官嘗言某帥妻詣官自陳願上所受封比齊民得再嫁嗚呼以禮坊民民猶有逾者若是哉予故論著汪夫人之事以俟察民風者覽焉題華亭呂徳恆徳厚伯仲市義捲

百里不販樵千里不販糴君家獨市義人用羞貨殖璜溪流湯湯合境咸飲徳頎然先處士首倡扞冦敵生死肉骨餘老稚仍仰食時平倐淹逝二子承世澤焚葬貴【當作券責】報天焉計鉏【當作鉅】萬石田文昔舉此史稱多賢客豈若伯仲間惠施本心臆我浮五湖舸撫捲增嘆息日靑野蒼涼靡靡漸【一作新】煙白昔如鹿犄角今比烏戢翼𦇤負歸流亡來遊復阡陌官曹得公輩自足蘇民力重懷吳泰伯三以讓去國淮南尺布謡同气有遺戚贈言廣孝愛福祿將永錫

贈錢掾衮

錢塘錢慶余系出吳越後眉丰目秀廣質礦气沖厚家乘久曠【一作壙】僚靑氊遵世守放膽論道義小心取升斗晨昏曲奉養及親未白首親終表其墓翠琰照林藪宗弟爲人奴恐辱大父母贖歸故閭裏甘苦願同受孝誠出天性薄俗所未有兒也弄文墨婦也躬井臼衣冠俎豆間揖遜動曰某千載不平事醒醉常在口鎭西陸將軍【遜】廟食采地久松人媚淫祀加置神木偶上疏乞去之以時致牲酒豺狼恣跋扈鷹犬廹飛走眾方立殊勲而甘伏田畝行藏悉無愧所愧寡知友竹光靑連榻蘭艷綠當牖篇詩涉教化毎諷賓客右我嘗駛風帆臥數峯過九鱸蒓一水外念子非狗茍遭亂顚躓余始得屢握手髙盟俎金石雅興謝塵垢偃蹇七尺軀相視覺老丑春芳到鶗鴂生意付蒲栁勗哉令善名是則窮谷叟

觀錢塘江潮時嘉琿平章大防江上

蒼蒼吳越山對峙東江腹江開白銀甕一浪天四蹴金晶王髙秋風露气轉肅當年駭壯觀委巷雷撃轂今年官增威旌麾被川陸羅衣繡龍鳳玉帶瑑蠶粟牙牀錦屏帷蠻毯隨步蹙溫溫香捲陣婉婉眉鬭綠微聞伊涼音淥酒光動縠鮮醲片晌盡望姓空側目懼成庾郎哀竊效杜陵哭冥頑鱗【一作鱷】魚彚屢覆舟萬斛梟雄扈將軍【謂福建扈海元帥】竟作機上肉大浸交烽火血胔腥艸木地媼爲之愁兼恐河源縮熟聞靈胥廟歳祭莫敢黷三叫三酹觴願與赤水族錢王射彊弩至今有遺鏃何當起英魂少助八州督【時汝潁等州陷】中原日無事海防景福尙虞多戕殘灑淚逃亡屋

月夜醉歸舟中二首

推篷滿船霜長嘯仰見月淸光溢懷袖披拂靑燐滅身不在隴頭無救水嗚咽

水田一萬頃龍魚舞空明醉坐大蓮葉水底招臺衡臺衡光逺卻散發自吹笙

題觀瀑圖

中天防雪瀑淸气涵澗谷余濺落人間猶作珠萬斛負手者誰子於焉送遐矚

天池石壁

翠微蓄天池白晝積水黒窪涵南斗天峽束太古石初月猿下飲先雷龍起蟄濯足者何人袖中有溟渤

鸛山下厲老人餉墨蕈【一本墨字上有研字】

老人餉墨蕈殷勤貴適口形微桑上鵞味勝杞下狗山肴雜秬黍【一本作粔籹】瓦盆注醇酒問我兵興來此樂可曾有

觀兵婁城

震雷過髙城艸木咸敷榮大江流春气一雨暢民情靡靡冠蓋會蕭蕭車馬鳴無勞漢天子系敵賜長纓

古從軍行七首

少年快恩讐辭家建邊勲手中弄銑鋧目空萬馬羣轉壁入不毛水咽山畱云槥還親撫哭悔識李將軍義結豪俠塲日趨燕趙風攻城數掠地帝賚主將功玉帶十毬馬金鏑雙騂弓弓馬分賜誰赤脈千綠瞳大旗蕭蕭寒長槊列萬夫令下簸邏鳴鐵騎分四驅塵黃日黒慘相視人色無鋒交血濺野首將方援枹白月流銀河三五星芒寒牛馬臥艸上帳幔羅云端錞鼓舂容鳴眾饗獨鮮驩羣敵在吾目九地攢吾肝彼敵或有人我師豈無名上計貴伐謀掩襲非示徵艸塞狼反顧一水西流聲冦恂斬皇甫餘子烏足程郤縠惇詩書祭遵事雅歌非才衒空名覆敗誠不多小範眞我師匹馬雙導戈笑擁兵十萬夜下白鹿坡大鈞播萬物無言自功成酈生掉寸舌不智遭鼎烹非熊爲王師飯牛慙客卿轅門鼓角動整駕河漢橫

攄懷六首

陰風動長淮嘆【一作噴】奮三江漘羈人滯中谷鬱鬱憂彌臻躑躅就長道延企望淸塵吳天回銀河魏闕直鉤陳西來一黃鵠翼欲覆八垠中焉離矰繳孝鳥共悲辛南服奠會稽西江導峨岷休明始華夏攬轡諒有人促織嘖嘖啼布谷交交鳴士無濟世念品庶同毎生陰陽運四時日月麗太淸如何流離鳥卒不反善名滄江增深波黃葉委前榮漏半笳始寂嘒彼星東橫天命自阨窮民情何怔營懷哉古大聖待旦整朝纓

大星動欲落艸木气含霜驚風薄前營步騎勢翕張美哉同心友劍佩相徊徨遊鴻噭荒徼毚竄崇岡旁顧阻太湖不見舟與梁茍容諒非道單居念流光寒菊已復花蟋蟀鳴我牀結交兩憂患夙好終不忘

徵塵一何黃徵衣一何素衣素易染塵況復冠帶具忽忽葉變秋瀼瀼艸漙露莽莽關山長悒悒歳月度豈無新相知戀戀情如故範叔未至寒綈袍受良難

曜靈升扶桑萬彚希朝采故山互蔽虧新陰復晻靄楚楚園葵花傾心若爲待凱風幸時拂天道從小攺客有采珠人逺渡鴨綠海歸戀【一作懸】雙明月家喪逾十載兵烽何日息素念無時怠引領望反照桑楡四三在猗蘭生窮谷偶與惡木鄰惡木集鴞鶬一旦摧斧斤歸人白日晚躧履盼餘春滋露畱古艷好風薦幽芬東君義相望大夫惡得紉大夫紉秋佩卒染淸路塵九節石上蒲服食良葆眞蒲也眞自葆蘭甘谷中老

題梅花士女

彼美空谷人梅花是前身手披先天易心融大地春素衣杲霜雪孤根堅石鐵不夢趙師雄長終抱明月

往敭名開化二鄕掩骼

分藩多賢勞不敏忝賓客𨿽無官守縻亦復與言責二鄕防劉禍慘甚長平厄先王制禮經孟春當掩骼僕夫有難色欵段才任防駸駸度岡阪眇眇循藪澤稍稍煙微靑歷歷野四白遊魂行艸上遺老候道側我豈物役徒玆來出心臆皇天久下憫赤子非冦敵鴟鳥何不仁銜啄血更瀝因歌戰城南風悲淚狼籍

題沈氏死節捲【有引】

沈苕溪邵婦艾而美至正十六年爲淮兵所逼投水埀死適浙省都事張英過之命其下拯救得活且諭曰汝配張官人不榮幸乎沈謝曰幸諸君活我我以夫遇害知殉夫而已忍他聞也旣置舟中夜四鼓陰納束筯口中面舟木觸喉而死張葬焉

黃金無畱礦白璧難混瑕坤裳義安貞適然暗塵沙寧死嗚咽水不望菖蒲花感君回存妾妾命薄如葉此心許所天羅帶難再合君殊野鴛鴦妾非鬼蝴蝶淸風何揺揺吹彼溪上苕山光浮茞佩空響度瓊簫至今一壞土民自戒芻樵

題福天然開士水木軒

軒榮彌淸華一水帶嘉木幽光湛深黝餘潤裛髙綠名緇結長夏居然媚孤獨春辭灼灼芳日冷疎疎煜云行天體臥境靜物理燭時諷霞上篇逺縱林下躅本源茍途舛文字徒形牿我來兩忘言山童報茶熟

題鄒常伯雪文閣

齋閣嘉樹寂幽徑綠苔滋美人琴尊暇焚香聊自怡天書譎詭篆峯回裊窕姿因花紅變霧度艸碧縈絲鵲尾黃金鑄螭頭紫袖攜神䢐榮願俱意適淸賞隨疎漏下深迥餘馥尙委蛇宴安諒加儆移以奉親知

題黃常叔友古齋【一本常叔下有字意黃名也】

彼美特立士素爲鄕裏欽蟬蛻謝污濁鳳歌邁遐深宿云曉承宇洄溪日循林囊余不琢玉壁有無弦琴琴貴長蘊古玉貴弗售今羲皇陶所慕管樂葛同心是山出地中來者仰崟岑聖緒存著述試扣洪鐘音

過楊員外別業【有序】

至正十六年今大府開中吳時公先以杭州陷非罪被黜依故人彰徳路同知上海章元澤居或傳大府將起公笑曰吾豈事二姓使果至公知不免往辭章曰某行矣敢以家累君章曰友責當爾也旣歸誨二子卣卓事君立身之道乃就寢久之卣卓入見則縊死矣案上得遺訓云死生如晝必有夜何足介懷吾老矣獲全臣節死固甘心卣卓其以麻衣屨爲斂歳時祭止蔬食此蓋晚年至願卣卓益宜修省勿貽人誚也章殯之公名乘字文載濟南人少負气博涉經史由參議府掾累官拜監察禦史遷浙省員外郎十八年中外臺臣昭雪其前後事贈某諡某卣廕山東宣慰司都事卓淸忠書院山長

翠羽無深巢麝香無隠穴由來老蚌珠淚泣滄海月於乎楊員外竟類膏自爇憶昨佐南省四境正騷屑朝廷忌漢人軍事莫敢說遂罹池魚殃遄被栁惠黜寄身傍江潭乃心在王室星躔錯吳分气候乖鄒律天風揺靑薲徒步空短髮譙初謝遣龔勝終守節譬如百鏈鋼不撓從寸折又如合抱松豈借澗底蘗我時浮扁舟鷗外候朝日荒郊無畱景別業自深郁時淸議勸忠公寃果昭晰大名流天地當與河水竭結交卣卓間遺言見餘烈

三孀辭書陳眾仲監丞傳後【有引】

相人李柔母陳兄嫂王王之女三婦咸早寡守節裏稱三孀云【一本無三婦二字】

相州城中三羈雌相依相呼李樹枝靑春雪白花照帷淚痕防防鬢絲絲鬢絲日夜短淚痕無時斷將影對孤月同虧不同滿鸞兮【一作分】忍聞膠可煎舊禦尙掛鴛鴦弦一門孀居天使然辱天何敢況辱先生當同室死同穴史筆遂屬陳莆田嗚呼歳暮空谷裏佳人無媒埀老矣

徐本童權陳濓三友陪遊飛來峯還宴濂面峯溪堂

東南名都萃炳靈山出萬朶芙蓉靑其峯飛來最嶄絕見之身欲生羽翎金晶蘊結天地秀石樓盤囷巖洞扃風髙力鬼負鼇極月黒毛女捫牛星時維奔雷急雨歇澗合源泉魚藻活數聲淸磬猿嘯外百尺浮圖鸛巢末重江復湖气溟涬陰嵐晴霏翠轇轕挺拔多異材可望不可識得非共命鳥銜種自西域古松曾經尊宿坐怪藤一似蛟龍踣三友今日無凡憂探奇覽勝忘少休鏘然衿佩崖壁面咳吐散落空中漚傳車官馬素不到到此乃是髙人儔牧樵往往誤題志焉用某職煩雕鏤人生貴富如雲浮乘興再登云上頭桂香載道酒波防還坐大牀酣晏秋於乎安得三友爲我常追遊

北丘耕隠歌贈簳山謝逸人

九山西南來簳爲北道主郁積气饙餾盤薄秀鐘聚神丁刲卻蓬萊股一鼇首戴奠玆土平原內史曾未覩昆陰答陽僅容與謝逸人者晉相孫玉樹其皎天球溫素歆李渤棲少室近比杜甫居東屯大田防防橫跨泖髙埭楊栁全遮門有作古詩好有釀新酒渾酒從席帽醉詩對鐵笛論【指楊亷夫號鐵笛翁】月下蘿蔦嘗同捫風露響落秋林根崖顚夷曠擬築臥遊閣泉竇寒冽願鑿抔飲尊頻年目苦兵塵昏長材美箭無幾存雨花洞鎖白蝠舞試劍石泐蒼精奔蘇吳爲沼亦復見龎公遺安良可羨自今三老雲霞交他日無勞眞隠傳

新舊庵辭

新庵丹堊輝庭戶舊庵四壁穿風雨新舊庵僧自相語新者父葬舊者祖詵詵玉佩紫金魚靑松花開笑殺渠

連環歌【有序】

連環歌爲杜先生夫婦而作也先生諱文【一作友】開字陽父世居江陰之君山教授數十年資束脩自奉妻吳辟纑以助之天歷間菑荒學徒散去先生竟餓死初吳昆弟屢勸斬邱木鬻墓地可少延性命先生在羸憊中堅持不可繼欲挈吳以歸吳曰夫旣盡孝妾獨不能以義自處寧不食若粟遂相枕籍而卒後十一年逢過其裏獲見一古研乃先生故物其銘曰置之而水凝淒然其似秋噓之而露熙然其似春惟有徳以自潤能不言而詔人何以觀之吐墨如雲觀此益信其行噫先生之計善矣當是時谷價踴貴人食樹皮糠覈非困於饑則殆乎沴矧二者罹於埀老待盡之日料邱木墓地不過易斗斛粟活旬日而死寄客土且身受不孝之名尙從父母爲地下游乎先生卓然先見者以此吳生爲士妻共患難同貧賤道也夫旣委順於正又肯愛餘齡就昆弟食哉抑以【一作歸於二字】昆弟之言非導人以義者也吳判然不移下從良人者以此噫亦義矣哉使二人有一裹飯君子則天理人倫反未必章章如此【一本無如此二字有鄕裏況天下耶六字】逢懼歳逺而事泯也故序而歌之歌曰

白玉雙連環瘞在春申山山前夫婦義同死心與連環鎭相似日月合照無欠虧天地相依共終始天地日月非彈丸環兮環兮冰雪寒

張春兒【有引】

春兒葉縣軍士李靑妻也至正戊子靑病革時年甫二十靑曰吾殆矣汝善事後人張截髮示信曰妾生寒門頗曉夫婦大義萬一不諱惟有死耳靑卒哭之垢面流血且諭匠者造大棺將盡納其衣服劍器匠如其防旣斂張自縊庭樹下閭裏遂同葬之有司上於省旌其墓復其家獨未有形容其心者故予補歌一章

紅顏夫婦【當作壻】羽林兒污馬未騎身早萎娶時衣裝不忍見及將殉葬心思徧衣裝憑妾得歸土妾今無從苦復苦誓爲月魄入九泉長與地下夫團圓

憂傷四首上樊時中參政蘇伯修運使

古靑徐十連五屬桑棗墟黃河失經人化魚呂梁設險豺爲徒船多才通玉帛貢車多始登牛馬途守無官軍法度疎居無鉅室城隍虛欲去擄掠當何如【合置官軍合實郡縣】古靑徐歳久致君心煩紆

竹笠黃【時有盜戴竹笠拒官軍】黃金兜鍪勢相當兜鍪本居大將壇左劍右印增威光邊隅將校望塵拜州縣曹佐聞風僵況從元首授元柄稍忤言意違軍令不因舊疫自焚船乃【一作那】致生靈輕隕命竹笠黃兜鍪相當雞【一作難】走藏兜鍪旦晚先戎行

官栁場靑芒芒野鷹交飛撲馬驤年年十月轅門張元戎始來坐虎牀翼舒箕哆魚麗行鼓進金退兵家常起伏見譏孫武子勾卒貽笑曹成王千夫散盡旌旗定偏禆隊伍相呼應幾處私恩誤主恩一回酒令行軍令酒醉邊隅事不聞邊隅擾擾多煙氛

江海壖家家浮生多在船船居無租出無禁競賣田宅行鹽錢私鹽漸多法漸宻隩裏干戈攘白日尋常惡孽不肯除本固枝蕃禍非一虎符龍節王者師赦過錄功先自欺諫臣上疏劾已晚蔓延及今歸咎誰地官合爲逺計鹽價減徴同賦稅盜源旣淸民瘼除五風十雨歌康衢

送童子陽北上

中天繁星如撒沙婺女獨與金爭華金華山人應星象閉戶讀書飡紫霞銅盤沆瀣碧於水瑤艸石芝香薿薿袖藏明月雙驪珠願獻元臣作充耳今年手分五朶云染成五色組繡文上期黼黻聖明帝下欲覆幬窮荒民風寒雪暮陰曀昏梅花江國畱兼旬春潮一夜上沙尾拂劍笑問黃河津黃河動地翻海渾銀漢滉瀁通昆侖太行羊腸路九折不有壯志俱消魂吾王之門虎豹蹲舔舕防睒毛甡甡楯郎防士露肝膽不有意气難爲倫君才具美合致身少壯易老毋逡巡商翁佐漢還遁去魯連卻秦終隠淪功成名遂信有在贈言聊識平生親

小匕首歌

水精生苗月牙直彗芒披云電流隙蟄蛇斷尾短艸間海鶻褪翎霜雪色宋斤魯削讓陗刻金錯錐刀豈其敵吳鴻扈稽飛著體不曾爲主開邊鄙嗟玆神物久泥滓用之可以報國士檐冰卓筯日黯空稍玩股掌生雄風鮫魚室臥縞帶影長鈹辟易萬雉墉古昔客揕秦王胸幾什翠鳳咸陽宮由來意气泰山重命甘燎毛不旋踵誰隳古制鑄小之佩稱衣冠加珌琫我歌三嘆淚滿裾曹鱄豫聶無時無

孫道絢【有引】

龍江曾見可家藏宋樂府中載縉華鬼仙汝州官妓詞皆淫靡後讀建安黃雲軒知縣妻孫氏醉思仙調曰霽霞紅看山凝暮紫煙暗孤松動霓裾風袂翩若驚鴻心似鑑鬢如蓬弄淸影月明中謾悲涼歳冉冉蕣花潛攺衰容前事消凝久十年光景匆匆念云軒一夢回首春空采鳳逺玉簫寒夜悄悄恨無窮嘆黃塵久埋玉斷腸揮淚東風殆見孤凰於百鳥羣也因表而出之孫名道絢中原人能文詞盛年孀節卓偉鄕族尊之

白鶴山中雪衣女花靜春移綺窓戶夢逐雙鳬天外飛影作孤鸞鏡中舞鏡中舞鳴聲悲殘編畱得斷腸詞天寒翠袖渺何所日暮碧雲無限思

丁淸風【有序】

余作衞女引之明日於宋樂府復得一婦人焉曰蜀士大夫妻丁氏美姿色善詩文自號淸風居士宣和間夫浮家赴閩求調王黼薦丁姓名於禁中時尙文女郎才慧者多得選【一作進】於是有防召見丁曰吾夫庶官吾非命婦安有入內見君之理不敢拜命且謂夫曰君素非貪冒富貴者何苦自辱題詩汴邸竟不知所往詩曰西嶺雌雄鳥雙雙覽徳輝陽臺遲雨散滄海防塵飛夜月防差玉春云窈窕衣君王宴阿母卻寄碧桃歸是日客有談都城事者有感並補一章

河洲冰膠云塞野林棲雎鳩歸牝馬收書驚見雙靑鸞蕭郎弄玉風斯下金水暗侵燕地氛明月長掛眞珠裙靚桃花碧宴紫府雙星在天靈夜語宣和皇帝何如主

投贈柯博士

鐘阜天回王气新憶君扈從入楓宸旋平內難櫜弓矢遂沐殊恩列縉紳元宰或同司雨露史官曾擬奏星辰羽旌影動宮花日龍鼎香傳禁樹春白馬獨遊絲鞚好縹醪雙賜玉壺醇委蛇退食收金鑰怵惕存心表翠瑉【文皇常賜其父江西提學謙訓忠碑】三絕鄭防親帝許四愁平子舊誰倫僑居暫作東吳客奉引依然上國賓稔歳葑田饒蟹稻髙秋松水長鱸蒓神馳紫塞風生角夢隔瑤池月照裀白首馮唐仍晚遇靑袍杜甫豈長貧明河近望淸如洗行駕仙槎復問津

客金陵遇有以茂才異等爲薦者以病歸泊龍灣二首寄丁仲容婁行所二先輩

柂樓釃酒出金陵病後衣裳體不勝風雨滿江寒贔屭庭闈何處發鬅鬙周璆實下諸侯榻王式虛防博士徴一曲離歌凝客思幾行疎樹隔漁燈

鳳凰臺上酒如川醉擬題詩李謫仙鑿齒已成耆舊傳眞長空覓孝亷船十年螢案書連屋八月龍灣浪拍天無那病懷兼旅思白雲遙望夕陽邊

遊永壽宮【文皇帝潛邸時幸臨】

六朝龍虎气回春艸木均沾雨露新羽葆蓋車雄萬乘金銀觀闕現三神樓船不見歸童女桂館徒勞立從臣深幸先皇潛邸日祝釐無乃爲生民

簡謝性源

同是風流王謝家云萍漂轉各天涯忽逢落日烏衣巷並立東風白鼻騧蕉葉深杯情潦倒桃花團扇墨橫斜賢人在位親無恙八月須乘奉使槎

題下砂場丞韓景陽世防堂時親年八十

桐木韓家世防堂五更環立佩蒼蒼晚年夢與雞聲逺春日情無鶴髮長風細弦歌生暖響花交簾幙散淸香聖朝孝治恩尢洽兒得焚魚進壽觴

敬題直學士周公書贊先君庫使遺訓後【贊附】

吾平生持畏遇小事如大事面欺人不忍爲心欺神明尢不忍爲也右庫使江陰王君惠之常以是言自警其子逢求予書以爲家訓旣爲作篆又爲贊曰人心卽天天卽神明一欺吾心天罰是懲允矣王君持心孔平戒愼於微弗歉弗盈有子克紹學古行淸銘其庭訓終底於成番陽周伯琦書

先君遺訓幾經時大篆新承閣老書三代鼎彛宗史籀泰山銘刻陋秦斯雲霄上日瞻文藻雨露濡春起孝思鄕裏未歸身骨立揺揺寸艸獨天知

題鄒旅云靑山老隠圖【有引】

靑山老隠圖者予友鄒君時昌追慕其先道鄕先生而作也先生有墓有祠在毗陵靑山門外中書左丞呂公思誠爲浙憲時嘗展拜祠下命有司禁樵采後毗陵失守時昌避池海上欲歸省不可得乃繪是圖復自號曰靑山老隠以示不忘首邱之義予敬題以詩

靑山郭外道鄕祠宰木溪毛幾歳時繡史罷伸芻牧禁畫圗深寓釣遊思疎星皓【一作皎】月飛烏鵲細雨東風過子規更有張翰首邱賦倩予盥露寫烏絲

送何伯大判官辟中書掾從丞相出師

丞相興師出薊邱萬蹄千乘壓中州旌旗露濕星河曉鼓角風髙艸木秋號令不聞鵞鸛列謀謨初定鬼神愁獻俘太廟陳歌頌獨有儒曹業最優

送於子實辟淮閫掾

淮海風髙急鼓鼙潁川烽起照淮西餱粻幾道通流馬樓櫓重城望火雞星入夜寒芒角動地連秋暝瘴氛低君今掉鞅元戎幕肯慰流亡父老啼

寄鄧筠谷鏈師

別後雷巖結搆成靈風灑掃四時淸經繙白石天人下屐響靑林木客迎萬葉動星幽气合三花埀露薄寒生鶴雛長就車輪羽好在髙秋載玉笙

題衞叔靜樂靜山房【名仁復七世從祖膚敏宋防政七世祖上達禮部尙書】

新營別業逺風埃山綠湖光故故來四壁有時聞葉墜一門無事看花開圖傳龍馬尊家學冠防貂蟬憶相才巢燕不隨浮世變將雛依舊拂蒼苔

寄題瑣憲臣萬戶星湖釣隠圖

笳鼓歸來理釣絲星連文石漾淪漪徵袍漸喜團花暗小艇還從細栁維邊地雪霜憐馬革五湖煙雨夢鴟夷野人不待傳雙鯉釣出瑚寄一枝

和沈掾中秋月

月入髙天更漏遲天香消盡桂花枝金晶气爽飄風露銀漢波翻動鼓旗【二星名】蟋蟀滿林羅袖濕駱駝千帳笛聲悲柴門此夜光如練喜與休文一詠詩

送陳昌道北上

江海才名二十年振衣吳楚上幽燕交遊豈在防龍後夢寐常居虎豹前天入紫微瞻爽气野空黃落見疎煙從徵早下陳琳檄遂使三軍樂晏眠

題葉子澄雪蓬軒

歳晚天寒雪一蓑滿船書畫壓銀河鮫人室露雙冰鯉神女峯沈幾翠螺夢裏客星辭帝座尊前小海渡漁歌髙明益進中庸學日看東家綠樹多

淸碧軒晏坐簡汪文裕學正

萬竹無聲風露微野夫相對遂忘歸琴彈流水神魚出目送遙天鸛雀飛自煮蒓絲同晚飯肯分苔色上春衣廣文盛說休官好更覺閒情與世違

題夏士文書聲齋

璜溪溪上魯東家四壁無塵防絳紗春水研池窺乳燕午香簾幙度飛花賓筵優禮同三釡祕閣遺書共五車總羨韋賢家教美滿籯金碧視泥沙

題松江府學訓導胡師善遺迹後【有後序】

春回澤國艸靑靑不見斯人舊典型守廟義同全趙璧禦災心似哭秦庭蝸行蘚壁畱題字燕入蕓帷罷講經百世祀從先哲後可能無憾久沈防

師善名存道越人通春秋禮遊吳二十年無知之者晚益奇頓意晏如也至正乙未冬僉憲趙承禧廉問松江知其賢命知府崔思誠延之於學善曰吾不得用於世亦庶幾以淑諸人明年春二月叛將熸城善親冒煙焰吁天呼地願捐生衞廟學俄大風返火未幾參政楊完者調苗丁來守墮掠尢甚善語同舎林以莊宋處元曰諸侯死社稷吾儒視學校毀於兵可乎旣矢石聲迫近善出與苗言學校不可毀於是遇害明年逢避地海上謁先聖廟見善志救火於廡壁得臨死事實於進士潘元慶洎見予友孫作而又聞嘗謂作曰城池多艱君有親可亟去吾以死扞廟學廟學不存士日不競因感泣而別於乎善之死蓋不待決於倉卒患難之間或者乃弗是之過矣夫朱泚之亂何蕃一叱叛者遂爲傳宗今苗闞廟學士於其時如禮所謂朝不坐燕不與潔身引去固無可罪若胡先生不從然其死其志蓋可哀也逢以其生旣不偶死復泯泯乃爲賦詩且論列於左

和吉州何節婦詩韻【有序】

何婦賀永新人至正十二年蘄兵殺其夫將污之賀曰竊聞師令嚴淫虐者斬以徇汝獨不懼徇乎兵以【一作退】言諸帥帥議聘焉賀曰彼禁淫虐乃欲委禽未亡人耶未幾聘至賀閉戶不納齧指血題詩曰涇渭難分淸與濁妾身不幸厄紅巾孤兒尙忍更他姓烈女何曾嫁二人白刃自揮心似鐵黃泉欲到骨如銀荒村日落猿啼處過客聞之亦愴神遂自刎死東海徐蹇趙郡趙錫各賦古風予和韻云

風塵旦暮未亡身厖吠何堪動帨巾斗血倒流三尺劍九泉下見一心人竹祠長夏飛蒼雪月闕中天爛白銀聞道琵琶亭在望賣降舊鬼獨傷神

題張會嘉桶底圖【有後序】

道者深藏玉斧才罷修明月下蓬萊笑隨流水天臺去袖裹登州海市來霧幌云窓開翠壁異薌靈響接瑤臺神遊萬里愁回首故國蒼涼獨雁哀

右圖出吾鄕葛氏葛世居靑暘鄕宋名臣邲之後內附初家貧惟母在夫婦資賣酒以養凡爲具務罄利之入極母所嗜好或雨雪晦暮庭戶掃迹屢傾貲如所奉一夕有一老道士酤百錢已宿焉明晨夫婦蚤作候道士不見問諸保者曰道士酣寢時見一彈丸丹光奕奕射木榻外旣聞爪甲聲若虫食葉藿然余不知也夫婦驚惋熟視臥內惟有所刻畫桶底耳當是時好事者購墨本惟恐後而母氏卒賴以壽終君子謂葛夫婦孝感所致云

送陳檢校從藩臣分鎭淮安

闔閭城外陣云興艸木依微殺气凝雪霽長淮齊飲馬煙消淸野疾飛鷹羽林宻號傳符刻幕府初筵列豆豋有道折衝千里外牙旗小隊看春燈

題天竺妙侍者所藏防笑隠張伯雨倡和什後

湯休麗藻世無多修靜淸名孰有過赤水珠歸象罔寶花丈室散維摩日邊並倚淩雲作林下新傳撃壤歌句曲長幹舊遊地鵲飛無柰月明何

山行二首【有序】

庚子十月二日董竹林居士邀予出吳城西遊十餘里捨舟循花鹿白鶴等山度鳳凰峴觀紫牛洞遂登宋張監遐觀亭故基斷岡殘隴四顧蔓艸五世孫天祐讀書力穡其下忻然接予曰自兵興來學士大夫罕有至此者因題詩壁間

水送山迎風滿衣荈花梔子散林扉紫牛一去洞云合白鶴重來人世非亭倚髙寒瓴甋在仙遊長夜佩環輝諸孫爲具蒸藜餉自笑登臨不當歸

是午由牛圈塢南行數里得覺林院少憩旣西折登百餘步林楚就暝遂止興教寺僧源肅吾二人具酒饌沾醉乃寢五夜驚聞雨防聲甚繁載聴之蓋鐘振木葉墜露耳徐起盥櫛源備湯供延坐小軒軒面蒼峭壁泉玉色瀦壁下僅尋墨許指笑曰是足供千百眾然未有名予名曰咸泉取澤在山也移時過竹院飯偕眺尢美亭巘崿斗絕捫蘿蔦而上仰蓮華峯殊神秀亂石虎搏人立杉楠楓楡相參錯爲丹厓翠壑天風泠泠回見鳥背使人作淩虛想源曰亭右埀有石扉側開陿隘才容身中則寛廣時雲气上齊若葆蓋羽車然意必靈異所宮欲下燭幽隠辭姑名曰靈云之洞又言峯絕頂俯太湖洞庭光爽滿面宜吾二人者老此或與飛仙接二人者董竹林居士其一也居士吳產累遷儒官晚慕晉七賢用是號潛其名云源愛文章因居士首倡四韻懇求和並紀泉洞得名自予始詩曰

袖中詩卷杖頭錢十里雲山一宿緣曙鐘響振珠林露天供香分石壁泉葆蓋羽車靈岫出丹厓翠壑小亭連擬吸具區三萬頃頡頏飛上大靑蓮

題程達觀外史洞云深處

洞云深處神仙宅空翠不收常晝暝金鵲尾橫香案靜靑蛇影臥土花腥天壇瑞艸敷雷雨石竇寒泉注月星更辟一氊髙爽地遲予來守內黃庭

同鄭遂昌山人張谷賢兪樵夫艤舟石湖登拜郊臺畱題上方寺

髙秋木落紫嵐開載酒登臨第一回

京國不無西子恨拜郊猶有借王臺上方樓閣中天倚直北風雲幾日來三老班荊話閒樂石湖魚鳥莫驚猜

故封安陸府同知飛騎尉華亭縣男謝公徳嘉挽詞

執友懷材徳人皆長者呼官封安陸府宅抱澱山湖華冑遙通晉榮光近接吳書詩陳典雅環珥侍瑤瑜襟量黃生匹交情鮑叔俱墓山依客鬼【有義山葬寓公死者】金帑貸家奴【奴嘗盜金置不問】鱸釣蒓波闊池驚艸露濡兵戈十年內不忘禮王符

龍江治圃

原憲安貧久樊遲學圃初總名江泌菜不是鮑焦蔬甲坼烽燒外心承雨澤余酒香兼果蓏羮美帶蝦魚華發冰壺傳茅齋種樹書鶉衣分晚摘肉食鄙春鋤嗜欲情除妄逍遙道集虛妻孥防歳饉甕盎備冬儲

洛陽靳惟正信州總管利安公之子太平總管處宜公之從子太平先殉節死丞相達公以惟正廕太平同知將有事中朝枉顧海上時予病聊短述以贈

梧竹鵷鸞羽蘭苕翡翠衿舲船淞泖入圭竇艸萊深藥煆芙蓉火冠投玳瑁簪山人非索價公子素存心天府周南國霓旌漢上林髙秋使命返金玉俟徽音

送僧蘭古春亂後還省先塋

儒行蘭開士先塋在富春摸金無校尉掛劍有行人薤露傷歌早松風入夢頻杯浮羅剎渡酒酹客星鄰天地啼鵑血庭闈戰馬塵式瞻追逺義孝治若爲臻

哭呂貞惠處士

南國長林楚西昆片玉英周旋鄕裏難終始歳寒盟甲第風塵合璜溪月露淸義聲驩勇弁私試集文衡屢散千金積還辭七品榮性中天爵重身外野袍輕栁送浮春鷁花邀囀曙鶯深期陪幾杖俄報舉銘旌世亂嗟新俊秋髙哭老成名公題翠石來裔照華纓

節婦謝淑秀詩【有序】

淑秀宋太學上舎國光孫隠居教授進修女淑性闓敏年二十贅裏中許楙室家雍穆逾十年楙早世有女孟柔子龍囦皆幼或諷使再適圖終養計淑曰吾不幸早寡猶幸生詩禮家不見奪於共姜之父母又幸不見迫於嬀覽呂超之權勢況有母恃養無足憂者吾惟志是守子是鞠承乃宗祀而已尙何言諷者赧而退淑淸苦自持及終母制孟柔歸某氏龍囦知樹立亟命學醫因誨曰夫醫治亂不廢之業且樹徳莫醫若汝其毋怠後果亂龍囦以醫母獨優裕今六十餘矣人又以許賢母稱云

貞居婦謝氏名重陸云鄕頭雪機猶織眉靑瑟罷張野霜遺秉淨池雨漚麻香團鏡收來匣長檠棄在墻壼闈恬布素家廟肅珩璜祖澤詩書逺兒醫徳業昌柏舟多後勸栁絮有餘芳水落新魚罶春回舊燕堂中庭孀月白四野戰塵黃倍感陶嬰操因之補一章

趙長者詩【有序】

長者名禮字信父泰州之丁溪人生而寛厚未冠父聞同裏孟翁女有容徳爲聘之時女年十四矣初翁有子女輒殤夭晚得是女鐘愛之及笄以目疾瞽翁病焉辭婚於其父父以語長者長者曰不可始孟氏許我時目固明非誑我也今不幸致此而悖常渝盟逺近知其爲瞽女誰乎娶翁夫婦老且死女無適從人必責我大義不若堅前好焉父喜謂其母曰吾兒直有華陰呂氏之風後其昌乎旣娶相敬如賓生子女十一人玉其中子也中年家益饒迎翁夫婦就養翁歿葬猶父母鄕大夫士咸稱趙長者趙長者雲長者事親孝與兄裕弟璧無間言以壽終於家玉之外祖母嘗以子撫育之長而知讀書奉外祖母如其父母卒服衰三年歳時不絕其祀今爲水軍都萬戶

淑女春蘭秀仙郎玉樹姿目從何日瞽義守百年期團月開紈扇雙星結彩褵韜輝唐鏡匣流響蜀琴絲遂葉熊占夢旋生燕頷兒徳齊中饋禮恩出外家慈蒿薤俄霜露蘋蘩數歳時畱題長者傳庶望厚民彛

宮中行樂詞六首

羽獵罷長楊宸遊入未央鸞開雙畫扇鶴舞百霓裳玉盞瓊花露金盤紫蔗霜長門誰閉月流影在倉瑯望幸影娥池微吟紈扇詞露盤迎月早宮漏出花遲佩雜鑾和響云連雉尾移君王肯時顧從愛趙昭儀明月窺彤管雙星直罽軿宴分王母樂詔擬薛濤箋谷雨親蠶近花朝拾翠連魚龍曼衍戲次進玉階前積翠微波闊披香暖殿開天低烽火樹日動蔓金苔獺髓勻猶濕羊車過不回賸陳列女史萬一漢皇來芍藥爲離艸鴛鴦是匹禽君無神女夢妾有楚王心日短黃金屋宵長綠綺琴相將戒霜露拜月繡簾陰金鑰魚司夜瑤箏雁列春後庭通綺閣淸路接芳塵同備三千數誰辭第一人君王壽萬歳行樂此時均

聽葉琴師觀光操【有序】

觀光操者三衢毛敏仲所作也至元間仲偕武林葉蘭坡徐秋仙【一作山】遊京師三人者咸能琴受知宰執薦名世祖皇帝仲以爲士之道莫尙於賓王先王之化尢莫尙有虞氏之教故緣徴度聲作是操以應制比召客死館舎予聞其音激越淒惋不純乎徴傳曰徴亂則哀仲其自哀也夫𨿽然仲之心至矣是時海內外羣生萬物方旁達交暢仲首擬南薫之歌用啟聖聰比隆有虞中道而止豈先王之樂未當復歟於乎先王之樂不見復於世皇制作之日畢竟何時興耶使後有吳季子必曰樂有在也蘭坡孫惟一彈是操且語是言因序其事而系以詩

夜聽觀光操心神四座開馬駝千里道龍虎五雲臺長養南薫入紆徐【一作余】白雪來世皇虛席待竟起伯牙哀

觀楊一枝外史鳴球琴【元贊附】

溫潤而實玉其質也淸越不淫磬其音也朝陽之桐弦徽被之彼美天球維其似之

驪龍珠四八共爾久浮沈造化深藏器神明宻賞音水蒼寒軫玉星緯暗徽金拂拭煩君手朝陽作鳳吟

得尙書汪公凶問

凶問落江邊儒林气愴然亂中天未定身後日同懸孝甚曾三釡廉殊寵一錢樗材荷推奬思報輯遺編

錢公義舟中同賦

薄暮扁舟發春陰生野寒赤莖看水栁淸響送風湍詩好頻分札篷低屢整冠松鱸九峯酒爛漫罄餘歡

倡婦徐【序詩附】

至正壬辰冬【缺】人冦常召其婦佐飲憤罵弗聴冦馳殺之龍江章湖孟文詩曰平康巷裏掌中身翠舞珠歌玉樹春不得籍除今義死天容倡婦愧降臣逢詩云

妾非花月舊時妖曾事忠良樂聖朝今日黃巾刀下死陽城下蔡莫魂消

束帶朝衣供奉孫虜庭歕死報皇恩妾今一唱貞元曲孰濺西風碧血痕

和戍婦陳聞雁有感四首【有引】

浪喜燈花落又生夜寒頻放剪刀聲遊鴻不寄徵夫信顧影娉婷無限情右婦陳聞雁而作也題於華亭戍壁逢友張洙宗魯和云靑蘋風起別鴻生寒盡春來不寄聲多少離羣歸欲盡天涯拋棄獨何情謝嘉維則擬答陳二首軍裏何曾髀肉生隴頭日夜血流聲內人莫怨孤徵雁縱寄安書莫寄情缺月微明瘴霧生兩鄕夢斷玉簫聲無由並跨秦臺鳳夜夜離鴻別鶴情宗魯曰陳錢塘儒家女夫本縣曹吏國兵亂隸軍籍久在外或勸之曰若質美性慧往富室爲女紅不猶愈守空戍忍饑寒乎陳答曰饑寒小事耳不已察而汝聴失節莫大焉或者慙而退未幾夫挈歸里人至今稱之

羈雌見月可憐生月落江昏過雁聲不特題詩想夫壻漢家多少玉關情

介冑多年蟣虱生客窓今夜落邊聲螭頭釵子鴛鴦股獨自挑燈萬里情

兩地何知死與生雁來愁聴月邊聲多應萬里孤飛影只抵長門一片情

江南江北荻花生妾處君邊第一聲何似春風湖上宅銀箏玉柱白頭情

海宴軒前雙鴐鵞歌爲曹涇分鎭朱芹湖作

盛明天子狩有期鴐鵞若有神靈司剛風髙寒翅盡直鷹師縱鷹云眼碧斯須毛血灑行輦大官親庖奉玉膳當時畿甸禁罟嚴此日江淮矰弋滿朱然將軍興義風雌雄養之庭苑中文王沼上古月白房相池頭春艸丰飲泉啄谷觀者美願爾雙飛上筵幾亂離無復鳳來儀雄多被殺畱其雌將軍必也放歸北天子厭兵今節食

題楊元誠太史宮詞後【有後序】

玉佩瓊琚雅頌詞流傳中禁萬方知獨憐夜艸除姦詔親奉綸音攺到時

公嘗與範匯同艸黜逐巴延太師之詔艸文云詔書到日上曰自早至暮皆一日也可攺作到時結句故云

題謝太傅小像

一起扶維半壁天未應絲竹醉嬋娟八公北下風雲冷想見山河月影全

吳江書所見

虯髥使者銀貂裘胡牀醉酒芙蓉舟文章太守不敢近一聲水調動【一作勤】回頭

撅頭船兒葉不如漁郎衝風暮打魚傍人心怖自歌笑老龍正在江潭居

題郡守翟仲直太白問月圖

玉醪和露防頗黎鯨吸秋空萬象低柰爾浮雲翳明月淸光不照夜郎西

景陽井

踏臂歌殘璧月昏驪【一作驕】龍猶借井生存石闌漫涴胭脂色不似湘筠染淚【一作淚灑】痕

簡任伯溫檢校

旌旗交影鳳池邊退食微聞午漏傳猶比至元無事日印文銅綠長苔錢

官廚日送葡萄酒畫省春看芍藥闌不忘舊爲丞相掾手圖天馬獻金鑾

丙申正月十八夜吳門雨黒雨廿二日午見日中黒子劉都漕貢總管畱不果旣出舟次口號

始憂黒雨夜傾城又駭無雲日晦明百口親鄰船倚著仲宣去住獨含情

仲雍墓側晚峯靑頭白烏啼滿驛亭太守心旌懸大樹故人書劍逐浮萍

靜安招提八詠爲無爲上人作

碑存赤烏年僧指靑燈夜風雨寒蕭蕭黃旗儼來下【右赤烏碑】

水怪移象罔野火飛熠燿丈夫殉節榮足免行殯誚【右滬瀆壘】

故國空蚯蚓老檜余瓔珞根地終系陳不與庭花落【右陳朝檜】

神僧聊示現肉眼爲驚睅水淨天空云何緣同一筦【右鰕子禪】

縹帙白象籖金書貝多葉稍披四句偈已斷七支業【右金經臺】

甘香蟻邱漿淸涼楊枝露一勺徧大千天龍不敢吐【右酒泉亭】

秋風兩岸著野水千家繞只履自東歸零亂霜天曉【右蘆子渡】

龍歸驟覺寒雞逺不知午長年四檐陰颸颸竹疑雨【右綠云洞】

梧溪集卷二

欽定四庫全書

梧溪集卷三

元王逢撰

菜亭四詠【有引】

菜亭者先君庫使之所作也賜進士及第內禦史圗烈圖敬夫書扁江陰儒學教授閬中邢泰亨翁爲記先君年六十輒不仕日課童治圃爲徑必直蓺蔬必方嘗指謂逢曰小子識之此類吾性也先君沒之二年逢忝部使者薦又明年江南務殷由是無仕進意而以先志是守並賦四詩揭亭間或尋聲於琴或倚歌於缶退然自樂殆相遺於人世也

其黃獨曰猗歟黃獨質土徳玉惟徳惟質是以有葉有實凱風至矣靑靑始蔓雨雪旣雱爛其几案富貴無常人或汝忘予敢食言長鑱在傍長鑱在傍貧賤之光匪貧賤之光隠淪之慶

其蕨曰彼美者蕨歧蹄而茁齊魯之人謂菜之鼈雷風發春競擷於山久獨不食神往來於山間慨昔君子夷齊園綺壽考以終猶愈饑死饑弗忍師考終是期衣薜帶蘿聊從而嬉兮

其黃精曰葉之菁菁如竹葉之靑厥根孔美食之可以長生朝陽之燠時雨之沃君子有之以備防蓄吳之野土力貧培隠徳樂彌臻孰謂芝也不如薇也

其蒓曰蒓之潔貞薀藻其朋蒓之芳烈蘋蘩其列曰絲曰【闕】可羮可菹君子素貧念不到鱸五侯之鯖大官之羊鼎折餗覆溪毛無傷登我籩矣薦我先矣載被我永弗諼矣

黃河一首贈胡璉師貢

黃河濁流其源自天四方交亂莫知誰愆靡亂弗寧靡濁弗淸小人之亨君子之貞君子之貞惟道是友小人之亨乃罪之首𨿽曰無家有琴有書朝誦暮弦何樂之如鸝黃其羽集於嘉林願言似之永懷徳音

小山招隠辭【有引】

小山招隠者雲間孫稷長慶別業之名義則左太衝反招隠也長慶言行謹飭嘗爲文學官兵興遂不復仕讀書賣藥於橫雲山之支隴有壁峭立泉涓然出壁下有石空中擊之有聲日歌樂於是蓋期與明哲士終老焉辭曰

橫云分兮一股壁鐵立兮石奏鼓桂樛枝兮荃有芳吟狖兮白鶴舞君胡爲兮塵土我琴兮歌我招泉冽寒兮天泬寥月髙露瀼兮車音逺迢心悵惘兮不成消揺君之盟兮孔昭言采兮可菹言釣兮維鱸渭濱商顏兮其道匪殊治亂使然兮出處異趨載弦載歌兮玆山之砠君之來兮毋遲其驅

故內禦史尼格氏圗公挽詞【有序】

公尼格氏名圗烈圖字敬夫燕山人國初大父長信州永丰縣因家焉父布哩葉圗薩從文皇帝潛邸官至靖江路總管素無子至是媵產公有異年甫冠及第上親覽策曰必世臣佳子弟也何以知吾家事若是其詳耶授集賢修撰中丞馬公伯庸妻以妹累遷南臺禦史按治湖廣江浙咸有聲威順王素不法漁奪山澤之利尢甚民苦之出數百里告漁奪狀公一無所貸還之民論奏王罪乃降爵土王憂悸不知所爲會赦免福建亷訪司凡禦史至堂幄地衣盛設金繡公命撤去及視事莫不震懾曰愼毋犯狀元禦史比還內禦史某挾私劾某官公以失糾察去職尋三臺辧明除湖廣省副理問不赴遷生母潘氏縣君塟北上拜內禦史以疽卒壽三十七公短小凝重眉目秀朗官居巷處言行一致愛豫章山水畱寓頗久嵗一至丰爲女兄壽女兄誓不嫁悉以已租贍之異母弟早孤長以廕讓族弟特格爾依公學登乙酉進士第朔州同知子某

篤公產南州胞有紫白異𦇤𦇤未勝觿生母痛先逝操危慮也深十九面廷試詞防極懇切奏讀驚侍衞文皇至親覽天眷邁恩例瓊林宴狀元銀屏會佳婿花交歸香署艸偃迂絲轡要職尋屢遷中朝適無事南臺按三省文物紀綱地禦史象執法獨見公不愧先時威順王畋漁盡民利昔縱魚鳥樂復奪士馬气閩部俯交廣蠙犀防榕荔從容撤堂幄蜑海肅秋霽譽重謗由興才大眾所忌繙然遂孝思遷葬返北冀女兄老閨閣誓不通采幣嵗展骨肉歡均財及諸季最幼陟龍【闕】家學益名世顧予駑鈍姿激越千里志還鄕理書劍承拜內驄使將依東道光竟灑西州淚修文得顏回前席失賈誼山房懸蘿月【公嘗爲予書蘿月山房扁】神采形夢寐盛迹在董狐玆焉述交義

故東流尹陳公挽詞【有序】

公諱文傑字漢卿號黙齋毘陵人也父業醫母張氏憐其好學每質簪珥奉師防宜興鉅室蔣竹徑病公侍父往就畱其塾卒業久之客有寓公過蔣一見納爲友寓公赴浙憲使遂薦授慶元儒學正至則浙東帥重之俾二子從二子挾貴冑無弟子禮又羣蒼頭臂鷹鷂日躪躤無度公麾蒼頭去弗聴乃朴教二子曰吾授堂帖一通班官耳義猶受天子命天子有聖防諸王駙馬不得擾學校汝敢是乎因奪一大鷹縱之蒼頭走白其帥帥怒喚公眾爲公懼止之公曰吾有聖防在竟往帥詰曰縱鷹有之乎公曰鷹不縱帥有罪具言云云帥竦立曰是愛我也遣蒼頭出謝竟護公歸旣辟爲其掾一郡大驚滿考除本學教授再辟掾淮東陞兩浙運司知事丁母艱服闋攺江陰知事三載擢東流尹推贈父宜興判官母宜人卽謝病歸逾年卒壽六十九先是公長郡幕里人殷數請托先君拒絕之殷銜恨誣行賂告分憲屬公逮系公復憲官曰典史王某者淸謹人也傑交其子逢亦未始識一面萬萬無是事惟體察之憲官韙公言獨不問後逢見公於家無一言及之其平生行義率類此公負詩名監丞陳公旅以兄弟禮最親善嘗志其母宜人墓子在有文學遭亂憂悸死孫一

東流家本醫少貧困閭伍賣藥粗給身力學忍刺股祖瑩良苦志黃憲早稱許參術收狄籠芝蘭羞謝墅繡衣驄馬郎遂有茂才舉尋典四明教弦誦喧兩廡元帥勛舊臣遣兒授訓詁其奴臂鷹鷂躪躤聖宮宇毅然掣錦絳麾去莫敢侮同捨爲公懼公且白大府帥嘆禮遇加擢掾器三語再遷東淮閫參贊妙材諝郗超幙兩登單父琴一鼓先塋罷焚黃長嘯卽解組桑楡晚畱景奄忽悴風雨送喪阻範式能詩失阮瑀憶昔忘年交瓦缶視鐘呂虞掲歐黃輩恨不與披覩間話良天時盆繰罄余緒況於魯連義歷歷在肺腑遺孤喪亂中揆分合予撫嗚呼同漂零淸秋益愁佇

故空谷兪先生挽詞【有序】

先生諱逺字之近號空谷江陰鳳歌鄕人也其先儒起家至先生貧隠居教授能行古道毘陵孫岵以先世舊依先生待如新知卒殯焉頃年疫傭奴病乞歸先生曰愼毋疑疫气相染其善調護逾旬死時兵興山林盡赭人死多委之壑或以是請先生曰生盡其力死棄之溝中不義也單出爲棺窆嵗暮春裏氓舁木偶神遨井落間至先生門適所舁重而止舁夫告家姥曰神靈報施影響捷宜急祭燎旗下否則殃及矣姥笑曰木偶何能爲主人歸吾家爨下物耳眾眙去族侄裕親歿有佛者以佛事爲解裕毅然曰吾諸父嘗謂形神旣離地獄何有今乃自誣親有罪不孝孰甚佛者慚而退其善行及人率類此先生骨貌淸卓類有道者長於古文尢嗜詩亂中吟詠不輟嘗自敍詩曰虫之鳥之嚶嚶機動籟鳴豈得已而不已乎不得已乎耳於以見其出乎性也壽七十二子樵孫庠序

空谷兪先生言行慥慥爾襄陽一耆舊東魯古君子奕葉蘭桂芳晚見長松倚野鶴夕警露天雞晴影水神淸凝髙寒眼碧照烏兒州閭董善良工俗變淳美削迹門徒僧罷迎藂祠鬼貧交有孫岵推食養沒齒義聲及畊奴亦免溝壑委遭亂接淅行帶索並萑葦兒樵性至孝承順若居裏先生但微吟落句益奇詭洲摘芝秀翠嶽決石髓咸瞻星應庚忽夢嵗在已栝羽鏃礪道蠠勿甚提耳忘年感孔融赴弔愧徐穉霜晨髙鴻邁獨櫂五湖涘爲歌雙梧歌【先生作此嘗挽先君後附】林哀朔風起

客行天下半波流日滔滔卓然王幙長獨詣見所操西風吹黃鵠瞥眼雲中翺無彼升天翼欲飛詎能髙讀律三十年弗離州縣勞歸休靑山郭緣溪置屋牢種以爲業不復求其曹饌甘盤有魚飲防尊有醪兒賢曲奉養末暮樂陶陶柰何百年期懽忻變號咷望見雙梧樹我每涕沾袍梧樹奚足悲迥躅於焉韜故贈江西省左丞諡文節汪公挽詞【有序】

公諱澤民字叔志號堪老眞逸以春秋登戊午進士第累官致仕禮部尙書歸宣城淮人闖境公倡鄕子弟保裏閈防城陷遂遇害越七年詔贈江西省左丞諡文節逢見大夫士每稱公性亷學尢愼許可嘗推官平江任法恕允獄多平反埀代題春帖云及當此日行李似來時迨今爲實錄再推信州太夫人道病公屝屨扶箯輿以行比至總管秦從龍謁謂曰今晚可就職脫太夫人不諱吾能率僚屬賻襚之不然喪誰與舉公曰匿親病而上官是遺親也遺親不孝覬官斂而私親是貨官也貨官不忠不敢惟命太守茍推仁湯藥是饋則母氏更生是望某拜徳侈矣秦靦而退太夫人卒服闋起知兗州文教大行僦廬問學者數十百人流民過其治勸義賑之能聞召待制翰林與修國史當時大臣有傳防奉金幣鞍馬求撰其勛功之碑者卒辭旣大臣罪謫傾朝服公先知陞國子司業集賢直學士尋告老云逢於公無半面雅荷不鄙夷嘗賜詩序竊愧蔑以報稱也姑述其槪系以挽詞

康貴神交梁鴻重懷賢古來知已遇詎在相摩肩仰惟文節公淸白忠孝全天禧光祿後五世衣冠綿讀書敬亭裏射防香案前半刺久鳳棲一麾遂鵬鶱宮壺酒賜縹太乙杖吹煙鬼泣修史筆門泊問字船疏廣忽引去傾都望如仙浼浼宛溪水畇畇溪上田鰕菜薦嘉豆鸎花照堂筵至正乙未間星狗光孛然首倡捍鄕井淮人竟扼咽侯伯竄艸間丁壯死墓邊執公義不屈子侄尙控拳詈言今顏杲勁气昔鄭畋臣素奏我皇褒贈著史編憶昔太平日髙名南斗懸忘我襪綫才贈我瓊琚篇陋鼎飾金鉉爨桐被朱弦防朴免售鄭駿骨期市燕空谷一蛾睂衣袖馥蘭荃思君限楚水日夕魚風顚靑燈耿漆室裋褐望杞天老成嗟已矣客淚雙迸泉再歌宋玉些黃鵠髙回旋

寄丘都事

曩僑西湖西遂識東家丘平生五經笥聲價千金裘借地營茅堂湫隘不容輈文犀水蒼佩無時顧巖幽畦蔬何靑靑一飯常苦畱推論當世事過許倜儻儔別經喪亂年廬墓兼百憂上馬卽擊賊恐貽孝子羞伏承從大軍烽火空三州生還總面望拜多白頭荒原露艸根舉鞭枯骨收捷聞詔東討朱夏行淸秋黃池正觀兵移戍浙上流觸輪避螳螂撼樹憐蜉蝣祭遵日雅歌道濟夜唱籌所在成相業正自出軍謀月落紅蒼莽熒惑光射牛白蛇橋長淮睥睨龍驤舟君懷靖四海且復掛吳鉤機務信有暇緘詩寄滄洲

寄李守道【有後引】

西湖有奇士少負不羈才酒外嗜八分席地畫靑苔妻憂缾儲罄虀甕【闕】開煮雪白石窩捫腹視三臺久安素貧賤惟恐富貴來風塵澒東南衣冠就衰隤慟哭嶽王墓北走燕昭臺平章造次見符檄隨所裁徵兵復三州疾如破山雷無辜起塗炭寸管萬牛回釋褐慕董生玉帛讓輿擡丈夫誓【闕】

良可哀時予客左丞逺愧鄒與枚禦冦書【闕】翩然返蒿萊籋云仰驊驑失道甘駑駘天風蕣花落離思浩江淮願言輟予想曠野多賢材

守道諱介石性爽邁【闕】

以書見省臣命艸符檄遂器重之授松江府提控案牘從守鎭江後鎭江失守以不屈辱而死煮雪虀甕白石窩皆其齋居室名

三貞篇寄納琳哈喇防政幕下僚友

梧西女陳氏顏色絕勝玉阿耶燈牕下古傳常暗讀義須嫁宦【作官】人麻枲心所足兵麾忽東指烽火蔓平陸魚鼈遭顚連雞狗同迫迎【作逐】猰防哆其口反噬機上肉母子泣相誓寧死不汝辱春輝黯門寒日照鬼錄皇天實鑑臨家廟爲慘肅【陳氏母曾宋直講確之七世孫女】髽婦【惠婦吳俱縣人一作里人】亦在難自判受命獨臂血濺賊袵賊嘆爲斂縮差差白刃間偉節驚耳目荒野雲雪暮緬想會深竹水流風悲鳴星迸萬羽鏃回首陷沒地何限委溝瀆大防行當來卹典具簡牘前湖百世祀【謂五代時烈女何氏】明妝儼車服從以雙素鸞配享疇敢黷孤蓬任漂轉余齒寄艸木倡玆三貞篇庶用矯浮俗

奉【闕】左丞觀射石幢門外

前徒驅幹旄後乘咽短簫君侯美裘帶白馬金轡揺道出石幢門春始轉柳條公堂俯平曠武士集英翹離立控角弓百步建錦標眼空熊渠虎臂落李廣雕登降禮數新賞罰號令饒忘歸迸寒星決拾迎鮮飈失鵠固自恥破的奚庸驕先王用觀徳今此樂賓僚龍勺暎彞尊玉帳【闕】

客卿忝末至屬賦軍中謡川澤魚上冰野煙尙蕭【闕】

詢幽隠聊以示逍遙民情自玆得無復慮三苗

送楊子明知事從觀孫元帥分制沿江州郡

寒日動大江鞍馬散滄洲漚光滅沒外迥見冰梁浮壯士無人色旗羽風飂飂楊君志弧矢笑被黑貂裘祭軷千仞岡掉鞅萬斛舟先聲掠淮甸遙制三邊州元帥統將權言責在軍謀一言闗興喪跬步分陽秋天地屬閉塞波伏蛟龍湫孤煙起天際薄暮靑轉幽百里靜雞犬豈但窮兵由雪貿薺麥生猶聞鑄戈矛頻年竭土壤經時委川溝行其所無事凋瘵或少瘳耀徳不觀兵當今第一籌君昔甚惻隠曲宥千俘囚歸裝輕於葉亷價重琳球敝邑薦臨多暇獲防遊鳳凰巢阿閣黃鵠直逺投菉竹霜實繁知止疇與侔蘆根短刺水鸒斯空啾啾顧予麋鹿姿蓬藋翳林丘行藏任本性道義期加修

雨坐梧溪精舍

靑梧陰四合長夏含秋淸及玆積雨晦【闕】水衣生別巷鶯聲歇香煙鵲尾橫【闕】溪上思千載一時並

夜坐

落日秋气昏回溪夜噴薄幽花欹露榭孤螢隕風閣衝襟謝煩歊廣簟生離索躧履望明河南天正飛鵲

繆孝子【有引】

孝子名倫字叔彞年甫冠博識能文本東平人侍父宦遊於杭至正十六年淮兵執其父將殺之倫哀號乞免弗聴傾家貲贖父命又弗聴乃自縛請以身代於是父見釋而殺倫前鄕貢進士樊浚言之予悲倫之志行不大顯也爲作琴操一首期聲傳無窮焉

父存兒死兮兒可再得父死兒存兮兒其天殛聴代父死全兒職於乎人心不泯兮亂有底極

葵蘭贈孫孝子彬【有引】

彬值揚州兵變負母而逃兒女散失頌者美其有慈烏之義而未及防犢之愛焉故予賦葵蘭一章

葵衞其根日月燭之蘭茁其芽雨露沃之兵變倉卒兮負親而逃山川險阻兮無乃親勞上天孔仁兮命也兒遭

義僧行

世降道淪喪盛事罕見之我歌義僧行蘄取國士知僧臻生夏浦俗號徐大師勇敢重意气赤手可獵麋張忠郭解流任俠不計貲臻願出門下致【一作效】死誓不移盜尋冦馬洲魚肉乎蒸黎元戎堅營壁大姓深溝池壯哉張父子分率脫項兒父擒子死難家不得斂屍臻聞切齒恨恨死不同時夜卽操斧刀奮身斫籓籬徑入牛宮內斧斷張縶維手殺盜六人力挽間道歸妻孥拜堂下金幣謝所私上公賜巾裳欲以好爵縻幡然掉臂辭還山弄摩尼方今國步艱中外罹瘡痍銅虎盡懸綬鐵馬誰搴旗嗟爾匹夫臻足張三軍威何不食君祿爲君靖淮夷收名魯仲連千載爲等期天秋黃葉脫日暮云馳歌詩節鼓吹用壯吾熊羆

壯士歌

明月皎皎白玉盤大星煌煌黃金丸壯士解甲投馬鞍蒺藜艸深衣夜寒劍頭飲血何時幹

義兵謡

春虹白冬艸碧八月黃河火雲赤將衣我衣更食我食望塵走馬當殺賊

寒機女辭

鴛鴦機滿東西捨雪繭繰來日相射世俗競染紅藍花妾心鐘愛金絲柘君王錦繡焚殿前天孫鳳梭蛛网懸織成雲霧制龍衮萬一薰香分禦筵

朱夫人【有序】

夫人諱元琇江陰知事朱道存之妻都漕萬戶費雄之女也至正十六年江陰亂夫人依其父居松江之上海未幾上海縣陷苗軍復縣大掠夫人驚遽出臥內時苗手刃以入將犯之夫人怒叱曰吾貴家女貴家婦夫君見勤王汝本官兵奚爲犯我投釵珥於地苗攫之去旣苗沓至索貲無有遂驅迫就道夫人揆不免乃攀堂楹厲聲曰吾義不辱苗狗忍辱我耶比遇害爪入楹木血沁於指哀哉始先君庫使解官歸裏逢適主於其家毎與盛宴輒缺然若不甘者知事言其故於夫人他日復宴夫人親爲別具饌命子文博文禮舁示逢曰此奉尊翁自是以爲常明年逢過其地嗟夫人之生也柔惠足以徳於人歿也貞烈足以表於世謹爲辭以弔之辭曰

靑薲花白浦水黃雲日黤慘風悲涼停轤西向三酹觴旂旌葆幢來混茫若有人兮凜如霜星流電馳惟【一作誰】可望微言夙習大洞章功成拔宅居帝鄕鵲河蟾竁肆翺翔笑援北斗挹酒漿帝曰欽哉無太康下爲叔世扶綱常進規退矩禮自防釵荊裙布今孟光尊姑養之植徳堂【朱氏堂名】堂階珠樹聯瑤芳明璫蒼佩森琳瑯撾鐘考鼓樂未央楚氛遮天耀天狼飄然歸寧父母傍正坐漆室憂葵傷官兵冦我加劍鋩昊天倚杵忽變桑身有濺血無回腸稽首再拜淚兩滂囅焉直上驂鸞凰【以下原闕】

殺君之餘春風紫燕停紫衢錦纒繡絡舞鷓鴣胡琴秦箏間吳歈酒面花影紅扶疎君樂滿座容顏舒再拜壽君明月珠願君世世金虎符縣籍無我甘樵漁

君家柳

君家柳萬株一色鵞黃酒龍鱗波暖裊翠煙飛花直渡江南天倉庚立曉燕穿午薄暮啄木聲丁然腹中螙蝕皮齧馬舊陰半減金城下長條短條屬行人猶有持斤睨之者秋來大地落葉鳴心憶陽春淚如瀉

趙氏雙珠辭

遊鯉山石髙孱顏遊鯉溪水淸洄灣中有峩峩靑結鬟望如春云不可攀壬辰仲冬冦蜂起乳臭將軍先披靡民人顚連社稷圯我固當爲貞白鬼後來【乙未年】小妹復被驅亦葬魚腹全其軀山髙水淸幾千載虹月夜貫雙驪珠夜深鮫宮屏機杼風吹艸寒髑髏語何由生長江沱間及見王雎鼓衣羽願回堯天行化日女子有家男有室地下甘心燈似漆

夜何長三疊寄周防政伯溫鄔僉院本初

夜何長日苦短夜長復寒日不暖深林大薄鶡鴠滿尾頳魴魚遊纂纂千年古鉄紫气纒赤帝當之白虵斷中朝老臣雙佩蒼憂心郁紆寢息忘鳳凰在笯驥服箱雪埋石棧冰河梁夜何長六龍回轡東扶桑

夜何長日苦短夜長復寒日不暖蒼梧九疑云思逺驚鴻亂落夫差苑漢家騎尉雙龍蒼酒酣起舞隘八荒疾風吹沙百艸霜玉缸朱火靑凝光夜何長帝車髙轉天中央

夜何長日苦短夜長復寒日不暖欃槍防旗燭云防樹樹梅花落羌管江南布衣雙髩蒼嵗闌獨立气慨慷衣冠禮樂制孔良路迢無由貢明堂夜何長啟明耿耿天東方

梁溪行贈嚴子魯防政

梁溪之陰太湖陽錫麓西下盤羊腸土俗鷙悍民鴟張負固不貢亂典常明公是時騎飛黃三尺白練揮冰霜西定汝穎南保杭復來觀兵周處鄕方將增陴深浚隍楚氛一夜掩斗芒奉頭鼠竄道相望獨有殉節臣姓楊【謂文載員外】明公退此招散亡昔我仇冦今顏行千百之眾尺寸畺日食蒲螺艸塞創戰十六月莫禦當誓欲手舉東南綱赤葉楓落鴻雁翔淮閫共戴吳天蒼金戈煌煌斾央央旋師城闕從鼓簧父老羅拜勸酒漿武惠厚徳宜爾昌龍衣封錦來尙方璽書錫命登巖廊吾君論功邁漢皇屬國肯負蘇中郎事業益大身益彊不忝異姓汾淮王

奉陪神保大王宴朱將軍第聞彈白翎雀引【有序】

白翎雀燕漠間鳥也初世皇命伶官石徳閭制白翎雀曲及進曰何其末有孤嫠怨悲之音石徳閭未之攺而已傳焉戊戌冬淮藩朱將軍宴大王於私第逢忝座末時夜雹霰交下眾賓相次執盞起爲王壽逢亦起王命左右鼓是曲且語制曲之始俾歌詠之逢謂纘事本實左氏所先故鋪陳興龍大略而不暇他及也

陰亙天雪欲作將軍西第夜張幕銅盤蠟光紅照灼四座傾聴白翎雀雀生烏桓朔部落大朴之气元磅礡地椒野穄極廣莫穹廬離離散駝駱黃羊蘆酒雜湩酪鷹狗畋獵代耕獲太王肇基不城郭靑春建宵罷柝聖澤滂沛蔓綿絡風淳俗龎法度約乾端坤倪露沖漠羽毛鱗介並飛躍庭祠嵗響咽管籥雄雌和鳴莫我樂帝皇赫然太陽若八表晃蕩氛盡卻前驅屈盧從緐弱睢盱嗢咿萬狀錯遂朝玉帛解組縛大明宮開夾花萼文監武衞盛材略蔥珩谷璧暎霜鍔五云防龍奏韶濩九苞鳳凰降寥廊徳音威儀匪予度萬姓拭目瞻阿閣軒轅伶倫兩冥寞八十年來事非昨優麀雜亂人道削咬哇哀淫頌聲鑠皇孫讓賢執鼓鐸巾羃鵲尾黃金杓殽烝體薦嚼復嚼巴渝舞隊驩回薄供奉革鞜衣狐狢銀箏載前酒載酌延秋門深魚守鑰緱山逺度吹笙鶴淮南昔者雞防藥千乘之國棄蹻方今羣雄自開拓拔刀把矟爭刺斫爲臣義同葵與藿將軍固合鞭先著蓮壺漏沈薇露涸枯梢號寒風隕籜百禽啁噍雹霰靃冰花亂防眞珠箔箔中呱呱情陡惡供奉砉爾停弦索吁嗟白翎將焉托有客淚下甘丘壑

奉陪杭右丞程禮部以文字文憲僉子貞魯縣丞道原宴周左丞伯溫館捨時聞河南李平章恢復中原

西湖館捨開新秋三峯倒影紫翠流白馬雕戈駐逵道金魚玉佩羅林丘二孤五老獨神往八公六逸同天遊時維小康況大比萬乘少紓東南憂如澠之酒官寺送風生酒波鱗甲動荔子漿凝赤露香鵞肪炙作黃冰凍歌袖頻燻婆律膏渇羌解奏防差鳳右丞閥閱霄漢逼諸叟文章臺閣重罘罳駸駸落日涼菱花蕸葉掩冉光驚飛先自有鳥鵲寡宿未必無鴛鴦堯封禹迹煙莽蒼宣髮固短憂心長側聞汴破濟欲下百姓亦望臨淮王山人厭亂喜莫量笑整冠帶爲舉觴醉後不登嚴武牀

惠孝子行【有序】

惠孝子名連字子及曾大父疇累遷寶章閣待制常徳知府致仕司農少卿卒翰林池聖夫銘其墓曰金玉其相表裏無僞槪可見矣子及受學於陸子方先生嘗述江革郗鑑二贊其贊江有曰兒力甚武母安勿怖兒身旣豫養不可窶前行弗獲後顧則逼我心欽欽卒與盜卽母兒一身安能異塗兒亡母亡將焉用俘其贊郗有曰民儉於食累累爲瘠推活君子職敬惟徳君不茍活念我二兒骨肉之恩生死共之弗防爾生胡後而死氏志弗獲全是口體士矜誦之後江陰亂挈母兪及諸甥姓間闗百罹避地吳下逢嘉其言行贈之以詩

吾邦有龍虎村中有宋朝司農惠公之曾孫司農三登巍科蚤選衞王婿兩作茂宰一出漢朱轓百年雲散金碧气衣冠禮樂八九存曾孫自號轣轆生又號蹇連子負材弗施甘與世相忤未嘗入城見州尊或逢誇毗徒掉臂決去如林日但讀書蓬蓽門講畫授弟子愉婉問淸溫堂前植橘堂後樹萱百畝之田五畝園徵夫道暍馬汗赤抱膝方看髙鳶騫優哉遊哉樂難諼柔兆涒灘嵗天狗闞丘樊達官大家驚潰奔水鮞陸防盡啗吞是時轣轆生悒僾膺屢捫非不能持梃刃佩猳肫靖鄕國淸札昏母年八袠罔極恩外甥在侍傍無援誓全古孝義坐使薄俗惇攜扶於野褰涉於亹冒霧露饑采虋妻孥臬兀兵火際亦解委曲奉壺飱天道昭著神佑防卒得命脫蟻聚並蜂屯蹇連子蓋嘗口撰江革郗鑑二贊累百言文焰炳若星斗繁聞諸人梟者褫魄示諸人獍者喪魂江郗名與埀乾坤乾坤蕩蕩敞帝閽我歌三反烏滿原春風一夜回孤根

題三馬圖

捲開三馬風雲起誰其畫者趙學士渥窪舊感驪龍精禹門曾浴桃花水並馳定是不契需合與周王八駿俱烏騅赤售非主千金之骨成泥土丈夫懷材莫愁佇

鶴招【有序】

予友曹炳氏畜雙鶴於皆春園露昕月夕巾烏紗被氅衣與之弄影接武林壑間若超出世物我相忘者數年辛丑秋一日雄嗒然悲鳴驚視之雌折足斃石﨑下心甚悼焉爲援華陽故事用黃幣瘞所居貞溪傍旣封其土屬逢賦鶴招志諸石

馬之死也埋敝帷鶴之化也招予辭啄靑田芝飲瑤池冠朱衣縞裳埀神仙中人受以羈日遨寥天鳳螭良苦未若歸來兮風塵軒囂波浪彌鶀鴈羅鸗弓繳悲主家天開林壑姿石矼魚影布防差露昕月夕苔莎滋引吭和嗚舞僛僛闗雎之樂不可支胡然孤雄怨仳離主亦爲爾意淒其帳燈灺香倭遲臨臯道士夢經時不信視此冡累累

嘆病駝

狂夫東遊乘白騾道路適遇病槖駝紫毛無復好容色肉鞍尙聳雙坡陀南人從來不夢此私怪目擊臨干戈泉渠元自控蕃落天苑畢竟連銀河吳郊楚甸水艸淺任重卻欲千斤過靑袍朝士爲起立茜防畨僧時撫摩熱風吹塵鼻出火積雨成潦瘡生窠牛防狗虱苦嘬血末由驅除知柰何頻年出師數百萬熊羆獅豹相奔波豈期獨後死溝壑餘光所及良已多老矣首帕短袴靴手持鞭防涕泗沱憶昔灤京避暑日气骨礧峞從鑾和沈沈金甕夾銅馬裊裊錦帶懸靈鼉服勞輦下借鬋刷屈迹澤畔甘蹉跎疇能推廣愛烏義沒齒仰飼公田禾

悼炎洲翠

炎洲翠美羽衣穿花掠藻鳴春暉讓王城頭燕分飛淮陰祠下梟相依梟不孝翠先死能言鸚鵡亦已矣吁嗟方郎【闕】起

兪丞獲印辭

己亥七月城錢塘四十萬夫翻汗漿九旬塵沙霾日黃幾夜艸上生輝光淩晨夫長賀得印壇紐瓛文玉澤潤官曹傳看連六郡丞名適同丞有分君不見侯王昔者親佩之功業弗建終棄遺城今百雉髙巍巍呻吟盡化爲歌詩時來更取左顧

烏啄啄唁無錫呂志學

烏啄啄行踽踽朝啼暮號反哺無所防龍在朝虎在邊孝子之心若荼苦天髙蒼蒼下厚土耳若無間目無覩虛檐雨懸燈火靑頭白生離夢中聚夢中聚今六霜明年作歌歌壽昌

張防政手植楡歌【有引】

楡本髙出羣木上會兵興山盡童曾孫守中去其半蔽以藂篠然生意委菀廊廟具固無恙逢一日獲防樹下旣醉歌之非但歌楡也感防政忠憤嘉守中孝敬云耳防政名瑄開海漕徵哇有大功於朝中當祖文龍都水監職得七品官隠居讀書尢善畫歌曰

春光堂前蘭阪側孤楡根固亭亭立翦截猶全大廈具培封敢忘前人徳至今龍蔥陰滿庭在昔昂藏枝百尺海窺黑水龍伯宮地瞰炎風哇國老槐並去天尺五披拂星辰長雷雨寶樹方圍錦絲障虯枝忽斷黃姑渚野雉由來是鴆媒樓船悔不將童女萬國帡幪歸帝業半頃苔基系民土玆辰客防鵷鷺羣麟趾公族皆能文蒓邊膾落鑾刀雪花下酒灩紅矼云【地有躡虹矼】新煙迢遞近臣火余景低徊西晻曛興酣墨汁飲一斗弗嗔書涴羊欣裙

謝沈奐有章素段【有引】

奐檇李人大父烈字秋田明尙書善琴大徳間由郡學錄累遷常州推官所在著美績奐乞逢志其墓而銘曰有學有文有社有民出際盛明考終厥身子孫繩繩天厚孔仁維秀之鄙維泖之滣徳不稱位何百十人公位通顯公徳雅馴我作銘詩過者惟寅旣持謝素云官段上存宗師吳全節題封蓋文宗所賜分遺大父者也至是逢貤壽女兄張婦復歌詩謝奐

黃姑舊織機中段題封進入通明殿石硤平鋪月下冰銀潢倒瀉天邊練上卿適侍玉皇案賜歸仙界訶雷電法曹得之三世藏未嘗涴防時爭羨山人近宴采藻亭奐也求撰墓碣銘蠨蛸蛜蝛滿秋思篋笥出此驚爽靈碧桃色染東極露白虹影貫長庚星吳都繭絲紓皓彩漢苑蕓艸畱余馨云聯朶朶不斷腳怳惚駢飛萬淫雀方空吹綸何足數賨幪火毳宜髙閣用裁朝服佩魚用制道氅騎鸞鶴以予貧賤合鯨捲多爾孝敬難馬卻女兄日誦大洞文十年著破霜裙到家貤壽非矯譽所貴來自先帝君風塵盡室幸茍活江海故交能致勤興至援筆報萬一或者盛事相傳聞

華韡堂

邵棠大父遭兵驅髫稚北行形影孤湩飲肉食調狗馬白晝快樂夜憂虞曾冰塞磧際艸莽行揺飛鳴嗟雪姑遙知親老兄侍側贖子購弟金不惜卅年目斷苦煙霧一日書【闕】返鄕國殺雞上冢木已拱對花吹塤春盛昔棠也與棣永孝思華韡堂開胥浦湄亂離復見田氏樂急難無愧周公詩今者魯衞政教衰有甚煮豆然萁時願保嘉樹長華滋雪姑並巢連理枝

同曹傳幼巖承平文允宿張會嘉西齋

鄕中三人淸似鶴異縣相逢宿茅屋疏金波地流月連榻翠寒霜入竹一人袖攜詩一束同有女兄身亦獨一人舉室葬魚腹不欲云云淚盈掬長松樹倒哭杜鵑揺揺寸艸春風前春風尙許艸報答過江上冢知何年過江上冢待兵戢登堂互拜親無及亂離孝友莫我期雲霄事業須汝立東家枇杷花滿林逺山秀列九靑簪甕頭濁酒蛆浮白天外徵書鶴送音

黃道婆祠【有序】

黃道婆松之烏涇人少淪落厓州元貞間始遇海舶以歸躬紡木綿花織厓州被自給教他姓婦不少倦未幾被更烏涇名天下仰食者千餘家及卒鄕長者趙如珪爲立祠香火庵後兵廢至正壬寅張君守中遷祠於其祖都水公神道南隙地俾復祀享且徵逢詩傳將來辭曰

前聞黃四娘後稱宋五嫂道婆異流輩不肯厓州老厓州布被五色繅組霧紃云粲花艸片帆鯨海得風歸千柚烏涇奪天造天孫漫司巧僅解制牛衣鄒母眞乃賢訓兒諭斷機道婆遺愛在桑梓道婆有志覆赤子荒哉唐萬乘君終靦長衾共昆弟趙翁立祠兵久燬張君慨然繼絕祀我歌落葉秋聲裏薄功厚饗當愧死

長樂未央玉璽歌爲秦景容總管賦

赤龍銜日照赤子白蛇橫斃烏騅死東風吹冷咸陽灰長樂未央連闕起昆吾寶刃截瓊肪陰文小篆云漢章盤螭作紐徑二寸歷嵗四百傳天王黃星孛明銅爵舞銅仙淚泣如絲雨盜將神器竟不歸璽亦漂淪頻易主使君購得心良苦君不見丰城有劍气上衝米船也貫滄江虹陋歌先附蘇卿鴻

題余道本所藏大父元善號竹所捲【有序】

元善諱有慶本韶人十二世祖靖仕宋諡曰襄有七世孫哲通判嘉興幼子升贅華亭朱氏遂占華亭籍又五世至元善讀書慕義粟補司徵官旣不樂仕以隠徳終蚤嵗提刑陵陽牟瓛雅重之後浙憲使薊丘張云鵬宣州推官浦城楊載鄕貢進士江陰陸庸四明陳沅咸交焉題志具在子允中繼歿竹所亦廢爲煙墟露莽道本惇儒行情有不勝言者屬予序卷末且徵詩云

丹霜羽人粹且溫系出慶曆名臣門戚然袖出竹所捲前輩畱題今具存竹所當時棄官日箖箊气深密大中參差鳳葉鳴小宜扶老鳩爲匹嘉魚有羮尊有醑何者是賓何者主一碧寒光谷水潭萬玉秋聲石牕雨喪亂相尋廿載間斬竿采箭不曾閒花羅珍防陀尼錦月朗天空飛佩還

敬題汪氏天馬圖

世皇勃起燕雲開网羅六合搜英材許公劉公駕萬乘奔走扈從皆龍騋流傳駿骨八十載始見拂郎天馬來天馬來光昭回卻追電殿奔雷周圖掲贊漫汗九垓星房元精降恢臺鐘毓水徳眞休哉金溝柳拂靑毰毸弄影路寢鳴義臺今或以之靖氛埃三衞七校紛後陪芻豆莫漫肥駑駘芻豆莫漫肥駑駘

嵗星漸髙贈王伯純進士

嵗星漸髙辰星光鎭星不動天中央熒惑退舍太白斂晝芒南斗尙爾云微茫有美一人被褐裳思君思鄕埀十霜馺婆駘蕩气郁蒼王屋石室岌相望願陪先驅弧四張嵗星輔日照八極還種祭田汾水陽

喜聞整飭臺綱詔至是日雷雨因感時事寄何憲幕

幾年十月百蟄驚今年二月雷發聲陽和一气轉大地忽忽艸木回勾萌白頭傴僂賀新雨惟恐天威咫尺收砯訇綱常錯亂雅道壞誰本王度加修明何物梟獍徒遂害烏鳥情【謂盜殺越守臣格埒克固實】烏鳥昔日辭桂枝集枳荊超遷柏樹朝陽鳴啾啾眾黃口寒喣饑飫賴生成風翻橧巢銜枯復經營其雛寖長大不但反哺報所誠梟刳腦獍磔腹嗚呼烏鳥卒存孝令名我有三尺蒼龍精亦欲爲帝擊不義除不平況君揚翹舒英如鳳翔九仞如玉價連城君奚不進臺中評令人思之涕泗橫蘇堤柳靑驄轡輕暖紅花霧撲野鸎黃縢官酒瀉山緑而乃醉踏湖上晴碧雲裔裔東南徵

題紅女二圖

春閨寂寂春漏長美人梭度金鴛鴦緑云蔽地柳陰合紅露撲簾花气香遊蜂釀蜜燕將乳準儗郎來裁白薴衣成稱體復稱心不惜尊前爲歌舞

疎星不流孤月耿銀河散落霜花影翡翠巢虛小閣寒蝦蟇更斷重門靜沈水微煙戀舊燻停鍼欲繡錦回文郎作長安一輪日妾化巫山一朶云

防鴻亭詩【有引】

逢早遊金陵臺臣有以茂才異等薦以病辭浙西分憲繼以晦迹丘園薦不報兵興大府辟佐戎行又以材不勝任辭客公侯間俟回鄕裏而又不可得避地靑龍江上扁亭曰防鴻非敢自廣姑志所存詩曰

冥冥飛鴻八荒一宇三光並明周視下土下土之人徒敝罔罟鴻飛防防萬里一息與造物遊邈見其迹防莊大鵬闕掩溟北彼啄者烏彼唼者鳬彼甘區區梁藻是圖鳳凰來儀斯徳之符山有灌木木有深枝無枝無巢鴻生連蹄鴻生連蹄天其汝爲天其汝爲而我無造作亭名鴻是則是效惟效伊何髙舉逺蹈

小艸軒詩【有引】

或者病予鴻亭因別辟一室名曰小艸復賦四言一首

茁彼小艸於山之岑漑以流泉防以嘉林雪霜相尋雨露亦深根癈旣固緑葉靡歇沅芷灃蘭同是芳烈伊人王孫斯曾傷別不曰逺志奚小名之在山莫尊出山莫卑卑以自牧君子謙爲天地沍寒朔風孔棘眾就枯落蒼蒼其色色焉蒼蒼不回厥徳春陽潛復勾萌蹶張長養泰和衣被景光子忍佩之爰樹之堂爰樹之堂爰獻之國忠君敬親匪頌維則則之維何小心翼翼

送貢泰父尙書整治福建鹽法

雷雨從天起涸鱗吳刀光彩照南閩不惟鹽議張林得況乃邊籌杜預親穴渡尾閭偏少瘴星分喉舌早移春靑煙亭竈鄰蛟室赤汗丁夫類鬼薪寛減一分存艸奏貢聯諸物上楓宸乘驄使者交遊數豺虎何由感化馴

寄柏希顏憲僉

春申山上駐旌旗千騎中間識漢儀【公嘗以常州同知總兵江陰】嚴警正當傳箭日淸談曾到結繩時車前軾畫熊羆象柱後冠存獬廌姿枤杜葉靑陳燕饗甘棠陰合被歌詩法星一夜臨丹極爽气崇朝轉赤墀遂奉綸音司奏劾再持使節寄安危霜飛五月無朱夏天入三吳有釣絲蒼莽城池余燕麥渺茫煙水接鳬茈民生轉徙家何在道殣相望命若遺河內便宜須汲黯宮中直諫憶辛毗邇聞行部收殊迹不忘斯文忝故知七載兵興無限事願趨鈴閣共論思

趙仲穆待制

【闕】

故王孫暇日湖山接討論萬雉金城猶繞汴六龍雲气總歸元士林冠蓋交中國黃閣絲綸萃一門緒業逺宗虞祕監風流曾似馬文園歌殘白紵花圍席書罷烏絲月滿軒回首風塵重懷想爾家余澤在乾坤

題息齋李公墨竹【有引】

公爲婺州路同知時先君獲會於杭深防友重嘗作風晴雨嫩四竹以贈其嫩竹中一古樹尢蒼潤秀特因指謂曰此類若英妙中气榦耳先君每感其言倐已四十餘年矣兵後展玩爲之惘然敬述四韻

東南文物萃時康先子曾瞻太白光湖上薰風歌緑水袖中霖雨作篬筤零陵自冷湘君淚淇澳詩存衞武章猶有佳人在空谷天寒愁思碧雲長

寄買靜安靳利安二樞幕

宥府分兵建羽林芙蓉帷幄靜沈沈風塵地迥陰靈泣霜月城髙紫气臨一飯不忘當世事百年誰識逺臣心別來豈但懷思切臥聴闗河過鴈音

送省架閣張彥升使淮府慶宴還省兼簡張夢祥樞椽

江南江北地全歸弧矢星明燧火稀丞相天寒靑建幕使臣春日繡爲衣殽烝體薦殊恩禮金券丹書煥徳輝好約鄒陽同倚馬梁園醉賦雪花飛

陪宴周伯溫左丞劉君楚侍郎是日席上出汝瓷鴨鑪焚香因賦以簡二公

堂啟蕓暉宴相君鷓斑鸚緑鬭淸芬一絲欲染花間露五色微生日下云袖惹氤氳思漢閣詔頒綸綍儗皇墳【時劉開詔吳中】東吳二月無塵事看劍攤書任酒醺

簡鄔同僉

南粵稱臣陸賈勞漢廷何愛璽書褒恩波遂與三吳濶爽气眞連北斗髙鸎囀羽林交杕杜馬閒沙苑暗葡萄天心厭亂民懷徳未說闗河恃虎牢

送觀河道員外祠南鎭使淮府還京二首

親奉天香祀會稽黃封玉檢爛金泥地同南嶽臨朱鳥祠俯名藩異碧雞三秀乘春沾雨露五云披曉見端倪好祈神化資神武縹緲前旌舉白霓

南鎭春回艸木靑溪毛猶帶舊時馨黃塵荏苒民誰賴黑海滄茫使有星爲愛寶書探禹穴豈揮淸淚向秦庭萬艘轉餉成山道想見風雲護百靈

送王季徳主事祠南鎭還京

干羽春明玉扆閒皇華躬遣祀稽山蓬萊雲霧隨封檢敷落仙曹降佩環宣室舊承前席問樓船今駕海濤還東南父老憂時切落日扶藜得重攀

送曹徳基尙書督海運還京

公府頻年集大勲使傳天語勞憂勤大官酒注芙蓉露上使衣開錦繡雲舶趠風淸通瀚海招揺光澹靜妖氛還朝【闕】道扶王室首奏何人防冠軍

吳江第四橋阻風

虹梁雪灘光滅明風著岸脇冰鱗生空郵天晚亂木葉太湖日寒多雁聲馬周鬥酒足自慰防扁舟有餘淸囊中靑錢不滿百聊買小鮮來就烹

風雨獨坐

先生閉戶坐連朝春雨破塊風鳴條九峯三泖野陰合五城十樓云思遙蝸牛戴角上金井蝦虎成羣迎白潮桃花底事苦爛漫幸有尊酒慰無聊

秋感六首

吳門葉落季鷹船朔野霜橫白雁天三楚樓臺餘夢澤兩京形勢自甘泉采云帳幄冷風滿瓊樹花枝璧月圓本是宣光中興日腐儒長夜泣遺編

紛紛攘攘厭黃巾妖血徒膏艸野塵馬化一龍猶王晉楚存三戶未亡秦颶風天靜浮靑海朔漠山髙直紫宸莫爲鬼方勞外伐檿弧箕服最愁人

豆苗蔓未應稀菇米蒓絲積漸肥南極有星天半隠東維無地海全歸連城不換相如璧百結何妨子夏衣回首故山荊棘外幾年空翠鎖煙霏

苕花薲葉繞林扉獨立蒼寒見紫微夜久長庚隨月上天淸髙烏帶霜飛東南吳會三江入百二秦封六國歸烈士暮年心未巳無言思解白登圍

南越東吳帶楚臯頻年醉眼送飛毛滄洲露白蒹葭滿甲第秋聲蟋蟀髙九日天涯桑落酒三軍城上柘黃袍試觀漢後詩人作獨覺遺風屬阮陶

鯪魚風息淨江波軋軋機絲響薜蘿華發道途秋日短曠懷樓閣暮陰多浮查受宿炎洲翠細艸從眠墨沼鵝心自隠憂身自逸幾時天馬渡滹沱

聞鐘

苜蓿胡桃霜露濃衣冠文物嘆塵容皇天老去非無姓眾水東朝自有宗荊楚舊煩殷後代越陀新拜漢官封狂夫待旦心良苦喜聴寒山半夜鐘

奉謝嚴子魯左丞枉顧

畫省春閒退自公艸堂枉駕走鄰童兩川使節瞻嚴武五郡民心憶竇融【其祖武惠公以山東五十四州歸附】簪履百年門客盛詩書今日野人同髙秋儗踐論邊約絳蠟光揺虎帳風

寄倪元鎭

笠澤雨晴煙霧除放船適逢倪隠居黃河泰華意气若金薤琳瑯書畫如露浮篛葉熟春酒水落桃花炊鱖魚莫嫌忘形禮法外難得合並憂患余

題包旂彥招管溪別業

夷吾溪上艸堂成江月浦風相與淸蒼苔白石瑯玕長積水疎簾翡翠鳴鮫女賣綃新識主家人舉案笑呼卿膝前況有兒如玉收拾餘金鑄短檠

送葛素住持普福宮

海虞山色秀屛開紫气丹光湧玉臺父老舊瞻雙鳳下神仙今跨五羊來緑林烽火沈虛壁蔓艸春風轉上臺聞有子規棲未穏長松【闕】

簡林叔大都事

省闈無事日盤桓猶是中朝供奉官半臂縹綾披月下三神琬【一作珠】闕望云端茳蘺艸變鯨波落苜蓿花開鴈塞寒因話朔南聲教在一回相對客懷寛

贈呂醫師【有後序】

橘花開處杏陰靑百艸吹香覺地靈貧士願畱賖藥券故人思續衞生經霜玉臼晴猶濕華月丹房夜不扃張敍苦吟仍病肺好和熊膽防修齡

敍字彥倫吾鄕黃田人也家甚貧日往返十里從予讀尙書鄕之大夫士咸愛其才志篤敏將進乎學予獨懼其神气不充久而殆病也未幾果病予深憂之遂用宋淸故事具券卽醫師呂如心氏如心曰吾道本乎施濟竊計淸所獲特市道之雄耳奚券爲哉且夫人之常情孰不願賢而利達富而壽考幸生而賢賢而苦貧貧而苦病病而不能藥我是何心哉遂反其券命日服藥一褁至數十褁而愈愈之日予詩之而復序之蓋所以旌如心之徳而爲彥倫慶也酬夏仲寶府判包徳文提學徳【闕】縣尹

春日頻承鄕裏書鴻山別業【闕】

不異王官谷

馬幣曾過【闕】

難數移居

使還爲報諸先【闕】

尺餘

簡趙茂叔山長

木槿花開落日邊感時興嘆撫遺編何蕃仁勇眞難及江總才名不大傳【闕】舊通秦道路柴桑猶屬晉山川嗟予鞅掌風塵世頭白終師魯仲連

簡張光弼員外

瘦馬羸童退食遲倒衣相見卽相知風流不減張京兆心迹無慚柳士師枕上燕鸎鳴曙日道傍花絮遊絲天機人事觀都徧笑約西山賸采芝

簡陳韋羌員外

幕府深嚴午漏遲簟文簾影碧防差總傳白馬陳從事毎念靑袍杜拾遺大地風塵憂未解扁舟江海去無期涼天鴈叫芙蓉發許奏軍中鼓吹辭

陪淮南僚友泛舟吳江城下

波伏魚龍夜不驚菱花千頃湛虛明吳儂似怪靑絲馬漢月重臨白帝城世說竇融功第一獨憐阮籍醉平生樓船簫鼓中流發喜及東南早罷兵

送何憲幕北上

千里妖氛百戰空送君先謁建章宮吳牛漫喘雲閒月天馬終依冀北風仙掌向秋淸露滿銀潢流派大河通至尊宵旰仍多闕臺諫何由得數公

送毛道赴內【闕】兼簡任子羽憲幕

越王臺端驄馬靑憲郎一鶚上靑二儀開闔車書正中夏淸寧艸木醒都邑載瞻春有象東南私喜客無星鄕人邂逅詢消息十載鵑啼少脊令

憶程禮部宇文憲僉二先輩

憶陪淸宴嫩涼天南北雙峯幾杖前文行並優耆舊傳笑談曾及汶陽田髙風鴻鵠歸三島明月蘭苕在一川私嘆衣冠就淪落東南誰【闕】

年

送薛鶴齋眞人代祀天妃還京

蓬萊宮裏上卿班代祀天妃隔嵗還日繞五文皆禦气海浮一發是成山風霆夜防龍鸞節雲霧朝披玉雪顏聖渥旣隆化盛轉輸應盡入秦闗

龍江齋居簡許怡軒江城南王至訥瞿間野王晚翠

投閒田野罷從軍孟夏齋居樂可云銅滴水寒蘭葉露緗簾風颺柳花雲門生載酒還多酌道士籠鵝或一羣近種黃精三百本秋髙分寄許徵君

鸎粟花開蠶豆肥梓梧陰合乳禽飛一庭生意何曾歇四月靑春不見歸只爲身閒家有此尙論心壯事多違鄰翁也道山人樂顚倒烏巾鶴氅衣

題松隠庵

【闕】名泉瀉玉虹九龍分繞梵王宮雨餘淸气來天上風【闕】鳴聲落座中松葉晝昬山欲合藤花雪白徑微通老僧【闕】我君親念一卷瑯函答太空

畱別陸芳潤張孟膚田仲耘王孟翼

楓葉殷紅枳實肥蘋風蕭颯芰荷衣自甘許汜求田去不儗劉蕡下第歸日落大荒猿夜哭天含積水鶴雲飛諸君有待乘槎使直犯星河織女機

故湖口縣主簿蔡君挽詞【有序】

君名徳榮字景華揚州人也至正十五年從淮南省臣出徵累勞授將仕佐郎湖口縣主簿明年春三月揚失守將扈鎭南王北奔【闕】執之【闕】將命以官力辭【闕】羈縻於吳卒君之子平江錄【闕】徹友於予一日泣拜曰徹先君家素饒好濟賢士之貧者卒不望報好飲酒客或沈湎廢禮亦不之退鄕裏用是稱長者然不幸遭亂死尙幸節不失徹【闕】

忝斗【闕】祿爲老母養實先君遺靈是祐【闕】

地下惟先生埀一言而顯白於世則幽潛之【闕】徹之至願也予嘉徹孝乃敍而詩之詩曰

不識中郎裔咸稱長者風淥尊容潦倒金帑濟途窮楊柳平山外瓊花后土中亂離霑一命慷慨抱孤忠驥子飄零隔荊釵患難同劍虹衝夜斗書帛斷春鴻命也貧甘節天其夢吉終山人追作誄應感九泉通

題僧教求傳先世姚氏遺事【有序】

嘉定姚舜元字景瑞少拳勇以武功授宋保義郎平江府東南副將守吳淞徳祐攺元爲元至元十二年其冬王師下平江君邑大族民樂肺腑有弟舜賓子應龍興龍應龍登咸淳間第太學上捨相感舊曰國家厚澤在人大本未去收合散亡應內援外事可濟也未幾王師偏將東狥莫敢犯境十二月十六日會【闕】

塞襲兵卒至咸死之上捨子復明易侍讀學

士北庭【闕】公最友善嘗敍其詩集今靈隠書記僧祖教復之中子於【闕】爲曾孫謁予以遺烈告予謂其先爲臣能忠死爲弟能義死爲子能孝死忠義孝萃於一門而可使之無傳乎教泣載拜曰願有傳也乃述其槪系以詩詩曰

賈勇收餘燼驚心壓大兵蚍蜉曾少援葵藿本同誠尺伍開符籍孤虛識陣營靑烽【闕】入望銅斗夜傳聲朔吹刀如【闕】南【闕】蓋未傾小臣甘效死間气忍偸生江洶濤沙合星流霧瘴橫一門忠孝行【闕】尙含情

題邵氏家譜【有引】

邵自康公至東陵侯平凡五十世又八世至東漢左中郎馴召始加邑又【闕】十世至唐名旺者爲蒙源府君從睦州遷居淳安之諌村支派【闕】蕃衍宋有吳越邵子孫以先世唐尙書左僕射【闕】直刺史若防州思括滑州行封歙州裕期湖州葉丹徒尉符並州刺史彊右武衞兵曹肅防稽令顒濮州刺史儒官誥詣有司帖授衣冠戶時開寶八年又十三世名桂子爲宋處州教授有別業在華亭處州孫亨貞出示族譜逢敬題是詩

宋日衣冠戶唐朝徳澤門變遷支派異貧賤典刑存盛靑雲合棠髙玉露繁蜜房蜂祝子香壘燕生孫誥護先王勅車畱太守轓一家天與貴百世海涵恩嵗有團�樂春多語笑溫齒非論犬馬祭每課羔豚服任緦麻盡心期禮義惇國風詩在魯山脈气朝昆伊呂曾爲匹朱陳近結昏公侯必復始尙憶諫名村

和宋理問見貽韻

風雨懷賢夕東南厭亂時湖翻波自洶天聳聴還卑倦塌鷹鸇翼紛張蜃鱷頤終童繻早棄直使斧先持晁錯兵三防陳平計六奇金銜龍口劍淸絡馬頭絲艸接春程濶花穿午漏遲明珠還甓社白獲符離方物通諸貢民生免百罹偶存丘壑想遂保棟梁姿寵利從爭敚才名任詆嗤由來【闕】

後兩【闕】迹異商歌綺功收蜀將維武經閒虎【闕】

臥犀毗【闕】日猗玗洞明年赤玉墀五云瞻繚繞湛露挹華滋車笠盟誰望煙霞疾我私紫垣星北極茅屋地西枝嗜【闕】元【闕】

退子綦鄕山瞰蓬海黃髮候安期

謝【闕】院使枉顧

漢節驅前隊吳【闕】夾【闕】肯來【闕】白屋迥異過髙軒葛亮煩三顧鬷明契一言君王憂社稷臣子瘁藩垣碣石深淪海黃河不攺源日知陳俎豆夜想屬櫜鞬客忝遊從數家承禮義惇風流賢謝傅【闕】大鄙公孫鈴響花連閣舟橫柳暎門春來足淸暇誰與防云騫

送兵部使賈彥彬北還二首【有引】

彥彬名文質晉寧人嘗以都水監奏差押兵部馬赴安丰還次全椒遇亂幸不死側身艸野凡數年始獲奔浙省省臣嘉其鋪馬聖防在上之中書逢勞以詩云

天上小行人全椒犯敵塵九年君入望萬死鬼爲鄰星轉蒼龍近船歸防鷁新殊恩酬苦節悲喜集玆辰使臣全璧返行色澹婁臯毛落蘇卿節綈寒範叔袍柴桑空月冷桐柏尙烽髙有問徵東策天兵勿自鏖

哭沈先生【有序】

先生諱防字伯亨西秦人從子方陸公學旣侍父官於潛因遊天目山作記累千言復唱古詩百韻一時坐客咸斂衽謂才足追配海粟馮公之賦時年十九耳平生明春秋尙書淹貫子史百氏學气節踔厲累應試不中拓落江淮間二十年日寄傲於酒貴富人莫能下後江陰亂偕友趙幹宗往依馬洲鉅室未幾亂兵執先生索鉅室主卒不言遂與趙遇害哀哉逢避地遐命兒掖錄先君庫使行狀妣李氏傳感先生大手筆足以發揮潛徳嗟先生不幸死而言行之懿則非逢所能述也姑哭以詩

三楚皆兵祲中洲自樂郊不虞烏啄屋竟作燕焚巢气節摧彊敵文章哭故交家山限天塹瞻拜奠蘭肴

寄汪用敬劉彥肅二憲郎

太尉新開府諸曹舊直臺節毛通萬乘旗羽拂三臺路繞靑州出烽從赤壁來英雄滿麾下防贊屬奇才

題堅上人石林圖

石林禪隠地萬木擁巖磝風露蒼寒濶雲霞玉气髙采花猿放供銜果鹿忘勞亦有淸吟客時同步紫鼇

何禮部國器畱晚酌得飛字

晚酌尙書第杯光照客衣錦箋魚並躍銀燭鳳交飛疎樹風涼進幽蘭露气微喜聞謙退語不減在郊扉

贈多阿克進士

分攜十六載兵後見殊鄕道在衣從短時來面覺方苑花鶯囀日邊艸鴈啼霜出處闗文運燈前且盡觴

贈王菊鄰

白露秋香外君家若个邊神交陶靖節地主傅延年采對蒲城酒餐同橘井泉宗人有王翰行詠卜鄰篇

寄邁善卿憲幕時總戎越中

憶同沙進士訪我大江濆座酌烏程酒篇連賈董文瓊林依日月禹穴會風雲極目窮南紀書生將一軍貢玩齋尙書邀往西山觀程以文員外葬地值雨作

旌棨澹秋色衣沾疎雨涼身忘侍從貴義急故人喪地隠牛眠穴山回鳳舞岡河幹先墓表百世耿相望

哭信州總管靳公二首【有引】

公諱仁字利安弟二人義字【闕】宜太平路總管守節死贈河南省左丞智字士達浙憲知事卒並有材徳

世重憐才義人趨讓風鯉庭承孝友鶴髮佩公忠日月迂花萼嵩邙隔桂藂一門三采鳳無愧薛河東令弟皆知己巖廊兩薦名乾坤離亂日金石死生情牛渚孤忠耿烏臺爽气平髙天鴻雁合好在洛陽城

題虎樹亭【有引】

趙宋聰禪師住華亭【闕】時有二虎噬人師降伏之命名曰大靑小靑師卒虎亦死弟子瘞之塔傍逾年生銀杏樹二今尙存主僧隠公辟亭樹間扁曰虎樹徵逢題是詩

舟泊東西客詩招大小靑山髙白月墮艸偃黑風腥植物鐘英爽精藍被寵靈涼陰愼翦伐畱防石函經

澱湖舟中懷謝府倅履庵

月破山河影天埀霧露陰西風寒不競東井夜空臨獨櫂滄波濶疎燈落木深無官防民隠思爾細論心

寄衡良佐禦史

昔忝左丞客屢陪賢佐遊論兵雪驛夜觀稼石門秋大器已驄馬不才還敝裘天風動書劍思載剡溪舟

寄南臺經歷察士安

傾蓋庾冰宅歌黃歇山鹿麋任野性鵷鷺老朝班窆石亂雲裏研池修竹間遙知艸奏暇遊馬夜深還

登吳山三茅觀訪貢尙書畱宿口號

湖光湧殿壁石黛長巖根【闕】誰騎虎披衣客聴猿天經南海濶斗輔北辰尊竟夕【闕】座漙漙竹露繁

同楊鉄厓雨坐

野濶大溪橫苔梁翠碧【闕】

終日坐微雨四檐聲鑪裛庭花气衣含水木淸何常【闕】

同上錦官城

謝王季野馬東臯【闕】枉顧

白馬揺雙轡靑童扣獨【闕】云火日心在薜蘿衣本爲吹笙過無因待鶴歸秋齋帶【闕】淸坐莫相違

寄烏延子忠亷使

詔開神策府星麗【闕】微垣【闕】深秋正湖波舊日翻鷹蒼拳玉立驥伏志云騫亦有【闕】

三年望帝閽

贈章彰徳吉父

致仕章彰徳雲間負重名義田春雉雊書閣夜燈明諸舊依妻子孤臣【謂楊乘員外】寄死生黃金日圍帶躬導板輿行

寄魯道源提學

謝病儒臺客從來結友【闕】官辭板授弟子賴經明孔座尊常緑雷津劍合鳴嘉魚厭客邸只少各歸畊

簡黃心之同知

夜宿松陵館湖開一鏡星蛟潭積水黑蟹屋亂燈靑漂泊身埀老疎慵酒復醒慙君在官守憑軾慰零丁題謝疊山先生所撰髙士薛君墓志銘後有【序】

君名伯英字俊夫號秋潭靑溪儒家子也學老子於龍虎山理宗朝以術排潮復驅旱魃咸有徵召見復古殿甚異之事父母孝友於兄弟上淸宮有古琴善琴者以爲東南奇寶流落塵人家四十年君見曰此山中舊物人所共珍何忍使同俗物乎謀厥弟空囊中得錢千緡贖歸與其徒共之有弟爲遊士累貪吏因羅織之勢窮矣君盡力以救不足則率兄弟爲士農者傾常產以脫急難謝先生曰以君志誼措爲天下用豈肯聴祖宗神州赤縣淪沒百三十年而不歸乎豈肯視生靈怨愁國步顚危而不出一策拯救乎韓退之見當世無偉才朝廷無忠臣義士遂疑忠信材徳之民迷溺於佛老之教而不出一得廖道士驚喜如見異人吾嘗恨不見廖道士者矣惜吾生同郡而不及與之言也其推重若此君咸淳六年卒族曾孫毅夫以詩請敬題四韻

野服辭天子山居味道眞力能歸舊物義不外彞倫雨恊雲霓望潮回白馬神仙風髙百世讜論感孤臣

寄黃仲瑱山長

三度貢春官中年樂考槃韋編百氏易緇布古時冠云漢星疎曉江淮月落寒髙堂枕泖曲獨遺子孫安

題張明敍安然堂

嘉遁張君子安然扁野堂一身離寵辱六鑿罷搶攘對酒鶯來下看書筍過長靑山忘賓主白髮任行藏避地養疾寄謝吳桂隠張淸逺黃璟和張柳莊

落日愁無那䢐冬病不斟杖藜疎木下藥火閉門深琴歇陽春曲書親夜气箴朋遊數餽問益見子輿心

題謝縣丞季初玩竹軒

明府深居竹淇川不啻過虛心待物久素節守官多雪影魚竿瘦春聲鳳律和更栽花滿縣相暎澱湖波

題余寅景晨雨繻亭

孝子亭何處簳山蒼翠陰檐花中夜滴墓木百年心蠁通逺神龍澤物深焚香肅冠佩謦欬有遺音

過姚孟麟元鱧佘山溪堂

堂依佘北澗泥滓淨毫纖空翠潤侵幌水衣光動簾燕毛情每洽薦鮪味時兼一酌佳兄弟家興讓與亷

過馬天章水村居

嘉興馬錄判歸築水村居土銼長腰米羮巨口魚靑衫沾露薄華發向秋疎尙爾丹心壯無時去玉除

題謝頤素一勺軒

一勺源頭水當軒晝夜渟鑑心塵弗昧育徳藻同馨玉匣開天象冰壺泄地靈山人研池渇分得小龍腥題唐子雄照磨博雅堂秦景容郎中爲序

博雅堂髙辟君應慕古初交龍座右鼎科鬥架頭書性朴時多忤居深迹自疎少遊大手筆不啻重瓊琚

登朱聴孟律海月樓

樓居延海月入訝小冰壺平地流銀漢中天倒白楡蟾秋並浴蚌鮚夜相濡只尺驪龍睡無心摘頷珠哭成元章【諱廷珪與丁仲容先後日生李坦之張仲舉咸至交好有詩倡和】

淮海成遺逸詩吟字字精每稱盧八米堪敵李長城虹日銜云赤霜風落木淸訃聞張祭酒涕淚想沾纓名後登龍李生同化鶴丁防花頻后土褁茗或中世事余黃石朋遊半列星何人諡貞曜永爲賁泉扃

近故二首

近故儒林老於予起嘆嗟淸秋書柿葉落日賦桃花碑碣畱吳滿雲山向越賒多情楚宮月來照未棲鴉近故維揚老威儀本漢官才髙三禮賦心折一泥丸露气金盤濕簫聲碧落寒空餘茂苑樹鵑血幾時幹

鄰飲

蠟炬繞紅鸞盆花玉露漙無家憎月色多難薄春寒毛穎時旌鬼黃金少鑄官西鄰濁酒熟得罄一回歡

趙待制木石爲張怡云題

湖舫雪飛鷗湖堂山【闕】

木石寫髙秋對酒忘新樂【闕】

武林道中

風雨孤舟客榦坤一葉身久憂龍戰野翻作鳥依人山赭嵐光薄田萊水色新忍言疇昔夢歌舞送鸎辰

舟中值雨寄亷淸忠許澄江二山長

野艇入淹泊湖天雨往來艸牽春緒亂花倚暮寒開積水鮫鳴杼長堤蟻潰臺襄王限楚澤宋玉漫多才

題鐘氏亭子

愛爾亭如舫繁陰滿四楹月髙聞露滴春逺惜鸎聲煙直香逾細杯深酒益淸翻嫌眾緑暗爭賞一花明

寄傅文博禦史兼簡丁彥誠知事

微疾感霜露客居驚嵗寒遙紆長者轍還戴惠文冠世亂窮途早家貧一飯難春來幸勿藥思與奏猗蘭

寄蘇上海彥祥兼簡李教諭

楓盡荻花幹蒼茫海國蟠莫窮三尺法須貸一分寛集吏朝鳴鼓憂時夜整冠髙情繼蘇頲應念廣文寒

懷楊彥常編修

落月夢千里故人天一隅名髙藝文傳才大廟堂謨申白舊賓楚鄒枚終去吳河冰泮新緑應已賦三都

寄【闕】鼇海椽郎兼簡宗燈二上人

省郎前進士裔出素封家畎畆寸心赤風塵雙髩華玉衡低虎觀金柳亙龍沙寺壁詩千首煩僧覆碧紗

簡林仲寔主簿

休官林主簿數數問幽居野飯狼牙菜山醪鹿角魚刀圭知有術光範喜無書想見徴龎統花迎別駕車

簡陳野航主簿

畫舫古琴書靑袍雙佩琚詩題梁紇廟恩注白公渠訪舊論心密傷時任法疎人傳飲淞水不食四腮魚

聞畿甸消息

白艸生畿甸黃沙走塞庭直憂星入斗兼畏雨霖鈴殿閣余龍气衣冠自鵠形吳粳斷供餉隴麥向人靑辛丑四月朔西日下黑气相蕩久之口號八句

躍馬羣雄日歸鴉薄暮時正傷雙目短又見太陽虧野老相扶拜天王豈宴私金戈望南國應似魯陽麾

春寒

天水新歸蜀齊城舊入燕可憐羈旅士重越亂離年日晏還晞發春寒懶著綿無情野桃李風雨亦成妍

題嵗寒橋【有引】

至正壬辰七月十日徽冦犯杭時樊時中執敬爲浙省防政亟禦於橋遂死之

大防身死嵗寒橋忠血長流憤未消一片王孫煙艸色嶽墳松柏共蕭蕭

奉題淸碧杜隠君爲先子隸古西銘太極圖說後

武夷仙櫂泊溪云曾寫西銘太極文防政【謂周公伯溫】畱題猶六載艸堂新對一鑪燻

奉題文丞相小像【贊附】

中齋鄧公光薦贊曰目煌煌兮疎星曉寒气英英兮晴雷殷山頭碎柱兮璧完血化碧兮心丹嗚呼孰謂斯人不在世間虛谷方公回系贊曰始見可畏再見可愧三見出涕噫千萬世

何代忠臣事二君先生一死重斯文後來故國多登相傳說孤星燭暮云

奉題曹先生柏牕捲【有序】

先生諱思順字彥信柏牕其號也厥先自升徙梅李宋初復徙江陰五世至文雅生碩咸隠居教授碩以子璉湖南提刑貴贈金紫後有三昆弟聯登進士者故所居坊名藂桂先生蓋金紫十四世孫嶷重謹言明易浙憲呂公思誠薦授儒學官再除以大母酈春秋髙遂弗仕至正乙未遭亂病卒有遺槁十卷子博美文行女淑靖蚤寡守節淑淸淑寧並不辱死逢僭嘗銘墓曰吳季子邑大江隅曰大姓族曹莫逾歷二十世家守儒公兩典教光前模桂百斯葉一葉敷中復瘁只吾何吁天其好還昌爾孥至是復題是捲云詩曰

藂桂坊西古柏靑韻含風露雜琴經先生久作芙蓉主喜有餘陰覆鯉庭

春霜

天家靑女試春霜細藻微波凍野塘茅屋布衾誰道薄隗囂宮合瓦鴛鴦

和惠子及雨中五首

艸閣寒多帶水陰雨餘江鳥自浮沈髩毛漸比吳絲白春色都隨社酒深

桃花昨夜愁盡發燕子今春疑不來雪衣鸚鵡亦可怪錯喚主人非一回

今春又值甲子雨十年之前人日晴東風誰家作花信白水滿堦如雪明

鵓鴣喚云云不開紫菌生榻蝸行苔五花誥身酒市賣一葉野舟天際回

小範宅前花霧開正要惠子白驢來春波鴨緑酒一色飲酒對花須百杯

和趙女謝世韻【有序】

南臺掾趙晉女生而秀慧自幼愛讀列仙傳母怪問曰列仙傳何如列女傳女笑答曰某有夙習乃爾或聞人請婚輒謂母曰凡求婦爲養舅姑承祭續後也不以實辭而聴其納采脫物故其失三者之望必母氏是尢遂辭之年廿六一夕命婢使具紙筆題詩曰九重縹緲黃金闕十二玲瓏白玉樓明朝了卻人間夢獨跨靑鸞自在遊端坐至曙而逝文學書院山長樊君浚傳其事屬予與許椋各和一首椋曰徧地風塵連水國九天月露滿瓊樓靑鸞背穏星河近先從西池阿母遊浚字文淵廣信人椋字友常吾鄕佳子弟也予曰【闕】

【闕】

開福地采云五鳳敞紅樓無情莫伴天孫織有樂還同婺女遊

題趙文敏馬

蕭蕭苜蓿起秋風隠隠黃雲沒塞鴻可愛南朝趙公子尙畱先世玉花驄

題陳希夷睡圖

華山松樹倚雲臺五季龍爭眼倦開未必先天防妙理墜驢一【闕】

來

題李唐江山煙雨圖

煙雨樓臺晻靄間畫圖渾是浙江山中原板蕩誰回首只有春隨北鴈還

齋居四首

野堂人逺晝深沈鳳裊鑪香度玉琴黃耳臥當蕉葉下畫睂啼傍石橊陰

坡石幽花駐夕曛研池飛絮弄春云故人書拆南牕下多是稱呼作隠君

有酒不煩人問字無金仍望子收書如何話得幽居好一个鸎啼春雨餘

花嶼生寒雙柚露酒波動影滿天星女兄彊健身閒樂稚子時時過艸庭

邵景誼席上醉題

五茸三泖水雲寛幾處春移艸亦寒惟有種門業盛牡丹花到子孫看

夜宿嶽氏醉題

霧重魚生翼山昏虎變文列星如品字知是羽林軍

題瞿睿夫鉤勒行

我嘗宴龍君醉躡白鳳尾都將蒼梧云零亂瀟湘水

題猿圖

霜淸月白時冷掛長松枝想愛玉澗水弄影照須睂

趙待制畫爲邵臺掾題【有序】

丁酉仲夏予自梁鴻山復辟地靑龍鎭遇風恬月霽或木脫水落輒命童挐小舟延緣黃浦淞泖間無以形容身閒心樂也嘗儗櫂歌曰月明濯足龍江口木落題名鳳山首三泖天低一幅巾五茸露瀉雙缾酒道逢船子歌載過季鷹拍手防和澱湖澹神姑迎魚波鱗鱗鏡光破又曰靈胥潮落龍華步少女風生蝦子渡蒼葭兩岸船獨揺紅葉千村塔微露前峯四五先我揖魚踴躍蛟起立銀河滄海气同流頭戴靑天如篛笠及己亥秋遊杭戶部貢公泰甫以予久屏城府之迹夙狃泉石之好乃一日邀集賢趙公仲穆宴予湖山眞館於時境延虛淸座挹勝賞偶舉是歌趙曰斯气象殆非有聲畫而已然畫當屬之我也眾相顧大笑未幾圖成予詩謝曰魏國佳公子煙波小釣徒偶同觴詠樂得寫櫂歌圖林木巢春燕藂祠嘯火狐終焉隨蹈海不敢嘆乘桴自後有以蕭山令薦予者予還寓隠旣邊報急聞趙亦歸霅上以卒今年甲辰彥文邂逅吳江示趙所畫綽有櫂歌景予語以此彥文俾歷敍詩左云

天目凝神外由拳望眼中霜淸下木葉得與醉埀虹

書宣妙春雨田上人佘山禪房二首

鐘鳴林采曙衣冷山气夕時復煮茶香煙籠半檐白松風琴虛云磴屐落齒坐來木榻穿鑪香一盂水吳中步云洲道士事老寡女兄甚至爲贈絕句

看經得錢幣置酒奉女兄儗衣紫霞帔同上靑雲城

題瑉西昆開士冬筍軒

雪中筍斑斑如兒在𦇤抱兒防玉版師親年如竹老

馬頭曲【有引】

馬頭者大都名姬也始爲黃禪太子寵黃禪伏誅沒入以賜太平王王薨子騰吉斯畱之騰吉斯被巴延太師殺復沒賜伯奇伯奇國語力士也柯鑑書九思嘗賦曲淮東憲史張彞言之予儗小詩六章適外甥兪堇至因命堇與兒掖攝足其意亦止乎禮義云爾

衞風紊無倫春秋濫不止鄙哉金穀園緑珠乃肯死和戎漢明妃亡吳越西子鬼妾賜元臣孰受盧弓矢前時楚襄夢今夕伶妾瓊斷藍橋漿紅流禦溝葉香燻舊繡衣鏡攺新妝面只有【闕】情不解湘妃怨瑚近沒官鸚鵡亦更主一【闕】

年年自江浦君仁邁曹瞞妾賤慚蔡琰築臺有嬴金蘆笳不長掩春星復在隅秋水仍含盻本非東家蝶失奠西階雁【堇】花飛漢宮燕天逺秦臺鳳載【闕】駢脇郎願同山頭夢

鑾刀刲燔羊官甕瀉【闕

掖】王門激楚曲相府西涼調愁中換宮商郎母防妾笑蜥蜴飼丹砂鴛鴦置金鎖東風獨何情楊花起還墮【攝】妾身汩泥塗妾心暴天日後來未亡人願似孤兒卹萱圖爲李恆題於茂淸軒中

暄風宜男花涼日忘憂艸一種兩含情親容夢中老

梧溪集卷三

欽定四庫全書

梧溪集卷四

元王逢撰

雲山萬重辭【有引】

雲山萬重者廣平張民思親之所也民侍父懋夫爲福寧時承命還省祖壠兵興道梗莫克迎養因扁是名於千山別業以寓陟岵之懷及福寧君歸數年來而不忍易是扁且徵福建省郎中魏郡秦景容氏補【一作鋪】繹其事秦復爲民致書席防山人王逢以歌詩請逢辭曰

雲山兮萬重山無雲兮不期而同膠盭軋芴兮夢寐或通陟彼岵兮焉從親奚在兮在閩王之故封雲山兮千里山與云兮紆譎茈虒干戈日尋兮日逺滫瀡瞻彼旻兮曷已親奚在兮在須女之遐鄙始雲山兮越秦玆雲山兮主賓幸安全兮來歸感孝念兮精純鼎有臠兮盤有鮓松之陰兮山之下嵐霏兮空翠晴流素輝兮堪攬把庶頥神兮葆年寄丹兮騷雅

白雲一塢辭【有引】

白雲一塢者西域馬公文郁隨所寓之名也公頎然蒼儼秀潤嘗爲潁州著亷斷聲拜南禦史防亂遂變名雲林子黃冠野服超然物外蓋十餘年矣一日遇海上逢心知其賢敬美其辭辭曰

白雲兮一塢山之間兮林之下气郁積兮常素寒黯流泉兮憺終古塢之人兮土苴紱組顧潛有鱗兮瞻戢有羽彼防塵兮顚隮玆含光兮延佇諒觸石兮有心龍之不來兮曷滂其雨

山舟辭【有引】

山舟者華亭幹山周氏子鏞鎬藏修之所也鄕貢進士陸君宅之首爲序江浙提學魯道源次焉時規美至矣延平總管秦景容氏乃爲山舟之言曰人知兮山不可爲舟曾不思水載地遊又曰山有舟兮不可以濟龍在野兮孰與治世逢讀而感焉疑焉因矯其意更補一章詞曰

天有船兮在河潢析木兮柁扶桑乘剛風兮死气象大地兮川梁君之舟兮虛器川弗沙兮山是懋林空人兮積水白龍森寒兮來下戲自非聖哲兮莫濟亂危維徳載義兮姑傒其時髙宗傅說兮逺而精誠感格兮夢或見之玉芝兮石發瀾駢生兮明月君采以遺兮慰我心渇將送君析木之津兮扶桑之側

漪南艸堂辭【有引】

漪南艸堂者予友葉生杞釣遊之所也【闕】京口宦族有別業淞之吳【闕】大父鍈【闕】

隠居好義杞讀書負材諝前太史楊瑀守建徳辟掾【闕】興防進士及第李國鳳經略南土杞密陳時事十【闕】李嘉【闕】所言遙授【闕】義副尉鎭江路丹徒縣主簿將別任之而兩移藩鎭矣杞築艸堂魚鱗江上扁曰漪南祕書卿【闕】泰爲序江西提學楊維楨江浙副提學魯淵爲詩

予儗楚音二章辭曰

苔碕兮蓬屋魚鱗之漪兮一曲渦盤兮秋谷風舒徐兮水波縠中靑天兮琴滄浪恊白鷗兮疊黃鵠匪濯吾纓兮匪濯吾足懷賢其渇兮誓將心沃

紃屨兮布服蓮葉其舟兮魚鱗其屋云淨兮天開蘋白花兮艸丰緑何曲曲兮鉤鉤【當作釣鉤】將恢恢兮綱目仁義是漁兮憺口腹腹不人累兮人誰吾辱

秋風露琴辭【有引】

至正己亥得是琴於杭名以表徳辭以寫志云爾辭曰

月明兮庭空援琴兮堂中耳濯濯兮泠風風行兮涼度月來兮堂阼心湛湛兮零露艸緑歇兮鵙鳴木黃落兮潦淸兒築場兮婦葺茍庶有享兮粢盛

泛宅辭

滄浪兮獨客自名其舟兮泛宅身大地兮同浮心靈源兮靡極天髙虛兮气淸灑挹星月兮光上下本不狎兮海鷗素相違兮野馬春一度兮桃花醵漁蠻兮魚社

將歸三首

梧桐生朝陽鳳凰鳴髙岡嗟哉羈旅人彌年獨徬徨非不善趨走玉佩垂雙璜君侯多車從瞻者亦輝光如何日同遊忽忽我鬢蒼衡茅龍江上兒耕妻蠶桑夜來得家書云當奉烝嘗去去甘貧賤�露沾衣裳

盡歡非全交去國難防名中心黙揆量惟有歸爲榮張翰不知幾直待秋風生陶潛懶束帶千世莫與京故邑變大荒墳隧走狐麖徘徊久幕下荷殳得無情天未厭亂離且復寄傭畊安得周處將從之斬蛟鯨

金洗必以鹽錦濯必以魚越石無晏嬰寧免厄道途我生千載下乃讀先秦書旣非今所貴盍不賦遂初海鳥集魯門風鷁退宋都麻衣白皜皜靑山繞吾廬醉從接輿歌醒學武愚尙愛湖水淸臨別更躊躕

馬大沙館捨病後畱別陳氏昆季三首

日腳浸深江暮色先著樹回風戀叢薄山【一作幽】響不蹔駐羈人臥齋館邑郁秋已度十口江之南一飯屢外【一作回】顧防防烏領白眇眇鶴髮素夜久蛟龍移沙洲莽煙霧

開門風欲來眾木斂寒色蔓艸緣岐路零露向秋白千金生焦勞斗祿疲形役儵同艸木腐何有名教益參旗掛檐間絡緯秋四壁兀坐燈復親孤光委今夕

天空無纖雲銀漢鏡面瀉芒星煜煜動霜气橫萬瓦尋常恨伊威蟋蟀北牖下靑熒樵爨火黃落壙垠野絺綌淒以風刀尺念當把家山限一水杭葦不待假薄田庶有秋雞酒會鄰社

避亂綺山謁子方陸先生墓【山舊名啟】

我經冷水灣缺月照微服景非度秦事類避同谷松林深無煙狐紛竄伏隆然四尺土捲捲在東麓問是先生墳感慨逾慟哭洵書失歐陽蕡對多馮宿許韓兩耆舊【許益之韓明善二公】時論推鼎足憶過先人廬白駒駐修竹周情與孔思小子幸私淑天回晨星稀世亂烽火屬心言采芳藻中宵不盈掬太屬桓譚九歌繼宋玉抱膝獨長眠披榛忍南逐

遊鯉山【舊名由裏山】

鄕山三十三遊鯉奠郊南嶻然獨髙大秀揜東諸嵐土剛蓄炎精厓仄削劍鐔我嘗挹飛翠逺在滄江潭波濤與伏興雲霧相吐含恍然穆王駕八駿左右又如琴髙仙腳踏朝蔚藍久思更徽號新喜遂幽探太白賦九華後來成美談狂歌繼其武林澗免愧慚春風緑瑤艸秋霜紅石楠行將修月斤爲鑿避世龕蛟龍正格鬭鯤化誰其堪

次蝦妾岸

朝辭鳳巢村晚次蝦妾岸起望大角間太白光有爛方罹杜陵苦未巳崔旴亂髩毛掠蝙蝠竹裏鳴鶡鴠同曹迫憂悸相視名錯喚前途非樂土殊昧賢達算誰家繚崇垣轆轤臥井榦餘歌久淒惋酣宴同淸晏寧知楚幙烏不寤吳宮燕蕭晨理舟楫回首重悲嘆

遊梁鴻山簡孟伯茂巡檢及其子爚

求田泰伯裏卜室梁鴻山山雨微灑塵淸風滿柴闗竟夕上山气破曉開蒼煙樹合陰防茸磑緣石巑岏桃花照春空淥酒生紅瀾鶴去瑤池苑來繞靑瑯玕本非神仙流得盡霞外觀故鄕久蕪穢何時得生還當時歌五噫聞者心鼻酸晤言同遊士伯鸞在人間

望大小貢二山

大貢如大人小貢如小臣大人方正笏小臣亦埀紳太湖七十山而此我所珍淸淑萃間气端厚凝風神嶽露蓮一朶海偃月半輪遙分馬脊秀近奪蛾睂眞岫幌敞素夕云蓋擁髙晨深容虎豹隠幽絕狐鄰將軍【山名】𨿽相望邈若越與秦我行柯村外紫翠忽鮮新不無靈異棲飛渡招隠淪洶洶白水波杳杳淸路塵芳蒓被中沚采之淚盈巾父老昧鑑識謂我諸侯賓我豈諸侯賓均是天王民

同鄭本初【基】訪吳庠鄭明徳教授【元祐】兪叔學正【鼎】教授畱飲齋中是夕雪因相與聯句以紀一時會盍

中吳泮宮古廣文官舍敞佩衿方休誦【逢】冠帶駢憩鞅嵗晏云四合【祐】雪暮霰交響飛簾勢簸揚【基】滕六影下上污邪畢潔淨【鼎】坱軋周滌蕩若將混端倪【逢】無復別封壤颯沓竹末俯【祐】碎兀木本彊漏壺咽銅龍【基】城柝臥素蟒冰澌靜膠研【鼎】顥气深刺幌香幹蕓散帙【逢】味永虀凍盎擁褐肩獨聳【祐】擊鉢技自癢詩盟得寒郊【基】茗飲失粗黨路迷梁園邈【鼎】地失程門丈殊憐局驢背【逢】頗快衣鶴氅沈廖度郢曲【祐】浩溔泛剡槳流風注存心【基】叔世入紆想戍遙皸瘃苦【鼎】野曠牙攘好音懷鴟梟【逢】怪物絕魍魎願追文正躅【祐】不辭慶曆黨層甍庋諸經【基】直道擴羣枉新知春蘭藹【鼎】舊遊曙星朗謙虛側臯比【逢】欲寡賤熊掌張燈初筵秩【祐】舉爵朋酒饗黃羞登俎柑【基】白薦作羮鮝敍齒先一飯【鼎】探錢罄余帑淸宜禪僧分【逢】瑞許賢守賞螟蝝殄無類【祐】來牟熟有象陰褰天光發【基】陽復履道長髙視吞八九【鼎】獨立配防兩幸惇君子交再極尼丘仰【逢】

靑靑孤生麻

靑靑孤生麻不假防松柏貞莖瘁蓬藿物性還自直汝州曹彥可大字擅鄕國蛟龍出笑談雲煙濕墻壁彊逼書旗號怡然別親識心正筆不回骨冷血化碧日落河岱迥野史實我職事傳奏太常四座爲變色瓦全一時幸玉碎千古惜端人何地無安得環轍迹

葛虛中丹房雨【一本有坐字】遲劉道士

仙都十日雨濕蒸致微疾憑幾問金丹掃地焚蒼術蝸行亂艸上鶯隠嘉樹密不見劉崇虛蕭齋坐捫虱【一作膝】

故禮部侍郎古括範公挽辭

公諱【闕】字君澤辛酉卒年七十有四

鳳凰無凡雛麒麟無凡駒鳴岡【一作岐】與產渥必待天人孚侍郎唐相【履冰】後括譜逺通蘇【與文正公同系】父【一作甫】晬服斬衰母孫訓以儒長授父祕易律曆百氏俱宋亡邑弗靖徒步謁索多【元帥名】計聴魁就戮田裏釋千俘世皇旣召見神采動玉壺賈晁不世遇京管並駕驅嘗謂國修短乃系帝賢愚暴虐亡嬴秦仁義治有虞眾貂制裘防八珍繼醍醐【一作酥】宮炬金鑄蓮禁地靑爲蒲恩光去天【一作裁】咫所器嘉言謨一薦十七人乘遽將臨吳夢母報已烈戴星戒歸途抵閭如其夢孝感驚妻孥江南範秀才名自九重呼大用本天意小史應時需【謂除編修】鑿鑿正統論歷歷編年圖【時相欲以本朝繼金爲正統公言金興宋中而前亡不可繼也】倡【一作媢】者𨿽得沮士儗古董狐成宗禦六龍萬象新洪鑪超遷五品貴兩省埀範模【除浙江江西提學】屣倒張中丞【珪】手握徹大夫【理】儀曹試經濟政府匿瑾瑜逺引臥云壑獨潔辭潢污繭室客暮醉鯉庭子朝趨【謂公幼子成】笑命說三禮翛然竟長䢐北風曰云涼繞樹莫匪烏屏營獸居野盛徳仰在予族貧均家財兵亂全姊軀何幸覽遺稿追招【一作挽】爲操觚

故南臺治書侍禦史劉公挽辭

公名貞字庭榦晚號知止翁辛丑年卒壽七十三

鄙夫昔避兵船居虎丘畔注懷臯伯通受知劉公榦賓禮甚倒屣自享非大案顧惟陋白茅期以借玉瓚於時屬州陷【常熟】守將病無算袂分裁信宿城破及黎旦承佩都漕章躬先於越竄卻缺義救鄭張耳尋降漢載紆東浙籌不忝宗臣晏朝廷簡勛舊省憲望攺觀始懲蝮螫手終如馵脫絆【公嘗任浙東南臺侍禦史以剛直自見因劾奏大臣爲朝廷所譴故云】八閩假遊遨花明天機段幔峯露浸浥鏡水雨徐渙決老歸善裏翛逝神不亂惟公家益都先世彭城貫冰槪操淸苦厓壁气魁防故吏記石畫列郡服山判駸駸蕭曹業咄咄顏柳翰歷四十年進退符易彖幾多固名位桎梏死獄犴少挹賢達風足免赧恧汗靑徐隴尙隔霜霰物屢換蓬深仲蔚居地冷中散鍛安貧庶全生酹酒重三嘆

故祕書卿宣城貢公挽辭

公名師泰字泰甫號玩齋

公爲天使時弭節大江北上以祝帝釐下以訪幽側邦侯首予薦遂命屏棨防身先萬人禮緣重三生石君山視吹臺酣遊小八極詩厠李杜間文入班揚列家貧及親老臨別深惋惜旣自持節還奔波殆如織退然不求進牛衣方偃息熒惑犯嵗星蝦蟆瞰眀月折箭河水淸揮戈烽火隔震澤定逾年中原平一日帝曰嘉汝勲公辭不堪役詩書化斥鹵淸愼奉王國賤迹何足稱常恐瘝厥職阮籍任放曠邴原病剛直蠅驥信可依鵬鷃各有適丰城張華劍柯亭蔡邕笛此物甘棄材志士感精識靑宮念師傅宣室思討益不意狂風加圖書寂東壁南湖墓木拱鹽海甥館辟云車從空來鶴語聲惻惻安得公降庭爲碑表先徳【公嘗許撰先庫使墓】

故遂昌先生鄭提學挽詞

處士星夜明先生生嚴州【闕】

伯氏目漁搜筆繡絲五色花樣從驦求器大晚始成兩壁東諸侯【謂太尉張公】蹇予謝通顯客隠琳宮【闕】偃儀杖履聲【闕】過話舊遊

幼遷西湖學淳祐余前修【闕】

間弦歌繼觥簫甲科趙期頥【闕】

衣躬摳隅覽姑蘇臺遂成賈胡畱克莊【亷使榦】幣逺至兼【闕】

禮逾優家立四壁寒身視二頃秋健兒俗【闕】

儒時贅癅而父我所銘儻死思我酬涼日照銀杏風鶴層雲頭罷酒一笑別仰俯嵗忽周超超鄭邁【闕】浩休緬憶分

教日示槁雪燈篝聯軒孝義什磊落數名流【闕】行世未能詩挽淚莫收鬱鬱石門山故隴阻且悠【曾祖克宗西川經略使祖開先知道州永明縣】橘霜淨屋洞劍虹光虎【闕】好於【闕】柳【待制柳公貫】轡逺拉虞【文淸虞公集】黃【文獻黃公溍】輈超然地下樂邈矣塵中憂

故江淮【一本有財賦府三字】副總管致仕彰徳路同知章公挽詞

公諱元澤字吉甫晚號歸來翁己酉生八十五卒

大盈合吳淞古鎭夾龍鶴【二江名】公承郇國裔【宋文簡公得象】甲捨聯碧【一作裏】落十七職將命【謂首擢中書宣使】萬里同納約周王舊轍環彷佛迹馬腳稍遷和林部爭識炎方鶚區脫罷章程畱犁挽醍酪煌煌日月衮巖【一作岧】巖絲綸閣鳴鶯落花間及玆壯遊樂書從親所至每句輒應諾丞相以孝聞三命日舞躍千艘賁滬瀆別乘過鄕郭幰飛湖山云民蘇江淮瘼庭闈累封郡昆弟四擔爵埀老告老歸鞠奉如昨五福世獨備盛事天畀作義莊羅檿楡黌宮麗丹雘【公建淸忠書院】孤臣楊艾【一作文】載慷慨生死托故侯踵靑門耆英尙東洛急促眾斷貞固金自若憶予避地初霖潦船久泊曬書借場圃田畯爲悚愕感公遣使候張具厚非薄及見契一言匣劍砥礪鍔不圖授葭莩【予娶文簡公從父團練使文彬十一世孫女公爲文簡公十一世從孫】遂忘羮藜藿大兒娶甥女【兒掖娶汪月山宣慰孫女公之甥女也】奠鴈殊中雀嗚呼公云亡客淚濺素幙河陽逺巡狩海上掀鱷房杜遺後悲榮名掛寥廓

故南臺侍禦史周公挽辭

公諱伯琦字伯人號玉雪坡眞逸壽七十一

周公【一作氏】饒望族自宋世徳茂長林臥麟岡山脈萃芝秀篤生侍禦公猶駣在天廐𦇤抱器大父【振山先生】靑佩齒國冑諸經內淪浹百氏旁研究鸞鳳暫枳棲鴛鷺尋羽簉冰銜十職館相府六衣繡薦掌西曹兵兩聴南垣漏灤京侈篇翰海嶽肅籩豆太子端本時古傳躬口授遂致問龍寢罔或爽雞候江東遭亂去吳下爲時救非同使尉佗常存諭廷湊時將臣寓公埀白竟拂袖朝廷整風紀堅志起不復嘉魚兼蒓菇小塢矗巖岫短巾杖瑯然消揺幾心噣齊雲樓始燬承露盤旣覆新亭對泣暮錦衣獨歸晝祿賜無贏金鄕飲惟醇酎含淒歌黍離委順正丘首孔戣眞伯仲張綱孰先後逢也楚狂人頻年展良覯拙詩序髙文家訓贊大籀楷書河淸頌儼若臨九奏興來赫蹏牋往往法急就數謂麋鹿姿合置文王囿桑樞原憲貧飯顆杜陵瘦有懷感長笛無才傳耆舊玉雪梅花坡寒盡想春透翛翛豹尾車昨夢過圭竇朔庭煙艸丰靈其祐巡狩

送丘阜之江東省大姑臣節婦同上海廣福寺講主璜石壁南阜道院姚艸樓外史賦【二詩附】

船頭柳條碧船底魚尾赤寡姑斷徽音老父同胞憶父扶五尺藜姑埀雙鬢絲何況乳養恩在子年齔時子行爲姑壽烏鷇期回首毋使老萊衣淹濕長干酒

靑絲驪色駒秣陵慰長姑姑孀三十年於義毋不殊嚴君聴郎去躬奉雙白薴外表貞素姿中防離憂緒姑感親親情報之玉佩珩遊子雅不好前多狹邪道【右瑛賦】

丘郎一幅布帆風雲省大姑江水東仙家二月碧桃滿人世幾回靑艸丰練衣如霜髩顏好見侄身長念兄老千里書還墨未漧三茅峯髙云可掃【右姚賦】贈沈畊云

佳士謝利祿心耕九山雲雨餘暗流泉石田上絪緼不與牛馬運甘同麋鹿羣千日酒春熟黃鳥醉中聞

題【闕】鶴洲所藏瞿睿夫鉤勒蘭【有引】

睿夫名智婁江人博學善詩以書法鉤勒蘭尢妙絕爲太史黃溍提學段天祐編修李孝先外史張雨所友重累遷文學官攝紹興錄判尋棄去

我夢陪羣仙凥輪神爲馬阻秀蒼梧岑集芳洞庭野水雲秋澹濘月露夜淸灑畫者何如人衝心良獨寫題虞奎章贈劉希孟先生琴序後【有引】

先生諱世賢宋丞相忠肅公四世孫中書舍人朔齋之曾孫也先生承世家流風遺澤以琴専門著稱名公間戊寅嵗畱江陰數過家君欲以平生所得意禦風騎气二曲授逢逢時篤志讀【一作詩】書每告以授未晚也今先生歿已久矣竊嘗怪嵇康之廣陵散靳而不傳及瀕死方自悔責先生斯二曲蓋不在廣陵散下推其盛心賢於康逺矣辛丑秋先生之子伯容仲禮防逢於雲間曹貞素故第因謂先生過愛若此伯仲欣然取琴爲奏前曲各一行且出奎章虞公琴序示之日願述序後爲來者美談逢述已復請詩詩曰

蔥靈日披猖章甫遂淪墜聯翩忠肅後相逢良深器英瑤出璏璊珠星見旒綴橫琴貞素館心神翛遺世薄雲行蘭臯淸露落松吹而翁久仙化難忘二曲義伏讀奎章文如坐防龍肆廣陵無遺響良冶有賢嗣尙愧柳柳州執筆先友記

山中詞四首贈鄧筠谷鏈師

溪風過微雨巖花裛幽芬不意數聲磬驚起半檐雲龍虎嚴守闗天人眞與羣樂哉居山中木石符篆文山升月數尺水木弄妍光適來淸泠風吹落沆瀣漿石上瑤艸气澗阿丹霞房猿鶴不我猜朗吟自成章碧寥含霜色石林散秋淸羣峯金仙髻一瀑玉女瓔樵牧煙外語雞犬雲中聲防心采芝茹何辱復何榮五官謝紛挐萬象歸鴻蒙烏雊瑤水上浴暘谷中永卻班白毛飛步玉雪童神功妙何測林壑遺淸風元夕夏老圃席上防全希言張如心沈伯修諸葛彥飛蔣蕃分韻得馬字

華月照廣除春寒薄生野新歡念仳離余緒陶文雅縈歌竹葉裏頭影梅花下大笑市童癡風燈走人馬

題竹石幽禽

霜禽啄梅花片片亂香玉驚著乳鳩棲飛下瑯玕竹畫得詩家妙物趣方兩足詩畫意俱忘閒庭艸交緑

席防山先隴圖詩【有引】

山本黃山東峯之別名距江陰城北六里與馬鞍山相屬曾祖昌誼先生大父潛昭居士大母徐氏先君庫使妣李氏【諱靖眞】墓東西相望焉至正乙未冬不肖逢不幸避亂於外寖五年矣顧烽煙遼隔不得以時祭掃因托江東提學雎陽朱澤民爲圖江浙分省郎中天臺陳基爲序仍自賦一章示兒掖攝拊用永其孝思焉

春林烏鳥啼墓上開棠梨淸明寒食近子孫各提攜行行黃山道山光明素縞臠炙奠酒漿羅泣紛拜掃幸得緩緩歸及此風光好頻年喪亂苦莫甚我鄕土連村十萬戶存者僅可數石羊石馬羣亦已臥榛莽於乎我先塋目斷魂魄聚木落气返根天寒水歸源豹死義首山狐死首丘原汝曹昧斯理茍全奚足論作歌興孝思不系圖畫存

得五妹消息因寄一首

階庭玉蘭樹開花屬春暮雪艷曾幾何風吹辭本處玉蘭豈獨爾有妹鐘陵去生死誓同夫路難不復顧大江潮兩程想到石頭城團圓便足樂貧賤莫闗情汝嫂目新暗汝兄病猶嬰鄕村文史【二村名】間菟裘庶其營爲妹向夫道歸農小山好班超萬里封燕頷非艸艸

喜長女孟蕓至

女兄相繼亡女弟復異鄕長女忽歸寧庶寛離思腸去年中吳圍錫城屹孤望大勢臨叵測薄命全彼蒼二雛抱且攜嫁余素裙裳淚添新啼防瘦減舊容光爲父致桃茢爲母具蘭湯湯以沐香澤茢以祓不祥五暑風送音一朝春滿堂彼美緑牕蕓蔓葉萃嚴霜詎不欲終防物性托東陽良人固貧窶老姑尙康彊桑靑麥云黃燕燕雙回翔

讀郭孝子傳【傳附】

堂構【一作髙堂】務崇基士瞻【一作俗士】務峩冠文辭外風教市娼衒春妍有宋郭孝子負母亂兵間白刃加害母懇拜淚漣漣天地鑑素閭裏慶生還相望喬梓防各終樗櫟年守臣上厥事防典遑所惇章公老太史心惻嘗筆【一作筆偶】援迄今歷兩朝讀之竦如存浩浩元化流忽忽世俗遷慈雀巧織巢安知鳳孤騫興歌非爲郭期共作者言郭孝子名汴字失其傳臨江軍新淦縣人也建炎間敵人深入盜煽起汴居縣東南五十里盜猝至劫汴母責窖藏物旣脇以火加酷焉汴泣告願以身代盜義而釋之郡以聞防行在務殷防典未遑也汴沒始有表其墓者凡郊赦縣令奉詔祀焉慶元中南郡章穎撰

讀呂節婦傳【傳附】

徳人言足徵文人言多靡緋桃艷陽花冬靑嵗寒抵孤藤萬嵗名所以松上倚於乎呂節婦喪亂全幼稚馬不被二鞍中心猶止水長終復何言見錄顏樂士【胡齋名顏樂】士貞婦潔並金婺光有煒荒園雪久濕敗竈煙稍起呼兒讀遺傳淸風生頰齒晚來興彌髙聊歌續貂尾節婦呂氏婺州永康何頎季長妻也何爲郡著姓呂氏名淸年二十九季長逝去有一子二女子述生甫三月時江南冦盜充斥人死兵戈者十七八呂氏能保有其子若女且全其家人勸之再適氏白誓曰馬不被二鞍況人乎有死而已聞者疑笑後卒遂其初志郡邑長史文學博士奉防備醪餼禮幣表其門同裏胡長孺撰

讀貞燕記有懷魯道原提學【記附】

天涯老孤臣想象賦貞燕空梁泥屢落故渚冰自泮影托明鏡鸞夢接長門雁飛雲軒不歸自語淸商怨元貞二年雙燕巢於燕人柳湯佐之家一夕家人以燈照蠍其雄驚墜貓食之雌徬徨悲鳴不已朝夕守巢哺諸雛成翼而去明年雌獨來復巢其處人視巢生二卵疑其更偶徐伺之則抱獨之殻爾自是春來秋去凡六稔觀者嘩然目爲貞燕雲長沙馮子振記義鄧

吾鄕有鄧添千里負主骨晨夜竄艸間宛轉皆盜窟胼胝苦何辭性命間一發日車昏蕩祲虹暈或抱月魂气相衝搪鳥獸亦獝狘經過百戰地靑春暗消歇深幸主有靈全生及城闕主母悲喜集流淚心激越主妾事他人空庭自花發主昔爲龍蛇公論不可沒但感衣食恩疎戚均賞罰在家爲義奴在軍爲義卒庶幾銜土烏尙愧擊蛇鶻淒淒薦霜露晳晳上參伐不見秦舞陽悲風動天鉞

贈黃將軍中奉其故主將穆爾古蘇判樞母夫人歸吳分韻得煙字

丈夫重知己富貴浮雲然壯君仗公義歌詠儗古先報仇韓張良卻敵齊魯連昨者邁院判樹羽塗山巓三苗喪精魄萬民歸陶甄斬馬柳鄂州餉客郭通泉外蕃久側目臺諫實搤咽長城乃自壞白气貫南天君輒討有罪鴟鴉厭腐肉賊圍亦潰散畏君親披堅黃金雙佩刀福禍劃回旋掛之祖道左泣挽士五千梅花映素衣獨上東吳船念彼鶴母哭兒螢案前萱艸暮晷迫薤葉春露懸豈無一犁牛躬畊石湖田日惟勸加餐樂以卒嵗年今玆喪亂際俗壞教益朘式瞻偉事業前後何其賢大澤冰已泮舟鮫並珠蠙我幸攬餘光校讐圯上編贈君當載馳爲國靖烽煙

上黨有寡婦【後至元二年】

上黨有寡婦秉心義且貞誓不暴夫惡甘受殺夫名頻年用縲絏五府來公卿惟中李柱史哀矜得情剖棺重驗屍胸骨金珥橫故主認失物茂宰崇門旌太行眷中原黃河流元精仁風慶雲被麟萃芝羅生地秀鐘壼儀四方揚頌聲遒人儻鳴鐸好自姚都城

排難行贈王子中

相如全趙璧子敬存家氊臣子奉君父由來義當然我爲排難行期播今後賢至正十六年【一作載】楚氛蔽吳天南臺塔禦史盡室方顚連風波萍浮寄墟落匏孤懸內無蚍蜉援外絕鴻鴈傳縮地漫勞想拔宅欲假仙形勢轉倉皇一日猶三年君聞急友義側身入烽煙得子猛虎穴摘珠驪龍淵菱花奩影合桂樹月魄圓靑靑驄馬駒環珥映後先相防喜至骨欲語翻淚漣報之錦繡叚長謝賦歸田遂令雞鳴客逺愧齊魯連我時載茶具蕩漾五湖船蕭蕭春陰暮載歌伐木篇

弟子篇贈張天椿伯陽

俯仰天地間莫重君親師民生事如一世亂多乖離近托采藥遊聊以觀俗嬉張也吾愛友盛事形歌詩儒先金昌伯受業羈貫時相違三十年再見忘老衰下榻橘隠堂開校蓮渚靑燈續舊夢緑醴防新卮絕筆俄物化啟牖爲輿屍桐棺斂士服丹旌表靈輀鄕隔煙樹逺帆上寒潮遲長路眾執紼悉借東風吹其嫠泣痛極感亦隨紛紜馬上郎結納帳下兒卒死豺虎間弗免蠅蚋悲師道茍斯立家國反掌治緝成弟子篇忠孝同少禆

送中政院判敏珠爾昂霄使淮浙二藩還京

采珠極桂海采玉窮冰天志士取功名盍走萬乘燕偘偘玉節郎匹馬雙龍泉恩光赫徼外徳音承日邊二府饟事畢再拂瑚鞭別我防鴻亭卻話三年前煌煌金虎符婉婉緑綺當時茍顧戀安得登祁連汴河气渾融嵩華靑眇綿心馳隴頭月目斷潮陽煙非比漢中興尙論周東遷上無勞土木下無媚胡祅六宮親蠶桑鈞軸秉化權本齊源亦澂四方自蕃宣持爲使歸獻庶慰心悁悁緑竹吹粉香野櫻紅露懸翻翻黃鸝羽影落碧梧牋醉歌北上行宿陰適髙褰壯遊豈不美親老晝錦旋山林訪故舊我種吳淞田

贈髙彥木【木一作木】

有官貴全城無官貴全身賢哉愚全子讀書宛溪濱花開迎燕社花落送春鶯何心同谷叟甘分葛天民憶昨甲午秋長鎗澒烽塵鬼哭竄中夜雞鳴度蕭【疑宵一本缺文】晨未少農馬智實多造化仁向來佻巧徒各已腐荊榛依依越南鳥采采吳下蒓丘嫂禮遇至難兄衣食均端居淑諸生長揖辭憲臣誓爲特立士白首佩瓀瑉與我林泉友視我肺腑親寒郊陰風迥日落雙醉巾浩歌遂走筆世亂毋憂貧

贈魯道原縣尹時客授璜溪呂氏大兒振從讀春秋

河決多橫流世亂無完家由來鄜州月照人生戚嗟郎官有故鄕宛在桐江涯兩邊久荊棘孤村自桑麻慨想回文機永夜燈垂花殷勤王母使時復降紫霞佳兒侍元方弟子進侯芭鞶帶寒執經防衣日將車並期登龍虎殊鄙注虫蝦諸侯不能臣忠義聊【一作抑】爾嘉北風健駟馬南斗通靈查再陳諭蜀檄閭裏被光華

贈南臺掾布爾罕仲淵兼簡浙憲副察伋士安

騶虞謹踐履鳳凰愼棲息丈夫出處間身名寶金石維時戊戌秋念君苦行役體被縷衣面帶嵐瘴色義不事二姓蓋是稽古力白頭一心人亂世成棄擲空涼閶門邸置酒寛愁臆女牛限明河年年會良夕龍津雌雄劍終焉如合璧南垣愧【一作視】兒子願言加飡食出糟鵝掌紅登市茭筍白長吟寄忠憤短策探勝迹部使問山人因之道深憶

贈張俊徳教諭彥中錄事

王陵一代英徐庶百世士功名系遭逢孝誠本天理吾友兩孝張其先西夏氏眾方冒國姓而獨變厥禮兄猶困雞口弟嘗躡龍尾出處矢弗違安危視同體前年甌人橫猰防越南鄙仰事惟君親徬徨曷能已掛帆借風姨扶輿拱山鬼艱勞千百狀息心飲谷水登堂拜大賓列帳坐弟子鸛雀三銜鱣春冰雙躍鯉𨿽加晉楚富未忍彼易此緑林气凋傷玉雪【一作璧】見穠李殷勤報二難安排書五始【穠李謂李忠襄】

贈窮獨叟

窮陰結長寒木介河生澌曠野獨獸號異鄕孤臣悲薜衣帶胡繩三年限朝儀豈徒無炊火顧有麻斬齊身幸免污辱言之淚交頥脫急借朱家弔古懷要離遡風酒三酹老气吞郅支誓郀梟獍肉用塞烏鳥饑漢酬張良志吳乞伍員師行歌獨漉篇以繼從軍詩

嵗旦未起宋安道稅使袖至倪元鎭書因述懷答倪

不食妾婦魚寧飲亷讓水善學柳下惠魯有一男子玆辰屬新正髙枕辭賀禮忽得隠淪書矍然攬衣起隠淪盡散金賤迹痛掃軌薪吹竹根葉盤具園中薺貧病無一錢老幼逾百指寒云下微雨聊閱晉唐史閔【一作陶】顏何如人所慊饑乞米寄言物外交仙山嘰瓊蕋

常州軍幕中偶白免郡儒築城頓兵之擾凡百十戶及【闕】多予義請畱不果因謝別一首

野靑气蕭條花落被廣路長河血流水祲接淮楚暮金鐘古名邦彊者今得據重城萬工役寸晷百洶懼吾黨章句儒奚堪畚鍤具甔空四壁在幸復罷兵戍論交義咸惇取別情獨遽棲棲馬韀破戚戚虎穴度班彪西河間本爲生民故一言悟竇融中心實歆慕

遊昆山懷舊傷今一首

丈夫貴善後事或失謀始桓桓張楚國挺生海陵鄙一門蓄大志羣雄適蜂起珠探甓社白馬飲浙水三年車轍南北面復同軌量容甘公說情厚穆生醴誓擊祖逖楫竟折孫策箠天王詔褒贈守將躬嵗祀翼然東昆丘蘭橑映疏綺靑蘩春薦豆翠柏寒動棨乾坤宥孤臣風雨猖五鬼銅駝使有覺存【作薦】懼臥荊杞

登昆山寺謁劉龍洲墓

陰厓鼈裙披蕭寺壓其左前無容馬地而公靈永妥綽有髙世風荷鍤誓埋我懇懇中興論泛泛嶽陽舸竹西旌佩間爲士非瑣瑣我來行吟久顧影嘆復坐下上百年餘同遇時坎坷疎嵐冒川暝歸鳶跕跕墮惄焉上孤舟星流亂漁火

遊小【一作卜】將軍墓祠

將軍名珍字文超唐西河人有功業在昆山民至今祀焉

時危曳短裾薄遊東昆野有唐將軍塋肅肅風露下木葉金甲動土花碧血灑居然神兵棲夜嘶石驎馬二蛇顧首尾勢若無禦者當時陣或然威福巫暫假靈烏拂人首疎火散村社湠湠婁江波壯懷托申寫

讀僧惇朴庵松石稿爲其徒智升題【有序】

惇黃巖人趙宋宗室裔先輩胡石堂門生也性介防不樂茹腥血因祝發爲沙門壯遊金陵與五峯李孝先並受知梁王一日公引柯九思見柯以寫竹遂親幸王卽位獨召用柯李后送公詩雲月行天中央天髙如屋極中有雪色下土人不識我曾摩其須仙吏睨我側世人乞毫光密如霧雨塞蹴踏河漢揺洶湧若秋汐是誰知此奇南有彌天釋去去不復念令人淚橫臆若不能無慨者而公兩主名剎退老雲間心易筆史有山林宿儒气習佛業師行稱於名緇以壽歿今其徒升謁示公松石槁凡如幹篇於金陵時事無一及者榮念蓋灰如也升予鄕子弟也請爲公述大略兼和李一首

世殊老復至懷賢思彌極靜觀惇公詩巖姿恍曾識蓋茅白雲奧結軫彤邸側酥酪味殊【作諒】珍葑茆饑可塞翛翛只履邁古渡幾潮汐松偃石泐泉對月捲忍釋大鵬才亦無山雞衒文臆

題巴延守仁教授竹石【有序】

守仁防古氏至正甲申以禮經領江浙鄕薦中書下第例釋褐出身由是任宗晦書院山長繼長二戴書院後【一作復】豪右【一本無右字】占田二頃有奇代流滯十年再中壬寅鄕貢第艱於北上丞相達實公權授安定院長平章張士信尋攺爲烏程教諭累幣請不赴明年有大臣言之朝始勅除平江教授時士信柄政守仁遂放遊九峯三泖間托寫竹石以自見志節在寒苦內士咸髙之予聲之詩云

廣文窮益堅竹石硯池出勢卻虞人旌籟隠伶倫律渭川春暗雨淇園寒落日鳳深蒼梧云茅檐花復實吳城破後門生羅育自睦走無錫遷母胡氏葬還書至海上寄唁一首【育字得英】

亭長屏前殳州尊停羸馬子負後母函相送東門下十年地裂飛翼恨難假雌雄決甫聞匍匐遑一捨日新照歸旐山舊余老檟幽闥永妥靈明昊將錫嘏葭長連霜海艸白風野披書爲起立亂久孝彌寡予病莫致芻西望醑三瀉

嶽鄂王墓木皆南向平江張師正知事命工圖之爲題一首

昔僑嘉會門嘗謁鄂王墓二朴儼喬梓十八松夾防一壁靑天豁半嶺靈籟度席然捲旄頭槊若列武庫勢回退飛鷁神怳獨屏樹適來卉衣巫載陟苔花阼遺像𨿽土木快覩猶披霧還鄕驚艸昧臨衝乏材具思得背搜【一作嵬】軍少展常山步憂長家從隠發短嵗復暮溪園黃落深多爾特我顧粲粲嶽林圖依依棲霞路物性本莫齊英气實攸聚月中劍精起想象罷虎踞以袖敬拂拭老淚忽雨澍成固謝妙工壞或恐內樹龍云與魚水艱哉君臣遇益使澹蕩人終身樂韋布

過余山聰禪師道場同曦南仲送昭晦巖上人遊五臺

踶齧神駿姿一日千里馳道林愛成癖蓋抱才不羈惟昭東余土十載蠅鉆紙夜形駱駞夢欲飲流沙水玆爲五臺別其山絕惱熱鷲來照春冰羊角摶夏雪塞向鵙歇鳴啟戶緑暗樾空中靑猊駕雲端寶花闕地昔安坐具石壁光素髮質多阿羅回回不敢侮凡所相屬妄自見性乃悟聰老望歸來金精立雙樹

畱曦上人會海禪林送體用庵上座遊南嶽祝融峯

名緇五臺英將釡祝融峯杯俯洞庭小一螺山容云衲灑飛瀑霜磬度疎松扶桑旣入望老對夕陽舂慈報寺長老南嶽雲畫山云圖松圖各有詩予次韻

空山不知春白雲莽昏曙幽磬迥已沈詩禪淡自悟溪影流一花月明在雙樹

石間孤生松天涯特立士相看雨滴翠似聞風落子駕言歸去來白雲滿蒼苔

【闕】

以制所撰並志剛夫婦志後【有後序】

亂石生畏途濁浪無淸潯匹夫與匹婦終始良苦心夫比一寸膠婦比一寸鍼物性稟自天用去作指南莽莽陳鄭郊切切桑濮音麋瓠瓦間復見古瑟琴霜飈颯短褐寒云閟窮陰節母頥相望老矣梁父吟

孟志剛者絳人也當忠襄王駐陜剛客授澠池旣【闕】汴平圖東歸計又授徒汴西門無何以疾卒學徒殮未殯妻衣氏囑匠斧大棺學徒舉疑之曉夜更守衣氏乃盡殺雞彘祭畢慟哭以割牲刀自刎死鄰友薛方合諸徒葬之西門外初剛挈衣氏自陳避兵來汴病饑行販彰徳而汴彰相繼陷不相聞二年遂間闗至洛將趨汴訪求之俄稠人中有呼剛者剛顧則衣氏也泣謂曰妾曠違夫子市丐廟捨得不戮辱而復聚此天也剛亦泣偕依鄕人河南判樞麻李公居焉公嘗物色一妾勸剛納之曰平時吾州南孟氏二百口今惟剛在且無子若不聴我宗祀責誰歸剛辭曰有子無子命也匹夫匹婦義也守義俟命尙他慕哉逾年沒所性直方每面折人人不之怨尙先生元素蓋其師云以制名衡江西人今隠居淇上

筍無頭【有引】

記夢也己亥嵗予遊杭丞相達識公用薦者言儗擢爲蕭山尹尋病還而蕭山洊罹兵革始悟筍無頭蓋尹字也因補是辭

夜夢竹筍兮無頭精神怳惚兮莫測其由山川容兮風露爲愁若有人兮告予不可畱茍貪祿兮曷免悔尢

書儉徳堂左斷石

使爲砧兮孰配以杵使爲砥兮孰承以柱使爲磬兮孰編以虡厓斷壁絕兮志士獨與饑渇可療兮薇蕨同煮最閒園東復辟荒地蓺以菜麥名曰靑圃作靑園辭

園始荒兮艸棘園旣辟兮菜麥食新可望兮饉也云除田弗澇兮甔亦有儲賢者過兮蔬飯於捨我無嗟兮無謝

西霞一首書簳山石壁上

西霞在岑慨曰則沈言息予心薄燠我襟西霞在麓睠鳥則宿言駐予足薄暖我目維聖學易維賢知非將泳道涯卒依徳輝載引之領載翹之首願焉斯霞以化春酒

題商皓圖

紫芝膴膴白石楚楚風泉嵐霏交寫互吐於四老父以延以佇以歌以舞爰宅幽阻匪幽阻是宅有誅偶語靑松渠渠瑤艸塗塗簡出深居防麋鶴狙於列仙臒以防以娯以嘯以呼爰友樵漁匪樵漁是友有適左閭篤生於周考終於劉商不嬴赭斯豈人謀匪人伊天其徳之酬嵗逾邁矣霜雪孔稠我心云鴻曷日云休

我田

夏澇也予有田在橫泖辰字圖雨甚憂形於辭焉

綿上無聞兮汶陽不治我田孔卑兮霖澇載罹蛟鱓王兮陸爲宮天戴地履兮曾饘飽弗充噫假使嵗稔兮孰愈道丰

擷於晡

擷於晡維蓼及荼倚於旭匪栢則竹風撓林兮露零阪攻苦勵節兮愁獨往返天道不逺兮汔嵗之晚

響石二曰丰鐘曰泗磬各刻之辭分置林泉

丰鐘曰徳瑀璜音琳瑯應素商天迨霜歌豳章慶金穰泗磬曰山儲英水凝晶戛球鳴激以淸文運明諧大成

炎風

辛亥五月作是年四月十三日得男孫

炎風兮赤日載花兮木筆橊一蒂兮三實文翰兮是膺簠簋兮是承尙期兮來仍

木客圖爲董竹林山長題

有柯者斧有力者膂孑孑荒寒胡不歸處阿房方作鳥回飛翰大索工師山木是刋星奔電【一作霆】驅血指背汗從此逝兮猶馬釋絆其食杞桋其衣蘿葛甚雨疾風匪巖伊穴涼宵佳時滿引流霞【一作】笑仰天猩舞戴花予意招之頭若爲掉程石載秦𨿽倕罔效藥使入海吏隠彍塵風向景從子非凡倫非凡蓋仙有道不死式瞻遺容庸敢追誄尙弔爾坑鬼

登鐘賈山淨行寺靜初上人棲雲樓爲題辭一首

仰山兮棲間秀吾飡兮云吾攀俯樓兮山上雲層匝兮天樂殷響繄髙閒兮憺心迹伊雲山兮自主客羃蔦葛兮潤簜柏寒淸凝兮輝顥白一气籋兮上浮八紘儵兮周流邈與鶴歸兮弗應龍求濁世翩翩兮富貴可羞將棄違兮筆研杖往來兮蒼翠之幽

莆溪蔣蕃李碩壽萱堂詩

有堂維茅於莆之原有棁弗藻北維樹萱厥義何居味性滑溫母氏飡之百憂用諼子祝福母由天賦善我作歌詩匪頌伊勉維萱黃榮維萱緑荑孑孑芳蕤日淸風夷柔嘉孔儀實子之婉悟維萱緑荑維萱黃榮中心惸風夷日淸靜間孔貞實子之孝誠莆流雲長蓋後【作浚】於澤堂基云崇蓋上【作土】於積學猶殖也萱兮培徳萱兮培徳後葉之昌奕奕【一本無之字】

華西一曲辭

題楊【一本有生字】士中別業

中翛翛兮髩秋步泠風兮歌遊睠華水兮洄脈涇鳥浦黃兮獨湛湜田穜穋兮壠桑薴喪賻畊助兮由義之府返窮猿兮故林脫孤鼈兮數罟鑣聯軌方兮狹邪僕壞子不徑竇兮有蕙其帶野淒露兮天肇霜誦且兮中堂春載陽兮相攜河陽

有竹【有序】

有竹美雲間沈徳輝煥卿也徳輝嘗從先人遊旣吏祿於邑多所平反而退隠竹庭之下以樂子易之孝養焉

有竹靑靑匪郊匪坰君子之庭庭不容馬杖屨其下風露淸灑於享壽嘏有竹離離匪巓匪君子之墀墀不容輈簟枕其幽炎歊邈悠於樂燕休欲穡之食必嵗其力欲徳之植嵗必其百藐軀兩間好生則均嗟彼厚祿遑保厥身維竹有穉維君子有嗣尙歌衞詩庸濟世美鵲狐答一村張子政窮寒答天變之作

有靈曰鵲營巢占風曾謂吾人靡鵲之同有知曰狐涉渡聴冰曾謂吾人靡狐之徵吾人滔滔乘馬丹轂弗範而馳致顚汔覆嘉林之下黝然寒泉被褐於隠時邁世遷霜露霰雪天其教也貧賤憂愓士胥效也士胥效也鵲狐是蹈也

味易杯【有序】

易惟四卦言酒而皆當險難之時予備嘗焉幸老至矣名杯曰味易仍刻詩杯之槃曰憶昔月初生逾闗眾欲兵黑風攖市虎白浪掣湖鯨石筏宵孤露梁山暑病行天其秩【作佚】吾老味易遲時淸識其略耳蓋未足歌樂之乃載歌曰

拘羑兮易演厄陳兮道闡聖迹悠兮莫踐未濟與坎兮困需姑味酒兮吾生之餘海月其亮兮天風其徐貪山歌聞門生薛復田廬其下懷歸感昔賦以寄之

鄕山東遮兮犬牙銜屹神秀兮奚名爲貪我嘗徑度兮加策鈍義不畱兮士之攸嫌聖過盜泉兮忍渇弗取墨捨朝歌兮孝去勝母處獨絕嫠兮殉節死歐飲犢上流兮尙推防犢口彼皆然兮徳維其有夫圭玷兮貴鏟衣垢兮用澣愚莫愚兮怙惡賢莫賢兮遷善於玆山兮有隅尢介若兮不污顧依本兮美物更曰亷兮匪逾羣分兮彚聚綺黃【二山名】賓迎【一作逆】兮君【山名】望江滸鯉【山名】遊龍兮前騛防殿跑兮鹿旁乳【事見郡誌】嵐防睨兮含丹昕峯髙寒兮灑翠氛乃儲云兮蓄雨不屑澤下國兮【闕】气饙如兮孚尹艸丰縟兮水潤液猿鶴胥來兮豕蛇遑息嗟神往兮夢歸疇縲予兮藥石紫芝兮商顏煒客星兮富春美璞玉剖兮荊岡慚蕙帳虛兮鐘阜恥誓將巖棲谷墾以彷佛夷展之趍【一作防】蹐兮二三子兮操杖幾尙【闕】箋兮飛亷謝山靈兮躧履

林泉民歌贈無錫張相夢辰樞明經修行累辟病辭

若有人兮西神顏薜蘿屋兮松桂闗佩詩書兮服仁義擘【一作馨】斯揫兮采是閟穿虎穴兮攀鳶巢洞扉呀兮泉響交山鬼嘯兮木客跂光矘防兮來云旓琴白石兮自抑鬱兮誰【一作子】宣楚狂去兮蒼姬衰商綺隠兮嬴炎煙文與道兮就隕孰千鈞兮一發引睠枯落兮弗防加斧斤兮曷忍百實秋兮三秀春老益學兮亂能貧信禮樂兮在野天將啟兮遺民

石林一首贈琴友劉仲禮

何山無石何石無林石崇林深有我有琴三代禮遺音則雅烏有【一作烏百】斯騫樂莫知者石气上齊林沐時雨流液蔦蘿被澤蘭【一作蘅】杜白露旣滋蒼峭黃萎龍蛇伏坁嵗聿暮而玉攻材搜我卒懷矣無慍無悶庶幾君子題戴崧先府君良才諱善行號蒼山處士小像【有序】

嵗己亥兵薄括處士命子崧挈母先入山及返迎處士兵大至熸城崧冒燹觸刃瀕死者屢且哀告軍物色父所在害獲免時弟洺將處士竄溪南山處士謂同難者曰吾一褐以老未嘗垢與其蔓艸同穢不如滄浪淸之獨也徑投於溪洺救不克亦死崧匍伏與母葬之武溪原以洺祔躬廬墓餘十年而怛之痛思慕之切猶一日也復繪處士小像托前進士顏守仁徵挽章永嘉曹新民教授有曰菊帶晉愁香不攺松輕秦爵老猶靑予曰

兵貴戢兮不戢何爲父蹈水兮聲【一本有餘字】嗚悲由也盡思兮裒也廢詩惓惓於圖兮孝亦庶而霧雨除兮神魚揚鬐魂騎上天兮涅無淄

紫岡贈華亭徐克振書其邑丞魯淵道源序後【有序】

克振名振少孤哀大父母保育誨字底成立振克敬克事大父母沒苫寢蔬食廬墓六寒暑猶一朝夕逢謂盡禮盡思之道振以孫行之大父母孝矣詩曰

眷眷海濆匪澤斯鹵巋岡紫土孝徐振所伊孝云何蚤背恃怙維大父子撫維大母子卵襄而抱觿而膝髫塾冠室愛猶一日乃防乃文乃玉乃質侍靡須失大父母胥喪毀瘠痛呻蔬麻凷苫義弗間親閫閥防逾禮經是循百六十旬綿有孫枝有桐霜寒雨春油油於爰主維戶【一作屍】爰亢維宗手口澤存亦目觸涕汶【一作從】山始昆江源岷鷹豺仁人曷不人於昭者天相在爾振尙祿爾後云

懷歸

石林兮晝緑野月兮夕縞將捫蘿兮采之藻我心兮懷歸人謂我兮娯老

最閒園辭

園有木石予從而景息匪息也景彼其予識園有禽魚予從而心娯匪娯也心彼其交【一作友】予豈曰車無脂不良驅馳豈曰馬無羈及此阽危尙愼之哉艸露之滋

芝辭【有引】

逢寓隠烏涇之三年七月望命兒拊薙後園灌莽報有異艸在椒之下卽而觀焉蓋芝也作芝辭

有芝英英在園之東輪囷云章白郭相吾不知爲妖爲祥於乎猗蘭之芳聖人之傷聖人之傷小子之藏

題畱侯小像

漢髙三尺劍子房三寸舌剛柔兩相濟秦降楚復滅君不見乾坤狡飛鳥秋脫使子房無世仇箕棲潁飲老則休

埀釣圖爲窮獨叟題

麾扇渡頭芳艸多投金瀨口水無波非此水不投釣非此艸不制簔人心其如忠義何

史騾兒【有引】

騾燕人善琵琶至治間防上幸上使酒縱威福無敢諫者一日禦紫檀殿飲命騾而歌之騾以殿前歡曲應制有酒神仙之句怒叱左右殺之後問騾不在悔曰騾以酒諷我也前和州同知李澄言於逢欲傳其事逢爲賦一辭澄字中深開州人翰林承防惟中先生從子也

虎帖耳豹俛首靑天白日雷電走尙食黃羊光祿酒史騾曲曲春風手蕭王馬蹴滹沱冰亞父玉碎鴻門斗鳳凰鎩翮蚌珠剖趙女捨瑟秦娥罷飲中八仙方下來禦溝濺赤花飛柳君不見龍生逆鱗海嶽寒嗚呼史騾乃敢幹和州孤臣說舊語梨園弟子更新譜

送日本僧得中遊廬山

嘗歌廬山謡旣誦廬山髙謫仙歐九气兩鏖後世邈見詩人豪上人毛吞鯨海濤昆蓬嵩華窺秋毫香鑪瀑布試一遨五老離立同兒曹三百六十龍象遭天燈絡繹長林臯我聞層巓聳峭壁字畫淡古鳥迹禹平水土紀功徳廬君以來人靡識盍捫云蘿梯磴石摩娑模索爲我惜聖神【闕】酒三亂余赤子甚饑溺安得再賴乘橇力盡九州內爲化國回首扶桑長只尺

張節婦吳氏辭【有引】

吳諱妙寧松之上海人年二十一贅同裏張氏子越四載邑大姓以事連坐其父寧泣曰吾父茍無地爲解族其赤矣吾不遄死禍延良人悔孰甚一日遂雉經死未克葬徵系吏果至聞寧死唶異而去時友生顧彧教授其裏乃攜寧幼子浩來拜逢請文逢因書此以歸之辭曰

紅羊年黑防月張婦吳儼遺烈九山風酸泖波血二气舛錯愁雲結百里泥塗昏墊中梅花一樹驚飄雪我招數十節義魂扁舟今過西新村嵗時堂上虛鳴佩煙雨墻角余繰盆篇詩爲付孝子浩四海薄俗何當惇

題姚外史艸樓

黃鶴錘碎江水聲燕子空鏁苔衣生齊云一炬亦焦土艸樓寵辱何曾驚艸樓岑然玉局湧月流大丹海流汞九天浩气神與遊大地八風吹不動瑯璈迥度鐘磬閒鶴翠灑灑常淸寒靑精分食野人飯琪花獨樹雷師壇己公之屋杜陵賦南陽之廬帝三顧君之艸樓百靈防萬象森羅畢呈露昨者邀醉中山醪羨我脫略元龍豪不知誰主復誰客髙枕東來午夜濤

醉贈相子先【有引】

子先名禮素精奕比學黃大癡畫輒逼眞近登鳳山睹予舊所題名因作圖見寄旣邂逅旅次乃飲之酒贈之歌云

老生不能臣諸侯卻來題名鳳山頭霜晴木脫壁峭立鴉兒大字淋漓秋於時陳【肅】邵【維翰】隠余薛遙睇中原心耳熱兩人旣仕李河南鴈斷鵑啼榮夢歇邇承奕相遊玆山三復舊記松蘿間野僧有待碧紗防畫圖已自傳人寰君本家西河鐘秀西湖曲龍城倚髙寒雁蕩濯深淥華亭道阻泛雪船四【一作乘】鰓鱸買梅花前靑衣童保進鬥酒邂逅意气淩吳天好將金城圖略上天子回首共訪巴園仙

三月十二屬予初度時客捨承朱僉樞攜僚佐見過

我生三月之仲丁長庚輔日當奎星命居旄頭身驛馬薄有抱負多飄零鷫鸘嘗典金陵酒蛟龍幸防錢塘【乙酉十二月予防母櫬泊錢塘鄰舟多爲風潮所覆】魯連海上隠行歌吳王臺前辭下走淸齊庾杲廿七種短防劉蕡四三首才名從知造物惡心臟空夢神人剖【乙亥曾感異夢見心臟皆五色】玆辰客捨風雨俱湯餅尙少中蚨正冠試誦蓼莪什衝泥適來櫻筍廚帳士彈箏玉連鎖廬兒執炙貂襜褕落花防防香埽途闔座气作思馳驅箕不以簸斗不仰面大笑眞吾徒

辭帥幕後王左丞復以淮省都事過舉且送馬至以詩辭還

梁欐難衝城幹將難補履歷塊過都百戰材枉送懷鉛提槧士左手控紫遊韁右手執靑絲鞭身試上文錦韀吳臺越苑山浪湧連城花暗揺紅煙由來得意虞失腳帥府元僚早辭卻方圖安步傍林泉敢許橫行向沙漠野庭憩馬荒雞鳴馬思故櫪雄風生殷勤目送便上道駕牛萬一至南平

登君堂【闕】奉陪秦景容郎中太夫人唐氏八十壽席

登君堂拜君母坐君右酌君酒君冠切云藻火綬刲腴割鮮會昆友霞觴載稱載獻壽兩行蛾睂小埀手鼓吏蹀躞進軒牖淸歌裊裊絲縈藕鳳蠟龍香上糾極南老人星在斗老人郡封福如阜飲寒食生異白兮孤孽疏逺及奔走陰煦春育同親厚聖經賢傳萃淵藪座間雍容不去口妙年胎教君腹受所以巍科談笑取君言世運厄陽九甲第紛紛沒蒿莠湖田二頃宮一畝謝超宗兒孟光婦賣金養志恐少後孝行旣至仍引咎嗟予遭亂墓失守貧賤鬱鬱此居久伯符公瑾骨已朽丈夫意气誰不有願堅道義莫背負公沙昔得交杵臼夜闌靑烏巢堦柳微步淩波動魚笱我歌跌宕君聴否出門大笑霜鐘吼

贈醉墨生徐貽

君不見王勃醉墨腹稿成張旭醉墨艸聖鳴生也醉墨心醉畫落筆迥奪天人精首法米南宮繼習北苑董試臨老閻職貢圖頭飛鼻飲欲活動去年傳馬大夫黃冠野服賀監湖今年寫鐘進士絕行髙名魯男子不圖木落黃龍灣寫我弄月扁舟間醉墨生復何有胸中魚鳥在沼囿所願淳風化日回上爲至尊千萬壽千萬壽良有時殷髙舊貌版築相漢顯曾艸雲臺姿匪生是望將誰期生再拜生再舞一尊來防最閒園三花且對江珧柱

秦筆妻【有序】

筆予里人也乙未亂挈妻依同郡朱判官璚居吳中筆病卒貧無以斂朱爲具棺衾且思所以防飬其妻妻覺泣謝曰良人筆生以藝遊搢紳間詩書禮義之教妾亦與聞之矣妾以未亡洊有累於鄕長者在長者義妾其於義何朱加慰之夜漏半哭益哀遂自經筆死所朱爲合葬焉

良人賣筆芙蓉市交接無非大夫士詩書禮義言熟聞冰霜松柏操奚云亂余良人死君托卹寡見君尢不惡願君葬妾良人邊夢中雙報筆如椽

題楊孫仲桓芝泉亭

仲桓年友今儒者雙親【父約山先生平陽人母華亭陸氏】遷葬神山下厥土騂剛位巽乾佳气絪緼騰紫煙紫煙經宿未曾散周產瑞芝旁湧泉芝泉亭開但讀禮地匝紅雲石流髓中心一念十五霜孝格上天方有此君不見道傍骼胔厭鳶螘聞風或掩虆梩取

奉贈崔節軒同僉

崔侯昨者神與籌黑書脫雙溪樓手持使卽肘佩印歸擁萬眾雄貔貅丞相飛奏天動色詔僉僧臺安祿食思家逺在嵩少山拂衣卻過機云宅機云宅繞蒓菜碧故吏門生候朝夕珠樹三花一萼紅華發千莖寸心赤寒波木落雁叫霜山人鼓柂牛斗傍好峯四五靑在眼獲共尊俎談興亡世皇混一埀百載遼金風習至今在會須禮樂本三王庶得兵戈淸四海今春三月黃河淸艸澤正爾龍蛇橫袖中有頌未敢獻且浮大白陶餘生陶餘生浮大白醉裏狂言俟不責杜陵晚遇張鎬知謝安元是桓溫客朝廷念亂徴老臣早濟斯世康斯民愼勿便薦【一作江湖自適】王山人

簡完杭州時久雨三邊有警

吳山十日云晦防雨聲長驅如建瓴愼郎闖市蚌鮚生羅剎【錢塘江舊名】洶浪魠鱓腥枯株產蘗詫芝菌總爲爕理乖常經黃童白叟病塗炭仰首願見臺階星朝廷分寄屬邦牧況君牛刀新發硎曩年步取雙珠虎玆辰坐享五侯鯖疎紅小翠集燕寢長楊髙槐連馬坰南來獠气一灑豁萬室半起炊煙靑夫差茂苑已入楚防稽孤鎭余岧亭烏龍【山名】陸沈婺隕石捨蓋堂奧棲流螢重闗借問竟誰守幾夜急度軍中鈴左車未少井陸【作陘】計孟堅不惜燕然銘我居漏屋漫憂搗天末殷殷收奔霆聞君多在達相側必也有道安生靈嗚呼亦必有道防邊庭

奉贈秦郎中時卜鄰橫泖

我乘太乙舟偶過袁崧宅平生兩靑眼喜見有此客客從冑監登桂籍日下名齊云五色躡鳬峩豸十年間附鳳攀龍萬方赫八閩郡縣苦兵革老弱轉爲溝壑瘠艸中冦竊偵天險閫外元勛勞石畫斗南使星夜流白獻可替否承帝責花門卒就鈇鉞誅木灣薦貢珠琛舶流亡復業軍給食萱樹堂思茘枝陌陳表情同李令伯還家事異徐元直江妃鑿冰躍鯉魚橘包筍脯羅前除雁行衣防互勸酒鶴髮埀珥猶觀書奴躬畊稼婢織絍座右章甫無時虛王珪房杜早交結愧我孤陋才空疎丈夫生晚世曷補墳墓亦已成榛墟行歌考槃賦遂初山妻操臼兒駕車卜鄰老傍曾參壚

題華亭趙氏雙慶堂

雙慶大字三尺餘書學博士米老書銀鉤鉄畫煥華扁野鶩家雞隨墨豬南垣從事寶藏久題封逺寄趙隠居隠居夫婦百有七十嵗慈顏童若道气神仙如雨燈的的夜猶績霜發蕭蕭晨自梳平生種徳還種樹坐見蓋擁於公閭大郎賣藥隠城市小郎謝吏歸村墟小郎奉觴跽進酒大郎帣鞲躬膾魚今日何日席不虛水蒼佩映靑霞裾鵝羣池散晴雪滿燕子簾捲薰風初膝前玉語蘭解笑柳拂九秋花圍輿一門四世咸在侍眾賓屬我畱瓊琚我從去國至避地目治多難常欷歔乃翁全獲福善報伯氏仲氏尙愼終名譽伯仲載拜答頌禱已聞帝夢遊華胥

二胡節士【有後序】

列仙之臒山澤儒連璧回映淸冰壺一寒太髙黃道士一貧不謟羅司徒古來夷齊礪風節元方季方方軌轍祥麟威鳳不可招斷霞落日鴉明滅

二胡節士婺之永康人長穆仲次汲仲前後並寓杭穆嘗風雪髙臥午未啟戶道士黃松瀑至扣之曰得毋饑乎穆曰不饑得毋寒乎穆曰不寒黃別去見宗陽宮眞人杜南谷言其狀急饋米酒綿炭復慮不受不敢過多及饋臨穆曰此必松瀑與南谷言濟吾饑寒吾固不饑不寒也卒不受汲一日文敏趙公來求撰羅司徒父墓銘楮鏹百定他物稱是汲曰吾豈爲宦官父作墓銘辭之時絕糧一日矣後趙文敏挽詩有云淚濕黔婁被心傷郭防巾槪可徵矣黃臺人杜當塗人咸有髙行兼儒雅前鄕貢進士錢唐錢惟善云

目畊軒【有後序】

身畊勞百骸目畊勞兩瞳身畊口體常不充目畊奚止谷在中所以金肅氏目畊兪塘東滿牀破書一畝宮傍若萬頃秋云空菑畬經訓信有獲鹵莽心地知無功生徒下淑親上侍束脩自足菽水供邇來種學道且熟蝦荒蠏兵嵗洊逢禆官旁午稊說橫牕鬼出掌燈揺風卓哉金肅心不動卻訪謝病還山翁翁嘗舌耨苦少助忽驚巖電超吾戎於時野淨啼饑鴻江月賸照梅花篷畊耶耨耶姑兩置暖腹試彊新舂紅贈言緯象不久聚奎分當與李公平章前後相輝隆

李公諱好文字惟中開州東明人幼力學家苦貧夜就鄰之磨坊燈讀書凡十餘年靡少懈一日值雪抵村捨媼貸斗麥【一作黑】菽媼卻曰子奚拙畊公曰吾目畊耳其意气自若也旣諺曰目畊夜分李好文後以明經登進士第累遷太常博士會至順皇帝祭太廟乘馬至裏橋無敢諫止者公膝行阻橋曰請皇帝下馬上如之百官咸悚懼上入問左右特授禮儀使明年丁母王夫人憂至正間權國子祭酒從容語上宜躬祀孔子上敬納之丞相奏重臣代由是命丞相代祀【一本有太牢仍以羊千角他物稱是用勉勵弟子員句】未幾上丁夜臺中丞耿屏騶從入與觀禮弟子員誤遏之翌旦耿督刑部問所遏者一監騷然公曰中丞弗原其誤乃欲施鞭刑耶遂解印丞相以聞耿詣謝乃已【下有其拜禦史平反上黨義婦獄在諭徳太子議拜如禮始與之見位省臺輔贊以道中外師重句】嘗進所撰禮書若干捲官至翰林承防致仕河南平章卒從子澄爲予言之故予錄以爲肅勸肅尙勉之哉

奉寄烏延子忠亷使

君侯昔守常郡時九箭河頭喜相見眼驚烽急未深語城郭一夜寒暄變壯哉陽山土著民能爲君侯獨酣戰春頒王正在田野坐臥長對天北面闗梁旣撤元气回赤日焜耀浮雲開五花儀從紫色馬掲羅蓋擁吳門來中朝大夫錄殊績南省丞相收遺材方瞻福星照苕水又報淸霜飛柏臺柏臺有詔新整飭十道司存咸率職似聞靑宮急中興尙恐巖廊事姑息頻年淆亂甚隋季在在諫官當任責君侯素是骨鯁臣麟角鳳毛爲世珍國家湀辟舊言路白簡實封宜上陳西湖二月鶯花辰畫船不移空緑蘋幾時重逢下車揖乞我湖陰埀釣緡

烏涇書所聞

炫晝桃花縞夜李陽和薰蒸露華洗托根上苑八十春泛艷禦溝三百里香深影密覺漏遲舞隊暗消雲气紫驚霜忽薄萬年樹花神爭隨北遊豫細艸靑粘南馬足長楊雪睞徵夫目聞者不爲此嘆吁月姊赤腳驅長途行丐尙有天黃姑

範氏義夫賢婦辭【有序】

範琦字子善父竹坡居士世杭人妻瞿諱慧貞嘗粥首飾奉師教子毅宜立及歿琦年四十或勸再娶曰娶爲宗祀計也吾有宗祀矣旣子森嶷儒儕間丁時棘艱毅恬守鄕隴宜登至正已亥江浙省備榜進士授華亭學諭立隠居教授數薦辟疾辭宜立迎父養以卒士至今多瞿之賢而重琦果於行也推爲義夫賢婦云

竹坡範氏家湖曲有子溫良婦賢淑春風於飛堂上燕秋霜連理庭前木三兒珠聯業章句甫【缺文一作具】釵環溘朝露有琴永絕鸞膠無衣更著蘆花絮古不再娶華與曾何幸到爾遺風興始諧雎鳩卒孤雁及見【闕】孫【闕】

巨筆志墓其音徵

楊女貞爲鐵厓提學作【有後序】

一夕百年盟鋭然東海寡婦淸髙堂欲奪柏舟志壞土爭觀貞木榮耿耿血書岌岌孝塋比境相望異代齊名旴江天涵白玉京剡峯壁立靑雲城萬松仗夾千花迎仙遊微落綷防聲並樂不苦神如生君不見西施傾國辱越產故妻求去羞漢卿艸閣上琴尊暇授簡叨爲女史評

女貞者鐵厓公之從父女弟也諱宜旣筓許陸氏子某【一作娶】一夕卒後達官聘之宜誓不嫁母逼之閉重戶自盡公嘗植女貞木以表其墓曹娥塋天臺王氏靑風【一作峯】廟並比境

閻立本職貢圖爲章修齊題

古先夏後塗山會猶有防風氏不至諸蕃朝唐何盛哉臣閻躬圖毫末備想當是時千羽收日月耀衮星埀旒曲拳屏足僪佹狀披髮偏袒羔狐裘蠕動喙息咸沾休自天傳世知幾載丹碧尙照昏眵眸澄懷樓居淸可掬罷琴題詩照【一作臨】水木名園良疇繞柘湖篤志好在豳風圖

題蔡琰還漢圖

銅臺春深邊艸緑琰因名父千金贖殘生旣免氊裘鬼哀衷莫盡蘆笳曲舊時漢妝慵復理感義懷慚歸董祀入朝好語亂世雄賤妾不爲天地容爾其忠事山陽公

右軍書扇圖爲郡守理熙伯雍題

老嫗蒲葵扇道士白鵝羣蘭亭一勝會總未知右軍桓溫帖中二三語坐令晉鼎安如堵淝水之陣烏足數

趙仲穆待制山水爲余昆丘鏈師題

大山小山生翠寒石瀨峽束流風湍魚梁黿臥兩厓口鳥道蛇折層雲端一人白駒先紫馬從者衣冠亦儒雅回睇星槎直上天茅堂卻在松林下吳中霅川稱絕境趙宋王孫畫誰並商家孫子多服周禾黍離離見苕穎我來題畫神仙都城春艸木稍稍蘇懷哉王孫亦已無懷哉王孫亦已無

題朱澤民提學山水

英宗皇帝潛邸時沈王【髙麗國王】薦君坐講帷天機復得畫肯綮不但怪怪還奇奇太山髙寒並王屋細路縈紆入斜谷卻分李靖鬃瓢漿幻出匡廬水簾瀑一時淸气千里會兩賢中居古冠帶檐暝微籠焙茗煙溪聲逺合鳴秋籟東西飛閣羣林泉【一作臯】神往怳爾如生猱何從今日老此境便當上界官仙曹君兮君兮吾舊識靑騾一去無消息好在靈巖爽翠間薦杞冰綃潑酣墨

合淝束遂庵學正爲畫君山酹月圖長歌奉謝

憶攜蓉城霞【酒名】醉賞君山雪興酣俯厓面三酹大江月靈奇祕怪不可說回首十年塵土熱束卿想象作此圖如見當時眼爲豁是山傑立皓气鮮四八賓從咸華顚【吾鄕有三十二山君山爲之主】銀濤絲縈料角海【料角地名逺在通州】玉臺鏡露峨睂煙【峨睂嘴卽在君山下】槎枒亂樹拔虎崛撇捩小艇吞龍淵樵丁罷斧僧罷磬木瓢一个滄茫前君不見江山元與天地辟有月無人景虛擲昆岷東來幾萬里衣冠雲散三千客三千客後世屢易曉事僅有羅春伯【事見郡誌】趺翳鬼照火鼇背蒼涼獸交迹君不見采石紫綺裘赤壁洞簫歌樂者信曠達齷齪【一作憂者】將如何嵗雲暮矣雙鬢皤夢恍茅屋牽靑蘿廣寒白下相杵貝闕鮫女趨鳴梭卿聞大叫當就隠指日莫問魯陽戈

謝彥明宴予西墅姚澹如爲予畫雙松平逺圖醉題圖左

胥溪西堂雪壁立䢐徠雙松忽飛入節角觩防甲衣濕白帝防气交襲昻霄聳壑爭長雄下視棘樹嬰孩同陶鎔自出大匠手防染不借東皇功彷佛子落苔澗響慘澹影掃霜林空靈根如蛇石面走女蘿欲拂幽人首千巒連云驅陣馬一舸乘仙上牛斗洲情渚思殊未休我贈之歌飲之酒澹如早嵗名家駒【其父子敬嘗與趙公倡和】學士趙公坐以隅大歷詩指授永和帖鉤摹時康嵗稔多在客龍顚虎斃猶爲儒酒酣笑老須松下添我潦倒夫明月滿袖春風扶

題黃大癡山水

大癡名公望字子久杭人嘗掾中臺察院防張閭平章被誣累之得不死遂入道云

十年不見黃大癡筆鋒墨沈元气埀絕壁雙巑萬古鉄長松離立五丈旗蜀江巫峽動溟涬陰嵐夜束魚龍吟【一作冷】峨睂更揷空靑間差似胸中之耿耿大癡與我忘年交髙視河嶽同兒曹天寒嵗晚鴻鵠逺風雨艸樹余蕭騷風雨艸樹余蕭騷大癡眞是人中豪

浦東女

浦東巨室多豪奢浦東編戶長咨嗟丁男殉俗各出贅紅女不暇親桑麻鵓鳩呼雨楝花紫大麥飯香勝小米一方靑布齊褁頭赤腳踏車爭捲水水低防髙力易歇反水上田愁漏缺谷種防如子金野鳩不銜田防竊艸黃衣薄風披披日色照面蒼煙姿南鄰北伴更貧苦糠籺粉隨朝虀阿防送荼相向語鉅室今爲州府主妻拜夫人婢亦榮繡幰朱輪照鄕土羊牛下來雞欲棲汪汪淚眼數行啼女自身長苦非一歸路白楊斑竹西

胥門柳

今年胥門十一月楊柳靑靑寒不脫雕戈白馬黃須郎朝朝忍見行人別行人吳頭或楚尾心趂飛花度黑水避暑鑾輿狩未回都人南望思投箠都人泣向都官道塞北江南柳還好風纚露沐恩旣殊報答春光願終老君不聞虎狼之秦六國雄可憐千丈泰山松至今稱是大夫封

君莫疑

日不偏照天無私丈夫明目張膽爲龍蛇大澤實同處家富身榮君莫疑亞父還鄕遂亡楚魯連去國翻全齊載拜載獻玉東西疑多患成將噬臍

今日何日四首畱別龍江諸名貴士友時甲辰九月移居橫泖【甲辰爲明太祖吳元年】

今日何日白露稀東家西鄰柿棗肥紫蠏登罶魚上磯大兒借舟女澣衣載遷避地身莫歸

黃獨未大黃精疎瓠壺牽蔓滿前除木犀花開陰覆書我獨何心亟離居感子載道【作遺】雙喜【作嘉】魚

今日何日天風涼僕奴整齊車馬光靑衿玉佩鶴髮黃雜然執酒跽道傍與我面別心不忘

今日何日潮大來天風送我帆當開匪君之故重徘徊人生所貴無嫌猜春明再過江上臺

避地無錫

武臣弄兵連西鄙白馬東人火桑梓婦女往往殉節死扁舟載家南入吳祭器之外貲無餘寸心已逐越鄕鳥十月暫食梁溪魚濁醪泥濺好濡首金印斗大莫懸肘

葉公政還金辭【有序】

公政字克明淮陰人國初行宣政院都事季實之子翰林直學士蟾心之從子也至正甲午政以浙省幕吏奉布延平章檄轉餉鄂閫時丹陽富民束子章先與是役會飲於蘄气合卽以兄禮事政未幾起赴沔束泣別曰弟今濟大江涉重地兄言行篤信願以貲相托政謹藏之越兩月束之友朱率其奴來報曰束不幸入蓮臺湖遇盜死矣政抆淚曰束已矣家固無恙也勞之去明年事竣還鎭江要束氏啟囊緘得鈔二百五十緡黃金五十兩銀三百兩珠八千枚衣帛有差歸之束氏余鈔五十緡黃金五兩銀五十兩珠千枚有朱題封歸之朱二氏盛醴饌以謝辭之前國史編修官膠西張復初嘉政義髙爲著還金記且稱政幼知讀書澹利祿嘗從平章克池之諸縣破蘭溪渠魁徐貞一平蘄水寨司輜糧四年無纖芥譴何平章凡七薦中書不報人謂公侯子孫必復其始天道豈獨逺耶至是逢播之詩曰

蘄春肥羊采石酒君爲玉昆我金友夜談接膝晝握手乾坤意气同髙厚霜風吹蘆客衣薄濕云羈鴻飛漠漠蓬牕篝燈照裝橐嗟君逺行感君托蓮臺湖深浪拍銀鷓鴣杜若傷心神天生禍亂有今日誰謂交遊無古人葉郎還金何愧竇禹鈞

題謝伯理同知義山捲

範公有義田謝倅有義山溪淸土沃厚什伍其冢橫雲間旁分畛域共神道金銀無气應長好松根月冷鬼燈花松上風吹女蘿艸禁煙時節爭祭掃多是遭兵去鄕保散牲一任野鴉銜焚白還將心事禱舊魂旣妥忻往回新骨未掩母悲哀子孫繩繩世種徳盡買九峯爲夜臺

題錢慶余綾錦墩

華亭東有蟠龍塘塘上姓錢人種桑就陽避濕淺布子畦分疃列如鍼秧封培愛防長尺許畚鍤爭移春社雨惰農報徳也自奇一本約輸雙簣土土髙過客相指語千綾萬錦登城府懷材莫救時斂徵存心尙紓農困苦侍禦【周公伯溫】題名綾錦墩錢郎嘯歌墩樹根但願一絲不到體老著布袍靑薴村

題蕭翼賺蘭亭圖

右軍蘭亭書繭紙五朝天王但聞耳不謂虯髯龍鳳姿密遣行人來賺已嗟爾何必飲恨死舊賺君親晉陽起君不見萬年弓劍橋山藏玉柙曷爲溫滔防

孫皓城磚歌【磚左有大吳寶鼎二年嵗次丁亥造十一字左字下一本有邊字】

古磚一片莓苔質傳自夫差臺下出埏埴由來寶鼎年字畫依稀皇象筆當時民勞甚蒸土鉄甓堅城堪比數可憐不久歸典午山人揮淚重摩挲天意天意將如何

劉夫人

劉夫人至正太尉吳王嬪筓珈車服置弗禦淡煙常鎖雙睂春中州援絕敵在目叔貴日驕疆日蹙背城借一王本心貍埋狐搰將軍欲夫人勇決烈女義百口樓居親舉燧片時陰慘萬古生月明風淸佩音至君不見男兒成敗古有之孰以楚霸輕虞姬蘇民安得夫人祠烏棲白鳬庶少衰

挽梁先生【名益字友直號庸齋三山人有詩傳旁通行世】

燕人吳云二月前先生獨上馬洲船方期花柳陪行樂不意蘋蘩薦豆籩萬里乾坤空老眼半生風雨共寒氊長沙鵬鳥悲王傅滄海鯨魚嘆謫仙幸有官奴繼書法何須驥子誦詩篇有人願守三年墓夜看文光直上天

寄陳昌道檢校【時淮藩復濠泗徐邳等州】

右轄揚兵甓社湖淮臾【一作籓】艸木遂全蘇登萊海色浮樓艦羽山光落版圖白獸逺瞻霄漢闥玉麟頻剖廟堂符煙靑土銼遺民喜月黑沙塲舊鬼呼謾說楚材多用晉從來郢曲盛傳吳延陵君子初觀樂南郭先生久廢竽田野舊遊應不忘風雲壯志合長驅中原平定尋盟日咸賀軍誰得漢儒

奉寄楊宣慰

天王重紀至元初視艸金鑾異直廬中夜前星懸虎穴早時旭日駕龍車兵還侍衞孤臣竄【謂巴延丞相】詔下雲霄五色如陸贄大才行倚馬張褒長嘯遂焚魚山居宸翰輝泉石奎閣碑文重裏閭盛績【一作迹】有光楊少尹內廷深憶鄭尙書一麾出守桐江上千室安全劫火余【公守建徳時淳安盜公親諭以安】外閫思瞻新斧鉞故園歸伴侶【一作老】樵漁白駒春靜嘶髙柳黃鵠風淸戾大虛丞相惇行上尊禮時應葛嶺候仙裾

酬謝杭州見簡

秋日髙居樓上頭倦拋書防看云浮生涯自信孤蓬轉好事還陪五馬遊簟展竹深香噴鵲詩成花底玉鳴球人才孰與元暉並郡政羣推叔度優露泣銅盤卑漢武潮回犀手壯錢鏐觀君注意尊王室豈但疲癃獲少瘳奉覽采丘文定公江淮宣撫使加官誥命爲公六世孫嘉興主簿文海賦

長淮繚繞舊河山五色花綾誥載頒王室偏安劉嶽後人材深倚範韓間重城月夜疎扃鑰北騎風秋密轡環宋後金亡爲善報題詩欣對緑陰閒

寄聞云茇道士

冰瀉淸溪洞府眞別來二十五經春人間忍見黃金雁海上思乘赤玉鱗身自一閒猶是客髓凡三洗未離塵琪花樹滿云深處頭白林宗儗掛巾

奉題宋謝後之祖太師觀文殿大學士益國公深甫封衞王追封魯王二誥後王之六世孫鐸字振文有詩名黃巖秀嶺巡檢其子瑛以茂才薦授安仁縣諭不就隠居海上

當年後徳配闗雎玉後云仍盡讀書喬木家山烽燹外五花官誥喪亡余源淇左右鸞鑣逺岱崇髙鶴帳虛豈借椒風歆寵渥伏波勲業日星如

贈王履道還江都【有引】

覆道名貞乙未嵗避地吳下久之太尉張公開藩博采羣材遂以湖州徳淸學諭辟之不受時予亦以承徳郎行元帥府經歷辭及予隠海上而履道已客授於此今年戊申始過其醉琴之所且聞先隴獨免兵禍行治裝歸裏葺墓廬有日於是贈八句以見履道出處同而孝義非予所逮也詩曰

斧鉞藩開任俊良君辭儒校我辭郎靑燈淥酒同今雨防褐窮櫩度十霜膾斫鱸魚初上水樓焚燕子不歸梁揚州月在簫何處廬墓無殊衣錦光

送郡萬戶甘【一作尹】靜如巡海漕

元勛世冑濟時才金虎三珠燭上臺鵲起野田旗影動馬穿官柳佩聲來伏波銅柱諸蠻詟下瀨樓船萬弩開饋餉漕通酺饗暖巫門山築雅歌臺

送郡守靳利安攝江浙理問

省臨吳越位崇髙西掖仍開大理曹非比迎貓空雀防竟須投轄掣鯨鼇峯當南北無移筆海入江淮有建旄上相待防帷幄政肯容偏郡獨賢勞

讀閩僧謙牧隠所題雁宕大【一作火】龍湫西瀑布常云展旗天柱卓筆雙髙峯詩【一作雙鸞逢闕詩神】予爲之色動槪括一首

雁宕龍湫气混蒙展旗卓筆勢爭雄翠翀霄漢雙鸞影玉立東南一柱功興入常雲飛夏雪醉防髙瀑掛晴虹總慚尊者空諸有萬木圍巖夜自風

送梅判官子玉之昆山

白茅連港海風髙文筆蔪峯保障牢萬舸待輸中國餉千金爭買外蕃刀疎煙落日烏嗚【一作烏鳴】巷濁浪流冰【上缺文一本作流冰】馬飲濠【一作壕】非復曩時歌舞窟箳篂車【一作單】駕莫徒勞

觀大府除目盧宜興希文攺知昆山奉寄四韻

使君紫馬被金鞿七載宜興屢被圍寸土曾無蜉蟻援餘生終與鴈鴻歸寒畱松菊風霜節春斡東南造化機喜有老成同在選山人何厭薜蘿衣

月夜宴上海馬千戶敬常吟壘徵詩醉中走筆

露涼秋濶海涵天酒湧金波月滿船坐對龍光南斗下意行魚復亂沙邊長城李勣元無學淸嘯劉琨晚可憐野樹烏翻埀漏盡醉狂惟覺步兵賢

防鴻亭偶題二首

春陰過卻幾畨風野杏山櫻霧雨中新水緑塘鵝並浴嫩寒茆閣燕微通大兒稍熟春秋例幼女歡趨組繡功四十今年渾足意酒炊香滿巷西東

一家無事樂淸寧寄目防鴻野外亭江水未分南北限月明常後畢箕星子生貓櫟埀埀赤蔓長鴉藤故故靑天意物情應有在且須料理相牛經

答偰嘉定公文遣書使請觀上丁禮

令兄禦史未官時數會金陵卞壼祠箕尾上騎云漢表雁鴻南寄海天陲三撾燈鼓春聲接五桂鄕閭夜夢馳祀典況修酤禁弛扁舟穏赴上丁期

謝王眞人茂修送蒲馬【當作舄詩首句同】

送來蒲馬絕輕柔野服黃冠稱逺遊便欲天壇朝昧爽更從華蓋立髙秋望中弱海平東瀉腳底罡風直上浮卻過緱山並驂鶴玉笙吹月鳳麟洲

和楊文舉提學自壽及喜得孫詩韻

三鱣堂開宴佩紳鳳凰枝長碧梧春豈但陳羣稱大父早應羊祜省前身幾家暮雨千江隔十載秋風萬國貧獨有髙門文脈盛明珠重映白頭新

題王好問進士松瓢齋虞奎章書扁

一瓢何在萬松間閣老知名爲寫顏貧窶素甘居陋巷幽貞時復夢箕山石花照夜靑牛出天籟鳴秋白鶴還星有匏爛云漢未應濩落遂投閒

聞何上海子敬毀淫祠開鄕校因寄四韻【名緼吳陵人一作名緯】

魚米駢登橘柚埀備聞佳政起深思女巫罷進神弦曲鄕校新陳魯頌詩風葉晝埋公館靜霜鐘寒度海云遲髙天鴻鵠東回首亦欲朝陽借一枝

奉寄靳太平處宜

江東道院古名州山臥蜿蜒渚伏牛淮楚寒沙侵渡闊湖荊春水入天流登臨每起詩人想保障頻分太守憂仍繼允文英偉迹蔽云犀甲從輕舟

奉陪貢泰甫侍郎翟仲直州尹丘文中教授遊君山貢有詩屬逢和程儀可幕長爲序山有春申墓

港入黃田似野壕山橫鵝鼻淨江濤珠光夜冷三千履金背晴浮第一鼇太守政聲南斗逼侍郎辭气五云髙吳帆楚馬【一作鳥】來無際愧屬吾儕肆【一作對】酒豪

奉寄翟池州【名諒】

淸溪亭前五馬鳴九峯樓上一琴橫蛟鼉夜靜聞更漏艸木春深識姓名上國驚心淮浸【一作祲】隔故都回首亳云平篇詩不盡桐鄕愛江雨江風白浪生

謝季良臣趙芳仲二判官枉顧

辭闕歸來今十年一家八口在書田已甘夜雨燈相共豈有寒灰火始然白簡近煩驄馬使錦袍時過玉堂仙長才自是爲民望憂國何時奏一篇

題乙酉冬信州諸名遊所送逢防母櫬還鄕圖詠後

溪山漠漠樹號烏老弱天寒總在扶遂有致芻徐孺子尙多送麥範堯夫死生不變金蘭義離亂猶存水墨圖恨坐停雲詩後續月明千里影同孤

無錫寓隠謝王左丞彥熙攜酒饌逺過

玉帳旂旌拂紫防樓船神物防靑萍【一作渀】風雲密擁將軍樹江海孤懸處士星深愧艸茅優簡拔未忘蒲柳易飄零竹西歌吹髙陽酒喜爲尋春過野亭

贈孝翟道士

翟字惟存【一作性存】嘉定人會兄弟相繼歿母範哀義挈以養於【一本上有請字】師孫一眞孫如其志焉

孝翟道士名守常結喉長鬛气老蒼諷經得錢低小屋汲水煮菽元廊席防山人爲裹茗天廚神丁當饋漿似聞仙桃爛紅熟王母昨離瑤池傍

送淮南王右丞分戍浙省

太尉親觀神策兵右丞分戍武林城浪花曉夾龍驤動邊艸春隨馬足生地仰舞【當作粵】蠻衣繡錯天低牛鬥劍花平逺來鄰睦圖宜早別業靑衣取次行

奉和周大防伯溫送還龍江寓隠韻

家寄靑龍白鶴江徘徊落日影成雙賓筵久謝元王醴親隴猶依季子邦春老鳳梧瞻省掖秋遺蠏稻接漁矼君侯過譽慚何敢未許雞鳴近北牕

壬寅夏兒掖自杭應鄕試回龍江寓隠得故人戚均玉書餽是日杜敏瞿度賈貫三友同飲冥鴻亭上

大郎新觀場屋回故人書到【一作對】好開懷【一作懷開】烏防偏稱水晶佩酪粉方進白蓮醅髙視橋頭月波湧醉眠亭下天風來一時三友詩興發老筆不知何所裁

贈孫士能照磨【名恆濮人明易】

離離霜木聳蕭晨海上棲遲亂後身不忝杜陵歸白帝復憐江革防慈親文風地入雞豚社云漢天臨蟣虱臣猶有大麻書斷絕東陽山水數凝神

送祝洞天眞人奉皇太子令防降香名山川

羽駕春辭靈武城東南雲气【一作起】動心旌萬重山落炎荒野十二樓開白玉京周穆久應閒八駿劉安【一作子喬】何得問【一作應】長生龍香願爲斯民祝嵗晚相期說治平

題馬季子懷靜軒【有序】

懷靜軒居延馬季子所創也季子之先曰伊克曰埒克珠自永古特部族居靜州天山一傳爲實喇卜古實仕金死節諡惠湣血食汴之褒忠廟二傳爲雅爾噶鼐北入見憲宗皇帝以白衣官斷事從世皇南徵以勞拜禮部尙書諡忠懿三傳爲世昌尙書省郎中四傳爲禮宣政都事五傳爲祖中浙西監倉使仲氏祖常繇進士第一人官至翰林大學士六傳爲季子隨都事公居於淞之竹崗軒以懷靜名不忘本也敬題詩曰【馬石田世系於此得詳】

爾家世徳肇居延忠義勲名兩代傳碧血濺波歸九地白衣扶日上中天鳳毛麟角聯靑紫春雨秋霜隔隴阡惟有終身誠孝切祈連如見气蒼然

十二月廿二日爲重陽王眞人誕辰是日立春在淞江長春道院瞻拜眞人及七眞像敬題薛一山丹房

寒盡東風破曉陰眞人遺像儼如臨山中霞熟千年醖海上蓮開七朶金朔地興王資化力鈞天朝帝動仙音私忻泉石膏肓久終日凝神紫气深

登鶴坡道院寥陽閣爲王云岡外史題

咸淳地閣聳寥陽丹碧瞳矓照下方海嶽夜朝笙鶴駕星辰日侍衮龍章太淸玉境何髙爽九有黃埃苦混茫螻螘小臣身艸澤寸心徒曳五云鄕

寄福建防政景福仲禎今削髮爲僧名福大全前南臺禦史綽羅時中仲子也

一門忠孝世三傳節鉞弓旌映後先白業漫修三竺境丹心老戴八閩天雁違寒雨菇連澤魚上春冰瘴少煙爲報舊遊王朴在最閒林下亦逃禪

奉題招討使臺州石安撫雁蕩能仁寺遺詩後【詩附】

嵐霧開明雁蕩山元戎旌羽建禪闗五花吐筆天龍擁三箭收功士馬閒兒戴舊恩余噍類孫全遺體幾憂患一春風雨相將晚醉覺睂間喜色還

我行天下山水半側身西望長嗟嘆山到蜀川方絕奇世殊久被微官絆萬里提兵雁蕩來髙牙一展嵐霧開松風吹騎聯鑣入髙日下照繙經臺老僧振錫去何所香篝寂寂佛無語山鳴谷應應者誰似有秦民宅幽阻姑休爾旅枕爾鋋云深不得驚龍眠水簾一瀉琤玉嵗與淸气中洄沿二三溪碓長林下人力罷舂天所借艸香花淨太古春虎嘯猿吟明月夜幽尋靜勝登嵯峨鸞旗柱筆光影摩詩成寫破峭壁翠稽首巖前諾巨那

公諱國英號月澗宿州靈壁縣人金季時居材官下僚元初用文武才仕至福建宣慰曾孫宣武將軍松江萬戶瓊嘗乘遽道經寺得詩於老僧云僧且言公初入臺秋毫無犯士民豫附旣移鎭有告叛者大將欲狝薙之公請再行叛者更生焉瓊復棄戎行獲歸隴畎今年春偕倩曹生防訪予風雨下出卷誦之殆見公存心仁律下嚴悠然雅歌而神采炳如也祖作孫述孝念其可泯乎乃並序而歸之

覽金應奉李獻可所撰防政遷平陽尹州魏公子平致仕誥及墓碑爲其九世孫山東運司知事貫題

棟梁材具玉淸溫祿養髙年荷國恩短蓋犢車臨緑野禦廚麛脯遞黃門墓碑莫罄忠純迹誥墨猶含雨露防因誦當時小堯舜不知溪上艸煙昏

讀白寓齋詩【有序】

寓齋字君舉金之隩人登泰和三年詞賦第後棄官隠居教授與元遺山趙閒閒相頡頏欒城李冶序其詩曰龍韜雷厲於紛挐之頃玉唾川流於談笑之間逢觀其題靖節圖有云咄哉靈運輩危【一作竟】坐衣冠辱何如【一作誰知】五柳家春雨東臯緑風節槪可想見並錄其酬元公八句云夢裏薰風湛露歌花開漢苑舊經過拾遺老去靑春暮司馬歸來白髮多橫槊賦詩吾豈敢短衣扣角夜如何相逢未盡相思話艸色連雲水碧波弟文舉亦登貞祐進士第贊戎政著功當時馮西巖內翰有科第聯飛光白傅之句稱儗云

太白南流昴漸髙樂天退隠擅詩豪中州河嶽歸元魏彭澤風煙入晉陶茅屋不眠歌慷慨金源回首意牢騷當時耆舊皆陳迹何處靑靑沼沚毛

宋楊后翫月圖詠賜兄提舉王一大尉爲朱生孟淸題

桂松交葉露光零復道鑪香引翠軿雉尾扇開張樂地鳳形山抱望江亭一時萬里水田白幾載中原野燐靑罷覽遺圖按遺調寧皇應恨不曾聴

將投海【一作授淮】上自鴻山往泰伯續到王左丞以父老言言馬迹山漁商小船非攻守具得釋歸五百五十人及【上有數倍之三字】回舟八句寄左丞

韋褐淸遊馬迹西忍聞篁竹鷓鴣啼云昏赤地沈天狗月落孤舟背水犀小戶漁商聊復業深憂父老不遑棲釁連楚越非吳計須是宗周與防齊

宿馬迹山殷煉師道院旣還鴻山畱別八句【一本殷字下有南山二字】

道士偶見苦竹灣畱我養髙松桂闗龍蟠大澤雲水晦馬迹巨石土花斑緑章奏夜百靈集素髮防春一鶴閒忍上歸舟卻回首裊裊淸磬煙嵐間

張孝子【有序】

孝子諱天麟字仲祥平江之嘉定人祖瑄江西防政初從忠武王下江南旣航杭城宋圖籍重器自海入朝復建防海漕江南粟世皇特寵任之由是與河南左丞崇明朱淸貴富爲江南望至元末憸人姚衍誣二氏瀕海懷異志上不聴詔丞相旺紮勒曰朱張有大勲勞朕寄股肱卿其卒保防之成宗嗣位未幾疾後専政樞密斷事官曹拾得以隙踵前誣後信輒收之丞相旺紮勒奉先帝遺詔諍莫解防政竟獄死籍其家沒入諸子女或竄之漠北麟時年甫冠諸王有欲奴朱張后者麟長喟曰吾先世戮力王室一旦無罪廢乃忍奴我族耶泣訴將作使索多爲奏占匠戶諸女亦入繡局麟猶以寃食不甘味寢不安席大徳九年春訟之省臺弗理夏四月上淸暑上京麟拜輦道左有命侍臣代問防未得又伏東華門欷歔流涕不輟言甚哀婉歷陳先朝碩遇爲讒佞搆陷狀尋勅中書省遣使召還竄者攺父文龍董日本賈舶大司空大順公於武宗朝奏免其匠役及繡局家令某啟皇太子以麟直宿衞至大三年選授麟絳路坑冶提舉弗就曰貲坑吾家尙何坑爲仁宗禦極眷幸益隆載念曾大父未有葬地其上海之烏涇別業防政尢樂之卽陳請於上上曰此孝順之道也詔還其籍復爲議者沮延祐二年春再請感切始如其志秋八月撫藏以祖妣太夫人趙祔時王淸獻公自都中來防葬以上所嘗語題其門曰孝順之門元統二年江浙平章雅克布哈薦舉終不起麟晚通易子守中前鄕貢進士嘉禾兪鎭爲著志逢括其槪系以詩

二朝雪涕大明宮咫尺威顏卒感通百輛珠犀賜寶藏十區【一作圍】松栢倚靑空天妃罷燭滄溟火野史追揚孝裏風誰謂姦臣終愧漢石橊省蓿也封功

李司徒堅畱不果旣而送防防舟楫軍帖詩東呂掾實

上公折節禮殊優復送軍符防野舟鵝蕩遂専歌孺樂鴻山寧負采眞遊亂雲石磴髙埀蔦落日煙坡下飲牛席防先塋靑在望幅巾行從萬貔貅

遊孔宅寺題僧文宗魯房

九曲溪行地百尋墩名宰我巋如岑居僧幸淑詩書教過客疑聞金石音芝艸鳳麟空日落桃花雞犬自村深一杯罷奠衣冠墓試問衣冠淚灑襟【墓已爲盜所發】

八月五日

八月端午天南風痿臥輒起坐牀東野堂掀茅見太白庭樹落果走兒童五湖浪髙鱷族橫三山根浮鼇力窮安得飛車訪列子一瞬云徵萬里鴻

和答張光弼判樞

湖上三峯一艸堂春風回首葵長似聞平子愁機密終使何人號最忙西蜀櫻桃詩有在東家胡蝶夢相忘登樓詞賦工無益頭白爲農二陸鄕

和答孫大雅教授兼柬吳蔡二氏昆季二首

梁紇祠荒磬罷編東家書就幸逢年階庭並列封胡秀故舊新承雅頌篇桑外影長西崦日硯中光倒始靑天我家攝拊非戎比姑傍旌陽種藥田【時兩兒從許太和習醫】頻年歸盡首丘狐兩地初休繞樹烏伏勝終身秦博士王符甘分漢潛夫絳桃飛淚袁崧宅翠荇牽愁陸瑁湖吳蔡慶門親且好不知能爲秣驪駒

聞吳門消息二首

百尺齊云半壁開陪臣猶進九霞杯蓬星气白乾天棓苕水烽靑入露臺盡擬田單收故土不期髙榦損雄材淮魚信斷燕鴻隔吳樹蕭蕭葉下來

承制除封八鉅州士恬馬飽正逢秋三年弟傲羣情懈十月城圍百戰休海島何人歌爲挽華容有女淚空流唇亡遂使諸蕃蹙板蕩將貽上國憂

無題五首

五緯南行秋气髙大河諸將走兒曹投鞍尙得齊熊耳捲甲何堪棄虎牢汧隴馬肥靑苜蓿甘梁酒壓紫葡萄神州比似仙山固誰料長風掣巨鼇

天槍幾夜直鉤陳車駕髙秋重北巡總謂羽林無猛士不緣金屋有佳人廣寒霓仗閒華月太液龍舟動白蘋雪滿上京勞大饗西封華嶽弔秦民

白衣渡吳兵赤羽旌旗奪趙營灤水天回龍虎气楡林風逐馬駝聲靚妝宮女愁啼竹白髮祠官憶薦櫻猶有海鷹神不王鴐鵝髙去塞云平

五城月落靜朝雞萬竈煙消入水犀椒闥佩琚遺白艸木天圖籍冷靑藜北臣舊說齊王肅南仕新聞漢日防天意人心竟何在虎林還控雁門西

十載羣雄百戰疲金城萬雉自湯池地分玉冊盟俱在露仄銅盤影不支中夜馬羣風北向當年車轍日南馳獨憐石鼓眠秋艸猶是宣王頌美詞

後無題五首【前後皆悼庚申北狩事】

一國三公狐貉衣四郊多壘鳥蛇圍天街不辧黃馬宮漏稀傳日月闈紹可能畱濺血謝那及總戎機只應大駕懲西楚弗對虞歌北渡歸

吐蕃回紇使何如馮翊扶風守太疎範蠡不辭句踐難樂生何忍惠王書銀河珠斗低沙幕乳酒黃羊減拂廬北陸漸寒冰雪早六龍好扈五云車

回首昆侖五色天疎風落日重徊儃駕驂八駿非忘鎬臺置千金慕燕地限上林云過雁雪封西嶺樹啼鵑逺慚行在周廬士橫艸無功自晏眠

險塞居庸未易劘望鄕臺上望鄕多君心不隔丹墀艸祖誓無忘黑水河前後炎劉中運歇東西元魏百年過愁來莫較興衰理只在當時徳若何

黃河淸淺海塵揚陜月闗雲气慘蒼寧復明珠專甓社尙論玉踞金牀衣冠並入梁園宴簡冊潛回孔壁光私幸老歸忘世事梧桐朝影對溪堂

舟過吳門感懷二首

躍馬橫戈東楚陲據吳連越萬熊貔風雲首防平淮表日月中昬鎭海旗玉帳歌殘壺盡缺天門夢覺翮雙埀南州孺子爲民在愧忝黃瓊太尉知

彊兵富境望賢豪戴縰垂纓恨爾曹一聚劫灰私屬盡三邊陰雨國殤號江光東際湯池濶山勢西來甲觀髙形勝不殊人事攺扁舟誰酹月中醪

奉陪何禮部【鏞】蕭揚州【二公皆郡守】劉總管【若水】侯治中【邦】郡判官鄧【定】知事陳【文傑】教授翁【仁實】赴理幕蔡【廷秀】澄江義塾率眾執事行鄕約禮逢次理幕韻

術序行鄕約衣冠集寓公駿奔多秀彥瞻仰及愚化煦芹邊日仁行艸上風盟卑齊相管禮鄙漢臣通義變延陵俗心歸呂氏功題詩重起廢非敢衒雕虫

覽周左丞伯溫壬辰嵗拜禦史扈從集感舊傷今敬題五十韻

華夷今代一畿甸上京遙遊豫循常度恬熙屬累朝六飛龍夾日獨角豸昂霄禦史箴何忝賢臣頌早超咨諏新境俗觀采眾風謡文用彌邦典忠惟振憲條執徐當景運仲呂浸炎歊慍解民心結煩除聖念焦雨工趨汛掃市令薄徵徭大口讙移蹕庸闗肅衞刁縉雲峯立曉薌月水涵宵徼道臣臣俊淸塵騎騎驍豹防嚴禦靮駝象妥鑾鑣儀仗眞如畫車徒不敢囂侏言來部落皮幣贄荒要嶽牧恭迎舜封人願祝堯六宮程緩緩列寺思飄飄絲裊雙行鞚璆鳴雜佩瑤寶鈿楡莢小錦罽艸花嬌綉襖珠鞲絡香鬟玉步揺婕妤辭並載王母防頻邀拾翠深沙梯虹復澗橋天長躔北日斗近建南杓珍味髙陀鼠丹馨散地椒廬兒分逐土屋競停雕白貉衣溫座黃羊酪凍瓢桓城金合沓灤闕紫嶕峣社稷尊王統山河固廟祧明明神爽降秩秩禮文饒寵遂光幽朔畋同閱狝苗蹀林酺已舉欵塞福皆徼棕殿三呼嵗楓墀九奏蕭祝融回酷暑少昊戒靈飈舊制先回軷良辰次起軺謝恩多帝冑紀實得臺僚至治音俱雅於皇徳孔昭相如慚禪議謀父感祈招蕞爾蘄興祲紛然頴煽妖漕輸橫蜃鱷衡祀缺膋蕭邊警初傳箭軍容半珥貂薦添烽燧迫有甚火雲驕衮服中垂拱薇垣外寂寥幾多遺鶴髮曾共望雞翹二洛遄通晉三韓復入遼不無雙國士止賴一嫖姚求劍舟難刻更弦瑟好調扶顚須砥柱撥亂豈芻蕘戎幕辭巢父詩壇老伍喬式瞻阿閣鳳馴止泮林鴞並論公殊迹吾知邁董鼂

寄偰正字君遷

君遷正字職秩視校書郎太乙藜分熖銅仙露湛光鵷班淸漏裏鶴駕霱云傍署轉宮花密溝迂禦柳長蕓牕塡竹素蓬觀啟銀鐺魚豕知訛舛鉛黃屬訂詳聖王經貫道家世桂名坊一气根幽朔羣英萃豫章比防靑眼待益見白睂良傳癖稱元凱文宗得子昻冠將峩獬廌豺已避康莊大器遭斯運凡材信彼蒼哭親嵐瘴邑懷友月蘿房病謝臺臣薦書煩驛使將暖余牛背日寒逺馬蹄霜野褐方山防畦蔬徳操桑防陳憐賈誼裾曳恥鄒陽任性何孤僻傷時或慨慷圜丘虛墠壝太廟攝烝嘗珥筆誰丹扆紆金盡玉堂海涵恩靡極衮補責宜償十樣牋霞粲雙壺酒雪香珠璣新傑作龍虎古雄疆好約重觴詠秦淮夜對牀

哭中書兵馬都指揮使邵維翰可大

有偉睢陽彥嘗歌北上行禮羅賓相邸板授倅山城旣察淮陰叛旋趨洛下營鳳池臨節鉞虎衞掌農兵編戶牛千具圭田黍一成孔明興漢室管仲會齊盟盛業期王輔良圖寫雜畊癸庚呼密邇戊已寄非輕赤汗屯中饁鬢髦馬首纓春酺朱鷺翿霜獵皂雕橫望眼空梅子剛腸厭蔓靑坐談機孰失憂憤疾先嬰泣血孤兒淚扶喪外弟情云黃低畫翣雨黑暗丹旌越霸傷吳沼秦雄駭趙坑荒涼嵩短气嗚咽隴流聲誰料餘生辱君爲蚤死榮美詩樓舊倚髙論座曾驚薦菊寒泉冽懸芻古木淸仙遊費公院尙覽我題名

同工部觀員外飲餞治中第

山人籠席防星使屏旌旄樂共鴛鴻序身殊犬馬勞輕裝空薏苡大杓灩葡萄雪落蠻【一作鑾】刀鱠雲開碧海鼇北頒書尺一南餉粟千艘傾蓋忘分手天淸斗正髙

遊簳山【有序】

簳山距華亭州六里土宜美箭故名橫泖襟帶流石防錯東向壁內一石斬斬中斷俗傳南有幹山此則幹將試劍石云宋張頭陀雨華洞久塞玉竇泉殊寒冽可味逢交謝逸人守眞始獲盡觀山之秀蘊其不羣不附殆類古特立獨行之士卓卓物表者蓋九山之宗庸眾固弗識也逸人自九世祖二十進士仲華韜徳此山至今詩書仁義之澤未艾又居民率多壽耉詎非風气淳厚所致耶逢旣遺逸人北丘畊隠歌復表出是山書置山僧徳誠庵壁後有靑烏者流過焉庶逢之言有質也時至正甲辰仲春望同遊詠者謝守眞陸防余寅釋徳慧鄭裏謝椿詩曰

地主多儒雅居僧亦不羣泖橫孤嶂立野濶九山分石裂蒼龍气泉渟玉竇云燕巢猶舊月【一作壁】馬鬛幾斜曛久亂殊風景玆遊隔世氛天邊詩趣得谷口足音聞童孺摳趨慣【詩趣得一作詩思起】朋儕倡詠勤桃花吹酒暖艸色上衣薰晝俯金銀界平【一作秤疑枰字】觀隴畆文芳鄰行可接芰制莫輕焚

簡夏嘉定

百里繞吳煙重過喜地偏深城遲閉戶細港倒回船暮汐蟶開甲秋原木放棉民風返淳厚正賴使君賢

扁舟

扁舟何所好日夜不相離風雨情難測山河影暗移采蘋遊女慣載鶴去官宜一任無依著黃頭莫漫維

題日本奯大徹上人眇海軒

地極東三島天旋外九州羽車仙或到龍藏叟同遊赤防銀河合珠星璧月流髙居任淸淺不暇數添籌

題章叔敬詩槁【志銘後附】

同捨生長往平居詩思閒疎星澹瓊樹髙閣繞靑山謝吏楚氛下哭親吳苑間山人志墓碣應解舊愁顏君諱齊字叔敬姓章氏少喪母趙鄕貢進士子方陸【闕】器其侍父文殊孝謹許妻以孫女長善詩尢好琴有田膏腴有宅靜逺【一作邃】暄晨涼夕藥闌竹嶼俎膎豆胰奉巵壽樂甚【一本無甚字】愉也至正十五年八月守臣搆亂遂謝吏祿奉父隠淞上亂定歸逾年城復陷時父外往齊艸舍露行間道訪候兵後躡奔吳門且物色諸昆季侄姓之流散者而父終不見乃哀毀致疾七日呼子庠具紙筆書蓼莪詩首四句卒壽三十七子一卽庠也女一【一作女瑄】尙幼庠以鄕裏梗隔姑葬上海之奧原明年衰持徐嶧狀來拜請銘逢以齊生同裏學同捨於庠薦有師友之好因不辭銘曰始焉同歸終焉分攜孝乖慈暌只系亂離死可以無悲劉節婦【有序】

劉冀之衡水人年十二通古文孝經見小學書固請讀之母不許一日聞諸兄誦至姆教婉娩聴從復請於母曰此亦女子事遂通內外篇及笄適同郡曹泰才五月紅巾陷河朔曹故大家避兵縣西聊城村賊掩至大掠見劉居羣人中殊美持刃輒驅之劉曰吾婦人知從夫而已豈從汝賊也賊冀其悅已乃出金珠寘前以綺衣被劉劉手裂之賊擁上馬墮地者數四賊怒繩其項系馬后曳之劉以爪據地頭觸地石流血罵賊死江西權衡吳興錢震並贊述其事逢詩曰

芳气飄蘭和音節佩琚遂聞兵死際不失禮防初野白冰霜骨塵黃鳥獸墟滹沱血淨洗好過洛神居

紅紙帳奉朱知事太夫人【奉字下一本有送字】

溪藤百杵成桃浪縠紋生日气虛暘谷霞光護赤城暖添顏面益寒隔夢魂淸正爲髙堂壽怡然快雪晴【一作正爲夫人壽髙堂快雪晴】

簡察士安禦史時過江陰物色太夫人壽藏之地

山龍到江盡使馬爲親畱艸木黃催暮巖巒碧露秋虞

衡忻伏【闕】

邇陰功自可求

送【闕】

宿山中道院

一磬開來閣重岡亙璨山美人猿化去弔客鶴飛還蕨菜藂生石梅花半掩闗雨來气淸迥髙枕夢俱閒

乙未八月避地前湖三首

兩地初讐殺全家屢死生守臣無大過雄長自相爭魑魅闞當屋鵂鶹啼過城前湖落木外排難愧齊卿借地安樵爨秋煙滿桂藂禍因貧賤少詩到亂離工有妹音徽隔諸兒起臥同數畦烏口稻滿待熟天風竹底秋光薄墻根朝日暄稍通鄰曲好深荷野人恩細雨菇生米新霜芋長孫加餐向茅屋醒眼防乾坤

老夫

兵火余旁捨天災剰老夫復愁瀕艸澤翻喜罷苛需白髮心隨短靑燈影自孤時淸重賜帛能衣一絲無十月六日見近地起白虹旣烽煙亙東北望者謂是州城未午聞城陷無錫華彥淸人船適至遂行

冠帶迎寒旭茅檐見白虹非時乖气異多暴嵗華凶吳水聯南鷁淮烽斷北鴻去鄕千百損【一作指】悲喜集私衷陽山冦猖甚移刺元帥畱不果遂入吳泊梅林一首

舟泊梅林寺鐘淸欲下霜無家重適國多累獨縈腸野水相呼雁天衢直上狼貴遊旄鉞擁何道致平康自虎丘復還華氏館二月六日無錫陷親鄰幸全一首

將校知何去親鄰喜再生手停杯屢暖慮逺事堪驚世歇虞薰曲云連蜀斗城自慚非鄭子谷口只躬耕密聞貢平江詭姓張平軒遁海上傷懷一首

聞道今張祿羈棲滄海村微吟在野兕暫托避風鶢積雨吳天缺浮雲漢月昏伍符柄不與千古【一作石】貴休論丙申八月紀事時自鄕裏入吳還華館遂卜隠鴻山

寸舌解重圍長歌振短衣不成巢父去空似魯連歸蔡港沙田薄黃山宰木稀伯鸞吾所幕梅李況魚肥常州江陰再失無錫告警病中自鴻山將遷海上一首

病就山中隠烽催海上舟連城新鬼哭深壁大臣羞赤躔金火炎風汗馬牛遙占女兄弟先已下長洲次婁門喜姊妹家屬並至遂同舟由巴城湖東下

不盡朋遊義深鐘姊妹情小康煙異爨重亂月同行軹井寒泉咽鐘離殺气平謂言江海上桑稼待時淸淨土寺天鏡講主母蘇氏歿送葬不及挽之以詩

鄕裏稱孀節家庭服姆儀兒修黃蘗行身踐柏舟詩梧露鳴眢井蘭風繞故椸南州送葬客漬酒獨來遲

哭鄕友承理文簡

性地惇天秩生涯托化居遇兵渾棄帑爲友獨存書夜枕長聞鶴朝羮忽厭魚傷懷濯纓下賦昔儗相如濯纓軒名逢嘗爲作賦

寄僧慧朗元白【有引】

至元二十五年冬丞相張士信重徵僧度牒錢僧苦之時朗住持杭之天華寺因斷一臂說四句偈以獻於是賴免者眾明年春有自赭石來者爲求贈言且云朗鄕之昆山人有道行乃寄詩曰【昆一作毘】

時宰徵錢急山僧斷臂歸寸心塵不昩全體月同輝赭石髙風振金城霸業非似聞寒壑底虎子尙號饑

哀公顯道憲史【有引】

顯道諱天有歸徳之寧陵人至正辛巳以書經中河南鄕試校靈【一作廬】州儒學正甲午辟淮西憲史明年從分憲按蘄黃紅巾陷廬母妻女侄舉莫知所向乃客授吳中旣病學者於朱子四書有所未通著思問錄四卷學者便焉張太尉凡兩聘擢並辭甲辰春有自廬以母喪來告者顯道北望長號日夜痛心遂致疾卒葬吳縣筆鎗橋【一作塢】子某甫六月於乎可哀也已詩曰

壯日鄕書薦中年憲幕趨親容千里隔世亂一朝俱醴酒醲辭楚蒓羮美厭吳私憐鵬臆對誰防鳳毛殊日本進上人將還鄕國爲錄予所注杜詩本義畱旬日贈以八句【首二句一作異域頻來往隨緣獨爾能】

重譯歸防母僧中獨爾能上方云一鉢滄海月千燈雀舳衝艦龍函最上乘杜詩書法隠毋惜授諸藤【藤其國中著姓】

寓隠鴻山承無錫張倅罷一境搜粟之擾旣李司徒命僚佐物色戰艦鄕鄰徐氏船在拘籍中予以家船代之口號謝張及司徒僚佐

舊亂經重坎新僑感二天境無搜粟尉鄰有載家船勸趙嗟夷甫宗周仰仲連鴻山爛白石容臥紫蘿煙

中吳采蓮巷重防前州牧【有引】

州牧西域人江陰達嚕噶齊也比任屬城破聴調無錫軍中無錫亦破被系九月予偶聞言於今左丞王晟得釋焉且自具人船餼飲送其還牧徳予以奴奴於予爲謝予辭不受至是重防徵詩詩曰

故侯囚楚日予客亂兵間片舌非圖報長須遂卻還荒煙深井臼大雪幾闗山偶防愁長別吟鞍荷再攀題余忠湣公所撰兩伍張氏阡表【有引】

張昆弟二人景星諱共辰景山諱竑並以儒學官累遷景星霍丘主簿景山滁州判官天永仕淮省員外郎謝病隠居教授【闕】止景山孫也

東淮海王國兩伍世儒家鸑鷟春聯瑞龍蛇嵗起嗟天文新日月阡表古煙霞賢後承餘慶辭官喜髩華

懷唐伯剛【有引】

伯剛名志大如臯人嘗爲淮藩統兵無錫禆將擄巨室甥女以予言徵還之

最憶吳興守當時義莫湮軍中歸擄婦堂上捨詩人野飯雕胡滑山齋寶晉新文蘇美風韻想見霅苕賓【一作濱】聞中書平章丁公死節其子伯堅嘗從予遊

明公冠豸日獨客病蛇秋幸得爲儒老承聞殉國休靑城無化鶴函谷斷歸牛惟有南俘鬼陰風西北羞【西一作面】

哀故淮省郎中海陵兪忠夫【有引】

忠夫諱齊賢本陰陽家者流張太尉開藩忠夫與有功達實丞相奏除前職及太尉稱吳王累犯顏諫止不聴且攀援淮省防政遂杜門謝病以卒

太尉稱王號郎中謝病軀孤猿霜月淚羣雁稻粱圖初志宗周鼎餘生待蜀鏤全歸至正末足愧楚鉗徒題余廷心防政爲霍丘博古山尊師撰遇仙觀記

蓼西琳館辟淮省大防銘地泄煙霞气山潛木石靈荒茅無盡白汗簡有餘靑黃髮吳陵叟臒然鶴姓丁邵彥文臺掾使吳藩承過旅次問所儗河淸頌稿欲歸呈大夫晉【一作普】公時予病不果錄姑詩以謝

一騎南臺使知予頌陸沈欲塵天子目少露野人心茅屋秋從破雲山日向深裁詩謝髙義所願紫團參【彥文善醫】謝周侍禦伯溫書跋二十三年所擬河淸頌

近者山人作新承侍禦書分甘終艸野辭敢達椒除晉帖唐臨盡秦碑漢校余時應對朝日光動壁中魚題長春道院許逸所藏桂風子與朱貞一眞人詩後

仙人桂風子勇別上淸君晞發三神日巢松五老云桃椎今問訊奎閣舊論文【謂虞文靖】遊幔峯靑疊蓬頭並鶴羣【謂金尊師】

題朱翚逺鳳山丹房圖相子先所畫

子先中國士棋罷畫雲間【一作白雲間】黑榦蜿蜒水靑分鸑鷟山客捫蘿蔦入童采術芝還覽捲神爲往鮮飈灑佩環

送崔則明同僉之紹興總管

風气通藩郡朝儀聳柏臺溪山當鏡入鼓角自天來凋獘嗟多故承宣屬大才春明貴早省先雪剡梅開

題南翔寺僧璝宗璞西房

重過梁朝寺詩僧失瘦權閉門雙樹月煮藥半墻煙流落驚人語消揺出世緣自今可無憾名賴老夫傳柯博士臨文湖州墨竹爲頓悟寺堅席石上人題

官罷奎章閣竹臨文使君似將湘女淚痛灑鼎湖云雉扇梢堪把鸞笙葉忍聞山僧置巖塢佳气若絪緼

贈董仲仁府判

府判身彊健銀魚映故貂低頭居矮屋扶杖說中朝夜鵲南枝冷春鴻北路遙好同商皓隠莫赴子房招至正丙午三月廿八日自橫泖遷居烏涇宋張驥院故居有林塘竹石因扁堂曰儉徳園曰最閒得詩凡六首

卜宅賓賢裏生涯始有涯憂緣常念亂貧爲數移家徑合交枝果簾當獨樹花池臺幾峯石相友臥煙霞平生一丘壑今住小林泉樹古走藤蔓沙虛行竹鞭紅蛛网石罅白燕下琴邊不有故山憶溪南買祭田鄰曲惇新好園林恍昔遊衣冠時徑入棋槊夜忘收已遂蒓羮興何煩杞國憂人生貴行樂兩髩颯先秋池深雛鳳穴地浸小龍白石埀綸影蒼苔拄杖聲人心常淡泊風物自虛淸多卻詩千首無由避隠名丘園宜養病薄暮一徘徊倦蝶投煙艸潛魚樂水苔尊中天影落階上月明來家政傳兒子惟須藥籠材無才甘在野多懶愜行園石露漙雲气池風損水防艸深眠雉子林靜習鴉孫儗著幽居錄漁樵共討論過廣浦林洪聰上人承示湖廣郎中余闕書撰舊主濴河化城禪寺碑記淮西憲僉王士防篆額爲題左方

舒州余柱國百戰死酬君天地畱元气山林被慶雲世無哀九辧吾及頌斯文僉憲俱陳迹鑪香爲一焚

奉題車玉峯先生世運錄後【有序】

車氏世居永嘉由唐末徙黃巖始盛大一家師友【一作學】淵源實肇敬齋先生敬齋曾孫隘軒有五經論平居錄隘軒孫是爲玉峯諱若水字淸臣賈似道再【一作三】聘入史館辭不受夙承父某春秋學復師杜淸獻公範淸獻學於從父南湖公【諱字良仲】南湖學於朱子玉峯嶷然諸先輩後所著述曰宇宙略紀曰世運錄淸獻嘗序之曰重證大學章句則魯齋王先生爲沿華論以實之曰得車君書言致知格物傳未嘗亡也自知止而後有定以下合聴訟一章儼然爲格物一傳使朱子聞之當莞爾一笑云玉峯孫浚浚之子程咸與予交因示世運錄讀之大有禆於通鑑綱目然未板行於時慨嘆不足姑敍世系大略於在並頌以詩曰

有宋車先徳生成道學資義辭丞相聘經證大賢遺泮水涵魚藻髙岡老鳳枝再觀世運錄仰企不勝思遊漕湖遂過鵝蕩登梁鴻山北望感時懷歸二首

家寄寛閒野身逢大有年羣龍西北極鬥酒水雲天二老歸來晚狂奴故態賢殊悲鸚鵡賦重讀馬蹄篇捨櫂舒髙目鄕山落彀中因聞吳賜劍懶問楚亡弓殘日羣鴉路危城一鶴籠何時復舊業牛女對疎桐陳子章出示吳藩馬防政誄文因哭以詩【諱玉麟海陵人】

道義雙金重風神片璧輝榮親華皖簀迎客倒顚衣百戰城頭破全軀地下歸論詩憶傾耳香閣漏聲微

掖還鄕

冢子還鄕籍予心獲少安亂離爲客倦衰病過家難霜月【闕】苦河冰獺影寒發春忻在望薦祖五辛盤

夢靳公信州利安【有後序諱仁】

昨夢過朱輪衣冠儼主賓淸齋三月守厚徳八鄕民山鎭【一作鎖】薔薇洞天低杜宇津論心復道舊分首怳超塵公由中書通事出長道州幕陞江西省檢校遷知諸曁考最代浙相版授江陰尹三月復授理問其年徽人迫江陰境舉家合仲季弟百餘口倉皇無依予爲覓舟挈避蘇旣浙東帥觀孫復州城而公奉相檄撫綏軍庶時東八鄕巨室細民多脇從者帥請加兵公從子師於予又感予義因問八鄕故予曰民非樂亂以失父母耳父母寄舊在公今公來不其子乎帥惟公命其有不矜宥乎遂具語帥止之轉同知常州道憫骼胔亟移文掩焉及任左丞和和奬公諳大體公曰艸文則布衣王某也逢因受左丞知尋辭歸公亦退隠杭致仕信州總管卒平生淸儉詳恕所至布善政云

題宋丞相董公致仕誥後【有後序】

兵籌閒葛亮經術老韋賢正气風霆恊淸名斗嶽懸墓無金下殉家有誥今傳載拜書遺迹英靈儼在前公嘗帥潭凡民居火例以軍救已則有賞軍往往俟火烈覬徼厚賞一夕火公至立皂纛下令曰火到聚星門先斬蘇統制軍遂力救以息壽七十九薨諡文淸葬當塗石城山元僧總統嘉木揚喇勒智發公墓一無所殉嘉嘆掩如初公配張累贈衞國夫人生叔度知婺州生雋壽古田縣丞生祥發廕承務郎徙居松省憲交薦辭或問故曰世祿宋忍他食耶生天麒天麒生士方咸隠居教授士方會予朱生家旣示誥且語公逸事及家乘願有述予以公勛業筆諸史矣而誥有云伊洛之書盛行獨以身而體蹈莘渭之事𨿽逺常望古而慨慷孔明如秤之心居然服眾儀休拔葵之操端可矯貧並摭附云

得兒掖書時戊申嵗【是年爲洪武元年】

客夢躬畊隴兒書報過家月明山怨鶴天黑道橫蛇寶气空遺水春程不見花衰容愧耆舊猶語玉人車李東陽謂此詩幾於悖謬亦各行其志也視迎降恐後者畢竟何如

饒士程式以謙山長卒其友趙謨捐地葬之予哭以詩

憶過桃花塢言隨伯雅深欲披演腹爲納比干心世守祠先禮時傾待客金龍江墓艸碧還倚望鄕襟

憶朱芹湖【有序】

公諱顯忠字彥良如臯之芹湖人昆弟五同居協雍公身長七尺負气謹行太尉開藩掄公分帥曹涇三考義兵長多素封家罔敢餌以利有孝女盜樵鹵毛兵執獻旣知爲母病用市藥卽慰釋之陳徐二偸【作憸】人潛掠商貨杖而徙其鄕前進士楊維楨窶且老嵗周祿米他物稱是予嘗客隠吳下每過聴言論無倦色及戍曹遣千戶史嶽邏徼就饋問予再躬往餉焉席上徐謂曰竊審子制作率節義事私錢四萬敬爲壽梓助予辭文不稱事公曰事非文不傳幸毋讓今節義事盛行公之力半焉公今歿矣姑憶八句非簡公也示不以恩於已而系於辭云

樓櫓海天埀雕弓韔虎皮錦鮮淸暑宴白馬上春旗人感官刑弛塗歌盜迹移壽文錢四萬時往致予思寄任子良府判兼簡元朴鎭撫伯溫都事伯璋縣丞

龍江羣玉樹曾不外葭莩抱病去年獨全生兩地俱巢頻移社燕味弗攺秋鱸擬過還鄕楫童孫從紫夢左丞呂公仲實乙亥嵗以浙憲僉按江陰予拜識焉

漢盛登安國唐衰擯九齡人間猶望雨天上忽騎星故郡曕風采端居接爽靈孤松倚喬嶽想象比柯靑

贈瑪嚕教授【有序】

瑪嚕字兼善西域人元初祖哈紮爾仕江南遂家上虞父額布勒津力資兼善學以禮經領至正壬寅鄕貢浙省臣以北向道梗權授尹和靖書院山長旣航海赴會試後期不果禮部尙書李公尙防特言之朝勅授嘉興儒學教授及還防政屬淮閫屏居幽遐且十餘年曲奉二親甚至今春訪予最閒園風雨花落離索滿目觀其志尙孤卓殆忘世之洊變身之益貧也乃酌之酒贈之詩云

顒昻西域士鄕薦十年前隴畆心中越山河枕上燕尊同漂梗地門掃落花天慕殺柴桑老詩題甲子編

哭門生朱文禮【有序】

文禮字彥則徽州目齋公之曾孫也父道存長江陰幕首延予西第禮於兄弟間風裁淸邁言往往如老成會紅巾亂舉家還上海居無何上海陷旣苗帥復地大掠祖妣縣君與母氏諸父季弟相枕兵死禮同兄被擄得不葅醢以逃重見父於中吳而父復旅死兄弟相弔人多念者不幸禮又短命死哀哉前是上海巨姓有女許倩其弟弟歿欲遂倩禮重賂媒善說之且遣家僮盛致儀物器玩禮一無動心並謝曰昔者孔圉以姞繼妻太叔疾之弟唐太宗宗率納弟妃斁倫遺臭莫甚焉禮奉教於君子稔矣奚忍爲此議乃寢嗚呼使禮生唐初時膺爵位建法令則凡在覆燾之中其肯聴依末俗婚醮陷大有爲之君於不義乎翹楚秀苕風雨奄瘁天其爲哉禮素性孝友多可稱者予因錄其尢哭之詩云

春日果投車秋風茅捲廬不爲獲雜行曾讀世遺書闗度雞鳴早鄕還鶴唳余黃泉二親見悲感謂何如同前進士鐵公毅張林泉夜宿朱良佐梅雪齋

香動暮寒輕牕含月迥明寸心遊太素萬物讓雙淸半樹苔偏濕中庭鶴不驚孤山剡溪興異代一時並莫月鼎法師道行錄爲海虞山致道觀周元初題【有序】

法師吳興人宋莫公提刑之後也諱起炎字月鼎生寶慶丙戌儀觀魁梧神情爽拔幼習舉子業嘗三試弗利遂究心學放浪江湖間縱酒任狂往往作字類霞僪云佹靈異惚怳使人莫測其所爲寶祐戊午秋紹興旱馬守裕齋迎禱雨雨大防理宗三十五代觀妙天師咸贈言有元至元戊子世皇徵如上京祈雪驗輒止師陛陳曰天气中和萬彚順暢不宜抑也上悅賜上尊命典其教固辭歸吳癸巳冬微疾弟子王繼華奉湯藥殊謹因輾曰明年正月二十六日非爾所能療也至日浴更衣書辭世一章問繼華何時殮曰棺衾已具端坐曰當俟五事備旣逝夜三鼓天洶洶云風雷雨電俱時未驚蟄繼華愕然悟乃斂葬長洲陳公鄕元世皇三十一年也始師抵靑城山丈人觀禮徐無極及聞建昌鄒【一作鄞】銕壁得王侍宸道妙卽往備僮役鄒病且革欲厚遣師泣以實告特授張星一符訣自是行四十年如響影予惟師能雪夏雨暵者其術也憤世托狂逺蹈之操則君子有取焉序而詩曰

南北動君王風霆雨雪將金花牋寵錦紫柘盌封黃叔世儒無效先天道大光何當閔焦涸陰殛幾桑羊

題元故防政張公畫像【有序】

公諱文虎字山云江西防政瑄仲子也生而魁壘面如滿月善左右射至元十三年賊橫海侍瑄擊獲之賊黨立季父背將緩縛覆害公覺拔刀斫賊踵僕一軍震驚十五年南徵遂以勞授忠顯校尉管軍總把佩銀符明年徵日本十九年宣力海道二十一年遷武略將軍管軍千戶佩金符督餉輸京師丞相引見上嘉嘆公異吳產詔去防手撫公顱曰眞吾國臣二十二年敗婺州揚老生二十四年鎭南王托歡徵交阯陞定武將軍文阯海船萬戶佩虎符轉粟從至松柏灣遇賊逆戰擊敗之旣暑疫王議罷兵以後躡懼公屯巨艦於隘口約戰賊不能悟竟全師還二十五年超懷逺大將軍慶元總管兼領海船萬戶佩三珠虎符民庶乂安二十八年擢嘉議大夫行戶部尙書海漕都漕運府事開便道有功二十九年拜中奉大夫湖廣防政賜翎甲兜鍪弓矢刀劍將兵復徵交阯成宗卽位徵還大徳三年冬移京畿漕運使尋攺浙江防政五年領江淮財賦都總管七年家覆臨刑色不變有白气上干識者寃之公性尢孝友太夫人疾侍藥不出戶限者三月與宋處士陳雲巖爲布衣交敬不少衰平章髙霸都素壯公聞公死太息曰水無張朱陸無劉二霸都則我亦死矣因哭喪明延祐二年侄天麟防喪歸葬妻夫人髙氏祝髮守志逢獲交公從孫守中式瞻畫像旣題以詩且爲序勲行如左云

目電气淩虹烏號左右弓家財金穀夢餉道鄼侯功畫像髙堂上皇圖落照中女孫守韋訓喬木耐飄風朱秦仲僉樞趙仲徳水軍婁江舟中夜宴席上二首

大幕分開閫三邊罷枕戈春寒畱水國天影落銀河年少孫徵虜威名馬伏波樓船恨淹泊淸話及陰【一作夜如】何澤腹解春冰方舟靜宴朋大魚跳白月馴鷺狎華燈漢有鴻門防齊多狗盜能淸風滿揮麈不計酒如澠

讀兪建徳詩稿【有序附後】

白薴紛吳語芳蘭歇楚聲斯文天未喪諸老气猶生煙火孤村僻江山故國橫誰甘艸同腐杯酒污修名公鎭名伯貞字崇徳人登鄕貢進士第累遷建徳路建徳縣尹卒其所遺詩稿凡百餘篇予盡讀之得文學行義尢著者八人其一曰防峯曾【一作曹】先生江西人負碩學當宋末屏居講授士多歸之有春秋凡例大學演正藏於家其二曰顧辰伯嘉禾人爲國子生時淮荊多虞閫府檄屢辟卒隠徳終其三曰忠惠蔡公襄六世孫伯可師劉【一有後字】襲父廕官爲郎旣歸附卽不仕其四曰禮部尙書衞公上達五世孫謙號山齋松江人明易元初忠武王版授溫州路治中亦堅辭其五曰徐成仲善詩建徳巨族昆弟九人同井爨嵗饑輒捐廩賑之鄰火延燎若干戶伐山木代繕完以居朝廷榜其門曰義門其六曰張彬之茅山人素泊於利一毫不競裏有兵難冒鋒刃救止焉其七曰楊州蔡應祥事二親盡禮二親歿刻木肖像祀益謹其八曰歙女張適同郡汪三桂甫五旬而汪蚤世張誓守節孝奉舅姑嗣同姓子逢辰爲後詔表其閭於乎采詩觀風之政並廢久矣而職太史者又多缺遺教弗復興俗益大壞間有才徳節義或見於野史又不必傳將來卒同澌艸腐於乎天髙地逺【一作還】瞻望無及變遷離索吾誰與歸也

按先生黍離之感慷慨激昻往往見諸篇什而於忠孝節烈大致尢三致意焉讀此序至末幅吾尢竦然起敬

題費長文所藏徽廟暮雪寒鴉

寒烏立枯槎翮鎩深噤舌似顧夷門云卻帶燕山雪梅【一作楊】東隠居士寄迹南山道院以其髙志因美二首

飽更世故勇投閒自補仙曹洞府班赤汗黃塵猛火下翠紅酒石林間

滿山怪石臥羊羣一水寒沙浸竹雲仙鶴似知新有主天風零亂羽衣裠

題龔行可逃荒別後【有序】

丁未大祲殍殣蔽埜當斯時𨿽抱道之君子礪志之丈夫靡有不困厄者若予裏胡氏婦舉室危亡之際情有可矜者因紀以詩曰妾身雪中竹雪虐竹自持妾心水中石水流石不移自與郎合恩愛靡少衰賔闕誓偕老豈料遭年饑山田無穭采土銼斷煙炊索飯兒啼號埀白姑尫羸不見東家伯逆子獸獍爲不見西捨叔屍虫潰牀帷地赤艸木殫云胡弗思惟五口相枕餓一口寧生離一口不生離五口死有期孰若鬻妾身倉卒乃得資得資糴官米可救姑兒饑董永尙自賣郭巨亦埋兒失節事極大疇昔已粗知計出不獲已捨此將安之姑兒命茍活臧獲役何辭姑健郎有恃兒長郎有依願郎篤慈孝天嘗相陳遺錦鴛兩分飛各免肝腸悲妾有贖歸日鏡有重圓時右逃荒別龔行可作也行可越人名轍有冷淡生

活詩一帙烏涇王處野藏之久逢一日與鄰友王壽櫟顧心月郭壽樗徐靜頤夏奇峯秀巖昆季過焉處野延憩茂樹下偶出帙共覽之皆幽人逸士也後得是詩紀胡氏婦予嘉嘆曰行可庶仁者之存心也因題二詩期與詩事並傳焉

困厄凶荒古有之詘身殉養婦堪悲將心若置良人腹坤道乾綱兩不虧

奉粥黔敖絕後塵開倉汲黯愧今臣天王旰食朝元閣不道佳人自鬻身

簡烏涇重陽道院儲無極鏈師

風落天髙夜气分神遊爲謁紀星君酒材藥料凡三品付與山人老臥云

王處士袖四六啟謝制壽藏序銘因出示靜習稿爲題絕句【序銘後附】

露盥薔薇細細披朱疏越大音遺不同司馬論封禪尙少柴桑儗祭辭

處士上海人名泳字季深姓王氏宋進士日輝之曾孫元故鎭江儒學教授遷衡山主簿鏞之子也性愛易自號靜習或問靜何習輒對曰習不由靜未防學也先是衡山君卒遺命以庶弟奉其生母處士悉畀舊田宅而所居地僅數弓廬十尺冬夏一裘葛日蔬飯晏如也配沈丹徒尹烈孫女生一女適邑儒吳茱一子上殤門生劉縜冠履昆季爲置龍華之原營壽藏處士角巾藜杖消揺靑松間而歌曰蠶何物兮繭是室兮吾其願畢兮抑亦二三子之力兮歌闋長嘯而返謂沈曰吾死貧無以斂特汝得爲黔婁妻不旣賢乎沈曰妾老尙績圖夫子暖老計妾不願賢如黔婁之妻也聞者多之至是請予壽藏銘予以髙朗令終處士其庶幾哉銘曰生斯遊死斯藏古賢達是方𨿽晦也孔光

經楊節婦故居【有序】

龍華雨晴劉松屋老人同野步道經一故第曰楊節婦家也丁丑夏彗星見天下童男女訛惑皆成配時楊年十三贅張都水子裕十五生一女十七裕早世楊誓守節今幾五十矣昔蘇文忠有林氏媼詩請繼後響詩曰

日度虀鹽嵗枲麻望中修竹帶藂葭老人爲說睂山叟詩紀靑裙笑紫花【一作紫笑】

十七孀居亂幾更隔溪聞得紡車聲卻思臣妾書降表不獨南朝謝道淸

題張守中所藏祖父洎母陳夫人三器圖銘烏涇楊士中詩後附

守道非難守器難圖銘復遣子孫防銅仙滴盡劉郎淚一夜秋風折露盤

一目圖銘意也消孝承先世自前朝衣冠不似杯棬舊誰在羮墻復見堯

仁廟曾稱孝順孫盤盂復保後來昆杜陵文熖輝星斗枉記田家老瓦盆

李哥【有序】

哥灞州倡女年甫十二三母教之歌舞哥泣曰女率有紅翳我獨爲此乎母告以娼業不可廢哥曰若此聴媼媼亦當從我好母陽許之自是不粉澤茹葷所歌多仙曲道情有召者必詢客主姓名乃往人亦預相戒無戲狎哥凝立座間酒行歌闋賜之酒不飲灞州判官嘗忤哥逕還誓不與見孟津縣監賂哥母夜抵捨哥懷利刃閉臥內罵監曰汝職風化首而狗羯行不去血污吾刃監慚去明日知州事者聞之嘆曰州有貞女不知吾失也吾次子明經舉秀才眞若配也以禮聘娶之未幾紅巾入冦夫婦被執以哥美將殺其夫哥前抱夫項大呼曰吾斷不從汝求活冦並殺之河南理幕沈昜云

蟬蛻污塵配鳳難亂中同死義尢安灞津落盡埀楊葉月魄淸遊柰薄寒

女長倡優解愛身士遭離亂合安貧艾蕭荊棘蘭防伍畢竟幽香獨占春

題讀碑圖

銅臺花柳暖云迷天塹雲山白浪齊若也孝娥碑果讀終身無愧漢徵西

寄題日本國飛梅【有引】

國相管北野者剛正有爲庭有紅梅雅好之一日被誣謫宰府未幾梅夜飛至北野卒死謫所國人立祠梅側僧進得中云

瘴日云霾不放歸精神解感禹梁飛水香霞艷渾無恙瘦比累臣帶減圍

陳生尙秋容軒中醉題芙蓉便面

露莖月朶玉河幹莫作仙人掌上防三十三天秋似洗通明前殿薄生寒

白塔行【有後引】

塔成始刺天塔壞漸平地一曲冬靑花江山肅秋思冬靑花不堪折南風吹涼積香雪揺揺華蓋萬年枝上有鳳巢下龍穴羊兒年犬兒月霹靂一聲天地裂右雷門唐玨玉潛先生感雷震白塔而作也始宋諸陵被總統楊璉眞伽遷置故內鎭以白塔先生嘗與尙書省架閣林景熙躬拾不盡遺骨別葬山中植冬靑爲識旣先生遇寒食則密祭之一夕夢黃袍者數人率一嬰兒狀玉雪指示曰以此報掩埋之徳先生後得子因名珙今字溫如豪於詩至正己亥予遊錢唐會平章張士信壞塔甃城【人知恨楊璉眞伽不知恨士信楊猶造塔張乃忍壊塔耶】且聞松江僧慶講主道宣傳誦是詩宣幼從珙學有請乃爲賦白塔行並系前後事歸之宣云先生極惋惜張楚公而不諱其弟之惡尢見公道

梧溪集卷四

欽定四庫全書

梧溪集卷五

元王逢撰

哀尹伯奇一首寄楊鐵崖【有序】

鐵崖楊先生嘗擬古操十見寄且徵同賦逢豈敢當姑擬哀尹伯奇一首答之今附其四操其箕山操擬巢父作曰箕之山兮可畊而樵【葉囚】箕之水兮可飲而遊牽牛何來兮飲吾上流彼以天下讓兮我以之逃【葉投】世豈無堯兮應堯之求吾與堯友兮不與堯憂其前旌操擬衛伋壽作曰爾乘舟兮河水濁且深我同舟兮誓與爾同沈母有命兮諌不我聴示旌以盜兮我先以旌衞有國兮國在兄殺兄及我兮我不如無生其履霜操擬尹伯奇作曰霜鮮鮮兮艸戔戔兒有罪兮兒宿野田衣荷之葉兮業易穿采楟花以食兮食不下咽天吾父兮天胡有偏我不父順兮父寧不兒憐履晨霜兮泣吾天其殘形操擬曾子作曰我夢有獸兮其獸曰貍貍有怪兮身首異而告我以凶兮戒而戒而我丘有首兮誓死完以歸逢辭曰

比屋可封兮孝微稱重華大孝兮後莫有承孝後母兮伯奇權輿彼楟荷兮天將用符晨霜涉兮尙俾寧遺軀

擬古二首寄題金陵林氏永思堂

春陽熙熙從侯於淇祿積萬鐘車服是維彼淇有源伊誰無親負米爲養曽不滿豆飱淇水委委霜露亹亹載望故丘心曷能已

右擬子路作

秋日杲杲有培者棗載見之華及實之老言采於庭於粲於筐參也可嗜考也因【亦作可】忘口奉惟薄體愛惟厚庶幾全歸狐正丘首

右擬曽子作

張氏通波阡表辭【有序】

張氏宋丞相商英裔也髙宗渡南子孫遂居杭之菜市八世祖某遊松愛千山櫻珠灣遂家焉六世祖八七居士又自灣遷鳳山陽祥澤匯躬職農畝奉親孝生通儉朴恬愼事繼母猶所生遇冬雪埽隙地撒粟以食凍禽翔集者以千數通往來慈烏或有翼而隨者壽至九十三生顯博閱書傳尢精梵典及星歷山經地誌之學攻苦恬淡如父風與儒釋唱和詩偈若干首傳於鄕壽八十四生俊廣顙丰耳美髯須音吐如鐘涉子史學長於刑書中慈而外剛見善若嗜視惡則疾如仇鄕閭共以其咈諾爲曲直人負不平不之邑而之俊咸稱之曰張片言尢好施賑貧救難鑿義井造義舟建大石梁者三壽七十生三子愷悌瑤愷生子曰龍曰鳳悌生子曰興曰睢瑤謙厚長者防防一方生子曰麒女妙齡適盧祥龍生宗仁宗禮鳳生宗義興生英麒生斌桓麒讀書好禮以宗譜未修懼喪亂之餘彌逺彌失乃卽祖塜通波之原徵前進士防稽楊公維禎爲阡表復徵逢撰家廟辭勒之碑陰可謂知所本也已夫積善慶澤流衍五世迨麒緒業益修華聞益著公侯復始於是乎在辭曰

鳳之秀兮維陽盤渦洑兮萃嘉祥田膏壤沃兮物無疵癘天祕地藏兮鬱鬱吉岡暑寒兮露雨甘有醴兮肥有羜紛頒白兮降登蘭忻忻兮玉語語云陰凝兮風淒色怳凍禽兮下粒食伐石刳木兮以梁以舟民免掲厲兮鱷擾馴安流眷門閥兮宋相裔徳深植兮善廣萟顧無往兮不復被服防衮兮再世其世

荒寒寂莫圖爲分湖陸緒端叔題

風捲藿水返壑天同云兮雪雰落彼何人兮斯旅泊樂夫荒寒寂莫惟寂莫逺囂郭惟荒寒謝朝冠於以終盤桓

濯足小像辭【有序】

天臺陶氏九成名宗儀號南村居士明經博學養髙雲間與予友善嘗爲贊騎牛像曰望一男子冠裳淸灑有靑其犍騎之林下於是【一作時】白雲冒嶺黃落被野後則加鞭前則執靶𨿽心乎寧田官而於齊小白爲曠世之交𨿽迹乎梁進士而於髙無賴無半面之雅蓋將徳業丘山富貴土苴尙友飲水上流之樊父度關西遊之老者也歟今復爲題是像云

水漉漉其流爲谷爾濯爾足載捫爾跗兮無朔漠之谷沈沈其水則淺爾足爾澣載撫爾踵兮無關山之趼維沐彈冠兮維浴振衣敝屣忍棄兮疇知幾微孺子設作兮滄浪同歸

審安齋二首【有序】

顧彧孔文扁齋廬曰審安予爲賦詩掲座左右以儆焉

有皎者駒刷朝秣晡置之通衢弗蹶弗瘏子其驅有華者衣長佩帶埀犯煙防以垢以淄子其辭噫富貴倘來尙相夫宜兮

有圭者窬蒿蓬其居風雨攸俱四壁以虛而子晏如有磽者田勞力其千兵荒無年甔石以眠而子恬然噫貧賤不遷斯樂夫天兮

知愧吟一首

日吾齋兮書琴夕吾園兮冠衿冬洊熱兮春載陰薜絡垝垣兮菌彌中林弧無鏑兮天狼角岑屯泣旅瑣瑣兮楚音越吟啜醨於觩兮作麋於奚弗知愧兮猶有蓬心

後防閒園辭【園中雜題附】

天工覆兮地工載予防閒兮罪之大喪亂仍兮屢烖悔才力耗兮壯志怠霜露气變陰艸木流哀音淵逃頳尾魚野啄氄毛禽弗嘅以慷兮而歗且吟斯吟歗兮樂哉恆心

有藻兮緑池類雞蘇兮葉華滋彼衮摛兮棁施予芼湘兮祖禰其祠月中人【一作天】兮夜何其尙日新兮致思

右藻徳池

蛾睂兮曼睩聯翠袖兮湘澳有夫君兮配天淚奚必兮染竹水落兮歳晚予【一作孑】倚石兮玆阪手參差兮長年鳳不回兮愈逺

右懷湘阪

鳥下上兮和鳴花馧馞兮交榮日奄忽兮曽幾花就實兮鳥鷇鴲鳥鷇鴲兮魚亦有鮞幽艸气芳兮嘉藻緑滋世有殷周兮麥秀黍離墟傷道閔兮繼者其誰白駒考槃兮予淑諸私

右樂意生香臺

谷之小兮不量駝馬谷之卑兮不樹梧檟谷之僻兮庸眾攸捨散木薈蔚兮亂石砢庶全幽貞兮日尙羊其下

右幽貞谷

鑠石兮金流汗與喘兮莫匪馬牛古苔畝靑兮岡木挺修涼飇沃如兮心神天遊天無獨私兮馬牛其休右擢風軒

云結兮歳殘木脫兮艸乾天地否【一作坯】塞兮冰雪沍寒閉關而臥兮莫敢士幹莫敢幹兮安所守也士之周兮亦可受也

右臥雪窩

中園兮溝斷跨石梁兮入竹阪春雨歇兮緑苔滿桃煜霞兮蒲刺水短忍濯足兮釣言消憂翠碧交飛兮天宇淨流境則勝兮終不如故丘

右流春矼

石巖碧【一作茗】兮嵌蒼勢回瞰兮扶桒脫神鞭兮旣驅將與延兮朝光霧祲維朝兮攙熒維夜艸春怒長兮陰木翳夏穹日觀兮東岱邈雲臺兮西華天風泠泠兮空翠吹下靈或胥降兮攝衣擬謝金雞鳴兮於焉夙駕

右海曙巖

澂懷三疊【有序】

柘湖章仁正氏防善禮士有琴一其陰贊曰淳風𨿽遐正聲可招澂懷而作太古非遙予嘗取【一作掇】澂懷顏其樓居前進士錢公思復記之且屬予爲三疊辭俾而歌之辭曰

伊美人兮好修表嘉名兮玆樓謝璇題兮防橑帶蔬畦兮稼疇虹霓飲兮柘津魚鱉安兮橫湫山迢迆兮屛列木翹秀兮幄周琴一疊兮旭旦神超然兮天遊

惟髙明兮樓棲惟善良兮徳躋充璆琳兮圖史逺壒囂兮輪蹄酒介壽兮伯氏谷稠直兮編黎魚影行兮藻囦雞聲梢兮桃蹊琴再疊兮晝寂豁然呈兮端倪

懷之澂兮樓矗本漸義兮澹欲煙千突兮昣繚雨一成兮旁沃開北海兮碩尊送中散兮遐目何曳兮泥尾馬胡拔兮塵足諒勞生兮焉休庸詠歌兮於勗琴三疊兮斯夕月入窗兮露肅

懷哲操【有序】

懷哲美瑪嚕教授敬親愛弟也惟敬愛也不以禍亂窮羇少渝焉搆堂名一樂前朝儒公卿頌述備至而琴操缺遺故予補之云

朝堂兮誦杳思君陳兮履絇暮闈兮詠詩思張仲兮履綦天道兮人事枘鑿兮齟齬玆樂兮蓋難匪人兮天歟【作與】孝友哉先哲兮是懷瑯瑯兮允諧樂安得兮眾偕

題復姓捲【有引】

王吾有其先三世冒何姓吾有復之題復姓捲

莒人滅鄫兮範母適朱君子有不幸兮奚獨是夫王氏鬼餒兮防神罔䢐餘慶在孫兮克孝克儒吁三世克復兮一念孚

李廷重先隴詩【有序】

李氏世居揚曽大父汝楫墓在江都常樂鄕漫鑿橋之原大父邵棠祔焉大母周遭亂平山西金匱之原考秀成藏同軌鄕仙人溝之上妣王歿於戊申秋七月明年旅葬吳縣石湖山之北汝楫子五可知者邵棠也邵棠子二長秀實次秀成秀實子三長璹次瑛次珎璹子曰達道秀成子四長璧次瑄次瑞次璋璧子五曰恆曰錫曰剛曰貞曰載瑄子二曰晉曰升璋子二曰益曰謙璧過予拜泣曰璧不幸洊罹兵變自揚僑於蘓者十年載僑松者五年旣未獲遷母櫬旋故丘又懼世裔所自出塋兆之所在歳逺茫昧且犬馬齒衰脫旦暮委道路則弟侄散仕四方者無所考徵願有請予聞李氏素富殷薄有祿位於槥殣飯饑衣寒藥疾義風行一門三葉迨璧廣問學而惇本復若是乃爲序其言貽之詩曰

蓬累鷇食兮聖居【一作尼】墓始封兮識之嗟世季兮累累翳椔人也弗防兮矧阡有表埀鴻徵無方烏訛靡定丘首謂仁受命斯正世治伊邇天塹匪限宿艸馴兔孰云其晚

皜皜客衣寄潁上康氏曹氏伯仲

二麥油油淮圻如裯若翟若獐充庶士羞伯也謂何畋須於秋弋亦匪我優五穀貿貿淮甸如綉若兔若鶬登百職豆仲也謂何須冬以狩兮亦莫我彀維物有殖維心有惻馳馬走狗祗益狂癖矧伯仲氏皜皜客衣歌月中勸酬落暉弗詭弗隨樂哉防歸

壽晚潭一首時耆年作用自勉也

竹石洞左潭水孔晦防蠙曳衣蔦木斾斾曜靈西駕始大輝明風休漪平曝魚行天其頃朝降於晡暮晬然飛霞顏若爲駐擁腫櫟樗同一春秋聖貴聞道夷俟奚【一作是】尢維行維果維徳維育言非自文潭實予勗

宻室一首

中林有室小僅容膝匪膝是容於心於宻異彼馬牛奔靮蹶韁燕坐之頃泰山毫芒毫芒尙無須靜學至渾焉天眞泊然世味聖人同仁不【一作否】生藩籬非予獨善退藏維時

感衷四首

宋祖受周禪規模邁漢唐濓溪遡道統廬陵應文昌四嶽气廓開二南風丕揚斯民躋壽域昆虫被餘光禮容備毫髮天用啟後王柰何至元治首繼金源亡

乾坤秉陰陽埀星竅山川圖書肇人文禮樂徐開宣王霸疊興夏熢燧紛橫邊琴制自有虞遺響何眇綿朔風日云涼及此遂絕卓哉元魏髙後世疇比肩

獨立望大荒白日淪照地驕【闕】眾馬驤怳惚流云駟施之靑絲絡被以黃金轡或空冀北羣間有河洛志蓬蒿長益肥苜蓿凋復稀生气殆消竭何當馬知歸

陸機賦狹斜劉琨詠扶風見幾詎不早卒斃豺虎叢私慕仲公理【一作長統】兼愛左太衝樂志洎招隠逸思邁云鴻乾坤亂常多賢達命固窮由來商顏饑及見咸陽烽

題兪東岡六有齋

隠居古善人中歳稅塵鞅座陳五經傳揭六有防儼若上帝臨於焉岱宗仰昕曛貴循度瞬息戒或罔賔師臯比擁兒孫蚌珠朗將見一家學鄕術春浹盎世方騖虛逺俗復競浮奬不圖窺橫渠葦航排風上予嗟淸流輩旣悼八防黨何階名教間浩然獨還往月林函疎影溪嶼臻灝爽良覯匪後遲朋酒置犠象

素節堂詩【有序】

素節堂詩爲髙州劉宏母夫人作也夫人防姓思蘭名始良人克憲公以父諱道中憲使廕累遷西臺禦史遭亂相望數千里外而夫人自儀眞涉大江避地吳下時宏甫六歳冰檗自持教宏業詩書吳藩不守宏買田海鄕舁夫人就養予舊與宏之先兄判樞交防稔至是以通家好邀予遇焉堂適成庭梅盛花酒半拜請【一作而】曰堂未名敢請予曰以夫人懿行宜名素節之堂遂書置卷首贅詩云

孤根上春梅下有磥砢石髙堂道冠帔徘徊暮云碧石含望夫情梅結晚歳盟冰花影石面个个月華淸婉愉防服郎昔日錦褓嬰郎延客戾止借問母姓氏夫是劉西臺祖稱廉孟子試看南枝露恰似初源水二紀百劬勞【一作艱】諸孫聯佩環靑驄北從狩應過玉門關

畱別張員外彥升

虞棄百里奚齊賴管夷吾由來楚國材實爲晉所需世傳魏王寶僅有徑寸珠光照十二乘何益邦家圖客遊東吳間行李筆硯俱登髙日作賦自比古大夫靑靑榛棘蠅或止幾席隅秋蒸露不霜稚子驪駒少微芒色正中天月同衢長嘯謝徐庶士元非鳳雛

題心覺元上人觀露軒

上人吾鄰【一作鄕】人趺坐中竺嶺澹然觀朝露月落萬籟靜丰林始如沐萎萃【一作艸】颯以冷石牀仰嵌竇余滴下微影世皆汩塵勞天或示短景忘言理深詣收視妙獨領茂陵和玉屑【一作淒淸蟬暫吸】有愐鶴知警云深粥魚鳴盂鉢躬自整

題姚實甫遷葬事後【有序】

姚本汴巨室屬靖康之難徙吳咸復仕顯至有元海鹽學諭君少卽孤家始衰微因贅華亭彭氏實甫其冡子旣粗植門閥而先隴歳悠略無聞乃日夕惕厲皇皇然汲汲然咨諸婣舊而物色之延祐甲寅春抵越首賴妙袁鏈師指示下九里祖妣周氏墓逾明年於所廬載獲畫像五泰定甲子尋次余杭之咸林丘地則爲族黨鬻四顧榛篠又幸山人施姓質以曽祖承宣公曽妣劉氏葬所在繼叩古蕩僧捨並得祖保義公之骼函由是悉遷余山之陰元統初考妣歿遂祔藏焉夫以先世諸遺靈散滯客土莫之宗依而十數年圖回經營乃獲安妥於斯迄今四十餘載實甫壽已八袠尙懼來者弗克遵所志而益惟先隴往轍之或蹈故著訓俾永戒儆於乎實甫可謂賢孝也已承宣諱日起保義諱鎔學諭諱仁榮實甫名碩號西疇負材猶弗仕子二禎泳咸讀書兵後予過焉徘徊霜厓風林之下實甫然流涕以紀詠請義不得辭因序其槪綴以詩曰

郊畋弗射麛野乳猶名虎吁哉孰無生生焉詎無祖周基肇孔艱大雅莫殫數王風一淪變民俗日呰窳梟也前後巢顧影徒踽踽有美西疇翁孝軌克循古先隴曠隔世雙涕痛零雨蚤夜卼寐興乾坤局仰俯越水上輕舸咸林艾藂莽窮搜導臒仙防詢得覡父遺骸幾孤露寸心百勞苦一旦暢幽郁羣陰翕和煦巋巋四尺墓秩秩佘北岵劍佩儼丹靑牲羞苾鉶簠淒其焄蒿達允矣精爽聚爝然旣死灰系延絕埀縷實大聲必沨气蒸澤斯溥翁用享期頤子復膺福祜於時多不弔異物走旁午巢焚蘇臺烏凍羈紇干羽爾松何丸丸落日予爲撫江天云彌極霜厓石森

夢觀閭元賔【有序】

元賔乃綽羅禦史之母弟也始禦史直衛英皇時以父宣慰公廕讓累官監杭郡三年報政而中外亂𨿽累遷仕意泊矣至正丁未秋九月吳藩爲明兵所破故官例徵庸元賔至則嘆曰國危身虜尙有頭戴南冠耶遂經死平生善書詩治迹多可稱焉詩曰

老存平生懷數夢忠良士大者爲列星小者爲厲鬼元賔髙昌冑气幹嶽防始如月闖門旣猶風行水忘言異溫序諒亦思故里陰陽剝西極江漢洶南紀乞憐毛羣中拭目歕死雉在官知苦晚狥國嘆曷已鬱鬱舂陵作咄咄永和體琴鶴就淪亡髙樓笛誰倚

梵隆羅漢爲廣化寺道無二講師題

應眞將相姿云何與世逺時命殆齟齬防棲遂忘返麟洲水復淺螘磨日彌短花鳥春長年雲山不知晚

題殊一原上人習靜禪房

霽虹跨飛梁二水滙祥澤僧堅菩薩行食眾業修白松陰地十柯三椽一菅席其徒玆習靜灰念椔立脊肫肫雞抱子亹亹存息徐徐月中庭湛湛天四碧大千入毫髮非住尙何適自得何可云人胡苦蠅役

送簳山立侍者逺遊

天臺接雁蕩佛髻羅千峯萬石峭立壁儼若四果容靑蓮出名藍練瀑懸長松樵漁與農賈雜沓仙人蹤子持尺木桮欲盛百海龍霜降水且落中竺姑【一作可】過冬冰解羅剎江徑渡隻影從深云蕨筍美【一作云深飛錫逺】前嵐巾衲重暮棲忘虎鄰曉劚避螘封諾師導禪學顗老指教宗益毋花錦香回首東【一作思】吳淞王播防載至愼叩闍黎鐘

二烈詩【有序】

義烏童徽母吳貴字良正同縣儒家女未笄歸徽父師姑嗜醇酎家固貧必思力致之盡驩姑沾醉乃已老而病滯下戊戌亂家人悉防竄吳獨侍側人呼曰汝不愛頭乎吳曰吾頭豈不愛姑在妾將安之居無何姑歿瀕葬防鄰邑兵搆變四入殺人敓貨財哀號聲相聞人勸如前言吳曰姑骸未入土妾就刃下死不悔語畢撫棺長慟兵義釋之去卒克葬師痰疾每發輒欲絕或丁盛寒吳躬然松肪伐冰作湯飲久不倦越五年吳卒同郡宋公濓爲志墓烏傷裏賈善妻宋防金華人性沈黙寡言笑事舅姑無違禮事賈亦甚謹家政一切身之不以煩賈賈因得爲善士己亥冬兵駐蘭溪賈擕防避入浦昜城竇山中鄕無賴乘時亂肆掠俄突至勢且迫防懼侵已擲袖銀於地且紿曰吾有珠若干藏近所乃脫身走投絕澗以死明年郡守王宗顯爲表墓立傳云徽一日奉予書一通連志傳二且曰徽娶宋氏女庸乞詩文並埀將來予惟徽辭情懇至遂如其請

風柔春月輝幾人百兩歸麗譙傳淸漏芳園帶香闈魚魚藻波泳燕燕杏梁飛緣情豢養樂轉睇蔓露晞深山故家女釵荊澹衣薴姑病躬致漿兵臨命輕羽貞瑉表令守遺墓式過旅洞溪爽气合金婺耿光吐奢泆毋足嗤名節千世儀荈樹根裔壤本性移輒萎當階將離花爲他韶姿二烈歌道逵奚翅規貿絲

牡丹盛花因記靳利安總管言賀丞相惟一春帖詩有一門生二相獨樹發千花蓋牡丹也酒間遂述一首

東風不成寒輕雲淡晴陰露朶曉殊重天香午彌深洛花入盈尺唐獨盲心迂思賀相第父老小車臨讀宋兪文蔚吹劍錄一事有感【有序

一云文豹宋字上一本有杭字】

吹劍錄載括蒼梁民懷首倡民兵捍禦方臘有功郡縣議上聞民懷不肯旣得子名安世年十九登科民懷以壽終鄕先達江朝宗挽曰四郊多戰壘一郡少儒家气槪劍三尺義方書五車野無人白骨門有子靑緺陰徳看桃李無言春自華安世字次張官至司農丞廣西漕予竊感江陰東八鄕得免兵禍者再一以壬辰冬一以丙申秋此人所共知出於予言已略見周侍禦梧溪集序又祕書卿貢公題楊提學梧溪子小傳後云梧下忘年友兵聞著義名片言回楚使【一作祲】千里系周正奴返前州牧金辭巨室甥猶聞多士感蘇學與常城蓋補書遺事罕有聞者今漫錄民懷序後非以安世望子而家全亂余身老海上用自慰幸焉耳詩曰

酒熟臘中水叢梅春復深池臺萃幽勝泳飛自魚禽偶觀吹劍錄遂賦懷梁吟大功不受賞淸瑟有遺音相如漢名儒蜀檄甚秦金崍嵐廓雲間�梓余蕭森千載一魯連全齊歸海潯【先生自傳於此序此詩具見一斑宜錄置卷首】

趙善長山水

畫師今趙原東吳諒無雙寸毫九鼎重烏獲力靡扛翠樹擁羽旂深崦敞云囪參差見罍斚不無酒盈缸老山石黃色挿腳琉璃江隠若赤壁壘勢壓曹魏邦何當柔猛虎蛟鱷遂我降欠伸列仙厓咳漁蠻矼

曹云西山水

世治多福人時危多貴人貴人乃鬼朴福人眞天民緬憶曹云西生死太平辰髙秋下孤鶴想見英風神菀菀露攑間幽幽水石濵槳行甫裏船角墊宗林巾往訪趙松雪滿載九峯春【酒名】斯圖作何年投筆爲嘅呻池廢余野鴇井渫揺靑蘋

奉覽龍井倡和什爲曦南仲上人題【有後序】

竺源龍象國齊州鳳麟苑千齡始彚應匪惟晉陶逺維嶽萃秀靈梅栁並淸婉湖飲六防虹磬殷疊翠巘悠然冰雪外缾錫簉軒冕藻章防蘓黃泉思湧參辯間含棘林香時味禦廚雋遺珠信僧寶了不見兵燹蒼寒境四寂手之不釋卷藤花墜來深松巢白雲偃

右鄧匪石虞道園二司業兪觀光先輩與澄湛堂【闕】無元齊天岸若季蘅四法師及匪石子衍同遊龍井倡和之什後和者張晉公仲舉時爲布衣未起實出【闕】山村先生門徐則芝石虛谷方先生弟子也劉師魯則鄜後月心先生之子顧仁甫陳守中王性存並石塘胡先生之門人予聞之前進士錢唐錢思復云因附見焉使來者知當時朝野人物之盛蓋不減蘇黃參辯諸公從遊之樂也夫湖山自吳越迨宋元數百年形勝今鞠爲墟莽緇素文墨淪棄何限曦尙寶是捲哉曦湛堂曽孫

信州靈山聞云笑【一作�】錬師言石丈峯甚軒特因獻之

靈山七十峯石丈壓中外吐納日月華傲兀風雨晦瑤艸春卷髮蒼松寒蟠蓋無時丁甲朝空翠鏘劍佩師還笑其下引領增爽槪倒影一壁陰魚鳥並驚潰今玆天悔禍請爲除敵愾東岱西靑城相望孰爲大坐令丫頭巖辟易失狐

靜坐林屋餘淸洞有懷旭元明長老郭柏巖尊師

老惟一切澹所恬靜觀獨團蒲躬夏擕就石坐幽緑衝波魚拱立入艸雉馴伏雨露詎子私物物幾並育鶴回緱嶺駕虎禁東林足髙蹤何當偕及玆藜筍熟

題陳子章先世所居剡源九曲圖後【有序】

陳氏爲奉化著姓粵自始祖棠在季唐使吳越遭中國亂就吳越奉化尉卜居剡源鄕鄕介剡縣東距奉化二捨羣山夾嵩溪溪發源大雷巖谷中一曲曰六詒王右軍嘗宅是晉徵之凡六遺廟石研尙存二曲曰黃沙水合奉化子文雅以濳學稱吳越忠懿王枉駕顧之地因名蹕駐後文雅仕宋至殿中監三曲分兩湖厓壁翠峭林壑繡錯有石襆頭狀而濶潭靚湜魚巨細畢見號小盤谷焉臼坑石怪狀不一穴而深者井若窪而露者臼若此四曲也五曲循蓮葉峯峙三大石溪滸旣而三峯挿云一石室可坐數十百人其上字二曰丹霞殆類朱書中辟一洞尢冥窈莫測識卽雲笈七籖所云丹霞赤穴之天者下乃陳文簡公顯故第六曲茅渚則奉化公始築之所七曲防於班溪八曲至於髙防於雪竇於公棠公棠者由孫興公植棠而名於是九曲盡矣溪與山綿迆北東百餘里直抵鄞江其佳隴膴田入陳氏十五六陳歷廿世四百年族蔓衍四方實唐相夷行後至今昆仍多才徳若朴其一也朴文簡公六世孫祖祕監著負直節賈似道忌之遂弗仕伯父深沆洽與父泌並仕元儒學官詎非山川所鐘造徳澤所深厚而得蕃且久耶朴字子章於逢防友善遭世運屯歸畊願阻因道地裏家世特詳俾序詠圖後以攄孝衷云耳詩曰

慶門日滋徳後昆代承儒匪惟守成緒將以宏前模三辰疊晦韜羣雄相剪屠始甘缾居井中駭矢脫弧矧復喪亂綿常與憂患俱葵葉衛本根鳥悲戀故都東風幾變栁落景尋照楡靑山在在佳白雲悠悠孤金石保遺體詩書傳阿符予交二十霜情誼骨肉逾思釀栗裏秫各厭松江菇載舟剡源圖重爲吾道吁

覽安東兪郎中詞翰爲其子鎡鑑題

軒軒吾故人不見十餘載𨿽無田園歸而有篇翰在長星彗朔野鉅水王淮海杖策投靑齊郎署旦惟待華亭唳寉逺終焉同一嘅艸春還萋萋云午亦靄靄雙駒幽林下迥露五花采何必山公托孝行鑑眞宰

寄題歐陽文公所撰前侍禦周公伯琦曽妣方氏宋封安人元贈鄱陽縣君墓道碑銘【有序】

方氏浮梁素封之家也縣君性夙慧通書記女紅皆不習而能旣笄擇配遂歸番昜周進士灼克奉舅姑謹宗祀嚴饋職進士以文聲多致賔客好治具用或不繼縣君每質貸應所須嘉定中進士年三十六貢於鄕尋卒縣君三十餘一子生五周星一女又少【一本有其兄二字】二齡進士之父廸功府君尙在而耄哭子不復理家事逾七年卒先疇幾何不爲其彊宗所牟敓縣君淸儉勤苦堅自卓立恆躬機織子女啼饑則下機哺乳訖又織如初暑寒蚤暮治生不輟歷廿餘年撙積嬴羨教子娶婦且治其女歸歳歉谷踴視己所儲可以旁及卽閷價並制其多寡咸使沾飫里人徳焉子垕刻志問學以才气自奮年壯連舉明經爲時巨公所推敬淳祐丙午免解遇明堂恩封母安人咸淳甲戌登進士第明年爲徳祐攺元宋事已亟天兵圍饒守臣唐公震偕江文忠公萬里城守縣君母子入保郡城俄疾卒壽八十二倉卒不能棺文忠雅善垕贈美檟又哭奠之如母治命毋用金玉斂饒陷環城墓皆發獨縣君殯無恙至元二十三年春徙殯浮梁之湖田鳳池山至正辛巳以授經郎階六品曽孫伯琦請於朝上特寵之乃以孫集賢待制應極五品秩推恩追封番昜縣君是年翰林學士歐陽銘其墓道碑曰縣君歿年宋已殆揆厥初生迄聖代其間一百五十載有形斯世靡不壞所不能壞節與槪周氏不絕憗如帶一婦人力俾昌大蟬聯簮纓至未艾祖父賫志日益邁惟爾曽孫富修能天光下燭朗幽僾造物章善不可蓋太史勒銘紀其防一言以蔽曰有待至是吳城破後時公致仕五年矣將盡室歸番也以書連歐陽公所志徵詩且曰幸附梧溪集傳焉逢竊嘗感公贊先子庫使家訓母氏李賢行微以報效今承玆命義何敢辭敬敍而詩曰

嘗觀瀧岡表西江月同耿玆讀鳯山碑畨湖天與永夫人夙秀慧猶玉潔珠冏琴瑟彌和樂枕席遽孤冷訓兒儒登第奉姑孝稱境勤勤寒機梭縷縷露甃綆駸駸鬒云變斜日幾弔影壽終殯吉壤了不見兵梗姜嫄昌有姬宜爾後彪炳恩榮兩朝被操行百世景曽孫古端公五載謝朝請金湯夢震慴松檟思悲哽吳藩久戰憗遺由天幸尙荷揚淑靈歸帆鱷魚靜

同楊道孚孫大年遊龍江寺觀宋家【一作防】法華碑

潭泉滌煩悁涼風灑絺服間持長柄麈步繞東林竹宻含松蔦靑回帶川苔緑蓮花古石座昔者踞白足義天日月朗法席龍象蹴烈士漢沈光異事碑陰錄渙然玆冰釋郁矣久蝸縮同鄕厭辟地庶以縱遊矚

尋李景元醉眠亭故基旣觀米元章所書塔碑

落葉風日暮驚鴻關河夕聊托髙世情獨訪先賢迹涓涓張翰酒翛翛阮孚屐還念避世朋投詩慰孤寂

題方徳玉提舉先隴瑞芝捲【有序】

徳玉名廷瑾其先本河南人以武入官扈髙宗渡江遂家臨安至六世祖茂榮昭慶軍承宣使生椿年榮州防禦使生待舉恩州團練使生好問殿前都指揮使判太醫局生中廣東提刑亦判醫生壽孫仕元廣平路醫學教授咸葬龍井之方山其地負金鐘靈石粹淑气實萃焉至正二十三年夏四月芝一本產指揮墓厲莫勉爲志廷瑾廣平子也由世業累遷江浙醫學提舉過予客樓有請因序而詩曰

嵼金鐘山迆靡靈石原七世二百稔一夕芝秀繁恆心暢條葉武徳培本根華滋承珠瀣暖艷迎丹暾髙廕山上松防映石間蓀泉關【一作闥】久深閟玉气逾淸溫盛事紀裏儒嘉祥萃云孫李陵諝闊疏單師蹂戎蕃敗降族致夷實階秦將門水樓動反照風蒲翳漁村京觀方塿然靜言思岐軒斯民續命脈萬古春乾坤

寄贈盧宜興希文名僧孺祖淇河南參政父景盤陽總管叔摯翰林待制

昆侖秀磅礡厥產皆玉璧孔林植材榦後雕貴松栢盧侯澶淵英气節金礦敵累遷義興守百里涵春澤鄒魯聲教被荊楚風俗易中更國務殷募壯親破賊【謂壬辰冬】蛟潭日澂碧【闕】帶桑麥後來二漂沸具區先蕩激寸地銜犬牙四顧心獨赤夙駕放衙參露香對紫極蕭條土著戶效死仍戮力復覩司章遂謝廷尉客野馬飛空廐水鶴巢荒宅邂逅傷亂離慷慨數向昔妙年直中書天威違只尺花明太液午月朗未央夕鞘鳴慶雲擁鶯歇淸漏滴後皇不愛寶累若咸率職大父與叔父竹帛映翰墨籍甚先府君八郡收殊迹一門萃忠孝三世遺淸白蹇予晚交好盡負崖谷僻迹忝王君公夢逺劉徳依依尙方劍戀戀陶侃甓時當天心回缾酒思對瀝馮唐元晚遇賈誼曽前席熙陽釋沍寒梅栁各有色願言副深期再舉扶揺翼

讀余季女懷其夫水宗道詩【有序】

予友賴良言鄕人余季女臺州臨海儒家息也有容徳善屬文當元盛時贅同郡水宗道甫逾月水具見餘才過【一作邁】栁絮學不彼若輒辭歸閉門讀書久不返余取次裁九章招之水卒不赴及余病且死水夢餘訣別曰某委蛻矣子盍送我旣訃至今存五章其首章曰妾誰怨兮薄命一气孔神兮化生若甑春山兮秋水淨秉貞潔兮妾之性聊復歌兮遣興二章曰夜夢兮食梨命靈氛兮與予占之曰行道兮遲遲斂角枕兮粲如風動帷兮心而悲三章曰云黯黯兮雪飛棘夫子介兮如石苦復畱兮不得望平原兮太息涕泗橫兮沾臆四章曰送子去兮春樹靑望子來兮秋樹零樹有枝兮枝有英我胡爲兮防防子在此兮山城五章曰織女兮牛郎豈謂化兮爲參商欲往度兮河無梁霜露侵襲兮病偃在牀嗟嗟夫子兮誰與縫裳良以餘生而淑敏不得於夫死而心聲托宣於世不亦幸乎因如良請而系以詩曰

鴻鳥常分飛雎鳩無匹扂牛女永相望何但人間姝郎情澹琴瑟郎志惇詩書期攬日月光下照薄命軀云衢諒髙逺霜露歳忽除思紉逢掖衣數振將迎琚豈謂朱陳邈乃至秦越如庭芳棲熠燿堦苔上防蝓疾缺大丹起神隨淸漏䢐九章極擬騷猶蜩蛻塵區鄙哉白頭吟文園歡若初團扇詠信美長信燈同孤暌合數系天不系才與愚藳砧茍富貴同穴義毋渝

沈一中爲修秋堂風露琴先寄八句期過最閒園館

一日焦尾脫千【一作十】年孤鳯喑忻遭運斤手妙得斵輪心溪館茗煙薄石牀蘿月深擕之肯枉過側耳陽春音

贈云外道者靈保治中【有序】

予過吳江洞眞觀黃碧巖丹房防云外道者曰珠展氏名靈保字祐【一作祐】之嘗爲鎭南王長史統騎兵五百人徵汝蔡妖黨以功聞賜金幣上尊陞司馬至正十六年三月長鎗軍帥張鑑叛據揚州王退駐淮安時憲使楮布哈拒冦趙負城胡陳寨首防兩間靈保說胡誘獲趙人畜千百計旣饑軍民相食數求老張平章援不爲應復將王命間道走京師告危急狀大臣嘉授濟南路治中議督諸部救十月城陷布哈抗敵死王被執逾月不屈妃某偕水死焉靈保得王凶聞由海趨浙遂寄迹老氏蓋數年矣與之交旬日意气殆欲相從於閬風之上者因壯其前髙其後序而詩曰

菲衣麻屩今道者元是親王右司馬雪尾羔羊蒸瓠肥金盤露酒明河瀉主畫才優彤邸間督戰功收霍丘下濟南別駕本遙授誓欲勤王淸艸野先時張鑑叛揚州孤軍退在籌邊樓老張平章擁精銳間道蠟書躬逺投近郊𨿽順等狼子千里橫亙長淮防鵠形徒志牛後熱龍種竟逐鴟夷浮申胥血淚霽云鏃落景荒寒影慘獨去燕畱吳百腄肚蘇臺又復遊麋鹿三萬頃湖七十峯一笻一篷娛老足胎禽將雛桐白華遇我黃石仙翁家蘂珠眞經口暗誦滿月淡暈天東霞來者玩迅電往者嘆逝水擬招安期生更拉偓佺子閬風共楫長姑試問蓬萊淸淺還有幾

覽宋幽嶺巡檢史公官誥爲其十世孫女懿題【有序】

公諱某鄭州良家子也勇而善騎射初川陜宣撫處置使司試進義副尉防金人深入遂補職戍關隘輒以能聞川陜不守公隨師單外擢下班祗應紹興二年都肄著勞攺進義校尉髙宗駐蹕臨安徴扈駕遷進武校尉劉猊起艸竊公計伏大黃殪所乘馬將迹捕之調役淮西至則陷堅攖銳率先士伍累陞防武郎時遐僻憸民胥煽暴掠公引老乞自效朝廷由是出爲湖州安吉縣幽嶺巡檢凡數年萑澤政修夜戶至不閉乾道三年冬十一月郊祀大赦以恩贈父宥忠訓郎未幾卒子姓遂家焉後八世孫昭富饒始徙松生文徳讀書好義生子翺【一作翔】女卽懿配張守中予友也詩曰

諸生張雷忽我造恭呈十世外祖誥且雲母氏徵紀述風來如哀竹如噪一身是膽心匪粗角弓二石丈二殳掄材虎落假五百注視鹿柵空千夫陜氛障日川溢野隨師單外與頓捨殿前徵扈南渡龍艸間掩殺橫行馬金人逾淮數攖銳髮短宵長言輒涕甫忻幽嶺長厖犛竟臥寒云斂猿臂君不見安吉山開天兩目塋直龍驤劍光燭梨花縞白薤葉靑杜鵑弗爲英魂哭夏畦馬醫鬼有祭幾多徳不稱位昆無續我招以歌酧以巵酒魂久屈蠖伸維時於乎女孫亦足輝門女孫亦足廣孝思

題鳯山時思寺寧無爲講師所藏嘉定己巳歷後

前朝統天歷一本寧師裝潢藏益謹陵墟社屋埀百年恩澤在人元未冺當年君臣茍安計士馬逡巡略無气讜言幸斥冑黨儒林爭覩文公謚牢落乾坤又此時衣冠不競曷勝悲春頒鳯紀難再得泚筆龍池寫秋色

海陵袁智周佩刀歌【有序】

智周字濟道善醫世爲丁溪鹵戶至正間父不受戶甲非辱死智誓復讐陰佩刀伺閒便凡六年甲爲人所害旣亂有司禁持兵者刀棄之防溝其終天鉅痛則無時釋焉儒先爭唁以文予作佩刀歌云

鹵豪煮海地沸蒸忽報孝子蒼天崩披發誓雲雨若譍百金一片陰壑冰六年泣血絳雲【一作雪】凝悲風淒淒常夜興妖狐戴髏鬼物馮含沙射幹左右肱陸阻習坎渡阻淜歕歌獨漉气塡膺刀亦汝知龍梭騰神鋒寒芒鐔威稜仰號彼蒼奚瞢瞢斯須間隙不可乘坐令骨立枯厓藤墓廬靑冷松明燈矧有母老髽鬅鬙破涕爲笑躬豆豋無何仇家死棘矜臭肉厭飫蚋與蠅天其假手俾世懲人生五倫首父子復讐義昭春秋禮見遺刑書著諸史宗元議足埀千祀倒行逆施伍員恥舞陽吉翂同轍軌老涉遲鈍幼超偉固闗時命非偶爾嗟卿避兵家轉徙事往行存宜繕紀酴醿花香鯉揺尾曜然寉行過客邸欲言復吞鬢颯耳猶嬰慕焉已酒酣問刀首如匕忍歸武庫投防水水收煙消淨霜葦電光霍霍無時起安得河伯以鐏授烈士來丹積寃同一灑【來丹出列子】

哀張生處道【有序】

淮人陷松生時營祿養於杭還省不可得行泣道左適某帥戍嘉興卽馬下跪白故帥納焉從次茶院夜遇襲兵害

松江二月吹淮塵彷徨道左【作泣】髙堂親側身以歸或得計赤眉曽全蔡順志托生寄死將軍義襲兵卒臨孝子斃一雌現妖蟇羣雄鬭長蛇羊棗隕實萱鏟芽風驚雨啼白脰鴉世罹亂殃子獨無嗟

申之水三章題季子廟【有序】

廟在申港大阜上去阜二十餘步有田二畝名池子區相傳呂舍人花園也呂氏宋末官閣門舍人方治園時夜夢神人告曰吾吳季子也汝將鑿池處吾實葬焉汝能止鑿吾令汝世富貴不然將絕汝世呂不之信明鑿池及土深見巨首圍五尺許始驚絕亟移瘞今廟後己而呂氏貧喪果無後地主王明老嘗記以詩至正戊子予躬謁廟下因感其事爲賦申之水三章用追弔云

申之水黃彌彌上流孔湜言薦君子城過百雉地千里髙視雲霄同獘屣至徳余風振隤靡嗚呼歿也諒若休惡戚戚髑髏延陵露白黍載秋

申之水彌彌黃言載薦之采蘋盈裳昔者奉使聘上國腰下寒芒劍三尺心許徐君終不易嗚呼歿也諒速朽髑髏胡爲有羸得艸萋燐夜走

申之水達於江巵酒載崇焱車來降素王轍迹絕南紀十大籕書日星暐髙名將同天壤毀嗚呼達人道與徒靈剡剡其俱劍池水赤虎亦䢐

題邢三姑廟

祖龍之世邢三姑事迹缺載鬼董狐相傳有功澱山湖百媼畚鍤當先驅【地有百婆橋】至今雕櫳映銅鋪祈祥弭患無日無我嘗舴艋駕軀遡風遙禱輙感孚幾年思報報以詩【一作欲殊】身寢衰病思【一作詩】澁枯玆夕天倒白玉壺初月迥朗長庚孤蒼蒼澹煙斂平蕪冰姨水仙率啟途異氛馞馞掠鷗漵妙音殷殷來鸞衢袿衣絳緣仿佛見采旄桂旗恍惚俱若將有意遺佩珠翛焉而臨倐爾䢐坡陀肅入一嫗巫亦望文士如韓蘓二公湘廬神匪誣私恨不至吳東隅汞池盜摸金鴈鳧馳道海齧余萑蒲長城陰靈夜哭天毛女來客猶避趨粲哉三姑應星漢【一作須】啖芝四皓隠徳符四皓一出名漢都孰愈萬祀澤誕敷邀與造化長爲徒

贈李隠居廷重

李隠居生不願揚州寉老不願傳捨魚鳯凰崦西丈室廬甕儲厚酒盤嘉葅小宗避亂忍祭義方教兒猶買書畊存寸田藥在籠杖策古道玫爲琚長林送籟虎迹逺澹雲涵澗鷗巢虛柰何獨遊揺落余李隠居小寒大雪歳且除鶯辰好伺山人車山人亦與世久疏

完哲淸卿宣慰寄玉佩環環後被盜追述一首

古人佩玉不去體涵養性情非事靡粟蠶名義本衣食雲霞象文藻鑑徳將軍寄來玉三色金源大臣曽寶惜紫葡萄覆雙狻猊宣齗露爪相狎嬉黃猊下視威若怒靑猊僕仰如知懼當時流習制度防匠氏矜能毛髮具我加帶束躬采薪兒童笑倒老父嗔雕螭盤繡珠飾巾鵠觜宮靴方稱珍君不見玉魚殉葬亦歸盜歌詩永識將軍好

唐昭儀李漸榮辭

日系包桑地剖宮闈去尺非唐有庭春艸合車斷音黍備昭儀奉巵酒禦香紫袖纎埀手載拜載祝南山壽龍須席展蓮炬移狼角斬天豨突牖不辭隕命同君後女三禍前妾忠後無人爲語巢賊奴莫使兒知環柱走

宋婉容王氏辭【有引】

徽宗北入四太子請王婉容妻尼瑪哈子上遣之婉容大哭曰何忍一身事兩主就輿中奪刀自刎死太子嘆異擇地葬之且爲立碑曰貞婦冡事載括蒼兪文豹吹劍錄

二宮有警無嚴蹕賤妾徒爲廝養匹假如靑塜向黃昏不若金刀照白日血濡一縷願隨終煙沙漫漫霜雪容令人想見旌貞石气敵雙髙湖上峯

覽曹架閣祖平章畫像父河中府君死迹【有序】

平章諱立大同懷仁縣人材器剛方獲侍武宗濳邸旣國族不靖北徵有功帝卽位授浙省左丞歷防中丞中書平章宣政院使薨府君諱觀起【一本有身字】中書直捨內藏使出知浮梁州防徽冦入浮梁率義壯巷戰死詔贈中順大夫河中府知府爵譙國郡伯架閣名莊自中外亂野處餘二十年至是宴予別業奉平章畫像府君死迹拜請文予嘉莊孝謹且聞客朱員外言天歷初東南饑重臣恬樂燕安民獨羅訴平章馬首大發廩賑之並錄而系以詩曰

前朝衛霍許史門如市如沸今荒村老夫散迹江海上目豁心快平章孫平章武宗潛邸日灑埽月窟安天根帳下虎牙嚴校尉道周鵠杖荷生恩劍鋒差差練光冷畫像凜凜英气存中書直捨乃冡子精金美玉聯弟昆雪消秀出北臺翠雨過沙走長河渾醉看暮獵縹半臂躬扶春犂朱兩轓浮梁力戰死民社譙伯寵褒來帝閽遂令賣國【闕】郎等喘汗俯愧聞風奔傳曰仁者必有後況復忠節名乾坤將軍曹霸舊爲庶孫也毀冕甘丘園菜無盜迹栁罷髠鵝鷖唼唼桃花源獨扉板白東瞰鹵九關云紫西浮昆二雛犀角殊厖惇所衣尙是繡芷蕁【一作蓀】騁燕鳴岐蓋未易量也落日載舉雙犧尊

夜過蒼墩江隠居

白茅蕭蕭風色昏歸人自語煙際村我騎蹇驢童抱尊記得君家忘卻門徑穿竹入背江路傍是梁朝敬宗墓月中對寉吹洞簫露水【作葉】琤然落髙樹

崔白百雁圖爲宣城黃宜之題

老愚離羣影久孤客來笑示百雁圖揩眵試數失兩个莫諭畫意翻令吁得非長門報秋使或是大窖傳書奴不然一舉千里髙鴻俱其餘淟汨碌瑣徒且唼且息翔且呼營營鄭圃田之稷睢睢齊海隅之菇遑知爾更銜爾蘆瓠肥卒至充人防小而曰鶀亦就笯邇聞澤梁弛禁官罷虞麋鹿魚鱉同少蘇羽儀好在春云衢

金世宗太子允恭百駿圖爲舒徳源題

金家武元靖燕徼嘗誚徽宗癖花鳥允恭不作大訓方畫馬卻慕江都王此圖遺脫前後幅尙餘龍媒羣角逐息雞艸黃霜殺菽王气榮光等蕉鹿山人塵迷朔南目溪頭姑飲歸田犢

髙尙書墨竹爲何生性題【有引】

公嘗寫竹自題云子昻寫竹神而不似仲賔寫竹似而不神其神而似者吾之兩此君也爲浙省郎中時防經理田糧致甌婺小梗遂焚冊罷免民至今徳之

子昻寫竹神而不似仲賔寫竹似而不神玆觀房山雙墨君素節抱霜臘翠葆擁露晨文蘇隔世同超倫左司昔焚經理冊至今遺民手加額使槎旣泊桑落洲仙仗頻隨栁林陌大言非誇孰信之布衣埀老神交客維山有嶽星有斗若趙若李俱不朽

朱澤民雙松圖爲夏老圃題於緑陰淸晝堂

江東提學古韋偃手寫落落雙樹松深根本托夏氏社髙節肯受嬴人封蒼然秀色入野濶勢擘蛟龍欲飛活白日風雨從震淩靑陽造化先回斡散樗灌木不敢齊恍有仙鶴時來棲杜陵九原如可作拭目淸晨應重題

題徐子修爲陸徳比畫溪山風雨圖

羣山岋揺云四襲大木低回小松揖陰舒陽翕神鬼交澗淫谷溢蛟鼉立一人正涉險畏途老馬旋濘僕且痡埀堂遺體弗戒謹卒跌利祿名貪愚泊舟者誰西【一作曲】沙澨怪雨盲風若知避茍能六鑿同天遊靜觀大化眞兒戲徐修徐修雙鬢皤盍爲別畫瓢春窩老夫小車花外過

葛稚川移居圖爲友生朱仲矩題【朱字下有禹方字】

典午三綱紊無紀賊奴內向伯仁死辭徵尙蹈公以此終托丹砂去朝市千年盛事傳畫史野夫獲睹朱氏邸壯肩餱糧幼琴幾杖懸藥瓢風靡靡長襦老婢手執箠躬驅其羊羊顧子兩犍受牽頭角頗�厖殿隨亦忻喜公披仙經瞳炯水瑯瑯餘音怳入耳後驂夫人謝釵珥膝上髫嬰玉雪美勾漏尙逺羅浮邇若有函闗气騰紫天丁山靈狀僪佹開鑿空靑洞扉啟雲霞輸漿石供髓二麗精華晨夜委金光秀發三花蕊飄飄上升碧寥止同時許邁行加砥一門翁孫良可擬彼散豆者顙遺泚嗟今凡民苦流徙落木空村淚如洗

唐子華知州山水爲王駿致逺題

天歷己巳庚午間每從鄕執承公顏【公嘗任江陰校】龍翔畫壁動宸聽歸來官舍餘淸閒忽思霽雪溪山好溪光不流山色老懸崖怪石鬼呈面號寒枯梢鵲僵爪長途泥濺馬衣濕鮫宮鱗濳漁罟入擕琴伊誰興彌集蜿蜒雙松夾而立公乘白雲何所之此幅乃是臨郭熙亂中金玉軸焉有能以善守方世奇爲拂爾塵題我詩我昔俊髦今老衰

題光孝寺訥無言長老所藏畫龍柯敬仲博士題云道人畫龍龍絕奇何處人間曽見之上京淸暑朝初退太液池邊看雨時【畫龍者號宇南】

宇南自是冀北驄醉墨幻出朝天龍奎章博士旣家食一詩寓意懷文宗鼎湖攀號不可得虯髯倒景風威黒似掀金陵之畫壁反顧蒼生望云霓詩成怳覺龍能吼霖雨化作山人酒

趙文敏公山水爲董竹林山長題【有引】

公於畫左題云至大三年六月望日爲吳彥良畫並詩有岸靜樹陰合溪晴雲气流之句想在鷗波亭作也彥良嘉禾人

何山弁山秀可掬上若下若薲苕緑翰林學士偶歸來亭倚鷗波送飛鵠鵠飛盡沒滄茫境衣上靑天倒揺影鹿頭舫子湖州歌想帶南風覺淒冷冰盤李進仲姬【管夫人字】生綃畫就復題詩鄭防三絕世無有於乎何幸再見至大三年時

題趙善長爲李原復所畫山水

日光靑寒殺气白山童林髠水縮脈城舂墮指株送餒莽蒼坤輿大宵宅齋東趙原吳下客辭榮養母韓康伯酒狂忽憶雍熙時畫法荊關海嶽窄魁峯傑嶺大將顏秀崖峭壁仙卿班云嵐滃勃嵩華表石棧犖確崤函間翚飛樓閣深翠隠獸羣逺迹人煙近一瀑天埀雪練紳萬松花落黃金粉森蘿翳槲杳莫盡若聞行歌采芝菌旁觀眾攫攘妙灑獨心苦神工精防合鬼物毛竦桂防扁舟露沙漵磨輪新坊俯塲圃雌伏雞巢懸在梁磬折田翁飼其牯土膏不假酥雨潤簾腳似逐東風順貢聯包匭旅褁糧驢驅馬防力角奮怛然閣筆淚滿腮龍虎虛臥灤陽臺累朝徳澤百年運短褐老去江南哀我詩題罷春潑眼又見他鄕鴻雁回

宋制置彭大雅瑪瑙【一本有酒字】椀歌周伯溫參政【一作大參】徵賦【有序】

今大尉開藩之三月適江浙參政周公分省江淮延飲齋閣歡甚以予避地無錫說王左丞晟勸張楚公歸元特出瑪瑙椀曰此宋彭大雅燕饗舊物子才器足以當之遂引滿酧之再气酣思湧率爾走筆以紀淸賞非求知他人也詩曰【三月下一本云命部將王左丞晟書使踵上闕至吳中以予無錫避地說晟勸張楚公歸元擢淮省事辭時浙

歡甚下卽接特出瑪瑙】

淮藩吳豪俠滿歌鐘地屬姑蘓館相儒獨爲緩頰生爲出彭公瑪瑙椀血幹智伯髏不腥黃玉瑩錯紅水精妖蟇蝕月魄半死虹光霞气飲【一作歕】且盈隠若陣偃邊將營彭公彭公古烈士重慶孤城亦勞止死【作天】忘西顧二十年畝盡東南數千里武侯祝文何乃偉敗由宋祚民今祀太湖底寧魚米丰官廨喜與閒門同酒波椀面動峽影想見制置師犒飄風中再酌庶沃磥磊胸君不見漢家將軍五郡封班氏天與世史功詩狂昭諫【一作暕】客吳越存心唐室人憐忠嗚呼尙友吾豈敢醉墨澹雲飛鴻

嚴子魯參政席上聞楊左丞旺紮勒死事

藏六者窟三者兔百鳥俛啄旣仰復顧二雄由來不共居楊也丞相防身殳他心隴得又望蜀遺鑑虢亡危在虞風霆大樹無幾緑武公軒余拂云竹私恨平生志士心今方移置將軍腹將軍國封八十親防服行戴東山巾白簡論事諒可采笑出黃羊觴碧醇

七月聞河南平章凶問

六月妖星芒角白幾夜徘徊天市側尋聞盜殺李上公羈旅孤臣淚沾臆當時寛猛制萑澤安得受降反受敵上公忠名垂竹帛書生奚爲費禕惜東南風動旗黃色蒲靑柳緑長依北

贈嘉定故吏尢鼎臣【有序】

鼎臣少由海寧吏調鄊州嘉定就親養至正十三年閏三月海冦犯婁時寶哥參政頓兵昆不進鼎從州倅率義壯守上游二年謀效居多十六年淮張入吳倅奉印降鼎沮之爲其將縶且諭授以官抗不受杖百錮於家尋奔杭浙省參政周伯琦舉興義烏縣史詔使開吳藩鼎復以勞遷桐廬典史理吏目秩卽辭歸農及吳後防予中槎差謙家臒然類山澤儒而言確行厲殆有古節士風去尋常筐篚器逺矣昔漢符璽郎事殊壯烈然惜失其名今鼎得予詩亦足暴其心矣詩曰

長貧故吏身姓尢一刀筆擁千夫矛南垣參政但醉酒海若不敢東窺婁淮張崛起連吳臺屬臣買降恐後來躐階沮獻嘉定印杖錮非謫天全才座中老气虹霓吐屋山亂葉吹黃雨舊除今辟置弗數鬼區冥冥蒿中柱吁嗟猶思石礱鼓

題顧謹中外祖魏洵子美妻丁氏祠堂捲【有序】

魏夫婦並吳興人洵嘗吏獄松有某忤權貴下獄賂白金五十兩洵脫其械封還金上海巨室威偪鄰父死污官欲抵罪其子防部使者至洵盡發巨室姦狀遂伏辜然由是見忌調鉛山及滿考歸行李蕭然惟餘一贈行捲旣除仁和塲幕謝免夫婦日惟教謹中若已出而謹中爲今之秀造於其歿築別室祠之具道所以拜請詩詩曰

義伸枉獄金卻還寧忤豪貴遷鉛山六年僅有贈行捲秀髯皓白如霜菅生憂敖氏鬼獨苦今得外孫祠外祖雞肥黍脫【一作稌】天風秋鵑哭棠梨寒食雨宅相魏舒良可惇黑頭江總何足【一作不須】論力田讀書姑養母莫賦逺遊勞倚門

華劉二節婦【有序】

二節婦並大同人華妻武州守張思孝生子亨劉其配也至正戊申秋閏七月河南軍帥珠展乘亂肆掠二節婦匿復壁中遊卒闞得之驅迫以前華驚呼曰我命婦也驅我惟有死耳且謂劉曰汝芳年將若何劉泣曰忠烈不二宜聞之也審忍垢辱耶華曰刎無刃經無索柰何劉復對曰當激賊怒以就死遂大罵極口卒怒殺之劉不爲動罵益厲卒又殺之華時年四十五平生嚴介馭下事或少枉弗貸舅歿姑老衣膳幾枕必躬親之思孝由衛學官至伯爵位華累封雲中郡君每曰被服禕翟徒志狗馬耳訓亨機絲克承箕業懿聲賢聞穆然淸風劉年二十一翰林待制翼之侄女莊重盛容性尢慧爽華愛甚嘗索賦庭栢應聲云羣卉枯落時挺節成孤秀旣保歳寒心不在遐年壽殆先讖也郡士郝麟偹記行實亨稔知予名乃介瘍醫山振走拜予寓隠以哀挽請予維華劉志節亨孝義用序而詩曰

雲中城無斫頭守一門雙貞光井臼黃河淸淺渡淮泗雪峯巍峩掩星狗君不見釧金臂斷牙將辜肅宗並罷崔成都昨者寡人妻鰥人夫天不俾保家與孥望鄕臺霜磧艸白還亦思之心郁紆吾詩非爲此特旌張婦姑

陸縣尹時俊席上贈郭府判【有後序】

袁州府判八十彊徒步海曲何踉蹡世殊衣帽不肯攺意气忿激言慨慷天歷天王位九二眾蛇隨龍一蛇棄當年夙稱彊項令餘生獨念厖睂尉蘄人崛然報【一作起】桑樞身急上馬一夜驅漕河風濤阻芻粟雷塘城郭埋萑蒲塞翁得失付大主家林涵紫微箔少時良晤別亦樂勿效謝公重作惡

公諱額森布哈字彥楨順徳之內丘人也性剛峭有風槪中書右丞相哈喇哈遜引見成宗器之俾事太子累年以母王宜人齒邁告有防江浙左丞相特古勒徳爾祿養之就養丞相尋薨公防喪還時拜布哈新拜相義壯之屬左丞張士瞻爲娶名門鄧氏女補省之克埒穆爾齊克埒穆爾齊者漢言通事也調湖廣秩滿始官瓊山縣尹防文宗濳邸餼廩衣藥躬備如儀間以鯁戅差多忤意上每顧左右曰額森布哈昔寵遇先皇今復竭勞效忠於我茍得承祀纂統當以金防之瓊婦風尢媮靡帕胸禪髀制自公始黎聚蜑落順令效使五年遷將樂尹辟建山書院洗寃鋤梗民肖像祠之文宗卽位使南者傳詔公遂乘傳入凡一時重臣皆嘗約爲昆弟旣入見上掇賜所啜黑湯比退重臣以禦史薦上曰彼居三日朕亦效【作劾】矣他日復召問曰卿宿拜布哈丞相家耶對曰然上曰卿從其求進耶公曰丞相念臣舊用館谷臣惟進退在陛下諸重臣猶儗省遷公公謝曰非出聖意竟不陛辭返上怒欲罪給傳內外官屬大夫力諫曰陛下獨不記金防之防乎上由是霽威因賜閩醝引若干該楮鏹萬錠公損半受之沾丐親舊野處武昌適鎭南王世子封威順王出鎭物色得之日聆讜言恐後贈襲衣鞍馬文宗崩嗣君入繼召除湖廣省員外郎旋攺華亭尹民有以僞鈔償物價告者公曰彼偶誤耳付諸火易眞鈔予之他類此一縣傾向而府倅忌焉誣事叱去帽公自投帽僕地對了不爲絀是日移文遷父贈內丘尹諱善葬祔先塋及還政聞大馳代士民羣拜馬首取鞾懸東門以存遺愛轉杭州宣課提舉地當要衝歳課鈔十餘萬逋負箠械率視常職公剔蟊剗獘防已寛稅商不忍欺吏莫敢私能聞擢彬州路判官行省檄總湖南一道路軍餉先期而竣臨武宜章二縣猺蠻作亂官兵進討不克公單騎入諭福禍猺悉歸農移袁州路判官時蘄人叛僣由儲偫來江浙不久袁防而公年當致仕慨然長嘯曰華亭禽魚艸木不吾怪也遂隠迹凡二十載而卒子忠奉葬縣之橫雲山從鄧宜人兆其先有諱瑞者仕金邢州節度使生震元初內丘主簿因占籍生定定生興興以從軍攻西川戰死興生善防路招討使司經歷出鎭思播田揚定逺等處以王事歿公善之次子也年甫十三奔父喪旣抵漢陽殯所取骸骨有同姓者誤持函往公直於官咸稱孝云逢僅與公有一日雅讀錢衮所著行狀始得其詳於乎公四命爲郎三命大夫所至籍甚𨿽材志不盡施而保身叔世登壽九袠子孫安全天之厚公侈矣衮於公爲門吏有請因摭其槪並書前贈公詩以歸之

寄題兪達防義軒【有序】

達予里人也辛亥春兄牽車服賈數千里外他賈犯鹽禁坐連時達尙幼憫兄孱弱必客死毅然請代傭於濠凡三載例構公廨完乃放還黃常民旣爲序復徵予詩曰

我家延陵君子鄕義讓遺俗戶相望亂中豈少趙與姜耳目不逮泯莫彰兪氏小弟今防良竊旌載車先盜剖棺起生事孔到疫鬼弗染出天造之三子者世爭道浚井從掩呼【一作吁】象傲黃常名軒義是惇我老作詩銘諸門出入維徳閒朝昏春風頌箎葉雅塤白頭毋防鴒在原

送花生還懷逺縣【有後序】

爾爺屈迹簿書吏眾中防予輒師事裏稱黃童扇枕孝士多竇十還金義於乎不幸死連獄寡妻孤兒徙荊麓終天恨抱王裒心長夜哀聞杞梁哭君不見老夫避地烏涇村豈徒親舊少生存木落洞庭悲帝子艸萋南浦憶王孫酸風暮閭愛日短酒次贈言歸莫緩驚鴻銜蘆云與逺大魚跳冰月應滿

生之父貞予鄕友也性惇謹嘗典簿書浙省大官有以白金數十斤托貞世變後悉還之居家奉八十母孝甚扇枕溫席暑寒防替鄰里稱焉今禮部凡三辟辭不獲起爲佐吏未幾以事連死咸惋嘆曰使天定貞豈有是耶有司沒其產業徙生荊山下棲卑墾荒母子相弔歳甲寅冬十月始克還謁予寓隠且言復往有日予因飲之酒贈之詩用慰勉生之心焉耳【查甲寅爲洪武七年所云今禮部亦指明朝言也】

題何婦黃氏捲【有序】

黃氏松之莆溪何某繼室也其家素饒洪武初罣名欺隠當沒產旣上官至某貨殖它郡黃獨與老弱居官怒其帑藏空匱掠徵貲抶累百身無完膚昏頓就斃者屢言迄不紊次掠防又次掠其姑姑號呼婦黃方呻吟卽狼狽起蔽翼之且告姑老不勝捶力丐身代辭气欵惻官湣釋焉明日黃復扶傷詣官泣請某前室之子及防之子若婦凡在系者少休私捨贏糧以俟遣裏士範公亮志焉予謂昔鄭休妻石鄭義宗妻盧遺事並著晉唐史今何婦兼類之可稱述也已詩曰

江南枳花開妾當飛望災孝義由中心防楚從百回古嘗亡猿禍林木今見靑蠅憎白玉破鐺盡歿气若絲官曹尙擬夫刑贖君不聞一鷹揚百鳥亡一犬走百兔僵騶虞麟趾周家祥【極言明初刻削絕無忌諱】

贈孝僧琳【有序】

琳號西玉予鄕人至正乙未出遊名山川防亂亟歸遇冦數兵之告以故免旣聞父兄弟皆歿亂中余母髙嫂薛在錢墅莊及至見母創甚嫂以不辱溺井死琳躬負土掩之匍匐乞食奉母養彌年母卒宻葬善地遂奔隠【闕】門一日擕血書華嚴經謁予海上予嘉琳學佛氏教尢克孝克義贈之以詩曰

華嚴內典釋中尊書向吳臺獨樹村十指滴枯遺體血一心追報二親恩瑯函夜繞金光粲黃壤春回淑气溫卻怪亂離多死隔獨能奉養及生存江魚雪白思登饌野椹靑紅夢倚門客捨題詩良有以頻年少見孝兒孫送吳藩錢郎中陞參政分鎭淮徐邳三州

公府防恩近九天復從苫次起籌邊江黃愼與齊桓防晉楚宜推向戍賢出胯故墟山寂歷露筋遺廟艸芊綿闗中不盡英靈气徼上新疏警急煙大雪弓刀千騎宻上元燈火萬星聯機乘暮夜初無定霸賤春秋夙有傳他日若求吳越後白頭昭諫【一作暕】正歸田

嚴壽閒席上寄汀州同知曹文昭

避地東來喜有兒竹林無恙仲能箎甌閩城郭三忠寺【三忠謂福建平章陳闕僉樞拜特穆爾子壽漳州違嚕噶齊徳埒黙色子闕】荊楚雲山幾故知老馬忍忘霜塞艸孤猿甘抱雪松枝何時酒熟瑤池露且醉梅間藥玉巵

寄劉小齋張溝南吳中洲夏師魯鄧毅夫丘宗大

鄕裏遺賢軫念多薦辭今聘守微屙前途絕望揚州鶴亂水嘗窺董養鵝季子有碑時打字莫王無鬼夜操戈東風凍解醅新熟試覺歸舟駛一梭

奉懷集賢和和承防

謝病徽州詔許還五千部曲沸如澘一帆風破三鯨浪兩鬢霜明九豹關西第月資全祿養中官時出上尊頒鳴笳滿地星牢落應憶防言俎豆間

任子良縣尹除奉訓大夫臺州判官逢避地相鄰而又姻婭之好承聞大軍駐汴經略使已至浙東小康有日先詩致賀【子良宣慰仁發子也名賢佐】

天香夜染紫煙衣喜气春連白板扉陶令山中初酒熟劉郎溪上正花飛使臨奎璧新分象民望云霓幾落暉宜早上官思補報大軍先破汴城圍

謝中政院判敏珠爾昂霄枉過予龍江寓隠

三年江館閉斜曛一日星軺下紫氛老我已非佳子弟壯公曽是故將軍未央雙闕云端見長樂疎鐘月下聞還語中原檿絲盡六宮知愛石橊裙

送吳照磨赴李司徒幕兼簡張郎中

司徒分鎭越王臺甌婺山光入望來堂上修文閒將略幕中求舊得賢才鑑湖木落魚梁見紫塞風髙鴈路開莫禁白頭狂賀老酒船仍蕩月明回【時方禁酒】

題何上海【一本有緝字】新修瞿雅州義塾捲

十畝宮圍數仞墻雅州開建寉沙陽流風逺被歌樂化日重輝黼黻章衡縣有詩稱陸宰魯城無宅壞恭王春歸檀杏靑陰滿安得追趨弟子行

題徐伯起水南漁隱捲

幾人北戍幾南遷一日身閒一日仙回首華亭鳴寉外系舟長泖亂鷗邊屋圍楊栁淸秋日星錯蠙珠薄暮煙不學秦民不終隠桃花傍岸是何年

將防澱山承府倅張徳常郭宗唐聯過舟次畱宴燈夕不果旣得風帆走筆寄張郭

天上春回城雪消人家梅栁帶河橋官無一事鼓鐘宴賢有兩驂環轡揺霽月華燈違後夜好風輕楫快今朝水生河渚雁鳧浴閣倚澱山心獨遙

遊昆山淸眞觀放生池承盧知州孫萬戶梅倅防宴有詩畱錢尊師丹房

鼓角沈雄晝漏稀羽人宮闕靜含輝林間紫馬聞鸎過水上文鯨【一作鰩】趂寉飛霞气暖流千日酒風光晴拂暮春衣不應客似瑤箏雁畱滯南音斷北歸

同朱節遊秦山詩畱地主宋氏

金赭【二山名】遙望亙海郊祖龍曾此駐云旓爲尋白堊朱沙洞首度蒼厓紫壁防木客夜過松籟作石人寒臥薜衣交一茶共話桃源隱不信河山有二崤

重遊幹山望機山【有引】

幹將山色倚空靑獨立風生十二翎便合武當祠畔住布衣長謝紫微星予至正辛丑九月所題口號今十七年矣【時洪武十年】墨迹如新而風煙艸木與時變異西望二陸遺墟慨嘆久之老覡賀曰布衣得毋污乎因畱詩山中

杖倚幹將西紫苓望中連璧瘞云深當時少爲全歸計後進堪羞妄躐心京洛好風隨義犬華亭涼月怨胎禽斧斤浩浩山林嘆辭賦蕭蕭麗則心【一作音】

寄贈劉樞幕

獻替雲臺黍一炊羈離江國髩全絲醉中罷落髙風帽夢裏猶聞湛露詩山檿葉幹知嵗短水楊花怒任春私靜思舊斡君臣意足見平生志有爲

呂充閭復亨自陜還予過之懷文防於時康傷家徙於事連且慶其世徳有在而子孫保全也賦詩畱希尙之第

堂開來徳俯璜灣魚鳥熙熙晝靚間多士春行沂上服巨靈夜負澤中山蒼黃一气千林變玉璧雙聯萬里還爲醉阿咸狂走筆鬢絲香拂鷓鴣班【一作斑】

寄婁上兪士平提學陸良貴秦文仲二教授

朱紱靑袍映後先邇來愁過買臣年壚頭相醵囊須罄地下誰逰劍莫懸淮浪白滔回魯日塞氛黃隔姓劉天賤名忝在齊民版爲報新無傍泖田

寄龍江親舊二首

四年不過醉眠亭白髮盈頭病始醒趙盾共知爲畏日戴逵曾誤作賢星寉江列第花如淚龍鎭雙庠艸又靑親舊友生三五在幾時同謁聖儀形

冥鴻東邁剰丘亭遭世艱虞幾醉醒淚化夢中雙好雨心周物表一閒星大江順駛沅湘白少室髙齊泰華靑持此欲誇吳越地舊交多似木雞形

寄陸宅之進士錢思復提學金希言學正

花開花落雪盈顱三地相望一信無梁震不慚前進士杜陵寧是老狂夫長淮浪接江逾濶南極星聯斗不孤想與窮經金學正酒香鄰社杖同扶

經遊小來涇簡木仲毅

髯參歸隠小郊坰亂日曽聞險偹經風黑浪髙羅剎海月明天度使臣星東都先見逢萌得廣武重逰阮籍醒防是故家春艸暗杜鵑啼殺忍同聽

題董良用徵士釋畊所

百畝私田十尺廬釋畊爲樂野人知壠牛臥春犁後水鳥低飛午饁余殷喪蕨薇元可食秦炎種樹獨存書老予擬就龎公隠歳暮相看兩鬢疎

朱氏梅雪齋中防介壽仲祺

髙昌公子忽重逢一飲玻瓈酒百鐘月夕屢聞愁繞鵲花時曽見喜乘龍仗邊風送昭陽漏軾上云移太室松二十五年俱夢境石灣何日步從容

贈劉易性初

鵕防文采鶴臒形𨿽恨無家異水萍短褐山林工采藥破窗風雨夢傳經元規塵暗衣偏素孟徳臺荒隴自靑材業有餘平治近莫隨王績寄沈冥

同捨章千戶近歸江陰父老首詢予在多喜慶者癸丑春日小酌因述懷簡諸父老【洪武六年】

得嗔如屋謗如山轉覺方心似石頑鄕巷復吪【一作訛】爲異物【一作類】客居嘗夢抱【一作把】連環平安短札春湖緑睂壽深杯曙日殷食料不知余有幾且從兒女慶童顏

贈陳履信思【有後序】

落落曙星江海陲每於士友頌陳思藩臣屏用防秋策縣令深嘉繼祀詩貧後小夫歸地利亂中闔室戴天知尢憐不受琴生粟長褐郊園自采葵

思松人不茍殉俗雅志古道有田僅供饘粥遇族裏貧甚者輙分食之敝廬數楹日授徒其下鄰人侵傍地自歌曰食且無魚柰何盤蔬無餘鄰聞之歸其侵地鄕大姓張氏子翊嘗從學琴業成以巨舟載粟爲謝思曰吾萟以售汝耶卻不受吳藩地連十州守將咸以爲安思上疏危之不報遁居海上因無後欲立弟之幼子爲嗣求於弟三年弟不之防吳被圍思愈皇皇如無歸人或勸之思曰吾得弗殄先祀卽兵死不憾因賦詩謁祝上海挺曰傳家忍學韓爲賈失國驚聞莒滅鄫挺嘉嘆爲讓其弟乃立其子後亂中民妻女多所污思置家人閣上如平時且曰吾心鏡無醜迹醜影何由至竟如其言君子謂思行義所致云夢騎驢

蹇驢雙耳卓東風前導靑衣一小童石澗倒涵嵐气白海霞髙貫日輪紅桃花芝艸經行異鶴髮雞皮笑語同卻待朝天驚夢失春醒無柰雨簾櫳

題趙生克敏戲防堂

戲防髙堂俯鶴沙孝承淸獻故侯家一雙玉饌春冰鯉五色斑衣曙海霞壽酒宛涵池上竹酡顏聯映座頭花山人善禱非良佞更積詩書到五車

題鶴坡長壽寺宋東南正將潘徳剛所報

招提誰建鶴坡陽寶祐年間忠翊郎【宋東南正將潘徳剛所剏】將種久歸農版籍佛燈長似日容光六時螺貝潮音壯滿目烏鳶野色荒老我願爲僧一日盡招新鬼上慈航

癸丑正月三日述懷

梅風峭寒微雨零仲荃季薫聯歸寧嬌小數遷兵燹地保全均賴祖宗靈園開鶴徑亂石白天入鯉山雙角靑依舊素衣歸舊隠他年應忝聘君亭

癸丑上元日試筆寄示外甥兪堇

年逾富貴五看燈拙守丘園兩謝徵石上履聲多在竹月中吟影澹涵冰淸溪道士居相近錦裏先生醉自稱歸淚若沾原上土松風長嘯學孫登【君山有松風亭】

補【失題並失第一字】

障秀壁參錯輝隠者靜坐敞囪扉長松不見蕣開落

獨寉自與云來歸銀潢雙星月露爽黃葉千家煙火微便當老袖鐵如意莫爲瑚輕一揮

題阮徳剛沂澳艸堂

艸堂山水競淸輝妻織兒經母在闈楡栁巷陰嬉繭角荇萍泥暖樂烏衣羈孤恨缺蛇珠報同姓恩深犴獄歸不貴榮名惟隱徳靜中風雨亂花飛

錢士修辭學職歸養地主徐去奢爲築艸堂居之詩以相賀

博士辭官奉二親東家爲築艸堂新殺雞作黍歡難得走馬看花夢不眞風雨倒衣恭旦林塘拽杖從行春閒觀令伯陳情表不獨才髙行防純

寓隱烏涇之五年獨酌梅花下時仲女歸同郡許栒

老榦危柯屈鐵盤舉杯今日始成觀林防北斗低埀象花外東風淺帶寒緣徑不添苔石立傍池猶少艸亭安身蘇薦有門闌喜醉裏從圍萬玉鸞

詶鄕友黃叔彛見寄詩韻

別來寧復句驚人靜得堯天竟詠眞弗記馬卿煩狗監尙論李賀泣蛇神山房石枕新秋月海甸風低薄暮云叔度平生襟量逺不無歸楫復勞詢

日本月千江長老擕其國僧裔竺峯級禹門徵詩二首

日本盤盤瀛海間夜分先見曙光殷毛人傍帶窮荒島富士髙瞻奠枕山開國使來東漢覲逰方僧詫大唐還徵詩愼說雞林售不欲貪名著百蠻

中州風气海溟分島宅鮫居被大云鳥篆不遭秦烈火祥光曽托宋斯文具琛歳入諸夷貢艸木春隨大地薰聞道頻年亦兵難好將無諍諭邦君

題趙氏雪霽還松江圖

霽雪丹徒道歸舟白下門始罹懷璧罪終感賜環恩淮海沙回合金焦翠殿奔冰梁窺馬倒浪屋駭鯨【一作鼉】吞寒薄徵裘春隨挾纊溫老親雙喜色諸幼幾啼痕茂苑經餘燼平原認故村【村名在機山】賀聲連凍雀生物迨孤豚啟鑰官迂駕居鄰叟抱尊疎梅微徑曲亂葉古墻根煙碧新鑽火雲紅獨照暾張儀談舌在王獻舊氊存幸甚家全樂嗟夫野斷防乾坤枯樹賦暮夜翳桑飱陰徳孫敖衍仁風竇十惇憂忻系斐作圖畫示來昆

陸宅之進士挽詞【有引】

諱居仁明詩經嘗中鄕貢隱居教授以卒嘗贊予畫像云辯如懸河思如湧泉鬥酒百篇倚馬萬言慷慨如奇材之劍客瀟灑如錦袍之謫仙第未知伏軾而掉三寸擊楫而快一鞭於斯二者子將奚先

遊戲淸眞帖優長雅頌文世方趨趙孟天竟滯劉蕡教施河汾雨身浮澱泖雲飛花時事革過雁訃音聞有女哀扶櫬多予望薦芹陋容看轉宅空辱計奇勲

謝木仲毅員外過烏涇別業【有後序】

歸畊全晚節懷舊過寒檐不解吳儂語猶森蜀將髯名公書早佩繼母誥生霑三仕風塵屬千艱水陸兼獸車畋北逺魚飯味南厭芝嶺歸泰皓桃源記晉濳衒才紛禰戮昧識摠申鈐世事忻相逺春杯約細拈

毅西域人少喪母繼母諱瑪哈穆特同撫育若己出及毅貴獲封宜人毅性周謹事上涖下非禮法不陳道中臺丞王公徳謙書循理二大字賜之以南省使累遷長兵曹幕去亂逺引今爲農海上於予篤交好雲檢校蔡公挽辭【有序】

公松人諱廷秀字君美由郡諸生試吏調江陰擢浙憲奏差累陞從仕郎浙省理問所知事承務郎袁州推官中書左丞烏古遜良楨薦江西省檢校及命下公已遇害初蘄冦犯袁土豪率丁壯張官兵得版授同知州事貪虐不道守將計殺之殘黨匿山谷者遂導冦覆陷袁公被執三日口不絕罵死平生博學器識沈毅儒先【一本有徳字】若子方陸墻東盈之許白雲並友重焉江陰別業一區田六頃貤立義塾部使者以聞賜澄江書院額中祠九峯先生以考檜巖教諭封浙江副提學配享虞文靖黃文獻二公爲記尢好詩送閩人之巡檢云旌旗小小將軍隊行李蕭蕭郎罷船袁州宜春臺雲一水白隨鷗鷺去萬山靑逐虎龍眠士至今傳誦逢忝交忘年一夕兩形之夢因追述梗槪附詩右寄其弟與子壻之在松之趙屯者詩曰

甲第歸鄕校詩書長法家不遑虞蠆尾曽快抉鯨牙淞水菇駢實袁山艸亂花新秋夢如在惟覺鬢增華

題訥無言長老如幻槁【有後序】

光孝師重見春秋八十餘坐防寒漏永吟入暮鐘疎囊剩曇花鉢珠收貝葉書期予繼晉社飲酒論眞如至正乙酉【順帝十三年】師自法際遷主吾鄊光孝予時甫壯數遊從山水間後予挈家海上師亦退隱昆之福嚴書問嘗一往還及今重防曦南仲防海禪林論心道舊蓋三十年矣【爲明祖洪武六七年】南仲且謂師亂中衣貲散沒略盡而道行益精進近閱大藏經獲赤白舍利二居士交彌久不可無贊述也師旣出如幻槁觀焉遂題八句於左

送章庠景序遷祖父還故山先隴【一作遷祖衣冠葬父櫬還鄕中敔山】

不負詩書業躬遷祖父喪丹砂書翠表金井錮黃腸日月新臨照風塵舊痛傷縣公惇孝理廬墓有輝光聞楊鐵厓提學凶問有麗則遺音賦一卷行世

蚤躋龍虎防晚赴鳯凰臺世賞遺音妙天全老病回鐵厓風繞木閣雨生苔不得門生狀聊玆寓一哀

寄張長年員外

隴上一齋廬身全謝病初髙秋哭子淚晚歳絕交書瑤水周巡逺蘓臺越戰餘晨星掛霜木東望獨踟躕

同斯道成上人過邵灌畦

園緑抱淸潯風煙似漢陰繭絲隨地少膏澤荷天深對食希顏蠋躬鉏鄙華歆經遊坐木下閒說故侯心題鄕友趙覲宗弁云亭舊隠圖宋燕冀王十二世孫

田野俗新諳茅堂巧背貪雷春羮石蕨霜冷釀庭柑封冊猶存冀歌詩總系南圖披舊風景歸思滿江潭送謝瑛子溫扶父艸池府君櫬還葬天臺

父櫬賔賢裏家山夢月樓脫驂風稍競正首願方酬云屨無危石風帆少逆流孝心神所助好認魯王丘

送徐嶧元桐還蕭琦

世亂同我出時淸先我歸寒燈伯淮被春饌老萊衣異縣兔葵長故山貓筍肥朋遊若見問五十未知非

題嚴韡徳華北涯釣隠圖

雲間水北涯釣隠屬嚴家七宿低喉舌重洲倚輔車鶯窺遲暗栁魚避急飛花咲謂埀綸石蒼苔幾歳華

題靑田王伯梁妻陳氏懿恭孝節捲

肅雝遵姆訓孝節著儒門粹質猗蘭佩幽光苦竹原史稱巴裏寡詩鄙衛風奔甥館忻承祀冰霜耿淑防

贈河南理幕沈易之【有序】

易之名易松人嘗爲淮安分省幕史旣念二親逺且老將辭之防省臣叛易側身走洛謁河南王超擢理問所知事然孝念不可奪乃去授徒淇上日惟蔬食夜哀吁於天庶願親安身得歸也間就葛溪權衡學河南失守衡流寓靑齊間易依焉一夕遇海舶得【一作適】風迂甌越以歸而親俱康彊卒如侍養志因贈詩曰

去叛官洛下全生歸海濆中心兩曽閔昨夢幾桓文艸色一簾緑書聲隔【一作鄰】巷聞山人忝執友詩以勞艱勤

贈沈氏雝穆伯仲【楊鐡崖傳附】

喪亂苦多門私賢爾弟昆詩書三世澤孝友一家村月細哀抱風髙駭鹿奔尙遺流矢痛堪弔不堪捫丁未夏四月三日淞島兵變禍延城邑邑士沈騰氏挈妻孥走艸野二子雍穆守家廟不去悍卒排闥入二子走發二矢穆中臂雍中左髀僕戶外卒復引刃擊其項背穆以身障雍跪祈曰吾兄儒者爲鄕社師不可殺某不才願以代兄死兄亦訴曰吾弟力田養吾親不可殺寧殺吾儒懦兒卒感而止曰弟義兄友殺之不祥遂兩捨之前進士楊維楨錄之曰在古兄弟直盜爭死有伋壽救戰有襄萇庇幼有肱江讓肥有孝禮豈誠不愛其身哉身可滅而天不可滅也吾聞張氏亡其臣有相率而死曰滕氏防機也海獠弄兵兄弟有爭相死而不死曰沈氏雍穆也滕氏死以忠沈氏生以義忠義一天也顧世有利害未一髮而遽以食其天於乎吾不知其何心也於乎吾不知其何心也

題陸緒曽祖翠巖【諱大猷】自題佚老堂詩後翠巖宋學官元初忠武王版授江浙提學不就以隠徳終

佚老堂無恙居然見典刑心存趙氏日迹隠謝敷星金玉餘淸響蘋蘩只舊馨分湖春酒緑思過翠巖亭

寄李元直待制【有序】

元直名秉方李忠介公黼之子也廕授同知常州防中吳陷供億無錫官兵予避地次嘗一言爲贈旣無錫亦陷元直與郡總管完顏以義丁合宜興分師嚴防古布哈騎步卒退保陽山其地阻湖憑險順逆不常至是山氓委心戮力戰拒張氏凡十六月張降浙省朝廷錄功嚴拜浙省參政完顏擢浙憲使元直待制翰林南北使往還數承記問因賦八句以寄

虎穴子俱班陽山試百艱不圖黒子地如在玉門關壁立孤危影天回只尺顏絲綸煥五色思睹水雲間

哭雲間衛叔剛【有引】

叔剛諱近仁好學績文惇孝友行嘗遊吳興守將見之送餼米百斛旣舉幕官並辭太尉辟延賔館幣使聘焉亦謝免或問所存曰所薦非正人所依非眞傑吾得裘葛老余山墓側足矣惡用虛名致實禍爲哉祖謙【闕】初以宋資政殿大學士宗武后授溫州路治中不就父諱徳嘉潮州路儒學正失儷二十有八年不二娶養髙詩書裏中幼而壯者罕識其面年四十七卒予素友重將冒風雪送葬不果及晴畢葬乃系之引哭之詩曰

有慟名臣裔嘗辭太尉招佩閒寒水玉蕨老故山苖臨帖烏絲盡聯詩絳燭消遺余行卓絕足礪俗浮澆寄林季文周叔彬二進士時訓松庠弟子員

才名江記室鄕校趙衙推上下牀無間東南運載移鵠袍聯射圃魚飯獨經帷九折王陽阪應同老【闕】辭【缺文一作此】

寄徑山淑象元長老

秀爽東西目行峯五葉分翠虛靈鳥道水殿毒龍云異茗先雷擷疎鐘渡瀨聞禪林肯相見采閱大蘓文

寄朱仲威編修【有引】

名桓常熟人力學負志張氏有吳中桓航海上書於朝授編修官復朝服極言上儲宮不報竟以憤疾卒

使臣傳爾信南士盡稱奇螘悃通宸極魚頒撼震維暑風行瘴逺寒斗轉杓遲正好輸忠赤騎鱸莫詠詩謝邾仲義進士寄題澄江舊藳【邾詩附】

釋褐平生友郎官辟共辭復形椽筆夢過誦櫂歌詩樓蜃雲霞錯沙鷗霧雨悲歸舟阻習險士雅莫吾期半山昔拜少陵像謂公詩與元气侔後五百歳無繼者元气茫茫散不收我朝詩因中州气節首推劉靜修宋季陋習玆一灑天運亦復詩家流楊趙馬範虞掲歐金華莆田誰與儔亂來風雅久衰落喜向澄江聞櫂謳澄江席帽同羊裘風塵之表從天遊每和君山老父笛不換華頂仙人舟有時擊節驚陽侯百怪莫敢窺十洲鯨波可蹈惜沈劍鼇嶠欲蹋思連鉤澄江浪髙江月浮江神迎櫂風飂飂云機上割天孫錦底用枯槎橫鬥牛放歌濯足銀河秋洄沿不爲澄江畱誰道澄江淨如練我視澄江眞若漚此日相逢東海頭東海纎塵生我眸醉擊瑚碎蓬礫笑委鮫珠輕摶骰俗淫世靡吾所羞孤鳳黙黙羣鳥啾夏舷一扣海能小祖楫載誓天何尢澄江櫂歌歌未休凝碧管非所憂君詩非予得稱好贈言請視今汪周哀髙照磨【有序】

奉符髙孝子名自松入池遷父照磨公葬將歸祔先隴也予嘉名孝嘗贈詩一日拜予且泣曰名家本汴大族髙曾祖並仕金節度使子孫散處靑齊先君晚祿下位蘊弗大施歿於亂平生行義粗具池陽洪仲遵九江僧觀空海序文敢復以哀詩請公蓋岑諱長卿字性剛潔遇事不阿撓俗號別子初爲掾集慶防大夫納鱗【一作麟】建議溧陽二州漕粟舟繚二千里始抵龍灣海運民病之宜興距二州百里聽民陸輦置倉便公於是將命中書往復論列利害幾二載不以艱窶受攬輸豪氓所賂神疲慮殫克允厥猷者公之力也旣調池民有以筩宻藏銀防十雙於雙底用報徳覺焉怒民挾筩退兵興逹實丞相以分帥曲律薦版授池州路照磨軍缺儲禮勸義激巨室咸奉命時至正十五年也越二年江南北皆敵境池防後陷曲律帥被執不屈死公尙督戰備於外聞池不守遂隠九華復徙建徳明年卒其友陳中殯之敬哀以辭曰

白首操冰蘗靑衫困簡書日回戈浸逺山采蕨無餘多士交【作文】潛徳遺民式葬墟兒賢天所報骸骨遂歸歟送黃黼成章還潁上別業兼示其弟黻

鉅室隨王運憐生亦播遷關山孤漢月艸木慘淮煙哭母千行淚存心一寸田夭風動潁水急買載家船

題沈秋田推官續言行錄【有後序】

言行何人錄歸田沈節推修存忠厚意非出見聞私天逺靑雲鵠山深白石芝兩生髙漢史猶恨姓名遺逢式觀是錄誠一代明良之士爲多可稱者焉若大徳辛丑七月颶風海鹽水暴溢旄倪驚奔官屬備舟遁知州於毅浩卿獨朝服臨洶拜吁天曰邑以淪鋪某將安往乞死於此語竟反風水復故道時江陰尢甚編氓胥漂溺避而存者累累咸告饑州聞於省未報知事宋仲仁【春卿聊城人】亟發廩賑之曰人七日不食且死躐位矯令惟某罪省檄果逾月始下史繩武【正翁睂山人】主簿淦之興國也適三月至七月旱民有陽八死者兄陽坐訟連八十五人贜七千五百緡由繩武察陽八爲盜被殺坐實首惡遂伏辜所連獲釋是夕大雨昻吉治中之在信州也故椽嘗輸庫鈔江東宣慰司道鄱湖冦掠之系責三年鬻妻孥莫能償昻吉首捐俸諭諸掾助免它如竊木當笞木主賂雜大杖俄一犬前銜杖俛首若訴【下一作其燭枉宥罰因知母缺棺竊完之者】且觸柱宥罰官察知寃而宥之者分水縣尹趙珍也【珍建徳人】所至署僚吏姓氏搜延遺老咨詢治效凡言某善朱加防某不善墨加防朱墨半者精覈之後朱多者眾毀弗信墨多者眾譽弗納則浙西憲副霍肅也【肅廣平人】黠吏示以威懦民接以和故獄絕舞文庭無寃訟則燕允賢推官【字子初太原人】介潔素礪非辟防幹與宴誦節南山之詩妓樂屏去一座肅容是又皇甫錄事並美嘉禾也洎乎陜西行臺治書侍禦史馮翼【字君輔】南康總管汪從善【國良錢唐人】賔師王子復病卒從善殯如禮仍撫其子女悉爲娶嫁不失所翼甄拔士類𨿽陋居委巷往往紆道顧問或笑之輒謂曰茍貴乎學則閭閻翕然向化矣於乎四海之大累朝之盛上而省臺下而郡邑政事先治體言行關風教者何限而秋田之錄僅若干人固不無遺賢之嘆亦其耳目所不逮也歟予摭其尢者表出之則庶乎秋田一念之誠亦借以不冺矣

儉徳堂懷寄凡二十二首【各有小序】

李一初名祁茶陵人由進士累官南臺禦史防世亂歸隠

儒臺一別後二十四飛螢不見重華日空懸執法星紅綾諳舊味皂帽送餘齡想象龍魚舞鈞天奏洞庭旺紮勒淸卿江陰上萬戶贈都元帥察蘇公之弟泰州不守以材諝擢萬戶累遷福建參政亂後歸養吳中

喪亂無全室歸吳有大參五湖孤枕月百粵萬山嵐故國龍移鼎髙堂雪滿簪雕籠緑毛鳳黙黙夢閩南敏珠爾昂霄以江陰副萬戶累遷中政院判官福建憲僉防亂遂航海歸隠以孝聞

郡邑更新署江山識故侯寸心天北角百指斗南陬月殿金猊曉霜軺白鷺秋書來悟前夢甘膬爲親謀特黙公毅由進士累遷通顯今隠居教授海上

府倅今梅福詞塲老益豪自戕悲二俊逺引慕三髙甔石餘儲粟宮羅剩賜袍埀虹月千頃蓮葉擬同操長吉彥忠今姓張由進士擢宣城錄事亂中奉母慈溪黃氏客授雲間酒伴謂謝西望【一作墅】也

一命參軍老長年曲逆貧獨行歸鳥暮躬有早雞晨甲子書茅屋庚申夢紫宸南鄰酒伴去惆悵碧桃春鐘伯紀名律汴人由鄕貢進士權儒學官前後徵辟並以疾辭有大學補遺行於世

故人辭聘帛海上閉柴荊絕口吳三俊終身魯兩生歳時差薀藻風雨夢英靈【一作莖】尢喜春秋學相將補缺成張九【一作光】弼名昱廬陵人以材猷累遷判樞謝病隠西湖上

忍灑新亭淚重經行路難新醅鸚鵡暖短髮鵕防寒詩法髙常侍仙尋賀長官西山遂隠迹云石紫芝團瑪勒丹文郁西域人由父廕累遷南臺禦史今寄迹全眞教中

淸修馬道士憶過小林丘脫略靑騘迹追隨白兔遊君親心獨耿河海淚同流好在醫閭北徘徊紫气浮觀閭用賔防古人由中捨拜南臺禦史彈經略使忤防左遷江西省都事不赴隠居海上

伏自彈經略西遷遂退休筯排【一作桃】銀膾縷心覲玉螭頭一气分光嶽三河潰薊幽靑門種老終系故秦侯張鳴善名擇湖南人以晦迹擢江浙提學今謝病隠居吳江

薦書三十載埀白廣文官冀北心肝熱湖南骨肉寒病辭新主聘老托故人安著就先天學何時一細觀石伯玉名瓊以松江萬戶嘗分戍太信亂中歸隠余山

亂中歸老馬隴上佩童牛故國金吾夜荒山白帝秋驚心禾稼出送目海澌流卻喜甘藜莧三年免楚囚邵克忠嘗爲南臺掾今隠吳江寺

獨客長依寺何人共戴天餘生歌激烈合室夢團圓淮水深蟠楚南風直過燕蓮花逺公漏自屬一山川許北郭名恕予鄕人善醫部使者薦授澄江書院山長

有懷吾北郭隠趣遂歸心樓幌含蕓气庭除入杏陰槥藏堪痛友金贖久亡琴誰爲銘先碣東來俟徳音魯道原名淵淳安人由進士累遷江西副提學張太尉稱王擢博士今召拜官並辭還

我采雲間藥公歸白下船相期文防日獨立義熙年北斗橫山閣西風熟隴田季長門地盛端不讓彭宣王伯純名嘏河東人由鄕貢擢儒學正張太尉仍授教授辭嘗防祖父妣三喪自維揚還葬洪霍山鄕裏推重

中原飛鳥盡南服大星流眾獻荊山璞君添海屋籌遺經牛角掛濁酒雁前篘洪霍山圖得方牀日臥遊倪元鎭名瓚無錫人善詩畫亂前棄田業縱遊山水間

隠迹懷東老詩狂慕浪仙百壺千日醖雙槳五湖船書畫通蕓閣徵輸歇葑田鄕評有月旦未覺虎頭賢吳子中臺人以父廕主簿防亂不屑仕東西藩歸隠卒

竹梧疎曉堂爛月曬新霜顧影衣殊短論心酒故長嗣宗狂入晉昭諫義存唐一別音徽隔天涯獨鬢蒼杜好古名敏宋祁公裔世隠龍江累謝儒辟

眾謂迂尢甚私忻學益惇無田安古屋多病老孤村瓔檜埀當戶苔梅巧映尊題名幾狂客醉墨滿墻根吳士益名惟諒同里人宋八行先生孫有碑在郡庠

不屑三家仕眞爲八行孫水雲菇米澤烽火棣華園良馬寒辭阪靈烏暮識村還期巷南北相送月過門程煥文禮部員外以文先輩之弟卜隱吳山

禮部程公弟論交喜白頭生涯詹尹卜足迹子長遊雲石芝三秀乾坤海一漚髙懷气慷慨歷說舊諸矦隱中山嘉定僧嘗主余山聰禪師道塲有和三體唐詩

海曲黃金地重來半入田軒余聰老月漏永逺公蓮慧眼空神駿詩懷耿杜鵑期同訪蝦子春水緑移船彭素雲中州人郭梅巖西江人並學全眞有道行

彭郭上淸班相望髙世閒木龕雙石壁棕屩萬雲山軒冕泥塗底詩書桎梏間鄕園數形夢欲借羽車還

挽夏老圃

正佩藍田約俄違菽水歡月評無許劭雨過失蘓端鳩靜看松杖驂閒度栁鞍交盟在諸舊不爲死生寒

重遊澱山

鼇戴小蓬萊方諸宮影開厓根龍洞辟山脈虎丘來疏磬重【一本作通】煙水殘碑半【一本作上】雨苔因之懷故國遊雁落淸哀

題任叔達母兪姊兪婦雙節堂捲【其曽祖開吳淞有功】

龍江任孝友母姊重雙金寒月斜銀櫛晴霓捲素衾防甘今日飬節苦半生心後大無勞卜吳淞祖澤深長倩無錫許輹茶陵書至報及李一初禦史卒

甥館家書至儒林訃問俱節存陶栗裏醇近董江都鬥角文星澹禺中舊月孤追思與班老【班彥功提學】堂下接王符

癸丑九月松府遣徐掾具舟再辟復謝免口號簡徐

采藥去柴荊周旋荷友生府中將命重月下返舟輕鸚鵡籠無柰鶢鶋饗若驚千山兩猿鶴蕭灑歳華淸

寄和栢雍中捨並簡其弟栢顏太祝

王父登靑竹郎君謝紫薇庭容駟馬臥目送一鳶飛躍冶金俱爍韜山玉自輝情親有仲氏辭祿亂前歸

續夢中詩

髙閣俯通衢長垣帶碧梧風生捫虱論山對問牛圖時世常憂戚神明或感孚鬃瓢果吾貸先擬澤焦枯松府行鄕飲禮宗倅致書使枉招不果赴爲寄一首

賢倅黃堂暇書函迨布衣義惇鄕飲酒禮過士招旂浦暖鷗波灔園春藥艸肥行過子遊室就送長卿歸

松守王蒼厓遣儒職問口號

宗長優爲政勞賢問子桑入城笻力短遁野漏聲長悵望陳懸榻欣聞蓋捨堂宋纎世或有五馬賁輝光

題柯博士敬仲宮詞後【宮詞附】

帝作奎章儗石渠花明長日幸鑾輿丹丘詞气淩司馬封禪何如諫獵書

萬國貢珍羅玉陛九賔傳贊捲朱簾大明前殿筵初秩中貴先陳祖訓嚴

傳宣大府頒宮錦近侍承恩拜榻前制得袍成天未曉著來香殿賀新年

官家明日慶生辰準備龍衣熨帖新奉禦進呈先取防隋珠錯落間奇珍

四海升平一事無常已散集諸儒傳宣羣玉看名畫先進開元納諫圖

天街女樂擁祥煙梵坐【一作座】春遊夾【一作浹】管齊望防樓呼萬歳柘黃只在五云邊

黃金幄殿載前驅象抹駝峯盡寶珠三十六宮齊上馬太平淸暑幸灤都

萬里名王盡入朝法宮置酒奏簫韶千官一色眞珠襖寶帶攢裝穏稱腰

玉盌調冰湧雪花金絲纒綫繡紅紗防牋禦制題端午勅送皇姑公主家

珠宮賜宴慶迎祥麗日初隨防綫長太史院官新進歷榻前一一賜諸王

皇心簡在勛臣舊未有人知擬拜除宣索彩牋濡玉筆榻前先命小臣書

古宮怨四首

萬年枝上月團團一色珠衣立露寒獨有君王遙認得扇開雙尾簇紅鸞

十二瑤階入鳳臺梧花開盡鳯當來夜深不敢吹橫玉壁月珠星繞上臺

雨餘螢冷入秋衣織女星明婺女微二十五香殿裏一聲聲作雁雙飛

誤報迎鑾出禁宮階前艸是雁來紅玉顏豈就秋枯落萬一和親在選中

寄題頴上賈歸治惟敬所寓詠軒【有跋】

五絕響二南衰嘆息蘭芳繼黍離羨爾不隨淮枳化客軒長詠考槃詩

凡作詩忌俗欲淸忌熟欲生忌肉欲骨骨去露生去怪淸去薄本之六義參諸經史百氏詩道備矣予嘗以是訓子弟今惟敬篤志於詩漫錄絕句後士之才者來遊軒中尙采擇焉

題士女圖二首【一作士女圖爲大同張謙題二首】

淺傅蜂黃澹掃睂小蜂平苑幾防思落盡梅花折盡栁祗因直管卻橫吹

不字佳人玉气溫那知長信月過門分明畫是平生夢一扇薫風一扇恩

雜題

洄塘昨夜緑波增偶策交州鬼面藤一雨百花香洗盡流春矼上立魚鷹

紫桐生乳竹含胎艸細花幽石徑回獨自去來人不覺茶煙風颺過池臺

幾杖琴尊共一丘燕歸巢近午香篝遊絲不掛山人眼直趂東風入【一作過】別樓

越羅衫子暮春裁席帽飄蕭映水苔人事暗隨塵裏去天光倒向鏡中開

浴罷香分碧甃池臺深坐轉風車不將鐵杖穿林過恐有月中金背蟇

閒身日放石林中退發朝隨野水東猶有未灰心一寸小池量雨愧神功

長夏徐行野水蝦跳鰍舞樹交枝云文風色殊千萬靜裏天光日影隨

紫艷薇花月晦防翠香荷葉露晶熒偶因石幾流螢過微見瑤徽一兩星

變風變雅不圖聞菌桂申椒徧地芬一片古懷人不解竹光涼動九疑云

橊房風拆瓠犀開柿影離離葉滿苔雞黍今無丘嫂作淸談初爲阿戎來

水涼風攪一池荷睡眼醒來手自摩數席云陰亂疎樾髫孫驚報鶴羣過

歳晚無他靜是謀發【一作幾】微詩興欲全休雀銜竹葉風頭過魚戴冰澌日影遊

藻池岸匝水仙開滿面香飄玉蝶【一作疊】梅遺事罷書山館寂防狼行過雉雞來

蕉石士女爲眞定呂子敬稅使題

翠石芭蕉競爽淸玉階綷【一作防】綺紈聲佳人的是姮娥影一片團圓故國情

許由還山圖爲李生守道題

不是長辭萬乘堯還山髙掛樹頭瓢九年百姓顚連苦莫遏江鼉海蜃驕

山居雜題七首

白雲不歸靑山空女蘿水上桃【一作花】陰紅扁舟無事臥一覺滿面春光如醉中

石窪明月手可杯松林無風聲自流山人素志非懶出白雲常在靑雲頭

燈花明滅香散簾藤子亂落秋風檐詩書百氏束閣上箕鬼一星騎漢南【謂傅說星】

茶鐺無煙童未還白鶴思靜靑松閒流泉不放澤下土日夜琴調鳴空山

野鹿角解山澗防老樵視如枯樹稍雨巾風瓢乞我掛答以仙脯天防肴

山翁了了玉匱文客來掩耳事絕聞笑指丹霞與白石酒材萬甕羊千羣

偶從道士飲碧螺手把桐角吹山歌千壑萬谷響應答天風黃鵠雙飛過

贈朱克用嘗受知文宗於潛邸爲說書後官千戶

荒茅苦竹兩江間蹋獸輕車共往還老作孤臣重歸國忍聞神女度巫山

布衣染翰侍明光時忌翻爲執防郎最是聖恩忘不得誤題詩句滿宮墻

江邊竹枝詞【有序】

予童丱年輒聞裏中謳水調如遊鯉山髙等句不一狗叫沙在蔡港西北歳產荻茅官爲薄賦予家分佃頃半庚辰冬因取其入過嚴氏子恪甚秀敏得陪逰望沙與蝦蟇山鞋浦相連告以水調遂摭舊聞釐正之得十首書遺恪云

遊鯉客山髙刺雲天門山小舊稱君揷江鵞鼻移沙脈愁殺浪撞黃歇墳

亂石呀聲大小灣石中無玉作連環楚江風浪吳煙雨翠鎖修睂八字山【聲一作聱】

馬沙十八里江程潮落潮生船送迎南來士气漸吳習北下農謳變楚聲

社酒吹香新燕飛遊人裙幄占灣磯如刀江鱭白盈尺不獨河魨天下稀

南北兩江朝莫潮郎心不動妾心揺馬駝少个天燈塔暗雨烏風看作標

北望大江南望城席帽馬鞍【並山名】屏障橫儂是小山漁泊戶水口風門過一生

石筏橫津蛟莫窺近山張弩或眠旗儂作神衫與神女祈水祈風郎不知

巫子驚湍天下聞商人望拜小龍君茹蘆艸染橊紅紙好剪淩波十幅裙

潮落蟆山連狗沙黃泥鞋浦趂江斜阿儂十指年嬌小曽比个中春荻芽

山望五狼風不淳狼邊人接販私人那得椎【一作推】狼葬天塹官賣賤鹽郎貴身

題荀陳徳星圖

難兄難弟配八龍太丘不讓朗陵崇誰知羣彧心防漢不及曹家阮嗣宗

時苗畱犢圖爲維揚林彥初題

壽春父老送車音黃防寧無砥犢心不是縣公能謝過【一作激】建安風气異桃林

壬寅歳經時宰別第

栁煙花霧暖成團蜂蝶交飛滿畫防舊主未歸新主入春光俱作夢中看

聞蛙書事【有序】

先朝布爾罕皇后出居東安州日其地多蛙後遣人諭防蛙遂屏息迄今不鳴

翠幰文茵紫罽車東安有防禁鳴蛙如何信及豚魚類靑艸閒門度月華

題王冕墨梅【有引】

冕防稽狂士少明經取科第不中遂放曠江海間士之負才气者爭與遊嘗韀牛遊京城名貴咸側目平生嗜畫梅有自題云冰花个个團如玉笛吹他不下來或以是刺時欲執之一夕遁去

霜落銀河月在天美人松下鬭嬋娟一枝倒影吳牛角曽比知章踏酒船

眞氏女二首【有序】

牧庵姚承防一日玉堂宴集諸姬奏伎有眞眞者或作南音問之泣曰女童建寧人西山之後也父嘗筦庫濟寧坐償官負故流落娼家息公惻然遣使白丞相三保努命去教坊籍遂呼翰林小吏【一作史】曰汝未娶以眞女配汝吾卽其父也或賦長詩意有未足用補二絕【娶一作婚】

筦庫曾無升斗糜【闕】

獲到妻兒如何學士身千百不著陽和獨見私

處妾玆晨洗艷容遙承當代一儒宗斯文骨肉無疎逺何得曹瞞反愛邕

梧溪集卷五

欽定四庫全書

梧溪集卷六

元王逢撰

擬河淸頌【有序】

艸野臣某言臣本江陰鄙人也素不希仕進甘分壠畮讀書向道以詠歌雍熈之治比鄕邑多故客逰吳下且七年今年春三月躬聞黃河變淸混合云漢昭融光嶽靑徐齊魯淮楚之間神人驩忭魚烏咸若卉木品彚盡沾休澤竊惟河源自天注地中經亙袤衍不計防萬里夏禹疏鑿功用同天厥後華夷殊域𨿽代見澄澈誠未足當天地嘉應我朝一海宇昆侖防嶺始在化內仁治徳流埀及百年天用彰報陛下陛下仰契俯察日夜澡滌心慮極塗炭下民以答我皇祖考之祜昔漢以甘露降而紀嵗唐以醴泉湧而制銘臣謂自三代來莫此爲盛陛下聖徳逺邁河伯效固宜作爲文章聲之樂官薦之淸廟特著國典傳示無疆顧不偉歟臣思深涵育分逾贊述謹獻江浙省以聞頌曰

皇帝卽位三十春黃河變淸月在辰乾端坤倪浩無垠一气混合析木津昆侖防嶺涵大鈞洛渭淮泗嘉應臻風魚無菑龍擾馴桃花不動波淪陽和郊棷見鳯麟紫貝宮闕闡怪珍河伯率職海若賔天其念玆昏墊民於以淨洗戎馬塵槎蘗沾丏咸與新江南布衣艸野臣踴躍百拜頌斯陳於穆世祖堯舜仁大禹功澤歸聖神予讀王逢氏河淸頌辭達而意敷得歸美之體鮑照不得專美於前矣故爲書之前太史知制誥鄱陽周伯琦識逢擬此時至正甲辰嵗公則以江浙左丞遷南臺侍禦史不赴遂告老中吳云逢敬書

懷先民賦【有序】

烏涇世儒僅有張氏其先開封人仕髙宗儀鸞司門旣扈南渡樂是卜居後寖昌大離列苑第曰太祝曰上捨曰進士角徳翼義咸負譽望曰驥院質木饒貲益丕拓湖苑屬元初官脇售其第爲倉徵邏司族就衰替十有三世孫力田授徒幸延余緒搜攟遺勝防洿剗荒於是小山平林襟帶溝池凡樹石【一作磴】以植以辟積勞於躬初有成趣至正丙申苖兵燬掠齋僅【一作巋】存又十年盡歸之於余乃因其舊稍更新之增崇浚深摽奇著美遂號曰防閒園且次其所在用載用詠之矣尢懼迹忘於漸事湮於久復名其山曰先民一丘溝曰先民一壑立表兩間淸浥秀萃庶乎見景慕於前修聊示崇廣於來裔也予不敏蓋有賴先君子庫司勤公於玆土天用食報畀有世業於乎凡我來裔詢事考迹以無昧於先民則吾先君子之徳其忍有忘己乎序而系之賦曰

繄予嬰世患兮幸謝病於藩垣家轉徙而仁裏是擇兮得儀鸞之故園仰有峙頫有流兮若天建而地辟矧磴繚崢崱列兮水菭蕩夫橫碧樹藂轇圍且合兮起拱把於封殖蔬畝麥疃胥映屬兮匪一朝之人力詢肇基於鄰叟兮曰髙皇之南巡箕塊輦石畚鍤並興兮冠蓋繽如春云迨國變而門祚中衰兮尙衿佩之振振何集蓼於暮齒兮室罄懸而研塵夫絺褐代服兮鼓鐘代奏鵲巢鳩有兮鳩弗善搆緬惟顯考兮著效玆土黙相俾承兮猶臼納杵期一日必葺兮覬三年有成懲鴆毒與狃安兮懷熊膽於劬經在舊喪有防兮田祖有祭一丘一壑兮先民用字延余薛之顯爽兮激烏黃之濁流鑑雲間之聞唳兮杜谷口之鳴騶企文學於東吳兮夢禮樂夫西周庶景行奕葉之作者兮而忘其效顰學步之貽羞亂曰饗有兮捫有蘿流浚深兮峙增峩月闖林兮露灑翠直少微兮回明河魚戢戢兮沫煦寉翛翛兮影摩山鬼捲甲木客寢柯伊予獘冠藏之層阿造化邈焉畛域兮萬漚咸歸一波感气類以相聚兮宜神鑣之聨過於乎孰謂同野可咈兮而爭墩之可訶

林屋餘淸洞賦【有序】

洞自予始而最閒園之淸勝並萃前後左右中峙直節小峯一殆主山也下列樂石二曰泗磬曰丰鐘用節詠歌長夏客徑造團蒲防坐移日因作是賦以見慕志云爾

餘淸伊何秀割林屋土山抱石峯矗拱豆岡負甕谷頫菱茭仰篁木通壁門兮包洞腹云一窩兮陰四緑冰百步兮寒三伏戞泗磬兮丰鐘口商歌兮踞吾足蜩如知兮移饗鵃胥志【一作忘】兮下浴水幽黝兮涵衣日旱暵兮隠轂夫赫使兮彈鴨【陸魯望】與兄兮友鹿【李渉渤】濟虎兮居【單豹】朱猿兮嵩【髙大素】彼或不死以尋盟願躬兮躅好風誰將適灑徑苔髙士杖憇孤臣襟開我巾飄飄倒影在杯顧玆盍樂鑑昔可哀文賈謟於新室琴挑奔於蜀防鸚鵡殺其鼓吏沈香竄夫仙才幸羊質而早戰延馬齒之待摧葶悼暑王梧悲秋回防地苦汗漿徵塗浩歊埃席防之翠岌然挹練江兮故園鞠爲蒿萊兒且辟而且搆兮庶往還兮優哉童蚩蚩兮劃大笑奚嫁恥乎陶罍

言歸吟

歳反闗兮蓬戶月防行兮藥圃兒相舂兮婦秉杼不遑家防兮寜疢世迕弧矢具兮狼角若崩雊以聞雉兮場安【闕】鷹霾黑颶作兮曛黃蜮興有求山人兮言歸於澄澄

六歌【有序】

六歌者最閒園丁之作也丁昏娶幸畢齒髮加暮才業不能上於人足迹則與勢途相背蓋二紀矣夫考槃采芝世莫追擬是什也竊惟丰山鐘霜至而自鳴歟

其一禮云曰

云何禮兮山中髙孑孑兮天南東或碧合兮素抱類愁思兮従無龍獸金睛【一作精】兮降西極挾風伯兮走沙石鷁退飛兮鴻無畱迹親捨兮獨耿耿聊致恭乎松栢其二懷霖曰

楚軍挾纊兮燕谷溫我姑置兮緬懷殷人殷人兮爲誰氏感髙宗兮穴起霖大旱兮舟大川上析津兮騎箕尾聖途壅兮賢違有苗猖兮獸隨據梧瞑兮曾移時怳三尸兮吁帝以詞乘大輅兮冠哻云翕奕兮降下土其三賓月曰

寒霾轇兮安之陸媚狐兮川嗔鮧防髙屋兮裘重披偶賓月陽岡兮如夙之期光溢林兮爽浹豆巵石立諸生兮後先孔儀舞雞念狂兮飯牛志暌气夜存兮鄒孟實師井絡東上兮河鼓向西望舒駕邁兮影流堂墀今時何時兮斯覯匪夷

其四埽葉曰

冬迫兮秋䢐鳳郊麟棷兮無時樵蘇溪園數畝兮兵殘燹余林葉爕爕兮若天委地輸且箕且篲兮磬折老軀勞甚防骸兮心無其虞彼薪蠟屋珠兮貧莫我俱其五采薺曰

山黃落兮虎現石體水歸源兮洲露鯨尾乖雷震兮喪馬無兮車無柅病謝至屢兮鬒變餘幾童孫何知兮跪進素履諒苦節卒貞兮園菜有薺

其六嘰和曰

寒日薄兮西枝身重壯兮無時慕伯玉兮耆化忘李廣兮數奇維馬兮齒老前齊師兮病知道鱣大兮泳淵雉華章兮伏艸誰其逃兮民之先嘰至和兮彈無白雲抱石兮靑璧劍刺天【闕】柔不肉視兮內養維全

黃良臣哀辭【有序】

辛亥春某倉儲事覺上海連黃氏子良臣良佐械送秋曹臣謂佐曰元季凡於倉者猶荒雀趂熟耳今倉禁嚴飛災況逮不翅火燎毛我本孤哀嬰保防之傅教之迨長皆叔父賜非叔父防出防何矣我幸無內顧辜功苐委之我爾生還葬我先壠以報叔父於地下歿存庶均安乎遂相對慟聞者莫忍仰視比推鞫一如所言而佐果得釋叔璟和謙愼好禮與予善臣气幹類燕趙產孝友蓋由天性云佐一日衷麻拜請曰佐伯父母蚤世伯兄又徇義死黃氏徳祚延俾捨中有一尺雛必伯兄後先生丈人行辱過聴焉予嘉悼久因附其言於哀良臣序辭曰

大夫殃及城火遺酷吏獄具牛毛辭借死厭眾古有之子安者何命非時驚風千林枝葉披栁車道擁山川祗伶俜従弟莫已思蘄天繼祀將弗隳我哀蔽以七字詩朱顏鐵肝天下奇

焦徳乙郎哀辭【有序】

焦諱白字任道本淮人長於吳材志不覊張氏初辭湖學教授避客海上興到作詩畵率不凡醉或濯風弄泉曵影月下俗目之迂白自若也張亡在所搜儒遂變名徳乙郎浮寄冗食僧捨惟久於嘉定【闕】林原家一夕心動省母吳城爲門校察延淑其子未防郡曹桓至部日以還養告弗獲窶且病或諷曰若頎而髯黃金加鞚爵列侯等不猶愈帶索耶輒不答去殆伏枕作書二一囑嫂侄善事母一謝諸舊卒時嵗在龍壽甫五十考文坰天歷間社稷署奉禮郎予其兄行也哀之辭曰

徳乙郎皎皎衣義不汨蔑長幹泥褁骸骨以歸無従淚揮噫

曹傳哀辭【有序】

傳字防宋賜金紫鄕先生碩之十五世孫也至正乙未亂父銅陵學諭諱思順憂悸歿辟地旣兵猝至二妹義不受蔑胥蹈刃死傳被創絕復蘓幸姊甥竄免共畢葬轉徙至海上丁酉秋以予薦主張林塘家首過焉出累葉遺槀一束謂曰傳僅保此天不斬藂桂余澤使枿復芽而復有儒家難庶其忘乎予答曰仁者必有後自是交忘年十年屬嵗丁未八月適中寒卒於乎傳孝弟篤信人也奉姊稱賢節杜母訓甥矩作鄕社師在平居間言動文爲又非淺露器而壽甫逾四十子嗣縉始二嵗嗣紳未晬其命耶賻以斛米鬥酒哀之辭曰

虎之斑兮雉儀敬輿兮持旗深褐衣兮鞶帶埀弗利逃亂兮適丁禍奇親憤卒兮妹義死痛巨創兮气餘絲藳葬兮封土姊灰容兮共艱苦野晦瞇兮鸛警晨沙衡従兮雁遵序蓬轉穭食兮方及此海塢假館授徒兮粗緝世緒不大厥鑊兮烹小鮮無肉於豆兮有蔬於籩嬰𦇤褓兮乳下甥占嗶兮膝【一作席】前夢藂桂【曹氏坊名】兮枿發懷孤栢【父號栢窗】兮蔓纒何東南洊變革兮終厭氛而長捐於乎命由天賦道系時尼奚悲鵩止焉樂馬失諒消揺故鄕之先隴兮敔防蘢兮綺秀鬰孔襧交不可復得兮聊嫠是弔莫之以防爛云兮華星愴對兮篇帙

仲倩許生栒哀辭【有序】

栒字友倫爲同郡許泰和之季子予之仲倩也許氏醫承十有四葉而栒孝友睦防之聞錚錚族裏間尢工詩鷊綬翚章影日林澗不幸三十卒予撫哭曰許氏杏失一林吾家詩減一派矣旣哀辭曰

橊英英兮朱房芰濯濯兮翠裳筍登葅兮蕙宜纕雨壊風折兮又隕以夏霜行丰壽嗇兮仲倩之傷傷之兮復何喟悔交來兮志孔厲髙扁鵲兮去晉陋華佗兮死魏已焉哉詩減一兮載滂予涕

租籍銘【有序】

租籍一帙先庫使菜亭翁之手書也逢倉卒去乙未亂物多散遺而此儼在沾灑伏覽尊容如對之字畫外因憶防侍側承言近代有王士良者本庸氓嵗租入義令種戶自量士良字由自量易致感雨蘇旱見載鄭上捨所南錄爾小子善推是心曷事不濟逢佩服幸老矣序而銘曰

粵昔去亂廬田墟手澤之存百艱身俱維存維天猶古作則繁星寒芒蒼栢勁色秔冬麥夏平恕行槪醪胾餼漿汗力是貸偏陬下邑一石二科倍取旁斂貪涓成河孰善爲導庶艸風靡嘆恨聲蠲胥樂田裏孤露餘生弓箕忝承序銘籍左用飭後仍

銀星硯銘【有序】

硯江陰許泰和氏所藏物也膚理縝潤防縹有星熒熒然印若銀礫蓋歙石之精者周郭纎圜上下均一而模制尢工旣以徴予銘予謂許自扈宋駕南業醫凡十有三葉迨防和道益彰更涉世患族姓具全遺物並在其守之確施之溥者歟遂爲銘銘曰

少陽委精歙孕英金礪玉琢發素芒體垕用晦防和堂涉世多故同壽康孫孫善藏世永昌

張氏石幾銘【有序】

幾蓋元故政公諱園堂中物也成宗朝家沒幾爲鄰有防六十年兵興世遷而公元孫守中文行日修勵幾復焉予嘉嘆而銘曰

趙歸璧合返珠玆幾石二者殊不迷復有孫儒祖來馮光气敷心祗若左右隅浦維黃涇維盧尙永傳戒爾孥

章氏澂懷樓杯銘

無查滓酒則澂無物欲懷則澂汪汪春波維徳之朋

山云杖銘

鮮衣怒馬彼皆子捨敝裘帶索子不我卻富貴多危貧賤乃安將子是倚是賴尋薇藿於山間防牛鬥於云端庶乎免世俗之難【俗作路】

瘞冠銘【有序】

冠名制不一予中嵗始冠處士冠養屙最閒園自是或峩而瞻仰而捫俯而擷者九閱寒暑一夕戴微月入幽貞谷將登濯風之所適露磴滑足側冠觗石以裂因憶九寒暑閒避兵塵再今儒卿守臣致書幣以予應詔三卒茍全且不起兾復舊業與之照影大江挹爽君山至同朽席防峯隴下詎非願歟冠已矣予忍敝之乃防數遺老甃而蔵識而銘曰

予根於天禮維爾先寜觝石碎不抗塵全噫以爾【闕】不若扊扅以表以辭異夫敝帷首則惟新心其故心儉徳堂端研銘

維平維方違險蓋常兮維重維厚靜乃克久兮玉韞【闕】類養引恬兮殆惡文著雲霞緘兮時否斯貞道亨其

泰兮

存心齋門銘爲郡知事海寜楊子明作

一气肇分萬彚其蕓蕓乎命於兩間最靈其惟人乎心宰夫身其猶君乎六鑿其従而委臣乎其靜也先天地而存乎其動也後天地而神乎疇亡其誠而離其眞乎蓋去其根乎倚歟元僚其探其存乎爰辟齊居八窗洞然其無塵乎蔵修息遊儼若思之辰乎存所存其事天乎推所推其新民乎朝斯夕斯將同歸道義之門乎

鐘銘【有序】

上海靜安寺舊鐘入於官寺僧覺曇募銅至六千斤付鳬氏冶範成且有日乃介前淨土住持元淨乞梧溪山人王逢銘之銘曰

金聲爲物鉅曰鏞深徹泉府髙達穹谷傳海應流景風祈息諸苦開羣防耳根【一作塵】空淨心觀通六其圎佛性同摶拊功施埀無窮

虛龕箴【有序】

韓景晹司丞子頥聞予宻室成爲寄木綿布帳用資勤學因顏曰虛龕而贅箴左方

龕中虛息以予予虛中靜與俱夫舟載諸物轂運八徼光燭羣暗谷應萬窮虛其妙哉君躁於治而民轉犯虛其竅也臣急於察而吏愈貪虛其塞也父子夫婦兄弟朋友凡慊虛者世莫疚焉使一日拔地起山嶽而不爲礙使一時亙斗彌云霾而不爲昧不隘於江海漲溢不動於風霆震駴斯虛之太者乎嗟夫顏子實若虛予老未聞道臥而气昏坐而形枯烏知易之用二行六爻位蓋無中庸心學天人同徒將蹈晝寢聖謂何誅

三教圖贊張渥叔厚畵題於味蒓軒中

東魯一貫西方不二老氏得一教分道異忠恕而已竊聞諸師厥它未遑莫旣贊辭

石生贊二首【有序】

宻室前列石二曰嶄角生玉筍生中置小碣命工剡辭發善懲逸庶望子弟焉耳

石生嶄角重厚端確出我門地隠若一嶽浩气直養道體有卓立雪肅然類也古學礦頑受煉璞渾聴琢誰甘下愚視此罔覺

玉筍石生秀鋭直貞抗節淇緑含和藍英伊誰偕藏嶃角肇纓梧月貺彩竹露與淸軼塵虎丘向風谷城用黙絕晉永崇令名

癭石贊在先民一丘間

石有癭璞無脛無脛健走以售速剖有癭健守不偶致壽吁山藪蔵疾天造就爾質

直節峯贊在林屋餘淸洞間

小峯直修磥砢錯節靜壓巖洞崇余林茇矯矯生風隠隠雪受命不回我瞻則悅

鵧生鳸傳

鵧性剛慓身視鴉不能十一凡見鴉經巢所輙不絕鳴奮焉翀旁批上擊鴉引去乃返若護林然故又名鴉舅鳥有蠟咮者子將誕巢率依鵧否則鷇爲伯勞害伯勞卽鵙鵙惡鳥今年丁巳鵧巢最閒園大柿木旣產雛一狀鷙而小色竊【古淺字】藍元白間稍察【一作睍】之則鳸也鳸克自肉食徐逺適云或曰昔宋康王時雀生鸇不久社屋今鵧遏惡保善俾他類遂生養與雀異種九出則【一作咸】應天時闗人事少皡用名農正官尢非鸇儗斯寵徴乎予聞而輾曰予涉彊壯年未始祿升斗玆謝病且老尙奚覬然防峯隴畎在天其示歸田哉

走菜對

漁者市蟛蜞而號曰走菜怪而問焉漁者曰是蜞也俗以走菜名逢曰菜谷之配菜熟人無饉色此名辱菜甚漁者曰此菜名猶昔【一作晉】人以魚爲菜也逢曰奚以走爲豈其幟然其目炬然其足戈然其居穴視專城然水喣艸食橫行無前得無螳螂觸輪之勇乎漁者曰螳螂激壯士有功彼𨿽披堅執鋭不過防地貤貪而肆暴遇敵則走以幸生如是而已逄嘆曰蓋色厲而內荏者歟今食焉而避其難者亦其類耶【時聞黃巖官兵不利一本此注卽在題內】漁者啞然笑曰子未知走菜曾不及烏賊胸中有甲也尙敢望螳螂哉

題顧栢貞松泉捲

長松防寒泉離離石堪把幽人於焉隠頫仰與世寡鶴巢云臥時飲月明下悠然古根坐漪舞翠雨灑餘齡三休眞咋【一作昨】夣一炊假萬有靜觀妙庶希得道者松花釀來醇客至歡洗斝

贈陸貞婦趙氏【有序】

氏爲安吉幕長澤之孫女而鄞處士陸燾之妻也至正間兩浙多虞燾辭海寕主塾與趙隠居松之瓢湖丁未夏四月海隅有警旣兵猝至夫婦倉皇赴舟未逺同難者爭捨舟陸燾登岸復將攜趙以行而兵偪之傷刃者三遂僕深淖趙遂自投於淵時有歌之者曰四月三日兵撓湖婦女多被辱與驅殉節伊誰天水姝燾字子臨雅交於逢逢序而詩曰

瓢居澤國奧艸木潤不枯十年滀淸气鐘毓貞趙軀貞趙名門息良人列仙臒廿載甘蓼同一旦幽明殊覘雨有穴螘相風有竿烏夫夫婦婦職焉知兵爲虞維北崇澱山廟貎秦三姑似傳云鶴君招要天水姝綃裳翠羽蓋明月雙佩珠邦侯俾従祀庶激後世洿

愛萱堂【有序】

愛萱堂者瓢湖夏生鼒奉母吳氏之所也鼒與母弟鼎防失怙吳時甫三十志不再醮撫育二子及長且延碩儒以訓淑之至是並惇學行崇孝養名其堂曰愛萱前進士錢思復爲記其事母今埀老而康樂逾壯年予並美之詩曰

故侯義種隠士義采芝孝子知愛萱樹對母氏帷雪芽獻春饌緗榮拱坤儀天人至交戕裕然全貞頥瓢湖淸且漣鮫館冰蠶方諸淨開鏡伯仲雙従嫠長願寸艸心釀作蟠桃巵嗟嗟凱風詩棘薪定無時

故鄕先執贛州興國縣尹葉公挽詩【有序】

公諱森字仲實其先江陰人凡七世止一子故無支親曾祖靑祖起采潛徳弗耀考祚蚤孤自樹會元師南下率西鄙數千百人逆謁裨將【一本有陳字】於陳沙莊畀矢一及尺帛答裏族賴以全公性愷敏通古字學郡推擇爲譯史兩轉授將仕郎兩淮鹽使司監運綱船不勞而集攺鹽官州判官適大防負海冦聚防蓬勃公擒其魁迨黨十八人時斗粟十千殍殣枕野屬倉庫並罄義激巨室發嬴糧三千二百二十九石鈔八百五十三定賑四萬七百人復以二千一百四十五石谷直續濟二萬六千六百六十六人不足又勸善富米一千六十石給三千餘人省臣嘉公救荒有緒檄攝富陽一如治鹽官得米二千三百石療饑民一萬一千一百一十九調新諭判官時山銀塲以官值抑民市木炭由州抵路陁靡卽上白西省蠲之旱並僚吏齋沐以吁雨三日農以穰慶丁父艱起擢上髙縣尹俗尙訐有大猾況蕘挾子姓作民害言之部使者榜諸市仍防惡於門以防出入豪橫股栗邑中浮梁當要衝嵗修輒欹圯躬募義士黃氐等共分田置莊贍費自是梁永固官無煩焉繼母吳恭人訃聞奔還哀慕如實生已服闋陞承宜郎贛州興國縣尹比命下先道病卒時至治二年也壽五十八袝黃歇山祖塋子仁廕嘉興石門巡檢累遷至従七品樂平判官涖政綽綽有父風而優於問學樂平子材版授蘭溪判官蘭溪子齡一日袖同進士出身傳貴全錄事所制公墓銘過予拜有請予惟生晚世【一作厺】亂甘晦以老竊嘗錄忠孝節義數十百於鄕先執敢辭乃敍其槪追挽以詩曰

老馬知歸途防子久異縣鑿鑿鄕執銘芝鳯喜及見士生遭登用似防得風便雀藂拔巖門菜色驩海甸山丁蠲徭役田畯慶丰羨猾懲股栗梁鞏眾心眷訃奔繼母喪淚沁沙彌薦吉服戒中路河嶽气防蒨遂成采眞防孰謂防魂變幹蠱光後烈竊交忝遺彥大江流疏星其波自紆練安得六七公爲嶽【一作擬】襄陽傳

題金故翰林修撰魏公狀表後【有序】

公諱璠字邦彥之順聖人也曾祖餘慶大理評事寃獄多平反祖子貞都木達館酒使父徳元甄官署令公忠明剛簡奇節自負由太學生中貞祐三年詞賦第丁內艱服闋調會州司不赴正大初補尙書省令史時上廣言路公首論將相非其才且不當立宣宗徳陵脫河關失守必罹凶禍權殯隆徳宮便故事省史無言事例上優詔答焉事竟寢遂辭退遷裒信縣令邊邑也屯兵橫虐民公按法不少貸眾擁其長挫辱之公正色折以理莫不裭服攺儀封大建孔子廟三月政教興以母髙年老請就養京師七年倒回谷之役屢捷僉謂中興可冀然將臣駐兵關上莫肯席勝逐北當國者又力主投瓊孤注之說公憤然上封事引諭符秦淝水之戰甚剴切不報京師戒嚴復極言勢危矣外鎭曾無勤王者惟隴右守帥完顏呼沙呼可委仗宜遣入【一作人】論大計如訖無人臣請行又爲權臣所柅閱數月沙呼提軍入援上悔無及桓【一作恆】山公武仙頓兵五垜山上欲趨之難其使近侍李大節薦公召拜朝列大夫翰林修撰時國門外烽警相望公感泣拜命比至仙已遁部曲散無防公撫集數千人推可帥者造符印予之自劾矯制罪以聞繼訪仙在畱山公直踵焉或讒公奪若柄仙怒兵皆露刃外向顧一吏與公辯公大聲曰將軍過信防不加禮遇乃俾齪齪一小吏與天子使置對耶且將軍猶狐疑山谷間而左右無異心者以天子宿將故也茍不尊天子命安保麾下不有姦名犯分者乎將軍務鼔行毋慢王命也仙揆不能屈出見公公激進援卒不應聞乘輿播遷間道走行在仙已遣人誣奏公罪上以其謾不問天興三年再自歸徳扈従幸蔡城陷北歸賢聞逹皇元庚戌嵗詔徴之尋卒賜諡靖肅無子従孫初後仕至南防禦史中丞仁宗追贈公翰林承防初河南參政諡忠肅其孫山東運司知事貫久避地吳淞世革後貧窶益甚而不苟祿仕間示予家乘旣爲題其九世從祖子平參政致仕誥復合渾源劉郁河東髙鳴所制靖肅狀表序之詩曰

維公發巍科戾契仁叔世疾風艸彌勁錯節器乃利心折謝師志奪韓愈使及歸國如燬涓水莫止沸彼蒼鑑忠赤異代丰爵謚狀表埀百載讀之凜生气羊頭醫【一作翳】桑幹貽厥漫刺字鱸江嵗復晏揺揺防蘭枻有懷置無言抽毫竦神思

送楊生遂出贅【有序】

生字士初爲芝泉先生孫又従防予門玆出贅請別也贈以言曰秦俗行雲間滋甚矣近見巨室壻某老且有孫而家廟僅有妻祖禰神主因誶曰若承外宗則嵗時饗先將若何某哽不能對他可知焉生永嘉鼇步世儒族幸鑑此母蹈生拜受已徴詩詩曰

秋淸五防輿僕夫臨庭除郎君美冠帶出贅南裏閭借問何所將一笥先世書外翁朴茂質【李延晚居士】新婦玉雪如牛羊充後闌檿稌環前渠彊近親復盛行矣愼向趨情眤移素存溫飽忘逺圗願言於飛燕更效反哺烏同室異祖祠祭告誠交孚傭販化成俗毋煩邦大夫

題武州守張公奉先遺槀後【有序】

公諱思孝字奉先髙曾祖仕金世居潼因亂徙家雲中父林饒貲善殖閭一伍枉人貸錢粟輒予比償輒諭曰粟易防陳錢散罔盜予本意也奚以息爲或婚喪弗舉助賻靡恡有相者曰若多陰騭當生子貴而受封公生年十三師事燕名士史彬然繼授尙書於姚匡弼遂博學長文辭由儒諭正遷前衛教授陞昌黎尹未赴分省圖嚕參政辟爲掾至正己亥冦闗偪城公率哨騎出翦六醜首還而圖嚕遁急追止曰兵民莫不奮志決鬭勝則功顯死亦忠也茍棄城走如責守何夜復潛往請以族黨家僮前鋒自效卒弗聼旣他將博囉代鎭朝廷咸推公謀辯攺擢都事凡獄案覈讞平恕明允眾號曰秤都司云轉守武州皇贈林太府監丞尋以武重地常調官難設施奏署公行刑部貟外郎兼知州事於是材勇集爪牙樹法律嚴整彊暴沮伏然忌將多弗恊戮而國步亦蹙矣洪武己酉召至時宰數奬勉畱期年卒辭歸謂子亨曰此無負吾學耳壽六十四終妻夫人華亨婦劉罹兵不辱先公死之舅氏及繼母妹老無依養葬並如禮育婣舊子女孤貧者凡三人俾習善藝嫁娶焉迨所遺槀有訓亨曰意當極快防心有不平時少忍應無害欲言宜再思題二喬曰綺花落東風軟曾讀曹家女誡無懷慶道中曰一眼濁黃天塹濶半眉老翠太行昏辭歸述懷曰敢效子陵辭漢爵願同巢父樂堯年志行槪可見矣亨並乞予紀詠期慰公於無窮乃序而詩曰

雲中漢名卿恆山南郁紆桑源匯金龍【池名】栢林亙飛狐剛勁風气辟文章肇崔【浩】虞【世南】彬彬張奉先發軔三轉儒省首食蘗花縣遑治蒲塔幢梢昴參【公嘗登詠】雷湫薦潢污【雷山嘗祈雨】別業虎峪側棗柘聨壺霜寒快雪霽小隊短袴襦瘦馬従黃蒼逐兔充燕娛塵髙冦閼【一作闗】逼翦醜六血顱倡勇願率先遁將寢所謨朝命佐他幕蔚破楊誠俘一時秤都司綜覈無遺銖武州遂綰綬刑部仍公符堡列屬鼓鐃齋開衛戈殳焚黃拜酹酒五色日動曥不謂鄕困獘洊罹兵掠屠家蹈白刃防兒泣靑燈孤雁賔羣入楚蜩蛻單達【一作違】吳有天戴重泉無地返故都槀遺累百首暗夜光璧珠烈烈悼亡詠汪汪運甓啚遲遲去國懷落落逆旅酤憂憤何當平忠義日月俱竊笑投閣老經與童烏

史彬然者周王謀客也勸王卽位虎林詔天下然後之京王遇鴆文宗搜邏謀者彬然聞張林重士尙義變姓名托焉至正初如京與宰相啟有曰運籌聖帷之內寢而不行艸詔禦榻之傍惜乎無用及見禮不少讓或勸之彬然曰我向侍先皇燕坐彼皆執酒炙者耳仕祿寜不得气卽不能下也旣奏擢翰林應奉上曰此先帝遺宿宜奬大任宰相對以布衣湏循階秩彬然嘆曰吾衰矣豈爲人應文字耶歸志浩然壽終髙唐鄕裏其於經史天文術數罔不精該嘗語武州曰惜汝防不能書受吾學汝埀六十當見國攺汝家子若女必有以忠烈顯者至是果驗云

謁浙東宣慰副使致仕任公及其子臺州判官墓【有後序】

殘陽燠靑苔檜夾神道古眷惟任公塋穹碑防風雨龍江余衣帶駝阜猶偃釜荒寒螘尊【一作聚】垤慘淡蛟徙戶舊封四名邦包絡吳水府不有疏導迹未已昏墊苦右軍社稷器世仰法書祖公也白【公】鄭【渾】才遊戱追顧虎臺州我姻嫵【一作婭】晚節托圃袝隴面北辰霜至亦宿莽愴怳來軒車頭顱愧章甫

予避地靑龍時聞遺老言東盡艾圻浦皆葭荻茅篠居氓十餘家日弋水禽野雉爲業公產是間輒異羣児習負笈力學年十八茅郡試旣冠宋革命防一刺見遊平章奇之辟宣慰掾繼省授靑龍邏官俘蟠龍寺作耗者盡釋脇従至元二十五年擢海道副千戶以功轉正千戶防徵交趾攺海船上千戶是年浙西潦建言河沙匯乃吳淞咽喉不先此而他濬罔效大臣不納後果湮塞大徳七年重澇平章捨哩起公督七十餘里萬畚之役井然有條率入覲成宗勞賚有差進都水監丞至大元年除同知嘉興又明年遷中尙院判官適大都通恵河閘底鑽水泛湧流覆舟訛傳有怪物中書檄之不兼旬繕完防通梗澁復窒泉眼鐝僵沙舟楫以達進都水少監河決汴梁溢入歸徳府治公結蘧篨鳯埽賓河口築堤五百餘里以扞橫流編戶奠寜延祐三年出知崇明修學闡教民胥興行至治二年鹽官海激岸圮【一作崩】鎭江練湖淤積並命公治海岸以固邦賦無阻防定攺元詔賜銀幣與行省都本左丞部六郡夫疏導吳淞二道大盈鳥泥二河事竣加江陰尹以七袠聞上不聴特任都水庸田使司副使計創石閘六築塍圍八千浚溝千有奇太湖眾水東入於海四年鹽官海薦爲害公一如制河決用再特安以中憲大夫浙東道宣慰使司副使致仕壽七十三卒公諱霆發字子明月山其號也所著水利書具存尢善畵其熈春天馬二啚仁宗詔藏祕監其先本徐邳三山人考珣贈髙郵知府妣夏妻髙贈樂安郡君子姓多致通顯曰賢明精竇太師鍼至正初學士揭徯斯引見上欲官之辭歸監丞陳旅送以序曰賢佐由廕累官臺州判官階従五品遭亂遂逺引相知予久長児掖實娶臺州女歿而自烏涇往祭就謁宣慰公墓宣慰孫璞嘗割田二頃贍靑龍鎭學中年謝軍職迨世變一褐畝廬義不去圻上因示墓碑乃錄其槪於詩後以歸之

覽魯道原提學舊送巴延守仁會試序

道原淳安人守仁善畵竹

艸收子云養生殺叔夜言従奚行違腹誹或唾罵魯公山澤姿天子親策射一丞丁喪亂累辟力辭謝影息還棲臍退食柏麝玆文气忠激玉杓回紫華匪惟振懦頑實足裨教化千厓天機露萬水淮海防鋤菜少我匹畵竹無爾亞每過鄭同襟徑去阮獨駕春暝防飛舄兩兩淳安下帶蘿拂松花絮酒瀝蘭籍尙懷推兄行繆敬沈元捨【沈元之杭士重義好客嘗辭文學官薦】兒掖後執經燈前講王覇特立筆已矣竊嘉【一作喜】頓增價爲移淇澳陰茅齊挹淸暇

鴈門秋意圗爲大同郝云表題云表偕其弟驥久僑京口命費松年冩此以寓鄕裏之思云

代州嶺頭開北扉地形倍髙風阧威張遼爪牙將召在沙陀獨眼龍潛輝晉汾水落趙曰防楚萍實大吳菇肥雲中羽儀伯仲氏南來雨雪序不違北辰煌煌天旋機伯仲行逐春鴻歸春鴻歸冰蛆美拓拔舞進葡萄紫人生無如樂鄕裏

柳津孤雁圖題送烏涇黃生黻往潁上兄所

浦水渾柳津【一作條】短短忍攀渾莫浣才郎衿佩靑於莎將隨孤鴻渡淮河酌之兕觥歌驪歌歌長酒深柰別何

邊至愚竹雉圗歌【有引】

至愚諱魯生宣城人材器超卓以南臺宣使奉臺命西諭時嘗爲鐵厓楊提學冩此圖後至愚竟以不屈死朝廷追贈南臺管勾鐵崖旣序其事復徴予爲之歌曰

南臺管勾有气節手冩竹雉心石鐵鐵崖捫其三寸舌奉命西諭愼開說韓愈一使廷湊說竹不撓寜寸折雉寧死不茍活使衣無光日明滅悲風蕭騷【一作梢】吹駟驖齊城竟蹈酈生轍土花尙碧萇血我爲作歌旌汝烈

吳興楊烈婦辭【有引】

楊節婦吳年二十五有殊色至正丙午秋八月大兵將偪城吳自揆污辱生寜貞白死防二子竟投苕水逾月城破父媼見其母子並浮若不相離咸嗟異焉天臺旭元明長老交吳之兄爲志其事予又因旭請詠於辭云

丞相師昏長夜酒【謂張士信】司徒援絕憑城守七萬兵分諸將屯坐視霜風折蓉栁冰肌月貌忍泥滓錦防觿佩同歸水九原無愧先人面終身不作他鄕鬼君不見雕戈白馬气如雲昨者烈丈夫今日降將軍於乎楊婦吳氏何可羣

汝瓷觶引同張耘老薛古心倪自明三道叟賦【有序】

鱓本宋髙皇壽成殿花瓶禦書遺刻尙在旣破而工人裁爲觶故人某購得之數出以宴予後某以憤卒觶今見於他氏感嘆不已形諸短引

汝州瓷冶灰久寒壽成宸翰猶龍鸞黃金爲相號曰觶酒面絪緼舊花气我嘗酹月江動揺故人掀髯把風袂君不見周鼎遷秦歇露盤傾唾壺缺嗚呼髯兮死憤嫉一鄕之翁得珍物親朋交歡勸酬密席端淚落哀慵筆

贈朱生【有序】

字孟淸上海人性孝誼前邑長九柱閭云公見而器焉求於其父以爲義子及閭公野處寠甚而克敬養歿買山葬如禮復營怡愉堂母事公妻夫人三十年猶一日民有盡棄償逋主者妻拏皇皇無棲贖還裏婦相煽奔悉法曉教諭得止至若覊士趙謨廬墓教授駝被辟發顚疾走山澤中遇弦遂脫難知予南園隘購地廣之予固卻弗之聴並用序而贈以詩噫豈溢美哉斯善善也詩曰

云東富家多北堂移孝義母無此郎竹萌戴土春鯉赤橘子滿庭寒雀黃雀爲母灸魚爲鮓朝進盂暮杯斝慷慨气激燕趙間淫防俗悛桑濮下最閒園丁菜飽充卽復廣園半百弓報之一字一絹直疇爲賡歌愛日中瞿仲謙【一作諒】先世雲巖翁水雲自在堂捲趙松雪書馮海粟序在烏涇張氏舊月樓題

黃茅斥連鉄菱沙靑牯嵗服官塩車變遷刼灰凡防見自在水雲餘一家髙堂巍若鏡光曉霱采倒令【一作含】峯影裊涵濡爽气散金鯽歷亂空明兼白鳥軟莎幕石堪枕潄傴栁爲梁謝工巧汪洋海度性天中欵乃湖歌人境表先朝詞翰兩勍敵三埋兵塵埋不得吾宗舊氊趙全璧世所共矜神所惜嗚呼書者把筆詩者口自吟仁義之澤詩書承最閒園丁病始興銅瓦日射煙紫凝蟻聰快聆鈞廣奏蛇綰愧續龍鸞騰春風酒熟當過汝月色灘聲防前爼破防縦橫綉落花潭心鮫殷冰絲杼相一月四十五日醉莫問誰賔復誰主

朱嘉努挽辭

淮陰三月花開枳使君死作殊方鬼眼看骨肉不敢收奉仇稱奴聴頥指經遼涉海三嵗久以蝗爲粻麥爲酒防骸齩骨何足論親見徐山墮天狗今年始得間道歸城郭良是人民非主家日給太倉粟殘生猶著使君衣攬衣拭淚使君室涼月蕭蕭風瑟瑟回頭還語玉雪孤勿辭貧賤善保軀瞻屋未辧雌雄烏

太眞虢國二圖爲郡牧張理熈伯雍題

有唐社稷冰山重三白楊花同一夣就中玉環春思酣錦褓児將犀果弄児驕蹴踏飛龍鞚直把東君遙斷送馬嵬羅襪污香塵杜鵑淚血啼秦鳳君不見陽臺神女楚襄王當年元有詞臣諷

宗末年天降孽楊家有女俱朝列夫人身被六銖衣自【一作日】惹香煙下瑤闕侍児春閒雉尾扇紅脂半露桃花靣似言艸艸蛾眉猶及華淸夜深宴君不見娥英淚染湘江竹昉見遺良惡俗

唐子華知州山水

唐侯至正辛卯間徘徊列宿郎官班是時元綱方解紐花縣尙爾琴書閒雲嵐黃旗紫蓋气木石牛鬼蛇神顏岧岧樓閣密寶綱蓊蓊蘿蔦深柴關扶藜老叟臨洄灣琴童殊覺徒步艱何人驢背兀吟影興寄亦厭窮躋攀君不見瀑流天半落佩環欵乃歌接漁舟蠻此中佳處未少我鑿徑擬背盧家山嗚呼史五馬何時還五馬史何時還

重過望亭新城二堡【丙申冬張氏築】

憶昔扁舟自西下二堡相望無一吳藩判樞翻覆兒窄衫小弓矜騎射歸人重經但流水豆隴彎彎低復起長途遺庶數十家三四酒旗風靡靡君不見邠公遷岐山衛人城楚丘外患內偹古所侔成同敗異嗟世偸

題徐氏學捲【有序】

今華亭縣學故徐徳卿氏義塾也防學燬於兵官遂卽塾爲學旣徳卿子彥裕上陳願廣葺之期年告成並志諸石而士之才者咸爲歌頌予詩曰

曩從辟地識徐卿義塾初開儼似黌負郭薦增田十頃延師躬淑裏諸生魯隳孔壁聞絲竹吳破蘇臺走鹿麖令尹發揮新學記賢郎繼述舊家聲太倉給米來庖射圃揚旗拂棟甍登降有儀推揖讓仰瞻無極嘆髙明庭槐夾夏羣歊靜水荇涵春半壁橫把送自天麟五色褭蹄已鑄兩韓檠

謹節堂【有序】

謹節堂者華亭徐去奢居士爲奉母夫人宋氏而作也初去奢在壯年負气志部舟師東藩以功超遷亞中大夫江西福建僉樞旣夫人齒邁卽棄官歸裏當是時妄躁子弟躐冨梯貴恐後孰肯一審慮耶迨事至患及而蹈趙括之轍者何限若漢孝子王陽去奢其庶防焉去奢名彥裕字仲寛世爲素封之家又以庶民之孝痛自厲尢可稱也

居士前爲都防侯戈船犀甲戌東甌風連蜑海靑蘋夜日薄慈闈赤葉秋三組授來丞相幕六珈光動老人丘忽興九折王陽嘆絕逺長平趙括憂美筍嘉魚重鼎列諼花奇石半鉤導輿復見潘安賦墊角曽如郭防畱堂上壽康猶事績郡中歌頌疊鳴球尙期丘嫂躬雞黍客拜龍鸞禮並優

寄石經歷兼柬林知府孟善【時嵗庚戌】

謝病松江辱載臨別來兩地異防音朝盤苜蓿齊居靜秋水芙蓉幙府深乘日文鰩飛有翼巢云黃鵠去無心郡侯多暇風生塵幸說山人感至今

松江謝病後寄林知府時嵗庚戌【系洪武三年】

十載心存祖隴田六旬病守藥鑪煙南歸始遂山人願上薦難忘府尹賢紫馬晝眠髙栁日白鷗秋入大江天戴符老去非安分浪受襄陽百萬錢

松江謝病還顧孔文觸暑慰問口號以贈

養屙涇上四逾年五畆園林十畝田白首素心無漢閣炎風朱日似堯天已從蔣詡三開徑不望劉惔再覓舩顧彧能詩頗癡絕汗流卻話雪寒錢

張光弼判樞逺過最閒園

峯開南北再塵淸耆舊惟存張步兵一日數程風楫順十年雙鬂雪絲輕詩題薜荔埀璧夢醉葡萄防馬營狡兔霜前落吾彀贈行聊激气崢嶸

寄題鄕縣丞晉陽李景儀雪巖精

雪巖嶫峨汾水湄借問龍去防何時荒城莫辧產蛙竈舊隠適鄰鳴犢祠春靑木客嘯柯嶺夜黑昴精窺研池要知仕學本一致松退食靜哦詩

過劉縜元綱碩果軒效揚銕厓體

澤縮壤裸山若孩爾家碩果熟徑開金刀下動鯉魚尾紅椒暗結梅花胎客衣風穿寒太銳酒槽雨鳴春小來匏老系従苦葉上林全借屬英材

張判府王上海數存問並答張巡檢枉顧

酒在陶尊藥在壺田園傍捨未全蕪三時雨占龍母【艸名】十日春容付鼠姑【牡丹別名】生怪裨諶謀有獲老憐武使偏愚貴遊下問終身事有愧鄒書大丈夫

松守遣郡博士辟至府旣病謝張上海招宴不赴

雲林一辱徴書下客三煩齋馬過千里快風當六月中年斜日柰長屙饌違松上銀鱸膾酒逺洲前白鷺波野性自今甘放逐水禽山鹿不吾多

觀靜安鐘銘還訪王靜習兼懷賴漁莊林澹庵

湧泉澹井獨經防鄭氏橋西捨最幽避地無因同管華居鄰何道得羊裘漫推文字登鐘舞共慶章逢謝石頭藕大玉延誰貨得雪泥行韭屈金鉤

防別馬潁漁

別業歸來千里餘秦山傾蓋喜無如靑衫不污新丰酒白髮終乘下澤車地入東南空驛騎雪消齊魯足淮魚彼行此住情俱得尙約雞肥落木初

聶松江遣和上海具舟餼過烏涇別業召見旣病還

荒雞亂叫過鄰墻茂宰驚來坐我牀箭駛落潮千岸失皷懸斜日寸田方行卻掃覊孤地奏目除名老病鄕試憶大儒誰第一仲舒裁是漢賢良

庚申正月四日試筆是曉庭雪盈尺【洪武十三年】

雪庭罷掃若爲懷體力差康道气佳鬼有文窮延上坐妻余法喜共晨齋江鶯春淺猶巢谷野雀寒深自入淮挑菜燒燈連社酒本來時命不相乖

寄錢防窩陳雲軒二遺叟

天轉云東上六符有懷無寐枕同孤紫芝隠曲歌商皓烈火殘經補漢儒私地春先梅老發盛陰雷疾艸狂蘇祖生遲旦疏殊甚不計中流少一壺

伏龍山然惟庵建塔松隠藏所書華嚴經因以先妣李氏瑪瑙素珠附焉並寄是詩然長幹巖髙弟也

風捲重茅葺未能報先崇塔壯神僧一鼇峯湧大圎鏡萬象天開【一作周】無盡燈負石鬼來云似練【一作漆】散花仙至月如冰吾親手澤同悠久喜附龍函最上乘

寄崇明秦文仲

三洲東一隅葺茅先隴混畊夫道存醴酒曾賓楚城破幹將不去吳白薴袍成雛養鶴水晶熟膾行鱸相望暮景湏陶冩可信歌防老伴無

懷昆山顧瑛玉山嘗棄官與家隠同裏僧舎【一作寺】

吳門長嘯下靑龍道過能詩禿髠翁九里水雲孤櫂泊半樓霜月兩尊同黃金浮世官俱棄白石眠云艸自丰俛仰舊防惟病在海濵倚釣防秋風

題張后山西堂

君子堂開枕九山翠屏玉案白雲間柳行接隴鶯聲迥棕影涵波鶴思閒伯仲歌皆耄耋裏閭懷徳半痌癏重過話及張公藝亦欲淩虛駕上攀

喜顏守仁教授畱園館信宿

前朝進士過林扄信宿論心爲竦聴雲气夜蟠雄劍紫天光寒入舊氊靑不同嘉樹生南國猶夣鯤魚化北溟老我歸田有龍具僅堪供臥讀牛經

辛酉立春日溪園試筆寄錢艾衲張雲莊二叟

雨雪相仍嵗又䢐短衣楚制老東吳寶山偏聚刑余鬼空谷先逃行獨儒海霽卿云升日角岸寒髠枿長冰須爲書春帖甞春酒早覺蘭風拂壽觚

溪園秋燕又春鴻漸老形骸土梗同遑卹梟防奔在野敢聞騋牝集生風梅花占閣孤髙雪荻筍穿坻短小紅抱膝防吟忽成調一防瓢影順流東

寄張戶部以忠就問死節丁敬可平章子伯堅消息丁嘗爲主事張其吏也伯堅又嘗従予遊於金陵

侍郎南下喜尋盟有子能官養復榮淞泖雪鱸來曉案伊梁金雁歇寒箏職方圖版勞賢久神武冠纓入淸聞道舊趨丁相幕巨源於紹不無情

題朱松石左轄歸來堂

舊時山色抱新堂西望遙伸燕賀章金甲樓船爭破浪角巾藜杖獨還鄕寉孫影跨松間石鶯友聲過柳外墻盡屏陶朱老【一作舊】心事黒甜淸灑【一作枕】到羲皇

同誼書記逰查山畱題淨無餘【一作染】西南林

地湧叢林小翠屏海吞孤嶂半螺靑巖扉老衲忘人我石甃神丹防甲丁吳甸土寒黃耳魄春山艸厭白蛇腥放歌適在風埃表幢節浮空若下聴

寄濋蘭江長老時其徒勝文海主東禪乃蝦子道塲

菇采三江同謝徴詩狂禪喝罷憑陵乾坤影合中條壙日月輝交丈室燈遺世久忘形似木扣云曾得話如藤願言流水師今是萬翼神蝦再上升

趙破螺徴士過園館言近況飲之以酒壯之以詩

牧羝山澤避徴書還守駝墩小墓廬乘角履穿猶說劍一錢囊剩不思魚潢污毛薦寒逾肅織誦聲連夜不虛況復永嘉天在左懸朱轂相王車

同錢思復提學曹新民教授過松庠儒職沈蒓軒

沈郎儉謹居松郭新築蒓軒小似蝸天厚水雲千畝利世輕鐘鼎五侯家執鞭【一作邊】況是淸職登饌眞便老鈍牙十載淡交方爾過萱長如帶杏初花

辛酉雜題【系洪武十四年】

鬥酒豚肩鱉紫裙過家無日淚橫紛兵余姊妹皆黃土天晚江山自碧雲陸喜在吳嘉隠徳隨何遭漢擅名文先人遺體猶淸健會倚陰陰里社枌

遺經姑置楚包茅新筆工書蠱上爻利盡島溟珠象郡道湮鄒魯鳳麟郊防云【杖名】暮影齊巾角滴露【酒名】春聲落枕凹自判優遊不堪事鷾鴯添室翠分巢【是嵗徵雲南元梁王自縊】

槿籬莎徑入林堂春作無牽午漏長音歇野鶯新緑淺影浮潭鯽小紅香誰家數應中和節十畝寒輕二月霜忍貰緼袍償酒債時人將謂獨醒狂

寄完節淸卿參政

六月靑暘一葉秋大參躬自出遮畱軍中取印舊赤手林下墊巾新白頭闔郡山園朝爽競防人漏盡夜行休宴遊莫聴堂堂曲蟹紫橙香風露稠【一作秋】

書西廈時洪武丙寅沿海築城【系十九年事時多憤懣不平】

牀頭防臥久空金壁上蝸行尙有琴孺子成名狂阮籍覇才無主老陳琳虹霓气冠登萊市蝙蝠羣飛顧陸林環海煙沙翻萬里連村霜月抱孤衾

秋詞

香散天街靜玉珂露臺風殿夜如何星従河漢淡中落秋在梧桐疏防多鸞影不曾離寶鑑蛛絲先已綴金梭君王蠒館詢遺事卻擬鑾車共載過

沙館簡陳氏五昆季兼示門生履道軰及似沙彥約沈鄕老鄕人陳漢翁時至正己丑【時方太平無事】

家家門栁暗埀橋曲曲沙村逺應潮貧女采藍輸屋閒僧捶鼓慶靑苖大江春信豚魚起絕島天荒牡雉驕地主幸惇仁厚俗欲従婣睦論虞姚

聞防中丞陳子山死節兼懷陳東流

身系存亡社稷秋世皇神主義同流火雲鑠海黃金冶朔野埀星赤玉旒同產忍聞龍死蜀斯文眞嘆鳳衰周尙思弭櫂君山渡不及相陪宴太丘【東流嘗請予陪宴公不果赴】書無題詩後凡三首偶感燕太子丹事

火流南斗紫垣虛芳艸王孫心【一作思】愴如淮潦浸天魚有帛塞庭連雪雁無書不同趙朔藏文褓終異秦嬰袒素車漆女中心漫於邑杞民西望獨踟躕

塞空霜木抱猿啼艸暗江南罷射麛秦地舊歸燕質子嬴封曽畀宋孤兒愁邊返照窺檣榻夣裏驚塵喪韘觿莫防白翎終曲語蛟龍雲雨發無時

防年薪膽泣孤嬰一夕南風馬角生似見流星離斗分謬傳靈武直咸亰九苞雛鳯衝霄翼三匝慈烏落月情縦少當時趙雲將臥龍終始漢臣名

懷馬文郁禦史靳惟正同知兼簡陸公敍薛孟式

山茶雪蕊渥丹唇轉老東風倚杖身彗尾封狐營窟夜朝行髙雁海天春磬襄鞀武知何往瘦島寒郊不去貧竊喜孤輝上月一杯聊勸若爲親【孤一作弧】

寄旺紮勒淸卿參政其壻某近卒

大參久別況如何蕚緑花開雁又過賣劍買牛時可得據鞍上馬老無多魚隨春信登先豆鷙匿寒形在舊羅孰料周郎美甥館一牀鴛繡拆孀娥

懷故園時寓隠烏涇十有七年

花空復故園情梧樹猶懷裏名山抱墓田巡獸白天流江湧【一作浦】去鷗淸缾罍滿載憐洪嶠弩矢前驅隘馬卿他日茍歸何借口一門無恙讀書聲

題涉難錄【有序】

己酉四月【洪武二年】松江里長以今元年【戊申】沒官秋糧坐流移【一作移易】罪者百九十二戶徙潁上予友生劉冠時在徙中凡遇道途之艱山川之險與夫先代遺迹輒形歌詠得若干首題曰涉難錄及事白釋還也謁示予寓隠其畱關山堠云闗山髙兮磅礡上靡極巖千萬天咫尺朝嵐夕霏轕陰絕磴聲耳石攢防嶺半塔邊忠武【巴延丞相】泉不盈不縮通海脈仰頭試望椔棘中羊坡鳥道﨑且窄傍有餓饉屍前有猛虎迹上嶺如上靑天難下嶺如下萬丈澤昔聞劍閣險若此我毋胡爲此行役母兮母兮回顧兒欲語復愁防眉兒兮兒兮母手防欲上卻下展轉悲撫心飲恨言向誰雞樹萬一東風吹才行防可見矣爲題八句

百室餘千口遷淮共慘淒闗山中道惡母子萬行啼月黑相鄰鹿天靑忽聴鵜裒成涉難錄田裏慶安棲

寄信道原長老

舊隠過缾錫相違已十年慚非習四海爲友釋彌天鷲嶺巖花白鵞池水石圎何當地密邇瀟灑論詩禪遊查山登僧云石閣扁曰虛翠畱詩閣中

仙迹遺丹穴僧坊倚石林中宵龍甲雨三日虎歸【一作蹄】涔靑薜崖容立黃茅海色侵爲尋霞上句鉄杖落淸音芮庠卿邀費孟霦同知陪酌背郭堂旣同晚步口號

罷酒出前楹霜寒著面輕林腰煙帛束天角火鋒生臥木橋通野疏罾水隔城寛袍曵卭竹俱老愧宵徵

挽範徳原【有後序】

鶚薦書長卻臯比坐始専春風來學地寒雨送喪天範式車何往黔康被不偏樓居敞晴雪憶說賀翁賢徳原諱致大崇徳人修行博學主無錫鉅家防淮張入吳辟儒教授不赴旣陪臣於張者禮置焉徳原曰道固在耳至則衿誦雲翕雨應不幸以疾卒賀丞相惟一嘗延慶元兪【一作余】紹芳訓其子子不受教朴誤著其靣防血子奔愬太夫人太夫人怒適賀公退省夫人曰而祖畱守建馬上功無膚髮挫撓今吾孫奚過師撻之甚耶賀侍久出命蒸羔具醴宴紹芳至執醆再偹金繡防叚徐謂曰豚犬愚下姑答鞭策勞耳紹芳繼有薦除臨海翁仁徳元由第進士錄事溫州妻早歿二子知承家有汴宋趙宗室必欲以女配仁力辭媒因告方氏師昏之濫乃佯諾防之別室半載方氏定仍歸之嗚呼徳原已矣當時客樓霽雪西望九龍山淸寒灑靣而席上所言猶在耳也予並錄詩後俾叔世曉賢者禮義所自出二公其賢矣乎

庚申七月一日【一作首】時謝病松江【洪武十三年】

金火蒼龍角門庭野雀羅衰才歌鹿逺淸枕夢魚多鄰有通財好官曾勸駕過尙平償債畢晞髮石林阿過翟雲莊觀唐功臣杜正倫下凡五十三人圗像

風气開龍馬天機貌鳳麟衣冠中古制經緯一朝臣河水移源久雲莊盥露新相觀背揺落益自重遺身

寄題胡安州鼎文萬山艸堂

孤舟西蜀角一室萬山分地雜刀畊戶天埀井絡文獸蹄交雨雪龍气變朝曛倅駕何爲政蛾眉秀不羣

哭楊生士中

門友南遷歿初聞實慟予有天知孝友無日見樞趨壘防懷春燕巢安怨夜烏埋光在別業吟思滿煙蕪

過沈橧居炙艾

風濕相仍衰謝牽小樓肱曲艾吹煙盤蔬喜進先生飯甕酒羞爲吏部眠泥巷蟈歡梅子雨雲衢虹飲橘陰泉華陀弗視曺瞞疾何愧龎公采藥仙

題泖墖時主僧賢如愚不在夏生鼒従逰

何年窣堵奇觀勢若蛟龍上紏盤秦縣赭衣淪鬼國【泖系先秦囚倦縣】梵家寶蔵壓驚湍野瞻雨黑重燈夜天臥空靑一鏡寒欲買扁舟占漁戶老緣無力衡官

謁梁黃門侍郎顧公諱野王祠

世仰希馮一偉才亭林猶巋讀書防呼鷹日落荊州嘆遊鹿春深茂苑哀輿地河山曽版入招提風气再天開鐘聲澹月香雲裏旌騎疑従野色來

贈嘉定楊一溪道士【有序】

丁未三月晦松之上海大姓錢以憤變防松城其黨入嘉定執新守張率在龍江道中道士楊仁實素負气誼蓐食艸屨毅然奔救得止旣錢敗邑以率在民不知兵而士儒咸徳楊多形諸傳贊予與楊又素交好爲之詩云【先是徐達等由湖州錢塘取松江太倉昆山獨吳城未下】

疁城外史七尺身力全新守出兵塵救燕曾聞齊義士叛周自是殷頑民三江月黯血波夜千室煙回陰谷春試問都看花客防多芳艸不歸人

題宋侍郎衛敷敏諫議槁後【有序】

槁中乞褒顯死節札二韓防巡檢涇州金人南侵守將請降防乃力戰敗擒不屈死霍安國守懷州列城皆破懷賴安國以全敵眾再至城小不能禦遂自刎悉被害林良器戰死河東陳惇河北遇殺李振陷沒於燕王云聶昌陳過庭出使或殺或畱汴陷左右班直蔣宣李福欲率禁旅衛駕突圍以遁閣門祗吳格謀與衛士斬闗出刼兩宮於敵營並機泄殺之他若二聖可還之策東南戰守之防辭義忠激猶嚴霜皎日至如卓節偉迹見諸汪藻志噫後昆尙思光大所先乎哉詩云

奉使旃除建節旄歸來獻納殿螭防東南戰守材誰偹河嶽英靈夢或交城下盟渝龍馭失日西戈虎皮包斯文三復精忠在謖謖松風過鳳匏

寄內兄李彥梁姊夫愈仲延二長者

小山大石网船春江鱭河魨柳貫新去亂漫嬴千首作思歸惟有兩人親梨花酒灑淸明淚麟趾金銷第防塵割膬啖孫經訓子白頭相夢到朱陳

春雪園偶題

菜簇春盤春又還椰楡何物老相攀冰生前筯瓊林案云覆長衾石壁山魴信徒勞余尾赤豹能眞隠備圎斑雪消十二街頭徧靜得袁安髙臥閒

攣跛中雜興二首後承林凖叔平枉問

經時蘿磴絕攀躋注目傷懷夕照西古道千金求駿骨世情壺酒賽豚蹄黃沙白水光相亂靑壁丹厓秀宛齊果熟望中風自落固應鄕防迓扶藜

風物疏淸塵事稠才難殊嘆古時流艸不效龍蛇日撾鼓空催鼠雀秋病有過家期已晚官無搶地拜應休星軺度驛嵐州使【謂林】喜說儒衣仗節逰

甲子冬偶書【洪武十七年】

云東亂定少新知江左書來有跛兒才盡罷爲文自祭醒狂寜要鍤相隨天家靑女催衣急漏水金人上箭遲卻喜故妻原上樹十年覊羽托深枝

東霞

東霞有郁頃雨於谷旱魃方酷曾不及霂吁嗟乎郁兮匪霞伊旭東霞有雯頃雨於枌曾不及雰化爲火雲吁嗟乎雯兮匪霞伊昕維昕維霞孰得指兮維霜維冰我躬履兮丘樊虛涼豈無枸杞采不盈襜聊永暮齒聊永暮齒亦曰隠死

春雪封條

春雪封條載霰載雹羣陰滛威陽邈應角予適有酒言崇於巵匪庸觧寒庸以觧悲喪不知其防周兮曰心曰柳亂不克忖其滅兮曰狼曰狗於昔屈虞成騷成書一時行獨曠世道俱大江防防源始濫觴泰山奕奕霤至穿石彼桃彼李天穠其華松栢貞固受命孔遐雪聿除矣靑園防和君子焉同式燕以歌

題昆山顧氏畊讀所

彼兮甌寠畊弗力兮薄吾收於皇兮墳典不讀無學兮沒齒有愐蟬有緌兮蟹匡豹霧隠兮蔚章畊爲春【一作養】兮學爲已猶幹祿者皇皇婁之濫濫【作瀊】兮昆瓉瓉卑茅榱兮深蓬闗身忍潔兮沮溺道邈師兮稷顏脈望仙兮蕓黃其槁枯雁鳴兮白雨增潦顧天窮兮並臻矢素志兮終抱尊有酒兮思與傾倒

風條藂鳴

風條藂鳴遵野防行十室其五父夫䢐徵問此何時維春發生風鳴且止雨淖泥泥父夫退【一作遐】鄙妻子従徙維時長育人莫豈弟露始防防霜旣凓凓幸焉冬暄虵虺疊出遺黎防何憂與嵗畢月之盈矣虧餘一郭日之蝕矣陽气回薄於仁後皇曷威曷虐象犀無尢齒角其尢鳳音悠悠麟趾修修聖不復起嗟誰心東周

卽事五首寄桃浦諸故知【後附防】

素癡得名侯君房自享大案焦徵羗莫嫌衛旌不舉筯口簡授使多嚴光世間堪鄙是何物糞上之蠅褲中虱後園石壁倚秋林醉有髫孫旁執筆

山牀折足琴暗徽種菊不種西山願従漢士碑有道夣逺秦児歌無衣閒園不入煙火境巨浸盡漂桃土梗老伴惟餘臥隴云抱晦含光體常靜【鬼一作鬼】

有章擲還太尉閽有版不受丞相垣南朝天子許謝病竊長木石儀鸞園平生气節詩千首才非元亞【元遺山】甘劉后【劉靜修】素聞魯廟鑄金人晚學程門坐泥偶防平原【新原名】庶全歸他日壙銘辭大手

貴不難得富可嗟二事亦到園丁家雷王藥吏錦襠袴野藤絡樹金銀花園丁橫節坐梧下竊愧長年釋畊者身膏艸野身土苴語孫耰耡莫輕把

東坡楚頌存虛名止烏作亭【烏涇新作】殊有情枇杷換葉何靑靑雪中開花來逺馨多仁多核知爾少栢樹根添鄭艸彗海禪師識侯景華容女兒哭劉表如何太白謫仙人竟坐夜郎唐絕徼裁詩寄與多才郎塵間寵辱要相忘防橋吟興驢背上月盎冰壺虀味長

是詩五首先君子卽事冩懷向嘗寄桃浦諸舊友者也先君辱諸友見知之深每一往遊追従欵迎惟恐後及以歿告孫叔逺歸厚謹先王庭與立具禮來奠而李韶九成侯性自誠洎雪城防聞二上人亦踵至焉明年冬掖走謁以謝叔逺懇懇勞問因語詩卷刋未完畢叔逺慨然倡捐重貲防聞並率諸友助之亟召鐫工俾終卷帙附識詩後不敢冺其實也不肖孤掖謹識

文翚洲倡詠【有序】

予自至正丙午僑寓最閒園館時黃浦中洲坐僅尋丈許今自延廣三十餘畝嵗賦官入諺曰浦夾輔洲如崗如丘實安衮衮流洪武癸亥始攜裏叟門生共登臨焉適羣雉翚映鷗左右眾請名是洲因名文翚而倡詩曰

盧涇初避地黃浦漸生洲裏諺歸材傑天工障濁流望疑堅壁守醉覺小山浮仙躡金鼇背神回白馬頭根盤連厚軸形勢壯遐陬漁倚盲風釣商蔵疾雨舟篠鞭伸玉節荻筍屈紅鉤煙火鮫人市雲霞蜃壻樓沙津魚鼓急水柵蟹燈幽艮震方先曙吳淞木始秋老懷龎徳隴隠覓謝琨丘僮禦爭先導吾儕試一逰歌淸气合樂志古人侔可信文翚雉能盟懶性鷗

省先隴還舟望九龍山蛟山遊鯉山懷江城親舊兼寄示內侄李用外甥兪堇二首

兵甲气全消心旌北向揺鯉昻雲際額蛟斷艸間腰習隱由中嵗辭徴渉兩朝莫期歸衣錦曾鄙去題橋秀挹九龍山還鄕未是還水風秋意爽霞日曙光殷隴畝諸甥托詩名內侄攀城中盛親故天與防多閒

題朱廷佐聴竹軒

閒軒能聴竹古意木蕭蕭先代多充耳伶倫得奏韶寒兼云嶠雪秋殷海門潮過客詩凡防天光酒靣揺

哭夏生防文

秀色三花粲才華五鳯能星娥銀漢防天帝玉樓徴衣靜庭闈防窗虛雨雪燈重過槁容客猶覺映壺冰

乙丑秋書

腰痛非干米眵昏漸廢書靜知天運密老與堠程疏緑稚黃甘外紅鮮白小初兒歸共貧樂容易嵗云除

丙寅淸明日書二首

淸明二月晦重潔祭餘觴旁火新活兩孫衣漸長膝前簾幕雨夢裏隴園霜何意辛夷發花叢紫筆房破屋繞王田人生狎狗鞭知章歸入道元亮醉逃禪水蔓縈風亂山花影日圎黃龍浦東直堪隠戴家船

園館雜書四首

竹樹藏山石作門魚矼水帶洗花痕鶯聲又在雞聲外老不勝官只住村

石拂蒼云坐若枯彊名何物靜相扵薫風似識閒邊事椒葉芹花水一盂

靑春白日去無還天假溪園小有山林下軟莎遮坐石何人來對片時閒

殊鄕春色不曾【一作睡邊】濃才力新兼病思慵一枕淸風聞格磔半缾香雪浸蓯蓉【香雪酒名】

挽髙僧炬照庵【有後序】

石壁云無礙曇花水絕淸莫爲房琯將四萬可憐生予自龍江拏舟逰湖山時照主香林嘗延入懴室【一作堂】躬喚寉舞作香茗供陪觀蘇文忠題名且示學士黃文獻文一什畱繼其宿山故事不果瀕別贈照二首云學士愛山棲一年韓衣蘇帶迥同緣書防未築老僧在金粟滿林香大千路入飛來急雨晴水懸風磴助秋聲人家大樹都黃落白足山人自在行遂還松曾不逾月鄰敵大至照碧瞳長眉煙霞標表義然獨不去兵有樂爲役防汲者香林旣宴然照乃往修北寶塔善行益彰壬子嵗赴今髙僧選居無何沭而趺坐卒文獻字溍卿與照爲方外交及黃歿擬築黃公讀書防傳不壊云

梧溪集卷六

欽定四庫全書

梧溪集卷七

元王逢撰

連理梅頌【有前後序】

逢謝病最閒園之十有七年上春海曙巖左徳池水陽梅大小榦四气合理屬形色無間特然危立當龍門浪石偶始見焉僉愕愕以爲瑞越二月二日家嫗告誕男孫乃仲子攝所生者是日長庚宿於奎栁逢命酉分適符而梅也藂蕚玉作花香艶景意動映防洽冝乎觴而頌曰

猗歟梅瑞巖合眾榦返大朴理屬气彊兼弱先春蔓根性孤彚感淸影肱江韻皇英弗撓雪愈貞石丈盟世澤涵嘉應毓陰徳積裕慶續宗毋吝家惟睦猶實有仁後其蕃熟也耶

逢頌梅已竊興憶故園菜亭南紫木連理尢特異先嘉防君嘗慶宴裏儒陳復雷軰於亭上時逢僅有長嗣掖従在侍陳執觴起進予曰而大母徐【諱閏芳】屬未有後視【一作祝】而伯父【諱忠】甫三嵗𦇤負避亂兵夜僕葑蕩數濱死有勸棄之者而大母輒涕咽良久誶語曰旣子而棄焉與殺同寜死生俱也卒脫於難晚始得而父【諱恵】迨冠吏他郡月寄俸具鮭胰余則班諸族之貧者寒陰雪雨鄰伍有不能舉火嵗率濟饘粥而大父潛昭翁元初卒相傳好延士數至靡怠遇事謹敏宅心夷厚鄕稱長者而伯父至析防也而父義甚同胞倍與產業而姑歸而蚤喪又躬爲殯埋盜盜其丘木則愬於官仍嵗謁時祭之兩甥女還往三十年防養如一日夫和气致祥植物先應此豈偶然哉座客咸韙之盡歡醉散其所言歷歷今不忘於乎釣逰先迹愴墮夢境流滯余喘行同朝露莫知人世竟奚如也𨿽然天理不冺世澤或未艾幼孤【謂諸外孫】壯寡【謂孟仲二女】乃復相尋於家事捐城迹屏病【句】有司迫於起藥石伏枕荒寂間【時吏部敬依起取】惟爾掖等上思繼夫志下見篤於行若孝若弟大有實玆頌聲則王氏黃灣諸靈將不在他日佳子弟【一作孫】是望是慰是年壬戌三月初度日書示掖攝拊【系洪武十五年】

隠憂六章【時有司奉吏部符敬依令旨起取】

箕舌兮房耳交燭兮東鄙顧謝病兮四三胡謡諑兮疊萋菲鵠髙飛兮翼焉假蘭幽幽兮林下爛晨霞兮莫飡潦秋淸兮爰酌之斝

獸有越阹魚有防扈居巢防穴知謹風雨辛洊臨兮丁載周以朝以夕兮五春十秋年老癃病兮勿遣有詔人事噂防兮紫芝藂桂聊夷猶

芡團團兮藜葉長鏡吾知兮眉如霜車爾華兮服爾章素履諒旡咎兮貞也悔亡所未亡兮隠憂中膓

虞工不往兮招維旌魯有兩生兮沒齒無名古道悠兮時事並疑莫稽兮拔茅徵貞菊延年兮姑飡以露英雞鳴嘐兮蒼龍上蟠寉駕其朝兮竊謝病枕安須捷【楚人以衣被垢爲須捷】蕭蕭兮雲棲檐端於乎策良被輕兮七子闕下白防管寜兮亦容於野

牛山兮鴞林林充兮培深彼藪澤兮大狝禽於乎窮檐短景兮身衰遐心

震琳

震琳震澤中洞庭樂石也

震遺琳八瑯音防擊節猿應吟卻西琥謝南金樂哉幽深

超果寺祥麐棷師頂相贊【講師】

骨巖厓胸含冰雪具正法眼鼓廣長舌坐斷泖峯髙淸孤絕將使一華五葉之傳三艸二木之諭殊途而同歸於轍者耶

數珠銘【有序】

瑪瑙數珠連瓔絡五事逢顯妣李氏諱靖眞之手澤也妣氏平居江陰時嘗諷心經暇舉是謂逢曰吾有不可諱必納之窣堵中逢謹答曰惟命厥後倉卒去兵難舊物多所失遺而珠存追惟音容之隔已三十九年矣今年癸亥秋【洪武十六年】雲間防伏龍山惟庵然禪師於松隠禪林築報恩塔落成用蔵其所書華嚴大典乃以丹髹小盒置珠而附焉於乎妣氏念其忘乎重銘諸石曰

惟心淨基弗垢弗隳手澤塔是歸倘神龍防防

眞率軒銘【有序】

郕人士許思敬營別業於華亭縣庠之東偏嘗懲世之狃儉失常肆奢致剭者夥矣乃慕溫國司馬公之眞率也以名其軒而介合淝翟守仁氏徴余銘銘曰

肉不掩豆齊相嬰脫粟布被漢臣日食錢萬晉何曾後賢眞率世著稱簡素易直子其承

儉徳堂陶鑪蓋座二銘

維蓋覆鑪猶天覆仁靜翕太極動舒陽春涓塵海岱巨細念均至治馨香風气載淳

右蓋銘

后土其載磐石其固鼎位奠寜香是用吁何敢事天存養無素願玆墊民環堵永措

右座銘

節石銘

石有節猶婦有烈孰謂之夫也志可奪乎

擊石一首癸亥冬作【有後序】

古垣黠鼠窺篝燈疏氄雀啄硯冰奉天殿防聴野處擊石爲歌媼所稱孝姑周褚節彌厲挿秧播谷蠻謳避陳金寡得園種果防蟻餘生免湯火韓錢生長冨貴家義不再醮繅綿花葉徐竹房日蔬食隻影縫紉屛塗餙杜曾冰蘗善自持児作僮傅身母儀淸河山孀手摛事母不欲煩兄嫂吾家髽女雙練裙孟也枿牙燹氛仲也藥種躬培耘備嘗茶蓼亦厭聞君不見檿貝織勒嵗貢龎吠雞鳴驚夜夣鬼車嚘嚘風雨送錦字啼痕忍淹鳳畏途徵嫠雛與共目冷靑紅蜃交蝀嵐蛇霧螾腥林洞笱莫棄遺名義重時哉坤貞何乃眾君不見天孫左降云擾鬗霜姝月姊相髙寒西王宴饗瑤池幹衝牙觸璜鏘和鸞瓊眞魚貫金桃蟠鳥使下上鋒劍翰於乎漆室防女紆憂端猶有薄薄翠袖空谷幽居安

右擊石蓋傷嵗景短迫男子多故婦女能勞而貞焉後皆鋪連空房逺道之不失其守者或謂予老伏荒逺無補於民生得錄數節義鬼亦足自見然尙有遺者其一夏葉氏事姑盡孝敬翁病痿凡七載日滌簀易席必親翁卒喪制爲彊宗所奪躬再備弗較至辭色間終身不矜怨其一徐謝氏諱蠲素凝重當苖兵燬掠謝從夫逃適苖遇驅辱之時裏閈少艾被縶相屬謝阻板橋遽厲聲曰橋有柱我儂趨擄可乎苗怒殺之旣而悔語眾曰彼烏涇之淸濟也眾唶唶去於乎元季不匡若葉謝者譬服古冠佩甘碎裂於食弱肉者側此無他世教民彞未嘗一息絕滅也逢追書於詩左

古懷

周秦廢兮民無爲生逃而學老兮教浸興千載兮廬社晉之瘁兮賢簉林下菊旣兮蓮有芳荊軻詠托兮古懷疇冩

石田研銘

石應兮文窪涵兮紫煙假吾道有年育材飯賢嘻世斯田蘄於天

采芝辭【有後序】

維北土岡兮維時金商芝藂生兮色中央莖玉紫兮霓白裳躬露采兮奉先聖王噫鷹擊兮艸霜尙父邈兮斯文祥

予自幼至壯詩夢頗多地荒存菊本人老發梅花紅芳飛血盡黃蝶上衣來犬眠牛斗地鯤躍鳳皇池乾坤人鮓甕嵗月鬼門関雪落蘋花盡靑浮山影來捲東風燕子還天淸月浸淡梨花最後得艸霜鷹始擊之句今年丁夘埀七十矣八月二日己酉園北小山濯風所見芝藂茁艸間因發笑曰靜觀世間何者非夢耶遂作是辭漫紀如此【丁卯洪武二十年】瓢湖月夜舟中短歌

鷖如舟兮舟如鷖我不知乘風兮風乘我爲澱飛爽兮瓢揚漪星月倒兮相迎隨降泬寥兮金節舞空明兮文螭澹逰忘歸兮神升天借嗟白日塵一防兮曾孰知有淸夜

壙銘【有引】

戊辰元旦書時壽七十最閒園丁王逄門生周畿刻

驪駒山【園北小山】儀鸞水【所居張涇】首西正丘有斐士詩旌忠孝節義鬼幣交將相公侯禮擕家辟地兩辰巳布衣蔬盤善修已艸木禽魚知姓氏昨惺惺今起起無彊近親鮮昆弟有芹薦者二三子

美瞿彥徳【有序】

彥徳名懿元故兩浙運使霆發之従曾孫也幼孤事叔猶父同居三十年一旦以非罪在徙中懿泣愬於官曰罪合坐懿叔無與官義而聴之及事白歸叔已病歿懿延師朂教其子裏士鐘景元謂予曰運使公之子時習仕至潯州路縂管妻張氏鐘氏前後並事母姑葉夫人盡孝敬懿於家門無忝矣乞歌詩美之詩曰

海邦甲第連雲起時異禁殊多外徙瞿家叔氏勢蒼黃侄動中心不能已廬殫地竭籍送官毅然代叔人具歡鵲烏罷繞星月夜鴛鴦防渡江淮寒望中溝塡或野露防風獨轉金雞樹涼天移席竹林遊曉漏整鞍茅店渡叔氏云亡弔影孤躬親致禮師訓謨行看長大率相保先爲歌詩歌道途

吳仲圭山水爲李源復題【李諱汧】

我生未了煙霞債見水見山心所快兵戈澒洞十年餘眞水眞山不如梅花道人吳仲圭斯乃出胸中奇無聲詩托有聲冩汧也笑謂非公誰沙洲吐吞石齟齬三仙茅雜香杜錦繡天開靈鷲云笙竽籟過蒼龍雨一杖商翁自外歸方舟漁郎若相語葛藟古木苔蘚皴形若槁立腠理春屠蘓略彴密映帶老我顧作漁商鄰漁或釣周商避秦

趙文敏所唐人馬楊銕厓魯道原二提學詩後爲桃樹浦王叔潤題

肉騣花驄眞權奇彷佛出浴西瑤池細看元是勅賜太卿者鄧公奪取少陵哀賦詩黝云湧身霜四蹄一目冀北空駃騱全神勃王房駟黯雙耳尖卓昆侖低奚官玉面如滿月【闕】

次韻信道元長老菱溪艸堂見寄之作【有後序】

石橋方廣苔蘚生中有萬嵗之紫藤云深幽磬響作溪面落花香欲凝下方丰蔀金碧气老禪跏趺蒼翠層天柱家山甚峻爽杖錫讓爾先攀登

道元少與茅山道士張伯雨前進士會稽楊亷夫齊名嘗有西湖竹枝詞云湖西日腳欲沒山湖東新月牙梳彎南北兩峯船裏看卻比阿儂防髻鬟至今爲絕唱或者病其浮薄亷夫謂曰金沙灘頭菩薩亦隨世作戱耳或乃釋焉誠演二公與道元同字皆博學負重名而道元戾契度世僅住小山林而已今年八十餘托友生錢岐以詩見寄且囑曰幸致敬席防翁予不久天柱家山去也於乎臺雁山天柱豈特道元龕在耶

丁卯冬季卽事

庭樹禽翻雞唱初缿筩錢罄老饕廚冰壺不忝元修菜篛葉何慙丙穴魚一綫漫長迷五色寸陰眞足助三餘暖隨水霧元春發寒並冰山與嵗除

立夏日書

孟夏四月朔薰風當午時諸陽老益壯一气轉何遲錦帶花裊裊黃精實累累靑陰覆盤石無意坐彈棊

病中述懷

終老甘農圃煙蔬帶豆田無官天曲宥有住世旁緣暖趂茅茨日寒知竹栢年私懷復何慊吾道不無傳

壽亭成

罍盎浮春釀親朋慶壽亭麻衰萬石長襪防小城丁易卦懲同吝騷詞詫獨醒三郎市諸藥魚菜附歸舲

題管夫人蘭

趙管才髙柳絮風水晶宮冩幽藂秋來紉作夫君佩笑殺回文漫自工

題二喬圗

並看兵書白象牀半生鴛被拆寒霜英防自伐蛾眉斧不寤齊王聘采桑

題寗戚叩角圖

南山石爛短衣單叩角歌興夜未闌一出客卿成底事莫將堯舜料齊桓

謁陳烈士廟墓【有後序】

夙負聰明號聖童野狐西闞白幹虹颺言佳室靑烏子效順長江赤鯉【一作鯶】公香案山朝云泱欝翠茵沙枕樹蘢防饁夫釋耒談遺事餉吏連艘酹快風祀典寵輝荒寂表靈休昭降混茫中蘋蘩爲寓維桑敬生气英英月在空

予謝病自上海還省江陰先隴道謁夏港陳烈士諱忠廟墓因憶幼侍大母徐氏傍嘗聞說烈士產杭宋末神采煥異羈貫當盛暑躬送壺飱於力田者隔溝潦輙騰擲畀之若有神助壺未始傾覆及叩妖祥類多中由是合境稱爲聖童迨笠墩寺黨弗靖守將莫知禦備乃問諸烈士首對曰化機不可泄旣不獲辭復曰某日某時必矙城廂校率兵如期以待亭午浸懈散而冦果至縦焚掠去守將無以籍口竟誣烈士殺之時白气上干頃而雨父老謂天雪涕云姊夫兪善善曰烈士葬後有陰陽者流相墓位向當出土只與侯封等其先蓋業漁同漁者网得一金赤鯉殊長大鬛尾奮掉目瞠然光射其先驚悟放之江是夕夢神孺告曰吾龍王第四子也誤麗之网賴公活焉公之孫姓將必陰祐於民社於洋溟者今烈士感通猶影響而比南餉舶安輸逾百稔田叟防氓及四方販丁庸夫爭相奉香幣致牲醴吁禳恐少怠夢誠應耶夫幽明二支一本也烈士誕鐘炳靈生髮甫燥遽不幸死非罪而英爽凜卓弭災捍患且久玆膺褒命自天廟食世世視彼烽塵間起萑澤魚肉鄕子弟妻女者不翅數十恧污於九泉也己予忝生同裏懼冺遺迹於淸暑暇謹繕錄前後所聞於詩左庶俟來者於寶氏參考焉善善名思齊予梧溪王逢

過徐氏寛閒軒居【及諸門生聨句附】

百畝寛閒野三間低小檐平生遵儉徳中嵗謝勞謙藥火蒸云竈茶香出午泥塗盛車轍不是學陶潛園林聞獨樂逢幾杖喜同操餉道疲牛馬【名闕】柴車載糗醪詩催時雨足【名闕】賢聚徳星髙一水圑精【名闕】餘寒戀敝袍少陵糧芋栗【名闕】仲蔚徑蓬蒿雞對淸談暇【名闕】魚忘赤尾勞香泥融燕寢【名闕】新盎響蠶繅交篤雲霄義【名闕】籩兼沼沚毛張儀徒事客【名闕】郭觧漫矜豪安得扶衰憊相鄰遂晦韜【逢】

周芙哀辭【有序】

六磊周芙本細家息孔胥妻也孔素無鄕曲譽乙丑冬舟過塘上鄕人僞邀飲醉舟以民害愬於朝孔自度不免密書與妻蚤尋仙逰庶絕軍配族黨難諭之其妻覘得故神色不亂言笑如平常且備盛酒饌延親鄰是夕素服雉經死時年二十九孔聞之曰予伏誅梟木無遺憾矣周【一作園】西媼張氏云

潢潦奔流合東南淑气鐘憐生俱薄陋就死獨従容道殣懷金璧閨情采菲葑親鄰競嘉嘆不復佐嘗饔

張貞哀辭【有序】

予門生張敍女諱貞嫁海縣周曹以復入公門刺而瘐死先是貞在徙籍懼配軍投秦淮卒及周屍過其所貞湧浮水面神色逾五日不變認者曰此呂學諭甥張訓導女也殉夫蔵聚寶坑舅姑能無念乎予哀之曰

堂上嚴君海縣儒素聞出嫁義従夫佳人命薄非今日那得將心報舅姑

梧溪集卷七

