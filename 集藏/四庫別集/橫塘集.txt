

欽定四庫全書

集部四

提要

橫塘集二十卷

別集類三【宋】

臣等謹案橫塘集二十卷宋許景衡撰景衡字少伊溫州瑞安人登元祐九年進士宣和中召爲監察禦史遷殿中侍禦史欽宗卽位以左正言召累遷中書舍人髙宗朝至尙書右丞罷爲資政殿大學士提舉洞霄宮卒諡忠簡事迹具宋史本傳景衡𨿽源出洛學而立身剛直不與賈易諸人囂爭門戶其文章亦坦白光明粹然一出於正在徽宗時卽極言財力匱乏請罷花石綱運爲王黼所中而去及從髙宗在揚州又與黃潛善不協借渡江之議斥逐而死𨿽阨於權幸屢起屢躓而終始不撓今集中所存奏議如論童貫悞國辧宗澤無過論王安中不當自便乞寛卹東南諸札子皆誠意懇摯剴切詳明其他亦多闗系家國大計𨿽當時不能盡用其說而史稱旣沒之後髙宗每念其遇事敢言追思不置亦足見其忠愛之忱有以感孚於平素也至其詩篇乃吐言淸拔不露伉厲之气如玉樽浮蟻一樣白靑眼與山相對橫諸句殊饒風調胡仔漁隠叢話謂冦凖詩含思淒婉富於言情殊不類其爲人今景衡亦然蓋詩本性情義存比興固不必定爲濓洛風雅之而後謂之正人也宋史藝文志載橫塘集三十卷書錄解題亦同自明以來傳本久絕今從永樂大典中采掇裒綴以次排纂爲二十卷朱子語錄嘗稱陳少陽事其詳見許右丞哀詞中今已不覩是篇則鉅制鴻裁佚者不少其幸而存者彌宜寶貴矣乾隆四十六年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

橫塘集卷一

宋許景衡撰五言古詩

題海山亭懷左經臣詩

去年登斯亭江山照尊俎眼中十年舊一笑便爾汝今年登斯亭春風糝花絮故人渺天末雲海滯鱗羽尺素相濡沫耿耿不我與壁間指舊題珠玉暗塵土良辰豈易得陳迹空處所眷言繼髙韻寸縷慚織組嘉我二三子肴核佐玉醑歡然爲傾倒落日爭起舞丈夫貴適意窮逹付出處洛陽眞小兒顧慕涕如雨江流無日夜而此獨不去何須數嵗月俯仰亦今古

食筍

山中春物早霏紅亂桃杏霜筠固自如挺立萬夫整蟄雷走狂鞭迸地驚脫穎鮮華競時節露籜含朝景山家窘口腹擷摘盡畦町林間忽斑斑一笑脫愁境呼兒且朝飯縹緲度云嶺海犀紛縱橫荊玉燦光烱士生得所適藜藿厚五鼎膏粱誰不飽去去多僥幸

康師見訪於竹閣因師臣師同賦問訊元老人

道人樂巖棲泉石厭眼耳胡爲一葉舟泛泛西湖水應憐老居士巾屨困塵滓相從一笑頃茗盌浮雲蘂江天正揺落秋色淡如洗宴坐俯層軒梢云森鳯尾眷言東溪老挺立萬夫偉平生海潮音捲舌付諸子維此岑邃師道學究終始當年幾酬對萬法一彈指要當出新句特用問興止江河有餘潤今我亦隨喜

贈袁州仰山簡長老

簡師本吾儒學佛見閫奧開心滌塵滓回首棄巾帽飄飄秋云意凜凜霜柏操魚鼓屢陪眾林壑常寄傲十年棲仰山終日勤勸導欲酌淸泠泉爲爾沃炎燥欲揮智慧劍戒爾逞貪暴迷途自多梗法岸豈易到惟知務引抜仰不愧覆幬幽明𨿽難詰善否疑有報巖間湧寶塔玆事誰爲造琢削寜須班挽拽誰困奡一方競奔走萬口盡諠噪守臣獻異狀天子錫嘉號鎭壓等衡嶽扶持壯大寶師乎良有得叟也無復道

鄕防詩錢晉臣和韻謝之

流落湖海間十載苦卑濕生還亦何事猶未掃余習天葩發新句珠履追舊集和篇紛四來文采各熒熠轟鋐金石動淒楚風雨急土風自難忘豈類南冠縶英英王者後文武盛爵邑淸深如古井短綆未易汲如何示同好醉墨猶我及年來窮到底屋壁徒四立此行亦何幸珠玉得屢挹騏驎委六轡萬里無險澀他年乘髙車何人猶戴笠

登淸勝堂呈長兄

幽居在山腰斯堂近山頂松竹陰翳軒窻辟光炯先生爲題榜醉墨重九鼎登臨屬秋半揺落江山迥獨鳥防晴空斜陽亂防影相將舉网去鳴榔盡漁艇含情寓毫端羞澁對淸景卻憶初來時積雪照髙嶺餘香舞寒梅芳意萌野杏英英座中客玉樹淩風並天涯嘆淪落誰使脫陷穽愴然撫陳迹曉夢驚初醒年來飽經事百念欲灰冷君恩等山嶽此意猶耿耿何當伸報效萬一免罪杖屨時往來壺觴欲酩酊樊籠戢鴻鵠末俗多蛙黽此心端不謬餘生亦何幸但恐主人瞠塵沙污異境

朱君文拉逰淨明寺因迓張宰詩

火雲湧晴空矗矗盡奇巘午汗麾白雨俯仰無從遁招提據髙岡萬木森偃蹇涼飈落冰雪爽籟髮絲管朱侯眞好事十里過南阪憐我墮深甑相將振余喘欄幹俯屈曲巾屨容跣袒風苖翠浪翻海嶼靑螺逺況玆接尊酒笑語傾懷悃浮雲識醉歌彩羽驚檀板新涼知幾日已覺秋風轉事業愧初心明時羞冗散主人勤使事暌濶心不展雙鳬歸未歸紅日林梢晚

還自南邑潮過不及渡因宿江上書所見

漫刺辭主人遲遲駕短轅郭外人煙晚雞犬自啾喧客事足俯仰世塗多險艱行役亦云勞未抵浪拘纒潮汐眞無情斂去如絕弦解衣試槃礡旅鴈方聨翩天末綫縷動鉦鼓俄闐闐稍防黃金盤吞吐洪濤間歘然洲渚失浩蕩連雲天平生喜江海豈但眼界寛飄流二十載齷齪百憂煎今夕復何夕玉壺俯人寰造物𨿽汝厄寜不略汝憐淸風一防去鼓柂余髙眠佳處良在玆疇昔勞永嘆

成正仲水鄕秋興寄王履道惠然見示以此謝之

九河赴滄溟奔放日洶洶霖霪作秋潦散漫失邱壠孤城臨絕島狂瀾驚四擁鳬鷗散淩亂蛟鱷似矜寵微茫天勢平蕩揺坤軸動田家栽一麥秋稼泥沙壅何能憂卒歲廹此朝夕恐孤生寄卑濕五斗安闒茸飽聞逹人觀未作窮途慟稍令裨危堤運土紛接踵河伯聊戱劇爾軰嗟倥傯成侯北方秀筆力千鈞重新詩試模寫气奪洪濤湧英英幕下郎仡仡山西種何當一交鋒我亦願助勇

龍華馬鋪懷盧行之去年邂逅

去年南邑歸春風拂徵轡相從一笑頃花卉方娬媚歳月俯仰間還到經行地壁間舊詩句塵土日蒙閟老境牽俗累節物揺鄕思歸歟悵何時與子同此味浮雲有南北況乃爲祿仕置之勿復論一醉了春事

道樂安寄楊縣丞時可

猗蘭出眾艸歳晚不可采幽幽澗底松獨立色不攺成都有云昆逹識我所駭形骸判土木軒冕那能浼端懷三釡養尙贊百里宰人方笑渠聾我獨悲眾瞶經行閶闔裏指述紛穉艾愛之不可見暮色生寒靄一區已有宅三徑可無待他年歸去來垂白防戱防林園日成趣雞犬亦自在回防是非塲蠻觸誰勝敗收身要閒健肯坐老病悔我亦釣橫塘相望雲海

寄左四十

小左眞奇才童穉已頴悟讀書一十年胸臆日充饇時時吐所有落筆不肯住長江吞巨壑白日破昏霧雄辭何縱橫妙理爭發露驊驑始汗血萬里猶頃步嗟嗟駑駘軰安用苦猜妬而我何爲者江海久飄寓得子稠人中磊落眞瑜璐文章豈易工識者尢難遇哀弦有三嘆要非俗所諭往還幾歳月防面輒忘去蕭條抱膝吟浩蕩登髙賦迷途子所憐正我欲到處我觀古人文何曽事章句至音本澹泊太羮異凡具君防桃李花紛紛競春莫終焉適眾口了不在紅素子兮更深探吾言亦其粗

寄左與言【時與家府君逰天臺】

我公厭紛華早歳謝羈束卜居山水間山水長在目巉巉吹臺髙灔灔橫塘淥興來卽杖屨往往混樵牧別來二三載猨鶴悵幽獨歸心日揺揺夢繞湖山曲兒曹眞罪人志養非所欲畱連州縣間折腰食斗粟世途苦多礙公心亦煩蹙眷言慰公者蕭散惟林麓謝屐齒已蠟陶巾酒初漉結束山家具提擕倩童僕遙知入山去野飯久不肉相見石橋側觸眼驚寒瀑殷勤淸淨供煮茗媚幹竺琖底亦薄相聊以聾俗桃谿仙洞府流水花防防二子去已久蟠桃知幾熟弔古一慨然新詩定相屬英英太衝後壑壑昆山玉千言揮灑頃紙上龍蛇伏聨鑣得所適山路忘重復我亦个中人簿領方驅逐遙望白雲飛此心尢躑躅羨子好心事愧我只眠餗人生行樂耳險澀戒川陸千金不垂堂萬里虞脫軸歡罷念歸旋無貪華頂宿

引泉示吳甥

淙淙玉溪泉曲折西亭隅飛流自噴薄白石淨如鋪𨿽無渫井禽亦有鍼頭魚豈知江河寛噓沫自相濡況此五六月萬物在洪鑪而我弄淸淺碎珠玉俱泉兮且勿流止此爲我娯一出澗谷去人間供百需淸者鑑須眉濁者混泥塗江湖尙或爾而況溝與渠寄語山中人所養當何如

浮屠二首

浮屠有衝衍少小已雋偉身𨿽束異敎性實嗜書史千言揮灑頃妙語如翻水嗟嗟靜閣中斯人今已矣成像有至行旣冠逃浮圖與遊何其多一一士大夫毛髮不及破衲常如如軒檻已陳迹來者猶嗟吁

小圓石屏

微風激寒波浩浩皺紋縠連山夾修徑約略露寒木何人琢山骨拂拭溫如玉蒼蒼碧月樣入手不盈掬此生隨萬物何者斯爲足要須指顧間一寄千里目

石屏

嗟我官永寜天臺只兼驛如何三過雁未省一投屐豈無謫仙夢蕭散到泉石亦有山中詩淋漓堆醉墨當時巧酬唱二左名借借戴子爾何爲十載名山客自言石橋下醉耳驚霹靂石橋富孫子一一粲珪璧希微小江山妙盡丹靑迹憐我逸少徒念念岷峨適持此一拳許已作千峯碧我生癡鈍殺兩眼白黒塵埃浪奔走簿領隨戱劇何階探道要回首謝形役琴書載扁舟歸臥橫塘側天臺何必到去路饒荊棘端畱石屏風種種自可識

張仲共許惠呂研因成長句

英雄舊割據鼎業逐流水髙臺亦已傾況及分香婢鱗鱗屋上瓦棄擲滿鄰里鐫窪漫兒戱後世始稱美世人攻翰墨好古惟兩耳何曽問瑉玉枉卻千金市豈知疊口翁十指老泥滓追蹤千載後未易較彼此其質堅而剛其膚膩而理澄秋水淨慘淡暮山紫要當奴鳯咮何止友龍尾神工付黃壤人間能有防張侯金閨彥不特河朔偉十年走澤潞百物盡糠粃惟有篋中珍左右配書史明光惟起艸此獨塵埃裏嗟我方著書瓦礫著獺髓慇懃桂籍舊許輟陶子學問已遺俗取捨期不詭及物何可望姦諛誅旣死

南監還宅

野店飯童僕駐馬亦俄頃寒曰不相貸漸漸欹西嶺揮鞭上馬去驚塵防四境客衣已防薄霜風作淒冷極目去路長回首煙村暝鳥雀飛棲定雞犬啾喧靜新月當馬頭疏林亂人影去去甘逺役遲遲復深省筋力疲往來歳月磨簿領𨿽云竊廩祿乃是蹈機穽戰栗當吏案低回傍公屏少年浪自重事業期臺鼎棲棲裁一命泛泛慙飄梗窮通宜有在賦予定誰秉矢詩寄幽嘆寂寞寒夜永

庚子歳作

我本山中人中年墮紛華祠庭罷香火還防舊生涯墟曲分耆舊問勞仍咨嗟三徑日荒蕪歸來何晚耶亦旣謝父老低頭自吟哦人生各有役倦遊卽還家來者只如許往者知柰何

憶昨

憶昨秋風時持檄走東越棘圍深嚴蓮塘漾空闊嘉與二三子雄辯探理窟淸尊日從容髙堂俯軒豁思家資善謔望逺嚴詩律海蚌割明瑩荊璞略玷缺雙瞳丹靑萬紙疊冰雪敢辭窮日力要使駑驥別誰憐今夜裏還對中秋月當時席空堦淸影數毛髮杯盤已零亂浩歌彌激烈朋從湖海嵗月苦飄忽窮閻撫往事驚夢誰與說淸砧送逸響寒螿共幽咽舊逰知誰在想見賓筵設泠然廣寒宮共此白銀闕題名滿四壁世路非一轍北軒風雨多長恐銀鉤脫

白沙驛弔辛氏

劍溪激流湍狠石森戈殳劍山皆壁立小徑千盤紆行人𨿽愼擇何者爲夷塗我行嶽灘上短亭臨路隅詩榜紛四壁共傷辛氏姝辛公罷防稽歸舟挈妻孥驚濤觸巨石十掌一息殂惟公倚敝篷脫命顚沛余泥沙污玉質波瀾漾羅襦艸木爲慘淡鷗鳬亦驚呼嬌魂逐流水散漫何所如遺骸不盡獲亦有葬江魚千金不垂堂覆轍戒後車爾死今四紀曽無復淪胥是身等浮雲變滅只斯須在物茍有益寜辭死非辜沈江恥讒國人皆笑三閭殺身以成仁聖言良不誣溺死豈爾志庸知非良圖紛紛殖已利感嘆獨躊躇

和時可醇酎二首

聖賢須千鐘我豈个中人焦枯展餘瀝好我已十分元戎鎭河朔憐此賤與貧不羨彼瀛州已有玉膏醇小槽滴眞珠霑餉無疏親但有坐上客誰問甑中塵豈學梁父吟何時見陽春

勞生何擾擾百年今半塗是身等浮雲南北方自如靑衫憶初仕與公父子俱邂逅話疇昔恍恍一夢餘

潛淸室

世途混塵土道人獨潛淸隠幾方丈間凜然玉壺冰湖山自拱揖風月時將迎未能役濟勝久客媿吾纓

書聽雨亭呈元老

無雨我掩耳有雨我不聞我豈妄人耶心手自紛紜老人登斯亭聽否了不分前山忽震雷後山堆白雲

別毛徳修

張公鎭關南賓客多儁偉芝蘭已秀發父子作知已聖人樂育才充庭皆濟濟仲也與計偕發軔已千里毛侯東南特淸澈分潄水並驅及春風聯璧驚都市麟鳯豈無種貂蟬能有幾承家貴勲業可獨在書史自憐坐樗散所學慙簣止永懷勝已逰塵土濯淸泚相從苦匆促寫別亦狂斐離庭寒日暮目斷塵沙起

欽定四庫全書

橫塘集卷二

宋許景衡撰五言古詩

贈人

山陽隠君子少有髙世名終身慕父母事之如平生靑衫老一命儒宮談六經經行必造門懷如遇公卿虛往而實返授業多豪英衣冠塵土闇辯論江河傾吟哦千萬篇迥與六藝並鮑謝寒蟬噪郊島蒼蠅聲先生兼眾體渾然獨天成

贈朱深明

十年走南北委迹甘蠢蠢舊學已茫然防慵長自哂豈知江漢旁名士有標準髙名久傾屬王事得親近可是臭味同一笑脫畦畛華堂照犀玉覺我蝸捨窘風流跂前輩要當攄妙蘊胡爲飯藜藿黙坐師粲忍微生縻簿領與俗益矛盾蹉跎谷口志慚愧鹿門隠百念已灰冷積習掃未盡緒餘君勿靳迷途須汲引

次韻江民表寄王聖時六首

先生脫塵屣酉室八十年物態日紛紜此境長湛然問道滿函丈孰云無世緣茫茫天地間所樂乃一防燕坐亦何爲柏子炷鑪煙

前輩不可見吾猶及此老灑然忘鄙吝豈復嘆枯槁微言破聾瞽從之恨不早況有樗櫟年庶防松栢操先生爲首肯人人有吾道

我亦斯人徒鳥獸可同羣隠居豈我意裋褐老海門物理有悟防明鏡無塵痕似聞釣臺老勸飽千里蒓豈爲飲啜興端念父子親

諫省坐何事南遷臨嶺嶠天命已在我誰能賦鵩鳥苐懷平生友坐隔湖海杳生還桐水上尺素寓襟抱雞黍儻可期千載有同調

居士不混俗已判此生間釣臺經世志諤諤在朝端出處固不同相對卽歡顏乖違限南北奮迅無羽翰此心日相見未應勞永嘆

天地吾一气萬物吾一身紛紛梏形體末學蔽多聞二老獨超然早以徳爲鄰昭昭此心理千古無故新寄聲發妙蘊一視世間人

次韻王經國

人生皆有役我亦事川塗﨑嶇蕩兀中此境常晏如永懷賢令尹出處與道俱起予亦多矣詩句乃其餘

次韻鄭希仲

周詩三百篇彊半出憤激少陵嗣眞作千載無匹敵嗟我亦何爲苦心等蓮菂平時一千首棄擲隨瓦礫朝隮不成雨安用橫天霓吾僚一何妙筆下飛霹靂靑天與白日奴皆知覿況是个中人固應厭饑惄入幕盛紅蓮不才慚散櫟勉哉攄婉畫稚弱安紡績

次韻姚伯遇

從事慚非才日覺有不如丐閒得祠館回首謝榮途古來陋巷人飲水樂有餘利勢與名節二者常難俱

無題

功名等戱劇俗眼自驚詫詩酒有眞味多應知者寡甞聞歐陽子風月本無價今我貧到骨懸磬比居舎就使一錢直在我已不暇故知造化意特用相慰藉

李伯時畵陶淵明其猶子遺余作此謝之

斯人今何在古冢號寒木簡編漫遺言風采不可復龍眠眞偉人千載識髙躅神交入心匠醉墨爛盈幅蕭然出塵意豈獨舊眉目仲容還好事收拾珍笥櫝世人渾未見惠然投我欲乘田元不恥折腰亦何辱行藏固有在今昔豈余獨新詩第甲乙三徑森松菊少陵曽未知浪疑公避俗我生癡鈍殺野性等麋鹿長恐探道淺輕比抵鵲玉人生適意耳何苦自羈束低頭拜公像塵土方碌碌

過新息

新息臨通衢赤白紛棟宇古息渺村墟相望十里許我行屬馳驛枉道不可去弔古獨踟躇指以示田父傷哉彼美人國破爲圉驚魂懍風葉暗泣花露一死重太山亦或輕一羽猶能子元辯獨爾悄無語舊物空頽垣艸木日繁蕪悠悠淸淮水千古亦東注

東郊

東郊過新雨野色何氛氳嘉苖起萎病萬頃堆寒云田父揖行客苦訴村墟貧年年夏旱時赤地流黃塵小兒困鋤耘烈日背欲皴大兒斡水車手足無完筋官租且不供矧欲養吾身東鄰久無煙防口能生存西鄰逐熟去今作何鄕人行客謝老農艱難困勞塵而今新官家寛大布深仁大臣亦端良乘時轉鴻鈞汝豈不自覺新歳雨澤勻寰區日寜靖百物方防防爾曹死亦足及爲太平民

次韻酬胡元賓

天地一逆旅此行適同塗等是驅馳人何者爲不如一念有忻厭慊然顧贏餘安得如吾子不與世俗俱

和楊時可贈吳子厚

吳子守西河彊敵能逺遁功名豈不偉事親有遺恨云孫亦何爲總髮能自奮論兵得家法絕域屢得雋三釡乃吾志九遷何足論一朝棄官去悍卒亦驚嘆官長欲挽畱歸塗已彊半皇天照忠孝爵防亦如願彼師乃曽子棄絕等仇怨子從何人逰卓爾有獨見父子今一處甘防應手辦垂垂對黃髮衎衎日歡宴客來爲從容觴豆無早晏古今入商略亦有一笑粲人皆贈渠詩素壁供揮翰吾丞豈眞聾尙缺此一叚君親恩彌重報效不可緩始終能自勉髙義薄雲漢

冬至日雪

烈風鼓靑防陰雲布崢嶸不待珠霰集忽驚玉花傾一陽動黃宮萬物如有萌丰年頒上瑞我獨欣發生永夜不能寐耿耿書窻明

仲煥雪中見過因畱小酌

陽復日𨿽長歳暮气猶慘馬曹縻管庫兀坐長戰頷豈無紅罏炭欲取終不敢亦有兵廚酒只指弗容染蹉跎爲祿仕黽勉從吏檢晨趨析毫分暮色俄黯黮天公復衒巧六出紛如糝自慚非安道誰肯泛淸剡慇懃絳帳客竹輿甘頓撼可是乘興來正坐憐坎駝褐防白玉烏帽從風颭長衢得廻駕寒光照肝膽濕薪噓白煙孤燈裊紅焰荒齋聊一笑俗境洗瑕黶江梅寫春意粉面誰妝防疎影落淸尊勸人傾防灔念君齊魯秀文字垂琬琰俛首江漢間爲人作模範府中多豪雋淥水浮菡萏珍烹窮水陸何獨嗜昌歜仁聖今在禦威柄方親攬君防盈尺瑞端自天心感太平容冗防萬一逃汰貶追隨有餘日相與樂閒淡人生隨所遇何者爲夷險要當反自味豈特甞橄欖

去年冬至過閩淸再至有感

憶昨初寓宿黃宮萌一陽今我復來思節物老春光濃陰付梅杏靑實久已甞翳翳軒窻日幾綫如許長蜂兒飽儲蜜燕子已巢梁吏役秖擾擾何術補民瘡學古要施設及時當自彊光陰俯仰過老矣徒慨慷挺挺彼蒼官生來傲冰霜端然閱榮謝未覺歳月忙

七言古詩

和王魯公掌中太華

五嶽獨說太華雄屹嶫千仭撐靑穹何人收卷入掌握要使肉眼驚神通懸巖絕壑濺飛瀑玉牕翠壁開深宮先生捧玩豈徒爾崇卑眞妄歸圓融我生江海曽未識幽邃﨑嵚煩指蹤堪笑騎驢老潘閬卻要三峯在眼中

次韻楊時可戱髙潛翁

靑衫白馬佳公子山東豪俊知名氏平生靑雲期自至倉庾一官聊復爾丞公家風繼伯起笑渠颺糠兩眼瞇乘田委吏古不恥端恐前言戱之耳

送僧之石梁

萬卉流芳不知春力巖畔澗下蹙紅皺碧乘興復誰同孤蹤逺讎敵君不見五百聖者道雄機靈峯晦盲深無極寒山老寒山老隨沈迹迢迢此去須防覓花落花開獨望時記取白雲抱幽石

江邊行

江邊煮鹽女日墾沙中土聞道潮漧土有花肩負爭先汗如雨經年鬻鹽赴官市屋裏藜羮淡如水誰家滋味盡八珍貓狗食餘隨帚塵

和長門怨

長門沈沈人悄悄滿庭紅葉驚秋早窻底銀釭祗自明卻聞別院按歌聲飛花滿地君恩去覆水返瓶君或悟人生離合自有時多應不在相如賦

調同舎

播穀子播穀子爾休苦苦催春耕勸農使者無一語嗟爾聒聒知誰聽提葫蘆提葫蘆荒年有酒無人酤先生年來亦不飲花前愧爾情渠渠杜鵑流血思歸去百舌從來巧言語紛紛隨意作春聲夢入鈞天聽韶濩先生避俗厭煩喧竹底誅茆甞閉戶蒼苔滿徑人迹稀嗟子胡爲肯同住聲名盡道男子事窻下誰知讀書苦燈花落也作罷休早取商量君聽取

故人惠馬生筆

聞說江南多筆工馬生所作尢瓌異十年江海得妙防一日聲名傾眾技故人憐我有書癖數管不辭千里寄齊鋒出頴𨿽不殊灑墨虛心皆已智當年退之傳毛頴假辭托說終傷僞我今艸艸又百載矯首相望空兩地文房四子疊有無商沒參橫似相避鼠須栗尾乃見嫌彊欲用之隨棄置馬筆端如故人面眼瞥見時心已記跳龍臥虎非世習綰虵縈蚓皆兒戱豈知逺適在加鞭卻效良工先利器何當拂衣隠林麓約史著書從素志敢言名姓垂竹帛自甘生死惟文字敬謝故人因及馬梳毫截管惟精致而今勁健已不售要須軟熟隨人意

靜堂爲弼上人題

浮屠西來如轉郵方袍紛紛劇東甌上人維弼志獨優翛然髙舉異凡儔從師度淮溯隋溝神都歳月俄十周燕坐縹緲雲中樓明窻翰墨冰繭柔貴人旁午擁軒騶問汝亦有所欲不此身南北眞浮浮黃金白璧誰能收乃獨汲汲從英逰乞書覽字無時休千年金石窮雕鎪上劇鐘王下虞歐糢糊墨本如山邱精神散漫不可求俗人貴耳賤兩眸今人古意豈不侔森然玉筯垂銀鉤怒猊渇驥蟠靈湫錦嚢象軸光油油自笑長物猶見畱幡然忽憶江湖秋瓶錫東下如輕鷗誅茆伐木寒巖陬名堂以靜蓋有由坐觀蠢蠢徧九州長空浮雲水中漚眼前何曽無應酬嵐光波影相夷猶別來書札屢相投問我何時泛扁舟西峯玊泉深且幽杖藜來往亦風流紅塵道路方悠悠回首東南天盡頭

渡淮

我觀淮之源東行已千里扁舟一日下長淮似與故人相見喜不知渡越防澗谷淸澈尙爾無泥滓澹然端肯與我俱試問故人能有幾蕩云沃日窮眼界茫茫直與天相似萬艘絡繹鼓風蒲翳翳塵飛明鏡裏況聞水伯時惡劇雷擊風掀浪山起豈知生處極幽深淸淺涢涢一爾吾聞古來養心者擴而充之亦如此自慚學問太迂疏十載不離蛙井底潢污斷港何足道所得未能充口耳忽驚浩浩東傾海防令百川皆繞指君防厚地一撮土本來也是無多子人間萬事須自彊嗟我蹉跎今老矣

和左與言謝寄酒

君不見梅子眞當年狂歌吳市門神仙隠逸兩何有耿介感激空千言我今幸生太平日千載相望同祿秩閒防世事渾不知一心只願饑腸實有誰解與魯公米無田也釀淵明秫甕間細酌新潑醅旣醉歡娯亦蕭瑟江湖誰肯便相望一尊猶及詩人甞橊花竹葉應撥去落琖且看鵝兒黃髙齋肆筵盡嘉客長鯨一吸無餘瀝座上杯盤未狼藉愁見長瓶臥東壁新詩飄飄寫胸臆靑天白日飛霹靂休言李杜門限牢到底輸我巧鉆刺我詩杉雞竹兔耳未見虎狼先辟易異時更敢說較量縮手從今作降敵

謝韓用可和記夢詩

嘗聞歐陽子自許一世豪及得梅老蟠桃詩畏彼松栢臨蓬蒿歘然欲以怪自戱新句逺繼愈與郊嗟我後來亦何爲敬誦遺墨徒嘈嘈有時援筆學模寫矯首但覺嵩衡髙宣城無人頴尾空百年風月何寥寥那知吏部有孫子年少力學精風騷前日記夢屬我韻筆墨奔放欲與二子爭秋毫秦盆楚築未覺陋鏘然入耳驚咸韶昔我一官向天臺春風洞府生碧桃簡書坐束寸步不能到落花流水空迢迢羨君幽夢得所適一飽便覺忘葷臊要防蘇後評濟漯豈學劉阮迷妖嬈百年擾擾亦夢耳更較長短論昏朝不如吟詩飲美酒從他世事如牛毛

按田南鄕夜過翁嶺

斗祿折腰方自勉敢嘆塵沙長滿眼平田細路苦縈紆盡日肩輿在香篆簿書告辦裁知返落日在山山路逺荊榛蔽塞虎縱橫僮僕相呼無處遁山下人家早閉門疏籬燈火自黃昏杯盤四座還相語猶有行人過別村

贈五臺妙空師

山僧棲在山之巓胡爲振錫來市防且言自得相形術願與多士談媸妍津塗窮通可逆數名分巨細潛開先龎眉合享壽考福鼎角堪持丞弼權人生肖貌𨿽若爾天理應效非皆然條侯餓死始難必裴度果相終何緣亨衢苐以直道致吉祉多爲陰功延操修向善或向惡感召凶吉如蹄筌予觀傳記考物理謂師語議非無傳出言少偸信不免受玊茍墮知難全況乎素行未中積敢以虛表要諸天富哉荀卿騁雄辯推本心術深磨研九州功崇夏禹跳三面徳至成湯偏仲尼何長子弓短古今無害爲聖賢林宗知人出明性淸澈鑑裁猶澄淵大端亦貴器與識規矩安可私方圓君平卜筮逹至理探索造化窮推遷與臣言忠子言孝利害之際尢拳拳古人術學務原本寜將浮說相拘攣羨師通論近名教爲師條列終吾篇

康師贈臣闍黎次韻

樂天西湖誇竹閣寂寞百年風隕籜師今燕坐最勝處翛然日誦山中樂富貴易致閒難得造物畀渠良不薄老康防戱作偈言使我怊悵心茫然

趙持志出先公文炳所藏蘆鴈

當年公子身通侯錦衣玊食天上游騎龍日日朝北斗豈識萬里江湖秋但聞人說蘆葦傍枯荷翻倒風颼颼四天墨黒雪欲落羣鴈上下聲咿呦坐嗟上界足官府十年髙閣空雙眸豈無詩句彊模寫曉夢不到寒江頭何人筆墨得能巧活脫所見來神州髙堂素壁試披拂已覺身在蘆花洲嗟嗟江海人兀兀一葉舟煙蓑雨笠不自好風雪橫來翻百憂豈知公子曽未見縑素髣髴千金酬人生萬事適意耳過眼起滅皆浮漚玉函置璧誇謹宻流落道路知誰收公子好畫豈云爾要使萬物供防搜至今好句在人口防華突兀黃河流嗟我後來亦作詩辭慳意鄙勞雕鎪願起公子已死中論詩觀畫一洗千古愁

欽定四庫全書

橫塘集卷三

宋許景衡撰五言律詩

張元光生日

濶步雲霄去當年屬意深感時𨿽白髮許國尙丹心顧我無才思登門怯醉吟誰能將壽酒滿滿爲公斟

寄欽師

亭障臨燕塞江山復楚鄕艱難悲客路宴坐憶禪房燒盡蒲花燭淸余栢木香十年如夢覺兩鬢自蒼蒼

還自肅寜晚色可愛寄盧行之

送客關城外回鞭驛路長風煙無限好簿領底能忙平野破寒木紅塵烘夕陽新詩巧模寫最憶幕中郎

信步

信步春風逺田家暮景遲亂畦還有徑疏竹自成籬雞犬皆丰嵗漁樵獨此時年年看節物鬢髮欲絲垂

招隠堂

僧家樂幽獨世路自塵埃丈室何人到重門盡日開石泉滴瀝竹徑月徘徊多謝相招意江湖歸去來

次韻彥崇逰三洞

兩溪防勝處三洞得偕行澗外云猶濕山深谷應聲畱連看龍躍來往計牛鳴回首林間寺防鐘報晚晴

送翁修撰

天上曽三接人間第一流云章頒召節錦裏送行舟急雨千山暮廻風五月秋紅旗猶可識賔吏滿江頭

端午

節序重重過京華物物新安排黍生角妝防艾爲神窮衖無來客他鄕有故人揮毫非楚些誰與弔靈均

九日

靑女飛霜重黃花挹露鮮伊人今已矣節物獨依然撫事眞疑夢登髙淚迸泉關河重回首煙艸夕陽天

九日追懷叔父兄長登髙

殊方復嘉節對酒重悲嗟逝水人何處荒籬菊自花南樓秋色逺西嶺夕陽斜舊日登髙處於今定幾家

送黃元賔還鄕

寄語黃夫子而今正好行麥秋最涼冷梅雨半陰晴客路空形役鄕山獨眼明偏親應更喜少婦好家聲

送世厚還鄕

斷續黃梅雨淸涼小麥秋謫官猶逆旅送汝上歸舟松菊宜勤種簞瓢善自謀餘生須付托可但鹿門逰

過西岑泛湖而歸呈左經臣

畱連不覺久蕭寺足淸風短棹平湖裏孤城落照中朝廷尙多難身世轉飄蓬安得言分散淸尊豈易同

呈呂幾仲

曽作河陽客春來花滿城曉風吹玉勒殘月落金觥天末傷離索京華忽防並琵琶雙鳯翅耳冷十年聲

別黃巖

問我黃山尉無才亦可知頻修謝罪啟只作送人詩壠畝丰登外山林冦盜衰曽無慰父老別後莫相思

奉酬胡丈贈別

蹇淺時何取蹉跎嵗又陰田園歸去計事業老來心好句煩相屬離愁自不禁松江分手處煙水暮沈沈

春晚

行樂連三月漁樵亦醉吟桑麻須日力花絮識春深飄泊驚時變文章信陸沈故園渺天末無限欲歸心

和經臣晚春

蝶防花猶在鵶藏柳已陰敢辭連日醉恐負惜春心金縷休頻唱瑤牋正苦吟獨慙詩學淺三嘆豈知音

伯氏

伯氏古豪士何曽與俗同酒狂天地外詩句笑談中池水添新緑林花看舊紅向來多樂事天末任漂蓬

早渡浙江

官舟憐逐客鳴艣破驚湍霞气橫江白秋風送曉寒平生獨往願今日上恩寛漸近嚴家瀬擡頭覓釣竿

晚行

脈脈多愁思棲棲復晚行路回村更逺林邃客頻驚宿鳥非無處歸云自有情鄕關悵何許天際暮山橫

松門詩

竹轎兼程去松門百里餘荒林疑獸伏窮海異人居山擁波濤急沙輕步履虛來因王事耳此外敢躊躇

送從侄邦直丞長溪

阮舎淹丞屬閩山得儁髦詩書能自立州縣豈徒勞迂拙從吾老飛騰看爾曹只應記岑寂尺素到江臯

示世隆

問訊吾家侄題詩寄此情遺孤猶小在聰慧乞憐生祖母今年老門風待汝成須知防懶叔早晚欲歸耕

吹臺

聞說吹臺上秋來鏁薜蘿白雲長自在幽徑復誰過天末空愁眼尊前且浩歌山林與廊廟二者竟如何

種樹

幽谷靑靑樹移根倩爾栽只疑荊棘地不稱棟梁材豈爲嵗寒攺稍看春色回淸陰惟海國回首思悠哉

翁行簡挽詩

學捨賢師友年家老弟兄分符渺淮楚傾蓋憶都城白雪千篇在黃粱一夢驚承家今有子未覺負平生

趙惇禮見招小飲投壺明日南去

瀟灑賢公子閒邀病客俱靑燈初照席彩箭已盈壺隆凖眞龍種淸聲想鳯雛扁舟明發處應記夢華胥

挽劉太君詩二首

婉娩宜家早孳孳執禮勤事姑俱白髮看子上靑雲飛旐隋河路新阡愼水濆哀榮兩殊絕州裏未前聞配徳樂邱園承家屬後昆千鐘豈榮耀一笑爲平反庭樹悲風慘霜天落月昏斑衣已陳迹補衮看忠言

次經臣見寄之韻

召節來金闕扁舟望石門家山秋煙水暮昏昏竟失臨分語徒傷逺別防慇懃謝池月相對宿江村

次韻周共叔五首

問學探前聖聲名自妙年何疑待價玉卻計買山錢北極云垂地西江水接天扁舟如有約吾亦賦歸田黃卷開三館紅塵又幾年病多須藥物旅寓費嚢錢舊學寜無意斯文只任天軒軒千里鶴可但戱芝田鄕國兵戈息仍聞大有年欲防江上宅預辦酒家錢好句煩招隠餘生且樂天向來眞可笑捨已別耘田賜環初就日弛擔又逾年老矣懷三徑歸歟有幾錢報君慚犬馬戀闕望雲天但得鄰顏巷寜論負郭田鄰並端如約追隨可判年稻粱當富嵗魚蟹不論錢春到花開處霜餘橘熟天淸尊長嘯傲滄海半桑田

次韻王功逹見寄

烏府參風憲鯫生負徳音投閒𨿽白首體國尙丹心天上浮雲散江邊秋色深苐知歌擊壤寜復賦愁霖

次韻陳仲山見寄

風雨江湖夢衣裳京洛塵人生皆物役海內豈吾貧丈室𨿽多病鄰翁或可親杖藜元有約防見往來頻

次韻似之運使奉呈左經臣兄二首

江海閒來久篇章老更新蒿萊猶自飽天地豈吾貧舊友今持節諸郎亦可人應憐未歸客白首尙紅塵酒膽他年大詩名近世無山林多避冦里巷笑爲儒老去慵開眼秋來欲染須涼風千萬里的的爲南圖

寄許樂淸衝輔

入竹空陳迹經行憶嵗除舊遊誰更在逸興近何如樹宻鸎聲逺江寒鴈影疏樓頭紅日晚徙倚獨躊躕

曽汝器旣別奉寄

憶在西齋日斯文得細論別離空嵗月飄泊任乾坤把酒餘風味看云各淚痕扁舟獨歸處煙水暮昏昏【余與汝器皆有哭弟之戚】

寄張徳祥

細艸碧侵池幽花亦滿枝羣生俱有徳造物定誰私故國春將暮他鄕日自遲論文一樽酒何路得追隨

寄竹閣臣師

鹿苑西湖上烏臺北斗旁塵沙空自老云外定相望林麓餘秋色郊原半夕陽惟應閣前竹凜凜帶新霜

寄沈亨老【時在京師】

京國三千里人來慰所思遙知爲客好何似在家時春日鸞凰去秋風鴻鴈悲衣裳慈母綫亦恐汝歸遲

寄薛十七巨源

茅屋西山曲擕書喜見過別離驚嵗月淹泊柰時何末俗皆浮誕斯文肯琢磨後生餘力在吾意已蹉跎

寄錢子勉

花縣逢迎日琴堂宴坐頻簿書時有暇燈火夜相親世系皆王澤官曹獨海濵政成飛舄去念別一傷神

寄題張學士三徑堂二首

畱侯有髙致世業更誰傳苕霅新開徑蓬瀛舊集仙藜牀防松桂蕙帳帶雲煙擾擾爭毫末何人解樂全我欲防三徑長歌歸去來未能似夫子還是走塵埃彩筆臨流賦淸樽對菊開披榛往來處東望思悠哉

縱目軒詩

眞人已仙去釋子在髙岑暮色江山逺春風艸木深何人與題詠今我亦登臨縱目皆云爾誰知有縱心

行役詩

行役無時節春來又幾時柳條隨處處梅蘂亦枝枝弱質曽無取斯文只自宜眼邊新物色駐馬暮江湄

石泉小軒

泉裂碧巖腹玆焉復小渠澄元有在漑濯乃其餘孤迹寄江海三年困簿書閒來俯淸淺感嘆獨踟躇

土山驛詩【在永靜軍界時被檄濵州】

指滄海行行過漢陵衣裳千里雪鞍馬九河冰寓宿適有處悲歌自不勝平生少遊語耿耿對寒燈

晚晴

南州苦卑濕梅熟復何如老夫厭巾屨穉子在泥塗新月出天末微涼生雨餘陶公入州府此興與誰俱天街經暑雨烏府絕塵氛躍馬人皆散新蟬我獨聞風生初罷扇日轉漸無雲寄語同時客淸涼尙可分

駐馬詩

駐馬長河曲穿林小徑斜猶能防隠逸可是厭泥沙軒冕𨿽無意田園尙有涯何時策笻竹隨意到山家

無題

臺奴初學語丹子已能行問叔今何處嗔爺太懶生防令主門戶豈復意功名坐對江湖晚橫塘舟自橫

野外

野外連荒艸樓頭正夕陽憑欄空逺目何處是吾鄕王粲從軍樂少陵羈旅傷男兒知底事出處兩難忘

宿僧房

捕逐𨿽王事經行亦自彊艤舟當海島寓宿得僧房絕境三山在淸風一水長此生空物役回首意茫茫

夜過杜家村

駐馬問村老卻言行未遲路𨿽十里逺月到四更時我去良有役子眠寜負期人生隨意好冷笑一題詩

送師顏致康深道入京

二子今西去贈言聊爾規勉哉精素業行矣仕明時破臘梅先蘂含春柳欲絲江邊人散後帆影漸參差

上章倅二首

海內名聞久江邊嵗復期美才由世濟淸節畏人知郡國已無事朝廷方有爲防防鴻鴈序歸去鳯凰池簿領勤官府聲名振士林𨿽云心尙在自覺力難任嵗月淹多病江山入苦吟髙堂昔三嘆亦恐負知音

逺意

逺意誠難問狂歌自不禁花光春灼灼月色夜沈沈簡冊終何事江湖獨此心野禽多意緒飛集近寒林

橫塘

好在橫塘水人今去幾年秋光空到地霽色自連天伐石圍髙岸誅茅駕短椽歸歟此心在何苦利名牽

節物詩

江水西風急江天作暝陰鄕山猶在眼節物莫驚心是處皆秋獲誰家急暮砧薄遊愧妻子飄蕩到而今

聞子瞻南遷

隴蜀﨑嶇外炎荒聞望中黒頭方世用靑眼忽途窮遂作天涯客何如塞上翁幽愁還有作笑殺贊皇公

賀人祖父生辰

靑春嘉誕日八十渭川師林下有眞樂人間無愧辭松梢看舞鶴荷葉隠巢賴有榮孫子藍袍薦壽巵

贈吳子思

花縣初相見淸樽日笑歌交情論厚薄客路自蹉跎歷歷功名意駸駸嵗月多豈知同夜宿還問命如何

贈姚儀甫

年少開千卷生涯只一瓢聲名動屋意气在雲霄素髮今垂領靑衫尙折腰未應輕斗祿吏隱本逍遙

贈張承老

永裕躬神武開邊絕漢西𨿽云擁貔虎猶未斬鯨鯢吾子名家後當年訓士齊天涯思往事回首只淒淒

題壽聖院

古寺重門裏回廊一徑幽水聲長帶雨山色最宜秋寓宿已多日題詩更少畱此生隨利祿行路日悠悠

寄題葉希聖申申亭

燕處厭紛華穿林一徑斜層巒開水墨古木走龍蛇事業𨿽無補田園尙有涯何時策笻竹隨意到山家每向新亭去何曽問主人弟兄俱有好樽俎自相親棲翼雲山晚飛花洞府春長愁醉歸去步步近紅塵

孫大夫絕塵亭詩

丈人樂髙曠閱世等樊籠池館重城外塵沙一笑空紅蕖新過雨修竹自生風未必全違俗杯盤與客同

池上

十里西城去春風水拍堤畵船簾幕動別殿筦弦齊勿覺仙山逺相將醉路迷紅塵競回首斜日杏花西

螢

不知何處出牢落水村邊隠隠猶含雨飛飛欲近船詩書看老矣事業尙茫然今夕知何夕篷窻猶未眠

去國

詩書元有志耕養苦無田去國何爲者題詩獨慨然廟堂修政事郡國奏丰年五斗𨿽云薄餘生得醉眠

升之兄見訪竹閣

飛蓋山城外防幽鹿苑中層軒不受暑修竹自生風江海多年別杯盤一笑同平湖吞晚照歸棹惜匆匆

寄題防文閣

劉子天臺去君今幾代孫山居多水石客至亦琴樽簿領嗟淹泊詩書失討論何當謝羈束杖策過層軒

亞叟惠臘粥次韻

飛琯迎長後香糜入臘新交情最憐客節物獨驚人云意安排雪梅香告報春病中疏酒琖兀坐惜芳辰

再和

河南聞譽久漢上定交新遺粥聊從俗題詩更可人歸期恨不早旅思怯逢春他日從誰餉長懷臘八辰

邱隠夫傳神

曹霸逢佳士慇懃爲寫眞今君仍妙筆顧我獨何人軒冕曽無意功名敢問津防須添杖屨卻作自由身

挽左司江公

前輩風流逺惟公尙復存此心無限量所得有淵源眷奨深宸扆聲名重諫垣平生經世志已矣復何言壯嵗從澹泊猶餘味道心今朝嘆流落羇旅老侵防庾嶺暮云合釣臺秋水深向來逰歷處千載只如今憲府叨新渥京華防卜居迂疏慙許與獨渠渠醻唱看遺墨漂零送輤車他年桐水上雪涕更躊躇

樓朝議挽辭

金閨早通籍銀兔屢分符文采傾簪笏謳謡足袴襦聯榮看子捨從養亦神都八十終天祿朋儕更有無東南獨耆徳湖海老門生未厭遺簪舊頻煩倒屣迎音容忽漠嵗月又崢嶸夢入鄞江路依稀晚柝聲

送吳師常

吳君久羇旅所至卽爲家傾倒賢人酒浮防仙客槎此身惟願健萬事盡從他聞說今歸矣田園亦有涯

送蕭徳宏

孤嶼何時別雙溪累月畱父兄安契濶庠序得優防宿霧散初日春風乘去舟好看淸汴水帶伊流

送李季成

花入新年好傳觴日倚欄故人從此別春色更誰看灑落余篇翰芬芳識蕙蘭片防天際晚回首獨江幹

送李忠彥

畱滯嗟爲客而今始據鞍梅花春信早星斗夜堂寒此別十分飲何時一笑歡勞生彊半在見晚不須嘆

送徳祥四首【借杜子美首句】

天上張公子河間善最多三年種桃李萬室自弦歌北闕今歸去斯民柰別何防將淸禁月千里照嘉禾【縣之西堂】天上張公子同時桂籍人江湖嗟迹逺關塞獨情親鴻鵠寜無志驊驑已絕塵音書憐舊好別後莫辭頻好去張公子依然別後深霜淸風槭槭野曠馬駸駸奕世皆榮問連枝復好音靑雲多意緒寜復故人心好去張公子離歌盡一尊朝廷方北顧父老惜南轅禦侮從先志招擕亦舊恩須君對宣室爲我折羣言

挽元僧正

物外孤髙客人間九十春朋逰多有道學子略成塵仙嶺浮雲散寒潭夜月新孤生長感愴先友更何人

景城雜詩六首

井邑遺孤壘漁樵尙幾家洪河散陵谷古冢入桑麻燕子初經節蜂兒幾報衙此身天地內隨處是生涯故國豈不好卑官良爲貧驅馳萬里去憔悴九河濵亂水才通野幽花已繡春天公渾不惜乞與作詩人藜藿晨昏外詩書寤寐間百年皆物役五斗愧身閒暖日花爭發春風鴈欲還杖藜俯淸淺蕭颯鬢毛斑誰道邊城逺春風也自來咿啞林鳥囀細碎野花開日壓初晨霧龍驚昨夜雷郊原閒駐馬極目絕纎埃燕趙當南北關河獨郁盤時平無戾气嵗閏有春寒仰祿家千里題詩思萬端危樓多晚照倚徧小欄漧冰雪初消凍關河已見春民居樂丰嵗吏隠是閒人黃水魚偏美靑簾酒亦醇吾生如有計五斗未爲貧

任夫人挽詞【宋國保母】

榮養方南國安輿更北轅從容對孫子聞問及平反無復承顏樂猶餘在耳言防看墳上栢千尺倚髙原

寄兄長

江上分擕日樽前聽我歌安居是非少防宦別離多陋巷從顏子斯文續孟軻平生端有意嘆息自蹉跎

寄三十九兄

伊昔初分袂於今幾度秋鵷行慙北闕鴈序憶南洲湖海誰招隠塵沙獨倦防平生一樽酒好在謝公樓

次韻兄長見示二首

拜命辭南國擕孥客上京塵沙驚老眼江海夢歸程釃酒誰思我看云賴有兄遙知倚欄嘯天濶暮潮平此境本無塵端居更可人林園稍成趣風月轉相親暇日已卜築他年待乞身絕勝貪夢好臨老種松筠

翁老過邑

百里弦歌地別來俄至今江山已陳迹桃李漫余陰白髮心猶壯淸歌酒屢斟何妨鎭還往眷眷吏民心

酬盧行之

緑分冰片碎金拂柳絲長臘雪猶含凍春風何太忙防看鸎出谷不羨鴈隨陽誰憶江梅發風流八米郎

次陳畱

裋褐驅羸馬依然寒气侵春風官柳細紅日雪泥深藹藹多佳气飛飛亦好音寜辭去家逺魏闕舊馳心

欵某大理墳

丹筆持平久淸時屬望深誰憐一壞土長負百年心舊友多髙誼諸郎亦好音獨慚門下客流落但悲吟

姨母薛夫人挽詞

不獨相君子仍聞教子功安輿四方外色養百年中隴畝惟先樹江湖獨轉蓬凋零驚母黨涕淚落秋風

趙表侄出先徳彥章詩卷

晚路嗟流落長時任郁陶故人今地下新句出兒曹野潤春風早霜淸夜月髙杯盤舊行樂江水日滔滔

和陳澤民見寄

渉世眞堪笑論交愧未忘先生已髙遁賤子尙他鄕簿領三年夢塵沙兩鬢霜扁舟歸未得春水滿橫塘

逗曉

逗曉復籃輿平田細路迂村墟元闃寂籬落更蕭疏吠犬行隨客癡童喚覷渠從來喜淳朴況復野人居

海上

江濶渾無際潮平更不流魚龍方鼓躍鳬鴨共沈浮別岸多雲樹斜陽一釣舟蓬萊如可到當與子同逰

和左經臣移居

暑往衣仍葛秋來甑尙塵北宮尢養勇東郭故安貧去國經時久臨江卜築新未能供祿米愧爾少陵人

五言排律

王義夫召飯鼇山亭詩

海上聞三島人間占幾州孤城臨鳥道雄構壓鼇頭縹緲層軒外縈紆一徑幽鳴琴常有暇飛蓋許同逰平野連天濶洪河繞塞流淸風驅酷暑畏日得新秋麥破銀絲淨茶烹玉蘂浮官聨慙蹇淺恩紀獨綢繆牢落登髙賦驅馳爲食謀從公時晤語不復嘆淹畱

寄劉元禮

東郡趨鋒召西廱振羽儀微言元自得夫子更誰師文物今爲盛賢能眾不遺秋風看雕鶚碧海盡蛟螭妙選追前輩髙標照一時防衣供戱樂絳帳欲歸遲念昔羣居盛論文非我私艱難良自信出處不無疑騏驥方千里鷦鷯但一枝田園日牢落浩蕩故山期

欽定四庫全書

橫塘集卷四

宋許景衡撰七言律詩

平沙閣呈陳古田

畫棟朱欄壓水涯稍看劍石欲平沙虹梁突兀幾千尺云屋崚嶒一萬家衮衮公侯應日起紛紛桃李競春華雙鳬自合朝天去饒與銀河八月槎

送董公權入洛

蹉過名園百五期眼前谷雨未爲遲好麾席上鐵如意拚醉花前金屈巵塵土毋辭久行役簿書何計得追隨河南耆舊俱寞試問如今更有誰

獻王祠【有釣魚臺】

列國提封倚樂亭九河分處見孤城池臺釣罷人何在邱壠春來艸自生遺像丹靑皆舊物斯民簫鼓漫新聲誰能特表平生事祝史從官得幣牲

寄新茶王聖時防示五詩

建溪初采雪芽香病客分來敢獨嘗一盌聊爲金粟供五篇不學玉川狂風雷有信猶嫌晚艸木無情也著忙誰似山中老松栢不知人世有炎涼

贈夏倅

九華直上參云漢秀气由來出縉紳聞道賢良歸盛族故應文彩繼前塵春風醴酒年年好月色燈花處處新他日傳柑向雙闕還思曽醉愼江濵

和左與言

貧病年來謝還往交親書問可相聞如何舊好懷天末猶及新詩寄海濆吾子叔孫盡咸籍主人兄弟亦機云羣居猶有防從樂官況淒涼獨廣文

和酬張敏叔

東嘉匕箸琢紅玉北苑枿芽模紫金野人何知敢持餉詩老發興爲髙吟松江蒓鱸有家世吳宮風月無古今飯稻煮茗窮勝覽紛紛市朝塵土深

再和張敏叔

畱連五斗未投閒獨坐窮愁有萬般多謝題詩相慰藉應憐渉世最艱難載聞諸老推工部何止神童說長官我亦半生收好句夜光偏照篋中寒

再和敏叔二首

弱冠曾攀桂一枝半生爲國理棼絲髙吟直到古人處勇退宜爲世俗師杖屨訪僧長過晚茶畱客固應遲黃山逰舊今能幾詩社猶忻小子隨

固知島可是詩奴何況區區杜與吳舉世徒能循覆轍先生今爲翦蘩蕪淵明松菊還堪賦白傅園池亦有圖莫把五湖都占了也須畱與故人俱

和董適道

十載江湖早得名未饒淮海獨孫登揮毫落紙才無敵傾蓋論交喜不勝休問喧嘩多燕雀須知變化有鯤鵬靑雲步步前頭去卻莫低飛似我能

和張子壽二首

紅紫紛紛盡鬭妍逰蜂舞蝶亦翩翩一年純是愁閒事三月過來幾醉眠生怕楊花飛似雪忽驚荷葉大如錢詩人只解防佳句分付春愁與少年

風雨朝來不甚顚殘花贏得更畱連簾櫳寂寂鶯方乳桑柘陰陰蠶欲眠老杜只將詩作伴孝先偏與睡相便江湖防灔皆春水好在橫塘舊釣船

攺西山延仲主簿特賜慶什次韻

攺卜西山痛更深新瑩松栢未成林三牲不待平時養再命何勝永慕心泉壤多應增喜气隴云還爲結愁陰褒稱重辱新詩句拜徳渾如旱嵗霖

三月十九日同亨仲按樂大晟

聞道鶯花滿上林防芳誰更畏霖霪鳴鳩乳燕春欲晚去馬來牛泥自深出火星壇方肇祀聨鑣樂府按新音溶溶九陌皆流水撩動平生江海心【辰火舊無祭今創舉】

除夕別仲煥

並轡不嫌車馬塵肯教節物惱行人殘年气消磨盡來日風光陡覺新我已襄陽訪耆舊君方郢國和陽春𨿽然不作多時別懷古知誰意气親

和唐知府宗博

學省當年假佩紳誰知家世有功臣朝班長憶傾鵷鷺海角俱欣識鳯麟坐撫斯民𨿽有道細看此境本無塵自憐老馬猶迷路邂逅何妨一問津

了無聲價繼三豪敢嘆﨑嶇世路勞綸閣文書慚潤色琳宮香火想焄蒿鯤鵬變化誰能料燕雀飛翻自不髙松竹𨿽無三徑在長歌歸去也如陶

再用前韻

得賢一語可書紳妙選由來屬世臣千里方能辧駑驥四靈安可後龜麟共看再造恢王業肯使中原雜戰塵聞有皇都近消息眉間喜气已津津

異禮多應得雋豪病夫深愧館人勞初欣秩秩陪賔席卻憶呦呦賦野蒿春艸池塘還得句霜天雕鶚定飛髙也知野客多閒散丹竈松風獨訪陶

寄家兄

斗祿驅馳驚歳晚世塗齟齬柰時何也知犬馬猶能養自恨田園苦不多兒女近來渾長浪弟兄何事尙奔波橫塘卜築今應好試爲頻頻理釣蓑

防餘慶

山城動是三年別古寺今陪半日閒簿領嗟餘多眊矂道塗憐子亦間關並逰天上皆英俊幾个江邊肯往還莫惜一尊相伴醉已將毛髮等丘山

休師惠詩次韻

也知寸木可髙岑肯負平生學古心王事曾無絲粟補鬢毛已覺雪霜侵寓畱古寺聊登覽喜有髙僧與對吟更憶仙山最深處巖前小雨弄晴陰

贈仁上人

飽聽長蘆江水聲歸看苕霅更分明故人應嘆遽如許慈母翻愁太瘦生邂逅艤舟同一笑登臨懷古亦多情髯張好句新拈得恰好而今送子行【敏叔有送僧云別後遙知倚門母老來偏憶出家兒】

宿靈峯贈總持大師

記得曾爲鳯林客髙僧住處最深幽幾千里外重擕手三十年間一轉頭霜葉乍驚風槭槭云堂相對夜悠悠去畱聚散元無著自笑多情更刻舟

寄康師

好在仙巖康上人從來心事許誰親品題泉石詩無敵吞吐煙霞筆有神聞道弟兄皆妙質要當談笑繼前塵个中況有東溪老行處何妨更問津

寄仙巖元上人

龍穴梅潭抱嶺斜憶曾同試雨前茶稍須林壑開云葉便倩兒童汲井花一別仙山空夢寐五年邊塞走塵沙防須覓片閒田地鄰捨如儂有幾家

送持後過越

永嘉竹閣談空相自是僧中第一流盡放衲僧來聴講也容禪子不相謀二林三峽曾經耳萬壑千巖試舉頭提取淨瓶涓滴許有時散作五湖秋

聰師邀入山

學道無成亦可憐紛紛膏火自熬煎似聞沽酒邀元亮故敢移書問大顚州縣徒勞輸此日雲山髙臥或他年須知二老風流在賞徧西枝月更圓

虞仲訪僧正見招以詩屬亟歸不及往依韻和報兼簡康休二上人

東溪自是老林師千偈瀾翻獨此時盡判百家無好句故教二子亦能詩逢迎蠟屐應班艸奔走芒鞵愧采芝多謝相招故人意更慚妙韻繼前思

題舒氏覽秀樓詩

繞屋靑山羅髻鬟小樓幽勝可躋攀不論空翠煙霏處盡在軒窻幾研間眼淨更無黃土瞇身輕仍伴白雲閒他年定作還鄕計儻與親朋一扣關

戴夫人挽詞

詩書歷歷教鄕鄰甘防熙熙八十春盡道先生眞孝子故知賢行屬夫人繐帷一訣三年後栢壠孤墳數尺新翦防種萱今已矣多應處處有遺塵

傅夫人陳氏挽詞

婉娩名家早結褵伯鸞初怪嫁時衣半生已覺人間夢九死猶知俗習非日永春風漾蘋藻夜寒霜月落庭闈稽山防葬人歸後千古蒼官守翠微

柯運判修試院

當年龍閣帥閩中辟館興賢特地雄還見芝蘭修世職固知斧藻有家風堂堂劍佩瞻遺像衮衮簪紳出泮宮勸學一門眞盛事西州何獨美文翁

寄臺守劉襲明都講二首

江入章安波浪寒仙山縹緲在江幹二千石是誰爲守三十年前好長官聞道漁樵安里社從敎風月落杯盤新詩別後知多少更借鄰翁洗眼看

薫然和气破春寒見說専城冠越幹訟牒不勞揮翰手歡謡好付采詩官獨慙聖世人三黜誰怕仙山路九盤但得白頭長健在莫辭靑眼重相看

送連子友守淮安二首

古來江漢最風流何況分符得顯州落日淮源香泛泛含春沁水緑悠悠兩岐定有丰年瑞五袴行聞載路謳大觀督郵誰見憶蕭蕭華髮對滄洲

憶昨銀袍試廣庭桂科同日拜恩榮幾千里外相逢處三十年間一夢驚隼斾光華仍逺別豸冠流落獨含情淸淮東下饒雙鯉江海何妨數寄聲

送何亨老出守泰州

海陵人說毘陵好太守當年迥不羣新命而今分竹去歡謡何似隔江聞簿書幕下人誰任尊俎樓頭客自醺千騎固應知體國古來畎畝不忘君

張敏叔守梓州

風月關心自不閒詩家本領更多般千篇要繼杜陵後萬里寜辭蜀道難今日赤帷新刺史幾年錦帳舊郎官莫嫌白首功名晚松栢從來耐嵗寒

防國寺詩

未暇逺防廬阜遊只消防國也深幽種蓮惠逺誰還往得酒淵明自獻酬惡句多慙居唱首髙吟長許作遨頭請看十八人同社盡是人間第一流

小詩聊記鳯山遊髣髴東林水石幽已愧髙僧與摹刻更煩諸老數賡酬簿書底事長遮眼林壑何人肯轉頭防待從公白蓮社杖藜來往亦風流

次韻馮吉老

馬蹄長厭軟紅塵欲去虛名意亦欣壯士寜爲東閣客故人休誦北山文到家畱語應如鶴出岫無心恐似云我亦有田江海曲年來舎已爲誰耘

次韻盧彥升

同名輩敢爭鋒想見當年賦詠工苒苒星霜今欲老拳拳畎畝獨懷忠羊腸已失千重險鵬翼方看萬里風應笑長安徒粟米不知鼯鼠技將窮

次韻陳季修

防衣初寄水邊村學子紛紛已滿門聞道詩書多防趣固知師友有淵源聲名在子那能掩志業如余豈足論應笑倦飛歸已晚結廬開徑近云根

次韻經臣見贈

邊陲無故事喧爭惆悵中原失太平天上風霜方鼓動人間艸木已欣榮共懷前日千齡遇誰使蒙塵萬里行淚眼時時望滄海百川渺向東傾

過敏叔次韻

花縣曾聨令宰裾神都今喜沒階趨靑雲羽翼看一鶚秋水精神識二鶵歷覽何如少陵集新詩便是梓州圖狂吟大膽誰知我敢向龍門捋虎須【是日見東川唱和景物皆少陵陳迹】

和趙承之春日

土牛喚起打春人休向東郊更探春未說風光十分好且看節物一畨新田園自省非無意簿領誰知尙爲貧關塞塵沙長滿眼橫塘冰破碧鱗鱗

寄內

離家不道多時別在路俄驚兩月闌漫有傳筒將委曲只容書歷報平安文園𨿽得相從樂明月長思一處看早晚徵鞍過天姥寄聲艸艸具杯盤

橫山閣

一笑樓頭屬晚晴我曹此樂最難名玉樽浮蟻一樣白靑眼與山相對橫个裏風流終古在世間榮利過雲輕未應暮色催歸思天外娟娟新月生

趙虞仲過仙巖以詩見寄答之

十年歸夢在江湖今日南飛塞鴈孤已覺登臨多感慨固應吟詠轉荒蕪近聞仙嶺防先友亦有詩筒及老夫還許追隨白蓮社橫塘今已結茅廬【借韻】

焚香藍帳中酷似梅花

江南臘雪不到地六出枝頭也逼眞萬里塞垣從簿領五年驛使絕音塵誰知斗帳回殘夢卻有鑪煙作早春艸木無情聊假合謝他知有个中人

次韻戴禹功父子逰靈隠

聞道飛來太怪生薄逰聊與問山名陁羅布影於中好篤耨飄香分外淸猿在僧呼𨿽舊事鶴鳴子和亦眞情晚來歸路還瀟灑裊裊靑煙十里城【伽陁羅木間有至中國者】

再和戴堯卿遊靈隠

云房相與話浮生此樂須知未易名釋子命題良有自老人琢句得能淸倚天樓殿三吳勝落日湖山萬古情詩社若容追故事未饒五字有長城

甲辰春作

香火祠庭卽隠淪誰知未許作閒人一拋夜雨橫塘宿三見東風石液春當寧照臨齊日月餘生報效絕涓塵尙寛九死憐多病乞與江湖自在身

和胡繼道傷春

逰車轣轣不停輪紅日遲遲展得春莫問年光催老速且看風月逐時新田園未信無來客雲水從今願卜鄰預想漁村往還處野航何止兩三人

上時相壽五首

閒看暖律幾時回已覺陰雲四面開萬物定知春色近三臺今引嵗星來競拈彩筆題詩句端爲蒼生祝壽杯師保從來周召事直須兩兩位公槐

年年燕喜倍光榮蘭玉稱觴滿相庭信宿尙餘元夜月上臺卻是老人星包荒度量侔河嶽蓋世功名在典刑一語堪爲我公壽聖賢相與合千齡

淸淨端爲物外仙經綸猶有世間緣坐令四海渾無事付與羣生大有年南極老人今日見西樓明月夜來圎吾君萬壽公同徳綠髮朱顏照冕蟬

槐庭三入妙經綸百度分明又一新上欲無爲成至治天教難老爲斯民川塗蕩蕩初消凍艸木欣欣各自春誰信塵埃尙羇旅四年企首望洪鈞

上帝分明憫下民挺生賢傑在斯辰蓮華葉上靑髯老萱艸堂前艶蘂春盡閱搢紳歸藻鑑頻教動植入陶鈞古來多少調羮手獨見緇衣有世臣

寄敏叔寺簿詩

海角紛紜只簿書朅來不覺一年餘自嗟擾擾無休息猶及匆匆問起居前日先生官獨冷而今主簿意何如應憐小女猶癡在只喜腰間已佩魚【敏叔時爲太常簿新攺服色】

賀生日詩

慶系來從沁水園勲門婦徳眾稱難舊聞孟母無欺語新得嫦娥不老丹行見防衣添衮繡更饒文砌擁芝蘭卻須剩種黃金菊畱待年年獻壽看

徳起惠酒

橫塘今作小塘居齋幾蕭然一卷書心事蹉跎嗟老矣天涯流落念歸歟尙煩親好頻擕酒多謝園人日餉蔬此境從來無逺近只應在處是吾廬

韋尉畫孫倅寶冠山圖

問著蠟屐到何處直在寶冠山上頭碧澗坐來元灑落彩毫畫得便風流公方得志人間世我亦長思物外逰一幅須防好東絹閒人亭畔倩韋侯

送仲煥入潁詩

好个石城無分到問君此去意如何一江春水竹葉酒萬防靑山佛髻螺聞道楚宮俱泯滅只應郢邑亦疑訛直須索取圖經看莫只聽他白雪歌

送西京宗博林茂南赴烏程

才名自昔等三張閱駿無人似九方金穀園中辭綺席水晶宮裏奏淸商割雞正好師言偃歌鳯多應笑楚狂未信江湖畱得住淩雲頭角老昻藏

敏叔浮梁詩有放教明月上扁舟之句因成小詩

幾年浪作紅塵客明月扁舟不自隨忽得浮梁好詩句卻思望柱舊家時煙蓑雨笠多應在利逕名塲兩不知防有功成身退日不煩猿鶴怨歸遲【望柱在橫塘之側亦地名也】

與言敍已卯之別

放逐歸來梅子眞江邊無限送行人千鐘桑落開新釀十里梅花正早春邂逅喜君方筮仕經過嗟我倍思親驚回十二年前夢陳迹依然淚滿巾

兄長省試下第還鄕以不及顧拊景衡於此情見於詩謹次韻

江邊送我赴瀛洲風物蕭蕭又見秋百嵗能禁幾回別此生已是十年愁塞鴻自覺東南逺汴水誰教日夜流淚濕西風知有寄塵沙漠漠漫回頭

送剛巽還鄕

問君謁告還鄕曲來往塗程得幾時莫怪杯盤能艸艸只緣行李弗遲遲路從鴈蕩靈山好秋入鴒原艸樹衰京國艱難同旅食而今莫遣老人知【剛巽舊與兄包蒙同在京師今剛巽歸爲其葬耳】

次韻戴禹功防淨梵退居

泮宮人物最淸修杖履時防水石幽已聴老僧談出處更邀逐客共賡酬浮雲過眼空千古巨浸觀身袛一漚風彼舞雩宜有得聖門更欲與公防

天寜節上壽紫宸退詣相國寺祝壽宴尙書省

霜天宮闕九門開共獻君王萬壽杯善祝歘來傾寶剎賜筵還許燕中臺樂連百戱鴛鴦集花覆千官錦繡堆說與伶倫逢此日年年長賦醉蓬萊

和陳文仲嘲夢【文仲已罷科舉忽夢預秋薦】

天公眞个解撩人不獨虛名老搢紳聞道髙眠閒白日也教幽夢落紅塵此生出處元無意平日文章漫有神百嵗都來如一覺卻須嘲取自由身

乙已八月二十九日宿內府夢過村落循溪而行問路旁人家此云何曰士村也渉溪入山崦謂同行曰此可賦詩因得鳩燕二句旣覺足之以爲異日之觀

杖防徐行山水間天然新句得非難鳴鳩報雨天欲曉紫燕哺雛春尙寒物外勝逰方自適枕邊幽夢忽驚殘士村他日尋陳迹卻記曽爲內府官

紀夢詩郭荀卿見和次韻

溪水泠泠溪上軒登臨誰道四並難當年髣髴夢仙塢今日分明在廣寒還憶鳩鳴云色重似聞雞唱漏聲殘刻舟已有新詩句流落何妨作外官

秋冬思家

鉤簾危坐思悠悠疏雨知人特地收明月淸風孤館夜寒砧短笛異鄕秋我生志气誰相許何日身心得自由極目長天山隔斷吾家不見白雲浮

欽定四庫全書

橫塘集卷五

宋許景衡撰

七言律詩

送李仔主木寨

塞垣人物豈防常推擇而今屬廟堂戚裏從來有名將家聲當復振諸郎古陂解凍幹頃碧官柳驚春一拂黃下馬也知無个事蓼花詩興自難忘

次韻曾光叔曇縣尉

我今自笑菌生庵才讀君詩舌本甘未暇淸修齊臘八要陪防冶趂春三【光叔有春風浩蕩釣】極知世外交從好卻厭塵中富貴酣谿老絕無名利念不謀耕鑿卽漁蠶

次韻張縣丞賀三貢士

貢籍初登郡學生海隅艸木也欣榮一鄕三秀眞希濶大筆千言豈猥並樂育從來推絳帳作新何止換丹楹防看騰躍如夫子淡墨髙髙掲姓名

世防堂

菜子斑衣只一身未如今日劍溪濵一門純孝非無種百歳髙堂更有人饒得云孫千指盛知他間世幾畨新太平佳話君休惜洗我從來兩耳塵

寄陳仲山

當年抱疾題新句老歳支離已可嗟官學半生渾似夢塵埃兩眼漸生花相從杖屨非無意歸去田園亦有涯袛許刀圭振疲苶與公白首醉流霞

勞勞苒苒任年華何用逢春苦嘆嗟但得千鐘傾竹葉不妨一笑爲桃花麒麟莫問行天路魚蟹從今飽海涯只恐愛閒成痼疾卻須妙手泛丹霞

昏昏煙土客京華節物驚心只自嗟一飽徒饕太倉粟十年不見故園花躬耕舒嘯今方決卜築橫塘尙未涯夫子元無療饑藥待從方士飯朝霞

寄張敏叔

壽春太守紫髯翁憶得當年笑語同應爲江山盡詩助更無音信問途窮簿書覷著鈐齋靜棊局拈來蠟炬紅也待去爲樽俎客卻憐身世尙漂蓬

寄吳行可

憶昨揚旌過水濵一樽燈火夜相親邊城喜有笑談頃鄕路誰知夢寐頻山驛梅花初破臘池塘艸色稍回春新年持節經行處亦許孤燈續後塵

寄王經國

曾陪誕節祝堯年過眼星霜嵗又遷誰信江湖閒釣艇卻來霄漢聴鈞天錦筵樂事今何似蓬鬢蒼顏獨惘然還戴賜花殘照裏九衢塵土醉揺鞭

寄文通

俗流指笑漫喧喧好古初心自惘然已分平生有書癖況堪此日識碑顚萬金盡散英豪外千卷仍存六一編洗眼何時拂塵篋待將防畫較精研

寄薛克勤

髙才猶佐古諸侯樽俎時時好獻酬萬物也知皆有役此身安得不言休烹鮮未覺民難治炊黍猶忻客少畱防看曲臺須舊徳討論文物盡從周

寄敏叔【敏叔書云日與張卿天覺�和】

匆匆館陪歡笑別去而今又幾年冠蓋由來在天上音書還肯寄江邊也知官長多詩句未省誰人與酒錢近日頻頻看除目諸公要路亦騰騫

寄吳鄞縣

吳郎人物最雍容不墜家聲浙水東輦寺昔曾酬雪唱道山今獨倚秋風簿書又報三年滿樽俎何當一笑同捲盡暮雲天更濶放教醉眼送飛鴻

舊有詩寄左與言兼呈劉元禮今因寓此仍用前韻寄劉

東行長憶過新樓衣防題詩贈李舟千里尙歌公惠政十年誰念我重遊雨餘三洞云俱散水落雙溪月自畱莫戀城南好泉石斯民屬意富民侯

左崇見寄以鄭防張籍見況

憶向棲霞宮裏宿論文獨喜子相過酒酣尙覺初心在嵗晚其如別思何官比廣文還較冷詩疑司業不爭多友生許予嘗如此更問旁人果似麼

寄左經臣

二年南邑好相看誰道忘形最較難別去光陰驚倐忽春來書訊喜平安如何柳市多時住不向橫塘一笑歡節物慳人詩興懶多應閒處憑欄幹

依虞仲韻寄劉元禮

先友相從古所惇杖藜當日喜盤桓雲泉何啻千年別塵土長懷一笑懽但掃勞心身後事何須天地掌中觀果容憐念如前約卜築從今始茍完

李彥益過景城以詩寄之

聞說安仁過東縣卻撩梅福欲歸心畫船長是半日到秋水而今幾尺深人散渡頭飛鷺下月明波底老龍吟一杯相屬知何日驛路蟬聲急暮林

次韻寄盧行之三首

萬疊遙山鎖暮煙一江秋水渺連天慿欄正是滕王處下榻誰知孺子賢聞道白魚方切玉更饒黃雀正披綿一樽吟嘯無餘事說著塵埃卻可憐

莫厭喧嘩近市防且欣空濶對江天揮毫曾不靳珠玉列斝何須問聖賢南浦西山云漠漠夕陽芳艸思緜緜飛牋逺寄京塵裏多謝星軺尙見憐

撲撲金猊噓白煙峩峩畵閣挿靑天杯盤灑落有餘韻翰墨風流追昔賢逺岫長堆翠羽被晚霞碎拍胭脂綿銅章更有詩家子橫寫緒餘猶可憐

寄李聖與

李侯自是金閨客奔走人間三十年未信簿書能老我何妨詩酒自陶然江山滿眼應相助風月關心最可憐解道淸陂新過雨也教別乘愧前篇

寄成正仲

畫繡初乘八月槎肯來一笑子眞家狂吟取次還成軸戱酌無多已過花陳迹悠悠驚夢寐勞生擾擾嘆長沙遙知髙防還思我共唱江天一抺霞

寄行之

城南城北長嫌逺卜得甘泉坊裏居笑語不愁歸去晚往還可似向來疏二毛自覺身將老一別誰憐嵗又除定是烏銀正忙裏怪生沒个寄來書

問訊盧家大小僧憶渠旅思爲消凝春禽言語得能好秋水精神更乞增今日垂髫且嬉戱他年鼓翼看飛騰懸知父黨無能解頭白絲絲面有稜

寄仲山

城郭長時厭還往卻來郊外飽經過故人一別已多日春色三分今幾何山鳥無端勸沽酒林鶯取次亦能歌花邊欲作當年醉望斷東風十里坡

寄兪淸老

寒棲巖谷古浮邱曽約同爲汗漫防十載光陰如夢覺半生簿領尙桴浮樓頭紅日半規晚眼裏靑山萬防愁淮水悠悠從此去試慿雙鯉到揚州

寄木尉君任

江湖萍梗漫流連邂逅天涯獨慨然老去鮑昭非俊逸古來梅福是神仙一樽笑語渾如夢兩地音塵動隔年有底樓臺堪寓目平蕪千里夕陽天

寄宋國寶

問君何日過畱都想見初寒尙在塗一去塵埃事奔走歸來門巷更荒蕪聲名盡欲傾時軰貧賤今方見丈夫勉矣此生忠與孝扁舟未好問江湖

畫船重過谷城闉撞著人人問子眞聞道詩書元有意莫嫌州縣尙勞神一樽何日能如約五斗而今亦爲貧關塞塵沙騎瘦馬故園花柳一畨新

題葉家雙蓮亭

鴛鴦也是池中物何似芙蕖出水新獨蕋應慚今夜月羣花空占別時春恭惟陶冶歸元聖聞道丹靑憶老臣更向東郊看合穎我曹今作太平人

代書寄福淸王居士

前日匆匆問起居此心耿耿復何如身從驛騎三千里人在天涯八十餘自是浮雲有南北誰知明月滿空虛半生俯仰今塵土安得從容扣艸廬

陳節秀才失目贈之兼簡卓羅源

何事詩翁遽失明朋逰相對淚縱橫只應藥石猶能療肯與風光便隔生老去篇章方得意春歸梅柳最關情風流宻令云孫在雪唱何妨屢寄聲

樂壽驛詩【富韓公使北啟國書於此】

迢迢古驛倚城隈使者當年幾往來慨慷誰無致君意急難方見濟時才自知兵气終須懾更覺天書不浪開堂上遺塵何處去太平父老獨徘徊

和侄邦彥登道山亭詩

縹緲三山海上州登臨便覺壓鼇頭風雲出沒千防塔煙雨溟蒙幾葉舟嶷嶷朱顏方照日蕭蕭霜鬢獨驚秋人間榮悴何須較且把吟牋敵酒籌

次韻黃堯翁南漪堂書事

南漪勝槪壓西湖珍重瀛洲肯寓居紅藕自欣歸賦詠杜鵑應嘆早驅除煙收露下鳴臯鶴風定波平在藻魚个裏憑欄知有得絕勝閉戶病相如

敏叔除祠曹以詩二首寄之

掉卻淮南好郡章歘然馳驛對天光有誰更艸詩人詔應數從前水部郎霄漢豈惟收舊物鬢毛每苦嘆新霜十年尙有南昌客塵土昏昏只恁忙

趙子相逢關塞間一聞消息破愁顏也知念舊心猶在頗怪題詩寄尙慳已分低頭從簿領卻因歸夢見江山俱依風月應長好誰似先生耐得閒【謂方彥徳也俱依羽天在臺州方居其旁】

送蒲秀才遊南劍兼簡上官守

十年萬事盡參差惟有騷人似有期山水窟中爲俗吏簿書堆裏得新詩從來好古幾成癖此去論交亦可知安得相從飛兩槳看他郡國犬生犛

送韓存中學士二首

郡國棠陰日日濃乘軺衣繡惜匆匆秋天雕鶚風雲外春艸池塘夢寐中聞道蓬瀛才有素肯教江海樂無窮斯民未作北亭別使節時時過浙東

憶曾共飲揚雄宅屈指而今又幾年還喜名藩陪燕俎剰看醉墨灑吟牋風煙羃羃畱行斾鷗鷺翩翩近畫船回首向來行樂處斷行疏雨濕江天

赤鑑客館以淸陂名堂賦詩

古渡誰教名赤鑑新堂自是面淸陂何人好事能題榜今我居先爲賦詩風靜波平人散後云收天濶月明時可憐此个無窮意多少漁翁醉不知

淸陂堂

當年平翠看靑嶂【平翠在臺州黃巖】枕上長教卷畫簾今日淸陂堂裏宿寒波萬頃浸銀蟾人間好景無如此物外淸遊豈易兼富貴功名非我事尙容山水樂無厭

卽事

關河念念問歸舟秣馬翻爲楚國遊野性從來迷出防濁醪端欲慰沈浮春風庭院花千片暝色簾櫳月一鉤看盡天邊歸鴈過悲笳三疊下城樓

景城宛在水中央短棹飄然下渺茫早路常期泛滄海異時誰復問瀟湘看他賈客千帆過聽盡漁翁一曲長家在東南千萬里寒煙漠漠又斜陽

城外黃河四面流此中眞个是瀛洲雞豚散處看漁市蘆葦叢中認馬頭子美淒涼聊遣興賈生卑濕不無憂相過喜得田郎子時有新詩與唱酬

次韻邦直中秋夜月

秋半風髙天四垂去年曽此賞淸輝素娥可愛還依舊遊子誰知尙未歸望極星辰皆北拱興闌烏鵲自南飛一聲水調何人唱莫惜淋浪酒濕衣

初至郡

流落翻爲長樂翁也知天意憫人窮九仙巖洞寒林外幹寺樓臺落照中漸覺杯盤如裏閈從教言語變兒童郡人更說明年好緑葉垂垂荔子紅

蒲秀才集臨川詩

世人集句漫紛紜吾子超然有異聞獨把長矛探虎穴不教仙翼浪雞羣離離池上生春艸藹藹江南欲暮云喜得安居從此始絕勝釐析事虛文

呂子光惠牡丹

六年不見故園花每到花時只自嗟多謝故人分國艷尙憐羇旅惜春華芳菲仙圃烘初日冷落書牕照暮霞誰道無情便無恨只應也學我思家

越州孝女朱娥祠詩

十嵗人家小女兒凜然髙節見臨危委身甘死凶人手轉眼猶懷大母慈天子早曽加寵賜邑官今爲立新祠若教娥與名俱沒畏敵忘親未可知

贈張同年諸孫詩

緑髮蒙茸初著巾翁翁喚作掌中珍始知詩禮趨庭早又見芝蘭滿院春靑紫近來如拾芥文章此去不勞神塵埃衮衮元無補應笑年家老丈人

王經國生辰

試問何時得異材斗杓挿子近旬來文星已作人間瑞陽气方從地底回何有摩挲話銅狄要看淸淺半蓬萊斯民再嵗蒙休澤多少歡聲入壽杯

和張子壽晚春

東風作惡也輕佻斷送殘紅四散飄自是春愁渾未解不堪詩句苦相撩蒙薄霧迷歸燕料峭餘寒入敝貂齋閣但知一醉盡教雨夜蕭蕭

諸友偶賦克已以戰諭次韻酬之

聞道除戎戒不虞何須深考七家書萬全要在先謀帥多算安能便勝予豈止邊陲臥鼓嘗聞俎豆薦牢蔬古來偃武修文者防使人人有室廬

謝諸友

絕學寥寥千載余忽驚酬唱祖前書善人今得見之矣吾道將行命也歟滴滴寒聲消臘雪融融生意看春蔬不才聖世甘無用歸去先人有敝廬

贈敏叔二首

星郎持節厭驅馳解組蕭然兩鬢絲三紀聲名詩獨步五州惠愛吏爲師裕陵松栢秋風早茂苑江山落日遲千載赤松應更喜故人孫子也相隨

公家舊物是蒓鱸好个歸休便入吳惟有五湖供放曠也無三徑可荒蕪酒樽傾倒隨風月詩句流傳入畫圖煙水悠悠來不盡髙名千古與之俱

退食

退食防常無个事杖藜蕭防有餘歡小橋落日蓮峯碧別圃薫風荔子丹早路謀身多齟齬餘生隨意得盤桓橫塘應笑歸來晚短艇依然倚釣灘

贈兪淸老

昔我江淮幾還往聞君兄弟有聲名小軒便作陶彭澤五字何如李少卿自說此身看老去卻慙相見太忙生何時粗有田園計把手江邊取次行

贈鄭介夫

人笑流離自抱關天教彊健老林泉回頭嶺海幾千里屈指星霜五十年無事一樽誰與醉有時兩手自爭先也知世上皆兒戱出處如公豈偶然【鄭公自用兩手圍棊左手勝則右手把醆飲右手勝則左手把醆飲】

贈吳惇仁【長文之孫】

塵埃簿領判悠悠瘦馬防春到海頭已是二毛侵老境尙能一笑得英逰誰言前軰風流盡我覺名家世業優但得此心常了了豈知州縣是淹畱

贈董公權

前軰風流今掃地怪君尙肯轉頭看元來自作小兒子猶及當初老長官簡冊防言齊日月弦歌餘澤在芝蘭卻慚江海生尢晚不得同年拜杏壇

璧山堂

在處看山多間斷經行尢喜得斯堂畫屏簇簇連千室古璧蒼蒼繞四旁憶昨服官叨內府祗供嚴祀屬新陽天涯寓目徒增感一覺鈞天夢帝鄕

題竹閣

西岑僧舎知多少竹閣巍然鹿苑中蠟屐登臨非俗客石牀宴坐屬詩翁黃金堦砌紛紛月碧玉窻櫺細細風千里江山應在眼狂鞭何用作深叢

又招虞仲來竹閣

一諾定須逰竹閣多時凝望出松臺只應城市醺醺醉肯爲詩翁特特來湖水秋來淸見底仙山雨後翠成堆欄幹供盡登臨目鷗鷺翩翩日幾回

寄張宰幾仲

往在橫塘詩酒社而今不忍重尋思時人狂簡無如我縣尹風流更有誰塞上塵沙長寞江南梅柳正葳蕤人生閒健須行樂莫學安仁鬢早衰

送髙宰

長愛西湖無防塵樓臺倒影雜星辰未能把釣爲閒客且喜鳴琴有主人揺槳何妨長載月新隄最好是逰春何須更說林間雉看取熙熙百里民

送李彥侯宰黃巖

委羽【謂方彥徳】人物已先去陳迹風流猶至今隠吏向來慚懶散令君此去好追尋春歸山奧十里雪霜後園林三寸金況有左生詩句好一尊端爲伴髙吟

自笑當初作底官只應山水得盤桓江樓風月傳觴後邊塞塵沙行路難閭裏樵漁無失業嵗時簫鼓有餘歡十年父老今何似爲我從頭問訊看

題雁蕩山

別來嘗憶舊躋攀好信迢迢慰病顏多按地圖傳藥石不煩防夢到仙山塵沙猶在防茫處雲水都歸指顧間看取蕩中多少雁只應飛倦始知還

防亨老所藏買田帖

世間榮利等云浮珍重先生早轉頭要得良田供玉粒何妨累紙灑銀鉤千金身後方爲貴十襲公家得盡收我亦塵埃倦逰者紫薸二頃尙悠悠

送爲章

使君遺愛在甘棠故老於今尙未忘椎鈍自嗟生太晚風流猶及見諸郎鳴琴暫肯畱山縣飛舄還同指帝鄕回首樓前江上月夜來無故照離觴

送李彥禮

持節西陲已淸切還輿北道卻盤桓當官未覺家風逺抗防要令邊計寛世俗多應笑公拙我曹徒解嘆才難但將名節爲親壽何止平反一笑歡

送廖用中

也知志業在詩書可是才髙與世疏戱防北逰非我計督郵南去近吾廬官田雨足秋多黍城市潮來食有魚更誦九江長短句人間樂事得如渠

送趙仲明二首【康州之猶子】

關塞相逢眼便靑從容猶得問平生髙談大抵多忠義先世元來好弟兄但得朝廷收閥閱不論文武盡功名河隄奔走非吾事去去神京信意行

役役都來幾獻酬生憎別語攪離愁五更門吏開魚鑰千里春風在馬頭若見逰從出京國爲傳消息到眞州田園未有歸來計萍梗而今已倦遊【張敏叔時守儀眞】

送商霖兼簡共叔

末學紛紛只是誇孔顏門戶本無遮農工商賈皆同气艸木虫魚是一家我欲收心求克已公知誠意在閒邪汝南夫子規模大歸去相從海一涯

欽定四庫全書

橫塘集卷六

宋許景衡撰五言絕句

宿崇國院

世塗足趨競野性惟閒散臥聞風雨聲更覺江湖逺

再宿崇國院和前韻二首

能詩老工部好鍜狂中散相望千載間未覺風流逺羣山盡龍蟠十駕客駑散嗜酒愧陶潛過橋煩惠逺

題坡竹

勁節風霜日平生忠義心誰知身死後寸墨市千金

絕句

五載客河關塵沙滿領間扁舟下淸阪眼底是淮山笑語三關去扶持萬里歸情知是同載爲底更霑衣

江樓

江水去無邊江樓思渺然西風掛帆席一一是歸船

七言絕句

黙室

寶冠題榜意已到竹閣作銘言豈多入室人人知是黙誰知个裏有傾河

送人遊天臺

洞裏桃花無數開玉人不肯放春回未容梅福休官去應怪劉郎獨自來

過寶勝哭雅師二首

鳳凰巖石最稜嶒十載重來彊一登怪底巖前能寂寞年來失卻兩詩僧【雅與外師爲詩友】

陳迹都來俯仰間空堂遺像已斕斑白雲誰道無情劇猶向山前自往還

借蘇子美畫像呈趙君

鐡面蒼髯見舊詩人間物色轉參差君家好本煩相示要識滄浪晚步時

過襄城三首【範忠宣嘗爲邑】

公子言歸嵗月深弦歌猶自有遺音誰云故國無喬木看取靑靑著作林

父老分明識長官靑衫緑鬢照朱顏故知廊廟經綸意也似鳴琴百里間

聞道愛民如愛兒從教閭裏作兒嬉紛紛行路皆垂白知是當年不忍欺

題野鵲

羽物從來數易完張生妙筆更多端東山詩老今黃壤野鵲寒林忍更看

題醒心亭

醒心亭下水悠悠歸棹匆匆更少畱何日飄然五湖去醉吟還得過浮邱

春日

春日防常醉不醒而今春日若爲情靑絲纎手成陳迹舉案齊眉已隔生

梅

朔風吹雪滿長安閩越生來不識寒卻有暗香飄六出不須借與外人看

送筍與經臣

短短犀簪尙帶泥重重書卷已參差題詩分贈君應笑何似東坡噴飯時

再次江左司韻四絕句

平生學道竟何知不覺垂垂兩鬢絲六義賴公多比興一言猶足慰朝饑

春風吹面立多時此句誰知好色絲未許飲河同鼴鼠只消翫味已忘饑

玉粉盛來祗小盤仁人覽物不徒然豈惟廩賜皆民力牛磨團團轉幾千

土木形骸付等閒只應飲啜亦皆然蒸來十裂已堪笑何況長持飯幾千

還自樂壽寄盧行之三絕句

漲水經春處處通悠悠雙槳夕陽中誰教醉眼添詩思不是松江萬頃紅

順水知人欲到家扁舟拂地過天涯寄聲幕下紅蓮客穏放銀河八月槎

當年玉帳撫轅門鼙鼓聲中十萬軍妙略未應隨手盡諸郎才气各淩雲

行之見和再寄

大手從容靜塞塵人間猶誦病參軍詩家態度公能繼還見春空藹藹云

寄陳季衍父子二絕

珠霰瑤花糝暮天亂侵酒琖灑吟牋須知望雪亭前客不學袁安閉戶眠

郊原艸木盡枯荄重霧陰雲掃不開騎馬擁袍何處好梅花門外探春來

寄望回

塞上何時謝抱關優遊琴酒舊家山小橋小艇相過處橫徑橫塘一水間

行之席上送忠彥

客裏相看常艸艸酒邊一笑莫匆匆明朝各自東西去回首江山宿霧中

訪唐尉

郭外靑山帶勢斜松篁深處子眞家年來鉦鼔渾無事臥看殘陽映落霞

酬戴禹功聞蛙三絕詩

談經長下董生帷知有蛙鳴在曲池說似靑衿來學者莫因聒聒亂心思

春來蛙黽滿陂湖勿爲繁聲便疾渠萬物爾時均長養灑灰未可信前書

水畔螢飛雨過時天涯逐客獨思歸慣聽相應昏昏月好在橫塘舊釣磯

亞叟惠龍腦菊二絕

州縣徒勞可自咍便憐三徑老莓苔拂衣未作歸來計且把黃花到處栽

正色最宜霜後見淸香自是藥中珍明年把酒東籬下采采何如舊主人

再和

節過霜風衮衮來幽叢渾欲臥蒼苔故知短簿朝天去更爲淵明特地栽

長笑麝臍難作敵未饒沈水獨稱珍移根只好畱閒處不見紛紛藥市人

贈別盧行之三絕

三載相從樂有餘也知志業在詩書栁亭蘸甲分擕後更有何人得似渠

尋常送客一樽酒醉聴離歌亦慘顏今日匆匆折揚柳髙陽關裏唱陽關

百金買得玉麒麟千里看他气欲犇知子猶能守家法不應騎去傍人門

贈別應仲康功二絕

多謝故人憐逐客不辭追路到吳山誰知別意添淒斷卻送歸舟出北關

臘盡江梅未放春欲將何物贈情親端居陋巷有眞樂寄語吳門老丈人

蠟祭前一日致齋亭午風日和暖呈同舎二絕

明朝八蠟徧羣神今日風光漸可人須信少陵能體物分明臘近已含春

午枕昏昏迎好夢齋房寂寂稱幽人卻思寒夜諸公子解作霜臺一笑春

過靈壁阻雨不得逰張園二絕

云蘭臯十畆園蒼官靑士自譍門何須風雨遮來客應怕莓苔有屐痕

當年詩酒早盤桓無數蕭蕭碧玉竿雨籜風梢如好在故應知我轉頭看

過彊氏園詩

門外逰人撥不開城陰小徑防莓苔疏枝淡蘂深深處只有春風自往來

過朝娘墓所

夢中眉目尙分明一過空堂百感生懷抱牽衣今已矣春風渺暮潮平

題光武廟

聞道三千惟一心未應百萬怕王尋可憐千載興王地城郭摧頺樹艸深

已卯元日持檄樂淸界上望鴈蕩集句寄寜師

笑指蓬瀛第十洲靑山歷歷水悠悠眼邊江舸何匆促寸步教身不得逰

過天姥見敏叔畱題

尊酒都門昔解攜繡衣持節大江西卻尋十載經行地半壁新詩手自題

宿云洞

巖壁經春長薜蘿洞門亂石自嵳峩山僧只愛雲長在不道人間雨未多

梨花

飛瓊端是張公女獨對東風無一語粉淚盈盈春欲暮看盡夭桃作紅雨

妙智院雜花盛開而邑中獨未

山城紅紫看猶蘂野蝶遊蜂只漫猜卻是此中春較早等閒行處亦花開

試茶

此生貧與病相兼從仕居閒兩不堪莫怪年來有茶癖要看滋味在餘甘

損軒詩

遷善宜將窒欲防此軒名損亦何談古來種種無非學更好從頭問老聃

泗州堂

投宿山房第二回

壁間題字已塵埃簿書奔走渾無定更解偸閒幾度來

賈村三首

浩浩長河去不回先生風采亦悠哉累累古冢漫秋艸日暮牛羊自下來

蘆葦蕭疏倚斷垣賈家猶有兩三村鋤犁蓑笠紛紛去知是先生幾代孫

漲河秋水日渾渾獨放扁舟過賈村記得塵沙厭爲客初浮淸汴出都門

環翠軒

橫塘歸路尙間關環翠軒中幾往還山水只應隨處好不勞回首白雲間

好是淸風五月寒便教忙殺也盤桓最憐池水荷花滿不與詩翁一處看【敏叔詩云來恨不逢池水滿屏風圍住芰荷香】

題平翠軒

簾捲淸霜曉尙寒好峯重疊在闌干登臨每恨靑山逺今日靑山枕上看

道旁人家小軒

方沼圓荷十數个短墻新竹兩三竿慿欄盡日猶無厭卻借行人一餉看

斗野亭

得得來防斗野亭亭今已作鎭官防壁間多少新詩句見說當年聚徳星

醉柳亭

憶在河間醉柳亭十年南北嘆漂萍舉頭河上如相識多謝逢人眼更靑

過西湖懷詹致一

憶昨籃輿出城郭靈芝軒檻共徘徊故人短棹今天末斜日湖山我獨來

墜馬戱作

病軀自覺海天遙瘦馬誰教作意跳也是諸侯老賔客不妨造物惡相撩

次韻張敏叔筠軒

蘭陵公子畱題後野艸閒花變四時惟有此君猶好在年年添得嵗寒枝

孔顏畫像

亭亭一气自渾淪藹藹和風與慶雲畫手千年聊寫似豈知天未防斯文

寄邱覺【時在天臺】

每欲扁舟老江海不堪五斗尙塵埃煩君且覓天臺紙待取橫塘居士來

招琴僧

客心日日是塵埃寄語家山好在哉流水松風無夢寐誰能特地抱琴來

戱逺大師

廬阜逺公眞好事白蓮社裏盡髙才師今更不曾沽酒底事淵明日日來

淨光旻老幾上見呂沙逸詩軸二絕

白髮龎眉一老僧掃除緣事室如冰案頭惟有新詩軸自說風流令尹能

天涯此日逢周子海內今年得呂侯自笑種頑終不比可憐迂闊暗相投

羅源防國院危簿以爲大類廬山因作兩絕句

石橋松徑入招提盡道分明是虎溪卻恨歸鞍太匆促不能月下聽猿啼

東林未到聞人說防國門前最逼眞亦有逺公能好客他年同作社中人

資福淸軒

偶過淸軒坐餉時道人煮茗索題詩紅塵六月門前路疏雨泠泠滴小池

宿橫塘雨餘見螢感舊

一賦流螢二十年短篷還是未能眠此生擾擾何爲者寄語諸兒各勉旃

宿辯正

酒酣詩卷幾賡酬十載光陰一轉頭休聽空堦鳴夜雨何郎雙鬢不禁秋

行之見招觀畫

喚我來看訪戴圖溪山慘淡雪糢糊扁舟也待江湖去更有王維妙手無

乙已五月十八日沈元鼎招飯昭慶登白蓮望湖樓泛舟過靈芝少憩孤山下七絕句

蓮社羣公迹已陳壁間詩句尙淸新湖山俛仰成今古更好畱題遺後人

樓前湖水與隄平湖上周遭翡翠屏徙倚闌千聊寓目知公教我醉時醒

藕花亂防水中天小雨輕陰淡暮山試倩舟師連蕩槳要隨飛鷺過前灣

鳴琴餘暇卽湖山飛鷁傳觴縹緲間只恐雙鳬朝帝所不容長伴老人閒

幾年塵土客京華夢到西湖佛子家今日扁舟還似夢不知流落在天涯

蘋末渾無向晚風湖光湛湛磨靑銅平生个處要如許塵垢從今一洗空

雨過孤峯濯翠鬟亭亭倒影夕陽間夷猶待看湖中月可柰城門欲上關

經臣重九假馬同諸友登髙

借馬登髙日已曛一尊眊矂自相親可憐山奧無多地著盡秋來沒興人

病告看看近兩旬登髙一一聽諸鄰佩萸誰是佩刀者落帽多應落解人【經臣秋試失利時余在告】

墨牛圖

一牛動是萬錢值墨指一作何紛綸安得田家眞有此坐令四海無饑民

出處由來只一塗區區分別欲何如試看信手作毛角絕勝當年陶隠居

橫塘

春日橫塘緑渺漫扁舟欲去重盤桓誰教向晚亷纎雨又作殘春料峭寒

次韻戴人逹逰靈隠

春來幾度過靈山不覺穿林錦籜斑可是人間未炎熱冷泉終日自潺潺

左經臣觀潮閣見招有只把淸風占得公之句

周遮豈得吾徒事省淨還爲世俗嫌若把淸風召人客已應賽過水晶鹽

次韻江左司

長空翳翳木落處流水渾渾沙盡頭安得此身生羽翼眼中長見釣臺秋

次江文韻

釣瀬沈沈月一鉤魚龍夜夜盡回頭狂奴活計非公意乞與江湖萬里秋

學道誰言百不憂欄幹盡日倚樓頭須知橫雨千山暮不比西風一葉秋

擾擾爭碁局與籌也知一著在前頭終朝下手渾無處爲底無人問奕秋

請公早早泛虛舟多少行人在渡頭看取淸風起蘋末片帆歘過五湖秋

平生有志慕前修嘆息因循漸白頭端向嵗寒看松栢始知凡木不禁秋

溫嶺界上

嶺北無端去抱關嶺旁便是舊家山回頭試覓歸時路只在行人頃步間

剡溪橋

去去來來今幾秋霜毛漸漸滿人頭束書匣劍平生事斜日江山獨倚樓

歸自濵州

扶疏弱柳緑初勻啞吒黃鸝語未眞行路逢春渾不覺卻須說似探花人

馬首石詩

世俗亦知千里逺卻將凡馬被雕鞍何人欲識眞龍種好向巖頭子細看

和朱深明

曾陪杖屨古荊州十載光陰一轉頭擾擾紅塵長滿眼峩峩三峴獨橫秋

當年一笑得英逰共弔沈碑漢水頭回首鹿門髙遁去人間姓字亦千秋

贈左司

先生見告漢江上居士歸從庾嶺頭白日火珠無玷翳閒花野艸是春秋

和經臣閣上思彥章

登賞猶防詩友俱不知趙子更來無暮天好處須同賦乞與人間作畫圖

和江左司

新麥紛紛落磑時旋看片片作銀絲先生自足醍醐味惻隠猶憐穉子饑

西湖夜歸口占送李泰發

山上徜徉湖上歸月明千頃浸玻瓈明朝有客朝天去多少紅塵在馬蹄

戴浚秀才需堂

客到需堂日已曛從容樽酒話情親欲來卻去知何事笑殺當年訪戴人

淸陂堂

簿領他年解印歸尙憐江上子魚肥扁舟不學鴟夷子只要淸陂作釣磯

午枕欹時睡思遲含風百頃碧琉璃人生適意當如許莫遣塵埃外客知

取次題詩畱屋壁從他傳唱落漁家禪翁好事還堪笑枉卻靑靑一尺紗

過吳子厚和醻楊時可壁間新句

主人還往多佳客小閣逢迎不計時蘸甲一杯梅福醉揮毫半壁子云詩

題紫膏院壁【院有茶山】

雪消谿谷已含春雷動槍旗一簇新解道人間最仙景風流無復杜陵人

望湖樓示世厚

樓頭滿眼是湖山瑟瑟淸風燕坐間三伏長塗走塵土他年記取此時閒

寄盧中甫四首

霜風獵獵動旌旄月落天低錦帳髙旋放洮河三尺水洗磨十萬血腥刀

九月都門風薄衣夜碪聲裏鴈南飛野人不識長安樂且趂鱸魚一棹歸

朝米暮鹽何日休塵埃滿面霜滿頭艸堂竹閣壓秋水幾時和月弄扁舟

制勝關頭雪未融崆峒山下又春風此身不及涇川水漾絮飄花日向東

寄筆墨紙兄長絕句三首

最憐修貢自峨岷拜賜中天雨露新好爲先生載嘉句卻愁紙價湧京塵

潘生地下骨應朽妙技猶藏天府中刀筆未應當好賜不如分付與詩翁

刑名去取漫忉忉慚愧官家五色毫老矣弟兄無用處只應警鋭屬兒曹

寸碧亭【此詩據東甌詩集增入】

杖履尋常行樂處不論小徑與幽亭誰知蒼莽千峯外尙有仙山一防靑

欽定四庫全書

橫塘集卷七

宋許景衡撰

制

越王偲第八男乞特賜名可除右驍衛將軍制

朕惟祖宗明帝堯之峻徳以親睦九族積周家之忠厚而本支百世慶流王邸克生多男肇頒爵命以爲爾寵蓋有國之常典非近屬之私恩矧吾叔父僉謂大雅之不羣宜爾諸子咸知爲善之最樂往服訓辭永綏福履可

越王偲第十二女可宗姬制

勅眷吾叔父爲時賢王席餘慶於祖宗盛鐘愛於閨閫爰稽邦典載錫恩章爾性稟靜貞習知淑愼服姆師之訓見於夙成閱圖史之規庶幾克踐益崇懿徳允協令名尙體眷懷永綏祉祿可

宗子安止正任觀察使制

勅漢唐宗室子智略類有可稱者而朱虛江夏折衝禦侮卓然不羣著在史冊後世稱慕焉具官某於皇家爲近屬於環尹爲顯位而能持心樂易志在有爲比緣冦攘乘城扞守有夙夜之勞有司奏功朕用汝嘉進陟廉車是爲異數其益自勵於忠勇庶幾無愧於古人可通直郎向子扆除右衛將軍駙馬都尉制

勅具官某周詩之美王姬能致肅雍之化唐室之尙公主必求文雅之流惟我國家稽古典禮若時下降宜舉舊章以爾天資粹溫人物秀整凡今故相孰如文簡之一門詒慶後昆時乃欽聖之餘澤擢居築館式重國姻進秩副車參官環衛其益思於兢愼尙永對於恩榮可

向子扆除正任刺史駙馬都尉制

勅防姻以時二南以基王化夫婦有義五典以敍人倫屬嘉禮之告成防茂恩而進秩具官某風姿凝粹器宇靖深生於勲徳之門習知詩禮之學眷貴主之下降防谷旦以有行爛然車服之儀申以爵祿之寵粵從環尹遙總守符進以才能當知選尙之意宜爾家室允資徳義之修往復訓辭益光時譽可

陳遘中山路安撫使制

勅師克在和方愼鎭綏之寄人惟求舊益隆注倚之私乃眷老成申頒優渥具官某早以風漧寖被簡知惇郤谷之詩書洊分閫寄師畱侯之智勇灼著戰功屹若長城防我方面屬玆易地還蒞舊封拊循兵民謹守疆圉繄爾中山之重寛子北顧之憂可

李依舊眞定安撫使制

勅自金人侵侮河朔用兵多士獻言莫先擇帥朕惟用人在乎因任泛舉不如求舊於以底績不亦優乎具官某以孝爲忠寓文於武出守關塞持節西河威名灼著邊人信服比膺柬求分閫全趙易鎭定武乃以親名自列避而弗居是用申命俾仍舊服維我祖宗善馭將而漢班超則善守邊撫育將士綏靖疆塲使敵人畏威而逺遁惟爾勉之益勵乃績可

郭奉世除集英殿修撰制

朕惟盜賊竊發或稽天誅若守將得人則凶徒必獲以爾奉世早以吏能見推多士出守髙宻政績可觀比者逋卒狂悖侵擾吾民爾能提兵乘時掩擊斬獲之多至於千數威名暴著達於予聞論撰集英士夫髙選不獨旌爾之勞烈且以爲四方守臣之勸焉益究壯猷以俟褒陟可

商守拙除直顯謨閣制

朕惟河朔比罹冦攘若守將得人則凶徒自潰以爾守拙精於刑名之學夙有平反之譽出臨便郡施設可觀屬盜賊之竊發嚴壁壘而固守躬冒矢石至傷體膚而能褁創督戰以全吾圉載惟忠藎良極嘆嘉其進直於西淸以表勸於北道勉惟竭節嗣有寵褒可

郭琰陜西轉運副使兼制置解鹽使制

勅具官某解池滋息實佐邊費廼者任非其人公私告病肆求能吏俾經理之爾琰早以風漧屢更使指蔚有望實稱於搢紳其以冊府論撰之職往副關陜漕挽之事凡鹽澤之盈虛貿易之政令惟爾精講而力行之使商賈流通邦計給足時乃之職可不勉哉可

許髙可閤門宣贊舍人制

勅具官某贊朝儀於宸閤總憲禁於一路厥惟能吏乃堪是選爾有幹材重以勇果自河以北今以命爾訓練民兵驅逐盜賊使疆塲無擾而閭裏妥安爾之職也往其懋哉可

知威勝軍張堯佐可閤門宣贊舍人制

勅具官某金兵內侵綿上闕守爾初臨孤壘安集驚擾之餘僉謂有勞宜膺褒寵夫贊儀上閤而剖符邊州亦武士之髙選也益懋勤績以對恩榮可

劉錡除閤門宣贊舍人制

勅具官某贊儀上閤武選之要職也朕所愼擇今得其人以爾錡名將之子能守家法乃者賜對便朝敷奏詳明俾踐厥次是爲優寵益思自勉以稱簡求可

劉衍宣贊舍人制

勅具官某贊儀上閤武士之要選爾以智略見稱流輩今以命爾往參戎幕尙其自勉以趨功名之會副朕超擢之意欽哉毋忽可

朱靖等授官制

勅某等爾等各以勇鷙早軍籍積年有勞易官班祿往承新命益務忠勤可

兪平等授官制

勅酒醴之政付諸有司爾等各以恪勤遂膺初命賞則優矣往其勉哉可

靳澤等授官制

勅爾等宿衛有年各能不懈以及入官之格其祗初命益務忠勤可

劉珪轉兩官制

勅具官某邊臣無守禦之備乃欲棄捐堡砦爾能固防以全吾圉其功可錄矣進官二等以爲爾寵往惟欽哉可

倪臯等各轉一官制

勅具官某等酒醴之政付諸有司爾等各率乃職訖事無曠進官一等以旌爾勞往服欽哉益思來效可

時孝悌轉一官制

勅具官某爾祗役於官服勞良久進官一等以錄爾勤往其懋哉益圖報稱可

蔣祖師等轉官制

勅具官某爾等蒞職外府能佐而長剡奏來上請錄爾勞進秩茂恩往其祗服可

朱革轉兩官制

勅具官某爾頃爲帥屬從軍兩河今錄爾勞進官二等往其祗服益懋忠勤可

成忠郎賀注轉兩官制

勅具官某捕冦尉職也能盡其職則懋功之賞朕亦何愛焉乃者靑冦嘯聚林莽爾能掩獲以靖裏閭進官二等以爲在職者之勸可

崔廣等轉官制

勅具官某頃者金人侵擾邊壘爾等咸奮忠勇一掃烽煙兵民帖然良以爾等能自竭也或進職上閤或增秩一等以寵爾勞益思戰守之力尙有殊恩以俟後效可

修武郎趙思道轉官制

勅具官某廼者西戎擾塞下爾能自奮斬首卻敵宜從進秩以旌爾勞可

祈立等轉官制

勅敵師深入邦畿繹騷爾等各奮忠勤血戰卻敵奏功第賞超進厥官往膺不次之恩益勵無前之勇可

王子玘等轉一官制

勅具官某等羌戎犯順侵軼邊陲爾等身先士伍各有斬獲進官一等以賞爾勞益勵忠勤以俟褒顯可

李忠等各與轉官制

勅具官某戎騎侵軼爾等各有斬獲之功進秩之恩以爲爾寵往其欽哉可

奉議郎宋晟轉一官制

勅具官某爾能修戎器部民兵以守衛王畿其勞亦可錄矣進官一等往惟欽哉可

向齋轉官制

勅具官某王師出塞破賊巢穴爾能力戰有功行間褒進爾官以爲將士之勸可

王郅等轉一官制

忠以衛上人臣之節賞以勸功有國之權故髙爵厚祿非以茍私貴暱亦視其功之如何耳具官某早仕籍久於器使或祗事上閤或列職禁省恪恭匪懈蔚有能稱比因軍興區處纎悉有夙夜之勞進官一等爲爾輩寵各殫乃心以圖報稱可

茹端轉官制

勅具官某爾以勇果從軍禦冦累功議賞並進厥官往其欽承益務報稱可

劉良弼等轉三官制

勅具官某等敵騎侵軼邊陲繹騷爾等各提孤軍力戰拒敵功未就而忠有餘使者以聞朕用嘉嘆進官三等以旌爾勤往究壯圖以對殊寵可

全端夫轉官制

勅覃慶渥澤實均在服而爾兄以攺授爲請於以見友恭之義丕從厥志往服茂恩可

郭彥章等轉官制

勅具官某等廼者愚民嘯聚山谷爾等各奮忠勇俾卽就擒今部使者列上功狀進官一等以旌爾勞往服寵榮益思報稱可

權南丰巡檢髙騰因本寨兵級聶成等作亂勦殺淨盡轉一官制

勅具官某卒驕倡亂威不素行非一日之積也錄爾倉猝弭亂之功而略其不素訓整之罪可謂厚矣進官一等其克欽承可

馬燾轉一官制

勅爾等各以勇果從事戎行簡募土豪襲系冦賊載嘉勤績進官一等益著來效以俟茂恩可

武徳郎張仙等各轉二官制

勅具官某軍校狂悖驚擾兵民汝等各能掩捕俾卽伏法進官二等以旌智謀往其懋哉益思後效可

湯材等轉一官制

勅具官某敵騎侵軼爾等各有守禦之勞有司奏功進秩一等勉修職業以稱恩榮可

鄭宗孟轉官制

勅具官某齊冦竊發屬邑騷然爾率卒徒多所斬獲並進爵秩以錄爾功往惟懋哉尙思來效可

孫世詢等轉三官制

勅具官某逋卒狂悖侵擾旁邑爾等各能率先仕伍破其巢穴剪除醜類並著戰功超遷三官是爲殊寵益懋忠勇以對恩榮可

劉之才轉三官制

勅具官某逋卒狂悖井邑騷然爾能躬帥其徒乘時斬獲奏功來上超進三官益務忠勤尙有褒寵可

龍安等轉官制

勅具官某爾等皆兵籍比緣脇從陷於非義而能以忠勇自奮糾率其徒屏除首惡初𨿽失道卒能自新功罪相除朕不終棄或擢居朝列或躐進武陛益思勉勵以報不次之恩可

髙景云轉官制

勅具官某文武一道也而或不能兼焉者非才不足學不至耶以爾景云早以詞藝聞於縉紳冊府宰屬更踐滋久出守北州屬有邊警忠義不懾惟道是守捍禦有方卒固吾圉錄功進秩以寵爾勞往其勉之以爲文武全材則朕汝嘉可

王雄等轉官制

勅某官屬者逋卒侵擾冀方爾等能率其徒屏除斬獲奏功第賞各進爾官以爲忠勇之勸可

王彥轉一官制

勅具官某爾以彊勇躬督士伍翦除醜類以靖邑境進官一等用旌爾勞往服恩榮益勤乃職可

全淵轉一官制

勅具官某爾等列職禁省屬當軍興招置彊勇部勒衛從有夙夜之勞第功來上進官一等以寵爾勤往惟欽哉以圖來效可

董士良轉官制

朕仰遵祖宗成憲刋正官制以祿左右之臣恩數寵章於是爲稱以爾士良從事禁闥恭謹不懈涉時久矣累官至是抗章有稱願從彞制勉服新渥益思所以爲報者可

張公濟等各轉一官制

勅具官某爾以彊勇射藝絕倫進官一等以爲武力之勸往其欽哉可

士琛等轉官制

勅金人大舉侵擾畿甸軍書奏報汝等有勞第功進級往其欽哉可

康弼轉一官制

朕初嗣位均澤海內進秩文武之士以同邦家之休具官某早以恪勤官於禁省祗事率屬蔚有能稱推此茂恩遷秩一等益思矜愼以對寵榮可

孟濤轉官制

勅具官某爾祗役樞府實掌軍書積日有勞宜推懋賞往勤乃職以稱所防可

趙升等轉官制

勅具官某爾等各以武力宿衛有勞射藝中程宜膺懋賞並進祿秩往惟欽哉可

趙明誠轉一官制

勅逋卒狂悖驚擾東州爾爲守臣提兵帥屬斬獲爲多今錄爾功進官一等翦除殘孽拊循兵民以紓朝廷東顧之憂惟爾之職往其懋哉可

曹格等轉官制

勅逋卒狂悖驚擾東州爾等能率其徒頗多斬獲並進爾秩以寵忠勤往惟懋哉以稱優渥可

劉士通等轉兩資制

勅具官某頃者元帥摠戎河朔爾等有軍書奏報之勞各命以官往其祗服可

張燾宣教郎制

勅具官某往者敵兵侵軼近郊爰命樞臣總守衛之役而爾實預幕府贊畫居多今錄爾功申命進秩然爾方官中祕涵養器業以須世用則褒延之寵實肇自玆往惟懋哉以稱朝廷期待之意可

林朝佐可承節郎制

勅具官某爾攝事逺邑督捕羣盜有司議賞進易武階往其欽承益務忠勇可

李忠等補承信郎制

勅具官某金人入邊軍書奏報爾等有勞各命以官往其欽服可

郭元明補承信郎制

勅乃者逋卒迷而不復爾能道朝廷恩意俾之悔罪自歸有司今錄爾勞命官初等往其祗服益思報效可

南景仁可承信郎制

勅具官某爾以勇果從軍兩河畢事奏功宜膺初命祗服寵奬益務公勤可

孟涓等並合轉承信郎制

勅某等樞臣總戎鎭撫北道爾等各帳下有奔走之勞往服初命益務忠勤可

劉慤致仕合換武節郎制

勅具官某爾以恭愼列職禁省玆緣疾憊辭榮而歸易秩武階永綏壽嘏可

何志同復顯謨閣直學士制

勅朕纂受丕基均澤四海乃眷在服槪霑褒進之榮矧吾邇臣宜申敍復之命具官某天資豈弟世濟忠嘉早被眷知進履華近比坐過誤旣閱嵗時宜從曠恩稍還舊物𨿽外司於眞館尙益勵於逺圖可

吳執中追復述古殿學士制

勅示好惡以正風俗錄往善以勸來者此爲政之大方而今日之先務也具官某有通變之才有特立之操博聞精識洞達當世之務忠言讜論不撓羣枉之間受知先皇再執邦憲排擊姦慝杜絕濫恩謂內侍擅權將有意外之憂而新邊置郡徒耗海內之力至於花石之糜費後苑之滛巧慨然指陳多見開納𨿽淸議所共與要直道之弗容乃從左遷未幾淪謝精忠凜然不泯當寧久而益思肆朕臨禦屬玆艱難覽明哲之建言若蓍龜之先兆是謂三代之遺直獨嘆九原之不作宜覃渥澤追復祕殿英爽不昧服此恩榮亦使有志之士知朝廷之於賢者猶不忘於泉壤也可

宋伯友復官制

勅過眚有罰類從左授計期而還其官者哀矜之令典也矧在邇列其可後乎具官某早以時望久於器使更踐省寺進登禁途平反庶獄有忠厚之譽詿誤降秩亦旣累年俾復舊次是謂茂恩其體予寛宥之意所以施於汝者以之讞疑則刑淸而民服矣尙勉之哉可

周武仲復官制

勅具官某朕臨禦之初均澤海內褒進文武之士俾同邦家之休矧吾邇臣敍復之寵獨可後乎以爾比由時望踐更器使司刑中省執憲南臺蔚有能稱著於士論坐法左授亦旣累年屬玆慶賚悉還祿秩祗膺新渥益勵逺圖可

趙子淔復職制

勅具官某朕初臨禦大賚天下無有疎暱咸被渥澤而況嘗列侍從者乎以爾宗室之子幹敏有稱頃坐過差鐫職次對屬玆覃慶宜賜寵章論撰冊府嚴奉祠庭是爲異恩往其祗服可

盧益等復職制

勅朕纂受丕基大賚四海褒進文武之士俾同家邦之休矧在邇聨宜膺寵敍具官某早以時望揚於禁塗比刑書載更嵗籥玆從新渥一洗宿愆其還西淸次對之班尙仍東州拊綏之寄勉服異數益勵逺圖可檀倬張志胡松年李璆髙伯振復職制

勅具官某朕嗣位之初均澤海內褒進文武之士俾同邦家之休矧在邇列宜膺寵敍以爾早被識擢亟踐華要持橐禁路掌制詞掖坐法左授亦旣累年屬玆新渥一灑宿負論撰祕殿嚴奉眞祠是爲殊恩往其祗服可

方孟卿張動等落職制

勅具官某轉輸六路以給中都常選才臣庶幾協濟爾等各以時望屢更煩使而處畫乖剌濡畱道塗舟師散亡米粒朽腐豈不重負朕任屬之意哉宜罷直閤尙仍漕事毋忘省循以補過自效可

余深落觀文殿大學士依前特進致仕制

勅附下罔上久郁人言置散投閒用伸邦憲不獨爲人臣之常戒抑以示天下之至公具官某比以時名驟膺器使宜盡瘁以體國乃懷利以事君附麗要權樹植黨與言路抗疏觀望風防而橫肆中傷詔獄窮姦灼見邪慝而陰爲道地訖從羣枉更踐要塗防預政機進登宰席茍得尙容於居位不祥莫大於蔽賢凡所選除皆由請囑寧復顧於公論惟知報於私恩當軸處中所操如此庇民尊主斯言謂何亦旣罷歸尙存體貌擁節旄於將閫優餼廩於祠庭爾則擅以爲榮人皆憤其非據玆覽引年之請亟推從欲之仁而宿負益彰淸議弗置姑鐫顯職俾卽安居朝廷保全之恩於汝厚矣臣子省循之念尙其勉哉可

李丙落徽猷閣待制制

勅彰善癉惡以淸風俗此有國所常行而今日之先務也具官某早以文藝薦被任使不能自持比麗元惡𨿽竊一時之寵而抱無窮之悔比嘗抆拭畀以中權而宿愆益彰公論弗貸鐫職延閣往司祠庭尙爲寛恩毋忘內訟可

李仲詢特落致仕差知濬州制

勅具官某以爾亷干試吏有年旅力未愆遽爾謝事眷惟濬州宜得良守大臣僉謀以汝名聞亟從退閒往踐厥次撫兵民備守禦汝之職也尙其懋哉可

周惇禮等仍授職制

勅具官某爾等引年告去筋力未衰再錫官榮還仕籍各勤乃職以對茂恩可

翁彥國落徽猷閣直學士制

有功則見知過眚則必罰此天下之至公也𨿽在邇列朕不敢私焉具官某有政事之才有鎭撫之譽更踐中外閱日滋久將漕六路宜優爲之而舟師散亡米粒腐敗豈措畫之弗早抑佐屬之弗力耶其鐫西淸次對之班尙仍東南餉餽之寄益圖後效以稱寛恩可

黃鍔落直徽猷閣制

勅具官某士以潔亷自持而以勤瘁事國庶幾無負於名教爾持節一路則黷貨以媚權貴贊畫幕府則憚勞而莫肯行𨿽爾善自爲謀而朕獨安取此延閣淸切非爾所宜居也斥歸銓部往務省循可

皇甫僅降宮祠制

勅子之能仕父教之忠厥或不恭宜誰之責具官某祗事禁省有年於此而羣小妄議旣抵邦刑爾爲其父獨無失教之罰耶露章自劾姑示矜容斥從外官俾司眞館是爲寛典無忘省循可

翁彥國等特降兩官制

勅具官某東南歲漕六百餘萬以給中都祖宗法度纎悉備矣有司能率而行之則爲稱職以爾等各以吏幹見稱多士肆朕推擇俾使六路而措置或戾於法漕舟濡滯米粒朽敗亦旣薄罰而論者不汝貸也降秩二等以責來效惟爾勉之以求合於祖宗成憲則朕豈以一眚掩爾善耶欽哉無忽可

武功大夫王宗禮降兩官制

勅具官某爾列於有司而徇私托疾以曠厥職此法所不容也姑從降黜以警在位毋忘循省庶幾補過可

黃澤等降兩官制

勅官各有守若皆徇私托疾則有司之事廢矣可無罰乎具官某等各以勞能踐更煩使謂宜盡瘁周旋厥職乃以病諗至於再三茍可彊勉於公家何至誑欺而蘄免降秩兩等不獨小懲且以警夫在位者可

杜宣降官制

勅具官某職教事而士卒媮惰射藝弗中程式宜誰之責也薄示降黜往其省循可

張見道等降官制

勅具官某比詔有司窮治僥幸籍其貲產以正邦憲爾等方命漫弗欽承屬更赦宥姑從降秩之罰尙其省循毋重後悔可

宋防責授單州團練副使永州安置制

朕昭示好惡大判淑慝悉屏姦巧投畀遐荒不獨少淸於仕籍庶幾大正於邦刑爾以浮薄之資席世家之舊粵從卑冗依慿親黨出守節藩入貳禁省華除要職談笑得之比緣奏稟稱造語言敢爲面謾且陳已力徇私背公嗟爾何至於此以無爲有聞者爲之憤然向覽彈章姑從薄責而公論未允言者弗置其以散秩斥之荊蠻服我寛矜毋忘循省可

範夙特贈朝奉郎集英殿修撰制

勅具官某士之進說有忽於當時而見思於後日黯黮於平生而顯白於身後者固多矣念非錄其往善則何以爲後來之勸乎以爾爲大臣子篤學好直憤宦者之出使緣橫斂而爲姦慷慨有陳卒以貶死聞者惜之比朕臨禦亟誅首惡憮然興懷優爾卹典論撰祕殿士夫淸選爾尙不昧知遺志獲伸當釋然於泉下矣可

曽燾贈官制

人臣死難朝廷卹典自一命以上無遺者矣又況於親近者乎某官祗事禁省有年於玆扞衛乘城死於驚擾贈賻良渥以寵忠勤尙其有知服此休命可

詹度祖母周氏特贈建安郡夫人劉氏特贈建康郡夫人制

勅國家有大慶則士大夫皆得敍封其親其於爵尊位重則褒寵有至於再世三世所以加惠臣下而同其福祿者不已厚乎此近古所未有也具官某祖母某氏躬有懿徳作嬪慶門克相其夫以气節自重辭榮早歲養髙邱園積厚之施乃在諸子知名當世更踐要塗亦有爾孫以守邊鎖粵從小君進封大郡尙惟不昧以享此休顯之明命可

父文贈開府儀同三司制

勅孝子之事親也生則有養沒則有祭而國家之於多士自通籍以上則又有追封之典焉蓋方責其盡忠之效則徇夫罔極之報者曷可巳哉某官父某詞藝之學政事之林更踐中外茂著風績未究施設奄爾殂謝乃克有子銜訓嗣事司吾邊鎖有守捍之功敍贈之秩巳躋二品玆用申命進同三司所以爲泉壌之榮者極矣則爲其後者可不思稱所防哉可

母何氏特贈榮國夫人制

勅凡人富貴其身則思顯其父母而國朝敍贈之典非獨爲死者之寵亦所以慰夫生者之情也某官母某氏生於令族克配君子閫徳之懿實昌其家惟時慶嗣爲國連帥褒崇之命進封大邦尙惟淑靈享此休顯可

故妻王氏特贈太原郡夫人制

勅士之有勞於朝廷則不獨爵命其身而又褒崇其家室故𨿽已往亦預斯榮焉某官妻某氏溫柔靜專來嫓慶閥不幸夭折弗終顯榮其以小君追畀大郡尙克有知享此休寵可

妻劉氏可彭城郡夫人制

勅周衰法度廢名稱浸訛孔子患之爲正名焉故邦君之妻謂之夫人稱諸異邦則曰小君然非有懿行亦何以稱此名哉具官某妻某氏婉娩溫恭聞於族姻作配巨室克主饋事進封名城以正小君之號尙其祗服對此榮稱可

鄭成之故妻王氏贈越國夫人制

勅國家有大慶敷錫天下不間疎暱存沒咸被渥澤又況於戚裏之近屬哉具官某妻某氏柔靜溫恭茂著閫徳嬪於慶閥問譽借甚降年不永弗究顯榮進封大邦以賁泉壌淑靈不昧尙克享此休稱可

席貢母趙氏特贈燕國夫人制

勅觀其子之賢否則知其父母之所積而朝廷追榮之典亦因其所積之厚薄以爲爵命之崇卑具官某母某氏生於令族蔚有淑聞來嬪慶門實昌其家克訓諸子爲時聞人持橐禁塗分閫帥路追榮之恩嘗啟大國玆用申命攺封全燕尙其有知以享此休顯之報可

欽定四庫全書

橫塘集卷八

宋許景衡撰

表

代賀紫芝表

協气橫流珍符委至一人有慶萬邦咸休【中賀】竊以再辟河湟肇自仁聖𨿽曰復古之迹實昭繼代之功徳旣洽於淵泉瑞乃形於艸木稜層挺秀萃天地之英華雜沓縱觀駭縉紳之耳目允契千齡之運豈比九莖之歌恭惟皇帝陛下孝通神明恩被動植受此天申之命燦然地產之祥燕及羣生咸獲嘉祉臣叨防宸眷逺守帥垣獲覩殊休莫預四方之來賀式傾善頌永言萬壽之無疆

天寧節賀表

上帝眷命用寵綏於四方率土傾心祝誕彌於良月【中賀】恭惟皇帝陛下以神明之徳繼天地而生憐憫下民蔽於逐末照臨中國悉俾還淳俗旣格於不迷人宜錫以難老茂享無疆之壽式符有道之長臣叨綴邇班屬拘逺守歸美以報咸歌天保之詩與物皆昌竊效封人之祝

代賀宗祀表

致享合宮神天昭格孚號率土福祿攸同盡日月之照臨均手足而舞蹈【中賀】竊以宗祀配帝所以得萬國之歡至徳順民不獨教諸侯之孝若古有訓惟聖爲能恭惟皇帝陛下純誠祀天明禋備物旣右烈考欽承如在之神延及羣生皆知必至之恵禮行谷旦慶浹緜區無疆惟休自今其始臣叨持從橐假守帥垣丕顯丕承𨿽弗獲從淸廟之奔走我將我享尙庶幾美盛徳之形容臣無任

代賀降西蕃王子表

天威逺暢蕃部來降慶在一人歡傾四海【中賀】竊以湯聖昭假氐羌莫不來王舜徳誕敷苗民無復逆命適當盛世度越前聞恭惟皇帝陛下睿知有臨神武不殺招擕懷逺方絕域之咸賔慕義向風有名王之樂附於昭偉烈益顯貽謀臣假守逺藩欣聞慶事同四方之賀𨿽忝近臣上萬年之觴阻陪都護臣無任

代賀環慶防奏西蕃僞王子降表

赫然天討洊奏捷書蠢爾羌童聿歸聖化朝廷多慶海宇均歡【中賀】竊以有此武功周王旣伐於崇國誕敷文徳虞帝遂格於苗民屬我熈朝萃玆休烈恭惟皇帝陛下雷霆震疊天地生成鞠旅陳師運神謀而折馘招擕懷逺致異類以來庭蓋威之所制者不愆故徳之所加者彌廣於昭顯烈坐格丕平臣叨綴近臣恭聞盛事四方來賀悵江海之獨遙萬壽無疆望雲天而傾祝臣無任

賀河淸表

駿命有歸篤生千載之上聖澄瀾告瑞乃在九河之下流凡屬照臨孰不鼓舞【中賀】竊以靈源五色實兆帝王之作興曠世一淸槪見古今之紀述𨿽曰流傳之不妄猶患寂寥而無聞事出非常理宜有待惟章聖之在禦有靈寶之發祥聳動緜區焜耀方冊創業垂統傳休徳於無窮繼體守文格珍符之委至矧幹寧建壘之所當洪河入海之衝會原委以來同宜休嘉之濬發於昭景貺厥邁前人恭惟皇帝陛下宅心唐虞比肩文武上帝之所眷佑斯民永有依歸孝極奉先水皆潤下流而不雜湛分千里之渾渾巍乎有成慶在一人之穆穆臣叨持從槖假守塞垣眷此殊禧見於所部河水九折有再出之榮光天子萬年敢對揚於休烈臣無任

代人除蜀漕表

井谷無與敢期當寧之知云漢爲章忽降自天之命輟北道之斂散總東蜀之轉輸拜命非常撫躬增栗【中謝】臣東南冷族江海微生少也無奇徒服勤於簡冊長而不競亦濫綴於搢紳昨玷睿恩再將使指坤維萬里河朔二年每自勤於驅馳冀少酬於生造鴻私無極冗役少安重念先臣受知神考進登禁從出守帥垣首尾三年之間委曲十行之詔料敵嘗稱其愼重眷畱仍許以忠誠蕞爾諸孤𨿽不廢箕裘之習惕然小已實恐貽門戶之羞豈意上簡淵衷親紆宸翰追懷往遇復賁後來粲然奎壁之文逮玆牛馬之走亟防嚴召入奉燕閒獲伸欵欵之愚少盡拳拳之義屬之以將漕大計戒之以鎭拊小民欽若聖謨具昭徳意重沿家世而惇奬實爲存沒之至榮玆蓋伏遇皇帝陛下大徳並包至明旁燭制治無有逺近俗已大同錄善及其子孫人皆知勸致玆疎冗亦被寵光敢不勵夙昔以飲冰視險艱而叱馭世濟其美𨿽有愧於前修父教之忠誓不渝於素守庶幾塵露仰報邱山臣無任

謝禦史中丞表

臣某言伏奉告命除臣試禦史中丞尋具狀辭免防賜詔書所請宜不允者起廢闈已誤甄收之渥執憲烏府重叨超進之恩自惟積釁之餘且困纒屙之久忱辭懇迫竊效於循墻溫詔丁寧莫回於渙汗靦焉拜命惕若臨淵【中謝】伏念臣一介迂愚半生齟齬自備使令之乏洊膺簡防之私頃綴臺僚嘗污言路旣不能指陳時政又不能糾正官邪卒以曠瘝自貽斥逐比防抆拭蓋出矜憐講禮奉常兼冒銅龍之直試言禁掖旋陪金馬之遊未酬天地之生成已嘆風波之流落粵從去國惟日省愆奉香火於祠庭獲安故里竊斗升於賜廩重愧空餐方國步之多艱慶龍飛之在上四方傾耳須號令之更新多士屬心知朝廷之求舊維時風憲宜得忠賢顧巳試而無堪敢彊顏而冒處恭承明訓莫遂牢辭蓋人臣事君在於勿欺而王者用人亦常使過苐慚闇劣莫副明揚玆蓋伏遇皇帝陛下勇智表於萬邦孝悌光於四海拯國家巳墜之緒紹祖宗無疆之休去防邪而登俊良咸欣千載之遇修政事而攘彊敵卽迎二聖之歸有如薄識之庸愚亦預中興之選擇臣敢不益堅素守勉蹈所聞𨿽一簣爲山敢云或止而萬折之水要在必東永肩此心以報殊寵臣無任

辭免右丞表

臣某言伏防聖批除臣尙書右丞尋具札子辭免繼奉詔書所請宜不允者祗被異恩擢陪大政凡才蹇淺亦旣力辭溫詔丁寧未防賜可敢再傾於誠懇仰多冀於矜從【中謝】伏念臣起自江湖之間辱在紀綱之地徒以朴忠而自獻不知狂易之爲非惟時艱虞無裨聽納曠官之罪宜正典刑陟明之恩乃司丞轄上焉有紊於國體下則深累於臣私伏望皇帝陛下大度兼容至明旁燭𨿽命不可易初或誤於出綸若事得其宜亦何嫌於反汗俯躬以俟得請是期臣無任

謝右丞表

臣某言伏奉告命特授臣中大夫守尙書右丞特封瑞安縣開國男食邑四百戶尋具表辭免防賜詔書所請宜不允仍斷來章者縂憲府之紀綱初無顯效陟中臺之管轄復玷殊恩亟疏孱微仰祈照鑑再瀆巳寛於嚴譴十行洊降於溫言弗容牢辭輒巳拜命【中謝】恭惟國家建六官以修政事分兩轄以督維綱均謂輔臣參與治體平時選擇皆天下之英才同徳贊防躋域中於仁壽矧在艱虞之際益知授受之難伏念臣十年決科三紀作吏斗釜日饕於天祿絲毫無補於公家白髮蒼顏憔悴百罹之後驚風駭浪飄零三黜之餘巳分退藏旋防收召綴近班於闥未及論思訪陳迹於霜臺怳如夢寐造膝上勤於三接沃心曽乏於一言念執邦憲而糾官邪已孤任屬則謀王事而贊國論何取庸虛𨿽自列以吁天訖莫回於渙汗夫何譾薄有此遭逢玆蓋伏遇皇帝陛下勤儉禦於家邦化育參乎天地隆寛盡下以通四海之情詢事考言以察羣臣之實有如近列宜得名儒不圖孤立於傾危獨受聖知而錄用臣敢不激昂晚路淬礪初心永惟承學之淵源尢在事君之忠義進思展盡期上報於生成言或迂疎亦何逃於黜罰念玆終始實賴照臨臣無任

謝賜物表

生育在辰方玆永慕匪頒備物申以溫言祗服寵光惟知悚惕【中謝】臣粗沿末學遭遇盛時祿不逮親徒興懷於勞瘁恩惟厚下叨拜賜之光榮恭惟皇帝陛下以愛物之仁厚使臣之禮方務隆於國體俾胥慶於家庭敢不欽戴鴻私激昂晚節欲報之徳或負素心能仕之忠敢忘遺訓臣無任

又

使華臨寵天語推褒燦名物之滿前惕疲駑而拜賜【中謝】伏念臣生而顓魯迫於賤貧在負米之初心止期三釜記設弧於斯日獨厚百朋悵崇養之無從顧恩頒而有靦恭惟皇帝陛下徳參天地信及豚魚每惟慶賚之行不爽始生之旦矧珍奇之溢數備燕喜之殊私揆以庸虛豈所當得𨿽羔羊正直願成王化之功而蓼莪劬勞已輟門人之誦臣無任

代謝賜歷日表

仰稽天令俯授人時詔令駿發於九重正朔一新於四海長民於此拜賜爲榮【中謝】竊以治歷明時有天下之所先務迎日推防非聖人莫與成能俾民知寒暑之期繇吏有承宣之效聿興嗣嵗爰錫新書申以溫言欽哉有土恭惟皇帝陛下儀刑神考體蹈帝堯有平成天地之功得歷象日月之法四時不忒百谷用成丕建太平適當今日臣濫侍從橐假守塞垣念方竭其憃愚豈敢忘於奉順臣無任

婺州代謝賜歷日表

堯階授歷聿興嗣嵗之期漢郡承流共仰先天之治寵光至渥徳意咸孚恭惟皇帝陛下寅畏三無協循五紀數本在躬之錫防由迎日而推和玉燭於四時惇窺成化膺珍圖於萬國悉俾同文不愆震兌之常誕布甲寅之信臣叨分竹使祗奉禮書順令班條想淸臺之气使民觀象跂魏闕以馳情臣無任

謝賜對衣金帶等物表

臣某言伏防聖恩特賜臣對衣一襲金腰帯一條鍍金銀鞍轡馬一疋者十圍煥爛副以笥衣千里瑰奇加之寶帶祗拜非常之賜苐懷不稱之慚【中謝】伏念臣江海孤生庠序後輩徒步京國所覬至防衣敝緼袍何恥之有不圖晚遇寖歷華塗未殫論思獻納之勤巳冒衣被服乘之寵玆蓋伏遇皇帝陛下經緯天地駕馭英雄法漢祖之解衣眷康侯而錫馬豈伊玼賤亦玷匪頒臣敢約束身章期不致於縱弛顧瞻鞭影或稍進於尋常𨿽竭疲駑莫酬覆幬臣無任

代人謝表

東南六路方祗役於轉輸燕趙兩河乃誤司於貿糴亟防嚴召獲望淸光羣玉英躔躐升論譔兼金寶帶洊被寵頒仰異數之頻仍撫防躬而震栗【中謝】伏念臣早緣簡擢寖冒使令緜力薄材了無一徳隆恩厚施常越稠人頃自坤維易使江右山川彌逺職事在所必躬舳艫相銜嵗計偶然告辦𨿽究心於狗馬常軫慮於淵冰敢意記憐以時甄防總漕運以赴上國曽未效於拙勤廣聚蓄以餉北陲乃獨煩於臨遣矧當陛下布昭神武恢復新疆如熊如羆以戰則克足兵足食莫此爲先欲奔走成命則自揆無能欲傾倒丐免則或疑避事徬徨失次進退無從幸嗣對於便朝得欽承於獨斷凡玆纎悉備極丁寧念畀付之非輕豈庸虛之能副六持使節常虞鼠技之窮再錫身章徒重鵜梁之刺而況濫塵中祕猥預俊遊念昔先臣嘗居撰述之職豈伊小子獲承家世之榮玆蓋伏遇皇帝陛下體蹈有虞儀刑神考得詢事考言之要成任賢使能之功有如斷斷之無知亦被循循之善誘薰然徳意賜以褒嘉𨿽復卽於馳驅巳濫叨於優渥臣敢不淬礪柔鈍鞭防疲駑臣無任

欽定四庫全書

橫塘集卷九

宋許景衡撰

札子

論宗澤札子

臣竊聞議者多指開封尹宗澤過失事未知是否如何澤之爲人及其爲政固不能上逃聖鑑苐未知果指何事而言也若只緣拘畱金國使人此誠澤之失也然其本心只緣忠義所激出於輕發未盡識國家事體耳又未知別有何等罪犯也然臣自浙度淮以至行在得之來自京師者皆言澤之爲尹威名政術卓然過人誅鉏彊梗撫循善良都城帖然莫敢犯者又方修守禦之備歷歷可觀臣𨿽不識其人竊用嘆慕以爲去冬京城之內不能固守良由大臣無謀尹正不才之故使當時有如澤等數輩赤心許國相與維持則其禍變亦未至如此其酷也往者不可咎來者猶可追今來只校其末節小疵便以爲罪而不顧其盡忠報國之大節則臣𨿽至愚竊以爲過矣況澤昔在河朔遭遇陛下遮畱拱衛繼防幕府宣力爲多今尹天府其績效又彰彰如此則其所爲終始亦可考矣而議者獨不能少優容之其不恕亦甚矣乎且開封宗廟社稷之所在其擇人居守尢非他州別路之比今若罷逐澤則當別選畱守不識今之搢紳其威名政績亦有加於澤者乎若有其人則除授交割尙費日月兵民亦未信服防秋是時計將柰何若未有其人則澤未宜遽然更易也人材難全久矣惟聖人以天地爲度包容長養兼收而並用之庶幾其有濟也其宗澤伏望聖慈上爲宗廟社稷下爲京師億萬生靈特賜主張厚加委任使成禦亂治民之功天下幸甚臣無任懇切拳拳之至取進止臣所論宗澤事本欲請對敷奏緣臣所患未安所以先次封進上勤聖覽伏望獨斷力賜主張其畱中及付外廷並取聖裁

論郭仲荀畫一札子

臣伏見郭仲荀制置東南招捉盜賊畫一申請除東南按撫發運監司並聽節制一項昨奉聖訓已行正外所有乞體究當職官失職選官承替尢爲非宜何則戎事民政初不相干官吏失職或有騷擾監司都守職當按劾今仲荀只緣招捉盜賊乃欲按治州縣旣紊常制顯屬侵官凡今監司巡歷所部或受牒訴或按刑獄茍非本職於法並牒送所屬監司施行蓋不敢専也如此今仲荀乃欲盡總東南之事以重己權殊不知侵官違法亦已甚矣又畫一項內乞支降銀絹以爲犒設激賞又別乞給度牒一百道朝廷並已應付乃恐銀絹用盡乞於所至州府據合用數取索限一日應副臣契勘東南州郡昨緣調發勤王人兵府庫所有爲之一空今若依仲荀所請凡有不時之須限一日應副深恐東南州郡猝然無以供之旣迫限期又畏按治勢必彊取於民其爲騷擾抑又甚矣是則招捉盜賊未見其利而良民先被其害也方當艱難之時民心動揺之際豈可不爲之顧卹哉臣愚伏望聖慈特賜詳酌其郭仲荀所謂體究當職官失職選官承替一項伏乞寢罷不行所乞激賞銀絹令牒逐路轉運司那融應副稍寛期限庶使東南州軍無意外之擾吏民幸甚取進止

論罷童貫宣撫河東札子

臣聞天下之事言之於未然則若狂率而無根言之於已然則又緩後而無及矣近者中外喧傳皆云朝廷將起童貫宣撫河東若果無此議則是傳者之妄而臣有采聽不審之罪若果有此議則臣願言之於未然也謹按貫頃在陜西專務誑誕以爲事功夤緣軍須攘竊邊計重以賄賂至千萬億奏功第賞皆由請屬胥吏廝僕皆位侯伯狎暱士卒隳壊軍政此皆陛下所洞知固不待臣之縷數者也前日燕山之役不能上遵宸畫漫無紀律洊致敗衂徘徊境上師老气索遂使新軍悍帥妄爲已功邀求無厭傷威倍費貫之誤國豈不灼然臣昨論列劉延慶不當量移事親奉徳音以爲皆由宣撫司號令不一以致白溝之敗爲其引年謝事故議者不復及之今若起自廢閒重領兵柄則不獨誕謾貪墨有甚於前日也且貫旣無功於河朔尙能有爲於河東乎方其壯時罪惡固已貫盈今老且病矣尙能革心自新乎古者國有大議謀及卿士謀及庶人今陛下命將興師以靖疆此政事之大者亦甞謀諸眾人乎士民駭惑論議紛然夫豈妄意以爲不可哉誠見其已試而無效也臣累被聖訓彈擊官邪毋憚大吏然則今之官邪亦有甚於貫者乎今之爲吏亦有大於貫者乎故敢昧死獻先甲之言庶不貽朝廷後日之悔也伏望睿斷亟罷所以命貫者別謀良帥以濟萬全之舉實天下之幸取進止

論王安中自便札子

臣伏覩近降指揮象州安置王安中放令逐便臣僚累有章疏論列安中罪狀若令自便公論未允至今未防施行謹按安中昔帥燕山親見郭藥師之防扈常勝軍之縻費金人之侵侮邀索並不曽奏報朝廷措置守禦固寵畏禍左右彌縫以茍延嵗月故議者咸謂緣燕山之役成中原之禍者童貫等倡之而安中實成之也貫等已正典刑而安中止竄遐裔巳爲寛恩今若引赦例得逐便則當用武之時無以懲守邊之吏矣或者以爲曠蕩之恩罪垢咸滌而安中乃前執政獨不得預濡澤乎是大不然赦書明載蔡京童貫梁師成誤國之罪𨿽其子孫猶不得預収敍之例孰謂安中與之同罪乃遽得自便哉伏望睿明檢防臣僚章疏特出宸斷所有放令逐便指揮更不施行取進止

論揚州駐蹕事宜札子

訪聞揚州近日市井買賣大叚不類應天府市人畏縮關閉店肆近境商販柴炭之屬不敢入城以此日用之物頗覺乏絕成熟飲食軍民無從收買人心不寧臣愚欲望聖慈詳酌特降睿防應揚州米麵魚肉柴炭屬此冬寒販者希少可與權免稅錢其商販津盤官司及門頭並不得阻抑市井交易務在兩平不得輒有喧爭仍以牓文速行告諭不獨慰安軍民之心亦所以示仁聖臨幸撫存徳意取進止

論般取東京縑帛札子

臣竊聞巳降指揮差官前去東京般取縑帛旣有此舉惜不早令津般從駕而行也今若後時而取則有可慮者二一則恐都人憂疑以爲車駕旣東復取此絹則是未有還京之期且虛帑藏不爲都城防守計也下民至愚豈能盡知國家藏蓄但見般取此物便敢妄議也一則絹數億萬經涉長塗部押官吏有幾何人安知盜賊不生心乎只如前日後軍皆前進戶部金帛獨殿其後議者尙以爲憂而況汴堤千里所在巡防闕人可不爲之逺憂耶臣愚欲望裁配且畱此絹京師爲最便或恐向後闕用乞候春暖般取則不致駭都人耳目或當番衛士諸軍赴行在日因令防防東下亦爲甚便伏望聖慈裁擇取進止

論後軍行船失序札子

臣契勘本臺昨準禦營使司札子並降到行船次序內後軍在侍從百官及戶部金帛船之後今月初三日午時以來忽見後軍眾船一並越次前進擁塞河道並不容百官依次行船戶部金帛萬數浩大理合後軍同共防防今來本臺竟不依次序後軍曽無被受指揮許令越次前進若盡令人馬先行則非所謂後軍也萬乘順動獨可忘殿後之備哉兼恐戶部金帛或至疎虞則爲害非細不獨紊亂次序而已欲望睿明特賜詳酌施行取進止

乞罷黜張公庠札子

臣訪聞通判福州張公庠在任貪污不法自知公議不容乃扇揺軍情歸怨監司帥臣監司帥臣日不自安而提防刑獄司已具劾奏卽未聞朝廷施行契勘福州去年兵變縶殺帥臣柳廷俊朝廷失於究治今餘黨尙存而公庠職爲倅貳不能撫循乃緣已私扇惑諸軍竊慮禍變近在旦暮去年巳是覆轍而近日建州軍賊猶未就擒不可不戒也其張公庠欲望聖慈檢會福建提刑司所奏速賜罷黜施行以解一方危急仍乞下本路牒鄰州鞫治罷犯明正典憲取進止

奏免賜楊惟忠田宅札子

臣伏覩近降指揮捕獲方臘赴闕統制官楊惟忠於京兆府賜官田十頃官宅一所臣竊惟蕩平浙防生獲渠魁肇自聖謨授成將帥其間偏裨佐屬各有勤勞凱旋之初第功行賞髙爵厚祿皆以爲意外之獲也彼惟忠者巳賅賞典超轉五官今來宣撫司保明再有陳請度越眾人賜以田宅竊謂一夫僥幸𨿽未足信誠恐同時立功之人各懷觖望之意蓋朝廷旣開此例則無以杜絕後來若偏裨皆冒橫恩則在官田宅將不勝其求矣古者惟有大勲勞則錫田賜第而祖宗以來將相大臣功徳卓越者亦止於賜宅而已今睦賊就擒豈獨惟忠之力柰何特異諸將冒此逾分之賞哉前日王師撫定燕山近者勦絕奚賊將佐皆立奇功慶賞亦旣行矣彼視惟忠所獲豈不慊然皆有不滿之意耶臣愚以爲破諸屬之姦革濫賞之使後來者不敢攀援妄有僥求宜自惟忠始所有賜田宅指揮伏乞睿斷特賜寢罷取進止

奏罷辟張恕等爲諸州通判札子

臣竊惟州置通判𨿽曰佐貳守臣然自祖宗以來選擇畀付目爲監郡使州將有所畏憚則任屬之意深矣故𨿽遐方小壘皆自朝廷命之伏自近年帥臣監司偶緣一時申請例得辟置陛下獨智逺覽以爲寖失祖宗之意乃於政和丁酉特降禦筆以戒在服今才幾何時而冒法觸禁者復作矣若河北轉運司奏辟張恕通判莫州河東經略使乞辟彭作通判平陽府是也然此特其所部之支郡耳至若知河間府詹度奏辟張公濟通判本府則又甚者也夫漕臣許辟其屬三路帥臣許辟幕府若州縣城寨之官則各有著令至於通判則無明文若爲守臣而得辟置則是門下私恩之士也尙能舉監郡之職乎且爲奏辟之言者必曰選才集事乃若他州通判拘於吏部資格容有老病昏懦者今三路並邊之倅悉自朝廷選除豈有朝廷選除之人皆以爲不可用而巳之親暱黨友乃以爲才耶夫徇私引類侵紊祖宗成憲且違專降詔防皆近年翫習之不可不懲也所有張恕彭作張公濟伏望睿斷特賜攺正施行其詹度等亦乞戒飭以警慢令之吏取進止

辭給事中札子

臣先準尙書省札子奉聖防除臣給事中罪悔頻煩重以多病早衰自知決無可用敢圖天造未忍棄捐收之閒廢之餘置之論駁之地竊省非據已罄忱辭伏望睿明檢會臣前奏特賜許令辭免俾稍安於私義庶不致於煩言

辭免右丞札子

今月十一日準尙書省札子三省同奉聖防許某除右丞日下供職者聞命震恐罔知所措伏念臣智能蹇淺學術荒疎自叨使令積有罪戾比防奬擢備位言責日月滋久無所建明方以曠官失職爲懼敢圖誤恩躐進丞轄𨿽天地之賜父母之命所不當辭而臣自度迂愚非所當得深恐上辜任屬自速顚隮伏望聖慈洞照誠悃出於迫切收還成命以穆師言臣無任祈天俟命激切屏營之至所有恩命未敢祗受謹錄奏聞取進止

辭免禦史中丞札子

準尙書省帖子奉聖防除臣禦史中丞不候授告日下供職者聞命震恐不知所措竊以執邦憲糾官邪自昔以爲要官近世尢所愼選矧當國家艱難之時中外憂疑之際儻或言路推擇得人則於時政庶幾有補伏念某頃爲臺屬嘗冒言責徒縻嵗月莫效毫分乃以瘝曠自貽譴逐𨿽防湔洗旋復顚隮比者防恩收之江湖流落之中疾病衰殘之後曽未瞻於宸扆已洊叨於寵命天地之恩何以報稱苐惟已試無效豈敢復玷選除伏望睿明察其迂陋收還成命攺付眞賢上以全朝廷爲官擇人之體下以伸臣子量力度徳之志臣無任祈天俟命激切屏營之至所有勅命未敢祗受謹錄奏聞伏候勅防

薦張守札子

臣伏見奉議郎前監察禦史張守博學能文好直有守頃爲臺屬蔚有士望銜卹去位今將造朝契勘監察禦史盧臣中巳除左正言欲望聖慈詳酌特除張守塡闕如不稱所舉臣甘伏典憲取進止

乞除尙書省長貳與並除樞密貳臣札子

臣聞謀之貴眾斷之貴獨今天下大政一歸於陛下宸斷惟是贊防彌綸同徳協謀者則不厭其眾且多也竊見尙書省比闕長貳而同知樞密院事亦久闕而不除𨿽用近制三公通治三省然文昌政事之本樞筦總兵之地各有任屬安宜久虛其位哉況近年財用匱乏民力困獘賞罰僣濫官吏猥多姦贓害民請屬成俗軍政不立邊防未完陜西並邊諸州地震彌月壓傷軍民京東淮南浙西積水被野有害秋稼此正陛下敷求輔佐振舉紀綱之時也臣愚伏望睿明博考天下之公議愼選當世之忠賢以補政府之闕使之上贊聖治以亮天工而熈庶績於海內幸甚取進止

上十事札子

臣自防誤恩備位執法閱日滋久了無建明不獨智慮短淺言辭澀訥之故亦以陛下方圖東幸纎悉措置上關宸慮竊謂與其狂易之黷寧負不敏之罪今者駐蹕淮甸上下安寧此正講明治道興滯補廢之時也故不揆迂愚輒以見聞昧死上獻庶幾有補聖政之萬一臣竊觀方今人才未備而政事不立法度未修而宿獘尙存浮費不節而國用空虛賦役煩重而民力困命令不行而事多壅滯賞罰未明而人無懲勸賊盜繼作而吏民被害邊境危急而武備弗嚴姦贓未逐而貪暴滋多公議未伸而親黨害政凡此十事之利病實系國家之安危安危所在變故難測以陛下之神武英斷必能成中興之業以陛下之誠心孝友必能迎二聖之歸其事𨿽曰多端其要不過十者而巳惟是十事之利其講之則不可不熟十事之害其去之則不可不速講之熟則是非明白去之速則立見治效欲望睿防下三省樞密院公共討論修復祖宗之成憲稽防士大夫之公議下從民欲上取聖裁於以致中國之安榮於以釋異域之窺伺在陛下果斷力行之而巳取進止

欽定四庫全書

橫塘集卷十

宋許景衡撰

札子

乞速遣李芘福建提刑札子

契勘昨奉指揮差李芘充福建提刑陳桷別與差遣今訪聞得李芘尙未到任陳桷歷任館職省郎不習捉殺欲契勘李芘差遣如別不曾攺移卽乞降指揮令疾速交割職事措置捕賊不得稽違措置捉殺如朝廷巳降指揮附遞深恐淹遲不救急切欲乞檢舉再降指揮付差來人庶幾不致稽緩誤事取進止

乞速措置捉殺建州賊札子

臣訪聞建州及本路提刑司各爲本州軍賊閉城擄劫殺人再有奏報當是閉門日久事勢危急臣昨曽具事宜奏稟後卽未聞朝廷措置施行伏望聖慈俯念逺方吏民危急早賜指揮只付本州及本路差來急腳子星夜賫去庶得速逹免致遞鋪濡滯取進止

乞捉殺浙西軍賊札子

臣聞辛道宗部兵浙西軍前潰散初在秀州平江府之間未甚作過自離常州至鎭江方肆焚刧殺人浙西士民大叚驚擾奔迸四出卽未聞朝廷措置指揮臣初料此軍旣殺主將之子則已是負罪之人其勢必致猖獗今則張大已難制矣契勘知鎭江府趙子崧見帯安撫而郭仲荀見領招捉浙東盜賊事欲望特降睿防令其速領兵分頭捉殺或其徒多是脇從則止誅首惡倡謀之人其餘令便宜措置以聖恩寛貸不可一槪招降以長姦也取進止

再乞捉殺鎭江軍賊札子

臣訪聞鎭江居民大爲軍賊剽劫官私捨宇盡爲煨燼臣昨乞令郭仲荀趙子崧捉殺蓋欲就便乘其未甚張大易爲撲滅今子崧棄城而逃聞仲荀又欲招降是無意於殺賊也招降之獘臣累曽奏稟以爲導民爲冦莫此爲甚且自今後官吏惟恐不得士卒之意而日虞見殺此豈治世所宜有耶今來羣賊聞車駕將至淮南必奔迸四出則旁近州縣又可憂也欲望睿防選差將卒便道疾馳前去捉殺其間或委是後來脇從之人則乞令隨宜措置以聖恩貸罪惟乞速賜施行以救彼民塗炭則一方幸甚取進止

論捉殺鎭江賊札子

臣訪聞鎭江府羣賊聞官軍且至頗有遁逃之計其一路系本府下熟驛前此巳曽抄掠今來官軍若繇眞州渡江以往則此路無虞矣其一路東走常州昨者巳曽厚以金帛犒設其無備爲可知若更前進則不獨浙西諸州爲可慮深恐與杭賊合謀如臣前日所防也契勘揚州管下柴墟鎭亦名口岸渡江後四十里可至常州最爲防徑如防裁酌別遣人馬繇此路以往遏其奔衝則賊勢亦窘矣如前日官軍方事奮擊則今所遣者亦可夾攻庶幾朝夕殄滅今車駕駐蹕於此而賊在毗境非所以振國威也伏乞速降指揮卽行措置使凶徒就擒江渡通快誠今日之急務也取進止

再乞捉殺杭州軍賊札子

臣契勘杭州軍賊初緣本路提刑髙士瞳建議招安仍申朝廷乞更不發兵捉殺臣平昔𨿽憤招降之獘然以朝廷巳降指揮不當失信更不敢奏乞捉殺詎賊旣拜恩命卻不解甲復閉城門旣而掩擊官軍拘殺提刑周格秀州守臣趙叔近繼往招安復被拘畱今又二十餘日矣是用朝廷招安之恩爲欵王師之計也凶徒變詐反覆一至於此可不痛治之哉竊聞髙士瞳脫身賊營及趙叔近爲其廹脇皆有奏請欲乞招安放罪是又墮其姦計也尙可信哉又聞兩浙漕司財用已竭無以應軍前所須旣決於捉殺則理當濟其窘急臣愚欲望睿斷特降指揮令前後所遣將兵疾速前去捉殺並乞依漕臣顧彥成所乞下發運司及兩浙東西鹽事司各以鹽錢逐急應副軍須卻令向後用本司錢撥還所貴勦除凶防以伸國威他郡自爾不敢效尢取進止

論捉殺杭州鎭江軍賊札子

臣昨論奏杭州鎭江府軍賊事乞朝廷措置施行臣曉夕思之若二賊止於閉城自守官軍疾速掩殺可無他虞蓋杭爲二浙之腹心而鎭江爲咽喉今二賊同惡皆據要地若不措置閱日滋久姦計愈多萬一交通消息一日合謀而起則浙西諸州皆爲賊所據矣此在朝廷不可不深慮而早爲之區防也兼訪聞辛道宗下軍賊自到平江府吳江卽肆焚刧比至本府城下守臣初欲犒設旣而徇郡人之請必欲撃賊初戰𨿽敗繼能乘城夫石交擊晝夜不息賊遂遁去使他郡皆如平江則無可慮者聞所過常秀州皆厚斂金帛以爲犒設而已設有緩急果何賴哉今錢伯言巳除鎭江府守及遣將兵前去外惟杭州閉關八十日一城生齒若不從賊則皆垂死之命也而招降捉殺二說至今未決欲望朝廷擇其一而防之母使合謀而起爲意外之變也其平江府官吏能堅壁拒賊伏乞聖慈行下核實褒賞不獨養其後來銳气亦所以爲列郡之勸也取進止

乞寛卹東南札子

臣竊見三路及京東西州縣或爲盜賊侵擾或爲金人殘破戶口減耗賦入無幾今朝廷經費彌廣軍須亦復不貲當悉仰於東南但東南之民比緣府庫匱乏橫斂頻煩官吏貪殘侵剝尢甚今來若非盡革舊復加存卹則必破產流亡或盜賊羣起意外驚擾則無復耕桑之民以應公上所須矣豈不誤朝廷之大計哉前日赦令徳音寛大而斯民未被惠澤選易守臣增置尙未就緒今來巳是秋深所宜早見辦集臣愚復望睿明深念國家計用之根本加惠東南之元元應赦書所罷後來上供采買及違法租賦之類並仰有司疾速報應結絕使實惠及民申戒監司郡守按劾姦贓寛其徭役使得安居盡力耕織以供常賦仍乞時降指揮督責守禦之備限在日近了當凡東南諸路監司郡守尙有闕員去防並乞精加選擇限日赴官其沿江近要害控扼防縣令巡檢縣尉見闕未曽注差去處並乞令監司守臣公共選擇差辟及見任人內有不可倚仗者亦乞令選擇逐急對移務在盡公不得偏徇其被移人仍不理爲過犯庶使儲糧練卒各務防守如此則東南可以無虞而朝廷之財用可以無匱乏之憂矣取進止

乞救援順安札子

臣伏覩順安軍爲金人圍城危急奏乞差軍兵救援並乞糴買本錢未聞朝廷措置施行又二狀爲久闕正官亦防批送部依條差注竊謂邊奏告急乞兵救援及乞糴買糧艸正在朝廷疾速應副豈可頃刻濡滯極邊州郡方當軍興系是重難去處今闕正官亦須破格立賞然後人肯注擬若令吏部依條差注亦恐人不願就也竊聞河北並邊州軍若安肅廣信皆巳陷沒惟有順安尙能固守不屈此宜朝廷特加奬勵若有申請尢當疾速施行今來二事或如常程文字或只付之有司不防特與措置豈朝廷果欲棄河北耶又本軍所奏城中芻糧向盡只可支持一月度至今日恐已不能固守兼得諸道路之言順安近巳殘破若果如所聞則亦巳矣不然更望睿明詳覽本軍所奏下三省樞宻院疾速應副人馬糴買本錢及措置破格差官塡闕免令一城官吏生靈盡爲彊敵殺戮驅逼也再若議和糴當以本錢爲先契勘發運司舊有樁管糴本錢及出賣蔡京朱勔籍沒物產錢近並罷常平市舶二司在防各有見管錢除樁畱免役雇錢外其餘及諸色並可撥充糴本取進止

奏核劉喜張士英彊勒人投軍札子

臣訪聞開封府祥符縣百姓朱謹被京西巡檢司兵士劉喜等四人擒拽彊令投軍朱謹不從而四人雜毆之旣而巡檢張士英仍令執縛拷掠至累百且誣以嘗買賊人衣物於是刺軍籍其母阿王訴其事而祥符縣推治證左甚明臣竊惟招軍著令一切取人情願昨者有司奉行失指市井騷然陛下嘗賜戒飭矣故近日不聞招刺之擾今阿王年六十九嵗朱謹無兼侍此正母子相爲命者豈樂應募充軍哉而張士英乃敢違法箠掠而彊刺之其困虐無告亦甚矣近在赤邑耳目所及若不懲誡則四方之逺慢令之吏可勝治耶臣愚伏望睿斷特賜施行取進止

奏核令昷札子

右臣伏覩近降聖防下河北東路提刑司取勘通判永靜軍令昷受贓不法事本司檄徳州究治訪聞本州獄吏頗受請屬所鞫失實而追捕滋蔓擾及平民胥吏劉奕乃昷之肘腋用事者就逮信宿輒得罷遣而賣紗帛被科敷者凡二百餘人越境就獄逾月弗釋此等皆無罪防對得情半月可辦何至系畱如許久耶是永靜之民始則貪吏漁奪之繼則猾吏拘囚之其困於無告豈不甚哉縱釋有罪而虐無辜仁政所不容也臣愚伏望睿慈特賜申飭應勾到干系照證無罪之人並仰取狀畫卽時釋放仍令所屬督促疾速依公結絕毋致出入人罪及暑月淹延刑禁則一方幸甚謹錄奏聞伏勅防

乞措置杭州軍賊札子

臣契勘杭州軍賊比巳招降今訪聞逐人𨿽巳拜命尙閉城門未曽解甲仍稱薛昻巳有申請須朝廷回降指揮方肯開門卽未知薛昻如何奏請朝廷曽未報應也竊原仁聖之意不欲進兵討賊正恐濫及無辜所以招降仍加爵命者蓋爲一城生齒也而羣賊反側未安卻以待報爲名故作遷延今閉門已五十餘日一城生齒饑餓狼狽日俟朝廷之報若不速賜撫循不惟失招降之初指竊恐淹久別致生事杭爲東南重地而土風輕脫易於從亂不可不慮也臣愚欲望睿明檢防薛昻所奏若只是乞放羣賊之罪招降之後有司不得殺戮則乞詳酌依其所請再降勅榜專差使臣星夜前去開諭羣賊速令開門以救一城垂死之命實天慈終始之賜也訪聞鎭江府兵士王貴兩曽入杭州城內下招安文字朝廷見議推賞若防速行賞典則所降勅榜或別有指揮只乞令貴再往杭州所貴疾速更無濡滯

乞招捉杭州軍賊札子

臣契勘杭州軍賊防詔書招降巳拜恩命而不解甲復閉城門間緣陰霧輒出城戰破官軍拘執提防刑獄官訪聞秀州守臣復入招降卽未見得後來如何奏報逆黨反覆如此神人所不容今來若巳招安開城門在朝廷不欲失信當一切赦其罪惡不然所宜痛治以戒將來也提防刑獄官屯守城外乃爲賊所刼則其才略可知矣豈可復倚仗耶今杭州閉門已七十五日殺傷之外饑餓而死者已不勝其多生靈無辜誠可憐憫如秀州守臣不曽奏到招降次第伏望聖慈明詔三省樞宻院卽行措置如合捉殺亦乞精選將卒疾速前去杭爲東南都防其俗輕脫易於從亂今城門久閉援兵不至若被誘脇則皆從賊其勢益張爲害大矣豈獨殺傷餓殍爲可憐哉如拯溺救焚不可時刻濡滯也臣以言責旣有所聞不免喋喋浼聖聽蓋事有不得已者伏乞裁擇速降指揮再契勘翟汝文昨曽提兵渡江意在滅賊後聞朝廷招安不敢進兵竊慮本官已還越州若尙在杭州城外乞降睿防依前降指揮審度捉殺或別遣將兵亦可令夾攻庶幾必於殄滅

論杭州賊札子

臣今月初六日入對便朝嘗以杭州軍賊爲言伏防宣諭已系趙叔近招安賊巳開門出城訖臣遂不敢更有奏稟今訪聞軍賊十月二十日間每日開城門一兩時辰容人出入買賣自叔近入城髙士瞳脫身出後賊遂閉門不復容人出入城中日爲守禦之備至二十八日猶未開門如是則未從招降審矣苐未知前日聖訓果得諸何人奏報系是何月日申發耶若系二十八日以後申發則降否猶未可知也契勘軍賊初變系髙士瞳建議招安仍申朝廷不須遣兵深恐士瞳被刼入城今得出來尙復遂非只以招安了當奏聞不然亦恐叔近在賊營中爲其迫脇有此奏報其實未嘗招安徒以此欺罔朝廷耳杭州閉城今將百日招討二說朝廷未能自決是使賊徒用招安之恩爲欵王師之計也杭州去行在四五百里其奏報虛實皆不可考而羣凶猖獗一至於此中外孰不憤然今朝廷重於失信則乞速降指揮限日招安解甲開門不然則速遣將兵前去捉殺彼前者已拜恩命卻敢掩擊王師仍殺提刑周格是師出爲有名也伏乞睿明深念東南爲朝廷之根本而杭州爲兩浙之腹心若復淹遲不卽措置則鄰郡視效乘釁而起未易制也伏乞速賜施行取進止臣昨曽具奏兩浙轉運司財用匱乏無以應軍須𨿽防朝廷應副其數未多欲乞速降指揮下發運及兩浙監事司更賜支借應副窘急免致闕事及有借貸民間之擾臣契勘鮑貽遜領鎗仗手二千人在杭州城外𨿽未能捉殺而賊徒頗畏之不敢出城作過近聞江南東西路制置司卻欲拘收貽遜所部鎗仗手還司深恐賊遂跳梁難制欲乞朝廷速降指揮令鮑貽遜之兵且在城外札寨聽指揮

乞不招安建州軍賊札子

訪聞建州兵變殺傷漕臣及二三命官見閉城門抄勍居民本州奏請招降自非出於迫脇當是循襲近例蓋招降之說乃一時之便宜非止冦之良防也前日杭州之事勢非獲巳今若踵而行之則是搢紳橫被殺傷而逆賊反受爵命賞罰顚倒莫甚於此蓋自去秋福州兵變朝廷不曽窮治遂致江寧杭州相繼而作今日建州設更招安則習以成俗此禍未易息也況福建鎗仗手自是勁兵可以殄滅顧朝廷用之如何耳臣愚欲乞聖慈詳酌不須別遣兵將只乞指揮本路鈐轄提刑司令糾集將兵及鄰州鎗仗手許以厚賞疾速措置捉殺除首惡同謀之外其餘脇從更不究治庶幾革招降之他州不敢視效取進止勘福建路見今全闕漕臣旣當軍需便合應副錢糧有本路提舉常平林遹最有風漧近方減罷欲乞就便差本官權領漕事以俟朝廷選差正官前去仍乞速降指揮付差來人庶幾不致闕事契勘新差建州通判梁澤民向曽從軍頗有謀略或未到任欲乞指揮催促赴任共同措置捉殺

論罷李景云等除寺監丞簿札子

臣仰惟神考肇新官制凡省臺寺監之官無有大小閒劇皆極一時之選比年以來其選寖輕間有躐等濫進未足以副仁聖繼述之意者此不可不論也伏覩近降指揮廸功郎李景云孫恕江大一或以應奉有勞或以擬進禦題試防各與攺合入官特除監丞主簿驟從初等選人入爲寺監之屬命下之日聞者惑焉今士大夫服勤州縣積累考任無慮二三十年僅得爲郡守貳而睥睨寺監丞佐有終身不可得者孰謂初等選人姓名藝能素未有聞考第薦舉猶未應格而遽得爲之哉且應奉有勞近例止於攺秩未嘗有爲職事官者而擬試禦題乃是在外著撰就使文字稍工亦非多士造廷親奉淸問之比也而攺官除職度越累朝恩例其夤緣僥幸遷進之速皆前此所未有也乃者卿監尙書郎或出於戚裏勢家或系監當資序皆自宸筆簡汰冗濫且詔繼自今非歷寺監丞以上不除郎官少監名器增重士論悅服夫省曹監貳選格之嚴如彼而寺監丞簿冒進之易如此則是今日之冒進又將爲他日之當得者矣澄源正本實在今日其李景云孫恕江大一與寺監丞簿指揮伏望聖明詳酌特賜詔罷攺用眞才以待卿監省郎之選且契前日手詔丁寧之意取進止

論常朝官不到札子

臣伏見今月初七日行在常朝官起居班內有刑部尙書郭三益吏部侍郎周武仲錢伯言禮部侍郎朱勝非給事中王陶中書舍人劉觀劉玨諫議大夫王賔俱不曽到𨿽汴流多風舟楫進卻參差不齊然奉朝謁不可不謹也況今艱難之時禮儀初創侍從之臣與國同體尢宜守禮以示四方脫或不然是不可以無罰也伏望睿斷明正典憲以爲在服者之戒取進止

乞選差鄧州守臣札子

臣竊見鄧州守臣兼帥京西南路自罷範致虛後未聞除人兼訪聞京西州縣累經殘破所在多闕正官並是權攝類非其人瘡痍之民寃抑無所訴且日虞抄奪誠可憐憫今若謀帥得人則可以經理一路選辟官吏撫循兵民屏除盜賊且遏敵騎況巳是防秋之時豈可復爾稽緩不爲一路生靈計哉其鄧州守臣伏望睿防下三省速行選除限日之官取進止

欽定四庫全書

橫塘集卷十一

宋許景衡撰札子

上修徳札子

臣聞堯以天下爲憂不以位爲樂也今中國勢弱二聖播遷而陛下纂臨大寶適當此時非止堯之所以爲憂也思所以彊本圖思所以禦外患其說𨿽多然其大要則在陛下修徳而已記曰爲人君止於仁爲人子止於孝書曰孝乎惟孝友於兄弟此皆修徳之要也而以至誠不息爲本故在陛下一話一言念必在玆一號一令念必在玆一賞一罰念必在玆以至於出入起居𨿽斯須之念未嘗不在玆也孔子曰言忠信行篤敬𨿽蠻貊之邦行矣夫如是則中國之安彊可冀而二聖之來歸有日矣不然則念不在玆而誠意怠矣是以位爲樂也故在言動則未必愼在號令則未必信在賞罰則未必當盜賊未消而邊鄙未服如是則中國之安彊未可冀而二聖之來歸未有期也天下之愚夫愚婦尙不忍聞此言而況於陛下乎然則今日中國之安危二聖歸期之淹速乃在陛下一念之間耳臣愚伏望陛下戒之愼之始終不倦則何爲而不成何求而不獲耶自古帝王憂深責重未有甚於陛下者則爲陛下計宜如何哉天下願望如此而臣愚不敢不盡言惟睿明采擇取進止

乞令江寧府修城營繕札子

臣伏見諸路州軍各修城壁涉時未久已有畢事奏功者獨江寧府最爲要切守禦去處其修城役徒不多工程遲緩若不速行措置深恐後時猝難辦集又本府昨備巡幸創置宮室比𨿽詔罷而議者以爲因陋就簡亦宜緝而成之況在祖宗盛時若河南大名修治宮室亦未嘗廢何獨於艱難之際而不爲緩急之備哉其江寧府伏乞睿明詳酌精擇帥守或専委有風力漕臣悉心措置修築城壁掇移棟宇要在不擾而事辦朝廷仍加賜錢糧度牒以助其費量立近限以責其必成庶幾有備無患取進止

乞罷汪叔詹知太平州事札子

臣伏聞徽州昨經方冦焚刼欲遷州城於近郊而其地褊淺且有版築之勞邦人大不便之今新知太平州事汪叔詹適有地介其間冒哀投牒必欲遷之以爲已利後爲臣僚論列遂罷太常博士旣而除提舉官復爲言者所擊尋亦報罷謹按叔詹人物凡下無他才能且多過失頃除太平守超躐資級公論弗與也前日議者以沿江諸州皆控扼之地請精擇守臣太平旣罷沈思宜得有能捍禦者代之彼叔詹者豈其人哉誠恐他日有闕誤良由今日推擇之不早也其汪叔詹欲望聖慈特賜放罷別選能吏以補其闕取進止

乞罷招降建州軍賊札子

臣聞建州兵變事昨日急於奏稟思慮未審其言有所未盡須至再具敷奏以備采擇臣乞更不招降只令捉殺所召募槍仗手預合犒賞其勇於入賊有功者亦合量借官資以俟奏功正授獲級者第賞仍令先次告報脇從之人諭以朝廷寛貸之意以上並乞令帥臣監司公共措置仍許便宜施行契勘閉城今已一月比及指揮到彼則又須一月不惟玩冦長姦而一城生齒日遭擄刼設或遲久則盡爲賊誘其勢益張未易制也伏望睿慈詳酌速降指揮令差來人星夜賫持前去以究仁聖軫卹逺民之意取進止

乞置揚州城外巡檢札子

臣訪聞揚州城外累有盜賊剽刼殺傷人多憂患方車駕駐蹕天威所臨豈宜有此欲乞指揮相度城外權暫添置巡檢一二員使之部領兵級不住警察其巡檢或難得人只乞選差諸軍下隊將使臣之類取進止

乞防日講讀札子

臣竊覩三代之王所以治天下國家者必本於正心誠意其次莫如多聞故說之告髙宗曰王人求多聞時惟建事事不師古以永世匪說攸聞然則學問稽古者實帝王之先務也恭惟陛下紹隆祖宗之業屬玆艱難所以施於天下國家者尢在聖學蓋至誠以格物據古以鑑今使盛徳日新聰明日廣則事至能應物來敢名以圖天下之治而成中興之業舉在於此矣祖宗舊制講筵多在便殿故官稱有崇政殿說書伏見已除講讀官欲望明詔涓日開筵俾之勸講取進止

乞別定扈從臣僚札子

臣契勘本臺準東上閤門關車駕巡幸禮儀內一項依景徳元年故事隨駕臣僚逐日都一班起居伏緣景徳故事系是出陸以所至官府亭驛爲行宮扈從臣僚一班起居於禮爲宜今來東幸系乘禦船而汴河堤岸最爲狹小又有衛士甲馬擁集其間深恐臣僚逐日起居班列不肅若不預行申明則臣僚失禮枉被彈糾臣愚欲望特降睿防下東上閤門看詳參酌起居之儀務從簡易仰副仁聖禦下以寛之意取進止

乞放京西路夏稅札子

臣伏覩今年五月一日覃恩赦書節文應今來因金人所至州縣刼掠逃避人戶與免今年夏稅本臺近據淮寧府宛邱縣人戶蔣伯達等狀稱今年夏稅已系本縣引赦除放訖今來本縣承凖轉運司指揮卻令送納竊謂曠蕩之恩矜憫下民爲因刼掠有妨農業遂蠲租賦寛其財力而漕臣不能上體陛下愛民之意尙復追徵𨿽有司窘於財用而窮民在於矜卹豈可使朝廷失信於天下哉欲望睿防下京西路轉運司應今年夏稅已引赦除放者不得輒有拘催以究仁聖及物之澤一方幸甚取進止

乞令宰執入內殿侍藥札子

臣日來恭聞聖體防似不快臣爲在外廷無由瞻望淸光入問起居及未見得醫官所進是何藥餌若聖體今已全安只乞於內殿稍避風冷衛養和气或尙須藥餌欲望聖慈詳酌許令宰臣執政官常畱一員在內殿看視藥物及禦膳所進飲食因得常侍左右奉承聖訓或有所咨訪亦可從容敷奏取進止

乞展省試札子

臣竊見去冬赴省試舉人來自逺方值京城圍滯畱道塗不敢前進久旅狼狽實可憐憫昨準指揮許令明年正月鏁院就試今來車駕巡幸駐蹕之所貢院窄小什物不備竊慮引試或致闕事欲乞詳酌特降睿防諭以國家艱難乘輿東巡之意所有尙書禮部引試天下舉人並仰別聼指揮庶使四方多士知朝廷防意不致逺行勞費取進止再臣竊聞議者欲就行在先引試東南諸路進士如此則是遂棄西北多士矣天下一體豈容偏舉理實未安伏乞聖察

乞罷後苑工匠札子

臣聞天下之事有緩急其治之也有先後聖人常先其所急而後其所緩故治得其序而治功成矣今敵勢縱橫盜賊間作陛下宵衣旰食圖刷國恥節省浮費以應軍須可謂先其所急者矣至於工技之末作掖庭之所須此其事爲至緩宜在所後而有司不知大體乃欲以承平靡麗之事而修復於艱難之時若賈翊所領後苑作準備造作生活工匠是也書曰不作無益害有益功乃成玆事𨿽小其於聖朝致治之功則爲害甚大此臣所以昧死須至上浼天聽也伏況東南制作甲於四方或掖庭有須臨時置買應手可辦正不必専置吏卒徒爲此紛紛也平日耕桑之民死傷流亡之餘尙能竭力以供租賦者彼誠知國家之艱難而上體陛下之憂勤欲足兵食以安中原也故𨿽極勞瘁而不敢辭今若聞置官司破祿食以營技巧彼必嘆息憤懣有不平之气矣臣愚伏望聖慈深念賦入之耗減軍須之糜費凡不急之務悉詔罷去掖庭所尙宜示惇朴以革近世豪侈之習以成中興節儉之化夫豈不美哉所有八月二十一日後苑作差人吏工匠二指揮伏乞特賜寢罷取進止

乞根究法運司出榜札子

臣訪聞京師汴河北岸有榜文曉示系江淮荊浙制置法運司札子申請爲京城富豪之家並無差遣文武官散江淮荊浙乞差官下諸州縣抄札到人戶各令歸業其文武官取防逺竄仍籍沒家資八月二日奉聖防依奏上件榜示流傳四出實駭觀聼臣以所聞未審昨日防恩賜對未敢論列只略具奏知退而取防所屬官司及進奏官並不曽被受上件指揮今將傳到艸本錄白頭連在前伏望睿慈特賜檢防如委有法運申請則乞詳酌速賜攺正以安士民之心如是僞冒亦乞指揮下開封府速收榜文仍賜究治施行取進止

乞復轉對札子

臣伏覩建隆詔書臣僚轉對並須指陳時政得失朝廷急務或刑獄寃濫百姓疾苦近制每遇文徳殿視朝許侍從官二員轉對𨿽放朝亦許封進比緣朝廷多事輒廢不講方當國步艱難修舉政事之時而論思獻納裨益國家乃侍臣之職也欲乞詳酌遵祖宗故事每月朔前後殿起居並許侍從官轉對或放朝亦令封進以副陛下虛已求言復祖宗成憲之意如防開納卽乞降睿防自十一月朔爲始取進止

乞備兩京糧艸札子

臣訪聞東京近日所管糧艸不多守禦之計所宜預備伏望睿防下宗澤契勘合用人馬之數毎月約支若干今來倉見在可支防个月其未足之數伏乞下戶部速與那撥綱運應副其應天府人馬全然數少理合增置其糧艸亦乞依此施行庶使向後不致闕事凡此皆今日之急務伏乞聖慈特賜畱神臣不勝懇切之至取進止

乞備兩京糧艸第二札子

臣今月初五日曽具札子爲東京所管軍糧不多乞令宗澤契勘合用之數下戶部疾速那撥綱運應副及應天府所管人馬數少若防分兵防守亦合措置約支芻糧二事最爲急切至今多日未防指揮契勘去年東京和糴實助經費今來汴水向淺竊恐綱運漸艱欲乞詳酌令兩京措置和糴或只坐倉支錢則公私兩便及戶部那撥綱運應副並望睿防下所屬疾速施行或稍後時則不及事矣取進止

乞催促修汴河札子

臣伏見汴河近日頓淺往來舟楫悉皆阻滯竊聞魏樓等處決口已防朝廷差都水使者安自求前去閉塞至今多日未見工役次第若已就緒則河流自當通快今旣淺澀如此當是所差官吏怠惰不力全不上體朝廷急難之意況隆祐太后朝夕東下而糧運綱船盡在下流未能前進顯屬闕事伏望聖慈詳酌特降指揮督責限在旦夕了當尙敢怠惰則乞嚴正典刑或恐兵夫不足則乞於鄰近有役兵去處就便那撥應夫或令和雇人夫多方措置要在速辦此事最爲急切伏乞睿明畱神取進止

乞罷詹度赴行在札子

伏覩昨降指揮前資政殿學士詹度發來赴行在中外聞之莫不駭愕謹按度自爲小官交結近侍夤緣僥幸馴致顯途假應奉享上之名爲竊攘丰已之事違法種種士民類能言之一昨附防姦魁首開邊隙旣帥定武尋易燕山當新邊艸創之時殘虐燕人搜求寶玉織組縑帛以爲苞苴車馳肩負絡繹道路旣而新軍暴橫糜費不貲蕃將驕矜已有異意而度恬然若不聞知帥閫乃朝廷之重寄而所任如此安得無禍哉未防金人大舉藥師叛命中原擾攘生靈塗炭皆度輩所致也言之可爲流涕𨿽元惡已就刑誅而度輩只從竄逐永禦魑魅已爲寛恩今若入覲行在稍加任使則傳聞四方孰不憤嘆恭惟陛下性資淸明賞罰升黜蓋欲上全國體下當民心以成中興之業今度何人獨防召還是開邪枉之門而植憸佞之路也伏望陛下正心誠意斥逺姦欺以示好惡於天下請自度始則海內莫不忻然稱頌聖徳矣所有詹度赴行在指揮伏乞特賜寢罷取進止

乞差張瑱知和州札子

臣訪聞和州境上數爲盜賊侵擾有本州通判張瑱者亷明有吏幹郡人愛戴之遂設方略嚴守禦敵不敢犯比瑱罷去敵遂破城縱火官府民居一日而燼瑱𨿽以年格並知州資敍得請宮祠聞其精力未衰尙可爲郡若朝廷以和州兵火之餘欲擇守臣宜莫如瑱夫用人在乎因任而已試得其成效斯可以無疑矣臣與瑱未嘗相識得諸士論如此故輒以聞願賜裁擇取進止

乞應副兩浙漕司札子

臣訪聞杭州軍賊未殄所屯諸軍保甲計日已久糜費不資而兩浙漕司盡所有以供億今已匱竭至於借貸民間以應軍須若更闕絕必致廢事本司曽奏朝廷乞那鹽鈔錢濟如此窘急𨿽防朝廷應副其數未多欲望詳酌更下發運及兩浙鹽事司那融應副庶免假貸民間之擾其錢仍令本司他日撥還於鹽鈔錢實無虧折取進止

乞罷錢伯言知抗州札子

臣聞自吳越錢氏納國至今一百六十餘年其子孫顯貴甲於搢紳然未嘗有出守杭州者於此以見祖宗防防之意深矣杭州近闕守臣朝廷差吏部侍郎錢伯言伯言有風漧若守他路無不可者惟杭州則非所宜且違祖宗故事臣愚伏望聖慈特賜詳酌別選有才略重臣以守杭州或須人馬亦乞就便差撥仍令星夜兼程前去以拯一方危急取進止

疏

論救李光程瑀疏

臣竊見近年以來臣下阿比務爲壅蔽凡政事之闕失生民之疾苦皆不得聞於朝廷所以養成前日之禍伏自陛下卽位首開言路以通下情故侍從臺諫官獻忠請對者無日無之而陛下優容開納見於玉色此誠二帝三王之用心也天下幸甚近者李光言事上忤威顏已降指揮落職與小郡昨日又聞李光程瑀並送小處監當臣竊惟李光程瑀皆以忠鯁敢言陛下擢置在言路先後建白皆防施行識者方慶陛下得人以爲宗社之福今日偶緣思慮不審所論未契聖心陛下憐其愚直諒其無他故李光與郡而程瑀爲郎旣正典刑斯亦足矣忽有後命竄之遐方聞者愕然莫不震駭以爲陛下初政乃是求言納諫之時孜孜詢訪委曲涵容猶恐人不敢言若一旦震怒並逐言者則是杜絕忠義之口今後𨿽有見聞誰復敢言耶況今元元困悴未被膏澤敵勢縦橫太原圍閉政事尙多闕失小人敢肆欺罔正賴臺諫敢言指其姦謀以杜禍亂之萌柰何偶因論議過差遽投諸荒裔耶記曰舜好問而好察邇言隠惡而揚善蓋言舜於聽納之際善則揚之惡則隠之不加罪也至於鯁亮有守見於已試者不獨不加罪深宜爲朝廷惜之今李光程瑀一介小臣似不足惜而臣所惜者在於朝綱之不振忠義之難得言路之梗塞也伏望聖慈上念祖宗優容言者之意深鑑近年壅蔽之失三復帝舜隠惡揚善之言曲賜開宥二人者特免逺竄之罪李光乞只依近降與郡指揮而程瑀亦乞與郡於以養忠臣義士敢言之气以爲宗社無窮之計天下幸甚臣不勝惓惓祈天俟命激切屏營之至臣職在論思茍有所見不敢隠黙然僣瀆之罪臣當萬死惟陛下赦之取進止

狀

辭給事中狀

準尙書省札子奉聖防除臣給事中乘遞馬發來赴行在者聞命震惕無所容措伏念臣頃玷從班自取罪戾祗役祠館屏迹江湖方二聖北狩旣不能竭節自效洎陛下中興又未嘗奔走稱慶愛君𨿽切抱病何爲敢圖省錄首賜召還而況論駁之職朝廷妙選若付畀得人則命令惟允豈臣迂陋所宜冒處伏望睿明洞照誠悃收還成命以協羣言臣無任祈天俟命激切屏營之至臣見已起發前去淮南沿路州軍聴指揮謹錄奏聞伏勅防

策問

試士防問

問昔者夫子以大聖人事業不克有爲於當時乃以其緒餘傳諸學者其徹防解蔽成就其器業者多矣載諸方冊班班然可考也若言孝友則曽閔言政事則由求言文學則遊夏以至子貢宰我公西赤原憲之徒皆卓然見稱於聖門者至於顏氏子其所以學於聖人與夫見於行事者蓋不可得而詳考也其平居黙然無異於眾人宜若愚無能爲者而聖人獨稱其賢稱其學與其用捨行藏獨異於彼諸子者何也豈言行見於外者爲可考而求諸內者爲難言歟抑亦因其材而成就之者有異歟

問昔吾夫子抱大聖人之事業不克有爲於當時乃以其緒餘授諸學者其難疑答問具載方冊今考其言若不相似然蓋言孝者多矣豈孝之道大不可一端而言歟抑亦各有所當歟𨿽然此特因二三子之問故聖人答之云爾至於曽子則不待其問而語之夫疑而問焉學者之事也不請而教宜聖人有所不爲然則孔子之於曽子其亦有意歟抑亦出於偶然者歟孟子曰事親若曽子可也又不知孟子之言與孔子遇曽子果有異乎否也試考諸子所以問與孔孟所以言詳著於篇問古者英雄之君當艸昧之時其所以建功立業未嘗不本於得士然後可以有爲於天下夫秦漢尙矣學者勿復道至後世亦間有人焉劉備得南陽一書生遂據巴蜀拒吳魏苻堅亦得嵩山一匹夫而遂都長安滅燕涼𨿽其施設措置未能盡合於先王之道然功髙一時名垂後世蓋亦有大過人者後之君子或鮮儷焉諸君子試考二子之所以告其君與當時之君所以任二子者其要安在其材略孰短孰長其行事孰得孰失優劣之辧必有一言以折之者願預聞焉

問乃者朝廷罷科舉辟學校以養士迪之以經術而別之以三捨其月書嵗貢之法委曲詳盡繇秦漢以來未之聞也固足以繼志神考而比隆成周矣然嘗考諸周官凡士之欽敏任防孝悌睦婣與夫徳行道藝皆閭胥族黨之所書其科目備矣其所以書則後世未能盡曉也故將徇其名耶則有三日不食人皆以爲亷士者將徇其實耶則又有出妻屏子人皆以爲不孝者然則閭胥族黨果何從而書之乎今月書行藝行於學校得人之效固已著見而無疑矣必欲舉成周取士之法行於鄕閭之間則其所書名實之際能無惑乎二者諸君講之舊矣盍以見告

欽定四庫全書

橫塘集卷十二

宋許景衡撰啟

賀崔少卿直躬啟

伏審拜命宸廷司刑卿寺除書四布輿議交孚伏惟歡慶恭以某官髙誼絕人淸名肅物展也後來之矜式凜然先世之風流抗斧兩河已著澄淸之效賜環九棘益隆奬任之私貳職以來期年於此上廣聖人好生之大徳下俾斯民不犯於有司玆用峻遷以昭丕績矧淸衷之妙簡豈丹筆之能淹行謝刑官徑躋法從某猥沿防舊夙被眷存𨿽慶謁之未前苐欣愉之無盡

又代賀崔少卿啟

伏審被命中宸執憲大理盛矣聖心之欽卹屬乎賢徳之平反四方交欣萬古一向伏惟歡慶恭以某官學優詩禮望重搢紳赫然家聲爲天下之所慕繼其世業宜主上之深知比由列棘之班特峻按刑之寄淸威逺曁風行朔部之山川和气所薫喜動塞垣之艸木兵農見於兼濟囹圄至於屢空乘軺列城澄淸已效推轂多士奬拔尢精渙新渥以賜環豈時淹而俟駕再濡丹筆不失靑氊在昔蘇公甞列用於中罰於今定國當益大於髙門淸議所同愚言匪佞某猥沿冗陋嘗被甄收側聞除音額手增抃屬官有日崇慶無階愧畏之私敷陳罔旣

賀新守啟

伏審光被制綸榮紆郡紱涓日之吉開府云初凡在庇存惟胥鼓舞伏惟歡慶恭以某官學繇淸訓名重妙齡彼東魯之儒生固知所畏𨿽北方之學者疇敢或先夙簡淸衷寖更煩使吳門父老悵熊軾之不畱愼水士民喜虎符之來鎭苐恐追鋒之召弗容暖席之安進卽要塗益攄逺業某猥沿孱陋早辱顧憐逖聞下車偶在外邑屬以負薪之疾阻修維梓之恭愧悚之忱敷宣莫罄

賀郡守啟

伏審升華祕殿作牧近藩涓日之剛視事云始勝遊未逺夢尋天上之圖書和气所薫喜動濟南之艸木伏惟懽慶恭以某官髙才絕俗偉望在人讀書何止於五車落筆獨驚於四座豈久淹於州縣果見擢於朝廷錦帳爲郎早冠六卿之屬繡衣持節遂分八使之權賢關總蒞於諸儒冊府擅榮於三至少年同志駸駸已著於先鞭回首榮塗櫛櫛皆爲其後輩獨安靜退孰測髙明而況論譔職淸藩宣任重深憫裏閭之愁嘆一蠲郡國之煩苛爰當暇時歷覽陳迹古來多士爭事業於靑雲我獨得朋對聖賢於黃卷較其所得孰與彼多養之旣完蓄之必發嵗聿雲暮霜風作寒願良食以自頥俾斯民之有望某猥沿末契早荷眷知愧慶牘之未前辱飛牋之首及其爲感懼未易敷宣

賀永嘉郭守啟

伏審榮拜詔函進職廷閣淸衷妙簡侍從固已得人除目播傳搢紳爲之相慶伏惟懽抃恭以某官雄文絕俗偉望在人曩由奬知亟踐淸切援毫螭陛亶惟言動之書掌制鳳池光踐絲綸之美方挺挺以自立彼紛紛而謂何萬里扶搖聊爲六月之息一麾出守詎使三年之淹果防持橐之榮庸示賜環之意眷池塘之春艸行謝醉吟指堦砌之蒼苔卽迎步武益攄逺業下副僉言某奔走塵埃侵尋嵗月當休澤均於千里而編籍叨在一防道阻且長莫從燕雀之賀書不盡意徒傾狗馬之心冬序云初气方凜願爲宗社善保寢興

代鐘震謝石守啟

父爲子隠𨿽聞往載之詳治本人情終賴至仁之造拜恩甚重刻感不忘伏念某賦才弗彊得性尢拙偶釋鋤犂於畎畆輒參韋布於校庠蕞爾何知欲造聖門之閫奧終焉無得莫探學海之淵源上負義方居懷戰惕屬私庭之詿誤繄公府以羈畱交舊滿前誰是解驂之客謗讒交作居多下石之人足感動於旁觀況愛鐘於天性遂形尺牘仰布寸誠𨿽納罟擭而弗知已非善避然蹈水火而求免惟在疾呼豈意矜憐特垂寛貸玆蓋某官聰明照物忠厚存心簡在朝廷出臨郡國坐敷美政蓋嘗五月而報成畱養斯民不忍一夫之失所惇崇風教樂育人材凡有所原實勸爲善遂令寒賤猥被保全敢不頌詠鴻私祗戴厚徳邈矣緹縈之孝幸繼前修惻然楊寶之心敢忘後報

賀監司啟

伏審拜命中宸出使南國政事屬諸賢者輿議爲之翕然伏惟某官陳義甚髙樂善不倦妙齡秀發已優翰墨之偉譽懽騰遂入英雄之彀翺翔學省更踐師儒絳帳談經析疑言於多士繡衣持節作師表於一方天眷滋隆物望益重諒無暖席之頃卽聞召節之來入據要塗發揮逺業某江湖流落簿領侵尋趨賀未遑歡悰罔旣

賀江南安撫啟

伏審誕敷帝制易鎭帥垣涓辰之剛開府云始截然一面據江海之上防隠若長城寛朝廷之東顧歡傳四出淸議一辭伏惟歡慶恭以某官挺然髙明見於施設兼吉甫之文武足以憲邦惇郤谷之詩書果膺謀帥頃繇烏府得請虎符豈誇晝錦之歸來正以夜衣而勤事潤澤在物千里固已妥安精神折衝鄰冦爲之逺遁惟其有備而無患是謂不戰而屈人維建業之名藩總江東之屬郡兵民任重守將才難僉言必惟其人請觀已試之效恭惟成命斷自淸衷而況獻替謀謨有古人之遺直進退出處爲多士之美談授鉞諒不淹時賜環卽聞嚴召雲霄専席豈惟耳目之官廊廟賡歌卽豫股肱之喜某防恩舊矣聞命躍然屬猥役之拘縻悵崇閎之綿邈莫遑參慶苐劇馳情

賀鄧樞宻啟

伏審渙號在廷茂恩進律宻毘三事之貴峻登一品之崇傳聞邇遐聳動觀聴伏惟慶慰恭以某官致知格物以道事君父子擅名於縉紳世濟其美弟兄接踵於廊廟人以爲榮擢自聖神進總樞筦包干戈而不試置海防於太寧維彼西戎尙勤逺略偏師順動醜類掃平節制曲盡於毫釐報捷不淹乎晷刻維持久大之業輔成道徳之威逮此酬功濃於慶賞豈惟制勝運籌帷幄之間行見登庸躋民仁壽之域中外屬望朝夕爲期某流落江湖侵尋嵗月仰恩憐之甚厚聞播告而躍然屬以拘縻莫陪燕雀之賀永言向頌何勝犬馬之心

賀何門下執中啟

伏審顯被除書榮升左省聞者相慶翕然一辭知廟堂之得賢洵士民之被澤維時帝簡實幸寰區伏惟歡抃恭以某官有王佐之才任天下之重擢自舊學揚於要塗仰合天心咸有一徳進斷國論於今三年以淸愼律搢紳以寛大厚風俗懋昭偉業丕建太平比轄文昌之綱亟貳西臺之政曽未幹於詔墨已洊拜於恩綸惟其從容以和故能出納惟允贊元斗極實參喉舌之司正席臺躔佇有鈞衡之命坐令動植盡出陶鎔某猥以孤生承玆寵庇𨿽塵埃州縣居恨迹疏而貧賤姓名毎防齒記側聞峻擢實抃鄙悰莫伸展慶之區區徒極望風而眷眷

代賀何門下啟

伏審光奉制書洊加恩數睿哲念舊𨿽久而益隆搢紳僉言前此所未有伏惟歡慶恭以某官潛心道本爲時儒宗華問早借於先朝素學進裨於元聖觀伐木之作蓋未嘗不須友焉曁命說之初其已有大過人者爲上爲徳非公其誰比繇天官入贊國論日常勤於三接嵗或至於九遷禮意夫復何加宸極猶以爲未載升峻秩用示眷懷仰惟終始之恩必極任屬之重攀鱗附翼是爲千載之逢當軸秉鈞行頒百揆之拜天下幸甚人心同然某比荷奬知叨升侍從嘉與動植均被陶鎔屬逺守於帥垣阻稱慶於鈞屏惟是欣誦未易名言

又

伏審肅侍鑾輿載臨龍徳眷惟舊學式渙新恩實千載之難逢極一時之榮遇伏惟歡慶恭以某官文髙典冊名重搢紳蔚爲廊廟之儒臣時乃聖神之徳友顧初潛之所在宜上心之不忘千仗翠華傾臣民而就日一聲淸蹕覺池苑之生春蔥蔥瑞气之襲人歷歷舊防之在目嵗律屢易治旣格於承平宮僚幾人公獨居於左右是宜渥澤特峻華遷方將疇咨登庸爰相坐使照臨之內一歸陶冶之中仰合干行永熈帝載某猥沿孤進最荷曲成恭聞除音增抃丹悃念坐縻於外寄阻拜慶於下風瞻跂鈞庭卑情不勝傾倒之切

賀何彥時啟

伏審拜命大庭升榮東觀職是論著豈惟一時文字之工卓然才能乃是異日公卿之選光生臺閣喜動搢紳伏惟歡慶恭以某官天資髙明徳度宏逺詩禮夙傳於家學猶有異聞父子並受於聖知斯爲榮遇比校讎於祕府俄退伏於倚廬旣禦祥琴遂參史筆多士畏仰能仕蓋本乎教忠萬里奮飛銜訓卽期於嗣事淸議所屬斯言不誣某猥以迂疏久於庇賴莫前參慶苐劇欣愉

代賀康漕啟

伏審對揚黼座祗拜恩綸陟書殿之榮名申朔方之成命凡繄庇賴舉切忻愉伏惟歡慶恭以某官風采照人文章絕俗熈寧庠序躐居俊造之先大觀朝廷蔚有謀猷之助先職河圖之淸切出臨使部以按亷綏靖一方覆育多士兵民足食已寛宵旰之憂車馬來朝益峻褒陞之數矧惟麗正上直奎躔凡淸秩莫尙於玆非名儒不可以處飛芻斡糴烏可久於漕臺揚藻摛華行入趨於司禁士論所屬愚言不誣顧以舊防方假餘照念縻官於邊閫阻修慶於賓鴻永言頌瞻實倍倫品

賀少保樞宻啟

伏審孚號明廷進位亞保總籌帷之機宻參鼎席之尊崇凡在陶融惟胥鼔舞伏惟歡慶恭以某官膺天之任逢時有爲周旋一紀之餘拱揖羣公之上式是百辟亶惟樊侯憲於萬邦孰先吉甫基名鳯沼制勝斗樞老成實重於典刑折衝不越乎樽俎協贊聖治已臻庶績之咸熈布宣皇威豈止四方之無侮於昭徳烈克對寵光矧惟寅亮天地之官時乃左右輔弼之任貳公宏化式隆巖石之瞻當軸處中方倚巨川之濟諒惟詔冊近在浹旬夷夏屬心搢紳傾耳某早沿蹇薄最辱知憐僻處江湖莫修慶謁嘉與動植均被生成瞻望鈞庭下情無任

送沈郎中啟

伏審光奉朝恩言還帝闕解東甌之印綬政已告成望南浦之旌麾人皆戀徳恭惟某官承家文采奕世聲名錦帳分曹爛矣郎官之宿繡衣出使廓然刺史之天均逸名城正緣色養父老方歌於來暮漁樵俄結於去思春艸池塘悵莫資於吟詠蒼苔堦砌方有待於步趨進卽淸除益攄逺業某夙逰門下方爾裏居屬以負薪之憂莫綴攀轅之列春序云半气尙暄山川悠然徒馭勤止願爲宗社益保寢興

代賀範郎中啟

某官出自故家夙推賢業錄防契於疇曩況函翰以勤渠故躅已遙徒追懷於舊徳素風未泯幸獲際於諸郎欣慨之私敷陳莫旣

代賀林兵書啟

伏審進位夏卿兼官天府詔語滋渥士論所歸伏惟歡慶恭以某官文采承家聲名蓋世摛藻西掖專機要於五人視艸北門追誥命於三代雍容議論貫穿古今妙簡淸衷逺聘絕域肅將君命皇皇眞使者之華坐折姦謀蹇蹇有王臣之節惟帝畿所治者千里而司馬實統於六師非有一時之茂勲敢當二者之重任張趙方宜配美吳李曽何足言維時樞衡之嚴猶有虛席防見夢卜之命敷告在庭中外所期祝願之切某叨塵法從逺守塞垣悵展慶之莫前徒溯風而增抃

賀致政薛老啟

伏審光奉渙恩進陞美秩裏閭增重杖履有光伏惟歡慶竊以仕非爲貧蓋欲行義老之將至則思引年此君子出處之常亦人臣進退之義比觀士習寖失古風耽祿忘歸以身徇物或靑霄得路方日蹈於危機或白首投荒猶未離於罪籍死生契濶妻子散離𨿽富貴初樂於平時而憂患難堪於晚節得不償失辱多於榮彼聞髙風不無甚愧某官所操彌約陳義甚髙生逢盛時力辭美仕不顧儻來之軒冕徑尋歸去之田園林下一人而今始見人生七十於古亦稀而況優防琴樽左右孫子風波逺矣無可畏之簡書里社依然有必恭之桑梓凡人未見一可而公獨能兩全不有得乎豈能如此屬眞人之禦歷覃慶賚以在人𨿽曰退休亦均渥澤不獨俯優於耆舊蓋將少激於貪婪凡與見聞舉皆欣躍顧惟孱陋夙被眷存方抱憂哀莫伸燕雀之賀永言向頌何勝犬馬之勞

代賀許觀文啟

伏審誕孚渙號榮拜茂恩陟祕殿之隆名峻畱都之重寄傳聞逺邇聳動搢紳伏惟歡慶恭以某官有王佐之才任天下之重持循一節翊戴五朝忠言嘉謨四方之所傳誦仁心義問多士以爲依歸頃辭政機得請宮鑰綏懷彊敵坐折姦謀約束洪河俾無怒溢上寛憂顧屬我老成恭聞詔音實慰民願擁兩河之和气溢全魏之歡聲矧聖賢方急於經綸而民物有待於康濟眷樊侯之在外式遄其歸嘉傅說之欽承爰立作相當使照臨之內一歸坯冶之中公議所期斯言可必某猥沿疏薄夙荷眷知屬假守於邊州阻祗慶於鈞席惟是欣頌未易名言

賀吳唐彥啟

伏審光被渙恩躐升華序伏惟歡慶恭以某官寓武於文作忠以孝力戰西陲蓋嘗一月而三捷論功北闕庶幾閱嵗而九遷喜溢廷闈光生壁壘亨塗寖辟逺業可量某屬縻簿書阻慶齋閣顧寸懷之增喜非尺紙之能宣

代賀林顯謨啟

伏審光被制書載升廷閣任賢樞筦允爲廊廟之名臣進秩庭闈是乃朝廷之盛典除音始下輿議交孚伏惟慶慰恭以某官育徳直方受材宏博兄弟操履有先世之風流文章流傳爲後學之師法踐揚中外茂著事功上被一人之深知獨號五朝之舊徳屬慶嗣登延於右府而祕職特峻於西淸是謂異恩式昭盛事矧當君臣千載之遇必極父子一門之榮帷幄運籌巳克承於舊物屛風隔坐豈専美於古人召擢之期倚立以俟某恭聞成命屬守邊州𨿽慶謁之未前苐欣愉之罔斁

賀張幾仲啟

伏審榮拜朝恩欽承天詔再畱北道謂謀帥實罕其人進直西淸蓋念公久勞於外歡傳夷夏鼓舞兵民伏惟歡抃恭以某官徳宇淸深天機駿發果藝從政兼孔門二子之長文武憲邦具周室總戎之美受知仁聖出鎭河關外防百城指形勢於掌上旁制彊敵得動息於目中人材各引其所長吏事無細而不舉惟其亹亹忘倦政自恢恢有餘措疆於妥安寛朝廷之憂顧曩繇眷奬亦旣借畱殆至七年之淹尙諉一方之寄並推異數斷自淸衷彼增秩賜金𨿽有守臣之故事然受鉞分閫未聞成命之再申洪惟元功獨出前古告成於上當錫誓於山河式遄其歸卽賡歌於廊廟某海隅賤士門下庸流犬馬戀軒忽焉再嵗燕雀賀廈敢後此時屬猥役之坐縻悵願言之未獲其爲悚惕未易殫敷

代賀蔡顯謨啟

伏審拜恩中禁進職西淸詔目四馳士論胥協伏惟慶抃竊以新外朝之寶構儲先帝之聖謨倬乎云漢之章煥如龜洛之出蒞職於此其人可知乃有英才來符睿選恭以某官才髙華冑名重妙齡探術業於聖門謹義方於公衮他日獨立常趨學禮之庭三年一飛遂奮衝天之翼比淹書局宻簡宸衷載升延閣之榮躐處從班之首而況對宴閒之玉色奉講讀於金華蓋能仕本乎教忠而銜訓可以嗣事君臣千載之遇從古罕聞父子一門之中於今爲盛某早沿涼薄嘗荷眷知側聆新除倍欣鄙抱屬塞垣之有守慶臺席以無階愧畏之私敷陳防旣

欽定四庫全書

橫塘集卷十三

宋許景衡撰

啟

余待制賀正啟

鳳歷自天端示歲時之始雞圖在戶亦爲風俗之常恭惟某官陳義甚髙樂善不倦禁塗持橐受一人之眷知海國分符眞千里之師帥栢葉旣伸於壽祝茅茹方慶於彚徵賜環言歸指日可待良深忻忭曷旣敷陳

提舶蔡學士賀正啟

伏以歲元肇始蓋禮交樂舉之時陽徳寖亨有小往大來之吉恭惟某官文筆絕俗風采照人漢法備於三章允資潤色蠻琛來於萬里暫屈總臨茂對新春坐膺純嘏栢葉已稱於壽祝茅茹方慶於彚徵超升之恩倚立以俟某屬縻簿領阻造門闌下情無任忻頌之至

提舉張大夫賀正啟【上詞同前】

某官精忠許國美利在民茂對三朝栢葉方傾於壽祝前趨一節茅茹行慶於彚徵進據要華以究施設某備員屬部逺迹使臺猥沿簿領之拘縻莫綴門闌之慶謁下情無任祝頌之至

運使修撰賀正啟【上下詞同前】

某官誠心及物徳望在人善遇吏民得部刺史之體不遺故舊有古君子之風

判府陸中丞賀正啟【上下詞同前】

某官忠嘉體國豈弟在民擢總臺綱凜然先輩之風采屬意人物允矣大臣之規模

上運使陳龍圖賀正啟

鳳歷自天端示歲時之始雞圖在戶亦爲風俗之常恭惟某官東南偉人搢紳先達職淸防閣是爲要顯之階徳重外臺尙淹刺舉之任屬三元之肇序宜萬福之來同卽慶賜環遂班持橐某方縻簿領阻拜門闌敢持咫尺之書仰祝百千之壽

張提舉王提茶賀正啟【上下詞同前】

某官忠孝承家果毅從政南閩刺舉善譽固已翕然北閣褒延異數屬諸賢者

翁修撰賀正啟【上下詞同前】

某官朝廷雋人搢紳先達職淸東觀方新論撰之榮任重南閩再總轉輸之寄

建州判府蘇待制賀正啟【上下詞同前】

某官東南偉人搢紳先達剖符南國甫當報政之期持橐西淸式遂承顏之寵

汀州知郡建州通判賀正啟【上詞同前】

某官風采照人文華絕俗南閩剖竹茂宣豈弟之風北闕賜環行拜褒延之寵屬三元之肇序宜萬福之來同某猥以阻修缺然慶謁其爲祝頌實倍品倫

賀正啟

伏以鳳歷自天端示歲時之始雞圖在戶亦爲風俗之常恭惟某官世徳在人天才絕俗握蘭中省早膺上聖之知分竹南州特峻一方之寄履玆令旦密介繁禧某屬以居閒阻趨慶謁是爲祝頌未易敷陳

代人賀正啟

肇元歲始蓋禮樂交舉之時觀象泰亨有小往大來之吉某官髙才絕俗俊望在人抗斧列城暫奉將輸之寄賜環淸禁行躋侍從之聨茂對令辰坐擁休祉某竊官末局托庇使封敢沿尺牘之書仰祝百千之壽欽惟陰相符此願言

上判府陸中丞賀冬啟

伏以七日陽來故受之復五云物色以望而書恭惟某官造道精防執徳洪毅正色獨立糾肅百官至誠不欺師帥千里讜論旣亦明驗淸衷益當見思屬玆至日之長卽拜自天之命進位廊廟均福生靈某荷眷門墻縻身簿領莫前防慶徒劇頌瞻

運判鄭學士賀冬啟【上詞同前】

某官豈弟在民忠嘉體國道山寓直英俊樂與並遊閩嶺轉輸兵民爲之兼足屬剛陽之寖長與盛徳以俱亨召擢之期倚立以待某猥沿孱陋實荷庇存方祗役於簿書阻防慶於墉屏其爲祝頌未易敷陳

提舉張奉議提茶詹大夫賀冬啟【上下詞同前】

某官豈弟在民忠嘉體國金閨通籍擅偉譽於公朝繡衣乘軺凜淸威於屬部

蔡提舶賀冬啟【上下詞同前】

某官望重南州職淸中祕衣繡抗斧有使者之光華平市上旌紛逺人之向慕

興化權郡孔朝請泉州權府李奉議賀冬啟【上詞同前】

某官天資髙明吏事精敏金閨引籍擅偉譽於搢紳皂蓋臨民凜淸威於郡國屬剛陽之寖長與盛徳以俱亨召擢之期倚立以待某托身冗役邀庇鄰封方爾拘縻缺於防慶其爲瞻頌實倍品倫

運使翁修撰賀冬啟

伏以緹室飛葭慶剛陽之肇復繡工續縷知愛日之初長恭惟某官天才不羣宸衷彌寵肅將使指三膺帝命之申嗣奏歲功七更云物之瑞屬玆道長宜與時亨進班持橐之榮益攄及物之澤某荒唐無取庇賴有歸方爾拘縻缺然防慶𨿽竭誠於祝頌猶愧訥於形容瞻望臺庭下情無任欣悚之至

運使陳龍圖賀冬啟【上詞同前】

某官天資髙明人望顯赫西淸峻秩尙淹持斧之行南至令辰宜擁自天之祐倚須嚴召進陟從班某久荷撫存屬玆縻系捧觴稱壽𨿽有阻於奔趨拈紙寓辭寫無窮之祝頌

陸中丞賀冬啟【上下詞同前】

某官名重本朝才髙當世霜臺執法暫辭耳目之官玉殿賡歌行預股肱之喜屬書云物茂擁天休

提舉張大夫提茶王大夫賀冬啟【上下詞冋前】

某官陳義甚髙樂善不倦繡衣出使方宣持斧之威華衮推褒行被賜環之召屬書云物茂擁天休

余待制賀冬啟【上下詞同前】

某官徳在羣黎名髙法從承宣郡國已看鼓舞之兒童賡載廟堂行見後先於伯仲屬書云物茂擁天休

提舶蔡學士賀冬啟【上下詞同前】

某官忠孝出於天資辭翰本諸家學錦衣故里赫然持節之榮華衮言行美矣賜環之召履玆令序密介繁禧汀州知郡大夫建州通判大夫賀冬啟【上詞同前】

某官體國忠嘉愛民豈弟千里安堵咸歸及物之仁萬彚滋萌宜享自天之祐倚須召節進陟要塗某托庇寶鄰偶拘賤役莫遑稱壽苐劇馳心瞻望門闌無任祝頌之至

上運使陳龍圖賀冬啟

至日之時方候陰陽之定卦爻之復遂觀天地之心恭惟某官厚徳鎭浮至仁及物西淸寓直英雋樂與並遊南國轉輸兵民爲之足食履玆令序密介繁禧某猥以孱防槪於庇覆屬拘賤職阻詣崇閎

翁龍圖賀冬啟【上下詞同前】

某官厚徳鎭浮至仁及物河圖入直英雋樂與並遊閩部轉輸兵民爲之足食

李提學賀冬啟【上下詞同前】

某官重徳鎭浮懿文華國出將使指多士已被於作成入副簡求上聖方資於獻納

張提舉王提茶賀冬啟【上下詞同前】

某官厚徳鎭浮至誠格物出將使指屬部已被於澄淸入副簡求上聖方資於獻納

建州知府蘇修撰賀冬啟【上下詞同前】

某官庠序宗師朝廷元老揮毫祕殿文采固已絕人分竹閩山豈弟見於善俗

福州判府陸中丞賀冬啟【上下詞同前】

某官厚徳鎭浮精忠許國烏臺抗疏風霜已肅於姦回虎節偃藩錦繡有光於閭裏屬剛陽之來復與盛徳以俱亨卽慶賜環進躋要路某夤緣猥職奔走外郊不獲奉觴祗前稱壽

汀州知郡李大夫賀冬啟【上下詞同前】

某官陳義甚髙樂善不倦承流千里藹聞襦袴之歌入覲九重行拜絲綸之寵履玆令序密介繁禧屬以拘縻缺然慶謁永言瞻頌實倍品倫

建州通判李朝奉賀冬啟【上下詞同前】

某官賢臨一時名重多士貳車淹徳方播海沂之歌三節追鋒行拜宸綸之寵

賀石司諫啟

伏審拜命宸廷升華諫省伏惟懽慶恭以某官山陰秀傑江左名家文章出於天才議論當於上意南臺簪筆獨推執憲之威右省露章而有敢言之气眷七人之在列乃一徳之明揚前挹獸尊蓋臨大節爲難也進瞻龍衮夫豈小補之云哉方振迅於要塗行躐躋於從槖益攄賢業光輔聖朝顧已拙疎逺依庇賴屬塞垣之有守慶賓廡以無階惟是欣愉實倍倫品

代賀陳禾張義直兩正言啟

伏審光被制恩榮升言職伏惟歡慶恭以某官賦才彌劭養气至剛頃繇主上之知遂膺天下之選凜然風采早參三院之遊盛矣宸廷密次七人之列方激昂於要路行擢任於榮塗光輔聖朝益奮賢業顧惟疎薄方此瞻依屬假守於塞垣阻趨慶於賓席惟是欣懌未易名言

代賀某正言啟

伏審祗奉詔恩榮陞言職聞者相慶翕然一辭知朝廷之用賢宜士民之被澤伏惟懽抃恭以某官天資爽防經術修明擢自聖知寘之要路豈碌碌自汨於流俗方挺挺追配於古人議論雍容啟沃閒燕蓋君子常惡訐以爲直者則仁人之爲利豈不溥哉服豸之威已超騰於三院補衮之闕仍密次於七人矧日侍於淸光行並推於異數屬臨邊閫阻慶賓閎欣誦之深敷陳罔旣

賀翁修撰啟

伏審光奉制恩榮升論譔訓詞甚寵淸議交孚伏惟慶抃恭惟某官忠孝本於天資詩禮傳於家學少年庠序文采爛然一時弟兄聲名籍甚受知上聖出刺南閩霜臺歘振於紀綱晝錦獨榮於鄕黨環千里部封之廣如在目前總八州賦調之繁運之掌上於昭偉績密簡淵衷列職西淸已峻河圖之直摛文東觀重增使節之華矧異數之相仍如百川之交湧行慶褒延之詔入躋侍從之聨多士所期斯言可必某防恩優渥聞命歡欣祝頌𨿽陳敷宣罔旣

賀梁修撰啟

伏審光被茂恩超升華序除音始下輿頌交騰伏惟歡慶恭以某官名重縉紳才周事物將漕朔部已足食於兵民弭節常山方折衝於樽俎屬河渠之報政渙綸綍以疏榮𨿽聖孝格潤下之祥實賢徳有赴功之助劉向都水之政已謝前聞千秋富民之封方須逺業某承乏帥閫托庇使臺𨿽慶謁之未前苐欣愉之無斁

代賀梁修撰啟

伏審祗拜詔恩升華書殿河濵父老慣迎使者之車朔部山川復見漕臺之節凡繄庇賴舉切欣愉竊以麗正爲官舊兼書詔本朝正秩惟寵忠賢身𨿽逺於闕庭職獨淸於禁省凡預此者莫非傑然恭以某官聖世偉材相門名冑自任古人之重上當明主之知一與選掄寖更要劇漢使都水嘗道河於二渠禹迹隨山乃爲壑於四海洪惟逺略克繼前修維時疇庸是宜因任畀之撰述委以轉輸豈惟儒者之榮實峻使權之重飛芻挽粟暫勞講畫於邊郵經體贊元行見後先於伯仲某幸沿閫寄逺借徳輝念展慶之未遑徒傃風而增企

代賀鄭資政啟

伏審顯頒中制光被茂恩虛席鴻樞𨿽重違於勤請疏榮祕殿仍俯極於優褒伏惟歡慶恭以某官卓然之才輔以所學少年庠序聲稱固已絕人一門弟兄文采皆可爲法頃由君命亟踐要華西府判花繹溫言而作命北門視艸贊樂育以成書屬疇咨於明廷爰圖營於巨徳除音已布瀝懇固辭俾使琳宮而奉朝仍侍金華而勸講上非得已始徇至情士之有知舉髙淸節然蓄道徳之富則貴乎兼濟任將相之重烏可以小嫌歷數前修固當跂吉甫之盛也敷求一徳尙庶幾伊尹之憣然士論企同天意有待

代賀盧中丞啟

伏審拜恩宸廷進職憲府除音一出歡頌四騰伏惟慶慰恭以某官養气至剛造道自得發揮六藝之淵懿貫通百家之支離親遘盛時躐升要路總臨殿省六尙居服禦之嚴樂育儒宮三捨復賓興之盛蓋使人有君子之器故得賢立太平之基協贊聖功前追古治惟時專席實長南臺正百度於朝綱論一時之人物允爲妙選斷自淸衷風采所臨觀聽皆聳朝廷執法暫須耳目之官廊廟賡歌行預股肱之喜淸議所屬斯言不誣某猥以拙疎嘗叨遊舊𨿽聞命而喜甚顧展慶之缺然永言傾馳未易敷述

代賀兵部吳執中侍郎啟

伏審拜恩天陛貳職夏官詔語推褒士論欣愜伏惟歡慶恭以某官賦材彊濟植操端方以忠勇結主知以儒雅飾吏事諸艱歷試所臨有稱仰惟淵衷每愼中臺之選就加寵數遂躋從橐之榮矧掌國之五兵以佐時之九伐天聲逺暢方資文武之才國論所咨行有謀猷之告某猥臨邊閫坐逺崇閎愧祗慶之莫前徒馳情而彌切

代賀禮部李侍郎啟

伏審光膺帝詔榮貳秩宗大賢序遷多士誠服伏惟歡慶恭以某官學優聖閫名重賢關在昔元丰首預英才之教育逮玆大觀輔成聖學之光明曾日月之幾何已淸虛之歷踐惟是文昌之妙選獨髙宗伯之亞卿式和神人尢重賓祭執事郊廟已對越在天之靈秉國樞衡當潤色繼志之政超進之拜佇立以頒某猥以空疎逺借輝潤未從慶謁之列莫量傾頌之私

代賀何學士啟

伏審被命嚴宸進職東觀伏惟歡慶恭以某官摛文早歲擅譽盛時跂徳履於前修謹義方於左省他日獨立嘗趨學禮之庭三年不飛俄奮衝天之翼論著乃其漸也淸切蓋有待焉經體贊元方君臣千載之遇銜訓嗣事乃父子一門之榮超升之期倚立以俟某備官塞閫荷眷慶闈聞成命之誕頒劇私心之欣躍尙稽趨賀徒切瞻依

代賀吏部慕容侍郎啟

伏審光膺帝制進貳天官除目四傳輿情胥協伏惟歡慶恭以某官自任以古人之重躬行爲學者之師亟被眷知寖邀寵渥揮翰西掖逺追煩悉之書論兵中臺作成勇果之气眷惟小宰榮絕文昌激濁揚淸大振一時之風俗崇徳黜惡實爲多士之權衡得賢者處乎其間則人材可以無慮分二銓之掌方推藻鑑之公歌庶事之康行預股肱之喜某備官逺守竊照餘光展慶未閒傾仰彌切

代賀侯侍郎啟

伏審光膺帝制進貳天官士林有光省闥增重伏惟歡慶恭以某官淮海之傑庠序所稱筆陣堂堂坐卻萬夫之敵談鋒落落遂令四壁之空十年周流江湖之間一日自致雲霄之上代言西掖富於文華論駮東臺好是正直眷惟小宰榮絕文昌激濁揚淸有補一時之風俗尙賢黜惡實爲多士之權衡自昔不輕畀之於今乃屬賢者除音始下輿議交欣甄防人材公嘗以此而自任進斷國論上方有意於仰成顧惟卑庸實借輝潤屬帥垣之有所造賓廡以無階慰抃之深敷致難盡

賀戶部洪侍郎啟

伏審光膺帝制進貳地官除目喧傳輿情恱服伏惟慶慰恭以某官懿文照世榮問動人頃繇眷知薦更任屬抗斧出使利澤被乎兵民授鉞開藩威聲懾乎冦敵顧分外寄未究壯猷惟神考釐正於文昌而國用獨專於民部平居之論每難其人旣屬髙才夫復何患上資邦計賦不益而用饒下葉民聲財有餘而頌作懋玆嘉績簡在宸衷廟謨方俟於贊襄省闥豈遑於淹久式符公議何獨愚言某適綴守符阻慶賓席惟是向往未易名言

賀翁侍郎啟

伏審顯頒帝制擢貳地官侍從惟賢朝廷增重伏惟歡慶恭以某官學周今古名重搢紳昔者傳聞已見九齡之有作得諸談笑尙期七步之成章頃繇眷奬之殊薦歷輸將之寄心計綽有餘裕意匠舉無不能坐振臺綱稜稜使者之風采區處人物凜凜大臣之規模十年於玆七閩兼足眷惟版部實總邦材顧在廷豈無人哉而裕民莫如公者賜環承命載路懽謡倚慶司徒之成功進登冢宰而制用關中粟腐不獨前聞地上錢流請從此始某天涯冗吏門下散材猥沿覆庇之私曾冒薦論之寵恭聞榮拜倍愜感懷屬以拘縻阻於慶謁瞻望臺庭下情無任

代賀工部賈侍郎啟

伏審光膺帝制進貳冬官凡預見聞舉皆欣爽伏惟歡慶恭以某官才髙世冑名重相門能任本乎效忠銜訓可以嗣事被眷宸扆贊治帝畿聰明過人滯務資於一掃公恕及物淸操至於屢空豈惟賢業之不羣抑亦聖朝之盛美宜峻文昌之擢徑躋從橐之榮水土惟修上贊九功之敍廟堂致理卽歌庶事之康時乃輿言顧非私禱某竊官關塞方爾拘縻企首門墻尙稽慶拜惟是欣頌未易名言

欽定四庫全書

橫塘集卷十四

宋許景衡撰

啟

賀吳吏部啟

伏審光膺帝制入冠省曹髙才躐遷多士推服伏惟歡慶恭以某官英彀先達聖時偉人髙明蓋本於天資彊敏遂出爲世用繡衣出使上裨六府之修錦帳爲郎妙極中臺之選旣伸淸議益奮亨途顧以拙疎嘗叨遊舊職守所系慶謁未前惟是欣愉未易敷寫

代賀鄭尙書啟

伏審顯膺制詔榮拜秩宗省座惟賢海防相慶伏惟歡抃恭以某官學優聖域名重賢關論議獨擅於當時文章矜式於後學聯榮伯仲被遇聖神禮實優賢日常加於三接爵以配徳一歲乃至於九遷自判五花於掖垣洊更六尙於殿省藹然休譽厭於輿言說禮樂而惇詩書爲世所慕治神人而和上下非公其誰載聞曵履之聲曲成推轂之美皆慶門之故事獨今日爲有傳方將對越在天之靈協輔繼志述事之孝挈繩墨以正國宏襄贊而奏功夙夜惟寅已見帝虞之咨命朝夕訥誨行期傅說之欽承

代賀侯戶書啟

伏審光膺帝制榮拜地官大賢序遷多士誠服伏惟慶慰恭以某官才周盛世名重妙齡彼東魯之儒生固知所畏𨿽北方之學者疇敢或先早躐賢科寖更膴仕頃由簡防進被寵榮正色抗言凜霜威於五院分職率屬俄鴻漸於六卿惟是司徒舊兼教職曁神考之釐正惟國用之是專爲官擇人自昔以爲重任生財有道於今乃屬眞賢賦斂惟得其中上下可使兼足矧廊廟之虛席須公謀猷期君臣之賡歌措民仁壽某叨塵法從逺守塞垣悵展慶之莫前徒懷風而增抃

代賀徐戶書啟

伏審顯膺帝制榮拜地官除目喧傳輿情欣屬伏惟歡慶恭以某官天資爽防經術深淳執簡南臺凜乎有不可犯之色批勅東省燦然皆大過人之言休功愈隆徳名日起宜天眷之滋渥俾國用之是專爲官擇人方深委任之意生財有道遂無匱乏之憂行謝民曹入贊聖政某備數外寄竊沾餘光念展慶之莫前徒向風而增企

賀宮使待制啟

伏審榮拜命書進職延閣法從屬諸賢者士論爲之翕然伏惟歡慶恭以某官陳義甚髙樂善不倦佩靑庠序朋友已賴於琢磨戱防庭闈父子不疑於可否屬龍飛之上治慶鳳覽於徳輝是謂千載之一時乃獨十年於三館公朝舉善豈嫌祐甫之用所親宰府防謙庶幾仲尼之逺其子稽參載籍防繹新書上嘗嘆其久淹人亦疑其用晚偉玆異數斷自淵衷𨿽持橐已峻於西淸而秉筆尙仍於東觀千金弗容增字一簣要在成功轢古切今論次蓋周於四海銜訓嗣事匡濟當出於一門輿議所期斯言可必某猥沿孱薄宿荷奬知邈無撰履之夤緣徒愧升堂之遲暮敢陪燕雀之賀少傾犬馬之誠

代賀左尙書啟

伏審光膺帝制榮拜秋官省座惟賢海防相祝伏惟歡慶恭以某官天才卓絕學術精明比躬際於休明能自奮於忠義一被識擢寖階寵榮憲府宣風肅本朝之綱紀中臺典選作多士之權衡淹時於玆惟上有眷遽承明命遂總祥刑仍進讀於金華日親承於玉色仁聖典學坐綏九月之師卿士讞疑自絕一人之獄懋玆偉績簡在淵衷倚須夢卜之求遂膺鈞軸之拜多士屬意斯言不誣【原夲缺】

代賀林吏書啟

伏審拜恩帝制進位天官除目始傳輿議惟允伏惟慶慰恭以某官早以盛徳簡在上心翺翔禁塗發揮賢業夏卿掌伐已坐攝於戎羌天府剸煩遂一空於囹圄茂對非常之遇上裨致治之功乃眷文昌莫先冢宰分職率屬總百爲之紀綱激濁揚淸作羣材之衡度惟帝時舉非公其誰方聖賢協契於千齡而父子聯榮於斯日謹庭闈之定省豈限晨昏贊廊廟之謀謨當在朝夕某猥沿宿昔嘗荷眷知𨿽云拙技之無他竊喜英遊之得志系官於此馳慶莫前惟是依歸不勝忻願

代賀劉察院啟

伏審光被朝恩榮升臺察除書四播士論一辭恭以某官所造旣深自信尢篤少年庠序聲稱固已卓然一時英髦欣慕以爲賢者比繇宸選擢寘師儒惟天下之樂有三方崇於撫育而君子所敎者五實賴於作成果膺鳳詔之褒亟踐烏臺之峻矧惟三院實糾百工𨿽未能究於逺猷亦足以行其所學服豸正色旣一振於紀綱持橐從遊諒不逾於朝夕某屬縻逺守展慶未前欣愜之私敷致難盡

賀盧司成啟

伏審光被渙恩峻更新命專論說於東序自昔有聞流道徳於西廱於今乃見朝廷屬望師儒得人傳聞四方鼓舞多士伏惟歡慶恭以某官學通聖閫名重賢關羣居講磨不獨發明於經術一時操履固已矜式於朋遊頃自諫垣揚於殿省休有譽處簡在聖神方璧水之崇儒顧絳帳之虛席敷求其可宜屬諸誰矧復三代裏選之文而革千載科舉之獘天子樂育徳音見於日新海宇欽承賢能舉皆雲集自非學校之先進烏可模範於後來三年有成尙竊遲之一變至道庶幾可也惟懋非常之績上神至治之功言謝諸生入贊大政【原本缺】

賀時相生辰啟

北陸薦寒南斗躔日當律近大呂之半乃天生賢佐之辰蕃錫大烹降絲綸於星使歡聲善頌萃簪笏於臺屏凡預見聞孰不鼓舞恭惟某官威儀式於百辟文武憲於萬邦以甘盤舊學之臣爲成湯一徳之相遐荒率服年谷順成風俗爲之還淳刑罰幾乎不用歷年於此四海晏然乃眷嚴冬載臨誕日斗旁柄輔冠列宿以騰輝南極老人爲三臺而作瑞凡慶門之燕喜備聖主之匪頒受祉旣多永錫難老方愛日舒於化國而和气轉於洪鈞播九功惟敍之歌爲千載難逢之防雍容論道上承堯舜之君淸淨延年何止喬松之壽某江湖賤質陶冶防生𨿽奔走難彊於駑駘而贊賀每先於燕雀顧叨受業輒廢蓼莪之篇尙喜寓言能數大椿之歲以玆爲獻亦足見誠

賀轉運判官啟

伏審渙號中宸擢使劇部訓詞甚寵輿議交孚伏惟歡慶恭以某官文采承家聰明絕俗分竹於此憩棠肅然庠序畢修蓋賢太守之事獄市不擾有古循吏之風報政甫及於三時總漕亟臨於一路錦囊彩筆謝春艸之池塘霜節繡衣凜秋天之雕鶚軺車卽路故老塞塗攀轅彌切去思抗斧行復來止九重丹扆固已公知萬里靑雲請從此始某天涯流落門下依歸方同五袴之民謡復幸二天之我有尙稽慶謁徒切瞻依淸秋向闌霜風作冷願爲廟社善保寢興

賀轉運判官柯朝奉啟

伏審光奉制書出使劇部漕事屬諸賢者輿論爲之翕然某官天才髙明人望烜赫他日獨立嘗聞過庭之趨三年一鳴遂奮衝天之翼果被出綸之命式昭衣錦之榮進劇要塗益攄逺業【原本缺】

代賀彊舍人淵明啟

伏審拜恩中禁進職西垣伏惟歡慶恭以某官行髙於人世濟其美庠序妙選文彩爛然兄弟並馳聲名籍甚比繇眷奬寖歷要塗擢寘師筵賢能興於三捨總臨袐府竹帛備於羣書俄被詔圅超升詞掖參預政本不獨判機務於五花防繹王言蓋將追誥命於三代卽膺大用以副具瞻顧在庸疎方依庇賴某屬畱塞閫阻慶賓軒惟是欣愉未易敷寫

賀劉舍人啟【上下辭同前】

某官徳厚天資經傳家學自昔羣居之日屢以文鳴擅名多士之間舉皆誠服聨榮伯仲被遇聖神蘭省校文已極俊髦之選螭坳執簡遂傳言動之司

代賀葉起居舍人夢得啟

伏審被命中宸進職左史伏惟歡慶恭以某官庠序名士東南偉材以文章決名科以儒雅被殊選刋書禮局崛居諸彥之先爲郎文昌妙極一時之選俄膺鳳詔徑陟螭坳副仁聖之明揚宜言動之必記操筆伏簡暫煩對立於丹墀掌制代言佇慶峻遷於詞禁顧惟蕪陋之質漫叨气類之同側聞新除增喜私臆屬帥垣之有守扣賓席以無階惟是瞻依未易展盡

代賀起居霍舍人啟

伏審被命中宸進職右史伏惟歡慶恭以某官東南之傑庠序所稱髙論雄文嘗魁天下之士淸名茂實率由主上之知召對燕閒超升撰著俄膺鳳詔入侍螭坳【下辭同前】

賀廉訪舍人啟

伏審選擢中宸按廉南國輝潤所及欣戴惟均恭惟某官天資髙明學術淵粹廣庭摛藻已厠巍科上閤通班復聨邇職文武歸乎一揆忠孝於是兩全除目播騰輿言僉允日期及境庶獲望風苐恐使節之甫臨卽有召環之踵至歘然髙舉愚者何依春序已闌炎威漸熾願愼履涉以時寢興

賀運使鄭學士啟

伏審榮被詔圅寵持漕節儼然臨乎屬部允矣協於僉言某官天資髙明風漧彊濟以才能而自奮爲仁聖之所知贊六路之貢輸居多顯績職中袐之淸切遂冠英遊眷此南閩實爲舊治登車攬轡皆已歷之山川持斧繡衣有歡迎之父老諒無淹久卽遂召還進陟要除益攄妙蘊

代賀康運使啟

伏審光被渙恩超升華序綸言優渥士論欣榮伏惟歡慶恭以某官聰明過人利澤在物分中宸之憂寄惟日奏功藹朔部之歡謡舉皆歸徳惟肇新於泉府實總領於使臺利源旣丰國用滋殖兵民兼足豈惟轉漕於關中郡國所儲行見流錢於地上故於經始之日特疏增秩之榮矧逺業之難量而亨衢之寖辟卽期柄用以副民瞻顧以拙疎方依覆防屬帥垣之有守慶賓席以無階欣爽之私敷宣難盡

代賀盧殿監啟

伏審祗奉制書榮陞殿省欽哉帝舉協此師言伏惟歡慶恭以某官徳蘊天資學深經術當元丰之敎養展也大成助大觀之緝熙豈曰小補時論推重天眷益隆爰從諫列之七人攺臨禦府之六尙英聲茂實方輝映於士林大冊髙文行發揮於詞禁屬帥垣之有守慶賓廡以無階惟是頌瞻實倍倫品

代賀許殿監啟

伏審祗奉制書榮陞殿省搢紳相慶中外一辭伏惟歡抃恭以某官早以過人之才允爲成徳之彥兄弟並立嘗半八龍霄漢雄飛獨先一鶚論議確乎其不茍聲稱於是而益隆載判五花當西垣機要之命攺臨六尙直中朝供奉之班方日近於淸光宜眷深於丹扆成命誕頒私心欣慰拘系方爾慶謁邈然向往之勤敷陳罔旣

代賀陳殿監啟

伏審光被制書擢臨殿省除音始布輿議交欣伏惟歡慶恭以某官名重妙齡仕當盛世受知仁聖歷位要華三衛建官嘗居中宸淸切之地六尙率屬復冠內朝供奉之班矧逺業之難量宜要途之更踐益攄妙蘊增重治朝某假守逺藩恭聞新拜𨿽欣愉之彌切顧稱慶之無緣永言瞻依未易敷敍

謝婁守薦舉啟

備員下邑敢希聲气之同剡奏中宸猥玷齒牙之論得非所望幸不勝言竊以報國莫如薦人惟善故能舉類方平居竊嘆惜沈英俊於下寮及得志有爲或致不仁於髙位由勢緩急因人重輕故垂頭防气者未嘗過而問焉而炙手可熱者則亦失之鮮矣玆風一扇古道寖隳自非有大過人之資未免爲姑徇俗之語豈期今日獲奉緒言以爲激揚簡汰之間尢重邪正臧否之實惟才是與豈以貴賤而容心所舉不遺蓋爲朝廷而行法茍或異此彼其謂何將爲近世所未嘗且革一時之甚獘宜有瑰奇之士仰當遴選之公如某者賦才不敏明涉世多齟齬投身州縣從事簿書白雪陽春屢見嗤於俗聽夜光明月終不免於人疑旣拙自謀又將誰咎當其驚風駭浪已分不容然而槁木死灰豈能無待夫何厚幸獲事大賢躬操千里之重權不忍一夫之失所周旋覆防終始保全収眾人已棄之餘爲終身莫大之賜此蓋某官受天粹質爲世寶臣曩遊翰墨之早冠英雄之彀奇文絕俗偉望在人桂籍書名著風流於三世芝庭挺秀盛文采於諸郎薦膺眷倚之隆出奉藩宣之寄風俗有諳知之舊敎條適寛猛之中陳義甚髙樂善不倦故𨿽譾亦出薦揚某敢不灑濯其心激昂所守但期之已及懷棠蔭以難忘報徳之龜𨿽鑄印而三顧被恩之駟猶戀軒而一嘶

謝張帥啟

慰薦溢言拜嘉甚寵漂零弱質撫已增慚伏念某稟生多艱涉世寡與垂髫挾冊獨承敎於父兄徒步褁糧偶掛名於庠序旣叨士類粗聞師言謂君子烏可以小知而古人務明其大體學自回亡而蔑有好者道因軻死而遂無傳焉永惟盡性以知天率自正心而誠意有志於此倐已十年所趣茫然了無一得每安壠畝之賤而無田園之歸蓋抱關擊柝之爲貧𨿽飯疏飲水而亦樂然而器非適用才不逮人日抱瘝官之憂常恐投劾而去防恩寛貸爲幸已多剡奏薦論豈愚所覬玆蓋伏遇某官至仁成物大度包荒非求備於一夫務曲全於多士惟是孱薄猶未棄捐特枉片辭俾邀寸進某敢不勉尋舊學仰跂前修惟其擴而充之則或進於是矣何言報徳庶不辱知過此以還未知所措

代人謝賜及第啟

籍名璧水浪綴諸生錫第天庭猥叨異等幸非意及榮與慚並永惟致治之原尢以取人爲急聽其一日而自售則有倉猝見黜之嗟較其平生之所長又有請屬徇私之獘顧時事偏倚之若此則人材隆替爲可知惟熙寧之永圖繼商周之絕業崇五經而造士使知道徳之歸建三捨而育材申嚴庠序之敎待之以月書季考之持久付之以糊名較藝之至公於昭盛時之作新一掃前世之通患多士之幸有年於玆迨上聖之纂承舉宏綱而潤色謂首善太學者固已畢舉而嘉惠四方者尙或未遑必欲納英俊於彀中莫若廣學校於天下厚錫廩食遴簡師儒焯然賢能之書防乎升貢之選西廱肄業日聞弦誦之洋洋南宮試言雲集布韋之濟濟及乎裁擇得者幾希而況鼎足之升科特出天心之吁俊宜得瑰偉異能之士助成緝熙先帝之功如某者白屋寒儒靑衿小子九齡而書大字慚非脫頴之才三年而通一經粗知務本之意徒被父兄之誨誘重以師友之琢磨自顧鄙鈍之資亦叨教養之澤敢憚焚膏而繼晷自甘嗛腹而寒膚誦音瑯瑯固常燥吻筆端亹亹了不驚人弗圖鄕老之誤知旋被春官之甄錄比趨帝所伏讀天題野鳥何知方駭咸池之奏河伯望嘆莫量北海之涯勉竭所聞以承淸問仰凟蓋髙之聽深虞不韙之誅豈意渙恩俾居前列勉學爲已乃賤士之所知致祿及親在人子爲可喜退循僥幸良有夤緣玆蓋伏遇某官有王佐之才任天下之重介圭入覲父老歡誦於道塗公衮言歸天子喜見於顏色方將圖任以副具瞻遂令孱之餘亦預陶鎔之末某敢不祗勤吏檢益勵身修忠孝兩全淸白一節上報生成之造次酬奬防之私過此以還未知所措

又

法坐天臨儒冠雲集自慚駑下亦預臚傳曳服有初撫躬知懼洪惟元聖紹休裕陵作成人材仰跂熙丰之盛際緝熙治具無愧商周之哲王惟三捨之賓興偕萬方之計上紛然雜沓共須禹鑿之雷存者幾希如觀矍相之射𨿽曰下列豈容鄙人如某者三江賤生七閩舊族江湖流寓者再世詩禮相承者百年曁諸父之決科幸貧家之得祿方云津之淩厲悵世路之艱難故𨿽賢傑之並遊訖嘆功名之莫就惟時童稚實托緒餘猥聞善誘於庭闈浪綴上庠之誦中叨一鶚之薦何以堪之退從六鷁之飛乃其分也棲遲裏閈荏苒歲時人皆笑其無奇已獨安於有待屬恢儒於廱泮紛入彀之英雄不量樗櫟之防妄意彈畫之用六藝六行敢當考察之科三沐三薫亦陶敎養之澤充貢不遺於鄕老奏名旋辱於春官顧末學之何知愧諸公之過聽作气勇於再鼓驚人期於一鳴比趨嚴宸恭承淸問苐以艸茅之賤仰瞻天日之威𨿽勉力於見聞終自慚其鄙訥方虞退黜上辜奬借之私豈意甄収曲被生成之造蓋聖時寛大自無棄物故賤子夤緣叨繼後塵竊桂籍以承家顧蓽門之何幸玆蓋伏遇某官爲仁由已以道事君永惟致治之原尢以育材爲急兼収並畜曾無妍醜之或遺補短絕長故均尺寸而皆用致玆孱陋亦被品題某敢不上體寵嘉益勤問學貂續以狗徒自愧於斯時牛後於雞或有成於異日庶幾埃露上報邱山

代謝生日啟

門弧之慶𨿽有志於四方庭闈之勞豈敢忘於斯日方伸燕喜以祐壽康猥荷眷存特紆榮問情文備至尙記熊羆之占感怍徒深略無瓊玖之報維玆敍懇莫究願言

又

撫遲暮之年苒苒固嗟於老至畱劬勞之日遑遑自笑於何之重貽黃絹之辭滋動蓼莪之感贈之丸藥敢妄冀於長生報以英瑤實難忘於厚意

謝轉官啟

庇身大廈曾未淹時拜命明庭遽叨易秩𨿽品題之有自顧綿薄以何堪祗服寵靈俯增慚悚伏念某人流至下學術尢疎偶緣家世之緒餘竊慕搢紳之施設𨿽曰簿書之役敢忘早夜之思重念先人被遇神考更踐中外畢力事功帥路棄歸嗟壯猷之已矣官糧糶盡覺生事之蕭然藐爾諸孤仰玆薄祿矧惟不肖所向多艱緣木求魚豈萌心於妄作守株待兔徒自笑其顓愚蹉跎州縣者幾二十年奔走南北者餘一萬里惟粗知於持已庶不廢於承家不圖顚頓之餘獲在使令之末五技之鼠人憫其窮一割之刀自知可勉俾少逃於罪戾固已出於存全豈意掛名於薦書遂使脫身於銓筦永惟天幸夫豈人謀玆蓋伏遇【原夲缺】

謝政府啟

罪戾餘生自甘窮顇矜憐異數不忍棄捐俾貳逺藩卽叨薄祿荷陶鎔之及此撫疵賤而惕然竊以毀瓦畫墁以其無功之可食抱關擊柝顧或有時而爲貧蓋庇身不在於農商而遊手莫供於伏臘恭惟有道之世豈容無職之民而某也猥沿余訓於父兄濫綴諸生於庠序敢言幹祿偶爾得官尋以迂疎誤防奬擢豫書局之選曾莫效於編摩備內府之員又不任於冗劇悵四壁之徒立無五技之可窮拙於自謀何者爲得屬以死防之故藐然穉防之孤露懇有言防恩得請佐畱都於朔部攝卿屬於大農不善救焚遽從報罷孽𨿽天作戚實自詒一麗刑書三移歲籥已分江湖之流落敢祈廊廟之矜憐萬物由儀方著大儒之效一夫不獲亦非君子之心仰荷洪鈞俯從私欲維玆閩越密邇鄕邦風俗在所諳知簿書可以奔走矧出周旋之賜稍紓饑凍之憂自惟何人而有斯幸玆蓋伏遇某官以伊周之業輔堯舜之仁儀刑四方品題多士缻大罌小各適其宜尺短寸長曾不偏廢致令疎賤亦被采収某敢不祗畏簡書服勤職業思無重於後悔惟篤信於所聞安鷦鷯之一枝防駑馬於十駕豈能報徳庶不辱知

答周之翰啟

比緣漕檄備數闈方虞裁鑑之非才何幸英豪之在上先輩能彊爲善非小有才自昔賢關已擅一時之譽迨玆鄕賦果偕羣俊之升方將脫迹塵埃振翼霄漢豈惟較藝英雄已入於彀中行見登名風采想聞於天下愧慶書之未上辱華翰以相先自惟公選之得人敢謂私恩之在已永言欣佩莫罄敷宣

與李倅彥思啟

猥以冗材獲使部職是賤役僻在外郊旣失望塵以躬僕僕之拜又稽馳牘少伸欵欵之愚𨿽重幹僣黷之誅而復得逋慢之咎夙夜內訟啟處靡遑屬冬序之云初颯霜飊而增凜伏惟關決之暇茂集神明之休恭以某官天資髙明徳度宏逺肆雄辯而不屈信所守而直前人之難能士皆稱服陜右總計深究平市之權衡關南貳藩固已折衝於尊俎旣懋嘉績行陟要塗豈意孱防亦叨覆育斗升之祿幸粗免於饑寒門闌之恩終不忘於報稱未卽祗趨軒所惟冀善保寢興

與邵稽仲啟

伏審肅驅大斾出按列城千里吏民望行塵而奔走孤生簿領限積潦之間關悵不拜於下風顧難逃於嚴譴尙倚寛大曲賜矜憐屬金序之向闌颯霜飊而增凜洪惟按拊之暇茂集神明之休恭以某官絕世聲名承家文采桂堂發冊早從金馬之遊玉府授經逺繼銅龍之直俄膺天眷洊歷使華玉節再臨眷星霜之未易繡衣一出有父老之歡迎關河夙被於澄淸士民益傾於風采諒無暖席之頃卽聞召節之來進陟要塗發揮妙蘊某猥以譾薄槪於庇庥未卽趨防彌深依戀伏乞上爲廟社善保寢興

回福州王敎授啟

防恩貳郡竊祿便私夫何流落之餘乃有親承之幸恭惟某官樂善不倦陳義甚髙絳帳談經𨿽暫淹於泮水金閨引籍行進直於蓬山前據要塗益攄逺業顧惟艸芥棄擲江湖葵藿傾陽方切慕君之意蒹葭倚玉更欣聨職之良瞻欵有期爽忺無盡

欽定四庫全書

橫塘集卷十五

宋許景衡撰書

上戶部邵大受侍郎書

某近準省符令將本州諸色錢並行裝發見錢不得買銀已具因依申稟竊念本州在崇山峻嶺之間婺源到州二百餘里有五嶺之限難於登天黟縣績溪皆是陸路祁門水路乃通饒州自有郡以來不可漕運所以秋苗卻折納絹帛發往諸處逐縣苗米各行據數催科𨿽本州有小溪遇春夏水漲始可通行客人作排筏隔年伺候梅雨方趂勢發下才晴便阻又灘勢險惡載物舟船所不敢行竊念本州買銀系依省則卽不虧損省部用度每貫卻又有回収頭子錢今若必欲令本州發錢則諸縣錢物無水可以行舟及雨退水落城下小溪亦通舟不得必致稽畱省限又有灘險不測之患𨿽使官吏坐罪何益於事欲望矜察特賜憐免

代人上邑宰書

某嘗泛觀百家而得醫者之說蓋盧扁之術非治人之疾爲難也能致其治疾之具者難也夫視形而察色切脈而得證曰是爲寒是爲熱是爲虛是爲實此盧扁所能也至於寒者有以烜之熱者有以平之虛者補之實者下之此盧扁所不能也是故盧扁不難於治人之疾而特難於所以治疾之具是以黃金丹砂明珠空靑瑚瑯玕鐘乳石英與夫江南之術江北之枳商山之芝南海之薏苡下至於貍骨虎顱馬乳熊脂枯蜂之房敗鼔之皮莫不畢在其灼爍如星日其萃如山嶽其瓌麗如人物其積如囷廩其散如雲煙蓋其力致厚富也如此而庸醫誚之曰有是病則須是藥耳烏用是多爲哉嗟夫彼庸醫者知有是病則須是藥而不知盧扁蓄是藥所以待是病也嗚呼豈獨醫者之說如此哉天下之人抱不病之病吁嗟其勤瘁而呻吟其愁苦者宜亦多矣爲之長者安坐其旁而不知所以治之非不治也無其具也間有其具則積之不多用之無序亦猶醫者之攻疾實者補之虛者下之縱橫顚倒失其所宜名曰治之其實禍之也以故承平百年之間而致治之實猶有愧於三代將毋由是也夫某自少講學四方與士大夫遊聞閣下之盛名皆曰閣下之治民猶盧扁之治人不惟得其術而已而又得其所以治之之具其積彌多其用才一二也伏自下車以來所以設施措置之方蓋嘗竊窺之矣砭石炷艾所以破其毒也酒醴粱肉所以養其气也姜桂之辛秋荼之苦所以宣其郁滯也擷其溫涼之品而等以多寡之數朝夕飼之所以致其和平也故能振僵僕疲憊之餘而寘之康彊安樂之地易其辛苦愁嘆之聲而爲鼓舞歌頌之音蓋數月於此矣或者常疑閣下何施而至此殊不知閣下所以爲治之具蓋有以異乎人也夫致之也力故其積之也厚其積之也厚故其用之也常從容而有餘此天下之至理也而昧者忽之嗚呼是庸醫之所以誚盧扁也又安得閣下所以爲治者告之哉某得於此時列編氓之末以邀閣下黃金良藥之賜固已甚幸而又不幸得罪天地先子死焉孤露之指凡二百餘而待盡餘生所以吁嘆呻吟之聲蓋非徒如眾人之病而已也然人之有病盧扁所能療也不病之病閣下所能療也若某所以病非凡人之病也是不病之病也故今日之來也豈有望於盧扁哉誠有望於閣下也

上韋明州書

昔者侍座而先生孜孜焉常以人物爲意其後先生被命使蜀京師士大夫語借借咸曰韋侯行哉在朝廷爲可惜在蜀人爲可慶何者韋侯樂善喜士不媚上不傲下今使於蜀也吾將見蜀之士大夫賢者進不肖者退善者安不善者亦相師而爲善夫使賢不肖善惡各得其所則爲蜀人慶也亦宜哉𨿽然韋侯賢而有文章立朝有風節其在朝廷則天下望其賜其使一路則所施者狹此又可爲朝廷惜也後二年某再至京師問蜀人以先生安否而蜀人道盛徳不容口大略與向之士大夫所料不異某竊嘆曰惟賢者無施不可輕重大小惟所遇耳今先生使一路其績效章章如是然天下任有大於一路者捨先生其誰哉今旣力請爲一州守則其所施者愈狹矣其所施者愈狹則激揚簡汰者愈詳此又可爲鄞人慶也然鄞爲東南善地朝廷愼所付與𨿽錢谷小吏調於吏部者非有優最不預也彼其雄豪賢俊之士豈少哉𨿽然某所未知也今特舉其所知者蓋有二人焉鄞縣主簿林覃定海尉駱閎覃遊太學與某同捨其後同出門下其爲人淸愼有守而敏於從事其聚食二十口皆孤遺覃善撫養無一閒言者其未葬者七防而家貧不能舉故覃於祿仕猶不敢不勉閎遊太學士交稱之其風度磊落疎財好義有可嘉者其尉定海邑民安樂之此二人者皆麾下之佳士也凡人之情莫易於自知菒難於自薦竊計二人者其見察於下執事固有日矣而某猶區區一言者誠恐其重於自薦而表暴或不得盡白於左右也然先生昔使蜀而蜀之士大夫皆徳其賜今儻以其使蜀者治鄞則二人者宜有以處之矣昔韓愈李翺窮而在下道不行於時至於薦所知於王公大人則不敢自黙何者義有不得黙焉故也今某愚不肖何敢比數韓李間特以先生常以人物爲意而鄙劣之迹辱愛最深又與二人者相知之深故敢不避僣越之罪伏惟幸察

代趙徵上太守書

某嘗聞南人之歌南人聞之則喜北人聞之則悲北人之嘻嘆北人聞之則悲南人聞之則漠然而已矣夫歌者所以發其歡防而嘻嘆者所以泄其憂憤也然或聞之而喜或聞之而悲或聞之而莫之悲喜非人情固不同也其所居者然也今閣下以髙才重徳出鎭此方此方之人無逺近無小大莫不歡呼鼓舞以爲已歸則是南人之歌固已飫聞之矣獨未知閣下亦嘗聞北人之嘻嘆者乎伏念某家世𨿽宗籍而先人獨喜儒術樂敎子弟其所與遊皆一時賢士大夫故若某輩皆得講學其間然賦予不競年加長而道不加進𨿽鞭蹇防駑訖未有所進猥從下吏饕斗粟以自活焉然備員於此逾二年矣食貧指眾蓋亦未嘗飽也俄罪逆不天先子早世破暑星奔往還萬里盡室南來孤露皆穉防所以衣食之奉畢仰此身而抱釁餘息竊恐忽先朝露則闔戶溝壑是以哀號夙夜不知所爲嗚呼此豈特百倍於北人嘻嘆者哉不識閣下將爲南人之漠然耶將爲北人之惻然耶然閣下君子人也君子以仁存心以義存心仁則有所不忍義則有所不茍意其所聞可喜則喜可悲則悲夫豈限其南北哉某之困躓至是亦極矣閣下將聞之而已乎

代人上知縣書

某聞易於安土而難於去國者人之至情也蓋去國之樂十未足爲安土之樂一也安土之憂十未足爲去國之憂一也自非不幸有不可不去則古之人未嘗輒去是以顧慕淒愴遲遲而行曰吾何爲而至於是也旣而曰吾去國久矣吾墳墓尙存在耶先人之樹尙存否耶宗族上下其安健者誰耶鄰里鄕黨其不去者誰耶與其托異國而樂也孰若處其故國而樂也與其知友往還共樂於此也孰若吾宗族鄕黨共樂於彼也嗚呼古之人重其去國也如此而今之人何獨不然伏念某自髙曾以下皆占籍永嘉而某之生亦永嘉也至先子始以貧謀生他郡計其當時必有所謂不可不去者夫豈得已也哉而某眷眷之意惡其所難思其所易蓋三十年於玆矣特以僑寄海隅貧不能舉每企首北望未嘗不慨然也今者伏遇明公出宰是邑其知術之明政事之敏南北之人稱頌奔走莫不欲一拜堂廡望顏色以自慰焉況某墳墓所在而先人之樹尙存焉宗族上下尙無恙也鄰里鄕黨尙未去也則某去其不得已者就其得已者將不在今日乎古之人有猛虎無苛政則不去今有善政無猛虎而不歸是豈惟有愧於古之人又將有愧於今之人矣傳曰居是邦也事其大夫之賢者某𨿽不肖竊有意焉

答義仲書

所示退之別傳且欲質之某某何人敢當此耶然反復觀別傳誠非退之語也好事者爲之耳夫載籍之在天下其是非舛異固多矣然考其言不若考其事考其事又不若考其理其事如此其理如此而其言則如彼也學者將從其言乎其言如此其理如此而其事則如彼也學者將從其事乎退之排異端有功於吾聖人孟氏後一人而已𨿽從下遷憤懣甚亦何至是耶此理之必不然者也方其北遷且歸也傳者固已謂少奉釋氏而退之見於文字剴切至千餘言亦足以見其意矣曾不知自伍於異端之流也且使孟簡果賢耶則得退之書固已曉然矣使其果不賢耶則退之尙肯與語先王之道斥異端之害教者哉然簡立朝多奇節其識趣宜有過人者尙復傳此乎此又理之必不然者也夫前日以爲是今日以爲非今日以爲不可而明日以爲可此防心失志之人之所爲也古之人有以割烹要湯者孟子以爲不然有主侍人瘠環者孟子以爲不然有食牛以要秦穆公者孟子亦以爲不然夫孟子與是數子其世之先後蓋千餘歲近者數百歲其是非漫不可考也何自知其必不然耶嗚呼以孟子知是數子不爲彼也則知某知退之之不爲此也章章然明矣然世之人一得別傳便以爲退之竟奉佛更唱疊和同然一辭獨吾叔疑焉非喜辯是非誰肯勤勤如此此某所以不敢自黙以虛來敎也尙有未安願更疏示

又答仲義書

還示甚悉然無固疑也傳曰祠神海上遇大顚其攺刺袁州又詣大顚獻衣二襲皆與答孟簡書不同蓋退之與顚還往已熟曁至海上遂造其廬其攺刺袁州則不復造其廬也畱衣服爲別而已又傳所載多摭退之所常語者此某所謂好事者爲之也昔汲人發冢得古書以爲皆周孔所著也其後乃有伊尹自立及太甲殺伊尹之說學者亦將從之乎屬頭風筆此不一

代上何相書

某生長永嘉方未冠時辭親遊學浮舟愼江溯流而上見兩山連延奔伏而爭先長川北來介山之間望之幽然蓋蛟龍之淵卽之淸澈可數毛髮激石怒號飛泉噴薄如雷霆如河漢徜徉其上心目亂久之乃進橰焉連日繼夕窮深極逺卒欲求其所自出而不可得於是喟然嘆曰大哉處之水乎眞天下之偉觀也蓋所謂源深而流長者也今夫秋潦稽天朝滿夕除雨集溝澮立見其涸無本者然也古人豈欺我哉自爾益與四方士大夫遊矣發於岷山萃於涪萬曆瞿塘灩澦三峽袤延於千里然後放於荊州之野此江之水也而其險如此源於昆侖道於積石東折於洛汭而肆於大伾淪摧射橫貫中國此河之水也而其悍如此自昭稽至桐栢而伏焉稍出而寖廣東行三千里而大防泗沂之間其渾浩流轉茫無際涯驚湍橫溢見於瞬息此淮之水也而其暴如此出於溫溢爲滎橫截河流直達於海此濟之水也而其徑如此非特是也有渙散無力不能負芥者其名曰弱水有幽黝若漆彌望無極者其名曰黑水有混濁污泥穢惡不治者其名曰涇水以至百川眾流支分派別防差淆亂不可槪舉然其大且尢蓋不出此數者也夫善利萬物者莫若水彼爲弱爲黑爲涇者固不足道而所謂四瀆者又有四病焉𨿽曰利萬物烏知其不害萬物耶今處之水也禹貢之所不載酈元之所未詳故其源不可得而推尋然匪亟匪徐匪縱匪拘窮澗深谷而不爲阨也長灘漫流則安而行之凡舟檝之所經恍焉如通乎坦塗而已矣故無江之險河之悍爲可虞也以爲溢也而常虛以爲委折而不迂蓋所謂因地而爲方圓避礙而通諸海者也故無淮之暴濟之徑爲可駭其所以止於沚鐘於澤放於四海灌漑滲漉以爲天下利者蓋未易一二數也孟子曰觀水有術必觀其瀾然則某以爲是天下之偉觀者顧不信然恭惟閣下以名世之才相聖天子其徳大矣學士大夫𨿽知所以稱頌或不能形容其髣髴而某也不佞以爲相公之徳業其猶處之水乎其抑亦山川之所稟而獨得其秀气之全乎不然何其淸明汪洋不可窺校也如此夫水出於處而其波之所及莫近於溫也方今動植之防畢被沾漑之澤況某枯稿之質家於下流者耶故其疇昔嘗被慰薦之賜則餘波見及政其所也惟相公矜憐之

與丁剛巽書

某向數以先丈葬地事聞左右而誠意不至辧論不精不防畱聽然亦以爲剛巽必以某言質諸識者則攺卜必矣近左經臣見過云剛巽防奉已有日秖用舊地不識誠然否凡世俗所謂地理陰陽禍福之說無所考據者皆不足論今特論其有考據吾徒所當守者孔子曰卜其宅兆而安厝之卜者卜其地之美惡也地之美惡𨿽不可一槪言然地之美者不過土肉深厚無砂石無水泉不近溝澮陂澤故無卑濕之虞不近道路市井故無意外之患地之惡者不過土肉淺薄有砂石有水泉近溝澮陂澤故不能無卑濕之虞近道路市井故不能無意外之患故凡人子之葬其親愼之重之不敢臆決而聖人亦敎之以爲必卜焉然後葬也故地之美者葬之則死者安地之惡者葬之則死者不安死者安矣生者其有不安者乎死者不安矣生者其獨能安乎此非禍福之說而理有如此者今夫人子之養其親必使之居處之安然後甘防定省不失其所謂養茍居處之不安則爲人子者能泰然自安乎古之人事死如事生未聞獨詳於未死而輒略於已死也今先丈葬地倚巖而宂巖腹泉出汨汨不休春夏尢甚壙底皆狠石此地之美者耶地之惡者耶且聖人所以敎人卜者以汰吾人之疑也若耳目所聞見思慮所能及則利害較然矣尙何疑哉竊聞剛巽將濬溝墳旁以卻水害某以謂就能卻此水而壙有石亦不可葬何者石能生水故也今天欲雨礎必先潤濱江倚山之礎往往水出今𨿽能去冢上可見之水實未能去壙中不可見之水也可見者其害小不可見者其害大又況可見之害未必去而不可見之害有必至之理耶或者曰剛巽開此地其費不貲業已成是未能遽易也某以爲不然尋常稍有知識者則不敢較葬親之費孰謂剛巽兄弟之賢獨惜此費乎又曰剛巽必用此地無他亦欲享祀便耳是又不然卜地葬親以爲萬世之安此人子本心也若夫異時享祀之便否特其末耳豈有捨其本而徒徇其末哉其使君家子孫果賢耶𨿽千里亦能致享使君家子孫不賢耶𨿽跬步不能致享固當問其子孫賢與不賢不當計其墳墓近與不近也孟子曰養生者不足以當大事惟送死可以當大事是知三牲之養不如不失一壞土之利爲愈也今無故舉先丈神柩置之有害不美之地𨿽能斥世俗地理之說卒違聖人所以敎後世者竊爲剛巽不取也然此地不可葬凡剛巽親戚朋友舉知之然未聞有歷歷盡言以止剛巽者豈以剛巽爲不足語哉誠以不可止而不止也某以爲剛巽平昔最疏通不蔽或者有所未諭耳故敢盡言之實覬剛巽幡然而卽吉卜也若剛巽又不聽健決不回則亦末如之何矣竊計剛巽他日親見水害則必追咎親識朋友無能盡言者則某之言𨿽不防見聽於今日亦庶幾見思於他日也

欽定四庫全書

橫塘集卷十六

宋許景衡撰

小簡

與晁無咎

伏自去違墻閫缺然巾履之役積年於此永惟平昔采拾眷記之重夙夜頌詠不知自已而身賤迹逺修敬姓名久不聞將命自取譴絕殆不知所以丐察於門下者恭惟至仁大度漫無疎暱之擇若某之鄙實倚終始存全之𨿽負荊前請勢未易前拳拳私誠輒布於此伏惟恩門有以諒之而已

伏審比以盛徳偉望入冠三館十年舊物誠未足爲門下賀然天方假此以爲臺柄之階是以四方士民鼓舞防戴自幸康濟之澤朝夕我及矧夙被品目者願頌之私宜如何哉伏惟頫循气敍眠食加練爲廟朝自重以慰海內之望

某竊惟先生直道雄文取孚當世揆日滋久比偶時變凶人得路公肆姦巧使防契偉業斂寄湖海而嗷嗷赤子無以自生然祅氛戾气豈能掩日星之焯然者哉幸聖政一新屬意人物汲汲如弗及比觀除目少契士論然總而論之莫先我公則發揮蘊積収功太平宜無爽此時矣

某伏自幢節屈臨亳社嘗數奏記左右其後困躓海隅僻左少還往竟不知使從寓畱何地以是不獲時往問牘但拳拳念徳之悃不能自置耳玆者恭審鋒車已達闕下輒勤敍向往仰逹執侍者竊幸矜貸

某向者竊尉黃巖偶管庫失察應答逾年比少定而不孝得罪天地先子棄世孤露待盡苫塊偶未死猶及見老成舊徳進陟朝右摧裂餘息於是自慰然迷塞敍誠言多闊略冀有以諒此

與張帥

庚伏炎畏恭惟精練生經休有神相及物之報如川方增更乞俯爲士民益綏福履卑情無任祝頌之至某乃者伏審進職延閣申命帥垣寵數至優任屬彌重除目傳播識者慰愜顧列門下士之末此情良可知屬以在逺不獲奔走左右而行役擾擾得報後時修慶因亦不早悚栗無限尙冀照察

某違逖恩席俯仰三年奔走南北久疎馳問左右每自愧訟今春至京師恭審去冬臺候少不康繼得藥喜逺隔聞知最後又不得以尺紙少寓系念拳拳之意慚汗殆無以處尙倚門下愛撫素渥有以照其匪懈爾比得之往來竊知气體完復勝常此心欣爽恨不鼔翼一拜幕履以寫縷懇北向耿悵惟祈厚自防持以副中外之願

某去年謁告還鄕涉履艱棘往返萬里今春方抵唐州未幾猥防誤恩以職事召自惟疎賤不才非所當得政自門下奬借之出知感知幸夏仲到京卽欲上狀少謝萬一屬碎累感病忽忽早暮比少定方得契此願而筆語拙訥敷敍又止於此惟爾悚惕伏冀情恕

與樓試可

阻侍座幄閱日滋久備數卑冗屬以文禁無由一拜幕履以備頥防惟是懷仰不知所諭初寒恭惟尊候動止萬福更乞上爲廟社善保崇重下情無任

比觀除目承有遷秩之慶𨿽未足爲左右賀而盛徳偉望進陟亨塗實肇自玆顧在眄睞之末苐劇忻抃無緣操刺贊喜左右尙冀神明有以諒之

夏間恭審起居愆和嘗走門下繼聞卽得藥喜下情欣釋比來想惟尊候益康豫旦夕別上狀次昨者邂逅承教匆促不欵區區慰幸不無慊者賤役拘文無緣奔走門下少敍欣戴之意惟爾慙怍尙冀有以賜諒

與張稽仲

違離侍席寖易時序夏間抵闕下嘗走門屏恭審從者畱河朔比聞旋馭屬賤役拘文無緣防省向往殆不勝玆承銜命聘遼大斾啟行有日方冬寒澀臺候何似敢乞防履自重以副朝廷遴選之意且須還使之寵焉某幸甚

比以河間吏屬夤緣趨走風下迂疏無堪猥荷存撫而備數於此復自輝潤之出此心銘佩何可忘徒以浼凟爲懼不敢率爾敍感遽聞陛辭卽路方爾綴系又不獲請廻館帳惟增慚恐謹上啟尙冀神明諒之

與永嘉郭守

某比不審臺候何似伏惟鎭撫多暇神相諸福某防恩幸甚賤役拘綴尙稽防省伏乞善加調禦少副中外屬望之意

乃者伏審榮奉恩言寵復法從多士稱慶殆不容口洪惟徳義之重海內傾屬𨿽屈臨逺郡而天眷滋渥淸名峻秩洊被褒嘉行須召還徑陟顯重顧被遇厚者尢拳拳於此時也違侍賓閎俯仰逾歳奔走修阻所至滯濡旅益復不聊上問因亦疎闊然念念眷撫之私誠不能早暮忘也自爾有東去便饑渇之素尙冀時得以自達於將命者益以忻快春間還任唐州猥防誤恩以職事召涼薄何以得此政自翦拂之出不勝感戴饕祿無補或僥幸未從汰逐尙及左右還朝少謝輝潤之萬一何勝千萬願言

與晉臣

戴伯揮晚路得祿一官勅局忽將終更補考易秩尙須半年許渠頗自嘆其艱棘而諸公亦每深憐其職事京師不得攺官反從後任幹與者則其勢益落落難合竊以爲伯揮之榮悴乃在晉臣赴官遲速之頃耳在晉臣豈有意乎某以爲此事不可望於世俗子正可以望吾晉臣蓋疇昔周旋洞識髙誼固當優爲之也然爲貧須祿我曹通患若防畱念當勉處之稍遲數月而來則淸議翕然是遲也乃所以爲速不識以爲如何蓋諸公之意如此而某以雅眷輒爾喋喋可罪可罪

與人

畸拙無似欽戴恩紀之重非一日積進望幕履祗役灑掃宜不可後屬以冗賤無階效其區區徒爾愧恨尙幸神明諒其匪懈爾天眷滋渥行有超拜之慶以滿士論更乞順時寢餗自重瞻望丈席下情無任祝頌之至某比者防恩備數勑局政自翦拂之賜祗服眷錄感刻無以爲諭然猥陋不學於法令尢非素習俾之刪潤大懼無以仰稱推擇之意尙冀門下曲賜庇存不斥以僥幸朝夕

孤悴跧伏窮陋坐恨親承不繼而敍問啟居亦復曠缺何取爲眷撫最厚者慙防不可言亦聞從禦比復往還天臺鴈蕩其徜徉山水之勝有足自適亦市朝擾擾者所未易得也未逮傃風但益耿耿謹上啟參訊

比得之往還竊審遊刃事外益求其所在我者神觀深曠了無罣礙此正汨沒塵垢者願聞一二猥俗挽人不能自前爲恨如何尙冀他日侍坐以究所請

慰薦上聞已久除拜當在昕夕盛才超進以享祉物之福正其時矣何勝拳拳頌願或聞代者來期尙遷延不識誠然否某比得畢葬待盡墳廬追思已往只切摧迫耳無緣靣訴萬一愴咽莫旣於此惟望神明有以察其下悃爾

湖海疵賤竊服盛徳之望揆日滋久疎逺自引敢萌親近之念比何幸乃得以吏屬祗役門闌而襟度豁然収接甚寵其周旋之眷殆非頑鄙所應得區區銘佩牢在寸臆猥職綴系坐遙軒墀惟是欽誨輒爾僣寓以書伏惟神明賜諒

竊以世徳才望淸議所屬屈臨便郡聞者爲之嘆惜豈天姑徇一方所欲使有歳月之幸耶徒禦防履屬此寒澀不審尊候何似旌斾壓境老稚迎拜巳相屬於道矣矧在眄睞之末親承有日所懷良可知前玆更乞以時保重

某以部吏趨拜下風乃禮之常伏防特屈崇重噓拂窮陋存撫之渥正自大君子厚徳所存然施非其宜不任悚栗屬以拜違不敢躬伏門下以謝寵賜徒知刻畫以爲不忘而巳京師久客日益擾擾參省不時得遽復請違下情不任眷眷

某承學不敏又涉世淺吏事尢非所習仰祿州縣𨿽知爲貧苐未知果免曠瘝之責否尙須左右臨照掩覆保全之也唐州風物不惡惟今秋小稔經費爲他州所侵見請於漕臺計亦不至闕絕其他疇昔采聞良審更不一一上覆

與陸中丞

某竊審使舲東泛已過揚子卽日秋气漸爽江山照人寢味當益勝某官雄文直气著聞中外忠義大節見於言責均逸得請晝錦鄕邦𨿽足以適歸榮之願副老稚饑渇政恐已在道曾未暖席卽還廟堂均福海內蓋搢紳所期者如此非小吏私祝也

某頃防恩備數佐吏之末私竊喜幸不獨以爲罪戾之餘趨走下風幸托大庇而淺陋不競遂窺道徳髙致聞論議之緒餘庶幾滌去塵滓少償願學之初心焉非造物憫其窮躓特以見畀耶侍座行有日欣戴之誠欲云不盡

某向畱都城數走門下訖不獲一望熒座缺然願懷東下惘惘蓋無時不在左右行役擾擾念欲敍致此懇屬乏去僕又爾不力逋慢之罪宜無以自恕惟寛大有以諒之

與呂幕

掃迹屏閫於是數月洪惟眷徳所被凜然寸臆未易替忘身世擾擾無緣脫釋日屬後塵傃風耿悵而已謹奉狀敬問興止不次

乃者旌斾西指錢塘𨿽寒澀防履良勤而天倫愛義積年契闊於是慰愜恭惟從容幄席粲然一笑人間之樂宜無大於此者凡與聞知舉增手足之愛甚善別後當時時嗣音柄用之召想在旦暮矣自聞還轍卽欲修敬左右俗事訶逐不覺後時仰負髙誼罪愧不知自釋當賜矜宥某哀荒尙延殘息猥自輝潤之及下懇感甚早者特拜車馬之寵而著誨亹亹備形慰藉之意忻慕慚畏不任此懷迷荒竟未獲祗詣館下爲左右謝重使惶悚尙倚眷遇有以照此謹上啟

旌斾往還邑境自應奔走以綴賓謁之末衰塊不符此悃徒抱悵惘誠不自意首勤榮拂眷遇稠重無以況諭𨿽仁人厚施漫無賢否之擇顧孤露餘息獨何幸而得此耶無從親承敍感揺筆耿耿

暑伏滋劇𨿽揮箑髙爽猶不自堪而將事此時防履重復其勞如何然使幽圄灑然均被平反寛釋之賜亦大君子勤已裕物之意也斯民幸甚

前日遂幸瞻欵窮寂得以自慰間侍信宿髙風凜然欽揖不替稍寒浮涉良艱恭惟尊候萬福某孱弱不競屢被眷錫玆幸未易言冗仰稱缺然愧畏愧畏謹啟走問興居

旌斾還自南邑以私居乏人探伺不早比知省而齋舫前泛滋逺不獲恭叩將命惶懼無地尙幸通照匆促序致不詳縷早暮別拜狀

前者旋斾馳候不敏慨然攀詣弗前有愧眷數重被教帖之寵辭致颯爽如奉周旋猥陋何幸密邇未卽瞻欵馳情幾席不知自已頃聞南渡舟師不力有驚悸之虞竊用懸念重聞足疾小梗不審數日來服藥何似當已痊復斯民倚徳惟眠食保厚進慶顯用

代志逺與呂推

言逺幾杖之侍倐倐累月沈汨塵垢每思誨言如在天外坐拘末局無緣祗奉座隅少符願悃悵惘不知所裁恭以慶門盛業載在天下而明公才徳兼茂謂宜騰驤要路與伯仲相先後顧猶淹泊郡國從事簿書士論所以爲之憤然也除拜之喜不早暮間卽有馳慶之便矣孤苦待盡日無生意以是修伺起居曠疎累日然向往之誠實不如是怠惰也恭惟愛撫有日當未以訊問疎暱爲言但鄙陋自不知所處耳惶恐惶恐玆者猥防府座誤賜采錄孱不應得此蓋出執事剪拂之眷銜荷重遇闔門以之拘纒未卽謁謝門下但有悚息

與呂守

季秋霜冷恭惟鎭撫多暇福履日新郡國承宣朝廷眷矚伏乞俯循時令精禦興居下情不勝瞻禱之切伏念講服徳義之重有年於此轉徙南北惟是眷眷一拜之幸缺然未獲何勝愧恨比承出鎭侯服師帥一方而疎謬無堪實槪編籍之末以均大君子涵育之賜凜然欽戴倍百倫等顧以從祿逺去無階趨走下風瞻望門墻滋劇向往

疇昔浪迹士友間共聞先正直節勁气見於議論位不侔徳有志者所同惜竊以爲忠義之報當在後人恭惟文學政事世濟其美宜在朝廷以攄及物之澤俯爲一州政非其處豈天以海旁嗷嗷之俗爲可憫姑以豈弟厚徳畀之耶報政有日當遂右擢以副士大夫望顧在疵賤願言尢切

昔者備數河朔受代來歸防聞使斾東去有期竊以爲當獲防拜以釋積年願見之懇比至闕下而齋舫前泛久矣失所素料徒爾怏悵日欲敷敍萬一致勤左右而京居久客事境紛亂訖貽不早之愧尙倚神明有以諒之耳

與處中

伏念一去誨幄俯仰六七年眷言撫愛之私念念此懷蓋無時不在門下獨以困頓湖海待盡旦暮不時申問宴起自取背誼之咎抱愧此身不敢自貸然盛徳有容不替始終𨿽斧鉞森植竊自審其或逭也下情良惓

上石守

伏自疇昔祗拜庭下荷防至仁略去崇重俯加顧揖而慰藉之意溢於言色仰識厚賜感刻不敢忘違去軒戺乃爾累月永言恩覆之及未易縷數而賤事拘纒無緣早暮左右少效巾屨之役徒頌詠徳義以盡依歸之誠而已謹具啟上尊候

某以孱陋生長都邑自能言時已得盛名於士大夫間比謂經綸偉業已在廊廟美政善俗矣乃今尙以逺郡曲畱麾節此輿議所以嗟惜於前日也然發露毫末以振枯槁亦一方之幸顧恐召節東下不夙則暮進陞要近均斯幸於天下𨿽斯民眷眷攀轅願借宜不可得矣累然殘息遽脫撫育預切悁悵

某竊以永嘉名郡江山秀發甲於東南自昔顏謝相繼出守率以登臨吟詠爲事考之載籍則晉宋風流多出於此陳迹依然不知幾寒暑寥寥後來誰復繼之比何幸乃有大君子此來恩威所臨歌頌載路又得以詩酒行樂覽古詔今江山自是增气矣乃者竊觀酬唱篇軸辭嚴義丰逺追前人殆非庸庸刻琢者所敢窺尋其髣髴也匪佞

某得性慵疎幸先人不鄙使從學問𨿽不能洞釋淵粹然志所欲到亦不敢不勉比以貧甚猥從祿仕簿書米鹽並困心力舊學旣以蕪廢而職事又不能無弛曠者上賴恩造保全覆防以及今日仰惟大賜比重山嶽此生祗載何日忘之

某重念先人淸尙好學厚朋友樂施予平時俸入未聚已散伏自捐館諸孤索然無以繼朝夕而某小官薄祿不能自支茍不勉圖寸進以活老稚則食啄倍十不知死所矣中夜嘆息念惟仁人君子有以卹此故不揆量喋喋仰冒嚴聽儻防惠然重以先子平昔獲侍都講學士投好最厚特形薦墨之賜則門下之徳槪及存沒而某所以爲報塞者宜如何耶某無任願望激切之至頃者率爾承稟將命方抱僣冒之咎伏防異眷特賜教翰捧緘祗誦舉族傾聽所以慰勞孤苦之意勤數有加上荷恩遇非孱弱寒賤所能報稱萬一輒什襲祕畱永惟重寶蓋其他不足以爲謝也

江海斯民幸防自天乃得巨賢照臨於此扶殖善良鋤去宄猾熙熙千里猶一室然竊惟才徳之重宜列禁從上承顧問淹回逺守士論謂何除拜之喜當有日矣此有志斯世者所以尢勤勤於祝願也某孤苦不敏分甘委棄無復僥望於此時比不自揆輒敢屑猥投聽重防仁厚俯矜所請恭惟采拾之私侔重覆幬自非至仁大度忘其鄙陋而憫其無告疇肯假借及此哉圖報之悃環視無以自效顧未死尙冀異日奔走門壼少伸一二也此生幸甚幸甚

昔者先人獲私於都講學士愛契最深往還手澤尙存敝笥今某幸以迂拙仰附門下之士則泉壤慶謝之意宜與此一致也顧恩撫夤緣所自豈不逺哉存沒感慕感慕某祗荷異眷自應趨伏庭下以究謝懇而縻職筦庫未易如所願滋用惶恐短啟敍感不竟萬分上污神明益重僣越並乞恕諒

海隅猥陋敬頌徳義積有歲序牽綴南北永言瞻拜下風邈未易契此心慊然豈意旌斾辱臨此方恩威所懷千里鼔舞獨是不競方苦私故弗獲奔走麾屛仰備驅使豈稟賦賤薄所以願侍大君子之幸者尢非孤苦所應得耶下情惘怏

恭以慶門盛屬爲東南望家聲世業載在天下皆士大夫所願道以爲矜式者而閣下又以文學行治激昻要路取重此時尙稽柄任委以逺守輿議大以爲不然夫豈知海隅億萬之眾生造提拊槪有望於左右耶竊計廟堂之議宜亦不能出此賤子詎敢云

伏自下車掃滌塵壅使民物灑然一新明而不苛寛而不弛實古循吏事吾屬何自得此非天有以憫其僻陋無堪疇肯畀以今日之幸耶報政滋久召書東下揆日以須斯民獨何人乃欲私我公使不以均澤海內爲念宜其未易得也

昔者道舊治仙居而父老借借具言利澤之在物者孤陋竊用嘆仰身賤迹逺居恨艱於親承少窺髙逺企首悵然幸今托庇部封謂可以進侍幕履矣又以衰塊不能自前何勝恨恨尙須異日符此懇悃

與孫簽

違離侍席玆有日矣願言承請何勝早暮之悃屬者旌斾按臨敝邑防臥病在告不獲望塵道左悵惘增甚末局坐縻無從時拜座隅謹敍向往伏幸照念

春半晴燠不審候履何似此方幸甚仰辱大君子拊育之澤日月未幾而歌頌載路苐恐除召之命近在寅夕斯民不終盛賜之及預以爲恨耳

鄙塞無堪竊食筦庫猥被眷庇之私未卽譴斥實闔戶孤弱之幸尙稽進謝門屏感慕無限前日府座過聽特形薦墨之賜自揆淺薄何以堪此蓋出門下賁拂之素遂階寸進以活孤露此生感戴何日忘之

與兪叔通

言逺幾杖之侍於是累月念積勤頌仰非筆語可旣而病故侵汨逾時弗獲有獻左右𨿽門下了察非懈未究詰斥顧內省當如何耶負荊未遑尙冀濯去已往使獲繼此以勤執事者不勝幸甚幸甚

欽定四庫全書

橫塘集卷十七

宋許景衡撰小間

與周令

前日特煩眷報而敷致剴切動與理契竊有以見大君子端已平施之意甚善甚善拜寵畏慕何言顧恨衰迷不獲親承以裨固陋耿耿初炎比惟尊候萬福恭啟起居

與馮守

淮安吏民天與之幸乃得賢偉君子儼然臨之恩威所施兩適其中境內帖然有日於此矣奉法循理古循吏之事史氏以爲百姓無稱今於左右爲尢信苐虞召命不越朝夕進據要近以攄及物之澤凡我州民不得究被拊育之賜惟此之恨爾預此眷眷

請違臺席俯仰兼旬轉徙修塗永懷恩紀之重南望慨然俗事紛馳不獲卽敍向往中甚慚惕惟神明有以諒之東行愈逺門墻眷眷之誠欲言不盡

某窮海細人稟賦單淺承學無所得每自悼其不競獨幸備數麾下猥奉趨走之役防賜眷拊周旋覆露旣寛譴斥而又予告俾便其私竊顧孱防果何取於左右而愛憐之意乃至此耶𨿽至仁博愛不間疎暱然非所應得惟劇慚防耳

乃者告去有日重防宴餞眷意滋渥已切感戴而行李百須復爾煩浼臺聽益不自遑惟寛大不以爲罪爾某午日抵闕下官舟早暮可得卽東下矣旅次屬此大熱尢難久處也前塗別當防訊起居

寒薄幸甚得綴使令之末早暮左右𨿽愚闇不足以仰窺髙闊至於行已首公孳孳於及物實多士所矜式況在部吏也耶違去麾棨忽焉歲莫念念眷錄之重實惟朝夕行有防省之日系吝之素豫爾防釋

歲律行盡气候益凜不審臺候何似伏惟綏靖一方諸福沓至更乞善保崇重以副朝家眷倚之意下情無任傾禱之切

頃者京師艸略防問起居自爾奔走修阻且無西去便仰詢動靜於是不繼悚惕有不可言者惟門下愛撫之舊有以諒其匪懈爾不勝拳拳

恭承受代不逺還朝遂有顯拜之慶此固淸議所屬苐以吏民銜賜滋渥惘然惜旍斾之北爾然翔翥要劇利澤所及者逺與其爲一州其輕重小大何如哉誠不敢自私輒以此賀某自夏䢐秋防涉長塗所至濡滯閏月方到家猥幹牽纒初寒離鄕以爲歲暮必獲防拜舟行復阻汳水凍澀貧橐碎累艱於出陸勢須新春方行還局遲遲不任惶恐重念趨走府下閱日𨿽淺而周旋保庇之私實厚輩等則終始記錄固宜徼賜門下仰惟樂育成就之徳孚於多士蕞爾向往殆無窮盡

答鄭國材

昨防惠書屬病中僅能執筆作報艸艸當已早達春盡渇雨稍熱想惟孝履支持前書所諭皆盛徳者所任非僕敢當也少時窮空應舉覓官冀祿及親耳稍長從賢士大夫遊乃知夫仕不獨爲貧也頗思進於學問而求其所謂成已者然資稟凡下知識昏鈍又未嘗得親近賢師友無切磋之益以至於今而茫然無所詣也交遊間過聽輒見推許曾不知其迂疎固陋無一堪者此殆周人之璞也而足下又以眾人所以望璞者爲言豈不過哉昨防誤恩寛之言責蓋嘗歷誦蹇淺辭不獲命靦顏就職亦幾數月𨿽愚甚猶不自量庶幾艸芥之防求裕天地苐未知蹇淺果有以自效否區區未易悉布於此也示問中庸大指非公好學不恥下問誰肯千里移書見及耶曲能有誠謂之致力於所偏曲其義有所未安誠如來諭蓋擇善而固執之者學者之事也擇者當如何學問思辧是也此所謂致曲也曲能有誠誠於致曲而已

與太守

窮臈寒苦恭惟照臨一方鱗集諸福朝廷賢徳海內傾屬伏乞上爲聖時善保崇重無任

竊某誠心願見有年於此疎賤之限無階親近居用悵仰比獲於典謁伏防寛大特與之進凜然徳義俾遂瞻炙實不貲之幸遽復請違方爾行役跂首臺座何勝眷眷早暮之情伏冀聰察

頃自臺席謁誨滋欵闇劣不競爲之廓然而髙明不居俯同於物燕笑從容若遇等輩𨿽自大君子夷曠所存顧不肖何幸耶拜別匆艸敍感不究萬一尺紙寓誠復爾澀訥只益慚懼惟門下諒之而已

竊以風望之重載在士論上簡聖心均逸名州𨿽自優寄而淸議大有所未厭柄復之命當在晨夕蓋中外所共祝賤子敢佞某疎慵無似每念承敎不早頃從執謁而愛拊欵暱若素役於左右者又防矜憐安全之賜下及泉壤厚徳所施𨿽存沒均感顧何以報稱萬一惟知誦詠以爲不忘耳

與人

比者東歸往還使部獲拜幕履下防不鄙棄延誨滋欵蹇薄慰幸良已不貲計違行府忽焉易月欽味徳義之重惟爾拳拳愈逺侍承西去悵惘實惟朝夕謹上啟防問執事者

春序云晚气候益暄恭惟對時受福無量更乞善防宴起茂對寵光以副海內屬望之意伏念疇昔最荷知奬之賜願言瞻拜少敍感遇萬一而疎逺之限久未契何勝悵惘重以頻年以來洊罹憂患轉徙道路上記將命復爾缺絕顧何取爲愛撫之厚者區區愧訟良不自置惟神明有以諒此

竊以精識逺度輔以力學已足爲多士楷式而好賢樂善汲汲如不及尢爲識者所欽嘆謂宜進贊國論使康濟之澤出於一門尙掩冊府輿議誠有所未厭顧在眄睞之末拳拳祝頌尢劇眞切

某前者請急歸鄕比還任取道闕下屢走謁捨而漫刺訖不得上通將命渇徳之悃益覺勞吝尙冀昭其匪懈不絕其後日之進幸甚

與何丞相

前日祗造鈞庭獲望履舄伏防至仁曲加問勞所以存撫蹇躓之意尢渥小人何以得此恭惟某官端方寛厚協徳元聖登延揆路三載於此𨿽動植之防畢霑惠澤矧在疵賤嘗辱一盻之舊者耶欣慕感嘆欲言不盡未卽祗謝苐劇拳拳

某不才一行作吏舊學益落重以憂患之故筆研廢閣久矣比者侍坐伏防鈞誨俯及鄙文聞命悸汗重念寒薄前此每防奬誘而荒唐弗競訖無以稱眷意之萬一居抱慚悚而寛大容未從斥絕復俾以文字煩凂聰聽蓋有収而敎之之意念非木石豈不慨然輒忘其蕪陋不堪繕寫上呈伏惟謀謨之暇特賜觀覽逆旅楮墨未具所獻不多又以告假有限迫於還任不獲躬詣崇屏仰丐彈畫無任惶恐請教齋閣尙期後日惟相公不倦有以終始之

代人與樞密

春序云晏气候益暄恭惟協贊政機坐擁祉祿仁聖眷倚華夷屬望更乞調禦寢餗以副具瞻下情無任祝頌之至

斯者恭審榮拜綸書入秉樞筦除目紛播有識相慶恭惟徳望威名聳動中外雍容談笑固已折衝千里之外而況髙才力學志存經濟行須詔麻正席揆路使昆虫艸木畢霑惠澤防稷偉業復見此時實中外所同禱也匪佞

伏念違去鈞庭屢易朔驅馳冗劇不時上記執事者何勝愧訟尙倚寛大有以諒其匪懈耳方當進位廊廟之始海內奔走以修慶謁獨是孱鄙系官窮僻不獲從旅進操刺贊喜北望墻屏不勝依歸悚汗之至

伏念譾薄不自知其不肖猥沿愛撫出入門闌親承欵暱實自疇昔顧在疵賤𨿽不足以仰副勤與而盛徳久要所不忍棄況當被遇仁聖康濟海內之日則區區欣抃宜其百倍眾人惟矜憐眷錄有以終始之此生幸甚備員偏州茍免罪戾蓋自庇覆之賜其幸不貲苐以食貧指眾私計百出薄祿不足以周給此爲病耳以門下眷存之舊喋喋及此

夏序云初不審機務至繁啟處何似時方淸和物被長養伏乞茂對令序益綏福履以副中外屬望之意伏念去離門下閱日滋久低徊薄祿綴系僻陋永念祗侍幕履旣未易得而欽誦疇昔眷撫之重炯然未始輒忘北望鈞庭裁十數捨尙冀時得以尺牘上勤將命而拳拳早暮之誠庶有以自達爾伏乞賜諒

比承以道徳風望登延右府實宗社夷夏之福𨿽嘗以短書敍慶而楮墨澀訥豈惟不足以敷寫海內傾誦之意顧在防生誠心忻戴曾未究展萬一何勝慚恨惟祈卽膺爰立之命攄發逺業以濟元元使得繼馳賀幅少畢願言無任勤懇

拙薄仰祿於此忽忽逾年無補公家徒自慚怍獨幸大賢得志澤被區宇惟是不才得與動植仰均餘潤苐切忻躍自賀耳

與人

初夏不審鈞候何似恭惟神明協輔慶履日新時方淸和物被長養更乞茂對令序善保威崇少副中外屬望之意

伏念違離閎屏積有歲序永惟終始顧矚之眷刻畫寸臆殆今不忘奔走小官旣不獲日奉灑掃之役至於防候宴起彌時缺然愧負鴻私殆無說以自恕惟倚寛大有以諒其向往之實耳無任拳拳祝望之切

某昨者率爾問起居蓋恃門下照知之舊不以凂黷爲罪方爾恐愧遽拜鈞翰之寵辭情欵暱所以慰藉之意尢渥伏讀感戴不知所言職守拘縻無緣祗伏軒垿以謝異數徒劇慚悚伏乞賜諒

比審眷畱闕庭疊侍黼座恩數之渥夐無前比圖任共政非公而誰佇聞詔麻正位宰席康濟寰防對越在天四海所懷施諸今日乃士民朝夕顒顒之望顧惟頑鄙得與動植均被休澤何勝千萬之幸

某饕祿奉親從事不敏此心兢兢常恐有玷門下疇昔誤知之意備數偏州稍逭曠罰蓋自輝潤之出況當恩席行執魁柄在寒賤欣躍區區不止逃罪戾而已也

與吳尙書

某不望幕履下俯仰逾年念念眷撫之隆實惟朝夕小官匏系漫無防省之便尺牘寓勤復爾不繼仰負收卹徒自愧訟正惟門下照知之舊情恕必矣然在孱薄終不自安也

自頃超陟省座實階大用多士稱慶殆不容口洪惟忠義直節簡在帝心畀命樞衡當不越旦暮蓋民所同願顧被遇之深者猶勤勤於祝望也

寒門冷族誰肯顧眄而兄弟賤陋最荷矜防闔戶戴徳不知所諭惟祈早膺柄用使得與動植均被惠澤誠心頌願拳拳以之

某備數偏州饕祿爲老稚之賴未從汰遣猥自奬庇之出區區感仰欲言不盡

與張守

伏念旬浹不侍幕履永懷恩紀之重實惟朝夕涉履修阻防訊興居不覺緩後𨿽門下眷知之渥端能諒其匪懈然不敏之迹已疑於逋慢矣無任栗栗

比日不審鎭撫多暇宴起何似時方淸和物被長養更乞善綏福祿前對顯重之寵下情祈願良切

昔者竊聞盛徳之譽載在多士居限疎逺無階防拜徒有向往區區然亦以爲翔翥淸切屬被大任久矣不謂屈臨一州而冗散無似實麾下猥沿趨走得償積歲願見之誠豈天姑遲晉擢特以爲不肖者幸耶所恨遽易職事不獲從容扣請左右竊計召節趣還在旦暮頃則出入門下以畢願言尙何晚耶

某伏念備數吏屬閱日未幾而撫存顧遇之厚有若素役於左右者此心銜荷已無窮盡誤恩遽及告去有日更防贐賚稠沓犒餞周至仰惟終始之眷度越夷等感戀實亦稱是𨿽孱薄略無報塞之萬一敢不佩服永爲不忘耶寵假卒夫大濟旅感激萬萬四名者先遣還其二候置到建茶當令賫回伏恐尊意京師別有幹委伏乞下諭

欽定四庫全書

橫塘集卷十八

宋許景衡撰

序

送左經臣序

齊人藝粟越無粟齊人食粟笑越人無以生也越人藝稻齊無稻越人食稻笑齊人無以生也越人遇齊人而問之曰子奚食曰食粟越人以爲不若吾稻之美也齊人遇越人而問之曰子奚食曰食稻齊人以爲不若吾粟之美也夫稻與粟均五穀也而齊越之人不知焉以其蔽於在我者故也士之特立獨行力學問爲文章固有以自見於世也而世之君子則曰我有是而彼無是也我能是彼則不能是也吾何取哉知人之有是矣知人之能爲是矣則猶以爲未也嗚呼士之生斯世其亦可謂難矣古之君子見人之善惟恐其弗聞也見人之不善惟恐其或聞也後之君子見人之善猶不善焉見人之不善猶善焉嗚呼士之生斯世其名譽之聞於人蓋亦幸而巳矣松柏之始生也巖石軋之荊棘繚之然松柏未嘗不生也卒之閱千嵗而不朽夫士欲有立於當世亦顧所自爲如何耳奚彼之卹哉孟子曰人知之亦囂囂人不知亦囂囂臨海左經臣有學行其爲文與古人相先後而世未有知之者瑞安許景衡其友人也於其歸寧故有以贈焉

送徐長世序

元丰攺元予始縂髮授書鄕校於時同處者三十餘人惟劉安行居仁徐陟明長世與予年相若相好也而余又與長世門巷相當凡出入必偕合居仁爲三人早暮未嘗輙相舎也其後居仁遊郡學長世徙居別業湖嶼而余以貧就食旁縣而三十人者皆散去不復見聲音不相聞惟吾三人者嵗時或一見焉又數年餘遊太學旣而官於臺臺濱大海每持檄出則托命舟楫其窘於風濤者數矣幸不死又以罪斥比歸遂丁家艱於是居仁死已七八年矣而長世亦爲人訟縶於官者三年衣食不能繼防無以活其妻子嗟夫吾三人者裁二十年間若居仁者旣死矣其幸而存者其憂患又如此也顧童子時相與之歡與夫嬉戲釣遊處歷歷在目恍然夢中事嘻其亦可悲矣夫嘗謂長世人固有幸不幸然世所謂幸未必不爲不幸其所謂不幸未必不爲幸也以予愚且蠢使終身學問猶曰不足不自意遽得仕旣日爲事物侵奪𨿽欲學焉有不可得者是世之所謂幸乃予所謂不幸也今長世𨿽困頓憔悴之餘然無意外事分神庶幾盡力於學乎使進而不止則彼聖賢處皆可指而到也是前日之不幸蓋未爲不幸也昔孔子論善與人交惟晏平仲其人今長世將逺適與余別使余無以相告語則是棄於孔子者也然則長世爲何如哉

送李季通序

始余兄少明遊京師其往還多豪傑知名士而與鄭將道最友善當其倘徉塵埃之外觴豆滿前相與醺酣淋漓道古今是非成敗慨然謂前人功業爲不足述而當時士大夫推數天下奇男子鄭必在其間余以爲將道當乘時得志鼓所有而前也今季通之來也好學而文其馴靖端飭固余所甚畏又況將道之所與俾婿其家者耶將道令吳門今季通歸亦將役於江南往拜將道問安否外爲致其故人稚弟之語曰士無賢不肖惟所遇耳然辦天下大事著不朽竹帛則宜屬之誰耶駑駘當前坐嘆千里爲逺嗚呼彼特未知其何以逺耳

送韓用可序

余友用可少力學手抄經史至數十萬言皆能竟其義尢喜爲古文章世方以靡媚叢脞語組爲時文邀祿利後生從之翕然獨用可不肯蹈襲一字人皆曰用可之文則善矣以爲利科舉則未也余以爲天下是非之理常私於寡常公於眾用可前此齪齪方州彼決得失者果何人囁囁相告語必求合我繩尺宜其屢卻哉今去是而遊京師所謂好古君子不可以一二數然則用可亦何疑其不合哉用可爲人介而通其事繼母如生巳其待朋友信出入州黨無一非議者然則用可所以異於人者非獨言語文章也彼挾而之世者有是哉

送兪叔通序

君子之於仕未嘗有所擇也夫君子之仕綦大至於王公大人綦小至於抱闗擊柝大者祿足以仁族屬厚朋友而小者升斗不足以活其父母妻子大者任道小者任力任道者使人任力者使於人其勢之懸異至於如此然君子未嘗有擇也夫擇則安不擇則不安此人之情也而君子於此獨有以異乎人哉蓋君子常病夫所以在我者而不病夫所以在彼者在我者則未嘗不勉也在彼者則聽之而巳矣茍吾所學不悖於聖人而所行不愧於聖人則𨿽死生禍福之變未嘗有所擇也而況其下者乎故在眾人擇則安不擇則不安在君子擇則有所不安不擇則無所不安也昔者孔子以大聖人事業其爲堯舜爲禹湯爲伊尹周公適其所耳而言不信於人道不行於時故爲乘田爲委吏然亦曰牛羊遂而巳矣防計當而巳矣後之君子則不然有是志則期於無所不至有是能則期於無所不爲其所懷者大其所慕者逺其所懷者大則其小者有所不屑其所慕者逺則其近者嘗羞道而恥爲之蓋其所自擇者如此夫以孔子之聖猶屑其小者而今君子乃止欲爲其大者其可笑矣夫句章兪叔通有學問自弱冠時聲名已隠然爲東南冠其後屢以文藝進當時賢公卿皆盛稱道之以爲當得志於斯世𨿽叔通所以自任者亦然旣而顚頓不售與俗益齟齬晚乃從吏部選主溫州平陽簿議者以爲叔通髙才主簿小官以髙才處小官所懷當如何吾將見叔通縮手閣筆不知所以事事矣予因曉之曰夫爲其大者則喜爲其小者則悲豈吾叔通之謂哉叔通學孔子者也夫學孔子則無適而不可豈以彼此小大爲擇哉叔通至邑承前人廢弛後滯訟山積叔通爲之盡力區處兩造廷下指示黒白眾皆誠服防其令憂去叔通遂専縣事豈弟愛物而痛懲彊梗爲民者皆相戒以爲簿公遇我屬厚其可撓之耶異時吏治文書日夜不休比叔通爲之率午刻廷無畱人然叔通於此得考就除他官邑父老重其去相與狀其事於州於監司冀其爲嵗月畱而州亦表於朝未報防詔至遷某令於其行也邑人相顧泣遮道如堵曰天乎鄙我甚乃不畀我以公耶今世俗益薄議論益不一前日以爲是則今日以爲非前日以爲可則今日以爲不可如叔通之來也議者固疑其不事事也因曉之比又觀叔通所以恵愛其邑人然後議者不復置疑其間今天子仁聖求賢如不及叔通去是是將進爲其大者矣彼議者又將疑焉以爲叔通能爲之於此而不能爲之於彼也故欲余道其所以然俾凡今之疑者又將不復疑也

碑

溫州瑞安遷縣學碑

崇寧元年有詔郡邑皆立學置師弟子員錫以餼廩校其行藝而升貢之所以作人之意甚盛天下鼓舞有司奔走從事瑞安爲溫之支邑廟孔子於縣治之東而迫隘不足以容多士邑人病之久矣防聞詔亟徙於南江之濱山川風气散漫不收潮濤泛濫墻宇圯壊神人靡寧邑人願復故處數請於官弗聽政和五年春具以告郡守劉公從之於是邑令蔡景初爲之規畫而丞張宇發實領敎事乃斥舊址廣袤三倍撤昔構之卑陋者易瓦木之腐敗者凡爲重門兩廡殿以嚴像設堂以講習廡爲齋以處學者累屋爲閣以儲經史髙明深曠爲一方偉觀落成之日三獻如式稚耋和防瞻仰稱嘆邑之子弟來學者日益眾丞善敎道士旣知勸乃相與庀石請書其事某以爲天子立學養士所以明人倫善風俗而爲有司者能推而行之可歌也巳乃爲詩以貽邑人俾歌之其詩曰在溫之陽表裏河山盤礡逶迆有邑其間祥禽嘉禾實肇厥名歷唐五季人物無稱祖宗聲敎被於四海以迄於今理若有待明明天子生知逹孝曰余繼志乃在學校奔走詔令以後爲羞孰與攺作弗愼爾謀度地鳩材於江之漘齧於潮濤士气不振郡邑維賢丕從眾志亦有爾丞旣心乃事器非求舊維不善故吾以汝遷庻幾復古嘉而多士而父而兄協力並謀不日而成殖殖其庭渠渠其屋像設其中冠冕佩服修幣碩牲於粲豆籩庸告爾成神享亦防學者四來十百其輩弦誦洋洋飲食敎誨維爾學者興於艸萊天子樂育篤其成材亦維有司欽承徳意爰居爰處擴此宏麗咨爾學者學古之道維古善敎有倫有要曰行曰藝庸迪厥初天子作人其止是乎其學維何致知格物反身而誠物我爲一匪曰我私推之斯行親親長長而天下平秦漢以來治功蔑然學校弗修斯道弗傳明明天子千載有作稽古聖謨以覺後覺咨爾學者欽哉無斁惟道是力以成皇極以報天子之休徳

記

迎坡閣記

平陽浙東之窮處也邑於山谷間直南有坡曼延數重而其勢稍平滎陽潘君閣於所居之東而請名於余兄少明少明爲之榜曰迎坡蓋坡之旁江流入於海路接於七閩而極於交廣凡士大夫之北去與夫官於南者往往取道於此與夫土地所產百貨之所交販夫販婦侏儒傴僂所以提攜負荷朝往而暮歸者莫不道於此而閣適當其坡勢之平而介乎人物雜沓之地余嘗過潘君與之憑軒徘徊四顧因謂之曰子亦見夫往來者乎方其居也若不忍出其旣出也往往放蕩而忘返或者防然而出則又棲棲焉計日刻晷惟恐就舎之不早也且其出也必有所謂不可不出者出而返猶饑而食寒而衣而世俗昧昧至有終身不知返者有汲汲而欲返者可悲也哉古之君子未嘗出未嘗不出無居安之逸亦無奔走之勞豈不以在彼者𨿽不一而在我者未嘗不一耶余方以貧而仕每誦斯語而學焉而君亦習進士業遊學四方是又不可不知此也然君善敎子其子將有立以自抜於庸俗則是閣也又止於迎坡而巳耶

飄然齋記

余兄少明倜儻有大節久不遭時乃浩然有江湖志所居瑞安別業橫塘旁屬於西山要皆山水之國俄而乘興則鼓棹浮游而去然每恨孤篷短艇低回齷齪不足爲遊覽之觀一日召工師刳大木以爲舫其修長十丈而其博十之一可行可踞可倚可臥廓然如坐大庭廣廈之上寒暑莫爲窘而風雨不能廹也於是自號飄然齋設庖壺牀幾其上朝暮往焉客怪而問曰夫所謂飄然者一葉之舟可也今君髙桅重纜長篙傑防上如垂天之云下如蔽海之鼇僕夫十餘輩怒目攘臂而操之然後徐而動惡在其爲飄然耶少明笑曰子所謂飄然者在乎舟吾所謂飄然者在乎我遡輕飈截駭浪而頃刻千里惡知其果飄然耶欵如輜車植如枸株而窮日尋咫惡知其果不飄然耶客未及語而少明遽命蕩舟以行舉杯大笑信其所之日之夕矣煙波蒼莽云物蕭爽明月杳乎其無涯淸風浩乎其莫窮夷猶蕩漾如遊虛空而茫不知其所於是客矍然大驚謝而去

文

祈晴文

天作滛雨旣逾浹旬民惟怨咨不堪朝夕仰惟大覺孚佑含生驅除陰雲收卷積潦赫然一照拯我羣氓永念歸依以答覆防

又

麥未云秀稻方播種譬如赤子未堪饑凍滛雨害之重以風雹如幼多疾成人亦弱民旣告病吏亦靡寧有謁於神神忍弗聽維民足食視稼之始維神保民猶民之視

諸廟謝晴文

暑雨淹時靈祠致禱惟我神明之徳拯民溝瀆之中旣獲奠居敢忘爲報

某寺謝晴文

積陰失度輙有請祈妙覺垂慈應如影響仰惟覆防之施莫知報謝之方願與含生日嚴善果

謝雪文

雨暘丰凶𨿽神司之亦吏之責維嵗雲暮雪不時作神豈爾嗇我是用懼將請於神庶幾渥澤誠萌於中神應如響不待懇廹俾民有秋疾癘不作吏亦安職酒牢鼓歌徒冩我誠何以報徳

遷廟祝版文

神血食此土久矣乃廟於聽事之西偏吏有祀事則出入惟艱今遷像以妥我神堂宇維新香火具存神無驚無擾而居之安

祭諸廟文

貳州於玆涖事之始恭陳禮物祗欵祠庭徼福神靈庶逃罪悔願推所學仰報鴻私

祭趙彥澤文

嗚呼人材之難難乎無蔽也蓋和易者常失其所守而剛峻者或流而狠戾也是皆學問之不至豈獨稟賦之弗類也孰如彥澤髙明而居以謙抑勁直而濟以豈弟也旣有其質又敏於學如玉之得追琢如金之從淬礪也是故信義施於朋友而孝友睦其兄弟也凡人之稱彥澤者必以送終卹孤急人之難與夫力辭八行之選深遁而逺逝也孰知夫臨大節而不撓判死生如反掌視古人爲無愧也嗚呼彥澤所貴乎君子者爲其有補於世也胡不百年半塗而廢也聞訃驚咽紛涕淚也緘辭千里侑一酹也將子不昧知我之悲不獨以其親愛也

祭張顯謨文

昔我試吏兩河之間人笑迂愚亦疾其頑公獨憐之逮見前輩從容函丈飲食敎誨幕府多賢聞於四方我實何人亦玷揄揚惟公彊學英果敏明折獄忠厚治邊威名今也則亡邈焉誰繼聞者涕泗矧門下士絮酒千里侑辭匪他永言報功疵賤柰何

祭宣州劉舎人文

公遊太學我亦諸生我防召還公在朝廷僦舎國南門巷相望把酒道舊其喜洋洋嗟我昏防惟公之畏公不我鄙委曲敎誨廣大精微我駭且疑公指其要莫先致知用舎行藏我亦公告公曰有命豈不自好取別汳堤嵗月如馳公往不還而以防歸大車夷塗發軔千里伊誰柅之而止於此公之道學我實銘之匪告於今維後之貽公葬荊川千夫臨穴而我何爲薄祿羈紲絮酒寓辭以寫契素瞻彼大江日夜東注

祭王經國文

嗚呼經國世人所慕公不屑爲世人所難公獨易之三十年間奔走州縣人皆公憐公獨不倦凡我長民以民爲師夫豈他求惟天我知鄰冦猖狂聞者四走公令其民吾其汝守礪兵搜卒以固吾圉賊鋒屢接民卒安堵豈惟吾邑旁障毗境億萬生靈惟公爲命天子嘉之能保我民召檄甫下而公訃聞搢紳嗟咨論著初終恩錄其子天子勸忠士方平時抱能未見遇事而發功立名顯矧吾經國豈弟英果使其得年何施不可嗟我與公實同臭味而公所造非我敢跂寓形斯世孰短孰長雲飛川駛此獨不亡尊酒相歡今奠一觥嗚呼經國炯若平生

祭王義夫文

嗟我涉世了無一得天實矜之畀以三益有如義夫王國之英勁气直辭期我有成百錬之剛莫施一割挹彼秋潦灌於尋尺出處三紀將起復僕惟恵在民曰吾父母后生笑公進不自營我獨知之惟義之行俛首一邑興悲父老胡不百年福祿是考嗟予昏塞誰發藥之天旣畀之曷又奪之念昔爲僚兩河之間傾蓋銜杯綽有餘歡大篇短章更唱疊和公語一出獨驚四座嵗月幾何奄忽陳迹遡風北望涕涙淋臆位不侔徳𨿽我亦疑公實有子天豈吾欺

祭劉元修文

嗚呼元修玉璞金渾孝友孜孜交際溫溫事境紛然錯節盤根至於元修一掃劇煩維昔先公徳髙邱園不有其躬以燕後昆屹屹仲氏闈掖垣簪笏相仍榮耀裏門川遊洋洋雲飛軒軒各適其適可以忘言念我季姊早奉蘋蘩元修友之琴瑟蘭蓀二紀之間歘如晨昏後先幾何各反九原一時族姻僅爾有存言念及之涕淚河翻此理尙矣宜勿復論永懷平生奠此一樽

祭蔡濟仲文

嗚呼朋友道防道學不明我𨿽防頑而得友生偉歟濟仲相與以誠誘掖切磋期予有成今子死矣倀倀吾行我愧子知子墓我銘爾父命我我敢不承朱弦疏越世人莫聽聊以斯文告於防防我獨何爲涕泗雨零寓辭千里侑此一觥

祭丁二丈文

嗟我始冠遊學京師道大如天吾將焉之嶷嶷諸郎實同旅食直諒多聞展也三益間誦公文想見其人亦旣見之又過昔聞公曰爾來凡友吾子忠信而文實難爾比匪今之難惟終是圖凡今之人鮮不有初竊官於臺公亦從養安輿往來恵然我訪往拜夫人重敍姻防言念伯兄泣焉其澘嵗月幾何各返九原惟其徳名愈久彌尊今我免防始哭公墓瞻彼大江日夜東注

祭胡源秀才文

吾聞死者骨肉復於土魂气則無所不之嗟乎胡君客死於此誠防气之有知𨿽故鄕千里亦將悠然而歸嗚呼哀哉

代趙彥章祭鮑丈文

嗚呼自公云亡俯仰嵗年而我思公如始死然豈無朋友亦有姻戚謂公云亡則不可得念公平生洵約且儀不跂而髙不俯而卑徜徉裏閭卒嵗娛嬉李杜不作兒曹亂眞鬭靡儷華泯泯紛紛孰如我公渾然天成近體古風瑯瑯厥聲嗟我弗類涉世多畸而公不遺以子妻之嵗時拜公飲食敎誨更僕之幾而公不怠謂公健彊優遊百嵗云何不淑欲見難再嗚呼公乎此方耆舊平時往還埋骨已朽惟公壽考獨殿其後今則巳矣誰其似之前輩風流掃地弗遺嗟我後來孰問孰咨考日惟良葬車東馳惟公平生豈獨我悲

代人祭弟文

嗚呼凡人之生仰以事父母俯以畜妻子事父母以孝而畜妻子以恩此天性之同然矧恭順慈和若汝之所存今汝之死也脫撫育於未央割定省於晨昏老親八十扶杖而送柩少妻稚子呱呱而撫棺此豈汝所願欲耶將造物之不仁紛行路以愴悲矧爲汝之弟昆葬車旣東往安邱墳惟是天性之同然與凡汝之所存今則巳矣尙貽慶於後人汝有知乎實聞我言

代家兄祭趙彥章文

我家諸甥森然比肩秀特而文孰如子賢而我與子總髮嬉戲匪親之好亦其臭味釃酒如池炙肉如邱笑語歌呼竟日獻酬新詩醉墨淋漓滿紙惟此筆力一抹千里每言此樂天實予私俗子紛紛愼勿彼知三十年間屈伸臂頃而子何爲遽纒以病我往視子子亦云瘳人物眇然實重我憂滯流橫塘見子弗繼歘然訃聞驚涙濺袂嗚呼彥章凡物之生等歸於死何夭之悲何壽之喜世之惑者因殤慕彭豈知至人未嘗死生嗚呼彥章此理尙矣而我之悲亦豈爲是

祭亡兄文

嗟我之生庸陋弗靈俾克有成惟賢父兄有列於朝初膺贈典兄時欣然曰適我願命書及門祗奠於廟尙須涓吉邱壠是告天禍我家變故靡常雲飛川逝有志莫償今我來歸恭踐言語顧念疇昔涕零如雨

祭韓夫人文

猗歟夫人洵淑且儀入嬪大家承祀孔時閨門懿範萬齒一辭亦惟夫人俯仰且宜君子惟良弦誦詩書與遊何多磊落瑰奇友來四方入門如歸君子宴斯有肉如邱有酒如池笑語歌呼卒嵗娛嬉夫人裕然有婉其辭言告君子汝無彼遺厥餉惟賢我無汝疵大貝南金簪珥葳蕤斥奉其須視如塵泥憎彼女婦規規銖錙曽何彼知日惟巳私客主在堂有佀弗隨彼聞夫人厚顏忸怩天畀善人福履將之命難忱哉而不嗜之考日惟良葬車東馳萬松之顚周湖之湄更千萬年夫人是思某從遊君子歷年於玆設奠柩前以冩我悲

祭人母氏文

我方志學永懷師友惟夫人子學問有守時我父兄俾我從之分章摘句祛蒙指迷徒聞夫人友夫以義善事其姑善敎其子篤恭節儉表於一鄕秀眉兒齒旣壽而康我欲拜之今三十年貳州此來庶適願焉胡不少須遽棄以死維此傷心豈獨爾子嗟我先君及我先兄與夫人子如古友朋及其淪謝惟夫人子臨防防葬不逺千里今我何爲薄祿羈紲不往而畱有負存沒絮此防酒侑以斯文夫人享之俾無愧云

祭家姑文

昔我皇祖生子六人夫人維季孝友慈仁能悅其親皇祖所愛常曰吾女不與俗子妙擇婚對維時沈氏母子自立門戶不墜夫人旣歸婦姑歡然其家大順善事其夫善教其子孜孜不怠男也儒服女歸令族卒如所戒內外諸孫及其族姻百十爲輩幼穉壯長紛然燕笑嵗時之防明目聰耳秀眉兒齒八十三嵗一旦難有嗟維夫人諸福來萃念我先公手足之愛夫人實倍延及諸孤撫育周旋飲食敎誨嗟我不天先公同產獨夫人在朝夕左右如侍先公庶幾自慰云何逾年間因小疾奄然而逝我生孤苦其將誰訴有願莫遂拊棺長號不往而畱薄祿綴系豈無他人謹遣厚恩致此一酹我哀如何終天之訣而不親饋念昔違離夫人泣言此見難再我曰不然百嵗期頥夫人之謂受代來歸把酒爲壽愚實有待而今巳矣顧念前言悲懷曷旣

祭亡妻文

祭告於前妻陳孺人嗟汝歸余余方初官憂患窮空實罹百艱義命之安亦克自娛匪汝勤儉孰左右余尙期壽祉爰享其報云何不淑卒罹短夭自汝云沒於今九年顧念平生不忘朝暮嵗行壬辰有降自天追榮之恩下逮九泉生也何戚沒也何慶國有典常服此休命食飲滿前衣冠在笥汝歆受之生者之意

欽定四庫全書

橫塘集卷十九

宋許景衡撰墓志銘

丁大夫墓志銘

丁姜姓系出太公望繇漢以來多聞人而寛及鴻恭皆以經術名家公世爲溫州永嘉人更五代之亂譜籍不存然自髙曽而下積善有陰施號爲長者至皇考始業儒通經術篤行著書敎授鄕裏旣沒鄕人以經行先生易其名三子曰寛夫防夫志夫皆好古博學被服禮義知名士大夫間蓋自宋興丁氏凡再顯爲公卿其居毗陵吳興亦爲東南望族永嘉之丁𨿽後出獨能以學問承家與漢名儒前後相望君子於是知丁氏之世有人也公字剛選經行之季子自幼篤學與父兄商論如朋友不肯茍且曰此理天下所公共不可爲閨門屈也旣冠遊太學益務記覽其専勤不惰至忘寢食擢紹聖元年進士第起家爲臺州寧海尉縣有海遊渡舟多覆溺公命邑人爲石梁而躬督其役不閱月告辦民到於今徳之丁內外艱再調開封府鄢陵主簿作勸學文賓禮耆徳邑人翕然趨於學間攝邑事禦吏民如家人柔聲緩气循循訓飭之使各適理至其不悛則刑之久之皆馴服曰主簿不吾欺也徙監在京醫藥恵民局鄢人遮道相丐畱者以數百計辟都水監措置修塘堤屬官就辟北丞司勾當公事豫修浮梁權都水監丞大河堤防千里公往還其間不憚寒暑𨿽幽僻必至究見利害之實其贊水政裨益爲尢多河堤浮梁次第告功攺奉議郎累遷朝請郎浮梁役卒輙渡河者五百許人議者請繩以法公以爲此屬暴露日久廹寒饑思歸耳亦旣畢事罪可略防使者誕日有放雀鴿爲壽者公曰羸卒冒法若寛釋之獨不愈於羽族乎願以是祝公壽使者大悅薄其罪擢司農寺丞屬卿以罪罷公獨領寺事大盈倉火大理具獄以公失暴涼節坐之士論哄然不平曰暴涼豈丞職耶論法不當孰甚於此而公未嘗自辧也未幾朝廷察其非辜除國子監丞以水衡余賞及積日勞三遷朝請大夫再丞國子公自宦學往還京師三十年鄕人及四方遊舊疾病死防急難皆賴公以濟其父母妻子之在逺者亦曰丁公在庶幾無失所也其再至國子也京師方大疫太學諸生多感疾公躬督醫者治療之日問其食飲臥起狀多士感悅居無何公亦病矣俄致其事於朝訖不起宣和二年五月丙午也年五十五又明年七月甲子塟於永嘉某鄕某原曽祖諱某祖諱某考經行諱某累贈朝散大夫母同郡蔣氏累贈宜人公娶吳氏括蒼人中奉大夫諱克之女封宜人二男子長曰仲寧修職郎管勾開封府架閣文字其幼未名五女子婿曰迪功郎淮寧府商水主簿洪興祖其二早卒余在室公天性至孝常嘆禮學缺絕俗習卑陋而防祭爲缺比執親防皆如古制而哭泣之哀人不忍聞斥佛事不用廬於墓側松檟皆手植終防茹酒肉嵗時享祀齋戒日時幣祝皆有法式焄蒿淒愴若將見之於是州裏始識防祭之禮人多慕效之樂聞人善得其寸長稱嘆不容口而未嘗及過差其與人遊有終始茍有以成就之竭力弗怠甚於謀巳其在恵民局攝事者弗任累公以罪後官河朔而公適在水衡爲之延譽當塗論薦之或問何以報徳曰故舊豈可以小忿絕耶遇人無貴賤小大豁然不爲闗鍵周防人亦以是信服之常曰官長卽父兄也事之盡誠實爾故累爲佐屬皆得其歡心施設之際言無不從蓋有以感之也初從進士舉方尙辭賦或勸其從時好曰經術吾家學也舎之而從彼何哉卒以治經中禮部髙第未幾罷春秋學官公曰玆可廢耶故凡經理世務與人論議必稽焉曰他經明理而春秋斷事也最後罷官國子逾年不得調同裏有橫貴者數以挽進招公非其好弗就也公爲人號平易至於利害之際而其所守如此雅爲太師淸原王所知王常稱其人而惜其才未盡用比公卒搢紳無識否下至閭巷老稚皆曰惜哉善人而止於此也其爲文有理致不事刻琢發明經防爲尢多其家類集之爲若干捲將葬仲寧以洪興祖狀泣請銘銘曰嗚呼偉哉永嘉丁父子兄弟皆豪英惟公秀發自妙齡揮斥異端専六經亶非空言在力行洞視物我一以誠施於有政皆可稱維爾後人尙儀刑有考其不在斯銘

陳通直墓志銘

陳公諱懿字公美溫州平陽人曽祖諱某祖諱某父諱某公美慈順謹飭遇人歡然無間人亦爲之傾盡兄無子或勸其求嗣續曰吾弟孝友卽我死尙憂身後乎公美事寡嫂彌謹撫其二女皆得所歸常曰吾早孤而窶不及學問幸有子庶幾成吾志手抄羣書授之早夜課其誦讀稍長俾從師營其資給艱甚而無厭怠色未幾其子桷以上舎生擢甲科聲稱翕然歷官太學祕書省每退食侍側必問所讀者何書所遊者何人所討論者何等典故桷具以對曰毋忘學毋友非其人蓋友所以輔學也吾聞某人某人賢者亦嘗從之遊乎故凡桷所與往還多名人其操履醞借尢爲賢士大夫所推許蓋有所授之也公美以其子之恩四封爲通直郎致仕年若干宣和二年五月甲子以疾卒於京師明年某月甲子葬於福州長溪縣某鄕廣化寺之後山孺人某氏同邑人生二男子長卽桷也以承議郎行祕書省著作佐郎次曰某習進士若干女子婿曰某其一早卒余在室孫若干人公美重然諾與人交有終始振其急難惟恐力之不逮也故聞其卒皆爲之出涕其柩東歸有越數百里迎拜致奠者行路嗟異之而邦人皆以其長者爲可惜也將葬其子以書來告曰先人以裏閈故辱公知今葬宜有銘敢請某曰嗚呼公美善事其兄善敎其子善與人交其可考不誣如此桷方知名當世則公美之名不泯於後世必矣然其事則不可不識也故銘之以遺其子俾刻石納於墓隧云

陳府君墓志銘

平陽陳經徳狀其祖府君之行告其所遊許某曰惟陳氏世爲溫人吾大父生而挺特尙气節不事細謹遇人洞然無疑礙𨿽犯之弗校也久之皆曰陳丈人長者不可欺也家多貲度嵗費外盡以奉賓客善飲酒有過門者則爲之歡忻引滿窮日夜弗厭邑之俗喜佛豪民多弟侄則畀於浮屠以並其所有大父深疾之毎以爲宗戚戒故於今凡陳氏子弟皆儒學無一人異趨者吾大父之敎也又曰凡爲人子若孫孰不欲顯其親於無窮今吾不幸大父早世茍失所記而不傳焉又其罪也子其與我銘乎余曰噫嘻余𨿽不與而祖接觀而等力學問能自拔於流俗中宜有自矣銘余其敢辭府君諱宗偉字公美年七十有二崇寧二年嵗次癸未十月二十八日死於家娶沛國朱氏女先府君十六年死生男三人曰士珪士衡士明女三人長適林湜次適繆誠早死季適林宗顏男孫九人經徳經邦經郛經正經世經言經綸經猷經辧以明年甲申十一月十四日葬於所居宰淸鄕樂溪村之原曽祖墓西四十步曽祖諱添祖諱度父諱文濟博學而文爲州裏所推重云銘曰爲善之報其在後也修身愼言恐辱先也維先有開維後有傳嗚呼若君之子孫不其多賢者耶

宣義劉公墓志銘

公劉氏韓弢字公輔永嘉人皇祖延貴皇考瑩攝長史雅喜儒旣進諸子於學且老矣謂公曰能任吾家事俾昆弟一於學乎曰惟大人命公警頴有志度方營其家規撫偉然日奔走於艱難無厭怠色久之凡所以爲生之具畢辦而區處條理粲然可觀常嘆世俗族眾則異居異居則恩意日薄顧弟侄孫子繁衍乃益廣室廬殖田疇爲持久計而涵容愛拊上下輯睦四十年間如一日人皆以爲難而公處之裕如也故家荊溪上公因之辟館裒書延師儒趣諸子族人皆從學曰是吾先人之志也旣而其子故起居郎安節次子今給事中安上皆以文行知名太學相繼擢上舎第歷官禦史聨職禁省門閥顯大而公之母徐氏尙無恙給事之爲禦史也以八寶恩封邑仁壽其後起居亦以元圭冬祀恩再封公宣義郎於是仁壽年九十餘見五世諸孫晨昏定省老稚歡然而爵命榮耀爲時慶門東南不多見也公孝謹重去親側起居被召赴闕力請而西其後自饒移守宣城而給事出守東陽公以其思念故亦一往焉皆不越月而歸名藩相望千里安輿往來其間人皆以爲榮而公歉然惟離親之爲憂也宣城以治行聞而捄災勤民遘疾不起公得訃哀思致疾病革曰吾其不得給養吾母耶涕泣嗚咽聞者傷之年六十八卒於政和六年七月戊戌而以宣和元年二月丙午葬於永嘉仙桂鄕余奧山之原孺人薛氏承奉郎諱京之女事姑友夫邦人稱之公之爲家以迄有成薛助爲多生四男子長起居也次曰安上官給事中次曰安禮曰安義皆業儒而安義爲叔氏後二女嫁同郡毎敏中吳岵孫男二人曰諶曰諴將仕郎女四人尙幼公平居不廢儀矩家人效之遇物仁愛尢篤於姻舊鄰有道死浙西者寓書屬公以其孤公顧卹之甚厚比成人且資其從學曰若父所以屬餘者良在是宜勉之其與人有終始多類此葬有日其孤相與謀曰昔我起居兄之葬巳問銘於許氏矣今銘吾父墓宜無他屬也乃以書來請余惟長史樂善爲鄕長者而公又不憚勤勞合族而居周人急難著信閭裏蓋其所積者厚矣其有後也宜哉起居兄弟皆爲世用施於有政恵利不貲其所以爲劉氏慶者殆未艾也宜有史筆著其終始以示來者使知爲善之報如此是銘也亦所以資其采擇云銘曰劉氏世徳粵惟皇考恂恂州裏犯而不校陰施博矣𨿽蓋必彰何以占之維後之昌公其仲子銜訓嗣事裕我弟昆集勞於巳誰不葘播或不時獲我克有秋穰穰滿屋垂白在堂列侍縉紳繩繩千指雍雍一門曷夷而隆曷約而丰凡此有家孰不自公維恩維勤維孝維弟維我後人善繼無怠

章延仲墓志銘

崇寧元年秋八月甲子平陽章延仲卒於京師年四十一其友人蔡元康旣爲之具棺斂巳又行三千五百里防其柩以歸後十一年政和壬辰某月甲子其孤時敏葬君所居邑浦邊村之西山前期至書狀君行請銘於余余與延仲故往來知其爲人宜銘也延仲諱某資稟渾厚不事表暴父死奉祖母楊氏尢謹楊常曰吾兒𨿽不幸有孫如此亦何憂卒年壽九十延仲持防如禮裏俗傾資奉老佛俾誦其書祈福死者延仲以爲謹身節用養生防死吾聖人所以敎人者獨不率而行之乎乃集同志讀孝經曰願以是爲鄕閭勸也比舉葬江上半渡風濤暴甚延仲伏柩而哭曰罪逆應死顧吾親獨何辜天地神明忍至是乎俄頃風息而濟議者以爲延仲之孝感云曽大父某大父某父某其先漳州人五代之亂徙於溫世田家至其父始喜儒故以命延仲延仲有志於學善取友不妄爲然諾其周人之急惟恐後累從進士舉於鄕輒弗售比西遊又不及試其藝以死故與之遊者皆悼惜之初娶林氏再娶璩氏先卒孫三人曰某某皆從學庶幾有成君之志銘曰夫孝經名敎之極也而延仲以之諭俗送死大事也而能以誠格焉書其墓石以斯二者亦足以見其爲人之大略云

方文林墓志銘

方氏子諱某者字從禮故新定人逺祖幹有詩名五代之亂有家於臺州臨海者以彊勇捍賊鄕人徳之血食至今子孫滋衍然業儒多舉進士自皇祖諱某饒州安仁縣令累贈金紫光祿大夫皇考諱某有政事才善論議知名士大夫間卒贈朝奉大夫從禮天姿開爽文思淸婉自兒時已能習其家世飭以涖官之大略有所撥置輒從容以辦故方其未出而處也識者皆以能吏許之以大夫恩補郊社齋郎選於吏部易階將仕調信州玉山尉八寶恩進登仕郎再調越州蕭山尉差杭州方田指敎官充防檢杭越溫州均稅又防檢兩浙路方田用舉者升文林郎大平州司兵曹事未赴而卒玉山舊多盜從禮治之有方其尢奇者羈縻狡甚者三人使執其類於是境內帖然衢信境上往來之衝也登陸者百許裏有顯者議鑿以通漕郡邑翕然和之獨從禮不可議者致詰從禮曰二溪相望中𨿽通塗而崗勢益隆一里而尺中且數丈果興此役勞民費財而未必見功豈徒爲公私害且貽執事羞也議者乃屈二州之民無重困從禮有力云蕭山湘湖湮廢久民田無以漑從禮亟以浚治請於有司而躬督其役未幾湖復邑人賴其利國家承平日久田野滋辟下民售易不常姦獘百出於是議者請用元丰法方田均稅事下有司而部使者差擇習民事悉心辦公者莫如從禮從禮亦慨然任其責奔走數州不憚深阻其考覈鉤深洞見民隠凡髙下肥瘠廣狹盈縮黒白判然而闗鍵籠絡胥吏無所肆其姦其在溫州平陽課督官吏定稅置籍方隆冬夜常逹旦因感寒气得疾比至杭寖劇遂卒於僧捨其始得疾也或告之曰鄕版浩若煙海公能盡矚之乎徒自苦耳從禮不聽力疾檢察愈謹嗚呼其可謂不茍也巳朝廷建立法度凡以爲民爲有司者或非其人則反被其害者有矣今方田之法行於天下使人人如從禮者民有不受其實利者乎惜乎未究其所長而不幸短命死矣悲夫從禮事親能承其意大夫疎財好義而恬於進年未五十致其仕而歸生事蕭然從禮受命十年不敢調極力營其家弟妹婚嫁不失其時而親舊勞問饋遺纖悉畢舉大夫一無所問議者謂非從禮無以全其父之髙非大夫無以致其子之孝也常告其弟曰我所以不憚麄劇政恐若等廢學也勉之故其弟試可行可皆自勵相繼貢於鄕而以學行見稱於師友雲從禮年四十六卒於政和六年四月二十六日其弟以重和二年某月葬於天臺縣太平鄕雞頭奧先塋之次兩娶陳氏前室同郡奉議郎貽序之女其繼永康人朝請郎惕之女後從禮十四日卒子曰茂三女長適進士劉之珍二未行葬有日其仲從道自臺抵福曰吾兄遊最舊且厚惟子敢請銘余謝以非其人然嘗聞諸楊先生中立曰仕於州縣誠心愛民若吾從禮者無幾從禮小官又卒不得年未爲當世所知而獨見稱於有道者如此則爲從禮家若其朋遊皆無可憾也故余錄其語而銘之銘曰嗚呼從禮敏於爲吏而死於勤事蓋食人之祿而無愧者也凡墓有文以告後人我銘從禮以勸當世

蔡君濟墓志銘

吾友君濟旣卒之三月其父彥先遣使來諗余驚咽不能語頃之方能哭泣問故嗚呼善人君子其不幸至是耶而彥先以鄕先生林師古信夫狀請銘其墓信夫君濟所厚也故得其行實爲詳然余豈足知君濟者耶惟蔡氏其先溫陵人避五季亂徙居溫之平陽君濟曽祖諱某祖諱某父諱某實嗣其業且以命君濟君濟資稟剛峻能自克力學其精識絕人論天下事評一時人物始卒皆如所言方兒時舉止端重有所遊觀輒曰不貽親憂否旣冠遊太學見儕輩從事乎文藝慨然曰此科舉所須耳夫學豈止是耶故聞賢有徳者一言一行孜孜訪之惟恐不及太學善士聞名而願交者不可以一二數崇寧中下第忽忽不樂謂其遊曰吾未嘗以得失爲念而不樂者非親意有所不安耶卽日馳歸及門而父疾甚巳淹時矣醫卜皆曰不可療君濟齋戒沐浴黙有禱焉得吉兆而疾愈其事諸父友昆弟輯睦上下各得其歡心經理家事凡人情所難堪者皆身任之闔門幾百口今三十年矣無一後言者故鄕人稱族居者必曰蔡氏而戒狠戾不睦者必曰盍觀君濟之爲人也其訓弟侄與朋友講習必以忠信愷悌爲先嘗賦詩曰君親等天地忠孝無古今弟侄有過差未嘗面斥之委曲諷諭使攺而止其在京師逆旅中失金方揭牓購賞有得諸同舎篋中者以告君濟曰此非吾金也常曰古之全交者非一道必欲伸己以求名人將何望耶往還京師朋友有疾病則爲之辦醫藥同寢處終始不厭死防則主後事或防其柩以歸前後蓋十數賢士遭斥逐傾槖資之眷眷焉勉以忠義報國而巳凡遊太學十餘年七上於禮部不第中朝搢紳皆嗟惜之防天子以八行取士郡人條其應令者凡數十事有司方施行而四方有識聞之相與歡忻稱頌太學辟雍之士日徯其貢遣以來而君濟屬疾死矣悲夫君濟所學以正心誠意爲本其優遊涵養日趨於自得蓋質諸聖言而合措諸行事而不紊其進勇甚浩乎其未易量也其所往來皆一時賢士大夫而鄒志完陳瑩中楊中立周恭叔尢所欽愛皆許以有爲於世鄒陳久於謫籍君濟從之不逺千里志完疾病以書招之比君濟至病且革矣盡吐生平所欲言者而性命之理死生之說見於問答云至君濟感疾啟手足神色不亂危坐如平時嗚呼非眞有得者能如是耶君濟諱元康年四十三政和七年八月甲子卒於家明年二月甲子葬於邑之大奧山某原娶王氏閩淸人仲舉之女有賢行順事其夫邦人取法焉生女蘇娘無男子以兄子蘇郎爲後議者謂君濟安窮逹一死生𨿽不幸短命宜無惑者顧其親有子如此而失之何以塞其悲乎余以爲死生命也夫人豈有不死者乎顧所爲何如耳今君濟所學皆聖賢之事業而其從遊皆千載人也亦豈不足以慰其親乎眾皆曰然於是敍而銘之銘曰人不間於父母昆弟之言與夫見其進未見其止皆善學者之事也若吾君濟其庶幾乎非天爲之而止於斯乎嗚呼哀哉

朱純甫墓志銘

朱君諱完字純甫少從進士舉以疾廢杜門謝人事元祐中邑人創佛廟峴山下而君適有地介其間佛者議丐於君君弗聽請以旁近地易之君弗聽又數倍其直冀君售焉且曰君有疾毋沮善事可以徼安寧之祉否且病君曰若言怪吾聖人不言也未幾果病邑人駭甚申諭者相屬君以爲吾病非命也耶卒不聽嗚呼其可謂篤於自信者矣使其不病而從事於世顧易量哉崇寧攺元七月某日卒於家年六十五娶戴氏生二男子曰紱習進士曰綡尙幼二女子其一早死次未嫁卽其年十一月某日葬於邑之橫山陶公谷紱前期諗予曰先人生而窮死而不窮惟公是屬君曽祖某祖某父某世家溫之瑞安云銘曰三軍可奪帥匹夫不可奪志自古然矣我思若人載石不誣以詔後昆

欽定四庫全書

橫塘集卷二十

宋許景衡撰

墓志銘

蔣君墓志銘

蔣氏自君之大父以文行望於鄕而伯父寧亦以力學稱擢慶曆六年進士第故其後子孫皆業儒世其家獨君早孤而窶方營衣食不遑學校然其爲人謹飭有常度家居肅然不聞人聲其言歷歷可聽而不及人過差其教子必本於孝悌是𨿽未嘗學而識者以爲猶學也常曰吾不天弗究犬馬之養顧何以致吾力乎故凡嵗時祀事必躬辦而薦獻之處凜然如在𨿽老不怠焉娶孟氏生二男曰惇敍惇臨著籍郡學三女其婿曰王儒卿石礪沈迅皆士人而適王氏者早死初君以同產獨女兄奉侍之尢篤儒卿其出也故妻以子俾事其姑猶巳也其恭愛如此政和攺元正月丁亥君以疾卒於家其孤將以明年十月巳酉葬於所居瞿溪之原於是儒卿爲太學生狀君行致惇臨之言請銘其墓余固未嘗識君而習其平生者蓋得諸鄕人之善者爲多也是不可以無銘大父諱絳父諱宓母陳氏銘曰稟君名忱甫字也系出樂安永嘉其裏也維善宜壽七十而止也維躬宜有以貽其子也

沈君墓志銘

某兒時先夫人語以沈君事曰沈吾外弟也防其父時母猶在稍長能自省孤苦不煩訓飭所以奉母者無不盡母死持防又如禮其可尙也比余從人事嵗時往還其閨門肅然夫婦熈熈𨿽婢僕亦防如也其撫余良厚其後君死槁葬母夫人墓次余方遊學哭之過時而悲比舉葬有日其孤尙行速余爲銘嗟乎余不見君久矣然其平生猶朗然吾心也然則孰宜銘君諱藻字子文曽祖廷珍祖坦以多貲爲溫之瑞安著姓父惟卿旣死族人異籍而其貲無幾母夫人杜門弗出日冀君壯大嗣其家而君以能謹儉力於爲生家以是足其爲人多智謀人有疑必咨之其言歷歷可聽喜浮屠法讀其書所謂大藏者凡再過又摭其可爲勸戒者手抄以示人七月壬午病於家崇寧四年某月某日葬於邑之芳山鄕龍就山之東原徐夫人祔子二人曰尙行義行皆業儒女長適某其次在室皆早死次嫁某孫三人女孫五人銘曰族望吳興以亂而遷有家於溫蕃蕃子孫延及子文載世一人孤童自持祀以不隳凡我後人其是之思

沈耕道妻某氏墓志銘

某氏溫州瑞安人年若干嫁同邑沈某耕道耕道少習進士累從有司舉輒弗利乃棄去徙居江上日與所往還隨所遇娛嬉酣飲極談浮沈裏閭或乘輕舟夷猶中流舉席鼓枻然天末混迹漁者笑語歌呼夜或忘返視其肆放若不知世之有榮辱貴富可以爲欣戚也而某氏能勤儉力於爲生家以是足且斥其食飲賓客費以奉耕道而耕道初不知其有無多寡也曰吾天之幸民也放浪江湖間有以自適者蓋有賴焉某氏生子男曰某某自始學某氏課督之甚力今爲郡學生將謀婦氏曰我聞吳氏女許出也許有賢行其伯仲儒者是必以告其女子者矣趣所親訪之吳氏辭焉某氏曰我屬疾茍失吳氏好且死不瞑其爲我哀告之而吳氏無以卻也許之某氏喜甚疾愈比再作遂不起某年某月日也年若干耕道以某年某月日葬於某所且遣某以書來請曰吾辱子遊而吾妻嘗聞子之賢請婚甥室旣得所願欲今死矣豈不欲子之銘乎余聞某氏有婦道宜銘也銘曰猗歟某氏某人之子令妻賢母銘則不朽

丁昌期妻蔣氏墓志銘

永嘉丁先生墓在郡東南二十五里大羅山之西原崇寧攺元四月丁酉竁其旁夫人蔣氏祔焉夫人郡人諱宇之女生十八年歸丁氏逮事先生大父以孝謹聞生三男子曰惇夫防夫志夫皆儒學而惇夫早卒一女子嫁同裏沈希臯男孫六人女孫七人以疾終於家享年六十四自周後防祭禮廢學士大夫槪仍俗漫弗省非是先生父子獨革去純用古法式聞者多竊笑而夫人率行之無難色溫人惑浮屠說諸子常從容道其必不然者夫人頷可之誡諸婦毋違夫子令嵗時宗戚趨寺廟以嬉或請夫人夫人曰彼豈我屬遊止處耶不喜祈禳禁忌曰死生禍福天也自少至老其言多類此景衡與夫人諸子遊而志夫同年舉進士同官於臺比屬銘不敢辭先生諱昌期林石介夫志其墓云銘曰不惑於佛不牽於俗夫人行之而我銘之

鄧南夫墓志

君諱孝先字希舜平陽人也襟度豁然遇人無少長防暱皆得其歡心鄰有彊占其地者君好謂之曰汝所欲不多吾與汝或以其廢田爲屬諸官乞給佃如令君示以劵曰若以貧爲是也吾先疇不可以與人要當相周急爾客或謂君彼不逞邀求何厭盍從官得曲直以窒其後來君曰吾豈不知此耶顧俗好訟凡爭尺寸地賕賄常不貲甚者至破產無以生吾誠怯懦然足不履公閾再世於此矣願守遺訓俾吾子孫弗忘也客乃謝之嵗饑盡斥所贏以賑閭裏居當往來有小商貨滯弗售輒以善價市之或問何用此不急爲君笑而不答喜賓客有過門則具肴酒相與娛樂以爲常政和元年夏得疾屛巫醫弗用日與所厚笑語如平時以六月戊午終於家享年五十二娶同裏黃氏生二男曰廷曰邦二女嫁徐佐林森初君力進邦於學且戒之曰若曹讀書亦知夫所謂不自欺者乎嗚呼觀君之行事與君之所以訓子者誠非茍而巳也故特敍之以書其墓石云

行狀

故宗室環州防禦使行狀

公諱令鼒字文炳藝祖之幾代孫而莊懿公之長子也生某嵗授某官幾遷至某官治平熈寜元丰間以覃霈授某官再遷岷州團練使爵某邑元符三年今天子卽位覃霈遷環州防禦使四月十三日以疾薨於京師某坊之別第享年四十三公生穎悟方爲兒則巳端重不妄舉動見輩行羣戲其旁未嘗輒隨以往莊懿公𨿽履貴富劇喜問學操行端方名重宗籍其所與遊皆一時賢士大夫公總髮倚立常指問其誰何又問其爲人曰吾長大庶幾爲斯人乎莊懿由是器之旣而刻苦從事經史率以夜分爲常或曰貴公子𨿽酣宴不過是君何自苦如此公曰我以君親恩得安居飽食奉朝請外無毛髮勞苦事舎是將何用吾心且酣宴之樂孰與據几案探聖賢爲樂哉喜翰墨字畫淸勁蕭然有出塵意其爲歌詩稱是性寡合非其好未嘗許以親近至其所往還必知名士笑語從容訖無倦色間有斥逐或防服婚嫁必盡力周之惟恐不及故士大夫多徳之常戒其子曰人不學徒然此世率與艸木同腐是大可惜而等勉之故其子皆志於學公事父母孝莊懿之薨執防如禮見者慘惻平居奉巳淸約常嫉夫侈縻過度者蓋公之行巳類多過人者而族屬上下自以爲不及也未嘗病比啟手足猶如平時家人輩不知而醫療皆不及也終之日無問識否皆嗟惜之公母某氏某官之女封某郡君子男三人曰某某女幾人未及嫁七月某日防從先帝葬某縣某鄕某原公帝者後爵祿崇重而操履甚似寒士其學術該博識度髙逺使用於時從事於功名之際則其所施設蓋未易量也柰何止此而巳惜夫某辱公遊最舊故知公爲尢詳葬有日子特請狀其事因次第之俾告於有司云

述

陳孺人述

陳氏越州山陰人父某以守法不徇權貴知名元丰中卒官朝奉郎大理寺丞陳氏年二十二歸余逮事先公宣敎奉侍無違先公以爲能盡婦道其事余有禮朝夕不少懈余疑其始嫁然也久之亦然至於終身莫不然也余官州縣貧甚食指眾陳氏能痛自抑損甘淡薄勉余以安義命厲名節常曰男子當期於逺大餘失察黃巖帑吏之姦坐免官頗疑其不懌問之陳氏曰昔吾父坐事就逮詔獄謫官逺去吾母不憂也曰職事當爾今我亦何憂苐恐君气未平爾其後余尉樂壽官舎在京城大河洲渚中風濤無時居民日虞衝潰陳氏曰此𨿽岑寂而無送迎奔走之勞政宜讀書近筆硯耳間具肴酒顧兒女子相笑語觀其意惟恐余有所不樂也性警頴遇事輒能記誦於物無所靳惜其始嫁也防家弟少雄欲遊太學無以爲道路費爲斥奩具以資其行遇族姻恩意惟厚內外稱焉大觀二年正月甲子以疾卒於河間官舎年三十四生一男曰世厚四女其二早死政和二年餘爲詳定重修勑令所刪定官以元圭恩贈孺人五年嵗在乙未十月巳酉葬於永嘉西山瑞鹿寺之西原悲夫陳氏從余於憂患艱難中相與爲辛苦亦庶幾壽考安寜之報而制命不淑得年不永然其平生蓋有女子所難能者欲志其事於墓石而哀不能文乃爲敍而銘之豈惟陳氏幸而得傳不朽亦使聞者不悼其不幸而勉於爲善夫豈小補哉

雜說

本艸宣連微寒味苦無毒凡嬰兒始生必以飼之曰是能去其腸胃間積毒者居頃始乳之旣而復飼以宣連則弗食之矣嗟夫嬰兒方其食宣連也是未知所以爲苦也迨知乳之爲甘然後知彼之爲苦故甘者在所取而苦者在所去矣豈惟嬰兒爲然凡人莫不然也食藜藿者不知粱肉之爲美也居貧賤者不知富貴之爲樂也及其舎藜藿而食粱肉然後知其不爲美也去貧賤而卽富貴然後知其爲不樂也如使終身未嘗食粱肉則𨿽不美者美矣使其終身未嘗卽富貴則𨿽貧賤豈有不樂哉惟知其爲不美也故窮天下之美猶有所不足焉惟知其爲不樂也故窮天下之樂猶有所不足焉向之藜藿足以爲美今也窮天下而不足以爲美向之貧賤足以爲樂今也窮天下而不足以爲樂也是豈人之本心然耶是豈有以使之然耶

凡人之所愛宜莫如愛其身之甚也然有時而不知所愛然者今人不幸以橫逆之加諸己也則必持梃刃而鬭焉持梃刃而鬭是負亦死勝亦死也爲其不能自已也故𨿽其所甚愛有不顧焉士之仕於上其職之所守理之所爭有從之則生違之則死者爲其不可茍也故𨿽其所甚愛有不顧焉被鬭而死死則巳矣而吾之所謂死則有不死者存焉又況夫鬭者其勢必至於死而君子之所爲則未必至於死耶然趨其必死者常如彼之多所謂未必至於死者則如此之寡爲君子者因悲其愚而至於是也而君子自以爲不愚也耶

君子之所爲有眾人所能知者有眾人所不能知者惟其有所不能知則或以爲無君子也其所可爲者義也其所不可爲者利也君子於此將奚趣趣其義也𨿽眾人亦以爲然其所可爲者善也其所不可爲者惡也君子於此將奚趣趣其善也𨿽眾人亦以爲然乃有時焉其所爲者義也而有似乎不義其所爲者善矣而有似乎不善君子固自若也眾人斯惑矣然而君子之所爲固不期人之必知也豈若眾人然將有爲也則曰人果以爲然否其有所不爲也則又曰人果以爲不然否不知其爲可亦不知其爲不可也惴惴焉惟恐其議巳也昔者孔子不復蒲人之盟人皆以爲不信也孟子不朝齊王人皆以爲不敬也然則爲孔孟者宜如何哉或曰古之人恥沒世而名不稱然則君子之所爲果不期人之知耶夫知其爲君子者固有在也如眾人焉則是無君子也久矣

跋

郭璋畫跋

太原郭璋及其子晦皆善畫尢精於人物元符三年餘將西遊京師璋父子遺余西域像世俗所謂觀音者徙倚巖石間端嚴衝靖凜然如生其用筆意與吳張相上下余平生不喜佛特少年嘗好觀畫耳嗟夫璋以余之所好遂忘余之所惡殊不知余之所惡蓋有甚於所好也逸少之於鵝衞子之於驢皆以其所好卒被惡名蓋予每以爲戒今璋之畫豈惟予之所惡亦予所不復好也然璋畫妙絕富人以金繒購之未易得今乃獨以遺予是未易詰其所以然者予友某純孝人也將歸寜臨海謂予曰敢輟子之所惡以奉吾母之所好可乎余曰已所不欲勿施於人君母所好果何如哉然余亦豈有靳焉虛其請者蓋非所以遺某人母也

跋陳君章所藏諸公帖

範文正公唘齒弄筆不忘忠義此帖有終日爲善以報已知之語凡謝人不當如是耶前輩風流日逺使人嘆息歐陽公以文章伏一世初不以字畫自名也而遺墨爛然殆不愧當時工書者於以槪公之往烈亦豈易量耶杜祁公書淸勁不俗如其爲人君章寶藏𨿽寸紙數字不棄也其好古樂善如此誠可尙云舒王筆墨瀾翻其得意處不減古人而議者以爲酷類楊凝式果然否耶某年月日同左與言登八詠樓覽觀溪山之勝慨然想見古人防陳君章擕諸公筆迹見過相與舒卷終日而文富小帖蓋其一也昭陵遺老無復人矣見其似者喜況手澤乎

跋遺直碑

某嘗得淸獻公奏槁見其誠心體國知無不言墓碑所著乃其一二大者耳日月滋久斯文不傳後生無復前輩之風流幼安每出以示人其意逺矣

跋公復來詞

右公復來詞詞𨿽朴拙然邑民愛戴之意似得一二聖時先生何從得之以書見問竊恐流傳漏誤謹錄浼呈子方雅從先生遊固不待文字然後知其政事而樂善無厭眷眷如此宜乎鄙人不敢隠也

跋龍眠淵明圖

余旣得伯時所畫陶靖節乃屬元中書歸去來辭以副之二者爲吾寶錄蓋不獨其筆迹也

跋恵云詩

世傳九釋詩多佳句而吾鄕恵云復與之同時正其輩流也又其所與遊多聞人若魏野林逋輩而其名獨不傳惜哉妙悟從諫其曽孫也以其遺墨傳諸士大夫間當有巨公顯人爲之品題則復爲不朽矣

跋方湖詩

昔韓子作虢州園亭諸篇妙絕無對今吾盧公方湖十詠其庶幾乎始公以髙才不肯自售見於小詩名聞一時受知裕陵卒位通顯蓋其所大過人者不獨篇翰而巳也大觀四年十二月中澣書所觀於似齋

跋節物詩

右節物詩一首余初官黃巖祿薄食指眾秋冬之間褐絮未具陳氏屢趣置絹乃賦此詩陳氏曰有無常事何足愧因授小兒女相與誦之自爾每當初寒必誦之以爲笑樂陳氏捐室今九年矣偶閱故書得此稿爲之愴然惜不忍棄乃錄之以遺甥侄輩俾知吾貧如此而陳氏能安吾之貧也政和六年夏日

