

欽定四庫全書

集部四

提要

客亭類稿十四卷

別集類三【宋】

【臣】等謹案客亭類稿十四卷宋楊冠卿撰冠卿字夢錫江陵人宋史不爲立傳陳振孫書錄解題載有此集而亦不詳冠卿之始末故事迹無可考見今以集中詩文參互考之劉季岑手帖云紹興初假守南徐楊君季洪爲理椽後三十年見其子夢錫則冠卿爲季洪之子其紀夢詩序云戊戌年四十戊戌爲淳熈五年上推四十年則冠卿當生於紹興八年巳未其與傅漕詩有鄕書憶昔獻賢能姓字曽叨天府登句則嘗舉進士其上執政啟云奉命領州奪符而歸又有祭廣東主管衙土地文則嘗出知廣州以事罷職而姜防贈冠卿詩有長安城中擇幽棲靜退不願時人知句則解官以後又嘗僑寓臨安者也其集世頗罕傳惟浙江采進書中有舊刋客亭類稿爲巾箱小字本檢勘尙系元刻分四六編雜著編古律編皆所作詩文惠答客亭書啟編則同時名人酬贈之作不標卷數前後亦無序防而永樂大典各韻內所收冠卿之文尙有表牋詩餘各數十首皆刋本所未收疑當時本各自爲編流傳旣久遂有闕脫今據永樂大典所載以刋本參校捜輯補綴諸體始全謹仿原編名目釐爲十四卷而惠答書啟編則刪之冠卿才華淸雋四六猶流麗渾雅張端義貴耳集載其館九江戎司時趙溫叔罷相帥荊南道由九江守相合宴冠卿作致語云相公倦臺鼎喜看繡衮之東歸潯陽無管且聽琵琶之舊曲溫叔三稱道知其以是體擅長矣又京鏜何異李結諸帖極稱其集杜之工而槁中乃無一篇則必其時有別本單行而今佚之矣乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

客亭類稿卷一

宋楊冠卿撰四六編一

表

賀皇帝尊號表

孝養東朝方奉巵而爲壽道尊太極爰鏤玉以陳儀喜溢三宮歡騰萬國臣某中賀恭惟皇帝陛下克繩祖武允恊帝華繼眀以照四方茂衍邦家之慶相授而守一道率先愛敬之規謂大任生此周王故文命承於虞帝爰極形容之美以彰歸報之誠於聖徳其何以加自生民以來未有臣逢時嘉防阻逺眀庭登顯冊以揚鴻休方慶母儀之盛介繁禧而緝純嘏更祈帝祉之增

代賀皇帝尊號表

奉巵爲壽肇舉慶儀鏤玉揚休載崇顯號補百王之墜典溢四表之歡聲臣某中賀恭惟皇帝陛下愛敬事親聰眀協帝念天髙地厚𨿽莫盡於形容而父尊母慈宜益彰於歸報防諏上日丕闡彌文簡冊增華典謨未有臣屬采薇之遣戍司細栁之畱屯萬壽無疆莫預龍墀之賀百拜稽首敢伸鰲抃之恭

冊命皇后代賀太上皇帝表

詔錫慈闈厚人倫而正始禮嚴顯冊申帝命以揚庭宗社增榮邦家永賴臣某中賀竊以二南之化𨿽系於一人兩儀之生實原於太極大哉神聖得此繼承方將隆內治之功其可後中闈之選恭惟尊號皇帝陛下基圖授舜聰眀似堯謂王假有家以行有恆言有物而天作之合在渭之涘洽之陽從龍亦旣有年配極莫先其徳久已孚於眾志玆式正於徽名臣嘉與連簮具宣眀訓羣臣皆稱萬嵗𨿽阻陪前殿之趨五日一朝上皇祈永膺四海之養

賀皇帝表

王假有家天立厥配以儷尊於宸極爰錫命於帝庭眾志具孚率土咸慶臣某中賀竊以治欲隆於三代教必首於二南況當雞鳴問寢之朝宜有闗睢正始之後恭惟皇帝陛下徳侔天地孝通神眀備九州之品以事親簡六宮之賢而佐餕衣無曵地旣克著於儉勤寶畀範金庸誕敷於典冊宗祊有喜神人是依臣仰戴隆施欣聞盛舉朝未央而爲壽𨿽莫稱萬壽之觴賡太姒之嗣音願繼上百男之頌

謝太上皇帝表

執戈衛社蔑有防勞錫命自天遽膺殊渥循墻莫避揣已奚勝臣某中謝伏念臣誤辱眷知久提禁旅惟天子羽林之士實王官武備之儀不教而戰是爲棄之先事而慮斯謂勇也仲冬大閱肆選練於車徒六郡良家因講習於戰陳君所命爾臣何力焉敢期帝訓之敷俾正兵團之任玆蓋伏遇尊號太上皇帝陛下規模宏逺道徳安彊耀神武以事折衝不爭善勝貽孫謀以燕翼子垂休無窮故𨿽一介之臣亦拜非常之寵臣敢不勉策駑蹇思稱龍光移軍以復兩京或陪廟算置酒而樂前殿願覩慶儀

天申節賀表

處黃屋以非心降年彌永奉玉巵而爲壽曠典肇修當誕月之載臨宜率土之咸慶臣某中賀恭惟尊號皇帝陛下功成不宰道極難名問至精以遂羣生自得崆峒之妙乘兩儀而禦六气孰窮姑射之神與造物以俱逰𨿽後天而不老臣馳心魏闕請祝聖人以八千嵗而爲春方衍無疆之算歌萬斯年之介福更申善頌之恭

天申節謝賜香表

川增栢茂衍慈極之修齡玉潤金堅拜禦鑪之珍賜臣某中謝恭惟皇帝陛下聰眀作後愛敬事親尊太上皇舉盛儀於漢殿祝聖人壽騰歡頌於華封當星渚之儲休聲羽林而致禱詔傳中侍寵畀寶薫鬱鬱紛紛與慶雲而協瑞穰穰簡簡來景福以延休臣謬典周廬親承睿渥恩被動植已洽舜孝之隆馨感神眀益慶堯年之永

代天申節滿散謝賜香表

貝葉翻經方控後天之禱寶奩錫瑞特頒南國之珍歡動羽林聲呼崧嶽臣某中謝恭惟尊號皇帝陛下基圖授舜聰眀似堯協气薫爲太平所施者博大徳必得其壽永孚於休誕彌咸慶於薫修防馥敢希於沾丐玆蓋伏遇皇帝陛下謀謨善述淸淨無爲五日一朝恪謹宸廷之養萬有千嵗益祈帝祉之增以一瓣香供無量佛臣敢不對揚休命請祝聖人治馨感於神眀已介無疆之福國壽等乎箕翼更隆不拔之基

防慶節賀表

惟天祐命長髮其祥旣聖與仁必得其壽臣某中賀恭惟皇帝陛下乾坤合徳歷數在躬如文景之儉以濟民心存兼愛有禹湯之眀而養性道法自然方星渚之流輝宜華封之請祝自今其始於萬斯年臣戍守淮壖心馳魏闕作誕聖繼天之樂𨿽莫效於唐臣歌宜民受祿之詩願載於周雅

防慶節謝賜香表

王人寵逮命畀寶薰帝祉增崇歡騰羽衛臣某中謝恭惟皇帝陛下至誠不息眀徳惟馨形聲格天地之和神聖極古今之盛誕彌厥月長髮其祥於萬斯年莫知其紀錫禦鑪之芬郁橫協气以氤氳臣職忝周廬嵗沾防馥以香而作佛事旣叨君賜之榮稽首而揚王休敢祝聖人之壽

代防慶節滿散謝賜香表

慶集北宮衍修齡於慈極詔傳中侍錫寶炷於尙方喜溢周廬聲呼崧嶽臣某中謝恭惟至尊壽皇聖帝陛下脫屣萬乘冠徳百王蕩蕩巍巍其有成功宻運至神之化鬱鬱蔥蔥而占佳气適臻彌月之祥防披貝葉之文忽拜禦鑪之賜玆蓋伏遇皇帝陛下繼治同道篤志事親重華協帝自唐虞於斯爲盛化成天下𨿽詩書所述何加爰以妙眞香俾祝聖人壽臣敢不下拜登受稽首對揚治馨感於神眀巳格太和之效帝祉施於孫子更隆奕世之休

賀太上皇帝聖壽七十表

心非黃屋膺萬壽以無疆懽奉玉巵罄四方而來賀若稽載籍蓋未前聞臣某竊以澹漠無爲者形乃長生聖神廣運者壽斯必得況脫屣於萬乘獨冠徳於百王心與造物以同逰年𨿽巧歷而莫計恭惟尊號太上皇帝陛下舉綱命舜成功似堯精一執中淸靜寡欲訪崆峒之子問至道以遂羣生凝姑射之神乘兩儀而禦六气將見後天而難老豈特從心而不逾有永之年自今其始臣夙叨教育玆幸際逢稽首而揚王休𨿽莫陪於虎拜請祝而綿聖壽敢竊效於封人

慶壽禮成肆赦代賀太上皇帝表

聖人因親教愛肇舉慶儀皇極斂福錫民式敷帝訓凡曰含生之類悉霑慈極之仁臣恭惟尊號皇帝陛下徳冠百王壽髙五帝鴻名掀揭昭乎日月以並眀巨典恢張編之詩書而無愧玆迓春祺之吉益祈寶算之增將金奏以充庭奉玉巵而爲壽恩覃四海慶洽兩宮臣適際昌期親逢盛典方千里者九已躋仁域之安呼萬嵗者三更效嵩髙之祝

太上皇帝壽八十繳進慶聖壽雅歌表

壽臻璇極丕禦常珍慶洽中宸交騰善頌欲紀形容之盛敢伸揚厲之誠臣某竊以順帝則而不知謡載康衢於禦冦請聖人而使壽語封祝於防荘故凡大徳之有容或取下臣之歸美矧惟盛舉卓冠前聞編之詩書自開辟以來未有見於歌詠非文學其誰宜爲尊號太上皇帝措世隆平宅心廣漠訪崆峒之子問至道以遂羣生凝姑射之神乘兩儀而禦六气甲子方周於五百春秋逺邁於八千無疆惟休自今以始恭惟皇帝陛下聰眀作後愛敬事親與舜同符業業日致其孝以堯爲父蕩蕩民無能名聖治益新天休滋至肆登崇於顯號旋修舉於上儀奉萬年之觴方深抃蹈奏九成之樂宜有聲詩

慶壽禮成肆赦賀皇帝表

慶展九重茂著事親之實恩加四海爰推錫類之仁亙古未聞於今獨見臣恭惟皇帝陛下躬全舜孝性本堯仁斂福錫民期誕敷於帝訓爲酒介壽咸祗迓於春祺禮文昭舉於闕庭恵澤徧周於區宇由中及外式舞且歌臣濫戍邊郵恪居官守奉巵而樂前殿𨿽莫贊於盛儀立春而下寛書幸親逢於慶典

紹熈攺元代賀皇帝表

麗正化下式謹王春定朔攺元誕敷帝訓遵兩朝之景爍溢四表之歡聲臣某中賀竊惟三聖之繼興本繇一道以相授思陵恢紹復之業旣闡宏規今皇致雍熈之和益隆丕祚宜龍飛之顯號集鳯紀之大成恭惟皇帝陛下歷數在躬聰眀協帝嗣無疆之服受祉旣多綿卜世之期自今其始法五要以正事合三統而定名臣謬領守符親承詔旨春朝之會百辟莫造鴛行神防之增萬年惟深鰲抃

冊禮賀壽皇表

挈神器而與子尊奉慈闈登顯冊以揚休舉行曠典若稽於古莫盛於斯臣某中賀恭惟至尊壽皇聖帝陛下薦禹於天行堯之道脫屣萬乘𨿽詩書所述何加冠徳百王自開辟以來未有益謹東朝之養鼎新長樂之規揆日陳儀奉巵爲壽臣仰禮容之甚煥慶嘉防之難逢巍巍其有成功巳協帝華之盛怡怡而奉太后更歌聖徳之詩

代都統司重眀節賀表

相授而守一道神聖爲君繼眀而照四方溫恭恊帝誕彌厥月長髮其祥臣某中賀恭惟皇帝陛下徳合乾坤行髙今古丕基並授有大而居域中休命誕膺麗正而化天下於赫離眀之象益昭火徳之符光五三六經載籍之傳慶億萬斯年受天之祜臣分戎閫阻簉班庭曰壽曰富而多男竊效華封之請祝卜世卜年而過歷更祈周鼎之延洪

代馬軍行司重眀節賀表

有大而居域中繼眀而治麗正而化天下協帝之華當彌月之甫臨宜率土之咸慶臣某中賀恭惟皇帝陛下聰眀時乂輝光日新重離以照四方無幽不燭三聖而守一道有永其傳長髮之祥自今以始萬斯年而受祜其孚於休八千嵗以爲春莫知其極臣謬司騎旅屬逺龍墀防前殿以稱觴莫預嵩呼之列祝聖人而使壽惟伸虎拜之忱

代重眀節謝賜香表

梵宇繙經祝聖神之睿算寶奩錫瑞屹泰華之小山增煥羽林共深鰲抃臣某中謝恭惟皇帝陛下至誠不息眀徳惟馨薫協气於太平之時躋斯民於仁壽之域星流電繞適臻彌月之祥玉潤金堅爰畀禦鑪之寶臣敢不祗承天寵對揚王休治馨之至感於神𨿽極太和之盛聖徳之大得其壽庸伸善頌之恭

代謝賜對衣金帶表

躋三衛之華祗承帝寵錫萬釘之寶賁飾身章揣已奚勝折腰知愧臣某中謝伏念臣身名弗稱才略非長效楚制之短衣久居軍旅頒齊官之三服敢覬恩榮玆叨在笥之珍惟懼終朝之褫玆蓋伏遇皇帝陛下聖神廣運賞罰至公垂衣裳而取乾坤已臻極治聴鼓鼙而思將帥爰示殊私臣敢不濡翼是憂書紳惟謹服之無斁益殫衛上之忠帶賜有餘常勵立朝之節

代謝落階官表

充員衛府久負空餐閱武郊圻遽叨懋賞恩深報蔑感劇涕零臣某中謝伏念臣猥以朴忠誤防眷簡執干戈而衛社覬收汗馬之勞援枹鼓則忘身未遂著鞭之願惟聖人有備無患謂天下忘戰必危親屈帝尊躬禦戎服搜乘補卒於輯睦之後治兵振旅於閒暇之時耀神武以折衝有常徳以立事如臣何力而帝念功榮頒一札之書盡略橫階之秩玆蓋伏遇皇帝陛下威加四海勇正萬邦克壯軍容笑驪山之不整爰驅轡馭陋細栁之徐行成禮而還推能於下臣敢不益抒愚慮仰答睿知備器械而選車徒協贊規恢之舉謁寢園而淸宮禁庶圖克復之勲

代謝除淛西總管表

守戍淮濆久積素餐之咎總兵淛部尙叨眀詔之除退自省循莫知報稱臣某中謝伏念臣性愚不頴器窳亡庸性有孤忠凜如皎日立功名而安邊境旣乏能稱嚴誅賞以馭臣鄰宜加顯罰敢期易命遂許投閒玆蓋伏遇皇帝陛下寛裕有容神武不殺故𨿽疵戾弗忍棄捐錫以優恩徙之近地臣敢不益堅晚節仰答殊私收之桑楡或奮澠池之翼靖夫區落願焚老上之庭

欽定四庫全書

客亭類稿卷二

宋楊冠卿撰四六編二

表

代騎帥謝皇帝表

充員外閫曽徴副貳之勞分衛周廬遽冒淮河之列恩隆施渥感極涕零臣某中謝伏念臣頃以朴忠誤塵任使鯨波萬里嘗灰赤壁之舟蟻聚三湘復剪潢池之盜幸𨿽天與才匪時宜居多蹇剝之憂倍費乾坤之造自叨易命來佐成師深虞浮食之罔功敢冀出綸而示寵矧此騎兵之籍總夫龍防之軍近城南尺五之天旣許親於帷幄借堦前方寸之地亦可罄厥謀猷斯自信之未能實莫知其所措玆蓋伏遇皇帝陛下智勇天錫輝光日新謂臣賦分數奇𨿽乏虎頭之骨相憐臣防鞍可用或酬馬革之願言俾聨三衛之華式謹諸騶之訓臣敢不精白承徳展布事君衛社稷而執干戈仰贊規恢之略修車馬而備器械更歌復防之詩

代母封內郡夫人謝表

小人有母久托廕於中闈眀命自天玆進封於內郡綸言頫曁蔀室增華臣某中謝伏念臣母某氏運際飛龍光依防翟旋慶坤儀之受策嘗叨宸綍以防榮敢覬誤恩洊躋名邑玆蓋伏遇皇帝陛下至仁天覆盛徳日新推敬老之心而及人以齊家之誠而治國爰頒殊渥首畀外姻臣敢不祗恊母心上承天寵事君親而兩盡恪修臣子之恭兼忠孝而獨全仰副聖神之訓

代謝修奉使回敍復永州防禦使表

董因山之役誤簡眷知疏出綍之恩遽叨甄復施隆效蔑感劇涕零臣某中謝伏念臣識昧知人法從鐫秩𨿽歷時之云久曽救過之未能丹去鼎湖命閟衣冠於喬嶽地仍禹穴會臻玉帛於塗山顧領校以何功乃憫勞而示寵懇辭弗獲傴受奚勝玆蓋伏遇皇帝陛下賞罰無私黜陟有序謂貶階三等街亭本謬舉之非而置邑萬年櫟陽有囚徒之赦爰載稽於官簿俾復正於兵防臣敢不銘佩恩榮力圖稱塞觀近臣以其所主苟或補於眀時舉其官惟爾之能庶無慙於古訓

代謝攺除到任表

邊徼承流方叨誤寵宸綸易命復畀近州仰睿眷之曲成拊防躬而深幸臣某中謝伏念臣愚無一得慮乏寸長罔功莫副於使令薄命且更於憂患詎意掄材之末謬應保障之求望河陽之云靡遑將母近長安之日仍俾臨民恵大不貲恩深曷報玆蓋伏遇皇帝陛下天臨廣宇器使羣工謂臣嘗綰縣章粗知牧養察臣曩將使指或任布宣簡此殊私責之共理臣敢不問民疾苦布政中和務勸農桑少致阜蕃之效俾安田裏庶消愁嘆之聲

代兵帥謝到任表

領兵閫外久負空餐典衛巖除遽叨殊渥懇辭莫獲傴受奚勝臣某中謝伏念臣猥以凡才出際興運當慈皇之禦極屢玷使令逮上聖之繼眀復膺眷簡玆頒召節入覲昕庭曽無造膝之嘉謀敢覬出綸之誤寵矧惟衛府遴選英豪必求文武之兼資寜許弟兄之相繼孰云隆委並萃一門玆蓋伏遇皇帝陛下立武有常知人善任謂臣久居軍旅粗眀訓閱之方察臣有志事功頗謹亷隅之行俾親帷幄獲侍冕旒臣敢不思答龍光益鞭駑蹇修車馬而備器械恊贊宏規淸宮禁而謁寢園力圖後效

代池州守謝到任表

分郡國之寄已愧罔功辱神聖之知洊叨錫命拜恩甚厚揣分奚勝臣某中謝伏念臣儒業匪優家聲弗紹取平平之策於定逺詭曰治民書下下之考於陽城拙於爲政自玷儀曹之第屢懷太守之章當壽皇責實之朝及陛下勵精之日借玉階方寸之地三造眀廷近威顏咫尺之天累勤睿奬銘佩丁寧之訓誓殫撫字之勞惟是池陽甲夫江右方采薇之遣戍有細栁之連營於此承流難乎稱職必威愛久濟無兵民二者之分則上下相安遂湖山千里之樂宜得才能之士以兼禦牧之權孰謂臣愚可宣徳意玆蓋伏遇皇帝陛下鼎新萬化器使羣工審政理之後先知吏治之得失修內攘外視邦選侯謂臣嘗備於使令察臣粗諳於牧養責之共理因以程能臣敢不勸課農桑奉行詔令問民疾苦旣消愁嘆於裏閭寛上顧憂更盡撫綏扵軍旅庶幾一得仰答萬分

代兵帥謝到任表

領祥刑之寄洊辱誤防分外閫之權遽叨易命退惟忝冒深積淩兢臣某中謝伏念臣末學亡庸孤忠自許鳴劍抵掌而馳伊吾之北誓不俱生平齊下趙而防滎陽之西戰思必克粵從去國久負空餐邊徼承流𨿽粗消於愁嘆古誼決獄曽莫著於平反敢期嚴召之臨更畀成師之重眷此池陽之要地控夫江左之上游挈保障而措之安師徒習教挫天驕而奪之气精神折衝孰謂臣愚可司兵柄玆蓋伏遇皇帝陛下規恢逺略並用羣才謂臣久在兵間粗眀戰守察臣曩將使指靡憚馳驅簡此殊私錫之茂渥臣敢不防修武備仰答睿知安邊境以立功名或庶幾於良將謁寢園而淸宮禁尙克復於神京

代邊帥謝賜銀合夏藥表

六月䢐暑念玆玉塞之連營一札細書錫以寶奩之名劑拜恩甚渥揣分奚勝臣某中謝伏念臣猥以凡才誤膺遴選功名未立惟期馬革以褁屍齒髮寖衰詎知鴻寶之爲祕敢意眷懷之厚特頒禦府之珍玆蓋伏遇皇帝陛下以徳行仁對時育物寓均調於藥石均休戚於臣工屬當三伏之炎歊爰逮萬金之殊品臣敢不恪勤職守思報恩榮推君賜而慰士心仰副睿慈之訓共武服以定王國冀成薄伐之勲

代邊帥謝賜銀合蠟藥表

郵傳綸命恩賁寶奩當此祁寒錫之靈劑祗荷殊常之眷益增小已之榮臣某中謝伏念臣兵昧十全慮無一得屬歌采薇而遣戍俾屯細栁以備邊防風寒如七尺之軀思以上策而自治陋疾病求三年之艾不知先事以爲圖方憂臣力之防敢希君賜之寵玆蓋伏遇皇帝陛下規恢逺略並用羣才謂臣無薏苡之疑夙勵飲冰之節而年乏昌陽之助或有負薪之憂藥膏盲於未然之前延齒髮於將衰之際臣敢不欽承褒詔上體眷懷彊輔精神與士卒而同甘苦力圖報效安邊境以立功名

牋

賀皇太后加上尊號牋

聖子愛親謹慈闈之定省神孫繼志奉顯冊以尊榮振古未聞於斯爲盛臣某中賀恭惟壽聖皇太后殿下徳齊天極厚合坤元蕩蕩難名有成功於堯帝亹亹不巳生令聞之文王母儀備著於三朝內治廣刑於四海綏多福而緝純嘏延洪有道之孫建顯號而施尊名揚厲無前之績慶儀昭舉歡聲沸騰臣領戍陪都逢時亨防眉壽無有害願魯侯燕喜之詩大徳必得名更誦戴記中庸之義

冊寶禮畢賀皇太后牋

受帝祉施於孫尊居太極有聖徳得其壽昭揭鴻名典冊誕敷臣民胥賀中賀恭惟皇太后殿下輔成內治宏濟中興歷數無疆方衍東朝之慶福慈兼備肇新長樂之儀端防卜龜防諏上日範金鏤玉鋪張閎休亙古昔以未聞編詩書而無愧臣叨居戎閫阻逺闕庭與羣臣前殿奉巵莫陪班列歌億載萬年爲母惟有聲詩

慶壽禮成賀太上皇后牋

寶冊對揚方增崇於顯號玉巵親捧爰肇舉於慶儀喜溢宮庭歡騰海宇竊以天地合徳悠久無疆日月齊眀照臨不息五百年聖人乃出三萬嵗慈母亦然恭惟尊號太上皇后殿下尊恊宸居厚隆坤載思齊所以聖豈惟繼太姒之音天保莫不增將克配周王之壽太上有從心之適慈闈偕難老之祥垂休無窮自今以始臣濫分邊寄阻造闕廷建有極錫厥庶民祗仰贍於徳教受介福於其王母願益固於壽祺

皇后受冊命代張帥賀太上皇后牋

主王化之基必先內治錫家齊之訓首正中闈中賀竊以文母興周至子孫而受帝祉虞嬪居汭繇歷數之在舜躬稽盛事於前聞幸今日之親見恭惟太上皇后殿下徳齊天極慶衍宗祊母儀昔奉於東朝備罄旨甘之養道化玆行於南國悉因付托之規爰贊睿謀以詔嘉禮臣叨分戍役適際防通嗣其徽音喜頌思齊之聖錫之純嘏更歌燕喜之詩

賀皇后受冊禮牋

儷尊宸極正位宮闈顯冊對揚徽音益振臣某中賀恭惟皇后殿下發祥於逺作合自天車輿加重翟之華寶鈕賁範金之飾謁見祖廟喜諧神人臣適際昌期祗深善頌二南正始已基立於太平萬壽無疆永輔佐於君子

代賀皇后牋

重華恊帝誕受丕基太姒嗣音尊崇儷極中賀恭惟皇后殿下順承幹健徳合坤柔成孝敬而厚人倫以婦道而化天下輔佐君子鋪張閎休修至養於東朝揭隆名於重慶若稽載籍蓋未前聞臣阻逺眀庭欣逢盛舉不一書而止方闡彌文呼萬嵗者三敢伸善頌

賀壽成皇后牋

贊與子之謀宻傳神器盡事親之道昭揭隆名亙古未聞於今獨見臣某中賀恭惟壽成皇后殿下慈儉爲寶淸眀在躬思念憂勤輔成孝敬謂堯綱命舜本一道以相承而文母興周有徽音之是嗣章至尊而舒盛徳登顯冊以揚鴻休喜溢宮闈歡騰海宇臣際熈朝之極治覩盛事之殊常燕翼子以貽謀已慶皇圖之永有大徳而必壽更祈帝祉之增

代謝皇太子賜頥眞二字牋

前星炳煥光賁琳宮片語褒嘉寵膺衮字臣某中謝伏念某見聞甚淺朴野亡庸修身其徳乃眞固所願學觀頥養正則吉豈曰能爲敢覬特書俾名寓宇玆蓋伏遇皇太子殿下多能天縱懋徳川衝推其土苴之餘見於文辭之表筆精墨妙卓冠羣倫色正芒寒下飾萬物故𨿽一介亦被殊榮某敢不寶爲不朽之傳用答非常之眷刻之金石以昭河洛之禎祥藏諸山川當使鬼神而訶防

欽定四庫全書

客亭類稿卷三

宋楊冠卿撰四六編三

啟

謝臨安趙安撫斷劉忠等人啟

伏準使帖斷遣劉忠等人爲盜開本家於湖新集攺易元文追版入官押出府界者客常何之館亦旣有年求相如之文僅存遺槁方與鳩工而鋟木遽聞售僞而假眞顧此書不止則不行宜公府必懲而必誡盡去其籍靡逾於時竊惟文籍之興莫甚魯魚之辧銘訛麋壽歐氏特書車攺金根昌黎無子眷於湖之逸軌邁漢庭之諸公平生千萬篇垂金薤琳瑯之體作詩三百首掩咸池冥黙之音詔趨上帝之玉樓公棄奚奴之囊錦微茫手迹流落人閒炳若丹靑皆可傳之不朽勒諸金石庶有補於將來惟虞震電之取將詎意雌霓之誤讀以冰爲凝以鼎爲則如鄭亂雅如紫亂朱念謬於逺者由差之毫釐況汨其眞者玆十焉八九苟肆行而莫禁則壞亂而不收是須絕去其本根母使難圖於滋蔓紙貴洛陽之市方傳者以爭先雷轟薦福之碑幸應焉而如響玆蓋伏遇某官研窮百氏博極羣書以斯道覺斯民將自任天下之重知其主信其客豈特識河南之賔去取以公是正其失且慮入於彼則出於此又復火其書而廬其居某得不感知已之難逢抱遺編而永嘆作春秋而辭莫措𨿽絕筆於獲麟得夫子而名益彰尙著鞭而附驥

謝友人王時舉惠書啟

特迃都騎寵貺長牋借聽於聾求道於盲𨿽勞謙之過甚樂鷃以鐘載鼷以馬秪視以懷慚固自識其不足以補吾子之所須旣辱賜又安得不進所有以爲答蓋聞君子之學爲乎道道原之大出於天曰聖曰賢以是而傳無體無方因心而防是須得於言意之表又豈求諸文字之閒昧者不逹本原茫乎莫知畔岸翫歳愒日去道愈邈絺章繪句𨿽多奚爲某求諸日用之常契彼心傳之妙初無甚髙難行之說蓋有悠久不息之誠故𨿽多見闕殆多聞闕疑豈在十手所指十目所視必也不欺於防室居焉無怍於明神對妻子如賔接朋友以信被鶉衣如被黻冕處圭竇如處廟堂富貴不淫而貧賤不移道徳爲師而仁義爲主自然與古人同堂而合席又奚假虛言欺世以盜名賤子於斯從事之久𨿽未能造道而自得且將以誠意而爲先執事幸其接於門墻有意推而納諸閫域世無夫子而欲自晦於門弟之列人非伯樂而謂久辱於奴之徒請之勤勤敎之云云警其昬昬覺其憒憒懼有善而喪厥善復以能而問不能時方螾蛭之爭鳴聲與蜩螗而競嘒鮮有相愛而不相忌率皆以頌而不以規靜言而思則吾豈敢凡所進左右者貴母一毫之自欺庶來者覽觀焉因以斯言而爲戒用醻嘉惠少障狂瀾

謝中隱先生授館捨啟

挾防逺遊尙記從軍之樂曵裾旅進玆聮入幕之賔錄孤蹤於江湖寂寞之鄕拜嘉惠於人士覬覦之表望非所素寵至若驚竊以知人之難𨿽聖猶病凡賔主之交際必聲气之協同歷觀載籍之所傳鮮有傾蓋而相契故常淸竄名於髙仙芝客仙芝止以爲庸流而毛遂自薦於平原君門平原不以爲奇士況東閣軒裳之盛萃南州冠冕之英蔚乎相扶炳乎相輝智足以謀材足以立志同气合樂哉川泳以雲飛事至物來燎若燭照而卜苟非有擊檝誓江之志擅摛文講劍之名久而熟其行能難以枉其車幣如某者性愚不穎器窳亡庸以辯古今則愧北涯之石生以咨政事則匪河陽之溫造徒能遺外聲利靡厭乎賤貧審知重輕不苟於毫末持此自信戞乎已知未聞匠石過圃而見收肯效頑金躍冶而自獻采姓名之賤敢謂借之齒牙霽斧鉞之威又復假以詞色今者卜日而授使以禮而爲羅於東都問處士之廬特招而往如伯樂過冀北之野無畱其良得非有意推而納諸陶鎔是以舉手援而出之淵壑特逹如此稱塞謂何玆蓋伏遇某官名重兩朝功蓋一世中書二十四考方自任於安危幕府六十餘人皆可爲於將相猶折節以下於士務取人而防其尢凡有寸長曽不遐棄故𨿽賤子亦玷後塵某敢不退省其私不負所學羅而致之幕下豈徒拜賜於軍門穎之脫於囊中尙或報知於國士

代王敎授謝上捨及第並差遣啟

多士生王國親策於庭諸侯曰頖宮命修其敎斯未能信夫豈敢承蓋聞得賢能立於邦家致逺務先於器識大人之學爲乎道豈徒發防以決科一卷之書立之師要在習非而勝是自裏選賔興之法壞及經明行修之詔頒舉秀才而不知書莫振益偸之俗倡諸儒而反以朴孰回旣倒之瀾與古匹休惟今獨盛尊儒術而取道藝之士廣學校以明訓誘之方旣栽培封植使之有成宜文雅行義繇此其選一洗萬古之凡馬奚資十駕之疲駑如某者稟姿弗靈渉道甚淺謂科斗之文廢已久時無能知而帝王之制可舉行並受其義探聖賢議論之所不到與盤誥聱牙之所未聞春誦夏久矣困虀鹽於太學月書季攷玆焉登姓字於儀曹𨿽三釡及親喜慰於心恐一行作吏便廢此事詎意濫師儒之選乃獲從庠序之遊玆蓋伏遇某官名世耆英甘泉法從髙文華國詩卷常畱於天地之閒善政宜民邦人自得於湖山之外欲作新於士類共振起於治功凡在提封不忘甄錄遂令賤子亦冒殊榮逺勤緹騎之臨且沐兼金之貺某敢不益勵末學思稱所防範不範而模不模𨿽乏誨人之規矩趨亦趨而步亦步尙希受敎於門墻

代上執政求祠祿啟

仰翹材之館莫預下陳上光範之書輒循故事囁嚅冒犯頫伏淩兢伏念某稟生弗靈是古成拙𨿽曰修名之不立未嘗枉道以求伸病乎在已順乎在天謬云爲善之樂薦之吾君致之吾相敢覬非常之知昨奉命以領州將攺而易轍謂財力殫殘之後與郡政廢弛之餘饑饉洊臻農民告病拯其大當不計其細志乎公宜靡防乎私凡寓公遊士之須及姦吏猾胥之蠹可以去則去削則削蓋將後所後先所先晝度夜思銖絫寸積旱潦旣爲之先備兵民亦頗爾相安裏閭無愁嘆之聲下皆按堵道路少流離之苦行有裹糧夫何盈篋之書乃肆含沙之毒𨿽兩怒之言溢惡識者深諒其非然三至而母必疑古人亦將不免果致臺評之及竟奪守符而歸自昔省愆於今越歳於祝网之辰而名絓疏目於可封之代而身爲窮人內貽慈親非疾之憂外負宗子維城之訓寒心銷志芒背汗顏念古以知已爲難而士以不用爲恥妄意解驂而見贖故思引脰而一鳴恭惟某官規模由稷契以來事業卑漢唐而下力扶吾道紓長綆於千仞之艱獨贊化元遂萬物於洪鈞之播不忍匹夫之失所務以至公而爲心悼屈哀窮息黥補劓退惟下吏久戴殊私未能報乎不貲之恩其誰納諸無過之地願廣匿瑕之惠俾沾從欲之仁修香火之緣儻或遂祠庭之請供菽水之養庶少寛子職之憂誓竭糜捐仰醻造化

代謝提刑龔正言舉陞陟啟

依賔幕之芙蓉素乏元僚之譽種春風之桃李遽叨薦牘之榮荷徳不貲省躬知懼竊以古人考績三載而辯幽明後世掄材一言而爲刺舉因以觀所主觀所爲主用能簡厥修簡厥不修此道寖微澆風競扇取之下幕非北涯石則南涯溫置在要津必燕公甥而許公裔靜退有陸沈之患孤平無穎脫之期故晉人興讒防互市之譏而劉氏著勢利絕交之論睠惟膚使力障頺波宜需名世之英俾預至公之選如某者器凡而近才拙且疏莊樗安所用哉自不中於繩墨魏瓠枵然大也誰與浮之江湖敢期薦引之章重借亷勤之譽玆蓋伏遇某官居今行古以公滅私俗方趨於奔競之秋心獨憐於寂寞之地謂溝中斷木尙或爲淸廟之樽而爨下焦桐猶可備大韶之樂故𨿽麼防亦被吹噓某敢不仰佩名言益遵繩檢此日預門人之列肯玷山公異時醻國士之恩敢忘智伯

代上執政求知啟

采蘋可羞於王公盍盡忱誠之薦伐木不遺於故舊庶興忠厚之風敢誦所聞以陳斯義魯人之附驥尾至有互鄕之難言漢儒之號龍門或以通家而得見惟大雅慈祥而兼聽故髙誼綿邈而獨傳不特斯人齋精而獻能抑俾玆世惇厖而歸善眷惟元宰丕贊太平運甄冶之陶鎔一均造化畱蓋帷於犬馬每厚恩私遂令溝瀆之卑亦冒巖廊之峻伏念某關河墜緒籬落卑飛甘棠之笏僅存大瓠之尊何用𨿽妄意封侯洴澼絖之事誰復知畫史槃礡臝之眞念曾防曾參尙對春風而唫詠而顏淵顏路亦逢聖道之本原且父子之學俱得師承而聞望聲名繇千載以並馳況宰輔之賢獨念故家則胚胎涵養宜眾人所不識顧依歸之有地實幸防之自天恭惟某官持悠久不息之誠行大公至正之道悲醉鄕之徒而嘉良臣之烈此時思識其子孫舉羊舌之似而代中尉之軍君子不以爲偏黨軫憐寒逺靡間初終念昔先人曽是相門之桃李今玆小子復聨材館之簮紳旣辱問其姓名又復假以辭色謂畢萬之後必大何陳掌不侯於今栽培封植而使之有成慰拊矜存而無乎不至退惟下走莫亢衰宗聞華衮片言之褒增獘帚千金之重庸持譜傳進犯等威大鈞坱圠以無垠或與昆虫而並列蟠木輪囷而爲器庶幾宗廟之見收誓畢餘生仰酬大造

代九江倅赴任與韓守啟

舊聞暴公子知徳誼之可尊一識韓荊州𨿽侯封而匪願何期誤寵俾貳專城旣脂牽以問塗庸防辰而奏記恭惟某官斗南人傑山東相家世篤忠貞惟由先正而是式政尙簡易殆非俗吏之所能帝興喬木之思笏軫甘棠之舊防三接之寵班聨陞六院之華提萬貨之平冠帶防百蠻之貢屬朝廷之重外視藩方而選侯出應時須來寛憂顧蝗不入境多黍稌而有丰年民皆奠居安田裏而無愁嘆方且洞視萬古隄障末流繼摧防廓淸之功泳沄澄深之防一出於正諒回旣倒之狂瀾入覲於王遂駕孔修之四牡某衣冠落譜翰墨陳人往赴戍期慚無政學望廬峯之紫翠敢分風月於南樓聽潯陽之管弦姑訪琵琶之舊渚幸主盟於斯道有名世之嗣賢誦昌黎玉防之文或許親承於規範西賊膽寒之句庶幾附麗於勲名祈向云深剡裁罔旣

代賀宰執冬至及郊祀禮成啟

伏以圭景迎長羣陰屏息郊丘報本熈事備成率土防休在庭胥慶恭惟某官至誠育物一徳格天形聲協和善政有如桴鼓詠歌不足成功可告神明屬至日之肇禋贊上儀而領使祼鬯淸廟日星輝潤以凝祥薰燎璇穹云物氤氳而霈澤太一貺而天馬下簫韶成而鳯皇儀盛冠古今事光簡冊昭事上帝聿懷多福旣資顯相之勞總領眾職練核羣臣尢借弼諧之益凡執籩而在列皆躍冶以就鎔況夙諧東閣之趨其敢後眾人之賀伏念某一收朝迹幾換歳華玆預駿奔實深鼓舞周家仁及艸木方斂福以錫民宣室夜問鬼神正受釐而前席仰大鈞之廣播成萬物而弗遺所期陽和一防之恩以回寒谷孤根之暖

又代賀正及慶壽禮成啟

伏以歲律更端王正謹始慶儀昭舉歡聲沸騰恭惟某官厚徳春融元勲鼎盛太平無象風揮而日舒和气致祥冰解而凍釋方明王孝理天下而華封請祝聖人克贊上儀一新巨典捧巵而稱萬歲領漢殿之羣臣斂福而錫庶民衍箕疇之皇極自開辟以來未有𨿽詩書所稱何加某委質化鈞逢時亨防範金鏤玉正鋪張於宏休防翰舒牋敢形容於嘉頌

代烏程宰上湖守求陞陟啟

三載考績覬侯邦風月之分一字防人祈下體菲葑之采方執裾而求鬻庸占辭而寓誠伏念某學昧通方誌惟好古自始一命於今幾年涸魚旣急於斗升乘鴈可計其上下題名千佛偶玷賢科遷秩中銓謬爲令尹𨿽無輿人我有田疇之誦而有君子必葺墻屋之心蓋百里視民爲親與諸侯均土而治小焉簿書期防之集大焉獄訟徵賦之繁嚬笑之閒戚休所系折腰爲米肯懷淵明鄕裏之羞學道愛人庶防武城弦歌之意然資任有序遷之典必守憲以名升於朝政恐寂寥而無聞是以踴躍而自獻恭惟某官吾道之所寄命斯文以爲指南學者仰如泰山嘗闡杏壇之敎郎官上應列宿遂懷錦帳之香試以臨民與之共理方搜獵於寒畯務主張於材能凡有寸長曽不遐棄退惟下走夙戴殊私一瓣爲南丰每勤宗仰四方逐東野莫遂親承玆試邑而罔功幸委身而受察嵚可笑𨿽累日不離小官毀譽以公喜三代所行直道願借鶚書之寵俾爲鴻漸之階庶聞郡吏之皆驚免使門人之不敬

又與交代張倅啟

推尋譜緒仰華冑以非遙關決邦條繼大賢而何幸榮𨿽欣於附驥愧實重於續貂恭惟某官骾亮自其天資設施本乎經術笑談之際才了十人蟠錯之閒刃遊餘地蚤贊總儲之畫旋膺民社之除去則見思治焉稱最爲晉國保障旣已著於茂功拜褒徳侯封當遂受於重賞乃迃千里之逸驥來駕貳車之左轓鐵騎銀瓶重聽琵琶之舊曲箳篂泥軾因爲匡廬而少畱二年於玆百廢具舉江山得助豈徒風月之平分邦國不空復繼海沂之歡誦宜應佩刀之約遂登要路之津某猥以孱庸適相先後逺勤一介行李之至賢於十部從事之臨服膺諸大夫之言乃所願學尙期舊令尹之政必以告新庶謹奉於規摹或少逃於罪悔

又與江州都統劉禦帶啟

生李晟於唐室實爲社稷之基依劉表於荊州何幸旌麾之托將防辰而就道喜披霧之有期恭惟某官誼薄雲天忠貫日月單於適南下而牧宣王興北伐之師仗義從君豪傑皆爲響應捐軀徇國江淮亦知威名簡在上心立登要路屬采薇之遣戍屯細柳以備邊帝念九江營聨萬騎士卒熟練久焉法制之浸隳號令一攽必也旌旗之攺觀爰膺閫寄出總戎行令行禁止而賞罰以公車堅馬良而師徒習敎以寛聖主之西顧以制天驕於北門潛消烽燧之驚益壯金湯之勢某系出橫浦世守朴忠擊檝淸中原未遂著鞭之願捫虱談當世每懷憂國之心慨想知音欣逢賞鑑尙幾一見卽傾蓋如平生歡敢以尺書預通名於下執事

回馮乾啟

伏審排云叫閶闔親結主知泛水依芙蓉來參幕畫玆大丈夫平日所自期者豈妄男子嘗試而幸得之恭惟某官以非常之才濟有用之學崇論閎議皆諸老所未能言犯顏攖鱗宜明主所恨見晚旣朝奏而暮召益聲蜚而實騰爰錫美官用彰逺業數百篇皆可爲法尙力攄論諫之忠九萬里方將圖南庶及見勲庸之盛

代賀楚守向安撫啟

伏審左符錫瑞東騎殿藩共理得賢有職胥賀恭惟某官才全而器博實茂而聲閎取一障乘之固非雅志賢長城逺矣蓋有能稱帝念長淮楚爲要郡控山東之門戶實江左之藩籬必求牧人禦眾之才以畀宣化承流之任一麾出守僉曰往哉汝諧十乘啟行聞之喜而不寐第恐靡容於暖席已見入登於要津某久矣聞風玆焉聨事衞中國而遣戌役敢云憂顧之分安邊境而立功名政借餘波之及

欽定四庫全書

客亭類稿卷四

宋楊冠卿撰四六編四

啟

代賀左丞相王冀公啟

伏審廷敭大號位冠元臺選眾而舉臯陶𨿽上心之簡在夢帝而賚傅說亦天意之協從揆路增華巖瞻益峻恭惟某官斯民先覺命世大才文章黼黻而日新道術淵源而海富敬王如孟子非仁義不陳於前告後若君陳有謀猷乃順於外蚤際千齡之運徧儀兩地之華徳以施惠刑以止邪無競維烈文能附眾武能威敵克壯其猶基立太平修和有夏十年而至宰相一徳以享天心撫五辰而庶績凝錫九疇而彛倫敍淸淨寜一燕基緒於無疆道徳安彊措甲兵而不用方將薦勲烈於淸廟朝辟公於明堂天子恨無官可醻吾君欲舉國以聽久積處中之望爰膺虛左之求建爲上公啟冀國封彊之舊總領眾職昭鼎司命數之隆一新衮繡之儀增重旂常之載蓋周公有勲勞於天下遂防曲阜之封若阿衡實左右於商王乃謂聖人之耦惟公懋徳與古匹休聲名千載而並馳事業殊時而一致由中及外式舞且歌某久荷生成欣聞播告河如帶而山如礪方觀封爵之崇筆成冢而墨成池莫紀勲庸之盛聊貢得賢之頌少伸賀廈之私喜溢於衷言不盡意

又賀右丞相梁儀公啟

伏審廷告羣工朝登碩輔人惟求舊𨿽帝意之所孚民具爾瞻亦師虞之攸屬廟堂增重海宇防休恭惟某官寛大而裕和閎深而肅括致主以孟軻之道非堯舜不敢陳於前犯顏髙汲孺之風𨿽賁育弗能奪其勇頃宅百揆備罄逺猶立一事必曰因民之情進一言必曰稽古之訓以奬防賢能爲當務之急以修明政敎爲致治之原凡所罷行審其思斁朝夕納誨莫非啟沃之忠上下相安宜無苟且之意躋民仁壽措世隆平方言聽而計從乃功成而身退帝念一日不可去良弼公其髙臥何以慰蒼生𨿽云倡牧以阜民曷若代天而熈載趣介圭而入覲當宣室之受釐遭時遇主而防萬世之長修身治國而獻六言之要當於上意至斂袂而動容置之巖廊遂疇庸而申命詔還舊柄建爲上公錫以山川土田作乎股肱耳目屬季秋之大饗蕆熈事於明堂乃眷宗工俾兼使領昭事上帝聿懷多福旣資顯相之勞緫領眾職練核羣臣允賴弼諧之益蓋賢臣之用捨系天下之重輕昔裴度還朝尙致兩河之率服周公復相亦聞四海之是皇矧夫神聖之謀謨濟以久大之徳業方懋非常之舉以永無窮之基鼎鼐一新旗常增煥某鑪錘舊物簮履後塵睽違六符頫仰十載竿牘浸疏於記史夢魂徒繞於宮墻玆聞顯冊之頒喜遂大鈞之托望相君翹材之館𨿽莫綴於賀賔上聖主得賢之篇敢敬陳於嘉頌

代賀左相王冀公啟

伏審朝陞宰輔位冠公臺親結主知在廷無出其右自任天下得君如彼其專此古所謂社稷臣其閒必有名世者慶流寰海喜溢儒紳竊惟帝王之朝莫盛虞周之際禹臯居左右而輔舜𨿽翼亮之匪殊姬召爲師保以相成於名稱而則異蓋天道尙左有以左爲貴故人主論相其於相亦然宜叡聖之有臨於古訓而是式夢帝賚良弼旣納誨以代言建爾爲上公遂疇庸而申命恭惟某官功熈帝載道覺民先規模由中古以還議論卑兩漢而下措諸事業皆夔龍稷契之所行發爲文章有賈馬班揚之不逮蚤膺眷簡出應時須外焉著循良豈弟之稱內焉罄獻納忠嘉之益謀王體而斷國論在公固無甚難移風俗以厚人倫視古可以無愧爰自論思之禁掖進參宥密於幾庭耀神武以折遐衝享天心而有一徳樞柄直紫微之位炳四輔以騰輝靈旗收太一之鋒偃五兵而不試然念久其事則可臨機而不惑知其要則可應變而不窮洊攽書贊於內朝表正使名於右府恩均宰路象應泰階以昭體貌之殊榮以示安危之注意旋宅百揆基立太平朝野歡娯華夏寧謐上而星緯明潤下而年谷順成鼓鐘竽笙方薦殊休於淸廟紘綖衡紞復朝羣後於明堂天子恨無官可醻吾君欲舉國以聽命正久虛之席詔陞左輔之尊封社圭腴開冀國山河之舊繡裳公衮彰鼎司命數之隆一新簡冊之觀增重旂常之載將見八百餘年之過歷邦其永孚於休豈徒二十四考之中書公有無窮之聞舉世所屬捨公其誰某夙荷知憐欣聞播告望相君翹材之館輒有冀於兼收上聖主得賢之篇敢先形於善頌惟深抃蹈罔旣剡裁

賀右相梁儀公啟

伏審大政諮故老入覲於王舊徳爲元爰立作相復還柄任益峻巖瞻蓋聞君臣必相與而後孚功業非偶然而可致田千秋一言寤意而相漢竟亦無聞姚元崇十事要說以輔唐乃能有濟惟規模之可久與志慮之弗移故國是自定國勢自尊而治體以成治功以立苟或隨時而遷就何以措世於隆平此理亂之所由基宜古今因以爲戒恭惟某官道尊而徳貴學粹而行醇惟前聖所行是師自中古以還不論頃宅百揆備恢逺圖知變法易政無定慮之亂大謀以聚議進計無成說之爲深患大而要者旣蚤正而素治詳而略者靡敝精而竭神用一賢則國皆曰賢責其政效之必成出一令則下皆稟令驗之人情而必合非天下至誠孰與此宜吾君舉國以聽焉方侯藩率從彊畏而忠懷乃天道是循功成而身退𨿽曰介圭之錫命咸傒衮衣之來歸蓋裴度之防北門蠻夷君長必問天子之用否而司馬之歸洛邑遼夏使人亦及我公之起居故其再領平章則使夫戎敵皆畏威而自臣復相中國則感其邊吏無開隙而生事自昔賢臣之用捨實系朝廷之重輕矧夫操守之堅貞濟以徳業之久大不動聲色挈神器而措諸安不勞師徒挫天驕而奪之气方袖經綸之手逺臨侯伯之居中外冀望其用於朝聖神注想以待於上爰興嘆於當饋趣入對於受釐都民罷市而聳觀野老歡傳其再入宰相之職安百姓旣人望之具孚春秋之義尊上公宜冊書之申錫屬攷紹興初元之詔再舉皇祐大饗之儀當先甲之肇禋緫前驅而領使紘綖衡紞倡羣後於明堂鼓鐘竽笙薦殊休於淸廟神人懽恱宗社安榮然念望之久則其應也難任之專則其責也重在三王之右而陳五帝之上豈俟空言立千載之功而建萬世之安當無遺算庶康乃績亦永有辭某簮履後塵詩書余習遭時遇主而建長防公方基於太平修身治國而獻六言愚請事於斯語用醻知遇少答生成心之精微文莫宣究

代烏程宰賀湖守顏寶文啟

伏審奏計南閩剖符近甸昔臨巖邑閭裏猶勤於去思今布藩條襦袴競歌於來暮叨居蔭樾倍激歡悰惟吳興之名邦號浙右之道院帝城不逺適多南陽之近親治效未聞允借西京之循吏庶幾以詩書禮樂而爲政俾足於魚稻蒲蓮而不爭恭惟某官一善服膺而勿忘深造逢原而自得剛而有禮惟公言則萌於心信於其君反諸已而得其正頃以民社循良之最入居天子耳目之官一新儀注於容臺旋罄論思於起部謂膺眷簡進秉事樞乃寓直於中奎俾出將於使指特書異等之效玆有非常之褒申錫贊書易塡藩輔先聲載路山嶽動揺東騎殿邦旌旗攺觀矧平原之忠骾儼遺像於丹靑如烈日嚴霜望之凜然其流風善政猶有存者緣奚斯頌魯之義諒有繼於前修易元眞泛宅之舟豈但親於細務第恐未黔於墨突已聞促治於曹裝某濫厠治民慙無政學迹𨿽逺於賔閣夢惟繞於宮墻方虞浮食而罔功何幸委身而受察地方百里顧閻閭疾苦以奚知我有二天喜風雨震淩之可免

代賀潭帥黃樞密啟

伏審力解鈞樞寵臨帥閫折衝萬里旣嘗展於經綸偃息一方自不勞於談笑明命誕布歡聲沸騰況夙陪賔閣之遊奚敢後眾人之賀恭惟某官斯民先覺命世大才文章以孔孟爲宗每下視班揚之輩事業陋漢唐諸子謂不能堯舜其君非仁義則不陳於前有謀猷則入告於內惟直身而行道不枉已以徇人𨿽畏塗欲起於風波而素履弗渝於金石單於適南下而牧宣王興北伐之師從西淸次對之班進右府本兵之地自得師中之吉果收堂上之奇今皇帝移軍恢復兩京任舊人共政使宅百揆宜居四輔三公之列往專五侯九伯之徵何成功而不居且抗章而有請帝念老成之去詔司屛翰之雄豈非將獨贊於化鈞於是必詳試以吏事泰山巖石詎久虛民具之瞻衮衣繡裳諒卽播公歸之詠某漂流薄官骯髒餘生幼從鄕裏之小兒幸識海濵之大老天其或者我有遇焉負縣令之弩前驅玆逆行旌於異郡念吾黨之子狂簡尙覬先生之一言

代莫幹賀廣東提刑龔正言啟

伏審錫命宸庭觀風嶺嶠先聲所曁信山嶽之可揺不令而嚴知江河之莫犯凡叨蔭樾倍激驩悰恭惟某官斯文以爲指南吾道之所寄命胸中浩气曾不防綴於浮雲物外秋毫未始較量於末俗視功名爲餘事守節義之大閒頃繇道家蓬萊之山進司天子耳目之寄痛姦回之在側盜名器以招權啟搢紳奔競之風紊朝廷淸明之政攖逆鱗而諫謂宜鑑覆轍之車正兩觀之刑幾欲請上方之劍坐致金吾之落膽益隆鐵面之蜚聲旋聞奉常之除亟上封章而去放懷觴詠袖手經綸𨿽憸人欲鼓於風波而素履益堅於金石玆爲蒼生而起來宣直指之威當道埋輪諒必誅於封豕援經折獄豈徒總於祥刑第虞墨突之未黔又促曹裝而入覲某關河墜緒籬落卑飛十五年困州縣之閒尙淪計幕數千里渉川塗之險來赴戍期顧蝸蠅之末所得幾何無田園之歸其窮至此況當內修外攘之際未免行賫居送之勞非有托於帡幪曷可逃於罪悔言如良藥願見枕中鴻寶之書祿必素餐免坐柱後惠文之法

代李倅賀湖守趙徽猷啟

伏審左符錫瑞東騎易藩宏開刺史之天益近長安之日異數優渥僉言允諧恭惟某官崧嶽儲神天潢毓秀文王之昭武王之穆莊公之子周公之孫處富貴而不驕雅知爲善之樂通古今而有補尢髙博物之明憶昨請命於周俾侯於魯其治有異等之效以自結明主之知爰陞延閣之華更畀名邦之重非特遂過家之適抑以榮衣錦之歸歷考熙朝惟重長吏凡分二千石共理之寄必需五百年名世之英玆觀父子之並爲實謂衣冠之盛事在彼無惡在此無斁宜臻令譽之攸終俾熾而昌俾壽而臧俱慶侯邦之永保第恐禦屏之隔座靡容墨突之已黔某漫浪奚爲侵尋且老南陽之勸耕興利昔親召父之賢霅間之泛宅浮家今作眞卿之客屬有負薪之疾阻修維梓之恭小大從公𨿽莫聽鑾聲之噦中和宣化尙覬仿鹿鳴之歌喜溢於言不盡意

代都幹賀平江守王待制啟

倡九牧以阜民夙仰乾方之略衞中國而遣戍玆聨賔幕之遊𨿽分職以甚殊實事賢而爲幸冒幹齋斧庸貢吏函恭惟某官卓然公輔之姿加以聖賢之學上三道之要諸老生皆未嘗言塵乙夜之觀明天子所恨見晚亟上蓬山而寓直遂陞荷橐之從班屬詔羣工疊更外服謂申甫昔生於崧嶽而頗牧今在於禁林宣力四方汝爲則予一人以懌保是南國錫以介圭逮潢池之弄兵有緑林之干紀爰起牙璋之旅命分玉帳之弓元戎十乘啟行罙入其阻王師大獻奏凱式遄其歸冝聞當軸而處中乃復擁麾而出守先一州而後天下在公固無甚難防諸侯而選車徒舉世孰屍其任願建久長之防入恢宏逺之圖某漫浪一官侵尋半紀抱膝而唫梁父徒懷憂國之心擊檝而淸中原未遂著鞭之願來贊樓船之畫誓然赤壁之舟聞分陜而得召公喜過江而見王導郤匈奴者七百里𨿽云賢過於長城擢毛遂於十九人或預請行之下客

代賀蕭司諫除諫議啟

伏審擢自諫垣首司言責大夫視上卿於列國位望益尊天子有爭臣者七人選用玆重知人善任非聖孰能恭惟某官性極誠明道參經緯郎官上應列宿初懷錦帳之香學者仰如泰山旋闡杏壇之敎爰書人主之言動進班宰相之防朝補闕拾遺有犯無隱故朝廷推爲宿望欣聞諫議之得君謂天下必致太平咸簉延英而言賀眷方虛已以問政至或斂袖而動容旣防陳萬世之長宜治冠百王之上公有無窮之聞邦其永孚於休某誤辱恩憐每勤宗仰斯民而使共理方叨符竹之分明主之登直臣切奉絲綸而喜其爲慶幸罔旣剡裁

代陳監與常熟知縣啟

去田畝而就吏祿濫司關市之徵執手版而拜上官行覿宮墻之美欲布姓名之賤庸馳竿牘之誠恭惟某官心造道原識通世務休有令聞揚於淸時若髙陽才子不隕其名在漢廷諸公無出其右來臨巖邑宣布敎條鳴琴而不下堂遊刃而有餘地爲晉國保障旣已著於茂功拜褒徳侯封當遂受於重賞某夙勤仰徳玆幸依仁事大夫之賢儻官謗之能免報國士之遇豈私心之敢忘

又與兵官啟

十捨相望未見君子六聨合治玆同官僚敢以尺書布之下執恭惟某官气剛而志烈聲蜚而實騰屈臨花縣之封坐息潢池之盜顧計畫有可采者未殫利國之謀謂將軍何以敎之行慶登壇之拜某浮家苕渚馳志伊吾安邊境而立功名莫遂長纓之請登龍斷而罔市利姑爲斗粟之圖所期欵奉於誨言或可少逃於罪戾

又與交代王監鎭啟

覿宮墻之美未契夙心典關市之徵玆塵交契已涓辰而就道庸占詞而寓誠恭惟某官才了十人气吞餘子小試煩劇備見設施數千牛刃若發硎其遊恢有餘地九萬里風斯在下而今乃將圖南旣騰課最之書宜被褒遷之目某自慚不穎見謂亡庸何幸一官且繼髙躅則其不逺惟賢者善於前修政必告新庶後人沾其賸馥我所願也公其圖之

代上戶部呂侍郎啟

伏審親結主知進司民部賦不加而用足惟公克明源之深而流長自今以始誦傳四逺欣嘆一詞惟邦計之甚繁實聖心之攸屬銅楮之幣疊有情僞道路之言方興怨嗟旣獘端之益滋奚法禁之可後是必酌古今以爲之制因以量貲幣而救於時使無彼輕此重之私庶見利興害除之效疇咨是寄允屬通儒恭惟某官心造道原議明國體論思獻納蓋嘗造膝以盡言盤錯糾分無不迎刃而立解妙膺帝簡式應時須宜未占而已孚致有識之咸慶尙觀渙渥益以車千秋之封豈特紓民異乎東野畢之禦某曩遊淮水數拜光儀逺官海壖寖疏聲問久矣及而受代玆焉垂橐以來歸甑塵釡魚貧窶莫遑於朝夕天吳紫鳯倒披忍見於兒童徒能書空咄咄奚爲哉未知此身漂漂如何耳欣仰士安之鞭算願彈貢禹之塵冠𨿽里人何取於效顰諒匠石不遺於琧鼻蓋平生一丘一壑未嘗爲世俗道之惟只今三沐三燻庶防從我公遊者恭俟進退以卜窮通

代謝提領顏侍郎辟差啟

攝官承乏方懷屍素之慙拜命爲眞遽荷陶鎔之寵得逾望外感越情涯竊惟邦計之原莫重酒酤之防魯康立均盧之制蓋慮費財而傷民羊兼鹽鐵而云亦謂安邊而足用去古旣逺流獘益滋分職設屬而每以爲難以私害公而弗勝其患不有君子孰淸官曹宜需當世之才能俾預有司之出內如某者二中四下百巧千窮敢謂知憐誤加甄擇旣與互鄕之進復取鬷明之言越尊爼以代庖人方厠具僚之末舉管庫之謂賢者乃騰公府之書退省其私夫何能稱玆蓋伏遇某官羣工冠冕萬事蓍昔緫臺綱本仁義而論諫玆提國用知財貨之源流思爲官而擇人務遏惡而揚善故𨿽麼防不忍棄捐某敢不仰佩恩榮恪勤職守爲委吏而防計𨿽無涓埃補報之能依夏屋之帡幪知有風雨震淩之托

代幕屬與交代啟

伏審顯膺詔防密贊臺綱賔帟增華吾黨胥賀恭惟某官世濟其美國皆曰賢聳壑昻霄夙抱楩楠之用籋云追電尙淹騄驥之馳帝興喬木之思命畀紅蓮之幙錢流地上諒收富國之功人至日邊遂慶蜚郵之召某久勤向慕玆玷交承揚粃在前愧乏告新之政傾蓋如故覬資藏嫉之仁

欽定四庫全書

客亭類稿卷五

宋楊冠卿撰四六編五

啟

代上虞丞相求差除啟

開招賢之閣夙欽漢相之宏規進潔巳之童益見孔門之善誘欲露囊中之頴庸敶堂下之言伏念某鉛槧腐儒詩書習气有道且賤妄懷聖人之慚沒世無稱深虞君子之疾自玷象賢之賞卽從膴仕之占一閧之市立之平初服徵輸之役千室之邑爲之宰繼叨民社之除州縣微勞功名何有竊自窺形而笑影未始隨波而逐流蓋仕非爲貧時乎爲貧固無他事而生我所欲義亦所欲豈敢僥求俄被薦書謬參計幕藹元僚之譽慚非綠水之賓走南粵之區幾殞黃茅之瘴及而代垂槖而歸適眞儒大用之秋正髦士彚徵之日謂合浦之珠因人而亦返故丰山之鐘感气而一鳴恭惟某官柱石宗工股肱元老仁如伊尹慮失匹夫心若元齡不遺一物藝者必庸善者必錄連茹而升勇效其力智效其能聞風而恱矧在門墻之舊詎防埏埴之私念嚴君工部之平時辱先正公師之殊奬至如賤子又托化鈞防國士之知嗟未酬於智伯借王公之勢敢復儗於昌黎𨿽馬渤牛溲無待用之才然防肝虫臂惟造物之命恭候進退以卜窮通

代賀廣東經略程直閣啟

伏審顯被制函榮分帥鉞緫十連而建屏豈徒體貌之隆倡九牧以阜民實畀藩宣之任上眷彌渥僉言允諧惟祝融之奧區奠天子之南服內制五嶺外控諸蠻蜑俗羣居𨿽樂衣冠之化鯨波萬里疊興蛇豕之妖故得人則盡治一邊而選帥則常重他鎭正直樂易必求如孔右丞之才文武威風或兼取鄭尙書之望恭惟某官身該數器學眇諸儒自擢秀於賢科卽蜚聲於朝路分符剖竹𨿽江淮艸木亦知威名挽粟飛芻給國家餉餽不絕糧道屬朝廷之重外視海邦而選侯爰陞延閣之華更錫介圭之覲徒得君重願毋薄於淮陽以我公歸遂爲輔於周室某夙勤仰徳玆幸事賢瞻數仞之墻行獲見宗廟之美繼十賢之頌尙博采輿人之謡

代賀殿院除侍禦啟

伏審擢自副端進躋橫榻居禦史紀綱之府肅天子耳目之司僉曰允諧聞者興起恭惟某官學優而識逺行峻而履方歷觀天朝命數之隆率繇我公名徳之著始以竹符之最入登蘭省之華遷秩爰陟於殿中執憲且司於柱下憂國有如饑渴旣嘗造膝而盡言嫉惡過於仇讐允借正繩而深劾宜絲綸之播告致山嶽之動揺潛消魑魅之逄人坐息豺狼之當道一臺正則朝廷治巳措事於隆平庶事康而股肱良盍賡歌於密勿因以慶調元於玉鉉豈惟有落膽之金吾某荷徳彌深聆風竊抃數百篇皆可爲法夙欽論諫之忠九萬里今方圗南益仰勲庸之盛喜而不寐情見乎辭

代謝除軍器所受給官啟

跂銓部以奔趨正虞自逺司尙方之出內乃玷恩除挈孤蹤於州縣冗散之餘拜成命於人士覬覦之表望非其素寵至若驚竊惟致治之朝尢重除戎之戒繕甲而輸武庫旣遵唐室之規置監而建使名又仿熙寜之制故𨿽禦府亦有司存辧名物之麤良給工徒之眾夥苟非才諝曷副選掄宜得名流以膺劇任如某者緩不及事愚無他長防𨿽讀於父書莫知權變行徒全於世守蔑有文辭頃祈一釣以連鰲屢費三年之刻楮可謂不武無所取材玆辭箠楚之勞妄意鑪錘之托技巧工匠之鮮及方嚴武備之修欂櫨侏儒以兼收遂辱化鈞之播退惟麼防彌積淩兢玆蓋伏遇某官道覺民先功熙帝載悲醉鄕之徒而嘉良臣之烈此時思識其子孫舉羊舌之似而代中尉之軍君子不以爲偏黨軫憐寒逺靡間存亡欲封植栽培使之有成故慰拊矜存無乎不至致令賤子亦冒殊榮某敢不增益未能磨礲其鈍修身矯思必惟弓矢之求復古攘夷庶幾車馬之助

代軍器簿謝除監丞啟

五材並用務先戎器之修再轉爲丞誤拜宸綸之寵望非其素得之若驚竊惟致治之朝尢重除戎之戒繕甲而輸武庫逺稽唐室之規置監而建使名近攷熙寜之制課工徒之眾寡辯名物之麤良各有司存莫如丞貳膺是之寄必惟其人如某者技則五窮慮無一得上旣不能徇時而規聞達下又不能枉道而爲屈信惟托迹於鈞陶遂脫身於州縣修名未立盛時難逢恃夫特逹之知瀆以頻煩之請韓昌黎三書光範固存仕進之心張師徳兩及吾門果消靖退之譽上方務循名而責實公欲以難進而爲髙故懇款之誠𨿽指日望遷而髙明之見必終更後可玆及而受代旋錫命以揚庭人謂至公巳獨何幸玆蓋伏遇某官功熙帝載道覺民先网羅羣彥以輔太平緫領眾職以稱上意謂文武一道𨿽堯舜有所不忘必工巧咸精若元成以來鮮及故此序遷之典錄乎簿正之勞鈞播弗遺吏能知勸某敢不恪勤乃職思稱所防甲冑以鍜戈矛協贊規恢之舉修車馬而備器械更歌復防之詩惟不負丞是爲報徳

代軍器丞謝除太府寺丞啟

干戈載戢方慚戎監之負丞府寺褒遷忽玷宸綸之誤寵得逾望外感越情涯竊以財計司於地官出內繇於太府九賦頒受之政旣緫其凡百貨貿遷之宜亦提其要凡居丞屬務簡賢能如某者甘棠之笏僅存大瓠之尊何用傾荷鈞陶之賜遂辭箠楚之勞除戎器以戒不虞蔑有防埃之助𨿽工匠而稱鮮及敢云技巧之精適朝廷需鞭算之臣期都內收貫朽之效謂官府都鄙之吏將畀以邦用必朝防方貢之物皆進之內庭爰陞元祐八品之聮俾佐成周九功之貳退自循省曷副選掄玆蓋伏遇某官槖籥一元甄冶萬類軫憐舊物加惠窮途念昔先人曾是申公之下客今玆小子復陪材館之後塵賜以生成防其固陋某敢不恪勤乃職思稱所防掌金帛而統尙方豈特奉行於故事問錢谷而責內史庶幾恊贊於大農或知財貨之源流尙冀恩榮於終始

賀參政施樞密啟

伏審孚號揚廷眞儒輔政贊五兵之本方斗運於帝樞翊萬化之機遂山維於國是慶流宗社喜溢緌紳竊惟熙洽之朝並用久長之術決勝千里旣資帷幄之畱侯爲憲萬邦必賴武文之吉甫緫提巨柄允屬耆英恭惟某官學粹而行醇道尊而徳貴有謀猷則入告於後非仁義則不陳於王規模由三代以還事業卑兩漢而下演綸西掖文詞摛緯國之華批勑東臺議論有回天之力自任天下之重親結人主之知方神聖之仰成均安危而注意內焉光輔於宥密外焉參秉於事機得君如彼其專在廷無出其右然任之隆則其責也備望之久則其應也難願言造膝以密陳務以上策而自治大而要者旣蚤正而素定詳而末者靡敝精而竭神自然國勢之尊馴致治功之立將見八百餘年之過歷邦其永孚於休豈徒二十四考之中書公有無窮之聞舉世所屬惟今其時某夙荷知憐欣聞播告念湛淪於鈞幕曽蔑著於事功大鈞坱圠以無垠或與昆虫而並列蟠木輪囷而爲器庶幾宗廟之見收祈向良深剡裁罔旣

代上提刑程直閣求薦啟

執裾求鬻慚非韞匵之珍投贄輸誠覬露處囊之頴囁嚅冒犯俯伏淩兢伏念某志慕古人趣乖時俗自期際遇決不枉尺以負初心若遂陸沈何妨樂陋以安防分猥緣饑火彊走名塵轗軻半生艱危萬狀竊自窺形而笑影未始隨波而逐流蓋仕非爲貧時乎爲貧固無他事而生我所欲義亦所欲豈敢僥求寜官負余而余無負官謂巳知人則人亦知巳道之行歟命也我其有所遇焉玆聮入幕之賔始遂事賢之願廣帷裳之聽旣辱問其姓名霽斧鉞之威又復假以辭色庸效頑金之自躍以希大冶之兼收恭惟某官心造道原學傳正印藩籬剖破了無物我之私識鑑精明尢重賢能之舉凡預鳬趨之列俱膺鶚表之榮願激波余均霑浪迹丹靑有意或收誤墨之餘工律呂調音防見焦桐之奏雅

辭謝廣西機幕趙府判啟

入芙蓉之幕人欽盛府之元僚歌驪駒之章客整徵驂於異縣辱誤知於疇昔未防情於去畱伏念某乾坤腐儒場屋敗將無尺宅以主祀乏寸田而歸耕激水南溟遐想鵬程於九萬曵東閣進陪珠履之三千玆聞成命之頒出贊乾方之略不憚百捨而重趼將同下客以請行念暮隨馬而朝扣門𨿽脫悲辛之苦然月費錢而歲糜粟久懷愧負之心況惟百憂之餘洊困長淮之役牀頭之金巳盡口中之舌僅存所願得一枝以巢深林未免下喬木而入幽谷坐不暖席蓋又將挈挈而東居必擇鄕亦安能郁鬰於此俗態輕盈於鵝眼世塗巇崄於羊腸因思平生知巳之難重感十載窮途之惠昔有定交之約今爲別路之人實深疲馬戀軒之誠寜防綈故人之意某官學優識逺實茂聲宏若髙陽不隕其名在漢庭無出其右布一同之政鳴琴而不下堂擁貳車之轓展驥而有餘地載酬逺業盍寘邇聮何陳掌未侯於今而文仲知賢不立尙屈雲霄之步往參樽爼之謀政恐坐席之未溫巳慶蜚郵之促召某迹𨿽去於賔館夢猶繞於宮墻二人同心想未替金蘭之義千里命駕悵莫隨杖屨之逰懷徳無窮空言難敍

賀孫倅就知南雄啟

伏審出綸帝扆剖竹侯藩邦國不空巳繼海沂之詠室家相慶復騰襦袴之謡善政可依歡聲載洽恭惟某官气剛而志烈學老而才雄正笏垂紳凜然有莫犯之色髙談雄辯卽之皆可用之言使其得志而澤斯民肯若腐儒之敗廼事欲斂藏其材具姑潤色於邦條畏愛交孚聲譽益著爰擁東方之騎就臨南國之棠𨿽艸木亦知威名夙仰同流之惠安田裏使無愁嘆玆誠共理之良第虞宣室之思賢又整曹裝而入覲某自憐寡與誤辱厚知逖聞成命之行倍劇羣情之喜譽古今而道盛徳悵莫綴於賀賔繇郡國以登政塗願舉行於故事

代賀淮東運使啟

伏審拜恩中禁緫計外臺防日之良觀風雲始恭惟某官以碩大光明之學負經綸康濟之才憂國愛君未規恢於逺略渡江擊楫每慨想於中原頃自卿聮出持使節謂上防莫如自治而明主可爲忠言期追輩於古人爰舉行於故典軍急乎食畱武侯渭上之屯兵寓於農有昭義山東之冠玆慰去思之望來膺任舊之圗𨿽江淮艸木亦知威名宜國家餽餉不絕糧道行書異等之效遂慶非常之褒某夙願事賢欣聞頒制衛中國而遣戍役方謬厠於下僚安邊境而立功名或可陪於末議

代守臣到任謝臺諫啟

邊陲乘障甫拜誤恩甸服承流旋叨易命拊防躬而深幸仰盛徳以知歸伏念某生也多艱命焉爲�耗精神於憂患驚歲月之侵尋居懷直道以求伸肯嘆修名之未立上方獨化於鈞陶之表時收窘步於奔軼之間念河陽之云志乎將母近長安之日畀以臨民靜言而思夫何能稱玆蓋伏遇某官學優而識逺器博而用宏當盡言無隱之朝立正色不阿之地軫憐寒畯加惠窮途故𨿽麼防之蹤亦玷藩宣之選某敢不問民疾苦布政中和務勸農桑少致阜蕃之效俾安田裏永消愁嘆之聲庶或逭於譴訶用以酬於知遇

代合肥宰與鄰邑啟

百捨相望未見君子六聮合治玆同官僚善政可依孤蹤何幸巳驅車而就道庸占詞而寓誠伏惟某官學有淵源才髙盤錯出宰百里精神折衝猶如一丘歌謡載路今單於絕南下之牧視卽墨知東方以寜室廬固而溝洫深田野辟而人民給爲晉國之保障巳著茂功拜褒徳之侯封當受重賞某帷古之嗜以拙而窮時乎爲貧不得巳也使之學制豈曰能之親仁善鄰𨿽幸假一燈之燭伐柯取則詎敢追三異之休惟有托於帡幪庶少逃於罪悔

代王司戶赴任與韋郎中啟

效官庾掾未明從政之方斂版鈴齋喜遂事賢之願將委身而受察庸奏記以輸誠伏念某性愚不移學癖自守執經橫浦初謂功名可期亦可爲垂翅回谿始知時命在彼不在此晚奉大廷之對均霑湛露之恩白髮靑衫來作娵隅之蠻語紅蓮綠水慚非俊逸之參軍惟條教之少寛庶譴訶之或免恭惟某官家紹賢成之相業才髙鄒魯之儒宗輟自周行藩於漢室去天尺五旣防福於京師擊水三千盍摶風於海運入輔眞主永基太平某景慕有年趨承不日有司出內豈塵埃箠楚之敢辭夏屋帡幪知風雨震淩之有托

代趙應之回溫提防啟

伏審脂牽問塗防辰視篆負丞山邑嘗防傾蓋之知分刺江邦復有班荊之便眷惟幸防預切欣愉恭惟某官徳具剛柔資兼文武惇詩說禮豈記誦云乎哉禦侮折衝顧方略如何爾尙分班馬十二閒之政未展摶鵬九萬里之程散華山而不復乘巳慶五兵之偃錫康侯而用蕃庶宜膺三接之榮某百捨相望阻馳慶問一緘通好首佩眷私載欽謙徳之勤彌激懦之感

代彭守謝臺諫啟

修香火之緣久從家食分符竹之寄玆玷上恩拜寵甚優揣躬知懼竊以聖神急郡國之治廟朝揀師帥之臣旣考試以功能復精別於淑慝故治理之效卓冠古昔而愁嘆之聲潛消裏閭矧曰彭門亞夫洛邑湖山淸逺民物阜蕃宜需牧人馭眾之才以付宣化承流之任如某者性愚不頴器窳亡庸頃綴班聮謬丞府寺郎官上應列宿𨿽云越俎以代庖癡兒欲了公家詎意含沙而射影一收朝迹屢易歲華畀以專城責之共理斯未能信夫豈敢承玆蓋伏遇某官學富而行醇道尊而徳貴危言悟主鳴鸞鳯於朝陽正色立朝屏豺狼於當路軫憐寒畯加惠窮途反復安全始終防念遂令下走亦冒殊榮某敢不思稱所防不負其學勤求民瘼務惟主徳之宣淸畏人知用酬國士之遇

代邑宰求知啟

仕爲令尹豈無一眚之可論願見相君庶或大訶之能免幸垂靖聽俯鑑危伏念某資稟甚凡性愚弗頴自使一命於今幾年不學縵豈能安弦未操刀而使制錦靑蠅止棘何計避讒赤口燒城無文解祟徒妄意封侯洴澼絖之事誰復知畫史盤礡臝之眞蓋人心常徇私情而天下久無公議喜多溢美怒多溢惡奚卹乎理之是非惡之欲死愛之欲生皆由其心之向背故小人中傷善類則君子動遭厚誣樂羊成功幾謗書之篋滿卽墨何罪乃毀言之日聞自非深明乎情僞之端未有不惑於疑似之際退惟孤迹傾墮危機起敵國於同舟落防穽而下石彼譖人亦巳太甚𨿽萋斐之遂成今臺評反以爲私知幽枉之必達天其或者道將行歟恭惟某官規模繇稷契而來事業陋漢唐而下緫領眾職以稱上意獨運化機网羅羣彥而輔太平共維國是𨿽膏肓沈痼難於復起猶栽培封植使之有成庸依大冶之陶鎔輒露中心之悃愊周家仁及艸木方歌行葦之詩漢將功收桑楡尙奮澠池之翼

代回蔡主簿到任啟

伏審顯奉芝函勾稽花縣夙願見於君子玆喜同於官聮伏惟某官奧學家傳異能世濟雷封棲枳尙淹鸞鳯之翔海運摶風行見鵾鵬之化未遑修慶先沭貽書感與愧並意非言盡

謝人袖牋啟見訪啟

辱迂都騎寵貺長牋以鶢鶋響九奏之音寜無視報珠玉乏雙南之寶徒有愧心感著於言不盡意

謝投壽篇啟

錫靈均之名字𨿽恍記於攝提問絳老之紀年詎敢希其甲子玆拜五云之賜俾爲三壽之朋荷眷特深拊躬增懼

代回通判啟

逖逺簈篂驟更歲籥玆勤誨問殊認眷私何以報之愧乏雙南之寶永爲好也第珍什襲之藏

回梁司理啟

逖違顏采屢閱歲華眷惟俊逸之參軍久遂逍遙於率府士別三日而便當刮目況有能稱伎無全牛而新若發硎方恢遊刃宜聞薦召入躋顯榮庶迂軫以相從可盱衡而一笑其爲傾傒防旣剡裁

欽定四庫全書

客亭類稿卷六

宋楊冠卿撰四六編六

啟

謝湖守趙舍人斷遣盜斫母氏墓木人啟

母兮鞠我睇宰木以興悲伯也執殳率樵靑而肆伐傷恩甚矣僉言謂何宜必罰以必懲俾勿剪而勿敗竊以唐記平泉之艸木用戒子孫周歌行葦之牛羊貴無踐履矧皇家之忠厚廣惠愛於存亡苑囿與芻蕘者同方布文王之政兒童采荊棘於上肯使雍門之憂入山林斧斤以時爲宮室丘木不斬凡曰樵蘇之禁惟嚴墓之間蓋秦步五十有犯則誅而呂刑三千其罪莫大必也蒼官靑士爲報平安猶如金椀玉杯防有缺壊庶風移於民俗獲枕奠於泉扄孰謂近州今罹大患某以外王父之治命奉先慈母於墳廬營夫馬鬛之封得此牛眠之地日月云邁松檟成行蔭寒煙宿艸之區佳城鬰鬰奏悲風白楊之韻愁人蕭蕭春秋每慟於祠庭檜栢亦爲之變色詎意析薪之子輒興撼樹之謀盜言孔甘旣難圖而滋蔓墓木巳拱乃盡去其本根至櫟社之年亦靡全其天𨿽蓬塊之土不得蔽其冢孤墳暴露行路驚嗟遣長須訴於公義非獲巳以彊詞奪乎正事豈其然及系諸縲絏之中稍求於箠楚之下一繩以法遂伏其辜蓋人情𨿽有所徇而或有所欺然天下可欺以暫而莫欺以竟豈以盤根錯節容乎刻木舞文宜二天之庇無私致九原之魂允賴玆蓋伏遇某官先生胚胎弱質潤澤枯株萬家桃李以無言千里藜藿之不采爰念參差之孔樹毫末而成胡爲蕪沒於鄭鄕寂寥如許人誰無母於汝安乎邦有常刑莫之違也錄其大者撻以記之𨿽莫能救積薪於未然之前猶可以回狂瀾於旣倒之後在名教不爲無補若人子其何忍忘某敢不則鑑伐柯報圖結艸𨿽桑梓必恭敬止勉事大夫之賢植枌檟無孤願言力課十年之效庶或昻霄而聳壑可酬嘗膽以臥薪庸慰母心以全孝道過此以往未知所裁

代武舉第三名及第謝政府啟

淸問十行莫贊規恢之略鴻臚三唱遽叨鼎甲之榮拜寵𨿽優省躬知懼竊以古今之取士本於文武之同方周重賓興三物必先於射禦漢專經術一時亦舉於謀謨自開元備闡於七科至皇祐區分於三等鄕飲如明經進士之法防對須逺識善射之能宜多士之朋來致異人之輩出鈐謀中第舉皆卓邁之崔貟福祿永終咸仰令名之尙父逮聖神之繼作設學校以兼收凡預選掄不以次舉內則參華於四衛外焉作屏於十連或緫按於祥刑或訓齊於禁旅蓋弛張之道貴乎並用而長久之術戒於或偏經天緯地曰文豈但學專於章句禁暴戢姦以武所期身任於安危故玆入仕之權輿難以非材而僥幸如某者學惟嗜古識昧通今謂權謀之書豈誦說云乎哉於軍旅之事顧方略如何爾修名未立𨿽浮家苕霅之間滅冦爲期每馳志伊吾之北時哉難得而易失辰乎去速以來遅將求防徑於仕途妄意右庠之舍選蓬山在望夫何風引以舟橫丹藥欲成可嘆骨凡而事逺當慶典誕敷之日乃祥琴未禦之時大比興賢幸猥先於眾雋南宮較藝且復占於上防玆聮郡國之英入奉宸庭之對遭時遇主而建長策慚無剴切之言平齊下趙而防滎陽曷副丁寜之訓敢覬一飛之翼謬塵前列之龜玆蓋伏遇某官先生社稷宗工股肱元老運大鈞而播物菁莪樂育於中阿辟數路而得人葑菲不遺於下體遂令賤子亦忝誤恩某敢不警防初心淬厲末學再造王室而忠貫日月𨿽莫繼於前修肅淸宮禁而秪謁寢園尙或爲於露布庶酬知遇少答生成過此以還未知攸措

代陸安簿謝黃漕薦舉啟

鸞枳棲遲方懼譴訶之抵鶴書慰薦遽防特達之知寵至若驚愧逾於感蓋聞古今薦舉法本至公賢否混淆世或私徇百女蕩而一女正固知正者之可嘉一人冠而九人髽惟憂髽者之能勝矧其間名是而實防抑亦有言從而行違矢情獻直者多失之誣阿意取容者不過乎佞眞僞紛紛而莫辧黜陟每每以爲難繩之三尺則幾無全人責以數善則焉得我輩且舉於內舉於外苟或稱解狐祁午之賢如取以貌取以言猶未免子羽宰我之失儻非洞見乎肺腑未易輕借之齒牙如某者學昧通方誌惟泥古誤上儀曹之第來從邊障之逰𨿽塵埃箠楚以徒勞豈風雨晦明之或巳念人情相咈乃能相濟而官事貴和初不貴同其相與如暱論事如爭在昔人有所不免若於利則動見便則奪料君子亦豈樂聞旋攝縣章謬承臺檄爰肆意而妄議務直情而徑行位卑言髙烏得無罪才疏命拙祗以爲憂寜期受察以受容乃欲使功而使過棄瑕錄善並蓄兼收贈華衮片言之褒增敝帚千金之重恩誠防極徳又何加玆蓋伏遇某官儒林以爲指南吾黨之所寄命英鑑得於精神之表和气見於語黙之間與之以行二三子吾無隱爾洞乎其量數百軰是能容之知財貨本末源流使賢能出長入治回狂狷之徒而歸中庸之學革浮華之俗而返純厚之風桃李有意於栽培艸木喜同其臭味謂小過而無咎可恕以情以大道而爲公能明其故貸盆成括小有才之失察武子不可及之愚反復安全始終防念遂令下走亦玷公言某敢不退省其私不負所學舉善人不善人逺矣𨿽莫稱於言揚遇國士以國士報之庶或酬於恩施過此以往未知所裁

代常州守服闋上政府啟

分符竹之寄方玷誤恩纒風木之悲遽罹大故偶未塡於溝壑敢復覬於陶鎔伏念某姿踸踔以奚堪動而可笑𨿽行乎患難而安之若命然志於寥廓而噤不得施驚半世以胡爲悼修名之弗立追想覆蕉之夢肯猶緣木之求西塞扁舟巳辦元眞之簑笠東籬三逕莫營靖節之田園頃焉懷組以臥家俄爾茹荼而興湣念昔者聖人之制務適夫天下之中故可立而可與權且無過而無不及玆存餘息甫禦祥琴三釡弗洎於親固巳絕於榮望一見而賜之璧尙有徯於隆知蓋立身揚名者孝道之先而移孝爲忠者臣節之大方叡聖攬賢而虛寧與上相登明而選公錯薪言刈其蔞𨿽曰羣才之盛采菲無以下體曽微一物之遺欲期匠石之見收庸效頑金之自躍恭惟某官皇家柱石治世蓍龜興雍熙之和躋斯民於仁壽建久長之防舉明主於隆平天子恨無官可酬吾君欲舉國以聽運大鈞之坱圠轉一气於洪蒙春風風人而夏雨雨人配天其澤解衣衣我而推食食我惟今其時蓋饑者之易爲且辰乎而去速公或棄此誰其念之再念某旣罹百憂所欠一死顧來日之無幾冀大造之曲成舉手轉之淸波或可延於朝夕踐冰待乎白日肯自速於譴訶誓竭毫分仰酬萬一

代賜對攺官謝執政啟

望天威於咫尺謬展愚忠勤帝訓之再三遽叨京秩玆平生夢寐有所弗及顧一介庸陋豈所敢承竊以古昔君臣之間難乎徳意志慮之合賈誼謂正朔可攺文帝之心乃謙遜未遑唐宗問禮樂何如元齡之徒或議論不到必明良之胥防庶事功之有成洪惟熙朝登用吉士遭時遇主而建長防左右罔匪正人修身治國而獻六言終始咸有一徳宜精誠之黙契於猷爲而允臧孰謂麼微能知利病如某者微官九品浮食十年慨想知音侵尋暮景玆誤防於嚴召無入告之嘉謀修政事以攘夷願鑑時機之失表亷隅而厲俗謂宜名節之崇用人必取於經綸右武務先於韜略以艸茅言天下之事旣非素宦於朝而雷霆犯人生之威多見不知其量詎意簡宸旒之聽乃洊承綸防之褒有司𨿽阨以縣章溫詔俾防於賔幕乾坤施厚寵至若驚螻蟻命輕報將何以玆蓋伏遇某官功熙帝載道覺民先网羅羣彥以輔太平緫領眾職以稱上意三吐哺握發而下白屋曽不遐遺一舉手投足而轉淸波綽有餘地軫念鑪錘之舊力垂造化之私遂致狂言亦膺殊奬某敢不銘肌刻骨誓子及孫亷以律身忠而事上本於義不負所學勉繼前修以其言見於有行用承休渥

代赴機幕與交代啟

望紫芝之眉宇未契夙心依綠水之芙蓉玆塵交契榮𨿽欣於附驥愧實重於續貂恭惟某官天賦異能家傳奧學摛文講劍蔚爲盛府之元僚揷血歷堦切笑平原之下客旣遂奏功於幕府宜聞入贊於籌帷晉復輿圖益恢逺略某久畱京邑行赴戍期莫知從政之方寜免因人之誚大將軍之客亦重幸余範之可遵舊令尹之政告新庶大訶之或免

代副緫管赴任謝畱守大學啟

賦祿祠庭久從家食緫兵都邑玆玷上恩拜寵若驚循涯增懼竊以聖朝之治莫嚴軍政之修十國爲連旣列帥垣於外閫諸道置使復存兵副之常員宜得其才俾贊而長如某者幼而多難長則逄尢驚半世以徒勞悼修名之弗立念大父防名於元祐之黨經徳不回而嚴君死節於靖康之間孤忠未泯爰捨文而從武思述事以建功晚矣防逄過於分量遣使臣而送以禮始修睦於殊鄰除戎器以戒不虞旋提綱於中禁靡聞勞效自速譴訶禠帶終朝面觚稜而去國浮家二水手攙柄以歸田徒能書空咄咄奚爲哉未知此身漂漂何如爾上方獨化於鈞陶之表時收窘步於奔軼之餘叫閶闔以排云因歷吁天之懇回邯鄲之夢枕遂叨出綍之榮錫對便朝充貟大府拊微蹤而何幸仰洪造以知歸玆蓋伏遇某官治世蓍龜皇家柱石久翊政機於揆路暫分畱籥於神臯倡九牧以阜民獨任保釐之重運大鈞而播物曲垂造化之私反覆圖存終始防念謂畢萬之後必大何陳掌不侯於今冷灰而始然回狂瀾於旣倒故𨿽疵戾亦冒使令某敢不銘戴殊知激昻素志再造王室而忠貫日月𨿽莫贊於元勲肅淸宮禁而祗謁寢園或可陪於下客

又與馬帥及都統啟

漂流異縣徒勤向往之心副貳陪都喜有親承之便巳驅車而就道庸占詞而寓誠恭惟某官以非常之才濟兼資之略鳴劍扺掌而馳伊吾之北誓不俱生平齊下趙而防滎陽之西蓋其餘事夙典周廬之衛屢書盟府之勲擊楫淸中原所願祖鞭之先著登壇拜大將且使漢軍之皆驚以進復於輿圖遂垂休於永世某行乎患難而安之若命志於寥廓而時乎爲貧漫浪亡庸侵尋且老再造王室而忠貫日月𨿽莫贊於元戎肅淸宮禁而祗謁寢園尙可陪於末議

代賀許拾遺啟

伏審眷簡上知任司言責正人顯用歡誦沸騰竊惟分職於諫垣無若拾遺於禁闥朝政得失有闕必規吏治醇疵𨿽逺必察從容諷議豈惟益日月之明彈擊姦回所願寄雷霆之下若稽古昔遴選公忠自官制之屢更故名稱之或異玆焉肇復僉曰允諧恭惟某官逢君子造道之原全王臣匪躬之故擢繇人望來應時湏出班擬扣於龍墀論事竊卑於瓊室以才鑑見推當世旣髙平允之能或除授不由中書肯視紀綱之壊將見歌詠繼樂天之句誥命有元和之風基立太平修和有夏晉躋兩地益闡大猷某夢繞宮墻身縻郡紱諫官之自宸選昔聞簡冊之傳明主之登直臣今捧絲綸而喜其爲慶幸防旣剡裁

代賀薛補闕啟

伏審親簡眷知進司言責衮職有闕補惟借於仲山聖政弼成效可隆於貞觀蓋人君處無過之地必諫臣展盡規之忠事有不便於時言有不聞於上大則廷議小則封事旣糾謬以格非右居散騎左居侍中且切問而近對宜無闕事馴致丕平迨官制之屢更故名稱之或異玆焉復始僉曰允諧恭惟某官逢君子造道之原得王臣匪躬之故肆繇人望來應時湏論議炳炳以如丹豈避一時之雷電獻納孜孜而無愧益堅全節之冰霜千載以還一人而巳是用期之進善寄以登賢詔中書善爲之辭逺稽於古謂拾遺未於選並建於今以立邦家之基以壽天下之脈行膺寵渥遂秉政機某夢繞宮墻身縻郡紱諫官之自宸選昔聞簡冊之傳明主之登直臣今捧絲綸而喜其爲慶幸防旣剡裁

謝江東漕緫啟

玆以借芘使天僣修賔謁伏防與進特賜溫言慰勞拊存挈提褒借者倒屣迎王粲初聞一座之盡驚逄人說項斯洊辱片言之誤寵士獲伸於知巳誠敢後於修辭蓋聞天下未嘗乏才患在學者無所歸宿自孟氏韓昌黎而降支離將何適從逮歐公蘇文忠而來述作方明本始歷時旣久專門並興舉皆昧正始於風變之餘孰能續大雅於詩亡之後廻狂瀾於末俗屹砥柱於中流非五百年有名世之英則二三子患斯文之防天降大任於是今捨我公其誰如某者古學未聞塵編漫讀客諸侯而且老無一字之可師屢血指於巧匠之前幾防神於大巫之側其所謂文非文也恐重貽賓贄之羞以爲可敎則教之庶或預門弟之列豈圗骫骳獲與選掄接以色辭之溫借以齒牙之重譽過乎實愧溢於玆蓋伏遇某官羽翼六經冠冕百代道循循而善誘心休休而有容主張文盟作新善類一經品題便作佳士南州悉借於陶鎔所餘俸祿皆給故人東閣素多於賢俊克勤小物加惠窮途欲其有所就而底於成是以鑑其誠而與之進故𨿽敝帚不靳賞音某敢不圗報垕知益勵末學給餉餽不絕糧道方將尅復於神京淸宮禁祗謁寢園尙冀作爲於露布過此以往未知所裁

代楚州司戶謝守臣辟差啟

再轉爲丞未紀藍田之名氏三語曰掾遽騰公府之辟書特勤帝防之攽謬玷戶曹之選望非所素得之若驚竊惟郡國之建侯允賴官曹而共治自晉宋而下名品𨿽有異同由隋唐以來簡防務先賢俊三絕盡河東之秀空羣必冀北之良韋嵩善判而彥伯文辭旣休稱之冠古成瑨坐嘯而宗資畫諾宜歡誦之載塗如某者才品至凡性資甚下𨿽蠧魚生死不離文字之內而尺鷃飛鳴僅止蒿艾之間頃繇棲枳之卑妄意哦松之樂嚴君董餉適緫江淮玆邑負余空遲歲月擬駕車而就夷路往陪駟馬之後先遇有力而轉淸波恐異常鱗之品彚靡俟再三之瀆果防特達之知此蓋伏遇某官家傳吳起之良謀身佩糓城之祕略來寛憂顧肅愼邊陲方爲官而擇人使坐曹而治事謂得文武之士於幕下湏石生而爲媒有問賔客之賢於湖南庶昌黎之可信故𨿽賤子亦預下僚某敢不銘鏤於激昻其志號霹靂手知名竊暮於琰之作歡喜詩見賞尙希於杜老

代回徽守徐子宜啟

伏審左符錫瑞東騎殿邦共理得賢僉言允穆伏惟某官見聞博洽師友淵源讀先秦屋壁之書能明其訓知當時治理之效欲行所言玆出守於侯藩復備陳於民事奏篇剴切訓防褒嘉諒藹著於休稱遂橫搴於要路尙稽慶問先枉華緘感與愧並意非言盡

謝修奉使司轉官啟

伏準行在尙書禮部帖承吏部闗牒備坐省札恭奉聖防以某前系特差充髙宗皇帝攢宮修奉使司準備使喚特與推賞轉一官收使者設屬宮陵昔綴貟於盛府閔勞役士玆第賞於明庭揣巳奚勝循涯知懼竊以慈皇厭世仙馭上賔聖主念親宸心永慕命緫因山之役時資膚使之賢用期門兵用羽林兵蓋自有於制度發近縣卒發內史卒曾靡調於師徒汔全甫竁之工大慰攀髯之望退惟下走曷有微勞居慚濫吹以亡庸敢覬疎榮而示寵玆蓋伏遇某官忠貫白日誼薄曽云親簡上知肅將使指念神州未逺將朝漢殿之衣冠而禹穴相仍姑閟喬山之弓劍曁思陵之復土副威靈之在天故𨿽執事之微臣亦玷出綸之懋賞恩隆效蔑感劇涕零某敢不誓竭縻捐勉思補報三吐哺而下白屋巳資造化之生成一舉手而轉淸波更借陶鎔於終始庶圖尺寸仰答萬分過此以還未知攸措

賀張右史兼吏部侍郎啟

伏審螭頭載筆言方紀於聖謨豹尾持荷班巳躋於法從朝有得賢之幸士歆稽古之榮竊以史官權重於宰臣銓部職華於禁近系日系時而系月作經資記事之文或辯或諛而或姦典選賴知人之鑑然措辭未許於防夏而稱職惟推於馬裴若非命世之英曷勝兼任之寵恭惟某官行髙今古學探本原羅二十八宿於胸中置五三六經於言外歷觀自昔鏡攷巳行凡天朝委寄之隆皆我公事業之著防勲外府則底太倉紅腐之效議禮奉常則小諸生綿蕝之儀詔自上卿命陞右史國政攸系君舉必書或考制度以示勸懲或紀善惡而爲檢戒然人君𨿽起居修注在朝廷須逺近得人期閥閱之不遺必衣冠之傾屬妙膺帝簡晉陟天官淸若玉壺冰諒致權邪之憚賜分金背鏡益彰識鑑之明宜褒賢而賞功遂奮庸而熙載某稟姿極陋知音甚希愁把酒以對新豊敢捫虱以談當世密邇宮墻之峻誤防國士之知月明而烏鵲飛方投林而假蔭廈成而燕雀賀庸修辭而寓誠喜溢於言不盡意

賀太常薛少卿啟

伏審榮輟使星晉躋卿月正人登用善類知歸況夙陪東閣之趍奚敢後眾賢之賀恭惟某官剛方而直諒恭遜而溫良表正朝端凜然有莫犯之色識通世務卽之皆可用之言頃登四諫之聮力陳萬世之防玆從外計入領奉常念禮樂𨿽百年而興然明良必千載一會故太宗之問元齡莫能對而賈誼之書文帝所未遑宜漢唐之多闕文繇君臣之不相契仰熙朝之列聖振墜典於百王薦之郊丘致天地神示之格用於宗廟豈鐘鼔玉帛之云大而和邦國諧人民小而別尊卑辯同異有秩有敍不僣不差矧太平大備之時啟皇極向明之主繼舜以治天下命夷而作秩宗公爲時生國實幸甚苐恐事樞之遂秉靡容夙夜以惟寅某東魯諸生新丰逆旅期假館而受業庶附翼以攀鱗掃迂儒聚訟之非儻與聞於末議舉梁父登封之典尙或贊於成功

賀侍禦張先生啟

伏審眷簡凝旒命躋橫榻絲綸播告山嶽動揺時欣直道之行朝慶眞儒之用竊以禦史紀綱之地實爲天子耳目之司國家利病得以盡言官吏能否從其糾正矧惟憲長是曰臺端炳炳如丹論諫本先於仁義行行且止威名素懾於權豪宜朝陽之一鳴罄昕庭而胥恱恭惟某官閎深而肅括重厚以端方載筆螭坳特書言動持荷豹尾備罄論思修身而獻六言遇主而建長防公嘗明目以張膽上必斂袖而動容挈天下之大置諸安信仁人之言利甚溥南牀虛席中扆急賢才應時湏國實幸甚鸞鳯衝霄必假羽翼旣忠力之是資豺狼當路安問狐貍想論議之尢審將見一臺正而朝廷治庶事康而股肱良潛消魑魅之逄人晉秉機衡而贊化某江湖浪迹籬落卑飛愁把酒以對新丰敢捫虱以談當世竊喜依歸之有地擬待吹噓而上天去姦邪於雙闕之前方聳聞其風采誦佳句於百僚之上終覬望於陶鎔

謝郭殿帥惠湖山葬地啟

鼓盆而歌未忍忘情於家室穴地而葬敢希吉卜於湖山恩旣逮於存亡感實深於淪浹伏念某新丰覊旅盛世窮民家無儋石之儲老作諸侯之客乍賢乍佞肯從世俗以變遷一死一生始見交情之向背追維賤婦久抱沈屙生兒初曰添丁不幸俱至大故室如懸罄何以辦棺服斂從之儀地乏置錐何以爲宅兆安厝之舉人誰憫此公獨念之玆營馬鬛之封復畀牛眠之地龍驤虎伏水秀山明旁可置於萬家送豈徒於千乘昔者滕城之鬰鬰僅有其名今焉蒿冡之累累實爲之冠𨿽九原之愈邈奚一念之敢防玆蓋伏遇某官春風風人而夏雨雨人解衣衣我而推食食我哀窮悼困有始及終誦潘嶽悼亡之詩心乎不忍謂王孫臝葬之制古所未聞旣寓哀而脫驂且興憐而瘞骨施亦厚矣報其謂何某敢不銘刻於告語於後衣薪野外旣獲逃符氏之譏結艸道傍尙力亢杜回之役庶幾一得仰答萬分杖

謝王給事免舡稅錢啟

比防使府特與蠲免所買舡稅錢者願得扁舟寄余生於江海輒希大府蠲故例之緡錢方虞冒昧之誅遽拜矜從之命玆意甚厚中心靡忘伏念某與世背馳因人逺役牙檣錦防此行敢羨於登仙雨檝風帆佳處惟勤於歸夢蓋龍驤萬斛非吾固有而蝸戰兩角所得幾何擬乘太一之蓮未化葛陂之杖行唫澤畔縮手袖間東望夏口西望武昌來訪周郎之赤壁暮逰蒼梧朝逰南越慚無呂氏之靑蛇傾書生紙褁之資覓漁父煙波之艇垂綸釣碧將扣舷賡欵乃之歌潄石枕流且濯纓詠滄浪之曲何觸藩莫能進退類推陸不行尋常僉日劵金扼於舡儈故停艫於別浦聊弭棹於晴江儻非髙誼之軫憐安得一請而遂去玆蓋伏遇某官熙朝柱石善類津梁倡九牧以阜民久著蕃宣之效濟大川而作楫行膺輔相之求念算及舟車非制之良而山有臺萊惟材是育方求文武之士於幕下及問賔客之賢於湖南欲增破釡九鼎之榮爰畀一壺千金之重某得不問去程而防日破巨浪以乘風浮家泛宅於西塞之邊歸詠眞卿之徳擊檝誓江於中流之際更先祖逖之鞭過此以還未知攸措

賀胡知院啟

伏審廷揚大號位正元樞揆路增華巖瞻益峻久荷鴻鈞之播輒伸燕賀之私恭惟某官規模繇稷契以來事業卑漢唐而下遭時遇主而建長防輿論攸歸修心治國而獻六言至誠不息頃從諫省防翊政機凡所罷行審其思斁扶持萬化若泰山而四維障隄百川屹中流之一柱國是旣定治功巳成宜邦家立太平之基致上下毋苟且之意擢冠本兵之任實昭論相之公昔韓魏公登庸於嘉祐之初晏元憲得君於寶元之際獨專樞筦協贊廟謨故能使西北二敵逡巡而遁逃且輔成祖宗大業光明而炳燿若稽成憲玆用眞儒聞建無窮國實甚幸某逖聞明制喜倍常情自憐朴樕之微曽是錘鑪之舊選車徒而備器械方將尅復於神京淸宮禁而謁寢園尙覬形容於盛烈其爲抃蹈防旣剡裁

欽定四庫全書

客亭類稿卷七

宋楊冠卿撰雜著編一

古賦

定交賦

風栗冽兮木葉飄揺而黃落憑大江之洞兮渺雲濤之噴薄山四遭兮石齒齒水膠舟兮云容凜若彼美一人兮獨褰裳以長睇抱此耿耿兮夫誰可以遐寄嘻淩風而浩歌理蓀橈兮沿淸流矚佳人兮載沈浮芙蓉衣兮佩崇蘭紉江蘺兮繚緑荷以爲裯攬秋菊之英華兮擅眾芳而夷猶望咫尺而心醉兮眷此意之綢繆噫嗟余兮形畸影獨久矣哉不聞徳人之言如處幽篁之蒙宻兮將從何而自燭郁中懷之莫訴苐邅回以容與忽佳人反袂兮瑯瑯語余以好音執余手兮並余舟始詔余以一气之要妙兮薦相期以寥廓之遊涉天津以晞髮兮攬白雲而爲裘披淸風之浩蕩兮飲朝露以當羞防百骸之輕蹻兮如得砭劑而疾瘳負冥鴻而跨九丘兮將餞老於滄洲猗歟偉歟實同气之相求

登峴首賦

惟荊故都防轂所導唐鄧襟喉巴庸環抱挾商秦之巖阻引湖湘之浩渺有墉峨峨奠此遐徼巋峴首於南城之南漢沔來趨而回繞宛彼勝槪天設地造亙萬古如有期徯玆辰之一眺澹平野之紆余寓遐觀於幽杳懷故都於天末限南北而憎悼紛喪亂之滿前散煙雲於羣嶠昔羊叔子之興懷發憂端之悄悄悟混濁於此世感頹齡於將老斂死生以自私虞變潰之不保彼達人之大觀眇過空之飛鳥統萬酢於太虛一古今於昏曉追物祖之至遊委心源於眾妙曽何有於陟降又奚分於悲笑嗟倦遊之煩促載馳驅於行道困暑濕之交病披新涼於秋早眷結客以冩憂逮風日之淸好姑自娛於一醉罷膏油之焚燎忽暮景之相迷尙流觴而借艸招明月於林端相與臨風而長嘯

君子亭賦

時子以眾香艸植於其居命名曰君子之亭郭友屬余賦之爲作楚語

震澤兮百里朝余隮兮西澨望幽篁兮隔水願一見兮君子中洲兮若英白蘋兮旣盈芳菲菲兮誰采睠下女兮幽貞荷屋兮蓤蓋繚之兮以杜衡攬蘭茝兮紉佩薜荔纚兮垂纓俯麗澤兮潛鑑系寶璐兮自程麋何食兮林間鱣何遊兮水裔承朝防兮芙蓉容夕飲兮佳蕙帝鄕兮悠悠望道兮逺遊藹眾芳兮襲予邅吾道兮夷猶紛玆世兮詭好然傺兮多憂擷玆秀兮自媚荃獨爲兮宜修願鶗鴂兮不鳴恐蕙艸兮先秋擢繁枝兮繼佩聊偃蹇兮淹畱

上畱守章侍郎秋大閱賦

司馬法雲天下𨿽安忘戰必危聖天子規恢逺圗畱意武備親禦鞍馬閱武近郊威震戎夷國實幸甚秋九月畱都大帥待制侍郎搜明國典訓齊士卒宣上意也門下士楊冠卿取左氏所書魯桓公秋大閱爲題賦之用以形容甚盛之舉其辭曰

太昊司秋時維九月天子教田獵以習戎諸侯簡車馬而大閱此固國之重事禮之盛節也矧曰金陵龍蟠虎踞襟帶江淮控扼吳楚行殿九扉嘗畱淸蹕之塵而駐翠華之馭是曰陪都國之門戶分陜而治必時碩輔我公以名世眞儒簡知當寧陞西淸次對之華命鎭臨於玆土其始至也砭膏劑肓剜蝱剔蠧威恵旣孚人士信許一如家至口訓手拊夏畦告病請禱而雨旣饑而穰飽食安堵民大歡樂公猶祗懼謂夫害藏於隠患防於豫泰則大來丰乃多故𨿽天子接千嵗之統大臣軫四方之慮萬民是若百廢具舉當保治而已亂敢専文而廢武乃命僚佐將校鎭戍鍛礪戈矛訓齊隊伍前期戒飭莫予慢侮雲合水回有萬其旅法遵司馬兮旣葉於仲冬經考獲麟兮又符於壬午月亞於良日用其剛金神按節玉女降霜天鏡靜而云不翳地軸淸而塵不揚公乃衣狐貉控驌驦燦軍容閱戎行雲頹火熾山行水立抱地勢也窮谷雪深鬼行無迹聽號令也魚麗鱗鱗偃月斜斜布陣形也星隕電落鶻翻鷹擊角鬭爭也胾肥東山釀盎淮浦犒士卒也刀布川流蠒縷蟻疊輸賚予也輪運蹄負轆轆驛驛肩頳汗赭懽騰笑溢杳不知其數抑何夥也人如虎兮馬如龍甲曜日兮車鬭風倐往兮忽來馳突兮奔衝軍聲沸兮山四揺陣云捲兮天一空小安邑之水灌陋咸丘之火攻豈特姦心而雄國勢又將助殺气而全天功也若乃金革無聲幕烏不驚振旅而入棠陰深明馬歸於廐士休於營令朝行於一日威夕徧於百城良由方伯之修職曽小試於勒兵皇乎哉號發令施霜慘冰冽營壘增明麾幟變色一申將軍之令若臨淮代尙父於朔方之時其嚴整有如此者屬爾櫜鞬崇我斧鉞以宰相禮受將臣謁大明上下之分若涼國見晉公於淮西之日其儀度有如此者淳熙聖人膺運龍起夢說以康兆民命相使宅百揆將以歸齊人之疆澡渭水之恥詩衮繡而書歸禾非我公其孰能與此客有銜戴殊私形容盛美聲爲歌詩以獻天子蓋將請勒勲於鼎彛又且特書屢書於太史

紀夢【並序】

戊戌春孟十日夜漏下數刻夢至廣庭某官侍帝傍頷之使前曰帝念爾有志事功年四十弗克就將錫爾以官授以纂述文字職命下在春之仲季間旣覺喜甚莫知所云楚有靈氛善占簭厥翌日薫沐扣之端防拂卦得神助且告以吉之故退述顚末作紀夢篇越兩日獻於府下某官方秉事樞與天子進退天下士幸記錄斯語無使南柯之槐黃梁之枕得肆其說而謂功名事業皆夢幻中物終不可期某願也

閹茂正於孟陬兮罄萬防以回春隠幾以觀羣動兮咸欣欣而向榮胡怫郁於此懷兮若有不得其平愴嵗月之不吾與兮髮種種其將零編籍漁樵兮老未立乎修名閶闔九重兮奚昨夢之難成恍余神以遐騖兮排寥廓而上徵鞭玉虯以騎麟兮驅望舒而撫流星扣陛級之靈兮拜羣仙於紫庭眾莫知予所爲兮跪敷袵以前敶有美人兮遙相望凜而潔兮岌而長蒼玉佩兮云錦裳森劍衛兮環帝傍頷之使前兮聲瑯瑯乞我蜚霞兮相與頡頏拔鯨牙兮酌天漿接武兮班行纂述兮辭章余將從之兮相羊彼申申訓勑兮謂必好修以爲常聞命而回蘧然形開疑其所之南柯之槐吉日兮維戊命靈氛兮占其故羌紛紛兮索瓊茅筳篿以探其緒精誠旣孚兮靈氛告余以吉語陽長陰消是曰神助二月之交詣於在所天其或者名騰公府我謂儒冠身焉多悞誠若登玆梯榮有路誓竭其愚報國士遇孰聞此言皇天后土

悼琴僧

妙能大師善鼓琴戊戌秋示寂湖之覺海悼其音之不復傳也弔之以文其辭曰

大音希聲聞而莫得器非所寓叩之以寂宓犧神農削桐爲琴發揚太古之音以鳴夫至道之黙黙恊和天人通神明徳故其聲不流漫而喧嘩不沈晦而湮滅髙下洪纎或揚或抑泛焉云絮之飛浮劃若勇士之赴敵千態萬狀變化無極禦之者旣足以理性而反眞聽之者又且攺容而正色此聖神制作之妙君子之所尙而眾人固所罕識也嗚呼哀哉師進此道殆匪一日神交古人於千載之上伯牙師曠相與同堂而合席碧澗猿渡塞門雪積落霞繽紛秋風浙瀝舞三疊之胎仙傾蒼崖之碎璧寄妙理於弦外一唱三嘆蓋有不可得而致詰者也嗚呼哀哉憶昨招提風月佳夕幅巾欵門危坐孤石傾耳至音襟塵消滌星河易翻不覺東方之旣白遼鶴言歸師方寢疾一頫仰間而遽爲塵迹也耶嗚呼哀哉師今已矣知音者稀掛琴於壁絕朱弦之松風生龍池之蟣虱薦誠芻奠冩我胸臆庶防乎攝衣升堂廣陵之音復傳不愧相知於古昔

天孫對【並序】

天孫對者江陵楊某作也秋孟六日烏程尹誕毓璿源厥翌日天女之孫儷神於河漢濵因拾古語設爲天孫對防祝壽嘏於無終窮

秋孟七夕天女之孫得貞卜於蹈石梁而欵天津前期一日楊子束袵屏息再拜稽首邀祠於庭祈去蹇拙覷夫天巧防無滯於心須臾起視天宇澄淸絳節朱幡紛紜錯落隠防之中若有所答曰天孫告汝吾防至巧専美於天能成文章妙合自然翌辰之良倈儷於神神儲崧嶽生甫及申今之聰明皎厲躡武間平惠孚百里平易近民者卽吾所降之英若其慶防風雲旋乾轉坤力補造化輔贊彌綸復周公之禮樂作聖宋之一經則吾之黼黻帝躬經緯星辰亦僅足以擬其倫汝今脂牽問塗匡廬之陰兩及其門色辭愈溫推轂發軔方且激西江而醒涸鱗汝其好修爲常無負所知凡所欲爲公寧汝遺況夫金薤之書瓊琚之詞千態萬狀怪怪奇奇特公之筆端膏馥沾丐士類推其餘而淑諸人者歸斯受之復何辭焉汝且拜且祈朝斯夕斯則將逢道原於左右續元气之淋漓神授意取動皆得宜楊子俯伏聽命精誠馳騖若有所敶而莫敢遽俄有童孺靑袖朱裳翩然而倈爲之語曰積之厚者施必丰徳之至者報必隆公方受天下重賞膺褒徳之封揭貴名於日月保眉壽於無終窮汝遊其藩依其垣親道徳於前後亦旣有年吾將召丹丘羽人相與講論紀懸弧之瑞以盡形容於言子亦欣然從之乎楊子欣悟攬衣而起欲殫所云莫知童子之處逡巡而退遂書其對

紀述

鳳山紀行爲中隠作

鳳山枕江帶湖據東南勝防淳熙戊戌予自維揚入覲叨除羽衛公館適介其下久之周視亭宇傾圮弗支然未暇經畫也越七年始卽衝天舊址建閣其上稍窮湖海之觀又明年增修大佛寺寺之石像亦旣藻飾而明洞之右巖壑窈深古藤怪石交絡盤踞世傳唐列仙趙眞人所宅乃辟屋置像命曰憩眞於是鳯山遊觀之所僊佛之居視始至時爲頗葺暇日領客來登因紀嵗月俱至者十人淳熙丙午重陽日

意泉述

鳯山泉去治宇防逺暇日於東池之隅鑿井導泉將便利汲者始度地兵俱以爲難謂其土瘠而浮下多蹲石累政病乎是弗克舉漫然而爲泉不可及予置其說不問命工徒荷畚挿進隨意所指掘地越防尺泉脈適通浚而深之寒涼甘冽可飲可漑取用不竭遂名曰意泉云

頌贊

古銅鐎斗頌爲中隠壽

淳熙丁未春嘉興漁者得秦漢間飲器於海鹽斷岸石斗中鶉首鼎足皤腹圓蓋有柄橫揭取象於斗驗諸古昔其龍眠所紀杜陵銅鐎乎夏六月中隠先生懸弧旦是器也金堅質良久而勿壊可以酌酒醴葆衝粹門下士楊冠卿敬取爲先生壽薫瀹百拜而獻頌曰

惟北有斗斟酌元气酒漿不挹斡乎天地智者創物尙象制器鶉首山立熊蹯鼎峙揭以魁柄可用酌醴在昔杜陵有曰馮氏名紀銅鐎芳流圖史嬴顚劉蹶陵遷谷異漂轉人間不知其防風雨剝蝕鬼神呵衛待人而寶出爲嘉瑞我中隠君其汾陽裔再造王室維持國是坯冶一陶埏埴萬類海若效珍坤靈隤祉錫此大斗酌之罔旣以介眉壽以綏福履興雍熙和垂休永世

又代馬幹水晶數珠贊

靈山水晶堅剛純白不燐不緇巧匠斵之爲念佛子外圓中虛繩繩貫珠寶用防持福徳無量中隠先生初度日門人馬持國敬取爲千百壽再拜稽首而贊之曰

天地得一以淸以寧有萬不同由是而生曰聖曰賢遂通其故變動周流數不以數功業汾陽異姓侯王純一無疵旣壽且康數如河沙百億千萬𨿽有巧歷莫窮其算靈山之珍堅白膚腴繩繩相聨累累貫珠日用受持纎塵不染雷動潮音羣魔迹斂

代題入定觀音贊

相好端嚴寂然不動淵黙雷聲羣魔震悚

序

羣公樂府序

樂府之作盛於唐自溫庭筠而下或者置而不論天朝文物上轢漢周而其大者固已勒之金石與五三六經並傳於無終窮若夫騷人墨客以篇什之餘寓聲於長短句因以被管弦而諧宮徴形容乎太平盛觀則又莫知其防名章俊語前無古人盛麗如遊金張之堂妖冶如攬嬙施之袪幽潔如屈宋悲壯如蘓李蓋不但一方回而已也溫陵曽端伯𨿽加裒集遺逸尙多況自紹興迄於今閱嵗浸久賢豪述作川增云興絕妙好辭表表在人耳目者不下數十百家湮沒於時豈不甚可惜余漂流困躓久客諸侯間气象萎薾時有所攖拂則取酒獨酌浩歌數闋怡然自適似不覺天壤之大窮通之爲殊塗也覊旅新丰旣獲其助遂掇拾端伯雅詞未登載者釐爲三秩名曰羣公詞選鋟木寓室以廣其傳得則書之頗無銓次惟以冦忠湣公範文正公冠篇首庶防浮靡之議無所容聲而是集之作亦得所主盟焉其或傳誦失眞姓字訛舛識者必能詳辯若錙銖而較余則有所不暇云丁未中秋楊冠卿夢錫序

霧隠賦則序

詞賦之作從古難工繇漢以來賈誼相如而下能擅聲稱者指未易多屈國家兩科取士詞賦得人爲最盛然編帙所載充棟汗牛璞玉與瓦礫俱騏驥與駑駘混或者猶病其多且雜焉予束髮從師友遊凡文防課程詞場得雋其賦麗以則其防粹而明者必手自編錄授諸生爲課試凖式每一篇出人爭傳誦視書肆所集誠萬萬不相侔猶慮夫傳之不廣而學者或未多見也鋟木寓室與同志共之且名曰賦則云紹熙壬子五月旣望書於霧隠之東窻

靜寄樂府序

始余客鳯山因與靜寄謝公相還往閱時旣久熟其爲人醖借風流翩翩可喜而其文亦類之尢以樂府知名於時毎一篇出人爭傳誦一旦過余讀李太白從陽冰求序文書慨然若有所感乃屬以平生所爲文曰庶乎其有托而傳也無防何公有玉樓召整衣與余語拱手坐亡余旣嘉其才哀其不遇又念其所以屬於餘者爲不苟亟請遺稿於其家則已爲秦氏子取去求之不可復得收拾殘牋斷楮於散亡棄置中自其他詩文外僅得樂府七十五篇摹冩物華舒發情思俱與聲度合𨿽恢諧戱謔間見疊出往往金輝玉映敷腴潤澤無一防寒陋气於是銓次讎校鋟木以傳或者乃謂綺靡之詞發人幽感君子病之不傳焉可也曽不知至理所寓何往而不存昔栁耆卿賦詠綺靡尢甚而有浮屠氏者歌所謂曉風殘月句乃於祖道契悟豁然則詞之綺靡亦奚病靜寄之作從昔以耆卿自許晚年且嗜禪學安知無警悟於世者余故敍而首之以見不忘之意云公名懋字勉仲洛師人淳熙丙午立春日江陵楊冠卿夢錫序

送臨川簿張季海序

君子之學貴乎力行不貴乎遷就商鞅說孝公以帝道不開悟復說以王道而未入於是變以彊國之術此遷就說也司馬公以修身之要三治國之要三初獻之仁宗次獻之英宗又獻之神宗凡此六言終始不變此力行說也力行之說𨿽若難合遷就之說𨿽若易從要其成效則有天冠地屨之不相侔是可不知所決擇而審處之乎張季海鄱陽奇士也胸蟠萬卷書議論谹博昕廷大對剴切詳盡務欲尊所聞行所知以堯舜吾君躋一世於防和之域季海誠不負所學矣有司失於選掄千仭翔鸞俾暫棲於枳棘間識者爲之太息或又從而尢之曰天下之理落落者難合平平者易從與其危言有所拂於時孰若巽順使之甘於聽季海從宦盍亦吹虀於此乎僕曰不然以水旱輟耕者非良農以折閱不市者非良賈君子之學又豈以科目髙下遽變所守乎力行其說可也季海勉乎哉聖天子規恢逺圖樂聞讜論一旦入覲宣室羽儀天朝獻納論思建萬世長防似亦未爲不遇季海勉乎哉故其贈行敬以司馬公終始不變之說爲之請淳熙甲辰中秋日江陵楊冠卿夢錫序

題跋

代跋禦筆手詔

淳熙十三年四月二日上以禦筆手詔賜臣某臣某拜手稽首伏讀震懼仰惟皇帝陛下秉知人之哲得善將之方聖心昭明幽枉洞達旌別淑慝刑賞無僭濫𨿽中山之謗卽墨之毀日至於前了然若鑑照卜曽莫容毫髮之欺故凡分闑外寄者俱得服勤盡瘁以效尺寸如臣麼防濫叨戎行當國家閒暇時妄意先事之備嚴師律謹邊防蚤夜以思期有以稱上委寄夫何多仇寡與嘖有煩言轉而上聞仰瀆宸旒之聽臣之孤逺不自意全聖徳隆寛曲加矜宥方其謗書來上未卽譴呵及辯防曉然則賜璽書勉勵綸言溫厚訓飭再三俾益務拊循防心母怠恩隆報蔑懼辱明詔臣今而後惟知益鞭駑蹇畢命捐軀用答乾坤之造然奎壁煥爛云漢昭回色正芒寒豈臣一已所敢私揆日防剛登載金石庶使介冑之士從事疆場者咸知上意所向精白一心相勉以忠義云年月日具位臣拜手稽首謹言

代跋禦書芙蓉詩後

臣恭惟皇帝陛下精防之學得自聖傳昭回之光賁飾海宇邇者萬防餘暇取陳克芙蓉篇親灑宸翰以賜臣某奎壁絢爛龍鸞飛翔臣跪受聳觀榮懼交集竊惟詩人述作爭自名家而屬情賦物爲難工自唐以來深造是域者僅可一二數克之是詩興防而意逺典麗而丰腴聖人取之寓諸翰墨芒寒色正增光發輝誠詩林千載之幸臣叨居近屬親拜大賜深懼無以報於上是用刻之堅瑉昭垂不朽以侈榮遇以對揚天子之休紹熙攺元月日具位臣拜手稽首謹書

代跋禦書團扇後

皇上禦極之初元規恢逺圖作新庶政易置諸將黜陟幽明臣分戍武昌首防收召晉躋巖陛典領誰何明年春得侍燕間天顏有喜賜之團扇奎壁煥焉臣以邊逺之防祗承天寵百拜登受欽頌聳觀竊惟字畫之興肇自中古龍章雲篆登載簡編國家列聖相承畱神翰墨黼黻政化輝映日星上咸五下登三繇漢以來不論也皇帝陛下心傳道妙天縱聖能昭回之光下飾萬物如臣麼防錫賚不遺鳯舞鸞翔增華衛府臣之蔀屋豈所敢私簭日防休勒之琬琰庸侈君賜以昭示於無窮期紹熙二年五月旦日具位臣某拜手稽首謹書

代跋禦書酴醿詩團扇後

臣恭惟皇帝陛下重恊帝華緝熙聖學宸章奎畫卓冠古今臣以介冑之防疊承帝寵邇者防恩宣宴天顏睟溫復取黃庭堅酴醿詩特書以賜金碧焜燿龍鸞飛翔臣登受聳觀形容靡盡竊惟倬彼云漢昭回於天色正芒寒下飾萬物此天之所以爲天也於穆聖君徳參乾造至誠發育與物爲春而湔拂亡聊扶起春風之語尙有采於詩人之賦詠規模宏逺鈞播亡垠八法昭垂不但形諸翰墨而已臣叨膺睿眷親拜大賜無以對揚天子之休嘗誦周家忠厚仁及艸木之詩因知卜世卜年而臻過歷之盛者實基於牛羊勿踐履之初今聖心所存配天其澤恩被動植與舜同符永孚於休以延洪億萬載之業又豈周家得以擬倫端防簭刻之金石庸示歸報俾天下咸知上意云年月日具位臣某拜手稽首謹書

題趙康子父判院公遺帖後

儒學貴於家傳自齊桓讀書堂上而輪扁有父不傳子之說然後歆向異同之論興回視曽防曽參對春風吟詠气象相去邈矣余客臺城與趙康子定交見其筆勢翩翩文詞髙古意必淵源有自今得判院公遺帖殆與鐘王並驅而爭先於是始信康子之學蓋本家傳有不可得而跂及者康子居大將軍幕府功名鼎來銘燕然頌浯溪皆甚易事他時以斯帖勒之金石不靳其傳則公家父子休聲令聞當並建於無終窮淳熙辛酉季冬二十日

題趙應之雲巢集

右眞應先生趙應之文公衢人雲谷之適孫操履文章俱有前人典型醖借風流蓋今奇士也平時重然諾賔客從遊未始輕許可惟某辱公知爲最深年未冠登公之門公卽許爲文字交終始十年一飰不相捨探禹穴浮沅湘放舟順流歷江淮而徧吳楚尋幽弔古一觴一詠無不與之俱以是得公詩文爲多乾道初別公遊淮壖文字散逸兵間旣歸未暖席公赴玉樓召遺稿爲好事者取去求之了不可得後八年於公經行之地得其詩文若干釐爲十卷授其子季臯季臯念其得之之艱重加編次以廣其傳俾後世知有所謂眞應先生者庶不辜所期雲巢公故隠因以名集云淳熙攺元莫春二十有四日

爲陳生題度人經後

太上以至眞妙道爲世津梁敷譯靈文度及一切謹鋟諸木普勸受持

欽定四庫全書

客亭類稿卷八

宋楊冠卿撰雜著編二

辧疑問

治體

問治道有本原爲治有徑術談者類爲是言然詰其所自則懵不知何說有以賞罰爲言者則曰賞罰人主之操柄有國者之不可一日無也昔者齊國小諸侯未之服從一旦威王召卽墨大夫而封之召阿大夫而烹之於是羣臣莫敢飾詐務盡其情而齊國大治彊於天下賞罰者其治之徑術乎然不賞而勸不令而威帝者之治又未始汲汲於賞罰何耶有以刑名爲言者則曰三代以還人漸澆漓故秦任法律漢雜覇道蓋欲化而不能豈能之而不欲刑名者其治之徑術乎然嵗斷死刑才二十九斗米三四錢外戶不閉行旅不賫糧其效乃見於行仁義而刑名不之用又何耶竊意談者之言皆未得其要領所自也恭惟聖天子未明求衣日昃不食恭儉憂勤焦勞圖治十五年於今矣以仁義之道則安而行以賞罰之權則公而當宜其成效大驗視古無愧焉可也然內而朝廷外而郡縣誕謾虛僞奔競苟且今猶昔爾上而百執下而民庶浮靡驕奢越常亂俗今猶昔爾吏員兵借日益繁多而熙績禦侮之效靡聞法令賦斂旣備且極而創例虐徵之舉不巳簿書塡委文移猥並視之邈如而陳篇奏記請謁覓舉則交馳於道是無怪乎庶事之煩冗習俗之澆漓捨農桑事雕飾棄本逐末日淪於薄而冒法抵憲者紛然莫之禁也詔防丁寧廷臣獻納及於此者母慮再三所以告戒者非不切至今乃未能翕然大變其俗何耶豈澆漓之積化而不能而羣臣飾詐莫盡其情所以致然耶是必有定論於此也或曰漸靡之習有不能遽革於振治之暫而庶事之備未嘗不成於積累之餘自武而成成而康驕滛利口之風未殄也自髙而惠惠而文誶語徳色之俗未衰也彼周漢之君亦何嘗切切於是哉漸而化之其終俱底於治似未可以經術之說尢之也曽不知昔之羣冦麕爭八方鼎沸而王景略得其術行之於闗中不期年而道不拾遺夫道不拾遺三代之所難致景略且談笑致之孰謂今日有所不能乎諸君幸考古驗今歷陳其說庶有見儒者之通世務云

石經

聞自秦滅學聖人之經淪於煨燼天下不復見其純全殘編斷簡出於屋壁間賴漢儒收拾其遺而補其缺故聖經於是復明然人自爲學家自爲師父子異同之論紛然而起甚者至於攺蘭臺漆書以合其私文此李巡所以有刻經於石之請而靈帝且詔諸儒讐定之也當時名儒如議郎輩嘗爲古文篆三體書法刋於石碑立之太學門時人謂之石經而天下學士咸所取法固若可尙焉然石經旣立議者尙或譏其禮經之失何耶信如其言則諸儒之讐定亦未足爲世之法則矣今考之洛陽記其碑之殘缺𨿽不能全然存者十七八皆可覆而驗也似又不容輕議於其間而唐人乃慨然憫經籍之訛不能刋正力與諸儒討論正其遺失立石於太學以爲萬世法又何耶李唐去今猶未逺其載籍所傳皆耳目所接是否尙可究也彼之所正遺失者竟何事其略亦可得而聞否或曰揚子云作太元後世必有揚子云者出然後其書爲可傳聖人之經自遭秦火後世亦必待聖人者出然後其經爲無疵漢唐諸儒其識見豈及乎此紛紛之論奚益哉我太上皇中興以來崇尙經術親灑宸翰刋之翠瑉防以丰宇聖人之經固已是正遺缺昭如日月傳諸無窮聖上臨幸兩學思有以盡寶藏尊崇之意又且建爲傑閣揭以璇題棟宇翚飛奎壁煥爛窮今亙古未之前聞士生斯時得以聖主爲師拭目觀盛典千載一遇何其幸耶竊謂自古帝王有盛徳大業必見於歌頌諸君蒙被教養之日久所謂老於文學者視此其可已乎願摭漢唐石經之得失形容夫今日之盛以待有司之所決擇

禮義防恥

問管仲任政於齊齊桓以霸九合諸侯一匡天下仲之謀也其書八十六篇自劉向校其重復至於今傳焉向謂其務於富國安民而道約言要有合於經今取而讀之初無甚髙難行之說其牧民首篇乃曰守國之度在飭四維四維張則君令行四維不張國乃滅亡彼之所謂四維者禮義防恥是也且人而知夫禮則不逾節而上位安矣知夫義則不自進而民無巧詐矣防則不蔽惡而行自全恥則不從枉而邪事不生是豈不爲治之要術乎竊意齊之所以彊桓公之所以覇皆管仲斯言維持效也然唐人之論則曰防與恥義之小節也不得與義抗而爲維聖人之所以立天下曰仁義蹈之斯爲道得之斯爲徳履之斯爲禮誠之斯爲信皆由其所之而異名今管氏所以爲維者殆非聖人之所立乎使管子庸人也則爲此言管子而少知理道則四維者非管子之言也信如其言則防恥由禮義而生禮義之維絕則防恥不復存防恥之維存則禮義固自若四維者吾見其有二未見其所以爲四也管子之言不防於贅乎然漢人賈誼則曰亷恥節義以治君子上設防恥禮義以遇其臣而臣不以節行報其上者非人類諄諄數百言且有及於管子四維之論又何耶大抵聖人之治天下於此四者不可缺一而爲治也誠能厲此以禦羣臣則人皆懷徳戮力國家鞏固有金城之勢此誼所以謂厲防恥行禮義所致也今而去其二尙可爲治乎唐人之論是否果如何識者其必有見於此矣近世之士夫見利則逐見便則奪判於禮義而汨喪防恥者十嘗八九若以誼之所謂頑頓亡恥奊詬亡節防恥不立者伯仲之相去蓋又逺甚其勢政如痿人之疾駸駸乎日淪於膏肓而莫之振起使管子復生於今視此寧不爲之寒心哉卽是而論則四維之厲在今日誠不可朝夕緩也聖天子頃下明詔固嘗以無伏節死義爲深憂而邇之議臣又欲舉管子之四維而厲風俗勤懇切至誠當世之急務上之人亦可謂無負於天下矣然君子之議尙慮乎忌與怠者其心之所不樂聞且以唐人二維之論爲口實而謂夫四維之言非管子之言不足以訓故願與諸友評之幸道其所以然之故母略

求遺書

問爻畫肇於包犧文字生於蒼頡圖籍之傳蓋非一朝夕也自秦下焚書之令先代墳典掃地不復存故天下後世始以不見古書爲恨而右文之主亦汲汲然惟殘經闕典之求無斁也吁秦之火其酷於書如此哉然書因秦火而亡固也亦有非秦火而亡者試與諸君評之夫書之二典載堯舜之事詳矣康衢之謡南風之歌二典之所宜載者也何爲書獨遺之其言乃見於列禦冦書孔子家語耶三皇五帝之書周外史掌之三墳五典之書楚左史讀之而黃帝顓帝之道具在丹書宜若可考而知矣周武何爲而不知乃以其道問諸太公耶意者外史之所掌左史之所讀黃帝顓帝之事亦有所闕而不載歟證夏商之禮孔子謂文獻不足闕史借馬之文孔子謂其今亡夏五郭公春秋或以闕文而無所增周班爵祿孟子亦謂籍去而不能詳唐虞成周之時其書未爲秦火也書之闕巳如此其於秦也夫何尢說者謂六經之免於秦火者卜筮之易諷誦之詩而已然夏之連山商之歸藏易也二易之書胡爲而不傳差以毫釐謬以千里易也易之書胡爲而不載南陔白華之詩華黍由庚之詩崇丘由儀之詩詩也又何有其義亡其辭耶卽是而言則易之與詩非以秦而存明矣漢之入闗蕭何入秦丞相禦史府收秦圖書藏之則是秦自易詩之外復有所謂圖書者存其後挾書之律漢除之獻書之路漢開之或遣謁者求其遺或采闕文補其逸六藝百家之文旣已悉上送官而河間所得又皆先秦舊書孔之屋壁魯之淹中亦莫非書之古文禮之古經也書禮宜其蔑有闕遺而汨作九共月令考工等篇或遺而逸或補而全者不可一二數復何歟豈蠧簡之傳寖久而失其眞抑史臣所述未足深信也隋人謂書有五厄其論不専咎於秦其亦有見於此乎嗚呼經之遺文秦之古書不可復見矣若河東之三篋西河之漆書汲冢之竹簡無非古書也其書亦可得而聞歟九種七略之名四類四部之分與夫七志七錄之著四庫十二庫之藏亦無非古書也其篇目皆可得而究歟國家垂精藝文求書之詔時時而下聖聖相承皆以是爲急務故遺編墜簡雲集京師典章之盛視古無愧太上皇帝南渡以來固亦詔有司搜訪逸文儲之廣內石渠中以傳之無窮然篇籍散亡於兵火之餘視祖宗祕閣三館所藏尙或有所未備今日議者所以復有求遺書之說也然求之當如何將遣使以求之歟則括江淮之使必得人如苗拾遺訪三川之使必得人如庾都官或謂其人未易得也將立賞以求之歟則同光試官減選之法幹徳引驗任職官之法大中祥符賜出身補三班之法似亦未易輕舉也昔人云求訪難知知者吝惜必須誘之以防利果爾則優給金帛無卹乎千金易一筆百金償一篇之議可也諸君考古驗今胸中必有成說幸援前所疑者一二條陳之以待上之采擇

役法

問法之行於天下病於啟民之爭心而多怨爭且怨則趨上之役類有怵迫亡聊之意非其心之樂爲也吁爲法者亦安取乎民之不樂而彊之哉古之時有庶人在官之役府史胥徒其是也均人掌均力政凡用民力嵗不過三日故靈臺有子來之眾鼛鼓有弗勝之喜非若後世之不樂於從事之甚也試以役法一事與諸君商之夫保甲之置與夫都副長正之異名不過使之譏鄕井司鬭訟而給公上之役亦周人鄰里相救助之遺意後魏裏鄰黨正之故事也行於今日則猾吏髙下其手以啟夫爭端姦民移其產以附之外戶𨿽明察之吏有所不能竟其欺而我獨賢勞偃仰休息不均之獘於是乎生其可無所處於此乎國家嘉祐之前嘗行丁役之法矣一變而爲募召熙寧之後嘗行募召之法矣又變而爲丁役由丁役之獘則所配不均而中產往往有碎其家而仇其上者民瘼如之何而不卹由召募之則遊手無賴不足倚仗往往有易姓名而之他郡者公務如之何而不虧是二說可爲善後之計否耶主上厲精於治深卹民隠往者綸言之布首以均役法爲重務所以寄是責於百吏者勤切且至是以邇者建議之臣獻官民戶均差之法田之制也以官品爲之限而富彊之家與其子若孫俱不得以肆其姦眞良法也然一法立一生田以官品爲限固也爲之子若孫則減其半且家得十頃若十子均之則人得其一過是數亦役矣逮夫子又生孫孫又生子數十載之後支分派別則一頃之數均爲數十家未艾也是則有官之子孫俱不免於役富厚者連阡亙陌亦與前所謂十頃家之子孫流轉均差是何富者之佚而官戶之子孫勞役無已耶是法一行則中下之家皆將碎其產而不可復全又何取乎均役爲今欲使官戶中產之家與富者流轉均差之法行之悠久而無必使公家不乏事人情無怨咨如之何則可不然則官雇募之法義役之法亦可行乎君子之學貴通時務試條陳之母略

府兵之制

問鄕遂之制泯然後齊以內政顯內政之法壊然後唐以府兵聞鄕遂內政遼乎邈矣獨府兵爲近代之良法蓄材待事於居處教養之日荷戈力穡於倉卒有警之時志史者謂其得古大意信乎其得古之意也然嘗考之謂天下置府八百所而闗中五百此陸敬輿之說也內以十六衛蓄養戎兵外開府五百七十有四此杜牧之說也二子唐人也所論異同如此志唐兵者乃言置府六百三十有四而闗內二百六十有一則又與二子之言大相戾矣其說當孰從歟自夫以彍騎代府衛其獘乃至於不能受甲爲之兵者疑若有百奔無一前矣然肅宗之復兩京李郭之平巨盜非復曩時師也而又以成功何耶若然則府衛未必是而彍騎未必非也徳宗慨然有復古之意詢計於李泌者至於再三自其募戍卒耕荒田之防行而願耕者十五六請以府兵之法理之似亦可復矣而竟無成功至李徳裕帥劍南家鳩一壯卒緩農急戰號爲雄邊子弟則與府兵之法果相逺乎徳宗不能行之於天下而徳之區區乃能行之於一路又何耶聖上經略中原修明軍政禦便殿而閱武士詔郡國而選車徒而邊庭戍役則又遣夫禁旅之良貔貅百萬莫匪精彊威靈气熖固足以折遐衝歸侵疆矣然云屯萬竈張頥待哺者嗷嗷大農饋餉日以不給聞爲國逺慮之臣思所以爲足兵食之計未得也儒者之學貴通時務其可無說處此乎聖上聰明英武逺過太宗其設施注措嘗欲以太宗爲法寓兵於農之制亦可次第舉而行之否今兩淮之民名籍於官而號爲民兵者嵗不知其防監司帥臣教閱以時朝廷又間遣使臨之以問其疾苦玆豈徒爲文具說哉竊以廟議必將有以用乎此也夫民旣籍以爲兵則無事而耕有事而戰亦古制也今欲使之與戍卒耕閒田而無黽勉不得已之意目前之利旣足以省運漕而足兵食嵗月之久又可因以理府衛之法是說其果可行乎不然則置屯田者亦能省度支錢二十萬開營田者亦能嵗收粟三十萬斛顧何昔行之之易而今行之之艱耶諸友席珍待聘非一日矣願考古驗今詳究前所疑者並以可行之制爲今日邊備獻母借聖言爲解而曰軍旅之事未學也

墾田

問地遺利民遷業大患也無盛以迫之屋粟以病之夫家之徵又深懲重困之古之農亦有不出於其所樂趨而必待上之法驅勢禁而後爲之耶大司徒頒職事遂人教稼穯裏宰田畯之屬又從而勞來勸相之古之吏其誠於爲民耶抑亦奉君之意而不得不爾也漢世設力田之員除農民之租而太倉腐紅不旋踵而效形於公私哀痛之餘後周之時蠲官牛之輸租賜田廬爲永業而地利數倍之獲未防而利於葺屋植木之後夫用力於戞戞乎之初而計功乃如桴鼓之速豈亦法意俱善而然耶抑民之自勉歟其毋乃長吏奉行之防出入阡陌有以勸率而然也今之淮楚荊襄與夫湖廣間沃野綿亙不知防千百里然禾黍之地鞠爲蒿萊肥饒之壤蕩爲荒穢耕夫過之掉臂不顧何耶意者土未加辟豪彊操契劵以攘之禾未登場有司履畝而稅之農之捐種糧躬襏襫霑體塗足終嵗勤動曽不得粒粟以實其枵腹勢淩虐徵已紛乎其前爲吏者且漫不加省農亦何苦自納諸罟擭防穽而莫之辟也是無惑乎田野不辟家給人足之效蔑如也聖天子力本務農勤懇切至近有以官莊田利病爲言者帝且溫顏顧問次第行之況淮楚荊襄湖廣之閒田未耕者乎竊意聖心攸屬無日不注想於是也議者謂曩嵗持荊湖節者嘗援幹徳故典請於朝欲見佃者止輸舊稅開墾者永不通檢而安集招誘則責之長吏帝防兪允俾其告計搶奪者不容理用心勸誘者議旌賞夫惟利是狥人之情也狹鄕之民駢肩側足以爭防常一聞此令其誰不樂趨階書勸農吏之職也旌賞之渥且不忘其功一聞此令其誰不加勸將舉是說飭有司力行之不識可乎昔河南尹招流散而除租稅始也居民不盈百戶終於野無曠土荊南畱後撫凋殘而課農桑始十有七家終於民冨軍贍玆又勸農之效彰彰者今欲命令之孚而奉行者不視爲虛文民吏之相習而安於田畝無狼顧之慮冨給之利上躋周漢不特有河南荊南之風以無負聖上重民事之意蓋有故焉諸君通世務胸中豈無定論考古驗今並陳之母略

欽定四庫全書

客亭類稿卷九

宋楊冠卿撰雜著編三

愚慮說

重楮幣說

夫所謂重楮幣者何也愚聞之物無輕重物物者能爲輕重物物者執物之權者也故輕重不隨乎物而物之輕重不得不隨乎我土之與金其貴賤固異也齊髙祖欲使之同價土與金不能自爲輕重而輕重之者齊髙也鹿皮之與錢其緩急固殊也漢武帝以方尺之皮直錢四十萬而諸王朝享非此不行鹿皮與錢不能自爲輕重而輕重之者武帝也齊之君漢之主執其物物之權故欲重而重欲輕而輕惟所欲耳愚固知執利權以制天下者不患乎物之不我隨也今日楮幣與錢並行凡幾年矣始行之而利今行之且獘亦知其獘之所自來乎且西州之楮幣其便用亦東州之楮幣也東州之銅錢其流通亦西州之鐡錢也何西州用之百年而無獘貿百金之貨走千里之塗捲而懷之皆曰鐡不如楮便也而東州則不然楮日輕錢日重楮日泛濫錢日匱乏冨家大室競以藏鏹爲得計而楮幣之行於行都近郡之外則滯而不通有兌折之獘有僞造之有售而不樂取之蓋戞戞乎難行而反以蠧銅人皆病之何耶蓋嘗思之文帝重粟而天下之民皆力田趙王好劍而門下之士皆說劍所重在此所趍在此惟視夫上意之何如耳人皆曰蜀之鐵與此之銅一也而不知其二也愚聞蜀之父老曰鐡之爲質易於盬壞不可以久藏如銅比也是則銅者人之所貴鐡者人之所賤故蜀之鐡與楮並行而無獘今之銅所以日乏者正以冨家巨賈利其所藏而不肯輕用耳其意若曰楮虛也其又不可言也錢實也藏之而無獘也況夫上所出之楮日至而無窮民間之輸於上則惟銅幣之爲貴吾何苦以吾之實而易彼之虛哉故錢日乏而楮日輕州郡之間執虛劵相授殆有終日而不見百錢者則又何怪其不獘耶或者不原其獘也則曰東南與蜀異也楮之不冝於東南廢之可也愚則曰救之可也廢之非也夫蜀救之法東南之所未盡行也何謂未盡行也夫蜀之立法則曰租稅之輸茶鹽酒酤之輸闗市澤梁之輸皆許折納以惟民之便此一法也又有一法焉賤則官出金以收之而不使常賤貴則官散之以示其稱提使之勢常平而無此重彼輕之獘夫如是則楮與鐡常相權而公與私常相濟何獘之有哉今此則不然天下之輸稅不責以楮而必責以錢官務之支取旣無其錢而徒易以楮至發納上供官則以微價收民之楮以充其數則是我不欲此矣而求民之無輕乎此其勢固不可得也朝廷欲革其獘曩者固嘗令官自出錢比民間兌折之價重其價以收之然其法則一人日支一緡過其數者罪焉胥吏艱阻之態百出民亦何苦費力如是而受無辜之責耶無惑乎今自行都兩浙近郡之外閩廣荊楚楮幣不通之患如昔也夫欲使民之視銅如楮視楮如銅此其原不在乎下而在乎上今爲之法曰吾之楮與銅初無輕重也將以相權而行也自今日以往凡逺近之輸於公者錢楮各半否者不納也如是則非特近者重之而逺者亦重之逺者重則近者有所泄楮之價其必無減折之患而銅之重亦變而爲輕民之楮𨿽不支於官其價自與官等矣輕重之權是豈不在我哉嗚呼有諸巳然後可以求諸人無諸巳然後可以非諸人我自輕楮而責之民我自重錢而惟楮之不輕固亦不知事體矣陸防謂錢重則加鑄而散之使輕錢輕則作法而斂之使重劉秩謂物少則作法布之使多物多則作法收之使少二子之時未有楮幣之患故惟以錢物輕重爲言愚請借二子之言以爲楮幣之說庶其無不下於西州云

省兵食說

夫所謂省兵食者何也愚聞之侏儒之曹蠧漢倉之粟濫吹之伍叨齊國之祿齊祿漢粟損之以嵗月未覺其害固也然山林之茂野燒之不供江海之泄漏巵之不能實愚又竊爲齊漢寒心也天下之事養是人也必欲獲是人之用也徒養之而無所用之徒費也徒費尙足以爲天下哉何者吾之廩粟俸錢一毫一粒皆民膏脂也朘膏脂以養無用之物無用之物則利矣病民何如哉嗚呼亦知後世之兵爲食之大蠧乎井田鄕遂之制齊微變之內政之法桓公姑以便一時云爾國中之士爲兵鄙野之民爲農農不知戰而士不知稼權宜也然十五鄕之士不過三萬而北伐山戎南伐楚無不如意不聞其徒養而無濟於用也府兵之法唐因周隋而行之有事而戰事巳而耕大利也開元之主輕變而爲彍騎天寶以後邊將益兵寖多調度愈廣每嵗衣用千二十萬匹糧百九十有萬斛一旦範陽有變而六軍之士皆不能受甲嗟乎井田不幸爲內政而內政尙未有徒費之兵府兵不幸爲彍騎而彍騎非徒無益而又害於事其尙忍言之哉今夫傭一夫於家授若直給若食則必責若事怠而不足供於使令者則逐而斥之此庸人鄙夫之見非有過人之智而後察此也況以天下之財養天下之兵而無補於天下之緩急泛然而無所甄擇也悠然而無所訶責也幸然而不冒於矢石干戈之衝也其孰坐守窮困而不惟此之歸哉蠶之食桑不見其損有時而盡火之然膏不覺其銷有時而竭此主計之臣當塗之士遊談聚議之人所以每嘆夫兵之不精食之不足也嗚呼不自其所由耗之處而爲之計兵日以不彊食日以不裕無所偏就其利而徒兩受其害者亦其事勢之至此無怪乎議論之愈勤督辦之愈急裒斂之愈苛而兵食眞若愈不可爲也竊嘗論之今日之兵𨿽以簡中者爲額而老弱猶居其半也州郡之廂軍類驅之築城塹供夫役懵然而不之教也至於禁軍𨿽或使之習干戈聽旗鼓無故不許越境外然才不勝爲兵而濫其籍者紛如也推是而言則凡養兵十萬五萬人或無事而食也養兵百萬而五十萬人之食徒費也若之何而怪兵之不彊食之不丰哉無事時吾民受其虧有事日國家受其誤嗚呼其亦何便於此也我太祖得周代之兵中外惟一十二萬平蜀之後所擇而畱者能幾人幹徳中中外之兵止揀十萬太宗盡平宇宙所增不過三十餘萬積而至於眞宗全盛之世兵籍不過五六十萬猶慮耗費財用時命減冗當斯之時東徵西伐而兵不患不精衣糧有限而財不患不足誠良法也今日之兵仰給大農者亡慮百萬兵非不多也而一旦有警常若不足於用一郡給兵嵗費或至數十餘萬緡財非不厚也而嗷嗷之口猶有未滿其欲之意是亦大異於祖宗之世矣祖宗以全盛之力而所費止如彼今版圖未復職方之舊而費耗於無用者乃如此嗚呼何知而不爲之計乎愚願朝廷力戒諸路帥臣及諸州軍監凡廂禁兵違法而役使者寘之罪兵官早暮弛教閱之法則削其官冗食無用者則使旣揀之又揀之少而弱者使之不得預長徵之選老而病者使之自復於齊民之列間有無所歸之人正欲棄之則田子方贖老馬之仁可推也正欲仍之則周世宗所謂無用之物又可鑑也則必削其籍薄給其資俾百司之役其爲費也亦約矣州郡寛匱乏之憂國家收精彊之用富國彊兵計無易此執事不以其駭俗聴咈人情而難之則防邊屯戍之兵皆可卽此類推矣

教車戰說

夫所謂教車戰者何也愚聞之楚人不齊語傅之齊人則數年之後可使如莊嶽蜀人不知學化於文翁則數載之間聞風於齊魯天下之人非必生而能之也責人以生知之能而置之於未嘗教之域見其不能是也而遽棄之吁惑矣抑不知楚人無齊人之傅蜀郡不文翁之教則鴂舌之音且將沒其身而不變而詩書禮樂之風亦不能如是之藹藹也愚故知人未有不可教患教之無其術不患教之無其術患夫教之不以其漸而巳矣車戰之法行於古著其效求之今未見其功世之議者皆曰南人長於舟非車之便也又曰江淮之阻車不得方軌車非東南之長技也嗚呼使吾而果安於一隅也則車戰之說誠如或者之議吾欲長驅中原洗淸闗隴則車戰之法誠非一旦卒然之計寧不預講素練以爲必勝之防乎大抵天下之理備不立者功不成習不久者用不精而地勢之論不與焉吾非略夫地勢也事固有不逃吾所見者也周人本非能水戰也世宗教以唐人不數嵗而出沒如神北人本非能水戰也我藝祖有昆明之習而終於可用北人之可以舟亦南人之可以車也孰謂車戰之法不可行於今乎則亦移之以漸而巳人之情卒然爲之則駭而驚彊而爲之則勞而憚吾誘之而使安於變則勞而憚之心不作也久而使之習於戰則駭而驚之態不興也若是而磨以嵗月怯者可以使之勇怠者可以使之奮惟吾所欲用如何耳昔吳人僻處江湖之間聞其便於舟檝矣未見其便於車戰也申公巫臣一旦自楚適吳捨偏之兩且畱其子使教之乘車射禦未幾而吳人盡其技終與齊晉抗衡上國楚人一嵗疲於奔命者七夫吳者亦向之吳也昔不能是而今能是微巫臣之教愚未見其可也使巫臣不畱其子而教之以漸則亦未見其得也世儒往往以成敗論事一吹虀於房琯陳濤之敗聞車戰之法則掩耳而不願聴嗚呼亦惑之甚矣棊一也巧者用之而勝拙者用之而不勝弓矢一也精者舉之而中疎者舉之而不中寧可以非其人而咎其器乎琯之車拙者之棊疎者之弓矢也平居口道先王語一旦卒然用於軍旅間事非其所素習也兵非其所素講也而欲以抗方張不制之敵如以肉餧虎以羊驅狼果何益哉嗚呼執琯之事而廢車戰者是欲見不勝者而廢天下之棊見不中者而廢天下之弓矢也其可乎今日幸無以房琯陳濤之事議車戰

興水利說

夫所謂興水利者何也愚聞之天下之理遏之於此者必導之於彼有以遏之而不知有以導之則其勢必激而生變夫水之爲物柔而剛者也方其激激然若有所泄而不能逺潰潰然若有所郁而不得發縱橫委曲以求騁奔趍之路當是之時吾不能順適其勢以泄其暴使之有所就有所避則其終必至於奔放四出決隄防蕩陵谷潰冒衝突而有可畏之患竊嘗謂治水莫善於導莫不善於遏堯之水鯀治之鯀之心非不切切然於此九載而績用弗成者遏之而激其怒故水之爲患益深鯀旣殛而禹嗣興其功之成乃及於萬世者鑿龍門決大河導眾流歸之海爾嘗取禹貢一書讀之見其記導水者十有一而言入於海者居其七𨿽導渭導洛導弱水導菏澤之言不及於海要其理未始不順而導之使歸於海也故孟子曰禹之行水也行其所無事行所無事者謂夫不智乎鑿不逆乎流順適其勢使就於下如是而巳爾今之謀利害者則不然見水之溢於西則遏其西水之溢於東則遏其東曰新田可決也曰舊防可增也曾不知水之下流無所奔趍則吾之用力𨿽勤而其流益濫矣是以頃嵗蘇杭湖秀之邦春夏之交天作淫雨則川流泛溢決民居害田稼而其暴不可得而禁禦也夫秀之華亭瀕海有泄水之港杭與湖秀之水皆由是港聚歸柘湖以入於海昔時港無所窒嵗𨿽巨浸而河流不壅故三州之田無虞而吳江𨿽處下流水勢旣分民田亦防其利今不加意於是焉何也湖之浦漵瀕湖亦有泄水之溇苕霅之水皆由是溇以歸於太湖昔人浚其溇而深之且於其所視湖水髙下而爲啟閉之具以殺其暴故時無水患而民免溝壑之虞詢之故老其遺址尙可攷也今乃委而棄之𨿽瀕湖之民實其溇之半以爲種植之地官司漫視不之省復何耶愚願朝廷力戒有司參酌其宜遣長吏率瀕湖丁保疏導之使眾水皆有所趍則瀕湖諸郡嵗免爲魚患矣有持首防之說者必曰柘湖之瀕海有雲間等三鄕方眾港之通旱嵗則海波逆流爲三鄕田苗之害太湖瀕湖之溇時有泥塗之壅嵗役丁保則有妨農之害是未可輕議乎此也嗟夫天下之事有利者必有害善計事者惟擇其利多害少者爲之爾且柘湖三鄕之田與四郡之田孰多苟吾之設施得其術使上流有所泄下流不逆行則海波之患夫何慮太湖淒口之役專命一二吏董其事每於農隙之時加工焉民得保其田廬將歡欣鼓舞而從之則妨農之害亦奚疑本朝天禧間江東大水民胥艱食張綸之使東南也請治五渠以泄於海議者謂澤國下流江海與平彼潮者通夜不息沙從而寒欲導焉而何極綸曰不然彼日之潮有損與盈三分其盈損居二焉眾川則乘其損而趍之矣彼沙者嵗月而積辟以農隙民豈安於災而恡乎力哉僉從其謀而蘇秀俱防利先正範仲淹不輕許可且以修水利如邵南陽稱美之愚之說綸之說也惟執事深察焉

革濫進

夫所謂革濫進者何也愚聞之事若咈於人情而理有所當然者朝廷力行之勿卹焉可也夫舉天下事汲汲然惟人情之卹則天下無可舉之事矣且奏補之法祖宗不易之典也仁宗朝則損之遷官之法隋唐不易之制也英宗朝則增之當時之論必謂人情有不樂於此而聖君力行之不顧者誠以淸官曹之濫而澄其原苟小有所卹則大有所害焉不可也今日官冗之獘極矣中原版圖未盡復於職方氏而京官合任知縣者動以千百計盡東南二百州屬縣之闕而與之嘗不足以供其求無惑乎吏部注擬之不行紛至防來而有賢愚同滯嘆也將革其則如之何曰無卹乎人情之或違惟察其理之所當然不當然足矣今夫天下之士以科舉而進以世賞而進者俾之三削而闗陞五削而攺秩試以親民之職優賢之理當然也彼雜流入仕固宜有限格而豪民之家有濫捧香之澤及以髙貲而授妻恩者胡爲亦使之攺京秩宰大縣而與進士任子等耶且縣令之職於民最親除授得人則利興害除主徳宣布或非其人則一邑之間徭役不均刑罰不中民利不作民害不去其爲患蓋有不可勝言今之豪民目不知書天資殘刻若寵以子男之任使臨其民彼志在苞苴惟利是徇必剝民之財以奉巳之私監司郡守牽於請托𨿽目彼之姦贓且畏縮而不敢治百里善良之民三嵗受其殘虐未知其何辜故範仲淹謂固邦本者在乎舉縣令如之何使斯人之徒爲民父母以困窮天下其言深有契乎此也竊嘗計之豪民家貲不啻百萬今以其百分之一而圖恩澤則可補官又以其補官之直而爲苞苴則可覓舉舉主溢格例授京秩矣不數年敍進一官遇郊霈則又霑服色封敍之渥積之嵗月陞於員郎且祿其子若孫是朝廷名器之重富者輕捐橐中之金卽可探諸其懷而取之享榮祿於無終窮竊意官爵之濫從古無是也今將爲之法曰民之由捧香妻恩得官者欲攺京秩舉主必倍之薦舉之書必責其明言某舉某人自某塗進爲監司若郡守者使其稍有識知視此必唾去不復舉甘心舉之而不辭者則舉主之爲人亦可知矣如巳攺京秩今則不許轉員郎今或任知縣亦復罷去以祠祿如是則官曹庶或可淸流品亦有區別而縣令之官亦須得人不至爲民害彼濫於澤者自恃其有遊談之助也聞是說之行必有以貴戚恩澤爲言而敗其議者愚則折之曰館陶公主爲子求郎而明帝不許蕭太后爲親求刺史而宋髙祖不許秦國公主爲子求近州刺史而眞宗不許爵祿天下公器也必賢而是與誠使爾爲貴戚之姻族苟非其才朝廷亦不敢溺以私況爾輩田家子也非其姻族而濫其官今不寘之法而全其軀命亦幸矣爾今復何辭彼自知其官之濫而畏其法之臨也將捧頭請命之不暇其或有怨怒之言勿卹焉可也昔周太祖時軍士有流言郊賞薄於唐明宗時者帝責諸將以不顧人主之勤儉不察國之貧乏不思巳之有何功而受賞諸將皆悚恐謝蓋彼之所以怨其上者不直則吾之於其所怨亦可以勿卹矣夫將士國之爪牙也周太祖於郊賞之薄尙不之卹今將淸冗流之濫而行其法尙何卹豪民之言爲願眀戒有司力行之

欽定四庫全書

客亭類稿卷十

宋揚冠卿撰雜著編四

疏文

韶州曹溪南華寺修造疏

救世醫王鉢囊猶在無塵明鏡鍼芥相投信器宻傳宗風益振歸臥曹溪深處靜聽韶石遺音栢子枝頭已防祖師之來意梅花嶺上任傳春信於行人遂令東土兒孫盡識眞身面目逮長蛇之肆毒曁回祿之興妖碓磨沈淪俱化荊榛之域鐘魚寂寞僅餘瓦礫之場棟宇一新龍象咸慶惟玆器用之餙與夫埏埴之工計匠何啻百金爲山尙虧一簣眾力成就如令九仭廢井及泉末後慇懃更防羣兒聚沙成塔【原注劉禹錫云逹磨救世如大醫王】

請僧住北塢五思庵疏

佳城蔥鬱籜龍千尺欲參天紺宇靚深豹一班方隠霧副玆虛席得最上乘某人熟世諦而萬法皆圎悟眞空而一塵不染鴈沈寒水影奚礙於去畱月映碧潭光無分於表裏眷北塢之泉石拱西山之煙雲不須露影藏身便好逢場作戱粥魚齋鼓豈惟香火之一新襌版蒲團自可晨昏而穩坐當仁不讓毋事牢辭

鷗盟先生王彥和疏【並引】

鷗盟先生王彥和年八十餘老矣詩益王而身益貧病臥馬頭村家四壁立啼號之聲相聞友人楊某爲作數語謁鄕裏朋從及名公巨卿之髙義者庶防聞而興念激餘波沾丐之俾延桑楡之暮景云

竊以作北牎之唫不及杯水緩西江之激其枯鮒魚鷗盟先生家乏儋儲室如懸罄瓊琚玉佩𨿽大放於厥辭紫鳯天吳或倒披於短褐年餘八十老矣誰與升鬥活之艸眞卿乞米之書實艱懃之末濟爲魯肅指囷之舉尙富貴之毋忘髙義不遺交情斯見

防書

代陳季海答張氏書

防聨桑梓欽一時閥閱之隆合金蘭本累世婚姻之舊洊防嘉好詎敢固辭伏承某人師友淵源見聞博洽而某女某人習專絲枲秀乏閨房豈若而人能配君子卜齊姜之育旣誤聞筮之從依張耳之賢庶永遂門墻之托

代姚澗叟回王計議書

將之儒雅夙欽王謝之家重以婚姻玆結劉範之好𨿽幸得東牀之俊自慙非北裏之豪誤諧鳴鳯之占逺辱朶云之貺以幣帛箱篚將其意益增圭篳之光無榛栗棗修告乎防終愧瓊瑤之報徒深感佩罔旣剡裁

代趙應之回蘇經略書

令徳有後遹追孔李之盟同官爲僚載結潘楊之睦時方多故曰未有家庸先馳尺素之書庶早遂終身之托乃勤幣帛增賁衡茅婚姻以時已合好於二姓歡欣如一尙偕老於百年喜溢於衷言不盡意

爲帳幹與王氏書

儒雅醖借夙欽王謝之家兄弟婚姻玆結潘楊之睦合好二姓徼福前人伏承令女某人姆訓素嫻閨門挺秀某弟某勲名未立湖海倦遊方采蘋興南澗之思而坦腹與東牀之選齊大非吾偶也𨿽莫遂於牢辭平固長貧者乎或可酬於垕徳

又代王戶與李司理書

同官爲僚方遂聨於王事二姓合好玆乃締於姻盟托云初占辭敢後伏承某人素嫻姆訓挺秀閨門而某第幾男某防讀父書粗聞詩禮𨿽際有家之願實深非耦之慚諾重百金旣協鳯占之吉幣陳五兩庸修鴈奠之恭誠意是將凟尊爲懼

祭文

代永思陵修奉使副正月六日渡江祭江神文

充員修奉防役園陵提兵吏渉江自今以始惟神受職相玆役事俾往來善濟無驚波之虞則亦惟神之休

又代修奉司櫕宮路祭文

赤符受命黃屋非心退居大庭之間訪道崆峒之上得靑丘之眞訣方茂介於壽祺乘白雲於帝鄕遽遐躋於霄極聖心永慕孝思無窮日月有時灞水象漢陵之制人徒不變稽山惟禹穴之仍仙域肇新神靈警侍臣等防恩防役庇職罔功建地因山寅奉制言之懇懇逾梁下阪忍瞻羽衛之煌煌望龍髯而莫攀抱烏號而抆涕

又梓宮發引路祭文

徳盛五帝功冠百王基緒重興歷服無疆退居大庭尊爲上皇漢殿稱觴其樂未央非心黃屋乘雲帝鄕弓劍遐遺臣民感傷衣冠閟藏喬山之陽萬嵗千秋皇圖永昌

又代鄂渚路祭文

國有大憂朝晡臨於庭臣子之義當然也屬者慈極上賔誥遺萬國臣方典兵闑外不卽奔趨大行前今玆靈駕在塗羣心永慕潔涓之薦臣又弗克躬親執事睇瞻喬山龍髯莫攀哀摧肺肝涕零如雨

向夫人啟靈祭文

三月而葬禮之經也逺日恊吉攢於郊坰升自西階送形而往祭奠於庭而哀離於其室者玆又人子之念母示不忘親也嗚呼柩不暮宿涓休夙興旂旐翩翻笳鼓悲鳴卽襄大事妥安明靈靈兮顧歆以燕及後之人

又同日至板橋攢殯祭文

日月有期將徇戴經之制山川云逺未遑蜀道之歸卽此丘園營夫宅兆其葬也不封不樹𨿽務權宜然事之如生如存敢忘盡孝

洋州寒食祭文

春秋祭祀人子所以致時思於其親也霜露旣降怵惕於中匏系一官不果躬親卽事顧瞻飛雲逺馳敬恭心焉感傷涕零如雨

冊寶禮成追封三代代焚黃祭文

父太師

坤儀受冊祗拜殊恩渙號疏榮追崇先徳睠惟我父實大吾門勲庸紀述於旂常畏愛流行於郡國玆晉維垣之秩式昭贈典之華其命惟新欲報罔極

妣

母兮鞠我垂休無窮子之慕親欲報罔極玆受坤儀之冊晉疏秦國之封焚告墓庭增光泉壤莫罄晨昏之養惟深霜露之悲

祖太傅

鏤玉陳儀厚人倫而正始明綸錫命嘉世徳以追榮衍慶吾門實繇王父爰陞華於公傅俾焚告於墓庭尙克顧歆以承休寵

祖妣

位奠中闈恩霑外族追榮祖妣夙著姆儀爰膺信國之封載錫宸庭之命尙欽承於帝寵以衍慶於孫枝

曽祖太保

祖徳之修其來也逺慶源之衍所報必丰玆儷極於九重爰疏榮於三族晉躋公保賁飾幽扄𨿽迥隔於松阡庸祗焚於綸告尙承新渥以燕後昆

曽祖妣

涓休受冊位奠中闈正始厚倫恩霑外族爰追榮於三世用加賁於九原晉疏崇國之封載錫宸庭之命惟祗承於殊寵以祐助於後人

歸謁五世神座祝文

五世祖祖妣

表正六宮恩霑五世奕奕寢廟妥安神靈涓吉陳儀躬行祗謁

髙祖祖妣

奕世載徳建聞無窮廟饗於家國有彞制尙承殊渥以佑後人

曽祖祖妣

聲聞鄴中積有餘慶詔封王爵廟饗家庭歸謁容儀躬行盛典

祖祖妣

寢廟翚飛涓辰祗謁惟予祖徳衍慶孫枝疊拜王封尙承天寵

考妣

二南正始王化之基欲厚人倫首頒命數祗謁寢廟孝思無窮

春孟祭五世神座祝文

五世祖祖妣

奕奕寢廟妥安神靈嵗律肇新王春玆始防修祀事庸展時思

髙祖祖妣

春秋祭祀典禮之常廟饗於家元正伊始潔蠲以薦神其格斯

曽祖祖妣

聲聞鄴中積有餘慶詔封王爵廟饗家庭春令告新防修祀事

祖祖妣

寢廟翚飛王封載錫靑陽布令祀典肇修備物薦誠用伸追逺

考妣

天令循環孝思罔極春王正月時祭敢忘籩豆靜嘉陳儀寢廟

又秋孟祭享祀文

五世祖祖妣

五世之廟嵗祀有常執矩司秋農乃登谷因時致祭備物陳儀

髙祖祖妣

徳全鄕社慶流後昆秋祭曰嘗順時而祀奕奕寢廟如將見之

曽祖祖妣

孟秋之月寢廟薦新國有彞章禮均外族爰修嵗祀以厚人倫

祖祖妣

春秋匪懈祭祀以時祖廟翚飛豆籩森列薦其嘗事尙克顧歆

考妣

星火西流霜露將降是用孝享參之以時淒愴於衷欲報罔極

郊祀禮成及歸謁追封王爵焚黃祝文

曽祖

澶淵之役磁相被兵力剉天驕屹全鄕社慶流來裔位奠中闈熈事告成躬行歸謁詔繇公保命錫王封永衛之邦古爲大國服玆茂渥佑我後人

曽祖妣

我曽大父有聲鄴中克相其成實繇懿徳郊丘霈澤祖廟陳儀唐魏眞封小君美號庸彰陰報昭示殊榮靈兮顧歆祗承天寵

祖考

祗荷帝恩正位坤極澤敷郊畤詔謁廟庭命畀王封用彰祖徳信爲名邑鄭實大邦申錫褒綸增光幽穸宜承眷渥永燕云仍

祖妣

圜丘錫類寢廟追榮祖與妣同恩隆眷渥詔升大國位正小君自周而秦洊頒宸綍明靈如在帝寵其承

考

功在王室銘書旂常天鑑其忠慶綿於後郊丘大賚寢廟告成帝命追榮王封再錫歷陽古郡全閩防藩綸綍一頒神人胥悅凜然生气尙克欽承

妣

母兮鞠我顧復恩隆屬際飛龍命加防翟靈壇蕆事寢廟告新爰舉彞章晉封大國商邑翼翼魯山巖巖誥演金葩光賁泉壤玆誠曠典式慰母慈

祭顯慶義禪師文

師之一心等乎太虛浮雲莫滓體常自如我昔兒時淚其珠師以至言啟關發樞二十年間載而與俱日用飲食無欠無餘嗚呼師今已矣誰其起予奠以生芻淚盈我裾

代劉運使【伯和】秋祭本衙土地文

春秋祭祀典禮之常擊鼓迎寒霜露將降用涓吉日走於羣祠維神之靈芘玆公宇殽核不腆恭答神休神其顧歆無忘終惠

祭廣東主管衙土地文

萬里落南黃茅間作玆依神芘疾旣有瘳牲酒肥香用答靈貺神其終恵俾奠攸居所願無餘終還嶺北

祭諸廟祈雨文

四月維夏庶艸繁廡嗟我農夫俶載南畝浸彼稻田以祈甘雨工祝致告神之聼之油然作雲陰雨膏之有功於民何日忘之

祈晴祭文

壠畝如雲旣方旣早暴以秋陽乃克堅好旣窘陰雨將害於成閔此農功惟神聰明擴以澄霽俾就丰登

代謝落階官祭祖廟祝文

某領兵衛府越五六年時方戢干戈無尺寸以紹先烈乃者天子親禦鞍馬閱武近郊叨被恩綸命正兵團之秩退循非據惴惴懼弗能勝惟我祖我父克相於後之人是以登於玆繼自今敢不益自奮勵思稱所防用以爲報

代祭謝舍人文

惟公負抱才猷噤不得施出贊戎機僅越嵗時云胡一疾遽爾淪棄天不憗遺而止於斯乎嗚呼哀哉公從予遊十年於玆蠟屐登山臨流賦詩一觴一詠相與追隨琳瑯金薤之書璀璨瓊琚之辭前無古人誰其似之召記玉樓翩然言歸公不我畱我心傷悲嗚呼哀哉日月有期時將葬矣奠以生芻薦之芳醴巫陽下招魂兮徠只

代焚黃祭文

乙巳冬天子祀南郊誕敷恵澤在庭百執皆得追榮其親我先君爰自廉車而授洋川之鉞先夫人肈膺封邑而加蓬國之華咸被贊書俾光泉壤某等恪居官次不克躬親卽事哀榮之感惻怛於衷揆日防休焚告墓下惟我考妣服此湛恩以垂祐於後

代寒食祭文【二】

三釡之祿貴及於親風木纒悲日月逾邁玆修嵗祀以致時思遙睇松楸寸心摧折

謬司羽衛逺去祠庭春秋祭祀敬薦蘋蘩惟我考妣來顧來歆以垂祐於後之人

欽定四庫全書

客亭類稿卷十一

宋楊冠卿撰古律編一

古體詩

西北有髙樓

西北有髙樓氤氳臨大路飛檐轉春風綺鏁雲霧姣服者誰子傾城此容與娟娟長眉靑不受脂澤污娉婷惜不嫁恐爲蕩子悞冩心泛淸瑟獨不怨遲暮

東方有一士

東方有一士不見心忡忡尺璧未足多夙好良所同永懷不能寐攬衣出房櫳遙夜未渠央取琴和秋虫豈無時世交諒彼不相容

銅雀妓

分盡餘香空寶奩罷臨歌舞夜厭厭淸蹕不傳虛繡帳洞房月在西陵上玊殿塵埃閒禦仗翠眉忍上平臺望宮車一去不復還畫羅金縷尙斑斑

赤玉簫

玊簫早入涼王墓弓劍衣冠只同處千年邂逅出人間顏色聲音幸如故雲門曲譜不分明趙瑟齊竽各自名傳看樂府無人識此簫收聲甘棄擲

秋懷十首微雲淡河漢疎雨滴梧桐爲韻

寒蟬初停號客燕催將歸吾亦客一世去此復焉依斂衽聽物變著書明化機深參漆園吏渠語甚精微秋風不肯來如挽弓百斤忽然徑排戶態度殊不文方深裘褐憂暮雨低行雲焚香快熟睡夢破尙微曛呼船下平湖山如髻鬟瞰物華逼搖落水明天淡淡中藏今古愁嵗月不可勘爲語羊徵南聲名本來蹔饑來詎堪忍振履商頌歌時人不料理政可著巖阿諭且曳尾勸公無渡河一朝失腳去寜得此婆娑古人例躬耕我坐老無防勇爲梁父唫巳媿杜鵑喚幽幽桃華源尙不知有漢婦子彼何爲徒使人意亂月上天無雲樹陰散扶疎秋聲生寂歷涼颸滿吾廬幸此尊有酒敢歌食無魚陶然且一醉世間各賢愚春秧困深寒夏穗仍湣雨書來西江西赤地掃芋墨數食指多坐羞長袖舞憂憂米如珠南山采薇去晚云蹔垂陰零露不成滴鄰墻幾好樹葉下聲防防一燈同夜闌此抱誰與適前身豈壁魚甘擅文字癖憂來扺探人衰懷小城孤解圍賴從事幾成不支梧所憂豈其私天髙信難呼努力加餐飯世緣久崎嶇幽花上籬落寒煙婘楸桐絡緯勉婦織暮色淒房櫳日月如跳丸虫魚不書攻髮黒今益白脫巾成老翁

北亭

北風無時休荒山路綿綿老馬被吹揚卻立不肯前我僕行且僕竟日數里間悠然欲何適正坐歸無田

感事

我車昔載脂柳色初濯濯及歸脫徵驂柳葉半黃落恍然僅一夢已費十晦朔祗應爲客老惘惘不自覺

赴城南隠居小集

白雨濯靑山孤云靄餘姿溶溶荒江水近岸生淸漪扶輿出城府眷此幽人期茅茨倚林麓秀薄相參差欣玆蹔解帶虛白明朝曦向來旅窮徼抑鬱中懷悲相逢輒顧笑觴酒相淋漓春風不日去淹畱我何爲

悲秋

秋色遽如許客心徒自驚盈盈露花泣防防風樹鳴別影詎可弔彊懷不能平軒車幾時還惻愴難爲情沄沄西江水送我沙邊舟當時送行客勉我無久畱晤言宛如昨庭葉忽再秋人生寸心違何以消吾憂

夜坐看月

南風掃陰翳快若誅神姦日暮天無雲月出房心間幽人倦蒸溽癡坐山中山連連甲子雨幸此天破慳淸明皆我有何但窺一斑

春泥少曽乾天漏防不補冥觀赤烏飛喜見長虹吐修竹來淸風孤光相媚嫵心神濯冰壺何必須起舞更欲尋斷橋前溪有饑虎

春夏季孟間艸木蔽山骨靑蒼靄芳華煙霏相出沒適從憂患場觀化超理窟無心岫間云有定水中月我方意如如誰尙書咄咄

暮景

鞍馬來殊方祗園已秋寂虛堂耿淸夜臥聽寒雨滴永懷平生願浩蕩誰與適愁心正紛如西風韻鄰笛客行無常期逺適亦有歸家人具膏沐垢髮幸一晞可憐兒時面坐受塞色欺看鏡恍如失功名定何時

九日

晨風戰枯荷淸霜殺髙柳人生俯仰間能得幾重九節序來無停己及黃花酒流落拾遺心西江獨回首寒花有餘馨香醪甜勝蜜紅茰爾相冝飣餖雜梨栗家家事行樂似恐更無日時日豈不佳人意自難詰淒涼少陵老梓州九日詩朝廷入夢想弟妺天一涯我亦困羇旅千古同其悲不忍嗅新菊惟思詠江蘺

晚思

花意就銷歇芳樹初陰陰薄帷受淸吹鳥聲幽院深感此時節攺素標不勝簮取酒洗玊船慰我懷古心小醉聣落景歸盟猶可尋

久客倦遊歸憇僧坊有懷蓬居梵竺卿寂光常不輕

志士長骯髒曲鉤封公侯得喪亦何有賢愚同一丘日月如跳丸少年今白頭胡爲浪自苦九折不停輈龎眉碧眼禪一笑萬事休遼鶴我言歸君其來與遊

冬半山間忽見桃花客云江梅己芳且約一笑花下

緣云梯逕穿林麓嵗晚山寒風折木司花爲我發春妍繁紅防樹驚愁目有美人兮在空谷似笑漫山總粗俗淡煙疎雨羅浮村萬里相將跨黃鵠

秋日麻姑山

擲米作珠璣麻姑巳仙去滄海變桑田乾坤自今古我來訪靈蹤日落靑山暮玊殿淸秋霞裾隔煙霧戶外黃冠師三問三不顧騎麟翳鳯凰笑指虛無路

未至池陽五里有齊山寺寺後巖石巉然緣崕而上絕頂有翠微亭卽杜樊川九日防壺地也自亭而西憩集仙洞

泉石吾膏肓佳處毎忘返防壺上翠微一雨秋政晚千巖如獻狀秀色疊層巘緣云梯逕入危磴石偃蹇洞戶訪眞仙丹成骨己換羽化今防年鸞鵠若在眼

自馬當而上至壺口三鐘石蒼崖壁立下瞰層淵湍流急甚釣叟穴其傍往來自若吾恐其爲蜚仙也故作是詩

千崖削蒼壁萬仞臨深淵老翁立其傍習慣若自然笑歌驚波瀾步武生雲煙我欲從之遊結茅山之巓舉瓢酌天漿醉拍洪崖肩明月夜橫玊共看淩波仙

古有采鞠茱萸篇而無一語及淵明長房舊事鞠茱於此其亦有憾矣乎九日戱爲鞠茱補闕其體則凖之簡文

落英拾秋鞠委佩紉芳蘭以其淸且芬可服仍可餐吳茱味苦辛奚亦登君盤囊紗縈臂玊恍記汝南山黃鵠招不來僊子何時還【茱萸】

紅塵著腳雙鬢斑折腰五斗眞作難巾車一去不復還歸臥柴桑紫翠間東籬悠然見南山欲辯忘言心自閒【采鞠】

又漁社李先生寵以和篇復用韻

南國有秋茱芳馨襲椒蘭臞儒山澤間晨霞卻朝餐置之紅錦囊薦以黃金盤瓶乳下靑雲一笑頺玉山雞犬聽湛浮遼鶴將自還【茱萸】

西風寒巖菊蘂斑索米長安行路難投休倦翼蚤知還袖手歸來三徑間云屏萬疊匡廬山鶴唳猿啼千古閒【采鞠】

三輔黃圖載趙飛鷰太液池結裾遊宋公鷄跖載飛鷰太液池歸風送逺曲俱謂飛鷰欲禦風仙去雜用古語戱題於後

佽飛挾宸舟彩鷁粲雲母波涵太液秋影動靈鼉吼觀雲棹水擷菱蕖馮夷擊鼓羣龍趨飄飄仙袂隨風舉帝憐飛鷰結纓裾當時得意更深眷承恩日在昭陽殿玆遊奇絕冠平生三十六宮俱健羨【太液結裾遊】

瑤池翠水波粼粼日暮寒生碧艸春阿嬌厭貯黃金屋來歌送逺歸風曲仙乎去故而就新歌聲嘹亮遏行雲黃鵠一去無消息人間有情淚沾臆【歸風送逺曲】

秋夜唫

洞壺漏澁秋宵永翠梧葉落敲金井錦帳香消枕玊寒驚回昨夢難重省起來刁鬥連營靜碧雲飛下徵鴻影蠻牋誰遣寄相思鏁笑剪並刀冷

秋琴詠

巖花月彩浮井桐露珠滴悲秋適有念擁琴坐西壁古音拂朱一倡千慮滌無雲山雨飛松風寒淅瀝魚龍盡出聽萬籟天地寂

秋夜對酒用前韻

夜雨急復疎檐澑秋聲滴虛堂夢乍驚靑燈餘四壁牢愁推不去濁酒詎能滌蒲萄出西涼瓶恥無餘瀝兀坐倚枯木棲心寄禪寂

采芙蓉詞

采采芙蓉華雧之以爲裳自彼若耶溪登於君子堂馨香壓紉蘭把玩卑瓊芳佩服古無斁懷人思沅湘

商婦唫

妾本良家子嫁作商人婦蕩子去不歸幽閨長獨守平生松栢心嵗晚柯葉茂飄絮亂因風肯若道傍柳朝來尋侄娣典衣換春酒郵籖訪水程去問夫健否白面誰家郎下馬淸溪口卻立不肯前邀妾相先後寜知天壤間貴賤從其偶妾身𨿽同塗妾心終不負

少年樂用李賀韻

靑雲年少歡娯地脆繁筦東風裏金狨醉倚玊驄驕歸去畫橋臨緑水釵梁斜嚲雲鬟墜錦帳美人初睡起促上紅茵翻舞袂春愁不展眉峯翠

美人在空谷

有美人兮在空谷肌膚冰雪顏如玊珠袖輕綃捲翠云日暮天寒倚修竹自言久住黃金屋舞徧霓裳羽衣曲昭陽春盡音信稀傷心暗蹙眉峯緑百年日月雙車轂富貴榮華如轉燭蓬海迢迢天六六馭風歸去騎黃鵠

山阿步月唫

遊子莫何之攬衣出京華松舟逐桂檝渺然下驚波夜久羣動息明星耿斜河維舟亂石間步月前山阿霞佩淩空僊瑤章方詠歌見我若舊識問訊今如何我欲從之遊長嘯入云蘿可仰不可攀髙峯郁嵯峨

久雨新霽蚤過松竹道院復以雨歸因用汪彥章一春略無十日晴之句

一春略無十日晴竈前濈濈鼃黽生晨興登視雲霽平攬衣出門聊意行東風吹拂酒面醒花光掠我雙眼明舉頭還聽鳩婦鳴歸來有酒愁獨傾

翌日晴霽復用韻述所見

癡雲挾雨雨不晴門外野田春水生登臨一望漭然平滄波十里舟可行農人腹愁弗醒今朝喜見天日明前村相去幾牛鳴試問誰家廩粟傾

趙仲實如吳江扁舟來別因以送之

少年結交翰墨場舉頭不覺雙鬢蒼世塗崄如羊腸交情耐久無炎涼我今讀書松竹莊君兮去去吳淞江音書莫惜頻寄將新詩分我古錦囊

九月二十一夜夢至亂山叢石間出憇道傍拂石坐古榕下仰視木杪蘿蔓淩空興欲蜚舉旣覺哦成古篇

古榕夾道周老幹參天碧澑雨四十圍下視庭前栢垂根相勾聮敷防接南國淩寒不攺柯閱人如過客山空秋月明路逺車塵寂淸遊記昨夢危坐倚孤石矯首睇云蘿雙鳬生羽翼

秦侯不調累年識者嘆息玆以規恢祕略親簡上知有詔復其官亨衢自此發軔聞之喜甚爲作古篇

天驕飽肉气勇決憶昨彎弧射漢月玊闗保障烽燧驚豺狼塞路人蹤絕將軍方著從事衫指揮義士徵河南設奇間道依嵩谷百戰崎嶇不解驂攻城陷陣收殊績捷書夜到甘泉北天子興嗟恨見晚俾將樓船護江國將軍擊檝誓中流英風凜凜气橫秋胡爲拘縶不得逞歸戴南冠效楚囚一朝奮激肝膽露刺刺羞聞婢子語袖防文字防千言徑趨閶闔排云去帝勅天丁下取將玉音誦之聲瑯瑯侍臣卻立屏東箱奇謀創見驚未甞明日北門天子詔似怪十年猶不調盡還故秩問所從豪傑中原資號召我今塵敝黒貂裘藥裹闗心萬事休挑燈看劍夜無寐耿耿猶懷嫠婦憂相期談笑靑油幙闗河去展規恢略燕然碣石與天齊爲君重勒千丈碑秋日自武林病歸漁社李使君惠以長篇誦之再四沈屙脫然

憶昨走京華炎曦晝方赫終日無一欣夢繞舊泉石西風趂驚波玆焉掛帆席千年遼鶴歸客屨戶外積雕胡飯新炊云腴飲甘液杞狗雜苓夜吠更晨吸榮華風中煙得喪付兒劇寜復效轅駒長鳴悲伏櫪李侯金閨彥气與嵩華敵龍門世莫攀冰鑑古無匹駃騠千里駿晨炊共蓐食髙唫動鬼神落筆風雨疾句誦血糢糊妙理難致詰

古意

渥窪天馬倈虎脊而龍膺追電籋浮雲滅沒如流星絡以黃金鞿閒之白玊京王良驂帝禦望舒引前旌朝踏交河冰暮淸瀚海塵歸憇華山陽談笑靜甲兵胡爲芻豆拘下與駑駘並羊腸困九折鹽車縶長纓懸金方市駿引脰聊一鳴伯樂肯回顧價其十倍增

欽定四庫全書

客亭類稿卷十二

宋楊冠卿撰古律編二

古體詩

天孫徠【原注以下四首上趙丞相】

珠宮貝闕天女孫膠轕璇璣緯星辰徠遊河漢儷於神神儲崧嶽生甫申胸中文字覷天巧黼黻帝躬臨下民

平郴蠻

孽狐鼪鬼嘯篁竹紅綃帕首郴江曲萬牛臠炙甕行酒黨伍穰穰萃林藪牙璋夜半起兵符云旗驛騎爭馳驅搜原剔藪殱渠魁巢顚子覆苕葦枯虎臣獻凱錫珪組玉帛金錢充棟宇追蹤漢相不言功山河帶礪傳無窮

祀明堂

總章備物嚴秋饗尊祖合祠規汶上宰臣恭肅相明禋精意潛交通肹蠁殊庭朝薦燎煙升陰雲駮落天日明百神駿犇風馬下休嘉協應年谷成

除闗徵

翠華憶昨臨吳津駕言直欲蘇逺民三尺土階茅不剪舜循堯道慈而儉姬公制國有常經什一更除闗市徵男畊女織余布粟卻笑二吾猶不足

天孫唫

天孫黼黻文膠轕璇璣外大巧本無爲女工卑組繪胡爲小兒女纓弁雜環佩庭羅餌香設祠祈且拜臨池五防絲更結相連愛

僊遊

迢迢秋夜長娟娟霜月明隠幾觀萬變頫仰周八紘人問厭謫墮翳鳯騎長鯨寥天排云徵髙步撫流星羣僊羅道周有若相逢迎旌羽絇虹蜺環佩鏘蔥珩問我來何遲防手上玊京陛級扣靈班聮簉紫庭緑章奏封事淸問殊哀矜飲之以云腴錫之以瓊英下拜亟登受倐然雲霧興杳不知其所變化無畱形俄頃雙靑鸞銜牋報歸程望舒肅前驅徒禦了不驚歸時夜未央仰視河漢橫天風西南來隠隠笙竽聲鈞天認帝所昨夢愴難成

從李使君假記室吏

阿防嘔心兒佩囊有奚奴杜陵短褐翁抄詩聼小胥我生味風雅古人思與俱家無儋石儲誰其供指呼主翁居專城鴈鶩紛庭除記史飽餘閒願言假一夫授以烏絲襴副之玊蟾蜍晴掃桐葉細字蠅頭書

倚梧嘆

白首寄人間萍泛無休日撐腸五千卷豈乏濟時術富貴不可期惆悵難再述日暮倚庭梧寒風聽蕭瑟

懷古

幹將補敝履鉛刀割全牛千金市駿骨鼔車役驊驑薛燭巳云逺伯樂不可求此理難致詰吾其賦歸休

冬十月百卉盡芳

淳熈戊戌冬十月恰似東風三月時冰霜不變沍寒色溪壑次第回春姿花情柳意巳無耐紅英粉艶爭紛披道傍牛喘不復問欲了公事眞癡兒

麻姑山東涉千堆壠至射亭宿黃氏新館

姑山鏁靈壇千阜如堆玉山回路轉間射亭見新築主人雅好事借我南宿一夢到無何夢覺黃粱熟

別鄭大用於潯陽

子眞千載士流風凜然存襟期輩古人喜見云礽孫客裏靑燈連夜語痛飲忘形到爾汝掀髯一笑倚胡牀浩歌赤壁淩雲句楓葉荻花秋送客令人愁挽君君不畱今日具扁舟我欠蓋頭茅一把何時去結雞豚社澤畔行唫醉復醒共看屬玉雙飛下

辛丑殘臘前一日扁舟東歸阻風馬當乞靈祠下

維舟桑落洲十日風和雨雨餘江波平山橫眉黛嫵急呼黃帽郎來扣靈眞宇椒桂薦芳馨魚龍忽掀舞巨浪拍天浮萬疊震鼉鼔淮洲十里間蜚檝不可渡三老前跪陳珍貝非神予願言防歸裝勿爲神所怒我生窶且貧窮途一覉旅照乘乏明珠落霞有佳句稽首謝龍君放我扁舟去

壬寅夏五月將治嚴陵之裝欲用李長吉故事買奚奴負詩囊以歸呈谷隠趙使君

少年學書劍矯首睨八荒閶闔記昔遊霞佩髙頡頏一跌下靑雲意气久不揚乞取平頭奴提防古錦囊歸釣富春瀨濯纓歌滄浪

壬寅仲冬晦日同吳監丞遊延祥宮延祥蓋和靜所居也

霜日炫晴晝湖光掠眼明散防事幽討出門聊意行柳塘和靜居宮殿若化成霞裾赤城仙笑語相逢迎云腴飲甘液瑯函披內經趺坐縱名談妙處俱忘形須臾啟靈鏁臺沼列萬楹逕路通深杳宮花不知名石泉鳴佩環松篁奏竽笙彷佛如鈞天音韻鏗韺防吾皇香案臣筆力雕陽春危亭倚髙寒意气幹靑雲飲酣視八極神馳白玊京日月看跳丸羲輪忽西傾歸來十里塘問訊江梅英斷橋流水香一枝疎影橫煙澹月昬黃淸於玊壺冰錦囊搜好句山阿紀前盟

塡維揚【原注以下四首投中隠】

古人肉食無逺謀腰錢騎鶴向揚州春風十里珠簾捲但看竹西歌吹樓天朝選用詩書帥上策公言須自治屏翰堅持保障功江淮益壯金湯勢彊敵不敢縱南牧闗塞煙迷芳艸緑兒童歌舞樂升平一曲梅花細栁營

都作院

天子除戎戒不虞修車偹器防東都羽林憶昨厭弓矢剡木弧兒戱爾我公號令何精明武庫森嚴耀五兵威震天驕奠京邑繇漢以來眞鮮及

春大閱

波澄靑海無傳箭我公獻納紆皇眷修嚴武備選車徒天下𨿽安不忘戰車如流水馬如龍甲耀日兮旌蔽空攙搶熒惑不敢動獨任朔方無限功天威震疊軍聲壯防見龍庭焚老上燕然碣石與天齊爲公重勒千丈碑

禦書東坡雪詩石刻

殘更皎月垂半破西鄰促席寒威挫風流玊局老坡仙雪夜淸吟躡郊賀流落人間古錦囊帝恐天丁下取將賡歌餘暇染宸翰奎壁昭回龍鳯翔我公稽首拜嘉恵勒以堅瑉貽萬世捲旗擬入蔡州城傳呼夜示吳元濟

謝人惠油炭

靑藜照天祿寶炬分金蓮榮遇不可期膏火徒自煎檠短無餘輝囊空無畱錢一燈假鄰壁三冬廢塵編殘膏許沾丏繼晷欣窮年

陰崖冷徹骨榾柮殘無煙號寒冰氏子炙背思負暄主君惠窮途施予無所偏鑪分天地春力奪造化權和气與俱遊死灰欣復然

楚有菜色潔而味辛夜對吳監丞飲飲酣薦之以此恍然如在湖湘間

山澤有臞儒骨相無食肉平生藜莧腸愧負詩書腹碧澗掇香芹雕盤堆苜蓿艱苦謀一飽未免窮途哭君今食萬錢肥甘非不足味厭五俟鯖嘉蔬列瓊玉云自楚中來芳辛有餘馥一笑下筯空鯨飲薦醽醁吟餘詩思淸如行湘水曲湘君不復見直欲跨黃鵠

甲辰季冬殘臘大雪主人以糟玉面貍及尊酒爲餉

南山白額虎暴戾日以滋納諸罟獲中食肉寢其皮文貍外柔順玉面而丰肌與世了無忤奚亦遭危機得非風味殊尊俎之所宜焚山獵獸者是以羅致之主翁厭肥甘鼎食嗤羣兒殷勤築糟丘遣送持酒巵於時臘將殘雪花一尺圍玊樓寒起粟墨突晨未炊得酒且大嚼勿令兒輩知

唐劉云有所思云玉井蒼苔古院深桐花落地無人掃因用其語集古句次韻

西徵登隴首薄暮有所思所思郁不見殘云傍馬飛逢迎少壯非吾道百壺且試開懷抱黃帽靑鞋歸去來桐花落地無人掃

謝石佛璉大禪

人生天地間百年如逆旅榮華風中富貴艸頭露得喪能防何頫仰卽今古師具正法眼與人一綫路紛紛輕薄兒誰解防頭句冥行方索途空滿戶外屨我提沒底籃采藥空山去覿面偶相逢舉手便分付彈指了三生無去亦無住

寄逺曲用唐人張籍韻

江南澹蕩煙波暖蒲萄淥漲春江滿日暮汀洲采白蘋芹牙出水蘭心短美人去矣隔湘江誰其贈我明月璫癸丑仲冬十日蚤晴從中使過蒓湖未防風雪交作

黃岡之北蒓湖東湖光萬頃磨靑銅樓船東下佽飛集牙檣十里旌旗紅魚龍震疊馮夷宮云容倐忽變晴空鬖髿振袂玉妃舞雪花撩亂穿疎篷

泊舟富池乞靈祠下

大江東南來馮夷此其宮羣山各獻狀奔走如遊龍將軍萬人傑智勇摧姦凶艸木知威名旂常紀丰功廟食塡玆土樓閣何穹窿我來拜靈祠紅日方曈曨神烏集飛檣雪波捲晴空椒桂薦芳馨精誠冀感通謂言身半百扁舟吾欲東羞作賈胡畱願借一防風

題郭季寛曉耕宿釣二圖

牛角橫素書春犂破朝雨鴻鵠志安知功名心自許羊裘晦山澤貂蟬等鴻毛直鉤道可行一釣聮六鼇棲霞髙士以詩鳴於時方幸締交而赴玊隆之請鶴馭西去挽之不畱臨岐告別爲賦二詩

大雅久不作正音寂無聞金門棲霞僊續修水濆學海障鯨波筆力扛龍文我誦錦囊句十年思見君相逢一杯酒和气蒸春云去我鼻端堊君其揮郢斤

蛟窟蕩羣妖霞帷快飛舉橫江余鐵鎖中流屹砥柱主人謫仙人道學侔千古紫皇香案前棹頭不肯住亭懸孺子榻簾捲西山雨雞犬許同升我欲騎鯨去

公無渡河【並引】

古樂府有公無渡河篇從昔詩人賦詠俱與本意不相侔余謂翁之勇於渡河者特以一壺之力爲可恃遂冒險而不之卹曽不知壺之力甚微而河之險不可玩終遂致於淪厥軀玆亦可爲後世鑑矣因原其指爲作數語用以自警云

河流決昆侖微禹其爲魚龍門𨿽巳鑿犀栧孰可逾老翁披髮鬢如絲臨流欲渡將何之嫗止翁畱翁勿渡翁不嫗從捨之去中流憑一壺意謂千金俱一壺勢莫支千金淪其軀壺兮壺兮翁之�鼉吼鯨吞方得意曲終哀怨冩箜篌鄰女爲君雙墮淚

以浯溪磨崖頌爲友人壽

明皇蠧孽妖顚倒由祿兒眞人奮靈武羣公任安危笑談收兩京鑾輅還京師廟社喜重安鐘簴曽不移詞臣有元結歌頌鐫浯溪餘生千載後毎恨不同時半世看墨本長哦山谷詩鳴劍馳伊吾有客噤未施十年客衛府斗粟不療饑君今聮上閣婉畫贊籌帷眷簡隆三宮復始可指期持以爲君壽勲名書鼎彛明年奉漢觴重修前殿儀摩挲古崖石更記中興碑

崧髙詩爲九江趙使君壽

崧髙維嶽美良守趙公也公以周召間平之才斂大恵於定江越九月政成民和課最南國生申盛旦歌舞誦詠者溢於塗門下貢士揚冠卿揆骫骳蕪陋不足以形容公之盛也采摭古詩語韻而歌之九頓首以薦公壽

崧髙維嶽四方之極維嶽防神生此王國

綿綿瓞莫莫葛藟周公之孫齊侯之子

柔惠且直小心翼翼王親命之南國是式

盡瘁以仕不懈於位四方於宣南國之紀

之綱之紀允文允武荊舒是懲四方無侮

旱旣太甚以祈甘雨零雨其蒙介我稷黍

黍稷彧彧去其螟螣實維丰年我庾維億

萬億及秭物其防矣此邦之人云胡不喜

周邦咸喜式歌且舞於時語語厥聲載路

其告維何自今以始俾熾而昌旣多受祉

永錫難老眉壽保魯以佐天子爲周室輔

我來自東小大稽首是用作歌以介眉壽

崧髙維嶽十二章章四句

欽定四庫全書

客亭類稿卷十三

宋楊冠卿撰古律編三

近體詩

庭艸

庭艸淒餘碧江風吹早寒帶圍愁裏減詩律病中寛隠幾閒畱客迎門懶不冠蕭然有眞處未易俗人看

別襄陽帥

淮海棠陰巳著行卻移小隊入襄陽江山尙帶戎馬气齋閣遽聞編簡香自昔聲名滿梁楚向來爲政壓龔黃風流髙出山翁上不用擎鞭問葛疆

宿前崗鋪

老去心猶壯天邊嵗欲除喜行新過路如讀未看書溪水縈回淨人家逺近居梅花正愁絕薄暮雨疎疎

暮雨

飄飄爲客久在在與春期暮雨森寒意花香閟舊枝看成南國老慚誦北山移已悞世緣惡懷哉歸去遲

無題

鶯語丁寧隔曉露翻紅藥闘新妝玊笙莫作相思調猶恐春歸得見郎

記夢

欹巖松檜轉龍蛇洞戶仙人字少霞烱烱長眉非是畫翠翹斜倚碧桃花

問訊人間防日期謂言何處是瑤池玊杯飲罷夢中醉不記神遊話別時

壬午雜詩

黃屋非堯意謳歌有啟歸徳參羲昊古事與漢唐非喜气傳千嶂皇風浹九圍功成詎無日智勇舊沈機寒甚王親駕春歸敵請和北軍方擁眾小戍或投戈形勢中朝壯衰離僞境多燕云可中裂豈限白溝河不逆彊鄰詐須當報使回君恩固寛大敵意毎嫌猜義舉初難廢兵端莫浪開要知情僞審往事驗方來闗內攻城戰淮東卻敵兵敗亡初妄作狼狽坐虛名賊勢𨿽亡命君心實好生不知他日事誰築受降城巳分依人老猶期振袂還有愁供白髮無力買靑山北駕方傳蹕西師已度闗孤臣憂國淚東首落余澘

寄別友生馬千里

秋鴻社燕防時休萬里無家天盡頭靑蒻緑蓑今巳辦江湖歸去老漁舟

瘴雨蠻煙道路賖囊書匣劍是生涯海山佳處能相憶好寄新詩鴈字斜

齊安

寂寞東坡對竹樓兩公陳迹是前修津亭倚柁還商子雪後獨爲江上游

隻輪不返笑曹瞞赤壁空臨江水寒想得周郎鐃鼔競小喬相與對春山

病後暑退

寛作遲畱計難期嵗月功方驚防輩舞未覺馬羣空度暑蘇病骨涉秋悲虫長江二千里只欠一防風

甲申嵗作

渺渺冰雪盡欣欣花柳蘇江澄炫初日沙潤茁新蔞久客亦勞止我行猶載驅乾坤如許大何處著吾廬急雨來排難余蒸頓解嚴時蜩鳴露柳客燕度風簾屈指秋無防安心气自恬夜涼都不寐落月瑩虛檐

讀杜工部集

平生忠義不忘君末路升沈付九原千古神交眞未泯一時人事可重論摩娑醉眼朝廷在消息他鄕弟妹存獨閱遺編堪墮淚秋燈火雨昬昬

讀親徵詔

詔語深醇告萬方便知九鼎不勞扛波臣奔走扶黃屋約束風濤過大江

君王神武不恬兵气詟中原一掃平可笑西江喜歸客便裝行橐待還京

塞上雪中

雪色迷江國人誰入蔡城虛元自白梅破不勝淸佳客苦難喚淸尊只細傾吾衰便靜退不忍浪談兵

代別張憲

澤國春彊半餘寒燕子飛絕知懸榻久故作買舟歸嵗月空荒老行藏有是非功名遊戱爾此意尙依稀老去安爲客春來不著家江湖遂良覿身世入長嗟處死寜無地謀生信有涯分防感時節楊柳又藏鴉

回紋四時

輕風透幕羅衾薄滿萼嬌紅綴小桃明月對愁縈錦字斷弦空暗紫檀槽

冰盤瑩靜風簾闔酪粉甞殘日影曛稜枕印紅斜玊頰碧山揎防整輕雲

紋簟挹香餘汗粉緑眉攢恨舊愁新焚香夜拜初生月暮色紗薄霧勻

霜驚葉落催寒曉夢破人愁覺夜長香暗折梅初防玊鏡鸞呵手試新妝

九里松六言

風聲不防天籟鐘韻初知日曛人語驚飛幽鳥馬蹄踏破輕雲

王幹竹枕甚簡古客有得之者爲賦二絕

榮枯已熟槐安境妄幻敢藏鴻寶書一節黒甜參巳透漆園胡蝶浪分疎

夜明已賜虢國姊曲肱又屬東家丘娯寢有人君得計睡鄕畱我取通侯

吳江道中

野色蒼煙濶蓬籠宿雨開湖光與天接林彩覺春回心事歸雙鬢年華付一杯松江元赴海流駛更須催壞郭郊丘里長橋煙浪問幽花經雨潤獨鳥受風還春水圍叢薄晴雲吐亂山莫將吳越恨添入二毛斑

卽事

歡悰憑淺酌衰相怯單衣詩向貧中好春從雨際歸气寒憂麥瘦桑濕恐蠶饑豫學田園計他時恐願違人事悲懽裏交情冷暖中山林催晚計顏面久秋風有傳記耆舊無書問子公反闗違世久幽事亦忽忽未辦因人出時歌不我過墨云腳亂藥鼎雨聲多三篾閱浮世把茆營懶窠肯將猶在舌容易說干戈

讀書

憂世終何補忠懷悵不平收回長太息翻作短歌行是事且復置今人誰可盟湘中千樹橘墨墨了餘生

題淩波采蓮圖

綽約風姿雲霧衣波心新月映明輝更深折得淸香去煙靄不知何處歸

歸塗春晚

待得春歸人亦歸風花撩亂撲徵衣淸香十里茶防路零落珠幢對晚暉

防防更籌淸夜䢐昬昬鄕月虛夢回忽聽狂風雨明日前村花更疎

蹔解徵驂野水湄捲衣上馬夜何其客愁政自不堪說殘月一聲聞子規

山茶

緑葉巃嵸襯渥丹疎林殘雪尙班班先驅特爲東君至怕向春風桃李間

道間所見

窄窄山腰路娟娟屋角花谿回蔽修竹鷗暖戱春沙

夾江

雨洗山容淨江流塞水通徵塗萬樹行色一秋蓬黯澹平郊霧淸徐邃谷風直須歌緩緩莫作去怱怱麥浪浮濃緑山眉暈逺靑光風來婉娩客意獨伶俜回鴈鳴何許輕鷗下逺汀人家總幽隠煙雨竹門扄

漫題

著雨林花暗敲風檻竹幽翠屏疎得夢紅葉忽驚秋

適安旅次

山郭蕭條晚秋堂窈窕深輕寒籠暮靄橫吹度疎砧叢竹深藏翠孤云帶晚陰淹畱有幽趣不礙短長吟檻蒲行碧瘦林葉得紅深客子倦長夜居人催暮砧風梢紙急月轉藥欄陰髙枕已無睡寒螿休苦吟

曉思

山鳥春猶噎城烏曉亂啼危譙初罷角落月巳催雞地迥來何事家遙夢到迷片懷如許惡深覺負畦

雪後

野日茅茨短荒村霰雪余溪流山足裂谷迥鳥聲虛矯首懷新隠歸有舊書殘年甘飽飯何必事名譽

觀諸園接花菓

花木聊觀化芳菲觸處同大都知嵗晚各自占春風巧著移根力陰爭造物功化鈞均播埴此理杳冥中

寒食雨中

無家可耐異鄕何怪底愁邊萬感多今夜雨昬山月暗淚痕元不減金波

晚風一再花狼籍春去怱怱不可尋蜂蝶亦如人意薄便無消息到墻陰

渡口

欲系孤舟日己斜秋霜一岸著蒹葭若爲喚得愁魂醒柱杖穿沙尋酒家

絕句

東閣官梅巳退妝逺村沙柳發新黃遙知歸去西江路定有飛花觸地香

忽憶前時小院歸杏花墻角兩三枝夜香燒斷黃昬月縹緲憐家玊笛吹

始覺

始覺躬耕晚從誰話此情但能安食息敢復計聲名畱滯煩書信驅馳愧友生有懷愁不盡歸鳥暮雲橫

自檇李至毘陵道中

風捲雲歸雨忽晴月輪安穏上靑防怪來枕底流泉急去去短桅初不停

朱槿碧蘆相間栽蓬棚車水過塍來茸茸秋色濃如染己有陂塘似鏡開

極目雲天意巳舒迎人艸樹緑扶疎望中孤塔松江近便有小舡來賣魚

滿目江山無限情夫差城郭暮云平當時不競黃池長一再何由致越兵

晉陵城東堵坡兩尖髙並下臨河昔年曽醉鄰墻酒臥聽扁舟唱踏歌

癸卯春雜用古語繼吳監簿水月卽事

霜日炫晴晝意行春色隨平林花淡淡荒墅艸離離竹徑通幽處山云薄暮時壺觴情未極飛鞚返靑絲

爲谷隱和虞參議韻

誅茅只合老僧龕一笑欣陪塵尾談天末鴻方避弋遼東白豕忍懷慚折腰我已宦情薄嚼蠟誰言世味甘萬事轉頭俱夢幻試將此語靜中參

谷隠之東芍藥酴醿涉夏尙有存者籜龍頭角且森列於前次前韻呈九江趙使君

衣鉢相傳書一龕晴時許聽名談詩成與客探囊取句好令人下筆慚別墅經春花未老芳畦過雨薺尢甘明朝更欲從公去玊版堂頭作小參

歸自淮右讀楚辭有感

憶昔淮山戰骨髙行人持節過臨洮匣中劍气徒幹斗防裏綸鉤莫釣鼇世事從來兩蝸角男兒不遇一鴻毛功名槐國吾深省痛飲何妨讀楚騷

頃嵗如番禺與慶傳十六兄遇上饒後五年胥防於霅時太學增置生試竟不遂志將別去理朱方棹因詠昔人風雨對牀之語慨然有感作是詩

囊空未辦買山錢壯志隨人祗自憐千里鄕闗愁夢裏防年蹤迹瘴江邊回溪重困南摶翼異縣還尋東去船何日蒼崖結茅屋與君風雨對牀眠

繼詩社諸友韻

休將防問窮通往事邯鄲午枕中南郭吹竽羞濫食北山運畚笑愚公酒邊賴有賡酬在客裏還欣臭味同得句不妨頻寄我從今莫效馬牛風

復用前韻且約防琴尋花下之盟

吟牋寫就訊難通人在千巖紫翠中談笑尊罍有餘樂交遊气槪壓羣公忘年許締金蘭好佳處何妨杖屨同我欲防琴坐花底乞君妙曲奏松風

淮楚春晚病中

絕塞驅馳有底忙病餘歸思繞江鄕鴈飛不到楚天逺蝶夢何堪春晝長滿地香紅初過雨一簾風絮正斜陽愁邊賴有新詩在彊劈吟牋付錦囊

遊交廣用帳幹趙徳縱韻

家聲久矣愧長楊浪說男兒志四方鼎鼎百年半流落悠悠萬里益淒涼羇懷嶺表芙蓉幕歸夢江南雲水鄕欲訪匡廬近消息試憑徵鴈到潯陽

琴久不作客問其故戱爲說偈

昭琴不鼔任虧成澤畔行唫且獨醒自信榮枯本同轍誰云得喪有殊形古今防見桑田變日月常循晝夜經去去來來只如此風前別調不須聽

代秦幹上刑部張尙書【津】

疇昔持衡冰鑑淸議刑今去刻爲明坐令幾閣文書靜馴致齋居獄訟平疏闊漢朝新禁网風流廷尉舊家聲哀窮悼屈心如砥應笑張湯有重輕

平生報國劍鋩寒萬里漂流困一簞貧劇方思毛義檄歸來卻戴楚囚冠解驂舊事無人繼慟哭窮途祗自嘆倚伏循環知有待春回寒谷在毫端

繼朱叔謙所寄韻

湖海三十載窮觀未見書文章恥沿襲體制薄浮虛老去情懷惡生平習气除交親應笑我術業廢三餘

王鷗盟別去久之有詩繼韻

急槳衝煙去奚奴喚不譍淸唫繼囊錦妙句琢壺冰天逺暮云碧江寒秋練澄懷人心欲折愁坐對靑燈

秋日懷松竹舊友

松竹隠君子別來安穏不音書遲寄鴈風雨又驚秋金井葉黃落靑燈人白頭客懷難著語誰共賦牢愁烏兔不停軌蒹葭鬢巳蒼囊空防古錦賦未奏長楊林下松風曲鑪邊栢子香朝昬作禪供榮辱巳俱忘

倦遊

歸去陶彭澤重來丁令威逢場眞戱劇閱世識危機蠻雨沾烏帽京塵黯素衣回頭今自笑三十六年非

水亭晚坐

煙波渺渺白鷗雙逺樹微紅襯夕陽坐久江風起蘋末馮夷借我一襟涼

詩僧常不輕以梅花句得名於時雪後踏月相過論詩終夕退得二絕以謝

十年袖裏梅花句夢繞江南煙雨村今日相看更愁絕天低云澹月黃昬

荒江落日孤鴻影逺趂幽人踏月來雪屋雲林淡相對月邊依約有寒梅

題張安國舎人平沙落鴈圖

渚云低壓雲山暮煙素橫空落日斜秋老江鄕稻粱熟一行徵鴈下平沙

九江春半雨中寒甚忽見梨花

江城一雨春彊半寒色著人芳信遲賴有梨花遮病眼一枝帶雨出疎籬

乙未秋賦不遂志歸寓水村

歸來不負白鷗盟要聽雲山韶濩聲鐘鼎軒裳非我事從教水到自成渠

自仙潭治歸舟呈王鷗盟

江頭重整舊漁衣觸起眠沙鷗鷺機煙渚蘆花畱不住葉舟還趂夕陽歸

絕嶂雲煙乍有無蒼崖茅屋近何如西風拍手喚徵鴈恐有平安錦字書

扁舟夜泊蓼花叢曉掛風防苕水東擬辦蓋頭茅一把十年湖海浪飄蓬

江村煙雨暗霏微正是鷗盟得句時雨後屏山展新緑更煩摹冩送新詩

次韻王鷗盟秋日郊居卽事

老去柴桑晝掩闗悠然得意在南山忘言妙處無人解目送孤鴻天際還

不貪薏苡與明珠曳屣狂歌信杖扶誰道先生貧徹骨先生淸處若冰壺

松菊依然繞舊廬西風歸興動鱸魚歸來有酒輒成醉旋摘秋園雨後蔬

次李提舉桂花韻

緑帷深防黃金粟嫵媚似嫌紅粉妝年來不作廣寒夢喜對孤標時踞牀

人間初未識奇木子落蟾宮秋政芳托根底事在幽谷要伴淸都山水郎

春雨未霽有載歌姬遊道場山者

蒙蒙煙雨暗空山驕馬行春翠袖寒待得春風捲云幕卻愁春色又闌

塞上與鄭將夜飲

白髮將軍夜枕戈樓蘭未斬柰愁何挑燈看劍淚如洗那聽蕭蕭易水歌

幾年京洛暗飛塵老上龍庭恨未焚安得君王倚天劍提防直上決浮雲

次韻李提舉秋日雜詠

羊阪路歧險燕巢生計疎萍蓬三尺劍衣鉢一牀書葉露泣金井櫩牙掛玉鉤防淸了無寐詩思不禁秋

次歸耕堂稀字韻

精忠貫日古來稀帷幄從容扈六飛風虎雲龍方際防故鄕未許我公歸

神京千里鴈書稀闗塞傳聞驛騎飛報道天驕遁沙漠衮衣行從翠華歸

功業汾陽千載稀龍庭單騎去如飛笑談整頓乾坤了黃鉞金鉦奏凱歸

湖山春老杏花稀栁絮漫空作雪飛橫槊賦詩有餘暇不妨倒載送春歸

又用韻

弱水蓬山到者稀淩空須仗羽輪飛羣仙拍手山頭笑笑我漂零胡不歸

窮巷無人車轍稀尋巢燕子故飛飛似嫌茅屋太低小廣廈千間欣有歸

杏壇鏗爾瑟聲稀劍佩三千羽蓋飛獨對春風吟詠處從今願學舞雩歸

乙巳春次中隠先生韻

宻勿籌帷今防春故山猿鶴尙闗情中書歷徧令公考樂道要從莘野耕

種滿人間桃李春門闌舊物詎忘情江湖若也有閒地著我一犁春雨耕

挽葉南仲

疇昔丈人行典型詩禮家剛方排武叔詞賦敵張華造膝陳經濟凝旒屢嘆嘉他年想遺烈拊髀諒興嗟

次韻王宣幹秋懷

囊錐脫頴久崢嶸劍气幹霄恨莫平江左方思見王兒曹誰敢吏淵明悲秋欲賦情難極憂國忘言酒細傾髙臥東山嵗將晚何如一起爲蒼生

送堵修逺歸湖城

十載讀書松竹林壺觴歌詠有知音君今別我市朝去誰伴寒擁鼻吟

云臥江村煙樹林懸知出岫本無心亭臯若也有歸鴈得句不妨頻寄音

西樓

平頭四十誤儒冠獨立西樓憂萬端兩鬢飄蕭半華發羞將勲業鏡頻看

次韻葉無咎梔子花

樓石山前薝卜花品題從昔屬詩家君看五字齊梁句句好當令屈宋衙

從郭中隠覓酒並呈張君量

百斛龍文鼎可扛揮毫曽寄碧油幢酒兵若有三千騎肯向詩壇築受降

又示同志

寂寂寥寥揚子居雲山相對一牀書無人載酒問奇字自把殘編時捲舒

歸途用李泉野韻

乾坤萬古防昬曉兔走烏飛不暫停去日荻花秋索索歸時芳艸又靑靑

癸丑生朝舟行有感

懸弧初度日鞠育念劬勞未了詩書債見輕兒女曹爭知兩蝸角等是一鴻毛所貴盡忠孝結交英與豪

題畫扇

斷橋流水小舟橫臥看林梢素月明雙鶴不知何事舞風前時送九臯聲

與金陵傅漕余預鄕薦時傅兄持文衡

著作承明近玊堂云何持節尙爲郎運儲巧思蜀諸葛攬轡澄淸漢範滂自昔謀猷資啟沃於今軍國欠平章商巖事業公須繼好趂春風朝未央

鄕書憶昔獻賢能姓字曽叨天府登闕裏摳衣欣附鳯雲程斂翼愧飛鵬流年自信一彈指末路誰憐三折肱若見金昆問消息爲言霜鬢巳鬅鬙

繼韓尙書春日舟行韻

河水拍堤淸且漣堤聮南陌與東阡浮家泛宅苕溪路老卻春光又一年

蜀魄思歸晝夜啼漆園蝴蝶夢魂飛簞瓢陋巷心如水惟有顏淵殆庶幾

與鄂州都統張提刑

五雲樓閣武昌宮曽挫曹瞞百萬雄今古興亡付流水江山彈壓賴元戎折衝尊俎笑談裏極目闗河指顧中凖擬明年防京洛爲君沽酒醉春風

貔虎云屯細柳營旌旗號令轉精明人言郤縠詩書帥自有孫卿仁義兵闗塞金湯今奠枕江淮艸木舊知名家聲凜凜漢人傑看取籌帷功業成

江湖疇昔受恩深嵗晚漂流傷客心雨檝風防倦行役雪車冰柱少知音價髙肯羨連城璧才譾難希諛墓金但得扁舟從此去成虧寜復問昭琴

和京尙書上元日同禁從遊鳯山韻

苔封石磴繞層欄欄外行廚薦玊盤座揖湖山詩興逺气吞雲海酒杯寛籃輿竟日有餘樂蓮市只今無此歡我愧麼微難接武飛牋亦欲寄靑翰

洪溪口

短短桃華宿雨餘風輕春水縠紋鋪柁師苦要貪行色不肯系舡尋酒酤

臘梅四絕

遊蜂辛苦事芳菲嚼蘂偸香釀蜜脾還被東風巧收拾又隨春色上南枝

枝上編鐘萬顆垂淩寒傲視雪霜姿從今疎影暗香句不數西湖處士詩

塗黃不學漢宮妝一防檀心萬斛香嚼蠟我今忘世味羞將花譜細平章

阿嬌厭貯黃金屋洗盡鉛華兒女妝香防寒夜伴幽獨靑燈相對吟胡牀

同韓吳二寺丞飲西湖梅花下酒酣繼韓韻

冉冉山云薄暮時壺觴歌詠欲忘歸一杯且爲梅花醉莫待梅花作雪飛

港口

野寺雲山迥人家煙火稀水腥漁市近帆落晚風微拂樹昬鴉去迎白鳥飛吾生樂江海猶恐與心違

欽定四庫全書

客亭類稿卷十四

宋楊冠卿撰樂府編

如夢令

滿院落花春寂風絮一簾斜日翠防晚寒輕獨倚秋千無力無力無力蹙破逺山愁碧

生查子【原注聞鶯用竹坡韻】

嬌鶯恰恰啼過水翻回去欲共訴芳心故繞池邊樹人去綺閒弦斷箏柱百囀聽新聲總是傷情處

前調【原注忠甫持梅水仙砑牋索詞】

消瘦不勝寒獨立江南路羅韈暗生塵不見淩波步蘭佩解鳴璫往事憑誰訴一紙防云牋好寄靑鸞去賦湘妃鼓瑟牋湘妃泛蓮葉上有片雲擎月

瀟湘日暮時倚櫂蒹葭浦不見獨醒人愁對湘妃語璧月送歸云一葉蓮舟舉寶瑟奏淸商波底魚龍舞

浣溪紗

洞口春深長薜蘿幽棲地僻少經過一溪新綠漲晴波驚夢覺來啼鳥近惜春歸去落花多東風獨倚賴愁

何

前調【原注次韓戶侍】

銀葉香銷暑簟淸枕鴛醉倚玉釵橫起來紅日半明多病情懷無可耐惜花天气惱餘酲瑤琴誰弄曉鶯

聲

霜天曉角【原注次韻李次山提舉漁社詞】

漁舟簇簇西塞山前宿流水落紅香逺春江漲蒲萄緑蘄竹奏新曲驚回幽夢獨卻把魚竿逺去騎鯨背釣

璜玉

卜子【原注秋晚集杜句弔賈傅】

蒼生喘未蘇賈筆論孤憤文采風流今尙存毫髮無遺恨淒惻近長沙地僻秋將盡長使英雄淚滿襟天意髙難問

垂絲釣

翠簾晝捲庭花日影初轉酒力未銷眉黛斂還停歌扇背畫欄倚徧情無限悵韶華又晚錦韉去後愁寛珠袖金釧碧雲信逺難托西樓鴈空寫銀箏怨腸欲防更落紅萬防

菩薩蠻【原注春日呈安國舍人】

飛雲障碧江天暮杏花簾幕黃昏雨翠袖怯春寒有人愁倚欄天涯芳艸路目送徵鴻去人逺玉闗長尺書誰寄將

前調【原注春日西湖用吳監簿韻】

春山愁對修眉緑春衫誰爲裁冰縠日暮倚欄幹不禁煙霧寒湖邊歸去路猶記傳觴處往事等空花客心驚嵗華

前調

冰肌玉襯香綃薄無言獨倚欄幹角相見又還休可堪歸去愁碧波溪上路防陣黃昏雨歸去斷人腸紗廚枕簟涼

前調【原注雪中呈李常川】

玉妃夜防瑤池冷翩然飛下霓旌影天濶水雲長風飄舞袖香姑山人似舊淸壓紅梅瘦同憑玉欄幹光搖銀海寒

好事近【原注代人書扇】

晚起倦梳妝斜嚲翠鬟雲鬢手撚花枝輙笑問靑鸞音信綉簾慵捲玉鉤垂風篁奏餘韻燈火黃昏院落報雕鞍人近

前調

細雨落檐花簾捲金泥紅濕樓外逺山橫翠染修眉愁碧舊遊春夢了無痕香塵暗瑤瑟凴仗靑鸞飛去問新來消息

謁金門【原注春暮有感】

傷漂泊負了花前期約寒食淸明都過卻愁懷無處著晴日桞陰池閣風絮斜穿簾幕簾外秋千閒防索腸

斷人寂寞

憶秦娥【原注雪中擁琴對梅花寓言】

東風惡雪花亂舞穿簾幙穿簾幙寒侵綠綺音斷弦索宮梅巳破香紅蕚梅妝想稱伊梳掠十分全似舊時

京洛

前調

云垂幙江天雪似楊花落楊花落翠衾不暖曉寒偏覺起來獨倚西樓角客懷無耐傷離索蠻箋欲寄塞鴻

難托

淸平樂

翠團嘉樹杜宇呼春去簾捲金泥凝望處防防紅薇香雨等閒過了花時殷勤來問酴醾恰有一枝春在畫樓紅日林西

桞梢靑【原注詠芍藥】

紅藥翻堦天香國艶輝映樓臺解語渾如三千粉黛十二金釵靑鞋踏破蒼苔趂舞蝶遊蜂去來宿粉偸香也應難似年少情懷

前調【原注詠鴛鴦菊菊白而雙心秋晚始開】

金蘂飄殘江城秋晚月冷霜寒一種幽芳雕冰鏤玊舞鳯翔鸞悠然靜對南山笑瓊沼鴛飛翠瀾小玉驚呼太眞嬌困俯檻慵看

前調【原注爲丁明仲紀夣】

歸夢迢迢分明曾見舞徧云韶解道相思愁寛金釧瘦損宮腰覺來情緒無聊正戍角聲翻麗譙楚塞山長巫陽人逺斗悵香消

西江月【原注秋晚白菊叢開有傲視冰霜之興李漁社賦長短句云若將花卉論行藏

合在淩煙閣上因次其韻】

妙墨龍蛇蜚動新詞雪月交光論文齒頰帶冰霜鳯閣從來官樣壽菊叢開三徑淸姿髙壓羣芳折花聊爾問行藏防見橫飛直上

前調

羅襪浪傳仙子宮梅休寫華光人言壽客飽經霜不趂凡花入樣萬玉森羅素節一枝防有餘芳孤髙肯使蝶蜂藏持立甘泉頂上

前調【原注詠黃菊】

昨夢鈞天帝所曽陪奏賦明光玉除金蘂映秋霜盡道宮花別樣嬌額塗黃半就金蓮襯步齊芳舞鸞儀鳯巧難藏羞殺繁紅陌上

東坡引【原注癸丑季秋廿六日夜夢至一亭子牓曰朝云見二少年公子云久誦公樂章願得從容笑語因舉似離筵舊作稱贊久之餘謝以不能公子咈然不樂命小史呼姝麗十數軰至圍一方臺而立相與羣唱聲甚淒楚俄頃歌者取金花靑牋所書詞展於臺上熟視字畫乃餘作也讀未竟一歌者從傍攫取詞置袖中舉酒相勞苦云釵分金半股之句朝夕誦之胡爲念不及此耶公子云左驗如此奚事多遜抵掌一笑而寤恍然不曉所謂戱用其語綴東坡引歌之】

淥波芳艸路別離記南浦香雲剪贈靑絲縷釵分金半股釵分金半股陽闗一曲聲淒楚惹起離筵愁緒夢魂擬逐徵鴻去行雲無定防行雲無定防

鷓鴣天【原注次韻寶溪探梅未放】

嵗月如馳烏免飛情懷著酒彊支持經年不見宮妝面醲碧誰斟翡翠巵江路晚夕陽低奚奴空負錦嚢歸欲慿驛使傳芳信未放東風第一枝

小重山

一笑回眸百媚生嬌羞佯不語艶波橫緩移蓮步繞堦行凝情久幽怨托銀箏些事那回曽水晶防枕冷簟紋平窺人燕子苦無情驚夢斷何處覓云行

蝶戀花【原注次張俊韻】

舞處曽看花滿面獨倚東風往事思量徧綠怨紅愁春不管天涯芳艸人腸斷一紙云牋魚鴈逺歸鳯求凰誰識琴心怨臂枕香消眉黛斂也應爲我寛金釧

前調

月冷花寒宮漏促人在虛檐玉體溫無粟弦斷鸞膠還再續嬌云時霎情難足解道防鴛愁獨宿宿翠偎紅蛺蝶元相逐蓬海路遙天六六終湏伴我騎黃鵠

水調歌頭【原注春日行舟】

春漲一篙綠江濶暮濤寒龍驤萬斛蜚舉鯨飲酒杯寛醉倚柁樓淸嘯目送孤鴻杳靄景意與俱閒恍若馭風去蓬島舊家山記吾廬環翠竹拱蒼官碧雲信杳誰爲日日報平安桂櫂桃溪歸後流水落紅香寂春事想闌珊賴有錦囊句寫向此中防

前調【原注贈維揚夏中五】

形勝訪淮楚騎鶴到揚州春風十里簾幙香靄小紅樓樓外長江今古誰是濟川舟檝煙浪拍天浮喜見紫芝宇儒雅更風流气吞虹才倚馬爛銀鉤功名年少餘事雕鶚防橫秋行演絲綸天上環侍玉皇香案仙袂揖浮丘落筆驚風雨潤色煥皇猷

前調【原注次吳斗南登雲海亭】

年少靑雲客懷抱百憂寛北醉臥春曉歸夢趂吳帆來訪鴟夷仙迹極目平湖煙浪萬象一毫端雲海渺空濶咫尺是蓬山佩蜚霞囊古錦防憑欄赤城應有居士鳯舉更龍蟠待向玉霄東望相與神遊八極身未似雲閒長劍倚天外功業鏡頻防

前調【原注歸自羅浮舟過於湖哭張安國至采石弔李謫仙悼今昔二賢豪之不復見也

月夜酧酒江漬慨然而去作長短句】

曵杖羅浮去遼鶴正南翔靑鸞爲報消息巖壑久相望無柰漁溪欵乃喚起蘋洲昨夢風雨趂歸航萬里家何許天濶水雲長歷五湖轉湘楚下三江興亡千古遺恨収拾付詩囊重到燃犀磯渚不見騎鯨仙子客意轉淒涼舉酒酹江月襟防淚淋浪

水龍吟【原注金陵作】

渡江天馬龍飛翠華小駐興王地石城鐘阜雄依天塹鼎安神噐鳷鵲樓髙建章宮濶玉繩低墜望鬰蔥佳气非煙非霧方呈瑞璇霄際貔虎云屯羽衛壯金湯更隆國勢天驕膽落狼烽晝熄玉門宴閉只謁陵園長安不逺中興可兾笑六朝舊事空隨流水千古恨無人記賀新郎【原注秋日乘風過垂虹時與一羽士俱因泛言弱水蓬萊之勝傍有溪童具能歌張仲宗目盡靑天等句音韻洪暢聽之慨然戲用仲宗韻呈張君量府判】

薄暮垂虹去正江天殘霞冠日亂鴻遵渚萬頃雲濤風浩蕩笑整羽輪蜚渡問弱水神仙何處翳鳯騎麟思往事記朝元金殿聞鐘鼔環佩響翠鸞舞夢中失卻江南路待西風長城飲馬朔庭徵虜目盡靑天何時到贏得兒童好語悵未復長陵杯土西子五湖歸去後泛仙舟尙許尋盟否風袂逐片帆舞

