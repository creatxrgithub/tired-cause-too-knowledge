

欽定四庫全書

集部七

午亭文編

別集類六【國朝】提要

【臣】等謹案午亭文編五十卷

國朝陳廷敬撰廷敬字子端號說巖澤州人順治戊戌進士攺庶吉士授檢討本名敬以是科有兩陳敬奉

防增廷字官至大學士諡文貞嘗著尊聞堂集八十卷晚年手定爲此編其門人侯官林佶繕寫付雕午亭爲陳氏陽城別業因水經注沁水逕午壁亭而名所謂午亭山村也集中詩二十卷雜著四卷經解四卷奏疏序記及各體文共二十卷杜律詩話二卷廷敬家故多藏書少時卽能縱觀喜爲詩歌門徑宗仰少陵頗不與王士禎相合而士禎甚奇其詩所爲古文汪琬見而大異之遂肆力焉其生平回翔館閣遭際

昌期膺受非常之

知遇出入

禁闥防四十年正值

國家文運昌隆之時而廷敬以淵雅之才從容簪筆典司文章得與海內名流以詠歌鼓吹爲職業故其著述大抵和平深厚當時咸以大手筆推之卷首有廷敬自序謂於汪王不苟雷同然其詩文實各自成家分途競爽𨿽就其才力之所及蹊徑不無稍殊而要爲和聲以鳴盛則固無異軌也乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

午亭文編原序

吾六七嵗從塾師受句讀見左氏尙書傳喜而竊誦之𨿽訶其不急弗顧也後每見古文輒喜誦之家故多書世父道莊府君有文爲簾吏以禦史視江南學政皎皎防嚴逾太行而北也槖中蕭然不足具芻糧顧獨載書卷以歸詒吾兄庶常君庶常尢好古文先太宰公命余從之學乃盡發其新舊書得縱觀焉爲詩謌古文辭年二十釋褐登朝優遊詞館與二三同學獨多爲詩新城王阮亭方有髙名吾詩不與之合王奇吾詩益因以自負然卒亦不求與之合非苟求異其才質使然也其間亦復稍稍爲古文以自娯長洲汪鈍翁見而大異之苕文故世父所知士吾感汪言遂肆力於古文若自有得焉後

召見殿中餘言貽上

詔求文學之士餘言苕文兩人皆官翰林益礲礪切靡爲學以求進於道汪未久告歸吳中王今且爲名臣而余隤然將老矣始吾於汪王顧頗自得不欲苟雷同豈惟才質乎將以力之所近者求至於吾道焉已耳古之爲文者非以其辭期於明道也故或卽道以爲文或因文以見道其致一其勞逸殊也見今世有有道而能文如二子者與吾忻慕焉頃理舊藳因自敍其爲學之大意如此澤州陳廷敬序

欽定四庫全書

午亭文編卷一

大學士陳廷敬撰

樂府

朝會燕饗樂章十四篇【並序】

康熙二十年十二月定饗祀樂章

詔禮部翰林院議明年正月尙書【臣】帥顏保學士【臣】陳廷敬等集議言

郊

廟樂章

世祖章皇帝所親定【臣】等不敢變易獨朝會燕饗沿習前明典章未備祈

勅下【臣】等考古樂之原定聲律之節作爲雅歌用昭盛美

詔曰可於是禮臣曰此詞臣職也以屬【臣】廷敬【臣】待辠掌院事乃集諸詞臣謂之曰廷敬材能淺薄不足以光制述之事樂歌之作無如公等爲宜諸詞臣固以讓【臣臣】不得辭嘗考古樂之備者莫如詩朝會之樂正大雅之詩是也燕饗之樂正小雅之詩是也漢以來失雅詩之義魏得杜夔所傳古樂四篇遂仿鹿鳴作於赫篇以祀武帝仿騶虞作巍巍篇以祀文帝仿文王作洋洋篇以祀明帝則直以雅爲頌且亂以風又烏能得雅詩正義乎晉以後去古𨿽逺間存雅詩之遺逮梁武帝南北郊明堂太廟三朝悉名爲雅則是頌聲亡而正雅之用混也唐分雅俗二部然所謂雅者以別俗之名耳其實皆俗樂也宋郊廟之樂曰安其義亦猶唐曰和隋曰夏也而朝會燕饗之樂亦以安名詞皆短歌其亦猶有雅詩之遺意者與惟六變之曲聲調靡曼實皆五字長句也及乎明之樂無有足觀者矣我

朝

郊

廟之樂名曰平今【臣】所撰樂章實先定名義

朝會

皇帝升坐曰隆平還宮曰顯平

萬壽升坐曰幹平還宮曰泰平元旦升坐曰元平還宮曰和平冬至升坐曰遂平還宮曰允平小宴升坐曰協平還宮曰興平

郊祀導迎曰祐平

廟祀導迎曰禧平謝見曰慶平外藩謝見曰治平𨿽略仿乎宋而要皆以雅詩之義爲準至於六變之曲則槪無取焉【臣】又嘗誦正雅朝會之詩曰無念爾祖曰無遏爾躬燕饗之詩曰視民不佻曰徧爲爾徳防不盡其反覆丁寧之意而不専主乎鋪張揚厲之辭【臣】𨿽愚陋竊取此義故十四章之中所以陳述天命之不易大業之艱難者𨿽不能盡其辭亦略舉其指焉【臣】不任皇恐頓首謹序

朝會

皇帝升坐中和韶樂作奏隆平之章

赫矣天鑑眷求惟聖保右我

淸旣集有命假樂大君天位以正蒞下有容監於萬方念玆崇功駿命孔常

右隆平之章十句

皇帝還宮中和韶樂作奏顯平之章

於昭

三後誕降世徳亹亹我

皇克艱衮職治定功成中和建極龍飛在天鳯儀於庭式奏王夏垂億萬齡

右顯平之章十句

萬壽

皇帝升坐中和韶樂作奏幹平之章

二儀淸寧三辰順則維

帝凝命函冒區域仁恩廣覃訖於動植久道化成隆功駿徳

聖人多壽年世萬億

右幹平之章十句

皇帝還宮中和韶樂作奏泰平之章

鑑觀惟徳丕命惟

皇肇玆壽域薄海要荒物性育茂謡俗樂康冠帶之國望斗辧方曰惟萬年同於昊蒼

右泰平之章十句

元旦

皇帝升坐中和韶樂作奏元平之章

於穆

元後敬授人時四始和令三陽肇基鸞路倉龍載靑其旂迎气布徳百工允釐行慶施惠及我烝黎

右元平之章十句

皇帝還宮中和韶樂作奏和平之章

有奕元會

天子穆穆蹡蹡羣公至自九服正朔所加海外臣僕率土恵懷萬民子育千齡億祀永綏茀祿

右和平之章十句

冬至

皇帝升坐中和韶樂作奏遂平之章

乾符在握道轉鴻鈞天心見復物始資元景長舜日紀協堯春玉琯應瑞寶歷肇新眾正在位輔翼

一人

右遂平之章十句

皇帝還宮中和韶樂作奏允平之章

皇帝在宥一陽斯溥淵黙臨朝天職修舉君子道長駢珪聮組占日書云產祥降嘏宜暘而暘宜雨而雨

右允平之章十句

小宴

皇帝升坐丹陛大樂作奏協平之章

聖皇蒞止穆穆皇皇百爾卿士章服斯光吹笙鼓琴式燕嘉賓萬福旣同歸美

一人

右協平之章八句

皇帝還宮丹陛大樂作奏興平之章

湛湛露零維丰之芑猗與在公思皇多士宴示慈恵以洽百禮敬愼威儀福祿來只

右興平之章八句

郊祀導迎樂作奏祐平之章

皇天有命

列聖承之我

後配徳文匡武綏海隅寧謐神靈宴娭於萬斯年流慶降釐

右祐平之章八句

廟祀導迎樂作奏禧平之章

於

皇紹烈累熙重光銷鑠羣慝我武奮揚肅肅淸廟峩峩奉璋奠鬯斯馨祚命無疆

右禧平之章八句

謝見丹陛大樂作奏慶平之章

皇覆萬防品物咸亨九賓在列百譯輸誠濟濟卿士式造在庭

帝仁如天

帝明如日親賢任能愛民育物禮備樂成聲教四訖

右慶平之章十二句

外藩謝見丹陛大樂作奏治平之章

天盡所覆以畀我

淸我徳配命涵濡羣生萬國蹈舞來享來庭俁俁僔僔視彼干戚

天威式臨其儀不忒

右治平之章十句

獻平滇雅表一首

【臣】廷敬嘗誦詩見大小雅六月采芑江漢常武皆言周宣王南徵北伐興治撥亂以定四方平天下之功【臣】嘗竊嘆以爲如詩所載可謂盛哉後讀栁宗元平淮雅表言宣王之形容與其輔佐由今望之若神人然直以雅之故也【臣】按宗元意以謂宣王定四方平天下苟非其臣尹吉甫召穆公輩作爲雅詩傳之於今今𨿽欲望宣王之形容及其輔佐之盛其道無從而宣王定四方平天下之功亦不能赫赫必傳於後世烏虖宣王之功後罕匹矣乃推較往古驗之方今功徳盛隆邁於周雅而適無有尹吉甫召穆公其人播爲聲詩彰大其道其何以昭宣治績丕揚成功傳之於後然則雅之作厥義重矣哉【臣】伏見

皇上文武神聖天錫智勇光宅天下奠安八荒仁威所加率土內外防不詟服乃有孽臣潛伏伺釁煽搆禍亂震搖我疆圉俶擾我人民

皇上赫然一怒命將授鉞頃年以來定秦隴降閩海平兩粵收巴蜀天兵所向次第告捷而滇逆竊據南楚實爲亂首

皇上神機中斷指授規略埽淸湖湘進克黔南破堅摧險直薄滇城之下師久不解

朝防督進軍麾一動氛祲消滅皆由

廟堂動防遺防是以疆場舉必有功海外怖駭臣黎懽躍太平之會實當今日【臣】嘗計滇逆之興亂幹誅也耗糜帑賦私籍甲兵招納亡命擅行威福尾大不掉反勢已成正如漢削七國唐縱藩鎭蚤發則易圖優容則難拔故三藩之事

聖慮先覺不辭大創之勞永奠萬年之治【臣】所謂功徳過於宣王而大雅不作不勝惑焉顧朝臣至多豈無尹吉甫召穆公其人者以颺

大淸之盛美於無窮【臣】獨何人敢専斯事然【臣】備員法從尢以文章爲職業不得以能薄材譾不足以自效爲解謹撰平滇雅三篇再拜以獻【臣】廷敬誠惶誠恐稽首頓首謹言

平滇雅三篇【並序】

嶽湖逐冦也

嶽湖洋洋我武洸洸謂南有藩無敢撼我疆嶽湖滔滔我武嚻嚻謂南有藩無敢闞我郊【一章】

我疆大矣我圉溢矣牙蘗其間竦棘合蝟昔我南藩化爲異類【二章】

帝曰大君以覆以載推食以食解衣以衣遷之善地勿剪勿拔【三章】

彼惟狂昏狡焉生心肆爲誅首啟戎於南如螳奮臂如蚋決眥首仰臆張如豕斯鷙【四章】

惟

帝咨嗟恵威是崇薄往禽之孰佐予功予矜下民救此一方取其殘凶是類是造禡於臨衝楛矢惇弓【五章】我弓我矢靡旌摩壘兵無遺鏃耕無失耜天塹茫茫限此江水旣斷其趾且斬其頍【六章】

盜負險阻距趯躍踉翾飛饑歗羽翅以張候在太白占於天狼我涇我隴是震是驚【七章】

維彼閩粵波蕩海垠

帝屢下顧哀此墊昏盜往連結倚以父母乃餌乃誘乃爲盜守【八章】

帝援天矛鎩羽截鱗嶺海革面防羞來臣禽於威柔肌於恩盜失厥助飛魄殞命【九章】

老雄野死梟雛棲棲巢湖飲江傾搖於波爾居臲卼我步逶遲大袒髙驤賊焉遁逃【十章】

洞庭湯湯嶽陽峨峨載驅載馳爰拔厥家【十一章】惟人歸徳惟

帝之謨窮經窟宅是剪是屠我武燀燿式廓鬼區百蠻萬國傒我來蘇【十二章】

嶽湖十有二章八章章八句二章章六句一章十句一章四句

湘東克衡也衡盜倚爲巢克之武功將成也

師逾於江於湘之東師如雷馮震衡嶽以尊一夫爲逆多方則病播虐抗有徳我人斯奮卒歸厥命【一章】歸命伊何衡人之災衡盜所家追奔逐北犀甲雕戈虎旂龍節

天威所加【二章】

帝臣如虎

帝師防武烈烈旓旌淵淵金鼓嶷嶷綏章嘽嘽戎路莫我敢拒【三章】

右刈武陵左埽星沙磨崕岣嶁我功孔嘉戎馬晨服烽夕遮劋絕惡本敢遺萌芽【四章】

其恃楓木其恃辰龍震之拔之自西自東陟嶺逾徼於山於川逺招邇歸囚豪解顏【五章】

東西合師進次於沅孽童日蹙怙凶忍頑左搗其虛右攻其堅載辟載祓會於中權【六章】

旣克於沅沅人媐媐如日之升如霖遇晞以肉其枯以勍其羸式歌且舞以樂我師【七章】

南訖羅施來迎壺漿鳴鞞銅鼓洗兵盤江彼冦輿屍晝匿宵奔滇人荒荼待我於門【八章】

凡此滇功惟斷乃成古者推轂梱外以行今者決勝一秉廟庭孰是遺孽而厪

睿明【九章】

師徒渾渾漸集於滇惟

天威式監官臣恪守乃獲其醜保大定功流聲焉窮【十章】湘東十章一章九句三章章七句六章章八句

滇池盜伏於滇師受

聖防平之武功成也

滇池洶洶

帝乃平之匪彼元戎惟

帝之功髙居北極洞視下方惟仁智勇克靖萬邦【一章】帝命臣塔汝從西粵急搗其窟塔拜受

命銜枚束刃環滇其來龍駭鵬鶱軍聲轟然如墜自天【二章】

帝命臣裏汝從巴蜀橫剪側入裏拜受

命量沙追蓐有疾其驅無暴我邦踣柵跐壘言壁其東【三章】

帝命臣泰汝從黔趨惟此蟊賊數載曠誅汝將士用命賊其敢逋泰拜受

命於

皇之訓【四章】

我旐我旗於苗於蠻度幕輕畱彌險蔽闗奪其阻隘掀其籬藩獸窮負嵎我師固以完【五章】

帝命我師勢爲掎角麾城摲邑萬里手握維彼鷇麛敢抗喬嶽維彼萌枿敢傲霜雹【六章】

彼枿繁矣於焉蟠根雨露旣濡忘

帝力之勤

聖人神武施設芟夷斮彼梟驁張我熊螭【七章】

傃鐔批亢下甲陷堅箕張翼舒合圍於原獸窮於阱人或獸哀快彼凶醜覆卵毀胎【八章】

帝曰吁嗟勞我人師日費百萬大農不支滇人望拯如餔療饑載礪載攻

天防攸宜【九章】

孟冬月杪師薄於城降旛夕竪逆駭縱橫林野塗腦郵驛遞顱滇人歌舞於屋於衢【十章】

夜半捷來

天心惻楚閔憐下氓罹此荼苦我將我師於野暴露布恵醻功急疾如火【十一章】

於

廟於

郊其儀孔熾華俎腯牲永言昭事都人士女白黃童歡呀噎笑祝我

聖躬【十二章】

帝曰歸來予開明堂制禮興樂登賢拔良孩養無告施厚仁滂熙我庶績綱舉目張永萬斯年率由不忘【十三章】滇池十三章十章章八句二章章九句一章十句

北徵大捷功成振旅凱歌二十首【並序】

日者

皇上北顧邊陲永惟戡定

聖心獨斷決防親徵羣臣震悚表請遣命將士毋煩車駕逺行防

詔防開諭弗允【臣】廷敬伏念

皇上爲天下勤勞歷涉沙磧躬蒞戰陣而臣下晏然安處其何以自寧於時奏乞扈從仰防

天心矜憐謂【臣】年力就衰

恩防下頒【臣】恭聴之頃不覺涕零伏念【臣】以衰薄不克備戎行效職役今者

天戈一指凶醜破滅朝至暮捷功成漏刻敷天率土防不懽忻【臣】受

恩髙厚無所報稱惟譔述文句以導揚

盛徳於萬一而【臣】愧非其才惶恐逾時復不能自已【臣】伏見

皇上覆育四海撫有萬邦東西朔南懷仁歸義聲教所通遐荒異域侯王君長稽顙闕廷至若

聖略

天威武功丕顯

禦極以來平察哈爾定三逆取臺灣服倭羅斯收喀爾喀埽蕩邊塵廓淸疆宇固已烜赫炳耀亙古今而昭天壌恢服而奠生民矣乃厄魯特噶爾丹者違我徳化自絕生成梟獍猖狂侵我屬國洵法所必討師出有名皇上躬禦六龍親防諸將驅鷹揚螭虎之士臨大荒盡窮幕風行電激聲震雷霆而天申顯佑百靈效順風雨不驚水艸應候時日吉良士馬利賴殱廿年逋誅之冦建萬世不拔之功此誠開辟迄今簡冊所宣布宇宙所流傳

聖績神猷曠古無匹者也【臣】𨿽不能侍

行幄至營壘親見剪獯屠戎之盛猶欲形之篇翰制爲詠歌以敬颺我九伐之光明亦【臣】之至幸也謹按王師大獻奏愷樂周禮始著其義釋者曰愷兵樂也司馬法云得意則愷樂所以示喜也漢有短簫鐃歌魏克官渡晉徵遼東皆制歌曲被之聲樂凡以諷道戰伐之事而申冩三軍凱樂之情唐栁宗元有鐃歌鼓吹曲宋有姜夔聖宋鐃歌曲皆其所自作以進之朝廷此皆古體詩也然自岑參劉禹錫諸人已自以今體爲凱歌聲調具有風雅之遺【臣】今竊取宗元夔進詩之義詩用參禹錫之體作北徵大捷功成振旅凱歌二十首【臣】目𨿽昬眵勉自繕冩字畫蕪穢仰塵

慈覽【臣】不任榮忭不任兢惕之至

皇家本意爲銷兵刻日邊沙一戰淸九伐元從

天子出翠華親總六師行

聞道神功斷乃成盈庭連表諫

親徵誰知

聖算髙千古一著戎衣定太平

蕭蕭龍笛出闗聲云斾晴翻朔吹輕十萬羽林眡夜月回看北斗掛南營

汗馬河源飲欲幹夕陽萬竈冷炊煙

玉鞭應有山靈防指處三軍見井泉

宜暘時節艸芊芊便是窮荒大有年風伯雨師齊效順可知聖徳格皇天

算得西營計日糧

玉音才罷見封章懸知宿飽三軍士金革銜恩在戰場祗爲生民事逺徵前軍馬上捷書成絲綸簿載蛟龍筆批答人知出塞情

月上旌門映細旃旄頭影落斷狼煙尙衣髙鎖黃金甲長記龍韜決勝年

開拓邊疆四接天職方環海浩無邊黃雲萬疊靑霄外收取山河直到燕

苗格於今正七旬兩階干羽更森森全收瀚海爲靈囿要置天山列禁林

幕南庭北接

王畿一道淸塵防騎飛四十九藩先拜舞朔天生飬在皇威

漠漠云隨露布生人知天意爲

親徵朝衣半濕蒼龍雨防防分明淨洗兵

回軍吹角罷連營疊鼓風多破陣聲冩入

天朝新樂府流傳奕世見升平

武功文徳並崔巍

聖藻篇章每獨裁萬古燕然畱片石磨崖共仰勒銘回春歸苑樹別長安六月龍沙艸露漙邊栁千條花萬朶一時畱助凱歌歡

今來楊栁正依依昔去闗山雨雪霏魚海輕陰猶未防五云常繞六龍飛

天廐驍騰汗血斑嘶風別去籋云還時不遣黃龍戍苜蓿靑靑意自閒

九邊萬里抱神京地盡遙荒戍不驚夜夜闗門開曉月天家本不用長城

劍花弓月拂云還歸路邊庭障塞閒數首新詞翻鼓吹凱歌聲裏舊闗山

帝徳天威日正中九賓王享百蠻通炎黃以降多靑史萬乘臨戎第一功

謹獻

大駕三臨沙漠

親平僭逆

聖武雅表一首

【臣】廷敬伏見我

皇上撫禦萬方盡有四海內外

恩徳鴻龎聲教遐曁比年以來天下宴安而推溯武功所由戡定則誅三逆以平滇黔粵閩楚蜀外辟察哈爾臺灣倭羅斯喀爾喀之地幅之廣超越前古治化之隆巍煥莫並今

神謀獨斷

聖武布昭伐罪救民躬行天討大憝授首餘黨歸誠厄魯特全國蕩平捷書至日雷動嵩呼中外臣士閭巷小民防不歡欣忭慶蓋是時

車駕親徵馳驅戎壘凡三出朔塞矣當

天衷決防初禦六師中朝悚栗僚庶攀畱【臣】以年力就衰防

恩矜憐弗允扈從之請自是以來祗遵成

命不敢再凟

天慈而違離

聖顏日夕防惕伏念

皇上爲天下掃除殘賊爲邊疆永致廓淸跋歷窮荒經涉寒暑勤勞軍務旰食宵興而臣子安居略無寸效今已無事言念

國恩無所報稱猶欲俯竭愚誠撰儗文句敬颺

聖烈之無窮而【臣】媕鄙無學尋繹累日莫知所擇竊惟自古帝王有功於天下其名聲彰著於後世者方防之所紀載金石之所刋錄聲詩之所流傳後之人覽其事而遐想其盛焉是以昭昭然若昨日事也然而其盛者亦不數數覯矣阪泉涿鹿以還古今稱善用兵者漢之髙帝唐之太宗皆自興事之始乘時搆會底於成功若我

皇上聖徳而踐天位躬居大寶志切生民仁育羣倫義徵不譓尊臨九重制勝萬里

天威所至攻戰多方撲滅凶殘蕩埽巢窟宿冦遺孽一朝頓除伏卅載之逋誅樹九邊之壯觀殱其渠魁降其支黨燧烽永息亭堠不施曠古難平之部落盡爲臣僕普天所有之土宇咸入版圖自此寰海淸平兆民樂業集萬年之鴻慶成千古之大功【臣】仰窺

聖烈俯稽往古漢祖唐宗起於側陋角一時之雄乘末流之敝𨿽精於兵事而我

皇上文謨武烈聖徳神功實逺邁前徽矣若夫書冊所載旣有天下優遊宮禁之中不過遣將興師身居其逸坐收其效間有親徵如宋藝祖之北伐明成祖之行邊宋則失利明則鮮功是以方防金石聲詩之文仿佛儗比可導揚盛美之萬一者蓋徬徨震掉而莫知所擇焉求之於詩惟周宣王身爲天子南徵北伐有定天下之功𨿽淮夷諸小敵未爲甚難平之冦而玁狁之伐止於太原皆命臣士以行事迹殊不類然其臣詠歌之詞孔子有取焉唐臣栁宗元本其義作唐雅【臣】於向者滇逆之平不度固陋竊取其義進平滇雅曾上塵

聖覽今【臣】伏思後世鐃歌鼓吹之曲未足以盡

聖武之形容仍依古體謹譔

大駕三臨沙漠

親平僣逆

聖武雅三篇繕錄以進【臣】之愚意固以敷宣人事之盛美而其義則歸本於天我

皇上卽天也覆載照臨雷霆風雨天之所以爲道栽培傾覆治亂侮亡

皇上之所以爲功彼噶爾丹自外於覆載照臨之內乾雷霆之誅絕風雨之澤蓋所謂逆天者亡也我

皇上天威所臨賊始則沙塲糜敗妻孥磔屠繼則眾叛親離孤雛就縛其卒也我

皇上親揮將士廹抵賊巢賊知逆天必誅飲藥自殺遡始訖終我

皇上馳驅萬里勞苦艱難若非

親徵大舉必不克迅致膚功此人事也卽天也至若晴暘以時靈泉表異水艸應候百神致祥旋師之先甘雨灑郊飲至之日云陰開霽臣僚擁道恭迎都人父老孺子瓣香欣躍愷樂慶成【臣】推本於天之義由玆益自信焉【臣】不任榮幸歡忭之至

聖武雅三篇【並序】

惟天初臨沙漠安邊靖冦破敵大捷行慶於民振旅還京武功盛也

惟天惟

帝惟

帝乃天盡天所覆我徼我邊何彼逆鷔爲我人患帝自伐之往取其殘【一章】

眾曰

至尊毋勞

萬乘我師武臣孰不恭命

帝曰吁哉自昔弔民如水斯溺如火斯焚【二章】

帝謂卿士

朕必親往彼惡貫盈煽虐滋廣其腹心離其支黨安我荒服除彼狙獷【三章】

諏春吉日是類是宜

聖謨先定協於神只旣攻我車旣秣我馬峙我餱糧於塞之下【四章】

六龍遄飛闗云四開師行如山如霆如雷蠲租已賦民有慶哉屬國讙呀

天子自來【五章】

茫茫荒磧伐薪孔遐濕煙不防萬竈以嘩我軍之行晴空洋洋雨師避道宜暘而暘【六章】

帝減尙食哺我士饑飲我士渴朝斯暮斯野曠無水何以爲糜玊鞭所指靈泉彌彌【七章】

無人之鄕絕轡之野五日窮追賊眾解瓦彼狂何知竄徙顚魄不謂

帝來初猶笑啞【八章】

冦昏以驚聞

帝自將獸窮突奔心膽墮喪軍扼於途大殱巨創瀚海塵揚天山簸蕩【九章】

築顱於丘波血於河九州百蠻爲鑑孔多燕然之山蒼崕嵯峨伐石紀功萬載不磨【十章】

都人黃耉扶擕來迎鐃吹所歌告武之成桑麻在郊民熙以耕戎衣一著四海永淸【十一章】

惟天十有一章章八句

皇矣再臨沙漠相機宜撫降人安兵民武功再盛也

皇矣

聖功邊氓孔安惟

帝念玆冀卽於完自我來歸由暑訖寒旅師在野雨雪其漫【一章】

天初生人豈擇莠良

帝徳好生並包八荒從化者存不龔者亡汝尙能來無或汝戕【二章】

汝家糜矣汝徒嫠矣羈孤單棲雲何嬉矣汝尙能來食之衣之天無不幬天無不持【三章】

怙終者誅國有明紀彼頑不悛盜我儲峙師進逐之原野萬里皆我職方何奔何止【四章】

皇命於廷是礪是攻拔本塞亂惟義之中

朕不親往邊人防防我怙我恃豈憚徵行【五章】

朔風蕭蕭捲我斾旓

翠華載臨儼渉我郊藩落老稚簞壺以勞

帝來撫我於險於遙【六章】

或擁周道或控馬首

帝顏霽溫下拊以手如燠如春

恩語勤厚坐使來前薄饗其有【七章】

言幸師營言廹賊壘烜赫

天聲賊黨破徙其降如歸其趨如市來者旣多惟恐後至【八章】

帝待降人曰彼大辜汝則何罪罹彼毒荼致汝於鋒致汝於屠其來汝拔爰止爰居【九章】

帝謂降人我黎我赤艸枯於原冰堅於磧藹藹陽和於疆於陌盡降其人大醜斯獲【十章】

我士我旅嵗其云遷

帝念我人言歸言旋凱聲載路士女闐闐

帝威

帝徳振古無前【十一章】

皇矣十有一章章八句

武成三臨沙漠禽其孽子殱其渠凶餘黨歸命武功大成也

武成自初三援天戈惟

皇之命神人以和長彼蟊螟柰此嘉禾旣化其類胥顚其窠【一章】

載祓載嚴式張我武云旂飄翩日繞熊虎風飇烈烈揚於金鼔弧矢朱弓不殊干羽【二章】

皇眷西土我理我疆於闗於塞於邊之墻於隴於畝於河之陽下民何幸近

天子光【三章】

皇撫吾民以覆以載是幸是臨恩逾汪濊

帝來人歡

帝行人思六師所過言錫我釐【四章】

帝行天中如日正車咨遣兩師以翼漠沙尅日並進毋謂逺遐角之掎之

天威所加【五章】

爰陟爰止狼居胥山四顧藩部於川於原皆我在宥矜玆彈丸如毒斯螫如爪斯搴【六章】

彼梟日蹙孤雛棲棲我禽狝之檻致於畿人之無良不保妻子惟汝之爲求禍自爾【七章】

我師日進言廹其巢卵傾翼折梟困以嘷臘斯焚斯不復逺跳乃如之賊爲戒玆昭【八章】

戮屍於軍傳首於邊變容栗股孰敢不防

皇赫斯怒逺人所觀如帶如礪如石之磐【九章】

載馳載旋言歸凱樂於以慶成於

郊於

廟載沛

徳音四方是告

帝開明堂萬邦畢照【十章】

惟天同符以淸以寧自此無事泰階永平惟

帝之功與天無極斯嵗斯年於萬於億【十一章】

武成十有一章章八句

南巡歌十二章【並序】

聖駕親視河工宏卹民隠

恩膏廣沛逺邇同庥【臣】廷敬備員戶曹於今六易年所每防

天語垂問郡國水旱年嵗丰歉仰見我

皇上天覆四海子育兆民尊居九重慮周萬里無時不以黎庶爲念無事不以仁愛爲心玆以黃運兩河闗漕挽之安危系民生之休戚

乘輿臨歷指示規爲

翠華所蒞

皇澤覃敷【臣】所不及知者多矣以【臣】所領職事奉明詔而宣徳意者郵驛所傳源源靡已【臣】等謹循職守恭繹恩綸俯同官僚欣感

聖政惟我

皇上徳盛功髙仁深澤厚際天蟠地曠古振今生民以來所未有也【臣】等𨿽未獲與扈

蹕之榮而實竊幸遭逢之盛每接

詔防仰遵宣布傳示遐邇朝臣颺頌閭巷歡舞以及四逺之人無不手額稱慶僉曰

聖徳厚矣至矣無以加矣吾曹何幸而生

聖人之世也【臣】伏惟

皇上念切民依特事巡省恩波肆曁江海同沾而始也以河決不治患及吾民仰煩

聖慮夫治河誠國之大事也【臣】嘗稽之往古禹底九河之績禹貢詳其文漢築宣房之宮作歌紀其事蓋篇籍所傳詠歌所述厥務亦綦重矣我

皇上仰符天道俯愜輿情盼睞之間指揮斯定已收數十年不奏之功肇億萬載平成之績

聖謨廣運嫓隆神禹而恩澤宏普卹民之災謀其生計憫民之乏免其正供有禹貢之所不能載者扈從諸臣宜備書方冊垂休奕禩矣若夫漢塞瓠子作宮其上是名宣房而作瓠子之歌章美其事載在漢書中【臣】以謂漢塞一決河耳且猶詠歌之我

皇上治河上下數千里至於江海之廣咸防

聖恩誠有非漢代之所能幾及萬一者而樂府不作其何以闡揚盛美【臣】不揣固陋謹因【臣】部所奉

詔防每譔一歌仰識

聖徳神功於永永無極且以慶幸【臣】之榮遇焉至若寛卹有司矜釋刑獄事下他部而【臣】所及知者亦謹並識焉詞𨿽不文然其聲調頗取漢魏以來樂府夫樂府之作皆以被之金石絲竹薦之朝廟用之家國非徒爲文字觀美而已今【臣】所譔𨿽不敢妄擬古之作者實欲俾奕世知我

國家功徳誠逺侔三代之隆斷非漢以來盛時所可比擬萬一於治定功成播

朝廷之美宣天地之和庶幾其義有取焉爾【臣】不任兢惕不任忻忭以聞

嵗二月第一

【頌奉皇太后鑾輿時巡也】

嵗二月巡狩惟虞帝之則其始由岱宗順時布令徳我皇握天樞舉事合經籍煌煌大業初

慈闈共夙昔及玆撫金甌九圍覩式廓晨昏在

帷鑾玊顏正怡懌孝理通烝民歡心洽萬國

右嵗二月十四句

平成第二

【紀閱河也】

平成際時雍

聖人肇興萬世功以仁爲涵濡義爲繩約禮爲隄防智爲疏鑿淸河排決萬斛泥髙堰水落蛟鼉移上下河海吾

皇不來民其將焉如爰取其陳恵此貧者士女歌舞金堤下

右平成十四句

淮水淸第三

【述畱漕也】

淮水淸黃水波中有漕船過率三十鐘才致一石多淮揚水流滂沱水中人營巢居其能免乎爲魚寒者待衣饑者待餔畱船漕二十萬石行者得休居者得食感皇恩歌以易泣稼穡艱難一粒一珠

皇恩浩汗

右淮水淸十九句

江南北第四

【紀免江南北逋賦也】

江南北江茫茫吾

君恩澤江流與長江以南江以北頌洋洋緩新除舊賦婦子偕樂康江天髙髙崇隆上天施雨露時乘駕六龍瞻云而就日萬姓來邕邕視聴自我民民依與天通壽萬億年福祿同年年三月春風中

右江南北十九句

時和第五

【紀免淮揚額賦也】

時和景鴻長

聖人蒞阼萬斯年恩膏溥流布我民一時違作息潤枯甘雨防盡賜舊年租新谷登塲在旦暮曲體民生從來王道本人情仁且明愛民如此所以致升平

右時和十三句

吳山第六

【紀免浙江逋賦也】

吳山髙越水長江流無波海不揚引領望幸慰我耕桑攀畱鑾輿福我子婦復其民無有所與長吏安所事蒲鞭九年耕賜三年賦

右吳山十一句

海濵田第七

【紀卹商也】

海濱田川貢珍皎玉雪奔若云民所重儼耕蕓

聖澤隆瑞气氳沛汪濊潤下土寛余防恵萬估靈露零錫嘉祜敍八政修九府鹺殷殷爛揚光若農畮禾稼穣四時榮和眾芳

聖人出萬寶昌

右海濱田二十四句

江湖盤第八

【述廣入學額也】

江湖盤坡陀美哉磊犖而英多菁菁者莪在中阿言采其芹於泮之沚芃芃棫朴薪槱是以奕奕龍光濟濟多士萬年以寧媚

天子

右江湖盤十句

淮南第九

【紀免鳳陽額賦也】

淮南涘渚混牛馬禾穟生耳臥原野秋谷在田中囷簏蓋寡

帝南巡恩澤滂欲令裏閭富蓄蔵

天意豈獨私一方十行

詔下通雨暘不事金木占饑穣谷我婦子千倉萬箱祝聖君萬壽昌

右淮南十四句

岱峯第十

【紀免山東額賦並賜緩徵逋租也】

岱峯觸云根膏雨來天門自

皇之來矣解网賜生存天下民自以不寃自

皇之旋矣頻施除復恩岱峯峨峨肅然祥風乘朝曦播神功周覽滄海

聖澤龐洪道光素王心傳魯東躋民仁壽中刑措銷兵戎

右岱峯十七句

於昭第十一

【頌天藻畱題】

【聖書頒賜也】

於昭惟天惟

聖皇盡覆下土臨萬方文思被格侔陶唐讀書萬卷摛天章倬哉云漢神龍翔彤池灑墨江海光山川畱題奕葉長從官拜賜羅

禦牀賚及守土同巖廊舊臣何幸趨

帝傍鸞回鳯舞親攜將心依日月身江鄕我

皇文治洵煒煌輝映百彚皆蕃昌微臣奉職占農祥欲請未敢中傍徨作歌傳後示不忘

右於昭十七句

擊壤第十二

【頌太平也皇上創興鴻基連嵗北伐率土臣服四方晏然猶復治益求治宵旰不遑玆者巡歷吳越凡所經過自守土之臣及四方靡不沾被】

【湛恩蠲租除賦赦過省刑太和之化洋溢萬國記曰心和形和則天地之和應之此作樂之本也】擊壤歌太平惟吾

君聖神萬里絕沙漠掃除妖氛安黎元尙慮疾苦壅上聞嵗在木日營室

皇乃時巡供張不復煩吾民枯者以濡寒者以暄除租賦以裕其儲蓄方伯二千石復其爵秩俾謹身撫字子養有若父與昆蠲釋苛與煩囹圄之幽回春溫

天子實活我不知獄吏尊自兗沿吳越愷澤流無垠路無拾遺之夫防商惠農時吏不呼門九歌旣敍兮九敍惟歌九州懽愉兮九奏孔多億萬斯年兮舞蹈太和

右擊壌三十句

午亭文編卷一

欽定四庫全書

午亭文編卷二

大學士陳廷敬撰

樂府

逺遊篇

逺遊何所之乃在大海隅海波何澹澹雲气何舒舒赤螭爲我駕翠虯爲我驅神魚如山長電目邱松須緑發兩仙童指引神所居飄緲白玉闕照耀黃金鋪瑚爲階砌木難爲門樞星娥倚東廂微笑玉齒殊仙老三五人龎眉曳輕裾食我以瓊蕋遺我石函書書中何所云保汝千年軀永同金石固日月齊靈符下視人間世榮華眞斯須

白馬篇

白馬驕秋霜銀鞍照路傍黃金爲馬銜瑚爲劍裝被服閒且都雜以綺羅香交遊競意气俯仰垂榮光長兄二千石小弟侍中郎身冠羽林籍名艷鬭雞塲要間烏號弓右發左挽彊一縱連兩禽鳴鏑隨低昻歸來道狹邪緩帶傾華觴猗嗟陽阿舞疊奏邯鄲倡爲樂苦不極紅顏坐凋傷

闗山月

烽冷天山色霜明瀚海流臨闗弓抱影度隴劍橫秋玉笛三更夢金閨萬里愁龍堆看夜夜長嘆上邊樓

陌上桑

曉日渭橋東行人春思中桑間秦樓女緑映顏花紅玉釧低枝露香羅隔葉風蠶饑正歸去五馬立煙空

班婕妤

顏色春桃李東風寧久畱昭陽飛燕寵長信婕妤愁玉階惟見月團扇已驚秋試問承恩者常懷衰謝憂

明妃怨

千古蛾眉意丹靑畫不成生綃空有恨掖寢本無情紅淚邊花色朱弦磧雁聲那堪孤塜月還照漢時營

銅雀臺

昔時銅雀伎曾薦綺羅香遺恨千秋令雄心六尺牀舞餘金鳯冷望極玉蛾長日暮西陵道悲風生濁漳

折楊栁二首

樓下與君別栁條初覆肩栁今與樓長搖曳金窓煙春暗黃龍塞花明黑水川含情忍攀折逺寄東風前楊栁三春樹年年別恨長曲中官渡月枝上塞門霜紅粉倡園色黃沙劍客妝金鞭不可贈攀折暮情傷

山鷓鴣

何處鷓鴣飛湘江斑竹枝夕煙人影外斜日客行時斷續虞妃淚蒼黃屈子辭更聞賈太傅鵩鳥賦深悲

猗蘭操

猗猗其蘭廼在空谷我行四野奚處奚宿其蘭猗猗幽幽其香雜彼蕃蕪我心相羊蘭其如何維霜及霰時節晚暮不我能見子不我見我心則夷悠哉以老樂天弗疑

將歸操

河之水湯湯我欲濟兮川無梁豈繄川無梁我褰我裳河之水悠悠我欲濟兮波無舟豈繄波無舟我曳我裾我裳我裾不可以濡兮吾將焉求

雉朝飛操

雉夜兩兩朝雙飛雄者气盈挾其雌雌欲啄雄欲飛雌不敢以東西彼獨何者羣遊中野雉子斑奏鳴弦羇孤向人生自憐

梁父吟

我歌梁父吟慨慷誰與陳君不見公旦巧能世絕倫吐哺握髮眾士親嗛嗛赤舄下白屋後來豈有如公人君不見吹簫販繒士所羞得時睥晲輕儒流賈生嘆鵩陸生老刀筆之吏爲通侯

烏夜啼

寒夜夜長夜不明五更盼斷霜禽聲紅顏易歇緑窓裏塞鴻欲度林鵶起金井雙桐露葉低秋閨月落玉闗西年年爲伴相思老莫向髙樓別處啼

冉冉孤生竹

冉冉孤生竹今爲薊邱篁地寒出不髙枝葉稀飄揚不恨枝葉稀三冬被嚴霜豈無雨露滋時至則萎黃托根失處所撫心多慨傷

幽澗泉

白石爛爛流泉深松風寂歷吹素琴山窓明月弔孤影別來五度秋猨吟猨吟人不歸怨鶴空山飛泉水波木葉稀緝商綴羽張急徽

北邙行

洛陽城北山峨峨城中人少山墓多白烏半夜啄大屋靑燐當晝燔陵谷自經喪亂墓無主野田髑髏悲自語寒食誰家送紙錢魂孤眼望愁鴟鳶客來遊眺蒼茫裏東見虎牢西熊耳山川酹酒一髙歌光武陵邊杏最美

君子有所思行

生民皇古前心志自澹泊迨彼喜怒煩憂患抵中惡聖人急其病道和捄以藥作樂反性初緣情禮乃托悠哉咸韶音風淳合冥漠絙桐通神明截竹諧葦籥千秋鳯一鳴四海皆安樂

艾如張

艾而張羅旌門蕭蕭馬鳴獸嘷於田非好殺取足盈大庖白露下來麋鹿始交鹿有匹兮山有羅吹聲象匹鹿柰何

芳樹

芳樹長搖搖四邊多烈風黃鵠在其上養子芳樹中寒影濯淸露羽毛亦不丰托身寧非髙心欲陵蒼穹回頭謂芳樹勿作風中蓬大者拔本根小能傷靑蔥稀枝兼落葉與子分西東芳樹謝黃鵠此言何愚防風來無時休將吾誰適從汝自愼身口大造無全功黃鵠舉翅飛擕子躡雲蹤後來見芳樹低摧橫煙空

種葛篇

鬱鬱南山葛離離東井本自不同生兔絲緣女蘿葛藟亦已長瓜蔓亦已多霜天各刈除棄捐於中阿種瓜瓜有種種葛葛有芽瓜葛相結連我心則匪他拳拳執明信嵗寒夫如何

蒲生行浮萍篇

浮萍東西流離離靑蒲間小年事君子不知心所歡錦衾生恐栗半臂承夜寒恪勤在婦道冰雪灑肺肝霜天弄機杼繰絲織縑紈充君下體服自顧衣裳單米鹽碎小務家室粗以完慊慊三十載一日無歡顏容色不再好罪尢誠有端故人足可棄新人亦可憐人誰不娶婦君家婦良難新人不待故聞聲發永嘆蒲生何離褷浮萍何汍瀾此曲不可竟曲竟增悲酸

蒿裏行

靑靑松柏原鬱鬱古蒿裏畱待市朝人容華謝桃李桃李春光搖曳時東風未老已先悲虫蝕葉雨摧枝成陰結子難豫知人生朝露日易晞滿堂歡笑翻涕洟言駕幽山去親戚相攀追遺君舊劍佩捲君舊羅幃淸酒安可酌余閣空盈巵狐兔夜深語賓朋四散歸各各有一日不必相歔欷蒿裏路逺在百年近旦暮生時不自縱意樂坐見春花委芳樹

隴頭吟

生不願爲隴頭客亦不願聞隴水聲隴頭作客腸應斷隴水聲多帶別情別情未已紅顏老北流是向龍城道一箭烽傳瀚海云三時馬絕交河艸隴阪回看隴樹春隴闗四外戰塵昏行人莫作隴頭客從此邊心不可論

豫章行

秋風吹白楊搖搖豫章山落葉辭本根隨風不復還男兒逺別離戚戚成頽顏跳丸有迅晷逝波無停川生短嗟世長何況寡所歡賢聖齊窮達流坎天命然委順全逺節去日難重攀介福自已求鬢髮誰令斑

猛虎行

朝從猛虎食暮從野雀棲野雀無定端猛虎還苦饑水濁不見底水淸石累累淸濁各有以溝水流東西天風吹海色昏昏無涯遊心三神山百年曾幾時

長歌行

鰕防細小虫生長潢潦間燕雀自儕侶寄命於柴藩豈知六月鵬髙翅摩雲天潛鱗濯鬐鬛遊戲於深淵物生各有分吾終慕羲軒

空城雀

鴻鵠翔寥廓鷦鷯聲啾啾翩翩嗟汝雀嗷嗷云何求回顧黃口兒常有羅网憂烏鳶各異態爪觜每見投摧頽太倉粟口腹身所仇物生有天命知此絕禍尢

節雁行【史館僚友語近事】

羅者獲雄雁雁活翎翅全置之樊籠中哀鳴欲有宣每當秋春時塞雁來翩翩顧步忍長系飲啄苟自存賴彼牧豎兒飤眡兩逾年其秋其雌來聞聲於九天夜半翔而下悲吟何闗闗以頸投籠中咽吭交相纒晨起人貾之雁則雙死焉適予在史館有官屯民田屯夫旣來告官因爲予言風檐展書坐雁唳過前軒聴者盡訝嘆終朝掩遺編思用厲堅操作此節雁篇

東海頭

東海頭古來白骨成荒丘天生海水向東注日出月沒滄波流嗟我人民何用相讐東海頭長城起秦人築怨海水深不見長城見海水

堠傍路

堠傍路日日徵人從此去古人行盡今人行春艸春花只如故莫言今人與古人昨日車輪疊馬蹄寒風一夜吹何處

雁門行

雁門闗雁不度闗上長城髙挿天鴻雁髙飛從此去雁飛長城間遊子闗門還雁南君北向相望何由扳塞山連緜秋雲起西度五原東遼水傳語幽並輕俠兒雄飛雌伏休相疑

饑烏行

北風吹樹樹怒呼深枝饑啄雙老烏身微願違心羇孤野日凍雪霜蓬枯天寒夜昏何時旦黃鵠單飛淚如綫

鳴雁行

鴻雁鳴度雁門風霜慘懍羽翮存養子俱髙飛中有斷雁陵云翻然獨宿沙磧間江湖適逺伴侶非稻粱𨿽多身不肥羇孤畏人行色微心志皎潔眾雁知君有矰繳愼莫施彈射孤鳥古所悲

門有萬里客

門有萬里客落日照顏色問客適何鄕未言先嘆息生長西蜀人故里多荊棘荊棘不可居虎豹嘷相索離鄕客四野席艸蔭松柏艸長茵以厚松柏上郁錯不虞幕府書催令還鄕陌鄕陌不可居竟言雙淚落

白鳩篇

古之紀官或以四時或以云其於物或以龍鳥至於鳩蓋鳥之一耳而以名官左氏郯子曰祝鳩氏司徒鴡鳩氏司馬鳲鳩氏司空爽鳩氏司冦鶻鳩氏司事鳩亦異於凡爲鳥者哉余有感焉作白鳩篇亦古詩遺意也

拂舞歌白鳬吳歌且吳舞感此淸商音淚下不能語亦有白鳩辭新聲翻舊譜白鳩之白性安馴其子𨿽七恩平均食之朝上暮自下鳥有如此義且仁丹山鳯皇五色文身將九子淩靑旻豈惟九子身自將百鳥不間疎與親嗚呼鳯徳殊絕倫白鳩一遇三千春

午亭文編卷二

欽定四庫全書

午亭文編卷三

大學士陳廷敬撰

古體詩

詠古四首

托志在大雅講徳觀王風永言播聲律和平民所衷五弦奮逸響竽瑟難爲工詩亡演別體綺靡將焉終我聖放鄭聲偉哉刪述功爛然三千篇磨滅浮煙空

伊傅起巖野千載道寥寥子房王者佐英風振孤標報韓計不就椎秦功已髙嗚呼博浪中舉事輕鴻毛後來劉項輩以此气益豪匹夫定王霸片言勝蕭曹晚從赤松遊黃石可相邀

虞帝善使民造父善使馬吾生良有涯精爽詎相假人命如虫蛾膏火競塗赭達人且樂天悠然以陶冩日月從跳丸匡坐自瀟灑

孟門𨿽崄巇洪濤尙容楫大行盤羊腸轅車可馮式君子貴自信流俗亂珠礫聞言識鬷明聴歌知寧戚哲人領其微而況目所擊

石鼓歌

石鼔歌者韓與蘇我今捉筆捋虎須蚍蜉撼樹何爲乎推尋鳥迹閒自娯皇頡古愁凝斯須浮雲變化萬事䢐斗宿下天羣靈趨羲娥掩苒焚刼余陳倉之野累累俱髙穹如屋厚土鋪古物敢侮明神扶博士西顧空嗟吁偉哉餘慶亦一夫鳯翔廟置煩枝梧是時十鼔一鼔殊僞有作者其誰與傳師向氏何雅儒殷勤求訪鼓不孤辟雍保和皆埤污大觀靖康尾畢逋東遷北徙鳯在笯王宣撫宅湮榛蕪虞集矯矯眞吾徒羅列國子森津途安頓妥帖星當樞聖道無害玆無虞天作石鼓宣籀書歐陽𨿽疑理不誣獻防宇文宣所奴寶玉詎可方碔砆嗚呼石鼓窮鎪鏤流浪豈憚馳與驅艱難盡歷形糢糊鱗甲剗落中不枯人生誰能汝鼓如時哉不遇生良虛我歌石鼔排郁紆韓蘇歌後補所無

昌化寺吳偉畫壁歌

峯巓折屐下半嶺霜蘿煙昏白日冥松風吹鐙山殿開粉圖黯黮丹靑冷問誰畫者畱古墻江夏吳生逺擅塲神光出沒視不定動搖地軸天低昻昆侖磊嵬坼四壁倒翻河源走霹靂陽池蒲類皆細流瀛海茫茫喪歸魄殊形奇詭殫莫論蠻人鬼伯頭如黿僧言五百阿羅漢細觀一一皆緇髠古今人貌誰相同吳生作筆如化工想其用意極變態上下萬古羅心胸生也畫手一世雄當時待詔金門中仁智殿西被召見短褐垢臉雙鬢蓬豈知圖冩偶然事後來攬古尋遺蹤君不見功徳寺望湖亭昔日宣宗遊幸處東風依舊春艸靑新丰翠華莽岑寂遊人往往知生名人生不如一筆畫千秋萬載傳其情

東嶽廟像元劉元塑【元字秉元薊之寶坻人官至昭文館大學士正奉大夫祕書監卿】

上都塑像今誰存劉其同姓鑾與元元昔黃冠事靑帝旣貴惝恍營精魂神居靑霄淸且尊碧雲騰湧連朝暾眞仙上謁不可以面覿況能摶捖以手捫元也執藝髙絕倫帝命象教如通神雕梁繡戶不入眼石閭日觀皆微塵運意豈覺滄海濶凝思暗與春天親駕言岱宗夫如何設像已覺驚生民其西炳靈公其東司命君絳紗玉斧蒼龍仗宰執介士俱天人元乎今也不可作髙墳何處荒麒麟又聞大都城遺廟秋原斜古像亦元制淒迷沈風沙塞長路逺迹不到撫捲稽古空咨嗟人生一藝足自命流傳百古稱専家亦知虛名竟何益吾生有涯憐無涯

萬壽寺華嚴鐘歌【永樂四年姚少師廣孝所制】

萬石之鐘誰所作矗立平地嵬然髙不屋而壇豈謂是土花緣碧松蕭梢【鐘踣於地】我行其下驚突兀兩屐倦著才周遭夙知徧冩貝葉文五指欲捫心郁陶華嚴八十一卷字星離云布撐煙霄初如恆河算沙數忽如大地吹秋毫又如天門下鉤鎖隄防撇捩神龍跳縮形極意謹絳鏇豈知鵬路容摶翺玉防勾劃有餘境沈郎運筆光動搖【華亭沈度書】濃防垂露灑銀漢纎波倒海抽琳條寶書諸品補隙罅下者銑於髙蒲牢盡剗雷回云紜迹直監毘城鷲嶺標良工鏤刻心亦苦藕絲鍼鋒憐攫搔邇來漂轉三百載覆以風雨棲蓬蒿詎有石砆厭贔屭空令金鈕閒鼉蛟姚師組鉢遊市朝鼎鐺有耳爲爾曹鑄此那數九州鐵金精焜燿飛防號吾聞先王古有制不過鈞石諧簫韶師也佐命専魁杓徒令天樂聲迢迢雲門大呂神降格何必萬石爲鐘豪嗚呼何必萬石爲鐘豪右軍書樂毅論眞迹歌【觀於張吏部家】

刻石多有樂毅論風格獨譲快雪堂摩挲卷帙老將至想象用意分豪芒藤陰別館見眞迹得此令我書傳香昔者晉室遘喪亂南渡士民何倉皇兵革未偃盛文藻風流墨妙傳兩王大令學書特從橫右軍作此嚴其防庖丁遊刃中肯綮東野鉤百看騰驤金繩玉鎖不受縛天馬脫轡羣鴻翔神光陸離勢欲動洛靈容與驂鸞皇又如大海回波瀾瑚碧樹枝柯長夏瑚周鼎歷世寶法墨直欲與頡頏展轉六朝誰所得漂零百戰同興亡晉陽之甲雜儒翰貞觀禦府親收蔵太平主家借摹冩明珠翡翠羅縹緗如雲賔客一朝散丹靑豪素空籯箱大索十日閉朱邸老嫗衣縫潛擕將投之爨下實虛語人間那得知其詳世上小兒學解事詆誚正士嫌鋒鋩蛟龍豈無角牙厲雷霆變化誰能量岐陽石鼓久漫滅昭陵繭本沈芬芳我貧詎有千金直過眼矜燿神揚揚是日聚觀如堵墻擊撞觝觸頭低昻檐花正落飄不入燕泥欲下能禁當心記指畫爭俄頃焉得常置几案傍黙囑鬼物善訶防干戈時代遙相望斷行短紙人愛惜晉家陵土今荒涼對此涕淚翻淋浪人壽幾何徒羨女日斜掩卷魂黯傷

墻花

墻花繁香新葉肥苔徑漠漠蛺蝶飛鄰軒可假非我樂故園此時音信稀我生鄙野性放散池魚籠鳥愁鞿靑門送客一惆悵煙緜艸長栁十圍黙記舊日所來道行店歷歷雙板扉我家南谿富泉石兩山夾流村路微幽處窈窕出林屋山紅澗碧含芳菲試歌韓公犖確句安得至老不更歸

城南黑龍潭寺西樓對酒歌

春殘龍尾橫斜道羸驂退食隨年少文書叢裏過東風欲冩幽懷何處好天晴古陂南城南城陰水碧金沙潭是日宿雨林景澹微波流影靑於藍寺前野亭向冥寞狂飇吹塵暗寥廓雜花紅蕊寒且禁幸不逢花悵零落亭中裊窕西樓開逺煙空翠山光來渼陂波濤琉璃色漢江春酒葡萄醅直須對此銜金杯捶琴擊築心徒哀蒼茫萬事如昨幾度落日軒轅臺鳯兮棲棲不得意東山繡斧流言忌古來賢聖亦復爾醉舞髙歌吾老矣回頭笑謝新少年有才無命古所憐

貽上湘北同遊放生池作

王生矯矯殊絕倫李生气骨何嶙峋髙秋風日稍晴美出遊得與二子頻城南滄池郁漭沆彷佛置我江湖濵雲棲弟子眞隠淪閉闗書坐淨六塵猛獸不搏鷙鳥伏勅龍取水霑枯鱗靈雞喔咿鈴磬寂白兔撲朔當階馴世上网罟足怖駭爾曹此地娯秋春可憐四海數兵革感事觸物含悲辛天狗墮地走郊野熊貔豺虎生攫人蒼生性命等螻蟻刀俎往往屠麒麟吾衰念此涕沾臆買放虫鰕隨細民兩生才可登要津向我肝膽傾輪囷會當萬里防驥足努力斯世謀致身

九日宋玉叔招同諸子防集梁家園池亭兼送繹堂之中州訪愚山嵩嶽以秋菊有佳色爲韻五首

佳日樂淸曠登臨池上樓蕭條鴻雁來城闕颯已秋四邊木葉下亭午寒翠流頫察林樹變仰眡天云浮何意京陌間臺榭豁逺眸含歗媚短景步屧延阻修陟危興屢奇永念數子遊

結軫來西園佳辰快休沐況有舟楫具林風方謖謖谿渚委寒卉時節秀芳菊水泛忻始遊波搖駭流目靡靡葭菼開洄洄蘋藻逐逺窮林塘幽不異在深谷鼔棹入莽蒼興酣欲往復還擬掛輕帆去逐鳬鷖速

冉冉節序髙風雨懷重九及此弄晴暉淸歡亦希有南原恣羣遊北亭饗朋酒坐宻觥籌交語多藩籬剖明霞散林薄落日延戶牖暝色蒼然來嚴城急刁鬥明月懸中林欲去更回首

回首立躊躇念此秋气佳娯樂豈終極戚戚動中懷美人適梁宋驪駒發天街朔色起離筵霜露前階列宿參差明參辰何由偕客子感逺遊願期金石諧

宛陵含淸眞論詩造精域憶昨遊嵩峯飄然辭京國君今定相訪云壑想行色同宿玉女窓朗吟三花側羽客鏈金骨於此生云翼相擕掇瑤艸寶訣自玆得奇蹤入紫冥化心合窅黙下界瞰九州中天擥四極惜哉緇塵人臨風空嘆息

沈繹堂翰林殿廷槖筆閣門

賜貂圖

爲憶疇昔防士年手披射防春風前雲間才子擢上第掩映金閨榜墨鮮羽獵長楊時扈從校書東觀歘聮翩詔言中外須歷入爲公輔出旬宣觚稜回首靑霄上棨防還開嵩少邊一自鼎湖弓劍逺寂寞蒼梧生野煙龍飛鳯起旋天柄人文際防風雲盛澴州學士領機要風裁奕奕淸操勁浙東葛公招不來益使淸時重防聘侍從當時更防人聲華寥落才難並白頭宮監閤門東勅防傳宣沈侍中曽見章華工作賦紅綾分餅

賜恩濃政事堂前昔待詔集賢學士新年少咨嗟沈君天下奇文采風流傳墨妙重過承明舊直廬螭頭行上近宸居便殿

召來臨玊幾內庭不用輦金輿尙方筆札鵞谿絹龍團墨花埽飛雷生平所學惟正心

天子斂容知筆諫欲將無逸進箴規不數淸平供奉詩是時積雪明丹陛好景斜陽度玉墀自此

乾淸頻侍直往往公卿伺顏色有時揮翰晚從容漏下重城歸不得

溫語親承退食遲鐘王楷法鬭風姿特上漢家寛大詔間書唐代頌歌辭賜對夾城又移日左右微聞潛太息九重解賜禦貂裘中使催頒鏤金織丹靑冩與異時看覽圖暗憶魚水歡近代遭逢誰似此

天顏有喜畫來難男兒致身在報國恥學時人甘肉食恩深不醻良可惜我聞豪俊頻煩側席求曾誰能緩旰宵憂柏梁詞賦詎偶爾宣室蒼生須借籌

送李同年之桂林

昔者子往官京縣【李昔爲大城令】寒防夜雪來相見雪花盈盈墮酒杯鐙前細酌成歡宴有客曾爲百粵遊耳熱髙歌騁雄辯卻話嶺表山水奇足迹未到目已眴【中州邢生舊令永福是日談粵中山水】沈吟別子不能寐起坐題詩廢朝飯回首離堂夜雪時人生流景如犇電子今尋客舊遊處水石風流吾所羨五斗折腰且莫辭四十靑衫應未倦莫言天驥隨羸牛要使昆吾淬百鏈猺獞能爲襦袴歌桑麻久已銷刀劍藤江花落雁來時薦書應奏明光殿

秋日祖氏園同肇余湘北以秋水席邊多爲韻五首

日髙出南城郊野紛晚秋蒼茫微徑開蒲葦風颼飅紅葉捎鞭絲紫花羅馬頭興來忘嬾漫我行如有求苔徑連野橋池塘落秋水飄搖臨虛亭寒流通其裏始至孤雲飛坐久白鷗起獨遊良已歡幽懷同二子甫白千載美人接瑤席飛閤如扁舟寒空下遙碧樂幽趣屢同懷古思逾積落葉滿深林惆悵來時迹將軍東橋竹乃在韋曲邊軒窓新結搆臺榭已百年林疏出逺岫谿回凝寒煙風景長不殊昔遊思然爲樂𨿽及時日暮哀情多平生滄洲想江海今如何秋髙急戰鼓烽火郁嵯峨獨愧此亭上臨風空歗歌

詠漢事六首

漢髙續秦虐開國乏逺猷作僞導其下云夢胡爲遊旣貴忘急難畏惡如敵讐婦言惟是用功勲滋愆尢嗟哉靑衣路已去不復憂道逢呂後來泣涕翻見收牝雞伏猛士羞中鐘室謀惜無周身智辟糓從畱侯

沛公破咸陽仗劍入秦宮美人充帷帳珍寶如山崇一朝意已得遑復卹其終興亡在轉瞚虎眡眈重瞳自非樊將軍禍亂如影從寕待鴻門會脫身刀俎中噲也起屠狗所見眞豪雄儒冠故可溺齷齪多凡庸

項王起隴畆意已無彊秦矯矯名將家所敵必萬人大戰鉅鹿下諸侯莫敢前事定從壁上防行趨轅門偉哉戱西會制命杯酒間項王東向坐沛公獨騎奔如何去咸陽宮室皆燒燔亞夫無一語韓生空殺身伊昔割鴻溝天下約均分太公脫髙俎呂后辭下陳漢王欲罷歸子房勸進軍楚歌四面起往事眞酸辛至今下相祠黯淡荒荊榛虞兮色雕落帷帳凝流塵坐傍伏烏騅猛气慘不伸英雄逓成敗懷古一霑巾

安劉必絳勃平智足交驩王陵𨿽少戇大義折其端知人誠匪易處婦良獨難娥姁牝司晨祿產虎而冠自非朱虛侯非種除方艱辟陽遊臥內人彘棲厠間骨肉亦何辜酖飲裂胃肝呂公奇此女與之遺禍患

漢文恭儉主止輦事最傳亦復事羽獵不敢盤遊田萬乘登虎圏嘷歗羅滿前山禽與原獸名數方紛然顧問上林尉十問十不言蒼黃左右眡嗇夫代尉宣口對如響應帝曰此吏賢釋之汝受詔特拜嗇夫官逡巡不肯拜謂佞奚取焉上言周張輩下言秦漢間納諫誠可貴聴言古所難謁者論嗇夫嗇夫罷超遷絳灌短賈生賈生亦棄捐

田橫能得士髙義陵千秋橫來大者王橫來小者侯慷慨五百人不與韓彭儔富貴苟不樂沈殞遂所求至今滄海上天風激淸流

黃鶴樓歌送魏使君

我初旅食京華遊結髮願識韓荊州掖梧蕭蕭苑花寂憶昨含香西殿是時武英數奏事

九重動色親嗟異驄馬朝回白玉鞍銅龍夜直靑綾被使君幾載爲淸郎我曹文采爭輝光宣武水樓煙栁碧城南古臺野菊黃聮翩不悞尙書期【龔宗伯芝麓】婉孌能傾翰墨塲卽今會合亦何有汪王程董仳離久【苕文西樵阮亭湟榛玉虯】別夢初驚朔塞鴻離筵又醉都亭酒靑霄使者下南云翼軫星文拱北斗使君家世淸忠臣步武流風應絕塵要與丹靑爭气象足令琬琰重嶙峋江表人才席上珍驊驑造父遇有神送君車騎翩然行仰視白日霜天淸秋色已老漢陽樹春風空憶武昌城我聞崔顥詩中語黃鶴長江萬里情白雲縹緲楚天外黃鶴飛去樓空在使君登樓黃鶴來煙波心悠哉

書上官松石所蔵程鵠畫梅卽送之還河東

我觀程生所畫梅宛在萬里厓壑間蹇驢風雪曉陵兢便欲跨之尋寒山樓角嗚嗚笛聲起燈前花落淸霜裏曲中畫圖相向開吳綃一幅天如水北風曠野涼蕭騷平林低亞生輕濤屈鐵澑雨蟠積石瓊英拂地連蘅臯上官中丞好奇賞對此亦足生淸豪掉頭擕畫不肯住野宿谿行任芒屨藐姑神人冰玉肌散作寒花亦無數卻憶少年行樂時綺窓狼藉羅浮姿山中雪深疏影亂紅橋界出橫斜枝橋下沽酒橋上醉耳熱狂吟百不思舊遊已散空雲樹酒醒鐘微隔煙霧回憶三更掛月村夢魂十載還家路殘香冷艶眞愁予隴頭驛使誰寄書君歸試過艸堂問梅花繞屋今何如

憶樊川梅花用東坡松風亭梅花韻

半林喬木樊川邨數株梅花牽夢魂媌娥靡曼不掛眼夭桃野杏爲狂昏一防未安揚子宅五畝欲老香山園玉妃鬖髿露身手暗香冷艶來相溫有時先生春睡美綺窓喚起驚朝暾經寒故嘗卻羅幔避風勤與闗柴門翻笑孤山林處士擁衾對花花無言只今人去花寂寞誰憐落月閒淸尊

送富雲麓少宗伯還閩中

瑤華易衰歇相識紅顏稀往者公卿人至老不更歸我病臥送子心與閒雲飛秋月照離席掛帆揚澄輝滄溟波萬里客夢相因依築堂面海水島嶼開巖扉敷榮日南花荔子生已肥一噉三百顆孰與鬥粟饑予亦同流萍浩蕩江湖違茫然惜逺別白首思音徽

赴北鎭發京作三首

塞雨作雪花春風落庭樹時節尙苦寒逺行生百慮蒼涼城東亭門外舊京路驅馬覽大荒黽俛戒徒禦離鴻何翩翻黃鵠已軒翥平生曠逸懷海山得奇遇

銜

命出京邑含情向朔塞春色蒼然來雄闗安在徵馬蕭蕭鳴東風捲旌斾鄕國別已久況復窮荒外前臨碣石古頫視滄海大朱輪日交馳山靈邀我輩豈無江湖樂玆遊亦已最

舊披遼海圖天地疑將窮逺遊足自豪萬里浮空蒙日月出海水乃在扶桑東男兒志四方蹙廹以自終翻慕遊俠兒鞍馬生雄風行行盡絕漠仗劍陵長虹

曉發通州

陵晨命夙駕旌斾風悠悠連蜷沙浦隄浩開滄洲回首見樓堞孤城如浮舟荒陂下逺雁細浪回輕鷗煙中出颿影仿佛不可求誰能捨短防萬里乘春流

射虎行

北平太守飛將軍城南射獵天風昏射虎中石沒羽箭至今石戴霜花痕蕭闗昔日良家子結髮從軍動邊鄙寂寞南山憶夜行霸陵亭尉醉呵止一朝飛蓋來北平三邊夜無刁鬥聲將軍善射出天性射敵欲盡兼射生虎也騰傷上猿臂將軍意气輕搏刺怒形威振萬物伏精爽足可貫厚地我來訪古盧龍傍廣不逢時吾黯傷吹簫屠狗有異表時來起作諸侯王

食楡闗驛有老卒語世父侍禦公令樂亭時事

下馬食驛亭杯酒幹欲去憫此人凋殘停驂詰其故驛卒老記事灑泣跽而語此地古要衝車馬繁徒禦小縣丁徭稀取足外協助樂亭籍民夫十人九饑僕當時陳縣尹吾民賴調防走謁大府官抵掌借前箸庶人者在官定祿出邱賦枵腹事公家公事亦繆悞是時大府賢立爲尹拜疏雇直余貲糧行役乃犇赴尹去民寒饑尹來有衣袴驛東古神祠尹至常此駐驛南荒沙磧是向樂亭路邇來四十年吾民思乳哺我聞驛卒言雙淚零如雨尹吾先伯父宰木已拱墓縣路邈難逾古祠在何處馳馬往視之祠門日斜暮故額宛猶存戊寅字細署戊寅吾以降老大凜百慮酹酒再拜行春風吹獨樹

澂海樓觀海

燕山蜿蜿如遊龍東將入海陵虛空巒壑洶湧變形狀騰波赴勢隨飛虹長城枕山尾掉海海樓倒掛長城外地坼天分界混茫山回城轉橫煙靄樓腳插入大海頭巨靈觸搏海怒流呼吸萬里走雷電嶄鑿中湧堆山丘乍到魂慮忽變慴意象戃慌難尋求五嶽拳石一粟九州小嶼浮輕漚滄溟浩蕩乾坤窄弱水流沙在咫尺扶桑弄影杳何處空靑一綫搖金碧卻憶洪濤泛濫時蒼茫神禹經營迹百川旣導萬穴歸天吳海若安窟宅四海以內眞彈丸秦還漢往如翻瀾海月萬古堆玉盤願得一食靑瑯玕乘風破浪生羽翰我來手拍洪厓肩仰天大笑忘愁嘆

出塞行

平沙漠漠虎迹髙春風蕭蕭馬鳴號雕弓韔服箭在腰南登碣石東度遼江湖細瑣不足數滄溟萬里觀雲濤丈夫得時展壯略坐擁爵印麾旌旄不然五嶽及四海笑看珪珇如秋毫安得白首事文翰苦吟寂莫隨蓬蒿新購龍鱗雙寶刀雪華照地寒生毛佩之金鐶紫錦縧酬恩未忍便歸去且向沙塲看射雕

首山

塞外山益奇圖經無其名土荒昧勝迹問之傷我情首山名頗佳三峯何崢嶸上有古時戍下有今時城南山如龍臥北山如象行中裂忽如鑿漠漠春水生厓寺面怪石角立森從橫林岨繡苔蘚丹碧含晶英山川旣盤郁風气亦髙閎太息炊煙稀沃野無人耕

宿十三山下

暝憩投孤煙野宿臨大荒夜窓過虎豺靑狐歗空梁摩挲玉函字凜凜置我傍精禱寡宵寐明發嚴晨裝禹迹昧疏鑿虞書分紀疆齋祓入神境王事肅有常豈敢憚險逺

皇命被寵光萬靈應來格鎭此枌楡鄕

醫巫閭山登覽

我尋桃花洞花源寒蕊遲縹緲呂公巖遺迹不可追古松千年物下有無字碑黤慘積鐵色石苔銅緑滋雕斲慨秦漢混蒙思黃羲靈風生兩腋扶轂淩欹危羽節儼前導云旗紛後隨神人展歆賜我金莖芝服之身力健延年以樂嬉

塗河行

拍天風滚邊沙來亂石卻走如崩雷馬蹄摧裂車輪折塗河三日鳥飛絕野陰書昏對面疑猛虎在前何由知黃熊赤豹紛相追勸君早宿荒茅茨

入盤山至中盤寺望李靖庵絕頂諸勝迹顧念歸路不得徧遊爲詩冩懷

我聞盤山七十二佛寺寺寺落花流水中古木分徑延客入谷口往往聞微鐘稍喜怪石堆磊砢位置天巧煩神工飛巖百尺下磵水谿流時帶殘香紅山深日斜意惆悵車顚馬僕何悤悤中盤崚嶒倦登陟山靈奇詭焉能窮衛公舞劍臺最古磨厓勒石眞豪雄天門中開飛鳥過巉巗峭壁雙靑銅絕頂塔輪照西日影落塞外隨長虹我行荒徼困鞍馬親按唐壘尋遺蹤春風血染邊花赤夜雨苔生戰骨空誓臺艸木莽岑寂將軍片石靑山崇此來探勝樂幽閴翻增惋嘆愁心胸孤峯飄忽不可到還顧所歷煙蒙蒙歸途艸艸罷遊覽他時蠟屐扶短笻

髙陽公生孫作歌

名家父子至宰輔漢有韋平宋韓呂髙陽吾師眞天人風雲接迹防龍武門地朝廷舊羽儀沙隄夙昔經行處西平有子生更奇兩人並是麒麟兒長君娟靜玉雪質次君矯厲鸞鶴姿仙李盤根久碩大謝家玉樹恆華滋前年次君引鳯雛我公退朝淸防娯錦筵繡茵紅氍毹彈絲擊鼓吹笙竽賓客合沓臨交衢後堂髙會羅生徒今年長君懷明珠瑤環瑜珥嗟不如我公不樂胡爲乎側聞

聖主勞宵旰邊機日奏明光殿廟謀勝算倚元公軍檄詔書駐馬辦嗚呼爲臣旣不易我公精忠日月貫所以當筵再三嘆太平指日定戎行我公名與淩煙長一身常系安危望頷首兒孫笏滿牀君不見裴晉公郭汾陽

八月十四夜月

五更雨作漏防歇涼風吹衣坐東闕正恐秋陰欺出日翻愁雨色礙行月騎馬掖門雨細微黃昏茅堂燈火稀登樓髙云亦解駮暉暉月上古城角天寒野曠沙塲多嗚呼柰此明月何

中秋夜王北山給諫見過有懷吳玉隨孫惟一兩編修

昔者與孫吳翫月城西亭蕭蕭天風來萬里搖靑冥寒空蕩圜魄驚鳥羣悲鳴明鐙曜曲房淥酒淒以淸短歌易慷慨良時傷我情奄忽浮雲馳躑躅東南徵光景不可駐犇落如流星二子江湖芳顏坐凋零四海何寂寥獨處思平生惟我與君子綢繆結至精遙夜命儔匹羽觴羅中庭淸淺河漢流金波正泠泠濡翰發妙制朱弦激新聲今日不爲樂別後徒屏營

書湘北秋水漁父圖

吾聞瀟湘洞庭煙塵中滄洲不合容漁翁今之畫圖尙復爾孤舟寒林東逺峯靑冥水雲白秋樹莽蒼楓葉赤艸木曾無戰伐愁谿山欲老菇蘆客李生雅好江海奇張颿鼓檝遊何時且當結束事鞍馬與子射獵南山陲

吳大理宅觀菊行

自爲燕山十載客軒窓寂莫無黃花今年何處花最盛走馬來尋大理家九日傳聞思一見人事經秋阻遊宴十月向盡開未殘天寒野陰颯霜霰小闌曲幕云錦張屏風隔花花低昻想君位次有深意宛然置我東籬傍坐中豪健富與王亦有兩吳成淸狂逡巡相視不欲去白日漸沒冬夜長冬夜沈沈鐘漏度鐙火交橫花影互不知雨雪空中多銅槃絳蠟銷煙霧萬防繁英豈等閒百罰深杯莫論數君不見去年花貴京城裏朱門進花如流水今年花賤軍興時公侯邊頭徵馬嘶世間萬事反覆俱如斯與君傾倒且盡花前巵

孫籜庵贈篆章歌

射州學士才力健上慕稷契羞管晏天生文采兼奇懷在於敬也徒然羨方寸之石珍南金篆刻變化窮古今怳然置我秦漢上熟視嘆絕誰能禁想君拭石初經營意匠鑿石石怒生弩張劍抜相盤蹙捉刀如筆刀從橫自言工巧不貴物藝技那與流輩爭憶交學士十載余太學釋褐同時趨門前石鼓累累俱字勢蝌蚪分錙銖我初開口恨詰曲學士發聲如貫珠寶符玉璽今焉如絲綸手握承明廬太史大篆訝贔屭中郎石經紛魯魚天子今年開石渠校書同異羅諸儒今君請急何爲乎吁嗟汝歸形影孤古人戀闕憂江湖

題容齋所蔵畫松

曉蹋掖垣松色濃宮樹緑陰宮日紅歸來臥想西窗中西窓恰對西山峯雕闌玉磶紛璁瓏碧雲寺前雙老松別久霜風應更長當時蠟屐曾同往幾人雲散與星飛只今惟有松濤響山徑冥冥松有聲苑松山松無限情急呼濁醪埽醉墨爲作李侯松樹行

立秋日子顧繹堂貽上湘北幼華過集

遊子感時節含意難獨立秋色蕭條來西日忽已入風落庭艸低雨過檐禽集髙月夕尙圜明星露猶濕兵出吟笳稀戍逺搗衣急良時今欲暮無爲苦憂悒請看頭上絲日夜不可戢危塗行潦深白駒願維縶

九日同貽上湘北集城南水閣

髙閣峨峨淩寒空眼底城闕秋光濃雜木葉丹晚菊痩杯影遙度長天鴻殘陽未斂浦煙積渚波細浪涵靑銅明霞吹落山勢動蒼茫檐際聞悲風頫身願接兩羽翰探奇何必扶短笻

送張簣山歸廬陵

秋陰匿景光淒淒增暮寒鴻雁應候起黃鵠臨風翻髙飛覽九州誰能鎩羽翰念我同袍士矯矯靑雲端北風吹河梁車徒不可攀髙林集天霜大海激回瀾君子抱亮節志士多苦顏

君恩當識察臣義擇所安肉食等藜藿榮名配芳蘭朂哉千嵗業離別何足嘆

益詠堂歌【爲宋玉叔先人作】

頓邱之野古臺側宋公幾筵儼在玆杲日對峙霽云廟朱暉映射靑霞祠宋公昔時治玆土摘擢姦良桑谷滋召去民若失慈母待公不來交涕洟我民立祀謹伏臘桂棟蘭橑施華榱公來翠輅驂鸞螭流云前戒翼兩旗朱衣仿佛靈風吹髙冠長佩紛陸離耉耋傴僂薦酒犧老巫起舞韶穉嬉進跪再拜前致詞我民報事無盡期君不見南山松柏斧聲悲不知何王陵蔓艸縈累累野棠開落無寒食麥飯淒涼記嵗時又不見朱邑桐鄕冡羊公墮淚碑千秋終古英靈在畱與遺民作去思送宋茘裳觀察赴成都因寄艾石方伯

當余束髮負奇气艸莽夢想英雄人黃塵走馬京華道逆旅蒼茫會有神片語交懽如故久更兩王生夙所友【謂子底貽上】步屧春風日往還韋曲殘花灞陵栁錦貂數付黃公壚劍歌蕭條白日䢐龍鸞之文奮奇響傳觀賔客爭嗟吁才名舊壓金華省畫防淸香輟朝請忽漫扁舟掉五湖輕鷗浩蕩煙波冷盛世求賢重外臺玉驄金絡日邊來隋堤楊栁蜀岡道驛樓官閣爲君開吳洲楚鄕去斜日西川在何處送逺秋風萬里橋懷人暮雨三巴路津亭解纜彩雲生防艸汀花紛古情江帆笳鼔黃陵廟野戍旌旗白帝城君家吏事兼文藻伯氏並州吾舊好與君前後間淸塵相逢爲道相思老阿戎七嵗筆陣彊艸書大字森琳瑯更煩傳語寄一幅我欲擕之貢玉堂【艾石幼子七嵗能艸書】

贈賈中丞

尙書奇瑋姿騰踔萬夫上徒步霄漢間談笑躐卿相風雲入髙懷眉宇展淸曠自余韶穉年轟雷激犇放聞聲慕執鞭拘牽屢惆悵當公撫豫還餘獲拜天仗相識交防下退朝覺神王

聖皇念才臣秦闗迫亭障

詔曰汝往哉厥績今孰譲石經魯壁餘散缺亂纎纊七篇爛熳出炳如日星亮是時邊陲靜舉事愜人望棧道細云連行旅色沮喪下臨不測江中有魚腹葬火攻出上防慘澹勞意匠此時又用兵通行得無恙餘威動絕域猛气快所向今之新將軍公之舊門將防頗尙善飯審琦加酒量城南獨樂園紅亭枕淸漾彊健歸林泉念時增惻愴同之喬山鄕風義不可忘公言此宅舍身外卽冗長乃知英雄人出處有殊狀雜記公生平掛一恐失當他日尊酒間從容或細訪

吳耕方翰林自其先世三爲國學官詩

世祖臨禦日邊隅宴無事向用文學臣豁達少拘忌曰惟嚴制科始進絕流獘南北上賢書

殿廷詔歷試曉風含元側儒衣飄翩侍輦路細艸菲抽毫髮遙思漏鼓隔花外宮鶯囀蒼翠閤門下題目重瞳校文藝翰林冠南彥三試名不二𨿽匪一戰霸十上徒顦顇至今春雨詩雅縟稱經義

帝嘆此奇才準以貢士例對防銅龍前

帝喜在髙第竟至越春官此人

上所置回首蒼梧云往事橫涕泗穣穣時會殊冉冉日月逝左遷學署丞經年獨畱滯朗吟百寮底脫略公卿勢屈賈才見疎臯稷時所致吁嗟老鄭防三絕今猶記朅來恵長謡風流郁淸制上言陳

主恩下言引家世君之髙王父亦仕成均地是時貴生徒人文實振厲肅肅冑子行落落靑衿意磨丹漬墨間闗國家大計名臣三數公皆先生髙弟逮君之王父先後淸塵繼緬懷莊烈時臨雍步階戺公班立館下望見容狀異顧問此何官厥官何姓字引坐黃幄右傾耳聆論議瑯瑯魯頌音大吐儒生气錦綺出上方小臣前拜賜故知人重官初不以祿位君今繩祖武肯使聲華替廼者

聖天子羅賢充中祕東馬嚴枚流登用各以次嘗欲開薦口揣分輒遜避中原方治兵豪英手戎轡幕府資參謀

朝廷望開濟君其務韜晦寶玉豈終棄名譽起賤貧君臣視遭際古來賢將相靜養俟所至

送崔定齋還百泉

讀書不求聲迹髙棄如涕唾輕鴻毛譬之飲酒不盡醉此中爲樂方陶陶十年閉戶閱墳典千秋懷古相遊翺朅來登車意慷慨擥轡奮褏幹雲霄一髮凜凜引鈞石百川浩浩驚狂濤世人逓戒但指口坐令志士空疲勞我戀微官尙爾耳跌宕文史惟嬉遨少壯幾時堪把翫意思蕭颯枯蓬蒿晚聞至道頭欲白嬰觸塵网非賢豪君歸待我蘇門上擕家欲往從招要買田築室可終老安能頫仰隨桔橰

贈孝感相公

十有四載春惟三月日吉枚卜擇近臣學士登宻勿搢紳賀於朝處士慶於室僉曰

帝知人吾等夙願畢公無得志容庭館轉蕭瑟公誠王者佐生平學稷契致君慕堯舜自此見施設銅扉半夜開沙隄帶月出暮讀書百篇朝入語移日勞瘁咫尺地欲使萬國活時方事南徵戎馬久未歇黎元尙瘡痍原野肯騷屑晴風捲軍旗禾稼委未折況我仁義師忍此田間物公爲民請命聞者涕淚落數日政事堂絲綸慰饑渴中朝相司馬姓字及走卒身當畫淩煙名其懸日月昔時同學人雲霄嘆蹇劣

午亭文編卷三

欽定四庫全書

午亭文編卷四

大學士陳廷敬撰

古體詩

春遊摩訶庵三首

微云如媌娥峯嶺立鱗次幽尋卽郊野山逺已愜意落花委淸晨疎雨濕宿翠系馬柳陰斜尋僧殿廬閟松風吹冷院憩寂吾所嗜

涉徑憐靑蕪尋花悵細萼覽遊登故墟裴回感今昨荒庭步野鸛廢谿委石玃翏翏悲風鳴觀身轉靡托聲聞自狹劣卽事動心魄

娟娟西軒竹生此只樹林疎磬度寒翠時聞天籟音頗覺眾緣盡泠然淸客心落景下逺堞孤霞斂夕岑回鞭拂暝色嘆彼歸巢禽

施愚山見寄長歌和答

防夜雨雞鳴號闗山夢回心魂勞我所懷思天末涼風一起秋蕭條美人昔贈相逢篇吳綃三尺森瓊瑤今晨曉牕坐展翫我欲報之情郁陶憶昔相逢客京輦城南華徑紛招要酒酣惆悵秋燈紅羨我鬢髮漆黒同卽今倐忽別四載頭上已有霜枯蓬眼前諸子幾人在浮雲溝水馳西東萬事回頭淚沾臆人生朝露誰能必楚澤難招宋玉魂緱山不返王喬舄【指荔裳西樵】二子歌詞自絕塵聲華爛熳今何益男兒七尺良可哀生存華屋終黃埃儒術用世行已矣浮名寂寞何爲哉不如放意遊八極埽除文字棲淵黙塵根未斷幽憂來相思茫茫江南北

述舊贈胡海若

昔者在瑣闈下簾過春風給諫吾朋鄰接防視聽同寢食雜鉛槧文墨羅靑紅尙書契祕解洞矚疏心胸兼旬秉華燭往往連晨鐘君壯我年少意气陵云鴻翻飛卻垂翼頭腦非冬烘至今封事艸烜赫動

九重悠悠二十年別君如轉蓬吾壯行及衰君復何豪雄托志在忠雅防契可比蹤功成思歸來與子尋赤松

題汪蛟門百尺梧桐閣圖

別館秀云木碧梧散層陰髙閣與之齊登玆靜客心映簾出修枝開牕面平林淸暉滿瑤席含情托書琴美人獨晤言舉世難知音

送杜翰讀還南宮

二月急霰零微緑蔽春艸飄搖離筵花嘉會苦不蚤生平嬰世网簮紱自紛繞至人貴樂行所憂爲其道炳燿幹初爻觀玩可終老悵別盈酒觴贈言傾懷抱灝灝將安窮已大萬物小古之英雄士進退凜師保時來樹功名浮雲防蒼昊

豆葉

我家谿谷間隘陿砠田多細岑驅羸牛如蟻緣嵯峨髙秋八九月豆葉紛交加婦子散丘野采擷窮煙蘿盛之維筐莒湘之匪咸鹺菹之老瓦盆濯之淸流河潔比金薤露美如瓊山禾條枚感時節調饑發吟哦

贈於子龍秀才

天地大晝夜終古旦暮間然思洪荒忽已幾萬年子夜及晝辰五時去翩翩堯舜適在已文明麗中天仲尼丁我會日午今少偏炯炯靑春逺淒淒艸木繁天工窮藻繢聖道芟榛菅未過而戍來人物皆磨鐫堯夫有此語紫陽著之篇且娛圖書側聊想羲文前一息而萬古不隨運世遷於生蚤契道謂予云之然

治家一首諭家僮

治家良獨難僮僕恣面欺文誡悵徒設鞭撻憐屢施我乏克已功訓化乖所宜每玩家人爻嗃嗃無嘻嘻終然悔厲集喜怒生妍媸我愛未果是我憎未果非然八口多紛於將六師防哉古昔云人固不易知何況天下廣利巧爭芒絲謡諑工噎媢忠信經崄巇結髮已白首那用相乖違感此諭汝曹愴惻垂涕洟

祝氏園同王防華給諫汪蛟門舎人作

斜日秋城隅丘冡如履綦念我爲娛遊懷古心翻悲花荒奉誠園艸積平泉池食客一朝散朱門生棘茨昔者場牧地髙樓浮雲齊飛除通窈窕曲榭迂攀躋夜涼增脂燭柔指彈哀絲回谿激淸風音響何淒迷椎牛擊肥豕行爵正逶迆東方日欲出霜落凋華滋不見幽居客貧賤甘如飴

爲汪鈍庵作

聖路久充塞百家羣背馳弱齡謬志道中與夫子期斯文映朝著每見慰渴饑髙詞嫓墳典論窮黃羲往牒徒紛紜蹤緒幸可追迢迢數千載此理不復疑傾膝接誦說辟咡將焉師摻袪詎忍別抽簮去若遺江湖逾千里日月垂十期

聖皇重儒雅

詔使舉所知是時忝從臣玉榻侍右螭下直金明門羸馬驅何遲呼燭夜艸奏晨謁前致詞爲言此人賢邈焉超班資

至尊鑑朴鄙耿耿勤

睿思每防再四問願見心則夷堯峯臥未起惇迫煩有司君抱移疾志我懷將母悲寒暄語未竟驚喜翻涕洟倉皇聞閔凶號天失我慈靑門灑血泣此恨無津涯隴阡得書札報我還山時盛名不易居精理寧淺闚行身凜尺寸涉俗虞燐緇大賢民所仰永言福履綏

贈日者

學道無定力忽忽悲其生願得如雲翮振奮乘風行我辰命在乙酉金來伏藏譬彼松柏姿徑寸遭殘戕園林植弱木所喜鄰春陽萌芽𨿽蟠屈節幹森微茫虛乏棟梁用懼爲斤斧傷間尋日者語聊寄樗散情謂如月在天云卷三霄晴微纎不受污皎皎金水淸我何落世网婚宦相牽縈耽野向瓢笠識分遺簮纓輕肥恥蔡澤揮手辭唐生

春日遣懷

人生誰百年一愁一回老愁斷還復來人老不再好靑春能幾時落花已堪埽夜牕盈觴酒蹔輟憂心搗寄語金閨人山中長瑤艸

送吳孟舉還語溪

雪晴夜防鐙花長西園祖席飛華觴風笛數聲回塞雁驪歌同聽是他鄕燕山城頭落月白罷酒登樓念遙昔江上桃花春水生孤舟惆悵南歸客

贈施硯山侍禦

北斗掛席銀漢橫秋晴炯炯明長庚遙思避馬棲烏地錦燭華堂觴緩行丈夫五十如少壯努力淸時致卿相瓌瑋大衡東序懸威稜喬木幹霄上憶昔回翔郎署辰傾朝才調更無倫奏賦明光傳制艸批答淋漓

禦墨新柱史東臺分鈇鉞霜驄遙度闗山月坐挹南薫解郁陶行經隴水聞嗚咽回首流光十五秋我初通籍從公遊只今老大看如此公也聲華罕與儔

天子宵衣臨玉榻對仗朝回趨入閤霖雨吹噓徧野煙風雲指顧生閶闔珥筆儒勲上景鐘猶龍異世繼仙蹤身有葛洪丹竈術名成王掾黒頭公棲遲金馬看銅狄十五年間事歷歷殿門執手繡衣人猶是當時好顏色

送孫古喤赴南靖

當時策士蓬萊宮孫郎射策實第一紅綾分賜上三頭榜墨中更臚唱日故事科名領石渠校書初入承明廬不然翺翔郎署含香趨折腰手版胡爲乎朅來詞賦遊鴻都畱滯山公啟事書未老馮唐顏色在豈應騎省鬢毛疏萬事反覆浮雲䢐人生意气無時無一朝懷綬閩天去驪駒蹋春艸色暮十載親闈奉檄歸版輿門外芳菲路落日蛟龍江水深煙濤鼓檝鳴素琴縣道荔香雲錦爛訟庭花合海風陰靑衫皂蓋行春地急牒繁詞滿巾笥虛左名王瑇瑁牀徵南幕府樓船騎足令島嶼坐銷兵炎荒盡處無熢燧天隅民社仗書生漢家功勲重邊吏君不見長安貴人簮華纓撫時坐論空深情朝擁文書夕鞍馬羨爾騰驤萬里行

出守行送程使君之桂林

使君去嵗當於役道出並州不十日明月闗山塞上樓長歌爲報長相憶使君今年出守行翩然五馬西南徵一別靑門無近逺況爾迢迢萬里情吁嗟往事重回首舎人供奉金門久校書我在日華東槖筆君隨丞相後紫薇典故問西防鸞紙詞頭歸大手窈窕淸禁步逶迆欲出往往呼曹偶長安水樓三月時畫簾柳影靑交枝禦溝殘紅引吟興艸橋暮雨同襟期自從輟直承明殿畫省回翔阻歡防飄零海內賔朋稀經旬不覩故人面𨿽不覩故人面跨馬城南走相見火雲突兀山崎嵚五嶺炎熱愁人心君今朝辭燕嶠日夢魂夕到湘漓潯君不見劉蕡上書翻見抑同時數輩無顏色李廣難封數果奇延之出守情於邑丈夫身爲二千石通侯爵印唾手得行矣風塵須努力獨有別離心日夜隨君去蒼茫百粵煙巒深相思江上相思處若過橫江見李卿【李令永福】爲道新知不如故

書張滄溪畫花鳥

山北山南春十里兩岸桃花夾谿水畫圖相向春風開山艸山花紛未已水漫漫兮山張侯邀我題畫尾問侯胡爲獨閉門巖檻防防花气昏水禽陸禽各相命千樹萬樹春風翻君不見張侯昔日官滄谿邨邨花柳流鶯啼秋錦山前紅濕處至今猶憶海棠谿

照鏡

多照湖州鏡容華能幾時霜風吹暮雪短鬢怯成絲此夜闗山月空懸萬里思

萬泉寺二首

野峯靑巉巉濤瀧或相似北遊慕江湖睨眴久非是塵沙激箭鏃聒聒困人耳眼明柳邨樹艸徑披煙水落鴈隨緑波放鴨逐紅蕊輕濤不容楫濺沫才濡軌空陂自擊撞枯荷郁塡委然想滄洲駕颿涉涯涘

寺門落花時決決流泉注我昔遊南邨小丘栁夾路馬箠颺回風帽檐岸斜樹豁然登土城垝垣栗晚暮濁醪蕩羇情殘陽窘野步禁鑰下急符昏鴉屢相赴及玆頗放浪悲樂亦更互且復逺吏舎無妨日歌呼

爲王黃麋給事題戴蒼五君圖

黃門逸气空雲煙翰林風度豪且妍【舟次】眼中兩人吾所賢餘子意態皆翩翩摩挲久視心茫然羣遊憶昔城南園禹生畫我黃門間蚤衰影入秋毫顚我爲生誦蘇公篇潞州別駕電目懸浩然吟詩肩聳山饑寒富貴云在天仿佛圖畫空流傳人生是幻繭自纒童牙華髮俱可憐不見戴蒼寫眞年黃門顏色得似前

和子瞻飲酒四首

市朝遞相欺幽獨娛吾眞自非飲者流百感危其身蕭然杯觴進宛爾顏頰新指口但此物掉頭謝時人我生命在天舉杯屬云漢疇能卻老病聊用緩憂患幻影悉破除風霜一銷散夜長忽復醒愁來每投間少寐甘獨眠枯腸輟夜茗膠膠晨雞鳴防防鰥魚醒今來紅塵中頗涉黒甜境所幸肺病蘇一杯還酩酊梅蕊忽在眼蕉葉時沾唇自識甕頭味不數梨花春英英林開府此事功莫鄰空傳梅麓翁白首爲波神【林開府家有甕頭春酒世傳河督朱公爲河神】

夢松歌寄素心

前年百鶴阡種松宿山家去年客京洛兩見寒梅華松小隔丘隴人老長天涯我生一飄蓬翻如繋匏夜夢過石閭明滅隨陰霞山僧色防黙問訊松如何旅魂知嵗寒鬱鬱霜中柯流風響深谷疎影吹交加龍雛無卑勢蒼然郁爪牙對面天馬山髙樹聲相摩歸來闗塞黒林木猶紛挐殘鐙記往路別淚落滹沱得句如春艸爲此夢松歌

十二月二十六日湘北貽上防華蛟門見過用東坡饋嵗別嵗守嵗韻三首

爲客心久孤踽踽孰予佐冠蓋富煙海取友譬權貨錦衾混裋褐物豈在細大以玆寡歡遊窮年掩闗臥至竟二三子邀賔必在座東風回龍杓西日遁蟻磨別時已屢多嵗防詎重過相對各衰鬢陳迹畱賡和

歡多嵗易速愁多嵗易遲我今旣不樂嵗往焉用追載賡別嵗吟與子俱天涯城南菊花候水亭楊栁時江東有歸客蒓美鱸魚肥【謂苕文】人生聚與散念此能不悲舊嵗及舊人去去長若辭嵗去還復來人老終就衰嵗宴方羣蟄吾道如龍蛇天運有節宣存神以自遮但可勤飲酒苦志將如何空堂久蕭瑟今夕同笑嘩巾車旣投轄櫪馬且置撾生涯須爛醉暮景亦太斜座中汪舎人少年未蹉跎豈惟爭一嵗一日猶可誇【蛟門長予一嵗】

蛟門見和復次前韻三首

矣燧人氏實始命四佐譬彼構廣廈程材市其貨匠伯引繩墨杗桷中細大蕭蕭櫟社木輪囷空偃臥誰能爲犧尊靑黃光照座同生天宇內如蟻共在磨來風一披拂沃若靑陽過請君聆此歌意卑非寡和

鶀雁綪繳疾羅鸗鼓遲黃鵠遊萬里一舉何能追井防笑東海防防安津涯長蛟在泥滓雲雨貴及時丈夫自齟齬奚能事甘肥一臠食海鳥顧視增憂悲盳洋見渚崖潎潎將焉辭願爲逍遙遊無使翎羽衰

駟不及吾舌遂爲添足蛇茹之則逆已吐之誰可遮不知汪夫子背面謂我何六街漸鐙火兒鼓已競嘩且爲犀首飲不學漁陽撾君看如眉月淸影又復斜良辰難合並一笑無蹉跎吟詩自喁噞軒輊謝眾誇

人日雪宿左掖用坡公聚星堂韻

春气涉七蓂弄葉魯陽戈回六瓣雪花神作意爭日時靑帝行空愁絕掖梧弱枝不勝寒苑松老榦渾欲折斷續銅龍漏有無離披鳷鵲光明滅細艸應知兔迹深錦鞲乍見鷹翎掣坐憶屏牕隔翠微生憐綾被消紅纈已堪羇夢濕如雲賴有淸言霏似屑閉簾覓睡何陰森呼童試問還飄瞥千秋出守杳流風十韻彊哦供笑說𨿽無玉月梨李梅用意宜如金防鐡

夕垣與南溟容齋

夕垣鳥啁啾棲樹求朋行而我悵交友相逢如面墻曹署豁野性二妙同疎狂名理摉險語幽賞娛中腸東除簾戶閉曉暮接一牀自吟各有以妍媚非時妝刻燭驚童奴不知老鬢蒼蛾眉弄新影所惜在景光

同南溟湘北春宿左掖聞貽上將至用坡公喜劉景文至韻迎之

李生晝眠驚相呼謂言數子不滿隅歷下髯王久不見只今如髯天下無俄而起舞忽離立問言不答歌夫夫故知斯人有眞賞何論醉倒蛾眉扶同時聚集者三子張公九尺美鬢須爲人風義好文藻亦云此理良非迂蒼龍奮蟄煙景媚萬象品物皆昭蘇星光下燭耀眾采誰能謡諑驚彼姝我顧二子發長歗碧山差樂寧負吾髯兮與爾俱白首扁舟可載終江湖

放歌再用坡公韻

明月在牕誰與呼數枝風竹鳴墻隅先生宴坐百不思更鼓未起人聲無三旬九食天所病霍然中夜歌可夫絲竹不解作陶冩藥餌頗賴相撐扶銅鏡顦顇已上面更堪揀摘霜髭須敝屋靑山何太晚殘經白首正坐迂得句淺澹取押韻哦詩漫浪非和蘇朝餐暮臥聊爾耳𨿽百年活豈復殊先王道在古聖逺茫茫天壤乃有吾明月與汝生爲徒隨風一棹遊江湖

雙鐙檠

雙檠便且光𨿽雙同一足量之尺不盈夜夜棲雙燭雙燭照殘書開卷愁已續揩摩老眼困一字屢詰曲念昔年少時六籍髙閣束時文侮聖言謣語中流毒背人探古冊未齔若嗜欲羣童守師說每見遭誚辱及今半面識炎冷豈同俗閒退轉益親雙檠對相朂單檠不努力坐待華顏促寄語少俊生檠燭寸如玉無爲墻角棄此義韓公告

書於章云所藏惲慶仿王摩詰晴川覽勝圖

丹靑亦小藝粉墨畱終古華纓走黃埃過眼誰復數藍田老畫師生綃在何許歷歷晴川花翳翳淨初吐正恐隨春風飄零作紅雨

祀夜壇門呈張南溟侍郎

凍髭呵復解滴衣如濕雨殘夜月逾明天寒翳更吐風枝鳴幽禽借艸命徒侶是夜冬節長坐久數更鼓引气溫丹田聊以救疲苦老面新多紋熨冷手數舉我本田家夫日出事畆故嘗把鉏犁所願畢雞黍請看兩鬢絲量力守環堵

虎坊南別墅健庵招同西溟竹垞燕集

掩闗過春風吟謳害寢食朋遊豈不佳舊故頗遁匿類別微尙殊嬾性況偪側夫君磊落人二子不雕飾折簡呼相從髙樓展顏色檻牖俛逺林尋尺納眾域野桃斂纈紅壇樹積鐡黒杳窱初來徑欲記自閔黙廊回惜行深石危訝步仄羣巒像犖嶨交檐解掎踣飲酣屏惆悵語讙露挺特外俗誓早捐幽淸幸兩得懲忿除咿嚘爲樂爭晷刻虛亭攺斜影昏鳥接歸翼夜魄棲空牎醉歌寫胸臆

同健庵竹垞登黑窰廠髙處防集

吾曹文字飲同遊無擇行虎坊南尋春龍潭北探勝北臺風搖搖所貴豁野興空濶不礙目四天垂欲竟峯堆眾嵐昏水漾一波淨日下松壇陰深碧郁交暎俛仰乃自適飛躍各相命夫君獨棲棲曷不師尼聖刪述志千秋反魯樂則正吾歌或可夫安能獨無懜亦有木彊韓窄韻長詩稱嗚乎敢望公窘曲押競病

丰臺看芍藥

東方射牕一寸白殘夢猶爲看花惜玉街淸酒隔夜沽提壺喚起驚僮客丰臺花盡芍藥新狂香浩態愁殺人黃金買醉不快意與君空負頭上巾

次韻宋穉恭兼寄孫止瀾

磊落同嵗生吾愛孫射州聖道𨿽浩邈志士耽林丘朝寄詎不任避榮追前修五年三請急歸必與予謀斯文在艸澤才俊勤羅搜宋生淸門子偉盼俯匹儔矯矯有父風弓箕傳吳歐髙情慕篠簣塵鞅辭由求洪河方奔決誰挽滔滔流結駟誠漫浪枕石亦繆悠時潛或樂行試上金閨遊問知射州信神往不得休皇天老眼明日月雙瞳眸胡不照幽淸痼疾紛相繆牀第困此人恐爲眾士羞取友必豪賢可與學孔周宋生父子間逸气橫霜秋淮水出桐柏近爲禾稻憂忍饑誦古書吐气卻輭柔芒刃終不頓目久無全牛生觀上國光我欲棲汀洲逝將逺悔吝寧獨嫌傴僂閒爲秧馬歌或與漁者謳因風寄故人此意誰爲優故人昔喜酒爲我傾一甌回頭謝世上不知蘭與蕕

送穉恭兼寄尊甫射陵先生

鳳鳥千仞翔遺音八極麟角世亦稀見之渾未識宋生名父子淸流展物色淮水行舒舒乃出桐柏側金莖露髙潔朱絲弦正直壯筆戲海鴻野鶩豈玆得欲作防衣歸不願龍巾拭先生山嶽姿亦復弄毫墨寄我空中書千秋石不泐臨風景豪賢絮語不能默

送張南溟侍郎還京口

離堂起蕭瑟絲管淒微風夫子秉遐尙髙揖辭羣公結歡二十載往往連孤蹤餞酒不能飲淥波盈樽中揮手且勿道會合安所窮潞河雲水淸倒影秋花重殘月掛海樹芳蘭靡汀叢江樓系煙艇晴日天沖融隴岡盤龍目作鎭金焦雄采秀玉蕊亭鐡甕森芙蓉長笑靑雲人別久巖戶空他時或相訪騎鹿茅山東

送徐健庵尙書歸吳門

靑春帝座傍紫垣明一宿尙書森寒芒璇衡相左右公眞天人姿神寄邈巗岫

九重念別深三接動連晝造膝語不聞宮壺每添漏寶牀扶龍鱗華茵防鳳咮

賜書墨猶濕罏煙裊歸袖南牕驚儕輩東華問門候聖朝禮賢臣歷古不一覯公其愛玉體名在金甌覆

聞道

晚嵗得聞道懶不復吟詩今玆理藥餌因病多閒時呻吟秋蟬聲斷續春繭絲知希則我貴綺麗安足爲古昔賢逹士陶白良可師以我觀二子猶未掀藩籬不免文字習恐爲聖者嗤今之雕虫人聞此必反訾而我欲無言溟蒙順希夷

新年

新年塵事靜歌笑亦已防喈喈午雞聲空簾風搴翻人生滄海一波幻影間得此且爲樂不慕天上仙海波本無意隨彼春風還仙者多畏忌竦息蓬萊班花開靑綺牕酒半生朱顏看花酌美酒與子娛新年

新年送別

曉駕午在門離堂語難久君歸愴朱顏我畱傷白首微霰欲成花輕煙未著柳長恨送別心不在春風後

燈夕醉歌示廖樊兩生

東風作寒波泛酒出遊不如杯在手六街塵土吾所憐萬事沈防輸笑口眼前物態輕鴻毛閉門明月春天髙燈火如山坐如塊醉歌亦復尋二豪西樓煙牕寂如此有酒盈樽呼不起玉京仙人騎鶴還午朝碧落暮三山謂言汝曹酒謫仙卽今不飲空百年

行廬贈張上舎琇瞻惇復尙書猶子也

行廬周微垣索鈴連禁筦張公江海姿魚帶必雙綰匿牀非浩然伴直得小阮森如玉樹質會是竹林選釣車吾方營刑柄詎當攬謁謝上東門經過華陽館瞥然見公子耳目頓淸逺野花紅始然園果緑何纂山鳥嚶其鳴林風泠逾善欲別上馬遲垂鞭不覺緩

醉眠對月放歌

落日已逺煙雲殘三兩星宿森芒寒頃之月出庭南端醉臥短檐天地寛咫尺不疑星漢逺放眼那覺闗山難玉京金闕隔何許狂吟驚絕難攀緣黃帝乘龍所蹋路微茫陡絕一髮懸葛許之徒可詫異白晝直上擕飛仙沈想此事心如顚使我竟夕不得終歡顏洗醆更酌酒蕩滌萬古愁寂莫此形骸昔人無良謀堯舜之名如浮漚秋風蔓艸縈荒丘歌終增繁憂

錢宮聲松屋圖歌

春風射策明光殿玉勒蹋花共遊宴風塵澒洞嵗序移十年不見錢郎面江路漫漫江水深擕畫逺涉時悲吟東華輭紅沒鞍馬秋城寒山勞寸心歸來細視松十尋長風謖謖吹衣巾蒼濤飛翻白日出窈窕爲我開深林靑山空蒙落瀑布石痕枒水洄沍流入萬里之長江防龍行天挾煙霧錢郎錢郎何爲鬱鬱久居此舊隠如斯不歸去君不見昨日東園花夭桃穠李空霜露天寒嵗暮百卉凋惟有靑松尙如故古來材大非偶然坎豈受時人憐

京東贈張玉田兼寄張廣寧

京東至陪京郡縣連亭障文武吏士中所見或冗長千里得二張每念不能忘玉田楚才士風操郁淸壯夕陽城西亭接語領微尙使署開早花牕月暎帷帳客路役夢魂憶子頗神王晨別燕山側黃雲迷背向回飇遵塞垣驚濤鳴甕盎行行欒江濱秀色稍奔放十日見大海長城亦殊狀闗門野雞鳴方軌狹而妨豁逹忽無際天開空曠相顧徒侶單邊心增惻愴竄墟想人民戰壘恥將相軍壕委白骨蔓艸甘所葬經過狐兔蹤豺虎步蹇亢半月抵醫閭縣令非漫浪廣寧昔重地亂後色凋防祀事亦孔明經營到纎纊萋萋木葉山陵土豈無恙並馬行東路鴨江引春望窮塞得鄕彥精意矧神諒平生足迹窄玆遊已云暢寤言懷二子浩歌雜忻悵

角山贈程淄川

昔我出闗東登望闗門樓羣山連波濤騰湧天龍遊長城爲鱗鬛角山爲舌喉尾蟠荒陬外首注大海頭髙亭冠山巓步櫩俯滄洲程生傑雄人翺翔夫舊邱蓬萊與方丈眼底自拍浮縹緲三神山脫躧萬戶侯奚爲客京輦遊戲驅羸騶闗樓畱我詩君歸試一謳

喜雨

久旱气始潤五月生新涼霧宿林景碧雨過斜照黃未知黍豆色已覺花藥香京城百萬家糧艘仰四方小人習獄市

朝寧憂農桑昨者下

詔書切責在官常委職操文墨忼慨中徬徨髙云閉赤日太白晝遁藏今當見開霽靑空絕纎芒理數相感召天心爲低昻乃知

帝好生此身逢時康

晚眺贈吳玉隨編修時移居東鄰

橫絕城頭山放眼不到地蒼然百萬峯杳杳落檐際雲樹無兩色天嶺但一气連緜亙明霞嵒谷積空翠城中端居人戶牖分逺勢荒庭稀遊從長夏寡人事山色時時來短墻得羅致喜我素心友巷南新移至𨿽未晨夕俱客情覺中遂焉知君看山非我看山意

卽事憶山園

陰雲滿中閨曉露金井種花三徑荒落葉萬山靜玉徽流淒響錦禽弄孤影歸來早閉闗水樹歡朝景

聞雁懷張公孚

陽景翳飄風孤雁行且吟不見過庭影空聞天外音之子江渚悠悠春水深新裁一書札逺寄南飛禽

月下懷樊葦村

門掩春院月無人與我共娟娟照庭樹花落影遙送回飇懸砌陰含煙嵌牕縫淸泠閒七絲思君聊一弄

午亭文編卷四

欽定四庫全書

午亭文編卷五

大學士陳廷敬撰

古體詩

立夏气始至贈湯潛庵司空

立夏气始至晝日昏昏然嵗月眞白駒悔吝成華顚嘆恨晚學道欲老今衰顏先生玉潤姿眸子了且妍修辭寡則要妙理無支繁物我通防悟沖和相盤旋對之心融釋追往徒險艱景光不肯畱此日足可憐別後三數晨示我以文篇浩浩河江流漭漭星宿源聖路久充塞百家翻狂瀾誰能芟淫詖默識天無言遊心墳索外斂精羲皇前誓將奮遲暮矯厲思孤鶱

瀛臺進講贈孫屺瞻學士

歷歷河上柳宛宛城邊路夜短雞始號月出天已曙驅馬瀛臺門

神居煙霧玉繩低繚垣金波耿回渡屢修獨對辭一邀重瞳顧湖州眞天人秀眉心膽露上闡羲軒文下晰王霸務

至尊時霽顏鄙儒謬學步荷風翻縹緗鑪香裊章句終恐徒冰兢感激愧

恩遇忽復秋風涼疎雨滴瑤樹

破屋行贈葉子吉侍講

破屋不任葺四壁空嵯峨夜半風雨至屋漏成洪河漂搖增繁憂夏秋連滂沱崩騰奪視聽耳目被傾邪詎惟錯昏晝實恐陰陽譌重茅捲驚湍餘花委回波空梁燕雀飛蝙蝠伺其窠禽鳥饑爲身所見理則那黃鵠翅翎濕亦如嬰虞羅悲鳴欲有訴翻懼彈射加偪側南巷士移居近西家書籍正捆載瓶罍亦紛拏君如遷喬鶯我如槃室蝸破屋雨不止壓覆將如何感君有同患寫意於詩歌

禦府藏翰歌【時上禦乾淸宮召臣賜觀名賢法書越日臣爲詩以獻】

聖皇稽古典制作覃敷文命流荒朔玉榻引近親儒臣縹緗羅列探祕閣書法無過王右軍淋漓寶墨今尙存龍跳虎臥在眼底置身鳳闕當天門艸聖昔時誰獨步漢有張芝唐懷素長沙自言得三昧快筆風飇與神遇平原大節何嶙峋端人正士儼垂紳世人學書工側媚塗飾形貌無其眞五代以來推趙宋眉山作勢看飛動大海紫瀾波濤雄瑯玕碧樹枝柯重米家書畫滿載船字迹逸宕尢爭妍近來董王皆自出翰墨風流天下傳考亭樂道亦遊藝縱橫妙得蒼史意頓挫盤蹙勢最奇行空天馬羣鴻戲其餘書者紛紛多承防秀出誰能過東晉遺法宛猶在戈鋩波磔含沖和數卷蛟螭盤玉軸名家豪素藏天祿寶篋開封近

禦頻光華偏入

重瞳目丹霄綈幾罏煙浮

宸章五色兼銀鉤神姿結搆世無比落筆萬象風雲收至尊宵衣偶揮灑夐絕天巧非人謀允惟

睿聖超百辟生知好古而敏求

中秋屺瞻送酒

去年登樓風雨夜肺病不飲杯空把今年明月夜登樓有酒無病心何憂湖州學士猶記某遺以香醪可一斗開瓶傾寫淸光來醉舞狂歌回白首卻憶西淸風露涼殿門帷幄靜髙張影娥池畔金波月曾照擕書近禦牀

夜行

逺樹啼荒雞秋城滴疎漏起坐夜方宴獨行念如舊寒沙艸色微殘月人影瘦韶華去已逺朱顏不可又千載笑子云投閣寧自救

夜直懷屺瞻

窈窕洞門夕持被入屏營周廬爛官燭列宿搖空明民碞近崇髙夜久宮漏淸皎皎階月淨漠漠池水平羣居寡所諧獨處懷友生晨朝陪經席鬒發添霜莖

韋蘇州詩書後

我觀韋公詩澹然生道心鮮食冰玉潔浩歌流淸音疏弦下眾響繁手聲方淫誰能追大雅辭多吾所箴

昔遊贈衞愼之明府

昔遊灤江上落日弭輕榜浪花暎圜蘚魚泳出浮響薄雲邀旅宿孤霞駐淸賞沙邊桃花邨野徑散遙想君今鳴琴暇遺蹤一相訪

秋夜

凜凜天气變冉冉時節違明星帶檐樹淒風吹荊扉秋夜何漫漫褰幃伺晨晞黃葉旦夕霣鴻雁東南飛萬彚思本根吾生亦何依運遷感物理時往悟世機空軒獨寤言穨然如委衣

嵗暮

崢嶸嵗華臨欲滿一如寸寸彎彊弓十年往迹宛在眼艱難黙數風中蓬流光衮衮奔輪裏暮景飛騰已如此有酒且飲酣且歌萬事無憂亦無喜天晴斜陽牕雪明紅梅蔫緜蕊半委何處紫芝與石髄濁醪此中有妙理世上紛紛焉足齒

防前水石

怪石誰所作開池俛前牕其上想丘壑其下觀湖江輕風澹微波藻魚自擊撞颯然風雨至流聲亦淙淙念此一曲水不殊萬里瀧時節逼炎燠卽物心屢降

移居別庭前山石

束書遊京國卉載無一椽僦居胭脂巷怪石羅堂前僻性寡朋侶對此情孤鶱落月偏曉勢斜日回逺煙春花不岑寂秋樹相連娟閉門長兀傲隠幾舒沈緜有時因塵鞅芒角遭磨鐫玆石不攺色專靜無尢愆蕭條別汝去況復當殘年回首風雪夜幽夢遙相憐

流求刀歌爲汪舟次作

丈夫得志爲雲龍摶服蛟兕羞雕虫歸來畫笏奏天子寶刀拜獻明光宮餘者虎气亦騰躍防鞘漠漠生涼風滄波險絕窮發東乘槎使者浮空蒙圖書裝輕不滿篋碧花鐫錯靑芙蓉含霞飲景霜鍔動方口斫地如渴虹麟角鸞趾詎所觸剸割暴猛蠲妖凶古彊入山豺虎逸方平獨臥鬼物空豈似此刀光熊熊大食日本皆提封三金合冶紫煙重海日鼔槖波云紅洮鴨緑石不受礪雪刃淩亂神鼇峯東方侏儒飽斗粟昔者賜出驚鳴鴻君方入侍禮遇崇身夾日月乘天風逺人脫贈意有以斷金切玉理則同沙場此物久不試來庭文齒兼穴胸禁中頗牧掞翰藻搖筆辟易千夫雄淸晝造膝三數公英盼往往回

重瞳男兒致身有如此況值威徳兼黃農試看渭叟鼓刀者干戈載戢櫜彊弓

夏夜

朱曦晝晷長入夜絕眾緣撫枕獨不寐危坐臨前軒自非蚤聞道柰此百感纒風埃苟不興水鏡良復然朗月生奇懷皎皎光輝妍易簡澹自足何爲紛險艱以玆頗念世人誰金石堅

問蝗行

六月八日蝗暮飛紛如接翅昏鴉歸忽欺斜日夕影亂漸掩列宿寒芒稀汝曹璅璅行醜惡能令天宇沈晶輝昨者

朝寧下明詔憂旱問蝗何因依公卿不語面平視或舉五事及細微某也昻首矯奮臆上言

主聖臣職違下言小民吾根本三時勤苦終嵗饑長官鞭笞吏卒怒但向公府供輕肥夏秋稅糧分應爾緩之數月谷庶幾自知無有大裨補傳聞此語是耶非天心至仁諒無他涼雲吹雨蠲煩苛傾注四野蘇黍禾蝗欲下來愁柰何吾言不中理則那

題禹尙基自寫眞

禹生靜者懷孤鶱搖筆風雨落屋椽雨收風止萬象寂海霞島日相澄鮮丹靑好手眾所憐幽樹捲石皆娟娟水邨之圖世最傳禁廬一見心悠然集賢學士共嗟賞瑣牎晴晝生雲煙生也此圖儗水邨神妙意若無王孫更自寫眞著蓑笠便欲漁釣歸柴門王孫遭時昔多故齒豁頭童不歸去丹靑猶有身後名富貴眞如艸頭露生方年少豈長貧奮飛一舉陵髙旻

錄別二首

皎皎明月光照我淸夜牀欲寢不能寐攬衣起徬徨羇人思萬里各在天一方雙雙兩黃鵠中道陵寒霜羽翼一以乖河漢遙相望

北風吹河梁明星隠歷歷悠悠徵馬嘶驅車將安適白日照東隅黃沙揜行迹念我同袍人髙舉奮羽翮離顏如卉艸霜露忽復易時節已晚暮窮賤竟何益

出門

十日嬾出門萬事何叢殘事如風中花心如古井瀾飛花投墮水井瀾寂不起此語解書紳時行而時止

浮山和惇復時在直廬

我聞浮渡山欲往情蕭騷瑣牕閉晴晝寫興於謌謡嵒崿忽在眼飛薄如奔濤石罅粲可數一一穿靑霄空靈駭澒洞倒側疑簸搖翏翏長風聲萬竅皆怒號中有千載云出岫不可招蒸嵐自通透濺瀑巧適遭眞宰工刻鏤無乃用意勞卓犖龍眠公嘯詠冠偶曹鳳鸞在巖廊猿鶴空林臯斐然繼有作聊足以自豪

夏日遣興四首

幽居臥靑林白日不得晚語黙失端倪情欲爭舒捲不如捨之遊寓目成登覽昔者古幽州平沙曠浩衍飛甍何參差引流亦宛澶此中英雄人朽骨疇可辧茫茫六合間人命何能逭誓從今日後悠哉謀獨善

西日旣隠山餘光樹顚明赤云帶連岡綺霞散層城虛檐交微風當牕落靑防林景稍一動翛然煙磬聲寡欲性有托息慮身無營大雅久寂寞苦吟誰見榮勲名苟不立章句老此生

依依見新月下照古時城古人對新月應如今人情列星初爛漫滅燭何杳防河霧宿近樹竹煙羅前楹風鳴素響夜靜吹玉笙閱世樂幽獨外物身崢嶸有酒起自酌誰能闗浮名

我本蓬室士田牧東山椒山家閒嵗月卽事以自勞水碧日照色麥黃風翻濤西莊邀社酒東鄰饗炰羔遄歸方三載行遊違林臯中情異絕裾吾生希掛瓢解愛五千言日玩幹初爻志士陵鴻鵠小人爭牛毛遁世以無悶托興長消搖

洞陽山

我家太行盡處邨蛟龍欲落畱爪防蜿蜿腹背故隆起振鱗掉尾如雷奔波濤隠見吞萬壑似覽眾水窮河源古稱上黨天下脊玆山防地尢騰鶱俯視砥柱一卷石析城王屋雙杯樽頗訝大禹所經畫足迹未到回南轅徑下河濟急疏瀹北顧參井髙莫捫乃知龍性躍天漢肯同蝘蜓尺水渾太行以南多峻山地勢愈下難並論玆山何不列嶽鎭使我嘆息增煩寃何爲嘆息增煩寃萬古無害玆山尊

開元鐘【後唐李嗣昭守上黨勝梁範銅爲鐘在開元寺後置元妙觀】

蒼茫陵谷開元寺古鐘猶帶開元字尋向桃花觀裏來鐘聲依舊浮空翠此鐘流傳自後唐誰與作者李昭義黃塵淸水變須臾鬭雞小兒聊角戲昭義此時亦人傑屹立孤城下無地夾寨重云鳥不飛余吾殘營白晝閉流矢防足客不知血暗淋漓痛劈臂龍驤神防等沙虫銘以蒲牢毋失墜生子當如李亞子進通忠孝先王識我怪歐陽傳五代嗣昭特書多可紀當時亦有劉羲叟飄零頗恨文章躓今我來觀開元鐘與客談詠梁唐事更數百年歌者誰鐘聲未歇聞嘆喟

冬日雜詩四首

雪後落照紅陰風黯中夕蕭條闗塞情杳然生咫尺念我故鄕人同作他鄕客冰堅蛟龍深山長鳥獸寂戚戚傷精魂悠悠阻筋力寒鐙閉門時明月照促膝

流風舞回雪飄颻盈客衣連雁去安極路逺何時歸含情掩房闥憂來不可揮觸物悔吝集觀身色相違逹人愼其端托想謝危機擁衾抱霜月四壁生淸暉

仙人王子晉霞舉陵太淸緬想鏈金液呼吸獵至精所以緱氏嶺時聞吹玉笙逸響久歇絕誰聆空外聲徒令千載下寂寞傳其名

少負英邁气索居逃人羣偶然事詩書遣情遊天云一自落世网昏宦相糾紛起舞擊短劍忼慨雞鳴晨流浪時忽䢐三十無令聞空名竟何益心懷難重陳

東岡獨遊

亭午風日佳陟髙循前澗石古徑杳防溪長水淸淺巗中燻疏蘭汀曲防蒼蘚臺行旣修迥樹坐乃幽緬掛蘿弱可捫落花多愁踐懷古事豈殊人往迹空顯依依楊柳華萋萋葛葉展時序催物情悠哉誰與遣

東岡同子弟及張王二客

樊川美風日羣遊陟東岡少長各異趣曹偶森成行張卿頗解事王郎興亦長子姓復朗拔矯矯淩雲翔伊余少欣悅頗怪鬢髮蒼叢祠晚云薄哀歌何激昻遲暮賴陶寫此意成悲涼登髙望古城墟裏煙微茫俛仰已今昔塵世鬰中腸寄言少俊人及時爲樂方

空山

空山淒心魂中夜四五起憭栗天蚤寒悲風鳴不已六月艸閣涼況乃秋節邇牕月炯殘明壁燈凝暮紫稚兒睡爛漫倦僕坐觸抵人生𨿽殊塗勞逸本一理念我徒自傷多憂應爾耳呼僮使之臥抱膝當隠幾

石閭晚眺

山髙墟落出社鼓晚欲歇林陰暝色來邨燈見復沒獨立聞虎風小步蹋松月羣動又已息幽尋愧倉卒農人夜早眠鼾睡侵臥榻更多秋虫聲仰枕兩耳聒誰與寫愁憂野宿寄傲兀

返舎畱三日復往石閭

秋風前日來我亦薄言歸雞鳴發山館日髙到柴扉寄迹如飛鴻爪雪相因依一墮泥塗中膠擾森重圍算口計米鹽將老生事微兀兀困細瑣愁臥至夕暉開我所居室凝塵蔽敗幃拂拭愴孤懷坐念百事違明鐙饑防竄昏院蝙蝠飛妻子可脫屐身世眞馽鞿吹笙憶子喬化鶴思令威感此捨之去聊用息吾機

秋日往石閭

捨策涉險艱窈窕窮淸秋溪流沙徑細艸長荒陂幽日髙臨往路亭午陟逺丘舊居蕞爾中有萬古憂返躬集悔吝閱世紛愆尢遁迹心逾危憫俗行且休遊戲采芝藥芳序忽已遒羨門不可卽徐生入海求仙者良防漠塵埃難久畱何得奮翎翅遐舉淩滄洲

思母庵夜雨

空山夜雨秋浪浪危樓夢回衾簟涼我今獨來神黯傷千憂萬恨堆心腸雞鳴牕白雨不細睡鄕避人亦避世長松裊雲煙漲谿杳杳人蹤門晝閉陰黒睡起疑日中山前山後雨蒙蒙去家十里信不通山澗水滿岸路窮前日我來秋風淒今日欲歸秋雨迷人生聚散隔風雨蹇驢臥鳴僕誶語前日日晴不肯歸薪芻雨阻人驢饑

樊川東岡寫懷二首

伊昔少賤時志在泉石間髙步謝時輩遊射窮谿山隠遁事不集挾冊謁

帝闗睨眴公卿側跌宕文史班歸來忽華發壯日不可攀陟丘感舊迹照水羞故顏南山獨尙爾蒼翠橫煙鬟安得遂云臥仙侶與往還

謝客慕張邴乞身不待年生愧嚴鄭樂道欲自全我無安石量而乏絲竹歡亦有東山遊仿佛臨斜川展步涉林澗忘疲恣躋攀且無念百嵗聊開一日顏淒風生巖壑暝色紛煙巒端居集遙慨息慮終閉闗

髙齋二首

髙齋日已暝憭栗霜气寒倚闌望逺道露下衣裳單入門復出門躊躇心未安委委池中荷萋萋牕下蘭及時媚榮景惜哉芳嵗防

北風日淒淒中堂明燈低北風不入戶所居各東西隔河有言辭阻風莫致之𨿽不聞好音淸芳夾路垂

南樓夜歌

日落防幹霜气幽燈昏鐘鳴山寺樓書帷牕幔下已久天風新寒增暮愁鴻雁嗷嗷集中洲沙明月髙繁露流思君不見城南夜黃艸白雲天盡頭

東山亭子放歌

東山望南山百里墮我前山亭橫絕浮空翠防幹縹緲臨無地我來气與霜天髙風塵歸後寒蕭騷拂衣枕石每獨往垤螘羣笑滄溟鼇百事回頭如舊否一片靑山落吾手倦客重尋岡上廬童時舊種門前柳盡埽西風萬古愁且傾落日三杯酒君不見謝公髙臥東山時起爲蒼生已白首昔時絲竹轉淒涼美人黃土今安有百年我亦一東山日夕樵歌動林藪

譜牒後書

側聞長老訓諸祖稱豪賢披籍閱往代嘆息良復然誡詞炳星日志气薄雲天處士及吏隠一一皆可傳淳休被邑裏聲華如蟬聨緬維卜東莊始自宣徳年耕稼三百載風義桑梓前小子恥甘肥食利忘所先惕然從中懼朂哉以無愆

南樓見砥柱【午壁亭西南有山亦名砥柱】

樓外砥柱山幾席浮靑空神禹所表置髙標天闕通王屋連析城秀色摩蒼穹登樓遙見之懷古心憂忡二崤秦壘滅三川晉國雄蠻觸紛鬭爭役役會有窮然想開辟元化觀無終

題東坡先生集

星宿一泉漭沆歸滄池黃河天上來仿佛靑蓮詞杜韓鬰崩騰廻風激瀧湄香山放乎海澹澹天無涯餘子導其流遙遙分纎支蘇公天上人萬丈銀河垂舉手捫星辰足蹋龍與螭旋斡周四運浩气森淋漓感心生直亮體道忘艱危聖刪三千篇刼火燒其遺眞宰固有意風雅將在玆斯文配天命大化需人爲何不陟輔相致民如堯時一聞韶濩音季葉還春熙

道上逢張參首丈

驅車越郊邑落日下馮軾豈不急歸思惜此輿臺力旣夕煙霧生星月互相匿遲回大道傍感舊勞胸臆睠言更嵗華霜雪暗顏色對面始若疑聞聲乃嘆息心懸秋浦西目斷黃雲北相逢逆旅間離別情何極

九女臺北黒龍潭

維南有金焦江間屹不動詎知砥柱東山起挾河縫河流兩沄沄此山磬而控其北皆連峯排拶故縱送陡崕臨數仞潭水郁澒洞相傳是海眼仰口若大甕鬼工施鑿成人力匪所用俛視悸心魂危立仗傔從四山下驚風崩墜影與共取道靑石叢出險眾聲哄此中龍潛棲禱雨屢則中古祠明月髙秋軒發幽夢囊中五弦琴攺調一撫弄

送韓六一僉憲赴桂林

春明門外柳往往拂行裝疇昔攀柳時送人還故鄕故鄕今送人駕言適何方遙發天北隅軒車指南疆居人戀落日客子懷路長矯矯雙黃鵠陵風各分翔良無萬里翮何因附頡頏

贈李翰之

吾州隠君嘗樂饑一生髙視世不羇西崖古屋蓬蒿衰小亭晝閉春陰移我時徒步往見之顏色渥丹霜鬢滋年近九十心膽奇大書灑墨光淋漓短札細字如毫絲方瞳炯如巖電垂僊者縹緲髙莫追浮丘洪崖世難知吾徒縮手歸來時赤松黃石今可師

偶觸懷故山

道攬輿地圖適見嶽神字悲惻從中來澘然落寒淚此山天馬形浮空勢東至其陽宛回龍母阡郁蒼翠兩載閱晨昏新松常守視悄悄巖谷間曾有萬端思嵗月何逾邁眞如過隙駛臨別屢回頭欲去每停轡晝思勞逺魂夜念驚蹔寐時忖所歷山或與此山類忽然覩名稱感觸心中事朔風含酸辛落日助怛悸恨不如飛鳥疾往有翎翅掩冊神太傷孤徵行騎

登屯畱城至龍潭

登城秋气變淒風屢增愁路逺一望鄕但見漳水流漳水南自去客行北未休寒雁相背發髙云浮城荒悵籬落樹古驚潭湫小邑窮歷覽孤徵獨夷猶立馬更延佇應知道阻修

宿沁州懷吳銅川通政

淩晨涉野流防岈入澗口林深長木魈堠古立土偶霜葉得紅梨風條惜黃柳嵗物森愴懷闗山郁回首地聞叔向賢邨云徐勣後舊迹猶存遺風嗇而厚懸崖人散居營窟老相守華榱及鼎肉蕭然此安有仁裏銅川子潔淸吾所友夙歡結同心離居念分手重爲京雒遊然諾應無負獨覺感異方鄕心亂已久

六賢堂

下馬平潭驛訪古六賢堂滏陽政寛簡湧云思煒煌【趙尙書秉文堂卽湧雲樓舊基趙有記】文獻總文柄楊趙齊輩行【楊文獻云翼】左司富才藻晚節猶芬芳【元左司好問】欒城老封龍鑑湖暎末光【李文正治】四賢旣卓犖堪此一瓣香後益以王呂名迹能禁當【王司業構呂忠肅思誠】山川景英哲祠宇成蒼涼士節古所重此道今凋傷荒城郁茂艸倚徙悲殘陽

梅花用坡公次李公擇韻

寒夜凜客心雞鳴車轂動節往如逝湍光景一玩弄稍惜幽牕梅著花破嚴凍天公憐寂寞物態競喧哄飛霜防衣裘風埃暗騶從我生無町畦昔者每自縱山澤延四友竹徑從二仲息景棲東岡水石獲淸貢冷梅坼冰雪析析柯屢重臥厭短檐日疎影雜禽哢有時但孤吟足供樵牧諷今是寧昔非當歡忍前痛光寵愧少俊鞍馬事上雍未招羅浮魂但惹春明夢何當十年計繞屋手漑種春風吹白日羲馭不得鞚別後綺牕前何人燈火共掛枝愛桐花蹲池怪老鳳得如黃葉山灑埽靑螺洞待我花下歸白酒傾百甕

午亭文編卷五

欽定四庫全書

午亭文編卷六

大學士陳廷敬撰

古體詩

七夕以柳惲流景對秋夕爲韻作者錢亮工蔣京少吳震一方鳬宗宋稚恭於蓮士兒子豫朋五首

霜娥垂半鬢淸暉寒欲流復此照銀浦影落楡花秋天人苟無情靈匹何相求況我二三子能不結綢繆淸響回新飇絕防倒浮景流盼年光斜數子入眼冷擊築今遊燕變徴或歌郢鍼樓人應眠文字坐馳騁靑鵲西飛來承華閟靈對此時東方生矯矯防英睞我本曬書人兼有標褌態心慕王子喬吹笙騎鶴背玉露未搖落志士懷凜秋淸淺河漢水盈盈萬古愁星明佇含睇美人凝目畱思君薦瑤席托興於牽牛鳳駕嵗不虛龍梭月再擲平時掃門人已斷轍蹄迹縱酒酌淸流濯纓謝華劇將子復能來餘歡繼閏夕

贈於蓮士

逢君薊門樓對月滄海頭濯髮靑漢邊下視九州我生走燕營意亦陵髙秋南行不百里江湖思逺遊蘭橈帶桂槳萬里橫中流巨靈撐兩足金焦雙拍浮物產必英異所見何殊尢豈知籬鷃輩不與飛鵬儔美才具舟楫明義惇山邱朂哉賢知士攬古光前修

天禧宮古松歌次惇復韻

張公走馬旋風松如騎鶴背陵仙宮靑山崩迫白日冷天驚破碧騰遊龍抓挐霜霧勢嵂屼劈裂雷雨聲籠銅太華並根盤后土扶桑接葉橫髙穹相傳已自昧年嵗殷柏周栗將無同孤髙節目復磊砢落落寧許秦人封計株四十又加四大荒野陰連鬱蔥樛枝交加影疊見晴雲曉月還玲瓏苔色常濃殆自古濤響不息非闗風千年茯苓此易得便欲劚之誰吾從神訶鬼守語匪幻心旌搖搖胸杵舂再拜肅謝愧自責幹霄豈辱塵埃中不見慈恩雙老樹馬嘶羊觸紛西東棲棲盤踞不得地只今枯漧無畱蹤松乎托身有如此能令萬古凡松空日斜杖策陪公去煙村已逺聞微鐘

露湑閣望西山懷退谷舊遊二首

秋山日轉佳天淸逺峯集蒼然气髙浮薄雲飛不入風吹縹緲樓對此每獨立徑微忖昔遊松落思俯拾何時曳芒履未憂露艸濕寂寥退翁亭遺迹難及

退翁耕近郊九經騁劇談尺五韋杜曲气與霜空函及其棲此山捷徑非終南遊子領微尙幽僻性所耽旅食走京輦冷眼衝云嵐靑箱王公堂酌我春酒甘【王文貞公】二老道淪防後生失毛耼短歌繼八哀防漠天如藍【退谷孫公北海所居】

廖生行

廖生文采殊絕倫萬卷讀破筆有神試之有司輒不利生顏閔默亦不嗔爲生短歌添酒巡棄置世事談蒼旻天公居髙蓋覆廣豈盡照燭窮幽垠役使眾靈雜鬼物擥執造化摶鴻鈞轟雷掣電走風雨鞭驅日月排星辰妖祥彗蝕猶尙爾況分曹府滋紛綸陸飛水潛山土藏各有主者如官臣量才大細百失一欂櫨杗桷寧皆眞生乎與汝在世上直須勤買拋靑春我歌君飲休辭頻萬事飇忽風中輪驥子十齡吾所珍頭白笑我徒苦辛淵明賢愚掛懷抱不見韓昶譌根銀煩生教兒粗識字姓名足記堪漁薪何必嗢咿學老子鼓刀販繒亦致身

西山道中作二首

我築晚晴臺以瞰西山故明滅嶺上霞依微巖際樹未解塵鞅緣遙寄邱中趣埤墉仰樵蹤簾閣俛鳥路遊思娛淸暉淸暉時一遇川長限無梁彩雲不可度振衣寒松嶺稅駕流泉處良遊勿蹉跎嵗月易遲暮旅行循煙村幽探散沙鷺臺髙輟回眺山近展徐步二客儼能從英流況廚顧旣同西園遊時吟晚晴句石欄防筆人空翠沒巾屨【同遊廖蕓夫於蓮士】

昔與王侍郎【阮亭】受

詔並爲詩兼徴夙所制君進西山辭玆訪山中勝因以此卷隨涼風開篋笥山鬼來潛闚四顧舊所歷蒼茫多路岐侍郎旣特逹拙疾予棲遲山水自陶寫猿鶴相攀追離鴻過我前鳴聲何苦悲往時山遊人北宋與南施【荔裳愚山】文采今已矣大雅將在誰荒途披蔓艸空谷羅華滋行行騁逺步言近玆山陲

自聖感寺至寶珠洞西山最髙處

回磴陵虛空秋云

禦道長六龍所經處萬壑流神光半嶺礙河漢列宿方低昻猶未窮絕頂已足擥大荒平坡名豈稱新額題鸞凰【故平坡寺賜額聖感】窈窕陟危徑兩腋靈風翔洞中𨿽幽仄其外何堂堂雙闕那可辧一气連混茫碣石在眼底滄海濵城隍我聞道家說三十六玉皇上有無極天此山或相當帝都跨嶽鎭頂背孰敢望俛視宇內山蠟屐可捲藏惜哉近市朝終焉難徜徉樊山一卷石臨老神黯傷

龍泉寺下院

日隠原上村秋陰起桑柘杳杳隨煙鐘悠悠逺峯下境空放梵長天迥飛雲瀉松門晚色靜碧艸淨可借風吹籬邊花寒香正盈把薄遊涉淸曠所歷向瀟灑樂幽抵嗜芰味道如啖蔗至人患有身矧復簮纓假息心同防寥聊此縶吾馬

玉佳庵

商飇振幽厓杖策跨蹊谷翻悵去徑窅何以極吾目稍上天影開餘翠澹林木髙臺秀逺峯日入淨如沐微興方陶然滅迹向茅屋仰躋淸泉流泠泠灑飛瀑攀危不辭疲畱念遲往復

龍泉寺

金銀二泉流乃在星漢間泠風不可禦逺望空雲煙忽見秋山池暎此碧玉環神魚長鬐鬛色異凡鮪鱣日影布石上魚躍不在淵食葉如樹遊吹气成花圜洑流繞砌來吾欲尋其端稍憐松殿側泉眼明微瀾西軒俛木杪巗徑聞哀湍此泉自遙昔斯人如逝川誰能向杳靄終掩靑蘿闗

徑祕魔崕登盧師山作

谿回秋風溫徑仄殘陽閃坡陁下髙風艸木相掩苒塡咽谷葉丹山翠疊磨颭流澗波叢林淸暉濃於染輟策稍忘疲駢席不覺險昔人晏坐處苔石無崕廣狎玩大小靑理至物自感視龍猶蝘蜓虫豸亦拘檢而我遊人間所遇足嗤防悵然盧師山觀身老冉冉

碧雲寺二首

寺門臨髙橋澗松交其端徑幽室何許欲憩行便姍瑣細花防密駮犖苔夤緣長櫩棲閒雲曲榭縈孤煙稍深境轉佳靈風來淸緜流泉隔篁竹日斜聲濺濺琤琮寫哀玉迸落如佩環山水解娛人何事歸塵寰

渫云被層阿餘霞帶前軒夕泉流愈駛林際驚湍奔尋山欣野宿汲水遲夜餐迢迢漏鼓斷漠漠煙磬昏煩囂於此息淸回淒心魂風定寒蛸響月黒歸鳥翻匡牀靜無寐松牕明曉暾【是日宿寺中】

來靑軒觀紅葉歌

來靑之軒颯髙爽我來直欲攀蒼穹便因長空溯海月側身萬里三山東深山晦魄心轉悸假道北寺煙溟蒙晨光小雨暗靑笠白雲如絮連遙峯緣溪林木亦瑣細寒香幽艸方蔥蘢豁然此軒俛下界千樹萬樹新霜紅是時西顥實司令赤帝行气何沖融跨坑駕谷太陵競金烏避路爭瞳曨視之睨眴久不定羇魂閃爍眼力窮我本看山悵無月豈知奇詭驚愚防黃鶴仙人日來往霓旌火傘紛相從白楡但見露葉墜碧桃不覺春花濃丹砂布地靈境閟朱顏一笑回天風

西山歸憩西樵門外雜記遊事

山行意軒然不復肯慵惰同來盡所親幽探亦屢作友生各有適語默相答和大兒學阿爺吟詩勤自課小兒十齡許能騎駿馬大回策已如縈歷塊欲揚堁未忍斥輕肥一哂衰顏破艸庵具野餐歸路發淸餓乍辭山泉甘頗怯塵羮涴怖鴿晨不鳴蒼蠅晚相過攘攘浮埃間掩耳但困臥

昭王臺

春風吹緑艸歷亂昭王臺空憐天下士祗爲黃金來燕山落日出滄海古人白骨今安在海水東流西日斜但沽美酒燕姬家莫問當年陵谷事薊樓明月土城花

挽鄭大夫【振華】

建安秀江嶺萬古一考亭天遊羣鸞翔三十六峯靑一峯上巉絕屹若劃巨靈紫陽光日月我公聲雷霆小學字忠孝大篇文六經舎生取仁義宜祀於孔庭女史並記載烈烈同芳聲郎君辱齊年遐躅思儀型回首題名處春風語塔鈴年年蒲柳緑人散稀晨星曹官偶接膝遺直明邦刑衙餐訊往迹輟箸涕泗零以余謬好古命我爲公銘銘當三燻沐短歌侑神聽

贈衍聖公翊宸

見公問廟檜溯往徴其形世六十有七二千三百齡元气祕柯葉修榦苞蒼靑我聖宰萬彚豈獨一物靈不賢識其小有問辱公聆答言林多花被徑如繁星記一不辧九無名但芳馨皆門人土宜手自來封扃惟少杏與桃此理尢晶熒林端所生蓍莫敢擷寸莛旁下略采掇過秋上丁積之凡二嵗數適大衍零許以當持贈奚慕堯時蓂斯文慨遐邈俄頃瞻儀型公親聖人裔淵角兼山庭絕學可繼聖爲公幾杖銘

前山望王屋山懷蔡松年

靑山深淺中丘壑不一致淸晨登前山髙秋散幽意千里如玦環黛色遙相次杳杳數峯間閒雲忽飄墜我遊王屋山靈境仙所閟君昔從我遊棲隠偕宿志故人今在否臨風發逺喟

池上晚秋

山池如回溪緣流時獨往潺潺出石間幾曲聲逾響殘荷𨿽已零秋水日夜長澗邊木芙蓉亭亭接幽賞波淨理輕舟聊作江湖想

木芙蓉

灼灼拒霜花顏色眾所殊豈不惜芳時乃與晚嵗俱夭桃太冶豓野菊何蕭疎感此淩寒姿獨立將焉如

秋曉由樊溪至山園

徑回水鳥喧寒流隠疎樹風竹覆野橋離披豁幽步巖柯交日影籬花明曉露池館寂無人雙溪杳自注

雨後至南園

初霽涉南園曉池風寂歷前村云未歸髙樹雨猶滴塵外體自舒林中欣有適遊目極逺山秋煙淨如滌

遣興四首

牽牛蹊人田田主取其牛蹊則良不直取牛致足羞螳蜋與異鵲忘身將誰尢微哉乘除理芒芴不可求重耳重五賢卓犖霸圖起胥臣賞先茅所貴在得士流風傳自今齷齪安足儗祁奚請老歸舉讐且舉子前驅射叔武髙犒秦師見義爲則勇功過焉用知嗟此志士節遭彼愚者嗤別嫌古所戒來日猶可追嗣宗澹蕩人寄懷特髙妙臧否不掛口林壑展淸眺蕭然蘇門生對之發長歗寥寥鸞鳳音千載孰同調

待友

微曛度斜澗暝色赴前嶺石泉激淸響風篁澹疎影煙鐘殷林深山禽宿夜永思君拂鳴琴巖壑愈靜

秋懷

寒色起亭臯髙樓逺峯集山斂夕曛低牕疎野煙濕畫欄見木末一葉新可拾景逸情未懶心賞歡何極

自南村徑石院抵九仙臺

紅葉深紅與淺紅濕雲細雨如春濃桑柘半凋柳黃落三里五里村村同徑轉溪開嘆奇絕千山萬山皆玲瓏誰令巗壑擅異色純以金碧施神工寒煙消歇亦變態怪石磊砢環孤峯宇內名山亦無數此山如畫展毫素我聞虞山最佳麗丹崖紺壁儼畫具一峯道人飛仙人揮染平生釣遊處浮嵐暖翠曉千重玉洞桃花春萬樹仙人旣去亦復還白雲黃鶴遊人間淸都在何許玉階朝罷棲名山只今畫者誰其匹天髙气淸風寥栗欲攬太空爲粉圖消得仙人兩三筆【時擕得大癡畫卷】

南村

煙中見南村窈徑迷舊陟危驚景佳問俗訝名陋【陋村其名】丹砂一林染鳴玉眾泉潄傍巗開荊扉雞犬喧淸書幽興未云足古道迎只堠

宿石淙院

山房行欲近半空人不知微逕礙古木靑靄來差池鴨腳寒已亂鳥翼昏相追林開孤煙出飛崖落厜防巨靈擘左股元气猶淋漓森嚴驚鬼物幽險疑蛟螭石坎象鐵盆千古垂流澌淙淙一綫長晴雨無盈虧逝者有如此吾生幾何時

潞州畱別送者

相送潞州道別袖屢已揮親賔自此盡徒侶相對稀薄暮涉漳河波浪沾人衣悲風起中流木葉交加飛四顧別時迹行塵連夕暉遊子感居人況乃骨肉違我無經世術空自勞驂騑所願官吏賢敢嗟生事微耕稼供井稅逍遙侍親闈誰甘逺離別逺離還思歸

浭酒歌因玉田孟君寄曹冠五使君

易酒甜多雪酒惡見花對月空蕭索前年滄酒貰滄州長瓶開防碧玉流年年泛溢東風蚤臘味輕香不全好依舊花前又寂寥那能月下常傾倒卻憶遼西塞上行酣歌劍舞出闗城離筵嘗徧京東酒浭酒淋漓最有情東流浭水行相餞近海淸波淨於練誰將浭水變春醅曹家兄弟成歡宴兄爲二千石小弟尙書郎錦衣休澣敬愛客醉臥玉缸新酒傍朔云去雁分飛後回首邊沙盈別袖鴒原宿艸幾畨靑使君朱顏宛如舊玉田孟君飲者豪絲繩絡送瓷罌髙東過浭水谿邊路因風爲寄相思句浭酒歌歌正愁我今潦倒行歸休千巗萬壑太行險焉能致此燕山頭

對酒

秋山銜落日對酒黃金臺坐失萬古愁朱顏一爲開孤斟快心賞海月天邊來連霞隠髙雁吟風空復哀霜邊野菊色盈盈照尊罍含情忽不飲白鬢紛相催忘形在濁醪浮名焉用哉

東坡和淵明讀山海經十三首謂其七首皆仙語讀抱朴子有感和之餘嘗欲作遊仙詩因次其韻

人生醉與夢去天猶未疎以玆二者故終日息吾廬興至一把杯倦時或枕書故人多輕肥不必回其車閉戶長幽艸近市便美蔬形影互相答神明聊與居蹔爲生時計亦豫世外圖列仙不可幾吾衰將焉如

至人黃石公靑瞳方朱顏來往谷城道隠見千萬年上天下瀛海遊戲碣石山遺我丹臺書肯與世人言子房師黃石太華淩垤邱辟穀西入闗英風難儔降心圮上老俯視園綺流聖道久不作且復爲仙遊維南有王屋維北乃洞陽靈仙所窟宅杳杳煙雲長朝罷金銀闕鶴駕來輝光授我丹竈訣坐待鑪芽黃散遣雙玉童孤鶴生愛憐晨騎朝碧落暮跨歸神山道逢靑鳥使相贈以好言服食飲美酒與子保遐年伊餘恨物感神喪如槁木泠然禦長霄墮此深崖谷仙人憐垢氛爲我勤湔浴時乎迫崦嵫悲歌至秉燭矯矯瓊樹枝羅生玉堂陰丹鳳一來儀和鳴成髙林半空天樂流誰能寫其音翹首虞山下肅然淸我心登眞禦寥廓頗怪日月長當其寂寞時洞天爲故常織女縫裳衣帝廚具餱糧豈特善口體萬年樂未央生不能追飛復不能投走季布諾千金在世誠無負硜硜執鄙吝於我意何有仙人勸酒杯且飲幹勿後東遊登髙邱然望雲海金堂玉室間仙眞一一在靑天絕紅埃一去應不悔丹砂定可成白髮幸相待淵明眞仙人明明凜帝防太傅才英奇至今皆不死偉哉東坡公忠亮可蹈履三賢友黃石萬刼足相恃翩翩雲中鶴下覩漫浪士仙人騎之來物外爰集止百年𨿽旦暮小住聊復耳願爲仙人鶴鳴和及其子吾本幽憂人自無磊落才世故豈我願紛然胡爲來六鑿滋罣礙諸天多嫌猜海山非歸處兜率或庶哉

出郭

出郭沙水淸野林日杲杲柳眠風弄姿花落枝亦好逺山森入畫亂紅堆可掃昨日鏡中人朱顏今日老花稀柳復濃玉壺自傾倒及玆華髮時且勿驚衰早

循西山下夜行逹曉

落月欲落山之西緑煙未滅金盆低插天靑嶂橫丹梯林壑窈防微徑迷臨風悵望心魂淒道轉髙橋溪碧沙堤平栁眠雀啄花杏飄殘雪桃蒸霞我行已到山之涯東方海云騰日車

書沈石田山木畫次其自題韻

我拙不解畫亦自喜奇逸朱粉姑置之蕭森此木石放意寫荒寒棲神遊逺碧染雲山半靑落墨葉盡赤提挈羇旅頻捲舒日月疾署字是何年誰爲弔古客

見月

夏雲如水交橫過上有明月新嵯峨我欲弄月乘輕波靑天無梁風浪多陵風一舉君謂何

久雨

久雨殊未佳幽懷況鮮樂愁此偪仄居凜凜陷於淖髙旻停日車積陰連云駮流霧捲地飛驚泡濺堦閙平土水數尺窪處在泥窖暫歇還更然檐禽語稍稍稚子總無憂不能復騰趠排墻慮見及所傷豈皴皰天神自明聰乖龍失告教吾欲扣上穹微悃諒弗效中夜坐咿嚘困眠曉不覺

五月十二日重遊崇效寺尋雪公看花之約後二日阮亭侍郎亦往遊焉以五月江深艸閣寒爲韻賦詩予亦作七首

野行不覺遲人影攺亭午言尋惠休居豈獨招提古門前閒艸花戲蝶自迎舞修槐可中庭緑陰欲拾取飄然紅樓客笑齒粲可數問法離文字吟哦劇何苦斜風見動旛落日隠懸鼔我亦困詩妄新集編夏五

昨遊尋東風徑艸細緑髮微憐屐齒香散步意超忽靑春歸茫茫幽芳亦未歇曲廊通野園曠若人寰闕古邱今猶存崩剝瘦見骨有似鱗爪枯中心自突兀四邊千樹棗嫩蕊嬌不發報花如報竹素書來一月

書中何所云上云花在樁會當菖蒲節可供纓絡幢下云梔子林淸芬散北牕長謡寄遐想覯止心則降開函愁細字數數挑銀缸我詩如虢鄶子男亦陋邦大師鄙島可居士慕老龎潘鬢已久白安用文如江

文章小技耳吾欲觀其深以玆破萬卷寓我不住心湛然遺句字忽流天樂音譬之云在天變化無古今形影豈一同蹤迹難重尋所以自開辟天雲長浮沈我心正如此萬刼勞相侵𨿽被世俗嗤或爲知者欽

折簡謝見招單車徑相造古殿橫翠微初地長瑤艸夭矯槐龍蟠嚶呦竹鳥好顧渚瀹泉芳來禽展匣寶因從學佛閒便欲爲農老畱客看治餉鄰擬剝棗還坐讀我書西軒日杲杲何當卜夜防軟語傾懷抱

寄詩詩如何問花花恐落漠漠塵沙中鬢絲想禪樂別後秉畫燭橫陳蠟如嚼誰能從老僧破衲鐺折腳永絕羅綺緣亦無妻子縛又聞王侍郎欵門擕酒杓諸子並豪英紅顏矜綽約而我方寂然淸風開臥閣

憶昨俯寺閣縹緲髙云端靑天琉璃道日暮凝薄寒驚電徹罘罳宛虹垂防幹山門揖塵土歸徑迹已殘黃縑映繡轂憂患如翻瀾幸枉霞上作猶論巗中懽浮艶不掛眼新詩獨永嘆子美師粲可良遊思漫

北峯

西山轉北峯城中見尋尺始晴出半岑橫云帶斷碧劃如人靜好媌娥露修額紫臺連邊沙紅顏慨遙昔年年黒山春雪花靑塜積羇士心多悲對此成目逆

久雨喜晴懷王顓庵侍郎兼簡阮亭

曉雨送防纎晚雨迎絡繹歸來困欲臥屋漏牀牀窄稍聞流泉響樵語間防防夢裏靑山長行盡濕無迹忽覺失煙霞孤枕斜光射晴鳥引圓吭風櫺轉淸嗌陰雲𨿽解駮書琴久狼籍低徊把君詩吟誦手忍釋不獨銷愁憂兼亦快夙昔公朝時聮鑣官曹日接席玉山暎頽顏瑤艸起沈癖但無樽酒歡流連展遙夕況逢濟南生腹笥藏簡冊說書口瀾翻論古人辟易一臺二妙俱我老壯神魄風流雜案牘相對未蕭索往來同廨署何俟越阡陌已辦靑銅錢共醉慰衰白

六月二十五日

召至南書房

賜

禦書手卷掛幅扇恭紀

金猊踞地龍蟠棟赤霄雲捲晴暉重玉堦行上近椒風小殿開簾褰額鳳靑疏斜明飛紫煙封題宛轉光射天下臣姓名起微陋磨丹

觀署迹未幹一函三錫煩屢識光華炯炯浮長箋【臣名上所自署】驪珠迸出蛟螭纒飇若雷電隨毫巓皎若日星麗璣璇霖雨初霽萬象妍錦機匹練天孫制淋漓

禦墨香螺漬書罷畱題與後人剪刀不上絞綃織【橫書綾以全端賜】直書更有回鸞字仰觀再拜千金賜預恐茅齋破壁寒只應珍襲藏巾笥九華宮扇日邊來楚竹齊紈次第開明月煙銷香鴨動海天風起戲鴻回十九年中被恩遇承顏往往親縑素畫箑云章喜絕倫涼秋未敢嗟遲暮丹靑自古誰良臣終始

君恩有幾人便蕃榮寵今如此恐懼獨立持其身

題王石谷山水淸暉捲後【有序】

王君石谷以畫名聞天下比侍

內廷

東宮殿下髙其品誼書賜山水淸暉四字蓋取靈運詩中之義【廷敬】捧

睿書以觀欽仰久之謂山人何不遂稱淸暉老人乎山人曰諾乃爲賦淸暉老人行雲

淸暉老人王石谷紫鸞曾傍紅雲宿醉翻東華祕笈文黃塵霜掃秋眉緑君不見洛陽郭恕先君不見富陽黃大癡古來謫仙多畫師石谷汝畫天人姿眞宰開鑿初淋漓煙雲欲落神龍隨防須麋角空爾爲

九重聞之亟召見寫圖每覿

重瞳面彷佛淩霄夢裏遊不知身在蓬萊殿

承華日永問安回寶墨書奩次第開揮賜謝家詩上句知君山水興難裁我聞一峯道人文采風流世無敵作畫半染君家虞山色彭祖巫咸皆輩行遊戲江湖不可測相逢夙昔若爲情人間石谷畱香名惜哉不以淸暉稱誰爲稱者午涯生

擬古一首寄林吉人

淥水湛明鏡照我靑蛾眉幾回芳樹下蕩漾涼風吹思君銀漢洪濤浩無涯雙星𨿽迢迢會合嵗有期不見機中人停梭感鬢絲

送廖衡素還雲間

蕭條邊朔心時節迫晚暮以我幽憂居思君在岐路平生困鞍馬不識江湖處懷情向南云極目空煙樹繋艇及流潮春風信來去

送杜遇徐大宗伯致政歸檇李

玉京仙人侍

帝還紫淸朝別暮丹山長風萬里畱不得明河倒防隨潺潺金壺銀箭南宮漏尙書午夜遲箋奏扶桑弄影海云生繚繞觚稜夢如舊遙思供奉西淸日

詔試與君連第一柏梁歌就賦長楊琉璃硯水蛟龍筆我愧紅顏君少年相逢意气淩雲煙白駒晚景眞過隙緑鬢秋霜已上顚詞華勲業鄒枚老曹省功名蹇夏偏簿書往事紛塡委文酒風流只浪傳君如阮嗣宗臧否不掛口我如王無功泥飲欲濡首我畱君去天蕭蕭離心千疊江山髙君過長蘆試相訪雞黍近局堪招邀【謂朱竹垞】

巢學士賢母歌

北門學士雙銀魚晨隨玉榻晝直廬有時惠我蓬萊書開函磊砢千驪珠上言母氏行凜凜與眾殊下言弱弟賢母教勤復劬朱門貴富世所慕孝弟爲寶今有無又言子之文可以式浮趨子爲我歌歌以壽母餘流傳篇籍無刪除我感公言爲躊躇母善累累不可以別區母昔佐夫子惟孝忠不渝公今昆弟升華塗移孝作忠理不誣參執魁柄爭斯須守母善行爲楷模吾聞母言食君之祿勿使我虞賢哉母言眞丈夫靑史萬年名與俱福祿永綏神明扶

廣陵學士北徵扈從圖

方花磚影日未紅相逢鸞佩防螭東臣朔空飽太倉米頗牧驚看在禁中蓬山仙官寂無語八牕雲開見下土淸水蟾蜍咽玉壺紫塞胭脂臥鼙鼓龍旌一卷沙漠塵靑山黃屋相嶙峋神功如天難繪畫歸來髙閣圖麒麟生綃別寫君年少橫槊簪毫皆入妙衰白對此意飛動掩卷臨風起淸歗

飲酒寄荀少

老至顏復酡飲少興無涯前有尊酒行樂府名最佳呼童使之歌聲澀如秦娃昔者與諸季樵唱相讙嘩別來四五秋分散空荊柴逺或隔嶺嶠近或逾河淮君往官湘州湘州水湝湝淥水可作酒飲之寛君懷飲水還飲酒歌此當優俳

出北郭門贈吳天章

月斜雞未鳴中宵塵鞅閒心淸不染境眼明惟見山初日動林景和風吹客顏花枝自冉冉鳥語亦闗闗城中幽居者髙眠棲闠闤思君共芳艸靑春偕往還

野亭對酒懷朱悔人

朝來公事罷客心靜無氛頗訝衰拙迹忝玆鵷鷺羣悵然一樽酒無由舉屬君裵且未去爲近靑山云

午亭文編卷六

欽定四庫全書

午亭文編卷七

大學士陳廷敬撰

古體詩

李厚庵少司馬生日詩

紫陽起八閩斯文振千古夫子繼淸塵鄕國近接武流風五百年名世天所許伊昔王道微儒冠賤如土紛紛霸與雄管樂僅遇主嬴火照西秦遺經壁東魯其後稍稍出寒芒翳復吐五星聚於井隠見豈再覩濂洛不逢時渡江況齲齲得如休明運龍飛當九五斂容陳周孔講學佐堯禹奎文移禁中兵柄攬畿輔民有耕桑居士有側陋舉封章贊廟謨兼多造榻語梧桐髙岡音聲聞逹九宇五色所披拂徳輝蕩羣羽古來儒者流誰及文明普會當臨閶闔雲霄灑霖雨天壽卜人歡輿歌翻樂譜公聽旌門外千村連社鼓

送吳天章歸中條壽母歌

君不見太華山前黃河水山前沄沄走萬里昆侖之源天上來十二玉樓相向開丹山有鳥形如鶴王母騎之珠繡絡五色神龍班狻猊黃金茸茸防耏垂仙眞羽節從所適小駐崆峒下姑射太華連綿中條長黃河之水流滂洋龍門結束玉谿古男兒不出亦不處有文萬卷不求名聊向京華走塵土仙人一笑子歸來黃河十月冰崔嵬太華不騫爲母壽玉女金盆酌春酒

送桐城張相國還龍眠山歌

聞道龍眠山龍眠今不眠白雲從之去縹緲靑防天一朝噓气生紫煙沾灑千山與萬川先生昔時此山居白雲出岫隨軒車自從云去山逾靜春猿秋鶴相吟呼云今冉冉歸來乎山前修竹林山下芙蓉湖水石公釣遊花鳥公友於曲江荔子嗟莫致成都桑樹餘幾株乃知賢逹少儔侶赤松黃石差可夫且如白雲何山無龍眠之山山不如

朱悔人遊廬山觀三疊泉圖歌

五老峯邊三疊泉飛流三疊落九天誰其觀者前謫仙後有坡老差並肩邇來千載風流歇空使江山坐超忽建安已來蓬萊姿矯矯才名又淸發見君朗如行玉山萬里捲入胸懷間手持觀泉圖颯颯天風還燕山云動海月出照此令我開心顏欲騎白黿去銀河相躋攀倒身笑殺五湖水平流淺碧徒潺潺

上元卽事簡湯西厓都諫

春山蒼蒼春樹緑月髙起行月漸沒今夜元夜月應圓曉月𨿽去夜還出我初擊築北遊燕橫腰寶劍光可憐行向燕人問岐路易水淸流古道邊歸來落日紫煙生壯心未已白髮驚遙看靑綺門前月已度黃雲塞上城少年踏月瓊樓下淸輝照耀銀鞍馬漏水金壺逹曉稀袒屣歌筵與舞社只今閉門對月閒門前燈火髙如山忽聞剝啄聲逾靜云章五色投柴闗撫捲摩挲揩老眼頓使少年看月精魂還嗚呼此月萬古長出瀛海裏此詩萬古長畱天地間【西厓示使黔集】

紫毫筆歌

誰何磊落天人姿手捫星斗騎蛟螭長風萬里上閶闔玉皇香案親來隨彩毫掀舞墨花落鋪張霞綺搴云旗昨朝示我筆精妙法從天授非人爲龍跳虎臥勢宛爾紫貂頴力如熊羆文犀琬象式古雋朱网翠羽光淋漓會稽防須少牙角中山兔頴徒毛錐良工市肆皆則效都人四逺傳流之侍中直廬防

眷睞奎章云翰常攜持囊中往往蔵此筆黃封題字標瓌奇貯以幽蘭含鬱馥濯以淸流開芬滋染以芳松之煙霧疏以端溪之紋漪邇英側畔靑藜閣剡藤鵞絹攔烏絲誠懸心正存矩矱世南戈法多風儀丹靑防染具生動山光水色心情移寫詩作畫無不適雅與此筆稱相宜無何惠我意則厚風流文采焉能追生花五色夢特異別管三品書難窺瑚爲閣巧安置寶玉在執憂顚危君不見吳興承防迹不冺華亭尙書聲方馳

至尊文思髙萬古猶憐二子非同時吾屬幸生休明世公乎努力當如斯人生遇合豈易得況逢

聖神爲君師

野亭懷魏無僞

孤云隨客來飄飄自舒捲言遵西山行不覺野亭逺微吟記獨遊憶我心所善魏生西山西闗河阻幽緬

徐給事虞門宣沙視牧寫眞

邊沙夜靜晝不昬長城不鎖開闗門時淸歸馬天山下千匹萬匹如雲屯宣沙千廐尢最盛考牧攻駒得雄俊誰其典領坐致此臨城長官赤縣令使君今爲掖闥臣風貌奕奕愈有神肯信書生事鞍馬故爾寫眞傳後人更畫此圖著省壁靑瑣花驄照夜白就中八尺生有神怪底龍池飛霹靂

書江補齋太常江山覽勝圖

我聞漾水出昆侖禹所導漾非其源東流爲漢走萬里仙人黃鶴隨孤鶱黃鶴樓空逾千載黃鶴髙飛至今在漢水東流無盡時朝發閬風暮碧海靑霄宮闕何許身到紅雲最深處不知經歷幾春秋還憶江山汗漫遊大別山滄浪水今之畫圖得無似掀髯英盼夫爲誰仙骨驚人見吾子吾子巍巍廊廟姿寄興煙霞聊爾耳玉宸朝退凝淸香江山一片空明裏

九日贈同直近公聲山

玉晨俯淸都髙處閱九州何暇尋逺山蕭條增繁憂瑣牕過白日坐對黃花幽兩賢眞好我語默皆綢繆始愜絕紛擾遂欲恣防搜耳目寡外緣一室安天遊翻念登髙人徒令日暮愁

野亭望西山

靑山有何好望之開我心我心含虛空豈受谿壑侵柰此前塵影郁若交蘆森明鏡鎖匣中淸光寧久沈一見靑山色豁然愜幽尋

再哭孟孫【三月卄一日】

我老夙少歡奄忽遭深悲皇天豈私酷要是業所爲淚流輒復咽焉得成綆縻我生實愚戇衾影恆自持魔事與魔民侵陵無盡時此心痛自恨克己將尢誰汝去逾半載執筆爲此辭汝則聰慧人去去愼所之

歸詹事孝儀畫像

鳳鳴時一聞窅窕千秋長飛鵬上萬里重霄閟其光唶嗟天下士有道不得行丹靑貌顏色攬圖神揚揚此中含誠明可以爲世坊詞林枝葉大根柢誰持將風輪激海水日夜沃扶桑自非此理存斯文得不亡偉哉桐城公管領翰墨塲春云靄萬卉髙議無否臧有時屈一指詹事傳芬芳昔余知詹事公實告之詳所得副所聞歷久彌煒煌自聽山陽笛感舊猶沾裳公今謝政歸云臥龍眠莊詹事有賢子繭足陟澗崗乞公一紙書細字森琳瑯上言陳

主恩嵗月遊虞唐下言敍友誼斐然及文章謂非子一言實至名不彰余昧作者意念古徒傍徨七哀難可繼一慟有餘傷紀事畏掛漏選詞愁倉皇惟賢故知賢舉綱目以張以玆示來哲筆簡情無量

題汪東山寫眞

聚奎堂中二十夕闈棘森如背芒刺況復冬烘鬼瞇眼老夫耄矣嗟狼籍座中汪君壓萬夫手握隋珠奪秦璧文采風流貌有神蛟龍欲落搖空碧筆陣橫掃詞源傾斂我精魂壯心魄散若風雨飄雲煙聞君將泛五湖船衡門兩版晝常閉剝啄過我生無緣我時早出歸在夜軟塵漠漠吹華顚當歸不歸歸未得君歸卻是當少年丹靑畫出好顏色攬圖對君猶依然我畱此圖君不可回首春時院空鎖君是名場第一人來乎來乎思致身

舟行

舟行迷南北杳杳信所適但見東月生銀灣落帆席回首軟紅塵車馬倦行役及玆稍休駕涉境喜地僻浮家欲恣情羇旅畏滯迹遙看江鴈過髙舉雲中翮逝將跨黃鶴觀海先碣石

風泊沙河

玉杓指東風聮綿送逺道畱帆潞河水冰澌欲盡掃舳艫行稍遲雲山歷更好微茫平沙流出沒回巒抱仰視圓月髙俯覺眾星倒六鼇奠坤維四海際蒼昊且欲觀長江未暇覽絕鳥從此涉波濤忠信以爲寶

放棹

水宿無常程春气今日佳篙師喜相將故棹河之涯一自發京輦登艫願始偕復此美煙景良辰天公排岸轉捷飛鳥樹過回奔騧初或礙淨目久乃增奇懷物象𨿽有變蘊眞無所乖君看六幅蒲何如十二街不動而謂動長年來俳諧

舟中題李龍眠畫佛像歌

龍眠畫佛誰可摹大等須彌細入無三十二相信有諸一相本無相乃殊千幅輪文雁王綺紺靑宛轉珂雪俱耳門三昧詎易畫廣長之舌聲難呼平生說法不閉口一字未說驚萬夫師利再請遭佛詬淸涼臺寺歸來乎居士作詩說法如以詩觀詩堪盧胡船牕水急日已晡微云澹月光糢糊髙臥捲卻龍眠圖前塵分別心不孤天津北分水處放舟南行二十里夜泊

漾舟今始佳分流波轉急津條近堪攀水華俯可拾落日滿孤帆餘霞帶輕楫鄙人耽幽懷夙昔寡遊集得此稍自娛風景亦屢挹采緑𨿽不盈臨川每獨立見月仍尙圓計日忽欲十愼持中夜心無使百憂入

靜海弔勵近公侍郎

公昔侍禁庭惟餘日月至桐城解機務

勅蚤暮勿離無何公臥疾池亭郁把臂迄今行旅間凜凜佩明義初發抵津南靜海吾所志仲春九日夜宣召禦舟次大艑換小艑輕風緩遙吹雲月互蔽虧漁燈照一穗丁東漏水聲旌門屢顚躓

玉音下已久

至尊坐不寐謂言公愼勤卅載獨勞勩今玆臨故居天書寫奰屭閣臣偕禮官議賜以令諡嗚呼公精誠更僕難徧記夜分始回船鳴雞覆奏事

詔曰汝議可文恪標朱字

大恩潤羣萌露雨灑蕉萃我衰如柳蒲本根幸防庇飄飄玉墀傍葉稀恐失墜日斜龍尾道顧影卻欲避春流繞山溪吾生亦浮寄宿艸何茫茫三年數行淚遙酹一巵酒匆匆絮難漬

晚泊靑縣懷勵文恪公

山陽笛裏聲淒斷催人去遙遙河上帆煙中樹回首蓬萊宮髙話滄洲趣何處君釣遊逺道猶返顧

滄州微雪

河曲連煙村防古郁沙柳蕭蕭蘆荻花猶灑秋風後是時當春陽潤色上隴畆云師豈無意滕六初試手微雪映鸛迹橫靄薄鷁首我行適江海臨深堅所守欲搴湘沚芳不醉滄州酒

望中條懷吳天章

條山蒼河水黃陽城諫議不可作白雲終古空茫茫滄州已過官河長時淸無事容徜徉我思昔人遙相望隠淪更訪河之陽髙逹夫劉文房二子此地曾頡頏蒲東佳士吳天章新詩可與二子當此去中條逾千里髙才秀士知有幾吳生相近玉溪村幹旌若賁事堪論

論晉中詩人懷天章

摩詰秀千葉柳州儼天人義山最崛起流別自有眞上下五百載遺山接淸塵自余諸作者海山羅奇珍嘗鼎分一臠已足甘喉唇鄙人老無學枌楡私所親豈惟鄕裏賢名與天壤新我初慕聖道矯首思河津緬維三千篇刪述埀千春大雅久凋防風流隨波淪昔者卜子夏論詩河之濱沿洄溯洙泗餘潤沾窮鱗文章寧小技矩矱存先民以玆慰衰晚奮翼攀鳳麟旣得金鵞子【金鵞天章齋名】刮眼辧玉瑉子居玉溪上義山舊卜鄰況復龍門峻岧嶤臨髙旻執鞭今所願參駕豈同倫蚍蜉與大樹天賦理則均撼之適足笑安分不失身扁舟阻千里寸心無由申所期鄕國間詩教還淸淳

武城

行行慕往迹況復聖所至此非費武城昔人以名識而我以其名寫此流覽意斜陽望極浦風帆渺河涘當時河未鑿弦歌繞平地雲天故如常陵谷不相似我來情實耽恐與曩者異覩玆屢怊悵悠悠起遐思轍環齊衛間西邁見簡子趙氏殺鳴犢臨河阻風義鄙夫本晉人丱角知靦恥我生謬好古千秋有恨事今此入徵途頽垣傍沙水猶幸一笑畱聖目所眄視誰謂沮溺賢滔滔同一喟

谷城山在東阿東北五里

子房年少時擊秦博浪中亡匿遊下邳折節圮上翁期後十三載相見谷城東伏臘祠黃石此義千古雄昔夢黃鶴客綢繆蓬萊宮亦有山澤約俟我乎河嵩河嵩不可到谷城訪遺蹤扁舟然去但見煙蒙蒙

觀汶水南北分流處

昨行天津北汶水東流出今行濟寧北汶水西流發西流來不近及此初蕩潏南北忽分流北三分南七投木柹試之其數不一失悠悠百年後此豈有牽率緬想開鑿人用意必祗栗憑之儼有神不匱復不溢利涉通湖江倉庾衞京室盈盈一水間伴我已廿日往路幸相從溯洄猶未畢有情若汶水生理向君說老夫今老矣往往情懷惡晨夕亦已久君應悉本末使我飲水心卽事自欣悅

分流水送人北歸

分流水流濺濺行人到此寂無語別淚滴作分流泉我行南來幾千里多情送逺北河水北河相送去茫茫南河相迎客路長與君相別分流處春艸春花易斷腸

魚臺東境山水

好山過客不知名好水圖經不入選我行魚臺山水間輕綃半幅平如剪連峯依人行欲近翠嶺橫天去復逺山靑水緑畫新就道人宴坐卻掩卷東行若更見麻姑不問蓬萊水深淺

湖風行

獨山微山東兩湖獨山光淨平練鋪微山宿雨春糢糊侵曉眾皺堆不舒初猶料峭成崎嶇旣乃簸揚塵漲途神靈捲舌帝命敷大塊噫气噓焦枯誰令如雷聲如呼摶鵬退鷁奔天吳下逮水黿鼉魚魴鯉魦鱮鱣鯽鱸潛形息影四散逋罾网𨿽設愁三虞行人髙臥棲艦艫守湖使者前相於爲言船行牛酒俱衁池肉屯神其娛我謂飛防盍少徐錢帛已空單衣襦葷血不飽甘藜蔬村醪十日一懶酤神之淸潔淩太虛飡霞吸露奚啜餔我斟河水奠滿盂生民正直神所扶作歌反風在斯須歌殘雨來帆影孤

泇河詠雪

春寒不歸柳欲催輕煙蘸水如靑苔宿麥在隴色自好農夫荷耒爭黃埃河水沄沄可灌漑我欲手挽東流回惜哉老耄身無力云師風伯多見猜龍公作意初試手映空小雨行裵土膏沾潤拜明惠縱橫忽訝紛瓊瑰資淸以化本天徳夾鐘之律猶飛灰表賀瑞雪吾豈敢詩詠丰年亦快哉

淮南放舟抵金山作

太行窈窕穿林麓千里相隨到京國我本﨑嶇山谷人泛泛湖河望平陸人生無柰是有情流水靑山憶茅屋十日見水不見山今朝喜見三煙鬟船頭低昻如有意招我紫金浮玉間忽焉江天萬里豁丹靑幻出峯巉巉鵾鵬摶風乍羈紲龍象截流猶崢潺靈巗湧出多寶塔隨身宮殿忘卻還帝釋防搜巧施設豈同工力煩人寰廬山面目在山外此山在水尢孱顏天下江山難徧到得此已足棲幽閒故山有夢不歸去江神抵掌笑我頑惠山泉和東坡追用唐處士王武陵竇羣朱宿所賦詩韻兼以泉水貽桐城先生三首

昨夕發京口不踏焦山蒼今夕過惠山不登漪瀾堂昔者蘇夫子鸞鶴空翺翔邈然下江海泉水流雲光虛明見何色淸淨聞何香今我亦棲棲塵影豈易忘

水行亦近山淸暉相娛人湖江去浩渺巖澗來幽新吾生亦聊爾與物無緇燐性僻耽佳句道逺泥客塵夜來濁水珠皎皎淩淸旻永言沿餘波猶冀徳潤鄰

殘紅亞山防微緑散林樾夙聞此中泉色味稱兩絕遣舟取一壺蕩槳煙明滅去山亦已逺傾水瀉山月眷言臭如蘭佳處相映發分甌隨淸波川行靡定轍

南園贈彭訪濂

我行泊船來胥門銀濤日落昭闗昏短衣走馬蘇臺北回鞭忽漫思南園南園近在故人捨剝啄相驚喜復訝開軒掃榻具盤飱二十年中一夕話酒防燈灺夜何其月出涼風吹白髭荏苒海山歸去路淒迷林壑到來時海山林壑差相似南園閱盡興衰事金穀花凋蔓艸生平泉石散孤云逝吳越舊國廣陵王此地豪華擅一方辛苦爲園逾一世美人詞客盈髙堂前有麋鹿後狐兔元璙那復蹈其故如今亭閣盡埃塵菜圃紛紛野煙暮君家結屋數茅椽歸來手種南園田吳中相識亦無數與君似是前生緣六日淹畱不欲去臨行執手心茫然吾生有涯知無涯爲我試問南華仙

滄浪亭次歐陽公韻

淸水濯纓濁濯足朅來髙詠滄浪篇歐子吟詩迹不到我今遊目亭依然應知結搆存古制故令閱世如循環喬木已疎閒弄影雜花交映春爭妍冷梅苦竹亦間發時有百舌來啾喧蘇君在日不得志精魂此地棲雲煙我生幸值休明運不應與子相夤緣嗟予賦性慕放誕一枕喜遇玆仙十洲三島不可望天畱老眼湖江邊公乎避讐如避冦雒陽豈無二頃田嵩丘萬古疊蒼翠洪河淸濟波淪漣賢妻孺子飽蔬食那肯浪用公紙錢惜哉與時自齟齬洶洶人怒天須憐人生有命天所定屈申未了還聽天水淸水濁源自異如金在沙玉在淵郁於生前昌厥後回頭萬事輸醉眠自昔遺臭甘百世流芳故自經千年我來弔古君識取惡詩不用人間傳長水道中重題滄浪亭懷宋牧仲中丞

昨吟滄浪詩祗作滄浪觀滄浪見野老語多頻雜亂短歌欲申寫掛一定漏萬謂言滄浪亭都堂公所玩公來活我吳百事費防幹此亭幾興廢排墻亦畫墁公暇求古迹文字並堂按悠悠一千年人往亭亦換公曰但因之勿令滋漶漫作無侈前模成不張彩幔錢財出食餘俸祿計口算又言我蘇州正賦天下冠賦外曰火耗似是冶與鍜不知始何年長吏恣壠斷始初輸一金四三分兼間後來至七八實重吳人患公曰悉除之無已稍及半猶然四三分亦可足私便人生堪俯仰何苦慕富羨大哉仁人言境壤謳歌徧是時行舟急野老相追餞殷勤再四語春鳩相鳴喚細雨荷鋤去枝詞爲點竄回望滄浪亭旅泊客遊倦請公聽此歌諒不謂河漢

自靈隠至韜光庵

靈隠之峯世所稀天巧不煩人施爲誰與妄者久雕鑿我今來遊長嗟咨藏嵐泄云故宛爾徒令汝輩尋刀錐冷泉之亭迹最古靑松危石粲可數凍能墮指當炎熱深始出淵連厚土我今衰顏時復寒對此翩然欲霞舉爲問此泉可飲乎僧言眾水泥塗俱接竹連筒致山水山上有泉如噴珠徑隨水道覓往路新篁紫籜森扶疎韜光之寺余杭無浙江滄海巖前鋪斜陽不見海日出輕煙逺覺江潮孤江潮海日常時在行人速去山靈怪仙客何須嘆寂寥岧嶤自與神明會雪山蔥嶺杳何許恆河亦溝澮江山歷盡好安禪只恐玆遊不可再

雲棲寺

湖亭賞未愜言尋山寺幽巖溪杳微徑忽見長江流隨潮送逺目島浪海气浮天開豁遙想路永生羇愁崖花方爛爛野竹何修修臺殿稀壯觀雲霞媚林丘道人棲此山了悟空中漚吾玆佩遺教息心將焉求

婁東道中次韻西齋題夏重初白庵圖

行行江樹驕春風誰識秋風待枯槁婁東美人靑瑣客溪外落花紅不掃朱顏如渥鬢如漆亦解人生有衰老查田居士金閨彥心寄山林事幽討朅來畫作初白圖不將宴坐離煩惱吳生有文能逹觀弄筆吟牕展懷抱白髮白盡與初白所白不殊見顚倒縱道長安多少年富貴何須致身早感君淸興寓瑤篇一爲勞人慰艸艸查田漠漠望如雲徵途不辧方與皁有似前年鎖院時看花時節冬烘腦初白之名名最佳白盡尢知白髮好

四月三十日龍見於金山

餘月月夕明欲蘇金山傳漏方午餘微波吹江江水舒靈風吸云四鋪蒼龍挾雨光有無濃靄畫出一縷麤自南亙北橫天樞度之十丈長自逾圓徑數尺不可摹白雲周遭中糢糊我未見龍誠有諸同時見者皆呀吁指防似有鱗爪俱倚空流盼爭斯須儻怳自北而南趨斂形就小尾不逋揺曳撇簸重云膚天晴日晶景气殊吾聞龍者徳之符感應和气遊沼湖自從羲皇河出圖榮光休至當有虞舜東巡狩龍當塗五彩負捲畱舜車爾後寂寥棲八虛無聖則隠見不渝漢皇有道來不誣及其矯僞分龍豬吾

君聖徳同古初神靈表瑞盈亨衢作歌紀祥徴策書塵埃載筆愧雅儒

與虞良

嗚呼三千篇什一今尙存宣尼絕韋編於此尢討論好古述不作精意探化元我衰才思劣歸老道徳源滄海不可涉沿流競追奔日暮失津涯霣涕流潺湲吾子誠賢哲夙植詞林根朅來二十載風雅方騰鶱樂志尋孔顏放意遊羲軒願言共晨夕相對各忘言

惠濟祠觀河歌

桐柏之山兮髙峨峨下有淸淮兮泛濫多浩浩洋洋兮殫爲洪河殫爲洪河兮浮齧桑走臨淮兮騰維揚使淮水其安流兮河弗逆經之營之兮匪伊朝夕烏用白馬兮湛玉璧駕飛龍以周遊兮指舊川以爲期彼滔滔兮來迎澹容與兮河之湄荷蓋兮驂登東陸兮遐思攬日月兮時正中奠四海兮將焉窮

蜀山

廣陵亦屢宿不到平山堂蜀岡如夢寐歸來心傍徨蜀山山磊磊蜀山湖洋洋蜀山萬丈靑城長花明玉洞云錦張峨眉插天兩相映仙經地誌不可詳此山似是巨靈開鑿時殘峯斷嶺分擕將東置汶田西維揚汶水連綿浩渺茫灑作雲海東邊窈窕色巗岫噴薄天門傍天門髙髙日觀逺我欲登之日已晚此山此湖難久畱丁東玉漏催方舟仙人騎羊跨白鹿雲中笑我來遲去何速空負靑霞賞遙謝紫芝曲朱顏白髮已如斯歸向茅堂臥幽谷

西齋遊城西南詩三首余見之因亦往遊焉次韻有作

呂仙祠

訪古悵秋城尋幽快仙閣卽無黃鶴飛時見白雲落未能餐煙霞且欲飽蔬藿天人不可攀三復巖上作

黑龍潭

蕭蕭蘆葦花柰此涼風夕沙水入秋淸松云近潭黑朅來見海眼神龍所窟宅頻年禱祀稀憫我田畯厄

陶然亭

野水延淸暉寺亭豁逺趣煙流鐘隨殷裊裊落巖樹聲聞竟何歸塵影此蹔聚山僧習辟支吾向大乘住

題牧仲冢宰西陂魚麥圖

去年相別滄浪亭春水緑波春艸靑今年相見長安道西華夢想西陂好西陂煙水似滄浪我欲從之路阻長誰料軟紅香土裏幻出雲山翰墨場披圖最有江南意春月春風滿巾笥五湖三畆未歸人紅欄緑浪經過地滄浪野老別來久瓦盆酹酒爲公壽想見攀轅臥轍情棠樹村村間花柳藤陰兩株今作家扶桑萬疊影不斜回憶西陂此時節釣魚刈麥荷有花鏡湖一曲天所賚也待行年八十外潞公未老魏公壯髙會耆英且莫讓

因安溪先生寄梅定九處士

待漏院中淸晝長安溪閣老來平章公所薦士不可數宛陵處士尢芬芳梅君好古懷軒唐胸羅七曜包八荒禦舟三日三召對懸河東注河伯忙老笨多時語屢誤聞此不覺神揚揚又聞日坐

玉座傍龍箋捧出星日光賈生一見便前席劉洎何勞登帝牀丈夫遭遇有如此稽古之榮世莫比白衣宣至白衣還他年正可書靑史昔我與君俱壯年交親气槪回雲天職在論思不能薦忽忽白首空徒然耆舊飄零萬事畢新知記一不識十如君幾人王佐才

聖朝優老令歸來我今時節已晚暮江湖魏闕心悠哉人生會面難再得短歌長吟淚塡臆若附音書寄李公爲道良時須努力

中條行

金吾將軍八十餘直入延英門上呼中條山人事得已貞元亦是明天子我望中條思諫議小事不言言大事延齡姦佞陸贄賢外人皆知天下傳九重深閉不得見人言不信誰敢言金吾敢言帝肯聽一朝忠謇回唐天山人昔在中條久窮逹於君亦何有終南防徑誰爾疑犀首無事但飲酒泉石煙霞世豈知折檻披鱗時亦偶千里中條日暮過迢迢回望舊巗阿秦山渭水不可見白雲靑靄空復多

登舟詶別宋牧仲太宰

禦溝屬瀛海馳道連大川流澌及晨潮解纜春風前湖江萬里似攬昆侖源巍巍居崇髙下念臨深淵羽衞靜無聲波濤平不喧息慮寡朝謁離羣曠周旋旣慙隠淪樂尙慕肥遁賢別意方超忽贈處昔所惇

維舟懷朱竹垞潘稼堂

河闗吳越一水行可至吳越有故人天逺浮空翠登舟夢見之明月照不寐老將歸田廬荒山寡車騎悠悠川路閒此行

上所賜海潮動逸響津樹饒野意極浦來風聲枉渚蓄春气永懷期明發旅泊展遐思

河間道中懷阮亭

陶謝吾生晚斯文阨橫流非君展心目千古誰防搜結交四十載往往異沈浮京洛𨿽夙好雲山復悠悠及玆事行役聊爲千里遊南浦艸未緑靑門柳色稠息軌陸塗疲鼓枻川路幽未愜隠淪想每懷離析憂逺煙生海樹孤月隠河樓懷人渺晨夕瞻言此夷猶倘惠瑤華音庶以永綢繆

河間道中【劉隨州故里】

瀛州百里路五緯生寒芒東有髙逹夫西有劉文房髙君不坎軻劉君遭謗傷更憐二子名差異無定千秋翰墨場惜哉二子生同地聲華並美誰能繼善善欲長惡惡短況復文章一小技我趁輕鷗刺船去隨州杳杳知何處可堪蹭蹬向時人得意猶爲艸頭露寂寞悠悠身後名爲君三嘆傷我情相如同時子云老蒼茫掩卷涕縱橫

南皮道中和京江先生楊村旅宿與客譚江夏郭侍郎舊事詩

伊余侍公下天漢桂舟容與海西岸敢云千里結同心自顧淩風矯短翰朅來惠我楊村篇孤篷日上流余絢淸文迢逓引芳音陳迹蒼茫起遐觀昔者遺腹華奎兒孿生兩兒事並奇楚王無子乃有二何怪悠悠道路疑楚宗奏上不得入楚王辯章恣抵巇中朝貴人習省事樂取軟熟誇嚅唲江夏侍郎勵風操居是邦也行則危但請勘王迹自白大義炯炯世所知親王不勘是何語四明一言兼八疵侍郎竟刺扁舟去舟膠凍水河邊住妖書告密何紛紛北寺南衙莽錯互金吾緹騎夜如飛十口孤村墜霜霧百年靑簡誰爲編蕉園遺藳猶如故覽公新詠一髙歌弔古懷賢寄興多杜若洲長煙樹逺相從無柰暮愁何

吳橋道中題劉隨州詩寄查夏重

望望東陽城曖曖將陵樹我慕劉隨州淸詩美無度此地颺蛾眉同生逢妬嫭惜哉後來者耳食狥好惡非君誰與言佳期不可遇行行已晦月離心馳永路長川𨿽蹔娛大江欲飛渡故人來何時春水悠悠去

徳州道中寄繆虞良

前年共君來吳地芳艸菲去年送君去燕山木葉飛今年此懷君春帆淩浩渺燕山在靑霄吳地限江表雲中岱宗出天際黃河流嚴程赴長淮王事有淹畱儻入京口船應泊楓橋夜南園昔所經髙齋榻可下曙牕語煙禽雜花滿故枝君其尙能來正及前年時

水宿

水宿谿渚幽晴暉入枕席何異巗棲時夢醒一畆宅云雁去屢遙沙禽方自適散帙坐淸曉塵務罕見迫願言謝朋徒從此解纓舄蹔陟泰山髙欲訪勞山僻仙人豈我欺我名掛玉籍縱未證無生亦復往息迹千秋幸若斯結歡慰於役紛吾慕逺遊沈憂竟何益

白雁行

我有錦字書欲寄歸鴻語歸鴻入雲長超忽不可數前行雙白雁眼明粲可覩實秉皎潔姿非因霜雪苦一雁俄後飛單孤不成侶本欲托音書翩翻自無主將書置懷袖淚落三春雨

南旺分水行

導淮桐栢會泗沂東流於海禹所治趙宋黃河決而南淮與泗沂兼並之河於中土一大物況挾眾流行恣睢爾後六百有餘載多爲世患違津涯吳艘越舶亙天來神京陸挽人驢疲偉哉潘生伏下職建言爲國陳良規【濟寧同知潘叔正建言開河通漕運】宋公舉事不漫浪【宋尙書禮】下采羣策褒參禆是何老人白其姓厥名曰英超等夷銅壺倒影測累黍玉尺量地窮四維【老人白英建防分水】河灣接流二十里北走千里誠一奇我行南旺分水處此豈地利皆人爲百川朝宗盡東下卻與西北浮雲馳君不見漢漕山東百萬粟更歷砥柱多險巇又不見唐挽江淮道汴洛濁濤惡浪紛追隨泗沂實與汶水合禹迹不湮勞川師洪河徳水寧有二細流不擇成大陂古來萬事亦如此短歌微吟風漣漪

次濟寧有憶

漕水向北流春艸日夜緑今朝水南下緑艸連湖曲湖波淡淡艸萋萋北去南來人解擕臨風欲采芳洲寄歸雁何由到隴西

仲家淺望嶧山作

言過仲家淺仲廟河水傍嶧山對廟門百里來靑蒼影連初日動勢接春水長遙峯插天漢空翠分崕岡不覩泰山尊爭長雄東方歘吸亙南戒逶迆趨西疆豁然去欲無林巒郁回翔掩映仲子廟千禩嶫相望我玆在川上漾舟涉微茫前浦行修途未登洙泗堂生不逢孔子日月依末光扣舷問漁父夕照明滄浪

古意二首

春艸隨長陌年年著舊痕教人歸未得且莫怨王孫單飛不作行單宿不同處記得雙宿時前年舊洲渚

徐州道中二月十五夜月

一身爲太虛明月在其裏天邊見明月太虛復如此仲春三五月宛是前年明明月不攺色所見有虧盈泊舟淸口凱公學士惠以篇什卽事有作

淮水生桐柏及此勢屢變金波帶餘霞翠紋回淨練煙深色逾澄夜久光不滄滄已朝宗滚滚復春見持此皎潔質得與潢污薦眺逺意少悰撫景興寧倦一身爲虛舟孤懷托才彥秀眉揚芳風淸言發雅倩髙文迥朝列新詩廣篇翰思君如淮水漧裏才未半淝水出其側百里日已晏上窺河漢流下照星宿爛夕靄辧經途晨暉戒申旦稍知逹人心聊同性所翫

渡江見焦山有作懷林吉人

江流近海迎朝暾焦山蒼蒼當海門憶君焦山古鼎篇勢淩海日傾江源金山樓觀特瑰麗撞鐘伐鼔風濤喧我行再過焦山下海云堂中空夢魂玆山不到屢惆悵懷慙竟踐蘇公言惟我於君亦如此知禰不薦昔人恥只有思君日夜心長江湛湛東流水

登報恩寺塔

大海漚滅無虛空多寶古塔何獨雄金陵南郭長千里髙標屹立滄江東昔遊不到去惆悵使我情想紛難窮浮生萬事皆顚錯更堪筋力枯秋蓬眼明忽覩琉璃影陡覺兩翼摶長風捫星歷斗涉淸漢彷佛似已淩蒼穹吳宮晉代那復道三山二水煙蒙蒙曼陀優曇灑香界野花閒艸徒防蘢夙觀勝因悟淨理身云湧現空明中諸天龍象亦偶爾豈與人世爭沙虫登臨浩歌日欲暮歸途且逐春塵紅

惠山泉

靑林欲斷蒼山起山色沈沈出泉水散作淸暉百道飛逺暎千船萬船裏急呼雙槳快幽尋淸賞迢迢愜素心溪邊靃靡披瑤艸石上潺湲寫玉琴我行吳越千山道春山處處流泉好玉牀金井紛徒然一酌淸泉可終老山僧知我再來情汲泉遣致雙瓷瓶黃泥赤印漫天下見此雙瓶信可憑龍團手試淸漚發引滿浮空對明月七椀一飲不盡興夜來少睡心愲愲摩挲雙缾爲三嘆我自愁多豈汝怨提擕珍惜向故山折腳鐺中煮粥飯

石門舟次

桑葉緑溪陰映我孤篷去飄揺楊柳花千里隨來處及玆契幽情那得問新故柳條攀更生桑枝亦已附物理信有常人意莽更互超忽不可尋沈沈戒往路

武林歸舟懷龍眠先生

前年同宿浮玉山海風吹月照別顏蓬瀛縹緲不可到大江東流去不還今年相別闔閭城寒煙漠漠春水淸滄浪亭上白雲古古人今人無限情歸舟一夜武林道夢回枉覺湖山好老去那能五嶽遊茆檐竹簟自悠悠不買蘇卿二頃田不搆元龍百尺樓一邱一壑足防釣摧眉折腰謝年少短歌聽者龍眠公緱嶺仙人獨長嘯

平山堂

我浮大江來回望江上山山逺翠猶送江去潮復還江山逓明滅暝宿茱萸灣訪古平山堂水竹淸心顏遂登堂上樓江流山色閒是時夏景殊雲峯爭煙鬟歐公千載後何人共躋攀風流寄欣賞寛簡蘇防鰥豈惟雄文字實將激懦頑門前淸渠水至今余潺湲畱題何處似有墨痕斑

夢太白五月初六日作

太白天上人入世思沈防昔過酒樓下扁舟系客情昨夜忽夢公千載猶崢嶸花月十年醉聲名一日榮【十年花月西園醉一日聲名北斗髙予庚午嵗夢中所得句也】此義我贈君出處亦甚明年至不歸去惜哉身後名風雅亦細故所患在有生無生斯無死天人渾一成余語不可悉孤篷急晨徵明當過酒樓靈爽使人驚

魯郡南泊舟寄龍眠先生

龍眠公龍眠公長江與子分帆風君向江南歸我向江北去別時雙纜解流潮潮回不到長淮路微生著處如浮煙那惜飄零限江樹舟中得病萬慮空十日臥渡黃河東感公勸我舒懷抱有同慧日開愚防人生踏地莫憂老兩腳能行便是好此言未寒吾已踐爲樂從公苦不早泰山髙滄海深鳳歌邈矣不可尋谷城黃石圮橋水千古惟公知此心

汶水舟中寄阮亭

朝發濟水南暮泊汶水東思君如流水日夜隨徵篷徵篷𨿽泛泛所歷物象雄遙望泰嶽雲孤撐摩蒼穹澒洞出逺岫飄颻乘長風灑然忽歸來星月相朣朧捲舒亦何心托興將無同尢憐汶水淨淸波映玉虹解作西北流千里浮煙空縱複雜行潦皎潔含沖融低徊赴滄海意若無成功奔潨謝眾壑浩蕩將焉窮對此感離別與子期鴻蒙

題寄齋尙書雙松五桂圖

公才天所篤矯矯淩雲姿班朝面槐棘靑春貫四時紫薇間紅藥香與淸風吹而我攬此圖霜榦含芳滋喬松表遐心粹然君子儀嵩髙千丈齊百木紛離披下防丹桂花松前開五枝譬彼芝蘭秀玉樹連軒墀畫師巧用意根葉相猗猗逹人體造物至徳通皇羲雨過長卉艸陽回傾藿葵功宣化自洽感此動植知公其佐鴻鈞斯理更不疑桃李豈有言成蹊如路逵一唱松桂篇或可弦聲詩

蔣南沙宮贊畫紅墻下小槐樹

飄颻塵外迹淸賞寄艸木迢迢紅墻陰芳樹騁幽矚天秋眾卉凋見此生意足風葉畱余暄霜餘灑新緑瑣牕展書人寫生盈簡牘委身垂華纓結念同林谷持畫對芳樹宛在山澗曲

題林吉人北阡艸廬圖

艸廬之圖雲龍蹲下見閩海橫飛翻海山隠顯走萬里出沒日月旋乾坤開辟以來奠鰲極漢家拓地秦東門自東以南海气昏扶桑弄影萬象吞流球南交可指數十步五步如煙村天作崧髙東鼓山勝槪如此難具論林生惟嶽降有神矯如威鳳初騰鶱徳輝逺覽翔欲下裵返顧西山樊松楸鬱鬱枌楡古嵗時伏臘陳樽俎築堂丙舎兼家塾弦誦殷殷答石鼓漢家寂寞東西京二十四帝無抔土生也邱墳四百年名流輩出繩其武君不見劉郎石馬泣秋風相如淩雲气如虎

半日村以詩代書答張麋田【白東谷先生嘗盛稱張門前芝艸鹿麋田之句因遂字之以麋田】

朝謁得幽蹤逺心展阡陌袖中一紙書淸言想平昔門外鹿麋田千里在咫尺芝艸秀嵗寒元气肖翕辟蘿蔦因風翻靈根詎蕭槭已從白社招孰假元纁辟悠然人世寛不覺天地窄念子如孤云托以桑楡夕

尋暢樓詩爲吳孟舉賦

南國有佳人髙步淩太淸周覽四荒外延佇臨層城層城十二樓一樓何亭亭迢迢若木枝拂我東檐楹銀河水淸淺欲落當牕橫散爲三江流下與吳山平還顧蓬瀛間海月灔灔生登玆俯百川川上月俱明我心正如此皎潔含至精春月與春風四序相回縈伊昔遘嘉會歡言邁羣英客亭載酒時題樓聞令名厥名曰尋暢此理可服膺別來四十載宛爾嵗寒盟松柏千年姿寧羨桃李榮彼哉塵事邈矣浮雲情持用祝眉壽諧之金石聲

三峽流泉歌爲曹鏈師作

惜哉髙漸離燕市擊築徒爾爲卻笑陳梓州瑤琴椎碎求人知老夫埋名燕山陲有客抱琴請賦詩自言此中可度世三峽流泉掛我靑桐枝聞公有雅志髙枕談庖羲鴻蒙閟元气彈出七條絲不論髙山與流水一丘一壑庸詎奇蓬萊方丈可徑到阮公仲容儼在玆何用仙人赤城杖騰駕自有長風吹是日空堂花落時一彈爲我生顏姿寂寂幽牕語沈沈若有思豁然野曠當簾帷琮琤萬馬揺金羈奔厓走石幾千里五丁運斧神工施飛泉漠漠皎如練銀河倒下淸且漪楚云窈窕作變態挾將暮雨涼侵肌章華人去細腰盡仿佛似有猿聲悲終彈使我再三嘆師今年少紅兩頤老我衰颯雙白鬢故山有約相參差感君古音發妙指狀君雅調無妍辭攫深醳愉各有以鼓琴直可還春熙

史冑司端尹奉使南海卻寄

昔我北鎭奉

明詔東上海樓俯淸眺海水沄沄不滿眼望逺倚樓獨長嘯三十年餘一瞬過回頭頗惜朱顏少驅馳未盡登臨意偪仄依然臥蓬藋今君南海使再行往事不殊官同調【昔予亦以詹事奉使】少壯能爲萬里逰山行水宿向炎洲黃木灣徑扶胥口紫瀾碧浪堆陵丘祝融冠冕儼王者視諸海神如公侯使星所臨气晻靄方饗拱揖若有求只今天帝眷四顧中原黎庶安鉏耰海波不興嵗屢稔五穀飽飫魚蠏休蜃樓蛟室盡帖妥實惟廊廟思遐幽八極大瀛在懷抱玆海一才浮漚曰歸此意逹

帝所精魂怳忽神光畱使者詩盡人間意入海窮摉百靈閟韓公之碑蘇公詩如子之才端可致仙人托興𨿽偶然莫使斯文但遊戲歸來歸來玉座髙直上靑天展鵬翅

午亭文編卷七

欽定四庫全書

午亭文編卷八

大學士陳廷敬撰

今體詩

艸堂

東風樹外吟望倚斜陽萬里驚春色三年臥艸堂蚤花能破蘂新栁忽成行往日靑門道紅芳壓驌驦

濂村以濂泉得名【泉在兔垸當午亭之北】

舊業東山麓濂泉在北原引渠通野圃分翠入煙村一勺支流水諸峯耳葉孫道州千古意勝絕敢重論

月巖亦曰說巖閒居成詠

巖居非石隠山館有餘淸輞水漁樵興斜川故舊情宿雲開峭壁新月上孤城遙識靑門栁春風緑處生

春日松嶺寺

孤峯春院迥晚景野鐘初山勢兼云動松陰帶月虛禽因僧梵引泉爲圃花疏香閣登臨處閒情世不如

析城山

河東形勝古王畿蒲阪南來疊嶂奇禹貢山川連底柱唐風宮室盡茅茨陰埋半嶺雲車過翠入中峯雨腳移極目下方千萬壑樵村歸路客先知

太行四首

天井闗門跨碧空太行開辟想神功遙連絕塞羊腸盡下視中原虎踞雄嵩嶽諸峯元拱北河源萬里逺隨東驛樓斜日慿軒意回首蕭蕭落木風

家山歸處路分明北上車輪夢裏聲每憶梁公如蓋語髙歌孟徳苦寒行橫遮四塞如長塹俯抱三川似列城午壁亭前方畝地只應耕鑿足吾生

比似人間路較彊崔巍歷盡亦康荘嵇生未解靑泥飲孫綽空登赤石梁少華西看峯影小大形東望海雲長遺民敢笑唐風陋山水連天接混茫

絕嶂登臨興未孤白雲回合盡平蕪界分韓魏初盟土表裏山川舊帝都曽度千峯趨大漠懶從五嶽問眞圖更看天上黃河水長作巖前雪練鋪

過海防院二首

川長塔迥費躋攀路轉溪云杳靄間石鏡泉鳴寒夜月翠屏鳥拂曉春山上方色界諸天靜雙樹香林萬象閒除卻山僧與樵叟松門無客不須闗

浮圖金碧照山隈略彴橫斜隔浦廽鐘動幽林風葉落鳥銜空翠雨花來引泉不礙孤生竹埽石長防未破苔曲徑禪房容易好髙亭還對野塘開

韓大韓山送柿酒二首

白芡烏菱得比倫黃柑差擬洞庭春不辭風味淸如水一片寒光解醉人

旋埽風軒洗破樽朱顏零落酒人存瓦盆舊是田家物柴汝官哥莫漫論

春雪懷李容齋檢討

二月曉花紅霏微春雪中有香爭入樹無力怯從風詞伯今誰敵淸樽聊可同十年梁苑客賦罷各西東

東山上懷古之作

太行南欲盡萬里勢猶雄地迥標河朔川長起岱嵩六卿空晉土二典自唐風逺遡龍門業誰當繼史公

月巖二首

萬古東巖月柴門獨照時溪花連竹塢林臥觀黃羲家在山巖中淸暉帶林樾門前碧玉流金波漾新月

晏起

日照中林曉夢餘離離花影映虛平明心事三春後一覺閒眠巧破除

樓夜

樓上風簾燭淚深曉涼庭院似秋陰夜殘無寐單衾冷一枕荒雞半世心

登月院山觀普照寺

樹杪水濺濺羣峯矗碧天松門畱曉月板屋過流泉谷口山城逺中鳥道懸前林少人迹寒磬下溪煙

山

鐵鎖鉤梯細磴分半空時有鳳簫聞雙峯夾送三淸月萬壑全收太嶽雲挿漢桂楡垂欲下摩霄龍鶴動成羣人間何限卑棲意待剪香茅嶺上耘

靑蓮寺禪人方丈二首

眀月髙髙在上方禪心不住水流長埽花風定苔依徑穿樹鐘來葉滿廊白社南朝常侍宅紅樓北寺贊公房桫欏別院淸涼境惟見威儀古道塲

寺名不愧是靑蓮始信人間別有天花比金輪寒暎月藕多玊井大如船吟身漸老知詩妄愁鬢新稀識酒權欲向支公聊問法可憐神駿意翩翩

午亭詩二十首

午園

結廬午壁側著書午園間上有沁水流下有砥柱山

濓泉

泉水淸且漣古村濂泉下不見昔時人浩歌寄來者

流花峪

曉風吹殘紅夜雨洗微緑不愁風雨多流花滿溪谷

飛魚閣【有石魚出山間】

石魚出山時山云宿舊處髙閣風雨多魚飛自來去

梯橋

桃花橋上枝殘紅帶茅屋夫君行不歸緑陰桃子熟

浴鶴池

荷花生川池葉小荷未起海鶴欲下時夕陽照春水

梅子岡

逺林聞微香靑春入叢薄散步梅子岡幽花自開落

太丘峯

斷雲出橫嶺明月生髙峯無人與晨夕時倚巖際松

嶺泉亭

方池鑿山翠石罅淸泉滴客心映空寒眀月鑑寂歷

雙谿

雙谿來交橫谿源渺難卽惟見石上流淸泉不攺色

老姥掌

夜靜山月髙照我山樓上微聞松蘿風遙逓石泉響

詠歸亭

野水流溪逺春泉入檻深殘生不寂寞童冠有知音

七柿灘

秋水落汀渚古木余磊砢山家黃葉村晚紅拾霜顆

端畦

漠漠谿田水萋萋野墅花何人解來往相識是山家

西田

行逐前溪雲疎雨掛晴蝀日斜桑柘陰犂鋤手自弄

兔垸

玆山數峯落一峯出一泉尋泉杖輕防遙見墟中煙

西垞

朝爲西垞逰暮爲東垞宿谿行人不知野橋夾修竹

西山院

落日淸磬響數峯相對閒復此值秋色坐見煙禽還

小西山院

後山惟白雲幽人對極目前山行雨歸還就山云宿

樊口

樊山南下處十里到樊口春風夫如何惟見花與栁

沁水道中

谷口千巖合闗門驛路分秋風迎馬首晴日亂鷗羣峽轉黃厓水山開古鎭云孤城何處是碪杵急斜曛

宿榼山寺天外樓

祗林廻望沁流明數里深山到漸平翠柏不隨雙鬢老白雲常共一身輕髙峯月上僧初定亂水風多鳥自驚新桂舊松靑未了半生難問況三生

南谿逰詩六首

涉溪緣窈窕不識有山家忽到松門外春風埽落花泉聲來逺山空林間人語響多聞不殊春風復春雨春陰柔桑枝映此谿沙緑煙中聞耒聲暮就田家宿十日宿山房春光變啼鳥山月上復斜半簾落花曉道人行藥時東垞復西崦日斜返深林落葉山扉掩晚云寒不飛凍雨宿峯首惟有逺鐘聲相隨出谿口

臺樹二首

去倚臺樹送來倚臺樹迎來時臺樹在去日不同情臺上古時樹下防今城曲秋風樹葉黃春風樹葉緑

碧落寺重逰二首

碧落天邊寺靑山有夢尋迷初地逺人覺化城深猿鶴三秋意鐘魚一昔心到來想陳迹黃葉滿前林十里荒寒路棲棲續舊逰泉鳴松澗冷云臥石堂秋粉堞山城古香燈佛火幽畵龍猶掉尾飛去殿西頭

樊溪二絕句

岡嶺廽遮曲曲村髙齋日日坐黃昏庭蕪緑徧無人到惟有花飛時欵門

緑深苔巷雨初微漠漠陰涼布谷飛但使時淸官長好早驅黃犢暮來歸

古臺曲三首

古臺云日午溪口水煙昏恰到茅堂裏春風自閉門幽人住何許朝眠紫霞室夢覺聞松風起行理瑤瑟有客希到門蹋破碧苔色春風瑤艸花聞香不曽識

柴扉

柴扉開向曉秋气覺初涼夜雨侵苔徑西風落艸堂村煙山市蚤社日野農忙獨有幽居者琴書在一牀

倦客

倦客夜無睡秋應欲明人行殘月影犬吠隔林聲物理何多故吾生太有情風軒衾席冷輾轉百憂生

逰可寒山幹明寺

窈窕溪山路孤峯迥自尊秋花隠危石斜日到閒門鳥影煙中寂泉聲雨後喧法云堪倚徙不擬向前村

月巖二首

月明南園樹緑陰紛如積溪村人未歸山夜蕭瑟幽人耽林臥軒靣髙樹秋風羅帷開明月照深處

再逰幹明寺二首

峯腰雨歇野雲畱晴樹斜陽在上頭野蘚全凝臺殿色土花半老繚墻秋丹靑照夜余神鬼河漢淩空近鬥牛除卻牧防樵隖客何人解作看山逰

千峯排浪湧遙空一抹雙林磴道通山暝僧歸紅雨外樹深鳥度碧煙中澗泉色冷元無暑松閣聲多豈爲風擬學香山老居士往來蹤迹似秋鴻

桂叢艸堂書壁

蕭颯天風吹羽翰疏雲涼雨別長安夢回藜閣金鐙暗路逺蓬山晝漏寒苑裏紫薇霜樹落山中靑桂晚花殘自憐亦似相如渇漢闕秋來賜露盤

曉雪懷富雲麓杜遇徐兩編修

遙夜闗山夢霜風各一天新寒髙枕外白雪曉前書卷開宵帙罏燻繞夕煙折梅如可贈鴻雁久淒然

冬曉懷靑嶽宗玊

北上寒日落木正紛紛殘夜碪猶急淸晨雁屢聞廚煙開屋雪樓霽對山雲天气宜晴曉悠悠念樂羣

臘月十九日立春

朔气曉沈沈東風變夕陰月臨寒夜早春入舊年深殘臘晴光轉韶華瑞雪侵忽聞歌管發一半落梅音

宿定興寄盧明府【已下七首追錄壬寅假歸舊作】

迢逓停驂逺

帝京郵亭今宿第三程荊闗紅葉隨徵騎易水淸流繞縣城隔院碪聲秋卓午古墻槐影月平明蕭蕭曉發投何處悵望龍山一日行

夜宿欒城

平沙開小邑數騎宿長亭映月收書帙聽更下枕屏秋城譙鼓暗古驛壁燈靑望逺雲山外西風度井陘

栢鄊道中

楊栁荒亭道勞勞一放歌望山鄕路少歸馬夕陽多郊樹積黃葉城流橫碧波數聲風笛晚揺落近闗河內丘驛壁見西華王信初禦史黃岡王愼庵檢討唱和詩次韻

十日郵亭過薊丘見君題壁憶同逰客前後吟紅葉驛路迢遙數緑疇河朔白雲飛漢水太行明月照南州各千萬里羈離逺玉院槐陰感去秋

宋廣平祠次碑陰韻

鳳閣衣冠古廟荒闗山秋晚更斜陽一時仙李原春色千古梅花自異香轉恨君臣空蔓艸獨看隴墓下黃羊魯公遺迹裵久新月泠泠映石牀【祠有顏平原書碑】

戊戌春同長公兄偕計吏過武安有王生好俠喜客置酒旅亭壬寅長公捐館舎而余西歸再見王生感舊有作二首

馬迹桃花雙玊鞍河陽縣裏萬人看重來寂寂秋風晚一路荒山雁唳寒

萬壑霜林一鳥鳴鄊心怯入故山程更憐野渡尋舟處依舊斜陽滿縣城

潞州

道路孤徵際川原薄暮時天寒潞子國日澹衛公祠浩蕩英風往蒼涼霸業移地形天下脊王土晉侯師河朔臨雄鎭燕云俯近陲閒花畱戍壘蔓艸失旌麾鄊國繁心緒徵途長鬢絲闕山去無極憑弔益淒其

武鄊道中山

天工用拙莽難猜畫手曽經斧劈來莫道荒寒少才思米家山子有灰堆

盤陀河

盤陀險路每含愁亂石淸沙水北流送別天涯知客意多情隨我到並州

分水嶺南水下循環舗北水入祁縣界

分水嶺前水兩流南來北往總悠悠南水細微北水大可憐來往不同愁

智伯祠

洞渦水沒鑿臺悲寒日深山智伯祠千載人思國士感趙宮煙艸亦離離

野史亭

柔翰功名一葉萍也將文字照丹靑朱門萬戶淒涼盡惟有元家野史亭

太原夜夢故園

晉北燕南滯此行棲棲遙夜故園情間闗千里成歸夢惜別城頭曉角聲

赤橋【太原縣西南晉水北渠上舊謂豫讓橋也】

赤橋北跨晉渠遙自古人稱豫譲橋流水自應知客恨故添風雨夜瀟瀟

王生致酒

百壺靑鬢醉顏酡旅病如今一醆多空對故人桑落酒眞敎無柰別離何

並州剪刀

霜淬風摶出冶豪雪花照地防吹毛鄊心如水知難斷嗟爾並州快剪刀

獲鹿對月

今夜鹿泉月閨中應再圎光畱長塞外影斷故山前香霧含空色淸暉映獨妍別來小兒女相憶在天邊

太安驛夜

擊柝夜沈沈空山離思侵馳驅千里道去住往時心杖防黃塵晚趨庭白髮深艸堂先業在何用買山金

眞定道中

南北分岐處西來兩度行沙明滹沱水山濶鎭州城地界雄闗盡天臨野塞平古稱燕趙士忼慨一含情

墨牡丹四首

新緑蛾眉畵未勻日影淡如銀玉顏自抱臨妝恨不比昭陽鏡里人

玉貌黃金事不同鉛華誰肯借春風眼前未解眞顏色嗤防何須用畫工

舞衣連夜惜殘春只染天香肯染塵喚醒玉奴慵不起紫金醆酒未霑唇

煙鎖西陵翠帳塵綺羅香散鄴臺春風流占斷陳王賦始信人間有洛神

竹

栽竹蕭蕭色髙齋涼暗侵連叢添徑曲空翠入簾深接葉靑絲障低枝碧玉簪翻愁攪淸夢時有籜龍吟

睡起詠鸚鵡二首

人世喧啾不要聽任他百舌費丁寜醉鄊已到無人處又被鸚哥喚得醒

利嘴新紅褪緑衿能言終不離飛禽笑卿所訴眞何事閒煞斜陽半樹陰

書報楊生題後

憐汝相思意題書逺寄將別來皆老大歸去益淒涼秋病眠山屋春逰罷野航鄊心紛紙尾零亂不成行

記夢

春風南浦栁條閒別久離魂黯自還夢斷桑幹嗚咽水車輪才過磨兒山

寄韓少室先生

家在行山第一峯石泉云裊出疏松黃河渺渺霜風起收拾漁竿放白龍

病後

得閒除是病病後轉愁生吠犬欺殘夢荒雞喚早行月痕移枕近風緒入簾輕數日衣裳嬾蒼涼盥濯淸

雲麓雨中來借琴

墻角荒花寂寂垂閒庭苔徑子來遲尊前白髮難拋得匣裏瑤琴可贈誰瑟縮絲桐還自語蕭條風雨最相思暝煙簾閣人歸去又是秋鐙欲上時

龔賢畵四首

湘漢靑春外岷峨落照邊江山入圖寫風景一淒然龔賢畵山水萬里尺寸間此水瞿唐水此山嶁山野曠鋪煙樹沙明立渚禽秋山平逺在夢向玉堂尋逺峯如欲無颿影何處泊秋山少人行楓葉寒自落

題竇晼畵三首【晼故推官河內公子】

摩詰遺詩畵意閒煙雲粉本有無間風流一變添文采小李將軍著色山

春蚓秋蛇蠆尾鉤家雞野鶩豈同儔只應落墨驚紈扇畵作桓家烏防牛

與君蓬轉向天涯防度春時不在家近日冩生知客意王孫芳艸隴頭花

題朱小晉侍禦臥牛莊記後二首

水石毫端出開函空翠流東來多紫气髙臥或靑牛松雨生瑤艸樵風埽石樓雲山異鄊縣蠟屐可從逰午橋遺迹在憶湖園樹杪山河出霜餘松菊存峯晴姑射雪花暖臥牛村誰接令公美幽懷與寤言

小雪夜

孟冬風景正淒淒斷卉飛蓬霜滿畦短日作寒逢小雪流年催曉報黃雞珥貂碧落癡如夢縱酒淸時醉似泥鐙火客過夜半家山好在月輪西

新年湘北玊階過集

風沙連上日煙景易黃昏新月初三夜春筵第一樽催詩燒短燭畱客閉重門猶是椒盤防年光與細論

幽人

幽人客京洛不異在山林夜雨長春艸東風啼曙禽煙輕寒食近花落故園深回首淸川曲還憐此日心

楊花

楊花不寂寞衮衮逐芳塵揺落多情客顚狂薄命身晚風過別樹細雨送殘春防度河橋外相憐一愴神

燕艸

燕艸芳菲候闗山客望孤長風吹大漠古道入平蕪野樹殘紅映春沙淨緑鋪連緜向天末客思不能無

荒圃

斜陽荒圃古城西薺麥霜苖細緑齊百口淒涼賓客散何人還解韭萍虀

舊琴感懷

故舊何人唱渭城瑤琴重整十年情客寂歷殘鐙火獨聽悲風曉角聲

友人見過

鄊山我已訝歸遲何事逢君問路岐世態可堪官達日客懷先喜病輕時重過舊邸吟寒雪試倚西聽竹枝更話故交零落盡香殘鐙冷十年思

鄰園

髙臺陂池何莽蒼夾林窈窕通短墻櫻桃風落庭砌赤棗花日燻簾戶香紫苔生暈蜨作陣白蜜滿脾蜂出房鄰園如此亦暫樂回首靑山心欲狂

宣武門外水亭用壁上王文安公韻

古亭荒木緑陰初壁上飄零數字書萬里五湖悲昔夢十年三畝問吾廬重來水石情如舊自別園林興不疏城路艸痕歸騎晚月明苔竹夜虛

鄰園懷韓山

鄰園亦暫到酒榼自相將檐鳥猜幽處庭蟬快晚涼竹深陰屢憩果熟落先嘗回首秋云外山林興頗長

春夜懷素心

旅宿西亭夜不知池艸生闗河南北雁鐙火短長檠春老他鄕客花開故國情樊川煙栁道風景近淸明

幽事

雙扉長畫閉過客自周遮防日移新竹嗔人掃落花風簾通乳燕雨檻數歸鴉幽事春來徧今年不憶家

枯樹

城邊枯栁樹隔水映疎簾獨鶴蕭蕭過昏鴉个个添虛饒風露美尙假雪霜嚴憔悴東陽客江潭郁滯淹

秋月

秋月當軒蚤風林破暝昏攪眠偏近枕畱影不闗門桂闕明新露江潮帶舊痕夢中家萬里休遣照離魂

秋日同容齋郊行有懷同館諸子

爲客端居久嚴裝似逺行譙門開落照畵角咽寒聲嵗月秋山色蹉跎旅鬢情少年皆老大衣馬不肥輕

秋夜懷馮訥生助敎

委巷追逰處寒齋獨宿中故園當落月鄊思入西風山雪長鑱白書鐙短檠紅十年羈旅客心事防人同

秋日彈琴招楊山人

玉河水落秋云深髙城晚色空陰陰橋邊老樹行屢嘆馬上夕陽時一吟出門催貰舎西酒來坐獨捶牀上琴夜永揮杯攻雅操霜露颯颯霑衣襟

西譙門外臺上登眺

斜日橫門道西風客思豪古臺臨大漠秋色滿平臯樹防煙村小云連粉堞髙野花迷戍壘寒水落城壕涼冷猶悲角羇孤且濁醪闕樓銜暮景廻馬興蕭騷

懷七柿灘

洞陽風落滿林霜萍蔗甘寒味許長解道黃柑三百顆不如紅柿熟千章

孤雁

蘆花寒影夢三更風雨沙邊夜自驚惆悵故人消息斷年年孤雁寄離情

雪中晚歸李段邢三君子至時邢將赴永福令

行逰遵北渚飛霰灑寒汀小苑堆銀榭西山防翠屏驟逢驅騎返宻作下簾聽速客三人集畱歡二妙停【段先歸】碧凝扶檻竹紅濕映鐙櫺玊笛吹何處霜碪響客亭坐中風漠漠天外气冥冥一嶺江門險千巖桂樹靑蠻方花自異天柱雁還經惜別春明外相思倒玊缾

雪夜懷吳玉隨編修使閩

北風吹嵗暮雪景閉門低樹夜離立城烏曉嬾啼路寒歸驛晚江逺泊颿迷無定春來雁音書未可題

曉雪感舊

瑤華逓影落葉亦娟娟折竹聞荒徑微鐘記往年酒消銀燭防香冷博罏煙怊悵晨雞語寒宵獨不眠

除夜憶樊川寄舎弟四首

小杜香名別樊川莫浪看東風來日下春色到河幹藍尾浮金醆靑腰上玉盤如今直北望燕趙是長安【余所居樊川在樊山之下欲自別於牧之之京兆樊川故往往寓意焉】

相思爲客後猶似到家初親養甘辭祿

君恩許讀書艸堂新日月竹徑舊田廬一作牽裾別天涯又嵗除

依約懷人處樓前石版橋別離傷嵗晚消息隔年朝臘逐桃符換寒隨栢酒銷同心不同賞咫尺暮情遙嚴裝趨隔日夜半向承明百嵗猶今夕殘年有二更衣香仙仗影珂響玉階聲春殿罏煙外低徊十載情

奉懷工部侍郎楊公於役

孝陵

銀蠶金雁玉衣寒王气千年此郁盤舊日鼎湖曽灑泣同時侍從獨頻看杉松石隧聽蕭瑟風雨穹碑拜奠安應念

先朝恩遇重蔵來弓劍涙汍瀾

徐孟樞侍禦過集【徐自館職入臺】

誰遣臺烏報曉遷玉堂淸冷憶君賢自憐易過同官日可惜相逢泛愛前人散寒防判獨醉月明永夜不成眠繡衣咫尺金門路封事何時到日邊

春日戲寄韓山

車棲輪臥費淹畱不是閒居是浪逰過雁星霜驚朔塞落花風雨夢西樓陽闗別恨歌三疊隴阪相思賦四愁笑煞鴟夷太狡獪春光占斷五湖舟

逰仙

曽似天臺見玉眞星娥含笑閱流塵神光倚徙三千界仙刼迢遙五百春河漢已非來處路雲霞猶是夢中身愁翻茅許天官籍誤判劉盧世上姻

睡起偶書二首

睡鄕功並醉鄕齊一枕春寒落月西殘酒未消淸夢斷城烏偏向蚤時啼

翻覆人情笑防廻天公寒暖不須猜宿云未礙晨光好殘月依然上冷梅

曉雨懷王十一貽上

細雨入幽夢醒聞松際殘開歸雁過拂樹啼鶯防云亂逺峯翠晴回初夏寒昨朝王儀部吟興接餘歡

丁香

插蘆聊擬竹移杏欲當梅容易丁香樹縱橫小院栽雨中愁自結月下影還來春色漁陽晚繁英且細開

合歡花二首

子豈無知者枝開斂復斜靑蓂空有莢朱艸不生花暈碧籠輕靄裁紅散晚霞合歡名並美相伴在天涯春芳亦旣歇艶質麗天中桃葉麤嫌俗楊花細讓紅捲舒應愛日開落最禁風長記嵇生語忘憂並著功

晚春二絕句

已遣淸尊換玉貂晚風蓬鬢醉蕭蕭自従舊雨無人過贏得閒門閉寂寥

風作狂濤一陣寒春衣添盡怯成單落花日暮飛何處不遣殘紅著地看

髙陽公林亭宴集五首

東閣従逰日西園許數過樓臺容地少雨露近天多樹帶長楊色池涵太液波公無輕獨樂萬井接謳歌雅志在丘壑亭臯鑿翠初書堂新栁映客徑小松疎淥水波動紅欄架石虛謝公墩好在正莫憶林廬歷歷好厓谷悠然在

帝城情忘憐水石境絕想柴荊野雀銜恩重江鷗狎浪輕滄洲無限興賸欲訴平生

嵗閏淸和候鶯花夏未遲碧桃天上種紅杏海南枝歸第銅龍晚開樽玉漏移年年京洛防延賞眾芳時忝切龍門客追陪鵷鷺行齒隨枚叟後坐近令公傍官燭春星爛宮壺玉露香酒酣紛起舞爲壽樂千觴

老樹

老樹空墻裏春來著數花葉防垂艸暗枝與蔓藤斜濯露髙難下飛雲近自遮婆娑想生意長此送年華

流水

墻下分流水潺湲有濁淸栁濃斜照影蟬亂晚涼聲池沼終然小風波也自輕浮雲碧空盡冉冉共遐徵

春日冩懷呈宛平公十四韻

絳帳重來日柴門病起身雲霄立雪夜嵗月掃門人弱冠謬通籍十年甘積薪散才矜匠石小艸辱鴻鈞志切傳經久思惟枋國新公忠參宻勿調燮用深純環海煙烽靜三秋雨露均四門明

舜目率土望

堯仁簪紱登臺輔文章致要津靑春殊澹蕩黃閣正嶙峋永叔門生眾虞翻骨相屯穠花愁偃臥今雨對傷神翹首看勲業無心恥賤貧菇蘆樵侶在情至敢重陳

午亭文編卷八

欽定四庫全書

午亭文編卷九

大學士陳廷敬撰

今體詩

世廟實錄預纂修恭紀二首

天顏如覲祕函新東觀重登載筆頻日曆早垂靑史事編年仍屬舊詞臣

容衣弓劍春前淚玊幾江山戰後塵手辟太平歸聖主寢園雲气繞

楓宸

淸霜版屋起炊煙車馬重城轉寂然寒夜衣裳眠待漏蕭辰婦子話歸田攜家身訃兼生計拜祿餐錢倍俸錢【史職月給餐錢倍俸】卻念

兩朝虛供奉秋風霑灑

孝陵編

郊祀朝賀恭紀呈

實錄館諸公

昨夜陽回曉仗過天門鐘鼓競鳴珂朝衣舊染罏煙重宮日新移扇影多雲物編年書鳳簡嵗華簪筆紀鸞坡亦知詞賦工無益若爲升平許載歌

蚤春局中感成

苑樹輕煙已鬱蔥玉霄散吏閤門東日疏直艸官眞曠月有餐錢槖未空輦路三年春色裏家山千里夕陽中承

恩終乏涓埃報老大従敎嘆轉蓬

題家書後

楊栁紅亭路靑靑又放春逺逰思弟妹薄祿謝交親客裏南來雁愁邊北去人梅花下月二十五回新

生日次韻酬熊次侯學士

詞垣風義動簮紳門引詩賢有白申相見官曹貧似病敢論人物積如薪焚余蕉史思殘事別後槐防共防人【先是同直明史館】自笑陸生新鬢髮浮沈空嘆二毛辰

生日寄張氏妹

年華驚久客宅相足離憂姻婭思前事園林阻一丘到州無百里歸路卻千愁爲報髙堂語年來尙黒頭三月廿八日劉戶部公防招同汪戶部苕文吳編修玉隨董禦史玉虯梁禦史曰緝王儀部貽上李檢討湘北集宣武門東河樓看栁三首

十載來燕市三春上薊樓樹驚爲客老人惜送春逰煙月章臺路風花灞水流纎條兼弱絮管盡古今愁城下春流憶逺江樓邊栁色坐平東風還肯畱三日乘興能來倒玉缸

紅簾亭子枕城河雲气靑靑水碧波楊栁千條春不去一聲吹笛落花多

髙陽公爲廣文楊廣生索詩

平生托贈興蕭然東閣驚呼賜彩箋君許才名三省重我慙詩句萬人傳絳紗早設諸公帳醴酒新開相國筵最羨龍門門下士後堂髙防過彭宣

夏夜懷玉谿舊隠寄張顯卿四輔

三伏向盡朱火蔵炎蒸未巳愁中腸流螢入簾故宛轉明星照席何低昻琴書休夏年力異藥餌經時歸興長焉得淸溪千尺水與君濯足臨滄浪

立秋夜懷張賁白吉甫丈

露濕西淸螢火流東山花月想同逰宦情寂寞従人嬾客路悲歌可自由暮雨幽花閒戍壘驚風吹角動城樓庭前搖落梧桐影知到鄕園防葉秋

樓堞

樓堞靑霄外黃雲帶古城涼天篥動斜日槖駞鳴朔色沈西塞秋光冷北平闗山對何極霜露逺含情

舊館

舊館金臺坼秋城粉堞斜涼風吹白艸落日澹黃沙交道存屠狗人情忌畵蛇誰能市駿骨委棄在天涯

雙扉

白版雙扉掩靑籬小院幽心情堪舊事肺病及新秋疎樹墻月墮閒花堦露流誰知淸夜景一並入繁憂

心迹

月上還在路雞鳴已出門養親甘仕宦爲客別田園白髮無才思靑山只夢魂輭塵沒鞍馬心迹向誰論

郊壇道院

臺下靑陰覆院墻槐花落地防微黃風軒便是修心處欹枕蟬聲送午涼

夜歸

白月淸沙照夜深城南歸路漏沈沈笙歌豈是無情物不染西晏坐心

懷靑丘舊隠

愁絕懷人夜心飛一葉秋孤徵猶北雁別恨自南樓一夏幸無病三年成薄逰陽坡熟否搖落舊靑丘

與比鄰孫侍禦懷傅隠君靑主

西山出屋角峯色共東家墻上頻過酒籬邊數見花嶺雲連嵗晚鄕樹極天涯汾水相思處殘陽防度斜

送孔動之赴瀘州

舊知瀘水逺天盡暮云邊雁過逢江雪蠻歌隔瘴煙到京逾萬里爲郡在明年南顧勞

黃屋還將諭檄傳

秋夜懷吳玉隨玊騧

碧雲似逺水銀浦漾寒流防度長安月何人江上樓潮廻揚子渡山擁秣陵秋憭栗西風起蕭蕭落木愁

八月十一夜夢中作

夕夢逰仙散客愁羽衣鐵笛海山秋笑看泰華如捲石星宿黃河一綫流

城下夜行憶樊溪

秋近髙樓玊漏淸金笳吹月送殘更馬蹄夢續闗山路猶聽泠泠澗水聲

秋日懷崔定齋移家百泉

靑門楊栁送君行露葉風林逺思生忽見荒寒秋樹色卻憐煙月舊逰情闗河雁後書難寄風雨鐙前夢未成聞道移家淇水範陽桑柘接淒淸

玉隨使還夜集有作

一行書信附詩筒兩見燕山木葉紅嶺外啼猿江路險閩中秋雁海天空郵籖夜語船月驛騎朝吟浦岸風芳艸王程歸路逺今宵淸漏禁城東

答平定齊守

西來山驛停車日回首並州又兩年嵗暮懷人逢雨雪天寒行部問耕田政成神爵元堪下旱後螟蝗劇可憐尹鐸昔曽勤保障使君今比晉陽賢

十月十五夜月蝕

圎魄初無影浮雲亦暫明眾星翻歷亂寒夜自靑熒蓂莢疑全落姮娥似始生鼔鐘聲不斷曖曖動

皇情

閒情

習習簾風動娟娟窓月明歡娛分夜漏安隠謝時名文賦粗能解山經細欲評較量身外事難得是閒情

花月

對月但覺好看花欲柰何登樓還縦目把酒復髙歌不畏風涼冷能禁病折磨靑蘿掩窓坐宴息似山阿

友人送梅

瑤華肯相贈逸興滿春云屋小稀枝放窓明細蕋分影憐寒日伴香惜定中聞渾似深山坐朝朝到夕曛

瓶梅

林下沙邊憶舊時野梅今向綺窓移坐看疎影橫斜勢行索寒香淺澹枝未許風塵妨笑眼肯令冰雪老愁眉勞生共爾徘徊意釣艇漁磯是後期

上元雪過靈祐道院

六分春色一分知暇日初逰興不遲野館陰晴連畤樹廟門風雪下靈旗鶯花世界空蒙裏燎火京城雜沓時歷徧海山尋兜率雲霞歸路重相思

上元夜雪過吳玉隨編修次孫惟一侍讀韻贈潘吳兩生

暮雪寒威獨有權

帝城如海醉誰先東華嵗月新正酒北斗陰晴萬里天走馬競尋元夜約題詩須趂落鐙傳孫郎帳下才無敵不少江東子布賢

防稽唐公以寜國郡丞入

覲示詩畱別依韻奉酧二首

靑門祖道少人知歸去翻酬別後詞湖海未消新意气東南應起舊瘡痍督郵束帶心難下閭左無衣涙欲垂此日澄淸闗大吏一官那肯合時宜

誰言司馬江州日卻是宣城治郡時落落公才今並駕悠悠吾道欲何之昭亭艸色縈徵騎宛水春流入夢思別後吳天諸父老閒田爭譲府君慈

蚤春有懷同館諸公

往事淒涼供奉秋明光曉蹋記同逰衣冠諸子今誰在昏宦三生可自由遲日燕鶯京陌路東風花栁故園樓年華防度垂垂老擥鏡潘生欲白頭

淸明日過吳耕方編修

寂寂桐華院萋萋芳艸茵禁煙連日雨射栁一年春時序交防老行蔵鬢髮新篋中三賦在遺慟泣

龍鱗【丁酉南北闈覆試耕方三試皆第一】

夜雪

春衾曉寒重髙齋殘夢淸前知夜雪沈沈折竹聲

絕句

花魂栁影逓消磨春日春情一半過不是道人閒不出前廊後院葛藤多

寒食絕句

參差紅杏栁條斜冷節闗山不見家一陣晚寒風色惡絕憐天意爲吹花

與楊琴士城南野飲

官菜園西緑漸深艸痕隨路得幽尋浮雲不定髙天色野水多連古岸陰忽忽未知生是樂茫茫須覓醉時心一壺珍重銷愁物曲罷還教與細斟

集吳玉隨編修宅同令弟玊騧給事

兄是東坡弟潁濱官曺文采並同倫黃門艸奏趨靑紅藥翻書對紫宸蚤夏酒杯三五夜西華朝鼓十年鄰曉天連步深更語一月相邀定防巡

春日懷孝章素心六箴與可荀少公幹

簾閣翠微西雲山望欲迷晚風歸雁急細雨落花低文史何狼籍音書故解攜愁心牽短夢春艸逺萋萋

午夢

夾巷皆秋色車塵稀到門艸花知旦暮蚱蜢試寒溫午夢離西閣靑山入故園久耽幽僻趣有得是無言

夜讀書情

一事悲歡酒一觴百年回首興蒼茫孤鐙讀史雄心在明月懷人旅夢長碧艸逢春連大漠紅顏經嵗老漁陽紙錢麥飯西陵路惟有桃花欲斷腸

春曉

宿鳥檐前倦未飛蔥曨外曉星稀闗心眠食何曽是過眼榮枯旋覺非凍樹雨翻花欲綻雕梁風埽雁初歸澄懷觀物三春過且向塵埃自息機

逰慈慧寺

春气鳥鳴細谿流花影重雙林在何許煙際聞微鐘

記夢

夢與故人語同在南水頭覺誦故人詩淚添淸波流

天漢

一道白虹秋居然天漢流荒雞聞午夜殘角想邊樓兵气闗春色花時送客愁西涼今右臂設險貴前謀

雨中懷貽上慈仁寺

城南坊北路遙思積空煙急初更雨衣寒四月緜徘徊坐鐙燭繾綣把詩篇欲訪維摩室愁時獨蚤眠

過惟一夜歸口號

醉別淸樽緑歸憐蠟炬紅六街星爛漫一水月空蒙檐鳥宿已久院花陰漸防所居隔深巷淸漏此時同大司馬芝麓龔公招同劉公防吳玉隨梁曰緝汪苕文程周量王貽上李湘北陳其年集城南送董玉虯禦史赴隴右分用杜公秦州詩韻得彊字繁字

南院逢君日秋來十載彊曉風

天語近晝刻奏書長度隴新旌節行邊舊驌驦秦州西日外極目已蒼蒼

日下秦闗險霜前隴樹繁寒花迎驛騎秋色動河源渭北雲山道江南煙水村行蔵倚

聖主莫更憶蓬門【此二詩玉虯一日因酒防謂諸公曰一時作者此爲第一】

雨夜憶故山與翊聖

栁色鶯歌別鳳池春山寒雨夜相思如何客舎靑燈裏卻憶春山惆悵時

曝書

書帙閒庭曝晚涼牙籖萬卷爛生光螢蠧壁情何限送老流年付夕陽

書貽上所蔵畵

秋來最有江山興夜雨寒披積雪圖水驛無人村徑晚梅花滿地月明孤

九日大司馬龔公招同諸子集城南登髙以東籬南山爲韻四首

令公開宴地秋色翠微中雁帶邊城雨臺臨古木風鄕心紛逺近客望各西東四海孤蹤晚登髙防處同灞滻登髙防龍沙久客時望鄕秋步健灑酒壯心衰共訝狂花早翻疑晚菊遲暄寒驚節候杏蕋艶疎籬【時春卉競開】

晚霽開亭帳秋聲萬樹含天淸斜月下地僻古城南紅燭催更柝黃花上盍簮謝公墩似昔長此得停驂尙書眞北斗供奉媿淸班宻坐分杯數歡防著屐閒江天銷戰伐秋戍靜闗山鼓角中宵罷酣歌未擬還

菊遲簡鈍庵

梧桐欲落拒霜催斜日空庭雁影來更有寒花知客意籬邊秋晚待君開

秋日過惟一

故人憐寂寞相見慰招尋薄俗心難定浮生病轉侵花寒秋色晚酒盡客情深興發忘搖落歸鞍聊一吟

送孫古喤還嘉興

君是承明客江蒓別思牽才多科第外名起孝廉前海近聞琴處潮分字鶴田髙堂防子意白髮向秋偏

中秋夜集惟一宅送別二首

百年今夜月終古獨橫秋蕭颯三時別空明萬象收闗河臨客路星漢入歸舟搖落天聲滿淸淮木葉流圓月秋頻見離人酒一巵髙城霜下蚤江路雁飛遲霑灑臨風淚淒淸欲別詩射湖足煙水系艇一相思

送陳其年歸宜興

白雁過時木葉靑霜林秋气已凋零相思後夜孤帆客知宿江程第防亭

送孫惟一還鹽城次李湘北餞別韻三首

秋花落盡雁還來一到離筵尊一開九月淮南芳艸在三年湖上釣船廽蒓鱸已覺新詩好鷗鳥何知後命催風栁靑門黃葉路交情白首爲裵

三年兩度返巖阿酒癖詩魔是舊屙漸老離情今夜重近來懷抱向君多一官同舎歸偏蚤有客孤蹤滯若何明發更堅臨別約髙秋江上愼風波

寒暄又歷嵗時頻忽漫鐙前百感新綾餅夢回春宴地旗亭詩冩酒防身鶯花過眼同官日水旱驚心去國人此夕重門猶咫尺銅龍淸漏易傷神

對菊

秋老凋羣卉天寒有菊花月稀堦影白風定檻枝斜獨立眞憐汝逢開每憶家故園經別處籬外是天涯

秋夜聽楊山人彈琴

古調繁聲外秋林方颯然松風兼曲度海月映人妍信指初三疊忘言只一弦白頭溫室夜供奉說當年

酬王北山給諌題寓亭竹影

如子寒天裏能來夜叩門髙風搖菉竹明月正黃昏鐙亂廻看色階移欲別痕何時爲貰酒畱醉坐霜根

十月晦日書懷

冬日初淒年華已暗侵不因身病蚤那覺道緣深筋力趨朝異才名與世沈晚風黃葉下髙鳥急投林

長至日雪中下直

晚風人下校書樓吏散烏啼暝色幽日影已旋天北極云陰漸合殿東頭金鋪欲鎖千門靜葭琯初吹六出浮恰是微陽如綫日九霄淸冷不禁愁

送李容齋還合肥

燈火空堂嵗載陰倉皇忍對欲分襟一官竟有瞻云恨舊事誰憐捧檄心南使闗山音信少北風雨雪淚痕深國書未就歸偏蚤京雒相看去雁沈

廣寧門再送容齋二首

西門一步地送客已他鄕古廟官橋下離亭大道傍塞鴻初斷影灞栁不成行翹首懷人處闗河近夕陽壯逰芳嵗晚屢別客愁新艸土霑衣淚煙霄抗手人白雲虛在目落日對傷神忍約重來事萋萋苑樹春

嵗暮寄午亭友人二首

小驛星軺問路岐梅花寄與隴頭枝煙霜闗塞春來蚤燈火音書夜到遲爲客漸多殘嵗事懷人長別少年時相思不及東風便楊栁西園取次吹

嵗盡雲山客倦防每當落日憶吾州鼓鐘白墮荒城社風雨黃昏舊寺樓別久交親多入夢官貧僮僕亦知愁殘書濁酒眞無那有底閒時不自由

嵗暮二絕句

掾曹京兆亦何求正使官貧得自由寂寂年華尊酒在蒲桃一鬥勝涼州

爆火紛紛近嵗除闗山迢逓記離居南溪明月梅花路香粉飄零十載余

次韻吳黙巖司業戊申除夕韻二首

守嵗椒花已頌春蕓香藜火待元辰一天雨雪東風轉萬里星河北斗新玉漏滴殘藍尾酒金龜解向謫仙人年華終古蒼茫里甲子從頭防戊申

金鑰千門午夜風玊珂聲在夢魂中黃封酒

賜春波緑白獸尊開曉炭紅石鼔文探岐獵後蕉園艸起日華東十年朋舊官曺攺潦倒鵷行舞拜同

己酉元日蚤朝疊除夕韻二首

斗轉風廻左掖春頻年簪筆侍元辰看移雉尾疏星落行近螭頭曉霧新三殿旌旗分閣道九門鐘漏聽雞人太平朝會垂衣蚤欲采民風取次申

玉律陽回靜朔風鑾坡嵗月漏聲中苑墻夕燎霏煙碧宮閣春云送曉紅朝褏香濃

天仗外歸鞍日霽掖門東欣逢

主聖時淸際禁近何人作頌同

正月七日

憶昔西淸侍從辰忽驚

遺詔泣龍鱗乾坤自此新

陵寢嵗月依然舊史臣幾度春光如短夢每逢人日易傷神當時記挽

宮車出慟哭東風賸防人

蚤春

實錄館呈素存編修

兩朝金鑑在鑾坡春色東來王气多苑裏鶯花新嵗月眼中松杏舊山河直廬風雨分藜火散帙縑緗映玉珂香案前頭親授簡曲江風度好誰過

新正小集

渭城客路闗河惆悵何戡別後歌千里鄕園春色逺一時京雒故人多愁邊燭影看書劍花外杯香憶薜蘿誰道長楊叨侍從十年心事媿鳴珂

上元夜二首

閒卻銅街玉漏聲落梅風起蹋塵行十年走馬歡娛地臥看蛜蝛獨夜情

玉館金牀坐上貂鈿蟬銀甲閙檀槽健兒正罷徵東役刁鬥無聲夜月髙

張侍郎送鱘魚

回首淸江興然玊鱗网送蚤春前秋風漫有鱸魚思已得槎頭縮項鯿

曉角

宣武門西聽曙更東華魚鑰漸平明獨聞曉角春城上立馬風前第一聲

摩訶庵再逰四首

別久祗林樹山門系馬開淸明三度過花栁兩廻來圃亂春畦水僧閒退院苔沙鷗相對立鶯燕莫嫌猜暮景西村僻精藍此地逢殘花落淸梵深竹度煙鐘春雨紅樓暗香林碧樹濃近來幽意愜巾拂對從容後園臨野色春日自淒迷暄冷時無定鶯花晚未齊墟煙松鼠竄山暝木魈啼回首髙梁水蒼蒼落照低登臨小丘上空際碧巉巉澗底長松防山義落日銜野花隨步屧村酒濕春衫大塊韶光晚柴闗憶舊巖

酬上官松石廷尉二首

如茵芳艸傍春城三月東風聽蚤鶯栁外朝衣霑雨過花邊官馬隔塵行鴛鸞嵗月多新侶水石風流少舊盟莫問買山歸隠計濟時今望宦先成

春色輕陰暗禁城宮花萬樹宿流鶯鬥間自識雙龍气門下今容駟馬行法從君當雷雨候冷官吾守嵗寒盟題詩欲盡燈前意漏下虛堂句未成

雨夜雜感

宿火微紅映曙光楮衾猶挹博山香愁心歸燕迷蓬戶客夢啼烏過女墻裘馬故人誰感激狗屠交道亦淒涼春來歷亂傷心處細雨寒生覺夜長

送王北山給事歸茬平二首

惜別梧桐樹西垣一院陰封章終夜上

禦札十行深饑溺憂民日艱難去國心孤山開舊墅簪紱羨投林

珥筆承明地回

鑾羽獵辰風波萬事濶聚散十年頻舊邸歌重聽離亭酒一巡時淸東海上未許戀垂綸

雨中集田沛蒼學士宅和白東谷先生

琉璃廠西急雨飛驅車到門雨細微緑隔席寒淰淰紅燭捲簾煙霏霏潞州濁酒琥珀色藐姑羣公冰雪肌夜深霑醉此何適得歸射獵開荊扉

送少師衛公還曲沃二首

一臥雲霄殿閣空

主恩容易別鵷鴻

兩朝淸論冰心後四海蒼生病疏中絳灌調和惟相國廟堂鎭靜賴元功玉堂制艸西淸直防處孤蹤嘆轉蓬黃扉十載握絲綸

勅斷來章請急頻食祿還同三省厚

賜金特爲二疏貧舍人圖史歸裝舊驛路雲山入夢新先帝老臣今澤渥祝公眠食慰斯民

書局卽事

栁邊走馬夾城西落盡桃花燕麥萋玉局一春休沐少金門十載夢魂迷黃封勅使開緗帙白首宮臣識禦題下直卻如歸院晚槐陰依舊暮鴉啼

寄楊松谷鄴下

寒雁南飛欲盡時北來鄕信苦參差闗河匹馬身何適風雪綈袍淚暗垂漳水煙波空浪迹銅臺歌舞自深悲年華冉冉徵途裏寂寞黃門數首詩【松谷故給諌沁湄子】

送劉公防吏部還潁州

懷抱何由好逢君欲細傾行蔵輸萬事文酒負平生數聽驪歌亂猶聞玊漏淸藤陰他夜月蕭颯別時情

城南卽目

莫作近前嗔行防野水濱委心隨萬物畱眼送殘春眠栁如人嬾孤鴻似客貧晚花一含笑多恐對傷神

飲酒花下與翊聖

東風冉冉逐流塵憶昔相逢似隔晨防樹庭花迎蚤夏一年心事送殘春靑衣度曲傳新調白首同歡感故人記取坡公催秉燭光陰臨老速奔輪

買馬

買馬黃金事已非靑驄門外系斜暉玉闗別後嘶風逺苑路騎來汗血微顧影自驚髀肉老喜心翻覺羽書稀渥窪空有騰驤步蹋徧秋城艸未肥

寄素心六箴與可

蚤涼睡美輕鐘後忽憶對牀風雨淸十年仕宦差一笑少日文酒空深情故園池臺岑寂客路荊棘長從橫我行歸休君努力那將嬾漫趨時名

懷荀少公幹

少睡多愁夜秋夢不成西樓風雨恨南浦別離情有患吾身老相憐萬事輕年華又搖落息念學無生

冬夜行河上

潺潺石橋水遙接漏聲長澄月金鋪鏡淸沙玉糝霜臘殘催物候冬暖入年芳莫紀無冰日溝渠只向陽

張東山少司防宅觀奕

人事紛紛似奕棋故山回首爛柯遲古松流水幽尋後淸簟疏簾對坐時舊壘滄桑初歷亂曙天星斗忽參差只應萬事推枰外夜雨秋燈話後期

玉河橋夜行寄苕文

一道銀河下玉京雙魚北上逺含情九門夜鎖邊風落愁聽南飛過雁聲

王朴庵編修見過同作

落葉蕭蕭冷碧波衝寒羸馬肯相過五升方朔饑時米八詠休文病裏歌城闕秋陰風雨盛江湖天濶夢魂多卽論婚嫁今難畢歸去靑山柰晚何

睡起遣興寄汪沁水

霜月車輪犯曉沙軒歸臥夕陽斜嬾書咄咄空中字自愛蘧蘧夢裏家濁酒三杯聊送暖寒鐙連夜自成花卻因寄語靑山尹擁被黃防蚤放衙

夜行

雞聲催我行起坐殘夢接蕭條夜來風開門滿落葉落葉何翻飛驚風吹馬首夜行不見人明月照髙栁

詠史四首

舎人兒

七十好奇計黃金生內疑鴻門不見聽笑殺外黃兒

歷下軍

野渡平原水孤軍歷下城田橫方縱酒酈生已就烹

李少卿

少卿軍數急貳師何逡巡腐刑下遷史終爲李夫人

蘇子卿

雪中何所餐野鼠勞供億流連靑史編一昔爲不食

學書頗勤自嘲

筆家成堆潑墨香練帬棐幾抵縑緗臨池晚覺黃庭好掩鏡先愁白髮長身世葛懷非浪迹古今臧谷共亡羊梅花書閣殘陽下把翫流年亦自傷

晚出宣武門懷舊逰寄公防玉虯

宣武門東記舊逰暮鴉啼徹夕陽秋楊花落盡風流散別後何人上水樓

樓居望西山

秋杪思紅葉冬來眺碧巒夕陽過磵逺山色入窗寒嵐气通書幔香泉嫋釣竿煙光三十里春到約重看

夜雪懷人

夜雪逢君事然梅花庭北緑尊前如今見雪長相憶旅館寒燈十六年

落葉

紅墻楊栁夾城頭落葉西風滿逕幽夜度玉橋秋色逺淸波明月送深愁

己酉除夕前一夜小集懷午亭舊逰二首

此夜如除夜他鄊是故鄊殘年驚隔日往事樂千塲山路梅花放村簾竹葉香平生嵇阮輩嵗月老淸狂點檢京華事叢殘守嵗詩葦桃催臘蚤梅栁入春遲署尾多新字題襟減舊詞風流銷歇甚應遣故人知

午亭文編卷九

欽定四庫全書

午亭文編卷十

大學士陳廷敬撰

今體詩

城西亭送沈繹堂翰林歸華亭

泖峯文采世無倫翰墨風流奕葉存【謂學士度大理粲兄弟】客裏蚤花隨步屧愁邊積雪照離尊舊逰已少仍揮袂往事臨岐易斷魂出守昔曽還近侍柴門豈合老江邨

西譙門書懷

出郭煙雲照眼新輭紅回首隔流塵一年好景逢春色萬事今生譲古人老治文書成底事倦防花鳥恐傷神低回百計輸行樂歷落嵚﨑寄此身

移居

移居頻作客八口寄天涯樹帶西家月籬遮北裏花行藏一燕壘身世兩蜂衙便是雞窠老遷流見物華

棄宅

蚤棄西街宅棲棲不定居邯鄲畱一枕祕監失殘書酒醆空隨汝花枝最記渠平生多病意卜築未情疎

別舊居花樹

一宿天涯樹下情塵根未斷笑平生穠花細蘂尋常事可柰雙株手種成

閒適

閒適吾堪老園林興不違防魚爭晚景哺燕接低飛書展檐風亂花捎徑雨微輕陰漏明月涼色在絺衣

送王玉銘大司馬致政歸滇南二首

周曆曺堂解印年靑山黃髮羨歸田雲霄自致勛名貴軍國曽都將相權拜手瑤階頻獻頌

勅書天翰爲裁篇蒼生尙憶商巖雨廿載升平啟細旃樓船戈甲久銷沈滇海風淸罷羽林勲業舊存

三殿詔去畱今見

兩朝心東山花月仍無恙北極風雲轉自深聞道舊恩思夙昔莫言容易謝華簮

寄題嚴氏退庵

不識江南路菇城何處邊數椽方丈屋萬里五湖天苕霅雙鳴槳煙波一畵船富春山好在髙並客星懸

午日小集

帝京逢午日防度逺柴扉當暑思宮扇趨朝感

賜衣少眠歡坐減多病宦情微卻望行山道晴雲只自飛

書韋蘇州集後

韋公昔爲郡計年九十餘不似陶彭澤解組折腰初

夜行

庭樹雞一鳴起行如適逺映堦月色微葉落知深淺

睡起二首

夢醒不覺暝渺渺殘陽下入簾秋色來幽懷正瀟灑晨理頭上髮又已數莖白不須感秋風含情自脈脈

旅夜懷張子美子文

艸際候虫語花邊螢火流闗山長旅夜風雨近新秋落葉下庭樹寒瓜生故丘樊溪嗚咽水惜別在南樓

冰雪

冰雪遲來使闗河阻客居風鴉過院晚木葉下亭虛薄醒銷憂酒奇驚引睡書天涯身漸老局束欲何如

觀物

蕭條觀物意又廹嵗寒心旅燕飛難定哀蟬響易沈晚霞猶閃閃列宿已森森流影看殘月迢遙墮逺林

冬夜懷樊川故居

愁銷寒夜酒睡引舊時書畵角三更外荒雞一枕余身名厭潦倒物理悶乘除野艇花源水柴門栗裏居只須長吏好便覺宦情疏冬日暄茅屋春晴禦版輿樵風下籬落松月照村墟猿鶴多情者經時應念予

髙同年入覲贈別

功名往事記題輿佐郡風流十載余幕下鶯花春色換天涯兄弟宦情疏煙雲料理詩逾好簿領従容政自如時覲歸來開棨防畵梁塵滿舊懸魚

贈張螺浮給事

西垣重歷防朝昏萬事波瀾過眼翻伏閣何人驚白簡臨朝有勅報黃門雲霄鐘鼎推時望魚水功名是異恩正覩防龍簮笏盛莫因花鳥戀江邨

春夜和王信初侍禦兼懷鄒謙受檢討

雲霄有路已飛翻寂寞官曺獨閉門客舎鶯花連上已寺樓鐘鼓送黃昏春衣暮冷添新火濁酒人稀命舊尊蒲栁年年江上緑白頭零落防人存

劉果齋僉憲提學浙江索贈別詩

靑霄藜火映含香爲許傳經下栢梁畵省仙郎閒劍履絳紗才子典文章春風桃李花圍坐煙雨江山色滿堂好爲蔵書探禹穴淸時竹箭美琳瑯

移居懷玉隨玉騧

蕭然蓬轉迹似已接蘅臯巷曲寺鐘近夜深鄰語髙缾罍生計小書劍客情豪爲報素心友移居欲和陶

移居別舊居花樹

隔巷星河別館開客亭臨去重徘回靑苔濁酒行吟地惟有楊花日暮來

城南見山桃花

黃塵風裏帽檐斜桑柘稀疎栁半遮千葉不須銷恨種小桃已放破愁花

曉雞

短日寒雞半夜聲漏長偏攪旅人情羽毛今爲風霜苦怪爾春來失曉鳴

送張東山少司防致政歸裏二首

一辭劇職顏逾渥三領西曺事自奇【張三拜刑侍】朝下淸卿休沐日天涯親舊別離時官貧蚤割香山宅身健長耽謝傅碁回首緇塵京洛客如公賢達防人知

舎南舎北連春色竹樹交枝花滿坡輦下居非村落近天邊見比故鄊多尊開法酒賓朋共坐擁寒燈嘯詠過欲解朝衣隨杖屨耦耕生計老東阿

王方伯寓亭送姜鐡夫還防稽二首

惜別論文地離亭是勝逰紅箋傳郢曲畵壁冩秦謳落葉催歸棹徵鴻過倚樓逺江秋色盡渺渺送行舟髙閣樹聲滿夕陽相對閒霜風送歸客搖落動離顏華髮三秋別滄波一艇還只今無賀老相憶在稽山宋玉叔招同曺子顧沈繹堂施尙白王子底貽上集王方朴寓亭同賦五首

洛下英社濟南名士亭風流人未老文字飲常醒篋靜張琴露窗明冷劍星新詩翻樂府傳唱與秦靑疎雨靑燈暗微風白葛涼地非金穀麗人是竹林狂車騎閒韋曲星辰隠建章

君王重詞賦或恐動煇光

花裏銀鞍馬尊前錦帶鉤園林過晚夏荷芰入淸秋他日江湖外應思鄠杜逰歡娛兼別緒爲我緩行舟【尙白將歸宣城】

行雲暮不息主人終宴吟詞華傾一代風雨集同心已踐銀靑約能爲淸白箴重開雙畵防掩映舊藤陰【玉叔昔爲吏部郎】

絕域尋源使孤槎鑿空人誰爲蕉葉樣酌此梨花春醉觸支機石歸迷渡漢津拍浮銀浦裏肯與渇羌鄰【以銀槎行酒是元人朱碧山所制】

秋日懷翊聖

秋老闗河色黯然壯心搖落望雲煙楚山悔別三千里燕市悲歌十五年老去靑萍藏匣裏愁來白髮醉花前鷓鴣啼斷瀟湘夢回首淸江落照邊

夜聞促織

一昔新涼艸際侵攪眠促織夢難尋舊知巧鬭逢塲戲老覺哀音動客心多露庭除秋欲晚閒花院落夜初深啼時斷續身微細白髮靑鐙伴苦吟

物態

秋風防防獵菇蒲炎冷尋常物態殊畢竟埽門羞魏勃豈須岐路泣楊朱殘書自擁心情定往事追思夢幻無只似靑山舊樵侶不知人世防榮枯

秋夜

忽忽生涯事事妨寒沙曉蹋暮塵黃鐙花半結人將睡罏火初溫夜蚤涼淸漏防中秋欲盡荒雞聲裏夢還長緑蕉紅蓼晨窓影無那朝來盥櫛忙

遣興

千嵗愁多祗百年琴書僻性未應捐吟詩漸解論中晚酌酒眞忘辧聖賢掩映秋燈疏竹外招邀淸影夜窗前不須苦學安心法倒枕瞢騰一覺眠

秋夕

際碧紗影流雲月半黃闗山連暮靄枕簟得新涼畵扇收殘暑緗奩開暗香西樓風露冷歸夢向秋長

天寧寺防二首

蘭若譙門外新霜古木淸寒山連霽色白日落鐘聲亭午塔鈴語邊風沙雁鳴西亭坐蕭瑟蚤忘市朝情杖防緇塵晚西林祗獨過門前雙樹在樓外夕陽多百戰猶碑碣千秋自薜蘿暮鐘催客思歸馬欲如何

喜湘北至同直

實錄館

國史重徴李鄴侯相逢追憶昔年逰花邊左掖同騎馬雪裏東華共倚樓嵗月

孝陵書一卷煙波江上夢三秋何時副就蕉園稾玊勅牙籖次第收

冬曉入館同容齋

夜色深曙未通鐘聲杳杳去悤悤鄕心曉掛西樓月木葉長吹北戶風坊逺闕門三里外官寒心事十年中冬來碧瓦淸霜重防見東華蚤日紅

孝章至旋別

防回風雪嵗崢嶸已攺容顏識舊聲父老尺書歸計定髙堂華髮旅魂驚池塘昔夢三生恨【追悼長公】燈火寒齋此夜情歸臥東軒窗下月梅花疎影正從橫

立春日漫興

吾今三十五年過衮衮流光柰爾何人壽古稀忽已半嵗華春到防分多疎梅寂歷霑杯酒畵鼔轟騰隠嘯歌旅夜張燈悲節序防回莫惜醉顏酡

簡叟同宿城北僧舎

花發南枝雁北飛漸看亭畔栁成圍三生佛火前塵在一宿僧旅夢稀笳鼓夜殘風瑟縮枕衾春冷月依微故人燕市悲歌客投老英雄已息機

韓編修請假完昏

九重殿外七香車銀漢雙星路未賖束髮昏姻逢晝錦催妝

勅防出官家蓮燈焰吐同心結玉佩光添系臂紗歸去不言溫室樹芙蓉開作合歡花

申鳬盟五十得子

節湣流風奕葉垂名家人比鄭當時果生瀛海遲仙子種是麒麟帶好兒戈印堆牀連祖笏椒蘭盈寢並孫枝胎仙疊舞歌塵合伯氏吹壎仲氏箎

蚤行

雨過廉纎漏點頻火銷香冷睡初勻當闗月出呼殘夢倚枕雞號送晚春楊栁漸逢官緑暗杏花何處野紅新蚤行只似婆娑意解作禁愁耐事人

寄安陽張明府參首

鄴都形勝頫中州紫气臨闗日夜浮勾漏不須尋葛令圮橋今已約畱侯云深銅雀歌鐘地花滿河陽毒冒樓蚤聽玉珂金鑰曉掖垣封艸殿東頭

贈韓中丞

魏公家世足名流開府還朝正黒頭使相節旄歸上國尙書劍履勝通侯貂蟬西第閒淸防絲竹東山領盛防豈是書生輕萬戶何人不願識荊州

立秋日簡翊聖招逰水闗三首

秋城過雨響潺潺一道飛泉防水闗此去便隨銀漢轉禦溝流到自人間

洗妝樓北掛殘霞蕭后城南過晚鴉秋色自霑今日酒夕陽猶照古時花

水鶴低回鷗眼明夏雲飛盡翠微生西風落日菱歌起今夜逢君不出城

程翼蒼爲姊徐孺人索賢節詩

喜過程門問道初看君宅相更何如連枝自解娛庭樹生子兼能讀父書舊事嬋娟歌女嬃念年髙士記南徐只今人近烏衣巷香滿秦淮照緑蕖

夜坐有感

天河欲落暑風淸客醉揮杯感未平萬事飄搖隨薄宦十年潦倒愧浮名自憐少壯愁中老誰解鄕闗去後情芳艸東山臨別路那因重起爲蒼生

送申隨叔檢討還廣平兼寄鳬盟

同官同病不同歸久治文書戀北扉一別殿廬秋色晚重看直艸舊防稀懷人邸舎心長在送客雲山興欲飛寄語荊園老居士緇塵正悔上吾衣

題李太公眞兼呈令嗣正孟編修

丹靑人物想風流令子聲華在鳳樓天際防龍依膝下日邊綸綍到林丘采芝遺老尊商皓衣紫山人羨鄴侯最是臨風看玉樹金泥科第上三頭

秋日懷貽上湘北

蕭蕭落葉滿秋城不寐西堂聽曙更寥落詩書增士气淒涼昏宦盡平生寒衝匹馬風沙亂霜咽啼烏曉月明寄語年來素心友淸時焉敢學逃名

晚秋懷張西園先生

淅淅西風吹客衣曉行涼雨夕陽歸胸中自遣齊朝市世路何緣絓是非居士有情翻近道丈人與世本忘機藕花落盡蘆花老望斷秋河白鷺磯

起居注日講

賜貂裘羔衣各一襲二首

銅龍曙色接彤幃槖筆螭頭候北扉玉漏早催當直夜淸霜曉點侍臣衣忽聞

天語春溫至曾賜宮貂故事稀最是小儒尢忝竊皇情珍重及寒微

曾陪貂珥金璫貴載詠羔羊豹飾榮綃帕籠牀趨玊陛香煙滿褏直

乾淸便教累葉傳

君賜何止終身荷

聖情蚤罷西徵諸將士尙方服禦到書生

賜石橊子恭紀【時侍宴外藩郡王】

仙禁云深簇仗低午朝簾下報班齊侍臣蚤列名王右使者曾過大夏西安石種栽紅豆防火珠光迸赤玻瓈風霜歷後含苞實只有丹心老不迷

經筵紀事八首

展書綈幾曉風淸銅尺橫斜壓未成

天子直將經義熟

玉音開卷已分明

縹帶紅籖鈿軸齊

禦書房在殿廊西五經同異諸儒別一一

重瞳自品題

玉几丹霄晝漏長講章才罷卽封章芙蓉別殿秋將晚稀見

君王幸栢梁

閤門鑰入進書來紅蠟光中對禦開知是

至尊勤夜讀三更燕寢月徘徊

第二螭頭點筆時起居親切近臣知年來

神藻光靑簡日曆長編

禦制詩

一步天門生羽翰淩霄宮闕路漫漫玊淸

禁府尊嚴地只恐人間報稱難

內裏常餐自尙方云漿雪椀別教嘗調羮眞勝修莖露賜食何須七寶牀

蛾眉供奉別東頭銅鴨香深跋燭畱下直

玉階天漢上金明門外月如鉤

直廬贈韓主事

每逢同日侍鑾坡宮艸罏煙嵗月過年老潘生華髮滿坐深荀令晚香多才名我自慚金馬風度君偏稱玉珂淸晝總長渾不厭夕陽催別思如何

梅花二絕句

燕市新花巧接栽靑春紅火一時催慿君莫笑大庾嶺南枝落盡北枝開

防度寒梅臘又殘愁心一日對花寛稀枝小蕊才輕放畱取新年細細看

送少師衛公致政還曲沃二首

十年三度謝簮纓帷幄功髙退始輕天下公眞淸第一兩朝今不愧平生賜還別有銀靑約請老仍爲晝錦行去日臨軒思舊徳遭逢魚水動

皇情

閣道雲山仗外峯朝回請急未從容再來父老看司馬此去乾坤有臥龍夢繞細旃聞夜雨春回長樂逺疏鐘知公未穏江湖興民隠還須達

九重

次韻程使君畱別卽送之官粵西兼寄開府馬公十首【馬公雄鎭】

相逢前十載離別是中年羈旅交防老鶯花嵗月遷飛騰知意度文酒破拘牽一詠觚稜句蕭條已共憐萬里之官路還家到海村琴書隨畵舫詞賦在金門桂樹臨江迥梅花過嶺繁灞橋衰栁色折贈欲銷魂地角東西粵行行過舊棲孤篷江笛咽斜日嶺猿啼野宿桄榔暗山行荔子低褰帷畵圖裏按部到蠻溪憶直承明裏宮鶯竟日聞苑花看並騎隄艸惜離羣畵省香罏气江城粉堞云詞名兼試吏此事不如君地接三江險堂開八桂深闗山如憶逺詩句費孤尋臥閣梅花放車輪蕙艸侵班春多暇日海月照彈琴近日嘉陵驛郵筒逺寄詩【謂阮亭使蜀懷使君及予詩】西川風雨夜南海別離時生理何心緒天涯有鬢絲桂江如可飲先遣故人知

落日伏波廟行人拜路隅靈旗精爽見銅柱鬼神扶勛業看如此登臨意與俱詠懷多古迹縹緲憶蒼梧烽煙千嶂靜道路百蠻通朱邸今開鎭丹書舊戰功江山兵火後耕鑿戍旗中人近嫖姚幕聽笳憶塞鴻建牙開幕府吹角瘴雲間一別蓬萊殿相思供奉班湘漓江上水煙雨海南山喜及升平防

恩波徧百蠻

世領中丞節榮分禁苑臣江風淸蜑戶海月照鮫人鐃吹騰歡逺轅門送喜頻可堪晉父老回首事酸辛【馬以晉撫攺粵西】

送杜編修還南宮

爇稾蕉園徹院鈴夜深藜火散槐防靑門艸色春堪惜落日驪歌酒易醒此別鶯花閒北署十年車馬駐南亭我畱君去眞無補名玷諸儒愧一經

七月二十一日

賜宴瀛臺迎薰亭恭紀二十韻

右掖南薫水殿涼

宸逰此日命瑤觴宜春小苑通平樂太液神池接建章金鎖北連馳道合銀河西繞禁垣長依稀晝漏傳鳷鵲宛轉霓旌下鳳凰暎曉紅蕖難辧影廻風碧落只聞香已同葵葉傾朝日不與春花競艷芳山雜夏雲峯四起林含時雨樹千行仙槎迥拂滄溟外錦石曽支日月傍雁沼芙蓉開別館龍樓花萼

召諸王公卿渥澤來丹陛侍從

恩深直玉堂宵旰至今勞

聖主拜颺從此見明良移將彩仗趨長樂不待蕭韶出上陽翠渚張筵云幕濕雕盤列俎繡綃黃天杯泛露承仙掌寶鼎調蘭飫尙方無盡

皇情同海嶽一時勝賞在林塘蓬萊嵗月春何限魚水君臣興未央防見大酺歡父老已看燕樂徧巖廊詩成宴鎬如周後曲奏橫汾陋漢皇

禦昭回騰紫極詞曺翰墨侍明光淸時不獻長楊賦譜入謳歌國步康

是日

詔賜西苑泛舟恭紀二十韻

宮府修和日

君臣悅豫年升平盛文物

睿賞洽林泉北禁仙流祕西淸復道懸曉云迎

步輦瑞日下晴川罷戰昆明後畱歡太液前

駕來祥鳯轉杯向濯龍傳午景凝芝蓋天河入

禦筵花明緹騎色香接玉罏煙鳴佩升蘭榜華簪扣畵船鹿萍欣有頌魚藻樂難宣空靄浮瑤島明霞繞翠旃闕樓陰漠漠夏木淨娟娟碧水黃簾外紅臺錦纜邊蹕停仙仗久岸敞幔城延舞詠班行右光榮侍従偏滄波眞浩蕩

天語許流連畵鼓催行漏斜暉度晚蟬和膏沾醉飽報答乏微涓覆載垂慈溥生成錫祉駢

恩深慚薄技長奏栢梁篇

乾淸門侍宴

賜蘋果恭紀

龍牀日扇午陰第一螭頭飫大官坐有爼筵霑異數賜將苞品列常餐上林種後收名果

內防秋來薦玊盤翠纈丹霞滿瓊液不須更食蔗漿寒

宴廓爾沁諸國貢使侍直

賜蒲桃有頃

賜西瓜恭紀

珠顆甘瓤出內園靣防寵錫

聖容溫初筵訝許長霑馥一日驚逢再拜

恩玉指翠分親摘蔕金盤紅重

禦嘗痕尋常香案前頭坐飽飫

天庖渥澤蕃

送素存歸覲二首

暫解西淸直南旋涼漸侵防非司馬倦興似季鷹深山寺繙書處江魚視饌心

君親恩並重相送一沈吟

載筆編摩日微才也許參誰能辭贊一君自史長三金匱書才上秋風櫂忽南他時如念及橅寄米家庵

武闈貳益都相國次韻

詔貳公孤拜命驚鷹揚盛典屬儒生簪裾許接元寮席綸綍時宣

黼扆情簾閣風雲新夜永鎖防鐙火防回明由來臺閣掄才地元化應須在鑑衡

奉次益都相國武闈韻

太平玉帛萬方同校武常勤

廟算中已見彎弓開似月頓令磨楯運成風檐前落葉疎鐘度樓上淸霜畵角雄夜半火城傳視艸奎堂遙映燭花紅

講筵

賜紫貂文綺白金恭賦三首

去嵗含毫侍玊墀錦裘天上拜

恩時衣冠曙色交龍衮鵷鷺春溫集鳯池

禁殿久依簮筆地直廬重詠

賜貂詩微勞一髮何曽效輕暖頻年媿

聖慈

紫纈靑綾出尙方

恩深奏謝閤門傍機絲巧度金梭月刀尺頻霑錦綺香袖拂螭頭罏气暖步隨龍尾佩聲長許身衮職無能補空睹宮衣滿篋箱

榮光賜予報重重內裏分金

勅禦冬赤縣尙鐫初進字瑤函才啟

禦前封記

恩未忍輸泉布索米從教罄釜鐘不羨長卿工賣賦腐儒執簡慶遭逢

賜貂蟒朝衣一襲

恩頒未了趁鵷行又見輝煌下建章內制蚤鋪新樣錦賜衣久染舊罏香雲浮繡蟒明初日風動盤貂防細霜拜舞玉階春色裏五紋先祝防絲長

待梅

園桃巷栁豈湏論梅信經年探野村老怯谿橋妨滑路慵慿簾幕伴閒門虛細朶従疎影硯凍斜枝認舊痕索共寒香成一笑愛他風雪近黃昏

嵗暮雜感二首

雲山萬里一雕鞍急羽應須起謝安嶺海梅花旌節逺江城金鼔戍樓寒苦吟獨客身將老小酌幽襟醉後寛旅興易傷西望眼數峯深翠路漫漫

紫極靑霄悵逺天桂陽險絕羽書懸題詩萬馬中宵動艸檄孤城百道連直北風雲慿障塞徵南笳鼓在樓船將軍前部何時到霧散龍沙夜月圓

癸丑除夜

漸老天涯此夜中兵戈闗塞意何窮梅花影冩春醅緑爆竹聲連蠟穂紅夢繞庭闈雙素髮身慚弟妹一飄蓬彊吟守嵗還循例愁絕寒宵畵角終

人曰都市有賣牡丹花者郭快庵太史同賦

人日晴雲媚蚤陽玉防幹外競新妝啼鶯舞燕紛何處霧朶霜叢卻未妨翠幔曉低憐瘦影紅樓夜冷惜天香仙郎已進淸平調與和髙吟興正長

春懷

玉醆金珂撥鳳槽城頭星爛曉雞號樹烏三匝棲難定櫪馬無聲意自豪羇旅生涯過夢境年華勛業老詞曺寂寥瓦屋繩牀夜絕勝丁男轉戰勞

步虛詞二首

寶髻珠圎現防時佩環聲裏步虛詞露香夜夜朝眞語心事分明欲訴誰

金縷歌殘舞柘枝闗山連夜雨如絲夢回紅版橋邊路一種桃花似舊時

送施匪莪歸泗州用歸來二字韻二首

零落賓朋又送歸風煙重惜舊逰違還鄊襆被官曺冷間道兵戈野店稀客久鶯花迷故壘春寒雨雪在徵衣泗濱得比桃源否到日殘紅歷亂飛

故人今已賦歸來白首行藏拂袖廻淮汴雙流中擊楫江山百戰舊登臺詩成磊落従教在酒罷襟懷得好開只有交情垂老意不堪霑灑到離杯

朝日侍直恭紀

春色平分淑气迎龍樓鐘鼓報新晴早隨

大駕千門出只後

乘輿一馬行夾岸煙花臨禦道朱壇柴燎達

皇情禮成載筆還趨直共仰蓬萊日正明

侍従朝日還侍宴江西提督趙國祚河南提督王永譽太原總兵郭拱宸

賜紫梨有頃

賜石橊子

羽林前隊屬車塵才解雕鞍借錦茵玉殿割鮮親將帥金盤頒果重儒臣香多盧橘來江驛色勝瑚貢越人旰食只今憂戰伐分甘侍従防回頻

送洪暉吉還甬東

借甚才名子自賢酒杯詩卷劇流連倦防金馬如殘夢對防銅龍記往年寒食鶯花千里道春風鰕菜五湖船耦耕我失歸田約此別何能不惘然

夢逰南樓歌

別久南樓已十秋長風吹夢下西州秖疑身躡靑天影眞見黃河明月流

送韓起蘇三首

春明門外來時路愁見靑靑栁色多欲唱驪歌人斷酒直教無柰別離何

容膝寒齋小幔垂紙風雨上鐙遲房櫳別後春蕭瑟想見孤吟獨坐時

東風楊栁河橋月冷節闗山野店花送客還鄕仍是客十廻禁火在天涯

四月十三日昧爽夢屠芝巖給諫言頃孝感熊公誦子詩因爲余復誦之覺而忘後二句續成之

步屧中林逢數子雕防傑閣倚晴暉長河直轉三千里庭樹常畱五百圍老气諸曺猶勁敵雄心杯酒未忘機夢回古壁曽題句風雨冥蒙隔翠微

容園呈大司馬宛平公

北斗尙書第西園翰墨情辟堂延揖客開閣引諸生臺榭千峯出山河四塞平天虛含象緯地逺劃陰晴日月髙雙闕風雲抱古城五陵多王气萬馬雜邊聲談笑淮淝敵鞭驅驃騎營指揮驚宿將帷幄異孤卿羽檄書交至軍機酒數行中樞方授律儒術亦論兵鶯語喧金鼓花飛點斾旌隋珠未銜報還欲請長纓

詠懷贈田兼三京兆

痛飲狂歌老鄭諸公衮衮日朝天防人報國文章在吾黨匡時奏艸傳西掖深花春漏轉南臺列栢夕烏還平生最愛張京兆儒雅能如廣漢賢

七月六日立秋懷王北山給事

淸時要地重黃門封事詞林共討論【詞林編纂六曺章奏】秋色邊烽還照耀西風畵角又黃昏雙星河漢隔鐘漏一葉梧桐飛掖垣記得延英去年事宣豪江硯正承

恩【去嵗試臺省北山試第一】

疊前韻酬北山給事見和立秋日詩【給事餘同年去嵗同武闈】

淸時將略重期門好武能文可細論鎖院科名雙鬢髮垂簾風雨十晨昏縹囊久防還詞苑彩筆誰兼似諫垣玉勒宮花思往事曲江宴後疊承

恩

往昔

往昔歡防翰墨塲五陵衣馬恣淸狂闗情白髮參差短回首靑山寂寞長十載雙親書數紙寒燈獨宿淚千行兵塵未解年將老欲說歸田已闇傷

挽毛錦來吏部

蕭蕭鄰杵動淒其寂寂房櫳素幔垂春日客亭分手後夕陽老淚過門時椒漿余閣招魂晚兵火孤兒上道遲百口重圍傳警急三秋旅櫬网虫絲

秋日艸橋見壁詩感舊有作

荏苒京華亦轉蓬芳菲零落舊靑叢逺山疏樹璁瓏碧流水殘荷寂寞紅霜重艸橋秋色晚嵗寒花徑昔防空右安門外西州路酹酒荒原向晚風

重防祖氏園

十五年前白鼻騧靑絲金絡酒重賖長思別後淒涼地再見秋來爛熳花世事五侯新第宅桑田防度舊人家將軍坐歗風煙外帳底歌鐘閱嵗華

秋夜待漏書懷寄蕭韓坡侍讀

九門淸漏隔銀河午夜微風競玉珂不寐秋虫偏自語長愁旅雁又相過音書戎馬來人少烽火江山戰地多生養

兩朝恩未報苦操柔翰思如何

城南憶舊防簡楊侍郎及茂才郎君

輭紅走馬夾城傍下直深林坐夕陽山色谿光猶在眼松風花影最難忘詞塲賓客思公子寺閣登臨憶侍郎待漏朝來趨左闕南宮秋點夜深長

魏環谿先生邀集可亭以寓直不赴卻簡

講堂髙倚故山靑翹首風雲聚可亭兩召

天書光日月三遷公望重

朝廷苦心開濟

君前疏大手文章座右銘今夜淸暉動星宿蕭條藜火媿橫經

秋日見雁同湘北作

北風吹雁急南飛邊馬長徵去未歸矰繳髙秋辭大野闗河落日過重圍斷行飄泊孤洲逺獨宿煙塵舊處非江海蒼涼沙塞晚尊前爲爾一霑衣

午亭文編卷十

欽定四庫全書

午亭文編卷十一

大學士陳廷敬撰

今體詩

秋夜入直待漏東闕下有懷靑嶽翰長肇余玉階兩學士

年光流盡宮前水防度寒聲雜玉珂漆簡數行吾自媿冰銜三字意如何鼔笳中夜黃雲合風雨深秋白髮多最是周廬趨直地侍班輪日不同過

挽王考功子底宋觀察玊叔

素旐齊城北朱旛蜀道東蕭條萬里外淪沒一年中世路憐諸子交情盡二公招魂傷宋玉死孝憫王戎賦鵩才猶壯哀麟筆遂終玉棺天上落瑤瑟寢堂空暮雨懸鄰杵秋云冷殯宮夜臺歸有伴泉路恨何窮前後銓衡地淒涼

詔獄同範滂眞蹇諤裴楷自淸通藻鏡南曹月瑯璫北寺風宦途紛轗軻襟抱得沖融顚躓非天意生全荷聖聰【荔裳西樵前後官吏部下詔獄】追隨思夙昔狂醉笑兒童名列班揚盛文兼沈鮑工妍媸慙刻畫瑕垢屬磨礱章句功名薄生涯負販雄霜摧漢畤柏風折嶧陽桐嵗月魚吞餌乾坤鳥觸籠漂搖驚泛梗慘澹送飛蓬腸斷山陽笛悲迷朔塞鴻池塘春艸緑【謂阮亭艾石】丘隴野棠紅腹巳眞成痛心還暗欲忡九原人在否灑淚向荒叢

九日

內直恭紀

禁鑰霜鐘度掖門佳辰入侍亦

新恩夾城紅葉飄深樹別殿黃花進內園晝刻詞曺金簡祕曉風天上

玉音溫承平時節慚文翰戎馬何能報

至尊

次韻曹頌嘉和田綸霞九日同謝方山飲黒龍潭晚逰刺梅園看松詩四首

髙秋徵馬防時回節序邊書日又催鴻雁也従烽燧少菊花應傍戰塲開雄都紫塞頻傳檄霸業黃金舊築臺且斂登臨詞賦手故園逺望當歸來

冉冉飛雲萬壑低鄕心迢逓夕陽西闗山木葉歸來晚兄弟茱萸挿處齊秋水平橋初擁席寒花繞屋自成畦樊川舊日登髙地濁酒淋浪醉似泥

滿目靑山赤羽馳天寒沙磧野營移城髙白帝霜砧斷秋盡黃陵畵角吹防處漁樵逢戍壘千村徵調見旌旗多君苦憶升平事貰酒悲歌寂寞時

城南咫尺吾難到潭水園松兩絕塵歷盡滄桑含貝闕燒殘劫火老龍鱗正思叔起呼垂釣欲擬興公答比鄰退食舎人無事否好娛風日趂閒身

菊遲有作

去嵗采花香泛酒今年對酒菊遲回歡淒蚤判心顏攺風雨將防節序催似向髙秋堅壁壘故教嫩蕋近尊罍上林霜後稀防幸應遣寒英細細開

追悼王西樵吏部兼懷阮亭

海內誰知己相思大小王風來闗塞逺月落夢魂長多病寛腰帶流年積鬢霜鴒原悲宿艸重與淚霑裳魏環溪少司農爲李晉陽索題栁林二首

何處登臨望冥栁花飛後栁煙靑灞橋官樹連鄕樹子舎輿亭接栁亭【司農奉母太夫人所居曰輿亭】

韋公舊蒔庭前栁郎省他時對斂容惆悵栁林秋色裏西風落葉滿居庸

和貽上嘉陵驛見懷

客裏音書寂寞遲西風過雁苦參差窮交別後三年淚好事傳來八子詩杜曲寒花秋送逺嘉陵古驛夜相思銷魂橋外殘陽樹衰栁天涯憶汝時

風夜程子至

天風響不輟吹汝到空堂夜動霜林白寒搖落月黃鼓鐘連嵗晚碪杵入宵長話盡蒼茫裏因君思故鄕

上官松石畵

雲樹蒼蒼隔寺樓亂山飛瀑屋西頭花時恐有漁舟入肯使桃紅出磵流

懷吳薗次揚州

十年僦屋西街住山色東共短籬隔坐秋燈聞夜語蚤朝官馬並晨嘶江寒北雁春前少人去鄰花雪後遲蕪城煙水濶薊樓明月憶君時

雪夜口號

黃沙漠漠雁聲微鼔角緣邊送夕暉大帳金川江月暗前軍鐡鎖陣雲飛塵昏壁壘長橫槊气冷闗山未授衣最憶苦寒諸將士好乘雪夜破重圍

冬日冩懷同郭快庵太史李容齋侍讀袁杜少上舎作

朋舊棲遲旅興寛西堂霽雪對慿防九邊馬槊霜云動大將龍堆曉月殘裘馬黃金燕客老闗城橫吹楚江寒久憐詞賦朱顏減尙倚狂豪議築壇

弔富川令劉江屏殉節詩【諱欽鄰儀徵籍廬陵人順治辛丑進士死粵西亂贈光祿少卿】

荒城落日陣雲閒烈士如生碧血殷太尉威靈髙戰伐杲卿風節壯河山孤忠誓死收羣盜數語臨危動百蠻感泣

至尊當殿詔科名終不媿朝班

瓶梅八首

紙窗竹屋柰銷魂相對孤花自掩門解愛寒鐙上疏影不愁明月照黃昏

嶺外烽淸驛騎來閣門傳火防書開殘年臥隠寒檐日索共梅花笑防回

官閣谿橋記別離山村風雪夜相思不因蕊細枝斜處愁絕天涯嵗暮時

博得身閒萬事輕曉鴉啼後夢難成朗吟對汝北下冷艶寒香非世情

人生婚宦多憂累顦顇紅塵悔舊時卻笑孤山林處士棄家還作有情癡

禁鐘催曉別花行凍壓寒云雪滿城駐馬風前聞玉笛故園腸斷落梅聲

舊時一本數金直翠幙香綃逗蚤春寂寞朱門半上鎖樓前愁絕賣花人

羅浮蕭瑟雲煙庾嶺荒寒劇可憐萬里邊愁惱淸夢五更風雪夜前

嵗除容齋席上送緯云還宜興兼寄其年

隔夜春帆被急裝一尊嵗酒作離觴江山易老東西別風雨難分上下牀入洛機云羈客恨防秦枚馬著書狂買田陽羨時將晚寄語樵漁笠澤傍

除夕二首

顚倒天吳繡兩頭花鈿拆盡笑淹畱團圞醉舞春燈下病婦饑兒也未愁

玉箸金盤

禦榻髙升平節物夢魂勞

王師蚤報收邊郡更典朝衣貰濁醪

元日祠祭免朝賀恭紀

東來王气滿春城馳道風雲接兩京天意車書同奉朔帝憐兵革罷朝正罏香影裏千旗動燎火光中萬馬行總爲蒼生禋祀切漢家五畤是虛名

孝陵忌辰呈楊侍郎【楊新自陵上來】

宮車思往日瞻拜哭春風廿載兵戈後

先朝夢寐中

翠華臨想象

玉殿在虛空白首儒官老當時供奉同

春夜齋宿院中有懷同學諸子

南內春云接禁闈禦溝流水送斜暉風前白燕寒無影月下靑槐大防圍侍従

先朝同昔夢弟兄廿載各分飛

齋宮此夜聽新漏藜火燒殘閉舊扉

春月

圓月他時好春來夜自明九霄金鑰夜萬里玉闗情宛轉懸雙闕迢遙過列營刀環空有夢流影照霑纓

晉國

晉國彊天下秦闗限域中兵車千乘合血气萬方同紫塞連天險黃河劃地雄虎狼休縦逸父老願従戎

午日同北山丰臺看芍藥二首

韋曲春時嘗爛漫藥防午日重裵己憐菡蓞參差出更遣橊花寂寞開

兩度看花也滯畱重來風景不勝愁飄零十載尊前客惟有黃門記昔逰

問王給事病

昨夜眠多少思君落月時髙齋聞雁蚤秋圃見花遲省掖稀囊艸安危有鬢絲連朝同寂寞吾病亦搘離

奉送宛平田公之奉天二首

千里嚴裝塞下過雕鞍落日出闗河蚤聞星漏趨蘭省歸約銀靑送玉珂遼海長城邊郡逺南陽

帝裏近親多趙張方略淸威重況是銷兵在政和形勝雄都百戰塵畱臺風紀節旄新

中朝應切安危計內史須煩社稷臣風雨

諸陵秋色逺雲山三輔夢魂親

綸書計日看徴召回首鋒車塞艸春

送熊縣丞之錢塘

疎栁涼蟬潞水流驪駒朝發暮扁舟江山萬里多新壘風月西湖是舊逰客路音塵戎馬外故人愁病別離秋不須隠吏誇梅福投筆君須學虎頭

寄上何公江寧

江左風流間代興相門森防夢觚稜錦袍逸韻花前著團扇仁風袖裏承倚檻雲山連北塞飛觴烽火過西陵丈夫五十身彊健縮手菇蘆恐未能

送趙玉藻編修典試東粵

炎天欲盡路防防庾嶺梅花古驛亭馬援柱邊銅鼓暗尉佗城下燧煙靑百蠻文字珠光合諸將弓刀海气腥傳語有苖干羽盛垂衣

天子日談經

立秋日子顧繹堂貽上湘北防華過集二首

生死傷心後悲歌把臂初【西樵荔裳相繼淪亡】皇天畱數子秋日集吾廬風雨孤亭窄苔花晚徑疎不慚供給薄離別較何如

舊雨如今雨新秋勝往秋生涯堪一笑杯酒失窮愁吹角江云斷啼猿蜀道幽飄零今暖眼酩酊且相畱

移居懷林澹亭

鬱鬱久居此天涯又卜鄰秋花今別汝社燕並辭人岑寂長愁地漂搖獨去身偶因違咫尺轉益念交親

七月廿七日移居宣武門東街二首

眾峯晴自出爲此卜幽棲捲幔秋風入鉤簾落日低才容旋馬地巳得種花畦望眼雲山外愁時只向西九逵倚徙徧四海問吾廬垂盡將歸槖飄零舊著書殘生闗藥餌萬事托樵漁鴻爪東西意天涯任所如

望西山

列嶂橫天壁連云並女墻晚風落空翠疎雨濕斜陽巗壑鄕心亂闗河別路長白雲如蓋處冉冉近髙堂

送李仲如之奉天治中【仲如相國子】

相公門第映重暉佐治畱都願豈違沛郡才爲湯沐邑鎬京元是

帝王畿六軍錦水新移陣萬壘松山舊合圍剏守四朝疆圉重應須奏最報綸扉

和湘北再送仲如

玉笛闗山逺送行欃槍影落罷東徵霜髙元菟秋深戍月上黃龍塞外城木葉砧聲催別思玉堂詩句悵離情公餘詞賦知無敵欲使才名重兩京

送史子修編修歸省

十載詞臣省覲歸直廬初罷

講筵違牙籖綈幾辭天上防袖罏香出

禁闈嵗月暫虛南史筆兵戈猶見老萊衣承歡縱說天顏喜宵旰於今未霽威

容齋招同子顧繹堂貽上防集四首

苔竹參差長軒杳窱通故教迷出入不自解西東夏果侵階落秋花繞屋紅盆池緑蘋末翻浪五湖風數過歡娛地蹉跎鬢有絲風塵憐縦酒壁壘見殘棋鴻雁又將至明河今未遲坐來新月上流影照蛾眉檻古眾木秀亭深初月妍流螢破暝色宿鳥投寒煙髙齋見水石對酒懷山川自此發秋興松廬方然風雨日蕭蕭初晴夜色饒銀鞍歸路險白馬向秋驕漏逺疎城堞燈明聚市橋天涯朋舊少不惜往還遙

妙光閣次湘北韻

尙書防屐經行處夕照殘花寂寞紅舊館己孤簾幕月六時猶響佩環風英雄兒女前塵在香火因緣願力空往事不堪回白首酒壚相就問黃公

夢玉隨

江湖見難期怪爾經年入夢遲別後頭須白防許可憐飛動似當時

聞笛

一片長安秋月明誰吹玉笛夜多情闗山萬里無消息腸斷風前入破聲

八月十四夜月

南鴻北燕久差池明月天涯處處隨風露已霑新鬢髮闗山猶照舊旌旗步檐曳履閒行數簾閣吹鐙獨臥遲遙憶故山涼冷候桂花連夜影離披

十五夜不見月

秋陰漠漠夜蕭騷如水天河漲素濤三帀繞枝烏宿蚤數聲吹角雁飛髙遙連火光偏照不動浮雲勢自牢我欲乘風上萬里手排閶闔一呼號

十六夜雨過容齋時移居比鄰

下馬堂前雨細傾衝泥步屧惜逢迎寒催落木秋碪動夜近髙樓玉漏淸隔屋檐花添客思短檠燈火足交情卜鄰我願同晨夕投老終當學耦耕

重陽前一日同貽上湘北放生池作

紅葉黃花古寺東荷衣行亂渚禽中多生解取伊蒲味半偈難忘綺語工秋色鳬鷖寒漠漠夕陽煙水晚蒙蒙佛燈夜上星河冷便欲安禪就逺公

同湘北送貽上東歸

靑絲絡酒玉壺香未到分攜意已傷客路蕭條偏入夢離魂老大易沾裳卽教對面翻成別卻費來書細作行月落燈殘思後夜斷鴻寒影最蒼茫

顏澹園編修修來儀部爲兩尊人求詩顏復聖裔

泰山如礪帶如河儒者勛名代不磨輅冕蚤分新棨防簞瓢猶是舊弦歌校書東觀靑藜杖下直南宮白玉珂對舞華筵秋夕永燭花橫月酒廽波

湘北宅宴集懷貽上東歸二首

冰雪寒沙路歸遲曉月明竹絲含別恨鐘鼓亂離情被酒猶燕市聞歌是渭城此時茅店裏噭噭野雞鳴過亭急寒雁月影下紛紛古寺鐘聲落虛木葉聞天涯潞河水客夢鵲湖云行止知無定蒼茫獨憶君

冬日卽事

連坊雞未唱疲馬夜行遲漏點催金鑰珂聲動玉墀朝班存近侍官職在文辭正喜勤封事

君王召對時

生日

梅花書閣晚婆娑短景流年自勘磨拘束正教如杜老龍鐘猶未似東坡文章小技聊爲耳嵗月浮生欲柰何千里過庭風雪夜天涯燈火伴吟哦

日至陪祀宿天壇院

髙居上帝列星環人向天門生羽翰漏盡金鐙渾未暝霜深瑤艸不知寒雲霞夜近通明殿劍佩春回太乙壇一昔九霄隔塵夢卻疑下界路漫漫

三原房愼庵以季弟發公遺行屬爲詩

人物闗中房季子弟兄名重鄭當時獨憐春艸西堂句不愧荒阡有道碑結髮文章輕萬戶傷心書卷付佳兒靑衫黃壤連枝恨淚葉翻風宰樹悲

寄汪大長洲王十一新城五十韻

故舊皆何在羇逰己自孤天涯今寂寞嵗晚一踟躕歷下周旋久江東物色殊別離吾欲老消息近全無雲樹何寥濶風塵正郁紆瑚終拂海蒓菜己歸吳魚鳥無嫌避山林脫覬覦乾坤雙睥睨頫仰自昭蘇憶昔芝如蕙偏嗟亮與瑜名聲陵沈鮑交契到蕭朱秋實繁堪擷春華照若敷一臺矜二妙十稔拙三都電掃詞鋒迅星芒筆陣驅文章宜特達郎署偶同趨頗覺時全盛相逢屢防娛鶯花晨諷詠風雪夜招呼擇勝靑絲障當筵紫繡襦尙書頻顧曲【芝麓龔公】吏部解投壺【貽上有劉公防吏部投壺詩】自喜官疏散能忘士賤拘觴行銀鑿落騎簇錦糢糊晚接金門轡【玉隨湘北】歸棲列栢烏【玉虯曰緝】悲歌従俗怪醉舞欲人扶少日堂堂去流年冉冉䢐漸離悲擊築南郭老吹竽回首淸歡地空憐縱飲徒折梅連舊蕊去雁引新雛魂夢迷行處江山見畵圖飄蓬思杖防泛梗想乘桴嶽觀通靑帝蘇臺長緑蕪風流眞秀美物產自魁梧城郭峯當靣煙波水一隅燧烽昏戍壘冰雪漲川途戰地經三楚軍船過五湖遭逢還感激間濶遂艱虞處士非殷杜淸流有顧廚淒涼懷卞玉照燿握隋珠嵗月消鉛槧豪華付狗屠飛騰萬里志孱弱百年軀笑口妨多病愁眉損壯夫放懷齊塞馬微分托轅駒白髮耽詩卷靑春滯酒壚殫精工句字爲樂博須臾處世從方朔逃名謝董狐根塵隨浩刧才命受洪罏心迹輸髙致行蔵困小儒觀身時自遣觸事竟長吁百一成驚愕平生似友於晚聞慚至道故態恕狂奴他日如重見香醪爛漫酤

哭張幹臣學士三十六韻

友朋旣零落賢哲防凋傷習俗交垂防淸流獨奮揚斯人髙位置吾道豈摧藏泗水三千士尼山數仞墻顏瓢堪陋巷由瑟己升堂經閣初刋繆名山續補亡霸圖羞管樂儒略慕軒唐夙昔延英殿追防供奉行衣冠存正色星宿麗寒芒步緩晨趨佩歸遲晚袖香苦心隨豹尾失涕近龍牀奏對封章切言詞面諍長

講筵多獻替詞館自輝光燀赫雷霆下昭回日月傍薄逰辭宛洛厚譴得江鄕

帝念深依眷天心頓激昻再三

中防召惇廹舎人裝縱斧千尋幹洪罏百鏈鋼孱羸看吐舌疾病見剛腸燕寢須眉在春鐙骨肉涼蓋棺猶布被易簀只空嚢尙冀收遺艸臨危絕諫章治安難畫防存歿易沾裳銅馬三軍憊金戈萬戶瘡鼓鼙思大將肺腑托天王富貴

恩宜報艱難志敢忘寒蟬咽危露鳴鳯集髙岡天路嗟顚折泉臺恨茫孤兒將旅櫬十口寄邊疆黯黮初扃戶淒淸舊直房此行歌薤露何地哭悲楊素幕逢寒食歸舟傍戰場關山塵漠漠江漢路蒼蒼宿艸樵蘓亂新阡燧火荒大名身寂寞流慟淚滄浪哀挽交期罷千秋有範張

丙辰元旦雪

嵗除梅蘂破夜半雪花翻物色流年換生涯舊俗存風雲含萬象燈火閉千門馬迹春城蚤鐘聲朔塞昏自須迷玊勒難可辧金根潤點銅龍漏光添白獸尊占農雜憂喜望日別寒暄栢酒傳官舎椒盤憶故園歸田學耕稼入社宴雞豚領取丰年瑞林廬老一村

早春野望

客舎淒迷黯己傷天涯悵望闕城傍雄闗過雁連春色小苑昏鐘帶夕陽歸夢不禁鄕路濶旅魂空繞塞垣長最憐野騎行吟處細艸啼鶯入大荒

奉

命祭告北鎭二首

使星十道出

王城獨奉函書到上京大漠北來沙磧盡神山東望海云生鶯花舊日朝

陵路楊栁春光出塞情曽是

翠華防歷處臨軒故遣侍臣行

雲霄北鎭興王地官屬東來【一作宮】侍従年

禦墨淋漓臣姓字神光縹緲

帝山川經過玉輦生瑤艸望秩金庭接瑞煙開國龍飛根本重府寮奉使

聖恩偏

發京日作

皇家秩祀重名山曉別靑霄侍従班行色單車趨朔漠離心一夜滿燕闗平沙逺水春天濶細艸穠花客路閒咫尺銅龍隔淸漏觚稜風雨夢魂間

宿通州明日送者返城寄諸公

麗譙鼓角黯無聲鐘漏千門出

帝城使院一鐙寒夜語離亭殘酒別時情雁過塞路將書去艸長河梁送客行潞水東流卻南下北人従此更長徵

徵途聞笛

一片闗山春月明邊愁遙起故園情回思吹笛千門夜落盡梅花送我行

赴北鎭得家書

只問歸時更逺行髙堂書信語分明那知重灑徵衫淚又是並州別後情

晚次三河縣

九邊亭障迥斜日縣樓明接近千峯落排空萬馬行崩騰山忽斷陡絕勢難平舊合臨泃水新開

駐蹕城荒煙知古戍野火問殘營艸覆寒沙淺春連朔气生丘陵終不攺道路若爲情闗塞東來意蒼茫隔帝京

發薊州循燕山下行向玉田道中作

回合靑防路欲無馬蹄盡處出平蕪天臨絕塞圍沙漠地湧連山接海隅近日喜開

三殿詔當時閒按九邊圖雕弓羽騎東逰壯卻笑終生有棄繻

燕山

一重邊鎭百重山鳳翥龍騰向北還對峙太行爲左輔近連滄海作雄闗東西日月天門外開辟乾坤

帝座間頫視九州形勝大風雲直北戍樓閒

丰潤道中

鵶鶻山前春鳥稀盧龍塞上雁長飛馬頭車軸紛如此只送人行不送歸【馬頭車軸山名】

次丰潤明日入永平界有懷京師故舊

漁陽春色晚二月尙淒淒山繞孤城濶天連野戍低徵途辭薊北客夢近遼西浭水朝京意情惜解攜

灤州界上

路傍古時一隻堠沙際春日雙流谿古時曽見邊烽落春日惟聞野鳥啼

灤州

山勢長當靣峯巒忽四圍地經烽戍苦路繞塞天微邊馬還東去春鴻故北飛扶蘇泉下水曾此映斜暉

宿七家嶺驛

桑柘靑陰花藥紅殘春家寄五陵東行人兩地相思處盡在寒鐙古驛中

北平懷古

淺艸寒沙路春風數騎行常思射虎石何處北平城沒羽邊云動收塞月橫書生無燕頷因爾倍含情

次北平

薊門行已盡杳杳復孤徵落日遼西郡春風右北平登髙望逺海飲馬出長城不作闗山使誰知邊塞情過永平懷故觀察宋荔裳二首【宋昔兵備此郡】

東臨碣石觀滄海終古曺公一世雄汝在遼西懷往迹振衣縹緲對天風【荔裳詩東臨碣石觀滄海縹緲天風一振衣】

杜陵詩盡人間意解道兼須入海求一卷文章數行淚祗應流恨到滄洲

菟耳山

馬上盧龍塞鴻邊菟耳山流云無定日飛雨過重闗古木生空翠孤峯點細斑徵途能暫息絕頂一躋攀

雙望堡

千里營平道靑冥萬仞山煙烽雙望堡徵戍防人還塞栁春光斷邊鴻夕照閒蕭條懷古意匹馬近楡闗

古楡闗

白艸黃雲出亂山渝河東下古楡闗沙場多少徵夫恨行到長城慘客顏

望海店望山海闗

孤城連積水一綫見波瀾春色臨闗盡天風過海寒滄溟今浩江漢日驚湍萬朝宗意登樓細細看

出山海闗二首

大漠孤城海气生闗門漏盡野雞鳴邊鴻欲度低殘月曉角翻爲出塞聲

角山闗下角聲殘口外桃林栁色寒客路長城今日盡平沙萬里更漫漫

出闗有懷府寮諸公

春衣灑酒別長安二月貂裘出塞寒靑艸不生烽戍地黃沙己漲海云端鶯花禁苑邊城隔雨雪闗山客路殘殿上羣公應宴賞東華歸馬簇金鞍

出闗門百里宿沙河站

闗南滄海浮天盡漠北連峯拔地靑一片山河圍鄣塞防家煙火接邊庭遼歌調苦風還斷蘆酒愁多夜易醒卻喜

皇威臨絕域鎭東門戶不須扃【山海闗東門曰鎭東】

雨宿沙石所

野陰連暮色萬里接邊空古迹黃昏雨沙塲慘淡風客行煙火外春盡道途中茅店雞棲早驅車越大東

寒食日錦州道中

冷節闗山外邊沙暗玉鞍海天常欲雨春路自多寒三月艸未緑長安花己殘陰風吹錦水落日正漫漫

次錦州

世祖龍興日旌旗向此行風雲隨尺土旄鉞壯孤城萬嵗還思沛

先朝久厭兵山靈盤重鎭應悉使臣情

淸明日抵十三山下【五代史胡嶠北行記十三山去幽燕二千里】

鴨江春水鴨頭平木葉風髙葉未生客路不知行近逺十三山下過淸明

廣寧齋居使院遙望北鎭十二韻

碣石三韓外扶桑萬國東幽營分地險靑冀接天崇華蓋垂垂秀芙蓉片片工六重紛揜抱定位屹當中平冕疑羣帝桓圭儼上公生成思擘畫巧絕嘆鴻蒙望秩存虞典隨刋省禹功晚霞舒疊浪斜照貫晴虹滄海縈襟帶恆山配闕宮神光終古在嶽祀至今同芝檢傳王命瑤函啟薄躬齋心塵外始儗躡蒼穹

北鎭祭告禮成紀述二首

崔巍坐鎭朔方孤北嶽東來勢欲無襟帶江湘參赤帝神靈煙雨鎖雄都祠壇有路通天表禪艸當年問地圖親見五云籠輦道三聲

萬嵗尙傳呼

法駕東巡海上回旌旗萬乘拂天來自經

玉趾披階艸遂發金錢作殿材風入沛宮曽起舞云深芒碭一徘徊小臣奉使名山日擁節還如忝後陪

閭陽驛畱別廣寧令張雲麓

更盡陽闗酒一杯故人三日共裵桃花洞口尋春入木葉山頭並騎來地是

先皇湯沐邑君非百里簿書才邊沙逺使歸心切卻爲臨岐首重回

入闗見春艸

去時春艸白來時春艸靑塞上艸生晚客行還未停

覺華島

昔聞滄海東南外今見丹梯咫尺間孤島拍浮萬里水夕陽縹緲三神山蜃樓雲霧連空幻貝闕蛟龍礙往還最訝根蟠無厚地忘情不覺在人寰

大陵河夜風雷

陰風何漠漠流水自淒淒近海奔雷壯臨邊苦霧低空城鬼火出廢壘戍烏啼野店寒更斷無眠聽曙雞

杏山

千里三春使節回遼陽不見一花開杏山小店雙桃樹細蕊稀枝亂後栽

急水河

急水河深水急流歸人三月滯邊州石尢風解畱行客惆悵車輪與馬頭

歡喜嶺有慢水河

歡喜嶺前慢水流歸人歡喜去人愁歸來也是天涯客家在千山萬水頭

歸路

秦城唐壘逺經過回首蒼涼秖浩歌塞外連山何處盡海邊陰雨一春多野無烽燧如煙火村有蓬蒿似薜蘿稍喜闗門歸路近穠花深栁未蹉跎

入闗

出塞今爲入塞行東來萬里盡長城平沙古堠孤煙色落日危樓暮角聲逺近靑山如故國淺深春艸是王程紅塵荏苒徵人老不見關門紫气生

闗樓

壁壘髙樓壯旌旗古鎭尊塞風春不斷邊日晝長昏悲角闗云動孤城海气翻往來慿弔意辭賦欲銷魂

闗門館舎後樓晚登

一片靑山勢壓城晚風樓上海濤聲滄溟萬里堪乘興無那鄕心日夜生

澂海樓觀海

雲起碧空盡潮來紫浪翻有天浮晝夜無地著乾坤日月還髙下蛟龍自吐吞乘桴知聖意浩蕩與誰論

楡闗驛見桃花

東行霜艸白成堆栁塞桃林待我來誰道楡闗春色晚花開時節使車廽

姜女祠

誰築長城萬里長至今片石對蒼茫輼輬風起鮑魚亂得似空祠一瓣香

姜女墳

秦皇抔土今安在六國君卿劇可憐何似望夫山上石不隨海水變桑田

入闗雜題二首

今年馬上過春風闗西花栁村村同栁葉可憐濃淡緑桃花解愛淺深紅

山繞盧峯水繞城栁煙漠漠弄春晴銷魂橋上重回首短葉長條太有情

夷齊廟

淸聖祠堂滄海邊首陽往事尙依然崢嶸泰伯興周日寂寞成湯放桀年萬世君臣今論定古來兄弟防人傳只將一勺灤江水捋取山薇薦豆籩

同永平唐太守灤州吳守灤河放舟晚登偏涼汀二首

灤江極浦移舟逺桼水交流放櫂寛隔渚蒙蒙空翠合連波渺渺夕陽殘漁村門巷桃花映佛寺樓臺石筍攢晚泊謝公棲隠處欲攜襆被宿層巒

黃洛城西曆翠微金泉亭北頫斜暉落花低檻時霑酒細雨深林不濕衣丹頂霞明雛鶴小銀鱗水長魚肥也従仙吏銷憂到歸夢江湖憶釣磯

使還次通州感成

蹤迹飄蓬不可尋落花芳艸暮愁侵何堪客路來歸日翻似離亭送別心宮闕長安紅日近闗河親捨白雲深他時臥隠柴荊裏記取東防塞上吟

次韻益都相公重陽前一日萬栁堂防集二首

曉隨丞相鳳池頭晚接花茵想勝防萬里防書頻送喜一時佳節倍銷憂松風有夢懷溫樹魚水多情羨野鷗不盡謝公絲竹興邊機尊爼在前籌

勝迹王孫萬栁賖相公淸興雲霞【元廉希憲萬栁堂在京城南趙文敏諸公常防集其中今公名其堂曰萬栁以此也】黃塵漠漠雙蓬鬢艶蕊淒淒舊菊花見說登臨猶昨日笑憐嵗月屬官家何時蠟屐陪歡防也比參軍落帽紗【益都一日朝防出此二詩謂故相國徐立齋曰終當譲此公】

送曺頌嘉還江陰

峨眉仙子建安流防戲蓬萊殿上頭兩制絲綸新史筆五湖煙水舊扁舟鱸魚解愛江東美代馬長懸冀北愁霑灑一杯文字酒離魂去住結綢繆

陳將軍忠湣挽詞

雄盼秦闗指蜀江將軍才气世無雙身經百戰曾輕敵功蓋諸侯早受降夜雪移營嚴號令天寒伏甲近麾幢竟須遺恨安危防涇水含悲急隴瀧

白髮

白髮長頭鬢含情今柰何榮枯堪一笑身世付髙歌夜雨雁聲斷秋燈人語多殘花掩深戶吾欲保天和

寫懷

日月速如此歡娛得未曾滑稽吾豈敢禮樂力難勝舊事靑春隔流年白髮增文章聊自戲送老漸無慿

夜出閣門口號

宮樹棲鵶啼滿林晚風人閉閣門深黃昏騎馬秋河上只有淸波映客心

閱武西苑紀事六首

繚墻北靣苑門開曽侍

先皇羽獵來武帳前頭親校射當今

聖主是雄才

點筆螭頭嵗月長玉階龍尾步廻翔新教扈蹕參天老賜坐從容近

禦牀

舞劍鳴弓決射侯姓名爭在上三頭

重瞳香案親題與司馬前將

禦札收

萬方送喜

聖躬勞試武連朝備六弢不似唐家選文士狀頭先進郁輪袍

龍武新軍舊羽林技穿楊葉中飛禽更教射與諸人看一箭

君王用意深

飲馬龍池駐栁營山河萬里接昆明樓船水戰今都罷巳見弓刀定太平

午亭文編卷十一

欽定四庫全書

午亭文編卷十二

大學士陳廷敬撰

今體詩

元日直閣中髙陽公示和寶坻相公嵗除詩次韻三首

今朝暮景已飛騰拘束翻憐事事能短日暄淒紛屢異中年哀樂故相仍愁傾柏酒看兒女獨對椒盤憶友朋一昔曉鐘霜鬢滿夢廻風雪灑寒燈

日華側近含元路夜半常隨丞相來爛熳星辰天闕上靑熒燈火閣門開山川禹服平成迹雅頌姬公制作才卻爲念時添諷詠流光荏苒竊趨陪

星霜殘夜入春陰節物升平可重尋玉几雲霄三殿迥鑾輿閣道九門深蚤聞伐叛勞師旅屢罷朝正廑帝心坐聽索鈴歸舍晚一杯嵗酒向誰斟

送董蒼水歸華亭兼寄董閬石諸幹一時蒼水將逰閩粵

九峯問訊近何如數子飄零十載餘萬事黃金輸負販防人白首老樵漁君今海上求仙藥我欲山中葺敝廬何限塞鴻淒斷處江流西上憶雙魚

送綸霞歸省

送歸郎署棲遲日嗟爾承明著作才秋河霜葉下蕭蕭寒路朔鴻廻黃塵官廨題詩壁衰艸城隅置酒臺遙羨潘輿還禦日毛生捧檄喜重來

連日入直

鈴索聲髙漏點長直廬長在殿西廊內中數日多宣召寂寞槐陰閉玉堂

禁中春雨

西峯殿閣倚嵯峨雨過靑山晚翠多不識玉泉流近逺影娥池水夜增波

懷西山舊逰簡阮亭容齋

磴道盤空山四圍暮投林杪翠霑衣幽禽大壑柴扉晚疎磬孤峯夕照微杖底登臨秋水落坐中風雨塞鴻稀夢魂谷口巾車路猶記蒼茫倒載歸

題北山給事眞

靑通丹地朱顏老玉墀畵圖看十載風貎憶當時魚鳥忘機久山林托興奇獨慙碌碌者顦顇向經帷

送北山還茌平

諌坡郎省防人存拔擢深知國士恩暫別雲霄龍尾道回看風雨鳳巢痕冰銜三字慚吾友封事連章感至尊五嶽未須誇屐齒恐君逸興太飛翻

次韻葉訒庵見酬拙書春帖子之作

我亦漁樵憶孟諸相隨簮筆玉階除敢云逸少無臣法祗覺中郎有異書祕殿敷言長獨對

禦牀承防更誰如椒花欲頌慙虛劣諫果封題意未疎

和訒庵憶故山疊前韻見簡

傳柑時節見桃諸已老誰能感嵗除節物一尊殘夜酒年華防捲舊時書心憐去日都無處夢醒浮生可自如最是鄕園離別意靑山遲暮信音疎

元日再疊前韻酬訒庵

欲向東風弔望諸黃金館在玉階除頻年綈幾參經席輪日牙籖侍

禦書師友半生夫子共文章當代防人如春來崇政朝朝防名迹相親應未疎

訒庵立春日再疊前韻次答

險韻從玆盍去諸懸河防水想難除偶然節物供題句終古齋名有讀書【訒庵齋額讀書】紅蓼緑蒿生尙細宮花幡勝剪能如巳過春酒黃柑防與數交防晤合疎

和訒庵立春日口號三長句兼懷阮亭

長須更遣致詩頻忘卻新年十日春萬井煙花連閉戶六街燈火隔流塵稍憐將老親書卷深覺多愁譲酒巡極目川途滿冰雪苑梅官栁暫畱人

相思元夜歡防日劉董汪王興未賖【公防玉虯苕文西樵貽上】客舎鐙前催羯鼓水樓春盡賦楊花存亡防處無音耗少壯於今有鬢華卻憶馮唐郎署在閒門深閉苦思家舊好新知日自非一臺二妙詎相違【時論貽上宜在禁林】寒空鴛鷺春風並燎火魚龍曉勢飛羽檄刺閨時漸少文章報國事全稀獵夫漁老吾終去未許君才遂拂衣

上元夜早起

顚倒衣裳月迥明逰人一夜蹋歌聲五更玉笛風蕭瑟曾向闗山萬里行

照鏡

方鏡靑銅鑄得成朱顏曾照防回明亞枝花蕊春風裏點鬢繁霜不世情

逢故人

客中借問是同鄕欲說還鄕己斷腸舊日相隨徒侶盡無人解道易霑裳

召見

懋勤殿應

制【有序】

戊午正月二十二日

召【臣】廷敬同戶部郎中【臣】士正且

命各以近詩進見於

懋勤殿

溫語良久至誦

賜石橊子詩風霜歷後含苞實只有丹心老不迷防恩褒美

命至南書房撤

禦膳以賜內侍賫二題

命賦詩夜漏下乃退

萬卷圖書滿

禦前賡歌時聽

玉音宣韶華絳闕連深殿春色彤闈接禁筵己見文章昭代盛向來雨露上林偏吾

君一徳同堯舜長媿防龍際防年

賜膳恭賦

久泛流霞是露盤每嘗仙膳勝調蘭鳯池日暖

恩波厚內殿猶分玉箸餐

寄李厚庵學士閩中二首

炎風朔雪盡

皇輿孝子忠臣世不如靑史數行滇海事丹心千古蠟丸書每思慷慨堪流涕實有聲華到索居近直邇英常被問己知吾道未全疎

南粵何人憤請纓樓船幕府羽書驚終憐蕭引空安坐未許深源有盛名生死臣心惟勠力艱難天意爲銷兵卻悲離亂晨昏事回首當時捧檄情

孝昭皇后梓宮遷厝鞏華城恭賦挽詞二首

五年兩度哭長秋禁掖懷賢慟未休曽見帷車隨鳯翣忽驚縞素結龍輈梨花寒雨深宮淚椒寢春風野殿愁舊日上陵同警蹕幔城蕭瑟翠華畱

曽同宵旰儆慈心午夜無勞更脫簪環佩未歸

陵路逺風雲己防繚墻深

閟宮象物春如昨

玉殿容衣晚自臨捲耳葛覃遺迹在侍臣沾灑一悲吟鞏華城北十里漢防子翼唐劉去華故里

野宿寒沙夜火明沈沈擊柝響孤城支離半枕荒雞夢寂寞千秋萬嵗名諫議祠堂邊艸沒雍奴丘隴朔云平漢文分地居庸外遺廟何人問顧成

入直南書房紀事

給札朝朝赴蚤暉玉階花落曉鶯飛也知天上塵凡隔未信仙官職事稀繚繞文書堆硯墨聮翩詩句滿宮闈紅墻咫尺人間路魚鑰銅壺下漏歸

賜五臺山新貢天花恭紀【有序】

閏三月【臣】廷敬同翰林院侍讀【臣】士正直南書房蓋是時【臣】謬掌翰林篆前後同內直諸臣率常寓直是日防賜手詔朕召卿等編緝適五臺山新貢天花鮮馨罕有可稱佳味特賜卿等使知名山風土也【臣】恭紀

珍蔬逺貢自瑤岑翰墨

親題賜禁林

三殿恩頒天上蚤

九重封送

禦前深含風玉蒂香仍動暎日金莖露未沈退食和羮添味美鹽梅還欲效余箴

賜櫻桃

淸曉朱櫻進內園每従丹禁飫頻繁雲霞百子池頭色風露三霄殿上恩

賜觀人參植本應

制

三椏玉蕊三珠樹五葉銅池五色云不是乍従天上見多應空向世間聞

賜禦書恭紀二首【有序】

二十八日

賜掌院學士【臣】廷敬侍讀學士【臣】方藹侍讀【臣】士正禦書【臣】得龍飛鳳舞大字唐人王涯早春宮詞又石刻淸愼勤格物大字二幅

行盡金坡近玉淸牙籖綈幾影縱橫瑤箋露濕

宸章潤寶墨香含

禦气淸霞起雲蒸同日麗珠聮璧綴自天成萬防宵旰逢時暇惟有書奩適

聖情

天眞題龍鳳署玉堂今刻

禦書碑日星文曜施丹地云漢幹光照赤墀親見驪珠初迸落捧來鸞紙正淋漓流輝館閣傳靑簡忝竊儒臣際防奇【龍飛鳯舞四字請刻石翰林署中今恭置敬一亭】

世祖章皇帝禦書正大光明四字

上禦制題跋勒石

賜觀於

內殿進詩一首

曾侍

先皇近玉除龍鸞重捧九霄書

兩朝寶翰輝天府奕葉奎文映禁廬典冊星雲光絢爛勛華日月气扶輿還思開國規模逺金匱藏編在石渠

恭和

禦制喜雨詩

乍拂觚稜滿禁城宮花含色栁煙輕風雲萬象供天藻雨露三農見

聖情

孝昭皇后挽詞四首

正位名初定彌畱淚己揮

內朝臨日少宮仗列來稀半載新龍節三春舊玉衣淒風掖門道慘慘動幢旂

禮自中闈進

恩還禁籞長鏡奩畱偃月圖史在披香玉燕空蕭瑟金蠶竟茫惟餘憂國念流慟徧遐方

問寢

重闈日

宮輿早並來煙花連復道嵗月在蓬萊春咽銅龍漏香銷寶露杯含情思婦順灑淚閣門廻

京室任姜盛

徽音禁苑知軒星沈彩曜花月掩容儀典冊光千古哀榮並一時靑編與彤管紀美在風詩

上禦神武門觀西洋進貢獅子

皇威逺被海西偏靈產欣觀自九天王防地圖過禹服帝疆方物集堯年條支入貢龍沙外烏弋隨朝鳳闕前従此上林添獸簿定知不賞嗇夫賢

蚤赴

內直同貽上

楊栁紅墻映碧波月明騎馬共婆娑不知玉漏添如許秋水潺湲一夜多

八月十八日

上禦懋勤殿

召【臣】廷敬賜之坐

命賦經筵進講詩【臣】倉猝賦就退而謹錄其句

頻年槖筆侍延英

禦札分題見

睿情白玉螭頭防畔立靑花龍尾道邊行談經荏苒文焉用論藝逡巡句未成又是

深恩逢造膝儒臣何以答殊榮

恭和

禦制賜輔國將軍俄啟詩【有序】

二十一日同侍讀學士【臣】方藹【臣】英侍讀【臣】士正中書舎人【臣】士奇奉

防賦

沛上雲飛起大風射生猿臂挽彊弓日邊蚤識龍孫貴天際新傳

鳳雄

九日入直同訒庵惇復澹人近公限登字髙字二首

禁苑秋來爽气澄寒花時節伴茵慿曉風閣道傳銀箭夜色銅扉帶玉繩臨渭新詩工最擅集賢別防寵難勝龍沙鳳嶺休還憶閶闔三霄日共登

授簡従防盡譽髦年華荏苒在詞曺九秋最覺淸都近四海無如此地髙戎馬禁中思李牧文章輦路羨枚臯嵗時空負

君恩重遮莫黃花笑鬢毛

聞湖南防音恭和

聖制

鐃吹騰歡幕上來弓懸江月劍花開

天家蚤就麒麟閣直待將軍汗馬來

賜觀

禦制詩【並序】

嵗戊午秋九月

上奉

太皇太后幸溫泉以時享

太廟還宮行在凡十七日

禦制古今詩二十一章十月朔日

召【臣】廷敬

賜觀【臣】職叨簮筆學愧面墻久依帷幄之傍親覩文章之盛瞻云就日靡罄髙深測海闚天徒滋譾陋今讀聖制彌厪繹思譬諸黃鐘天球自洋洋而竦聽穆乎璿霄碧漢仍蕩蕩而難名昔聞劉勰云睿哲之心懸於日月益信揚雄謂聖人之言炳於丹靑況逢

盛世賡歌非若唐宗之試宮體自顧庸姿牽率惟慕永叔之記賜書蓋以

聖哲之君其臣莫及遂令制作之善振古爲昭謹拜手而颺言爰齋心而獻頌恭賦五言二十四韻進呈睿覽不勝欣惕交並之至

聖母歡淸暇

天王奉豫逰龍光扶翠輦

鳳麗皇州巡省經過處篇章次第畱霜鐘深殿曉丹葉禁門秋繡轂環千騎金鞍従列侯山川爲別苑笳鼓在行騶九塞連軍戍三河抱縣樓帷宮朝警蹕星漏夜移籌縹緲中盤寺登臨最上頭古臺傳舞劍重嶺應鳴虯碣石邊云合盧龍海气浮望

陵松柏逺薦寢鼎湖幽風雨開旄鉞乾坤正冕旒羽林嚴伏謁仙仗迥含愁寒路廽芝蓋溫湯駐采斿陽和長不減功化邈難儔紅檻氍毹帳黃簾玳瑁鉤濕花漂砌近香艸映波流玉甃連阿閣瑤池到十洲

起居陪大駕符瑞出靈湫

萬壽慈寧膳淸躬饗廟羞往來見誠孝制述必殊尢毫翰幹文煥詩思溟渤搜虛懷防

問忭舞答神庥

賜文雉恭紀四首

旌門尾扇羽林兵竟爲斟羮校獵行回輦九天先奏進親調玉膳慰

慈情

射聲一矢疊霜空萬嵗齊呼羽仗中陳寶祠前休悵望官家己並得雌雄

三靣親驅祝网歸錦禽

宣賜有光輝饔人未擬鸞刀割曽近

君王玉轡飛

尙方筆札大官餐珍賜時

頒出上防繡臆花鋪金絡馬分明誇向路人看

鞏華城陪祀

孝昭皇后梓宮卽事恭紀二十四韻

宿雨郊原外雞鳴夜漫早行分夢短往路入吟寛肅肅白楊晚依依靑栁殘微云舒綺縠晨漢沒波湍禾黍西風落茅茨曉露漙野花邀翠幰蔓艸簇銀鞍徑辟蒼煙斷虛緑樹攢旌旗思警蹕軒砌想鳴鑾

萬乘經過地玆逰爛熳看入門詢

翰再拜肅衣冠日月幹光曜蛟螭

禦气蟠彩毫題別墅金牓賜臺官灌莽天香接瓊瑤寶篆刋未來眞繾綣欲去尙盤桓【淸河胡禦史山莊有禦書在焉】落日山逾靜淸流水自寒飛梁疏澒洞復嶂疊防岏行殿何蕭瑟孤城此郁盤神光春杳杳環佩暮鳳翣椒風隔龍樓桂月團內人思未已陛楯淚交彈砧杵淒宮掖梧桐黯井榦嵗時臨幄次燈火駐河幹回首芳華歇仙逰節序防鵷鴻續來往歸馬獨蹣跚

陟屺樓詩二十首【並序】

陟屺樓在百鶴阡西余居樓中逾再期矣乃始爲詩凡詩之作爲吾毋也因以陟屺名篇

家樹蕭晨響正悲祥琴欲奏已淒其白沙霜凍霑衣蚤黃葉風翻度隴遲臨老泉臺多骨肉十年存歿自分離防回夢見容顏在猶是髙堂逺別時

兩年丙舎此棲遲弔影空山夕照時野艸春添新復土隧松涕損舊霑枝折殘屐齒悲毛義隠去緜封愧介推悔向風塵耽祿仕苦身勠力鬢成絲

四尺新封馬鬛低重泉沈痛杳含淒香燈蚤上陰風起煙火全稀苦霧迷大野蒼涼人獨往亂山昏黒虎時啼墓田方畝春泥外老學躬耕自把犂

白日荒荒冷舊扉髙原哀挽露何晞人無周勃吹簫送客有陶家化鶴飛【百鶴集冡上】嵗月再期眞過隙笙歌十日盡霑衣泉門自掩千重恨雲散空堂黯不歸

闗塞飄搖起戰塵倚閭長罷事酸辛還憐槁項憂時日已誤靑袍奉母人杖節更誰能報

主絕裾空自忍辭親棧云隴月愁如許嗚咽寒宵一愴神

敢道肩輿上殿行軟紅塵土最傷情十年趨走春前恨兩字音書望裏驚長樂鼓鐘疑夢寐直廬燈火憶平生小人有母今安在曾遺

君王舊賜羮

祕殿深嚴晝漏閒

禦書房在碧虛間遙思

中禁従容地別有東頭供奉班風雨三春辭鳳侶雲霄萬里夢

龍顏只今月落烏啼夜羞防蛾眉両鬢斑【紀內直也】告謁空懷未上書較殘朱墨玉編余【時預修太宗文皇帝實錄】聖朝孝治恩元重臣子私情願已疎烏鳥舊棲宮樹晚鵷鸞長別禁林虛衣冠原廟勤時享法従曾陪濫石渠罷直

乾淸刻漏傳詞臣奏事閣門前防回中使防宣問曾道天顏賜閔憐【紀葉學士方藹張庶子英奏臣丁憂事】講席乍溫違玉几書籖初冷輟瑤編夢魂兩載趨丹地白首靑燈一惘然當年文獻僅猶存特爲儒臣命討論慰問

本朝無故事便蕃千載自

新恩賜茶雪乳分供禦漬酒金漿出上尊天使一時增感動傳宣帝語是春溫【詔閣臣察前明實錄慰問例具聞遣內閣學士屯泰翰林掌院事學士喇沙裏賫賜乳茶挏酒四器蓋慰問之典實始於臣云】

隨例榮光亦

至恩絲綸

特防出臨軒微勞似髮叨三錫

厚澤如天到九原【部議以臣母用詹事封例無防典上憫臣侍従微勞用學士品級賜防】石闕龍鸞回

藻翰冢碑星斗爛荒垣卻思灑淚春明路回首孤臣已斷魂麻衣扶杖薊城西痛哭荒郊落日低野宿寒沙惟過雁蚤行茅店不聞雞朋簪有夢知離散鄰杵無聲助慘淒相別銷魂橋上栁夜烏猶爲昔時啼

西園東閣想儀型堊室霜天望壁星紗幔秋殘悲舊業機絲夜冷泣遺經綸扉大手摩霄赤藜火新編照汗靑師友謬恩霑不細蓼莪廢罷淚還零【髙陽館師表先淑人墓葉訒庵學士爲立傳】

一別相思在禁林光華碑版未銷沈臨文已踐升堂約蓋石空憐負土心三嘆似因聞寶瑟長悲眞欲廢祥琴【苕文嘗辯祥琴爲非禮】吞聲憶取燈語獨向殘經細討尋【汪苕文編修爲先淑人銘】

舊逰名徳是人師相我號天伏地時萬事臨危千古恨此生難報寸心知中朝司馬應安好湖海元龍久退衰自守殘書甘薄澹他年無愧故山期【指魏環溪先生】

殘臘東風斗柄移灞橋三度栁條垂生芻致逺思徐穉截髮畱賓有範逵逰子頻年諳物態孤蹤四海問心知天涯門外多春艸長守田廬記嵗時

村鐙宰木影縦橫獨宿髙原萬感生碧嶂夜猿啼有怨黃沙石虎臥無情春歸老屋家如寄月墮荒丘路不明屈指禫除將欲近才思去住淚交傾

急雨淒風意若何天寒嵗晚在山阿人生兄弟眞難再我老妻孥苦患多往事庭闈誰訴語向來身世足悲歌那堪抔土荒涼處躡磴攀林祗自過

萬壑靑山一病身霜風搖落自傷神嶺鐘夜度不知處壠月秋來故照人詩卷市朝堪斷續音書京雒付沈淪只應料理餘生事體受歸全是報親

黃卷中閨映白頭班家孟母並朋儔佩環東觀蔵書閣纓履西原陟屺樓縹緲雲山千疊恨迷離艸土百年愁吟成霑灑梅花候苦憶天香學冥搜【予九嵗作牡丹詩母見而異之】

百鶴新阡十景詩【並序】

洞陽旋馬

洞陽洞天踞勢北維昻首而東天馬行空跨騰欲下接嶺連峯逶迆入障志稱嶽神山者蓋嘗標靈著異雲天馬騰驤東欲來洞陽弭節尙裵二條气色排空至萬里風雷掣電開瑤圃回看平似掌黃河立飲小如杯銅鬐玉鬛靑霄外長伴麒麟臥石苔

臥笏回龍

嶽神之南開屏列障儼若拱向稍西則山巒橫出形肖臥笏阡實落脈還顧洞陽云垂煙接山帀谿環故曰回龍也

曾聞萬笏朝天矗今見神龍踠地長己挾風霆身變化故驚鱗爪勢回翔従云漠漠噓重壤行雨蒙蒙潤八荒蚤握驪珠堪照耀鬥間五色映琳瑯

品字珠屏

阡後三山形立如品字中之一峯升眺遐濶勢盡千里而北望洞陽測以圭景不失杪忽正阡之主山也臺星入座夜珠明品字屏風類削成似擁鵷鸞朝帝去卻排閶闔侍天行芙蓉九蕊雲中色環佩三階月下聲爭道神工開辟巧羣峯羅列抱層城

書臺繡幾

阡之前曰書臺山層岡秀出中曲兩垂如月偃弓眠其上則奇松異花被於崖谷丹碧綺錯如畵宛若繡幾也丹地深嚴嵗屢移天寒月落影蛾池雲霄經席承恩日霜露書臺憶母時銅尺牙籖新玉案靑燈黃卷舊機絲白頭贏得如綸寵若斧封成萬古悲

榼山疊翠

榼山在洞陽山之右新阡之左秀障幹霄壁峙霞舉離立天外如拱如揖老松古栢飾巖蔽壑實巨觀也蒼松中倚玉防千天外樓髙翠欲團地界河山爲左輔峯廻屏障自千盤扶桑弄影靑空濶太華連云碧落寛似有防虹平接席旌幢前導後乘鸞

沁水環流

山海經云謁戾之山沁水出焉玆入乾歷兌抱阡左沙繞幢東出繚如縈帶翼岸夾山如爲新阡特設也繚河縈帶鎖遙峯雲起霞明色正濃九曲分流還抱嶂百川終古自朝宗波濤日月虞淵壯風雨蛟龍貝闕重欲攬鳳皇池上水丹霄長映紫泥封

萬松聳峙

阡之地統名樊山尊嚴秀拔眾山之長蒼松萬數防峯隠谷相傳神人所種植其大者以圍計之數十也四圍峯色故依然萬壑松濤勢接連天巧不煩神禹迹仙人似種漢皇年枝盤蒼昊靑鸞度蓋倚丹霞彩鳳鶱爲謝山靈畱勝迹只應此處問牛眠

百鶴來翔

封山之日白鶴百餘自西䢐東至阡之中翺翔欲下久之乃去開壙之日鶴又復來阡之名由此稱焉

臨水登山秋气淸仙禽遙集若爲情靑田養就云初白華表來時月正明北戒闗河行處逺南條煙水接天平摩崕駐嶺回翔地百鶴新阡送美名

慈泉乳水

山巓去地千仞岧岧孤上其陽有泉其巨若輪其深盈尺甘泉溫洌居人賴之以給晨昏掲其名曰慈泉志母恩也

神臯乳水接昆侖天與慈泉見母恩丙舎桑麻深雨露山家飲啄長兒孫銀河倒影流霞動玉甃含暉浴日溫最訝興雲蒸霧力長將時雨徧郊原

神樹天香

阡之西古東嶽廟廟兩階各牡丹一本黃蛇守其下人莫敢攀折枝榦輪囷四防廟中花開輙數千頭也古廟空山占物華石防雙本牡丹花染香靣靣臨芳樹堆錦枝枝貫月槎寶艶雲霞舒日景神靈煙雨防天葩玉房金蕊紛如此瑤艸仙源路未賖

山行二首

旅館寒燈信宿眠客心去住杳如年夢回春月春花夜依舊啼烏泣墓田

客路棲棲老更驚山人只作看山行冶桃狂栁紛無賴白髮春風也自生

陟屺樓別詩二首

松際昏鐘出翠微淹畱山鳥莫催歸西樓明月闗河路春雁南來又北飛

壠上東風春艸靑春明感舊惜飄零縣橋官栁銷魂處愁見長條拂短亭

別守冡人

萬樹靑松萬簇花居人惟有兩三家因君更灑思親淚泣向寒云隴日斜

次韻補和李容齋少司農送別二首

回首流年逐景光白雲慘澹日昏黃驟辭蓬閣如前世重渡桑幹是故鄕艸澤夢魂稀語笑雲霄契濶在班行傷心趨走金明路春月三回直北望

瓊瑤開篋客心驚團扇三年故舊情艸色含悲連大野栁條惜別向春明

朝廷開濟須公等閭左耕徭托此生爲報石壕村吏少司農憂國早知名

得苕文請急還長洲書卻寄六首

頭白何時見汗靑禁門深籍鎖寒防應知別笥多蔵槁歸向名山作一經

挏酒團茶自上方

禦錢餅餌賜新嘗江東大有思歸客千里蒓羹味許長白首何緣問故新驪駒聲斷堠傍塵靑門楊栁春如舊相送城門更防人

萬壑千巖老一村太行枝隴敢言尊吳山楚水堪乘興更向堯峯與細論

乞守何曾得越州還鄊終賜曲湖逰洞庭雲樹三江水一棹歸來合得休

出處年來肯異君西苦語記離分已違白首江湖約畱取靑山日暮云

晝臥百鶴阡古廟中夢愚山苕文

聞道長洲請急回宛陵侍

帝在蓬萊江湖闗塞三千里何得聮翩入夢來

村舎贈別焦僉事

禁門淸漏往時同一宿孤村邂逅中雙只堠邊芳艸暗短長亭畔夕陽紅軒車已浹崇朝雨繡斧行開萬里風幕府如今並才俊柴扉安隠借羣公

星軺驛送人之官中州

畱客雞鳴夜色淒使君匹馬萬峯西太行枝隴浮空盡砥柱煙巒接近低別路雲山勞悵望對牀風雨惜分攜河淇亦有萊公竹相映潘生花滿谿

樊川雜詩三首

山翠微茫積翠分野花細艸入斜曛獨行惆悵緣何事目斷南谿日暮云

欲別樊川欲防魂輕雲細雨濕苔防最憐緑樹通幽幌月送花陰不閉門

細蕊孤花太有情春風作意送人行誰言南浦傷心地艸色年年不更生

與豫朋往石閭

白石淸沙古澗深川長秋气逺相侵往來蹤迹看流水去住羇棲羨野禽伴老癡兒諳旅宿懶行疲馬戀谿陰三年防續殘詩卷新句含悲自一吟

午睡醒得苕文書

淸風一枕北窓眠門外音書剝啄傳欲覺軟紅塵夢防夕陽千里艸連天

聞砧二首

蹉跎春晚向秋淸爲別南谿緩北行欲理徵衣無意緒忽聽砧杵動離聲

野館淸砧不可聞更堪獨立近斜曛何人解識徘徊意惟有松間石上云

石閭道院二首

空山小住又經旬艸屋孤村無四鄰咫尺夕陽連暮雨三義古路少行人牛闌嶺上收常蚤虎迹泥中見又新寂寞不嫌樵牧者來時一別一傷神

急雨淸宵古廟中長松小院下秋風時疑石澗翻驚瀑頓覺巗泉接灌筒逺夢闗山雙鬢白鄰雞籬落一燈紅到家卻作無家客襆被衝泥類轉蓬

與石閭禪人二首

曾題舊句巳朦朧古壁蝸涎伴网虫此處無人解文字不須重著碧紗籠

雨笠煙蓑風露餐獵師仙客久盤桓夜芋熟松明火出處無心問懶殘

午亭文編卷十二

欽定四庫全書

午亭文編卷十三

大學士陳廷敬撰

今體詩

南谿贈別

南谿卜築快幽深況有樓居俯茂林老至圖書従散亂春歸魚鳥任浮沈山畦花藥波紅雨軒砌藤蘿暈緑陰欲別夜防勤秉燭祗應明月照分襟

次韻張子礎副憲兼懷竇在玆秀才

前後淸班忝竊同白頭相見意何窮春來禦水還新緑別後東華自輭紅巳共侯生溫釣石蚤輸景臥松風未應回首蓬山路林壑鶯花竟付公

辛酉八月北上道中寄裏中防好四首

空山獨往己三年近日羣防亦可憐風雨防魂迷隴上闗河雙淚落燈前離觴防處還三宿野館今宵是別筵一夜西樓才小寐馬嘶人語聴淒然

玉鵲庵西山寺東黃鶯送客訴春風花殘簾閣閒門閉栁老河梁別席空鄕樹斜陽迷故壘郵亭夕露濕寒叢棲棲夜火投人處宿鳥深枝笑轉蓬

二十年前燈火地暫來重別易沾裳己無揚子一防老空有陶家三徑荒河漢影斜明月在館池人散朔風涼牀頭驛道車輪過半枕闗山夢許長

望逺修門再往來秋霖秋日此裵身隨旅雁辭家去心逐居人送我回落木天風催逺別寒花客路爲誰開山川到處傷離別數日旗亭酒數杯

小山

城西前日吾來處野徑淸流竹樹斜日暮出城一過不因水石爲思家

三家店溫生具食

出門已昏黑煙火隔城闉才宿三家店便爲千里人豆羹肥勝肉柿酒白如銀邂逅臨岐路情同故舊親

過髙平弔畢亮四方伯二首

重過躬耕地秋原木葉稀一哀銜別路雙淚落行衣書札臨危在文章托付非淒涼荒宅裏淸徳耿餘輝【先生以遺槁屬余訂定】

寒露淒淒重悲云漠漠淸松楸憐昔恨絮酒慟餘生暮景衰容慘西風老淚傾那堪車馬色霑灑向長徵【余居隴側先生數以書存問】

野店曉發

三日山程十日行郵亭漏鼓夜分明寒雞己報淸霜曉夢後家園別後情

潞安城南栁林二首

一路黃沙白日寒栁林秋色送徵鞍更堪昨夜西風落霜葉煙條太已殘

野路籬花放蕋新古墩殘栁閱黃塵葉稀風起逢搖落猶挽長條贈逺人

渡河歌

白雲渡河河水陰朔風捲雲飛逺岑渡頭舟子靑山曲賈客相看淚滿襟

屯畱道中二首

畱滯鄊闗路淒迷小縣城野禽呼有字村店問無名秋樹變黃緑漳流兼濁淸山川與時物不減別離情鄕縣煙林外停車記昔曾此行秋色晚再別意難勝苦憶黃花放生憐白鬢增荒城時一憩未敢夢觚稜

九日屯畱客舎

九日孤城對夕陽空階人靜館垣荒寒花寂寂開閒戍落木蕭蕭下濁漳只有雁鴻聞憭栗卽無風雨意蒼茫未須更約登髙處客路何時不望鄕

沁州道中

山館郵籖數去程短長亭堠送人行悲風落葉銅鞮道細雨寒蕪石勒城漸逺闗河秋色盡欲投煙火暮云平荒郊茅店淒其夜白髮黃塵莽自驚

發沁州懷銅川

赤嶂黃沙艸樹荒銅鞮山色頗蒼蒼離心只堠兼雙堠客淚淸漳並濁漳野宿徵夫連曉語南飛旅雁背人翔雞鳴往路空回首惆悵衣篝五夜霜

漳水源

水石漳源鎭淸漳自此流金風吹素瀨玉鏡防靈湫科斗收形小蛟龍托勢幽土人思徳澤鼔笛賽春秋

緜山

晉侯旌善地夫子難攀野艸環封界秋風緜上山蛇龍今寂寞水石日潺湲有母能偕隠蒼茫掩涕還

龍洲驛雪懷南溪

九月並州道飄颻早雪飛風兼木葉下寒映麥苖稀郵驛人蹤疊雲山鳥路微南溪此時節籬菊正依依

太原城南二首

車馬斜暉不入城野亭北望路分明翻愁噭噭南鴻去卻作天涯送客聲

秋艸寒云壠麥遲嘉禾難見頴同時夜聞蟋蟀還多感惆悵唐風嵗暮時

太原客夜

霜橫月落曙燈親一夜邊城刻漏頻二十五聲秋點盡直教點點到愁人

客舎遇張子美

蕭瑟霜風日夜吹棲遲客舎晚支離耽書似蠧空鑽紙兀坐如蠶自褁絲爲別鄕山行漸緩偶逢舊故語移時還思接屋連墻日相對天涯是路岐

土橋栁

栁未全凋葉半新土橋風暖拂行塵邊闗景物今如此回首家園十月春

晤劉訓夫提學旋別

冰雪風裁水鑑方三年交儆寸心長相逢前路無知已未出並州是故鄕桑落酒淸離恨重栁條風客情傷絳紗欲徹歸

朝近應許追陪鴛鷺行

鳴謙驛畱別訓夫疊前韻

驪駒欲駕隻輪方相送躊躇別語長去逺心翻隨去雁還朝情未似還鄕經橫馬帳人初過客退龍門意轉傷鎖院弟兄京雒舊十年衰颯愧班行

宿壽陽用韓公夕次壽陽驛題吳郎中詩韻寄弟素心裏中與可京師

如今薊北是長安才過並州客路寒憶別汝時花共栁今宵三處月團團

未至井陘口七里槐林鎭宿

翠蛟潭自險靑玉峽空名土屋懸崖置沙田帶石耕晚風山鬼歗夜月野雞鳴浩蕩闗門近悠悠行旅情過井陘口暮投縣索逆旅主人不得行三十里宿微水舗

朝従井陘過暮向井陘投明月闗門閉西風塞水流靑山連粉堞黃葉隠朱樓行路誰相識棲棲夜未休

先夫人服除抵京詣

宮門候

安防遣【臣】英【臣】士奇慰問恭紀

東華塵土帶徵鞍三載重來鬢髮斑通謁竟由中貴使問安許防閣門班傳宣去久勞

垂憶別奏歸朝損舊顏

天語一時紛感激不禁淸淚落潺湲

滇南大防詩十首

夜半傳呼萬嵗聲邊書送喜拔圍城霜天破賊煙塵靜不待新年賀太平

羽騎星流掣電飛宮門霜月照行衣金鉦夜警投籖夢知是徵南奏防歸

玉座紗燈奏艸開防音傳送滿宮來天雞未動銅龍辟親報

慈寧萬喜回

玊斧金戈

寢殿開嘶風石馬殷奔雷

翠華正值朝

陵日輦上連章露布來

烽火雙懸大將旗孤城三道集

王師遙知銅柱銷兵地別號昆明洗甲池

碧雞騰距古梁州飲馬瀾滄水不流

廟略有徵無戰鬭手提滇海付金甌

一舉樓船定海隅雕題卉服效前驅三軍所過都無恙況復頻年

詔賜租

萬年曆數尊王防一統山河黜霸圖文徳武功相並美應教大政紀平吳

邊機兵畫在深宮伐叛謀成

睿想中上將指麾皆

廟算板啚恢拓是

神功

索鈴神撼檄書成防載憂勤識

聖情別奏凱歌人共樂先教傳唱羽林兵

送張惇復學士還桐城二首

詔恩相見慰浮沈往事分明思不禁朝退常陪經席蚤內中初設直廬深蓬山地近天人別溫樹春歸嵗月侵我去三年君宛在重來還對欲分襟【辛酉還闕

命學士慰問於宮門】

門外桐陂水驛通櫻桃初熟落帆風別來客鬢愁先白到日江亭問也紅【也紅惇復亭予爲作記】偕隠己悲緜嶺上耦耕終約五湖東我來君去如相避解道人生是轉蓬

送汪舟次檢討使流求二首

萬里滄波使

三宮法従班吾曾泛積水別久問神山天逺客星見孤帆秋汐還丈夫事異域那肯老離顏

彭湖接煙火軍鼓亦闐闐絕島眞無地中原只有天節旄來殿闕戈甲在樓船借問隆慮【平聲】將何如陸賈賢

禮闈校士得十四韻

數到掄才地承

恩自禁林才移經席仗猶殷屬車音白首冰銜晚靑春鎖院深昔逰思裋褐榮路愧華簪銀燭三條盡銅壺午夜侵苑花應冉冉闈棘自森森簾下經過斷風前語笑沈樓明金牓月臺轉玉衡參【地鄰觀象臺】屢輟中宵夢回憐儤直心香凝新繡网寒戀舊綾衾忝竊繁文字蹉跎細討尋池邊蹲豈鳳書裏穴成蟫典職堪遲暮登賢郁滯滛不辭鉤校切有暇得微吟

闈夜夢母

一夜春寒憶故山五更雙淚落潺湲重簾不鎖還鄕夢壠樹花時見母顏

闈將出呈諸公

忝接公卿席簪裾此地逢到來堦艸長相憶野花濃暗鳴禽曙簾深報鼓重對牀燈火夕回首是離悰簡翊聖年八十別而再防於京師尙健無恙喜而有贈

物候靑春晚交情白首長三年爲客在八十別來彊難老逢人少無憂羨汝狂平生瀟灑意相見不能忘

春夜憶舊逰示豫朋

獨宿寒齋夜悄然闗山丘隴郁髙阡還如三載棲遲意未了平生寂寞緣漏轉微鐘時憶舊夢回殘月不成眠分明陟屺樓中事未齔相従最汝憐

小屋

小屋幽居稱蓬茅作意低開如釣舫籬揷似村溪絮栁縈簾近錢荷貼水齊景光還自愛未覺是羇棲

登樓寄逺

戶牖長岑寂殘書且罷休落花時倚檻斜日一登樓白髮堪多病靑春抵暮愁飛雲如有意冉冉下南州

西樓懷潛庵時爲先生較勘文集

多病兼愁思登臨每獨來孤云一飄萬里共裵文字堪心得風塵暫眼開頓忘形气小空濶坐悠哉上手勅念諸臣勞命公暇逰賞苑中网魚攜歸恭述蓬池接露臺銀河一道象昭回金華不輟宵衣直玉几還隨講席來記憶従官三伏近傳宣

禦札十行開侍臣空自慚歸遺曼倩當時未易才

直講口號

罘罳流影照靑規黃卷丹霄防鬢絲簾外卻看閒抵戲羨他無事羽林兒

恭和

禦制送杜相國致政歸寶坻

十年深宻地親見翊承平龍尾隨天路螭頭直殿楹歸田三疏意祖帳百僚情和懷賢什云章麗太淸

恭和

禦制送馮相國致政歸益都

河山還禹迹帶礪得堯年嶽攬岱宗石海歸星宿泉身名多上相出處在髙賢日觀登臨數長懷直北天

八月八日

賜觀

禦府蔵畵於

內殿進詩二首

輕綃潑墨憶従容祕殿收來

禦印封掩映液池秋水色依稀仙仗翠微峯金函鎖處銜蹲鳳玉軸開時耀燭龍自是山川羅萬國畵圖江海見朝宗

丹靑龍蹴海三山銅鴨香開玉座間枝繞萬年花爛漫池添百子水潺湲紅羅夜閣胭脂濕碧鏤春亭翡翠還暇日每防

天一笑畵中金粉解承顏

十二日防

召至瀛臺

賜食已復

賜魚大小四十恭紀

畵槳文

禦舫開五龍雲水接南臺才分玉箸蓬池膾親网金鱗又賜來

中秋西樓防集

久別東巖月還爲北塞防關山頻對酒風雨一登樓坐減靑山興歌添白髮愁兩年長肺病顦顇況今秋甕頭春酒昔得之林中丞家近日孫生頴力能釀此酒嵗暮獨酌爲作二首

風霜還飽舊時身相勸愁多酒入唇閉戶不邀杯底月隔年先探甕頭春陰陽淸濁元同器黍麥低昻亦有神一笑朱顏今宛在黃公壚畔見何人

收拾樽前見在身且教香味入吾唇飄颻北雪初霑地泛溢東風欲作春罷遣桃符驅嵗鬼休催羯鼓惱花神天寒日晚霜威重一醆陽和己趂人

懷陟屺樓

回首闗河艸木黃浮雲西去野茫茫松楸未長霜先落陟屺樓空掛夕陽

城南水榭懷施愚山

渼陂連紫閣鳥影度秋屏逺望知巗壑髙居接渺冥湖光分裂帛山色擁來靑花落題名處相思在敬亭嵗暮和子瞻與子由侍立邇英次韻絕句簡曺峨嵋編修四首

淒淒梅萼艶猶淸寂寂年華暗欲零一卷牙籖雙白鬢不應黃色上天庭

侵曉衰顏鏡裏寒蕭蕭華髮鬢絲幹緇塵休防淸霜色自愛新彈沐後冠

誰解先生謔浪言摧頽病鶴亦乘軒如今恐被林鴉笑夜宿朝飛爲啄吞

東坡居士香山老出處差同晚節心不信千秋身寂寞名根終比道根深

次韻彭羨門編修

軟紅塵土又年餘久廢詩篇嘆索居離別日多相憶老交防嵗晚防人疎閒門剝啄風微後好句摩挲月上初自點寒燈三過讀因君吟興未全除

鼻不知臭屺瞻學士頗用嘲謔戲簡

肺病經寒斗更加霜風如簇著含沙此身可入鮑魚肆有鼻誰聞薝卜花未信運斤逢郢斲猶知舉扇向塵遮曉來頻因君甚相憶連朝盡嵗華

嵗除有感簡屺瞻

華髮黃塵爆火前桃符土梗與周旋笑看敝帚千金貴懶點蛾眉半額妍空憶悲歡追昔夢且尋詩酒樂新年文書堆幾風窗冷短檠頻移博醉眠

正月十日睡醒示豫朋往年嘗以是時宿新阡丙舎

夢回外午雞聲睡足春陽潑眼明正似石閭攜汝宿新年田舎老農情

蚤行憶石閭

夢廻鐘漏客心闌馬首驚沙撲靣寒只似石閭風雪路不知春曉在長安

午睡夢朱檢討錫鬯覺而讀其集

荒荒欲落幽窗日防防時驚曲徑風一卷竹垞書在枕離心繚繞夢魂中

二月二十六日同樊酉一飲酒城南古臺上

野廟無人春鳥鳴古臺髙樹逺含情不因社日尋芳去嬾作城南半日行

堤栁

堤栁靑如此山花紅柰何林鶯三月少塞雁一春多歷落愁心在羇遲旅鬢過吟詩聊自慰不覺是悲歌

社日黒窰廠同樊酉一

社日迥愁人髙臺絕四鄰陰晴分逺樹煙雨接殘春地僻逢花少川長對酒頻栁陰澹斜照沙際一垂綸

送杜讓水令廣昌二十四韻

一綫飛狐道雙鳬下

帝鄕地懸京邑險山接塞垣長畱滯今爲吏分岐忽異方野花開正落風雁過無行亭堠紛相接闗云郁在望昔逰同寂寞往事黙淒傷乍散圖書地虛隨翰墨場身名供刻畫文采益淒涼煩促賓朋絕淩兢笑語妨多才勤贈處雅志必周詳詩與名家稱書兼姓字香拜官非卜式嘆老是馮唐曾奏

重瞳聽還邀一命光孤城靑冢月大漠黒河霜別意嗟飛動含情助激昻雄風生劍匣朔色映錐囊迹已輸屠釣謀仍恥稻粱故僚多背面薄宦易霑裳交道悲公叔心期感仲翔逢人難偃仰入世勿徉狂尙有遺簪戀聊爲束帶忙靑山對垂綬官舎解行裝荒外皆侯服邊沙盡我疆此邦有民社爲爾決行藏

立齋都憲惠酒且盡戲簡二首

風雨城南一畨新提壺相勸獨逰頻只今酒盡添愁坐花落花開不當春

己遣沈冥入醉鄕懶從燕市酒人狂故山亦有慈泉水乞取江南釀秫方

樓上獨酌二首

秋城如煙海看云抵看山樓上一杯酒心與孤鴻閒孤鴻日夜飛悲鳴爲曺偶道人學忘機離心亦何有吳耕方侍讀急裝出廣寧門一夕卒於逆旅貧不能斂行道傷嘆追悼寄其孤

多病交因宻常貧世與疎旅亭一宿客昨日數行書道術終何得饑寒屢晏如文章曺志在流慟想充閭

答李子靜少司農兼索其書法二首

千古風流讓蜀人西當太白望峨岷眼髙四海名無敵狂客誰爲賀季眞

春蚓秋蛇老未休戲鴻墨法晚相求卽無金玉裝匳軸肯設桓家寒具油

將卜居而泉酒垂盡簡郭快圃翰讀二首【泉郭釀也】

山泉美酒色香淸故遣瓶罍細細傾自入靑春嘗獨醉己多白髮未須驚賞心四事違朋好對影三人共月明今日一尊還寂寂慿誰相慰此時情

鴻飛蹋雪去西東浮蟻堂中憶雪鴻【雪鴻郭堂名】樹下何人知有道醉鄕我亦愛無功六分春色三杯酒半世生涯一畝宮那有詩書堪乘載瓦盆傾倒向春風

檐鵲寄公幹

鵲蹋寒檐日影來飛鳴繞樹卻飛廻忽聞小弟傳書札報道山花取次開

移居簡李鄴園大司馬

門徑黃塵迥未侵靑春棨防晝沈沈避喧每覺無幽處卜築翻因有素心新艸臨窓生意淺落花欹枕夢魂深卻憐燕雀依檐棟敢道鵷鸞共一林

樓上聞笛

惆悵髙樓月迥明闗山無限曲中情薊城楊栁多春色解聽風前玉笛聲

史事偶閒戲題長句爲醫者孫生

圖書跌宕謝公卿貧病交防尙有情藥裹年華逢薊子枕中仕宦笑盧生防人靑史題無愧自古黃金鑄可成畱取一篇方伎傳塵埃擾擾勝浮名

新居春夜

白首孤吟廹靑春永嘆深幽懷耿斜月淸夢覺寒衾小巷更籌宻髙樓雁語沈頻年羇客意飄泊又従今

送王仲昭還武林二首

太白飄然仙者流淩風掛席下滄洲眼中一勺西湖水橫海難爲跋浪逰

鐡笛遺聲寄竹枝扁舟應過水仙祠閒堂賜墅笙歌地惟有湖山似舊時

對鏡

昏黒柴門稚子迎鄰雞催曉報人行試看靑鏡如絲髮一日還禁白防莖

閒門

小院斜陽盡閒門過客無晚花開欲笑歸鳥自相呼淨業觀前念浮生問坦途後生都莫較看取白髭須

磨勘宿省中呈容齋兼懷黃麋給諌

殿廊槐棘晚森森斜日淸煙紫禁深把卷防回同笑語憐才終是共沈吟露寒桂子三秋色風落梧桐一夜陰舊日鎖防人好在白頭蕭颯映華簮

送魏環溪先生致政歸蔚州二首

君恩三疏得抽簪緑野新開古塞陰出處蚤闗天下計淸忠不盡老臣心

兩朝國是靑編在一代身名白髮深金甲已銷耕鑿穏朔云邊月快登臨

地近翻驚數仞墻龍門賓客鄭公鄕早瞻舊省尙書履晚拂淸塵禦史牀心事傳經畱奏艸功名報國在文章非才欲達

重瞳聽乞取靑山傍講堂

以黃柑羅酒博快圃泉之餉

泉味美罷村沽折劵殘年謝酒壚獨酌巳多還寂寞細斟欲盡失歡娛黃柑春色分三寸白墮霜醅換百壺洗醆風軒聊一笑開嘗容對馬軍無

嵗晚與繆虞良

斜陽古巷嵗空防寥落寒廬亦故園梅際冷枝橫凍硯雀邊疎影帶閒門縦泥飲防頻嘆且爲耽書與細論猿鶴防時音信少荒雞咿喔似山村

甲子除夕

還看上苑江梅蚤卻憶樊川岸栁新畝心長驚別舊闗河人老倦逢春庭前燎火年光換枕上雞聲客夢頻辟惡桃枝先揷戶六街車馬逐流塵

春日懷西園先生

流光堪把玩煙景易風飇旅夢牽花信春心著栁條露多憐緑徑雨濕憶紅橋將老甘離別生涯付寂寥

臥病輟直奉簡入直諸公

半月雙扉晝掩深窗朱网憶沈沈回驚廊閣三畨仗稍學仙人五戲禽勾檢篋書稀日艸料量圍帶減塵襟數憐

溫語垂

天問蒲栁先秋自不禁

聞雞寄逆旅故人

本置雞爲報明疎林殘月半宵聲未回旅夢催人起底似徵途惜別情

戴文進畵漁家樂

曾冩紅袍緑水隅眾中顏色果然殊蓑衣篛笠雲天濶可是秋江舊釣圖

七夕城南晚歸書興

碧落微雲月似鉤誰家簾捲曝衣樓流年巧婦矜紅粉半世癡兒已白頭河漢星低淸淺水闗山人老別離秋夜涼一枕殘書夢潦倒西風萬古愁

答立齋都憲

涼風吹積雨晚景送新晴白筆秋吟興靑編夜雨情名多綾餅艶心並玉壺淸遙望臺中柏蒼蒼翠更生

江村垂釣圖

江湖且莫羨垂綸畵裏漁竿枉似眞試看渭濱圖羽獵後車元載釣魚人

文衡山潑墨山水

供奉歸來野意閒紅欄緑浪五湖間誰知水墨蕭森物畵出荊闗著色山

曉雪懷王幼華都諫

淅瀝疎更外霏微小雪時映何曙蚤著樹欲銷遲寒重花兼出霑輕葉暫隨坐殘鳷鵲影先遣掖垣知

雪夜懷簡翊聖

不見當時謔浪人鐙花如晝鬢如銀癡兒難了公家事狂叟相憐自在身午夜雲山連雁影千門霜瓦冷魚鱗風饕雪虐眠時蚤縮項寒廬一愴神

雪夜懷張子美子文

一片瑤華影霏霏入夜寒梅花疎故壘雪色滿長安漏下淸霜迥風髙玉笛殘那堪羇旅夕蕭颯獨憑防

當闗

當闗呼不置殘夢防迷離鳥宿夜還散雞聲寒漸遲梅風寂歷徑竹雪參差睡美輕鐘外何因得此時

卜居不定題家書後二首

題得鄕書附短吟地罏紙帳覺蕭森姓名己受當時責筋力空教老境侵蝴蝶夢魂寒抱影梅花風月夜同心只須乞取靑山在江北江南宅易尋

夢回夜气勘分明已睡還醒萬慮生古堞夜烏啼自語空梁山鬼嘯無情蔣山第宅終須棄潁水田園且未成贏得寒宵渾不寐風簾鐘漏度三更

嵗暮夜歸冩懷寄南谿防好二首

拂靣流塵倦曲肱人間只欲醉騰騰此身至老終成錯時輩多才合讓能雪徑數聲傳漏柝紙一醆讀書燈絕交論廣休重擬五術平生實未曾

曉逐殘星暮落暉不成贈處不成歸尺書海內親朋防晚嵗天涯弟妹違河栁秋橋人判袂野棠春社酒霑衣叢祠西畔桑楡暖鼔笛聲殘隠翠微

病齒

平生未解巧如簧牙齒空然粲兩行善病終當畱舌在多愁應不及唇亡相逢己守金人戒獨坐誰憐玉麈妨身老得閒差自慰雪梅煙竹倚殘陽

露湑閣憶南谿

逺望當歸亦枉然登臨遙憶在南川亂山缺處杏花滿危閣前頭松影圜短笛吹斜牛背日暮鐘聲散雁行天淸歌薄酒殘燈火此事拋離又五年

乙丑除夕移入靑藤館新居

五春三度移居日桃梗椒花總閉闗跌宕圖書新白髮漂搖風雨舊靑山署門自信交防少卜竈先祈嵗月閒預擬送窮還罷卻殘年畱伴老夫頑

午亭文編卷十三

欽定四庫全書

午亭文編卷十四

大學士陳廷敬撰

今體詩

丙寅元日

曙色蔥蘢右掖門上趨北極侍含元罏煙風轉銅龍仗燎火寒回白獸樽欲報

聖朝無闕事濫重經席是

深恩多慙衰鬢靑春早暎日宮花壓帽溫

惇復澹人二學士見和除夕元日詩疊前韻二首

春色蓬門取次還總無過客也須闗休辭白墮頻傾醆頗卻靑錢忘買山爆竹誰家方競勝桃符昨夜蹔投閒椒花滿眼紛相映笑煞頑夫老更頑

粗治文書久拒門年光幾度向朝元殘經獨抱時開卷嵗酒將闌己合樽悶遣葦桃驅路鬼戲從魚鼠問長恩春寒切憶鵷鸞侶身在淩霄气象溫

上元夜扈從出永定門作

對仗金牀下殿行玉街車馬溢春聲天回煙景低帷殿野曠星河出幔城北鬥龍杓隨鳯輦東風畫鼔雜鼉更歸來獨擁殘書坐一穗缸花夜笑生

李唐長夏江寺圖於

大內見之宋髙宗題云李唐畫可比唐李思訓

花石綱殘艮嶽空湖山金粉畫難工那知零落風煙外郤閉金函玉櫝中

水邨圖二首【並序】

水邨圖趙文敏筆也自署云大徳六年十一月望爲錢徳鈞作元人題者五十一人皆秀逸可喜康熈二十五年歸於

大內時在直廬得縱觀記以詩

秋雨秋風澹墨間燕云粉本映闗山百年智巧銷磨盡卻在淸江水石間

菇蘆門外水連天我己移家約釣船從此煙波秋色逺憑誰先寫舊樊川

張尙書賜金園圖

鸞坡鳯閣晝沈沈畫裏龍眠著意尋田宅漫成歸老計江湖頻有托居心買山不比千秋觀置酒何須太傅金直使

君恩滿巖壑流傳勝事紀園林

春夜懷富雲麓侍郎

勞勞亭下水淙淙送客沙頭倒玉缸萬里長風吹別防五更疎雨落寒羇魂炎海離愁濶過眼紅塵老淚雙城角欲殘淸夢斷相思惟有片心降

新居送素心歸裏

窗閣新開客過稀茅茨只似舊雙扉淸明嵗閏花禁坼風雨春寒燕未歸靑鬢流年思弟妹白雲長日戀庭闈因君爲問田園事何處煙波無釣磯

陳白陽畫果蔬二首

正是江天櫻筍初谿邨風露擷園蔬春花開落多秋實老圃吾生愧不如

肉食朱門客滿堂何人解識菜根香鱸魚大有江東思只是蒓絲味亦長

晦日信芳齋遣興

萋迷春色老塵沙晦日風光感物華粗有軒安客舎盡教籬徑似山家天涯裊裊逢歸燕世事紛紛送落花一種垂楊愁萬疊輕煙搖颺日西斜

楊花六言二首

物態森如枳棘客心弱似楊花忙過雕闌玉磶閒投茅舍山家

垣短條垂弱縷水明葉蘸防波燕語巧催春去花飛知柰愁何

賜衣二首【有序】

閏四月二十八日直

內庭

上遣內侍問【臣】廷敬在否有頃賫

賜禦服紗衣【臣】同【臣】英【臣】士奇臣訥實被

恩賚縠文金鈕禦香宛然且

諭曰是朕所嘗服者【臣】服之感而紀以詩

天機云錦

帝垂裳解賜丹霄黼座旁不是裁縫収在笥玉篝新染蚤時香

碧紗鍼縷海圖明垂領蕭蕭素髮驚天上著來人欲老不禁淸淚卻霑纓

齋中讀書卽事二首

繙餘殘史意厭厭淸簟斜曛晝下簾笑憶相如逢狗監懶從詹尹拂龜占心如苦筍風還折愁比黃楊閏更添剰有艸庭生意在筆花頻夜夢江淹

花時事過甘頭白老境春殘柰酒濃近日情懷還漫浪防人語笑更從容歸田己媿陶彭澤矢口常憐阮嗣宗遺事吟殘杯一進五更睡美不聞鐘

次韻繆虞良見懷之作

載酒題襟少舊歡鬢絲藥裹在長安翻余汗簡常多忘畫出河圖欲細觀【時方學易】姜蔗歸田羞負郭風騷投老笑登壇知非己迫桑楡晚袖裏殘文擬自彈

送故人王徳新還太原三首

明月闗門影漸髙朔風猶照舊綈袍離情逺似桑幹水難防並州快剪刀

白雲汾水影離離又是秋風雁去時落盡別時官閣栁晉陽宮畔最相思

曽將刀筆傲通侯掛檄歸來汗漫遊畫榼香螺桑落酒靑州從此勝涼州【王嗜酒選爲尉不赴】

琉璃盛水蓄魚如鱦者三兩頭外視之倐小而大游泳下上而見魚之多至不可勝數於子龍秀才爲詩戲和

掉尾鯨波笑伏鱗眼光如海虱如輪晴牕試檢虫魚注亦是天涯磊落人

丙寅除夕撰易圖成示虞良樾阡

玉漏金壺夜色新藜牀蔬食不嫌貧自成蕭索門庭在無那歡娛節序頻蠟炬椒花迎嵗酒火銷香灺隔年人更闌防檢殘經罷勘得浮生處處春

丁夘元日卽事示兩兒

華髮朝天蚤劇忙靑春閉閣興還長年光得得如流水旅夢蘧蘧向夕陽驥子誦詩驚過客虎兒弄筆勝諸郎一枝應逐桑楡暖三徑何當在

帝鄕

初春與與可

書卷生涯避要津雀羅門巷燕鶯頻也浮翠柏尊中酒己放紅梅硯北春五夜霜霏殘醉醒萬家煙景一時新朗吟夢艸西堂句好在池塘未是貧

上元夜簡

內直諸公

曲晏傳柑記往年疎星澹月故依然張燈小巷春無那羅雀閒門意自便節過欲泥丹竈火夜來重爇

賜罏煙九衢簫鼓三更夢又是

君恩放假眠

寄湖上翁呈惇復翁惇復兄也

久向煙波擬釣筒移家有約竟成空平生解愛江南客晚嵗心知湖上翁香艸舊蓑閒臥月蘆花小艇不驚風眼明細寫烏絲字寄與東華問軟紅

晚春下直同健庵侍郎

如寄人生欲柰何野桃村栁又蹉跎百年彊半酒人散【往年春日嘗與苕文貽上諸公水樓看栁】二十四畨花信過細玩流光眞漸少總攖塵网也無多軟紅歸馬東華路好防靑燈照醉歌

閱農應

制【四月十日禦乾淸宮臨視諸臣作】

聖作勤三事

天行啟四聰有年惟

帝力無逸卽田功桑柘扶鑾輅茅茨駐玉驄野花穿仗發山翠拂旗空壤繡分交錯川長引鬱蔥嘉禾方剡剡瑞麥己芃芃鶯度濯枝雨栁眠吹絮風周原千畝緑漢粟萬箱紅下濟光明逺髙居造化工年華丹禁裏煙景幔城中粒食增堯匕燻弦倚舜桐九農應送喜歌舞海隅同

禹鴻臚畵樊川歸樵圖

巷栁園花又一巡二毛加白向靑春平生但可供描畵面目於今是假眞蔡澤輕肥原有相揚雄容貎不逾人束薪己辦腰鐮具寫入樊川小樣新

晚同儼齋侍郎下直

長遣雙扉去後闗曉風驅馬夕陽還曹司愧防圖書地筋力虛陪供奉班正落殘花畱意別欲棲幽鳥笑人頑城鐘未起燈初上了得公家事蚤閒

排悶

一步彊彎一寸弓滿船齊看滿帆風呼牛應牛故爾爾得馬失馬何悤悤橡栗生涯愁杜甫蛙蛇家口老盧仝此身眞作浮游計到底輸他造化工

閏嵗七夕前二日

咫尺神霄柰若何頻年相望不相過頭童烏鵲忙如許節厄黃楊閏較多秋到雙蛾驚嵗月天畱老眼見星河九疑凝目峯皆似不比盈盈一水波

蓼花

臨砌妨檐短秋來嫋嫋長綠捎新雨霽紅透晚風涼野水蘆花外江村竹篠傍只應伴笭箵系艇近斜陽

七月九日

召左都禦史【臣】廷敬侍郎【臣】幹學學士【臣】英侍讀學士

【臣】士奇編修【臣】訥

賜食西苑秋云亭遣中使就賜

禦書及內制法瑯塗金罏缾匙箸香合各一恭紀五首鴛行拂曙影裵風舞槐龍翠作堆北極金輿天上轉西淸黃繖日邊來從容刻漏傳仙饌親切煙霄侍帝臺

詔許甘泉承曲宴幾人榮遇得追陪

禦匳書卷日相隨

勤政簾前奏對時文囿先知新稼穡堯階不剪舊茅茨渚花含笑移舟近水鳥銜

恩度檻遲自有衢樽聫鎬飲微臣長誦蓼蕭詩

鈿軸開函翠帕舒羲圖頡迹豈能如驪珠何止千金賜鳯藻曽經萬卷書日曆定須編翰簡流傳應許到樵漁桑楡記取茅檐下長捧

恩華望屬車

珍錫琳瑯列禁筵博山新制侑嘉籩含燻欲泛金莖露宿火猶分玉篆煙光爛卿云逢舜日文鐫寶歷紀堯年銀罌翠管休相擬歸路天香滿繡韉

龍尾追趨內掖門綴班烏署直防垣飫知

中禁蘭庖味別賜西園玉膳恩坐對宮花偏露重歸來臺柏帶春溫叨隨芝閣分藜火剩有冰心奉

至尊

九日晚晴臺泥飲

九日悤悤節序頻髙臺搖落上逡巡生逢白髮相欺老家有黃花不厭貧愁遣眼前慿濁酒名爭身後是癡人牧之詩句陶公興笑口常開漉葛巾

鄕人王疎庵先生爲太宰時構水鏡堂於署後之東南隅余在翰林以事曽一至焉今謬繼公後瓦礫茂艸故處不可復問冬夜宿署中感而有作

水鏡堂曽到遺蹤悵莫尋鳥棲荒署蚤葉落短垣深黯澹題名字蒼茫啟事心夜寒霜月白猶照古藤陰

靈祐宮夜憶石閭

抱膝支頤計未非黑甜贏得到斜暉飄蓬欲訪敲爻去度世終思跨鶴飛自爲逃名甘隱吏己因觀妙解忘機石閭流水寒松夜一枕騰騰夢裏歸

五十初度

華髮童心老竟眞自驚身埒老人羣新詩翻許推髙適健筆猶誇屬右軍梅栁眼看過至日犁耝手把向春云靑山舉白一浮汝自此相從已暮曛

夜過六友齋與樾阡

客舎一柴荊歸時夕照明寒花簾外影新雁月中聲老境親書卷幽懷托友生秋齋燈火近城柝易深更

與蕓夫

沙塞鴻飛日風林葉落時百年猶旦暮往事益淒其屠狗身宜貴雕虫技未奇急將瀟灑意爲緩鬢成絲

晚晴臺詠懷示謙吉

晚晴一上晚晴臺片片明霞映酒杯燕掠檐牙殘靄去栁低樓角夕陽來經過物理愁眉放勘破生涯笑口開田舎未成頭半白靑山買得敢裵

大行太皇太后挽辭六首次都禦史徐幹學韻

帝孝重華並

慈徽太姒齊

陵園新玉座匳匣舊金泥長樂疎鐘外瑤池落月西雞鳴思問寢龍尾接城隄

警衛連宮仗行帷出苑墻鶴驚宵館露鳳咽曉樓霜翣栁飄哀挽陵花濺淚行盡聞

天子孝親切侍中郎

尙想戎衣著謳歌起鎬丰親逢開創日身享太平功文物三朝備榮哀萬國同還因思厚載率土泣攢宮

倚廬心未己歠粥孝難名素靷鑾刀斷【詔步詣陵園斷輦紖以示不禦】靑繩砥道平攀號

天步逺顦顇

聖顏淸臣庶皆人子誰無感激情

神光畱武帳雨淚變

彤幃云慘靑山暮風纒紫極悲金蠶寒食後玉燕上陵時苑栁年年發長垂

寢殿枝

禮成衰絰盛制與諒闇同

詔諭情何限封章意未窮劬勞知

聖徳忠愛結臣衷孝饗榮名貴淸歌小閟宮

王黃麋在吏垣有文名沒三年矣夜宿省中追悼之

禁掖難勝感舊情諫坡畱得幾人名夢醒月落朱顏在宿艸春來老淚傾

孫怍庭少司馬來赴

國卹憶往時余與怍庭同環溪先生禮闈校勘連牀數晨夕今蔚州歿而余銘其墓不勝存亡之感

知君定似阮光祿朝罷

山陵卻便還忍說淒涼十年事更誰追別到方山歷下羣公海嶽姿風流耆舊是人師相逢一事煩傳語無愧新阡有道碑

合和羮二首【並序】

合和羮雜菽麥野菜爲之太史公所謂民之食大抵飯菽藿羮者是也然自秦及燕趙皆食之而南方聞者毎竊笑焉嘗與南溟湘北宿左闕下二公皆南人而獨喜食此且爲歌詩以見贈余亦和而歌之所以志余之辱交於二公亦以物之幸而見知於世有如此也

衢歌含哺敢忘情華省翻成麥飯名不笑唐風多儉陋茅茨曽啖小人羹

鹽防休烹婁防鯖山蔬防就瓦盆盛交情淡久眞如水肉食何人憶大羹

大行太皇太后仙馭遐升

詔行倚廬之禮百官有司更進遞諫

詔防開諭益切宣聴之際恭紀以詩

彩仗金輿隔暮云倚廬涕涙濕斜曛已知孝饗同虞帝何止期禫似魏文苴杖三年千古事封章一日防回聞他時靑簡畱題處惟有芳名屬

聖君

除夕同南溟容齋卽事二首

一院梧桐影漸移西垣山色在簾帷欲尋巗壑抒心迹辦取樵漁寄鬢絲林鳥倦隨鴛鷺後野梅蚤避燕鶯時艸廬門巷斜暉外禁省端居有夢思

馬林鴉節序頻同曹聨步集蕭晨銅龍日冷東朝防金爵星明左掖春欲盡漏鐘添一嵗不須杯月得三人疎燈寒燼淒其夜靑瑣相看鬢似銀

鹿尾

塞艸秋肥斑鹿鳴那知防尾是珍烹三驅解識

君王意長憶

慈寧進

禦情

戊辰元日左闕下呈南溟容齋兩少宰

過眼交遊閱世忙星趨漏散只隨行春遲荀令香三日【正月三日立春】花共江淹夢一牀剩有蓼芽驚節物更無防勝惜年芳相依渾似舟船坐夕照蓬牕影漸長

疊元日韻與兩少宰

擾擾塵埃一夜忙新年追逐在班行﨑嶇阮借東西路顚倒元龍上下牀臘退栁桃應自媚辛殘姜桂有餘芳蒼顏白髮吾曹甚愁入靑春睡味長

春宿左掖髙二鮑給事空所居室以居餘二鮑工畫嘗爲余作修褉圖末句及之

掖垣棲鳥暮啾啾襆被居然接勝流賀革方牀才六尺士龍瓦屋在東頭周廬宿火多時共燕寢淸香盡日畱不是南山來伴直畫圖輞水已同遊

春日晚歸書懷

一官遲重寸心淸楡莢圜時栁絮輕衣上緇塵渾不染鏡中華髮蚤忘情鶯花怨客侵愁老蟣虱欺人薄肉生暝色不歸歸亦倦揶揄路鬼正縱橫

睡起晚晴臺野眺懷南谿逰好

一枕黃塵瞇眼開闗河淸夢片時回屢因春睡思長假只爲鄕心上小臺雙闕萬家還閴寂孤煙落日共裵故園只在靑山外管領鶯花待我來

昔使廣寧出東便門十三年矣仐春重過此門感成

城門曉色時啼鴉徵馬長嘶向磧沙雨雪闗山初出塞淸明時節正思家鄕心萬里逢歸雁野館三春見落花少壯逺逰俱寂寞只應衰老惜年華

大風落花二首

自入靑春只醉眠花開花落卷簾前顚風作意吹將去不是花時不放顚

風本無情一陣空花如有意向春風殘香徙倚斜陽外飛入儂家酒醆中

口號與翁寶林少宰

春城楊栁三眠後江館櫻桃九熟時贏得殘年歸計晚眼中花霧髩邊絲

九日夜雨

何處登髙防端居獨掩扉艸虫閒自語霜雁逺還飛殘夜開籬菊髙秋見篋衣南谿今日酒酩酊防人歸

雨夜懷思母庵

小幕牕風入閒堦檐澑懸苑鐘疎防外塞雁曉聲前潄石三秋雨流花第二泉爲親從祿仕書信問歸田【樊山慈泉第一泉也庵之泉爲第二】

送荀少之官臨湘

落葉滿徵衣鞭絲掛夕暉壯逰非寂莫歸興卻翻飛白髮一莖蚤黃金萬事違宦途憐小弟愼莫愛輕肥畫鶡雀

翻翔鶡雀在髙秋老隠天臺用意幽但欲雕龍開別墅至今常笑郭營丘

題蔡方麓修撰寫眞二首

靑縑被暖火紅銷正是燻衣事蚤朝防日金鐙歸院晚天寒須整侍臣貂

蓬山靈鵲鎭常啼鈴索聲寒曉月低一卷牙籖心十載東華牡鑰汝南雞

橄防

祝鯁何煩戒老饞解酲不畏酒頻添葉飄櫸栁枝邊弱身殢桃膠味後甜誰解撥魚堪作楫最愁調鼎要無鹽縱教苦口心還在寒綠森森色正嚴

嵗暮閒居二首

頻年萬事苦紛挐頗喜衡門賦索居子度何堪署紙尾河東空解誦亡書江梅有信衝寒蚤牕樹多情帶月疎茗椀藥嚢隨客意殘杯冷炙待何如

平生寂歷少淸歡又覺蕭條節序闌世上宦遊今己足天涯風物防回看杏花眼孔三春熱梅子心腸隔嵗酸迂叟當年思一笑閒居洛下不休官

戊辰除夕與樾阡

休將樂事等虛名魚躍鳶飛妙臭聲千仭跛羊行自喜一時駑馬路羞爭冰霜不惜經殘夜泉石終堪托此生會得舞雩童冠意春風何處不春情

已己元日與樾阡談白沙之學效其體作二首

桃符土梗浪相侵舊雨何人肻見臨一日又過誰用力百年空老未求心鶯花有約春還到風月無邊樂重尋回首姚江成別輸他嶺海自閒吟

歸老羲文物候侵更看蓍扐布成臨【布蓍得臨卦】詩因聞道知眞味學不求名見自心白日只今耽酒過黃粱何用曲肱尋紛紛得失遺編在畱與閒人作笑吟

春日出城看花戲作四絕句

賣花己喚山桃開馬軍走探園花回風花爛熳喜相報明日不出狂枝摧

出門十里旋治裝賃車借馬半夜忙料得旁人破口笑觸忤物態神暗傷

西鄰杏花亦不惡兩頭夾籬墻邊紅比似摩訶庵裏樹千株萬株同春風

憶昔年少看花時城邊水樹梁園池故人𨿽在少音信閒門惟有春風吹

春日經水樓感舊

浮雲防世閉門中惟有閒遊事不空過客竟誰如舊雨尋春相識是東風多情栁絮依然白無主桃花只自紅吟散酒樓人在否懶將詩句寄郵筒

春遊

韋曲城邊防水涯詩籖酒榼鎭常隨閒花滿樹春蕪長正是先生行樂時

社日遊城南看花不飲自嘲與樾阡

黃四娘家花朶紅多情白髮颺春風佯聾入世君知否社日何妨酒醆空

竇在玆至懷韓韓山

問汝西來事韓山是小山飛花隨釣艇叢桂掩柴闗棖觸經時別低徊落月顏相憐淸洎曲防度共潺湲

書查夏重蘆塘放鴨圖二首

春水江潮掉浪輕扁舟煙雨有誰爭白鷗萬里滄波興偶寄紅闌鬭鴨情

君是金鳬殿里人寒蘆鷗鳥卻情親相隨欲作江南老魚藻池邊又過春

社日不飲有詩漫與樾阡未防兩耳岑岑有聲經旬不散對酒戲作

顚倒春來事沈防物外情一杯還酩酊兩耳任嘲轟鶯語都無次花飛別有聲回憐社日酒爛醉不辭傾

春晚

檐角殘紅斂墻陰暗緑斜月侵飛絮栁風弄折枝花春色閒將盡霜毛陡自加不愁難過遣飄忽是年華

書局與健庵

池上人看老鳯來多情鷗鳥合相猜休言洛下閒居事猶是西京禦史臺

孝懿皇后挽詞六首

軒曜璇階映長秋网戶緘玉衣人自覆石字燕來銜鐘乳調靈匕文螭進別函椒塗才隔日園寢泣松杉長慟彌畱際褕衣送寢門大文推陸九盛典邁貞元冊諡崇朝並榮哀奕葉尊勤民知內治脫珥是深恩白日淒蘭殿淸秋冷桂宮星娥一夕返云馭九霄空淚濺銀河水悲纒玉樹風詠歌傳六寢應紀二南中楚挽悲鷖輅虞歌咽鳯笳燎庭殘曉月叢殿落秋花北首靑山近西風防仗斜公桑零露葉猶望濯龍車每憶朝

陵日宮車並往來花迎綃帳合栁拂幔城開輦路皆陳迹山園引舊哀夢回閒故館涼雨濕莓苔

景冑淩煙貴神儀偃月長安貞應地厚聖善翊

天王異豈徴沙麓祥曽定洽陽

宵衣思女則遺澤及遐方

竹林寺觀一峯道人畫

千古髙風憶閉闗地偏人靜軟紅間坐深祗樹云常定朝散淸都鶴自還身度尾箕燕斗宿迹畱方丈海神山前塵影事三生話珍重晴學駐顏

木二首

正是橙黃掩緑陰秋煙一樹照華林包殘橘柚揚州貢投比瓊琚衛叔心霜實豈應防化枳寒香終不逐來禽宣城洛下無芳訊長伴江梅入夜吟

朝云晻靄忽蕭辰才過花開落實新盧橘寒分秦苑雨海棠色借蜀江春削泥藥籠兼防老漬粉香匳不勸人更與封題霜後顆淸芬也合避緇塵

午亭文編卷十四

欽定四庫全書

午亭文編卷十五

大學士陳廷敬撰

今體詩

巢燕再逾年復至

風埽巢痕在今年燕子回語多如有訴別久莫相猜芳徑春泥落雕梁夜戶開翻驚此時節去嵗不曽來

追和南溟韻四首

寒罏瀹酒夜霜濃醉別西垣夢裏逢一院梧桐秋影散並將風落入飄蓬

薊樓明月照相思曽是金樽宴別時萬里碧空消息防天風吹墮玉霄詩

金閨楊栁落疎林香散羅衣怨槁砧未老蛾眉恩總在幾回憐取白頭吟

眉犂騰蹋過羊腸力盡金鞭去渺茫近見紫鸞書一紙人間路比海天長

再到冬官署中與劉雨峯

東閣南枝放早梅何郎水部有詩才書生自笑曽前度小睡槐根噩夢回

松泉寺晚宿

松泉寒夕照黃葉墜疎村石徑秋花弱風廊佛火昏川長云宿渚野曠月臨門鐘磬此俱寂霜林夜鳥翻

送金會公歸蘄春

朝發新津海月斜潞河雲水極天涯飄殘暮笛江城栁照徧離樽上苑花紅燭三條知已淚秋五色故侯家頻年萬事悲歌外至竟騷人楚調賒

九日晚晴臺登髙

臺爲登髙面落霞薊門山色晚晴賒闗河風度長城雁節序霜回小院花南陌咫天如杜曲東籬終古是陶家衰遲醉舞秋鐙下顚倒茱茰插鬢斜

杜遇徐司冦以合歡花葉爲酒示余以方釀成飲而陶然賦謝

黃落庭隅樹封題葉半新花應知夏五【花開以五月采葉及花未開】酒已作逡巡采勝修羅法香逾麯米春嘉名愁頓失況復飲吾醇

飲合歡酒疊前韻簡杜司冦

靑裳風泛溢紅頰暈鮮新見少常深酌無多祗一巡西家非醉酒【非醉酒林開府家醖也】東閣太和春【眞定酒名太和春梁相國嘗召飲】玉醆空勞勸香醪未比醇

於役潞河見月初上光矗河水兒子壯履曰此黃金棟也賦以志興

月滿冰輪霜气寒東來倒影海云端小兒解識黃金棟供奉曽呼白玉盤尺五天連河漢水大千沙傍鷺鷗湍多情野宿臨流處自向篷照夜闌

送張僉事之海南三首

五羊城邊竹馬過琵琶洲上估人歌使君不飲貪泉水沈絲休掛瑚柯

黃葉初飛黃木灣鷓鴣聲送早時寒鐵岡驛前書一紙秋風篋裏爲開看

持節梅花嶺外時趙陀臺艸郁離離西風又度昌華苑秋色年年長荔支

髙梁橋二首

日斜秋水急城盡野橋連靈沼通河漢公田引澗瀍塹花隨唼鴨風栁出鳴蟬山閣淸暉裏依稀近玉泉車箱渠上水迢逓繞郊畿渡逺分靑靄山長歷翠防落花穿內去斜鳥帶波飛無限潺湲意年年送夕暉

王湜庵挽詩

孤風晚節不燐緇矯矯曽爲世羽儀豈信己辰年至後遽驚庚子日斜時琴殘最抱人亡恨車過空畱腹痛悲舊徳未忘天意在烏衣門第屬佳兒

直廬懷公幹計偕載道

春艸相思入夢無龍池栁色映新蕪玉墀金馬摩挲老悵望吾家白額駒

張惇復尙書屬書齋額仙人好樓居

元龍百尺意橫秋湖海平生已白頭靑鳥近傳天上信果然人在玉華樓

和惇復悼馬詩二首

顦顇金坡蹀躞行三鬉剪出欲平明靑絲送老橫門道不盡黃雲萬里情

驚雷驟雨識危途電火光中躍的盧不爲錦障泥暫惜報恩珍重在斯須【危谿夜雨馬卻立待電光以度】

闈中花朝前一日阮亭司馬談江南煙景之勝二首

栁陰湖水綠平漪欲傍漁洋下釣絲記取花朝明日是幾畨風信對牀時

布韈靑鞵向若耶蹋殘香土肯移家夜來客夢遊天姥開落碧桃無數花

題燕居課兒圖示壯履

黃紙凋殘舊帽箱一編猶映紫羅囊繩牀穿膝知吾老書案量身覺汝長自讓輕肥非蔡澤不憂文史續中郎紛紛箋注如煙海回首尼山數仞墻

冬官署中南亭惇復所葺玆予再至實承乏公後而惇復權領翰林夏至之夕齋居有懷

乾坤蕩漾兩浮萍嵗月樊籠意防再到冬曹新燕壘百年喬木舊槐庭吟成白雪人難和夢續黃粱客半醒惆悵玉堂明月夜柯亭劉井幾回經

六月九日睡起偶書

長夏炎熇閉閣時水曺官冷也相宜盆池萍響魚貪食梁壘泥幹燕哺兒鍜火未能同士季扇塵何惜避元規北一枕羲皇夢睡裏蘧蘧欲共誰

量移西曹與可以曹屬引避歸裏送別

北隴應騰笑西曹欲別情驪駒歌已就春艸句難成老眼靑山迫回腸濁酒酲到家及秋社欵欵話歸耕

西原與友人二首

過雨殘霞一閃明夕陽林影路回縈勸君莫向城中去且聴黃鸝三兩聲

暝宿煙村生逺情野亭客夢幾回驚松牕常有瀟瀟響不辧松聲是雨聲

露湑閣卽目

元龍湖海意闌百尺髙樓抵閉闗斜日香臺低碧樹暮云粉堞近靑山愁添酒醆眞無那獨對花枝底要閒卻笑書空殷處士浮名長戀在人間

新齋十首

前度人還在三間屋又成刧塵容小住丹藥覓長生赤斧分曹日洪厓抗手情別來應未久且緩玉霄行牙籖新未觸壚酒舊能賒戱蝶輕團陣分蜂晚斂衙粉墻低過竹籬徑窄妨花莫道幽居小樓頭十萬家卜築平生意髙樓獨上情扶欄新種栁隔葉蚤聞鶯坐久云還岫歸遲月滿城稍愁風露夜玉漏太分明髙處三霄近秋來四望低月從遼海上云向薊樓齊估客滄洲酒園丁上谷梨當筵聊一粲身世忘覊棲艸堂兼水石不似在城中栁影魚遊樹花梢蝶戱空野煙濃趁雨林暑薄隨風旦夕簾櫳寂幽懷誰與同門掩山全見牕回路半分簾花新雨動堦艸夕陽燻陰借西鄰樹涼生北渚云素紈今夜郤林月照紛紛鉤簾殘日落移坐逺風斜徑曲供行藥籬疎可映花無題詩得句有酒客忘家最是登臨處秋山爛晚霞千古髙人意風流屬畫師煙雲爲供養粉墨自淋漓蹈海黃金賤登眞白晝遲公生有仙骨名已重當時【齋中藏一峯道人畫】

祕寶黃公迹兼珍亦世無雲根畱米癖樹本見倪迂靈物如相待斯人可與徒摩挱憐手眼歡賞在須防【旣以黃公畫爲袐寶而元章硯雲林畫皆齋中所藏】

閒庭何寂歷疎雨過廉纎銀浦倒流峽玉繩低掛檐劍風出匣冷琴露著花霑自忝金閨籍年來仕隠兼

晚行西山道中

一出譙門野興濃回看樓闕暮云重西風吹送髙梁水晚影飄殘臥佛鐘十里淸蟬聲防續獨驅羸馬意從容眼明漸覺西山好潦倒塵埃萬事慵

閏七夕

閏餘風景故依然秋未平分月再不爲黃楊逢厄嵗那知紅粉惜流年世無巧歷推今夕天上仙人應獨眠寄謝悠悠路傍客炎涼誰後復誰先

送宋稚恭還鹽城兼寄孫籜庵

名塲文防是離亭一曲回腸事滿膺水鳥聲多喧夜雨壁虫吟蚤時寒鐙秋來頻送將歸客老罷眞如退院僧心與淸淮流共逺幾回長嘯憶孫登

自嘲戱爲俳體二首呈惇復

三復金銘與白圭敢云桃李下成蹊郗昻一日三回誤阮籍頻年到處迷伏櫪老非千里驥當闗愁柰五時雞無因一問南華叟秋水篇中物未齊

牕前艸長未教除零落秋花伴索居蝶夢欲成人暱枕雀羅長在客回車悶翻幹寶搜神記快寫羲之誓墓書惟有龍眠老居士昨朝儤直一相於

六友齋遲廖樾阡郤寄

惜別庭蕪長悲秋木葉新西牕涼夜月曽照十年人夕鳥棲相命寒魚聚自親遲君常卻掃一爲拂流塵

贈於千英於嘗受學汪鈍翁

騕褭春遊宛洛花銀鞍行處帽檐斜才名潘陸知誰敵族望盧劉是舊家意气雲山臨北顧世情塵土蹋東華傳經往事還怊悵曽向深堂隔絳紗

中秋六友齋翫月同徐子文昝元彥陳叔毅吳震一方鳬宗錢亮工廖樾阡林文淵於千英舎弟與可兒子豫朋限星稀二字二首

月出吾家冷似冰肯來相看宿寒防明翻烏鵲枝邊見影傍闗山笛裏聴太白豈應陪皓魄咸池今已時繁星瓊樓玉宇歸無處顚倒西風濁酒缾

剝啄何人到落暉閒堦月上爲開扉坐無北裏連錢騎客有江東大布衣未比金吾三夜禁也應玉漏一時稀銜歡獨倚秋河晚惆悵霜輪速似飛

梁相國蒼巖挽詩

兩朝耆舊冠公卿星坼三臺暗玉衡館閣風流傾後輩海山位業悟前生感深津邸淸尊淚腸防山陽暮笛聲回首雲霄歸去路已將箕尾署銘旌

劉處士鼇石餉蜜漬荔枝

塵防華淸晚浴時春風靈液幾人知褰裳自恐妨羅縠出水誰曽見玉肌味美江鰩連霧雨香添盧橘灑淋漓海南嶺北提擕處憑仗詩情訴別離

齋宿秋官署中不寐作

舊事新愁嘆此身一回不寐一傷神打頭落葉生驚汝覆手翻云盡讓人明滅曙鐙殘焰在籠銅更鼓五聲頻布衾縮項寒如水笑比鰥魚竟是眞

讀漢書二首

酒半驪駒鼓吹聲阿誰結襪向王生兒童項領公然就何況常遭跨下行

自表門徒爲李膺故人相遇避孫可憐赫赫張京兆曽似將軍過灞陵

齋宿古廟題壁

三間艸屋半枯槐壊壁難禁風雪堆除卻秋官涼冷客門前騶唱不曽來

河內竇生有江南之遊寄訊

南遊濟水北遊燕說著江湖意杳然與住太行峯上下一生長似北流泉

和張尙書芙蓉島新題十韻

松堤

艸鋪綠帬腰水系靑羅帶何似蒼松鱗十萬森羽斾

芙蓉岸

灼灼拒霜花風前顏色久蕭森蘇公堤應悔樹桃栁

靑槐陌

紫陌紅塵路常時共往來迷花倚石處猶見舊宮槐

蓮谿

木蓮欲作花水蓮半著子將花比人面兩兩皆相似

杏圃

塞北山杏多江梅藏花隖江南野梅多文杏栽於圃

桂叢

昔我山中室其名亦桂叢幽香在何許到處逐秋蓬【余山中室亦額以桂叢】

楓亭

楓亭名轉佳丹林交葉露借問金閨人何年此中住

蘭臯

東臯被香蘭不異在空谷風吹無人時芳意抱幽獨

竹垞

紗帽煙梢罥山衣露篠霑萬竿須截去風月可平添

薇館

紫薇百日花溫室萬年樹君坐黃昏時試詠白公句

寄思母庵孔道士

噩夢宵來記未眞任他翻覆訴庚申愁多命薄吾還厭莫訝彭屍去住因

白雲亭散後呈鄭山公侍郎

背牘山如積歸時每夕曛茶當暑並眠食向宵分影散絺衣月涼生竹簟云客愁連短夢心緒仗夫君

冬夜懷李奉倩侍郎

待蚤星稀落歸遲月半傾老嗔兒問事貧遣僕歸耕簾動霜涼入書收燭暈生公私兼未了相憶一含情

有以剪防花見遺者戲題二首

誰知羅綺巧相裁也有遊蜂戲蝶來羯鼓無聲羌笛冷笑看梅栁一時開

綺牕惆悵問江梅何事寒香郁未開不是靑春花信晚風光愁向剪刀催

贈日者李生

紛紛車馬在簾前也爲君平送百錢忝竊韓蘇同命主不須更算小行年

答劉鼇石

多情詹尹拂占羅雀閒門樂事添施就朱顏惟白墮挽回霜鬢有靑粘落梅驚坐香侵硯晴雪流玉掛檐更有舊書消永日醉眠詩句答劉兼

與可談蜀中花木之盛詠懷兼寄素心六箴荀少公幹

棧閣蠶叢艸樹侵雲山萬里足登臨海棠城郭香眞好桂子衙齋月自深五畝田園何處就十年栽種可成陰牛車下澤安吾老花栁前村共討尋

壬申元日卽事呈史館諸公

天回圭景測銅渾碧落年華上曉暾左个蚤傳新嵗令夕垣還趂晚朝恩爆余竹火繙靑簡頌就椒花泛綠尊十載

禦錢虛拜賜春筵餅餌愧盤飱

向云澤直史館有每更五日直已是十年畱之句以史事之難也爲廣其意

東風逐驌驦蚤出鬭雞坊簡竹靑連舎書籖綠映牀落花春水細垂栁夾城長荏苒更番直猶勝陛楯郎

蚤春因錢越江宮洗寄楊玉符編修

直艸詞頭日未閒懷人亦在簿書間星霜萬里音難寄雨雪髙城雁又還往事夢魂鈴索地春光楊栁玉門闗邊沙爭遣蛾眉老五葉靈根解駐顏

靑藤館書睡懷錢亮工

午雞猶在枕不似蚤時忙花影交殘夢茶煙引細香春多行藥徑人在著書房汗竹紛難就靑藤蔓許長淸明前二日集黑龍潭濟南張秀才來防

家傍城南杜曲天春遊常在燕鶯前霜教防鬢渾無賴風爲吹花太放顚四海賓朋千里到百年煙景一生憐糟牀未快淋漓興野水添杯更接連

春夕懷李漁邨翰讀

半銜山日送春陰歸鳥棲迷不擇林帶月雁髙城影盡吞花魚避樹痕深流光差可供遊戲物理何須問陸沈五嶽能消幾兩屐圖經防就與登臨【漁邨方誌五嶽】

挽太原故人王徳新

碧玉晉祠水白雲汾上秋故人今不見擕酒昔同遊漂泊醉鄕老沈防仙者流天津橋畔望長憶董糟丘城南張氏園置酒招向云澤廖樾阡於千英同遊命豫朋同作三首

宛洛花邊騎新丰市外塵池臺三畝並竹樹兩家鄰從客迷花徑教兒近酒人暮鴉終古在撩亂女墻春舊是笙歌地投壺喚客遊欹桃臨澗道垂栁拂譙樓落日昭王館春風易水流年年芳艸路祗爲判花愁張園絕勝處一半比鄰間苔引春樓堞籬分舊竹闗墻花歸鳥亂池栁夕陽閒不識廬山意多因在此山

春日西原憇常氏園懷玉泉昔遊

夘酒倒春瓶野風吹不醒籬花殘雨澹澗栁古煙靑是往西隄路空眠北裏亭金銀二泉气相對晝沈防疊前韻邀張惇復尙書勵近公通政遊西隄

愁處花迎笑眠時鳥喚醒泉流銀浦白山入繚墻靑瑤艸三霄路香茅四照亭欲邀湖畔去弄月泛空防

石閭夜眺南谿【甲戌八月大祥後詩】

鐘磬消沈古廟幽僧徒曾此結綢繆漂流溝水三年淚重疊雲山兩鬢秋檢防詩篇聲防續料量身世意遲畱柴門倚杖寒花外月上東村幾尺樓

山牕二首

山牕曙易蚤雞鳴方未已夜來寒松聲偏入幽人耳月上松間屋水流山半泉夜雲行雨歸曉風爲颯然

髙渭師翰讀夫人挽詩

十徳聲名舊南安內範良故家開幕府夫子侍明光淑婉追陶母幽閒溯季姜瑤環榮翟茀繡轂觸鳴璫北闕方承寵西風忽防腸三秋搖落候千古別離場人去悲彤管鐙昏暗錦堂湘魂何處弔蜀魄正堪傷燕市淸霜白金門夕照黃楚遊歸訃晚潘鬢苦吟長露冷銘旌重香消寶鴨涼夜臺由此隔松柏郁靑蒼

八月十四夜石閭見月感成

萬里空寒碧嶂間松門畱影不須闗三年涕淚沾襟血一夜悲歌防鬢斑明滅村燈沁河水依微野燒析城山鞭絲玉漏銅街路長記鐘魚此處閒

十五夜宿陟屺樓見防月

髙峯逺上气溟蒙峯上髙樓四望通雲樹千重低幔外河山兩戒曲欄中桂華寂歷看如霧霜髮飄蕭映向空玉兔金蟾知得否幾人腸防倚西風

十六夜樓中見月

太行欲落勢還畱迥絕淸輝萬象浮千里防山回北隴今宵明月在髙樓飄零舊憶將歸日惆悵翻成獨客愁才是平分秋又老金波去悠悠

孫仲禮過午園貽詩見贈賦答四首

爲圃三畦屋幾椽客來誰與共忘年深枝鳥動山池月寒艸螢流野岸煙豈是橫林髙臥處偶然淸閟小堂偏多君舊隠西峯下只在溪云杳靄邊【堂顏淸閟來詩以雲林相況故有橫林二句】

才名公子舊烏衣蚤嵗靑山已息機歷落漁樵閒故壘風流臺閣付斜暉河東三篋書還在華表千年鶴自歸文采淸門堪托契秋來時爲掃柴扉【仲禮世家子有文名】

楚塞吳天去漫太行歸處暮云端自言雞肋功名薄不覺羊腸道路難縱酒淋漓溪水綠著書荏苒井梧寒前村五里山邊霧豹隠何妨拂防防【君有南遊詩】

紫髯風貎舊儀形懶漫嵇生眼自靑樊口野花爭似洛朱坡淸渭不流涇煙雲已被勾畱住巖壑從教取次經車載不須愁健步馬陵秋望气防防【君美髯不良於步】

答孫仲禮次韻

韓宮魏寢久蒼茫虎嘯何人識子房綠水紅欄棲隠處靑山黃葉讀書堂幾回君去常懸榻連日詩來少報章欲訪淸溪便乘興嶺雲無數隔殘陽

山池泛舟四首

罨畫回廊兩岸秋綠潭紅樹影悠悠江湖風水行難渡爭似橋邊一葉舟

鞍馬平生塞上行水村花底打船聲回思遼海灤江日一曲煙波萬里情

南垞渺渺北迢迢畫舫紅燈未寂寥不到江南人已老流泉也似晚時潮

橋下淸池池上樓下樓和月上孤舟短篷小防才如許載得人間萬斛愁

雨中如九仙臺題野館壁

冒雨看山是一奇靑泥白石馬行遲迢遙不負山靈約黃葉村前渡水時

登九仙臺【臺在沁河中央與金焦絕相似】

夢裏金焦寺波明兩岸空江河凡幾曲形迹偶然同水府蟠根險山靈接勢雄長川流浩浩俯仰意何窮

九疑臺石樓曉起

曉看白雲近暮宿翠防深斜月數峯影髙樓孤客心河流無日夜山色幾登臨應有仙靈在淩空不可尋

石樓夜雨二首

四山昏黒一燈明寒雨連河客夢驚萬古洪濤終夜響欲從此處悟前生

不辧溪聲是雨聲捲簾牕外雨三更山靈信宿知人意故欲畱人一日行

棲龍潭

斷峯臨巨壑開辟意何雄石口排云黒潭心浴日紅人傳是海眼天遣作龍宮萬象蒼茫裏風雷起澗中

歸路復雨

豈爲登臨嘆落暉秋云三日濕秋衣今年作意過重九雨裏遊山雨裏歸

九日山齋獨居晚步池上作

暝色下檐際棲禽喧樹間采花誰泛酒臨水一看山不擬登髙去空嗟爲客還猶憐望鄕處溪月上柴闗

池閣

池閣俯花陰幽居毎重尋秋髙寒水急山近夕陽深庭樹畱霜果檐巢長渚禽寥寥誰共語樵唱在前林

龍樹掌張氏北樓望底柱山

不辭歷井與捫參望盡三峯路轉侵華嶽斜通西顥逺靑蘿已映北樓深百年過眼浮生夢萬事看山未了心蚤是雞鳴懷往路要令巖壑快幽尋【舊迹西峯華嶽觀東峯靑蘿宮】遊底柱山入天井谷衛北山逺來餉食兼簡明府

靈壑靑峯入望頻鞭絲烏帽映嶙峋尋山我愧謝康樂好客人稱鄭子眞空谷乍逢如逆旅斜陽立語見交親因君慿寄神明宰玉洞丹砂不厭貧

王屋山後十方院二首

紺碧千峯萬仞遙靈風飄緲近三霄玉玲瓏處紅塵防也恐仙人太寂寥

三山碧海夢魂勞欲往從之心郁陶天上豈眞足官府故來人世寄牢騷

桑林午食二首

底柱山前亂石村十家今有一家存千巖萬壑人蹤在正是

皇朝賜復恩

石田漠漠艸菲菲破屋炊煙四散飛行到前村還悵望五年不見一歸人

王屋北峯二首

北峯畫難如娟妙方未已不肯在人間迢迢度秋水峯色奇如此天公有意無舉頭向明月爲我問淸都

鐵盆嶂三首

空靑削山峯金沙裹山麓山頭明月行山腰白雲宿探奇乃大驚嘆絕但狂叫山僧渾慣見對予發防笑風洞聞風歸云窩見云去乃知風與云生自無人處

析城道中望樊山

松云縹緲倚髙空無數煙巒逺望通柱三山皆拱北太行千里盡回東登臨早識隨刋意開辟深知造化功家向翠防多處在芙蓉九防落當中【樊山一名芙芙九蕊山】

午亭文編卷十五

欽定四庫全書

午亭文編卷十六

大學士陳廷敬撰

今體詩

服除七日拜戶部之

命十二月二日次三家店題家書後

一紙書成寄未將五更寒淚濕衣裳麒麟在松杉冷零落云邊防雁行【孝章公幹相次淪亡】

趙店見豫朋題壁詩用韻

雲樹東來客夢西艸堂深掩綠蘿迷三年才盡銷魂路羨汝詩多到處題

眞定蚤發畱別梁比部

行盡闗山落照邊鎭州平野逺連天星霜千里路才半燈火五更人不眠送臘流凘帶殘月迎春官栁入新煙況逢東閣郎君舊客館風光此最便

固鎭遇荀少卻別

野店斜暉慘客顏我行君宿送君還別離亦復尋常事無那相逢逆旅間

定興重送荀少

嵗晏闗河煙景新東風前路待歸人灞陵官栁遙相送直到家山接蚤春

宿琉璃河

白艸黃沙淡落暉朔風吹老塞鴻稀琉璃河水年年綠猶是鴛鴦幾對飛

見月

半月辭家見月圓更過半月又新年來時池上松間影曽照髙樓夜未眠

初到京師寄素心六箴與可荀少

摒當臨岐十日裝曽經一日幾回腸登山屐好藏僧舎漉酒巾閒疊客箱分遣池魚防涸水差排籠鶴借支糧別來數事皆無恙惟有春鴻惜防行

蚤春西便門卽目

別久西郊路三年復此行城長歸鳥蚤山逺落霞平燕麥春泥坼桃花凍蕊生髙梁橋外水猶似去時淸

正月十四夜宿城北僧舎

枕畔天涯閉戶中車輪轣轆馬嘶空墻花影動雙林月山磬煙消上院風爲客行藏如鳥在家蹤迹亦飄蓬放燈時節吹燈坐贏得僧牕夜火紅

題量如上人山房

紅石橋西路靑春向夕曛蚤花幽處發淸磬定時聞野曠門侵月山遙樹宿云安心隨地好況此息塵氛

元夜懷午園

燒殘香篆夜何其簾月淒淸濁酒巵燈火舊遊初別後笙歌旅宿獨眠時鎖門池館應通客繞屋鶯花可付誰慿寄北山猿與鶴相思更不用文移

元夕憶山園鶴

竹廊燈影曲池明正是遊人到處行試向春山聴夜唳數聲應有別離情

十六夜晚晴臺望香山碧雲諸山寺燈火

山寺數十里春燈三五攢髙臺一以見逸興生云端別去寄遐想來遊增昔歡千峯與萬嶺日日幾回看

春夜懷午亭新居

衡茅才縛促行裝客館重開舊艸堂白首逢春花共語靑山有夢睡爲鄕萬人似海聲還靜午夜如年漏更長月落離魂猶未逺依微步屧水東廊

酌酒與六箴卻送歸

客館風光過眼新出門衣馬便生塵無憀還自開詩卷省事誰能謝酒人一日須謀千日醉六分已減二分春君歸芳艸池南路勤看園花莫厭頻

送荀少返舎

宿火殘紅曉焰新寒防相向語蕭晨千門風雨雞鳴早二月雲山客去頻栁色漸深南浦道桃花應及故園春我來長憶逢君處逆旅斜陽淚滿巾

城南張氏園

春明煙景麯塵遮常記名園野水涯嵗月漸垂朱戶栁光陰閒映粉墻花流鶯舊至曽相識旅燕新來是別家惟有酒簾壚畔月東風依約玉鉤斜

懷荀少

折栁來時路歸鴻別後聲孤燈眠客舎暮雨閉春城野店宿何處居人同此情更堪故山道明日是淸明

舊居遣興

半日淸閒半日喧三重茒屋是煙村去隨秋燕辭空壘來見春花放舊痕白墮杯幹書在枕紅塵客防雪塡門東風自解闗山路寄語莓蕪到故園

見同年潘防谷比部訊屠給諌芝巖

細栁新蒲綠映空曲江花有幾枝紅

皇家一榜四百士白首相知六七公【孫公承恩榜今在京師者七人而已】海上故人如夢裏薊門落月滿樓中逢君舊憶銅龍事左掖淸陰入院桐

對酒栽花

對酒栽花白髮翁衰顏得映酒花紅一時年少殘心事來向花邊酒醆中

遣興書蔚州先生詩後

敢將白髮惱殘春酒暈朱顏也似眞笑向公卿爲長物倦逢花鳥是閒身米鹽私簿從奴僕錢谷官書信吏人挑盡靑燈翻舊捲蔚州詩句不言貧

遊城南三絕句

籬花

野水連村盡逺空栁枝蘸碧漾溪風落花鋪徑靑春去小住籬邊一樹紅

小丘

一笑花邊白首回妖紅慢綠定相猜黃塵萬井春街晚爛醉城南土骨堆

見燕

秋風吹別舊烏衣我去重來待汝歸不分人家雙燕子等閒來傍野亭飛

禹鴻臚江墅梓花圖二首

枝上煙嵐襯落霞山村回首惜年華茒亭一樹春光晚爭似生綃十丈花

婀娜淩霄勢未雄芙蓉𨿽好不相同畫師用意曽難識多在霜根雪榦中

夜行書懷

在家心不樂逺身如遺月黒鳥相喚燈明人不知野煙縈栁宿溪霧卷花遲獨往念愈寂欣欣亦自私

四月二日

召赴暢春園

賜食瑞景軒泛舟於苑中恭紀二首

鳯掖風防漏防沈雀羅門掩一春心三年重續金閨夢半夜驚傳

玉殿音覆餗易憂筋力緩當筵惟感嵗時深名花繞坐搔霜鬢何限天香上盍簪

銀漢蓬池水接連太淸宮殿雲煙不因侍

帝來天上幾見隨槎到日邊寶笈圖書編舜歷金甌歌紀頌堯年只應盡卻浮塵念檢防仙官未了緣

是日席布牡丹防下臣坐後一本盛開恭紀一首

羣玉瑤臺嵗月賒豈應春老惜年華過淮曽未知盧橘【廷敬南未至河淮】入洛今容看魏花眼霧防消窺綠暗【綠牡丹最盛時獨趨至花下】鬢絲輕颺拂紅斜上陽亭北承

恩宴身似登眞不憶家

午夢

自掩柴闗是眞天憐散木寄閒身故教一枕花邊夢防醒槐安睡里人

崇效寺看棗花書雪隖詩後

古城遺壘路橫斜薝卜林中有故家會見海橊紅似火要看仙棗大如蕊生野桂偏含實香斂幽蘭未放花一詠湯休奇絕句慿將狂語寫槎牙

前日城南獨遊遇袁杜少翰林今日復遇之棗林寺門外戱簡以詩二首

前日煙條拂岸巾今朝芳艸坐成茵獨遊相值不相訪始信君家是可人

一笑車輪碾麯塵相逢不語莫相嗔五陵衣馬三春後能解閒行有兩人

杜少見和前詩疊韻奉答

罏畔靑簾似舊斜玉街走馬記誰家思君別恨綿煙艸得句風人報木相贈祗應多勸酒頻行不是耐防花吾生萬事皆聊爾寵辱何須置齒牙

疊前韻和雪隖

春明歸路日西斜潦倒重來似出家上院早過依夏剎故丘臨別憶秋往還北陸三回雁榮落東園幾處花再到雙林瞻頂相半天風雨散檐牙

崇效寺字韻詩已三疊韻酬雪隖杜少杜少復以詩來再疊前韻奉和

無賴城南韋曲斜妖桃冶杏自家家閒從月下標宜李畱取亭前署饐欲解金來換酒正思靈鵲去銜花紫防郎省文章地衰散何堪竪頰牙【來詩有中原獨坐最髙牙之句故有此答】

晚晴臺看山有江南之思

春來風景憶江南無限煙波已自諳眼底秦淮頻入夢晚山如水綠如藍

邯鄲道上絕句追錄貽羨門少宰

炊熟黃粱已是遲海山歸路幾人知卻憐朝市紛紛客怕說盧生出夢時

次韻孫仲禮重午西堂會飲見贈二首

紅塵門巷也蕭然心逺方知地自偏時序縂拋靑鬢外天涯相聚綠樽前滄桑過眼曽前度書劍隨身可判年一卷離騷數杯酒多君苦憶汨羅賢

當時官號領司農耆舊髙門棨防重兄弟盛名齊賈鳯郎君崛起繼荀龍雲山蕭瑟思前度風雨漂搖愧逺從忝竊淸塵還贈處詩情冷淡酒懷濃【仲禮先人玉陽湖廣巡撫世父栱陽戶部倉塲尙書】

端午气寒有節物之感

節物堪驚旅鬢侵今年塵土映華簪防絲漫與纒衰臂昌歜偏能泥苦心堦下艸芽靑坼甲墻頭杏子緑藏陰生衣未著添涼冷疊雪含風在笥深

戲次仲禮與豫朋端午酬和韻

浮世功名轉寂寥魯連蹈海爲無聊趨塵似葆頭慚面忍事如囊腹愧腰詩壘重摩三舎退愁城新破獨身跳翛然自入羲皇夢不與靈均賦大招

秋夜待曉

燻籠煙暖碧霏防紅蠟燒殘玉漏稀連日五更風露重八蠶輕絮蚤時衣

張西園先生有知已之言歿而余念之不忘見其令孫澤長於京師別後卻寄

遺老流風迥絕塵西園文酒十年頻公爲東野忘年友僕比文通是恨人喜見孫枝頭角長愁看馬鬛嵗時新只雞惟記回車約宿艸春風又濕巾

久雨

茒屋漂搖裏風雷勢轉嚴林鶯過揀樹巢燕語窺檐愁捲蕉心長憐生艸意纎蕭森老藤簟収取待曦炎春日釀酒夏乃大熟小飲輒醉名曰淸明酒志時也

春酒濃香隔舎聞風檐開醆已防曛日長方丈中庭地臥看靑天萬變云

故篋中見亡友米紫來制墨

松煤寒翠結輕塵舊法新傳易水眞老注虫魚成底事非人磨墨墨磨人

種栁

種栁樓前拂檻時春愁秋雨兩三枝天涯一種消魂樹不必人間有別離

夜

雨苔幽徑暗娟娟檐外流螢照濕煙行過後庭新月上半花影送人眠

霞

不盡殘陽意畱情與斷紅嶺橫一窈窕山疊逺玲瓏拂樹依防靄當樓倩晚風更看芳夜月相映海云東

七月三日野宿二首

晚景橫門外闗山此路分蟬聲咽疎雨馬首帶殘云籬拆秋花重溪香暮艸燻城鐘夜方寂野宿防回聞初月掛西城新秋夜色淸白楊風似雨素髮暗還明山鬼欺殘夢樵人責舊盟覺時忘枕席貪聴石泉聲

中秋同諸子集城南張氏園三首

羇棲憐積雨池館得新晴暗水入何處歸云行有聲幽花依晚徑髙栁向秋城同有濠梁興因知谷口情渚蒲秋更短寒色滿魚梁過雨苔妨屐回風竹礙廊禽言多晚霽蝶粉退新涼時序何遷謝吾生正渺茫題額丹靑在孤亭映夕曛地連滄海月樹宿女墻云罷酒因風急裁詩許夜分歸時泰壇路已有玉笙聞

張氏園與樾阡孝廉感舊

古城幽徑寫閒愁裠屐依然似勝流雨過斷雲連水榭日斜疎樹隠山樓五湖別後三年月四序饒他一半秋眼底光陰罏畔酒幾人時節與同遊

蚤起送王生君擢還太原

霜風伺我出布被且相溫牕月白復暗壁燈明蹔昏流塵空客館落木滿闗門歸去情猶爾天涯安可論

夢樊溪

煙雲枕席未分擕五防更號三度雞不是當闗呼不起迷花倚石在樊溪

登樓望西山懷阮亭

雲樹西來又已秋太行盡處是南州連山萬疊空回首落木千門一倚樓笛裏栁梅渾欲動鏡中霜雪浩難收玉珂接近朝天客日日金門半日畱

至日陪祀同王阮亭靈祐宮蚤起懷彭羨門

顚倒衣裳夜杳防暗防火似秋螢迢遙曉漏聲猶在斷續寒衾夢未醒鳥宿多時翻落月馬行幾防傍殘星相逢鸞鶴朝眞去回首紅塵眼共靑

乙亥除夕同樾阡孝廉虞箴郎君程三蒼崕孔大云岫竇大在玆舎弟與可兒子豫朋壯履猶子觀顒復剛守嵗

雪晴風嵗云䢐櫪馬林鴉興不孤人靜千門空爆火天回午夜一屠蘇貧休送鬼驚吾老悶可藏與客娛已賣癡獃看利市盡拈錢付酒家壚

除夜次樾阡韻二首

莫嘆天涯行路難年年書劍報平安文章鎖院三錢筆京雒春風十里鞍白髮相逢人似舊靑松不忘嵗常寒坐中竹柏盈盈酒黃色天庭取次看

煙煤兩版不曽除老屋東頭是敝廬蝸舎冰霜今夜少兔園燈火十年餘才名閱世誰如子肝膽逢人爲起予更有膝前文度美卽看軒蓋擁門閭

丙子元日立春次廖虞箴上舎韻

晴光淑气兩無涯元朔王春感嵗華上日相隨靑帝駕新年一到玉皇家【所居近玉皇觀】天眞省事知憐老客有登歌敢拜嘉共道五辛風味好堆盤紅縷間椒花【東坡元日立春詩省事東風厭兩回】

春夜寒甚與樾阡飲酒戲作二首

甚矣吾衰及此時鶯花相避意差池書空咄咄非殷浩自喜沾沾過魏其紅蠟似消春後凍靑陽不染鬢邊絲無多酌我聊相勸泛溢東風在一巵

碧落風多颭酒旗金波新漾影娥池杓將寅指知春蚤參欲昏中問夜其厭事朝來似犀首亡何日飲學爰絲與君細忖人間世判斷閒愁付濁巵

疊虞箴元日立春韻

頌椒剪防亦生涯春日新年送物華北極朝元還臥閣東村迎气記山家辛盤靑韭來河朔小宴黃柑擘永嘉應見泰階多勝事和風先報曲江花

次韻姜西溟孝廉見贈生日詩二首

名髙萬丈焰生光自忖才如襪綫長四海君才多武庫六星天意一文昌幾逢李蔡虛東閣每訝彭宣到後堂爲報鎖防春日近梅花三發巖廊

名在金鑾學士坡三條紅燭照春多【君以史職試春官】晉音亦自知師曠楚璞今當識卞和老去東華同載筆時來南陌羨鳴珂相思勿憚寒防宿愁月淒風柰樂何

人日絕炊戲簡樾阡

絕炊人日有風情辟穀年來道欲成杯淥幹停傳坐酒突煙冷稱膠牙餳防蛇幾度爲家口雞犬連朝過夏正笑煞靑春慳一飽朱門空鎖五侯鯖

樾阡不和人日詩送酒一壺以促之

春來饑火共相燒何事淸齋坐寂寥九食三旬應漫浪元正人日並蕭條蒓羹誰可加鹽防菜把空煩送柏椒淡淡茶湯薄薄酒讓他粱肉過今朝

蚤春簡羨門少宰

彈鋏相從少壯遊班荊斜日玉山秋春風幾度過燕市明月依然在薊樓八代文章官吏部漢朝經術爵通與君小別朝元會每誦新詩斷舊愁【元日公誦新詩示子】

題翁康飴爲惇復尙書畫龍眠山林圖二首

寥落樊川杜牧之秦城煙樹逺參差如何得似舒州老管領雲山弔伯時

畫手詩人逺擅塲龍眠巖壑輞川莊依然居士風流在猶見丹靑顧長康

爲雪隖禪人題董文敏書二首

規橅北海姿還在跌宕吳興致亦豪屋漏斷痕釵折股何人解是郭兵曹

艸亭神采映當時玉匣金匳贗豈知多少書中殷鐵石到門試問永禪師

過海棠院花未開作二首

縹緲紅妝態未完曉鬟初整緑云寒墨花尹白風流甚只恐輸他黑牡丹

白髮逢春惱別離東皇作意遣花遲卽無著雨胭脂色不到殘紅淡粉時

喜晤張肅昭侍禦

南臺回首共簪纓忝竊銅街避路行對仗蚤知

明主意回天因識直臣名歸來肝膽輸流輩別後須眉見老成今夜府中人似昔曉烏啼徹舊離情

盤山拙庵禪人索詩二首

靑溝依約白毫光眇眇禪棲在上方師向中盤中處住東西南北不思量

舊遊題句記吾曽欲學初禪愧老能一卷紅樓靑嶂客不嫌人喚作吟僧

懷盤山答拙庵

布谷響春城春山寄逺情紅泉連雨曉白鳥破煙明塔影飄西塞峯云下北平松門曽杖防從此想無生禹鴻臚爲宮定庵通政畫其生平所歷爲圖題得四首

觀海市

十二樓邊列五城羣仙出沒向空明蓬萊淸淺麻姑老孤島斜陽萬里情

登岱

日觀題詩海色回人言太白是仙才朱顏長與靑童笑玉女流霞蚤啖來

雪中獵洪山

使君千騎獵圍長雪夜風流在武昌爲報襄陽蓍舊語呼鷹臺上笑劉郎

春宴黃鶴樓

黃鶴磯前緑艸生遙連漢水鴨頭平蒲桃醱醅春酒熟應似春江春水淸

衡素虞箴試國子皆第一

玉膾金虀憶故鄕機云入洛有輝光並將海日江春句寫入燕公政事堂

午亭文編卷十六

欽定四庫全書

午亭文編卷十七

大學士陳廷敬撰

今體詩

舊有樊川圖不知者毎以杜曲相儗近以午亭山村自別石谷爲予畫之

虞山粉本富陽翁老去仙人隔閬風前世畫師今在眼依稀黃石是黃公

答王石谷且屬其作午亭煙舫小景

蓬萊下直寫平泉江練橫牕思渺然近有午亭煙舫景煩君寫入舊樊川

午亭山莊圖詩五首【有序】

酈道元水經注沁水逕午壁亭而南友人朱竹垞謂予何不取以名其園比同在內直輒好語山水園林之勝於是玉峯尙書爲作午亭記當此時予未嘗有園也已而家居辟山村股濂泉之水鑿池其中橫橋小舟咫尺具煙波之勢以實竹垞之命名果有午園矣蓋予所居樊川終累牧之城南下杜之稱思有以別之且吾居近午壁亭沁水之涯也爰卽樊川故居又名曰午亭山村午亭之間山髙水淸林廬池舫幽居之迹則王君石谷爲予畫焉使玉峯而在當爲更作一記他日請竹垞爲予記之夫五畝一區而爲名之多如此甚矣夫吾之溺於其名也

午壁亭名載水經秦時流水漢時亭何人更與桑欽注一畝園中水木淸

午亭人在翠防間林際淸暉自往還砥柱析城至王屋天教看盡好雲山

吳淞煙雨石湖春不到江南老竟眞山水連天溪艇窄也能作意向詩人

西湖杭潁別圖經吳楚湖山兩洞庭獨訝樊川同小杜朱坡不比漢家亭【朱坡見杜岐公傳】

丹靑老手荊闗筆重寫天隨舊釣船晚喚午亭還識否世人曽擬杜樊川

司農署中題壁

署尾文書鎭一堆五花臨判日遲回田園正憶叢殘句黃紙蠲租白紙催【末句見範石湖田園雜詩】

題梅桐巖眞二首

畫裏江城疊嶂髙北樓逸興重蕭騷梅花山下雙羊路秋老梧桐有鳯毛

太白仙人謝朓才都官風雅一時回吟成倚樹棲烏過驄馬連朝對仗來

松風

蒲葉橊花五月天歸來一枕北眠誰知無價松風夢不向人間費一錢

題張吉如南汀詩後並呈惇復宗伯卣臣翰林

浮山髙望歷山城風馬云車帝遣迎湖水淸波舊時月春來七十二峯明【吉如父諱秉文山東布政使崇禎己夘守濟南死扵圍中贈太常卿二夫人投明湖以殉皆贈一品夫人】

佩環聲裏水潺湲芳艸羅裠隠杜鵑一首新詩萬行淚不須苦廢蓼莪篇【吉如生母與嫂方夫人合墓】

太傅風髙未老時尙書隖畔有淸暉香名已播雞林逺不羨他家野鶩飛

王風南雅气雄哉騷賦張華小謝才怪底西堂新句好也應曽夢惠連來

七夕宿城北人家亭子戱詠織女

銀浦臨波濺繡裳明霞猶似嫁時妝畫眉月姊教新嫵掠鬢風姨送晚香天上雙星兒女態人間一日別離腸鳯梭閒卻機絲冷烏鵲頭童嵗嵗忙

贈銅川都憲

飲香摛藻擅西京南國訇傳茹蘗聲霜簡新回烏府重玉壺猶映漢江淸節旄裴相歸朝蚤治行吳公進秩榮臺柏髙秋森獨坐還於淡菊見交情

丁丑六月十一日奉

命題路路淸廉畫扇

殿閣防涼日民巖顧念時畫圖皆善誘簪紱有良規飲露心元潔含香气未移年年鳯池畔

聖澤本無私

自五月廿二日直

苑中惇復尙書有詩次其韻得十首

長日東華拂軟塵眼明流水照遊鱗蒼顏白髮吾曹老冠者輸他五六人【同直六人】

斧扆丹靑接後亭綘霄樓閣在滄溟

六龍南幸歸來日畫取江山上玉屏

半夜傳呼向玉津賞花往事隔前春紅雲終日籠丹地回首淩霄記不眞

舊日春遊共往回東風依約野棠開黃塵影事看淸海曽到龍王廟裏來

四卷朱簾照碧淙松風五月在羲眼前萬物各相命防防駕鵞時一雙

梧桐疎雨早秋時一夜新涼幾鬢絲野艸花邊溪栁路等閒常過水仙祠

聴徹西洋五刻鐘晚霞明鏡寫天容池西不種新楊栁畱取靑山三兩峯

秋花錦石路迢遙銀漢無聲瀉玉霄日暮水晶簾下坐不知何處

禦香飄

艸槁孫郎墨气淸橫斜防筆石欄晴天人秀出華亭老萬嵗傳來燕喜聲【此首専贈樹峯以天語褒奨書法可繼華亭】

翰苑文章媿大家枋楡影裏日西斜歸來牢記支機石曽附天邊博望槎

題鄒喆畫【鄒金陵人】

畫裏江城夕照間烏衣人去野花閒六朝松石今無恙便欲移家向蔣山

苑中次惇復韻

寶牀食罷鳯團淸絕勝仙人白石鐺除卻進書簾下語神霄肅穆不聞聲

苑中次韻孫樹峯司成十首

鐵騎長徵瀚海陰歸來水殿倚防吟吾

君文武超千古方略流傳自禁林

靑田舞鶴字芳林聲在雲霄不可尋日日朝天平步到自憐凡鳥是仙禽

北牕午夢日初長一枕松風自在涼寄語陶公莫歸去心閒此地是羲皇

行近通明玉案邊回看下界雲煙怪來諸想隨緣盡身在淸都兜率天

情多想少渺難裁身到煙霄盡處回爲問三山髙幾許瀛洲行過是蓬萊

十丈開花玉井蓮退之新句鬭芳妍他時編入歸田錄分與樵歌牧笛傳

連朝風雨液池平天意分明爲洗兵

細札十行心萬疊誰言容易見時淸

夜珠明月巧難移況是江花上筆遲奏進九霄

天一笑栁陰小立不多時

狼居胥是禁園山池沼黃河水一灣萬里九邊勞聖主苑花開日不曽還

神龍矯矯在天門紫霧彤池斗宿翻茒屋近來多气象篋中常有

禦書存

七月二十日傳

防网魚賜侍直諸臣是日竟不得魚恭紀

一霎蘭橈小院門傳呼中使

玉音溫金鱗网得須宣賜未賜

恩深已賜恩

書樹峯司成扇

紫髯端欲貎淩煙八翼雄風已到天自笑一生寒骨相曉難起夜難眠

蚤秋苑中入直

曉行原上村不覺秋已至遙遙入淸暉忽見山際寺

上元夜懷廖蕓夫

曽解金換紫貂中山千日醉醇醪春城漏轉催銀箭上苑花遲待彩毫歌斷落梅江樹逺坐深明月薊樓髙西舊事傳燈火此夕懷人客思勞

題畫扇應

制四首

當時破敵著戌衣隴樹連云塞艸肥記得兩年沙磧裏池花開日未曾歸

淸池洗墨玉階隈繞硯香煙翠欲堆散作夏云常五色九天膏雨一時回

香案前頭積翠鋪稻畦麥壠似枌楡兩岐九穗尋常見應補豳風七月圖

圖書插架殿東頭天碧新晴萬象幽茗盌雍容勤夜講山前落月上簾鉤

題李公凱學士松陰讀書圖二首

牙籖三萬軸長懸祕閣書曾借防編正是松根勤暗誦連朝花底索鈴傳

藜火頻年汗竹靑槐陰人在第三防慿君一問華陽老多少松風夢未醒

午睡起答蓮士問疾

一枕邯鄲夢半成依然茒店午雞聲簿書已逐紅塵老藥裹能禁白髮生幾畨野花開更落頻來山鳥語多情天涯門外悤悤意未了禪須動裏行

答拙庵禪人

漠漠何曽慧眼開神州東望意遲回桃花未老松枝長畱取盤桓落艸來

初春簡雪隖

十丈黃塵落日懸三條陌盡寺門前已無朝士飛騰意曽結髙僧寂寞緣白首詩情歸半偈紅樓人面入新年欲尋舊約雙林去多在鶯花二月天

送宋堅齋給諫藥洲太史扈從

南巡二首

靑鎖金門侍從同

翠華春發建章宮焚余疏艸鑾坡上賦就梅花輦路中行監幾回隨渭北亡書三篋記河東鳯池並接絲綸美親捧流觴聖藻雄

雲霄扈蹕出流沙晝錦歸來侍

帝車紫袋雙垂龍尾近黃金並絡馬頭斜九河天上春船水二月江邊

禦道花太史周南不畱滯嗟余衰鬢客京華

查聲山太史花谿垂釣寫眞王石谷補圖二首

日影罘罳晝漏頻銀臺三昧惜餘春漁竿不比絲綸筆漫儗江村水垞人

詞館於今屬盛名風流破墨付王生近來新得南唐紙送與能書石曼卿

張慕亭林坐小照二首【昔同事禦史臺】

橫榻風生對仗頻絳騶千步逐行塵年來借問藏書處淸簡畱名得防人

數行書奏九霄邊漏斷烏啼夜未眠敢道霜威誇獨坐張公論事已回天

居士心情問老龐饒他陸海與潘江閒來試檢丹靑看風貎阮何同一雙

自了平生半偈緣逢人脫帽有華顚不應鳯閣鸞臺客也學天龍一指禪

春夜觀劇蓮士有詩戲和其意

從他假面奏伊涼休羨登筵舞防長六代歌風吳季子元家詞曲蔡中郎古今過眼看遙夜神鬼臨頭坐廣場多少榮枯誰料得與君且醉手中觴

重過防公祠四首

枕上三生事已深夢中猶未忍抽簮仙源只在人間世不向桃花洞裏尋

黃鶴千年更復還朝來紫气滿燕闗眼中人去無消息誰識三山在世間

金合刀圭照夜開丹砂元不救凡胎劉郎一病秋風冷曽噉蟠桃四顆來

回首淸都客夢違玉霄鸞鶴幾時歸如雲六翮今飄墜不借天風不敢飛

曉起簡雪隖

城鵶起辭樹久客無晨眠池閣漾寒月竹房籠曉煙雲山催短景簪紱入殘年懶慢吾今甚無心去問禪

酬贈於子龍秀才

多君長劍倚崆峒況事仙人白兔公王屋天壇靑嶂裏河陽古寨碧流中詠從洛下書生好詩是山西老將雄欲共飛車三萬里赤松同訪趁西風

送張毅文翰林歸淮上因懷孫籜庵學士

黃葉西風落禦溝楚天煙水一扁舟云隨鴻雁蕭蕭去月映淸淮渺渺流桐柏山中人獨往芙蓉江上夢三秋更誰得似蘇門子長嘯爲君遣四愁

城西晚行望西山二絕句

燕市何人共酒杯出門祗爲看山來黃塵未防殘陽暗空走城西漫浪回

西山隠隠夜悠悠煙鎖西峯萬疊愁無限客心遮不得空隨明月上譙樓

石西昆參戎請老賦寄並懷其兄子約廣文

西涼州簿舊書生猿臂飛騰在北平射雁風髙臨玉塞盤雕雲起望神京將軍名已髙三箭都尉階還列九卿老我燈窗人共逺靑山依約別時情

雪中下直同阮亭儼齋賦贈

星霜待曉上金坡暮雪盈階退直過色映瑣窗明玉几光鋪仙沼落銀河六花風散披香蚤九陌春回卻月多漫道調髙還寡和萬人爭唱郢中歌

南至防雪齋居懷同直惇復近公

陽琯初回防綫防層陰連夜滿皇畿梅含綺閣花先放栁暗龍池絮已飛省署漏隨銀燭換煙霄人向玉階歸相思爲報瑤臺客明日占云在禁闈

朔日冬至南郊呈田綸霞李木庵兩司農

雪後晴暉滿

帝京齋宮午夜近通明陽回鳯朔周元日律應龍杓舜玉衡五服菁茅連海外九華燈火與云平欲因寶鼎推神防荔子香芝嵗嵗生

齋所贈木庵

晝簾終日紫煙縈齋閣香鑪對晚晴雲散玉繩低古署雪融珠斗出髙城八能律琯飛灰映萬卷書籖插架明見說綸扉多勝事一門三葉嗣元成【木庵家及裏中故有三相】至日寄懷日者朱生丹巖有江南之遊

至日陽生亦快哉靑春殘臘巧相催山梅欲放紅闌曉防栁將舒綠浪回客有唐生長信命人非賈傅莫論才五湖三畝揚雄宅曾問成都大隠來

送劉宗一檢討出守揚州【宗一秦中名家兄弟並在翰林】

詞賦相如重漢京侍臣擁傳出承明雲霄晝散鳴珂直淮海風回露冕行春艸西堂天上句梅花東閣隴頭情六龍近日時巡處二月柔桑乳雉鳴

晚登慈仁寺閣懷阮亭司冦

鳯城傑閣絳霄邊龍象髙居俯逝川雪擁晴沙三市月春生芳艸五陵煙雙林退院鐘魚寂終古燕山嶂塞懸詞賦仲宣人並在暮愁銷盡近諸天

得竹垞書卻寄

靑鏡流光旅鬢疎慙君問訊近何如門前燕市黃壚酒袖裏江云白雁書豈有勲名懸竹帛已知人物在樵漁防陵栁色年年綠送盡離人伴索居

生日示壯履

霜落天髙色蔚藍縱憐風月與誰談人非毛玠淸難似自比嵇生嬾不堪往往長筵余碩果年年春酒醉黃柑金根粗識扶犁去不用牙籖萬軸函

題王瑁湖宮詹下直傳經圖二首

鳯毛池上有輝光他日歸來笏滿牀堪笑杜陵文選學但教莫帶紫羅嚢

蕓香講席幾重深五桂居然玉樹林聞道一經親授與未須同異較劉歆

寄答曹沖谷昔予出闗過其家今二十餘年矣

行盡燕山塞上村海天煙霧气常昏邊花客醉遼西郡闗月人過薊北門一別隴梅遲驛使幾回春艸憶王孫君家舊比灤江水萬事風塵未敢論

露湑閣懷亭湖蓮士

髙閣懷逺岫山牕盡日開𨿽無佳客至時有白雲來簾捲海月上鏡拂江鴻回何當共吟眺暝色獨徘徊蚤春虎坊南墅憶舊逰懷徐尙書寄朱檢討

杜曲園林一水濱舊逰風景十年頻江山不負羊裘客城郭誰知鶴背人艸色淡煙龍紫陌栁條輕雨洗紅塵劉郎前度看花在卻爲愁多賦早春

憶盧龍舊逰有懷倫子受使君

猿肩虎石事悠悠爲客靑春欲白頭碣石東風生大海薊門明月照髙樓邊闗路繞車輪去花栁村深步屧防今日使君行部處雲山三晉控神州

春日防翰堂卽事促吳元朗爲題午亭山村圗

丘壑何曽似逺林曲欄深榭幾沈吟野桃破曉紅仍淺霜竹經寒綠故深二月風光眞漫浪三春樓閣倦登臨午亭題句如相贈好在谿山畵裏尋

淸明後三日郊行贈韓慕廬少宰

春郊浩渺似天涯走馬追尋一笑嘩冷節卻才過射栁紅塵不是爲看花荊州風月同今夕江左文章屬大家紙尾陪書聊自忖鬢絲蕭索墨痕斜

有感題舊艸後

寥落浮生與世違叢殘文字校斜暉家臨紫陌三條路人閉紅塵兩版扉命定豈須尋季主說難猶自笑韓非篋中焚艸緣何事忍負雲山舊釣磯

城南張氏園防集

藤杖芒鞋踏淺沙行穿犖確路橫斜綠楊才放初晴色紅杏猶禁半坼花坐久云深迷野鶴酒闌風起亂昏鴉山公酩酊歸來晚不省兒童拍手嘩

昔與孫仲禮有鶴圃唱酬詩因隨正侄寄訊

罨畫溪廊賦竹枝圃中仙鶴別多時龍兒編寫新成捲題作劉紅唱和詩

春日新堂簡西鄰給孤寺主

西鄰喬木綠陰斜也有春生倦客家半掩雙扉來燕子新開小徑放桃花香林佛舎明殘照粉蝶山樓掛晚霞近日逃禪逢酒渴扣門思喫趙州茶

春日簡張壽平進士張善岐黃之學

未解參苓細與論杏林人語自春溫已知楚越分肝膽尙有鶯花役夢魂二頃豈須謀負郭百錢聊可共開樽城南舊是笙歌地藥裹閒時肯閉門

上元前夕宿法華寺春日有間酬三明長老索詩之意

靑山落日正逶迆況是春燈欲試時佛火長明投寺宿冰山蹔撞看兒嬉檐捎煙樹東風蚤院閉霜鐘曙色遲一諾湯休微笑意桃花栁絮又參差

城南防歸贈壽平

羈旅平生意相逢薊北門不知黃金館但見素山原歸路野花落到家棲鳥喧所思燕趙士懷古尙堪論

訪戴家圃畱題

我愛戴顒宅春風一徑斜城中得流水幽處見桃花古石滋靑蘚髙亭映晚霞王孫隨意住芳艸不離家

與張澤長

與子共丘壑園林方未還谷口沁河水門前王屋山柴荊夾澗對桑柘交枝閒別後東臯月淸光照掩闗

送隨正侄落第歸

花落鶯啼送子還春光翻自惜衰顏蛾眉已老人何忌蝸角無爭我欲閒芳艸離心千里路夕陽孤影萬重山回思華髮蕭蕭者𨿽在紅塵卻閉闗

隨正赴澧州

江漢何曽到雲山亦自便花明新月夜栁暎碧雲天家習燕人語予賡楚客篇風帆渺何許相憶洞庭船

題恆齋采菊圖二首

椒風宮閣日初長榻到蘭亭第防行珍重畵師秋菊意百花開後晚花香

瑣院垂簾隔晝陰墨花秋捲共沈吟年光人澹還如菊猶是飡英飲露心

三月八日晚出西郊宿法華寺

落霞如綺艸如茵漠漠晴川煙景新栁陌不隨今夜月桃花爭見一年春到門雙樹松陰長下榻三回客夢頻淸梵未殘雞唱曉又驅羸馬遂流塵

雨宿苑外人家

月照深林風葉鳴曽疑夜雨弄秋晴燈前風雨瀟瀟夜卻似長楊樹裏聲

悼姜西溟

牛耳雞壇孰主盟燈檠風雨暮年情都將阮籍窮途淚爲送劉伶荷鍤行黃土文章圜艸綠白頭科第榜花明瓦全玉碎皆由命敢向詞塲薄友生

晦庵論詩

儒林道學費調停雅頌分明在六經記得考亭詩法好先從陶栁入門庭

伊川論道家

九流先列道家名修養長年事可成萬古眼前天地在更於何處得無生

煙玉堂倩向云澤畫壁

三間艸屋槿籬寛晏坐深知行路難細蕊孤花連暮雨淸陰幽竹過春寒杜門謝客幸無謗入世逢塲甘少懽謾待向平尋五嶽臥遊須與畫圖看

王石谷寫午亭圖

恕先放誕虎頭癡自古髙人是畫師不用朱門新樣好茅庵畫我看山時

冬日齋中艸木

竹

時世妝成樣樣新揚州紅藥可憐春日斜修竹檀欒晚誰念天寒翠防人

梨

東南竹箭防人栽江舶年年秋色回上谷紫梨霜後好黃柑丹橘一時來

蔓

荒寒繞屋朔風吹一種靑門在路岐欲識故丘離別意秋人憶及時

梅

飲冰餐雪在人間獨向東風一破顏不是百花無伴侶孤花只合在孤山

杏

紅杏東欄雪壓枝晴曛籠靄已迷離對花莫被多情惱看到成陰結子時

鐵梗海棠

狼籍妖紅照眼明誰知霜雪鬭春晴問君鐵枿花開早多少丹砂防得成

棗

質如橄防味甘良露灑風披合得嘗不必荔枝煩蔡譜教人舉酒酹唐羌

送田生之易水

督亢千年畫未殘煙雲粉本任君看靑山逺送荊卿去不待蕭蕭易水寒

夜行贈蓮士

紅塵已逐綠驄行夜靜街長漏防淸風動墻花過比舎月斜堤栁向西城沙村宿雁迎人起茅店殘燈閃路明金馬門前閒大隠不來同聴野雞聲

送阮亭大司冦予假歸二首

燕山防雨過晴色擁朱輪畫省畱堂印靑門待吏人王程千里近祖道十年頻欲訪龎公去看予孰主賓【以修墓請予假三月】

酌酒栁條下淸風生綠波天涯芳艸在客路夕陽多花爲將離贈鶯成緩別歌慇勤惜分手遲暮意如何

贈術士

可惜長沙傅空尋日者遊干支渾閒事天地莫深愁閉肆客過市跳壺人在樓若無今古恨猿臂亦封侯

郊行贈太倉昆山兩少宰

野色髙梁接曙霞玉鞭人指彩虹斜紅泉雨過分流水綠栁陰多掃落花馬上雲山空夕照樽前風月屬誰家慿君更憶江南樂畫舫春逰泊晚沙

署中齋居用吳元朗扇上韻送黃自先守澂江兼寄孔東塘三君皆舊同寮宷

芳洲杜若笑當時賴有蘇卿是副知不習簿書來吏舎回憐風雅在曹司扇因吳猛畱仙訣人爲荀公作小師倘過魯城聊寄語弦歌休唱卷中詩

署中語西田之勝疊韻

畫裏江城對赤霞西田春望海天斜賜湖云擁平泉石舊邸香深玉樹花冰署相逢卿月夜午橋重問令公家槐陰故事金坡路門防頻年長院沙

晚晴臺憶舊遊寄朱竹垞

髙臺孤迥獨遊頻誰道天涯若比鄰紅樹風來春色老靑山雨後夕陽新閉門陌上三條路倚檻樽前十丈塵寂寂蓬蒿蔣生徑羊求歸去見何人

送吳天章自天津歸蒲東二首

春芳今欲歇別思轉悠哉狗監人難遇蛾眉老易猜靑山三晉逺秋色九河回千里臨岐意能無酒一杯歸到中條隠髙居長薜蘿淸秋臨華嶽落日見黃河人物雄才老雲山間气多玉谿終古在相並得金鵞【金鵞天章齋名】

戲題杜上舎著色蘭二首

幽蘭空谷自天眞細寫黃金綠玉勻豈是丹靑工作意學他紅粉向時人

綺蘭髙絕楚騷工剰有幽芳入畫中聞道集賢多防筆能無風雅續蕭嵩

再疊韻酬果亭少宰見和郊行之作

奇麗澄江散綺霞自驚西日晚山斜閒雲欲傍滄浪水野艸還連鄠杜花白首多時同禁省靑春防處到山家綠深桑柘紅橋近且聴流鶯借淺沙

夏日對酒簡顓庵少宰兼懷防芬

松風五月盡塵沙淸晝拋殘又日斜世上若無千日酒簾前空負一闌花習池酩酊非山簡江左風流是謝家卻笑後堂君未到更無人隔絳帷紗

防雨有懷顓庵果亭

相對忽不樂相思轉未慵髙齋過防雨暝色來疎鐘酒易金龜換人難玉塵逢同君寂黙意吾道適何從

五月廿七日宿郊館贈主人二首

暝宿投郊館行行到水涯晚風官道栁夕照野墻花村近喧歸鳥川長散落霞濁醪吾自有聊與飯胡麻來時槐市外往路半斜暉馬過嘶芳艸人行戀翠防山童疑久客田叟解志機君看茅檐燕將雛傍夕飛

出郭

出郭有新意幽情愜薜蘿綠楊聴似雨碧艸望如波牛笛吟風防鶯梭織翠多閒雲兼慢水相伴一髙歌對酒西山下望裂帛湖有懷廖蕓夫往年同遊香山碧雲語江山之勝兼寄雲間二子楊玉符董閬石二首

馬箠獵平蕪煙波似有無朗吟山鬼笑爛醉野人扶萬事依雙槳三生狎五湖煩君待漁艇未肯老樵夫夕鳥下汀洲殘虹掛寺樓逺煙赴山翠晴雨接波流昔別驚蓬鬢今來憶釣舟人間詩意盡入海可同求讀顧亭林先生日知錄是潘次耕刻於閩中者卻贈

遺文編舊錄制述繼吾徒詩樂吳公子風騷楚大夫閒情窮海嶠淸論滿江湖萬里山川路離情似昔無

答孫蔗庵

回看防陵栁靑鬢已皤然江海三千里星霜四十年曽知新句好將與萬人傳化鶴人還在書來鴻雁邊

晚晴臺懷繆虞良

俯仰皆陳迹登臨是舊逰髙臺不頻上明月易深愁琪樹秋應長銀河曉自流因風問江雁防日過長洲王顓庵少宰屬王石谷爲余畫午涯煙舫圖且贈以詩

綠畫春山閣【綠畫少宰西田閣名】紅欄秋水橋移將三徑裏未覺五湖遙漢壁波殘浪【午壁漢亭名午涯所緣起】吳淞剪半綃圖南鵬萬里蜩鸒想扶搖

憶舊寄繆虞良

舊日同遊處西窗暗网塵阮家麄飯久萊子防衣新昔送之官客今思解組人共知捧檄意失喜爲慈親疊両少宰見和韻二首【余夙有江南之思二公皆吳人故托興乃爾】

平生湖海意飛動不曾慵千里吳洲月長江建業鐘煙波定相訪鸞鶴偶然逢正想云亭字先須載酒從藻鑑今焉用文書祗自慵無言溫室樹毎過夕陽鐘汗漫期何處淹畱惜易逢舊遊東郭子又得二年從【用荘子一年而野二年而從蓋與太倉公又同事二年矣】

酬周鐵門贈詩卽送之之官

紅雲曉近海綠煙春滿畿送君宰赤縣栁絮飄行衣燕市酒罏滿漁陽桑葉稀幽蘭在修阪及爾同芳菲

夏夜過潛齋示壯履

閉門來月砌散帙坐風檐鳥宿新移樹螢流夜捲簾辭多防向秀夢欲謝江淹文史成漂泊潛夫畢竟潛

題庭前合歡花懷杜遇徐【往年曾贈花葉釀酒】

綠細分朝靄紅輕暈早霞本無蠲忿意況有合歡花舒捲時常定陰晴亦未差美人曾折贈零落惜年華

題朱悔人京華槁

榮華寂寞在斯須一卷新詩酒滿壺君看昭王舊臺館至今秋艸不曾無

午睡起爲人書道徳經二首

歸去靑牛更莫論怪他紫气在闗門五千言費三錢筆盡冩何曾有一言

夘酒昬昬問谷神午牕風竹影移頻不須更借邯鄲枕已是華山睡里人

重陽前一日招悔人卓崖元朗亮工家子文

秋社才遊未隔旬籬邊風物又催人有涯早識吾生老多事還憐野菊新天外孤鴻偏過眼鏡中雙鬢已傷神明朝欲赴登髙約摒擋樽前放浪身

常道士山房水石淸供

水石淸秋淨法筵人間自有一山川𨿽然雲樹參差影看盡空明四界天

圓通院有贈

縹緲紅樓原上村西來飛錫駐前軒橋回流水供侵案木落淸風爲掃門按劍恐因驚白璧系珠今已照黃昬百年耆宿三生舊初地新從萬事論

冬日早臥示與可

踏盡秋街落葉霜歸來枕肘臥斜陽燈花早已看重結香篆防銷耐許長節後菊黃多晚景年殘髮白赴流光睡餘翻覆連牀被又是槐根夢一塲

寄懷王大宗伯昊廬金陵五首

後湖眞並鏡湖論一曲煙波是異恩試看東山相對出城南元有謝公墩

玉樹庭前春又歸過江門第世應稀到時芳艸橋邊路正及烏衣燕子飛

離騷讀罷意何如楚客頻年賦卜居千里長江建業水東流兼得武昌魚

結綺臨春事已休輕煙淡粉對荒丘慿君收入人天偈樓子因緣在上頭

摩詰流傳秀句香冶城風景輞川荘江山畵裏移家住秋色依然華子岡

午亭文編卷十七

欽定四庫全書

午亭文編卷十八

大學士陳廷敬撰

今體詩

聖徳

萬壽詩【十二首】

泰符運啟

帝圖昌還識流虹繞電祥

鳳歷紀元天並永

龍飛當午日初長仙桃結子春三月禦柳垂條歳萬行正是艷陽逢

聖節紅雲髙捧玉罏香

日暖花朝紫禁林風回靑鏁漏沈沈萬幾宵旰三天事四海升平五夜心雨露

恩流金闕外桑麻春長玉階陰億年齊上無疆祝總爲憂勤載深

聖質

天齊凝寶命神霄地迥照人寰山河環拱罘罳上日月髙臨火間八表驩聲歌

帝則萬年春色駐

龍顏黃圖開拓要荒外柔逺何須閉玉闗

講席經函列

禦筵淵源盡闡魯庭傳文成偉論髙謨典詩就新篇達性天載詠光華同舜旦深明歷象定堯年仰觀俯察鳶魚妙道契羲皇一畫前

丹地金鋪淑景新綺防明淨對花茵

九重淸晏心無事萬卷詩書筆有神璀璨

宸章懸斗極龍鸞

聖麗星辰六文八法流傳盛光被誰能比

一人

龍文五色防瑤箋拜賜

恩華自日邊開處春風彌宇宙捧來瑞气出山川香含月樹枝枝秀朗照驪珠顆顆圓琬琰恭橅垂寶榻惟南同壽永畱傳

神威徵伐久旋師灌燧銷烽正此時一自三回臨朔漠遂令萬禩靖邊陲玉鞭晝舉靈泉出金甲宵明

禦寢遲北斗天南回望處於今中外盡雍熙

節儉

皇家邁昔王

聖心原爲卹農桑止須制用供天府直使流膏徧下方疊見金錢蠲百萬還思玉粒自倉箱陽和到處人歡樂春日春隨日正長

耕織新詩出上防情殷稼穡詠艱難

恩添瀛海波瀾濶人到中天嵗月寛繡壤風輕飛玉燕瑤池水暖浴靑鸞吳綃並冩來王防若木流沙總奠安黼座慈云下碧空普天人在太和中祥刑徳與唐虞並育物心將造化同丹鳳

九重銜赦艸金雞一夕報春風遐荒盡是康衢地處處謳歌達

帝聰

荷鋤倚杖野農情毎聴

音車爲省耕瑞日早迎仙蹕上彩雲時傍翠旂生華封人進三多祝嵩嶺神傳萬歳聲江北江南長望

幸五年今得見巡行

虞廷威鳳喜來儀麟趾文祥福履綏曠代光榮逾鎬飲萬年祝頌葉豳詩春云瑞雪迎三正甘雨和風順四時仰荷栽培同寸艸

恩深湛露近彤墀

皇子練鵲桂花畫扇

纓鳥多歡帶鳥仁秋林練鵲气含春相隨阿閣丹霄地彩鳳時時欲近人

一度秋風一度開仙姿信是不幾才天香何事盈懷袖爲是時常月殿來

題杜子樊川雲水怡情圖

朱坡緑水故依然小杜香名到處傳我欲逺尋無字刼當時枉自號樊川【余所居一名樊川亦曽因以爲別字】

恭和

禦制爲考試嘆應

制

聖謨重亷介雅化已新更豈獨司文吏能容黷貨聲人才闗國是教養本

皇情上體公明訓無私便有名

寄僧定空

喚作定空空定否有名爭得似無名空元自定何須定只是空從定後生

過法華寺懷三明長老

法華名最美此義暢宗風實相人猶在宗門事不空栁條春自緑花蕋曉逾紅咫尺雙林地雲山處處通

久不見旵公連有噩夢詩以問之

金盆月落屋梁邊麈尾多時破壁懸厭寱也曾施梵咒夢魂從不離初禪正思柏子三生樹無那桃花二月天萬事匆匆頭白盡幾回安穏曉窓眠

重過萬佛寺

竹院還誰在山門重可尋日斜淸梵放風定落花深欲解無師智難忘有行心眞空能幾許卻費萬黃金

夜宿野亭晤桐城相公話舊有作

野宿林亭意惘然風光依約似當年相過步屧將殘夜怕說江湖未泊船杏子生仁畱燕乳栁花著眼對人眠槐根不比松風夢莫遣春陰過八磚

法華寺書壁

塵网重重暗刼灰一時心目頓能開曾知夙世因緣事看取蓮華妙法來

畫眉

緑樹陰多映畫簾雕籠食宿好相兼勸君莫倚能言語人在春窓正黑甜

題初祖折蘆圖

廓然無聖語天然面壁還須到九年老我白頭聞道晚息機應在十年前

題大士像

救苦尋聲是大悲有情覺盡佛因遲浮生眾苦多難達應是從聞入定時

題文殊像

稽首堂堂七佛師定中女子出來遲如何七尺須眉客一世曾無一定時

賜連瓶折枝牡丹四首【癸未三月廿六日】

八方風雨長靈芽朶朶紅雲散防霞天意未曾私一物上陽花勝洛陽花

樂天三度見花開曾惜花開老暗催廿載蕓香香案吏白頭驚捧

賜花回

鞓紅魏紫總天香蘭佩還宜薜荔裳歸去輕紗籠暖日潛溪緋襯禦袍黃【潛溪緋亦牡丹名也賜花有淡緑防黃一種】

玉版檀心故晚開膽瓶渾送倚云栽更教分與甘泉水全戴深枝雨露來

野亭作二首

琉璃爲地自然平何處金繩界道行岸艸林花髙下態渚蒲水荇短長情莊生齊物焉知物老氏無名卻有名苦爲折腰辭手版誰言寵辱不須驚

雲樹連天見北平幽人自此樂郊行已無緑鬢渾閒事只爲靑山亦有情老馬爲駒還識路野花結子不知名歸來睡覺斜陽晚抖擻黃塵莽自驚

曉行二首

曉行靑山中白露方未晞此景豈不佳荊棘牽人衣荊棘𨿽離離出險殊不惡回看幽蘭花無人自開落

浴罷戱題二首

不垢復不淨寶珠何由生盈盈浴盤水淸斯濯吾纓豈因學道力陡覺生淸涼灑然無熱惱身有旃檀香

四月三日出城送客因以自諭

戴笠乘車有舊盟相逢相送廿年情踏殘艸色路長在折斷栁條人未行旅興不隨春日盡野心還傍夏云生玉瓶沽酒旗亭醉古寺斜陽臥似酲

四月十一日夢中吳四黙巖語金丹事因口占贈吳覺而記之

桑葉桃花幾度春海山歸路渺難眞憑君細囑長生訣火宅何須久住身

題王方若龍竿集

客散茶香鶯語頻閒披秋捲惜餘春腐儒衰晚思同調爲想風流第一人

獨酌郊樹下懷韓山

穿花踏月有誰忙爲送東風倒一觴緑艸成茵楡莢小紅英掃地栁條長古祠賽雨人皆醉平壠眠云麥半黃惆悵田園西日外年年春色老漁陽

過法華寺不果題野亭壁

喚起窓前幽鳥飛冶逰心事未全違三生影事輸閒客四觀華嚴落鈍機山雨曉晴開紫翠野花春盡接芳菲倦尋古寺湖邊路垂栁陰陰信馬歸

獨酌二首

三杯四杯濁酒一句兩句閒詩樹上落花結子竹間新筍成枝

落日去如過客淸風來似故人竹葉滿浮緑釀梨花勤買靑春

閣中紀

恩詩

內署恩深歳月長白麻宣出意傍徨名銜人愧文淵字衰晚身驚政事堂門館無私因

主聖絲綸有喜爲時康閣前五刻趨宮漏常見宵衣侍未央

五月九日

賜禦書金畫扇

禦制麥秋盈野志喜詩恭紀四首

宮扇親題

禦雄麥光云淨曉浮空黃琉璃徧淸涼境盡是披香殿上風

桑緑柔枝輦道傍麥岐兩兩古漁陽五弦彈出中聲裏散作薰風滿

帝鄕

蓂階蒲萐長堯廚自有天文麗寶符底事

恩光滿懷袖驚看一字一驪珠

九華寶扇五云端殿閣防涼暑未殘縱使感

恩秋篋裏冰心還映玉壺寒

恭和

禦制麥秋盈野志喜詩元韻應制

淸和時節見丰年麥壠盈祥气全並是兩岐兼九穗不論南陌與東阡三秋民樂同豳雅五色天文上禦箋常記占星看礎潤夜深行徧玉階甎

五月十二日

賜觀

禦制南巡詩卷恭紀二十韻

鳳紀天長久龍飛日正中萬年三月歷九敍兩河功典禮虞巡重江山禹甸雄

帝歌垂睿想民俗入王風翕辟乾坤大鑪錘造化同詞源方浩瀚元气益沖融丹笈回雲篆滄溟散彩虹璧連還縹緲珠綴自玲瓏香影瑤編動鉛分寶字工鶯花供禦雨雪志年丰玉律飄陽管金聲韻嶧桐衢謡歡故老巷舞走兒童

恩與畱題徧榮逾錫命崇道因神理貴物感至和通謨烈超千古文章達四聰祥煙盈卷帙瑞色滿書筒雅頌恢

皇統英華發

聖衷石渠春防灩藜火曉曈曨髙厚思隆遇迂疏愧匪躬並將颺拜意稽首祝蒼穹

史局得韓山書卻寄

行屋千峯萬嶺分西來蒼翠入斜曛幾場春夢繙殘史一片閒心寄野雲見說故人方縱酒傳來新句最能文寒窓燈火平生語除卻君知世不聞

答元朗

松風艸閣晚晴寒不道炎蒸暑未殘呼酒敢嫌新吏捨【門鄰酒罏】愛詩長憶舊郎官人傳代北馮唐問書畏江東子布看恵我瑤華滿奩篋依然畫省握香蘭

六箴來自武昌

朝來幹鵲噪庭除池艸春生慰索居車馬到門千里外光陰彈指五年餘曾於簿領知爲政只見山川勝讀書說著江湖人已老扁舟來往子能如

聞聲山墜馬傷手戱贈

朱書腕後術誰工在手鉤文惜仲弓解道風流羊叔子也應騎馬至三公

六箴將別余方有校勘文字之役相對匆匆悵然再疊前韻

湖海元龍气已除寂寥誰伴子云居松風夢破驚窓曙藜火燒殘似歳餘多事不成臨別酒無聊郤望逺來書流光努力君年富冉冉雙髭我不如

恭和

聖制裕親王挽詩二章謹依陽靑元韻

天徳惇同气巍巍云漢章流芳傳

睿樂善惜賢王桐葉飄疏翠棠花落晚香情深親灑翰雨泣迸成行

內殿思前事

皇心記防齡步趨同問寢講誦舊傳經視藥調金已移鑾隔絳屏親賢加典禮編簡萬年靑

冬日雜詩十首

金絲墻屋久荒涼過魯曾知漢道昌惆悵黃龍歸不得少牢祠裏祀舒王【宋史】

璧月瓊花事事休胭脂痕斷井欄秋三百年中四十帝靑山如舊枕江流【金陵】

陡泉泉出洞渦水驛印如今最謬訛不比成臯爭防畫十州鐡鑄作同戈【同戈驛本洞渦同戈訛也】

南食何當寄老饕越舲楚舫與吳艚天寒雨雪炊煙冷誰是燕人左伯桃【午食】

非闗偏聴與佯聾黃落經時問朔風近得楞嚴觀葉意耳門圓照十方空【耳病忽瘳】

出网銀刀曉市門歸來午食已黃昏魚飱豈是貧家物咬斷新虀舊菜根【家人餉以銀魚卻之】

九十六刼如俳諧學他瑇瑁嶺南齋辟支一食眞難施敢訝吾無一日佳【近淸齋百日】

三千沙界了無蹤影事前塵破幾重我本無生元不滅當時何苦防紗籠

罨畫廊前兩樹梅看花人自故鄕來未開紅蕊開時白道是先生手自栽

深紅淺白蓼芽新欲試春盤待曉春坐斷五辛三種菜年來轉覺庾郎貧

晝睡謝客

日斜窓影半寒筠卻有疏梅欲放春掩卷已沾名句味攤牀未了睡眠因選圖枕畔華胥夢罷酒樽前見在身爲謝九衢車馬客黑甜何苦換紅塵

範彪西索題

車駕西巡寵遇詩二首

舜狩仍千里堯文已六經山林垂

顧問云鶴想儀形灑翰超飛白畱題照汗靑歸來屬車上猶指少微星

大隠非丘壑斯人應客星行藏殊捧勲業爲傳經有道人師表中郎世典型銜來丹鳯字雲气防山庭

甲申正月十五日

上命撤所禦宴

賜【臣】廷敬

諭【臣】子壯履恭傳

恩防頒送到【臣】恭紀四首

吾

君儉徳到傳柑一宴年光四十三【上自禦極元夜賜宴廷臣者一蓋康熙二十二年也】今日全家沾

賜渥不同歸遺與分甘

蕭蕭華髮入靑春惶恐

君恩說老臣最是九衢燈火夜驚傳天使便寧親藜火銀花接禁庭天邊

玉防下靑冥紫微垣裏親傳與敢道臣家有聚星溫飽當年未敢論虀鹽相伴久承

恩寒庖那識金盤味指防先嘗玉箸痕

久不得捨弟素心書聞去冬已歸自武安今忽復春且深矣惘然有作

闗河霜雪賦歸與又值風光二月初竟日不成春夢句隔年空憶雁行書閒門栁色開荒徑流水桃花到舊廬應識在家貧亦好信音迢逓渺愁予

靑鳥

不敢求桃核開花今幾春那無靑鳥使相慰白頭人西日瑤池逺東風紫竹新普陀炎海路萬古不揚塵

賦得心淸聞妙香

南華近在贊公房一水曺溪接混茫曲逕行隨花气逺畫簾相對篆煙長曼陀雨徧諸天防薝卜春深選佛場解道音聞淸淨地色空空色本無香

野亭望西山有懷

擔囊蠟屐鎭相從便欲登臨策短笻野逕春歸三宿樹石門雲散午時鐘金盆接語靑山晚玉斧尋眞翠壑重彈指十年禪榻畔道人行腳恐無蹤

經筵紀事四首時三月二日也

牙籖一卷幾回開近日新綸忝竊陪好與詞林傳故事白頭丹地講書來【經筵自昔屢命臣進講及拜內閣新命仍兼巠筵講官】

尙書水部無雙譽宮尹承華絕異才贏得頭銜渾似舊押班春殿許徘徊【是日華亭尙書海寧宮詹進講】

石渠虎觀列經帷同異諸儒奏對時題目分明經睿斷

聖人書是聖人知【進講足食足兵節時亮天工節皆上所親定】蘭珍別

賜常餐外楡火新溫上已前衰老防

恩憐一飯歌衢正好在堯天【是日撤禦饌賜臣且命膳人謂臣在講席進時重爇與食聖恩至矣而臣衰老將比於康衢之野人云】

宿野亭遲京江沁州二公

子夜文書午漏聲先驅駑馬出重城花邊風蝶閒來往栁外沙鷗解送迎緑水紅橋春似舊靑山黃閣事相並邯鄲一枕華胥夢不覺晨鐘報五更

與李公凱兼呈徐果亭

蒲栁先秋露葉零碧天落落見晨星與君同甲髭偏白相對無言眼自靑淮海至今歸大海午亭元是一長亭樽前張丈殷兄在彊欲相呼一笑聴【公凱長予三月果亭亦長予數嵗】

閣中與曹蓼懷學士

未報

深恩敢乞身一年相對已前塵窮通總惜朱顏老館閣常逢緑鬢新舊事幾回蓮燭夜君家並有竹林人栁吟花醉輸閒客日日銅扉共暁春【昔與學士世父顧庵先生同在翰林】

旅宿懷梅莊

旅宿天無際平沙樹接低夜深還過雁野曠少鳴雞風雨人何處雲山夢不迷一條春艸路直到太行西

和趙秋谷觀海詩二首

求詩入海气崢嶸卻捲波瀾見老成香土踏殘才思盡當時我亦一狂生

晨朝騎鶴暮行雲洞府仙官太有情只恐未忘人我相海山畢竟讓無生

野亭懷內直諸公

周廬野館共裵网戶疏窓面面開過眼春隨飛絮去遨頭人及落花來隔林好鳥如相喚出岫閒雲亦未逥淸晝玉泉添漏水此中三昧卽銀臺

半飽居士詩【有序】

喬公子徳輿來京師久客逆旅予勸之歸喬云吾無以自活予曰子幸有先人之田廬在吾居於此嘗記陸魯望語忍饑誦書率嘗半飽此亦處貧之一法公子便以語侵予天下豈有餓死宰相耶予笑而不答門人竊呼予半飽居士於生方曼性嗜酒聞予之告客者因止酒不飲恐傷其意作半飽居士勸酒詩

大庖珎食也曾經晏進藜羮戶早扃我自長貧甘半飽君因皆醉怪偏醒豈堪白粥妝金穀恰有靑銅掛玉瓶燕市黃公罏正好酒簾門外卽旗亭

甲中七夕二首

想多情少一身輕【想多情少出楞嚴經】我願無生恨有生此夕果然牛女防生天也恐是多情

不見牽牛織女星銀河水長色冥冥憑君奏乞通明殿灑作人間細雨零

書豫朋僰南集

七年燕北別卅卷僰南詩小吏才難盡髙天命不疑謝家眞客子杜老好男兒卻笑陶彭澤賢愚較菊籬

題孫湘南片石集

五字文章萬古情吳江隴首舊知名嵩峯華嶽黃河水如子雄才是兩京

瀘水春生大渡河塞山飛起逺嵯峨書生自有封侯相畱得徵蠻塞上歌

拈朱子句恭擬應

制詩賦得霽月光風更別傳

五星東井事依然洄溯濓溪接後先一自圖書尋有緒頓令風月浩無邊勲華在昔三千載閩洛於今五百年學統此時符

帝統斯文端是聖人傳

衰老

太平好時節衰老意多違身世何飄泊人天有是非【法華經不依止人天而住】孤鴻還自去乳燕各分飛物理眞難問吾生安所歸

靑藤館稍葺落成有懷蕓夫

城裏一山家籬疏晚噪鴉水含林際月苔隠石間花人與靑藤老門畱白版斜故人猶記否燈火十年賒眞个似童兒埋盆作小池𨿽無沙鳥過已有樹禽知素髮垂新領紅桃長舊枝恐君相憶處不是昔遊時

送徐果亭還昆山

戀闕丹心皓首時掉頭無那故山期洞庭蝦菜催回櫂阿閣鸞凰返舊枝黃紙箱邊同啟事紫薇花下對吟詩饒君獨占江湖勝蒲雨菇煙惱夢思

答王生

故人之子王並州問我新詩紀舊逰浪迹仙人多愛酒靑蓮曾贈董糟丘

北墅和壁間韻

麥寒經雨緑葉老受霜紅客捨靑門裏離居又客中

霜鐘疊韻

霜鐘來不近披拂曙燈紅多少繁華夢銷沈向此中

再疊前韻二首

庭樹雞鳴早平沙夜火紅不須爭起舞吾已老窠中疏鬢霜同白衰顏酒暫紅心灰兼耳冷猶在客塵中

檢放翁詩二首

靑山黃閣眼迷離文字叢殘晚歳時拂面冷風霜滿鬢何因檢到放翁詩

殘年飽飯細吟詩一笑生涯老自知不識鱸魚蒓菜好多因連展與黎祁【放翁自注淮人謂麥餌爲連展蜀人呼豆腐爲黎祁】

禦書春帖子恭紀

神書日賁通明殿春帖先題供奉班人喜王正逢聖兒驚

天筆憶

龍顏【臣子豫朋將之耀州任】門前豈敢懸雙璧楹際眞同被兩間捧向茅堂常北面年年椒頌祝南山

賜砥石硯恭紀

王气畱京奕葉隆五丁遺石自鴻蒙削成寶硯天開辟制出文思

帝化工玉几依光加洗濯淸班分

賜並磨礲承

恩眞比丘山重歳歳三呼

萬歳嵩

賜貂裘恭紀

金貂濫防侍朝元輕暖還教被

異恩就日未知仙佩重因風偏覺

禦香溫親承

綸語量長短【諭防云此裘朕所親服汝軀體較小可覓良工略爲裁制務令稱身】盡著餘年付子孫忝竊一門兼

再錫微才敢向鳯池論【臣子壯履並防恩賜】

賜人參恭紀

賜觀植本幾人存五葉三椏記細論【戊午臣廷敬同臣英臣士正臣士奇臣杜訥防

恩賜觀人參禎本】筋力已衰逢大藥生成難報是皇恩未隨芝艸和金七先映椒花上玉樽【除夕並賜上尊食物甚眾】曾說紫團聞父老新傳盛事到山村【舊傳上黨有紫團參今不可復得】

賜玻璃器大小十四恭紀

春冰未泮玉敲堅

賜出玻璃世罕傳虛白貯來皆萬象淸微擕得自三天如逰佛國琉璃界不費公家帑藏錢【諭旨云此皆出工人贏餘非用錢糧所制故以賜卿等】歸路彩雲先滿捨盆瓶處處日華圓

禦書大福字恭紀

維

皇錫福徧烝民

天親題到老臣今歳預知明歳喜萬家先占一家春仰瞻紅日長如晝若比驪珠大似輪億載光華歌復旦溥將壽域轉洪鈞

【臣】詩疊防

聖恩奬賞毎聆

天語感激之下涕涙零落累日愧悚恭紀以詩

衰鈍何堪感

至尊頻防激賞是

殊恩拋殘綺語文焉用老罷丹心事可論一飯不忘如杜甫平生無憾勝虞翻傳閒多恐遺靑史畱取新詩示子孫

六日祈谷前一日雪

同云近接朶云邊歆饗深知

睿意防未轉條風先獻歳【十一日立春】猶行臘雪兆丰年金甌卜歷過千閏【是歳閏月】玉琯吹花到八埏扈

帝仙官多鶴駕騎來銀闕羽毛鮮

覓輿從不得偶作

跳浪羣兒自簸顚如山兩足步難前路長欺我太無力回首沙堤亦枉然

正月十三夜同與可語梅莊山居之勝

雲裏山家咫尺間踏靑未了試燈還百年吾是今春老一歳人能幾日閒亦有王城深似海誰知身患重如山【老子云吾之有患爲吾有身】梅莊北畔桃坡路前後東風總一般

午亭文編卷十八

欽定四庫全書

午亭文編卷十九

大學士陳廷敬撰

今體詩

賜船恭紀

舟航利涉是殊榮

特賜還勞記主名【命以石家船賜臣】此去眞從天上坐多時偏詐禦前行【命在

禦舟前行】春山春水年年好江艸江花處處生不爲勤民叨法從煙波空有叩舷情

潞河詶吳西齋送別

鞍馬頻年老薊城臨流擊楫憶平生文章自冩衰遲意煙水新闗故舊情君向海山分位業我從塵土濯簮纓觚稜小別勞相念栁外花邊昨日行

舟發潞河簡同直諸公

解纜冰銷及好春碧琉璃淨鏡光新別來官舍隨漁捨禮罷山神見水神塞北幾時今已老江南有夢竟成眞連船擁楫相從處應是三生未了因

冩懷與同舟兼寄京師逰好

杜陵野老一生詩抗防匡衡早遇時得失渾如前日事塵埃敢道十年遲天涯船舫爲書局官路鶯花付酒巵寄語京華驢背客水雲閒淡有人知

題石家船版上

禁中淸漏語頻宣水驛郵籖興渺然令徳世稱倉氏族佳名天錫石家船【諭旨石家船好】桃花滿載金波月楊栁全浮玉座煙大地恩光隨處是五湖三泖櫂歌邊

舟行晏坐卽事

畫舫烏檣宿靄晴罏煙近接

禦香淸吉祥雲裏從容住安穏光中自在行水月似曾經夢寐山河今已見空明

君恩載得舟船重五日才爲百里程

狼窩

狼窩名匪佳條狼義有取還將天山弓射殺白額虎

花朝寄阮亭

花朝往事夢魂遙鎖院重簾話寂寥十五年來頻聚散今朝煙水是花朝【辛未與阮亭同領貢舉語江南煙水之勝余有詩云記取花朝明日是幾畨風雨對牀時】

聞岸上梵聲

明滅斜陽洲景防梵聲何處出林扉浮雲不限身南北慧日常銷世是非塵刼逺尋期鷲嶺江湖有夢到漁磯長河風利翻嫌駛處處茅庵可息機

同行諸子皆江南人卽事有贈

輕寒薄靄泛遙津一出靑門事事新官舫但容搜句客別船還載著書人河橋煙栁堪相贈江縣紅梅早放春君是南歸我去北不知誰主與誰賔

憶午涯煙舫題南來小舟四絕句

竹篙靑幕漾輕嵐如葉隨風下釣潭秋水一塘防一隻當時曾擬到江南

水嬉天慰白頭人南舫來時物新不礙琉璃淸淨眼揚州煙月冶城春

南船應載五湖逰散盡行人萬頃愁得似多情白太傅歸來舊舫憶蘇州

也是雲天是水天春花如霧栁如煙怪他日夜東流水送盡南來北去船

舟行寄捨弟

乞得篷牕盡日畱今朝晴暖趁春逰一生閱世如窺牖臨老逢人解泛舟別後無書題塞雁行來有約寄沙鷗憑君了卻公家事山水漁樵盡自由

汶水

汶水南來處迢迢作意行帆檣連

帝裏漕挽達神京善下還多讓居髙最有情合流同到海對此豁平生

余觀天津北汶水潞河合流處心固已異之及東南行數日見汶水曲折流數百里而北一旦遇潞河水折而東若無意然者於余心益有感焉旣爲汶水詩又題長句以示壯履

舟過東南十日程偏於汶水最含情爲憐宛轉朝京去還見低徊赴海行能以功成如未有卻將身退等無名人生解識淸流意何處人心不太平

早發滄州南三十里磚河驛懷湯西厓給諫

與君同扈從先後是同舟春水生河驛閒花上戍樓三山連大海五壘抱皇州千古承平意因風寄擢謳

交河河岸古寺

茫茫兩岸卽恆沙行客流光暮景斜天雨似曾施藥艸春風空自逐楊花心逰三昧渾如夢身許雙峯卻是家煩惱不辭爲晏坐碧雲無礙水無涯

入山東界寄阮亭

千里江湖夢三春雨雪逰風帆出渤海星野入齊州九防煙仍在長河日自流相思若汶水不斷繞行舟

徳州南界懷田綸霞馮大木

夜過東陽界朝行衛水濆靑春方浩浩白髮任紛紛山逺畱殘照川長宿去雲閒心逐流水今日爲思君

夜行遇淺寄秋崖京師

臨深方浩渺遇淺亦嶙峋月黒憑漁火天髙訴水神千檣𨿽共集四海若無鄰試問棲棲者何如京洛塵

曉行東光縣界

相報桃花恐易迷紅雲未動月輪西長年大是多情客伴我黃昏伴曉雞

南皮二絕句

漳水瀟瀟覇業休鄴中文采自風流甘朱李西園夜回首南皮是舊逰

繁華寂莫在斯須金穀池臺徧緑蕪最是墜樓人未老眞珠終不負齊奴

棘津城

倚櫂臨前浦蒼茫弔古情遙思渭濵叟一望棘津城水帶春星動沙流岸月明祗應垂釣處漁父足平生

武城南界懷六箴鄖陽荀少桂陽

才向燕齊問路岐還於楚客寄相思一官萬里湖南北兩地三年人別離芳艸池塘江上夢緑波春浦卷中詩不因霄漢乘槎下爭見連天水去遲

次臨淸懷梅莊

江海平生意逺逰誰與同滿槽東上水半幅北來風栁已多含緑梅應早放紅山花開又落不擬在船中河幹逢蔣念祖使君撫今追往因有是贈

禦史牀邊栢工烏龍門人在舊摳趨山長水逺詩難好化美風移興不孤說尹野人終在口勸耕春鳥曉相呼郎君已自施行馬最有淸名滿

帝都

過臨淸計程阮亭相見不逺戲有此寄

長風駕浪去悤悤過訪何當似剡中元禮自爲倉卒客樂天豈是囁嚅翁極知浩蕩如前浦聊得安閒出至公蠶尾鵲花紛在眼不應獨賞與相同

船牕見月

岸馬動如羣沙明曙色分樹迎前浦月人臥半船云雁影連朝盡漁歌徹夜聞篷牕開復掩春思恐紛紛

土橋待閘行五閘矣

五閘行來物新日髙浪捲岸無塵似將池沼縈逥勢畱得煙雲浩蕩春雞犬村邊勸農吏漁商波上太平民昨宵親見

天顏喜畫舫丁東玉漏頻

夜泊東昌城下

臨淸昨夜春水生河上春燈曉送行今夜泊舟鉅鹿郡黃昏煙火似臨淸

東昌城下已泊夜移船欲過閘未得【城東北隅有望嶽樓】

一夜停橈處千秋望嶽情水流聊攝地云鎖魯連城擊汰堤花動移檣閘火明東樓不可上迢逓且南徵

出陽谷界【春秋齊宋江黃防於陽谷】

少昊遺墟歷大東吾衰那敢夢周公【周以少昊之墟封伯禽】弦歌魯國春風裏盟土齊侯夕照中終古奎婁天象在至今禾黍覇圖空斯文適遇

興王防鳳鳥何時過故宮

湖云二首

水上煙嵐迥不羣望中溶漾杳難分蜃樓日觀連天起知是湖云是海云

金臺玉殿侶仙羣云是三山萬分欲向此中訪黃鶴仙人騎鶴亦騎云

汶水道中題觀海集

風流文采幾人同芳艸萋萋汶水東千里山川髙枕外百年身世一舟中風帆欲定歸神燕煙擢無聲近野鴻我亦乘流觀海去把君詩卷問鴻蒙

滕縣岸上人家

岸逺湖平雪浪堆煙禽飛處釣船回淒涼華屋都經過只愛茅軒照水開

水鳥

初飛似整亂還低自信塗鴉一抹齊水鳥也思排雁字笑他野鶩厭家雞

沛縣界珠梅閘過三十九閘矣

退之汴泗交流句今日長吟笑口開解道洛川三十九不如春水一帆來

雨泊泇河二首

紅濕牕花逐幔浮翠低隴麥映波流蘭旌桂櫂終難似從此舟名喜雨舟

好風好雨送遙津同是敲冰嚼雪人酹取淸波當桂醑敢將牛酒瀆龍神

社日晚泊寄韓韓山

娟娟雲月防空斜忽漫春陰闇物華舊隠相依同社日孤帆陡覺在天涯難逢有味偸閒客易過無情伴老花回首厭厭眞一夢海漚滅處是吾家

夢孟孫【有序】

孟孫小字臺哥余殤孫也以庚辰除夜生生之夕餘夢孟子之孫來故名之曰孟孫生而聰慧絕人余特愛之以癸未中秋日不病俄頃而亡

自恨心淸老未慵來無所止去何從斷魂往事孤舟客猶是當時夢裏逢

夢人贈筆

一字何曾轉法車膏肓泉石癖煙霞多君枉贈如椽筆幸不生來筆上花

將渡河夢與朱字緑別

汶流相送日淸泠忽漫洪河望渺冥千里扈行猶輦路幾回話別是離亭花飛旅鬢逢人白艸長天涯似舊靑不爲隴頭嗚咽水也因南浦惜飄零

渡河

畫舸中流一擢過日邊雲際渡黃河靈槎已見仙源路驚浪還爲徳水波禹鑿八年因地險

帝平三患得天和吳檣越榜連江漢欲笑宣房瓠子歌

河上遇桐城先生二首

也紅亭子近如何歸路櫻桃應漸多不似黃柑三百顆封題逺寄洞庭波【也紅先生亭名予爲作記屢見集中】

連日春陰雨滿河河邊相遇日晴和卻看雲散歸無事猶作煙巒水上多

河上白鳥羣飛略似北雁

一水連天云四圍成行水鳥弄晴暉眼明不見春歸雁昨日北河相背飛

泊淮安城下廣陵以春橘見贈

春華秋實總含情金橘和枝露染成珍重過淮爲枳意相逢今夜泊淮城

淸江浦舟宿懷及門諸子

渾似都亭未別時紅舷烏榜倍相思文章自是千秋責衰晚誰堪一字師北去雲山人夢寐南來煙水路參差回看擊築髙歌地柔翰新編數首詩

二絕句

寂莫韓侯五世情不逢亭長亦埋名橋邊書卷知何用只好相尋向谷城

解道人生隙過塵仙家辟穀豈無因娥姁彊食緣何事祗似摩登破戒人

平河橋南二首

芒鞵蹋透利名闗一葉輕舟祗是閒獨立斜陽心萬里四天云捲更無山

千枝萬枝岸邊栁三家五家川上邨剪茅蓋屋荻編壁縣吏來時輕打門

三湖二首

湖光杳無際河上櫂歌行春水連天盡斜陽接地平雲霞三百里煙火幾重城可惜風帆駛郵籖促去程三湖望不極夕艇進長河老屋偏臨水兒童解弄波星明依釣火月影散漁蓑閱盡煙濤意生涯足歗歌

揚州二首

緑楊城郭古揚州多是三生夢裏逰今日到來雙鬢老朱樓空捲玉簾鉤

煙月揚州處處花風流贏得俗人憑君更數淒涼句終古垂楊有暮鴉

泊舟揚州城下午睡起作二首

竹西何處水悠悠鼓吹居然擁上逰不信揚州佳麗地道人岑寂臥孤舟

破睡無如茗一甌松風魚眼已颼飅更分一掬中泠水洗盡江山萬古愁

江天寺【卽金山】

吳楚地分南北界江山天擁畫圖中拍浮慧日中流住湧現身云彼岸空多寶已乘雙象老巨靈還戴六鼇雄卻看無實無虛義元相居然逝水東

聖恩疊被復防

賜金恭紀

香羅蛺蝶錦麒麟飽食

天廚盡上珍節儉

皇朝多厚祿寒防家世不長貧一時更拜千金

賜四海還同萬戶春行向禹疆南北路蠲租處處樂堯民

虎丘五絕句

雲巖寺

云根防地玉瑯玕鎖向松門浸碧瀾深掩靑山遮緑水只因多著畫防幹

生公講堂

一字何曾道著來拈花世界又花開誰知一片千人石日日生公坐講臺

短簿祠

短簿祠荒春艸新東亭往迹久成塵能令公喜令公怒憐爾當時好事人

顏魯公刻石

魯公書翰自通神潑墨雲山迹尙新淸逺仙人曾不死應同塵世歷周秦【石刻淸逺道士詩有云我本長殷周遭罹歷秦漢】

千頃云【寺後東軒名義取東坡詩雲水麗千頃】

繡出春畦映水文菜花黃盡緑陰分無邊無礙虛明相萬頃波光萬頃云

雲間竹枝五首

城外海江天一涯城中煙火萬人家溝渠盡長通潮水籬落都開向日花

江城流水逐門開水上殘紅映碧苔試問栁塘深幾許兒童相報早潮來

山禽杳杳白雲中一日能乘九萬風何事華亭不見鶴鶴坡元只在城東

煙巒數仞立孱顏下瞰淸溪碧玉環行盡九峯休悵望道人只住小橫山

江東人物渺荒丘寂莫孫郎覇業休落日靑龍江上水故應千古向東流

寶云寺寄儼齋尙書兼懷瑁湖薛澱兩侍郎

官橋鄰淨宇川路接遙天潮送春畦水鐘流逺樹煙淸華江左映文字禁林傳萬事從遊處無心問八禪

泊舟松江城下寄廖樾阡林慮

早潮相送晚潮迎帆落潮平暮靄生老去北山思舊隠夢回南浦悵離情淸泉曉映黃華谷芳艸春深白薴城才子髙名喧小邑可堪經術用西京

雲間弔董閬石

目爲傷春極情因感舊長數行垂老淚千古別離腸江館荀鳴鶴亭林顧野王才名終寂莫憑弔向斜陽

次嘉興寄儼齋尙書二首

逥合三江送碧流雲間東望水悠悠越山未到吳煙暝修竹柔桑入秀州

西去扁舟夕照時落帆亭下落帆遲五茸好景空回首爲報江南數首詩

過嘉興懷朱竹垞

一城屹立仞墻孤東並三江盡五湖渾似天津分水處故人喚作小長蘆

舟次雜詠四首

京口至余杭河渠八百里本爲通舟船分作漑田水栽桑如挿稻溪上自成田始信麻姑語曾疑是浪傳夜夜水上宿識得水上趣鴛鴦與鸕鷀原在無人處三月吳興守千秋數首詩苕溪與霅水淚比峴山碑

懷彭羨門少宰二首

相思極浦空流水終古寒潮帶夕陽一到江天吟秀句故人文采似文房【寒潮句彷佛記憶是羨門詩集亡去無可檢視】

仿佛淸詩慰寂寥吳山越水路迢迢試吟海月江潮句自古精靈應未消

雙溪橋寄廖衡素虞箴二首

前日三江口五朝復五暮今日雙溪橋是向松江路江路人已逺臨流獨浩歌思君若春水日夜向秋波

西湖同京江先生宿瑪瑙寺

碧峯削玉挿云浮明鏡湖光淨不流雲水到來如昔夢波濤渉後見虛舟山人有約遲歸鶴野客忘機狎白鷗一片閒心天付與煩公時厪廟堂謀

詔以【臣】廷敬昔未至湖上

命出觀一日【臣】玉書臣揆敍並同卽事恭紀

海山恩澤到樵漁處處香花祝

帝圖若問浙西名勝地韜光過後是西湖

杜鵑花江南處處有之皆紅色至武林乃有進白杜鵑花者扈從諸公皆有作亦作一首

杜鵑花發杜鵑枝絕域經年到玉墀自有風光隨鶴駕豈因霜雪老蛾眉月明影靜三更後香冷聲銷萬籟時解語無言還獨笑啼紅空負錦城詩

玉泉寺

碧玉環流浸碧虛玉泉只可伴山居他時重舉東坡語曾識南屏金鯽魚

西湖八首

不愁平展漣漪水最愛斜堆斷續山誰識天公才思好畱將詩畫與人間

江東北固與西湖好景天然兩畫圖霜竹已非劉氏宅湖山畱得一林逋

一水孤山未覺遙夢中竹閣雨瀟瀟樂天院裏無人到應恐淸都誤早朝

漫將往事說錢鏐陌上花飛似汴州我向西湖湖裏住不須更上望湖樓

自識爲農气味長伴他鰕捨與漁莊六橋花栁無閒地猶有人家幾樹桑

欲盡江山未卻回錢塘波浪雪成堆西泠橋外汀洲路爲看江潮昨日來

放鶴亭邊鶴未回水禽相對不嫌猜門前來往孤山下三日鸕鷀日日來

看盡江潮與海潮湖心小駐似金焦籃輿早趂扁舟道回首閒情在斷橋

歸舟太倉道中懷王顓庵司冦

畫省從容吏散遲水天閒話寄相思孤舟來往婁東道鳴鳥疏鐘憶舊時

吳門回舟走筆雜題畱別訪濓五首

玉局筵前捩舵行長思苦語盡平生淋漓一夜徵衫濕不是人間離別情

兩度髙齋往卻還忙時相對別時閒白雲回首姑蘇道不覺歸帆過惠山

把君詩卷重璵璠贈我新篇道气存絕妙好辭髭亦白乃知文字是名根

靑天萬仞一身形飛去何因有翅翎今日黃粱𨿽已熟盧生枕上不曾醒

腸斷孤舟春水聲雙魚逺寄百愁生無情頗記楞嚴語度世何嘗不有情

句容道中寄彭蓼洲史冑司二首

三茅誰繼古仙蹤占斷金陵地肺重歸去海山猶未是教人卻憶小茅峯

二子淸詞獨起予瑯嬛祕籍近何如然靑檢徧仙人錄應在隨

鑾第七車

聖駕展禮明太祖孝陵恭紀

皇情思往代曠典逮前王封樹生春色山川賁寵光雲霞扶

禦輦日月擁垂裳展禮如禋祀敷詞毎肅將臣工紛感動士卒亦徬徨一念同天大千齡應運昌歷觀前史徧孰與

聖恩長紀載無雙筆謳歌自萬方恭陪逢喜起伏謁在班行擬進封人祝還賡天保章

秣陵口號

南渡風流迹未賒回看嵩洛日西斜中原曾是煙塵壘江左還畱故舊家武湖連桃葉水烏衣巷滿冶城花白門卻似隋隄栁終古蕭條有暮鴉

金陵畱題逆旅主人壁兼詠懷古迹十首

終古行人夢未醒勞勞亭外短長亭白門栁色依然在一種離魂艸更靑

蓆帽山人去渺茫奉金贈逺意何長相思他日來相訪王屋山前是小莊

晉苑吳宮夢裏逰登臨無暇去悠悠不須盡攬江山勝二水三山也是愁

煙塵金粉並成空六代興亡過眼中畱與悲歌渾閒事祖堂山畔問南融

華屋山丘事可傷謝公遺迹一霑裳防稽自有東山好卻上城南石子岡

一角殘山夕照昏秦淮往事黯銷魂畱將三畆烏衣巷江左淸言屬謝鯤

伊蒲人自潔齋廚香飯多年啖野蔬何事志公蓮舌底居然吐出鱠殘魚

不老靑山路不窮長江千古自流東紅塵白日紛紛去舉世何人似葛公

江總宅邊淮水流閒花野艸自春秋衰顏羞照靑溪影憐爾還家尙黑頭

悠悠西浦覯濃妝洛水明珠贈桂陽判斷三生緣已了憑他神女杜蘭香

蔣山

蔣山行處是碧玉削芙蓉一別淸溪曲云嵐隔幾重風林前浦笛煙寺逺江鐘似有神靈語他年訪舊蹤

靈谷寺

靈谷鐘山事豈同孝陵不復有遺弓天畱布帽傳千佛人訝金棺識大雄已墮鼎髯終寂莫常乘牙象在虛空神光湧現華嚴界塔影江聲問志公

歸次金山寺作

崔嵬千尺影巉巉除卻浮槎渺莫攀獨立何曾緣兩岸並行終欲後三山天遙海蜃長漂泊日落江潮自往還波浪若能驚地軸孤根應不在人間

歸自金陵次金山寺懷孝感先生二首

澹粉輕煙往迹遙蔣山殘靄暮江潮萬山气象巗巗裏也爲風流愛六朝

俯仰天淵道甚明興亡難問石頭城水心山骨畱題處想見先生萬古情

郭景純墓

香火情多故國緣來看靈爽在江天后湖亦借公名重多恐先生是水仙【景純聞喜人墓在江中一云在武湖中】

金山懷史蕉飲卻寄周桐埜二首

空明浮玉挿靑霄姑射仙人近可招卻望蕪城詩思好大江鐘送海門潮【蕉飲詩浮玉鐘聲剛到岸又隨潮送海門秋餘毎愛而誦之】靑山猶是六朝非走馬金陵昨日歸萬古澄江淨如練有人解憶謝元暉【始余訂交桐埜以金陵懷古詩】

焦山二首

過眼榮華絕可憐漢家宮闕渺浮煙江東曾是孫郎地卻有名山屬孝然

焦公舊隠迹如新西向孤墳弔景純千里江山不寂莫遙憐二子是鄕人【孝然亦晉人】

步道中

渚邨維畫舫步屧入煙蘿水防風眠栁江魚雨戲荷笛聲浮翠落帆影拂云過歸去淮南路靑山隔岸多次維揚賦答徐蘋邨侍郎見和西湖詩八首

蕪城相望倍相親鄭重瓊瑤袖裏珍二十四橋空在眼只應回憶六橋春

公望公才在廟廊瑯函典領水雲鄕西湖風月東華路回首登臨憶侍郎

錦標奪得萬人中

禦覽詩陳造化功毎奏一篇天一笑並將圗繪入豳風槐庭往事十年時靈鵲聲中晝漏遲擕得蛟龍天上筆扁舟吟過水仙祠

黃河逺上憶旗亭人散尊前幾度聴更奏聖湖新樂府一時傳唱與秦靑

別去情懷白首中磨丹漬墨有何功文章大手終須讓又見風流小許公

羽林小駐碧灣間濫防蓬萊侍從班我是歐公堂上客相隨不復到平山

何郎請郡爲花來得似孤山院裏梅自笑江淹才欲盡筆花載得滿船回

防江舟中別訪濓

此行此別欲淒涼忽灑臨岐淚數行夢裏不知闗塞逺歸時那惜道途長調饑辟穀思眞訣多病安心試好方江上靑山猶送客連檣況復似連牀

虎丘不及弔汪鈍翁歸次廣陵聞蛟門墓在平山堂側亦不得一往志感二首

宿艸春風幾度靑江東耆舊總飄零誰知此日孤舟淚並在山陽笛裏聴

煙月揚州夢裏緣故人精爽自依然回車何處平山路腹痛當時語浪傳

楊子鎭

在昔防溝外金沙積未平江臨楊子鎭山近廣陵城地自隋唐異情因今古生淒其陵谷意付與濁醪傾

召伯埭

出鎭東南節蓋雄廣陵北埭晉時功已無雙檜甘棠在此地人知憶謝公【謝安宅有手植雙檜唐時尙存】

發廣陵夜行明日次寶應懷王方若

竹西歌吹罷灣口似殘春何處金釵澗相思玉局人五湖猶在夢三可同鄰浩蕩煙波裏沙鷗已自馴

圮橋

自偕黃石老不共赤松逰五世韓陵土千秋博浪流功名是伊呂人代異商周渺渺圮橋水斜陽去未休

淮上懷孫籜庵學士二首

斜日歸帆去未休淮陰城下水交流逢人欲問娑羅樹碑版常懷李海州【籜庵書古詩十九首石刻藏扵家】

年少相逢意气麤送歸曾賦射陽湖恰如莘老初登第甓社光中得大珠

淮水

桐栢深源濫不収出山爭似在山幽能兼百里馳千里故使淸流瀹濁流水面暗浮春色逺湖心髙映月輪秋時行坎止闗人事自古防川貴善謀

歸舟渡河卻寄王昊廬尙書三首

小謝靑山太白磯大江西望入淸暉當年欲買金陵宅今日孤舟逆浪歸

鳳凰臺迥夕陽邊拄頰雞籠望渺然也是江東一回到人生蹤迹總堪憐

湖海逢人一笑還秣陵風景夢魂間相思爲報三山老已見黃河北岸山

歸次天津寄捨弟

別後江南路歸來薊北門誰知潞河岸還見海潮痕船舫城邊市漁商水上村結茆何處好一一細堪論

題夢緑艸堂種樹

六載艱難蜀道行秋來迢逓在秦城無端種得西墻樹日日斜陽送晚晴

和人燒香曲

不論年老與身忙萬刼浮生坐里長何限娑婆閒世界能消幾許六銖香

小山臺同虞良西齋對酒作

小山文字飲臨眺盡秋城徑逐虛嵐上樽隨淨露迎人間從野性物外得歡情今夜淸吟客誰聴別院聲【西齋居臺南院】

次韻西厓題河上集八首

行漏郵籖水驛遲滄江今是鳳凰池相看靑翰如靑鎖春到鸞坡下上時

燻風欲和五弦琴雙鳥千秋防一尋誰作人間膠漆意雲門天上奏元音

海山歸路渺無邊曾與仙人撫八弦近日水雲空處住不思依止向人天

桃花時節想君詩惠我東籬采菊時回首靑谿南畔路陶家酒勝謝家碁

謖謖長松夢裏風優曇花散此山中不因歸騎悤悤去問法求詩並向公【逰靈隠西厓先在艸堂未遇】

淸詩相贈抵聞韶我亦因風度碧寥東野爲雲從上下南過天目北中條

不見黃門日易秋故人吳質近南樓【元朗作我比鄰】眼中吾子聲名在老我能堪第二流

西湖左掖從逰地館閣年來物望多更把黔陽詩過日雲山萬疊勢嵯峨【時誦君使黔集】

九月十五日循西山下行過亂石村峯嶺奇秀輿中讀使黔集及扇上詩有懷西厓二首

石奇那得亂村好自知名紅葉通西寺靑山繞北平未窮闗塞勝難盡古今情卻羨黃門客能爲萬里行紈扇如明月淸光袖裏偕涼風字不滅白雪調難諧重以友朋念兼之山水懷行行才昨日秋色滿槐街

寒夜卽事寄訪濓館文

霜風催我出前軒惆悵西窓宿火溫待漏院傳深夜防校書閣掩幾重門春歸江海傷離別歳晚闗山役夢魂遙想揚州人未去官梅詩興與誰論

苦寒出門懷荀少

多少無衣陌上人乘車那惜出門頻自驚客路今年冷誰見郊原十月春風急不知黃葉盡霜明欲稱白頭新天公作意催吾老相別相逢只愴神

野宿答虞良

殘夜城邊客斜陽幾度催暮云依樹宿歸鳥逐人來春入新詩句寒銷濁酒杯北門應下鎖愁絕夢能回

夜行寄給孤僧

祗林霜月掛疏松倒影寒階落葉重庭樹鳥棲人去早五更誰聴寺樓鐘

北墅夜寄訪濓

六分春色去匆匆惜別江鴻與塞鴻宿麥已遲三月雨桃花先落五更風夢魂顚倒靑山外文字叢殘白髮中君過淸泠江上水憑將一洗陌塵紅

陰雲連日風輙散之有作

薄陰防靄過髙城忽漫狂飇四野晴花蘂總開紅濕少栁條空颭緑煙輕雲師杜甫誅堪惜風伯昌黎訟未成獨使

九重勞旰食堂餐深覺愧平生

北墅歸偶書

湖光裂帛隠嵯峨泉石西山望裏過一路栁風疏雨後半身花影夕陽多行來沙際畱鴻迹歸到門前有雀羅老屋幽窓聊暫憩經春寒竹共婆娑

郊館夜晤牧仲冢宰

黃散功名畫省詩卅年心事故人知逥驚海內交逰少卻訝天涯聚散遲芳艸長洲春去後落花髙館夜深時藤陰舊是棲棲地風月今宵有夢思

春思

落盡桃花栁絮飛粘風蛺蝶上春衣金錢欲卜還拋卻怕說行人且未歸

猶子觀顒咸受相聚於京師惘然欲別率爾言懷

汝伯衰顏意自傷浮沈二子各飛翔春歸晝省畱紅藥人到疏籬待晚香拙宦已都成夢寐早年何用卜行藏牙籖白首誰能觸萬卷擕將代紫囊

三月二十八日夜與牧仲有郊館唱詶詩一時和者甚眾五月三日夜獨宿疊前韻二首

漫叟遺風冩興詩闗西淸徳畏人知竹林啟事偏來早蘭褉流觴不較遲秀句我應慙少俊名場公自擅當時龍云相逐還相見卅載能禁一昔思

同詠淸暉謝客詩暮天雲樹杜陵知二泉水繞波來逺【西山有二泉著名】新月山長影去遲麥熟鳩飛疏雨外栁眠人過晚涼時相逢爲道頻相憶綴璧連珠系我思

贈蔣靜山

尺五城南一畆防寂寥因見子云賢杜陵韋曲宜春外芳艸孤花夕照前臺迥黃金多士貴調髙緑綺幾人傳君王自賞相如賦不用吹噓送上天

荀少近喜爲詩日以示子遂忘羇旅之感卽事冩懷亦冀夫有進乎是而得詩人之意也

眼前念念迹皆陳物推移幾故新秀句自吟差有味好書多讀可忘貧墻頭靑實全宜夏屋角紅花別似春簾閣縈香淸晝永此時相對卽離塵

午亭文編卷十九

欽定四庫全書

午亭文編卷二十

大學士陳廷敬撰

今體詩

題內閣楮樹二首

桐方蔡紙在人間樗櫟何曾似子頑紅藥嬾驕春蘂艶【閣中舊有芍藥】緑毛解惜鬢絲斑聽殘鈴索音聲樹去趁花磚供奉班【時兼內直】一種西墻連沃葉輸他桑者自閒閒【近樹十武有桑一本】

映日籠煙紫禁深萬年枝下亦森森絲綸自重黃繒色槐栁元多碧樹陰薄有流膏因湛露那無散木寄長林茅檐得就桑楡暖閒向山農詫越吟

北墅懷魏無僞

栁花風定麥花開北墅西頭日幾回夏雨欲看鋪隴上春泉且喜入池來延英舊事懷遺直禁苑新綸寵異才自是鳳毛常五色獨憐沙鷺立裵

爲李東生中丞作

三年政地知吾老毎見除書嘆子賢名姓直從

天筆定絲綸不假殿麻宣髙烏故自棲臺柏鳴鳳還須葉

帝弦舊日蔚州芳迹在龍門不逺雁門前

奉同安溪先生夜行赴

苑中應

召卽事賦呈

自看蒲栁向秋零柔翰功名一葉萍近日

詔麻推將相有人綸閣重

朝廷晝勤三接稀宮漏夜久頻宣撼索鈴斷續火城沙路逺百城還擁讀書螢

夜行卽送咸受返故園

一燈無語對靑熒誰道傳呼近火城玉勒馬嘶驚判路銅街人起報三更我尋北墅煙中去子望西山月下行十里陰晴渾不定祗應浪迹過浮生

雨行二首

栁長紅橋低緑垂陰陰何處黃畱離山禽引雛雨中去燕子到家人未知

鬢絲榻畔裊茶煙眼底松牕一覺眠雨黑不知時早晚合昏花似夜摩天【夜摩天以花開合爲晝夜】

西湖詩查徳尹太史見和出入懷袖已逾一載贈處之義情不能已疊韻奉詶八首

把君詩句一開顏夢裏煙波別後山近日心情還似舊西湖風月軟紅間

二州連守爲江湖一笑蘇公蓑笠圖君是玉堂天上客也因雲水羨林逋

孤槳扁舟路轉遙蒙蒙煙雨水瀟瀟白公隄向蘇隄去不看湖山趂早朝

過江南渡與錢鏐歷歷

皇輿屬

帝州君向回鑾亭北望望湖樓是望京樓

雨葉煙枝樹短長南屏西畔水雲莊不因桃李緣堤好自愛閒閒十畆桑

拄笏看山杖策回湖光裂帛湧成堆憑君莫道西湖好自有西山爽气來

才踏金坡春艸回荷衣爭遣野人猜花磚鬢影髼松甚儻趂朱顏合早來

孝然石室對江潮仙去名山尙屬焦記得與君離別地段橋應喚作查橋

憶與牧仲郊館夜集二絕句

夢入新丰路未長依然題竹滿筠廊怪來詩與花枝好人在宜春別苑傍

泉石蒼煙接近村夜深月照兩閒門午亭歸路憑君問山後靑山是故園

雨不止示家人

自要蓬門閉不開蕭蕭苔徑長蒿萊從教新雨無人過曾見人誰舊雨來

次韻牧仲晚涼之作

肅肅花影動檐風催早秋梁棲雙燕老簾度一螢幽書欲親黃奶【六朝人以書爲黃奶】人誰共白頭聞君感防扇緩置篋中不

閒情

流俗知誰是閒情覺未慵壚添沽酒劵市防買花傭風逐髙云去煙和細雨重忘機隨物性遲暮適何從

史蕉飲都諫春泉洗藥圖

欲訪名山未有期鹿門逸興謝家詩禦溝流到春泉水正是當階紅藥時

南行將發京題彭訪濓茅山集卻寄二首

夢裏西牕可重尋瑤華相贈比南金春風送客花枝動遲日維舟栁色深佳句百篇千里路尺書三載故人心白頭萬事都拋卻猶愛夫君吳防吟

九河水接五湖流直到君家下小舟歳月載添衰謝恨江山一洗別離愁春來逺客今聊爾老去狂歌且未休了卻南園重到意乞身章上便林丘

待舟題北鎭舊詩

栁暗靑門道花明白玉珂三春飛斾去萬里使車過漁唱江南曲龍沙塞上歌平生遲暮意無那壯逰何

安溪先生獻歳有詩卽事畱別

萬人傳唱和人驚要眇朱弦殿閣聲最有文章緣政事豈因官職重詩名相看綸槁詞先定獨對花枝句又成皓首從公眞覺晚一春小別廿年情

張衡臣編修以扈從先歸覲省贈別

也紅亭逺栁毿毿我去君來春正酣試向亭前傳一語櫻桃時節到江南

畱別齋中花樹

栁葉似爲靑眼客桃花應笑白頭人早償洛下三生債老趂江南兩度春未到啼鶯吟自苦還同旅雁夢相親數枝寒竹經冬緑畱待歸時紫籜新

夜坐別雪隖

皎皎春初夜團團月迥明還爲敷座坐不似別家行塵垢山河淨琉璃世界平此時殊有意那得竟無情恩許先一日發京於水次待

駕

羽衛傳淸蹕天行念老臣暫分仙仗路先及屬車塵雲水臨前浦煙花接早春恩光隨處好普爲萬方民

宿安平鎭

殘更待曉闕薄靄投遙林不覩溝塍處寧知耒耜心雲山春色早簮組歳華深昨夜來燕市猶聞擊築吟

潞河見月寫懷

明月生海上蒼茫東海東仙人亦悵望吾意偶然同信宿萬里始離塵千慮空夜來摩尼色似已淩淸風

聞笛

楊栁靑靑沙雁還時淸笛戍樓閒更誰吹出闗山月照盡邊闗與塞山

白河

白河通鳳沼遙暎玉泉峯山曉月光澹水明花影重逺波歸海近空翠落潮濃渺渺江湖去仙源此處逢

武淸道中

雉乳野雞鳴迢迢逺鳳城連天海色暗湧地一輪明百里京華道千山故國情南來重回首春盡是歸程

武淸南店贈楊生

野館官河路春風蕩栁條輕煙直沽水斜日木蘭橈香稻來江國汀洲上海潮喜逢燕趙士還與酒簾招

天津

津門控上游銀漢接天流水合三義口檣連萬里舟煙花河兩岸城郭海西頭自是繁華地無忘羇旅憂

次楊栁靑船上作二首

三日黃雲逐岸沙得船今日似歸家午亭煙舫春光暖飛盡東風楊栁花

漁子風潮若个邊榜人相就宿寒煙

天家賜與舟船好欵乃聲中似往年

舟中寄捨弟

靑山原上百花洲浪逐桃紅出澗流夢裏京華千里外不知今夜在扁舟

舟中畱別京師親故

一棹煙波萬慮輕畫旂斜捲晚風晴好春臨水灣灣好明月隨人處處明海上蓬山違昔夢天涯書舫得浮生緑楊影蘸桃花浪應是離人惜別情

楊栁靑解維雜題兼寄彭訪濓六首

秋日楊栁黃春日楊栁靑千條與萬條長亭復短亭河上江雁來飛飛塞北去江南有故人來時在何處驛使經年到梅花寄隴頭一枝東閣晚應是在揚州離京三百里爲客九回腸平野天疑盡官河路轉長思君比流水到海有終極與君相見時別後思不息暝色赴孤舟煙中夕鳥投水行無定準幾日到吳洲

武淸道中寄西齋二首

惆悵別離盡素心安所期海潮初到處江雁逺來時路入深春早舟行夕照遲煙波望無際渺渺寄相思思君如明月處處映淸波舊隠江邊在新詩海內多舟航通水國燈火宿春河誰道天涯逺東風一棹過

靜海道中

往來成利涉煙景豈蹉夜舫覺潮響春燈聞棹歌百川東近海千里北流河疏鑿當年意吾生喜重過

舟泊靜海南四十里贈勵南湖

君家河水上數里惜王程海色連津樹春流繞縣城檣烏歸岸逺沙雁入云平行漏迢迢夜非闗契濶情

滄州道中懷勵文恪公

春風渤海郡人日艸堂詩【髙達夫有人日寄杜詩】故里淹行客芳洲惹夢思功名元特達文采重淒其回首山陽笛孤舟淚欲垂

河上逢子文

河水東流雁北回靑靑栁色傍人來停舟借問江南客江上梅花開未開

桑園山東境南宿十五里曉發寄捨弟京師

桑園漁火接通津未比桃源逺世塵但有河流長送客祗因栁色解隨人雲山海國蒼煙晚風景幽州白日春昨夜池塘靑艸色夢回陡覺別離頻

徳州北曉發遇阮亭

春岸沈沈撥棹聲長川疏栁帶髙城寒燈夜雪依篷重淸鏡衰顏映水明毎惜芳年曾久別驟看遲暮若爲情相思應到分流處汶水東西兩送行

河上有懷二絕句

水流東到海到海是歸期惟有思君意悠悠無盡時思君比海水海水鎭常好不似與君離生年日易老夾馬驛次韻京江先生雪中並騎回舟見遺之作

自覺衰顏組濫紆陽春雅調入疎蕪門迎宋祖銷寒酒【用宋藝祖雪夜訪趙相事】筆掃袁安臥雪圖共喜雲霄千里瑞盡堪蓑笠一舟孤年來大手蠲逋詔何止山東百萬租

臨淸待閘懷湯西厓中州

前歳下滄州春云接薊樓今宵泊東郡西月掛嵩丘淸濟還長見黃河自曲流與君塵外賞能緩別離愁

臨淸閘逢劉生

昔別燕京道今逢衛水濱【閘西衛水所入處】栁條堪寄逺艸色解隨人淥酒燈前意丹砂物外親川途方浩蕩常恐白鷗嗔

祖徳【有序】

余家近堯畿代有文學髙伯祖容山公萬曆甲戌進士歷闗陜副憲詩名尢重於世嘗有云未遂持螯意空懸擊楫心蓋未嘗至江海間也余小子昔奉使至海上今扈從

視河有舟航之賜珍食之飫追溯祖徳感嘆而記以詩丁亥二月初六日北河第一閘書

祖徳斯文在家傳正始音歌謡依

帝日分野直辰參丘壑三生客雲天萬里心持螯兼擊楫佳句獨長吟

第二閘蚤起宴坐寄李中孚先生二首

宴坐春船裏波濤靜不喧斯文如未防名理與誰論雁影窓中月雞聲岸上村浮生何所著有得是無言落落身名晚茫茫歳月違春風吹墮月曉色攬行衣四海幾人在百年萬事非祗應與夫子偃息向荊扉

舟中示兒子

忠信涉滄海淸明揖岱宗無營心澹泊蚤起事從容文字元多累功名是偶逢行行鄒魯近捨此適何從

第二閘過後簡同直諸公在別舟

春气漸氤氳鑪香憶夕燻行看三尺日回見一川雲歸雁不可數逺鐘何處聞風帆猶未落客思正紛紛

淸平縣有懷諸學士

水驛淸平縣孤帆日暮來天低泰嶽觀雲淡魯連臺浦岸人嘗見谿煙棹卻回邑名元自好羨爾濟時才

東昌河上絕句

袖中三載篋中書行向河闗千里餘流水無涯人易老海山消息近何如

陽谷縣

江黃曾此防渺渺棹扁舟野艸迷陽谷汀花落濟州盟寒菏澤水春近嶽雲樓日暮弦歌地空悲戰伐秋

靑川驛

靑川望杳杳幽思與誰論倦客夢回枕午雞聲近村浦舟隠北樹驛騎下東原魯酒一杯醉孤篷自掩門

荊門驛

漢水不可涉荊門齊魯間客行半春路舟在九河灣飛鳥目猶送孤云心與閒悠然川上興偃息想潺湲

張秋鎭

境壤連三縣【岸北陽谷東岸東阿西岸壽張】人煙接二東漁商河市上雞犬漕船中平野遲斜照孤帆送逺風浮生信所適雲水夕蒙蒙

寄桐城先生

泰嶽日邊出黃河天際流我行千里逺迢逓下南洲遙憶龍眠處長隨云去畱相期明月夜同宿大江樓

汶上道中

舟泊水逾響潺潺夕棹間淸堪流石髮緑欲防苔斑言涉江海道況見東南山稍愜塵外賞沙鷗相對閒

舟巾聞琴

倚槳緑波細泠泠聞七絲防風松定後明月雁歸時誰以黃金錯飾玆桐樹枝伊余方晏寂此理陶公知

二月十二日曉發濟寧作

杜李曾逰處能令百世思任城無賀老濟水似唐時野店雞聲早官河人去遲斯文終未喪儒雅是吾師

漆園城

隠吏何人解息機漆園漠漠艸菲菲只今夢裏三千載惟見春來蝴蝶飛

魚臺舟次錢防庵見訪

晨發濟北地暮期湖陵城天晴雁迥煙曉春帆明執手豁野興欵言生古情子方富才予老趨柴荊

月夜歸舟作

大船泊岸鳥棲枝小船回棹歸人遲夜深卻似南谿月池水東邊漸上時

舟中題畵

妙手勾吳設色工沙明水暖翠浮空扁舟便欲相從去不道煙雲是畵中

滕縣道中

榜歌聲漸雜吳音滕縣花寒栁緑陰欲渡淸淮春色晚絕憐汶泗碧流深

彭城道中

落日彭城道淒涼戰伐功至今防事下猶說覇王雄煙艸隨蕭子風雲感沛公虞兮不寂莫人在楚歌中

徐州道中寄荀少京師

扁舟一葉水連天歸雁成行落照邊今夜黃樓春艸夢遙思風雨對牀眠

下邳道中

髙鳥長淮去渺茫楚州人物入蒼涼誰知百尺樓中客自許元龍臥大牀

鐘吾驛

古道鐘吾驛秦餘下相城黃河天外落海水日邊生九防齊煙盡孤舟楚岸橫東南風景異同是夕陽明

晚望桃源縣

風帆憑水國驛路入桃源蝶夢時依枕雞聲漸近村春深海西岸月出秦東門欲就漁人宿還期靜者言

賦得揚州郭裏暮潮生

昨辭瀛海水迢迢直到揚州見暮潮聞道仙人在方丈竹西晨過夜楓橋

渡淮北岸曉行暮抵曺家廟同儼齋尙書

春水生桐栢迢迢下楚州花開猶古渡月映自淸流芳杜思南國蒼煙問故侯相從憑眺逺畱艇寄閒鷗

淸江浦寄秋崖

閩天無盡暮云生淮水東邊月漸明同是離心江海上思君無那夜猿聲

淮上

髙鳥依依去閒雲故故斜蒼涼淮水上歷落楚人家舊日英雄裏殘陽野艸花不辭胯下辱噲伍最堪嗟

寶應湖邊夜泊有懷午園花樹二首

栁映桃花湖水淸夕陽一樹近船明不緣隔岸應攀折爭惹行人惜別情

萬頃煙波一望孤長淮兩道夾蓬壺半篙新緑南谿水曾泛扁舟似五湖

宿髙郵城南憶闗塞舊逰

碣石遼西塞上緣吳江楚水夢魂邊秦郵亭畔多生客又是孤舟一夜眠

防溝題別淮水

長淮千里水悠悠送盡行人江岸頭最是裵東去意暮潮還及上揚州

過揚子江

危檣來已逺絕岸一孤舟大海三山近長江萬里流蘋花迷極浦瑤艸上春洲終古餘霞在能堪日暮愁

金山逢野老

江山閱萬古暮雨一登樓系艇隨潮上飛花逐水流地喧逢野老心逺寄閒鷗相見不相識聊因慰薄遊

金山寺樓題壁

乞食何妨靖節賢殘年一飽便欣然解嘲肯信坡公語卻訴江神爲買田

金山寺畱題

重向金山寺祗疑夢裏逰晚潮移岸艇明月動江樓檻外吳江路門前建業舟茫茫后土意漂蕩得無愁

京口

京口千帆窄吳洲萬壑深水天長浩渺覇業久銷沈故壘閒鐘阜雙峯在鶴林自憐江海客猶復戀華簮

招隠寺

招隠山深白日斜山前猶說戴顒家題詩人去無消息零落春風玉蘂花

自金山夜泛江入京口懷徐蘋村侍郎維揚

妙髙峯下泊暝色久沿洄艇進中流去潮連夜雨來南徐行漸逺北固首重回芳艸天涯路還思東閣梅

系舟京口岸行赴金陵

徵途渾忘故園情江上維舟杖策行一路靑山連白下卻思今日是淸明

次龍潭驛懷孝感先生金陵二首

人行江樹裏心在暮雲間艸緑春洲長花濃野店閒才辭揚子渡已近秣陵山明日秦淮水相看映別顏滚滚流年去匆匆防合疏長江爭道路斜日向林閭野水雙窺鬢山花滿挿輿因公一蕭散已覺似吾廬

發金陵登燕子磯

燕子飛時磯上過石頭牛首近如何六朝舊壘山千防萬古長江海一波烽火幾曾燒野艸樓船終不礙漁歌只今虎踞龍盤地北拱神京王气多

夜行阻舟卽事

雙鬢孤燈照千檣一澗通窄疑秦棧險曲似阮途窮犬吠穿林月人驚泊岸風無生那有累到此萬緣空

哭吳元朗

春水吳天路迢迢半爲君客行失東道老淚滿南云漂泊眞由命窮通豈論文淒涼千古恨流慟大江濆

題松江尙書賜金園

天與園林水隈賜金早見出蓬萊榮逾漢帝營朱邸恩比唐宗撤殿材曾轉行旌花外駐還隨步輦日邊來六龍已協非熊夢卻勝磻溪罷釣回

發松江奉懷杜梅梁先生二首【有序】

先生諱喬林字君遷萬曆丙辰進士由刑部主事爲湖州知府威惠大行捕太湖盜有功遷水利道歷福建屯鹽道山西按察使入覲時流賊防河曲莊烈帝問城陷故先生對曰賊饑民亦饑城故不可守願思所以賑卹之而已時進言者多震慴失指先生條對詳明帝目屬焉進浙江右布政使分巡溫處道海賊入冦募勇士殺賊三戰皆防以病請歸先生名徳著於家國華亭人思慕之不衰子過先生故里愴然興懷蓋低徊不能去云

旅館春臨水隨潮夜出城海風常欲冷江雨急無聲夢與九峯別情將萬古生集仙門外路天上迥分明【南門曰集仙】

身世誰相識孤舟晚自橫野花隨岸泊邨徑落潮行風物猶今昔聲名屬老成並州棠樹在想見舊逰情

嘉禾道中三月晦日作三首

行盡吳洲望越峯竹枝桑葉晚煙重送春此處辭人去來歳春歸何處逢

望裏平蕪水碧灣嵯峨心在兩峯間故園此日春歸路東去千山與萬山

客捨桑幹已白頭故鄕迢逓在並州吳山越水三千里歸夢時時過薊樓

西湖重宿瑪瑙寺

放鶴亭邊處士家依然禪榻傍煙霞地幽山色臨窓近徑轉湖光入寺斜香閣遙飛三竺雨畫簾髙卷六橋花門前鷗鳥如曾識相伴寒云宿晚沙

西湖月夜

湖上見新月窈窕淸波間漸明煙際寺半影窓中山漠漠渚花落蕭蕭林木閒雲陰入早夏頓覺春光還

登葛嶺最髙處

紅樓窓外碧孱顏髙枕深慙野衲閒風雨三春江上路煙波千里浙西山欲騎鶴背排云去且聴漁歌弄月還寄語仙翁勾漏令丹丘人在海門間

發武林寄桐城先生維揚

湖水盈盈照白頭謝公東閣在揚州誰期洛下三年別重作江南兩地畱風雨連宵如昔夢雲山今日是歸舟相思不逐春光老明月長江萬古流

長水道中又題二絕句寄桐城先生

緑蘿煙艸芰荷衣曾約靑谿共息機卜築江南吾已老桐山空望白雲歸

憶昨揚舲下楚州相邀明月宿江樓只今人在江南北況復前期兩白頭

四月二十三日歸舟渡江題杜梅梁先生遺像

九峯望不極千里向河闗吳楚江邊岸人天海上山迷津行漸逺往路夢能還夫子淸都客相思塵世間勲業雲臺像風期天上人文昌髙帝座香案儼儒臣忠孝傳金籙精誠達紫宸南泠淸絕水一酌薦江蘋

洲渡江

天塹茫茫里長風送小舟地連滄海市城壓大江流南北分岐處闗河第一洲雲山歸路逺芳艸欲相畱

維揚贈金陵送者

江上秦淮一葉舟多君相送到防溝情知建業城邊水解爲行人西北流

嶧縣南見山有作

自別春山去夏云深幾重黃河西北岸翠色兩三峯未暇觀滄海還應上岱宗仙人相待久騎與二茅龍

滕縣

麥風如浪影參差滕縣溪光漾緑漪五月行人河北路江南又近稻花時

流水

流水淸如此徵途去若何暮雲飛鳥盡孤渚宿鷗多鬢色羞開鏡年華畏逝波三山儻可到心事敢蹉跎

泊太白酒樓下和人金山詩

浮玉滄江激浪奔髙樓客夢幾消魂一峯底柱當吳防萬里朝宗赴海門直下波濤驚地軸倒翻河漢動天根君山剗卻湘流好醉裏狂歌未可論【太白詩剗卻君山好平鋪湘水流】

夜泊汶上張老莊卽事

緑陰遙識好林泉弭棹還移近屋邊桑下豈容成兩宿壺中自可度千年煙霞便是神仙宅香火曾爲大士緣不系舟船心已住夜來明月滿前川

壽僧五十

桃花栢子舊禪枝五十風光迥自知比到趙州行腳日靑蓮弄蘂已多時

禹鴻臚以賈閬仙養雛成大鶴種子得髙松詩意畫爲圖壽牧仲太宰二首

九臯聲徹過庭遲丹頂裳世羽儀最是鷹揚人未老岐陽初見鳳鳴時

暎日龍鱗偃蓋形種時曾惜子星星從今風度云來後看到年深長茯苓

題嚴如園編修竹堂晴雪圖二首

銀管連宵映雪明六花催放筆花生玉堂曙色淸如許修到唐書第幾籯

扶荔云邊繞屋梅寒香林裏竹扉開若爲驢背尋詩去定是龍門賞雪來

九日獨逰棗林寺防牧仲太宰與諸名士分賦古人九日詩句予亦效顰拈得樂天自從九月長齋後不醉重陽十五年之句聊以發諸公一笑粲耳

十年半偈老相催今日重陽笑口開伴食還逢香飯鉢逃禪且盡菊花杯髙云細逐長天去四序平分一气來防得道人元不醉憑君三萬六千回

上元前一夜宿北墅壯履內直未歸卽事作

華林渺渺接煙邨宿鳥寒枝似故園人道謝家生玉樹汝憐韓昶識金根闗山往路頻回首燈火良宵獨倚門已辦乞身章再上歸田心事待重論

正月十八日

苑中奏折子以老疾懇請致仕將隨例具疏投進未防恩允歸路口號

一紙三年篋裏書今朝得奏玉階除九霄

天語驚難荷萬事人生愧不如沙凍野鷗行尙懶路迷老馬步還疏殘燈落盡歸來晚又是春宵畫角初

向云澤自曺州以牡丹見遺賦答

春風料峭幾枝斜穠艶依然帶露華牧佐舊爲蕓閣吏曹州今有洛陽花冩生銀管曾修史入席天香抵坐衙茆捨竹籬還稱否憑君相贈到煙霞

乞歸未得答曉山侍禦見訊並簡鐵峯甥壻庶常

感君問訊賴交情同是柴門隴民歸去來兮今已老臣之少也不如人鄕園歳酒團圞晚

帝裏恩光浩蕩春轉覺過從還絕少知予懶似舊時眞

趙中丞生日詩

馮翊扶風寵異才一門兵柄防扉開功名兩世淩煙閣威望三公禦史臺薊苑山河圍雁塞春農風雨接龍堆封章驛奏

天顏喜新賜甘泉法醖來

季橋東以縑素索書戲題

子敬還當過右軍家雞野鶩不同羣吳綾半剪並刀冷空負羊欣白練裠

王恆麓學士以新

賜禦書兼爲王母稱壽索詩因同赴南苑馬上口占爲

贈

燕趙流風間气生黃圖人物漢西京闕城地濶開南苑山海天髙見北平輦道曉隨春樹轉殿廬新奏袐書成多君

禦承恩日正是長筵進玉觥

出郭見山桃花早開二首

汶篁凍葉影離披惆悵江梅雪滿枝惟有山桃太狡獪一春先放早春時

雙眉嶽嶽重如山怕見飛花防髩斑紅杏緑楊都後汝相看陡覺破愁顏

楮牕雪後閒詠

雪飄檐樹凍霑枝煙景銷沈歳閏時三月春寒歸燕少今年人老見花遲已堪酒盡忘弓影那惜詩成惱髩絲自是黃楊慳節天工一物不曾私

浙閩總督梁公調生日其門下士爲求詩

往事金陵憶請纓鯨波風捲陣雲橫頻年節鉞兼文武一代勲名罷甲兵海嶠八閩今半壁江天萬里舊長城東南多是甘棠地已識臺星正玉衡

張孝先中丞開府閩中

開府年來出至公玉鑾宣

詔大江東淸如秋水涵溟海直比朱弦應化工百道樓船回下瀨三呼笙鶴過登嵩衣裳正及防龍位已奏捲阿豹尾中

詠懷簡西陂先生

一月不相見三春有所思殘花遮徑淺孤鳥托枝遲物望如公在生涯敢自私祗應垂老意攄冩向西陂

和陽闗曲三首

栁色年年似渭城客中相送客中行一杯酒盡君須去故遣陽闗三疊聲

銀瓶沽酒玉壺傾醉別多於醒別情與君莫作匆匆別聴取陽闗第四聲

酒醒人逺栁條閒艸長沙塲接塞山遙識玉門春不度夕陽何處是陽闗

閏月二十一日題野人壁

有意天工閏歳華春光偏在野人家差科未動閒時節相見匆匆爲看花

西陂歌八首送牧仲太宰致政還商丘

將歸不作送行詩說著靑山惹夢思才渡黃河人未逺午亭沁水接西陂

正憶西陂隔翠微网魚刈麥弄晴暉明農卻笑鷹揚老罷釣河邊不見歸

城郭人呼垤澤門歸來行馬舊猶存回思赫赫宗周業防子千秋有裔孫

鐵石心腸賦最奇宋公池館早梅時朝來睡穏檐日看罷南枝見北枝

赤松黃石有前期人似畱侯更莫疑錯比渭濱歸去晚年來未及釣璜時

細雨爲霖知好春東阡南陌指平津亳丘遺老欣相語公是商家夢里人

文雅臺邊大樹枝緑陰春長艸離離桐珪世及唐封逺到日先看賈至碑

堂開五老杜祁公八十年時當老翁且待潞公九十外我來並駕謁髙嵩

寄弟梅莊

風動百花好紫荊照眼明友於闗至性兒女累虛名五斗陶家意千秋季子情題書心緒亂那得盡平生

五月初七日防

恩問臣病狀感而恭紀

眼洗黃連風黯吹驚傳好語淚雙垂祗應疾痛呼天訴已見矜憐荷

聖知七日夢魂逰

帝所一槎星漢問秋期歸來穏續陳情疏再奏

重瞳報典司

送子文之南安

玉舸萬里度黔陽新換銅符下豫章已有風謡聞按郡最多文采見爲郎梅花南嶺春先放江水東流路自長政暇從容過幕府要令詞賦續三王

再送牧翁

家近靑山欲盡頭太行新月古懷州遙知一灑臨分淚能使黃河水倒流

南來沁水北雙魚中有佳人錦字書歸去未歸君已去西風揺落雁飛初

爲子文書褚公橅本蘭亭有米海嶽跋禇公書米所自出也子文書實本文皇冊兼諸家精意有名於時因以爲贈

昭陵典冊尙嶙峋米老誰當繼後塵更得文皇親激賞祗疑登善是前身

薊北門送人

言從龍尾下系馬此荒村海日遼西路天風薊北門塞山木落逺沙野雁飛昏余亦茫茫客離心安可論

北墅二首

市朝耽僻處林野得逰行身爲隨人懶名【一作官】因入道輕墻花欹欲避巷栁側還迎風景何遷次無心物自平疎樹見茆屋孤云來逺村野鳬依凍水籬犬出閒門老漸收書帙愁仍命酒樽海風吹白月相對倒金盆

野宿觀送別者

宿鳥猶在樹徵夫已欵門夜霜盈別袖山月照行軒往路人將逺離觴酒尙溫勞勞亭畔栁銷得防回魂

十八日北墅蚤起書

道心逺塵市野興愜郊扉酒緑泛不淺燈花開未稀晨鐘人倦起殘月雁孤飛一夕西山外林泉夢覺非

簡王思顯侍禦

仍是天涯客能忘世上情那將詩送老聊用酒爲名黑髮𨿽難變丹砂竟可成長吟摩詰句辛苦學無生

冬日書懷

已看寒臘近不厭歳華頻岸栁催眉放江梅作意新世應輕白髮我自惜靑春暗與東風約驅車艸似茵

自題楮窓詩後與吉人

楮窓人又老相對葉凋殘近覺無能好還思忍事難慵拈書帙厚喜接酒杯寛賴有新題句憑君暖眼看曉行西山下懷素心兼寄秋厓閩中荀六荀少粵東

太行千萬疊人在太行西與汝爲兄弟多生合解擕野雲歸路逺霜鳥宿枝低更想遙天末如閒猿夜啼十二月二十日夢中得句春苑多桃李孤松獨稱心云是白香山所貽覺而有異因續成詩

春苑多桃李孤松獨稱心夢中名句味天上紫虛音夫子云何在髙風實所欽詩仙題鳳聲價重雞林最有文章貴還知道徳深言辭嘗諫諍勲業不銷沈千里黃河曲三峯華嶽臨曇花開一見薝卜與重尋騎換令公鶴弦添元亮琴唐家猶盛日精爽到如今

半日村

唐詩人郎士元酬王季友題半日村別業詩村暎寒原日巳斜煙生宻竹早歸鴉長溪南路當羣岫半景東鄰照數家余往來北墅率在夕陽時偶誦君冑之詩謂亦可以半日名玆村也

行盡髙城望北原寒煙衰栁向柴門鳥鳴欲下斜陽樹客到堪題半日村自古繁華成寂莫只今好景易黃昏紅罏暖炕推窓坐新月還當泛酒樽

壽樊秋試失解有作

晉陽宮栁噪寒鵶桂葉飄零煙月斜孺子已堪爲逐客老人那得不思家槐根待醒殘年夢梅蘂禁看破臘花聞道春耕田絕少陽坡畱與種秋

十一月十七日半日村艸堂獨宿壯履以事歸城中排悶作二首

曲巷茆堂轉藥欄新丰將作舊村看靑山送老千年在紫陌尋幽半日歡懶慢從教書帙亂忙閒放任酒杯寛墻花階艸饒春意況有園松耐歳寒

半日離家半日歡老人情緒亦無端自憐爲客衰顏冷那敢逢人白眼看坐久山村眞寂寂夜來冬月尙團團應知短檠攤書處猶是寒窓映雪寒

半日村曉起卽事

沙寒幽艸覆淸溪步野村邊獨杖藜千里雲山行塞逺四圍煙樹接天低流泉近海還趨北落月臨闗故向西昨夢分明在巖谷數聲催斷五更雞

半日村卽事述懷寄朱竹垞

西郊槐市逺北墅艸堂偏紫陌韶華晚黃塵歳序遷偶來嘗半日小住或經年裂帛湖陰迥來靑閣道懸飛雲交碧樹幽澗出紅泉覽結情難徧登臨興毎牽繚墻環斗極列館應星躔邸第看榮謝蓬茆得靜便圖書容懶慢丘壑可流連入直居人後投林在鳥先風光堪送老景物似歸田洛下三生客江東八詠篇多時常繾綣卽事益纒綿伊昔宮庭裏相隨供奉前公才眞特達契分與周旋文史紛塡委言辭賴討研蛟龍騰彩筆鸞鳳上華箋自賞千金貴誰爲半額妍蛾眉從古妬狗監幾人賢浩蕩江湖外蕭條杖履邊寶牀香漸散團扇月空圓花爲春愁放風因急雨顚暮霞猶片片霜菊尙鮮鮮獨有殘年者歸與盍已焉對人同野鶴無語類寒蟬防綴絲綸簿棲遲粥飯緣漏稀銀箭水日慢綺窓錢身世誠由命行藏豈任天札嘗兩回上【謂兩進折子乞歸】書待一封專已蠟登山屐還尋載雪船故人知好在雙鬢各飄然天壽崇明徳思君一勉防

桐城先生挽詩四十韻【有序】

桐城先生初以史官特擢長直

內廬閱數載予始由翰林學士掌院事被

宣召間日月一至至或更歳時復出與公聫事最久公洊歷院部及參大政入侍帷幄出踐臺閣予前後在官未嘗與公不相從也公旣予告歸予實忝繼公後公和而不屈約而能通口無言過動爲行表擬量絜徳予多愧焉典型猶在哲人云亡終始之際得無愴懷銜慟致詞畢攄情志

同天逰復旦惟嶽降生申世向百年老公爲千載人臺階環斗極箕尾上鉤陳達命元通化登仙竟若神【公見夢巳爲文昌列仙】龍眠騰赤道鵬運絕蒼旻時論歸前輩斯文起後塵過門傷賜第爲位哭霑巾令徳今長在流徽久不冺魏徴多嫵媚子壽更淸醇履次平如水經冬暖似春共知經術美直取性情眞有犯心何校忘機物自馴罷琴聲斷咽別鶴唳嚬呻賤子衰庸日恭承

明聖辰追陪紛感激遲暮易逡巡弱植依溫樹非材忝積薪淒涼飽韓菽瀟灑想吳蒓餞宴樽罍盛班寮祖席勻湖山疏沼榭雨露滴松筠最愜幽棲志髙標獨立身寒更待漏院羸馬子城闉蕭颯驚從眾乖離失所親冰兢趨閣道惶恐接麻綸往事看調鼎餘波欲問津酒罏約犀首卜肆謝嚴遵自撥形骸累寧由祿命屯且容行坦坦不覺走踆踆指口翻成錯摧眉敢效顰裵回深殿路邂逅大江濵聚散逾三紀逢迎再浹旬先生憐故舊後死痛沈淪何處靑囊藥堪扶凅轍鱗還丹應有術沖舉豈無因溝壑嗟塡委雲霄訝屈伸葛公泉味冽苦縣李嘗新

帝所升賢喆

朝家念舊臣浮生投淨域上宰佐鴻鈞幽贊參軒姒神功邁渭莘精誠仍報國靈爽必殊倫明月淸風夜無辭入夢頻

園栁送南歸客

園栁淒迷戀落暉不成攀折送人歸曉風何處棲枝鳥正是江南雁北飛

閣中見題名錄有懷張澤長下第

村花溪艸共柴荊幾度春風在逺行松月照窓思伴直杏煙防筆悵題名家山正是懷君處客路翻同下第情那有斯人滯空谷皇天老眼自分明

杏花二首

昨朝紅蘂巳離離今日花開定不遲未到曉鐘人別去歸時應惜未開時

客捨紅芳又一時別時常早見時遲成陰結子匆匆過知汝明年可對誰

北寺坐久對花作

懶慢時常絕送迎相逢且作看花行忘花坐久兼忘我何況悠悠世上情

杏花半落又題二首

宛轉辭枝似別家飄零衰白向天涯春光未老多桃李怪底心情爲杏花

絳雪飄蕭落似銀年年有約趂芳春祗憐白髮終難變總有丹砂信不眞

去歳與牧仲同出西便門今春過此門感舊卻寄

音書迢遰雁飛翻往事重堪與細論十里煙花隨輦路五更燈火出譙門東都祖帳何人在北海賔朋舊日存再見渭城新栁色殘年銷得幾回魂

夜讀四書有作

蕭然衣馬恥輕肥更覺閒門客到稀未盡百年誰竟是巳過七十早知非天回鄒魯生人命地轉江河造化機道在六經先四子焚膏還欲繼餘暉

獨坐與澤長示隨正

獨捲殘書坐誰堪繼夜缸花飛紅濕硯蝶舞緑陰窓晚景春猶在歸心老卻降相憐去住意客夢各雙雙

春暮臥病志感

殘花細雨眼迷離乞取春光爲鬢絲裁就緑章封未上一年忘卻送春詩

雨中簡曹生

無數垂楊綰別離春風春雨又歸遲暮鴉棲斷黃昏樹正是平沙落雁時

四月初七日病假杜門忽已半月偶遇南使冩懷寄訪濓

蕭蕭白髮不勝冠拄笏西山日日看又落墻花知客久未歸江雁覺春寒忘機書向忙中展好嬾琴從靜處彈相見故人傳一語只今臥病在長安

臥疾寄壽樊

春歸何處渺天涯門掩疏籬久客家雨過啼烏還繞樹風吹驚蝶尙尋花緑陰漸覺東墻厚白日回看西嶺斜有約陽坡棲寂地來時未必及秋

曹生過予彈琴

門如寒水近方壺三徑依然興不孤蘿月有情稀客過松風無價待琴沽音聞寂歷銷塵刼煙雨空蒙入畵圖萬事浮生難住著盡將閒處費工夫

與髙鏈師

栁布誰知著隠淪五陵車馬逐流塵古稱燕趙悲歌士我愛雲山歷落人蘿徑風花長避客石壇煙樹若爲鄰雅琴自昔同相賞笙鶴從教分外親

自題午亭山村圖往年有卜居江南之意撫今追昔因兼寄懷訪濓侍講謹庸宮贊一百韻

元防中天盛勲華二典懸王畿千里內甸服四門前宮室茅茨下羮墻日月邊瞻依從北極耕鑿向東偏宗祏猗蘭大支條奕葉連我陳眞忝竊帝系本纒綿嬀汭波流逺胡公錫命專蒼茫經百世播蕩詎三遷履武因蒲阪觀星並潁川地開王覇迹野次觜參躔華嶽遙撐拒黃河近折旋歷山容陟降雷澤許洄沿巖壑蠶叢濶峯巒鳥翼翩太行故犄角淸洎復淪漣終古唐風在於今舜徳延周家虞叔國原邑趙衰田往事皆如昨遺蹤一浩然闗城紛接塞山水上連天自昔黃圖迥髙居白壤駢距河臨兗雍都冀盡並燕以徳承三統無私戒十愆紛紛彊役弱往往急相煎簒奪何知足誅夷或並肩王風委蔓艸宗國混戈鋋禮樂資師表詩書費討研鳳兮誠已矣麟也曷終焉茅土乖王命封疆競自便夏盟誰竟主晉國逓相蹎遂有陪臣亂能操共主權九州方迸裂初命更轟闐韓土三分僣畱侯五世賢莫彊兵馬地獨切虎狼緣七國爭鋒鏑孤嬴擾幅職方經界壊王制井田寘餘烈窮塵焰殘灰積刼然狐鳴篝火爛蟻鬭穴沙塡華屋嗟危栗蒼生痛忿悁三精埋魯壁九鼎墮虞淵自古興亡業何曾白手搴人占芒碭气天厭祖龍燀戰地無秦壘淸時有漢亭名畱午壁表字問丁年毎憶樊川藳相同杜牧編標題殊未忝笑語任流傳【余所居名樊川昔曾以樊川名集】彭澤窮山海桑欽撰水泉閒時供把翫佳處借陶甄適與情相洽還因取自箋防心仍古迹選勝得遺篇白石欣相賞朱坡悔欲湔午亭鄕夢短故壠客心防回首餘生後移家宣徳先吾宗繁子姓小子一夫防頗按酈生注幽尋沁水谸析城髙掩映上澗側便姍濩澤東交滙陽阿左洑漩浸山霞縹緲潄石玉潺湲獨往淨如練單行淸且獧樊山回峻嶺丙捨列長梴峽起村完聚風藏气鬰芊西流東澗水南暝北峯煙物外人稀到區中事少牽桃花春十里桐葉歳三千舊是唐封地玆爲世陌阡古今同一慨俯仰各相憐過隙云何駛安居卽是禪生涯從薄產貧樂悟眞詮猿鶴容疎放雲煙不棄捐但攻章句學寧爲辭妍在昔龍門史能驅虎觀員汾川宗浩浩洓水破濺濺天使斯民覺心歸至道堅斗標聫气色桑梓接壇筵詎敢憐同調因之願執鞭文瀾寛似海義路直於源逺惟涓滴途長祗躓顚龍鱗攀莫逮鵬翼附難騫忽漫思姑射聊將效偓佺幽憂能解免羈思遂拘攣只訝巡欄鹿還悲飲露蟬自教身寂莫豈是遇迍邅狷防思巢父孤髙慕善捲衡茆今未逺仕隠古難全肝膽分秦越菁華合削朘少言羞拙訥多病愧娟嬛腕力驚鸞紙臀膚困馬韉金丹誰與鏈白髮豈須蠲蝶粉頻銷落蠶絲數裹纒阮孚幾蠟屐子敬舊靑氊荏苒時將晚蹉跎業未竣春華今巳謝夏月又重圓畱舫思安道登樓憶仲宣艸池珠並綴雪塢璧常聨河北歸樵路江東下釣船故人徴晉問南國被薰弦吳地觀型土堯封慕采椽騰翔憑騕褭蹇鈍托防蚿獻納勤三祝謳歌曁八埏采洲思杜若卜築試筳篿葺芷編荷屋疏蘭傍蕙櫋蒓鱸與藜糝那復異坤乾

墻邊隙地可種栁有感而止贈張大

夢到鄕園覺後驚天涯芳艸傍愁生墻邊更不栽楊栁恐惹徵人去住情

病起夜詣苑中簡方若

一月閒居理去裝連宵又罷乞身章風回煙艸春如夢月上溪花夜有香嘶馬漸隨雞唱逺流泉還與漏聲長思君未了詩緣在擬向樽前醉幾場

方若見和復次韻

一世生涯在槖裝明珠照乘辱新章我如散木天容老君比幽蘭國有香魚鑰曉催鐘漏盡馬蹏春緩玉鞭長九衢三畆都陳迹且可相尋翰墨場

野寺寄素心

伏枕春歸見夏云眼中物態又紛紛林花飄落隨殘靄墻栁玲瓏暎隙曛一簇逰蜂憐幻影幾回喧雀斷聲聞俗緣易了情難遣詩思禪心並憶君

嵇母節壽詩【編修嵇曽筠母博士永仁夫人】

表忠有喜到慈闈彩鳳銜書下紫微天上尾箕明歳次人間蘭玉茁春暉賔朋重整陶家防綸綍新裁孟母機賜得錦袍親看著開箱還檢侍中衣

湯西厓視學中州使還簡懷

別久思君首重搔音書斷絕夢魂勞中流濟水淸長在秋色嵩云晚並髙自有雄文歸諫苑信知亷吏出詞曺相逢不覺衰顏冷喜共承平气象豪

題西亭楡樹寄豫朋二首

白楡歷歷在秋河種向亭前映緑莎幾度西風見搖落樹猶如此柰人何

紙上功名換笠蓑槐庭栁塞不爭多隻今垂老漁陽客望斷關楡曳落河

八月十二日半日村侵曉夢獨行迷失道攀緣絕磴上見土壤平豁枕山帶郭風气鬰然有朱衣夾路問之曰合肥李公墓也哭失聲而覺二首

夢魂枕上江南路覺後初當墮淚時宿艸幾回秋色老傷心爲欠哭君詩

云車風馬像平生指防朱衣導我行回首黃扉十年事荒原今日見交情

韓質良來自梅莊憶舊逰卻寄捨弟

問訊山中客山中十載前朱坡連杜曲石塢自樊川看竹擕殘帙題松襞短箋曝裩家似阮欹枕腹如邊燕壘花銜補鶯窠栁對懸陶琴元未鼓姜被防回眠苔滑經妨屐沙晴坐勝綿寺樓釃酒借鄰捨引渠穿行馬能疏放騎驢任倒顚山歌遲嶺月牧笛上煙雞犬知人意樵漁省世緣至今溪水上閒卻夕陽船

題紫滄醉吟圖二首

閣道天街隔禁林黃昏獨坐紫薇深如今問取香山老那有閒時得醉吟

長慶文章筆晉人十三行後防波新情知子敬風流在故遣生綃畫洛神【謂圖中冩景】

周在淸孝亷館王眉長學士家數以學士意來診視餘疾冩懷申謝之作十二韻

卅年如隔世相對意蒼茫蘂榜人還少槐根夢許長物華遽超忽遲暮獨淒涼語黙思難遣逢迎性頗傷病緣聞道晚時爲訪醫忙臣朔公車客畱侯辟穀方藥來嘗苦口事往戒回腸肝膽𨿽顚錯心神頓激昂古人知國士吾老惜文場伴直因松月棲巢得鳳皇雲天殊浩濶鵬路合翺翔他日紆簮紱無須學楚狂

題衛防嘉竹間圖二首

浮筠瀟碧野煙生天帚還應傍玉淸不度岑華尋嶰谷此中自有鳳皇鳴

瞻彼淇園衛叔賢風人載詠武公篇誰知千戶侯封日十畆依然在渭川

己丑八月予承祭

聖廟我裕以分獻同事越日見示冩眞冊子徴予近詩

走筆題四首

夫子宮墻數仞尊婺源源水接昆侖百官宗廟多時見正是長身幾世孫

長恨摳趨後魯堂三千弟子不同行也應髙士軒中去灑埽還賫一瓣香

曾聞五老降星精萬古宗祊在魯城不見閩天誕睿日芙蓉井白虹生【先聖生有五老降庭文公誕降於閩是日有白虹起於婺之丘壠我裕家吳楚間故有此首】

珠嚢金鏡赤書新冠劍何堪間後塵四海弦歌同此日故應吟詠作詩人

王藎臣將還故山見過取別

大隠還須讓散人翛然采藥問歸津巳將白髮安吾老只爲丹砂濟世貧午枕流連鄕夢逺閒門剝啄子來頻故山亦有胡麻飯莫向天臺訪玉眞

午亭文編卷二十

欽定四庫全書

午亭文編卷二十一

大學士陳廷敬撰

賦

午壁亭賦

山海經沁水南過陽阿縣東酈道元水經注沁水又東南陽阿水左入焉水北岀陽阿川東南流逕午壁東沿波潄石漰澗八丈環濤轂轉西南流入於沁水余村居近沁水而愛午壁亭之名故取其義以名其居曰午亭山村今玆逺遊眷言吾土乃作午壁亭賦云

緬闗河以騁望蹇淹畱夫逺行異向平之遐尙同宗炳之幽情山川以延竚披酈生之水經惟先人之舊業肇錫我以嘉名攬古文之奇字馳逸想於漢亭沁流兮淸淺午壁兮洄瀠鄰猿鶴兮北山邈文物兮西京有飛仙之稅駕無醉尉之呵行谷口兮寡勞勞之騶唱嶺上兮多之吹笙亂牧兒之歸笛間樵叟之吟聲秋風兮嫋嫋春艸兮靑靑散晨霞於極浦淪晚景於回汀撫四時之迅晷怊惝怳而屏營考古原之遺封兮悲趙衰之舊邑歷晉侯之故壘兮莽炎劉其相及慨玆亭之在所兮猶仿佛其未失羨靈光之巋然兮哂秦闗之角立古今何嵺廓兮只尺其如相接倚伏其何常兮盛衰其若溘嗟予心之要兮儵若離而若合縱吾思於千里兮羌不知其所出入山間兮茅屋原上兮逺邨臨流釣石倚杖柴門露松際之明月出岫中之閒雲聊逍遙而容與盡煙景於朝昏𨿽芳嵗之巳逺尙桑楡之可論

蓍卦賦

何余心之堙郁兮孰昭昭與爲徒瞝九州而系羈兮寄餘懷於圖書披皇古之典墳兮度修名之焉如謇吾重昬杳不知其所之兮就靈蓍而問諸先聖詔我以法象兮前喆輔我以箋疏循大傳之遺文兮佩紫陽之擇守防五十而去一兮用四十而有九虛其一以示數不得用兮儼造化之樞紐不用而用以神兮非數而數乃可久此所謂無極而太極兮岧岹焉其誰與偶四十九防兮分之兩手象天者左兮象地者右是生兩儀兮孰先孰後取一於右兮掛左小指之間分天數之奇兮將動直而靜專夫人並天地而爲三兮胡獨謂予身以藐然先置右防兮以右手四四揲左焉又置左防兮以左揲右四四如前象四時之行兮生百物而無言揲奇而不足復揲兮斯用之所由神如歷家之布嵗兮有殘日與零辰以之置閏兮五行正而四气均何以歸之兮於扐以相從左奇者扐第三四指右奇者扐第二三指之中兩扐象閏兮數以法通易之爲道兮參伍而錯綜前後閏兮相間三十有二月再閏在五嵗之中兮於法無敢越掛爲一兮揲左爲二歸左奇於扐爲三兮揲右爲四歸右奇於扐兮爲五者近是掛一一嵗兮揲左二嵗左扐三而一歸奇兮三嵗則一閏置歷四及五而再扐兮五嵗再閏斯乃備自掛至扐兮爲一變之大義合再扐之餘蓍再分再掛再揲兮爲二變之所由持傳言掛而不言他兮掛以象人爲天地基無人則無天地兮故鄭重乎其言之分掛揲扐爲四營兮四營爲一變視其掛扐之防兮奇偶以見奇則五與四兮偶則九與八三變皆奇合十三防兮則書�於札過揲則三十六防兮是爲老陽之質兩奇一偶合十七防兮則焉是書是爲少陰兮過揲則三十二防而無餘兩偶一奇合二十一防兮過揲必二十八防是爲少陽兮惟一以畫三偶合二十五防兮是爲老陰過揲必二十四防兮畫�以尋凡此陰陽老少兮重拆單交所繇以陳是三變之大指兮惟變所適斯成初爻兮內卦之菂六變而爲二兮中爻斯著與四同功兮柔中而多譽九變而爲三兮下卦之終與五同功而異位兮剛勝柔危而多凶如是每變而成爻兮由三曁五底於上十有八變而內外卦成兮乃觀其卦變之所向六爻不變兮占本卦之彖辭內卦貞而外卦悔兮貞風悔山之類可知一爻變兮惟變爻之致思二爻變兮本卦二變爻辭之是推主上爻兮庶來者之可追三爻變兮觀本卦之卦之彖辭具載本卦並前十卦爲貞兮之卦並後十卦爲悔通計三爻之變兮爲卦二十變在前十卦兮兩卦彖辭並觀而本卦是急變在後十卦兮兩彖辭觀之自之卦以入貞悔各有所重兮視其變之所及四爻變兮占之卦二不變爻主下爻兮不變者重其操五爻變兮占之卦不變之一六爻變兮乾坤占二用斯利斯吉余占之卦彖辭兮筮事於以畢余旣準此明軌兮亦直爲此詁訓也索藑茆以筳篿兮有時端防而問也曰大人之吉兮有言不信何汶汶也仰蒼天以爲憑兮披丹霞以寫心沈九淵其猶未悔兮偎便非予所能任迷不知往徑兮敢遵道而攺路嵗冉冉其去我兮迫日月之遲暮靈氛告余以吉兮吾獨長有此困也陋穆姜之溺於隨兮美雲臺之所爲遁也心紆軫而儃佪兮吾慨想夫皇羲舒侘傺於斯文兮玩占觀變夫奚疑

河圖洛書賦

天垂象於神物兮遡胚胎於鴻蒙有物渾成兮不物而物物天囿其中天無言而假以物兮將以原始而要終仰觀俯察睠彼中區於河於洛龍圖書垂兩象於中天兮揭萬古於須臾囊括乎乾坤之未辟兮燀赫乎日月之齊驅麗九霄而耀五緯兮羅八極而環四輿歷紀所不能詰其度數兮方圓所不能盡其規模若乃昆崘出墟熊耳導源津梁箕斗溝澮伊瀍君宗四瀆控引三川迢迢兮金波之照銀漢泱泱兮藻玉之蘊珠淵於其時也水伯兆祥宓妃襲祉有開必先亦復其始千年淸而榮光浮九日溫而靑雲駛龍馬負圖以授昊兮神背書以畀姒一六居北二七居南三八居東四九居西五十居中河圖之位如此也九前一後三左七右四前左二前右八後左六後右洛書之文若彼也伏羲因之而八卦以重大禹敍之而九疇是以若夫周文演羑公旦繼軌爰逮武王訪於箕子展矣尼山歸與闕裏系易而殫八索九丘之文刪書而備二帝三王之史罔不溯河沿洛蓍是啟蓋圖書相爲經緯兮卦疇相爲表裏五十有五而盡天地之宜四十有五而該事物之理而皆數列外而森然五居中而不攺旣溥博而無方必淵涵而有宰此大易之所由以太極爲尊尙書之所由以皇極爲美也巍巍蕩蕩兮穆穆皇皇以五生數統五成數同處其位而凝然者如眾星之拱北以五奇數統四耦數各居其所而巋然者象午日之當陽自天一至地十積數皆由五而得五則虛中爲之體自一五行至九五福積數皆由五而得五則虛中其若藏故夫中之爲道也天地之所以悠久日月之所以升恆鬼神之所以變化風霆之所以震驚山嶽之所以屹立江河之所以流行莫不由斯以爲之大本得則昌而否則傾而況人受天地之中以生而爲萬物之靈者乎然終不可得而彊名名之曰中𨿽易與書有不能盡而仍歸之圖書之畫以盡天地萬物之情

雜著

伏羲先天防數本河圖中五解

卦始於畫畫始於數數何自始乎始於河圖而中五者河圖之數所由以始也蓋中五者太極也陰陽合而未分而巳具陰陽之數矣何也陽數三陰數兩三兩五也而中五具焉故數𨿽有五而合於一所謂太極也聖人有以見太極生兩儀兩儀生四象四象生八卦因而重之爲六十四卦而三百八十四爻萬有一千五百二十之防數具於此矣故由一分二蓋取數之三者而分之爲陽取數之兩者而分之爲陰以凡陽之數皆三故合三數而畫之爲以凡陰之數皆兩故合兩數而畫之爲是凡皆三數凡皆兩數也旣有三數之兩數之是爲一陰一陽所謂易有太極是生兩儀也是五數分三兩也由是二分爲四三兩之上各加三兩陽之上生一陽爲�而謂之太陽生一陰爲�而謂之少陰陰之上生一陽爲�而謂之少陽生一陰爲�而謂之太陰是爲兩儀生四象也是五倍而十也就倍五而言之故爲十細分之則太陽爲�而含六少陰爲�而含五少陽爲�而含五太陰爲�而含四共得二十數焉則是�皆含六�皆含四矣四象旣立由是四分爲八太陽之上生一陽爲生一陰爲少陰之上生一陽爲生一陰爲少陽之上生一陽爲生一陰爲太陰之上生一陽爲生一陰爲而乾兌離震防坎艮坤生焉是爲四象生八卦也是十倍而二十也就倍十而言之故爲二十細分之則幹爲而含九兌爲而含八離爲而含八震爲而含七防爲而含八坎爲而含七艮爲而含七坤爲而含六共得六十數焉則是皆含九皆含六也是爲老陽老陰之數也體卦旣立乃生用卦由是陽一變而用九凡皆含九數陰一變而用六凡皆含六數是以於八卦之上各生一陰一陽則爲者八而得數七十有二爲者八而得數四十有八爲四畫者共十有六而爲數共百有二十矣由是陽再變而十八凡皆含十八數陰再變而十二凡皆含十二數是以於爲四畫者之上又各生一陰一陽則爲者十六而得數二百八十有八爲者十六而得數一百九十有二爲五畫者共三十有二而爲數共四百八十矣由是陽三變而三十六凡皆含三十六數陰三變而二十四凡皆含二十四數是以於爲五畫者之上又各生一陰一陽則爲者三十有二而得數一千二百五十有二爲者三十有二而得數七百六十有八矣爲六書者共六十有四而爲數共一千九百二十矣蓋至是而六十四卦成矣卦之爻凡三百八十有四陽爻用四九三十六防凡百九十二陽爻通計六千九百一十二防陰爻用四六二十四防凡百九十二陰爻通計四千六百八防二篇之防萬有一千五百二十所以當萬物之數者謂此也而要皆本於三兩之數以爲之本故曰卦始於畫畫始於數而數始於河圖之中五也

錫土姓說

古無無土無姓之人禹貢言錫土姓惟五服諸侯之事而不及凡有土有姓者非略之也舉其大而小者可知也故凡有土有姓其源流失得之故有可考者夏后氏五十而貢殷人七十畆周人百畆是三代無無土之人矣而取民之制不過什一魯至宣公初稅畆成公作丘甲哀公用田賦夫稅畆猶未逺於什一之法而左氏譏之曰非禮丘甲重斂已違什一之制至於田賦則實爲後世以田斂錢之始其大逺於什一矣秦孝公用商鞅廢井田制阡陌任民所耕不限多少其多者得粥賣又戰得甲首者益田宅五甲首而役五家兼並之患自玆起矣民田多者以千畆爲畔無復限制以田之多少爲賦斂之厚薄及其後也乃地而稅人地數未盈其稅必備其繆戾滋甚焉始皇三十一年始令民自實田以定賦蓋取大半之賦竭天下之民力以逞其欲二世承之海內叛亡當是時也天下無復有有土之民矣夫民之無土其始由於厚斂民旣無土而國亦隨之傳云與其有聚斂之臣寧有盜臣自古以來未有聚斂而不亡者也然至於秦有無土之人無無姓之人左傳曰因生以賜姓胙土以命氏史記注天子賜姓命氏諸侯命族族者氏之別名也姓者所以統系百世使不相別也氏者所以別子孫之所出也呂祖謙曰姓者所以統其祖考之所自出百世而不變者也氏者所以別其子孫之所自分數世而一變者也春秋纂例雲姓則百代不易惟天子乃得特賜姓如舜賜禹姓曰姒伯夷曰姜武王賜胡公姓曰嬀是也又天子之子例以諡配字僖伯文伯宣叔襄仲之類是也而後代子孫因以其字爲氏示所出不亂所謂別子爲祖也由諸說考之別姓則爲氏合氏則爲族則是氏與族爲一姓與氏爲二矣故羽父爲無駭庶子隠公命以爲展氏則氏族爲一也風俗通曰或氏於號或氏於諡或氏於爵或氏於國或氏於官或氏於字或氏於居或氏於事或氏於職以號唐虞夏殷也以諡戴武宣穆也以爵王公侯生也以國曹魯宋衛也以官司徒司馬司冦司空司城也以字伯叔仲季也以居城國園池也以事巫卜陶匠也以職三烏五鹿靑牛白馬也然凡賜氏族者子孫爲卿有大功徳則生賜以族若叔孫得臣之類是也其無功徳死後乃賜族若無駭者是也夫無駭生不得賜氏又況生而自以爲氏者乎若是乎氏族之重其君不賜而子孫自以其祖父爲氏爲族者皆僣也亂也然氏亦謂之姓如舜生嬀汭賜姓曰嬀封舜之後於陳以所封之土命爲氏故舜後姓嬀爲氏曰陳今之以陳爲姓者不聞其別爲氏則姓氏爲一也蓋其初若將以別之而其後乃復爲一一之以百世不易之姓而不一之以數世一變之氏也傳有之姓者生也以此爲祖令之相生𨿽及百世而此姓不攺所以統系焉使不相別也故先王之所尢重者姓焉而己矣夫惟天子乃得賜姓諸侯則否諸侯賜氏則凡不得賜而自以爲氏謂爲僣且亂者所以防天下之自別其子孫之所出者而因以自昧其始生之祖也姓顧不重矣哉鄭夾漈氏族略謂凡言姓氏皆本左傳左氏所明者因生賜姓胙土命氏及以字以官以邑五者而已今則不然論得姓受氏者三十二類一曰以國二曰以邑三曰以鄕四曰以亭五曰以地六曰以姓七曰以字八曰以名九曰以次十曰以族十一曰以官十二曰以爵十三曰以凶徳十四曰以吉徳十五曰以技十六曰以事十七曰以諡十八曰以爵氏十九曰以國系二十曰以族系二十一曰以名氏二十二曰以國爵二十三曰以邑系二十四曰以官名二十五曰以邑諡二十六曰以諡氏二十七曰以爵諡二十八曰代北復姓二十九曰闗西復姓三十曰諸方復姓三十一曰代北三字姓三十二曰代北四字姓所援據最詳而亦不分孰爲姓孰爲氏要之猶未逺乎姓氏爲一之義也至所云三代之前姓氏分而爲二男子稱氏婦人稱姓於文女生爲姓故姓之字多從女如姬姜嬴姚姒嬀姞妘婤姶防嫪之類夫先王以姓爲重今曰男子稱氏婦人稱姓則是反以氏爲重而以姓爲輕其亦不明乎禹貢之義者也禹貢言錫土姓使天下無無土之人亦無無姓之人也其時所錫者𨿽止及於五服之諸侯而諸侯之土田人民諸侯實自經理之𨿽不得賜之以姓而或者推天子之意賜氏焉以別其人茍非然者是使髙山大川𨿽已奠之而澮之水任其橫流而不治也其尙可以爲國乎吾故以爲古者無無土無姓之人而推言由秦以來乃有無土之人至於其凡所以得姓之故尢致意焉使世之讀禹貢者不因文以害義以見先王之治天下使無土者有土無姓者有姓其爲萬世生民計者至深逺也

河圖中五生數解

河圖中五卽無極而太極也而陰陽五行天地萬物之理備矣其外五十數悉從中生出所謂大衍之數五十也蓋中五虛而不用焉惟虛也故能生天地之數惟不用故能成天下之大用焉先儒論河圖以生數爲主謂中之所以爲五者具五生數之象其下一防天一之象也其上一防地二之象也其左一防天三之象也其右一防地四之象也其中一防天五之象也今中五之外第二層所謂一者卽其下一防也所謂二者卽其上一防也所謂三者卽其左一防也所謂四者卽其右一防也然無所謂五者何也蓋五之數仍寄於中五之中是則尢有所謂虛而不用者存於其中其中五之中一防乎此其所以生天地之數而成天下之大用也尢可以見無極而太極之理矣其第三層所謂六者一合五而成六所謂七者二合五而成七所謂八者三合五而成八所謂九者四合五而成九而北南東西之位列焉要之不離乎中五之所生者蓋天地之生數至五而極其所以成變化而行鬼神者不必於五十之數旣具之後然後知之而卽此中五之中巳渾然皆備矣至於所謂十者不惟五遇五而成之自中五所生之一二三四而十數已定至乎此而遂以成五十有五之數而爲陰陽五行天地萬物之理所莫能外也故曰中五者卽無極而太極也

伏羲先天卦爻解

伏羲八卦次序圖所列乾兌離震防坎艮坤則六十四卦之下八卦也先儒謂一分爲二二分爲四四分爲八此其說之至明者也至於八卦之上各加八卦所謂六十四卦者先儒謂八分爲十六十六分爲三十二三十二分爲六十四嘗試於八卦之上分爲十六十六之上分爲三十二三十二之上分爲六十四如今易圖之所列者卦則是矣然卽陽奇陰偶之數以求合乎萬有一千五百二十之防則昧然莫得其所以合者焉此蓋可以論卦而不可以論防故防之數所由生終莫有能明之者也旣不明防數所由生則聖人所以畫卦爻之理亦無因以見矣是以𨿽得夫加一倍之說而有毫釐千里之差也吾嘗於外卦求之而曠乎有得焉陽之一變而用九也陰之一變而用六也陽之數至此而含九而爲下卦之幹陰之數至此而含六而爲下卦之坤卽以此老陽老陰之數推而加之於外卦而能事畢矣今試於所謂六畫卦之四畫者凡陽之畫皆凖九數凡陰之畫皆準六數於所謂六畫卦之五畫者凡陽之畫倍老陽之九數而爲十八凡陰之畫倍老陰之六數而爲十二於所謂六畫卦之六畫者凡陽之畫倍十八數而爲三十六凡陰之畫倍十二數而爲二十四積而計之則二篇之防適得萬有一千五百二十然後嘆伏羲之卦爻準乎天地不易之數此其所以神也先天之祕邵子知之而不明言其故其言曰猶根之有榦榦之有枝愈大則愈少愈細則愈繁嗚呼邵子可謂知之者矣

孔氏頴達經傳辧

漢藝文志易經十二篇顏師古謂上下經及十翼蓋古之爲傳訓者皆與經別行經傳皆自爲一家所謂上下經者直卦爻之辭而己孔子之彖象系辭文言序卦之屬十篇謂之十翼經之傳也孔頴達曰夫子所作象辭元在六爻經辭之後以自卑退不敢幹亂先聖正經之辭及王輔嗣之意以謂象者本釋經文宜相附近其義易了故分爻之象辭各附其當爻下言之嵩山晁氏言以彖象文言雜入卦中者自費直始謂費氏初變古制時猶若今乾卦彖象系卦之未至王弼始分爻之象辭各附各爻之下而遂大亂之也朱子言孔氏謂夫子作象辭元在六爻經辭之後則是孔氏亦初不見十二篇之易矣晁氏又防劉牧石守道之說劉牧雲小象獨幹不系於爻辭尊君也石守道云孔子作彖象於六爻之前小象系六爻之下惟幹悉屬之於後者讓也蓋劉石之謬不足道也又嘗獨怪孔氏解經號專家旣不知有十二篇之易而顧以其臆說謂象辭在六爻之後者其眂劉石所見豈有異邪

十翼說

古之爲傳訓者皆別爲書三傳之文不與經連石經書公羊傳無經文藝文志載毛詩故訓傳亦與經別而夫子之十翼其初別行未與上下經參列也故呂氏謂彖象不連經文者十二卷之古經傳也注連之者鄭氏之注具載本經而附以彖象如馬融之周禮也融爲周禮注云欲省學者兩讀就經爲注蓋猶是詁訓之體爾未便如今之經傳並列大書特書者也晁氏以爲始變於費直旣大亂於王弼不知費王以彖象文言錯互入經時猶是詁訓之體歟抑遂如今之與正經並列而書焉者歟孔子嘗曰述而不作又曰加我數年卒以學易可以無大過夫子天縱至聖不敢居作者之名惟曰學焉而巳詩云以引以翼是則十翼者以爲羽翼之云爾豈遂自以爲經乎如揚雄之太元王通之續經皆輒自命爲經而靦顏防恥不以爲怪妄此朱子所謂自納於吳楚僭王之誅者也得罪於聖人矣

午亭文編卷二十一

欽定四庫全書

午亭文編卷二十二

大學士陳廷敬撰

雜著

胡氏安國夏時冠周月辧

胡氏傳曰左氏曰王周正月周人以建子爲嵗首則冬十有一月是也前乎周者以醜爲正其書始卽位曰惟元祀十有二月則知月不易也後乎周者以亥爲正其書始建國曰元年冬十月則知時不易也愚按胡氏引左氏王周正月之說而論之曰周人以建子爲嵗首則冬十有一月是也是明以周正月之說爲是謂冬十一月爲周正月矣而又曰前乎周者書元祀十有二月則知月不易也則是前乎周者未嘗攺月至周始攺其嵗首之月爲正月也夫殷不攺月而周始攺月考之經傳未有明文胡氏之意亦殆不謂然也其意若以謂建子爲嵗首耳未便以爲正月也故下文曰冬十有一月是也然明引左氏王周正月之文矣而又防以爲冬十有一月者不知胡氏之意進退何所據乎又曰後乎周者時不易胡氏之意非遂謂漢不易時而周獨易時也其意不過謂周不易時取漢以爲證耳故下文曰建子非春亦明矣是胡氏不主攺時之說也其又曰乃以夏時冠周月何哉云者是胡氏亦知周果攺十一月爲正月矣特未便以爲春是周之正月乃夏之十一月仍爲夏正之冬也孔子作春秋取春之一字加於周正月之上耳是胡氏之意也故下文又曰聖人語顏回以爲邦則曰行夏之時作春秋以經世則曰春王正月此見諸行事之驗於是而胡氏之誤更有不可勝言者矣夫周之月建子之月也建子非春胡氏自言之矣使周果不攺時而孔子作春秋以建子非春之月彊取春之一字加於其上此乃天時所不受稍知詩書識道理者將逆折其萌而不敢以爲而牧兒蕓叟婦人女子之所聞而怪笑者也曽謂孔子而爲之乎行夏之時子有是言矣假使周而果不攺時也則建子之月儼然冬也冬則正夏之時也夏之時曰冬孔子書之曰春是周本行夏之時而孔子乃變夏之時矣行夏之時者果當若是乎假使孔子之於春秋果寓行夏時之意而周果不攺時也則建子之月必將直書之曰冬使後之人猶得有所考而正焉曰周之不攺時如此也以子月爲正月如此也其不若夏寅月之爲正月如此也此所謂非行夏之時也後之人由此考正而行夏之時焉豈不亦甚明白矣乎而顧冬而書春曰吾欲行夏之時寧有是理乎又其論曰以夏時冠月垂法後世以周正紀事示無其位不敢自專假使孔子果以夏時冠月則亦何難以夏正紀事時可自專月獨不可自專乎夫春夏秋冬之時自正至十二之月以爲可攺則皆可攺以爲不可攺則皆不可攺也今攺夏之冬爲春曰將以垂法後世不攺周之子月爲十一月曰吾無其位不敢自專無其位而攺冬爲春冬必不可爲春也不可爲春者而悍然命之爲春無其位者又敢自專如此乎且使後之人何所取法乎而謂以此垂法後世者其果何法之垂也書云王省惟嵗卿士惟月師尹惟日言以嵗月日之大小別王及卿士師尹之尊卑也今謂夫子攺時不攺月是敢於其大而不敢於其小也聖人豈有是乎至其謂夫子有聖徳無其位而攺正朔夫正者正月朔者月朔也如胡氏說則正月亦夫子所攺矣吾不知胡氏所謂正朔者果何所指也聖人之言語文章皆其光明正大之心其語顏子則正告以爲邦之事其作春秋則直書以魯史之文魯史之文曰春王正月孔子書之亦何至如後儒支離剝割之見巧爲新意於其間哉或有如胡氏之見者曰春秋天子之事也若魯史曰春王正月孔子書之曰春王正月夫人皆能之何必孔子乎何以爲天子之事乎余應之曰所謂天子之事者天子有命徳討罪之權春秋有褒善貶惡之防顯其事使善惡昭然防其文故褒貶具在是所謂天子之事也是所謂春秋也事迹之昭昭者尙不得而飾其詞以變易是非況年時月日之一定者哉若於年時月日巧爲新意於其間以誣聖人其得罪聖人大矣吾不可以無辧

春秋始隠公論

粵自西周板蕩王轍東遷平王以來流離世故斯亦極矣眷言丰鎬有故國舊京之感焉此周家之一大變局也春秋托始於平王無可疑者陳氏良曰春秋非始於平王始於桓王也當平王之世魯隠之奉其弟軌宋穆之舍其子馮諸侯猶有讓千乘之國者也衛石碏晉九宗五正嘉父宋孔父之流猶知尊君親上也鄭莊公爲卿士王貳於虢於是周鄭交惡隠之三年平王崩桓王卽位四年而鄭始朝身爲卿士而有志於叛王此春秋所以作也嘗試論之夫桓之於鄭孰與平之於申鄫而鄭之叛志孰與齊楚秦晉之彊僣四年而朝孰與周鄭之交質繻葛自將之役孰與犬戎弒父之大變故謂春秋托始於桓王者是亦齊末之見矣孟子曰王者之迹熄而詩亡詩亡然後春秋作二雅絕於幽王平王之世詩下降於國風是所謂王者之迹熄也又何疑於春秋之托始與然則曷不始於平王之初年也趙氏鵬飛有言子嘗曰吾其爲東周乎蓋將興西周矣興西周之志不得行於時而寓於春秋則春秋者中興周室之書也又言平王之末政愈不綱天下之亂有加於前而中興無其人矣夫子於是憫悼衰世而作春秋也趙氏說𨿽善矣而未盡也余謂春秋之作始於隠公者隠公之元年當平王之季世隠公有讓國之心而遭篡弒之禍其父子君臣之際有臣子所難言者夫子垂典法於萬世明大戒於方來首記其事有防文顯志焉或曰祻基於惠而記始於隠者何也曰傷隠之賢而誅桓之篡也或又曰隠攝也桓宜爲君者也宜爲君者而誅其篡何也曰凡隠之立夫子許其爲公不言其爲攝攝經無明文也非攝而親遇弒焉其爲篡也何疑乎是以劉氏敞曰讓則不攝攝則不讓而傳謂隠公攝是非其位而據之者也於王法所不得爲於王法所不得爲則桓之弒隠惡少減矣春秋不宜深絕之今以其深絕之知隠公乃讓也非攝也今以攝言隠公是不盡春秋之情也而谷梁子之論隠公也曰春秋貴義而不貴惠信道而不信邪孝子揚父之美不揚父之惡先君之欲與桓非正也邪也旣勝其邪心以與隠矣己探先君之邪志而遂以與桓則是成父之惡也蓋谷梁之論過甚矣昔者周之始興也泰伯之讓孔子賢之當春秋之世視泰伯之時何時也有能以讓而身防禍患猶刻責之追詬其所爲曰探先君之邪志曰成父之惡使此人之隠衷大節旣無以白於天下而世不復知讓爲盛徳以篡奪爲固然將陰以生亂臣賊子之心其何以勸善而懲惡也亦異乎君子成人之美矣且太王之欲傳位季歷亦可謂爲邪志而季歷及昌亦可謂爲成先君之惡者耶𨿽隠公之賢不及泰伯而惡亦未著春秋之作將以奬善戒惡耳惡者猶欲進之於善況非惡之尢著者乎惡未著而被之以成父之惡之名聖人與人之意度不出此故曰傷隠之賢誅桓之簒此夫子之微文顯志也或者謂春秋有書卽位有不書卽位隠不書卽位者不成其爲公也不成其爲公是夫子不許之也曰是豈然與凡卽位之例啖氏助言之陸氏淳誦說之餘嘗求其義矣知隠之不卽位有非例所得盡者而啖氏未能究其義也啖氏之言曰凡先君正終則嗣子逾年行卽位禮谷梁云繼正卽位也【文成襄昭哀五公是此例也】凡先君遇弒則嗣子廢卽位之禮【不忍行也】谷梁云繼弒君不書卽位正也【莊閔僖三公是也】凡繼弒君而行卽位禮非也谷梁云桓公繼弒君而行卽位則是與聞乎弒也公羊云宣公繼弒君而行卽位其意也【意欲爲君故黨於賊而行卽位】左氏不達其意曲爲其說而雲莊公不言卽位文姜出故也閔公不言卽位亂故也僖公不言卽位公出故也【左氏云閔公弒後成季以僖公適邾共仲奔莒乃入立之】公出復入不書諱故也【言經中無僖公出入之文】以得罪去國猶曰不忍父爲他國所弒其情若何不舉其大而舉其細非通論也且三月文姜方孫何妨正月卽位乎故知解莊公不言卽位妄也國有危難豈妨行禮故知解閔公不言卽位妄也若君出諱而不書昭公何以書乎假如實出亦當非時卽位如定公也故知解僖公不言卽位妄也按陸氏引啖子所稱繼正卽位繼弒不卽位之說當矣至其辟左氏所雲莊閔僖之不卽位辭尢辧而正也而獨於隠則猶因左氏公谷之說者余故以爲未究其義也左氏云不書卽位攝也而公羊以爲何以不言卽位成公意也公將平國而反之桓谷梁以爲何以不言卽位成公志也言君之不取爲公也君之不取爲公將以讓桓也愚以謂左氏言攝旣與經違而公谷以爲成公之意志云云者是公旣卽位而孔子削其事矣審如是則是夫子欲成隠讓國之心而隠實未得行卽位之事不得行卽位之事而卽位焉是在隠初非欲讓者也烏在其爲成其意志乎是以由左氏公谷之論而知啖氏之言猶未究其義也宜乎隠公讓國之賢未大著明於後世而遂失聖人所以作經之心矣故吾防以謂隠不書卽位者隠自不行卽位之禮耳夫子不得而書故夫子亦不得而削也及觀趙氏汸之論而有合焉趙氏有謂筞書之大體者曰行其禮則書不行其禮則不書此無待於筆削者吾無加損焉蓋隠公之卽位筞書之大體也其書於防則存而不削不書於防𨿽聖人不得而益之趙氏之說有以得乎聖人光明正大之心而不同乎谿刻詭僻之見宜其合於吾心也明乎此而後知隠之於桓讓也非攝也讓而弒之夫子是以傷其賢而誅其簒春秋之始紀隠公而善善惡惡之大義巳並行而不悖焉此其爲聖經也與且夫吾之於春秋也恆體聖人善善長惡惡短之義而不敢有谿刻詭僻之見以冀無失聖人光明正大之心是以於隠公之事不敢有過求焉爾因敍春秋之所以始爲論其義而辧之若夫求其義而不得妄生穿鑿如葉氏夢得所雲天有十二月冕有十二旒服有十二章春秋紀十二公逆而推之至於隠公以成其數者是皆小見破道邪說亂經學者尢當以爲戒也

書錢氏春秋論後

紅丸之案孫愼行引春秋許世子事直攻方從哲名之爲弒魏大中繼之而其辭加甚矣錢氏遵王爲春秋論自防其後曰進藥之獄余有猜焉進藥決之禁中閣臣不爲藥主一也光宗寢疾彌畱非以紅丸故奄棄萬國二也捨崔文升而問李可灼三也谷梁子曰於趙盾見忠臣之至於許世子止見孝子之至儒者相沿服習以爲精義執此以防斯獄則過也斯亦可謂原情之論者矣故其論曰引春秋之義防後世之獄是猶禁姦盜以結繩理文書以科斗欲以趙盾許世子止之獄辭傅本朝之律令不巳迂乎然於梃擊移宮之事則論曰春秋書曰夫人孫於齊左氏曰不稱姜氏絕不爲親禮也夫人姜氏薨於夷齊人以歸夫人氏之喪至自齊公羊曰貶必於重者莫重乎其以喪至也何休曰刑人於市與眾棄之必於臣子集迎之時貶之所以明誅得其罪也吾夫子魯之臣子也於魯之二夫人大書特書無所忌諱耿育之所謂暴露私燕謗及山陵者吾夫子其戎首也哉夫夫人姜氏通於齊侯致有公子彭生之禍所謂罪大惡極凡爲臣子不共戴天之仇也而吾夫子猶隠其辭而不斥言其事鄭貴妃之於神宗李選侍之於光宗可比姜氏之於桓公乎否也梃擊之於光宗移宮之於熹宗罪狀未明深文周內取淫慝凶亂之事同詆並譏是以春秋之獄辭傅光熹之律令也光宗阨於鄭氏終其世未嘗出一惡語可謂孝子仁人矣熹宗衝人闇弱始因臣下之煩言搆怨李氏至爲手勅顯布外庭嗚呼薄矣而乃引耿育之言以爲口實明之鄭李漢之趙昭儀其本末亦不齊矣而欲以此附春秋之義又庸有當乎蓋常易其心而求三案之是非君子小人互有得失不有璫禍借三案以殺人則君子之所謂得者未必是小人之所謂失者未必非惟姦璫殺人則借三案而一時畏禍趨利之徒亦借三案以爲緣於是乎君子小人之目判然如白黒之不可混淆而鄭李之罪惟恐其不明彰大著於天下是故成鄭李之罪者始於諸君子而終於魏忠賢也忠賢之亂政亦鄭李之不幸也而自諸君子發其端是可爲痛惜也已余因覽錢氏之論而聊述其義後之君子其不以余之言爲非而不惑於當時門戶黨朋者之說則千秋之是非得失必將覈其寔而無爲徒狥其名矣

古今易說

易於六經最古遭秦燒書以卜筮獨得存最爲完書最古而完而今所傳者特爲淆亂視他經爲甚焉樂旣散亡二禮經晚出𨿽闕然幸不爲後人所亂書得之孔子屋壁詩賴諷誦以存𨿽不無殘脫然考詩書之序或皆系於篇末或自合爲一篇其始皆不亂於正經書自孔安國詩自毛公始別序入經冠之篇首朱子除其序各合爲一編以置經外而復詩書之舊焉春秋一經三傳初皆別行漢以來儒者欲省學者兩讀至以公谷配經左氏分傳附經之年朱子𨿽未及詳定而亦別出左氏經文蓋將以復春秋之舊也經之存者五惟易最古而最先亂已而幸正之卒又亂焉藝文志云易經十二篇顏師古謂上下經及十翼蓋古經也漢費直以彖象釋經附於卦後今乾卦起大哉乾元至用九天徳不可爲首是其例也𨿽其初加一傳字以別於經然十二篇之經直已亂之矣漢鄭康成注易合彖象於經而所謂彖象不連經文者猶在也至魏王弼注易用康成本又增入乾坤文言𨿽加彖曰象曰文言曰以別於經然直之所旣亂者弼又從而亂之若說卦等篇仍其舊總曰系辭自是世儒知有弼易而不知有古經矣程子作易傳因弼本未暇更正嵩山晁說之考訂古今釐爲八卷卦爻一彖二象三文言四系辭五說卦六序卦七雜卦八而呂氏大防周易古經上經一下經二上彖三下彖四上象五下象六系辭上七系辭下八文言九說卦十序卦十一雜卦十二王氏原叔家古易本卦辭一彖辭二大象三小象四文言五系辭上六系辭下七說卦八序卦九雜卦十東萊呂祖謙則定爲經二卷傳十卷上經一下經二彖上傳一彖下傳二象上傳三象下傳四系辭上傳五系辭下傳六文言傳七說卦傳八序卦傳九雜卦傳十朱子本義從之故朱子曰經則伏羲之畫文王周公之辭也並孔子所作之傳十篇凡十二篇中間頗爲諸儒所亂近世晁氏始正其失而未能盡合古文呂氏又更定著爲經二卷傳十卷乃復孔氏之舊云按朱子之言幸古經之復正也明永樂時修五經大全易則從程傳元本而本義則以類從夫以程子未及更正之經取朱子從古經說易之辭割裂參錯於其間使古經己正而復亂而最繆戾者簡首仍載朱子幸古經復正之說而又不言其不從古經之故是則所謂復孔氏之舊者果安在乎至使前賢之意乖剌不明至今三百年餘未有能正之者也成化間奉化學教諭成矩謂世之讀易者先本義而後傳遂獨刻本義行於世今家傳戶誦者成矩之書也夫朱子因古經作本義明初諸人以本義參附於傳而一之巳失朱子之意矣然猶曰此集諸儒之說非專朱子之書也今矩所訂之書儼然朱子之書世之學者遵信之而不復知其舛譌之若此也蓋易之最古而完者及今猶可考見故與世諗焉

皇極數說

理數一也岐而二之者非也言理不言數此近世學者之通病然天下豈有理外之數哉故曰理數一也邵子於數精矣世之學者求之而不得其解姑曰易之爲書理而巳矣數非所尙也豈不悖哉皇極之數世失其傳嘗殫心研索積數年之勤以求之恍若鬼神之來告焉巳復參之書冊遂無弗悉合者故於理數之際有可得而略言者焉大傳謂極其數遂定天下之象大哉言乎皇極之數斯當之矣蓋河圖之數生於五而成以十此數之始也自十而百百而千千而萬而後謂數之極易逆數必極其萬而千千而百百而十十而零之數而後謂極其數也旣能極其數矣而後天下之象定焉夫見天下之賾者儗諸形容象其物宜是之謂象象誠天下之賾者哉天下之賾極之至於萬千百十零而天下之象定之止於一二三四五六七八九十而此十數者又止用其四焉是天下之象四象焉盡之矣故曰定也其法以數求卦上卦動以動因十以卦因零下卦動以卦因十以動因零再加卦數爻數而先天之數成矣通計萬千百十零之數去萬以千百十零爲元防運世是爲四象而五行生尅吉凶防焉以干卦言之六陽防數二百一十有六如五爻動是上卦動也以原防數二百一十有六爲本數五爻加五十原防數爲數萬有八百是爲以動因十干位一加一原防數爲數二百一十有六上下乾位各加一爲數二五爻加五爲數五是爲以卦因零通計爲數萬有一千二百三十有九是爲一二三九也如二爻動是下卦動也以原防數二百一十有六爲本數乾位一加十原防數爲數二千一百六十是爲以卦因十二爻加兩原防數爲數四百三十有二上下乾位各加一爲數二二爻加二爲數二是爲以動因零通計二千八百一十有二是爲二八一二也以坤卦言之六陰防數一百四十有四如六爻動是上卦動也以原防數一百四十有四爲本數上爻加六十原防數爲數八千六百四十是爲以動因十坤位八加八原防數爲數千有一百五十有二上下坤位各加八爲數十六上爻加六爲數六是爲以卦因零通計九千九百五十八是爲九九五八也如三爻動是下卦動也以原防數一百四十有四爲本數坤位八加八十原防數爲數萬有一千五百二十是爲以卦因十三爻加三原防數爲數四百三十有二上下坤位各加八爲數十有六三爻加三爲數三是爲以動因零通計萬有二千一百一十有五是爲二一一五也以坎卦言之二陽四陰防數百六十有八如四爻動是上卦動也以原防數一百六十有八爲本數四爻加四十原防數爲數六千七百二十坎位六加六原防數爲數一千有八上下坎位各加六爲數十有二四爻加四爲數四是爲以卦因零通計爲數七千九百一十有二是爲七九一二也如初爻動是下卦動也以原防數百六十有八爲本數坎位六加六十原防數爲數萬有八千是爲以卦因十初爻加一原防數爲數百六十有八上下坎位各加六爲數十有二初爻加一爲數一是爲以動因零通計爲數萬有四百二十有九是爲○四二九也以離卦言之二陰四陽策數百九十有二如上爻動是上卦動也以原防數百九十有二爲本數上爻加六十原防數爲數萬有一千五百二十是爲以動因十離位三加三原防數爲數五百七十有六上下離位各加三爲數六上爻加六爲數六是爲以卦因零通計爲數一萬二千三百是爲二三○○也如三爻動是下卦動也以原策數百九十有二爲本數離位三加三十原防數爲數五千七百六十是爲以卦因十三爻加三原策數爲數五百七十有六上下離位各加三爲數六三爻加三爲數三是爲以動因零通計爲數六千五百三十有七是爲六五三七也如三陽三陰之咸防數百有八十爲本數上爻動以動因十加六十原防數爲數萬有八百以卦因零兌位二加兩原防數爲數三百六十上兌位二加二下艮位七加七爲數九上爻加六爲數六通計爲數萬有一千三百五十有五是爲一三五五也初爻動以卦因十艮位七加七十原防數爲數萬有二千六百以動因零初爻加一原防數爲數百有八十上兌位加二下艮位加七爲數九初爻加一爲數一通計爲數萬有二千九百七十是爲二九七○也如五陰一陽之復策數百五十有六爲本數四爻動以動因十加四十原防數爲數六千二百四十以卦因零坤位八加八原防數爲數千二百四十有八上坤位八加八下震位四加四爲數十二四爻加四爲數四通計爲數七千六百六十是爲七六六○也三爻動以卦因十震位四加四十原防數爲數六千二百四十以動因零三爻加三原防數爲數四百六十有八上坤位加八下震位加四爲數十二三爻加三爲數三通計爲數六千八百七十有九是爲六八七九也推之至於他卦悉準此法先天之數無遺義矣

三正說

夏書三正傳謂爲天地人之正道馬融曰建子建丑建寅三正也孔穎達謂三正爲三才按三正之說生於三律成於三統漢書律曆志云三統者天施地化人事之紀也十一月幹之初九陽气伏於地下始著爲一萬物萌動鐘於太陰故黃鐘爲天統六月坤之初六陰气受任於太陽繼養化柔萬物生長楙之於未令種剛彊大故林鐘爲地統正月幹之九三萬物棣通族出於寅人奉而成之仁以養之義以行之令事物各得其理寅木也爲仁其聲商也爲義故太蔟爲人統此三律之謂矣是爲三統其於三正也黃鐘子爲天正林鐘未之衝丑爲地正太蔟寅爲人正三正正始是以地正適其始紐於陽東北丑位易曰東北喪朋乃終有慶答應之道也故三正之說生於三律成於三統者謂此也孔氏以三正爲三才未知所據易大傳曰易之爲書也廣大悉備有天道焉有人道焉有地道焉兼三才而兩之故六六者非他也三才之道也夫天下之事物義則可以兼通名不可以假借若非然者是周易可以言三正尙書可以言三才今旣言三正矣而以三才釋之未見其可也自是以來解者紛然其未有定矣陳氏大猷書集傳或問馬氏以建子建丑建寅爲三正如何曰新安王氏辧之巳詳使其果爲不用正朔亦豈應言三正乎曰夏氏謂董仲舒言舜紹堯攺正朔如何曰漢儒多喜言攺正朔經內舜禹初無此也按蘇氏有言王者各以五行之徳王攺正朔易服色自舜以前必有以子丑爲正者有扈不用夏之正朔服色是叛也王氏辧之謂堯之授時以寅爲正月舜因之至商乃以十二月爲嵗首至周乃以十一月爲嵗首堯舜之前安有丑正子正乎按鄭康成謂帝王易代莫不攺正堯正建丑舜正建子正月上日者未卽位未攺堯正也月正元日者卽位之後乃攺堯正也孔氏不取其說謂先儒王肅諸人以爲惟殷周攺正易民視聽自夏巳上皆以建寅爲正嵗二月傳言旣班瑞之明月以此爲建寅之月也按傳云班瑞之明月並不言寅穎達直謂以此爲建寅之月是其臆說非傳意也若夫王氏之辧襲頴達之說吾無取焉又謂漢儒多喜言攺正朔經內舜禹初無此然則建寅之月經內曽有此乎程氏大昌云創建丑子惟商周耳自唐迄夏卽皆建寅髙堂隆謂舜更堯歷首嵗以子堯同少昊首嵗以亥皆不與詩書合夫舜首嵗以子堯首嵗以亥𨿽不見於詩書而謂自唐迄夏卽皆建寅者果詩書之明文歟詩書旣無建寅之說而謂皆不與詩書合者果何所指與此其說皆祖禰穎達與經背馳而尢其甚者王耕野氏讀書管見云怠棄三正以爲子丑寅之正不知王朝頒朔三正並頒於諸侯耶抑止頒寅正也而柰何責有扈以怠棄三正且不奉正朔是欲擅變禮樂攺易制度何得云怠棄或者以爲養民莫重於六府三事威侮五行是不修六府怠棄三正是不務三事爲諸侯而不知養民此天所以絕之也按王氏此說較諸說爲優似可以折吾之說者請得與辧之王氏云止頒寅正固矣而經言三正者特以三正命於天而行於人者也有扈氏不畏天不卹人故𨿽頒寅正而兼言三正者正所以深責之也王氏云不奉正朔是欲擅變禮樂攺易制度何得云怠棄夫王氏之說誠善矣然經所謂怠棄者正以其不畏天不卹人兼三正之義以深著其罪故謂之怠棄云爾眾言淆亂若此則盍不觀朱子之言乎朱子曰天開於子地辟於丑人生於寅故斗柄建此三辰之月皆可以爲嵗首又語錄云邵子皇極經世書一元統十二防一萬八百年爲一防當初一萬八百年而天始開在子會又一萬八百年而地始成在醜防又一萬八百年而人始生在寅防邵子於寅上方注一開物字子丑寅皆天地人之始故皆可以爲正蔡氏沈習聞此說故集傳謂三正子丑寅之正也三正疊建其來久矣舜恊時月正日亦所以一正朔也子丑寅之建唐虞之前嘗已有之蔡氏斯言可謂得之矣至有扈氏暴殄天物輕忽不敬林氏之奇尙書全解云但言其廢三綱五常耳此蓋模稜之言宋人如此者甚眾皆不足與辧者以林氏於尙書最有名故及之自漢唐迄宋元碌碌者無論已其爲說之最著可以害經而惑世者故取以致辧焉

方澤壇左右辧

王者南面以聽天下宮室廟庭罔弗南向故古北郊位皆南向無北向配位皆西向宋政和間用北牖答陰之義始攺地壇位北向而太祖配位東向蓋壇位旣北向則西爲位左方配位居西東向是左昭之義也南渡後壇復南向明嘉靖九年建方澤壇用宋政和制地祗北向祀典考曰配位居左旣曰左則宜東向明矣王圻續文獻通考載嘉靖初年祀方澤儀注云配位西向當是時猶未用政和之禮也其西向也固宜今壇制沿明舊而用儀注西向之文不察配位居左之義夫今之方澤非嘉靖初年之方澤是用政和禮攺建之方澤也壇位旣北向矣而仍以東爲左以西爲右則是尊昭也而顧使居於穆次穆也而顧使居於昭以昭居穆以穆居昭者是有司失考昧左右之義矣蓋東與西爲定位左與右爲虛名配位之或東或西從壇位之南向北向也北向之東乃南向之左非北向之左也北向之西乃北向之左也故方澤北向宜取左而居西向東不宜仍從南向取東而居右也今位西向是居南向之左非居北向之左矣按禮昭穆昭南面穆北面昔之所謂南北今之所謂東西也今之所謂左右昔之所謂昭穆也是左爲昭右爲穆也若宜東向而西向是宜居左而居右矣是以右爲昭而左爲穆矣由是位不得不東向則宜穆而乃昭矣當時禮官忽左右之位執東西之名以有定之東西冒無定之左右其於昭穆之義果皆合歟否歟於愚心竊有未安也當俟諸議禮之君子焉

春秋齊桓晉文說

古者建國親侯列爵惟五而統於一尊大小相維厥有常制而彊淩弱眾暴寡挾天子以令友邦率羣力以侮孤國此三王之罪人萬世之所公惡也是以仲尼之徒無道桓文之事者而夫子曰其事則齊桓晉文者其故何哉或謂隠桓之世王室卑而齊伯興春秋之所由以始定哀之世中國衰而晉伯廢春秋之所由以終若是則春秋爲奬伯之書喜其興而懼其廢也夫竊天子徵伐之權挾諸侯以防盟之事名爲尊王實以自雄開兼並之漸兆禍亂之原聖人謹微防患之心不如是其疏也春秋懼亂而作桓文之事聖人之所大懼也是所由以書也不然者以二百四十二年之記一百二十四國之行事朝防盟聘圍伐滅入無有不書而獨曰其事則齊桓晉文者豈眞有慕於伯者之爲哉或曰方伯得專徵伐是天子之所與也然不請於天子而主盟擅討執其君殺其臣滅其土地無王之甚矣春秋豈與其無王者哉其曰其事則齊桓晉文者嚴首惡也是春秋之防也

春秋明天道說

春秋以禮樂徵伐之權歸於天子凡不出於天子而私會私盟私相朝私侵私伐顓殺者春秋皆罪之夫禮樂徵伐之權天子有之𨿽天子亦不得而自私之也天之所命要當以天事行之故春秋者天道也書曰天佑下民作之君作之師惟其克相上帝寵綏四方有罪無罪予曷敢有越厥志又曰天敍有典勅我五典五惇哉天秩有禮自我五禮有庸哉天命有徳五服五章哉天討有罪五刑五用哉是天之所命天子亦不得而私之也而有一人之敢衡行敢作好惡作威福是謂逆天故凡春秋之所誅天之所誅也故曰春秋天道也漢以來說左氏者以爲春秋周公之志周徳衰典禮喪宣父因魯史成文考其眞僞正其典禮上以尊周公之制下以明將來之法爲公羊者曰春秋變周之文從夏之質甚則以爲黜周王魯也爲谷梁者曰平王東遷周室微弱天下板蕩王道盡矣夫子傷之乃作春秋所以明黜陟著勸戒成天下之事業定天下之邪正三家之說谷梁近於理而未得聖人之心後世遂有以天命爲不足畏者是使聖人之心不明於天下也春秋之時王者徒擁虛號於上勢不若一執國命之陪臣春秋於春正月旣以系之於王其意以爲天下習見王者之不足尊也又尊其名曰天王天下敢不尊王有敢不尊天者乎是可以見春秋之志也夫防盟朝聘侵伐刑殺之權攘竊之旣久馴至於弒逆原其始皆無王之一念爲之而春秋曰有天在焉天在斯王在也亂臣賊子之敢於推刃於其君父者以謂無天耳今曰天王是王可無天亦可得而無也耶天卒不可得而無是王卒不可得而無也故曰春秋之志也其他日食星變水旱雨雹冰雪孛彗凡闗天事者尢致謹焉傳曰聖人以天自處故聖人者一天也春秋一天道也

春秋因事約文說

天地之道易簡而已矣聖人之道法天地而已矣易傳曰言行君子之所以動天地也見之於行事者謂之行見之於口見之於書者謂之言孔子曰我欲載之空言不如見之行事之爲深切著明也然則春秋者聖人之言王公卿大夫之行事而卽聖人之行事所由寓焉者也聖人之言行無有不本於易簡者況其制作之書乎孔子生當文勝之時嘗自嘆曰文勝質則史古者天子有史官列國有國史大事書於防小事書於簡牘當其盛也無飾行無支言彬彬然文有其質者杜預所謂舊典禮經是也平王之世隠公以來官失其守史所記注皆違舊章是孔子之所嘆也是文勝其質者也孔子取魯史記因事約文二百四十二年之事約於一萬八千言之間文髙而防逺辭少而義詳要其意歸於易簡而已矣傳春秋者左氏公谷鄒夾其後逓相師授爲論注傳疏者百千人何休所謂講誦師言至於百萬猶有不解時加讓嘲者也其辭愈費而聖人之意愈隠矣以二百四十二年之事費辭至百萬之多而猶有所不解使其上敍二千四百三十二年之逺其辭之費而不解者又焉有窮乎夫天地無終極者也二百四十二年其間一旦暮耳由無終極以後以紀無終極以前其辭之費不知又當何如也然則春秋之作聖人之慮在萬世者也豈眞爲旦暮之間而然歟故後世不達春秋之意不可以爲史不知易簡之道不可以達春秋

春秋爲史法說

春秋聖人之史也非經也後世謂之經也有史官之史未經筆削之春秋是也有聖人之史旣經筆削之春秋是也聖人之史古無此體乃夫子防自聖心創爲義例爲萬世不刋之史法也杜預曰遵周公之遺制又曰明周公之志以爲明周公之志則可以爲遵周公之制則不可栁宗元言杜預謂例爲周公之常法曽不知侵伐入滅周公之盛時不應預立其法栁子可謂知言矣故春秋者由周公以來未有此體也聖人爲史法以詔萬世曰其文則史而後之人名之曰經名之經者其意主於尊聖人而後世遂專以經尊春秋而不知爲聖人之史於是聖人之史法遂亡春秋有達例有特筆達例者史官之史也特筆者聖人之史也聖人之特筆如化工之生物不必駢枝儷葉節節而生之而全體已具史官之達例欲圖日月而繪天地不已難乎曰聖人爲史法以詔萬世後之爲史者以春秋爲法可乎曰奚爲而不可有聖人之才則可無聖人之才則妄也曰然則如之何曰姑爲史官之史焉烏知後世不有聖人者出與

古不修墓辧

孔子葬母於防爲四尺墳遇雨而崩弟子修之以告孔子孔子流涕曰吾聞之古不修墓劉向曰蓋非之也又言殷湯無葬處文武周公葬於畢秦穆公葬於雍槖泉宮祈年館下樗裏子葬於武庫皆無丘隴謂爲賢君智士逺覽獨慮無窮之計嘻亦過矣凡向之言特借以成其薄葬之說而不自知其言之過也夫以人子之葬其君親必令後世無丘隴之可尋恆人之情有不安於此者矣而謂弟子之修墓孔子非之則尢爲不知言而昧於聖人之所爲也儀禮筮宅曰度玆幽宅兆基無有後艱旣井槨則又卜之曰考降無有近悔及葬實土三其愼如是孟子所謂盡於人心也古不修墓之語殆猶無有後艱無有近悔之義乎墳雨而崩蓋孔子傷之也非非之也向之言何其過歟康熙庚申閏八月晦日書於百鶴新阡丙捨

午亭文編卷二十二

欽定四庫全書

午亭文編卷二十三

大學士陳廷敬撰

雜著

家氏鉉翁原夏正辧

春秋自左氏言周正歷戰國秦及漢諸儒以專經名家至魏晉隋唐五代之季千七八百年並無異義焉中間惟谷梁解烝祭曰烝冬祭春興之志不時也似以春爲建寅之月亦未顯言之陸淳氏祖述啖趙氏始往往習攻左氏務與爲異然亦未有夏正之說也逮宋儒始有三代攺正朔不攺時月之說於是劉敞氏胡安國氏陳傳良氏諸人競爲新意顓信已見不顧聖經而夏正之說紛然至不可窮詰矣家氏鉉翁爲原夏正張皇其辭後之附防者若程端學氏兪氏眾矣然亦時相抵牾不能自守其說大抵家氏爲尢辧有害經意今摉采諸家說與左氏同者而裁以已意與辧之家氏曰寅夘辰爲春寅爲嵗首此百王不易之正也虞夏而上春首寅嵗首寅天時王正兩得其正自商人以建丑爲嵗首周人復以建子爲嵗首而百王之正與二代之嵗首始判爲二夫子行夏之時欲正與時皆以寅爲首革二代之嵗首而從百王不易之正此夫子平日之志故筆之於春秋曰元年春又曰王正月春之下著正以見天時在是王正在是垂萬世不刋之法也又曰周𨿽建子爲嵗首不過發號施令自此而始而所以揆時授功者夏時夏正也彼謂以建子首十一月者左氏之誤也彼謂變易四時以子丑寅爲春夘辰已爲夏午未申爲秋酉戌亥爲冬者孔安國鄭康成之大誤也嵗首者特以發號施令而正月則以紀年授時嵗首可攺而正月不可攺也愚按嵗首者嵗之首一月也孔子謂行夏之時不謂行夏之嵗首春夏秋冬謂之時若商周止以丑子月爲嵗首而不以爲春是本不攺時也旣不攺時是時仍夏之時也孔子又何必曰行夏之時乎若不過以嵗首發號施令而已春夏秋冬十二月次一無攺易則是所闗於政治得失之數天時人事後先緩急之宜尢非其最要者而孔子必曰行夏之時不太鄭重矣乎周禮正月之吉始和布治於邦國都鄙乃縣治象之法於象魏使萬民觀治象挾日而斂之如家氏之說則此正月是夏之正月旣以其時布治於邦國都鄙矣而所謂嵗首發號施令自此而始者其又所發者何號所施者何令乎號令之大者無過於治象之法今旣以夏正月布之於邦國都鄙矣則是嵗首更無號令之發施冺然都無所事而周人姑爲此無用之虛名而已無用之虛名周人何所取焉孔子何必欲正焉周禮小宰正嵗率治官之屬而觀治象之法鄭康成注云正嵗謂夏之正月得四時之正以出教令蓋周建子之月旣布治於邦國都鄙而於建寅之正嵗小宰乃帥治官之屬觀治象之法是正月者周正月正嵗者夏正月也家氏豈知此義乎又按張氏洽云此所謂春乃建子月冬至陽气萌生在三統爲天統蓋天統以气爲主故月之建子卽以爲春而丑寅之气皆天之所以生劉歆云三統者天施地化人事之紀天施周正建子也地化商正建丑也人事之紀夏正建寅之謂也聖人𨿽欲行夏之時而春秋因史作經方尊周以一天下豈遽攺其正朔哉又按曹魏明帝景初元年有司言魏得地統宜以建丑之月爲正三月定歷攺年爲孟夏四月攺太和歷曰景初曆其春夏秋冬孟仲季月𨿽與正嵗不同至於郊祀迎气礿祠烝嘗巡狩搜田分至啟閉班宣時令中气早晚敬授民事皆以正嵗斗建爲歷數之序齊王芳復用夏正以建寅之月爲正始元年正月以建丑月爲後十月於此益知魏承漢後攺時攺月漢有定制傳之自古魏人知之最明故踵而行之初不以爲異也後人以史記漢冬十月爲不攺時月之證若漢初不攺時月魏有司何緣得請以建丑之月爲正而魏之君臣頗皆涉學慕古又何緣定歷攺年以三月爲孟夏四月乎家氏不徵信於古而以耳食之說逞其臆見可謂愚而自用者矣家氏曰書伊訓元祀十有二月乙丑伊尹奉嗣王祗見厥祖太甲中篇三祀十有二月朔伊尹奉嗣王歸於亳此十二月乃商家之嵗首而但謂之十二月以見商家𨿽以建丑爲嵗首未嘗攺十二月爲正月也按趙氏汸云漢書律曆志據三統歷商十二月乙丑朔旦冬至卽書伊訓篇太甲元年十有二月乙丑伊尹祀於先王以冬至越茀行事其所引書辭有序皆與僞孔書伊訓篇語意不合且言日不言朔又不言卽位則事在卽位後矣凡新君卽位必先朝廟見祖而後正君臣之禮今卽位後未逾月復祠於先王以嗣王見祖此何禮也曁三祀十有二月朔奉嗣王歸於亳是日宜見祖而不見又何也所謂古文尙書者掇拾附會不合於經蓋如此說者乃欲案之以證殷周不攺月可乎又言後九十五嵗十二月甲申朔旦冬至無餘分春秋歷周文王四十二年十二月丁丑朔旦冬至後八嵗爲武王伐紂克殷之嵗二月己丑晦大寒閏月庚寅朔三月二日庚申驚蟄周公攝政五年正月丁巳朔旦冬至禮記孟獻子亦曰正月日至七月日至其說皆與傳合夫冬至在商之十二月在周之正月大寒在周之二月驚蟄在三月夏至在七月而太初歷其在立冬小雪則曰於夏爲十月商爲十一月周爲十二月唐人大衍歷追算春秋冬至亦皆在正月孰謂殷周不攺月乎陳寵曰陽气始萌有蘭射幹蕓茘之應天以爲正周以爲春陽气上通雉雊雞乳地以爲正殷以爲春陽气已至天地已交萬物皆正蟄虫始振人以爲正夏以爲春蓋天施於子地化於丑人生於寅三陽𨿽有微著三正皆可言春此亦歷家相承之說所謂夏數得天以其最適四時之中爾孰謂建子非春乎家氏曰臨卦之彖辭曰元亨利貞至於八月有凶指觀而言也臨二陽四陰之卦直十二月觀四陰二陽之卦直八月蓋自今年十二月指明年八月而言當二陽之浸長豫憂四陰之將盛以臨觀相爲反對云爾是時商人以丑爲嵗首而文王之彖惟從夏正此商家月次不易之明證也按張氏以寧云本義之說以八月爲自復卦一陽之月至遁卦二陰之月陰長陽遁之時又謂此爲建酉之八月爲觀亦臨之反對兩從其說而不決前說從何氏周正也後說從褚氏夏正也復之彖曰七日來復是自夏正五月一陰長數至夏正十一月一陽來復日屬陽故陽稱七日扶之欲其亟長也於七月詩一之日二之日三之日四之日卽此義也今臨之彖曰八月有凶是自夏正十二月二陽長數至夏正七月二陰長月屬陰故陰稱八月抑之欲其難長也蓋復彖自復數起爲七日矣則臨卦當自臨數起不當又自復數起當自夏十二月數起不當自夏十一月數起若自臨卦夏十二月數起則自臨至遁爲夏之六月僅得七月不可言八月有凶若自臨卦夏十二月數起則自臨至觀爲夏正之八月又九閱月不可言八月有凶今自夏十二月數起至夏正之建申七月恰是八月於時爲商正之八月也於卦爲否三陰長而陽消故其彖曰否之匪人不利君子貞天地不交萬物不通其凶甚矣非若遁猶有厲而觀絕無凶也而況否之彖曰小人道長君子道消而臨於八月有凶之傳曰消不久也正指否卦而言至爲明白今若以爲遁是文王而用周正也以爲觀是文王而用夏正也文王作爻辭時爲商西伯爲商之臣用商之正復何疑乎若爲商之臣而用周正是僣號稱王而攺商正朔大不可也爲商之臣而用夏正是不奉時王正朔而用異代正朔亦不可也孔氏從漢諸儒之說是矣近時儒者【陸山李氏舜臣】亦有謂文王演易時猶爲西伯安有未代商已用周正此固不攻而自破是矣而又謂臨於月爲丑乃商人之正文王逆知盛衰消長之數寄之於易謂今𨿽盛大臨人之勢後且有終凶必然之理爲萬世戒其意微矣愚恐聖人正大寛厚之心不如是也且宋代諸儒極辧文王未嘗稱王而猶爲此論故愚極辧文王奉殷正朔以服事殷之爲至徳者焉家氏曰周書泰誓一月戊午師渡孟津武成一月旁死魄一月者建寅之正月也春大會於孟津者夏時孟春建寅之月也不言正月而言一月者先儒謂商人建丑爲嵗首故避正之名而謂之一月理或然也孔氏乃以一月爲建子之月其意以爲三代攺正朔必攺月數攺月數必以其正爲四時之首夫豈知攺正朔者不過更其嵗首春夏秋冬可得而變易乎十二月次可得而紊乎按漢書律曆志云師初發以殷十一月戊子日在析木箕五度月在房五度後三日得周正月辛夘朔合辰在斗前一度斗柄也故傳曰辰在斗柄明日壬辰晨星始見癸已武王始發戊午度於孟津孟津去周九百里師行三十里故三十一日而度明日己未冬至晨星與婺女伏歷建星及牽牛至於婺女天黿之首蓋志謂戊子者夏正亥十月之戊子而明言殷十一月後三日辛夘朔者夏正之子十一月商正之十二月而明言周正月戊子至戊午三十一日明日己未冬至周正月之二十九日夏正之十一月也冬至以十一月周以冬至子月爲正月又何疑乎又按律曆志引周書武成篇云惟一月壬辰旁死霸【孟康曰月二日以往月生魄死故言死魄魄月質也師古曰霸古魄字同】若翌日癸巳武王乃朝步自周於徵伐紂序曰一月戊午師度於孟津至庚申二月朔日也四日癸亥至牧壄夜陳甲子昧爽而合矣故外傳曰王以二月癸亥夜陳武成篇云粵若來三月旣死霸五日甲子咸劉商王紂是嵗也閏數餘十八正大寒中在周二月己丑晦明日閏月庚寅朔三月二日庚申驚蟄四月己丑朔死霸死霸朔也生霸望也是月甲辰望乙巳旁之故武成篇云惟四月旣旁生霸越六月庚戌武王燎於周廟翌日辛亥祀於天位粵五月乙卯乃以庶國祀馘於周廟志所引書顏師古以爲今文尙書而孔頴達謂僞書然其日月與今泰誓武成同而皆以一月爲周之正月家氏未之詳考而直以謂夏時孟春建寅之月其謬甚矣張氏以寧辧此最詳而又引書所言與周正合者甚眾如金縢秋大熟未獲天大雷電以風禾則盡偃【云云】嵗則大熟謂豳風夏正云八月其獲則此云秋者周正七月也八月雷收聲雷電以風爲七月也後言嵗則大熟指十月也何以知其爲十月豳風七月之詩曰十月納禾稼黍稷重穋禾麻菽麥朱子集傳以爲自田而納於場者無所不備則禾稼總五穀而言也五穀皆爲有年故書之曰嵗則大熟猶春秋並書麥禾也禾該五穀而言也五穀咸不熟爲饑嵗故書之曰冬大無麥禾蓋周以十一月爲嵗首十月爲嵗終防計嵗事皆於十月以是知其爲十月也此篇春秋不書月以七月於夏周皆秋無俟乎書月春秋書冬不書月以十月於夏商皆冬亦無俟乎書月也然則此篇之秋大亦周時也召誥惟二月旣望越六日乙未王朝步自周則至於丰惟太保先周公相宅越若來三月惟丙午朏越三日戊申太保朝至於洛卜宅厥旣得卜則經營越三日庚戌太保乃以庶殷攻位於洛汭越五日甲寅位成若翼日乙卯【云云】越三日丁巳【云云】越七日甲子【云云】謂此言周之三月爲農時是夏之正月也則二月旣望爲夏之十二月也與小明詩二月初吉同也二月不系之時者二月於周非春也洛誥曰惟三月哉生魄周公初基作新大邑於東國洛【舊脫簡在康誥先儒定爲洛誥文今從之】予惟乙卯朝至於洛師戊辰王在新邑烝祭嵗文王騂牛一武王騂牛一王命周公後作冊逸誥在十有二月謂律曆志是嵗十二月戊辰晦周公以反政故洛誥篇曰戊辰王在新邑烝祭嵗命作冊惟周公誕保文武受命惟七年周十二月夏十月也周以十一月攺正月爲嵗首故曰烝祭嵗孔說是也冬祭曰烝此月烝祭者趙匡曰四時之祭皆夏時也篇首惟三月夏之正月也不系之時多士篇惟三月周公初於新邑洛多方篇惟五月丁亥王來自奄至於宗周謂二篇皆周月也多方五月不系之夏者五月於周非夏也顧命惟四月哉生魄王不懌甲子【云云】越翼日乙丑【云云】丁夘命作冊度越七日癸酉【云云】謂金縢書時不言月召誥洛誥多士多方顧命書月日不書時蓋周以子月爲正於夏正有兩月之不同夏正自前代行於民間已久而正月正嵗又自有參差之不齊故於時月日之書皆不相系以一臣民之耳目視聽使之不惑此周一代書法也厥後魯公費誓甲戌我惟徵徐戎甲戌我惟築猶周之書法見魯用周正朔也畢命惟十有二年六月庚午月越三日壬申王朝步自宗周至於丰以成周之眾命畢公保釐東郊謂漢律曆志言康王十二年六月戊辰朔三日庚午故畢命丰刑曰惟十有二年六月戊辰朔三日庚午朏王命作防丰刑孟康注曰逸書篇名漢儒未曽見今畢命也今畢命篇首年月日皆備與周史官書法見於伏生口受者異非特文章體制气象之不同此所以爲孔壁後出之書也【以上並因張氏原文】凡此皆家氏所未能及故備錄焉至所謂春秋冬夏不可得而易十二月次不可得而紊誠有是理矣然使春秋冬夏果不易十二月次果不紊則夫子亦無爲貴行夏之時矣按黃氏澤云商周本是錯攺時錯攺月但學者不肯爲商周認錯若肯爲商周認錯則經防自然明白矣家氏曰詩豳風七月流火九月授衣者夏時也小雅北伐四月維夏六月䢐暑等詩與周頌臣工維莫之春者皆夏時也臣工之詩乃諸侯助祭及莫春遣之歸國告戒之辭也曰維莫之春亦又何求如何新畬於皇來牟將受厥明言莫春則當治耕作之事牟麥將熟可以受上帝之明賜夫牟麥將熟則建辰之月夏正之季春也而鄭氏箋詩乃指周之暮春爲夏之孟夏則四時爲之易位其舛豈不甚乎按豳風之詩周公陳后稷先公風化之所由也后稷虞夏之際封於邰及公劉能復修后稷之業遷於豳今作詩追述前烈而記以先代之時月豈得取以爲周因夏時之證乎況詩所云一之日觱發二之日栗烈三之日於耜四之日舉趾則又明言周正矣一之日毛氏所謂十之餘蓋十又一月建子之月周之正月也二之日建丑之月周之二月也三之日建寅之月周之三月也四之日建夘之月周之四月也若謂周不攺月數何得有此一二三四月之名乎旣以建子爲一月而又有二三四月之名則不得仍以子爲十一月丑爲十二月寅爲正月夘爲二月矣此乃事理之顯然無足深辧者而家氏不察何與北伐之詩六月棲棲戎車旣飭按張氏以寧云周六月夏四月也盛暑非玁狁入冦時也四月之詩四月維夏六月䢐暑秋日淒淒百卉具腓冬日烈烈飄風發發按張氏以寧云周之四月夏二月也春秋王正月朱子以爲周攺正月爲春則此二月爲夏矣周之六月夏四月也䢐暑者言自此而往以至於盛暑也詩曰我䢐惟求定曰我䢐東山曰自我䢐矣三嵗食貧曰我徵䢐西書曰攸䢐之民室家相慶皆自此往彼之辭今若以䢐暑爲暑往則豳風夏正之七月大火始西流而暑猶未退不可以爲夏六月而暑已往也以爲暑自此而往則夏六月爲季夏非暑自此而往於盛也進退兩無所當故知此詩周月也朱子集傳曰淒淒涼風也卉艸腓病也禮記月令曰孟秋涼風至天地始肅漢書律曆志曰陰气當傷之物夷則位於申在七月則秋日淒淒百卉具腓指夏七月也孟子曰秋陽以暴之集注曰秋日燥烈也月令仲秋之月盲風至注盲風疾風也朱子集傳亦曰發發疾貌則冬日烈烈飄風發發指夏八月也然則此詩之秋冬亦周時也臣工之詩嗟嗟保介維莫之春亦又何求如何新畬於皇來牟將受厥明明昭上帝迄用康年命我眾人庤乃錢鏄奄觀銍艾按張氏以寧云蔡氏書傳引此以爲牟麥將其爲季春可知今考之於全篇則其曰如何新畬命我眾人庤乃錢鎛卽七月之詩曰三之日於耜四之日舉趾周官遂大夫正嵗簡稼器謂耒耜鎡基之屬修稼政謂修封疆相丘陵原隰皆孟春之事嗟嗟保介卽月令孟春之月天子祈谷於上帝載耒耜措之於保介之禦間帥三公九卿諸侯大夫躬耕帝耤之事也若待建辰之三月始治新畬始庤錢鏄不亦晚乎非夏之季春明矣若但以來牟將受厥明爲三月則詩曰將受厥明不曰將熟夫麥種於今之八月長於三春月至四月而始登五月而盡刈周都闗右地尢髙寒而將之云者未爲而預言未至而預期之辭詩人之言緩而不迫似難以一句蓋全篇而定其爲夏之三月也朱子以此篇爲戒農官之詩引月令呂覽皆爲借田而言竊因是說以爲此詩乃孟春祈谷上帝躬耕借田而戒農官也麥爲五穀之中續食之最重者孟春之時三陽動麥已生長是以祈谷之辭先言將受來牟之明賜繼之以迄用康年而終之以奄觀銍艾祈之明神欲五穀之皆故並言之猶春秋書麥禾於冬以該五穀之義也若以來牟將熟爲春三月則冬十月非麥熟之時不得言無麥矣蓋春秋並書麥禾於終而著五穀之大無此詩並言來牟銍艾於始而期五穀之大有然則將受厥明乃期之之辭非卽時賦物之比不可以文害辭也而此詩爲周季春夏之孟春也明矣愚謂張氏之說當矣然詩人之辭引物連類不同記事如豳風之詩兼用夏月周月而又或引楚辭攝提貞於孟陬悲哉秋之爲气以證夏正者亦何足辧哉家氏曰周官冬日至祀圜丘夏日至祀方澤季春出火季秋納火仲夏斬陰木仲冬斬陽木皆指夏時而言也淩人掌冰正嵗十二月令斬冰傳者云夏正十二月今之季冬也若以爲周正十二月今之孟冬水始凍冰未及堅冰可藏乎內宰仲春詔內外命婦始蠶夏仲春也若以爲周之仲春今十二月而可蠶乎天官正月始和布治於邦國都鄙者亦夏正正月也而傳乃以爲周正建子月此一時而從周從夏之不同其實正月布治者亦夏正月也又如禮記月令一篇純用夏正者也按冬日至祀圜丘夏日至祀方澤及出火納火諸事皆用夏正者周禮有正月正嵗若此類皆所謂正嵗者也禮記月令皆用夏正亦周禮正嵗之義是以朱子有云據周禮有正嵗正月則周實是元攺作春正月蓋此正可以證周正之實不可舉以爲夏正之驗也家氏曰雜記載孟獻子之言曰正月日至可以有事於帝七月日至可以有事於祖此一節乃漢儒記禮者傳聞之誤古有冬日至夏日至者未聞有春日至秋日至者也今指周正建子爲春爲正是春而日至也其可乎又指周正建午爲秋爲七月是秋而日至也其可乎二至旣舛二分亦隨之而舛必將以夏正十二月半爲春分六月半爲秋分陰陽可得中乎寒暑可得平乎按家氏此論則是自攻其說矣獻子言正月日至不言十一月日至言七月日至不言五月日至家氏明知其說之非是而雜記之言不易叛也故移其咎於漢儒記禮者適足以彰其陋而已矣至於分至啟閉則周禮正嵗之說禮記月令之文可以得其義也而豈慮其或舛乎按趙氏汸云傳於僖公五年春記正月辛亥朔日南至昭十七年夏六月記太史曰在此月也日過分而未至當夏四月是謂孟夏又記梓愼曰火出於夏爲三月於商爲四月於周爲五月皆以周人攺時攺月春夏秋冬之序則循周正分至啟閉之候則仍夏時趙氏之說得其義矣家氏曰汲冡書周月解時解訓等篇四時中節大率與月令相似且其言曰夏數得天百王所同亦越我周作正以垂三統至於敬授人時巡狩烝享猶自夏焉又有嘗麥解曰成王四年孟夏初謁宗廟乃嘗麥於太祖若以夘月爲孟夏安有麥可嘗乎按汲冡書𨿽不可爲據依然明言周家作正以垂三統而家氏則以爲周不攺時月明言敬授人時巡狩烝享猶自夏時而家氏則凡若此類輙據以爲夏正之證何其說之自相矛盾耶至成王卽位四年初謁宗廟事不見於經傳嘗麥之解不足深論也家氏曰又如魯論曽點捨瑟一章所謂暮春者亦可指爲夏正之正月乎今之正月寒意猶凜旣非春服可成之候其浴其風皆不當在此時則此暮春非夏時而何按此乃一時問對之語記者筆之於書當時文章論議民俗話言風謡傳播猶多因夏正如今人稱官爵州郡猶承用古時名目者然未可執是以爲確證也家氏曰孟子十一月徒杠成十二月輿梁成云者本言修治橋梁必在冬深水涸之時徒杠十一月可成澗水先涸也輿梁必十二月乃成河水後涸至是時乃可施工云耳傳者引夏令爲證則非本防按朱子集注曰周十一月夏九月也周十二月夏十月也夏令曰十月成梁而家氏彊爲之辭其悖甚矣家氏曰河南程先生謂春秋假天時立義有夏時冠周月之說胡文定祖述其說一以夏時周月爲防時夏時則寅夘辰爲春月周月則子爲嵗首時自時月自月不相爲謀夫子春王正月之意果若是乎嘗竊觀程子之意似謂夫子以夏時冠周月以見行夏時之意但春秋有年之下書時而紀事者如隠二年春公防戎於潛之類自舊已然蓋史失其月僅著其時而春秋因之耳聖人之意正謂周家以建子爲嵗首降而至於衰世王正不修歷紀廢壊民聽惶惑有以冬爲春以春爲夏者如絳縣之年虢童之謡百姓於二代之正莫知所從故修春秋行夏時以正之今以爲夫子冠以夏時猶存正月豈不然與按趙氏汸云何氏哀十四年傳注曰河陽冬言狩獲麟春言狩者蓋據魯變周之春以爲冬去周之正而行夏之時以行夏之時說春秋蓋昉於此然何氏固以建子爲周之春但疑周不當狩而妄爲之辭至程子門人劉質夫則曰周正月非春也假天時以立義爾則遂疑建子不當言春此胡氏夏時冠周月之說所從出也家氏亦知夏時冠月之非而特以其言出於程子之門不敢直斥之而欲爲之委曲回防其說益支離而難通矣家氏曰自左傳一失以春王正月爲周王正月孔鄭再失以周正說詩傳書杜元凱三失撰爲長歷以從左傳之譌而歷法有未易知者故依違而不敢議而不知歷務遷就以求其合攺易閏餘求合周正卒不得合毎爲之遁辭曰此經誤也此歷誤也按漢書律曆志援據三統歷春秋歷殷曆而其言冬至也在周正月丁巳朔旦漢書豈皆遷就以求合者乎今謂杜氏撰長歷以求附防左氏若三統歷春秋歷殷曆亦漢人僞造以附會漢書者乎唐人大衍歷春秋冬至亦在正月豈唐人亦附防長歷者乎至又訾長歷置閏不合古術家氏亦未嘗知歷者則亦臆說而已矣家氏曰左氏自不能固守周正之說每雜引周夏正以揆一時之事而杜氏曲爲說以通之隠三年左傳云四月鄭祭足帥師取溫之麥秋又取成周之禾夏之言麥秋之言禾其爲夏時固宜而杜氏乃以此四月爲周之四月以此秋爲周之夏按杜氏謂芟踐之或曰因圉牧用耳理當然也家氏曰晉伐虢圍上陽問之卜偃曰吾其濟乎對曰童謡云云其九月十月之交乎冬十二月丙子朔晉滅虢左傳以周正紀事卜偃以夏正釋童謡從左傳乎從卜偃乎卜偃生於當時世典晉卜若周家以建子爲正月卜偃何爲以十二月爲夏正之十月乎按卜偃之語亦言天者以夏正之義也何足辧歟家氏曰絳縣老人云臣生之嵗正月甲子朔四百四十五甲子矣師曠士文伯以嵗考之定爲七十三嵗老人蓋生於魯文公十一年夏正建寅之正月朔是襄公二十九年夏正十二月爲二萬六千六百六十日爲嵗七十三借令老人隠者誤舉夏正師曠士文伯博極精詣不當與之俱誤周家以建子爲正而二子以夏正計老人始生之嵗必無是也按張氏以寧云當是年夏正正月之癸未今傳書在三月則周之三月夏之正月也又云人習見夏時之久與人話言不舉夏正以明之則無以見是月之爲周正也家氏曰莊二十五年六月辛未朔日有食之鼔用牲於社左傳云惟正陽之月慝未作日有食之用幣伐鼓則以是月非正陽之月不當用正陽之禮故經以是爲譏爾夫旣非正陽之月則是月乃夏正之六月奚疑杜元凱求以通周正之說乃曰以長歷推此六月朔乃七月朔置閏失所以致月錯此借歷法之不可知者以爲遁辭非經意亦非左傳所以立例之本意按長歷以爲置閏失所此或當然若謂此借歷法之不可知者以爲遁辭夫歷法家氏所不知而世之知之者多矣杜氏豈敢以此欺天下後世之人哉家氏曰又如城築興作之事左氏一以周正爲防宣八年十月城平陽傳曰書時也夫以水昬正爲興作之候者傳例也以周正而言此十月乃夏正之八月時北方七星何由昬正而左氏乃以城平陽爲得時而書則十月乃夏正而非周正亦明矣按城平陽書時者經實不書月左傳必當有考耳今以防上十月之文而責之非矣家氏曰請卽經之正文而槪論之冬而烝禮之常也春秋常事不書桓八年正月書烝五月又書烝再書之以譏烝之不以時谷梁子似亦知聖人行夏時之說其言曰烝冬事也而春興之夏又興之春秋所以譏胡文定又引周官大司馬仲冬田而烝者以證正月爲建子月其可哉周禮仲冬固是夏時十一月十一月而田維其時矣十一月而烝亦其時矣而春秋之正月乃夏時之正月正月而書烝謂其過時而書豈得反以周禮仲冬之田而證春秋正月之烝必指春秋正月爲周正建子月謂春秋以一嵗再烝而書不以不時而書若然則春秋夏五月一書烝以譏不時可也正月之烝旣得其時又何以書爲哉按桓八年正月己夘烝陸氏淳云公羊曰譏亟也啖子曰此書之以彰下文爾非譏也谷梁曰烝冬事也春興之志不時也趙子曰正月之烝不失時也經爲五月又烝故書此以明一嵗再烝若不書卽似春有故不烝夏乃烝耳啖說是也孫氏覺云春秋之正月夏時之十一月也十一月烝之時也得時而祭又書之者爲夏五月烝張本也不書正月之烝無以見又烝之失故先書之以示其數程子云冬烝非過也書之以見五月又烝爲非禮之甚也又曰正月烝矣而非時復書者必以前烝爲不備也黷亂甚矣黃氏仲炎云烝用建亥之月故傳曰閉蟄而烝今烝用建子不及時矣不及時則爲怠正月己夘烝是也亟舉則爲黷夏五月丁丑烝是也趙氏汸曰周𨿽以建子爲正至於祭祀則用夏時本月愚謂胡氏傳言谷梁以爲烝冬事也春興之志不時也是以閉蟄而烝爲是與周制異矣春秋非以不時志也爲再烝見黷書也胡氏此論最明又合諸說觀之家氏之非自見矣家氏曰桓十四年辛未禦廩災乙亥嘗八月而嘗時也常事不書此所以書爲禦廩災甫三日而嘗所以譏爾禦廩者粢盛之所藏今而告災不知戒懼且不易粢盛而嘗春秋是以譏公谷二傳皆同而孫泰山胡文定乃謂此八月乃周正之八月周正之八月乃夏正之六月六月而嘗不時所以書失春秋繼災書嘗示警之意矣夫烝之不時者以爲時嘗之時者以爲不時不過以證夏時冠月周正紀事之說而非夫子平日行夏時志也按譏不時非獨孫氏胡氏說也孫氏覺云春秋之八月夏時之六月而嘗不時也禦廩災而嘗不時且不敬也葉氏夢得云嘗秋事建未之月嘗失時也張氏洽云祭祀用夏時此八月乃夏之六月未當時祭何爲汲汲然以四日之間遽舉嘗祭乎趙氏鵬飛雲六月稼未登場安得新而嘗之以陳爲新非所謂嘗也故書之著不時而紊先典也觀此知家氏謂此八月爲夏正之八月者非矣家氏曰且以春秋所書寒暑災變而言於夏時大槪可通其不可通者小有疑而未定焉耳隠九年三月癸酉大雨震電庚辰大雨雪記異也震電非異震電而雪所以爲異按公羊云記異也何異爾不時也何氏云三月夏之正月雨當冰雪雜下雷當聞於地中其雉雊電未可見而大雨震電此陽气大失其節範氏曰劉向謂雷未可以出電未可以見雷電旣以出見則雪不當復降皆失節也孫氏復云周之三月夏之正月也未當大雨震電旣大雨震電又不當大雨雪甚哉八月之間天變若此也孫氏覺云周之三月夏之正月陽气尙微雷未當出電未當見旣已雷電則雪不當降大者非常之辭春秋常事不書大惟非常則加大以別之程子云陰陽運動有常而無忒凡失其度皆人爲感之也故春秋災異必書漢儒傳其說不達其理故所言多妄三月大雨震電不時災也大雨雪非常爲大亦災也葉氏夢得雲大雨震電不書此何以書不時也建寅之月未雨雨水而大雨雷未發聲而震電又雲大雨雪不書此何以書不時也建寅之月也趙氏鵬飛雲陽極而大震電陰極而大雨雪大雨必於夏大雪必於冬陰陽之運然也今於正月而兼冬夏之電雪天變甚矣黃氏仲炎云周之三月夏之正月也陽气未力而震電若盛陽之月雷雨旣動而雨雪若凝陰之時況大而非常則陰陽之錯繆甚矣汪氏克寛云或謂春秋用夏正故建辰之月雨雪爲異茍實建辰之月則震電未必書矣愚謂家氏以爲震電非異謂夏正三月也震電而雪所以爲異謂三月無雪也且家氏不聞三月雪乎陋可知矣家氏曰僖十年冬大雨雪書冬不書月且加以大字記是冬寒气大盛屢雪之爲災耳若以此冬爲八月九月是時秋气始肅余暑未艾安有連三月之雨雪乎按葉氏夢得雲大雨雪不志此何以志建酉建戌建亥之月書不時也趙氏鵬飛雲周之冬夏之秋非大雪之時而大雪常寒之謂也洪範曰聽之不聰是謂不謀厥罰常寒則大雪非茍記異所以責時君不能建皇極也黃氏仲炎雲雨雪常也惟大而爲害故書獨桓八年雨雪不言大者周之十月今之八月非雨雪之時故以異書也兪氏臯云春秋之冬今之秋八月九月冬十月也此亦紀其非常故書家氏謂秋气始肅余暑未艾豈十月而猶可謂余暑未艾乎亦不思之甚矣家氏曰僖三十三年十二月隕霜不殺艸李梅實嚴霜不殺艸气燠也若謂此十二月爲建亥月則夏時之十月艸不盡殺猶或有之春秋何以遽書爲災乎竊詳經文十二月乙巳公薨之下書隕霜不殺艸李梅實此於嵗終並書一冬之異非專爲此月書也杜氏以其長歷而推謂此十二月乃周之十一月今九月也指此爲舊史記錄之誤春秋因之九月之霜不能殺艸猶未足爲異春秋何以動色而書之曰隕霜不殺艸李梅實乎此夏正之冬何疑按孔氏頴達云隕霜不殺艸李梅實此在十二月下杜以長歷挍之乙巳是十一月十二日謂經十二月爲誤遂以此經四事皆爲十一月夏之九月霜不應重重又不能殺艸所以爲災也何氏云周之十二月夏之十月也易中孚記曰陰假陽威之應也早霣霜而不殺萬物至當霣霜之時根生之物復榮不死斯陽假與陰威陰威列索故陽自霣霜而反不能殺也孫氏覺云春秋之十二月夏時之十月也十月隕霜而艸不死李梅實皆異之大者也春秋之法爲災而及於死民物者則書爲異而反常者則書十月之霜艸當殺而不殺十月之李梅不當實而反實天地陰陽之義非常可怪者也趙氏鵬飛雲詩曰九月肅霜況十月乎宜霜威之動而無艸不黃也今隕霜不殺艸異之大者霜不殺艸猶姦宄之不誅暴亂之不戢天之垂戒顯矣黃氏仲炎云經書隕霜二一曰隕霜不殺艸一曰隕霜殺菽蓋周之十二月夏之十月也霜當殺艸而不殺艸異也周之十月夏之八月也未當隕霜而殺菽亦異也夫杜氏以十二月爲今之九月家氏疑之矣其以爲十月者則諸家之說也十月隕霜不殺艸李梅實豈得不爲異乎以杜氏之未可從而盡黜諸家之說家氏之說可爲篤論與家氏曰書無冰而皆在春以冰政不舉而書耳詩七月二之日鑿冰衝衝謂十二月取冰三之日納於淩陰謂正月藏冰四之日其早獻羔祭韭謂二月開冰周禮藏冰開冰與之略同春秋於桓十四年春正月成元年春二月襄二十八年春三月書無冰皆爲冰政不舉書以譏之耳按桓十四年春正月無冰何氏云周之正月夏之十一月法當堅冰無冰者溫也此夫人淫佚陰而陽行之所致谷梁云無冰時燠也範氏云皆君不明去就政治紓緩之所致五行傳曰視之不明是謂不哲厥咎舒厥罰常燠孫氏覺云春秋之春夏時之冬也冬而無冰則爲陽气不閟而陰气不凝也張氏洽云常燠也二之日鑿冰衝衝乃周正建丑之月固陰沍寒之時而不冰陰不能成物之災趙氏鵬飛雲周之正月夏之十一月淩人斬冰而藏之時而無冰焉則無以備暑矣非徒無以備暑而獻羔開冰何以薦寢廟外內饔何以供冰鑑賓客何以供膳羞夏無以頒秋無以刷其爲闕禮大矣洪範庶徴曰豫恆燠若君政逸豫則恆燠應之春秋之君勤於政者固無有也則無冰乃恆燠之應與兪氏云此亦見是周月紀事若夏正月則東風解凍宜無冰也汪氏克寛云此年正月書無冰成元年二月書無冰襄二十八年書春無冰則知因陽盛气燠而隨時以紀之茍以發冰而知無冰則當常以二月而不在正月矣若曰或藏冰無冰而書無或發冰無冰而書無抑何紀事之錯亂乎趙氏汸云無冰不月終時無冰則志之周之春夏之冬也成元年春二月無冰杜氏云周二月今之十二月而無冰書冬溫孔氏云襄二十八年春無冰彼春無冰則是竟無冰此亦應竟春無冰而書在二月下者以盛寒之月書之也何氏云周二月建丑之月夏之十二月也此月旣是常寒之月於寒之中又如加甚常年過此無冰終無冰矣孫氏復云周之二月夏之十二月無冰冬溫也書曰僣常暘若無冰常暘之應也襄二十有八年春無冰谷梁云時燠也胡氏安國云今仲冬之月燠而無冰則政治縱弛不明之所致也兪氏云冬溫也李氏防云此條注杜氏明以建子爲春矣諸家之說無冰彰彰如此而家氏但以冰政不舉四字了之夫冰政何以不舉乎所不舉者何政乎家氏卒不能置一辭也其陋甚矣夫家氏亦知詩有一之日二之日使周不攺月緣何有此名目乎家氏曰書螽有在夏秋者爲其賊苗而書有在冬者則以陽气不斂蟄出爲災耳哀十二年冬書螽十三年冬又書螽皆記異也窮冬沍寒閉蟄已久而螟蝗生焉其爲異大矣左傳乃托夫子答季孫之語歸過於司曆之失閏春秋爲記異而書豈爲歷乎按哀十有二年冬十有二月螽杜氏云周十二月今十月是嵗應置閏而失不置𨿽書十二月實今之九月司曆誤一月九月之初尙溫故得有螽何氏云周十二月夏之十月不當見故爲異孫氏復云周之十二月夏之十月也爲異之甚蘇氏轍云周之十二月夏之十月不當有螽蓋失閏也故季孫問於仲尼仲尼曰丘聞之火伏而後蟄者畢今火猶西流司曆過也趙氏鵬飛雲春秋書螽者十有八皆在夏秋之交固以爲災矣然未若哀公之世書螽者二皆在於閉蟄之後閉蟄之後谷旣登場螽固不能爲害然其異亦甚矣禮仲秋行夏令則蟄虫不藏孟冬行夏令則方冬不寒蟄虫復出此則常燠之證也燠而蟄振猶有然也燠而螽生是謂災異兩興也聖人可不志之哉黃氏震云蝗蝻在地冬雪乃深入今冬燠而有螽將蔓延爲來嵗之災矣十有三年十有二月螽杜氏云前年季孫𨿽聞仲尼之言而不正歷失閏至此年故復十二月螽實十一月何氏云周十一月夏九月日在房心房心天子明堂布政之庭於此旦見與日爭明者諸侯伐主治典法滅絕之象是後周室遂微諸侯相兼爲秦所滅燔書道絕張氏洽引許氏云螽每在十二月傳以爲司曆之過此歷不時不革之敝與愚嘗謂蝗蝻之生𨿽今之冬亦有之杜氏謂歷之失閏蓋本夫子答季孫之言而逆推之以知歷之果失也亦非避冬無螽生之理而托閏以文左氏之非也家氏於此過求之以證其夏正之說至謂春秋豈爲歷乎云云者文義並難通矣家氏曰莊七年秋大水無麥苗傳者謂周七月爲夏五月故以無麥苗爲災非也中原之地種麥最早故月令仲秋勸種麥令曰無或失時是嵗以大水之故種麥失時故曰無麥苗非謂已之麥而言也莊二十八年冬大無麥禾謂嵗終計公私所儲蓄而言不然麥在夏禾在秋何以書無麥禾於此際乎此春秋所書寒暑災變合於夏時者也外是亦有一二之疑皆可以義例而通要以不害於大體之合按莊七年秋大水無麥苗公羊傳云無苗則曷爲先言無麥而後言無苗一災不書待無麥然後書無苗何以書記災也杜氏云今五月周之秋平地出水漂殺麥及五稼之苗孔氏云直言無麥苗似是麥之苗而知麥苗別者公羊傳曰曷爲先言無麥而後言無苗待無麥然後書無苗如彼傳文知麥苗別也且此秋今之五月麥已矣不得方云麥之無苗故知麥及五稼之苗皆爲水漂殺也孫氏復雲水不潤下麥與禾黍之苗同時而死故曰無麥苗劉氏敞云曷爲先言麥而後言苗麥苗同時麥成而先敗也孫氏覺云春秋之秋夏時之夏麥已大成而禾苗方盛大水之災而麥也苗也皆無也災之甚者故書之二十八年麥苗之無經書之曰大大者非常之辭麥苗之無以水災而無也災之所不及者猶有存焉不得曰大無也麥禾之無書之於一嵗之卒嵗凶而至於冬一國之內舉無收也蓋大無焉不得但曰無也故無麥苗志之於秋見水災也大無麥禾志之於冬見嵗凶也春秋一字聖人必盡心無茍然者蘇氏轍云是時麥五稼苗而未秀皆爲水所害也葉氏夢得云秋夏之建午建未建申之月也麥成而稻苗大水則皆敗矣故曰無凡稻苗而後秀秀而後實趙氏鵬飛雲周之秋夏之五月五月麥將實而大水焉爲水所厭而不實故先書大水繼書無麥苗以見災五月麥未登場不可舉其實故曰麥苗說者以麥苗爲二物麥且未艾安得徒有苗此蓋疑五月之際麥將實不可曰苗也不知未登場圃安得舉其實二十八年冬書大無麥禾則谷旣登場圃矣故明舉其實此則麥未實爲水所盡耳何疑雲莊二十有八年冬大無麥禾杜氏云書於冬者五穀畢入計食不足而後書也家氏之說實本杜氏而與莊七年無麥苗並書欲以援證夏時其義亦不倫矣家氏所言春秋寒暑災變自以爲合於夏時而又謂外是亦有一二之疑可以義例而通夫家氏之所不疑者學者之所疑而取信於先儒者也一二之疑者乃學者之無可疑而家氏之所終不能解者也宜乎以其披猖悠謬之言誣聖經而惑後世也吾不能不與之辧

午亭文編卷二十三

欽定四庫全書

午亭文編卷二十四

大學士陳廷敬撰

雜著

困學緒言如幹則【有敍】

韓退之謂古之學者必有師又曰世無孔子不當在弟子之列自孔子以來世無孔子矣旣不當在弟子之列而學者又不可無師則是𨿽不必孔子焉可也孔子之言曰三人行必有我師焉予生也其地則唐虞夏之故都而近聖人之居者也由漢唐及宋明名世代興賢人君子未易悉數其有能明孔子之道如龍門河汾涑水三數公者尢彰彰顯著焉河津薛子起而振理學之傳繼河汾之業庶幾乎可進於孔子者也予童稚之年卽知向慕今老矣言行之尢悔叢生動與時違心焉乖忤殆所謂困而不學者與竊不度其愚陋仿中說讀書錄之義記數則以寄其志之所存非敢以爲學也然曰困學緒言者猶將引而伸之以畢其志焉惜乎其老也微塵六合一息千古正謂微塵一息具有元亨利貞之理

率性爲道道不可離卽此已見性善矣如使性而惡也有善有惡也則亦何爲須防不離此性而惡者及有善而又有所謂惡者哉故觀乎此而紛紛之說其爲謬妄益信矣

太極圖括盡天地人物之理然其所以接聖道之統開理學之傳者所貴學者以此理實體於心耳若不實體於心則天地萬物亦何與於吾事乎故曰君子修之吉修者修此而已

無極而太極所謂神無方而易無體也無方無體無極也神也易也太極也

無極而太極與性善之防同功賢哉周子弗可及已克已復禮禮言復本有也禮卽性也夫曰禮其善可知烏有所謂惡哉故絕天下之惡而成天下之善者性善兩字之功也

性善兩字體貼在心上大有功效

善乎二程子之遺書也吾誦之得吾心焉由是以求孔子之道不逺矣

富與貴不以其道得之有害於仁所以不處貧與賤不以其道得之無害於仁所以不去處不以其道得之之富貴去不以其道得之之貧賤是去仁也君子去仁何以謂之君子所以然者君子無終食之間違仁何有於富貴貧賤哉故造次必於是顚沛必於是

貪生怖死恆人常情人能盡其道而死者鮮矣故委心任化達人之情盡性至命聖人之學

揚子云謂通天地而不通人曰伎程子曰豈有通天地而不通人如止云通天文地理𨿽不能之何害爲儒然則儒之所貴可知矣豈天文地理之謂哉世之惟務從事於此者諒矣

誠無不動實理如此亦有不然者時之爲也故泰之時爲君子易爲小人難而否之時爲小人易爲君子難敬則可至於誠誠則無有不敬

寂然不動感而遂通寂感非有二也寂之時無感不足以爲天下之大本感之時無寂不足以爲天下之達道人心中有一物則滯於物而不能物物知志於道而不能一者有物焉以二之也然眞能志於道者尙不知道之爲道而又何有於物哉

吾學亦屢變矣其始學詩當其學詩而見天下之學無以加於詩矣其繼學文當其學文而見天下之學無以加於文矣其繼學道及其學道而見天下之學無以加於道矣

安定不擾求仁之方

薛子讀書錄言其心之所得以備不思而遺忘非如今之言道者竊道之似以成其說也

信非誠也而惟誠爲能信愛非仁也而惟仁爲能愛身卽誠也誠卽身也故曰萬物皆備於我矣反身而誠樂莫大焉

至誠而動者其常不動者其變要之不動猶是誠未至也

二禮必求聖人之意

學貴立志孔子十有五而志於學今去孔子志學之年幾何年矣能不惕然懼耶

程子曰便儇佼厲之人去道逺而吾知其免夫

與其言而不行寧行而不言

爲學不得厭動喜靜酬酢萬變正以驗吾功力之淺深程子曰孜孜而爲善者當其接物之際也未與物接則敬而已自敬而動所謂善也此內外交養之道也羣居最奪人志學者言貌必恭謹如以謔浪笑傲爲能便辟儇巧爲才亦甚失其本心矣日入其中幾何而不與之俱化哉

朝聞道夕死可矣聞道則可死不聞道直是死不得也故不聞道而生罔之生也不聞道而死桎梏死者也克已復禮閒邪存誠不過得其本心而已

王荊公與明道論新法公子雱囚首跣足擕婦人冠以出箕踞大言梟韓琦富弼之首則新法行矣出邵氏聞見錄雱𨿽愚疑其無此事是以君子惡下流也

王介甫言幹之九三知九五之位可至而至之程子曰使人臣毎懷此心大亂之道也安石解經如此悖謬其敗人國事宜哉

理气猶形影不相離惟有形而後有影未有有形而無影者也然無形則無影矣

凡事之難當盡其道處之不得有已有已則自私自私則用智愈覺其難矣故凡未盡其道者皆有已者也凡事最忌急迫急迫皆有已之見存也

凡事入手皆須忍耐稍緩則其理自著應之庶幾少錯矣

易言而受責其爲益多矣思而攺之可也逆而報之大不可也

小人者賢者恨之聖人憐之是聖與賢之別也

盜胎奪防之說𨿽不可謂其必無要非吾道之所貴也忘與助長其失則均正所謂中庸不可能也

觀天則知人矣觀天之理則知人之心矣聖人學天學聖人者學天而已矣

天動也人亦動也天無言人有言言以天而不以人由天之動也

喜怒在事物而不在吾心喜怒其事物者誠也喜怒其心者妄也喜怒其事物者君子喜怒其心者小人古者養老之理有扶有杖有鯁噎之祝蓋其誠意周至如此老者安之聖人之志也大夫七十致其事亦是此意

窒欲莫要於思

人心不能無思讀義理之書所以善其思而養其心也若陷溺於詞章之學其思旣亂其心甚危有志於道者可勿戒諸

完養思慮涵泳義理眞積力久自然有得發而爲言辭自當中理而無鄙倍之虞所謂有徳者必有言也若學未至而汲汲於爲文正如小兒學語𨿽道得一兩句亦不得通貫暁暢也

心勿忘卽必有事勿助長卽勿正曰必有事則此段尢重

今且須知必有事是何物事然後勿正心勿忘勿助長有下手用功處是以學問思辧居其四篤行居其一則豈獨行之爲難哉

此道正如人之於飲食得之則生弗得則死其事最平常其理最切要今人只作一件奇特髙逺事看了莫肯尋向上去偶見學者從事於此卽自恥其不能指目爲立異可嘆也

凡心之所思四肢百骸之所職視聽言動之所以然皆天也非人之所能爲也知其爲天非人之所能爲者則何可不敬以守之愛之防之珍之惜之以無失其正耶明道程子曰視聽思慮動作皆天也人但於其中要識得眞與妄爾

心之於道猶腹之於飲食飲食之至於腹不假安排布置而自能疏貫流通道之體於心亦豈待造作矯揉而後能神明變化耶

古人讀書直是要將聖賢說話實體於身心如尹彥明見伊川後半年方得大學西銘看其鄭重如此今童防初學讀書未有不取大學熟爛誦習者其後果能行得一言一字否父師之所以教子弟之所以習爲作文辭取科名之具而已蓋以是爲固然而莫之能知古人爲學之意也書𨿽讀而道益不明不行矣謂之未嘗讀書可矣

子弟輕俊古人之所憂而今人之所喜可以觀世矣毋意必固我天心也聖人之心與天心合一惟孔子絕此四者顏子三月不違餘子日月而至學豈易言哉西銘天地之塞吾其體天地之帥吾其性自子思孟子以來無人見及此惟程子雲天人本無間防語義約而能盡此皆學者切要入徳功夫極其至𨿽聖人莫能外焉

西銘天地之塞塞字尢難下與孟子塞乎天地之間塞字別孟子言直養之气橫渠言天地之气故此塞字尢是奇妙學者明得此一字其於入徳之功亦思過半矣鳶飛戾天魚躍於淵言其上下察也西銘從此義得來橫渠謂範防之曰吾輩不及古人病源何在防之請問先生曰此非難悟設此語者蓋欲學者存意之不忘庶防心浸熟有一日脫然如大寐之得醒耳橫渠此語正接引學者苦心且如吾人今日亦各有病源知之亦各明了直是無好方藥治療好方藥亦不難得只畏苦口不肯喫卻所謂吾末如之何也巳矣者是也

或言道學不可不行而可不講曰是也然𨿽講之庸何傷講之所以求爲君子不爲小人也若心慕君子之名而身冒小人之行不媿於己必愧於人愧夫人之以小人目之也旣媿小人之名將慕君子之實矣愧於人必愧於已其致一也若都不知愧又何須講且猶講之必至於愧媿其不爲君子則必不至於爲小人矣使天下羣然愧爲小人慕爲君子此道學之所以行也

气一也而有直養之气有助長之气與天地相似所謂直養也毫髮不與天地相似則助長而巳矣故西銘天地之塞吾其體此義最當玩

直養便自得助長則索然非徒索然所謂盡心力而爲之後必有災者也

食指動則嘗異味吾嘗驗之矣可見飲啄皆前定況其大者乎蓋人之吉凶禍福往往動乎四體𨿽事物之至微亦莫不有其感召之理是以君子日兢兢於修避之道也

上天之載無聲無臭至矣惟風雷有聲然雷在天風行地則是在天者止有雷一物有聲而巳陰陽摶擊其爲聲也有時而然其餘則黙然都無聲臭之可言矣人能靜觀此理久而不息便與天地同體

人見天之爲靜而不見天之爲動也日月動者也人知天之爲動而不知天之爲靜也無聲無臭靜者也一艸木之理皆可體防於吾身況天地之大乎人生於天地而不能與天地相似是自絕其所生也

作聖之功莫如睿求睿之道莫如思

程子說經平易盡理而止學者沈潛反復自能義味融洽有悅心之益今人𨿽鉤深索逺牽引附合於聖人之經毫髮無補蓋程子解經是以心之所得者筆之於書故與聖人之心若合符節今人直是生硬彊解先巳失其本心更何能使人讀之而自得其心乎

程子解經筆筆有生意且如文章𨿽非學者切事亦有有生意者韓退之之文是也其餘作者則不能及矣吾於程子之解經亦不敢不云爾也

向來病痛只是言語不愼以言乎存養難矣可勿戒諸言語當快意時截然而止勇之端也

明道曰聖賢千言萬語只是欲人將已放之心約之使反復入身來自能尋向上去下學而上達也此是徹上徹下工夫

伊川曰心要在腔子裏又曰人心常要活此卽必有事焉而勿正心勿忘勿助長之義

多言多悔而凶吝隨之至於吉一而己往往生於不得己而有言故凡可已而不已皆多言也是以君子常貴簡默

子在川上曰逝者如斯夫與鳶飛戾天魚躍於淵同是一義學者於愼獨求之當自得矣

學者變化气質最難固是要讀書養气也須更歷事務且如孟子云人之易其言也無責耳矣可見不易其言者須從有責後始知悔攺所謂徵於色發於聲而後諭也

羣居見人擾擾已心能不動此處正驗學力未能至此切須加勉彊之功

一日之間於言語應接不失其道而中心浩然有所得者學之驗也

捨已從人惟無我者能之有我起於自私伊川曰人有身便有自私之理宜其與道難一

聖人之心本無喜怒也聖人之於事物非無喜怒也可喜可怒在事物故心無喜怒也

伊川曰一月之中十日爲舉業餘日足可爲學又曰科舉之事不患妨功惟患奪志朱子曰科舉亦不害爲學但今人把心不定所以爲害才以得失爲心理會文字意思都別了又曰科舉特一事耳自家工夫到後那邊自輕由二先生之言觀之科舉與爲學截然二事今人直以科舉爲學豈不大錯

役役於富貴利欲者蓋惟此之爲樂而不復知有義理之可樂也誠知有義理之可樂而實從事焉則必有朝聞夕死之意有不暇於富貴利欲者矣彼役役於富貴利欲之中而忽焉以死者恥孰甚焉

無聲無臭兩个無字緊對父子有親君臣有義夫婦有別長幼有序朋友有信五个有字非二無無以爲天下之大本非五有無以爲天下之達道

心易動者理不明也亦气不足也故窮理至焉養气次焉

天以仁愛爲心其生斯人也非故欲其煩苦艱難也蓋必有易簡可樂之道焉人則不能而自陷於煩苦艱難之域乃厚誣天曰天實爲之其亦大悖矣乎

韓非任法其言悖理害道者多矣至有曰嚴刑重罰者民之所惡也而國之所以治也哀憐百姓輕刑罰者民之所喜而國之所以危也又曰仁義恵愛不足用嚴刑重罰可以治國尢悖妄之甚

君子之言動以天而不以人小人之言動以人而不以天以天者順而祥以人者逆而禍順而祥易簡之道也逆而禍險艱之爲也棄易簡而樂險艱豈人情哉亦弗思之甚而已矣

讀書有欲速之心便已生病更讀甚書也朱子言看書先須刷洗淨那心有味哉又致其潔淸而不輕自用其說可通乎讀書之法

焦贛易林言吉凶與聖經絕相悖蓋術數之學謬妄乖離之尢可鄙者沙隨程氏偶有驗乃神奇其書以爲與左氏傳載鳯皇於飛和鳴鏘鏘漢書所載大橫庚庚予爲天王之語相類今考其言多俚諺如程氏所稱亦未之能及也

明道作縣凡坐處皆書視民如傷四字嘗曰顥常愧此四字此卽萬物一體之意學者當常存此心不特居官臨民宜然

明道曰凡立言欲涵蓄意思不使知徳者厭無徳者惑所謂修辭立其誠也

人以料事爲明其闇塞可知矣

南丰曽氏思政堂記有曰得於巳故謂之徳正巳而治人故謂之政朱子注爲政以徳正與此合

好辯固不得已然學者須有近理著巳工夫若一向辟緇黃斥異學𨿽其論議明快俊爽而不問其實踐力行自得乎巳者何在則亦徒托之空言而已矣人見其空言也並其說之可信者而亦有疑焉此其於吾道不惟無益而反滋害也

孔子生七十三年耳做得千萬年事業

知妨賢病國之罪大則知薦賢爲國之功鉅矣

气質未變𨿽說得天花亂墜只是利口是以曽子告孟敬子以動容貌爲第一件事

立言以明道而顓務責人終是涵養處少其害於心者已大矣又何能感動得人也

先儒語錄如文淸讀書錄之類多是言其心中所得故其自敍云以備不思而遺忘蓋其爲已之學絕不見責人處也其气象自能動人所以有功於世

當戰國時辟楊墨亦不止孟子觀孟子言今之與楊墨辯者如追放豚云云則可見矣然而後世獨知有孟子者不惟以其辟楊墨以其有所以爲孟子者在也其諸與楊墨辯者以其専務辟之而不知所以自治所謂能言而不能行不可以欺天下後世之人者也是亦楊墨之徒而己烏足道哉

傳稱魯有父子訟者孔子同狴執之三月不別其父請止孔子赦之季孫不悅曰司冦欺予曩告予曰國家必先以孝今戮一不孝以教民孝不亦可乎而又赦何哉冉有以告孔子喟然嘆曰嗚呼上失其道而殺其下非禮也夾谷之會齊有司請奏宮中之樂俳優侏儒戲於前孔子趨進歷階而登不進一等曰匹夫而熒惑諸侯者罪當誅請命有司加刑焉於是斬侏儒手足異處齊侯懼有慙色愚謂侏儒𨿽賤一民物也不教而誅𨿽不孝者聖人猶且不忍況侏儒有所受之彼無知者何罪焉故斬侏儒之事愚嘗疑其無也或曰方是時齊有司請奏四方之樂萊人以兵鼓噪而至將以刼公孔子以公退曰士兵之兩公合好而以兵亂之非齊君所以命諸侯也於是齊侯心怍麾而避之齊將刼公斬一侏儒以懼齊而全公奚不可也𨿽然士兵之正也兩君合好而斬其俳優恐不足服齊之心而實以速公之刼聖人不爲是險道也殺一不辜得天下且弗爲又況險道乎故侏儒之事蓋傳之者過也聖人仁至義盡其行事之傳於萬世者務得其實是尢學者之所宜盡心焉爾孟僖子將死語其大夫必屬說與何忌於夫子使事之而學禮焉其後孟懿子南宮敬叔師事孔子嗚呼僖子之賢視列國君臣逺矣考其時魯昭公七年孔子年十有七嵗子𨿽嘗自言我非生知信而好古然而天縱至聖學爲人師自少之時巳然不得以年嵗限也後之鄙生小儒已學未成遑遑於樹立壇坫號召生徒輒以師道自居者亦聖人之罪人矣

大徳惇化小徳川流予嘗以此釋一以貫之文淸巳有此言

君子以身言小人以舌言故欲知其人觀其行而己言未可信也

問周子云見其大則心泰心泰則無不足無不足則富貴貧賤處之一也處之一則能化而齊不知如何能見其大曰且須理防古聖賢言語行事如理會得孔子疏食曲肱樂在其中顏子陋巷簞瓢不攺其樂此見得一分則心泰一分見得十分則心泰十分旣有所見須守之勿失漸次擴充到純熟處則化而齊也

狥欲最苦循理最樂捨樂就苦是誠何心

有諸巳而後求諸人無諸己而後非諸人毎體認此理立言無和平感人之意卽明快俊爽於巳徳所損己不少筆之於書亦然

君子以身言所謂闇然而日章也小人以舌言所謂的然而日亡也

懲忿窒欲是大闗鍵

薛敬軒曰顏子終日不違如愚喋喋多言而能存者寡矣曹月川曰顏子之學求至乎聖人之道今人記誦文辭豈可與顏子同日而語二子之言旣可信不誣學者宜知所決擇矣

顏子曰舜何人也子何人也有爲者亦若是孟子曰乃所願則學孔子也夫子所謂志學亦是如此故學者莫大乎立志

先儒謂孔顏自有其樂不因疏食曲肱簞瓢陋巷而後樂此論最是的當愚以謂大聖賢處富貴貧賤一以視之若常人處富貴而淫處貧賤而憂者固不足道矣然常見膏粱華寢之人所憂有甚於蓬茅藜藿之士是則疏食飲水陋巷簞瓢固亦自有樂在爾

顏子以能問於不能以多問於寡直是大舜好問好察之心

傳言身通六藝者七十二人而孔子皆不謂之好學好學獨稱顏子然則六藝不足以盡學而學自有其重且要者捨其重且要而沾沾焉從事於其末者謂之不學可也

吾夫子見人之一善而忘其百非是天地之量

曽子敝衣耕於野魯公聞之而致邑焉曽子固辭不受曽子曰吾聞受人施者常畏人與人者常驕人縱君不我驕也吾豈能勿畏乎吾與其富而畏人不若貧而無屈按曽子此言卽孔子疏食飲水顏子簞瓢陋巷之意齊欲聘曽子爲卿曽子不就曰吾父母老食人之祿則憂人之事吾不忍逺親而爲人役凡爲人子者不可不思此言

曽子曰狎甚則相簡莊甚則不親是以君子之狎足以交懽其莊足以成禮是與人之法

晏子一狐裘三十年可想其風操

曽子居衛緼袍無裘三日不舉火十年不制衣正冠而纓絕捉衿而肘見納履而踵決曳蹝而歌商頌聲滿天地若出金石其後齊聘以相楚迎以令尹晉迎以上卿曽子皆辭不就是處貧賤去富貴之法也

曽子易簀只是求心所安

曽子曰吾何求哉吾得正而斃焉斯巳矣可見聖賢生平只是求个正而巳矣

啟手啟足之時曽子亦自謂今而後吾知免夫及乎簀之未易則曽子之意猶以爲未得乎正也可見聖賢生平自少至老自始至終無時不以寡過爲事所謂一息尙存此志不容少懈

易簀一事想見生平全副力量

子思有言不取於人謂之富不辱於人謂之貴今之富貴反是

子思緼袍無裏二旬而九食田子方遺之狐白裘子思辭曰伋聞之妄與不若棄物於溝壑伋𨿽貧不忍以身爲溝壑聖賢辭與之義如此

天命謂性上天之載兩天字首尾呼應程子所謂中庸首言一理末復合爲一理此也

程子言聖賢千言萬語只是欲人將已放之心約之使反復入身來自能尋向上去朱子言收斂此心不容一物乃是用功此本體功夫合一之至論

文淸謂孟子言知言卽孔子所謂知者不惑其言養气卽孔子所謂勇者不懼愚謂孟子之不動心卽孔子所謂仁者不憂

孔子不尢公伯寮孟子不尢臧倉伊川不尢邢恕其意皆同

周子太極其本主於靜而喫緊處全在修吉悖凶君子修之吉小人悖之凶君子而不吉者有矣未有小人而不凶者也

橫渠曰物之初生气日至而滋息物之旣盈气日反而逰散物旣盈而防散理之自然無可疑者況敢從而戕伐之乎

天命之謂性率性之謂道修道之謂教是統論此理辧明性道教三个字使天下萬世人不爲異端所惑以致走差了路頭此三句子思一生大本領聖學大源頭故首掲以示人自道也者不可須防離也至君子愼其獨也是指點人下手做工夫處旣有此段工夫所以養成喜怒哀樂未發之中發而中節之和中也者天下之大本便是天命之謂性和也者天下之達道便是率性之謂道致中和天地位焉萬物育焉便是修道之謂教首尾相應脈絡分明學者默識而從事焉盡性達天之學具於是矣

曹月川曰周子所謂無極而太極者蓋謂無形象無聲气無方所極謂至極理之別名也太者大無以加之謂天地間凡有形象聲气方所者皆不甚大惟理則無形象之可見無聲气之可聞無方所之可指而實充塞天地貫徹古今大孰加焉解無極而太極可謂言近指逺周子曰聖可學乎曰可曰有要乎曰有請問焉曰一爲要一者無欲也無欲則靜虛動直靜虛則明明則通動直則公公則溥明通公溥其庶矣乎此數言括盡太極圖之妙朱子所謂學者能深翫而力行之則有以知無極之眞兩儀四象本皆不外乎此心者是也

明道先生薦賢數十人而以橫渠伊川爲首不以父表弟與弟之嫌所謂內舉不避親也

處富貴貧賤則不憚竭心力以趨避之至於死生之際則委之曰有命焉蓋不盡其道而死者眾矣豈富貴貧賤獨無命而可以人力營之死生則不盡其道而可以委之於命乎故能盡處富貴貧賤之道斯能盡生死之道矣

伊川初以通直郎充崇政殿說書以孔文仲詆毀差管勾西京國子監丁大中公憂服除直祕閣判西京國子監再辭董逸言怨望輕躁攺授管勾崇福宮以疾辭哲宗親政申祕閣西監之命再辭不就紹聖間以黨論放歸田裏尋送涪州編管徽宗卽位移峽州以赦復宣徳郎任便居住還洛復通直郎權判西京國子監尋追所復官依舊致仕己而言者論其本以姦黨論薦得官𨿽嘗明正罪討而敍復過優今復著書非毀朝政於是追毀出身以來文字其所著書令監司覺察後復宣義郎致仕而終伊川生平出處進退如此彼孔文仲董逸之徒無足論矣而當其時小人道長君子道消宋之爲宋竟何如也後世可以鑑矣

伊川云吾四十以前讀誦五十以前研究其義六十以後反覆防繹然後著書著書不得己也今人才學執筆爲文便思著述其書之不足信者無論矣果有可信者亦未必其躬行心得發而爲言者也天下後世之人不可欺則亦終歸於不足信而已矣至於不足信而害吾道也滋甚蓋將並其當信者而疑之甚矣多言之害道也

伊川言心卽理也晦庵謂與橫渠言心統性情此二句顚撲不破愚按伊川橫渠皆是指道心而言橫渠言天體物而不遺猶仁體事而無不在愚謂此卽神無方而易無體也

程子拈出敬之一字示人卽中庸戒愼恐懼四字也戒愼乎其所不覩恐懼乎其所不聞此二句括盡古今聖學大源頭入徳之門體道之極功悉在是矣

敬卽戒愼恐懼而戒愼恐懼四字更痛切

戒愼恐懼此孔顏之所以樂也程子謂鳶飛魚躍是子思喫緊爲人處蓋有戒愼恐懼工夫故有鳶飛魚躍境界是戒愼恐懼正子思喫緊下工夫處也千古聖學相傳正脈防不外是程子謂靜中有物始得蓋有物謂敬也敬卽戒愼恐懼所謂必有事也戒愼恐懼則自然勿正勿忘勿助若靜中無物則是全無事也而正忘助之病不勝其紛紛矣此異學之空虛不可語於吾儒中正之道禪家受病正坐此以之處靜且不可況動乎故合動靜而交致其功防非戒愼恐懼不可

戒愼恐懼只是率性

戒愼其所不覩恐懼其所不聞卽非禮勿視聽言動也率性有樂天知命意在

戒愼恐懼所以樂天知命也

薛敬軒以復性爲宗復性二字亦是統論話頭未若子思言率性較眞切

敬軒能率性者故修巳教人以復性爲說

世多論白沙我大物小物有盡而我無盡至無而動至近而神致虛所以立本謂爲禪學夫白沙之禪學初不自諱也其詩曰無柰華胥畱不得起憑香幾讀楞嚴天涯放逐渾間事消得金剛一卷經蓋其不自諱如此初何嘗似王陽明支吾閃爍欲蓋而彌彰耶然陽明猶知釋子之所謂道必不容於吾儒之道故文其說而陰用其實若白沙者則並不知釋之不可容於儒故其沾沾自喜者正在此也

無所爲而爲大人之學也美哉言乎與必有事焉而勿正之意同

伊川涪州之行答門人云族子至愚不足較故人情厚不敢疑常誦斯言省卻多少怨尢此所謂無入而不自得也

行莫善於思然戒在三思過莫貴於悔亦何堪數悔故曰再思曰不貳過

陰陽五行非太極無以爲化生之本道家之說只是在陰陽五行上用功所以愈勞愈逺周子創無極而太極之論直是使人窮陰陽五行之根柢學者誠於此而盡心焉所謂易簡而天下之理得也

凡人役志於榮利紛華一旦小失意則戚然如不欲生蓋其生平患得患失至此而益不能以自持所謂不仁者不可以處約樂也若夫有道之士不處非義之富貴不去非道之貧賤其自處有素所謂富貴不能淫貧賤不能移也焉往而不浩浩哉

處常人得意時無得意之爲故能處英雄失意時無失意之態

富貴貧賤視之如一

讀書養气不得分爲二事

天積气地積塊就其已成者而言也气塊旣成之後若不積則不能恆久故曰維天之命於穆不己又曰天地之道貞觀者也

列子之言有巧而不傷理奇而能正者賢者有取焉其言曰飛衛學射於甘蠅而過其術紀昌者又學射於飛衛飛衛教之不瞬歸而偃臥其妻之機下目承牽梃二年𨿽錐末倒眥而不瞬也飛衛曰未也視小如大視微如著而後可昌懸虱於牖望之旬日之間浸大三年如車輪焉乃射之貫虱之心而懸不絕昌旣盡衛之術乃謀殺衛交射中路矢鋒相觸而墜於地飛衛之矢先窮昌遺一矢旣發飛衛以棘刺之端扞之而無差焉紫陽知其寓言也曰用心専一不知有他要當如此所見方精莊子亦云用志不分乃疑於神夫曲伎異端之學其精専有如此者而吾儒之學反文具視之欲其有所至也不亦難乎

黃文獻公跋程敬叔進學工程有言易曰君子進徳修業欲及時也記誦辭章云乎哉記誦辭章末矣後生小子猶有廢而弗事者觀公此論則後生小子記誦辭章固亦不可廢也今未嘗不以徳業相勉其進修者果何如耶而所謂記誦辭章又果能用其力否耶夫學以孔子爲歸孔子之徳業窮天地亙古今一人而已而猶曰好古敏求修辭立誠若後生小子借口進修一槪束書不觀則是詩書不必刪定韋編不必三絕矣蓋詩書之刪定韋編之三絕正所謂進徳修業也後生小子尙勉之哉予老矣何足以知此

午亭文編卷二十四

欽定四庫全書

午亭文編卷二十五

大學士陳廷敬撰

經解一【易】

【幹下幹上】

解經以孔子爲歸易三百八十四爻時焉而巳耳豈特幹六爻哉孔子於幹獨曰大明終始六位時成時乘六龍以禦天者言幹六爻非聖人不能用也蓋時之用備乎易易之理統乎幹幹之道全乎聖人是以於此首發明之故曰天行健君子以自彊不息又曰君子行此四徳者故曰乾元亨利貞孔子之得於易如此所以爲聖之時者也

初九子曰龍徳而隠者也九二曰龍徳而正中者也九三九四曰君子進徳修業九五曰乃位乎天徳上九獨不言徳知進退存亡而不失其正非徳歟徳者何也曰誠也閒邪存其誠修辭立其誠幹六爻未有不貴誠者偶於二三爻發之而已

說者謂幹五爻皆以龍言三以人道獨不稱龍然四亦人道也曰躍曰在淵猶之稱龍之辭何也曰聖人不直指之曰龍也曰躍曰在淵而已其所以不直指之曰龍者以其嫌於近五也人道也亦臣道也

夫大人者與天地合其徳天地之大徳曰生仁是也聖人作而萬物覩說者以爲聖人有生養之徳萬物有生養之情是以相感應也惟仁故能生養故曰元者善之長君子體仁足以長人又曰仁以行之

晉太史蔡墨曰在漧之姤曰潛龍勿用在幹之同人曰見龍在田嘗引伸其義初變坤爲防防徳爲入故曰潛龍故曰陽在下故曰陽气潛藏又變防爲姤姤勿用娶女故初九潛龍勿用也二變坤爲離離徳爲麗爲文明其象爲日爲火故曰見龍故曰徳施普故曰天下文明又變離爲同人同人於野亨故九二利見大人也三變坤爲兌兌爲巫爲口舌尙口乃窮君子愼言而敏行故曰終日幹幹夕惕若又曰反覆道也又曰行事也又曰忠信所以進徳也修辭立其誠所以居業也又變兌爲履履虎尾是以干幹惕若不咥人亨故厲無咎也九四變防爲小畜宻雲不雨躍而或止之象也九五變離爲大有火在天上無所不照飛龍在天之象也上九變兌爲夬夬有厲不利卽戎亢龍有悔之象也

【坤下坤上】

幹爲良馬爲老馬爲瘠馬爲駁馬故坤利牝馬之貞也先非牝也故曰迷後則牝也故曰得主曰利陽爲陰主得主故利也西南得朋東北喪朋惟朋喪而後主得也然臣以喪朋得君亦須有邪正之辧善乎橫渠之言東北喪朋𨿽得主有慶而不可懷也故曰安貞吉若專以喪朋爲務而邪正之辧不復致審於其間則亦未得爲正矣

初六履霜堅冰至伏震爲足履象也言陰進履也履絕句霜堅冰連讀蓋一陰始生姤五月之卦也安得有霜觀其所覆而知霜堅冰之至也

坤二直內方外卽幹二閒邪存誠所謂厚徳者此也所謂不息者亦此也乾坤之徳豈有異哉

四臣位而曰賢人隠言隠者以別乎仕之稱也明此爻不得以位言也懼爲食祿在位緘默苟容者借口故言隠以別之也

幹之初九十一月之復也由陽初生而言者喜之也上九陰將生而言進退存亡陽之所以善其終者易爲君子謀至矣坤之初六宜以姤爲言而曰履霜堅冰至使人知陰之可畏也上六曰龍戰於野言震之將生也震陽也亦喜之也消息盈虛陰陽之數也喜陽而惡陰喜君子而惡小人喜治而惡亂聖人情見乎辭矣

震爲龍爲元黃戰猶栗也弱而胚胎也坤爲野是以龍戰於野其血元黃爲震始生之象文言曰陰疑於陽必戰疑讀如儗儗將也陰儗於陽陰將生陽也必戰者陽弱而戰也是時非無陽而嫌於無陽故稱龍焉嫌近也元黃者天地之雜天元而地黃陽生陰中之象也或曰陰陽皆傷也夫立言以明教也陰可傷也陽可傷乎【震下坎上】

天下大埶決於民而已矣初九能大得民天下焉往以此爲成卦之主宜也凡言得者以有失之者也九五是也九五有膏而自屯民旣散矣膏豈能常享哉是昧於大小之分者也出內之吝謂之有司是小以屯爲正則吉也隋有洛口之倉唐有瓊林大盈之庫隋唐之君不能施於民而徒爲冦資是大以屯爲貞則凶也夫五失其民而初得之四初之應也初求四往此不必論若夫二者五之正應義不忘五然亦何所濟哉當屯之時英雄乘時而起者多矣所謂秦失其鹿天下逐之者也三卽鹿無虞陷於林中見幾而捨猶可善後上六與三非應近於五而附五而不知五之不足恃也故曰泣血漣如何可長也合而論之屯之濟與不濟在民之得與不得民之得與不得在於膏之屯與不屯自古以來屯難之世國之興亡未有不如此者也

【坎下艮上】

六五下求於二故童防吉六四逺於二而不知求故困防吝象曰剛柔接也獨逺實也然則陰之於陽果宜何如哉初近於二故爲發防利用刑人用說桎梏所謂禁於未發之謂豫也伊川爲講官一日講罷未退上忽起馮檻戲折栁枝伊川進曰方春發生不可無故摧折上不悅或謂此伊川之以往吝也然伊川豈可輕議哉六三取女者也非女也取不有躬之女六三之不愼也故上九擊之擊之者爲三禦冦也此上之愼也蓋女而不有躬爲冦也大不可不禦也善學聖人者必先逺害善教人者必先禦冦呂希哲嘗言人生內無賢父兄外無賢師友而能有成者鮮矣

【乾下坎上】

需者聖人將以盡化天下之險而使歸於和也剛健而不防者幹也𨿽不陷猶有險也有孚光亨貞吉坎之徳也至此則無險可言矣乾與坎不可以賓主論而五於三陽獨以飲食客之三陽亦飲之食之以五爲主而不疑所謂有孚光亨貞吉也不獨五也四亦能需於血出自穴矣血者其始而出穴者失其險之象也順聽者順以聽陽不復肯爲難也上六居坎之終故爲入於穴然亦能於不速之客來而敬之𨿽不當位未大失也當是時也需於郊於沙於泥之象何有乎世路蕩平彼此一家飲食宴樂何其盛也夫五何以能若此坎之一陽坤得於乾者也是故五於幹同體而不相害也𨿽然亦危矣初之利用恆二之衍在中三之敬愼未可一日忘也是卦也聖人致望於無險也切矣愛幹憂幹之心亦云至矣

【坎下乾上】

訟之九五天下之訟皆歸焉然人君不言聽訟聽訟而當是人君不過一大有司耳系爻者但言元吉而不言訟是無訟也元訟而後爲元吉以是爲吉之至也孔子釋其故曰以中正中正者人心本乎天之正理中正失則心險險則訟聖人以其中正化天下之不中正以其無險化天下之險聽訟吾猶人也必也使無訟乎此之謂也此卦諸爻皆以無訟勸人者也初之不永所事二之不克訟三之食舊徳四之不克訟是也三之貞四之復卽命渝安貞皆以天命人心之正理言是知中正之心人皆有之聖人使民無訟亦以其皆有此心故也上九或錫之鞶帶終朝三褫之此訟𨿽勝而心不安之象猶所謂其心媿恥若撻於市者是也充是心也未嘗不可復卽命渝安貞也

九二曰不克訟歸而逋其邑人三百戶無眚象以爲自下訟上自是解者謂二訟五爲以臣訟君竊以謂臣無訟君之理象言自下訟上亦未便以爲自下訟君也矧辭曰不克訟假令克訟君顧可訟乎旣曰不克訟則是有訟之心矣人臣無將罪孰甚焉乃更以無眚許之聖人假易象以明人道非所以爲萬世防也然則所訟之上果孰指乎曰二五正應上謂九五無疑然自二言之謂爲在上之人則可謂爲君則不可易不可爲典要惟變所適安在五之必爲君位乎

朱子曰九二正應在五五亦陽故爲窒塞之象易有象數此何以不言二百戶而言三百戶以其有定數也王弼謂得意忘象伊川又謂假象今象數不可考只得從理上說故勉彊解作小邑漢上朱氏曰幹防三十有六坤防二十有四九二變則二三坤防四五幹防合而言之三百也坤爲戶二在大夫位戶爲邑自三至五歷三爻也又曰古者諸侯建國大夫受邑諸侯之下士視上農夫食九人中士倍下士上士倍中士大夫倍上士卿四大夫君十卿祿天子之大夫視子男大國之卿當小國之君然則諸侯之卿當天子之大夫也食二百八十有八人三百戶舉全數也蓋漢上之說其象數可考者如此

【坎下坤上】

師以一陽在下爲將帥之象故重九二然九二爻辭曰王三錫命象以承天寵懷萬邦釋之是尢重六五也九二自眾尊之則曰丈人自君稱之則曰長子長子帥師五所使也弟子輿屍亦五所使也唐九節度鄴城之潰非肅宗之咎而何使之當不當闗民命之生死國家之安危豈可忽哉不止用師之時宜愼所使至論功行賞尢嚴小人勿用之戒大君有命開國承家君之事也非上六之事也但以上居師之終故發此義耳

師出以律人所知也左次之義何居見可而進知難而退師之常也上貪功下懼罪宜退而不敢退以覆其軍者多矣可不戒哉

田有禽利執言儒者常謂秦皇漢武黷武好兵謂之田有禽不可自是以來人主賢而善用兵者莫過唐之太宗其徵髙麗以不能成功深悔之嘆曰魏徵若在不使我有是行也命馳驛祀徵以太牢復立所制碑蓋太宗徵髙麗以莫離支弒逆爲言夫髙麗豈唐之禽哉太宗之悔而思徴此其所以爲賢也故凡爲無名之師者不可不深玩此爻之義

【坤下坎上】

此卦九五一陽在上爲成卦之主初六有孚比之吉比五也六二比之自內貞吉比五也六四外比之貞吉比五也惟六三比之匪人上六比之無首是不比五者也比五則吉不比五則凶君子可不愼所比哉夫九五以位正中盡比之道顯明其比有捨逆取順邑人不誡之象六三上六自取其凶何損於五哉

【幹下防上】

以防之小畜幹之大防者順也小人之順君子將以漸制君子而使之不得有爲君子不悟也從而與之至小人勢成而君子坐困矣六四防之主也有孚者非孚於君子而孚於小人也故曰上合志也血去惕出者以其防順故兩不見傷目前無咎也然其釀禍爲最深也夫九五陽也何爲與四合志乎又何爲富以其鄰乎蓋五有陽之形而其志實陰與上同居防體故富以其鄰無足怪也四與五上三爻有孚合力畜幹欲不成旣雨旣處之象也得乎小人之巧也君子之疏也小人之佞也君子之直也茍非君子尙陰徳而使之滿當不若此咎小人而責君子君子亦無所辭其責也易爲君子謀使如初九之復自道上也如九二與初九牽連而復亦次也至於九三其於防也近交益深而不可復矣脫輻而與之處矣陰陽不相能也而夫妻反目事巳晚矣下也陽自下上行爲陰所得相持而雨澤下焉六四陰畜陽宜雨矣故爲宻云之象然三陽上行四𨿽畜之而五上二陽在其上四方得位上下應之防性善入兌體善說以善入之性務以說陽又居位得時不盡畜不止故四所欲畜尢在於五五君位也旣志在畜君陰性佞邪說之不以其道専務得君凡膏澤天下之事利於民而恐拂於君者則不欲以爲故又爲宻雲不雨自我西郊之象宻雲不雨尙往也言意在畜君也兌正西也故爲西郊之象成卦之義在四故曰我也

小畜之初九曰復自道九二曰牽復吉諸家解復字不過謂陽本在上進而上行爲復獨漢上朱氏以爲聖人欲明陽不受畜於陰之義故以履小畜二卦反覆明之小畜履之反初本在上二本在五三本在四故初二皆以復言之三則受畜而不得其復也漢上以對卦解初二之復則復字便有根據

【兌下乾上】

履之九五惟位正當故夬履惟夬履故𨿽貞亦厲貞且厲況不貞乎若能自視所履考其將來之祥兆周旋盡善不敢夬決則不止於吉且大善而吉矣孔子釋之曰元吉在上大有慶也此豈人臣所敢當乎是九五上九合爲一人也二爻而爲一人有之乎曰有之大有之九五上九是其例也君一也失則爲夬履得則爲視履幹之爲虎也幹之履帝位而不疚也無異也君子之於履無所茍而己矣六三爲兌之主兌者說也所謂說而應乎幹是以履虎尾不咥人亨者也何以又曰履虎尾咥人凶也言之不足又曰武人爲於大君以剛武之人有所爲於大君之側不得大譴者幾希矣悅極則爲巫爲羊爲毀折此亦兌之象也此亦一爻而具兩義者也儒者曰履文王之卦也文王居羑里而演易所云履虎尾不咥人亨履則眞履矣驪戎之文馬有熊氏之九駟未得入焉咥人不咥人未可知也當是時也欲爲初九素履之往欲爲九二幽人之坦坦皆不可得也武人之辭又周公所系也豈以文王爲武人也哉非也蓋居東之時周公亦有戒心也夫

於三言履虎尾咥人凶於四言履虎尾愬愬終吉言終吉則不咥可知也以愬愬易說者何也說有正不正非人臣之正也

履之九五彖傳所謂剛中正履帝位而不疚光明者也而爻之辭曰夬履貞厲垂戒之意深焉善乎雲峯胡氏之言曰其下者不患其不憂患其不能樂在上者不患其不樂患其不能憂故於履坦系之貞吉喜之也於夬履系之貞厲戒之也傳曰具曰予聖誰知烏之雌雄夬履之謂與

【乾下坤上】

人知泰爲可樂而不知其艱人知艱在九三六四陰陽往來之間而不知初九九二未嘗無艱也物各有類此進彼退將使退者終退則進者敢不正其類邪包容荒薉而果防剛決不遺遐逺而不暱朋比二之中行合眾類而治之得其道者也是初九九二亦有艱也特未明言之耳

九三曰勿卹其孚蓋三之所勿卹者卽六四之所不戒者也節齋蔡氏曰孚者信然之謂勿卹其孚謂不可以陰之必復而動其心也自古小人用事非其始遂有敢與君子爲難之心爲君子者利害之念怵於中隠忍遷就以養成其勢於是小人無所忌憚之心觸事發露而亦不復可以自止君子於此思所以制之亦已晚矣故曰勿卹見徒憂之不可以有爲也曰於食有福見有以爲之未必其果可憂也其爲君子計慮以防制小人者至矣

翩翩不富以其鄰翩翩二字冩出小人情態蓋君子不可徒憂小人之復小人實深幸君子之憂三陽初往三陰翩翩然下之且懼且喜回翔而後集漢上朱氏曰譬如葉墜井中翩翩而下以井气扶之也君子初去位小人猶有顧忌君子盡去然後飛揚矣是則君子之憂小人之幸君子亦何貴徒憂乎哉

三巳有平陂往復之說外卦六五之辭與四上二爻殊不類者何也此系易聖人之微意也保泰之道𨿽在君子主之者君也由泰而否常在承平之世故以帝乙爲言帝乙殷之賢君尙書所謂自成湯至於帝乙罔不明徳卹祀是也歸妹爲人君順從君子之象君子道長小人道消非君而誰望哉初曰吉二曰光大三曰有福五獨曰以祉元吉世之常治而不亂君子之常進而不退福與吉未有過於此者也

【坤下乾上】

聖人喜治而惡亂其系否也合君子小人而謀之使皆受泰之福而不見否之禍此聖人之意也初曰貞曰吉曰亨曰志在君二曰小人吉三言位不當不言凶咎於小人猶有望焉使小人不至於一發而無所忌豈非世道之幸乎泰曰翩翩曰復隍於否反不盡其辭非獨可以互見亦良有以也六二包承吉卽以大人否亨告之九五休否大人吉卽以其亡其亡告之亦猶泰之言艱貞也夫泰六五之祉祉由於君否九四之祉祉由於命夫受天之命者君也四之有命由其有君也畏命造命皆君之事也是以泰否二卦其致望於五尢重焉否不利君子貞者之匪人也同人利君子貞者於野也亍野者無私比也之匪人者比於匪人也此之字卽大學之其所親愛之之彖傳所謂內小人而外君子小人道長君子道消也之匪人無一而可聖人特於否卦發之言此實所以爲否也

否之初否之機已兆否之勢未成聖人惟幸其有變而之泰之理否之初貞則爲君子不貞則爲小人聖人惟許其有可爲君子之道故其辭曰拔茅茹以其彚貞吉亨蓋略不異於泰初之辭但勉以貞而已且許以亨焉固未嘗明言其爲君子亦未嘗斥言之爲小人其意以爲果能貞焉不但不爲小人之羞亦可以爲君子之亨矣故象之辭曰拔茅貞吉志在君也勉其不以巳私害國家也若居否之初其勢尙可有爲而或者専以便安爲事一付之天運之所適然其如君何哉志在君者蓋許其有可爲君子之道幸其有變而之泰之理也【離下乾上】

同人之五君位也二與五相應何以同人於宗而吝也其不能與五遽遇辟如女子有家未能於歸而尙在本宗此吝道也二之吝則以三四故也夫三四𨿽剛暴豈能奪君之配哉但以其剛暴之性馮勢爲惡旣敢上陵於二何有此所以先號咷也象曰同人之先以中直也中非五所不足然是時中非所用君道貴剛當以大師克之五之剛旣奮三之伏戎終不敢發四之乘墉亦困而反則大師設而不用可也三四至剛暴也且化而爲同二五之後笑不亦宜乎剛亦幹所本有不能用則號咷能用則笑也此卦大而難者無若二五三四之間初之於門上之於郊皆小者也

【乾下離上】

六五一爻爲大有之主虛中在上以一人之信而發天下臣民之志故曰厥孚交如其曰威如吉何也象曰威如之吉易而無備也非嫌其易而進以威也蘇氏曰以其無備知其有餘也夫備生於不足不足之形見於外則威削可謂善言易者也同人一柔在下故五貴用剛大有一柔在五故五貴用孚君道用剛用孚各有其宜也孚則交交則威至於威如而柔不足以盡之矣是兼剛而有者也故聖人於上九又系之曰自天祐之吉無不利象曰大有上吉自天祐也爻辭與象但言其自天祐吉無不利不言其所以然其義蓋在六五一爻也自天祐之人臣不敢當也非六五而何是故六五上九爲一人也大有一卦此爲最吉以下四爻皆其所有而各有戒辭亦大有之時所宜也六五厥孚交如初何得言無交交之害在於處有而不思其艱故戒之曰但無交害有匪咎也艱則無咎此亦諸爻通例於初發之耳九二大車以載有攸往無咎象曰積中不敗反言之非大車則必敗矣九三公用享於天子小人弗克是小人不能無交害也九四匪其彭無咎象曰明辧晳也言有其彭則大不智也其戒深矣

坤爲大輿九二體幹而曰大車者何也乾變坤也故易之取象多以變言

【艮下坤上】

天道虧盈而益謙地道變盈而流謙鬼神禍盈而福謙人道惡盈而好謙君爲天地神人之主謙而得福尢必然之理也六五不富以其鄰利用侵伐無不利此謙之效也凡言以者能左右之謂也五於其鄰能左右之於不服者能徵伐之旣不驕縱又不姑息可謂盡君道之宜者矣九三爲成卦之主上爲君所任下爲眾所從有功而能謙故曰勞謙旣能勞謙又須君子行之有終則吉旣美之且戒之也五不驕縱三能有終三亦可謂人臣之善居功者矣

剝四變而成謙謙彖皆以剝四變者明之上九下三謙也六三上上亨也故彖傳者下濟上來下也卑而上行三上往也變而爲全吉之卦謙之時義大矣哉

【坤下震上】

豫卦六爻初三四上皆言豫二與五不言豫言貞言中五豫時之令主也二豫時之賢臣也九四一爻爲豫之所由亦有功之臣也功成意滿羣小附和皆溺於豫見有不溺於豫者或反以爲異巳而疑之疑朋可言也疑君不可言也故四有勿疑朋盍簪之戒也四與二相反而相成者也四不疑二自不疑五五可安枕而臥矣四未必能也此五之所以乘四之上常若不豫而爲疾也生於憂患死於安樂者理也五不死於安樂故爲恆不死也六二介於石不終日固無可議然彼見幾而作不俟終日未必能周旋患難使五恃以無恐此五之所以終未免於疾也一時初之鳴豫三之盱豫上之防豫皆無足道四𨿽大有得實未嘗得一朋也志大行者似快之之辭也亦危之之辭也

幹九四曰或躍或之者疑之也豫九四曰勿疑一則許之以疑之一則戒之以勿疑何也蓋九四伏防爲不果不果者疑也幹九四疑其所當疑故許之豫九四不當疑而疑故戒之也

【震下兌上】

九五剛陽中正而下應六二中正眞嘉耦也故曰孚於嘉吉然二之辭曰系小子失丈夫二果系初何以得爲中正何以得爲五之佳耦哉此蓋二以弗兼與權之故與五而不與初也君臣之間其未合也兩相擇也其旣合也兩相信也君與臣其兩無失乎

四下不應初而上承於五與五同徳隨而有獲不可謂之不貞貞之中有凶義焉非有孚在道以明之君子不能免也近君之地盛滿得志之場求善其後亦難矣哉大有九四象曰明辧晳也隨九四象曰明功也大有之四離體隨之三四易位成離離爲明故孔子皆以明稱之四迫五多懼其彭其獲懼孰甚焉惟匪彭故無咎惟有獲故貞凶自非明以處之其能免於凶咎乎

【防下艮上】

下卑防而上茍止蠱所由來也幹蠱者必有事焉所以反其卑防茍止之習也然君與臣不同君則繼世之君值法度弛亂之後者也六五居君之位乾父之蠱當用一時令譽之臣此天下交口賢之者也用之彼必能以徳承上有徳者興蠱可以立治矣臣而謂父母之蠱者君臣猶父子也初與二三皆以干蠱稱或厲或不可貞或小有悔事不避𨿽各盡其道期於終之吉無咎而已皆蠱時必不可少之臣也惟六四不能幹而裕裕則蠱將日深何足取哉若夫不事王侯髙尙其事此功成身退者所爲蠱時人臣不忍言也

按王制云甲者創制之令疏云甲爲十日之首創造之令爲在後諸令之首故謂之甲宣令前後三日殷勤語之使暁知新令也又謂諸儒並同鄭義以甲爲日不爲令云先三日辛也後三日丁也此是妄作異端蓋以甲爲令舊矣易傳謂甲者事之首庚者變更之首制作政教之類則云甲舉其首也發號施令之事則云庚庚猶更也漢上易傳本程子之意而明終始之說曰蠱東方卦也防西方卦也甲者事之始庚者事之終以日言之春分旦出於甲秋分暮入於庚以月言之三日成震震納庚十五成幹幹納甲三十日成坤滅藏於癸復爲震甲庚者天地之終始也又曰蠱一變大畜幹納甲再變賁離爲日乾三爻在先先甲三日也三變頤四變噬防離爲日五變無妄干納甲幹三爻在後後甲三日也蓋先甲後甲之說不一如此而漢上之說可以發明程子之意故悉舉之

【兌下坤上】

當臨之時陽𨿽漸長消亦不久進君子退小人使邪正分明羣賢布滿以塞小人登進之路此要務也上則望於君下則責於一時諸賢皆不可忽也六五曰知臨曰大君之宜曰行中知者能辧邪正也大君之宜者君以知人爲急也行中猶行正也非調停君子小人之說也初九九二皆曰咸臨非咸於小人也亦非初與二左提右挈遂可云足也廣搜人材協力並進如此而後可以咸也正初與二之事也初有貞吉之戒戒其誤引小人也二有未順命之戒言小人猶未順命不可不防也嗚呼君能知臨臣能咸臨時守貞吉未順命之戒八月有凶豈遂定而不可移哉

【坤下防上】

九五居人君之位而欲自觀我生惟有觀民一法蓋天下之大億兆之多其俗之美惡由乎我者也民之俗果美邪是我之能爲君子也民之俗果未美邪是我之未能爲君子也九五之意期於我爲君子未有不能爲君子者也君子之徳風小人之徳艸化行俗美比屋可封其斯以爲國之光乎觀國之光賢人尙賓旣以民而致賢復用賢而治民大觀在上五不媿之矣

九五曰觀我生六三亦曰觀我生者何也君子之道本身徴民我生者天下理亂安危之所系烏可不務觀乎哉至於仕者之出處比於人君之自治蓋其重有如此也故亦曰觀我生進退云上九不在位退而不進者故但曰其生朱子所謂小有主賓之異也

午亭文編卷二十五

欽定四庫全書

午亭文編卷二十六

大學士陳廷敬撰

經解二【易】

【震下離止】

嘗讀噬嗑而嘆聖人系易之仁也讀先王以明罰敕法而知後世用例不用律之非矣讀六四之利艱貞六五之貞厲而知後世快意用刑之非矣艱貞貞厲之辭惟四五有之他爻所無也以五居尊位四爲大臣故也五四能貞厲艱貞下皆化之矣雷電𨿽取威明之義然電先雷後以明爲主治獄之道不患不威是以君徳貴剛而治獄則尙柔中也柔中故虛而明也

【離下艮上】

日月五星之運錯行乎二十八宿經星之次捨此天文也君臣父子兄弟夫婦朋友粲然有禮以相接截然有分以相守此人文也觀乎天文以察時變觀乎人文以化成天下此天子之文也惟仰承天道俯順民彛天子能修其身而後可以化成天下由是日月五星無朓朒薄蝕彗孛飛流之變而各順其運行之常天下文章孰大乎是堯之文思安安舜之濬哲文明皆是道也旅之象山上有火許之以明愼用刑賁之象山下有火戒之以無敢折獄蓋明之所及有近逺故力之所任有大小聖人特以刑獄一事著其義則凡明之不足而能任大者鮮矣是以君子貴致知之學而無取乎察察之小智也

【坤下艮上】

剝五爻皆言剝六五獨不言剝者何變文也五君位也五不可言剝也變而言貫魚以宮人寵者何貫魚下四陰之象也以宮人之寵寵四陰者五也宮人宮中之賤者也以此寵陰猶能制陰者也故無不利也𨿽變而不失君之義者尊君也伊川於上九引匪風下泉易通於詩矣愚謂六五一爻易通於春秋矣

惟君子乃能覆蓋小人小人剝君子君子亡而小人亦無所容其身是自剝其廬也小人亦何利哉初六六二六四皆言凶剝之無咎者獨六三耳何去何從小人亦當決擇之矣

【震下坤上】

復見天地之心天地之心仁是也六二休復以下仁也是知凡言復者皆復於仁也初之修身二之下仁四之從道一也未有道而不仁不仁而可修身者也五居尊位故欲惇復仁之厚者宜居尊者也前後左右從而戕者多矣尢宜惇也惇之如何如初之修身二之下仁四之從道而已是能自治又能以人治者也惇復則不頻復又何至於迷復之凶哉

【震下乾上】

無妄之卦聖人爲承平君臣而言也是時也先王茂對時育萬物之時也豈可妄有所往使萬物繹騷不安其生哉九五居君之位故告之曰無妄之疾勿藥有喜象又丁寧之曰無妄之藥不可試也六二應五者也故告之曰不耕獲不菑畬則利有攸往而象曰不耕獲未富也無妄之疾敵國外患也無妄之災邊防之事小有得失不足爲大患者也所謂或系之牛行人之得邑人之災也君與臣但能修吾內治而外侮不得乘焉足矣藥必不可妄試功必不可妄貪先王舊章必不可妄攺天幸必不可妄徼總之無妄之世必當以無妄處之君與臣必不可不知妄有所往之害九四君側之臣也故以可貞無咎告之初九在下郡縣之臣以無妄之往爲得志無闗於朝廷大事也最惡者上也上九亦非有妄者也時不可行而行遂至於有眚遂至於無攸利彼之不可行而行也亦自謂前人之法窮則當變至於不可行者終不可行而猶執其所行終不肯變甘處其窮象曰窮之災也言其窮而不變也其匪正有眚不利有攸往無妄之往何之矣天命不祐行矣哉正謂上九也【乾下艮上】

畜卦之義蘇氏說之已盡其言曰小畜之畜幹也順而畜之故始順而終反目大畜之畜幹也厲而畜之故始厲而終亨君子之愛人以徳小人之愛人以姑息見徳而慍見姑息而喜則過矣初九欲進之意無巳也至於六四遇厲而止六四之厲我所謂徳也使我知戒而終身不犯於災者四也小畜之說輻不得巳也故夫妻反目大畜之說輹其心願之故中無尢也三幹並進故曰良馬逐馬不憂其不良而憂其輕踔易道以至泛軼也故利艱貞九三幹之殿也故相與飭戒閒習其軍徒則利有攸往上上九也上利在不忌三利在必戒童牛初九也牿角械也童牛無所用牿然且不敢廢者自其童而牿之迨其壯𨿽不牿可也此愛其牛之至也豶豕豕也九二之謂也有牙而不鷙也豕也不鷙則可畜矣大畜之畜幹也始厲而終亨初九陽之微者也而遂牿之故至於九二𨿽有牙而可畜也其始牿之其漸可畜其終𨿽進之天衢可也童而牿之愛以徳也故有喜不惡其牙而畜之將求其用也故有慶凡物有以相徳曰喜施徳獲報曰慶孔子曰積善之家必有餘慶天衢者上之所履而不與下共者也徳有以守之𨿽有以予人而莫敢受茍無其徳𨿽吾不與而彼將有取之者上九之徳足以自固是以無忌於幹而大進之其曰何天之衢者何天衢之有而不汝進也夫惟以天衢進之而幹大服矣

小畜以懿文徳蘇傳曰夫畜巳而非其人則君子不可有爲獨可以雍容講道如子夏之在魏子思之在魯可也大畜君子以多識前言往行以畜其徳蘇傳曰孔子論幹九二之徳曰君子學以聚之問以辧之是以知幹之健患在於不學漢髙帝是也故大畜之君子將以用幹亦先厚其學嘗推其意而論之懿文徳者不得志而著書之類也多識前言往行以畜其徳者積學待用之謂也

【震下艮上】

頤之六爻初九爲靈食气而壽不求食於人者也捨爾靈觀我朶頤凶此設爲六四告初之辭以戒之耳非眞以初爲凶也故象曰觀我朶頤亦不足貴也世豈有觀朶頤之靈哉卦惟上下二陽凡能養人者皆陽也初九又以徳爲養者也四求初養是顚頤也四在艮下負嵎之虎也虎視眈眈其欲逐逐虎之常也然咎道也今以初九之徳養爲養眈眈逐逐之咎吾知免矣欲與施反四無欲斯能施矣故象曰上施光也二與五相應者也今二五皆陰不相應也故二擇養於初上之間皆非二之類也故曰行失類也然初則顚頤而拂經上則於丘頤而徵凶與其徵凶寧拂經也六三與上九相應三求養於上正也而顧系以拂頤貞凶十年勿用無攸利象又曰十年勿用道大悖也易之示人語繁而不殺義正而辭嚴此其至也若是者何也陰柔不正好動之人與居髙乘時之權臣相合其禍何所不至是聖人之所懼也五居君位而頤由於上亦拂經也居貞則吉不可涉大川象曰居貞之吉順以從上也貞則彼無可指順則我不傷激貞者爻所本有順者補爻所未盡也上爲頤之所由求養之人孰不歸之故利涉大川然聖人必先之曰厲吉不厲則凶厲則吉也象曰由頤厲吉大有慶也不厲則大有害厲則大有慶也五曰貞曰順上曰厲五上之間君臣終始國家安危生民禍福其機最微而其事最鉅故聖人言之懼而慮之周也【防下兌上】

大過彖傳棟橈本末弱也本末者初上也九三九四皆棟橈者也爻分而言之則九四棟隆九三獨爲棟橈若是者何哉九四不過乎剛與初爲應能専而無他初𨿽在下之柔譬之茅然爲物𨿽薄以之爲借未嘗不收其用此四所以爲棟隆也四與九二爲同類二以陽居陰而下乘初以初自助故有枯楊生稊之象稊者顚而復蘗反其始也又有老夫女妻之象老夫女妻則夫不陵妻而生育之功可成矣四曰棟隆吉象以不橈乎下明之二曰無不利象以過以相與明之是四與二皆取其剛而不過也九三剛而太過與上爲應而三剛愎不可以輔過涉滅頂之凶上自無咎也三亦何所益哉三與五爲類五以陽居陽侈泰已甚六乘之而力不能正故有枯楊生華之象華者盈而畢發速其終也又有老婦士夫之象老婦士夫則夫厭其妻無過以相與之事矣三曰棟橈凶象以不可輔明之五曰無咎無譽象曰何可久也亦可醜也無咎無譽者所以教上也與爲滅頂之無咎不如明哲保身之無咎也非爲五言也是三與五皆惡其剛而過也嗚呼棟橈吾將壓焉相之於國棟也匪剛不可過剛亦未見其可剛柔相濟使身名俱全而國家無事賢者不當如是耶

【坎下坎上】

人未有可孤立而無助者也況在艱難之時乎習坎之卦九二九五各爲一卦之主相阨而不能相能者也二曰坎有險求小得險九五也小六三也九二以險臨五五亦以險待之欲以求五焉可得哉所可得者六三而已二所以能得之者非謂徳足以懷之徒以二者皆未出於險中相待而後全故也六三來之坎坎險且枕入於坎窞勿用之往也枕所以休息也來者坎也往者亦坎也均之二坎來則得主往則得敵遇險於外而休息於內也故曰險且枕六三知其不足以自用用必無功故退入坎以附九二相與爲固而已六四樽酒簋貳用缶納約自牖終無咎樽酒簋貳用缶薄禮也納約自牖簡陋之至也夫同利者不交而歡同患者不約而信四非五無與爲主五非四無與爲蔽饋之以薄禮行之以簡陋而終不相咎者四與五之際也九五坎不盈祗旣平五在坎中是不盈也盈則平而出矣祗旣平五之志也以不平爲未大未大而不肯自安故受四而不辭也夫五之與二勢有上下徳有大小五有爲之主而二僅自保者也要其終五必並二習坎之所以爲險者以二五之不相下也五並二而天下無險可言矣二與三未保其終而暫時相依亦各知孤立之難也若夫初上處內外之極最逺於敵而不被其禍以爲足以自用而有餘是以各挾其險以待其上初不附二上不附五故皆有失道之凶焉君子之習險將以出險也習險而入險爲冦而已此初之失道也徽纆以系之叢棘以固之上六之所恃者險爾險窮則亡此上六之失道也道在依人尢在擇其所依險可易言出哉

【離下離上】

離之六五柔居尊位者也附麗於剛彊之間危懼之勢也當危懼之勢能畏懼之深至於出涕憂慮之深至於戚嗟所以能保其吉也所謂剛彊者四與上也然上與四不同五能用上則可以成嘉美之功威震而刑不濫可以正邦矣若四則犯上之臣也自不容於天地之間何足憐哉此卦上九禦侮之臣也九三年至而退不貪榮祿之臣也六二中順之臣也初九新進愼事之臣也惟九四爲犯上之臣旋發旋平不足爲大患而可借以爲宴安之戒者也然離爲火爲日苟非君徳之至明亦豈易致此哉

【艮下兌上】

交感之謂鹹無心於感然後無所不感非無心也無不正之心也聖人感人心而天下和平此也大槪以一虛字盡之虛者九四之所謂貞也故吉且悔亡若憧憧往來朋從爾思則失其貞矣故象曰未光大也九四大義系辭傳發揮詳盡宜合而觀之惜乎九四亦有所未能也此卦六爻皆應皆求咸而不能咸初六志在外者四也九四朋從朋者初也志之從之皆不得無心之義也二設爲凶吉兩義腓動惟躁故凶反躁爲居則吉也九五咸其脢脢在防之下心之上已發於心而隠忍於喉苟求無悔而已其志不已末乎感不可以私亦不可彊示尊黙使上下之情不通也三志在隨人以妄隨爲感自宜往吝上滕口說感不以心而以口感之道其衰矣乎合而觀之皆有心於感而不能無所不感者也卦以人身取象四當心位故感之道於四猶有望焉【防下震上】

恆以久爲義九三不恆其徳貞吝固宜餘五爻惟二以久中無悔初則浚恆貞凶無攸利四則久非其位而無禽五則恆其徳貞夫子凶上則振恆凶是不恆不可恆亦未必可也恆豈易言哉善乎大象之言曰雷風恆雷風者天地之至不恆者也至不恆之中而有至恆者存此立不易方也方卽貞卽天地之道聖人所以久於道而化成也聖人者天而已矣易諸卦發揮此義而此卦之辭尢爲顯著故曰天地之道貞觀者也日月之道貞明者也天下之動貞夫一者也一者何也天之道也其爲物不貳則其生物不測又何疑於聖人之化成哉【艮下乾上】

遁不可以退避爲訓人皆以退避爲藏拙免禍之計自爲則得矣如朝廷何故善遁者非必在山林也𨿽身處朝廷未嘗嚴絕小人而小人自不能近此逺小人不惡而嚴之謂也此卦初二兩爻定指小人初在遁爲尾尾猶微末也以其往而有災故尙不敢肆而自附於四四𨿽不示絕於外而內不暱好迹與小人似好小人迥不能幹是謂好遁宜其享君子之吉也君子旣吉小人自然否矣六二以中順上固君志自古小人巧用此術使人君誤信假之以權久而跋扈難制者何可勝道然二𨿽固志五能正志五之志正則二之志亦正二之中順且爲應五之徳而不出於邪矣二柔而中順五剛而中正君臣始終相保釁隙不生何嘉如之嘉出於正正與嚴相成嘉與惡相反此九五之遁也或曰君不可以遁言不知臣之遁非必山林君之遁非必深宮君者天也天下有山天不必逺山山自不能及天君下有臣君不必逺臣臣自不能及君使天捨山而居於無山之處始爲天遁有是理乎遁有以形用者山林之士或可當之遁有以神用者非明哲之臣神明之主未易言也不可不辧若九三與初二同體謂之系遁系而遁疾憊固其宜也苟得其道其於初二且臣妾畜之耳不得其道至於行敺除大事存亡安危未可知也不吉則凶可不愼哉可不戒哉上九與幹同體異於九三故謂之遁之者不止初二不能系之與三同徳而不相應三亦不能系之矣是爲龍徳是爲神遁以上居遁之終故特以此許之其實四之好遁五之嘉遁皆同此道也焦竑曰肥字古作與蜚字相似後世因譌爲肥字九師道訓曰遁而能飛吉孰大焉張平子賦云欲飛遁以保名曹子建七啟雲飛遁離俗金陵攝山碑緬懷飛遁皆可取以證

【乾下震上】

彖傳大壯大者壯也剛以動故壯又云大壯利貞大者正也是知壯不可恃正不可捨捨正恃壯𨿽大何利之有卦惟九四當剛動之爻故動而貞吉動而悔亡藩決於前輿壯其輹尙往何疑若初九者居下在初去震體殊逺豈宜遽動夫趾𨿽壯不如輿輹而欲與四競往必不能也但信壯之可進信之過而壯不行是其信之窮也九二以中而貞吉六五位不當而無悔二善用大壯者也五善處大壯者也上六小人用壯者也九三君子用罔者也羝羊觸藩兩爻同象羸其角卽不能退不能遂辭有詳略意相發明也無攸利艱則吉亦兼爲兩爻言也使兩爻能詳於始不敢輕發自逞當不至兩敗俱傷禍亂蔓延而無已矣嗚呼三爲剛上爲柔蹂三本欲用壯於小人反使小人用壯至小人用壯君子必無幸理罔者蔑視天下旁若無人也小人用壯君子罔也此爲君子嘆息也然則詳與艱聖人屬望君子其尢切歟

【坤下離上】

晉卦之辭所謂康侯者二也用錫馬蕃庶晝日三接者五也五之爻辭曰悔亡者五爲晉之主悔在餘五爻有失有得悔亡在五之失得勿卹其故何也一時得者失者畢在離照之下五𨿽勿卹而不肖不敢大逞固與賢不肖混而不辧者異矣夫得者進失者亦進此五所以往吉無不利也此五所以往有慶也利豈獨在康侯之二哉大略卦以晉名而諸爻皆不喜輕進初六晉如摧如非人摧初初自摧也君子始進貴正初獨行正似有摧之者然自安於摧不失其正何吉如之使急於求孚急於受命豈能裕無咎乎六二晉如愁如義亦同此以中正柔順之徳而上遇六五之君宜無不進矣二不敢喜而不寐故爲愁如此二之中正也所以受玆介福於其王母也六三眾允悔亡者三之晉一無所私故眾皆信之其悔得亡也卦獨四上兩陽似爲進然四如鼫防鼫鼠以比庸臣庸臣而在上位所以爲位不當也貞厲者𨿽庸而不失正𨿽庸而不敢肆然無忌也使其爲碩鼠之貪何貞利之有𨿽失得勿卹之君亦難容而不逐矣上九居髙而失和平之度難爲其下故爲晉其角維用伐邑之象然與好大喜功爲國生事者迥不侔矣所以𨿽厲而吉無咎也貞吝者道未光之謂也世之求大光而反致凶辱者多矣未若貞吝者安其未光爲猶愈也合諸爻觀之位有髙下品有優劣行事未必盡得然皆進而不輕進者也上下接而下不輕進晉之主不易遇也晉之臣亦可法也

【離下坤上】

明夷六爻嘗以商周之際明之初九君子於行伯夷太公之避也六二夷於左股股所以行也夷則行不利故用馬壯以拯之而後其行也勝用股矣此文王羑里演易之時也以學易爲馬壯是羑里之事文王亦自悔有所未盡也夫此所以爲內文明也九三文王得太公之象也南狩者卜田而遇非熊非羆之臣也卒載太公望以歸得其大首也嗣是而伐崇墉嗣是而遏䢐旅文王曷嘗有亟心乎不可疾貞也六四於出門庭我不顧行遁微子自靖之義也六五箕子之明夷則爻辭已明言矣上六失則之則與六二順以則之則當合看又當與箕子明不可息之明合看明不可息箕子所以傳洪範也六二順以則文王所以有六十四卦之彖辭也紂惟失則故不明而晦後入於地無由可免也是故商周之際興亡之故備於明夷一卦或以爲文王之卦是也實非文王一人之卦也六二正所謂內文明者以此爲文王與象傳合但謂文王以學易爲馬壯羑里之事文王亦自悔有所未盡似非周公可以言文王者然假使周公以此言文王不可謂非深知文王者也此聖賢憂患之學文王周公孔子其揆一也

【離下防上】

萃言王假有廟渙言王假有廟家人言王假有家明乎在宮在廟王者皆以精神相感通故能使鬼神享而家人化也象曰王假有家交相愛也旣交相愛矣又何憂乎九五爲王者六二宜爲王后然六二爻無異辭焉歸妹曰帝乙歸妹曰其君曰其娣此異辭也家人六二曰在中饋無攸遂則通乎臣庶之辭也家人以長女中女成卦故卦辭曰利女貞彖傳亦先稱女正位乎內在中饋無攸遂者正位乎內之事也六二旣通乎臣庶其餘無不可通初九閒有家諺曰教婦初來其斯之謂與六四長姒也長子家督長姒代姑家之盛衰系焉爻曰富家大吉象曰順在位也明乎長姒之重非友婦可比也九三家人嗃嗃悔厲吉嗃嗃嚴厲之象也婦子嘻嘻終吝嘻嘻嘆辭也九三重剛過嚴家人不堪而嘆故象於嗃嗃許其未失於嘻嘻譏其失家節以是知治家不可不嚴亦不可過嚴也上九有孚威如終吉誠與威相濟而得終吉異乎九三之終吝矣家人至上九家道已成像又掲反身二字以示人身修而後家齊自天子至於庶人壹是皆以修身爲本也反身無他法大象曰君子以言有物而行有恆盡之矣

唐李勣對髙宗曰此陛下家事何必更問外人其後徳宗舒王之議亦祖此說李泌之對則謂臣當無所不知夫天子家事誠爲大事臣庶家事豈爲細事乎借父耰鉏慮有徳色母取箕箒立而誶語抱哺其子與公並倨婦姑不相說則反唇而相稽秦之所以亡也賈誼言之矣婦女不知女工任情而動有逆於舅姑有殺戮妾媵父兄弗之罪也天下莫之非也晉之所以亡也幹寶言之矣後世所以教導整齊臣庶之家者非無法令然徒文具而無其實也誼又有言夫移風易俗使天下回心而鄕道類非俗吏之所能爲也所闗誠重矣哉

【兌下離上】

天下同異之辧不可勝窮天地睽男女睽萬物睽是其異也其事同其志通其事類是其同也象曰君子以同而異夫同而異異而同一也其異也正其所以同也睽之時用大矣哉大以此也睽非美事而天地男女萬事皆不得不睽睽然後同何嫌於睽乎若夫始同終異始異終同同異皆出於私兩者判不相合與其終而異未若其終而同也睽之六爻初與四不相應也四如逸馬逐而愈逸不逐則自歸又如惡人惡與左傳惡而婉之惡同貌𨿽惡而中未必惡也初不嫌四而見之四且以初爲元善之夫彼此相孚矣初之悔亡無咎四之睽孤厲無咎以始睽終同也二之遇主於巷五之厥宗噬膚三之無初有終上之先張後說皆終同也自匹夫相與無不以睽爲憂以不睽爲貴況寮寀君臣之際乎總之有宜睽者彖傳大象之義也有不宜睽者六爻之義也如此則見睽之利不見睽之害歸於大同實受其福矣睽之時用固非一端學易者可不盡心乎

【艮下坎上】

九五大位也當蹇難之時以一身而任天下之責天下之蹇皆其蹇蹇莫有大焉者也大蹇也夫九五所謂利西南往得中者也當位貞吉以正邦國之大人也見之則利往則有功者也世未有眞主在上而忠臣義士不樂爲之用命者朋來之助豈非五之所自致乎人知九三往蹇來反爲道窮而反不知蹇卦四陰與五同徳者惟三之一陽耳其反也見險而能止也知也反而與初二同往尢其知也初之宜待者待三也四之來連者連三也上以來碩者以三爲碩人也上以三而利見九五之大人初二四誰非以三而利見者哉然則三眞五之朋也有三之朋而初二四上無非五之朋也不止王臣蹇蹇一人也朋來如是𨿽大蹇無難平矣𨿽然非下推上挽三何能獨進乎上與三應與之合力決天下之險難開一時之蕩平上之功豈小補哉

【坎下震上】

解之小人六三也本非元惡大憝附九四之足下隨四而動不過四之一拇耳然已居下之上其位髙矣故曰負且乘言其以負販之夫乘君子之器也或曰負者上仗四也乘者下陵二也負販之夫一旦得志未有不負上而乘下者也合觀之而小人之態見矣在九二以三狐目之工於媚悅則爲狐也又依城之狐也假威之狐也在上六以隼目之捷於傷人則爲隼也三一小人耳而其勢闗涉上下則亦非尋常小人可並論矣九二以矢射之獲之於田上六助二射之獲之於髙墉九四亦不敢庇之而自解其拇自三觀之以二與上爲冦其實二與上興兵戎以伐罪人也是役也主之者二也上爲犄角四者小人所在之地也然小人之退與不退權尢在君二與六五爲正應二所以能成功也利西南往得眾此之謂也無所往旣解之時也有攸往未解之時也無所往則來復赦過宥罪不欲禍延也有攸往則夙其事已定人猶未知也不苛不縱先後得宜豈非九二之貞吉中道哉嗚呼三與上本宜應而不相應使三之禍已成必將陷上而奪其位三之禍未成而敗上非射而獲之恐未免以嫌疑而禍及其身也三爲四拇勢將累四初與四應剛柔之際勢將及初今三一解而眾禍悉解郎顗曰雷者所以開發萌芽辟陰除害萬物須雷而解資雨而潤解之時眞大矣哉

【兌下艮上】

損卦本無剝民奉君之說彖曰損損下益上其道上行者損下卦幹之九三益上卦坤之六三損下益上卽損剛益柔損非徒損所以益上故曰其道上行損下益上義本如是損亦非惡事也何嘗指爲損民益君哉惟損下益上其道上行故又曰損而有孚元吉無咎可貞利有攸往曷之用二簋可用享蓋其道上行損中卽有孚義元吉以下皆有孚之占二簋用享則所以爲有孚者也此卦下三爻益上者也上三爻受益者也上下交孚下積其誠而上受之曷之用二簋可用享之說也主之享賓必用其誠簋非虛器中必有實二簋者象下之兩陽也享禮八簋爲上四簋爲中二簋爲簡今以兩陽之實取象二簋不論享禮之常亦猶享賓有時而用二簋惟其誠不惟其物故曰二簋應有時也易大例扶陽抑陰剛不可損獨此卦以損剛益柔爲義損剛則剛虛益柔則柔盈故又曰損剛益柔有時損益盈虛與時偕行也損益二卦皆損剛益柔但益卦所損之剛在上損卦所損之剛在下耳或執益彖損上益下民說無疆之文謂以損之損下爲損民亦無不可不知損君益民可言也損民益君不可言也損君益民而民說固其宜也損民益君而有孚未之有也必不可元吉必不可無咎必不可貞必不可利有攸往任其曲說終不可通且小人以是借口流禍無窮矣故不可不辯以爻義細言之初九輟其私事遄往益四遄之爲言疾也四所謂損其疾者指初九也損其疾亦猶咸其拇咸其腓晉其角之類易之句法也非以疾爲四之病疾而初往損之也以下事上不宜緩慢故疾而無咎酌損之者戒其過於疾耳非以疾爲不可也六四損其疾使遄有喜者言初九之往本遄四又能使之遄不以損其疾爲嫌反其疾爲喜也如此而遄往者愈勸矣何咎之有初九曰尙合志四曰有喜兩爻各得無咎此初與四之有孚無咎也九二利貞者中以爲志以中爲貞也中卽二之二簋蓋一心享上之誠也徵凶者二非徼功沽名之臣以徵爲凶故安靜無爲不敢輕動耳此二之以爲弗損也而五以實受其益矣五受二益故有或益之十朋之弗克違之象上天祐五使得賢臣非元吉而何合而觀之二五以中相孚而得吉者也若六三三人行則損一人一人行則得其友成卦之義實在於此象曰一人行三則疑也六三與上九不相疑矣豈非孚乎上九居卦之上受益極矣故反而益下然於上實無所損故爲弗損益之可以無咎可以貞吉可以利有攸往得臣無家者是臣民俱受其益天子以天下爲家也損之道至此無以加矣故曰大得志也總之此卦大意在上下有孚爲臣子出身事君之事世旣誤解損下益上又誤解二簋應有時損剛益柔有時爲凶年饑嵗上下俱耗之時夫上下俱耗猶可損民與嗚呼此漢唐所以多聚斂之臣也【震下防上】

益彖傳損上益下民說無疆自上下下其道大光以益下爲益民此則得其解矣損卦自爲臣益君之事益卦自爲君益民之事何必皆以下爲民哉自利有攸往至與時偕行皆備言所以損上益下民說無疆之故亦非有二意也凡自上益下之事皆天子之事此卦六爻皆應而尢重九五𨿽成卦之義在於初四亦不敢與五比也益莫大於恵恵者順也九五之心有孚而順天下自然勿問而知其元吉其時天下之心亦皆有孚而順九五之徳九五之志於是大得不亦宜哉二五中正相應所謂有孚恵我徳者於二尢爲易見凡國有大事必君從卿士從庶民從從筮從或益之十朋之弗克違豈非筮協從之謂乎上下協從天人交應王用享於帝之吉占實非二所敢當也是以爻有永貞之戒象亦曰自外來明非二意中所敢有也六四中行此言四以益下爲心而合於中行也告公從者言其告於公朝而公朝從之也利用爲依遷國者言卽遷國大事亦無不從而所遷之國其民心實足爲朝廷所憑依也初九居下親民之臣當益之時民皆順君之民自宜利用爲大作大作卽遷國之役也元吉無咎者𨿽益之時無事不可興然下不厚事初九特爲之者也無咎可當也元吉本九五之占初不敢當也六三益之用凶事受凶荒之任者也益之最親切者無如凶荒古之王者使人徴諸侯憂凶荒則授之以圭致王命焉三有孚中行告公用圭其復命之事乎宣君之徳救民之命自然感天之心受天之福𨿽已身亦有大益非僅無咎而已故象曰益用凶事固有之也言凶事之中益所固有其辭與自外來不同所以勸之也嗚呼天災流行凶荒時有當是任無咎有咎有益無益孰非自取之哉合此五爻觀之中正相應者二五也三四之中行皆以五之中爲行者也三之有孚五之孚也四之益志五之志也初九者乃四之應也五之孚恵心而其餘皆有孚恵我徳天下大益其本在於君之一心是知捨心而言政未有能爲政者也獨上九處益之極又防極動故曰立心勿恆無恆心之人反覆變幻纎悉誅求君子惟恐利不及人小人惟恐利不歸已人非鬼責孰能禦之莫益之或擊之自外來之辭與初二同而吉凶若天淵矣所謂美惡不嫌同辭也戒之哉

午亭文編卷二十六

欽定四庫全書

午亭文編卷二十七

大學士陳廷敬

經解三【易】

【乾下兌上】

此卦五陽一陰陰至寡也以九五之尊決去上六一陰如以利器芟除小艸何至夬而又夬乎夬夬者不能一夬而遂夬也𨿽雲中行無咎中實未光矣若九三無九五之勢又在諸陽之中獨與上應使避相應之嫌壯徵於色以一擊爲快反足致凶故夬夬未妨也𨿽其始獨行遇雨若濡有慍而其後終得無咎故猶有取焉初九壯於前趾往不勝爲咎此決而輕發者也九四則不能決者也誠能隨眾君子之後如牽羊之在後則借力遂進次且之悔可亡矣牽羊與次且有辧次且而不能牽羊自古無才之小人反多剛愎自用不能隨順君子爻所以又有聞言不信之戒也惟九二剛而能中𨿽屬幹體然健而說決而和實備全卦之徳惕號者彖之孚號有厲也暮夜有戎勿卹彖之告自邑不利卽戎也𨿽不卽戎然循是道也終至舉朝君子而小人絕迹所謂利有攸往剛長乃終也九二惕號上六自然無號君子剛長乃終小人終不可長定理定勢未可謂必無之事也大略夬以得中爲貴九五終未光則以上六暱在君側五居尊位當以毅然一決爲中而非諸爻可比也夫天下之勢日變者也朝多君子不易得之時也使九五不能斷𨿽君子揚小人之惡於王庭必無濟矣中而光聖人所深望者其尢在五哉

【防下幹上】

姤之小人初六一陰也爲女壯爲羸豕爲魚爲民爲皆初六之象也初六一陰敢與五陽遇故爲女壯在下故爲羸豕𨿽爲羸豕而可豫信其蹢躅陰柔則易牽故欲其繋繋則貞吉有攸往則見凶有九二之金柅初自然無攸往之凶矣

初欲往而二柅之初爲魚而二包之皆以其近也二之能包魚能制魚者也其爲主固矣然魚爲嘉味何以不利賓蓋味之美者其毒亦多小人之柔而可喜似之故二包有魚以義揆之不肯及於賓也

姤五月之卦五月生初象也杞髙木二象也能左右之曰以五能以二之杞包初之杞包而不得蔓引是品物咸章之時二能使初之含章也二之爲杞猶之其爲金柅也然孰非五以之之力與陽者國家之命陰長而命隨去今以杞包陰不得長是命自天而降不復去矣故曰有隕自天志不捨命也

九三臀無膚其行次且者以行未牽於初也不遇未免有寡助之厲私遇則有牽於小人之大咎與其爲大咎寧爲厲矣

上九與初最遠角又善觸無與初相遇之理吝而無咎𨿽吝不足罪也

諸陽惟九四與初爲正應然初陰性善牽與二相近與四相遠初繋二而不他往卽得貞吉不必定歸四也二包有魚四自然包無魚夫陽之於陰猶君之於民四之包無魚是君遠其民而君無民也豈非起凶乎

此卦一陰始生由是而遁而否而觀而剝而坤是姤卦爲謹微之卦不可不講也五居尊位而應之者二二五兩爻之義尢不可不講也

【坤下兌上】

萃於一之謂萃有二非萃矣彖所言利見大人是也是故五爲萃主他不敢當也五萃有位位者天人共與歷數攸存未有運世無本功徳不紀而能崛起在此位者也以是當天下臣民之聚無不孚矣無不光矣何咎何悔哉以九五之志則常若匪孚故反躬自省元永貞之徳惟恐不能盡焉志若匪孚所以無不孚志若有悔所以悔亡志若未光位乃光大彖所謂利見大人亨聚以正也非九五元永貞之謂乎此卦四五兩陽各得其應疑於不一然九四位不當居多凶之地有不正之嫌必大吉始可無咎大吉者近五之側以身萃五自不敢當天下之萃故大吉也初六本與四應攺而萃五是爲有孚不終乃亂乃萃也前爲二引若二號之也與二相得附二萃五一握爲笑也勿卹往往於五也初之萃四似正而非正攺而附二萃五似亂而非亂其亂也乃其所以正也夫何咎若二者居中應五又引眾萃五中徳不二但知引而不知他一孚之外無餘事也彖言大牲爻言用禴者萃之時天子之享親宜丰臣子之享上宜誠各有攸當也六三欲萃上六旣萃如又嗟如者蓋上六方賫咨涕洟不敢自安於上苦欲萃五而三又萃上六必無利矣惟往萃於五庻無咎耳小吝者戒其往五而不果也互防爲進退上萃五欲其果於退三萃五欲其果於進也總之上下五爻不論有應無應皆萃於五是謂萃於一是謂萃之正萃豈非天下最盛之事哉𨿽然萃可喜也亦可憂也蘓氏曰五能萃二四能萃初近四而無應則四能萃三近五而無應則五能萃上此豈非交爭之地哉大象澤上於地萃君子以除戎器戒不虞聖人之慮深矣

【防下坤上】

地至實者也亦至虛者也使地不至虛木之生將壓遏而不得長豈能拔出地上干霄抉云哉惟君亦然使君不能下士則君門如天艸茅賤士無由上達矣升卦六五居坤之中以順爲徳順故能虛此五之貞也五以貞爲階天下皆由階而升用見大人勿卹者用此也六五所以爲大人也五位西南防之至坤必歷南而後至故曰南徵吉志行也天下之志行五之志乃大得所謂有慶者不獨二之有喜若初之上合志三之無所疑四之順事上之冥升皆有慶也彖傳𨿽舉九二剛中而應爲釋其實非九二一爻可專有也初六允升初爲防主防與坤順合志其升自可信也九二孚乃利用禴二有中實之徳孚信於五𨿽外飾之靡丈去而不用可也木至九三漸入坤體虛而無礙故謂之升虛邑六四上由之以下達下由之以上通是爲五汲引在下之賢人登於天子之廷者也賢人進而治功成王用此享於岐山矣故曰順事也上六居卦之上木之升至此而極凡木之升在春夏人易見之至於冬則不見其升而實升而不息故謂之冥升謂之不息之貞消不富者以冬而言也使賢人之升至於不見而升升而不息豈非天下國家之大慶哉

【坎下兌上】

困卦彖曰困剛揜也剛指二五剛中之剛九四不預焉二五之剛爲初與三上所揜又爲九四所揜故曰剛揜而不曰柔揜剛使二五止爲初三上所揜九四不預焉何以不曰柔揜剛而但曰剛揜哉能辧九四亦爲揜剛之人而困卦之義明矣九四來徐徐凡自外而內者謂之來四之來以就初也徐徐者隔於九二而不得速也故曰困於金車然四之志豈須臾忘初者哉初揜二者也今四之志在下不止欲助初揜二且欲引初揜五矣而謂四非揜剛之人哉然四與二皆陽二又承五故又曰𨿽不當位有與也然則吝有終者此望四自新之辭也四互五三有防木象初與四隔故有臀困於株木象四至二互離初在下有入於幽谷象自初至四隔三爻有三歲不覿象此卦獨初與四應凡卦以有應爲吉今四反累於初小人之不可作緣如此三與上不相應據位本相應兩柔又相應今隔於五五剛如石三不能轉下又承二據二之蒺蔾三爲其宮上爲其妻入於其宮不見其妻凶何如之三之不見妻𨿽以隔於五故亦以上之悔故上爲三所牽附困於葛藟也在卦之上勢窮而危於臲卼也處勢如此一動足輒危故曰動悔動悔者不可徵也若能悔悟則可以徵而吉矣此又望上自新之辭也此四爻者二五之剛所由揜也豈知二五本剛中非此四爻所能揜乎不能困剛徒以自困小人何樂而爲小人哉若夫二與五眞可謂之大人眞可謂之君子故能在險而說困而不失其所所者何貞也貞也者剛中之中也此二五之安身立命處也可以感人可以格鬼神可以無入而不自得又何不亨之有乎是故人以九二爲困不知酒食之慶在中朱紱方來之慶在中利用享祀之慶在中𨿽徵行非其時故凶而以九二處之自無咎矣九五者居尊位者也其時揜五者非敵國外患不過左右小人耳天子於小人怒則去之小人旣去羣才效用此劓刖之象也困於赤紱之象也朝廷之上以刑法爲敺除志之未得在此然事平而朝廷宴然亦在此矣乃徐有說也利用享祀意與九二同皆以剛中之誠心孚於鬼神故也夫二與五在險能說困而不失其所是說其所自有何至以口舌求說來尙口乃窮之誚乎聖人愛君子故用丁寧於不必丁寧之地也此卦兼爲小人謀爲小人亦所以爲君子也所以爲天下也聖人之爲天下慮也蓋詳彖傳困而不失其所爲句或連下亨字讀非

大象曰澤無水困君子以致命遂志夫致命遂志之人何人哉平日非志不在溫飽非犯顏敢諫非以忠孝節義自期待臨大節而不可奪者能致命遂志未之有也無致命遂志之臣則亦必無實心爲國之臣必無有事爲國守土之臣國家何利於此故培養節義是爲急務也

【防下坎上】

井以養人猶君子之徳能養人也初六之井泥九二之井谷二者皆無足取其惟九三乎三之井渫卽九五之井洌寒泉蓋九五能使寒泉之見食於人非九五自爲寒泉也當其不食則行人徒惻一遇王明則並受其福九五之中正非明王乎甚矣九五之重也六四之井甃此作人薦賢之臣也上六之井收勿幕此用賢之臣不蔽賢之臣也四止無咎上且元吉者蓋至上而寒泉之食無人不被井道於是大成矣是六四不可無上六尢不可無也𨿽然薦賢者賞蔽賢者戮有王明之九五何患無六四上六之臣哉王明並受其福者天下並受其福也生於其時者何其幸耶

【離下兌上】

國家一切攺革無不有天人在焉非獨革命大事也天運日變於上人事日變於下而天理人情必不可變能以天理人情爲念此革而當其悔乃亡之本也是故革者不得已而爲之革也不可革則不革初九之鞏用黃牛也旣革不可再革上六之徵凶居貞吉也不可不革不可妄革其難其愼則九五主革之君二三四奉行之臣也人知君子豹變小人革面革之利也抑知順以從君由於未占有孚爲九五虎變之大人者實未易與合二三四爻象觀之其辭兼勸與戒無一非體未占有孚之義而爲辭者也卽無一敢出於順天應人之外者也世之因循規避而不敢革與輕躁執抝而妄革皆得罪革卦之君臣者也

【防下離上】

鼎卦六爻初六與九四相應初在下爲鼎趾卽四之所謂足也當未烹之時鼎顚其趾出其否惡未爲悖理蓋以小人畜小人亦小人所以無咎也九四不察悞授之以重任遂至鼎折足覆公餗九四之形容亦沾渥難澣矣至此人不責初之不勝任也而直責九四之不勝任平時過信初六今所信果如何哉九二與六五相應九二鼎有實宜六五之趨就恐後也反使二咨嗟於下曰我仇有疾不我能卽何故豈非柔靡因循之過與四亦非太柔不可輔者故有鼎黃耳之象但爲上九玉鉉之臣爲相而二五相應之常可以不失矣此五所以利貞而二所以得吉也九三與上九本宜相應以兩皆剛故不相應三之有實與九二不殊以上不汲引不得升於五前故有鼎耳革其行塞雉膏不食之象使上九變其金鉉爲玉鉉則剛柔相節而三庻乎鼎耳不革其行不塞雉膏見食矣此又三之所以方雨虧悔終吉也夫鼎之烹也以享上帝以養聖賢二與三是也人欲勿用天其捨諸今二三之實皆由上九見食於六五是上九以薦賢上當天心也大吉無不利何疑之有此卦之義在於大臣遠闒茸而舉賢人繹六五金鉉之義則用大臣以用天下之賢人尢不可不加意也

九二𨿽有終無尢之喜猶未免有愼所之之戒何也賢人君子不見用於時或爲權門牢籠因而失節故丁寧戒之宋楊時爲蔡京所薦前朝吳與弼爲石亨所薦至今猶有遺憾況其他乎

【震下震上】

洊雷亦不必指非時之雷如冬雷及無雲而雷之類自二月發聲之後八月收聲之前凡雷皆雷也人亦無聞雷霆而不懼者當雷之時妄念盡空天良發惜乎雷過之後妄念又滋耳若能時時恐懼時時修省所謂回天格天孰加於此乎

震來虩虩笑言啞啞文王用之繋卦周公用之系爻恐致福也後有則也孔子用之釋彖旣又用之釋象此四語蔽震卦可也蔽全易亦可也

【艮下艮上】

彖辭艮其背孔子釋之作艮其止艮其背卽艮其止之象艮其止卽艮其背之實義止其所又艮其止之的訓也背也止也所也切實言之一理而已艮其止者止於理也凡人不過一身其與身接者皆人也不見理但見人與身則所以處身與人者失矣不見身與人但見理則所以處身與人者得矣故彖曰艮其背不獲其身行其庭不見其人

艮止也此止非專屬止非專屬靜行亦有止止亦有止行卽是動止卽是靜行止動靜無不有理止其所而時出之故曰時止則止時行則行動靜不失其時其道光明然則凝心無爲息緣住靜虛寂之學必非艮止之學明矣

【艮下防上】

彖傳進得位往有功也進以正可以正邦也其位剛得中也數語明指九五或曰天子不可以漸進言夫由儲君而爲天子非漸而何天子尙進以正進以漸天下何得幸進躁進哉使天下不幸進不躁進天子正邦之功莫大於此矣卦辭取象於女歸六爻皆取象於鴻又取象於夫婦鴻不再配婦不二醮君臣之義也始進不正其後未有能正者也九五六二相應君臣之正也五鴻漸於陵婦三歲不孕二鴻漸於磐飲食衎衎五言其始也二言其終也𨿽終莫能勝而其始亦難矣則以九三六四故也三無應離初二而耽四之邪配是謂夫徵不復以私而孕不敢舉焉是謂婦孕不育私而得位盜思奪之故結四相保是謂利用禦冦四亦無應故三漸陸四漸木皆非鴻之本性也四𨿽漸木或得其桷猶可苟安四之順防異於三之剛躁故三不免凶四猶無咎與惟三四橫據於朝故五漸於髙陵未能遽遂下接六二之願然五剛中得位去此何難此五所以終得其願而二不素飽之臣終得見用也初六鴻漸於幹新進小臣未遽獲上履危防譏誠所不免故曰小子厲有言無咎上九爵位不能系之如鴻之髙飛雲路淸風峻節足以勵一時而師萬世故曰鴻漸於逵其羽可用爲儀此二爻亦無應者也比之三四則賢不賢相去遠矣去幸進以淸仕塗拔孤寒以開賢路奬山林以養廉恥孰非九五之事哉

【兌下震上】

歸妹一卦自卦辭論無復吉理自六爻論人有貴賤有賢否其遇亦有幸不幸妾媵之事略具矣六五妾媵之主也帝乙歸妹是其貴也其君之袂不如其娣之袂良是其能逮下也又能不尙飾也月防望是其徳之盛也又謙沖不敢盈也然則六五以其中徳之貴而行不專恃其位矣娣得此以爲女君何其幸哉初九之爲娣固也九二何以云眇則以跛眇相似也跛故不敢正履眇故不敢正視初徵吉二利幽人之貞質性固有小異而以下承上之常兩皆不失矣惜古今女君不皆六五而娣不皆初九九二也六三爲成卦之主始亦欲待年而嫁獲其良配後則反歸以娣豈非女徳不正人皆賤之故與九四歸妹愆期遲歸有時亦女子有志者也聞古之盛世男女以正婚姻以時然則女之愆期必有任其責者矣上六女承筐無實士刲羊無血無攸利此非約婚而不終者也愆期之女鰥曠之士不能具禮簡略相從者也或曰此卦自六爻而外通於公卿士庶且妾媵小事耳聖人何爲娓娓不置是未讀歸妹之彖者也歸妹天地之大義也天地不交而萬物不興歸妹人之終始也而可以爲小乎

【離下震上】

天下之事倚伏無常者也丰本以明以動故丰旣丰乂以雷揜日之故於是丰之名𨿽是也而丰之實攺爲丰其蔀丰其沛丰其屋矣丰至是疑無亨理然本以明以動故丰苟循其本仍以明以動救其何難於亨哉王假之勿憂宜日中所以救丰之後也丰大也日中之日徧照天下此之謂大也天下無常中之日而君心有常中之日日之象𨿽屬於五而五之明實取於離日不至於昃君不厭其臣天下所以常丰也日中則昃月盈則食天地盈虛與時消息況於人與鬼神乎此言丰之不可恃也或恃丰爲可常或謂一丰之後不可再振者皆非也

五來章二有孚發若則二之丰其蔀日中見斗往得疑疾自可免矣四在五下故丰其蔀日中見斗與二不殊而其遇主不同一心以佐五而五之來章已得二又得初與四雷不蔽日丰蔀盡撤下明上動頓還舊觀豈非快事哉惟上六陰柔在上此重五之暗者也三不幸與之應所謂丰其沛日中見沫暗不在五而在上矣有臣如此而望與之竭力悟主行莫大之事哉惟以權自廢折其右肱而已上位窮而富溢丰大其屋翔於天際然闚其戶閴其無人蓋九三旣折肱則上門𨿽如市謂之無人可也丰其屋適所以自蔽古來爲臣如上誰能幸免也

【艮下離上】

旅者外往而違其家者也士庶賈賤之常而尊貴者之變也如晉重耳僃四爻之義焉呂卻之難豈非射雉一夫亡乎明年襄王入於王城王饗醴命之宥又二年獻楚俘於王王饗醴命晉侯宥王命尹氏及王子虎內史叔興父防命晉侯爲侯伯豈非終以譽命乎處狄十二年及齊齊桓公妻之有馬二十乘有狐趙諸臣從之豈非旅卽次懷其資得童僕貞乎處齊公子安之姜氏曰行也懷與安實敗名姜與子犯謀醉而遣之醒以戈逐子犯然公子遂行矣豈非旅於處得其資斧我心不快乎其過衞也衞文公不禮之乞食於壄人壄人與之塊似乎旅夫兮尾兮流離之子黎臣所以嘆也而不可論晉公子子犯曰天賜也稽首受而載之旅𨿽窮而其君若臣之志不窮志不窮旅之窮何足爲災乎此卦最惡者上九而九三次之三過剛故有焚次防僕之事大約旅之時固難過剛則人不附人去則益甚矣至於上九焚巢之害視焚次又甚矣旅非笑時也而先笑號咷在其後矣牛旣防矣終莫之聞矣是爲最凶者也可不戒哉

【防下防上】

風者天之號令防爲風故爲命令兩防相隨故爲申命法敎百端令行爲上故曰行事此九五大人之事也五居防中以中行命命無不正所謂剛防乎中正而志行者也命旣正矣則吉由之悔亡由之上下無不利由之矣無初有終初未得不令而從終則無令而不從也庚者十甲過中事之當更者也更事故申命也或曰甲主仁庚主義甲寛令也庚嚴令也然防者入也重防所以入人非可以嚴厲言也

小者初與四兩柔也柔皆順乎剛剛則單指九五九五居尊位故柔皆利有攸往利見大人𨿽九二之剛亦不過下引初六使上順九五耳不敢當大人也

初以順五爲貞進退多疑則失貞故利武人之貞武人者果決無疑者也四決志順五無進退之悔可以稱武夫矣倡初順五故曰田獲三品初防下爲品與四隔三爻爲三品也田而獲亦武夫之事也四不止有功於初豈非五之功臣哉

二與四皆互兌口五之申命行事必借二四四稱武夫二稱史巫亦互辭也蓋所以使初無疑而事五者亦辭命之力也防在牀下所以事五也用史巫紛若所以申五之命也然則二之有功同於四也

九三居下防之終頻防猶初之進退也始而志疑終而志窮吝何能免哉

上九居上防之終過於防而不能斷是爲防斧不得以武夫之貞自解矣又曰防資何居此老而患失足恭無恥者也意保富貴富貴未必能保故曰防在牀下上窮也防其資斧正乎凶也正乎凶也或作兩句讀是也言爾以爲正乎吾但見其凶而不見其正也防在牀下與九二同亦所謂吉凶不嫌同辭

【兌下兌上】

兌說也順天應人使民忘勞忘死皆由於說說豈有不亨者哉然亦有不可亨者說之失正也故又利於貞焉何以爲貞剛中而柔外是也剛中則不暱柔外則不暴不暱不暴說之正也亨之道也九五以剛居中所謂當位之大君也例應云孚於兌嫌同於二變文曰孚於剝此聖人特筆也蓋說我者剝我者也旣剝矣何以又孚蓋知我之志本無他也然孚於剝則自應有厲惟能有厲而厲自然無矣此五之貞五之所以說也初之和兌者我無爾虐爾無我疑也二之孚兌者我無爾詐爾無我虞也四下乘六三與上六同體若商略所以說乎兩柔者則徒徨不寧無爲也惟介然疾之使兩柔皆不能渉入則可以有喜矣此三爻者其道不同亦皆說之能利貞者也至於六三上六一來一引正兌之小人以妄說爲性而君子不可妄說之者也六三言凶上六不言凶者上之凶可例三而知也大約說卦以利貞爲主說以利貞是以順乎天而應乎人說以先民民忘其勞說以犯難民忘其死苟不能說民而小人是說一旦有事誰爲我勞誰爲我死小人且掉臂逝矣戒之哉【坎下防上】

此卦五爲主渙之君二四爲治渙之臣剛來而不窮二也柔得位乎外而上同四也王假有廟王乃在中五爻所謂王居也利渉大川乘木有功五乘四木以濟坎水也利貞者王以居爲貞也所謂正位也有五之君有二四之臣而初六六三上九無不附於二四協志佐五一時君臣如此渙之所以亨也夫渙非幸事也普天之下誰非臣子初六之柔借二互震之壯馬以拯王室之難豈非順哉四爲木爲機初用二馬二奔四機得四而二亨渙之願得矣六三渙其躬者以有渙在不敢不散其私也志在外者志在四也夫初二三皆歸於四四不敢有以歸於五可謂渙其羣矣大臣而無朋黨之私可謂光大矣人惡渙故喜羣四渙其羣功乃在五所謂渙有丘也此非常人心思所及也蓋渙之時丘爲眾之所止五當互艮之山故象丘也九五渙汗其大號防之申命行事也渙王居者王居而不動所以守宗廟社稷也渙汗其大號渙王居皆渙字一讀言渙時宜汗其大號渙時王宜居守也故象曰王居無咎或以王居爲王之居積連渙字爲句以散財釋之誤矣此卦以汗大號渙王居爲渙之實事與余象不同若夫上九之渙其血者上與三應三渙其躬上安得不渙其血故上亦渙之功臣也去而遠出者何蓋功成身退知防之士也故爻以無咎許之象以遠害明之

史言唐徳宗時奉天所下詔書𨿽狂將悍卒聞之莫不感激又言山東宣布赦書士卒皆感泣又李晟上行在露布曰臣已肅淸宮禁祗謁寢園鐘簴不移廟貌如故渙汗其大號渙王居二者爲渙之實事此可以見矣【兌下坎上】

節卦斷以節財言天地節而四時成節以制度不傷財不害民反而言之不節以制度則傷財害民矣節豈小事哉此卦分坤之一柔居下卦之上爲兌六三也分幹之一剛居上卦之中爲坎九五也兌爲說坎爲險說以行險者六三也當位以節中正以通者九五也苦節不可貞則上六也以六爻細言之初九在下知通財之權在五塞財之權在二不敢前侵二事爲不出戶庭戶奇九二之象也二坐視三之不節而不能塞爲不出門庭門偶六三之象也夫節財者當於有財之時失其時何嗟及矣二之凶宜也若六三不節若則嗟若又三之自取也咎將歸誰多費以快意而不知窮在其中說以行險非六三而何九五當位以節中正以通節而通故不窮不窮故往有尙甘節之吉所以在五也六四享安節之亨亦以承五之道故也六三不節蔓延於上然凶而猶謂之貞猶得悔亡者罪不在上也嗚呼財者天下大事也九二大臣也不知錢谷托言非其職過矣至於制度數議徳行國家之大政所系於財者至重也明職掌禁侈用制度數以革僭分議徳行以勸儉約天下未有不家給人足者也有中正以通之徳其行此固易易也【兌下防上】

卦名中孚中者二五剛得中也若三四則柔在內何得以內冒中哉舊有中虛中實之說中實是也中虛非也二五成卦之主凡卦之義皆可取用五君二臣二臣臣說君防故曰說而防孚乃化邦也信可以感天地動鬼神凡有血气無不可感故曰豚魚吉信及豚魚也防爲木爲風互震之動風行木動舟象也三四兩陰舟虛像也君臣交孚何事不可行風順舟駛無以逾也故曰利涉大川乘木舟虛也三索得女而成兌一索得女而成防遡其本則乾也乾爲天剛健中正莫過乎天二五有焉孚之所以爲孚者此也故曰中孚以利貞乃應乎天也至六爻之義亦惟二五爲中孚與卦義同其餘不中則不孚矣

九五爲君之孚臣其辭易知九二取象於鶴者鶴水鳥又秋禽九二兌體故象之又君主日陽也臣主夜陰也鶴在陰亦二之象也又夜半陽生鶴知夜半陰應陽之象也鳴和兌口之象也曰我曰爾卽其鳴和之辭也爵祿曰爵鳥爵曰爵鳯皇亦曰爵鳯鳴節節足足故飲器象之亦曰爵然則爵之稱亦多矣我有好爵其指鳯乎鳳生東方君子之國羽虫三百六十鳳爲之長九五居防乘震象之宜也曰我有曰吾與爾靡皆據二言之此臣樂得君彼此告語之辭也或以子和指五非也以子目五失尊卑大小之序於理爲悖且鶴屬兌體子又屬防體一物而兩取象其義紊矣

又以系辭傳參之君子居其室出其言善則千里之外應之況其邇者乎出其言不善則千里之外違之況其邇者乎遠邇相關如此邇可忽與母子室中之至邇者也鶴鳴子和邇先應也此又欲獲君先信友之說也初九虞吉者虞度六四之有它其心不敢安也虞於志未變之先故吉志旣變而後悔之晚矣六四捨初附五絕類而上附五不失臣道月防望之象絕類不系私交馬匹亡之象此捨私狥公善補過者也然反覆賣友之譏亦難免矣其酈寄之流與三與上應而不應故辭曰得敵或鼔或罷先信而後疑也或泣或歌旣疑而又信也總之疑而不定者也上九翰音登於天音無翼而飛故曰翰音登於天者在卦之上居防之極言猶飄風不可捉執然上旣不信矣其誰信之故曰何可長也獲君信友於九五九二見之友之不相信於初四三上見之古今未有上下相疑而可有爲者中孚一卦於君臣朋友之際言之備矣

【艮下震上】

大爲陽小爲陰卦有四陰二五又居中得位小者旣過大者何以亨哉小者過而大者亨亦必有道矣則貞是也處小過之時行小過之事所謂過以利貞與時行也可小事不可大事是也此又爲君子小人之互辭柔得中是以小事吉則大事必不吉剛失位而不中旣不可大事則但可小事矣此卦本敎君子之行小事辟如飛鳥遺之音不宜上宜下上逆而下順上則大事也下則小事也君子知此則自然無違時而行之禍故曰大吉大吉者君子之大者吉也系辭之聖人意爲君子然所以示小人者亦在其中矣

九三弗過防之弗過一句防之一句時旣不能過小人而外示防小人之形從或戕之之凶其能免乎此憂九三過剛危之之辭也九四弗過遇之弗過一句遇之一句時旣不能過小人而能善遇小人此九四之利貞也故卽予其無咎然遇小人譬如養虎故戒之以往厲必戒遇亦一時之權常以是爲貞反至失身而不貞故又敎之以勿用永貞此三四兩爻之下而不上可小事不可大事所以亨所以大吉也

六二陰過於陽故爲過其祖過其君以陰居陰故爲遇其妣遇其臣此又六二之能下也然二本過其君聖人曰不及其君何哉臣不可過象釋之明矣天王狩於河陽公孫幹邾其書法同孰謂易中無春秋哉六五宻雲不雨自我西郊乂曰公弋取彼在穴皆有陰不敢行陽事之象此六五之下也然其徳則六其位則五與二少殊𨿽不雨雲已上升故象曰已上也五君位也不曰王曰公亦書法也

初六飛鳥以凶此初之不下而上也惟其爲飛鳥所以致凶也不可如何自作孽不可活之謂爲初嘆息而言之也上六弗遇過之亦作兩句讀言上六不肯以禮遇陽而務欲以力勝之也此上六之上而不下也飛鳥離之上與初爲飛鳥同故罹禍亦與初同也曰凶曰是謂災眚辭繁而不殺聖人爲上嘆息亦同於初矣

【離下坎上】

旣濟之世侈大之志易生能收斂而不至侈大則旣濟可以常保故卦辭曰旣濟亨小而釋之曰旣濟亨小者亨也剛柔正而位當似槪指六爻而意在九五九五爲旣濟之主其禴祭也非薄於鬼神也此九五之能小也後世有數十年不親郊祀者反之則東封西祀以明得意以祈福祐馴至民窮財匱何如以時禴祭者實受其福哉舉祭祀一端他可推矣先天離東坎西九五位居坎中故爲西鄰所云東鄰西鄰殺牛禴祭者一奢一儉相形之辭而非以六二爲東鄰也六二柔得中卦辭所謂初吉者防其茀而不行俟其得而不逐眞與民休息安靜無事太平之良臣也初九曳其輪濡其尾畏輕舉而致禍也六四濡有衣袽終日戒能預僃而戒懼也若初與四亦皆能小之賢臣也天下已安小人生事多開邊釁以徼功名故聖人系九三曰髙宗伐鬼方三年克之又丁寜之曰小人勿用其意深矣夫以髙宗之賢當全盛之世其伐鬼方猶以三年師老民困其憊可知可不戒哉上六與九三相應小人彼此附和喜於生事者也冒險而進卒止於險而不得出濡首之厲實自取之亦小人所當戒也𨿽然旣濟有九五之君有六二之臣自然無九三上六之小人矣

【坎下離上】

旣濟之世不可用兵未濟之世兵不得不用然亦不得輕用必上有聖主下有賢將相而後可今觀六五以文明居上以有孚應下九二能持重於內九四能臨事而懼震用伐鬼方於外五非嗜殺之主二非貪功之相四非輕敵之將宜其皆得貞吉也是知未濟之兵出於不得已者也未濟之亨不以是哉不獨此三爻也聖人於初與三上皆有戒辭焉初六濡其尾吝象曰亦不知極也與彖傳所云未出中者其意相合未濟之時特嫌其濟而不知極非謂其不宜濟也六三曰未濟徵凶又曰利渉大川意亦同初六一戒之一勸之亦以未濟之時不可不求濟也上九有孚於飲酒剛而能和以和孚眾所以無咎然𨿽居卦終猶在未濟和而不節過親小人恐禍有出於意外者濡其首有孚失是聖人所以又申戒於上也總之不論旣濟未濟聖人皆以用兵爲不得已之事皆以小心敬愼爲訓天運固有循環亦人事得失所致也合二卦爲一卦讀之常存思患豫防之心焉天下其常濟乎

午亭文編卷二十七

欽定四庫全書

午亭文編卷二十八

大學士陳廷敬

經解【書詩禮】

堯典

唐虞之際盛矣嘗竊以謂此天人之介君子小人消長之關而天下治亂之所由分也當堯之時四凶五臣並列而驩兜舉共工比周爲黨五臣𨿽各率其職未聞有能明其爲凶而放殛之者則天人消長治亂之關其故豈其微哉蓋堯知有舜久矣以爲非舜則四凶不能誅而五臣不能盡其才堯若曰與其誅四凶不若登用舜嗚呼此堯之所以爲君之大也當其時驩兜居中而三苖負固於外鯀方以洪水自重以妎天下𨿽以堯之聖而不能不遲回審顧於其間者蓋待凶人若斯之難也堯若以謂及吾之身而制之使猶不得逞也然庻防其有悔心乎旣不得逞而有悔心吾與斯人亦相忘於大化之中而已矣卽非然者有舜在焉舜之心猶吾之心也至是而終無悔心之萌矣舉而誅之不見其有震驚之迹而措天下於磐石之安是以孔子贊堯之大而又曰無爲而治者其舜也與夫舜有爲而曰無爲聖人之心如天天之心無爲聖人之心亦無爲當堯之時四凶可以不必誅當舜之時四凶不得不誅皆天也非人之所能爲也故舜之無爲猶堯之無得而名也舜登用而四凶誅五臣各得盡其才君子道長小人道消天下極治而無亂者本堯用舜以誅四凶之故也非然者則天人消長之關可勝言哉觀堯之所以待四凶與所以用舜者然後知堯之爲君之大也

舜典

虞書者舜史臣所記首堯典者尊堯也舜典而尊堯故先堯典而舜典系焉故曰尊堯也尊堯而不別之以爲唐書者何也曰尊之也親之也舜之於堯義則君臣恩則父子君臣主義父子主恩尊堯而曰虞書者若將引爲一體聯爲一家合而同焉不欲離而異焉懼以君臣之義掩父子之恩也不然者𨿽以舜之史臣獨不可紀堯之行事特爲一書如後世修勝國之史者乎故不別爲書者尊之至也親之至也是以觀舜典而尊尊親親之道備焉

禹貢

予於禹貢而見聖人憂天下之深且遠也當是時山川旣治水土旣平九州攸同矣於是任土作貢孟子曰夏后氏五十而貢其實什一也然自漆絲鹽絺以至海物鉛松怪石浮磬蠙珠瑤琨篠簜之屬無不僃貢焉何其繁也則若於田賦之外又有所謂貢者𨿽二猶不足如之何其謂之什一也且自土階茅茨以來歷堯舜之世凡所謂海物鉛松怪石浮磬蠙珠瑤琨篠簜諸異物旣不見於經則知其未嘗有也而禹於是時始制爲法令綜核嚴宻如此況又在什一之外乎而孰知其非然也蓋聖人憂天下之心如此也其心以爲吾之取於民者什一而已而海物鉛松怪石浮磬蠙珠瑤琨篠簜諸異物防不畢具則凡宮府之所需賓師之所資其可以充吾用者皆已足於此後之人𨿽欲專用意於海物鉛松怪石浮磬蠙珠瑤琨篠簜諸異物亦不得求多於民蓋取之什一之中而皆已足矣則凡吾所定爲制者使後世無以加也則聖人憂天下之心可不謂深且遠邪若什一之外諸異物更取於民此稍知治理者所不忍爲而謂禹忍而爲之乎嗚呼自渾沕之風漸遠服食器用已不能如往者艸衣木食污樽抔飲之風矣此聖人之所深憂也而懼其甚焉故定之爲經曰𨿽好異物不得過焉聖人憂天下之心何其遠與

臯陶作士

舜五臣禹稷契臯陶伯益禹及身以有天下稷契伯益其後世子孫亦皆有天下獨臯陶以刑官不有天下此天道與非與後世於公治獄令髙大其門曰當吾後必有興者於公之興以天道決之耳臯陶之不有天下亦天道與臯陶作士刑期無刑民協於中舜念其功曰四方風動惟乃之休惟禹亦云朕徳防克民不依臯陶邁種徳徳乃降黎民懷之念玆在玆釋玆在玆名言玆在玆允出玆在玆其反復念之不忘如此今考臯陶謨所載其在當時徳果不在禹稷下可知也然而旣不有天下而楚人滅六蓼臯陶旣不得比禹稷契伯益亦將不得比於於公與何天於臯陶則嚴而於於公則恕也將所謂天道終不可得而知與蓋天徳好生其在於人有能使民不陷於罪不致於刑長養而安全之斯則可以爲徳矣上古之民犯法者少亦不能無防於罪而致於刑者天若曰當其罪而已耳亦何徳之有焉後世變故滋多民犯法者眾士師者能得其情鮮矣天若曰苟能當其罪矣斯亦可以謂爲徳矣於公之所以大其門也臯陶之徳大矣而天若有靳焉者蓋以彼其徳可以使民不防於罪而致於刑也致於刑非天之心也楚人之禍捨天道吾無以決之也孟子有曰小徳役大徳小賢役大賢小役大弱役彊斯二者皆天也蓋唐虞之世有天下以徳以徳故苟有小異乎徳之爲者天所懼也則不得不致其嚴於臯陶是也漢之世有天下以力以力故苟有小異乎力之爲者天所善也則不得不行其恕於於公是也

費誓

孔子序書存魯誓何也曰爲東周也維魯之弱也魯宗國維魯之弱所以爲東周也費誓載魯侯帥師徵徐戎之事伯禽秉周公之教傳稱周禮在魯制度典章宜其見於簡冊者多矣而孔子獨於此有取焉者何也當時周道衰平王遷洛晉鄭焉依而魯宗國寖以式微其後三桓秉政陪臣執命親攻昭公而出之而徵伐之權上不由天子下不出方伯齊田常弒其君孔子請伐之哀公不聽孔子蓋傷不復得如曩者盛時承王命率諸侯以討不臣而伐僭亂也故於魯伐徐戎之事有取焉爾今誦其辭曰無敢不弔無敢不善曰汝則有常刑者三曰汝則有大刑者再嚴威整暇猶有三代之遺風焉此所以取其辭存之以繼於帝王之後也意者魯之孫子有能明王道彊君徳攬賞罰之權紹乃祖烈者乎吾庻防其遇之昔伯禽之魯三年而報政太公封齊五月而報政周公乃嘆曰魯後世其北面事齊矣夫魯之亡於弱周公旣知之矣孔子不忍宗國之弱以亡其亦猶周公之嘆也夫

秦誓

書存二誓而終於秦者何陳子曰存魯所以維其弱而終秦所以抑其彊蓋聖人之志在魯天下之勢在秦勢在秦者天也非人之所能爲也然聖人重言天命而必推極於人事之所當爲昔者秦伐鄭晉敗秦師於殽穆公誓告羣臣孔子錄之書之終篇傳者謂穆公悔過孔子有取焉孔子曷取乎爾蓋天下之勢在秦孔子所知也而聖人曰有人事焉貴徳賤力守其疆服毋敢稱兵搆禍獲罪於先王此人事也以秦前日之所爲𨿽得天下不可久長以爲生民主今幸其悔心之萌矣毋敢稱兵搆禍矣安知周之弱不可以敵秦之彊也哉又安知彼卽有天下不可以久長爲生民主也哉故於穆公有取云爾不然彭衙濟河之師何有乎悔過而聖人許之耶其後秦滅詩書尙首功並吞諸國終有天下不二世而亡孰謂聖人之憂爲過計耶或曰秦始孝公富國彊兵穆公僻處西陲未得爲會盟之主當其時天下之勢烏知其在秦也𨿽然後世防緯符命之事聖人所不道然天下之勢微聖人烏足以知之

周南召南

二南之作也當文王受命之時耶周之徳及於民者至矣詩有之自西自東自南自北無思不服宜其名詩不得獨取二南也顧其時西則昆夷北則玁狁東則紂紂昆夷玁狁末之如何矣而文王之化自周召而南漸被於江漢之人此二南之所以獨爲名也夫昆夷玁狁紂自外於聖人之化無足責矣而當時之人生其封落之中者亦何其不幸耶

周召有詩無詩

甘棠專美召公而麟之趾兼稱公子無美周公者周公勲徳豈出召公下哉易之辭曰二多譽遠也召公之謂也四多懼近也周公之謂也觀周召有詩無詩而譽與懼之義益明

魯頌

頌者下頌其上之辭耳猶之國風美刺非有典法禁侯國不得作也然則行父曷爲請於周蓋當時周衰上下陵替魯國秉禮𨿽頌亦請之非謂魯於法不得作頌如請隧之類必待天子之命而後行也魯人旣不忘其先君之賢而尢以王命爲尊可以風天下矣魯無風而有頌聖人存之思深哉

商頌

或問詩周書而存商頌何也曰歐陽子有言大商祖之徳予紂之不憾明武王周公之心余嘗論之夫謂大商祖之徳者商周本以徵誅有天下周之於紂猶商之於桀明其徳以見有商祖之徳則實有可以得天下之理如無其徳則是𨿽有天下且不可況敢行放伐之事乎故謂大商祖之徳者是也謂予紂之不憾明武王周公之心其義尙有未盡者武之革命順天應人聖人者天人之至公者也亦安計紂之憾與不憾而武王周公之心亦何待諄諄焉明於天下後世哉故謂予紂之不憾明武王周公之心者非也然則商頌之存果何義與曰明統也周得統扵商明統所以尊周也魯親周後明統而尊尊親親之義僃焉夫是以周書而存商頌也

新宮有聲無詩

南陔白華華黍由庚崇丘由儀此六篇者鄕飲酒燕禮之笙詩也笙入立於縣中奏南陔白華華黍又間歌魚麗笙由庚歌南有嘉魚笙崇丘歌南山有臺笙由儀笙詩自漢已來謂遭戰國及秦之亂而亡之朱子曰非亡也蓋有聲而無辭者也鄭氏謂燕禮有升歌鹿鳴下管新宮新宮亦詩篇名辭義皆亡無以知其篇第之處愚按笙詩在笙中吹之則下管之詩亦在管中吹之其有聲無詞與六篇同也或曰笙詩篇目見於經而傳者爲之作序六月之序亦連及之而新宮皆無焉故鄭氏箋以爲辭義皆亡而孔氏疏以爲六篇有義無辭新宮並義亦無則新宮非六篇之比是亡詩也非果有聲無辭者也夫篇目之見於毛氏之所傳者非經之所本有也毛氏覩儀禮而補入其名耳然則毛氏奚爲闕新宮而不補曰漏也衛宏因之不爲作序又何足怪乎若謂六篇之目果見於經孔子不應獨刪新宮之目若謂六篇果有其辭遭亂而亡又不應皆僅存其目其爲毛氏之所補入無疑也左氏傳昭二十五年宋公享昭子賦新宮新宮之詩或別有其辭非下管所吹之聲也孔子刪之耳是以朱子又疑以爲斯幹之詩而未敢必也孔氏又謂自宋公賦新宮至孔子時三十餘年而新宮逸亡夫新宮之詩儀禮所用之詩非他詩比也儀禮周公所以興禮樂定太平之大政也禮樂之大具者莫僃於魯魯豈有遺詩耶假令魯詩間有遺者此儀禮所用之詩其行於天下者久且遠豈有求而不得者耶多聞博學如孔子豈有不求得者耶且三十年未久也而謂行於天下者昔猶在人口而今遂亡之其可信也耶

捲耳

采采捲耳不盈頃筐嗟我懷人寘彼周行唐人詩提籠忘采葉昨夜夢漁陽本此如序云輔佐君子求賢審官是全與此詩無渉也亦豈復有意味之可尋乎

野有死麕

詩言以茅包麕而誘懷春之女又述此女之辭姑徐徐其來無感我帨無使厖吠有幽婉之情無嚴峻之意安見其惡無禮也而系之召南之中不可解矣豈其出秦火之餘而簡編有錯亂者耶

擊鼔

記曰五十不從力政六十不與服戎役與兵皆國之重事也州吁虐用其民土功戎事一時並興至使其民吁嗟刺怨其曰土國城漕我獨南行者豈其民之猶樂爲力役哉蓋其時之民習見夫輕用其力以土功力役之事不足爲勞苦耳是其情尢足悲也豈知夫先王之制五十而罷役比之六十而還兵者猶兢兢焉不敢過用其力也彼州吁殘民以逞烏足以語此

雄雉二則

首章曰自貽伊阻卒章曰不忮不求何用不臧此詩之防有合於中庸不怨不尢正已無求無入不自得之意而出於行役之婦人其亦猶周南之汝墳召南之艸虫乎不可謂非捲耳之遺風也以是知先王徳教之及人遠矣

汝墳艸虫思其君子不過閱年嵗之攺易感時物之變遷或慰勞其王事之勤或自道其思念之意而止耳而雄雉之詩反身自責憂深慮遠或恐其難乎免於今之世也其所以勉其君子者無不至焉世變之可覩蓋如此

式微

式微式微胡不歸詩七言之權輿也胡爲乎中露詩五言之胚胎也何必柏梁蘇李哉一章之中而古今之詩體僃焉然其嗟嘆永歌之情發於中而成於文者所謂亡國之音哀以思也黎侯失國而寄於人有媿乎其臣矣

簡兮

舜命防典樂教冑子周官大司樂掌教國子是古者樂官掌教事任至重也簡兮之賢者實有教國子諸子學舞之責其在職之事有可爲者非如後世伶官之比也亦何爲而輕世肆志如此哉蓋先王教士之法至此時而寖壞𨿽存其文而誠意不至無復有禮賢敎士之實不過以伶官待之而下亦遂以伶官自待矣賢者處此宜其不得志於時而其言之玩世不恭有如此也

北門

先儒謂北門之忠臣至於窶貧而莫知其艱窮而呼天無怨尢之辭而又以爲有臣如此不能忠信重祿以勸之國之所以亡也嘗試論之其君旣失勸士之道而爲之臣者其所以自處亦未得爲盡善也君子之仕於人國道合則畱不合則去至於窶貧實甚室人無以自安不思所以自處之宜乃惟呼天而訴之亦何益哉然或者其時爲之苟以容其身未可知也夫有道之國士君子得盡其所學就使不得志亦不使失其所守爲國而使人旣不得志又失其守至苟以容其身如衛者欲不亡得乎

君子偕老

風人主文而譎諫言之無罪聞之者足以戒莫著於君子偕老之詩此詩惟稱述夫人服飾之盛容貌之尊以感動其天良激發其愧恥而終不斥言其滛亂之事所謂辭益婉而意益深是風詩之最善者也

載馳

禮國君夫人父母沒則不得歸寧使大夫寧於兄弟載馳之詩首章曰大夫跋渉我心則憂是許大夫之唁於衛者也故其卒章曰大夫君子無我有尢百爾所思不如我所之此大夫卽唁衛之大夫也夫人言大夫君子無以我爲有過而爾大夫自以爲能往而集衛事也𨿽百爾大夫之所思慮不如我之親往也申言首章大夫跋渉我心則憂之義也

載馳之詩許夫人傷宗國之亡欲歸唁於衛其二章曰旣不我嘉不能旋反是夫人終以禮自制所謂發乎情止乎禮義者也夫宗社覆滅非常之變又豈能宴然坐視而已也故其卒章曰我行其野麥芃芃然方盛長也將控告於大邦未知將何所因而何所至也則是夫人𨿽不果於行而其閔亡救亂之心至矣夫人可不謂賢哉夫以宣公宣姜之惡而有女之賢如此世類果足以限人哉又何疑乎文公之能幹蠱而克家也

大車

大車毳衣民望而畏之止其邪心不待刑政之及也然則革車衮冕繢衣繡裳豈曰體安駕乘目好五色而已哉而或者欲去其節文蕩然卽於簡陋過矣

叔於田二篇

吾觀於田二篇之詩而嘆其上驕下諂國無道之甚也三代之衰也善惡賞罰不明乎上而是非毀譽之在下者恆得而別白之蓋猶直道在人心而公議在人口也若叔段者不義而得眾而國人之美之者以其弋獵馳騁舉火暴虎飲酒服馬之事競爲諛悅而無復三代之遺風叔𨿽欲不爲亂豈可得哉

東方未明

序曰東方未明刺無節也蓋其興居無節號令不時挈壺氏不能掌其職焉朱子辧說夏官挈壺氏下士六人置壺浮箭以爲晝夜之節漏刻不明固可以見其無政然所以興居無節號令不明未必皆挈壺氏之罪味序義謂興居無節號令不明是宜夙而莫宜莫而夙至使挈壺氏亦不能操其漏刻以舉其職明其一出於一時偶然之意而行之使人無所遵守也此東方未明之詩所爲作與

敝笱

詩以敝笱爲諭而首章曰其從如雲次章曰其從如雨卒章曰其從如水至於如水而流蕩忘反不可復制詩人語有淺深次第之不同亦可謂警戒著明矣善乎胡氏之言禮義者天下之大防也其禁亂之所由生猶防止水之所自來也以舊防爲無所用而廢之是以至此其極取以證敝笱之詩尢脗合云

唐風

前漢志曰河東本唐堯所居有先王遺敎君子深思小人儉嗇集傳曰其地土瘠民貧勤儉質朴憂深思遠有堯之遺風蓋吾讀詩考志傳所稱二南而後於唐風有取焉然自漢以來解者多所淆亂如蟋蟀山有樞綢繆杕杜葛生采苓諸篇序槪指爲譏刺時君之詩得朱子辧說而聖經之本指以明於是益嘆大賢與人爲善其是非取捨一凖乎義理之公不惑於穿鑿傅防之說而後晉風之厚民俗之淳益粲然明著於後世則信乎可以排列國之風而獨出矣𨿽然是豈獨可以見民俗之淳厚而已哉益以知前聖遺風之遠也

車鄰

車馬侍禦詩人美之則秦之所以爲秦者如此而已耳並坐鼔瑟亦豈眞能有禮樂之好哉蓋自三代以來未有以力得天下者至於秦而世運民風忽焉一變聖人有以見夫得天下不必皆以徳也故魏唐次以秦以見晉亡而秦興也秦風首車鄰以見以力得天下將始於秦也孟子曰天下無道小役大弱役彊豈不然與

小戎

小戎猛烈壯厲非婦人所能作其曰言念君子詩人托興之辭耳輔氏所謂極其憂思情也無所怨刺義也夫汝墳艸虫不免於憂悲而謂小戎之婦人爲能知義耶蓋詩人之代爲辭不如婦人之自爲言爲能盡其情也小戎言而不盡其情故又以知非婦人之作也

黃鳥

三良之事蓋穆公之惡而康公成之彼三子者宜亦有過焉黃鳥不能髙飛遠引擇木而棲止於棘與桑與楚則詩人之意見矣

東門之楊

東門之楊序謂親迎而女不至親迎不見於詩特以昏以爲期一句斷之耳而尢可異者鄭氏之說詩也鄭氏箋云女畱他巴不肯時行考昏禮父親醮子而命之迎子承命而行主人筵幾於廟而拜迎於門外壻執雁入揖譲升堂再拜奠雁降出禦婦車而壻授綏禦輪三周先俟於外婦至壻揖婦以入此士親迎之禮也父醮女而俟迎者母南面於房外女出於母左父西面戒之母戒諸西階上父送女命之曰戒之敬之夙夜無違命母施襟結帨曰勉之敬之夙夜無違宮事庶母及門內施鞶申之以父母之命命之曰敬恭聽宗爾父母之言夙夜無愆視諸衿鞶此父母命戒之辭也以親迎之禮威儀節文如彼以父母命戒之辭重愼如此士不親迎則已旣曰親迎矣當時𨿽世教衰微而古禮之遺猶當存什一於千百不至蕩然盡廢也而曰女於是時畱他巴不肯時行豈不可異哉或以謂親皆沒昏姻失時無父母之命或父母存而不能以禮制其女𨿽然儷皮束帛請納徵矣女子許嫁筓而醴之矣𨿽畱他巴欲何爲哉甚矣序之誤而鄭氏之謬也

豳風

豳何以終風大周公之功而以明臣道也周之王業成於周公聖人著國風之正變以明王業之盛衰故凡公之自爲詩與詩爲公而作者皆得系於公風皆以國名魯公國也不系之魯者何或曰伯禽封魯公實不之國故不繋魯然而非也公功在天下魯一國耳假令公之魯庸得以魯盡公耶故凡繋於公之詩不得曰魯也周之王業成於公曷不繋以周弗敢專也豳者夏之列國先公之所居也繋以豳公之志也而以終乎風者易曰無成有終又曰地道無成而代有終也

常棣

常棣朱子云國語富辰之言以爲周文公之詩但春秋傳爲富辰之言乂以爲召穆公思周徳之不類故糾合宗族於成周而作此詩二書之言皆出富辰且其時去召穆公又未遠不知其說何故如此杜預以作詩爲作樂而奏此詩恐亦非是愚按常棣周公爲管蔡而作先儒論之無異辭矣富辰謂召穆公作此詩殆猶春秋傳所謂賦詩云爾傳凡言賦詩有二義公入而賦大隧之中其樂也融融姜出而賦大隧之外其樂也泄泄凡此是自爲詩也公子賦河水公賦六月凡此是誦古詩也召穆公之作常棣是誦古詩也杜預以爲作樂而奏此詩與賦詩之義自別宜朱子不取其說也

三禮

古禮二經周禮儀禮而已周禮者周官政典之書儀禮者儀法度數之事禮記者則諸儒雜記之書非古禮經也所謂周官政典之書者蓋周公所作載官府職掌之禮漢武帝時河間獻王得而獻之失其冬官哀帝時劉歆校理祕書以考工記補冬官僃周官六篇之數今謂之周禮是也所謂儀法度數之事者蓋周以來朝聘饗射冠婚防祭威儀之制漢承秦燔書滅學禮經殘壞魯髙堂生傳士禮十七篇以授瑕丘蕭奮奮授東海孟卿卿授後蒼後蒼授大戴徳小戴聖又有劉氏所傳十七篇次第爲優鄭康成從而注之今謂之儀禮是也自後蒼爲儀禮之學別錄數萬言號曲臺雜記戴徳傳之者八十五篇或云八十一篇今其書存者總四十篇謂之大戴記戴聖傳之者四十三篇曲禮檀弓雜記分上下馬氏增以月令明堂位樂記總四十九篇謂之小戴記二戴禮並是曲臺雜記漢世諸儒言禮者並取二家今大戴禮不頒於學宮所謂禮記者小戴記也謂爲諸儒雜記之書者此也朱子謂周官爲禮之綱領儀禮乃其本經而禮記郊特牲冠義等篇乃其義說則是禮記者二經之傳注也宋以前有三禮通禮諸科自王安石行新經義獨存禮記之科迄今莫敢議其非者間嘗論之周禮一書可行於文武周公之世不能行於春秋戰國之時自是以來儒生𨿽復誦習而鮮可被之實用故王莽之王田市易安石之靑苖均輸以之速亡召亂蓋古今之勢不同而法亦因時而屢變也韓愈嘗苦儀禮難讀謂其行於今者蓋寡沿襲不同復之無由是二經者之不行亦其勢使然而已矣小戴之書先王之遺訓猶存往行前言彬彬可考焉蓋掇取大戴之精華爲一家之記述安石之獨存此科亦不可謂無見也顧其傳述舛駮往往而有月令出於呂不韋王制出於漢儒後世不以爲秦漢之書而以爲商周之禮不以爲傳注而以爲經是則可議也有聖人者出必將刪定焉又嘗考戴聖治行多不法而聖子賓客爲盜身爲禮宗姦犯名義君子不以人廢言信哉

午亭文編卷二十八

欽定四庫全書

午亭文編卷二十九

大學士陳廷敬

講筵奏對錄【有序】

【臣】廷敬伏惟

聖主以天縱生知好學不倦【臣】叨侍

講筵多歷年所仰聆

天語闡明經義契往聖之心傳實前王所未有盛徳日新光輝宣著是以措天下於隆平開萬年之景運文謨武烈史不勝書皇哉唐哉至矣盡矣【臣】自惟愚陋莫贊髙深毎當

玉音下詢獲申奏對因而講義之外薄有敷陳玆謹輯錄數條仰紀

聖學之崇宏俯志【防臣】之遭遇名曰講筵奏對錄【臣】不任慶幸悚栗之至

戊午九月五日【臣】廷敬進講啟乃心沃朕心若藥弗一節惟曁乃僚一節嗚呼欽予時命一節

上曰朕觀髙宗命傅說諄諄以納誨輔徳爲言可見自古君臣一徳一心至誠孚感爲上者實心聽納以收明目達聰之益爲臣者實心獻替以盡責難陳善之忠然後主徳進於光大化理躋於隆平後世君臣之間徒爲虛文中鮮實意治不逮古職此故耳廷敬奏言有髙宗之爲君所以有傅說之爲臣

皇上此言誠社稷萬年之大慶也

壬戌某月某日進講晉康侯用錫馬蕃庻晝日三接奏對言人臣盡忠事主豈得以希榮幹寵爲心人君以禮使臣固必有報徳酬功之典

日講六二晉如愁如貞吉受玆介福於其王母象曰受玆介福以中正也奏對言守正不阿君子立身之大防依違干進小人求容之私計以六二之賢而有愁如之象蓋賢者事君以得時行道爲念非爲一已之榮辱進退而然也故爻曰貞吉象曰中正於此而察人才之邪正審心術之公私俾爲臣有喜起之風而無愁如之意此實治道污隆之所繋也又云受玆介福此蓋論其理耳亦有懷才抱徳而沈於下僚亦有才微徳薄而竊據髙位此理之所不必然而事之所常有者故六二之介福聖人所以深慶之也日講六五悔亡失得勿卹往吉無不利象曰失得勿卹往有慶也奏對云昔者帝堯之時擊壤之歌曰帝力何有於我哉康衢之謡曰不識不知順帝之則而孟子論王道亦曰民日遷善而不知爲之者此見帝王天覆地載之量無一毫計功謀利之私六五失得勿卹深合此意所以吉無不利往而有慶也

五月初九日講初九明夷於飛垂其翼君子於行三日不食有攸往主人有言象曰君子於行義不食也奏對言傳曰枉已者未有能正人者也古之人所以嚴於去就之義者非愛其身正愛其道耳故士君子必有難進易退之節而後有匡王定國之勲此明夷之君子所以守不食之義也又奏對言薛方王莽時人莽以安車迎方方謝曰堯舜在上下有巢由今明主方隆唐虞之徳小臣欲守巢由之節莽悅其言遂不彊致故曰薛方保身而自全揚雄爲莽大夫莽惡劉棻等符命之說置於法棻嘗從揚雄學作奇字治獄使者欲収雄時挍書天祿閣恐不免乃從閣上自投下故曰揚雄投閣而不免也士君子觀薛方揚雄之事可以得處明夷之道矣

初十日講六四入於左腹獲明夷之心於出門庭象曰入於左腹獲心意也奏對言此一爻商之微子當之其在書曰吾家耄遜於荒又曰王子弗出我乃顚隮其後微子抱祭噐歸周以存商祀正得此爻之意十一日講箕子之明夷利貞象曰箕子之貞明不可息也奏對言殷有三仁微子之去利而不貞比干貞而不利惟箕子之所爲利也貞也故象傳曰箕子以之爻辭曰箕子之明夷所以表忠良之隱原臣子之心而聖人繋易之防深矣

十七日講象曰風自火出家人君子以言有物而行有恆奏對言帝王以天下爲家一言之微有前後左右之竊聽一行之細爲子孫臣庻之隱憂是以聖帝明王必愼乎此

十八日講家人嗃嗃悔厲吉婦子嘻嘻終吝象曰家人嗃嗃未失也婦子嘻嘻失家節也奏對言齊家治世莫善於禮禮本天下之至嚴用之各得其分則至和故齊家者與其過於和寧過於嚴與其過於嚴寧準於禮準乎禮則無過嚴之失而有至和之美矣二十二日講睽小事吉奏對言睽之時可小事而不可大事矣至於世道休明之日人心聯合之時正當大有爲之際必有紀綱宏遠之規模爲社稷靈長之大計慮萬年毋狃於旦夕成大事毋見於小利此又憂盛危明防於未睽之道也

二十四日講九二遇主於巷無咎象曰遇主於巷未失道也奏對言人臣當進以禮退以義平居有難進易退之節則臨事有尊主庇民之功蓋士人一身之進退爲禮義廉恥之所關卽爲世道人心之所繋故必合於道而後可然此在平日以禮義廉恥養之然後人以禮義廉恥自處格人心而正風俗此尢爲要務也

二十六日講六三見輿曵其牛掣其人天且劓無初有終象曰見輿曵位不當也無初有終遇剛也奏對言無初有終聖人亦論其理當如此蓋論其理邪固不能勝正而歷觀古來邪正之際正實往往不能勝邪惟

聖人在上能使君子道長小人道消斯可以決其理之不爽耳

二十八日講睽孤見豕負塗載鬼一車先張之弧後說之弧匪冦婚媾往遇雨則吉象曰遇雨之吉羣疑亡也論君臣道合奏對言上有堯舜之君下有臯陶稷契之臣明良喜起都兪吁咈於一堂之上後世如唐之太宗致治防於三代之隆亦必魏徵房杜之爲其臣故能成貞觀極盛之治此可謂君臣道合一徳交孚也

二十九日講蹇利西南不利東北利見大人貞吉奏對言利西南不利東北言濟蹇之道貴得地利也昔漢昭烈有撥亂之志諸葛亮有王佐之才然而困於西蜀一隅者以不得地利也利見大人言濟蹇之道貴得其人也昔張子房之從漢髙馬援之歸光武可謂得其人矣貞吉言濟蹇之道貴得其正也三代以後有濟世安民之功如唐之太宗宋之藝祖亦可謂得貞吉之意者矣

八月十八日講初六無咎象曰剛柔之際義無咎也奏對言此一爻專主臣道言蓋以柔在下則有小心恭順之誠而上應乎剛則有擔當任事之力此皆無咎之道然解卦諸爻皆以解小人爲義大抵易之一書扶陽抑陰進君子退小人之意爲多不獨解卦諸爻爲然此所以有資於治道也

十九日講田獲三狐得黃矢貞吉象曰九二貞吉得中道也奏對言解小人所以杜惑上殘民之禍者也從來上之徳意不能下究民之疾苦不能上聞者皆小人爲之壅蔽於其間也故貴解而去之小人之害有不可勝言者蓋小人未得志之時必工爲諂之術旣得志之後則肆其險毒之姦是以斷然必解而去之也

二十三日講君子維有解吉有孚於小人像曰君子有解小人退也

上問君子小人奏對言小人患得患失無所不至其貪位固寵之術有如物之固結而不可觧聖人特筆書之曰君子維有解蓋言斷然解去之不使其爲國家之患也又講義有郭之所以危句奏對言昔齊桓公至於郭國問郭之父老曰郭何以危父老對曰郭公善善而惡惡桓公曰善善而惡惡是賢君也郭何以危父老對曰善善而不能用惡惡而不能去郭之所以危也觀於此可不戒與

二十六日講上六公用射隼於髙墉之上獲之無不利象曰公用射隼以解悖也奏對言隼以象其凶惡髙墉以象其權勢小人而乘權借勢乃刑法之所必加也故不曰解而直曰射此所以嚴小人之誅也上爻在大臣之位大臣以天下爲心無一已之私好私惡然後有天下之公是公非是非明而後國是定國是定而後人心正治道成

九月初七日講象曰山下有澤損君子以懲忿窒欲奏對言人心本然之善原與太虛同體太虛中無一物吾心中亦無一物所以聖賢格物之功正以求復其無物之體故損之又損以至於無乃見此心本然之善而其所最當損者莫過於忿欲兩端懲之窒之則凡類於忿欲者可以不勞而克治之矣

十九日講六三三人行則損一人一人行則得其友象曰一人行三則疑也論朋黨奏對言君子以同道爲朋小人以同利爲黨苟不辧其邪正而惟以其同則指爲朋黨不免有黨同伐異之患歐陽修朋黨論正是此意

二十一日講六五或益之十朋之弗克違元吉象曰六五之吉自上祐也論楚人以二臣之賢珍於白珩齊王以四子之功美於照乘奏對言昔楚之王孫圉聘於晉趙簡子問曰楚之白珩猶在乎王孫圉對曰楚未嘗以此爲寶楚之所寶者觀射父能作訓辭以行事於諸侯又有左史倚相能道訓典以朝夕獻善敗於寡君此楚不以白珩爲寶而以善人爲寶也昔齊威王魏惠王會田於郊惠王以徑寸之珠照車前後各十二乘者誇於威王威王曰寡人之所以爲寶者與玉異吾臣有檀子者使守南城有肹子者使守髙唐有黔夫者使守徐州有種首者使僃盜賊此四臣者將照千里豈特十二乘哉惠王有慙色此齊以四子之功勝於照乘之珠也

二十三日講彖曰損上益下民說無疆自上下下其道大光利有攸往中正有慶利渉大川木道乃行奏對言損上益下之主以至誠惻怛之心爲愛養斯民之政初不計民之爲我用也而當此之時動防不臧故彖辭曰利有攸往利渉大川彖曰損上益下民說無疆可見損上者正所以益上也有子嘗言百姓足君孰與不足百姓不足君孰與足大學言與其有聚斂之臣寧有盜臣如裴延齡桑羊輩皆以言利固寵一時貽譏後世此又可以爲龜鑑也

日講六四中行告公從利用爲依遷國象曰告公從以益志也奏對言舉天下之大事在於得天下之民心而所以得民心之道惟在聖君賢臣朝夕講求以實心行實政非一切權宜之計所可防也如漢文帝之止輦受言唐太宗之虛懷納諫所謂諫行言聽膏澤下於民正此爻之義也

十八日講上九莫益之或擊之立心勿恆凶象曰莫益之偏辭也或擊之自外來也奏對言聖人最惡言利之臣至比之爲盜臣之不如昔周厲王以榮夷公爲卿士榮夷公言利之臣也芮良夫諫之以爲不可用其後厲王卒用榮夷公爲卿士諸侯自是不享則芮良夫之言驗矣又講夬揚於王庭孚號有厲告自邑不利卽戎利有攸往奏對言君子光明磊落卽有過失人所易見小人巧佞回邪患得患失凡所以貪位固寵者無所不至又能形人之短見已之長能使人主信任而不疑故得專權而肆其惡昔唐徳宗謂李泌曰盧杞淸忠彊介人言其姦邪朕初不覺泌對曰此乃杞之所以爲姦邪也使陛下覺之豈有建中之亂乎泌之所言正有合於知人其難之義

十一月十四日講彖曰夬決也剛決柔也健而說決而和揚於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也奏對言大抵易言君子小人之際未嘗不委曲詳盡而於君子所以決去小人之道又未嘗不反復丁寧𨿽以五陽之盛決一陰之微而諄諄告戒如此可見小人之難去而君子往往不能勝之也

十六日講九二惕號莫夜有戎勿卹象曰有戎勿卹得中道也奏對言小人讒害君子不在於大庭廣眾之際而在於燕閒私語之時使人主聽受其言而不覺故聖人比之爲莫夜之戎惟

聖明之主嚴絕其端則可以無此患矣故曰所言公公言之所言私王者無私

二十七日講上六無號終有凶象曰無號之凶終不可長也

上顧廷敬曰君子得志尙能容小人小人得志必不能容君子對曰誠如

聖言此古今同慨惟

聖明在上有以察之

經筵講章

天敍有典勅我五典五惇哉天秩有禮自我五禮有庸哉

此臯陶陳安民之謨以告帝舜也謂夫五倫在人自其經常不易者謂典蓋原於上帝付予之初固天敍之也然天能敍之不能保其後也所以立之教化勅正我五典使倫敍益厚者則在人君矣五典在人自其節文不過者謂禮蓋天理之品節固天秩之也然天能秩之不能保其繼也所以立之制度用我五禮使品秩有常者則在人君矣是典禮出於天而爲君道之所系如此【臣】因是而繹思之盡倫本乎天道要惟惇厚以咸宜制禮順乎人情尢貴庸常而可久是知大典大禮之宗必屬作君作師之任矣仰惟

皇上教先親遜化首溫文藝極陳常立愛立敬以訓世綏猷節性中規中矩以宜民固已覺悟羣倫斟酌百代矣【臣】愚更願建中垂裕創制顯庸彜紀懋修益奏協和之化經綸盡善彌勤劼毖之衷斯率土共識尊親而編氓咸知禮讓矣【臣】愚不勝顒望

克明俊徳以親九族九族旣睦平章百姓百姓昭明協和萬邦黎民於變時雍

此一節書是史臣紀帝堯放勳之實也謂夫徳性之中萬善悉僃合天地民物爲一體統親疎遐邇於同原徳本自大也惟其有物欲之私所以鮮昭融之量而人已之間多扞格矣惟帝堯天理渾然能明其大徳存諸心者此徳之全體具足見諸身者此徳之妙用流行推此徳以親九族則倫紀以修恩義以篤九族已親而睦矣推此徳以平章百姓則舊染之俗咸與維新畿內之民皆昭然自明其徳矣推此徳以協和萬邦則萬邦黎民美哉變惡爲善已於是而雍和矣是勲放於家國天下者如此【臣】因是而繹思之執中開危微精一之傳爲千古人君之極則明徳立修齊治平之準實萬世聖學之源流故知開天首出之一人必有過化存神之偉烈仰惟

皇上迪哲無逸生知敏求稽古經闡傳心之要察倫明物大保治之規固已建巍巍之成功宣亹亹之令聞矣【臣】愚更願性道彌崇

皇風益暢天行不息時厪於聰明睿知之心日進無疆允懋夫聖神文武之治則丕振光華之盛績而永垂佑啟之鴻圖矣【臣】愚不勝顒望

文言曰元者善之長也亨者嘉之會也利者義之和也貞者事之幹也

此一節書是孔子申言幹徳之具於人心也謂夫乾天道也亦人道也人得天之气以生渾然與天同體故元亨利貞四者在天爲春夏秋冬造物無心而成化在人卽爲仁義禮智懿徳不言而同然觀夫元之爲仁者慈祥一念統百行而開先乃眾善之長矣亨之爲禮者經緯萬端合情文而並粹乃嘉美之會矣利之爲義者物得其裁制則分定而情安義之所由以和矣貞之爲智者識進於堅凝則見明而守固事之所依爲幹矣天徳之本然具於吾性者如此【臣】因是而繹思之人生爲萬物之靈固僃仁義禮智之全徳維皇建庶民之極尢兼聖神文武之宏圖故能體道於當躬自可繼天而作則仰惟

皇上性裕中和學勤遜敏彜倫攸敍立萬國之儀型精一常存紹百王之心法固已亶聰明而作乂勵夙夜而觀成矣【臣】愚更願廣運無疆升恆有永允懷而修來日積懋敬而聖域彌優則道畢協於四气之和而福長緜於億年之久矣【臣】愚不勝顒望

君子體仁足以長人嘉會足以合禮利物足以和義貞固足以干事

此一節書是言君子兼體四徳之全功也文言曰元亨利貞之徳在人皆有其同然而盡性合天之功惟君子乃爲克僃君子與仁合一而存發皆仁故足以大仁民愛物之施而長人矣美其所會而動防不臧故足以協天秩天敍之常而合禮矣於分之所宜因物而各足之則安生於分定和生於能均而足以和義矣知正之所在而固守之則定見不疑定守不撓而足以干事矣君子兼體四徳之全功如此臣因是而繹思之天命不已元亨利貞之所以流行也聖功無息仁義禮智之所以體僃也黙契天人性道之大本端望乘乾首出之一人仰惟

皇上法天廣運如日正中式廓鴻圖聲敎實朔南之曁聿新駿命惠懷無遐邇之殊固已履中蹈和揆文奮武矣【臣】愚更願大猷允塞至徳彌崇淸明在躬凜惟防惟康之防夙夜基命厪未安未治之心則天徳與王道同功修已與治人兼至將美化浹於四海而福祚永於兩儀矣【臣】愚不勝顒望

帝庸作歌曰勅天之命惟時惟防乃歌曰股肱喜哉元首起哉百工熈哉

此言虞帝勉其臣以保治之道也當舜之時天下旣已乂安而舜之心猶恐怠荒易啟用作歌相儆先述其意曰天命難諶至爲可畏欲保治於無窮必操心於不懈惟一時之暫惟一事之微無弗戒勅庻天命可永保也乃歌曰爲臣者樂於趨事而股肱喜哉則治化振興而元首起哉庻績修舉而百工熙哉蓋舜以保治之道望其臣者如此【臣】因是而繹思之天體𨿽髙而動靜云爲無時非旦明之所寓天道𨿽遠而典禮命討無事非陟降之所臨惟主臣交致其憂勤斯化理聿臻於隆洽仰惟

皇上干行剛健謙徳尊光

睿學精深單淵衷於夙夜宸章炳煜昭泰象於星雲固已紹二帝之心傳鞏萬年之基緒矣【臣】愚更願治益求治安愈圖安日進無疆默契貞恆之運皇建有極宏敷彞訓之休則府事茂底於修和而功徳彌徵於巍煥矣【臣】愚不勝顒望

子曰君子矜而不爭羣而不黨

此一章書是以君子立持已處眾之坊也孔子意謂人之品誼貴於嚴毅自持然或過於立異勢必渉於乖戾之爲君子則莊以飭躬可謂矜矣而未嘗以气陵人何爭之有人之度量貴於樂易可親然或一於從俗勢必入於阿比之私君子則和以應世可謂羣矣而未嘗以情狥人何黨之有君子於人已之際各得其宜如此【臣】因是而繹思之立品者無論爲介爲通可以驗學術之邪正觀人者卽其爲同爲異可以別人品之僞眞允惟明作惇大之朝克有正直和平之化仰惟

皇上思睿作聖體仁長人是訓是行廣敷言於率土惟和惟一開泰運於中天固已立極臣鄰協衷堂陛矣【臣】愚更願道隆位育功茂裁成政教遐宣三徳之剛柔並乂風聲丕樹四方之綱紀常新則至化作人賡雅歌於棫朴羣工亮采接盛際於唐虞矣臣愚不勝顒望易簡而天下之理得矣天下之理得而成位乎其中矣

此一節書見聖人體道之極功也孔子系易傳曰人心與天地本同一原而聖人之極功符乎天地蓋此易知簡能之理天地之所以立心卽聖人之所以合人能以一心防易簡之原則天下萬殊之理無所不貫洵足以範圍曲成而不遺矣夫法幹之易而天下之險阻皆平法坤之簡而天下之紛紜自靜將見天位乎上地位乎下而人成位乎其中體道之極功寧外易簡以致之哉【臣】因是而繹思之帝王本天地之徳以居心卽協天地之化以爲政天施地生覆載之神功也府修事和裁成之大用也而惟此易簡之理貫浹其間宰之者不勞斯出之也自裕聖人參贊髙深爲萬世人道之凖端在此矣仰惟

皇上得一以貞兼三出治主敬存誠而立極明作惇大以有功固已廣運被於兩間彌綸周於無外矣【臣】愚更願升恆不息悠久無疆富有日新僃篤實光輝之妙甄陶鼓舞昭流行化育之機則四時成序於不言萬國同風而遵道矣【臣】愚不勝顒望

敎冑子直而溫寛而栗剛而無虐簡而無傲詩言志歌永言聲依永律和聲八音克諧無相奪倫神人以和

此言舜命防以豫教之道也虞書紀舜之命防曰汝以樂教冑子在涵養其徳性使直遂者濟以溫厚寛緩者濟以莊栗剛勁者無至刻虐簡略者無至傲慢焉若夫作樂之道則心發於言而爲詩是詩以言志也有詩則有節奏可歌是歌以永言也有節奏則有髙下淸濁之聲是聲依永而出也有聲則有十二律以調和之是律以和此聲也由是播之八音皆能諧和不失倫序而薦之郊廟奏之朝廷神人無不和矣蓋舜之命防者如此【臣】因是而繹思之善教必先毓徳在淑其性而節其情聖學具有全功惟興於詩而成於樂故盛世有廣大淸明之象而熙朝多溫文恭敬之風欽惟

皇上精一執中光華復旦止慈止孝聿徵大順之休作君作師式表元良之範固已道隆創述慶衍靈長矣【臣】愚更願徳合干符祥凝泰運升中以迓鳯儀之瑞垂裕以開燕翼之謀則基緒萬年而本支百世矣【臣】愚不勝顒望

致廣大而盡精微極髙明而道中庸溫故而知新惇厚以崇禮

此言君子尊道之極功也言徳性本自廣大惟致之以擴其全量又問學而精察於防微期至夫窮神逹化之實徳性本自髙明惟極之以復其本體又問學而體驗於日用求當乎民彜物則之恆徳性之已知者故也溫之而涵泳於不已又問學以充拓理義俾見其日新焉徳性之已能者厚也惇之而培養於不息又問學以體尙節文務底於日崇焉蓋君子尊道之功如此【臣】因是而繹思之徳性卽心而具存心乃養性之功問學以知爲端致知實進學之要故𨿽生知安行之聖猶勤遜志時敏之修仰惟

皇上健協天行靜符人極道彌綸於六合廣運難名徳宥宻於一心精純罔間固已誕登文岸覃被堯光矣【臣】愚更願上理彌隆大猷永秩執契以宰淸寧之化垂裳而著熈皥之風則九服承休而萬年詒燕矣【臣】愚不勝顒望

孟子曰盡其心者知其性也知其性則知天矣

此發明心性之學見知性之爲要也孟子言人之一心具眾理應萬事有全體大用焉而欲極其本然之量則必由於知性蓋性爲心所具之理人能於吾之心體一無所虧者必其於吾之性分一無所蔽者也顧性蘊於心而原於天在人爲性在天卽爲命非有二也旣能知性則性之所從出者亦洞徹無間知天固不待他求矣孟子究言心性之學如此【臣】因是而繹思之盡心由於知性格物致知誠意正心之功也知性卽以知天居敬窮理盡性至命之事也天徳王道豈非一以貫之者哉仰惟

皇上建極綏猷執中宰化體文武聖神之徳勲華上嫓唐虞立天人性命之宗道法同符洙泗固已範圍六合胞與羣生矣【臣】愚更願位育茂隆淸寕永奠登道岸而仁風丕應握治原而協气旁流則百福凝休而萬年垂裕矣【臣】愚不勝顒望

天地之道博也厚也髙也明也悠也久也

此言天地功用之盛一如至誠之所徵也子思謂夫天地之道惟其不貳故气化流行各極其盛自地道言之旣含而無外又靜深而無間博也厚也自天道言之旣神功之峻極又光明之下濟髙也明也合天地之道言之旣運行而有漸又始終之不渝悠也久也蓋天地之誠初與至誠無異故天地之徵亦與至誠相符者如此【臣】因是而繹思之天道得一以常淸地道得一以常寧極覆載生成之功不外至誠無妄之理聖人參贊化育於此可見矣仰惟

皇上聰明時憲聖敬日躋惇大明作而早奏升平久道化成而猶勤宵旰固已功符首出徳合無疆矣【臣】愚更願熈皥同風彌綸防間有生之族涵濡於樂利之天於萬斯年沐浴乎隆平之化則太和普洽而至治益光矣【臣】愚不勝顒望

子曰人能道非道人

此一章書是孔子勉人以體道之實也孔子謂道之大原出於天道之實理僃於人誠以天命人以性人率性而爲道故能格物致知以立其本明善誠身以復其初推而極之齊治均平參贊位育以擴其量莫非道也莫非人之能有以之也苟非其人道不虛行道豈能人也哉人之不可以自諉也如此【臣】因是而繹思之道在於人治本乎道故有內聖外王之學斯成可久可大之功仰惟

皇上聰明睿知文武聖神宥宻本乎一心執中宰物彌綸徧於六合廣運成功固已會千古道統之歸立萬世人倫之則矣【臣】愚更願鴻猷允塞大化彌彰禦郅隆之圖協淳風於有永撫久安之運綿寶歷於無疆則道法並治法常昭而

皇極與人極丕著矣【臣】愚不勝顒望

講筵在日講外每歲春二月秋八月進講先是【臣】前後爲日講官兼經筵講官者八年及遷職院部去日講前後爲經筵講官又十年自癸未直內閣仍兼經筵於今又七易年所矣蓋經筵

命講【臣】獨爲多今存講義數首以識大略𨿽局促無所

發明存之以見

聖主典學之勤如此也康熙己丑十二月【臣】廷敬恭跋

午亭文編卷二十九

欽定四庫全書

午亭文編卷三十

大學士陳廷敬撰

奏疏

嵗終彚進講義疏

康熙十六年十二月十五日經筵日講官起居注翰林院掌院學士兼禮部侍郎教習庶吉士【臣】陳廷敬題竊惟積日月而成嵗不已維天合經史以爲功其勤者聖蓋典學行政道本相資溫故知新事須交盡我

皇上亶聰亶明之資實由天授好學好問之篤度越前王出臨正朝則躬理萬防深居大內則潛心羣典隆寒盛暑不廢丹鉛綴衣虎賁皆通章句逮於講幄尢切皇情毎當敷奏先從

天語發揮凡有咨詢迥出諸臣意表講畢有再拜之儀特防賜免頻年有便繁之錫更荷重

頒此皆亙古所未聞而今玆所始覩者也【臣】等叨預顧問之榮班愧乏涓埃之微助嵗華欲滿舊例宜循其四書講義已於康熙十四年閏五月遵

防先期彚進今將講過通鑑講義繕寫裝潢題明進呈伏願

聖心折於誦讀之餘發揮於施行之際文武之道備在一人堯舜之治永傳萬代矣【臣】等不任諄切之至

進呈刋完日講四書解義疏

康熙十六年十二月十八日經筵日講官起居注翰林院掌院學士兼禮部侍郎教習庶吉士【臣】陳廷敬題【臣】等於康熙十六年三月十三日恭侍

徳殿進講防

皇上面諭四書已經講完講章應行刋刻欽此【臣】等叨塵法從日侍經幃伏覩

皇上聖躬親講典學彌殷

天語下詢訪道愈篤凡在六經諸史靡不極意研精至於四子之書實備百王之道比年以來次第進講歷寒暑而罔間積日月以成編固已體驗於

宸衷抑且發揮於政治除按日進覽年終彚呈盡在禦前時厪

睿照廼者思垂永久

親降綸音爰令校刋宣布中外竊惟

皇上聖學崇深眞足超軼往古【臣】等經術淺陋曷克仰助涓埃顧鄒魯之大義微言炳如星日而師儒之參稽互訂著在簡編嘗慕宋臣以半部佐君先明敬信節愛願學朱子以四字入告亦曰誠意正心卽致斯世於治平不外明徳新民之理而使吾

君爲堯舜敢忘責難陳善之思仰惟宵旰之勤勞不輟宮闈之誦讀永光典訓示則臣民【臣】等謬效編摩復加刪潤校鋟成帙裝潢進呈惟我

皇上嘗垂乙夜之觀存諸幾席允懷千聖之道如晤羮墻將見文命誕敷而光華普著矣【臣】謹具題恭進以聞

嵗終講義循例題明兼陳愚悃疏

康熙十七年十二月十七日經筵日講官起居注翰林院掌院學士兼禮部侍郎【臣】陳廷敬題竊惟體幹徳之運行學惟時敏成聖功於嵗月理本日新蓋百王之治𨿽殊道實同於師古而六經之文具在用之足以宜民必積累之崇深乃化裁於久大欽惟

皇上聖自生知才惟天授以虞舜之濬哲有大禹之克勤機務至多聴斷每煩於日昃圖書在禦講誦常至於夜分旣已循習簡編守二帝三王之大法抑又研精傳注窮殷盤周誥之全經

帝庸作歌敕命凜惟防惟康之防

皇建有極敷言葉無偏無陂之音只句片詞炳若日星之訓含毫落紙煥乎云漢之章宣天地之中和義兼雅頌躋臣民於文治功並典謨【臣】等久歷金華又彌寒暑親承

玉色得侍燕閒曽莫效其微勞實難醻於

恩遇伏查嵗終講義例應彚冩進呈但尙書講義現在發刋而逐日進講已畱

禦覽曽經請

防停進謹循舊例題明伏願道協時行化同天運仰於穆之不已知日進於無疆則綏將純嘏之方來膺保永圖於孔固矣【臣】等無任諄切之至

慰問謝恩疏

康熙十七年十二月十三日經筵日講官起居注翰林院掌院學士兼禮部侍郎【臣】陳廷敬奏【臣】艸茅豎儒質愚學陋謬膺重任累厠淸班無禆

聖學之髙深曷稱

君恩於萬一今【臣】母張氏不幸奄逝仰防

睿念遣使慰問於本月初十日內閣學士【臣】屯泰翰林院掌院學士【臣】喇沙裏到【臣】私寓傳奉

詔防賜【臣】茶酒【臣】自顧何人叨玆曠典呼天搶地誓報捐糜【臣】母九原之下均戴感於無盡矣【臣】謹奉

恩賜茶酒告奠【臣】母席前望

闕叩頭並乞

天使轉奏訖竊念一介之寒微敢勞曲軫況當萬幾之勤瘁猶厪

洪慈

恩重難醻感深莫罄【臣】遄奔子捨徒切望云之悲回睇神京彌懷向日之戀【臣】不勝哀感涕零之至謹具本奏謝以聞

諭祭謝恩疏

康熙十八年七月初一日經筵日講官起居注翰林院掌院學士兼禮部侍郎【臣】陳廷敬奏【臣】以母憂於本年正月內回籍守制匍匐就道星夜遄奔抵捨以來寢處苫塊於六月內得閱邸抄禮部一本爲恭請優防事奉防陳廷敬侍從勤勞其母準照學士品級賜防欽此【臣】不勝悲慟不勝感激恭設香案望

闕叩頭謝恩訖【臣】自哀疚深荷矜憐辱

天使之光臨沐

恩頒於稠疊

皇慈無盡禮數逾涯復奉

特防憫【臣】微勞糜骨難醻撫膺知感伏念【臣】濫塵史局者廿載備員經幄者七年文章虛負時名講論略無禆補時餕尙方之膳兼分內帑之金緣

皇上推至心以待人俾微臣資厚祿以將母未免瞻云之望粗紓愛日之勤不意【臣】命數奇窮致煩

皇上睿懷軫念終天永訣徒遺慟於生前

新命洊加實增光於身後玆逢優異備極哀榮徑從學士之階不拘詹事之考皆故事所未有𨿽勲舊何以加【臣】自惟三錫頻仍彌懼班行之忝竊卽【臣】母九原可作應驚品秩之驟遷荷寵如斯未報涓埃於

盛世捐軀何日敢懷疾痛之餘生仰惟

聖神文武之光昭屬玆中外臣民之慶幸萬方送喜知咫尺之

龍顏孑身抱憂逺瞻依於鳳闕顧臣子有難仰承之殊遇惟

聖明示不世見之

異恩回思鞠我之勞有懷防極夙識事君之義莫效微忠苟溝壑之遂塡永佩深仁而入地或蓋帷之未瘞長賡景福以齊天【臣】不勝匍匐頂戴之至謹具本遣【臣】男國子監生陳謙吉捧赴通政司投進爲此奏謝以聞

遵例自陳防

康熙二十年十月二十四日經筵日講官起居注翰林院掌院學士兼禮部侍郎【臣】陳廷敬奏伏見吏部題準康熙十八年京察例應自陳官員丁憂在籍服闋到京卽行自陳【臣】丁母憂今年十月二十一日到京例當備開履歷事迹仰祈

睿鑑竊【臣】原籍山西澤州人中順治十五年進士選庶吉士十八年充防試同考試官本年授內祕書院檢討康熙元年以病請假回籍四年仍補檢討六年考察一等稱職八年陞國子監司業九年陞內祕書院侍讀十年攺翰林院侍講本年轉侍讀陞侍講學士十一年纂修

世祖章皇帝實錄告成加一級食俸本年充日講起居注官十二年考察一等稱職本年轉侍讀學士充武防試副主考又充武殿試讀卷官十四年陞詹事府詹事兼翰林院侍讀學士十五年以冊立

東宮奉使祭告北鎭本年陞內閣學士兼禮部侍郎充經筵講官十六年轉翰林院掌院學士兼禮部侍郎教習庶吉士充日講起居注官本年充

太宗文皇帝實錄副總裁官十七年充纂修皇輿表總裁官本年十一月聞母訃回籍守制今服闋到京伏念【臣】蓬蓽賤士質鄙學疏叨沭

殊恩累擢近列厠講席深嚴之地玷禁庭侍從之班曲荷知憐初無報稱徒防寵渥時切憂兢【臣】前者遘罹母喪倉皇去職存問仰煩

天使恩膏頒自尙方洎當請防更出

特恩憫似髮之微勞命從三錫降如天之異數澤及九原竊念【臣】母子之所皆自古君臣之希遘蓋恩隆則責宜重乃材薄而眷有加卽糜隕百身莫塞屍榮之咎而棲遲三載已寛幽黜之期知有未報之

鴻慈永慚髙厚良無可覩之後效恐負

聖明伏祈

皇上立賜處分以爲不職者戒【臣】不勝悚息待命之至

嵗終講義循例題明疏

康熙二十年十二月十九日經筵日講官起居注翰林院掌院學士兼禮部侍郎【臣】陳廷敬題竊惟成湯自警惟又日以常新大禹克勤必寸陰之是惜蓋君道法天行之健而聖功懋時敏之修故積日月而嵗序以成於穆不已亦凜就將而徳行斯顯悠久無疆欽惟

皇上表正建中經文緯武造四海升平之治偕二儀覆載之功屬前者小醜之陸梁厪數載

九重之旰昃邊機旁午未當息馬投戈

文命誕敷不輟窮經論道蓋勵精遜志固已卓冠百王故

神略英謀自爾前無千古運天下於掌上信內順而外威視萬里爲目前亶風行而化洽遂成格苗戡黎之績允惟稽古右文之時旣研極夫六藝之精出話經而吐辭雅亦推行於諸史之實承烈武而顯謨文謂大易載開物成務之微言而兩漢具鑑古知今之軼事縹緗進禦嘗勤丙夜之觀帷幄敷陳時備宵衣之問【臣】等玩飛龍之大義𨿽願學昭素之對君覩司馬之全書未能如一柔之竟讀勉尋舊學忽逢嵗籥之更新懼負

殊恩每近

天顏之有喜閱流光之易邁知典學之彌殷日居月諸曽炎燠祁寒之罔間嵗聿暮矣猶晦明風雨之其勤伏值年終謹循舊例應將講義逐一題明易經日講解義現在校刋按日經鑑講章悉畱省覽至於年終彚進前經

睿防諭停非謂少損夫鉛槧之繁蓋因已置諸幾席之上簡編盈溢義蘊多伏願體六位以成能象三辰而立極一道徳而同風俗闡先聖之傳經興禮樂而定章程髙掩千秋之遺史將見光天之治再見於中天而震世之功永垂於奕世矣【臣】等不任諄切之至

制錢銷毀滋疏

康熙二十三年八月十七日經筵講官吏部左侍郎管右侍郎事仍兼翰林院學士管理京省錢法【臣】陳廷敬題竊惟銅鉛之微物制爲錢貨之重寶愚民牟利法久滋所貴因時制宜務在便民裕國自古鑄錢時輕時重治平之世未有數十年而不攺易者【臣】奉

命淸理錢法期於國寶流通公私交便以副我

皇上簡任至意前所請核減耗銅節省工料等項業經奉

防防議允行【臣】更有請者今日民間所不便者莫過於錢價甚貴定制每錢一千直銀一兩今則每銀一兩僅得錢八九百文其故由於制錢之少夫國家嵗嵗制錢宜乎錢日多而賤今乃日少而貴者蓋因姦宄不法毀錢作銅以牟厚利之所致耳夫銷燬制錢著之律令其罪至重然而不能禁止者厚利之所在故也今銅價每觔值銀一錢四五分計銀一兩僅買銅七觔有餘而燬錢一千得銅八觔十二兩卽以今日極貴之錢用銀一兩換錢八九百文毀之爲銅可得七觔七八兩尙浮於買銅之所得何況錢價賤時用銀一兩所換之錢可毀銅至十餘觔者乎銅價旣貴姦人爭毀制錢以爲射利之防徑鼓鑄之數有限銷毀之途無窮安得不日少而日貴乎苟不因時變通其將無所底止矣若欲除毀錢之求制錢之多莫若鼓鑄稍輕之錢察康熙十九年錢價甚貴以致民間苦累

皇上特諭令一文重一錢九卿議以爲順治錢重一錢因順治十年舊錢壅滯攺鑄新錢重一錢二分五釐十七年因錢價賤又攺鑄新錢重一錢四分前有廢輕而攺爲重者未有舎重而從輕者如錢輕少則有私鑄以此未經施行【臣】竊思國家之法夲以便民苟有利於民卽於國無利猶當行之況行之利於國而亦利於民乎夫向之攺輕爲重爲便民也今民旣不便矣自應攺重爲輕今若攺鑄重一錢之錢毀錢爲銅旣無厚利則毀錢之將不禁而自絕矣錢不毀而日多則錢價平而有利於民矣總計寶泉寶源二局每年各闗動支稅銀二十五萬三千兩辦解銅三百八十九萬二千三百零七觔十一兩內除耗銅三十五萬三百零七觔十一兩浮銅三百五十四萬二千觔現行例鼓鑄錢四十萬零四千八百串直銀四十萬零四千八百兩今若攺重一錢仍每串作銀一兩計每年多鼓鑄錢一十六萬一千九百二十串直銀一十六萬一千九百二十兩【臣】所謂利於民而亦利於國者也再察前經戶部等衙門議覆錢法侍郎田六善條奏令天下產銅鉛地方聽民開采行令直省督撫於產銅鉛處令道官總理府佐官分管州縣官専責稅其二分分別紀錄加級至今開采寥寥皆因地方官徵收其稅滋爲獘端以致徒爲收稅之名而無開采之實此後應一切停罷聽民自便或有開采則銅日多而錢價亦因可以得平也

勸廉袪詳議定制疏

康熙二十四年正月二十四日經筵講官都察院左都禦史管理京省錢法【臣】陳廷敬奏竊惟國家久安長治之基闗於風俗風俗盛衰之故系乎人心正人心厚風俗之機存乎教化故品節度數必有定制所以辧上下定民志使天下移風易俗回心向道尢教化之急務也洪惟

皇上堯仁舜哲禹儉湯勤總攬天下之大權先教化而後刑罰謂禮義廉恥國之四維而宏奬官方廉爲尢重【臣】愚謂貪廉者治理之大闗奢儉者貪廉之根柢欲教以廉當先使儉然而不能遽致者則積習使之然也【臣】伏見我

皇上盛徳淵純躬先節儉禦服無奇麗之觀尙膳鮮兼珎之味蚤朝晏罷謹小愼微與中外臣民共登淳古之風一時公卿大夫是則是效宜蒸蒸有丕變之機矣【臣】謂風俗未能盡儉者蓋古者衣冠輿馬服飾器用之具婚喪之禮賤不得逾貴小不得加大今或等威未別因而奢僭之習未盡化也百金中人之產一裘之費奚啻百金綺紈之服機絲所織花艸虫魚時新日異舊者猶新新者已舊貧者循舊而見嗤富者卽新而無厭轉相慕仿積以成風外官之任者或擁傔從數十百人衣輕防肥車馬闐咽震驚道路泥沙之用不惜貪饕之行易成由是則富者黷貨無已貧者恥其不如冒利觸禁妄冀苟免幸不罹於法則以髙貲誇耀閭裏愚民無知見其如此遊末趨利多離農畝棄其本業賈誼所謂一人耕之十人聚而食之欲天下無饑不可得也百人織之不能衣一人欲天下無寒不可得也其始由於不儉其繼至於不廉其卒至於天下饑寒饑寒切於其身姦宄因之而起此所以刑罰未能衰止也然則風俗何以厚之亦曰正人心而已夫好尙嗜欲之中於人心猶水之失隄防也是教化之所宜先務矣伏祈

敕下廷臣博考舊章詳議定制

禦賜之衣物許其服用及近禦之人照常不議外官員士庶冠服衣裘飾用之制婚喪之禮有宜更定者斟酌損益務合於中其淺近易行如貂猞猁猻昔有官品之分今則庶人服之矣如緞綢昔有官民之別今則雜然無辧矣並宜釐正使永逺遵行至若外任官輿馬僕從不得過侈制度旣定罔敢陵越則節儉之風可以漸致工者不必矜能於無用商者不必通貨於難得奇技滛巧棄本趨末之民將轉而緣南畝田疇辟則民無饑寒民無饑寒然後可以興於禮義廉恥而國之四維以張太平無疆之盛治端在於此又豈惟勸廉吏而已【臣】管闚蠡測無補髙深緣系條奏意須明悉字稍逾格統祈睿鑑施行

請嚴考試親民之官以收吏治實效疏

康熙二十四年正月二十四日經筵講官都察院左都禦史管理京省錢法【臣】陳廷敬奏恭惟

皇上宵衣昃食存心於天下加志於萬民洞知閭閻之疾苦歷觀稼穯之艱難擢用循良振興吏治將使官奉其職民樂其生永臻太平郅隆之風竊謂與國家共理此民者外則督撫司道府州縣等官督撫司道彈壓表率府州縣以理民者也而與民最親者無逾於知府知州知縣者矣【臣】愚謂親民之官其職至重至於文移簿書期防訟獄之事皆身自經理不得假手胥吏使夤緣爲姦其事又甚難也自捐納以來有未經考試之人輙授正印親民之官者夫古者以經術爲吏治必學古然後可以入官今卽不能盡然而亦須略曉文義之人委以民社之寄【臣】查俊秀一項初捐旣是白身有司曽未一試而吏部輙與選補則其文義通闇何由得知此項人若一槪束之髙閣則旣已嘗許其得官若盡數錄用則自古未有不曉文義之人可以爲民父母者也【臣】察兵部有考試武職之例凡副將防將逰擊等官單雙月選補先期考試弓箭不合式者不準選補下月復考必待其合式而後用之武職重之如此何況親民之吏乎【臣】又察吏部有考試招民知縣之例招民之與捐貲事體相類又不宜彼重而此輕也【臣】愚謂知府知州知縣凡俊秀捐納有已經考職後捐納者依例選除有未經考職遂行捐納者於選除之時仍行考試文義略曉者卽與錄用否則且令肄業聴其再試凡考試之時若繩以八股經義旣非其所素習亦難以猝然而能合無試以時務防一道判一條但須嚴加防察毋得令其代倩傳逓徒應虛名如此則旣不絕其功名仕進之路亦使之有鄭重名器之思庶可以責吏治之實效也伏祈睿鑑勅議施行

午亭文編卷三十

欽定四庫全書

午亭文編卷三十一

大學士陳廷敬撰

奏防

請嚴督撫之責成疏

康熙二十四年九月初六日經筵講官都察院左都禦史管理京省錢法【臣】陳廷敬奏今天下之事繋於督撫督撫之職在察吏安民若民犯法者多刑辟不止惡在其能安民也察吏之意欲令民安若民犯法者多刑辟不止惡在其能察吏也【臣】見直省各督撫所上刑獄章奏繁多夫督撫之職在安民者非謂民旣犯法而明於撃斷之爲能盡其職也謂民未犯法而嚴禁令謹科條使民遷善逺罪至於刑淸政簡之爲能盡其職也故督撫之能與不能視其所治之民而已矣民之安與不安視其刑之淸與不淸政之簡與不簡而已矣直省之刑淸而

朝廷之刑淸矣直省之政簡而

朝廷之政簡矣政簡刑淸王道之大端也或曰民自犯法耳於督撫何尢焉孔子有言上教之不行罪不在民也故欲使民不犯法而刑辟衰止莫先於行上之教欲行上之教繄惟督撫是問督撫曰是將在羣吏夫吏果廉能毋敢有加派毋敢有火耗毋敢黷貨於詞訟毋敢朘削夫富民然後一意行上之教而民不罹於刑今吏或不能誠有罪焉然非盡吏之罪也人苟稍稍知詩書識道理一行作吏誰忍自棄而今或不能者非盡吏之欲私肥其家蓋迫於上官耳上官廉則吏自不敢爲貪上官不廉則吏𨿽欲爲廉而不可得吏旣不得廉則凡所爲加派火耗黷貨朘削之事日以曲事上官之不暇而又何有於行上之教使民不罹於刑𨿽使吏勉彊行之而民習見吏之所爲多不法也曰是惡能教我誰其從之是教之不行刑之不止吏爲之也吏之爲之者督撫使之然也方今要務在於督撫得人爲督撫者旣不以利欲動其心然後能正身以董吏吏旣不復以曲事上官爲心然後能加意於民向之所爲加派火耗黷貨朘削之事舉皆無之夫然後民可徐得其養養立而後教可行也至於教民之法三代盛矣古今異宜所貴得其意而神明之而其大要莫重於讀法之令周禮鄕大夫之職各掌其鄕之政教禁令正月之吉受教法於司徒退而頒之於其鄕吏使各以教其所治歷代以來有講讀律令之法皆周禮之遺意爲教民之要務也夫欲教民以道必先信上之令以實致乎民管子曰國之重器莫重乎令令重則君尊君尊則國安賈山曰臣聞山東吏布詔令民𨿽老羸癃疾扶杖而往聽之思見徳化之成是以人臣敬君之命令尊之如雷霆之不敢侮蓋以人君之所以爲國鼓舞羣下者恃其命令而已【臣】伏讀

皇上聖諭十六條頒行已久彼時𨿽一經張掛曉諭而鄕邨山谷之民至今尙有未知者【臣】近日惟見山東巡撫張鵬有

上諭十六則講義及【臣】鄕山西寜鄕縣知縣龔應霖講約書其實心奉行與否當俟之事久論定之時至於一經曉諭而旋視爲具文者比比皆然【臣】所謂信上之令以實致乎民者責在有司而督撫爲要矣【臣】欲祈皇上特降嚴綸通飭督撫使賢者知勉而否者知懼洗滌舊染專以潔已教吏吏得一心養民教民爲事其督撫保薦府州縣官也須要第一條實塡一本官無加派無火耗無黷貨詞訟無朘削富民十九字第二條實塡一本官實心奉行

上諭每月吉聚眾講觧鄕邨鄕約講解二十二字如保薦不實者請

勅部將保薦之督撫具揭之司道並所保薦之官嚴議處分定例不得仍用常例處分余條仍照舊例開具實迹凡若此者所貴督撫知功令之重在此顧名思義觸目警心以導羣吏也而

皇上之考察督撫則以潔已教吏吏得一心養民教民爲稱職否者罷黜治罪

聖主在上坐照如神自有洞鑑【臣】之愚惟祈

朝廷切責督撫以防刑淸政簡之風故敢獻其鄙言助成王道之治竊虞辭難達意故字多逾格統冀

鑑宥施行

請議水旱疏

康熙二十四年九月初六日經筵講官都察院左都禦史管理錢法【臣】陳廷敬奏【臣】伏惟

皇上盛徳湛防蟠際天壤閔念黎元甚扵赤子發倉廩蠲租賦弛山海之禁謹儲積之防重卹農事勤求民瘼所以便利安全兆姓之道甚備玆者仰賴

皇上徳恩嵗谷旣登惟一二水災猶厪

睿慮夫水旱凶荒堯湯之世不能盡無惟其備及於豫而賙當其急故民恃以無恐【臣】於報免災荒敢因聖意之所垂念者少獻其末議焉【臣】前見山東巡撫徐旭齡於康熙二十三年九月題報濟寜海丰霑化水災情形該部題覆行今委官蹋勘於十一月該撫題濟寜等三州縣成災分數並應蠲免錢糧冊結該部題覆行令分晰地畝髙下於二十四年四月巡撫張鵬題濟寜等三州縣並無揑報被災分數照例請免本年錢糧該部乃覆準蠲免自去年九月至今年四月八閱月矣是此一水災之報也巡撫初題報其形情再題報其分數三題稱無揑報此一水災之免也該部初覆令其委官蹋勘再覆令其分晰地畝髙下及其具題至於三也然後覆免是則自報至免巡撫具題者三戶部具覆者三疊疏奏聞上勞聽覽以故

徳音下逮近省已逾半年逺省將不止一載在

皇上卹民之意如彼其勤而在所司出納之際如此其遲廻者非故爲是鄭重也所行之例則然耳【臣】愚謂被災之分數卽見地畝髙下之間而地畝之髙下卽宜分晰於分數多寡之內蓋再題而該部可具覆矣不必駁察至再而具題至三也如此則上宣

聖主勤民之意下慰小民望澤之心中不得使猾吏姦胥緣爲竇況該部旣行令委官蹋勘分數於初又行令分晰地畝髙下於再其分數髙下從來惟以巡撫之具題爲據不見有所增損其間則咨行亦是虛文再駁愈覺可已【臣】請於巡撫具題分數之後旣有冊結可據該部卽宜具覆豁免更不再駁務取早結爲便昔漢武帝使汲黯視河內火還報曰臣過河南貧人傷水旱萬餘家謹以便宜持節發河南倉粟以賑貧民請歸節伏矯制之罪武帝賢而釋之夫黯所視者火而所賑者水旱黯不以非其職自解武帝不以矯制罪黯蓋急民之急也昔人謂救荒如拯焚溺若稽遲嵗月始沛徳音皇上如天怙冒之心必不若此【臣】之所見實

聖意之所及故敢進其愚說伏祈

睿鑑采擇施行

撫臣虧餉負國據實糾防疏

康熙二十四年九月初六日經筵講官都察院左都禦史管理京省錢法【臣】陳廷敬奏竊惟雲南捐納事例乃皇上斟酌時宜所以卹民而裕餉顆粒皆系國儲絲毫悉闗軍食爲撫臣者宜如何撙節淸釐以無負封疆之重寄乃【臣】於雲南巡撫某有異焉【臣】閱邸抄據該撫某疏稱大兵還京尙餘捐納米五十一萬四千六百餘石艸一千一百六十一萬五千餘束彼時卽應支放乃畱米不發反動支庫銀二萬五六千兩買米一萬石每石用銀二兩二錢至二兩八錢不等又畱艸不給動支庫銀四十四五萬兩折給艸一千七百五萬一千七百六十四束每束用銀三分以現在之米艸不以支給大兵而濫用公帑另行采買此何說也及至大兵凱旋始巧行題請將前項所存米艸動給官吏等項驛逓馬匹米一石止扣銀一兩二錢艸一束止扣銀一分以今扣算之數較前采買之價相去不啻霄壤此又何說也【臣】意某當大兵還京之日使果有現存米艸防不另買必是先將報捐之米艸多行折銀入已無從支給故爲此掩飾一時之計是其侵沒之顯然可見者也至於凱旋之後苦於開銷無防乃朦朧請給本省官俸驛逓蓋以大兵之供應甚急而本省之支銷可緩大兵之供應分毫不可假借而本省之支銷任意可以通融也獨不思某當日所收之米艸卽照采買之價計之米五十一萬四千餘石爲銀一百二十九萬兩有餘艸一千一百六十餘萬束爲銀三十萬兩有餘而今請扣之銀止共爲七十餘萬兩是一那移之間而某侵沒餉銀已九十餘萬兩矣卽使無侵沒入已之而身爲封疆大吏當軍興之際不思裕國省餉虧損國課防至百萬之多溺職不忠之罪某𨿽百喙何以自觧乎伏乞

皇上勅部檢察前後報部文冊奏銷價值難逃

睿照迅賜處分庶錢糧不致侵混而官邪知所儆惕矣【臣】職司風紀不避怨嫌謹據實糾防伏祈

睿鑑施行

俯瀝懇誠祈準回籍以安愚分疏

康熈二十七年五月初二日

經筵講官吏部尙書管理修書總裁事務【臣】陳廷敬奏【臣】薄劣孤生迂拙自守荷防

皇上天地飬育之恩生成造就寵祿逾涯【臣】自念無他材能報塞萬一惟早夜兢兢思自淬厲不狥親黨不阿友朋上恐負

聖主之殊恩下欲全微臣之小節乃至積有疑釁飛語中傷如前楚撫一案者汧𨿽【臣】戚涇渭自分嫌疑之際尢【臣】所愼彼旣敗事遂疑及【臣】積疑成恨語涉連染今幸我

皇上日月中天無幽不燭旣難逃

聖主睿鑑之明復一付盈廷至公之論𨿽【臣】之心迹卽此可白而【臣】之自處須適所宜惟當引退田閭永銜恩於髙厚詎可抱咎夙夜猶厠迹於班行卽

聖度之寛容曲加憐卹而【臣】心之局蹐倍切徬徨且【臣】年力早衰兩目昬暗自被誣以來神志摧沮事多健忘奏對之頃失其常度防

皇上不加譴責而【臣】之心實難自安也若復貪冒榮寵罔識進退曠官尸位過誤滋多又【臣】父年八十有一倚閭懸望昔戴恩而未去今因事以陳情伏乞

聖心憐憫準與回籍則詠歌舜日常沐浴於時休耕鑿堯天得自安其愚分【臣】無任感激涕泗戰栗屏營之至

直陳言官建白疏

康熙二十九年四月十一日經筵講官都察院左都禦史【臣】陳廷敬奏【臣】賦質迂疏謬膺重任玆荷

新命再領臺班冰檗自持涓埃未答伏念風紀重任【臣】若不正已率屬益加砥礪則有負

皇上簡畀之意亦非生平惓惓報

主之心視事以來每進臺臣而告誡之退食私居嚴杜請謁凡有建白不許預聞於堂官僚友以滋指使囑托之其有陋習未除必仰兾

天語申飭者敬爲

皇上陳之【臣】思科道之設所以廣耳目而申獻納於人才之邪正吏治之貪廉事闗生民利害者必正言無隠而後克副斯職如中外臣僚果有姦貪不法因革事宜果有紀綱闗系者則當切實指陳否則與其生事以塞責不若省事而擇言蓋專欲以塞責了事則不免毛舉細故剔摘成例馴至於刻薄繁碎不急之務而無禆於聖朝寛大經久之規如近日兵部議處武官以疏防爲諱盜革職多員防

皇上神明洞照令其攺正此類事情部臣何以不言必待言官言之而言官所言者又不能皆如此確當有益之事是以或失於苛細不急之務而徒爲此紛擾也【臣】故曰與其生事以塞責不若省事而擇言也方今朝廷淸明紀綱具在所不能保其必無者猾法不肖之人耳國家耳目之官專因此輩而設若能省事而擇言則必持重而養銳言不輕發發而必當使不肖之徒有所警戒顧忌而不敢恣意爲非此言官之職掌卽紀綱之攸存【臣】所謂省事而擇言非欲其避事以自便伏乞皇上特加申飭嚴禁塞責則庶乎不至以無補之繁言凟

聖聽也【臣】又念進言之體貴乎簡明近見條奏一事冗長之詞多論事之言反少我

皇上聖學聖治丰功懿徳日盛月新史官書之儒臣紀之而且萬方臣庶共矢謳歌海外風行亦深頌禱顯鑠一時而垂美億禩者旣已至矣亦何待言官於條奏建白之時綴述數端旣不足以揚盛美之萬一而於言事之體有不當然者況

皇上一日萬防旰食不遑而章疏拉雜閒文冗沓繁蕪致煩

乙覽兼乖辭尙體要之義諒我

皇上必已厭薄之特

聖度優容不加詰責耳並祈嚴勅科道官不得踵習前獘多引煩詞如有不遵量加處分庶防息便辟之風作謇諤之气矣

慰問謝恩疏

康熙三十一年八月十六日經筵講官刑部尙書加二級【臣】陳廷敬奏爲恭謝

天恩事【臣】以庸愚防

聖恩教養三十餘年不次拔擢歷遷要職備極殊榮仰戴髙深莫報萬一【臣】辜負

聖恩命奇福薄蹇遭父故仰防

聖心矜憐遣內閣學士兼禮部侍郎【臣】戴通內閣學士兼禮部侍郎【臣】王尹方至【臣】私寓恩賜茶酒【臣】聞命自天撫躬無地殊恩異數霑被非常【臣】不勝悲痛不勝感激伏念【臣】父昌期防

恩累封資政大夫吏部尙書再防

恩封光祿大夫刑部尙書生晉崇階歿邀曠典此實古今來最難得之恩遇允惟【臣】父子不世出之遭逢蓋君恩莫大乎榮親而【臣】力長慚於報

主【臣】今回籍守制自此逺去

闕廷無由瞻望

天顏【臣】不任銜感涕零之至

諭祭謝恩疏

康熙三十二年二月初二日經筵講官刑部尙書加二級【臣】陳廷敬奏爲恭謝

天恩事【臣】以父憂防

聖心軫念【臣】銜恩就道感泣抵家父老見【臣】逺歸間來慰唁【臣】荒迷之際但聞皆稱

聖君在上蠲租賜粟吾儕小民得以樂生已又見深山窮谷感頌

皇仁至於村童野婦無不皆然而自冬以來雨雪頻仍丰年可卜【臣】治喪稍暇閉門寂處忽防

天恩賜與

諭祭到【臣】廬次【臣】謹望

闕謝恩感激悲傷不能自已伏念【臣】遭憂之日防遣使恩賜茶酒【臣】隨具奏恭謝仰荷

聖防批答又獲

天寵下頒光生閭裏【臣】感

恩戴徳彌切冰兢謹瀝陳微悃恭遣義男陳忠賫奉通政司封進仰祈

聖鑑【臣】不任悚惕瞻依之至

午亭文編卷三十一

欽定四庫全書

午亭文編卷三十二

大學士陳廷敬撰

表論

雲南蕩平賀

皇上表

誠懽誠忭稽首頓首上言伏以

聖武光昭奮聲靈之赫濯

神功巍煥躋天地於平成區宇廓淸臣黎忻慶欽惟皇帝陛下亶聰作後大勇安民屬逆孽之竊興致神人之交憤春秋之義大一統惟亂臣賊子之必誅

帝王之師動萬全斯七徳九功之並奏兵戎永息邊徼咸寜【臣】等恭際昌辰欣逢大防伏願

皇風時洽永卜年卜世之鴻圖

睿治日新揚丕顯丕承之大烈【臣】等瞻

天仰

聖無任踴躍懽忭之至謹奉表稱賀以聞

雲南蕩平賀

太皇太后表

誠懽誠忭稽首頓首上言伏以

懿範昭宣撫重熙之景運

徽音光被佑耆定之鴻勲海防淸寜宮庭豫泰恭惟昭聖慈壽恭簡安懿章慶惇惠溫莊康和仁宣

太皇太后陛下道符

烈祖功擁

神孫集萬國之共球尊飬承歡於

重慶舞兩階之干羽怡愉增喜於

慈顏【臣】等恭際隆平忻沾厚澤伏願調延年之玉食遐登眉壽於無疆鞏卜世之金甌益介純禧於有永

進鑑古輯覽表

上言先奉

上諭古昔聖賢忠臣孝子義士大儒隠逸凡經史所記載卓然有闗於世運者詳察裏居名字謚號官爵及所著作纂成一書歷代姦邪亦附於後以備稽考又奉防賜名鑑古輯覽今已成書者伏以鑑百代之人材仰承

聖斷羅千秋之簡籍俯竭愚衷淹歷嵗時粗完篇帙庶勤夙夜未答

恩私竊惟堯舜之治先務知人詩書所傳厥惟述古蓋觀人所由立政而考古於以知今周禮太平之書設官分職之是謹春秋天子之事善善惡惡之惟嚴歷觀傳記之文具載賢姦之迹博綜軼事散在羣言至如瑰瑋俊傑之儔檮杌窮奇之伍方策所載臧否易明若傳聞之異詞或是非之失實苟非旁摉逺引曷以顯微闡幽討論爲艱研極匪易況夫辭嚴義括儼然信史之褒譏類別區分迥作羣倫之法戒必折衷於至當乃垂訓於方來【臣】等材質凡庸見聞卑瑣略知章句謬與編摩學不足以貫穿典墳識不足以鑑衡人物徒幸遭逢之盛得參論次之榮非歐陽之唐書屢攺官而始就豈溫公之通鑑嘗防局以自隨實資

睿慮之裁成竊附儒林之編錄玆蓋伏遇

皇帝陛下寤寐求賢旰宵思治不輕天下之士遹隆聖作之功東壁西淸自衍圖文之奧

深宮燕寢髙披冊府之藏自古治忽之機實闗貞邪之故宸衷獨見欲昭示於臣民

手勅親裁更丁寧於

綸綍遐稽往牒稍輯成書已事爲師常切髙山之望前車可鑑敢忘覆轍之心戴

天地之崇深寧論裨補瞻海山之廣大莫效涓埃【臣】等無任戰栗屏營之至謹奉表隨進以聞

防進

聖徳萬壽詩表

伏以

徳並干行純嘏允符函蓋光齊日照遐齡永配曦輪欣逢景運之昌慶洽承平之盛陽春發育喜萬彚之防庥化域和恆詠九如而獻祝【臣】陳廷敬誠懽誠忭稽首頓首上言洪惟我

皇上珍符誕握寶籙膺居正體元備聖人之全徳履仁蹈義躋天下於咸寜有生民未有之奇道隆三古兼前代未兼之業功蓋百王文命敷而風教式於九圍武烈昭而聲靈振乎八極旣髙蕩蕩巍巍之績復溥穹穹厚厚之恩偕闓澤於神人徧謳歌於中外蓋以肇天極而修人紀用是闡

皇綱而恢

帝紘昔當初臨寶祚之時正是孝事

慈寜之日

重闈問以爲君何欲我

皇答曰圖治愛民曽傳

聖語於當年言爲經而辭爲緯果見太平於今日治已定而功已成猶思由後以視今每念謹終其如始廓明徳新民之量廣錫類不匱之原存心養性以達天主敬立誠而體道

容儀淸穆肅雍殫昭事之防齋袚防嚴享祀盡明禋之實危微精一接統緒於勲華濂洛闗閩防淵源於鄒魯籖分甲乙探冊府之藏捲歷丹黃髮圖疇之袐西淸東璧古今絕企夫

天章二典三謨前後允推夫

禦制並虞廷之什義兼風雅之長超唐人之篇理取宋儒之正冠六文而首出邁八體以遐標玩程頤卽此是學之言契神化於形聲之內愛公權心正筆正之語運經綸於文字之中宮漏未移已布千言於紙上封章才罷早廻萬象於毫端貫乎百家而我學不厭防於六藝而惟

聖多能玉尺儀天溥博如天之大土圭日昭明如日之新春搜夏苖適修軍國之禮投戈講藝不忘弧矢之威凡此躬行心得之精微具見

帝徳宸修之廣大奉

東朝之鼎養允矣孝慈操北斗之璣衡皇哉作述龍樓鳳閣光華朗映

前星玉葉瑤枝芳馥長凝叢桂克勤克儉建昭代之儀型是訓是行彰

皇家之法守體節用之指約省百倍於前朝益下之規徳澤頻施於萬姓惜金錢於太府無非寛閭左徵徭減玉食於尙方正以裕民間積貯時頒渙汗蠲逋嵗至再三屢沛絲綸

賜免動逾千萬當爰書之覆奏必惻怛於

宸衷祥風轉艸色於圜扉協气應星光於貫索夫自端居燕寢無時不以黎庶爲心至於問俗觀民隨在必以補助爲事

鑾車駕而需云布慶翠旗指而觧澤旁敷河淮爲國計攸闗疏瀹悉

聖謨所示山川永奠春回禹貢之區漕挽咸宜人樂我朝之制良由無逺弗矚視萬里如目前以故靡舉不神運天下於掌上在昔逆藩蠢動致勞

天討遐施一怒而安四海之民一舉而靖三方之亂彼有元之餘裔曽負固於窮邊奮我武之維揚七旬弗俟殄累朝之不逞彌月而平海不揚波郡縣盡臺灣之地野無斥堠享王來域外之人迨喀爾喀歸依幬冒之中廼噶爾丹自棄生成之外

神謀獨斷

廟算無遺朔漠三臨銘勒天山之表羽林大防塵淸瀚海而遙慕義向風日出悉冠裳之防同文合軌月支皆職貢之邦惟

聖主過化而存神故

王師有徵而無戰所以行焉斯效動防不臧總眀目達聰之休集思廣益之美自執河魁之柄

睿照遐周髙披天鏡之光物情畢鑑規模逺令甲宣昭轉輸通遼海之舟航水利興西北之農畆積倉平糶以逮窮檐發粟截漕以蘇澤國郵傳用卹而

恩渥輿徒鹺稅是輕而

恵流商賈頖宮璧水奉箴勸以欣榮魚服豹韜感投醪而鼓勵仕循資格而立賢無方才許薦揚而用人惟已時施仁於後世每致憫其嗣人念臣子末路之艱見覆載兼容之大凡沾雨露思竭涓埃共荷帡幪罔酬髙厚今者懽呼徧於率土忭舞極夫含生云燦星輝轉洪鈞於一气麟遊鳳集開

壽域於遐荒八千嵗爲春秋籌增太乙億萬年齊甲子世躋華胥昔天保頌岡陵推誠受祿及豳風陳忠愛歸向稱觥【臣】廷敬忝列侍從之班幸際雍熙之代伏覩聖徳廣運同歡

萬壽無疆謹獻詩十二首管窺蠡測而莫罄歌衢擊壤以難名【臣】不任瞻

天仰

聖踴躍懽忭之至謹隨表恭進以

聞

好名論上

【臣】嘗言三代以下惟恐不好名此衰世之論非盛世所宜有者非謂名非盛世所宜有謂好名之流足以爲盛世之累也三代以上之帝王其名最著於世者無過堯舜禹湯文武使君人者好堯舜禹湯文武之名求堯舜禹湯文武之實而因以成其名安見名之遂不可好防卽三代以下之賢君如漢文帝唐太宗宋仁宗三君者人主誠好其名而求其實𨿽或不能如三代之盛時亦可謂間世之英君誼辟也然而謂好名之流足以爲盛世之累者何也人君之好惡不可有所偏使天下漠然不見其好惡之迹而天下之眞好眞惡出焉故慶賞刑威予奪黜陟一出以虛平公正之心而百官萬民胥受裁成焉是以人君如天渾渾耳穆穆耳不言而四時成化無爲而品物咸亨故曰惟天爲大惟堯則之蕩蕩乎民無能名焉傳曰不識不知順帝之則又曰民日遷善而不知爲之者知識且冺而況於名乎又安見其名之可用於民者乎書曰無偏無陂遵王之義無有作好遵王之道無有作惡遵王之路此之謂也若人君之所好一有所偏則其流不可勝言上好忠直之名則下多上書告宻之事上好長厚之名則下多模稜脂韋之習上好廉介之名則下多布被脫粟之僞上好恬退之名則下多處士防徑之巧上好眞率之名則下多囚首垢面之詐上好敏給之名則下多利口便防之姦人主苟一不察而貪榮嗜利之徒習爲小人穿窬之行探其情而逢其欲則名實之眞亂矣故曰足爲盛世之累者此也且上有好者下必甚焉傳曰好名之人能讓千乘之國苟非其人簞食豆羮見於色言好名之不可爲信也又曰未有上好仁而下不好義者也未有好義其事不終者也又曰上好禮則民莫敢不敬上好義則民莫敢不服上好信則民莫敢不用情自昔聖賢未有以好名爲訓者故治天下亦務好其實而已矣或曰孟子不以齊宣王好貨好色爲非因遂欲引之於道名之不可好孰與貨色乎昔衛靈公問陳孔子曰丘未嘗學軍旅之事孟子參乎權孔子純乎經者也參乎權而不失乎經者後之人臣能者尠矣故以孔子之對爲事君之法

好名論下

人君不可有獨好其名之心不可使天下無好名之心好其實故不得獨好其名因名以責實故不得不使天下好名今夫天下善惡二端而已矣治天下使天下遷善逺惡而已矣有善無惡者人之性名爲善而喜名爲惡而惡者人之情今使天下渾渾焉不知名之可妤則善不足以爲喜惡不足以爲惡喜與惡不加於其情則其爲惡也與爲善無以別而亦漸失其性故夫名者先王動天下之微權也先王因民之所好而采章服物以榮之爵祿慶賞以勸之表宅錫閭以奨異之若曰使人遷善而惡自逺是以不純任刑罰而任禮教名與禮相近而逺於刑故名者所以助禮之行而操於刑之先者也孔子曰民可使由之不可使知之使天下之民日循循焉歸於吾禮教之中則刑罰可以措而不用而天下固已大治故曰名者先王動天下之微權也然其始特不可有自好其名之心自好其名則直以爲名焉已耳自好其名而或靳天下之名此其意已近於刑而逺於禮欲天下之治不可得也故王道以無欲爲本

鄕願論

鄕願最惡者狂獧有問於鄕願者曰是人也可殺與曰可可舉而用之與曰可問於狂獧狂獧不然可可否否無所隠避於是鄕願好其與已同惡其與已異故曰鄕願最惡者狂獧也夫人至於可殺恨之至也至於可舉而用之愛之至也使其不顧人之可殺與否因其恨而殺之則所殺者或爲君子不顧其人之可舉用與否因其好而舉而用之則所舉用者或爲小人鄕願之心陰私險巧惟知趨利避害不察事之可否理之是非閹然自媚於世佯爲無所甚好無所甚惡而陰以行其所好所惡之心故天下之好惡莫有甚於鄕願者也孔子以爲徳之賊不信然與夫使天下無狂獧則是君子可殺而小人可舉用也幸而有一狂者獧者乃不幸而爲鄕願之所惡則是鄕願之禍不至盡殺天下之君子不盡舉用天下之小人不止始於一人之好惡而流毒於天下國家自古以還天下之事壊於小人者十二三壊於鄕願者十常八九鄕願者小人之渠魁也而其禍自惡狂獧始有天下國家者當亟誅鄕願鄕願誅則狂獧興矣狂獧興則天下之爲君子小人者各得其理矣易曰君子道長小人道消書曰惇徳允元而難壬人何畏乎巧言令色孔壬此之謂也然則何以辧之書不云乎有言逆於女心必求諸道有言孫於女志必求諸非道求諸道者所以辧狂獧也求諸非道者所以辧鄕願也昔楚文王有疾告大夫曰筦饒犯我以義違我以禮與處不安不見不思然吾有得焉必以吾時爵之申侯伯吾所欲者勸我爲之吾所樂者先我行之與處則安不見則思然吾有喪焉必以吾時遣之觀楚文王之禦二臣者是又辧鄕願狂獧之大端也辧之則鄕願之好惡豈至毒天下哉

經學家法論

朱子論貢舉治經謂宜討論諸經之說各立家法而皆以注疏爲主易則兼取胡瑗石介歐陽修王安石邵雍程頤張載呂大臨楊時書則兼取劉敞王安石蘇軾程頤楊時晁說之葉夢得吳棫薛季宣呂祖謙詩則兼取歐陽修蘇軾程頤張載王安石呂大臨楊時呂祖謙周禮則劉敞王安石楊時儀禮則劉敞二戴禮記則劉敞程頤張載呂大臨春秋則啖助趙匡陸淳孫明復劉敞程頤胡安國大學論語中庸孟子則集解等書而蘇軾王雱吳棫胡寅等說亦可采令應舉人各占兩家以上於家狀內及經義卷子第一行內一般聲說將來答義則以本說爲主而旁通他說以辧其是非則治經者不敢妄牽已意而必有據依矣愚按朱子此議欲治經者以注疏爲主而兼取諸家之說以求其至是亦未欲其専取一家之言也而曰以注疏爲主是更不欲擯注疏而不用明矣今之學者不然易則專取本義詩則集傳書則蔡沈春秋則胡安國禮記則陳澔周禮儀禮廢已久蓋不惟諸家之說槪不列於學宮而舉朱子所云專以爲主之注疏學者有終其身不知爲何物者矣卽如所謂大全者又非甚別於專家之說而有獨見之論也其與朱子所云以所治之說旁及他說而後以已意辧晰以求其至是者亦大異矣且大全之書明永樂朝急就之書也七年開館於祕閣十三年帝問纂修如何館中人聞之懼倉卒錄舊書略加刪飾以進四書則倪氏輯釋易則董楷輯疏書則董鼎輯錄詩則劉瑾通釋春秋則汪克寛纂疏禮記則陳澔集說故大全者甚不全之書也然學者猶憚其煩苦而不之讀所服習者本義集傳蔡沈胡安國陳澔之所謂五經而已易詩書禮經學文者猶加誦習焉春秋則槪刪聖人之經不讀讀胡氏傳傳亦不盡讀擇其可爲題目者以其意鋪敍爲文不敢稍渝分寸以求合於有司又最甚者擇取傳中字句文義以意牽合妄托聖經移彼就此名爲合題豈惟不合經意揆之傳者之意亦初不自知其何以位置安排顚錯之如此也慢棄聖言割裂傳注又如朱子所謂名爲治經而實爲經學之賊號爲作文而實爲文字之妖者也蓋經學之原於時文昔者經義之興本以論斷爲體不執一說引據經傳非如後之描畫聲口簧鼓吻唇乳兒小生侮聖言而代爲之詞勢不得不單守一家之詁訓以便行文而其腐朽惡爛不逾時歷嵗攺頭換面以趨新巧使學者窮年積月從事於無用之空言考其實枵然無所得也又何有於經學哉然則何以正之曰必如朱子之言而後可朱子論經義欲令明著問目之文而防其上下文通約三十字以上次列所治之說而論其意又次旁列他說而以已意反復辧晰以求至當之歸但令直論聖賢本意與其施用之實不必如今日分段破題對偶敷衍之體每道限五六百字以上則𨿽多增所治之經而答義不至枉費辭說日力亦有餘矣蓋今之時義又與南宋之時異朱子所謂不問題之大小長短而必欲分爲兩段仍作兩句對偶破題又須借用他語以暗貼題中之字必極於工巧而後已其後多者二三千言別無他意不過止是反復敷衍破題兩句之說而已今之八比𨿽與此異而其爲則一也故欲正經學之失須革時文之時文之革然後學者可以旁通諸家之說以求得乎聖人精意之所存而士不苦於無用之空言國家收實學之效也

秦論

余覽秦事而嘆其先世之無道所從來久矣惟天生民弗能自理建後王君公以爲民上俾獲遂其生養以全安其性命而已或不得已有刑誅兵革之事猶非天心之所忍故先王尢以不忍之意行之秦起西垂習用故俗法最慘刻然至取無罪之人而迫之以從其死此果何理也哉孔子曰始作俑者其無後乎俑象人而用之孔子以爲無後至於用生人當如何耶武公從死者六十六人繆公從死者百七十七人其良臣子車氏三人奄息仲行鍼虎秦人哀之黃鳥之詩所爲作也按武繆所爲於法寜止無後而其子孫乃至於有天下何也孟子謂三代得天下以仁其失天下以不仁他日又謂不仁而得國者有之不仁而得天下未之有也蓋自有天地以來至於孔子孟子之時未有以不仁而得天下者商周之興其先皆積累仁厚數十世今秦所爲若此所得若彼豈得謂孟子之言不足深信抑亦天道至是有常有變邪孟子又謂行一不義殺一不辜而得天下有所不爲得天下至太一不辜至微然而不爲者以非天之所忍故不忍爲之耳夫天不忍於一不辜而忍於六十六人百七十七人其他嚴法繁刑屠戮無辜尢難悉數倘所謂天道固若此耶至於始皇之葬後宮非有子者皆令從死死者甚眾葬旣已下或言工匠爲機藏皆知之於是盡閉工匠蔵者無復出者則其殘殺不辜愈益甚矣然以始皇之彊才及二世而絕孰謂非天道耶故自三代以來不仁而得天下者有之矣不仁而守天下者未之有也

漢髙帝得天下之正論

自古帝王受命而興者率皆當世之諸侯增修其徳至於其子孫以有天下故崛起而爲天子者𨿽其身非賢聖亦必其皆賢聖之苗裔也至於以田壄之小夫徒步而爭天下不階尺土而有之而其始甚微其人又非卓然賢聖有必可以得天下之理此豈非古今之大變哉昔者亡秦殘滅六國而漢髙帝秦之眇然一黔首也一旦起艸澤之中敺其亡命五年之間南面而據髙位開辟以來豈有此也而世之儒者徒見魏晉隋唐之季或受重爵或承托孤之命以大臣而簒奪人國謂漢起自匹夫得天下爲最正予竊謂不然也尊卑貴賤者天地古今之大防也傳曰辧上下定民志自三代之衰以迄春秋戰國之際生人之理防於滅息矣然猶未有以農畞之賤微起而與君上之至尊相抗衡而劫奪者夫使天下後世之人操耰耡援白梃侈然遂有稱帝稱王之心者其誰爲之倡也創古今之未有壞天地之大防啟斯民犯上作亂之心吾必曰髙祖焉烏見其得天下之正也然則秦廢封建矣以其臣則有簒奪之嫌以其民則有犯上之辠必何如而後可以與於得天下之正哉亦曰惟其人而已矣人臣而可以放伐其君湯武是也匹夫而有得天下之理孔子是也孔子不有天下而凡爲匹夫者無必可以得天下之理苟幸而得之遂曰得之最正是使天下後世之凡爲匹夫者日生其心而有犯上作亂之事也是烏乎可哉𨿽然撫則後虐則仇如秦者其亦自反其所爲也哉

漢髙帝知呂氏之禍亂論

夫論古人成敗往往惟其意之所之以自成其一家之說有可議者焉明允之以漢髙帝以太尉屬勃也謂其知有呂氏之禍也其言曰帝意百嵗後將相大臣及諸侯王有武庚祿父者無以制之也獨計以爲家有主母豪奴悍婢不敢與弱子抗故不去呂后者爲恵帝計也且夫古今之禍敗多矣未聞有以婦人而能戡亂救亡者且呂氏之不死其禍豈小於唐之武氏哉呂祿呂產之王武三思武承嗣之將立也趙王如意趙王友趙王恢之死唐宗室諸王之殘滅也孝恵之病廢廬陵之在房州也方呂后之未死較武后之末年其勢已成所未及爲者攺號革命耳幸其早死陳平劫酈商得以行其旦夕苟且之計使呂后而尙在漢之存亡未可知也謂髙帝旣知有呂氏之旤而又不去呂后以爲恵帝計者此可議者也夫髙帝豈能逆計呂后之必早死而不至於攺號革命哉誠知有攺號革命之禍又安在其能爲恵帝計哉髙帝最愛者戚姬如意呂后最惡者亦戚姬如意呂后能爲禍先及此母子耳曽謂髙帝知之而使爲之耶明允又言髙帝之視呂后猶醫者之視堇使其毒可以治病而無至於殺人嗟夫呂后鴆也非堇也今有虎且噬其子曰姑養虎以備外盜是豈人情哉故謂髙帝知有呂氏之禍者非也呂后之能爲禍髙帝不知也而張良知之知之而不以言甚矣處人骨肉之難也

狄仁傑舉子論

武后令宰相各舉尙書郎一人狄仁傑舉其子光嗣時比之祁奚失其指矣蓋與左師觸龍諌趙太后請長安君爲質事絕相類當時武承嗣武三思營求爲太子仁傑每從容進諫勸召還廬陵王他日武后語仁傑夢鸚鵡兩翼折仁傑對以武者陛下之姓兩翼謂二子起二子則兩翼振矣鸚鵡之翼釋以二子權也舉子之事亦權也而遂正告之矣故左師之憐舒祺仁傑之舉光嗣其迹𨿽殊所以感其心者則一也卒之長安君爲質於齊而趙國不被兵中宗復辟而唐社稷卒不變嘗觀李徳裕忠諌論言近世名臣王石泉居相時以子爲眉州司士太后嘗問曰君在相位子何逺乎對曰廬陵是陛下愛子今猶在逺臣之子焉敢相近故知人臣進諌正告之不能得者有時乎用權然權者豈人臣之得已哉人主貴察其心而已矣

陳子昻仕武后論

昔揚雄仕莽君子恥之唐武后以一婦人竊天下威柄屠滅宗子賊殺忠正之士姦謀革命蕩覆唐室此古今之異變視莽爲何如也當此時其小人靦顏事之無論矣其賢者則謂之何哉嘗觀陳子昻氏以言事武后數召見今考其言辭論雅飭有兩漢之風而薦圭璧於房闥以脂澤污漫之賢者之所以自處者其果謂之何也曽鞏論揚雄謂有所不得去又不必死仕莽而就之合於箕子之明夷至論雄羙新之文謂非其可已而不已比之箕子之囚奴鞏之言𨿽未得爲至論然以觀子昻之事而嘆賢者之所遭其志亦有足悲者何其與雄相似也武后稱皇帝攺國號子昻上受命頌其亦羙新之類乎夫以武后之滛虐隠慝旣多猜忌滋宻一時才望之臣罕有得脫其禍者以郝處俊之賢猶不能忘情於身歿子昻之所爲豈得已者哉或謂士不幸遭亂朝卽不必死猶可潔身而去也而鞏謂雄有所不得去子昻亦蹈雄轍者何哉然考子昻後以父老解官歸父喪廬冡次哀感聞者縣令段簡貪暴聞子昻富欲害之家人納錢二十萬緡簡薄其賂捕送獄中竟死於獄子昻豈得已者哉或曰士君子不得志於朝則安其身於野明哲之謂何而顧令以身殉也嗟乎子昻不辱其身則捐其生而已不仕於朝則死於令而已矣是以知人者必論其世而亦不得過爲刻覈之論也

褚魏優劣論

唐初以諫諍顯者魏徴褚遂良然兩人有幸有不幸焉凡進諌於人主者有順有逆有易有難徵遭遇太宗諫合謀行其進說也順而易遂良後事髙宗嬖內逺賢言發得禍其進說也逆而難順而易𨿽中人可作其敢言之气逆而難卽賢者有不得行其志焉此所謂幸不幸也兩人豈有優劣哉𨿽然蓋徴嘗事隠太子矣及廢太子承幹失徳魏王泰驕奢不法徵於此時旣無事不言而天下之事又莫有當言於此者而徵未顯言其失何也遂良極論宜塞嫌疑之漸除禍亂之源徴不過從容請魏王泰勿從居武徳殿而已固知武后之事徴而尙在不必其言之也此又徴之所謂幸也昔太宗謂徴嫵媚徵再拜言曰陛下開臣使言故臣得盡其愚若拒而不受何敢數批逆鱗髙宗武后之逆鱗徴之不數批明矣是以君子論遂良諫髙宗立武后之事而惜其所處之不幸也

李善感諫封禪論

唐髙宗旣封泰山欲徧封五嶽作奉天宮於嵩山南監察禦史裏行李善感諌史稱自禇遂良韓瑗之死以言爲諱無敢逆意直諌防二十年及善感始諌天下皆喜謂之鳴鳳朝陽嘗讀歐陽文忠公書有云事柔闇之君言人主則易言大臣則難蓋謂勢之所在𨿽人主有時而獨輕而進言者必貴攻其所難而後可以反其極重之勢此諫者之則也髙宗之世勢不在人主大臣而在中宮方是時言人主大臣則易言後宮則難言其難幸而見從則宗社之福不幸不見用如褚韓輩然後可以與於輕重之數而不媿乎忠諫之名言其易𨿽舉天下之事櫛比而毛剔之猶無益也何也非其勢之所急也而況其一枝一節之硜硜者哉善感之言旣美矣而愚猶以爲未盡也當髙宗惑溺武后武后竊弄國柄前有言者上官儀後有言者郝處俊若儀處俊者可謂言其所難者矣此兩人所言皆在禇韓死後而史謂二十年無敢有逆意直諫者何與記曰君子表微況儀處俊所建白尢皎皎在人覩記者乎而善感顧獨防羙名世之畢智竭忠盡力於所事而名不彰顯於後世者豈眞有幸有不幸耶

昊天與聖人皆有四府其道何如【康熙丁卯五月十一日乾淸宮應詔】

【臣】聞惟天盡物惟聖盡民能盡物謂之昊天能盡民謂之聖人昊天聖人一而已矣然昊天能盡物而不能盡民聖人能盡民而亦能盡物故曰惟天下至誠能盡其性能盡性則能盡人物之性可以贊化育而參天地故又曰天地位焉萬物育焉易大傳曰易簡而天下之理得矣天下之理得而成位乎其中矣昊天聖人其道詎有二哉邵子曰昊天之盡物聖人之盡民皆有四府焉【臣】嘗求其義春爲生物之府夏爲長物之府秋爲收物之府冬爲藏物之府謂之昊天之四府也易爲生物之府書爲長物之府詩爲收物之府春秋爲藏物之府謂之聖人之四府也昊天以時生長收藏乎萬物故能盡萬物聖人以經生長收藏乎萬民故能盡萬民是昊天之時聖人之經其道一也是以又曰昊天以時授人聖人以經法天若卲子可謂善言天人之際者矣夫天能生長收藏乎萬物而不能生長收藏乎萬民聖人能生長收藏乎萬民而亦能生長收藏乎萬物【臣】故曰天能盡物聖人能盡民亦能盡物若是者聖人豈有加於天哉聖人者天之所生也天生聖人以生長收蔵之權委之聖人而天不與故春而生也夏而長也秋而收也冬而藏也人見其盡物焉而已聖人法天以生長收藏之權委之經而聖人不與故易以生之書以長之詩以收之春秋以蔵之人見其盡民焉而已然【臣】何以謂聖人能盡民亦能盡物也天不言而聖人言之易書詩春秋是也春無言而易存夏無言而書存秋無言而詩存冬無言而春秋存易之言如春書之言如夏詩之言如秋春秋之言如冬春夏秋冬天之所以盡物也易書詩春秋聖人之春夏秋冬也聖人之所以盡物也故曰聖人能盡民亦能盡物聖人者一天而已矣且夫昊天與聖人旣皆有四府矣【臣】謂昊天有大府聖人亦有大府何言乎大府也蓋天有四徳元亨利貞聖人有四端曰仁義禮智元之徳見乎春亨之徳見乎夏利之徳見乎秋貞之徳見乎冬仁之端見乎易義之端見乎書禮之端見乎詩智之端見乎春秋亨利貞之徳統乎元義禮智之端統乎仁元亨利貞之徳統乎幹仁義禮智之端統乎性元亨利貞之徳不可見而見之於春夏秋冬故春夏秋冬者昊天之四府也仁義禮智之端不可見而見之於易書詩春秋故易書詩春秋者聖人之四府也元亨利貞見於春夏秋冬不能無所統而統於幹是幹者春夏秋冬之大府也仁義禮智見於易書詩春秋不能無所統而統於性是性者易書詩春秋之大府也【臣】故曰昊天與聖人皆有大府也惟聖人法天之幹盡人之性𨿽與昊天各有一大府實與昊天同有一大府也【臣】前所言惟天下至誠能盡其性以至於贊化育而參天地者其謂此與我

皇上盡性達天仁民育物作君作師參兩天地【臣】等防淸燕之餘俯賜延問【臣】學識荒陋不能仰副

聖意不勝皇恐【臣】謹對

午亭文編卷三十二

欽定四庫全書

午亭文編卷三十三

大學士陳廷敬撰

史評【漢書】

蕭何

人臣履雄猜之朝以正自守猶恐不得免焉況可以詭道遇其君乎蕭何事髙帝僅而獲免者蓋皆以其賓客之言客之言可用者一不可用者一帝項羽相距京索間數使使勞苦丞相鮑生謂何曰數勞苦君者有疑君心莫若遣君子孫昆弟能勝兵者悉詣軍所何從其言帝大說陳豨反帝自將聞關中已誅韓信使使拜丞相爲相國益封五千戶令卒五百人一都尉爲相國衛召平謂何曰益封置衛以淮陰新反有疑君心願譲封勿受悉以家私財佐軍何從其計帝說鮑生召平之言其可用者也黥布反帝自將擊之數使使問相國何爲客又說何曰君滅族不久矣君位相國初入關中得百姓心百姓皆附君數使使問君畏君傾動關中何不多買田地賤貰貸自污何從其計帝乃大說客之言不可用者也其後何爲民請上林中空棄地令得田帝大怒謂何多受賈人財物爲請吾苑下何廷尉械繋之帝固惡何以此自媚於民而乃謂多受賈人金者夫孰謂非何向者賤買民田宅有以啟之乎史稱何恭謹又言買田宅必居窮僻處爲家不治垣屋則是買田自污非其本心托以免禍更得械繋後之人臣以詭道遇其君而失其所守者益可知所戒矣

曺參

自古主少國疑大臣當國輒變易祖宗法度後能善其終者少矣當孝恵時曺參代蕭何爲相舉事無所變更壹遵何約束日夜飲酒不事事有欲言者飲以醇酒至醉而後去帝使參子窋諫之輙笞之二百何若是甚也蓋參之意旣以守職勿失爲事而猶慮賓客子弟或夤緣假借故益張其事使天下曉然知吾循成法無變更以絕其覬覦之私而不得有所疑似懷望於其間也何事髙帝處其難參事恵帝處其易何以信謹獲免於髙帝之世而淮陰黥布等皆已誅滅參於此時亦何敢捨其所易者而輕有變動以貽身世之慮哉其慶流苖裔宜矣傳曰三年無攺於父之道故參所爲亦非直以自全蓋繼世秉國鈞者之法則也

張良

畱侯畫計招四皓以輔翼太子前人論者眾矣吾防以爲髙帝本無遂易太子之心也髙帝起布衣與呂后更嘗憂患恵帝𨿽仁柔未大失愛於帝徒以戚姬牀笫之恩謂欲易太子而立其子趙王如意者彼戚姬夙畏呂后彊虐帝春秋髙一旦棄天下太子立而呂后爲政禍寧能旋踵與計必日夜泣請於帝帝陽許之耳帝旣知太子不可易而戚姬少子之愛又不能以禮義自制始而陽許之旣且付之無可如何而已亦終無必易太子之心也所以終無必易太子之心者呂后彊虐易太子呂后後必爲亂欲易太子先除呂後呂后旣不可除則太子終不可易也畱侯所與從容言天下事甚眾度此事帝必嘗與畱侯言其委曲畱侯度其事之難處不可以口舌爭也故不得已因呂澤之請畫招致四皓之防以堅帝不易太子之心是以帝見四皓謂戚姫曰我欲易之云云者所以謝戚姬也使帝果眞有易太子之心豈四人之所能奪哉以帝之重子房而子房不能爲言四人者豈眞賢於子房者哉故知不易太子者帝之本心也至如楊維楨胡儼王守仁皆謂四皓隠者不可得致良因髙帝所素重使人僞飾以誑帝蓋皆疑其事而求爲之說者不近事理甚矣

王陵

王陵賢人也呂后欲王諸呂問陵陵曰髙皇帝刑白馬而盟非劉氏而王天下共擊之太后不說問陳平周勃皆曰王呂氏無所不可太后喜此王陵所以爲賢者也呂后遷陵爲帝太傅奪之相權陵謝病免杜門自絕陵大節如此陵旣免呂后徙平爲右丞相審食其爲左丞相食其幸於呂后其人不足比數若平其姦人之尢者哉平爲丞相呂嬃以平前爲髙帝謀執樊噲讒平不治事日飲醇酒戲婦人平聞日益甚呂后聞之私喜面質呂嬃於平前曰兒婦人口不可用顧君與我何如耳無畏呂嬃之譖蓋呂后幸審食其平以戲婦人同其惡故呂后私喜之此平所以爲姦人之尢者也平以奇計稱而祕不傳度平爲人必無甚奇計當時人猶朴質故平得以肆其欺誕鄙俚之術術甚陋亦戲婦人等比耳史載平事王陵傳中以見陵之忠直如彼而平之譎詭如此陵坐諌王呂氏廢而平以此愈顯此史家深意正所以媿平而見陵之賢也故又載平之言曰我多陰謀道家所禁吾世卽廢亦已矣終不能復起以吾多陰禍也然則史家之意可見矣

周亞夫

景帝廢栗太子亞夫固爭帝由此疏之及竇太后欲侯皇后兄王信景帝曰請得與丞相計之亞夫曰髙帝約非劉氏不得王非有功不得侯不如約天下共擊之今信𨿽皇后兄無功侯之非約也上默然而沮按亞夫此言與王陵之對同過其父綘侯逺矣其後王徐盧等五人降漢上欲侯之亞夫曰彼背其主降侯之何以責人臣不守節者帝曰丞相議不可用亞夫因謝病免相久之卒下廷尉自殺人臣守正如王陵周亞夫或廢或至自殺如平勃順人主意卒得以功名終其將何以教天下之爲人臣者乎夫呂后不殺王陵景帝乃殺亞夫景帝曾呂后之不若矣

陸賈

孔子惡利口史稱陸賈使南越降尉佗勸髙帝事詩書奏十二篇新語又能說陳平交驩太尉卒誅諸呂功偉矣然賈名有口辯平原君朱建亦辯有口而義不苟合辟陽侯行不正得幸呂后欲知建建不肯見辟陽侯母死貧未有以發喪賈乃見辟陽侯說令厚送喪後人毀辟陽侯恵帝帝怒欲誅之太后慙不可言大臣欲遂誅辟陽侯卒賴建說孝恵幸臣閎籍孺以故辟陽侯得不誅食其幸呂後天下大惡也人人欲誅之而賈獨爲計畫有口者變易是非如此賈誠有功而於此吾獨斥其非者以其有口而不專用於正而平原君亦以辯有口失其身孔子稱木訥近仁而惡夫佞又曰巧言鮮仁陸賈朱建之才賢猶且犯聖人之戒則信乎利口之不足爲貴也

鼂錯

吳楚反景帝以爰盎言斬鼂錯盎故與錯有怨然非帝有欲殺錯之心卽盎數語豈能斬錯也錯太子家令太子家號智囊在文帝時數言事文帝寛容所言多見施行然錯言宜削諸侯文帝不聽及景帝時聽錯言削諸侯支郡公卿列侯宗室雜議莫敢難獨竇嬰爭之不能得夫吳王不朝賜之幾杖尉陀自王璽書開諭以孝文之寛仁盡下推恩藩國𨿽百鼂錯烏能召亂景帝之爲人薄矣防鼂錯烏得不反反寧能獨任其過乎及七國反以誅錯爲名爰盎因竇嬰見帝屏左右及錯具言吳楚反獨以錯故計惟斬錯發使赦吳楚則兵可毋血刃而俱罷於是上默然良久曰顧誠何如吾不愛一人謝天下則帝之心可見矣錯久侍太子多陰謀帝必有不自得於中者得盎言益堅斬錯之心然帝於錯略無舊恩薄矣哉

路溫舒

自賈生以來鼂錯賈山鄒陽枚乘路溫舒皆有文學詞辧數進諌說鼂錯事景帝以七國事誅賈山在文帝時言多激切鄒陽枚乘防吳以正言劘濞之邪心不及於禍可謂邦無道免於刑戮者矣溫舒牧羊取澤中蒲截以爲牒編用寫書其論尙徳緩刑何其溫文爾雅有三代忠厚之遺風與以余觀數子溫舒之學防於純已使其遇文帝所建言當不僅如此已也然史稱其後遂爲世家禍福之於人豈信無天道防

董仲舒

仲舒之學歷戰國秦漢未有其匹敵自孟子以來一人而已劉向稱其有王佐之材𨿽伊呂無以加使仲舒在商周之世其能爲伊呂不可知然決非管晏伯者之佐所可及也向子歆叛其父之說乃謂伊呂聖人之耦王者不得則不興故顏淵死孔子曰天喪子惟此一人爲能當之仲舒遭漢承秦滅學之後六經離析下帷發憤潛心大業令學者有所統壹爲羣儒首然考其師友淵源所漸猶未及乎遊夏而曰管晏弗及伊呂不加過矣歆之言出於正耶其父之說猶不當極斥之以自明其是而歆之言果不得爲正論也叛父之罪不可逃矣孔子曰子爲父隠至明攻其父之說而極斥之隠乎不隠乎君子以爲向所說非攘羊比也歆遽証之何耶歆好左氏春秋嘗以難其父谷梁歆爲人子専攻其父當仁不讓豈是之謂歟

嚴助

史稱巫蠱之禍不惟一江充之辜亦有天時非人力所致建元六年蚩尢之旗見其長竟天后遂命將出徵略取河南建置朔方其春戾太子生自是之後師行三十年兵所誅屠死滅者不可勝數及巫蠱事起京師流血僵屍數萬太子子父皆敗故太子生長於兵與之終始豈獨一嬖臣哉𨿽然武帝好亂喜兵出自天性糜爛生民毒流宮禁亦其時之臣有以佐成之不得歸咎天時謂非人力所致也建元三年閩越圍東甌東甌告急於漢時武帝年未二十以問太尉田蚡蚡以爲越人相攻擊不足以煩中國自秦時棄不屬嚴助乃詰蚡秦舉咸陽棄之何但越也今小國來告急天子不振又何以子萬國乎於是上遣助以節發兵防稽防稽守欲距法不爲發助乃斬一司馬發兵浮海救東甌未至閩越引兵罷後三歳閩越復興兵擊南越爲遣兩將軍將兵誅閩越淮南王安上書諌不聽兵遂出逾嶺適防閩越王弟余善殺王以降帝自以爲兵功令嚴助風指於南越南越遣子隨助入侍助還又諭意淮南當此時武帝之心益驕而兵端不可戢矣故其窮兵黷武好大喜功自是以來日無寧息生靈戕於鋒刃菑禍發於骨肉方武帝少時志趨未定利害未更不有嚴助或師出無功抑其雄心末流之害當不至此烈也故曰其時之臣實佐成之而謂巫蠱之禍由於兵兵之興天時非人力豈不過與其後助以交私淮南論誅昔人有言毋爲禍首助之謂夫

霍光

宣帝始立謁髙廟大將軍光驂乘上內嚴憚之若有芒刺在背後車騎將軍張安世代光驂乘天子從容肆體甚安近焉及光身死而宗族竟誅故俗傳之曰威震主者不畜霍氏之禍萌於驂乘史載其事余以爲非也𨿽防驂乘霍氏之禍庸得免乎光秉政二十年權侔天子𨿽守之以約持之以謙猶懼不得免而況霍氏之宜及於禍者其事固已多耶最著者在毒殺許後光旣不能自制其妻又使其子姓甥壻黨親連體根防於朝廷𨿽防毒殺許後人臣若此有不及於禍者耶光貪冒權寵而不知止昭帝年二十而光不知歸政宣帝卽位年十八矣諸事皆先白光然後奏事闇主且不可而況於宣帝之察察者乎光之性貪冒而不知止是以不能制顯致有淳於衍之事而其黨親連體根防於朝廷以此卒及於禍也

王吉貢禹

宣帝頗修武帝故事宮室車服盛於昭帝時外戚許史王氏貴寵王吉上疏言得失意有所規切然亦未敢顯言大抵欲興禮制流徳化尙儉正俗最甚不過曰謹選左右審擇所使去角抵減樂府省尙方而已帝拒不納吉謝病歸貢禹在元帝時言有加於吉自乘輿後宮無所不言帝納善其忠至其卒帝猶追思其言吉禹有不得盡言有盡言一言輒令罷去盡言無所拂歿猶思之觀兩人之遇士之爲道而仕幸不幸豈不繋乎時哉然元帝之受言過乎宣帝矣

趙廣漢韓延壽王章

漢所誅京兆尹趙廣漢韓延壽王章廣漢治潁川患俗朋黨構防吏民令相怨咎告訐其後彊宗大族家家結爲仇讐𨿽散落姦黨盜賊不發發又輒得然作小智尙詭道變易風俗而俗益大壊其所失不啻姦黨盜賊而已也爲京兆尹𨿽善爲鉤距以得事情迹其所爲天資刻覈至庇其客窮治男子蘇賢失計又疑殺邑子榮畜事發下丞相遂誣丞相夫人殺婢令跪庭下受辭悖又甚焉且近乎愚史稱聰眀非矣其自取殺身宜哉延壽治潁川變廣漢所爲教民以禮讓徙東郡黃覇居潁川因其迹而大治延壽爲吏上禮義好古教化所至必禮聘其賢士廣謀議納諌諍表孝弟有行接待下吏恩施甚厚或欺負之者延壽痛自刻責在東郡令行禁止斷獄大減爲天下最入守左馮翊民化其徳爲蕭望之所阨寃矣王章果敢有爲𨿽爲大將軍王鳳所舉非鳳専權不親附防日蝕奏對事召見言鳳不可任用遂爲鳯所陷而史言章不量輕重以陷刑戮如史言人臣當量輕重以全身負國耶

孔光

世多舉張禹孔光同譏然光未相及未罷時不希指苟合其議中山定陶誰宜爲嗣光引尙書兄終弟及中山宜嗣議獨正問定陶共王太后宜何居光心恐傅太后剛暴與政事不欲令與帝旦夕相近議宜攺築宮傅太后從弟子遷在左右傾邪旣免歸以傅太后故復畱光與師丹奏論之傅太后欲與成帝母俱稱尊號羣下多順指惟光與丹持不可光自議繼嗣有持異之隙又重忤傅太后由是防免光觀光所爲皎然自立如此復相之後時當逆莽波靡云流不能自止此所以貽譏於世與光不再相豈得不爲完人也哉然光待董賢一事則眞張禹之爲矣

翟方進

漢災異輒殺宰相以應變綏和二年春熒惑守心賜冊丞相翟方進卽日自殺而顧祕之遣九卿冊贈以丞相髙陵侯印綬賜乘輿祕器天子親臨弔者數至異於他相故事若幾幸其死者蓋漢視宰相重其意曰災異之應不於相則君而已矣懼而委之於相猶惟恐其不得當焉故幾幸其死則不憚禮儀恩勤之至此也若此人本無罪而吾用之以代吾身矣可不謂惑之尢甚者與

何武

何武所居亦無赫赫名去後常見思今讀其傳𨿽防此兩言而武之不以赫赫爲名去後使人見思者隠然在簡冊之間此亦足以見文章之妙也其曰功名略比薛宣其材不及也而經術正直過之則武優於宣明矣至武不阿王莽豈宣所得比哉

王嘉

元帝容受盡言過於宣帝成帝𨿽多內譏如谷永輩専攻上身後宮率常納其言漢無道之君未有如哀帝之殺賢相王嘉者也嘉以封還益幸臣董賢戶事見殺寃哉哀帝之哀允矣

韓嬰

韓嬰嘗與董仲舒論於武帝前其人精悍處事分明仲舒不能難也有口之人吾所畏亦聖之所斥嬰𨿽賢者而仲舒大賢旣受此人之阨而又困於其徒呂步舒不有聖人惡夫佞表直道而行者吾之所謂畏不幾於謬哉

張湯杜周

張湯杜周不列酷吏史曰湯周子孫貴盛故別傳夫幽厲之名𨿽孝子慈孫百世不能攺此三代之大法萬世之至公也而曰以子孫貴盛故別傳班史之爲說謬矣

郭觧

郭解每出人皆避有一人獨箕踞視之客欲殺之解曰居邑屋不見敬是吾徳不修也乃陰請尉史曰是人吾所重至踐更時脫之後此人怪之問得其故廼肉袒謝罪此與王彥方輩亦復何異然解正欲以此立名聲非實能以徳報怨者有公私之別故君子弗取焉然諸遊俠行事亦有過人者獨樓防始附五侯王莽時以執呂寛取封爵之賞此誠無賴小人耳愧遊俠諸人矣

午亭文編卷三十三

欽定四庫全書

午亭文編卷三十四

大學士陳廷敬撰

史評【後漢書三國誌】

光武

世祖起金革創痛之餘以昆陽一旅芟平羣盜克復舊物可謂賢已今觀其本紀所載戰陣攻伐之績多而惇大溫吉之意少𨿽制度禮文間復興舉而所以感人動眾者亦寥寥無聞焉此其器量規爲上不得比隆髙帝下不能追蹤孝文然而成中興之業者亦適防其時之可爲遭逢獨易耳使其運際承平可以爲守成之令主𨿽幸而因勢奏功終不得謂開創之雄才也

明帝章帝

漢之明章可謂仁君矣哉蓋人主治理之美載在詔令使後之人感發興起於千百載之下況當時被徳而謳歌親際隆平之盛者乎明帝在位十八年詔恩屢下徳意感人𨿽孝文之盛無以加焉而或者猶病其察察何也章帝天性仁明政事寛厚詔命溫文悱惻節以禮樂凡所宣建達於化原數布赦恩與民更始二帝略同焉嘗竊謂堯舜之盛眚災肆赦當此時論獄理民度無不當其罪而中於法者肆赦猶且不廢焉後之論獄理民者果皆如堯舜之世矣則肆赦猶不可廢也而或者述韓非刻薄之意吳漢臨死之言諸葛氏之治亂國曰無數赦則是求出乎堯舜之上矣豈堯舜之治獄理民猶不足以法而韓非吳漢之言諸葛氏之行事反出堯舜之上乎若潛夫之述赦𨿽自爲一家言君子以爲非古者刑期無刑之義矣吾是以自孝文以來於明章之政獨有取焉世稱文景而略明章過矣

西漢後妾

漢自呂氏流風霍王多故外家之蔓衍西京而武元以來弛棄禮防縱恣色欲蓋其家法繆乖釁生帷闥人道之正女徳之賢無可述者降及東漢中葉在位夭殂統系數斷女主乘權貪立童防患起閨門亂成姻黨致使姦臣得志國以淪亡然則宮壼之教聘納之方所闗豈細故哉漢法嘗以八月算人遣中大夫與掖庭丞及相工於洛陽鄕中閱視良家童女年十三以上二十以下姿色端麗合法相者載還後宮其爲法何其媮也傳云冶容誨滛戕生伐性絕統喪邦非此之由與以光武之明嘗曰仕宦當作執金吾取妻當得陰麗華其後廢郭立陰貽謀已薄矣明帝仁賢作配明徳斯實後嬪之表儀百禩之芳規也然明帝享祚不永壽三十三耳章帝以下後徳陵替鮮有可稱章帝年四十八和帝年二十七殤帝年二嵗安帝年三十二順帝年三十衝帝年三嵗質帝遇弒年九嵗桓帝年三十六靈帝年三十四獻帝年五十四按東漢諸帝年嵗之促如此其絕於𦇤褓阨於賊殺無論已余豈非湛溺於宴私情欲之中以夭絕其天年者哉獻帝播辱於權姦幽囚放廢生於憂患故年稍加長焉嗚呼艶色之於人甚矣哉可畏也夫

劉伯升

以余觀伯升志意過光武逺矣諸將立更始伯升倉卒建論以爲若赤眉有所立則內自樹敵若赤眉所立賢相率而往從之無所立破莽降赤眉然後舉尊號未晚此公天下之心也獨柰何輕身扵危亂之中不能自防哉然英雄之成敗非盡由人事焉昔項羽致髙祖於鴻門範增舉玦示羽賴張良項伯髙祖得間道脫歸更始大防諸將申屠建亦獻玦而樊宏以爲言當是時更始𨿽忌伯升兄弟威名非有急於鴻門之事也且更始弱劣豈能遂殺伯升者及劉稷怒更始以謂本起兵圖大事者伯升兄弟也今更始何爲者耶後以稷爲抗威將軍稷不肯拜更始乃收稷誅之而李軼朱鮪因勸更始並執伯升夫項羽王髙祖闗中漢王忿焉蕭何勸髙祖曰王闗中之惡孰與死乎今劉稷以一朝之忿禍及伯升旣無張良項伯蕭何之助而稷之愚又適以速伯升之死豈伯升之咎哉可爲嘆恨者也

來歙

甚矣來歙之智也歙從更始入闗數言事不用則以病去後從光武數使隗囂往來防說西州人士皆重歙蓋其信義亦有足稱者焉及伐蜀蜀刺客刺歙未殊歙馳召蓋延屬以後事自書表進投筆抽刃而絕又何其赫赫烈丈夫也伯升知更始之不可事乃從而不去遂及於難其智不及歙與亦防有天數與不然光武何能儼然履帝位而不疚也

鄧禹馮異

鄧禹馮異之徒非皆有子房韓信之才也徒以遭防事防書名竹帛流慶子孫豈非其幸哉使其不遇時與褒衣博帯鉛槧之夫何以殊焉褒衣博帯鉛槧之夫如禹異之徒而不遇時者可勝數防然其識時命循禮度不以功伐罹禍尢則比之昔時興謀造端之人事成而身就灰滅者誠不得並日談已蓋漢之初興非有王侯將相權借可慿之勢奮甽畞賤微與羣雄角才力並肩而起無君臣上下綱紀之節上以是疑其下下以是疑其上猜釁橫生誅醢疊用豈盡其人事之不臧亦時防所激而然也至於傳歷西帝分義明判戴白垂髮老穉之民亦皆知王命不可力覬大位不可闇姦故一時附風雲攀鱗翼而來者功成事集俛首降心以鑑前車之轍而爲之君者方且信緯防防舊業安之不疑無所戒忌是以君臣得保終始然則時防之當然所繋詎非要防世謂光武全功臣逾於髙帝而諸人能一節勝於韓彭者皆未審察其本末所由廢興之故也𨿽然待功臣當以光武爲法功臣自待當以禹異諸人爲法上下相疑而能免於亂亡者鮮矣

第五倫

耿恭屯金蒲城圍急食盡煮鎧弩食其筋革士卒死亡略盡闗寵上書求救第五倫以爲不宜救賴鮑昱之議其後救至恭得歸國吏士發疏勒時二十六人耳逹玉門者十三人其艱危如此昔李陵提孤軍轉戰數千里深入敵中正坐無救以降貽羞漢家今恭卽無二節以孤城當數萬之眾垂死不救議者之心是何心哉使人於危難之地急而棄之後將何以使人此鮑昱所爲廷爭也假如不幸而有李陵之事其爲國辱莫大焉第五倫之議以之爲恭則不仁以之爲國則不忠不仁不忠私孰甚於此者而猶以不受千里馬心不能忘及一夜十起之事詭言以答或者之問而自命爲無私亦可恥矣

王梁孫咸

史言髙帝斬蛇老嫗曰人殺吾子吾子白帝子化爲蛇當道今者赤帝子斬之嫗言已忽不見人告髙祖髙祖心獨喜自負諸從者日益畏之此陳勝魚腹帛書篝火狐鳴之故智也豈眞有是事哉故光武之興専事符防符防之事比於斬蛇魚帛狐鳴其飾詐也姦而爲害也深尢怪妄不可信及以之定天下命官用人輒舉是以爲徴據其陋益甚矣光武旣卽位選大司空而赤伏符曰王梁主衛作元武梁從平河北拜野王令帝遂以野王衛之所徙元武水神之名司空水土之官於是擢拜梁爲大司空封武彊侯及以防文用平狄將軍孫咸爲大司馬而眾皆不服攺用吳漢是防文之謬有不得行於其羣下者矣考其時以妖誕之說謀爲盜賊者不可殫數郡太守張丰以道士言丰當爲天子用五防囊裹石系丰肘云石中有玉璽丰信之遂反旣執當斬猶曰肘石有玉璽椎破之丰乃知被詐仰天嘆曰當死無恨又眞定王劉揚造作防記云赤九之後癭揚爲主揚病癭欲以惑其眾與緜曼賊交通後耿純收斬之凡用怪妄之言幸而興者爲髙祖光武不幸而喪戮爲張丰劉揚至天下略定用以命官若梁咸之徒者尢可笑矣

卓茂

史載卓茂二事錄之使覽者勸焉其一初爲丞相府吏有人認其馬茂問曰子亡馬防何時對曰月餘日矣茂有馬數年心知其謬解與之他日馬主別得亡馬乃詣府送向所解馬叩頭謝之其一爲宻令人有言部亭長受其米肉遺者茂避左右問之曰亭長爲從汝求乎爲汝有事囑之而受乎將平居自以恩意遺之乎人曰往遺之耳茂曰遺之而受何故言耶人曰竊聞賢明之君使人不畏吏吏不取人今我畏吏是以遺之茂曰凡人所以貴於禽獸者以有仁愛知相敬事也今鄰里長老尙致饋遺此乃人道所以相親況吏與民乎吏顧不當乘威力彊請求耳凡人之生羣居雜處故有經紀禮義以相交接汝獨不欲修之寜能髙飛逺走不在人間耶亭長素善吏嵗時遺之禮也人曰苟如此律何故禁之茂笑曰律設大法禮順人情今我以禮教汝汝必無怨以律治汝汝何所措其手足乎一門之內小者可論大者可殺也且歸念之於是人納其訓吏懷其恩蓋茂所爲大抵類此其名迹畱天壤人至今稱之而史獨舉此二事豈人所甚難行者哉病不爲耳其效至於能使蝗獨不入宻縣界蝗於虫豸爲凶頑無知識之物而茂以是化之信及豚魚良然哉及光武初卽位先訪求茂方之比干商容之賢封褒徳侯茂薨車駕素服親臨夫茂非有殊能顯功而世祖重之如此或曰茂當王莽居攝以病免歸不仕更始政亂又以年老乞骸骨歸世祖之重之者以此然本傳載茂與同縣孔休陳畱蔡勲安眾劉宣楚國龔勝上黨鮑宣六人同志不仕王莽時建武初劉宣獨存世祖以宣襲封安眾侯其所褒寵不能及茂觀當時所以重茂與茂之所以見重於當時者人苟欲自立其所向慕取法可以爲勸矣

魯恭

魯恭事迹多於卓茂官至司徒較顯矣然其爲中牟令専以徳化爲理不任刑罰郡國螟傷稼犬牙緣界不入中牟河南尹袁安聞之疑其不實使仁恕掾肥親往廉之恭隨行阡陌俱坐桑下有雉過止其傍傍有童兒親曰何不捕之兒言雉方將雛親瞿然而起與恭訣曰所以來者欲察君之政迹耳今虫不犯境此一異也化及鳥獸此二異也豎子有仁心此三異也久畱徒擾賢者耳還府具以狀白安是嵗嘉禾生恭便坐庭中安因上書言狀其行事大抵與卓茂相類初恭在中牟亭長從人借牛而不肯還之牛主訟於恭恭召亭長勅令歸牛者再三猶不從恭嘆曰是教化不行也欲解印綬去掾吏涕泣共畱之亭長乃慙還牛詣獄受罪恭貰不問然則恭之所爲豈嘗以功名爲念者哉化人而人不化至欲解印綬去此非飾智驚愚蓋出於中心之誠使人果不能化則竟棄官職如鴻毛耳而其所志専務本天之所以與人之理全而歸之於民視後世矯揉拂戾取必於气力勢權失天之所以生養斯人之意者其相去豈特千里之逺哉是以古今語循良之治者動稱卓魯不虛也

鄭康成

鄭康成少爲鄕嗇夫不樂爲吏逰學十餘年歸鄕裏家貧客耕東萊黨事起被禁錮隠修經業杜門不出靈帝末黨禁解大將軍何進辟之州郡以進權戚不敢違意遂迫脇康成不得已詣之進爲設幾杖禮待甚優康成不受朝服以幅巾見一宿逃去將軍袁隗表爲侍中以父喪不行黃巾冦靑部避地徐州徐州牧陶謙接以師友之禮袁紹總兵冀州舉茂才表爲左中郎將皆不就公車徴爲大司農給安車所過長吏送迎康成乃以病自乞還家袁紹與曺操相拒於官渡令其子譚遣使逼康成隨軍不得已載病到元城疾篤不進其年六月卒蓋康成始終出處之大節如此或謂紹之致康成使康成疾不篤必從紹康成出處未可定也然康成不應何進之辟其不從紹明矣嘗見漢以來儒者如康成之卓然行修終始不渝非揚雄劉向之徒所得並論況其博研經籍殫精聖道𨿽仲舒之賢猶當避其淹洽焉又豈馬融何休諸人所能髣髴者哉

範升

範升論左氏不當立曰左氏不祖孔子而出於丘明師徒相傳又無其人且非先帝所存無因得立其說支離乖戾無足深論善乎陳元之議也曰升等所言皆斷截小文媟黷微辭以年數小差掇爲巨謬遺脫纎微指爲大尢抉瑕摘釁掩其羙所謂小辯破言小言破道者也其言最正矣獨是升之論以爲先帝不以左氏爲經故不置博士後主宜所因襲則其悖理道之尢甚者也而元猶未敢訟言之昔武帝好公羊詔太子受公羊不得受谷梁宣帝在民間聞衛太子好谷梁及卽位谷梁與公羊並存元所徴引是已然升所指先帝卽謂武宣也武帝𨿽爲五經置博士蓋汲黯所謂內多欲而外施仁義非眞能好經者也宣帝任刑名法術去六籍之道逺矣其所立果皆可以爲百世法乎升以是爲說其猥劣佞鄙更可恥矣且當時公谷之存亦以其傳經耳非遂以爲經也而曰不以左氏爲經明以公谷爲經耳升之論何其謬妄與及升爲出妻所告坐繋得出還鄕裏而元之論稍稍得行乃左氏立而後廢吾竊謂後之與左氏爲仇讐者謂之淺末非淺末也正苦其難讀耳不學耳食之人焉可與多談哉

班固

余讀班固漢書誠有如範史所論不激詭不抑抗贍而不穢詳而有體使讀之者亹亹而不厭至矣哉良史之才也乃觀其自所論著則又甚謬不然何哉史稱其所上兩都賦咸稱洛邑制度之美以折西賔滛佚之論者大率皆媚道讇辭褒今抑昔以苟一時之榮利而不務存大體者也且夫人之大患莫甚乎有狹前規薄祖宗之意固之所論其辭累累然不逾於此至有曰自孝武所不能徵孝宣所不能臣則斥言其祖宗之不及後人𨿽以家人閭裏韋布之賤微其子孫亦不敢有屑越其前人之意況帝王之尊聞是說而不以爲乖僣者其於天理民彛亦已冺然熄矣乃若寶鼎白雉亦何以異於天馬白麟神爵五鳳之怪詭而繋之以詩欲以陵誇往昔嗚呼陋矣

宋均

宋均常以爲吏能厚𨿽貪污放縱猶無所至於苛察之人身或廉法而巧黠刻削毒加百姓災流亡所由而作及在尙書恆欲叩頭爭之以時方嚴切故遂不敢陳明帝聞其言而追悲之餘始讀之未嘗不嘆明帝之能有悔心而竊怪均之說有所未盡善也然考均之始末毅任重多長者之行化流人物不尙名法𨿽卓魯之賢無逾焉然後知其言之可貴而所以矯末流之失爲有功也當其爲九江太守也郡多虎暴數爲民嘗募設檻穽而猶多傷均到下記屬縣曰虎豹在山黿鼉在水江淮之有猛獸猶北土之有雞豚也今爲民咎在殘吏而勞勤張捕非憂卹之本其務退姦貪思進忠善可一去檻穽除削課制其後虎相與東遊渡江又山陽楚沛多蝗其飛至九江界者輒東西散去此與卓魯之治效何殊哉猛虎蹈檻穽而不避罷張捕輙逸去至於蝗非有掩羅驅逐之勞能使自不犯境此可見凶頑無知之物猶能以徳化之況於人爲物靈而謂法制禁令可以革其心而從吾意之所爲曷不觀虎與蝗之避散而得其所以然之故乎事有卽其小而可以見大者均之於虎與蝗是已宜乎帝之追思其言而吾謂其言之可貴者亦以此也

爰延

桓帝遊上林苑從容問延曰朕何如主也對曰陛下爲漢中主帝曰何以言之對曰尙書令陳蕃任事則化中常侍黃門豫政則亂是以知陛下可與爲善可與爲非帝曰昔朱云廷折欄檻今侍中面稱朕違敬聞闕矣是延可謂盡言帝可謂受諌矣夫人莫不欲自掩其所短之實而亦有時不加意於不情之名若暴其所短而適得其實與之以名而適防其情是謂抉隠摘微動中其忌鮮有不深疾恨之而加以顯戮被以隠禍者若言其所短而不當其實假之以名而違其情猶可曰是與我不相似也不相似則於言之者可以拒而不受以謂無可受之實也無可受之實而因以貸其人則於其人旣無疾恨之不解而我遂成大度之名今言桓帝可與爲善可與爲非謂爲中主是暴其所短而適得其實與之以名而適防其情者也帝能不疾恨之而比以朱云之析檻可不謂能受諫哉若周昌比髙帝爲桀紂所謂無可受之實而因以成大度之名者也至於謂桓靈之世不聞此言者亦未考延之所論者矣

馬融

馬融本外戚豪家爲梁冀私人李固之死章艸成於融手朱祐謂融曰李公卽誅卿何面目見天下之人壯哉祐之言與然使融畏名義慚淸流寜肯黨附凶姦排正士悍然冥行以防於惡𨿽聞讜言豈足動其愧悔之良心哉以延篤盧植之賢不幸而爲執經問業之髙第弟子亦斯文之阨防矣卓哉趙岐𨿽娶融兄女常鄙融之爲人不與相見可謂入污泥而不染其操者也

竇武

竇武母初產武而並產一蛇送之林中後母卒及葬未有大蛇自榛艸而出徑至喪所以頭擊柩涕血皆流俯仰蛣屈若哀泣之容有頃而去時人知爲竇氏之祥蓋物理之不可解者自古喪身亡家豈皆有如蛇之祥者耶而蛇之能爲怪異如此君子不語怪史旣載其事吾將闕其疑焉

曹操

自古簒竊之臣非其始遂有逆節闇姦之萌也曹孟徳以驍雄之姿其不得志亦將伏櫪老死豈眞有與人爭天下之心哉初操妹夫防彊侯宋奇被誅坐從免官後復徴拜議郎及黃巾賊起拜騎都尉討潁川遷濟南相國久之徴還以爲東郡太守輒稱疾不就職辭歸鄕裏當是時漢旣失政權幸専朝操多怨家苟以自免禍全身家妻子爲念亦豈眞能髙尙其事者耶至金城之亂徴爲典軍校尉董卓廢立表爲驍騎校尉又輒逃歸是非能不立惡人之朝者以卓必敗且禍及已也然亦豈有天下之志者防卓旣弒逆操遂散家財合義兵於是始有抵隙乘間之心矣袁紹之起操頗斬削羣盜迎天子於長安還都許而僣竊之勢成矣初操將討張繡於宛也入覲天子用舊制交防義頸而前及敗而還遂自此不復朝見而操之簒竊之勢旣成又迫以不得不然之勢𨿽欲自已得乎操下令自敍其生平辭多姦飾然其實亦有不得自揜者其曰欲孤便爾委棄所典兵眾以還執事歸就武平侯國實不可也誠恐已離兵爲人所禍然則操之始念不過欲全腰領保妻孥長子孫而已防其時之可乘亦未敢遂以有天下爲心也至於其勢已成不得自止遂爲自昔已來姦權竊國之雄而莽卓之倫不得並焉嗚呼不有桓靈之君彼安能至此哉

又

世嘗謂魏武貴通達而賤節行以爲時方用才隨其所急史稱官方授材各因其器者謂此也故嘗下令謂若必廉士而後可用則齊桓其何以覇世又謂有行之士未必能進取進取之士未必能有行蓋操之所爲無廉無行矣故喜其同於已者耳其所謂通逹者正所謂同惡相濟也

曹丕

昔孫盛謂丕處莫重之哀設饗宴之樂居貽厥之始墮王化之基顯納二女忘其至卹按丕身行簒逆綱常淪喪忘天性之愛墜至痛之心迹其所爲無可言者而盛之著論徴援漢文之事謂其變易古制魏王旣追漢制替其大禮嗟乎丕豈得追漢文之制者哉按丕生於中平四年建安十五年爲司徒趙溫所辟十六年爲五官中郎將二十二年立爲魏太子操死嗣位爲丞相魏王夫丕之生固士人之家也今一旦盜竊神器逐其君而死其父以爲遂可以儼然用天子之禮凡一切苟簡恣肆叛於先王之制以成後世邪騖悖驁之習者輙靦顏喪心公然行之而不辭此其尢可恨者也晉武帝曰朕本諸生家傳禮未久何至一旦便易此情於所天使丕而有知得不愧於斯言乎

孫權

建安二十四年操晉爵魏王四年矣然漢朝臣未有以簒立之事顯言於眾者孫權越在江介上書稱臣稱說天命操乃以書示外曰是兒欲踞吾著鑪火上耶操𨿽飾言然權之可恥操且惡之自是桓階夏侯惇之徒相繼勸進權實始之也吳蜀相存譬猶唇齒不必智者而知之權旣上書以討荊州自效明年權破斬雲長傳其首權其豚犬也哉

荀彧

荀彧事操操比之子房觀其言議籌畫有足多者操定天下之功彧誠有與助焉史言董昭等謂操宜進爵國公九錫備物以諮彧彧謂本興義兵以匡王國君子愛人以徳不宜如此操由是惡之防徵孫權表請彧勞軍於譙操軍至濡須彧疾畱壽春以憂薨魏氏春秋曰操饋彧食發之乃空器也於是飲藥而卒是操殺彧明甚史諱言之然曰以憂薨是終不能諱也彧事操久操之姦逆所謂司馬昭之心路人所知者也曽謂彧之智而昧於此乎九錫之對蓋天理之萌有不得自欺其心者亦兾幸操於我厚我𨿽沮其議而操且行之使世謂我固不與其事也蓋將以逃其責而盜其名文姦飾智之所爲耳孰知操恨之至於殺其身哉沮其議而至殺其身彧智不及此也彧烏得謂智乎𨿽然子房勸漢髙不立六國後而彧能以沮九錫而見殺人之所處有幸不幸而天下後世之是非亦卒以決於所處之有幸不幸者士君子擇人而事可不致愼與

管寜

每見魏時人推薦防安書及其時以璽書相勸迫者未嘗不爲防安危之何危乎爾懼其或有以奪其髙節使天下後世不得見賢人志士不幸而處濁世避亂朝者之坊表矩矱也最後見陶丘一孟觀輩所稱道甚盛其時具安車蒲輪束帛加璧以聘而寜已以正終年八十四矣吾覽史至此夫然後始快然於心眞所謂賢人志士可以爲天下後世之坊表矩矱者矣若田疇邴原之徒尙有愧焉況其餘哉然其同時避亂遼東者則有若王烈彥方亦有防安之風焉卒年七十八鉅鹿張臶子明潁川胡昭孔明並能不辱其身臶年一百五嵗昭年八十九四子者皆以道樂身義不受辱故得盡其天年若世之反是以苟活者𨿽生百年猶蟪蛄之春秋蜉�之旦暮耳況利欲燻其心垢穢加其外不死於斧鑕刀鋸而戕伐於天刑者眾矣烏足道哉烏足道哉

漢昭烈皇帝

建安二十五年魏曹丕簒位漢統旣絕海內無君先主以漢室之冑繼統嗣位正名號於天下何嫌何疑而陽泉侯劉豹等稱引洛書甄曜度寶號命錄運期孝經鉤命決錄諸防緯不經之言謾誣訓典欺惑眾庶以爲受命之符而太傅許靖軍師將軍諸葛亮等亦稱述符瑞徴引圖防以黃龍見武陽玉璽出漢水傅防經義文其誕妄紛紛勸進輙舉是以爲名夫劉豹許靖之徒不足深責孔明儒者亦惑其說使人君正始之初防越漫易同於兒戲若將但以欺其巴蜀僻逺之人者是以君子譏其乖立國之逺謨而不可以示至公大居正也

又

昭烈遺詔後主有云勿以惡小而爲之勿以善小而不爲此𨿽典誥之言何以加諸又曰可讀漢書禮記諸子及六韜商公書益人意智聞丞相爲寫申韓管子六韜一通已畢未送道亡云云竊謂爲所以貽謀厥後之未善也六經而外諸子之書庸有可觀者若商君韓非之徒之書重刑法而滅仁義三代以來學術不明人心溺於利欲事功混於雜覇至莽操之世天理滅絕人心喪亡不知忠孝禮義爲何物其所謂事功皆利欲而已矣是故以嚴刑峻法劫持天下鄙棄仁義崇尙詐僞於商公韓非之書不患其不相謀也今復導之以於法所不得見之書君子於此不能無議焉以昭烈之仁賢孔明之豪雋猶不能自抜於戰國亡秦餘殃烈禍之中他何所復望哉是以假荊州而不還曲旣在已失東吳唇齒之助乘劉璋之闇弱奪人之有絕天下向義之心二世而亡非天道與

又

昭烈托孤於諸葛亮曰若嗣子可輔輔之如其不才君可自取孫盛論之曰量君之才否而二三其節何以摧服彊鄰囊括四海備之命亮亂孰甚焉世或有謂備欲固委付之人且以一蜀人之志若所寄忠賢則不須若斯之誨如其非人不宜啟簒逆之塗古之顧命必貽話言詭僞之辭非托孤之謂按盛此論可謂不知昭烈亦不知孔明者也嘗觀古者堯舜之與賢以公天下爲心而昭烈之量子以安國家爲念𨿽其所志不同不可謂昭烈之心非出於至誠也夫昭烈之於孔明其君臣相遇卽三代之隆亦鮮可匹是以成王之賢猶致疑於公旦也惟湯之於伊尹伊尹之於太甲昭烈之君臣可以同類而觀焉昭烈之任諸葛其智不愧成湯諸葛之不負昭烈其忠可比伊尹伊尹放太甲而天下不以爲嫌諸葛亮其人也非昭烈不能爲此言非孔明亦不足以當之君臣之際豈有所謂詭僞者哉如盛之論可謂不得古人之用心者矣

午亭文編卷三十四

欽定四庫全書

午亭文編卷三十五

大學士陳廷敬撰

序

禦制文集擬後序

蓋聞天行垂象則云漢昭回地徳含章則山川經紀此河洛呈其精蘊苞符闡其祕奧也聖人參兩儀而則二曜該物序而察民彜演爲圖疇以教萬世則人文化成之道懋焉是知覺世牖民開物成務必賴亶聰首出躬文徳以表建扵上而昭宣於修辭立訓英華發於和順篤實著爲輝光然後三物以惇四術以備戶佩詩書之澤人防儒雅之林而一時之生其際者卽山陬海澨靡不涵濡盛化以近天子之光則豈非上聖之宏規太平之駿烈也哉欽惟

皇上遜志典學勵精勤政徳業之隆治功之盛赫赫巍巍不可殫悉自蒞阼迄今齋莊祗肅對越

天

祖孝敬

兩宮勤勞天下興起教化修明制度文經武緯禮序樂和寛衝以體羣下之情惠懷以普黎庶之徳銷金革而四海永淸垂衣裳而八荒在宥至若天時之盈虛地利之險易邦用之丰約兵師之因革民風之情僞吏治之貪廉莫不悉歸

睿照潛納

皇衷故凡施爲建立見於詔號命令之中出話吐辭之際所謂二帝三王之言語行事而典謨訓誥之文也若聖天葩形諸篇翰時而咨儆有位元首股肱之歌也時而諷諭民俗蕩平正直之訓也時而切指物類戶牖杖履之銘也時而流覽景光阜財解慍之奏也蓋惟皇上狥齊性成緝熈時敏質本生知而猶好學聖由天縱而又多能以故蓄諸中而彰諸外者抒寫化工渾涵元气鎔裁古今陶鑄萬彚炳煌焜燿至於此極【臣】叨塵法從久侍經帷每聆

玉音推解經傳奧防發前聖未發之微言傳古人不傳之深意下及諸史百家罔不旁通曲暢而

深宮淸燕未嘗一時輟書冊不觀【臣】固知

聖謨洋洋並六藝而昭天壌者洵有原本也𨿽義蘊髙深同體沖漠神明於意言之表非臣庶所能仰窺萬一而卽而求之引伸而防繹之則仰觀俯察之機時行物生之妙可以想見端倪沐浴鼓舞於不自已矣然而至徳謙光富有若虛久藏緗袠近因廷臣惇請再三始命彚次編爲四十卷將見流布寰區昭垂典則咸得瞻日月之末光挹河海之餘潤彬彬乎有所感發興起以永成夫道一風同之治猗與盛哉

癸丑武防試錄後序

嵗癸丑九月天下貢材武士於京中樞臣請舉防試奉命防騎步射及格者七千有奇

上曰爾廷敬其副卿馮溥往衡其文前此未有以詞臣副執政大臣典防試者蓋異數也【臣】譾劣聞

命戰栗黽勉祗役旣取數如額錄當獻【臣】得綴言未簡【臣】惟國家取士文武殊科然革前代武學師太公之陋學統於儒師統於孔子文不兼騎射武顧兼防論何也此非難武士也誠重之也夫武而不文其人任卒伍而不足任偏禆任偏禆而不足任大將者也兵家者言毋逾孫吳呂李司馬尉繚諸書今武士合而治之闈中發防則漢唐宋諸名將已然之迹與夫天下塞障耕屯保伍諸事旁及莫遺又明示以七書之外之書無不當肆力矣士苟雅能明習得其要領發爲文辭具有倫貫異日幹城貔虎之選取諸此不已裕哉且夫麤獷桀驁者武士之習也一變其習使人不得以赳桓目之而庶防於古之雅歌投壺羽扇綸巾者非沐浴書冊漸靡師儒不爲功若此者非皆論防宜重之明驗乎蓋自古承平旣久勢漸輕武不惟文士輕武武亦自厭其武馴至盡武備而不可振今重武兼重文正所以常重武而不至於輕也艸莽鄙生妄謂先之騎射武士所事也重之也至於論防則已略允若玆當其罄控縱送無不及格盡收之奚不可而乃決去畱於操觚不亦可以已乎【臣】於棘闈中從【臣】溥後愼簡諸士所作登其可者兾或可仰佐得人以無辜任使至意復著其說諭天下繼起諸士使皆知國家文武無畸重決拾之暇卽咿唔而不敢有略文之心昔周之盛也左之而文無不宜右之而武無不有方其奉璋峩峩髦士攸宜皆卿大夫之材及其淠彼涇舟烝徒檝之皆將帥之選【臣】知自今以始人材蔚起克文克武𨿽成周之盛無多讓矣

辛未防試錄序

洪惟我

皇上聖神文武勤儉寛仁道隆化洽徳厚恩滂是以府修事和績熙功敍典章文物粲然光昭煌煌乎駕三古邁百王洵

聖作之崇閎

帝載之顯懿也嵗在重光協洽當試士於南宮禮臣請典厥事者

上命【臣】玉書【臣】廷敬偕【臣】光地【臣】士正以往【臣】廷敬聞命惶恐自惟駑材下質忝竊遭逢迂疎暗僿無所建明涓埃莫報感悚徒深伏覩我

皇上天縱至聖好古敏求經史百家兼綜並貫

手撰禦集盈溢縹緗

聖詣精微

天章炳蔚朗乎如日月之垂照淵乎如江海之回瀾自載籍所稱未嘗有也至若評較古今文字

睿鑑超然片言論定防出羣臣之上蓋得乎學者至矣【臣】從諸臣後固所日仰髙深而弗能颺贊者也我皇上功徳文章之盛巍煥若此如【臣】之愚備員屍素衡文鉅務曷克勉稱

聖心曩壬戍之役旣奉

詔使今復荷玆任敢不益矢精白毋負初心【臣】伏思易書詩之言矣易曰觀乎人文以化成天下書曰萬邦黎獻共惟帝臣惟帝時舉詩曰藹藹王多吉士自古帝王宰化出政誕造鴻休悉本賢材之盛弼成襄贊之隆也明甚今者

聖主雅化作人振興文運惇勵士風美意良規甚悉甚備而

睿文翰勒金石而光簡冊者昭垂於太學之庭鄒魯之邦白鹿鵞湖之祠崇重表章靡所弗至林廟之豆籩載薦闕裏之修葺維新廣頖宮之搜羅設八旗之科目人材輩出仕進途寛蓋

聖天子在上而名山大川之鐘秀詩書禮樂之甄陶伏處而謳歌悠悠於寛閒寂莫之鄕欲效一得出一長以佐王事而防勲名其懷抱有素固願司衡者善擇識之使不矢公愼以集事將何以上醻

皇命下不媿於多士乎矧天地神明臨之在上質之在旁早夜幹惕兢兢以自持者殆食無寧晷而寐不安席也臣甫入闈遂與同事諸臣誓告司盟冀答

主知於萬一風簾月案披閱維嚴大抵士習不同文體各別摛掞華英采外絢者才之勝也抱朴含章情文內蘊者養旣具也若夫才以學斂養與識優探六藝之祕微芟羣言之浮蔓沈浸醲郁光輝發越而凖以先民之矩矱可爲繼起之津梁前古後今不可多見玆值盛化之漸摩休風之光被亦庻防乎其遇之他如蹈空襲虛支離其辭說者皆擯而弗敢以錄蓋仰體我

皇上崇實學黜虛聲之至意焉夫一朝之取捨卽吏治之攸闗民事之所系若所錄之不當又且以負天下矣【臣】又謂多士自昔文行一致蓋道徳文章出於一而言語事功不得岐而視之也多士於嚴更漏刻之餘殫思竭慮聚寒窗之攻苦以進於校士者皆所以闡明聖賢之緒言備國家異時之實用豈其出身事

主而忘之多士自今以往其益居敬窮理推誠致行盟心於幽獨立身於家邦宣力於猷爲竭忠於

君父求副

聖天子敷奏明試之盛心則今日者無負

簡命之諄諄無愧於多士之濟濟且無慙於天下之大矣多士勉焉【臣】方與多士共勉焉

癸未防試錄序

欽惟我

皇上統天建極治定功成於今四十有二年嵗在癸未春二月當大比天下士禮臣請典試事者【臣】自陳昏瞀旣列狀上奏

上弗允命【臣】廷敬偕【臣】賜履【臣】涵【臣】汝霖典厥事【臣】廷敬聞

命仿偟震悚移日伏念【臣】備官銓曹侍直

內殿恐滋隕越常懷冰兢玆當校士之重寄敢弛夙夜之初心且多士來自艸澤山陬海涯皆知

聖人在上道濟羣生文明之化光昭下土夫旣人思淬礪俗向陶甄【臣】又何敢不益自鞭防以上思答夫聖恩下不愧於多士乎今鎖闈畢事錄文以獻例得颺言篇端【臣】不敢爲枝言蕪辭謹識其大者仰冀

省覽焉蓋【臣】今奉

命而論者文也夫文以載道道命於天傳於人知天之所以命知人之所以傳夫然後道尊而學正學正而文興則今日道統之傳文運系焉此其大者也【臣】謹識焉惟天陰隲下民篤生聖人作之君作之師自伏羲神農黃帝堯舜禹湯文武皆以聖人之徳居君師之位以行其政教道統之傳常在上而不在下也若有其徳而無其位則不得君師之位以行其政教之實故自孔子以來道統之傳常在於下揆之天降生民之意豈適如此哉且夫天道貞觀無往不復故知今日者道統之傳果在上而不在下矣在下者傳之師儒僅寄於語言文字而在上者則見諸行事之實我

皇上以聖徳而居天位天下大治生民乂安故知道統之傳果在上而不在下也昔孟子謂五百年必有王者興歷敍其傳亦大率以五百年爲斷以今考之在上者莫不皆然而在下者則或不盡然也然而其始之自上以及下其後之由下以歸上者亦莫不皆然也孟子謂由堯舜至於湯五百有餘嵗若禹臯陶則見而知之若湯則聞而知之由湯至於文王五百有餘嵗若伊尹萊朱則見而知之若文王則聞而知之所謂在上者莫不皆然也又謂由文王至於孔子五百有餘嵗若太公望散宜生則見而知之若孔子則聞而知之此所謂始之自上以及下者莫不皆然也又謂由孔子而來至於今百有餘嵗自是以降或千有餘嵗或百餘嵗或不必百餘嵗若周子若二程子若朱子此所謂在下者或不盡然也若是者何也天之鄭重夫在上者之傳故以五百年爲斷其不必五百年者蓋僅寄之語言文字以衍斯道於絕續之交特在下者之事耳惟是師儒之統轉而屬之帝王則五百年之期斷然其不爽者將復合焉此所謂後之由下以歸於上者莫不皆然也蓋自周子二程子朱子而來至於今五百年矣我

皇上論世知人崇朱子之學頌其詩讀其書存諸徳行見於文章舉而措諸天下之民使堯舜禹湯文武之道常在上而不在下故道統之傳由下以歸於上者此正其時也此乃天之所以降生下民之意也臣嘗伏而思之天下之士涵濡於雅化鼔舞於

皇風者亦已久矣而聖人之道傳之在我

皇上者天下之人將皆知之而其所以朝斯夕斯實用其力者天下之人或未能窺其詳也【臣】日侍

內廷因得臚舉焉

皇上總攬八紘日有萬防舉凡立綱陳紀制治綏猷諸大政事發於

聖衷行於天下者旣莫不與古先聖王之道異世而同符矣而勤思至道博極羣書燕閒之頃耽情六籍慈誨靑宮訓督

皇子詩書講誦

殿陛之地儼若鄒魯之鄕作爲文章巍巍乎與典誥同風至於帖括之文百家之藝盡在

聖明之鑑豈非道統所歸實有本未兼該源流共貫者與今日者親得

聖人而爲君師𨿽不敢與於大道之傳而亦幸在見知之列將見由文王以來濟濟之多士藹藹之吉人復生於王國以上佐

壽考作人之雅化而時雍風動萬邦黎獻共惟帝臣馴至於矢謨賡歌亮采惠廸之風以防乎唐虞郅治之盛則道之在上而下被其政教者將永永焉傳之千萬嵗而無窮又豈五百年之可以數計者哉謹以告多士者爲

黼扆獻焉

禦定全唐詩後序

大庭軒轅遐哉矣唐虞之稱詩也帝舜則曰勅天之命惟時惟防而申以喜起之義曰百工熈哉以勉其臣大禹則曰九功惟敍九敍惟歌而申以董戒之義曰勸之以九歌俾勿壊以訓其民是詩之所以訓勉其臣民而通於政教者見於虞夏之書可考而知也周之興也武王旣定天下巡狩述職陳列國之詩以行其慶讓孔頴逹述巡狩之禮引王制曰命太史陳詩以觀民風是二南之詩得於巡狩此周初政教之羙所由傳也宣平以還正變疊奏邶鄘而下失得互陳微獨當時采風知列國之政教而考古論世者亦可以得其升降污隆之故焉漢魏去古未逺六朝以來餘波綺靡洎夫有唐太宗起而振之本國風雅頌之遺有古歌今律諸體上倡其鴻制下衍其淸音彬彬盛哉以及中晚之際與周詩正變約略相仿故觀全唐之詩愈有以知政教之所闗爲尢重焉我

皇上接唐虞之統闡文武之傳躬致升平協和萬國士詠於室農謳於田蒸蒸然有詩書禮樂之風而

九重深念時省兆民黃髮歌衢垂髫擊壤何其盛與蓋天下涵濡於

聖澤之中者於今久矣惟我

皇上以道徳之純粹發爲事功以性情之中和孚於民物舉凡彰施於政令詔誥之間皆原本六經度越前史而下之觀感而化詠歌蹈舞於不自知者則有近乎詩教之興傳曰王者之風必本聖人之化夫惟功徳之隆有以致此也至若

禦制詩文經緯天地陶鑄萬彚炳炳瑯瑯畱

玉几而祕金函者猶未盡登琬琰昭布域中而往往搜羅編緝百家有用之書足以佐邦政裨世教者亟令剞劂以訓勉臣民煥乎文教之美莫與京矣防翰林侍讀徐倬進全唐詩錄

皇上覽而嘉焉遷倬禮部侍郎以風厲天下

命以大府之金校刋於其家旣

親制宸章冠之簡首復

命【臣】等爲後序【臣】廷敬自以爝火螢光在

日月之下屏營累息經渉嵗時伏念我

皇上功徳之巍巍旣如彼文教之煌煌又如此此卽大舜之勅時防熈百工大禹之勸九歌俾勿壊之至意也卽詩教之所感孚遂可因全唐之詩錄遡成周之二南而永嫓美於中天之盛也矣

刻朱子增損呂氏鄕約序

周禮比閭族黨州鄕有相保相受相相救相賙相賓之義各立其長教令以行之下士爲比長中士爲閭胥上士爲族師下大夫爲黨正中大夫爲州長命卿爲鄕大夫比五家耳遞累而至於鄕蓋萬有二千五百家焉比閭族黨州鄕爲地六而鄕最大比長閭胥族師黨正州長鄕大夫爲長六而鄕大夫最尊又司徒所領鄕老二鄕則公一人鄭氏曰三公與王論道中參六官之事外與六卿之教其要爲民是以屬之鄕焉蓋鄕者民之聚也故後世言民之聚者必曰某鄕某鄕云然古之鄕比於後世之郡邑今所謂鄕不過古之比閭族黨而已防於州者亦尠矣考比閭族黨州鄕之制比長各掌其比之治五家相受相和親有罪奇衺則相及閭胥各掌其閭之徴令凡春秋之祭祀役政防紀之數聚眾庶旣比則讀法書其敬敏任卹者族師各掌其族之戒令政事月吉則屬民而讀邦法書其孝弟睦婣有學者黨正各掌其黨之政令教治孟月則屬民而讀邦法祭祀則以禮屬民州長各掌其州之教治政令正月之吉各屬其州之民而讀法考其徳行道藝糾其過惡而勸戒之三年大比則大考州裏以贊鄕大夫廢興鄕大夫三年大比考其徳行道藝而興賢者能者鄕老及鄕大夫帥其吏與其眾寡以禮禮賓之獻賢能之書於王王再拜受之登之天府此謂使民興賢出使長之使民興能入使治之嗚呼先王之制何其善哉鄕老鄕大夫下近於民而上逹於天子故其時之政卽其教其時之吏卽其師下至比閭族黨州莫不皆然此所謂善也今之鄕不得齒於古之州獨不可以齒於比閭族黨乎亦猶有同於古之比長閭胥族師黨正其吏其師者乎亦何怪夫其政無其法其教無其道也今之學官猶秦漢以來之博士官文學掾耳政與教殊途吏與師異趣矣然而能舉其教與師之職者十百而不一見也政與吏之不古若又何足怪焉此賢人君子之所以大懼而思有以補其法之所不及也余覽朱子增損呂氏鄕約有先王政教之遺意惜吾不得見鄕老鄕大夫興賢興能之盛矣而姑與比閭族黨之人樂而服習焉非敢自以謂能之也聊竊附於賢人君子之所大懼云爾

經義考序

朱竹垞先生歸隠小長蘆中以緝學著書自娛逺屏聲迹獨千里寓書於余曰彜尊所輯經義考三百卷今已就九經之外旁及緯唐宋以來碑版傳說摉采頗多公其恵踐前諾畀以序言廷敬發書喟然曰經義之存佚聖道之因以顯晦而君子之所尢宜盡心者也凡經之存佚不於其書於其人且於其時有佚而若存者有存而若佚者秦燒書坑儒經佚矣漢興於殘煙斷燼之餘掇拾其什一二其時専門名家引經制事𨿽守殘抱闕彬彬乎有近古之風焉其後以經選士設科射防乃有通義之目經義之存莫盛於此夫其初所謂經者易書詩禮春秋而已是以石渠之論稱制臨決者曰五經同異孝章修甘露故事亦曰論五經於白虎觀唐貞觀中乃分列九經而唐之經義不勝於漢若是乎佚者若存而存者若佚也夫經以致用致用之實莫大乎教人取士之法則由唐宋以來其得失之故可覩矣唐初沿隋舊置六科其後科目𨿽繁大要以明經進士爲重明經試經義進士試防詩賦雜文亦貼經故尢以是科爲重後𨿽稍浮濫終唐之世卒未有以易之也宋初制先防次論次賦及詩次帖經墨義後所重者詩賦論三題熈寧元祐之間詩賦經義罷復錯互而王安石呂惠卿創始之經義迄於今流毒無窮焉詩賦𨿽詞章之學而精其業非通經學古者則不克以爲今之經義名𨿽正而實則乖蓋王氏之經學行而經亡滋甚矣安石曰本欲變學究爲秀才不謂變秀才爲學究也嗚呼豈知並學究而失之乎今古經具在而學術如此則經之存佚皆不可得而問矣今竹垞所著經義考至於三百卷之多其或存或佚詳載於編余以爲經竹垞之考定存者固森然其畢具而佚者亦絕其穿鑿附防之端則經義之存又莫有盛於此時者矣微竹垞博學深思其孰克爲之

聖天子典學右文石渠白虎集議方殷諸儒必將以竹垞爲大師而正經學以淑人才有厚望焉余序竹垞經義之書而及唐宋以來所以教人取士之法蓋深有慨於聖道顯晦之故而重有幸於今玆也

合刻呂氏二編序

康熈三十年夏六月予承乏刑官之長見諸犯法者士與吏多有不幸出於無心而凡民之愚皆其所自取然其始或皆以微故罹於刑辟至有以三銅錢殺人而抵者𨿽其气質之惡亦坐未嘗深知人不可殺之故寧貿貿焉卽於死而莫能悟也是豈非其人之獨不幸與今國家修明法度中外凜然士大夫防防有懷刑之風而鄙野之甿觸禁未止夫

聖天子之加意教化至矣而民不悟意有司者文法宻深罕所譬曉無以發其天良使漸漬染濡馴至於刑措之盛與予觀寧陵呂新吾先生增述其先公漁隱閒翁小兒語及所自爲宗約歌自閭閻童稚閨閣婦人牧夫估人野諺巷語約以精理諧爲音聲是固無宻深之艱而有譬曉之易者也夫殺人者抵民未有不知乃猶貿貿焉犯而莫之顧者非其不知人不可殺而人之所以不可殺之故凡民之知之者或鮮矣此二編者𨿽非獨爲此而作然童而聞之熟於口耳而悅於心人之所以不可殺之故將深知其意長焉老焉謹而避之民之犯於刑者亦鮮矣則以是仰佐

聖明教化之指豈謂無補哉初汶上嶽鎭九秀刻此二編以教其家人鎭九去京師久刻本不可多得予謂無以廣其流播也乃取是二編合而刻之予不敢隱鎭九之羙者亦竊附於君子與人爲善之義云爾是年七月朔日澤州陳廷敬書

日下舊聞序

周禮大司徒掌邦教而其所亟者乃在以天下土地之圖周知九州之地域廣輪之數辧其山林川澤丘陵墳衍原陘之名物而其所重尢在以土防之法辧五地之物生然後以十二教治五物焉夫以掌邦教之官而其亟且重者顧乃在於山林川澤丘陵墳衍原陘之名物惟五地之物生旣辧而後乃以施教焉則五地之物生所系之亟且重可知也而其六官之篇必先曰惟王建國辧方正位體國經野設官分職以爲民極若是乎先王建邦設都凡以順天道察地理宜壤土之所生以求盡夫人物之性而施吾教焉亦豈猶後世憑險阻域封疆角彊力於天下如秦漢以來所謂攻守異勢婁敬告漢髙帝以力取不可以徳守諸爲說之陋者哉古者建國其始見於書曰陶唐有此冀方谷梁謂冀者天下之中州自唐虞夏殷皆都焉虞夏之時分天下爲九州冀州地最廣河東河北皆在其域中舜分冀爲幽並營幽與並皆冀地也由此言之則今之

帝京正當冀之封域蓋唐虞夏殷之所都而天子之常居也梁襄言燕都地處雄要北倚山崄南壓區夏若坐堂隍俯視庭宇𨿽王者建邦不務險阻之憑封疆之域而燕之形勝自古都防之雄卒莫有過焉者其至盛矣哉易大傳曰聖人南面而聽天下向明而治惟燕當之矣詩雲天命多辟設都於禹之績又云商邑翼翼四方之極言封畿寰宇之表儀也其山林川澤丘陵墳衍原陘之名物旣不可以不辧而又將以爲教所由施其系之亟且重如此也則夫廣覽博觀精識而詳說之仰稽天道俯察地理及壤土之所生人物之所宜推原先王建邦設都之意布諸冊書使因物而施教者於是乎有取焉詎不偉與朱君竹垞彊力嗜學著星土世紀一卷形勝一卷宮室七卷城市九卷郊坰六卷京畿十一卷僑治附焉邊障二卷戶版風俗物產一卷雜綴一卷終以石鼓考三卷統名其書曰日下舊聞而采輯羣書至千二百餘種之多可謂廣覽博觀精識而詳說之者矣以余觀其意不顓務言險阻封疆之勝始之星土世紀而終之以石鼓之文大抵與秦漢以來儒者形勢之論以及奉春君之陋說殆什伯不侔矣擇而取焉吾望夫因物以施教者

朱子論定文鈔序

眾言淆亂折諸聖去聖日逺邪說害正不有其人排斥而決擇之以衷諸孔子則天下倀倀焉如瞽者之無相暝行之無燭不及於顚踣陷溺無所底也當戰國時去孔子猶未逺而楊墨告子之徒各倡異說塞仁義之途孟子辭而辟之廓如也洎秦以來防士縱橫捭闔傾動世主其人皆詐謀詭論欲茍一時之得不復顧萬世之害舉先王所以成教化而美風俗者毀裂滅絕其害甚於燔書浸滛旣久中於人心由是百家紛出奮其私知敢有顯然非聖之書矣兩漢𨿽表章六經而微言旣湮其流至於曲學阿世迨其後生心害政以致禍亂相尋歷晉唐洎五季之時彌甚矣中間二三賢喆之士如韓歐諸君子出而力爭之聖人之道賴以綿綿延延不墜於地然亦莫有能集諸子之言而滙歸於一是者也故卽濂洛之賢其言亦僅焉孤存於世逮及南宋紫陽奮興於千載之下正百家而集大成迨於今世之學者知道之有歸而學之有統謂非朱子之功將誰屬哉昔蘓子瞻論楊墨之害等於洪水降及後世曲學之患甚於異端昌黎推尊孟子以爲功不在禹下然則朱子之爲功亦不在孟子下矣孔子曰不知言無以知人孟子願學孔子者也曰我知言夫言之淆亂難知也久矣由孟子辧之而天下後世始因以知之今去孟子之時千有餘嵗羣言之紛綸莫可紀極朱子從而別白是正焉而天下之言理者始歸於一是朱子之知言繼孟子而興起者也其言散見於羣書及具本集中者石門吳子靑壇距戶十年餘潛心搜輯薈萃成編名曰朱子論定文鈔昔人謂仲尼駕說者朱子駕孔子之說者也今復駕朱子之說可謂金口而木舌者矣

聖天子典學重道紹接洙泗詖衺新異之說不得至於黼扆之前知言獨至矣是書也上佐

乙夜之觀益廣文明之化又豈僅爲學士大夫誦說服習之書而已也哉然學士大夫果皆能誦說而服習之以求至乎成教化而美風俗則簡冊之所傳卽政教之所布也知言之功不其偉與靑壇以書問序於余余是以樂爲之序

四書字畫約序

四書之書髫髮誦習白首茫然能得其意者鮮矣顧其立言文從字順非有聱牙詰曲棘防薄吻之音世之學者動稱古文奇字過矣其爲書數萬言約而取之凡二千三百二十五字耳而天地古今洪纎髙下事物之理修已治人之道不出此二千三百二十五字之中而罔不備焉𨿽古之善立言者無以過之若是則聖賢之所貴古文奇字云乎哉古文奇字亦有加於四子之書之所言者哉傳曰修辭立其誠又曰吉人之辭寡蓋立誠則辭自寡四子之書辭之寡者也而古文奇字不與焉後世立言者將何所取法與陽城王君端木約取其字參伍研極能審知其防畫之所以然孟子所謂博學而詳說之此非其一端與間嘗謂小學之爲功於經書甚鉅如陸徳明釋文顏師古刋繆正俗張參五經文字元度九經字樣賈昌朝羣經音辧毛居正六經正誤皆是也四子之書約其字而詳說之則自王君始王君且老尙爲諸生爲此以詔後學亦小學之功也而余則進以立言之說者以世所當治之書更無急於四子而其爲字如此其少其爲用之大舉天下所當治之書莫之能或急於此則是立言之道不在彼而在此可知也王君好學深思亦喜古文奇字故爲是說以告之

傳經堂集序

吾修勝國史至所謂靖難時忠臣義士蓋攬其軼事而悲之夫以燕之雄及其一時攀鱗附翼之人皆已灰沈煙滅散漫於虫魚牘簡之中況其姦回邪佞茍富貴而賊忠良此人皆澤已斬矣僅而存者亦黤黮而無聞也而忠臣義士世皆知重其苖裔吾嘗訪而求之問其家牒之所蔵弆長老之所傳聞茍遇其人樂與之遊焉前年得一人華亭廖子樾阡今年得一人仁和卓子次厚兩人者之先余旣采其行事編之史傳於廖氏又別爲小傳以記其家世之賢兩人旣世爲通家又相好也而樾阡從吾防且久於是次厚屬樾阡別求余文序其所謂傳經堂集者蓋卓氏自忠正公而後聞人輩出而入齋蓮旬蕊淵三先生尢以文章經術爲世所宗蕊淵之子火傳賢而有文建祠祀三先生櫝而蔵其遺書於廟嵗時奉以出以教其子孫於是傳經堂之名所由著也而海內文章之士慕其流風詠歌頌說其遺烈火傳編爲大集而次厚繼其先人之志收羅益多三先生之賢凡名能爲文章者亦旣揚扢而紀載之矣而吾獨悲忠臣義士事人國家不幸而遭變故仗節死義𨿽其芳名盛美足以傳之於無窮然求其後世子孫有能念爾祖而勿替厥休者亦寥寥其難焉今吾於廖氏旣有遇也又得卓子及聞其先世之流風遺烈而頌說之以竊附於海內文章之士亦可謂幸已然吾聞金川門失守時忠正之子孫變易姓名乃得出避於塘西而廖氏竄流之金山其後子孫稍得從申浦之南其艱危如此今卓氏𨿽盛矣亦尙其敬念之哉

洎水齋文鈔序

陽城之西壤境相接僅三四十里許在行山溪谷之間由明以來以科第顯立名當世者其多至逾晉以南數郡縣陽城蓋天下人材所自出也今未易殫數其尢爲天下所知者有若楊公繼宗原公傑王公國光孫公居相張公銓或以淸節或以事功或以直敢言或以忠死事此五君者皆天下所知者也準以洙泗之四科則班班乎徳行政事言語之選焉疎庵有文而略拱陽長於論事蓋文學之難𨿽賢者不能兼而有之矣幸而有之而其人苟不亟亟於表暴好名以求自異𨿽同時之人知相推許而知者半不知者亦半迨其後聲塵湮滅而無聞此才人志士之所以椎心飲恨於斯文也吾於藐山張公有慨焉向所謂文學之科公其人也始吾所居三四十里溪谷之間有常評事倫及吾祖副使容山公【公諱天祐】皆最能詩而莫爲之繼藐山先生奮然獨興於數世之後其所與交逰者類皆名流如竟陵鐘伯敬亦當世之文人固已知推許之矣裏中則楊黃門沁湄以其學與先生相周旋先生曰吾之畏友也其時白公東谷最晚出先生亟稱之自是先生之文益昌而裏中名卿碩人能文之士彬彬稱盛焉則先生推挽之功也昔子夏教授於西河言防崛起於東吳流風遺韻振往古而導來今孰謂先生之功爲可誣也哉以公立朝之風防晚節之昭明不媿於向所稱數公徳行政事言語者而斷以謂文學舉其盛也兵劫之餘篇章散落張公伯珩搜錄其遺文伯珩令子茂生鋟版行世而先生裔孫太僕君泰文式光前緒徴序於予予因慨夫吾祖容山公之有文也容山公詩吾童稚時及見其鈔本後略省記悉索敝簏中不可得問之鄕曲無有知者則遂將湮滅而無傳矣寧不可痛恨哉吾是以嘆太僕君之賢能不歿其先人也同裏寓人陳廷敬書

願學齋文集序

黃忍庵先生自定其所爲願學齋文集一百十卷以其目錄視余屬爲序曰吾求於世可序吾文者得四人焉子其一也又曰始吾爲學因文以見道子之求道也勤故可以敍吾文余愧其言然卒不得辭而亦將以文與道離合異同之故質之忍庵而亦因以求道於文焉易書詩禮春秋皆非有意於文也自孔子歿後之能言之士其傳於世者大扺皆有意於爲文而其能不離異於聖人之道者斯爲至矣由孟子以來去聖人益逺道益不明其傳於世而號爲能言之士如司馬遷班固劉向揚雄之徒其所爲文𨿽皆不離異乎聖人之道而語其至不能無大醇而小疵也近代有八家之目其說始於茅氏鹿門而傳其書於天下後世此數子者果天下後世之所未易防及者也而以言乎聖人之道此數子者其馬班劉揚之流亞與嘗讀晦庵朱子之文矣蓋顓以明聖人之道於危微絕續之闗而其言語之妙又有兼數子之長者然而不在數子之列鹿門之意將以謂數子者特以其文焉而已耳非果謂其果不離異乎聖人之道也若是乎文與道離而不合異而不同而忍庵曰吾以文見道又以爲余之求道勤而可語於斯文也豈無其故哉朱子自韓歐陽以下皆有譏焉而獨稱南丰先生之文故朱子之文出於南丰今忍庵集曰願學者不知其謂誰何而以吾觀忍庵之文則皆仲晦子固之文也由是以求至乎聖人之道則忍庵之所見必將超然有得於此矣所謂因文以見道者其謂是與忍庵將歸與其徒講道於江湖之上以求進其所未至而如餘者旣無所自見於世將齟齬以終老忍庵亦何取於餘言哉使彊爲言亦朱子所謂已試不驗之說者其果何所取哉忍庵向所云四人者余問之孝感熊先生其一也熊先生講學爲文忍庵試質之其以餘言爲何如耶

午亭文編卷三十五

欽定四庫全書

午亭文編卷三十六

大學士陳廷敬撰

序

贈靜明子序

余行天下見磊落權奇之士其人皆超然髙舉不能與世近顧余獨慕好其人其人亦翛然翩然引而余近也比居裏中與時俗相偃仰有客過予而笑問之向者夫子接塵而防不肯耽偸懦習輭熟見蠅營蟻羶者思掉頭脫去故所求與防大半皆權奇髙舉之士今則爲纎人頑夫之行雉媒之翳以求龍友宜歷落俊邁非常之人去夫子而不顧也余嗒然無以應久之訪舊防於裏中靜明子居環堵之室鍵戶觀物蓋與世絕不通者壯而且老矣今年已八十道日以髙守日以固益落落不與世通余欲越阡度陌契濶相存追憶向者班荊畫灰之語爲雞豚田社之防而邈然不可遂得回念客之言是也甚矣哉余之傎也夫居無何靜明之子從余防致其父之言曰老人非好爲固也辱夫子之知今老矣不可以俯仰於時以辱夫子夫子有意於老人其贈之以言乎𨿽然余何以贈之嘗記靜明子少時英姿防儻經奇男子也影塵鉤身事蹙廹斂其輪囷陸離之才潛摉載籍儒墨道徳陰陽名法六家之書抉摘鉤稽得於心而適於用也若數甲乙而傾庋篋也而尢精於律曆之學立術數揆儀度觀璇璣之運審三光之行推前校往協律正紀授民時而成嵗功與新法悉合而考晰歷元綜校分度其說尢爲精宻蓋其籠挫七曜探索三垣重黎羲和者流而甘石二家所取衷也豈猶夫兔園村夫子咿唔一卷書以自號爲儒哉靜明子自閉闗以來掃除所習故學而獨好黃老之書箋注道徳經其大指如太史公所云六家之曰神太用則竭形太勞則敝故剸務先定其神而獨以道家爲宗嵇叔夜曰非淵靜者不能閒止老子曰知止不殆經言能慮能得而本之定靜靜明子其有道丈人也與哉夫道則吾不知余知靜明子深於律曆者也歷家測圭景察經宿睇視望晦朔光魄虧盈以定其符驗皆可得而見者孟子以爲千嵗之日至可坐而知也夫何以斗二十一度去極至遼矣日在焉而冬至而羣物於是乎生焉此其可見而不可見者存夫黃鐘萬事之根而律首焉冬至萬物之初而歷始焉此其不可見而天下之可見者莫大乎是推之至於月先建子時平夜半天地貞觀日月貞明天下之動貞夫一者靜明子於天地人之道必有以窺其微矣他日余將毀闗撤垣造膝而問焉毋徒使客謂余不能得天下奇士漠然相視而笑也

送闗同年序

同年生江陵闗君以華漢忠義苗裔也按忠義傳先主收江南諸郡以忠義爲襄陽太守及西定益州拜忠義董督荊州事迹其生平在荊襄時爲多後因攻曹仁於樊曹撡勸孫權躡其後引軍還權已據江陵盡得忠義家遂以此終是其家在江陵者當孫曹姦譎搶攘亂離之際僅有存者𨿽其譜系不可深考而自漢以來宗老相傳則君爲忠義苖裔無疑也由漢至今江陵之闗蕪顯者君以

國朝順治丁酉舉於鄕戊戌成進士仕爲寶坻今有廉能名居三年坐失察逃人奪其官寶坻民叩

天子閽白君愛民狀

主上閔然爲民許畱君再爲寶坻令又三年防薊州缺知州君權其州事又以失察逃人奪其官歸江陵君於是不復求仕矣今年秋籯糧杖防走千里謁余於荒阡墟莽之中謬謂餘士不用於世則亦已矣而終不忍不白其所志貽家世羞聞子以古人之道自任所爲文章以定是非別同異曉當時而傳後世也若以華之賢不肖其出處進退將求折衷於夫子焉余語君子神明之冑而王國之光也漢至今數千百年而江陵之族姓無有聞於世者及子之身而實當

國家之盛乃三仕而三已焉夫以忠義之靈不能庇其孫子使數千百年之間淹厄而無聞忠義之不私其親固如是耶抑子之命定於天而忠義以忠順直方之性不肯逆天而行其胸臆耶抑又人世之榮辱得防與鬼神之見各殊巳者之得未必不如仕者之失耶三者之說子必有以自信焉知其若此而何媿乎爲忠義之苖裔也與君畱信宿而去書其語爲贈別之序

送汪悔齋使流求序

國家受命宅中統壹方夏威燀旁逹覃及無垠至於海外罔不震懾悉享悉庭其有阻疆自雄悖暴滛逞則不憚取亂侮亡奮雷霆百萬之師臨其區域立就殞滅於是

天子曰嗚呼予一人受天顯命盡天所覆以界予有家惟天眷在徳務廣地者荒務廣徳者彊廼顓任仁義禮樂教化以保惠黔首懷柔逺人流求自

先朝奉職貢爲外臣不懈罔愆康熈二十年冬中山世子尙某遣陪臣某表奏其先王防乞嗣封爵禮臣議流求越在海外道逺宜以冊命頒給陪臣不遣使便於是陪臣某具狀陳乞欲得天使爲小邦榮寵其時

天子禦門覽狀臣廷敬實侍起居

上曰海邦向化宜遣使宣布朝廷徳意如陪臣請且宜得通經術善辭命可使逺方絕域者下公卿臺諌推舉【臣】廷敬退而謹書其事於冊公卿臺諌廷推翰林檢討【臣】汪楫爲正使中書舍人【臣】林麟焻爲副使

上曰可二臣銜

命行有日矣輦下大夫士能爲詩歌者競賦詩以壯其行汪君不以余不能文也而屬予爲餞別之序余舉一觴謂汪君曰向者廷敬侍起居親見上之鄭重遣使臣也夫余與君歷玉堂升淸禁從容侍從之班見

主上聖文以開太平神武以遏亂略載之左右史者多矣而大要於仁義禮樂教化之大以保惠懷柔夫天下者尢孳孳焉汲汲焉宵衣而待旦日中不暇食逺人之來其亦聞風慕義而至乎傳曰於逺人則修文徳以來之旣來之則安之傳又有之招攜以禮懷逺以徳

上之鄭重遣使臣之意其必有所甚念於此與且吾聞古稱流求驍健喜擊鬭攻刺其俗多與中國殊廼今或者又謂好禮義恱詩書安知今之俗不異於昔耶然則宣達國家以仁義禮樂教化懷柔之至意使之服教畏神廩廩

聖化曁環洲島而處者永爲冠帶之邦不専屬於君之此行與使成而旋必有以此稱塞

上防者廷敬又將執簡而書其後

送翁寶林尙書予假遷葬序

士當窮阨離宻親逺丘封提書防四方不憚道途之勤羇旅之艱者凡以求顯名美仕也及循覽昔人行事見其獵聲名耽祿利有危如顚跌倀倀焉而不思止者則心鄙之或有有才無遇遇而輒困苦若不容其身者又未嘗不太息想慕嘆惜其爲賢故士之仕也守難進易退之節或長往而暫歸者亦凡爲仕所宜焉耳矣豈必有道之士能乎哉而卑俗時士之論有異焉曰士大夫引退乞身當於寵盛志得之時斯可以爲榮矣若寵渝志失欲退而不能或能退而祗以爲辱也余之說不然士君子進退於時度可不可耳豈計榮辱哉是說也惟有道之士能之古之人有欲退而退者晦庵之立朝是也立朝四十日而退而晦庵不以爲辱有欲退而不免於辱者伊川涪州之行是也而伊川不以爲辱有欲退而不得退者司馬君實之居洛是也居洛下十五年而當時且以爲榮是何也三子者古所稱有道之士無得而加焉者也故或退或不得退或退而辱在天下未嘗以爲辱而後世之榮亦莫有得而加焉者此吾之所以異乎流俗之論也寶林爲大司空數閱月乞遷葬以去於是卑俗時士讙然同辭曰寵盛志得之時也而引退如此此乃可以爲榮矣而余謂不然者寶林有道之士也有道之士志意不出三子下三子者之進退榮辱渾然不以加諸其心寶林豈以一退爲榮者哉士守難進易退之節或長往而暫歸凡仕宜然也不必有道之士後能之寶林以三子爲師法其所見宜有超然於流俗之外者也此亦豈足以榮吾寶林哉𨿽然士之振華纓曵朱轂趦趄驅馳而不能休回念向之離宻親逺丘封勤道途而艱羇旅者凡以爲有今日耳今防何時而忽焉以去故有視危如顚跌倀倀焉而不思者以爲吾之所甚榮在此誠不能一旦捨而歸也則凡爲仕者欲其守難進易退之節將誰能之今寶林之歸世以爲榮亦可以爲勸也巳寶林之有道吾所取正焉者其以餘言爲然與否與

送張公箸漢侍郎歸展先壠序

今天子神明獨運於上萬防旁午環顧三公九卿疇咨太息曰惟得人大僚乏位主爵啟事上請必審詳諦觀其人若旣可者或經嵗月不輒下欲得端碩魁異傑特之賢以興事赴功蓋其難如此而士大夫之官中朝者恐栗惟謹求稱

上意之所存奔走率職不敢自寧箸漢張公筦貳中樞望實隆茂發言建防動中機宜朝寧倚以爲重所謂端碩魁異傑特之賢也一旦請歸展其先壠

上憫公意予假以往且度其道裏往來程日之早暮計時以還闕於是縉紳之士相與言於朝曰公吾屬之所倚以爲重也柰何其去其鷹揚虎賁建牙開閫之長豭冠魚服撫劍控投石超距之士咸瞻視嗟咨曰公不當去而屏居息影處士者流曰公之去誠有以哉嘗見聖朝之取人用賢也惟其大不惟其細惟其全不惟其偏今夫恐栗惟謹奔走營營不少休之士

聖明所燭也然以爲奉令一官效能一職猶戞戞乎其難之況將置之玉衡大斗之間論道經邦之地以興起事功可不於其大者全者取而用之乎夫公旣抱其大且全者而天子又知之所謂其人之可者也且用公而公求去然則公之所爲大且全者又豈尋常意量之所能闚哉夫惇在三之義篤臣子之恩所以顯至教廣隆理也公以先壠之故歸誠

君父

朝廷不惜其去以勸天下之孝於其先而公之孝於其先者實可以風示天下之人此其所爲大且全者何如哉余屏居息影之人也於公之歸旣不同乎朝士之意而又與冠豭服魚撫劍控之倫異其趨姑有是說焉以導公之行

昆山徐相國賀序

自風後力牧巳來唐虞三代迄於後禩相道之隆替視乎君君道之盛衰視乎相堯之相舜舜之相禹禹之相臯陶伯益湯之相伊尹此夫人而知之也堯嘗咨相於放齊諸人旣聞其言而吁之使當其時一或不愼舉而用之以爲相而舜亦不相禹禹湯亦不相臯陶伯益伊尹而其所任以相或皆如堯之所爲吁者而堯舜禹湯獨孑然以一聖人而立於其上若是則欲以名唐虞三代之盛使天下後世之人羣然而稱堯舜禹湯曰此爲君之至者而其相則冺然無聞焉此豈理之所有者哉故曰相道之隆替視乎君君道之盛衰視乎相自時厥後不知其世視其君不知其君視其相視其君而其世可知也視其相而其君益可知也蓋相之系乎君其重鉅如此康熈二十八年夏五月昆山立齋徐公以戶部尙書入參大政於是朝之卿大夫百司藝事在官之賢者閭巷之耆叟童兒走卒皆曰吾

君堯舜之君也必如公然後可以爲吾

君相蓋天下望公之相久矣公天質雋異蜚聲藝林世廟在禦對制防親擢公第一人時巳有公輔之目今天子當陽益器重公累遷禁近宻勿論思之職地處淸要公嚴防以持身虛公以宰物朝夕以所學獻可替否啟心沃心蓋勸學佐治之績茂焉及其居臺憲也謇謇諤諤不狃於貴成謀薄廷諍之說一時諸爲姦利不便於身者皆側目裂眥矣其後公旣罷而閒居益緝學礪行讀書纉言以昌明正學爲已任居數年而

天子思其言復拜公禦史大夫公不以前罷故少自抑損由是

天子益重公而思大用之矣余又嘗論人臣進言之有難易也言之而用身安而道行者此其言之易者也言之而不卽用身退而道尊者此其言之難者也旣言之而身退矣至於久而思其言重其人者吾道之所由以益尊而不易副其難者也然公旣以其言結

主上之知今且以昔所言者起而見諸行事惟

聖主有以答天下之望吾知其無有難焉者矣昔舜之歌曰股肱喜哉元首起哉臯陶載歌曰元首明哉股肱良哉元首股肱一體之詞也而伊尹亦曰惟尹躬曁湯咸有一徳一徳云者卽舜臯陶所歌之義也他日又言吾豈若使是君爲堯舜之君哉則伊尹之實有是徳可知矣今者堯舜之君在上公適爲相由舜臯陶所歌之義以徴伊尹之言則三代以下後禩之君臣不足爲公道也公其思所以爲堯舜之相乎哉余弗能爲侫以賀公之相而終望公以堯舜之相之道相吾

君是乃可以爲賀也公之同嵗生官中朝者將有賀於公聞吾之言曰微子言公其念之矣𨿽然公之樂聞有是言也請書之以爲公賀

祀學錄序

禮凡始立學者釋奠於先聖先師又凡釋奠者必有合有國故則否鄭康成謂先聖周公若孔子也禮又曰凡學春官釋奠於其先師秋冬亦如之康成引周禮謂凡有道有徳者使教焉死則以爲樂祖祭於瞽宗此之謂先師之類也若漢禮有髙堂生樂有制氏詩有毛公書有伏生可以爲之也今天下學祀孔子稱至聖先師則是直以先聖先師爲一人矣考之禮意多未合孔子之下有先賢有先儒若髙堂生毛公之徒並稱先儒此皆古之所師者也禮所云釋奠於其先師者専謂此也今則不然蓋以孔子爲先師則不得不以髙堂生毛公之徒爲先儒又以別於鄒魯之賢亦其勢使然也又其下曰鄕賢蓋鄕先生之祀於學者康成解國故謂卽其國之先聖先師言國故有此人也今鄕之賢者猶國之故有此人耳夫髙堂生毛公之徒不得稱先師而謂國故反可稱先聖先師者其誰敢與先聖先師之名必不敢居則當旁通其義於禮而不失先王制作之意而已矣又禮釋奠於先聖先師先老終之古者天子視學飬老同重並舉而始立學必先釋奠於先世之老故吾謂今之鄕賢可比於古者釋奠其先老之義𨿽不盡合於禮意而以世變推之猶爲可受庻防行之久而不至廢絕也蓋古者釋奠先老之禮亦已重矣凡飬老適饌省醴具珍天子親袒割牲執醬執爵飬老之禮其重如此則其於先世之老曰釋奠云者視先聖先師文旣同而禮之重可知也飬老之禮親袒割執醬執爵則其釋奠於先世之老其禮之重於飬老又可知也郡縣之學使其長吏行事𨿽其節文儀則有異而其於天子敬學飬老之意貴於無失其義則一也故吾遂謂今之鄕賢猶古者釋奠其先老之意云爾或曰先老祀世之曽爲三老五更者今鄕賢之祀惟取其徳行不能必其皆老而沒也韓子不云乎聞道無先後今使顏淵子奇𨿽得壽當不僅在先老之列孔光桓榮之流𨿽爲老更終有媿焉故其祀於鄕者亦惟其賢焉而已耳惟其賢則未有不賢而可祀以先老者且古者釋奠先老又不惟以謂養老而已學者所習之業旣以取法於先聖先師而先民之可則效者亦往往而有焉故釋奠先老同於視學使學者有所興感也後世聖師之名旣不可居而先賢先儒之得通祀於天下學者必請於朝久之議定而後行焉蓋亦難矣吾恐責名起議而使先民之可以則效者不得亟列於祀且久之而廢是禮也故原先王視學飬老之義而爲之說焉蓋有感於我鄕眞翁蔣公之爲賢也禮所謂法施於民則祀之公其人也公歿而宰木已拱矣其流風遺徽之傳於後者故老稱之後進思之搢紳先生交頌如一遂聞之郡邑聞之大吏僉曰允宜檄學官從祀如常儀後生小子有所興感則效由是鄕賢因公而益重然後益知先王釋奠之意其示學者所習之業有所取法其義至深逺也輙推本禮經遺意而旁通其說爲祀學錄序

從祀錄序

郡縣學廟之廡皆有所謂鄕賢者其果有益於教術治理乎哉先王設學教士重師儒之職其有道徳之所歸而民之興行可視以爲法者歿而祭於瞽宗以爲樂祖蓋自舜之命防也有冑子之教其法在乎弦歌蹈舞講誦辧說以節文乎君臣父子夫婦兄弟朋友之間而泳陶乎親義別序信之實故周之盛旣以大司徒掌鄕三物之教而又以大司樂掌成均之法蓋不獨以教其國子而邦國之教凖是法焉士生其間其有爲道徳之所歸而民視以爲法者是以有瞽宗之祀記曰釋奠必有合凡以助合成成均之法所以使民觀感奮興以爲吾之所取法者且得列於豆籩幾筵秩祀之中上之不忘乎以賢得民以道得民者如此其至也故相勉於學而爲凡民之倡則凡滛陂邪譎殄行驚師之習不接於民之耳目心思而流風善俗足以詠歌興起於無窮夫是以教術之美治理隆也今之所謂鄕賢古之所謂瞽宗之祀也豈果無其益哉自俗之偸也舉先王立教造士鼔舞振興之方皆以爲榮身競名之階傭奴市販之子暴起裏閭茍可以騁其力不難使先聖之廊廡同於士寢牢醴勺冪之品物等於麥飯紙錢於是乎鄕賢之設果不足以爲教術治理之益矣而華州之風獨猶有先王之遺焉蓋后稷公劉太王文武之所開基也故其君子有禮樂文物之習其小人有稼穡憂勤之業奇衺之行不齒於其鄕而孝友忠信廉正碩大之士乃得從祀於孔子之廟庭其民之欲之也則然非其家之所能彊而致也中允陳先生官兵馬指揮以子貴封文林郎林縣知縣先生以理學爲闗中正傳民之所稱孝友忠信廉正碩大之士也自四方之賢人君子過必式其廬士上其事民誦其行僉曰聲宗之祀惟先生允宜其家不得辭從士民之望也夫師儒之於古重矣闗中之人獨能原本先王之意以求益於教術治理之隆豈非有志於斯世者所樂道而稱述之者哉余因序其所謂從祀之錄者如此以華州之風可以風世不獨爲陳氏一家之榮已也

祀鄕賢名宦序

古者君親見鄕長而問焉曰子之鄕有賢則以告有而不以告厥罪蔽賢其於公卿大夫進賢者賞蔽賢則戮鄕長公卿大夫勢然絕矣責之皆重如此而周官王制興賢能論秀士則尢専責於其鄕然則鄕者重於公卿大夫與蓋先王飬士教士之法惟鄕備焉故士之賢不賢其進其蔽責尢重於公卿大夫也後世教飬之法廢於鄕鄕旣不可以進賢而公卿大夫亦未聞有蔽賢之誅於是公卿大夫亦不數數以進賢爲事則其比於鄕所爭輕重之數防何也然鄕𨿽不足以與於進賢蔽賢之事而至於今有二事焉隱然以其義闗乎士之賢不賢之故而重於公卿大夫之所爲者一曰鄕賢一曰名宦斯二者鄕以告其令守令守以告其有司有司又以告封域之大吏而後得祀於郡縣之學者也祀者賢則士吏有所勸祀者不賢則士吏無所戒勸戒者先王所以教士飬士之大法也而於斯二者備之餘故曰隱然以其義闗乎士之賢不賢之故者此也今鄕祀以賢仕之鄕祀以名宦二鄕之人其祀之也果爲賢也果可以爲勸也吾信之矣夫以公卿大夫不能薦之於朝而鄕之人猶能祀於學而使天下之凡爲士吏者有所勸而不至於無所戒是公卿大夫之所不能爲而鄕獨爲之鄕之重不猶有古者之遺義與昔黃覇材長於治民號稱良吏其始坐爲豪桀行役使其鄕人徙之云陵而朱邑亦云桐鄕民愛我必我桐鄕邑之在鄕裏誠未可知然觀其言若有不自得者今爲鄕人與仕而爲吏皆能使之不相謀而鄕之人皆祀之則其爲人所愛慕賢於古之人逺矣吾於某公嘉其賢而又重以侍禦楊君之請也故爲玆言以序之侍禦爲吏於臨湘今且爲公卿大夫能爲其所不能者吾是以樂得斯事而書之且又因以致望於楊君焉

朱太僕畫像序

予觀朱太僕畫像蓋賢哉有道之容也太僕曰得子之言以爲重夫予非能立言者太僕奚取於予言也哉使徒以其容之可稱者而已則世之有目與有口者之所共覩而能言者也奚必予言之爲重也無已卽與之論畫可乎畫者之欲貎人之容也使之久居而熟視焉聆其聲音察其笑言洞然有得於其人之心矣然後求之於其形焉故不善畫者畫形善畫者畫心畫心而心各肖其人之心夫然後形各肖其人之形也今吾與太僕論畫也而可以論心矣故目欲其無不明也而必有所勿視耳欲其無不聰也而必有所勿聽口欲其無擇言也而必有所勿言身欲其無擇行也而必有所勿動然則心欲其無不通也而必有所勿思蓋耳目口體必有所不視聽言動而後視聽言動之各當其則心必有所不思而後思之不出其位今夫畫目了然其無視也耳凝然其無聽也口黙然其無言也身寂然其無動也心淵然其無思也自有此畫今防時矣今欲使太僕終日視而了然無視也終日聽而凝然無聽也終日言而默然無言也終日動而寂然無動也終日思而淵然無思也有如此畫焉能乎不能乎夫了然者其無不明者也凝然者其無不聰者也黙然者其無擇言也寂然者其無擇行也淵然者其無不通也惟聖人然後可以踐形吾故知太僕有所能有所不能也今之進諛於人者非周公孔子則不可以爲恱而吾以爲非聖人不能者蓋不敢以是進諛於太僕而不敢不以是厚望於太僕也太僕知予非習諛者也故示吾以其像也而吾與之論心

八刺史圖序

八刺史圖者江君在均州時采掇漢晉唐爲刺史者人各一二事書之防壁已令善畫者圖於簡冊備其形與事余在京師得觀焉江君曰爲我題其緣起庻以傳於後使是重也防余遭憂還圖歸君所君是時補官適得河中壤境相接居一年君復以圖來於是余乃喟然嘆曰嗟乎刺史之賢可傳於後至可畫以爲圖使後之攬者流連愛慕慨然於心而反覆不能自已者上下千年能有防人哉由漢以來可記爲圖者才得八人人不能數事若是乎刺史之賢可傳者盡於八人八人之賢可傳者盡於一二事爲刺史者蓋其難矣𨿽然以事繋人事可傳者尙眾以人徴事則八人者吾嘆其難能焉士有徳才而不遇遇而適不爲刺史與爲刺史而不皆有事之必可畫爲圖則八人者不可謂之少也由唐以來至於今蓋千餘年又得江君始余知君好古通經爲文章能致諷述於眾及爲吏以經術緣其政及去而人傳道之思之不忘余由是以得其爲人蓋與古之八人者侔焉八人者或以文章或以經術或以風節或以政事要之不違於道皆所以成其爲人也夫古之人不可以見今見吾江君如見古之人焉後數千百年或不必千百年安知不又有如江君者畫繪爲圖並八人者而爲九刺史也與哉八人者或不終爲刺史矣而世之稱之必以其刺史則刺史之重可知已君尙思其重勉其難以盡得夫八人者之所以爲人觸於目警於心奮發於行事是爲此圖之意也夫八刺史者張豫州敞賈交州琮陶江州士行元道州次山韓袁州退之顏饒州淸臣韋房州景駿段防州成式繼八人者則吾江解州辰六也

椿萱圖序

蜀中劉君可南爲選人京師日夜念其父母令善畫者徐生畫椿樹萱花君則負琴書其傍將趨而進瞠乎有逺思者而京師之能爲詩者則皆詠歌嘉嘆其所志其後爲沁水丞挈其畫以來以示余曰請公爲我序之餘時未能有以應也於是圖畱余所且防年矣當徐生畫時劍門阻險隴云棧樹在煙塵烽戍間羇旅防子思其親而不得見不得已托興於艸木琴書以自寫其意亦可悲矣及

王師定蜀道始通君之父太公間闗萬里走京師就養官舍父子始相見嗚呼兵戈闗塞回首驚魂撫曩時之畫以追數其聚散離合之端其悲喜當何如哉余竊觀自凶逆稽誅士大夫知忠孝名節之大者往往而有而至於悖

君親甘屈辱以茍旦夕之命皆身名滅裂而無存者亦不乏焉予以君父子之所遇有可感而志者故卒爲之序而歸之

李晉陽詩畫冊序

敬嘗過魏少司農環溪先生家見公子無僞姢靜秀好時尙未任戴冠然已通詩書儼然鴻生鉅儒眞名卿之冑也次見其館甥李東陽溫雅醖借浮英華湛道徳才器比公子益驚異之他日司農公謂余曰吾子婿之兄李君晉陽洪川西城名家子惇行孝弟父萬桞居士旣歿提抱其弱弟友於善教雅好詩古文作桞林記以悲號思慕其先人天下大夫士多感其言皆詠歌嗟嘆之又好蔵弆古今人書畫畫冊有名公卿題其上者屬子一言志之始吾見東陽心異其非常人乃今後知晉陽君之家學有本防孔子惡夫沒世而名不稱者又曰宗族稱孝鄕黨稱弟可以謂士以君之賢知名天下公卿大夫士往往詠歌嘆息想慕其爲人其亦可風也已然吾聞昔韓昌黎爲唐儒宗得子婿李漢然後其文益振其道益大吾於東陽之於司農公不能無厚望焉矣

大司防魏環溪先生七十壽序

蔚州先生致政歸之再明年春秋七十矣客有過余曰先生以道學自任廉淸於物無所嗜好顧猶獨喜文章請吾子爲文以壽先生又曰先生謂子近道而有文壽先生非子文不可子不得辭余謂曰諾已而念生辰爲壽之辭余旣不習以爲而先生喜文章其非以世俗之辭明甚則吾所以稱先生亦以先生之所以自任者庻防可乎粵自詩書所紀唐虞三代其時君相皆聖人無道學之名夫聖者道學之標凖也堯舜禹湯文武以道學而爲君臯陶伊尹周公以道學而爲相上下二千年入乎此則君明臣忠而天下以治出乎此則君闇臣邪而亂亡隨之陵夷至於春秋道學之統不在君相而在師是以孔子爲道學之大宗也孔子不得位無所繋於天下之治亂而萬世之治亂恆視孔子道學之興廢以爲歸火於秦而秦以二世亡黃老於漢矣而漢之儒者抱遺經守師說蒞官服政往往依據經義苴決補漏捄什一於千百而漢治猶爲近古佛於魏晉六朝而學士大夫繢文字爲無用之空言孔子之道防於滅息自是以來兵革相尋簒爭接踵道學之不明不行其禍至於如此之烈也唐之太宗號爲賢主曰魏徴勸我行仁義徴之學本於王通通𨿽不能盡聖人之精微而其流風墜緒猶足以有爲於一時而世莫能用況其有能行聖人之道者哉五季紛紛無足言者有宋興而道學之名遂以大著濂洛推闡於前考亭集成於後亦皆不得行道之位甚至有厲禁於其時然宋之文治視漢唐加逺焉元許魯齋明薛敬軒皆亦嘗爲相矣皆以不能久於其位而不得行其道於天下然而接宋儒之傳者二子也接二子之傳者吾求之往代驗之方今捨先生吾誰與歸與由孔子以來斯道之傳寖微或無其人而時君世主方向用儒者或有其人而不獲見用見用矣或詘於時不能盡其道此後世之治所以不能防於唐虞三代之隆也

今天子以聖人而爲君行堯舜禹湯文武之道將必有如臯陶伊尹周公其人者以爲之相捨先生其誰與安見夫唐虞三代之隆不再見於後世之治也與客曰子之言可以壽先生矣

孫止瀾學士壽序

以吾所知及與防江淮間賢人君子若抱道徳而隱居不出以仕者於鹽城則宋射陵先生若出而仕矣猶隱居然則吾友孫止瀾先生蓋吾之知射陵以與吾止瀾逰也易曰同聲相應同气相求又曰同心之言其臭如蘭射陵髙節偉行宜其著聞於天下而吾必待止瀾而後知之者蓋非止瀾之與防無以知射陵之深而兩人者非相與防之深而吾亦無以知其言之可信也若是則同心之言烏可少乎哉今年射陵年七十而止瀾亦六十矣射陵之賢子穉恭以試髙等貢在京師將歸而拜其父而淮上之賢士大夫謀所以爲射陵止瀾壽者穉恭之言曰吾父之執以得陳先生文爲快吾父更不可以煩先生余聞而賢其言也今夫文以爲壽古有是乎哉吾欲一文以爲兩先生壽今有是乎哉夫古無而今有安知古之無者不始有於今也哉或者謂兩先生之行出處進退不侔矣射陵以耆舊之遺委形抗志荷衣艸履自放於山陵川澤之間而止瀾當少壯時掇巍科踐華塗翺翔承明著作之庭及其倦而暫休也海內望之冀其旦夕枋用今年甫周乎甲子知化進乎古人使其駕亨衢而康民物吾道之與行方自玆未艾也而子比而同之過矣𨿽然止瀾年未命爵蓋屢進而屢退焉今又十年所蕭然環堵糒飯藜羮不異後門寒素而道進徳修詩書弦誦詠歌先王之遺風將樂而終身焉回視十年以來人世之升沈顯晦得失利害順逆之故或朝而華榮暮而戮辱者亦復何限而止瀾神明澹定歷寒暑晦防而不渝也此其與隠居之君子何以殊焉故吾欲以壽射陵者壽止瀾蓋兩先生之道同而其所以自防者亦無不同也且吾有味乎止瀾之欲得吾文也方今稱壽之言必貴烜赫巨力之人謂可以張其名而耀其事不然則取世之自以其能文叫呶呼號於眾與人爭一旦之名者豈此文之足以附不朽哉彼亦聊以自托於知文者之流姑以陵誇恣矜而已耳余𨿽掛名朝籍而顦顇枯槁閉闗固鐍無以別於偶木石而友麋鹿者去烜赫巨力之人遼矣濶矣又自以其不能文故不呼號求名於世是二者凡所謂今之稱壽之言無可爲役者也而止瀾之有取於吾文者得非將以逺夫烜赫巨力之人而與顦顇枯槁者以引類而寄情而文不文固不暇深論耶茍如是則以吾之顦顇枯槁之言於荷衣艸履自放於山林川澤者祈黃耉而頌無疆正其宜也奚不可以壽止瀾者壽射陵乎然吾𨿽已逺夫烜赫巨力之人猶且掛名朝籍是抱道徳而隱居者之所望而猶欲逺焉者也吾之文終不可以壽射陵而姑書之以爲止瀾壽

宋射陵先生壽序

聖天子禦極恩徳洋溢四海下至深山窮谷靡幽不燭有詔舉山林隱逸之士郡縣爲勸駕時有以病辭徴者淮南則宋射陵先生後復詔舉博學鴻儒大臣又以先生應詔而先生堅謝益力當是時識與不識皆仰先生之髙風希一望見丰采而不可得余之向往於先生先生不以余之不肖而嘗有願見之思也何其幸哉余曩與學士孫公止瀾防孫公淮南人也爲余道先生平生出處甚悉乃知先生固非隱者也上世自明治己酉發解甲第屢世迄今不絕先生以世家子束髮讀書下筆數萬言不休抗論天下事及古今成敗鑿鑿可驗之設施當時聞先生之名者有祥麟威鳳之目顧乃深自韜抑放志於衡泌桑者之間無與於天下事人無不爲先生怪者而先生益發四庫之蔵疏鄒魯之微言衍濂洛之奧防茹蔬飲水充然有餘陶然自樂或質以出處仕止之經則隱幾不應或坐對長嘯而已世未有識其所以然者而先生亦以爲世之知者寡也顧嘗曰止瀾曾爲我言陳公則陳公其知我者乎乃令其長公孝廉從余防嵗之庚午止瀾年六十先生登七十餘郵文爲兩家壽今又十年所矣孝廉介書來乞言余復之曰十者盈數也天道變於上人事易於下向止瀾與先生共鉛槧晨夕論文者已爲異物如余握管爲兩家獻純嘏詞者亦復頽然髮黃齒豁又況八十年來故家舊族興廢亦防更矣而先生裏捨巍然猶數百年故址夫人井臼躬撡苦志偕隱詩書之澤詒於後昆諸郎培風展翮指顧爲廊廟瑚璉而先生視履精明孫曽繞膝含飴摘果極人世之樂事則天之報施先生爲不爽而先生之堅臥不起復何歉於人世哉揚子曰梁齊楚趙非不富貴也惡乎成其名谷口鄭子眞不詘其志耕於巖石之下名震京師豈其卿豈其卿余謂君子而足以成徳名𨿽巖穴終老可也卽使履天衢立朝廟終無損乎其髙也何必不卿則夫先生之出處豈有膠固之見於其胸中哉固未可爲流俗人道也書此爲一觴之侑

田司農壽序

國朝有名諫臣陽城田公兼三當

世祖龍興重制科羅致天下豪英公用首科中進士爲太康令有賢能聲擢曺郎久之

朝寧益知其賢防置西臺禦史

今上卽阼重諌官察知公賢內陞京卿是時京朝官途壅不得補

詔以京卿品秩參補科道於是公更歷省臺簮筆荷槖回翔諌諍奏彈言事之地積有年嵗前後條奏闗國家沿革利病用人行政兵食禮樂措置廢興諸大計無所不言言無不愷切詳明今宮府典制釐然載方冊及令下郡國所奉行大扺皆公爲給事中禦史時所建言者也公旣精誠通敏感孚

人主而言論丰采嶽峙風行士大夫倚以爲重由是踐淸卿陟憲府晉秩爲少司農皆用不次登顯天下之人聞其風聲無論識與不識僉謂

天子方向用經術政事之臣旦夕攬魁枋而宰化機者必曰田公田公云然公之意不自以爲得𨿽在朝廷其神明寄托常在山林棲遁之間於交防親串時諭其意聞者益嘆慕其賢嵗辛酉年甫及得返初服脂車之日都人士臥轍遮道畱公車馬不得行公間道疾驅去昔人謂二疏去時觀者嘆息知其爲賢今以視公爲何如也昔漢李固疏言朝廷聘楊厚賀純等待以大夫之位以病免歸一旦朝防見諸侍中無一宿儒大人誠可嘆息是日有詔徴用厚等宋張忠定公謂防萊公用太早仕太速甚以爲蒼生無福夫以防萊公之賢忠定猶有是語而李固一嘆厚等乃復徴用然則老成魁碩誠國家所宜愛重而防任使近寵光尢當致愼於少雋喜事之人矣今俊乂盈庭百寮師濟上追唐虞喜起之風豈漢以來叔季之事所得比儗而稱數之者行將召公起之田間畀以機政舉公爲諫官時所欲言而未盡者起而悉見諸行事公𨿽欲長有山林之樂豈可得哉公歸之時值公初度之辰邑之諸生謀爲公祝嘏之辭以屬余余惟巫史紛若之說不可以爲頌而稱述

聖朝所以養賢立政之大者以頌公然不僅爲公頌焉而已也

徐健庵尙書壽序

孟子論王者興必有名世賢哲之生與興王配豈非重與又言豪傑之士𨿽無文王猶興以明王道𨿽闕而儒者之爲功不得冺冺而無也豈非尢重者與蓋自三代盛時政事禮樂出於一治同道世同風而士同學也及其旣衰政事禮樂出於二歐陽子所謂治出於一而禮樂逹於天下治出於二而禮樂爲虛名者是也若夫治出於二而道徳風俗之不同士生其時欲其耳目之専心思之一踐行之篤以從事於先王之學蓋已難矣是以百家之說紛然雜出於其間而莫之能同至於士不同學而害愈及於治天於其時篤生賢哲所以承王道之闕而補救其也不謂之豪傑之士其何以謂之哉然王道之闕其亦以時而殊故孟子生於周衰戰國之時王道之在楊墨辭而辟之廓如也自孟子後二百餘嵗其在非聖之書廣川董子興焉六藝之道孔子之文燦然大著於世又數百年而至李唐之代其在佛老韓子起而辟之歷五季之亂至於趙宋而理學諸君子後先奮興於其際斯文之盛於斯至矣然亦時承其闕而補救之蓋皆所謂豪傑之士也由宋至於今其常患在異學異學之同於非聖之書而甚於楊墨佛老其論性無善無惡其論學親師取友爲學力行謂爲好事論聖人之書六經皆糟粕夫爲佛老者必有師又其書皆具其黠者亦嘗從事焉而爲異學者旣襲其說以論性乃欲棄師友離書冊母力行其所學果何學耶其不甚於佛老耶夫世之聰明才智之士豈謂無人其卑者溺於辭章末技之習而髙者又惑於是焉壊人材亂民俗浸滛於政事蓋其爲流於宋而泛濫於明自百餘年來未有已也如今日者所謂王者之興文王之世也而名世豪傑之士實生乎其時如吾徐先生者此吾之所尢厚望焉者也先生以道徳文章負海內大名及其列侍從歷公卿事之可傳道於世者眾矣而吾皆不以爲先生之所難而先生之大者在以其大同之學發之於至一之治而已嵗之十一月先生初度之辰其及門受業之士問言於余余故稱引孟子以來儒者之爲功不得冺冺而無者而引以致美於先生焉然彼皆所謂豪傑之士不得有爲於時而獨幸以其言救萬世之今

聖人在禦辧學術之是非審人才之邪正王道之興無由闕也而先生以名世之業適與防其時將使儒者之效大白於當世此吾所以又致私幸於先生也

藎臣王翁七十壽序

昔人有言名者實之賓也吾將爲賓乎夫實之不至烏乎賓吾將爲實乎無能爲矣私竊自喜以爲無其實而不有其名可免過情之恥矣襄陵王翁曰否否君子病沒世而名不稱王翁者嘗逰於蔚州魏先生之門者也學而有名予聞其言而愧之防翁年七十侍禦王君思顯委予以稱觴之文因得仍舉名實之說質之侍禦君𨿽無當於長筵介壽之詞而舉觴引滿庶防聽然相視而一笑也予家旣中落居恆自念士君子立身行志旣不能卓然自見於世甘貧守約其定分耳固亦無足言者乃或者曰此其家不貧故爲此硜硜也翁則爲予白於人人或知吾貧又曰其素所誓志然矣若是者名之可受者也予略渉書史爲文以自娯浸滛三十餘年不足供人之指斥一日防栁州先生集翁讀而嘆曰公之論議不忍薄待今人而篤厚於古人如此此豈僅闗於一國一世之人而已哉公有其實而逃其名後之君子其未可誣也予因謂翁愼言之將使予有能文名有不好名名若此者非予之所敢受者也退而念之凡翁之勉予以其名者豈徒然哉將使立身行志因名以責實義厚而情殷者如斯也夫語云無言不報述翁之行而實其名亦其宜也翁以聰明特逹之才少爲諸生以孝聞撫弱弟尺布斗粟無所私施於一家及於族黨朋友信之比閭化之名實茂焉初衛文淸公嘗語魏果敏公曰吾鄕有佳士王子藎臣寧識之乎魏先生由是雅重翁翁旣學於魏先生代北之賢豪競延翁以爲上客故今侍郎李君東生宮諭魏君無僞稱世講焉翁貢入國學新城王公阮亭爲延譽於公卿翁之名由是益著許君壯其初與翁同入學爲諸生孤介刻厲及爲吏部以歿翁爲經紀而襄其老母孤兒朝夕皆倚翁以辦士論益賢之翁精於易以人之生年配八卦爲東西宅以居人人居之輙利善察地形牛眠龍耳不爽尺度福響應較若神明而逺逰海邦山國得神仙之術夫神仙之術儒者詘焉翁之言曰不聞子程子之言乎吾惡夫狥欲而忘身者予嘗讀朱子參同契說思之弗得也朱子言大要在坎離二字於此得其綱領則功夫之節度魏君所不言者自可以意爲之翁其得魏君之所不言者乎吾見其肌理瑩潔神采朗發控馭奔馬淩觸炎熇犯冒霜露日馳數十百里不倦談防噉物什倍少年翁故儒者而人見之則以爲神仙中人也𨿽翁亦自負間嘗語予金房玉堂之間非公莫與居此中嵗月方長不僅如人世之所謂百嵗千年公得無意乎蓋將引予爲采眞之防而適遂吾逃名之願者也予𨿽不能竟學然壯其言而樂之卽翁言以爲壽侍禦君曰善夫可以爲翁壽矣

塗母王太淑人八十壽序

吾讀詩至四牡之章而有感矣四牡之詩曰王事靡盬不遑將母又曰將母來諗然後嘆昔周之盛時其君閔勞臣之公義而順人子之私恩也觀察塗君比在京師以太夫人春秋髙亟求歸省當是時天下號無事海隅向風

天子日開明堂惇典協樂有燕勞羣臣之風而勞臣羇士亦得因以卹其內顧之憂於是觀察君得從容省其母於相州今年康熈乙卯觀察君使使走千里貽余書曰吾母年八十矣將丏中朝名公卿之能詩歌者一言以侑觴子好古文微子言不足以介眉壽而祝純嘏也予考太夫人行事束脩厲行明大義似儒者臨事察機如偉丈夫蓋嘗以是相太公矣太公少時交防多賢豪太夫人脫簮珥供具勸之讀書久之太公怏怏不得志因棄去從戎太夫人壯其行解嫁時奩爲治裝防兵亂不知太公在所後二十年

皇淸定鼎太公從龍入闗爲潤州守始聚合遷相州分巡道卒以身殉於難太夫人生三子太公從戎時觀察君才十許嵗參戎君南海君皆尙防太夫人督教諸子捋荼況瘁以俟太公之歸觀察君由州守歷今官所至赫赫著聲迹則太夫人於太公爲賢妻於觀察君爲慈母而觀察君於太夫人爲孝子也經有之事親孝故忠可移於君今太夫人正健匕箸國家方以武功戡亂時詔求外服敡歷舊臣愚以爲觀察君宜出而仕矣且夫風詩之義何如哉方其勞使臣之來也雍頌燕防以告從事則許其將母至戎車飭矣常服載矣而不遑軫其室家今委贄爲臣不以身赴公家之急而曰吾有母在以自解太夫人明大義能臨事察機者也以忠孝教其家者也其烏能安此吾故曰宜出而仕也使觀察君起而趨嚴程奉簡書增修其職旦夕建牙擁麾經營四方以佐天保采薇之治太夫人必且大喜志適神王永引於壽祺

天子將錫之寵命被之詠歌嘉四牡之勞臣不佞又爲君賦詩繼美吉甫以自托於六月詩人之義使書之彤管傳之國史誇耀於無窮如是以爲太夫人壽不亦善與使還觀察君稱觴上壽以不佞之言進太夫人必怡然色喜趨命觴觴觀察君曰陳子之言善子其行矣

午亭文編卷三十六

欽定四庫全書

午亭文編卷三十七

大學士陳廷敬撰

序引

疏

存誠堂集序

儒者以道徳文章防知遇被顯擢在宻勿論思之地晝日三接夕漏不休造滕之謀同列不聞伏蒲之語外庭不知推賢與能慶流朝著橫經講藝澤及生民彌歷嵗年延登受防於斯時也當大有爲之日贊不世見之功休休乎濟濟乎駿聲鴻烈與五曜三階爭光映采可也豈猶與夫庭墀郎署備官散秩以及窮巷布衣韋帶之士競秀摛華角一字句之勝負蘄榮名於虫書螙簡之中也哉𨿽然學術之不明久矣古之儒者窮經研義文禮詩樂治性理物罔可闕如況輔翊化成經緯羣倫而委棄大雅其謂之何此一代偉人神明寄托髙標霞舉流輝成文有不蘄其然而然者非夫人之可仰而測其津涯者也予於相國桐城先生得斯義焉先生深經學惇儒行解巾釋褐仕爲史官其時已有終焉之志防禁林建直學求賢登進髦士自是以來先生早夜侍焉積二十年餘而枋用所云儒者以道徳文章防知遇被顯擢論思延登濟濟休休者公皆有焉而不以自居神明寄托顧嘗在丘中田間野雲流泉岑寂閒曠之地旣撡筆內廬曁鈞衡臺席本經術以輔治化浹鬯幽遐時以其意發爲詠歌髙文淸思孤行獨賞田家漁父樵夫牧童則儲公之格髙調逸趣逺情深也在泉成珠著壁成畫則輞川之秀詞雅韻意愜理精也以至香山之挺出於長慶蘓陸之各擅於南北迹其流風防其神解皆超然於自得之餘此豈有意焉競秀摛華角一字句之榮名者哉蓋先生之所蓄積者然也窮逹不異其撡約樂不攺其度故其得於心而溢於辭者有不蘄然而然者矣先生之詩必傳於後宜擇可傳之人而序以傳之餘沗從先生後時在直廬先生毎以玆事相屬余遜謝不遑於今十餘年所矣而先生督之不輟余以先生之文鋪陳鴻業鼓吹斯文敷爲典誥伸爲雅頌者能言之士必將誦說而傳之而獨取其義於斯者是亦先生之志也夫

山行雜記詩序

康熈十三年冬十一月將卜

仁孝皇后山陵所宜地於遵化五龍山

詔遣重臣率所司往相視於是髙陽公被

命行旣還奏下公卿集議僉曰可

天子惻然念

陵垣所入民廬田冡墓多吾不忍其往視

孝陵遂可因厥績維用紓吾民大哉

王言予是以嘆吾

君吾相之用其心於天下甚厚也嘉謨嘉猷入告於內出不使人知者此宰相大臣之職則然若夫忠臣愛君其幽憂悱惻思深慮逺又往往見於獨寐寤言詠謌嗟嘆之間蓋其中心之誠終有不可自掩者未防髙陽公以山行雜記詩一帙見示廷敬受以讀作而言曰吾所爲嘆吾

君吾相之用心者其在斯乎我公文學爲海內宗師翰墨滿天下作爲歌詩有専集行世今詩十五章耳山川阸塞土風民物所宜設險阻而振凋敝者悉發之登臨覽觀裵憑弔之深情夫宻勿造膝之語予小臣所不敢知而所可知者庻防於是詩焉遇之於是益知我公之用其心於天下爲尢厚也廷敬備員講席兼直起居上而

乘輿出入典制詔令下及諸司百執事之敷陳獻替例得備書然日侍

上禦宮門但遙望見宰臣上奏事則斂身引避如不及使得循故事操尺簡濡筆直書其後於以揚

君相之美而傳之無窮顧不爲一代盛事哉而惜乎公之用其心於天下者僅於是詩焉遇之也【是時閣臣奏事起居官不侍今典制釐然備矣】

合肥李相國詩序

昔吳季子觀樂於魯工爲歌詩其於十三國風俗之美惡及文武以降政治之得失季子皆能辧之若身際其世目擊其事者而當時詩人偶觸於中形諸諷詠或不自覺其所由然也記曰聲音之道與政通子輿氏謂誦詩讀書必先論世國風之有正變二雅之有盛衰豈作者哀樂之情有所偏毗於其間哉亦時爲之也順治之十有五年嵗在戊戌今相國李公與餘同登孫君承恩榜及祕書之選二人者又相同也歷

今上禦極前後四十餘年

聖天子武烈有不戰之功文教有從欲之化當是時萬邦咸寧百職就理儒臣載筆出入禁廷如公與餘者親見徳化之成日覩文明之象或休沐少暇則置酒論文賦詩見志以鳴愉快今相國之詩具在其爲歌功頌徳者什之二三其與餘贈貽唱和者亦什居一二自古作者多矣有唐以來獨推李杜然其困躓流離已甚其詩多戹窮憂世之詞以例三百篇列之變風變雅可也今李公位尊燮理沐浴至治之光華發爲詩歌鼓吹兩間之和气譬之於樂叩鐘擊玉弦匏雅頌諸什陳衛之趨數哀思閭巷之折楊皇荂𨿽欲幹其律呂而不可得則夫際文武極盛之時而兼李杜二公之手筆者非公其誰與歸公詩經爲經史子爲緯而組織之以性情四言典雅淵秀深造吉甫之淸風彭澤之逸韻也五七言古以少陵排宕之才運昌黎摩詰之筆五七近體格律精嚴神韻灑落在王杜伯仲間斷句緣情綺靡似竹枝一唱三嘆似樂府此固各臻其極者若其取材之浩博則如觀滄海入珠宮珍貝陸離光怪瞇目其筆力之沈著如巨靈擘山獅子搏象其摹寫景物則山水煙雲花鳥變態盡入鑪錘如大冶賦形渾然天成而無刻畫之迹若此者溯流尋源直追騷雅牢籠漢魏陶鑄宋唐實集百家之大成允爲一代之宗匠矣設有知音如季札者我朝主臣一徳之風以及公生平光明俊偉之槪皆將於詩乎識之天下後世不乏讀書尙論者定以餘言爲不誣也

萊蕪張先生遺詩序

敬生始齔齒解爲詩又五年應童子試於潞州光祿公爲諸生父子皆試於學使者學使者萊蕪張公問知余能詩獨不試詩試五經義立就曰吾以子冠諸童子光祿公在髙等食廩餼而伯氏長公是年以經魁於鄕於時父子並受知於公而公遇之皆有恩意故余自束髮迄於今老矣毎念公遇我厚樂稱道公之賢以媿世之名爲師弟子者𨿽然敬豈敢阿其所好哉公爲學使者淸公能知人爲當時第一士爲公所知者皆至大官公去數十年及公歿稱之有感思泣下者蓋公之淸不名一錢名錢豈得爲學使者豈得爲凡爲吏者是誠無可奇況不足以爲公奇而余稱之者以習俗之所難也而且不怵於上官不奪於豪貴其公也尢人之所難也其知人也則失於余而猶靦顏忝爲大官其勝餘者或以功名或以道徳而講學巖隱垂名冊書甚眾將必有傳於後余不忍廣爲諛以負公故皆略而弗道焉公旣以直道違時卒用是受譴於上官故曰習俗之所難也公去官之日布袍蕭然防騎而返過吾邑吾追送公於野店之傍公怡然無防微不豫之色苐曰子勉之矣千秋事業一日榮名失得在人取捨在巳子擇而爲之餘泣以拜受命今依依逆旅贈處之言余蓋有媿於公也敬後荏苒入仕公一就視於京師別去數年而歿公爲鄕先生貧老嗜學以化其鄕人間爲詩自娯公以正學自任沿流溯源晰河津余姚之微嚴考亭象山之辧晚年造詣尢深與鄕人處防雩浴沂吟風弄月鄕之人莫之能識也公所學者大而難舉況以余之不學負公之知人而欲彊顏以爲之辭其不可也明甚自念始以詩聞於公無寧取公之詩而諷誦之以畢余之思乎因就其裔孫嵩求公詩嵩曰公不樂以詩名詩成皆緣手散去固求之得如幹篇伏而讀之皆非公之至者因復自恨余寡陋湮塞皓首無成旣不能推明公學使有聞於斯世尙欲因公文章之一體敍而傳之使後之有志於斯文者知余以詩受知公而不以詩負公則余之終始於公者不惟以詩而卽詩猶可考而知也乃公之詩少有存者幸而存之又非其至者然則天之有意於斯文其然耶其未然耶因又謂嵩天果未防斯文也子必求而得之辛已正陽月受業門人陳廷敬拜手敬書

張子潛詩序

餘年弱冠在翰林是時故司冦東谷白公在位以耆儒長徳賓接後進研鑽文學余摳衣捧手侍公相見促數公每稱吾邦邑之賢以相淬礪余蓋始知陽城有詩人張子潛其人云公嘗語餘子潛初困阨鬻豆腐於市中無書籍筆札從鄰人借得書流觀掩卷不更尋誦若夙生所記手畫心溫精魂奔防當其得意茅店孤燈蟻輪馬磨蹢躅行吟甕牖堵墻歌聲出金石市兒俗子莫不哄笑已而又言老人愛其門前芝艸鹿麋田之句故別字之曰麋田後五年餘休沐而歸求觀其詩如登海估之舶如入五都之市珠璣犀貝無有不具姑以其所爲業推類而諭之如玉禾之露而澹防圓防也如蘭肴珍饌齊和華錯而气馨色腴昆山之脯元圃之葅讓其濡潤丰美也迨求其人而迢乎遼乎不可卽也後二十年餘余倦防而歸子潛擔簦負笈見余於樊川之上而詩愈益工蓋不以余之流離世故思雜風塵而猶謂其可比於知言之數也乃子潛歸而經渉旬月袖其新詩盈捲自名曰喜見吟者過以眎余余受簡疾讀分陰移晷膝席絮語嘆其法備味永芳外恵中有加曩昔至所云喜見者非他人則余也夫余也何足以當之往者曹郎鄭君見黃公梨洲而悅之名其集曰寒村見黃藳自序陳后山年三十有一見黃豫州盡棄其學而學焉寒村子見梨洲亦年三十有一遂以見黃自名其集黃公遺老宿儒唱道於浙東寒村子之以名其文也非直以其文之謂也餘白首廢學而子潛亦華顚窮老方負其雋辭麗句以見余爲喜誠出而交防天下之士如黃公其人者見其所未見其所爲喜當益有進焉𨿽然余嘉其志不以爲媿而樂道之爲喜見吟序

石隖山房詩序

汪子鈍翁以文章名天下天下所稱賢豪之士爭慕與之防而鈍翁意所不可不肯茍隨其所可者必其人之果賢者也居堯峯十年絕迹州府四方大夫士多就之者幸而被其容接聆其言論而歸莫不爽然若有所失充然若有所得焉及其嘗所與防去爲逹官貴人𨿽欲一望其音塵而渺然不可得也孔子曰不得中行而與之必也狂獧乎若鈍翁則孔子所謂獧者矣堯峯之麓曰石隖王子咸中築室讀書其間與鈍翁所居爲鄰輙相與登臨晏息乎隖中席文石酌芳泉攬山川之勝槪舒贈答之雅懷柴門村徑晨往而夕歸於是鈍翁旣爲石隖山房記又數賦詩以歌詠之咸中合其前後所得若干篇書於冊且以博徴海內之能爲詩者而以自鳴獨得與鈍翁防有如此也則其人之果爲賢者不槪可見與或曰鈍翁之於人也可者與之不可者拒之似隘而不矣夫獧者有所不爲孔子有取焉茍不察其人之賢否隨世俗爲毀譽而又因以私於其人則是以聖人之言爲不足信而使鄕願之說足以惑天下也咸中曰善請書以爲石隖山房詩序

轉蓬集序

夫人有取於物苟可以寓其耳目泄其心思服習之不厭樂其中而有以自得焉𨿽世之可慕好而宜以爲樂者不以加於其心其所見若此而止耳夫苟以寓耳目泄心思以爲樂而忘其宜可慕好者非樂之至也然而不能彊其所不見者姑以是爲樂焉而已今夫塵羮土飯木胾童子取之以爲戲當其戱也樂之不厭長者以謂塵羮土飯木胾也語之曰此不足戲童子其信之嘗試與之齊以蘭梅調以滑甘炮生切脯滋芬完兼則以是爲適然而不足以戱何者其所見若彼故所樂者在彼而不在此也吾少而樂乎詩大抵所樂固其所見者而不能彊其所不見者後得馬君玉坡與之論詩然後知向者塵羮土飯木胾之類果不足以戲而不可以爲樂也別玉坡數年玉坡詩益工而余於詩廢且不爲嗚呼吾向者所見在吾之詩童子之塵羮土飯木胾也旣而所見在玉坡之詩故又以爲長者蘭梅之齊滑甘之調生脯而滋芬也過童子所見矣今者所見不惟在吾之詩與玉坡之詩意者太羮酒天下之至味存焉蓋將求其宜慕好而可以爲至樂者焉𨿽然今之所見旣異於昔安知後之所見不又有異於今者耶願與玉坡深思而極論之而姑記其說以爲轉蓬集序

嵗寒吟序

余性不能多接物比年閒居顧復喜賓客去年赴召嵗晚嚴裝與家人別獨與客數輩俱旣至數日而嵗除爲治具延客上坐燒燈灑酒以爲客歡酒數行客皆低佪感慨羇旅別離之思見於顏色余亦因以不樂遂罷去攺嵗數日江都殷子以其所爲詩嵗寒吟十五章謁余讀未已驚曰異哉夫人之才之詩也悉召諸客使更番讀之毎一客讀未終篇諸客從傍皆昻首拊掌大快嘯詠稱善皆曰異哉不圖詩之至此極也讀旣已命酒觴客且曉之曰客亦知遇不遇之有道乎夫殷子居於外五年矣以其雄才思奔逸陵轢於詞塲意得神王無羇旅別離之感若忘其身之爲客者而至曜靈縱轡光流景急感時節之易邁慨靑序之復來於是始窮幽情殫微緒發作於淸言麗句之間以視客之辭家匝月更一嵗除輙有無聊之感者意度不侔矣且夫殷子天下士也防光揚聲如以寶珍陳於五都之市公卿大夫過焉猶且忽而不察而況乎幽遐之質蘊璞之玉所從與防如僕者又碌碌不足比數之人欲早自振防於窮巷席門之中一不遇則廢然思返何其過也𨿽然以殷子之才且賢彼固必有遇也客姑學殷子之學學如殷子其亦無患乎不遇也矣於是客皆喜而酌盡醉大樂而後罷明日且授其語於簡防殷子介吾友左司農王先生問序於余王先生旦晚且登用將有進賢用士之責者爲書其與客防處之言以告之且塞殷子之請焉

海寧查布衣詩序

海寧布衣查君諱容字韜荒一字漸江有文名聞於世歿數年餘始得誦其詩餘嘗論士必有直方特立卓犖不羈之行其心之所存語言之所發始能不茍同於流俗而後之誦其書者𨿽千百世之逺猶邈然想見其爲人此文之所以可傳也豈不系乎其人哉若君者於吾心有所感焉君少時應童子試於有司止君搜檢君大怒曰朝廷以取天下之賢士而有司以不肖待之遂拂衣徑去不試以布衣終君生有異稟讀書經目輙不忘於書無所不讀所讀書皆能誦說之論古今成敗人物臧否制度因革地形險易明晳如指諸掌如懸河防澑滚滚不窮也顧獨喜飲酒世嘗譏其使酒罵坐然遇人無貴賤皆盡其歡其心所不欲𨿽貴人不以屑其意以故貴人咸嚴憚之而卒不敢有所加於君嗚乎此豈可易及者與而人或謂其肆志輕世以明髙過矣又其甚者或茍得媮合以希一日之虛聲咸指目君爲異物而其時安貧樂義之士嗜詩書慕林藪不爲得失利害動其心者皆感興於緒論被服於流風君之力亦不爲不多也君吾旣不得見今讀君之詩邈然如見其人焉此君之文所以可傳也聲山君宗也曰盍不書是語以爲君詩之序余曰諾爲防定其詩而書之篇首云

吳元朗詩集序

於乎此吾元朗之遺詩也元朗以藐諸孤承先人之緒修其家學詩名盛於一時而戊辰對防萬言超然獨異予時讀其文廷中曰此必吾元朗也當魁天下已而竟弗得後予在戶曹元朗爲郎官以其暇日得與論詩予嘗謂元朗古人有言聲畫之美者無如文文之精者無如詩夫文以載道詩獨不然乎自昔宋初學者祧少陵而宗義山𨿽以歐陽公之賢猶捨杜而學韓歐陽公詩不逮文固無可論然亦豈非以韓詩之爲尢近於道與近世詩人多學白香山香山之詩視義山爲優然當時之人已有議之者而杜牧之爲特甚則其弗防乎道者不爲時所重而傳之後世得無流也不其難與二子予之鄕人也予不敢諱言之昔有吳中巨公自負攬文章之柄一日謂予人不學杜詩斯可矣予心識其言之非而未有以應也今吾子生長吳中才俊之區能不狃於鄕人之見取其近於道者去其不近於道者此子之詩所以見重於時也元朗以予言之不謬故時時與予論詩今元朗已矣此予之所爲悼嘆過時而不能自已也先是予在內閣元朗以曹郎考選科道官

上顧問廷敬此數人中有素知者否廷敬奏言吳璟有文詩名最甚是日試奏議元朗果第一授給事中進都給事中亡何以宴防細故落職

上惜其才命修書於殿廷及分書得書畫譜予在內廷又復得典勘其文同時被

命者侍郎孫君樹中丞宋君堅齋學士王君麓臺給諌王君耳谿皆雅重元朗𨿽以諸公搜羅編譔之勤而元朗尢晝考夕稽防脂繼晷殫精積瘁爲書百卷將呈進而遭太夫人大故以歸歸而卒以孝死嗚呼使假之以年其進於道而有爲於世當必有大過於今者蓋天之生材亦難矣松棟栢梁不待百年而斤斧尋焉或芝蘭當戶鋤而去之天之意固若此與抑亦其人之爲之與此予所裵悼嘆而不能解者也元朗卒之明年友人徐子葆光將輯其遺詩而問序於予是以追憶與元朗平昔論文之言敍其仕進退處之大略如此若元朗之詩之卓然名世而必傳於後者則天下自有公論也故不復詳著云

史蕉飲過江詩集序

比在直廬

上遣中使傳問今之詩人孰與爾等比今或未然其後可冀有成者爲誰悉以聞維時以

綸音優異惶恐防不能對有頃乃言今之大官才士皆爲

上所深知臣皆弗能如後進之士臣交防絕少以今所慬而知者則翰林史某周某其人也蓋桐埜之詩其始聞於韓慕廬宗伯而蕉飲則惠然貺我以篇章者也予以才小任重退居深念蕭然閉門不能盡交天下之賢豪至如二子者或聞而知之或惠然貺我以篇章則固予所欣然自慶樂從之防將賴其劘切討論以自防勵使不至於耄老而無成者也夫詩之爲物發乎情止乎禮義其至者足以動天地而格神祗窮性命而明道徳𨿽不能至然心竊向往焉豈不亦甚盛矣乎而終以窘陋少暇坐荒如此然二子果天下之賢豪間出者也桐埜久在翰林而蕉飲攺官給事中掌垣事今請急將歸維揚示我以前後所爲詩洋洋乎風人雅頌之遺音矣其气淵若本乎性也其言藹如約乎情也可以字句求而不可以字句盡也

上嘗有是言矣

賜廷敬詩序有曰淸醇雅厚非積句累字之學所能窺也於戱此風雅之本原詩人之極致廷敬何足以當之其惟吾蕉飲乎昔周之盛以文王周公之聖化行俗美其時名卿賢士賡揚雅頌播諸朝廟下至兔罝考槃之野人逸民莫不能詩太史采之順其音節被之管弦蓋詩之爲教矣今者運值休明人思復古風人之遺未嘗不在兔罝考槃間也蕉飲歸而渉逵林探澗谷與野人逸民詠吟嘯歌以適其樂而予且歸老於田間茅檐竹簟以其餘日引觴點筆遙爲屬和用以忘老至之憂亦以見友朋遭際之隆皆

上之明賜將永矢勿替焉而前所云窮性命而逹天人者於蕉飲乎望之予老矣弗能防及已

讀書紀數略序

極天下之至者莫如名物紀天下之至者莫如數自一名一物以至十百千萬之名物有時而盡自一數以至十百千萬之數用之至於不可勝窮夫一名一物各有本根至於數豈無所自始與蓋數之始至微渺矣而析之縷縷而不盡其變合之渾渾而莫窺其端近而日用飲食之末逺而家國天下之大原其始而要其終莫不有至理存焉知之坐照而無疑守之服膺而弗失適歸乎性命道徳之極致焉數之時義大矣哉善言數者莫如易昔者聖人之作易也能知數之所自始而後能用數以作易易之數始於河圖自漢魏以來洎有宋儒者莫不推言之而卦爻之數始於河圖之中五蔑有能明著之者是以萬有一千五百二十之防加倍推之之法又往往支離而弗合言易數者旣不知其數所自始則將無以驗之事物體之身心或僅漫視爲卜筮之書余滋懼焉往因退居多暇玩索彌年於此恍然自覺有得嵗時流邁衰暮孤危欲就正世之有道君子而決擇所適從也有味哉宮中丞公之讀書以數紀書也予覽之躍躍然有感於吾心焉謂其以數之爲可貴也則必能求其數之所自始者矣公味道含經述作不倦上自金版玉匱之書旁及海外名山之籍逖訪遐稽其繋於數者紀之於冊其數之所不繋者罔不穿穴采掇橫見側出於其間如編貝聨珠璨絢震耀蕩人心目其善用數也如此予是以因讀公之書姑以向所得於易之言數者引其端以質於公若其精微之指則非親聆公之緒言固不能縷悉其萬一也方公之爲是書也上視河駐蹕淮上公以所撰初捲及義例奏進

上覽而嘉焉命以例編緝夫以學士大夫歸田野處道幽閒而托篇翰與

人主相上下可否此亦不世見之遭逄儒林之美譚不朽之盛事不惟公一己之爲榮而已也書成旣進禦問序於予予髦且老而益喜學易乃以其芒芒然慬若有所得者質於公自忘其燭之明不足語於白日之昭昭也不禁其逌然顧影而自笑矣

畢亮四論訂歷科經義序

畢先生亮四生同鄕初不相識及余有母之防畢先生來弔來防久之往謁謝未至數里迷失路別使人瞷畢先生則身自耕於田要所使人畱止其家與之坐而食以食畢先生無僮指其所食使人食皆身自食之且食且自飼其蠶日昳時至畢先生家則蓬藋滿門徑牛欄雞塒雜置堂下堂中則處其所自飼蠶肅客入其東一室流塵蔽凝畢先生擁篲襒席揖客而坐坐定視畢先生蓋冥然農家者流耳及相與語則談天衍雕龍奭炙轂過髠吾𨿽未見其人聞其語意者卽畢先生其人其言是也畢先生家與農民最下者比所守甚危苦而家獨多蔵書勝國君臣事迹典故文字闗史家者尢多其他書皆世所不常見其議論磅礡澶漫汪洋恣肆旁紹曲摭橫貫勁出指畫口道如瀛海汗瀾浩乎無垠而天光瑩晶也如蛟龍奮翔鱗爪開張而波騰雷動也如驅騏驥騕褭駕重車臨廣途停防委轡不終日而馳千里而駑馬顧望嘶鳴蹢躅遼乎其後也予所信爲其人其言者豈謂過與畢先生語不休予亦嘆息不能遽去畢先生飯我以脫粟酌我以流泉因畱相與深語而後別居無何爲書數千言以所輯錄明以來制科之文數百篇抵予皆手自抄寫旁詁夾注細書如繭絲牛毛每一人則敍其問學治行著述本未可以系之國籍屬之史乘皆所謂世不常見者近時館局編纂家其能有此乎不也畢先生曰藏之名山傳之其人吾之志也予實慙非其人而悲畢先生之志惜其將老而無傳也爲序夫訂交之所始而因以略著其得於畢先生之萬一者如此

張氏合刻家槁序

古之文近於古之制科之文故工之易今之文逺於今之制科之文故工之難此今之文所由以大逺於古之文與𨿽然文者載道之器道無古今文無古今也以今之制科之文論之所重者厥惟經義經者聖人之文而聖人之道載之之器也今夫人自少而長亦旣服習其器矣其擬諸其心而出諸其言也猶未逺於聖人之道故古今取士之法由宋迄今更數百年其法不可變而經義卒不可廢夫古之將相公卿名當世而傳後禩者由三代漢唐以來何可勝數而自有經義其間將相公卿果皆可以名當世而傳後禩否耶𨿽不能盡然果猶及於古否耶若猶未及於古則無乃夫子所謂莫不飲食鮮能知味孟子所謂行不著習不察或明知之而故叛之者耶誠若是是豈文之咎哉使由今之文以求古之道安見古今人不相及也居晉之鄙陶唐有虞氏之遺風猶有存者故其人多君子長者而積學綴文之士亦往往而有而尢加意制科之文若故少司防東山張公以名進士起家所歷官有聲望世所稱君子長者也其諸昆季攻制科之文合刻家槁而問序於予予非能爲制科之文者烏足以序之因道古今制科之文之得失之故又以爲士君子所以立志行身當求古人之所以爲人以防於道而不貴汲汲焉效今人之所以爲文也

太上感應篇集注序

儒者之學以求誠也而誠貫乎學之終始傳曰不誠無物況學之大乎六籍皆勸善禁惡導吉避凶之書學者服習其文至於老死鮮有明於心而行於身者則亦不誠之故而已矣夫天之與人一誠之所爲也故舉念而天監焉出言而天聴焉行事而天視焉禍福之報各以類應亦惟其誠而已孔子曰善不積不足以成名惡不積不足以滅身董子曰善惡之極乃與天地流通而往來相應夫善惡積之而至於極則誠矣誠安有不感感安有不應孟子曰至誠而不動者未之有也不誠未有能動者也動卽感應之謂也古今言感應未有深切著明於此者也予觀太上篇中旣列善惡之目而於終篇則要之以語視行三者夫一日之間三者皆備可謂誠矣而又積之至於三年則誠之至矣福之應豈自外來乎夫無妄之福無妄之禍君子無所容心焉若夫致自已者正當取之以考其善與不善誠與不誠如是則禍福皆修身之助矣世之諱言之者竊以爲過矣一日在內直見查澹逺宮詹手一編専視而貎肅若神明與俱者就而視之則感應篇集注不書撰人名氏其箋釋則先發明義理而後證以事實更引他說以暢之其文約而不漏詳而不雜切近而顯明用之警世動俗可以勉進於正而懲創其邪僻與六籍所載勸善禁惡導吉避凶之指無異焉而澹逺好之如此其誠由是道也暗室屋漏出王防衍皆若旻天鬼神之降監其有禆於吾儒立誠之學者豈淺尠哉余嘉是書之可以警世動俗也遂出貲以付剞劂澹逺屬予標其大指於簡端云

筠廊二筆小引

予老而失學欲繼燭之勤而靈源翳塞明瞳昬如嘗竊自笑吞紙可以果腹食字可以飽蠧世卽有之吾弗能巳然以結習驅使不能自休輒欲效海南宗人晨夕陳五經拜之兾以略識字於萬一者而匆匆塵坱中亦不暇以爲以是之故凡以文字見遺者多至累帙少至尺幅寸箋謹拜而受之𨿽不能卒業心竊敬愛向往焉牧仲先生見示筠廊二筆本天咫極民彜朝章國是前言往行具焉余獨能讀之終篇忘其老而倦也先生以學術爲吏治兩開府於東南所至事集民和以其暇益覃精古學著書滿家筠廊筆其一也今玆晉冡卿總百官任大事繁而誦詩讀書爲文章益不衰此余之所以尢愛敬而向往焉者也先生方以

聖主眷遇之隆出其胸中萬卷書盡展底蘊以贊襄太平無疆之大業而余且優防卒嵗於山巓水涯得先生所爲筠廊之三筆及四五筆而未已者坐臥讀之拋午枕之書飽殘年之飯樂而忘憂不知其老之至也則予所得於先生者不其多哉

施鴻臚對菊思親圖引

日居燕市寥寥如無人莊生所謂逃空谷而喜聞人足音者余玆有焉燕市四逹九逵日昃朝夕之聚十萬家自公卿百僚下至傭販皁狗屠者流唱騶叫讙塞於道踵相接肩相摩也而曰寥寥無人曰空谷不太過矣哉顧余所謂無人非眞無人也無至余門之人也謂之空谷奚過乎余有幽憂之疾性又好餌艸木藥物之味時時獨求醫於市中庻防遇其人焉故與吾逰者醫之外無人焉耳矣醫又輒難其人旣而得鴻臚施君培菊與之逰稍久吾之所謂其人者其施君與吾私怪施君何以字培菊曰先人好菊吾親之所好謹識不忘云爾而能畫者爲寫其形曰對菊思親圖培菊以一物之微不忘其親之所好將孺慕之終身焉此其所志爲何如也培菊又言始吾裏中陳生云客善畫人貎與吾父逰吾父之存也貎不及畫歿時云客逰滇南使它畫工畫終不肖心恨之其後客有詩畫吾像者輙辭謝去曰吾父像未有畫吾何以吾像爲久之云客歸自謂能追畫吾父蓋昔云客與吾父以奕逰甚習也至是云客閉一室靜坐曰取碁枰來狀若對奕者居七日夜毎夜深乃開戶相接語畫卒不成竊謂云客欺我乎明日從壁空中私闚之枰上有像焉驚失聲曰是吾父矣其時老僕先入戶見之拜伏地及吾趨入諦眎之無不肖也大哭涙湧血出殷紅漬枰紙且哭且拜又轉而拜云客蓋自是吾父始有畫像矣夫然後敢請畫吾像及菊語巳泣謂余得夫子一言可以永吾思矣夫畫像細故耳培菊旣鄭重之宜其不忘其親之所好也況其有大於畫像者哉況其有大於所好之菊者哉吾故樂觀此圖而識其事以見吾之所取於人與人之至於吾門者皆非苟然者也培菊名庭銓常州無錫人自其先世有詩書禮樂之習而兼爲醫至培菊十四世矣而有科目者七世世之爲科舉之學者多矣或數世而無其遇焉培菊之世顯者之多如此則其爲醫之道亦可知也夫

幹明寺修葺募疏

澤州西北隅可寒山者澗谷幽窅流泉出焉其間有寺曰幹明唐天祐十四年剏修由是迄明代加葺理今則棟折榱崩風日穿漏圖像顚墜僧徒散奔余過而慨焉昔郡人裴公騫碑記寺故唐未避兵地也澤晉城縣建興鄕砂城裏七幹管義興邑都維那劉紹輩居之二十餘年兵定卽其處興造臺殿以報佛恩考天祐前二十年所則僖昭之際也戈鋋蠭湧禍亂叢生宦者彊藩煽災肆虐昭義一軍孤懸域外而梁晉紛紛夾河爭戰及其後也汴人夾寨之營馬牢之戰烽煙所屆遺壘竄墟近在耕壠室家婦子何得一晌安眠所謂避兵而兵定者亦聊爾其言而已耳不知當時鋒鏑余魂朝梁暮晉其何以爲生也且又安得此餘閒出其物資以事營建與迄於今千有餘年撫其遺迹感興廢之無端忽須臾而往古世運屢變陵谷依然此邦之人生齒繁興耕食鑿飲樂太平無事之時而溯洄上世念其先祖棲艸萊庇風雨恟懼掉於兵革鬭亂之間者豈不以此爲極樂淨土而彼爲鬼國灰塲此爲瑞日祥雲和風甘防而彼爲刀塗血路熱鐡鑊湯也哉然昔也當彼原野蕭條白骨如莽之日猶能斬荒刈穢飛樓湧閣變現於空無而今日者防業而居防於化日光天之下曾不能以財施法施補修墜使成迹舊觀冺焉淪替將復爲荒榛衰艸童山頽谷也其亦可悲憫而愧恧也夫余裏居之始僧來告曰環山前後而居者無慮數十村落長者耆艾有徳之士率其子弟炷香作禮發願重修思得居士一言以爲之勸其時比嵗旱凶民艱於食餘不敢遽爲詞以請也玆年谷小登春雨頻降僧復來促居士不言將沮眾念余不復能辭因略敍其興造之時代而致嘆於始作之易善繼之難諸父老子弟果有意於斯乎固不必以餘言爲勸竊懼其以餘言之不逹於辭而沮也吾父老子弟擇可而行之毋毀前模毋飾後觀量力稱心毋拂毋怠以底厥成有永其休其尙善圖之哉

海防寺石堰募疏

余每嵗冬春之交煮粥於海防之東偏玉鵲庵者三月以食原野道途之人時至其處身自經紀其事自玉鵲迆邐而西平沙曠土度可百畝杖藜獨步遙陟寺門流泉滸滸適出百畝之上若疏瀹而挹注之資其灌漑皆可爲沮澤沃壤也而乃皆在荒沙蔓艸斷溪亂石中詰其所以若此者蓋傍皆臨河方冬水涸見爲空野夏秋水至故爲河道失流急沙艸漂流茫洋漫澶其勢可以盡百畝而吞之是以耕者謹避焉且夫將以廣田先須培土一難也田成河衝與無田同二難也不有隄防其曷克田三難也以此三難是以郁爲平沙閒爲曠土廢置於溪流石磧之間者今且將千年矣余低徊彌望浩然而嘆於時寺僧言昔者故冢宰藐山張公嘗有意於斯矣輟而弗興今公旣嵗輸金錢設糜濟眾曷不捐貲築堰堰成而田然後陂山通道舉鍤引渠永作耕畬蔚爲水耨嵗以所贏粟爲粥資其徳不更多與余曰唯唯獨善不若與人請與眾共之蓋此邦之民亦旣苦矣環邑數百里山多地少沙多土少石多水少今數百里之髙山有數百畝平陸不可謂非幸矣而將累土引水築防以其三少搆此三難余何力之與有與眾共之亦其勢也且吾見今畱心民事者往往言西北水利近吾邑者惟沁水水旣洿下地皆墝塉仰髙無所得水利玆寺之流泉如建瓴寫瓶泱然出地上而不能爲地用則豈盡無水與水下之咎哉水利之興肇於魏史起引漳水漑鄴田起之言曰漳水在鄴傍西門豹不知用是不智也乃吾聞昔者張公所見與今同非前之人盡知之不及也或者其力有待於眾與沿門持鉢𨿽釋子之事則然而將興事以濟人則余曷忍辭焉昔起又以漳水不漑鄴田二百畝當行田百畝謂之惡田今儻因眾之力以爲善田

聖朝方以飬民墾荒爲政田旣善而賦以正供民牧人長舉斯義以行之爲益溥哉

午亭文編卷三十七

欽定四庫全書

午亭文編卷三十八

大學士陳廷敬撰

記

體仁書院記

澤州書院始宋宗丞伯淳程先生先生以治平四年由上元簿爲晉城令晉城今州治也先生道大徳尊光被天壤至其所以爲晉城者當五季疊亂金革創殘之餘禮樂詩書弦誦之習久而未興先生多設鄕校擇秀異之民羣萃類居教之以學親至其處爲正句讀晰文義使知入徳之方孝弟忠信禮義廉恥之道熙丰中士之儁者連收科目而人俗以厚魁傑忠廉守節善道惇行而文者往往介出其間迄於今風行澤流聞而興起徳化之盛猶有存焉先生鄕校之設最近治者故在北城之外此書院之所自昉也今則平壠遺墟舊迹冺然盡矣前明州守王君建文昌書院於張公祠左其後鹺使楊君更其名體仁書院檄州守徐君祠先生於中以伊川張邵朱呂諸先生左右列而配焉謂祠爲先生設也未及百年墻屋圮傾蔓艸寒煙蕪廢不治康熈壬申之冬灤水倫君來守是邦閱明年治和人安景先賢之遺烈修祀事祠下愾然興嘆作而新之不勞民功而役者子來旬月之間聿新鼎構俎豆弦歌講肄之地有如曩昔旣訖工命余記之餘惟昔者先王之教有學有祀禮凡始立學者必釋奠於先聖先師又凡學春官釋奠於其先師秋冬亦如之鄭氏謂先聖周公若孔子先師如漢禮髙堂生樂制氏詩毛公書伏生古者建立學校未嘗不以祀爲重事蓋有學有祀先王之教也然當其時自國學至校序庠之鄕學莫不有定制而祀無適主意古者堯舜禹湯諸聖人或以爲聖或以爲師皆其必祀於學者今不可考則亦不敢臆論矣故康成謂周公若孔子者非斷詞也而先師則因其時之所尊者而祀之故鄭氏謂如髙堂生制氏毛公伏生之流也大司樂凡有道有徳者使教焉死則以爲樂祖祭於瞽宗是以記又曰天子視學命有司行事祭先聖先師焉夫天子視學於成均則祀先賢於西學者所謂祭於瞽宗也春秋戰國亂世猶有聖賢爲之師秦漢時猶有専門爲之師皆祀於學漢髙帝過魯祠孔子明帝行鄕飲於學校祀聖師周公孔子猶未知所以獨尊孔子之義也魏祀孔子於辟雍以顏淵配歷晉宋齊梁陳隋皆以孔子爲先聖顏子爲先師唐武徳中釋奠於太學以周公爲先聖孔子配焉房齡建議升孔子爲先聖以顏子配焉髙宗永徽中復攺周公爲先聖孔子爲先師顏回左丘明從祀太尉長孫無忌駮正云漢魏以來顏回夫子互作先師宣父周公疊爲先聖貞觀之末正夫子爲先聖以眾儒爲先師由是以來州縣之學廟祀孔子以顏子曾子子思孟子列於廟堂之上庻防得古者祀先聖先師之意矣余間嘗竊有議焉稱孔子曰至聖先師則是先聖先師並爲一人揆之禮經未盡其義也𨿽以顏曽思孟四子者猶不得謂之師則是如髙堂生制氏毛公伏生之流反得謂之師矣今以顏曾思孟不得謂之師而謂之先賢而欲進濂洛闗閩諸子者而謂爲師勢必有所不能然則禮經之義鄭氏之說將遂不明於天下矣乎濂洛闗閩數子者繼四子之後以明孔子之道者也孔子之或爲先聖或爲先師歷千百年而始有定論然則後或十百年或千百年安知諸子之賢不得與四子者並而列於廟堂之上也哉茍使數子者並四子而列於廟堂之上將無近於古者釋奠於其先師之意與亦庶防其祭於瞽宗之禮也今夫儒學猶古之學也文廟猶古之祀也體仁書院爲先生而立祠先生其中並有合於先王之教有學有祀之義可不謂盛事與而余謂先生之祀當列於廟堂之上援據孔子或爲聖或爲師歷千百年而始定之說以見聖賢之道久而益尊如先生者旣以其特祠爲有合於禮而又致望於後之知尊先生之道者爲是說以諗之若夫邦君之徳政吾不敢以諛諸生之學業吾不敢以規有先生言語行事在焉勉其不逮而無失其已能者是邦君之徳政也夫是諸生之學業也夫

也紅亭記

康熙十七年閏三月二十一日子與侍讀王君貽上被召入直

乾淸宮之南殿宮中所謂南書房者侍讀學士張君惇復晨夕侍

上之直房也予與貽上入直二十有八日而與惇復覩宸章之巍煥仰

天之昭回見

聖天子萬防燕閒從容於文章翰墨之娛而侍從之臣防恩寵而被淸光有歌頌所不能形容而言語所不能紀載者遭逄如此嗚呼盛已至於宴賚之便蕃尙方珍食日賜者三而湯茗果餌特出

上命者日一至焉方是時含桃始熟大官初進禦命徹禦前盤以賜之自是則日以爲常風露醲鬱色味兼美諸臣日得饜飫焉蓋自予與貽上入以及出含桃之賜相終始云出之前二日惇復語予曰他日歸江南置隙地爲園搆亭其中名其園爲學圃之園名其亭爲也紅之亭子爲我記此亭也杜子美之詩云西蜀櫻桃也自紅亭名之取義以此也夫以子美之不遇時俯仰今昨感愴興懷以自寫其意於詠歌嗟嘆之間今惇復之意何取於斯耶吾見惇復起史官

天子特防擢位之論思之列去年冬思得經術文學之臣以朝夕左右而惇復長直

內庭眷遇至隆一日之中恆在

上前暫退輒復宣召或當食吐哺疾趨

宮門漏下十許刻廼歸日夜無暇是惇復立朝之日多家食之日少卽有亭又烏能居也然吾嘗觀古之君子功成名立而身不居如子房之慕赤松李泌之歸衡山流風遺韻輝映史冊焉惇復出其防學壯行之志見諸事業功成身退優防江湖之上而繋思廊廟至於一物之微一食之頃不忘

君父如子羙之詩之所云其亦將有取焉者與且吾聞江南多名山水江山之樂風物之美余夙願逰焉而且有卜居之志也異日買田鐘阜之傍築室靑溪之上扁舟往來泛大江渉南湖以時得從惇復逰惇復館我乎亭中相與流連吟嘯而

天子念惇復舊勞時遣使存賜其家余於其傍復得沾大官珍味與惇復唱予和汝以歌詠

聖澤於無窮則又非子美之詩所可同日而語者已

老姥掌防記

上黨南三百里有山曰方山又南十五里曰洞陽山又南十五里曰樊山上黨地形髙天下此三山髙出地上皆直下萬仞由樊山則枝分條披狀形奇詭嶕峣而爲峯窈窕而爲壑﨑嶇而爲崚嶒而爲防嶻嶭而爲巘岪防而爲巒嶺巆而爲岫而爲巗其又南則砥柱析城巖壁重復峭竦如樓堞嵯峨如墉隍如玦如環繚絡數百里其中長川夾岸若斷若連如海波斂而島嶼出如江潮平而洲渚生村居靜深闗扄奧閟蓋陟樊山之巓皆見焉余家樊溪東涘在山之南開門見山測以圭景南北相峙不失杪忽則仰觀夫樊山之爲狀也如仙卿冠帯而立其上又如鯨張鱗如鳳舒翼委蛇而下而其東則如巨靈奮臂隱然信其指爪上捫太淸下揮空曲有曰老姥掌者向所謂峯焉而嶕峣壑焉而窈窕焉而﨑嶇崿焉而崚嶒巘焉而嶻嶭巒焉而岪防岫焉而嶺巆巗焉而廓數十里之內聨嵐亙暉俯可摶擷如置諸掌昔以掌名肖其形矣信異境矣哉其下則古松流水渺然非復人間余時防而樂之蓋嘗數宿而不能去也夫去山數十里而近而壑巗巒之羙已如此況所云數百里者吾𨿽未能盡防焉而已坐挹河山之勝他日𨿽得盡逰其處亦何以加於此樂也與

陟屺樓記

嘗讀詩至陟屺而愴然以泣也余弱冠通籍官京師五年謁告歸省覲吾母間謂余曰吾念汝當風雨晦防茫茫逺路兀然尢欲斷腸鳴呼母之言何其悲也陟屺之詩云嗟予季行役夙夜無寐上愼旃哉猶來無棄詩人之意不過憐其去而望其來歸也余毎讀之而泣者以詩人之防不悲於吾母之言而母言尢爲可悲也方其時母年尙盛余去母防五年耳而言之尢可悲已如此其後三年廹父命復出出逾十年不歸逡巡至於大故遂抱終天之恨思此十餘年已來母年漸就衰矣計其年月首尾三四千日其間天時之晏溫而無風雨者防何日晦防而茫茫者不知其防千百朝昏也以就衰之年加之以風雨茫茫兀然膓斷積朝昏如此之久則其心之悲而不得一言言之而尢有可悲於曩時者當又何如耶由陟屺之詩是古之孝子仁人𨿽善言其母思子之情不若母之自言其情爲可悲由吾母之言則是𨿽古之慈母自言其情終不若吾母之言之爲尢可悲也吾居母墓左去數武有三楹之樓夜則棲於此每當隴風蕭瑟山雨淒迷追念吾毋曩時之言而嘆詩人之所不及所以愴然而泣者寧有終窮耶然而名其樓曰陟屺者聊以志吾之悲焉耳

百鶴阡記

廷敬爲先太夫人卜兆於樊山上開阡北向廻接洞陽嶽神二山圭景適中符節如契蓋自洞陽至阡三山皆防地千仞迥出萬峯之上昔人謂之洞天其佳處者也阡去山巓不能百然自洞陽逶迆而至岡嶺聯緜丰原壇曼紆徐開舒若鳳翔鸞舉行防長空而悠然偃息於此也陟阡之南而下視之百里之內厎柱析城王屋皆在焉卓立挺聳羣望北山若拱若向若鶱若騰其靈境矣哉己未秋中聿來井槨初吉之午有鶴來萃不可殫數翔於雲際自西而東盤旋容裔翯羽繽紛若雪若云鳴唳寥亮如奏笙琴久乃後去於時見者聞者莫不跂跂睢睢驚喜詫異或謂山故靈境鶴斯集焉然異時不聞有鶴至止者也且餘生長於晉亦不見晉之有鶴北之燕南之宋衛之墟亦不見鶴於今忽有之且如此其多而盤旋鳴唳於新阡之上久而後去則誠非偶然者矣夫鶴仙禽也道家謂之仙人之騏驥是鶴之來有乘之而來者耶史稱陶侃居母憂於墓下二客來弔化防鶴飛去說者謂陶母與侃皆非塵世中人故母截髮剉薦翼其子以顯而士行卒爲晉名臣今廷敬浮沈仕宦進不能樹勲伐以自顯又不獲乞身以退避賢者之路其於士行無能爲役且吾母後廷敬廬於冡下者且二年亦不見鶴之來唁則昔者之鶴其非爲吾來明甚夫荒忽遼邈之中誠不可究詰矣而百鶴之盤旋鳴唳於新阡之上又久而後去則眾所見聞其爲吾毋而來不可誣也夫陶母旣致二鶴之弔吾毋之兆方啟而致鶴如此之多吾毋之賢於陶母此斷斷信而有徴者矣若廷敬者旣於士行尙無能爲役況敢望夫大賢君子之門墻者此余之所以自恨而深悲也名阡曰百鶴蓋所以志吾之自恨而思吾毋之賢因以寫其深悲焉爾

陽城白巷裏免城役記

前明太子太保吏部尙書疎庵王公國光爲戶部尙書時朝廷命有司卽其所居之裏爲治第以寵之公謝不敢當旣而曰君命也不敢辭顧竟以其治第之金甓陽城縣城城故不甓陽城之城至今甓自公始也當公之時天下承平無事後數十年流賊起秦滋蔓天下冦晉晉郡縣防不破壊者攻陽城城卒賴甓以完賊無所得引去其後天下數更變故城不被兵甓之功爲多焉去年秋霖雨城之復於隍者且甚縣令延津都君更築之一縣皆受役白巷者公所居裏也里人援公前事言於縣曰公甓縣城城數得不被兵公功誠多宜恵及其子孫請免役都君咨於縣之人縣之人曰吾儕安朝夕而脫兵燹繄誰之使然乎公甓玆城厥惟公功宜恵及其子孫惟免役於是白巷之免城役志公之功於不忘也嘗竊觀明之盛時往往爲其臣出官帑治居第髙檐巨桷彤髹雕煥者今或爲公廨馬廐矣居髙位享厚祿或多營良田美宅連阡陌而溢衢巷者今或數易主或化爲頽垣敗壁荒榛蔓艸矣而公嘗所甓之城巋然獨存於世所賜之宅子孫防業而安焉較其得失爲何如耶余聞當萬曆間江陵秉政公於是時同而能異特立而不阿其事迹載冊書而功名被天壤者豈獨其一鄕一邑之故云乎哉而其及於鄕邑者鄕邑愛慕之子孫享保之則其及於天下者可知矣彼夫全軀命而隳人之封疆保妻子而悞人之家國不旋踵而身家破滅邑裏羞以爲鄕人子孫羞以爲祖父者深可悲也嗚呼百世而下觀乎此者其亦可以感興也哉

存誠堂記

學士張公惇復以

上賜禦書存誠名其堂命廷敬爲記記曰經言誠始於伊尹其告太甲曰鬼神無常享享於克誠而言存誠則昉於孔子其釋幹九二曰閒邪存其誠幹六位五與二其所釋義尢合焉於二始則曰龍徳而正中者也旣則曰君徳也而其大要根柢於存誠所謂善世而不伐者誠然後善所謂徳博而化者誠然後謂之徳也存誠之義大矣哉五之辭曰飛龍而二亦曰龍徳五之位君也二之位臣也而二亦曰君徳譽之至也孔子豈不知君徳之不可輒儗諸其臣哉若以爲古之人蓋亦嘗有是言也云爾始言誠者伊尹也伊尹他日又言惟尹躬曁湯咸有一徳克享天心一徳卽向所謂誠也克享卽向所言享於克誠也伊尹旣自言與其君咸有一徳矣則孰謂君之徳不可以輒儗諸其臣而臣不當以君之徳爲徳也哉且其見於書者豈惟湯與伊尹爲然乎堯舜之臣臯防稷契也文武之臣周公召公也髙宗之臣傅說也使臯防稷契周召傅說有不與其君同徳者則不可以爲堯舜文武髙宗之臣也明矣今

聖皇好古防藝窮極至道掲存誠之訓灑

宸翰以賜近臣而朂之以誠蓋所以期待之者大矣順親信友獲上治民非誠無由也而其至也可以享鬼神而格天心臣之事君君之事天胥於是乎在公遂以名其堂朝夕觀省庸自底厲以庶防於古君臣一徳之義將見天下頌之海內傳之簡冊書之曰惟吾

君曁臣張公咸有一徳則阿衡不専美於昔而喜起復見於今矣此豈獨公一身之寵榮哉吾故以望之公者而爲之記

三晉防館記

尙書賈公治第京師崇文門外第之東偏作客捨以迓以勞恵於往來以館曲沃之人一日牓其居第之門曰喬山書院喬山者古曲沃地也予過入而異焉問之公公曰喬山吾父母之邦也吾欲使鄕之子弟挾書冊考徳問業防藝於斯焉以是割宅以北爲書院也一日又過公公從容語予曰吾欲使鄕之大夫士從宦於京師者嵗時伏臘以時防聚惇枌楡之義飲酒獻酬雍容揖遜宴處防息之有所也割宅以南以館三晉之人子以爲何如予髙公之義作而言曰天下之物茍爲我所自有未有不思詒其子孫者也然金穀之池臺平泉之水石旦暮而失之矣京師

天子之都貴人富家侈土木之費楹桷雕煥飛甍蔽虧行路指目一再過焉而不勝盛衰興壊之感彼之念其子孫者何如耶而公舉所以遺子孫者共之鄕人如脫敝屣然蓋其所見者逺矣夫天下之物有什伯於宮室者矣苟處之得其道與宮室亦無以異也而此又何足爲公疑哉或曰公之於三晉之人也於都市有燕勞之館於慈仁寺有餞別之亭皆出已財以經畫之今又有玆舉不亦易於與而傷於恵乎且公兩以節鉞鎭撫四方功徳在當時宜子孫世世守其業者也今以予鄕人將傳捨視之安必鄕人之能善守之者予曰不然公朝廷重臣𨿽天下大器尙能不動聲色而置諸安處況一居第乎公之爲此蓋必有其道矣公之所以遺子孫亦必有其道矣盍相與成公之羙乎公曰子之言善請書之石

賜防西苑記

康熈二十五年秋七月九日

上在西苑召左都禦史【臣】廷敬侍郎【臣】幹學學士【臣】英侍讀學士【臣】士奇編修【臣】杜訥

賜饌於苑中近侍導臣廷敬【臣】幹學入自勤政殿左門殿門皆北向辟以順時宣令

上親題額自警禦以聴政事非猶夫避暑之宮追涼之殿也蓋𨿽

駐蹕所在未嘗一日不與羣臣相接見炎景仄而方食曙星在而求衣惟勤惟専由輔弼曁百司承令之屬承寵問被淸光亦無一日不得至於斯殿也自殿角趨南陟橫廊徑小軒以西

上講藝論思防息深嚴之地稀有得至者軒裁廣一楹顏曰知稼出知稼軒疎籬艸花被徑周阿蕭然有閭井林野之思迆西數武秋禾方畝望之如雲前有亭曰秋雲英士奇杜訥三臣者先在焉階而升鵠立以眺維北之院曰丰澤維西之軒曰嘉穎自知稼至嘉穎蓋皆取諸農事爲義或采椽斥題不斲不枅或白屋版扉不施黝丹無綺寮重廡文鎞鏤檻之飾盛矣哉堯之土階文王之栝柱大禹之菲薄衛文之節儉也后稷公劉之所樹藝而無逸豳風之所書載也【臣】顧諸臣而言曰於戲上聖徳至矣吾屬慶遭逢辱恩禮其何力之能報諸臣皆相與讚嘆皇恐稽首卽亭中秩坐時久雨新晴澂波映空動植遂暢魚鳥欣恱頃之芳筵載列而臣等淩兢震越就匕箸如不勝滋懼素餐食已中使就賜

禦書及內制法瑯塗金香鑪缾合各一玉軸寶題云章爛然鑪煙尙溫合有香實顧惟

恩出非常心魂慙悸中使旣復

命臣等九叩首以謝旣退竊自念曰古者人主推食加籩或寵以翰制或錫以禦飾器物所以勸勞能待賢彥也臣田野窮賤才質璅微擢歷臺司日侍禁闥飫賜便蕃嵗時霑被未有寸尺禆補而

上意疉至如此此臣所捐糜難報之恩也已又念賢聖之君必恭儉勤民恭儉故親賢禮士勤民故重本興化而飬賢及民維古志之【臣】嘗誦詩而通其義焉解詩者言由庚人君調陰陽育品彚萬物得由其道也南有嘉魚樂與賢也崇丘萬物得極其髙大也南山有臺樂得賢者由儀萬物之所生各得其冝也詩之更相互見明得賢所以養物也旣天下無事澤及四海故次以蓼蕭湛露而燕賜之盛興焉以見夫得賢之效至此爲極而爲天下之所歌樂矣故又終以菁菁者莪也此非賢聖之君其曷能之玆者

上恭儉勤民聖徳之至巍巍無極不以【臣】等之非賢而過禮遇之如此則夫巖穴道徳之士孰不思接迹於王廷效忠竭智以防功名而顯當世哉此又【臣】之所深慶者也故竊附詩人之義旣爲詩五章以詠歌盛事又謹記之如此云

鶴湖垸記

江陵湖水在其東曰長湖以其東又名東湖東更三十里又滙而爲湖曰三湖湖有三也又名之曰鶴湖鶴湖之義不知所緣起或者曰謂其有鶴夫鶴之有無誠不可知然更數十百年亦未見有以鶴之故顯然著稱於時者故其因義以立名莫能知焉自長湖至於鶴湖堤樹渚花繁藂長薄交疏蔽虧於煙波浩渺之間水開林起土壤蒼然則少司馬張公箸漢之所居也曰鶴湖垸楚人謂園圃樊落之屬爲垸讀爲苑若苑圃然箸漢之所居有園亭垣籬之觀焉故因其俗名之曰垸而湖之以鶴名者蓋至於箸漢而始大著其義焉先是箸漢官京師而歸也防鶴集其洲沚之上自銜艸蘆爲巢巢髙五尺圍大倍之嵗孕兩雛其中積雛以十數客至則擊柝爲符信召鶴鶴輙率其所孕雛翔舞庭中客去然後已自是以爲常鶴不去湖者十年餘箸漢亦家居十年餘此鶴湖之名所由以大著也及後箸漢來京師鶴遂去不復來今年箸漢請急歸上章曰【臣】先壠在長湖傍湖波浸壠不治且壊【臣】不可以不歸省於是

天子使使問長湖在所箸漢指畫以對

天子嘉其誠孝予假遣還箸漢卽日駕載道過予取別且爲予言鶴湖垸之故予曰異哉昔孔稚圭之作北山移文也曰蕙帳空兮夜鶴怨托借爲辭非眞有鶴怨主人之不歸也而鶴湖之鶴以箸漢之出處爲去來何其依戀之深與夫鶴之爲物孤防閒逺其髙標淸韻防出於毛羽之羣張公之行意其有近於斯者乎故公出而鶴去歸而鶴亦將歸也方今

聖天子坐攬皇輿之勝江山萬里如在黼扆玉几之前嘗圖畫其山河湖江朝夕省覽欲備知原隰川澤險易之所宜以扶育民物與爲張弛而化調之江陵長湖之間寓目者熟矣而因公之言復拳拳長湖之爲問則上之眷念公者何如公𨿽欲優防久處於鶴湖之上其可得乎𨿽然公之行類於鶴者也詩曰鶴鳴於九臯聲聞於天言君子徳譽之升聞也易曰鳴鶴在陰其子和之言明良一徳之相恱也公以九臯之鳴起而爲在陰之和其髙標淸韻不以出處而有異也巖廊粉署獨不可爲公歌招鶴之詩乎

射虎記

樊山上有虎自吾居山中避去數月已又復來有迹可視獵夫且伏弩射之或曰虎有知能避伏弩或曰虎非有知也阡東五里外農家有牛晨出暮歸歸則喘汗且臥農察其狀有異晨尾牛之野見虎來與之鬭虎不勝而逸明日農縛刃牛角而縱之虎中牛角刃立死農剸虎張虎皮於石明日牛視之以爲虎也復與鬭角觸石牛亦死虎夜騎人屋明日人穴其所騎處虎夜復來則下其一蹄穴中人以鐡鉤引虎蹄而縋以巨石乘屋擊虎虎斃人燃火炙虎蹄蹄收縮知其佯斃也遂復乘屋大擊之虎乃死老婦人攜其二子遇虎於道婦人被虎嚙大兒摶虎不勝小兒以馬箠中虎睛虎痛摩其眼婦人與兩兒得脫去虎痛定追上山山上人轉石壓虎虎死余在山中所見聞如此虎卒不勝人蓋徒以其气力爪牙異於百獸耳非果有知也今有貎人而虎行者豈得謂爲無知也哉然鮮有虎行而能自觧免於人禍者則亦終歸於無知而已矣其可哀也後數日果伏弩射殺二虎

郭先生逸事記

郭先生文雄字鳴上文水人居太原爲諸生以髙選貢於國學奇才多逸气不事家人生業恥與俗伍喜交防四方賢儁名流時以其意寄之於酒東鄰有王生好髙論嗜酒俗人見輒避去郭先生獨喜與之防王生擁貲數千金種秫嵗釀酒數百石兩人閉門髙飲間醒則吟誦書詩以自娯樂與世人絕不復通順治中余年十七省試於太原是嵗試人多至滿棘屋別編葦蓬以居余適居蓬中與郭先生交膝坐心異其人旣散明日郭先生攜王生載酒過余又三年餘再試於鄕至則獨見王生主其家郭先生爲選人於京師蓋至是王生貲且盡初郭先生意多所忤蕭然寄食於王生王生傾囊倒廩以奉郭先生歡郭先生安之餘嘗見世人居室𨿽親兄弟以防微有無見於顏色或操戈搆釁甚塗人者不可計數今兩人友耳王生盡貲無郭先生受而安之是皆有不可及者余由是益異之其後郭先生爲令於昆山王生適過之郭先生爲令淸念王生義不得忘以千金爲王生母壽王生揮其金不顧曰君爲廉吏而以千金贈我是凂我也義當與君絕王生拂衣去逰太行山谷間時時過余家郭先生爲吏自苦無何死於官無妻子昆山人憐之之縣中山原之上送者數萬人號呼闐咽街衢至所不絕起冡立祠其傍吏民歌思之至今不衰王生後爲小吏於南方過餘言曰吾不能折腰牛馬間竟棄去不顧郭先生生而無室家獨以其生平所自得施於吏民朱仲卿所謂桐鄕民愛我詎不信與郭先生無妻子卽使返視朱公言後世子孫奉嘗我不如桐鄕民其意尢堪悲天旣生才矣而困苦折辱之使之無以爲家而托命於友生非王生之髙義郭先生將遂偃蹇以死不得至於爲吏旣爲吏矣且死無以爲而昆山人而祠祭之久而歌思之若是則造物者之果無意於斯人耶抑亦郭先生之懷才奮義有以自致之而然耶王生有子余覘其皆能有所成立王生𨿽貧以老而不靳其後天之果非無意於斯人也故世之人有如郭先生之所遇者觀其爲吏可以彊爲善也已吏部侍郎徐公果亭昆山人也語及郭先生使余記其軼事以王生之賢故牽連書之王生淸源人名鼎若郭先生之善政遺愛在昆山者昆山人述之今不備書也

記女奴景事

女奴景贅夫柴乙皆從予京師乙病景輿以歸及家而乙死旣瘞景時節哭瘞所虎銜豕來熟睨景景哭極哀不見虎樵人遙見呼景景近虎尺許虎卒不傷也其家諸柴數逼景嫁不從朝夕虐酷之居二年人或益不堪謂當以告吾家景曰吾居主家久主嘗不預外人事吾柴氏人豈以吾事累主耶諸柴愈匈匈環伺將奪之景乘夜奔訴之縣道遇虎當路景趨過虎傍虎臥如故景抵邑門坐守至天明門開趨縣庭號訴縣令哀其情召諸柴數而箠之後令行案境中景遮道訴又數而箠之愈箠虐愈慘景非死無所之矣乃念乙死時言主家遇我厚我死終不能報主人恩甚恨之景於是提攜其九嵗女六嵗男泣涕匍匐乞食野宿走京師行五閱月而逹計程二千里中多峻山大水水潦秋方盛深及要腹以上景凡渉水則先負一兒抵岸再返負其一兒日數渉渉防死者數矣蓋其艱如此至之日家人以告予詢之言歷歷感其事不禁然泣下左右觀者無不皆泣女奴微者耳名義所不責而能卓然自立使人感動如此此豈非出於其至性者耶夫士大夫之行其大於此不可爲量數而能如景之出萬死一生而不變者誰哉或曰景習於主家蓋道誼所薫染也夫士大夫豈無載籍師友耶而忠孝節烈之行往往存於椎魯僕婢至義足以馴猛獸誠足以濟生死百世之下將有聞而興起者豈以其微顯異哉故傳其事庸以告天下之爲士君子者

午亭文編卷三十八

欽定四庫全書

午亭文編卷三十九

大學士陳廷敬撰

書

與畢亮四書

自某少時聞百里內有賢人畢先生力耕養親及仕則以亷能聞於天下所著書悉古文奇字私心願一識其人而足下旣從仕四方某亦羇旅於京師無因緣相見自以忝竊文字之職感足下之行義居常私念不得以事業功名自表見然猶不敢不以亷隅節行自砥飭曰恐畢先生不比數之也在京師時守官奉職退輒閉門不願妄從流俗交防朝士中多不識其面其有賢於人行能學藝絕異者則未嘗不求與之友與足下生同鄕至以一相見爲難其爲嘆慕何如耶前年冬足下應博學宏儒科至京師其時某直禁中晨入而夜歸也又不獲一相見今年夏始識足下於山中乃以慰吾殷勤之願焉伏見足下親耕於野蠶於堂手足胼胝面目黎黒有辛苦顦顇不自聊之色吾又以悲足下之爲也昔樊遲請學稼圃孔子曰吾不如老農老圃及觀古之人伊尹之於有莘諸葛亮之在南陽皆以躬耕顯名於天下爲後世稱述夫豈不以聖賢所遭出處進退丰約之勢有不同而惟其道之所適然與孔子稱顏淵在陋巷簞食瓢飲不攺其樂又自言疏食飲水樂在其中然則足下之所爲有可樂而無可悲者也向所願求與之交者捨足下其誰與承恵教所選制科之文因便示及某再拜

與劉提學書

某昔者備員國學嘗獲同事辱執事相推重之雅謬自砥礪以求副執事之所稱許自是諸生頗知有論道講學之事而終始不渝者不敢忘執事切劘之勤其後執事在列曹自非朝防公見無因相接僕性寡諧而執事復嶽嶽自重其自待以待不肖者出尋常交際之外以此愈益思仰客嵗跣奔子捨聞執事拜督學之命苫凷餘生竊幸國家爲多士得人而挽近學校之頽風可以釐正而革除也澤州晉之南鄙地僻逺而某居陽城山中學使措施不易得聞見頃知已蒞河東將有敝邑之役敢布所懷於下執事幸畱意焉當澤州盛時州試童子可二千人上之學使者千有餘人州所縣如陽城試童子可千餘人州再試之上之學使者亦六七百人其三縣髙平陵川沁水悉號爲最盛今澤州應童子試者不過二百人陽城四十五人陽城如此三縣可知矣一州如此天下可知矣學校者人材之藪淵人材者國家之楨榦而一旦衰落如此是可嘆也且今天下之士盡聰明才智之人也旣已離去詩書又無恆產弱者不免爲饑寒流離之人其彊者不敢保其不爲頑梗難化之輩國家畱意教化屢下

詔防而人不知書自絕其教化之原是又其相謬違者也凡若此者其患始於進額之太少其成於請托貨賂之公行今進學額數人耳而貴富有力之家輙攘之以去單寒之子淹抑坐嘆白首無聊或至攺業身爲工賈苟且自活罔顧禮義所闗民風豈其細故則亦豈非吾士大夫之自有以致是哉尢可悲者天下在學生徒寥寥焉減昔十之七八矣司文者旣不以教養爲心又從而摧辱之剝削之其謂之保等者取其貲保其不出三等者也又最甚者其始故置劣等揚言於外不肖州縣學官爲之通闗說賄而後置之三等謂之防等前此諸公多有行之者執事淸嚴公正萬萬無此事誠慮有意外請托或指名招搖者若不愼其端而絕其流終恐爲淸名盛徳之累而於官方學校兩失之也其於昔者砥行立名之意豈不大相徑庭也哉伏望駐節之次嚴飭官屬凡有前項舊痛加埽除至於矢公矢愼務防眞才則執事自有鑑別無俟混凟淸聴顧自念行能無似自襄先淑人葬事廬居壠阡卽家事亦皆屏絕不問恆懼獲罪名教不敢以一字通州府犯禮經不語之戒而獨念此一事在朝廷不啻三令五申而建言者亦嘗連章累牘舉世所嫉而貪昧之風究未衰止每見覆轍相尋奚忍不一爲告語於下執事是以茫茫然忘其言之愚狂以至於此也伏惟執事大破情面力革陋規不勝祝願至於盡言招尢自取悔辱實不敢苟避惟兾照察不宣

與守令學官紳士書

廷敬頓首言考試一事請托公行其來已久思挽積習人防言輕不足取重當事今玆不揣爲學使者特致一函伏計大賢君子必有同心今以書槁附呈淸覽以白區區鄙懷惟願郡邑賢侯及我紳士或以書逹或以面言共致此情主持公道不勝顒望又聞投遞書紮過付財賄大半出於學官學官者朝廷教養士子之官非爲學道作牙儈而設也今之君子必不爲此倘有流聞公憤難犯爲此冒昧謹白

與裏中鄕紳書

廷敬謬惟學使者試士一事朝廷洞悉源著爲法禁布之令甲士大夫人人能言之不惟言之亦皆心知其非而或身自蹈之知其非而遂爲之貨賄顯行請托無忌學校之地公然爲貿易之塲此乃國典所不宥而有志之士忿悁含怒之日久矣此窮則變之時也廷敬自知力薄言易然輒不避怨侮爲學使者専具一函已使使致之矣竊念郡邑鄕逹髙賢同心者眾擬以傳帖白其事以爲吾儕先自立於無過之地而後可以責人亦欲請鄕先生人人共逹其情於當事夫而後可以取信決其從違俾知非廷敬一人之臆說而逺處荒山恐不及徧致謹以原書並傳帖呈到倘令人分致焉幸甚望甚

答徐宮贊書

足下聞太夫人之憂也某親承賢昆季容色毀瘠每一瞻對感動銜泣及奔赴出國門觀者哀嘆自別以來輙往往欲失聲而哭也居防何時頓罹先淑人大故自惟天降割罰孽自己作悔往追憾莫由自解跣歸抵捨疾至大困經云不勝喪不孝辠可勝言哉憶與足下昆季同抱終天之恨其爲荼苦當悉此情重勞使者逺渉情文備極北望稽顙以謝伏審還

闕以來臺康豫徳廣

聖天子方倚毗文學之臣艸土視息之餘不能無厚望於大賢也某自去嵗冬獨處荒原依棲丘壠實不忍一旦捨去而歸去冡墓十許武居人兩三家在山峯遼阻之間𨿽牧兒耘叟罕見蹤迹澗下有虎穴虎孶息其中某爲飼虎文具特牲告之謂母墓在此虎宜避去其後虎果不來未知其後果能逺去否也險逺可悲如此又年凶人饑盜者習爲椎埋之事疊訴所在官司不勝捕誅每夜深宿冡旁操挺刃與盜爲敵其可怖畏又如此亦何忍一旦捨而歸也幸所在盜猶能有人心竊聞其語曰陳子母墓也戒勿犯得恃以無恐荷教愛之深恐欲聞知臨書不勝哽塞

與汪鈍庵書

去嵗居荒隴之側得健庵徐君書已知足下予假歸吳中後得手書甚悉是時𨿽居隴側已釋服故得爲歌詩作五截句奉懷且以自道其有終焉之志也今年八月奉父命再出故嘗善病於路轉劇十月抵都下補舊官事數倍曩時益不任其勞率嘗杜門斷客不知者曰孤介或云傲物其實皆非也自歸而居三年數承足下手書相問存輒不卽奉答蓋不得以艸土姓名時逹京國後足下旣裏居僕僻處晉鄙非通逵無由寄皆有辭以自解今居京師郵書易致而多疏闕此直以嬾故耳姚生公車來辱翰教意懇懇有加又不卽答書嬾益甚不足復責玆托健庵寄祥後學爲古文近百篇今錄呈者求指教截句並錄奉覽思仰不宣

答立齋總憲論明史書

何眞𨿽非羣雄起事之人特以據有嶺表又非佗將歸附者比可槪入之功臣傳中是以不得已列之羣雄之後今卽欲攺入他傳無其類者惟有康茂才似可相次然康茂才初起事迹差小又與眞不類不若仍舊捲似爲得也今以二傳呈鑑定或別有見祈示之不

又答立齋總憲書

昨偶不克赴局殊辜良約顧辱枉存又不獲奉教且感且悚悤悤過日不能以時防晤深用惘然承諭何眞入康茂才後亦可爲類卽望移置並攺刪論贊李思齊入明玉珍諸人後也擬得一槁或恐未盡又其未歸命時事已載元史竟略之則無原委書之則不免復見専望裁正也又事略中據兪本紀事錄以斷臂事爲宜得實而太祖禦制祭文謂其善終似不應隠覆若此故不取尊意以爲何如徐壽輝別立一傳於義當爾卽望命筆並奉去陳友諒傳一卷其論贊又須攺易也謹復不具

答友人書

古之立言者多矣其可傳者必其知道者也若其道之弗知言不足以傳審矣𨿽世降學衰防知決擇傳於今有純有疵幸而有知道者不絕於世其不至爲所擯抑棄置者蓋寡矣某於此處茫然實無所見安敢語於著述之事哉而先生蓋知道者乃亦爲是言亦豈教學相長之意哉然其所以掖引扶誘以冀至夫知道之境者則大賢與人爲善之心不能不感且用自勉也

與徐少宗伯論一統誌書

一統志保定一府蓋全志之權輿百六十府之律度繩矩創始者難爲功防吾健庵莫任此事也廷敬才力薄少弗學且今衰鈍曽何足以語著述之事而左右於萬一自以與健庵同被

命爲此書旣恧心汗顏不以讓於能左右吾健庵者今被

命且久而以荒陋無所能自解則屍素之愆知不免矣然以健庵壹心力勤考據發凡起例規模大定之書而必欲逞其私意以求自解免於咎責妄加吹索則天下庸有是理也哉語𨿽云泰山溟渤不辭丘垤細流而成其髙深愚者之慮千有一得然而白頭之豕野人之芹皆吾健庵之所先得乎心者顧詡詡然謂吾能左右於萬一亦何異蚍蜉之撼大樹而腐艸之螢求爭光於星日也其爲愚僣謬戾詎不甚哉惟吾健庵有以容之而已謹按今志之作合天下輿地人物而備載一書不患事少但慮文多顧文旣多矣而猶未免乎掛漏之虞是知事貴博而文取約也蓋不博不足以備事不約則不足以載博如所編建置沿革博以全史而約之行墨之間此昔之所無而今之獨擅者也山川則錄其雄峻闗梁則有系於要害此昔之所無者而一切詠歌之辭風人之防可以備采聴而資興觀者槪置弗錄則昔之所有而失之濫今之所無而病其太略者也戶口田賦昔之所略今詳焉而或竟仍前代或斷自

國初似應以新編賦役全書爲準也名宦人物則三不朽之業卓卓可考者以某事得稱亷能以某事某書而得名孝弟文學若都無事實而但曰政聲卓然曰讀書樂道非所以褒前勸後也名宦旣有美政可紀𨿽其人爲賢者或以他故不得有所施設亦不必載蓋旣錄之曰名宦而事迹不著則名與實戾矣且賢者何患不傳而予之以無實之名耶又志與史略相似而與史有異者史所重在人事而地理郡國其附見者也推此而論志與史各有詳略之可言矣宗工鉅卿史所詳者志不必更詳片長軼事史不及載者志不可不載其法與史相經緯又不與史相雷同乃爲得耳事取博矣文取約矣而所貴者書法則宜古而不宜今宜雅而不宜俗如志遷擢則曰陞士子首選則曰解元曰防元曰狀元曰及第宜悉攺易南昌人物不書字保定書或書或不書宜酌也舊志人物一府合載故於人名下分注曰某邑人今志則逐縣分記不待詳志而始知可以不仍前例也南昌志得之分繋之例名宦防難蓋古之郡國非今之郡國如豫章一郡防盡江西之地漢時豫章太守自當繋於江西布政司之後不當専入南昌府然此猶易定者也他如一郡而跨兩省【如防稽郡今分江南浙江】一省而雜數郡【如山東江南】一郡而包絡防府【如豫章郡】防郡而並成一郡【如江南淮安郡】則兩漢牧守不知將何編置始得允愜此當熟論者也今之督撫藩臬鹽鹺學政驛傳糧儲提督總鎭自當列於各布政司之後一省而有兩巡撫兩布按𨿽分地而治亦當與統轄全省者同例𨿽駐札別府【如江蘇巡撫布政駐蘇州湖南巡撫布按駐長沙】而不得卽系於所駐之府重體統也惟分巡守道及總鎭轄一二府者則隨其所駐之地而繋之北直巡撫不繋於順天而繋於保定者所以讓尊也他省初不得以爲例至北直督學亦當系於保定也又志前朝事與志當代事自別誌當代則其辭嚴重故眀人書諸帝曰某陵某廟書上書報可曰特防施行書奄人曰逆瑾逆璫其體法宜爾今志中或一二仍其文而諸槁尢所宜悉易者此其大較也諸所欲商者已識浮簽於上而江西省未經論定者亦並開具如左以俟財擇焉謹啟不宣

保定府在京師正南

擬在京師西南今云在正南再詳

按唐志析木津初尾七度中箕五度當今保定府之南境據此則凡保定府東北之境淸苑滿城安肅定興新城容城雄縣易水淶水皆古燕地當析木之次爲箕尾分野其保定府西南之境唐博野慶都完蠡祁州深澤安州髙陽新安皆古趙地當大梁之次爲昴畢分野旣據唐志則南境應屬尾箕而此又云東北屬尾箕西南屬昴畢再酌之

隋名宦張允濟靑州北海人爲髙陽郡丞

按髙陽自隋文開皇初已廢後並未甞置安得有此官允濟在唐循吏傳中其爲郡丞必在唐初舊一統志入唐名宦中宜從之又按淸苑縣唐武徳初入髙陽郡必唐初復建髙陽郡而史失記也允濟之爲郡丞在唐初無疑矣

宋名宦何承矩

何承矩只載官爵而無事實按承矩開渠屯田捍邊卻敵甚著功績可補入也

北齊陳奇河北人常非鄭康成馬融解經失防因作注釋與河間邢祐同赴召補祕書太尉

祕書太尉疑古無此官

滿城縣漢北平縣地屬中山國後漢屬中山郡孝昌中攺屬北平郡東魏興和中置永樂縣於其地髙齊省北平郡移北平縣之名於故郡地後周以故北平爲永樂縣隋仍之屬易州上谷郡唐天寶元年攺爲滿城縣屬涿州

按唐書滿城屬易州上谷郡非涿郡也

遂城廢縣晉屬髙陽郡

按晉不稱郡郡應攺國

瑾賊

劉瑾書名似妥瑾賊可易

魏璫

魏璫書中人魏忠賢亦得

隋開皇十六年復置唐縣屬北陵郡唐初屬髙陽郡天寶元年更名定州博陵郡

更名定州博陵郡應云更髙陽爲定州博陵郡縣仍屬

博野縣漢蠡吾縣地屬涿郡桓帝設博陵縣爲髙陽郡治晉攺縣曰博陸仍爲髙陽國治後魏攺爲博野縣屬髙陽郡隋屬瀛州唐武徳五年置蠡吾州於此

按唐書武徳五年以博野淸苑定州之義丰置蠡州八年州廢縣還故屬九年復以博野淸苑置貞觀元年州廢以博野淸苑瀛州永泰中以博野來屬元和十年復瀛州後又來屬則攺置應攺復置蓋武徳五年已置蠡州至八年而廢九年又置是當云復置不得云攺置也

博野縣宋雍熈四年置寧邊軍景徳初攺永定軍天聖七年又攺永寧軍

按宋史景徳元年卽攺永寧軍而不言天聖復攺更考

明張貫歷遷貴州按察使以忤劉瑾謫官參議

以按察而爲參議未是謫官但可云左遷

南臺禦史

南臺禦史不如攺南京禦史蓋恐疑謂眀時實有此官號耳

祁州漢安國縣地隋攺置義丰縣唐中宗神功元年契丹攻之不下攺名立節

按狥忠【卽完縣】立節二錄以拒契丹同時賜名前狥忠曰萬嵗通天二年今立節曰神功元年不無互異以唐史考之或當在元年而契丹攻之則在通天二年從唐志俱屬之萬嵗通天二年何如

景徳二年

景徳二年據宋志乃元年

深澤縣元祐元年復置今仍屬祁州蒲陰郡

按蒲陰郡入金已廢應止云祁州

安州

按如意元年析河間地置武興縣後攺唐興【見唐地理誌】此安州建置之始似不可略

隋名宦李衍以功拜安州總管

按金始爲安州隋無此名今云拜安州總管恐誤

眀人物邵錫

凡書歷代官爵悉用其時官號爲雅如明無中丞今云旣拜中丞之類或一易之

髙陽縣後魏爲髙陽郡治隋開皇元年廢郡以縣屬河間郡十六年於縣置滿州大業中廢唐武徳四年復置滿州貞觀初又廢縣仍屬瀛州天寶元年屬河間郡按唐史瀛州郡河間郡蓋一郡而二名耳今旣云仍屬瀛州不必更言屬河間郡矣且考唐志止云貞觀初屬瀛州無天寶年更屬河間之文

楊忠湣

忠湣刑於市非死獄中

江西省宋書云領郡八

按宋書領郡十非八也遺建安晉安二郡

開元二十一年分爲江南西道采訪使

按江南西道初屬采訪使至乾元二年設洪吉觀蔡使領洪吉五州後添領信江二州建中間陞節度府旋廢咸通中復爲鎭南軍亦廢置不常是江西一道設觀察之時久而設采訪節度使之時少宜於采訪使下補舊觀察之廢置

元和郡縣誌云領郡八

按此正江西觀察所領若采訪使所領則有十八郡非止八也唐藩鎭志江西觀察領七州而無饒州然郡縣誌所載如此而韓昌黎滕王閣記亦云江西觀察領八州豈唐史未及詳記耶

饒南九江道贑南道

此分守巡道也不如保定志列於駐札之府爲妥

桓沖樵國龍亢人江州刺史後監江荊諸軍事在江州凡十三年

樵國樵應作譙衝下不書事考晉史張駿殺督防趙毗北叛衝遣將討獲之不敢専決生殺請上疏須報皆爲江州事也可補入又按晉史桓沖始爲江州刺史後監江荊軍事至桓溫卒遂以衝都督揚江豫三州今但書刺史監軍而不書都督似掛漏且晉史所謂在江州十三年者以桓溫未卒時而言若以溫死後衝爲都督通計之則不止十三年矣

蘇孝慈洪州都督

按隋時諸州有總管而無都督又史孝慈傳亦言爲洪州總管而不云爲都督也

魏少防

魏少防爲觀察使略不載其政迹則似不必載諸無事可紀者仿此例

元眀善江西左丞

按平劉貴時明善爲江西行省掾董士選爲左丞非明善也且明善終其官未甞爲江西左丞應攺正

解敏

一無事迹但云政聲著聞則此類似可去

鄭嶽

逆濠應攺宸濠

南昌府武帝太康元年置江州

按晉史江州之置在恵帝元康元年此應攺正

江南西道

注云領縣六增武寧豫寧也按唐史武寧卽豫寧蓋本名武寧景雲間攺名豫寧後復原名未甞析爲二縣也考唐志洪州屬縣尙有新吳則所增二縣乃新吳豫寧非武寧豫寧也

乾元二年置南昌軍六年廢

按南昌軍廢於元和六年六年上添元和字

太平興國八年割建昌縣

割建昌據史乃太平興國七年又太平興國六年置新建縣宜補入

豫章太守

兩漢之豫章太守猶六朝之江州刺史唐之江西觀蔡也似宜與江州觀察同編布政司之後至攺洪州後則凡爲守者皆可入此

殷羨

羨若不屑爲人致書宜卻而不受旣受之矣而投之於水輕薄不已甚乎此事正足爲戒安可入名宦宜削之

據前志如張育英趙鼎皆有宦迹宜補入

名宦

按前志所載明之名宦如張子明胡夲恵張夲張翥祝翰汪頴吳嘉聰譙孟龍陳紹儒汪佐王天性丁應璧十餘人皆有政績可書而張子明之忠烈胡夲恵之亷仁前志以爲明之賢守第一何都不載耶且自萬曆而後前志所未及記俱應酌取補入

大業二年攺豫章爲南昌縣

按隋史止有豫章縣而無南昌縣唐書武徳五年始析置南昌若隋時已攺南昌唐初又何必析置乎此處宜再考

羅從彥

仲素以春秋中庸論語孟子之說授李願中願中傳其學於朱子此其大者不可不書

宋太平興國元年置新建縣於洪州

太平興國元年宋史作六年

元嬰都督洪州時建閣成命至封爲滕王因以名閣按史貞觀十三年封弟元嬰爲滕王至元嬰爲洪州都督則在髙宗時受封已久且以理言亦不應以已之國號名樓此乃仍一統志所記非事實也應云唐髙祖子滕王元嬰都督洪州時建人因以名閣又謂明時以其舊址重搆額曰西江第一樓按一統志滕王閣外自有西江第一樓今合而一之未審是否

謝一防

一防乃廷對第一似不應僅云及第且及第字亦未雅又按前志人物如宋之潘興嗣趙康明趙汝曁元之湯霖明之盧淵陳安魏黙丁錬魏棨郭升丁以忠似尙可采入

鄧以讚

防元及第似未雅按宋史防試第一人曰禮部試第一殿試前列者曰廷對第防似可從

隋文帝開皇九年廢巴山郡並丰城入廣丰屬撫州後屬洪州仁壽二年攺廣丰曰丰城

按隋史丰城縣以開皇九年廢至十二年復置曰廣丰今云並丰城入廣丰則丰城𨿽省而廣丰固在十二年安得復置廣丰也豈廣丰在十二年之前亦經省廢乎再當考定

朱全忠以父名城攺丰城曰吳臯

按五代史全忠父名誠

王季友

按季友事見於朱長孺注杜子美贈詩後頗詳據殷璠評則謂其白首裋褐據潘淳詩話則季友爲江西觀察李勉幕僚是時勉兼禦史中丞季友則兼監蔡禦史據於邵送季友序則季友以幕僚兼司議俱無第進士及爲中丞語也且子美之詩作於大歷三四年間已呼爲貧窮老叟若至貞元則又歷二三十年安得復爲進士乎爲進士且不能安得復官中丞乎此前志之誤也

丰城人物

前志所載如宋之範士衡王衡仲元之熊復明之範衷李裕範兆祥劉華甫熊卓陸時通朱槪尢表表者今皆略去似宜酌增

揭奚斯

奚當作徯按徯斯累官翰林侍講學士不應僅書編修初授之官又徯斯以詩文名世及修宋遼金三史似應載入

舒芬

廷對第一不應僅書及第按嘉靖初芬爲修撰諌昭聖太后誕日停止命婦朝賀逮訊而無哭廟事又楊愼王允正等以爭大禮不聼撼奉天門大哭是時芬已卽訊恐不與此且哭於門非哭於廟也

宋書有豫章侯相屬豫章太守無豫章南史宋追封王曇首爲豫章縣侯子僧綽襲封豫章縣侯又謂晉爲豫章宋爲豫寧

按武寧縣在晉齊隋皆稱豫章惟宋書稱豫寧而王曇首傳亦云封豫寧侯然自王僧綽襲封時已稱豫章豈縣在宋初蹔攺豫寧而後仍名豫章耶再考與汪鈍翁書

與足下別久矣昔別壯也今髮蒼蒼齒搖搖矣以吾念足下知足下之念吾而不謂其非舊吾也日月逝邁道徳不進修名不立竊祿於朝欲如足下托迹丘園不受當時之責烏可得哉易傳有云徳薄而位尊力小而任重每誦斯言頭靣頳熱汗流浹體誠不自禁其愧且懼之動於心也禦史大夫古之三公之職也位可謂卑而任可謂輕耶位不卑則受位難任不輕則稱任不易知其難與不易而尸位曠任焉顧念名義其可冺然黙居而但已耶此其所以旣愧且懼之動乎心也傳云陳力就列不能者止念

國家厚恩尙欲因事納忠報酬於萬一未敢便決然爲自私之計也漢唐人拜官輙數舉賢以自代朝廷視舉多者往往進用語云不知其人視其所舉蓋亦因是可以察其舉者之賢否而知其所舉者之才蓋甞蓄此念矣今世卿大夫士鮮自重至使世疑其沽名聲少實用是以遲廻於中而不果也足下讀書樂道如天云捲舒其視防爲何如耶古之聖賢莫如孔子孟子孔子孟子所遇之時最難而終不肯少貶其道變其所說而易其所守今朝廷淸明

聖天子在上而直以卿大夫士之不能自重取疑於世爲解者吾誠不知其何心足下其謂之何耶足下所樂者孔子孟子之道孔子孟子所遇之時如彼棲棲皇皇防於列國諸侯卿大夫之間未甞一日不欲行其道不敢於山林泉石偃然俯仰與世遂絕也今足下所爲乃異於孔子孟子矣且

主上親防足下於儕流疊有恩禮視眾人爲獨厚或未宜如此而遂已也足下竟何以自解耶久不通書問因風略及惟裁擇而教之幸甚

答魏無僞書

李君來得足下書意甚勤厚以愧以慰足下名賢子胚胎休光耳目濡染得於心被服於身者將遂致其用於世以大其施僕朴固陋學無師法少日好爲辭章無用之虛言又以才質所限不究於成遂復廢罷𨿽縈系簪組自度材力無經世之用常有山林之思欲得一意靜坐才補小學一段工夫乃今問於僕所以立身行已者豈非執盲者而問之途在僕詎不可愧也耶顧所以爲慰者以足下名賢子耳目所見聞得之心行於身以致用於世者非僕所敢望而猶歉然不自滿假𨿽以僕無所知識無所成就猶勤勤懇懇下問如此此其進益寧可意量至使不肖如僕者亦得防被光采以自托於一日防處之雅使忘其譾劣或亦奮竭其不肖之才以得稍進於道此其所以爲慰也𨿽然承足下之問而僕無一言以答之則防非愛助之意亦望足下養益深學益進益廣大受之地至於擇善之精固執之一足下所親承於父師者非僕所能窺見也在足下勉之而已矣僕近來殊無意於爲詩𨿽偶爲之亦不能工足下年正少詩已工如此後之日益工者寧詎止於此耶以工於詩者求進於道又豈僕之所可望者耶詩卷蹔畱小遲附內尊翁老先生未敢専啟望致區區之誠惟以時保攝以慰思念不宣

與王薛澱書

嵗之除夜讀足下見僕二錢說闗監督札所爲詩二章且吟且思至於終夜喜不能寐嵗之元日朝退暫憩署中意益感奮因自彊於善念錢之用爲亷爲恵介在取與又爲一錢說一篇以廣其意夫以足下之才雄於述作詩則淸越秀美中於法度而其意指之所存主於勸導規誡與人爲善僕之所爲誠不足以當歌詠之萬一而竊自喜者謂爲知僕之心也僕麄疎頑鈍無以自立於世𨿽欲竭其愚不肖之力自度無有可合於時惟是冰兢自持所不敢變壊者區區之心而已耳孔子曰不患人不已知老子亦言知希我貴而僕謂足下知僕之心爲可喜者豈有所私見哉以足下與人爲善勤勤然動僕感奮之意而堅其爲善之心也使僕不聞足下之言不有以動其感奮之意堅其從事於善之心則是僕之可憂者莫大乎此今幸而知感奮矣堅其心矣謂之可喜亦豈不然乎昔穆公問於子思曰縣子言子之爲善不欲人譽已信乎子思曰非臣之情也臣之修善人知之而譽臣是爲善有助也此臣之所願而不可得者也修善而人莫知則必毀臣是爲善受毀也此臣之所不願而不可避者也僕之意亦猶子思之意也𨿽然子路人告之有過則喜孔子謂不見是而無悶亦望足下有以勤攻吾之闕而已自足下而外不知吾者多矣不知則必毀吾亦豈能避之哉能勿悶焉蓋不敢不以聖人之道自勉也

與韓佚園書

分袂以來七易年所時有人至便問興居極知佳勝前接手書記存情文備至筆札之工有加於昔伏讀數過千里外遂如覿面可勝歡慰生平知交落落如吾兄者能復有防異時林山泉石投老餘閒闗門學道性命之友捨吾兄其又誰與此往日之素心倦逰思歸系念彌切仕宦之味今已飽甞迂怪成僻比昔更復可笑𨿽身嬰塵网此心如坐深山堅白自守誓不取公家一錢已習慣自然人亦不以爲異不以爲同如世間無此人也蓋自昔家世所遺薄有治生之業節身儉用足供朝夕以此都無求於世而二十年來蕭然皆盡矣然守其困約不敢變者亦實不能也蓋其平生性質不能以其所不能者彊之使能此與吾兄三十年寒牕燈火時所深知而篤信者也亦何足道哉然每念吾兄家居澹泊亦竟愛莫能助故人知我但區區鄙懷不無自愧亦惟故人愛我是以具道其所以然者不覺耳長安路回首使人索然又恐吾兄徒有跋渉之勞斷可勿萌此意非相知之深不敢輕率及此附寄薄物惟哂存之不具

與楊都諌書

頃承見過語次及玉堦玩易篤事親孝二事僕所撰玉堦墓碑蓋専以講學櫽括其生平故於玩易之篤略見之矣竊以自昔伏羲神農黃帝堯舜數大聖人皆孝子也伏羲神農黃帝堯不以孝名而舜曰大孝者以其處人倫之變也蓋瞽瞍傲象之事聖人直以安常處順爲心天下萬世見其所遭人倫之變如彼而所處之善如此故以大孝名之然而非舜之志也孔子孟子特以此教天下萬世之爲人子者曰不幸而有父母兄弟之變則當如舜之所爲大孝者耳非謂伏羲神農黃帝堯之孝皆不如舜而舜之孝獨出於數聖人之上是以數聖人之孝有不必皆稱者也甞見朱子解周禮師氏之官以三徳教國子一曰至徳以爲道夲二曰敏徳以爲行本三曰孝徳以知逆惡以謂至徳云者誠意正心端夲淸源之事道則天人性命之理事物當然之則修身齊家治國平天下之術也敏徳云者彊志力行畜徳廣業之事行則理之所當爲日可見之迹也孝徳云者尊祖愛親不忘其所由生之事知逆惡則以得於已者篤實深固有以眞知彼之逆惡而自不忍爲者也又自注云至徳以爲道夲眀道先生以之敏徳以爲行夲司馬溫公以之孝徳以知逆惡則趙無愧徐仲車之徒是已由是言之有明道之學術不難爲溫公之事功至如趙無愧徐仲車之所爲則固已恢乎裕如矣玉堦之學將以求進乎至徳以爲道夲而所謂敏徳孝徳以爲行夲以知逆惡者蓋將眞知而力行焉故撮其生平而以講學爲說有無俟乎兼陳而備舉者焉而玉堦之得乎已而傳於後世者已具於吾說之中蓋亦自以爲此或者古人立言之體當如是也僕誠愚陋無所知識與玉堦同學久重以其孤之請而亦有所不能自已於中者故不辭而爲之銘未知有當焉否也幸髙明有以教之拳拳切望不宣

午亭文編卷三十九

欽定四庫全書

午亭文編卷四十

大學士陳廷敬撰

頌箴

銘贊

幸闕裏頌【有序時直內廷特命臣與議】

皇帝康熈之二十有三年是嵗甲子東巡狩謁孔子林廟先事

皇帝曰事先師禮重且嚴汝廷敬實惟予舊講臣其與議所宜行臣從諸臣後議具上

詔曰兪及恭覩禮成臣不勝懽忭震躍仰惟

皇上聖神首出化洽萬邦君師之統千禩一時乃猶屈已求賢詢輿訪道廣廈細旃之上冊書討研勤逾儒素遐瞻東魯慨想宣尼希代曠古前未有也其時三事大夫颺言曰昔者刻玉逰河披圖巡雒襄壄之駕塗山之防皆能焜耀簡籍垂於方來今玆萬國旣同誠宜宣省風教展義魯邦下塞眾望

皇上凝睿思延廷問久之廼曰朕慕聖道歷久於玆敬因省方詣先師宅裏其母重煩吾民供億於是肆赦軫農蠲租已責敷愷澤於天下乃歷吉日協靈辰壄廬警路宮正設蹕玉輿曉升帷殿夕禦前驅珠旗屬車日羽以臨乎岱宗是時未臻夫闕裏也飛斾江淮觀民設教月屇黃鐘旋軫南陸聿來聖居覽觀山川云物廟寢圖書之盛嚴恭將事禮行樂奏聖歆如答【臣】廷敬𨿽不得備從官之列緬懷宮墻逖稽掌故太牢特祀肇自西京褒成祼將爰及東漢貞觀定朝防之儀開元錫文宣之號器物之賜渥於廣順陪位之班詔始祥符至和加衍聖之稱承安世曲阜之令凡爲崇儒重道是以異代同符若乃萬世師表之稱則與乾坤同其悠久也六經表章之澤則與日月並其光華也畱鳳蓋於防門車服禮器所未備也頒龍章於鄕校普天率土所共瞻也矞矞皇皇莫與京矣【臣】謹拜手稽首而獻頌曰

惟聖體道生民防萃徳逾位兮惟

帝則聖統壹萬類位斯配兮龍飛於天周覧八極嘉鳳徳兮聖作物覩垂祀萬億視魯國兮

帝開明堂於羮於墻坐則見兮

帝防方嶽東西南朔來殷薦兮

鑾車戾止鏘鏘穆穆金絲肅兮

駐蹕古亭雲霞委屬淸泉澓兮上公稽首籩豆奔走昭世守兮曁四姓後博士童耉

恩滂厚兮賜所過租歌騰於塗惠我人兮惟

帝福我我神其妥戴

大君兮莘莘髦士百爾濟濟頌聲美兮於赫

帝功與天比崇無終窮兮

聖文神武至徳頌【並序】

惟我

皇上聖文神武躬禦大寶君臨萬邦於今三十載矣維時九垓軌道四海波澄至徳所敷際天蟠地黎庶咸登仁壽寰宇共厎時和固已符合三皇功加五帝矣而我皇上猶復治益求治宵旰之焦勞宮庭之咨儆無息不以生民爲念此與書傳所稱大禹之勤儉成湯之寛仁文王之不遑暇食若出一轍蓋先聖後聖防不同揆也夫是以蠲租減賦省斂省耕凡山陬海徼窮荒僻陋之鄕扶杖嬉逰瞻

天表聆

玉音識朝廷之徳意被盛世之恩膏咸感激帖息如雷霆之鼓萬物防不振慴其威又如雨露之沐羣生靡不沾濡其澤蓋區宇蕩平中夏肅穆有由然也至如外藩之地遼逺之區其屬四十有八部眾地大蘗牙間生而自我

皇上建極以來治化光被四十八部之長皆謹凜震懾以爲上有

聖人徳洋恩普靡不得其所此眞吾君吾所天也以故頓顙請命奉贄稱臣蓋今天下太平數十年

聖天子功徳隆盛浸灌浹洽入於人心無逺無近願俯首而承順者皆動於不自知而感於不及覺非威力之所加非詔檄之所廹蓋邊徼之外其願爲

聖天子之民而以不得親見

聖天子赫濯之聲靈爲悵悵者正不止四十八部矣乃喀爾喀曩在防古則雄長一方擁其部族人民十餘萬眾𨿽貢使絡繹而未甞躬修臣節今者戴

天威而懷

聖徳向化輸誠傾心臣服

皇上又念其僻處邊陲防知禮教

宸衷裁決撫安激勸必

車駕親臨於是乃馭馴駮之駟乘雕玉之車明月珠旗幹將雄防糾紛交錯猗靡扶輿壯中土之英聲示逺人以文徳

駕至之日諸部咸集蓋莫不覩車旗甲從而嗒然自失也仰文物聲名而忻然嘆羨也慕義歸誠聿得沐恩光親笑語而懽忭相慶也

天子嘉之隆以宴賚爵秩有差什五有制於時庭實旣陳

皇歡是式獻萬壽而喜气緜幕醉百壺而軍聲愷康於以靖障塞於萬年震威靈於奕葉洵超古軼今之偉略哉【臣】忝竊遭逢得侍

廷陛不能韜弓荷殳帓首韡袴躍馬以從

駕旋之時拜賀於車塵馬足之前覩侍衛之雍容見師陳之整肅用以舞蹈抑用以自愧也而間従扈從諸臣得悉諸部落免冑趨風革心效順之盛事踴躍之至無以頌揚謹賦韻語紀載神功垂諸來世使知我

皇上之所以治冠百王功髙千聖者蓋誠如天之無不覆如地之無不載凡有血气莫不尊親而非徒以區宇蕩平中夏肅穆爲盛治也頌曰

上聖垂統巍巍皇皇仁育義正怙冒萬方時雍風動謡俗樂康邇安逺慕恩徧遐荒幅西東朔南萬里日月出沒至無涯涘防不率從我疆我理

皇風震赫奮揚

天威馴梟屈虣匪徳焉歸鴻澤以濡詟我

帝命咸來享之遂若厥性環翼我畿邊氓永靖

恩覃萬祀歷久逾深

帝念外服悉天所臨萬物得所予惟宅心古者天子有適諸侯言巡所守行慶賜休兵車百萬烈烈其旂淸風捲舒交龍熊螭平沙際天雷迅云馳桓桓糾糾羅列衛營耳耳前驅雅雅吉行士若銜枚驂牡不鳴殷殷雷霆川谷以震旣奉

帝車亦象天陳恃力者殱從徳者順弓櫜不控箙委羽鋩一農之饑飼以峙粻一夫之寒暖以襲裳扶老提稚近天子光四十八部增一曰九匪惟冊九來者恐後五十餘屬厥角稽首逾於古昔王防其圖百辟內向要荒外俱吚嗢重譯萬狀睢盱一我冠帶同我車書

帝曰汝眾朕不専有天下萬家四海爲守爵賞賚予繼絕持危濯痍吹溫登之皥熈如雨載霖如日初晞躑躅謳歌舒愉以嬉惟

帝錫嘏如山如茨降百斯祥延萬斯禧醇醴萬石嘉樽靜籩旣莊以和秩秩斯筵存問齠耋

玉音朗然守約則丰克已乃賢瞿瞿兢兢若臨深淵如帶如礪如石其磐凡玆藩長

帝訓是式毋怠毋虞毋敢失職

帝之歸來如離慈哺攀遮衮衣逺越閭伍

帝其何時更歷下土緬昔重華王畿靡遙九州𨿽建亦有三苖三代之域兵甲未銷孰嫓我

皇文神武聖燮伐旣張干羽大定擴淸疆圉恵安黎元治成禮備功昭徳宣永永眉壽昌熾萬年

言箴

與其易爾言也寧喪爾躬喪爾躬人所同也易爾言禍不可窮也不車而裂不鼎而烹也水溺火焚情相攻也嘅然永嘆以身終也胡不忍於俄頃而禍及生平也

動箴

天下之動凶悔吝何多也主吉而動凶悔吝如我何動以吉其後有他我其如凶悔吝何吉不易爲靜以勝之天下不能有靜而無動也動之其奚宜易稱幾者動之防知幾其神惟君子吾與歸

虛舟亭銘

我遊於人人觸而怒怒不在人觸以我故我與世遊載沈載浮溯焉洄焉泛泛中流適彼萬里一葉輕蘋隨所遇遭無有怖嗔或幹翠霞或棲丹壑志士防心黙往自托自托伊何體物無方大莫之國無何之鄕方舟濟河虛船洋洋船來觸舟然無人有人怒呼無人曷云不見其人不獲其身虛舟名亭汝視汝聽

信芳齋銘

芰荷制衣芙蓉集裳靈均詔余垂華流光鴸鳴賢退彗耀鯨蔵鵜鴂之聲百艸不香餘獨何爲顏此信芳相彼蕭艾亦離於霜維薋菉葹江蘺杜衡孰穢孰潔孰枯孰榮有嘉我室竹扉茅堂扶疏荷屋窈窕藥房余獨樂斯好修爲常春蘭秋菊年嵗永康

尊聞堂銘

古人於道有見而知有聞而知有傳聞而知自孔子歿七十子散所見所聞寥寥千載其誰其見於書者所傳聞異辭博觀而求約取而思儼私淑之在玆吾不幸不生齊魯及孔子之時遊夏之賢孰敢等夷我思其狂琴張牧皮俯仰百世我友我師旣不可得見聞若傳聞者是亦曰聞是故尊之

慈泉銘【並序】

樊山之陽髙千仞未至巓百步有泉在山徑沙石間坎甃淸澈味甘冽異他水不盈不涸居人兩三家汲以飲防不見多食千人不見少百鶴阡在其東母夫人之所蔵也故得名慈泉而銘之

慈山巖巖下視王屋我民錯居賴此川瀆巖巖玆山民居其巓載耕載獲以粥以餐承液生云洑流含潤利澤之施豈適膚寸影月流天漪風肅然相我阡隴於千億年

米海嶽硯銘【並序】

聞吾州有米海嶽硯舊矣莫知在所素心弟於民間求得之以遺予刻文曰彤池紫霧魚龍起碧落五星共月明中窪而缺兩隅殺墨而不敗筆洵可寶也銘曰刳有腹剗有隅隅不側腹能瀦以嫓徳與我俱米家書世莫如石爲兄是吾徒弟得此故遺余

義冢碑銘

吾所居鎭曰郭谷者連四五村居人逾千家皆在廻峯斷嶺長谿荒谷之間地最磽陿耕牧無所其土方數畮者絕少其狹者不可以畫遂溝廣者不可以經洫澮或土戴石或泥淖沙田旣少而悉歸於有力者其子孫或世守其先人之產而重轉鬻諸人其人好力作負販俗尙儉嗇四方來居者人日益眾而田日益不足生旣不能以田爲事死則無所於歸卽一旦不幸叩彊有力有田者之門丐尺寸之土而瘞焉異時或斬鑿平治之求若斧若馬鬛安可得古之人所謂不封不樹者豈遂若此耶余捐金置義冢得田若干畮公之貧無地以葬者余惟古者井天下之田人有分地自秦以兼並廢先王之制始開阡陌而天下於是有甚貧甚富之民至使斯人生無以飬而死無以葬者暴秦之罪於今爲烈也夫分井均田之法其大者不能行矣若能令豪侈之家稍知品節制度使天下甚窮之民生有所養而死有所歸無餓身暴骨之患是亦有天下及祿食者之所宜三致思也故吾爲書置冢之故而系以銘曰

記昔侍

帝狩於近郊掩骼埋胔豈惟搜苖工官戒途誤平人冢帝察治之仁斷傾竦顧瞻疆服時聞興嗟徵骨露野戰血染沙時予之卹孰紓予懷記

帝言動臣所職哉矧惟

國家怙冒下土眷言我民億萬以數溝壑塡委道路棄捐封狐夜歗饑烏曉餐凡我人牧孰軫孰憐樊山之原樊川之浦天寒雨濕魂訴如語解金卜幽鬼兮宅女耘叟耕夫莫或女侮山廻峩峨川流湯湯累累玆墳我心摧傷我力則殫哀此眾民爰作銘詩以倡後人

宛平王公像贊

階平星聚泰運肇啟二五儲精誕生夫子神觀挺防才名日起受知

世祖顧問宻邇

綸扉視艸籌政決疑謂宜大任燕翼是貽我

皇踐阼表率憲司數奏封事正議忠規三垂不靖怙眾作逆九伐張皇中樞運策欃槍迅掃宗社磐石遂陟臺衡臯防接迹稽典定法教洽治宣黼黻衣被徧於九埏退朝宴坐泰宇翛然誰其侍側玉樹風前鄴侯旣相仙骨在軀精神淵著不視體膚謖謖淸舉溫溫徳符麟閣淩煙此爲之模

六公贊【並序】

吾鄕國多賢人君子其以淸徳爲世所稱者則有若曲汶衛文淸公周祚陽城故刑部尙書白公謙蔚州魏敏果公象樞永寧於淸端公成龍陽城故巡撫張公椿髙平故布政使畢公振姬此六公者生同時皆在鄕國數百里之內然皆所謂天下之士也而吾辱從之防夫吾豈能友天下之善士乎哉吾之得遊於六公者直以鄕人之故耳六公之賢宜余知之尢得其實也詩曰維桑與梓必恭敬止又曰髙山仰止景行行止於是作六公贊云

曲沃衛文淸公周祚

公獧以和不嬰於物如秋之霜如冬之日淸廟明堂不攺其節金鐘大鏞朱弦疏越

陽城故刑部尙書白公謙

公起詞苑無赫赫聲淸忠端亮式和且平有文有質是訓是程及蔚州公理學宗盟

蔚州魏敏果公象樞

國僑以恵公叔以文稱名責實公淸最聞紹宗聖學道集儒勲頌詩讀書百世彌尊

永寧於淸端公成龍

我懷斯人流風悠巍峩實望磊砢節目厥芳幽蘭其堅純璞社稷人民卽此是學

陽城故巡撫張公椿

嶷嶷英挺身標勝流歷顯若晦居辱不尢聲迹未墜民今思謳瞻望衡宇景彼前修

髙平故布政使畢公振姬

公文奇字公行奇節振玉摐金飲冰嚼鐵拂衣耕壄耰而不輟髙風誰嗣生芻淒咽

任君八十像贊

我見黃石來臨峨峨仙禽無聲息駕庭柯貽我話言禔福孔多不辭而去客有相過手靑松障一老顏酡適意與防紫芝煙蘿云何贈之黃石同科

午亭文編卷四十

欽定四庫全書

午亭文編卷四十一

大學士陳廷敬撰

傳

太子太保兵部尙書總督江南江西諡淸端於公傳

公諱成龍字北溟永寜人先世仕明者諱坦有聲治朝官至大中丞父時煌裏中稱長者明末盜起西疆裏中築堡於公先壠傍形家者言堡成不利於氏公笑曰我裏千家保聚獨我家不利害少而利多堡當築矣堡成卒無害公生而才智絕人攻場屋應舉之文中崇禎已夘副榜入

國朝仕爲羅城令羅城秦桂林地故多瘴癘又猺獞頑黠不可治仕或自罷去公喟然曰荒徼皆吾民土惟國家所使人生仕宦豈擇險易哉且羅城可遂無官耶單裝徑往羅城無城郭廬室居人數家公廨在叢篁深箐間披艸木入得微徑插籬棘爲門牖虎歗猿擲白晝行庭中陽陽穿壊壁去公卽庭中累土爲几案其傍置爨一釜一盂炊煙並日召吏民來前從容問所苦諭以急公敬上之義申令行事吏民皆鳥言咿嚶與之語心耳遼絕公解析譬曉神色愷易良久皆欣然拱聴旣去則據案讀書以數錢貰惡酒獨酌醉則隠幾而臥或竟日不冠履旣數月吏民樂公坦懷益樂就當是時西粵數叛服羅城民皆竄山谷而猺獞與大姓相仇殺民旣失業則阻險爲盜他令或飾威規利民益疑畏不敢前公至則悉除諸禁拊循殘氓誠意憐惻感人人皆自至以田賦親輸公手或畱數錢置案上公問何意曰阿耶不要火耗不謀衣食寜酒亦不買耶公感其意爲畱數錢計得酒一壺而止民益親愛因與朝夕問地方利害悉得其要領編置保甲約束猺民盜皆屏迹先是鄰猺殺掠我人畜嵗二三至以爲常至是鼓勒鄕勇將進搗其巢猺大震懼自誓不敢犯界上歸所掠人畜夫然後民得安居盡力於耕稼之事矣每春時命兩猺舁竹兜行田野中見力耕者輒呼與語相勞苦民知公來皆率婦子環公羅拜或坐樹下與飲食笑語歡如家人嘉其勤而獲者愧其惰者荒蕪者民大勸悔穗被野牛羊滿山公以其暇日增陴浚隍招民入居新築室者公手書題額或門聯以示奨異立學宮教民其中能讀書應舉者免徭役民俗輯和獨數大姓者負勢不爲下其人皆號總戎侯伯嘗指揮長吏恣爲殘慝公曰此曹向皆倚恃猺獞盜賊爲之爪牙一逆其心則立致亂變是故他令多匿意阿忍之今吾威令已行民服禮教此曹可令終不悛耶會一大姓執其僮予公屬致之死公訊當與杖視之已杖矣因怒謂爾旣歸之官則有朝廷法在何得先自擅刑藐官蔑法乎叱之跪將杖下之獄大姓大恐叩頭謝死罪移時始得免公乃爲陳順逆禍福之理遂大感悟自是數大姓皆奉法以公事至者望籬門股栗項縮無復跳踉桀驁於公庭之上者矣三年政成臺使者勅粵中令以羅城爲法公乃牒上寛徵徭疏鹺引諸利所宜興罷者行之民愛敬如父母焉公自來羅城從僕皆散去二僕病不能去旋亦皆死羅人憐公每晨夕視問安否間斂金錢跪進云知阿耶苦我曹供些少鹽米費耳公笑謝曰我一人何須如許物可持歸易甘防奉汝父母一如我受也眾怏怏持去居數年家人來羅人則大喜奔嘩庭中言阿耶人來好將物安家去又進金錢如初公又笑謝曰此去我家六千里單人攜貲適爲累耳麾使去眾皆伏泣公亦泣卒不受丙午秋試辦事外簾公布袍數浣破被如鐵一蒼頭從眾簾官皆美服盛飾傔從姣好公衣敝垢藍縷諸吏人皆指目揶揄之大吏夙聞公名指衣敝垢藍縷者曰必羅城令也諸吏人皆相顧愕眙於是大吏委公以試事使専督之事無不精當者因與極論時事所宜及古今成敗是非得失之迹公掀髯抵掌詞气激昻語有倫要大吏甚器重之交章舉公卓異在羅城七年遷知合州公復牒十事上幕府皆爲公行之去羅城羅人遮道呼號公今去我儕無天矣追送數百里哭而還一者獨畱不去公問故曰民習星卜度公槖中貲不能及千里民技猶可資以行也公感其意因不遣去會霪雨貲盡竟賴其力得達合州州領三縣合計才遺黎百餘人正賦十四兩而供役繁重不支官有騶從之費公盡除習畜一羸馬以家僕自隨府帖下取魚公曰民脂膏竭矣無憐而問者顧乃欲漁吾魚吾安所得魚乎卒不與府中魚因極陳荒殘疾困狀郡守笑謝爲裁革十餘事公念合州民多流亡往時新歸流戶便卽力役而墾田旣熟土著訟而爭之以故集者復散公皆爲區畫田廬牛種官立案籍復三年而後同新集者旣知田業可恃爲已有而復無徵發倉卒之憂逺近悅赴旬月之間戶以千計未幾用前卓異遷黃州同知分鎭岐亭岐亭當黃麻偏界地多汊湖幽壑盜所窟巢時急盜案官文法頗繁長吏至諱忌不欲聞盜盜反持長吏所忌白晝行劫莫敢何問公捕得九人集諸父老謂之曰此皆巨盜彼恃捕後上解則牽制官吏長短往往得脫今以示諸父老有能保後不爲盜者吾將貰之否則盡吾法諸父老願以身保者二人立命鋃鐺駢首系七賊卽諸父老前爲坑坑之盜自是驚匿嘗艸笠蹇驢微行村堡以周訪山川要害閭裏之情僞貰大盜責以捕盜自贖捕輒得無脫者四方來謁者無貴賤皆接以恩禮延問利病咨訪人物是以所興舉悉中人情黃州境壤蒸蒸樂土矣攝漢陽黃安通城事皆先絕火耗飭保甲所至輒著異迹操守益自危苦惡衣疏食以圖民之急巡撫張朝珎雅重之特以卓異聞會滇逆亂作檄攝武昌事問禦亂之防公對以安人心莫先停徴求時朝珎艸疏欲奏公意與合以故凡兵事皆倚公以辦公悉意擘畫羽書交馳師旅雲集軍資億萬皆咄嗟而具惡少憑依禁旅罔敢指問公立置之法白大將軍申明軍令甲士十餘萬擁公忿嘩公不爲動詞譬理解神色抗厲知公不可奪皆徐斂去或諜得武昌大姓與賊交通指藏器仗爲證朝珎欲發兵捕而召公公言自烽警以來武黃諸巨家多盡室避兵良子湖中家人藏兵械以備他盜耳若遽加兵人人恐矣迹之果無他公之鎭定知大體多此類也用卓異遷知建寜朝珍奏攺武昌時逆賊陷嶽州長沙我師進取道蒲圻朝珍檄公往造軍所渡橋賊鋒迫近蒲圻人潰驚城郭爲墟公入城嚴斥戢逃兵招集居人城以不墮通我師嶽長之徑旬日成橋山水暴漲橋復壊公以此去職會東山亂作朝珍謂公極知君勞苦然非公莫可辦賊公曰聞命矣夫公知遇最深敢辭艱乎但黃州東連廬皖北接光固據三省形勝控制七十二寨其人剽悍善鬭阻險跳梁難以猝勝若公見委須便宜行事方敢受命朝珍大喜自起酌公曰君肯任事吾無憂矣撫一以聴君需兵幾何公曰賊眾我寡兵多適資亂以前守蒲圻數人與俱足矣遂嚴裝以行初東山之亂也妖人黃金龍詭言得天書寶劍來往興寜山中煽惑愚民匿迹黃麻劉君孚家君孚黠猾多智數收召亡命亦數數能禽獲盜賊守令多其能每撫而用之公鎭岐時君孚亦嘗居門下後得滇逆僞札遂與金龍潛結河南江西諸渠魁私立將帥眾號十萬約以七月起事會有人欲發之君孚恐事泄遂以五月望反於曹家河黃守將王宗臣率所部兵駐興福寺麻城令屈振奇率鄕勇駐白杲約日進攻君孚夜遣七騎斫黃將營鄕勇亦自潰退保麻城賊勢甚張而諸盜所在益蜂起公行次陽邏偵知君孚𨿽反以眾未合猶豫持兩端遂兼程抵白杲距賊十里止宿榜示脇從者自首免罪誣陷者卽赴訴過三日以從賊論於是投訴者日千計公皆宥之賊勢大孤君孚及其黨素服公恩信聞公來皆莫有鬭志欲卽降恐見誅惟擁眾自固公度君孚倉猝反其眾未聚可就撫若旬日黨合則難圖矣遂命白杲鄕約一人持檄往布太守來待以不死之意度已至賊所公則獨騎一黑騾一蓋一鑼與二人徑趨賊寨未至二里許命鳴鑼前導者行呼太守來救爾山中人君孚不虞公自來倉皇匿後山令數百鳥鎗弩矢夾道伏望見公皆燃火控擬向公公不顧直前賊亦卒不敢發至寨門門開公入舍下騾卽防中坐眾賊環列其黠者率眾羅拜公問老奴安在老奴君孚也以舊居麾下故易暱之眾云暫出頃可至矣又姁姁問今嵗山中雨暘禾稼若何若良民何作賊取屠戮耶時酷熱若父母妻子匿何所得無苦乎眾皆泣公曰熱甚須少憩令賊爲脫鞾取水飲或支榻揮扇餘四圍墻立公熟睡鼾聲如雷賊驚異不知何爲移時寤又謾罵君孚老奴何爲久不出豈有客至不設酒脯者君孚初意公必以兵來且懼見紿故深自匿及見公推誠無猜趨出叩頭訴所以激變故公爲開陳利害順逆許以招撫約日而還至日盡降其眾數千人黃麻數縣皆解嚴朝珍上其事於朝再命公知武昌朝珎檄公畱麻城公親歷村落度地形所宜分立區保籍其區之有勇力若火藥兵械者爲煙民以慤者長之曰遇警而集蹤迹疑者區長白逐之容隠者同罪於是前與君孚金龍潛結爲賊者皆煙民樂爲用秋七月經畫有緒行還武昌當是時金龍畱君孚所君孚旣無所用金龍因縱之逃與紙棚河賊鄒君申合公次岐亭移檄東南區長得二千人率門下諸生數人督兵進討駐望花山君申初謂公已還武昌今忽聞以兵來大驚退保山寨公防賊新反未獲食少利速戰而我兵驟集攻之不如困之乃分軍軍其三面度賊走必徑黃岡馬鞍山故不守而陰伏兵崄間君申金龍果糧絕夜走馬鞍山遇伏盡禽公坐山上受俘金龍縛急欲以妖術遁公手劍叱之術不得施遂斬其首捷至武昌朝珍持露布示寮屬曰人謂我不應用醉漢今定何如公酒無量嘗爲簾官與大吏抵掌論事時觴公公飲輒數十巨觥露幘揎袖酡顏瞠目而語吏人皆竊笑公酒狂及往東山或以爲言故朝珍云然也疏聞晉級八月調守黃州時荊嶽兵事急公外輸供億內靖姦宄郡壤以寜十月江西賊犯湖口旁掠興寜蘄州戒嚴又滇逆宻布僞札書湖北地復大亂陳鼎業合逃兵掠驛馬反陽邏何士榮反永寜鄕劉啟業反石陂周鐵爪鮑世庸反白水畈各擁眾數千人號稱十萬遙連湖口寜州諸賊約以十月上旬取黃州遂及武昌漢陽髙山大湖烽火相望城門皆晝閉墟裏寂無人各鎭援兵悉隨大軍進攻湖南黃州余吏民才數百人至不能備閽柝議者欲棄黃州退保麻城公曰黃州爲湖北七郡門戶我師屯荊嶽者數十萬水陸轉運取道於此且瀕江而城控制阻險前倚興寜廬阜後壓天堂金剛諸寨實東南闗鍵釋此不守則荊嶽有狼顧之虞七郡成瓦解之勢所系非僅一城已也吾誓死不能去此然吾坐困以待不若相機進猶可僥幸以圖存賊勢𨿽眾皆取士榮進止若先破士榮余可不戰而下於是徴各區鄕勇又分守山隘令逃民不得入合賊別遣黃岡令李經政攻鼎業禽其父子陽邏平十一月二日率諸生及吏卒二十二人前進時千夫長百夫長李茂升羅登云吳之蘭以所部來會各區長讀公檄皆感憤灑泣厲鄕勇以同仇之義漸次輻輳得二千人於是立什伍標旗幟號令明整卒如素習部署甫定諜報士榮已據黃土防公遣登云偕武舉張尙聖以偏師往偵自率大隊遂發七日尙聖等遇賊前鋒與戰賊小卻公疾馳抵尙聖營眾見公來歡噪請賞公無以應惟用言語意气拊循慰勞眾感泣气益增下舂鄕勇大集有眾五千人屯箔金寨下與賊對壘八日黎明士榮賊數萬自牧馬厓分東西兩路夾攻我師賊皆手揮紅雜色旗照耀山野公著舊絨衣匹馬仗劍當營門立見東路賊少命登云率千人禦之自以大軍當其西命尙聖攻右之蘭攻左公衝其中堅戰甫合之蘭中鎗死賊鬭益急礟火如爆豆著處皆穿左右勸公盍少避公叱之曰今吾死日也敢言退者斬我軍見之蘭死又被傷者眾少卻而箔金寨後民素爲賊誘見我軍卻鼓掌讙嘩袖出小紅旗相摩麾公見勢益急鞭馬徑前回顧茂升曰我死可歸報張公茂升恐失公急發一矢翦其大旗我軍少進茂升馬被創倒茂升步射殺二人鎗洞衷甲乘他馬以進短兵相接復手刃數人而尙聖自右山繞出賊後我軍急擊盡搴其旗賊遂大敗士榮手長矛殿後左臂斷猶力戰陷泥中遂被禽登云擊賊東亦追奔數十里是役也斬馘數千山谷塡溢溪水盡赤獲軍資器械無算檻送士榮於朝珍公得賊名籍立焚之眾心以安乘勝進至呂王城茂升等欲少息公曰白水石陂諸賊本以士榮爲盟主今士榮旣禽諸賊膽落卷甲疾趨將自崩解所謂破竹之勢不可失也若淹畱晷刻賊據險致死矣時諸營才午炊公命盡覆其釡以進據鞍艸檄有能禽賊來獻者重賞投誠者待以不死脇從而歸者但閉門坐家無軍器者卽從賊槪不追問身無鄕勇印號家藏兵仗卽良民亦誅死於是眾賊聞士榮禽旣大悔懼及得檄書又知毀其名籍一時解散略盡師至白水畈鐵爪世庸等尙有親兵數百人欲保什子寨公已先令人守隘不得上脫身走君孚十一日軍定惠寺遣追盡禽之而石陂等賊亦皆平公駐黃市撫戢軍民東山大定散各路鄕勇歸農勒石黃市旗亭間班師而還自出軍至是僅二十四日以鄕民數千破賊數萬不費公家粒粟不煩師旅徒手奮身摧鋒陷堅而奏膚功此近世所希有也當此時荊門嶽湖燧火相望對壘連疆耕戎交迹內患旣消邊圉孔固公之功在天下而不在一隅矣十四年春湖南兵久不解公於徵斂轉輸重紓民力而行間所需物用器什文檄橫飛旁午絡繹公皆躬自購造不假胥吏省民費以千萬計嚴飭屬邑禁羨耗絕私派懲誣告杜饋遺以其隙招致文學之士講論經學興起廢墜人若無兵秋大饑發廩賑卹廣募輸積嚴冬冒雪計口受賑全活數萬人十五年水旱洊臻訛言復起公謂人心易搖宜示以暇豫與爲鎭靜修治赤壁亭榭日與文武寮吏歗詠飲射其間士民相與慶曰我公如此吾屬何憂又以祕計禽詰姦細撫定凶黨流釁頓息會丁繼母李夫人憂士民數萬人伏撫軍轅門號咷請畱制撫亦心知公不可去疏請奪情公勉起視事十六年制撫以蘄州上接荊武下臨潯吳南連大冶興國東鄰宿松太湖水陸要區奏復江防道以公爲之三奏而報可公規復沿江墩戍繕治戰艦練習水師計禽僞官渠盜江境肅然十七年遷福建按察使士民請畱不得朝珍曰公去失吾所憑公條便宜十餘事乘五兩小舟蕭然去楚去之日蘄黃及旁郡人沿岸遮送至九江者數萬哭聲與江濤相亂公亦垂泣不忍視十八年春抵閩時耿精忠亂新定海寇犯漳泉四郡連數嵗用兵徴役煩苦又數起大獄系滿囹圄每一卷牘罹重辟者輒至數十百人獄皆已具公視之怛然謂民命所闗寜以獄旣成而可不愼乎時以親王主兵事語聞王令公會滿漢大臣覆錄公言通海數案所牽引半皆平民遂白王釋不問或有持輕重兩可公已盡得其狀偘偘面折不爲屈指庭下婦人孺子曰此曹皆何辜乃攖斧鑕皇天在上人命至重吾誓不能緘阿從事王久聞公名至是愈益傾折每疑案子公専訊讞決明允所生全以千計其久系得白貧不能歸者皆給貲遣還淹滯爲之一空逆亂時多掠浙東江右子女及後投誠沒爲奴婢老弱轉棄溝中僵屍相屬公設法勸募贖之歸籍小兒女不能歸者養之署中積數千百人計滿一舟則給口食歸其父母親戚公退食羣兒皆環繞膝前爭索果餌喧讙以爲笑樂初占匿者猶眾至是皆顧化多自遣還者矣爲臬司官吏懾服閩俗翕然一變未及期遷布政使閩地久駐兵重資民力莝夫月計數萬公白王軍人芻牧本有常役今民困方殷矧忍橫派悉索耶力爭請免或謂非所職何自苦爲公曰設兵以爲民無民設兵何爲調停者復議攺折公爭之益力王卒是公言向所科莝夫數萬一日盡皆罷去民旣樂公徳愛而凡軍中所需乃益趨事恐後八郡正供及江浙協餉不下數百萬皆司庫收公大書掲庭中命皆應時收正項外不增銖黍卽令原解官役計項支撥略無虧累署中薪米不給至無衣可典或終日一食隨徵滿漢大臣朝使者有時來過徑入臥內或繞署閒行曲房阿閣無不歷覽几案間蛛絲鼠迹一竹笥貯朝服一釜備炊爨文卷書冊數十束此外都無一物咸嘆曰於公淸苦天下第一也外畨貢舶或有所獻公悉屏斥或呈樣香一齅卽持還去貢使皆囓指作禮謂譯使云

天朝洪福我儕實未見此淸官也將軍制撫交章論薦舉卓異十九年春開府畿內去閩亦如前去楚時也駐節上谷郡邑吏望風爭自濯磨求稱公意會旱步禱時雨大沛禾麥重岐三穗民號曰於公穗立保甲申約束緝劇盜懲豪彊政大修舉所條上利病興除前後數十事皆朝上夕報可語在奏疏中不具載二十年春督理孝昭皇后梓宮前詣

山陵過

闕請陛見

上久知公淸忠著有勲勞聞公入見念其年老不勝步命侍衞持席於午門中令少坐公拜謝坐少頃入見賜食並內帑金天閒馬

禦書手卷及

禦制詩一章旣數日

山陵還過

闕又

賜鞍馬一匹蓋自是

隆禮異恩不可殫紀是年冬請歸葬母夫人得

兪防數日

命總督江南江西單騎孤裝如赴羅城時方公之節制兩江也初被

命卽已亷得陋習數十事比至則掲之通衢數翦除豪吏大猾隠蠧舊神明洞察如親至目覩墨吏日數十驚出見白髯偉軀長者輒膽落謂爲公微行公亦數微行以實之檄郡邑條具便宜皆爲興舉郡邑吏無不畏愛趨令南中風俗素侈麗厚自奉美服遊冶聞公來公私皆爭衣布褐布褐價騰貴而賤綺縠文繡公知人心漸卽於善遂専用徳化誨導之凡文議爰書皆手自批勘第其甲乙以示褒貶自雞鳴至夜分不休寢食爲廢或勸之少息輒曰吾非不知食少事繁養生所忌第吾受

國厚恩兩江官吏多至千百何可盡劾耶所以爲此者冀其見聞知警歸於亷愼吾𨿽盡瘁國家所得不已多乎性善飲至是累月不一醉嘗中夜苦饑索少米作糜不得遂笑而起視事達旦時上下貺遺都絕端午日遣視寮吏無敢以黍角諸節物相饋者童孺攜金錢過市門交易而退無敢欺吏民安恬有歌笑而無管弦有醉飽而無羞錯商旅輻輳闗市流通每一令出父老扶觀有讀之垂涕者公之淸嚴忠直勤勞

國家利濟民生者大較如此二十三年春被

命巡海還防理安徽江蘇兩巡撫印四月十八日晨起視事未出戶疾作召諸司語不及家事端坐而逝至夜漏四十刻坐不敧倚顏色如生年六十有八將軍都統寮吏來至寢室皆見牀頭敝笥中惟綈袍一襲靴帶二事堂後瓦甕米數斛鹽豉數器而已無不慟哭失聲士民男女無少長皆巷哭罷市持香楮錢日至者數萬人下至菜傭負販色目番僧亦伏地哭盡哀公鞫獄多所平反銜恩者皆設位於家至是皆奉以來櫬歸士民數萬人步二十里外伏地哭江幹江水聲如不聞公之得吏民之心江寜人謂數百年來無能如此者士民立祠於淸涼山如黃州之赤壁云訃聞於朝

天子震悼祭卹有加已而

上東巡還謂內閣九卿詹事科道曰國家澄敍官方首重亷吏其治行最著者尢當優加異數以示褒揚故江南江西總督於成龍操守端嚴始終如一朕巡幸江南延訪吏治博采輿評咸稱居官淸正爲今古第一亷吏應加褒卹爲內外大小臣工勸其詳加議卹具聞於是集議加太子太保諡淸端廕一子入監讀書蓋

上於公禮意盛隆初終罔替由公以來士之以風節著者皆知慕效公則豈獨公之爲幸也與公剛介沈毅彊力多智正直自持不少回曲而臨事決機應變無方蓋其誠與才合識與力並故所至能集大勲而著令名焉初東山亂時劉君孚爲逋逃主黨羽甚眾公欲用其力而實患之會黃金龍就禽公亟典衣分俸得百金賞之眾皆不平謂君孚匿金龍何反被賞公曰金龍之禽實由君孚密計君等不知耳其黨以爲然又見君孚果得百金不讓於是益疑君孚實賣金龍其黨各稍稍散去而公又因以縱間離其親屬君孚計益窮遂鬱鬱以死其坑七盜也其魁初以盜降爲遊徼每進見公輒賜酒肉慰勞之曰吾深知汝能汝爲吾盡心禽盜吾貰罪旌汝一日又見賜之酒問羣盜數名魁唯唯不盡言因復飲之竟醉矣出公微服伺之魁意得甚與其徒大飲肆中出槖中籍歷指其名別其勤惰狡拙公悉覩聽之明日召魁盛賜之酒食遂益歡恃無所忌復大醉放意盡言諸盜狀公曰吾聞汝槖中有籍可取視否匿不肯出摉得之大小盜名皆具公因謂若此行不可立於人世矣宜速歸曰小人從公復何歸公曰汝歸黃壤耳乃惶懼言死自其分幸與母訣不許取篋中俸金一兩俾寄其母立斃之公自得其籍按以緝盜無不得者公嘗曰人命至重上天好生自非精察確訊若寃殺一人便應以命償之故多徒步獨行或防蹇疾驅雜田夫旅人中偵聽野籬邨店樵牧童叟之語以是疑情細事無不如犀燃燭照遣使往察事人亦不敢欺也而往往蹙額哀矜多所減宥一日逮一盜盜觳觫甚公曰吾知汝已攺行矣汝傳語若黨攺行與否官必知之賞誅隨之矣賜以酒食放歸一竊者公訊之曰汝竊也未至死汝所知某某皆巨盜罪應死然能自新吾亦赦之今釋汝歸語若輩羣盜聞之皆大畏斂迹一營弁餽餉軍前其弟無賴子也久客歸而是夜盡失其餉遂執弟歸之官弟不勝拷掠因誣服株引平日交遊市井惡少十餘人問其贓皆云用已盡獄具公適以江防來謁巡撫偶舉此事公曰無贓則案終疑且數千金何得遽盡乎巡撫曰吾固疑之今以屬君公承命祕其事不發越二日引眾囚至略訊卽釋去復巡撫曰江夏盜案無一人實者問囚安在公曰盡釋之矣巡撫大驚恚公曰囚被刑已極若再訊卽恐立斃誠不忍其無罪就死且上讞須得眞盜畱此屬何所用之巡撫問眞盜安在公指撫軍帳下一校曰盜主家也縛以付公公曰眾盜數日可盡致也旣數日果皆就縛贓在校家封識如故巡撫問公何術能爾公笑謝而已他如此類皆神變不可測閩囚數十人當斬公察知其枉白王王下其事獄詞六七返不決公度此終不得卽脫卽取囚出坐之階下與飲食去桎梏凡囚臨刑給食脫械眾囚謂卽死皆相對啼呼忽聞傳語寃已白令歸復業乃驚喜不自持狂叫叩頭出血時滿漢吏方有事至公署亦感激雨泣自是羅織之風少衰當事聞囚已盡釋亦無以奪之也公之緝盜惟善用人所蓄遊徼及降盜恆撫以恩威四方有盜此數人皆得來先白公帶間系一布夾袋得盜名卽投其中自劇賊偸兒蹤迹畢具探袋中名勾捕無不得開府時袋已敝左右請去之公曰此袋昔貯盜今以貯酷墨吏未可去也公自言人見我發姦摘伏疑有他術不知皆古人成法第因時宜行以誠心求耳公每論事輒稱曰上帝式臨或曰天鑑在玆蓋往往夢寐與神明通故其斷獄制事亦若神有相之者公旣苦節好施予每聽斷時民有當償人錢物力不能則倒嚢代之償嵗饑得俸多少悉施與不顧已罄矣惟一騾公所出入騎者鬻之得十金施一刻而盡公日食粗糲年饑更甚舉家食粥以少米爲之雜以黍炒糠令微焦屑之粥垂熟入糠屑其中客至亦出此粥勸令依此法爲食冀得存余蓄以濟饑者客皆不能堪爲公彊食之有膏粱子不下咽公謂之曰貧苦士之常富貴人之幸今民不飽糠籺而汝忍獨飫肥甘乎若不節食及人吾罰汝賑饑矣時人謡曰要得淸亷分數足惟學於公食糠粥公在岐亭公子來省及行署中有一腌鴨割其半與之時人有半鴨於公之謡先是公每晨市豆腐二觔許故又謡云於公豆腐量太狹長公臨歸割半鴨半鴨於公過夜錢五釐酒價何處拈蓋公飲酒每夜以半壺爲準楚酒半壺價五釐故云爾公軀幹修偉紅頰隆準美髭髯精神炯炯四映平居與人交不擇貴賤談防終日略不拘忌及當大事若羣議會讞有所可否𨿽王公大人不爲少貶性極慈易而禦物整嚴賓客故人有時過存蔬食菜羹言娓娓不倦或當歡笑一語涉私卽正色斥詰諸吏望公威若負霜雪及論說籌諮輒霽顏商確務盡事理以是𨿽見嚴憚愈益親樂之其喜怒哀樂本乎天性得乎學力如此公嘗語人曰人當惜福爲子孫畱餘地布衣蔬飯享受無窮膏粱紈綺實不解有何可戀凡公話言文字單詞斷紙皆可以感人心挽習尙不悉載載其與友人荊雪濤書書言羅城事略曰廣西栁州羅城偏在山隅土司環繞山如劍排水如湯沸蠻煙瘴雨北人居此生還者什不一二土民有猺獞狑狼之種帶刀執鎗性好鬭殺父子兄弟反目操戈恬不知怪順治十六年冬初入版籍成龍以十八年之官選授後親者不以爲親故者不以爲故行李蕭條次淸源同年生王君吉人所其人忼慨好義反覆開譬謂粵西非吉祥地夙知成龍家食尙可自給勸之勿往成龍時年四十五矣然英气有餘私心自度古人利不苟趨害不苟避之義何爲也俯首不答王亦黙知其意揮淚別去抵捨別母及妻兒典鬻田屋得百金攜蒼頭五人頗勇壯可資瀕行族屬老稚相餞歡飲至夜扶醉就枕而天已曙矣大兒廷翼爲諸生已久猶謹朴如處子以田產文劵歷歷付之但命之云我爲官不管汝汝作人莫想我而已拜別先祠不覺腸斷門內外但聞哭聲不復回顧此時壯气直可吞猺獞而餐煙瘴也行及湖南冷水灘臥病顚連扶掖陸行至桂林謁上官見羸體伶仃驚憫特異皆勸以善調治勿亟赴羅城抱屙之人至是膽落往日豪气不知消磨何所矣病幾危苦孽未盡不速死及栁州稍瘥尙不知羅城在何許也羅城與融縣沙鞏連界行至沙鞏遇鄕老細詢之乃知對山卽是羅境登山一望蒿艸滿目無人行徑繞山都似營壘陣場瘴云慘淡苦霧淒迷回憶同年生之忠告不置也入縣中居民僅六家宿漢壽亭侯廟支牀周桓侯背後永夜不成寐明日到縣庭無門垣艸屋三間東斷爲賓館西斷爲書吏捨中辟一門入亦屋三間內廨支茆穿漏四無墻壁郁從中來病不自持一臥月餘從僕環向而泣了無生气張目一視各不相顧無如咎孽未盡死而弗死乞歸無路扶病理事立意修善以回天意凡有陋淸察釐革自以分死一官而已命不殞累及僕從黃瘦如壁畫陰鬼相對而泣莫能救無幾何一僕死余僕皆病成龍自忖一官落魄復何恨諸僕無罪何苦貽累叮嚀令各逃生一僕蘇朝卿仗義大言若今生當死於此去亦不得活棄主人流落他鄕卽生亦何爲余僕掉頭不顧當時通詳邊荒久反之地一官一僕難以理事乞賜生歸當事者置之一笑而已無何蘇僕亦死其年逃僕歸家大兒續覓四僕來而三僕又前後皆死止存一僕晝夜號咷如風魔欲遣之則一人難以遠行且此僕歸則孑身更苦無柰其思歸日切遂聴其浩然長往萬里惟餘一身生死莫能自主夜枕刀臥牀頭樹二鎗以自防然思爲民興利除害嚢無一物猺獞𨿽頑無可取之貲亦無可殺之仇也事到萬不得已時只須勉彊爲之申明保甲不得帶刀攜鎗咸遵無犯間有截路傷命無蹤盜情必務緝獲隠昧情事盡心推詳必得眞實立時誅戮懸首郊野漸次人心信服地方寜靜而上官采訪眞確於是有大事招擬解省小事卽行處決之通行羅城𨿽安而地與栁州西鄕接境其人祖孫父子生長爲賊申明當事輒以盜案爲艱置之髙閣竊自思漸不可長身爲民父母而可使子弟罹殃咎乎約集鄕民練兵親督殺椎牛盟誓合力攻擊先發牌修路刻日進攻此未奉委命而擅兵自揣功成亦在不赦之條矣但奮不顧身爲民而死勝於瘴病而死也渠魁俯首乞恩講和擄掠男女牛畜皆送還仍約每年十月犒賞牛酒敢有侵我境者竟行滅蓋獞人不畏殺惟以剝皮爲號令而鄰盜漸息至是上官采訪更確反厭各州縣之請兵不已報盜不休爲多事也嗣後官民親睦或三日或六日環集問安如家人父子言及家信杳絕悲痛如切已膚土謡云武陽岡三年必一反比及三年甚憂之蓋人旣和謡不驗矣又云三年一小五年一大比及五年又復無事而民俗婚喪之事亦皆行之以禮感之以情羅城之治如斯而已自數年來本非爲功名富貴計止欲生歸故里日二食或日一食讀書堂上坐睡堂上毛頭赤腳無復官長體夜酒一壺直錢四文無下酒物亦不用箸快讀唐詩寫俚語痛哭流涕並不知杯中之爲酒爲淚也回思同僚諸人死亡無一得脫興言及此能不寒心赴蜀之日益勵前操至死不變此數年之大槪也偶書寄以發知已萬里一嘅余昔過上谷公自言一生得力在令羅城蓋其澹泊之操堅危之節始卒不渝老而彌厲者已預定於此故余獨載此書以見公之志焉余見公時當公巡撫京畿逆旅深夜執余手而語有知已之言蓋康熈二十年冬十月也後七年公孫戶部郎中準從余遊得公傳略及軼事雜文擥掇而爲此傳

陳廷敬曰異時吾陽城楊公繼宗天下稱淸白吏所首指名者也予爲史官時陽城田侍禦在京師京師一老嫗往來侍禦家間嘗讕語云某不愛錢豈楊繼宗耶楊公去嫗時三百二十年餘矣而嫗能稱說之蓋當時名聞天下後世婦人女子猶皆習聞其名而尊美焉凡爲士者可不向慕乎哉予感嫗言而心識之其後與衛文淸公周祚魏敏果公象樞布政畢公振姬數公者遊數公天下之所謂亷吏也皆晉人在陽城二三百里間夫天下淸白吏不易得而爲世所指名者乃獨多在於晉可謂盛矣乃今又得於公於公之淸操偉烈章章如是千百年下必有如老嫗之稱楊公者可無以余文爲也獨是余公之鄕人也旣多賢人之疊出於其鄕而又嘗職在史官親見聞公之行事廢名臣之烈湮鄕先生之迹咎莫重焉故次敍之傳曰髙山仰止景行行止𨿽不能至然心向往之餘生賢人之鄕而志其操行亦將以爲取斯也

午亭文編卷四十一

欽定四庫全書

午亭文編卷四十二

大學士陳廷敬撰

傳

封中憲大夫希聲吳公傳

吳公諱道黙字希聲沁州人大父諱某躬耕讀書隴上有學問行義父諱某孝友忠信能化其鄕人蓋吳氏世世有隠徳云公生而質直重厚不喜遊媐稍長謹繩墨蹈規矩老師宿儒嘆以爲不及與其昆季以文學相切劘家貧不能致師聖賢精理皆苦志玩索心自得之裏中從而請業者數十百人勸誘訓戒各因其材使有所成就諸子皆自教以學爲世賢人公初補博士弟子員數應省試不合於有司退而益以明道授徒爲己任其後以子琠貴累封至中憲大夫通政使司右通政公自少至老以孝悌仁義修其身以教其家與鄕蓋鄕之知有師自公始也昔余過銅鞮夜見公於逆旅須睂軒偉布衣敝冠與余語意往往合旦日往謁謝見所居陋巷蓬門隠約寒素意泊如也蓋公之操義風槪如此子三人琠都察院左副都禦史爲

朝廷名臣蓋所謂世之賢人也琪皆有名膠庠中公之歿琠屬廷敬爲公傳贊曰

余過銅鞮時問吳公家在徐村村有唐徐勣廟故名考勣家曹州離狐客衛南不聞其在銅鞮也或曰勣守並數出雲中戰有功徳在民民祠之其東有文中子祠以通嘗讀書於此沁人之慕義不忘如此哉若公者非所謂古之鄕先生歿而可祭於社者與況修其身以教家及鄕鄕之有師自公始則屍祝而俎豆公者𨿽比於英公文中子不爲失倫矣

張太公傳

張太公鉁字宇奇別字見虛先世陽城人元末遷沁水之竇莊竇莊者在榼山下沁水環焉以所居人得名然張氏由明以來爲士林華族實冠冀南他族姓鮮可爲比父五典累官太子太保兵部尙書宮保公子六人曰銓以巡按禦史死遼事諡忠烈墓道祠廟肅若神明曰鉿舉人曰鋡進士曰錜舉人曰貢士時方重科目自鉿以下皆矯厲自奮而太公宮保公第三子俯躬下气恂恂束飾嘗曰古之君子讀書遂志豈以爲遇不遇哉再舉於有司輒不利以子道湜官翰林編修封太公如其官於是宮保公之子六人皆通貴益大顯其家當宮保公時太公爲博士弟子員文名蔚起時方有兄弟競爽之目宮保公曰吾家故貧自吾爲吏產益落汝曹守文墨皆不治家人生事家人食指多又疊罹寇殣吾憂之可以寄百口者察無若鉁賢太公聞之曰吾知遵吾父命而已遊太學歸管轄家事內外纎悉罔不如宮保公意宮保公色喜曰我固知鉁賢鉁果克吾家仲早世遺孤子殤宮保公旣命忠烈公子道濟爲之後依其婦劉時道濟已長成人太公懼無以慰寡嫂心提其幼子道湜於𦇤褓中屬劉且十五年不幸太公長子卒劉遣道湜歸曰兒無母我太公不得已命之曰兒無背劉道湜始終事劉如母太公之命也初宮保公謝賓客時忠烈公已仗節殉難鉿年十六錜生才五六嵗三人者太公異母弟也太公推食飲解衣服以養以教垂三十年皆有所樹立有聞於時於是太公謂吾事乃今畢矣其誠孝友弟出乎天性若此明末舉賢良方正科有司屬意太公太公聞之卽日騎蹇驢遁去下太行渡河涉江隠迹武林湖山之間後旣以子貴益退損如常人籜冠布袍過市門一人負重力不勝睥睨太公謂丈人助我一臂力太公急呼旁舍人助之力旁舍人曰此張太公也負者懼謝罪太公笑而遣之始余至太公家甔盎蕭然瓦器脫粟時余方少然已知太公修身閒家心敬慕其爲人其後又三十年太公白首魁艾巋然長徳壽考燕喜夫婦偕老卽其家罕有能並者鄕裏稱張太公長者能操行仁義而天之報施善人不爽也

陳子曰嘗覽觀史遷以來所傳記畸人軼事多奇怪絕特可喜之行世亦樂稱之蓋庸徳者眾人之所去也以余所覩張太公行事何其謹厚純檏退讓君子與席借榮寵何難取富貴以就功名顧蕭然自外獨行其志非有徳者孰能之其賢矣哉

廖氏傳

嘗覩建文朝遺事未嘗不掩卷欷歔至成祖殺方孝孺連引九族則又不禁瞠目竪發恚恨其所爲今三百年一時忠臣烈士事多湮滅無傳余在史局摉羅散失苟幸得之則喜以悲而況得見其子孫苗裔耶廖永忠巢縣人楚國公永安弟有功太祖時封徳慶侯子權嗣封孫銘鏞受學孝孺孝孺被禍禁勿得收其屍銘鏞兄弟獨往慟哭收葬之成祖怒戍之金山余旣載其事後見廖生鳳徵文奇其人請與居二年矣不知其巢縣子孫也生之言曰金山距松江百里瀕海子孫世襲指揮千戶明之末年鳳徴之祖某知天下將亂金山軍民並處且有變移家之松江

淸兵南伐衛堅守不下積屍與城堞等兵乃躍上城伯祖某於城樓上手格數人與其長子某皆自刎死次子某亟歸遣散其家人自焚親屬二十餘口還刎父屍傍以死鳳徴之祖以郡居弗及於難搆屋申浦之南教子孫以農賈爲業

國初徴領旗軍子弟爲運漕幹總戒勿往今雲間廖無二姓皆巢縣裔也今吾乃知生烈士之子孫而益嘆慕其先有當稱述者或以節死或以見幾去其致命遂志者爲忠義臣潔身逺害以教其子孫可謂賢人君子矣吾獨惜其名字皆失而不可求也故爲記其略如此

旭白韓君傳

韓氏其先魏王琦家在相州宋亂相州數被兵國子祭酒曰永實始遷洪洞當其時洪洞之韓累數世不仕然皆屈首受詩書尢精黃岐之學能以業其家所活人大多功蓋與古之良相者侔洪洞之人曰眞韓王裔孫也前明成化中以進士起家累官戶部尙書曰文有直聲最後抗章暴劉瑾罪武宗驚泣爲不食瑾矯防奪尙書官下詔獄瑾誅復尙書嘉靖初數薦不起進太子太保賜誥褒美卒贈太傅諡忠定忠定公子士聰髙唐知州士奇刑部主事皆以瑾故奪官於是韓氏始大顯名於時矣君諱光曉字旭白髙唐公五世孫祖汝松家賫用素饒不省計喜施至靡財單幣洪洞人謂韓氏世有其徳父承寵濟南同知惇朴謹願能繼父志不屑以財自雄然時以其畱余稍稍用鹽防才足給食指遂移其家津門在濟南旣不樂仕宦解其官歸曰吾韓氏世有徳於洪洞吾其可逺先人之墓廬且洪洞人愛我吾必歸歸次曲陽無疾而卒君時獨從哀號路側過者酸鼻旣歸葬防京東兵君母亢畱張灣及於難君卒遭變執喪行古制𨿽士大夫習禮者莫能過焉濟南公二子君其季與伯氏異母君母亢安人初亢氏善富髙貲亢之來歸也丰其奩金累數萬濟南公曰季亢之自出也金必歸季後君皆以金歸伯氏裏中賈豎素怨伯氏訟伯氏欺其孤君曰我固以讓吾兄由是訟者大屈君事兄如嚴父待兄之子如已子人髙其行化漸於鄕焉君嘗爲博士弟子員嶄嶄立名譽妒嫮者妎其能將遺書督學使者使黜君然其人陽與君相交驩傭奴數數來奴誤謂遺君者遂以書抵君君視書嘸然語奴非遺我也奴持書去後君竟用是黜君終不語家人以故妒者後覺之大慚恚曰吾傷長者無面目自活其意度行事多此類封文林郎娶亢氏封孺人子象起主事象起初爲福山令有異政

陳子曰今人爲其父母傳者直以爲志表之餘事耳豈眞能知文字之可貴哉夫人不皆有奇徳卓行故傳者尢往往難之象起之求傳其親獨異焉曰志以納諸幽表以掲其外然而不皆可行世致逺也於傳乎是重敢以煩公餘見今戶部尙書福山王公嘗數稱福山之政有異王韓婚也故語韓事有足徵及退而考其家世奇徳卓行果皆可傳也是以敍著於篇嗚呼韓君之賢知文字之可貴如此而大司農謂韓君曰今之名能文而可爲子先人傳者陳子也夫王公擇人而使爲文則福山之爲政其得於鄕邑賢大夫也有由然矣

三烈婦傳

裴氏陽城龍莊裏民張琦妻琦賈人常遊河南北間客死禹州裴聞而號泣曰天乎夫死無子我義不再辱我昔嘗笑人何至令人笑我耶絕食五日不死其兄來祭琦裴止之曰姑待我而家人防視愈益嚴彊之食復食於是守者稍懈遲明視之自經死矣及含斂貌如生莊靚猶未聞琦死信時夫以婦人稱說大義凜凜有古烈士風其亦可以愧世之爲丈夫偸生苟免者矣時康熈己未嵗正月也其後陽城以夫死自經從葬者復有二人其一在陽城之化源裏曰李氏

李氏者石基永妻基永家貧好學至不能繼脯糜而誦讀不輟遭時喜賄年二十七不得列邑庠鬱鬱以死有二女一男男才二嵗基永死之明日男亦死基永以貧故五日始克棺斂李取基永手鈔秦漢文唐詩各數卷內棺中是夕櫛沐自經棺傍

張任妻王氏陽城白巷里人曽大父參政公徴俊死崇禎時流賊難者也大父父皆儒生任大父中丞公父民部君兩家俱髙門王年十六歸任才數月任爲學官弟子員數日病卒王絕飲食居樓中矢必死家人環守之明日紿其家人趣使下取食有小女奴在傍陽怒之女奴驚趨出遂自經死衣桁間經以夫故腰組項下經痕處受以白縑數寸許衣上下縫紉牢固不可易未死前一日嫁時衣履巾帨諸飾用物從王氏來及夫家者各別置不亂室中羅列悉就完整不以倉卒攺常度其從容暇豫如此死時年十有七康熈庚申八月朔也陳子曰自吾居裏中二年三見烈婦事近世鮮鄕閭之教烈婦之事謂非出於性生者耶始張琦妻裴余嘗語邑令以聞於大吏請表之已而格不行余嘗觀古烈女𨿽猶未至於三婦人所爲者皆得史傳著之以勸天下後世如三人者使聞於

朝而旌異之以助

風化其不亦偉哉

張太恭人傳

張太恭人者徳州人通詩春秋傳及羣書嫁爲田大夫妻大夫順治中以進士知麗水有能名卒於官恭人取庭中牘籍勾稽驗覆召管庫謹視賦徭所入曰代者至則必以是淹吾行吾貧不能賂庶謹備之後代者至果以爲言恭人牒太守請自臨詧太守王君來坐縣堂上恭人身自立堂下見太守顧家僮持籍以進太守按籍閱所入出無一舛漏者代者屈恭人得以大夫櫬行當此時恭人提其孤歸數困於彊豪孤雯予友也爲予言曰雯母師也一室之內十年之間午夜篝燈紡績聲讀書聲哭聲三者而已予聞之泣然不自止其後雯需先後成進士雯塡撫三吳移撫黔需在翰林霢亦以文行選入太學皆恭人所自教年七十七凡四進封以卒恭人能文章工詩詩成輒焚棄謂其孤無非無儀惟酒食是議詩之教也孤弗敢彊然猶傳其茹荼吟三十首詠歌於士人世之自以爲能詩者莫能及也文多後悉取其槁燔之今著其存者一篇蓋恭人年七十時裏黨爲恭人壽恭人以戒其孤之辭辭曰示雯輩女昨來言裏中先進學校鄕曲諸君子父老謀欲醵錢寘酒筵合諸名家文詞張屏幛如前嵗壽蕭太夫人事將以壽吾者此親串盛心洽比雅事吾烏能無感然自度有甚不可者今得詳爲女曹言之按禮婦人無夫者稱未亡人凡吉凶交際之事不與亦不爲主名故春秋書紀履緰來逆女公羊傳曰紀有母何以不稱母母不通也何休學云婦人無外事所以逺別也後世禮意失始有登堂拜母之事戰國時嚴仲子自觴聶政母前且進百金爲壽蓋任俠好交之流有所求而然耳豈禮意當如是耶吾自女父之歿於官攜扶小弱千里歸櫬含艱履戚三十年餘闔戶辟績以禮自守幸女曹皆得成立養我餘年然此中長有隠痛每嵗時伏臘兒女滿前牽衣嬉笑輒怦怦心動念女父之不及見故或中坐嘆息或輟箸掩淚今一旦賓客塡門羊酒塞路爲未亡人稱慶未亡人尙可以言慶乎三十年吉凶交際之事不與知而今日更彊我爲主名其可謂之禮乎處我以非禮不足爲我慶而適足增我悲耳且我何可以蕭太夫人比也蕭太夫人年躋八十於古謂之中壽蕭封君卽世不過十餘年爲白首夫婦女父之亡吾年未四十今更三十一年亦僅古之中壽耳何可以蕭太夫人比且其子侍讀君居裏已十七年徳望髙善行被於鄕黨鄕黨徳其子而慶及其母宜也女曹中外薄宦偶歸裏閭無善及人而亦偃然受鄕先生裏父老之捧觴拜跽其又何以爲情頃者米價翔湧邑井蕭然親故素多貧乏若復合錢市籑爲未亡人進一日之甘未亡人更辠戾是愳矣女曹官於朝宜曉大體其詳思禮意以安老人之心爲我先事而婉辭之惟勿忽也其遇事引經傳以合乎大道類如此此皆其可爲傳者也贊曰初廷敬嘗私怪雯在京師時獨久從余遊日以其所爲詩若文來廷敬居西街雯亦徒西街居旣乃知恭人之教命然也昔敬姜見文伯之友降堦卻行奉劍正履召而數之以其所與遊皆事已者文伯謝而擇友引袵攘捲親饋事之甚至君子謂文伯之母備於教化予於友無能爲益然亦自信非事人者是以恭人樂得爲其子友與若子輿氏見俎豆揖讓之事而悅之母曰此眞可以居吾子予不敢援是以爲比也恭人之賢豈遂逺於孟母也哉

午亭文編卷四十二

欽定四庫全書

午亭文編卷四十三

大學士陳廷敬撰

阡表

百鶴阡表

我陳氏實舜後世稱侯邦賓於三代子孫散處列國爲代著姓顧瞻蒲阪興言舊畿則吾陳氏尢近在封域者也陳氏世徳仁厚播於山右誕我先公孤廷敬庸敢卽先公之徳業顯著於家邦者詮次而系以辭先公諱昌期字大來晚而號魚山老人初爲廩膳生垂聲黌序順治中

詔郡縣用文試各舉髙第一人先公文冠一州名上吏禮部志在養母不樂仕爲學以窮經爲亟深於易禮經尢好程子易傳嘗言曲禮上下篇當仿學庸列四子書中自少壯而老吐辭制行務合經義以故見於家邦者可爲世表儀焉先公生明萬曆中親見國家之所以興廢君子小人之所以消長人心風俗之所以隆替盛衰故修身教家惇行厲世本於學術不移於物情不奪於利勢不憂不懼特立獨行惟凖乎聖人之道而盡心焉流賊起西秦先公先事謀保聚築樓河山間樓將卒工而賊數萬果遽集樓下圍攻之數重先世父侍禦公時爲孝亷在樓中我先公謂侍禦公賊勢眾矣卽固守圍久不解樓中食盡人饑終不可保自請間道告於州幸州人救援我尙可圖存侍禦公曰此危道柰何我先公曰苟得當活樓上下千人且不使賊驚吾母爲益大矣若坐斃於此非計之得也慨然固請行中夜自樓顚縋而下縋絕先公墮地久不聞音聲賊火照山上下明如晝治攻具益急樓中人人目相懾無敢下樓救者防李忠奮前曰死生命也捄主義也義在而死命之正也忠願下樓忠下樓縋先公而上未蘇也質明宛然無恙若神有相者一時樓中人咸異焉賊圍樓攻之三晝夜謂樓中渇且降先公汲樓井中水揚樓四邊賊驚相視謂不可以渇降也徐驅去長老曰吾聞活千人者其後必大陳氏其興乎當是時中外恬熙州郡久不被兵流賊漫衍而東騰華蹀河景霍之城汾澮之淵如履房闥如跨澗溪所過壊裂糜沸而野處巖居無墻堞垣墉之限屠毒尢慘先公創玆樓也裏富人竊笑之曰我將謂陳氏爲園囿觀逰之娛也無故築爲樓過矣賊至則縛富人拷掠金帛挾樓下以詟眾及賊去而富人亦效爲樓樓亦至今在焉蓋先公之盛徳哲謀先事而備類若此廷敬每念縋樓事視平原之抗賊霽云之乞師艱危有甚焉以一書生欲穿賊壘冒鋒刃跣行七十里以達於州此萬不可必得之勢故縋之絕我公之不往者天也非人之所能爲也賊退有羽客過而言此樓活千人其名當與河山並永題曰河山爲囿其意又若應前富人園囿爲娛之說者長老至今呼河山樓云崇禎末流賊隳突走北京別遣賊劫掠澤潞我公奮然曰勿待彼來當先往以折其鋒馳驅一晝夜行達賊壘賊率坐帳中矛棘森立鉤鏑挺露我公從容曉譬天道人事順逆禍福之故謂民實無辜孽母自作左右趨前欲逼賊率曰此狂生縱之去且令與一箭爲信戒其黨勿犯我裏恃以安當明之季急黨朋亂正邪騁空言略實效而封疆之事不可問矣我公不出而任人家國事以危樓撐拒數萬之賊以立談摧挫羣凶之气行其義於一鄕者如此此可以論世而知人矣

大淸蕩除醜類臣壹四海叛帥姜瓖擾雲中煽惑晉以南郡縣澤州則賊渠張斗光據州治迫脇士夫獨卑詞招先公先公怒裂眥罵賊賊奴死在旦夕敢辱我耶拉其書寸寸斷賊慙恚己丑十月率賊數千人直抵吾家家故於樓南擴爲堡賊圍攻如流賊廷敬是時年十二嵗矣猶記賊於薄暮射書堡中先公得書手裂之登陴忼慨謂眾曰受恩

本朝爲臣子誓不陷身於賊賊反覆倡亂此特待命漏刻耳吾已度外置妻子若汝曺不協力堅守一旦爲賊所污

王師至無噍類矣眾皆聴命賊度不可攻則索金帛先公曰金帛以勞守者賊怒攻三日堡且陷賊忽開一角去已而盡去及後乃知賊聞天兵自北下也賴

國家之恩以有今日使遲三日不至我盡室委命矣先公治家勤儉以其餘賙給鄕人戊辰捐糓焚券鄕人感徳詣撫軍請旌奏先公知之遽追抑其事數日人益感奮罷市輟農疊上狀郡縣求請旌建祠郡上之方伯方伯上之撫軍皆交口嗟咨竟通牒禮部先公聞之大驚自艸狀辭辭極懇苦乞速寢其事遣使七晝夜達京師廷敬上狀禮部部大人感嘆久之曰成長者志檄撫軍曲體至情仰成謙徳自行褒旌以答眾好其時都人士競爲文若詩以鋪述詠歌而鄕人之懷思頌義刻石以載其詞者至三十餘所卒不能禁焉易簀之月盡出篋中貲易米數斛以賙鄰里當捐貲時諸子或無以爲食而先公怡然不以屑意蓋積仁累義樂善不倦出於至誠如此待諸子嚴教兄子庶常君如諸子世父侍禦公宦遊久庶常君自六嵗就家塾至弱冠以經魁其鄕皆先公躬自訓督之也嘗曰學者攻應舉文字恆視讀書立品爲二事吾所以教汝曺者以讀聖賢書當實存諸心而見之行事凡讀書令往復涵泳其中身體力行以變化气質爲先庶常君及諸子言動略有過差訶責終日尢戒多言謂多言多尢汝不聞乎所接人有言行之越於理𨿽近理而佞或喋喋者則不憚規其人退必舉示諸子以爲戒侍禦公旣捐館捨庶常君始舉進士庶常君嘗曰公吾父也先公燕居無隋容怠色起居食息有常度中夜或逾時而寢雞鳴必興盥洗詣範太夫人榻下終身無間日太夫人見背廢問安之禮而興也常在昧爽前嚴冬不具火盛暑不解衣所居室圖書滿前凝塵蔽席四壁多張古人前言往行如曲禮所載生平無私語無嗜好未嘗以細故鞭撲僮奴食飲菲惡常衣敝衣食取充口物𨿽精好略嘗而止不恣食飲酒則無量不亂夜就枕輒酣寢當張賊圍攻時堡中人舉皇皇不能寐每伺攻稍間先公就睡如無事時人皆異焉侍禦公假而歸一日雨與飲於山園路滑失足傷臂侍禦公大驚同臥堂中侍禦公方輾轉不安席先公鼾聲殷殷然侍禦公曰吾不及汝父也蓋事無巨細應之則已無幾微凝滯於中臨事斷決無遲回卻顧自圖便私意與人言不隠情惜已無沮色忸辭上自達官貴人下至簞豆微賤無炎涼髙下常面折人人無不服無城府崖岸纎毫務已自私之意望之如泰山喬嶽卽之如滄海澄江坦平寛大益覺和易如春風披人時雨潤物於人無宿怨蔵怒是是非非準乎理道而務適其宜不爲煦煦之行以要浮名卒之盛徳感人化而爲善人者歌頌而禱祝焉蓋先公性稟天成學術醇正純乎天理以義勝物得易之直方大不習無不利得禮之毋不敬儼若思安定辭居家尢力行家禮故由家而達於鄕國其彰彰在人耳目者此其大較也蓋其詩書仁義之澤源逺流長所鐘祥而挺生者有由然也陳氏自明宣徳初七世祖諱林遷陽城中道莊樂其山巖水泉之勝居焉六世祖諱秀有詩名以人材爲西鄕尉淸操勁節著聞方是時士大夫修名行潔去就𨿽小官亦卓然自立西鄕公尢爲上官重禮爲尉數年皎然自持民戴之若慈母攝固城令居久之不得代一旦竟掛冠防事壁去西鄕公子玨爲滑尉贈戶部主事戶部公子天祐明嘉靖甲辰科進士歷官陜西副使亷正不阿以詩聞於時副使公於先公爲曽伯祖曽祖諱修隠居耕稼以余粟惠鄕人鄕人以公利人濟物羣稱之曰嵗星祖諱三樂忼慨有節槪克修父業初贈光祿大夫刑部尙書累贈光祿大夫吏部尙書文淵閣大學士考諱經濟諸生初贈文林郎浙江道禦史累贈光祿大夫吏部尙書文淵閣大學士祖妣妣皆累贈一品太夫人先公以廷敬官翰林歷院部遇

聖上登極恩勅封翰林院庶吉士徴仕郎以

親政恩勅封檢討文林郎又以

慈和皇太后祔

廟恩誥封奉政大夫內文院侍讀學士以加上兩宮徽號恩誥封通議大夫日講官起居注詹事府詹事兼翰林院侍讀學士以滇南蕩平恩誥封翰林院掌院學士兼禮部侍郎通議大夫以東巡恩誥封資政大夫經筵講官都察院左都禦史以

文皇后祔

廟恩誥封資政大夫吏部尙書以克襄公務恩晉封光祿大夫經筵講官刑部尙書嗚呼自是先公棄不孝孤矣後二十年廷敬以非才入閣辦事

主上推恩誥贈先公光祿大夫吏部尙書文淵閣大學士先公之自號魚山老人也當西鄕公時有石魚飛出山巖大石中及兵燹後石魚不知所歸先公建一閣石魚所出處閣前圖刻飛魚形故自號魚山也吾母先太夫人初封孺人再封孺人晉封宜人淑人而先太夫人棄不孝孤矣又贈淑人晉贈夫人再贈夫人晉贈一品夫人先公贈閣銜先夫人贈一品太夫人前母李夫人贈並同廷敬追敍先公軼事蓋所爲者事難而節著功倍而澤溥方之古獨行之傳無多讓焉後之君子擇而采之光於冊書孤之志也先公以康熈三十一年壬申七月二十五日終於中道莊之裏第享年八十有五近遠哀號奔赴明年癸酉十二月四日啟太夫人百鶴阡之兆而合葬焉太夫人之棄諸孤也先先公十五年實康熈十七年十月二十九日也享年五十有九其時廷敬方官於京師承乏翰林掌院事學士在講筵

上聞而軫惻特遣內閣學士屯泰翰林院掌院學士喇沙裏慰問諭以節哀自愛賜茶酒四器廷敬捧而跽酹以謝國家故事勲舊大臣遭喪者方防此典漢臣前此所未有也及廷敬蒲伏歸子捨部議廷敬母以詹事任封例不得與祭葬

上曰廷敬侍從勤勞其母準以學士品級賜卹嗚呼微吾母之賢曷以及此逮先公之訃

上軫惻勞問遣重臣賜茶酒諸典禮如太夫人焉太夫人姓張氏家世沁水名族皆以文學科目顯髙祖鏜以文髙爲嵗貢生起家瑞金王府教授曽祖知本贈禮部員外郎祖之屏萬曆甲戌科進士累官陜西商洛道左參政父諱洪翼字萬涵萬曆癸夘科舉人署教朝邑至廣平府威縣知縣母王孺人吏部尙書諱國光公孫女萬涵公年壯無子旣得太夫人少而穎慧特異與王孺人皆奇愛之萬涵公在朝邑手授太夫人四子通鑑及列女傳諸書無不背誦通曉大義能文工書道如經生然王孺人旣以宗冑顯懿克修禮範太夫人祗順母儀合於國史肅肅雝雝王孺人固欲擇良配久之聞我先公節操行義州裏矜式士林推髙乃歸我先公歸而孝仁恭儉徳專行淑冠於九族範太夫人賢之而安焉時先王父贈侍禦公巳歿先王父有三子長昌言世稱道莊公崇禎甲戌科進士官至浙江道監察禦史次我先公又次大虞公昌齊州學生侍禦公配李安人善病大虞公夫婦又皆早夭獨太夫人侍範太夫人側吾家自上世已來𨿽業儒然本農家衣食僅自給而侍禦公自爲樂亭令有亷名性嚴峭不能與時俯仰有一介不取與之風囊無私積俸入之餘以公同爨嘗曰吾不以爲家累也流賊拷掠紳士至我先公賊渠謂此𨿽禦史弟吾聞禦史淸官遽釋之則不以爲家累者世父與我先公蓋已辧之早矣當太夫人之主饋也家益淸貧凡烹飪縫紉諸瑣事皆躬親之範太夫人老而長齋喜潔淸非太夫人饋食則不甘太夫人多子女累又苦力作每免身三日卽趨事範太夫人諸米鹽器什嘗不繼太夫人每鬻簮珥以辦給間與先公往復論說者悉皆前古忠孝義烈之行當姜瓖之亂也賊攻莊堡先公旣手裂賊書賊怒攻堡堡中人人震恐太夫人初育第三妹在蓐中奮然曰此非安臥時遂起具糗糧給酒炙佐先公拊循堡中人一堡得完諸感頌先公者無不感頌太夫人也太夫人於家政稍暇卽出書籍慿幾莊誦非丙夜不歸寢經生好學者亦無以加也廷敬尙未就外傅凡四子書毛詩皆太夫人口授以誦及官京師每先公有書至太夫人亦必附手書以教誡廷敬所以兢兢自守至今日者固皆

主上非常之恩蓋亦兩大人之教使然也太夫人有子八人廷敬其長也廷繼廷藎廷愫廷扆廷統廷弼廷翰女五人凡昏宦及諸內外孫及詳志中者不備書書其大略焉廷敬爲太夫人初卜吉於樊山百鶴來翔故名百鶴阡今謹輯兩大人軼事爲百鶴阡表竊取歐陽子瀧阡之義云廷敬浮沈仕路以先人遺教更歷世故稍從事於性命道徳之學兾無忝所生不虧名節

主上聖明下鑑檏鄙以康熈四十二年令入閣辦事今六年矣防

聖恩賜爵賜封顯崇先世庇賴後昆乃列其世系又載我先公先太夫人之懿行遺烈所以詒謀積慶俾余小子克承先緒者具刻於碑以昭眂於無窮康熈四十又七年月

朔男

賜進士出身光祿大夫吏部尙書

文淵閣大學士廷敬表

午亭文編卷四十三

欽定四庫全書

午亭文編卷四十四

大學士陳廷敬撰

志銘一

資政大夫刑部尙書致仕諡敏果魏公墓志銘

國朝以理學名儒爲時用有淸節直聲謀議勞烈聞天下則刑部尙書致仕魏公自公卿大夫以至窮閻委巷有識之士莫不樂道其行事而慨然嘆慕其爲人蓋公之學用於時而天下信之久矣若夫

朝廷之知公與公之受知於

朝廷

君臣遭遇之隆俾得以行其所學世之人容有不得盡知者焉今欲志公而傳之無已亦第舉其世之所能知者而於其所不能知者則俟之百世以後之知公者而已此亦公之意也公起家

先朝爲名諫議其始彈擊封疆大吏中外憚之由刑科給事中轉工科右給事中刑科左給事中時

世廟初親萬幾公言愼起居盡啟沃責備時宰人爲公危

上曰給事言是因災異言天變爲人事所致語多忤權貴者

詔廷臣集議左給事故事不與議公則抗疏請與議議時面折諸貴人無所阿避由是眾皆側目矣遷吏科都給事中掌大計戒僚友絕賕賂日夜宿省中邸寓則令兵馬司傳檄闗防於是言四事其一事

上尢嘉允謂言官糾拾例當復𨿽失實不當反坐得防比年糾拾反坐言官壊吏治塞言路其已之所糾拾與麗八法同科編之令勅又言言官得罪宜治以考功法不可置重典在諫垣前後疏凡三十餘上其大要崇治本別人才修實政通民隠皆闗時大政於是忌者思有以中之而未得其牙蘗也防故相溧陽得罪遂借是以傾公

上察其誣釋勿坐然方其時倚重言官比事未發不糾舉謂何於是則空垣皆鐫級而黜之公坐是黜爲詹事府主簿稍遷光祿寺寺丞尋乞養母太夫人以去講學讀書修身教家以化其鄕人居十年太夫人歿喪葬悉準古禮當是時

今天子鋭意堯舜三代之治政具畢張進賢退不肖思得學問經術有名迹可用佐國家興理平者於是相國益都馮公首薦公

上召公以病辭再召趨朝授貴州道禦史公初進見退而喜曰

聖主在上以太平無疆之業實惟其時矣一切小功近利姑且補苴之論非所以告

君也乃言教化爲王道所先滿漢臣僚宜惇家教以廣盛化言督撫有不容不盡之職分有不容不去之因循宜責成互糾並請愼重督撫之選言科臣余司仁欺罔不法言湖南布政使劉顯貴侵公帑不當內陞言制祿所以養亷今罰俸例太嚴密請紀過以示罰增秩以示恩言朝儀祀事貴肅言戒淫巧以正人心言輯禮書以勵天下前後所言

上多褒納比一年陞京卿畱管禦史事未幾遷左僉都禦史是時方急滇事用兵公所言戰守機宜有密奏輒削其槁累遷順天府尹大理寺卿戶部左右侍郎措兵食察帑蔵公經營擘畫爲多蓋公十九在言官言官有章疏故其議論風采在人耳目間恆易有所豎立六曺卿貳以循分盡職爲賢而巳其可傳於世者嘗少公則不然至是又上三疏言事曰確估值以杜浮冒曰核闗課以防侵漁曰簡藩司以淸賦稅皆命確議以聞公在戶部稍久聲績益著左都禦史闕

上特簡任公公則首請申明憲綱其言曰國家根本在百姓百姓安危在督撫督撫忍肥家悞國以屬官之奇貪爲一已之奇貨耶臣願諸臣爲

國家培元气爲

朝廷正紀綱爲臣子勵名節列十事以上

兪防嘉焉次言吏治漸壊公道宜彰今貪官亷官參處同例盡職溺職保薦無分豈稱賞罰至意舉淸亷知縣陸隴其劾知州曹廷兪最貪宜斥旣又舉督學道公明者二人貪墨者二人亷者或復其官或不次用貪者悉置諸法其時爲吏者肅然知警動矣爲左都禦史九月遷刑部尙書上言

主上宵旰憂勤臣不敢計身家卹嫌怨奉

陛下之法與海內臣工共相遵守臣忝風紀之司職多末盡敢援漢臣汲黯自請爲郎故事得拾遺補闕辭新命而就見所領職

上鑑其無欺從之仍加刑部尙書銜一日拜三疏言撫臣溺職司官不法等事疏甫入而地震公言地臣道臣失職則地反常臣總風憲咎實在臣是日獨被召對近禦座前語移時或至泣下其言祕不傳公旣於言無所不盡尢畱意人才所薦引皆防擢用至是又列薦侍郎以下十人尋復申刑部之命始去言路然公始終以言表著者如此其爲司寇持法不撓嘗曰法自天子寛之則爲施仁刑官市恩則爲骩法至遇

上所矜宥則又未嘗不對僚屬感頌徳意宛轉以求其法之可生也康熙甲子春以病乞歸

上溫防慰畱八月再乞歸

降防稱其實心任事令以原官致仕馳驛回籍恩禮有加焉蓋公之進退不違乎禮而其所建白施設彰彰如是可謂能行其所學者矣夫公之所以能致此者本主上知公公受知之深故也不然公抱其學修於身施於家而已矣化其鄕人而已矣其所建白施設豈能彰彰如此之盛哉又豈能進退不違乎禮如此哉是以記公之事而推本於

君臣遭遇之隆以見君之得臣臣之得行其所學非偶然也戊午鄕試特命公磨勘順天試卷與公偕命者兵部侍郎孫公光祀及余余時爲翰林學士從公後公則相率宿禮闈如鎖防校士竭日夜力繼晷焚膏覃思品騭蓋是科黜者三人其臨事精審有力皆此類也大臣巡察畿輔則特簡命公與公偕行者吏部侍郎科爾坤公兩人同心諮訪誅剪姦慝稱使命焉奏事殿廷命侍臣傳諭居官勤愼每當敷奏剴切詳明不負職任賜

禦書唐詩一卷淸愼勤格物大字各一幅廷臣間賜貂朝衣於公則

諭以今年暫著來年別制更賜公臥疾數日朝

上見之命近侍問公飲食如何他日賜參膏一器人參二觔自餘恩意與羣臣同者不書書公之特被者如此則

上之於公爲何如也公之歸也陛辭

上曰比行當三入朝入則賜大內珍饌

命內侍視公所食幾何再入則賜茶三入則賜

禦筆題寒松堂額古北口詩一卷以榮其行去國之日朝士大夫祖餞國門之外道防觀者相與感嘆以爲君臣相遇近古未有所謂進退以禮者不其然與公歸而張額於堂蔵書於閣更有書數百卷無長物顧瞻而樂之笑曰尙書門第秀才家風貽子孫足矣公歸三年而卒康熈丁夘七月二十九日也得年七十有一上聞悼惜勅所司給祭葬如禮諡曰敏果蓋此皆公事之可記世之所知其所不能知𨿽余亦不得記焉公諱象樞字環溪別號庸齋以賜額故晚而稱寒松老人蔚州人也其先江南鳳陽人明永樂初從軍北渡河以武功顯世授明威將軍隨侍代王之國大同襲指揮有遷蔚州者數傳至儒官公諱宦有徳行隠居不仕王考諱九經考諱卿孝義聞鄕國爲新城主簿兩世皆以公贈資政大夫刑部尙書祖妣劉氏妣蔣氏李氏皆贈夫人李夫人生二子公其仲也公生而聰穎英異稍長孝弟忠信出天性壬午以春秋舉於鄕癸未上公車比入試矣聞王父病急馳歸時流賊披猖所至以官職凂人士公奉母居山洞中賊慕公名大索不得我

朝丙戌首設科舉進士選庶吉士歷今官公娶李氏太學生名經權女封夫人男三人學誠壬戌進士內閣試辦事中書舍人學謙學謐俱庠生幼某嗣公兄某爲後女三人一適天城參將劉君三汲子鄒平縣丞天賜一適大同府中路通判李君濬子候補內閣中書舍人恆烑一適陜西平涼府通判姚君永康子之稷孫一人吉祥公將葬學誠以狀來乞銘以余公之鄕人也謂稔知公嗚呼余何以銘公公自少至老未嘗一日輟書不讀讀有所得未嘗不見之行事而尢邃於宋儒之書故所得於理學者爲尢深所著有儒宗錄知言錄若干捲公嘗謂余曰昔孔子歿羣弟子各以其學傳四方自子夏教授於西河之上彬彬乎文學之風晉有人哉薛公文淸以來曹公眞予而後斯道將猶未絕也子得無意於斯乎余媿公言而莫之能學也余又烏乎銘公旣不得辭則排纂公事而繋以銘銘曰

斯文未墜誰與作者四祀孔明河東磊砢參井之墟有爛其書於代有光豈適鄕閭惟蔚州公翼翼崇崇敬我桑梓惠我顓防開來繼往爲天下宗相彼洛閩誦言滿家幹祿則已吐棄如遐公喟然云豈謂是耶其辭金雘其道瓦礫或飾其貌或騰其說公探密微老而彌樂公有令問流於海邦公有偉行勒之鐘鏞銘公宜此永蔵幽宮

翰林編修汪鈍翁墓志銘

康熈二十九年十二月十日翰林編修汪先生琬卒明年其學者爲狀以其孤書幣走京師乞銘於其友人陳廷敬曰先生治命也公毋辭予是以不辭而銘先生字苕文又字鈍庵晚而天下學者皆稱曰鈍翁云順治中廷敬在翰林大宗伯端毅龔公以能詩接後進先生與今宰相合肥李公天馥今戶部侍郎新城王公士正吏部郎中潁州劉公體仁監察禦史長洲董公文驥及海內名能詩之士後先來防顧予亦以詩受知龔公日與諸子相見於詞場先生初見予詩大驚語新城曰此公異人也蓋是時予年逾弱冠矣先生𨿽以詩與諸公遊實已巋然攬古文魁柄自立標望抗前行而排後勁嘬鋒踣堅騰踔萬夫之上予旣感先生知已之言又方年少志鋭雅不樂以詩人自命至是始學爲文先生又語人曰我固以爲異人也龔公旣歿諸子或散去或畱其後先生以戶部主事病免歸長洲廷敬嘗侍

上禁中問今能爲古文者誰與輒舉先生以對先生方臥堯峯不肯起學者又皆稱堯峯先生王公以戶部郎中召見

懋勤殿曰廷敬與俱來各以所爲詩來旣進見退畱臣問士正學行明日攺翰林侍讀自是

上鋭意向用文學之士矣

詔舉博學鴻儒廷敬遂奏疏薦先生兵部尙書宋公徳宜亦別爲疏同日以薦而余以母夫人憂去京師有司惇迫先生以來實康熈十七年也明年

詔試

上親拔其文授翰林編修與修明史先生旣以道徳文章爲己任由是有側目之者益思歸故山在史館六十日撰史槁百七十五篇杜門稱疾者一年以病免而歸歸十年而卒年六十有七始先生以孤童自奮讀書一目能五行俱下盡三徧不忘順治十一年經魁其鄕明年舉進士時進士觀政於諸曹先生以二甲得通政未幾假而歸研古纂辭一埽絕今文陋迹嘗慨然念前明隆萬以後古文道喪沿溯宋元以上唐韓栁宋歐蘇迄明之唐應徳王道思歸熈甫諸家蓋追宗正派而廓淸其夾雜不醇者卓然思起百數十年文運之衰此先生之志也自戶部福建司主事分司大通橋嵗滿進雲南司員外尋攺刑部河南司遷山東司郎中以例降北城兵馬司指揮轉戶部山西司主事選江寜西新倉還而歸臥堯峯也凡職事之餘觴詠之次無時不以古文自娛而四方賢士大夫茍知文之可貴求爲金石鏤刻傳敍之作以示後裔附不朽者惟先生是歸先生由文見道務爲經世有用之學故向所歷京朝官及一再分司皆有名迹可稱紀爲刑部郎時河南巡按禦史覆奏部民張潮兒手格殺其族兄生員三春罪當死

詔法司核議先生以潮兒母先爲三春所殺宜下禦史復訊爲復讐論引律文祖父母父母被殺而子孫擅殺行凶人者杖六十又引罪人本犯應死而擅殺者杖一百爲據他疑獄必援經附律務毋枉縱降而爲兵馬指揮也不變易剛直閣學某公欲並其鄰人居防鄰人之母自經死閣學欲因以重其罪巡城禦史故閣學所取士也以之屬先生先生卒辧其枉誣閣學怒必欲置鄰人於理先生毅然爭於同官同官欲上聞事乃得解旗人與民爭縛民至司其黨數十人皆偃仰臥踞防事中官出視事岸然屹不動先生舉手讓眾人厲聲言曲在民當盡法若曲在旗敢厲民乎卒直民而懲旗人闗忠義廟道士弟子爲人所殺無主名禱於神神告以夢鞫一瞽者得其情其人匿西山中雜逮徒黨與督索之遂正厥辜道路死暴屍者親爲收瘞笞治姦民之以假命噬人者懲豪家奴以勢淩脇人者當任滿且去空北城民炷香於道提酒漿送者塡溢衢巷當道大官呼殿至者擠塞不得行問之曰民送兵馬司也兵馬司秩卑而職冗士大夫左官於此往往偃蹇不屑其事故前此無得民心至去時請畱遺愛如先生者也及再入戶部部設左右餉司先生在左司尙書王公祚以郎拜侍郎晉秩正卿故嘗物色諸郎雅重先生曰君異日當繼此席也先生亦感王公言盡心郎事勾校逓年存貯錢糧得移文十四司及右司防戶科都給事中姚君文然疏言夏稅以五六月秋糧以九十月請下部察糧項果足充一季兵餉則緩徵實便於是先生大集諸司窮日夜防計得存貯銀二百四十萬兩有奇以復於王公曰兵餉可以無虞而緩徵可行矣退而緝其遺意撰爲兵餉一覽書成朝議格不行書置篋衍中先生曰異日有爲緩徵之政者吾書可取而視也議民輸糧加漕贈外五米十銀爲官收官兌法而旗弁之橫息議裁吳三桂兵餉以充國用而彊藩之勢沮其端皆自先生發之分司於北則條議三閘及車戶利數事分司於南則上其羨餘金如幹一皆洗手蒞事有潔淸名世徒目先生爲文章之士豈知其施於用者卓卓自持守樹立有如此哉先生性狷介𨿽交遊天下賢人文士而庸眾人往往不悅其所爲而深中者尢忌畏之以故自登仕籍前後退而閒居者二十餘年𨿽其不合於流俗亦先生泊然有以自樂於中也自史職歸也日猶手一編書窮年矻矻若爲諸生攻苦者客問之曰吾老猶兾有所得也四方賢士從遊請業者日益眾爲設科以誨之使學者悠然以得快然以解如春風時雨也世有知先生所張設於時者如彼豈知其歸而老也以其所自得使人各得其所得有如此哉以先生之才所施於隠見之際者於世賢豪之士不無望而先生之所自得者固亦已厚矣惟

上重念文學砥行之儒嘗論

本朝人物首稱數先生則先生之所以自得者亦不可謂徒然已矣予自逾弱冠與先生遊旣數年而別別而復合又別十年而先生歿始終之際先生惓惓於予者是豈可漠然忘於心也哉先生先世徽州人明初葉遷蘇州隸衛官籍曽大父禧萬曆丙子舉人贈中大夫江西右參政大父起鶴贈參政公第三子有文名父膺天啟丁夘舉人贈奉政大夫刑部郎中妣徐贈宜人先生喪父方十有一齡家貧自立爲世大儒賢矣哉子男五人長筠諸生次蘅殤次是穮監生次谷詒廩膳生次景蘇殤女四人皆嫁士人其學者顧君希喆實爲狀賢而有文者也銘曰

生不夔顯且顚仕以樂行否己焉退斯進學文乃傳惟汪夫子僉謂然五湖欽心嶽嶽賢斗杓所建四气旋漢津海梁回狂瀾霧雺披抉光晶穿末流俗學相夤緣取靑嫓白子所憐遺經獨抱老愈専迥如一手障百川生徒婉孌相後先宗鱗集翼風气還天長地極元防殘斯文不沒星芒寒鄙夫斯寛薄者惇光我銘石永不鐫

汾州府推官竇公云明墓志銘

順治中

天子思以亷隅風厲天下一時朝著歙然從欲於是始有君子小人之目皆知較邪正而別黑白矣顧外則督撫大吏其人𨿽多賢者而其不肖者亦盤互錯厠於其間貪惏之風猶未衰止也嗚呼士君子讀書服官未始不欲以功名自見而或見詘於上官進不得行其所志退而泯焉以終老者可勝道哉況又有耆儒長徳奮立崛起守合則畱不合則去之義而不肯詭隨以就功名者也公釋褐爲汾州推官大吏疾其剛直以事中公罷官去始公之在汾州也搜剪大姦劈解重獄偘偘自持有不可犯之色𨿽賁育不能過其勇而誠信樂易推赤心待吏民所至廚傳蕭然不知有官汾州人稱曰竇佛行部沁州沁州守懷金十鎰夜視寢潛置牀下公察知夜深召守來檢還守守大慙謝公亦不使人知曰畏人知我淸也汾寖以大治而上官愈益不悅汾有富賈人監司某陰以事欲致其賂否則坐以法公曰此人無罪符牒往復至十六七卒格不行巡按禦史某性素剛好嫚罵人藩臬以下動遭詬斥獨知重公最後公屬官有升秩者大吏謂其美遷也挾其陰事諷以貨賄公執不可遂以此投劾去脂車之日摒擋篋笥無長物典敝衣褁糗糧以歸汾州人念公貧競獻錢帛公悉慰而卻之自汾晉至銅鞮山南數百里執香華夾道兩防呼號之聲殷地公去後汾人勒碑石道上父老至今過其下時時墮淚云當

世廟時主威不測贓吏觸法縲絏繋闕下

天子親臨問伏辜立置重典不少貸亦稍稍知屏斂矣壬人猶防上行私而使正人君子郁抑困蹇不獲自盡其才如此余是以覩公之軼事流連感嘆而不能己也公歸後築一室於溪流篁竹之間飲水食蔬率諸子稚戲娛母太夫人側先人敝廬薄田盡以畀其弟母太夫人益歡蓋自公歸養親垂二十餘年回視一時與公爲難者或身爲僇人爲世所指目或聲塵絕滅而無聞焉果孰爲得失哉公爲諸生時與同郡兩蕭君某某婁君某講學論文結嶽社丹林之曲至是婁君已歿兩蕭君亦宦遊不得志而歸三人者晨夕相過從酒酣道故公曰世與我違吾寜樂而忘憂焉嵩居天下之中於五嶽爲尊士生其間多忠信魁奇之人取義於嶽殆謂是與或曰今日服奇嗜古異時當官臨事嶽嶽懷方勿隨時俗爲波靡云爾然則公所自命蓋可知已公先世爲沁水人上世祖始遷於懷歷十世生春榮春榮生三經公考也公諱可權字云明兒時遇羣兒戲則竦肩袖手危坐防觀稍長衣冠偉岸擬而後言翔而後趨磊砢自異蓋性生也丙戌秋再舉鄕試薦賢書己丑登進士第公樂道好修務爲經術實學以天下之重自任一仕輒不利卒擯棄以老則豈獨公之不幸也哉公以康熙十七年閏三月初五日卒年六十有九娶尙孺人繼賀孺人又繼趙孺人男子子三人賀孺人生旭晼趙孺人生焜女子子二人一適福建福淸知縣申錫子念慈賀孺人出一許聘常徳府知府髙明子璜趙孺人出將以某年某月某日葬公於某原晼來請銘念受知於公不敢辭乃受狀而詮次公生平節槪如此銘曰

世祖英明剛斷知人善任使尢加意節鉞大僚而公詘於上官如此此豈非其命哉然假令公不詘或旣詘復用將盡瘁王事以終其身欲優遊講誦丹林嶽社間得乎此亦可謂公之幸也嗚呼遇

聖主而不見用沈於下吏詘於上官攬公之軼事可爲太息矣

故奉政大夫戶部浙江淸吏司郎中蘇山衛君墓志銘

君故爲盧龍吏吾昔之盧龍見其俗滿漢雜處多逋逃盜賊難治自君爲令以亷能聞於四方境內大治防詔下郡國察吏之賢當行取爲給事中禦史者君在選中旣上竟除曹屬官及余承乏戶部郎署中老吏每稱君猶憚懾其無私不爲利誘威怵吾又以是益知君賢當君之爲曹屬官數年曹上下胥賴之君每謂其同儕吾殆將老矣不樂與少年治吏事防遷秩福建福州府知府引見

朝廷憫其年至以原官致仕君喜曰吾初志也玆獲遂焉君故爲宿儒緝學學使者每臨試則取以冠諸生錄其文以示學者使爲楷模君故爲邑中師至是歸益以倡道論學爲事邑中學者尊禮之居數年卒卒時囑其子咸萃曰吾生平慕陳先生爲人先生之文能傳道當世名迹以永於後汝曹必往求銘吾君旣歿咸奉命徒跣走京師蒲伏堦下泣以請時余出入

禁中戒作文字固辭咸請益亟越明年乃克爲之公之在盧龍也當兩京孔道驛使者冠蓋相望不絕差役防午送往迎來晝夜不遑息諸所供張糗芻什器之需丐貸於人錙黍不以累民稍以其間履田畝勸農桑勞來董誡之盧龍額徵米二幹八百石艸萬六千束先是勺杪以下無器可指率用升合量至相倍蓰艸徵銀而仍易艸於民官輒減其直民用重困君令戶合納其米統歸之斛斗吏以是不得輕重上下其手艸徵本色輸而無所困民皆大喜悅盧龍士不務學君興行教化奨拔文士丕變其俗士由是取科名者甚眾君亷淸無欲故精彊敏幹事無巨細迎刃擘解裕如也於淸端公撫畿輔謂之曰亷吏固多能也後

駕幸霸州於公來謁白循良吏數人君與陸君隴其並舉焉

上遣刑部尙書魏公象樞偕吏部侍郎科爾坤公巡察畿內至盧龍治具不爲食啜茶一甌曰令飲盧龍一杯水耳吾亦飲令一杯水諸大獄悉以咨公公爲引經準律魏公益大稱善君因言民無知宜哀矜勿喜魏公嘉納之格文淸公爲直隸巡撫以事迂道至其縣中迎謂君曰令之苦無異秀才時然做秀才自苦耳今令苦而百姓樂不猶愈乎居無何格公疏薦盧龍令第一靈壽陸君次之疏上而格公歿人有言格公於公天下所稱淸忠鯁亮眞能薦引人才者非如托名忠直而陰以排擯善類者比也向使格公不死於公不遷公所被薦達而獲知遇者當不僅於此然夫人患不自立耳誠能自立如居官之大小何論焉不然則世之獧巧工媚邀譽於時以欺買而得大官者何限是亦足重耶假令君肯如世人之所爲而得大官今日凂予文以爲銘子能靦顏執筆而爲之以自欺其心而媿於其辭耶此可以知其輕重長短之所在巳按狀君生三年而孤鞠育於王父王父爲學官於晉陽夜則令抱其足以臥口授經才一過能背誦王父大奇之咸之言曰自咸記事以來見先府君每嵗時家祭未嘗不涕泣也君諱立鼎字愼之蘇山其別字也澤州陽城縣道濟裏三甲人其先遷自平陽代有甲乙科始祖仲賢仲賢生元凱元至正辛酉科進士元亡不仕元凱生敏中敏中生旭皆讀書有名節旭生戊以明經試第一戊生弸弸生然然生永安永安生堯孔皆世世有隠徳或爲鄕飲賓堯孔生吾良君王父也十應鄕舉弟子執經侍者嘗數十餘輩以嵗貢生爲太原府訓導稍遷通渭王府教授學者稱完眞先生吾良生明弼君父也爲諸生以君贈文林郎直隸永平府盧龍縣知縣再贈承徳郎戶部江西淸吏司主事母王氏前贈奉政大夫山東萊州府教授王公某女兩家皆尙儒術故深曉女誡大指有桓孟之風贈孺人再贈安人娶田氏庠生田公允成女贈孺人再贈安人繼以田氏庠生田公衍祚女生男一曰泰早卒女一再繼以田氏宜城司訓贈奉直大夫忠節公女生男一曰咸乙夘科副防選學正教諭又再繼以田氏處士田公見祥女又再繼以吳氏處士吳公臨泉女生男二曰萃嵗貢生選訓導曰履少殤女一適名家吳夫人卒之明年而君歿康熈三十七年九月六日也距生之年前明天啟三年十一月三日蓋年七十有六云以某年月日葬於某山之原君所著有約齋詩文集輦下偶吟漫堂和詩如幹捲始余知君以盧龍故敍盧龍之事爲特詳蓋爲吏於外專制百里之命操捨由己故得以自表見於時及入而爲曹郎官則否人眾而事權不一也故其表見爲難夫人能自潔其身不隳其素守則亦可謂賢矣嗟乎人眾而事權不一難以自表見於時者豈獨曹郎官爲然哉使君得一郡臥而理之其治迹當不減於盧龍時也而君顧老矣君之老也𨿽於君爲得乎而豈非福州一郡之不幸也哉君𨿽不大用於時而生平學行政事可以坊表士林箴砭俗吏有禆於世道人心非尠也其所行皆應銘法余是以不辭而銘銘曰我昔奉使之闗東長亭短堠經盧龍江湖遠渉無我蹤海日照眼波蕩胸蕭蕭回馬嘶春風灤河三日畱徵蓬寒流斷岸夷齊宮李廣射石埋荒叢棠花舊雨村樹濃豈知宰木栽新封公具眾美書不窮我獨記此情所鐘亷吏身往風益崇公乎精爽慿此中銘以歌詩情未終魂兮歸來悲哉公

監察禦史陸君墓志銘

余聞靈壽令陸君亷且賢淸苑令邵君亷而剛將皆薦於朝或謂余剛者易折且多怨恐及公餘應之曰果賢與𨿽折且怨庸何傷於是具疏艸袖中將上防

上禦宮門急召九卿舉廉吏旣進升階未盡一級上獨目廷敬班定又數目若詔使言者蓋是時余待辠掌都察院左都禦史事以進言爲職又嘗數薦人以故數目廷敬使言自念班下六卿旣未承

明詔欲以次對六卿有言他守令亷語未竟

上乃問臣廷敬亷者果爲誰臣奏言陸隴其邵嗣堯皆天下淸官𨿽治狀不同其廉則一己而兩人皆擢爲禦史未幾陸君以言事去職卒於家其門人張子云章排纉君行實問銘於余按君以理學聞於世其於學術是非邪正之辧有宜識其大者顧余薦君以亷吏而君以學術爲政事今以余所聞在官之事質之張子所爲狀而學術邪正之辧亦由是以著明焉君筮仕爲蘇之嘉定令嘉定大邑賦多俗侈掣格於上下素稱難理君夙潔淸自勵守約持儉至是苦節堅操屹不可動上官嚴憚之境內肅然寜輯往時令饋遺上官動以千百君嵗時一起居通書問而己吏之宿猾卒之叫嚻擾裏閈者皆絕迹屏息桀黠民無敢復鬭訟不逾嵗而化理淸平戶有樂生之風民戴君如父母焉君不事刑威專用徳化而民畏愛之邑有某甲橫行裏中裏中人患苦之先是數數以利啗令長恃以無敗至是知君不可動則求君故人爲之遊說君遇故人气夷語和談防極歡察其言涉甲事則變容易色客竟不得申其說防甲僕奪鬻薪者婦被訴而僕匿甲家君發吏捕之且趣駕將自往甲皇遽出僕寘之法甲以是膽落遂折節攺悔卒爲善人民有訟子者君曰我無徳化民以至斯也對之泣下民父子亦泣子號咷請罪掖其父歸而善事焉有弟以盜訟兄者君亷知其弟婦翁所導也杖數之曰爲子壻計乃忍斷其手足耶兄弟皆感泣好如初蓋君以徳化民而民化之如此俗多惡少聚黨毆擊君責其尢者杖於衢出入誡視察其色悔而釋之其黨悉解防去邑之輿臺以千數君諭之曰若輩事我無所賴盍易業自謀生乎眾皆感泣去而歸農有依戀不忍去者終公之任鄕閭不見吏胥民有宗族爭者則以其族長逮之鄕裏爭者則以其裏耆逮之又有自追牌則兩造要而來不煩吏也徵糧用掛比法多者書其名以俟比而及數者自歸又立甘限法令民以今限之不足而倍輸於後民甘心焉一士人經月無所輸君視其蒨籍曰是非故逋賦者詢之以新遭憂也卒不呼而糧辦舊有行杖錢日數千緡自君不事敲撲而正供外民不費一錢矣嘉定產米少嵗額白糧常糴之鄰境價髙下由人緣爲姦利君爲平糴定價民以不病自余雜派悉除之民得休養益輸將惟恐後爲令之明年軍興徵餉十萬君自度必以不辦免乃出令謂不戀一官顧無益於爾民而有害於急公於是戶給一縣官名刺勸以大義民爭先輸不匝月而十萬之數具足君生日逺近民扶老攜稚塡塞縣道取諸神祠中燭架列堂上燃燭焚香羅拜堂下煙焰徹天父老有百嵗者詣前願一識令君曰自我爲民不知幾甲子矣未見有如令君者也而爲仕者或不悅防徵市肆錢奉行者濫及村捨君報徵止於市肆於是上官劾君謂淸絕一塵材非肆應部議降調嘉定民罷市日相率號巡撫門巡撫不自安爲請復君官章未下又以盜案落職盜案者甲與乙訟甲遇盜傷而歸語其弟曰乙殺我言訖而絕甲弟訴於君君視乙非殺人者以實報上官謂仇盜未可遽定無何捕得眞盜七人獄上部議以初不直指爲盜坐諱盜例革職君曰邑有盜長吏固宜有罪民聞之空邑詣督撫爲辧莫之省民旣知不可畱則架枅結防戶設香案人持瓣香號泣以送或負粟豆及他物來獻君不受有委之而去者卽嘗所懲艾者咸謂有再造恩亦不自知涕泗之何從也民刻木爲位旌幢鼔吹迎歸以祠旃檀之气溢於道路經月不散君自蒞嘉定實不滿二年而徳化入人之深如此故吾於君之不事刑威而民畏愛者不憚鄭重而敍述之誠有感於凡爲吏者之皆宜然而無貴以撃斷爲能也其在嘉定也蔚州魏公象樞爲詩盛稱之及魏公爲都禦史抗章言隴其不宜罷又疏舉亷吏十人以君爲首得還職爲眞定靈壽縣靈壽土瘠民貧役繁而俗薄君勸課耕耨以盡地力請於上官與鄰縣更役以蘇民困省除公費以養民財貽書邑縉紳變陋俗以端風尙反覆曉譬化鬭狠輕生之習其爲民厚生正徳若謀其子弟也尢申明鄕約鄕長保甲地方之制謂此周禮比閭族黨之遺意所以美風俗而遏姦宄盜賊之源也請之上官重其任俾各專其職功罪有歸無牽連推諉之獘其舉鄕約必擇知文義行端慤者親爲講解孝弟睦婣之訓使之教於鄕規條備具巡撫於公成龍下其法行之他郡縣且訪民利病於君君條六事上之曰請緩徵曰勸墾荒曰興水利曰廣積谷曰存畱宜酌曰審丁不宜溢額謂自古稅斂必俟稼穡登場今正月開徵民間尙未播種也且四方寜謐司農不至告匱可通融總計以上年撥剩之銀暫抵今年春夏之餉俟秋成催解以補庫額無損國賦而民力以舒先之畿輔推及天下興唐虞三代之政此其首務也其五條皆具有法則得其人皆可實見諸行事在靈壽七年徵入京師去之日民號泣攀轅一如去嘉定時君吏治之績如此此廷敬之所爲以君對也授四川道監察禦史湖廣巡撫於養志有父喪督臣請在任守制下廷議未決君上疏謂治天下不可不以孝在任守制非所以教孝也天下當承平之時湖廣非用兵之地其人非賢耶固不當使之在任誠賢耶則必不肯在任守制使之解任全孝正所以深愛惜之若使因督臣題請而畱皆將援此爲例其不思僥幸奪情者鮮矣名教自此而弛綱常自此而壊疏入養志解任又疏言捐納縣令賢愚錯雜特立保舉法以防之近並保舉亦得捐納則賢否全無可憑夫保舉莫重於淸亷若保舉可以捐納則淸亷二字亦可捐納而得也不待辧而知其不可矣臣竊怪近日督撫於捐納之員有遲至數年旣不保舉又不參劾不知此等果淸亷乎非淸亷乎卽或在淸濁之間然旣以捐納出身又不能發憤自勵則其志趣卑陋可知使之久踞人上不僅貽患小民亦且上干天和竊以爲不但保舉之捐納急當停止而保舉之限期更當酌定乞

勅部察捐納之員到任三年而無保舉者卽行開缺令其休致庶吏治可淸選途可疏時陳禦史請停保舉而開先用之例君再疏請速停保舉之捐永閉先用之例謂捐納先用之人皆奔競躁進故多一先用卽多一害民之人又申言三年開缺之請詞加激切奉

防同往防議又議言捐納一途惟恃保舉以防其今並此而捐之且待次年三月停止此輩有不捐納者乎澄敍官方之大典蕩然掃地矣此臣請停保舉之捐不得謂無容議者也議者或以三年無保舉卽令休致爲太刻夫此輩原系白丁捐納得官踞於民上者三年亦已甚矣況休致在家儼然縉紳爲榮多矣卽云設立限期反生營求此在督撫不賢則誠有之臣不敢謂天下必無賢明督撫也此臣請定保舉限期一議不得謂無容議者也時有謂捐納所以給軍需欲坐以遲悞之律擬革職奉天安插

聖恩寛厚且察知無他俾仍舊職以是年秋攺調歸君自以身在言路指陳無隠有所獻納宿齋豫戒

上每韙其言以爲與朕意合及累陳捐納事

聖明洞鑑其誠悃而嫉之者眾矣及罷言路歸後二年因簡賢臣視學政江南

上又獨念君欲起用之而君已不能待矣觀

上之所以知君與君之所以獲

上之知者不可謂非天下之厚幸也𨿽不究其用而一時端人正士感發奮興爭思有所樹立以答

主知而禆國事其於世道人心所闗者豈非以君之故而有所激厲也哉君旣屏居泖水之上布衣蔬食益以明道覺世爲己任而天不憖遺竟以康熙三十一年十二月十七日啟手足矣距生之時前明崇禎五年十月十一日得年六十有三娶朱氏子二人長定徵早世次震徵女二人夫學以致用余件系君治行不厭其煩細者將使後之學者任民社國家之責有所取法焉君充養完粹夷然气淸溫然色和居常必肅衣冠端坐止靜正而不拘安詳而不放事無巨細處之必以誠人無親疏接之不見其惰酬酢紛紜未嘗不整以暇踐履篤實不以論說爲先而發之於言書之於冊者無非仁義中正之防所著三魚堂文集問學錄增刪四書大全松陽講義諸書其得於心身而措之事物者可考鏡其源流本末矣君諱隴其字稼書原名龍有所引避攺今名唐宰相宣公之後居嘉興府平湖縣華亭鄕陸氏自宣公以來世以文獻爲吳越間族望宋季有諱正者世稱靖獻先生入元再徵不起靖獻之曽孫宗季明永樂末以賢良辟至京奏對仁宗稱防屬疾辭職賜鈔幣還正統中傾其家以活饑者有詔旌門曰尙義子珪出粟沽人尢多景泰中賜爵迪功郎迪功之孫溥任丰城尉嘗督運夜過采石舟漏仰天跪而祝曰此舟中粒米非法願葬江魚之腹漏旋止及旦視其罅有三魚裹水荇塞之人咸以爲神丰城之予東築堂泖口顏曰三魚君著書仍三魚堂之名者志世徳也泖口卽今所居華亭鄕自東之遷五傳而至君大父諱瀗父諱元皆諸生以文學行義名於邑中祖妣李氏妣鐘氏曹氏君旣仕封其父文林郎妣皆贈孺人生君者曹孺人也君生而粹淸端居寡言笑經史上口輒成誦旣長慨然以古聖賢人爲必可師法不爲科舉奪志講學授徒非義不取嶄然自立年二十七始補邑弟子員食餼又十年舉於鄕又四年而成進士其令嘉定則康熈十四年也在靈壽七年爲言官一年計君前後仕不過十年而其所建立如此此余之所謂亷而賢者也銘曰

天地之大惇化川流淸任與和或剛或柔𨿽聖難兼往路䢐修茍正其趨而亡險陂若適康莊我馬不騺周行載馳循途乃至偉哉英賢軒後輊前跂予望之如山不騫如江如河赴彼九淵天下善士士皆知之我銘君藏敢爲我私曽吐薦口忍緘厥詞

午亭文編卷四十四

欽定四庫全書

午亭文編卷四十五

大學士陳廷敬撰

志銘

翰林院侍讀吳黙巖墓志銘

孫君承恩榜進士其第三人君也君吳氏諱國對字玉隨又字黙巖初母夫人有身夢二龍相對己而同乳生二男子君先生故名對其季曰龍當

世廟時用誅流以懲南北鄕試之其明年禮闈校士上親定題目夜半遣親臣賫送鎖院其防密如此旣策之於廷

上曰吾旣以法懲除積宜可得天下眞才故於是嵗所取士恩意尢有加焉連數日引

見防庶吉士三十二人與承恩等三人讀書翰林中上嘗幸景山瀛臺南苑輒召以從賜坐延問如家人有欷歔感泣者嘗問君君偘偘以對

上重焉舊制初教習分

國書漢書人習一書至是

上謂此皆眞才漢書其所嘗習命人兼二書毎間一月禦試之殿中親第其髙下由是翰林之選益重焉君海內名宿試皆在上第長於諷詠指物引類對坐客運翰如飛鏗鏘幽窈防趣感人顧是時𨿽重漢書而士之不能習

國書者則斥以去君旣専精辭翰又年盛气盈風采言議懾伏一世若無足以爲我難者久之於

國書不能竟學乃喟然嘆曰此乃天之所以限我才也明年則以病去居六年補編修典試福建遷國子司業侍讀又乞遷去居八年補侍讀提督順天學政事竣又以病去蓋公於仕進未嘗久居其官如此後數年天子進用臣僚不次登擢或名一藝懷一長者不必累日浹月輒至大官以君之才使用於時其所得爲必有異乎人者君旣皆不久於其官而仕方按籍平進其名迹止於是者固知士有遇有不遇焉矣然翰林以文章論思爲職及其爲國子師視畿輔學皆當時之榮未可爲不遇而君之文學爲世所宗所至克舉其職爲學政稍久故聲績尢著亦未可謂不用於時而世以爲如君之才其施設有未盡者蓋不獨爲君致惜也君兄弟五人伯國鼎叔國縉君其季最季國龍皆進士惟仲國器爲布衣好老子術蓋余從君後

召見時君所上聞於

世廟者其家世與其系譜並如此最季者後爲給諫同朝兩人風貌言笑相似甚𨿽以余之久與居每驟見初不能辧識見給諫以爲君也及與之語乃知其爲給諫毎大笑而別君性篤孝時時語其先人輒嗚咽下泣好舉古昔稱先進世或笑其迂亦不以爲嫉也蓋其誠明坦易人亦多有化之者而尢重友愛給諫死君之子旦賢而有文亦死余與君相見於京師君鬢髮颯然皆白其意气亦衰矣謂余曰旦之死命也夫吾弟之亡吾蓋不能委順焉吾亦無意於斯世矣余聞其言而悲之君𨿽衰其才誠有過人者用之皆足以有爲而不盡其用此吾之所以終悲君之不遇也君於古文研論最深而工於騷賦之作故獨喜多爲詩其愁憂懽愉離合諷諭警戒之防恆發之於詩名曰詩乘數十卷藏於家君之先世居東甌遷六合後遷全椒今爲全椒人曽祖諱鳳祖諱謙父諱沛道徳文學爲東南學者宗師稱海若先生後以君贈翰林院編修儒林郎以給諫贈儒林郎禮科掌印給事中母盛氏累贈太安人君初娶陳氏贈安人繼娶汪氏封安人先二年卒男子三人旦考授州同知先卒次朂國學生俱陳安人出次升戊午舉人女子二人皆適世家子俱汪安人出孫男五人長霖起旦出次霄瑞次霜髙次雱逺俱朂出次露湛升出孫女六人君以庚申十一月一日卒於揚州寓舎年六十有五以某年月日於某原蓋君之學行於法宜銘銘曰士初罔學君雄其文吐辭落簡蒸如霞云防竄不施驚其坐人士初賤書我張我軍斷紙零墨世寶其芬匪文藝然於道敏行衡門鼓鐘聲聞於廷誕惟厥考人師經師聿來則效章縫祁祁君之兄弟式谷在玆以道爲文以學爲吏君在詞垣仕凜風義羅材於閩俊乂在位視學於畿士喜不喟君之在官先後幾年進少退多其美如何人亦官久於君何有進者己而其退孔嘉君節皎然銘此幽遐敬視圭石允興厥家

封朝議大夫內文院侍讀孫公曁配顏恭人墓志銘

餘同年友鹽城孫君惟一其爲人澹泊自外於進取聲利蓋巋然成徳君子也故同年生在翰林也余獨喜從之防閒居無事讀書誦詩相與商古今人物又往往皆自道其先世之賢居無何余與惟一前後請急歸比余再至京師惟一亦再至又未幾而請急歸又再至而余與惟一前後皆以母憂去余再至京師惟一家居不復出而有父朝議公之喪介以宋生恭貽走數千里來謁銘孫氏家世之賢昔熟於耳今宋生能言孫氏軼事思惟一之爲人而徵以生之說不謬也生之言曰朝議公諱助字益我其先蘓州人明初遷鹽城西南十五里以耕讀傳其家自其上世蓋隠居者流鄕裏髙其行誼至公之父諱某字時遇徳益卲譽聞益著生四子公其季也娶玉田顏公女公少而醇謹朴茂力田事父母繼母以孝稱事其兄如事父族黨裏閈化之於是孫氏孝友婣睦之風聞四方四方之學士大夫過孫氏之廬者必式公有丈夫子四人自以貧故棄其書而田教其子得肆力於書季子一鯨攻文學爲學官弟子入爲國子生而仲子一致以廷對第二人官翰苑有名於時卽吾友惟一也以惟一貴公初封文林郎內國史院編修再封朝議大夫內文院侍讀加一級顏太君初封孺人再封恭人公謂恭人吾家故隠者流顯於時若此吾聞古之君子不以隠顯易其行且吾子𨿽貴其漠然於世無所能俯仰顧嘗獨喜書自吾苦貧不得卒業於書而吾子好之如此此吾志也於是惟一聞公言兩以病乞歸奉養閉門益讀書以承公志而公與恭人菽粟布絮安田家之樂四方之學士大夫向知敬慕公者皆愧厲感發而嘆謂孫氏之能世其家者如此能教其子以有成而隠顯不易其行者如此洵可以風世而勸俗也生之言大較如是余猶記惟一之言曰吾父之賢原於吾祖吾祖爲人嚴正誠慤一言動不肯茍諸子侍側或容止不飭輒譙呵及之里人嵗時燕飲或儔輩中攻詰人短刺人陰私事則踧踖不自寧起而歸必痛戒諸子毋以虛言斷元气毋以非分蠱心術耕者宜獲覬其必獲或不獲讀者宜遇覬其必遇或不遇尊理敬命以俟之天而己觀時遇公之教其家知朝議公之所以教其子有由也惟一自釋褐而仕仕輒不久於其官其澹泊能自外於進取聲利蓋奉其祖父父母之教者深矣故名其爲巋然成徳之君子無疑也惟一又爲餘言方在孕時恭人操井臼治午炊挾大器挹水注釡用力猛娠動累日幾危而卒無恙宋生又言惟一之再赴京師也祖餞者晨集郭門外惟一攀恭人衣呱呱泣嬰兒聲達戶庭旣趣季君出郭門辭諸祖餞者皆罷去公恭人迫其行日晡乃行別數月得恭人凶問惟一以不得卒養恭人恨慟濱於死觀恭人之育子與惟一之思慕恭人其隠約艱難通塞之際其可悲爲何如也當此之時余亦有母之防回憶曩昔又悲不能自勝也公以康熈辛酉九月卒年八十恭人以己未四月卒年七十七長子一中次一致戊戌進士翰林院侍講學士次一鵬次一鯨太學生孫八人汝翼汝爲汝聴汝弼一中出汝礪太學生汝霖汝梅一致出汝楫一鯨出孫女八人一中出者二一致出者四一鵬一鯨出者各一曽孫三人二汝翼出一汝爲出曽孫女四人一汝翼出二汝爲出一汝礪出以某年月日合於城南之新阡銘曰

以余所觀古今文章之士能卓然成一代之名者必其先世多稽古好學之人心濡目染知爲學之方而後曉然於所趨而造乎其至士之特立崛興無所因而然者蓋十無一二焉若吾友孫君惟一奮然自起於耕蕓樵牧之間可不謂豪傑之士哉及吾觀太公生平以學勉其子者至矣又以知吾向之所信古今文章之士必本其先世之賢者不誣也

文林郎河南道監察禦史孫君墓志銘

國家總壹海內分民土於有司故縣令最重設臺諫以通下情防壅蔽臺諫缺擢用令令與臺諫故又相倚爲重爲賢令入則爲名臺諫者君其人己君諱必振字臥云初爲懷慶推官三年推官裁省補陵川知縣六年入爲河南道監察禦史差按兩浙鹺政還掌山東陜西兩道事凡爲禦史七年以歸君之在懷慶也以正風俗興教化爲先舉孝弟於鄕表節行於閭課士於庠講約讀法身自臨歷輒知其吏民賢姦直曲是非之實風流令行郡以大治武陟富民僉人利其財陷於獄三年君察知立脫之置陷之者重法修武令饋鮮筍以竹籠之發視皆黃金君呼其人斥去曰何敢以污我行縣至溫溫令有苞苴顯呵之令皆震懾漕米至小灘鎭例監兌金二千兩君悉卻不受曰此吾民膏血勒石以絕來者是嵗以亷進秩一級總督三省朱公聞君名召咨以制府事無大小悉以委君三省之事以治及爲令陵川陵川在山硤間土陿瘠難理然自其長老傳記士爲鼎甲者七人後寖以衰微殆四十年不見科目君至則易置孔子廟立義學創書院教士其中親爲勸課士果連舉於鄕民解黃絲黃絹顏料等祛其累嵗所省悉歸民民用大丰俗故好訟豪猾連蠧役爲姦毎勾差出縣庭裏閭騷然君痛懲艾令訟者自以其人來旣至剖決無滯畱民化其徳訟事稀簡去之日民遮道畱數百里旣去爲君立祠君爲禦史前後疏五十餘上皆時政之要其最著者時三叛連衡秦隴兵相接潼闗新設稅差請速撤以安人心又請分別倡亂脇從以靖方圉選人以急兵費多銓注而科目最淹遲請疏淸選法收用眞才其爲鹺政皭然洗手自淬益以潔淸聞蓋君爲推官以至爲令或所已行所未行及爲言官盡發其所蘊蓄故其禆益爲多至今指數以賢令爲名臺諫者君輒在其間君丙戌舉於鄕至戊戌中試南宮己亥成進士余與君爲同嵗生陵川吾鄕邑故知君之事行也詳君卒以康熙二十七年二月二十四日年七十其孤以狀來乞銘按狀君諸城人曽大父諱陸大父諱柱考諱獻赤贈禦史母贈孺人禦史鄭公某女君初娶鄭氏再娶李氏皆封孺人子男八人長濰源廩生次濰址增生次濰溥選知縣次濰沛選州同知次濰潤選行人司正次濰湑拔貢生次濰湜選州同知次濰溶幼女七人孫六人初母孺人教家嚴午夜篝燈督君誦書與機杼聲相軋母孺人卒時遺負券數十君約諸負者焚之曰此孺人囑也遭亂家毀贈君不知在所招魂營鄭孺人以不屈於賊卒君與六嵗女相依爲命破壁赬土結茅以棲晝操農業夜擁書冊流離困阨之中其所成就如此可不謂賢哉銘曰

士或困窮而爲艱勤曰維華膴以娯其身盜仇戴天君思永恫牲鼎防傷榮枯若夢名徳令聞峙山渟淵眡彼貴富淒如浮煙懷抱皎日桑楡未晏委順歸休守道不變我銘斯丘發潛表幽爾樵爾蘓敬君子居

故中憲大夫江西提刑按察使司按察使塗公墓志銘

順治六年嵗在己丑寇犯上黨河南兵備副使分巡河北道容宇塗公死於其職

天子加恩卹贈光祿卿諭賜祭於鄴廕其一子曰應泰入監讀書初出知江南廣徳州用薦擢知福建汀州府遷長蘆都轉運使歷湖廣布政使司防政分守湖南道陜西按察使司廣西右布政使以罣悞去任起補江西按察使司坐小法免公爲人質直坦易而勇於有爲起家州郡歷階兩司所在有能聲其大要在弭盜息民折衷於剛折柔廢之間𨿽不爲鉤距擿發之行而豪右兼並姦宄竊發輒捕鞫無所容其有不便於民者如疾痛屙癢之在身必求蠲除而後己卽沮格成例齟齬上官不顧也知汀州時海氛方熾山寇乘問劫掠公率鎭兵四出討賊巨寇姦猾斂迹不敢入境一郡晏然秦中鎭兵獷悍難制番人肆虐尢甚公至按其驕橫者置於法鎭將亦屏息聴命莫敢枝梧湖南寶慶衡永三郡舊食粵鹽相距郴嶺道逺價貴民多食淡者公爲力請得攺淮鹽著爲令夫人之才如水也刃也坳堂之水不能運芥舟族庖之刀不能中肯綮公所守多劇郡又乘兵燹蹂躪之餘於閩中總攝巡道司馬別駕司李諸事於九江又兼署驛傳鹽法藩司諸篆當是時獄訟簿書徵發期會鱗分蝟集拙者當此袖手懼傷而公泛應猝辦處之若無事如利器之發新硎江湖之負大瓠茫茫乎其無津涯也恢恢乎其有餘地也非夫內重外輕神定天全而才余於事者其能勝任而滿志耶公行三字天交世居遼東鐵嶺衛祖諱必逺天啟甲子舉人陜西宜君縣令父光祿容宇公諱廓皆以公貴覃恩追贈中憲大夫如公官祖母孫氏母王氏曁公原配完氏俱封淑人繼配金氏崔氏汪氏昆弟三人曰國泰直撫標右營防將曰永泰廣東南海縣令曰泰早世子二中坦邑庠生入直

禦書房辦事中坮太學生選縣丞女二長適庠生朱中山次適選縣丞張國琦孫三錦鈺奎孫女一公自江西罷歸旣老不仕僦居都城與余比舎時或載酒過從因得悉其生平卒於康熙三十三年甲戌三月初十日春秋七十有二越三載卜兆於都城東便門外髙北店之南原孤中坦具行狀請銘於余余惟公光明俊偉之槪磊犖果毅之才治行卓然可方兩漢諸良吏皆不容無傳也乃爲之銘銘曰

佳城鬱鬱漳水蟠忠魂來遊驂紫鸞南州巷哭畱余酸山河气壯隨朝元有子鵬鶱登大官素絲五馬垂朱繁統轄郡縣多凋殘龔黃爲易公爲難精彊綜覈搯腎肝腰懸弓韔身據鞍福我人民摧豪姦晚乃斂退才未殫太行北走紛巖巒如堂封閉松楸寒撰公遺迹鐫瑯玕藏之幽竁永不刋

西園先生墓志銘

西園先生諱多學字覺初先世沁水人後徙陽城鄕之郭峪曰從儀至先生八世矣七世廣六世車皆隠農野不顯髙祖珩初用季子好爵貴贈承徳郎戶部浙江淸吏司主事再用長子好古貴贈奉政大夫四川按察司僉事兄弟皆中甲科歷官並有名而僉事公初令元城有貴顯不法公抗論置於理直聲大著遷刑曹司讞決而奏免陽城溢額之賦事具邑乘通誌是爲先生曽祖僉事公子植修先公農業行義於裏中先生王父也先生父以萃禮部儒官儒官公伯兄鴻盤萬曆癸酉科舉人歷仕景州知州儒官公蔭積髙門行身儉讓裏中稱曰長者長者云先生方重亮直不茍訾笑巋然儒行碩徳爲學者師蓋以其學施於倫物散見於事爲自少而老惇行無厭是以於親則孝於兄弟則友恭於朋友則信於凡所接之人則無不率是意而遇之以誠故其歿也學者悲焉曰天不憗遺吾師儒官公長子多聞爲弟子員儒官公愛之先生事之如父未年三十有冉耕之疾狼藉枕席間至不可向邇先生躬爲扶侍臥起湯藥嘗而後進比卒慟不自勝過時而悲儒官公以愛子故暮年竟忽忽而病先生捧手將敬肅容承志視气聽聲隨事順體躬自潔食飲視進多少爲憂喜晨昏無少違間儒官公以安侍從昆弟同恩壹視儒官公旣歿先生孤立或鬩於墻堂構漂搖不可搘拄先生曰無庸平心和顏摩肌煦肉卒以格具邪心招其淑气學者曰白華之子棠棣之弟先生有焉余所謂孝於親友於兄弟者如此幼與我冢宰公我先世父侍禦公同學於鄕我冢宰公嘗曰吾曹兄弟也但各姓耳往來阡陌輸寫情好連日浹旬我先世父侍禦公性嚴重老而歸也闔門罕與人接獨敬先生時時坐先生後披襟展顏舉酒譚燕先生穆然其間神明湛定坐者融其心神靜其視聴黙焉而退若皆有得也學者曰隠不違親正不絕俗先生有焉余所謂信於朋友者如此平居嶄然自持孤介峭潔若不可人意與人語溫溫焉侃侃焉勉其善而遏其非被容接聆謦欬者薰蕕冰炭气沮意消裏黨急難咸恃以濟卒無矜伐意學者曰伐木幹餱之義先生有焉余所謂凡所接之人無不遇之以誠者如此先生安貧守約有以自樂而檢身甚嚴余少壯裏居侍我冢宰公遊樊山之巓先生幾杖在焉中席酒酣引避拉友人倚樓浮白語笑縱橫脫略繩檢中夜不寢先生明日面責余曰節飲養身君其念之自後毎見必以相規余至今思其言未嘗不潸然泣也先生教子甚勤老屋三間借書枕冊浸漬丹墨元日除夜猶聞弦誦之聲渟涵演迆作爲制義之文其書滿家凝塵网虫蠧簡齾翰余過而從先生爲文嘗闇窺竊探取其字句至今恧焉先生加意造士與我冢宰公結文社於樊川之上邑之俊人勝流畢集其中閱五日晨露未晞桑柘交陰叢花蔽路先生布袍艸笠循河渚而來與我冢宰公山厓水湄危坐竟日以待諸君爲文口吟手畫賞其俊句或有不嗛嘅然而嘆移時不樂余與先兄庶常公先生令子實親炙其盛焉其時學者摳衣執經侍兩公側者厥後多所成立迹先生行事舉十之一二以見其生平學力之専致用之美者蓋先儒有言人生惟是感應之理從先生學者歿而益思之卽余之不肖毎念先生諈諉之言則不禁潸然泣者是知先生之感人者深矣故論先生之行事而歸本於學而序次之以爲之銘焉先生一子於廷順治己亥與余先庶常兄同舉進士者也爲永從令先生以故封文林郎先生生以前明萬曆二十四年五月二十九日卒以

大淸康熙十七年九月二十八日年八十有三以康熈三十三年九月初一日卜新兆於南坡之阡三孺人祔焉蓋至是先生歿己十六年所矣初配孺人王氏繼孺人於氏再繼於氏女三一適貢監生李易其二皆爲士人妻孫男一之麒康熈庚午科舉人銘曰

長者傳聞東山東始有顯者張兩公東山魚飛鱗摩空我冢宰公人中龍世父豸冠光熊熊兩家川嶽靈所鐘先生華冑承流風麟傷鳳逝吾何從典型淪亡天晦防風木痛劇期再終祥琴欲鼓聲難工松柏已長宿艸丰先生馬鬛猶未封嵗周星紀加四冬執筆爲銘辭載攻緒言皎皎悲塡胸人生有情無終窮劖文瑉石藏幽宮千秋不泐情與同海水有涸石無礱

麟昭張公墓志銘

晉故唐封邑堯都在焉昔季札觀周樂至歌唐風曰思深哉其有陶唐氏之遺民乎不然何憂之逺也非令徳之後誰能若是說者謂民性旣惇厖而又有先聖之流風遺澤故習俗異於他國余讀詩至蟋蟀山樞彷佛見其意焉至宋時明道程先生爲晉城令實涖我州以禮義節儉爲教誨故其民至今皆力耕昏作減縮衣食其士亦卻埽誦習不騖於聲利有古隠君子之風如我舅麟昭張公其人也公家沁水爲甲族諱之屏公者萬曆中進士官陜西商洛道左防政爲公之祖諱洪翼號萬涵公者舉於鄕令直威縣則公之考而余之外祖也外祖母王氏明吏部尙書王公之長孫女生三女季歸先考尙書公廷敬母也外祖任威縣數日而歿祖母攜公扶柩歸裏歸而流寇肆掠沁城失守公隨祖母避兵於外家寇退返沁則家業蕩落只餘污萊數百畝公才弱齡以隻身搘持門戶裏胥縣役日夜踵門叫呼公應之有方時有僞官斂餉於沁不能應則拘公於獄者累月邑中耆老士庶咸曰不可禍淸白吏子孫咸赴僞官別白僞官亦感悟釋之方姜瓖之亂外祖母避陽城艱於奉養公往還陽沁間營辦甘膬不卹勤瘁未幾外祖母卒公身自舁檟材於百里外含殮祭皆不失禮及生母陳卒亦如之外祖有兄二人皆無嗣歿而於他所公毎愀然曰異時誰爲酹一巵酒者因皆遷於祖塋之側公於家人生死恩義大抵類此公雅好經籍爲博士弟子銳志進取顧爲家計累弗克竟業常訓其諸子曰吾少遭多難未能肆力於經史汝輩多暇宜盡心治之公旣不顯於世嘗慨然謂士不能績學成名則當勤其四體以自養若安坐衣食無所事事世之大蠧也日常辧色而起往田間督課視其樹殖耘耔芟柞收獲以爲樂或親執農器以教耕作者曰我竟爲老農矣治家綜理微密不遺纎悉下至柵雞苙豕區芋畦姜莫不井井中法佳辰令節召故舊鄰里十數人防飲不立崖岸半酣後語尢不休然不及世務談說者桑麻菽麥雨晴寒燠而巳𨿽居城市終身未嘗謁見官府縣舉鄕飲禮請爲賓亦弗詣曰非我所樂也公體幹丰碩精神充裕余官京師四十載公自家視余邸捨先後十三至無倦色恩意周篤亦筋力彊固能然也年幾八十猶善飯健步履謂可百齡嗚呼孰意其竟止於斯耶公生某年五月初十日卒以康熈四十三年七月二十二日享年七十有八元配馬氏陽城庠生馬君銑女繼配尙氏處士尙君元祚女皆柔靜有徳子男五長問士庠生次衡士太學生馬氏出次恂士奉祀生次徵士廩生次碩士業儒尙氏出女子三長適拔貢生樊度中次適庠生李三畏次適庠生李膚功尙氏出俱先卒孫男七人克履太學生克晉業儒問士出克防衡士出克益徵士出克有克賁恂士出克丰碩士出孫女五人問士出者二長適庠生霍正元次適庠生張茂功衡士出者一恂士出者一徵士出者一俱幼未字以某年某月某日合祔於祖塋之側其甥廷敬爲之志系以銘曰

人之生有戚姻所自出爲最親我母之弟存者一人其惇倫也以厚其理生也以勤我視其貌抑抑恂恂我視其家肅肅誾誾懷才賫志屈而弗伸戴仁浴徳用淑厥身有山嶻嶪有水漣淪體魄潛藏兮秋復春孰究其年數之所臻

故永從令張君行谷墓志銘

故永從令張君諱於廷字顯卿其家在太行山谷間之郭峪故一字行谷太行西來幾萬里至陽城迆南百里嶄然而盡如化城蜃樓列嶂北向郭峪在其中謂之鎭郭峪方三四里各倚山巖麓爲籬落相保聚或間百步或數十步林木交枝炊煙相接自前明至今官侍郎巡撫翰林臺省監司守令者嘗相續不絕於時蓋近二百年所矣顧郭氏今無聞而張氏其先獨巋然以科目顯曰好爵嘉靖某科進士戶部主事曰好古嘉靖癸未科進士四川按察司僉事摧折權貴直聲著聞曰以漸萬曆癸卯科舉人景州知州僉事公君之髙祖也考西園公諱多學邑庠生耆年長徳立行教子鄕黨宗焉君順治辛卯科舉人已亥科進士性直亮刻厲學問長予十嵗予兄事之平居侃侃自矜重予毎謂君之才如此又名家子當有所樹立筮仕爲貴州黎平府永從縣知縣南荒深昧之區日以益辟此天地之運使然亦必賴世有賢人君子能變其舊俗與之維新𨿽蠻獠窮鄕使異類爲君子故君之所以施於永從及永從之人所以報君者不過區區百里之間而其效可垂之百世風勵天下不可沒也黎平以永樂十一年始置府永從以正統七年始置縣縣逼湖廣四川雲南之介山谷崄峻雜苗分族而處俗凶獷不知禮義飲食言語與中土不相通耕沙礫溪淖以自食輸賨布爲租唐宋以前羈縻而己君至則身歷山洞間親爲誦說

朝廷設官化民之至意於是始以中土之法治之延師儒立黨塾未幾而弦誦之聲響應溪洞矣常平倉制未設也嵗饑則苗民皆竄去賦旣不辦而縣吏役皆逺雇他郡邑及滇蜀人君設倉庾講積貯逾年得數千石仿義倉之法時其斂散於是𨿽凶嵗苗民恃以不饑苗俗昧昏禮世傳鬼竿跳月之陋君憫焉置官媒聘幣有額民便樂之月吉讀法諄復感人爭者願息久則讐殺鬭狠之气以銷民俗寖變而縣以大治署雍安篆如治永從去雍安民攀號不忍舎去嗚呼若此者可以觀民情矣彼貪饕殘忍者據百里之地日取其人而刀俎之𨿽其境在中土禮義素所漸摩風俗素稱朴厚而使其人怨讟並興噭呼狂走而曽不之悔謂民實負我不可化誨夫民果負我哉又誰則不可化誨者也抑治其民不張君若耳使君得一郡若一州或不在蠻獠邊徼之地其所樹立當又何如哉君之治行見於爲吏者僅若此爲可惜已滇中之亂脇大府遇害永從孤城不可守君攜縣印跣行匿山峒間旬日不得食苗民迹君所在銅鼓巖進稗麥食君求得君家人悉以送君所夫當顚沛流離之際而苗民之不忘其恩如此彼中土之民平居無事而噭嘑狂走豈其禮義之漸摩風俗之朴厚其性習反有異於蠻獠邊徼之人乎是尢可爲太息者也未幾叛者平君竟無害攜印詣軍門陳情父年老願歸事比歸家人無一失者當是時西園公已老而尙健人曰天之所以報君父子也君初爲諸生我先公以元日訪西園公聞君讀書聲歸謂廷敬曰張氏子元日猶讀書邪予聞而自儆焉西園公教君嚴至不令茍一步趨妄一語言西園公生君一子君生亦一子曰之麒庚午科舉人君歿之麒走二千里丐銘於余余不得辭且曰子世家自子祖父及子皆好學問力行仁義其後必昌乎是皆可銘也君生於前明崇禎元年十月二十日終於大淸康熙四十五年四月三十日得年七十有九君母於孺人君娶王孺人生之麒女五人一適江西建昌府知府王君嘉植一適甲戌科進士內閣中書田君沆餘皆嫁爲士人妻孺人生於天啟七年二月二十九日終於康熙四十四年八月二十九日年八十以某年某月某甲子合君孺人於某山之原之麒女七人以族兄之子國梁爲子之麒旣別去余爲君銘未發扈從河上濟寧道中聞之麒舉子名曰某予謂後其必昌者以理斷其必然而事固己可驗已銘曰

猗嗟觀士爲吏可哀天之生嘉谷伍蒿萊推較其本根谷美哉我友行谷君今若此往事猶增傷來誓止命不稱君才時有以銅鼓之深巖君所廬蕉黃荔子丹雜肴蔬君逺遊歸來眇愁予太行之谷人堯風古飲沁水淸流耕瘠土剪紙招君魂與君語公侯必復始昔有云君之孤兒賢且學文千秋及百世繩繩繼我華其銘者信勿替

王君幹六曁配陳孺人墓志銘

崇禎末流賊犯陽城山東右參政寧前道王公諱徵俊死之公有子曰龍禦府君有婦曰陳氏孺人賊旣執參政公君謂孺人父必不屈賊往從必父子俱死無益乃變姓名陰左右公公果不爲賊屈賊怒下僞縣令使嚴繋公君夜忽悲啼不自禁賊察知公子益怒使鐵騎勒君歸立取貲來蓋賊痛惡士大夫自宰執至庶官括其金皆以品髙下爲率公爲人剛而亷無所得金而僞令聞公名雅重公陰縱公還公謂君與孺人曰委贄爲人臣當國家難以身濟之事已不濟有死無二君孺人涕泣請從公曰我人臣義不辱身汝曹無自苦今所傳公死難時大書二十二字有曰身不任辱義無自免云云者君與孺人實親承其命云公旣遇難君孺人號痛庀喪事哀毀幾傷生顧念父之孤忠恐身塡溝壑他日誰當請褒卹之者於是彊自節釋忍死公公所自縊拂雲樓君孺人終不忍再履其處其後毎遇公被繋及殉難前後十餘日齋戒哭泣積數十年以爲常初公所書二十二字君寢食與俱及公死難時始末謹書之牘跣行走京師訴當事當事相視閔黙卒無肯爲公聲言之者君毎與人言未嘗不泣下也君豪邁倜儻而善自矜飭母範孺人教家嚴君多讀書美言議爲學官弟子顧心不悅學使者試士規告於公願隨國子讀書公官薊遼王母張太孺人喪君率孺人拜哭就孫位人曰知禮事母孝母喪盡禮如公喪張太孺人孫公肇興爲學使者以君明經上其名於禮部凡一再至京師終不就國子試曰吾父之大節猶未褒顯也君𨿽外若豪舉而其中有鬱鬱不自得者凡以防政公之故也順治丙申夏暴病不能言明日遂卒四月某日也年四十嵗某年月日於防政公墓左始祖可考者曰四四生十十生懷英懷英生得剛得剛生聰聰生子文以冢宰國光公貴贈尙書子文國光曽祖也子文生昺亦贈尙書昺國光祖也昺生承恩蓋自是防政公與冢宰公始分矣承恩生潛光潛光生如春嵗貢生當陽教諭以防政公貴贈韓城知縣是爲君祖陳孺人廷敬之從姑也祖三樂贈尙書父經正忼慨有大節孺人有女徳歸於君方少而爲擇宜子者侍之生子及女君歿後甘虀鹽攻荼蓼居垂二十三年閨門之內具有法度儀則卒於康熙戊午六月年六十有一觀孺人助其夫子以周旋於防政公之側以至公臨難從容而死生無媿抑亦可以爲忠臣孝子賢婦矣子男一人復繪國子監生女一人適余弟太原府學訓導廷扆俱側室李出孫男一人吉慶孫女四人廷敬有母之喪禮不得以文辭自見復繪泣以請曰始吾祖待

國家之湣綸而渴也未有銘吾父因未敢有銘今吾母不幸又歿將以某年月日與吾父合窆焉吾聞諸吾母當吾子髫發之年吾先人知器重子銘吾父母莫如子宜余固辭不獲也且余懼防政公之大節久而無傳焉因得牽引書之𨿽然孺人廷敬諸母行也假斯言以告哀亦吾母之念云爾銘曰

吁彼鄙夫貪生避死有僇其躬有覆其祀忠臣之後克享厥家佳兒佳婦以泣以歌奕奕忠魂庇其孫子敬作銘詩告於惇史

韓君佚園墓志銘

君韓氏諱崇朴字佚園順治中余年十六七始識君一見以爲異人杯酒結交而去其後請命於先公要君爲舉子業家塾中予居山谷間與先庶常兄閉門閱古書好自矜許輒曰吾志古之道耳何屑屑世俗事爲由是見嫉鄕裏是時先侍禦公初謝賓客鄕之凶人至有侮予家者君至則謂余兄弟讀書以通今致用家之不治曷以書爲余兄弟始折節自克厲於是鄕之長者旣愛防善類其惡少亦稍稍解去君髙才能文章善開導學者余旣於君有得而其於行身保家處世之道尢得於君者爲多迄今五十餘年蓋毎念不忘也予自通籍守官自誓淸白以貽子孫未嘗不有感於良友規戒之言君之終也無以爲賻乃輟山田一嵗之入爲君窀穸資𨿽家人以口分不給告不卹也君又精於醫藥養生之事晚而深明理學堂奧𨿽復喜詩酒登山臨水有春風沂雩之思人亦莫得而窺其淺深也君至性過人𨿽灑落不羈而遊心防黙嘗山亭涼夜相對於時月暗螢明淸風蕭颯忽語及生死大事兩人抱頭大哭哭已復笑如醉如醒如夢如覺由今思之猶復可笑可哭也往年君舉前語以書諮余余應之曰孔子答仲由曰未知生焉知死知生之道大學言明明徳其功始於致知中庸言至誠其功始於明善明誠之理乃生死之大闗未有誠而不明亦未有明而不誠者由教以入明爲要焉故易傳言大人者與天地合徳與日月合明與四時合序與鬼神合吉凶先天而天弗違後天而奉天時天且弗違況於鬼神乎天與鬼神不能違何有於生死乎是以子思之贊仲尼也曰譬如天地之無不持載無不覆幬譬如四時之錯行如日月之代明猶之易傳之義亦卽明誠之義也謂夫子不告以知生之道則夫子之所以教諸弟子者果何事乎學者但當由夫子平日之言以求進乎致知明善之實生死之說不求知而自知矣予復於君者如此予是以於道徳性命始終之際思君之所以相勉而交警之者不能己於心也君好學老而不衰能爲古文尢長於詩予懷君詩前後至數十首有云寒牕燈火平生語除卻君知世不聞亦追憶昔時涼夜之時而予與君從防聚散之梗槪亦大略可覩己君終之日寄予詩髙朗超越了然生死之際則君之有所自得於中者益可信其決然也己予交天下士多矣如君者能有幾人哉非予爲之銘當誰屬焉其孤時中輩以狀來求銘按狀敍曰韓氏系出南陽今爲沁水人自五代宋遼以來兵革之餘譜牒放失傳之長老先世有爲王者故邨曰韓王邨有墓在焉君又字曰韓山因邨名也其世系之可考者則自祖能始能四子長曰純爲君九世祖次曰聰三世生侍禦曰恩次曰度五世生靑州守曰肫仁六世生桃源令曰張防議曰琠純二子長曰彪彪生銳銳三子長曰贈文林郎昆次曰王府典膳侖次曰王府儀賓巍臨難不屈贈奉訓大夫諡忠義廟食太康昆子曰子義恩貢再爲縣令累封中憲大夫通政使司右通政使子義生範君之曽祖也某科進士累官通政使司右通政祖仰斗初爲邑學生後棄去博學修行名重士林是爲少室先生父尊今惇厚孝友生三子君其長也君邑學增廣生九應省試不利於有司幼聰警絕人五嵗失母馬孺人自解去采衣不茹葷血擗踴哭泣如成人鄕裏傳以爲奇闖賊犯州邑設僞官専以拷掠士大夫刼取金帛爲事比至沁水大索通政公家時君才弱冠先諸父往抗辧縣庭不屈賊官相顧失色錯愕咋舌釋不問已而賊圍所居砦君登砦樓語賊曰汝輩不過欲多得金帛耳砦中金帛悉以委汝賊喜諾已而賊敗約攻砦破砦中人四散走先是君父已穴墻去君不知也以不得父在所出入砦內外尋父遂爲賊酋所得賊授以一鎗一包置君麾下君以他事紿賊脫身走陽城白巷親屬家至則君父先在焉其時天晦防暗不知道會白犬引路以是得先達人謂天之相君父子也君初遇賊時身已被創求父迫竟忘其痛父子相聚背有血沾泥始知爲創也蓋君之誠孝如此事繼毋霍孺人得其歡心與季弟友愛分甘解衣至老不倦親族不能自養者君戒其子我與汝曹不食飲則已不爾則曷忍使骨肉失所生平輕財利類任俠者𨿽以教授供八口所餘則勤施予又以其餘買書貰酒蒔花木畜禽魚於所築撮園中嘯詠自得有奇書必借觀手自抄寫故所寫書爲尢多好飲酒飲則悉令子孫環侍有弗至則弗樂也君坦懷任運自適其適皆得於天性其行於家而及於友朋無間然者有感於予心也君卒以康熈四十又五年八月初八日距生之年月得年八十有四初娶丙戌進士某官王公度女有婦徳婦容卒繼室以侯孺人生二子時中履中女一適南康府推官竇公復儼孫庠生逵子選知縣斯在孫男四人然燾黙鳳孫女三人以某年某月某甲子某山之原銘曰君惟有文爲學者師深造道域樂天不疑予懷幽憂如馽如羈晚慕正學西日載馳眾言淆亂將曷從之去聖𨿽逺簡冊在玆明善爲宗尊聞行知明則誠矣時措咸宜惟君知我謂我不欺炯炯長存朗月朝曦君其不沒萬古如斯

午亭文編卷四十五

欽定四庫全書

午亭文編卷四十六

大學士陳廷敬撰

志銘

朝議大夫刑部山西司郎中約齋李公墓志銘

始余從蔚州魏先生遊得交李公父子其後公之子旭升今給諫君以文字及吾門因益愈知公平生甚悉後久不見時時從給諌君問安否無何以訃至給諫君爲狀謁銘於予按狀李氏十世祖自孝義遷蔚累世以武功顯然多厚重隠徳至父太公惇行仁義好善樂施尢稱長者遂大積於厥躬以造其家公生而早慧爲博士弟子員食餼上庠數踏省門試不利於有司以選拔貢太學省其父歸裏中魏先生方謫官家居以古儒者學行自任倡導其鄕公旣天質沈摯近道聞魏先生講說益淬礪於問學家禮譜牒近世所弗急者公皆服習而修舉之選中書舍人內閣地深嚴闗機密公恪勤盡其職毋怠毋泄遷戶部雲南司主事會用兵於滇賊壘未拔郛郭甫定封疆之吏以人未就業請免夏稅以蘇民或言士馬供億必資近境議不可免公爭於庭中卒如公議宣屬順懷安蔚衛頻年苦水沙衝壓民屯田有司請捐其賦議不決公盡言無諱卒韙其說督理右翼興平倉姦人窟穴其中不可究詰前後系訟累累彌歷年嵗人憚其役公則精心釐畫潔身犯艱大猾屏迹進廣東司員外郎攝四川司事蜀自兵後嵗賦日耗議者令增賦日急公曰養殘黎如養劇病宜急培其元气疾疢彌年而重以很厲之藥鮮不斃矣今惟責大吏招徠流遺田辟賦增毋俟重督於是議寢遷刑部山西司郎中楡次民段某姦防誣祁縣範某謀不軌公得其情防者服上刑而無辜皆釋會命重臣淸刑獄公檢爰書可矜宥者司得八十六人雲中饑多掠賣人子女公察其僞券爲斷還者甚眾公所歷官其事迹皆此類公純孝友悌行於家施於族黨比閭皆足爲世表儀旌人之善成人之名保人之孤復人之產終身汲汲如營已私衛守備何君出倉粟賑饑未及上請而病以歿法當坐侵欺籍孥公力白得免蘭溪丞徐喆舊有貸於公徐後罵賊死公急遣使持其券焚而弔之儉嵗盡出所積粟散施逺邇以爲常至若建社學設義冢築垣堡諸鄕大夫之所得爲者無不爲事不可殫悉公𨿽謹厚檏直而天懷坦逸寄托髙邁自爲郎出守黔中以缺裁不赴林居徜徉泉石詩酒以自陶寫嘗過龍門觀太華適吳越芒鞵竹杖有灑然出塵之思卒之日猶驅欵段尋舊所釣遊處歸而與家人論文談藝日夕不倦至夜分而形神離矣康熙三十四年六月二十日也春秋六十有八予嘗聞蔚州歿而有異雲气覆其冢上其爲天人無疑今公無疾化去其騎箕尾歷星辰而亦與天遊乎公之子六人昉辰行人司司副旭升壬戌科進士戶科給事中與余有文字之知者也暉吉貢生暄亨甲戌科進士翰林院庶吉士映幹光祿寺典簿曙畿廩生女一適太學生劉曧孫十四人嗚呼公之所得於天全於人者如此此公可以無憾而世或謂天之報施善人或有不盡然者然觀於公亦庶防可以明於天人之故矣公諱振藻字天葩號約齋初配史恭人繼配沈恭人銘曰

蔚州宿學不可捫寒松晚節今彌尊流風百世尙可惇名家淸切連髙門韋相傳經遺後昆範公幕下羅璵璠少翁堯夫堪等倫矯矯介復何騰掀隴西世業堪重論維桑仙李深蟠根仲也耿耿登星垣季也詞館初髙鶱其餘頭角皆軒軒咸池疊奏如篪塤公胡不樂歸精魂隴岡樵牧無敢喧

謝府君墓志銘

謝君名燕昌字翼之其先家平江上世祖曰宇以宋建炎中進士爲定海令歿而民葬之後世依以不去遂爲定海人元至正間爲髙安令者曰嗣謙更五世爲僉事者曰琛僉事以明正統己未進士初仕爲上饒令政有異民祠祝之弗衰僉事弟璵生廷華君之五世祖也髙大父曰維寜曽大父曰綸兩世皆贈參政大父曰渭明萬曆庚戌進士累官四川按察使平水西有功民爲立祠自其先世至按察仕者皆有功徳於民按察生子六人仲曰泰臻君考也贈文林郎君爲人孝弟偘偘有節槪

國初時海叛帥以數千人入據縣君倉卒負親出挈兩弟匍匐叢篁險陿間黧面重趼連晝夜不息以免於難已而王師渡江餘賊匿島中將悉眾來寇君率家人設守禦謹偵候以兵法部勒之備未成賊至君白贈公寇亟矣盍避之公曰第以若母行毋更憂我賊入致公舟中公不爲屈反覆數以大義且曰吾自度葬魚腹耳賊怒公及於難當此時君呼號走海上嚙指血淋漓求父在所岸上人遙望見之無不泣下後家益困嵗祲負米事母兄弟三人常易衣以出愉愉如也每催科符至輒掩卷而起已又篝鐙夜咿唔聲相答和君讀書過目輒能暗記所習誦丹鉛校讐滿於筐篋羣從子弟工舉子業三十餘人以君爲師防母病君旦夕侍臥起三年蟣虱盈衣帶至不可捫中夜吁天祈代母卒備哀如禮奉贈公衣冠杖履葬焉以博士弟子員遊國學試輒髙等冠其儕流謁吏部試經義判又髙等授州同知歸而嘆曰自吾父抱道不仕且仗節以死吾其敢違吾父之訓於是耕海之旁泊然將老矣顧於邦人有大利害則準其力之能爲無所惜小浹港長山橋橫絕縣東南當孔道毀於寇君治之橋完如初定海南東崗碶西接鄞東錢湖其中有渠嵗開碶版引湖灌渠漑田嘗數千頃版之分有上中下自下上鄞爲首奉化次之定海又次之嵗旱則湖水淺不盈不能達渠𨿽開上版而於定海田未有利君謂錢湖利三縣田正賦是賴獨定海田無利是無賦也請易置版於鄞無害而定海實百世之利縣令上其言巡撫如君指旣得請湖渠通流田盡腴壤比嵗大穰民歌舞以樂之盤嶴爲靈巖奧區樵蘇饒於諸鄕然環溪而入淫潦不時水髙數丈或經月斷人行君則巉者削之窪者培之水深以衝者橫以短梁塡以巨石而險道以夷縣負海夏秋多颶風學宮數敧傾君董其役鼛鼓勸工不勞而成君𨿽不仕視今之仕者其所張設措施爲何如哉假令君出而仕或拘於文法掣於上官其所能爲豈盡得如其所志哉君旣號長者一夕盜胠百金去盜之主禆帥旣覺將按以法君曰捨之使其人悔攺又當亂時人乘間竊槖中貲君知其人弗問後人自悔恐願以田償君君立謝取焚其券今其子孫每食必祝曰願世世毋忘君之徳然則君之行身與人不亦古之所謂賢豪間者耶君娶李孺人李先世以軍功襲指揮使孺人則脫棄紈綺溫恭儉勤相其夫子以致孝養於其親教其子兼備恩義君弟妹之子若女孺人撫之如已子女使各有所成立君可謂有賢配已君性疎曠有精力嘗自營葬地曰白峯爲堂淸溪爲闥吾魂魄樂而安之卒年五十有五逾月孺人亦卒年五十有八君卒以康熙二十二年十月二十七日孺人卒以是年十二月二十三日以明年某月某甲子合葬盤溪下樂嶴山之麓卽君所自營地也子男二人長緒彥次緒章女三人皆嫁士人緒彥壬戌進士余旣識其文君之弟監察禦史兆昌聞君之喪將歸過取別以緒彥所爲狀示余屬之銘旣讀狀嘆曰是惟賢也宜有銘銘曰誰與仕者民亦孔艱有介於石被褐以完惟定邑乘記隠君子謝氏聞人載張載弛銜須罵賊气薄雲霄彼此肉食競以自豪惟仁成身式惠厥後亦繼其志惟徳之有子弟師之鄕社祠之或嬰簮組多爲世疵世所爭趨君勇絕之爲所不爲詎庸以私人曷思之洋洋海湄海如有涯泐此墓碑

封戶部河南司郎中在只王公墓志銘

封光祿大夫王公之葬也其孤山東運使廷掄使來請銘余與公同州裏昔我先公爲仲孫豫朋擇婦於裏中得公長女賢孝聞於鄕邦蓋公之行已教家以施諸世皆卓然有可稱述者焉運使君初筮仕爲靑州通判始親民事公來官舍提攜嚢篋以家貲辦公務屏去屬邑餉遺不取民一物民頌惠和聲滿靑齊間公夫人李卒運使君奉公歸方是時晉郡縣大祲蝗蝝徧郊野公歸則出錢數十萬緡募人捕瘞我先公分口食食餓者公亦捐糈周給州人以故不流離嗚呼周禮相賙相卹之法行則天不爲災而民不困於嵗後世人各自私於是比閭州黨有無死亡相視如秦越人莫之省顧一遇年凶荒則必仰於官之蠲賑幸遇長吏賢不壅於上聞又幸有仁主在上除租賦出金錢發粟設糜惟恐不及而吏之奉行之者猶有能有不能民之待澤者猶有及有不及則朝廷大恩其得被於窮檐蔀屋嗷嗷就斃之民者亦已鮮矣安得鄕有君子好行其徳如公之自保其鄕庶防猶有周禮之遺法乎太行古稱奇崄實當孔道毀轅屠馬不絕於途蓋其巖窞顚防烈於深淵行者憚焉公出私錢修治之險者夷陿者拓載馳載驟行旅歌謳比予再經忘向者之艱而思公之徳借於無窮而太息之未有已也公所施設其利於人甚眾爲紀其大者如此運使君入官戶部公時一至焉以觀其所爲及其出守汀州次子廷揚亦入官戶部公戒之不資公府絲粒一如運使之在靑汀也後運使君再涖山東公曰此汝昔所歷地盍益勉諸由是運使君奉公教惟謹以公訃而歸也山東人攀畱之至不忍別去然則運使之奉教而施於民者可知己蓋公之修已教家旣卓然可觀宜其設施於外有過人者是以君子之觀人必本諸內行也公諱璇字在只居澤州之南曰楸木窪者自太行而北有山澗澗水北流可數十里公所居在澗之西土田髙起艸木修茂上有流泉可漑花竹公之祖諱國寶父諱自振卜築而安焉以長徳導其居人隠而未耀公與弟珣生皆穎異祖撫而奇之曰此兩兒殆興吾門乎公入州學爲髙才生珣以武學生舉於鄕成進士公以貢入國學名在吏部爲選人當需次縣令而遽引還退居蕭然自逺教二子皆有所成立此其於世之角逐於聲利之場者所得孰爲多少也家居益惇古誼睦親族使皆有以自給喪者婚者徭賦之不備者緩急恃以無憂晚築小堡名曰永寜聚族黨勤守望講孝友婣睦任卹之道不倦而公亦且老矣運使君以卓異薦入京師賜蟒服旣又封公光祿大夫贈公祖若父官皆如之運使君迎

駕南幸

賜公古稀人瑞禦書四大字可謂榮顯已今年八月遽以疾逝二十一日也距其生崇禎十年十一月十八日得年七十公初娶贈一品夫人茹氏有婦徳生廷掄繼室以一品夫人李氏生廷揚進士君無後以廷揚爲後女適甲戌進士鞏昌府撫民同知陳豫朋余之仲子卽前所謂擇婦而得公女者也又二女一適呂宸一適陳修元孫鈞由庠生貢國學孫女五人先是李夫人葬某山之原至是以公卒之明嵗康熙四十又六年某月某甲子將啟其封而合葬焉銘曰

有輝自家而極崇於朝也不顯其身則惟其子之褒也晉人載徳咸歌其休也徳之云遐若山峙而泉流也世繼繩繩永光此丘也

贈詹事府少詹事田公曁配梁太恭人墓志銘

康熙三十年春正月學士田公以母喪去位予與學士生同鄕同官翰林在直廬日相見而未嘗一造其室至是往弔於寢老屋蕭然風日漏穿苫土不飾學士觸地無容嚶嚶泣孺子聲弔者感動嘆息以爲賢今世顯者之喪重幄帟飾芻靈象物多致貴人書冰紈霜縑被檐衣棟以自旌耀學士無一有焉哭拜且已又拜而言曰吾母之銘敢以煩執事且先大夫懿行久不銘以俟當世之能文者幸執事毋辭余倉卒不得讓諾而出余惟學士之賢而能不累於俗自力於孝如此其有由也夫公諱大稔字阜海馬邑人王父諱世芳以明經爲絳州司訓稍遷太谷教諭嚴正直方律身以禮士皆憚詟向於學考諱嘉種耆宿長徳爲諸生祭酒鄕黨化其行誼舉三男子伯以諸生不屈流賊李自成忼慨蹈義以死公其季也生而夙慧一目數行下年十三補博士弟子員純孝友恭篤踐實行與人無貴賤少長接以誠意紓難攘急族姻肅和喜賓客時至命觴盡客歡口不言人過人有言者輒不答或亂以他語飲於郊客妄謂公慢已怒與俱歸讙於途吾酒方酣何爾遽罷若敢復飲乎適我公不辭比至客家客怒解竟歡如初夜有竊菽者僮物色得其人公謂僮吾家菽寜有符記耶溫言謝其人人大悔攺行公居心克己皆此類公卒以康熙壬寅四月年五十有三以學士貴贈中憲大夫日講官起居注詹事府少詹事兼翰林院侍講學士封太恭人梁氏山陰人父諱某以明經爲學者師太恭人歸於公也溫淑靜好善治內事公事親孝太恭人晨昏左右恪恭罔怠公好客太恭人常脫佩環治醪醴肴核以盡公意公晚而不視生產太恭人用農事殖其家較晴雨時播種耕耘斂獲皆有法則凡公之爲皆太恭人相之也太恭人卒以康熙辛未正月年七十有九男子子五人長卽學士喜辛丑進士內閣學士兼禮部侍郎次喜防庠生早逝次喜霔嵗貢生汾陽訓導次喜鱠廩膳生次喜鰀南丰丞爲後於仲父女子子一人適李維基孫男十二人學士又云先大夫棄不孝孤閱十稔矣所不墜我公遺緒以行身立朝者繄惟吾母之教觀太恭人之行於學士爲賢母於公爲賢妻觀公之行於世爲賢人則學士之賢其有由也夫余是以願銘焉銘曰

古者淳悶不相往來我觀於鄕厥惟賢哉有美其居拒門弗開我觀於家猗嗟賢母吾莫逐榮亦莫予侮昔相夫子秀出士林溫恭其徳如式玉金有而不施大其後人峨峨塞山鬱鬱髙墳昭昭無窮視此刻文

提督陜西學政按察司僉事洪君墓志銘

始余奇洪生瑯友之文瑯友舉進士爲中書舍人相聚於京師因交其從兄谷一君知其人賢者也居數年君由禮部督學秦中而瑯友官吏部以卒余閉門謝交防𨿽以君之賢蓋於今絕不通問者十年餘矣今年冬君之孤以君卒之月日及許給事承宣所爲狀以來請銘曰君治命也予不得辭君歙人諱琮字谷一又字瑞玉上世有顯仕唐則黜陟使曰某宋則少師曰某明則尙書諡恭靖曰某恭靖有從子諱某以孝聞君之髙大父也曽大父太學生諱某大父贈承徳郎諱某父贈朝議大夫諱某以學行祀於鄕君弱冠以尙書領鄕薦國初爲崇明教諭舉順治九年進士除平涼府推官承重丁祖母徐太安人憂服闋補廣東韶州府推官歷遷行人司行人刑部主事員外郎禮部郎中提督陜西學政終養母許太恭人以康熙二十三年十二月某日卒於家年六十有五初君之生十有一年能一日爲經義七篇驚其長老由是江之南北號曰神童顧朝議公弗深喜曰古之學者道積而有言今子學未成而言之多若是吾懼子之外飾也盍道務是求於是君自爲童子已志於正學矣故其自蒞事教士治民罔弗本於其學東粵新附建兩藩王邑令府掾皆所易置憑依城社張距磨牙眈眈伺人君至則曰此濓溪先生提刑舊地也甫下車大書洗寃澤物四字榜之中堂爲政精密嚴恕一以周子爲師法成令修姦黠消沮彊梗從化上下安悅折獄迎刃砉然而解訟者皆願之君所旁郡縣有寃獄皆就君治部使者行郡縣必與君俱招徠流亡辟土田通貿遷民稍稍出水火而登袵席矣當是時兵猶未戢徵調頻繁諸郡縣苦供億弗繼則吏執其咎曲江始興保昌三縣令至相繼自裁君條上幫貼夫船長行之議謂夫船供應廩給額規而外若馬匹折幹索勒則宜革存畱傳銀則宜請動支解運腳費則宜請例給鄰縣則宜議協濟大吏韙其議雄韶諸郡吏民有更生之樂勒石頌君功徳焉郴桂之界烏春山有妖民郭天鵬者爲亂時議以兵誅之君曰無庸兵密召鄕勇計縛天鵬鬼子峝爲亡命逋逃藪君選數騎乘夜抵其寨絕水道諭之順逆禍福卽日弭散防賊王秀等已就降至翁源復叛渡江大掠約賊黨內應君用間誘使殺賊自效而督猺官與戰禽秀殱餘賊四十人曲江猺刼殺人君單騎往鞫得其擅殺者七人抵法余不問全活數千人於是督撫禦史臺使者交章薦君於

朝君在刑部取歷代疏議釋義箋注諸書考證晰疑使法必當情吏不得緣爲姦律官私掘蔵物聴收用官私字誤官司廣西容縣民坐掘蔵物誤罹法者眾君取舊律文爲證事得白更著爲令君之蒞事治民其大者如此初君之教授崇明也惇尙實行風勵學者毋苟趨利祿而文學之士彬彬興起及在秦中慨然念曰國家所命督者學也匪獨文也必學正而文興於是所以造士之法悉準於古重建闗中書院祀其鄕大儒橫渠張子延李君中孚講學其中掲其條目爲學之序修身接物之要實與白鹿之防相發明蓋闗中理學之傳自明季馮少墟益推闡而光大之君則爲之刋其論著布之學宮曰爾多士歸而求之有餘師也君之教士者如此以君之言其見於世者未能盡究其用而迹其所以張設措施之意悉不失其爲學之指君於聖人之道可謂勤矣元配王氏贈恭人繼室方氏封恭人以某年月日葬於某里某原以元配王恭人祔恭人婉嫕有內徳前君二十九年卒子男五人景行東流縣學教諭覺行嵗貢生周行候選州同知云行太學生時行幼女八人皆適世家有名行孫男十一人述庠生逵遇遴遵邃選連迥逖遹俱幼瑯友名玕爲人謹飭有文善書法予之知君以瑯友瑯友之歿余不及銘而銘君可慨也銘曰去聖經逺注箋紛如孰集其成孰究其初相厥宅裏大賢所居髙原鬱鬱碑石峨峨近壠墓者紫陽之巖阿贈工部虞衡司員外郎闇然衛公曁配賈太宜人墓志銘

康熙三十有四年裏有賢媼壽屆百嵗裏中大夫士以其故俗風謡圖冩屏風長筵勸酒以余濫爵厠名其中時實奉諱蒲伏弗敢躋堂惟國之人瑞願因喪除而往見其廬無何媼卒春秋九十有七餘將往弔於寢門會拜戶部之命爲裝以行其冢孫維斗介其宗老太守君布狀謁銘於余曰將開奉政公之蔵而窆焉乞爲合葬之銘奉政公者姓衛氏諱琦字闇然稱奉政贈公也年二十三嵗而歿媼封太宜人朝議大夫賈公某女今去奉政之歿蓋七十有餘年矣按狀奉政公生而異姿賦質簡靜疾華耽朴不與俗伍考徳攻業亡於悴勤事父母有曽閔之行至今誦說孝子孝子云歿之日雙親垂白幼孤三齡而同懷弟妹九人咸在太宜人自箴盥始事早著令儀至是霜晨臼杵夜月機絲內勤事育外捍門戶養三齡兒稍長嚴熊荻之教後爲禦史有名世祖朝奉政之贈太宜人之封皆以侍禦故先太宜人以歿於是時太宜人年八十矣維斗才九齡兩弟在𦇤褓初侍禦君性剛嚴嘗嚄唶人過人畏忌者多及是則禦侮予抗橫逆﨑嶇艱難之中再興衛氏故余以謂賢也嗚呼以奉政公之篤於孝丰於才而嗇於命天假太宜人立兩世之孤兒登百年之上壽彼蒼蒼者豈無意於斯人哉是以余銘奉政公之合窆而尢興起於太宜人之賢爲可觀感也侍禦君令商城遷水衡杭闗及以曹官代巡狩於江南也皆秉太宜人之教令以行商城河無津梁解槖金倡其縣人爲橋以資利涉商城之人名之曰衛母橋其心存濟施皆此類也考終之日鄕裏悲焉𨿽奉政公之不祿相見於泉門亦可怡然無憾也已矣奉政公生以萬曆二十六年七月十二日卒以萬曆四十八年三月初一日太宜人生以前明萬曆二十六年十月十八日卒以

皇淸康熙三十三年七月十五日男子正元更名正丙戌進士歷官禦史內陞所謂三齡兒也孫男四維皇庠生卒維斗監生候補理藩院知事維本增廣生維正增廣生孫女一卒曽孫男二首榜廷榜曽孫女三衛氏先世爲河東人遷陽城以甲乙科顯者甚眾奉政公髙祖世淸曽祖九堯皆有隠徳祖天雨雄俊人也考遵訓邑諸生有聲儒林余北轅時太守公送之樊川之上謂余衛氏世行非子銘不彰余諾而行在道濡筆以銘不敢負太守君之屬太守君立鼎所謂維斗之宗老者也銘曰

河東璿源其際淸泚蔚彼裔苗產此杞梓不憖哲人光流景駛天豈謂然有美並起作儷淑媛造我堂構靈柯謝春穠華掩秀簮珥弗施象服爰授百齡未多千秋旦晝裏館曉閉泉庭宵明崇芒郁望哀挽愴聲維北沁流維南析城髙山長川悠悠我情

兵部督捕主事龎君墓志銘

龎君名太棫字錦裏其先卽墨人上世祖某勝國初知髙平縣去官人吏臥轍攀轅借令君撫我旣不得請則曰爲鄕先生以矜式我父老子弟於是因畱家焉子孫世居唐安里數遭兵刼譜牒散亡可考而知者逺祖有子三人伯冰仲佐明經爲和陽縣丞叔淸自淸以下遺其名君之祖道興父志徳贈奉直大夫兵部主事母何氏贈恭人君弱不好弄獨時騎竹馬羣兒騶唱導從以嬉奉直君見而憐之曰吾田家兒後豈能有此乎及長侍奉直君羇遊滑縣居益貧君間闗南北竭力顧養奉直君孺人相繼歿負土庀治窀穸過時而哀州裏髙其行事君守貧益堅當此時鹽法大窳巡鹽使者嵗下司農鹺引目於郡縣長吏按戶口徴斂盈詘不平公私交病於是巨貲大賈各有分地受鹽轉輸四出髙下其直以罔氓利然官引目亦由是通行嵗所上課如額官吏安之矣君獨謂以吾意行法法無不善北遊天津周旋客豪間欲以行其意人旣知君長者就問之君曰母病民民不病法行斯善矣皆曰敬如君意以行鹽使者賴其力皆愛重君固安董氏之分地也鹽壅不行逋責盈積以屬人人罔敢應者君曰是獨不可行吾意乎至則與人約吾以急公家之務耳矢不以私贏病吾人行之未及期人以和輯官私辦給凡君於鹽防攬綱挈目亦不屑屑身自持籌算顧喜親書冊慕學行有褒衣博帶之風嘗慨然曰使吾當官以吾法行之官事必理時兵興西南行間饟需急朝廷終不以軍食困民下令能助軍資者以官賞相激勸君由是入貲以太學生爲兵部督捕西第三司主事正刑書懲周內愼平反舞文骩法之吏斂手卻立莫敢仰視君嘆曰法果不可以行吾意乎居六年崇明海闗稅傾倒匳篋以自隨曰吾故不欲以財自污敢不洗濯奉職滿差歸次維揚驛舍而卒卒之日故時槖皆已盡無海闗一物一錢嗚呼君之志固如此良可尙也已君孝友行義孤貧自立奮身郎署回翔嵗時初贈考承徳郎妣安人再贈考如其官妣恭人始騎竹馬時贈君憐之而心不謂爲然也今君所成立有異其亦非偶然者與君娶段氏無子賢而不妬忌爲君納兩姬亦皆無子女一人段恭人出適裏中馮生段恭人前君三年卒君卒以康熙己巳八月距生之年丙寅得年六十有四以侄嗣煊爲後嗣煊卒以嗣焜嗣煜爲後以侄孫奭爲嗣煊後皆君所自擇而立者君於內外行修篤如此宜皆可銘銘曰

材賢天畀匪直一科橫鱗集翼藹吉斯多安平之壘齊城防嶫洋洋國風暢彼條葉氏之墟壺山且長蔽芾勿剪茇此甘棠流風邈矣復其孫子君奮孤童逺踵祖趾余分閏气產生駿雄光嶽所防就日翔風白楊蕭蕭靑竹斯在摩簡篹詞投筆一嘅

巡撫浙江兵部右侍郎兼都察院右副都禦史公孚張君墓志銘

陽城古堯都東鄙地其人能世其道徳風化之美以余所聞於長老士之以文學節防事功著名於時近代則原襄敏公楊正肅公張太宰公其尢卓卓在人覩記者公孚太宰公侄孫也公孚其字諱泰交居虎谷裏其地在沁水傍沁水一曰洎水故又字洎谷上世祖可紀者曰演曰純曰曉曉以子升貴贈中憲大夫河南衛輝府知府以曽孫愼言貴贈光祿大夫太子太保吏部尙書髙祖升明嘉靖庚戌進士歷官河南左參政以孫愼言貴贈如其官愼言萬曆庚戌進士累仕至南京吏部尙書加太子太保稱太宰公著其官號也曽王父天與增廣生王父愼思貢生父履祥諸生皆以泰交貴贈如泰交官公孚之始生震雷繞捨有龍起壁中其明日鄰媼夢天樂聲送兒來公孚生而秀碩有異質髫齡卽知問學父遊覃懷間久不歸迄不知在所思慕悲號誦孝經至顯親揚名嗚咽不自勝年十二試於邑令令奇其才甫冠大父歿家益貧落欲棄書冊爲賈人者數矣會祥符張君甫令邑中試邑中諸童子見公孚尢奇之初公孚業某經至是張君授以春秋胡氏傳遂治春秋康熙辛酉舉於鄕壬戌予承乏翰林掌院學士領貢舉同被命則相國前吏部尙書錢塘黃公工部尙書大興朱公相國前戶部侍郎合肥李公皆嵬然耆宿謂余以文字爲職業屬予勘定至春秋捲得公孚文予曰此可以魁其經矣諸公曰中有眷眷兩字未知所出予曰有之諸公於是與予略有異同予反覆公孚之文未嘗不嘆其果可以魁其經也先是予子壯履誦詩及易及見公孚通春秋傳因令從公孚學春秋蓋公孚之於春秋可以爲人師矣公孚𨿽爲進士凜凜自修飭恥干請捨館授徒士之遊其門者彬彬如也居數年家益貧仕爲太和令滇南去京師萬里予親爲治裝祖道別去居五年太和大治行取授廣西道監察禦史巡視長蘆鹽政禦史例嵗二八月內陞外轉各一人在差則否公孚以特防內陞遷太僕寺少卿提督江南學政未一年遷大理寺卿數月遷都察院左副都禦史又遷刑部右侍郎未防巡撫浙江自太僕至巡撫累遷皆在學政差蓋上之知人善任如此公孚之在太和也治大理附郭民苦供億多竄亡兵占民居且十九而悍卒驕橫以縣庭爲營房令莫敢問前令僦民屋以居至則吏請就民屋公孚謂縣令命官宜有體何用民屋爲遂馳入縣庭方視事庭中營兵來校射公孚謂縣令臨民地非兵校射所語不孫鞭撻之於是諸營詟伏永昌道轄七府大理轄八州縣而太和獨困煩役提學道臨試及提督道府公廨修葺諸所需物皆累太和民公孚曰民曷以堪耶請以府歸五州縣道署歸八州縣提學道歸十三學使供其費提督則自葺其廨莫有違者兵糧由府佐給公孚曰有司責也縣收府放徒煩轉運何如縣收縣放之爲便大吏韙其請裏中民夫苦輕役力除之𨿽上官皆出貲募不復輕役一夫營兵混民居男女雜沓爲擇地立屋由是兵民異處矣嵗編審丁戶例有心紅千金之饋公孚誓於城隍之神而革之至學宮城垣義倉義田諸廢具興不勞民力此太和之所以大治也公孚之詩予不多見今讀其去太和詩防蒼石在無船載洱海風狂有岸登此非名句耶其流風可想見矣其爲禦史也有疏通選法順天鄕試冒籍山左饑民諸疏一日朝退見旗人索債毆職官問其所償數已逾倍毀其券鞭其背事涉勢要弗顧也賽黃彪李三者巨猾也以私怨殺人誣山東人張乙所殺獄成矣鞫得情乙釋焉一日過予云刑部吏持文卷來獨遲某廷笞之刑曹嘩然以爲例無有夫笞吏非例獨不猶愈於闒茸者流乎予時因朝會語直公孚嘩者乃已其在長蘆申條約革陋規人憚服焉其視江南學也絕交遊卻私函𨿽家書必開封使人察之無他語始取視焉而待士惟寛士皆稱之上由是愈益知公孚矣其巡撫浙江嚴交際抑奔競卹災眚鎖盜萌畱標兵以壯節鉞築江塘以弭水患民賴以安

駕視河士民請渡江幸武林

上召對行宮溫語延問予時扈從在武林亦未及相過從其後邂逅於吳門執手爲別明年公孚遂遘疾以歿方

回鑾時對閣臣言張泰交居官甚優如是者再

上知公孚者甚深而公孚之所以報

上者𨿽不能究其成功而心力亦已殫矣及臥疾上章辭歸裏

上遣內閣中書噶爾泰馳驛往視章未下而公孚病且革前一日諸案牘猶耳聆口授及暮便不成語質明而逝時四十五年正月二十六日距生之年順治八年四月十二日得年五十有六

上聞而悼惜賜卹逾常等予嘗謂陽城人有陶唐氏遺風𨿽其人類能自立以有成然更歷二帝一王迄今四千餘年之久其漸被而陶染之者徳化之所及猶有存焉況親逢

聖人之教者哉觀

上之所以終始於公孚者可以感發而興起矣陽城人及予所接多偉人奇士不具列而稱原楊二公者以長老之所傳聞世逺而論定也若予所接則姻婭友朋予之言旣不足取信來者而又恐因是以累公孚也若公孚之所爲旣能承太宰公之家學而或亦可以無慚於原楊二公也矣後世必有知而論定之者公孚旣幼失贈公自稚長每一念至哀痛感人友愛弱弟弟亦恭謹甚

上嘗賜額推誠遇人夫知人則哲是之謂與母範氏前母曹氏贈一品夫人母範夫人之歿公孚毀幾殆哭而目胔皆裂至爲巡撫目嘗不能良視

上見每問焉初娶潘氏贈一品夫人夫人當困窶奉姑至孝備極敬養之宜及卒太夫人悼慟至以累其壽繼暢氏繼石氏封一品夫人夫人某官某女族貴而賢容以徳充儀以教立不福而災又繼喬氏實主裳帷脯醢之事哀禮咸至以歸於鄕國初暢夫人有二子喪皆未及中殤將以某年某月某甲子合窆於某原之阡女子子四人潘夫人出者一適前翰林張公道湜子廩貢生徳渠先卒石夫人出者一未許字其二人側室某氏某氏出一許字戶部左侍郎田公六善孫晉一未許字以從兄泰來子汝欽爲子今走千數百里以狀來謁銘於予者汝欽也汝欽惇厚有家風克纉前緒用光於後公孚爲有子矣銘曰

生士鄕同裏閈垂景耀披芳翰思古人不我見居是邦慕喆彥天茫茫知際畔君才富十倍算百年路浩壇曼吁嗟乎才過半銘蔵幽發永嘆

奉直大夫達州知州立軒林公墓志銘

余獲交海內賢士大夫垂五十年最篤契者惟長洲汪編修鈍翁新城王尙書阮亭二公而已二公有入室弟子曰候官林佶者以二公故遊吾門余亦以二公之學業期之每來謁視其色輒愀然若重有憂者予詢之則知其父母老矣以拔貢來京師欲博升斗之養而不遂也無何佶歸覲因舉於鄕而父歿終喪再上春官不第乃以獻賦被

防畱直

武英侍書而母又歿佶哀號痛祿不逮親而終天抱恨也衰絰蹐余門告奔喪歸葬且捧其兄侗來訃濡血篹狀以求銘先人之墓余何忍辭按狀林先家莆其遷福州自元進士重器始也四傳至明知江寜縣眞而林之家聲益大又再傳而林之子姓始衍凡十二傳而至於公諱遜字敏子立軒其別字也幼刻苦力學爲文踔厲風發貫穿古今奇而法也久噪場屋不售

國初以嵗貢授校官旋中甲午鄕試副榜膺特薦始擇爲吏也令三原七年以淸節自砥不名一錢古之遺愛也擢守開州未期年遭父喪去職再補達州噓癃噢殘孑遺用康施政理人績未竟也以不能媚事上官投紱歸隠返初服也平生未嘗一日廢學復不妄學明體達用根據經史有大醇而無小疵也教子弟務循謹守禮法不汲汲榮名朗陵萬石之風也二子皆通經學古不溺流俗灼然可致顯揚也自少至老撮抄羣書幾等身耄而勤尢世所希惜炳燭也配陳宜人福淸諸生陳公自程之女也產名家多媺行歸公後早經辛苦井臼親操中膺朱芾荊布不攺勤且儉也其大者則孝尊章和娣姒教二子皆有學行撫三女兩以節孝著也他如處親族鄰並以恩禮待臧獲以仁凡尋常閨門之所有者不足爲宜人道也嗚呼公爲州縣長所至而民安之去而民思之居鄕而人敬之無不稱爲善人長者公之得於人而非蘄於人者也罹兵亂不能侵遭荒嵗不能困宦途險巇履亨蹈夷自若且與宜人俱享上壽令徳考終公𨿽詘於天而卒未嘗不信者也贈承徳郎一鷟封安人陳公之王父母也封奉直大夫鼎春贈宜人施公之考妣也署教諭侗己夘科舉人

武英殿侍書佶公之二子也字薛未行以純孝歿曰孟端嫁署教諭陳國琦曰廷端嫁廖超奉

防旌表曰璋端皆公女也監生在防在崋廩生正靑監生在衡在峩在岍公之孫也適莊宏者曰淑嘉適莊應琳者曰淑平適陳朝爵者曰淑和適陳聖恩者曰淑禧公之孫女也曽孫男十二人曽孫女十人尙幼也萬曆四十七年五月十二日未時萬曆四十六年十一月初四日丑時公與宜人生之年月日也康熙四十年九月初六日子時四十七年九月十七日未時公與宜人卒之年月日也公前以康熙壬午卜葬於北阡之長林莊林氏先世聚葬之原也今卜以某年月日奉宜人之喪合諸墓從先志也凡狀之所詳余撮其大書之其未詳者有子若孫能傳而述之也嗚呼世族大家世非乏也然遡四五百年名徳相承守譜牒奉丘壠詩書之道益昌如林氏者有防耶惟徳與年不可幸致髙行淸節蔚爲儒師且夫婦皆八九十嵗如公者又有防耶佶所悲者以不能取一第慰其親又以不及視母之含殮爲傷痛然人子之所以不朽其親者固自有在佶憾𨿽無窮而亦安以是爲歉耶況侍醫藥治棺衾有其長兄在佶之哀其亦可稍紓已乎余於汪王二公皆嘗有一日薦剡之雅獨於佶未汲引不能不往來於懷焉然佶已自受知

九重矣儲其才以養其器異日所以顯揚其親者又烏知所窮耶是公與宜人亦可含笑地下矣是宜銘銘曰閩越無諸爲始封山川郁積含惇厖士不遊宦道自尊自唐及宋乃漸通儒先蔚起相撞舂長林得姓林所宗遙遙華冑莆田分十二傳逮奉直公讀書汲古深磨礱一行作吏揚淸風捲懷引去直如繩年髙徳卲聲彌宏夫妻白首相敬恭生子倜儻才過翁考文徴獻飭其躬是穮是蓘維年丰有郁北阡峙巃嵸堂斧嶻嶪排幽宮左昭右穆環重重松楸夾植薦豆豋旣安旣固神所憑福流奕禩垂無窮

封蕭母程孺人合祔墓志銘

翰林侍讀徳州蕭君視畿輔學政公亷造士顯聞於朝廷事已報

命輒用親老乞歸養至是母孺人年八十有八以康熙二十年十月二十九日終於裏第明年九月十五日合祔於封某官府君之阡先事侍讀君以書狀徴銘於不佞敬曰惟豫之侍吾母側也時時爲嬰兒戲而吾母亦以嬰兒視之惟豫忘乎吾母之年而吾母亦忘乎惟豫之將老也今則已矣爲嬰兒戲不可得矣吾聞其言而悲之侍讀君以終賈之年蜚英館閣及其奉使命司文教風裁嶽嶽不爲俗凂海內士林有識之流聞聲相思喁喁向望宜且旦夕枋用當此時侍讀君年未及壯棄其官歸養母至二十五年之久孺人期頤康彊考終無憾而侍讀君追憶之言猶自悲如此余於侍讀君忝齊年防僚伍浮沈一世進不能有所建明於時退不能安其親一日之養如吾向者母夫人之大故悠悠蒼天抱恨無極此吾之所以爲悲者也余旣悲侍讀君之言又竊自悲孺人之所以教誡其子有類於吾母者可得一二指數焉方侍讀君在館時迎養孺人俸錢不足食晨餐夕膳數進粗糲孺人則喜曰爲翰林一如爲諸生吾安爾養也是時余亦迎養吾母夫人於京邸歸之日解兒故敝衣持以去曰識之願兒無忘布衣時也侍讀君告而歸杜門深居泊然無營孺人爲治生產娶一婦曰吾甚幸猶能爲爾娶一婦矣嫁一女曰吾甚幸猶能爲爾嫁一女矣則又喜曰爲鄕紳一如爲諸生吾不責爾養也余以母夫人病請急而歸也母夫人病良已戒其子曰女往哉吾爲爾娶婦嫁女治裝具給資斧焉愼母愛官家一錢蓋侍讀君督學駐畿南余過而遇諸途然泣以相告也俯仰三十年出處離合之際多有可悲者孺人方登大壽以終而先夫人宰樹已拱矣此豈不尢可悲與孺人姓程氏故指揮程公諱尙之女生有淑姿端慤慈仁及笄歸於封某官府君府君豪俊不羇遭家中落孺人佐之勤儉家以復振撫異母男惟幹不知其非孺人出也孺人生二男子惟晉丁酉武舉人鳳翔守備惟豫卽侍讀君戊戌進士與餘同讀中祕書者也女三人皆適士人孫男九人孫女八人曽孫六人曽孫女七人孫男女九人凡內外孫數十人每遇良時節集坐前負者抱者臥枕膝者牽衣跳踉舞以嬉者孺人頷而樂之驕矜之色忿懥之意生平無幾微見於容止會地大震侍讀君急趨掖以起孺人從容言何蒼黃乃爾徐整衣出戶庭其儀度閒飭類如此所居竹竿巷與田中丞雯母居比鄰二母以賢徳相式好田母之歿中丞以書幣走千里使敬爲傳記母軼事今以侍讀君之請而銘孺人異日有傳列女如劉中壘其人乎並吾母而爲三良可無愧詞矣故宜銘也銘曰

世有母師教始幃庭微隠畢達萬目指稱黨序官政以翼以行我初受書先母諷傳發於其事老而不顚奕奕蕭君儒流競賀母誨良嗣謹小至大我蘄其施蠟貌巵辭君母教士祝其屍古求忠臣於孝子門白首孺慕忍負

大君奉檄未晚天與斯文徳水之陽白雲如晦幽堂萬年芳儀儼在我作銘詩石永勿壊顧瞻舊阡輟筆遙嘅

張母成太孺人墓志銘

故陜西巡撫右副都禦史陽城張公諱瑃以名禦史受知

世廟擢撫闗隴政化大行淸名盛徳流芬海內而以封通議公諱某府君爲之父今戶部主事茂生爲之子而成太孺人者中丞之母通議公之妻戶部之大母也戶部官於朝聞太孺人喪以冢孫請承重遄歸手疏其大母內行問銘於余余方有母之喪且祥矣覩太孺人之事狀而益有慟乎吾母也太孺人生七十年而歿而吾母之年不能周一甲子太孺人素健無恙而吾母多憂善病天與以劬勞有限之年而遽奪於憂病相尋之日視太孺人之康寜壽考有丰歉之殊焉悠悠蒼天其謂之何而能不重余之悲也太孺人姓成氏父諱朝軒母王氏有家範通議公元配延太淑人旣沒繼配太孺人當此時中丞公年十二嵗矣而通議公賈於黎陽衛原之間兩尊人俱在堂晨昏孝養惟太孺人是依尢日夜課督中丞公曰張氏世有隠徳而兒器宇異凡兒他日興者其在汝乎而中丞公兄弟天性孝謹用能得太孺人歡餘觀太孺人相其夫子孝其公姑教其子爲世名臣而康寜壽考獲有寵榮宜矣如吾母之淑徳懿行積憂病以終身而曽不能安其子一日之養無湯藥之嘗無飯含之視而爲其子者猶然偸息人世殆不如中丞公之生順而沒寜也此又余之所以悲也太孺人生以前明萬曆三十九年四月十四日卒以

大淸康熙十九年三月六日子四人瑃癸未進士卽中丞公璘官生候選州同知俱延太淑人出璿廩膳生員璡國子監生候選州同知女一人太孺人出孫男三人茂生廕生戶部浙江淸吏司主事揖生拊生俱幼孫女三人庚申十一月某日祔葬於通議公下佛之阡銘曰猗嗟張母教以成其子母兮鞠我我則昧罔恥澤猶杯棬迹陳圖史忍令喆母有子如此師彼賢豪以終吾母之志而已矣

馮母楊夫人墓志銘

余少時伏裏中聞代郡馮秋水先生學本經術以麟經世其家起而爲吏所歷有聲名余𨿽不及見公心儀其賢及後登朝忝貳國子師公之子云驤實分教諸生館下賴君力以亷正佐佑余余得不愧於諸生余用是知長君之賢余爲翰林學士與庶常諸君相周旋公之子云驌從授經者數年又以知次君之賢次君之子防少年取科第時過從於邸中余於是益知馮氏三世皆有文而賢何其盛耶余去京師兩馮君皆將母家居康熙甲戌余被召來京師見防問夫人無恙夫人者秋水先生方伯公之配而大馮君以參議辭其官小馮君以翰林編修請於朝朝夕侍養所云將母來諗者也越明年乙亥夫人卒兩馮君爲狀介修撰胡君孟行以銘來請余與馮氏遊舊矣況重以孟行其曷可辭余乃今知馮氏之三世有文而賢者皆以夫人也夫人生有貴徴通詩書明大義初歸於馮也姑太夫人以苦節孀婦時臥疾夫人襘裾不解目睫不交累日窮年侍益以勤至脫簮珥以充甘脆省侍禦服用以佐夫子所不逮由是方伯公入則承歡出則問學益得肆其力於翰籍鉛槧之場與當世賢士大夫交遊意雍容自得也迨舉賢良方正自爲灤州守以至大官夫人未嘗不從以奉其姑以佐其夫子著短布澣濯之衣辟績不少休人謂夫人貴矣何苦復爾夫人謝淡泊吾所安亦令兒曹體吾意耳其時大馮君已成進士而夫人戒懼其詞由是方伯公感夫人意砥節礪操幹幹不懈始終爲世聞人先是順治初公備兵西寜賊數萬騎薄城下夫人與公約必死當是時編修君始生夫人屬乳媼曰城破在旦夕我夫婦爲人臣子必死於難此兒生不幸不能復相顧矣在圍城中四十日而始解誘之百端公不爲動夫人實相之由是方伯公堅忠亮之節著攖城之功世莫不賢之夫人平居教諸子孫五六嵗時皆口授以孝經論語矻矻晨夕不厭而兩馮君及子侄皆後先防名於時其所造進方未易量余故曰馮氏之三世有文而賢者凡以夫人之故也自方伯公之移疾而歸歸而歿也夫人蚤夜劬辛執勤儉以推慈逮物凡養孤獨無告以百人爲率月人給米一斛病醫藥冬裳衣時其緩急今行之三十年所矣余謂馮氏之興未可量者事殆有徴也故非夫人之澤不及此夫人姓楊氏明庚辰進士兵科都給事中恂女孫太學生可植女年十八繼室於方伯公公貴封夫人初公娶傅夫人生參議君四嵗而傅夫人歿遂養於王太夫人夫人歸馮而請於太夫人曰新婦當日夜奉太夫人歡柰何以孺子憂太夫人太夫人無自勞苦新婦自能子孺子王太夫人喜夫人撫視恩勤備至參議君迄今狀夫人而號泣天乎竟奪吾母蓋幾不知夫人之非已出也嗚呼夫人信賢母已秋水先生諱如京秋水其字官至廣東布政使司左布政使男二傅夫人出者云驤乙未進士福建督糧道布政使司參議夫人出者云驌丙辰進士日講官起居注翰林院編修孫男六璧乙夘舉人防戊辰進士廣西梧州府同知壡防庠生防防幼孫女六人介夫人之狀以請余銘者編修君典試所得士初編修君之奉命典江南試也夫人戒之曰江南人文大邦汝先君之舊蒞玆土也其無廢先子之功汝往愼之哉編修君頓首受命所取士後對防果以狀元及第則今之介夫人狀者胡君也夫人言行皆應銘法銘曰

世無少君若孟光神明乖違愆陰陽遙遙賢淑連梓鄕才徳殊邈匹配良斷織勸學感樂羊慈逾所生如穆姜禮宗母師代所望惠班女誡羅縑緗躬勤余廩霑翳桑布施福徳能思量儒門淡薄家風長像末陵彛邪熾昌懸鼓定水皆微茫優曇鉢花難再芳考終往生理則常爲世標景與津梁我銘懿行心洋洋金石可泐詞無傷

乳母趙墓銘

乳母趙乳陳氏兒廷敬時嵗饑兒生月有十日凡以乳入陳氏門者已連十許輩兒見輒啼趙來兒就其乳食則不啼趙一乳窒以一乳乳兒母夫人憂之更易他乳又輒啼不食於是趙乳兒五年出陳氏門年七十二以疾卒及見所乳兒官禦史大夫云蓋至是母夫人見背已九年矣當夫人在時及見廷敬爲翰林學士於時方優遊文墨之塲責輕而寵深有餘樂而無他憂也比者洊歷公卿出入禁闥兢兢乎懼不克終吾少而病老而憂憂之時吾母夫人不及見而趙見之今已矣誰其憂吾之憂者趙卒以某年月日某年月日葬於玉溪之西原銘曰

玉溪之泉其流濺濺玉溪之峯髙雲遊空旣固旣崇安保母之躬

午亭文編卷四十六

欽定四庫全書

午亭文編卷四十七

大學士陳廷敬撰

神道碑墓碑墓表祭文

贈通議大夫通政使司通政使張公神道碑銘

康熙二十七年六月吏部左侍郎鵬言於朝曰臣遘罹閔凶父母相繼早亡父之亡塟不克備禮臣幼受學祖父祖父白首窮經年逾大耋卒卒時家貧無以塟海氛薄江上迫臣家祖父母母三喪倉皇皆厝淺土風雨飄零有同暴露竟三十年臣有祖父母父母以至今日祖父母父母有臣無以安骸骨今臣年已衰暮門祚單薄終鮮兄弟晚無嗣息不幸一旦塡溝壑無以見先人地下昧死請歸展丘隴

朝廷憐其志報曰兪始鵬在禦史臺謂其同官陳廷敬曰吾父渴塟冢中未有銘念日夜不敢忘得當世有文而行誼髙言可徵信者卽外碑顯爲銘以章吾父之令徳庶防可無憾將以待子余謝非其人不能鵬以節鎭撫山東及行再請余再辭後又相聚於京師及爲吏部又同官請益勤今其行也泣謂余曰吾嘗數匄於子也子毋辭鵬言公白晳修髯眉目如畫飄然塵之表意濶如也而門內修謹孝於二親母王淑人喪號泣如嬰兒事繼母潘淑人孝尢達於裏閈潘生子士桂公友愛如同母生蓋是時王父年七十矣下帷攻業制舉公跪而請曰大人膝下有少子幼孫可指誨大人緝學志不詶天或者將大厥後願無自苦王父於是始辭諸生壹意以教子孫讀書佛寺中公親定省昕夕不以風雨寒暑偶輟不至時物新果王父或未嘗公不忍食嵗時比鄰召防見新果物必奉以歸人知公篤於孝也重然諾輕財好急人絕乏行委巷聞呻吟哭泣聲必側立久之潛聴審知其疾病饑寒死喪之戚則使人遺之錢米或他物傾囊篋弗顧受遺者驚問所自終不令使人通姓名村氓張某應裏役虧賦米百餘石嵗饑無所取斂縣官催呼急氓懼攜其妻投於河傍一人見救之夫婦得不死其人謂氓曰我聞城中張君好義急難我與若俱往見張君張君宜可活汝氓以其妻隨其人與俱來公曰吾爲汝辦此勿憂然實無米明日假於他所得米完如氓所虧數氓以是得活明年公道過氓疾作遂卒氓家當此時鵬與弟鵾應童子試於澄江王父率以往比歸鵬不得視含斂公卒以癸未夏五月二十六日年若干權厝城南薛家園明年甲申遭亂鵬奉王父母淑人避東潭不得歸五月

王師渡江園人以兵故窆公於其園後山其後依山屬壙樹松栢辟神道以表墳妥靈今又揭以趺螭頭之石蓋公實葬於斯矣余旣感其言信公之徳又辱交其子之賢也是皆宜銘焉公鎭江丹徒人諱士梅字調鼎贈通議大夫通政使司通政使曽大父諱某大父諱某與公同贈官諱某者則其父也母王氏贈淑人公配韋氏贈淑人有孝行與公齊徳後公若干年卒別塟不祔子男二人長卽鵬進士官吏侍以請於朝者次鵾諸生銘曰

於田播菑於堂搆基惟父邁種厥子似之公父斯賢家不外師克肖惟孝百行以治如垣旣崇益增其卑如獲多稼如梁如茨不昌其躬是燕是詒岡壠鬱鬱淸江彌彌有華苗冑視此銘詩

通議大夫詹事府少詹事加詹事府詹事定齋崔公墓碑

公諱蔚林學者稱定齋先生其上世小興州人明初徙保定之新安曽祖諱起堂祖諱環父名九圍順治辛卯舉人以東明教諭薦爲白水知縣累封通議大夫起居注日講官詹事府少詹事兼翰林院侍講學士加詹事府詹事母杜氏贈淑人通議公精彊嗜學修行髙潔有子三人公其仲也公順治十四年薦於鄕十五年舉進士中其科於余爲同年生同館閣最久初見公英爽不羇慨然有志當世之務慕劉公因楊公繼盛之爲人曰此吾鄕先生好稱數其遺事後相國熊公在翰林倡明理學公旣與遊遂研索諸儒之書往復論議浩然有得曰道其在是矣蓋公自庶吉士一年授翰林院檢討義三年遷內文院侍讀二年遷侍讀學士於是公年始逾三十矣公曰吾歸事吾學耳通議公歸自白水卜居長垣公遂乞省視以歸居長垣益發羣書讀之尢潛於易嘗論周子太極圖動而生陽靜而生陰一動一靜互爲其根此際猶少漸生漸長之義乃自爲圖說後見瞿塘來易曰此所謂先得我心遂引所爲圖焚之其服善而不近名如此訪孫公奇逢於蘇門山畱十許日寓書於其同學曰比登歗臺歷邵窩觀梅弄竹想見春風舞雩之致不知天壤間更有何樂可以易此丁繼母劉淑人憂服闋補翰林院侍講學士直起居日講轉侍讀學士居三年又假以歸家居三年復補侍讀學士兼職如故一日侍起居

上顧問歷官防何年業何文字其錄以進公奏言防恩二十餘年兩以假歸家居前後十年曽究心經書傳注略有愚昧識解容臣繕錄呈進明日齋沐書致知格物說以進

上命講格致之義不襲前儒成說

上曰然則朱陸之說非與公言臣不敢以朱陸爲非顧臣十年來體認所見如此是年加詹事府詹事陞少詹事兼侍讀學士加詹事如故久之祭告長白山歸詣行在

上慰勞曰長途良苦公自再侍起居又四年得疾以告罷歸家居五年而卒公爲學専務自得不徇世見以爲苟同然其與人學語有合𨿽輩儕欽事之嘗見上蔡張仲誠沐於京師語人曰自我見張仲誠頓覺能割俗情凡事自已可作張主是非利鈍聴之已矣初爲學語學有三闗義利毀譽死生晚而所得邃深曰其實義利二字盡之矣戒著書太早不輕立言所著有四書講義解易各數卷公病革通議公曰汝𨿽年不酹志與魏湯二先生生同心死相從可以無憾矣蓋蔚州睢州相繼淪喪公哭之慟睢州喪還公遣子漢源往弔而公卒漢源不及見也卒以康熙二十六年十二月十三日春秋五十三公初娶梁氏贈淑人再娶張氏封淑人子男二人長漢源拔貢生有文學次渭源女四人將以明年十月塟於長垣東郭鄧岡之原吏科都給事中楊君爾淑以漢源狀來乞其墓道之銘楊君公同學不以盛衰死生易其心者余旣與公以學相知且楊公之言曰銘公公志也遂銘之其文曰

凡學之道行知尊聞有華其末而忘其根有念其本而陋是因聖道旣逺能者人崔公之學貴爲自得不泥古陳有識其黙取左右之源深以特如公之材不學而官孰扼孰柅孰擠於淵旦暮焉已曷克萬年徳懋名邵久而彌大斯文山河俟彼礪帶先生之蔵爾後保艾明處士李鹿山曁配王氏孺人之墓碑

處士沁水土沃里人諱曰光輝字曰充實鹿山其號學者稱之處士早恵好學家故貧窶失母益困防流賊起所過劫殺人燔燒廬室處士流離無所依就澤州周村鎭居焉遭疫以歿槁葬村之南隖孺人王氏提其孤返其故處日夜績而教其孤蓋少而老矣孤爲諸生明經貢於廷有子二人皆知讀書當處士歿時年二十有六孺人年二十有二而孤六嵗耳此𨿽孺人之志撡則然亦可見處士之刑於家者有足多也孺人卒年八十有五孤廷棟康熙甲子嵗貢生孤之子膚功庠生敏功業儒膚功吾舅氏之子婿而與吾弟素心以文字交遊者也處士之葬卜地曰才茂城膚功介吾弟屬吾題其墓道之碑夫處士之爲人孺人之存孤孤之子能不忘其先世之美是皆有可記者云

故明前兵部尙書張公墓碑銘

前明兵部尙書張公諱鏡心字晦臣累官兩廣總督徵拜兵部左侍郎尋加尙書總督薊遼不受事家居二年而明亡入

國朝順治十二年某月甲子春秋六十七終於家公歿二十三年公之孫榕端以進士選爲庶吉士予時在翰林掌院事榕端髙其大父行請於余以其墓道之銘今十有二年乃始泚筆記公事蓋公之歿已三十五年所矣公起家天啟二年進士爲蕭縣令當此時閹豎専國柄士大夫黨朋公解褐介亷自立不阿然已爲海內數正人所器重願交矣爲蕭期月大治調定逺立脫寃獄數十輩又調泰興爲民辦漕賦所全活數萬家倪公元璐方爲東林傑魁數貽詩襃答崇禎初以治行殊異擢禮科給事中時國論紛囂疆域衝決公所言皆戰守大計流賊大蹂河北公言宜分路犄角控懷濟塞輝林扼靈陜而靈陜一路近河通闗中地尢重武陟則委客帥左良玉益增兵而置監軍皆用公言朝廷方尙撡切以法繩羣下皆重足結舌莫敢出气公獨言求治毋太急禦下毋蓄疑公好惡愼喜怒布誠信去詗察辧忠佞惜人才省刑誅行蠲卹嚴保舉抑競簡練京軍責任樞撫言切劘時病宜興以刻深希上防陽遺書公此十漸疏也公報曰畿東失守過在將領而連逮中樞遂謂卿貳庶司悉可罪大獄起人爭畏事縮項緩急孰敢倚主上嚴則輔臣濟以寛未聞以火濟火宜興得書不悅又因天變陳春秋之義必有臣下擅權以干天怒者宜興滋不悅公以吏科都給事中典大計烏程欲有所釋憾授意公公笑吾豈能爲執政報私怨哉拜太常少卿遷大理少卿乞終養不許轉南光祿卿居二年以公總督兩廣粵幅員濶山獠澳寇至紛不可治又中土新被兵相響應遙和爲亂公至陽生陰殺文教武威濵海數十郡接日本占城暹羅諸島國公相視要害地三宿重兵港口施樁閡賊舟不得前以意造三艨艟實火器甲卒三千其中凡爲應敵者備具山海間訖公之時毋敢爲亂楚寇張公旣請沅防粵合師以勦則堅壁壘屯險陿明立賞格多出金募材勇士兵气旣奮乃令驍將深入賊境轉戰兩晝夜斬千餘級賊大挫公遂督諸將乘勝搗髙獠紫獠二源二源者賊所窟巢諸將有難色公諭之曰池魚阱獸可一舉盡也若令縦壑走壙力難致矣楚寇卽粵寇何以觀望爲令一師従合水源趨主簿峝而別遣偏師走鳥道襲得峝峝在源上兵皆乘髙下擊賊賊不支破髙獠賊盡奔紫獠縦火赭其山挾水勢進攻而紫獠遂破盡禽剗平王郭子奴諸渠賊自嘉靖百年逋盜皆盡是役也沅爲主兵防粵以客兵従粵功最楚人當國右沅後諫官訟於朝公亦弗以爲意也安南黎莫搆兵廣西巡撫請存莫圖黎公力言其失計輯馭交記二十卷以進盤古峝在萬山中盜阻險爲粵患公卒用威信降其人而還公在粵凡五年數平劇寇繕兵積粟通鹺修築諸城堡生黎內附乃立學置師以小學孝經教其人公故亷蕃舶犀珠之賄以爲故常者公皆罷之廷推吏部尙書者再已而擢兵部左侍郎旣至命代薊遼總督加尙書後所代者至公以母老請侍辭歸賊急攻汴公卽家上疏請河北設鎭臣及勿罷省試明亡浮游江湖間自號云隠居士大臣累薦不起公爲人气意忼慨不爲崖異所交遊範公景文蔣公徳璟黃公道周劉公理順及前所云倪公元璐其人也黃公下詔獄親知屏迹畏禍及公獨使人左右黃公傾篋金三百遺其子黃公卽獄中爲詩報謝吾不及見公知公所従與遊皆天下所指名故其事業出處不苟如此榕端賢而世其家髙公之行而屬予以其墓道之文予安可辭公元配秦淑人繼配李淑人皆有賢徳男子六沅官生淜嵗貢生潛壬辰進士內翰林文院庶吉士贈編修衍廩生衝副榜貢生瀞貢監生女子一適貢監生李防孫男十三槐韓廩生楡雍橂徐榕端丙辰進士翰林院編修椰景橋恆楠蘧槫昆樾康楷達棟書梅調柚云皆庠生公卒之嵗八月旣葬槐樹村之原兩淑人祔康熙十八年子衝等攺葬南城村先塋之次公所著有孝友堂集如幹捲蔵於家銘曰

明喪西隴盜流於郊髙冠大佩顧視逍遙朅朅張公宜在師中建牙於南百蠻是監公奮其劍張皇指霍羅浮爲鐔庾嶺則鍔波海不揚淸湘洋洋粵無燧烽自西䢐東公何不還靖此一方公還廈覆搘拄靡及公功在兵公事在牒惇史其誰考於斯詩

封徴仕郎內閣中書舍人喬公墓表

寶應喬公聖任有子曰萊官翰林編修以其先君狀志及史家所爲立傳示廷敬請表於其墓夫史之行有日矣公名在列傳傳信將來復何取夫餘言也且吾言烏足以重公敢以是辭編修君又介翰林學士張公惇復書以來曰史以行世而表以揭諸其墓也且編修君必以子言爲重子不可以辭則采史氏所記合以編修君之言而略爲詮次之按公諱可聘字君徵又字聖任世居寶應之柘溪因又自號柘田遺農父贈侍禦公諱份母贈太安人沈氏初贈侍禦公嘗爲裏厫長拾遺金還其人又嘗焚折券契以行義種徳沈太安人得公晚欲不舉夢神人止之乃舉公生而穎敏絕人好學能文章中天啟壬戌進士授中書舍人是時奄人魏忠賢顓國柄公亟以終養告歸崇禎攺元補前官主山西鄕試久之考授監察禦史巡按浙江以都禦史陳幹陽誣降應天府知事陞大理寺寺副轉寺正皆不就福王南渡仍起公禦史掌河南道印王師下江南公棄官歸康熙十四年閏五月七日卒於家距生之年萬曆己丑享年八十有七公之始爲中書舍人也朝著濁亂羣小附奄戮辱賢士大夫刋章鉤黨海內紛然正人君子悉罹刑禍公於是時請告急歸殆易所謂見防而作不俟終日者矣及崇禎初奄旣被誅公復爲中書舍人也當是時黃公石齋劉公念臺倪公鴻寶馬公君嘗陳公防亭此數君子者皆世指目所謂東林黨人也公與之遊日夜相切劘辧學術眞僞政治得失人才邪正慨然欲以天下爲己任吏部左侍郎張捷嘗力薦呂純如爲本部尙書蓋純如名逆案有防不許給事中呂某遂薦捷爲之公上疏言逆案者亂臣賊子無父無君之案百世不可攺易者也羣小方輿金載寶謀欲攘臂搤掔乘間以翻此案今捷舉純如呂某卽舉捷彼唱此和相倚爲姦若不早折其萌則凡在逆案中者必彈冠相賀眈眈逐逐而來大禍自此始矣疏上公望益著呂訖外轉公居官潔淸儉約風操屹然有閻樂山者以僞爲璽書事發刑部鞫訊具供此獘沿百餘年惟掌印中書喬某不受賄故事發耳天子聞而嘉嘆焉其庚午主考山西也號得人最盛後多爲理學名臣余伯父侍禦公實出其門又奉使還朝數言時政得失時相溫體仁憚公正人遣所親防諷之願一到門臺省可立得公笑謝以不能竟不往凡在中書十年始得考授監察禦史其爲禦史陳官守言責疏甚切至天子覽疏中所欲見之施行者輒禦筆以硃圏之多至六十四圏宣付史館前後諸臣所上章未有此也其巡按浙江浙官吏凜凜相戒勿犯喬禦史權貴嚴憚公無敢以私幹者嘗出巡金華舟阻水漲求縴夫不得知縣盛王贊持手板立雨中大聲曰村民方事東作縣令請以身代役公乘肩輿冒雨去人謂王贊且得罪公立薦於朝其公忠無已類如此蓋公外剛內和不尙刻激之行以釣取聲譽𨿽與東林諸人相交遊其是是非非不肯苟雷同附和也在籍侍郎蔡奕琛故與溫體仁同裏交最善爲東林諸人所惡防有以奕琛私書上聞者下公勘報公平心以決或勸深文入奕琛罪公拒曰某奉三尺法不可故縦獨可周內耶於是東林黨魁亦有不悅公者矣而都禦史陳幹陽以私人屬公公不聴觸幹陽怒遂坐公他事降官觀公之爲禦史如此詩所云靖共爾位正直是與者惟公有焉其仍起爲禦史也數上疏言國家大事其大略載史傳中而其詳有人之所難言者夫言人之所難言而傳者則有所不得盡言則其闗於當時之利害得失可以鑑於後者可知也時外轉禦史黃耳鼎承馬士英阮大鋮風指疏訐都禦史劉公宗周所牽引甚眾公言宗周社稷臣耳鼎厭外轉誣罔善類欲以傾動朝士非人臣體請以耳鼎所外轉瑞南道換臣爲之於是劉公等卒無恙而善類賴以全則公之於東林諸正人其終始之義爲何如哉易曰王臣蹇蹇匪躬之故詩曰敬愼威儀以近有徳公可謂兼之矣逮公之棄其官而歸也有合於易所謂髙尙其事之義蓋公之經術之深見於治行出處之大者如此史又言公嘗自謂始讀王文成公書奉教於劉念臺先生知有知行合一之學已又與防亭陳子遊知有居敬窮理之學最後讀宋諸儒語錄知有四通八達理一分殊之學晚節益以朱子爲歸始知有存養性情主一無適之學嗚呼公之致力於爲學其甘苦淺深之故可得而自言者鑿鑿如此此其所以以經術爲治行也與編修君賢而有文能大其家學故掇取史氏之意而以爲學之義終焉庶以塞編修君之請而答吾惇復也公所著有自警篇訓子諸書蔵於家皆所謂爲學而自言其有得於躬行者公封以編修君前官初娶王氏繼娶潘氏皆前公歿皆贈太孺人子男五人編修君第三子也丁未進士用舉者試博學辭授今官其他子女詳志狀者不具載

故北直任縣知縣盧府君墓表

樊川在陽城萬山谿谷之間余家焉其南半里許墟煙相接林木交映邑之所謂郭谷鎭者也其人多忠信魁梧飭修自好之士自明以來出而仕者未嘗乏人又皆磊落欲自表見思可傳於後然其仕以進士起者多故士之薦鄕書者率數數就春官試卽不第不肯輕出以仕盧著姓也舉於鄕嘉靖乙卯曰守經壬子曰光閭萬曆戊子曰道昌皆不仕崇禎時破資格用人八年秋下詔書曰守令尢屬親民其令兩京文武職五品以上及翰林科道外則撫按司道知府於舉貢監吏士民各舉堪任州縣者一人禦史中丞雨蒼張公薦盧君時升卽府君也府君字南徵別字正安舉天啟甲子鄕試自其先世不肯以舉人仕君奮然曰國家養材務適用耳爲濟源縣知縣一年調任縣以勤勞卒於官在濟源時流賊出沒河以南勢甚張君詰戎防境賊不敢渡河嵗大祲民聚而爲盜數千人君勒兵陳其壘殪盜渠余悉解散去大獄闗廷讞者百餘一日了之幕府交章薦君任故大縣新被兵主者曰非盧君不可調君君至則扶傷弔死招徠流亡任以大治已又陶甓其城修戰守之具甚備巡撫件繋其事薦君有防將內擢而卒當明之中葉朝廷以資格重士士亦以資格自重迨其末年邊事急思得救時之材始破資格之論然終無補於其敗亡者夫豈盡資格之故哉卽以君之才僅而置之州縣之列卽百盧君爲州縣天下猶不治也其時之政地枋國事而宰化機者伊何人與而當是時方急守令其猶齊末之論已余以是寤嘆想慕君之爲人而惜其非僅守令之才而又憾其不究其用也君卒之四十年君之孫啟茂請書其隧道之碣君之家世及其禔躬守官之詳見於雨蒼張公之志者不具載余擥君之生平而因以尙論其世如此

承徳郎兵馬司指揮陳公墓表

海寧陳氏世家聞天下公獨以文學師其宗不専科舉進取晚得一官以老有賢子給諫君給諫君請急言先臣歿十年未葬臣母年七十臣獨子丐恩養

朝廷憫其孝命歸歸而以書走京師屬廷敬曰塟吾父有日請子表其墓使者在門道逺不可往復辭謹按狀陳氏汴人宋太尉髙公瓊苗裔也徙臨安贅於海寜陳氏従其姓旣歷世久不可以復遂今卒姓陳氏由陳之始四世至贈太子太保禮部尙書某公之曽祖也尙書公生四子爲進士者二人曰與郊太常寺少卿曰與相貴州防政防政公生五子亦二人爲進士曰元暉湖廣防政曰祖苞都察院右副都禦史順天巡撫贈太子太保禮部尙書其季曰元成贈承徳郎兵馬司指揮公貴州公之孫承徳公之子也承徳公生三子公其仲公以封奉直大夫左春坊左諭徳兼翰林院修撰伯兄某之子爲子是謂賢子給諫君公故世家恂恂退謹如寒門小生力學有聲爲諸生科試之文傳寫海內咸指目爲通儒大人遊國學益有名而公於失得榮辱一不以屑意退而奉母白首靑衫有愉愉之色能以其學行仁義於家家以爲師焉收族睦鄕好施樂義所全賴嵗以千百計嘗以書貽其子給諫君吾所濟小汝朝廷耳目之官苟有所利必在天下汝惟勉哉故給諫君所言必以利天下爲心未防乞養母歸士論貴之此吾之所以謂爲賢也公諱之閶字仲升以例授承徳郎兵馬司指揮娶孺人沈氏公卒以康熙二十一年三月春秋六十五某年月甲子塟秦駐隖之原子詵壬子舉人吏科給事中孫六人世儁世儼世仁世倌世侃世某公有文與徳而不試其後必有能世其家而給諫君之所爲必能有大於今者凡公之行銘者宜詳焉不盡書書其槪如此

祭少師衞公文

嗚呼公乎聞之古人志乎功名者富貴不能奪其守志乎道徳者功名不足累其情惟公淬厲磨礱以自勤苦及乎躋膴仕歷上卿亦旣擢政地而冠簪纓矣而飲食居處如後門寒素陋巷小生蓋自公之貴屋不加一椽田不加一塍敝廬漂搖不謀瓶罌此其所守豈貧富之所可動寵辱之所能驚其在

朝廷也國家賴爲鎭靜天下仰其和平無皎皎之行無赫赫之聲所謂功不必自巳出名不必自巳成歷觀古今瓌奇之士往往樹壇坫獵名譽其後至於分別門戶角立黨朋惟公衝然抑然不矜不爭公之志獨在乎徳立而道明公之復起而來也

天子特詔謂公純誠再入中書以重機衡逮公之解政而歸也

天子特詔謂公亷淸嵗支重祿爲世法程而世之仕宦以矯僞貪冒而爲時所厭棄擯辱以至窮乏以終者多矣而又何取乎遑遑與營營則天下之富貴未有如公之亨者也居困守約躬自刻苦以磨礪天下天下之大方風流波靡而屹然孤處回狂瀾於旣倒視眾醉而獨醒使朝野之人知禮義亷恥之獨存者其誰之能也則天下之功名未有如公之榮者也亮節髙風

兩朝之冠冕亷頑起懦百爾之儀型則天下之道徳亦未有如公之宏者也天不憖遺一老以恵斯世使小人有所愧而君子有所憑憂時憫俗摧痛難勝豈惟吾黨之故獨哀多而涕零也

祭太子太保禮部尙書王公文

嗚呼哀哉三年之喪而弔禮經不謂其宜然顧有所不能自巳於心者銜哀寫慟誠不禁涕淚之潺湲自吾受知於司馬先生也當

世祖章皇帝臨朝之末嵗曁今

天子蒞阼之初年我公父子以親臣舊徳致名位之蟬聨敬在公門下二十有一載親覩

兩聖崇賢之盛際公父子濟美於後先門下士沐恩波而霑榮寵傷今懷往能無悼痛於存亡聚散之間惟公一代耆碩佐理淸時出處進退合乎古賢良以其器識之髙逺學術之源淵其生也當世有聲其歿也後世有傳獨念敬蚤親榘範因緣出入於公門徳不修而加退行欲躋而彌顚嵗之十有一月公以訃告赴哭如奔歸而天降母喪凶變是聞慘割荼毒生離死分曽不得比先生之視湯藥親飯含乎公側者可以無憾而惸惸哀疚竟抱恨於終天今當匍匐逺去敶詞幾筵豈其言之而不語庶防情至之無文

祭故汾州府推官竇云明先生文

順治丁酉之嵗拜先生於太原旅捨至於今二十有四年過先生墓下具牲酒爲文以哭之曰士所稱感恩則易而知已則難𨿽古之人猶莫不以爲嘆息矧邈焉責望於當世之時賢士當窮時有能引手挈提使感恩者防人而試以問於心曰知巳知巳云爾者則蔑乎其無聞何先生之獧直惟賤子其不忘顧我躋而公顚遭放逐其遑遑𨿽文章之小技拔駑鈍乎泥中嗟余性之多戅憤防術之易工每疾世而觸忤輒多異而少同辱先生之遙念曰惟吾子以心降嗚呼先生可不謂知我者今悼慕其焉窮望碩人之旣逺緬吾道其何之馬首歸以北路悵顧瞻而涕洟

祭吏部左侍郎張公南溟文

維康熙二十八年嵗在己巳十二月丁丑朔以吏部尙書管理修書總裁事務陳廷敬謹以淸酌之奠告祭於故吏部左侍郎南溟張公之靈吾聞之憂能傷人樂且無害亦人壽之靡常曽何與乎欣嘅當戊辰之孟夏將頌系於司敗旣積憂之攢心身危機與駭械惟

天王之聖明曰子知之無逮輟對簿於重閽指山陵其言邁嗟與子乎同曹行鑣聨而騎對嚴羽衞之森森従千官於仗外午憩息夫木陰雙蹲踞而交背愴風餐而咽曉悵野宿而寤昧君豪气其不除閔餘聲之多喟謂潔芳以好修凂椒蘭其奚怪𨿽謠諑亦何爲白日照夫幽曖感君言以破涕招喪於醉囈余吐言而輒驚君告余以無悔餘多憂而寡懽君數勉以爲戒我慕君之坦夷散窮愁於礧塊偕往來於長路兼旬日以相賴洎餘事之旣明實神傷於羣態乞歸骸而解官君亦返乎江介謬推奨乎余文慚虫喑而蚓籟立車馬以在門使三索而辭再何歌驪無防時遽吹簫而歌薤奄忽去矣不畱念憂樂之何在人處世如大夢夢樂與憂孰憊撫往事之酸辛悅夫君之遺話行委順其焉求誓逍遙以卒嵗誰過車乎丘墳終含痛如絮酹懼蕭艾之蕪穢紉馨香以爲佩報明徳於知言凜年光之飇逝諒英爽其長存鑑余防兮來防

祭防稽唐公文

嗚呼天倪窅黙孰賢而尊孰位不階有阨斯文神恡奧靈稽山嬋嫣鏡湖曲流窈眇潺湲誕奇涵異旍耀無前蜚英揚光世所覩聞賤子昔也冠而童頑歷午溯卯連戰皆奔惟嵗丁酉旃旌飄翻公銜命來至於太原古城晉陽汾河在門豫讓之橋河水沄沄其聲嗚咽有溢其濆國士奮感苦語如新茫茫千載夢想斯人微公我顧孰提於淵防公我訊孰躋於巓匪公曷親我文公憐羅拔名俊人防不歡网亦少宻細誤掛焉於是役也臲卼跋顚左降散曹載浮載還選公登明而以罹愆風塵佐郡壯志皎然雲中旣守鼓歌牧蕓士弦其家氓戴其天朝議思公流風孔延持衡魯鄒如鑑斯懸一變至道謠有誦言蘭亭宛在禹穴猶存絲竹觴詠笑語溫溫我傔往公見於軒立而倚杖臨風翩躚遊神八極何泰何屯惟公之徳可被九垠惟公之施不稱一身莫勝我悲寄哀文篇嵗寒路遙灑涕漣漣尙饗

祭劉石庵文

昔我世父視文於南登尢煦寒皎皎其心後士仕者蔚焉有人公之垂髫見我世父余尙未齔事可記數補弟子員不遺貧窶豈如後來髙貲是語飄颻三紀餘發半蒼公以考終賫志名場公文之雄世父所識不發其躬一經以遺公子英妙余識其文兩世名誼光於見聞公歿無憾緒昌欣欣言情論往庶以侑神尙饗

祭熊母李太夫人文

嗚呼妊胎而教顏禱於尼有國曁家聖善是依況乎斯文天所未喪不擇邦媛篤生則妄故惟熊公隴西自出賢哉有母身度聲律是生公賢探防理窟惟道之統王而匹夫魯鄒旣湮異端睢盱荀雄大疵而謂醇與嶷嶷董相誦法聖道韓拒老佛辭欲闡奧訖濓洛闗閩乃集要猗觀鵞湖辧惑滋多象山濫觴姚江決波儒與老佛判然三家將混而同代操彼戈爰慕河津余幹泰和接新安傳公也則那非公之賢不衞斯道非母之賢公焉是保何以賢公以衞道功何以賢母玉昆金友展也次君亦踵公步爲母伊何其儀孔嘉専靜淑恵嚴整只多曰惟孝經宣父所志曲臺之禮形乎道器夜誦旦思以朂其嗣自贈公日以學交肄嗚呼贈公秀表江漢賊流楚郊奮與之戰以身殉忠母欲殉義引刃就頸之死靡二兩孤柰何誰與立者人遽止之刃不得下手提兩孤棲於故墟霜燈機絲聲詩與書卒以正學爲宗世儒古亦有言此子此母醴長源深蘭茂根厚忽覩嫠殞天淒以寒朱雀艸荒白門烏喧敍哀表徳淚以汍瀾尙饗

祭吳母陳太夫人文

於戲予以獨立而擇交之良也得夫人賢子中丞公之直方予生顚危中丞是匡晚而气增允蹈周行曰母曰父倚閭而望

命釐庶績將父母不遑予畱公往奠玆楚邦徵西重望特鎭武昌荊山峨峨江水湯湯欽哉建旄民悅以康樞臺峻秩栢府淸霜吏士畏之惟亷能剛予聞而樂惟母儀之克光母也誠賢出我太丘銘椒賦菊女儀早修洎乎降阼一秉徽柔孝敬善慈家邦無尢和丸佐讀彤管芬流魚軒翟茀榮綸疊稠徳厚慶長宜申天休我離大變孽自巳求赫赫中丞亦母是憂麻衣遄返抱痛松楸天乎可問蒼蒼寥寂予不勝哀聞變而疾匍匐中路同此悲戚峴山之陽畱聲繼美母可無憾賢而有子況復孫枝瑤除錦砌伊予頽然堂構其圯芳音未遐戢戢定趾恨不撡筆載之國史嗚呼尙饗

祭張烈婦王氏文

維年月日謹以淸酌庶羞之奠祭於張烈婦王氏大娘子之靈夫使吾居今之世由今之俗亦何爲乎讀書而頌詩餘惟不忍於此日也故遐覽乎哲人潔婦之所爲古之教者女有師氏猶之男有塾師何男女之多賢而竟寥寥以訖今玆知古者之不可作恆掩卷而涕洟夫以男子之賢得一人焉將心焉慕之而況夫閨閫之英可以起衰而振靡慨若人之所志𨿽習俗其何能移故凜凜焉寒如霜雪而皎皎焉炳若秋曦死者生人所必有如烈婦者將垂芳於天壤歷終古而如斯

午亭文編卷四十七

欽定四庫全書

午亭文編卷四十八

大學士陳廷敬撰

題跋雜文

禦書千字文跋

【臣】惟書稱堯文思舜文明禹文命昔者史臣將紀一代之至徳至道大經大法必先首稱曰文文綦重矣而伏羲龍書神農穂書黃帝云書爰自三皇已崇書道書綦重矣我

皇上帝王之治統闡神聖之心傳天文覃敷

禦書昭賁紹隆皇古濟美唐虞盛哉弗可及已【臣】嘗見萬防余間手不釋書煒煌

聖制昱曜斯文良由天縦生知加以時敏典學故盛徳日新大業丕顯如斯其至也若夫

親禦翰墨旬月所書數逾萬幅祕府之蔵充函屬棟時防

賜賚臣工鴻寶流傳光被天壤矣至

禦書千文眞行艸書已有數種各極其妙頃頒示臨米芾千文仙毫結字奎藻聫篇如日月星辰之麗於天而髙莫能窮焉如嶽鎭海瀆之奠於地而厚莫可極焉【臣】等前所謂體勢則經天緯地風采則出聖入神也璧合珠連龍翔鳯舉八文六義應手従心運闔辟之樞機用文章之矩矱髙掩東晉直躪襄陽臣等前所謂無美不臻靡法不備也神完气足防動天隨儼然太乙下觀自有百靈潛衞臣等前所謂千言長幅立刻揮成自始至終無一懈筆也遂以是卜

聖祚之遐昌慶嵩齡於億萬凡此賡颺之實洵爲遭遇之隆【臣】等前請橅勒瓊瑉恭綴跋語荷防

俯允敢布愚忱【臣】廷敬不勝瞻仰榮幸之至

禦書後跋

臣伏覩我

皇上聖神禦極勤政典學文治光昭聲教遐訖粵稽往古載籍所稱若斯之盛者其在唐虞之際乎尙書稱堯欽明文思安安允恭克讓稱舜濬哲文明溫恭允塞曰明曰文紀其盛徳之彰著者也曰欽曰恭紀其盛徳之積於內而立其本者也故凡推而行之大經大法舉而措之一事一物防不由是我

皇上紹執中之統闡精一之傳見於政治而發爲文章者洵已恢二帝之鴻綱冠百王而首出矣至若燕閒之頃親書冊灑翰墨凝神穆淸天行日晶下飾萬物規橅往昔獨運

宸衷則依然聖學之心傳也昔人謂書者心畫柳公權告唐宗曰心正則筆正而程子有言作字須敬卽此是學自昔賢臣大儒莫不以書道爲心法所關故其大要亦惟以敬爲本是則敬者政學之本原萬事之根柢也【臣】在

內直一日見

手勅示諸臣曰人非敬則百事無成𨿽百工技藝之末非敬亦無以自立況立身行已之大乎大哉

聖言此堯之欽明允恭舜之溫恭允塞也自堯之命舜曰允執厥中執中者敬也舜之命禹益以三言而申堯之說曰人心惟危道心惟防惟精惟一允執厥中精一者敬也厥後成湯懋昭大徳建中於民以義制事以禮制心皆敬也而仲虺之告湯曰愼厥終惟其始欽崇天道永保天命愼也欽也皆敬也周公之稱文王曰於緝熙敬止武王之告康叔曰惟文王之敬忌又曰敬勝怠者吉則是二帝三王無不以敬爲相傳之心法者彰彰其如是也今日者光天之下至於海隅

聖文

聖書靡弗照被萬邦黎獻悚息仰觀僉曰

聖人在上煥乎文章抑知有所原本而然與【臣】謹奉恩賜

聖書恭摹勒石因推言主敬之義紀於簡末蓋【臣】所曽見於

黼扆之前者用以傳示子孫垂之永久臣不任榮幸之至

起居注冊後跋

伏覩

皇上仁愛生民勤勞庶政彌歷年嵗防有間怠至誠感孚天人協應以故頃年以來驅除亂奠乂烝黎所向奏功今年十月逆渠授首滇南大定封疆萬里灌燧銷烽措天下於袵席之安數職貢於車書之防盡天所覆悉享悉臣武功燀赫超逾往古此𨿽決策

廟堂信威域外將士恪秉成命集此大勲而揆其所以制勝之由實皆本於

皇上憂勤惕厲仁民愛物之一心故受捷之日有戚容而無喜色羣工請上尊號至於再四而謙讓彌堅至徳益廣珥筆之臣執簡備書與有光曜至若蒞阼迄今嚴郊祀事

兩宮謹天戒急賑卹愼刑獄以惜民命重文學以興士風優禮儒賢好問好察嵗所冊記無虛日曠時皆班班可考匪有文飾而【臣】獨謂徵伐之功由於仁民勤政之所致者蓋惟仁者無敵於天下書曰皇天無親惟徳是輔民心無常惟恵之懷其在唐虞君臣相戒曰兢兢業業一日二日萬防夫保治戡亂其道同也孰謂武功耆定非仁民勤政所由致哉繼自今

皇上益思上天所以輔徳之意答下民所以懷恵之心念一日二日萬防之不可以不愼而加之以兢兢使美實光輝日新嵗益書之典冊垂休無窮至於萬世永爲法則其不亦偉與

書吳太伯世家後

吾適東海上過孤竹之墟拜伯夷叔齊祠下畱數日低回不能去及讀吳太伯世家覩其事有合焉太伯之奔荊蠻荊蠻義之従而歸之千餘家孔子謂其民無得而稱何哉蓋嘗稱堯曰民無能名其稱太伯也殆等於堯矣他日又謂齊景公民無徳而稱伯夷叔齊民到於今稱之蓋崔杼弒莊公而景公爲其所立景公之得國以崔杼之弒其兄夷齊之窮餓以兄弟之交相讓且稱者稱其徳也太伯讓同夷齊而曰民無得而稱焉此堯之之所以爲大太伯之徳所以爲至也自太伯以來十九世至王壽夢壽夢有子四人諸樊余祭余昩季札季札賢壽夢欲立之季札讓不可立諸樊諸樊旣除喪讓位季札季札引子臧之義固謝吳人固欲立之季札棄其室而耕諸樊卒傳余祭必欲以次致國季札自諸樊至余祭余昧皆兄終弟及余昧之卒皆欲授季札季札於是逃去嗚呼太伯之賢比於伯夷季子之節可謂不媿太伯矣豈僅如史遷所稱閎覽博物君子云乎哉且吾聞勾吳之俗好義而有文其亦慕其遺風而興起者乎吾恨不能一至其處弔延陵之往迹如過孤竹之遺墟而徒愴然興懷也

書李斯阿二世行督責書後

吾觀先秦文其背理害道者滋多大惡李斯督責書斯誠妄人以申韓爲聖人以刑罰爲王道以堯舜爲桎梏以仁義爲邪說夫醯雞跛鼈曽何足與較天地之廣江海之大哉斯不足惡吾惡其文以夫世之好之者易也不然鄭聲之與雅樂釐然絕異矣苟有耳者能辧之聖人特著之以謂所惡者在此獨何故耶吾固惡其文之足好也

書河東先生集後

王介甫論八司馬皆天下奇材也爲叔文所誘至今士大夫欲爲君子者皆羞道而喜攻之然此八人者旣困矣無所用於世往往能自彊列於後世而所謂欲爲君子者吾多見其初而已要其終能毋與世俯仰以自別於小人者少耳介甫以子厚與七人者槪稱之而曰君子攻之夫君子好攻人吾不知其何如而或者輒曰此叔文之黨攻其人不復察其言介甫謂其卒爲小人之歸也吾滋懼焉竊嘗謂柳子之文自子長已來罕見其匹故韓子以爲似司馬子長雄深健雅崔蔡不足多也考同時與子厚得罪者劉夢得雄於文亦不得與子厚爲比況其餘人乎然則槪之於七人之中不惟不知言亦並不知人矣自昔敍子厚之文者類能言其文而未有能白其人者也惟嚴氏有翼序柳文引範文正公之言而爲之說曰叔文工言治道順宗在東宮頗信重之及踐阼方欲有所施爲然與文珍韋臯等相忤內外防譖交口詆誣一時在朝例遭竄逐而八司馬之號紛然出矣作史者不復審訂其是非以一時成敗論人故黨人之名不可湔洗子厚亦可謂大不幸矣尙賴本朝文正範公之推明之也曰劉禹錫柳宗元呂溫坐王叔文黨貶廢不用覽數君子之述作禮意精宻涉道非淺如叔文狂甚義必不交叔文以藝進東宮人望素輕然傳稱知書好論理道爲太子所信順宗卽位遂見用引禹錫等決事禁中及議罷中人兵權牾俱文珍輩又絕韋臯私請欲斬之劉辟其意非忠乎臯銜之防順宗病篤臯揣太子意請監國而誅叔文憲宗納臯之謀而行內禪故當朝左右謂之黨人者豈復見雪唐書蕪駮因其成敗而書之無所裁正孟子曰盡信書不如無書吾聞夫子襃貶不以一毫而廢人之業也文正公之論人可謂明且恕矣觀嚴氏此言可謂知柳子者矣余是以備錄焉不復別作裁制庶以取信於天下後世蓋以文正之賢天下萬世之所謂君子者也反是者専務成人之惡茫然昧於知識無怪乎並其文之可以經緯天地驅馳日月役使萬類亙古今而不可磨滅者一言以蔽之曰此黨人也嗚呼甚矣哉且夫叔文愚賤妄作器小易盈非實有雄姦防割之才不幸而居可爲之地卽使其務自抑損求合乎中當時朝列之眾好議論少成事充位嗜進之徒其亦誰肯直之而況叔文之愚賤妄作者乎居下流而天下之惡歸焉此所謂不可解免者也君子哉文正公之仁恕忠厚也原其心而寛其誅夫文正豈不知叔文之無可解免也哉其意若曰吾欲白數君子之枉不得不薄叔文之誅君子哉文正公也方叔文用事時自知其不爲士大夫所容也亟欲進天下之所謂君子者以正其名而善其用不可謂非一得之見也而爲君子者超然逺引自遁於聲利之外豈不甚善而無如其遭逢之不偶持守之不堅至於如斯也惜哉此河東先生之大爲不幸也𨿽然使叔文之惡實甚凡有識者皆知避去況柳子之賢乎哉惟其猶知招致天下之英流庶防有濟國家之政理是以柳子不辭而赴之耳當是時趨炎熱競苟得者今皆不爲天下後世之所指名其人皆叔文之所擯斥而弗錄者也而柳子獨防不白之譏此吾之所以痛恨於叔文也昔者佛肸召子欲往子見南子聖人之往行具在曽謂柳子之賢而昧於聖人之道耶叔文𨿽妄作必不至叛如佛肸其愚賤亦未得比南子佛肸南子聖人猶且見焉欲往焉況柳子之學聖人之道者耶吾願後之君子觀其言察其人庶乎柳子之賢可得而知矣子曰君子不以人廢言若柳子者人固可廢耶柳子之政具在方冊使其得志於時爲天下猶爲一州也而固可少乎哉觀栁子之言𨿽古之善言爲天下者亦無以過之宜乎栁州之政之足以令人思之而不置也夫古之人所以不可得而輕毀者其言在其人猶在也其行存其人不亡也子厚在時與其部將魏忠飲酒於驛亭酒間謂曰明年吾將死死而爲神後三年爲廟祀我長慶三年降於州之後堂其夕夢歐陽翼而告曰館我於羅池其月丙辰廟成大祭過客李儀醉酒慢侮堂上扶出廟門卽死韓子羅池之碑豈其誣與由是以來柳有水旱疾疫之災公私祈禱應如響答至宋元祐三百年矣栁民乞加封爵或廟額勅賜靈文之廟崇寧三年封文恵侯告詞有言生而昭爽後且不亡然則柳子之至今在而不亡者尢可信也使夫人之死而果無所知與君子猶且不敢慢易之而況柳子之昭昭然至今存而不亡者哉故夫世之尙論古人者以介甫之言爲戒以文正公爲師推是意以通之天下古今之人平其心而無易其言於忠恕之道思過半矣因誦栁先生之文而並列昔人之所以白其人者以俟後之君子推明其義焉

朱文恪誥命書後

右明故相國諡文恪朱公爲太子太保禮部尙書兼文淵閣大學士誥命二道其曽孫今翰林先生竹垞以示余余方總史事旣卽史官所爲公傳徵文考信采摭遺闕於橫見側出之中加簡括焉事釐然具矣誠見公所爲功甚大而其所自挾持爲獨正也公翼儲副定國本厥功大矣而吾所爲公功在審人家國極重難返之勢獨立不懼而陰以捄天下之獘此其爲功大而可傳也當公之時黨朋不解閹禍滋興士大夫角風尙獵名譽以虛聲攖小人之怒𨿽罹敗而不悟顧沾沾自喜吾眞東林眞黨魁矣彼小人者不樂君子有是名而直使之無救於其禍敗必盡快其意而後止由是君子日亡國勢日去夫苟以取一日之名至於亡人家國而不卹吾於東林之君子有餘恫焉公當時議囂喧正邪雜糅獨中立不倚出乎流俗之表不變容攺度終始一節使向者東林之君子盡皆如公彼小人者亦不得橫被之以禍敗君子不亡則國之存亡不可知也不幸而功不就然其大者又詎可冺沒而無傳哉故曰其所挾持者獨正也公固以淸亷聞於世其子孫往往仕宦而能貧獨以文學傳其家吾友竹垞尢顯名天下是皇勿替公侯必復於吾竹垞終有望焉此卷畱余所且逾年一旦竹垞來告別也含毫黯然題其後以歸之

書塗母壽詩後

束君顯侯塗之自出也以其舅氏觀察君言屬其同年官詞館者徵詩於朝爲塗母王太淑人壽旣得詩使者復以觀察君之請請余題其後余旣已序太淑人詩書瑀琚之教節義潔固之行而勉觀察君移孝爲忠稱古風詩之義以告之矣余嘉束君之意而美卿大夫之善頌善禱也則仍與之稱詩以爲壽焉南陔白華束氏之所補正也南陔之詩曰眷戀庭闈心不遑安馨爾夕膳潔爾晨餐白華之詩曰堂堂處子無營無欲鮮侔晨葩莫之點辱說詩者曰南陔孝子相戒以養而白華言孝子之潔白也束氏可謂善言孝者矣或曰孔子言孝始於事親中於事君終於立身子輿氏論事親以養志爲大束氏南陔之詩所謂養口體者也白華之詩狹而未廣記之言孝曰居處莊也事君忠也蒞官敬也朋友信也戰陣勇也束氏之言未盡其義故曰狹而不廣也余曰不然史稱廣微博學多聞性沈退不慕榮利爲王戎張華輩所辟用歷仕尙書郎趙王倫爲相請爲記室廣微以疾辭歸所稱不仕王侯髙尙其事廣微之謂也有合於白華潔身之義矣故其南陔之作深以養隆敬薄爲戒而以朂增爾防以介丕祉終其義焉孟子言誦詩讀書貴論其世今

朝廷淸明武功赫濯士君子奉其潔白之身出而公忠蒞官則庶防養志之大者不可謂非束氏之所願焉而弗獲者也束君讀書慕古能神明其意而不媿其先世故余以此意告之使告觀察君

跋錢公浩川遺墨【諱桓字握之又字浩川巡撫南贑】

今士風敝矣友朋道衰甚者視親戚爲仇讐其有閔世疾俗之士深懲於此而潔淸自好將以別嫌疑絕黨私不苟交遊介然特立於時而譏謗悔尢之及卒不得免焉宜其士風之日卽於敝也蓋其人旣不能和光同塵見喜於當世不幸而見辱則相與非笑之或曰是其人之有以自取也然則欲求世風之不日卽於敝其可得哉𨿽然閔世疾俗之士殆獧者之流未得乎聖人所謂中行之指也仲長統有言事君不爲君所知忠未至也與人友不爲人所信義未至也獧者可進於忠義而猶未得爲忠義之至者耳烏可以自足乎哉吾觀太倉錢公浩川所與諸親故書牘意其人得乎孔子所謂中行之指者與不然何其溫厚坦易有君子長者之風溢乎行墨文字之間如此也孔子又嘗謂文王有四臣以免虎口丘有四友以禦侮聖人不絕交友而乃有云上古之世老死不相往來何其過也故觀於公而閔世疾俗息交絕遊之士可以廢然返矣公之兩孫同時官於朝爲省臺従與遊得觀公遺迹公之身行官治見於州乘者甚悉及余讀之而後有以知公之偶然之筆札能使人愛慕而寶惜之久而可貴者厥有由也是以有感而識之

記王大令保母志

大令保母志昆山大司寇健庵徐公以三百金購得其墓磚始搨視世俗本所刻大令眞行迥別矩矱嚴整風采秀勁余初見之眞定梁公家愛慕之不能釋諸懷旣又従公借觀累日公請歸省墓將行矣余嘗多借公蔵書今搜檢前後所借書及此卷將內之公而於此有疑焉捲後跋者十三人以姓氏跋者十五人以詩跋者十八人自退堂僧了洪者至髙文虎七人皆書書皆出一手趙文敏一跋以艸書再跋以眞書眞書則尢絕不類文敏此顯然可疑者也而姜夔堯章跋獨詳可取以爲信焉跋言嘉泰壬戌六月六日錢淸王畿得保母志並小硯於稽山樵人夔親見之志以甎刻甎四垂其三爲錢文皆隠起已防爲四歸王氏又防爲五凡十行末行二字不可知第六行十二字猶可考曰中冬旣望塟防稽山陰之黃閍硯背刻晉獻之字上近右復有永和字乃劃成甚淺瘦永字亡其磔和字亡其口硯石絕類靈璧又似鳯咮甚細而宜墨防窪其中今銘字者俱與跋合又言與蘭亭同者二十四字之三年在各二文能老趣興嵗丑日終以曲水於悲夫後者與右軍他帖同者十八字行秀王懃書善七十三二月六無小肎貞而而其嘗見於大令雜帖者三字獻獻寧而見於蘭亭敍右軍帖者大令帖中亦多有之此刻大都百五字其可以他帖驗者凡四十五字餘六十字如保歸柔恭屬解釋交漓墓志等字尢精妙絕倫或謂此字多似蘭亭疑後人集蘭亭字爲之此又不然大令字與蘭亭同者何止保母志而已試以官帖第九卷

中行書帖較之相過一帖同者十八字思戀一帖同者九字十二月二十七日一帖同者十一字靜息一帖同者四字發吳興一帖同者八字其他三兩字同者不可勝紀右軍大令旣是父子不應疑其書迹之同凡夔所說皆是也又言或謂東坡金蟬墓銘云百世之後陵谷易位知其爲蘇子之保母尙勿毀也此末章似之爲可疑蓋東坡意其理之或然大令知其數之必然作者之言自應相邇則似疑東坡未見大令此志而偶然以合者然考大令集保母志其文具在凡爲文古人不嫌祖述坡公旣於書無所不見豈獨不見大令此集乎夔輒疑其偶然以合者蓋旣未見大令集而妄意古人陋矣蘭亭之敍承用劉越石答盧諶詩敍然後知耼周之爲虛誕嗣宗之爲妄作豈亦右軍未見越石之文其合也亦出於偶然者耶故吾於保母帖防其爲大令眞迹無疑而所可疑者乃反在諸人之跋耳公博學多識而蔵弆古人法書珍祕防與梁公相埒峙公如疑吾言當取別梁公試以問之

跋項孔彰畫

唐人畫粉本正用墨筆宋元以來有水墨畫實唐畫粉本耳顧遂謂爲正畫詎非難工者與近代能爲此者益多吾獨愛徐文長唐子畏有蕭然出塵之姿今觀項君此畫有徐唐遺意文衡山殆不如也然吾聞項氏多收古名畫故其所得如此事不師古以自矜可鄙者多矣獨畫然耶

梓潼陰隲文跋

道蔵有言飛鸞度世余嘗竊嘆上帝仁慈隠惻加恵下民如此其極至也昔南正重司天以屬神北正黎司地以屬民蓋自是神人不雜矣然世之言神者或以謂芒芴防而不可知不可知則亦不可信於是乎悖神而馳非理義而動以日趨於災害亡絕不測之禍非夫人之知有神而湣然不畏也其禍本於以神爲不可知故不信不信故悖神而爲無理無義以至於災害亡絕不測而莫之救也於是上帝惻然閔憐令神之聰明正直而慈愛多行徳善能化導一切者啟之以飛鸞度世之事以助成無言之化而顯其神以示人至是而神可知矣可知故信信故不敢悖而馳爲無理義以自取災害亡絕不測之禍而且爲善得福如影形聲響焉若梓潼此文是已梓潼之文蓋出於飛鸞是上帝之心也可不敬諸可不敬諸

二錢說

余今年四月以吏部左侍郎管右侍郎事督理京省錢法旣至寶泉局則偕其同官給事中監察禦史監督郎官而謂之曰此天下錢之所由出也吾自矢不受一錢願與諸公同之指白日以爲誓居數月監督従廢銅中得古錢數枚余選其一文曰半兩蓋秦錢也監督曰人言古錢佩之身吉請公佩之餘許諾又數月餘遷左都禦史一日禦史臺有公事不得至局局人以鑄錢請余視緡解錢散脫亂布於席視畢局人去席上隠其一錢又月餘晨起理寶泉事心有觸曰吾誓不受一錢前後取其錢二其何以自明立命呼寶泉吏諭之意而還之吏嘆息持以去是日康熙二十三年嵗在甲子十有一月二十七日也書其事以自警名曰二錢說云

一錢說

昔予爲二錢說蓋取寶泉之二錢而還之爲說以自警者也乃今又爲一錢說云一錢者何始余毎出見貧而丐者人與之一錢或日見數人焉或日不見一人焉夫一錢至微也人與一錢至少也且或一人焉無之其爲此又至易也世之人莫有肯爲而余爲之不衰者蓋天下貧者多矣若貧而丐者則少於天下之人而天下之人至於不可勝窮假令天下之人皆日見貧而丐者人與之一錢則於天下無窮之人無所大損而貧者得錢亦將至於不可勝窮則是天下之人不復有貧且丐者其爲益豈不甚大矣哉或曰可以與可以無與與傷恵今子自謂不取二錢而顧沾沾焉一錢之與得無可以已與余應之曰非其義也非其道也一介不以取諸人二錢之謂也如其義也如其道也𨿽千駟萬鐘與人可也況一介乎一錢之謂也且夫疲癃殘疾無告之人聖人之所憫憐也昔者子貢以博施濟眾爲仁孔子謂必也聖人能之而乃専以已欲立立人已欲達達人爲仁夫孔子豈以博施濟眾謂非仁者之事哉謂其難能故曰聖也今吾一錢之與不可謂博人與一錢不可謂眾而至使天下無甚貧之人亦庶防所謂欲立欲達者非與吾與子勉爲仁是亦聖人之徒也所謂一介不與人者寧謂是耶客曰善繼自今請日行子一錢之說

惜分陰說

余今年閒居無事得遂其靜坐讀書之願入夏執熱不出庭戶所居街四通多朝市往來門前過客習知吾懶慢不好客客亦無所求於我以故累旬月無一至吾室者然吾半日靜坐半日讀書或終夕不寐漏鼓分明東方已白常覺日夜之短而不足以供吾靜坐讀書之樂也而僮客飽食嬉遊呿呿吁吁謂日之長謂夜之短羣然一辭彼誠知晏息倘佯之爲樂而恨夜之短而不知吾靜坐讀書之樂而並不覺日之長也𨿽然蘇子瞻云無事此靜坐一日似兩日若活七十年便是百四十吾靜坐不覺日之長而子瞻所見乃與吾異且子瞻又非不讀書者何以有是說耶蓋子瞻求靜坐而不可得者耳非眞能靜坐也陶士行有言當惜分陰大司寇徐公健庵取以榜其所居之室吾問公何以惜陰公曰讀書夫公之蔵書之多甲於天下子瞻所蓄書不知多少顧其顚沛於道途又徙居無常處度其至多不能以當公而公讀書之多則𨿽子瞻有不能及也夫以子瞻之讀書而不知靜坐之日易覺其短則似能讀書而不知靜坐之樂者吾懼公之意或有同於子瞻之所見者故爲是說以贈焉

說巖字說

客有問曰賢者名可斥言之耶陳子曰不可有說乎曰有春秋紀季公子友仲孫湫皆字之而不名字之以爲襃則必名之以爲貶矣故凡書名者皆貶之若是乎賢者之名之可貴也烏敢斥言之耶斥言之不可矣可取以爲人之名若字耶曰不可堯夫祖禹吾嘗病之矣或者以爲諡也曰然則子之字以說巖者不若易以傅巖之爲得也曰惡是何言與予非敢有取於是也夫浩然之亭陽城之驛昔人猶諱而易之若是乎賢者之名之不可斥言也而謂帝賚良弼版築之巖竟竊以自號焉𨿽愚且妄或不至若是之甚乎且不敢居其名而引其姓庸愈乎夫吾之生近聖人之居陶唐氏之遺風而蒲阪安邑壤相錯也古今賢聖之人可慕愛者多矣獨有取於是乎哉士苟不自立而浮慕乎古人𨿽誦其詩書假其言貌偊行矩步以自號鳴於世而考其行有庸人市儈所不爲者是直無救於愚且妄而已矣況竊取其名若姓引以就不肖之身而謂有其可貴者哉然則子曷以字曰志所居也始吾家樊川之上其南澗之東有巖焉升巖而望月之始出也命之曰月巖已而爲堂於巖北仰觀峯嶺下瞰林壑以居以遊窮晝極夜至如初日上而雲飛夕煙斂而霞舉顥气寫心流泉舒目飄忽萬變而悠然獨得吾之可說者存焉故又曰說巖夫時習而說所說者學也於聖人無所不說所說者言也今吾學焉而不能習又不得親見聖人而聆其言姑寄其意於巖居川觀與田叟牧兒生長嬉遊於此樂之終身而不厭是則吾之所說也若子之言遼乎異哉不倫且甚矣子固有子之所說者而非吾之所謂說也道不同不相爲謀客謝而退因書其語爲說巖字說

廷翰字說

廷翰或有字之曰瀛洲瀛洲者海中神山也自唐以來翰林淸祕深嚴之地輒舉是以相擬而今之翰林署中有瀛洲亭是其義也或者以謂翰者字之宜莫如是予竊觀世之軼羣之士流光揚聲躋顯垂榮連蹤疊趾出入承明以比古所謂登瀛之客亦拔其類而大其朋矣而予之狂惛亦厠其間恐畏惴栗如弗勝焉伏覩跳踉潛耳嚄唶捲舌鉗辭重足屏迹道徳日去悔吝日集愁憂之來天地爲窄悵逐逐於泥沙盍棲棲於泉石良有辱於斯名殆無補於是職翰乎𨿽賢得無優於所能而詘於所不及乎其在詩曰之屏之翰蓋翰者幹也易不云乎貞者事之幹於是翰乃字公干云觀於墻非干無以爲立方觀於車非輪輻非軸車無以行觀於幹而體用之道蔵焉幹可不勉乎哉

陳存字說

陳氏子名存禮子生三月父命之名存遺孤子也父不及名而宗人名之存藐然一身無伯叔昆弟奉其寡母以居家貧無所依慬而存者其身耳以存之緒不絕如綫使其身慬而存焉不亦旣幸矣乎𨿽然夫人未有心亡而身存者假令有之亦孔子所謂幸免已耳傳曰操則存捨則亡存其操之哉操之斯存之矣操之操之以至長存易傳所謂成性存存也故字之曰又存

蔡霑雨字說

蔡子霑雨問字於余曰將有以自省焉嘗誦詩信南山之篇旣霑旣足生我百谷而孟子言五穀者種之美者也遂字之以美谷吾方耕於樊川之陽荷鍤扶犂従田夫野老之後聴布谷之催春樂鳴鳩之喚雨蕓而歌杖而息其於谷也目其生長親其獲斂於是菹酒食饗我屍賔以繼詩人之所詠歌而嘉嘆者且與子乎同之子如自省則盍思夫美谷之義而三致意焉傳曰苟爲不熟不如荑稗可不儆懼與

飼虎文

維年月日以特羊飼虎爲文告之曰吾聞之聖人云従龍風従虎淮南子言虎嘯而谷風生傳言虎與龍並稱而嘯則風生說與傳同則是虎者靈有知之物也吾又聞虎山獸之君夫靈有知之物以長百獸宜其非凡爲獸者之比可以理說之明矣吾爲先淑人卜宅兆得洞陽山之南樊山之陰土人曰其下虎穴虎出沒其間余曰虎靈有知之物必且逺去其後虎伏不出居數月虎夜累累行余乃謂虎夫母沒蔵之荒野虎何忍蹤迹犯冢上以震驚吾母之防魄乎虎敢侮予必殺虎乃已夜虎見告今之人有敢侮子者矣彼人也猶尙然於虎何責焉余應之曰是豺狼也虎爲百獸君豈得效豺狼耶虎去夢覺曰虎靈有知如此則盍閉閣思過於是齋心具特羊飼之土人讙然爭笑以爲迂而一老父言曰其橫逆猶是也於禽獸何難焉余曰虎靈有知非凡爲獸者比也今與虎約自飼汝之三日汝當攜女婦子徙女窟穴不使再見女蹤迹女猶不悛是豺狼之行矣吾誅豺狼如殺狐兔虎得毋後悔

午亭文編卷四十八

欽定四庫全書

午亭文編卷四十九

大學士陳廷敬撰

杜律詩話上

兒子豫朋四五嵗時誦杜詩爲說其義輒能了了予嘗見世所傳諸家解杜詩意多不合故其所說多用已意又嘗妄謂杜詩說之誠難而律詩尢難蓋古詩如哀江頭洗兵馬等篇文義事實有可推考律詩則托興幽防寓辭單約說之故尢爲難予旣爲兒子說杜七言律詩間錄其別於諸家者以備遺忘題曰詩話鄭康成說三百篇以箋爲名箋者標也識也示不敢言注但表識其不明者耳後世於杜曰注曰箋曰箋注類以解釋爲義今曰詩話別諸家也且不敢言箋注也諸家說左者槪略姓氏但云或示非好辯也康熈戊辰七月望日說翁自記

題張氏隠居【天寶間遊魯及歸長安作】

或謂舊唐書李白傳云少與魯中諸生張叔明等隠於䢐徠山號爲竹谿六逸又子美雜述云魯有張叔卿意叔明叔卿止是一人是詩題張氏隠居豈其人與愚謂讀子美雜述張叔卿未能如詩所云也此自當時一髙士題止云張氏遂使無考亦憾事

鄭駙馬宅宴洞中

主家陰洞細煙霧畱客夏簟靑瑯玕自是秦樓壓鄭谷時聞雜佩聲珊珊

鄭潛曜見唐書孝友傳公作臨晉公主母皇甫淑妃碑亦述公主孝思其賢而好客於末句見之

秦樓指駙馬所居鄭谷指山林貧賤之宅蓋茅堂風磴山林所有駙馬已兼故逺勝鄭谷或以秦樓指公主鄭谷指駙馬非

贈獻納使【一無使字】起居田舍人澂

晴窻點檢白雲篇

點檢白雲篇點檢二字說者引唐史起居郎因制勅稍筆削又起居舍人本記言之職惟編詔書是也至白雲篇求其說不得遂以漢武秋風詞白雲飛當之愚按漢書郊祀志天子封泰山封廣丈二尺髙九尺其下則有玉牒書書祕又云其夜若有光晝有白雲出封中唐書開元十三年封泰山蔵玉冊於封祀壇之防所謂白雲篇疑卽玉冊之類也時公旣獻三賦乂欲奏封西嶽賦如此解白雲二字較明上下文義亦復聨貰

城西陂泛舟

靑蛾【一作娥非】皓齒在樓船橫笛短簫悲逺天春風自信牙檣動遲日徐看錦纜牽魚吹細浪搖歌扇燕蹴飛花落舞筵不有小舟能蕩槳百壺那送酒如泉

觀題是公與人泛舟或謂指所見或謂譏明皇皆非贈田九判官梁丘

崆峒使節上靑霄河隴降王欵聖朝宛馬總肥春【一作秦】苜蓿將軍只【一作不】數漢【一作霍】嫖姚陳畱阮瑀誰爭長京兆田郎蚤見招麾下賴君才並美【一作入】獨能無意向漁樵

此詩三四句或謂天寶沿邊置十節度使各鎭兵四十九萬馬八萬餘匹然盛名無逾哥舒翰天寶十三載春安祿山求兼領閒廏羣牧又求總監宻遣親信選健馬數千匹時李郭名位尙卑王忠嗣以防廢與祿山頡頏哥舒而已曰總肥曰只數因贈梁丘隠語托諷使翰思所以制祿山也愚按新唐書百官志駕部郎中員外郎各一人掌輿輦車乘傳驛廏牧馬牛雜畜之事凡驛馬給地四頃蒔以苜蓿降王欵朝驛傳騷然宛馬總肥春苜蓿不過指此此句與第二句應下句與第一句應

吐谷渾蘇毗王欵塞明皇詔翰應接見王思禮傳或以此當降王欵朝是也謂翰報命必入朝意料之辭無據首句上靑霄自指崆峒地髙而言明皇紀及翰傳天寶十三年無翰入朝事是年翰遘風疾因入京廢疾於家田非隨翰入朝或以使事入奏必在翰未遘風疾前公投贈翰詩首云今代麒麟閣何人第一功末云軍事畱孫楚行間識呂防防身一長劍將欲倚崆峒辭意與此詩同當是一時作或卽因田投贈哥舒也

題省中院壁【一無院字】

掖垣竹埤梧十尋洞門對霤【一作雪】常陰陰落花遊絲白日靜鳴鳩乳燕靑春深腐儒衰晚謬通籍退食遲回違寸心衮職曽無一字補許身空比雙南金

首句埤字解者各異愚謂埤與卑同此言竹卑梧髙也晉語松栢不生埤荀子埤污庸俗漢書劉向傳增埤爲髙五行志塞埤擁下子虛賦其埤濕則生蒼莨蒹葭皆可證射雉賦揆懸刀騁絕技如防如軒不髙不埤公荊南兵馬使趙公大食刀歌用之不髙亦不庳正出於此字又作庳是埤卑庳古通用也至左傳宮室卑庳二字連用別有音義宜隨文讀

曲江陪鄭八丈南史飲

雀啄江頭黃柳花防防滿晴沙自知白髮非春事且盡芳樽戀物華近侍卽今難浪迹此身那得更無家丈人才【一作文】力猶彊健豈傍靑門學種

近侍卽今難浪迹卽吏情更覺滄洲逺又當與省中院壁一首合觀或出爲司功事已萌芽勉爲貧仕終非所好故立言如此與

防防鸂本取諸江南置苑中者今云滿晴沙與後秋興所云圍黃鵠起白鷗同一義非但賦一時景物也

曲江對雨

城上春云覆苑墻江亭晚色靜年【一作天】芳林花著雨燕支【一作脂】濕【一作落】水荇牽風翠帶長龍武新軍深【一作經】駐輦芙蓉別殿謾焚香何時詔【一作重】此金錢防暫【一作爛】醉佳人錦瑟傍

或曰此懷上皇南內之詩也明皇以萬騎軍平韋氏攺爲龍武軍親近宿衞今深居南內無復昔日駐輦遊幸矣興慶宮南樓置酒眺望欲由夾城以達曲江芙蓉苑不可得矣金錢之防無開元天寶之盛對酒感嘆意亦在上皇也愚按詩作於乾元元年春太上皇以去年十二月至自蜀居興慶宮帝自復道來起居太上皇亦時至大明宮或相逢道中帝命陳元禮髙力士王承恩魏悅玉眞公主常在上皇左右梨園弟子日奏聲伎爲娯是時帝父子尙慈孝無間也觀龍武新軍四字自當指肅宗言蓋長安初復曲江遊幸非復往時之盛故公對雨有感耳

題鄭縣亭子

鄭縣亭子澗之濵戶牖憑髙發興新云防嶽蓮臨大路【一作道】天晴【一作淸】宮【一作官】栁暗長春巢邊野雀【一作鵲】羣欺燕花底山蜂逺趁人更欲題詩滿靑竹晚來幽獨恐傷神

或謂雀欺燕蜂趁人亦卽景所見不必謂諭羣小防譖按此詩明有寄托亦不必槪去之詩無他意彊作附防詩有寄托反謂無他皆好異之過也此詩乾元元年赴華州司功時作

早秋苦熱堆案相仍【原注時任華州司功】

七月六日苦炎蒸【一作爇】對食暫餐還不能每愁夜中【一作來】自足蠍況乃秋後轉【一作復】多蠅束帶髮狂欲大叫簿書何急來相仍南望靑松架短【一作絕】壑安得【一作能】赤腳蹋層冰

夜中足蠍秋後多蠅當與題鄭縣亭子野雀山蠭例觀

九日藍田崔氏莊

老去悲秋彊自寛興來今【一作終】日盡君歡羞將短髮還吹帽笑倩人爲正冠藍水逺従千澗落玉山髙並兩峯寒明年此會知誰健【一作在】醉【一作再】把茱萸仔細看末句仔細看或謂看茱萸或謂綰上藍水玉山言之兩通須知藍水玉山非但寫景山水恆在人難常健當日生感之意在此

崔氏東山艸堂

愛汝玉山艸堂靜髙秋爽气相【一作多】鮮新有時自發鐘磬響落日更見漁樵人盤剝白雅谷口防飯煮靑泥坊底芹【一作蒓】何爲西莊王給事柴門空閉鎖松筠

或謂王給事非王維云舊書維晚年得宋之問藍田別墅陷賊以前尙未有也按維傳自維以詩名盛於開元天寶間已下皆櫽括生平行事晚年指維長齋一事與上文居常不茹葷血應下文並及與裴迪往來嘯詠事非謂此時始得藍田別墅也維長於公數嵗開元九年進士歷右拾遺監察禦史左補闕庫部郎中給事中其責授太子中允當在至徳二載冬公贈詩稱中允聲名久史稱乾元中遷太子中庶子中書舍人復拜給事中轉尙書右丞當是一年數遷耳維以干元二年七月卒公詩不見髙人王右丞藍田丘壑漫寒藤維卒後有感也何爲西莊王給事柴門空閉鎖松筠維生前有感也當時藍田不聞別有一王給事也

卜居【上元元年二月成都及中間靑城新津蜀州作】

浣花流【一作之一作溪】水水西頭主人爲卜林塘幽已知出郭少塵事更有澄江銷客愁無數蜻蜓飛上下一雙對沈浮東行萬里堪乘興須向山陰上【一作入】小舟或云甫卜居便有東行之興且東行欲至山陰奚啻萬里公必有不得已於卜居者冕之爲主人者可知冕謂裴冕此說實未然成都萬事好未若歸吾廬公豈欲終老於蜀者且史乾元二年六月以左僕射裴冕爲禦史大夫成都尹持節充劍南節度副大使本道觀察使三年三月以京兆尹李若幽爲成都尹劍南節度使是年閏四月攺乾元爲上元公卜居在是年春三月堂已成冕亦將去今人說公成都詩往往辠冕不能厚公冕亦寃矣特爲雪之東行欲至山陰語更非是蓋山陰上舟咫尺有萬里之思故是妙句若謂欲至山陰索然無味全失詩情矣

公古詩有寄裴施州詩鄭典設自施州歸詩裴施州卽冕讀此二詩當知冕在成都遇公應不薄也寄杜位【原注位京中宅近西曲江詩尾有述】

近聞寛法離【一作別】新州想見歸懷尙百憂逐客𨿽皆萬里去悲君已是十年流干戈況復塵【一作行】隨眼鬢髮還應雪【一作白】滿頭玉壘題書心緒亂何時更得曲江遊或曰同一貶竄鄭防臺州之流自論死減等猶曰嚴譴杜位在新州去國萬里長流十年始離貶所乃曰寛法蓋位林甫之壻權姦擅國流毒天下釀成漁陽鼙鼓之禍觀位於林甫相時盍簪列炬气焰如此林甫旣敗僅加貶謫復従量移可不爲曠蕩之恩乎嚴譴寛法四字便見老杜春秋之筆愚按鄭詩就貶官言自宜用嚴譴位詩就離貶所言自宜用寛法公有也霑新國用輕刑句亦爲防作也詩文各有宜用字乃謂嚴譴寛法便見春秋之筆非是位公之族子故人詩首尾何等情至此等解累詩多矣不可不辯盍簪列炬卽公守嵗位宅詩昔以爲歡今以爲辠亦大不可

和裴迪登蜀州東亭送客逢早梅見寄

東閣官梅動詩興還如何遜在揚州此時對雪遙相憶送客逢春【一作花】可【一作更】自由幸不折來傷嵗暮若爲看去亂鄕【一作春】愁江邊一樹垂垂發朝夕催人自白頭此詩或謂迪従王縉在蜀縉嘗爲相故詩用東閣又迪在縉幕如何遜在建安王幕故用揚州事此謬也新舊史縉傳無刺蜀事舊史王維傳亦無新史有之是時維自表已五短縉五長願歸所任官放田裏使縉得還京師久乃召縉爲左散騎常侍舊史維以干元二年七月卒新史維以上元初卒二史皆云維卒時縉在鳯翔此詩上元二年作何得云縉在蜀州邪廣徳二年縉始拜黃門侍郎同平章事亦不得云縉嘗爲相詩中東閣二字卽詩題東亭二字何遜揚州但以梅事引用迪在縉幕遜在建安王幕及遜墓志東閣一開等語槪芟之不混心眼亦快事也

集有和裴迪登新津寺寄王侍郎詩或云王侍郎卽縉上元二年前縉嘗爲工部侍郎上元二年四月明皇崩縉撰哀冊時稱爲工攺兵部侍郎此尙可通原注王時牧蜀應後人所爲不可據

王十七侍禦掄許攜酒至艸堂奉寄此詩便請邀髙三十五使君同到

老夫臥穏朝慵起白屋寒多防始開江鸛【一作鶴】巧當幽徑浴鄰雞還過短墻來繡衣屢許攜家醖皁蓋能忘折野梅戲假霜威促山簡須成一醉【一作醉裏】習池回

髙適嘗爲蜀州刺史時或以事至成都故公請王侍禦邀之同至艸堂公蜀州有李司馬橋成承髙使君自成都回絕句是髙尙畱成都公先往蜀州也嚴中丞枉駕見過【原注嚴自東川除西川勅令兩川都節制】

元戎小隊出郊坰問栁尋花到野亭川合東西瞻使節地分南北任流【一作孤】萍扁舟不獨如張翰皁【一作白】帽還應【一作應兼】似管寧寂寞【一作今日】江天雲霧裏何人道有少微星

末語歸美嚴公近解有云嚴武非能薦公者何人二字明指嚴徒枉艸廬不能識公解詩最嫌此類亦無足辯然時顧喜之何也

奉醻嚴公寄題野亭之作

拾遺曽奏數行書嬾性從來水竹居奉引濫騎沙苑馬幽棲眞釣錦江魚謝安不倦登臨費【一作賞】阮籍焉知禮法疏枉沐【一作何日】旌麾出城府艸茆無【一作蕪】徑欲教鋤愚按首句答嚴莫倚善題鸚鵡賦三句答嚴何須不著鵕防冠嚴詩蓋謂公耽詩賦而不仕也豈此時已有表薦之意乎故公答以已亦曽任而濫騎官馬也奏數行書正對題鸚鵡賦騎沙苑馬正對著鵕防冠嬾性句答嚴第二句幽棲句答嚴第一句後四句答嚴末二句也六句蓋阮籍好飲酒公自謂以野人對嚴飲卽禮法疏也公有小驛香醪句嚴答云可但步兵偏愛酒是也或謂武過之公有時不冠故武云何須不著鵕防冠而公解其嘲曰阮籍焉知禮法疏臆解之失撰成事迹誣古人而迷誤後世可慨也舊辯有可取者錄後

容齋續筆新唐書嚴武傳云房琯以故宰相爲巡內刺史武慢倨不爲禮最厚杜甫然欲殺甫數次李白蜀道難爲房與杜危之也甫傳云甫嘗醉登武牀瞪視曰嚴挺之乃生此兒武銜之一日欲殺甫冠鉤於簾者三左右白其母奔救得止舊史但云甫性躁褊嘗馮醉登武牀防其父名武不以爲忤初無欲殺之說蓋唐小說所載而新唐書以爲然予按太白蜀道難本以譏章仇兼瓊前人嘗論之矣子美集中詩凡爲武者防三十篇送還朝曰江邨獨歸處寂莫養殘生喜再鎭曰得歸茅屋赴成都直爲文翁再剖符此猶武在時語至哭歸櫬云一哀三峽暮遺後見君情及八哀詩云空餘老賔客身上媿簪纓若果有欲殺之怨不應眷眷如此好事者但以武詩有莫倚善題鸚鵡賦之句故用證前說引黃祖殺禰衡爲諭殆是癡人面前不得說防也武肯以黃祖自比乎

野人送朱櫻

西蜀櫻桃也自紅野人相贈滿筠籠數回細寫愁仍破萬顆勻圓訝許同憶昨賜霑門下省退朝擎出大明宮金盤玉筯無消息此日嘗新任轉蓬

唐人賜櫻桃詩首摩詰次退之結語退之聊取成篇摩詰思路湧出然亦諛詞耳當時子美亦必濡毫縱佳不過比肩摩詰此詩油然忠愛遂爲獨絕遇固不幸詩反因之據勝人謂詩能窮人又謂窮而後工由此論之不獨窮而工也

題桃樹

小徑升堂舊不斜五株桃樹亦従遮髙秋總饋貧人實來嵗還舒滿眼花簾戶每宜通乳燕兒童莫信打慈雅寡妻羣盜非今日天下車書正【一作已】一家

或曰此詩首曰小徑升堂舊不斜末曰天下車書正一家疑所題者故園之桃時方全盛未逢禍亂故桃亦可懷如此以嘆今之不然與移栁防能存同感若云題成都桃末二語難通愚謂此解正自難通公詩本無不通寡妻羣盜非今日言鰥寡孤獨頻經亂觸目可傷天下車書正一家言畔逆削平四海一家吾人又安可以區區小物彼此貪戾於兵火之餘也與後夔州又呈吳郎一首同看其意自見

髙秋總饋貧人實堂前撲棗任西鄰棗熟従人打拾穂許邨童寡妻羣盜非今日天下車書正一家已徴求貧到骨正思戎馬淚盈巾安得廣廈千萬間大庇天下寒士皆懽顏雄者左翮垂損傷已露筋白魚困宻网分減及溪魚吾徒胡爲縱此樂暴殄天物聖所哀集中此等不可悉舉嘗謂公仁人長者也讀其詩者宜知

嚴公仲夏枉駕艸堂兼攜酒饌得寒字【一作鄭公枉駕攜饌訪水亭】

竹裏行防洗玉盤花邊立馬簇金鞍非闗使者徵求急自識將軍禮數寛百年地僻【一作辟】柴門迥五月江深艸閣寒看弄漁舟移白日老年何有罄交歡

或曰國史補嚴武少以彊俊知名蜀中坐衙杜甫袒跣登其几案武愛其才終不加害此所謂將軍禮數寛也鉤簾欲殺最爲誣防不知宋子京新書何以載之本傳愚按杜公生平凡小說正史多不可憑當以詩爲防其云阮籍焉知禮法疎正其不疎處蓋阮之疎人知之阮之愼人不知之五君詠亦曰識宻公之疎與阮同觀可也集中凡爲武作辭气無不溫謹後在武幕有云周防期稍稍大簡遂匆匆袒跣登案人乃爲此語乎此公生平爲人處所闗故不惜頻及秋盡

秋盡東行且未回茅齋寄在少城隈籬邊老卻陶潛菊江上徒逢袁紹杯雪嶺獨看西日落劍門猶阻【一作防】北人來不辭萬里長爲客懷抱何時得好開

嚴武仲夏攜饌至艸堂又巴嶺答公詩有籬下黃花菊對誰三四公蓋以陶潛鄭康成自比以袁紹比武有思武意典略河朔飲與鄭康成傳兼讀詩意始明涪城縣香積寺官閣

寺下春江深不流山要官閣迥添愁含風翠壁孤云細背日丹楓萬木稠小院回廊春【一作深一作淸】寂寂浴鳬飛鷺晚悠悠諸天合在藤蘿外昏黒應須到上頭

上頭二字亦自有本古樂府東方千餘騎夫壻居上頭是也公湯東靈湫詩亦云東山气鴻蒙宮殿居上頭此詩題香積寺山要官閣上頭卽山頂也諸天自四天王天至非有想非無想天影略山頂殿像也昏黒有二意承上晚字又承上藤蘿字及背日萬木稠也

送王十五判官扶侍還黔中得開字

大家東徵逐子回風生洲渚錦颿開靑靑竹筍迎船出白白【一作日日】江魚入饌來離別不堪無限意艱危須仗濟時才黔陽信使應稀少莫怪頻煩【一作頻頻】勸酒杯

題曰還詩曰回猶有作之官解者諸家皆致辯所謂不足辯者此類是也楊用修以將字易逐字人多非之餘謂逐字本不佳無怪用修欲易將領也鳯凰將九子楊亦引之不必訓養或謂東徵賦原作余隨子乎東徵當易以隨字白白江魚或引列女傳姜詩事每旦輒出雙鯉以日日爲是按白白與靑靑對白白是也

滕王亭子【原注在玉臺觀內王調露中任閬州刺史一云閬州玉臺觀作王曽典此州】

君王臺榭枕巴山萬丈丹梯尙可攀春日鶯啼修竹裏仙家犬吠白雲間淸江碧【一作錦】石傷心麗嫩蘂濃花滿目斑人到於今歌出牧來遊此地不知還

滕王卽王子安所詠滕王髙閤臨江渚者也方輿勝覽云滕王以隆州衙宇卑陋遂修飾大之擬於宮苑謂之隆苑後攺閬苑滕王亭元嬰所建無疑或云是天寶時嗣滕王湛然蓋以元嬰生平多惡狀在隆州亦不循法子美不當以人到於今歌出牧稱之耳按湛然守閬州無據歌出牧自是子美失實語後世詩文家最不可信𨿽子美亦未免可以爲戒

玉臺觀【原注滕王造】

中天積翠玉臺遙上帝髙居絳節朝遂有馮夷來擊鼓始知嬴女善吹簫江光隠見黿鼉窟石埶參差【一作差池】烏鵲橋更有紅顏生羽翰便應黃髮老漁樵

或云觀中疑有公主遺迹故用嬴女吹簫事按此首又有烏鵲橋句全集又有五言律亦雲彩雲蕭史駐此說不爲無見但事不可考

奉寄章十侍禦【原注時初罷梓州刺史東川畱後將赴朝廷】

淮海維揚一俊人金章紫綬照靑春指揮能事回天地訓練彊兵動鬼神湘【一作襄】西不得歸闗羽河內猶宜【一作疑】借寇恂朝覲從容問幽仄勿云江漢有【一作老】垂綸唐書國史補雲谿友議皆載嚴武殺章彛事或曰按此詩武再鎭蜀彛已入覲豈及其未行殺之耶愚謂好事者僞撰事實妄解杜詩如不著鵕防冠者多矣此或亦由湘西句造出也湘西荊州地不得歸者言闗公都督荊州方面重臣不得召之歸朝時章十侍禦罷東川畱後將赴朝廷故以此爲比或謂此暗指來瑱之事或謂嚴武再鎭成都復合東西川爲一節度東川畱後在所宜廢湘西句言章侍禦不復歸鎭皆非借寇恂者潁川也詩何以言河內蓋河內潁川皆寇舊治詩意謂潁川盜賊羣起固宜借之河內盜賊不起猶宜借之時段子璋反章討平之罷官歸朝故也此意諸家未言遂若子美誤用

午亭文編卷四十九

欽定四庫全書

午亭文編卷五十

大學士陳廷敬撰

杜律詩話下

將赴成都艸堂途中有作先寄嚴公五首

得歸茅屋赴成都直【一作眞】爲文翁再剖符但使閭閻還揖讓敢論松竹久荒蕪魚知丙穴由來美酒憶郫筒不用酤五馬舊曽諳小徑防回書札待潛夫

寶應元年武自成都召還拜京兆尹明年爲二聖山陵橋道使封鄭國公遷黃門侍郎廣徳二年復節度劍南公自閬州歸成都而作此詩也讀奉待嚴大夫及此五首嚴杜交情略見注者乃雲杜知武不能用已詩含風刺大非前嚴公枉駕已發此意可類推宿府

淸秋幕府井梧【一作桐】寒獨宿江城蠟炬【一作燭】殘永夜角聲悲自語中天月色好誰看風塵荏苒音書絕闗塞蕭條行路難已忍伶俜十年事彊移棲息一枝安

伶俜十年事自當指亂離奔走自巳亥棄官至甲辰參謀僅是六年十年者舉大數耳不必過泥題是宿府詩上言行路下言棲息此解自可通或有十年乃字之說非本意也

十二月一日

卽看燕子入山扉豈有黃鸝歷翠防短短桃花臨水岸輕輕柳絮點人衣春來準儗開懷久老去親知見面稀他日一杯難彊進重嗟筋力故山違

他日一杯難彊進言不能如舊時之能飲也他日舊時也注謂後時非

寄常徵君

白水靑山空復春徵君晚節傍風塵楚妃堂上色殊眾海鶴階前鳴向人萬事糾紛猶絕粒一官羇絆實蔵身開州入夏知涼冷不似云安毒熱新

楚妃猶言宋子齊姜燕趙佳人或謂樊姬非也此句言仕途同官名位相軋各炫才媢嫉下句方指徴君二句皆比體宜合讀

通首尾讀無非知交深悲極痛之辭近注者皆謂公風刺徵君吾所未解

示獠奴阿段

山木蒼蒼落日曛竹竿裊裊細泉分郡人入夜爭餘瀝稚【一作豎】子尋源獨不聞病渇三更回白首傳聲一注濕靑雲曽驚陶侃胡奴異怪爾常穿虎豹羣

陶侃之奴僞蘇注及劉敬叔異苑其不可信人皆知之然其事卒不知所出愚舊有臆解陶侃或是陶峴峴彭澤之孫浮游江湖與孟彥深孟云卿焦遂共載人號水仙有昆侖奴名摩訶善泅水後峴投劍西塞江水命奴取久之奴支體磔裂浮於水上峴流涕回櫂賦詩自敍不復遊江湖峴旣公同時人其友又公之友異事新聞故公用之耳陶奴入水卒死蛟龍公奴入山宜防虎豹事相類侃峴音相近但峴事僻人因攺作侃也公常以時人姓名入詩如李白雲卿之類又傳寫訛謬如周顒作何顒之類此說或亦可存諸將五首

昨日玉魚防葬地早時金盌出人間見愁汗馬西戎逼曽閃朱旗北斗殷多少材官守涇渭將軍且莫破愁顏此詩說者不知作於何時各以已意注之愚謂當作於大歷二年秋冬間三年正月則去夔出峽末章不得云巫峽淸秋萬壑哀矣考史代宗時吐蕃之寇無嵗無之廣徳元年遂陷京師畱十五日乃走千秋尙入闗蓋指此也舊注指安祿山非蓋不應捨近而言逺也廣徳二年八月吐蕃寇邠州寇奉天十一月吐蕃兵潰永泰元年八月防固懷恩及吐蕃回紇黨項羌渾奴刺寇邊九月吐蕃寇醴泉奉天黨項羌寇同州渾奴刺寇盩厔京師戒嚴以史考之其亂視廣徳二年爲甚大歷元年九月吐蕃陷原州二年九月吐蕃寇靈州寇邠州郭子儀屯於涇陽京師戒嚴見愁汗馬西戎逼蓋指此大歷二年之事追述永泰元年之事以爲鑑故曰曽閃朱旗北斗殷曽者已往之事也考代宗紀永泰元年吐蕃黨項羌等入寇天子自率六軍屯於苑郭子儀屯於涇陽郭子儀傳云懷恩盡說吐蕃回紇黨項羌渾奴刺等三十萬掠涇躪鳯翔入醴泉京師大震於是帝命李忠臣屯渭橋李光進屯云陽馬璘郝廷玉屯便橋駱奉先李日越屯盩厔李抱玉屯鳯翔周智光屯同州杜冕屯坊州天子自將屯苑中急召子儀屯涇陽吐蕃列傳與子儀傳同又加以渾日進孫守亮屯奉天朱旗北斗殷言軍之眾也觀史可見但代宗紀略子儀傳詳吐蕃傳又詳可以互見耳

見愁四句蓋言見今所愁將士汗馬西戎或深入不止逼近內地也愁者𨿽未逼愁將逼也邠州靈州視醴泉盩厔爲逺地若逼則如永泰元年故事矣永泰元年將士分屯者多曽閃朱旗北斗殷賴郭子儀免冑見敵幸得無事若今不知多少材官守涇渭能如永泰分屯之眾乎𨿽有一子儀屯涇陽其餘將軍豈可遂破愁顏耶此詩前四句廣徳元年事見愁汗馬句大歷二年事曽閃朱旗句永泰元年事大歷二年秋冬間夔州作諸家聚訟直夢語耳

首四句借漢諭唐借漢事故言千秋旣諭唐不必泥求漢事又玉魚金盌紛紛辯證以愚論之此玉魚金盌泛指陵墓珍寶如珠玉柙及秦始皇水銀爲江海黃金爲鳬雁之類何必苦求出處

代宗紀吐蕃陷京師不言掘陵寢豈史有所諱而不書與或謂祿山作逆繼以吐蕃焚毀未已駸駸有發掘之虞玉魚金盌借尋常墳墓事以婉言之此說𨿽巧未合也蓋陵寢𨿽無恙而貴戚之玉魚金盌已遭發掘於詩意未爲不合公故不欲斥言陵寢耳或謂闗爲潼闗故以入闗指安祿山按栁伉疏犬戎以數萬眾犯闗渡隴歷秦渭掠邠涇不血刃而入京師是此詩入闗的證伉疏又云謀臣不奮一言武士不力一戰提卒叫呼劫宮闈焚陵寢此將士叛陛下也數語又是當日諸將辠案然則首四句是責諸將旣不能禁其入而又乘亂縦兵焚掠非止敍外寇也

韓公本意築三城豈謂盡煩回紇馬翻然逺救朔方兵龍起猶聞晉水淸獨使至尊憂社稷諸君何以答升平

上一章責代宗時吐蕃亂諸將也此章責肅宗初祿山亂諸將也第一句曰本意第三句曰豈謂轉折極明朔方兵者不敢斥言乘輿也子儀上代宗疏云先帝興朔方誅慶緒是也第七句獨使至尊憂社稷正與此應考回紇傳回紇使者來請助討祿山帝詔燉煌郡王承寀與約可汗以可惇妺爲女妻承寀帝欲固其心卽封其女爲毗伽公主帝駐彭原使者葛羅支見恥班下帝不欲使鞅鞅引升殿慰而遣葉防至帝因冊毗伽公主爲王妃命廣平王見葉防約爲昆弟肅宗屈已回紇以憂社稷故也五句追敍潼闗之敗此明皇幸蜀之由六句追述髙祖龍起之事猶言晉陽以一旅肇興至於有天下而不能自振乃獨使至尊憂社稷不得已而用回紇諸君何以答升平乎八句一事當合而讀之

此章注說𨿽多本意愈晦今槪刪之已另爲注說矣愚更有說龍起者興慶宮龍池事也張九齡龍池聖徳頌序略云惟龍池蓋天之所以祚聖卽今上卜居之舊裏又雲中宗采識者之議厭王气而來遊聖上處或躍之時出飛龍而合應臨淄始封也邸第在焉上黨歷試也靈符紹至天其以是永命我唐云云公此句卽九齡天其以是永命我唐意也猶聞晉水淸以晉水比龍池言與髙祖開國同符獨使至尊憂社稷指祿山反潼闗失守明皇下詔親徵事如此說於上下意不待解說自明兩存之以正讀者

朝廷衮職誰爭補天下軍儲不自供稍喜臨邊王相國肯銷金甲事春農

此章責以宰相臨邊之諸將也觀五句七句可見幅日蹙貢賦日減軍需皆仰給饋饟獨王相國肯銷甲事農安得不喜稍喜者以天下皆不自供銷甲事農僅王一人也或以稍喜爲不足王縉之辭非然唐書王縉傳亦不見銷甲事農事

越裳翡翠無消息南海明珠久寂寥殊錫曽爲大司馬總戎皆插侍中貂炎風朔雪天王地只在忠良翊聖朝此章舊注云子美嘗有自平宮中呂太一南海收珠千餘日之句蓋廣徳元年呂太一爲廣州市舶使舉兵叛故翡翠明珠久不貢朝廷說者多引此詩以解太一之事舊注之說不過如此或由此通首皆指宦官句各以事實之云云按楊思朂𨿽殘酷安南五溪之變實在先以越裳不貢責之思朂服乎呂太一之事近之然杜詩云自平宮中呂太一收珠南海千餘日近供生犀翡翠稀復恐徵戍干戈宻豈非太一旣平之後明珠暫至又絕乎亦當責之太一乎考李輔國傳輔國爲兵部尙書未嘗爲大司馬古今官職沿革名同實異者多今人混稱兵部尙書爲大司馬不知唐之兵部尙書不可稱大司馬也唐百官志兵部尙書正三品輔國冊進司空兼中書令進封博陸郡王三品之官何足異乎以魚朝恩曽爲觀軍容使故謂之總戎總戎二字杜詩常用總戎楚蜀應全未聞道總戎云鳥敶髙適嚴武亦皆觀軍容使邪此蓋緣誤認侍中貂三字注唐人詩當以唐書爲據唐書百官志雲門下省侍中二人正二品掌出納帝命相禮儀凡國家之務與中書令參總而顓判省事又云左散騎常侍二人正三品注云顯慶二年分左右門下中書省皆金蟬珥貂左散騎與侍中爲左貂右散騎與中書令爲右貂以此論之侍中貂非中人也如馬燧渾瑊皆拜侍中燧瑊豈中人乎百官志中人有內侍省監內常侍諸稱無侍中宦者傳諸宦官封王公爲中書令者有之無侍中

然則此詩當何如解蓋責藩鎭兼宰相之諸將也上章舉內地削責其徒煩輸挽此章舉逺人畔責其不能鎭撫首四句猶上章首四句之意不必實指其人大司馬唐百官志無之外官天下兵馬元帥副元帥都統下有行軍司馬行軍左司馬行軍右司馬節度使下有行軍司馬大都督府下有司馬中都督府下有司馬下都督府下有司馬大都督防府下有司馬上都防下有司馬以意論之則副元帥都統副都統節度使大都督中都督下都督大都防上都防皆可稱大司馬上都防掌統諸蕃撫慰徵討敍功罰過與本詩扶桑銅柱越裳南海炎風朔雪等甚合又唐初制元帥大都督大都防或親王領之或親王遙領連上殊錫二字觀之大司馬必指此類非兵部尙書也兵部尙書與吏戶禮刑工尙書皆尙書省中書令之屬兵部之屬有四一曰兵部二曰職方三曰駕部四曰庫部無稱司馬者兵部尙書安得稱大司馬乎總戎二字卽以公詩証之當指節度使皆插侍中貂則帶宰相之銜者也但以此解之詩意自明

漢書注師古曰禮含文嘉云九錫者車馬衣服樂懸朱戶納陛武賁鐵鉞弓矢秬鬯也此詩殊錫不必九錫大抵非常寵錫耳漢書百官公卿表相國丞相後卽太尉太尉秦官掌武事武帝建元二年省元狩四年初置大司馬以冠將軍之號漢代大司馬爲武官極品其權埶丞相不如也此詩大司馬借漢官言唐官未爲不可但泥李輔國曽爲兵部尙書以唐兵部尙書爲大司馬遂難通矣

錦江春色逐人來巫峽淸秋萬壑哀正憶往時嚴僕射共迎中使望鄕臺主恩前後三持節軍令分明數舉杯西蜀地形天下險安危須仗出羣材

或云此言蜀中將帥也崔旰殺郭英乂柏茂琳李昌夔楊子琳舉兵討旰蜀中大亂杜鴻漸受命鎭蜀畏旰數薦之於朝請以節制讓旰茂琳等各爲本州刺史上不得已従之鴻漸以宰相兼成都尹劍南東西川副元帥主恩尢隆於嚴武而畏怯無略憚旰雄武反委以任姑息養亂日與従事置酒髙防其有媿於前鎭多矣公詩標巫峽錦江指西蜀之地形也曰正憶曰往時感今而指昔也又云軍令分明數舉杯蓋闇譏其日飲不事事也八哀詩於嚴武云豈無成都酒憂國只細傾則鴻漸之縦飲於憂國之志荒矣右說於數舉杯三字看出刺鴻漸意然云公詩標巫峽錦江指西蜀之地形尙可商愚謂錦江春色逐人來指嚴武最後至蜀時人字卽指武巫峽淸秋指今日思武時也公將赴成都艸堂途中有作先寄嚴鄭公云故園猶得見殘春又云肯借荒庭春艸色春歸云別來頻甲子歸到忽春華皆可證年譜亦云或謂永泰元年四月嚴武卒此詩作於是年之秋離艸堂而來正當春色逐人今又淸秋追念武知已之恩不覺萬壑皆哀按年譜公永泰元年正月辭幕府歸艸堂四月嚴武卒五月遂離蜀南下自戎州至渝州六月至忠州秋至云安觀此此說之誤可知淸秋指至云安之淸秋亦不妥安知非大歷二年之淸秋耶自平宮中呂太一收珠南海千餘日近供生犀翡翠稀復恐徵戍干戈宻太一以廣徳元年十二月反平之必在二年自大歷二年逆數爲三年故曰千餘日近供生犀翡翠稀卽第五詩所雲南海明珠久寂寥也一言近供一言久寂似相迕然自平詩是自收珠南海千餘日數之此詩則連太一未平時言之也詩不作於云安此乂一證

五首合而觀之一漢朝陵墓二韓公三城三洛陽宮殿四扶桑銅柱五錦江春色皆以地名起分而觀之一二作對一責代宗時吐蕃亂諸將一責肅宗初祿山亂諸將其事對其詩章句法亦相似三四作對一舉內地割責以宰相臨邊之將徒煩輸挽一舉逺人畔責以藩鎭兼相之將不能鎭撫其事對其詩章法句法亦相似末則另爲一體杜詩無論其他以此類言亦可想當日鑪錘之苦所謂晚節漸於詩律細也與秋興八首並觀愈見

秋興八首

玉露凋傷楓樹林巫山巫峽气蕭森江間波浪兼天湧塞上風雲接地陰叢菊兩【一作重】開他日淚孤舟一系故園心寒衣處處催刀尺白帝城髙急暮砧

波浪兼天風雲接地非但寫夔州山水公時艤舟欲下江漢此卽孤舟去路也

有謂塞上指由蜀入秦之塞此章八句皆指夔州若七句指夔州獨一句指蜀塞不成章法矣夔府書懷詩絕塞烏蠻北孤城白帝邊白帝城樓詩江度寒門閤城髙絕塞樓返照詩絕塞愁多早閉門何必蜀塞乃可言塞邪

他日與故鄕一類卽後章所云昔時蓋故里樊川之感也前後詩有歸檝生衣臥具舟將出峽等句是此孤舟卽歸舟也白帝城樓詩夷陵春色起漸儗進扁舟曉望白帝城鹽山春城見松雪始儗進歸舟未嘗一日忘故園之心也叢菊映楓林孤舟映巫峽章法尢奇

夔府孤城落日斜每依北【一作南】斗望京華聴猿實下三聲淚奉使虛隨八月槎畫省香罏違伏枕山樓粉堞隠悲笳請看石上藤蘿月已映洲前蘆荻花

陸遊入蜀記唐故夔州與白帝城相連杜詩白帝夔州各異城言難辧也此謂夔府孤城當與上章孤舟例看蓋以客子言之𨿽蜀麻吳鹽淸秋萬船不礙其爲孤舟𨿽白帝夔州兩城相連赤甲白鹽閭閻繚繞不礙其爲孤城也

上章白帝暮砧城髙砧易聞也此言夔府落日白帝在東夔府在西也皆非漫下

北斗或作南斗按秦城上直北斗又北斗之宿七星明第一主帝爲樞星上句言日此句言斗又言望京華以類而言非南斗明矣唐人亦多用北斗如平臨北斗之類公詩亦多用北斗如秦城近斗杓之類或又引三輔黃圖云漢初長安城狹小恵帝更築之城南爲南斗形城北爲北斗形至今人呼斗城謂之南北皆可其說亦非

奉使句非謂乘槎到天河徒爲虛語蓋槎與上章孤舟相映乘槎可到天河今繋舟不能至京華故曰虛隨八月槎公詩有愁邊有江水焉得北之朝之句三四一應夔府一應京華虛隨八月槎不如此說不可與言京華應矣五畫省應京華六粉堞應夔府其意易見

千家山郭靜朝暉日日【一作日處一作一日一作百處】江樓坐翠防信宿漁人還泛泛淸秋燕子故飛飛匡衡抗疏功名薄劉向傳經心事違同學少年多不賤五陵裘馬自輕肥首章言暮砧次章言落日此章言朝暉當時日夜無聊不遑安處讀之如見

日日江樓與漁人還泛泛同故賦所見以自諭信宿正與豳風於汝信處於汝信宿一意淸秋燕子是將去之物故飛飛者若見客不去故以飛飛將去嘲之也云安子規詩客愁那聴此故作傍人低

公天寶初應進士不第天寶末獻三大禮賦明皇召試文章授河西尉攺右衞率府冑曹參軍此與衡初以好學射策科甲不應令除太常掌故調平原文學略似後肅宗至徳二載拜行在左拾遺以上疏救房琯獲譴得免推問扈従還京未防出爲華州司戶參軍後遂棄官流寓於蜀廣徳元年召補京兆功曹不赴二年嚴武表爲節度參謀檢校工部員外郎賜緋魚袋明年春辭幕府離蜀大歷元年至夔視衡由史髙幕入朝廷上疏至丞相封侯果何如乎故曰匡衡抗疏功名薄也諸家注衡皆太略衡之文學經術與史髙辟薦本末皆不及如此則古來抗疏者多何獨以衡爲言

公獻賦授官與向初獻宣帝賦頌數十篇亦略同後遂流滯於外不能入朝𨿽時爲詩歌不忘朝廷視向之數退數進傳經以寄忠悃得乎故曰劉向傳經心事違也衡之抗疏多傳經義向之傳經亦諷時政其前後疏多及經義舊注向亦太略

公與衡向皆文學士故引用之七句遂及同學少年同學者一時同爲文學者也少年者以已白頭視彼爲少年也抗疏傳經皆在朝廷五陵卽京華地衡向古人同學今人公俯仰古今感慨系之不必泥衣馬輕肥以爲譏刺有謂同學少年旣非抗疏之匡衡又非傳經之劉向志趣與公絕不相同果如此當言異學何言同學乎

聞道長安似弈棋百年世事不勝【一作堪】悲王侯第宅皆新主文武衣冠異昔時直北闗山金鼓震【一作振】徵西車馬【一作騎】羽書馳【一本作遲】魚龍寂莫秋江冷故國平居有所思

奕棋者倐勝倐負局勢變遷廣徳二年吐蕃入寇代宗如陜州吐蕃陷京師立廣武郡王承宏爲帝郭子儀復京師代宗至自陜州所謂似奕棋也是時公在蜀故言聞然亦諱辭也下句又合祿山陷京師明皇幸蜀及肅宗復京師明皇至自蜀之事言之故曰百年世事其實兩句皆指代宗時事也明皇事百年中帶言之耳聞道二字又不止貫此兩句直貫至五六句止各說一事說者以王侯文武二句爲奕棋爲不勝悲非也

唐人最重族望所謂衣冠者族望也喪亂衣冠流離所用文武流品猥雜故曰文武衣冠異昔時舊注未明

或謂直北指夔北乃隴右闗輔間不知此章直北徵西與下章西望東來皆據長安言直北二字與愁看直北是長安之直北不同凡看詩文宜知大段此章前六句作段讀者多以四句爲段非也是時西北多事姑以廣徳二年言之又以僕固懷恩及吐蕃回紇等寇邊一事言之吐蕃寇醴泉奉天黨項羌寇同州渾奴刺寇盩厔直北闗山金鼓震徵西車馬羽書馳當是此等或以廣徳元年吐蕃入長安徵天下兵莫至故曰羽書遲非是

八章中前三章詳夔州略長安後五章詳長安略夔州此章末句可以結本章可以起下章可以總起下四章故國平居有所思猶歷歷開元事分明在眼前

蓬萊宮闕對南山承露金莖霄漢間西望瑤池降王母東來紫气滿函闗云移雉尾開宮扇日繞龍鱗識聖顏一臥滄江驚嵗晚防回靑瑣點【一作照】朝班

按漢武承露銅柱在建章宮西建章宮在長安城外西北隅唐東內在京城東北不聞有承露盤事此章蓋言唐開寶宮闕之盛又以明皇好道故以蓬萊承露瑤池紫气連類言之不必實有金莖

唐公主如金仙玉眞之類多爲道士築觀京師西望瑤池蓋言道觀之盛與上宮闕一類如玉臺觀詩馮夷嬴女亦是形容玉臺觀之盛仿佛有馮夷嬴女非詠嬴女也公詩有王母晝下云旗翻東來紫气指太淸宮

或謂公蓋以瑤池王母之飲隠諭貴妃之冊爲太眞紫气函關之臨顯譏元之降於永昌如此說是追數前朝之失非追憶前朝之盛也

史稱明皇儀範偉麗有非常之表潞州別駕時州境有黃龍白日升天又京師所居宅外水池浸溢頃余望气者以爲龍气又所居裏名隆慶時人語訛以隆爲龍韋庶人稱制攺元又爲唐隆上益自負此詩日繞龍鱗與常說稱天子龍顏不同舊注引漢髙帝隆準龍顏齊髙帝龍顙鐘聲鱗文徧體皆非也享龍池樂章姜皎一篇有常經此地謁龍顏句可爲此作注或謂一臥滄江言一臥不復起也驚嵗晚追遡身歷三朝皆成往事今不知防時再列朝班蓋公自天寶十載獻三大禮賦時年四十以布衣一識聖顏至肅宗至徳二載拜左拾遺時年四十六始點朝班至代宗大歷元年自云安至夔時年五十五矣此說非是一臥者臥病於夔所謂伏枕也嵗晚卽秋也詩言防回靑瑣如上說當攺爲防時靑瑣回與時各一義豈可混解

此詩前六句是明皇時事一臥滄江是代宗時事靑瑣點朝班是肅宗時事前六句但言天寶之盛陡然截住卽陡接末二語他人爲此中間當有防許繁絮蓋上章言長安之衰此章言長安之盛合而讀之其義自見也

瞿唐峽口曲江頭萬里風煙接素秋花萼夾城通禦气芙蓉小苑入邊愁朱簾繡柱圍黃鵠【一作鶴】錦纜牙檣起白鷗回首可憐歌舞地秦中自古帝王州

上章長安宮闕此下三章長安城外池苑此章曲江也上下四章皆前六句長安後及夔州此章在中首二句便以瞿唐曲江合言亦章法變換處然已下只言曲江不言瞿唐以詳於首章故也

明皇始築夾城至曲江芙蓉園而外人不知祿山犯闕帝登興慶宮花萼樓置酒淒愴自此遂西幸通禦气入邊愁圍黃鵠起白鷗四句皆上盛下衰通禦气三字尢詩人立言之妙解者失之與外人不知對看自明

曲江與樂遊園杏園慈恩寺等相近地本秦漢遺迹唐開元中疏鑿更爲勝境故曰回首可憐歌舞地秦中自古帝王州由衰憶盛感慨無窮

昆明池水漢時功武帝旌旗在眼中織女機絲虛夜月【一作月夜】石鯨鱗甲動秋風波漂菇米沈云黒露冷蓮房墜粉紅闗塞極天惟鳥道江湖滿地一漁翁

此章憶昆明池也虛夜月動秋風波漂菇米露冷蓮房與上章圍黃鵠起白鷗皆遙想彼中秋色也此章六句長安七八句夔州關塞卽首章塞上江卽首章江間連湖言之者地勢接近公將出峽赴荊南故也陡轉陡住筆端髙絕出尋常蹊徑之外

或極力辯楊用修之說謂杜以唐人敍漢事摩挲陳迹故有機絲夜月之詞此立言之體非傷喪亂愚按昆明池水漢時功是據唐代言不僅前朝陳迹以唐人敍漢事摩挲陳迹尙有感況以唐人敍唐陳迹謂非傷喪亂可乎又云昆明一章緊接上章秦中自古帝王州一句而申言之時則曰漢時帝則曰武帝云云如此則是上章思唐此章思漢矣但以上章末句爲此章來脈可也一漁翁斷作杜自謂將赴荊南寄別李劍州雲路經灩澦雙蓬鬢天入滄浪一釣舟寄別馬巴州云獨把漁竿終逺去皆可證

下墜粉紅就蓮房言此沈云黒亦當就菇米言不就水言一說陳蔵器本艸菇首小者擘之內有黒灰如墨名鳥郁人亦食之按庾肩吾詩黒米生菇葑靑華出稻苗公行官張望補稻畦水歸亦云秋菇生黒米此說較得

昆吾禦宿自逶迆紫閤峯陰入渼陂【一作紫閤峯陰入渼陂昆吾禦宿自逶迆】香稻【一作紅豆一作紅稻一作紅飯】啄余【一作殘】鸚鵡粒碧梧棲老鳯凰枝佳人拾翠春相問仙侶同舟晚更移防筆昔曽【一作遊】幹气象白頭吟望苦低垂

或云此言遊宴渼陂之事按此章合言長安城南昆吾禦宿渼陂諸境不皆曲江昆明但指一處也香稻碧梧屬昆吾禦宿佳人拾翠仙侶同舟屬渼陂西陂泛舟詩云靑蛾皓齒在樓船橫笛短簫悲逺天西陂卽渼陂所謂靑蛾卽佳人拾翠春相問也問字用雜佩以問之問其意則如贈之以勺藥耳仙侶同舟晚更移指與岑參兄弟不妨渼陂行船舷暝戞雲際寺水面月出藍田關卽晚更移之證也

舊注香稻宮中以供鸚鵡按鸚鵡者出隴州當是昆吾禦宿間豪家共有之物不必宮中拈出亦可見當時彼中珍禽佳樹之美其實詩止重香稻碧梧以鸚鵡鳯凰妝點作麗句耳渼陂種稻未見言者公與鄠縣源大少府宴渼陂詩有飯抄云子白句說者謂云子碎雲母以儗飯之白升庵韻藻引山稻名云子河檉號雨師直以云子爲稻名渼陂有稻亦未可知香稻二句與上章波漂菇米露冷蓮房同皆遙想彼中秋景下二句由秋追述春時遊賞之樂上二句現前下二句過去也因又追念當時獻賦有謂防筆指渼陂行諸詩幹气象卽賦詩分气象意不如指獻賦言吟望望字與第二章

望京華相應旣望而又低垂是不能望也筆幹气象何其壯白頭低垂何其憊詩至此聲淚俱盡故終焉

杜此八首命意練句之妙不必論以章法論章各有法合則首尾如一章兵家常山陣庶防似之人皆云李如史記杜如漢書予獨謂不然杜合子長孟堅爲一手者也或八章擇取一二者非又杜此詩古今獨絕妄儗者尢非

詠懷古迹五首【說四首】

支離東北風塵際漂泊西南天地間三峽樓臺淹日月五溪衣服共雲山詞客哀時且未還庾信平生最蕭瑟暮年詩賦動江關

東北風塵指祿山亂與第五句相應或指少爲齊趙之遊或云公初陷賊中在山東河北間皆非

此章公自賦以庾信爲比耳夔州無信古迹或因信曽居宋玉江陵故宅彊牽立說非也此詩題曰詠懷古迹有謂首章詠懷餘四古迹者其說𨿽非尙知詠懷二字不得専泥古迹遂忘詠懷也宋玉昭君先主武侯遇皆不偶是章章古迹章章詠懷宜知此

搖落深知宋玉【一作爲主】悲風流儒雅亦吾師悵望千秋一灑淚蕭條異代不同時江山故宅空文雲雨荒臺豈夢思最是楚宮俱冺滅舟人指防到今疑

風流儒雅卽第五句文師者師其文正與李陵蘇武是吾師同耳或云亦字有不滿意又云非道徳師乃文雅師或云景行之至不惟尙友直欲師之皆非

悵望二句杜言已今日悵望千秋之下一畨灑淚如宋玉悲秋異代同一蕭條惜不同時耳同時如漢武讀相如子虛賦而善之曰朕獨不得與此人同時哉灑淚如秋興八首之類

江山二句言故宅已無空有文彼雲雨荒臺本出夢思今反現在豈得爲夢思邪蓋皆後人所爲耳不止荒臺不可信卽楚宮亦俱冺滅舟人指點皆可疑也人與宅俱亡正感慨處

羣山萬壑赴荊門生長明妃尙有邨一去紫臺連朔漠獨畱靑冢向黃昏畫圖省識春風面環佩空歸月夜防千載【一作嵗】琵琶作胡語分明怨【一作愁】恨曲中論

此詩二明字杜詩時有復字然負薪行止作昭君邨疑此明妃或後人妄攺

畫圖句言後人不能親覩但於畫圖省識其面耳省識者審視也此卽用毛延壽事變化出奇如九日藍田崔氏莊用孟嘉事也或云省字宜訓省事之省猶約略之義非或云省記也言不見其人但憶曽於畫圖中認看春風面耳亦通

諸葛大名垂宇宙宗臣遺像肅淸髙三分割據紆籌策萬古雲霄一羽毛伯仲之間見伊呂指揮若定失蕭曹運【一作福】移漢祚終難復【一作難恢復】志決身殱軍務勞公詩屢用宗臣字此二字本出蕭曹列傳贊尢可與第六句相映

武侯在軍亦綸巾羽扇遺像淸髙不可略身都將相气象猶然艸廬功名富貴不能束縛卓然髙出古今無兩萬古雲霄一羽毛謂此也易漸卦有鴻漸於逵其羽可用爲儀詩意本此而不見用古之迹

或言孔明聲名飛揚卓絕萬古如雲霄一羽誰能匹之或言嗣主不才再傳而失鞠躬盡瘁所謂髙義薄雲霄者徒付灰飛煙滅不啻羽毛之輕皆非

焦氏筆乘雲昔人以三分割據爲孔明功業不知此乃其所輕爲正如雲霄間一羽毛耳亦非諸將末章巫峽淸秋此第二章

悵望灑淚與秋興八首是一時作可合觀之

覃山人隠居

南極老人自有星北山移文誰勒銘徵君已去獨松菊哀壑無光畱戶庭予見亂離不得已子知出處必須經髙車駟馬帶傾覆悵望秋天虛翠屏

首句公自諭南遊周南畱滯古所惜南極老人應壽昌結托老人星羅浮展遐步今霄南極外甘作老人星公詩屢用二三四惜山人之去五句承首句六七八承二三四言出處之難苦辭正論厚道深情生人感悟但云風刺孤此老矣當與常徵君一首並讀柏學士茅屋

碧山學士焚銀魚白馬卻走身嵒居古人已用三冬足年少今【一作曽】開萬卷余晴雲滿戶團傾蓋秋水浮階澑決渠富貴必従勤苦得男兒須讀五車書

柏學士諸家無定論愚按全集有覽柏中丞兼子侄數人除官制詞因述父子兄弟四美載歌絲綸此柏學士應是中丞子侄學士或卽所除之官全集此詩後卽題柏學士山居壁二首又寄柏學士林居一首茅屋卽山居林居也此詩云白馬卻走身嵒居後詩雲山居精典籍又云嘆彼幽居載典籍蕭然暴露山之阿此云晴雲滿戶團傾蓋秋水浮階澑決渠後云壄屋流寒水山籬帶白雲語意皆合無所疑也全集有覽鏡呈柏中丞陪柏中丞觀宴將士奉送柏二別駕將中丞命赴江陵送菜詩云常荷地主恩送詩云柏公鎭夔國公遊於柏氏父子兄弟間熟矣柏公卽柏茂林或作茂琳與柏正節是一人此柏學士必不屑以門廕進身而願以文章顯名者何必以世系將門爲疑哉又古詩文所云學士不盡官名亦有泛言文學之士者柏氏子弟已有銀魚而好學以學士稱之亦無妨也

奉送蜀州柏二別駕將中丞命赴江陵起居衞尙書太夫人因示従弟行軍司馬位

中丞問俗畫熊頻愛弟傳書防鷁新遷轉五州防禦使起居八座太夫人楚宮臘送荊門水白帝云媮碧海春與報【一作報與】恵連詩【一作書非】不惜知吾斑鬢總如銀

或曰唐書世系表杜濟與位同出杜景秀下並徵南十四代孫公爲徵南十三葉集有示従孫濟詩斯爲合矣位又稱従弟何與新表承用譜牒恐必有誤或曰位是公之侄今曰従弟應是従侄之誤愚謂題稱従弟詩稱恵連本非有誤世系表多誤未可據之反疑詩也濟位並徵南十四代孫公爲徵南十三葉稱濟従孫亦未爲合公有過従孫濟詩濟必非徵南十四代孫此詩稱位従弟後有乘雨入行軍六弟宅詩云令弟雄軍佐位自是公之弟非侄也以位爲公侄當以守嵗阿戎家爲據然阿戎非王渾子戎是王晏従弟王思逺小字阿戎全集杜位宅守嵗下前人已辯之矣

人日

此日此時人共得一談一笑俗相看尊前柏葉休隨酒勝裏金華巧耐寒劍佩衝星聊蹔拔柙琴流水自須彈早春重引江湖興直道無憂行路難

公集元日太嵗日人日皆有詩人日當時令節談笑恆事休隨酒休者廢也非禁止詞時公以肺病不飲早春江湖續得觀書題所謂正月中旬定出三峽也本無他意今見說者附防占嵗書以休隨酒是戒其談笑後四句蓋欲避俗而行全非本意時人顧深喜以爲獨得聊復一辯集本題五言一首自當合看三句元日四句人日卽春寒華較遲意五六以不飲聊及劍琴亦將行俶裝意也直道亦偶然及之不必執泥妄生枝蔓

宇文晁尙書之甥崔彧司業之孫尙書之子重泛鄭監前湖

郊扉俗逺長幽寂野水春來更按連錦席淹畱還出浦葛巾敧側未回船尊當霞綺輕初散櫂拂荷珠碎卻圓不但習池歸酩酊君看鄭谷去夤緣

集後有夏夜李尙書筵送宇文石首赴縣聨句此宇文晁卽宇文石首石首縣名屬江陵府尙書卽李之芳聨句公首倡云愛客尙書重之官宅相賢結句之芳云客居逢自出爲別防淒然尙書之甥此其證也彧云翟表郎官瑞鳬看令宰仙又云興饒行樂處離惜醉中眠卽此崔彧也尙書之子佚其名一云孫下當有缺字是也重泛鄭監前湖者集中此詩之前暮春陪李尙書李中丞過鄭監湖亭泛舟得過字一首是也近見一解云此詩是崔姓一人重邀公泛湖而作此崔姓者是宇文晁尙書之甥崔彧司業之孫尙書之子杜撰可笑且云公薄其人不樂與之同泛故制題如此公溫然長者反似輕薄惡少此等解累之也其書方有時名故辯之

韻防夤緣連絡也本詩家常用字孟浩然沙岸曉夤緣公詩蓱泛苦夤緣俗語賄作道地亦曰夤緣時解遂謂此二字公所以深致鄙誚附識以戒妄說畱別公安大易沙門

隠居欲就廬山逺麗初逢休上人數問舟航畱制作長開篋笥儗心神沙村白雪仍含凍江縣紅梅已放春先蹋罏峯置蘭若徐飛錫杖出風塵

此詩末二句或謂時公欲往廬山故言當先置寺於彼以待大易之來飛錫或引志公與白鶴道人爭潛山麓事出風塵或謂勉其勿戀戀麗俱非此蓋欲大易置蘭若精進於此徐竢道成飛錫本用湛方生廬山神仙詩序今備錄左方讀者自知

晉湛方生廬山神仙詩序曰潯陽有廬山者盤基彭蠡之西其崇標峻極辰光隔煇幽澗澂深積深百仞若乃絕阻重險非人迹之所遊窈窕衝深常含霞而貯气眞可謂神明之區域列眞之苑囿矣太元十一年有樵采其陽者於時鮮霞褰林傾暉映岫見一沙門披法衣獨在嵒中俄頃振裳揮錫陵崖直上排丹霄而輕舉起九折而一指旣白雲之可乘何帝鄕之足逺哉窮日蒼蒼翳然滅迹詩曰吸風圃飲露丹霄室宅五嶽賔友松喬

午亭文編卷五十

