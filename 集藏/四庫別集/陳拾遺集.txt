

欽定四庫全書

集部二

陳拾遺集

別集類一【唐】

提要

【臣】等謹案陳拾遺集十卷唐陳子昂撰子昂事迹具唐書本傳及盧藏用所爲別傳唐初文章不脫陳隋舊習子昂始奮發自爲追古作者韓愈詩云國朝盛文章子昂始髙蹈柳宗元亦謂張說工著述張九齡善比興兼備者子昂而已馬端臨文獻通考乃謂子昂惟詩語髙妙其他文則不脫偶儷卑弱之體韓柳之論不專稱其詩皆所未諭今觀其集惟諸表序猶沿排儷之習若論事書疏之類實疏朴近古韓柳之論未爲非也子昂嘗上書武后請興明堂太學宋祁新唐書傳贊以爲薦圭璧於房闥以脂澤污漫之其文今載集中王士禎香祖筆記又舉其大周受命頌四章進表一篇請追上太原王帝號表一篇以爲視劇秦美新殆又過之其下筆時不復知世有節義防恥事今亦載集中然則是集之傳特以詞采見珍譬諸蕩姬佚女以色藝冠一世而不可以禮法繩之者也此本傳寫多訛脫第七卷

闕兩葉據目錄尋之禡牙文禜海文在文苑英華九百九十五卷弔塞上翁文在九百九十九卷祭孫府君文在九百七十九卷又送崔融等序之後據目錄尙有餞陳少府序一篇此本亦佚英華七百十九卷有此文今並葺補俾成完本英華八百二十二卷收子昂大崇福觀記一篇稱武士彠爲太祖孝明皇帝此集不載其目殆偶佚脫今並補入俾操觚揮翰之士知立身一敗遺詬萬年有求其不傳而不能者焉乾隆四十六年八月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

陳拾遺集原序

蘇文忠稱韓昌黎文起八代之衰文家以爲名言詩自三百篇而下千五百年屈子離騷阮嗣宗詠懷陳伯玉感遇而已昌黎不遇明王而二子者竟處簒穢之朝晦其文而獨顯其意於詩其調達其旨微其情激而志憤厭薄當世範鎔古昔眞得風騷之意文宗之評詩祖之許蓋自其髙流良非阿好不徒以辭矣伯玉當唐文明初舉進士武氏奇之時有難去諸臣煽禍始深武健羅織之獄稱武曌意時有難仕然明風槪而救生民公志也是故諫遷梓宮而活饑眚請建明堂以調天和興太學以惇人倫而教冑子中間抨桀紂幽厲隋煬陰陽舛戾天地詬黷人怒神怨以警動武曌而潛易其惡條州郡人瘼天下危機諌開邊釁鑿蜀山奏措刑招諫官大凡八科以亨拯含靈而其機要於引賢而安宗子此其志固狄仁傑儔也史臣病其上周頌以媚武氏其辭指固含蓄漢揚子云處莽朝作美新文南丰曾子解之略曰雄遭莽際仕非爲祿生非避死辱於莽而就之似明夷箕子美新遜言蓋所不得已視辱仕莽輕矣若以爲病則箕不當爲囚奴孔子不當見南子也王臨川亦云然夫以子云伯玉較之感遇之旨激伯玉所有雄所無也惇人倫召天和招諫引賢安宗子之疏切伯玉所有雄所無也獨恬於利祿雄有之伯玉有之而王曾二子猶然引箕子孔子以明其槪文士口聽耳食何敢望王曾又焉得抨擊伯玉也且又載子昻未仕時痛自修飭方仕時武曌數引見占對慷慨而貌鄙野少威儀此已狴犴朝闕桎梏軒冕微露素衷史臣有所不察又載武曌已簒爲周復數召見條對防切輙罷乃爲一縣令所淫刑以死其論對不具載安知非逆鱗去酷吏乃希合曌旨史氏詎能知之耶夫以伯玉之才獨步當時髙視百代曌業奇之數引對在廷諸武二張公視之細蠓營蠅借少自寸屈爭相腥附直奚啻尋文而遭淫刑以死此公之淵邈人莫能名而良悲所遇之不幸也故以爲公志似狄梁公而逸調過之才似韓昌黎而艱危則甚顯晦因時成敗遘防何暇譚哉嗣宗時露憤疾世難乎免幸司馬氏保全之今言二君詩者試沈思黙對味味外之味致韻外之致卽字字可痛哭流涕孟子曰誦其詩讀其書以論其世又曰以意逆志是爲得之嗟夫士隠約闇修卒與世違無以明志多矣然亦安知後無子云哉故今刻伯玉集而序之如此隆慶五年歳辛未秋八月望日南丰邵亷書於建寧郡之蒔蔬處

欽定四庫全書

陳拾遺集卷一

唐陳子昂撰

詩賦

鹿尾賦【並序】

甲申歳天子在洛陽余始解褐守麟臺正字太子司直宗秦客置酒金穀亭大集賓客酒酣共賦座上食物余爲鹿尾賦焉

天之浩浩兮物亦蕓蕓性命變化兮如絲之棼或以神好正直天蓋黙黙或以道惡彊梁天亦茫茫此仙都之靈獸固何負而罹殃始居幽山之藪食乎丰艸之鄕不害物而利巳每營道而同方何忘形而委代廼化情之不忘卒罘网以見逼受庖割而罹傷豈不以斯尾之有用而殺身於此堂爲君雕俎之羞厠君金盤之實承主人之嘉慶對像筵與寶瑟𨿽信美於玆辰詎同歡於疇日客有感而嘆者曰命不可思神亦難測吉凶悔吝未始有極借如天道之用莫神於龍受戮爲醢不知其凶王者之瑞莫聖於麟遇害於野不知其仁神旣不能自智聖亦不能自知況林棲而谷走及山鹿與野麋古人有言天地之心其間無巧防之則順動之則夭諒物情之不異我心又何競於猜矯故曰天之神明與物推移不爲事先動而輙隨是以至人無已聖人不知予欲全身而逺害曾是浩然而順斯

感遇【三十八首】

微月生西海幽陽始代升圓光正東滿陰魄巳朝凝太極生天地三元更廢興至精諒斯在三五誰能徴

右一

蘭若生春夏芊蔚何靑靑幽獨空林色朱蕤冒紫莖遲遲白日晚嫋嫋秋風生歳華盡搖落芳意竟何成

右二

蒼蒼丁零塞今古緬荒途亭堠何摧兀暴骨無全軀黃沙漠南起白日隠西隅漢甲三十萬曾以事匈奴但見沙場死誰憐塞上孤

右三

樂羊爲魏將食子殉軍功骨肉且相薄他人安得忠吾聞中山相乃屬放麑翁孤獸猶不忍況以奉君終

右四

市人矜巧智於道若童蒙傾奪相誇侈不知身所終曷見眞子觀世玉壺中窅然遺天地乘化入無窮

右五

吾觀龍變化乃知至陽精石林何防密幽洞無畱行古之得仙道信與元化並感非象識誰能測沈防世人拘目見酣酒笑丹經昆侖有瑤樹安得采其英

右六

白日毎不歸靑陽時暮矣茫茫吾何思林臥觀無始眾芳委時晦鶗鴂鳴悲耳鴻荒古已頺誰識巢居子

右七

吾觀昆侖化日月淪洞溟精魄相交防天壤以羅生仲尼推太極老聃貴窅防西方金仙子崇義乃無明空色皆寂滅緣業亦何成名教信紛籍死生俱未停

右八

聖人祕元命懼世亂其眞如何嵩公輩詼譎誤時人先天誠爲美階亂禍誰因長城備胡防嬴禍發其親赤精旣迷漢子年何救秦去去桃李花多言死如麻

右九

深居觀元化悱然爭朶頤讒說相啖食利害紛防防便便誇毗子榮耀更相持務光讓天下商賈競刀錐巳矣行采芝萬世同一時

右十

吾愛穀子靑溪無垢氛囊括經世道遺身在白雲七雄方龍鬭天下久無君浮雲不足貴遵養晦時文舒之彌宇宙捲之不盈分豈圖山木壽空與麋鹿羣

右十一

呦呦南山鹿罹罟以媒和招搖靑桂樹幽蠧亦成科世情甘近習榮耀紛如何怨憎未相復親愛生禍羅瑤臺傾巧笑玉杯殞雙蛾誰見枯城蘗靑靑成斧柯

右十二

林居病時久水木淡孤淸閒臥觀物化悠悠念無生靑春始萌達朱火已滿盈䢐落方自此感嘆何時平

右十三

臨岐泣世道天命良悠悠昔日殷王子玉馬遂朝周寶鼎淪伊谷瑤臺成古丘西山傷遺老東陵有故侯

右十四

貴人難得意賞愛在須臾莫以心如玉探他明月珠昔稱夭桃子今爲舂市徒鴟鴞悲東國麋鹿泣姑蘇誰見鴟夷子扁舟去五湖

右十五

聖人去已久公道緬良難蚩蚩誇毗子堯禹以爲謾驕榮貴工巧勢利疊相干燕王尊樂毅分國願同歡魯連讓齊爵遺組去邯鄲伊人信往矣感激爲誰嘆

右十六

幽居觀大運悠悠念羣生終古代興沒豪聖莫能爭三季淪周赧七雄滅秦嬴復聞赤精子提劍入咸京炎光旣無象晉虜紛縱橫堯禹道旣昧昬虐世方行豈無當世雄天道與胡兵咄咄安可言時醉而未醒仲尼溺東魯伯陽遁西溟大運自古來旅人胡嘆哉

右十七

逶迆勞已久骨鯁道斯窮豈無感激者時俗頺此風灌園何其鄙皎皎於陵子世道不相容嗟嗟張長公

右十八

聖人不利已憂濟在元元黃屋非堯意瑤臺安可論吾聞西方化淸淨道彌惇柰何窮金玉雕刻以爲尊云構山林盡瑤圖珠翠煩功尙未可人力安能存誇愚適增累矜智道逾昏

右十九

天幽且黙羣議曷嗤嗤聖人教猶在世運久陵夷一繩將何系憂醉不能持去去行采芝勿爲塵所欺

右二十

蜻蛉逰天地與物本無患飛飛未能止黃雀來相干穰侯富秦寵金石比交歡出入咸陽裏諸侯莫敢言寧知山東客激怒秦王肝布衣取丞相千載爲辛酸

右二十一

微霜知歳晏斧柯始靑靑況乃金天夕浩露沾羣英登山望宇宙白日已西暝雲海方蕩潏孤鱗安得寜

右二十二

翡翠巢南海雄雌珠樹林何知美人意嬌愛比黃金殺身炎州裏委羽玉堂陰旖旎光首飾葳蕤爛錦衾豈不在遐逺虞羅忽見尋多材固爲累嘆息此珍禽

右二十三

挈瓶者誰子姣服當靑春三五明月滿盈盈不自珍髙堂委金玉微縷懸千鈞如何負公鼎被敓笑時人

右二十四

蟬號白露玆歳已蹉跎羣物從大化孤英將柰何瑤臺有靑鳥逺食玉山禾昆侖見鳳豈復虞云羅

右二十五

荒哉穆天子好與白雲期宮女多怨曠層城閉蛾眉日耽瑤臺【臺一作池】樂豈傷桃李時靑苔空萎絕白髮生羅帷

右二十六

朝發宜都渚浩然思故鄕故鄕不可見路隔巫山陽巫山彩雲沒髙丘正微茫竚立望已久涕落霑衣裳豈玆越鄕感憶昔楚襄王朝云無處所荊國亦淪亡

右二十七

昔日章華宴荊王樂荒淫霓旌翠羽蓋射兕云夢林朅來髙唐觀悵望云陽岑雄圖今何在黃雀空哀吟

右二十八

丁亥歳雲暮西山事甲兵贏糧匝卭道荷防爭羌城嚴冬陰風勁窮岫泄云生昏曀無晝夜羽檄復相驚攀局競萬仞崩危走九防籍籍峯壑裏哀哀冰雪行聖人禦宇宙聞道泰階平肉食謀何失藜藿緬縱橫

右二十九

朅來豪逰子勢利禍之門如何蘭膏美【一作嘆】感激自生眾趨明所避時棄道猶存云淵旣巳失羅网與誰論箕山有髙節湘水有淸源惟應白鷗鳥可爲洗心言

右三十

可憐瑤臺樹灼灼佳人姿碧葉映朱實攀折靑春時豈不盛光寵榮君白玉墀但恨紅芳歇雕傷感所思

右三十一

索居獨幾日炎夏忽然衰陽彩皆陰翳親友盡暌違登山望不見涕泣久漣洏宿昔感顏色若與白雲期馬上驕豪子驅逐正蚩蚩蜀山與楚水擕手在何時

右三十二

金鼎合還丹世人將見欺飛飛騎羊子胡乃在峨眉變化固非類芳菲能幾時疲屙苦淪躓憂痗日侵淄眷然顧幽褐白雲空涕洟

右三十三

朔風吹海樹蕭條邊巳秋亭上誰家子哀哀明月樓自言幽燕客結髮事逺逰赤丸殺公吏白日報私讎避仇至海上被役此邊州故鄕三千里遼水復悠悠毎憤胡兵入常爲漢國羞何知七十戰白首未封侯

右三十四

本爲貴公子平生實愛才感時思報國拔劍起蒿萊西馳丁零塞北上單於臺登山見千里懷古心悠哉誰言未忘禍磨滅成塵埃

右三十五

浩然坐何慕吾蜀有峩眉念與楚狂子悠悠白雲期時哉悲不防涕泣久漣洏夢登綏山穴南采巫山芝探元觀羣化遺世從云螭婉孌將永矣感悟不見之

右三十六

朝入雲中郡北望單於臺胡秦何密邇沙朔气雄哉籍籍天驕子猖狂已復來塞垣無名將亭堠空崔嵬咄嗟吾何嘆邊人塗艸萊

右三十七

仲尼探元化幽鴻順陽和大運自盈縮春秋疊來過盲飈忽號怒萬物相紛劘溟海皆震蕩孤鳳其如何

右三十八

觀荊玉篇【並序】

丙戌歳余從左補闕喬公北徵夏四月軍幕次於張掖河河洲艸木無他異者惟有仙人杖往往藂生幽朔地寒與中國稍異余家世好服食昔嘗餌之及此役也巳息意玆味戍人有薦嘉蔬者此物焉余囅然而笑曰始者與此君別不圖至是而見之豈非神明嘉惠欲將扶吾壽也因爲喬公昌言其能時東萊王仲烈亦同旅聞而大喜甘心食之巳旬有五日矣適有行人自謂能知藥者謂喬公曰此白棘也公何謬哉仲烈愕然而疑亦曰吾怪其味甘今果如此喬公信是言乃譏余作采玉篇謂宋人不識玉而寶瑉石也余心知必是猶以獨見之故被奪於眾人乃喟然嘆曰嗟乎人之大明者目也心之至信者口也夫目照五色口分五味黃甘苦亦可斷而不惑矣而路旁一議二子增疑況君臣之際朋友之間乎自是而觀則萬物之情可見也感采玉詠作觀玉篇以答之並示仲烈譏其失眞也

鴟夷雙白玉此玉有淄燐懸之千金價舉世莫知眞丹靑非異色輕重有殊倫勿信玉工言徒悲荊國人

鴛鴦篇

飛飛鴛鴦鳥舉翼相蔽虧俱來綠潭裏共向白雲涯音容相眷戀羽翮兩逶迆蘋萍戱春渚霜霰繞寒池浦沙連岸淨汀樹拂潭垂年年此逰翫歳歳來追隨鳳凰起丹穴獨向梧桐枝鴻鴈來紫塞空憶稻粱肥烏啼倦永夕鶴鳴傷別離豈若此雙禽翻飛不異林刷尾靑江浦交頸紫山岑文章負奇色和鳴多好音聞有鴛鴦綺復有鴛鴦衾持爲美人贈朂此故交心

與東方左史虯修竹篇【並書】

東方公足下文章道獘五百年矣漢魏風骨晉宋莫傳然而文獻有可徴者僕嘗暇時觀齊梁間詩彩麗競繁而興寄都絕毎以永嘆思古人常恐逶迆頺靡風雅不作以耿耿也一昨於解三處見明公詠孤桐篇骨气端翔音情頓挫光英朗練有金石聲遂用洗心飭視發揮幽郁不圖正始之音復覩於玆可使建安作者相視而笑解君云張茂先何敬祖東方生與其比肩僕亦以爲知言也故感嘆雅制作修竹詩一篇當有知音以傳示之

龍種生南嶽孤翠郁亭亭峯嶺上崇崒煙雨下微防夜聞鼯防叫晝聒泉壑聲春風正澹蕩白露已淸泠哀響激金奏密色滋玉英歳寒霜雪苦含彩獨靑靑豈不厭凝冽羞比春木榮春木有榮歇此節無凋零始願與金石終古保堅貞不意伶倫子吹之學鳳鳴遂偶云龢瑟張樂奏天庭妙曲方千變簫韶亦九成信蒙雕斵美常願事仙靈驅馳翠虯駕伊郁紫鸞笙結交嬴臺女吟弄升天行擕手登白日逺逰戲赤城低昻鶴舞斷續防云生永隨眾仙去三山逰玉京

奉和皇帝上禮撫事述懷應制

大君忘自我膺運居紫宸揖讓期明辟謳歌且順人軒宮帝圖盛皇極禮容申南面朝萬國東堂防百神云陛旂常滿天廷玉帛陳鐘石和睿思雷雨被深仁承平信娛樂王業本艱辛願罷瑤池宴來觀農扈春卑宮昭夏徳尊老睦堯親微臣敢拜手歌舞頌惟新

洛城觀酺應制

聖人信恭巳天命允昭回蒼極神功被靑雲祕籙開垂衣受金冊張樂宴瑤臺云鳳休徴滿龍魚雜戲來崇恩逾五日惠澤暢三才玉帛羣臣醉徽章縟禮該方覩升中禪言觀拜洛廻微臣固多幸敢上萬年杯

白帝城懷古

日落滄江晚停橈問土風城臨巴子國臺沒漢王宮荒服仍周甸深山尙禹功巖懸靑壁斷地險碧流通古木生雲際歸帆出霧中川途去無限客思坐何窮

度荊門望楚

遙遙去巫峽望望下章臺巴國山川盡荊門煙霧開城分蒼野外樹斷白雲隈今日狂歌客誰知入楚來

峴山懷古

秣馬臨荒甸登髙覽舊都猶悲墮淚碣尙想臥龍圖城邑遙分楚山川半入吳丘陵徒自出賢聖防凋枯野樹蒼煙斷津樓晚气孤誰知萬里客懷古正踟躕

晚次樂鄕縣

故鄕杳無際日暮且孤徵川原迷舊國道路入邊城野戍荒煙斷深山古木平如何此時恨噭噭夜猿鳴入峭峽安居溪伐木溪源幽邃林嶺相映有奇致焉

肅徒歌伐木騖檝漾輕舟靡迆隨廻水潺湲溯淺流煙沙分兩岸霧島夾雙洲古樹連云密交峯入浪浮巖潭相映媚溪谷屢環周路迥光逾逼山深興轉幽麕鼯寒思晚猿鳥暮聲秋誓息蘭臺策將從桂樹逰因書謝親愛千歳覓蓬丘

宿空舲峽靑樹村浦

的的明月水啾啾寒夜猿客思浩方亂洲浦寂無喧憶作千金子寜知九逝魂虛聞事朱闕結綬騖華軒委別髙堂愛窺覦明主恩今成轉蓬去嘆息復何言

宿襄河驛浦

沿流辭北渚結防宿南州合岸昏初夕回塘暗不流臥聞塞鴻斷坐聽峽猿愁沙浦明如月汀葭晦若秋不及能鳴鴈徒思海上鷗天河殊未曉滄海信悠悠

入東陽峽與李明府船前後不相及

東巖初解防南浦遂離羣出沒同洲島棲泊異渚濆【品彚作沿廻異渚濆】風煙猶可望歌笑浩難聞路轉靑山合峯廻白日曛犇濤上漫漫積浪下沄沄倐忽猶疑及差池復兩分離離間逺樹藹藹沒遙氛地入巴陵道星連牛斗文孤狖啼寒月哀鴻叫斷雲仙舟不可見遙思坐氛氳

陳拾遺集卷一

欽定四庫全書

陳拾遺集卷二

唐陳子昻撰

雜詩

西還至散關答喬補闕【知之】

葳蕤蒼梧鳳嘹唳白露蟬羽翰本非匹結交何獨全昔君事胡馬余得奉戎旃擕手向沙塞關河緬幽燕芳歳幾陽止白日屢䢐遷功業雲臺薄平生玉佩捐嘆此南歸日猶聞北戍邊代水不可涉巴江亦潺湲攬衣度函谷銜涕望秦川蜀門自玆始雲山方浩然

還至張掖古城聞東軍告防贈韋五【虛巳】

孟秋首歸路仲月旅邊亭聞道蘭山戰相邀在井陘屢鬭關月滿三防虜云平漢軍追北地胡騎走南庭君爲幕中士疇昔好言兵白虎鋒應出靑龍陣幾成披圖見丞相按節入咸京寧知玉門道翻作隴西行北海朱旄落東歸白露生縱橫未得意寂寞寡將迎負劍空嘆息蒼茫登古城

度峽口山贈喬補闕知之王二無競

峽口大漠南橫絕界中國藂石何紛糺小山復翕赩逺望多眾容逼之無異色崔崒半孤斷逶迆屢廻直信關胡馬衝亦距漢邊塞豈伊河山險將順休明徳物壯誠有衰勢雄良易極邐迆忽而盡泱漭平不息之子黃金軀如何此荒域雲臺盛多士待君丹墀側

題祀山烽樹贈喬十二侍禦

漢庭榮巧宦云閣薄邊功可憐驄馬使白首爲誰雄

題居延古城贈喬十二

聞君東山意宿習紫芝榮滄洲今何在華發旅邊城還漢功旣薄逐胡策未行徒嗟白日暮坐對黃雲生桂枝芳欲晚薏苡謗誰明無爲空自老含嘆負生平

薊丘覽古贈盧居士藏用【七首並序】

丁酉歳吾北徵出自薊門歷觀燕之舊都其城池霸迹巳蕪沒【一作昧】矣乃慨然仰嘆憶昔樂生鄒子羣賢之逰盛矣因登薊樓作七詩以志之寄終南盧居士亦有軒轅遺迹也

軒轅臺

北登薊丘望求古軒轅臺應龍已不見牧馬生黃埃尙想廣成子遺迹白雲隈

燕昭王

南登碣石館遙望黃金臺丘陵盡喬木昭王安在哉霸圖悵巳矣驅馬復歸來

樂生

王道巳淪昧戰國競貪兵樂生何感激仗義下齊城雄圖竟中天遺嘆寄阿衡

燕太子

秦王日無道太子怨亦深一聞田光義匕首贈千金其事𨿽不立千載爲傷心

田光先生

自古皆有死狥義良獨稀柰何燕太子尙使田生【一作田光】疑伏劍誠巳矣感我涕沾衣

鄒子

大運淪三代天人罕有窺鄒子何寥廓謾說九瀛垂興亡巳千載今也則無推

郭隗

逢時獨爲貴歷代非無才隗君亦何幸遂起黃金臺【末缺】

初入峽苦風寄故鄕親友

故鄕今日友歡防坐應同寜知巴峽路辛苦石尢風

贈趙六二首

回中烽火入塞上追兵起此時邊朔寒登隴思君子東顧望漢京南山雲霧裏

赤螭媚其彩婉孌蒼梧泉昔者瑯琊子躬耕亦慨然美人豈遐曠之子乃前賢良辰在何許白日屢頺遷道心固微密神用無畱連舒可彌宇宙攬之不盈拳蓬蒿久蕪沒金石徒精堅良寶委短褐閒琴獨嬋姢

答韓使同在邊

漢家失中策胡馬屢南驅聞詔安邊使曾是故人謨廢書悵懷古負劍許良圖出關歳方晏乘障日多虞虜入白登道烽交紫塞途連兵屯北地淸野備東胡邊城方晏閉斥堠始昭蘇復聞韓長孺辛苦事匈奴雨雪顏容攺縱橫才位孤空懷老臣策未獲趙軍租但蒙魏侯重不受謗臣誣當取金人祭還歌凱入都

徵東至淇門答宋參軍【之問】

南星中大火將子涉淸淇西林攺微月徵斾空自持碧潭去已逺瑤華折誰遺若問遼陽戍悠悠天際旗

萬州曉發放舟乘漲逺寄蜀中親友

空蒙巖雨霽爛漫曉雲歸嘯旅乘明發犇橈騖斷磯蒼茫林岫轉絡繹漲濤飛逺岸孤煙出遙峯曙日微前瞻未能眴坐望已相依曲直多今古經過失是非還期方【一作岐方】浩浩徵思日騑騑寄謝千金子江海事多違

贈嚴倉曹乞推命錄

少學縱橫術逰楚復逰燕棲遑長委命富貴未知天聞道沈防客靑囊有祕篇九宮探【一作采】萬象三算極重願奉唐生訣將知躍馬年非因墨翟問空滯至龍川

答洛陽主人

平生白雲志早愛赤松逰事親恨未立從宦此中州主人亦何問旅客非悠悠方謁明天子淸宴奉良籌再取連城璧三陟平津侯不然拂衣去歸從海上鷗寜隨當代子傾側且沈浮

酬暉上人秋夜山亭有贈

皎皎白林秋微微翠山靜禪居感物變獨坐開軒屏風泉夜聲絕【一作雜】月露霄光冷多謝忘機人塵憂未能整

酬暉上人秋夜獨坐山亭有贈

鐘梵經行罷香林坐入禪巖庭交雜樹石瀬防鳴泉水月心方寂雲霞思獨寜知人世【舊避諱作代】裏疲病得攀緣

酬李參軍崇嗣旅館見贈

昨夜銀河畔星文犯遙漢今朝紫气新物色果逢眞言從天上落乃是地仙人白璧疑寃楚烏裘似入秦摧藏多古意歷覽備艱辛樂廣云𨿽覩夷吾風未春鳳歌空有問龍性詎能馴寶劍終應出驪珠防見珍未及馮公老何驚孺子貧靑雲倘可致北海憶孫賓

酬暉上人夏日林泉見贈

聞道白雲居窈窕靑蓮宇嵒泉流雜樹石室千年古【品彚作巖泉萬丈流樹石千年古】林臥對軒窻山陰滿庭戶方釋塵事勞從君襲蘭杜

酬田逸人見尋不遇題隠居裏壁

逰人獻書去薄暮返靈臺傳道尋仙友靑囊賣卜來聞鶯忽相訪題鳳久徘徊石髓空盈握金經閉不開還疑縫掖子復似洛陽才

東徵答朝臣相送

平生白雲意疲薾媿爲雄君王謬殊寵旌節此從戎挼繩當系虜單馬豈邀功孤劍將何托長謠塞上風合州津口別舎弟【至東陽步趂不及眷然有懷作以示之】

江潭共爲客洲浦獨迷津思積芳庭樹心斷白眉人同衾成楚越別島類胡秦林岸隨天轉雲峯逐望新遙遙終不見黙黙坐含嚬念別疑三月經途未一旬孤舟多逸興誰共爾爲鄰

居延海樹聞鶯同作

邊地無芳樹鶯聲忽聽新間關如有意愁絕若懷人明妃失漢寵蔡女沒胡塵坐聞應落淚況憶故園春

李二書齋【崇嗣】

灼灼靑春仲悠悠白日升聲容何足恃榮吝坐相矜願與金庭防將待玉書徴還丹應有術煙駕共君乘

題田洗馬逰嵒桔橰

望苑長爲客商山遂不歸誰憐北陵井未息漢陰機

古意題徐令壁

白雲蒼梧來氛氳萬里色問君太平世【舊避諱作代】棲泊靈臺側

送別出塞

平生聞髙義書劍百夫雄言登靑雲去非比白頭翁胡兵屯塞下漢騎屬雲中君爲白馬將腰佩騂角弓單於不敢射天子佇深功蜀山余方隠良防何時同

同宋參軍之問夢趙六贈盧陳二子之作

曉霽望嵩嶽白雲半嵒足氛氳含翠微宛如瀛臺曲故人昔所尙幽琴歌斷續變化竟無常人琴遂兩亡白雲失處所夢想曖容光疇昔疑緣業儒道兩相妨前期許幽報迨此尙茫茫晤言旣巳失感嘆情何一始憶擕手期雲臺與峨眉達兼濟天下窮獨善其時諸君推管樂之子慕巢夷柰何蒼生望卒爲黃綬欺銘鼎功未立山林事亦微撫孤一流慟懷舊且暌違盧子尙髙節終南臥松雪宋侯逢聖君驂馭逰靑雲而我獨蹭蹬語黙道猶懵徵戍在遼陽蹉跎艸再黃丹丘恨不及白露巳蒼蒼逺聞山陽賦感涕下霑裳

和陸明府贈將軍重出塞

忽聞天上將關塞重橫行始返樓蘭國還向朔方城黃金裝戰馬白羽集神兵星月開天陣山川列地營晚風吹畫角春色耀飛旌寜知班定逺獨是一書生

同旻上人傷壽安傅少府

生涯良浩浩天命固諄諄聞道神仙尉懷徳遂爲鄰疇昔逢堯日衣冠仕漢辰交逰紛若鳳詞翰宛如麟太息勞黃綬長思謁紫宸金蘭徒有契玉樹已埋塵把臂誰無托平生固亦親援琴一流涕舊館幾霑巾杳杳泉中夜悠悠世【舊避諱作代】上春幽明長隔此歌哭爲何人

詠主人壁上畫鶴寄喬主簿崔著作

古壁仙人畫丹靑尙有文獨舞紛如雪孤飛曖似云自矜彩色重寜憶故池羣江海聨翩翼長鳴誰復聞

登薊丘樓送賈兵曹入都

東山宿昔意北徵非我心孤負平生願感涕下霑襟暮登薊樓上永望燕山岑遼海方漫漫邊沙飛且深峨眉杳如夢仙子曷由尋擊劍起嘆息白日忽西沈聞君洛陽使因子寄南音

送魏大從軍

匈奴猶未滅魏絳復從戎悵別三河道言追六郡雄鴈山橫代北狐塞接雲中勿使燕然上惟畱漢將功

送殷大入蜀

蜀山金碧路此地饒英靈送君一爲別淒斷故鄕情片雲生極浦斜日隠離亭坐看徵騎沒惟見逺山靑

落第西還別劉祭酒髙明府

別館分周國歸驂入漢京地連函谷塞川接廣陽城望迥樓臺出途遙煙霧生莫言長落羽貧賤一交情

落第西還別魏四懍

轉蓬方不定落羽自驚山水一爲別歡娛復幾年離亭暗風雨徵路入雲煙還因北山逕【一作返】歸守東陂田

送客

故人洞庭去楊栁春風生相送河洲晚蒼茫別思盈白蘋已堪把綠芷復含榮江南多桂樹歸客贈生平

春夜別友人二首

銀燭吐靑煙金樽對綺筵離堂思琴瑟別路繞山川明月隠髙樹長河沒曉天悠悠洛陽道此防在何年紫塞白雲斷靑春明月初對此芳樽夜離憂悵有餘淸泠花露滿滴瀝宇檐虛懷君欲何贈願上大臣書

遂州南江別鄕曲故人

楚江復爲客徵棹方悠悠故人憫追送置酒此南洲平生亦何恨夙昔在林丘違此鄕山別長謠去國愁

送東萊王學士【無競】

寶劍千金買平生未許人懷君萬里別持贈結交親孤松宜晚歳眾木愛芳春已矣將何道【一作何邇】無令白髮新

送梁李二明府

負書猶在漢懷策未聞秦復此窮秋日芳樽別故人黃金裝屢盡白首契逾新空羨雙鳬舄俱飛向玉輪

送魏兵曹使巂州【得登字】

陽山淫霧雨之子愼攀登羌笮多珍寶人言有愛憎思酬明主惠當盡使臣能勿以王陽嘆邛道畏崚嶒

江上暫別蕭四劉三旋欣接遇

昨夜滄江別言乖天漢逰寧期此相遇尙接武陵洲結綬還逢育銜杯且對劉波潭一彌彌臨望幾悠悠山水丹靑雜煙雲紫翠浮終媿神仙友來接野人舟

送著作佐郎崔融等從梁王東徵

金天方肅殺白露始專徵王師非樂戰之子愼佳兵海气侵南部邊風掃北平莫賣盧龍塞歸邀麟閣名

春晦餞陶七於江南同用風字

黃鶴煙雲去靑江琴酒同離帆方楚越渭水復西東芙蓉生夏浦楊栁送春風明月相思處應對菊花叢

夏日暉上人房別李防軍崇嗣

四十九變化一十三死生翕忽黃裏驅馳風雨情是非紛妄作寵辱坐相驚至人獨幽鑑窈窕隨昏明咫尺山河道軒窓日月庭別離焉足問悲樂固能並我輩何爲爾棲皇猶未平金臺可攀陟寶界絕將迎戶牖觀天地階基上窅防自超三界樂安知萬里徵中國要荒內人寰宇宙縈望如朝夕寧嗟蜀道行

遇荊州崔兵曹使宴

輶軒鳳凰使林藪鶡雞冠江湖一相許雲霧坐交歡興盡崔亭伯言忘釋道安秋光稍欲暮歳物已將防古樹蒼煙斷虛庭白露寒瑤琴山水曲今日爲君彈

遇崔司議泰之冀侍禦珪二使

謝病南山下幽臥不知春使星入東井云是故交親惠風吹寶瑟微月憶淸眞憑軒一畱醉江海寄情人

贈別崔司議冀侍禦

有道君匡國無機余在林白雲峨眉上歳晚來相尋

登薊城西北樓送崔著作融入都

薊樓望燕國負劍喜玆登淸規子方奏單防我無能仲冬邊風急云漢復霜稜慷慨竟何道西南恨失朋南山家園林木交映盛夏五月幽然淸涼獨坐思逺率成十韻

寂寥守窮巷幽獨臥空林松竹生虛白階庭懷古今鬱蒸炎夏晚棟宇閟淸陰軒窓交紫靄檐戶對蒼岑鳳蘊仙人籙鸞歌素女琴忘機委人代閉牖察天心蛺蝶憐紅藥蜻蜓愛碧潯坐觀萬象化方見百年侵擾擾將何息靑靑長苦吟願隨白雲駕龍鶴相招尋

秋園臥疾呈暉上人

幽寂曠日遙林園轉淸密疲屙澹無豫獨坐泛瑤瑟懷挾萬古情憂虞百年疾綿綿多滯念忽忽毎如失緬想赤松逰髙尋紫庭【一作白雲】逸榮吝始都防幽人遂貞吉圖書紛滿牀山水藹盈室宿昔心所尙平生自玆畢願言誰見知梵筵有同術八月髙秋晚涼風正蕭防

臥疾家園

世【舊避諱作代】上無名子人間歳月賖縱橫策巳棄寂寞道爲家臥疾誰能問閒居空物華猶憶靈臺友棲眞隠大霞還丹奔日禦卻老餌云芽寜知白社客不厭靑門

月夜有懷

美人挾趙瑟禦月在西軒寂寞夜何久慇懃玉指繁淸光委衾枕遙思屬湘沅空簾隔星漢猶夢感精魂

於長史山池三日曲水宴

摘蘭借芳月祓宴坐廻汀泛灩淸流滿葳蕤白芷生金弦揮趙瑟玉柱弄秦箏巖榭風光媚郊原春樹平煙花飛禦道羅綺照昆明日落紅塵合車馬亂縱橫

登澤州北樓宴

平生倦逰者觀化久無窮復來登此國臨望與君同坐見秦兵壘遙聞趙將雄武安君何在長平事竟空且歌云曲銜酒舞薫風勿使靑衿子嗟爾白頭翁

夏日逰暉上人房

山水開精舍琴歌列梵筵人疑白樓賞地似竹林禪對戶池光亂交軒嵒翠連色空今已寂乘月弄澄泉

春日登金華觀

白玉仙臺古丹丘別望遙山川亂雲日樓榭入煙霄鶴舞千年樹虹飛百尺橋還疑赤松子天路坐相邀

羣公集畢氏林亭

金門有遺世鼎實恣和邦黙語誰相識琴樽寄北窻子牟戀魏闕漁父愛滄江良時信同此歳晚迹難雙

宴胡楚眞禁所

人生固有命天道信無言靑蠅一相防白璧遂成寃請室閒逾防幽庭艸未暄寄謝韓安國何驚獄吏尊

魏氏園亭人賦一物得秋庭萱艸

昔時幽徑裏榮耀雜春叢今來玉墀上消歇畏秋風細葉猶含綠鮮花未吐紅忘憂誰見賞空此北堂中

陳拾遺集卷二

欽定四庫全書

陳拾遺集卷三

唐陳子昻撰

表

爲義興公求拜掃表

臣禍釁所鐘早日孤露墳塋莫掃松栢凋荒臣之不天實有攸咎死罪死罪昔先臣下世遺訓未忘而殃罰不圖家禍潛搆兄弟無故並爲參商中冓之言所不可道孤臣不孝萬死余責死罪死罪然臣之負譴實陷無辜吏議不明以投魑魅自泣血去國寄命南荒歷年被病再罹【再罹二字疑誤】生死炎山漲海气瘴窮天戴白之老俗無聞者孤臣疲苶豈望湏臾分謂委骨窮溟餌身魚鼈狼荒之永悲長逝不意慶雲垂澤天煥寵流拂拭霧露生見白日踴躍昭泰情何以勝死罪死罪而餘殃未冺凶禍薦臻亡兄濟江合家淪溺嫂侄俱逝一不生存尋途未中臣妻又殞重疊亡歿契濶山川至止之日生意盡矣誓將死守陵墓沒齒家園不圖恩幸曲成寵章仍及題輿別駕職是恩州再造生涯天實爲徳死罪死罪臣自歸日淺塋廟未修荊棘荒然祭祀無主今卽便祗王命逺職邊夷歳月方賖拜掃何日瞻言出涕感咽崩摧伏惟陛下仁養羣生孝理天下萬物咸遂各得其宜臣獨向隅有以長戚伏願天慈愷悌憐憫孤窮寛以簡書之刑賜其告歸之請使得駿奔西土長號北陵獲申存沒之悲生謁園塋之樹稽顙松闕謝不睦之辜肉袒山門祈自新之路刻誓肌骨奉以周旋然後退死蠻夷沈骸糞土甘心朽滅庶無遺恨倘昊天鑑照孤誠可哀則臣之鯫生志畢今日不勝崩廹之至

爲將軍程處弼辭流表

糞土臣某言臣以殃釁侄搆凶逆臣合宗族誅戮以顯國刑不謂天慈哀矜宥從寛典全臣骸骨生竄遐荒窮魂再造以崩以躍【中謝】臣聞忠臣事君如子事父窮痛之至則呼所親何者君父恩深臣子懇切況臣防陛下恩遇如子於母今爲子不孝爲臣不忠長辭闕庭永沒荒裔悲窮痛恨荼毒誰依卽使朽骨埋魂長滅泉壤懇誠莫展幽翳明恩寔恐隠匿於君不盡臣節明神誅殛瞑目貽殃輒敢隳裂肝心罄竭誠懇殘喘冒死期以少謝伏惟聖母神皇陛下哀憐垂察【中謝】臣聞犬馬賤畜尙知主恩艸木無心猶感徳化臣𨿽駑猥不足比人負榮懷恩能無感激臣山東孤賤朝無親故性識愚鈍材無可堪非能矯節立方飾行軌物假借名譽爲時吹噓遂得宿衛階墀忝迹郎將勤勞莫紀屍素已多任經十有三年竟無一階升錄臣之駑劣於此可見而貪冒榮寵尙不知歸陛下應天受圖恢纂大業又不以臣駑鈍特見褒升擢任中郎委以心膂在職未幾卽檢校將軍才逾一年又加正授未盈三歳貴顯朝端寵渥隆崇莫與臣比毎刻肌骨曉夜思惟臣以何功謬私天造超羣越輩顯赫明朝應由天性專愚守一守直行不負物心不愧神盡忠事君竭力養母所以聖慈幽鑑曲照懇誠寵任無疑委同親近不然愚臣何以叨此殊恩臣凶險罪深母不終養爰初遘疾以至終亡天慈再三降醫賜藥酒脯珍膳繼踵臣門優問殷勤若同親戚臣之母子何徳於天子貴母榮恩禮重疊臣誠不孝至頑至嚚蒙此恩榮豈無感戴臣愚性爲善不願人知非敢自矜用爲僥幸皇天后土實鑑赤心臣往任郎將之日陛下特以臣貧賜銀及防臣以天恩非分矜慜賜臣懷戴之心祈懇防報遂用於天宮寺寫經造像半爲聖人半爲老親臣以君親之恩所宜並報報是常理不合【合疑作令】人知自爾造成一無知者臣今日獲罪不合上言寔以事君之心所宜罄盡善惡有隠恐負赤誠恐臣長沒黃泉無見聖日區區之意安可不陳臣毎以陛下恩深微臣命淺嘗願湮宗滅族獲報萬分何圖誠效未申凶孽先集逆天反道背徳辜恩污辱門宗虧缺臣節此臣所以摧心泣血仰天號咷長負陛下之恩終無上報之日煩寃荼毒心肝以糜比者待罪幽囚以殞身碎首爲奉陛下賜書示諭照察臣心所以捧戴偸生假息殘喘今旣蒙寛法兄弟獲全投竄遐荒甘禦魑魅臣之慶賴復何可言所恨亡母棄背卽遭此禍幾筵塗炭孤魂防防存者流離亡者哀痛含酸幽顯爲世【舊避諱作代】所悲應由臣不孝不忠延此禍釁以何面目將見先臣以何心顏拜辭天闕生死無措永訣於今卽以某月日部勒妻子奔波就道卽應死滅腐艸幽泉伏願聖母神皇陛下至尊寶神爲萬姓加膳天下禔福以祐蒼生壽若南山永永無極

爲宗舍人謝贈物表【三首】

艸土臣某頓首稽顙上言今月日中使某至奉宣勅旨以臣母防贈物若干以給凶事孤臣鞠凶禮辱天贈稽顙拜命號絕迷圖【中謝】孤臣不天早失父防兄弟孤藐並未成人亡母哀惸鞠育見保不墜於地以及於玆防防私門幽顯爲慶榮忝之望非有始圗陛下親親惇心末屬憫臣孤賤惠降恩休孤門載昌寔始天造母子之賴以喜以惶兢兢孤臣未知攸答陛下又恢大運崇號徽章時復私臣弟兄超登顯位母子光寵榮養以全豈臣單微官能及此早逝先沒以爲親榮而天不禍臣延及老母號愬無及荼毒煩寃陛下降哀又見憫悼惠賜禮物過越典章生榮死哀重疊若此孤臣殘喘胡顏冒徳而臣之迷塞荒謬禮經先逺之期又勞賜問有無之禮憂若家人天實爲之臣復何及卽此殞絕期以謝恩號咷崩鯁伏表迷塞不勝荒廹

第二表

艸土臣某云云言今月日伏奉恩勅以臣亡母初七特降上宮若干人給事黃門若干人賜物若干段以給防齋事天恩過禮伏念號惶孤臣殃釁尙未殞滅荼毒如昨奄將一旬崩號無及肝心糜殞陛下慈惻哀念孤窮復憂齋祭恐有闕禮旣賜束帛又降上宮恩慈再三若猶未足自國之寵貴未聞此榮艸茅孤臣何以堪處不日銷滅永負聖恩號泣旻天以崩以愬不勝荒廹之至

第三表

艸土臣頓首稽顙言伏奉某月日恩勅以臣亡母遷祔特降勅給人夫及車牛服用物若干以防送靈柩至京祗奉恩私頓首崩殞臣未亡滅假息苫廬日月永往奄及先逺荒迷在疚不知禮儀陛下哀矜憫其不逮恐有顚沛憂及亡靈備物象設並自天賜祖載塋送又悉官供威儀在途魂魄光寵行路延佇咸以爲榮孤臣窮凶何圖至此天徳彌厚殘喘待終泣血扶靈方滅歸路號感恩造窮絕迷圖不勝號噎戀恩殞絕

爲將軍程處弼謝放流表

臣某言臣無教訓家有逆子臣合污宗滅族以顯國刑天慈哀矜放從流竄臣爲慶賴巳是非圖今月遂蒙天恩以臣所坐流刑特從放釋窮骸枯骨一朝再生踴躍章惶再崩再殞【中謝】臣山東孤子朝無親故性識愚魯非有才能陛下超羣越輩崇以榮寵昔任郎將十有三年遂無涓塵一階升錄自陛下踐極謬荷恩私冒寵叨榮超絕時輩從郎將檢校將軍才逾一年卽加正授皆從宸眷非有因人寵渥隆崇莫與臣比臣之孤賤榮顯知慙臣又凶殃積罪甘投魑魅孤負陛下之恩永爲遐荒之肝腦塗地無以微酬豈謂天造曲矜恩及枯骨收骸溝壑返魄幽泉使魑魅窮魂重生聖日糞土殘命不滅荒陬荷徳戴恩萬死無報不勝感荷再生之慶

爲人陳情表

臣門衰祚薄少遭險釁行年三歳嚴父早亡慈母鞠育衰惸相養臣又尫羸少多疾病零丁孤苦僅得成人老母憫臣孤蒙恐不負荷教誨師氏訓以義方家貧無資紡績以給束脩衣褐並出母指臣旣無姊妹寡有兄弟衡門獨立惟形與影母子相視惸惸靡依罹此艱虞歷二十歳臣稍以成立忝迹朝班薄祿微資始期色養私情旣獲母子相歡殃罰不圖老母見背攀號何及泣血漣洏於時日月非宜權殯京兆歳序遷速於今某年臣本貫河東墳隧無攺先人丘壠桑梓猶存亡母客居未歸舊土宿艸成列拱樹荒涼興言感傷增以崩咽今卜居宅兆將入舊塋明年吉辰最是良便除此之際未有克期臣謬齒王人職在驅役今歳奉使已至居延單行虜庭絕漠千里臣𨿽萬死無答鴻恩恐先朝露有負眷知伏惟陛下仁隠自天孝思在物哀臣孤苦降鑑幽防使臣來年得營葬具斬艸舊域合骨先墳保送羈魂獲申子道烏鳥之志獲遂私情遷窆事畢馳影奔赴𨿽卽殞歿甘心無憾

謝免罪表

臣某言今月日司刑少卿郭某奉宣勅防以臣所犯特從放免伏對恩命魂魄飛揚【中謝】臣巴蜀微賤名教未聞陛下降非常之恩加不次之命拔臣艸野謬齒衣冠臣私門祖宗幽顯榮慶豈止微臣一身而已臣宜肅恭名節上答聖恩不圖誤識凶人坐緣逆黨論臣罪累死有餘辜肝腦塗地不足塞責陛下慈育之典寛再宥之刑矜臣艸萊憫臣愚昧特恕萬死賜以再生身首獲全已是非分官服具在臣何敢安臣若貪冒寵私靦顏恩造復塵舊職以玷淸猷螻蟻微心實慙面目臣伏見西有未賓之虜北有逆命之戎尙稽天誅未息邊戍臣請束身塞上奮命賊庭效一卒之力答再生之施庶陛下威命綏服荒夷愚臣罪戾時補萬一若臣獲死鋒鏑爲厲犬羊古人結艸寔臣懇願不勝大造再生荷戴之至

爲丰國夫人慶皇太子誕表

臣妾某言今月日伏承軒宮載誕皇嗣克昌品物咸歡天人交慶臣妾聞聖人多子祝美於堯年螽羽宜孫稱道乎周頌自非璿圖配永寶祚靈長何以茂對天休光紹大業伏惟皇太后陛下星虹授祉月夢延禎餘慶集於天孫榮光流於帝子玉衣方泰瑤渚增輝某竊寵中姬承恩外戚塗山之慶旣裕於夏臺髙禖之祠未陪於殷薦竊以黃污之品可享王庭秬之微有芳天獻豈圖美於丰侈信有厚於由衷敢用擬議蘋蘩精誠菽藿洗心而薦竊希瑤席之珍潔意而羞以陪金鼎之實謹獻食若干輿冒黷珍膳沾污象筵追用慙惶伏表悚灼

爲喬補闕慶武成殿表

臣某言臣以今月日奉勅於武成殿喚臣入問骨篤祿等賊請降事臣以愚瞽得踐赤墀對揚天休具奉其狀天恩特賜臣溫顏又降問云洛陽宮室皆隋朝營制歳月久逺多有隳頺樓閣內殿凋落者眾補一壊百無可施功惟此武成確然端立土木丹防光色如新不知何故得自如此卿之博識應知其說臣當時造次略奏其梗槪退而再省未涉萬分臣恭惟聖言緬求神像研幾太極幽贊元符上以稽驗神謀旁以合契防數信有至道允在於玆臣聞聖人有言曰淸明在躬志气如神嗜欲將至有開必先天降時雨山川出云此蓋言神應必有其物陛下至尊至神爲天下主幸禦羣品威統百靈宸居尊嚴品物昭泰自天而祐於是用寧抑臣又聞物之有靈如人之有神神之和暢則支體便利用人繁昌則物必丰茂所以見其俗知興廢之數覩其气識盛衰之由服物猶然況其大者今陛下應天受命括地登樞先飛名於祕籙終膺圖於寶座今則當千載之運得一統之元帝气氤氳祚基於元命皇圖幽藹象顯於天成夫以徳之休明尙被艸木化之昭慶且變煙雲況皇皇眞君龍居其極武成合慶土木增榮獨超眾殿夫何足怪臣聞敬其事者必載其文美其業者必頌其徳臣所恨才非墨妙思乏筆精不能贊揚休祚歌詠聖徳臣請以此事付之史臣億代知神萬載知述伏願天恩特垂降許

爲程處弼慶拜洛表

臣某言臣糞土殘魂合竄荒裔特蒙陛下施再生之徳赦萬死之誅起骨九泉同列編戶臣誠萬死無以上答況恩全賤命生在帝鄕伏見陛下至徳配天化及艸木天不愛寶洛出瑞圖地不藏珍河開祕籙陛下恭承天命因順子來建立明堂式尊顯號成之匪日功若有神萬國咸歡百靈同慶元正肇祚品物惟新陛下郊祭旻天總受羣瑞神靈慶戴萬福攸宜斯寔曠古莫聞於今始見蠉飛蠕動莫不歡心臣以糞土窮骸不合輒同朝賀以古來大禮莫盛於今昔登封泰山七十四主明堂布政無三數君誠以陛下道冠古今恩溢天地昆虫艸木猶或相歡況臣久蒙驅策今日又拔死爲生溝壑殘骸而得再造遂得恭聞大禮側聽鴻名臣伏惟宇宙之中含气之類蒙恩負徳獨臣最甚向非陛下慈造曲被鴻私臣已灰滅遐荒肝塗邊壤豈得尙存骸骨恭聞聖慶臣所以匍匐冒死不避誅戮冀申螻蟻之情以同鷰雀之慶然臣自惟罪累不可比人在於禮經尢宜自絕所以屏營糞土不敢先聞今旣萬國禮終百神慶畢昆虫鳥獸亦並歡寧故臣螻蟻之誠始敢昧死上賀臣伏知冒禮違法罪合誅夷臣生見明時預聞嘉慶臣今卽殞滅實萬死爲榮不勝歡踴戴賀之誠

爲人請子弟出家表

臣某言臣以險釁私門不造亡父故某官先臣某早先朝露永謝休明日月不居星紀雲暮伏以先臣策名委質冠帶早年始自解巾卽陪軒禁終於結綬累忝榮私三歷名卿職參於河海八居州牧任叨於股肱而報效莫聞零落先及啟足之日露首知慚是以臣克奉詔言志期防報請以當家子弟三兩人奉爲髙宗大帝出家歸道而孤防在疚遺屬未申奉以哀號實貫心髓今者大帝登僊之忌以及玆辰先臣懇誠未效他日所以乞遂防願敢覬天恩庶菩提之因發揮於正覺湼槃之證幽贊於宸階先臣夙心無恨泉壤伏願上天降鑑微誠可哀因緣獲展存沒交慶不勝崩廹【云云】

爲陳禦史上奉和秋景觀競渡詩表

臣某言伏見某月日禦制秋景務余聊觀競渡故陳先作式佇來篇凡六韻天文爰降品彚咸亨金簡潛開瑞圖斯見臣聞白雲興詠漢逰汾水之祠黃竹申歌周舞瑤池之駕然而志崇逺轍事或勞人故文思之化未光太淸之道攸闕伏惟聖母神皇陛下大虹齊聖感月含神徳茂於皇階文明照於天下用能提玉斗挹璿衡百神景從三靈協贊靑雲出洛爰開受命之符赤甲榮河終禦興王之寶非窮神之至徳者其孰能與於是哉旣而黃屋務閒紫極時暇洞庭張樂思接軫於軒逰嬀水披圖想同驂於堯輦然逺而勞物者未若近而安人動而勤巳者豈比靜而神泰於是徙金蹕鳴玉鑾淸禁林禦池殿肅波神而戒事命舟子爲水嬉彩鷁蓮歌乍起吳江之引靑龍桂檝時謳越女之風鳥逝虯驚沸珠潭而競逐雪飛電集橫玉浦而流光信可以娛樂性靈發揮文物皇歡允洽白日俄光於是奏薰風於管詠叢云於林籞帝歌爰作天藻攸彰黼帳帷宮縟文房之綉防祥雲瑞景霏翰苑之榮光信探道於元苞得斯文於紫極太平允矣元首康哉方欲朝明堂之宮受羣後之瑞尊崇顯號光啟聖圖封玉嵩丘以接千年之統泥金少室攸增萬歳之規卓哉煌煌聖君之表也微臣曲學蓬戶竊位蘭臺未聞驄馬之謡非有雕龍之思鞠躬霜署謬覩於天章逖聽鈞臺側聞於帝樂天文尊貴不逺於下臣帝寶珍崇曲宣於近貴竊以君唱臣和固不隔於尊卑宮變商從方允諧於金石輒用齋心扣寂假翰求詞將以攀日月之末光繼螢爝之微照不勝【云云】

爲朝官及嶽牧賀慈竹再生表

臣等言臣聞天視自我民視天聽自我民聽故堯臣方命降震怒之災姬聖尊仁受昭事之福先王乃以恭畏上下祗奉天人於是有昭徳塞違懲惡勸善所以明枉直正典刑一昨伏奉恩勅宣示司農卿宗晉卿所奏日者王徳壽等承使失防虐濫無辜災感蝗虫毒痛慈竹寧歳爲之饑饉甿庻以之流離寃魄防申感上徹乃降明制發徳音卹淫刑蠲虐典於是幽魂雪憤遺噍昭蘇枯竹由其再生蝗虫爲之韜眚防蠻動色瘴癘收氛當夭札之凶年致升平之稔歳非夫聖靈昭感天人合符何吉凶之徴報同影響天下幸甚臣等聞聖人法天所以順物小人違道則必亂常故虞稱欽明嚴四凶之罪魯有仁義正兩觀之誅所以邦家用昌苛慝不作王某等色厲內荏心僻行堅弄措刑之文爲商夷之法以訟受服同惡自尢竟招殛竄之辜允肅政刑之序今者蒼鷹斂翼乳虎含牙朝廷無腹誹之憂天下有刑措之頌信可以懲殘創酷誘善旌寃永淸侮弄之階共登仁壽之域臣等謬贊臺閣忝守藩維寔思仰奉大猷以穆中典幸屬至聖崇徳小人勿用凡在庶品實百恆歡𨿽成康頌聲文景黙化刑淸政肅曾何足云伏乞書之國經頒示天下使四方風動萬國歸仁垂範後昆以爲世則臣無任慶抃之至

爲赤縣父老勸封禪表

臣聞帝功旣大必昭告於上元命攸尊必升封於厚載故七十四主能恢萬代之規三五六經以爲百王之典伏惟陛下應天受命握紀登樞包括乾坤之靈亭毒神明之化故能開天寶闡地珍溫洛所以升圖榮河由其薦籙羣神旣贊眾瑞交馳謳歌於是大歸禮樂以之咸備陛下奉順天意允答神休垂顯號以居宸建明堂而治物百寮惟允萬國咸寜然則嵩嶽神宗望玉鑾而來禪天中僊族佇金駕而崇封實大禮之昌期膺告成之茂典況神都爲八方之極太室居五嶽之尊陛下垂統紫微大昌皇運報功崇徳允協神心應天順人雅符靈望皇圖盛業實在於玆臣等叨預堯封久忘帝力竊聞聖人封禪天下所以防昌山嶽成功皇壽由其配永臣等旣爲陛下赤子陛下又爲萬姓慈親實願上報天功下順人望勒成嵩嶽大顯尊名不勝【云云】

爲永昌父老勸追尊中山王表

臣聞子貴親榮聖人典禮故姬文受命尊太王之名漢祖登宸加上皇之號而皆事美帝籍業盛昌圖臣伏見中山大王道合先天功成佐命昔髙祖神堯皇帝義旗爰建大號初興首贊皇基定策京邑用能神驅電掃應天順人龍躍紫微光宅區夏實賴大王之徳翼成髙祖之勲開國成家猶未奉答況陛下應天受命協運披圖正顯位於明堂昭大明於天下功崇五帝業盛三皇可謂寶極洪名尊崇光大今者追尊之義猶闕於顯陵榮親之典未聞於帝號臣聞商周革命封杞宋之君春秋正名美虞晉之祀夫以興王繼絕尙不闕於禮經況乎大孝尊親豈可虧於祀典臣等飡和白屋沐慶門幸爲可封之人叨遇永昌之運伏見陛下則天法地崇孝臨人方且示天下以事親正皇猷以逹禮蒼生之慶實賴惟新不任區區伏請上中山大王尊號逺以光祖宗之徳下以順黎元之望

爲百官謝追尊魏國大王表

臣等昨陳愚懇請上魏國大王尊號天慈恩孝降順羣情宇宙咸歡品物知泰【云云】臣聞一人有慶萬國歡心況乎道洽奉先義光尊號伏惟聖母神皇陛下鑣宮受命寶極披圖以大孝而居尊勤至仁而育物用能光於四海化及萬方緬惟尊祖之儀實美前王之典宸心載穆盛百辟之誠求帝冊終開見千年之盛禮蒼甿以之禔福皇極由其永昌凡在含靈孰不歡慶

爲建安王獻食表

臣謬籍葭莩叨榮圭社元戎出塞違鳳扆而逾年班師入朝拜鸞闈而有日而策勛飲至頻承湛露之恩獻壽奉觴未申行潦之薦所以白茅微借願享於鈞臺黃污菲誠思奉於瑤水謹輒獻食一百轝伏知金雞瑞鼎盈上帝之珍羞玉女行廚盡羣仙之品味以玆菲薄有陋蘋蘩多慙在藻之歡竊有獻芹之志所願皇慈俯納丹慊獲申天子萬年永慶南山之壽微臣百拜長承北極之恩無任誠懇之至

陳拾遺集卷三

欽定四庫全書

陳拾遺集卷四

唐陳子昻撰

表

爲李卿讓本官表

臣某言伏奉月日恩勅依舊授臣中大夫守司農卿臣枯骨再生更蒙寵命魂魄兢越不知所圖【云云】臣實庸愚本無名節庇身公族竊軒冕之餘假翼宗枝濫衣冠之末因循寵服累歷榮班素飱之責毎深效拙之勤未補橫被逆賊徐敬眞以私仇架禍誣臣云與叔孝逸交通逆豎獄官執法寘以極刑臣腰領之誅已甘灰粉泉壤之魄分隔幽明不圖天地之恩再生枯骨日月之照曲被幽泉察臣非辜慜臣無罪不牽文法之議特垂赦宥之慈螻蟻微軀復得全活自非陛下克明克聖至徳至仁臣之魂骸不保今日臣免死爲幸豈敢期榮陛下重加寵章還臣舊職典司宗伯以睦周親愚臣胡顏敢冒朝典況臣叔孝逸推使未廻在於愚臣更須待罪安敢私職以玷國章伏懇天恩照臣愚懇不勝感戴生榮之至

爲陳舎人讓官表

臣某言伏奉今月日詔書以臣爲鳳閤舍人榮命自天寵章非次祗奉惶越顚沛失圖【中謝】臣以諸生宦不期達徒以時逢昭泰迹忝周行非有君子瑚璉之材通儒靑紫之秀巳得評刑北寺執憲南臺鷞鳩之政無聞驄馬之榮巳極陛下天飛踐阼云紀命官陽琯初開庶政惟始金章玉式允待其人如臣疲駑宜所遐棄豈圖尙矜庸劣昭覩欽明任同信臣寵優時輩預參詳於詔獄叨奬渥於宸階省已循躬實知非分陛下不以榮過其量職越其才遂欲超絕親賢參掌樞要司言鳳綍揮翰龍池愚臣何言敢冒天造臣聞紫機務重靑瑣任隆位匪其人政由有闕臣才無經濟識昧典章將何以光贊帝猷奉揚休命物無異議政允其中臣𨿽小人必知不可何況乎君子豈曰能賢伏望妙選時英旁求眾議僉曰惟允以弼良圖愚臣懇誠非敢飾讓

爲司刑袁卿讓官表

臣某言伏奉某月日勅授臣某官祗拜寵光魂魄飛越【中謝】臣聞王者敬愼懋在典刑天下允平取玆廷尉茍非其任法不虛行臣本庸微名術無紀皆緣際防昭遇盛明謬得敭歷簮裾陪奉鴛鷺綢繆榮祿荏苒平時毫髮之功無聞於官守素飱之責毎積於公朝何甞不悚廹惟憂夙夜祗畏而天恩方被寵命仍加復蒙璽誥之榮驟覩銀章之貴永言非據稽首知慙伏惟神皇陛下恭巳受圖任賢興化方期合符皇極代理天工臣亦何人敢妨賢路伏見某官弱冠登仕早有能名毎以淸白洗心不爲寒溫變節誠使榮加天寵職察云司必能利用文明哀矜庶獄弼成五教無借於虞臣載光三典允諧於周議愚臣暗昧不識大猷請乞以所授官讓與某官庶使官允其才名不失實聖明有得人之盛愚臣無冒責之譏實在聖慈鑑非虛謬

爲張著作謝父官表

臣某言臣父某守官不謹獲罪自躬犯非淸廉法宜不赦實由臣爲子不孝使父陷刑天恩不肅嚴科放全首領臣得父子相見已是非圗豈謂天澤無涯更垂休命臣父子兄弟免罪從榮載惶載殞實慶實躍【中謝】臣父子凡品守道幽微天恩矜憫見垂采錄叨承恩幸厠列陪臣自侍奉已來於今十有八載𨿽業藝無紀勞勩不聞小心恭勤庻免愆過明明昊天實昭實察不敢有二不敢有私夙夜兢兢祗惕若厲所以父母兄弟皆荷恩私叨職謬官並預供奉摩頂至趾豈足上酬愚臣兢兢實慙實悚不意臣父衰髦恃寵忘公貪潤微財取犯朝憲應是臣不忠不孝事父無良廉恥不羞幾諫有闕遂使陷於刑法有玷國章臣之萬死無補此責刻肌刻骨泣血泣天恨負聖恩以媿朝列臣宜代父蒙罪自殞闕庭不合偸安尙求茍免誠以天波昭洗得更自新所以忍垢偸生克躬自勵期效萬一補過酬恩灰軀糜骨以甘心願伏惟神皇陛下恩同父母矜照懇誠信其赤心實有罄竭【云云】

爲資州鄭使君讓官表

臣某言伏奉月日制以臣爲資州刺史恭承璽命祗拜寵章匪服知慙循榮如失【中謝】臣學慙名術才乏噐能而寶歷逢時金章坐忝題輿佐嶽無展驥之庸剖竹専城闕懸魚之化坐嘯徒積主諾空慙伏惟陛下革命開基造天立極方且宏宣帝典大啟皇猷而四嶽觀風不虛其任六條班政允屬其才臣疲朽已侵循良久昧將何式光刺舉允協得人伏願博選英才克諧僉議使人光共理政洽惟良大周之命惟新愚臣之責攸息其所讓人具如別狀

爲武奉禦謝表

臣某言伏奉某月日詔書以臣爲尙食奉禦肅恭休命祗拜寵章榮慶旣崇慙荷交集臣才虧琢玉學昧籯金徒以席寵葭莩容光日月叨承云渥旣廣天工而策更恩升位非徳舉無階而進坐致於靑霄有慶方來載光於朱紱臣聞瑤庭任切攸稱六尙之榮玉食禮尊實總八珍之貴臣術慙緣鸖業匪豢龍將何致美瓊芳式和金鼎鴻私曲被殊寵降臨天命旣不可違聖恩允宜祗戴循涯揣分實非所圖

爲王美暢謝兄官表

臣某言臣兄某前某官特蒙恩詔擢授豫州司馬未及赴任卽以某月日攺亳州司馬再三策命叨荷恩私在臣宗門實爲慶幸【中謝】臣兄自解巾從仕三十餘年五爲縣宰三遷州佐政皆通顯職實恭勤直道在公有終始之節平心應物無造次之愆在於周行頗蒙推薦近屬虺貞搆逆惑亂豫州詿誤平人自貽梟滅陛下憫荊河之俗遭此無辜弔汝濆之人使其昭慶以爲奉揚皇化者必借其才撫馭窮人者亦資其徳臣兄貞固濫承天奬遷授豫州在於天恩實爲超擢今者未及赴任復降授亳州重疊承恩翻同貶降朝廷體例實亦爲尢臣兄弟叨榮濫竊非防天慈攺授不合冒聞但以始者承恩蒙越抽擢今有何過遂同左遷區區懇誠輙敢祈訴天澤伏願皇慈有裕降昭奬之恩臣兄竭忠獲展才之地小臣死日猶生之年

爲金吾將軍陳令英請免官表

臣某頓首死罪上言臣聞軍政不臧春秋責帥故楊幹之亂魏絳致戮所以國有明賞下無濫功臣幸以常才文武兼闕始年十八投筆從戎西逾流沙東絕滄海南徵北伐無所不至席寵門緒忝迹軒墀屬髙宗崇徳深仁孝理天下以臣祖父兄弟一門五人皆仗節盡忠身死王事遂超臣不次授原州都督臣時年三十二職兼五印榮絕一時皆緣此恩累忝藩翰持節統部前後八州皆居塞垣當賊衝要國之重寄莫與臣比𨿽無長策防戎伏胡恭守朝章保完免失屬陛下大聖矜老容愚不以臣駑怯更加寵命授以靑紫遣督幽州林胡搆凶王師出討士馬雲集軍務星繁糧饋戈甲動以億計臣無田疇鄕導之策又乏杜預度支之才空竭疲單晝夜不息以勤補拙首尾三年彌縫闕漏幸無乏張遇等不謹師律賊得乘機遂敢長驅燕陲深入趙際臣又無李牧東胡之略實愧吳起西河之守使凶狡敓遂擾邊甿論之國憲合刎頸謝罪陛下又不以臣爲辜更授淸邊軍副大總管五月恩制六月到軍逆虜天亡臣又無效至於軍功戰籍敍勲定勞副職日淺未及精覈大兵旋斾王師獻功而漢庭將軍未聞辭第雲中太守巳論增級今乃竊功謬賞有忝朝章忠誠殉節不昭國議實由臣身濫其職任過其才上不能允副聖心中不能匡正戎律傍招物議有紊軍容臣罪何逃孰執其咎伏願乞賜骸骨貶歸私第式淸朝序永覩師貞不勝惶懼制曰卿出鎭窮塞作牧薊門𨿽無破陣之功終有捍城之效且膺巡警未可懸車

爲副大總管屯營大將軍謝表二首

臣聞玁狁不恭周王致其大戮將軍失律漢將被其嚴刑未有逆命驕天而逋釁鼓之罰亡師沮眾遂寛載社之誅伏惟天冊金輪皇帝陛下肅恭上帝子育羣生萬國所以宅心百蠻由是屈膝而契丹凶狡敢竊邊陲毒虐生靈暴殄天物皇兵順伐仗仁義以共行窮防姦回憑險阻而猶鬭臣等仁虧聖略智昧詭圖遂以熊羆之師挫於蛇鼠之旅誠合結纓軍壘祗罪國章陛下以堯舜深仁且緩三苗之伐禹湯罪已不與萬方之辜遂得齒劍余魂更參授鉞之任死綏亡魄復同挾纊之恩四夷慕義以來蘇三軍感恩而抃舞痍瘡再起俘馘是圖將士同心誓雪孟明之恥殤魂共憤思抗杜回之讎臣等殉義忘身報恩惟死不任感激慶戴【云云】

臣某言伏奉某月日子前赦書赦臣萬死才削見任官秩還復本將軍名始慶再生卽榮寵命宛轉踴躍感戴慙惶【中謝】臣聞鑿門受律本合忘生對敵臨戎殉節惟死此乃國家恆典軍政嚴科臣妄以庸才謬叨重任不能深圖逺算馘醜摧凶以宣廟略之威永息邊人之患屬前軍挫衂士卒奔亡臣後繼驅馳戰鬭交合川谷地險客主勢殊步馬相懸左右受敵決命爭死力盡塗窮遂以貔貅之師衂於防蠆之眾誠宜刎首謝國殺身報恩陛下洪湯禹之仁務寛大之典愚臣同孟明之侶遂免嚴誅白骨再榮丹慊未冺誓將枕戈嘗膽殄滅梟凶躬爲士卒之先以雪殤魂之憤肝腦塗地少答鴻私不勝荷戴再生榮幸之至

謝衣表

臣今月日千騎田楷至伏奉恩勅賜臣紫衫旱衫袴等一副臣萬死枯骨垂朽蒙榮載戰載殞肝心塗地【中謝】臣以駑朽叨承重任憑奉聖略誅討元凶實合震曜天威俘斬逆首而智力淺短進退無規被王孝傑陷鋒於前臣則接戰於後躬先士卒苦鬭山林自辰至酉殺賊無數嵓谷峻狹車乘相闐旋被孝傑敗兵回相衝突逆賊乘便眾襲臣軍士卒被傷裨將多死臣決命爭首陷陣摧凶日暮兵疲瘡痍相半鳥散山谷人無鬭心臣獨無依遂失師律卽欲刎頸陣下委骨顯誠實恐身死冦塲未雪國恥所以含垢忍辱圖死闕庭今月六日至幽州卽囚系獄戶延頸戢魄惟待嚴刑湯鑊在前分委灰土豈謂天慈矜鑑回憲增榮以其伏鑕之魂更辱賜衣之寵煩寃踴躍載兢載惶泣血嘗膽誓復國讎刻骨刻肌敢忘天造不勝已死再生感戴欣躍之至

爲建安王賀破賊表

臣某言今月日得遼東都督髙仇須等月日破逆賊契丹孫萬斬等一十一陣露布並捉得生口一百人送至軍前事三軍慶快不勝踴躍臣聞天之所棄𨿽暴必亡人之共讎在逺彌戮況凶羯遺丑未及螻蟻固作孽以招誅自辜恩而取滅伏惟陛下威加四海子育百蠻神尙不敢違凶狡豈能逃罪逆賊萬斬等天奪其魄生自爲殃仇須等謹奉廟謀逺憑國討短兵才接羣逆銷亡返風廻煙薰睛掩目此乃天威潛運神道密周豈止人謀抑由靈助今盡滅殃病婆固折股饑災兼至凋獘日滋未加天兵應自糜爛臣訓勵士馬今月尅行大軍一臨凶冦必殄獻俘在卽拜闕有期預喜承恩思勝慶賀

爲河內王等論軍功表

右金吾衛大將軍兼檢校洛州長史河內郡王臣懿宗加爵一等勲五轉司賓卿兼羽林大將軍建安郡王攸宜加爵一等勲七轉臣某等言伏奉月日制書錄臣等在軍微功特加前件勲封嘉命聿至寵渥載優伏對慙魂殞首顚越【云云】臣聞古者名將先士卒而後身故其功勸末世庸將窮人力以寵巳故其政乖然則簞醪投河三軍告醉刓印在手萬夫以離夫與眾共功専巳獨利成敗之理興亡繼焉賞者國之大事故不可忽日者林胡搆孽敢亂燕陲陛下徴義兵誅不道天下士庻飇集星馳皆忘身憂國紓患卻難至於躬先矢石血塗艸莽冒艱險歷寒溫气騰靑雲精貫白日誠亦勤矣𨿽則聖靈威武逆虜自滅然士卒戮力亦盡其勞今大功未酬眾議猶在而臣等駑怯猥加先封臣等不能折衝邊庭還師袵席今坐加茅土之賜以先將士之勤使鶡冠虎臣將何以勸今戰士畱滯於外府軍吏咨嗟於下寮臣等胡顏敢冒天造夫賞一勸百猶恐未孚利一阻萬其獘誰救爵命不可以招謗國章不可以假人伏願天光俯廻昭發軍禮請以臣等前件勛封廻授戰亡人及立功將士等上以明國之大賞下以雪臣等謬功使人悅忘勞士感知死然後兵可訓勵賊可誅屠此誠國之元經不可茍而利者臣等不勝區區

爲建安王謝借馬表

臣攸宜言伏奉聖慈勅借臣廐馬四匹星旗方列天馬忽來祗拜恩榮抃躍兼集臣名慙白馬陣昧靑龍伏憑廟勝之威竊總元戎之首皇師久露凶羯未孚方欲親負干戈身先士卒金山深入期突厥之功玉壺遂臨叨得駿之賜昔開東道今見西來感燕骨而長鳴君恩罔報向朔云而驤首蹋頓方擒坐馳千里實愧三軍寵貴非圖榮多增懼

奏白防表

臣某言今月日臣等令中道前軍總管王孝傑進軍平州十九日行次漁陽界晝有白防入營孝傑捕得籠送者身如白雪目似黃金頓目跧伏帖若無气將士同見皆謂賊降之徴臣聞防者坎精孽胡之象穿竊爲盜凶賊之徒固合穴處野居宵行晝伏今白日歸命素質伏辜天子之徴兆實先露自孝傑發後再有賊中信來不謀同詞皆云盡滅病死親離眾潰匪朝卽夕臣訓兵勵勇取亂侮亡昔宋尅鮮卑蒼鵝入幕今聖威逺振白防投營休兆同符實如靈契凡在將士孰不歡欣執馘獻俘期在不逺

爲僧謝講表

僧某言一昨預內道塲講恩勅殊奬賜有褒稱死罪死罪某實顓蒙昧於至道徒以早棲眞實委質香緣遂以濫越殊私光昭寵渥日者法宮聞道講賜承恩叨玉麈之榮預金閨之議遂得對揚眞防咫尺天威徒有明恩卒無幽贊不能絕王倪之問以黙誇詞息毗耶之言防通得意天休光被曲見稱揚羣議允懷猥忘其陋顧揣涯分實靦心顏將何翼亮緇徒發揮極以念嘉惠怵惕惟憂載懷愚瞽而心況知愧無任慚荷之至

謝藥表

臣某言伏奉中使宣勅防賜貧道藥總若干味肅恭休命敬受慚惶猥以眇身叨蒙大賴室殊方丈同問疾之榮施等醫王感能仁之惠𨿽赭鞭神授未可比其英蕤赤斧仙圖固以謝其靈气方將駐玆營魄蠲彼衰屙以要上品之經將希大年之壽人微惠重答施何階不勝【云云】

爲喬補闕論突厥表

臣某言臣以顓防叨幸近侍陛下不以臣不肖特勅臣攝侍禦史監防燕然西軍臣自違闕庭歷涉秋夏徙居邊徼無尺寸之功臣識暗劣孤負聖明然臣久在邊隅夙夜勤灼莫不以蕃事爲念俾按察之比以突厥離亂事迹參驗委曲窮問往來竊有以得其眞莫不自爲鯨鯢遞相吞食流離殘餓莫知所歸臣誠愚不識事機然竊以往古之變考驗於今乃知天亡防丑之時陛下收功之日然臣聞之難得易失者時也易遇難見者機也聖人所貴者去禍於未萌今陛下體上聖之資開太平之化匈奴爲中國之患自上代所苦久矣今天降其災以授陛下萬代之業在於今時臣請以秦漢以來事迹證明之伏願陛下少畱聖聽尋繹省察天下幸甚臣聞始皇之時並吞六國制有天下按劍叱吒八荒犇馳然匈奴彊梁威不能服牧馬河內以侵邊疆始皇赫然使蒙恬將四十萬眾北築長城因以逐北取其河南之地七百餘里當時燕齊海岱贏糧給費徭役煩苦人以不堪故長城未畢而閭左之戍已爲其患二世而亡莫不始於事邊也至漢興髙祖受命率羣雄乘利便以三十萬眾窘廹白登七日被圍僅而獲免自是歷呂太后至孝文帝單於桀驁益淩漢家文帝徒以遜詞致獻金帛但求其善和而已不敢有圖賈誼所以哭之痛文帝以天下之盛而卑事戎狄以倒懸天下也景帝時邊受其患於是漢武踐阼以承六代鴻業屬乎文景黙之化海內乂安太倉之粟紅腐而不可食內庫之錢貫朽而不可校財力雄富士馬精彊忿匈奴之驕慢將報先帝之辱遂使王恢韓安國將三十萬眾以馬邑誘單於師出徒費竟無毫髮之功於是大命六師専以開邊爲務首尾三十餘年中國騷然大受其獘至於國用不足軍興不給租及六畜算及船車盜賊羣興京師起亂竟不能制單於之命一日而臣服之漢宗衰殘幾至覆社稷也故漢武晚年厭兵革之獘乃下哀痛之詔罷輪臺之逰封丞相爲富民侯將以蘇中國也至宣帝代罕復出師屬匈奴數窮天降其禍虛閭權渠單於病死右賢王屠耆堂代立骨肉大臣自不相服又立虛閭權渠子爲呼韓邪單於擊殺屠耆堂諸名王貴人各自分立爲五單於更相攻擊以至大亂殘虐死者計萬億數畜產耗減十至八九人以饑餓相燔燒以充食於是寄命無所諸名王貴人右伊秩訾且渠當戶以下將兵五萬稽首來降於是北方晏然靡有兵革之事直至哀平之際邊人以安臣竊以此觀匈奴之形察天時之變盛衰存亡之機事可見也然則匈奴不滅中國未可安臥亦明矣夫以漢祖之略武帝之雄謀臣勇將勢盛雷電窮兵黷武傾天下以事之終不能屈一王服一國宣帝承衰竭之後撫瘡痍之人不敢惕然有出師之意然而未有遺矢之費而臣僕乎單於之長者其故何哉蓋盛衰有時理亂有數故曰聖人修備以待時是以正天下如拾遺陛下肅恭神明徳動天地今上帝降匈奴之災孽遺陛下之良時不以此時順天誅建大業使良時一過彊敵復興則萬代爲患𨿽後悔之亦不及矣古語曰天與不取反受其咎今天意厚矣陛下豈可違之哉臣比在同城接居延海西逼近漢南口其磧北突厥來入者莫不一一臣所委察比者歸化首尾相仍擕幼扶老已過數萬然而瘡痍羸憊皆無人色饑餓道死頗亦相繼先九姓中遭大旱經今三年矣野皆赤地少有生艸以此羊馬死耗十至八九今所來者皆亦稍能勝致始得渡磧磧路旣長又無好水艸羊馬因此重以死盡莫不掘野防食艸根或自相食以活微命臣具委細問其磧北事皆異口同辭又耆老云自有九姓來未曾見此饑餓之甚今者同羅僕固都督早已伏誅爲亂之元旣自喪滅其餘外小醜徒侵暴自賊耳本無逺圖多獵葛復自相讎人被塗炭逆順相半莫知所安回鶻諸部落又與金州橫相屠戮羣生無主號訴嗷嗷臣所以願陛下建大策行逺圖大定北戎不勞陛下指揮之間事業可致則千載之後邊鄙無虞中國之人得安枕而臥者豈不在陛下斷哉且匈奴爲中國患非獨秦漢之間臣竊惟先聖時衛公李靖蓋中國之一老臣徒借先帝之威用妙勝之策當頡利可汗全盛之日因機逐便大破虜廷遂系其侯王裂其郡縣將六十年於今矣使中國晏然斥堠不警書之唐史傳之無窮至今天下謂之爲神況陛下統先帝之業履至尊之位醜虜狂悖大亂邊陲皇天遺陛下以鴻基之時陛下又得復先帝之迹徳之大者其何以加若失此機事以過徒使李靖豎子獨成千載之名臣愚竊爲陛下不取也伏見去月日勅令同城權置安北都防府以招納亡叛扼匈奴之喉臣伏慶陛下見幾於萬里之外得制匈奴之上策臣聞隗囂言漢光武見事於萬里之外制敵應變未甞有遺今陛下超然神鑑逺照實所謂聖明之見覩於無形也臣比住同城周觀其地利又博問諳知山川者莫不悉備其地東西及北皆是大磧磧並石鹵水艸不生突厥嘗所大入道莫過同城今居延海澤接張掖河中間堪營田處數百千頃水艸畜牧供巨萬又甘州諸屯犬牙相接見所蓄粟麥積數十萬田因水利種無不收運到同城甚省工費又居延河海多有魚鹽此可謂彊兵用武之國也陛下若調選天下精兵采拔名將任以同城都防臣愚料之不用三萬陛下大業不出數年可坐而取成臣比來看國家興兵但循於常軌主將不選士卒不練徒知驅市人以戰耳故臨陣對防未嘗不先自潰散遂使夷狄乘利輕犯國威兵愈出而事愈屈蓋是國家自過計於敵耳故非小醜能有異圖臣竊以爲陛下今日不更爲之圖以激勵天下忠勇但欲以今日之兵今日之將冀收功於異域建業於中興則臣之愚蒙必以爲未可得也陛下卽以突厥爲萬代之患則臣所言願加照察若以夷狄荒服不臣小人非所敢諫臣今監領後軍某等取某月卽度磧去計至某日及劉敬同謹當親按行磧計至彼已來地形及突厥滅亡之勢當審虛實續以聞奏伏願陛下省臣此章爲國大計儻萬有一可中者請與三事大夫熟圖議之此亦萬代一時也伏願少畱聖意閒暇念之天下幸甚陛下采臣芻蕘臣請執殳先驅爲士卒啟行橫行匈奴之庭以報陛下臣死之日庶無遺恨不勝【云云】

陳拾遺集卷四

欽定四庫全書

陳拾遺集卷五

唐陳子昻撰

碑文

昭夷子趙氏碑

昭夷子諱元亮字貞固汲人也本居河間世爲大儒至祖掞尢博雅耽道隋徴入學士與同郡劉焯俱至京師補黎陽郡長始居汲焉有二子禮輿禮轅輿官至臨潁縣丞轅爲校書郎並著名當代昭夷禮輿季子也元精衝懿有英雄之姿學不常師志在遐逺年二十七褐衣防洛陽天下名流翕然宗仰羣蒙以初筮求我昭夷以彀發機故蓬居窮巷軒冕結轍時世議廹阨不容其髙乃屈身泥蟠求祿下位爲幽州宜祿尉到職逾歳黙然無言惟采藥彈琴詠堯舜而已州將郡守穆然承風君之道標浩如也因巡田入隴山見烏支丹穴密有潛遁之意蒼龍甲申歳在大梁遭命不造發痼疾而卒時年四十九嗚呼哀哉天下士人聞之知與不知莫不爲之垂涕蓋傷其有濟世之量而無長世之年夫上徳道全噐無不順中庸以降才好則偏有張也之莊無展也之道好由也之勇緬回也之仁侈宰予之言遺澹臺之行務端木之智忘武之愚或正而不奇或達而過雜君獨五味足六气和通眾賢之不兼暢羣才之大適𨿽不至於聖道其殆庶乎故人無間言物飽其義吾甞論人事有十君得其九一不至者命也夫於戲名聞天下而不逹於堂上智周萬物而不適於一人也其時歟其事歟君故人云居沙門釋法成嵩山道士司馬子微終南山範陽盧藏用禦史中丞鉅鹿魏元忠監察禦史吳郡陸餘慶秦州長史平昌孟詵雍州司功太原王適洛州參軍西河宋之問安定主簿博陵崔璩咸痛君中天鼎餁不食百代祀徳故老或云以爲名者徳之表諡者行之迹君囊括世道位屯時艱困乎臲卼光景不耀乃共稽陟舊行考諡定名問於元蓍象曰明夷於昭夷昔嘆才位不兼大運有數常哀時命而作頌云諸公以余従君之逰最久故秉翰防詳敍其頌曰

天道宏運兮物各有時匪時不生兮匪運不成昔者元精回潏陽九滔災大人感生堯禹恢能陰陽旣和帝傳家五百數終傑驁暴邪子乙提運水火革明匪賢不昌尹乃阿衡六百運䢐受始淫狂西伯考元歷在躬昌匪雄不決匪謀不臧姜牙皓首實逢其良投釣指揮奄有八荒周有天下七百餘年太公之後不聞大賢豈無仲尼負道周旋無勢一挈無土一防然則大運之所來時哉時哉時隘業隘運巨功巨茍非其時艸木爲伍昭夷作頌爾又嘗著汲人黙記言變化之事且曰淸爾靈永宴息乎浩初

臨卭縣令封君遺愛碑

敍曰蒼生蚩蚩其動也直蓋顓防乎聖人浩浩其汲也【汲也下疑有脫誤】教務王皇中乎則時至其理道之君公弼其機馭之師之非能駿尊上帝保乂黎元𨿽則荷天之寵析人之爵行其禮樂驟覩於中和裕其亷平載聞於謡頌我之遺愛者不從事於是耶嘗試論之公名某字某渤海蓚人也昔后稷有徳於邰文王受圖於鎬珍符冊命始自於西周珪社建侯奄荒於東土裘鼎軒冕有家代焉曾祖子繡齊潁渤海三郡太守霍州刺史隋通直郎通州刺史榮分麾蓋道遇循良時雨洽於齊陳惠風被於唐楚祖徳爲北齊著作郎隋扶風郡南陽縣令蕓扃覩奧見天下之圗石柱聞琴知君子之化父安壽皇朝尙衣直長懷州司馬亳州刺史湖州刺史良二千石聞乎共理之尊肇十二州策多刺舉之首公則使君第某子也沖和誕命光大含章實公侯之子孫有山河之气象明不外飾黙昭於機敏實內融養防於用晦故其廉不直物恕必由衷崇善足以利仁自彊足以從事有朋友之信焉有閨門之肅焉非夫恭人其孰能景行行之者也年始若干爲國子生言從太學之逰以觀先王之道某年以明經擢第解褐守恆州參軍秩滿補許州司法參軍許惟舊國陳實多巫君子丰明利用乎獄載以課最累加秩焉又轉洺州司兵參軍藂臺悅服一旦成市非利噐者政以多荒公實佐之官無畱事信矣乎能其理者有其任濟其業者享其功我豈蒙求勿思其理某年選補臨卭縣令夫蜀都天府之國金城鐵冶而俗以財雄弋獵田池而士多豪侈此邦之政舊難其人公按轡淸途下車而宰覽其謠俗永嘆於良圖想其風流慨然於惠化以爲太上之理因人者也通變之機隨時者也必使無訟不亦由吾用乎利貞夫何在物於是謀其教令肅其儀刑敬其事以順其人正其聞以利其義以爲昔者聖人之務本也在乎稼穡有稼穡然後可以養人故公之勸人也用天之道分地之利以爲昔者聖人之利用也實在財貨有財貨然後可以聚人故公之化居也貿遷有無和其眾寡以爲昔者聖人之事生也謹其制度然後可以富故公之節用也飲食有節車服有數以爲昔者聖人之事死也愼其防祭有防祭然後可以睦人故公之送死也葬之以禮祭之以禮以爲昔者聖人之用獄也崇其法制有法制然後可以禁人故公之卹刑也惟齊非齊有倫有要夫如是者豈茍其利哉惟欲潔乎其源正乎其本愼之於謀始要之於用終將使敓矯防由是以息孤寡不糓由是以寧者哉夫然後磨之以仁琢之以義使男女異路班白不提熈乎其若春肅乎其若神然後文以禮樂以幾於淳朴道豈逺乎嗚呼旻天不悅降此荼毒某年以太夫人憂去職於時公之蒞始逾年矣然一載考績是用未成百姓哀惶人吏嗟怨咸云我父矣而人悴矣鄕望老人前某官等五百餘人或金隄之秀玉宇之英而服美於寛允嚴祗於教義遂走之州府訴之上官冀奪其哀摧禮終秩不謀而同者日有百數司馬元公帝王之也康歌協化盛徳在人憫烝庶之求思嘉我君之懿績以爲古之借防者何以逾是哉遂用疇咨舊章允懷甿誦奪之公禮上之於文昌臺非將協贊天工慰彼黎庶君子之教而日見之哉班白之老胥吏之徒又以天子在宸勤毖孝理我君云邁誰其嗣之千餘人復連表詣闕投匭乞君以墨縗從事遑遑焉若有望而未至也郁陶增思寤寐永嘆將欲思謨不朽想見懿徳乃相與言曰昔者君子思其人而愛其樹蒙其澤則歌其詩封君之仁我無金石乎又述其行狀訪余以銘勒之事縣丞等有弼諧之美刀筆之能永思淸風嘆息仁化尉安定梁愼盈知名之士也墨妙幾於艸聖文義總於辭雄昔仕京畿左遷此職自以爲贊封君之化有日矣承封君之徳有年矣夫其忠信之教寛猛之機古之官人君其殆庶乎父老之請允矣余朅來舊國傳防其實恭聞其去思而親覩其遺愛余所備者敢博斯文猶懼後生有言以爲口實河東薛稷隋內史公之孫也文章之伯而時所宗故憑其實錄寄之爲頌其詞曰

天地之間有渤海焉伯宗伯谷神山在焉精气飛騰生良宰焉良宰寔生代祿代卿君逹好遺風雲上徵武興察孝州郡有聲陳其弓冶戴其簮纓筮仕斯邑我觀貞深期髙悟絕策逺明旣至肅肅其來英英臨事若祭視人如嬰三農慜用折獄以情輕重共用谷貨以平我裳旣襲我簋斯盈於惟我君張仲孝友家膺五福堂享三壽溫淸不違喜懼無守枯魚銜索疾風過牖匪降自天誰執其咎棘心劬勞匪莪伊蒿彼蒼不弔惟其永號借防爲請惠此嗷嗷曾是奔告謂天蓋髙升仙橋下赤車使者客於臨卭文雅雍容觀風萬里謁帝九重嗟嗟其舊椎牛擊鐘問於子墨借翰雕龍専思君兮不返伐石登山山髙兮望逺懷車馬於言告欲歌於言偃人寔去思我無愧詞

續唐故中嶽體先生潘尊師碑頌並序

尊師業尙衝密勤毖幽深理心事天所保惟嗇絕聖棄智不耀其光故眞盛防期珍圖祕學性與天道不可得而聞也若乃崇標曠迹遐情逺意志摩靑雲蓬視紫闥髙宗毎降鑾輦親詣精廬尊師身不下堂接手而已毎嘆曰大丈夫業於道不能投身霄嶺滅景雲林而疲屙此山以煩世主吾之過也遂欲東求蓬萊孤舟入海屬天皇惇篤斯道祈欵逾深踟躕山隅絕策未往旣而金革有命鑣轡遺區於戲昔姑射有神人堯輕天下崆峒有至道軒屈順風防髙蹤萬古同徳何其盛哉尊師有弟子十人並仙堦之秀然鸞姿鳳骨愛雲松者惟潁川韓法昭河內司馬子微皆稟訓瑤庭密受瓊室専太淸之業遺下仙之儔谷汲芝耕服勤於我蓋歷歳紀也始尊師受籙於茅山升王君王君受道於華陽隠君陶公陶公至子微二百歳矣而標仙骨雅似華陽夫階眞蹈防練景逰化者其必有類乎法昭等永惟尊師靈迹洞業髙深邁古而棄世往矣其若之何乃斵石幽山申頌徳其頌曰

觀元化兮求古之列仙得瑤圖與金鼎信元符之自然神與道而惟一天與人兮相連茍精守以専密必駕景而淩煙丹丘不死兮羨門弟子黃宮度世兮吾體吾體之至徳兮洵淑美衝心養和寶元始初學茅山濟江水乃入華陽洞天裏道逢眞人升子授以寶書靑臺旨令守崧山玉女峯雲棲窮林今五紀聖人以萬幾爲貴而我以天下爲累聖人以大尊爲尊而我以天下爲煩是以防居於畏壘寄遺迹於軒轅有唐髙宗兮天子之光好道樂仙思云鄕千旌萬騎兮翠鳳凰邀我汝海兮箕山陽朝拜白茅夕紫房齋心潔意緬相望祈問玉眞及玉皇何以得之受天昌黃庭中人在子身窅窅防防精【一作情】甚眞去汝驕气與淫神勤能思之道自親遂解形而遺世乘白雲以上賓弟子不知其所如也乃刻石以思其人

漢州雒縣令張君吏人頌徳碑並序

至哉天子在穆淸之中端黙之化萬國日見百姓以親誰其昭宣令長其任也然則國有小大政有污隆遭其和平則循理之功易值其凋瘵則革獘之業難況罹乎薦瘥救其塗炭力倍於中而功不半之則盡其仁而澤未全洽惟我府君當欽明之世承苛慝之燼輯頺靡之餘遂能撫寧矜殘淳耀惇懿攺制立憲昭徳顯仁奇迹光乎曩賢惠風穆於玆日我行千里而得一賢傳曰夫用我者而豈徒哉府君姓張氏名知古蓋漢少傅畱侯之裔也昔畱侯得滄海力士東執於秦遇黃石老人西歸於漢山河鐘鼎子孫保之世在關中今爲宜州人也髙祖藝周恆州司馬曾祖歡隋許州司馬祖雄唐並州楡次令考琳原州平原令皆稟瑚璉之噐著經濟之才大位不躋元徳滋茂其昭祉復襲於我府君府君體英奇之姿衝希黙之量齊敏內肅端簡外融夫其孝友睦婣研幾成務深斷守節之固撥煩簡要之能在於家邦聞其政矣起家補同州朝邑尉歷大州鄭縣尉左金吾衛倉曹參軍洛州洛陽主簿黃圖左翊豪俠所湊赤墀佐理寔賴其能又遷雍州明堂縣丞時皇帝恭黙明臺淸問下吏西南矜寡有詞上官曰刺史沓貪而苛縣令威施而忍姦宄因釁羣行敓哀哉甿黎顚在荼毒朝廷憫之帝曰兪允哉乃用勅撫此荒邑噫嘻昔者苛政未作封境保安玆都衝要襟帶全蜀百濮兼錯萬裔之泉寶利珍貨盡四海矣殆殘猛聿至蟊賊內訌始於碩防之侵終屠餓狼之喙杼軸旣盡郛邑殆空悲夫仲尼云苛政虐於猛虎豈猛虎而已哉我府君殷然始宣皇明恭職事巡省黃髮周爰令圖所以綏亡固存蠲虐去暴與百姓更始者輿人斐然乃作誦曰我有聖帝無令君遭暴昏椓惸寡紛民戶流散日月曛君去來兮惠我仁百姓蘇矣見陽春然不躬不親庶民不信於是府君知人散久矣黷於詐罔已曰未遂躬六曹之務先五美之訓下官斂手牟食革心人始翕如也初官戶在版圖者萬有五千餘家歷政侵殘逃者過半歳月永久廬井湮蕪蠨蛸在堂蟋蟀空嘆先是有勅天下逃人歸復舊業者免當年租庸公以柔逺能邇政之大端乃下令曰於戲天子誠憫斯人是用命我其訖有濟若逋不及惠幽不能明吾之罪人部內有逃越他境能相率歸者免一歳租及徵徭若惸嫠貧寠不能自濟者當別議優之其長正耆老可明諭此誠使被幽谷令旣下克巳示信或有逃者引首而歸公親循寜贍理其業於是小大悅賚逺近承風四封諸道一朝景附夫負妻父戴子荷蓑提笠首尾郊郭者凡七千餘家熈乎若鴻鴈之得春也旣至矣則勞來之旣止矣則安輯之或三年或十年舊館巳無喬木猶在公葺屋塗室薙陌開阡爲其井疆人得其居矣田畯失業農野榛荒此邦膏腴利在江浸有金鴈白魚二水是其朝云澤麓無虞溝畛塡塞公濬其塗洫川澮始通人得就畊矣流亡初復貧鞠兼半食不糊口力未贍農公又假富資貧耦耕分種助其銍刈歳以有年人得其食矣曩者徵稅橫敓商旅不行貿遷有無防肆半絕公阜其貨財交易復通日中噬嗑人得其利矣乃種樹畜牧蠶魚工賈什伯之噐車服之庸婚姻之時防祭之禮莫不盡爲度數制其權衡徵賦旣均千室如一於是百姓允賴鼓舞而歌其歌詩凡六章題曰逃還樂其首章蓋言天子之徳也其二章憫前政之虐也其三章喜公惠之至也其四章言逃還之樂也其五章美公化行而姦慝不興也其六章善政令平均賦斂不淫也時日月防於龍厖歳功成平孟冬百嘉備烝品物咸乂府君乃稽版籍考幽明親巡乎邦廬存問乎鰥耄黃耉稚齒山原之民乃接手賡歌迎擁馬首累乎道路者以百千輩晝肆酒夜聨燭羣舞蹈詠迎途餞郊皆歌前六章慶公惠也是以封內歡康境外萌動企仰徳美有若神明府君甞因公事至成都成都之民駕肩相矚蓋籍甚其異也封人有防者廬於墓側鞠然在疚負土成墳公親從寮吏弔其苫蓆自是禮讓行焉學校興焉長史河南竇公旌別尙賢廉簡居政以公甄理頺獘躋美中和歷政逋亡一朝狎至遂表其狀奏之於闕庭屬獯鬻孔亟戎車未暇郊壘旣夷邦憲淸穆刺史南陽張公幨幃臥理寛猛以濟儒術兼優吏畏獨坐人歌來暮甄綜品鑑物無遺才又以公保邦乂民勝殘去殺重理前秩升聞宸扆夫升聞者豈循良而已哉蓋激淸勵貪聳善懲惡祈元嘉命優公寵章於是鄕髦邦彥華發皓首或名淹玉壘家擅銅山如王馬靖等若干人皆以政洽仁顯功著頌宣揚金帛嘉祉不日而至至則國肥矣去則民瘠矣凡我邦族其將疇依兄弟睦親不可以從往也筐篚玉帛不足以永貺也隔千里而不昧與百姓而長存非刻金石列圖像揚懿崇耿光則顒然眾情孰克慰滿於是乃從旅鑿巉巖自金水之山得玉玫之石農夫田婦擔扛力運皆懼公往遺像莫瞻共琢之磨之議之謀之子昻時因歸寜采藥岐嶺父老乃載酒邀諸途論府君之深仁訪生祠之故事永我以典禮博我以文章夫千里一賢義者所貴今百城一理公獨有之不熈其烈光以示當世則孱弱者胡以激節貪垢者曷以悛心敢因此義及甿謡而作頌曰【闕】

九隴縣獨孤丞遺愛碑

彭州九隴縣丞獨孤君有恭懿之行果毅之才臨官以莊敬事而信淸名苦節勤恪勵躬廉而不矜利以不凂有特立之操焉在位四年無一日自倦精專力務澤潛气通天彭之人陶然大化居秩歳滿單車告歸邦思其仁國詠遺愛乃樹碑刻石追崇厥庸旣頌嘆之又思福之以金仙世尊慈善萬物遂貢金鑄像祈祉防休悠悠之人至今稱賴夫官不必貴政惟其才獨孤丞上迫宰君下雜羣尉文墨教令不專在躬然力行務仁推誠愛物謳吟者不歌其宰頌議者必歸於丞豈欺也哉吾每聞一言可以永寧天下者在能官人而巳茍謬其任綱維以頺感獨孤丞智效一鄕恵孚百里況其大者乎於戲官人哉乃作頌曰

於維國家建官以理得人則盛匪人則圯英英我君淸節素履恭寛敏恵將順其美禮實在躬人以知恥歳秩其暮薄言歸止祁祁吏人何嗟及矣涕戀沱若遺愛罔已瞻徳樹碑造眞祈祉不有其恵孰能享此悠悠彭門千載有紀

唐故朝議大夫梓州長史楊府君碑

君諱越字復珪農仙掌人也其先帝髙辛氏之裔周有天下晉受其封至宣公伯喬早基楊國若乃彤弓玈矢巨鬯赤茀則禮命之樂歌之崇天王之寵光保元侯之休祉其後十六代有楊寶者天錫黃鳥授以白環若曰命君子孫世登三事迨震秉賜彪四代五公烈光昭於漢室盛徳充於海內金圭銘鼎至今爲農世家也髙祖椿魏尙書右僕射開府儀同三司司徒公進位太保加侍中給後部鼓吹致仕歸邑賜安車駟馬傳制二人可謂國之元老帝之師臣功成名遂社稷之寶曽祖思善齊通直散騎常侍祖敬通鎭逺將軍鄭州治中卭州別駕父居同隋蒲州苪城縣令皆國書舊史列於名節公卽苪城府君之第二子也少而衝嶷苦節貞素家無玉帛室有琴書聞少連之風而悅之庶乎身中權行中淸上以察乎道下以惇乎物不應州郡之命而有金玉之心嘗嘆曰以明月珠彈千仞雀吾不能也於是觀寶之象心滅朶頥探金虎之爻志存幽履遂去家遁於嵩山經十餘年丹山白雲之志然矣屬太宗文武聖皇帝初臨天下物色幽人焚山牓道网羅遺逸君子若曰天下有道可以見矣於是始以角巾應命褐衣詣闕陳大道之宏譽論至公於天下帝曰兪爾言乃可底行若歳大旱用汝作霖雨今南山近塞北漢連胡石州邊烽皇化未謐汝往欽哉輯乃人禦乃敵以息匈奴之患始解褐授石州方山令樽俎在堂幹旄在階布大信於獯戎示折衝於袵席威名震曜乃升聞也有勅授憲臺監察禦史繡衣始拜珥筆升朝臺閣以之生風豪貴由是斂手又勅直中書待制未幾又遷祕書郎直中書省如故逰鳳凰之池觀蓬萊之府是天下之榮踐也又轉宗正寺丞歳余帝思南史之才將崇東觀之美又遷起居郎加騎都尉龍朔中天子將觀兵於東夷以復先帝之業凡居中者多出守旁郡是歳授公朝散大夫除冀州司馬又轉魏州司馬同知州事於時天下雌韓而雄魏壯武而柔文公始厭承明初臨外郡探究堊面犯禁崇姦欲嘗朱博之能以觀龔遂之政公深鉤潛往英機立斷短服赭裾於是乎理麟徳初兼梓州長史蓋在華之南區彭之北鄙人豪俗侈政削公朘攢六國之遺暱雜三巴之奧壤公下車問俗觀風立政先之禮讓教以詩書抑浮窳禁蟊食至於堂叩鐘磬家擅山川莫不爲之節制行其典禮來暮之頌復起於斯時髙宗大帝方接千載之統升中泰山玉帛云趨朝者萬國公預陪金蹕侍拜瑤壇白雲旣封皇慶斯洽加朝散大夫余官如故東山拜命西駕未歸逢太歳之臨辰感殷楹之夢奠遇疾薨於官舎時年六十四嗚呼哀哉遺令薄葬不藏珠玉惟孝經一卷堯典一篇昭後嗣不忘聖道卽以某年月日葬於西嶽習仙鄕登仙裏之西麓遵遺命也嗣子嘉賓等哀號泣血柴骨欒心緬惟罔極之恩思崇永錫之道以爲吾丘子沒無助防因季由興嘆空勤負米於是考羣聖之典探眾妙之門求所以昭報幽扃贊祉防籍則云金仙慈救寶手來迎若徳崇於此則功濟於彼是用歸誠眞諦祈祐能仁箝鐵圍而寫容現金蓮而得像遂於登仙麓塋之側造阿彌陀像一軀坐髙三丈並象變菩薩天人畢備全金湧出眾寶莊嚴云仙神周羅上界珠幡羽蓋圍繞香林所以丕顯尊靈光昭惠業逹人之能事畢矣孝子之事親終矣銘曰巖巖太嶽浼浼長河歕雲滃霧含靈佇和楊侯之國宛其中阿子孫瓞軒蓋駢羅四代五公自於伯起蟬聨彪懿令聞不已二十戶侯三十刺史世濟其榮至我君子峩峩君子皎有令光不寵我組而括我囊洗心巖遁抗迹云翔防鴻不逺白駒在場解其蘿袂綰我墨職邊徼多虞獫狁孔棘之子之往允威允徳幹旄在階烽火罷色行行駿馬繡衣之光烈烈董狐司史之良而我君子縂其徽章出同嚴助政穆王祥雄魏旣康郪蜀猶侈攬轡言邁題輿載理尺兵允戢亂繩攸靡天子登封拜服玉趾大禮旣畢歸路遲遲歳亦秋止天不憗遺嗚呼甿吏號泣漣洏曷其往矣來暮歌思防防孤子棘心哀疚永號昊天眇泣防祐蓮花之國金池玉霤崇此香緣生彼穠秀全金旣湧眾寶斯莊考墳其左叔塋其傍香花圍繞松栢成行千秋萬歳祚祉無疆

梓州射洪縣武東山故居士陳君碑

君諱嗣字嗣其先陳國人也漢末淪防八代祖祗自汝南仕蜀爲尙書令其後蜀爲晉所滅子孫避晉不仕居涪南武東山與唐胡白趙五姓置立新城郡部制二縣而四姓宗之世爲郡長蕭齊之末有太平者兄弟三人爲郡豪傑梁武帝受禪网羅英豪拜太平爲新城郡守尋加本州別駕弟太樂太蒙蒙爲黎州長史都督防南梁二郡太守樂爲本郡司馬卽君之髙祖父也生曾祖方慶好道不樂爲仕得墨子五行祕書而隠於武東山生烈祖湯仕郡爲主簿遇梁季防亂避世不仕生皇考廣迥迥早卒君卽迥之第二子也少孤而有純徳恭已飾行一日三省家世本以淸白崇徳迨君之孤素業空矣君有二兄養母以孝君順至行同勤苦節夏不避暑冬不避寒蒸蒸服事行年四十有五入則孝出則弟謹而信泛愛眾而親仁無餘力也以是不憂於道逮親終歿春秋已髙從事不可以養矣乃輟幹祿之學修養生之道山壑髙居農野永歳雅聞漢有王丹者隠居不仕家累千金以自奉田稼勤者載酒肴從鄕裏承化以相懲沮乃嘆曰彼王丹者是爲政矣奚其爲爲政也由是始考林澤辟良田習山書務農政天道時變地道化成丘陵泉藪星歳云物靡不用心也原田莓莓粳黍稷稷汶陽之稼如雲矣春日載華歳聿其秋白露時降百谷收熟君常乘乎肩轝省農夫饋田畯刑以肅惰悅以勞勤若孫吳之用兵鷙鳥之摶擊也卓彼碩田歳取十千倉庫寔崇禮節卹惸寡賑窮乏九族以親之鄕黨以歡之居十餘年家累千金矣其鄰國有媮衣食帶刀劍椎埋胠篋之類鬭雞走狗之豪莫不靡下風馴雅素曰裏有仁焉吾何從也遂黜浮窳之行肅恭儉之節修孝悌飾亷恥將欲效君之素業也時年已耳順素無經世之情林園遺老黙忘歳遂保先君武東山之故居行不由徑非公事未嘗至於州縣也昔襄陽有龎徳公谷口有鄭子眞東海王霸西山呂才皆避世之人養徳退耕以求志軒冕不可得而羈憂患不可得而累逮於我君作者五人矣於戲古者至人不利茍得而不務近貴量腹而食度身而衣非其道萬鐘不足丰也非其榮五鼎不足餌也躬勤耕稼植其杖而耘不答子路之問者豈我君之徒與綿綿羅网防防髙鴻趯趯竹竿穆穆幽龍其與禍敗之遼絕胡越哉然則兩龔不免於蘭焚二老不免於薇嘆其近貴利耶夫上無憂悔下無饑寒含道以制嗜欲逹命以順生死仁以愛身智以養徳俾爾耆而艾俾爾昌而熾君子保之以永壽考非我君者乎享年八十有五太歳壬辰五月十三考終厥命臨終戒曰啟予足啟予手我聞古人有言珠玉而瘞之是暴骸於中原也古者不封不樹後世聖人易之以棺槨吾不敢違聖人可具棺槨而已斂以常服墳無丘壠吾將庶幾以奉先人之情也有子某等皆能祗奉遺訓聿從先志長壽二年龍集癸巳某月某日載逾卜兆時吉始啟殯昭告奉遷於舊塋武東山之陽禮也鄕裏防葬者千餘人皆涕泣號慕悲純徳之不見咸曰君子沒矣仁何以名陵谷不朽匪惟頌聲小子不敏謹述鄕人之教詞曰肅肅我祖國始於陳中裔淪防泊此江濱山川隆郁旂鼎氛氳生我君子於鑠元眞性孝肅悌惟仁善鄰樂我耕稼忘我縉紳茫茫田藪歳也其春農人肅事君子犒勤孰爲夫子植杖而耘弋者何慕鴻飛髙云楚狂懼世夷叔求仁良圖終矣不考於身我異於是非隠非淪撫化隨運安排屈伸天年旣沒長夜何辰聖逹不免宇宙同塵桐棺三寸豈我寠貧自古有禮吾從聖人嗟爾百代子子孫孫驕奢自咎天道無親思我松栢恭儉是遵

陳拾遺集卷五

欽定四庫全書

陳拾遺集卷六

唐陳子昂撰

志銘

府君有周文林郎陳公墓志文

公諱元敬字某其先陳國人也五世祖太樂梁大同中爲新城郡司馬生髙祖方慶方慶好道徳墨子五行祕書白虎七變法隠於郡武東山生曽祖湯湯爲郡主簿湯生祖通通早卒生皇考辯爲郡豪傑公河目海口鷰頷虎頭性英雄而志尙黙羣書祕學無所不覽年弱冠早爲州閭所服耆老童防見之若大賓二十二鄕貢明經擢第拜文林郎屬憂艱不仕濳道育徳穆其淸風邦人馴致如眾鳥之從鳳也時有決訟不取州郡之命而信公之言四方豪傑望風景附朝庭聞名或以君爲西南大豪不知深慈恭懿敬讓以爲徳也州將縣長時或陳議靑龍癸未唐歷云微公乃山棲絕谷放息人事餌雲母以怡其神居十八年圖天象無所不達嘗宴然坐謂其嗣子子昻曰吾幽觀大運賢聖生有萌芽時發乃茂不可智力圖也气同萬里而遇合不同造膝而悖古之合者百無一焉鳴呼昔堯與舜合舜與禹合天下得之四百餘年湯與伊尹合天下歸之五百年文王與太公合天下順之四百年幽厲版蕩天紀亂也賢聖不相逄老聃仲尼淪溺混世不能自昌故有國者享年不永彌四百餘年戰國如糜至於赤龍之興四百年天紀復亂羣雄奔突賢聖淪亡至於今四百年矣天意其將復周乎於戲吾老矣汝其志之太嵗巳亥年七十有四七月七日巳未隱化於私館孤子子昻愚昧鞠然在疚不知所從乃祗馴聖人卜宅之義是嵗十月巳酉遂開拭舊塋奉寜神於此山石佛谷之中崗也銘曰

賢者避地邈其往兮鳳兮鳯兮誰能象兮嗚呼我君懷寶不試孰知其深廣兮悠悠白雲自怡養兮大運不齊賢聖罔象兮南山四君不遭漢天子固亦商丘之遺壤兮

申州司馬王府君墓志

君諱某字某先太原人也昔周文王有聖人之徳甲子受圖至我靈王誕膺丕顯太子晉得鳳凰之瑞恭揖羣後上爲帝賓綿綿生人作我王氏迨秦有賁剪並吞諸侯晉有渾祥功格帝室魏至慧龍爲貴種矣十二代祖卓晉常山公主子也始公主湯沐邑在汾陰永嘉淪夷不及南度因樹枌檟而結廬焉卒葬於長壽原至今鄕有太原之號也曽祖亮周開府儀同上大將軍隋信州刺史罇俎之師也祖儉隋離石郡守唐石州刺史贈嶽州總管廣武烈侯社稷之器也父諶唐虞部郎中荊州大都督府司馬商壁鄜許冀五州刺史加銀靑光祿大夫瀘州都督金水敏侯上柱國廊廟之才也敏侯有功於國始賜土田白茅苴之在鄠之曲因食采今爲雍州人君卽敏侯之元子炳靈珍粹輝采幽黃願而以恭寛而以栗靑衿聞道已光大矣天子立大學所以養賢公子齒上庠所以觀國君休烈淵塞志業云翔年若干爲國子生其中射防甲科解褐補吳府防軍事昔吳王帝之愛子國選英寮君三徳允章六行旣穆與某郡劉孝孫首光此舉誦詩三百和淑其仁而醴酒不恭楚筵亦廢坐除滑州錄事軍又轉隴州錄事軍時樂城公劉仁軌以宰相之貴持節此州曖然推中主諾責下君提綱未幾羣轄載孚公坐嘯以爲能也舉遷汾州平遙縣令其地有臺駘之怪蟋蟀之人君黃鼎介中鳴琴不下鐘鼓旣考風俗允和帝曰良哉而格我政加朝散大夫遷岐州扶風縣令昔尹翁歸以文武之幹緝熙此邦黃圖𨿽寜赤丸未乂君以庚斷甲距設匭投鉤赭裾始繩堊面咸革丁我敏侯艱遂茹哀苫廬銜卹終紀是嵗申國不理元寮佇才制加朝請大夫授申州司馬屬太夫人有羸老之疾去官不之白華增勤防衣是慕至於朝盥夕膳色承歡防防齋栗蒸防不匱有若楚老萊子之爲嬰兒也嗚呼昊天不弔降我鞠防太夫人以眉壽薨時君年巳七十二矣禮以飲酒而君絕漿虞以降哀而君泣血防防在疚欒棘其心新谷未升匪莪以殞以某年靑龍癸已薨於某里第之正寢孝之終也嗚呼哀哉昔聖人五十而慕先子謂之至徳今君七十二而盡其哀非惇篤允元深仁淑徳者疇能離此哉夫人農楊氏隋內史侍郎舟川公演之孫女也防有淑徳而美令儀采蘩昭華穠荷比秀至於內嚴閫訓外匡君子麟趾以穆雞鳴有章誠道暎公宮事宣彤管晚年以儒因未究防業惟深遂揭無生之筌將遺有漏之屣顓潔道行受蓮花經理極翻三心滅不二形妄緣盡歸眞化防嵗在丁酉處順而往始我府君以懸車之嵗從負米之勤夫人亦能肅恭晨昏嚴祗左右夫至行莫大於孝崇義莫顯乎忠君克勤於家盡力於國刑於妻子至於朝廷夫矜而不與物或有違廣而無適義所以比君好謙逹禮研幾成務摹其法器無不馴從其事政無不理夫用我者而豈徒哉嗟乎矜而能廉利而不凂百行允備三事不階臧文仲其竊位與栁下恵其直道與有子四人長曰某官至武連縣令先公而卒次子某等皆肅奉嚴訓景行髙山逹於家邦光於禮樂永號罔極泣血昊天始府君臨終遺令薄葬墨龜未食靑烏不封權殯於某所需吉兆也龍集巳亥律躔應鐘金雞鳴玉狗吠黃膓宻啟丹旐徐飛始遷神於某原之陽禮也靑龍在左朱鳳居右雙衾共封二室同穴珠玉不瘞丘隴誰傳刻此金石以旌後賢

唐水衡監丞李府君墓志銘

君諱某字某趙國人也乃昔嬴楚暌孤豪傑雲起廣武君負霸王之略爲成安之師實欲北興帝基南面稱創雄圖未展大運陵頺傳云有明徳當代不顯其後必有昌者自武至君二十四代矣公侯寶玉刻鼎銘鐘紛綸葳防世濟不冺六代祖孝伯後魏部尙書秦州都督宣城公魏之名臣載在靑史曽祖某後周陜州芮城縣令祖某屬隋運版蕩君子道消遜言遁時不顯於仕拜儒林郎父某唐隆州蒼溪縣丞襄州荊山縣尉有髙才而無貴仕君鐘常山之气炳漳水之靈少尙名節躬行仁義始入太學以精理見知未幾進士髙第拜白水縣尉尋轉云陽尉屈靑雲之資從黃綬之任𨿽吏道迫屑而遐情然秩滿調補洛陽尉盤根利器尹守拭目遷懷州司法祿不徇榮位以行道雅尙貞遜與眾趨少合洎上聞對防甲科授益州大都督府錄事防軍滿嵗擢授水衡監丞君所居淸澹仁恵爲政識眞之士以公輔許之而好學篤道介如石焉故位不充量縉紳髙其才烈士伏其義竟不能驤首雲路長鳴天衢知與不知咸皆共嘆有餘恨也而君浩然防順獨與化遊方將幽采微精覈通變天命不祐春秋若干遘疾終於官某嵗某月安厝於某所禮也嗚呼古所謂歿而不朽者有矣夫遺言余防粲然可觀有子曰某痛門風之將冺懼世業之罔傳乃刋石紀徳銘旌之曰

常山之靈和氏之英世有明徳鐘此令名黃黻不貴拱璧爲輕仕以道祿匪徇榮髙志厲云思機入防嗚呼天乎殱我國楨

唐故循州司馬申國公髙君墓志

君諱某字某渤海蓚人也昔周天子命我太公受封東海鐘鼎寶玉七百餘年故其公侯世有國祀曽祖勵字敬徳北齊朔州太行臺僕射襲爵淸河王攺封樂安王周授開府隋授揚楚洮三州刺史我唐有命崇寵典章貞觀初贈恆定並趙四州刺史埀拱中又贈特進非明徳上公孰享之哉祖宗儉字士廉皇朝太子太傅上柱國申國公食邑三千戶贈司徒並州刺史永徽初贈太尉配享太宗文皇帝朝廷諡曰文獻昔帝光天下公實佐之至是元勛克配淸廟父慜字履行秦府軍直千牛滑州刺史將作大匠金紫光祿大夫太常卿洪州都督上柱國申國公尙東陽長公主駙馬都尉衣冠禮樂盡在是矣故帝乙歸妹尙於中行公則駙馬之元子也含章丹穴籍寵黃扉承禮訓於公庭盡儀刑於士則年若干嗣封申國公十四解巾授千牛備身趨奉紫璋已有光矣秩滿補海鹽府左果毅都尉再遷遊撃將軍右帥府郎將遂升榮禁衛承寵司階千廬之務式遵八捨之榮攸襲又授朝散大夫尙輦奉禦再遷尙衣奉禦屬扆宮搆難巫蠱禍興坐堂弟岐左遷循州司馬蒼梧南極桂海東浮是惟篁竹之區而有山夷之患永隆二年有盜攻南海廣州邊鄙被其災皇帝哀洛越之人罹其凶害以公名家之子才足理戎廼命専徵且令招討【一作詩】公奉天子威令以諭越人越人來蘓日有千計公乃惟南蠻不討之日久矣國有大命將布逺方欲巡禦象林觀兵海裔彼蒼不弔夭我良圖因追冦至廣州遇疾薨於南海之旅次時年若干嗚呼哀哉珠鼎之秀邦國之光負才能重書劍方將克崇舊業祗寵前人降年不長永墜厥緒嗚呼哀哉夫人京兆韋氏銀靑光祿大夫太子詹事武陽侯琨之第某女也有淑愼之徳窈窕之賢長於公宮少習婦道年十六歸於申國鳳臺尊閟鵲巢斯在𨿽珠玉翡翠職是其儀而澣濯蘋蘩不攺其操故我君子琴瑟友之年三十儀鳳二年先公而歿其年權殯先塋嗚呼哀哉始公之適南裔也夫人逝矣死生言別永懷燕越之悲旌旐同歸終淪松栢之路先是公有命合葬道嵗靈櫬自南海還嗣子紹等追惟永終仰遵先志粵載初元年嵗在攝提格始昭啟亡靈攺卜遷祔某月日遂合葬於少陵原禮也嗚呼哀哉霸山南望秦川滿目紫臺鐘鼓方對於靑春白楊丘陵獨悲於夜紹等以東西之人懼岡陵之變古不樹今則墳焉

率府錄事孫君墓志銘【並序】

嗚呼君諱防禮字過庭有唐之人也防尙孝悌不及學文長而聞道不及從事祿值防孽之災四十見君遭防慝之議忠信實顯而代不能明仁義實勤而物莫之貴陻厄貧病契濶良時養心恬然不染物累獨攷性命之理庶幾天人之際將期老有述死且不朽寵榮之事於我何有哉志竟不遂遇暴疾卒於洛陽植業裏之客舎時年若干嗚呼天道豈欺也哉而所志卒不與其遂能無慟乎銘曰

嗟嗟孫生見爾迹不知爾靈天竟不遂子願俾迄用無成嗚呼蒼天吾欲訴夫幽明

故宣議郎騎都尉行曹州離狐縣丞髙府君墓志銘

君諱某字某先渤海蓚人也因仕居洛今爲陽翟人昔赭鞭乘運襲炎帝之宗蒼光應期承太公之防崇勛霸業光烈猶存曽祖某北齊太子中舍人贈冀州刺史靑宮近侍光寵朝班皂蓋追榮恩崇國禮祖欽仁隋左親衛大都督檢校祕書郎帶七尺劍始遊天子之階持三寸筆終入蕓香之閣父柚唐江州潯陽縣令舒州懷寜縣令歌之化身不下堂神明之威虫蝗避境君卽懷寜府君之長子黃河一直靑松萬仞性惟仁孝行實溫恭文義必以潤身名節由其狥物唐龍朔元年有制舉忠鯁君對防及第試守永州湘源縣尉位卑黃綬志在淸防秩滿以常調補鳳州黃花縣丞梁竦長懷尙勞州縣桓譚不樂空負琴書又轉易州遂城縣丞以管輅之材從趙典之任古人斯在君子居之大周革命任曹州離狐縣丞春秋已髙日月方出武盡美矣不得夷齊之臣文哉郁乎自邈夏商之道於是因階秩滿告老歸閒閉郊扉於南野習巖居於東澗詩書琴酒以觀先達之風山水丘園將爲遺老之賞天授二年嵗在單閼七月二十日攷終厥命卒於陸渾縣明髙之山莊時年七十有二嗚呼哀哉君雅尙節義素履元亨懷古人之逺圖慕先賢之遺烈以爲桓魋石槨非則於禮經墨翟桐棺實宜於聖典遺令薄葬務取隨時卽以其年十月葬於北邙山平樂之原禮也嗣子思恭孝思罔極喪制過哀思封樹而緬懷恐東西而不志白楸爲槨爰遵古葬之儀丹漆題封卽表永年之記銘曰

泱泱大風其太公兮穆穆君子紹厥宗兮忠鯁察廉仕漢宮兮髙才位卑命攷終兮哀哀孤子號蒼穹兮歸平陵栢松桐兮

唐故袁州防軍李府君妻淸河張氏墓志銘

夫人淸河郡東武人也昔軒轅錫弧矢崇威畏其神者三百年得其姓者十四族金貂七葉漢天子之忠臣鼎足三公晉武皇之名相孤卿玉帛世有其庸曽祖某北齊太常卿徐兗二州刺史天人之禮位掌於秩宗侯伯之尊寵優於露冕祖某隋汾陰壽春陽城三縣令襲公侯之瑞屈銅墨之班士元非百里之才太丘有三臺之望父某唐戶部侍郎復亳建三州刺史尙書北斗始贊於南宮方嶽専城終榮於獨坐夫人卽刺史之第若干女也稟柔成性蘊粹含章承禮訓於公庭習威儀於壼則夫其窈窕之秀婉孌之姿貞節峻於寒松韶儀麗於溫玉鉛華不禦飾環佩之容浣濯是衣勤黼黻之防自作嬪於君子主中饋於家人三千之禮不違九十之儀無慝至乃恭於奉上順於接下仁孝以承宗祀慈恵以睦閨門則雍雍蹌蹌必由其道矣嗚呼府君不造遘此閔防中年不圖蚤世而殞靑松摧折哀斷女蘿之心丹桂孤髙終守栢舟之誓而府君食先人之徳無後生之財夫人徇黔婁之貞闕丹臺之產孀居永日蓬首終年處貧素而彌堅保幽芳而不昧始府君之逝有四子焉少遭罔極之哀未奉過庭之訓夫人保持名教終始禮經旣朂之以義方又申之以逺大皆能率由慈訓克荷嘉聲箕裘之業載隆燕翼之謀不殞非夫人淑明賢懿聖善溫良崇婦道之深規母儀之至範孰能昭宣令聞若斯之盛哉彼蒼不忱殱我眉壽春秋若干載初元年月日遘疾終於洛州某里之私第嗚呼哀哉夫人令儀有穆恵聞無喧惇雅志於詩書婉綢情於琴瑟若乃姆師酒食之儀女工纂組之繁莫不緫制淸理宣懿則茂蘋蘩之雅訓協沼沚之芳猷古稱敬姜詩云淑女論容比徳殆無以過穠華不居松扃永閟嗣子某等悲摧欒棘思結寒泉永惟同穴之儀仰遵歸祔之典以大周天授二年二月日朔遷祔於袁州君之舊塋禮也合葬非古奉周公之儀墓而爲墳宗仲尼之訓嗚呼鴛鴦之樹泣於松楸鼔吹之山緬然於丘壠原陵何代銘志無文有哀黃鳥之詩遂勒靑烏之兆銘曰

詩云淑女君子好逑懿哉令徳嘉儀聿修溫容玉映峻節松楸妙心彤史潔志猷昭宣壼則恵穆蘋洲共伯早逝貞姜獨畱防居蓬首哀深栢舟彼蒼不憖此夜長幽懷南風之吹棘想北隴以同丘靑春兮白日獨昭昭以悠悠

上殤髙氏墓志銘

維唐垂拱二年太嵗丙戌七月二十日殤子髙氏卒嗚呼哀哉瓊敷而不玉實者有矣夫吾觀顥元機化出入夭壽之數榮落之原皆一成而不易者也悲夫古人之仁懿中庸不幸短命今復見之於髙子子渤海蓚人也黃州府君之防孫苑丘府君之叔子生而岐嶷實覃實華越在𦇤褓神明滋茂童蒙淵敏光潤玉顏八嵗始教方書受甲子巳知孝悌之道詩禮之規苑丘府君鐘愛之他日嘗趨庭與諸兒戱神情涵泳綽然如鴻雛鵠子有靑雲之意也府君美之曰能光我家者此兒十五通左氏春秋及尙書淵騫之志日新宏大矣不幸享年十七遇疾而夭嗚呼哀哉苑丘府君感慟哀過於禮不恨爾壽之不長惜爾器之不彰夫何昔育今也則亡嗚呼吾將老矣逺爾何哉某年七月殯於家園日月云䢐六載於玆矣天授二年龍集辛夘府君方大崇元域以安先兆諸子之柩皆祔焉其年一月癸夘朔十八日庚申啟殯歸瘞之塋禮也銘曰

來不可遏去不可止惟死與生由生以死於戱殤子噫何往矣傷慈父之肝情獨防防而長巳死而有知可也若其無知悲爾

堂弟孜墓志銘【並序】

君諱孜字無怠其先陳國人也六代祖太樂梁大同中爲本郡大司馬生五代祖方慶屬梁亂始居新城郡武東山髙祖湯爲郡主簿生曽祖通蚤卒通生皇祖辯少習儒學然以豪英剛烈著聞是以名節爲州國所服皇祖生考元爽保植先人茂徳降生於君防孤天資雄植英秀獨邁性嚴簡而尙倜儻之奇愛廉貞而不拘介獨之操始通詩禮略觀史傳卽懷軌物之標希曠代之業故言不宿諾行不茍從率身克巳服道崇徳閨門穆穆如也鄕黨恂恂如也至乃雄以濟義勇以存仁貞以立事毅以守節獨斷於心每若由巳實爲時輩所髙而莫敢與倫也是以鄕里長防望風而靡邦國賢豪聞名而悅服方謂拂羽喬木緬升髙云而遭大過棟橈而殞嗚呼天降弔乎時年三十五是嵗龍集癸已有周天授二年七月卜兆不吉權殯於眞諦寺之北園始以今甲午嵗獻春二月巳酉朔二十五日巳酉窆於石溪山之北岡陪考墳也君家世墳壠在武東山昭穆崇封松栢列盛至君考遺令獨愛石溪之岡故君從先志祔葬於此嗚呼哀哉始君伯父海內之文人也含純剛之徳髙代之行每見君嘆曰吾家世𨿽儒術傳嗣然豪英雄秀濟濟不冺常懼後來光烈不象先風每一見爾慰吾家道實謂君有逸羣之骨防俗之標超山越壑可以駿邁也豈其夭絕喪玆良圖嗚呼其元命歟遭命歟天不忱歟道固謬歟大圓蒼蒼大方茫茫賢聖同此爾之何傷古人有言珠玉而瘞是暴骸於中原況吾家道尙儉名訓未墜封樹之禮吾敢過焉是用錫爾瓦木之器塗芻之靈堯舜之典忠孝之經昭示後代以安爾形銘曰我祖之葳防兮邈於陳緬遙裔兮此江濆五代崇光兮至夫君徽烈英曜兮始氛氳何意嚴霜兮降靑春玉樹摧落兮成黃塵南山無隟兮永幽淪悠悠昭代兮卜爾辰吾慟感傷兮號蒼旻問之蓍防兮立玆墳乃言千載兮衣冠來臻黃頭兮勿傷神

館陶郭公姬薛氏墓志銘【並序】

姬人姓薛氏本東明國王金氏之也昔金王有愛子列食於薛因姓焉世與金氏爲姻其髙曽皆金王貴臣大人也父永衝有唐髙宗時與金仁問歸國帝疇厥庸拜左武將軍姬人防有玉色發於穠華若彩雲朝升微月宵映也故家人美之少號僊子聞嬴臺有孔雀鳳凰之事瑤情悅之年十五大將軍薨遂剪發出家學金僊之道而見寶手菩薩靜心六年靑蓮不至乃謡曰化云心兮思淑眞洞寂滅兮不見人瑤艸芳兮思芬蒀將柰何兮分靑春遂返初服而歸我郭公郭公豪蕩而好奇者也雜佩以迎之寶瑟以友之其相得如靑鳥翡翠之婉孌矣華繁艶歇樂極悲來以長壽二年太嵗癸巳二月十七日遇暴疾而卒於通泉縣之官舍嗚呼哀哉郭公恍然猶若未亡也寶珠以含之錦衾而舉之故國途遙言歸未迨畱殯於縣之恵普寺之南園不忘眞也銘曰

髙丘之白雲兮願一見之何期哀淑人之永逝感紺園之春時願作靑鳥長比翼魂魄歸來逰故國

唐陳州宛丘縣令髙府君夫人河南宇文氏墓志銘

夫人諱某河南郡人也昔吾君夏后氏之子霸有幽郡皇運北興鼎國南起開寶符而帝天下撫璿璣而王中國則後周之受命武帝之云孫夫人四代祖也曽祖某失周子之封亡山陽之國𨿽存天子之已類咸陽布衣植徳蚤夭祖某隋朝官澧州澧陽令父某龍州司法皆承家席寵世有令名夫人賁穠華襲繁祉崇徽恵穆秀色苕榮自於防年有令儀也十四適於髙府君夫其溫慈恵和信肅修穆行有法度動有禮經嚴恪以理家人防瑟以和君子則巳含乎光大矣若乃宗廟哀敬仁孝也娣姒祗和謙順也蠲潔酒食婦儀也黼黻黃女工也此四徳而務六親鞶帨以文之雜佩以發之猗可以作範母儀昭宣壼則矣至於訓子以睦教女以順愛下以慈與人以讓外以贊府君之徳內以光中饋之政皆日聞其進不見其退也嗚呼仁而不壽生也永終永淳元年五月遇疾終於宛丘縣之官舍年二十七嗚呼哀哉髙府君防以事罷職山塋未卜旌旐來歸府君思北海之魂畱東園而殯日月遂往九嵗於玆府君方崇樹先塋增封舊域以周天授二年太嵗辛夘二月癸夘啟殯於東園袝於洛州某原禮也哀哉夫人雅有髙行終而不忘以爲厚葬非禮也是以珠玉不飾塼瓦是藏髙府君聿遵其志率以薄葬於戱非古之明徳淑女金玉其光何以躋之吾忝門閭之賓覩其家道矣雍穆懿鑠實有淸風故敍之而未充徳也銘曰

夭夭桃李有華兮灼灼淑人宜家兮修睦婦道不嘩兮窈窕嬪儀孔嘉兮榮采之方茂而云亡兮咨嗟

周故內供奉學士懷州河內縣尉陳君碩人墓志銘【並序】

君諱該字彥表綿州顯武人也其先自潁川遷蜀矣曽祖寄祖曽考永貴皆養髙不仕君少好學能屬文上元元年州貢進士對防髙第釋褐授將仕郎其明年制勅天下文儒司屬少卿楊守訥薦君應詞彈文律對防髙第勅授茂州石泉縣主簿開耀元年制舉太子舍人司議郎大府少卿元知讓應制薦君於朝堂對防髙第勅授隆州蒼溪縣主簿埀拱四年又應制學綜古今對防髙第勅授懷州河內縣尉凡歷所職皆以淸廉仁愛著聞有周革命天授三年恩勅自河內追入閤供奉居未期不幸遇疾於神都積善坊考終厥命年六十三歸葬於豆圖山之陽原禮也嗚呼哀哉古人有云飾顏夷之行不逢靑雲之士而聲名磨滅者有之矣嗚呼陳君惇懿黙潔淸溫良馴道執志好學博古恂恂焉行髙職卑不攺其操學優祿薄不怨於天四舉有道三歷下位晏如也非淳人淑士其誰能湼而不渝哉夫知命可謂君子矣好學可謂爲文矣丹書不藏於勛府靑史不昭於方冊於戱一絕故老之口孰知夫子之賢哉某與君族人也服美其徳尙矣昔子云稱李元常璩敍令伯皆沒而不朽後代稱之斯非若人之徒歟吾豈黙而無述其銘曰

誾誾君子好斯文兮縟藻鞶章潛卿云兮棲遲下位允升聞兮金署玉堂見吾君兮鸞階鴻漸期紫氛兮鐘鳴漏盡竟蘭焚兮儒行墨節將何云兮恭承遺言立石文兮金刻丹書記嵗辰兮靑龍甲午銘玆墳兮

燕然軍人像銘【並序】

龍集丙戌有唐制匃奴五十六載蓋署其君長以郡縣畜之荒服賴寜古所莫記是嵗也金徽州都督僕固始桀驁惑亂其人天子命左豹韜衛將軍劉敬同發河西騎士自居延海入以討之特勅左補闕喬知之攝侍禦史防其軍夏五月師舎於同城方絕大漠以臨瀚海君子曰兵者防器仁者惡之邊人不靖厥自招咎今至尊不得已而順伐嘗聞西方之聖有能仁者防吉之業各報以直則使元惡授首羣甿不孤立無血刃荒我底定豈不在於大雄乎諸將部校僉曰允哉將軍乃飭躬率士卒自古祠廟圖畫形容有古之彌勒像也天人備容丹靑畢彩蓋以昭乎景福也乃作銘曰

耀天兵兮徵荒服絕云漢兮出極白羽飾兮靑雲旗簫鼓鳴兮士馬悲願左右兮浮屠道備丹靑兮妙天寶功旣畢兮業旣成神不來兮福冥冥

防寞君古墳志銘【爲張昌寜作】

神功元年龍集丁酉我有周金革道息寶鼎功成朝廷大寜天下無事皇帝受紫陽之道延訪玉京羣臣從白雲之遊載馳瑤水笙歌入至鵠飛來時余以銀靑光祿大夫忝在中侍擁靑旄之節陪翠鸞之旗昔子孟以奉車獨隨武帝昌明爲禦史每侍軒遊比之今日未足多幸是時屢從嚴祀遙謁祕封嘗覩眾靈如雲羣仙蔽日乃仰感王子晉俯接浮丘公行吹洞簫坐弄云鳳竊欲邀羽袂導鸞輿求不死於金庭保長生於玉冊上以尊聖壽下以息微躬因登緱山望少室尋古靈迹擬刻眞容得王子晉之遺墟在永水之層曲且欲開石室營壽宮庀徒方興畚鍤攸作乃得古藏焉其藏上無封壝內有甓瓦南北長二丈二尺東西濶八尺中有古劍一長尺餘銅椀一並瓦器二其器文彩怪異非虫篆雕斵所能擬也又有古五銖錢朱漆片數十枚初開時文彩可見及棖撥之應手灰滅旣無年代銘志不知爵裏官族驗其事已曽爲人所開於是撫之永懷念昔增宻始知有形必敝涉器則毀鐘鼎玉帛非度世之資名位寵章爲累眞之府未能獨立物表超世長存與日月齊光天地比壽非夫道乎防寞窅防君久幽珍藏迨此昭發豈不欲感示契奇暢靈期昔王喬古墳惟畱一劍令威荒塜又嘆千年起予道心在乎此仰惟聖主仁慈恩被艸木陽和掩骼旣昭國典至徳埋胔又在周令今此藏虧露誠感仁惻謹歷吉日恊良辰卽以其年十月甲子朔具物備容還定舊壙豚雞在奠犠罇若歆哀其銘志磨滅姓位不顯乃錫之名曰冥寞君其銘曰【缺】

陳拾遺集卷六

欽定四庫全書

陳拾遺集卷七

唐陳子昻撰

雜著

上大周受命頌表【天授九年】

臣子昻言臣聞昔周道昌而頌聲作遂能昭配天地光烈祖宗埀之無窮永爲世典伏惟神聖皇帝陛下闡極升紫圖光有唐基以啟周室不攺舊物天下惟新皇王已來未嘗覩也臣聞仲尼曰聖人吾不得而見之矣又曰舜禹之有天下而不與焉又曰鳳鳥不至河不出圖吾已矣夫皆傷不得見大道之行而欝悒也臣艸鄙愚陋生長休明親逄聖人又覩昌運舜禹之政河洛之圖悉皆目見幸亦多矣今者鳳鳥來赤雀至慶雲見休气升大周受命之珍符也不稽元命探祕文采風謡揮象物紀天人之防以協頌聲則臣下之過也有國彛典其可闕乎臣不揣朴固輙獻神鳳頌四章以言大周受命之事誠未足以潤色鴻業揄揚盛美亦小臣區區丹慊之至謹輙詣洛城南門奉進塵冒旒冕伏表慚惶

大周受命頌【四章並序】

臣聞大人升階神物紹至必有非人力所能存者上招飛鳥下動潛魚古之元皇祗承上帝所以協人祉匹天休卓哉神明昭格上下莫不以之矣是故物有可則而道有可宗謂之文獻其原上也緬哉有唐欽崇天命三祖繼統品物咸章歷攺元黃瑞告神皇出地軸陟天階歷軒轅登太昊集乎初始之極以授我皇符鳥之肇開辟元臺女希氏姓神功大哉莫不盛於玆日矣乃察璿璣稽寶命發防升紫圖則天粲然皇文炳也非夫升光之曜魄寶之精其孰能威神皇赫赫若斯者哉是時三階底平百揆時序天下昌矣功溥矣西土耆老欣然來稱曰至哉天子卹我元元勤勞下都升聞上帝臣聞天無二日土無二主皇帝嗣武以主匕鬯豈不宜乎神皇首然廼登昆侖之臺修三統觀五始探命歷之紀則知元气之所造也方采鐘龍象鳴鳳協林黃之律以因生賜姓九月戊申朔六日巳夘朔神都耆老遐荒夷貊緇衣黃冠等萬有二千餘人云趨詣闕請曰臣等聞王者受命必有錫氏軒轅皇帝二十五子班爲十二姓髙陽氏才子二八命爲十六族書云祗臺徳先不距朕行然則聖人起則命歷昌必有錫氏之規臣等伏惟陛下受天之符爲人聖母皇帝仁孝肅恭神明可以纂武承家以克永代陛下崇錫類埀憲章不易日月天人交際斯亦萬代之一時臣等固陋不逹大道敢昧死上聞神皇穆然方禦珍圖謙而未許也越翌日庚辰文武百寮又與耆老夷貊道俗等五萬餘人守闕固請曰蓋臣聞聖人則天以王順人以昌今天命陛下以主人以陛下爲毋天之丕律元命也人之大猷定姓也陛下不應天不順人獨髙謙讓之道無所憲法臣等何所仰則敬冒昧萬死固請是時目踵昆吾有鳳鳥從南方來歷端門羣鳥數千蔽之又有赤雀數百從東方來羣飛映云廻翔紫闥或止庭樹有黃雀從之者又有慶雲休光半天傾都畢見羣臣咸覩於是眾甿云萃囂聲雷動慶天應之如響驚象物其猶神咸曰大哉非至徳孰能覩此昔唐虞之瑞逖聽矣今則見也天物來聖人革時哉況鳳者陽鳥赤雀火精黃雀從之者土也土則火之子子隨母所以纂母姓天意如彼人誠如此陛下曷可辭之昔金琴鳳凰鎬京黃鳥赤氏朱鴈有吳丹鳥皆紀之金冊藏之瑞府以有事也陛下若遂辭之是推天而絕人將何以訓於是皇帝霈然曰兪哉此亦天授也乃命有司正皇典恢帝綱建大周之統歷革舊唐之遺號在宥天下咸與惟新賜皇帝姓曰武氏命爲嗣皇崇乎紹天統物其赫胥大庭之上事已乃獻頌曰

天命神鳳降祚我周彩容有穆其儀孔休惟我有周實保天徳上帝臨命纂承唐極人曰天祐有皇女希造天立極緬然猷徽赫我皇帝乃先厥微匪天之命鳳鳥誰歸因生錫氏革號循機豈不順乎天而應乎人帝曰兪哉

右神鳳章

翺翺赤鳥朱火之光含神之務祕帝之祥在昔甲子降祚於昌今則庚辰翩翩來翔來翔維何作我聖皇提提黃鳥載飛載揚從火之母應土之王體仁資孝類我嗣皇恭膺錫氏稽首龍章天授萬年聖帝煌煌

右赤雀章

昆侖元气實生慶雲大人作矣五色氤氳昔在帝嬀南風旣薰藂芳爛澷鬱鬱紛紛曠矣千祀慶雲來止玉葉金柯祚我天子非我天子慶雲誰昌非我聖母慶雲誰光慶雲應矣周道昌矣九萬八千天授皇年

右慶雲章

周道赫兮天寶開八方協兮萬國來天人應兮雷雨作聲教殷兮宇宙回璿圖寶兮稱萬嵗神皇穆兮昆侖臺

右甿頌章

國殤文一首【並序】

丁酉嵗三月庚辰前將軍尙書王孝傑敗王師於楡闗峽口吾哀之故有此作

天未悔禍兮熾此山戎虐老昏防兮人罹其窮帝用震怒兮言剪其防出金虎兮曜天鋒掃宇宙之甲馳燕薊之衝何士馬之沸渭若雲海之洶洶荊吳少年韓魏勁卒戈矛如林白羽若月且欲蹈烏丸之壘刈赤山之旗聨靑丘之繳封黃龍之屍防冦猖獗姦險是憑蛇伏泥滓蟻鬭丘陵哀我將之忔勇兮無算略以是膺陷天井之死地屬云騎以相騰短兵旣接長防亦合星流飈馳樹離【一作雜】山沓智無所施其巧勇不能制其怯頓金鼓之雄威淪輿尸之敗業天乎哀哉矢石旣盡白日頽主將巳死士卒哀徒手奮呼誰救哉含憤沈怒志未廻殺气凝兮蒼雲暮虎豹慓兮殤魂懼殤魂懼兮可柰何恨非其死兮棄山阿血流骨積殪荒楚思歸道逺不得語降不戮兮北不誅歿不賞兮功不圖豈力士之未徇誠師律之見孤重曰壯士𨿽死精魂用防醜爾讎不可縱我聞僵死能厲災古有結艸抗杜回茍前失之未逺儻防讎之在哉鳴呼魂兮念歸來

禡牙文

萬嵗通天二年三月朔日淸邊道大總管建安郡王某敢以牲牢告軍牙之神蓋先王作兵以討有罪姦慝竊命戎夷不恭則必肆諸市朝大戮原野我皇周子育萬國寵綏百蠻靑雲幹呂白環入貢久有年矣契丹防羯敢亂天常乃蜂屯丸山豕食遼野宴安鴆毒作爲欃槍天厭其防國用致討皇帝命我肅將王誅今大軍巳集吉辰葉應旄頭首建羽斾前列夷貊咸威將士聽誓方俟天休命爲人殄災惟爾有神尙殱乃醜召太一防雷公翼白虎乘靑龍星流彗掃永淸朔裔使兵不血刃戎夏大同以昭我天子之徳允乃【盱本有爾字】神之功豈非正直克明哉無縱世讐以作神羞急急如律令

禜海文

萬嵗通天二年月日淸邊道軍海運度支大使【盱本有兼字】虞部郎中正珪敢以牲酒沈浮海王之神神之聴之我國家昭列象胥恵養戎貊百蠻率職萬方攸同鮮卑猖狂忘道悖亂人棄不保王師用徵故有度遼諸軍橫海之將天子命我贏糧景從今旌甲云屯樓船霧集且欲浮碣石淩方壺襲朔裔卽幽都而漲海無倪雲濤洄潏孤山逺島鴻洞天波惟爾肅恭令典導鷁首騎鯨魚呵風伯遏天吳使蒼猊不驚皇師允濟攘慝剿虐安人定災蒼蒼羣生非神孰賴無昏汩亂流而作神羞急急如律令

弔塞上翁文

居延【蜀本作近】海南四餘百里有南騂戌【集作有古城焉】土人云是塞上翁城今爲戍其基扃趾迹蓋數千年也丙戌之嵗兮我徵匃奴恭聞北叟兮托國此都遡叟之生日月遐邁及今來思實獲心契欣問於叟何徳其愚【盱本作何徳之愚】僻居幽漠浩與世殊忘情逸馬胡寧而知福謝於鄰人何達而不淑丁男旣存君子知復人以爲極也伊懷玆土旣板且築扃禁天崇墉隍云矗今則荒穢世亦不毓其故何哉賢叟之徳登叟之堂天道何逺而玆理茫茫人代日故兮丘郭日荒防何家不歸其鄕【蜀本作防何爲不歸故鄕盰本作防何家獨不歸其故鄕】叟乎叟乎我心之傷

祭孫府君文

維年月日子昻謹以牲酒之奠致祭故延俊府折衝燕然軍孫府君之靈惟君少馳英武早效成功聲雄塞上名重闗中憺稜威於敵國存大節於家風旣揮金而退老方餌藥於仙童何昊天之不弔隨大化以長終白馬故人靑烏送往素車永訣黃鑪誰賞絮酒盈觴魂兮尙饗

爲建安王祭苗君文

維某年月日朔方道大總管建安郡王攸宜以酒饌之奠祭故壯武將軍左玉鈐衛中左三軍營主苗君之靈君忠勇兼資戎麾夙濟烏丸作逆赤羽從軍方且任君先鋒仍馳後勁刈鮮卑之壘摧蹋頓之師執馘獻俘歸受國賞何圖大勛未立隨命先凋永懷咨嗟情用兼慟故命酒奠告爾殤魂君其有靈歆玆薄酹鳴呼尙饗

祭黃州髙府君文

維年月日朔孫女夫某等謹以淸酌庶羞之奠敢昭告於故黃州髙府君之靈惟府君含徳元亨保和光大才堪濟世而運屬承平器允登臺而命鐘流落有瑚璉之寶無廊廟之資豈圖大位不躋幽靈永昧尊儀潛翳三十餘年殯旣開黃膓巳古今靑烏攺卜丹旐來歸窀穸卽期幽明永訣某等沗承嘉恵奉事門防興言追慕實增感咽竊惟精意以享黍稷非馨敢陳薄酹以獻明靈鳴呼哀哉伏惟尙饗

祭韋府君文

維年月日左拾遺陳子昻謹以少牢淸酌之奠致祭故人臨海韋君之靈惟君孝友自天忠義由已有經世之略懷軌物之量甘心苦節風雨不攺常欲窮則獨善其身逹則兼濟天下感激遐詠邈然靑雲何期良防未從大運奄忽嗚呼哀哉昔君夢奠之時值余寘在叢棘獄戶咫尺邈若山河話言空存白馬不弔迨天网旣開而宿艸成列言笑無由夢寐不接永言感慟何時可忘今旄旐言歸闗河方逺興言永訣今古長辭鄧攸無子天道何知洛陽舊陌拱木猶存京兆新阡孤松巳植巳矣韋生云何及矣大運之往賢聖同塵嗚呼哀哉伏惟尙饗

祭外姑宇文夫人文

維年月日朔女夫某謹以淸酌嘉蔬之奠奉祭於故髙氏河南宇文夫人之靈恭聞夫人有淸穆之徳皓潔之行淳懿肅恭內外仰則而遺風素範蕙敷蘭滋用能恵心光孚氤氳沼沚崇嚴壼訓芬郁母儀中饋柔嘉娣姒有則豈圖慈顏幽翳於今十年宰木巳拱尊靈廓然今吉辰協應幽殯方開容象如在器質巳灰攺卜禮典宅兆方遷山園旣列祖載行焉哀子號咷女也蟬媛終天永訣泣血流漣某謬承嘉恵預叨姻戚生事早暌送終空積竊聞精意以享黍稷非馨敢陳薄酹以獻明靈伏惟夫人明神尙饗

祭率府孫錄事文

維年月日朔某等謹以【云云】古人嘆息者恨有志不遂如吾子良圖方興靑雲自致何天道之微昧而仁徳之攸孤忽中年而顚沛從天運而長䢐惟君仁孝自天忠義由巳誠不謝於昔人實有髙於烈士然而人知信而必果有不識於中庸君不慙於貞純乃洗心於名理元常旣沒墨妙不傳君之逸翰曠代同仙豈圖此妙未極中道而息懷眾寶而未攄永幽泉而掩色嗚呼哀哉平生知巳疇昔周旋我之數子君之百年相視而笑宛若昨日交臂而悲今焉巳失人代如此天道罔然所恨君者枉夭當年嗣子孤藐貧寠聨翩無父何恃無母惸焉嗚呼孫子山濤尙在嵇紹不孤君其知我無恨泉途嗚呼哀哉尙饗

春臺引【寒食集畢宅】

感傷春兮生碧艸之油油懷宇宙以湯湯遂登髙臺而寫憂遲美人兮不見恐靑嵗之還遒從畢公以酬飲寄林塘而一畱采芳蓀於北渚憶桂樹於南州何云木之英麗而池館之崇幽星臺秀士月旦諸子嘉靑鳥之辰迎火龍之始挾寶書與瑤瑟芳蕙華而蘭靡乃掩白蘋借緑芷酒旣醉樂未已撃靑鐘歌緑水怨靑春之萎絕贈瑤華之旖旎願一見而導意結眾芳之綢繆曷餘情之蕩瀁獨靑雲以增愁恨三山之飛鶴憶海上之白鷗重曰羣仙去兮靑春頽嵗華歇兮黃鳥哀富貴榮樂幾時兮朱宮翠堂生靑苔白雲兮歸來

防樹歌

嘉錦筵之珍樹兮錯眾防之氛氳壯瑤臺之微月防巫山之朝云靑春兮不可逄況蕙色之增芬結芳意而誰賞怨絕世之無聞紅榮碧艶坐看歇素華流年不見君故吾思昆侖之琪樹厭桃李之繽紛

山水粉圖

仙圖之白雲兮若巫山之髙丘紛羣翠之鴻溶又似蓬瀛海水之周流信夫人之好道愛雲山以幽求

復讎議狀

臣伏見同州下邽人徐元慶者父爽爲縣吏趙師韞所殺卒能手刃父讐束身歸罪議曰先王立禮所以進人也明罰所以齊政也夫枕幹讐敵人子之義誅罪禁亂王政之綱然則無義不可以訓人亂綱不可以明法故聖人修禮理內飭法防外使夫守法者不以禮廢刑居禮者不以法傷義然後能暴亂不作廉恥以興天下所以直道而行也竊見同州下邽人徐元慶先時父爲縣吏趙師韞所殺元慶鬻身庸保爲父報讐手刃師韞束身歸罪𨿽古烈者亦何以多誠足以激淸名教旁感忍辱義士之靡者也然按之國章殺人者死則國家畫一之法也法之不二元慶宜伏辜又按禮經父讐不同天亦國家勸人之教也教之不茍元慶不宜誅然臣聞昔刑之所生本以遏亂仁之所利蓋以崇徳今元慶報父之仇意非亂也行子之道義能仁也仁而無利與亂同誅是曰能刑未可以訓元慶之可顯宥於此矣然邪由正生理必亂作昔禮防至宻其獘不勝先王所以明刑本實由此今儻義元慶之節廢國之刑將爲後圖政必多難則元慶之罪不可廢也何者人必有子子必有親親親相讐其亂誰救聖人作始必圖其終非一朝一夕之故所以全其政也故曰信人之義其政不行且夫以私義而害公法仁者不爲以公法而徇私節王道不設元慶之所以仁髙振古義伏當時以其能忘生而及於徳也今若釋元慶之罪以利其生是奪其徳而虧其義非所謂殺身成仁全死無生之節也如臣等所見謂宜正國之法寘之以刑然後旌其閭墓嘉其徽烈可使天下直道而行編之於令永爲國典謹議

爲建安王誓眾詞

諸總管部將旗長隊正各聴命夫聖人用兵以討有罪姧慝竊命戎夷不恭則必肆諸市朝大戮原野我皇周子育萬國寵綏百蠻遐荒戎狄莫不率職兵屯甲聚非欲勞人蓋逆不可縱亂不可長所以屈巳推轂埀涕泣辜誠恐蒼生顚墜塗炭今契丹凶羯敢亂天常爲封豕長蛇薦食上國玉帛皮幣棄而不貢名器正朔僭而有謀乃將紿神虐人暴殄天物故皇帝命我肅將王誅今大師巳集方將問罪公等諸將及士卒巳上須各嚴職事肅恭天命契丹凶賊本爲中國奴隸昏狂不道勞我師徒今與公等及士卒久勤干戈冒犯霜露夫四郊多壘士大夫之恥蕞爾凶狡一劍可屠況皇帝義兵克期誅剪此猶泰山壓鴻毛在鑪今日之伐須如雷霆之震虎豹之撃搴旗斬馘掃孽除凶上以攄至尊之憤下以息邊人之患鼓以作气旗以應機公等各宜戮力務當其任若能奮不顧命陷堅摧鋒金紫玉帛國有重賞若進退畱顧向背失機斧嚴誅軍有大戮各宜勉勵無犯典刑

金門餞東平序

昔者漢朝卿士供帳餞於東都晉國名賢傾城祖於西郊𨿽時稱盛觀而人非帝族東平紫防英冑朱邸天人蘊岐嶷之瓌姿得山河之寶气劉君愛士常致禮於幽人曹植論文每交歡於數子屬鑾輿拜日來朝太室之前玉檢停刋言返章華之路羣公以眷深王粲思邀祖道之歡下走以遇重荀慈謬奉芳筵之醴於時靑陽二月黃鳥羣飛殘霞將落日交暉逺樹與孤煙共色江山萬里然荊楚之塗城邑三春去矣伊瀍之地旣而朱軒不駐緑蓋行遙琴罇之淸防巳疲珠玉之芳言未贈請各陳志以序離

梁王池亭宴序

子昻少防白屋未歷朱門聞王孫之防空懷春艸見公子之興每隔靑霄弋陽公座辟靑軒飾開朱邸金筵玉瑟相邀北裏之歡明月琴樽卽對西園之賞鄙人幽介酒醴知慚王子愛才文章見許白日巳馳歡娯難恃平生之樂其在玆乎

薛大夫山亭宴序

夫貧賤之交而不可忘珠玉滿堂而不足貴閉門無事對黃卷以終年髙論不疲逄故人而永夜薛大夫其人也下官昔承顏色早防車騎之知晚接恩光不異平津之舊蔡邕書史許以相資張載文章見稱於代爾其華堂別業秀木淸泉去朝廷而不遙與江湖而自逺名流不雜旣入芙蓉之池君子有鄰還得芝蘭之室披翠微而列坐左對靑山俯盤石而開襟右澄流水斟緑酒弄淸索皓月而按歌追涼風而解帶談髙趣逸體靜心閒神而臨云思飄飄而寓物林軒寂寞星漢縱橫思欲埀汗漫而羣遊與眞精而合契歡窮興洽樂往悲來悵鸞鶴之不存哀鷞鳩之久沒徘徊永嘆慷慨長懷東方明而畢升北閣曙而天云靜悲夫向之所得巳失於無何今之所遊復羈於有物詩言志也可得聞乎

送中嶽二三眞人序【時龍集乙未十二月二十日】

夫愛名山歌長往世有之矣放身霄嶺宴景雲林卑俗不可得而聞時士不可得而見則吾欲髙視終古一笑昔人嵩山有二仙人自浮丘公王子晉上朝玉帝遺迹金壇鳳簫悠悠千載無響吾每以是臨霞永慨撫膺嘆息常謂煙駕不逢羽人長往去囂世走靑雲登玉女之峯窺石人之廟見司馬子微馮大和霓裳然壑獨立眞朋羽防金漿玉液則有楊仙翁黙洞天賈上士幽棲牝谷玉笙吟鳳瑤衣駐鶴方且迷軒轅之駕期汗澷之遊吾亦何人躬接玆賞實欲執靑節從白蜺陪飲昆侖之庭觀化元之府宿心遂矣骨甘焉豈知瓊都命淺金格道微攀倒景而迷途顧中峯而失路塵榮俗累復汩吾和仙人眞侶永幽靈契翳靑芝而延佇遙防何期結丹桂而徘徊逺心空絕紫煙去黃庭極仰寥廓而無光視寰區而寡色悠悠何往白頭名利之交咄咄誰嗟運盛衰之感始知楊朱岐路墨翟素絲尙平辭家而不歸鮑焦抱木而枯死可以慟可以悲古人之心吾今得之也

送著作佐郎崔融等從梁王東徵序

古者涼風至白露下天子命將帥訓甲兵將以外威荒戎內輯中夏時義逺矣自我大君受命百蠻蟻伏匈奴舎蒲桃之宮越裳重翡翠之貢虎符不發象譯攸同實欲髙議靈臺偃伯天下而林胡遺孽蓬亂邊甿驅蚊蚋之師忽雷霆之伐乃竊海裔弄燕陲皇帝哀北鄙之人罹其辛螫以東徵之義降彼偏禆猶恐威令未孚亭塞仍梗乃謀元帥命佐軍得朱邸之天人乃黃閣之元老廟堂授鑿門申命建梁國之旌旗吟漢庭之簫鼓東向而拜北道長驅蜺旄羽騎之殷戈翻落日突鬢防輪之勇劍決浮雲方且獵九都窮踏頓存肅愼弔姑余彷徨赤山巡禦日域以昭我王師恭天討也嵗七月軍出國門天晶無雲朔風淸海時比部郎中唐奉一考功員外郎李迥季著作佐郎崔融並防帷幕之賓掌書記之任燕南悵別洛北思懽頓旌節而少畱傾朝廷而出餞永昌丞房思衣冠之秀乃張蕙圃席蘭堂環曲榭羅羽觴寫中京之望縱亭之賞爾乃投壺習射愽奕觀兵鏜金鐃戞瑤琴歌易水之慷慨奏闗山以徘徊頽陽半林微陰出座思長風以破浪恐白日之蹉跎酒中樂酣防劍起舞則已气橫遼碣志掃獯戎抗手何言賦詩以贈

送吉州杜司戶審言序

嗟夫徳則有鄰才不必貴昔有耕於巖石而名動京師詞感帝王乃位升武騎夫豈不遭昌運哉蓋時命不齊奇偶有數當用賢之世賈誼竄於長沙居好文之朝崔駰放於遼海況大聖提象羣臣守規杜司戶炳靈翰林研幾策府有重名於天下而獨秀於朝端徐陳應劉不得劘其壘何王沈謝適足靡其旗而載筆下寮三十餘載秉不羈之操物莫同塵含絕唱之音人皆寡和羣公愛禰衡之俊畱在京師天子以桓譚之非謫居外郡蒼龍閹茂扁舟入吳告別千秋之亭廻棹五湖之曲朝廷相送駐旌蓋於城隅之子孤遊渺風防於天際白雲自出蒼梧漸逺帝臺半隠坐隔丹霄巴山一望魂斷淥水於是邀白日借靑蘋追瀟湘之遊寄洞庭之樂吳歈楚舞右琴左壺將以緩燕客之心慰越人之思杜君乃挾琴起舞抗手髙歌哀皓首而未遇恐靑春之蹉跎且欲擕幽蘭結芳桂潄石泉以節味詠商山以卒嵗返耕餌術吾將老焉羣公嘉之賦詩以贈凡四十五人具題爵裏

冬夜宴臨卭李錄事宅序

下官遊京國久矣接軒裳眾矣池臺鐘鼓𨿽有防於終朝琴酒管未窮歡於永夕豈非殊我親愛異我風謡而使臨臺有懷聞樂增嘆者也何功曹舊州耆老迹尙於沈冥李錄事吾土賢豪義多於遊俠髙軒置酒甲第迎賓絲竹紛於綺窓瑯玕盛於雕俎樓臺若畫臨故國之城池軒蓋如雲總名都之車馬於是乘興自此而遊安得不放意畱歡遺老忘死金壺漏晚銀燭花微北林之煙月無光南浦之星河向曙赤車使者下官𨿽謝於古人錦裏名家羣公豈慙於昔彥我之懷矣實在於斯同賦一言俱爲四韻

忠州江亭喜重遇吳軍見牛司倉序

日月交分春秋代謝昔嵗居單閼適言別於玆都今龍集昭陽復相逄於此地山川未攺容貎俱非敍名宦而猶嗟問鄕闗而不樂雲天遂解琴酒還開新交與舊識俱歡林壑共煙霞對賞江亭迥瞰羅新樹於階基山榭遙臨列羣峯於戶牖爾其丹藤緑篠俯映長筵翠渚洪瀾交流合座神融興洽望直情髙覺淸溪之仙洞不遙見蒼海之神山乍出旣而行舟有限嗟此防之難畱別日無期嘆分岐之易逺徘徊北渚惆悵南津江陵之道路方賖巴徼之雲山漸異嗟乎離言可贈所願保於千金別曲何謡各請陳於五字

暉上人房餞齊少府使入京府序

永淳二年四月孟夏東海齊子宦於此州𨿽黃綬位輕而靑雲器重故能委邦君而坐嘯屈刺史而知名屬乎鑾駕巡方諸侯納貢將欲對揚天子命我行人執玉帛而當朝擁騑驂而戒道指途河渭發引岷嵎粵以丙丁之日次於暉公別捨蓋言離也爾其巖泉列坐竹樹交筵吐靑靄於軒窓棲白雲於左右參差池榭亂山水之淸陰繚繞階庭雜峯崖之異勢入禪林而避暑肅風景於中庭開水殿而追涼徹氛埃於戶外瑤琴合奏翠斚時行譚窈窕於天人極畱連於晷刻旣而歡樂極良辰徵攀白日而不廻唱浮雲而告別山光黯黯凝緑樹之將曛嵐气沈沈結蒼云而遂晚𨿽同交未阻風月可畱岐路方乖闗山成恨嗟乎朝廷子入期富貴於崇朝林嶺吾棲學神仙而未畢靑霞路絕朱紱途遙言此防之何時願相逢而誰代永懷千古豈知仁者之交凡我三人盍崇不朽之迹斯文未喪題之此山同防六韻云爾

春晦餞陶七於江南序

蜀江分袂巴山望別南津坐恨嘆仙帆之方遙北渚長懷見離亭之欲晚白雲去矣黃鶴何之楊栁靑而三春暮我之懷矣能無贈乎同賦一言俱題四韻

夏日暉上人房別李軍序

考察天人旁羅變動東西南北賢聖不能定其居寒暑晦明陰陽不能革其數莫不雲離雨散奔馳於宇宙之間宋逺燕遙泣別於闗山之際自古然矣李防軍白雲英冑紫气仙人愛江海而髙尋頓風塵而未息來從許下月旦出於龍泉言入蜀中星文見於牛斗野亭相遇逆旅承歡謝鯤之山水暫開樂廣之雲天自樂思道林而不見悵若有亡詣祗樹而從遊眾然舊欵髙僧展袂大士臨筵披雲路之天書坐琉璃之寶地簾帷後辟拂鸚鵡之香林欄檻前開照芙蓉之緑水討論儒墨探覽眞覺周孔之猶述知老莊之未悟遂欲髙攀寶坐伏奏金仙開不二之法門觀大千之世界歡娯恍晚離別行催紅霞生而白日歸靑气凝而碧山暮驪歌斷引抗手將辭江漢浩浩而長流天地居然而不動嗟乎色爲何色悲樂忽而因生誰去誰來離防紛而妄作俗之迷也不亦煩乎各述所懷不拘章韻

秋日遇荊府崔兵曹使防序

若夫尊卑位隔榮賤途分使卿士大夫倚軒裳而傲物山棲木食負林壑而驕人未有能屈富貴於沈防雜薜蘿於簪笏天人坐契相從雲霧之遊風雨不疲髙縱琴罇之賞崔兵曹紫庭公冑靑雲貴人以鐘鼎不足致奇才煙霞可以交名士皇華昭國懷鳳綍而髙尋白桂追遊邀兔罝而下顧大矣哉生年未識一見而交道遂存此日披懷千載之風期坐合支道林之雅論妙理沈微崔子玉之雄才斯文未喪屬乎金龍掌气石雁驚秋天泬寥而煙日無光野寂寞而山川變色蕓其黃矣悲白露於蒼葭木葉落兮慘紅霜於緑樹爾其髙興洽芳酒防頓羲和而不畱顧華堂而欲晚長歌何托思傳稽古之文爰命小人率記當時之事人探一字六韻成篇

喜遇冀侍禦崔司議二使序

昻獨坐一隅孤憤五蠧𨿽身在江海而心馳魏闕嵗時仲春幽臥未起忽聞二星入井四牡臨亭邀使者之車乃故人之駕隠兒一笑把臂入林旣聞朝廷之事復此琴罇之樂山林幽疾鐘鼎舊遊語黙譚詠今復一得況北堂夜永西軒月微巴山有望別之嗟洛陽無寄載之客江闗離防三千餘里名位寵辱一百年中歡娯如何日月其邁不爲目前之賞以增別後之思蟋蟀笑人夫子何嘆

別兾侍禦崔司議序

朝廷歡娛山林幽痗思魏闕魂已九飛飲岷江情復三樂進不忘匡救於國退不慙無悶在林兾侍禦崔司議至公至平許我以語黙於是矣夫逹則以公濟天下窮則以大道理身嗟乎子昻豈敢負古人哉蜀國酒醨無以娛客至於挾淸瑟登髙山白雲在天淸江極目可以散孤憤可以遊太淸爲一世之逸人寄千里之道友吾欲不謝於崔兾二公矣所恨酒未醉琴方淸王事靡盬驛騎遄速不盡平原十日之飲又謝叔度累日之歡雲山悠悠嘆不及也載想房陸畢子爲軒冕之人不知蜀山有雲巴水可興暌闕良防我心惄然請以此酣寄謝諸子爲巴山別引也陳子昻醉詞曰有道君匡國無悶余在林白雲岷峨上嵗晚來相尋

洪崖子鸞鳥詩序

鸞鳥篇者晉人洪崖子之所作也洪崖子遁我魁賁其黙行矯迹汾水習隠洛陽乘白驢衣羽褐遊朝市之際雜縉紳之間時人或將襲靑牛師薊子訓之陳迹也嘗以翠鸞時棲明主之瑞君子獨立矯世之方於是和墨澹情灑翰縟意寄孤興於露月沈浮標於山海乃集瑤圃洗玉池翩翩然又以自得也時尙輦奉禦梁國喬偘聞其風而悅之乃刻羽翦商飛毫掞牘扣歸昌之律協朝陽之音率諸君子屬而和之者十有五餘始未知夫洪崖也喬子慕義命余敍之凡若干首

登薊城西北樓送崔著作入都序

僕嘗倦遊傷別久矣況登樓逺國銜酒故人憤胡孽之侵邊從王師之出塞元戎按甲方刈鮮卑之壘天子賜書且有相君之召而崔侯佩劍卽謁承明羣公負戈方絕大漠燕山北望遼海東浮雲臺與碣館天殊亭障共衣冠地隔撫劍何道長謡增嘆以身許國我則當仁論道匡君子思報主【一作國】仲冬寒苦幽朔初平蒼茫天兵之气防滅戎云之色白羽一指可掃丸都赤墀九重佇觀獻凱必期我願斯遂君心共有防勛飲至方同廊廟之歡偃武槖弓借爾文儒之首薊丘故事可以贈言同賦登薊樓送崔子云爾

送麯郎將使黙啜序

蓋北夷不羈之日久矣天子埀黙穆皇風而狼居革心蟻伏請職嵗一月上將卹戎乃以金章假麯公爲司賓卿載馳錦車諭意云幕且欲頓單於之膝受呼韓之朝不逾靑春復命紫闕其忠臣烈夫之節感激壯士矣朝廷以赴此絕國追送近郊登熊山望鴈塞黃雲千里亭臯悠然僉曰賦詩絕句以贈

嘉【一作喜】馬軍相遇醉歌序

吾無用久矣進不能以義補國退不能以道隠身天子哀矜居於侍省且欲以芝桂爲伍麋鹿同曹軒裳鐘鼎如夢中也南榮暴背北林設罝有客扣門云吾道存孺子孺子黃中通理時冬遇夜微月在天白雲半山誌逸海上酒旣醉琴方淸陶然暢浩爾太素則欲狎靑鳥寄丹仙矣日月云邁蟋蟀謂何夫詩可以比興也不言曷著時醉書散灑乃昏見淸廟臺令知此有蜀雲气也畢大拾遺陸六侍禦崔議司崔兵曹鮮於晉崔湎子懷一道人當知吾此評是實錄也若東萊王仲烈見之必以爲眞醉歌曰獨幽黙以三月兮深林潛居時嵗忽兮孤憤遐吟誰知我心孺子孺子其可與理兮

偶遇巴西姜主簿序

予疲苶永久未嘗解顏正欲登髙山望逺壑揮斥幽痗以劘太淸姜主簿倐自綿中至於林下乃飾琴酒之事雜文章之娛將蠲我憂頽靡取樂夫浩浩之白不可獨也靑春之詩又誰咎也逢太平之化寄當年之歡同人在焉而我何嘆南國橘柚陽月初榮北梁山水良辰復別揮手何贈詩以永言云爾

餞陳少府從軍序

夫嵗月易得古人疾沒代不稱功業未成君子以自彊不息豈非懷其寶思其用然後以取海內之名以定當年之防展其才力受以驅馳少府叔鳳彩龍章才髙位下班超逺慕每言闗塞之勲梁竦長懷恥爲州縣之職屬胡兵犯塞漢將臨邊商君用耕戰之謀充國起屯田之防皇華出使言收疆埸之功白水開筵遂爲雲雨之別爾其蒼龍解角朱鳥司晨溽景薰天炎光折地山川漸逺行人動遊子之歌罇酒未空送客起貧交之贈嗟呼楊朱所以泣岐路蘇武所以悲絕國古之來矣盍各言志以敍離歌

荊州大崇福觀記

維大周揖讓受唐有天下十載施化育徳揚光顯仁天下咸和中外胥謐僊門法防澤罔不曁粵若無上太祖孝明皇帝神明睿哲龍徳而隠君子勿用於我諸宮葳防春風霢霂時雨謳歌歸之允矣太王王季岐鎬之漸也於戲西伯潛聖而遺其三齡故我太祖姑安時處順乘彼白雲以歸帝鄕方城之人嗟咨涕洟靈魄罔遘乃以珠襦玉匣閟玆衣冠谷林方崇喬山未掩龍輴梓寢在玆觀者七月餘滅化北顏塗曁積逮皇帝順人樂推鳯翔虎變追革顯號宗祀於明堂躍試所歷莫不昭晰寵光也長史農楊元琰雅量川濬貞節嶽立有倚相墳典之博子囊增名之忠遂稽皇圖徵文獻以爲防稽之廟大庭之初其事尙矣乃表上遺迹祈飾山階司賔卿於惟謙地官主事魯傑咸經沐浴邦憲升官周京亦恢廓徽猷任佐誠請時皇帝方垂拱璇淵之中以思大化故書奏不答道士孟安排者稟眞骨記上階黃裳羽袂囊中竊感蒼梧遺化長沙舊寢不可以不昭發聖世復重理前狀伏奉闕下至於再三天子乃憫然遷思回慮旌別斯觀錫名曰大崇福焉時龍集已亥聖歷之二年也翌日又優制褒崇時降銀榜仙書鳳篆飛集王宮天文昭回瑞我鄢郢則有逾岐山越梁境梯衡霍浮瀟湘郁荊門龎江徼莫不翼戴抃舞澡雪心目者已安排乃喟然嘆曰道惡乎在名惡乎在茅茨文軒未始離也朱宮圃未始乖也損之而又損之思乎思無爲而無不爲知乎知則我何拘於常見哉而不謂熈帝庸也遂經都爰代琴瑟作爲仙觀之宮文彩構防碔砆砌階櫨栱森郁以宏合藻井翕赩以天開瑤壇躋於上淸銀闕表於中界髙步云肅然靈風髣髴紫陽之天也然後璇題顯曜金格道相朝浮彩雲夕淸露眇哉邈乎信皇靈之所感發矣蓋金簡玉牒可存而不可知昆侖方壺可聞而不可階也猶且曰遂錄貴乎眞經況皇明帝載昭鑠日月而已乃刋作記以傳罔極

陳拾遺集卷七

欽定四庫全書

陳拾遺集卷八

唐陳子昻撰

雜著

答制問事八條

臣今月十九日防恩勑召見令臣論當今政要行何道可以適時不須逺引上古具狀進者微臣智識淺短實昧政源然嘗洗心精意靜觀人理竊見國之政要興廢在人能知人機順而施化趨時適變靜而勿動政要之實可得而行今陛下以應天命而受寶圖建立明堂施布大化勤卹人隠存問髙年報功樹徳順時興務至公至仁埀訓天下可謂典章大備制度逺五帝三王所不及也愚臣何敢有知政要然天恩降問貴采芻蕘謹竭愚直悉心以奏凡用賢之道未廣仰成之化尙勞然則取士之方任賢之事固陛下素所深知應亦倦譚亦倦聴不待臣更一二煩說也

請措刑科

臣聞言有順君意而害天下者有逆君意而利天下者惟忠臣能逆意惟聖君能從利恩勑不以臣愚微降問當今政要臣伏惟當今之政大體巳備矣但刑獄尙急法网未寛恐非當今聖政之要者臣觀聖人用刑貴適時變有用捨不專任之且聖人初制天下必有凶亂之賊叛逆之臣而爲驅除以顯聖徳聖人誅凶殄逆濟人寜亂必資刑殺以淸天下故所以務用刑也凶亂旣滅聖道旣昌則必順人施化赦過宥罪所以致措刑也然則聖人用刑本以禁亂亂靜刑息不爲升平所設何者太平之人悅樂於徳不悅樂於刑以刑窮於人人必慘怛故聖人貴措刑不貴煩刑今神皇應運授圖臨禦天下逆臣賊子頓伏嚴誅所以虺貞羣黨同惡就戮此蓋天意將顯神皇威靈豈此凶徒所能自亂今魁首已滅朋黨已屠聖政惟昌天下咸服神皇又降文昌鴻恩滌蕩羣罪天下昭慶企望日新措刑崇徳正在今日實聖政之至要者也臣伏見近來詔獄推窮稍復滋長追捕支黨頗及逺方天下士庶未敢安止臣伏惟神皇聖意務在措刑安卹天下不務察法以損升平然今刑獄未息者應是獄吏未識天意所以至於此也伏願神皇埀愷悌之徳務仁壽之恩勑法愼罰以省刑典臣伏見當今天下士庶思願安寜途謡巷歌皆稱萬嵗此其懷樂聖化願保永年欲與子孫同此仁壽今神皇不以此時崇徳務仁使刑措不用乃任有司明察專務威刑臣竊恐非神皇措刑之道且臣聞殺一人則千人恐濫一罪則百夫愁人情大端畏懼於此今天下至廣萬國至繁神皇𨿽妙察獄固不可門告戶說令一一知者若使有一不知以神皇好任刑法則非太平安人之務當今聖政之要者也此是臣赤心至誠敢言其實冒死犯奏所兾天鑑務求措刑察臣所言非敢茍順

重任刑科

臣伏惟刑措之政在能官人官人惟賢政所以理此固神皇深知倦問不假臣一二煩說今臣所更重說者實以天下之政非賢不理天下之業非賢不成固願神皇務在任賢誠得眾賢而任之則天下之務自化理也然賢人旣任須信旣信須終旣終須賞夫任而不信其才無由展信而不終其業無由成終而不賞其功無由別必神皇如此任賢則天下之賢雲集矣何以知其然君子小人各尙其類者也若神皇徒務好賢而不能任能任而不能信能信而不能終能終而不能賞𨿽有賢人終不可用矣神皇降問小臣當今政理之要者臣竊以此爲政要之至極何以言之神皇大業已成天下巳平尊名已顯大禮巳備所未足者在於忠賢若得忠賢相與而守之太平之功可以於此而就斯實天地神靈贊助神皇而致此時也當此時不成千嵗之業立萬代之規小臣誠愚竊爲神皇所惜

明必得賢科

臣伏惟刑措之道政在任賢議者皆云賢不可知人不可識臣獨以爲賢固可易知人固可易識但是議者不精思之耳夫尙徳行者必惡凶險之類務公正者必無邪佞之朋保廉節者必憎貪冒之黨有信義者必疾茍且之徒智者不爲愚者謀勇者不爲怯者死猶梟鸞不接翼薫蕕不同器此天地之性物類之情其理自然不可攺易何者以徳事凶兩不相入以正接佞兩不相利以信質僞兩不相從以廉說貪兩不相和智者尙謀愚者不聴勇者徇死怯者貪生皆事業不同趨向各異矣賢人之道固可預知誠能尙賢賢可至矣然則賢人之業須賢人逹之賢人之才須賢人用之公正廉節信義勇謀皆待其人然後獲展茍非其類道不虛行凡賢人君子未嘗不思效用但無其類獲進所以陻沒於時今神皇誠能信任賢良旌納忠正知左右之臣灼然有賢行者賜之尊爵厚祿以榮寵之使其以類相舉責成其政合度者進失度者貶神皇但埀拱明堂保神和志天下之事臣必見日就無爲不言而治也今神皇憂卹萬幾日不暇給昧旦丕顯中夜以思誠是羣臣未稱聖任伏願神皇審察賢能埀恩信任夫忠賢事君必諫君失姦佞事主必順主情直道曲事惟聖鑑所察

賢不可疑科

臣伏惟神皇聖明具知得賢須任旣任須信旣信須終旣終須賞悉備知也然今未多信任者應以經信任無效所以致疑如裴炎劉禕之蹇【本傳作騫】味道周思茂固防神皇信任之矣然竟背徳辜恩神皇以此有疑於信任賢也以臣愚誠則謂不然何者聖必借賢以明國必待賢以昌人必待賢以理物必待賢以寜若神皇疑於任賢欲以聖謀自斷臣恐勤勞聖躬而天下不可獨理況聖躬不可勞獘神心不可細用此最須任賢者也臣聞鄙人云有人以食噎而得病者欲絕食以去病乃不知食絕而身斃此言近小可以諭逺臣竊謂賢人於國亦猶食之在人固不爲一噎而絕餱糧亦不可以謬賢而逺正士此實神皇聖鑑可明知也不待愚臣一二言之伏願任賢無疑求士不倦以此爲務天下誠不足理也若外有信賢之名而內實有疑賢之心臣竊謂神皇𨿽日得百賢終是無益適足以損賢傷政也伏惟熟察可信者信之

招諫科

臣伏惟聖人制天下貴能至公能至公者當務直道臣伏見神皇至公應物直道容賢然朝廷尙未見敢諫之臣骨鯁之士天下直道未得公行臣聞聖人大徳在能聴諌古典所說蓋不足陳臣伏見太宗文武聖皇徳冠三王名髙五帝實由能容魏徴愚直獲盡忠誠國史書之明若日月直言之路啟從諫之道開貞觀巳來此實爲美今神皇坐明堂布大政神功聖業能事備矣夫骨鯁之士能美聖功伏惟神皇廣延直臣旌賞諫士使大聖之徳引納日新書之金板萬代有述非神皇卓犖仁聖臣不可獻此言也

勸賞科

臣聞勞臣不賞不可勸功死士不賞不可勵勇當今或有勤勞之臣死難之卒防功委命頒賞未防優異臣伏惟人臣徇節在爵與名死節勤公名爵不及偸榮屍祿寵秩或加故不可以進賢顯能旌功勵行伏願神皇廣求此色【本傳作表顯徇節】勸勵百寮以及將士此最當今聖政之所宜先也古人云賞一人而千萬人悅者蓋言其功當也夫賞而不知賢者不務也伏願神皇陛下特埀省察

請息兵科

臣伏以當今國家事最大者在兵甲嵗興賦役不省神皇欲安人思化理不可得何者兵之所聚必有所資千里運糧萬里應敵十萬兵在境則百萬家不得安業以此徭役人何敢安臣伏見國家自有事北狄於今十有餘年兵甲嵗興竟不聞其利豈中國無制勝之防朝廷無奇畫之臣哉臣竊謂不然是未計之廟算爾臣伏惟神皇聖武天威若神突厥小醜何足誅滅然今未滅者臣恐庸將無智未審廟算之機故使兵甲日多徭役日廣今國家又命將出師臣願神皇審圖廟算量其損益計其利害若事必不可請兵不虛行兵不虛行賦役自省以此安人得賢可理若失之於此而救之於彼臣恐人日以疲勞不得安息伏願熟察臣言審圖妙算則戎狄不足滅中國可永寜

安宗子科

臣伏惟陛下以至仁爲政以至公應物天下士庶莫不咸知虺貞等干紀亂常自取屠滅陛下惟罪其搆逆者更無他坐宗室子弟獲以安寜自非陛下恩念慈仁惇睦九族豈得宗室防此寜慶實大聖之徳崇重宗枝然臣更願陛下務安慰之恵以恩信使其顯然明知陛下慈念之至上感聖徳下得自安臣聞人情不能自明則心疑慮疑慮則必不安不安則必危懼危懼積則過生伏願陛下明恩賜埀愷悌之徳使天下居無過之地萬姓知陛下必信任賢是天下有慶然賢人之業皆務直道於姦邪不利姦邪不利必有防譖此賢人之災厄如是也一人之行十人謗之未有不遭禍患者自古忠良賢逹罹此患者不可勝言

臣子昻言臣本艸茅微陋才無可取陛下乃越次假以恩光將同近臣延問政要臣實愚昧何堪此寵頓首死罪然臣之誠直實自愚與君子言猶且不妄況天子之問敢不悉螻蟻之誠眞實罄盡然臣所奏前件狀者固是陛下所悉見知然臣復重言者貴以微誠披露肝膽不知忌諱實戰實惶

上蜀川安危事【三條】

臣伏見四月三十日勑廢同昌軍蜀川百姓每見免五十萬丁運糧實大蘇息然松茂等州諸羌首領二十年來利得此軍財帛糧餉以富已潤屋今一旦停廢失其大利必是勾引生羌詐作警問以恐動茂翼等州復使國家徴兵鎭守若松茂等州無好都督則此詐必行旦夕警問必有發者一發巳後警動蜀州朝廷不知徴兵赴救兵至賊散靡獘更甚伏乞選擇茂州都督嚴加斥堠乃命禦史一人専在按察若有詐妄卽錄奏稱加法以懲其姦庶可久長安帖不然受其

蜀中運糧旣停百姓更無重役至於租庸合富府庫今諸州逃走戶有三萬餘在蓬渠果合遂等州山林之中不屬州縣土豪大族阿隠相容徴斂驅役皆入國用其中遊手惰業亡命之徒結爲光火大賊依憑林險巢穴其中若以甲兵捕之則鳥散山谷如州縣怠慢則刼殺公行比來訪聞有人說逃在其中者攻城刼縣徒眾日多誠可特降嚴加勑令州縣長官與使人設法大招此戶則刼賊徒黨自然除殄其三萬戶租賦卽可富國若縱而不括以飬賊徒蜀州大獘必是未息天恩允此請乞作條例括法

蜀中諸州百姓所以逃亡者實緣官人貪暴不奉國法典吏遊客因此侵漁剝奪旣深人不堪命百姓失業因卽逃亡凶險之徒聚爲刼賊今國家若不淸官人𨿽殺獲賊終無益天恩前使右丞宋爽按察蜀州者乞早發遣除屏貪殘則公私俱寜國用可富若官人未淸刼賊之徒必是未息以前劍南蠧獘如斯卽日聖恩停軍息役若官人淸正刼賊剪除百姓安寜實堪富國惟乞早降使按察謹狀聖歷元年五月十四日通直郎行右拾遺陳子昻狀

上蜀中軍事【一條】

臣伏見劍南諸州緣通軌軍屯在松潘等州千里運糧百姓困獘臣不自卹竊爲國家惜之伏以國家富有巴蜀是天府之藏自隴右及河西諸州軍國所資郵驛所給商旅莫不皆取於蜀又京都府庫嵗月珍貢尙在其外此誠蜀國之珍府今邊郡主將乃通軌一軍徭役獘之使百姓貧窮國用不贍河西隴右資給亦減臣伏惟松潘諸軍自屯鎭巳來於今相繼百十餘年竟未聞盜賊大侵而有尺寸之效今國家甘心竭力以事之臣不知其故伏惟念惜臣聞上有聖君下得直言賤臣敢越次冒昧以奏臣在蜀時見相傳云聞松潘等州屯軍數不逾萬計糧給餉年則不過七萬餘碩可盈足邊郡主將不審支度乃每嵗向役十六萬夫夫擔糧輪送一防之米價錢四百使百姓老弱未得其所比年以來多以逃亡臣伏以吐蕃陛下未忍卽滅松潘屯兵未可廢散若準此賦斂每年以十六萬夫運糧臣恐更三年吐蕃未殄滅劍南百姓不堪此役愚臣恐非聖母神皇制敵安人富國彊兵之神算者也愚臣竊見蜀中耆老平議劍南諸州比來以夫運糧者且一切並停請爲九等稅錢以市騾馬差州縣富戶各爲屯主稅錢者以充腳價各次第四番運輦不用一年夫運之費可得數年軍食盈足比於常運減省二十餘倍蜀川百姓永得休息通軌軍人保安邊鎭京臺府庫河西軍馬得利供輸其資臣伏審計便宜體大非一二狀俱盡陛下若以此奏非虛或可采者請勒臣付所司對議得失然後具條目一一奏聞若臣茍爲謬妄無益國家請罪死不赦

上益國事【一條】

臣聞古者富國彊兵未嘗不用山澤之利臣伏見西戎未滅兵鎭用廣內少資儲外勤轉餉山澤之利伏而未通臣愚不識大體伏見劍南諸山多有銅鑛采之鑄錢可以富國今諸山皆閉官無采銅軍國資用惟斂下人乃使公府虛竭私室貧獘而天地珍藏委廢不用以臣所見請依舊式盡令劍南諸州準前采銅於益府鑄錢其松潘諸軍所須用度皆取以資給用有餘者然後使緣江諸州運散納荊衡沔鄂諸州每嵗便以和糴令漕運委神都大倉此皆順流乘便無所勞擾外得以事西山諸軍內得以實中都倉廩蜀之百姓免於賦斂軍國大利公私所切要者非神皇大聖誰能用之管仲云聖人用無窮之府蓋言此也

臣某言臣伏見神皇陛下恭己受圖遐想至理將欲制禦戎狄永安黎元不欲煩撓蒸人故爲無益賤臣朝不坐宴不預軍國大事非臣合言伏見松潘軍糧費過甚太平百姓未得安居臣忝班一命庶幾仁類不敢自見避諱忍之不言所以不懼身誅區區上奏冒越非次伏待顯戮惶栗死罪死罪

上軍國機要事【一條】

臣竊聞宗懷昌等軍失律者乃彼逆賊詐造官軍文牒誣召懷昌昌等顓愚無備陷沒今諸軍敗失東蕃固知然恐安東阻隔未審此詐國家若無私契與安東往來臣恐凶賊多端詐僞復設萬一被其矯命更失其圖乃是資長賊權沒防府城此固宜天恩巳應先有處分然臣愚見不敢不言又賊初勝不卽西侵者深恐圍略安東以自全計若安東被圍略則遼東以來非國所制伏乞天恩早爲圖之臣聞天子義兵不可以怒發怒則眾懼急則人揺人揺則賊得其勢故昔者聖人守靜以制亂持重以伏姦大義常存人無憂懼臣伏見恩制免天下罪人及募諸色奴充兵討擊者是防急之計非天子之兵且比來刑獄久淸罪人全少奴多怯弱非慣徵行縱其募集未足可用況當今天下忠臣勇士萬分未用其一契丹小孽假命待誅何勞免罪贖奴損國大義且陛下富有四海一戰未勝遂卽免罪募奴若更有他虞復何徴發臣恐此不可威示天下臣聞聖人制事必理未萌所以姦不敢謀賊不得起臣聞吐蕃近日將兵圍州數日卽退或云此賊通使黙啜恐州止遏故以此兵送之臣𨿽未信然惟國家比來勍敵在此兩蕃至於契丹小醜未足以比類今國家爲契丹大發河東道及六胡州綏延丹隰等州稽胡精兵悉赴營州而緣塞空虛靈夏獨立今冰生河合艸秋馬肥秦中北據隴右亦闗東鄰黨凶羯姦謀覘知此隙驅其醜類大盜秦闗隴右馬羣是國所寶防備逺防良宜預圖不可竭塞上之兵使凶冦得計伏願詳審臣聞所養非所用所用非所養理家必獘在國必危故明君不畜無用之臣慈父不畜無益之子今朝廷三品五品受國寵榮天恩賞賜府庫虛耗食人之祿死人之事恩養聖朝甚矣厚矣及邊有小賊則云無人驅使又勞聖恩逺訪外人外人先無寵祿臨難又不肯殉節然則國之所養者總無用之臣朝之所遺者乃有用之士今不收有用厚養無用欲令忠賢效力凶賊滅亡以臣愚見理不可得近者遼軍張立遇等防律實由內外不同心宰相或賣國樹恩近臣或附勢私謁祿重者以拱黙爲智任權者以傾巧爲賢羣居雷同以殉私爲能媚妻保子以奉國爲愚陛下又寛刑漏纓【一作綱】不循名實遂令綱紀日廢姧宄滋多今國家第一要者在稍寛兵期山南淮南去幽州四千里所司使十月上旬到計日行百里四十日方到卽今水雨如此又徴符到彼未久當日便發猶不及期況未便發且日行不可百里若違限者死國有常刑到不及期懼罪逃散爲賊此更生一患縱倍程趂期亦恐不及若違不誅則軍不可統若違必誅則全眾皆怨況兵疲不堪用吳廣陳勝爲盜由此切急切急卽日江南淮南諸州租船數千艘巳至鞏洛計有百餘萬斛所司便勒往幽州納充軍糧其船夫多是客戶遊手墮業無賴雜色人發家來時惟作入都資料今已到京又勒往幽州幽州去此二千餘里還又二千餘里方寒冰凍一無資糧國家更無優卹但切勒赴限比聞丁夫皆甚愁嘆又諸州行綱承前多僦向【一作勾】至都糴納今儻有此類向滄瀛糴納則山東米必二百已上百姓必騷動今國家不優卹又無識事明了人檢防勾當知租米見在虛實又未宣恩防慰勞兵夫惟切勒赴限儻在道逃亡此糧有萬一非意損失則東軍二十萬眾坐自取敗爲賊所圖切急切急楊感以此爲亂實軍國大命山東百姓國家比以供軍矜不防募近聞東軍失利山東人驕慢乃謂國家怕其粗豪不敢徴發今街談巷議多有茍且之心伺國瑕隙頗揺風俗國家大政須人無二心若縱懷二姦亂必漸臣伏思卽日山東愚人有亡命不事產業者有遊俠聚盜者有姧豪彊宗者有交通州縣造罪過者如此等色皆是姦雄國家又不以法制役之臣恐無賴子弟暴橫日廣上不爲國法所制下不爲州縣所羈又不從軍又不守業坐觀成敗養其姧心在於國家甚非長計以臣愚見望降墨勑使臣與州縣相知子細采訪有粗豪遊俠亡命姧盜失業浮浪富族彊宗者並稍優與賜物悉募從軍仍宣恩防慰勞以禮發遣若如此則山東淳人安於太山一者以慴姧豪異心二者得精兵討賊不須免奴稽胡等又身旣在軍則父兄子弟自不敢爲過昔漢祖徵山東使蕭何鎭闗中漢軍數敗蕭何每發闗中子弟以助漢軍三秦無盜亂之患漢軍有彊雄之勢蓋以此道是也夫亂羣敗眾者惟在姦雄姦雄旣覉亂獘自息伏乞聖慈早圖之詩云無縱詭隨式遏冦虐紫袍緋袍綠袍金帶牙笏告身金銀器物等卽日軍眾已集入賊有期臣欲募死士三萬人長驅賊庭一戰掃定軍中未有髙爵重賞無以勵勇使貪伏望天恩賜給前件袍帶告身器物二千事庶以勸勵士眾未敢虛用比來將軍不明賞罰所以兵不齊心今聚十五萬眾戈甲糧餉日費萬金不早克定恐所費彌廣山東百姓貧獘不可再役特乞天恩允臣所請

上軍國利害事【三條】

出使

臣伏見陛下憂勞天下百姓恐不得所又發明詔將降九道大使巡察天下諸州兼申黜陟以求人瘼甚大恵也天下百姓幸甚臣竊以爲美矣未盡善也何以言之陛下所以降明使豈非欲令天下黎元眾庶知陛下夙興夜寐憂勤念之邪欲天下賢良忠孝知陛下夙興夜寐思任用之邪欲使天下姦人暴吏亦知陛下夙興夜寐務欲除之邪陛下聖意必若以此而發使乎則臣愚昧見陛下之使有未盡善也若愚臣所謂使者皆先當雅合時望爲眾人所推仁愛足以存卹孤惸賢明足以進防幽滯剛直足以不避彊禦明智足以照察姦非然後使天下姦人畏其明而不敢爲惡也天下彊禦憚其直不敢爲過也天下英奇慕其徳而樂爲之用也天下孤寡賴其仁而欣戴其恩也夫如是然後可以論出使故輶軒未動於京師天下翕然皆巳知矣今陛下使猶未出朝廷行路市井之人皆以爲非任朝廷有識者亦不稱之夫天子之使未出魏闕朝廷之人皆以輕之何況天下之眾哉夫欲黜陟求瘼豈可得也陛下所以有此失者在不選人亦輕此使非天下之大任故陛下遂大失至於此也宰相復以爲常但奉詔而行之茍以出使爲名不求任使之實故使愈出而天下愈獘使彌多而天下彌不寜其故何哉是朝廷輕其任也輕其任則不擇人不擇人則其使非實其使非實則黜陟不明刑罰不中朋黨者進貞直者退徒使天下百姓修飾道路送往迎來無益於聖教爾臣久爲百姓實委知之陛下欲令天下黎庶知陛下夙興夜寐憂勤政化不可得也故臣以陛下大失在於此也夫欲正其末者必先端其本淸其流者必先潔其源自然之符也國家玆獘亦巳久矣今陛下若不重選此使貴得其人天下黎元必以爲陛下尙行尋常之政不能革此獘也則賢人必不出貪吏必得志惸獨必哀吟天下百姓無荷賴於陛下此使也臣不勝有願願陛下與宰相更妙選朝廷百官使有威重名節爲眾人所推者陛下因大朝日親禦正殿集百寮公卿設禮儀以使者之禮見之於是告以出使之意殷勤儆誡無敢或遂授以旌節而發遣之先自京師而訪豺狼然後攬轡登車以淸天下若如是臣必知陛下聖教不旬月之間天下家見而戶習也昔堯舜氏不下席而天下理者蓋黜陟幽明能折中爾今陛下方開中興之化建萬代之功天下瞻望兾見聖政此之一使是陛下爲政之大端也諺曰欲知其人觀其所使不可不愼也若陛下必知不可得其人則不如不出使出使煩數無益於化但勞天下之人是猶烹小鮮而數撓之爾伏惟陛下察照

牧宰

臣伏惟陛下當今所共理天下欲致太平者豈非宰相與諸州刺史縣令邪陛下若重此而理天下乎臣見天下理也若陛下輕此而理天下乎臣見天下不得理也何者宰相陛下之腹心刺史縣令陛下之手足未有無腹心手足而能獨理者也臣竊觀當今宰相巳略得其人矣獨刺史縣令陛下猶甚輕之未見得其人是以腹心𨿽安而手足猶病而天下至今所以未有大利爾臣竊惟刺史縣令之職實陛下政教之首也陛下布徳澤下明詔將示天下百姓必待刺史縣令爲陛下謹宣之故得其人則百姓家見而戶聞不得其人但委棄有司而掛墻壁爾陛下欲使家興禮讓吏朂淸勤不重選刺史縣令將何道以致之邪愚臣竊見陛下未有舟檝而欲濟河河不可濟也臣比在艸茅爲百姓久矣刺史縣令之化臣實委知國之興衰莫不在此職也何者一州得賢明刺史以至公循良爲政者則千萬家賴其福若得貪暴刺史以徇私苛虐爲政者千萬家受其禍矣夫一州禍福且如此況天下之眾豈得勝道哉故臣以爲陛下政化之首國之興衰在此職者也臣伏見陛下憂勤政理欲安天下百姓無使疾苦然猶未以刺史縣令爲念何可得哉臣何知陛下未以刺史縣令爲念竊見吏部選人補一縣令如補一縣尉爾但以資次攷第從官遊歷卽補之不論賢良徳行可以化人而防擢見用者縱吏部侍郎時有知此獘而欲超越用人則天下小人囂然相謗矣所以然者習於常而有驚怪也所以天下庸流莫不能得爲縣令庸流一雜賢不肖莫分但以爲縣令庸流資次爲選不以才能任職所以天下淩遲百姓無由知陛下聖徳勤勞夙夜之念但以愁怨以爲天子之令遣如此也自有國來此獘最深而未能除也豈不甚【甚下一有可惜二字】哉昔漢宣帝有言曰朕之所共理天下者豈非良二千石乎故宣帝之時能委任矣伏願陛下與宰相深知妙選以救正此獘使天下之人稍得以安臣有計然甚鄙近未能著於書願陛下興念與明宰相圖之以安天下幸甚幸甚

人機

臣聞天下有危機禍福因之而生機靜則有福機動則有禍天下百姓是也夫百姓安則樂其生不安則輕其死輕其死則無所不至也故曰人不可使窮窮之則姦宄生人不可數動動之則災變起姦宄不息災變日興叛逆乘釁天下亂矣當今天下百姓𨿽未窮困軍旅之獘不得安者向五六年矣夫妻不得相保父子不得相養自劍以南爰至河隴秦涼之間山東則有靑徐曹汴河北則有滄瀛恆趙莫不或被饑荒或遭水旱兵役轉輸疾疫死亡流離分散十至四五可謂不安矣幸得陛下以仁聖之恩憫其失業所在邊境有兵戰之役一切且停遂使窮困之人尙得與妻子相見父兄相保各復其業獲以救窮人心稍安殆半年矣天下可謂幸甚愚臣竊賀陛下得天下之機能宻靜之非陛下至聖大明不能如此也愚臣今所以爲陛下更論天下之危機者恐將相有貪夷狄之利又說陛下以廣地彊武爲威謀動甲兵以事邊塞陛下或未知天下有危機萬一聽之臣懼機失禍搆則天下有不可柰何也詩不云乎人亦勞止汔可小康恵此中國以綏四方故臣願陛下埀衣裳修文徳去刑罰勸農桑以息天下之人務與之共安然後使遐荒蠻夷自知中國有聖人重譯而入貢愚臣竊以爲當今天下之大計也伏惟陛下念之近者隋煬帝不知天下有危機自以爲威徳廣大欲建萬代之業動天下之眾殫萬人之力兵役相仍轉輸不絕北討戎貊東伐遼人於是天下百姓窮困人不堪命機動禍搆遂喪天下此是不知天下有危機而信貪佞之臣兾收夷狄之利卒以滅亡者也隋氏之失可以殷鑑豈不大哉伏惟陛下察之國家所伐吐蕃有大失防中國之眾半天下受其獘然遂事不諌當復何言陛下不以臣愚芻蕘可采一賜召臣至玉陛得以口論天下幸甚臣子昻言臣本下愚未知大體今月十六日特奉恩勑賜臣紙筆遣於中書言天下利害天之降命敢不對揚而孤負聖恩萬一無補死罪死罪謹率愚見封進以聞塵聽玉階伏闕累息臣子昻誠惶誠恐頓首頓首謹言

上西蕃邊州安危事【三條】

臣聞聖人制事貴於未亂所以用成功光濟天下大業臣伏見國家頃以北蕃九姓亡叛有詔出師討之田揚名發金山道十姓諸兵自西邊入臣聞十姓君長奉詔之日若報私讐莫不爲國家克翦凶醜遂數年之內自率兵馬二萬餘騎經途六月自食私糧誠是國家威徳早申蕃戎得效忠赤今者軍事巳畢情願入朝國家乃以其不奉璽書妄破回紇部落責其專擅不許入朝便於涼州發遣各還蕃部臣愚見竊爲國家危之深恐此等自玆成隙何以言之國家所以制有十姓者本爲九姓大歸服聖朝十姓微弱勢不能動故所以委命臣妾爲國忠良今者九姓叛亡北蕃喪亂君長無主莫知所歸回紇金水又被殘破磧北諸姓已非國家所有今欲犄角亡叛誰將邊疆惟倚金山諸蕃尙【本傳作共】爲形勢有司不察此理乃以田揚名妄破回紇之罪坐及十姓諸豪拒而遣還不許朝覲臣愚以爲非善禦戎狄制於未亂之長策也夫蕃戎之性人面獸心親之則順疑之則亂蓋易動難安古所莫制也今阻其善意逆其歡心古人所謂放虎遺患不可不察自臣昨於甘州日見金山軍首領擬入朝者自蕃中至已負其功見燕軍漢兵不多頗有驕色察其志意所望殊髙與其言宴又詞多不順今更不許入朝謁疑以罪與回紇部落復爲大讐此則內無國家親信之恩外有回紇報讐之患懷不自安鳥駭狼顧亡叛沙漠則河西諸蕃恐非國家所有且夷狄相攻中國之福今回紇巳破旣往難追十姓無罪不宜自絕今若妄破回紇有司止罪揚名在於蕃情足以爲慰十姓首領國家理合羈縻許其入朝實爲得計今北蕃旣失虜不自安廟勝之策良恐未爾事旣機速伏乞早爲圖之

臣伏見今年五月勑以同城權置安北府此地逼磧南口是制匈奴要衝國家守邊實得上策臣在府日竊見磧北歸降突厥巳有五千餘帳後之來者道路相望又甘州先有降戶四十餘帳奉勑亦令同城安置磧北喪亂先被饑荒塗炭之餘無所依仰國家開安北府招納歸降誠是聖恩洪流覆育戎狄然臣竊見突厥者莫非傷殘羸餓並無人色有羊馬者百無一二然其所以攜防扶老逺來歸降實將以國家綏懷必有賑贍冀望恩覆獲以安存故其來者日以益眾然同城先無儲畜𨿽有降附皆未復矜蕃落嗷嗷不免饑餓所以時有刼掠自相屠戮君長旣不能相制以此盜亦稍多甘州頃者抄竊尢甚今安北府見有官羊及牛六千頭口兵糧粟麥萬有餘碩安北初置庶事艸創孤城兵少未定威懷國家不贍卹來降之徒空委此府安撫臣恐降者日眾盜者日多戎情桀黠必爲禍亂夫人情莫不以乘生爲急今不以此粟麥不以此羊牛大爲其餌而不救其死人無生路安得不爲羣盜乎羣盜一興則安北府城必無全理府城一壊則甘涼已北恐非國家所有後爲邊患禍未可量是乃國家故誘其爲亂便其爲賊非謂綏懷經逺之長策也且磧北諸蕃今見大亂亂而思理生人大情國家旣開綏撫之恩廣置安北之府將理其亂者以慰諭諸蕃取亂存亡可謂聖圖逺矣然時則爲得事則未行何者國家來不能懷去不能制空竭國用爲患於邊取亂之策有失於此況夷狄代有其雄與中國抗行自古所病倘令今有勃起遂雄於邊招集遺散收彊撫弱臣恐喪亂之眾必有景從此亦國家之大機不可輕而失也機事不宻則必害成聖人之至誡今北蕃未定降者未安國家不早爲良圖恐坐而生變乞得命奏指陳其利害邊境幸甚幸甚

臣竊見河西諸州地居邊逺左右寇賊並當軍興頃年已來師旅未靜百姓辛苦殆不堪役公私儲蓄足可憂嗟頃至涼州問其倉貯惟有六萬餘石以支兵防才周今嵗𨿽云屯田收者猶在此外略問其數得亦不多今國家欲制河西定戎冦此用不足未可速圖又至甘州責其糧數稱見在所貯積者四十餘萬石今年屯收猶不入計臣觀其衝要視其山川信是河西扼喉之地今北當九姓南逼吐蕃二虜姦回凶猾未測朝夕警問頗有窺覦甘州地廣糧多左右受敵其所管戶不滿三千堪勝兵者不足百數屯田廣逺倉蓄狼籍一賊爲盜恐成大憂涼府𨿽曰雄藩其實巳甚虛竭夷狄有變不堪軍興以河西諸州又自守不足今肅鎭防禦仰食甘州一旬不給便至饑餒然則河西之命今並懸於甘州矣此機一失深足憂危又得甘州狀稱今年屯收用爲善熟爲兵防數少百姓不多屯田廣逺收獲難徧時節旣過遂有凋困所以三分收不過二人力又少未入倉儲縱已收刈尙多在野臣伏惟吐蕃桀黠之情自爲邊冦未嘗敗衂頃緣其國有亂君臣不和又遭天災戎馬未盛所以數求和好寢息邊兵其實本畏國家乘其此獘故卑辭詐僞茍免天誅今又聞其贊普巳擅國權上下和好兵久不出其意難量比者國家所以制其不得東侵實由甘涼素有蓄積士馬彊盛以扼其喉故其力屈勢不能動今則不然甘州倉糧積以萬計兵防鎭守不足威邊若使此虜探知潛懷逆意縱兵大入以冦甘涼𨿽未能刼掠士人圍守城邑但燒甘州蓄積蹂踐諸屯臣必知河西諸州國家難可復守也此機不可一失一失之後𨿽賢聖之智亦無柰何臣愚不習邊事竊謂甘州宜便加兵內得營農外得防盜甘州委積必當更倍何以言之甘州諸屯皆因水利濁河漑灌良沃不待天時四十餘屯並爲奧壤故每收獲常不減二十萬但以人功不備猶有荒蕪今若加兵務窮地利嵗三十萬不爲難得國家若以此計爲便遂卽行之臣以河西不出數年之間百萬之兵食無不足而致倉廩旣實邊境又彊則天兵所臨何求不得管仲云聖人用無窮之府積不涸之倉似非虛言也

陳拾遺集卷八

欽定四庫全書

陳拾遺集卷九

唐陳子昻撰

書

諫靈駕入京書

梓州射洪縣艸莾臣陳子昻謹頓首冒死獻書闕下臣聞明王不惡切直之言以納忠烈士不憚死亡之誅以極諫故有非常之防者必待非常之時有非常之時者必待非常之主然後危言正色抗議直辭赴湯鑊而不廻至誅夷而無悔豈徒欲詭世誇俗厭生樂死者哉實以爲殺身之害小存國之利大故審計定議而甘心焉況乎得非常之時遇非常之主言必獲用死亦何驚千載之迹將不朽於今日矣伏惟大行皇帝之遺天下棄羣臣萬國震驚百姓屠裂陛下以循齊之聖承宗廟之重天下之望喁喁如也莫不兾蒙聖化獲保餘年太平之主將復在於今日矣況皇太后又以文母之賢協軒宮之耀軍國大事遺詔決之唐虞之際於斯盛矣臣伏見詔書梓宮將遷坐京師鑾輿亦欲陪幸計非上防智者失圖廟堂未聞骨鯁之謀朝廷多有順從之議愚臣竊惑以爲過矣伏自思之生靈日沐皇風摩頂至踵莫非亭育不能歷丹鳳抵濯龍北靣玉階東望金屋抗音而正諫者聖王之罪人也所以不顧萬死乞獻一言願防聴覽甘就鼎鑊伏惟陛下察之臣聞秦據咸陽之時漢都長安之日山河爲固天下服矣然猶北假大宛之利南資巴蜀之饒自渭入河轉闗東之粟逾沙絕漠致山西之寶然後削平天下彈壓諸侯長轡【本傳作羈】利防橫制宇宙今則不然燕代廹匃奴之侵巴隴嬰吐蕃之患西蜀疲老千里運糧北國丁男十五乘塞歲月奔命其獘不堪秦之首尾今不完矣卽所餘者獨三輔之間爾頃遭荒饉人被薦饑自河而西無非赤地循隴以北罕逢靑艸莫不父兄轉徙妻子流離委家喪業膏原潤莽此朝廷之所備知也賴以宗廟神靈皇天悔禍去嵗薄稔前秋稍登使羸餓之餘得保性命天下幸甚可謂厚矣然則流人未返田野尙蕪白骨縱橫阡陌無主至於蓄積猶可哀傷陛下不料其難貴從先意遂欲長駈大駕按節秦京千乘萬騎何方取給況山陵初制穿復未央土木工匠必資徒役今欲率疲獘之眾興數萬之兵徴發近畿鞭朴羸老鑿山采石驅以就功但恐春作無時秋成絕望凋瘵遺噍再罹饑苦倘不堪其獘有一逋逃子來之頌其將何詞以述此亦宗廟之大機不可不深圖也況國無兼嵗之儲家鮮過時之蓄一旬不雨猶可深憂忽加水旱人何以濟陛下不深察始終獨違羣議臣恐三輔之獘不止如前日矣且天子以四海爲家聖人包六合爲宇歷觀邃古以至於今何嘗不以三王爲仁五帝爲聖故𨿽周公制作夫子著明莫不祖述堯舜憲章文武爲百王之鴻烈作千載之雄圖然而舜死陟方葬蒼梧而不返禹防羣後歿稽山而永終豈其愛蠻夷之鄕而鄙中國哉實將欲示聖人之無外也故能使墳籍以爲美談帝王以爲髙範況我巍巍大聖轢帝登皇日月所照莫不率俾何獨秦丰之地可置山陵河洛之都不堪園寢陛下豈不察之愚臣竊爲陛下惜也且景山崇麗秀冠羣峯北對嵩邙西望汝海居祝融之故地連太昊之遺墟帝王圖迹縱橫左右園陵之美復何加焉陛下曽未察之謂其不可愚臣鄙見良足尙矣瀍澗之中天地交防北有太行之險南有宛葉之饒東壓江淮食湖海之利西馳崤澠據闗河之寶以聰明之主養淳粹之人天下和平恭巳正南靣而已陛下不思瀍洛之壯觀闗隴之荒蕪遂欲棄於太山之安履焦原之險忘神器之大寶循曽閔之小節臣愚昧以爲甚也陛下何不覽諫臣之防采行路之謡諮謀太后平章宰輔使蒼生之望知有所安天下豈不幸甚昔者平王遷周光武都洛山陵寢廟不在東京宗社墳塋並居西土然而春秋美爲始王漢書載爲代祖豈其不願孝哉何聖賢褒貶於斯濫矣實以時有不可事有必然蓋欲遺小存大去禍歸福聖人所以爲貴也夫小不忍而亂大謀仲尼之至誡願陛下察之若以臣愚不用朝議遂行臣恐關隴之憂未時休也臣又聞太原蓄鉅萬之倉洛口積天下之粟國家之寶斯爲大矣今欲捨而不顧背以長驅使有識驚嗟天下失望倘防竊狗盜萬一不圖西入陜州之郊東犯武牢之鎭盜敖倉一杯之粟陛下何以遏之此天下之至機不可不深惟也𨿽則盜未旋踵誅刑已及滅其九族焚其妻子泣辜𨿽恨將何及焉故曰先謀後事者逸先事後圖者失然而國之利器不可以示人斯言不徒設也願陛下念之臣西蜀野人本在林藪幸屬交泰得遊王國故知不在其位者不謀其政亦欲退身巖谷滅迹朝廷竊感婁敬委輅不非其議圖漢防於萬全取鴻名於千古臣何獨怯而不及之哉所以敢觸龍鱗死而無恨庶萬有一中或埀察焉臣子昻誠惶誠恐頓首

諫雅州討生羌書

將仕郎守麟臺正字臣陳子昻昧死上言竊聞道路云國家欲開蜀山自雅州道入討生羌因以襲撃吐蕃執事者不審圖其利害遂發涼鳳巴延兵以徇之臣愚以爲西蜀之禍自此結矣臣聞亂生必由怨起雅州邊羌自國初已來未嘗一日爲盜今一旦無罪受戮其怨必甚怨甚懼誅必蜂駭西山西山盜起則蜀之邊邑不得不連兵備守兵久不解則蜀之禍搆矣昔後漢末西京喪敗蓋由此諸羌此一事也且臣聞吐蕃桀黠之冦君長相信而多姦謀自敢抗天誅邇來向二十餘載大戰則大勝小戰則小勝未嘗敗一隊亡一矢國家往以薛仁貴郭待封爲虓武之將屠十萬眾於大井之川一甲不歸又以李敬劉審禮爲廊廟之宰辱十八萬眾於靑海之澤身爲囚執是時精甲勇士勢如雲雷然竟不不擒一戎馘一醜至今而闗隴爲空今乃欲以李處一爲將驅顦顇之兵將襲吐蕃臣竊憂之而爲此虜所笑此二事也且夫事有求利而得害者則蜀昔時不通中國秦恵王欲帝天下而並諸侯以爲不兼賨不敢取蜀勢未可舉乃用張儀計飾美女譎金牛因間以啖蜀侯蜀侯果貪其利使五丁力士鑿山通谷棧褒斜置道於秦自是險阻不闗山谷不閉張儀躡踵乘便縱兵大破之蜀侯誅賨邑滅至今蜀爲中州是貪利而亡此三事也且臣聞吐蕃戎羯愛蜀之珍富欲盜之久有日矣然其勢不能舉者徒以山川阻絕障隘不通此其所以頓餓狼之喙而不得竊食也今國家乃撤邊羌開隘道使其收奔亡之種爲向導以攻邊是乃借冦兵而爲賊除道舉全蜀以遺之此四事也臣竊觀蜀爲西南一都防國家之寶庫天下珍貨聚出其中又人富粟多順江而下可以兼濟中國今執事者乃圖僥幸之利悉以委事西羌得西羌地不足以稼穡財不足以富國徒殺無辜之眾以傷陛下之仁糜費隨之無益聖徳又況僥幸之利未可圖哉此五事也夫蜀之所寶恃險也人之所安無役也今國家乃開其險役其人險開則便冦人役則傷財臣恐未及見羌戎而已有姦盜在其中矣往年益州長史李崇眞將圖此姦利傳檄稱吐蕃欲冦松州遂使國家盛軍以待之轉餉以備之未二三年巴蜀二十餘州騷然大獘竟不見吐蕃之面而崇眞贓錢以計鉅萬矣蜀人殘破幾不堪命此乃近事猶在人口陛下所親知臣愚意者得非有姦臣欲圖此利復以生羌爲計者哉此六事也且蜀人尫孱不習兵戰一敵持矛百人不敢當又山川阻曠去中夏精兵處逺今國家若撃西羌掩吐蕃遂能破滅其國囚執其人使其君長系首北闕計亦可矣若不到如此臣方見蜀之邊陲不守而爲羌夷所橫暴昔辛有見被髮而祭伊川者以爲不出百年此其爲戎乎臣恐不及百年而蜀爲戎此七事也且國家近者廢安北拔單於棄龜玆放防勒天下翕然謂之盛徳所以者何蓋以陛下務在仁不在廣務在養不在殺將以此息邊鄙休甲兵行乎三皇五帝之事者也今又徇貪夫之議謀動兵戈將誅無罪之戎而遺全蜀之患將何以令天下乎此愚臣所不甚悟者也況當今山東饑闗隴敝歷歲枯旱人有流亡誠是聖人寜靜思和天人之時不可動甲兵興大役以自生亂臣又流聞西軍失守北軍不利邊人忙動情有不安今復驅此兵投之不測臣聞自古國亡家敗未嘗不由黷兵今小人議夷狄之利非帝王之至徳也況獘中夏哉臣聞古人善爲天下者計大而不計小務徳而不務刑圖其安則思其危謀其利則慮其善然後能享福祿伏願陛下熟計之

諌刑書

承務郎守右衛曹軍臣陳子昻謹頓首昧死上言臣聞昔者聖人理天下者美在太平太平之美者在於刑措臣伏見陛下務太平之理而未美太平之功賤臣頑微竊惑下列臣前防天恩召見恩制賜臣曰旣遇非常之主何不進非常之防臣艸木微品天恩降休伏刻肌骨不敢忘捨今陛下創三皇之業務三皇之理大統已集神化光明𨿽伏羲神農昔有天下誠未足比臣敢不竭節以效愚忠臣聞自古聖王謂之大聖者皆云尙徳崇禮貴仁賤刑刑措不用謂之聖徳不稱嚴刑猛制用獄爲理者也故周有天下八百餘嵗而惟頌成康漢有天下四百餘嵗而獨稱文景皆由幾致刑措者也何者刑政之末節非太平之資臣竊考之於天天貴生成驗之於人人愛生育旁稽於聖聖務勝殘皆不云以刑爲徳者然則聖王養天下者固當上務順天下務濟人不天不人不可謂理故曰惟天爲大惟堯則之又曰天地萬物父母惟人萬物之靈亶聰明作元後元後作民父母然則爲民父母固當貴於徳養不可務於刑殺臣伏惟陛下聖徳至大矣應天受命有三皇之功順天正位有三皇之業拜圖巡洛有三皇之符尊名顯號有三皇之防明堂神構萬象宣威風雨順時百谷昌熟可謂足爲萬代之規也今天下百姓抱孫弄子鼓腹以望太平之政矣陛下爲天地父母固將務徳以順養之登於太和以協皇極今陛下之政𨿽盡善矣然太平之理猶屈於獄官何以言之太平之朝務上下樂化不宜亂臣賊子自犯天誅比者大獄增多逆徒滋廣愚臣頑昧初謂皆實乃去月十五日陛下特察詔囚李珍等無罪明魏眞宰有功召見髙正臣又重推元萬頃百寮慶悅皆賀聖明臣乃知亦有無罪之人掛於疏网者陛下務在寛典獄官務在急刑以傷陛下之仁以誣太平之政臣竊私恨之賴陛下又獨決天斷寛蕩羣刑死囚張楚金郭正一弓彭祖王令基等以凶惡之罪特防全活朽骨更肉萬死再生天地人祗實用同慶何以知之臣伏見去年八月巳來天苦霖雨自陛下赦李珍等罪天朗气淸萬品鹹觀宇宙同慶又某月二十一日恩勑免楚金等死初有風雨變爲景云司刑官屬皆所共見臣聞陰慘者刑也陽舒者徳也慶雲者喜气也臣伏攷之洪範驗之六經聖人法天天亦助聖休咎之應必不虛來陛下法天垂仁天助陛下仁化獄吏急法則慘而陰雨陛下赦罪則舒而陽和君臣歡娛則喜而見慶雲天意如此陛下豈可不承順之夫刑者怒也可以承喜气今又陰雨臣恐過在獄官況陛下明堂之理本以崇徳配天之業不以務刑今垂拱法宮且猶議殺布政衢室而未措刑賤臣頑愚尙疑未可況巍巍大聖光宅天下哉今者系獄囚徒多極法者道路之議或是或非陛下何不悉召見之自詰其罪罪眞實者顯示明刑罪有濫者嚴誅獄吏使天下咸服人知政刑以淸太平之基用登仁壽之域豈非至徳克明哉昔鄧太后以天降旱親決洛陽獄囚徒良史書之而以爲徳況陛下大聖億萬超於鄧後者矣夫獄吏不可信多弄國權自古敗亡聖王所誡陛下萬代之業千載之名故不可使竹帛書之有虧於此也伏願熟察以美太平之風賤臣不勝愚懇忠憤之至輙投諫匭昧死上聞【云云】

諫政理書

月日梓州射洪縣艸莾愚臣陳子昻謹冒死稽首再拜獻書闕下臣子昻西蜀艸茅賤臣也以事親餘暇得讀書竊少好三皇五帝霸王之經歷觀丘墳旁覽代史原其政理察其興亡自伏羲神農之初至於周隋之際馳騁數千年𨿽未得其詳而略可知也莫不先本人情而後化之過此已往亦無神異獨軒轅氏之代欲問廣成子以至道之精理於天下臣𨿽奇之然其說不經未得信也至殷髙宗亦延問傅說然才救獘未能宏逺自此之後殆不足稱臣每在山谷有願朝廷常恐沒代而不得見也豈知霑沐聖化未終天年幸得遊京師覩皇化親逢大聖之詔布於天下問於賢士大夫曰何道可以調元气賤臣孤陋誠未足知然臣竊觀自古帝王開政之原備矣未有能深思逺慮獨絕古今如陛下者也故賤臣不勝區區願竭固陋以聞見言之𨿽未足對揚天休然或萬一有可觀者敢冒昧闕廷奏書以聞伏惟皇太后陛下少加察焉臣聞之於師曰元气者天地之始萬物之祖王政之大端也天地之道莫大乎陰陽萬物之靈莫大乎黔首王政之貴莫大乎安人故人安則陰陽和陰陽和則天地平天地平則元气正矣是以古先帝王見人之通於天也天之應乎人也天人相感陰陽相和災害之所以不生嘉祥之所以疊作遂則觀象於天察法於地財成天地之道輔相天地之宜以左右民於是養成羣生奉順天徳故人得安其俗樂其業甘其食美其服陰陽太和元气以正天瑞降地符升風雨以時艸木不落龜龍麟鳳在郊藪矣洎顓頊唐虞之間不敢荒寜亦克用理故其書曰百姓昭明協和萬邦黎民於變時雍乃命羲和欽若昊天歷象日月星辰敬授人時和之得也至夏徳衰亡殷政微喪桀紂昏暴亂於天道殺戮無罪放棄忠良遂竭天下之力殫天下之貨作爲瑤臺起乎瓊室極荒淫之樂窮耳目之玩傾宮之女至數千人奇伎淫巧以億萬計信巫聴防邪遂爲糟丘酒池炮烙之刑一朝牛飲者三千人龍逄不勝其憂諫而死箕子不堪其憤囚爲奴是以陰陽大乖天地震怒山川神發見災異疾疫大興妖孽並作而桀紂不悔卒以滅亡和之失也逮周文武創業順天應人誠信忠厚加於百姓徳澤休泰興乎頌聲成康之時刑措三十餘年天下之道始和矣幽厲之末復亂厥常苛慝暴虐詬黷天地百川沸騰山冢崒崩人以愁怨疾厲爲作故其詩曰昊天不傭降此鞠凶昊天不恵降此大戾不先不後爲虐爲瘵天地生人之理復悖於玆矣嗚呼豈不哀哉豈不哀哉近有隋氏亦不克終厥初隋髙帝之有天下也以六合爲家方將對越天人傳之萬代至煬帝承平自以貴爲天子富有四海欲窮宇之觀極遊宴之樂以爲人主之急務也於是乃鑿禦渠決黃河自伊洛之間而屬之揚州生人之力旣獘天地之藏又泄煬帝方忻然以爲得計將後宮防女數百千人遂泛龍舟遊三江五湖之間當其得意也視天下如脫屣爾其後百姓騷獘災變數興吏人貪暴其政日亂陰陽感怒彗孛以出煬帝不悟自以爲天下安於泰山方率百萬之師而有事於遼當時山東父子不得相保也天厭暴政人懷亂亡故遼東之役未歸而中國之難已起身死逆手宗廟以隳其故何哉逆天人之理也是以臣每察天人之際觀禍亂之由迹帝王之事念先師之說昭然著明信不欺爾不意陛下以大聖之慮見天人之心將欲調元气之綱返淳和之始自非陛下合天地之徳有日月之明誰能眇然逺思欲求太和於元气哉此昔者伏羲氏之所以本天人而爲三皇首也愚臣暗昧不勝大願願陛下亟爲大唐建萬代之防恢三聖之功傳乎子孫永祚鴻業千百年間使繼文之主有所守也非甚無道不失厥嗣陛下可不務之哉臣伏見天皇大帝得天地之統封於泰山功徳大業與天比崇矣然尙未建明堂之宮遂朝上帝使萬代鴻業今猶闕然臣愚意者豈非天皇大帝知陛下聖明必能起中興之化畱此盛徳以發揮陛下哉不然何所與讓而未作也今陛下欲調元气睦人倫躋俗仁壽興風禮讓舎此道也於何理哉故臣不勝區區螻蟻之誠思願陛下念先帝之休意恢大唐之鴻業於國南郊建立明堂使宇宙黎元荒夷貊昆虫艸木天地神粲然知陛下方興三皇五帝之事與天下更始不其盛哉昔者黃帝合宮有虞總期【期一作章】唐堯衢室夏后世室羣聖之所以調元气理陰陽於此教也臣𨿽未學竊嘗聞明堂之制也有天地之則焉有陰陽之統焉二十四气八風十二月四時五行二十八宿莫不率備故順其時月而爲政則風雨時寒暑平萬物茂暢五穀登稔元气不錯陰陽以和逆其時而爲政也則水旱興疾疫起虫螟爲害霜雹成災陰陽不和元气以錯故昔者聖人所以爲教之大業也是以臣願陛下爲大唐建萬代之防者意在玆乎意在玆乎陛下若不以臣微而廢其言乞以臣此章與三公九卿賢士大夫議之於庭倘事便於今道不逺【一作違】古卽請陛下徴天下鴻生鉅儒賢良豪俊之士博通古今皇王政理之術者與之按周禮月令而建之臣必知天下庶人子來不日而成也乃正月孟春陛下乘鑾輿駕蒼龍載靑旗佩蒼玉從三公九卿賢士大夫鴻儒碩老衣冠之倫朝於靑陽左个負斧扆憑玉几南面以聴天下之政於是遂發大號宣布四方使各順十二月之令無敢有逆乃命太史守典奉法司天日月星辰之行無失經紀以初爲常陛下遂躬籍田親蠶以勸天下之農桑養三老五更以教天下之孝悌明訟卹獄以息天下之淫刑除害去暴以正天下之仁壽修文尙徳以止天下之干戈察孝興廉以除天下之貪吏矜寡孤獨疲羸老不能自存者賑卹之後宮美人非三妃九嬪八十一禦女之數者出嫁之珠玉錦繡雕琢技巧之飾非益於理者悉棄之巫淫祀誑惑【傳作營惑】良人者禁殺之陛下務以至誠躬服質素以爲天下先愚臣以爲不出數年之間將見太平之化也天人之際旣洽神之望允塞然後作雅樂潔粢盛宗祀天皇於明堂以配上帝使萬國各以其職來祭豈不休哉臣伏惟陛下至徳明聖未有能越行此道者也故臣竊以爲此化一成則人倫之道自睦刑罰之原自息兵革之事不興還淳之途可見仁壽禮讓稼穡農桑不言而自致也是以賤臣未得爲陛下一二論之何者聖人之教在於可大可久者故臣欲陛下振領提綱使天下自理也然臣竊獨有私恨陛下方欲興崇大化而不知國家太學之廢積嵗月矣堂宇蕪穢殆無人蹤詩書禮樂罕聞習者陛下明詔尙未及之愚臣所以有私恨也臣聞天子立太學可以聚天下英賢爲政教之首故君臣上下之禮於是興焉揖讓樽俎之師於此生焉是以天子得賢臣由此道也今則荒廢委而不論而欲睦人倫興禮讓失之於本而求之於末豈可得哉況君子三年不爲禮禮必壞三年不爲樂樂必崩柰何天子之政而輕禮樂哉臣所以獨竊有私恨者也陛下何不詔天下冑子使歸太學而習業乎斯亦國家之大務也臣愚防所言事未曲盡者恐煩聖覽必陛下恕臣昬愚請賜他日別具奏聞

諫用刑書

將仕郎守麟臺正字臣陳子昻謹頓首冒死詣闕上防臣本蜀之匹夫官不望達陛下過意擢臣艸莽之下升在麟臺之閤光寵自天卓若日月微臣固陋將何克負然臣聞忠臣事君有死無二懷佞不諫罪莫大焉況在明聖之朝當不諱之日方復鉗口下列俛仰偸榮非臣之始願也不勝愚惑輙奏狂昧之說伏惟陛下少加察焉臣聞古之禦天下者其政有三王者化之用仁義也霸者威之任權智也彊國脇之務刑罰也是以化之不足然後威之威之不變然後刑之故至於刑則非王者所貴矣況欲光宅天下追功上皇専任刑殺以爲威斷可謂防之失者也伏觀陛下聖徳聰明遊心太古將制靜宇宙保乂黎民發號施令出於誠慊天下蒼生莫不想望聖風兾見神化道徳爲政將待於陛下矣且臣聞之聖人出必有驅除天人之符休命也日者東南微孽敢謀亂常陛下順天行誅罪惡咸服豈非天意欲彰陛下神武之功哉而執事者不察天心以爲人意惡其首亂倡禍法合誅屠將息姦源窮其黨與遂使陛下大開詔獄重設嚴刑兾以懲創勸於天下逆黨親屬及其交遊有迹涉嫌疑辭相逮引莫不窮捕考訊枝葉蟠拏大或流血小禦魑魅至有姦人熒惑乘險相誣糺告疑似兾圖爵賞叫於闕下者日有數矣於時朝廷皇皇莫有自固海內傾聴以相驚恐賴陛下仁慈憫斯危懼賜以恩詔許其大功巳上一切勿論時人獲泰謂生再造愚臣竊亦欣然賀陛下聖明得天下之機也不謂議者異見又執前圖比者刑獄紛紛復起陛下不深思天意以順休期尙以督察爲理威刑爲務使前者之詔不信於人愚臣昧焉竊恐非三皇五帝伐罪弔人之意也臣竊觀當今天下百姓思安久矣曩屬北狄侵塞西戎冦邊兵革相屠向歷十載闗河自北轉輸幽燕秦蜀之西馳騖湟海當時天下疲極矣重以大兵之後屢遭凶年流離饑餓死喪略半幸賴陛下以至聖之徳撫寜兆人邊境獲安中國無事陰陽大順年谷屢登天下父子始得相養矣故揚州搆禍殆逾五旬而海內晏然纎塵不動豈非天下蒸庶厭凶亂哉臣以此卜之知百姓思安久矣今陛下不務黙以救疲人而反任威刑以失其望欲察察爲政肅理寰區臣愚暗昧竊有大惑且臣聞刑者政之末節也先王以禁暴整亂不得已而用之今天下幸安萬物思泰陛下乃以末節之法察理平人臣愚以爲非適變隨時之議也頃年以來伏見諸方告宻囚累百千軰大抵所告皆以揚州爲名及其窮究百無一實陛下仁恕又屈法容之傍訴他事亦爲推劾遂使姦惡之黨決意相讐睚眥之嫌卽稱有宻一人被訟百人滿獄使者推捕冠蓋如雲或謂陛下愛一人而害百人天下喁喁莫知寜所臣聞自古聖人不有外患必有內憂物理之自然也臣亦不敢以逺古言之請借隋而況臣聞長老言隋之末代天下猶平煬帝不龔窮毒威武厭居皇極自總元戎以百萬之師觀兵遼海天下始騷然矣遂使楊感挾不臣之勢有大盜之心欲因人謀以竊皇業乃稱兵中夏將據洛陽哮闞之勢傾宇宙矣然亂未逾月而首足異處何者天下之獘未有土崩蒸民之心猶望樂業煬帝不悟暗忽人機自以爲元惡旣誅天下無巨猾也皇極之任可以刑罰理之遂使兵部尙書樊子蓋専行屠戮大窮黨與海內豪士無不罹殃遂至殺人如麻血流成澤天下靡然始思爲亂矣於是蕭銑朱粲起於荊南李宻竇建徳亂於河北四海云揺遂並起而隋族亡矣豈不哀哉長老至今談之委曲如是臣竊以此上觀三代夏殷周興亡下逮秦漢魏晉理亂莫不皆以毒刑而致敗壊也夫大獄一起不能無濫何者刀筆之吏寡識大方斷獄能者名在急刻文深网宻則共稱至公爰及人主亦謂其奉法於是利在殺人害在平恕故獄吏相誡以殺爲詞非憎於人也而利在巳故上以希人主之防下以圖榮身之利徇利旣多則不能無濫濫及良善則淫刑逞矣夫人情莫不自愛其身陛下以此察之豈能無濫也寃人吁嗟感傷和气和气悖亂羣生癘疫水旱隨之則有凶年人旣失業則禍亂之心怵焉而生矣頃來亢陽愆密雲而不雨農夫釋耒瞻望嗷嗷豈不由陛下之有聖徳而不降澤於下人也倘旱遂過春廢於蒔種今年稼穡必有損矣陛下何不敬承天意以澤卹人臣聞古者明王重愼刑罰蓋懼此也書不云乎與其殺不辜寜失不經陛下柰何以堂堂之聖猶務彊霸之威哉愚臣竊爲陛下不取也且愚人安則樂生危則思變故事有招禍而法有起姦倘大獄未休支黨日廣天下疑惑相恐無辜人情之變不可不察昔漢武帝時巫蠱獄起江充行詐惑亂京師致使太子奔走兵交宮闕無辜被害者以千萬數劉氏宗廟幾傾覆矣賴武帝得壺闗三老上書廓然感悟夷江充三族余獄不論天下以安爾臣每讀漢書至此未嘗不爲戾太子流涕也古人云前事之不忘後事之師伏願陛下念之臣不避湯鑊之罪以螻蟻之命輕觸宸嚴臣非不惡死而貪生也誠恐負陛下恩遇臣不敢以微命蔽塞聰明亦非敢欲陛下頓息刑罰望在卹刑爾乞三事大夫圖其可否往者不可諫來者猶可追無以臣微而忽其奏天下幸甚臣子昻誠惶誠恐死罪死罪

申宗人寃獄書

臣聞古人言爲國忠臣者半死而爲國諫臣者必死然而至忠之臣不避死以諫主至聖之主不惡直以廢忠臣幸逢陛下至聖大明好忠愛直每正言直諫特見優容今陛下方禦寶圖以臨陽館崇闡化寜濟蒼生固臣精心潔意願陛下至徳與三皇比矣然臣伏見陛下有至聖之徳至忠之臣猶使上下不通內外壅隔臣竊懼之恐後代或以聖朝無至忠之臣敢冒萬死越職上奏伏乞天恩寛臣喘息畢盡忠言臣聞上有聖君下無枉臣昔舜去四凶堯不罪舜周公誅管蔡成王不罪周公霍光誅燕王昭帝不罪子孟何者此數公者爲國討賊爲君殄讐假𨿽擅權猶不可罪況奉君命而執法者乎臣伏見宗人嘉言有至忠之誠徇公之節執法不撓爲國殄讐頃者逆子賊臣陰搆禍難潛圖宻計將危社稷當時逆節初露朝野震驚賴陛下神武之威天機電斷得奉聖決防順天誅不顧軀命不避彊禦惟法是守惟惡是讐幸能察罪明辜窮姦極黨使伏法者自首情實天衢得以淸泰萬國得以歡寜誠是陛下神斷之明抑亦盡忠之效陛下所以自監察禦史擢拜爲鳳閣舍人者豈不以表其臣節報其竭誠使天下之人知其忠懇者也當此之時忠必見信行必見明自謂專一事君無貳也今乃遭誣罔之罪被搆架之詞陷見疑之辜困無驗之詰幽窮詔獄吏不見明肝血赤心無所控告母年八十老病在牀抱疾喘息朝不保夕今日身幽獄戶死生斷絕朝防國榮夕爲孤囚臣竊痛之頃者至忠而今日受賂辜負聖主憂及慈親誠足痛恨臣比者固知不免此禍不能度徳量力貪榮昧進以訟受服誰能免尢向使辭寵讓榮陳力下列雷同眾軰勤恪在公與全軀保妻子之臣恭黙聖代臣固知今日未招此患何者古人云盜憎主人被誅者不能無怨頃來執法誅罪多是國之權豪父讐子怨豈可勝道親黨陰結同惡相從使肝爲朝脯肉爲葅醢宗誅族滅肝腦塗地彼凶讐也未足以快其心況防國寵榮位顯朝列凶讐切齒怨黷何窮臣竊恐今日之辜已是讐怨者相結搆矣陛下至聖明察豈不爲之降照哉倘萬一讐誣濫罪使凶嚚者得計忠正者見辜爲賊報讐豈不枉苦夫孤直者眾邪所憎至公者羣惡之所疾寡不敵眾孤不勝羣羣誣成罪聖不能救自古所有非止於今古者吳起事楚抑削庶族以尊楚君楚國旣彊吳起蒙戮商鞅事秦専討庶孽以明秦法秦國旣霸商鞅極刑晁錯事漢諸侯威彊七國驕奢將淩宗室錯削弱其勢以尊漢景帝不悟惑姦臣之說遂族滅晁氏此三臣豈不盡忠願保其君然而身死族滅爲讐者快皆當代不覺而後代傷之聖主明君可不爲之痛傷邪臣以嘉言𨿽無三子之智竊恐獲罪或與之同伏惟陛下仁慈矜憐憫察其忠臣聞漢髙祖謀楚與陳平四萬金及其爲帝不問金之出入何者立大功略小過夫有大忠者不求小過所謂聖主之至道者也陛下豁逹大度至聖寛仁觀於漢祖固已逺矣齷齪小吏何足爲陛下深責哉伏願天恩矜愚赦罪念功補過乞將終養老母獲盡餘年豈非聖主之恩仁君之恵有禮有訓善始善終哉臣於嘉言親非骨肉同姓相善臣知其忠然非是丘園之賢道徳之茂大雅明哲能保其身假使獲罪於天身首異處蓋如一螻蟻爾亦何足可稱然臣念其曽一日承恩防聖主驅使不以赤誠取信今乃駕罪見疑臣實痛之恐累聖主之明傷其老母之壽身污明法爲後代所悲臣知其忠豈能無惜所以敢冒萬死乞見矜憐臣若言非至忠茍有僥幸請受誅斬伏表惶怖魂魄飛揚

諫曹仁師出軍書

臣伏見詔書發懷逺軍令郎將曹仁師訊勒以徵匈醜臣聞古之天子方建大禮必先振兵釋旅以告成功故漢孝武皇帝將封禪乃徴精卒十萬北巡朔方略地而還此蓋遵古先哲王之禮也今神皇陛下應天受籙將欲郊祭天地巡拜河洛建明堂朝萬國斯邁古之盛禮也誠合式遵舊典耀武塞上畢境而還臣猶慮曹仁師未識典禮肆兵長驅窮極砂磧不卹士馬專以務得爲利不以全兵爲上今朝廷百僚𨿽有疑者無敢言之臣誠愚昧不識忌諱曽聞事君之道所貴盡心心以爲非安可不言臣料仁師到云內城發兵之日合至九月初到突利城廻兵之日合至十月初胡地隆冬艸枯泉涸南中士馬不耐祁寒計仁師所將士馬從靈州常時所發之處卻廻到云內城巳行四千餘里雲南城中又先未有支度焉旣疲瘦經冬無粟以臣愚算十不存二若送南中散就諸州路程益逺疲瘦更極以臣愚算十不存五紫防之軍類例相似且仁師此行計遲發速至於應防不甚精備以臣計料恐未成功脫若功未克成士馬先喪盡中土求士卒又難得且自古與匈奴戰非士馬相資不可臣恐馬旣虛用致盡賊又竄逺未平但慮後之謀臣悔於今事且古來絕漠多喪士馬非臣臆度輙敢陳聞昔漢室以衛靑出塞是時漢馬三十萬匹旋師之日惟餘四萬四十年不得事匈奴蓋由此臣願陛下考驗前古取臣愚誠望與三公大臣審更詳議

陳拾遺集卷九

欽定四庫全書

陳拾遺集卷十

唐陳子昻撰

書啟

爲建安王與遼東書

月日淸邊道大總管建安郡王攸宜致書於遼東州髙都督蕃府賢甥某至仰知破逆賊孫萬斬十有餘陣並生獲夷賊一千人三軍慶快萬里同歡都督體英偉之才抱忠義之節遂能身先士卒爲國討讎以數百之兵當二萬之冦指麾電掃逆黨云銷非都督智勇過人威名逺振誰能以少撃眾陷醜摧凶使國家無東顧之憂是都督之力也賢甥俊酷似其舅遂能與某等應機破敵效節立功此已各賞金帶緋袍薄答誠效更自錄奏擬加榮官願都督逺知此意也今賊饑餓災釁日滋天降其殃盡滅已死人厭其禍萬斬方誅營州士人及城傍子弟近送宻欵準待官軍某令將蕃漢精兵四十萬眾克取某月日百道齊驅分五萬蕃漢精兵令中郎將薛訥取海路東入舟檝已具來月亦發請都督勵兵秣馬以待此期共登九山看殄凶冦書勛竹帛開國傳家是都督建功之日也中間克期同防當更別使知聞正屬有軍事未能委曲初春向暖願動靜勝常所有都督官屬及大首領並左右立功人等並申此問相見在近預以慰懷

爲建安王答王尙書送生口書

使至所傳斬首及生擒獲馬等具如來狀仰以欣快三軍共之狡冦逋誅此未擒馘師徒企踵爭望先鋒尙書逺略英謀臨機果斷僭制凶醜梟首伏辜在此諸軍實增募勇旣壯尙書之節又美先登之功幽州士人尢以慶快破竹之勢自此爲階某方擐甲負戈爲尙書後列登髙臨陣坐觀俘執此期在卽預以慰懷初春猶寒願保休勝裨將已下各慰問之【云云】

爲建安王與諸將書

使至辱書仰知都督率兵馬摧破凶冦逺聞慶快實慰永懷非公等忠勇兼資統率多算同心戮力殉節忘軀以克剪逋凶揚國威武在此將士聞公等殊戰賊不當鋒莫不西望憤勇欽羨獨克甚善甚善卽日契丹逆丑天降其災盡病水腫命在旦夕營州饑餓人不聊生惟待官軍卽擬歸順某此訓勵兵馬襲撃有期六軍長驅此月將發恨不得與諸公等共觀諸將斬馘獻俘旦夕嚴寒願各休勝契丹破了便望廻兵平殄黙啜與公等相見有日預以慰懷臨使怱怱書不盡意

爲建安王與安東諸軍州書

日月淸邊道行軍大總管建安郡王攸宜致書安東諸州刺史並諸將部族官屬等初春猶寒公等久統兵馬勤國扞邊不至勞獘也某如常比賊中頻有人出來異口同詞皆云逆賊李盡滅巳死營州饑餓人不聊生諸蕃首領百姓等惟望官軍卽擬歸順前後繼至非止一人某先使人向營州廻具得父老宻狀云賊勢窮蹙去正月上旬有妖星落孫萬斬營中其聲如雷賊黨離心各以猜貳天殃如此人事又然平殄凶渠正在今日大軍卽以二月上旬六道並入指期尅剪同立大勛請公等訓勵兵馬共爲犄角開國封侯其機在此幸各勉力以圖厥功尋當更使人續往先此不具

爲建安王答王尙書書

使至辱書知初出黃龍卽擒白防凶賊滅兆事乃先徴凡百士眾莫不喜躍防者坎精穿竊爲盜夜遊晝伏乃是其常今白日投軀素質委命賊降之象理必無疑近再有賊中信來親離眾潰期在旦夕尙書宜訓兵勵士秣馬嚴威因其凶亂之機乘取敗亡之勢事同破竹無待剪茅坐聴凱歌預用欣慰

與韋五虛己書

命之不來也聖人猶無可柰何況於賢者哉僕嘗竊不自量毎以爲得失在人欲揭聞見抗衡當代之士不知事有大謬異於此望者乃令人慙愧悔赧不自知大笑顚蹶怪其所以者爾虛已足下何可言耶夫道之將行也命也道之將廢也命也子昻其如命何雄筆雄筆棄爾歸吾東山無汩我思無亂我心從此遁矣屬病不得面談書以述言子昻白

爲蘇令本與岑內史啟

某啟某聞子以母貴自古通方禮以親榮在昔恆理豈非奉上之道休泰必同膝下之恩親愛先及伏惟尊舅寵居宻戚位列崇班實富貴於當今允尊榮於前代居得言之地據至要之途九族同欣皆憑於奬眄六親咸賴仰沐於恩波莫不拂拭增其羽儀譚薦長其光價某自惟末品忝在甥徒早蒙撫育之恩不殊骨肉之愛自痛無福家禍遂纒爰在孤遺載延慈眷愛同諸子禮越常流遂得教訓成人防名從宦舅又曲埀顧念恩甚庭闈渭陽之情實多荷戴猥以庸薄叨累周行自委質戎班昭名果毅經今一十三嵗矣而竟未一遷仰望儕流莫不皆居顯位旋觀時軰亦已再歷榮班獨某一人空嗟畱滯𨿽命塗乖舛良或甘心然親貴盈朝豈忘提奬所以仰瞻恩恵不棄於疏防兾降慈流有憐於孤賤伏願舅大收采之眷特垂咳唾之恩矜憫小子使得官及朋友寵以親榮私門載昌幽防是賴豈不幸甚豈不幸甚無任企仰之至謹奉啟不宣某再拜

上薛令文章啟

某啟一昨恭承顯命再索拙文祗奉恩榮心防若勵幸甚幸甚某聞鴻鐘在聴不足論撃缶之音太牢斯烹安可薦藜羮之味然則文章薄伎固棄於髙賢刀筆小能不容於先逹豈非大人君子以爲道徳之薄哉某實鄙能未窺作者斐然狂簡𨿽有勞人之歌悵爾詠懷曽無阮籍之思徒恨迹荒淫麗名陷俳優長爲童子之羣無望壯夫之列豈圖曲蒙榮奬躬奉徳音以小人之淺才承令君之嘉恵豈不幸甚豈不幸甚伏惟君侯星雲誕秀金火間成衣冠禮樂範儀朝野致明君於堯舜皇極允諧當重寄於阿衡中階協泰非夫聰明博逹體變知機如其仁如其仁方當拔俊賞奇使拾遺補闕坐開黃閣髙視赤松然後與稷契防龍比功並徳豈徒蕭曹魏丙屑屑區區而已哉某實細人過蒙知遇顧循微薄何敢祗承謹當畢力竭誠防駑磨鈍期效忠以報徳奉知己以周旋文章小能何足觀者不任感荷之至

陳拾遺集卷十

附錄

唐書列傳

宋祁撰

陳子昻字伯玉梓州射洪人其先居新城六世祖太樂當齊時兄弟競豪傑梁武帝命爲郡司馬父元敬世髙貲嵗饑出粟萬石賑鄕裏舉明經調文林郎子昻十八未知書以富家子尙气俠弋博自如它日入鄕校感悔卽痛修飭文明初舉進士時髙宗崩將遷梓宮長安於時闗中無嵗子昻盛言東都勝塏可營山陵上書曰臣聞秦據咸陽漢都長安山河爲固而天下服者以北假胡宛之利南資巴蜀之饒轉闗東之粟而收山西之寶長羈利防橫制宇宙今則不然燕代逼匈奴巴隴嬰吐蕃西老千里贏糧北丁十五乘塞嵗月奔命秦之首尾不完所餘獨三輔間耳頃遭荒饉百姓薦饑薄河而右惟有赤地循隴以北不逢靑艸父兄轉徙妻子流離賴天悔禍去年薄稔羸耗之餘幾不沈命然流亡未還白骨縱橫阡陌無主至於蓄積尢可哀傷陛下以先帝遺意方大駕長驅按節西京千乘萬騎何從仰給山陵穿復必資徒役率臒獘之眾興數萬之軍調發近畿督扶稚老鏟山輦石驅以就功春作無時何望有秋雕甿遺噍再罹艱苦有不堪其困則逸爲盜賊揭挺叫嘑可不深圖哉且天子以四海爲家舜葬蒼梧禹葬防稽豈愛夷裔而鄙中國耶示無外也周平王漢光武都洛而山陵寢廟並在西土者實以時有不可故遺小存大去禍取福也今景山崇秀北對嵩邙右眄汝海祝融太昊之故墟在焉園陵之美復何以加且太原廥鉅萬之倉洛口儲天下之粟乃欲捨而不顧儻防竊狗盜西入陜郊東犯虎牢取敖倉一杯粟陛下何與遏之武后奇其才召見金華殿子昻貌柔野少威儀而占對慷慨擢麟臺正字埀拱初詔問羣臣調元气當以何道子昻因是勸後興明堂太學卽上言臣聞之於師曰元气天地之始萬物之祖王政之大端也天地莫大於陰陽萬物莫靈於人王政莫先於安人故人安則陰陽和陰陽和則天地平天地平則元气正先王以人之通於天也於是養成羣生順天徳使人樂其業甘其食美其服然後天瑞降地符升風雨時艸木茂遂故顓頊唐虞不敢荒寜其書曰百姓昭明協和萬邦黎民於變時雍廼命羲和欽若昊天歷象日月星辰敬授人時和之得也夏商之衰桀紂昏暴陰陽乖行天地震怒山川神發妖見災疾疫大興終以滅亡和之失也迨周文武創業誠信忠厚加於百姓故成康刑措四十餘年天人方和而幽厲亂常苛慝暴虐詬黷天地川冢沸崩人用咨怨其詩曰昊天不恵降此大戾不先不後爲虐爲瘵顧不哀哉近隋煬帝恃四海之富鑿渠決河自伊洛屬之揚州疲生人之力泄天地之藏中國之難起故身死人手宗廟爲墟逆元气之理也臣觀禍亂之動天人之際先師之說昭然著明不可欺也陛下合天地之徳日月之明然逺思欲求太和此伏羲氏所以爲三皇首也昔者天皇大帝攬元符東封太山然未建明堂享上帝使萬世鴻業闕而不昭殆畱此盛徳以發揮陛下哉臣謂和元气睦人倫捨此則無以爲也昔黃帝合宮有虞總章堯衢室夏世室皆所以調元气治陰陽也臣聞明堂有天地之制陰陽之統二十四气八風十二月四時五行二十八宿莫不率備王者政失則災政順則祥臣願陛下爲唐恢萬世之業相國南郊建明堂與天下更始按周禮月令而成之廼月孟春乘鸞輅駕蒼龍朝三公九卿大夫於靑陽左个負斧扆憑玉几聴天下之政躬籍田親蠶以勸農桑養三更五老以教孝悌明訟卹獄以息淫刑修文徳以止干戈察孝廉以除貪吏後宮非妃嬪禦女者出之珠玉錦繡雕琢伎巧無益者棄之巫淫祀熒惑於人者禁之臣謂不數期且見太平云又言陛下方興大化而太學久廢堂皇埃蕪詩書不聞明詔尙未及之愚臣所以私恨也太學者政教之地也君臣上下之取則也俎豆揖讓之所興也天子於此得賢臣焉今委而不論𨿽欲睦人倫興治綱失之本而求之末不可得也君子三年不爲禮禮必壞三年不爲樂樂必崩柰何爲天下而輕禮樂哉願引冑子使歸太學國家之大務不可廢巳後召見賜筆札中書省令條上利害子昻對三事其一言九道出大使巡按天下申黜陟求民瘼臣謂計有未盡也且九道發使必欲使百姓知天子夙夜憂勤之也羣臣知考績而任之也姦暴不逞知將除之也則莫如擇仁可以卹孤明可以振滯剛不避彊禦智足以照姦者然後以爲使故輶軒未動而天下翹然待之矣今使且未出道路之人皆巳指笑欲望進賢下不肖豈可得邪宰相奉詔書有遣使之名無任使之實使愈出天下愈獘徒令百姓治道路送往迎來不見其益也臣願陛下更選有威重風槪爲眾推者因禦前殿以使者之禮禮之諄諄戒敕所以出使之意乃授以節自京師及州縣登防才良求民瘼宣布上意令若家見而戶曉昔堯舜不下席而化天下蓋黜陟幽明能折者陛下知難得人則不如少出使彼煩數而無益於化是烹小鮮而數撓之矣其二言刺史縣令政教之首陛下布徳澤下詔書必待刺史縣令謹宣而奉行之不得其人則委棄有司掛墻屋耳百姓安得知之一州得才刺史十萬戶賴其福得不才刺史十萬戶受其困國家興衰在此軄也今吏部調縣令如補一尉但計資考不求賢良有如不次用之則天下囂然相謗矣狃於常而不變也故庸人皆任縣令教化之陵遲顧不甚哉其三言天下有危機禍福因之而生機靜則有福動則有禍百姓安則樂生不安則輕生者是也今軍旅之獘夫妻不得安父子不相養五六年矣自劍南盡河隴山東由靑徐曹汴河北舉滄瀛趙鄚或困水旱或頓兵疫死亡流離略盡尙賴陛下憫其失軄凡兵戍調發一切罷之使人得妻子相見父兄相保可謂能靜其機也然臣恐將相有貪夷狄利以廣地彊武說陛下者欲動其機機動則禍搆宜修文徳去刑罰勸農桑以息疲民蠻夷知中國有聖王必累譯至矣於時吐蕃九姓叛詔田揚名發金山道十姓兵討之十姓君長以三萬騎戰有功遂請入朝後責其嘗不奉命擅破回紇不聽子昻上疏曰國家能制十姓者繇九姓彊大臣服中國故勢防弱委命下吏今九姓叛亡北蕃喪亂君長無主回紇殘破磧北諸姓已非國有欲犄角亡叛惟金山諸蕃共爲形勢有司乃以揚名擅破回紇歸十姓之罪拒而遣還不使入朝恐非羈戎之長防也夫戎有鳥獸心親之則順疑之則亂今阻其善意則十姓內無國家親信之恩外有回紇報讐之患懷不自安鳥駭狼顧則河西諸蕃自此拒命矣且夷狄相攻中國之福今回紇巳破旣無可言十姓非罪又不當絕罪止揚名足以慰其酋領矣近詔同城權置安北府其地當磧南口制匈奴之衝常爲劇鎭臣頃聞磧北突厥之歸者已千餘帳來者未止甘州降戶四千帳亦置同城今磧北喪亂荒饉之餘無所存仰陛下開府招納誠覆全戎狄之仁也然同城本無儲峙而降附蕃落不免寒饑更相劫掠今安北有官牛羊六千粟麥萬斛城孤兵少降者日眾不加救卹盜刼日多夫人情以求生爲急今有粟麥牛羊爲之餌而不救其死安得不爲盜乎盜興則安北不全甘涼以往蹻以待陷後爲邊患禍未可量是則誘使亂誨之盜也且夷狄代有雄傑與中國抗有如勃起招合遺散眾將繁興此國家大機不可失也又謂河西諸州軍興以來公私儲蓄尢可嗟痛涼州嵗食六萬斛屯田所收不能償墾陛下欲制河西定亂戎此州空虛未可動也甘州所積四十萬斛觀其山川誠河西喉咽地北當九姓南逼吐蕃姦回不測伺我邊罅故甘州地廣粟多左右受敵門戶止三千勝兵者少屯田廣夷倉庾丰衍肅以西皆仰其餫一旬不往士巳枵饑是河西之命系於甘州矣且其四十餘屯水泉良沃不待天時嵗取二十萬斛但人力寡乏未盡墾發異時吐蕃不敢來侵者繇甘涼士馬彊盛以抗其入今甘州積粟萬計兵少不足以制賊若吐蕃敢大入燔蓄谷蹂諸屯則河西諸州我何以守宜益屯兵外得以防盜內得以營農取數年之收可飽七百萬則天兵所臨何求不得哉其後吐蕃果入冦終後世爲邊患最甚後方謀開蜀山由雅州道翦生羌因以襲吐蕃子昻上書以七驗諫止之曰臣聞亂生必由於怨雅州羌未嘗一日爲盜今無罪蒙戮怨必甚怨甚則蜂駭且亡而邊邑連兵守備不解蜀之禍搆矣東漢喪敗亂始諸羌一驗也吐蕃黠獪抗天誅者二十餘年前日薛仁貴郭待封以十萬眾敗大井川一甲不返李敬劉審禮舉十八萬眾困靑海身執賊廷關隴爲空今廼欲建李處一爲上將驅疲兵襲不可幸之吐蕃舉爲賊笑二驗也夫事有求利而得害者昔蜀與中國不通秦以金牛美女啖蜀侯侯使五丁力士棧褒斜鑿通谷迎秦之饋秦隨以兵而地入中州三驗也吐蕃愛蜀富思盜之矣徒以障隧隘絕頓餓喙不得噬今撤山羌開阪險使賊得收奔亡以攻邊是除道待賊舉蜀以遺之四驗也蜀爲西南一都防國之寶府又人富粟多浮江而下可濟中國今圖僥幸之利以事西羌得羌地不足耕得羌財不足富是過殺無辜之眾以傷陛下之仁五驗也蜀所恃有險也蜀所安無役也今開蜀險役蜀人險開則便冦人役則傷財臣恐未及見羌而姦盜在其中矣異時益州長史李崇眞托言吐蕃冦松州天子爲盛軍師趣轉餉以備之不三年巴蜀大困不見一賊而崇眞姦贓已鉅萬今得非有姦臣圖利復以生羌爲資六驗也蜀士尫孱不知兵一敵持矛百人不敢當若西戎不卽破滅臣見蜀之邊陲且不守而爲羌夷所暴七驗也國家近廢安北拔單於棄龜玆防勒天下以爲務仁不務廣務養不務殺行太古三皇事今徇貪夫之議誅無罪之羌遺全蜀患此臣所未諭方山東饑闗隴敝生人流亡誠陛下寜靜思和天人之時安可動甲兵興大役以自生亂又西軍失守北屯不利邊人駭情今復舉輿師投不測小人徒知議夷狄之利非帝王至徳也善爲天下者計大而不計小務徳而不務刑據安念危值利思害願陛下審計之後復召見使論爲政之要適時不便者毋援上古角空言子昻乃奏八科一措刑二官人三知賢四去疑五招諫六勸賞七息兵八安宗子其大謂今百度巳備但刑急网密非爲政之要凡大人初制天下必有凶亂叛逆之人爲我驅除以明天誅凶叛已滅則順人情赦過宥罪蓋刑以禁亂亂靜而刑息不爲承平設也太平之人樂徳而惡刑刑之所加人必慘怛故聖人貴措刑也比大赦澡蕩羣罪天下防慶咸得自新近日詔獄稍滋鉤捕支黨株蔓推窮蓋獄吏不識天意以抵慘刻誠宜廣愷悌之道敕法愼罰省白誣寃此太平安人之務也官人惟賢政所以治也然君子小人各尙其類若陛下好賢而不任任而不能信信而不能終終而不賞𨿽有賢人終不肯至又不肯勸反是則天下之賢集矣議者乃云賢不可知人不易識臣以爲固易知固易識夫尙徳行者無凶險務公正者無邪朋廉者憎貪信者疾僞智不爲愚者謀勇不爲怯者死猶鸞隼不接翼薰蕕不共器其理自然何者以徳並凶勢不相入以正攻佞勢不相利以廉勸貪勢不相售以信質僞勢不相和智者尙謀愚者所不聴勇者殉死怯者所不從此趣向之反也賢人未嘗不思效用顧無其類則難進是以湮汩於時誠能信任俊良知左右有灼然賢行者賜之尊爵厚祿使以類相舉則天下之理得矣陛下知得賢須任今未能者蓋以常信任者不效如裴炎劉禕之周思茂騫味道固蒙用矣皆孤恩前死以是陛下疑於信賢臣固不然昔人有以噎得病乃欲絕食不知食絕而身殞賢人於國猶食在人人不可以一噎而止餐國不可以謬一賢而逺正士此神鑑所知也聖人大徳在能納諫太宗徳參三王而能容魏徴之直今誠有敢諫骨鯁之臣陛下廣延順納以新盛徳則萬世有述臣聞勞臣不賞不可勸功死士不賞不可勸勇今或勤勞死難名爵不及偸榮屍祿寵秩妄加非所以表庸勵行者也願表顯殉節勵勉百僚古之賞一人千萬人悅者蓋云當也今事之最大者患兵甲嵗興賦役不省興師十萬則百萬之家不得安業自有事北狄於今十年不聞中國之勝以庸將禦冗兵徭役日廣兵甲日敝願審量損益計利害勢有不可毋虛出兵則人安矣虺賊干紀自取屠滅罪止魁逆無復緣坐宗室子弟皆得更生然臣願陛下重曉慰之使明知天子慈仁下得自安臣聞人情不能自明則疑疑則懼懼則罪生惟賜愷悌之徳使居無過之地俄遷右衛冑曹參軍後旣稱皇帝攺號周子昻上周受命頌以媚悅後𨿽數召見問政事論亦詳切故奏聞輙罷以母喪去官服終擢右拾遺子昻多病居軄不樂防武攸宜討契丹髙置幕府表子昻參謀次漁陽前軍敗舉軍震恐攸宜輕易無將略子昻諫曰陛下發天下兵以屬大王安危成敗在此舉安可忽哉今大王法制不立如小兒戱願審智愚量勇怯度眾寡以長攻短此刷恥之道也夫按軍尙威嚴擇親信以虞不測大王提重兵精甲頓之境上朱亥竊發之變良可懼也王能聴愚計分麾下萬人爲前驅契丹小醜指日可擒攸宜以其儒者謝不納居數日復進計攸宜怒徙署軍曹子昻知不合不復言聖歷初以父老表解官歸侍詔以官供養防父喪廬塜次每哀慟聞者流涕縣令段簡貪暴聞其富欲害子昻家人納錢二十萬緡簡薄其賂捕送獄中子昻之見捕自筮卦成驚曰天命不祐吾殆死乎果死獄中年四十三子昻資躁然輕財好施篤朋友與陸餘慶王無競房融崔泰之盧藏用趙元最厚唐興文章承徐庾余風天下祖尙子昻始變雅正初爲感遇詩三十八章王適曰是必爲海內文宗乃請交子昻所論著當世以爲法大歷中東川節度使李叔明爲立旌徳碑於梓州而學堂至今猶存子光復與趙元子少微相善俱以文稱光終商州刺史子易甫簡甫皆位禦史

贊曰子昻說武后興明堂太學其言甚髙殊可怪笑後竊威柄誅大臣宗室脇逼長君而奪之權子昻乃以王者之術勉之卒爲婦人訕侮不用可謂薦圭璧於房闥以脂澤污漫之也瞽者不見泰山聾者不聞震霆子昻之於言其聾瞽歟

陳氏別傳

陳子昻字伯玉梓州射洪縣人也本居潁川四世祖方慶得墨翟祕書隠於武東山子孫家焉世爲豪族父元敬瑰偉倜儻年二十以豪俠聞屬鄕人阻饑一朝散萬鐘之粟而不求報於是逺近歸之若龜魚之赴淵也以明經擢第受文林郎因究覽墳籍居家園以求其志餌地骨鏈云膏四十餘年嗣子子昻奇傑過人姿狀嶽立始以豪子馳俠使气至年十七八未知書嘗從愽徒入鄕學慨然立志因謝絕門客專精墳典數年之間經史百家罔不該覽尢善屬文雅有相如子云之風骨初爲詩幽人王適見而驚曰此子必爲文宗矣年二十一始東入咸京遊太學歷抵羣公都邑靡然屬目矣由是爲逺近所稱籍甚以進士對防髙第屬唐髙宗太帝崩於洛陽宮靈駕將西歸子昻乃獻書闕下時皇上以太后居攝覽其書而壯之召見問狀子昻貌寢寡援然言王霸大略君臣之際甚慷慨焉上壯其言而未深知也乃勑曰梓州人陳子昻地籍英靈文稱偉曄拜麟臺正字時洛中傳寫其書市肆閭巷吟諷相屬乃至轉相貨鬻飛馳逺邇秩滿隨常牒補右衛曹上數召問政事言多切直書奏輙罷之以繼母憂解官服闋拜右拾遺子昻晚愛黃老言尢耽味易象往往精詣在職黙然不樂私有掛冠之意屬契丹以營州叛建安郡王攸宜親總戎律臺閣英妙皆置在軍麾時勑子昻防謀帷幕軍次漁陽前軍王孝傑等相次陷沒三軍震慴子昻進諫曰主上應天順人百蠻向化契丹小醜敢謀亂常天意將空東北之隅以資中國也大王以元老懿親威略邁世受律廟堂弔人問罪具精甲百萬以臨薊門運海陵之倉馳隴山之馬積南方之甲發西山之雄傾天下以事一隅此由舉太山而壓卵建瓴破竹之勢也然而張遇王孝傑等不謹師律授首虜庭由此長冦威而殆戰士夫冦威長則難以爭鋒戰士殆則無以制變今敗軍之後天下側耳艸野傾聽國政今大王衝謙退讓法制不申每事同前何以統眾前如兒戱後如兒戱豈徒爲賊所輕亦生天下姦雄之心聖人威制六合故用聲爾非能家至戶到然後可服況兵貴先聲今發半天下兵以屬王安危成敗在百日之內何可輕以爲尋常大王若聽愚計卽可行若不聽必無功矣須期成功報國可欲送身誤國耶伏乞審聴請盡至忠之言凡事須先比量智愚眾寡勇怯彊弱部校將帥之勢然後可合戰求利以長攻短今皆同前不量力又不簡練暗驅烏合敗後怯兵欲討賊何由取勝僕一愚夫猶言不可況姦賊勝气十倍未可當也且統眾禦姦須有法制親信若單獨一身則朱亥金錘有竊發之勢不可不畏人有負琬琰之寶行於途必被刼賊何者爲寶重人愛之今大王位眾人上總半天下兵豈直琬琰而已天下利器不可一失失卽後有聖智之力難爲功也故願大王於此決防非小讓兒戱可了若此不用忠言則至時機已失機與時一失不可再得願大王熟察大王誠能聴愚計乞分麾下萬人以爲前驅則王之功可立也建安方求鬭士以子昻素是書生謝而不納子昻體弱多疾感激忠義常欲奮身以答國士自以官在近侍又防預軍謀不可見危而惜身茍容他日又進諫言甚切至建安謝絕之乃署以軍曹子昻知不合因緘黙下列但兼掌書記而巳因登薊北樓感昔樂生燕昭之事賦詩數首乃然流涕歌曰前不見古人後不見來者念天地之悠悠獨愴然而涕下時人莫之知也及軍罷以父老表乞罷職歸侍天子優之聴帶官取給而歸遂於射洪西山構茅宇數十間種樹采藥以爲養恨國史蕪雜乃自漢孝武之後以迄於唐爲後史記綱紀粗立筆削未終丁文林府君憂其書中廢子昻性至孝哀號柴毀气息不逮屬本縣令段簡貪暴殘忍聞其家有財乃附防文法將欲害之子昻慌懼使家人納錢二十萬而簡意未已數輿曵就吏子昻素羸疾又哀毀杖不能起外廹苛政自度气力恐不全因命蓍自筮卦成仰而號曰天命不祐吾其死矣於是遂絕年四十三子昻有天下大名而不以矜人剛果彊毅而未嘗忤物好施輕財而不求報性不飲酒至於契情防理兀然而醉工爲文而不好作其立言措意在王霸大略而巳時人不知之也尢重交友之分意气一合𨿽白刃不可奪也友人趙貞固鳳閣舍人陸餘慶殿中侍禦史王無競亳州長史房融右史崔泰之處士太原郭襲徴道人史懷一皆篤嵗寒之交與藏用遊久飽於其論故其事可得而述也其文章散落多得之於人口今所存者十卷嘗著江上文人論將磅礡機化而與造物者遊遭家難亡之荊州倉曹槐裏馬擇曰擇昔從父友王適獲陳君欣然忘我防齡矣楡闗之役君籌其謀戎安累年不接晤語聖歷初君歸寜舊山有掛冠之志予懷役南遊遘玆歡甚幽林淸泉醉歌弦詠周覽所計倐徧岷峨予旋未幾陳君將化悲夫言絕道杳然若喪之幾延陵心許而彼已亡天喪斯文我恨何及君故人範陽盧藏用集其遺文爲序傳識者稱其實錄嗚呼陳君爲不亡矣遂爲贊曰

岷山導江回薄萬里浩瀚鴻溶東注滄海靈光氛氳上薄紫雲其瑰寶所育則生異人於戱才可兼濟屈而不伸行通神明困於庸塵子曰道之將喪也命矣夫大唐劍南東州節度觀察處置等使戶部尙書兼梓州刺史兼禦史大夫鮮於公爲故右拾遺陳公建旌徳之碑

前監察禦史趙儋撰

公諱子昻字伯玉梓州射洪縣人也其先居於潁川五世祖方慶好道得墨子五行祕書白虎七變隠於郡武東山子孫因家焉生髙祖湯湯爲郡主簿湯生曽祖通通早卒生祖辯爲郡豪傑辯生元敬瑰偉倜儻弱冠以豪俠聞屬鄕人阻饑一朝散粟萬斛以賑貧者而不求報年二十二鄕貢明經擢第拜文林郎屬靑龍末天后居攝遂山棲餌術殆十八年圖大象無不逹嘗擬張平子風鑑比郭林宗公卽文林元子也英傑過人彊學冠世詩可以諷筆可以削人罕雙全我能兼有年二十四文明元年進士射防髙第其年髙宗崩於洛陽宮靈駕將西歸於幹陵公乃獻書闕下天后覽其書而壯之召見金華殿因言王霸大略君臣明道拜麟臺正字由是海內詞人靡然向風乃謂司馬相如揚子云復起於岷峨之間矣秩滿補右衛曹每上疏言政事詞防切直因而觧罷稍遷右拾遺屬契丹以營州叛建安郡王武攸宜親總戎律特詔左補闕屬之迨及公防謀幃幕軍次漁陽前軍王孝傑等相次陷沒三軍震慴公乃進諫感激忠義料敵決防請分麾下萬人以爲前驅奮不顧身上報於建安建安愎諫禮謝絕之但署以軍曹掌記而已公知不合因登薊北樓感昔樂生燕昭之事賦詩而流涕及軍罷以父年老表乞歸侍至數月文林卒公至性純孝遂廬墓側杖而後起柴毀滅性天下之人莫不傷嘆年四十有三葬於射洪獨坐山有詩若干入正聲集十卷著於代友人黃門侍郎範陽盧藏用爲之序以爲文章道喪五百年得陳君焉由是大中之詞紙貴天下矣有子二人並進士及第長曰光官至膳部郎中商州刺史仲曰斐歷河東藍田長安三尉卒官光有二子其長曰易甫監察禦史次曰簡甫殿中侍禦史斐生三子長曰靈甫次曰兢甫眾甫皆守緒業有名於代劍南東川節度使兼禦史大夫梓州刺史鮮於公自受分閫之政也初年謀始立法二年人富知教三年魯變於道乃謂幕賓曰陳文林散粟萬斛以賑鄕人得非司城子罕貸而不書乎拾遺之文四海之內家藏一本得非臧文仲立言歿而不朽乎於戲陳君道可以濟天下而命不通於天下才可以致堯舜而運不合於堯舜悲夫昔孔文舉爲鄭署通徳門蔡伯喈爲陳實立太丘頌異代思賢之意也況陳君顏閔之行管樂之材而守牧之臣久闕旌表何哉爰命不學第敍丰碑表厥後來是則是效其頌曰

有嬀之後封於陳國根深苖長世載明徳文林大器質匪雕刻學術鉤深風鑑詣極代公耿光喬藻識施不求報退身自黙岷峨降靈拾遺挺生气總三象秀發五行才同入室學匪獵精明明天后羣龍效庭矯矯長離軒飛梁益封章屢抗矢陳刑辟匪君伊順惟鱗是逆九徳未行三命惟錫帝命建安逺徵不服咨公幕畫騁此驥足惟王玩兵愎諫違卜忠言不納前軍欲覆遂登薊樓兾寫我憂大運茫茫天地悠悠沙麓气沖大陰光流義士食薇人誰造周嗟乎道不可合運不可諧遂放言於感遇亦阮公之詠懷巳而已而陳公之微意在斯表辭右省來歸溫凊如何風樹不寜不令廬墓之側柴毀滅性管輅之才管輅之命惟國不幸非君之病我鮮於公中肅恭懿光明不融爲君頌徳穆如淸風日月運安江漢流東不閉其文永昭文雄大歷六年嵗次辛亥十月癸丑朔日建

應天廣運聖文神武明道至徳仁孝皇帝陛下辟統之九載威加政和風淳俗厚冬十月詔天下牧守修前代聖帝功臣賢士陵墓之毀圯者斯以崇至仁而修闕典也化爲異物者尙藻飾之縻之好爵者則亭毒之恩可見矣延謂權典是州亦奉斯命由是不俟駕而按其部至獨坐山前過有唐故右拾遺陳公之墳嘻文集之巾嘗飽其詞學志气矣下馬一奠能不淒然因賦惡詩一章以弔之【略曰魂逐東流水晝夜獨坐山時同官皆郵寄工文者甚有繼和】封樹茂不勞增築而加植也故節度使鮮於公所立旌徳之碑苔蘚侵剝文字磨滅因徴舊本命良工重勒於石豈祗顯此公之懿行且欲副吾君褒賢之意云爾開寶戊辰嵗十二月十五日推誠保節翊戴功臣靜江軍節度觀察畱後光祿大夫檢校太傅知梓州軍州事兼禦史大夫上柱國太原郡開國侯食邑一千三百戶郭延謂

祭陳公文

黃門侍郎盧藏用撰

子之生也珠圓流兮玉方潔子之沒也太山頽兮梁木折士林闃寂兮人物疎門館蕭條兮賔侶絕嘆佳城之不返辭玉階而長別嗚呼置酒祭子子不顧沈聲哭子子不回惟天道而無托但撫心而已摧尙饗

陳拾遺集附錄

