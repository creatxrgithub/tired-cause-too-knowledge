

欽定四庫全書

集部六

大全集

別集類五【明】

提要

【臣】等謹案大全集十八卷明髙啟撰啟字季迪長洲人元末避張士誠之亂隠居松江之靑丘自號靑丘子洪武初召修元史授翰林院國史編修官至戶部侍郎後坐撰魏觀上梁文被誅年僅三十九所著有吹臺集江館集鳳臺集婁江吟稿姑蘇雜詠凡二千餘首自選定爲缶鳴集十二卷凡九百餘首啟沒無子其侄立於永樂元年鏤板行之至景泰初徐庸掇拾遺佚合爲一編題曰大全集劉昌爲之序卽此本也啟天才髙逸實據明一代詩人之上其於詩擬漢魏似漢魏擬六朝似六朝擬唐似唐擬宋似宋凡古人之所長無不兼之振元末纎穠縟麗之習而返之於古啟實爲有力然行世太早殞折太速未能鎔鑄變化自爲一家故備有古人之格而反不能名啟爲何格此則天實限之非啟過也特其摹仿古調之中自有精神意象存乎其間譬之褚臨稧帖究非硬黃雙鉤者比故終不與北地信陽太倉歷下同爲後人詬病焉乾隆四十四年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

大全集序

故嘉議大夫戶部侍郎前翰林國史院編修官授諸王經靑丘先生髙啟文集一十八卷舊一千若干篇今二千若干篇儒士徐庸字用理之所廣也用理旣以類廣先生文集乃以示昌昌謹爲序之曰夫將以所學明先王之道救當世之獘則必著於言焉庶幾見者之有用聞者之有考也六經更聖人之手其言粹然一出於正要之所以存鑑戒者亦多聖人旣歿縱橫捭闔之說興大道幾微漢廣遊學之路董生賈誼始各以其學自見著書數千萬言沈雄簡奧其明先王之道陳當世之務略備矣唐韓愈起力變八代之衰習故其言惟醇而杜甫李白又各以其學自見明王道具時政謂之詩史宋歐陽修博學力行本論之言有益於治至朱元晦則根據六經之防攘斥百氏之非巋然爲世儒宗其大要使人審王伯之略致義利之辧而已今諸家之言具存考之可知用之猶尙可行也蓋三代而下漢唐宋之所以崇徳著業而繼焉以稱治者有賴於是焉先生生元丙子少稟神慧長讀六經諸家之言融而通之防而成之又取而力行之其發之於言則浩乎如大川之決防也鏘乎如洞庭之張樂也儵乎如幽壑之舞蛟也致之於用則如射者之於的準乎其無疑也然值國步之旣促不茍於用隱於靑丘登髙望逺撫時懷古其言多激烈慨慷若將於世無足爲者及我太祖髙皇帝定鼎建業肆詔徵賢先生起與元史之修錄善醜惡儒者之功庶幾彰施史成授諸王經進戶部侍郎尊顯極至先生感之力頌先王之道以匡濟世務言多雄偉奇古足以聳張徳業裨益治化時甚賴之未久卽辭去去後亦蹇連以死嗚呼殆天所以厄斯文也嘗竊論焉天道惡滿取之不可以全然詘其身則必信其聲是以董賈貶逐而名長甫白窮放而詩傳韓愈歐陽修朱元晦𨿽號通顯而未免罷斥然其言至於今誦習而師承者不衰正桞宗元所云生而不遇死則埀聲者眾也先生死始三十有九使少優遊而待之則得將止於是乎言將止於是乎行將止於是乎嗚呼天實爲之謂之何哉用理師學於先生之言得之旣深遂勒圖傳之亦使聞者考之而可知見者用之而可行以明其言之果有賴於世也嗚呼厚矣景泰元年庚午冬十二月望日賜進士出身吳劉昌序

髙太史本傳

髙啟字季迪吳郡人生元丙子少警穎力學遂工於詩上窺建安下逮開元大歷以後則藐之天資秀敏故其發越特超詣擬鮑謝則似之法李杜則似之庖丁解牛肯綮迎刃千彚萬類規模同一軌山龍華虫如其貴也象犀珠玉如其富也秋月冰壺如其淸也夏姬王嬙如其麗也田文趙勝如其豪也鳴鶴翔云如其逸也仍和陶韋大羮酒之味不閒二宋粟布之徵所謂前齒古人於曠代後冠來學於當時者矣東吳騷雅士悉推之無慊爲文尙气多辧難攻擊之體讀之亹亹忘倦大抵以先聲掩其兼美張士誠有浙右時羣彥多從仕者啟獨挈家依外舅周仲達居吳淞江上歌詠終日以自適焉陪臣饒介之丁仲容輩以詩自豪及見啟爲嘆服啟尢好權略論事聳人聽故與饒如授左契定交者若王彜楊基杜寅張憲張羽周砥王行宋克徐賁之徒胥不羈贍才爽邁有文談辧華給然以爲天下無人一時武勇多下之明興以某臣薦偕謝徽等聞於朝與修元史授翰林國史編修官復命敎授諸王久之推任喉舌之司待以不次與徽等懇辭乞歸田裏制可仍賜金以還復居江上遨遊靑丘甫裏之墟始號槎軒又號靑丘子鋭志亦不少衰矣居幾何忽從故時一二俠入遊於郛適江夏魏觀爲郡老而好士延見王彜輩啟嘗防於京尢禮遇之不得已亦厠爲客復彊辭之歸故里殊悒悒不樂遂蹇連以歿年甫三十九嗟乎使啟少延則駸駸入曹劉李杜之壇奚止此哉其詩類槁藏於家未卽顯初富商陳寶生欲爲壽諸梓啟不許乃止凡傳錄而誦之者無不歆羨必不泯焉予與啟同裏知其人爲詳故特爲傳以貽不朽云洪武乙卯二月隴西李志光書

欽定四庫全書

大全集卷一

明髙啟撰

古樂府

上之回

聖主重行幸六虯法幹旋北巡初避暑東祠已祈年羣官從淸塵粲若星麗天前揚豹尾竿左靡魚須旃瀚海通漢月蕭闗絕塞煙願奉千齡樂皇躬長防然

君子有所思行

騁望京輔地金城千里餘峩峩松柏陵靄靄桑柘墟明堂表靑陽飛觀切紫虛況有戚裏第髙樓夾淸渠愛妾舞羅縠嬖奴鳴佩琚東園賜祕器上林乘副車運有恆旋盛時無久居勿嗤城南巷寂寞揚雄廬

李夫人歌

延年罷歌少翁望蘭芬淒淒銷復帳臨歿最難忘欷歔不相向陳杯觴列燈火是耶非幄中坐新宮漏殘星欲墮

古別離

他人豈不別所別諒有由嗟君今何營輕薄好逺遊遙遙京洛車泛泛江漢舟君身非賈胡所至自輙畱徽音已冥邈思懷尙綢繆露滋紅蘭春霜變綠桂秋此時望歸來含情上髙樓川途本無限君去焉得休願令中斷阻化彼山與丘

燕歌行

淸商變節朱火違嚴霜塗庭卉木腓邊城早寒未授衣念君遐徵不能歸涼風時來動中闈蠨蛸在戶熠燿飛賤妾宵興嘆無依簪珥不施減容輝欲寫憂思撫瑤徽君今不在聽者稀啟明未出燈已微愛而不見徒歔欷

吳趨行

僕本吳鄕士請歌吳趨行吳中實豪都勝麗古所名五湖洶巨澤八門洞髙城飛觀被山起遊艦沸川橫土物旣繁雄民風亦和平泰伯徳讓在言遊文學成長沙啟霸基異夢表休禎舊閥凡幾家奕代產才英遭時各建事徇義或騰聲財賦甲南州詞華並西京玆邦信多美粗舉難備稱願君聽此曲此曲匪誇盈

南山有鳥

南山有鳥北山羅兩地一失驚風波哀鳴獨宿心靡他竟抱幽恨歸山阿不及山上松纒綿同女蘿君歸來聽妾歌相思感君情意多贈君明珠淚滂沱死生茫茫終柰何

玉波冷雙蓮

金風暮剪雙頭蘂啼臉辭秋嫣血紫宮女三千罷笑喧錦云障冷鴛鴦死滿江煙玉流古香尋魂弔影愁茫茫吳天墜露衰紅濕一夜波涼小龍泣

蘂秀藥華

春香上羅襦暗引蘭橈渡蝶散掩紅房王孫歸已暮斜條拂蛾眉采擷同芳杜脈脈雨煙濃江臯斷腸路

吳鉤行

吳鉤若霜雪吳人重遊俠罇前含笑看上有仇家血

短歌行

置酒髙臺樂極哀來人生處世能幾何哉日西月東百齡易終可嗟仲尼不見周公鼓絲拊石以永今日歡以別虧憂因防釋燕鴻載鳴蘭無故榮子如不樂白髮其盈執子之手以酌我酒式詠短歌爰祝長壽

白馬篇

白馬銀鏤鞍流光皎如練龍沙積雪裏一去誰曾見昨日羽林兒獨拜建章殿天子親賜與騎向交河戰疾驅不辭家恐獲逗𨖻譴萬里倐若飛神速虜難變前收日逐屯右斷康居援事定入闗來箙中有餘箭

宛轉行

宛轉復宛轉宛轉日幾回君腸轆轤斷我腸車輪摧

長門怨

憎寵一時心塵生舊屋金苔滋銷履迹花逺度鑾音暮雀重門迥秋螢別殿陰君明猶不察妒極是情深

班婕妤

微誠𨿽可守妙舞卻難工已別增成捨初來長信宮扇歸秋篋裏燭滅夜帷中莫忌爭新寵曾辭玉輦同

閶闔篇

天門迎旭開紫霞八表洞達春無涯閣道縈回度鸞車羽旗揚彩鐘鼓撾後宮三千人秀色掩盡世上花宸遊時過廣成家瑤觴再壽盛露華一仁興萬福加何須慕神仙辛勤煉丹砂小臣微詞欲拜獻帝徳自大非爲誇

塞下曲

日落五原塞蕭條亭堠空漢家討狂虜籍役滿山東去年出飛狐今年出雲中得地不足耕殺人以爲功登髙望衰艸感嘆意何窮

折楊柳歌詞

髙枝拂翠幰低枝垂綺筵春風千萬樹此樹妾門前

其二

江頭橫吹悲北客休南去聞道武昌門愁人無別樹

箜篌引

濁流赴海東若傾津卒刺船朝不行公乎提壺徑欲渡大聲呼公公不顧饑鯨饞蛟肆啖吞竟以深淵作髙墳貪生惡死誰不有公獨不然果狂叟二十五弦彈且歌公今渡河將柰何公今渡河將柰何

將進酒

君不見陳孟公一生愛酒稱豪雄君不見揚子云三世執防徒工文得失如今兩何有勸君相逢且相壽試看六印盡垂腰何似一巵長在手莫惜黃金醉靑春幾人不飲身亦貧酒中有趣世不識但好富貴亡其眞便須吐車茵莫畏丞相嗔桃花滿谿口笑殺醒遊人絲繩玉缸釀初熟搖蕩春光若波綠前無禦史可盡歡倒著錦袍舞鸜鵒愛妾已去曲池平此時欲飲焉能傾地下應無酒壚處何苦寂寞孤平生一杯一曲我歌君續明月自來不須秉燭五嶽旣逺三山亦空欲求神仙在杯酒中

雨雪

雨雪暗桑幹深愁沒馬鞍臨闗將月認覆磧作沙看不阻藩兒獵聊供漢使餐春風消不得三月戍袍寒

其二

雨雪暗龍沙愁陰入漢家恨迷靑冡艸驚見黑山花夜積氊廬重朝隨羽斾斜空思鳷鵲觀柳色變年華

羅敷行

陌上三月時柔桑多綠枝攜筐行采葉日暮畏蠶饑君來駐車馬相逢在桑下漫說同心言不是知音者君貴多輝光妾賤無紅妝自信田間婦難從天上郎長安畵樓宇無限如花女使君當早歸莫共羅敷語

當壚曲

光艷動春朝妝成暎洛橋錢多自解數箏澀未能調花如秦苑好酒比蜀都饒深謝諸年少來沽不待要

遊俠篇

遊俠向何處蕩蕩長安城城中暮塵起殺人無主名所殺豈私讎激烈爲不平新削安陵刀光奪眾目明不畏赤棒吏裏閭自橫行灌夫托爲友袁盎事以兄負气不負勢傾身復傾情笑顧少年輩瑣瑣眞可輕

關山月

月出遼海東朔云捲塞風才升楡塞逺復照柳城空影滿雕弧外光沈金柝中思家舉頭望今夜一軍同

鞠歌行

玉蘊彩劍閟鋒牛鐸之音混黃鐘俾神奇作妄庸揚微察陋世罕逢物有合勢必從如魚得水雲與龍夷吾囚伊尹農二主舉之享萬鐘嗟古人孰繼蹤女子猶爲悅己容

古詞

妾刀不斷機郎行當早歸還將機中錦作郎身上衣

王昭君

都門塵拂春風面臨別看花淚如霰君王惆悵惜蛾眉不似前時畵中見白髮呼韓感漢恩寧甘謾號閼支尊氊裘肉食本異俗不如但嫁巫山村黃沙白雪無城闕手冷鵾夜彈歇相隨萬里到穹廬只有長門舊時月妾語還憑歸使傳妾身沒虜不須憐願君莫殺毛延壽畱畵商巖夢裏賢

烏夜啼

啼烏驚多棲未久半起疎桐上髙柳燈下佳人顰淺眉機中少婦停纎手月入空閨夜欲深數聲猶似聽君琴

行路難

君不見盤中鯉暫失風濤登爼幾君不見枝上蜩才出糞壤淩雲霄推移變化詎可測勿謂明日同今朝出乘髙車入大馬半是當年徒步者範叔曾逃客溺余衛靑亦在人笞下悠悠行路莫相欺爲雌爲雄未可知

其二

危莫若編虎須險莫若觸鯨牙行路之難復過此前有瞿塘後褒斜杯酒朝驩矛刃夕加恩仇反覆間楚漢生一家釣弋死云陽鴟夷棄江沙所以賢達人髙飛不下避罔罝行路難堪嘆嗟

其三

雕牀玉案刺繡茵宜城酒多光照春坐畱北方之上客歌侑南國之佳人盛時䢐流若川水榮貴長存竟誰是魏帝髙臺碧瓦空梁王故苑黃塵起世人傾奪首未回可憐不飲冢累累

劉生

結客諸陵下平生好排難鵜瑩白楊刀鵲驚黃柘彈投瓊逺邸夜擊築髙樓旦念無可報恩空椎車壁嘆

怨歌行

妾始充下陳嬌容常自持上宮三千妓一一妒蛾眉急有斷聲鏡暗無妍姿遂令開時花遽作落後枝昨夕歌吹歡今夕蛩語悲從來班婕妤不勝趙昭儀

雉子班

雉子班雊朝陽低飛蓬蒿隱文章十步一啄於彼山梁爭雄決鬭憤气張好勇守介性之良安能受馴畜斂翼自摧傷

蒿裏歌

素驂駕廣柳蕭蕭出城闉廬儼象設猶恐死有神古原閉愁寃荒艸不得春一作泉下客長違室中親昔興毎待旦今臥焉知晨斂衣已成灰含貝仍作塵家門諒不逺欲歸竟何因平生所愛物娛玩由他人哀哉此裏中同逝壯老均聖賢亦豈免聞道庶可珍

薊門行

行行光祿塞望望單於臺天寒水艸盡萬里孤軍來中國多荒土窮邊何用開

巫山髙

巴江西上巫峽深奇峯十二江之陰陽云髙臺不可尋但見丹楓碧樹攢幽林昔聞瑤姬在其下月爲環玦風爲襟空山久獨居偶感襄王心楚宮閟秋夢彷佛來同衾神仙防遇當有道豈效世俗成荒淫千秋遺賦應多恨暮雨蕭蕭猨自吟

上畱田

有弟兄不見憐上畱田行泣念彼先人上畱田弟寒衣不蔽身上畱田兄富出乘華軒上畱田死而棺槨不全上畱田他人爲葬古原上畱田我行見此孤墳上畱田白楊一何翻翻上畱田人生孰無弟昆上畱田爾獨大義不惇上畱田鄰人之歌悲不可聞上畱田

董逃行

史侯稱臣董侯立山東義師烽火急羌兒夾輦奉西遷百姓驅隨棄村邑罼圭苑中髙作營千里不復聞雞鳴舊宮焚燒無片瓦黃金盡出諸陵下長安城頭日欲晡董逃歌殘歌布乎

碧玉歌

碧玉小家女初無珠翠妝感郎相顧重朽質自生光

堂上歌行

堂上歌歌南山主人爲歡仰客顏翠帷夜捲出兩鬟移尊更飲花樹間花樹間有明月客不醉歌不歇

隴頭水

人間何處無流水偏到隴頭愁入耳夜雜羌歌明月中秋驚漢夢空山裏隴阪﨑嶇九回折聲隨到處長嗚咽欲照愁顏畏水渾前軍曾洗金創血回頭千里是長安徵人涙枯流不幹

少年行

官侍長楊拜夕郎況憑內寵在椒房賜金十萬身無用乞作燕姬一日妝

其二

下直平明出禁門笑提博局伴王孫寶刀不敢將輸卻明日沙塲欲報恩

芳樹

葳蕤映華闥窈窕臨淸沼風姿巧弄春露气微含曉埀條拂過騎翳葉畱歸鳥忽憶共攀人徘徊行獨繞

放歌行

泰山玉檢書成功芝房正奏甘泉宮漢家五葉號全盛有似白日初當中雄鷄天上啼淸曙春滿咸陽萬家樹諸侯客子盡西來只道明時苦難遇褐衣不脫見至尊立談一刻皆承恩賡詩已上柏梁殿獻賦還過金馬門大道易登平若砥始信靑雲才尺咫共喜嚴徐得寵榮未容絳灌生讒毀丹詔仍聞訪艸萊皇心務欲攬羣材嗟君猶在新丰邸日暮空歌歸去來

空城雀

空城雀何局促城頭飛城下宿百匝得一枝千啄逢一粟眾雛隨啾啁所欲各易足不須羨彼珍羽禽翩翩髙集珠樹林一朝身陷虞羅裏回首空城不如爾

相逢行

沽酒渭橋邊平陵俠少年相逢各有贈寶劍與金鞍

妾薄命

寂寞復寂寞秋風吹羅幕玉階有微霜桂樹花已落昔爲捲衣女承歡在瑤閣棄魚感淚多當熊慙力弱寧知色易老難求黃金藥宮深去天逺憂思將何托君恩非不深妾命自輕薄微軀願有報和親死沙漠

神仙曲

上淸眞人古仙子保神鏈魄從無始眉上霜毫如髮長幾見金烏日中死東遊不肯居蓬萊滄海頃刻飛黃埃金輿玉座儼何處蔚藍天上彌羅臺碧桃落盡花無數一笑虛空卷煙霧鳥篆文世莫窺茂陵還掩蓬科露

結客少年塲行

結客須結遊俠兒借身報仇心不疑千金買得利匕首摩挲誓許酬相知白馬縵胡纓行行人盡止朝遊洛北門暮醉秦東市感君在一言不惜爲君死朱家曾脫季將軍田光終酬燕太子君不見魏其盛時客滿門自言一一俱銜恩魏其旣罷誰復見養士堂中塵网徧始知結客難徒言意气傾南山食君之祿有弗報何況區區杯酒間結客不必皆薦紳緩急叩門誰可親屠沽往往有奇士愼勿相輕閭里人

長相思

長相思思何長愁如天絲逺悠揚搖風曳日不可量未能絆去足惟解結離腸闗山碧雲看欲暮空幃坐掩荃蘭香長相思思何長

君馬黃

君馬黃我馬君馬金匼匝我馬錦連幹兩馬喜遇皆嘶鳴何異主人相見情長安大道可並轡莫誇得意爭先行搖鞭共踏落花去燕姬酒壚在何處

團扇郎

團扇團且潔人言似明月明月豈得如長圓不曾闕

楊白花

楊白花太輕薄不向宮中飛卻度江南落美人踏踏連臂歌山長水濶柰爾何柰爾何春欲晚何不飛去仍飛返洛陽樹多啼鴉愁殺人楊白花

門有車馬客行

門有車馬客乃是故鄕士昔別各壯顏今見不相似上堂敍情親拜跪出妻子對案未能食歷歷問桑梓當時同遊人十有八九死松栢長新墳荊棘生故址歡言方未終悲感還復始因思興謝端嘆息不能止

估客詞

上客荊州商小婦揚州娼金多隨處樂不是不思鄕

櫂歌行

溶漾漢潭淸搴荷趂浪平船輕知體弱簪滑見鬟傾落日懸江思浮雲結浦情去從千葉隱歸愛一花迎吳歈並子夜誰似棹歌聲

雞鳴歌

北斗城頭北斗低萬家夢破一聲雞馬啼踏踏車轆轆闕下連趨市中逐雄鷄安得噤爾聲利名少息世上爭漫漫夜長人不驚

華山畿

華山畿牛車止不同生可同死棺開棺開與郎去來

長安有狹斜行

長安有狹斜狹斜僅容騎路逢兩俠童回鞭問君第君第渭橋西易覓難復迷長子侍溫室次子籍金閨少子備宿衛光耀與兄齊三子毎來返雜沓擁輪蹄大婦彈鵾雞中婦舞前溪小婦勸杯酒能唱白銅鞮丈人莫遽起庭樹未烏棲

雙桐生空井

交生碧玉樹並覆黃金井根通夕潤深葉帶朝光冷應有感秋人時來鑑愁影

徵婦怨

良人不願封侯印虎符逺發當番陣幾夜春閨惡夢多竟得將軍軍覆信身沒猶存舊戰衣東家火伴爲收歸妾生不識邊庭路尋骨何由到武威紙幡剪得招魂去只向當時送行處

襄陽樂

門前黃柳鴉雛宿羅幌低垂婢擎燭懸璫結佩略妝成日暮相邀漢江曲水靜花寒月小明舟中樓上鬭歌聲腸斷年年大堤路南商行過北商行

飲酒樂

七弦五弦角奏一觴兩觴羽行且樂眼中人聚莫憂頭上天傾

鳯臺曲

飛裙織霧秋痕薄星漢低宮花漠漠瓊臺夜寒閉嬴女鵞管參差隔煙語瑤京舊侶招逺遊人間帳冷鴛鴦愁海影無塵月如夢仙骨不欺鸞背重衰蘭泣露空秦苑叢玉聲微彩霞逺

美女篇

美女婉淸揚白晳纎且長艶色照上國不殊古姬姜巧笑發令姿芳詞吐柔腸耀首有何物黃金作釵梁珥懸磥砢珠褘帶藿蒳香新服制羅紈光輝麗靑陽上袂繡蛺蝶下裙織鴛鴦姍姍步春風乍見驚欲翔𨿽有楚大夫善賦焉能詳豈徒騁妍媚況乃持貞良家居辟髙門宛在城中央過者共傾慕日晏停上襄借問誰氏子無非金與張蹇修豈不勤通辭重珪璋中懷非所托鴈幣徒相將永宵嘆遲回起倚東西廂君子茍未得年䢐諒何傷

將軍行

將軍結髮從鞍馬新領前軍號橫野面謾不數屠狗兒負勇曾擒射雕者狼星掃天芒角斜大旗獵獵吹風沙黃金傾盡養部曲匈奴未滅何爲家前日賢王五千騎直入朝那殺邊吏天子初聞怒赫然出師誓奪河南地五營材官元自多詔書未須徵七科已禦明堂推畵轂還開武庫授雕戈灞陵原頭軍晚發北出雲中與髙闕單於一夜六騾逃大漠無人惟漢月塞下從玆烽火稀朝臣共賀震皇威人生寧似功成樂白日長安鼔吹歸

長安道

長樂鐘聲動平津樹色開中郎長防衛丞相小車來新成賜將第更築候神臺誰念公車客空懷作賦才

洛陽陌

九陌看春光紅塵起相接白玉車中郎綠珠樓上妾柳迷臨水影花暎當壚頰日暮過銅駝相逢盡豪俠

悲歌

徵途險巇人乏馬饑貧少不如富老美遊不如惡歸浮雲隨風零亂四野仰天悲歌泣數行下

邯鄲郭公歌

郭公舞郭公舞天子無愁亦無苦醉後君臣一笑看鄴宮長夜咚咚鼔郭公郭公爾莫舞不解平城圍竟作長安虜髙山摧爲一抔土

車遙遙

鵾雞啼霜海城白徵夫趣裝牛上軛天生兩轂轉長途那得令君不爲客出門已逺第一程耳中鳴鐸漸無聲房戶寧嗟寂寞守山川惟念苦辛行欲車不行願車覆還愁損我車中玉安得身如芳艸多相隨千里車前綠

楚妃嘆

章華臺前楚江水月色墮煙烏欲起六宮不敢解羅衣獵火照山君未歸

神弦曲

秋燈畵壁燻煙埃石馬汗流神下來花衫娑娑弦切切旋風吹幡愁百結雌狐學拜戴髑髏鬼箭射創血灑秋老鴉飛散巫嫗泣苦篁嘯雨溪幽幽

白紵詞

白紵出自吳女工著來色與素體同舞時偏向江渚宮長袖拂起微有風觴催管促四座中攬裾徘徊慘曲終玉階夜寒零露濃

其二

出後閤臨前楹舞衣皎皎潔且輕飄如白雲向空行回腰流目君已傾華燈吐焰欺月明喧嘩不聞遺佩聲茱茰實紅蘭葉紫千秋歡樂長如此妾身得向君前死

阿那瓌

牛羊艸漫野大帳天山下十萬控兒聞箛齊上馬

江南思

妾本南國姝父母愛如珠貌豈慙明鏡身才稱短襦學成采蓮唱曉出橫塘上舟小復身輕隨風兩搖蕩歸時曲岸傍恰見貴遊郎輟歌欲轉棹花淺不堪藏將嗔卻成哂相問那能隱𨿽憐郎意深終嫌妾家近回首各盈盈南湖月又生煙波三十里都是斷腸情

銅雀妓

鄴宮已罷幸歌舞尙如期誰知看月夜卻是望陵時薌澤銷羅薦松風吹繐帷妾身未得死寧當憂色衰

猛虎行

陰風吹林烏鵲悲猛虎欲出人先知目光瞳瞳當路坐將軍一見弧矢墮幾家挿棘髙作門未到日沒收豬豚猛虎𨿽猛猶可喜橫行只在深山裏

湘中弦

涼風嫋嫋月粼粼竹色蘭香秋水濵一夜猿聲流淚盡黃陵祠下泊舟人

獨不見

白日沈大荒北風下天霜羅幃猶苦冷何況戍遼陽別時秦槐靑今復胡艸黃紅淚常自滋非因效啼妝鴛機促夜響龍鏡掩晨光相思獨不見時久愈難忘

艷曲

日莫淇水上折花行見歡鴛鴦蘇合彈騕褭鏤衢鞍

其二

當時贈芍藥今日嘆蘼蕪少年不相顧惟愛執金吾

羽林郎

十五能挽弓入衛葡萄宮武皇深假借父有沒邊功禿衿繡襦短馬逸雙銜斷才出鬭雞坊還過射熊館笑擲朱提銀娼樓爛醉春歸時衝市過辟易九衢人橫行自無避司休相忌明日浚稽山爲君遮鐡騎

燕燕於飛

燕燕何處飛相見江南路薲香細雨春柳色芳煙暮才從箔外歸復向舟前渡莫入未央宮身輕有人妒

浮游花

宛宛庭中花狂風忽吹去無涯上入逍遙之雲天下沒慘淡之泥沙開落本同何足嘆升沈偶異自堪嗟

野田行

白楊樹下誰家墳火燒野艸碑無文路傍尙臥雙石馬行人指是故將軍當時發卒開陰宅千車送葬城東陌子孫今去野人來髙處牧羊低種麥平生意气安在哉棘叢暮雨棠梨開百年富貴何足恃雍門之琴良可哀

壯士行

無險非髙山無勇非壯士半夜殺風來劍寒燈欲死

邯鄲才人嫁爲廝養卒婦

妾能擫趙瑟舊得君王眷更衣直夜房侍酒登春殿出宮非故顏裏婦猶相羨叢臺罷往夢破屋流螢見末路多若斯紛紛貴成賤

秋風引

嗟爾秋風胡爲來哉奏商律兮瑟防而悲哀叩喬柯而隕葉掃廣路以淸埃入班姬之永巷過襄王之髙臺瑤琴自鳴羅幃齊開馬蕭蕭而嘶起鴻嗷嗷以翔回使崩云駭浪振蕩於白日兮忽欲去而徘徊客有懷鄕失職而對此者恨盈襟而難裁但欲變天地之搖落不知感節序之摧頽秋風生歸去來

涼州詞

蓬婆城下淨無花慘慘黃雲漠漠沙捲葉誰將番曲奏白頭都防亦思家

其二

闗外垂楊早換秋行人落日斾悠悠隴頭髙處愁西望只有黃河入海流

虞美人曲

明月帳中泣悲風營外歌彷徨夜驚起何事楚人多回燈擁綠髻向劍蹙靑蛾效命自無恨君王其柰何

築城詞

去年築城卒霜壓城下骨今年築城人汗灑城下塵大家舉杵莫住手城髙不用官軍守

永嘉行

帝衣濺血忠臣死五部初興屠各子宣陽門外曉吹笳持防誰爲衛宮士滿城艸綠代馬嘶內家防作軍中妻六璽相隨渡河去月明歸夢遂成迷萬里中原非典午至今人說王夷甫

神女宛轉歌

駐君舟相見盡綢繆已遣大姬傾鑿落復令小婢進箜篌歌宛轉宛轉意何長願爲灰與火同泛玉鑪香

其二

解妾佩相貽慰離異愁逐朝霞天際生歡隨秋水江頭逝歌宛轉宛轉情相續願爲弦與軫共奏瑤琴曲

東門行

出東門暮歸來入室四壁空突中無煙甑生埃弱妻蓬頭稚子瘦使我心下忽有哀安能學東方生空抱國士才身長七尺齒編具索米不得取笑咍雞鳴東門早欲開仗劍當逺去不乘駟馬不復回妻前挽衣言君可棄妾柰此呱呱孩君莫憂無糧田中已生防君莫憂無裳機中布成尙可裁不須苦慕富貴富貴多有害菑賤妾與君生同居死卽共作山下灰吾欲行爲徘徊仰視蒼天重咄哉

大全集卷一

欽定四庫全書

大全集卷二

明髙啟撰

樂府

愛妾換馬曲

出帷掩紅袂離廐結靑絲我取躡雲足君憐羞月姿惟當樹功業詎必戀恩私回首各已逺春山將暮時

美人磨鏡詞

匣中舊鏡龍蟠背昏盡如同月逢晦尋得街頭負局翁粉鉛和汞拭靑銅須防瑩徹無纎翳試整朝來暗梳髻光明還在只如新悔向塵埃久相棄明日照儂自畵眉不須問郎宜不宜

朝鮮兒歌

朝鮮兒髮綠初剪齊雙眉芳筵夜出對歌舞木綿裘軟銅鐶垂輕身回旋細喉囀蕩月搖花醉中見夷語何須問譯人深情知訴離鄕怨曲終拳足拜客前烏啼井樹蠟燈然共訝菟隔雲海兒今到此是何緣主人爲言曾逺使萬里好風三日至鹿走荒宮亂寇過雞鳴廢館行人次四月王城麥熟稀兒行道路苦啼饑黃金擲買傾裝得白飲分餐趂舶歸我憶東藩內臣日納女椒房被褘翟敎坊此曲亦應傳特奉宸遊樂朝夕中國年來亂未鋤頓令貢使入朝無儲皇尙說居靈武丞相方謀卜許都金水河邊幾株柳依舊春風無恙否小臣撫事憶升平尊前淚瀉多於酒

野老行送陳大尹

桑扈初鳴麥花落大家小家蠶滿箔村中無吏夜捉人老身醉歸行失腳自從明府一下車短衣糲飯卽有餘姓名免籍弓弩手新婦辟纑兒讀書縣門前頭柳飛絮春風又隨官馬去雞鳴相送拜道邊願公受取一大錢

秋江曲送顧使君

秋江月滿秋潮大江上行人待潮過別離休說渡江難半日順風船穩坐楚江茫茫葭菼平使君來時雄雉鳴子弟從軍隔江去幾家猶住夕陽城水田𨿽荒飯常足芡米夜舂二十斛誰道繁華不及前戶無徵稅官無獄渡江渡江君莫畱江北樂似江南秋

湖州歌送陳太守

艸茫茫水汨汨上田蕪下田沒中田有麥牛尾稀種成未足輸官物侯來桑下搖玉珂聽儂試唱湖州歌湖州歌悄終闋幾家愁苦荒村月

秦箏曲

嬌弦細語發砑羅臂動玉釧鳴相和闗云隴月愁思多愁思多聽此曲停蜀琴罷燕築

從軍行

闗中惡少年召募去防邊匈奴入寇塞將軍下自天揚旌三道出列格五營連龍城望兵气馬邑斷人煙星攢烽夜舉月偃陣朝圓渴飲疏勒水饑餐屬國氊名勇單於憚功多天子憐寧令竇車騎獨擅勒燕然

大梁行

大梁四面平如砥西去咸陽一千里魏王此地昔爲都宮闕中天碧雲起車聲防防夜未休帶甲十萬名蒼頭撞鐘列鼎宴上客奉金走幣連諸侯信陵眞是賢公子富貴不驕天下士已訪侯嬴到裏門復迎朱亥經屠市傾身折節世莫同緩急竟賴斯人功邯鄲秦軍一椎破七國震動聞英風古城重過爲搔首幾度秋風落楊柳沼上應無鴻鴈來苑中只有狐貍走立馬塵沙日欲昏悲歌感慨向夷門豪華多少同銷歇獨有髙名今尙存

東飛伯勞歌

前飛蜻蜓後飛蝶桃葉楊枝毎相接誰家季女弄春妍披煙暎日窗戶前金雀雙釵翠羽扇纈屏黼帳文羅薦嬌羞年幾十五多將呈復隱柰愁何流暉倐沒百花暝空持可憐誰作並

春江花月夜

皓月金波滿奇花玉樹新浮輝與流艷並弄一江春還持誰可比結綺閣中人

踏歌行

香塵和露踏成泥花下風寒鬢腳低夜靜髙樓有人聽起頭一句唱敎齊

子夜四時歌

白白復朱朱芳條罥繡襦摘來隨女伴賽鬭不曾輸紅妝何艸艸晚出南湖道不忍便回舟荷花似郎好堂上織流黃堂前看月光羞見天孫度低頭入洞房空幃擁鑪坐夜冷微紅滅郎意似殘灰無因得重熱

迎送神曲

薦芳兮奠醑斲冰爲梁兮葺荷以爲宇神不來兮孰與處空山愀兮暮多雨渺吾望兮瀟湘云冥冥兮水茫茫有美人兮在堂盍歸來兮故鄕

導赤鯉兮從鼉冷風回兮水驚波儼靈旗兮來下巫撫節兮安歌安歌兮未急倐回輈兮山之側南有淵兮北有湫神不畱兮我心憂願歳來兮惠我秋

有所思

有所思今安在煙霞迢迢隔南海昔年遺我翡翠裘篋中久閉銷光彩宛如神仙在瀛州乘濤欲至風引舟同心之人乃離阻嗟我處此將何求

吁嗟篇

惻惻抱深隱靡靡逾崇丘凜凜歳欲䢐役役車未休不辭車未休但傷歳莫畱窮陰蔽九野徒旅同時憂豺虎當路啼猿猱出林遊我饑雪作糧我寒又無裘徒思陽春日誰返羲和輈天時自有常淚下還復收

擊築吟贈張贊軍

擊築上君堂君心不可忘哀聲流易水憤气激鹹陽不向諸侯座寧來刺客塲今朝特前奏爲我一停觴

苦哉逺徵人

悠悠荷戈子謫發事逺徵逺徵無窮期千里萬里程瞻斗知鄕逺覽物悟歳更霜露鑠肌膚獘鎧蟣虱生況玆三邊虜驕黠未易平聞笳已心摧赴刃仍骨驚軍興有嚴誅賤命顧自輕區區在行間敢望竹帛名柰何久不還主將功未成誰憐城南室思婦感鵲聲

鑿渠謠

鑿渠深一十尋鑿渠廣八十丈鑿渠未苦莫嗟吁黃河曾開千丈餘君不見賈尙書

荊門壯士歌

水洶洶冰差差荊門葉黃杪秋時上有騰攫之猿猱下有饞嚼之蛟螭悲哉此路難孰敢徑渡之三撫髀壯士起劍風騷勞髮上指仰天長歌不見星哀鴻夕叫云冥冥

城虎詞

候潮門開啼早鴉有虎忽入居人家母兒畏竄雞犬伏排籬突戶誰能遮獰風動樹初哮吼驚起東營捉生手怒拔長戈試一摏目光落地倀魂走南山藜藿深冥冥白日橫行誰敢攖胡爲離窟來城市牙爪𨿽全不能恃君不見壯士遭急縛失路窮時亦如此

寒夜吟

月下凍痕生綠井隔簾霜片飛無影樹枝風息轉凝寒愁人如烏棲未安夜短夜長應獨覺熒熒殘燭嗚嗚角

戍婦詞

妾在當奉姑郎行當報君男女各有役死生從此分

羈旅行

馬頭北風吹地白手冷時驚墮鞭防只堠欲來雙堠過客程不盡闗山多狐貍縱橫古城壞旗折官亭無酒賣土風處處殊故園鄕音只聞僮僕言天涯歳晚無相識囊金已空歸不得暝投人家自炊黍土屋靑燈鴈啼雨此時暫解羈旅憂夢與家人夜深語人生出門卽苦辛何況長爲萬里身逺遊縱得功名好不如貧賤鄕中老

小長幹曲

郎采菱葉尖妾采荷葉圓石城愁日暮各自撥歸船

春江行

春江南北疑無岸綠艸綠波連不斷一女紅妝出浣紗恰如鏡裏見桃花裌衣猶冷過寒食云度春陰半江黑浦口風多潮正深輕舟搖蕩似人心鷓鴣暮啼歸路逺飛絮茫茫楚王苑

寄衣曲

郎寒甚妾寒持衣向燈泣不是手縫遲綿多鍼綫澀

其二

賜袍非不暖妾制稱郎身寄去龍堆逺端愁到已春

廢宅行

鳴珂坊裏將軍第列防齊收朱戶閉裏媼逢人說舊時有廬被奪廣園池今年沒入官爲主防盡堂中義宅兒廚煙久斷無梁肉羣鼠饑來入鄰屋官封未與別人居日日閒苔雨添綠曲閣深沈接後房畵屏生色暗無光尋常不敢偸窺處守卒時來拾墜璫春風多少奇花樹又有豪家移得去

靑樓怨

浴金燻鑪鏤玉奩蘭香今夜爲君添烏棲黃昏烏起曙才見道來還道去

聞角吟

驚起黃楡塞下鴻一聲鳴軋戍樓空此時吹動闗山意十萬徵人歸夢中玉帳彎弓夜初起月白不知霜似水餘聲防作滿天愁風吹不入單於壘

刺促行

刺促復刺促天髙白日速黃鵠長苦饑烏鳶飛食肉促刺復促刺長途多荊棘但見今人行不逢古人迹

牧牛詞

爾牛角彎環我牛尾禿速共拈短笛與長鞭南隴東岡去相逐日斜艸逺牛行遲牛勞牛饑惟我知牛上唱歌牛下坐夜歸還向牛邊臥長年牧牛百不憂但恐輸租賣我牛

捕魚詞

後网初沈前网起夫婦生來業淘水忽驚网重力難牽打得長魚滿船喜不敎持賣去南津且向江頭祭水神願得年年神作主無事全家臥煙雨不論城中魚貴賤換得酒歸儂不怨

養蠶詞

東家西家罷來往晴日深窗風雨響二眠蠶起食葉多陌頭桑樹空枝柯新婦守箔女執筐頭髮不梳一月忙三姑祭後今年好滿簇如雲繭成早檐前繰車急作絲又是夏稅相催時

射鴨詞

射鴨去淸江曙射鴨返回塘晚秋菱葉爛煙雨晴鴨羣未下媒先鳴艸翳低遮竹弓彀水冷田空鴨多瘦行舟莫來使鴨驚得食忘猜正相鬭觜唼唼毛褷褷潛機一發那得知

伐木詞

竹擔挑多兩肩赤礪斧時尋澗邊石老夫气力秋漸衰易斫喜有枯林枝白雲無人暗空谷逺聲丁丁如啄木暮歸待伴不獨行前途虎多荊棘生長年不曾到城府聞比山中路尢阻

打麥詞

雉雛髙飛夏風暖行割黃雲隨手斷疎莖短若牛尾垂去冬無雪不相宜場頭負歸日色白穗落連枷聲拍拍呼兒打曬當及晴雨來怕有飛蛾生臥驅烏雀非愛惜明年好收從爾食

采茶詞

雷過溪山碧雲暖幽叢半吐槍旗短銀釵女兒相應歌筐中摘得誰最多歸來淸香猶在手髙品先將呈太守竹鑪新焙未得嘗籠盛販與湖南商山家不解種禾黍衣食年年在春雨

賣花詞

綠盆小樹枝枝好花比人家別開早陌頭擔得春風行美人出簾聞叫聲移去莫愁花不活賣與還傳種花訣餘香滿路日暮歸猶有蜂蝶相隨飛買花朱門幾回攺不如擔上花長在

洞房曲

洞房香吐合昏花月轉勾防啼乳鴉今宵有酒畱君醉不信娼家勝妾家

待月詞

漏板敲愁夜驚冷露井桃花濕無影海風吹星銷碧煙羿妃妝遲鏡未懸素鸞不來桂香死云外紫篁呼夢起瓊樓欲開天半紅徘徊望拜娥池東蘭閨未返燈寒後恰似前宵待郎久

惜花嘆

惜花不是愛花嬌賴得花開伴寂寥樹樹長懸鈴索防叢叢頻引轆轤澆幾回欲折花枝嗅心恐花傷復停手毎來花下毎題詩不到花前不持酒準擬看花直盡春春今未盡已愁人才畱片萼依前砌全落千英過別鄰懊惱園中妒花女畵旛不禁狂風雨流水殘香一夜空黃鸝魂斷渾無語縱有星星在蘚衣拾來已覺損光輝只應獨背東窗臥夢裏相隨髙下飛

照鏡詞

君家靑銅鏡價重比黃金空持照人面不持照人心

田家行

艸茫茫水汨汨上田蕪下田沒中田有禾穗不長狼籍只供鳬鴈糧雨中摘歸半生濕新婦舂炊兒夜泣

憶逺曲

揚子津頭風色起郎帆一開三百里江橋水柵多酒壚女兒解歌山鷓鴣武昌西上巴陵道聞郎處處經過好櫻桃熟時郎不歸客中誰爲縫春衣陌頭空問琵琶卜欲歸不歸在郎足郎心重利輕風波在家日少行路多妾今能使烏頭白不能使郎休作客

金井怨

照水羞見影汲水嫌手冷閒立梧桐陰烏啼秋夜永

送客曲

送客車在門勸客杯在手明日長安花今夜宜城酒願客飲此勿復辭我無黃金爲客壽人生無處無弟兄鄕裏刺促誰知名賣書買得百金劍有身須向闗山行馬四蹄車兩轂行人欲發休躑躅嘐嘐雞鳴赤日旭

裏巫行

里人有病不飲藥神君一來疫鬼卻走迎老巫夜降神白羊赤鯉縱橫陳男女殷勤案前拜家貧無殽神勿怪老巫擊鼓舞且歌紙錢索索陰風多巫言汝壽當止此神念汝防賖汝死送神上馬巫出門家人登屋啼招魂

主客行

主人楚歌客楚舞落日黃雲鴈聲苦笑拂腰間寶劍光美人滿堂色如土大兒北海人中奇小兒能讀曹娥碑相逢且莫嘆貧賤但願有酒無別離君不見平原墓上生秋艸國士無窮道傍老

春夜詞

杏煙濕鬢秋千下銀蠟光寒曲屏畫數漏閒過毎睡時月明微見墮遊絲欲歸自踏娉婷影風動玉釵花亦冷屋貯嬌愁鎖幔紗靑絲嘶騎醉誰家管弦不動空臺榭夢與烏衣語中夜

新弦曲

舊弦解新弦張冰絲牽愁六尺長寛急頻從指邊聽金鴈參差移不定新弦響髙調易促不如舊弦彈已熟憐新厭舊妾恨深爲君試奏白頭吟他日愁如舊弦棄泣向羅裙帶頭系

竹枝歌

蜀山消雪蜀江深郎來妾去鬭歌吟峽中自古多情地楚王神女在山陰

其二

魚復浦上石累累恰似儂心無轉回船歸莫道上灘惡自牽百丈取郎來

其三

江水出峽過夔州長流直到海東頭郎行若有思家日應敎江水復西流

其四

躑躅花紅鵯鵊飛黃牛廟下見郎稀大艑攤錢賣鹽去短釵簪葉負薪歸

其五

妾愛看花下渚宮郎思沽酒醉臨卭春衣未織機中錦只是長絲那得縫

其六

楓林樹樹有猿啼若个聽來不慘淒今夜郎舟宿何處巴東不在定巴西

轉應詞

雙燕雙燕去歳今年相見往來東捨西家銜得泥中落花花落花落人在暮寒池閣

其二

疎雨疎雨綠滿蘼蕪洲渚江南相憶故人逺水遙山暮春春暮春暮風急畵船難渡

五雜組

五雜組駝背韉往復還渡口船不獲已非少年

其二

五雜組錦繡旗往復還更戍兒不獲已遭亂離

五噫歌【弔梁伯鸞墓】

顧瞻亭臯兮噫丘墳有蒿兮噫鬻舂亦勞兮噫危邦可逃兮噫先生何髙兮噫

疊韻吳宮詞

筵前憐嬋娟醉媚睡翠被精兵驚升城棄避愧墜淚

鶴媒歌

鶴媒獨步荒陂水仰望雲間不飛起逺看過鳥下南汀鼓翼相迎似相喜共爲羽族生水鄕暫從飲啄無猜防艸盾俄開中潛弩弋師歡笑媒矜舞嗟爾髙潔非凡禽胡爲徇食移此心受人馴養忘逺舉好陷同類機腸深嗚呼世間幾人號君子得利相傾亦如此

牛宮詞

豕豢於苙雞棲於塒嗟爾烏犍何所止斯歳聿雲暮雨霜以風乃築環堵以爲爾宮旣用爾力宜卹爾寒庇處密固我心孔安

照田蠶詞

東村西村作除夕髙炬千竿照田赤老人笑祝小兒歌願得宜蠶又宜麥明星影亂棲烏驚火光辟寒春已生夜深然罷歸白屋共說丰年眞可卜

琴操

風樹操【予自傷早失恃怙而作】

朝風之飄飄兮維樹之搖搖兮吾思親之翹翹兮夕風之烈烈兮維樹之揭揭兮吾思親之惙惙兮樹之有風猶可息兮吾之無親終不可復得兮

之荊操【予思泰伯之徳而作】

粵我有土岐山之下孰是營之維我考祖今我於邁自岐䢐荊豈不懷歸念我弟兄民勿我思我斯安只國已有後先君季子

登丘操【登靑丘有懷而作】

驅車兮與馬蹇君行兮胡爲乎在中野登彼兮崇丘下茫茫兮九州思君子兮不得與駕以遊山有出云兮木亦有柯我將歸兮憂之如何

望歸操【哀周復子死於虎而作】

兒旦而出於山之麓兮兒夕不歸在虎之腹兮我往無所榛蒙籠被谷兮嗟爾耽耽弗食我豕犢兮穴亦有子胡寧使我獨兮

辭

望虞山辭

虞山峩峩兮出云油油胡斂其施兮弗雨九州下有蛟龍兮海波橫流誰使子來兮從伯氏以遊朝於隮兮望岐周國有祀兮又何求唐虞逝兮道阻修慚徳興兮干戈日休我思夫人兮心焉孔憂

放鶴辭【登支遁放鶴亭而作】

放鶴去當髙飛啄莫爭雞鶩食遊莫近虞羅機雲山海嶠堪來往明月千秋待爾歸

弔伍子胥辭

覽勾吳之故墟兮灌莽郁其蘢蔥館娃廢而爲沼兮巋伍胥之遺宮奚千祀而勿毀兮繄若人之死忠昔窮逋而渡江兮奮孤迹於羈旅旣入郢而雪恥兮又棲越而攘侮使彼吳之彊大兮非夫子而孰爲何夫差之自喜兮遽忽戒而荒娭陳昌言之悃欵兮實不忍視國之阽危眾以子爲叵信兮肆讒辭之詆欺夫豈不能全身逺適以自庇兮顧先王之舊徳卒待隕而何言兮恨終不能悟君之嬖惑載鴟夷兮浮游魂惸惸兮在中流江神念子兮哀憤鼔洪濤於髙秋嗟君子之出輔兮孰不願爲伊臯使言從而志行兮致雍熙之陶陶何齟齬而多患兮惟重華之不可以屢遭鄂侯諍而就醢兮龍逢諫而見屠蓋自古而有之兮匪夫子獨罹乎此辜身𨿽歿而義安兮又捨是將焉適彼循黙而茍容兮寧獲免乎泚額想子猶念夫故都兮或乘雲而來歸顧荊棘之多露兮應攬涕而歔欷余亦何爲而感慨兮懼直道之墜也聊陳詞而表烈兮亦邦人之志也

三言

梧桐園

桐花香桐葉冷生宮園覆宮井雨滴夜風驚秋鳯不來君王愁

三四言

王伯敬歌

舟初維琴始薦驛亭邊夜相見歌宛轉情綢繆解環佩彈箜篌歌易防情難歇江波寒墮明月綠壺再傾芳音欲違譬彼林鳥逢晨各飛羅衣沾霜城烏忽起明日相思孤棹千里

大全集卷二

欽定四庫全書

大全集卷三

明髙啟撰

五言古詩

擬古【十二首】

纂纂墻下李芃芃陂中麥浩浩望逺塗悠悠思行客客行歳已盈紆郁傷我情始知失羣鴻不若求友鸎登山知天髙臨流識川阻不遣懷同心那知別離苦別離不可久寂寞不可守自傷紅顏子相思成皓首朝日如不晚行人防當返

其二

嵯峨雲間樓俯視層城陰綺戶相洞開淸飇拂羅襟上有離居婦哀歌撫琴不知中怨誰掩抑一何深初爲郢中唱再奏邯鄲吟不惜努力歌寫作絕代音風吹落君耳萬里知愁心曲盡思寂寥靑天日西沈安得化彩鳯飛去巫山岑

其三

出郭見丘墓累累滿山阿四海能幾人逝者何其多封樹日蕭條狐貍走蓬科英靈無人弔牧兒暮來歌浮華一世中倐若飛鳥過生時不肯飲死沒將如何

其四

離離白雲翔悠悠淸川逝天地如傳郵閱人以爲世良時難再得遊樂咸陽中咸陽名都防衣冠集王公南山對魏闕嘉樹何蘢蔥九衢十二城逶迆迥相通衛霍開上第車馬爭春風娛意勿自惜當至百年終

其五

東井不可飲威弧孰能張虛名竟何用千古同悲傷與君初結歡金石比中腸恩情忽乖分相望阻川梁閨門尙難越況彼道路長不如雲中鴈回飛自隨陽

其六

促織何嘖嘖空庭寒露白蘭蕙辭故芳髙梧銷華澤閨中覽物變感嘆當此夕引領望逺人天河西南隔舟行詎離水鍼運恆依石君𨿽有棄捐妾心誓無易

其七

置酒北堂上歡言宴嘉賔嘉賔復爲誰相過盡朱輪中庖炙肥牛登俎悉異珍左右燕趙姝羅綺驕上春淸謳雜哀吹響激回髙旻主勸客復酬中抱各以伸盛年易傾謝爲樂願及辰請看舊同遊半作泉下人無爲苦刺促長憂賤與貧

其八

美人一相見遺我白玉環上有雙雕龍遊戲在雲間持此感深意佩結無時閒玉以比貞潔環以明不絕雲龍永相從誰能使離別

其九

秋至眾芳歇芙蓉獨鮮妍朱華照綠水日暮涼風前采折難逺贈相看自嬋娟孤艶豈足賞後雕良可憐

其十

明星爛東方北斗亦已旋獨宿悲夜䢐空牀借蘭荃雞鳴整環佩思奉君子筵君子行未歸新妝爲誰妍意疎覺去遙咫尺越與燕含情乏彤管何以寫中悁君如綆上瓶妾若井底泉不垂汲引惠澄瑩徒終年

其十一

人生一漚水所欲乃無涯志意苦未畢容華忽然衰天地有終壞誰能待其期聊爲一日歡勿作千載悲神仙俱好飲得醉復何疑

其十二

黃鳥鳴春陽流芳滿西園攀條日已暮悵惋不能言禦寒必重裘渉道須雙轅離居非君子何以解憂煩煩憂日已積佳期日已失思君如蓬萊可望不可卽區區儻見察憔悴甘自畢

寓感【二十首】

天旋海水運日月馳奔輝不知此往來伊誰斡其機諒由任元气推遷不能違人生處宇內行止無定依惟當乘大化逍遙隨所歸

其二

雞鳴一警旦陽烏已東升羣動紛自起各欲赴其生饑蠖土中出棲禽林外驚蒼蠅一何微翾薨亦飛鳴人生信多故安得免營營

其三

盛衰疊乘運天道果誰親自古爭中原白骨徧荊榛乾坤動殺機流禍及蒸民生聚亦已艱一朝忽胥淪陽和旣代序嚴霜變肅晨大運有自然彼蒼非不仁咄咄堪嘆嗟滄溟亦沙塵

其四

美女生貧家光艶人未識遠聘入楚宮揚蛾欲傾國朝遊瓊臺上夕侍金輿側奉歡擬千齡秋風失顏色銜恩歸永巷貞意徒寂黙髙髙天上星墮作水底石人事盡如斯推移嘆何極

其五

叢蘭生路隅馥馥有奇香路隅多行人采掇成摧傷深林𨿽幽獨秋至靄餘芳托根在得所君子蹈其常

其六

蚩蚩此羣氓幾人出其儔誰云抱智慮乃足資勞憂晨秣思遠騁宵披務窮搜懷古復慨今百念紛相投膠擾得防間若與方寸仇安知廣成子冥臥昆侖丘無營亦無想八表獨神遊

其七

大道本夷直末路生險巇杯酒出肺肝須防起相疑田蚡排竇嬰趙髙誣李斯傾擠不少假權寵實菑基鑿井當得泉種桑防成絲禍福皆自致天道信難欺出亡無所捨千載使人悲

其八

志士徇功業貪夫詫輕肥亦有逃羣子矯矯與時違彼此更共笑不知誰是非達人體自然出處兩忘機浮雲遊天表舒捲有餘輝

其九

攬轡登太行遙望洛北州崤圅正西峙黃河復東流百城無遺堵雲煙莽相繆朝作冠蓋塲暮爲狐兔丘昔人爭此地干戈疊相讐當其得意時連陌擁鳴騶百年奄忽盡魂魄空來遊曷見采芝叟冥棲無所求

其十

桃李初不語鳯凰豈長喧末俗矜辯議窮口禍之源所以國武子殺身由盡言妙哉無爲訓黙黙道斯存

其十一

人言異艸木不若松柏壽欲於百年間辛苦圖不朽形質天所畀名姓吾自取形名兩未立悲我竟何有不能知我先奚暇卹我後遺臭與流芳冥然付杯酒

其十二

裋褐乘蓽輅狐裘駕文車西門與北宮窮達一何殊彼達矜已智此窮媿身愚東郭發至言兩惑各以袪厚薄有定命巧拙果誰歟歸臥掩蓬室道存何所吁

其十三

駑馬放田野志本在丰艸偶遇執防人驅上千里道顧非乘黃姿豈足辱君皁負重力不任哀鳴望穹昊柰何相逢者猶羨羈絡好

其十四

頹陽在川上蟬夕鳴悲嫋嫋風起波翻翻葉辭枝曠望天宇內泬寥此何時朱火已盈謝淸商屆其期覽鏡忽自嗟綠鬢生素絲萬物有榮悴造化豈吾私

其十五

躑躅逺遊子驅車上髙山髙山多隴阪悲哉路何艱其顚摩蒼穹欲上不可攀日暮牛力疲前徵未能閒雙輪忽中摧一墮深谷間引領望黃鵠失路何當還

其十六

蜀琴有奇紋本是枯桐枝一彈舞鸞鶴再彈下靈祗曾持薦黃帝雲中奏咸池棄置久不調流塵被朱絲終焉含妙響未始有成虧

其十七

達人貴全生外物等秋艸顧此七尺軀卽爲萬金寶昧者營所嗜棄捐不待老豈無室中資他人是來保何如餌金液長令鬢顏好

其十八

千秋取丞相一語悟君衷長孺多讜言白頭擯居東人命有通塞主聽無違從失如魚去波得若云遇龍會合感冥相佳期諒難逢卞生未聞道無事涕沾胸

其十九

南山多浮雲北山有髙樹因風暫來依風回復飛去兄弟滿四海幾人此相遇握手交百歡分襟滋千慮蹤迹不可常無爲嗟去住

其二十

鴻鵠橫四海鷦鷯戀蓬榛長松淩風煙小艸亦自春各稟造化育逍遙適其眞無將赫赫者下比棲棲人

詠隱逸【十六首】

向長

子平謝累辟雅志在隱居家貧或有饋取足反其餘讀易深自悟謂賤貴不如敕言嫁娶畢家事無闗餘同好有禽生肆意相與娛茫茫五嶽去孰得回其車

周黨

世祖初厭武開觀在東都使者徧巖藪旌帛召賢儒伯況亦暫起綃頭詣尙書引見伏自陳始願不敢渝周興有恥食堯禪或羞污士固有本志聖主焉能拘範生乃見毀咄爾何其愚

王霸

儒仲有淸節始一應徵命造廷抗髙辭不肯臣萬乘歸來自耕野蓬藋掩門逕翩翩故人子相過容服盛一念兒曹羞客去臥如病賴有賢婦言不失初守正嘉遁遂終身淸輝兩相暎

梁鴻

伯鸞古賢人乃在杵臼間夫婦共守志逃名入深山淒涼五噫歌東出過帝闗齊魯復荊吳長往遂不還爲傭豈無勞顧已少外患終葬烈士旁髙風邈誰攀

法眞

髙卿闗西儒好學賤榮祿閉門不交世弟子相誦讀太守者何人欲以吏見錄誓在南山南胡肯勞案牘連徵終不就皦皦離垢俗郭子有頌詞徳久愈暴

韓休

伯休始賣藥志將晦當時如何不二名乃爲女子知纁彊見聘使至焉得辭淩晨自先發不駕安車馳亭長逺迎候未識徵君誰修道奪其牛解與不復疑中途遂長遁蹤迹竟莫追乃知超云驥塵轡何由羈

陳畱老父

漢衰黨獄起朝柄在刑余皇皇外黃令去官返鄕閭班艸逢故人涕泣語路隅邦危徳無援忠良恐遭誅有叟過其旁植杖爲踟躕睠之嘆且言何悲二大夫鸞鳯不隱羽安能免罝罦欲問不肯顧飄然邁長途賢哉此老翁嗟嗟乃誰歟

龎公

南陽有龍鳯乘時各飛翻鴻鵠獨深棲不肯居籠樊皤皤隴上耕逺辱刺史軒豈不念子孫遺安乃名言采藥不復返亭亭空鹿門

漢濵老父

漢濵有老翁初不語鄕裏天子云夢防盼望臨沔水居人悉縱觀翁獨耕不已郎官下道問答言野人耳借問世立君豈將使爲理柰何從防佚勞人奉諸已尙忍令人觀吾實爲子恥忽如驚鴻鶱孰能躡其軌名姓且莫知超哉隱君子

王績

無功始亦仕季代遘亂屯投劾乃徑歸不作嬰网鱗結廬河渚北喜與瘖士鄰相逢𨿽多言不若無語眞種黍飬鳬雁逍遙度秋春乘牛過酒家畱連或經旬嗜飲豈沈湎醉鄕可逃身北門與樂署暫屈誠此因賢哉焦史妻相饋不厭勤酣歌自遺世嵇阮其能倫

朱桃椎

祭酒絕俗者曳索復披裘自匿林莽間不入成都防織屩易米茗於人又何求偲偲髙長史延見禮甚修瞪視𨿽不言黙教意已周欲使如曹參無事治一州忽去返山谷避寢安可畱

武攸緒

孽後移寶鼎同姓咸析珪獨去謝親寵龍門事冥棲澹泊如素嘗衣褐復茹藜賜器不肯禦牀頭委塵泥族人豈不華回首已粉虀苟榮禍必集達識乃弗迷蟬蛻眾濁中名與嵩髙齊

盧鴻

顥然守泰一髙臥在幽壌開元始求治賢哲勞夢想詔書赴巖扃宸意勤挹仰入京遽還山惇得縻以鞅天子遂其髙營室致安飬爵祿不可加貪士應泚顙

秦系

公緒避時亂不駕戎府車南安大松間卜築聊可居穴石爲巨硯坐衍老氏書刺史致羊酒嵗時造其廬不拒亦不謝偃息毎自如懷道誠可稱工詩乃其餘

陸龜防

魯望好任散心與太古期俗夫晨叩門不肯一見之下田與江通終嵗恆苦饑茠刺不告勞常師禹胼胝酒酣發長歌猶有憤亂悲寜不念枯槁行哉豈其時

張志和

超超眞子遊浪煙水中敝舟以爲家來往無定蹤自言處太虛四海長相從奴婢兩夫婦耕織粗可供天子不得見丹靑繪其容漁歌復識聞山水邈其重

吳越紀遊【十五首】

始發南門晚行道中

歳暮寒亦行徵人有常期辭我家鄕樂適彼道路危酒闌別賔親驅車出郊岐我馬力未痡已越山與陂回頭望髙城落日雲樹滋遭亂旣少安謀生復多饑途逢往來人孰不爲此驅逺遊亦吾志去矣何勞悲

渡浙江宿西興民家

掛帆無天風到岸日已夕捨舟理輕裝欲問古鎭驛沨沨灘聲回莽莽山气積僕夫夜畏虎告我勿逺適望林投人家炊黍旋敲石寒眠多虛警我體若畏席誰云別家遙數日已在客今宵始驚嘆東西大江隔

早過蕭山歷白鶴柯亭諸郵

客起何太早村荒絕雞鳴況時江雨晦不得見啟明淩兢度髙闗山空縣無城隔林聞人呼已有先我行側身避徑滑聚足防厓傾衣寒復多風逺水聲千峯霧中過不識狀與名嵐開見前郵始覺歷數程越禽啼楓篁冷日傍午晴煙生沙墟寂葉落澗寺淸登臨亦可悅但恨時非平

次錢淸江謁劉寵廟

亭亭樹間祠落日小江口停舟拜孤像開慢蒼鼠走憶公治邦時徳感山谷叟臨行謝其饋淸風在玆久我方東徵急不得奠杯酒惆悵出煙扉殘邨夜聞狗

登蓬萊閣望雲門秦望諸山

旅思曠然釋置身蒼林杪羣山爲誰來歷歷防淸曉奇姿脫霧雨奮首爭欲矯气通海煙長色帶州郭小曲疑藏啼猿橫恐截歸鳥流暉互蕩激下有湖壑繞佳處未徧經一覽心頗了秦皇遺迹泯晉士流風杳願探金匱篇振袂翔塵表

聞長槍兵至出越城夜投龕山

列藩遏戎亂駐鉞實此州如何殺大將王師自相讎我來亂始定城郭气尙愁又聞有鄰兵倉卒豈敢畱促還出西門天寒絕行輈古戍暗雨雪旌旗暮悠悠野屋閉不守澤田棄誰收居人且奔逃遊子安得休逶迆蒼山去泱漭云浮人虎爭夜行風榛嘯巖幽我徒戒相親一失未易求饑拾谷口栗寒燒澗中槱神迷路多迂再宿達海陬𨿽嘗登頓勞幸免迫辱憂聖尼畏於匡嗟我敢有尢但慙去越早不遂名山遊

夜抵江上船至曉始行

夜辭西陵館霜谷猿叫歇津卒未具舟天險不可越漁商雜候渡寒立沙上月蒼煙隱遙汀益覺潮漲闊開橈防驚鳬海色曙初發曨曨前山來稍稍後嶺沒中流聞鼓角隔岸見城闕客路得奇觀臨風悶俱豁

登鳯凰山尋故宮遺迹

玆山勢將飛宮殿壓其上江潮正東來朝夕似奔向當時結搆意欲敵汴都壯我來百年後紫气愁不王烏啼壁門空落葉滿陰障風悲度遺樂樹古羅嚴仗行人悼降王故老怨姦相蒼天何悠悠未得問興防世運今復衰淒涼一回望

宿湯氏江樓夜起觀潮

舟師夜驚呼隔浦亂燈集潮聲若萬騎怒奪海門入初來聽猶逺忽過顧無及震搖髙山動噴灑明月濕霜風助翻江蛟龍苦難蟄應知陰陽气來往此呼吸登樓覺神壯憑險方迥立何處望靈旗煙中去波急

過奉口戰場

路回荒山開如出古塞門驚沙四邊起寒日慘欲昏上有饑鳶聲下有枯蓬根白骨橫馬前貴賤寧復論不知將軍誰此地昔戰奔我欲問路人前行盡空邨登髙望廢壘鬼結愁雲屯當時十萬師覆沒能幾存應有獨老翁來此哭子孫年來未休兵彊弱事並吞功名竟誰成殺人徧乾坤媿無拯亂術佇立空傷魂

泊徳淸縣前望金鵞玉麈二峯

歸逺行不緩頗失眺山水獨憐玆峯秀欲去舟且檥層巒回長谿日落蒼霧起寒城動遙炊晚渡罷孤市豈惟地景幽況乃民俗美牛羊防樹下曖曖舊墟裏田腴收獲富縣靜爭訟止畏途遇樂境我意方一喜嘯歌逐漁翁暫宿浦煙裏篠疎風翛翛月偃波彌彌旅顏在塵中逢人固多恥安得托此居長年息行李

舟次敢山阻風累日登近岸荒岡僧捨

髙岸鳴枯桑湖陰北風厲寒濤洶我前幾日不得濟孤舟恐漂蕩石根暮牢系憂來厭閒臥近寺聊獨詣雀饑殘林空人倦危磴細年荒無居僧樹死石門閉神傷卻欲返微霰灑徵袂窮冬已崢嶸故國尙迢遞仰看浮雲馳東路阻歸計長嘆復何言吾生信多滯

過硤石

硤石頗奇壯長河出連山絕壁兩岸開行舟過其間髙處誰解登陰藤裊難攀旁垂雨痕古仰露天光慳不知眞宰意隨地設險艱一夫據蜀閣二世憑秦闗賴此非要區爭奪得少閒徘徊佇望久日暮飛雲還

謁雙廟

維昔天寶末君王寵姦虜雄邊委彊兵遺患同養虎叛聞遽西幸骨肉棄榛莽河北二十州義士誰禦侮兩公起誓眾慟哭告祖橫身遏其衝江淮保安土孤城無全堞百戰霜月苦力窮援不來囓齒罵益怒殘兵日饑疲秋風僕旗鼔男兒不生降一死冠今古故鄕有遺廟俗祭巫屢舞丹靑网塵中爽气猶可覩嗟今屬防亂戎馬正旁午臨危肯捐軀如公未多數獨立爲悲傷斜陽下寒楚

登海昌城樓望海

百川浩皆東元气流不息混茫自太古於此見容徳積陰漲濤萬里失空色鴻鵠去不窮魚龍變莫測朝登玆樓望動蕩豁胸臆始知滄溟大外絡九州域日出水底宮煙生島中國寛疑浸天爛怒欲吹地昃常時烈風興海若不受職長堤此宵潰頻勞負薪塞況今艱危際民苦在墊溺有地不可居澒洞風塵黑安得擊水遊圖南附鵬翼

春日懷十友詩

余司馬堯臣

列防衛嚴闗應無休沐暇羣英罷追遊餘香掩空榭飛花北郭晚華月南園夜淸景不能同蹉跎恐年謝

張校理羽

端居養恬素獨詠聖人篇夕景臨池酌春寒掩閣眠芳藥初翻雨新篠稍披煙累日虧幽訪慙余塵務牽

楊署令基

詞苑擅髙步早嵗許追隨屢枉瑤華句長依瓊樹姿齋居積衝抱園賞過芳時暫闕今朝防勞人耿耿思

王隱君行

共此一里居誰令阻良覿惆悵步芳園山櫻還獨摘風含駐花意雨散流池迹尊酒不來同玆晨端可惜

呂道士敏

同謂在塵境獨能依道門園齋坐永日庭綠靄初繁觀妙夙有契悟靜自無煩晨防思頻往聆君超世言

宋軍咨克

看花西澗寺憶子昔同行蘭入華觴气波泛綠琴聲玆歡隨節逝離恨坐相嬰安得重聨騎射雉出東城

徐記室賁

晨興理櫛罷禽聲悅淸旭雨餘嘉樹新色暎春塘綠閱景感幽悰步陰思往躅攜手此逍遙須君慰心曲

陳孝亷則

䢐春易爲感復此棲孤寂鶯啼逺林雨悵望鄕園隔客捨換衣晨僧齋聽鐘夕知君思正紛雜英共如積

僧道衍

楞伽曾往問緣澗冒嵐深殘雪寒山暮幽扉閉竹林欲寄棲禪迹尙違捐俗心別後空遙念迢迢雙樹陰

王徵士彞

逺客嘆畱滯對雨臥閒房江上歸舟阻蘼蕪春自芳微屙偶見侵勝賞坐成妨斯章亦何取持擬釋離腸

秋懷【十首】

少時志气壯不識秋气悲呼儔射鳴鴈深鶩東山陂中年漸多懷惻惻當此時登髙望原陸不見車馬馳思我平生歡髙墳郁累累世人非羨門誰能久華滋惟有盈觴酒可以持自怡

其二

明月出逺林流輝鑑牀幃促促艸下虫催我索故衣起嘆秋夜長欲取鳴琴揮掩抑不成弄中心復乖違有懷難自宣勿謂知音稀

其三

搴荷荷已老采蘭蘭亦摧無由翫芳物悵望江之隈木落山更空猿聲有餘哀所思去我逺佳期邈悠哉被垢尙可澣抹漆猶難開我愁亦可念當秋郁難裁棄置勿嘆息多愁損顏衰

其四

志士憂歳晚羈人感秋早騷騷鬢絲垂索索枯葉槁誰言眾芳歇時菊正鮮好日暮餐其英聊開我懷抱貧賤難久居欲去恐違道時命恐未通徜徉以終老

其五

秋風夜颼颼秋色日瀟灑歡人亦心驚況乃居愁者塊處厭空宇命駕聊適野徵鴻暮相呼牛羊亦同下我居久離羣憂襟向誰冩

其六

涼風動幽幔髙堂夜空虛明燈無與語聊讀古人書古人亦何人使我不得如棄捲輒還臥終宵自欷歔

其七

鳴虫入我戶落葉覆我井何無四方誌戀此一室靜問途欲晨徵畏踐霜露泠濁醪幸方熟夕飲燭可炳勿憂去日多但願來日永不知苦驅馳孰若長酩酊

其八

弱齡弄篇翰出門結羣賢俛仰幾何時已有好新年歡晤𨿽常逢憂患亦屢牽世故逐人老髮鬢能久沈思復何爲省我旣往愆問道行已歇中途曷歸旋

其九

朝遊荒岡陲暮行空潭側我非楚大夫何有憔悴色良辰思逺騁周道廣且直我馬力不前回駕任偃息踟躕阻修程日夕睇西北苟安非予志所懼時未識

其十

弭棹望江涘日落靑楓林驚波駛且廣蕩漾浮雲陰靡靡臯蘭衰嗈嗈渚鴻吟顧此凜節謝憂來忽傷心宋子悲已多潘生嘆彌深自古有此愁誰云獨吾今

出郊抵東屯

故鄕一區田自我先人遺賴此容我懶不耕坐待炊霜露被寒野屬當斂獲時言來徵薄入稅駕宿東陂今年𨿽未丰亦足療我饑萬鐘知難稱保此復何辭

其二

喌喌雞登場秋稼稍狼藉疎楡防門巷景暗煙火夕田家𨿽作苦於世寡憂戚況當收獲景鬥酒復可適所以沮溺徒躬耕不辭劇

其三

我本東臯氓偶往往州城玆來臥農捨頓愜田野情如魚反故淵悠然樂其生臨去謝主媼重來自藜羮我非催租吏叩門勿相驚

其四

朝服久已解儼然山澤臞欲狎林野人相歡混賢愚朝來此水濵髙歌步踟躕忽逢一田父舍耕拜路隅疑我是長官怪我體貌殊我已忘所有彼我未忘歟不能使爭席心媿禦寇徒

其五

坐久體不適卷書出柴闗臨流偶西望正見秦餘山野淨寒木疎川長暝禽還此中忽有得怡然散襟顏遂同樵牧歸歌笑落日間

大全集卷三

欽定四庫全書

大全集卷四

明髙啟撰

五言古詩

感舊詶宋軍咨見寄

我酒且緩傾聼君放歌行君歌意何苦慷慨陳平生少爲鬭雞兒鮮裘奪春明走馬岀飛彈撇捩誇身輕气服諸俠徒不倚父與兄落花錦坊南美人理妝迎緑云晚不度樓上鳴瑤箏酒酣迸五木脫帽呼輸贏及壯家已破狂遊恥無成太白犯紫微三辰晦光精金鏡偶淪照干戈起紛爭中原未失鹿東海方橫鯨遂尋鬼谷師從之學言兵石室得陰符龍虎隨權衡業成事燕將逺戍三闗營巖谷雨雪霏哀獸常夜鳴撫劍起流涕軍中未知名奇勲竟難圖廻臨石頭城石頭何壯哉山盤大江橫黃旗想王气玉樹沈歌聲晚登臨滄觀惻愴懷古情覽時識禍機不因憶蒓羮飄然別戎府溧水還東徵裸衣佐刺船臨危釋猜萌歸來訪鄕閭亂余掩蓬荊舊宅人已攺荒池泉尙淸瘦妻倚寒機正嘆伊威盈相迎不相笑伏雉爲重烹從玆謝行役閒園事躬耕昔同徒步人十年擁麾旌鴻毛獨未順蹭蹬違霄程知音竟爲誰四海嗟惸惸齊竽不解奏楚璞何由呈懶求薦辟書傲然揖公卿衰蕙弔蟋蟀柔桑喚鶊閉門節屢變壯魄空潛驚顧予𨿽腐儒當年亦崢嶸小將說諸侯捧槃定從盟大欲幹萬乘獻防登蓬瀛洪瀾阻川途浮雲蔽天京終焉困澤畔日暮吟蘺蘅賤貧此時居復與喪亂並何殊九月中嚴霜折枯莖頗聞君子心道窮貴益貞己志未獲施安用軒裳榮所以不苟出出則時當平今晨喜逢君有壺對前楹風日初澹沲櫻桃作繁英適意不一醉屑屑徒悲縈達人若相遇大笑絕冠纓

蕭鏈師鷹窠絕頂丹房

人間不可住混濁同腐腥一落三十年塵夢無由醒稍聞方士說恍惚通仙靈羨門與偓佺相期餌芝苓自顧眞病鶴秋風墮疎翎碧海不得渡煙霧愁冥冥師從天姥來身佩豁落經不邀五利寵深棲鏈神形東觀鷹窠峯中天挿孤靑其下吐浴日其髙罣飛星昔有學道侶井臼遺巖扃愛玆絕俗地遂爾畱軒太鼎生紫煙丹成衞天丁金骨坐可蛻騎龍駕風霆積水浮方壺東望類防萍紫臺白玉榜中有眞人庭飛遊願從師往讀新宮銘

隨月圗

空齋無短檠愁度新涼夜靑天素娥出餘輝獨堪借達曙願徘徊莫逐秋河下

映雪圗

檐雪不能掃畱映寒窓白書字細如蠅坐看還歷歷華燈照歌帳誰似南鄰客

顧榮廟

晉侍中顧彥先有墓並祠在長洲之東久而廢爲淫祀縣令周君復之爲賦是詩

軍司吳國秀機神夙超朗弱冠遊洛師已防南金賞﨑嶇諸王幕沈酒務遵養中罹廣陵艱計服匪誠枉風雲一揮扇義旅臻同響事成恥言勲飄然理歸鞅晉社始東遷羣賢悉収奬道謁眞感防矯翼丹霄上徳聞一代稱迹冺千齡往時屯乏良佐英謨益堪想墳祠托荒郊蕭條並榛莽蕘童侵雨隧淫巫闖塵幌大夫過停轅式瞻爲含愴衣冠復故貌筵幾陳新享寡劣忝鄕人因歌表遐仰

停君白玉巵

停君白玉巵聽我前致辭家本吳門市英風慕要離少年貧無行鄕裏不相推喜過毛公舎懶下董子帷偶從岸頭侯跨鞍赴邊陲欲邀深入勲終然計無奇歸來冠側注始學窺詩書稍通鄒魯生盡謝燕趙兒焉知事益謬空言竟難施布衣走路旁但爲眾所嗤廷中忌賈誼門下誣張儀二子豈不辯未能免讒疑嗚呼今之人孰解容不羈我將棄浮名埀釣東海湄長笑調魯連髙歌酌安期素心儻有合豈要餘子知

讀史

周衰禮樂廢大道成榛菅嬴秦任商君王制欲盡刪厚賦山澤空亟戰原野殷頽波自玆靡千秋去無還誰云重華駕邈矣難仰攀於焉誦其書如造揖讓班安得鳳凰鳥飛下浮雲間

雜詩

朝臨髙臺上俯視崇岡下春暉何悠悠淸川自東瀉陽和發卉物時澤均播灑如何及芳辰蕭條但空野願言釋拘局登髙騁吾馬曠途不見人憂心何由寫興謝固其常吾將尢誰者

池上鴈

野性不受畜逍遙戀江渚冥飛惜未髙偶爲弋者取幸來君園中華沼得遊處𨿽防惠養意飽飼貸庖煮終焉懷慙驚不復少容與耿耿宵光遲摵摵寒響聚風露秋叢陰孤宿斂殘羽豈無鳬與鶩相顧非舊侶朔漠饒燕云夢澤多楚雨遐鄕萬里外哀鳴每延佇猶懷主防深未忍輕逺舉儻令寄邊音申報聊自許

題緑綺軒

幽抱時欲寫帷中有鳴一彈落一葉庭樹坐蕭然寂寂山水夜迢迢河漢天憶聽烏啼起南軒人未眠

答張山人憲

聽君辛苦詞感我艱難情百年自有爲安用文章名雞鳴海光動車馬塵滿城相逢無新舊言合意自傾奉觴置君前長歌發哀聲時乎茍未得飲此全其生

澄景閣夜宴

王孫喜畱宴開閣望明河是夕月防暈涼風池上多棲禽翻暗叢駭魚動圓波淸景厭絲竹雅詠答髙歌尊酌願勿間良宵易蹉跎預憂別在旦車馬層城阿

贈馬冠軍

一騎東方來相逢新丰市自言讀父書出身良家子名在佽飛籍蘭纓懸鹿盧曽爲魏其客不作平陽奴欲行渡狼河直擒射雕將壯志忽蹉跎秋風臥孤帳解裝出我築歌作變徴聲壚頭落日在歌罷酒再行相君本鳶肩豈是沈淪者我亦方薄遊低頭向人下有志事竟成古人不欺余畱將一白羽待射魯連書

送劉明府

賤士寡諧世放居江海邊朋儔漸乖睽憔悴不自姸顧影鮮歡趣惡離倍當年他人亦以悲況復如子賢荒途風霜交歳晏增慨然亂雀噪叢棘驚鴻逝長天鬥酒豈足陳薄意聊以宣出處道旣殊不得長周旋誰謂非遐方浮雲阻山川何以慰渇饑令名期可傳

暮歸

朝出雞始啼暮歸烏欲棲我身本無役胡爲亦東西徒步二十年風埃面空黧入門聞鄰杵秋气凜以淒芙蓉墜古沼絡緯鳴中閨有無了不問歌吟夜燈低冨貴固有日我志焉能迷笑向細君道勿爲翁子妻

澹室爲吳君賦

素士脫紈綺澹然怡道心窮廬車馬絕寒鳥下庭陰酒外寡眞趣琴中多古音閉門三日臥風雪滿城深

空明道人詩

我聞赤城東仙嶠名委羽煙霞閉深洞絕壁飛玉防空明中有天日月照瓊宇昔人鏈丹成自駕黃鶴舉陳翁夙慕道棲此求眞侶文夜長披靈藥朝每茹石室人不來閒眠靑蘿雨於今定非死飛遊去何許海上幾秋風誰傳令威語

九日無酒步至西汀閒眺

髙天無遊氛秋气自激肅離居時節變霜降未授服蕭條野田間晨步聊逺矚悠悠寒川駛靡靡晴巒矗菊叢有淸香木葉無故緑親朋去我逺登髙且連躅孤懷誰知音惆悵臨水曲名酒不可尋歸來掩茅屋

題倪雲林所畫義興山水圗

嘗啜陽羨茗不遊陽羨山銅官結秀色都在畫圖間樊川醉遊處水榭依沙樹云入縣城來谿流太湖去我愛雲林生髙歌無俗情石庭梅欲髮須放酒船行

錢孝子廬墓【錢吳越忠孝王之後也】

颯颯黃竹嶺蕭蕭白楊村行人亦悲哀何況父母恩不忍返華屋結廬傍孤墳啼猿應哭聲日暮空山昏無鄰與誰語獨宿傷精神仰聞松柏吟俛見狐兔奔淚灑墓前艸當春死芳根至性有如斯不媿忠孝門

送蜀山人歸吳興兼簡菁山靜者

南浦無碧艸徵鴻晨稍飛何當杪秋節臨水送將歸旣來不能淹君心應好違惻惻袂始判遙遙防已微天髙桂樹落人在山中稀還尋同袍者更制薜蘿衣

幼文約余與止仲同宿士明鶴瓢山房爲試茶之防余旣入郭而幼文已歸山中士明亦往海上止仲復以事不赴士明侄元修畱余夜話因賦是詩以書耿耿

道人出未歸髙士來復去試茗失幽期寒齋成獨住冰生洗藥池風動懸瓢樹賴有阿咸賢談到天曙

晚憩靈鷲院池上

微雨過祗樹寺齋涼已多臨池一就盥揺動滿池荷風後扇力輕煙中鑪气和慙非許度吟臥每來過

贈談鬼谷數瞽師金松隠

我聞鬼穀子乃是古仙眞避世靑谿中不污戰國塵著書十三章當年授儀秦二子不善用竟皆殺其身瞽師得異傳相去逾千春不爲從衡說談數妙入神往年客南都蓬門集朱輪下簾論理驚動金陵人歸來隠虞山繞廬樹松筠誰言目無覩內照靈光新緬思大化根生此下土民起滅千萬途孰能究其因或愚騁結駟或賢被懸鶉命也可柰何天道誰疎親世事愼守常毋使徒紛綸

贈惠山醫僧東山

九峯聚錫麓一水回梁谿之子修淨業長年此幽棲曲彈白雪妙詩吟碧雲低況有醫龍方丹成重刀圭采藥夜歸院蘿月照澗西扁舟欲相訪愁作武陵迷

嬀蜼太史自海上入郭因得追遊以敍舊好今日風雨偶闕晤言樓居早寒懷人尢甚想孤寓僧林同此岑寂也賦是以寄瞻戀之意

良人曠淸晤窮年秉離憂倐來自海壖諧我心所求不殊雲中雁和鳴得其儔宴閣旣連席行塘復同舟坐聆金玉篇鄙拙何以酬風雨戒玆旦居然阻從防祗園念孤寓防瘵苦未瘳落葉驚早寒誰當慰淹畱朋來不我館顧已良有由徒玆睇停雲夕倚城南樓在逺分難親居近彌使愁信彼詩中言一日如三秋

送徐七山人往蜀山書舎

結客抱狂志傾身通俠交東將觀渤澥西欲逾函崤奔蹄脫驚轡墮翮連飛鑣酒具載車出兵法篝燈鈔從軍願奮立學儒恥譏嘲寧期憂事集頓使芳年拋塵衣曉城陌雪防寒江郊客堂感蟋蟀婦室悲蠨蛸自笑失水鮒空慚得云蛟獲君乃瑚璉顧我猶鬥筲髙懷矯衰薄雅音變哇咬談詩辧六義讀易窮諸爻情親豈殊意气合眞同胞因依像輪輻暢和諧塤匏妓席夜畱宴僧扉晝攜敲循花縱步屧映栁持鳴鞘塘行月灔灔林臥風梢梢要渺送謳唱瀾翻雜詼啁匕滑炊野飯盤香薦山肴遭時𨿽齟齬處俗不混淆曩遊旣相挈玆離竟誰教浮湖理去榜祖道移中庖遐方未罷戍近日猶被抄鹿驚互奔並虎鬭仍咆哮荒墟少砧杵逺壘多笳鐃問往何土裏答云此巖嶅人安地有阻歳稔田無墝牛羊可放牧鵞鴨供燖炮湍長磯磑激石古窪樽坳樵斤聽伐木獵火看除茆雨紅爛秋實露紫舒夏苞谿晴鴈拍拍村曙雞膠膠書聲隠篁竹棹響穿蒲茭聊將偶沮溺誰敢儕夷巢末事誠瑣瑣大言匪嘐嘐世險路生穽名浮浪吹泡耰耡擬共把干戚行俱包社餔飲烹狗臘祀歌迎貓愼勿厭寂寞長當謝紛嘵

防宿城西客樓送王太史

君來歡不足君去憂何遽共聽楓橋鐘畱連恐將曙蛩鳴故苑艸鳥起髙城樹明日獨登樓歸防渺何處

題林居圖兼簡盧公武

竹梧翳苔石知是幽人居林間鳥鳴後亭空賔散餘聞有盧鴻隱長年畱著書

鴻山書舎圖爲黃君伯淵賦

伯鸞鬻舂地井臼有遺迹之子學幽棲托蹤在林石淸風竹林曉片月蘿逕夕遙想一齋空圖書滿牀積

詠三良

殉葬古所禁秦國固戎風穆公臨棄朝要此三臣從三臣百夫良不與親暱同一旦使俱斃無人國將空捐生豈不難忠義感素衷長恐先朝露無由奉君終遺命凜在耳焉能惜微躬但懼嗣主孤誰當共成功髙墳荊棘間云閉幽宮壯魄同此歸冥冥路安通國人痛莫贖灑淚呼彼穹傷哉黃鳥詩流哀竟無窮

詠荊軻

劫盟非義舉書沫已可羞燕丹一何愚區區祖遺謀千金養荊卿誓將報彊讎奉圖使入闗心知絕回輈賔客盡白衣相送易水頭酒酣涕難落築聲和悲謳猛气激蒼旻長虹爲西流行行造秦庭陛防衞甚周臨機失始圗利鋒竟虛投豪主一按劍社稷倐已丘先王禮樂生破齊震諸侯茍能得此賢伯業猶可修胡爲任輕易自趣亡滅憂徒令後世人嘆惋餘千秋

魏使君見示呂忠肅公舊贈詩因賦

公昔隠江夏巖棲避兵革逺挹戴叔鸞淸風灑泉石有時歌梁甫慷慨人未識左丞中朝彥仗節任方伯北還駐嚴程造廬問籌防知非山澤儒期是廊廟客磯石系官舫猿叫月初夕秉燭題贈詩蒲圻掩孤驛欣欣得賢喜耿耿憂國戚短章寄深情相投重珪壁邇來復幾年淪落已陳迹公起佐興運身名正輝赫侍誦肅春闈専城森畫防緬懷舊知己永嘆泉壤隔難縣延陵劍空聴山陽笛遺篇篋中藏每誦如再覿眞能重友道未易薄俗易一言不忍忘況乃膺寵錫小大固可知令人義肝激

題秋林髙士圗

二仲有賞相攜在中林遐景延防步防言諧素襟天秋谷響哀日暝川光陰風駛多委葉山空少歸禽威遲臨長岡迢遞指逺岑諒非羇離客詎用愁登臨

春艸軒雨中懷王太史

西軒罷琴坐涼思欺白薴颯颯樹聲繁秋風滿池雨蓮衰少暗馥禽靜多幽語對此闕良儔當歡反傷緒

始遷西齋

乍懸南樓榻始布西齋筵西齋非吾廬幽靜亦可憐風牖竹裊裊露庭菊鮮鮮圖史左右陳永日坐一氊婉孌數童子哦誦當我前爲爾竟寂寂低回欲窮年讀書將何爲乃與始志愆進無適時材退乏負郭田我生非匏謀食有道焉茍得隨羣趨顧此不稍賢飲余解衣臥毋嘲腹便便

次徐山人與倪雲林贈答詩韻

昔遊紫藤塢空山鶴鳴秋相望隠人居興闌竟回舟邇來獲晤賞談劇風流每欲開南軒招我共偃休天寒鴻鴈鳴芰荷落長洲豈無一釣船訪子谿水頭終慚文墨牽咫尺成阻修聴雨掩閣臥觀泉上巖遊朝覽贈答篇詞藻誇兩優我本丘壑人猿鶴肯見畱擬結歳晏期壺觴展綢繆況聆西澗濵禪宮閟淸幽夜看太湖月遲我同登樓

因病不飲

我昔無所求但愁酒杯空引滿先四座醉豪壓春風年來病稍侵積憂復相攻舉觴不能吞若有物梗胸嵗晏風雨多擁鑪坐窗中酒徒散去盡歡呼與誰同三杯卽頽然憔顏映燈紅後老當柰何卽今已如翁斯味禹所惡攝生笑無功從此便可止賦詩繼陶公

三鳥

三鳥生異林相逢偶同飛各矜好毛羽吟弄朝陽輝驚風動地至羣飛各乖違一翔入雲天一落陷虞機一止野田間蓬蒿郁相依啄啄有餘粟嵗晏諒不饑猶懼雪霜侵啁啾獨鳴悲我行見此鳥相對發嘆歔當知皇天仁偏卹爾陋微視陷宜省畏瞻髙勿貪希田間適本性舎此欲何歸

題陳生畫

前邨夕陽明後嶺秋嵐積葉落露山亭潮來沒江石遙遙射鴈子慘慘聴猿客何事下徵防西陵渡頭驛

靑丘道中

霖雨江暴溢奔流絕津涯茫茫野田白何由見春華居人久已亡流萍滿其家昔我過此土極目桑與麻故道不可尋舟行但蒹葭嵗凶豈宜客四顧空長嗟

送李用和提舉

髯君孤直士與世頗異儔不交金張家而獨與我遊我居在君裏衡門閉深幽十年誦詩書進取拙自謀名藩多英豪光彩溢道周朝逢將軍車暮避刺史騶皆云意气盛官髙富春秋良辰競爲樂廣席羅珍羞君獨日暮歸貧乃與我侔雪畦寒蔬茁冰盎春蛆浮髙堂可燃燭談詠相賡酬中間阻淸歡離別良有由我尋江乾宅君赴海上州老馬從瘦童人皆識賢侯今年見歸旌一笑忘積憂那知逺方賈復此待撫柔雞鳴城東門不得送去舟颶風常晝驚洪濤極天流𨿽能徵重貨可失咨嘉猷君子且在傍願言毋久畱

贈銅臺李壯士

我祖昔都鄴神武爲世雄至今銅臺下子弟習其風問君家何方紫陌遙相通𨿽云此相遇情與鄕裏同君有力振虎勇气聞山東匹馬輕俠遊刀環綴纓紅正當兵塵起思立尺寸功不從董健兒欲縛蕭老公淩厲越宋土逶迆出齊中時人不相顧棄之若秋蓬我豈白面郎少年亦困窮起爲壯士歌迅商薄髙穹初飲五斗盡再飲一石空與君豈樂禍西方見妖虹莫謂著鞭晚艱難殊未終

題春江送別圖送王使君

歌徹小秦王愁深第幾觴飛花蕩春影江水不勝長日暮東風急離防且緩張

蘭室爲袁首郎賦

湘臯春水深澧浦秋風早如何庭戶間芳蕤獨妍好不有君子心憔悴同芳艸

我愁

我愁何從來秋至忽見之欲言竟難名冺然聊自知汲汲豈畏老棲棲詎嗟卑旣非貧士嘆寧是遷客悲謂在念歸日故鄕未曾離謂當送別處親愛元無睽初將比蔓艸夕露不可萎又將比煙霧秋風未能披藹然心目間來速去苦遲借問有此愁於今幾何時昔宅西澗濵尙樂山水奇玆還東園中重嘆艸木衰閒居誰我顧惟有愁相隨世人多自歡遊晏方未疲而我獨懷此徘徊自何爲

賦得法華雨送惠上人歸江上

慈雲起靈山虛空寶花雨遙從天女手零亂飄春曙香滋淨沼蓮影拂秪園樹髙僧結習銷衣上畱不住惟隨一葦風飛渡江南去

秋風

秋風屋外來落葉紛我傍不出門幾日我樹如此黃但覺成嬾性焉知逝頽光朝餐止一盂夕臥惟一牀仲尼欲行道轍迹環四方而我何爲者不與世相忘

秋雨

秋雨亂我竹堂上中夜驚昏昏起復臥防防止且鳴未分醉夢狀寧辧竹雨聲初欣似張樂終懼如聞兵旣覺兩皆非古檠耿自明悟彼事亦然胡爲勞我生

題曹氏春江云舎

遙波靄微云寒禽少相語君家在空闊欲往迷洲渚紛紛樹離霧稍稍花消雨日暮坐相思江東何許

燕客次蔡參軍韻

林旦未升旭巖深稍祛霏夙興達仙曙在公遑告腓良儔信可懷彌月曠容微偶玆解華轡沽酒酬芳巵鈴騶儼衞齋妓樂出房帷放吏命決漏畱賔教闔扉談笑竹下麈賭墅花間棊歡罄展宿好言長蠲積思佳辰子所惜髙誼子攸希時難賸睽阻能此嗟爲誰願各保太和長年樂施施飛佩儻可接東方安期

退思齋爲蔡參軍賦

難鳴起趨府事至紛善惑應玆茍弗推在理寧免忒歸來坐深念恆恐有慚徳缺政何以裨厚責何以塞豈徒省厥躬庶用匡爾國昔聞獨樂叟中夜忘寢息願君守勿渝明明此遺則

遊師子林次倪雲林韻

吟防頻入院道人知我閒尋幽到深處鳥語竹班班林下不逢客城中俄見山牀敷有餘地鐘動莫催還

尹明府所藏徐熈嘉蔬圖

少賤習圃事種蔬每盈疇深根閟冬老葉淩素秋采擷風露余山庖足嘉羞故園經亂後蔓艸日已稠野水流畦間虫聲暮啁啾披圖似見之惻愴起我愁食肉豈無人斯世誰與謀君多卹民意毋忽歳饉憂

來鴻軒

髙鴻本冥飛不墮虞羅裏朝度雲中闗夕遊瀟湘水驚風吹行斷儔侶忽萬里哀鳴將何依荒澤難獨止集君華池側粱稻丰自美響度風翛翛影沈波彌彌充庖知不忍善惠念終始願君儀天朝修翰共騫起

蘿徑

幽谿入蘿蔦幾曲到巖扉夏鳥深啼處陰陰花墜稀知當煙暝後從此荷樵歸

茶軒

摘芳試新泉手滌林下器一榻鬢絲傍輕煙散遙吹不用醒吟魂幽人自無睡

讀書

世物寡所嗜雅情竹素間憑案理殘帙樂此終日閒爰觀自周衰盛治不可還淫辧相擠傾大道成榛菅巧詐足世茍得不顧患嬴秦任商君王制欲盡刪厚賦山澤空亟戰原野殘流風自斯降誅求困孤孱是非千萬途欲辧亦已艱賴玆聖冊存足啟昏與頑誰云古哲駕邈矣難仰攀於焉誦其言如造揖讓班寄語向俗子幸勿叩我闗何暇從爾談方對孔與顏

過立公房

空院閉深竹幽花有孤妍春深鳥語寂風磬時冷然非玆絕塵地何以寄髙禪

賦得桃塢送別

何地芳菲滿吳趨曲陌西藏金非漢壘種樹似秦谿未曙忽霞起過春猶雪迷葉聞渡江唱花憶映門題折時或傍水遊處每成蹊偶來因送客腸斷有鶯啼

東園種蔬

我非適世材學圃乃所宜種蔬居東園鋤灌敢告疲夏來風露繁眾緑俱紛披朝餐摘我菘暮餐芼我葵此味賤所嗜蔓艸勿害之慨彼主父言鼎食何其危

聞張著作值雨宿陳山人園因寄

芳月抱深惻佳遊闕追攀聞君獨命駕逺造幽人闗春園花絮稀啼鳥池上閒畱連宿煙閣尊酌解離顏遙想淸夜䢐鳴竹林間非因雨成滯興愜自忘還

鄭隠君秀野軒圖

江晚洲渚交雨晴艸非菲前山靄欲闇罟師渡水歸望煙知君家花竹隠半扉已休田中耒猶響林下機此鄕卽桃源亂後世應稀開圖若身到不知塵境非

與諸公飲緑茗園

金塘環勝墅緹綺防芳時雀乳依桐葉魚翻罥芰絲詩流洛下詠歌艷郢中詞一念交歡厚觴至詎能辭

送上海石明府

三月熟桑椹四月落棗花布谷樹下飛塘轉邨路斜東塍撃耕鼓西林擲繰車但言此地樂不聞此地嗟𨿽無夕烽驚尙苦秋賦加煩君始到日爲我問田家

逢雲巖僧元實將赴湖上賦以送之

早懷塵外想每訪林間蹤空齋哦夜雪共聴雲巖鐘西澗已久別東城忽相逢還當布袈裟去坐湖上峯喧寂旣殊調無因復追從倚閣一遙送秋山紅樹重

舟歸雨中

猿鳴楚雨急江岸孤舟次前山到非逺已見煙中寺寒景暮蒼然歸人獨愁思

秋夜防飲送劉別駕得星字

徵馬已歸皁哀鴻方過庭何期當別夜還得聚寒廰客醉誦明月僕興瞻落星光銷帷中燭響動車前鈴畱連豈有極之子不遑寧

送陳博士歸番禺葬親

北風海欲冰凜此窮陰時問君歸何亟親葬不可遲遙遙望郭門慘慘投山陂僧房拜遺柩瓦燈照塵帷還當卜宮逺托瘴水湄日夕旣封樹慟哭行繞之雨來靑楓林猿鳥吟相悲化者茍得安萬事無足爲柰何割裾子尙忍生違離

渡吳松江

稍離城郭喧逺適滄洲趣乘潮動旅榜霧散寒江曙蒼蒹靡靡出白鳥翻翻去不識野人邨舟中望髙樹遭時嘆有棘拯物慚無具不向此鄕居飄零復何防

無言上人丈室逢李道士

竹間失舊蹊落葉紛已積閒來繙經院戶掩諸虫寂本尋釋門子偶值仙家客景淸林意秋慮淡池光夕相對總忘言誰云累名迹

贈陶篷先生

魯連豈趙客子房非漢臣出處誠莫測自是神仙人中解龍虎鬭飄然去難親夫子古須眉恍惚乃後身長安昔縱酒叩閣通平津豈爲慕珪組但欲陳經綸白璧棄路旁舉世不見珍歸來棹扁舟煙波復誰馴豈無一杯水爲君灑風塵空將釣國手老坐東海濵逢余向滄洲笑落頭上巾謂余有僊契泥滓非久淪花源罷通世煙霞閉千春便從夫子歸雞黍防四鄰持謝漁舟子休談晉與秦

孤鶴篇

涼風吹廣澤日暮多浮埃中有失侶鶴孤鳴迥且哀修翮旣摧殘一飛四徘徊矯首望靈嶠雲路何遼哉渚田有遺粟欲下羣鴻猜豈不懷苦饑懼彼羅网災翩翩浮丘伯朝從東海來相呼與之歸謂是仙驥材防之長林下濯之淸澗隈圓吭發髙唳華月中宵開誓從臨景永戲昆丘臺

雜詩

結髮好逺遊出門覽山川誰云帝闕逺有路不在天我車大且遲日暮牛領穿忽逢悲歌士論心涕潸然今日不得志明日非少年

白水冒我田

白水冒我田風雨無休時午鳩屋上鳴貧家起何遲溝壑知不免順受胡可辭有酒我自斟有粟妻自炊且盡今日歡勿顧明日悲商歌出金石愧無聖人師

送韓司馬赴邊郡

淮陰將家子讀書負奇气十年役一箠身從李都尉此行把旌麾無愧國士知邊風吹白艸正是馬驕時鳴笳引前部落日城西路上客贈吳鉤徵人唱都防近役非臨洮君行莫辭勞欲問封侯日秋來太白髙

醉贈王卿

持身無可許閭裏任浮沈不奉諸侯檄曽辭公子金鬥酒豈辭醉感君知我深誰無旦暮急相周惟季心

送賈二文學北防

窮年自多惑況復送良儔落日河上別慷慨發秦謳風塵阻闗山撫劍不得遊願逐髙飛翼相與出九州嗟彼行路子棲棲何所求

送海昌守李使君遷海虞

兩爲海上州州民定何如彼遮使君馬此迎使君車但令人買牛不受客饋魚我知使君賢讀律又讀書

端居懷兩王孝防

寡劣時所棄獨臥無與親蕭然閉齋閣左右圖史陳風雨摧眾芳令人怨䢐春豈無尊中酒坐念兩故人日從賢豪遊雜遝車馬塵焉知離居客積抱難自伸

送上人東歸

浮雲與飛鳥相聚安可常偶來雲巖寺幾日共徜徉我去師亦歸澗房欲荒涼池臥孤塔影庭棲雙桂香重過應未期悵然山水長

大水

吾鄕水爲國自昔稱漏天今年尢苦霖冒此上下田老農愁相告無有二十年東江入門流比屋如敗船夜臥牀屢移晨炊釡常懸涼風吹蒲稗羣鵝鳴我前茫茫失川途出行竟回邅斯民欲昏墊天意豈不憐陰陽致乖沴孰能究其然嵗饑尙勿憂黽勉當食鮮

送黃主簿之歸安

我歌栁惲詩送子南汀發山城逢社雨緑樹啼鶯歇畱連孤艇遲怊悵雙壺竭髙士尙爲簿休慚府中謁無事坐閒彈琴看明月

送王推官赴譙陽

久治亂所伏國家失其防初如決洪流拱手徧四方頻年勞訏謨欲補千百瘡子爲京師客忠憤何慨慷濯冠捧書圅平明獻朝堂上言固大業下言振頽綱且謂有萬死聖明察臣狂臣言儻獲施立能致時康宸居豈遙逺咫尺天中央雞鳴列仙仗九門洞開張謂宜卽召見拜起隨班行上殿笏畫地論奏盡敷詳如何竟報聞不得瞻淸光一官非所願欲令赴蠻荒徘徊出都門風雨濕曉裝行行過吳洲木葉秋始黃逢予解鞍飲激烈椎酒牀平生憂時心辛苦不自忘頗聞到官所此去路尙長紅日出霧遲孤城海茫茫遺民似猿鹿山谷多驚藏繁英艶躑躅瑣實推防榔瘴癘況時作投老恐子傷何不且少畱共騖豪華鄕子笑不我顧翩然決南翔明朝指鯨波髙防若云揚去矣各異國有憶徒相望

大全集卷四

欽定四庫全書

大全集卷五

明髙啟撰

五言古詩

吳王郊臺

周綱昔隳頓禮樂由諸侯吳子乏代徳居然祀圜丘燔燎升紫壇靑紘暎裘靈明豈來歆幣玉空旅羞國南見遺壝蕭條委山陬云和罷九奏艸樹鳴颼飂從來跋扈徒幾人效其尢魯郊失禮始聖筆書春秋

長洲苑

中國久無伯闔閭思騁功講搜開別苑訓武出離宮宰嚭應驂乘巫臣實禦戎鞀鳴深谷應罝掩廣場空逺曳捎云斾髙彎射月弓三驅儀已畢七伐步還同甲騎從輿後蛾眉侍幄中煮胎須紫豹胹掌得熊樂事方難極英圖忽易窮城迷歌黍客地屬采蕘童輦道崩秋雨旗門失晚風犬亡防肆狡人去雉爭雄艸樹迎蕭索湖山罷鬱蔥猶疑見獵火寒燒夜深紅

甪裏邨

髙皇本壯士提劍定四方晚爲兒女情悲歌起彷徨愛子欲建儲寵姬方侍側顧驚四老人謂已成羽翼大臣豈不諫孰能斡天機彼翁何爲者足見人心歸始潛避秦君終出安漢嗣世羅焉能羈舒捲聊自肆我來甪裏邨如入商顏山紫芝日已老黃鵠何時還斯人神仙徒千載形不滅猶想蒼巖中白頭臥松雪

死亭灣

貧賤眾所棄豈惟愚婦人珪組何重輕能令變交親翁子昔未達妻去恥負薪五十非晚貴不能待終晨一旦謁帝閽還家繡衣新邸吏驚赤綬邦人候朱輪無顏見故夫自殺此水濵誰知孟徳耀元在爾東鄰

毛公壇

欲觀漢壇符東上縹緲峯葛花墜寒露夕飲淸心胸月出太湖水鶴鳴空磵松眞境久寂寥蒼苔閟靈蹤嘗聞緑毛叟變化猶神龍世人豈得見偶許樵夫逢攀險力易疲探志難從歸出白雲外空聞仙觀鐘

稚兒塔

黃土但埋骨豈能埋性靈昔聞宿艸間曽吐蓮花靑身臥長夜臺口誦西方經尋迹殊窅窅聞聲每泠泠寒燈照空塔時有山僧聽應使鄰冡魂沈迷盡皆醒

三賢堂

吾邦古名藩出守皆時賢有唐三使君風流最能傳韋公旣前蹈劉白乃後連政成屬時康民瘵各已痊良辰極遊防消搖若神仙畫防衞髙館彩舟漾平川晨移閒齋檜夕賞華池蓮逸韻邁羣流豈將文墨牽至今郡中人猶想布治年時事屢變易遺祠委榛煙湖山少淸气艸木空餘妍嗟我生苦遲無由厠賔筵殷勤展夙慕載詠西樓篇

幹將墓

幹將善鑄劍劍成終殺身吳伯亦遂亡神物豈不神始知服諸侯威武不及仁徒勞冶金鐵精光動星辰莫邪應同埋荒艸千古春靑蛇冢間出猶欲恐耕人

吳桓王墓

朝出南郭門髙墳郁蒼蒼借問者誰乃是長沙王黃腸豈不錮盜發取所藏金環出世間封樹無暉光緬想衰炎際當塗逞姦彊英雄失所據虎視誰敢當王初奮穉孤英風凜飛霜談笑定江東賢豪歘來翔少假須臾年足見伯道昌胡爲困仇奴輕獵不自防天意豈佑魏遽使斯人亡因觀感往事喟焉令人傷

虎丘次淸逺道士詩韻

神仙不可羈乘螭躡雲漢豈將避嬴劉荒山事窮竄何年東觀海一至此峯翫悠悠淸詩傳窅窅遺迹漫我來繼登臨長嘯幘初岸旣秋煙蘿疎欲雨風竹亂夜深空潭黑月吐石壁半龍驚汲僧來鳥喜遊客散閣掩林下夕鐘鳴巖中旦勝賞誰能窮今古付篇翰飛騰子何之汨沒余可嘆安得契眞期超然豁靈贊

天平山

入山旭光迎出山月明送十里松杉風吹醒塵土夢玆山凡幾到題字徧巖洞陽崖樹冬榮陰谷泉夏凍怪石立誰扶靈艸生豈種白雲蓊然來諸峯欲浮動髙鶻有危棲幽禽無俗哢淩蘚知履滑披嵐覺裘重嘗登最上顚逺見湖影空漁樵度谿孤鳥雀歸邨眾還尋老僧居隔竹聽淸誦慰我躋攀勞爲設茶筍供幾年曆憂歡造物若揶弄迷途逺山林遲暮堪自訟難追謝公遊空發阮生慟身今解組紱明時愧無用閒持九節笻尋訪事狂縱石屋秋可眠山猿許分共

讀書所爲錫山朱隠君子敬賦

髙士寡所嗜雅情竹素間北窻夏陰敷散帙欣燕閒泛觀古始來治忽儼未刪重華去已逺鳴鳳何時還微言𨿽能尋往躅那可攀當感旣拊懷遇得亦解顏詠歌南風前至樂孰與班方爾對聖賢俗子毋扣關

丁山人淸越軒

夏雨濯髙緑氤氳冒玆軒防涼灑林表沈色泛谿源羨子耽獨賞慙予嬰眾喧披襟一蕭散憶在郭西園

西齋池上芙蓉

池荷已衰颯孤艷仍獨在滄洲逺夢違風露妍姿攺窈窕徒自媚寂寞還誰待此地托根偏非無美人采

贈張主簿

離離平臯禾纂纂橫林棗客行愛樂土秋晚華亭道停燭春紡遲鳴榜潭漁早借問何能然年來縣官好

客有不樂者

客有不樂者黙坐空堂幽明燈照孤影對酒不能酬風雨忽夜至單衣颯驚秋葉隕已摵摵虫鳴尙悠悠於當屬有念苦願羣聲收讀書仰千古命駕志九州孰云吾多智有已不解謀防飛旣難攀茍得亦可羞守道固寂寞寂寞諒誰尢

送張文學之檇李

回川帶緑樹窈窕有鳴禽江郭去非逺傷離空滿襟林中古殿靜池上髙齋陰應想彈琴士杏花春雨深

贈羣上人

湖雨洗秋碧西南見諸峯中有楞伽僧迥閟超世蹤髙風搖飛泉落日帶逺松欲往已知處煙蘿鳴飯鐘

送李別駕赴越

常別豈不感此別尢可嗟一別一去逺魂斷秋無涯我何恨別君君猶別其家霜露滿故園不待菊有花越禽啼楓林路盡秋日斜到郡且足樂聞有山水嘉

龍門

龍門何崢嶸此地表奇迹山分兩崖靑天豁一罅白知非禹功鑿想是鬼手劈長爲風雨關開闔自朝夕深含未吐云對峙不崩石日光寒易傾苔色陰更積只疑過此內便與人境隔始窺已幽深漸入尢險窄暗中把危藤蜿蜒欲驚魄僧畱看古刻敲火照絕壁晚聞松竹號洶若波浪激不知神魚飛到此誰防額我嘗謁眞龍天門謬通籍何必更區區求爲李膺客

太湖

長谿如白虹分走荊霅派具區納羣流襟帶三郡界太虛混鴻蒙元气流沆瀣初疑溟渤寛稍覺云夢隘茫茫鴈飛遲颯颯帆度快雨來鼉報鳴風起鷗驚邁神龍作淵都豈復數鱗介珠光照水府不受白日曬朝看礟車云云浪動澎湃聲吹地將浮勢擊山欲壞黃頭𨿽輕生捩柁不敢懈有時湛明鏡峯吐靑幾塊煙中樹若莎波上舟如芥漁就沙岸炊客來水祠拜震澤思禹功夫椒記吳敗白魚逢夏出黃柑待秋賣我性好遊觀夙負雲水債欲尋鴟夷舸不顧涉險戒人生亦何爲世故自拘械萬事風飄花百年露埀防何當叩林屋秉炬訪仙怪試探不死方爲人起屙瘵

天池

靈峯可度難昔聞枕中書天池在其巓每出靑芙蕖湛如玉女盆云影含夕虛人靜時飲鹿水寒不生魚我來屬始春石壁煙霞舒灩灩月出後泠泠雪銷余再泛知神淸一酌欣慮除何當逐流花遂造仙人居

劍池

幹將欲飛出巖石裂蒼礦中間得深泉探測費修綆一穴海通源雙崖樹交影山中多居僧終歲不飲井殺气凜猶在棲禽夜頻警月來照潭空雲起噓壁冷蒼龍已化去遺我淸絕境聴轉轆轤聲時來試新茗

練瀆

吳越水爲國行師利舟戰夫差開此河艅艎試親練十萬淩潮兒材比佽飛健鼓棹激風濤揚舲逐雷電當時意气盈謂已無勾踐鷗避去沙洲龍愁閉淵殿恃彊非伯圖倏忽市朝變臺上失嬌姿泉間掩慚面至今西山月恨浸秋一片猶有网魚人時時得沈箭

明月灣

木葉秋乍脫霜鴻夜猶飛扁舟弄明月逺度靑山磯明月處處有此處月偏好天濶星漢低波寒芰荷老舟去月始出舟廽月將沈莫照種種髮但照耿耿心把酒酹水僊容我宿湖裏醉後失淸輝西巖曉猿起

越來溪

溪上山不攺溪邊臺已傾越兵來處路流水尙哀聲昨日荷花生今朝菱葉死亡國不知誰空令怨溪水

采蓮涇

靑房戢多子采得儂心喜今夜水風涼君王宿船裏行處緑云迷歌聲一道齊回頭調越女何似若耶溪

顧辟疆園

江左風流逺園中池館平賔客久寂寞狐兔自縱橫秋艸猶故緑春花非昔榮市朝亦屢攺髙臺能不傾

松江亭

泊舟登危亭江風墜輕幘空明入逺眺天水如不隔日落震澤浦潮來松陵驛緜緜洲漵平莽莽葭菼積憑欄不敢唾下有龍窟宅帆歸云外秋鳥下煙中夕欲炊菇米飯待月出海白喚起弄珠君閒吟第三笛

南峯寺

樵歸眾山昏天峯尙餘景欲投石門宿更度西南嶺逺聞雲間鐘蘿逕入寺永懸燈照靜室一禮支公影鳥鳴澗壑空泉響窻戶冷對此問山僧何如沃州境

楞伽寺

夕陽西下嶂返照東湖水來尋古寺遊楓葉秋幾里叩門山猿驚維馬林鳥起鐘聲出煙去半落漁舟裏楞伽義未曉塵累方自恥欲打塔銘碑從僧乞山紙

慧聚寺

鳴鐘警迷方枯僧兀趺牀石姿生寒稜松子落古香殿鎖山雨气樓迎海暾光遙望蒼蒼城愁是車馬場

寒泉

逺落叢峯間平流盤石上月照欲成潭風吹不生浪聲兼寒葉下色映秋苔漲野客照羸顏曽來倚笻杖

乘魚橋

橋上西遊人橋下東流水遊人如水流朝暮何時已誰知有飛仙赤腳踏神鯉波驚風蕭蕭渡海秋萬里左招騎龍君右攜乘鸞子笑餐紫雲英同詠珠宮裏歸來舊城郭千載一日耳下看橋上人還隨雞鳴起去者已如灰來者猶似螘不解養谷神紛紛自生死

支遁庵

閒登待月嶺逺扣棲雲關石室閉千載髙僧猶未還殘燈黃葉下古座靑苔間不見跏趺影鶴鳴空此山

鬭鴨篇

春波漾羣鳬戱鬭每堪翫宛轉回翠吭防褷振文翰聲兼江雨喧影逐浦云亂唼喋隊初交紛披勢將散持敵忽同沈呼儔更相喚時陳水檻側或聚湖亭畔長鳴若賈勇逺奮如追竄荷葉觸俱翻菱絲罥齊斷魚駭沒中流鷗驚起前岸心逾隴雉驕气壓場雞悍海客朝自驅溪娃晚猶看稍欲礙行舟渾忘避流彈苦爭應爲食幸勝非因算防鳥昧全軀臨川獨成嘆

言公井

寥寥武城宰遺井虞山陰千載汲未竭九仞功應深蓺囿自可灌道源誰復尋弦歌聴已歇瓶綆看還沈無爲渫弗食惻惻起嘆音一瓢樂未攺庶幾回也心

弔幽獨君

君本何代人姓名復爲誰何年棄人間長眠此山陲荊榛郁防蘢孤墳上無碑遊魂久未化哽咽還能詩人歿乃歸滅憂樂豈復知君何獨煩寃猶有親愛思一死眾所同已矣焉足悲陳辭爲相弔此理君當推

靈巖寺響屧廊

君王厭絲竹鳴屧時淸耳獨步六宮春香塵不能起那知未旋踵麋鹿遊遺址響沈明月中迹泯荒苔裏此夕意誰過空廊有僧履

陪臨川公遊天池三十韻

羣山瞰笠澤勝覽兼曠奧曩遊務窮搜甲乙志曽到玆峯最靈奇獨失有遺懊我公仙署居休沐偶得告林壑軫逺情招攜誓同造出郭縱鞍輿入谷屏牙纛時當寒冬晨嵐霧恣披冒幽幽霜泉防捲捲風葉燥尋溪見人煙問嶺知佛號意行恐迷誤逺托樵子導居僧作蠻音揖杖喜迎勞客來豈先知定有山鬼報始至已愜心塵念爲除埽壁穹冠云池古貯淸潦長松掛其顚美竹防其隩浮暉蕩空明萬影鏡中倒嶙峋江頭石突起類爭暴緬懷融結初天巧亦多耗探深識後返升險戒前躁逺梅苦相邀飛雪糝衣帽谷猨晚應饑澗鳥寒不噪欲歸更畱憩禪榻近茶竈詩歌叢桂篇琴奏猗蘭操我起前壽公樂哉此髙蹈及春幸重來芹藻應可芼何湏效羊公登峴發嗟悼世事舟陸行有力孰羿奡富貴不可求盍亦從所好斯理茍未宜山水解相傲防言儻或然勿爲俗士道

夜飲余左司宅得細字

春防非有期春愁本無際焉知君子堂此夕相與詣燈銷月窺欄角警霜委砌舞影憐鶴長吟聲笑蠅細鄰雞易催旦共歡休復寐喪亂得玆歡疇云匪良計

劉凝之騎牛圖

夫子初亦仕弦歌潁之湄園廬忽在念解綬言歸期方春養孤犢旣耕亦以騎春風艸茫茫出遊徧山陂田家有美酒輙醉不復疑當昔天聖間實號休明時豈無理人術終懼塵鞅縻嗟今屬喪亂懷防競欲施淸芬逺莫挹載誦廬山詩

贈兒醫吳氏昆季

洗菊夜潭月斸苓秋塢云偶因念殤者來此市人羣問術或禽戲觀書皆鳥文誰知仙籍裏元有兩吳君

京口張氏世壽堂

天與下民壽各有百歳期行年不能滿人自傷折之雞鳴晨闗開眾車起交馳茫茫欲海中神化那能知醲鮮薦廣席妖妍貯深帷白日未及終紅英忽先萎春風北邙原靑艸塜累累借問其下人得老還與誰翁家鶴谿陽先朝業書詩一門四葉來俱聞享期頤世壽何獨能世徳尢不虧翁今眉生毫益以道自怡浮雲等飛煙昏旦從變移不咽華池漿寧餐古柏脂澄觀息內想心閒自難衰一牀坐松陰風巾夕披披埀魚立侍側亦有白髮兒嗟我生甚晚況復值亂離故老不復親猶及翁在玆願言拜堂下聴說承平時

剡原九曲

其一

欲知溪流長百轉來越嶠舟行安能極嵐路入斜照淸景不足娛昔人豈辭詔石硯久難磨空林閉遺廟

其二

殿中初未仕髙節振衰謝讀書在玆丘蕭然竹間捨王來有深言畱宿山水夜誰雲南陽翁獨枉將軍駕

其三

山折水暫旋山開水仍往東陂匯初成秋色彌然廣碧蘿花茸茸月映石壁上何時試沿洄一理煙中舫

其四

密篠覆碕岸石穴黝而深居人負薪歸駐聴風水音回看蓮花峯靄靄生夕陰不有僧鐘來髙路誰能尋

其五

石洞篝火入石室敷牀居白雲開層巓上有丹霞書神仙不逺人但使粗穢除何必瀛洲外茫茫問飈車

其六

危梁渡淸瀨逶迆入前渚犬鳴樹防蘢煙景暗墟聚雨中耕叟歌月下歸人語欲尋仙尉蹤淒涼一茅宇

其七

淸暉泛悠悠東與前溪合菱葉間荷花風來秋颯颯久行愁寂寞忽有人煙雜我欲發棹謳漁郎肯相答

其八

俗駕不可到有地防中小回回別澗通宛宛連岡繞人家林谷暗不見旭光曉東作起炊藜惟應候啼鳥

其九

入江水稍決霜降未可涉頗聞往來人出門卽舟楫前飛驚鷺逺下飲埀猱捷何處問興公風吹赤棠葉

詠殘燈

凝寒結重暈逼曙零孤朶膏空逐漏水焰在同鑪火戀影未成眠更就餘光坐

驅瘧

我生東海壖气濕素善支方暑忽遘痁未旬愧消羸俄頃水火爭寒冰繼炎曦楚纊甫謝挾齊紈遽尋持戰如恐墜陷燒若當遭炊向夕勢漸消臨風與淸池旣去謂遂息明午復如期俯仰天地寛無地竄眇軀思我到貧病由是生笑豈伊水帝子遺威肆相欺會當濯滯昏靈藥雜進施裏閭習巫風柏鼠勸禳驅韓子蓋有托誰能辧其詩

早過南湖

湖黒月未出蒹葭露淒淒榜人識浦漵不畏荒煙迷殘夢詎可續舟搖櫓聲齊開篷望天邊斗柄插水低津遙未見樹邨近才聞雞自嗟逺遊人中宵走東西不如沙頭鴈宛頸猶安捿

春日言懷

芳樹何靡靡鳴禽亦喈喈時物豈不好人事誠多乖憂來臥閒房語笑孰與偕天道諒不昧薄願終能諧惟當守貞靜有酒陶中懷

題晚節堂

人生百年壽六十未爲晚胡爲鑿扄結亭此山阪周圍松櫟髙可翫不可挽日暮春雨晴黃鳥啼睍睆東家鶴髮翁方置萬金產貽謀非不佳竟爲識者莞君能超物理生死若往返一笑步松陰靑山在吾眼

與客攜樂遊寶積山遂泛石湖

雲山擁春郭煙花漲晴川看花入山中諸峯恣攀緣客吹玉管笙合以金柱弦淸陰度碧嶂松風助冷然宛若鸞鳯吟杳眇入紫煙行人盡矯首響遏雲中仙下山興未闌相攜更登船虹收嶺外雨鳥沒湖中天嵐翠破夕陽樓閣影倒懸酒傾緑脂膩鱠斫瓊絲鮮獨恨無紅妝淸波寫嬋娟防風吹帆緩欲使歸途延眾賔起歡呼船遡水漫舷回櫓掠寺過楊栁山門前此地有離宮美人艷當年羅裙罷春舞艸色余芊綿況我昔此遊冠蓋十里連重來復誰在新知滿中筵人事旣若斯今古俱可憐能遊卽稱達何須問愚賢我欲叫馮夷捧月出海邊醉後不歸去相照船中眠

謝陳卿惠冠

佳木產異域質理密且堅斲爲野夫冠峩然著我顚故人逺貽贈皎若瓊瑰鮮覽鏡見雅宜鄙姿忽成妍持報乏金玉殷勤在斯篇

獨步登西丘

幽臥意不適出門聊獨行惻惻田野中斜徑多不平逶迆登逺丘迢遞望髙城風交二麥動煙迥孤花明偶逢植杖翁疑是古耦耕欲問恐相誚歸來悵中情

袁氏髙節樓

海上有髙樓朱甍煥晨光淸風自逺至吹動羅衣裳樓中單棲人憂思起彷徨良匹已久歿自誓不再行欲取哀琴彈仰見孤鴻翔孤鴻去何極撫景空嘆息感傷嬋娟容思作憔悴色憔悴非一時黃泉以爲期含情不能道聊詠兩髦詩

閒理篋中得諸友詩存歿感懷悵然成詠

閒理亂帙中乃得故友篇顏色見遺翰瓊華尙淸妍憶昨遊名都結交此羣賢日枉貽贈詞情文藹相宣俛仰未十周飄零若雲煙生者應白首死者俱黃泉屈指俱別離羈愁獨江邊舊懷誰能識灑涕東風前

栁絮

輕盈易飄泊思逐春云亂已拂武昌門還縈灞陵岸沙頭雀啄墮水面魚吹散官樹曉茫茫哀歌腸欲斷

徐博士愛日堂

曜靈趣頹運忽去不待人壯者亦恐衰況乃頭白親心長景苦短何由盡歡忻當朝遂慮夕在夜俄驚晨無繩系飛烏使之少逡巡置酒上髙堂爲樂且及辰此日誠可惜此意良難伸安得延年術爲親保長春

答衍師見贈

衍師本儒生眉骨甚疎峭軒然出人羣快若擊霜鷂早嘗埀長紳挾冊誦周邵欲陳興壞端往應乞言詔乾綱防中頽四海起攘剽仰頭望天扄氛祲匿羲曜藩邦日尋兵纁玉罷朝頫木顚豈繩維長往遂淪耀披緇別家人欲挽首屢掉超哉休逺徒髙躅願追紹初來北城剎駐錫問宗要相逢共宵哦篝火樹間照篇成出叩鉢鋒疾驚楚僄我或勸之冠不答但長笑畱連忽中離名山赴佳召頗知此行樂夙志酬歷眺吳峯戴襆登楚水投文弔江秋雨鳴瀨海曙霞發嶠靈奇務窮搜不憚躡遐徼東歸始安禪幽谷斬蓬藋坐敷雲中衾薜屋一澗繚前年逐戎旃野出事田獠是時陰飈作山黒捲狂燒不畏猛虎過車宿傍楓廟聞師隔煙嶺無寐聴猿叫晨興雪滿壑衣濕寒未燎空林斷樵蹤兀兀見來轎相邀至巖扉杉木穿防窱深房煮山藥榦葉焰風銚頓釋行旅顏瓢緑欣飲釂促還不能淹喧寂嘆殊調邇來竟何成三十匪年少恨無闗弧力結束從嫖姚閒坊借書披危坐似持釣行憂釡見奪謁恐冠遭溺逢人戒談時澀縮刀在鞘軍五月急市粟無錢糶壯气漸欲磨妻孥困纒繞堂筵賔履疎暑夕行熠燿師來贈長句有譽無鄙誚組章芬旉金奏聆要眇據梧起豪誦心疢渾可療回顧平生吟眞咽蚯蚓竅上天宰化亂治方叵料性命如窮鱗儻獲脫罾卜居計已決不待灼燋過湖就稻蟹靜處容不肖安能效羣女倚市鬭妍妙泳風或鳴橈耕月還荷蓧師當重見尋東臯一舒嘯

謝周架閣移送菊花

杪秋始授衣我歸視南園荒逕久廢鉏舊菊今不蕃節臨乏采翫何以慰憂煩東鄰幸分致離離擢深根幽馥辭別圃佳色羅前軒愧無樹灌勞獲此英翹繁日出寒衣祛孤蝶來飛翻我亦愛其芳繞叢詠防言安得與君子飲泛同一樽霜露懼遄殞歳宴空籬藩

送蕭隠君自句曲經吳歸維揚

適從江東來復作江北去來去逐江云蕭蕭舊巾履身帶煙蘿雨初下大茅峯孤帆拂楚樹遙聴廣陵鐘去家忽來歸憐君似黃鶴日暮渺相思淮南桂花落

大全集卷五

欽定四庫全書

大全集卷六

明髙啟撰

五言古詩

賦得眞娘墓送蟾上人之虎丘

色相終壞滅佳人能久妍斷碑山寺裏小冢竹林邊蘭葉春風帶苔花暮雨鈿情畱吳苑客夢逐楚臺仙物外全眞念人間斷俗緣髙僧方宴坐身在散花天

友竹軒

世人務結托車馬紛交馳言笑𨿽彊歡衷懷詎相知中林有君子淡然夙與期虛心兩無阻榮悴焉可移朝尋披煙逕暮對褰風帷非此君爲偶誰共歲宴時

遷婁江寓館

寓形百年內行止固無端我生甫三九東西宜未闌去年宅山陲今年徙江幹野性崇儉陋經營惟茍完閒窗俯平疇幽扉臨逺湍豈忘大廈居弗稱非所安披榛始來玆霜露淒以寒誰云逺親愛弟子相與歡室中有名酒歲暮聊盤桓

雪夜懷周著作

燈照竹林雪寢齋寨更空窻間成獨坐遙想故人同不有孤吟興寧度此宵中

登西城門

登城望神州風塵暗淮楚江山帶睥睨烽火接樓櫓並吞何時休百骨易寸土向來禾麥地雨露長榛莽不見徵戰場那知邊人苦馬驚西風笳鳥散落日鼓嗚嗚城下水流恨自千古

期家兄宿東湖民家不至

東湖欲上月寒鳥已棲煙何處相期宿柴門汀樹邊未嘗新漉酒猶望逺來船誰信姜肱被今宵還獨眠

送陶兵曹之越

髙齋掩林雪獨臥景暮夫君定何聞此日勞我顧淸言一歡然孰云昧平素方期締深約幽抱終以布胡爲遽嚴裝明發首東路手持三公檄新辟當逺赴薄祿豈足羈知君爲親故況玆句踐邦山水夙所慕湖明夕棹來谷迥寒鐘度畱滯自成悲無因共遊騖

丰城余君夢彩堂

楚客身未歸悠悠念庭闈濤江𨿽云廣莫阻魂夜飛秋陰天無星猿叫楓樹稀家山倏已到不失舊路防宛然在髙堂獻笑試舞衣焉知空館曙鐘動殘燈輝難追夢中歡益發覺後唏誰能傅爾翼逺去成相依

過束氏廢園

人間樂事變池上髙臺傾歌堂杏梁壞射圃菜畦成不見妓釵影詎聞賔履聲來斯欲攄抱念昔反傷情

送倪雅

交遊結深歡離別生逺念聊持毛子檄暫脫劉生劍南風栁下亭杯動江色灩山遙馬嘶驛日落蟬鳴店此去漸成名馳驅君勿厭

同徐山人賁過妙蓮佛舎訪王主簿

逸人如髙僧傲吏同隱尉閒房對淸夏共挹池荷气煙帷棲鴿馴風鐸驚禽畏明日雨還來山櫻當熟未

題帶經漂麥二圖

朝鋤東臯上暮鋤西陂側釋耒讀遺經欣然此休息因觀舜稷事耕稼寧辭力

田中刈麥罷把卷忘其疲風雨忽雲至千穗漂無遺於書茍有得歲晏何憂饑

秋日山中

山澤含霧雨偶來若居夷我無逺遊志何與親愛離暑退初可喜秋來轉堪悲壯顏豈艸木憔悴同此時中心與百憂日暮如有期悄悄出空宇悠悠適荒陂阨窮勿復嘆天欲昌吾詩

宿幻住棲雲堂

窗白鳥聲曉殘鐘度谿水此時幽夢廻獨在空山裏松巖畱佛燈葉地響僧履余心方湛寂無使羣動起

送賈鳯進士

新逄洛陽客握手共遊般如何異鄕土乃得此交歡相逢旣不易相違亦良難驅馬夕云返北風野多寒登髙望山川浮雲杳漫漫羣獸相號呼哀音摧心肝遊子念髙堂歲晚身得安人生如蓬萍飄流無定端重合諒有日長歌聊自寛

寄王七孝廉乞貓

防類固甚繁家有偏狡獪厥質亦陋微朋聚工造怪舞庭欲呈妖憑社期免敗饞同善飯頗暴比橫行噲倉偸自詫肥穴竄寧辭隘惟思淮南舉不悟河東戒嗟余守窮僻有屋如敝廨公然肆相欺逺告來別界嘐嘐鳴橐頻窣窣緣幙快伺暗忌燈然聞腥喜餐餲空牀印凝塵髙壁隤墮塊核遺槃果亡汁覆罌齏壞轟霆駭怒鬭急雨疑流嘬書殘費補妝裀涴煩烘曬入厠客驚吁守舎奴憂誡豈無老烏圓昔壯今何憊不修司捕職垂頭象瘖瞶難求許邁符莫具張湯械尋蹊漫設機薰隧徒吹韛遂令不眠人中夜長抑噫君家產銜蟬許贈不以賣願得縱驅擒淨若刈菅蒯盡殺豈匪仁去害容少懈髙枕幸無苦君惠當再拜

送客之海上得誠字

臥廏困田子抱關老侯生豈無一時辱終有千載名子亦屈身者薄祿非所榮結歡誰云淺一杯吐衷誠艱難我何托所托在友朋平生不傷離此離骨爲驚白日川上沒歌作變徵聲明朝欲觀海浩蕩逐東徵

冬至夜坐懷周記室

夜聞驚鴻來一室寒且靜明朝日長至夜漏方最永淒淒霜塗階皎皎冰入井故人昔同宿杯酒笑相領年運方重周歡事忽盡屏別離孰無有爾獨限殊境逹曙恨難裁殘燈兀孤影

賦永上人紙帳

剡藤裁素幬坐使諸塵隔冬室自生溫寒窻屢驚白不隨直省被長覆棲禪簀思曾雪夜時宿伴山中客初開北窗晚酌【時寓江上外舅周隱君宅】

春暄罷淒風朝始開北牖靑山入吾座不異延故友自掃榻上塵琴冊列左右悠然坐其間傲兀醉杯酒況當江花落微雨斜日後逺見帆度川髙聞鳥鳴栁孰云非吾廬居止亦可久人生處一席累榭復何有幽懷悟澹泊末事辭紛揉更擬長夏眠風期結陶叟

夏日與髙廉遊無量佛院還憩王隱君池上

久臥困炎燠煩抱思一浣霽雨畱暫涼言出欣子伴悠悠去景得稍稍來迹斷已尋名僧廬復謁髙士館蒲荷共含風池上新葉滿步陰覺衣輕汲冷嫌綆短幸無塵中役樂此林下欵鳴蜩嘒斜陽歸駕猶可緩

曉起春望

今朝有春意原野晴始綠疎花未破煙新禽稍鳴旭物情各欣榮客意胡刺促居閒厭寂寞從仕愁羈束兩事不可齊人生苦難足安得長放歌花開酒醅熟

陳氏秋容軒

西郊莽迢遞川樹凝煙景雨過落紅蕖斜陽半江冷蟬鳴山欲暗鴈去天逾永孤客對蕭條應嗟鏡中影

瞻木軒

道士李修所居庭有淩霄花依樹而生近樹伐而淩霄獨存因以名室求予賦詩

淩霄托髙樹引蔓日已長纒綿共春榮幽花藹敷芳髙樹忽見伐無依向風霜亭亭還自持柔姿喜能彊君子貴獨立倚附非端良覽物成感嘆爲君賦新章

雨中遣興

積雨坐無悶端由便寂寞好鳥不頻啼閒花自遲落行園每度徑望岫時登閣只此可終期何當有樽酌

題方厓師聽秋軒

西澗獨趺處涼颷度虛閣秋從夜深來流音滿林壑初嗚忽澎湃稍定還蕭索月下暗禽翻牕間危葉落上人習靜定談籟笑南郭喧寂兩無聞星河在寥廓

與內兄周思齊思義同過僧浩西齋夜酌

雨過月在花疎鐘閉襌捨幽僧與逸人對酌明燈下園樹稍辭春池蛙正鳴夜嘉防莫蹉跎流年易傾謝

萱艸

不見堂上親空樹堂下艸夏來風雨繁離披數叢老日暮欲忘憂搴芳轉傷抱

月林淸影

疎林逗明月散亂成淸影流藻舞波寒驚虯翔壑冷云來稍欲翳風動紛難整圓魄忽西傾愁看墮空境

春艸堂

靡靡堂廡艸托根近華楹膏露旣灌芳惠風亦揚馨匪蒙陽和力孰使微物榮中天駛景流靑節坐易盈但憂徳澤違豈惜憔悴並願言相蔓結遮彼春逝程寸心𨿽難報防去還當生

次韻內弟周思敬秋夜同飲白蓮寺池上

月出露已白荷花香滿池髙僧愛淸夜畱客坐題詩竹動鳥驚夢艸涼虫語悲閒齋一瓢酒應不負幽期

聞鐘

迢迢煙際發隱隱巖中應初來覺寺遙乍歇看山暝惆悵未眠人空齋幾廻聽

詠雨酬張進士羽見寄

珠碎復絲輕飇廻乍拂楹望中來曉峽愁裏度秋城莎濕蛩應冷荷響鷺還驚聽弦知瑟潤臥簟覺幃淸一覽停雲句離抱轉難平

徐隱君陋居

修途息往駕環堵老所依蕭條窮巷中故人亦來稀交交風雨侵翳翳蓬藋圍局促不茍厭暫出復來歸名都列飛甍煥燿朝日輝爽塏豈不慕終憂蹈危機心舒體自適道在願無違玆焉樂飲水回賢良可希

西園曉霽

積雨淹夏半始晴園景饒髙林上初日逺水泛廻飇餘情萱際蝶新響樹間蜩詎必勞觴詠煩憂坐已銷

題畵鷹得嘯字

髙風動古壁竦立見蒼鷂軒然欲飛揚嗟此粉墨妙秋筋束老骨天寒勢逾矯腦枯艸中兔气盡櫪上驃健鶻𨿽百餘凡材豈同調乾坤正肅殺怒气號萬竅大野開平蕪悲臺落殘照荒城有妖狐夜作猛虎嘯爲君試一擊壯士慙勇剽安能飽拳肉側翅隨年少

哭王隅

車行一輪摧鳥奮一翼傷人生失輔友誰當共提將相逄豈無人不獲如子良朝遊羣彥林夕棄萬鬼鄕春風吹南原百艸萋以長呼君不歸魂割我欲斷腸豈不悟生滅情至諒難忘

池上晚

春晚思悠悠閣前池水流新蒲風葉響如對野塘秋野塘前歲路已隔歸舟度鳥下獨回頭靑山香然暮

醉歸夜醒聞雨

覺來聞雨聲燈輝耿殘夜窗間有危葉暗助瀟瀟下不記醉歸時寢齋如客舎

夏夜起行西園

夜熱不能寐起步中庭前舉頭望髙旻離離眾星躔欲推理亂象天道幽且長歌來涼飇驚烏北林顚此時層城閉悄悄萬室眠誰復相與娛澹月孤光懸

師子林池上觀魚

穿蒲尾獨掉唼薲口羣仰波平沒見痕池靜跳聞響漁罛已免捕僧盂每分養落日意無驚識我臨流賞

和張羽懷吳興舊遊之作效其體

城貫綠川長朱閣暎飛梁鶯嬌山唱度蓮艷水嬉張花童搦翠管桑婦挈銀筐篛谿酒脂碧顧渚茗旗香擇勝事未厭驚亂意俄傷回看舊逰地秋艸變淒涼

送沈徵士鉉歸海上

我友張國士短若婁君卿家無一金產所結皆豪英去年東方來向我道爾名相逢眞甚都座客爲之傾髙標華月出雄辧流泉崩時方尙權謀處士皆振纓諸侯致幣聘公子將車迎爾獨念滄洲扁舟問歸程翩翩冥飛鴻影過海上城儻見魯連子殷勤煩寄聲

重午書事

采蒲臨綠波團扇送涼過越客爭標渡荊巫弭節歌家醑憐浮玉宮衣憶賜羅今年兵气惡朱符佩更多

東白軒

昔宿東峯顚長夜何曼曼起防景晦冰雪積未泮翻翻驚濤瀾黝黝失星漢悲風吹木石澎湃而淩亂太陽淪朱光陰火吐微煥山精與罔象乘暗出遊翫前巖掛防猱後嶺起鴉鸛一時互號叫哀厲客腸斷芒芒禹九州下視莫能判如身墮幽都渉水濟無畔金烏在地底其出疑可喚雄鷄棲髙樹凍噤不振翰君家有層軒不異泰山觀扶桑拂檐楹咫尺海東岸酒醒四鼓發暘谷已升半紛紛物象出稍稍涼暄換如盲得復明毫末皆可看山中舊所聞寂黙應屏竄何當此借榻夙興不待盥共賔羲和車一觀天下旦

賦得姑蘇臺送賈文學麒

城上聞啼鴉臺前見遊鹿悠悠畵簾影薄暮澄潭曲云隨歌舞散日與興亡促美人不歸來湖水春更綠思君別後登應盡天涯目

聞晚鶯【時在圍城中】

昨歲聞孤囀綠陰山院行今朝寢齋雨重聽獨含情西澗多喬木何爲亦到城

西齋池上三詠

葵花

艷發朱光裏叢依綠蔭邊夕同山蕣落午並海橊燃幽馥流珍簟鮮輝照藻筵羣芳已謝賞孤植轉成憐

荷葉

楚服新裁得吳筩舊制成圓應間荇菜密欲翳蓮莖聲中亂雨至陰下一魚行桂棹還思折江南日暮情

桐樹

晴粉朝英墜涼瓊夏葉舒鳥啼髙樹早蟾轉薄疏虛朱未薦曲彤管屢題詩坐恐銷澤商吹起前除

遊城西得艷字

軍旗表山柵商鼓喚津店稻黃雲有香楓赤火無焰賞懷誓飲償眺目擬窮占思畋已檠弨欲賦更橫槧煙開象極泮波溢類洪墊壞宮茨被垣棄壘葑漫塹晨唳鵾鴻多秋腥鱸蟹贍吼鯨報僧粥臥獸衞官窆揖道訛語談暎籬陋妝覘池開沐女盆石防鬭夫劍竿危閙鈴響紗古羃燈艷時艱遊總稀歲稔酤饒釅探囊出奇搜抨弩脫浮念一覽一興嗟再到再忘厭吟將嘯猨賡歸用棲鶻驗壑虛哀商叩嶺豁初魄閃窅窅聽鳴鐘翩翩戒還韂興淸逼林淒醉纈湖灩顧標山已違入郭塵復染幽景慮遂逋拙詞紀姑僭

卞將軍墓

代馬飲洛川皇輿寓江左宰輔失良圖國門屢興禍惡木不可植猛獸終難馴冠軍歷陽來白日飛黃塵兵叩西陵闗火焚大桁口虎旅方敗奔六宮竟誰守卞公仗戎鉞勇气超常倫立朝素正色臨難仍捐身落日百戰餘裹創領殘卒父子誓除凶一朝共淪歿當年尙浮虛風俗變縉紳誰知效節者不在淸談人石頭義旗來天狼夜流血冊贈極哀榮千秋表忠烈六朝卿相塜無數靑山根至今行人過但拜將軍墳馬鬛封未平龍泉气猶發惆悵望松楸一杯奠寒月

綠水園宴集

平居寡良防艱哉況玆時幸逢金閨英中筵接光儀名園過修禊景麗春陽熈綠芷榮曲沼朱華敷廣墀情宣寄髙文憂襟爲之披觴來不敢訴慮此朋歡虧何以淹返斾頹光願遲遲

答宋南宮見寄【時寓江上】

棲寓豈髙遁偶家南渚濵𨿽欣逺物累終悲寡交親拏舟近入郭言欲訪故人叩門子不在思懷竟難伸歸來掩蓬廬幽臥屬始春風暄栁意動雪霽禽聲新孤遊盼芳物尊酌孰與陳念昔文翰場弱蹤繼淸塵鳴弦東閣夜飛蓋西園晨玆歡與年䢐憔悴兩未振朝蒙枉瓊藻慰我佇慕勤深情寄妍詞不殊握中珍居屯在守志養素豈辭貧裁章以少答此道願無淪

夢梅堂

寢齋掩殘雪幽幔燈微皎不知南澗濵魂與春縈繞初迷月入樹忽斷風驚篠餘馥悵難尋空山鶴鳴曉

送程校理遊江上

風亭裊離管艸緑江水暮送此南浦人孤帆雨中渡別傷足自緩前驛花滿路春叢戀山鸎晚絮迷汀鷺我今獨愁居芳月誰與度佇立望遙波相思積煙霧

僧齋聞雨

寂寂初罷語悠悠未成眠髙齋有春雨夜半落燈前已傷花委樹復念水盈田老衲獨無聽繩牀方坐禪

懷徐七

哀鴻已鳴渚落葉初覆陌故園當授衣卻思逺行客客行日已逺我思日已積東南望歸棹鳥去煙波夕憂來不成言滿抱空戚戚豈無一尊酒黃花爲誰摘

四柏

堂前四小柏羅立二尺長始栽附南墀逺移自東岡春夏眾艸芳翳沒成久荒低枝网虫縣暗葉螻蟻藏不沾夕露气每隔朝陽光我病廢芟理覽之屢彷徨冬戒嚴候迅風激飛霜蕪穢忽自除郁然露蒼蒼恍若羣梟散鵷雛得翺翔乃知受命正𨿽弱自可彊循步賞勁色撫攀挹微香幸得依我居勿令縱牛羊他年培養成淩雲孰能量後雕誠足貴早厄庸何傷

西臺慟哭詩

越人謝翺嘗爲宋丞相文山公之客公死之十二年登釣臺祭公以哭自爲文識其哀曰西臺慟哭記東陽張兼持示求詩僕感其誼遂賦一首

峩峩子陵臺其下大江奔何人此登髙慟哭白日昏哀哉宋遺臣舊客丞相門丞相旣死節有身恥空存北望萬里天再拜奠酒尊陰雲暮飛來恍如載忠魂所哭豈窮途中抱千古寃上悲宗周隕下念國士恩淒涼當世事感慨平生言空山誰知哀惟有防與猿豈不畏眾驚聲發不忍吞人言天有耳此哭寧不聞願因長風還吹此血淚痕往墮燕山隅一灑宿艸根田橫去已逺玆道不復論作歌悼往事庶使薄俗惇

見耕者

玆晨有佳興挈杖行逺墟春犁稍已出土脈向暖舒嚶嚶鳥囀谷瀏瀏泉鳴渠歲功自玆始爲農亦良劬而我惰四體偃息在敝廬饑匱固當爾無爲嘆踟躕

雨中書湖上漁家壁

漁舎煙不起瀟瀟雨初暝孤客與羣鷗寒依葦間聽山昏望易失波動愁難定歸思滿蒼茫空憐去帆迥

同杜二進士晚登潘氏樓

靄靄川樹暝夕陽忽然收林間一鐘來隴上眾耒休維榜漁石邊尋我棲寓儔本期散憂懷攜手登此樓那知見逺色蒼茫轉成愁幸玆有尊酌𨿽晚爲君畱

送家兄西遷

昔別歸有期此別去何極西遷屬事變咎責非已得家貧無行資空橐辭故國匆匆逐徒旅宛宛謝親識牽攀不能畱慟哭野水側離鴻爲廻翔浮雲暮愁色別時𨿽云苦未若別後憶願行勿憂家養親自我職殊方气候異炎霧秋未息委命毋怨尢長年彊餐食

至蓮邨

昔愛玆裏幽誓將搆蓬廬孰云墮世网重到十載余喪亂喜獨完煙火靄舊墟柴門在深巷落日楡栁疎鄰翁念契闊防筐饋雙魚苦問客何事顏色與昔殊焉知渉艱難多戚長少娛貧賤非所恥中情在閒居願翁勿相誚終當遂吾初

雨中登白蓮閣望故園

亭亭髙閣上淸川曲日暮靄羈愁蘺蘅雨中緑聞鐘僧已返荷笠人猶牧歸棹獨難尋江南望云木

尋照公

逺尋林下僧不識林下路隔云孤磬響因到繙經處相對竟忘言夕陽在祗樹

江上過丁校書宅畱飲

迂櫂入浦汭言尋故人扉雞鳴邨樹煙寒旭景尙微子起罷理髮相延辟中闈雅詞旣云宣濁醑亦以揮幸玆竟日歡一浣積慮非尙慙有羈牽暫防復逺違臨流送我還廻飇夕吹衣亂來人情攺髙誼似子希儻不終憚煩卜鄰遂相依

遊靈巖賦得越來谿

越女遊未去越兵嗟已來靑山舊谿上無復見樓臺過客空惆悵荷花秋自開

立春前一日喜雪

一冬才見瑞三白詎須頻未嫌遲送臘惟憐預占春積砌猶殘凍妝苑已芳辰畱更明朝落梅花欲鬭新

移家江上別城東故居

人情戀故鄕誰樂逺爲客我行豈得已實爲喪亂廹淒淒顧丘隴悄悄別親戚不去畏憂虞欲去念離隔𨿽有妻子從我恨終不釋出門未忍發惆悵至日夕

雨中客僧舎

客夢方暫適竹間風雨驚起登林端閣迢遞望層城景寒川樹疎野晦原煙平不邀釋子語何以緩羈情

見花憶亡女

中女我所憐六歲自抱持懷中看哺果膝上教誦詩晨起學姊妝鏡臺彊臨窺稍知愛羅綺家貧未能爲嗟我久失意雨雪走路岐暮歸見歡迎憂懷每成怡如何屬疾朝復値事變時聞驚遽沈殞藥餌不得施倉皇具薄棺哭送向逺陂茫茫已難尋惻惻猶苦悲卻思去年春花開舊園池牽我樹下行令我折好枝今年花復開客居逺江湄家全爾獨歿看花淚空埀一觴不自慰夕幔風淒其

東陂路上阻水

不覺去邨逺瀟瀟栁間步江雨夜來多春流稍侵路褰裳自可渉不待漁舟渡

獨酌

白日下逺川寒風振髙柯蕭條掩闗臥暮雀忽已過我有羈旅愁郁如抱沈屙起坐呼淸尊獨飲還獨歌一斟解物累再酌廻天和數觴竟復醺翻恨愁無多所以古逹士但飲不顧他回頭向婦笑戚戚終如何

同杜徵士寅過南渚赴朱七丈招飲

五月燕雛飛絲成桑葉稀相逢總羈旅白薴未縫衣扁舟喜同載晚渡滄洲外樹失潮气昏沙喧雨聲大將迷路卻通窈窕復蒙蘢果熟皆梅子禽啼盡郭公兵戈苦未息莫嘆猶爲客此去醉誰家江邊主人宅

始聞夏蟬

翾翾才得蛻咽咽未成喧翳葉誰能見南風緑繞軒乍驚變節物還念別郊園何待當秋聽方令羈思繁

贈斸苓者

山田不生苖零雨空漑之歲宴窮谷中何以療我饑靑靑萬丈松兔絲絡其枝不知何樹下乃有千年脂朝行西澗濵暮行東岡陲荷鍤偶逺樵言尋亦良疲鑿彼土石間得此瓊瑤姿香因淸飇發色借泉滋嘗讀炎帝編徵功實多奇天和滌煩滯靈味扶殘衰詎必勞悲歌去采商顏芝歸來拾荊薪炊之作晨糜八珍豈不美素餐懼可嗤服斯待輕舉往與仙人期

我昔

我昔在家日有樂不自知及玆出門遊始復思往時貧賤爲客難寢食不獲宜異鄕寡儔侶童僕相擁持天性本至慵彊使賦載馳發言恐有忤蹈足慮近危人生貴安逸壯遊亦奚爲何當謝斯役歸守東岡陂

將往海上舟行值雨投僧舎

沙響聞雨來中途生旅愁遙尋晚林磬暫駐寒塘舟窗下一僧老竹間諸鳥幽誰言阻逺去翻使得佳遊

暫歸鳴珂裏舊宅

故廬在東裏久出喜偶旋景物亂後非行觀一淒然荒榛塞園逕流塵蔽堂筵念玆經營初勤苦惟我先蕪壞棄弗守顧已誠有愆𨿽懷首丘願未絕遊方緣是主乃如客暫來靡畱連日暮復逺去哀抱將何宣

江上晚晴

江虹斷雨腳反景明墟裏宿鳥亂歸邨幽人獨臨水漁舟隔浦飯煙火蘆中起閒吟望逺岑緩步尋芳芷此夕遇新晴憂懷偶然喜

與王隱君宿寧眞道館

松下禮眞罷鶴鳴暮壇空偶來古仙居欣與靜者同言不知還遂宿琳館中蒸菌沃芳露焚蘭度微風山瓢瀉未盡月出秋林東語化眾妙歸探元萬緣窮不與至道俱何以超妄蒙願從希夷遊稽首靑牛翁

送珪上人

曽來看江雨同倚香臺上師今西去遙還上香臺望淮山暮鐘起楚水春帆漾來去本隨緣分攜莫惆悵

冒雨暮歸過白沙湖

天寒滿湖雨獨棹東歸急遙望水邊邨蕭條暮煙濕家人應候我深暎柴扃立

送袁憲史由湖廣調福建

只謂逺遊苦寧知逺遊樂君今萬里歸顏色殊不惡自言楚帆開初別鳯凰臺采石月下過匡廬天際來試沽彭澤酒憔悴陶家栁最愛小姑妍臨行復回首逺逐繡衣遊閒登黃鶴樓千峯漢陽晚一鴈洞庭秋西上荊門渚銀釵見巴女歌斷竹枝詞江陵夜風雨看盡幾多山今朝始得還秋風吹驛騎又欲度閩闗閩闗聞更好瘴霧晨收早椰子美如漿蘭花多似艸嗟余戀故鄕不肯渉津梁把酒看君去相思空斷腸

宴顧使君東亭隔簾觀竹下舞妓

美人竹下舞醉看隔簾櫳彷佛瑤臺子遊戲緑雲中玉鉤正蕩月羅袖忽驚風莫逐靑鸞去尊前樂未終

夢遊仙

夢騎蒼麒麟手持白玉鞭長風八萬里夜入通明天正逢絳闕開謁帝陪羣仙飄颻紫霞佩杳靄靑霓旃命與衞叔卿共讀金蘂篇文不可識謫歸一千年驚寤忽長嘆虛空但雲煙

獨遊白蓮寺池上看雨

輕衣忽變冷池雨來淸夏圓文細細生密響翛翛下荷披魚躍起樹靜禽鳴罷賞淡自忘還非因與僧話贈薛相士【至正辛丑嘉禾薛月鑑過予求詩因贈】

我少喜功名輕事勇且狂顧影每自奇磊落七尺長要將二三策爲君致時康公卿可俯拾豈數尙書郎回頭幾何年突兀漸老蒼始圖竟無成艱險嗟備嘗歸來省昨非我耕婦自桑擊木野田間髙歌誦虞唐薛生逺拏舟訪我南渚旁自言解相人視予難久藏腦後骨已隆睂間气初黃我起前謝生弛弓懶復張請看近時人躍馬富貴場非才冒權寵湏臾竟披猖鼎食復鼎烹主父世共傷安居保常分爲計豈不良願生毋多言妄念吾已忘

大全集卷六

欽定四庫全書

大全集卷七

明髙啟撰

五言古詩

曉臥丁校書西軒

窻月淡欲失曨曨逼初曙屋外鳥聲多應知有嘉樹殘香掩幽寢末事澄紛慮頗似宿東巖僧齋竹深處

水上盥手

盥手愛春水水香手應緑沄沄細浪起杳杳驚魚伏怊悵坐沙邊流花去難掬

贈漫客

畸人誠逹生聱叟亦曠士漫客乃其徒放意在雲水有山卽漫遊有竹仍漫止漫吟不求工漫飲不須美與物無畱情所適皆漫爾人生本漫寄何事紛戚喜與子作漫交逍遙論玆理

晝睡甚適覺而有作

閒居況懶拙盡日無營爲掩室聊自眠一榻委四肢向暄思益昏南窻滿晴曦吾神誰能縶八表從所之殷憂常苦縈玆焉忽如遺有身不自省此外安得知覺來鄰雞鳴已過亭午時如遊鈞天還至樂不可追我意在有適寧顧朽木嗤猶勝誇毗子塵中爭走馳

秋日端居

秋意日蕭索郊園霜露余岀遊無山水聊復守吾廬巷轍久已斷山瓢仍屢虛非甘寂寞者誰樂此閒居

夢鐘離兩兄

淮水去不極淮山與偕馳鐘離兩遷客路逺歸何期孰雲歸無期此夕乃見之握手說辛苦杯觴復同持須臾忽驚別我夢方自知𨿽夢亦足喜況乃歸來時

雨中畱徐七賁

江寒宿雨在落葉滿村濕畱君系君艇莫犯風潮急試問欲歸城誰家借簔笠

看刈禾

農工亦云勞此日始告成往獲安可後相催及秋晴父子俱在田札札防有聲黃雲漸收盡曠望空郊平日入負擔歸謳歌道中行鳥雀亦羣喜下啄飛且鳴今年幸稍丰私廩各已盈如何有貧婦拾穗猶惸惸

晚步遊禇家竹潭

落日猶半野閒來潭上游非因戀幽賞聊欲散煩憂澄波魚噞夕荒竹鳥吟秋不是愚溪上胡爲吾久畱

召修元史將赴京師別內

承詔趣嚴駕晨當赴京師佳徴豈不榮獨念與子辭子自歸我家貧賤久共之閨門藹情懽寵徳不以姿天寒室仍罄何忍逺去玆王明待防文不暇顧我私悤悤愧子勤爲我烹伏雌攜防送我泣問我旋軫時行路亦已遙浮雲蔽川坻宴安聖所戒胡爲守蓬茨我志願禆國有遂幸在斯加餐待後晤勿作悄悄思

早發土橋

空山逺無驛逆旅聊可宿懷徵候鳴雞燃帶續我燭僕夫昨行苦爛漫睡正熟呼之愧悤悤推車出茅屋髙巖尙懸斗深谷未升旭欲亟去反遲怪石暗屢觸思當在家樂日晏始舒足胡爲此行邁霜露勞局促王事靡敢辭非闗徇微祿

車過八岡

上岡如登天下岡如決川勞哉挽車夫呀喘當我前兩轅鬭欲摧土石厲且堅我行憫其憊時下息彼肩𨿽非古羊腸實懼覆與顚如何道路子車來競連連白日已傾仄我行尙廻邅安得駕逸足平野超飛煙

寓天界寺雨中登西閣

片雲出鐘山陰滿江東曉幽人閣上寒風雨啼鸎少紅塵禁陌淨緑樹層城繞不爲怨春䢐離懷自憂悄

送陳四秀才還吳

君是故鄕人同作他鄕住同來不同返惆悵臨分處手把長幹花回望長洲樹恐起憶家心愁題送君句

送聨書記東歸

旅寓古寺間得與名僧居時因簡牘暇共諦楞伽書倚閣山暝後步廊月生初屢聞眞詮妙一使羈悰舒玆晨別同袍言旋舊精廬飛雲自無滯愧我焉能如東浦秋正遙西齋夜應虛傷離固知妄相送聊踟躕

送禮部傅侍郎赴浙西按察

聖主想賢哲夫君歘來東姓名簡睿聽召對明廷中彷佛似其先夢寐相感通秉綸坐西掖曳履遊南宮復輟要近居往試澄淸功糾郡握使節炎天凜霜風顧余謬珥筆言笑獲屢同無端此分袂離抱何忡忡

對園桞

依依客園桞來時未堪折今看夏條長上有新蟬咽芳序惜推遷佳人念離別秋風莫遽起旅思方騷屑

僕至得二女消息

我僕持尺書來自我故鄕讀書意未了呼僕問彼詳云我兩小女別來稍已長大女手摻摻窗前學縫裳小女啼啞啞走索瓜果嘗喜爺有使歸迎門各踉蹌我坐聽此言欲慰意反傷稍近尙爾思更逺何能忘

菊鄰

菊本君子花幽姿可相親淸秋發孤艷似避東風塵采采霜露余繁英正鮮新車馬不過賞相看但幽人幽人苦愛菊自是柴桑倫閒園誰與語叢栽四爲鄰入徑朝摘逺循籬暮觀頻一壺每對酌折花挿盈巾殊勝處俗裏歌呼醉遭嗔

岀城東見古松流水坐憩久之

空潭寒無藻瑩淨靑天長松百餘株扶疎繞潭邊我行值幽境坐賞忘歸旋淸風似相娛西來忽漻然水動松亦鳴紛披復淪漣羣鷗盡驚矯疑是龍吟淵微瀾蕩餘暉流響散逺煙靜聽意已消何須撫徽弦安得卜此居一謝塵中緣朝來潭上坐暮向松間眠

夜坐天界西軒

明月出東閣照我坐前軒諸僧夜已定寂寞與誰言煙漫螢微度風條蟬罷喧淸景𨿽堪悅終嗟非故園

京師嘗吳粳

新秔粲如玉逺漕來中吳初嘗愛精糳想岀官田租我本東臯民少年習耕鉏霜天萬穗熟恣啄從饑烏日暮刈獲歸妻孥共歡呼茅屋夜舂急風雨江村孤晨炊滿家香薦以岀网鱸如今幸防恩遨遊在南都門前半區田別來想已蕪長年盜寸廩補報一事無投匕忽嘆息飽食慙農夫

爲因師題松梢飛瀑圖

松風散飛瀑夜作濤聲急棲鶻起空山如驚鬼神入定僧寂無聽任灑袈裟濕

送周四孝亷後酒醒夜聞鴈聲

別時酒忽醒客去惟空捨風雪鴈聲來寒生石城夜遙憶渡江船正泊楓林下

答內寄

落月入曉閨相思不須啼我非秋胡子君豈蘇秦妻風從故鄕來吹詩逹京縣讀之見君心寧徒見君靣防艸不易絕割水終難開行雲會有時飛下巫陽臺莫信長安道花枝滿樓好白馬系春風離愁坐將老

眞氏女

余在史館日談次有言姚文公承防翰林時嘗飲玉堂有侍妓閩語者詢之乃眞文忠公裔孫也父爲筦庫負縣官錢鬻之以償遂流於娼家公湣之白於執政落其籍以嫁院吏黃逮逮後至顯官同館之士聞之多賦詩者余亦爲作一首

妾恨非緹縈上書動天子自鬻償縣官幸得脫父死誰知故相家失身居狹斜遂令園中柏翻作道傍花當筵唱金縷朔客驚閩語相問忽相憐開籠放鸚鵡棄置舞衣裳新理嫁時裝良人身作吏不是販茶商花釵暎羅扇初與郎相見貴賤古難常妾心那敢怨願郎去作官莫掌官錢谷生子但生男家門免多辱

送李架閣赴山西行省

日暮逾大河北望古晉疆萬里饒風沙地接戎與羌翩翩並州兒躍馬能挽彊古來事爭奪百戰在此場聖皇剗羣雄撫劍定八荒睠玆形勝都建侯樹藩方披榛開幙府賔從皆才良所期偃甲兵民物自此康山河罷阻險沃野多耕桑君行願努力逺別庸何傷

送王哲判官之上黨

羣材萃京師有若奔海川盍簪向華館惟君最韶年忽行佐名邦輟理金匱編朝辭紫闕下暮宿黃河壖馬上看太行日落萬里煙峩峩天井闗髙城郁相連遺氓得少安時淸罷戈鋋亟行勿憚逺聖意煩承宣

登句容僧伽塔望茅山

髙登大士塔遙望仙人峯玆峯夫何如玉削三芙蓉云深句曲樹日落華陽鐘長君昔飛升駕挾雙白龍至今學道處洞府畱靈蹤丹泉夜吐光瑤艸春含茸仙應笑我愚塵世茍自容胡不鏈爾形歸來防長松望仙咫尺間不隔雲海重眞訣儻肯授執鞭願相從

贈楊滎陽

嘉陵美山水亦復富文彥楊君產其邦材防性髙狷布衣走名都早入藝林選客屈稷下談王邀鄴中宴岀門得名聲不假新舊援匣劍未久埋囊錐已先見吐詞實瑰奇讀者心欲顫刀鳴鬭夫勇花妥笑女倩如觀廣場中百戲張曼衍平生眼無人遇我獨相善陌頭每並岀兩騎無後先喜從免園遊慙受狗監薦君歌我固服我賦君亦羨墮筵吟防烏踏席舞裙茜醉中共笑語往往雜諧諺有時岀城西山水恣攀踐巖眠曙猿驚澗飲夏鶯囀吳宮妓去榭蕭寺僧開殿龍門剝陰苔髙什記題徧歡遊正相酣世事忽驚變朋儔半生死一往如激電我棹返江潯君車赴淮甸旋聞逐流人居濠又移汴一身去何賫空槖惟破硯危塗晚行疲欲進足如罥狼來樹杪避蠍走燈下見渡河自撐篙水急船斷牽及至秋已深舊褐風裂片難尋髙陽飲空弔鄢陵戰聖恩忽加憐收拔佐山縣卑曹敢云辭執版謁府掾官庖盡炊藜民賦半輸絹低飛蓬蒿間不異雉帶箭有親寓京師年老闕供饌欲奉朝夕歡去職胡敢擅晨上宰相書得歸遂微願上堂具珍鮭呼婦賣釵釧我時別君久問訊愧無便空題憶君詩細字書滿捲今春被詔起前史預編撰始來長幹門楊桞正飛燕逢君風塵余不攺舊顏靣握手話苦辛悲喜雜慶唁客中𨿽無錢自寫賖酒劵邀來臥東閣月岀初鎖院君言渉艱難壯志今已倦回頭悟前非更名慕蘧瑗【君近攺名去非】我聞棠谿金不畏經百鏈胡爲暫失路遽欲老貧賤吾皇奮神武四海始安奠棧通諭夷文驛走徵士傳時巡抗霓旌肆覲冠星弁功成萬瑞集禮欲議封禪君才適時需正若當暑扇手持照國珠胸岀補衮綫便應上金鑾立對被天眷嗟余沗載筆防璞難自衒幸玆際昌辰魏闕寧不戀但憂誤防恩不稱終冒譴秋風楚潮滿歸舸帆欲轉君若念故交殷勤一相餞

寺中早秋

秋風入寺早孤客驚離索斜日數虫懸槐花雨餘落砧聲起廢苑簟色淒髙閣獨憐明鏡中鬢猶如昨

天界翫月

洪武二年八月十三日元史成中書表進詔賜纂修之士一十八人銀幣且引對奬諭擢授庶職老病者則賜歸於鄕閱二日中秋諸君以史事甫成而佳節適至又樂上賜之優渥而惜同局之將違也乃卽所寓天界佛寺之中庭置酒爲翫月之賞分韻賦詩以紀其事啟得衢字云

聖主念前鑑述作徵名儒羣來髙館間厠迹愧我愚孰謂此責輕毫端有褒誅書成進丹陛召對共拜趨去畱𨿽不同雨露均沾濡已淹三時勞可廢一夕娛況逢端正月當空照睂須流光滿金界境與人間殊廣庭布長筵嘉肴薦芳腴豈惟多士集亦有名僧俱興酣貴形忘諧笑不復拘觴行豈辭勤仰看轉斗樞明晨卽分袂此樂誠須臾人生四海間相見皆友於不知誰使令流蕩無根株忽然此相遇旋復成天隅願各崇令名逍遙步亨衢明年重見月相憶當長吁

寄題鄞縣靑山寺鐘秀樓

東湖秀可攬造化夙所聚聞有釋子居雲中搆層宇剎出辧逺岑帆廻識修渚鳥外月上海虹邊樹含雨願言此登眺去作逃禪侶西崦暮鐘時憑闌共僧語

曉岀趨朝

正冠岀門早杳杳鐘初歇嘶騎踏嚴霜驚鴉起殘月逶迆度九陌窈窕瞻雙闕長卿本疎慢深愧陪朝謁

送顧式歸吳

顧君野王孫與我生共縣故鄕未曽識卻在他鄕見畱連忽東還長揖袖詩卷自言吳中好稻熟湖蠏賤欲臥煙雨舟醉讀三髙傳余方謬通籍講帷近淸殿故園豈不懷君恩正深戀逺欲謝鄕人殷勤附君便

禦溝觀鵞

白雪泛金塘羣翻動曙光危棲翹獨趾亂唼引修吭池中鵠可並廷內鷺難行自憐觀詠者江湖興未忘

夢姊

我家白頭姊逺在婁水曲昨夜夢見之千里地誰縮不知別巳久尙作別時哭覺來旅齋空風雪灑窻竹田家有弟妹終歳喜相逐我非王事縻胡忍離骨肉城東先人廬尙有書可讀何當乞身還親爲姊煮粥

答定水寺芑公

日晏初出院閒齋一蕭然忽枉名僧書始知在淸泉憶昔雲巖居共締林中緣夏陰繞澗吟秋霽開閣眠睽合苦難常別來歲頻遷趣同貴道在迹異慙名牽明月岀東海想照空山禪無因荷衣襆往禮髙峯前

詶謝翰林畱別

啟與同郡謝君徽同徵又同官翰林洪武三年七月廿八日上禦闕樓召對擢啟戶部侍郎謝吏部郎中俱以逾冒辭卽防兪允賜內帑白金放歸於鄕

江左稱謝家奕葉多名人君今復秀發瓊枝邁風塵顧余忝鄕裏才華敢論美丹詔偶見徵云蘿歘同起謁帝入九闗咫尺瞻天顏從玆謬通籍接武諸公間朝侍靑坊讀夜陪玉堂宿講罷分禦羮吟成刻官燭出入在兩宮與君無不同自慙本鷗鷺亦得隨鵷鴻朝朝禁門下聽雞共騎馬上國多故人情親似君寡並命超列卿寵極翻憂驚我叨掌國計君佐持銓衡偕辭向明主叩天聽天語勅賚內帑金東還特相許拜賜出皇都人言似兩疏月明照宮錦同棹入中吳吳中故鄕道雨歇秋光好靑山度水迎喜我歸來早落日下長洲分攜忽解舟如何到家喜卻有別君愁別君去還邇只隔吳江水離思與秋長蘆花三十里來往片帆通相期作釣翁髙歌𨿽鄙野猶可贊王風

過白鶴溪

昨發白鷺洲今過白鶴溪溪流幾廻轉只在晉陵西月出女猶浣云深猨自啼茅峯𨿽咫尺無計躡丹梯

至吳松江

江淨素空髙帆漾天風澄波三百里歸興與無窮心期弄雲月迢逓辭金闕晚色海霞銷秋芳渚蓮歇久別釣魚磯今朝始拂衣忘機舊鷗鳥相見莫驚飛

始歸田園

辭秩還故里永言遂遐心豈欲事髙鶱居崇自難任淸晨問田廬荒蹊尙能尋秋虫語左右翳翳桑麻深別來幾何時舊竹巳成林父老喜我歸攜榼來共斟聞知天子聖歡然散顏襟相期畢租稅歲暮同謳吟

其二

白露蕪艸木荒園掩窮秋歸來一芟理始覺吾廬幽髙栁防巷疎淸川暎門流落日望禾黍離離滿西疇乍歸意自欣防杖頻覽遊名宦誠足貴猥承懼愆尢早退非引年皇恩未能酬相逢勿稱隱不是東陵侯

睡覺

鑪燻靄宿潤秋滿牀屏裏曙色透窻來幽人眠未起風驚露樹怯日出煙禽喜卻憶候東華朝衣寒似水與王徵士訪李鏈師遂同過師林尋因公

館啟眞境紺園閟淸香玆晨兩地遊乍出囂煩鄕鳥鳴桂花落澗戶秋風涼開士演金偈羽人薦瑤觴亦有詞苑英淸芬吐華章愧我自徵起束帶忝周行山林久在念那期復來翔睽合固知妄去來亦何常誰言道各異妙契宜相忘

效樂天

誰言我久賤明時巳叨祿誰言我苦貧空倉尙餘粟辭闕是引退還鄕豈遷逐舊宅一架書荒園數叢菊俗緣任妻子家事煩童僕性懶宜早閒何須暮年促猶著朝士冠新裁野人服杯深午醉重被暖朝眠熟旁人笑寂寞寂寞吾所欲終老亦何求但懼無此福功名如羙味染指已云足何待厭飽余腸胃生疢毒請看畱侯退逺勝主父族我師老子言知足故不辱

新春飲王七孝亷家

凍雨靄江郭寒姿變春華鳥欣巳交音梅慘尙閉花此時髙堂上晨起獨感嗟歲換固有常時淸樂無涯蕭蕭風吹巾竹外度逺沙相過偶一醉今夕憐酒家

詠軒

肅肅布華榻冷冷罷朱弦臨楹一流睇幽事忽滿前池艸方依微庭柯正蔥芊偶爾發孤詠聊玆寫中悁景融理自得詎辧媸與妍猶慙至妙意寂寞非言宣

施君眠云堂【君字可堂眠云其號也】

古弁一髙士白雲與之儔性懶復好眠招云宿林丘下云作簟席上云作衾裯云去稍舒膝云來正防頭平生無心夢雨雲兩悠悠自言眠云樂世無一可侔浩然身欲飄若乘無倪舟朝至乎帝鄕夕返乎仙洲寧知日月旋但覺乾坤浮天雞叫不醒窅窅空巖幽我觀山川气出入不可求或逐鸞鶴翔或從蛟龍遊或爲風伯驅狼藉不得收或遭雨師怒奔走無能休小生膚寸間大覆徧九州變化實多狀欲算苦費籌柰何一室中爾獨解使畱我行塵務區願岀久未由舉足常防危開眼卽見愁不如閉戶眠往尋孔與周愧無山巾緣云肯相從不惟當去從爾一夢三千秋

臥東館簡諸友生

抱疾臥東城文墨成久荒翔鴻乍流響時菊忽殞芳繁陰盡不舒何殊懷積傷良儔秉髙誼寡昧豈見忘車馬限泥潦無由接華觴平居歡固難況乃時非康何以度玆運相朂蹈其常

答張院長雨中見懷

林園寢扉掩閒坐道心生山藥翻寒色塘漪含曉淸乍違枉芳札逺憶愧深情此日知同寂梧窗聽雨聲

暮途書見

暮歸東市門道路聞悲啼駐馬一借問答云徵人妻徵人新戰歿飲恨沈黃泥有兒在哺下饑來食無糜誓將割玆愛棄去從東西我看巢中燕雛長隨母飛皇天仁萬物兼照理弗違此獨何奇偶不能與之齊躊躇去復顧使我心肝摧

施澤阻風

客行阻風濤捨舟步江側荒村經戰餘艸木盡愁色夜投土屋中月出林半黑燃薪燎我衣炊黍作我食夜長闗塞寒歸夢何由得遙想倚閭親中宵淚橫臆

送張隱君歸耕西山

山中久無人秋風桂枝衰朝逢還山客言趂白雲期人出君乃遁嗟哉此何時東岡有良田負耒當自治四體𨿽云勞歲晏可免饑而來未能返驅車竟何之

過峽石

靑山夾長溪溪上有魚市土門閉落日野气白於水虎行車迹外鳥起鐘聲裏吳語問居人到州還防裏

送劉使君

去年送使君路逺已海湄今年送使君路逺復過之路逺豈足言人逺自可悲夕宴鮮共歡晝出乏並馳君懷孰可語予過疇能規此行剖竹符東方撫惸嫠王事正靡盬奚暇及爾私但令中弗遷庶以慰所思

送周將軍請老歸耕

鞍馬息戎役筋力喜尙全買牛西岡埀聊復治廢田零雨何蒙蒙決流亦涓涓良苖及時新人情一欣然甘此耕耘勞忘彼富貴妍心同老農夫閔閔望有年家廩儻得髙尙願輸資邊

夜登南樓觀月

迢迢海上樓月出嘗先見吐嶺乍分規臨波已澄練蒼茫城闕閉歷落星河轉毋違中夜歡皓景應難戀

大全集卷七

欽定四庫全書

大全集卷八

明髙啟撰

七言古詩

唐昭宗賜錢武肅王鐵劵歌

妖兒初下含元殿天子仍居少陽院諸藩從此擁連城朝貢皆停事攻戰岐王已去梁王來長安宮闕生蒿萊天目山前異人出金戈雙舉風煙開羅平惡鳥啼初起犀弩三千射潮水歸來父老拜旌旗釃酒捶牛宴鄕裏打毬駿馬驕春風錦袍玉帯眞英雄詔書特賜誓終始黃金鏤字旌殊功虎符龍節彤弓矢後嗣猶令赦三死盡言恩寵冠當時天府丹書未逾此摩挲舊物四百年古色滿面凝蒼煙天祐宰相署名在尋文再讀心茫然古來保族須忠節受此幾人還覆滅王家勲業至今傳不在區區一方鐵人生富貴知幾時泰山作礪徒相期行人曽過表忠觀風雨斷蘚埋殘碑

太白三章

太白初升北斗落行人早起車鳴鐸豈願身離父母邦山川路逺非不惡貧賤未知生處樂

太白正髙北斗低行人出關雞亂啼他鄕無人是知已欲歸未歸東復西獘裘愧見家中妻

太白猶懸北斗沒行人衣上霜拂拂下馬飲酒歌苦聲新丰主人莫相忽人奴亦有封侯骨

江上看花

兩年京師不見花靑衫白馬驅塵沙今年江邊偶無事狂醉爛漫尋春華遊蜂飛蝶日妍暖紅紫正發紛交加穿蹊每入鄰媼圃叩門或到山僧家漸老都無少年樂底用簫鼓隨行車攀條繞樹對吟詠不忍歸去至日斜花應得我相慰賞似笑欲舞爭矜誇我如無花亦寂寞閉戶有酒誰能賖夜來茅屋臥聞雨曉起走看成咨嗟飄英墮萼不可綴余艷只似銷殘霞明知春色不久住豈料便去難畱遮野鶯啼罷一回首恨與芳艸盈天涯

中秋翫月張校理宅得南字

八月望夜天如藍海色捲霧山收嵐玉盤元沈龍窟底忽起萬丈誰能探初來空中光尙濕孀娥寒髩風防鬖人言一年此最好金精水气秋相小星盡去大星在芒角欲吐敢與防天將洗眼照下土啖食肯縱妖蟇貪穿深窺暗不遺隙魍魎忌影逃巖嵌前年客中憶見之家人怨別方喃喃荒山不知佳節至埀首憑案尋書蟫但怪流輝入敗戶油燈失焰畱孤龕起行陰林不用炬剝啄獨叩峯西庵虯蛇亂踏心膽悸怪影走石皆楓楠卽呼道人共載酒放舟直下芙蓉潭翻翻驚鶻落樹杪吹笛正和烏飛南今年在捨反寂寞暗室困臥如僵蠶幹愁無端負良夜月固不言我則慚人無賢愚競翫賞況我淸景性所眈忽憶諸君隔河水持被就宿聆髙談爲呼老婢掃庭宇一席盤飣梨與柑江城重閉萬家寂樓鼓近聽才撾三空堦淒其覺露虛牖窈窕疑煙含婆娑欲畱月伴影素鸞西下煩停驂明宵復出已難似動別經嵗嗟何堪尊前此月又此客世所難遇心應諳關山幾處未解兵擊柝不寐愁丁男南鄰歌舞北鄰哭月𨿽同照異苦甘何人爲我揮天戈乾坤多難俱平戡行者得還居者樂淸光所及恩皆覃懸知此願未易遂憂來舉盞從沈酣須臾眾散曉虫急古桂吹落靑毿毿

送王太守遷雲間

男屠豬羊女釃酒共禱神祠畱太守太守今年遷大州除書已下誰能畱兩州相去無百里失君應愁得君喜安得如君數十人一時盡福東南民

謝陳山人贈其故弟長司所畫山水

大髯袖中有廬霍嵐气噴人寒色薄出贈生綃一幅圖云是小髯之所作我嘗遊君伯仲間仲今已沒空見山畫中無限防礡意使我坐看愁滿顏重厓復澗迷樵路煙蘿防防晝如暮溪閣風生醉客眠野橋月出歸僧度櫪林蒙密楓林髙深處似有猩鼯號滿空云凍動秋思飛泉落日何蕭騷揮毫若此難再得白鶴何時返鄕國良工自古多苦心畱賞人間賴遺墨南宮北苑皆已仙此圖與之當並傳坐嗟存歿意難報作歌愧匪瓊瑤篇

書夢贈徐髙士

眞人髙居紫霞房靈津夜灌通桃康其神不雕駐景光名籍早入丹臺藏道成驂虯面虛皇淩攝梵炁遨穹蒼下視羣生墮迷方倐忽起滅更喜傷我嘗夢遊至其傍廣庭淨發眾妙香仙媛神官儼成行坐考雲笈披琳瑯稽首歸依大醫王願憫濁世同淪亡龍根珍脯不可嘗但覺凡火燒肌腸身心俱病孰爲攘至言授我何敢忘空山無人覺在牀海月未落天蒼茫佐卿化鶴來吾鄕朱冠縞衣頎而長篋中活人何所將苓參術芎枳桂姜學仙曽聞道非常幸賜大藥和陰陽誓參飛裾上翺翔人間徧施甘露漿掃除熱惱俱淸涼疾苦不生壽無量

劉松年畫

樵靑刺篙勝揺槳船頭分流水聲響靑山渺渺波漾漾白鷗飛過時一兩載書百卷酒十壺日斜出遊女兒湖鄰舟買得巨口鱸醉拍銅鬥歌嗚嗚此樂除卻江南無

題武昌魏槃所藏畫

楚山逺吐參差碧虛閣開臨系船石沙樹凋時鄂渚秋江鷗沒處湘潭夕閣中幽人坐讀書書聲入水驚龍魚欲吹短笛相尋去黃鶴磯頭好待予

送葉卿東遊

聞君辭家今幾年布衣綫斷芒屨穿江湖夢回燈火夜聽雨每憶山中田兵戈忽斷故鄕路𨿽有兩足歸無緣上書願雪父兄恥畫地聚米籌山川居然無成困逆旅白日但看孤云眠時人不容禰生傲坐客豈信毛公賢黃金已盡酒徒散壯士反爲兒女憐饑吟倚壁气未餒有似病鶻棲荒煙卻欲南遊探禹穴僕夫整駕雞鳴前波濤翻江畏饑鱷霧雨連海愁飛鳶相逢誰肯問憔悴山水自爲窮人妍乾坤無家去何止飄泊不異回風船區區願君自愛惜今古遇合無非天亂離貧賤何足嘆王孫亦在道路邊我今豈少四方誌讀書坐破牀頭氊恩讐兩無欲誰報送子空歌寶劍篇

題韓長司所藏山水圖

參卿昔在西安幕騎馬看山時出郭終南泰華勢最髙橫作秋云掃寥廓秦川漢苑萬里開酒醒望逺登荒臺日斜渭上歸人渡嶽暗關中飛雨來此處奇觀絕天下何事歸來猶看畫畫中小景似江南黃葉漁村見煙捨莫戀江南眞故鄕蒓鱸炊熟酒船香美人不是滄洲客去去宜登白玉堂

煮石山房爲金華葉山人賦

山人不飯粳稻香笑指白石爲餱糧金華之石猶可食元是舊牧初平羊荊榛拾歸夜深煮自言久服能輕舉但令隨處有云根不問靑天早無雨我生無力耕西疇硯田欲枯抱饑憂便當從君學此術絕勝乞米監河侯九日與客登虎丘至夕放舟過天平山

昨日風雨今日晴天意令人作重九登髙未用憶龍山弔古竟須尋虎阜秋淸人稀葉滿寺屐齒無聲石苔厚我來但欲問前王不知伯气銷沈久下穿山骨葬弓劍銀海夜寒空不朽樓臺荊棘今幾變英雄誰似靑山壽十年自嘆在塵土雞鳴起逐途人走玆遊喜出世网外相攜況是同心友盤梯共上峯頂塔欲觀東海攀北斗中原不見鴻鴈來浮雲萬里空回首鐘聲催送晚出寺棲鴉已滿祠前栁秋風吹林客醉時夕陽下嶺僧歸後山畱好月續淸景乘興夜過漁村口放船不覺露沾衣滅燭始看星在罶金陵酒熟來謫仙赤壁歌殘泣嫠婦人生此樂信難得夢幻功名有時有他年何必問誰健但令不負持螯手詩成底用刻山石爲寄龍門說空叟明朝來借白雲泉淨洗從前千劫垢

夜發錢淸

錢淸渡頭船夜開黃茅苦竹聞猿哀客官釃酒水神廟風雨滿江潮正來蒸飯炊魚坐蓬底不覺舟行兩山裏棹歌早過越王城東方未白啼鴉起

艸書歌贈張宣

昔聞汝祖東吳精醉傳艸聖醒而精汝今能飲不滿杓逸气欲與相崢嶸髙堂把筆若把槊長綃一拂悲風生陰埀大澤雷雨過響破巨峽波濤傾颺颺遊絲罥晴晝落落髙斗回寒更飲猿連臂深澗絕饑鶻捩翅荒煙橫自言靜裏觀萬物故能變化窮其情嗟余少本好劍舞學書晚方從父兄終焉懶惰不得就塵滿硯田長廢耕覽時撫事每有感胸次矹硉何由平空齋往往出怪語吟聲相應饑腸鳴篇成請君爲我寫墨沈灑壁從奔崩是時黃雲閉嵗暮返照忽出寒江明手隨意到不畱阻正似突騎陰山行令嚴不聞戈甲響一夜下盡名王城安得師行亦如此頃刻坐見乾坤淸鳴呼作歌聊贈汝愈使流淚沾衣纓

獨遊雲巖寄周砥

城西諸山非不奇我遊獨與玆山宜紅櫻春開山後寺白水夏滿山前陂幽居況與山不逺鐘鼓每到空齋帷雨餘煙中落日下曵杖往讀頭陀碑兩厓蒼蒼石色古枇杷樹髙陰滿池殿燈欲昬上羣鼠塔鈴巳靜蹲孤鴟興來卽遊興盡返迎送豈要山僧知困窮喪亂豈無感正賴此境忘吾悲嗟君何爲乃自苦破韀短防塵中馳掛帆能來亦未晚浦口三日南風吹

練圻老人農隠

我生不願六國印但願耕種二頃田田中讀書慕堯舜坐待四海升平年卻愁爲農亦良苦近嵗徵役相煩煎養蠶惟堪了官稅賣犢未足輸丁錢虯須縣吏叩門戶鄰犬夜吠頻驚眠雨中投泥東鑿塹冰上渡水西防邊幾家逃亡閉白屋荒村古木空寒煙君獨胡爲有此樂無乃地邇秦溪仙門前流水野橋斷不過車馬惟通船秧風初涼近芒種戴勝曉鳴桑樹顚短衣行隴自課作兒子饁後妻耘前白頭𨿽復勞四體若比我輩寜非賢旅遊三十不稱意年登未具粥與饘便投筆硯把耒耜從子共賦豳風篇

嘗蒲萄酒歌

西域幾年歸使隔漢宮遺種秋蕭瑟誰將馬乳壓瑤漿逺餉江南渴吟客赤霞流髓濃無聲初疑豹血淋銀甖吳都不數黃柑釀隋殿虛傳玉薤名聞道輪臺千里雪獵騎弓凍皆折試唱羌歌勸一觴氈房夜半天回熱絕味今朝喜得嘗猶含風露萬珠香牀頭如能有五斗不將輕博涼州守

送髙二文學遊錢塘【君梁人與余異譜】

我家本出渤海王子孫散落來南方只今遙承幾世後坐棄戰陳談文章嗟君渡江此相遇知有逺族猶居梁嘗聞四海盡兄弟況我同姓能相忘十年近捨道南宅嵗時拜父登髙堂君年𨿽少志則壯不肯與世相低昻讀書閉閣人罕識明月夜照聲瑯瑯欲將古道共推挽豈顧薄俗譏迂狂君來不欲是王式我行或止非臧倉亂離正賴相慰藉何事逺別遊錢塘錢塘舊國我所到江山自存人已亡鴈鶩長雲暮陂澹牛羊落照秋陵荒繁華銷盡莽蒼出君行見此能無傷西風吹塵扇難障不如歸臥須時康一饑小事何足道故國尙有霜英黃

贈李外史

仙人飄飄若云風來去倐忽誰能窮豈惟上界足官府往往亦在塵埃中我欲尋眞向五嶽亂後舊路迷榛蓬天雞未明夜谷暗海鶴已去秋壇空丹厓碧澗瑤艸歇洞府一閟無由通陌頭驚逢李道士自說柱史爲吾翁傍人相傳解起死袖裏有丹如日紅我聞安期古防士親見楚漢爭雌雄終然濁世不肯住渡海竟去先飛鴻洲東望才咫尺彩霞幻結金銀宮何當共赴食棗約三花醉折春蒙蒙回看城郭煙霧杳大笑下士眞沙虫聽教坊舊妓郭芳卿弟子陳氏歌【時至正已亥歳作】

文皇在禦升平日上苑宸遊駕頻出仗中樂部五千人能唱新聲誰第一燕國佳人號順時姿容歌舞總能奇中官奉防時宣喚立馬門前催畫眉建章宮里長生殿芍藥初開勅張宴龍笙罷奏鳳弦停共聽嬌喉一鸎囀遏云妙響發朱唇不讓開元許永新繡陛花驚飄艷雪文梁風動委芳塵翰林才子山東李每進新詞防上喜當筵按罷謝天恩捧賜纒頭蜀都綺晚出銀臺酒未消侯家主第彊相邀寶釵珠袖尊前賞占斷春風夜復朝回頭樂事浮雲攺瘞玉埋香今幾載世間遺譜竟誰傳弟子猶憐一人在曽記霓裳學得成朝元隊裏藝初呈九天聲落千人聽丹鳳樓前月正明狹斜貴客回車馬不信芳名在師下風塵一旦禁城荒誰是花前聽歌者從此飄零出教坊逺辭京國客殊方閉門春盡無人問白髮靑裙不理妝相逢爲把雙蛾蹙水調梁州歌續續江南年少未曽聞元是當時供奉曲朝使今年海上歸繁華休說亂來非棃園散盡宮槐落天子愁多內宴稀始知歡樂生憂患恨殺韓休老無諌傷心不見昔人歌汾水秋風有飛鴈此日西園把一巵感時懷舊盡成悲含情欲爲秋娘賦愧我才非杜牧之

牀屏山水圖歌

畫工知余愛靑山久墮塵网無由還故將列岫寫屏障使我臥起於其間從此長如宿淸境枕上分明見峯嶺鑪煙曉入帳中飛擁被驚和白雲冷丹崖碧樹層層開江雨逺逐孤帆來就中樓閣是何處彷佛神女巫陽臺楚山修竹瀟湘水似有淸猿忽啼起江南千里夢遊歸半牀落月髙堂裏

方隠君山園

吳興城南山水勝竹樹參差萬家暎幽深誰似隠君園車馬不來雞犬靜兩溪回通栁港曲一峯立對柴門正東西別墅憐更好孤棹往來隨晚興總令種菜不種桃新制長鑱木爲柄家童不解候天時鄰叟還能論地性交交林路翳復開活活野泉流不定淸晨聞鳥欣獨往濃緑潑晴畦色淨老葉埀根孤蚓號殘英綴梗羣蜂競乍縈新蔓喜籬長欲迸晚芽嫌土硬此時采擷自足飽肯爲食肝煩縣令古來名園悉可數金穀辟疆誇獨盛鑿石圓開弄月池買花深作行春徑愛妾宵陪秉燭宴狎朋晝接流觴詠長年歡樂豈知極回首芳菲屬他姓只今誰解問遺蹤斷甓摧垣無一剩乃知厚業要徳守那得衰榮但言命君能勤儉遺子孫應有佳名書郡乘

觀顧蕃所藏宋賜進士絲鞭歌

臚傳殿下呼名士進士新充探花使內人綰結防鞭成恩與宮袍一時賜不用頻將栁下揮馬蹄得意自如飛影裊夕陽何處去曲江園裏宴初歸天街直拂花枝過擇壻髙樓彩毬墮令人把玩憶當時零落春風幾縷絲

憶昨行寄吳中諸故人

憶昨結交豪俠客意气相傾無促戚十年離亂如不知日費黃金出遊劇狐裘防茸欺北風霹靂應手鳴雕弓桓王墓下沙艸白彷佛地似遼城東馬行雪中四蹄熱流影欲追飛隼滅歸來笑學曹景宗生擊黃獐飲其血臯橋泰娘雙翠蛾喚來尊前爲我歌白日欲沒柰愁何回潭水緑春始波此中夜遊樂更多月出東山白雲裏照見船中笛聲起驚鷗飛過片片輕有似梅花落江水天峯最髙明日登手接飛鳥攀危藤龍門路黒不可上松風吹滅巖中燈眾客欲歸我不能更度前嶺緣崚嶒逺攜茗器下相候喜有白首楞伽僧館娃離宮已爲寺香徑無人欲愁思醉題髙壁墨如鴉一半欹斜不成字夫差城南天下稀狂遊累日忘卻歸座中爭起勸我酒但道飲此無相違自從飄零各江海故舊如今幾人在荒煙落日野烏啼寂寞靑山顏亦攺須知少年樂事偏當飲豈得言無錢我今自算𨿽未老豪健巳覺難如前去日已去不可止來日方來猶可喜古來達士有名言只說人生行樂耳

明皇秉燭夜遊圖

華萼樓頭日初墮紫衣催上宮門鎖大家今夕燕西園髙爇銀盤百枝火海棠欲睡不得成紅妝照見殊分明滿庭紫焰作春霧不知有月空中行新譜霓裳試初按內使頻呼燒燭換知更宮女報銅籖歌舞休催夜方半共言醉飲終此宵明日且免羣臣朝只憂風露漸欲冷妃子衣薄愁成嬌琵琶羯鼓相追續白日君心歡不足此時何暇化光明去照逃亡小家屋姑蘇臺上長夜歌江都宮裏飛螢多一般行樂未知極烽火忽至將如何可憐蜀道歸來客南內淒涼頭盡白孤燈不照返魂人梧桐夜雨秋蕭瑟

黒河秋雨引賦趙王孫家琵琶蓋其名也

朔天夜裂天埀泣云壓鷹低翻翅濕髯王醉影抱寒驚氊殿嘈嘈箭鳴急紅冰淚落淸燈下倒捲河流入弦瀉瘦駝臥磧歇鈴車撲朔陰沙鬼行野漢魂私語髩風淒都防營荒咽凍鼙蘭山木葉連愁起散入塞門三萬里夢斷金蟾隔煙小靑塜埋聲秋不曉

期張校理王著作徐記室遊虎阜

前身似是雲水僧余習愛覓名山登最憐虎阜在平地一丘勢敵千崚嶒缺厓深深翳密葉欹石兀兀纒危藤昔年無事恣幽賞拄杖叩門來屢曽風廊聽竹移廣簟雪屋煨芋明髙燈禪堂素壁醉題滿老衲喜客無嗔憎別來三載困塵土散落略盡同遊朋谷猿淸叫煙霧隔宵夢欲往天瞢瞢幽懷郁抱不得寫一月雨聲眠枕肱相親尙有北郭友材盡齊楚慙曹滕張君名駒稟神駿王子快鶻生鋒稜並淹客館校遺籍雲路萬里違騫騰徐卿亦是瑚璉器逺役又欲行擔簦明朝山鵲定鳴霽跬步可遊何不能一林一澗幽景在遙想與昔無虧增朱櫻緑筍𨿽已過正愛夏木陰層層欲營此行況甚易婦有藏酒魚新罾出城不必借車馬已辦布韈靑行縢吾儕𨿽窮自有樂相聚豈比虫亂離撥棄且勿道願賦妙語畱傳謄

廣陵孫孝子愛日堂

昔自中原兵甲動志士憂時久心痛千村殺戮雞犬無骨肉誰家保相共揚州受禍聞最深徒恃堅城鐵爲甕城中義丁一百萬坐委溝谿不成用至今艸長髑髏臺月黒精靈尙哀慟君時負親獨匿何異网魚逢脫縱逺道秋風舊橐空長江暮雨孤帆重朅來吾鄕今十年孝友爭傳比張仲𨿽嗟故里未能歸卻喜新堂還可奉盡歡惟啜小人羮致養寜須大官俸只愁老景苦駸駸羲馭西馳疾飛鞚晝看花影願遲移晚聽角聲驚早弄長繩未解系飛烏每計餘年憂且恐嗟余少已失庭闈宰木亂來無地種欲娛朝夕難再得誰惜流光去如夢自慚不及君慶多灑淚蓼莪空廢誦寸心猶願時早平重爲河淸作歌頌萬國同看化日長生能養親死能送

贈胡校書奎

我初遇子東海濵薴衫席防淩風塵登城觀濤共嘆息見者不識何如人歸時憶近看燈節孤舟夜過黃岡雪書來書往道加餐幾日相逢五年別再防之計何悠哉我未及去君能來秋風吹殘太湖水乘興上得吳王臺吳王臺前白楊栁西施去後吳娃醜四海同爲此地人百壺獨買誰家酒更尋豪客作夜遊簸弄明月琵琶洲有愁爲君亦蕩滌何況我輩元無愁醉中狂談君可恕且共周旋莫歸去秋光已算逼重陽好爲黃花三日住

溫陵節婦行

泉州陳氏婦夫泛海溺死守志

妾家溫陵近南浦嫁得良人業爲賈良人長年愛逺遊不敢新妝映門戶販寶遙聞去百蠻朝朝海上望靑山不仁無那蛟龍橫漂沒孤舟不得還君非渡河老狂父波濤如山何不顧尋屍便欲赴窮淵膝下嬌兒誰與哺十載空闈守寸心滄溟水淺恨情深願身不化山頭石化作孤飛精衛禽

答余左司沈別駕元夕防飲城南之作時在圍中

靑帝行春气初播云沍余陰苦難破江頭碧艸生未長戰馬寒嘶齕殘莝炊煙冷落雨中濕鄰屋時聞有啼餓我愁鬱鬱但欲眠肯以案書勤自課卻思去嵗屬無虞元夕共歡人幾个髙堂細聽落梅歌手擘黃柑香噴座客酬主勸總忘曉看盡繁燈逐星墮秪今照市但羣烽樂事淒涼誰復作故人念我有二子省內郎官府中佐別離兩月不相逢身佩弓刀從戍邏欲尋舊賞慰勞役笑拂尊前且安坐老兵折簡走相呼謂我閉門無乃懦黃昬逺就向城南敢惜春衫凍泥涴軍中有防異尋常牛肉麤肥酒巵大胡奴帳下出琵琶復拊銀筆與相和燭殘未聽荒雞號弦斷忽驚哀鴈過須臾顏熱起叫噱不記亂離仍轗軻更聲析析繞旗門劍匣搘頭容醉臥歸來又辱寄新詩錦水煎腸珠落唾豪吟自欲繼燕歌悲調豈將同楚些覽之幾度感深情曲髙和難非懶惰我生無力本何用衣食自來供馬磨𨿽防鄕曲假虛名正似南箕不堪簸君才於世俱可珍周賈東遊抱奇貨艱危壯气喜彌激利器未施寜忍挫頗聞原野多殺傷風雪呻吟苦無那吾儕斯樂豈易得應愧皇天恩獨荷明年此夕防升平把酒相邀更相賀

江上晚過鄰防看花因憶南園舊遊

去年看花在城郭今年看花在村落花開依舊自芳菲客思居然成寂寞亂後城南花已空廢園門鎖鳥聲中翻憐此地春風在映水穿籬發幾叢年時遊伴俱何處秪有閒蜂隨繞樹欲慰春愁無酒家殘香細雨空歸去

兵後逢張孝廉醇

前年逺別君父子遭亂相傳皆已死今朝南陌忽逢君爲識人中語音似君言從親渡海濤欲避兵禍辭官曹間關僅得返鄕裏脫命羅网眞秋毫問我胡爲亦憔悴十月孤城陷圍內囏難兩地得俱全政荷皇天憐我輩相看握手非偶然痛飲豈得愁無錢城中故舊散欲盡君來使我忘憂悁還思當年事未攺車馬紅塵浩如海等閒列第化秦灰試問主人誰復在請君看此應感吁世間富貴皆空虛客遊且莫更彈鋏讀書歸臥先人廬

夜飲丁二侃宅聽琵琶

江月未出明星懸主人飲客夜不眠坐呼伶兒撥四弦龍頭髙撚玉軫圓轉關未奏濩索先勞嘈咽切斷復連澀如淸澗澑凍泉細若碧樹吟秋蟬忽然繁急何轟闐風沙滿把撒四筵鴈行驚起飛不聨浮雲落葉俱綿綿一聲抹斷萬里煙夢入紫塞愁胡天問渠怨恨有幾千口不能說指爲傳令人帳望思往年梁園楚榭長周旋帷中曲宴羅綺鮮夜遣飛騎迎蟬娟低鬟出拜絳燭前文絲香絳搭左肩曲項紫鳳抱半偏楓香一調妙入好手正可羞紅蓮座間豪客皆詞仙舉杯邀我賦長篇贈之醉寫蜀錦牋可當十萬纒頭錢如今逺客江海邊欲聞絲音久無緣故人已散陵谷遷生死流落俱堪憐今宵聽此眞偶然顧影憔悴非昔妍長河欲曙落逺川暫當歡娛反憂煎向隅無言涕淚漣此身如在潯陽船

曉睡

野夫性慵朝不出獘簀蕭然掩間室村深無客早敲門睡覺長歌半檐日林聲寂寂鳥鳴少窓影交交樹橫密此時欹枕意方恬一任牀風亂書帙昔年霜街踏官鼓欲與羣兒走爭疾如今只戀布衾溫悟從前計應多失廚中黍熟呼未起妻子嗔嘲竟誰卹天能容老此江邊無事長眠吾願畢

東池看芙蓉

江天揺落逢秋杪滿目殘荷與枯蓼東家喜有木芙蓉幾樹繁開依緑沼穠艷低將流水映寒香逺逐回風裊半愁霜露倚蒹葭老去徐娘猶窈窕天公似厭秋冷淡故發芳叢媚淸曉莫嗟不及見陽春車馬塵埃相污少吳王宮廢斷行客湘女祠空掩啼鳥何如此地獨來尋靜對嬋娟散憂悄蘭舟𨿽無美人采日暮孤吟自行繞明朝重到恐消魂零落紅雲波渺渺

謝廬山宋隠君寄恵所制墨

瓦篝自掃煙埃濕風雨空山杵聲急香鑪峯前五粒松燒成片玉香濃寄我團團未磨缺有如蝕盡天邊月陶日暖水滿池雲气忽起秋淋漓茅屋光寒客心懼上有蛟龍欲飛去便思寫檄驚天驕夜磨楯鼻冰不鎖又思作賦獻天子曉出洛陽價增紙我今年少多不才兩事未能如墨何但學顚狂如醉旭頭髮可濡秋未禿

美人撲蝶圖

花枝揚揚蝶宛宛風多力薄飛難逺美人一見空傷情舞衣春來繡不成乍過簾前尋不見卻入深叢避鶯燕一雙撲得和花落金粉香痕滿羅扇笑看獨向園中歸東家西家休亂飛

次韻周誼秀才對月見寄

空林鶴鳴艸堂靜桂影亭亭月初正憐君幽臥對中秋尊酒無人起相命夜深詩成遣寄我自訴窮愁兼疾病嗟余比君愁更多舊感新憂來每並前年看月緑茗園賔客當筵一時盛自吹橫笛倚淸歌痛飲不知瓶屢罄去年園中在北郭何異孤豚落深穽登樓彊欲攬淸輝刁鬥連營不堪聴今年旅寓向江渚暫喜東南亂初定閒來未厭戶張羅貧去惟愁室懸磬牧兒耕叟共來往那得衣冠解相敬久居村野坐自鄙銷盡豪懷與狂興風塵無復舊時顏愧見相逢問名姓朋友凋零江海空弟兄離隔關山迥良宵佳月𨿽可賞羸影窓間竟誰並迢迢河轉漏初長摵摵葉鳴風稍勁此時倚壁自孤吟只有蛩聲與相應初疑此月定非月應是人間照愁鏡還思人愁月豈知何苦多憂損情性一生能幾見此月盛年若去尢難更明宵圓景未便虧落盡芙蓉江色淨君能彊起從我歡共入空明恣游泳直期枕藉向舟中不管遙天埀斗柄

大全集卷八

欽定四庫全書

大全集卷九

明髙啟撰

七言古詩

姑蘇臺

金椎夜築西山土催作髙臺貯歌舞文身澤國構王基卻笑先人獨何苦銅溝玉檻成繁華幻出峯頭一片霞望處直窮三百里役時應發幾千家蟠空曲路迷仙仗攀盡瑤梯才到上外繞雕龍宛轉欄中施繡鳳葳蕤帳燻鑪長爇鬰金香共道千齡樂未央茂苑月來秋佩冷洞庭雨過夏綃涼當窓眾妓如仙女揚袂迎風欲輕舉人從天上見經過鳥向雲間驚笑語日暮橫塘花盡開卷簾臺上望王來宴舟初自觀魚返獵騎還從射鹿回從登不用持鈹隊自列紅妝侍髙防香傳羅帕進黃柑縷切鸞刀供玉鱠燭光逺落太湖波驚起魚龍出沒多城上烏啼河漢轉此時誰問夜如何管弦嘈嘈聒人耳不聞兵來渡谿水欲攜西子走登舟醉倚畫欄嬌不起瞑目無因到甬東可憐一炬綺羅空獻楣竟墮讎人計賜劍應辜諫士忠客來試問遺宮路物色荒涼總非故攐衣始信不虛言滿地荊榛見零露當年爭奪苦勞機卻把江山付落暉聞說越王臺殿上如今亦有鷓鴣飛

百花洲

吳王在時百花開畫船載樂洲邊來吳王去後百花落歌吹無聞洲寂寞花開花落年年春前後看花應幾人但見枝枝映流水不知片片墮行塵年年風雨荒臺畔日暮黃鸝腸欲斷豈惟世少看花人縱來此地無花看

香水谿

粉痕凝水春溶溶暖香流出銅溝宮月明曽照美人浴影與荷花相間紅玉肌羞露誰能見只有鴛鴦窺半面絳綃圍掩怯新涼歸臥芙蓉池上殿空洗鉛華不洗妖坐傾人國幾良宵驪山更有湯泉在千古愁魂一種銷

太湖石

沒人采石山根淵投身下試饑蛟涎馮夷不解護潛寶幾片捧出如靑蓮寒姿本是湖水骨波濤潄擊應千年初疑鬼怪離洞府瑚鐵网相鉤連防空突兀多異態云吐夏浦芝生田龍麟含雨晚猶潤豹質隠霧朝常鮮淸音叩罷磬韻逺微靨洗出珠窩圓坐移各岫置庭砌日照彷佛生紫煙三峯削成泰華掌一穴透入仇池天醉中時到倚蒼蘚秋風冷逼吟詩肩洛陽園墅汴宮苑當時駢列誇奇妍黃羅封蓋素氊裹萬里貢獻勞車船奢遊事歇家園廢盡僕荊棘荒池邊人生嗜此亦可笑有身豈得如石堅百年零落竟誰在空品甲乙煩題鐫又嗟此石何獻巧自召鑿取虧天全不如頑礦世所棄滿山長作牛羊眠

洞庭山

朝登西巖望太湖靑天在水飛雲孤洞庭縹緲兩峯出正似碧海浮方壺嘗聞此山古靈壤蛇虎絕迹歡樵夫濤聲半夜恐魂夢石气五月寒肌膚居人彷佛武陵客戶種橘柚收爲租髙風欲起沙鳥避明月未出霜猿呼中有林屋仙所都銀房石室開金鋪羅浮峨嵋互通達別有路往非人途天后每降龍埀胡神鉦忽響驚棲鼯自懸日月照洞內古木陰蔽空朝晡風吹白芝曉易老云帯紫泉秋不枯靈威丈人亦仙徒深入探得圅中符衣使者不暇惜欲使出拯蒼生蘇後來好事多繼往石壁篆刻猶堪摹千年玉鼠化蝙蝠下撲炬火如飛烏關拒閉誰復到似怪衣上腥塵污勿言神仙事恍惚靈迹具在良非誣我生擾擾胡爲乎坐見白髮生頭顱久欲尋眞未能去拘束世故緣妻孥何當臨湖借魚艇拍浪徑度先雙鳬獨攀幽險不用扶身佩五嶽眞形圖夜登天壇掃落葉自取薪水供丹鑪此身願作仙家奴不知仙人肯許無狂語醉發應盧胡

聖姑廟

湖心湧出黿頭山白波翠島非人寰淸虛宜作水仙府鱗堂荷屋居其間淵都羣靈孰爲主煙鬢翛然一神女柔姿誰敢狎相親笑叱鼉龍起雷雨玉骨蟬輕蛻幾秋世緣已斷信無愁采蘭每約湘濵防拾翠時陪漢上游水禽翔鳴衛芝蓋長在蒼茫杳防外鮫人獻綃裁作衣螺女供珠綴爲佩花落閒祠謝古春蕙幃瑤席掩香塵空山夜夜星河逺芳渚年年蘅杜新霞舒霧捲凝光彩笑語無聞復誰待冷風幾度引舟回宛似蓬萊隔煙海猿叫楓林魚躍波桂旗翻翠暮寒多女巫佇望飛裠度獨奏箜篌引曼歌椒觴奠罷沈壁鳥沒遙天湛空碧遺情不結楚臺云世人何處尋蹤迹

蔡經宅

昆侖主者王方平身騎黃麟朝紫京舉手長辭漢公卿得道不願世上名往來隠與朱明洞中各有白玉城絳衣遊空擁幢旌三山五嶽自按行冷風吹動天樂鳴璚簫瑯璈和鸞笙羽衛蹴踏山海崩龍車鶴馭紛相迎嘯呼神官走吏兵魑魅魍魎號且驚暫來經家駐雲程人馬不見但有聲虎頭鞶囊佩蒼精神光赫然照軒楹授以至言可長生凡骨已作蟬蛻輕麻姑來防尋仙盟芳姿娉婷似飛瓊言從昔年宴蓬瀛又見弱水三淺淸爪可爬背念始萌仙意已識遭笞榜余杭阿姥酒罷傾攝景忽去煙雲橫家人悲望空桑田回首幾變更神仙在世每自呈凡夫不識等瞽盲丹元有田不解耕但愛狗茍還蠅營榮華未滿咎責盈忽化腐鬼歸荒塋金丹可學道可成木鉆石盤貴精誠誰能自拔水火坑飛遊往來瑤樹英千載或有歸來情

石崇墓

虯須欲怒瑚折步障圍春錦云熱眞珠換妾勝驚鴻笑踏香塵如踏空酒闌金穀鶯花醉家逐樓前舞裙墜財多買得東市愁羅綺散盡余荒丘猶憐白首同歸者坐伴遊魂楓樹下

初入京寓天界寺西閣對辛夷花懷徐七記室

去年寺裏開辛夷君來憶我曽題詩今年我來君已去思君還對花開時欲尋花下君行迹日暮空庭古苔碧殷勤把酒問花枝看過春風幾行客

答余新鄭

前年吳門初解兵君別故國當西行有司臨門暮驅發道路風雨啼孩嬰倉皇不敢送出郭執手暫立懷憂驚我時𨿽幸脫鋒鏑亂後生事無堪營移家江上托地主閒園借得親鉏耕春朝起沐日照屋野卉雜發鳴鸝鶊思君萬里不可見對此涕淚如盆傾有壺當軒忍自酌有句在捲邀誰評走投北郭問消息一客爲我言分明君初隨例詣闕下有防謫徙鐘離城賫無囊金從無僕棄家獨去何惸惸長淮粘天趣前渡牙眼怖客浮鼉鯨到州鞠躬謁太守脫去官籍儕編氓城荒無屋寓來客旋乞廢地誅蓬荊異鄕何人卹同患喜有楊子兼徐卿日髙破竈煙未起閉戶不絕哦詩聲去年聖恩念逐客特賜拂拭加朝纓勑君赴汴聽銓擢路算舊驛猶千程沙河無雨夏雲熱茅葦夾岸多蚊蝱舟中感癘得下泄刃攪腸腹聞咿嚶荒途無藥相救療伏枕兩旬幾殞生終借神明佑吉士疾勢漸脫身彊輕一官署作新鄭簿捧檄已去詢田更我𨿽歷歷聽客語虛實未察憂難平初春天子下明詔欲纂前史羅儒英菲才亦辱使者召辭謝不得來南京日斜出局訪君捨艸滿陋巷春泥晴入門小女識父友延拜學訴艱難情且云父意念家逺新遣兩卒來相迎須臾出君寄我札上有秀句如瑰瓊自陳前事頗一一與客舊說無虧盈讀終呼卒問彼土卒言幾年經戰爭河山蕭條縣𨿽小民少姦詐多淳誠春秋古稱鄶子國溱洧水活魴魚赬雌兔咻咻艸間走雄雉角角桑顚鳴谷深稀逢種田者時有射戶棲山棚霜天赤棗收幾觓剝食可當江南粇官來撫民務無事鞭掛壁上無敲接寒防吏散獨坐嘯逺對嵩少當檐楹聞之離抱頓舒豁如吸淸露醒朝醒便因卒還寄君語此邑小鮮聊試烹幸逢昌朝勿自棄願更努力修嘉名吾皇親手擁髙篲灑掃六合氛塵淸海內夷筐已入貢隴外戶版初來呈大開明堂議禮樂學士濟濟登蓬瀛太廟冬烝薦朱瑟千畝春借埀靑紘用材不肯略疏賤銖寸盡上天官衡況君磊落抱奇器不異一鶚秋空橫豈容久屈簿領下天道始塞終當亨文章期君歸黼黻借問報政何時成

送林謨秀才東歸謁松江守

江城秋陰朝不暉落葉古巷人來稀林生何求乃過我敗屐躡雨投閒扉自言少習澤宮射思侶聚士登王畿風塵失路因漂轉我豈無志時其違欲充材官挽彊弩關塞莫解窮城圍將從隠者服短褐霜露難采荒山薇長年旅捨破氊冷坐厭蟋蟀愁伊威諸侯得意盡輕客顧影竟傍何門依南津昨夜砧杵動風來燭前驚攬衣家人倚戶望應久宿舂未辦悲慙歸今朝江帆偶東轉願借子語爲光輝嗟余亦坐窮作祟讀書不出遭罵譏士無賢否貧者鄙此言信矣誰云非囊乏黃金可揮贈有詩豈救君腸饑雲間使君本儒者貴顯尙肯矜寒微儻開深池養病鵠翼成待看摩天飛

題髙彥敬雲山圖

尙書生長燕臺下慣識風沙艸漫野何由得見山水鄕煙嶺雲林逺能寫平時四海作宦遊髙興最愛江南秋霅谿淸曉剡谿晚閒解狂轡尋扁舟此中謝屐曽經處半是啼鴉棲宿樹斷橋旗下問農歸逺寺鐘邊訪僧去風流一沒嵗未遙坐覽遺迹成前朝何當徧覽畫中景聖恩已許從漁樵

美人摘阮圖歌

圓槽象月修寒玉暗貯宮商滿空腹美人和恨抱秋風偸寫琴中舞鸞曲傾鬟低黛幾娉婷夢約湘娥倚竹聽滴盡冰盤老蛟淚阿咸帳底醉初醒梧桐落翠萎蘭紫仙澗流云含玉子甲屛難障夜深寒恐踏驚鴻忽飛起不識人間出塞聲瑤臺別有斷腸情調終人去哀弦歇桂樹烏啼滿山月

贈丘老師

長春之孫自仙骨袖有蟠桃食遺核平生不學燒汞方唾視黃金等何物滿城誰識舊庚桑白髮人中似鶴長時上髙樓惟獨醉橊皮書破壁塵香

武門觀虎圈

目光燑燑臥深圈羽林獵士初擒獻腥風一嘯猶辟人況在空山道中見莫憶橫行藜藿間且隨豹守天關埀頭食肉嗟何補漢家將軍乃眞虎

送許先生歸越

天子下詔徵賢良多士競逐風雲翔先生亦隨使者起闕下再拜陳封章自稱前朝老進士白髮巳短材非長羣龍在廷翊昌運疲蹇豈足追騰驤乞還山林養余齒歌頌聖徳傳無疆近臣上殿爲陳請天語特許歸其鄕是時海國風雨涼道士莊下初栽秧故山農事不可緩歸興倐與髙帆揚從容進退遂所願帝恩甚大誰能量嗟余相逢恨苦晚忽去未免私心傷明朝相憶望於越江水東逝何洋洋

送證上人住持道塲

防公昔年住寶坊龍象蹴踏騰毫芒袈裟曾侍玉座傍萬眾闤聽講仁王弟子如雲來四方朝鐘暮鼓鳴髙堂西歸蔥嶺今幾霜鉢傳曇師道彌昌叢林主教遇聖皇紫衣朝闕隨班行上人繼吐三葉芳衲中長系摩尼蒼人間萬念俱已忘獨好遊戲談文章我來京師寄禪房每邀看月開修廊手橫蠅拂坐繩牀竹間風吹煮茗香侍僮觸屏睡欲僵髙殿宿鳥驚瑯璫詩成金磬韻尙揚淸才未必慙支湯有時夜剪園韭嘗燈懸西齋雨浪浪人生聚散不可常翩然東遊主道場道塲乃在雲水鄕碧瀾堂前去路長江湖寒縮蛟蜃藏楓桕正赤橙柑黃煙銷日出聞漁榔洲渚宛轉山低昻蕭然瓶錫隨經囊畱宿肯戀林中桑兵余莫嗟梵宇荒勝景未逐樓臺亡寺門無人閉夕陽芋栗收作山中糧好說千偈恢禪綱麾斥佛祖誰敢當我方無用縻太倉叨逐劍佩趨明光醉歌欲覓眞狂懷恩未得尋歸航明朝舉首空相望雲飛笠澤天茫茫

送王孝廉至京省其父待制後歸金華

君來金陵自金華逺道犖確驅行車空山北風正多雪嵗晚何事穿泥沙君言省覲敢辭苦況是日下非天涯問安已畢起稱壽白門酒香還可賖明燈客窓共夜語便覺春意回寒槎予亦叨恩在京國早踏街鼓聞初撾日斜歸來就空廨索寞不異投林鴉家人千里望未至虛聴檐鵲鳴喳喳羨君父子此相見頓起歡笑忘咨嗟異鄕逢人卽可樂況爾骨肉誰能加汝翁文章擅當世片語落紙爭傳誇身登昌朝列侍從日曵佩玉趨南衙捧圅當殿曉進史秉燭鎖院宵書麻觀君才气已略似靑海異種多驑騧絲綸便可令世掌胡爲趣別東還家阿婆在堂待調膳計日敢使歸期差往來兩地慰親念如君孝意誠堪嘉勞勞亭下冬日短江冰未解魚難義送君揖手忽已逺烏巾獵獵風中斜重闈歸拜想無恙故園正見開梅花

穆陵行

永穆陵宋理宗陵也在防稽元至元初西僧楊發輦眞住請發宋諸陵許之旣取其殉寶復以理宗頂骨爲飲器後籍入官以賜帝師天兵克元詔求得之命有司歸葬焉

樓船載骨沈海水金槌晝入三泉裏空中玉馬不聞嘶日落寢園秋色起魚燈夜滅隧戶開弓劍已出空幽臺髠胡暗識寶气盡六陵松柏悲風來玉顱深注酡酥酒誤比戎王月支首百年帝魄泣穹廬醉骨飲寃愁不朽幸逢中國眞龍飛一函雨露江南歸環佩重遊故山月冬靑樹死遺民非【世傳有士嘗竊諸帝骨埋屛處樹冬靑爲識】千秋誰解錮南山世運興亡覆掌閒起輦谷前馬蹄散白艸無人澆麥飯

獨遊山中憶周記室砥

借居水北鄰雲巖醒遊醉臥月滿山空山孤愁似放逐踐蛇衝虎窮幽探緣梯上窺萬仞壁埀綆下汲千丈潭幽蘿翳壑變朝晦怪卉發澗畱春酣靑山識我豈生客曽與周子來聨驂是時秋髙鶴聲厲霜降兩崦才收柑飯餘洗足上堂坐手揮談麈風如今故人亦逺去帆葉暮落吳江南斷崖蒼蘚漫舊刻往夢追想情何堪巴僧不厭客屢至篝燈夜禪同一龕風回忽灑石門雨日出盡消溪市嵐乃知山水有深趣天意獨許窮人諳我今豈是慕髙隠非才濫進能無慙業緣種種去略盡惟有佳句猶相耽便求安心向佛祖不待防嫁女與男

贈墨翁沈防泉

南朝墨法稱奚家相國謬費盈連車堆金欲沽世已少至今好事成咨嗟潘生後出亦奇絕峨嵋仙子嘗相誇紫殿曽供寫飛白玉堂每用書官麻人間畱藏敢輕試傳玩正比雲龍茶沈翁逺得二子妙珙璧自美誰能瑕䢐徠老節燒欲盡萬杵夜搗霜華錦囊贈我忽在幾光怪迸屋驚早鴉一餅團團未磨缺似月食盡逢妖蟇此物宜歸大手筆濡染竹帛埀無涯上當紀頌聖功徳下可論載臣忠邪我今才薄況病退破硯久棄塵生窪一朝得此復何用慚注魚豕箋虫鰕摩挲忽動揮灑興聊吟險句追島叉髙堂淋漓爲君掃醉污舊賜宮袍花淮南張架閣家舊有樓在儀鑾江上經兵燹已廢與予防吳中乞追賦之

秋風嘗歌逺遊篇樓中舉手招飛仙山奔海瀉盡供覽逸思每出孤鴻前雕欄一別應非昨幾度淮南桂花落酒酣卻作望鄕人那得東歸似黃鶴風景如今總厭看客愁何處更憑欄欲問日邊知逺近浮雲回首蔽長安

題朱元暉雲山圖

海嶽老仙非畫工自有丘壑藏胸中大兒揮灑亦莫比妙趣政足傳家風敷文閣下書幃淨夢入空山覺衣冷起拈防筆寫幽蹤一片飛來楚云影彷佛三相與九嶷翠峯猶抹二娥眉水生江上鴻歸後樹暗沙頭春去時蒼蒼逺渡連平麓煙火參差幾家屋林深谷靜斷行人惟有禽聲啄枯木偶向髙齋玩此圖斷縑猶費千金沽自緣絕壁人間少如此雲山何處無

題朱氏梅雪軒

石城山居梅萬塢冒雪曽來扣僧戶爛然如見防羣妃白鳳繽紛下瑤圃數片輕吹著鬢華乍看是雪又疑花迷魂亂眼春如海那辧南枝映竹斜獨披鶴氅穿林去凍壓寒梢應幾樹聽響方知夜灑時聞香始識繁開處回首春風憶舊遊夢尋歸路隔羅浮年來驢背無詩思醉踏塵埃空自愁聞道君家谿上下玉蘂瓊英巧相亞履迹誰來東郭朝笛聲不起南樓夜翠羽驚啼莫怨猜破寒宜共一樽開雪晴花髮須相記我亦扁舟乘興來

和衍上人觀梅

籃輿偶出靑山郭寒雨初晴凍雲薄梅花一路幾千株半發園林半邨落夜窓轉曙雞欲驚寒谷回春蝶應覺浩蕩才迷醉客魂嬋娟更伴幽人樂我來如蝶東西飛不敢題詩慙筆閣歸來落月照書屋重覓余馨夢難托髙僧巳澄法眼觀也愛一枝供寂寞便拖藜杖敲竹扉遮莫人嗔賔客惡風雨休嗟已亂飄世間何物長如昨

題李徳新中宗射鹿圖

赭袍玉帯虯髯怒人如眞龍馬如虎英風猶似天可汗肯信昬孱困韋武上林艸緑聞呦呦飛鞚霹靂梢長楸畫旗圍合晚猶獵後庭雙陸誰行籌追遊不記房陵辱五王謫來勢猶獨空誇大羽發無虛不射妖狐射生鹿畫圖令人生感嗟天寶回首飄胡沙神孫早解習祖藝不遣銜出宮中花

題趙希逺宋杭京萬松金闕圖

長松掀髯若羣龍下繞宮闕云千重鳯凰山頭望前殿翠濤正湧金芙蓉海門日出潮初上白鶴飛來近仙掌百官候綴紫宸班露滴朝衣气森爽漢宮揚栁唐宮花容易零落空繁華何如可獻至尊壽茯苓美似安期鑾輿因戀湖山好樓閣淸陰勝蓬島不知風雨汴陵前騎卒新樵幾株倒當日榻前初進圖黃金趣賜聞傳呼何年流落在人世父老猶看思舊都客行近過吳山下落葉空林惟敗瓦豈無畫史似前人秋色淒涼不堪寫

芥舟詩

估客海上誇乘風大艑逺戛龍魚宮防如乘雲落天外不假羽翼行虛空驚濤拍山撼難動安臥每到扶桑紅回頭卻笑埀釣子斷溝老葑畱孤篷烏知達人解物表坐視大塊舟航同風輪晝夜不停轉元气下載浮鴻蒙泰山亦與一塵等何以巨細論雌雄君今齋居那苦小自比置芥坳堂中將身便欲入無間險語乍出驚愚防我聞懸珠納萬象此事尙覺勞神功萬千毫髮盡非有幻相欲別誰能窮君行莫鼓萬里舵天遊閉戶隨西東何須更待積水厚區區往問南華翁

題周遜學天香深處捲

仙芬染骨濃無迹秋入畫堂簾不隔夢尋老蟾煙霧迷碎落金虫夜愁寂素娥舊栽無兩叢萬古散吹秋滿空燻鑪不象籠火人倚畫欄淸影中蕙蘭暗泣幽馨歇只有瑤芳占涼月

象

海山巨獸堪乘戰番使前年逺來獻寶纓纒絡錦防埀拜舞如人向金殿仙仗時巡出鳳城車輿頻駕不曽驚有牙莫畏焚軀禍天子深仁愛爾生

題茅叟夏山過雨圖

前山防防云欲開後山隠隠猶聞雷江南六月風雨過樹暗不見巫陽臺奔湍衝斷石橋路下瀉谷口相喧豗陰開林壑鬼神去气濕古洞蛟龍回人家出門看新霽泥封墜果多楊梅漁樵欲歸謂已暝返照石壁蟬鳴哀山中此景誰解寫茅翁素有丹靑才新圖一片似海嶽髙堂未展涼先來嗟余久逐揮汗客蓆帽障日趨黃埃問翁幾欲東遊去如此畫圖安在哉

偃松行【松在天平山獅子巖下】

龍門西岡魏公祠祠前有松多古枝長身蜿蜒橫數畝巨石作枕相撐搘春泥半封朽死骨凍蘚盡裂皴生皮無心昻聳上霄漢偃仰獨向荒山陲蟄雷破嶽撼不動千載一夢醒何遲政如臥龍未起日深意有待風雲期太湖月出照夜魄天峯雪積埋寒姿濤聲時吼若鼾息野老驚起山僧疑左伸右屈多異態天自出巧非人爲畫師安能把筆寫樵子豈敢操斤窺杜陵枯柟已憔悴蜀相老柏非瑰奇何如此樹怪且壽呵衛定想煩靈祗不知已閱幾人代遊客過盡今存誰明堂屢興不見取得全正愛同支離我嘗來觀忍遽返醉坐其上髙吟詩葛陂笻竹亦騰化神物終去可久羈何當一叱使飛起載我萬里遊天池他年還訪舊城郭正是白鶴歸來時

白馬澗

白馬何不居天閒乃在古寺長松間奇姿不受世羈絡逺自竺國防經還澗邊飲罷寒雲起恍惚化龍跳入水空山夜雨不聞嘶埋沒蹄痕紫苔裏髙僧一去今幾年世上神駿還誰憐莫令老逐風塵子憔悴哀鳴途路邊

贈治冠梁生乞作髙子羔舊樣

野人散髮秋半稀小冠宜著稱短衣淸時無能恥恩澤朝簪乍脫歸田扉進賢峩峩在頭上此物須當付卿相閉門方欲誦詩書煩君爲制依我樣

賦得烏衣巷送趙丞子將

差差舞羽多光彩鄕國初辭度雲海江南門巷有題名識得當年故巢在春風三月滿京華肯入尋常百姓家隨鶯已度龍池栁引蝶還穿鳳苑花緑蕪芳艸長幹渚樓閣初晴社前雨江邊今日有離筵畱人看上檣頭語

宿蔡邨夜起

四更雞叫七星爛獨起開門候天旦月掛愁邊人影低風驚夢裏烏羣散孤舟嫠婦寒自泣破屋老農貧屢嘆早餐欲發未遑安客路飄零正多難

天閒靑驄赤驃二馬歌

漢家諸將開經濟列宿儲精降人世天遣同成一代功亦有房星化騏驥靑驄剪鬉髙作花赤驃灑汗微成霞人間何處得奇種恍惚西至逾流沙年來百戰從天子曽逐烏騅到江死不慙飽食玉山禾天廏時淸少鞭使周王八駿去不來唐帝六馬應凡材何如二龍總超絕蹴踏四海荊榛開圉官雙鞚頻回顧萬里長楸恐驚騖嘶處秋生閶闔風浴時曉動昆明霧一匹前牽一匹騎馳道每出隨龍旗態閒步穏識上意不敢揺頓黃金羈昨看巡狩還都邑鐃吹聲催移仗急羽林萬騎從如雲追逐飛塵豈能及嗟哉此馬不異人乘時際遇蓋有神請看埀耳鹽車者那得昻藏八尺身

同謝國史遊鐘山逢鐵冠先生

日日城中望鐘山孤塔縹緲峯孱顏山靈嘲我不一到但命俗駕趨塵闤聖恩今朝許休沐得與謝客同躋攀出郭未至景已好松風一連淸灣空林無人遇釋子知有曲徑通禪關舉頭見寺去尙逺鐘磬響落浮雲間登髙不知已幾里但怪力盡愁辛艱眾山雜沓總在下如擁劍佩趨朝班時當嚴冬雪始霽古木寒瘦泉流慳梁僧遺墓臥殘碣宋帝廢墠埋深管六朝陳迹不可問但見石老莓苔頑豪華歇盡形勝在刼火幾度燒空殷鐵冠先生有道者往往人見騎黃斑相迎爲指幽絕處瀹茗畱坐聽潺湲莫嫌癡客暮未返日墮江水鴉飛還欲營一遊豈易得長來不比山僧閒

喜家人至京

家人逺來如我歸骨肉已是鄕園非妻羸女病想行苦塵土覆面風吹衣裝車日暮解牛軛呼燭買酒敲鄰扉客懷乍見不得語一室相對情依依憶昨初防使者徵逺別田舍來京畿小臣微賤等蟣虱召對上殿瞻天威詔從太史校金匱每旦珥筆趨彤闈春遊禁苑侍鶴駕冬祀泰畤隨龍旂有時靑坊坐陪講宮壼滿賜霑恩輝艸茅被寵已逾分不才寜免誚與譏海鳥那知享鐘鼓野馬終懼遭籠鞿江湖浩蕩故山逺歸夢每逐鴻南飛常時出院就空館僮僕愁對語者稀知君在捨亦岑寂嵗暮雨雪吟蛜蝛今宵得見信可樂如獲美饌飽我饑但憂兄姊尙逺隔言笑未了仍歔欷何當乞還棄手版重理吳榜尋漁磯門前親種一頃稻婢供井臼妻鳴機秋來租稅送縣畢邨酒可醉雞豚肥誰言此願未易遂聖澤甚沛寜終違

北山觀猿

黒衣公子何嫋娜飛掛枯梢不愁墮幾回呼下白雲間拋賜曽嘗內園果家鄕何處是巴西回首煙蘿望欲迷料得孤舟江上客月明少聽一聲啼

客捨雨中聽江卿吹簫

客中久不聞絲竹此夕逢君吹紫玉斷猿哀鴈總驚啼我亦無端淚相續數聲嫋嫋復嗚嗚散入寒云細欲無愁望洞庭空落木夢遊秦苑總荒蕪曲中只訴君心苦不道人聽更淒楚關山燈下嘆羈臣江浦舟中泣嫠婦憶昨閶門費酒貲玉人邀坐弄參差彩霞深院花開處明月髙樓鶴去時如今忽在他鄕外風雨寒窓兩憔悴恨無百斛金陵春同上鳳凰臺上醉始知嶰谷枯篁枝中有人間無限悲願君袖歸掛髙壁莫更相逢容易吹

謝友人恵兜羅被歌

蠻工細擘冰蠶繭織得長衾謝縫剪防茸栁絮不愁吹鋪壓髙牀夜香軟朔風入關凋白楡塞寒此物時當須明燈熾炭夕宴罷薦寢宜共紅氍毹海客揚帆遊萬里得自昆侖國中市歸來遺我見逺情重似鴛鴦合歡綺詩人鶴骨欺霜稜曽直禁署眠靑綾自從身退合閒臥只愛擁紙同山僧今朝得此何奇絕展覆不憂兒踏裂便思淸夢伴梅花靜掩寒窓聽風雪越羅蜀錦安可常洞房美女謾燻香誰知一幅春云暖卽是溫柔堪老鄕防宿成均汲玉兔泉煮茗諸君聨句不就因戲呈宋學士

白兔如嫌桂宮冷走入杏花壇下井嫦娥無伴每相尋水底亭亭落孤影曽搗秋風玉臼霜至今泉味帯天香玉堂仙翁欲飲客轆轤夜半響空廊齋燈明滅茶煙裏醉魂忽醒松風起只愁詩就失彌明殘雪滿庭寒似水

大全集卷九

欽定四庫全書

大全集卷十

明髙啟撰

七言古詩

題美人對鏡圖

曉院轆轤鳴露井玉人夢斷梨云冷起開妝閤笑窺奩月裏分明見娥影自對猶憐況主家春風一面斷腸花何由鑄入靑銅內不遣秋霜換蛾翠

送曹生歸新安山中

黃山西來九華連巖洞翕忽通雲煙白鵞嶺下煉丹處瑤艸獨秀今千年三十六峯在靑天仰面歷數舉馬鞭髙林雜樹多未識風雨一過俱蔥羋山深何物尢可憐秋禽幽鳴巧如弦路回澗阻似無地中有蒔藥千家田雲間雞犬隔流水居人彷佛皆神仙我欲窮遊久無緣羨君忽去尋歸船猿聲兩岸谿幾曲白沙明月相洄沿到時西峯艸堂前應有攜酒來華巓山人不喜說朝市但說久別情依然塵埃舊褐便可脫濯費十斛山中泉爲予淨掃石上葉早晚有意來髙眠

曉出城東門聞櫓聲

城門朝開路臨水人語煙中近魚市誰揺飛櫓入蒼茫帶夢驚鳬柳邊起過處寒波動拍沙逺聞嘔軋復咿啞徵夫車轉山頭阪工女機鳴竹外家我身本是江湖客偶墮黃塵曉行役此聲空憶舊曽聽舟中酒醒東方白

詠苑中秦吉了

不獨能言異凡鳥最愛佳名呼吉了雕籠幾度學雞鳴驚起煙花六宮曉駕來別院未知迎先聽遙呼萬嵗聲願把春風一杯酒從今莫聽上林鶯

夏珪風雪歸莊圖

江云粘波晚糢糊靑山忽失如亡逋乾坤瑩淨冰作壺春意散入千林枯野橋古渡行人無淸響瑟索鳴殘蘆江天萬里一老夫短蓑如蝟舟如鳬魚寒入泥不上罛歸來逺識漁邨孤柴門夜扣聞犬呼逕竹壓折誰相扶山妻自炊稚子沽不羨炙肉圍紅鑪嗟予客遊嵗屢䢐詩囊隨驢走髯奴長安何處覓酒徒飛花朴頭帽不烏旅舎無夢還江湖慙對風雪歸莊圖

始歸江上夜聞吳生歌因憶前嵗別時

前年月夜聞君唱秋滿蘆花此江上一聲離思水茫然云逐孤帆共揺颺驚魚噴浪棲鶻飛木葉散落風吹衣蓮歌盡歇松陵浦漁笛還沈笠澤磯停杯數到臨終拍露下無聲斜漢白滿船相送盡淒然況我當爲逺行客解紱今年別紫宸歸舟江上又逢君一尊重聽當年曲相對渾疑夢裏聞東方欲曙餘聲絕悲喜盈襟竟誰說願長把酒聽君歌從此天涯少離別

題董元臥沙龍圖

人間滴罷天瓢水歸防珠臥沙裏空潭白日不聞雷雲霧俄隨轉身起誰言北苑筆意精頭角破屋將飛騰細看圖畫何須恐曽謁眞龍遊太淸

松隠居爲戴叔能賦

江邊柳樹谿邊花晉處士宅秦人家秋風忽來春雨過坐看衰落俱堪嗟山中相依嵗年久羨君獨結蒼髯叟短褐長鑱不解耕茯苓作食花爲酒我今身似浮雲閒正合著在長林間明朝儻許同棲泊便擬飛隨白鶴還

蕭山尹明府吳越兩山亭

憶昔看山吳越遊酒酣鼓棹江中流左招舞鳳來百里右顧臥龍橫半州崢嶸兩勢不相下氛翳淨掃當髙秋文身烏喙昔分處有國本是名諸侯區區仁暴固無異朝吞暮幷山應羞不知千載竟誰主伯气倐與飛煙收邇來此地有兵甲風景頗似當年愁黃雲蔽天道路逺我欲再尋應莫由聞君作亭壓此境坐獲眾勝非窮搜江長不隔飛鳥渡峯多欲障斜陽畱廢興自古屬造化登臨未須生百憂但當矯首望東海一杯笑舉邀浮丘

贈賣墨陶叟

龍井老人稱墨仙有家近在荊谿邊鐵臼秋鳴竹屋雨瓦溝春掃桐窗煙玉初成敢輕用萬里豹囊曽入貢日長小殿試烏絲光迸驪珠欲浮動世間潘李今已無黃金滿篋爭來沽詞臣供寫上林賦畫史借作瀛洲圖文物年來頗凋獘喪亂誰言少知貴便須從子乞雙螺醉艸檄書磨楯鼻

虎丘行次朱賞靜見寄韻

我謀我隠西郭西讀書坐覺長身低出門到寺才數里野水沙竹生秋輝恨無酒航漾落日百錢行自懸靑藜時危未卜人安宅幸遇勝地須扳躋山中況逢暑雨過枇杷樹髙陰滿地興來卽遊興盡返迎送豈要山僧知兩崖石根下插水綠藤倒拂風生漪空堂朝鼓起龍蟄髙塔夜鈴驚鶻棲人生在世本爲客隨意且畱何必歸丘陵莫嘆今日異城郭更恐他年非蒼茫萬事孰可問孤鳥已沒空煙霏念君不遊何所爲作字寄我如張芝眞娘有靈應大笑把酒豈不延題詩秋風今朝動江浦掛席正是當年期與君一弔興廢迹荒臺古樹聞烏啼

鳳臺二逸圖

元集賢院待制馮海粟公自號瀛洲客嘗被斥遊金陵鳳凰臺作詩弔李謫仙好事者爲作鳳凰臺遊圖近有詩示求題賦此塞之

謫仙昔作供奉臣詩語不合妃子嗔鑾坡無地容侍直錦袍來醉金陵春金陵臺髙鳳凰去西望長安竟何處江聲空打石城潮山色猶橫歷陽樹騎鯨一去五百秋花艸滿逕埋春愁瀛洲老客綠玉杖笑領賔客還來遊才气風流頗同調曽入金門待明詔當年流落不自悲卻問前人欲相弔可憐二子遭淸時放逐江海空題詩賴有髙名足難朽何用粉墨他年埀夕陽欄檻登臨後誰復來遊酹杯酒屐痕寂寞隠蒼苔棲烏啼滿臺前柳

送張員外從軍越上

鵾雞啼霜海城白誰掃行車出南陌刀頭裝得願酬恩知是狂遊廣州客擊築悲歌鬥酒前又從飛將去臨邊幕中艸檄風生筆馬上吟詩月在韀秋聲萬里隨徵鴈南北長江竟誰限明朝若上越王臺應有中原陸沈嘆

題陳節婦

節婦姓孫郡人陳已久之妻也已久客死節婦守志其孫彥遜求題賦此

嬌兒笑語羅幃暮銀燭揺光夜香度狂風忽起海東頭吹斷蘭州去時路去時豈惜千金軀煙濤竟沒瑚樹精衛寃深水更深身小天髙向誰訴寂寞塵奩掩鏡光可憐不復照晨妝階前莫剪靑靑艸生死終身不下堂堂中素幔空時祭賴有孤兒拜虛位白日哀思眼不幹夜枕還流夢中淚妾本孤桐斷作琴一弦只作一弦音逢人不奏鳳凰曲別鶴離鸞夜夜心

晚步西郊見鴐鵞羣飛

平煙漠漠天蒼蒼牛羊不牧野艸黃鴐鵞東來髙作行晴空忽墮數防霜紫塞碧海遙相望下視鳬鴨愁陂塘書生見此心欲狂便思呼鶻上馬馳鷫鸘之裘自倒披箭聲脫鳴餓鴟逺翮正落雙參差仰空拍手誇絕奇豪气服殺幷州兒也勝閉門坐詠詩

次韻楊孟載早春見寄

雪後西園韭初剪流澌晚動春塘淺閉門有客抱深愁久不題詩硯生蘚風塵健兒誇得意獨坐寂寥誰所遣應緣少學與時違不習弓刀誦文典城中物貴市門靜好事猶能具杯臠琴堂朝夕共淸歡舉白頻浮不容免鈴騶已遊賔客醉深夜垣扉罷扃鍵一燈畱照對牀談沸鼎松聲烹綠荈五更上馬子先去擁被獨眠窗日晛起聞啼鳥忽興發欲往江邊云隔巘人家舊燕盡巢林艸滿長洲絕遊輦春耕咫尺阻歸計野水自流閒澮畎吾鄕繁華天下稀花柳邨邨隨步轉久聞離亂今始見煙火髙低變峯燹登臨吹笛散羣羌此事空嗟千古鮮朝來風雨況淒黯雨濕城頭旗不展鄰里銜泥備役夫縣官不肯憐疲喘安居且復俟時寜出豈無能非退捲範莊紅杏幾株在好待開時同折撚對花憂患不須言剩喚一杯供腳軟

鹿

日暖呦呦艸際鳴養馴未省見人驚雲山別卻銜芝侶來向朱欄花下行舊毛雪白新茸綠曽在宜春苑中畜幾人逐走向中原輸與吾皇稱疾足

詠雪禁體次徐文學韻

邊城雪埋深沒簳風旋餘花吹酒盌幾人遮虜渡冰河直指彎弓不能滿我方髙枕聽蕭瑟卻喜今年瘴全浣寒添柳院覺春遲明透竹窗驚夜短未成豪飲圍翠袖且辦淸吟呵象管鋪庭擁路掃難開三日不消知待伴翻疑塞北云正冷可信江南地先暖愁封小窟僵蟄虫驚折危柯殞巢卵林中樵絕暮無煙野外獵來晨有疃趙女依稀舞態斜郢人寂寞歌聲斷此時自嘆少淸歡月下閒門誰解欵山陰老客𨿽苦病放曠猶能類中散長須踏雪送詩筒白戰令嚴烏敢緩開簾尙恨不同賞醉看帽欹仍裼袒秖期明日有晴暾逺訪梅花須勿懶

思夫山

江上曽看望夫石湖中望見憶夫山夫君好采山中藥獨得長生竟不還不似蕭郎與秦女乘鸞同去彩雲間

題陶生兼寄周記室

馬頭交語臨長陌我手持杯君揖防官槐風起咽秋蟬日暮偏傷逺行客故鄕故人離別多過江相見問如何軍中莫笑書生怯還有能當曳落河

倒掛

綠衣小鳳啼愁罷瘦影翻懸桂枝下芙蓉帳裏篆消時解斂餘香散中夜鐘鼓迢迢鎖禁門宵衣未得奉明恩五更香冷羅浮月相憶梅花應斷魂

苦寒書江上主人壁間

慘節欲盡郊原空北風五日吹沙蓬客子東遊骨肉逺主人賴有江邊翁靑燈白酒同傾瀉醉擁布衾茅屋下中宵不敢愁苦寒猶有窮年逺行者

菜邁爲余唐卿賦

柱桐裏中君始歸菜花滿園黃蝶飛桔橰倚樹長不用江南雨多山土肥方畦獨繞看新綠晚食何須尙思肉翠縷登盤春薤香金釵出盎冬葅熟我家亦在尊菇鄕秋風便應歸共嘗潮州司馬成何事回首空愁足萬羊

送張貢士防試

國家文治今百年多士孰賚皆知天南宮坐試二三防能使海內無遺賢院門晨開官燭爛白袍鵠立人三千上談禮樂祖姬孔下議制度輕讎臨軒曽看宰相賀云瑞盡見當臚傳看花或騎太僕馬錫宴每給司農錢登朝出牧知幾輩冠佩劍舄紛相聨邇來國運屬中圯爭慕死節羞生全潯陽老守血灑地甬東大將魂沈淵乃知儒術王政本至此尙賴扶傾顚諸生區區抱遺籍艸萊竄亡亦可憐南方上公境獨治鹿鳴更欲興賓筵張君幾年客夜雨古檠空案親韋編逢時頗欲見行事豈但持作求魚筌入塲叉手萬言就眾目一葉驚先穿嚴裝又隨計吏發京城逺瞻北斗連秋風吹云別酒冷枯楊淺水閶門邊君行勿亟我有語落日尙在車衡縣竊聞天子正側席此去爲拜彤庭前揮毫休奏醴泉頌給札莫賦淩雲篇但當開口論世事號令次第宜何先坐令王綱復大振幹樞共仰天中旋我今有志未能往矯首萬里云茫然

明月舟

秦郵呂彥行題所寓室曰明月舟蓋取甓社湖中有明月之句也

明月非月舟非舟問君乘之何所遊風多浪髙徧處有日暮欲渡令人愁此鄕偶似淮南住醉客每來歌白薴夜深天黒夢神光幾个驚烏落髙樹君才照國不照車何用髙隠江湖居嗟予未識靑藜杖願借舟中臥讀書

聽南康陳協律彈楚歌

我聞楚客彈楚聲初弦一揮邊馬驚嗚咽哀音動寒月正如歌發漢軍營營中一曲還漸理想見彷徨帳中起美人掩泣壯士悲寶劍無光黯秋水淒涼疊弄悄欲終應憐歸騎阻江東蓋世英雄竟如此遺調空畱感人耳四座相逢今夜聽霜風忽來庭樹零無言有愁俱酒醒

京師苦寒

北風忽發浮雲昏積陰慘慘愁乾坤龍蛇蟄泥獸入穴怪石凍裂生皴痕臨滄觀下飛雪滿橫江渡口驚濤奔空山萬木盡立死未覺陽气回深根茅檐老父坐無褐舉首但望開朝暾苦寒如此豈宜客嗟我嵗晚飄羈魂尋常在捨信可樂牀頭每有松醪存山中炭賤地鑪暖兒女環坐忘卑尊鳥飛亦斷況來友十日不敢開衡門朅來京師每晨出彊逐車馬朝天閽歸時顏色黯如土破屋暝作饑鳶蹲陌頭酒價𨿽苦貴一斗三百誰能論急呼取醉徑髙臥布被絮薄終難溫卻思健兒戍西北千里積雪連昆侖河冰踏碎馬蹄熱夜斫堅壘收羌渾書生只解弄口頰無力可報朝廷恩不如早上乞身疏一蓑歸釣江南邨

約諸君遊範園看杏花

去年春色近淸明萬匝煙花夾曉城西苑相逢車馬問何人不是踏春行今年人迷去年道風雨不來花自掃僧寺庭空半紫苔侯家宅廢皆靑艸縱然無主一株存憔悴塵沙不可論野外日斜啼鳥散消愁無處卻消魂魏公園林芳塢下聞有柔枝正堪把休言亂後少花看得到花前人亦寡明日尋君君莫違共隨遊蝶弄晴暉閉門夢斷江南晚忍見迢迢春自歸

南州野人爲吳邑曽令賦

南州沃壤非泥塗淸泉流渠嵗不枯若人抱耒蘄水上始志自比躬耕徒幸逢堯舜可在野起綰墨綬來東吳一鞭不驅雨後犢兩舄已化空中鳬郭西春朝布谷語柔桑綠云連太湖下車殷勤問父老勸耕爲汝犂先扶我本野人偶叨祿向汝未忍施鞭蒲五風十雨和气應勿遣寸土生蒿蕪太平邨落雞犬靜社飲自足歡妻孥但當相率了官務莫勞縣吏來催租民言此令善教我鬥酒相壽歌嗚嗚共問野人竟誰是堂中鳴琴賢大夫

欲訪李孝廉至婁江遇風而回

船頭曉日浮江面東望靑山是婁縣尋君此去愛潮平出浦那知風色變雲煙翕忽波浪湧咫尺漁邨已難見髙樹巢傾鸛鶻愁深潭窟陟鼉龍戰舟師捩舵苦無力帆勢如蓬幾飄轉中流不進卻歸來握手何由遂初願人生防合應有時天意茫茫吾敢怨

夜泛湖至東捨

漁邨港頭初月上鵞鴨不收菇荻響隔湖煙寺逺鐘來居人盡歸吾獨往寒風蕭蕭寒浪生舟中欠載酒壺行東家未宿如相待黃葉靑燈機杼鳴

午日有懷彥正幼文

去年歸鄕過重午柳雨莎風滿南浦白蓮閣上與君吟遙憶徐君隔淮楚今年風雨又端陽卻在秦淮憶故鄕徐君已歸若相見應言前事一淒涼客愁欲斷翻長笑人事推遷古難料明年未省又何之一杯且聽江南調

鷗捕魚

秋江水冷無人渡羣鷗忍饑愁日暮白頭來往似漁翁心思捕魚江水中眼明見魚深出水復恐魚驚隠蘆葦須臾銜得上平沙鱗鬛半吞猶見尾江魚食盡身不肥平生求飽苦多饑卻猜人少忘機者海上相逢不飛下

泉南兩義士歌

泉南兩士陳與孫少小相約爲弟昆合疎成戚契誼重異木纒結如同根升堂握手出肺腑交拜二母開罍樽具舟期賈海外域欲度夷僰窮昆侖滄溟東望浸天爛風怒攪波濤渾天吳恍惚出怖客掀舞鮫鱷飛鵬鵾孫言陳宗惟子在逺涉巨險吾宜奔汝親頭白倚門切愼勿輕去違晨昏相讓不得乃更往掛席遙指扶桑暾望山行覓島中國卉服通譯侏言尋煙暮投薜荔屋趂墟晝集桄榔邨逾年還家喜得寶木難火齊並瑤琨探囊用取兩不較屑屑彼我誰復論急難相援誓終始嵗時燕慶烹羔豚義風久已動殊俗椎結相見知欽尊我聞同气有爭利防墻往往隳家門又看結交許嵗晚盟盤未撤渝情恩管鮑居貧乃共濟余耳得勢終相吞若玆二子古亦少簡牘可使他年存作歌爲繼王子傳薄俗視此應堪惇

節婦吟

城頭黒云如破屋車走爭門折千軸姚家新婦亦東逃舅姑驚惶兒女嘷自知數口難俱免欲渡前谿舟尙逺囑夫棄妾當奉親獨赴淸流不愛身此日誰能問南史如婦曽書幾人死

立秋前三日過周南飲雷雨大作醉後走筆書壁間

周郎乃是同鄕友亂後相逢驚老丑日斜邀我話舊遊爲喚金陵白門酒一杯乍解羈旅顏兩杯漸沃粘吟口三杯不覺已陶然此身竟到無何有靑天俄忽震霹靂白浪翻江怒蛟吼急雨爭鳴池上荷狂風已折門前柳醉中相對正坐忘匕箸何須驚落手家人喧呼水入戶顚倒屋茅隨地走牀牀避漏且莫嘆旱气方除賀田叟蓐收預到三日前淨掃炎氛去如帚黃昏泥潦歸未得呼燭相畱臥東牖夜深酒醒起獨行雲散城頭見星斗乃知天變只須臾人在艱難豈云久

送張倅之雲間

鱸鄕亭前楓葉稀讀書堆下徵鴈飛孤城迢遞秋色裏作官自好休思歸扁舟晚待潮東去琴鶴由來是家具別意方畱江上杯離心已掛雲間樹如此風流一使君文章政事更何云絕憐退食兼榮養不向山頭望白雲

送王孝廉遊京歸錢塘

江南艸長蝴蝶飛玉缸碧酒流春輝相逢上客同買醉白馬新自燕山歸燕山歸來不堪說易水寒風薊門雪朝邸空隨使者車帝閽不受書生謁笳聲杳渺歌苦辛短衣笑拂京華塵不畱東閣觀奇士還覓西湖別故人此行莫嘆知音寡曽到黃金舊臺下荒臺遺址今已平更有何人致賢者

望月臺

臺前夜半烏啼時起望明月彈商絲月來照見臺上影松桂滿山風露冷

愛竹軒爲陳維寅賦

匡山老客何淸眞自繞園屋栽蒼筠年來無肉𨿽苦瘦家有萬玉誰言貧一竿防惜不忍剪何以持釣橫江鱗僮來掃葉自可喜客至踏筍長遭嗔軥輈啼罷結逺夢碧雲忽墮湘南春涼陰翛翛潤琴硯落翠冉冉沾衣巾詩成時向節下寫醉墨防破煙痕新風來淸嘯與相答若聽金奏怡我神知無顏色媚兒女自古相愛惟幽人洛陽陌上花易過歌鐘競賞勞車輪何如此君最耐久嵗晚結托同情親亂聲朝送簾外雨疎影夜拂窗前塵我嘗種此欲免俗亂後伐盡惟荊榛故園咫尺未能去移家幸得爲子鄰往來儻許如二仲敲門借看毋嫌頻

釣雪灘

江流欲澌魚不起一蓑猶釣寒蘆裏漁邨茫茫煙火微雪滿晚篷人獨歸

幻住精舍尋梅

郭西雪後尋僧院短竹穿沙水如練梅花有待我來催十日春寒未開徧忽思前日渡江水夜解徵帆宿山縣偶逢一樹在官廨爲寫新詩冰滿硯關山夢別今五年縞袂誰家月中見自慙喪亂尙飄泊淚眼如看故人面黃昏酒醒逐寒影繞樹千回意無倦南枝北枝亂如雪未許東風吹一片名園桃李盡荊榛空谷獨開君莫怨重來省視兩何如惆悵歸時有餘戀

北郭秋夜喜徐卿逺來兼送南防

東海徐君我同裏日共周旋接冠履斯人自是眞可人不見心憂見之喜豈容逺別關山嶽兩嵗僅收書一紙頗聞微祿不自養霧雨南方疫時起誰能忽送千里來應有飛鴻渡江水虫聲今夜空館涼秉燭相看疑夢裏瓊枝何以失舊色客路風塵亦勞矣我今不解出門行病眼流眵肉生髀與奪得喪未足較惟有一貧聊復爾暫來卽去何使然撫琴東西覓知已當時結交豈不多下車相揖今無幾願君窮達存此心勿使千年笑余耳

次韻答朱冠軍遊城西之作

前年城西作冶遊柳條拂蓋花迷舟笑看明月問狂客我舉大白君當浮去年城西復偶住酒伴家家邀卽去東鄰寺裏花正開半醉半醒遊幾度今年有花愁獨尋閉門三日臥春陰將軍小隊遊何處日暮空聽車馬音臯橋泰娘殊窈窕爲我喚來歌水調客愁艸艸不易除世事茫茫本難料玉壺一雙秋露傾惟此可以忘吾情醉歸共射艸中石笑擘弓霹靂鳴

贈步錬師禱雨

白頭道士騎一鶴手把靑蓮下寥廓人間又見海田枯十丈黃塵沒城郭昔年服事茅長君能役鬼神呼風雲下爲羣生掃旱沴雨工驅起如羊羣陰雷塡塡天欲怒靈飇吹旗紫壇暮書入重關虎豹開璧沈古井蛟龍防須臾甘澍何滂沱十日不雨應無禾祠官空爲大雩舞覡女羞作迎神歌明朝師歸定何許雲裏懸珠赤如黍更煩夜起把天瓢翻作東南洗兵雨

題朱澤民荊南舊業圖

睢陽醉磨一斗墨夢落荊南寫秋色大陰埀雨尙淋漓哀壑回風更蕭瑟楓林思入煙霧淸湖水愁翻浪波白谿上初逢野老航山中逺見先生宅秫田半頃連芋區茅屋三間倚蘿薜僧來看竹乘小輿客去尋苓借髙屐任公臺下石可坐周侯廟前路曽識虎迹時畱暮苔紫蛟气或化秋云黒城郭當年別已久風塵此日歸不得落日書齋半壁明圖畫臥對空相憶

月支王頭飲器歌

磧中萬騎驕嘶雪頭掛金鞍敵初滅歸來漆作太白杯杯酒寒凝色如血故國無塋歸夢迷朽骨飲恨空如泥琵琶聲中鬼語雜酥燈照夜風淒淒昆侖倒瀉黃河入袍汗淋漓疑淚濕部落誰酧國士恩尊前一夜無聲泣烏孫降王猶疾首起奉單於千萬壽

海石爲張記室賦

大星墮水聲若吼祖龍夜叱神羊走誰將五色補天余屹障狂瀾嵗時久空憐山頭精衛鳥身墮風波銜不了媧皇去後幾桑田鼇背靈峯一拳小

張中丞廟

延秋門上烏啼霜羯奴曉登天子牀江頭老臣淚暗滴萬乘西去關山長公卿相率作降虜艸間拜泣如羣羊當時不識顏平原豈復知有張睢陽孤城落日百戰後瘦馬食盡人裹瘡男兒竟爲忠義死碧血滿地嗟誰藏賀蘭不斬上方劍英雄有恨何時忘千年海上見祠廟古苔叢木秋風荒摩挲畫壁塵网裏勇气虯髯張巫歌大招客酹酒忠魂或能來故鄕

靈巖琴臺

美人玉琴何處防遺譜寫入風泉秋落葉無人登舊榭滿山明月烏啼夜

送劉將軍

朔風吹沙復吹雪笑解吳鉤初欲別酒酣擊築和悲歌將軍出關車騎多

大全集卷十

欽定四庫全書

大全集卷十一

明髙啟撰

長短句體

靑丘子歌

江上有靑丘予徙家其南因自號靑丘子閒居無事終日苦吟間作靑丘子歌言其意以解詩滛之嘲

靑丘子臞而淸本是五云閣下之仙卿何年降謫在世間向人不道姓與名躡屩厭逺遊荷鋤懶躬耕有劍任繡澀有書任縱橫不肯折腰爲五斗米不肯掉舌下七十城但好覓詩句自吟自酬賡田間曳杖復帯索傍人不識笑且輕謂是魯迂儒楚狂生靑丘子聞之不介意吟聲出吻不絕咿咿鳴朝吟忘其饑暮吟散不平當其苦吟時兀兀如被酲頭髮不暇櫛家事不及營兒啼不知憐客至不果迎不憂回也空不慕猗氏盈不慙被寛褐不羨埀華纓不問龍虎苦戰鬭不管烏兔忙奔傾向水際獨坐林中獨行斲元气搜元精造化萬物難隱情冥茫八極逰心兵坐令無象作有聲防如破懸虱壯若屠長鯨淸同吸沆瀣險比排崢嶸靄靄晴雲披軋軋凍艸萌髙攀天根探月窟犀照牛渚萬怪呈妙意俄同鬼神防佳景毎與江山爭星虹助光气煙露滋華英聴音諧韶樂咀味得太羮世間無物爲我娛自出金石相轟鏗江邊茅屋風雨晴閉門睡足詩初成叩壺自髙歌不顧俗耳驚欲呼君山老父攜諸仙所弄之長笛和我此歌吹月明但愁歘忽波浪起鳥獸駭叫山揺崩天帝聞之怒下遣白鶴迎不容在世作狡獪復結飛佩還瑤京

登陽山絕頂

我登此山巓不知此山髙但覺羣山總在下坐撫其頂同兒曹又見太湖動我前洶湧三十萬頃煙波濤長風吹人度層嶂不用仙翁赤城杖峯回秋礙海鶻飛日出夜聴天雞唱中有一泉長不枯乃是蜿蜒神物之所都老藤陰森洞府黒樹上不敢畱棲烏常年禱雨車來此投金符靈旗風轉白日晦馬鬛一滴霑三吳巖巒蒼蒼境多異樵子尋常不曽至探幽歷險未得歸忽聴鐘來澗西寺此時望靑冥脫略塵世情白雲冉冉足下起如欲載我升天行古來名賢總何有只有此山長不朽欲呼明月海上來照把長生一瓢酒浮丘醉枕肱洪崖笑開口秋風吹落浩歌聲地上行人盡回首

張節婦詞

靈壽張明府嫡母早寡守志

誰言妾有夫中路棄妾身先殂誰言妾無子側室生兒與夫似兒讀書妾辟纑空房夜夜聞啼烏兒能成名妾不嫁良人瞑目黃泉下

與客飲西園花下

一壺酒正滿一樹花仍新傾壺對花樹日暮西園春不愛枝上花愛此花下人相逢莫學花無賴明日分飛隨路塵

吳中逢王才隨朝京使赴燕南歸

江南艸長蝴蝶飛白馬新自燕山歸燕山歸不堪說易水寒風薊門雪朝邸空隨使者車禁閽不受書生謁一杯勸君歌莫哀歸時應過黃金臺不見荒基秋來土花紫伯圖已歇昭王死千載無人延國士

白雲泉

白雲不爲雨散在淸泉流泉气復成雲山中同一秋巖前石竇幽寒處云自長浮泉自注潛龍未起出深渴鳥時來下髙樹云應無心飛上天泉亦不肯隨奔川老僧愛此不復下山去臥云飲泉終嵗年

戎王追彘圖

前騎脫兔奔後騎驚鴻急火燒秋艸獵場空一彘窮追勢難及大小當戶左右賢單於勇鋭閼支妍雕戈白羽謾爭發眾中得雋知誰先君不見天防將眞天子馳一馬殪四豕

茅山陳道士臥云所

不逐云渡海寧隨云出山但邀云共宿日夕三峯間絪緼枕席潤晻靄房櫳閒聴松閣前風滿耳吹盡白雲應睡起

贈醉樵

川釣已遭獵野耕終攺圖不如山中樵醉臥誰得呼采山不采松松花可爲酒酒熟誰共斟木客爲我友木客已去空石牀舉杯向月邀吳剛借汝快斧斫大桂要令四海增淸光林風吹髮寒擁耳獨枕空尊碧巖裏此時忘卻負薪歸猛虎一聲驚不起世間萬事如浮煙看棊何必逢神仙靑松化石鶴未返酒醒又是三千年

雷雨防嬰圖

兒衣寒母衣濕風雨蒼黃歸意急雷忽鳴兒忽驚抱兒與兒同死生樹聲吹回水聲注田家尙遙無避處看圖誰念亂離人白日靑天棄兒去

南園

君不見平樂館古城何處寒云滿君不見奉誠園荒臺無蹤秋艸繁白日沈山水歸海寒暑頻催陵谷攺皇天大運有推移富貴於人豈長在請看當年廣陵王雙旌六纛何輝光幸逢中國久多故一家割據誇雄彊園中歡防恐遲暮美人能歌客能賦車馬春風日日來楊花吹滿城南路疊石爲山引泉爲池辟疆舊園何足奇經營三十年欲令子孫永保之不知回首今防時繁華掃地無復遺門掩愁鴟嘯風雨種菜老翁來作主空餘怪石臥池邊欲問興亡不能語春已去人不來一樹兩樹桃花開射堂踘圃俱靑苔何須雍門琴但令對此便可哀人生不飲胡爲哉人生不飲何爲哉

滄浪亭

滄浪平無風波之驚滄浪廣有風月之賞吳興長史舊遷謫買得此水自號滄浪客乘釣在北渚榜船臨西洲白鷗不來往遣興誰同逰發淸歌弄淸景醉入荷花夢魂冷天念儒臣去國寃故與無塵水雲境斯人去已逺我來空復情滄浪水𨿽在不似昔年淸躊躇燭過亭前路疎葦寒煙沙鳥鳴

石射堋

石射堋張石城石鼔響或發石騎勢欲行彷佛古戰場上有愁雲生餓鴟嘯寒風砉若箭鏃鳴何人作此畱山中鳥獸欲過膽盡驚疑是神禹治水時來教鬼神降妖精至今風雨夕猶聴人馬聲嘗聞父老言鼔鳴則有兵方今瘡痍民脫命見太平我願碎其鼔隳其堋人安四海淸自此萬年無戰爭

走狗塘

春堤長春艸淺此地吳王曽走犬獵場四面圍畫旗紅炬照輦還宮遲割鮮夕宴誰共食臺上妃子非樊姬春苑年來艸仍緑韓盧已去多麋鹿君不見漢皇縱狗殊有功逐兔直到烏江東

淸冷閣

臨淸池敞華閣明月入綺疏防風颭羅幙白波連逺洲竹冷芙蓉愁客聴秋聲起魚驚星影流冰弦彈罷鵾雞曲天河墮水涼宵促試問西園閣上游何如南浦舟中宿

烏夜邨

荒邨烏夜棲忽繞月明啼生得東家女身爲萬乘妻至今種髙樹不遣烏飛去居人凡防家愛聽啼啞啞啼啞啞勿驚怪婦開門向烏拜

醉贈宋卿

勸君歸來休莫作澹蕩逰黃雲已蔽燕國晚白露正滿梁園秋千石酒萬戶侯請君論此誰當優吳門日出花滿樓小婦喚客不解羞君畱緑綺琴我脫紫綺裘今朝春好能飲否東風吹散江南愁

潘隱君月樓歌

樓髙髙月皓皓容月多得月早朝看西墮江夕見東生島我歌烏飛向穹昊樓中之人須醉倒人長閒月長好月中藥成人不老

約諸君看範園杏花不果後偶獨逰而杏已盡落惟桃數樹盛開感而有賦因寄諸君

久欲與君往那期成獨來參差二月暮過卻杏花開杏花𨿽好今無在只有桃花笑相待杏白桃紅何淺深春還不負看花心看花心君更劇胡爲不來空嘆息世間萬事盡如花著意相尋應不得

番人移帳圖

懸爾弧韜我弓拔帳何徙楡林東顧語勿驅日暮中野兒未十嵗不能騎馬

夜聞謝太史誦李杜詩

前歌蜀道難後歌偪仄行商聲激烈出破屋林鳥夜起鄰人驚我愁寂寞正欲眠聽此起坐心茫然髙歌隔捨與相和雙淚逬落靑燈前李供奉杜拾遺當時流落俱堪悲嚴公欲殺力士怒白首江海長憂饑二子髙才且如此君今與我將何爲

贈金華隱者

我聞名山洞府三十六一一靈蹤紀眞籙金華秀出向東南逺勝陽明與句曲樓臺縹緲開煙霞天帝賜與神仙家靈源有路不可入但見幾片流出雲中花子房之師赤松子三千年前亦居此飛行恍惚誰解尋漫說至今猶不死松花酒熟何處逰瑤艸自緑春巖幽羣羊臥地散如石老鹿耕田馴似牛聞有隠君子乃是學仙者自從入山中不曽到山下世人莫知其姓名以山呼之不敢輕樵夫忽見苦未識只疑便是黃初平嗟我胡爲在塵网逺望髙峯若天壤茯苓夜煮儻許餐鐵杖來敲石門響

春初來

春初來栁條欲舒花未開曉日前鳥聲喜似報春來喚人起東風吹暖入煙痕緑徧江南幾千里去年春去憶愁人倐忽今年又見春但欲逢春醉杯酒不管相思成白首

題黃大癡天池石壁圖

黃大癡滑稽玩世人不知疑是阿母傍再謫偸桃兒平生好飲復好畫醉後灑墨秋淋漓嘗爲弟子李少翁貌得華山絕頂之天池乃知別有縮地術坐移勝景來書帷身騎黃鵠去來逺縞素飄落流塵緇潁川公子欣得之手持示我請賦詩我聞此中可度難玉枕祕記傳自靑牛師池生碧蓮花千葉光陸離服食可騰化遊空駕雲螭柰何靈迹久閉蔵荒竹滿野啼猩貍尋眞羽客不肯一相顧卻借釋子營茅茨我昔來逰早春時雪殘眾壑銷寒姿磴滑不敢騎馬上靑鞵自防桃笻枝上有煙蘿披拂之翠壁下有沙石蕩漾之淸漪晴天倒影落明鏡正似玉女曉沐髙鬟埀飲猿忽下藤裊裊浴鶴乍立風澌澌匡廬有地我未到未省與此誰當奇掃石坐其涯沿洄引流巵醉來自照影俯笑知爲誰落梅撲香滿接籬暮出東澗鐘鳴遲歸來城郭中復受塵土欺十年勝賞難再得恍若淸夢一斷無由追朝來觀此圖惻愴使我悲當時同逰已少在我今未老形先疲人生擾擾嗟何爲不達但爲髙人嗤漢南已老司馬樹峴首已僕羊公碑惟應學道悟眞訣不與陵谷同遷移仙巖洞府孰最好東有地肺西峩嵋髙崖鐵鎖不可攀援以逕上仰望白雲樓觀空峩巍此山易上何乃遺便與猿鶴秋相期欲借太乙舟夜臥浩蕩隨風吹洞簫呼起千古月照我白髮涼絲絲傾玉醪薦瑤芝招君來逰愼勿辭無爲漫對圖畫日夕遙相思

書夢中

夢行塞下沙無水無蒹葭牧羊人歸霜艸短平地雁羣棲不暖騎馬茫茫入逺煙一行衝起上秋天我夢驚回雁飛去角聲吹斷江城曙

嬀蜼子歌【爲友王常宗作蓋其號也】

嬀蜼子乃是軒轅之裔虞鰥之孫混沌旣死一萬年獨抱大朴存竊伏在艸野冥心究皇墳蚤逢三光五嶽之气乍分裂天狼下地防血流渾渾鹿走秦中原蛇鬭鄭國門俎豆棄艸莽干戈歘崩奔嬀蜼子便欲東逰渡弱水沐髮滄海朝陽盆又欲西行溯河漢逾昆侖山橫川阻兩地俱不可以往兮歸來掩戶臥旦昏蒔黍一區注醪一樽妻給井臼兒收雞豚不詰曲以媚俗不偃蹇而淩尊作爲古文詞言髙气醇溫手提數寸管欲發義理根上探孔孟心下弔屈賈魂其質耀金石其芳吐蘭蓀叩虛答有響斲險成無痕陸珍雜水怪變狀弗可論防年兀兀不肯出坐待眞主應運九五開乾坤鶴書自天來幽隱初見拔使者逺造廬雞鳴起膏轄興纂金匱編尙書爲給札姦魂泣幽冢下恐遭誅殺書成一代進紫宸鸞旗羽衛夾陛陳閤門導謁稱小臣麻衣不脫拜聖人捧圅近前殿龍顏喜回春勅賚內帑之金與綺段其文織作銀麒麟防恩乞還家以奉白髮親戴古弁埀長紳自號山澤之臞民嬀蜼子幸際明良時無爲寂黙坐老東海湄靑丘有客鈍且癡與汝欲結同襟期左鼓淸瑟右吹鳴箎作歌共祝天子壽五風十雨萬國赤子同熙熙

贈劉生歌【生善鍜爲李錬師制三隅鐵剉藥刀求歌贈之】

君不見歐冶子金鑄魚腸照吳市君不見徐夫人藥淬匕首驚圅秦奇鋒當年非不利气奪秋云愁白帝伯圖恃此竟無成良冶徒爲殺人器何如劉生獨煉昆吾鋼大鑪夜鍛騰虹光神鍼妙刃兩如水提出二豎皆奔蔵利器之功有如此特爲醫仙起人死囊中長得伴刀圭海上何須剸犀兕我看十年太白西方明銅山尋鑿兵縱橫幸逢聖人生干戈戢四海淸願生但制此器勿制兵民無疫癘樂太平

登金陵雨花臺望大江

大江來從萬山中山勢盡與江流東鐘山如龍獨西上欲破巨浪乘長風江山相雄不相讓形勝爭誇天下壯秦皇空此瘞黃金佳气蔥蔥至今王我懷郁塞何由開酒酣走上城南臺坐覺蒼茫萬古意逺自荒煙落日之中來石頭城下濤聲怒武騎千羣誰敢渡黃旗入洛竟何祥鐵鎖橫江未爲固前三國後六朝艸生宮闕何蕭蕭英雄來時務割據幾度戰血流寒潮我生幸逢聖人起南國禍亂初平事休息從今四海永爲家不用長江限南北

春日客園無花偶感

荒園多靑艸而無一樹花東風吹春來只向何人家南池舊日花滿煙美人夜彈蜀國弦亂枝迷眼歸不得醉帯月露花陰眠無花𨿽足嘆無酒更可悲如今但得一壺滿何用紛紛紅紫爲

白下送錢判官嶽

白門有埀楊復有春酒香此地逢君誰乃是錢少陽相逢旣沽白門酒相送還攀白門栁不向公車更上書卻趨官署初埀綬日落淮水頭送君去悠悠梁王苑裏花飛盡明日相思過汴州

贈錢文則琴呈良夫

古樂久不聞古器亦殘缺惟有朱弦琴韻與箏瑟迥殊別此夜聴君彈四座寂不喧古人有遺恨似向弦中言初調乍沖融再弄忽淒惋秋猿春鳥相間啼夢繞瀟湘碧雲遠怒濤勢出峽鬭石轟奔雷漫流入滄海悠然去無回銅瓶一墮井汲引不可上離車軋軋曉出闗欲行未行苦惆悵夜深庭樹風雨驚恍疑鬼神入蒲城須臾響靜月照席玉壺凍破冰崢嶸我心正如水萬籟不到耳無端聽此聲雙淚逬落百感生起請且莫彈胡笳文姬思家意咨嗟請莫彈履霜孝子在野愁徬徨願君拂拭登髙堂先彈南風後文王美哉大雅聲洋洋使我坐聴憂俱忘

雪齋爲述上人賦

君不見韓刺史疲馬度闗愁欲死君不見黨將軍美人擁帳飲正醺憔悴豪華兩何有世人徒勞競奔走雪深三尺坐寒龕誰似西齋衲衣叟開門一笑定起遲虛空大地皆春熙松梢一片忽墮響夜靜山空人不知此地應憐無熱惱尋梅莫若尋詩好便穿蠟屐踏瓊瑤曉徑從埋不須掃

燕覆巢

雙燕生五雛怡怡向髙屋雛饑母出風雨來新作深巢竟傾覆主人念雛不解飛移之別壘待母歸雛𨿽得壘燕勿喜相逢主人亦偶爾明年作巢當更好須信安居最難保

五禽言和張水部

泥滑滑啼空山行人愁道路難髙天浮雲自多雨人不知還空怨汝

提壺盧趣沽酒杏花邨中媼家有君如不飲過卻春此鳥枝頭應笑人

郭公郭公天寒水空朝飛暮棲蒹葦中蒹葦中啼不息千載魂應怨亡國

婆餅焦婆去餉孫田隴遙隴頭小麥穂已揺但願好收食自饒爾莫憂婆餅焦

脫卻破袴脫卻破袴谿深無船須涉渡亦思脫舊復換新春機已空愁殺人

約王孝亷看梅

君莫憶東閣吟我莫憶西湖見兩地年來信不通塵埃正滿春風面不知山中三日雪掩扃修竹斜倚愁娉婷讀書屋空滿梁月夢防冷落畱余馨相尋定有迎船鶴煙霧籠寒縞衣薄一樽好共暖花魂明日關山笛中落

題滕用衡所蔵山水圖

滕君興在煙霞間逺逰十年今始還畫圖示我有層嶂竟似何處之名山君言我初適東越酒船橫渡鏡湖月醉詠謫仙天姥吟海光欲曙淸猿歇瑤艸春已生便入金華行道逢牧羊兒疑是黃初平從此西逰楚江水大帆如雲掛空裏柁樓釃酒喚長風一日看山一千里不聞東林鐘但見香鑪峯波迷洞庭濶樹隔瀟湘重白沙翠壁經過好就中幾度曽幽討麻姑壇上掃落花堯女祠前薦芳藻晚客湖南逢雁回登臨長上楚王臺天從朱鳥峯頭轉江自黃牛峽外來搜奇歷險今應倦黙坐舊逰空數徧時向明看此圖好山一一皆重見我聞君言自嘆嗟身如處女愁離家閉門讀書無半車髀肉漸生空鬢華牀前塵土蔽雙屐何不踏之踐苔石幸逢盛世道路平五嶽尋眞皆可適便當住抱緑綺彈松風行盡萬壑千巖中仙書探得金匱空歸來誇君重相逢握手一笑吳門東

余未有嗣海雪道人以張仙畫像見贈蓋蘓老泉嘗禱而得二子者予感其意因賦詩以謝

我年已及壯吉夢未兆熊𨿽有三女兒豈足慰乃公毎聞鄰家子夜雨誦經史起坐秋燈前顧影長嗟不能止道人念我書無傳畫圖捲贈成都仙云昔蘓夫子建之玉局禱甚防乃生五色兩鳯鵷和鳴上下遂與夫子相聨翩勸我勤禮之當有明珠出深淵我感道人意捧觴拜其前君不見東家翁力耕積多田平生辛苦立門戶兩兒棄擲如浮煙惡兒亦何須願得一子賢上以承吾宗下以與吾仙乎有驗看明年請君更賦懸弧篇

大全集卷十一

欽定四庫全書

大全集卷十二

明髙啟撰

五言律詩

艸堂夜集

山家具雞黍夜與故人期暫喜逢歡會都忘在亂離火寒移坐宻燭盡得詩遲莫聴髙城角明朝別又悲

過胡博士郊居【胡善筮】

頭白蘭陵客幽居共一邨老來吟力退貧去告身存夕吹鳴梨葉秋泉注稻根時因來問筮獨叩樹間門

送茅侯

欲知離別意孤棹去還停吏分遙邇離人雜醉醒城臨秋水渡樹帯夕陽亭後夜看吟燭憐君宿郡防

孤雁

衡陽初失伴歸路逺飛單度隴將書怯排空作陣難呼羣云外急弔影月中殘不共鳬鷖宿蒹葭夜夜寒

曉步園池

發隨秋葉落心共曉云舒稍攺新題句渾忘舊讀書林爭移樹鳥池響食萍魚無限悠然意涼天獨步餘

次韻過建平縣

縣𨿽三戶小地僻罷兵防茶市逢山客楓祠祭石郎云埋鳴澗斧沙膠度谿航應愛靑山好經過駐旅裝

鵲軒

金華朱少府生時有鵲集於庭後樹每嵗生日輙一來其母將死鵲悲鳴久之而去因以名軒識其思母之意云

神鵲曉鳴枝飛來自有期門前懸矢日堂上捧樽時詎信塡河事寜歌繞樹詩只憐君望防風木助餘悲

寄杜二進士

花開寄別離花落正相思交誼多年見鄕愁近日知我方淹上國君豈老明時試問江幹閣同登復共誰

雨篷

楚雨滿汀洲瀟瀟灑客舟夢驚孤枕夜愁掩一篷秋葦葉寒相戰灘聲暗共流此時湘浦上同聴只沙鷗

聴秋軒

西澗秋聲起涼風助振號數禽翻樹裏萬葉下亭臯初訝來山雨還疑捲浪濤老僧方入定終夜任蕭騷

杏花飛燕圖

雙飛如鬭捷終日幾西東尾拂花梢露身翻栁絮風入簾時趁蝶歸壘每銜虫何處長相見佳人院落中

扇

皎皎復團團何人剪素紈驅蠅臨幾席撲蝶近防幹似月驚朝見生風變夏寒時移當日棄莫怨繪乘鸞

新荷

如蓋復如鈿初生雨後天葉低浮水上莖弱裊風前乍覆逰魚戲難蔵宿鷺眠佳人休便折畱防采蓮船

鷺

雪羽獨修修閒情戀逺洲聲沈煙浦晚影度月灘秋避棹驚時起窺魚立未休蒹葭同夜宿應只許沙鷗

馬

名駒產渥窪牽出萬人誇逸足輕千里髙鬉散五花城南逰紫陌塞上踏黃沙不受蠻奴防驕嘶向日斜

梧桐

井邊雙玉樹髙結自生涼影散秋云薄聲喧夜雨長疎英飄碧簟亂葉響銀牀緑綺誰能斲持將奏鳯凰

圍棊

偶與消閒客圍棊向竹林聲敲驚鶴夢局罷轉桐陰對坐忘言久相攻運意深此間元有樂何用橘中尋

池上晚酌

夕陽初雨過團扇送涼過竹裏方歸鳥沙邊尙浴鵞脫巾懸峭壁流斚逐回波六逸當年樂何如此處多

簟

蠻藤巧織成乍展覺涼生紋蹙寒波細光揺夜月明坐令葵扇棄眠稱石牀平須信南軒下炎天夢亦淸

射栁

風暖畫旗張將軍集射場馬驕嫌轡急人勇喜弓彊但見靑條折那知白羽翔三軍歡笑處巧中勝穿楊

流螢

熠燿復靑熒流光不自停暗飛如避月逺墮欲隨星穿樹臨幽檻緣莎集小庭莫將羅扇撲囊取照遺經

水殿圖

波影繞防幹淸虛似廣寒荷香臨檻挹月色捲簾看夜靜聞淸吹涼多卻素紈冥酣思薦鱠銀縷簇金盤

新蟬

翾翾乍離脫咽咽試初鳴隔葉棲身穩移柯忽意驚亂催日墮防喚浦風生何待當秋聴今朝已感情

林間避暑

自愛蠻藤滑閒舒臥石苔松風催暑去竹月送涼來石气生琴薦泉香入茗杯卻憐行路子愁暍向黃埃

送劉省郎出佐邊郡

符劵前軍重衣冠上客才地圖連異壤星次出中臺暮雨車投峽秋風扇卻埃省中梧樹在鳴鳯會重來

湓浦琵琶圖

秋夜相逢處閨愁雜宦情四弦風共拂兩棹月同明司馬靑衫濕佳人白髮生至今湓浦上楓葉尙哀聲

金人馬圖

名王愛逰獵初試射雕弓白艸秋原曠黃沙晚塞空琵琶應漢女騕褭是蕃驄歸醉葡萄緑穹廬在月中

夜訪芑蟾二釋子因宿西澗聽琴

淸夜獨幽尋巖扉落葉深許攜陶令酒來聴穎師琴人醉月沈閣烏啼風滿林應畱西澗水千載寫餘音

錢塘送馬使君之吳中

樟亭離席散遙發畫幡車飛雉新阡麥啼鸎故苑花望山登郡閣行水到田家莫道凝香句前人獨可誇

與劉將軍杜文學晚登西城

木落悲南國城髙見北辰飄零猶有客經濟豈無人鳥過風生翼龍歸雨在鱗相期俱努力天地正烽塵

和周山人見寄寒夜客懷之作

亂世難爲客流年易作翁百憂尋嵗暮孤夢怯山空門掩雲峯裏燈明雪竹中無因乘夜訪相慰一尊同

哭臨川公

身用已時危衰殘況病欺竟成黃犬嘆莫遂白鷗期東閣圖書散西園艸露埀無因奠江上應負十年知

一秋影

修竹與疎桐秋陰接桂叢並生金井側同映綺疏中隱匿才籠霧交橫忽颭風不須懷故館月落並成空早春侍皇太子逰東苑池上呈靑坊諸公

銅輦出紆徐春宮晝講余防煩郎將衛簡授大夫書艸長園鳴鹿冰開沼躍魚從逰伴商皓忝竊愧何如

題谿山小隱

何處谿山隱衡門對野橋晚風攜鶴子春雨種魚苗小徑斜通竹疎籬曲防蕉人生閒自足不問楚辭招

城西客捨送周著作砥

客中寒食後惆悵送君違花隱歸城斾風吹渡水衣夜炊黍散春苑鬭茶稀誰念西齋雨相思獨掩扉

兵後出郭

俯仰興亡異靑山落照中民歸鄰樹在兵去壘煙空城角猶悲奏江帆始逺通昔年荊棘露又滿闔閭宮

謝賜衣

臚呼遙捧賜服拜望蓬萊香帯鑪煙下光迎扇月開奇紋天女織新樣內工裁被澤徒深厚慚無奪錦才

西淸對雨

楚臺雲起逺漢苑雨來防曉濕宮城斾寒霑陛楯衣溝中隨葉墮鑪畔帯煙飛坐詠西淸暇君王召對稀

夜宿太廟齋宮

鳥散廟堧空淸香肅閟宮太常齋禁宻列祖享儀崇井叩銅瓶月墀鳴玉佩風聴鐘車駕庭燎已燑燑

送秦主客遷侍儀使

蕃客來曽識衣冠上國風承恩趨北闕罷直出南宮導駕鑪煙裏催班漏防中時淸多奏頌還向閤門通

春日退直呈禁署諸公

待詔直東華歸休毎日斜職連詞客苑俸入酒胡家檐网長縈絮庭磚欲過花知君未出院應艸侍中麻

送張司勲赴寶慶同知

乍出司勲幙還乘別駕車按圖猶漢地輸布盡蠻家山熱蛇懸樹江晴鶴浴沙郡樓回首處北斗近京華

寓天界寺

雨過帝城頭香凝佛界幽果園春乳雀花殿午鳴鳩萬履隨鐘集千燈入鏡流禪居容旅迹不覺久淹畱

送前進士夏尙之歸宜春

淒涼庾開府老去復如何故國歸鴻少新朝振鷺多菊荒應自嘆麥秀竟誰歌相送堪愁思瀟瀟楚水波

早出鐘山門未開立久之

關吏收魚鑰趨朝阻向晨忘鳴雞睡熟倦立馬嘶頻柝靜霜飛堞鐘來月墮津可憐同者多是未閒人

雪夜宿翰林院呈危宋二院長

偶伴王摩詰寒宵宿禁林院鈴風外靜宮漏雪中沈絳蠟銷吟燭靑綾擁賜衾明朝陪賀瑞銀闕曉光深

自天界寺移寓鐘山裏

移寓鐘山裏開軒見翠防寺僧違乍逺鄰父識猶稀愛讀明開牖防偸固設扉誰言新捨好畢竟未如歸夜逢故郡賀冬至使胡浦二博士同宿

防宿本無期忻逢兩舊知問年驚別久曉畏朝遲寒澀髙城漏陽回上苑枝明朝使事畢歸騎又天涯

至日夜坐客館

久客漸忘家今宵忽感嗟旅蹤猶泊梗陽气又吹葭巷屋門封雪鄕闗路繞沙閨中想逢節也解憶京華

送鮑翰林遷官陜右

鑾坡初罷直西去惜離羣載筆唐供奉褰帷漢使君濁流河驛雨髙樹嶽祠云公暇應懷古登臨賦夕曛

送姚架閣

芳塵悵別筵新栁驛亭前客散春城酒人登暮雨船江樓先見日郡界逺臨邊別後安民俗應知從事賢

送曽主簿之平樂

路出桂江東鄕音想未通蛇飛山苦霧鵬運海多風木魁長欺客花蠻少學農縣廳何處在椰葉晚陰中

桓簡公廟

荒林慘淡中石馬欲嘶風功在山畱碣威存廟掛弓饑鴉迎祭客走鼠駭巫童千載宣城道人憐內史忠

送陳則

挾防去誰親侯門不禮賔愁邊長夜雨夢裏少年春樹引離鄕路花驕失意人一杯歌短調相送欲沾巾

暮春送陳郎中出守擕李

出幙方爲郡行車動畫輪圖書歸省吏風俗問州人塘水龍鱗細城槐兔目新莫言花已盡君到自陽春

送楊從事從軍

南風動燕麥送子悵如何迢遞戎車役淒涼橫笛歌天籠平野迥山繞古闗多莫笑書生怯能當曳落河

送王員外遷崇教

能書晉公子淸宦稱髙情海樹潮帆逺江風夏服輕官從三省去僧出萬山迎誰說簪纓累名林得按行

吳中送顧生歸海陵

涼風初變栁歸興片帆孤家向三秋到田經防嵗蕪舊音猶帯楚新夢未離吳明日江南北相思有雁無

園中

席暖林中憩衣涼水上歸腐瓜虫食徧空樹鶴巢稀邂逅尋幽得參差薄願違喜無來往者秋艸沒園扉

送前國子王助教歸臨川

去國獨依依羇臣淚滿衣夢中燕月逺望裏楚山防世變人驚老身全詔許歸舟前楓葉落應到故園扉

送潘巡檢之閩中

京師到閩海秋色防程余莎柵山兵守榕林島戶居曉衙雞應鼓晚邏騎隨車淸世元無盜將軍好讀書

送思上人

名林𨿽盡廢南去只隨緣野飯晨畱鉢城鐘夜到船虎馴應畏法鳥喚不驚禪他日期相見髙峯舊塔前

宴王將軍第

流水通侯第行雲傍妓臺雨催牙仗散風引羽觴來曲學移聲按詩隨得韻裁莫令逰宴歇次第過花開

送朱從事之吳興

釋褐方從宦靑山故郡鄰艸深湖帯雨花暗驛蔵春鼓聚祈蠶女舟逢射鴨人幙中應待久徒此惜離辰

和友人過采石

山暝斷磯頭猿聲兩岸愁栁間娼女酒月下估人舟擒虎嗟橫渡騎鯨憶醉逰停橈正懷古風急葦花秋

謔栁

何恨苦長顰纎姿嫵媚春慣愁行路客羞比舞筵人亂葉斜斜雨狂花衮衮塵殘蟬來噪日應落漢潭濵

無題

顧影出中堂長眉學內妝本爲戚裏婦不是狹斜娼扇撲園中蝶箏彈陌上桑相逢不敢笑只恐斷君腸

京師寓廨三首

誰言舊隱非靜裏且相依緑樹城通苑靑山寺對扉官閒休直早客久夢還稀是物春來典惟存舊賜衣

其二

幾夜頻聽雨經春不見花蘼蕪靑渚燕楊栁白門鴉拙宦危機逺工吟僻性加閒坊車馬少不似住京華

其三

寂寞過芳時幽懷只自知袖無投相刺篋有寄僧詩防迹塵凝帳蛙聲雨到池疎慵堪置散不敢怨名卑

送舒徵士考禮畢歸四明

寄語闗門吏休輕尙布衣叔孫聊應召周黨竟辭歸赤曰京塵逺蒼煙海樹防送君還自嘆老卻故山薇

陪客登陶丘

相逢俱失意此地偶同逰獨樹邀人去斜陽爲客畱依邨煙景夕近水竹聲秋漫有歸歟嘆何山是故丘

王公子宅五月菊

秋英忽夏發宛在阿戎家細認驚初見髙吟喜共誇不依寒竹雨欲映午橊霞我防甘遲暮尊前有此花

送周復秀才賦行李中一物得紈扇

不畫乘鸞女應憐素質新霜機驚落早風麈讓揮頻席上曽歌怨間或掩顰何如爲君子逺路障埃塵

送流人

漢條應偶觸蠻俗未能諳海近風多山昏瘴似嵐行衝哀甸虎食畏蠱家蠶鄕國何年返懸知老日南

贈張省郎

漢署早爲郎長逰鳯沼傍雞知壺水馬識火城光毎載趨朝筆時燻直省香邊書無一羽冠蓋得翺翔

送瀚公住靈巖

離宮逰路絕名寺道場開我昔題詩去師今說法來茱萸埀澗戶防萏發池臺興壞俱空幻登臨不用哀

送宿衛將出守鄧州

中郎身領仗宿衛在承明舊射雙雕落新乘五馬行紅雲遙魏闕白水近穰城好勸諸年少春來賣劍耕

甘露寺

勝地江山壯名林嵗月遙剎蔵京口樹鐘送海門潮月黒龍光發天淸蜃气銷何當尋狠石閒坐話前朝

送張羽後夜坐西齋

閒齋聴鐘坐憂緒悵多端鳴雁雨中急離人江上寒秋燈下木葉夜艇隔風湍別後情蕭索方知舊防歡

徐山人別墅

茶香孤墅發竹色四鄰分掃地侵虫字開散鳥羣樹涼池過雨苔潤石生云我出無車馬偏宜訪隱君

客館秋懷

獨臥愁空館墻陰野豆開暑將潮气斂秋與竹聲來身賊多違志時淸少棄才慚非張仲蔚門戶有蒿萊

秋夜宿周記室艸堂送王才

相別還相戀秋宵暫對牀人情貧後見客況醉中忘池栁疎含吹江云薄防霜離舟侍明發愁思劇茫茫

江上雨

冥冥眾樹昏浩浩一江渾急有回風韻輕無入霧痕鳥啼叢竹嶺人臥落花邨門巷春泥滑誰來共酒尊

送賈二進士歸省

年少擅詞華曽看手八叉晨裝歸路雨春酒別筵花馬帯云過嶺人同燕到家罷官趨覲好不是謫長沙

贈演師

石橋尋禮罷歸住白雲層法悟經慵讀年衰塔倦登靑苔生砌錫黃葉翳龕燈我欲相依老前身恐是僧

送錢氏兩甥度嶺

吏送投荒去應歸下瀨營一家十口散萬里兩身行洞獠欺商市山魈喚客名江邊南望泣不盡渭陽情

送客歸閩省覲

秋城聞暮砧歸思忽盈襟客久依人徧親衰念子深靑山分嶺路紅荔到鄕林菽水還堪樂何須季子金

圓明佛捨訪呂山人

憐君不出院結夏與僧同陰竹行廊逺香花掩殿空飯分齋鉢裏書寄蔵圅中茶宴歸來晚西林一磬風

答宗人廉夜飲王氏池亭見懷

遙聞池上酌涼夜失炎天酒碧傾當竹衣香坐近蓮沿波人弄月翻樹鳥鳴煙座上誰相憶惟應是恵連

賦得蟬送別

疎槐細栁中涼占一枝風蛻出形猶弱驚飛響未終雨來林館靜日下驛門空離管尊前發淒涼調正同

何隱君小墅

移家營別墅一逕竹扉開泉滿疏渠放花多借地栽壁間田器掛裏浦帆來自戀幽居樂誰言是棄材

贈張明府

聞道彈琴處門前栁帯沙海珍通估市湖稅減漁家暮港迷荷葉秋田間豆花亂來無此地君政亦堪誇

送唐博士肅移家檇李

楊栁發初齊春陰廢院西故人乘醉別新鳥傍愁啼舟重全家去詩多一路題杏花開北郭誰復共招提

贈妓

樂籍小名收侯家舊主謳笑能撩客喜醉肯逐人畱蝶識薫香气鶯慚度曲喉更憐諳酒令少日住揚州

送顧倅之錢塘

之官卽勝逰送別漫多愁艸色荒宮燕槐陰逺驛騶湖通朝汲井潮動夜眠樓早向臨平過荷花已欲秋

答髙廉同飲後見寄

竹林淸暑宴客散獨歸時愁寄歡餘別醒慚醉後詩蟬催斜景急鳥度廣川遲何事聞鐘處勞君尙逺思

沈徵士鉉野亭

淸時猶在野獨臥見髙情移艇聞煙唱鉤簾看雨耕江晴雙鸛下樹晚一牛鳴回首徒相憶柴車不入城

題醫師王隱君墓表後

孤舟別楚水客鬢已蒼蒼竟賦招魂些虛傳續命方悲風柏隴小積雨藥園荒生滅𨿽能悟看碑亦感傷

贈朱山人

老來嫌眾累依澗獨開房積雨苔生桁回風葉滿牀學僧持淨律避客錄奇方若問塵中事無聞不是忘

谿上

秋色共谿長逰人語笑涼萍開天倒影蓮墮水流香魚罶和星漉禽罝帯雨張從今揺桂棹不必問瀟湘

次韻楊儀曹雨中

雨中池閣曉淸簟薦文漪陰恐晴期逺寒疑暑遲荷髙擎欲折栁重舞難欹應阻陪髙詠開簾看散絲

寄錢塘諸故人

年少客名都狂逰毎共呼荷深箏在舫竹靜矢鳴壺明月潮千里殘陽雨半湖故人能念否歡意近來無

送烏程馮明府

靑山若下南一騎入晴嵐縣治琴聲古泉香酒味甘竹欄春防鴨葦箔夏分蠶大小馮君後傳家爾最堪

喜了上人見過

幾時西澗別忽喜過家園澹泊林間供虛空世外言豆花零晚架瓜蔓絡秋垣莫厭頻相過衡門久息喧

病目

閉目洗黃連深坐兀然未忘聽鳥興暫絕看花緣問女知檐日嗔奴畏竈煙願因無見處得證定心禪

病目不飲

患目未全明醫敎謝麯生暫從彭澤止恐學左丘盲壁下蘭尊掩林間藥臼鳴坐聴連日雨何物慰閒情

賦得蟹送人之官

吐沫亂珠流無腸豈識愁香宜橙實晚肥過稻花秋出籪來深浦隨燈聚遠洲郡齋初退食可怕有監州

江上早發

蒼蒼汀霧起何處望髙城防子曉初發居人寒未耕犬鳴林月落魚躍浦風生已有先行者煙中聞棹聲

客捨喜侄庸至

客裏逢人喜相過況阿宜逺逰驚嵗晚多難惜門衰帆落江橋近鐘來野店遲一杯燈下語渾似在家時

哭周記室

萬里一羇臣悲歌楚水春漫期重會面竟作永傷神主祭惟孤侄收詩有故人獨揮聞笛淚斜日下西鄰

過永定廢寺

亂後僧何去門閒落葉時畫昏秋蠧老齋防午禽饑罷說傳心法猶看賜額碑不知興壞理來此豈無悲

楓橋送丁鳯

紅葉寺前橋停君晚去橈醉應忘世難歸不計程遙山隱初沈日風催欲上潮離魂來此處還似灞陵銷

盜發漢侍中許戫墓

古冢竟誰穿虛傳錮最堅玉魚宵已出石獸曉猶眠長夜俄看日幽臺不掩泉須知摸金者亦到漢陵前

過海昌贈李侯

閒廰晝下簾秋色滿疎髯久戍殘兵老兵貧長吏亷陰風潮動郭晴日地生鹽三老相逢說年來戶賸添

送易從事祖飲南渚

疎楊映老荷別處最秋多送客年年路愁人日日波霞明添醉色風急防離歌莫爲官程促靑山易看過

題張靜居畫

楚客寫荊岑秋云隔浦陰人家連橘塢水廟映楓林亂後淸逰歇愁邊逺色深相看休向晚怕有峽猿吟

夜懷王校書

燈暗獨吟余疎桐月滿除虫寒初入戶防餓欲侵書河漢三更望江湖兩地居相思無去夢今夜恨何如

答陳則見寄

何由慰逺思獨詠寄來詩行路方難日淸秋欲盡時江多驚雁火樹少宿烏枝早晚如相見應憐有鬢絲

煮藥

葉燥井泉淸山藥在鐺燈前看火枕上聴潮聲味熟吟方就香來病已輕何時采芝朮養得羽翰成

夜投西寺

江月上秋衣來敲逺寺扉棲禽驚客至睡僕訝僧歸鐘度行廊盡燈畱浴院防非無招旅館禪寂願相依

送石明府之昆山

茂苑行春罷攜琴又向東潮聲數里外山色半城中帆帯桃花雨衣翻栁葉風島夷聞善政爲有舶船通

過城西廢塢

亂前逰最熟亂後問都迷園散栽花戶林荒采菊蹊廢泉流圃淺斜日下城低惟有煙中鳥迎人似舊啼

送範架閣赴嘉禾兼簡李使君

陸相祠前路孤舟欲上時空江難晚別荒郡易秋悲月送潮生早云隨雁去遲幙中知有子太守只題詩

喜呂山人見過江館

非君憐夙契誰肯顧柴門日短淸江路風髙大樹村交呈新著稿同發舊蔵尊莫便尋歸棹心懷未盡論

贈鄰友

同居一塢中只隔水西東林近書燈露溪回酒舫通放鳬長合隊移竹每分叢只恐君徵起難期作兩翁雨中就陳卿飲酒醉歸聞丁二臥病客樓賦此慰之

我醉聴歌後君愁臥病中山云秋郭暗江雨夜樓空短燭知頻剪淸樽恨不同題詩非檄手那得愈頭風

送醫士宋君之江上

詩瓢與藥囊此去卽行裝迹隱名猶在交親意未忘剔蕓繙舊帙嘗艸識新方春水孤舟起還來問竹房

屏居

飲水依道者心淸無眾喧幽花落半樹疎雨過荒園看山易云夕尋澗偶窮源欲諭靜中趣居然忘我言

立秋日

碧天收夏色節气變淸商暑自今宵伏風從此日涼金莖初有露玉气未成霜日並淒雨潛催艸木黃

效唐人贈邊將

翩翩越騎將負勇出山西射虜誇猿臂封侯賭馬蹄烽河外暗伏幟艸中低欲雪憑陵恥須禽左谷蠡

送董湖州

五馬貴専城花兼赤綬明政條民乍識賦籍吏初呈山籠輸茶至溪船摘芰行非將苕霅水誰比使君淸

晚次西陵館

匹馬倦嘶風蕭蕭逐轉蓬地經兵亂後嵗盡客愁中晚渡隨潮急寒山舊驛空可憐今夜月相照宿江東

送顧別駕之邊郡

故人𨿽盡別相去獨君賖緣路云千堠臨邊樹一家渡江船載馬到館燭驚鴉莫嘆孤城廢春來尙有花

送僧恬歸靈隱

逰方應未久栁色變新年在路逢春雪還山訪冷泉鐘催投寺錫燈照泊江船法意休多問無言卽是禪

江上寄王校書行

寥落舊歡防江邊獨掩扉鄰家聞暮笛客捨試春衣宿鳥歸山亂行人渡水稀相思比花絮斜日繞城飛

送越將罷鎭

楚客佩吳鴻臨邊最有功讀書圍壁裏賭酒射堂中斾出莎城雨笳吹栁浦風越人相感意應與暮潮東

送王稹赴大都

王郎歌莫哀且酌姑蘓臺獨客自傷別諸侯誰愛才闗河千里去宮闕五門開未肯輕齊虜新從下土來

送孫主簿之徳淸【孫善琴】

山水匝秋城君行思已淸道逢迎吏拜田雜戍人耕地逺知邊信家貧稱縣名應攜一琴去相和長官鳴

畱別李侯

梅發津亭北春隨使節回綫多逰子服酒滿故人杯鐘送橫江雨車盤出峽雷平生感知已臨別更徘徊

寄熹公

禪居紫閣陰欲去問安心野岸隨流曲山門隱樹深千燈燃雨塔一磬出風林想見跏趺處云多不可尋

送王才歸錢塘

南歸猶落魄北上已蹉跎艸艸官亭酒勞勞客路歌親知今日少山水故鄕多匕首空畱在酬恩竟若何

送長洲周丞陞吳縣令

靑山隔苑橋攺邑去非遙官食新添俸民傳舊布條稻花迎午散荷葉待秋凋寂寞長洲路空聞五袴謡

冬至夜喜逢徐七

君來同客館把酒夜相看動是經年別能辭盡夕歡雪明促曙陽復座銷寒世路今如此懸知後會難

送史丞之海門【史淮東人】

黃茅連霧雨此地久荒涼日出嵎夷邇江通渤澥長攺官非謫宦到邑是還鄕海上遙聞說歸人已裹糧

夜雨

砌冷一蛩急虛諸葉稀蕭條風雨夜幽臥掩牀幃鄰杵聴初歇齋燈看尙防忽憂嵗暮事聊食故山薇師山周君客濠上思歸未得因畫舊隱圖求余賦詩

幾年畱客捨千里念家山得向圖中見猶勝夢裏還菊畦經雨廢薜屋帯云闗楚奏無窮意相忘賴此間

防恙江館夜作

寒燈坐江館愁逼嵗防苦恨應催老防屙似忌閒雞前星列屋雁外月臨灣明日將求藥身猶懶入闗

逢李止冰道人

吹簫月滿舟何處昔頻逰后土瓊花觀仙人黃鶴樓別來應未老道在復何求相見俄還去江城楓葉秋

冬至夜雨感懷

節序闗何事徒令百感生升沈當世事存歿故人情寒壯防陽气風疎緩漏聲他年說今夜聴雨宿南城

過戴居士宅

江邊戴顒宅地好愜幽尋髙樹蔵卑屋新篁補舊林鳥成畱客語云作防花陰不負滄洲約重來論夙心

歸鴉

啞啞噪夕輝爭宿不爭飛未逐冥鴻去長先野鶴歸荒村流水逺古戍淡煙防借問寒林樹何枝最可依

晚坐南齋寫懷

雁過南齋暮魂消黙坐中賤貧長作客愁病欲成翁灑侵燈雨庭翻走葉風山妻猶解事未遣酒樽空

其二

嵗景看埀暮羇蹤嘆屢遷有身能去俗無術但論天菊老江城酒牀寒客捨氊愁中還一笑兒女滿燈前

廿四日雨中夜坐

不興貧後嘆每動醉中吟涉難知天意居閒長道心雁聲隨雨到鬢色與年侵獨想平生事蕭然坐夜深

其二

身退惟宜靜謀疎且任眞樓空三日雨書亂一牀塵丘隴多良友江湖獨放臣莫嗟年景暮轉眼是新春

書曹谷才世訓詩後爲其子季常作

緑野髙人第淸門舊相家篇章存月露翰墨走龍蛇作戒言惟切詒謀嵗已賖過庭𨿽有訓得與共傳誇

題畫爲僧賦

行負貝多書靑山別舊廬亂尋安土避貧借破庵居吟苦非愁裏禪臒似病餘思歸休看畫來去盡空虛

題華氏塋芝檜圖

誰指牛眠處江山地最靈气鐘孤檜碧祥表五芝靑影動春云亂香敷曉露零知君家種徳曽讀墓前銘

樵

山中朝佩斧逺路入煙蘿伐木驚禽起穿雲畏虎過石根供倦憩谷口應髙歌莫看仙人奕歸來恐爛柯

牧

自誇黃犢健登壠共揮鞭笛弄將斜日蓑披欲防煙歸鴉流水外疎樹舊莊前應笑侯門客騎驢走嵗年

賦得銅人贈醫士

舊鑄明堂像新圖太史書體成金冶內穴試石砭余摩狄年空老求仙事亦虛君懷濟人意爲此竟何如

夏景園廬

門掩一齋空幽懷獨坐中本同趨府客偶似灌園翁魚闖萍溪雨蟬嘶栁巷風未須論夙志聊復去樊籠

寄題崇明學宮天心水卣軒

夜气虛明際齋宮息眾喧詠余風度瑟坐久月當軒云盡無畱翳池淸有活源心知此時意欲論竟何言

送柔上人得船字

叢林初結夏東去又飄然罷說天臺講行參雪竇禪殘經松下幾逺磬月中船不用空悲別師今絕妄緣

中秋琵琶洲宴集得紅字

香霧夕蒙蒙孤髙桂樹東影疎林際月涼近水邊風重露流杯緑繁星亂燭紅明年江海上髙會與誰同

悼女

保養常多闕艱難愧我貧淒淒臨歿語的的在生親遺佩寒江月殘燈夜室塵中郎他日槁畱付與何人

亂後經婁江舊館

此地昔相依重來事已非新年芳艸徧舊裏熟人稀逺燕皆巢樹閒花自落磯遺蹤竟難覓愁步夕陽歸

悼故顧宜人

避亂應千里悲離復幾年塵埃初嫁鏡雨雪未歸船有子隨行旐無人與葬錢束芻何處弔衰艸暮江邊

過劉山人園

欲問幽棲處花蹊逐澗回夕煙羅幙捲春雨藥房開野鶴知琴意山蜂給酒材城中少閒客誰解引車來

次韻楊禮曹移疾之作

養疾深扉掩還應謝俗交鳥多風和語葵晚雨緘苞印向閒廰鎖鐘聞近寺敲相思愁暮靄髙樹古城坳

送周履道入郭

離羣方感愴況復與君違花隱歸城斾風吹渡水衣須知喧寂異莫訝往來稀今夜空齋雨誰憐獨掩扉

雨齋獨坐寫寄友

動與世相妨端居學坐忘雨來池上樹煙起竹間房屋鳥非晴弄闌花是晚芳尋山期已阻遙望柰蒼蒼

次韻酬西園公

林驚緣樹防池響食萍魚月戶雙砧落風亭一簟舒體便淸夏健發映早秋疎本自無愁事何須酒破除

聞鄰家琵琶有感

淸唱合琵琶當年碧玉家弄殘催酒急抱重向燈斜久別愁江樹重聴隔院花淚多思舊事不是客天涯

書王生扇

素質粉藤光蒲葵詎可方當懷驚抱月灑面怯沾霜宜助驅蠅用羞隨走馬狂過時甘自棄不怨井梧黃

送胡鉉逰會稽

山水獨行徧苕溪仍剡溪衣逢新火減舟渡雜花迷黃絹尋碑讀紅裙賭墅攜淸逰不能共腸斷聴猿啼

送陳少府赴嘉定

雨歇桑陰路爭迎紺幰車湖多田水滿城小井煙疎夜戶猶聞犬春濤欲上魚期君布新政去卜海濵居

報恩寺逢蔣主簿就送還如臯

貪語酒寒頻新年見故人別時煙寺晚歸路雪江春造次燈前面蒼茫舶上身明朝楚花發莫嘆縣廚貧

贈姚東曹

鑪气拂春衣分曹直省闈相門旄節重郎捨簡書稀夜直聽鐘度晨朝防馬飛共憐王掾少粉署有光輝

鐘山雪霽圖

山勢識龍蟠香臺擁翠巒艸堂猿嘯晚蕙帳鶴驚寒云擁梁僧塔苔封宋帝壇昔年逰歷處今向畫中看

白蓮寺池上

月岀露已白荷花香滿池髙僧愛淸夜畱客坐題詩竹動鳥驚夢艸涼虫語悲閒齋一瓢酒應不負幽期

大全集卷十二

欽定四庫全書

大全集卷十三

明髙啟撰

五言律詩

送吳縣令遷松陵

山縣彈琴罷江城露冕初夏霖湖更濶朝日市長虛栁下催耕鼓桑間問俗車秋風莫思去客館有鱸魚

寄沈校理

風雨淸明後春寒未裌衣閉門聽鳥盡入寺看花稀獨酌愁難去相思夢欲飛艱難宜數見何事卻長違

贈呂醫

藥院閉閒朝煙生積劵燒求眞逰嶽徧訪病出城遙收谷寜煩僕尋苓或遇樵世方多內熱一匕儻能消

次韻陳畱公見貽湖上行屯之作

湖陰巡壘罷緩服上仙舟景好看宜晚詩淸賦爲秋葉應隨鳥散山欲趂波流亦有東逰興空憐未得酬

雨後飲西園偶然亭

晚酌櫻桃下歡來不柰春那知醉後客猶是亂中人雨霽飄還細花寒破未勻江臯舊逰處回首莫沾巾

鄰家桃花

春色東家出相窺似有心曲垣遮自短別院閉還深影動疑人折香揺妒蝶尋好風時解意吹片拂羅襟

和王校理夜坐

池暝花如霧蒼蒼月照開梁空雙燕睡簾暗一螢來兵散誰家笛人違此夜杯如何對淸景愁思卻相催

答陳校書客懷

同患君尢甚時難覺意眞愁邊長夜雨夢裏少年春逰逺荒家業交疎困露塵一杯歌短調誰聴不沾巾

酬余左司

門巷接埀楊同鄰忘異鄕兒親欣見熟僕立厭言長讀借風牀簡炊分雨碓粱亂來成久別能不爲情傷

宿道王蘭若

借榻到僧扉𨿽安未是歸暝禽愁雪意夜篠助風威燈盡思燃帯衾寒起覆衣不知孤棹去明夕更何依與詩客七人會飲余司馬園亭【居皆在北郭】

情與酒兼和園亭駐晚珂家同楡社近人比竹林多短景催長宴醒吟雜醉歌亂離歡易失無厭數相過

登西澗小閣

層檻構云牢淸寒灑客袍石稜添澗險閣勢借峯髙風竹驚棲鳥霜藤縋飲猱欲題因境勝不敢易揮毫

江上答徐卿見贈

煙樹近松陵扁舟晚獨乘江黃連渚霧野白滿田冰往事愁人問虛名畏客稱無才任蕭散敢望鶴書徵

除夕客中與家兄守嵗

雨雪逺村中猿鳴旅館空守鑪銷夜漏停燭待春風有恨能催老無文解送窮卻憐今夕酒還得弟兄同

南溪晚歸

流水出云根遙通古寺門山深僧少俗人靜市如村馬渡知長淺魚行見不渾多情溪上月歸路照黃昏

丁孝亷恵冠巾

知試山人服冠巾逺寄重佳名因子夏舊制學林宗裹映秋吟鬢欹宜晚醉容朝簪今已解期上華陽峯

西園閒興

看到竹過鄰園林獨臥身鳥聲閒似野人意倦如春殘雨驚池樹斜陽照隙塵如何堂上客不及燕來頻

其二

當路闕追攀端居自掩闗聴鐘知近寺看畫憶登山曉櫛風林下宵吟雨閣間天應憐我懶獨與少年閒

送謝恭

涼風起江海萬樹盡秋聲揺落豈堪別躊躇空復情帆過京口渡砧響石頭城爲客歸宜早髙堂白髮生

步至東臯

斜日半川明幽人毎獨行愁懷逢暮慘詩意入林淸鳥啄枯楊碎虫懸落葉輕如何得歸後猶似客中情

郊墅雜賦

江水舎西東鄰家是釣翁路痕深艸沒井脈暗潮通籬隔蔬邊雨門開竹下風不因時賣畚何事入城中

其二

此鄕堪避地亂後戶翻增俗美嫌欺客年丰愛施僧帯星耕處軛照雪紡時燈且作求田計元龍豈我能

其三

幽事向誰誇孤吟對晚沙浣衣江動月系艇岸埀花行蟻如知路歸鳬自識家一尊茅屋底隨意答春華

其四

春泥桑下路孤防自扶行身賤知農事心閒見物情鳥鳴風欲起牛飯月初生漸喜無人識何煩易姓名

其五

移家到渚濵沙鳥便相親地僻偏容懶村荒卻稱貧犬隨春饁女雞喚曉耕人願得無愁事閒眠老此身

其六

紛紛謝人役寂寂戀吾居細雨春雩後斜陽社飲余岸花飛趂蝶池葉墮驚魚好了公家事休令吏到廬

其七

路迂橋斷處門靜犢眠時孤墅蔵羣栁諸田灌一陂僮閒春作少婦懶午炊遲誰道花源好還令太守知

其八

虛閣近鳴湍應宜把一竿雨傷春麥爛風折晚蒲幹抱甕臨江汲攜書入寺看自慚何獨幸世難此偸安

其九

亂渚交交白平蕪漫漫靑賣薪沙店逺祈谷水祠靈宻雨侵蓑重防風過网腥江邊多酒伴春去不曽醒

其十

入夜潮侵戶經秋雨壞垣里人淳少訟田父醉多言稻蟹燈前聚莎虫機下喧自應耽野趣不是戀鄕園

其十一

欲沽嗟市逺煙火隔江波客到寒齋少人歸晚渡多污書燈燼落驚枕櫓聲過豈敢愁荒寂時危免負戈

其十二

野色迥蒼蒼開門葉滿塘僧來雙屐雨漁臥一船霜靜裏修香傳閒中錄酒方平生當世意到此坐成忘

其十三

紅樹南江近靑山北郭遙江淸目渺渺林冷發蕭蕭食鱠知晨釣聴歌識暮樵尋常送歸客不過水西橋

其十四

何處可徘徊林間共水隈夜歸家犬識春睡野禽催有地惟栽藥無村不見梅興來慙獨飲時喚老農陪

其十五

狂多愛出逰日日問江頭小艸皆春意遙山自晚愁酒中時有得物外復何求不詠騷人調蘼蕪任滿洲

其十六

居似臨卭宅耕非鄠杜田已償輸稅米未覓賣文錢把卷憐長日看花愧少年翛然閉門處楊栁桔橰邊

采香逕

晨妝出采芳零露濕紅裳種徙山中品燻傳海外方抱筐歸蕙逕焚鼎薦蘭堂未足娛君寢西施體自香

響屧廊

廊虛應屧鳴響細識腰輕誰道吳彊國惟消舉足傾苔間滅古迹月下歇餘聲此夕人空聽山僧曳履行

臨頓裏

聞說橋東地髙人舊隱居養生應有道覓舉絕無書愛救粘絲蝶嗔驚出水魚時尋戴顒宅自駕短轅車

其二

應愛山齋好秋風不捲茅鑿渠侵螘穴移樹帯禽巢人世眞浮梗吾生豈系匏不逢皮從事誰結歲寒交

其三

載酒攜山榼安琴制石牀鳬眠皆傍母蜂去自從王谷雨收茶早梅天曬藥忙不扶靈壽杖筋力老能彊

其四

自少圖名意誰言世不知僧求開寺記客送買山資細雨魚生子斜陽燕哺兒平生無事迫心苦爲尋詩

其五

斬伐憑樵斧經綸在釣車薄雲還露月小雨不妨花酒債應多處詩名自一家虛煩時主召懶脫故衣麻

其六

長物元無有何勞犬防扉借看髙士傳學制道人衣破容螢入船空載鶴歸定緣幽事繞不是宦情防

其七

澹泊心情在蕭疎鬢影殘引泉規作沼畱筍待成竿自洗沾泥屐誰收掛壁冠毛公新有約月夜禮天壇

其八

沐罷便輕幘消揺詠晚天淸風蘓病鶴驟雨集鳴蟬舊史堆緗素新經錄洞誰知城郭裏別自有林泉

其九

汨汨泉通圃蕭蕭栁映門折花揺樹影踏藕損蓮根饑鴨呼歸艦新蠶試浴盆屋前髙石在知是郁林孫

其十

茶租催未得菊餌服還能行古時人笑文工造化憎貧畱漁艇載老謝鶴書徵誰識先生樂悠然臥枕肱

春中君廟

封吳開巨壤相楚服彊鄰名重三公子謀疎一婦人畫幃畱古像珠履絕遺塵簫鼓時迎祭還憐舊邑民

吳女墳

魚燈照艷魄夜冷珠衣薄白玉土中埋紅蘭霜後落不乘臺上鳯空舞橋邊鶴韓重未歸來泉宮秋寂寞

眞娘墓

金釵小墳楊栁寺前村已防花間信空歸月下魂山鶯畱曲韻艸露帯啼痕車馬逢寒食還來酹酒樽

鱸鄕亭

獨上鱸鄕亭秋風南浦生載送黃花句遙思張步兵天空白水逺日墮赤楓明我亦東歸客一壺宜醉傾

堯峯院

堯帝何年到名猶在此峯巖畱千尺井寺廢兩時鐘僧出因尋菌人來爲看松白雲深洞裏聞有聴經龍

慧聚寺次張祐韻

煙斂城初出潮來野欲吞危樵緣磴角倦衲憩松根剎表蔵林寺鐘聞隔水村畫龍飛去久空掩殿堂門

石屋

雙崖立幽闗一洞開深宇靑嶂近爲鄰白雲閒作主不受杜陵風可避河朔暑華棟防回新渠渠獨千古

贈竹裏子

弭楫望迷林閒爲淇澳吟君家不可見但聴煙中禽日落浦雲逺雨餘江水深非同抱淸節嵗晏復誰尋

送金判官之吳江

送客常苦愁送君愁最劇地爲江上縣近我鄕中宅霜晴橘熟秋水冷楓飄夕難逐去帆東京華坐防役

漁

泛泛滄波裏全家寄一船曽來屈澤畔或到杏壇邊蓑帯春江雨榔鳴晚浦煙得魚尋水店換酒不論錢

樵

慣識山中路崎嶇每獨尋穿雲衝過虎伐樹起棲禽斧礪溪邊石衣懸谷口林逢仙休看奕甲子易駸駸

耕

江臯聞布谷荷耜出柴門春暖烏犍快朝晴緑樹繁深耕行別隴待饁望前村自得龎公計遺安與子孫

牧

一笛去茫茫平郊緑艸長但知牛背穩應笑馬蹄忙度隴衝朝雨歸村帯夕陽相逢休挾防回首恐忘羊

夜起觀月

一春夜多雨今宵初月明間幽夢覺起憶故園行露下花微委煙中烏忽鳴誰同賞淸景惆悵倚前楹

贈劉醫師

君有抱朴意髙齋長晏如壺中仙姥酒案上神農書蒸朮曉煙裏斸苓春雨餘起疾多傳妙慚予才自疎

舟中早行

隆隆津鼓動江火畱余閃人家未起耕近水寒扉掩船開鳬鴨散樹吐煙霏斂東郭去方遙靑山見孤防

春日懷諸親舊

楊栁燕差差鄰家換火時春寒添客思夜雨減花枝涉世悠悠夢懷人的的思出逰無舊侶空館獨題詩

江上見逃民家

淸時無虐政何事竟拋家鄰叟收饑犬途人折好花林空煙不起門掩日將斜四海今安在歸來早種麻

晚晴東臯步眺

江明片雨收樹暗一村幽籬落疎麻長田畦曲水流禽聲初變夏麥气欲成秋閒步看時物今朝散旅憂

賦得防門送陳博士

聖廟儼王宮重闗盛衛同儒冠趨內外武仗列西東乍啟鳴鐘始將扃徹俎終莫言墻九仞還有此能通

櫻桃

宻緑暎圓紅枝頭的的同熟迎梅實雨落值栁花風美女名偏稱流鶯啄未空憶曽春薦後捧賜出深宮

金進士葵軒

幽園夏雨歇葵緑乍翻風獨向羣芳後閒依萱艸叢敷榮午簟側流馥夜中應有傾陽意將君心正同

次倪雲林韻

雲林已白頭猶有晉風流愛寫滄州趣閒來館逰茶煙秋淡淡竹雨暮修修欲向南池水長流靑翰舟

登南樓看雨有懷

淸曉看江雨獨登江上樓人煙與艸樹蕭瑟滿城秋砧響寒稍急鴻聲哀更流故人隔楚塞西望忽成愁

晚霞獨酌南樓

倦客豈遷客故鄕非異鄕鱸肥蒓菜紫雁到栁條黃湖濶已秋雨樓髙猶夕陽登臨何必賦把酒據胡牀

耕

春郊起東作耒耜出柴荊栁下烏犍健桑間布谷鳴家人供逺餉刺史勸深耕已卜丰年朝來好雨晴

追挽恭孝先生二首

閩洛遺風在河汾舊業傳書攻蔵簡後易究出圖先曉禁辭持橐寒廰戀坐氊臨危誰復似身與勅俱全

其二

北闕書空上東川教自陳可當衰亂日復防老成人堂靜懸魚絕墳荒下馬頻傳家欣有子執筆際昌辰

漁

浮生何處好只在水雲鄕榔起鳴秋月綸收向夕陽篛篷幽夢熟銅斗醉歌長不是煙波樂那能與世忘

題宋迪晚煙歸舍圖

落日下嵐嶺行人逢已稀隔煙望田舍映水掩荊扉鳥亂夕林暗艸多秋逕防家人應我賣畚郭中歸

贈東庵道者

雙樹夾成戶一溪流繞家掃林畱逬筍汲水帯浮花經勸里人讀藥從仙客賖已無喧寂念黙坐對鳴蛙

五言排律

月夜逰太湖

欲尋林屋隱還過洞庭逰逺水初涵夜長天盡作秋湖如靑艸濶月似白蓮浮萬壑風傳笛三更斗掛舟葉應隨鳥散山欲趂波流浩蕩吾何適鴟夷不可求

詠夏冰

寒收凝凍井晚薦納涼宮抱潔存天質銷炎奪化工气蒸金盌潤色暎玉盤空弱藻含猶在纎塵隔未通非山寜可倚是水復當融照夜何須月驚秋詎待風制屏應不穩作佩定難攻容貌淸誰並仙肌瑩自同宜筠簟素愁逼桂鑪紅願解行人渴分貽道路中

題黃鶴山人畫

何處畫相同湘南與峽東江來落日外山出杪秋中緑桂騷人宅靑蓮釋子宮鐘鳴樵谷暗船散市橋空風樹驚猿落煙蕪去鳥通平生逰楚興對此轉無窮

賦得履送衍上人

穩稱遊方腳新編楚岸蒲滑欺峯頂石危怯世間途輕曳愁妨蟻髙飛笑化鳬上堂聲每眾度嶺影還孤著處朝行道拋時夜結趺空山欲相訪落葉去蹤無

聞蛙

何處多啼蛤荒園暑潦天股跳泥活活形蔽艸芊芊野逺呼相應窪深樂自専斜陽魚罩外細雨客燈前莫問官私地聊占水旱年晴思蒲葉渚涼憶稻花田髙士聴空愛遷人食未便灑灰誰解去安我夜眠

聖壽節早朝

天啟聖圖昌流虹葉夢祥飛龍起江左戰馬放山陽禦栁埀閶闔仙桃熟建章逺人陳貢篚近侍浥鑪香金鏡千秋錄瑤池萬嵗觴小臣歌拜手堯日正舒長

洪武二年十月甘露降後庭柏樹上出示侍從臣啟獲預觀嘉瑞因賦詩頌之

和气融爲液中宵墜碧天光漙髙柏上瑞發內庭前見日朝還經風晚盡堅芳穠蜂蜜滑的皪蚌珠圓厚澤歌難諭沈屙飲易痊願言同聖徳濡沃徧周埏

冬至車駕南郊

駕動百靈呵齋宮午夜過禮行因日至樂奏合云和配祖崇周典祈年陋漢歌璧陳孤月滿燎發眾星羅秩秩威儀盛穰穰福祉多慶成應預喜四海沐恩波

禁中雪

君王元尙儉臺殿忽瓊瑤環素凝宮沼飛花綴苑條坊雞驚曙早仗馬喜寒驕金扇開時看丹墀掃後朝臺司呈賀表樂部奏仙謡須信陽光近都先別處消

封建親王賜百官宴

漢運初興日周藩並建年辧方分社土當陛列宮縣上相傳金冊中官辟綺筵誓期山作礪恩瀉酒如川仙李千枝茂天潢防派連百僚咸醉喜拜舞赤墀前

送安南使者杜舜鄕還國應制

安南初入貢朝廷遣翰林學士張以寜賫詔冊其主爲王及境而薨其世子遣舜卿來告哀且請命及還命朝臣賦詩送之

南粵知文化來庭喜最先地書通漢日貢紀入周年號冊才臨境容衣忽掩泉使防天語唁嗣許國封傳曉闕晴飛鳯炎溪晚墮鳶往來時物異存歿聖恩全詔去開蠻霧帆歸望海天但修忠順節世業自綿延

送髙麗賀正旦使張子溫還國

丹鳳雲中闕莬海外城新陽初獻嵗逺使盡朝京卉服充王貢珠旒仰聖明花飛辭上國日出指歸程車餞都亭曉帆開島嶼晴莫辭頻入賀寶歷萬年盈

送鮑修撰出官關中

辭朝西入陜車發動徵塵小麥行時熟啼鶯別處頻闗前周故尹灞上漢遺民直院靑綾舊臨川赤組新山連樂逰苑樹繞富平津君去方年少還能論過秦

送恩公還江心寺

上人居寶地勝處似金山樓閣開天界波濤隔世寰鐘聞孤嶼外剎出亂雲間螺女晨修饌龍君夜叩闗逰方來暫會辭闕去難攀舊業菱生沼離城栁暎灣衣霑鑪气出船載磬聲還施貝來江估持經化島蠻諸緣除未早半偈悟猶艱安得如康樂登臨此共閒

喜楊滎陽赴召至京過宿寓館

忽作天涯會渾銷歲暮哀髙城三鼓動虛館一尊開鄰馬嘶空櫪江鴻過廢臺飲餘寒色退談絕雨聲來涉患功名倦忘歸故舊猜闕前新應召須讓子云才

戲嬰圖

芍藥風欄側梧桐露井傍嬌嬰爭晚戲少婦鬭春妝共詫珠生蚌還憐玉產岡半披文錦褓斜佩紫羅囊額發葳蕤短胸胞細膩光庭前王氏子陌上衛家郎弱艸身眠軟芳英手弄香隨人貪作劇避伴學迷蔵莫撲花蝴蝶宜爲蠟鳯凰塗添雲母粉浴試水沈湯麟送徐卿宅蘭生謝傅堂愛均看總好年並比誰長驥種𨿽難匹鵷雛已作行欣君得此畫眞是夢熊祥

翫花池

桃枝兼杏枝春色繞宮池正愛紅繁處還憐緑淨時花香泛幽沚媚影照淸漪埀條看妓折墮萼見魚吹杯明月瀉舟逐彩霞移水流花落盡君王醉不知

送髙麗貢使還國

鳯闕層霄上菟城積水東大君方啟運絕域盡朝宗錫命分靑土趨班列紫宮船歸瞻出日帆掛西風雨露何沾渥華夷已混同聖心非悅貢惟念逺人忠

韓蘄王墓

宋室中興日將軍武略優功宜超賈鄧名恥並張劉白馬空南渡黃龍竟北防誓臣諸部長還報兩宮仇朝使頒金冊邊人識錦裘躍戈衝野陣橫棹截江流殘敵廻舸走中原指掌收未終藩閫寄已惑廟堂謀坐喪三河气甘貽九廟羞和戎詞易屈復漢志難酬闕聳吳山曉陵荒鞏樹秋防頗歸未老郭令罷誰畱折檻言徒切蔵弓勢可憂俄看星隕壘永使陸沈州感慨思前代淒涼弔古丘劍花埋虎气碑蘚剝螭頭石騎嘶風雨山僧防檟楸鼔旗何寂寂簡冊漫悠悠父老悲猶在英雄事已休棲霞嶺前墓聞說更堪愁

石井泉

淸源生石脈冷逼煮茶亭淨映銀牀色明開玉鑑形分秋歸客鼎汲月貯僧瓶樹影沈碧苔文漬壁靑熱中嘗可滌醉後漱堪醒品第宜居首誰修舊水經

焚香

艾蒳山中品都夷海外芬龍洲傳舊采燕室試初焚奩印灰縈字鑪呈玉鏤文乍飄猶掩冉將斷更氤氳薄散春江霧輕飛曉峽云銷遲憑宿火度逺托防薫著物元無迹防空忽有紋天絲埀裊裊池浪動沄沄異馥來千和祥霏卻眾葷嵐光風捲碎花气日蒸醺燈灺宵同歇茶煙午共紛褰帷嫌放早引匕記添勤梧影吟成見鳩聲夢覺聞方傳媚寢法靈著辟邪勲小閣淸秋雨低簾薄晚曛情慙韓掾染恩記魏王分宴客畱鵷侶招仙降鶴羣曽攜朝罷袖尙浥舞時裙囊稱縫羅佩篝宜覆錦燻畫堂空搗桂素壁漫塗蕓本欲參童子何須學令君忘言深坐處端此謝塵氛

詠夢

的的緣愁得蒙蒙與醉和輕隨云浩蕩暗越嶺嵯峨夜店嗟偏短春閨想最多闗山歸識路江渚去淩波梁落中宵月樓橫欲曙河隔簾休警鵲近燭任飛蛾遊逺寜煩載穿深豈畏訶寒驚瑤作障暖戀錦成窩蝴蝶誰家信鴛鴦別浦歌靜嫌風動竹閙怯雨鳴荷寂歷扃紙低遲帳捲羅知情惟枕共送恨忽鐘過縞袂香猶在朱弦字不磨記來還彷佛尋去已蹉跎宿燼芬余麝殘妝暈淺螺憂歡情總幻離合事皆訛池上吟芳艸庭前覓舊柯旣因思是種復念睡爲魔易斷俄如此難憑竟若何陽臺莫重問千古笑巫娥

答胡博士畱別二十韻

世緒名臣後聲華俊士前棘場曽中的芹水舊鳴弦逺道秋風褐空齋夜雨氊倦逰驚齒暮多難喜身全孤客愁王粲諸生老鄭未應心戚戚還是腹便便杜曲無歸業成都有卜錢我方辭闕下君尙隱江邊久話燈催剪頻過榻解懸擇鄰欣得地結友愧忘年牧逕依門轉漁梁近渡連舊盟尋白鳥餘俸買烏犍流水空塘樹疎林破屋煙詎憂窮作祟但欲醉成仙政爾交歡宻俄然別恨牽湖山入苑路雞犬載家船離索方堪嘆分攜益可憐殊鄕難托主薄俗易輕賢寒浦通潮處春城罷雪天梅花未宜折持送只詩篇

大全集卷十三

欽定四庫全書

大全集卷十四

明髙啟撰

聯句

舞劍聨句

與會稽張憲夜飲觀銅臺季壯士舞劍而作

晚陌息鳴鑣【憲】秋城起嚴柝登堂欣有會【啟】顧座嘆無樂豪賔奉觴壽【憲】壯士掉箾作韻生飈拂鐔【啟】文綴星輝鍔拭土色才動【憲】暎火光轉爍寒瀉走澗泉【啟】明懸澑檐凙徒誇刀瑩膏【憲】漫詫匕淬藥腥疑人血幹【啟】威攝鬼蹤鑠雄聞莊子說【憲】醉想王郎斫聨翩倐鴻鶱【啟】奮迅仍雀躍來如龍出淵【憲】去若蛇赴壑疾驚雷破山【啟】怒訝風捲漠初馳帆縱張【憲】忽注弩弛彍陰陽變開闔啟潮汐隨進卻髙步赴節同【憲】奇形分狀各斜廻象翼蔽【啟】曲踴肖拏攫歘驚西方帝【憲】凜怖東海若屋翻影紛綸【啟】地殷勢揮霍亂思突騎奔【憲】低見饑隼掠旁分萬矢斷【啟】前拉千槍拓出堪劫齊壇【憲】立可當蜀閣澤聞蛇嫗啼【啟】路遇猿翁搏斬關豁然判【憲】擊柱鑑爾著陸疑濤湧牀【啟】宵駭虹闖幕驚棲已翻翻【憲】墜槁俄索索顚旭曾悟書【啟】俠軻記爭博目花匪酒湎【憲】膚粟似裘簿忠義气盡張【啟】姦邪膽俱落不從玉玦計【憲】欲定銅槃約未數大娘彊【啟】終勝處女弱季路袖手欽【憲】裴旻汗顏怍疾視誰敢當【啟】不成我慙學勇夫怒生癭【憲】恐僕戰成瘧功收刺虎奇【啟】志感聞雞惡暫停月徘徊【憲】旣罷天寂寞崆峒詎必倚【啟】氛祲行可廓馘妖正思今【憲】斷佞猶慕昨會合固有期【啟】死生良欲托寜憂武庫災【憲】但俟凶門鑿慷慨勿悲歌【啟】淋漓且酣酌【憲】

劍池聨句

與張憲金起王隅同賦

飛梁上當空【憲】直壁下插水兩樹交古陰【啟】孤亭倒淸泚初至意已愜【憲】再陟神亦靡气銷淵龍藏【起】骨朽山鬼死蒼崖出仙詩【隅】金藏閟僧史伯圖渺何在【憲】世事倐如此佳逰信難遭【啟】壯志良未已憑欄瞰神州【起】樹羽訝軍壘未覩煙塵淸【隅】且耽林壑美臨風揮一觥【憲】憩石脫雙履鸎啄朱果殘【啟】蜂抱黃英委琴咽斜陽蟬【憲】棋戰欲雨蟻溽暑避松箑【啟】輕涼透藤椅瞑目思黑甜【憲】潛心翫旨籟響破虛寂【啟】香飄聞旖旎飲鐘隔煙來【憲】樵笛呼月起整轡戒僕夫【啟】揖鞭謝釋子厖聲吠喧呵【起】騎影歸迆余戀尙眷然【隅】重來那復爾明發抗塵容何由繼芳趾【憲】

病柏聨句

與靑城杜寅郯郡徐賁逰白蓮寺見病柏而作

抱質𨿽輪菌托根何坎坷【寅】死色見已深生意存猶頗【啟】老枿焦半身餘葉禿偏鬐【賁】恩謝漢陵春災非陸渾火【寅】柯傾痺待扶節漏瘡思裹【啟】下窽封蚍蜉上穴綴螺羸【賁】風起聲告哀雨冒汗憎顆【寅】蟄空虺喜容攀脆猿愁墮【啟】將斲豈中梁欲刳詎宜舸【賁】蓋瘁缺靑蔥梢枯辭猗儺【寅】乏子供鑪焚無陰庇牀坐【啟】蠧盡啄鳥饑巢傾躓雛跛【賁】臞形慘若尫突腹腫如果【寅】藤纒偶假妝蘚剝每慙裸【啟】主惜覬匠顧樵窺避僧邏【賁】土瘠力易衰巖危勢難妥【寅】殺懼苦霜仍醫期甘露可【啟】成器未爲福不材反逃禍【賁】依林尙支撐亞石猶磊砢【寅】閱歳失貞姿承陽愧纖朶【啟】掠辜孔語稱名負杜吟播【賁】敢要秦樹封孰效禹梅鎖【寅】蟠深漫欲踞架重寜堪荷【啟】气同生固均數異測誠叵【賁】膏幹燃不明屑墜埽還夥【寅】客憐弔賦悲童棄培功惰【啟】終防竟煩誰今看幸遭我【賁】

風雨聨句

與會稽張憲在報恩佛寺遇風雨而作

盲風簸天興【憲】凍雨翻海瀉魚鰕落半空【啟】蛟龍鬭中野勢吞九河黃【憲】功潤千里頳怒疑決沙囊【啟】振訝摧屋瓦橫行天兵駃【憲】大笑電母哆乾坤發生多【啟】道路暍死寡潦漲濤湧川【憲】旱去煙滅冶谷號竟誰噓【啟】木撼不自把神靈眞恍惚【憲】造化非茍且初占月離畢【啟】又駭泗沒社必變其聖乎【憲】弗迷惟舜也陰岑气如炊【啟】髙葉聲若打陽烏韜不見【憲】幹鵲噤皆啞重翳晦復明【啟】余防歇還灑𨿽悅灌園人【憲】應愁渡江者侍王笑楚賦【啟】及我慙周雅避思泰山顚【憲】戰憶昆陽下雄夫匕易失【啟】吝士蓋難假旣霑想大田【憲】廣庇思巨廈桔橰向晚停【啟】紈扇未秋捨亂號官私蛙【憲】莫辧來去馬臥驚浪喧耳【啟】歸恐泥沒踝勿憂捲茅屋【憲】且喜憩蘭若民期歳有登【啟】國荷天錫嘏沛澤宜載歌【憲】新篇試姑寫【啟】

虎丘聨句

與潯陽張羽太原王行郯郡徐賁逰虎阜用壁間顏魯公韻作

山逰期屢阻風雨過今春【羽】偶遂林泉賞仍同裏閈親【行】樹重迷卓午花盡謝芳辰【啟】事往非前代僧逢是故人【賁】金精銷虎气寶藏衛龍神【羽】妖魄憐埋玉仙詩看勒瑉【行】年登廚有供村逺寺無鄰【啟】池古寒泉定林暄夏果新【賁】井名猶記羽樓姓尙題陳【羽】步策方循澗廻橈已待津【行】緣𨿽喧寂異妄本去來均【啟】摩壁追髙韻應慙繼後塵【賁】

蓮房聨句

與金華宋璲張孟兼作

露冷鏡湖秋【璲】波涼練塘曉盤翻緑云稠【兼】錦破朱霞少新苞顆防綻【啟】餘葩莖尙嫋瘦繭綴寒蠶【璲】尖喙啄靑鳥下惟玉龍眠【兼】中有瓊絲裊擎重柄欲折【啟】含深睛尙窅【璲】孤懸類覆杯【兼】雙立疑擢表【啟】初成欣雨滋【兼】漸老怯風掉【啟】多子同根榮【啟】獨婦専房悄【璲】妝卸失娉婷【啟】歌來逢窈窕【璲】剖心效諫忠【兼】並頭呈瑞兆【啟】褭蹄宻竅剜【璲】魚目防光皎【啟】珠珥落槃多【啟】瑤軫貯囊小【璲】空實外莫辧甘苦中自了剝殘星滿地采盡香餘沼【啟】雕筵飣戢戢玉虫攢擾擾送看出小艇薦喜對淸醥【兼】新嘗勝江芡逺覓迷水蓼褰芳想夏初【啟】感物傷秋杪聊玆發吳詠【啟】一覽煙水渺【璲】

六言律詩

夫差女瓊姬墓

夢別芙蓉殿頭墮釵零落誰收土昏淸鏡忘曉月冷珠襦恨秋麋鹿昔年廢苑牛羊今上荒丘香防若怨亡國莫與西施共逰

江村樂

荷浦張弓射鴨栁塘持燭又魚天隨子宅同裏陶朱公祠近居

其二

一犬行隨餉榼羣蛾飛繞繰車江邊女去摘芡城里人來賣茶

其三

罾掛漁郎捨外船維酒媼橋邊煙波五湖朝渡風雨孤村晝眠

其四

日斜深塢牛臥潮落平沙蟹行秋社未開緑醖夜炊初碓紅秔

甫裏卽事

長橋短橋楊栁前浦後浦荷花人看旗出酒市鷗送船歸釣家風波欲起未起煙日將斜未斜絕勝苕中剡曲金虀玉鱠堪誇

讀道旁舊冢碣上題曰宋黃澹翁先生之墓

古路斜陽廢城斷碑荒艸殘塋莫嗔童竪樵牧不識先生姓名

楊氏山莊

斜陽流水幾里啼鳥空林一家客去詩題柿葉僧來供煮藤花

陶祕書廣陵送別圖

暮雨潮生瓜步春山樹繞蕪城惆悵離舟欲發江南煙寺鐘聲

七言律詩

大駕親祀方丘選射齋宮奉次禦制韻

奠璧方壇曉祝釐豹竿風動從靈只獻符多士歌昌運扈蹕諸蕃覩盛儀郊射貫侯初復古汾祠獲鼎未云奇山川效順年多谷神答皇心定有期

奉迎車駕享大廟還宮

鳴蹕聲中曉仗廻錦裝馴象踏紅埃半空云影看旗動滿道天香識駕來漢酎祭餘淸廟閉舜衣垂處紫宮開禮成海內人皆慶獻頌應慚自乏才

晚登南岡望都邑宮闕

落日登髙望帝畿龍蟠山下見龍飛雲霄雙闕開黃道煙樹三宮接翠防沙苑馬閒秋獵罷天街車鬭晚朝歸明朝欲獻升平頌還逐仙班入瑣闈

其二

秦金不厭气佳哉紫蓋黃旗此日開殘雪已銷鳷鵲觀浮雲不隱鳳凰臺山如洛下層層出江自巴中渺渺來六代衣冠總塵土幸逢昌運莫興哀

奉天殿進元史

詔預編摩辱主知布衣亦得拜龍墀書成一代存殷鑑朝列千官備漢儀漏盡秋城催仗早燭光曉殿捲簾遲時淸機務應多暇閣下從容幸一披

九日陪諸閣老食賜糕次謝授經韻

叨陪講席按詞曹曉禁霜花防素袍院貯圖書西掖靜云連宮殿北山髙故園莫憶黃花酒內府初嘗赤棗糕最愛鳳毛今復見便令池上一揮毫

送沈左司從汪參政分省陜西汪由禦史中丞出

重臣分陜去臺端賔從威儀盡漢官四塞河山歸版籍百年父老見衣冠函闗月落聽雞度華嶽雲開立馬看知爾西行定回首如今江左是長安

吳僧日章講師赴召修蔣山普度佛事旣罷東歸送別

萬人擁坐聽潮音寶剎曾迂玉駕臨佛法曉敷三藏祕帝恩春及九原深鐘山坐處花頻雨練浦歸時樹欲陰擬問楞伽嗟已別楚江飛錫暮沈沈

其二

故鄕未解識淸容卻在金陵闕下逢中禁曾分齋鉢飯上方時叩講筵鐘一帆細雨迢迢浦半塔斜陽靄靄峯相送師歸忽多感飛雲亦戀舊依松

淸明呈館中諸公

新煙著栁禁垣斜杏酪分香俗共誇白下有山皆繞郭淸明無客不思家卞侯墓上迷芳艸盧女門前暎落花喜得故人同待詔擬沽春酒醉京華

金陵喜逢董卿並送還武昌

兵後匆匆記別離兩年音問不相知武昌樓下初來日幙府山前忽見時上國花開同醉少大江潮落獨歸遲莫嗟握手還分手此會從前豈有期

送易左司分省廣西

朝廷特念逺氓深畫省分官出桂林油幕乍開依漢節卉衣時到貢蠻金四時花發山多暖半日嵐開市尙陰虞帝祠前黃竹裏相思莫聽鷓鴣吟

送王檢校錡赴北平

半年同捨客京華看徧龍河寺裏花才進史書朝日下便紆官綬去天涯平蕪逺塞秋驅騎衰栁遺宮晚噪鴉莫道窮邊成久別待君歸艸玉堂麻

京師秋興次謝太史韻

栁外秋風起禦河京華客子意如何伎同北郭知應濫俸比東方愧已多梁寺鐘來殘月落漢宮砧斷早鴻過不材幸得同趨闕幾度候曉珂

送祠江瀆使者

源發岷峨萬里通函香迢遞問齋宮神馳白馬靈光近祝奉牲禮秩宗驛下換船潮湧日廟前沈璧水廻風重煩使者徼多福南國無疵黍稌丰

送葉判官赴髙唐時使安南還

銅柱崖前使節過貢隨歸騎入京多一官暫遣陪成瑨片語曾煩下趙佗曉拜賜衣辭絳闕秋催徵棹渡黃河政余好賦登臨詠聞說州人最善歌

衍師見訪鐘山裏第

風雨孤舟寄一僧逺煩相覓到金陵靑山愧逐塵中馬白拂看麾座上蠅事去南朝猶有恨夢歸北郭已無憑文章何用虛叨祿只合從師問上乘

寄題安慶城樓

層構初成百戰終憑髙應喜楚氛空山隨粉堞連雲起江引淸淮與海通逺客帆檣秋水外殘兵鼓角夕陽中時淸莫問英雄事回首長煙滅去鴻

送鄭都司赴大將軍行營

上公承詔出蓬萊立馬風煙萬里開賜履已分無棣逺舞幹還見有苗來牙前部曲多收績幙下賔僚更倚才後夜軍門知子到郎星應是近三臺

送朱謝二博士進賀冬至表赴京師聽宣諭畢還吳

驛騎雙馳捧綠章都門逢舊喜洋洋小儒方幸瞻天近逺使初來賀日長仗下丹墀晴雪盡朝回紫陌曉塵香承宣歸去難畱駐乞報平安到故鄕

送丕上人還四明育王寺

解夏還尋舊寺棲滿船黃葉過長溪袈裟影入秋山逺舍利光懸夜塔低鵞識講時常繞聽猿知定後不驚啼卻慚擾擾城中客覺路如今去尙迷

送吳生赴汴省其父指揮

都亭槐雨淨朝埃彩服逢秋試剪裁定逺未歸雙節在孝廉初去一船開城依梁苑煙中閉河繞隋堤樹裏來家慶拜余尋舊迹夕陽騎馬過繁臺

客捨夜坐

樓角聲殘鎖禁城燈花半落夜寒生啼鴉井上驚風散殘雪窗前助月明淸世莫嗟人寂寞中年漸怯歳崢嶸酒杯詩卷吾家物客裏相親倍有情

送鄭山人聽宣諭後歸東陽

闔門傳詔山人拜淸曉蓬萊望彩霞布褐朝天才赴闕蒲帆帶雨又還家沈侯詠罷樓沈月婺女妝殘廟掩花無限朝廷仁卹意殷勤歸向老農誇

春來

客愁擬向春來減春到愁翻倍舊時走馬已無年少樂聽鶯空有故園思日光皛皛濃燻艸風力颺颺緩墮絲辟歷溝南酒家路共誰來往問花枝

送賈文學以郡薦赴禮部試畢歸吳

匹馬都門候曉開吳公新薦賈生來郡中方待傳經業闕下先稱射策才寒食杏花江店雨春衣栁絮驛程埃慚予東掖叨陪講難把長幹送別杯

休沐日期衍公逰北山不果獨臥齋中

休沐欣逢一日閒擬邀禪客共登山兩笻未許尋蘿逕孤枕應須掩竹闗歷歷逺峯塵土外蕭蕭深屋艸萊間安眠卻勝淸逰樂覺看斜陽燕子還

送內兄周誼還江上

憶奉綸音趣赴朝曾煩逺送過楓橋雲山方恨成暌阻雪夜俄來伴寂寥吳苑疎鐘沈晚樹楚江歸榜逐寒潮情親海內如君少敢惜離防爲一銷

夜聞吳女誦經

云窗月帳散花多閒讀金經夜若何嬌舌乍彈鶯學語芳心已定井銷波尼師曾敎靑蓮偈女伴徒爲白薴歌聽處若迷空色相應須愁殺病維摩

送趙使君致仕歸別業

久仕江湖白髮長今年得許乞身章吏收封印朝辭郡人賀懸車晚在鄕家篋已添新著稿官衫未歇舊燻香南風別墅初歸處應坐肩輿看種秧

逰南峯寺有支遁放鶴亭

每向人間望碧峯石門今得問幽蹤路緣風磴泠泠策寺隔煙蘿杳杳鐘窗下鳥來多墜果亭前鶴去只髙松一龕願借依香火莫道詩人非戴顒

送鄰僧澹雲歸笠澤

往來海上獨離羣雅稱身名是澹雲經院葉深秋講散香臺鳥下午齋分坐間山偈曾同說別後鄰鐘不共聞笠澤到時尋舊業菱池漠漠雨紛紛

次韻楊孟載署令雨中臥疾

雙桐分防曉池淸乍喜新晴覺病輕蛛曳林風吹欲斷鷺經沙雨洗偏明吟多稍怯臨窗寫臥久渾忘出市行不道春歸逾一月起聞歌鳥尙疑鶯

送呂秀才入道

學禮茅君便入山黃冠初著稱淸顏杏園不羨龍頭貴蓬島應思鶴背閒窗下棄檠辭婦去壇前受籙拜師還白雲知勝靑雲好揮手從今謝世間

送胡簿之陽朔

幾年桂管去人稀白髮憐君獨逺違過海定尋廻估舶出京才脫舊儒衣祠羞荔子傳巫語縣閉榕陰放吏歸亦欲移居嗟未得漫看鴻鵠向南飛

謁甫裏祠

衣冠寂寞半塵絲想見江湖獨臥時遁迹虛煩明主詔感懷猶賦散人詩釣魚船去云迷浦鬭鴨闌空艸滿池芳藻一杯誰爲奠鼔聲只到水神祠

送恩禪師弟子勤歸開元寺【寺有二石佛自海上浮至】

山衲經寒補雜繒白雲髙寺徧尋登法身已見浮來佛宗旨曾傳化去僧歸過江城誰施飯定依舊院自懸燈明朝應恨千峯阻欲問楞伽已不能

送何記室逰湖州

暮雨關城獨去遲少年心事劍相知故人當路輕貧賤倦客逢秋惡別離疎栁一旗江上酒亂山孤棹道中詩水嬉散後湖亭廢此去煩君弔牧之

江上寄丁校理昆季

望裏煙生是子家艸堂應近鶺鴒沙江汀每恨無舟渡野墅空憐有酒賖半雨暮成風外雪孤梅春動臘中花相思尙隔前村逺獨倚柴門數去鴉

送顧軍咨歸梁溪

新栁休攀短短條離愁似雪未能銷春廻廢苑還芳艸人渡空江正落潮徳曜宅前今獨去平津門下舊相招重來莫在花開後擬聽狂歌醉幾朝

白蓮寺次韻杜進士喜余見過話舊之作

不辭鳴棹逺相尋欲向江齋伴旅吟百事未成年已長幾時才別夏將深萱畱倦蝶連池緑樹帶殘鶯滿寺陰恐被老僧嫌滯礙舊逰休說更傷心

期徐七逰雲巖

憶與靑山別幾時雲松應恨鶴歸遲少知學道貧非病閒愛談禪偈是詩女浣曉江煙渺渺人行暮苑麥離離明朝風雨還同往恐負髙僧石上期

賦得寒山寺送別

楓橋西望碧山防寺對寒江獨掩扉船裏鐘催行客起塔中燈照逺僧歸漁村寂寂孤煙近官路蕭蕭眾葉稀須記姑蘇城外泊烏啼時節送君違

聞朱將軍戰歿

江浦戈船赤幟稀孤軍落日陷重圍鏡中蛇墮占應驗牙上梟鳴事已非殘卒自隨新將去老親空見舊奴歸聞雞此夜誰同舞西望秋云淚灑衣

送何明府之秦郵【何淮東人已三爲縣令】

馬前風葉助離聲楚驛都荒不計程一令尙淹三縣事幾家曾見十年兵夕陽逺樹煙生戍秋雨殘荷水繞城父老不須重嘆息君來應有故鄕情

過野寺次韻徐廉使琰舊題

使節城東按部廻曾將從吏到香臺秋林數騎蕭蕭去晚澤孤鴻噭噭來蘿雨濕衣溪路轉栢風吹燭殿門開當年物色𨿽畱與題壁慚無子美才

送滎陽公行邊

風捲雙旌雪覆韉逺騎白馬出行邊兵馳空壁三千幟客宴髙堂十萬錢屏裏舊圖魚復陣燈前新著豹韜篇功成他日論諸將只有荀郎最少年

登涵空閣

滚滚波濤漠漠天曲欄髙棟此山顚置身直在浮雲上縱目長過去鳥前數杵秋聲荒苑樹一帆暝色太湖船老僧不識興亡恨只向逰人說往年

婁江寓捨喜王七隅見過卻送還郭

送君只過孝廉橋不似君來訪我遙路未同歸鴻杳杳門方孤掩竹蕭蕭逺愁忽與鐘聲至殘醉防兼燭燼銷莫道扁舟難重過寒江日日有廻潮

送葉卿還隴西公幙兼簡周軍咨

落日闗城動鼓笳逺逰憐汝尙無涯壯身謾托三公府歸夢難尋萬里家投驛暮山燈照葉待潮秋渡棹粘沙軍中記室如相問只說愁吟對菊花

範文正公祠

開閣陳書對禦筵共言天子得時賢才陪上相趨廷內遽撫豪羌出塞邊松柏自依先隴廟稻禾猶滿義莊田古來直道難終合何必深嘆慶曆年

丁令威宅

令威作仙上天去舊宅畱在靑山阿千年宅廢但遺井何處更聞華表歌南陌黃塵足去客東流碧海絕廻波鶴歸重覽應惆悵地上丘墳今又多

辭戶部後東還始出都門有作

詔貳民曹出禁林陳辭因得解朝簪臣材自信元難稱聖澤誰言尙未深逺水江花秋艇去長河宮樹曉鐘沈還鄕何事行猶緩爲有區區戀闕心

寄余左司

何處吹愁角一聲大江東岸呂蒙營天隨流水茫茫去月共長庚耿耿明敵意有圖秋暫息客防無定夜還驚欲陪釃酒樓船座借問風潮早晚平

聞家兄謫壽州

別來未省去何投書到方知謫壽州覽俗自堪傷逺客聽音誰解釋羈憂長淮波浪應愁渡故國江山只夢逰未有萬回飛往術防銷空望楚云秋

吳城感舊

城苑秋風蔓艸深豪華都向此銷沈趙佗空有稱尊計劉表初無弭亂心半夜危樓俄縱火十年髙塢漫藏金廢興一夢誰能問回首靑山落日陰

喜幼文北歸

風塵萬里損光輝舊面相逢卻訝非在路定畱經處詠還家猶著去時衣久畱逺土虫蛇雜忽解髙羅鴈鵠飛尙念梁園三二客與君同去不同歸

送宋君南康親

長揮客淚楚云東故國江山百戰中遺柩十年嗟未掩歸舟千里喜才通逺途敢避風濤惡舊隴應知艸樹空料得南岡廬宿處夜深猿鳥泣西風

送王孝廉逰京回錢塘

客逰南北再逢春幾驛煙花一騎塵觀國舊逢朝闕使還家今作渡江人雪迎酒气消應早栁逐歌聲發更新此日腰間垂赤組不須猶愧故鄕親

感懷次蔡參軍韻

擊築無人識漸離客依孤館獨淒其著書未解成新語把酒聊因覓舊知燕塞風多寒水急梁園雪早凍雲癡年來只念江東去下馬碑陰看色絲

寄錢塘方員外

尋常此別事難同不意音書得再通君病尙畱多難後我吟方向亂愁中殘煙廢郭山猶在落日空城歳欲窮借問西湖舊梅樹如今還剩幾多叢

秋日江館詠懷

十年世事漸多更自嘆而今豈復生未有佳兒書漫讀旣無俗客酒頻傾煙生逺塢聞雞唱潮落平沙見蟹行秋後思歸凡幾度夕陽江上望髙城

得亡友周記室在系所詩次韻

擬出罝羅再卜鄰死生俄判兩吟身百年豈料逢今日四海何由見此人吳地有園花已盡楚山無冢艸空新一篇幽憤時時讀風雨寒燈夜獨親

答呂山人見寄

一罷僧房看竹期行吟何處復相隨煙波逺渚難尋路風雨幽窗忽送詩故舊誰非嗟別者鄕園同是憶歸時莫愁孤館春寥落且向江乾避亂離

送殷孝章赴咸陽敎諭

獨抱遺經出董幃秋風送騎入闗遲用儒幸際千年會造士欣爲一縣師鴻鴈云低秦壘角牛羊艸沒漢陵碑宦逰兼得觀形勝莫向尊前嘆別離

送僧希載赴天界

水郭春寒壓栁絲扁舟遙送道林支日邊金界曾逰地雪後滄江欲渡時座近鑪香朝聽法窗傳鉢韻夜談詩龍河舊日棲禪侶想拂云牀正待師

寄永寜丁明府兼簡逹君先生永寜屬洛陽丁近布平盜浚渠之功逹君前進士寓其邑

政成百里自材優莫厭靑袍映白頭盜散山棚城少閉渠通田澮水多流陸渾莊上雞鳴午緱嶺祠前鶴去秋沽酒更須煩縣令洛中時伴玉川逰

江山晚眺圖

一髮靑山斷鴈邊渚宮樓閣暮云連煙波彷佛江南意風栁依稀峽外天釣艇歸時風動葦僧鐘起處日沈煙觀圖忽起滄洲想身墮黃塵又幾年

江上春日遣懷

江上逢春已兩回客中時序苦相催蛛營戶网虫初出雀借檐巢燕未來年少卽閒眞信拙詩成𨿽好可言才如今欲向南鄰叟旋乞垂楊繞捨栽

別江上故居

家具初移借釣船臨行魚鳥亦淒然城南徙捨惟三里渚北閒居已二年花墅回看春水外艸堂畱掩夕陽邊多慚父老相畱意來去聊隨大化遷

永樂禪寺

鬢隨鶴羽總秋零幾日江行思渺冥夜臥客舟聞詠史朝過僧榻共談經沙洲雨足蒓初紫林塢霜遲橘尙靑後欲尋公曾到處畱詩應共竹間亭

大全集卷十四

欽定四庫全書

大全集卷十五

明髙啟撰

七言律詩

送人出鎭

家出山西負勇名擁旌方見去専城風生曉帳旌旗動月落寒譙鼔角淸麟閣封侯初受任鴈門擒敵舊功成如今四海無徵戰雅詠投壺樂太平

送周省郎之海虞判官

黃茅連野邑城荒佐邑初煩舊省郎鴈起海風吹暮角雞鳴闗月照晨裝讀書臺下逢人少濡墨防中憶尉狂君到官曹無事日一尊爲我酹斜陽

次張子宜園居

見山岡下竹蒙蘢亂後池塘野水通身影步隨花影日髩絲吹傍釣絲風已知處世愁無益更覺全生醉有功誰道閒官貧去甚春來未典舊焦桐

其二

早回髙步謝天衢應戀閒園景趣殊養鶴堦除長得伴種魚池沼不輸租官曹自古皆詩客家世當年本釣徒苦欲相尋阻泥潦滿林煙雨聽啼鴣

遷城南新居

辛苦中年未有廬東西長寄一嚢書未能避俗還依俗堪信移居更索居葉滿鄰園煙羃羃竹連僧捨雨疎疎何須許伯長安第此屋翛然已有餘

贈醫師王立方

醫得河間第五傳尋師曾上海門船龍方試後應多驗鶴骨臒來已欲仙渡澗斸苓朝帶雪隔林蒸朮午生煙詩人亦有相如渴願乞丹砂舊井泉

吳縣庠訓導徐君善醫常起人疾求詩贈之

解榻髙齋晝日遲坐談周孔雜軒岐仙人方在應蔵枕博士經橫每下帷池上采芹風起處階前曬藥雨收時病痊不使人栽杏只要新題滿卷詩

挽瞿隱君

壯志蹉跎爲亂離蒼天不肯見淸時樓前鶴去飛雲逺墓上人來宿艸衰親老還揮思子淚弟愁長詠哭兄詩兩年頻送交逰死不似夫君最可悲

次韻靈隱復見心長老見寄兼簡泐禪師

髙堂鐘鼓毒龍驚曾布袈裟海上城廬嶽禪師傳法印道園學士許詩名幾趨北闕瞻天近獨坐南屏對月明書到喜聞雙徑老雨華新散滿瑤京

稚齋爲陳山人賦

華屋𨿽存忍獨居愁瞻松柏漫踟躕夕陽馬下髙人墓夜雨烏啼孝子廬地掩衣冠魂去後家畱圖籍手編余元方應有無窮意陌上何年重駕車

追次唐人韻

任俠平生慕灌夫每思鳴劍起伊吾歌調錦瑟初移柱笑擲金盤已作盧買妾競誇燕地女求官不事霍家奴灞陵獵騎歸衝雪笑殺詩人撚凍須

喜聞王師下蜀

蜀國兵銷太白低將軍新拜漢徵西浮橋已毀通江鷁進鼔初鳴突水犀不假五丁開道逺俄看萬甲積山齊從今險阻無人恃夷貢南來盡五溪

送倪賢良歸吳門

數千里外久相違十八灘頭偶獨歸自說病來辭幙府只因愁絕念庭闈吳歌重把還鄕酒蠻布猶穿過嶺衣話盡三年逰歷事滿庭風雨送斜暉

贈林泉民張夢辰次張貞居韻

雨船幾度載狂客詩卷平生隨老翁林下自成麋鹿友世間相去馬牛風曉窗炊熟露葵紫秋寺寫殘霜葉紅他日誰修耆舊傳著君應在隱淪中

倚樓

西館樓前見鴈行桂花初白栁枝黃憑欄有客迎秋思捲箔誰家出晚妝未放離魂尋楚雨已看歸鬢防吳霜自憐對酒還惆悵不及分司禦史狂

其二

漠漠疎煙丹樹開火經城苑減樓臺雨初過處千山出人正愁時一鴈來秋色自隨砧杵動夕陽又被鼔鐘催詩成未盡登臨意獨向蒼茫首重回

闔閭墓

水銀爲海接黃泉一穴曾勞萬卒穿謾說深機防盜賊難令朽骨化神仙空山虎去秋風後廢榭烏啼夜月邊地下應知無敵國何須深劍三千

西塢

空山啄木聲敲鏗花落水流縱復橫松風吹壁鶴翎墮梅雨過溪魚子生尙有人家機杼逺更無塵土衣裳輕斜陽已沒月未出樵子歸時吾獨行

過海云院贈及長老

衲擁寒云老一丘逰方無夢轉悠悠茶香吹過前林晚菜葉流來別澗秋舊拂講余懸壁上殘經定後落牀頭紫藤塢裏歸逢雪煨芋曾煩慰客愁

送錢塘守

繁華莫嘆異升平到郡初煩露冕行幙下吏書催署字湖中妓舫歇歌聲潮來兩渡皆侵岸日落諸山半入城休沐南屏煩一到松間尋我舊題名

張山人見訪畱宿艸堂

夕陽欲沒靜沙虛喜子能來慰索居生事蕭條慚客裏交情契濶嘆兵余買魚急喚臨江艇炊黍深開暎竹廚屈指故人能幾在莫辭同醉臥田廬

陪臨川公逰天池

騎馬尋幽度嶺遲老僧不識使君誰門開紅葉林間寺泉浸靑山石上池殘果已收猿食少枯松欲折鶴巢危壁間不用題名字無限蒼苔沒舊碑

客捨歳暮

空江寒雨送淒涼離捨無多卽異鄊井臼尙勤慚徳曜音書未至憶平陽心輕別歳憑年少夢喜還家及夜長自笑病來詞賦拙懶從枚叟客逰梁

江上晚眺懷王著作

渡頭西望足離情晚水寒山雪後淸鷗立斷冰流漸逺鴉隨殘照去還明漁人笛過風生浦估客帆廻樹繞城範蠡祠前春意動思君欲放酒船行

答徐七記室病中作

空齋孤枕積書間淸瘦憐君變舊顏累少亦憂今日亂病多應賴此身閒朝辭鄰友看花去晚家僮買藥還知是苦吟猶未廢水邊深樹掩柴闗

逰雲巖值雨

深殿幽廊暎竹開鳥聲忽斷雨聲催蘚生偏上題詩壁花落還臨說法臺林下聞鐘諸客散磵邊汲水一僧來晚晴更好看山色西閣憑闌獨未廻

送張徴君南逰

故人多去不堪畱況復看君更逺逰流落正逢揺落景亂離還值別離愁夕陽亭上匆匆酒寒雨江邊渺渺舟此後衡門應獨掩詩篇寂寞有誰酬

宿張氏江館

極浦荒云一棹行逺投江館駐宵程客中得酒銜悲喜亂後逢人說死生木葉未空寒鳥聚海潮欲上曙雞鳴政憐此地無驚擾歸夢如何又入城

再逰南峯

放鶴亭前落葉重吟身獨上夕陽峯逺村近浦分諸樹後嶺前山應一鐘髙閣倚殘歸鳥過空林行盡老僧逢支公駿馬嗟何處石上莓苔沒舊蹤

送李使君鎭海昌【州有雙廟】

海風千里捲雙旌按轡初聞屬部淸人雜島夷爭午市潮隨山雨入秋城鳴狐不近睢陽廟突騎猶屯廣利營肯埽帳中容我醉夜深燃燭臥談兵

賦得惠山泉送客逰越

雲液流甘潄石牙潤通錫麓樹增華汲來曉冷和山雨飲處春香帶澗花合契老僧煩每防修經幽客記曾誇送行一斛還堪贈往試雲門日注茶

寄題張著作靑山隱居

霞映靑山似赤城歸棲聞已謝時名半湖殘雨收虹影幾樹斜陽帶鳥聲竹下逢僧投杖揖蘿間候客抱琴行平生應笑王夷甫末路方言少宦情

送胡孝廉布東逰

春色偏傷楚客心日斜芳艸鷓鴣吟山遮故國千重影云度長江一片陰少婦自挑燈下錦諸侯誰贈橐中金送行只恨華觴淺不似同袍別意深

夜雨不寐

雨窗燭盡漏迢迢秋滿牀幃酒易消蟋蟀催寒輸絡緯梧桐閙雨勝芭蕉漸知老去非前日豈信愁來是此宵莫聽曉鐘聊穩睡久居閒退罷趨朝

煮雪齋爲貢文學賦禁言茶

自埽瓊瑤試曉烹石鑪松火兩同淸旋渦尙作飛花舞沸響還疑灑竹鳴不信秦山經歳積俄驚蜀浪向春生一甌細啜眞天味卻笑中泠妄得名

晚香軒

不畏風霜向晚欺獨開眾卉已凋時地荒老圃苔三徑節過重陽雨一籬秋色蒼茫人少醉寒香落漠蝶先知山翁獨念同衰晚坐對幽軒每賦詩

次韻倪雲林見寄

老來詩陣尙堂堂過宿曾畱讓大牀病驥可堪迷逺道孤松只合在髙岡蕭蕭塵鬢驚寒色渺渺雲山斂夕光莫道欲歸無好處便尋勾漏與華陽

其二

艸滿當年食客堂一身投老寄僧牀秋風吟怨哀蘭浦暮雨行愁苦竹岡任曠豈能諧薄俗養和且爲駐頹光酒錢十萬今誰送獨嗅黃花對夕陽

答韓長司用韻見贈並柬滕用衡

昔年載橐侍明堂每見論邊近禦牀入幕乍參飛騎將還家新卜臥龍岡秦山暮隔關云逺吳樹秋涵海日光共語東西宦逰事裏中今喜有南陽

答張文伯用韻見贈

早年說法已升堂夜雨長連聽雨牀珥筆便堪趨禁省振衣何必上重岡半簾藥气疎煙退滿屋書聲落月光愧我飄零荒舊學酒徒相逐醉髙陽

喜逢賀叔庸送還錢塘

暫來還去獨翩翩賀監淸狂已欲仙三日小樓延解榻幾人還浦送回船鴈呼舊侶投云外梅試初花在雪前歸去西湖栁邊宅定娛鶴髮慶新年

子祖授生

他日愚賢未可知眼前聊復慰衰遲人間豚犬應誰子天上麒麟豈我兒夢兆先占神媼送啼聲還得使君奇樂天從是休長嘆已有人傳柏匱詩

喜張太常謁告歸途見訪雨中畱宿話舊

長嗟逺別望京城忽喜相逢駐驛程問捨求田慙我鄙還家上冢羨君榮寒防聨句圍鑪坐晚陌趨朝並轡行舊事重談眞若夢江湖夜雨一明燈

禦溝

春含禁栁緑相和縈貫天津若絳河派出宮墻流葉斷源通靈沼躍魚多曲迂月下龍舟轉淸照雲間雉扇過行客何須問深淺長流不盡似恩波

雲巖訪蟾公值雨畱宿次周記室壁間韻

日暮松間兩屐過懶殘不出近如何鐘聞下界歸人少燈照空林落葉多別後有思還是妄定中無想不成魔山靈盡意相畱客暗雨斜風滿薜蘿

送任兵曹赴邊

少年恥著惠文冠幙下時時把劍看官燭未銷雞送曉軍笳忽動馬嘶寒闗連雲樹徵途迥塞接霜蕪戰地寛見說長平門下客奇材惟有一任安

吳下逢梁賔客子天爵復送還會稽

識君京國暫相從別去堪憐此再逢共把一杯官市酒初聞半夜客船鐘吳洲鴈落潮痕淺越嶠猿啼樹影重曾作尊翁舊僚屬臨分離恨倍人濃

次韻兪士平見寄

一棹滄浪兩髩絲豫章老客苦相思作歌幾日空招隱載酒何人爲問奇吳苑舊逰山色在楚江歸夢月明知莫言別後音塵絕長倚東樓憶紫芝

登天界寺鐘樓望京邑

朝罷登樓賞晚晴三山二水總分明人間地湧黃金界天上雲開白玉城宮樹逺連江樹色寺鐘防答禁鐘聲憑髙空此觀形勝深愧無才賦帝京

十二月十九日雪中

舟絕寒江凍不潮縈沙拂栁影翛翛才從漁浦磯邊積還向樵村竹外飄撲馬憶從年少樂防袍曾逐侍臣朝如今獨坐吟詩句茅屋茶煙冷未消

過僧捨訪呂敏

幾欲相尋與願違今朝始得過禪扉磬聲穿竹山房逺屐齒粘苔石徑防幽鳥每同馴鴿下髙人閒與老僧依談詩說偈俱堪喜坐覺茶香上薜衣

新篁

南池雨後見新篁裊裊煙梢漸出墻風度亂翻交籜響露垂防挹粉痕香簾前嫩色初含暝琴畔疎陰已送涼野飯休燒林下筍畱添碧玉數竿長

初夏江村

輕衣軟履步江沙樹暗前村定幾家水滿乳鳬翻藕葉風疎飛燕拂桐花渡頭正見橫漁艇林外時聞響緯車最是黃梅時節近雨餘歸路有鳴蛙

江村

南囿薰風吹葛衣汀花未露岸花稀水神廟下莎侵路江叟門前栁映磯犢臥已知耕耒歇鷗驚長見釣船歸天隨宅畔吾曾住畱得閒罾掛夕暉

田園書事

西園春去緑陰成已覺南窗枕簟淸簾捲斜陽歸燕入池生芳艸亂蛙鳴桑過谷雨花猶在衣近梅天潤易生獨坐正知閒晝永吟余消盡篆煙輕

梅雨

江南煙雨苦防蒙梅實黃時正滿空灑竹暗連湘女廟隨云逺渡楚王宮窗寒頓使拋紈扇衣濕頻催換火籠幾度欲晴還復暝簾前不放夕陽紅

送衍師還相川

江樹湖波繞相川南風巾舄去翩翩村中乞米晨畱鉢城外聞鐘夜泊船昔向名林曾說法今歸舊院定安禪道心深悟俱浮幻不柰詩名滿世傳

萱艸

幽華獨殿眾芳紅臨砌亭亭發幾叢亂葉離披經宿雨纖莖窈窕擢薰風佳人作佩頻朝采倦蝶尋香幾處通最愛看來憂盡解不須更讓酒多功

雨過舟中看山

風雨山前暗荔蘿滿蓬涼思入滄波沙鳴正厭秋聲急峯出還憐秀色多溪上云收開逺樹田中水滿發新禾舟人不用催歸速臥看靑巒次第過

齊雲樓

境臨煙樹萬家迷勢壓樓臺眾寺低斗柄正垂髙棟北山形都聚曲欄西半空曾落佳人唱千載猶傳醉守題劫火重經化平地野烏飛上女垣啼

靈巖寺

閒上香臺望下方漁村樵塢盡蒼蒼傾城人逺苔生逕歸寺僧稀葉滿廊雲散池邊畱防影雨來閣外失湖光廢興皆幻何須問獨自吟詩送夕陽

孤園寺

欲問南朝常侍宅已爲西域化人宮山僧歸帶漁舟雨湖鳥來聞粥鼓風橘柚垂檐秋殿暗波濤驚座夜堂空給孤長者誰曾見應在煙雲杳靄中

開元寺石鉢

寶石當年琢帝靑浮波不異木杯輕傳靈已歷幹陀國乞食曾來舍衛城漁父得時初洗獻法王在日每擎行寺僧見客休頻出恐有蔵龍此內驚

垂虹橋

行人腳防響波濤驅石神鞭是孰操影落蛟龍朝窟暗形垂防蝀暮天髙煙中去憶鴟夷逺月下吟誇長史豪幾度憑欄賞秋色鱸魚新買系歸舠

聞潮州遷客消息

瀧吏相迎渡惡灘到時應是幾旬間猿啼嶺下梅花白鱷去祠前荔子斑名姓未看兵籍落音書忽附估船還莫言久作炎荒客會逐陽和返故山

秋日江居寫懷

每看揺落卽成悲況在漂零與別離爲客偶當鱸美處思兄正值鴈來時天邊暝爲秋陰早江上寒因歳閏遲莫把丰姿比楊栁愁多蕭颯恐先衰

其二

葭菼連秋渺渺長歸舟猶嘆滯江鄕客衣欲冷鄰機急農事初成野飯香千里斷雲隨鴈鶩半村殘照送牛羊有愁不解登髙賦空使頻廻宋玉腸

其三

舌在休誇術未窮且將蹤迹托漁翁芙蓉澤國彌漫雨禾黍田疇奄冉風身計未成先業廢心懷欲說舊交空楚云吳樹無窮恨都在蕭條隱幾中

其四

風塵零落舊衣冠獨客江邊自少歡門巷有人催稅到鄰家無處借書看野虫送響天將夕籬豆垂花雨稍寒終臥此鄕應不憾只憂飄泊尙難安

其五

桑薴翁家次近居人煙沙竹自成墟移門欲就山當榻補屋惟防雨濕書貧爲湖田長半沒拙因世事本多疎當時亦有求名意自喜年來漸已除

其六

喪亂將家幸得全客中長恥受人憐妻能守道同王霸婢不知詩異鄭借得種蔬傍捨地分來灌菊別池泉卻欣逺迹無相問一棹秋風笠澤邊

其七

秋塘門掩竹穿沙爲客鄰酤未易賖閒裏壯年慙白日愁中佳節負黃花漁村靄靄緣江暗農徑蕭蕭入圃斜薄俗相輕吾敢怨魯人猶自笑東家

漫成

柴門藥圃小江邊早得閒居是偶然兩岸晚風黃鳥樹一陂春水白鷗天悠悠往事空書卷碌碌浮生只釣船猶記京華爲客日幾回聽雨憶歸田

其二

已分棲遲不自疑江邊林下盡幽期病惟好懶寜須藥心未忘機偶對碁閒館雨聲花落夜深塘艸色燕飛時春來頗喜囊中富添得新成幾首詩

喜徐山人與浩師見過

逺煩支許問棲遲正是山家橘熟時爲吏得閒非是隱學禪有解只能詩潮聲驚客江三里秋色畱人菊一枝莫怪相逢情倍喜碧雲紅樹久相思

端陽寫懷

去嵗端陽直禁闈新題帖子進彤扉大官供饌分蒲醑中使傳宣賜葛衣黃繖回廊朝旭淡玉鑪當殿午薰防今朝寂寞江邊臥閒看逰船競渡歸

寄倪隱君元鎭

名落人間四十年緑蓑細雨自江天寒池蕉雪詩人畫午榻茶煙病叟禪四面荒山髙閣外兩株疎栁舊莊前相思不及鷗飛去空恨風波滯酒船

與杜進士寅登白蓮閣對雨

逺愁髙樹共離離風送潮聲上浦遲海客市中煙起處江僧閣外雨來時船歸杳靄惟聞防店隱蒼茫不見旗回首南朝今幾寺可堪重詠牧之詩

喜宋山人見過

攜琴逺趂渡江船煩覓幽蹤浦樹邊別久忽看梅又發話長應讓鴈先眠一冬多暖天無雪半夜初寒月有煙回首舊逰君莫念歸來好共種吳田

與侄常逰東庵

水樹圍庵緑幾層陰中敲戶晝登登十年重到猶爲客半日才閒且訪僧舊履塵生趺後席亂幡風颭供余燈髙齋對作忘言坐此事堪憐汝亦能

謝周四秀才送酒

不忍醒愁只欲眠幾時花發自江邊欲沽百錢未易得忽送一壺眞可憐梳頭好鳥語窗下洗盞流水到門前今朝得醉已無恨不使春光空一年

上已有懷

春寒渾未減徵衣愁對佳辰坐掩扉江上琴書畱滯久水邊車馬祓除稀閒園細雨梨花落廢苑平蕪燕子飛欲覓蘭亭會中友幾人遷謫未能歸

徐記室賁北歸見訪南渚復送還城

初辭楚澤到吳村訪舊嗟君古道存欲治匆匆歸後計難畱欵欵坐中論雪遲似讓梅先白月早如愁樹已昏此別終非前別逺孤舟江上莫銷防

被召將赴京師畱別親友

長送逰人作逺行今朝還自別鄕城北山恐起移文誚東觀慙叨議論名路去幾程天欲近春來十日水初生只愁使者頻催發不盡江頭話別情

過故將軍第

甲第如雲紫陌東當年得意負邊功美人笑客登樓上假子將兵衛閣中深計謾誇三窟固逰防難返九原空門前車馬今誰到零落槐花向晚風

雨中寄劉沈二別駕

漠漠春寒水繞城誰家可作看花行一杯不得三人共二月都能幾日晴夢逐鶯聲風外斷愁兼艸色雨中生畫船載妓南湖上不似年時放浪情

丁校書見招晚酌

正坐羈愁不自聊逺煩舟檝暮相邀江懸落日猶三尺風折埀楊定幾條流水入花村杳杳幽人對酒屋翛翛此鄕不得君同客應是春來更寂寥

杜二年四十須已多白戲作是詩

覽鏡憐君感嘆深年來頷下忽霜侵未衰自計方彊仕早白應緣只苦吟𨿽失家中嬌婢喜還招座上逺朋欽到頭此物須當見好染虛消買藥金

愛姬祠

錦云陣陣落紅衣波泠雙蓮慘夕暉故國艸侵金輦迹荒祠塵掩畫羅幃共哀艷質軍前歿誰見香防月下歸惆悵無人來酹酒緑楊惟有暮鴉飛

雲山樓閣圖爲朱守愚賦

白雲窈窕楚天陰半露樓臺出逺林簾幙捲時秋雨歇鼔鐘鳴處夕陽沈鶴從遼海天邊下猿隔巴山樹裏吟爲問仙家在何處欲穿謝屐一登臨

夏夜

銀河欲轉漏聲稀坐詠閒齋夜掩扉鵲影頻翻窗竹起螢光毎拂逕莎飛風生漸抖齊紈扇露下猶沾楚葛衣自據胡牀相待月爲憐池上夜涼防

池亭晝臥

曲闌虛幔映滄浪長日宜眠夢蝶牀波影細揺侵簟影荷香逺遞雜鑪香不知道路方愁暑只愛池亭可納涼何處鳴蟬驚睡起髙槐陰外未斜陽

姑蘇懷古

麋鹿來逰客過稀消沈伯業在斜暉逰帆自向湖邊落鳴屧誰聞月下歸烏喙計成楣柵至娥睂舞罷綺羅非如今始悟牽衣諫荊棘遺宮淚滿衣

宿山寺

蓮宮借榻喜涼生疑到天臺近赤城風度回廊秋欲動河窺髙閣曙初明泉聲正與松聲合僧夢頻同鶴夢驚最喜此宵無熱惱莫敎月落又鐘鳴

泛舟西湖觀荷

雨晴南浦錦云稠晚待波平蕩槳防狂客興多惟載酒小娃歌逺不驚鷗半湖月色偏宜夜十里荷香已欲秋爲愛前沙好涼景滿身風露未回舟

馬麟春宵圖

燕睡簾前夜未深羅衣應怯嫩寒侵風傳漏板還堪數月混梨花不易尋翠管紅樓猶裊裊華燈繡闥正沈沈畫中一片春宵景寫出閨人悵望心

曉涼

驕陽未出曉涼生滿櫛春風細髮輕荷上露華翻曲沼樹頭河影落髙城自舒淸簟臨坐又聴疎鐘隔寺鳴卻喜閒身無事役不須早逐市人行

蘆花簾

菼茸織出緯蕭機未許蝦須獨衒奇寒雪照庭晴不捲白雲當戶晝長埀恍疑栁絮風穿早不管梨花月到遲自是楚江秋一片移來不使白鷗知

雨中

二月水長折磯頭茅屋恐隨江夜流雨聲鳴瀬稍欲歇雲气出峽未能收鸕鷀鸂鶒晚爭喜楊栁杏花春自愁幾日鄰家斷來往出門應恨少扁舟

王徴士東裏艸堂

久客因爲東里人年來移竹有僧鄰時名頗患緣詩得野性惟知向酒新林下煙生門掩夕園中雪罷鳥鳴春相期嵗晚爲同社隔屋歌呼定不嗔

客捨寒食次周著作見寄韻

寒食江頭客未還獨臨流水見愁顏故園芳艸斜陽外空館疎華細雨間亂世求田𨿽自笑少年當路竟誰攀主人莫折門前栁多病無書倦入闗

新春次余左司韻

雪晴稍稍見花枝書閣朝眠日影移酒到好懷傾輒盡詩逢髙韻和應遲今朝閒豈尋春得前夜愁因送客知走馬南園芳艸緑憑君莫問少年時

次韻楊禮曹秋日見贈

殘雨翛翛映彩虹憐君獨詠楚臺風逺江帆影秋蕪外故苑砧聲晚樹中壯歳漸如辭幙燕閒身猶作蠧書虫雅音自古無能好莫向人誇瑟最工

次韻西園公詠梅

如何天與出塵姿不得芳名入楚辭春後春前曾獨采江南江北每相思微云澹月迷千樹流水空山見一枝擬折贈君供寂寞東風無那欲殘時

其二

雪中無伴只孤芳倚竹元非翠袖妝馬上忽逢臨水驛鶴邊俄見向山房春愁寂寞天應老夜色朦朧月亦香此地一尊聊自戀揚州回首已淒涼

過吳淞江風雨不可渡晚覓漁舟抵松陵官館

風雨方知客路難飛鴻相逐渡江湍港收漁市舟歸晚門掩官廳燭對寒此地昔年曾逺宿何人今夕共淸歡枕邊不爲江聲急夢寐憂時未得安

次韻酬張院長見貽太湖中秋翫月之作

洞簫聞處似黃州月色惟過一半秋兔闕何年丹桂種龍宮今夜白蓮浮露沾席上縱橫醉天落舟前浩蕩逰若上洞庭看玉鏡兩山應是勝三洲

暫宿行營舟中

蒹葭霜露泠侵船落鴈驚烏總未眠戍卒獨明髙柵火居人同宿廢村煙醉中逺夢欺長夜亂裏窮愁折壯年莫問身閒何到此久思提劍學防邊

其二

角聲未起大星低夜靜寒營獨馬嘶樹葉蕭蕭霜後堞河流汨汨露中堤一軍睡枕誰能穩數里歸舟自欲迷起望此時憂更切邊烽不隔逺峯西

首春感懷

初春風日自妍華客意登臨只感嗟陌上驚塵隨去馬城邊遺柳斷棲鴉亂來未覓無兵地愁在空思有酒家咫尺苑西誰解問早梅還發去年花

次韻楊禮曹雨中臥疾

堦前曝藥雨來收寒似人情戀故裘壯歳間闗元屬命荒城蕭索不因秋憶君我最相憐病問汝誰能獨免愁淸坐自能消鬱結古方休向篋中求

其二

門前問疾幾人車曲巷深深樹影斜每愛積書緣有子不愁聽雨爲無花亂來官俸猶支粟睡起僧書忽寄茶何事一春頻謁告只應來辧酒中蛇

次韻王孝廉過澄照寺

汝向山中住十日題詩幾度見經過彈琴只向寺前石放棹每逰湖上波空林雨過虎迹大古屋云生龍气多山僧好客未容去落日更聽樵牧歌

次韻王七隅仙興

不從道士覓鵞羣薰沐淸朝謁老君龍气雙騰含景劍蠧魚三食內篇文山中石髓靑如鐵海上琪花白似云知子從來有仙骨吹笙擬共接飛裙

嶽王墓

大樹無枝向北風千年遺恨泣英雄班師詔已來三殿射敵書猶說兩宮每憶上方誰請劍空嗟髙廟自蔵弓棲霞嶺上今回首不見諸陵白露中

早春寄王行

江水江花只自春不知容易解愁人山川寂寞衣冠淚今古銷沈簡冊塵艸艸逢人空識面匆匆爲客莫容身十年憂患誰相慰賴得君家是近鄰

暮春次韻僧懷徳見貽

風雨兼愁過盡春愧煩問訊社中人牀頭氊與靑山舊門外車隨白日新說法空林三竺士誦詩淸夜五臺賔相思𨿽覺鐘聲近猶隔城東十丈塵

寄海昌李使君

海上波濤夜不驚使君𨿽老尙能兵荒煙白鹵家家竈落日黃岡處處營人雜島夷爭小市潮隨山雨入孤城明朝硤石山頭路我欲停車聽頌聲

次韻金文學送弟往海上

小陸賢如大陸賢亂離爲客最堪憐橫金海上知虛席打鼔津頭看發船麥气曉晴田雉鬭懷香春暖野鵞眠明朝夢斷生芳艸風雨孤舟過練川

過海昌贈使君李兼鎭禦

海上觀風逐使車將軍雙廟有遺墟已看田父迎貓虎未遣溪人射鱷魚日出鹽生沙地白潮來波動縣城虛故人相識登樓意不是懷歸畏簡書

送黃僧母入道

江夏千年有故家至今喬木哺慈鴉裏聞賢子初名憲世說仙姑舊姓麻壽酒淋漓傾墮露舞衣零亂拂飛霞不須三釜稱榮食自有金盤棗似

答薊丘聶才子

聞道詩狂復酒狂少年鞍馬鬭輕妝百金已醉名姬館一劍還登俠士堂烏起夜啼吳苑月鴈來秋帶薊門霜亂餘零落無人識慷慨相逢向路傍

廉上人水竹居

水西分土一袈裟拄杖敲門竹滿家埽石安禪無落葉過溪送客有浮槎龍吟夜應潮生海鳥過寒驚月在沙林下本來參玉板不須更煮趙州茶

梅花九首

瓊姿只合在瑤臺誰向江南處處栽雪滿山中髙士臥月明林下美人來寒依疎影蕭蕭竹春掩殘香漠漠苔自去何郎無好詠東風愁寂幾回開

其二

縞袂相逢半是仙平生水竹有深緣將疎尙宻防經雨似暗還明逺在煙薄暝山家松樹下嫩寒江店杏花前秦人若解當時種不引漁郎入洞天

其三

翠羽驚飛別樹頭冷香狼藉倩誰收騎驢客醉風吹帽放鶴人歸雪滿舟澹月微云皆似夢空山流水獨成愁幾看孤影低徊處只道花神夜出逰

其四

淡淡霜華濕粉痕誰施綃帳防香溫詩隨十里尋春路愁在三更掛月村飛去只憂云作伴銷來肯信玉爲防一尊欲訪羅浮客落葉空山正掩門

其五

雲霧爲屏雪作宮塵埃無路可能通春風未動枝先覺夜月初來樹欲空翠袖佳人依竹下白衣宰相住山中寂寥此地君休怨回首名園盡棘叢

其六

夢斷揚州閣掩塵幽期猶自屬詩人立殘孤影長過夜看到餘芳不是春云暖空山栽玉徧月寒深浦泣珠頻掀篷圖裏當時見錯愛橫斜卻未眞

其七

獨開無那隻依依肯爲愁多減玉輝簾外鐘來初月上燈前角斷忽霜飛行人水驛春全早啼鳥山塘晚半稀愧我素衣今已化相逢逺自洛陽歸

其八

最愛寒多最得陽仙逰長在白雲鄕春愁寂寞天應老夜色朦朧月亦香楚客不吟江路寂吳王已醉苑臺荒枝頭誰見花驚處嫋嫋防風簌簌霜

其九

斷魂只有月明知無限春愁在一枝不共人言惟獨笑忽疑君到正相思歌殘別院燒燈夜妝罷深宮覽鏡時舊夢已隨流水逺山窗聊復伴題詩

歸吳至楓橋【舊有塔今廢】

遙看城郭尙疑非不見靑山舊塔防官秩加身應謬得鄕音到耳是眞歸夕陽寺掩啼烏在秋水橋空乳鴨飛寄語裏閻休復羨錦衣今已作荷衣

送徐山人還蜀山兼寄張靜居

我因解紱逺辭京君爲修琴暫入城偶爾相逢春酒熟飄然忽去暮煙生山頭學嘯猶聞響世上畱詩不寫名西磵煩詢張靜者年來注易幾爻成

了髻峯

雙綰雲鬟作髻髽小姑當日嫁誰家云滋細艸頭梳髮風動奇芳髩插花鸞鏡夜憑松掛月鳳釵春待竹生芽行人莫起陽臺念雲雨無情路更賖

石牛

一拳怪石老山巓頭角崢嶸幾百年毛長紫苔春夜雨身藏靑艸夕陽天中宵望月何曾喘盡日看云自在眠惱殺牧童呼不起數聲長笛思悠然

飲陳山人園次能翁韻

桃花梨花已狼籍躑躅花開如火炎時過上已和而暢人比杜陵淸且廉園中雨流水繞砌林下鳥鳴風滿簾把酒亦知君意好醉多謬語莫相嫌

寄題內弟周思敬野人居

野人何處是幽棲聞在天隨舊宅西半屋圖書春落蠧一村花栁晝鳴雞分泉自給烹茶水待雨惟耕種藥畦日暮扁舟欲相訪恐驚鷗鳥過前溪

弔伍子胥

地老天荒伯業空曾於靑史見遺功鞭屍楚墓生前孝抉目吳門死後忠魂壓怒濤翻白浪劍埋冤血起腥風我來無限傷心事盡在越山煙雨中

弔七姬冢

疊玉連珠棄艸根仙逰應逐墜樓魂孤墳掩夜香初泠幾帳畱春被尙溫佳麗總傷身薄命艱危未負主多恩爭妍無復呈歌舞寂寂蒼苔鎖院門

郡治上梁

郡治新還舊觀雄文梁髙舉跨晴空南山久養干云器東海初生貫日虹欲與龍庭宣化逺還開燕寢賦詩工大材今作黃堂用民庶多歸廣庇中

萬木堂爲毘陵卞公禮賦

林隱髙堂萬木靑森然玉立勢亭亭春風送暖花連砌秋雨生涼葉滿庭坐愛繁陰簾半捲臥聽靈籟戶深扃斧斤未許來樵采要養長材獻大廷

鶴瓢

產自靈苖勝羽胎何須去作鳳匏來壺公本解飛騰術丁令寜爲濩落材直上靑天身恐系倒傾碧海腹初開生成自是神仙器肯逐累累向艸萊

其二

逺隨仙客下靑城瘦骨肥來見盡驚藜杖夜懸翻露影竹尊春瀉飲泉聲園中幾歳形容變海上何時羽翼成醉聽樹頭風歷歷還疑秋傍九臯鳴

次韻楊禮曹雨中養屙

午晴書閣暫令開又聽鳴鳩竹外催身到逺山屏乍展手持明月扇初裁緑芳消砌風前蕙朱果封泥雨後梅曲巷掩闗人寂寂今朝問疾有誰來

詠梅次衍師韻

水郭山村路半交春晴依約見芳苞吳妃舞竟珠鈿委漢女逰歸玉佩拋愁亂雪來朝片片夢驚風過夜梢梢人間何處無開落吹何須怨老蛟

其二

壓枝何處斷人腸欲問黃家第四娘雞早每驚煙際色蝶遲那識雪中香林昏有霧籠綃帳江淨無塵染素裳此地一尊聊自慰揚州回首月荒涼

其三

海天寒徹玉人衣宻雨疎煙晚漸披春後春前曾獨看江南江北每相思猿啼古驛徵帆宿馬立荒郊酒斾埀擬折一枝供寂寞東風無那欲殘時

其四

招得淸魂句自工長洲春到雪波融未逢人寄千山外忽訝君來一夜中縱隱荒榛猶的皪若穿深竹更玲瓏酒空客去愁多處蓛蓛繁霜嫋嫋風

其五

莫學新妝入漢宮春風多處易枝空遙情尙憶僧房裏忽見偏憐客路中澹月防云應萬樹荒山流水只孤叢夢回一笑僊人逺碧海靑天沒斷鴻

大全集卷十五

欽定四庫全書

大全集卷十六

明髙啟撰

五言絕句

觀軍裝十詠

冑

黃金冒虎頭乍免走豪酋還有從容處綸巾按壘遊

鎧

細丳鏤文銀髙城日照鱗擐來曽攪陣一鏃不傷身

纛

發亂野牛驚神專大將營師行當禡祭壇下戮番生

刀

大食購千金妖精泣太陰燈前開匣看無限許君心

弓

燕角號良材樓煩擘未開秋風懸臂出何處一鶬來

箭

流星逐飛羽鏃利能穿札三發定邊歸箙中休滿揷

麾

彩帛曳長虹悠悠捲塞風三軍齊陷陣應在一揮中

矛

畫榦似蛇長誰論半段鎗日斜親鬭罷髙宴卓沙場

袍

雕錦剪花團三邊總認看尋常不肯著風雪念兵寒

馬

羅帕覆春風連鞍賜有功蹄髙騎得稱身出萬軍中

獅子林十二詠

獅子峯

風生百獸低欲吼空山夜疑是天目巖飛來此山下

含暉峯

演漾弄淸暉江山秋斂霏我吟康樂句日暮澹忘歸

吐月峯

四更棲鳥驚山白初上月起開東閣看正在雲峯缺

立雪堂

堂前參未退立到雪深時一夜山中冷無人秖自知

臥云室

夕臥白雲合朝起白雲開惟有心長在不隨云去來

問梅閣

問春何處來春來在何許月墮花不言幽禽自相語

指柏軒

淸陰防燕幾中有忘言客人來問不應笑指庭前柏

玊鑑池

一鏡寒光定微風吹不波更除荷芰影放取月明多

冰壺井

圎甃夏生冰光涵數星冷窓有定中僧休牽轆轤綆

修竹谷

翠雨落經牀林鳩午鳴後筍出恐人來編籬遮谷口

小飛虹

初看臥波影應恐雨崇朝過澗尋師去端知度石橋

大石屋

混沌復輪囷全無斧鑿紋門臨五湖水坐納四山云

題雜畫

空山萬株木靄靄秋多晦屋在白雲中人歸白雲外

其二

欲尋江寺僧渡口孤帆發落日浦風生不畏春潮濶

其三

叢蒲亂石間水急魚難罩欲去尙殘陽看山一停棹

其四

風急楚江波佳人罷采荷離舟孤宿處淚少夜猿多

其五

孤栁影婆娑路入秋溪暮誰家系榜來應待歸人渡

其六

驢影夕陽催空山不見梅愁腸如客路一日幾縈回

其七

夕陽數峯逺靄靄江南思煙外有鐘聲山僧獨歸寺

其八

橋回綠水斜春樹隔煙霞隠處誰云淺千峯只一家

其九

日出溪霧黃風回不成雨何處趁墟人侏並沙語

其十

逺岫浹煙光斜陽在釣航眾漁歸已盡獨自過寒塘

其十一

栁葉散空塘菊花明廢苑日暮問垞南舟行何近逺

其十二

山禽欲定棲竹風苦難靜殘雪墮驚梢翛翛一窓冷

和楊禮曹刺客三詠

椎

袖藏出屠市一揮報公子誰言上將雄不異孤豚死

匕首

購自徐夫人欲揕秦皇帝銅柱火光飛奇鋒非不利

築

王醉不知音亭前殺聲起勿輕無目人能爲有心鬼

得家兄在逺消息

家將逺人信復報逺人知世亂書難得開緘勝見時

其二

幾日看回鴈今朝尺素開應知在天末亦望弟書來

其三

嵗晚各離家憐兄去路賖書來約歸近同看故園花

其四

江上有歸舟傳兄在石頭知安𨿽暫喜念逺更成愁

爲外舅周隠君題雜畫

斜陽傍釣船秋色滿江天彷佛吾家近沙村落鴈邊

其二

白鶴忽飛還松杉靄然暝明月出溪橋照見支笻影

其三

風雨過蒼嶠秋色渺江海白鷗期不來沙上人相待

其四

落葉帶回吹荒筠冒幽石池上鳥鳴時閒齋掩秋夕

其五

山深嵐气寒髙齋掩窓臥林間踏葉聲知有樵人過

效陰常侍

滿江煙水綠幾里到巴州音書不堪寄一寄一沈浮

嘆墻下艸

靑靑墻下艸經霜未枯槁𨿽是見春遲還免逢秋早

艸堂梵僧

禮塔老番僧唐言已漸能夜無還國夢石室坐懸燈

新月

纎纎掛栁西斜影低窺閣黃昏難久看初生是將落

尋胡隠君

渡水復渡水看花還看花春風江上路不覺到君家

西寺晚歸

逺寺別僧歸隨鐘出煙嶺犬吠竹林間斜陽見人影

淵源堂夜飲

懸燈照淸夜葉落堂下雨客醉已無言秋蛩自相語

和陳左司夜泊桐江

月出釣臺樹長灘秋更喧渾如宿巫峽惟少一聲猿

過獅子林

雨餘鳥語涼斜陽竹深見頻來非看花借讀髙僧傳

薔薇露盥手

蠻估海帆回銀甖玉汞開盥餘香滿手恰似折花來

西陂

芳艸水東西春風路欲迷歸時不覺晚山與夕陽低

園中梨花惟開一枝

防外見春遲朝來雪一枝不知初發處誤道已殘時

江上酒家

門戶映埀楊春槽酒聲瀉幾度望髙簾歸帆雨中下

過舊送別處

前時送畫船西港栁株邊別處愁猶在鴛鴦不肯眠

懷陳寅山人時居西山昭明寺

聞看西澗月秋閣與僧開正是相思夜鐘聲若處來

略上人房竹

幽篠半梢橫山窓颭月明上人禪定久不怕有秋聲

聞鴈

江寒月黒夜定宿蒹葭裏叫叫過燈前卻是誰驚起

晚坐水上

潭島去何深斜陽樹半陰偶來臨水坐非有羨魚心

聞謝恭夜詠詩

我非李太白君是謝楊兒夜半江樓雨髙眠聞詠詩

題馬逺畫酴醿

池冷畫防幽芙蓉伴晚愁金盤承露重彷佛漢宮秋

黃葵

春晚獨餘芳風回帶酒香美人偏愛看因似禦衣黃余客云陳山人居西山相望因有懷寄贈

深竹晝鳴鳩微涼滿寺秋老僧𨿽不在風雨自相畱

睡足

風雨落梅村鳩啼正掩門今朝無事役睡足亦君恩

題雲林小景

歸人渡水少空林掩煙捨獨立望秋山鐘鳴夕陽下

題芭蕉

叢蕉倚孤石綠映閒庭宇客意不驚秋瀟瀟任風雨

春溪獨釣圖

春水鱖魚肥埀綸坐斷磯羊裘人易識好著舊蓑衣

池亭

虛檻枕池波閒憑看浴鵞秋荷知幾葉添得雨聲多

聞鐘

日暮逺鐘鳴山窓宿鳥驚楓橋孤泊處曽聽到船聲

桂花

風露浥淸香淸陰別院涼誰能呼白鳯花下舞霓裳

鴈

初到別胡沙樓頭度影斜江南秋月好隨意宿蒹葭

紅葉

霜染滿林紅蕭疎夕照中曽供寫秋怨流出未央宮

秋雨

瑟瑟復蕭蕭燈前滴此宵秋聲自難聽況復在芭蕉

月夜飲酒

月照綠樽深淸歌桂樹陰嫦娥畱伴我莫向畫樓沈

遊山

自著林間屐來聽石上琴老僧畱客久西嶺日將沈

聞笛

橫吹髮哀聲江樓月正明伊州不堪聽都是故園情

秋聲

砧韻雜鳴蛩梧邊雨帶風千聲秋作意都入夜窓空

秋夜宿僧院

竹動鵲頻驚秋河閣外橫談禪貪坐久莫遣曙雞鳴

登樓望虎丘

秋霽倚層樓孤峯是虎丘香臺紅樹裏佳處記曽遊

外舅周隠君齋竹

秋思與秋聲閒齋對夕淸幽人夢回處煙鳥月中鳴

寧眞道館夜觀茅隠君畫

看山如見君君家在山下仙館憶君時明燈對圖畫

竹林髙士圖

竹深斜日在獨鶴見扉開誰顧閒居者惟應二仲來

詠水邊桃花

一片欲隨流殘妝照影愁誰來唱桃葉風雨送離舟

芭蕉美人圖

琴罷詠春朝餘酲吸露銷詩成無落葉聊爲寫芭蕉

王主簿小園

夏葉風苖長秋雨蔓新誰言趨府客卻似灌園人

晚尋呂山人

小艇載琴行松花落晚晴君家最可認隔樹有書聲

黃氏延綠軒

蔥蔥溪樹暗靡靡江蕪濕雨過曉開簾一時放春入

喜從兄逺歸

聞汝歸舟到相迎只恐遲方當見時喜還憶別時悲

送人遊湘中

離恨掛帆檣隨君逺入湘飛花蕩春影江水不勝長

訪丁校書不至

獨坐無與語出門聊訪君空回轉惆悵芳艸日將曛

答陳山人

賣畚君當返修琴君已歸無爲嫌寂寞世事意多違

杏園

春紅雨後繁孤墅啼鶯曉聞道曲江園遊人近來少

圃

傷莫傷蔓傷蔓子生稀畱待經霜露盈筐采得歸

菊蹊

獨行林下路望望南山暮無酒掇英甞寒香已零露

梅塢

春暗云如雪難招落漠魂空林酒醒處月墮客敲門

題許瀾伯畫

望秋倚髙閣隔江望層巘不見度僧歸煙深暮鐘逺

除夕客中憶女

別家非願久回首已䢐年今夜寒齋雪何人聽折弦

嵗暮

已嗟求道晚復省濟時難碌碌成何事天涯又嵗防

題攜琴訪友圖

孤騎復孤琴披嵐入澗陰逺尋君莫訝城市少知音

鴛鴦

兩兩蓮池上看如在錦機應知越女妒不敢近船飛

題張校理畫

寒色初凝野秋聲忽在林遙山不能見只爲晚煙深

題湘南雨意圖

南禽暮啼起門掩湘祠裏脈脈半江陰春云與春水

題扇上竹枝

寒梢𨿽數葉髙節傲霜風寧肯隨團扇秋來怨篋中

題李迪畫犬

防兒偏吠客花下臥晴莎莫出東原獵春來兔乳多

天平山五丈石

勢危撐月墮影瘦倚云平彷佛峯頭井蓮花一半生

別呂隠君

孤舟晚溪口欲去重回首不忍別靑山況此山中友

林下

樹涼山意秋云澹川光夕林下不逢人幽芳共誰摘

不寐懷徐記室

齋寒掩孤燭城逺沈雙杵憶爾忽長吟驚散牀頭防

雪中自雲巖晚歸西村客捨

乍與諸僧別還依一叟鄰柴門閉風雪誰暮歸人

其二

隔浦煙墟逺侵沙雪樹稀行人緣底事不及鳥先歸

立春前十日寄防稽周軍咨

的的玩芳樹依依懷逺人千山𨿽隔郡十日共逢春

栁燕圖

栁上銜虫立春風似有情和枝吹裊裊方覺爾身輕

隔簾聞歌

葉逐散聲飛湘云隔妓衣誰能偸捲看認是小叢非

訪張司馬不值書園亭壁

亭午鸛鳴雨果園花已稀偶來因忘去非待主人歸

壺中揷緋碧桃花旣而碧桃先落

白嫩倚紅嬌朝看訝獨飄應緣霞气暖烘得雪先銷

優人李州僑乞米

曽稱富貴客粉墨尊前面憔悴立窮途渾非舊時見

其二

戲場鼓笛靜人無太平樂爾莫怨饑寒梨園亦零落

防索

臂頭長命縷百結更雙蟠怕有痕生肉教依玉釧寛

釵符

靈篆貯紗囊薫風綠鬢傍從今能鎭膽不怯睡空房

燒筍

幽人嗜燒筍出土不容長林下孤煙起風吹似竹香

江寺雨中訪杜二

幾日纜歸舟同君野寺遊舊懷言未盡不是雨相畱

寒夜與家人坐語憶客中時

茶屋夜燈靑竹庭寒雪白不對室中人依然去年客

題楞伽山寺壁

惆悵空山裏寒梅應自開雪中何處覓須待雪晴來

贈僧本空

了性本來空遊方不復東月明秋澗靜趺坐一山中

聞霰

初訝驚沙過復疑疎葉落寒霰夜聞時窓空人寂寞

江上漫成

春色到江濵江花樹樹新行吟憔悴客誰道亦逢春

雨中過玉遮山

松頭急風回飛雨不到面何處豁淸愁千山一人見

其二

尋鐘入蒼茫一澗復一崦落葉去方深山扉雨中掩

畫花鳥

語倦立還敧花埀裊裊枝美人妝閣靜斜日下簾時

種

緜緜花蔓縈颯颯風煙灑秋來子正多不似黃臺下

摘瓠

輪囷臥霜露秋曉摘初歸自笑詩人骨何由似爾肥

懷蜀山人

靄靄眾山暝秋禽鳴澗竹知君髙詠余聽鐘掩窓宿諸君防宿鶴瓢山房題畫賦詩予將赴召不得預明日補題其上

偶趨蘭省召不預竹林歡山水圖中景明朝在路看

山中夜行

登隴日已沈出谷月初上夜行畏虎聞無柰車聲響

赴京道中逢還鄕友

我去君卻歸相逢立途次欲寄故鄕言先詢上京事

泐禪師室中晚坐

綠陰欲滿寺禽鳴春雨餘聊因簡牘暇窓下閱僧書

白葵花

素彩發庭陰涼滋玉露深誰憐白衣者亦有向陽心

馬氏東軒

陽和受最多爽气看應少晞髮此窓前雞鳴海天曉

得家書

未讀書中語憂懷已覺寛燈前看封篋題字有平安

期陳則不至聞宿淸隠蘭若

幽禽雨中響門掩春塘綠思君暮不來應伴山僧宿

碧筩飲

綠觴捲髙葉醉吸淸香度酒瀉正何如風傾曉盤露

曉發山驛

風殘杏花曉馬上聞啼鳥茅店未開門山多住人少

焚香

斜霏動逺吹暗馥畱微火心事共成灰窓間一翁坐

橊花

日炙態常醺香生若自焚夜來端午宴淡卻美人裙

階前苔

莫掃雨餘綠任滿閒階路畱借落來花春泥免相污

僧捨訪呂隠君爲學上人題墨竹

山房竹雨過簾影靄春云得與幽人防何殊見此君

題孫卿家小畫

髙嶺冒層嵐疎林逗殘照何處覓孫登雲間聽長嘯

其二

前林逺杵歇別院疎鐘起行人與居人同在秋雲裏

久別幼文偶見其畫遂題

幾疊蜀山云秋林半夕曛畫中藜杖者相見只疑君

題榮悴竹圖

嫩葉與殘枝相依暮雨時莫將榮悴看節在不曽移

叢竹圖贈內弟周思敬就題

窈窕復防茸千山萬竹中幽人夜驚起秋雨共秋風

題張來儀畫贈張伯醇

風起澗聲亂景寒雲气深山人歸臥晚詩意滿秋林

次韻及禪師懷王水曹

千峯一寺逺云滿跏趺處無客伴孤禪懸燈照深樹

其二

鐘動云壑冷鶴歸人不歸應思躡金策同向海天飛

夜聞雨

窓燭冷殘夜聞蛩更聞雨秋館總多愁猶勝在羇旅

大癡小畫

溪水𨿽多曲舟行不憚賖山山秋樹赤猶復似桃花

吳仲圭枯木竹石

叢篠倚喬柯秋陰雨尙多風霜莫揺落畱防石邊莎

題倪雲林畫贈因師

含暉峯下路樹石盡垂藤欲認莓苔迹相尋行道僧

題徐山人畫贈內弟周思恭

復澗兼重嶺雲嵐處處生君家還可認爲有讀書聲

訪因師而師適詣余兩不相值

我去尋幽院師來訪小園休言不相見相見本無言

題畫贈別

扁舟暮歸去別路江南樹愁指楚山遙明朝望君處

龍門飛來峯

風吹峨嵋云東依此山住我來不敢登只恐還飛去

待渡

渡子未回舟立傍沙頭樹天寒雪欲來莫滯人歸去

西澗訪衍上人

日暮冒余雪望煙西澗陰不因師住逺何事到山深

蔡村田家

田中耒聲歇煙火西林起獨立歸人柴門夕陽裏

夢中作

悠悠眾擾去寂寂孤吟歇雨過滿窓涼髙林上明月

要離墓

弱夫殺壯士誰敢嬰余怒今日古城邊畊人肆侵墓

顧野王墓

南朝舊碑倒墓近樵蘓道應與讀書堆離離總秋艸

卓筆峯

云來初似墨鴈過還成字千載只書空山靈恨何事

硯池

山骨誰鑿破一自深黝醉後欲濡毫蜿蜒見蝌蚪

千人石

池上盤陀石千人列坐曽如今趺夜月惟有一山僧

五塢山

飛泉塢

山空響更逺雨過流還急余沫灑回風一林紅樹濕

修竹塢

色映溪沈沈秋云生夕陰無限楚山意鶴鳴風滿林

丹霞塢

遙聞丹霞塢中有飡霞者絳彩發朝朝還同赤城下

白雲塢

雲開見山家云合失山路聞語知有人欲尋已迷悞

芳桂塢

欲攀淮南樹人去山寂寞嫋嫋涼風生疎花月中落

芹

飯煮憶靑泥羮炊思碧澗無路獻君門對案增三嘆

蒓菜

紫絲浮半滑波上老秋風憶共香菇薦吳江葉艇中

芭蕉

靜掩綠陰行閒聽雨聲臥還有感秋詩窓前書葉破

中秋

此夕月華流應分一半秋誰能尋庾亮吹笛上南樓

九日

攜壺還采菊惆悵獨登髙憶在詞林日華筵食賜餻

題畫贈許瀾伯

泠泠風中弦渺渺雲間鴻秋懷不可寫日暮靑山空

病酒

日髙頭未櫛困臥對山花暫謝髙陽侶窓間獨飲茶

大全集卷十六

欽定四庫全書

大全集卷十七

明髙啟撰

七言絕句

馬周見太宗圖

封事朝聞夕拜官新丰無復客衣寒書生未有鳶肩相只說君臣際防難

聞舊教坊人歌

渭城歌罷獨淒然不及新聲世共憐今日岐王賔客盡江南誰識李龜年

山中別寧公歸西塢

一上香臺看落暉沙村孤樹晚依微老僧不出靑山寺只有鐘聲送客歸

秋栁

欲挽長條已不堪都門無復舊毿毿此時愁殺桓司馬暮雨秋風滿漢南

送賈麟歸江上

別淚紛紛逐斷猿貧交無贈只多言離愁正似蘼蕪艸一路隨君到故園

秋夜同周著作宿婁浦

小廨寒依竹浦云酒防相對說離羣一聲新鴈誰先聽今夜江南我共君

方崖師畫

畫圖忽見白雲峯茶屋香臺樹幾重身若在師行道處晚來惟訝不聞鐘

送陳秀才歸沙上省墓

滿衣血淚與塵埃亂後還鄕亦可哀風雨梨花寒食過幾家墳上子孫來

送呂卿

逺汀斜日思悠悠花拂離觴栁拂舟江北江南芳艸徧送君並得送春愁

答陳校理尋花已落之作

君來春去不相期空有新愁繞舊枝總得花看能幾日最難畱惜是芳時

與諸君飲吳別駕園

春來幾度醉無涯不似今朝向汝家四海弟兄俱在座好風吹出棣棠花

舟中聞歌

水柵孤燈照客舟江南誰解唱甘州尋常醉賞尊前曲何事今朝聽得愁

題雨竹畫

巫峽云連湘水低行人路滑畏深泥不見朝陽鳴鳯至春陰日日鷓鴣啼

挽楊隠君

才歌招隠又招魂故老於今有幾存他日我來應下拜寒山流水竹間墳

春思

愁兼楊栁一絲絲客捨江南暮雨時自入春來才思減杏花開過不題詩

入郭過南湖望報恩浮圖

雨過春陂栁浪香布帆歸緩怕斜陽漁人爲指江城近一塔船頭看漸長

廢宅芍藥

昔年花發要人催今日無人花自開猶有園丁憐國色時容閒客借看來

登江閣逺懷徐記室與杜進士同賦

憑防兩客怨斜曛此日同吟只欠君江閣𨿽髙猶不見幾重山水幾重云

夏夜宿西園酒醒聞雨

飛虫繞燭夢回遲荷葉齊鳴雨一池不爲素紈猶在手定疑秋夜乍寒時

其二

人睡蕭蕭院落空未秋愁已怯梧桐夜長猶幸西軒雨一半聽時在醉中

倦繡圖

翠絲盤葉碧玲瓏小萼花鋪茜縷紅夢裏鴛鴦畱不得分明卻在繡牀中

聞笛

橫吹才聽淚已流寒燈照雨宿江頭憑君莫作闗山曲亂世人人易得愁

慰周著作悼亡

笑披紗扇憶當年只有卿卿最得憐今日料應花不住夜燈相伴室中禪

山寺冒雨還西郭

粟葉翻翻滿寺秋出門風雨未全收自慙騎馬非閒客可是山僧不解畱

蘇李泣別圖

丁零海上節毛稀幾望南鴻近塞飛泣盡白頭相別淚少卿畱北子卿歸

江上偶見

阿姬不畏晚寒多綠舫紅衣栁下過滿浦秋荷已零落如何猶唱采蓮歌

過保聖寺

隔江煙霧隠樓臺逺逐鐘聲放艇來亂後不知僧已去幾堆紅葉寺門開

王七招飲余遊紫藤塢值雪失期

孤舟山水雪晴時看到梅花幾萬枝東崦題詩西崦醉等閒忘卻故人期

江上送客

春風江上蕩舟過埀栁垂楊拂浪波惆悵今年頻送客長條欲折已無多

期諸友看範園杏花風雨不果

欲尋春去怕春休又值春陰不得遊寂寞西園風雨裏杏花比客更多愁

宮女圖

女奴扶醉踏蒼苔明月西園侍宴回小犬隔花空吠影夜深宮禁有誰來

逢張架閣

花落江南酒市春逢君歸騎帶京塵一杯相屬成知已何必平生是故人

山中春曉聽鳥聲

子規啼罷百舌鳴東窓臥聽無數聲山空人靜響更切月落杏花天未明

與親舊飲散出抵城西客捨賦寄

吳王廢苑艸靑靑一騎今朝發野亭誰道別君行路逺去時人醉到時醒

過山家

流水聲中響緯車板橋春暗樹無花風前何處香來近隔崦人家午焙茶

雲山樓閣圖

碧樹香臺錦繡連畫師應見亂離前如今風景那堪寫廢寺空山鎖暮煙

始自西山移寓江渚夜聞雨有作

客身移宿浦云東孤館殘燈與舊同夜靜空江無落葉雨聲驚不似山中

晚過浦西橋

春水何長春日短沙鴨交眠綠莎暖晚過橋西不見人野梅零落江云斷

嘆庭樹

偶移弱質傍庭臯風露離離已便髙翻笑園中栽樹者十年猶未出蓬蒿

雨中春望【時在圍中】

郡樓髙望見江頭油壁行春事已休落盡棠梨寒食雨只應啼鳥不知愁

夜齋見螢火

拂竹緣莎復防苔夜窓無月見飛來舊書亂後都拋卻懶就微光更展開

湖上見月憶家兄

望月思兄意轉迷孤帆應宿楚云西夜深愁向湖邊立爲有寒鴻相並棲

逢吳秀才復送歸江上

江上停舟問客蹤亂前相別亂余逢暫時握手還分手暮雨南陵水寺鐘

十宮詞

吳宮

芙蓉水殿屧廊東白薴秋來不耐風教得君王長夜醉月明歌舞在舟中

楚宮

雨去雲來十二峯渚宮樓閣暮重重細腰無限空相妒不覺瑤姬夢裏逢

秦宮

宮閉驪山靜管弦翠華巡狩去經年掖庭無用恩難報願上蓬萊采藥船

漢宮

酒醒金屋曙河流願賜銅盤一滴秋他日君王作仙去瑤池猶幸得同遊

魏宮

翡翠明珠入貢頻承恩長占鄴宮春至尊莫信陳王賦那得人間有洛神

晉宮

盡日南風永巷開羊車去後玉堦苔誰知天上無塵地亦有城南小吏來

齊宮

帖地黃金襯襪羅苑中市罷合笙歌有人解誦西京賦添得樓臺火後多

陳宮

春風臺閣繡參差狎客爭陳璧月詞幾度醉濃嬌不起景陽樓上曉鐘時

隋宮

五斛靑螺一日銷迷樓深貯萬妖嬈眾中誰解畱車駕風浪如山莫渡遼

唐宮

玉笛聲殘禁漏長云屏月帳醉焚香五王宴罷皆歸院大被空閒一夜涼

次韻春日謾興四首奉酬外舅達翁

老去風情似樂天恨無張態抹朱弦一春酒病稀遊賞啼鳥鶯花共悵然

其二

水邊簾幙逺籠花遊女時時出浣紗記得橫塘沽酒處畫船明月載琶琶

其三

雨多池館艸毿毿酒色寒銷舊舞衫燕子似憐花落地殷勤長帶軟泥銜

其四

菖蒲葉老芷花新池暖鴛鴦防水紋不上髙樓無逺恨江南春盡艸如雲

回文

風簾一燭對殘花薄霧寒籠翠袖紗空院別愁驚破夢東防井樹夜啼鴉

春日懷江上

一川流水半村花舊屋南鄰是釣家長記歸篷載春醉云籠殘照雨鳴沙

其二

新蒲正綠乳鳬鳴水沒魚梁宿雨晴看近淸明沈種日野人何事不歸耕

醉仙圖

酒滿長生癭木瓢花開仙館宴春宵飛瓊何事堅辭飲應恐淸都誤早朝

觀奕圖

錯向山中立看棊家人日暮待薪炊如何一局成千載應是仙翁下子遲

江村卽事

野岸江村雨熟梅水平風軟燕飛回小舟送餉荷包飯逺斾招沽竹醖醅

偶睡

竹間門掩似僧居白豆花疎片雨餘一榻茶煙成偶睡覺來猶把讀殘書

舟歸江上過斜塘

漫漫村塘水沒沙淸明初過已無花春寒欲雨歸心急嬾駐扁舟問酒家

西齋庭前海棠

寂寥銀燭與金盤睡足簾前怯曉寒不是詩人賞幽獨雨中深院有誰看

次韻張仲和春日漫興

蘓小墳前栁似煙秋千人靜夕陽天獨騎欵段尋詩去嬾逐看花眾少年

與內弟周思敬晚過鴈蕩僧捨

同過溪橋日欲晡逺林殘葉似棲烏照公院裏堪畱宿已有梅花有酒無

白傅湓浦圖

相逢淪落總天涯舟泊湓江近荻花逐客靑衫自多淚傷心不用怨琵琶

陶谷驛亭圖

酒防使騎趣歸時羞殺江南一曲詞借問驛亭相見者風流何似黨家兒

客夜聞女病

嵗盡歸期尙杳然不知汝病復誰憐隔鄰兒女燈前笑客捨愁中正獨眠

秋江晚渡圖

鷓鴣飛盡一洲蘋帆帶秋云度逺津底事愁看畫中景昨朝曽送渡江人

夜中有感

少壯無歡似老時身窮寧坐苦吟詩臥思三十年來事一半間闗在亂離

其二

倦僕廚中睡已安吹燈呼起冒霜寒酒醒無限悲歌意不覓書看覓劍看

徐記室謫鐘離歸後同登東丘亭

同上髙亭一賦詩喜逢君是謫歸時不然此日登臨處應望天涯有逺思

將赴金陵始出閶門夜泊

烏啼霜月夜寥寥回首離城尙未遙正是思家起頭夜逺鐘孤棹宿楓橋

其二

煙月籠沙客未眠歌聲燈火酒家前如何才出閶門宿已似秦淮夜泊船

舟次丹陽驛

沽酒來尋水驛門鄰船燈火語黃昏今朝始覺離鄕逺身在丹陽郭外村

正月十六日夜至京師觀燈

天街爭唱落梅歌絳闕珠燈萬樹羅莫笑遊人來較晚春風還似昨宵多

夜聞雨聲憶故園花

帝城春雨送春殘雨夜愁聽客枕寒莫入鄕園使花落一枝畱待我歸看

早至闕下朝

月明立傍禦溝橋半啟宮門未放朝騶吏忽傳丞相至火城如晝曉寒銷

春日寄張祠部

烏衣巷口燕來時楊栁風多颭酒旗逺客金陵遊伴少看花慙比去年遲

左掖作

小殿珠簾散栁絲東宮初退講筵時不材未敢修封事把筆閒題應教詩

雨中登天界西閣

靑山樓閣楚江東身在蒼茫晚色中故國自遙難望見不闗春樹雨溟蒙

吳中親舊逺寄新酒

雙壺逺寄碧香新酒內情多易醉人上國豈無千日釀獨憐此是故鄕春

其二

爲念春來客思悲欲教一醉對花枝那知飲量新來減不似江亭看妓時

宿圓明寺早起

客起燈前夢尙迷滿城殘月防峯西應知野寺非山店只聽鐘聲不聽雞

送葛省郎東歸

金陵女兒踏春陽金陵客子正思鄕一杯況復送君去目斷飛花江水長

其二

桃葉渡頭聞唱歌孤帆欲發柰愁何君歸是我來時路山水無多離思多

四月朔日休沐雨中

送春風雨苦潺潺得告今朝免綴班臥聽鳩啼花落盡此身如在故園閒

戴叔鸞入江夏山圖

歸隠初辭薦辟章西風黃葉滿車箱靑牛只識山中路不是無心向洛陽

送哲明府之新滏

花落春衫試剪裁石頭城下楚帆開憑誰爲報淸江吏麥雉鳴時縣令來

逆旅逢鄕人

客中皆念客中身惟汝相逢意更親不向燈前聽吳語何由知是故鄕人

寄丁二侃

江頭斜日艸初曛目斷歸鴻隔楚云舊宅因君相近住每思家處卽思君

題虞文靖公書所賦鶴巢詩後

玉堂罷直鬢如絲華蓋岡頭戴笠時丁令去來滄海變人間零落鶴巢詩

客中憶二女

每憶門前兩歸客中長夜夢魂飛料應此際猶依母燈下看縫寄我衣

晚晴逺眺

楚天無物不堪詩登眺惟愁動逺思秋樹江山人別後夕陽樓閣雨晴時

寄徐記室【徐久客京師余至已束還】

惆悵江東日暮云我來君去苦離羣不知此日君思我還似當時我憶君

寄家書【時客越城】

底事鄕書累自修路長惟恐有沈浮還憂得到家添憶不敢多言客裏愁

期袁卿見過因出失值寄詩謝之

非闗逺出負幽期自是江邊枉棹遲誰道空回君恨切未應如我到家時

宿蟾公房

一禽不鳴深樹煙明月下照髙僧禪獨開西閣詠淸夜秋河欲墮山蒼然

陌上見梅

陌頭一樹帶風沙零落寒香日欲斜車馬紛紛誰暇看當年只合種山家

東歸至楓橋

故人當日送登畿此地停舟醉落暉慙愧臨河舊攀栁尙畱靑眼看人歸

江行

家家魚网映回橋春水初生沒樹腰客路江南煙雨裏緣蕪芳艸恨迢迢

戲和徐七見寄臥聞鄰槽酒聲之作

春瀉鄰槽入夜聞逺疑泉響隔松云題詩爲問醒眠客幾滴還能醉得君

見燕至

初來如報社前春好宿茅檐伴客身莫入江南舊庭院杏花風雨總無人

背面美人圖

欲呼回首不知名背立東風幾許情莫道畫師元不見傾城𨿽見畫難成

對梨花

素香寂寞野亭空不似秋千院落中臥對一枝愁病酒淸明今日雨兼風

和楊余諸君在謫中憶往年西園聽歌

花落名園罷醉遊故人無復舊風流異鄕莫嘆無歌聽若使聞歌意更愁

重過南寺尋悟公不值

我是鈞天夢覺人憶來松下似前身老僧何去袈裟在落葉斜陽滿室塵

過流通院

僧懶開門見客遲空林流水日斜時欲畱詩句知曽過我後來看竟是誰

其二

橘柚林中薜荔垣幽尋幾度入秋園𨿽然老衲無聞見猶勝相逢俗客言

聞人唱吳歌

楚人不解聽吳歌我獨燈前感慨多記得通波亭下路畫船歸去雨鳴荷

雨中過山

春云晻靄澗奔渾風雨行人過一村不似山家深竹裏乳鳩啼午未開門

讀史

晏嬰

一裘身著久經年祿米分炊幾戶煙盡說大夫能養士卻於尼叟惜封田

商鞅

徒誇闟防衛華軒渭水何能洗眾寃想到出亡無捨日應思不用趙良言口

儀秦

二子全操七國權朝談從合暮衡連天如早爲生民計各與城南二頃田

藺相如

危計難成五步間置君虎口幸全還世人莫笑三閭懦不勸懷王防武闗

平原君

朝歌長夜館娃春總爲妖姬戮諫臣何事邯鄲貴公子能因躄者殺佳人

範雎

紛紛傾奪苦多謀得勢還懷失勢憂丞相不須嗔蔡澤此時當問老穰侯

範增

不識興王自有眞尊前示玦謾勞神當時誰道翁多智不及王家老婦人

張子房

不握兵權只坐籌苦辭萬戶乞封畱縱令不早尋仙去天子終無賜醢謀

賈誼

凶吉何由鵩鳥知才髙暫謫未須悲秋風不灑梁園淚宣室寧無再見時

董仲舒

早奏文章直殿廬茂陵還復訪遺書寂寥猶抱春秋傳誰問江都老仲舒

李廣

猿臂將軍本自賢灞陵醉尉竟難全不聞當日王孫貴重到淮陰賞少年

田千秋

功名何必任才謀遇合逢時便可收髙寢郎官頭已白一言悟主卽封侯

王章

外家勢重直言稀京兆書陳蹈禍機合浦老妻須莫怨絕勝臥病死牛衣

揚雄

執防三朝老從臣從來無意據通津如何晚把經筆卻爲新都著劇秦

馬援

浪泊歸時憶少遊炎蒸終復困壺頭漢庭豈少英年將衰老南徵苦自求

袁安

洛下人家懶去幹閉門僵臥雪漫漫立朝不附薫天勢應爲平生耐得寒

荀彧

晚惜彤弓勢已難空期魏武作齊桓猶緣死沮姦雄意竊鼎遷延到五官

孔明

莫恨流星墮渭濵出師未捷已沾巾天應畱取生司馬歸作他年取魏人

張昭

長史難忘昔受遺塞門投老苦憂時孝防猶有當年意不遣眞從介子推

王猛

軍門被褐異隆中抱策歸秦竟事戎猶喜遺言眞有識不教飲馬向江東

謝安

談笑新亭鼎不移坐籌彊虜在枰棋平生事業從容得莫道無心屐折遲

韓子

自古南荒竄逐過佞臣元少直臣多官來瀧吏休相誚天要潮人識孟軻

題宋徽廟畫眉百合圖

百合無殘六合塵汴宮啼鳥怨無人不知風雪龍沙地還有圖中此樣春

題湘君圖

祠前修竹楚山靑風佩時來過洞庭月夜莫彈瑤瑟怨夫君不見有誰聽

題洛神圖

晚步芳洲拾翠歸不愁風浪濕仙衣彩雲一滅無尋處應逐陳王去馬飛

二喬觀兵書圖

共憑花幾倦新妝女陰符讀幾行銅雀那能鎖春色解將奇策教周郎

風雨早朝

漏屋雞鳴起濕煙蹇驢難借彊朝天卻思春水江南岸閒聽篷聲臥釣船

雨中曉臥

井桁烏啼破曙煙輕寒薄被落花天閒人晴日猶無事風雨今朝正合眠

其二

香斷牀幃冷未開雨窓寥落滿櫺苔休輕一枕江邊睡拋卻腰金換得來

久雨

水長已到折磯頭江天雨來殊未休鸕鷀鸂鶒曉爭喜楊栁杏花春自愁

閏三月

不須愁寫送春詩花比常年落最遲添得一分春色在天應憐我惜芳時

晚立西浦渡

髩絲微映釣絲輕水葉驚風細浪生誰見晚涼人立處數株楊栁一蟬鳴

題孟浩然騎驢吟雪圖

西風驢背倚吟魂只到龎公舊隠村何事能詩杜陵老也頻騎叩富兒門

江上雨中

江漲隨漚欲到門濕云依樹易黃昏幽居常日無來客何況瀟瀟雨滿林

客館夜見亮師畫上有餘呂二山人詩

上人圖畫故人詩相見燈前夜雨時無限雲山與煙樹總含秋色是相思

海上逢王常宗雨夜同宿陳氏西軒

故人散盡獨君存風雨相逢海上村尊酒飲防言不盡更畱余燭照黃昏

過北莊訪友

淺水平沙凍鴨眠秋聲吹過石橋邊尋君兼得尋詩興野樹江云欲雪天

題畫

落日靑山影在沙鏡湖波淨徧荷花雲間樹底參差屋借問誰家是賀家

得故人書知未入京因寄

曽約春深到鳯臺君今不到只書來滿緘離恨牀頭放一度相思一展開

題王翰林所藏畫蘭

春到懷王舊渚宮沙棠舟去水煙空孤叢不有幽香發應沒江邊百艸中

不見花

看花無計作閒身塵土余杭暗度春不見花開莫惆悵花飛還得免愁人

錦帆涇

水繞荒城栁半枯錦帆去後故宮蕪窮奢畢竟輸漁父長保秋風一幅蒲

楓橋

畫橋三百映江城詩裏楓橋獨有名幾度經過憶張繼烏啼月落又鐘聲

烏鵲橋

烏鵲南飛月自明恨通銀漢水盈盈夜來橋上吳娃過只道天邊織女行

兩妓

李姢張態兩嬌姿傳得香名在白詩當日罇前漫歌舞使君家自有楊枝

短簿祠

下馬空林問廟扉衣冠寂寞掩塵幃不能復使桓公怒莫怪年來祭客稀

聞王翰林使蕃

碎葉城邊積雪明彈箏峽水逺人行已聞贊普知臣順不似前朝作舅甥

大全集卷十七

欽定四庫全書

大全集卷十八

明髙啟撰

七言絕句

寄雲間朱國史嘗同宿左掖約至江上見訪

風雪京華憶舊逢朝同聽鳯樓鐘還鄕何事翻離阻春樹春云隔九峯

其二

曽期訪舊到江沙惆悵參差過落花大樹村中休重問野人求食已移家

宣和所題畫

禦翰親題賞畫工疎枝野鳥怨秋風那知回首宣和殿物色淒涼與畫同

題張太常金華白玉山房圖

石气春生化白雲滿林瓊艸臥羊羣太常他日歸來日身老應同萬石君

次韻遜庵春日漫興

春事匆匆過海棠只愁春去欲顚狂雜英滿地憑誰拾合作燻鑪百和香

送徐山人浩師還郭

欲共歸舟懶入城再三難判別時情聊題詩卷投君袖相伴秋江此日行

其二

客巾僧衲影翩翩同逐秋風上別船賴得江帆無樹隠相望直到暮城邊

和遜庵尋舊偶不直效香奩體

揚州夢斷十三年底事猶存未了緣不見擁鬟簾下立斷腸騎馬過門前

其二

曽看梳頭傍玉臺後堂春曉翠屏開重尋未省雙文去只道羞郎不出來

東丘蘭若見枇杷

落葉空林忽有香疎花吹雪過東墻居僧記取南風後畱个金丸待我甞

夜雨

不是羇人是木腸怕愁不敢易思鄕醉來獨滅靑燈臥風雨從教滴夜長

題畫

滿壑春陰滿澗苔茶煙起處薜帷開山童頻報敲門客總爲催詩索畫來

紅梅

春暈冰綃倚竹低羅浮卻似武陵溪詩人從此來相覓雪滿空山不復迷

瓶梅

竹外相逢見素花手攜數朶喜還家雨窓今夜無明月暫托寒燈照影斜

池亭對竹

秋陰弄色防池亭羣玉山橫翡翠屏鳴鶴迎風時一唳先生髙枕夢初醒

題三香圖

羅浮洛浦與瀟湘三處離魂一本香夢斷月明秋渺渺縞衣何似翠裙長

西山幻住期看梅花雨雪不果

詩人本似道人閒偶負幽期不出山只有梨花舊時夢夜隨明月到林間

其二

梅花宜向雪中看屐滑翻愁雪未幹惆悵山房深竹裏一樽誰與破春寒

其三

翠竹休啼怨不來滿林風雪滿身苔此花不是繁華種只合空山獨自開

題桂花美人

桂花庭院月紛紛按罷霓裳酒半醺折得一枝攜滿袖羅衣今夜不須燻

雪中喜劉戶曹見過

滿城春雪禁花開愁對寒窓欠酒杯喜子逺能來慰我扁舟不肯過門回

春暮西園

綠池芳艸滿晴波春色都從雨裏過知是人家花落盡菜畦今日蝶來多

雨中閒臥

牀隠屏風竹幾斜臥看新燕到貧家閒居心上渾無事聽雨惟憂損杏花

其二

靑氊素榻小窓空慙愧安眠感嘆窮多少人愁泥滑滑曉衝風雨客途中

晚陪張水部過西橋隔城望見諸山

晚上西橋送客行隔城遙見眾山晴望山還恐山相笑坐守書幃不出城

送李丞之歸安

苕花防雨落秋汀一路靑山棹幾停預喜哦詩無俗吏兩松相對縣丞防

春日憶江上

栁下春潮沒舊磯艸堂猶在掩荊扉如今歸夢休爲蝶化作輕鷗度水飛

金徴士畱宿江館阻雨連夕

落花風急野無舟喜爲茅齋幾日畱卻愧江邊春酒薄不能慰子客中愁

其二

莫辭同宿掩書幃兵後蕭條故舊稀預恐明朝風雨歇滿江春水送君歸

江館夜雨

尋常夜雨睡底事今宵只自醒一枕蕭騷孤獨暗此聲元在客中聽

田舍夜舂

新婦舂糧獨睡遲夜寒茅屋雨來時燈前每囑兒休哭明日行人要早炊

畫犬

獨兒初長尾茸茸行響金鈴細艸中莫向瑤堦吠人影羊車半夜出深宮

登白蓮閣貽幼文

思君曽此望西州誰信歸來得共遊只是當時舊山水如何重看不勝愁

讀周記室荊南集

生別猶疑不再逢楚天雲樹隔重重愁來讀盡荊南槁風雨空齋掩暮鐘

贈眞上人

花下攜琴見此僧自言開法在金陵十年江海遊應徧老去空山對一燈

寄沈侯乞貓

許贈貍奴白雪毛花陰猶臥日初髙將軍內閣元無用自有牀頭卻防刀

靑城先生戴笠圖

暫脫朝冠白髮輕南村羣犬莫相驚行吟不覺逢山雨但聽瀟瀟葉上聲

夢歸

何事頻頻夢裏歸只緣未慣客天涯覺來不見家人面恰似前朝始別時

其二

忽夢還家上楚船來時舊路只依然家人不識闗山逺有夢何因到我邊

蜀山書捨圖

山月蒼蒼照煙樹碧浪湖頭放船去隔林夜半見孤燈知是幽人讀書處

寒夜逢徐七

松下柴門密雪封故人驚喜夜相逢明朝歸棹還當別莫聽楓橋寺裏鐘

題虞文靖公墨迹後

淸朝文雅孰稱雄我已生年後此公今日亂離江海上獨看遺墨涕秋風

虎丘

望月登樓海气昏劍池無底鎭云根老僧只恐山移去日落先教鎖寺門

逢故人子

道傍忽見爲躊躇流落饑寒喪亂余久客無人解相念傷心思廣絕交書

題道上人畫梅

笛裏寒梢蕊自開幾年風雨不生苔山窓夜半禪初定應喜無香觸鼻來

衍師以懷幼文詩見寄因次其韻

題詩爲我謝湯休莫作人間逺客愁未報歸期須記取松陵江上鱠鱸秋

題遜庵墨菊

獨畱鐵面傲霜遲秋蝶來尋莫自疑須信陶翁醉歸後西風塵土滿東籬

丁孝防約中秋泛舟予過婁東竟畱飲孫卿池上

擬向江潭夜放舟卻成騎馬習池遊但逢有酒皆堪醉月色初無兩漾秋

春日次北郭故人寄韻

風多舟小滯歸人飛絮茫茫暗晚津酒滿壚頭花滿店今年不見洛陽春

讀半山絕句有感因效其作

寺裏園中總倦行閒眠看得燕巢成豈無酒伴同騎馬落日風吹花滿城

立春試筆

九十日春今日始春盤春勝巧同新從今日日尋春去似我閒人有幾人

薔薇花

花葉林中絳蘂開窮陰不道艷陽回空房雨裏看如笑應喜今朝有客來

元夕聞城中放燈寄諸友

江邊殘雪閉寒扉坐戀梅花未解衣卻憶今宵滿城月看燈人醉踏歌歸

次杜二彥正韻

孤榜逍遙欲入城栁風莎雨暗江程煩君別後殷勤記莫更逢人道我名

得袁卿書知赴湖廣

聞君去嵗客升州近得書來卻倍愁自說去程今又逺望鄕應上武昌樓

過保聖寺贈隆上人

湯公寺子陸公鄰杞菊畦荒夜雨頻莫訝相過偏不厭白頭禪客是詩人

讀徐七北郭集

一卷忻看故友詩詩畱人去喜還悲西窓夜雨燈前讀不似連牀對詠時

題理髮美人圖

桐風朝動內園枝吹亂花前發幾絲石後理梳羞未出怕人猜是倦妝時

托流人寄書家兄

不遇流徒謫戍邊家書那得去人傳今朝信發何時到路隔鴒原有幾千

和婁秀才看梅

聞將瘦影伴吟身水際黃昏竹外春莫訝此翁偏賞戀愛梅自古屬幽人

行樂

冠觸花梢露濕衣曉因行樂到南圻日髙霧散春江曲綠滿平田雉子飛

寒食逢杜賢良飲

楊栁無煙江水長鄰家風雨杏香逢君共把金陵酒忘卻今朝在異鄕

晚過淸溪史言隋人殺張麗華於此

王謝池臺兩岸空水禽爭哢夕陽中麗華妖血流難盡化作荷花別樣紅

黃荃子母兔

陽坡日暖眼迷離芳艸春眠對兩兒誰道姮娥曽作伴廣寒孤宿己多時

吳別駕宅聞老妓陳氏歌

白髮相邀出後防莫辭爲唱雨霖鈴如今人盡憐年少誰肯同來特地聽

出郭舟行避雨樹下

一片春雲雨滿川漁蓑欲借苦無緣多情水廟門前樹遮我孤舟半日眠

過湖舟中望寺

出浦平波忽逺開隔湖煙樹有樓臺歸舟未得尋僧去空聽鐘聲寺裏來

江上晚歸

渺渺雙鳬落晚沙一江秋色艷明霞逢人不用停舟問大樹村中卽我家

題瀑布泉

千山云項一泉飛仰面時驚雨濕衣彷佛香鑪峯下看滿溪紅葉訪僧歸

美人圖

秋千庭院閉靑春背立誰曽見得眞莫道不言思憶事欲言還說與何人

春暮

春寒樓上下簾齊鶗鴂偏臨客耳啼澹月殘燈天欲曉故園歸路夢中迷

深院

風細桐花落井攔池荷新長大如盤閉門無客揺鈴索半篋閒詩讀易殘

春睡圖

妝殘嬌睡帶餘酲鸚鵡當窓不敢驚誰信上陽宮內女一春愁絕夢難成

題芭蕉士女

秋宮睡起試生羅閒向芭蕉石畔過怪底早涼欺匣扇夜來葉上雨聲多

題董卿圖

花落吳王故苑西客亭風雨聽鶯啼今年又負行春約畫裏看山不忍題

題趙魏公馬圖

校尉當年執防迎千金逺購貳師城一歸天廐嗟空老立仗元來不用鳴

題妓像

不見秋娘今幾年楚雲湘雨思悠然月明樓外天如水猶憶梁州第二篇

和王畊云與愚庵倡和詩

灌花移石不辭勤苔潤流泉雨後新一塢綠楊雞犬靜老來欣作太平人

其二

欲望城西禮白雲數峯蒼翠晚嶙嶙誰知邂逅東歸客亦是香山社里人

夢餘唐卿

路隔城臯萬里闗何由得見故人還燈前夢裏匆匆見猿叫楓林月在山

離江館一月有感

憶得離家一月期天邊明月半圓時遙知此夜閨中望比著他宵分外悲

過湖南舟中臥作

野客分攜水店前浪平舟穏稱酣眠午雞啼處前村近過盡平湖幾曲天

疎竹三禽圖

棘枝疎瘦竹枝低三鳥寒多每並棲月落山秋夢斷不知誰个最先啼

見花憶故園

春色先從天上來花枝盡發鳯凰臺不知別後鄕園樹寂寞書窓開未開

贈杜進士兒端

骨琢淸冰目剪波生兒若此豈須多杜郎還作眞男子愧我無才爲作歌

其二

不貪梨栗自相親識是君家舊友人更待十年應長大功名當見太平春

城南謾興

春冷園林未到鶯初晴稍稍綻山櫻懶夫不負東風意也起尋芳郭外行

其二

錢墅韓園處處池盡多芳艸少花枝眼看新第皆蕪沒何況將軍出許時

題張雲門畫竹

臨池書罷換鵞文余墨猶堪寫此君一叚湘娥廟前意淋漓秋雨共秋云

題松雪翁臨祐陵艸虫

宣和遺墨畫難工惟有王孫筆意同莫問吳宮與梁苑一般艸露覆秋虫

巨然小景

隔溪山閣映秋開坐久鐘聲度水來遙指石橋村樹杪一僧歸處是天臺

中秋無月無酒

桂樹香寒掩畫樓江云黯淡蔽中秋道人莫喚嫦娥出照見空樽卻轉愁

茆翁畫雙竹

不學篔簹滿谷栽兩竿斜拂楚煙開應緣茆叟吹橫玊喚得雙飛碧鳯來

臥病夜聞鄰兒讀書

月淡梧桐雨後天伊吾聲在北窓前誰知鄰館無兒客病裏聽來轉不眠

題紅拂妓

化枝不鎖後堂春夜半長安旅邸貧棄去老奴從此客可憐小妓亦知人

栁塘飛燕

身輕不柰晚多風春盡回塘落絮空楊栁陰迷三十里畫樓何處捲簾櫳

滚塵馬圖

千里歸來苜蓿春五花和汗滚香塵靑絲暫解從天性多謝黃門老圉人

仙山樓觀圖

霧閣宵閒脈望飛月明露重濕銖衣仙人莫入芙蓉館花暗迷人不得歸

春陰

風雨將殘雪又來春陰二月未能開紅花白蕊都妨卻只有靑靑一院苔

送僧震赴京省師

孤雲飛傍五云遙京國尋師去興饒明日春寒江上路雪花應雜雨花飄

題徐熈三虫圖

粉蝶黃蜂各冶心逐香窺艷競相尋南園雨過紅芳歇輸與鳴蜩占綠陰

題荔枝練帶

雨後蠻枝錦果肥華淸貢罷驛塵稀山禽自繞枝頭啄疑是宮中舊雪衣

題陸掾

風送書聲出晚林始知隠士在云深抱琴入谷那辭逺欲覓幽人一賞音

題許瀾伯三虫圖

蜜脾未滿報衙頻蠧化初成傅粉新誰道爭花羣隊里長吟還有獨淸人

閶門舟中逢白範

十載長嗟故舊分半歸黃土半靑雲扁舟此日楓橋畔一褐秋風忽見君

田家慶壽圖

花滿茅堂映彩衣開門曉放鶴雛飛鄰翁壽畢共扶醉恰似春來社飲歸

春晚過茶磨西崦

一塢茶煙隠翠防漁樵來慣客來稀溪頭樹暗飛花盡初聽人家響杼璣

十二月十七日夜偶成

一牀詩思繞梅花月墮西窓欲起鴉可是年來無逺志夢魂中夜不離家

聞諸友遊城北女冠院看杏花

聞踏春晴覓彩霞鳯笙吹向女仙家劉郎醉後殷勤看不是都觀裏花

雨夜偶讀王待制詩

客窓疎竹雨淒淒把卷燈前讀舊題此日殷勤如防面不知君在夜郎西

池上納涼

畫欄斜度水螢光荷葉荷花各有香團扇不揺風露下秋應先借一宵涼

客捨春暮

酒醒閒寫送春詩細雨殘花尙一枝莫向天涯望芳艸客愁多似去年時

四皓圖

髙山深谷自悠哉何事猶思太子來擬向秋風歌一曲紫芝黃鵠總堪哀

題湘君圖

悵望南巡竟不還淚和湘雨暮斑斑須知竹死愁方盡莫恨秦人便赭山

倪元鎭墨竹

倪君好畫復耽詩瘦骨秋來似竹枝前夜夢回如得見紙窓斜影月低時

王架閣家畫馬

艸艸髯奴紺綠衣王家好馬詫新肥解鞍閒立斜陽裏應是城南賭射歸

己酉初度【時年三十四】

風雨空齋誦蓼莪今年初度客中過人生七十尋常壽未過還憐一半多

過北塘道中

未得看春愁不禁此日聊復試幽尋行人入村花宛宛吠犬隔水樹深深

其二

春水滿田如一湖入田放艇看鵞雛女郎祠下野花雜老子門前沙樹孤

其三

苦欲看春春色稀亂後何處有芳菲晚鶯啼歇野寂寂雙樹家邊人獨歸

其四

渺渺一逕兩陂間楊栁初發水潺湲驚魚忽散人影近啼鳥來時春意閒

夜雨江館寫懷

愁解尋人不得辭小窓疎竹雨來時江湖今夜全家客猶勝飄零兩處思

其二

漠漠春寒水繞村有愁無酒不開門靑燈畵角黃昏雨客共梅花並斷魂

讀韋蘓州詩

掃閣焚香晝捲帷綠槐疎雨夏初時客憂何物能消遣一帙蘓州刺史詩

送丁孝亷之錢塘就簡張著作方貟外

江邊同客亂離余逺客那堪近嵗除若見故人詢旅況知君解說不煩書

金徴士瑉雨中見過畱宿

夜窓同聽雨中猿風物淒涼異故園舊事堪愁今懶說相看不是解忘言

東臯林下

荒徑空林落葉平尋常惟有野人行如何授簡梁園客詩句時來此處成

遊幻住精舍

寒扉斜向竹間推此日重來是幾回行徧空林僧不見慰人憐有一枝梅

效香奩

靑瑣初空別恨長繡茸畱得唾痕香簾前月出無人拜只有秋千影過墻

其二

開過東窓百葉桃琵琶塵滿縷金槽欲呼小字敲妝閣誰出相迎放剪刀

江上逢舊妓李氏見過

玉箏紅燭艷春羅慣向髙堂聽汝歌今夕相逢爲重唱孤舟江冷月明多

其二

多謝停舟共一巵石州歌罷各低眉南園舊日同聽客零落如今剩有誰

其三

誰識能歌舊散聲愁中聽處尙分明玲瓏酒罷休催去月落江潮尙未平

其四

平常歌舞不能閒多在靑春甲第間借問年來還到否朱門風雨幾家闗

九月八日對菊

預向籬邊把一杯黃花多意已能開不憂風雨明朝阻懶逐時人鬭折來

舟行晚過張林

望山幾欲去尋幽此日𨿽來不暇遊一棹黃昏過山下疎燈絡緯滿林秋

送葉山人

嵗晚麻衣冒雪寒髙歌欲去醉長安山瓢行負知何有半是詩丸半藥丸

冬盡無雪連日大風苦寒

枯桑鳴曉北風漧舊曆闌欲罷看幾日凍眠猶望雪野人憂麥敢憂寒

慰徐參軍喪子

天上麒麟去莫羇千秋亭上夕風悲勸君不用情鐘甚卽是當年未有時

醉後贈張架閣歸自京師

燕山雪灑虎皮韀萬里歸來動隔年莫說中原成敗事相逢且共酒家眠

看梅漫成

江艸初生江水流便覺春色惱人愁雪晴家家叩門去不見梅花應不休

其二

江邊寺裏一梅樹幾度勞人相開無情今日未肯發有興明朝還看來

其三

野人不省愛梅好棄在荒籬荊棘邊細雨東風欲零落我來相見一澘然

夜至陽城田家

東津渡頭初月輝南陵寺裏逺鐘微主人入夜門未掩蒲響滿塘鵞鴨歸

送林生往海上

藥囊詩卷又辭親風雨孤舟渡晚津此日逺遊君莫怨亂離無限別家人

贈醫師徐亨甫

錄得龍君舊獻方杏花春雨閉山房病家幾度來相覓林下遙聞煮術香

慰人悼亡

朱字箜篌委网塵月明不見理絲人鏡臺窓下櫻桃樹應是當時折剩春

杏園圖爲沈日新先生題

絳雪紛紛滿翠條扣門都是病家邀如今不用施方藥聞得花香疾自消

閏三月有感

非闗騎馬踏塵埃病眼昏昏自懶開江上酒徒應共笑經春不作看花來

其二

綠樹殘鶯偶一鳴聽來方解憶山行今年不是逢餘閏己過春光半日程

癸卯九日

酒熟如何菊未開小園荒徑獨徘徊不隨賔客登髙去只恐愁因望逺來

題畫送人歸覲

相望益逺益傷神落葉浮雲暗度津底事過江柔櫓急故鄕知有倚門人

雲巖東院

古寺閒窓映竹開雨聲初斷鳥聲來春風似念無花看逺送飛紅到硯臺

管夫人墨竹

晨開妝鏡有靑鸞寫得當年舞影看零落防云何處夢鷗波亭上正春寒

答王仲防

我遊山寺未能回君臥園廬不肯來惆悵款冬花樹下一樽今日共誰開

吳王井

曽聞鑑影照宮娃玉手牽絲帶露華今日空山僧自汲一缾寒供佛前花

消夏灣

涼生白薴水浮空湖上曽開避暑宮淸簟疎簾人去後漁舟占盡栁陰風

雞陂

吳王不解報朝盈空養鳴雞滿別城畢竟余杭西走日五更誰唱出闗聲

古酒城

酒城應與酒泉通長夜君王在醉中兵入館娃猶未醒越人宜賞驤夫功

三髙祠【祀範蠡張翰陸龜】

功名不戀上將軍一舸歸遊笠澤云載去西施豈無意恐畱傾國更迷君

其二

洛陽忽憶膾鱸肥便趁秋風問釣磯猶恨季鷹歸未早不邀二陸共船歸

其三

鴨羣無食水田荒風雨孤篷載筆牀猶有新詩驚太守醉中揮翰木蘭堂

織女廟

農祭頻來水廟扉銀河東望失星輝天孫秋夜應相憶一去人間竟不歸

大全集卷十八

