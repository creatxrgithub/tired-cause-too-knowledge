

欽定四庫全書

集部三

柯山集

別集類二【宋】

提要

【臣】等謹案柯山集五十卷宋張耒撰耒有詩說已著錄蘇軾嘗稱其文汪洋衝澹有一唱三嘆之音晚嵗詩務平淡效白居易樂府效張籍故瀛奎律髓載楊萬里之言謂肥仙詩自然肥仙南宋人稱耒之詞也文獻通考作柯山集一百卷玆集卷數半之案查愼行注蘇軾詩云嘗見耒詩二首而今本無之考周紫芝太倉稊米集有書譙郡先生文集後曰余頃得柯山集十卷於大梁羅仲洪家己而又得張龍閣集三十卷於內相汪彥章家己而又得張右史集七十卷於浙西漕臺而先生之制作於是備矣今又得譙郡先生集一百卷於四川轉運副使南陽井公之子晦之然後知先生之詩文爲最多當猶有网羅之所未盡者余將盡取數集削其重復一其有無以歸於所謂一百卷以爲先生之全書云云然則耒之文集在南宋已非一本其多寡亦復相懸此本卷數與紫芝所記四本皆不合又不知何時何人摭拾殘剰所編宜其闕佚者頗夥然考胡應麟筆叢有曰張文潛柯山集一百卷余所得捲僅十三蓋鈔合類書以刻非其舊也余嘗於臨安僻巷中見鈔本書一十六帙閱之乃文潛集卷數正同明旦訪之則夜來鄰火延燒此書倐煨燼矣余大悵惋彌月云云此本𨿽不及百卷之完備然較應麟所云十三卷者則多得已不啻數倍亦足見耒著作之大略矣乾隆四十九年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

柯山集卷一

宋張耒撰

賦

大禮慶成賦

惟宋六世皇帝踐阼之七年所以和同天人綏靜中外垂鴻襲裕增髙累厚以對於神祗祖考者固已防被充塞光融翕赫六合一意四海一口無得而言矣粵以壬申之仲冬將有事於南郊乃詔列位恪職賦事而有司建言惟我國家因時施禮郊丘之位天地咸在牲幣並薦禮樂合舉而古者乃以陰陽之至卽南北之郊別位殊時薦獻異數有司其何從於是天子惕然深思只畏敬愼曰玆大事我其敢專羣公卿士典禮之官竭思和防以訂不易於是議者曰先王齋明以享帝而帝之享否𨿽聖人末由知之惟受福者其享之占恭惟國家合祭天地於玆六世矣惟我太祖躬膺駿命以遏亂略堂皇二儀拓落八極以定萬世之業太宗威定宇內震蕩大漠以一九有定天下於一尊眞宗熈洽富盛符瑞委積南牧之旅不戰請命威加北荒奏功岱宗仁宗席安據厚不動指顧孽獠猾羌含毒內向吏士未頓藏竄屈伏終始太平垂五十年英宗入纂百姓與能神考有爲六服承徳此可謂受天地之福矣然則神祗之安吾享也其久哉於是天子乃翳靑雲之屋乘雕玉之輿應龍受轡招搖翼輔建虹霓之修竿兮颺彗星之飛斿太一執節以先驅兮二十八星拱手布武經營而周遊貔貅六師雷霆萬乘初海沸而云湧忽山峙而川靜蓋天子粹然玉溫健然天運望宮門而動色顧執防而命進惟烜赫之靈源兮實鼻祖於神明覽光徳而來降兮館玉宇之嚴淸張咸英之廣樂備幹籥之盛舞景光交徹鸞鶴來下神嬉靈豫醉爵飽俎翼翼淸廟觀徳之宮七聖在天時降於宗世有哲孫豈弟無疆惠我文人【案此下原脫四字】瞻祖祏而念功兮顧禰室而感親聖孝油然發中兮在位望而含辛霽暘告旦祥颷掠塵從我髦士來只精禋禦史肅吏司馬飭兵旣逶逶遲遲云流而日行兮又洶洶業業海運而天聲靈旂洪順翕赫歘霍兮攫拏龍虎而亂鯤鵬雄驁憺威而震伏兮柔良化禮而肅淸弛天威戢天戈兮固已熄威蚩尢而折欃槍執飛亷圉商羊屬之有司矣羲和磨刮披拂盡獻其光明蓋傾都空閭翹首跂足俯窺履綦傍覘佩玉者忽焉不知手之加顙口之成祝也於是背都城望帷宮郊坰坦其迆邐兮埸圃旣寒而畢功頽靑雲以連屬粲紅霓之經緯紫防下屬於兩觀勾陳錯施於萬雉扶頃之神仰立而拱翔徳之龍下視而曳疑神變之欻成兮湧九地而出峙連廡千柱廣殿萬杙飛甍鬭桷洞牖屹壁酸股之隅目之極唐洛執算而莫計班倕操斤而自惑者類非資才於斵墁而皆機杼之紡績也一室之用足以溫一家一宮之費何啻衣一國驚霆之蹕旣震洶壑之聲咸寂敞齋寢之靜深兮何淸虛而防密天子方端儼而虛一多儀未舉精意已塞甲夜始晦嚴鼓再作飛斂走伏神詟鬼愕望舒騰精以燭宵兮防收威而布徳靈鼉五震軫車將中天子乃披衮執玉兮齋明莊肅之誠動於進趨表於形容千燎具萬炬畢融上揜熒惑旁爍燭龍近爲朝暘逺爲融風赫赫曦曦煌煌輝輝列次之士野屯之師巋如酌醇醪而禦兼衣黃流汪洋璧玉照徹祥祲衡布協气下浹音爲樂和形爲人悅白質之獸簫聲之鳥紛披雜沓應奏而舞節陟防旣周燎煙始升奔星走虹奉璧薦牲丰隆奔馳而仰騖兮祝融焜煌而上徵開閶闔兮辟淸都後帝燕兮百神愉圓錫蓋兮方獻輿嶽輸固兮溟效濡於是禮備樂成整車而旋萬類環極端門辟天賞出千庾恩流百川北包大壤南盡島蠻西越流沙東窮海壖令未脫口雷運風傳野無窮人獄無宿愆破械解縲負帛囊錢車反其捨士復其伍效技呈才千鐘萬鼓天子舉酒以屬羣公咸曰休哉天子之功系曰於穆聖王建皇極兮嚴防精禋帝來格兮柔祗並位儼牲璧兮文祖在坐臨有赫兮於惟祖宗有常則兮諱兵畏刑後貨食兮政有損益玆不易兮帝則鑑之戩谷錫兮兢兢業業日一日兮三載一祀年萬億兮

遊東湖賦

紛不知吾之所如兮獨漫漫而若狂乘醉飽之餘力兮遂陟巘而緣岡惟大冬之栗烈兮莽川澤之茫茫農功休乎埸圃兮平陸散夫牛羊憫大木之百圍兮慘赤立而無裳鸛鶴羣鳴而下上兮雜篁竹之靑黃忽平陸之旣窮兮漸積水之汪洋曰是爲齊安之東湖兮右合乎濤江荒灣寂寥而葭葦兮懸疏罾於夕陽爲舉网而無獲兮嘉魚逝而洋洋弔村落之柴荊兮哀淮夷之陋荒呼徒侶而還歸兮陰風振而塵颺畏星昴之將中兮冒夜之飛霜顧謂童子汝其賦詩爰有小子褎然致詞歌曰嵗窮木落兮大澤空雁宵徵兮天北風曷不飲酒兮禦冬歸來歸來兮樂未終余曰汝歌置之乃歌曰臨山川兮懷故鄕歲窮陰兮晝不暘升髙堂兮潔余樽耿餘思兮古之人

問雙棠賦【自序】

雙棠者予寓陳僧捨堂下手植兩海棠也始余以丙子秋寓居宛邱東門靈通禪剎之西堂是嵗季冬手植兩海棠於堂下至丁丑之春時澤屢至棠茂悅也仲春且華矣余約常所與飲者且致美酒將一醉於樹間是月六日予被謫書治行之黃州俗事紛然余亦遷居因不復省花到黃且周嵗矣寺僧書來言花自如也余因思玆棠之所植去余寢無十步欲與鄰里親戚一飲而樂之宜可必得無難也然垂至而失之事之不可知如此今去棠且千里又身在罪籍其行止未能自期其於棠未遽得見也然均於不可知則亦安知此花不忽然在吾目前乎因賦問棠以自廣云

寓捨之壤旣膏且腴手植兩棠於堂之隅風來自東冰雪融液興視吾棠旣葩而澤乃沽我酒又命我人期一醉於樹間聊快酬於芳春夾鐘之初謫書在門陸走千里止於江濱天星一周穆然舊春想見吾棠粲然含姿俯睨舊棠今居者誰婉如怨而有待淡無言其若思嗟乎始種自我其享將獲盈我防酒防我賓客一酌未舉俯仰而失事至而驚其初孰測惟得與失相尋無極則亦安知夫此棠不忽然一日復在余側也且夫棠得其居愈久愈敷無有斧斤斵傷之虞我行世間浮雲飛蓬惟所使之何有南東夫以不移俟彼靡常久近衡從其志必償歌以訊之用著不忘

柯山賦

入東門而右回兮原迆靡以相屬抜磅礡以陸起兮是爲柯山之麓其上蕭森而晻靄兮冠萬竿之修竹下磽確而堅密兮拱髙林與喬木散雞犬於危阨兮雜茅茨與夏屋通樵牧之蹊逕兮路縱橫而防續撮土石列暗竇穀虛鳴鳥上下伏獸號呼俯江流之蕩潏招列山之蟠紆林巒作態而蔽虧兮風雲效技而捲舒固可以開闔陰陽於一气寅餞日月於天衢爰有窮人臒然無歸曠四海無所投其足兮後帝命我於山之隈庇蓬茅之數椽兮撫枵腹而常饑時醉飽而自得兮亦杖履而遨嬉逾山而東席門艸藩爰有君子於玆考槃自種自食鄰里莫幹圖書滿家兒稚饑寒相見輙喜有時不冠寄萬事於一笑兮不知食糲而衣單吾不加物以一毫兮亦莫受人之燠暄悟紛華之多虞兮幸寂寞之至安飲我薄酒懽有餘啜我豆羮甘而腴隠幾而休讀我書乃曳杖歌曰升柯之巓明逺眺兮築柯之崦可以老兮終古不忒天之道兮於於而行無喪吾寶兮

夘飲賦

張子晨起落然四壁千林霜曉四顧寒寂先生惘然而不自得顧視壁間若有物焉短脰魁腹兮長喙旁啄而椎髻上直也𨿽未知其何祥而津津然有喜色矣於是童子趨而進曰是有客曰麯生者願奉先生於頃刻先生欣然三揖而進之蓋其气盎盎冽而浮兮其聲瀏瀏和而幽兮其質醇醇毅以柔兮先生曰甚矣予之不敏也今日乃知從子之遊於是體之栗然寒者溫心之郁然結者散已大忘於寒暑尙何有於夜旦揖麯生而告之曰吾將旦旦與君周旋旣導君以良辰又餞君以芳鮮而可乎麯生對曰斥子之泉吾泉出兮枵吾之腹君腹實兮陋彼昏之獻嘲何啻富子於一日

鳴雞賦

先生閒居學道昧旦而興家畜一雞司晨而鳴畜之旣老語黙有程意气武毅被服鮮明峩峩朱冠丹頸膺蒼距矯攫秀尾翹騰奉職有恪徐步我庭啄粟飲水孔肅靡爭山川蒼蒼風霰宵凝黯幽牕之沈沈怳餘夢之初驚萬里一寂鐘鼓無聲聞振衣之腷膊忽孤奏而泠泠委更籌之離亂和城角之淒淸應云外之鳴鴻弔山巓之落星歌三終而復寂夜五分而旣更萬戶皆作車運馬行先生杖履而出觀大明之東生

暑雨賦

提九山於空虛忽並擊而俱烈壅百川於河漢乃防隤而一決哀下土之微生何足拱夫推折方朱鳥之宵中嵗仲夏兮大熱𨿽惔焚之一快俄鬱蒸之莫泄叢百指於環堵顧杖履之安設委燻風於九旬滛疾苦於百節付六鑿於渾沌獨天遊而神悅忽翛然而輕舉固已窺寒門而蹈冰雪攬北斗而酌天酒覲上帝於闕聊逍遙兮窮年俯故土兮螘蛭

蘆藩賦

張子被謫客居齊安陋屋數椽織蘆爲藩疎弱陋拙不能苟完晝風雨之不禦夜穿窬之易幹上雞棲之蕭瑟下狗竇之空寛先生家貧一裘度寒曽胠篋之不防何籓籬之足言鼓鐘於宮聲出於垣中空然而無有徒望意而輙還故吾守此敗蘆其固比夫河山若夫朝暘不出防霰旣零聲如跳珠浙浙可聴及夫衡門暮掩鳥雀就棲掛荒山之落景絡衰蔓之離離其下榛艸樵蘇往來螻蚓出入羊牛覘窺先生跫然杖藜過之瞻顧四隅憫然歌之曰公宮侯第兼瓦連甍紫垣玉府十仭塗靑何嘗知淮夷之陋俗窮年卒嵗乎柴荊也哉

燔薪賦

嵗暮苦寒烈風不休先生家貧衣無重裘讀書夜闌鑪炭己灰先生瑟縮淒然不怡顧謂童子與薪偕來童子把薪而來曰是薪也陳之壁間自春䢐冬風日所熯埃塵所防固沈液之幹竭乃外稿而中空惟利簇燔無所獻功與火相得赫然大烘堅枿勁節久而後燃後羣枯而效技又熒熒而不煙於是先生欣然環坐皆喜或祼股赤足或引手張臂窮谷蕭條薪炭如土益取之而不竭顧此樂之甚富又何必琴材修直獸材攫搏漢壁之椒效暖魏宮之金辟寒誰知空山寒夜之叟敢傲溫於狐貉之前【原注今供上方炭率斵成琴材胡桃文鵓鴿之色】

杞菊賦

予到官之明年以事之東海道漣水漣水令盛僑以蘇子瞻先生後杞菊賦示予予不逹世事自初得官卽不欲仕而親老矣家苦貧兾升斗之粟以紓其朝夕之急然到官嵗餘困於往來奔走之費而家之窘迫益甚向日悲愁嘆嗟自以爲無聊旣讀後杞菊賦而後洞然如先生者猶如是則予而後可以無嘆也

有蓬四垣張子居官童子晨謁有駒在門張子迎客平生故人予致其勤餽客以飱擷露菊之淸英翦霜杞之芳根芬敷滿前無有馨羶客慍而作謂余曷然張子始嘆終笑以言陋𨿽爾棄分則余安子聞之乎膠西先生爲世達者文章行義徧滿天下出守膠西曽是不飽先生不慍賦以自笑先生哲人大守尊官食若不厭況於余焉不稱是懼敢謀其他請卒予說子無我嗟防防之中實有神物主司下人不間毫髮夫徳不稱享者殃勞不稱費者罰予身甚防餘事甚賤聊逍遙於枯槁庶自逺於人患客謝而食如膏如飴玆山林之所樂予與爾其安之

涉淮賦

涉淸淮之浩蕩兮聊以豁吾之幽憂轉峽石而下泛兮觀波濤之復流何佛廟之巍峨兮隠於兩山之幽眺東崖之飛閣兮納萬里之淸秋昔淮人之倔彊兮恃江左而不賓方中原之多故兮遂竊帝而稱鄰遭世宗之勃興兮乘累聖之威神盡疾馳而奉命兮戈一揮而遂臣始盤桓於壽春兮蓋嘗挫而益振驅貔虎於順流兮臨長江之廣津馳千里之玉帛兮擁百萬之精軍計其一時之气兮固叱吒而風雲嗟百年之防時兮山川儼其如新忽人事之防變兮撫墟廟而湮淪訪遺事於樵夫野人之談說指余迹於荒城故壘之荊榛徒見夫云悠悠而朝出水漠漠而東流飛沙鷗於晴渚聴夜艣於行舟彼時豪盛此日廢昔人功業今人愁嗟夫旦之心暮不可求前之迹後不可再胡爲寂寥之前古乃以興亡而感慨𨿽物至盛者其存也宜久勢極大者其亡也可驚方登臨而逺想豈獨予兮忘情

後涉淮賦

甲寅之秋自正陽渉淮作渉淮賦旣至泗之臨淮邑之東南皆淮也朝遊夕濟凡淮之驚畏風濤之變無不歷之矣今秋又以事之東海至漣水入漣河舟人告予曰淮水自是入海矣予生二十有二年吳楚秦蜀之國來往殆徧竊悲其迹之不常作後涉淮賦以自廣云

浩淮流之湯湯兮蕩余身以沿洄嗟我居之不常兮未期嵗而再來始進棹於正陽兮睨下蔡之窮城界陳許之北壤兮望荊塗之兩山緬川原之回復兮思禹功而慨然爰系舟於徐邑兮浸淮隅之兩壖駕長帆於朝風兮淩星河於夜湍豈所覽之未周兮恨未窮其本源忽行役而南去兮稅吾檝於淸漣指溟渤於西北兮曰此淮流之所還彼百川之歸海兮吾固知其必然惟循源而極末兮哀予迹之未安當天時之晚秋兮風露慘其旣至山峭峭而瘦出兮水紺潔而無滓曳孤篷而忽驚兮出遊鱸於短葦白鷺飛而下來兮翩如避世之君子酒芳香而盈盌兮吾陶陶而日醉方頽然而遺形兮孰卑髙而賤貴彼貴者樂其府兮富者懷其資無二者之累予兮何羈遊之足悲窮天下之奇觀兮極覆載之所藏膏吾車而勿反兮畢吾世而徜徉

雨望賦

談海天之蒼茫觀驟雨之霶沛飄風擊而云奔曠萬里而一蔽卒然如百萬之卒赴敵聚戰兮車旗崩騰而矢石亂至也己而余飄旣定盛怒己泄云逐逐而散歸縱橫委乎天末又如戰勝之兵整旗就隊徐驅而回歸兮杳然惟見夫川平而野濶夫雲霞風月之容雷雨電雹之變非巧力之能爲蓋人間之絕觀必也登雄樓傑閣之崢嶸憑髙山巨海之空曠徹除耳目之障蔽而後能窮極變化之奇狀嗟我居之卑湫兮束觀聴於尋丈顧所欲之莫得兮徒臨風而惆悵

暮秋賦

嗟予志之莫就兮哀天時之不予謀嵗冉冉以將暮兮無以蕩吾之幽憂昔吾之旣有知兮獨信道而不顧鞭吾駒之不戒兮一世而獨騖儼章甫以自好兮安知越人之異容恃所持之不欺兮謂彼此之情同夫何事物之多故兮因少愚而老智彼善惡豈有常兮固系夫一世之賤貴或指礫以爲玉兮人皆知其不然眾旣訛而莫返兮事隨信而名遷僞言實於眾舌兮至寶賤於獨知正無助者必危兮惡乘朋而或濟決大河而東奔兮挽予舟而上溯嗟爾檝之防何兮蛟龍郁其方怒外旣揆而內度兮考舊好之同異韜九襲以深藏兮固可死而不可試卷杜蘅之幽佩兮苞芳蘭之翠衣畏久畜之不兮時竊陳以自戲怨所資之不售兮非達人之宏規彼廢興之有命兮何憂樂之足系奏吾琴之憤怨兮酌吾酒之冽淸攬芳桂與秋菊兮聊以駐吾之頽齡吾又將之夫深山兮遂絕世而逺去身九浴而後衣兮齒三滌而後咀納冰霜於胸中兮蕩焦膈之宿污求仙人之奇術兮與彭咸乎爲伍彼君子之蹈常兮曷急世之有知聊逍遙以卒嵗兮樂天命而不疑

柯山集卷一

欽定四庫全書

柯山集卷二

宋張耒撰

賦

超然臺賦【原注蘇子瞻守密作臺於囿名以超然命諸公賦之予在東海子瞻令貢父來命○有序】

或有疑於超然曰古之所謂至樂者安能自名其所以然耶今夫鳥之能飛獸之能馳與夫人之耳目手足視聼動作自外而觀之者豈不足爲大樂乎然鳥獸與人未嘗自以爲樂也古之有道者其樂亦然又安能自名其所以然耶彼方自以爲超然而樂之則是其心未免夫有累也客應之曰吾豈以子之言非耶吾方有所較而後知超然者之賢也予視世之賤丈夫方奔走勞役守塵壌握垢穢嗜之而不知厭而超然者方逺引絕去芥視萬物視世之所樂不動其其心則可不謂賢耶今夫世之冨人日玩其金玉而樂之是未能富也忘其所有而安之是眞能富矣夫惟有之是以貴其能忘之使其無有則將何所忘耶子以爲將忘超然爲眞超然則其初必有樂乎超然而後忘可能也子以爲樂夫世之樂者乎然則子亦安知夫名超然者果非能至樂者也賦曰

登髙臺之岌峩兮曠四顧而無窮環羣山於左右兮瞰大海於其東棄塵壤之喧卑兮揖天半之淸風身飄颻而欲舉兮招飛鵠與翔鴻莽丘原之茫茫兮弔韓侯之武功提千乘之冨彊兮慿百勝而稱雄忽千年而何有兮哀墟廟之榛蓬有物必歸於盡兮吾知此臺之何恃惟廢興之相召兮要以必毀而後止彼變化之無窮兮嗟其偶存之防何聊徼樂於吾世兮又安知夫其他或有疑夫超然者兮豈其知道而未純曰彼天下之至樂兮又安能自名其所以然惟樂而不知所以樂兮此其所以爲樂之全彼超然而獨得兮是猶存物我於其間客有復之者曰子知至樂之無名兮是未知世之所可惡世方奔走於物外兮蓋或至死而不顧如醯雞之舞甕兮又似乎靑蠅之集污眾皆旁視而笑兮彼獨守而不能去較此樂於超然兮謂孰賢而孰愚何善惡之足較兮固天淵之異區道不可以直至兮終防合乎自然子又安知夫名超然者果不能造至樂之淵乎

鳴蛙賦【有序】

予寓山陽學舎夏大雨屋四隅成塘聚蛙以千計聲鳴不絕夜爲不能寐客有獻予以殺蛙之術曰投予藥一丸蛙無遺類矣童子將用之予曰不可復爲賦示之

夏雨初至積潦過尺有蛙百千更跳互出幸此新霽夜月淸溢我勞其休歸偃於室於時蛙鳴若嘯若啼若訴若歌若懼而悲若喜而語若怒而詬若噦而嘔若咽而嗽瘖者之呼喫者之鬭或急或緩或淸或濁若絲野鼓雜亂無節兮又似夫蠻歌獠語詭怪之疊作也爾其困於泥潦失其所處而悲又若夫旱熯旣久得其所處而樂也爰有童子持燭來謁曰蛙羣夜鳴君寢其聒考之周官灑灰驅蛤君其教之予得盡殺予語童子爾無是酷爾樂而歌而哀則哭哭則悲嗟樂有聲曲聚語羣爭引吭而呼一日之間不寜須臾蛙不汝嫌汝奚蛙誅萬物一府誰好孰惡爾奚自私已厚蛙薄參通彼已樂我自然弭爾怒心置燭而眠夜半張子援枕而吁顧謂童子記吾言歟前言未究請卒吾說物各有時夫誰敢遏爾觀夫春露初靄朝華始敷文羽淸喙飛鳴自如若奏琴箏而和笙竽淸耳悅心聴者爲娛及夫陽春旣䢐炎火將極惡艸蕃遮淫潦瀦積蛙於此時生養蕃息跳梁號呼意气橫逸子如之何時不可逆時乎時乎美惡皆然當其盛時誰得而遷及其雪霜旣降木實艸衰飛蠅聚蚊孽無所施於是此蛙斂吻收足尫然土中一聲不出黨散巢披不可終日盛不可常興衰疊乘子姑忍之奚以殺爲哉

齋居賦

仲夏之月陰气始至陽旣盛而初剝陰浸亨而用事水伏畏涸火燎方熾其於人也心實過炎而腎受其惟人之生受命在子推卦曰坎於行爲水微陽所潛元气之始故火甚烈則正气或因而衰則水受害者君子之所深畏於是屏事燕息滌慮齋居旣靜事以無刑又逺眺而髙居卻紛華而弗陳與淡泊乎爲徒絕嗜室欲愛精嗇神聲色不禦滋味弗親衝然與和俱遊湛兮以道合眞故能體彊志寕愉樂壽考逺去疾癘保此難老嗚呼茍能推此以盡道攻此以察物則豈惟齋戒以禦時宜其顚沛而勿失且夫冰炭相乘利害交至隕眞盜和豈獨陰沴道心惟防易失難常困於侵陵有如防陽則洗心滫慮以卻外垢虛中保和以全天君故能涉至變而而不濡更萬變而常存蓋將窮年以齊居豈特養生而善身乎

蜘蛛賦

魚遊假淵鳥棲求木而我所宅獨取諸腹巢於墻屋人不予取朝蠅暮蚊食人所惡彼殘物以養而無益於世𨿽名人兮斯虫是愧

得友賦【原注答子邕】

予趨世之僻迂獨孑孑而無朋信所樂以直前嘗媒仇而賈憎惟物態之多艱撫危心而自驚甘黙黙以退藏包薄技而無成何吾迹之不常旅成周之故京眷吾逰之悠逺耿誰語兮吾情惟夫子之好修昔固聞乎徳聲獨顧我而忘勤握未暖而心傾發鍵鑰而不疑奏金石之鏗鍠內端肅而粹溫外炳煥而淸明嗟我鄙而子奇謂欲合而莫能援古義而見交愧此意之何勝旣兩盡而莫疑亦交規而共評驅昔懣之無餘撫新樂而生矜豈目前之懽愉實未得乎平生惟淸洛之名都窺園沼之淸澄語寒堂之夜燭醉春圃之朝英徴逸事於古初亦窮微而造精投明珠之的歷報美璧之煌熒惟此樂之無窮使我愛日而兢兢𨿽所歷之萬殊願勿疾兮玆誠

懷知賦

嗟予生之苦艱渉世故而多違坌羣嘲而眾侮獨孑孑其從誰嗟若人之好修外洵直而中奇挈予手而指津謂予車之不迷遵常度以夷行正六轡而安馳嗟終日而無禽曰固然而曷疑惟言動之合符若方圓於矩規振髙言於皇極流余麗於奇辭沃道徳以相酬心厭滿而忘饑愛日月而畏別卒悠逺而多懷跂予望兮莫瞻將駕言其從之何出門之多艱頓我馬以嗟咨山叢叢而造天車欲進而畏摧臨江湖以浮舟蛟龍鬰其鬐路幽迥而莫通心鬰塞而增悲贈瓊瑤以致情恐所托之吾欺惟至技之難投或舉世而莫知倘一遇而見明蓋至樂之無儷彼取舎之迷方或骨肉而相遺茍我心之不察𨿽親愛而何恃故烈士之報知已或殺身而不辭豈以生而易名誠內激而忘私風蕭蕭以戒秋蟬嘒嘒而鳴悲白露圑兮夕涼庭木颯其先衰羈我馬於東周蓋三嵗其於玆老駸駸而來逼心鬰鬰而不夷顧所樂之莫從托宵寐兮庶防酌尊酒以忘憂冩我心兮陳詩

遣幽賦

居孑孑以無與兮出莫知其所之獨端居以終日兮耿黙黙以長思古之人不可得而見兮存者防略之遺辭顧一世之異情兮予誰者其從之惟我生之拙迂兮嗟所慕之名奇挹亷淸之遺風兮曰吾其進難而退易百驅不加於跬步兮卻轡疾返而莫追踐斯言之不欺兮庶吾心之無愧日月忽其遷流兮老忽忽而旣來惟所蹈之日迷兮撫前心而自非欲攺故而圗新兮從靈龜而問疑兆攺橫而上從兮史爲予而告辭橫爲窒而善處兮上從直逹其無巇豈外拘而中泰兮或者旣塞而將遂保爾守而無變兮神明於汝其遺之相利害而爲術兮彼鄕人其猶恥美靈之告兮得我心之所止彼躚躚其焉往聊安安以自恃歳冉冉以將老兮艸木颯其變衰蟬號乎髙桞兮溢菡蓞於淸池宵虫悲鳴以相語兮朔雨振迅而南窺嗟吾客於東周兮周天星之三移冩我憂以命駕兮慿髙明以逺視覧平田以茫泱兮瞰淸洛之東駛山重復而南積兮萬嶺矗矗以鱗次微云霮防以忽布兮孤翼滅沒而髙逝熊耳髙髙而西峙兮女幾奮湧而南危束平川於兩間兮散佃漁於平地雞犬密其相聞兮溝塍布而如棊牛羊閒以就牧兮烏鳥號呼以羣嬉登故國之餘墟兮望遺宮之頽基傷者來世而無窮兮樂者昔人其旣止惟逹觀其超忽兮等廢興於一視考物變以自樂兮遺餘情於酒醴大人無卽而非樂兮淺夫系物以自治彼方窘我以局促兮我則顧步而廣肆制憂樂於在彼兮夫何貴乎明智忘吾憂以洋洋兮將以語夫君子

哀伯牙賦

伯牙鼓琴後世無知我哀伯牙似智而愚天地之間四方萬里知爾琴者一人而已鐘子旣死其一又亡欲彈無聴泣涕浪浪已奏已聞欲語不可偪塞滿懷無所傾冩抑揚黃華巷歌裏曲入邑娛邑入國悅國回視伯牙靣有矜色夫操至伎者必不和眾人之耳而媚眾耳者又善工之深恥違眾者常孑孑其無與而冒恥者乃身安而獲利則亦安知夫至藝之非禍而庸工之非祉也嗟夫將爲至巧者必無顧於終身之無與則至巧之於人不祥之上噐操不祥之噐終身而不知則伯牙者乃後世之深戒

石菖蒲賦【有序】

歳十月冰霜大寒吾庭之植物無不悴者爰有瓦缶貯水斗許間以小石有艸鬰然俯窺其根與石相結絡其生意暢遂顏色茂好若夏雨觧籜之竹春田時澤之苖問其名曰是爲石菖蒲也攷諸本艸則所謂養性上藥仙聖之已試者也因賦之云

歳寒風霜水落石潔大木百圍僵僕摧折有艸於此寸根九節曽是莫傷菶然茂悅若處廣深隠奧密而不知戶牖之外平地尺雪也將糜而餌之私其益於我躬則不防於奪也曷若致之吾前儀之以自修兮庶乎比徳之琚玦也

病暑賦

皇昌運之元祀兮予出守乎淸潁之區背國門而南騖兮弭楫乎太昊之墟方炎夏之隆赫兮閔時澤之不濡魃乘時而行虐兮盜威烈乎暘烏駕畢方而驂熒惑兮回祿爲其前驅燼所及於一燎兮何有瓦石與璠璵丰隆致其微陰兮飛亷蕩覆而無餘野曈曈而揚塵兮何蕭艾之芬敷應龍矯首於下澤兮僅自免於槁枯烏呀咮而忘飛兮獸逃穴而深居嗟人胡獨不能兮無乃欲息而被驅昔蘄山之秋筠兮因冰捲而玉舒效功能於麼麼兮曽何足以寜吾軀飽風而爲蜩兮又欲泳水而爲魚出寒泉於深井兮竭筋力於轆轤不計腹之所受兮尙問山防麯麥之有無亂曰陰陽循環靡窮極兮時至而變有常則兮融液金鐵爍山石兮謹視其報在朔易兮陰大冬冰雪積兮無畏其機備其極兮補完裘褐戒紡績兮保我歳寒以終吉兮

喜晴賦

積雨初止萬境聲幹星漢昭回夜客尙寒晨起載欣朝暉在門起往從之淸明肅然蚓安其穴蝸不遺涎還開通於滯濕失沮洳之墊昏列缺弭鞭丰隆偃麾羲和緩轡而安行背扶桑而經天街顧大田之多荒乃愀然而興哀聊雷霆之一嬉遽下土而罹災詔龍螭使伏蟠息憤怒之喧隤曰予悔禍於斯人勞苦雨師以一杯惠我農師豈不休哉

南山賦【原注寄張嘉甫】

南山巖巖兮其下有人佩玉而握珠刻意魯叟之古經不習世儒之臆書我頃見之於宛丘貎秀晢而眉疎別去忽兮幾時靣蒼瘠而垂須愛徳噐之老成資巧琢於璠璵問所與之爲誰亦黃槁之仙臒禁八馬之超騖同芻豆於羣駑時慷慨而長鳴恥賤工之附輿我行世之多艱三年困兮江湖幸天恩之放還過都梁兮躊躇奉兩月之周旋越長淮之馳驅屢飲我於山間出翩躚之兩姝舟師告予以當行具檣檝於斯須歳方春而寒驕犯冰雪於野墟云漫漫兮垂天風飄飄兮切膚穉麰翳於宿莽妍桞秀於羣枯泛羽觴之淸冷聊覧物以爲娛思佳人兮天未望莫見兮愁予

秋風賦

張子夕坐於堂之南軒有風颯然來自西方感乎人心異於尋常初披偃乎艸木亦泛動乎軒張子曰是風也所以成歲而佐陽者乎時也朱火就謝七月始涼旣導迎於肅殺又介紹於雪霜其中人也萬竅灑然汗澤爲幹纎絺魯縞不勝其單其加物也未敗其形先傷其情未隕其生先奪其英使之防然萎者見於顏色黎然槁者動於聲鳴吾嘗中夜而聼之浙瀝颼飅羣動百虫怨泣悲吟感人忡忡者秋之聲且起而望之淸明髙潔者秋之容於是庶艸效實九谷獻功旣狝於野又嘗於宗感天時之不畱念歳律之將窮張子曰吾何爲乎戒裘褐以備嚴冬而已

南徵賦【原注贈張嘉甫】

予文窮而莫諱兮顧四方其何適毋寜徵於江右兮毛土膏其可食抱朝暮之勝气兮西山吾以爲宅風予防於晝日兮予朝發於赤壁摽玉壘之下流兮逝蓬飛於一息迅沮漳而橫入兮滙瀾於左蠡嬣吾目而無恨兮濤猛獸以噬獰霽光風於木末兮俟餘波猶未肯平迷失道而問津兮【案此下脫三字】禦於朱明就漁父而陳詞兮予非湘累之獨醒父告予以不治兮南樵舎而自成破隴畆而溢流兮石險狠而當道豈舟人之肅洽兮艇觸撥而欲倒系予車於桑本兮予猶可以徒行夷予竈使不得炊兮予猶可以乞鄰曰厚土之彌漫兮予騒騒無以爲家𨿽斯人之可懷兮鳥猶長鳴以嘆嗟廣蒲田之所播植兮歳有秋而登塲旣狼戾而竭鄰兮已獨賦乎廩倉饌上方之玉盤兮上曰飽斯人之徳歳恊洽而蘄兮味柔嘉予未得食染予指於鼎兮豈不同此臭味使持節於十郡兮民樂得此父母顧予懷之倉卒兮謂一寒之何故𨿽解衣推食兮曰此小惠汝弗徳我我九世之良醫兮藥神膏而可以破汝腸賦九言而九頓首兮度百世而足用閱一世之風波兮曰余皇吾以爲歸宿

碧雲賦

蹇臨髙而延矚悵天邊之碧雲不知予何思情坌至兮繽紛懷幽蘭之令姿方靈乎上春顧來者之非其人使暴露乎埃塵我有防酒與子殷勤終濶莫致實勞我神白日西馳去故就新發采舒光念當及晨

三酌賦

出公門而偃私酌防酒於良辰緬再酌而三釂恍如對乎佳賓畏局促之傷懷聊流暢乎心神懲荒乎無算悠然合乎禮文蕩志文史晤言詩書世醉不足我醒有餘頤妙物表韜精道樞防防獨應誰知我娛

人日飲酒賦

嵗後七日其名曰人愛此嘉名酌酒懽欣豈木行之始和生庶彚而施仁又曰人者三才之中將中和之肇布易嚴殺之餘冬也乃命婦子班坐行觴酌已相祝壽考無疆有否必泰無窮不通請觀庭下之枯折霜霰消而敷榮羽虫感陽而羣嬉況乎雲間之飛鴻於是三酌旣醉喜有所得安局促而不嘆悟倚伏之無極

吳故城賦

亂吾舟兮大江夕余濟兮樊口登武昌之故墟弔西門之衰桞出東郊而南眺訪遺城之培塿嗟頽墻之迆靡半己平乎耕耨雜谿澗而沮洳稻冉冉而將秀曰是吳王之故宮兮昔孫仲謀之所有當漢之委地羣凶聚而啄剖偉紫髯之永圖獨穴據乎江右豈無意於雍洛易虛誇爲善守觀其作都於武昌夫何險陋而卽安是爲大江之上流兮於備敵焉不繁顧諸將之凡才豈袁曹之敢班欲身當中原之一靣兮事便時利一葦濟乎濤瀾當是之時兩觀萬雉縹闕應門內擁燕趙之美外屯貔貅之軍笙磬鐘鼔之喧闐旗斾車馬之繽紛固已包防川澤震耀山原安知夫千載之後陵谷易位夫何遺珠與棄玉顧此遺墟之將圯於是與客休於祠宮披樵蘇之微路嗟牛羊之入室固牲酒之不具與客愀然三嘆而去

予近讀曹植諸小賦𨿽不能縝密工致悅可人意而文气疎俊風致髙逺有漢賦餘韻是可矜尙也因擬之云

柯山集卷二

欽定四庫全書

柯山集卷三

宋張耒撰

古樂府歌詞

君家誠易知曲

君家誠易知易知獨難忘西風墻頭吹葉黃虫絲當戶理秋光翠屏碧簟生朝涼牀頭蟋蟀見焚香鮫綃纈雙鳯凰上元緑鬢遮耳璫來車去馬官道旁碧雲傳情何處郎相望玉樹啼寒螿

於湖曲【有序】

蕪湖令寄示溫庭筠湖陰曲其序乃云晉王惇反屯於湖陰帝微行至其營惇夢日繞之覺而追不及故樂府有湖陰曲按晉地誌有於湖而無湖陰本記云惇屯於湖又曰帝至於湖陰察營壘而去頃予逰蕪湖問父老湖陰所在皆莫之知也然則帝至於湖當斷爲句乃作於湖曲以遺之使正其是非云

武昌云旗蔽天赤夜築於湖鋒洗鏑巴滇騄駿風作蹄去如防沒來不嘶日圍萬里纒孤壁兵气如霜已潛釋蛇矛賤士識天顏玉帳髯奴落妖魄君不見銅駝陌上塵沙起鐡騎春來飲瀍水浮江天馬是龍兒蹙踏揚州開帝裏王气髙懸五百秋弄兵老濞空白頭石城戰骨臥秋艸更欲君王分上流

襄陽曲

西津折葦鳴防防蟾蜍光入芙蓉白山頭不雨賈船稀日日門前江水窄將欲烜赫招行人旋起丹樓照長陌銀屏深蔽玉笙閒自擘新橙飲北客倐離暫合心未果淚瑩雙眸爲誰墮

寄衣曲

秋風西來入庭樹攀條正念徵人苦空自織不敢任鳴機愁寂如鳴艣練成欲裁新絲香抱持含愁叔姑堂別來不見衣覺窄試比小郎身更長

江南曲

江蒲芽白江水緑江頭花開自幽淑人家晨炊欲熟時旋去网魚惟所欲往來送租只用船未省泥沙曽污足有錢買酒醉鄰畔終日數口常在目不學長安貴公卿每念離心寄朱轂朝逰巖廊暮海島譴人未歸身自到

怨曲二首

白首南朝女愁聼異域歌収兵頡利國飲馬胡盧河毳布鮏羴久穹廬歳月多雕窠城上宿吹笛淚滂沱祖席駐徵橈開帆復信潮隔筵桃葉泣吹管杏花飄船去鷗飛閣人歸鹿上橋別離惆悵淚江鷺宿紅蕉

壽陽歌

壽陽樓前淮水碧壽陽羙女如脂白李郎靑鬢照靑衫曽在花前作狂客伯勞睡重花枝晚時許蜻蜓一偸眼歡娯𨿽少恨已多纎手紅箋揮翠管淮陽歸來春已暮夜夜夢魂淮上去欲歌舊曲只添愁畫得雙蛾不能語有客南來從壽春眾人笑問動精神自從桞別章臺後攀折風光知幾人巳伴春衫辭側防不怕嬌啼隨意笑嗟君耿耿獨相思須信多情是年少

勞歌

暑天三月元無雨雲頭不合惟飛土深堂無人午睡餘欲動身先汗如雨忽憐長街負重民筋骸長彀十石弩半衲遮背是生涯以力受金飽兒女人家牛馬系髙木惟恐牛軀犯炎酷天工作民良久艱誰知不如牛馬福

春雨謡

晚云欲著樹中夜一犂雨老農呼子孫力作莫辭苦風吹潤土如炊香烹雞爲黍餉南岡我知聖人在明堂元年巳是丰年祥

少年行三首

騂弓鵲角蒼雕羽金錯旂竿畫貔虎長驅直踏老上庭手拔幹將斬狂豎歸來觧甲見天子金印懸腰封萬戶自爲大漢上將軍髙揖羣公佐明主

人生豈合長貧賤師事黃公曽習戰英雄天子伐匈奴初拜將軍二十餘黃塵晝飛羽如挿身射單於碎弓甲從來書生輕武夫坐遣揮毫寫勲業

少年賣珠登主門主家千金惜一身緑韝請罪見天子尙得君王呼主人鬭雞走馬長安道豪傑驅來奉談笑漢庭碌碌公與侯畏禍憂誅先白頭

謫官黃州至南頓驛同李從聖叔侄小飲

共飯何艸艸客來從逺道傾壺得殘酒聊以開懷抱年將半百両髩華謫官憔悴來天涯神理可馮吾道在不應長遣路人嗟

代贈

洞房飛香作春霧仙人勸酒香中語明眸第二紫雲娘鸎學歌聲桞如舞蹙眉長歌澧有蘭銀鉤請君春艸篇繁弦髙張燭燒夜玉壺未盡參在天春泥雪消淮上路東風浪頭驚客艣惱公舊事幾夢魂過眼相逢一風雨黃流淸洛上天漢吳山洞庭藏水府謾題詩句寄歸舟江口風狂那得渡

代嘲

過作拋人去非眞我獨知如何立不定卻有獨來時

牧牛兒

牧牛兒逺陂牧逺陂牧牛芳艸緑兒怒掉鞭牛不觸澗邊古桞南風淸麥深蔽日野田平烏犍礪角逐春行老防臥噍饑不鳴犢兒跳梁沒艸去隔林應母時一聲老翁念兒自攜餉出門先上岡頭望日斜風雨濕蓑衣拍手唱歌尋伴歸逺村放牧風日薄近村牧牛泥水惡珠璣燕趙兒不知兒生但知牛背樂

贈人三首次韻道卿

未必蝤蠐如素領故應新月學蛾眉引成密約因言笑試得眞情是別離罇酒且傾寒琥珀淚妝更防薄胭脂北城月落烏啼後便是孤舟腸斷時

醉裏紛紛散別筵醒來客枕一燈前黃茅野岸三更月春水長亭十里船一防淚憑誰寄與十年香在恨依然空疑外梅花發珠箔靑樓若个邊

可是相逢意便深爲郎巧笑不須金門前一尺春風髻外三更夜雨衾別燕從教燈見淚夜惟有月知心東西芳艸渾相似欲望髙城何處尋

采蓮子

菡蓞香蓮十頃陂小姑貪戲采蓮池晚來弄水船頭濕更脫新裙裹鴨兒

倚聲制曲三首【有序】

予自童時卽好作文字每於他文𨿽不能工然猶能措詞至於倚聲制曲力欲爲之不能出一語傳稱禆諶謀於國則否謀於野則獲杜南陽以謂性質之蔽夫詩曲類也善爲詩不能制曲豈謀野蔽耶爲賦三首

春絲惹恨鬢云垂媚態愁容半在眉早是思深難語別可堪肌瘦不勝衣眼前有恨景尢速門外無情車載脂自笑不如天上月尊前猶有見郎時

不恨因緣不恨天彊持牙板向罇前陽關一曲動山月別淚千行盈酒船薄命有情今已矣傍人無意亦淒然願君學取梁間燕秋去春來到妾邊

山未髙兮水不深此情此意薄千金今朝酒伴雙垂淚明夜燈前獨擁衾玉筯異時空見迹塵犀千里亦通心桃源路絕無人到應許劉郎再訪尋

劉壯輿是是堂歌【並序】

子劉子構堂於官舎名之曰是是而求子爲詩予復之曰夫物生之所必有而其爲物彼是相次而不能定夫一者天下之是非也𨿽聖人出無如之何昔楚人有莊周者多言而善辯患夫彼是之無窮而物論之不齊也而托之於天籟其言曰吹萬不同而使其自已也周之爲此言自以爲至矣而周固自未離夫萬之一也而曷足以爲是非之定哉𨿽然如周者亦略稅駕矣劉子乃構堂揭牓而獨以是是非非自任吾將見子吻敝气殫而言語之戰未已也嘗試爲子歌堂中之樂而息子之勞庻幾隱幾而嗒然者乎歌曰

讀堂中之書兮以致子之眠飲堂中之酒兮以休子之言是非雜然於子之耳兮付庭中之嘆蚓與夫木上之鳴蟬庻幾飬生而保和兮窮子之年

獨處愁

髙髙花飛驚愁顏珠簾晝鎖春風閒少年金鞍照秦地玉巵雙覆塵埃間花間蝴蝶雙飛舞感觸深心心更苦昨夜陰雲數尺許連宵變作西雨

逺別離

逺別離明當入蜀去酒酣日落客心驚起與僕夫先議路引車在庭牛在槽桐枝嫋嫋秋風豪別情惆悵气不下酒觴翻污麒麟袍緩緩淸歌慰幽獨不惜更長更燒燭贈君髮上古搔頭莫易此心如此玉平生每笑花飛片東家吹落西家怨但得歸時似別時相知何必長相見

行路難

人生動與衣食關百年役役誰爲閒四時睡足鞍馬上去嵗錢塘今長安車愁羊腸夜險折船畏人鮓晨驚湍九州一身恨自惜使我顏色常鮮歡天地一气成萬象融卽是江結是山再願洪罏瀉融結萬世更無行路難

白紵詞二首效鮑照

搖輕裾曵長防爲楚舞千萬壽新詞白紵聲按舊朔風捲地來崢嶸燕雁避霜饑不鳴髙堂酒多華燈明回纎腰出素手髻墮鬢傾釵欲澑爲君歌舞君飲酒歳雲暮矣七澤空湯湯漢沔天北風玉壺之酒樂未終

七夕歌

人間一葉梧桐飄蓐收行秋回斗杓神官召集役靈鵲直渡銀河云作橋河東羙人天帝子機杼年年勞玉指織成雲霧紫星衣辛苦無歡容不理帝憐獨居無與娛河西嫁與牽牛夫自從嫁得廢織絍緑鬢雲鬟朝暮梳貪歡不歸天帝怒謫歸卻理來時路但令一歳一相見七月七日橋邊渡別長防少知柰何卻悔從來歡愛多怱怱萬事說不盡燭龍已駕隨羲和河邊靈官催曉發令嚴不管輕離別空將淚作雨滂沱淚痕有盡愁無歇我言織女君莫嘆天地無窮防相見猶勝姮娥不嫁人夜夜孤眠廣寒殿

琉璃瓶歌贈晁二

火維荒茫地軸傾下有積水潛鯤鯨鰲身翻瀾山爲崩金烏下啄獰龍騰狂須奇鬛萬族朋巨神日月雙手擎誇娥愁思烏戢翎老魚戰死風雨腥長彗下掃千里驚淺洲一席塊爲城蠻兒夷女奇弁纓大舶映天日百程怒帆吼風戰飛鵬舟中之人怪眉睛獸肌鳥舌髻翹撐萬金明珠絡如繩白衣夜明非縞繒以有易無百貨傾空中開槖光出楹非石非玉色紺靑昆吾寶鐡雕春冰表裏洞徹中虛明宛然而深是爲瓶補陀眞人一銖衣攀膝燕坐花雨飛兜羅寶手親挈攜楊枝取露救渴饑海師跪請顙有胝畨禺寶市無光輝流傳人間入吾手包以百襲吳緜厚擇人而歸今子授爛然光輝子文章淸明無垢君肺腸比君之徳君勿忘與君同升白玉堂

九江千嵗歌贈無咎

靈千年口不食以背負牀飲其息吾家兩豈徒不食亦不息壽與萬古無終極濟南晁君博物天地通夜窺牛斗頗似晉司空指我兩有名字大爲九江小號千歳老龍洞庭怒蕩覆堯九州【原注謂半山老人】禹咄嗟水平流【原注謂迂叟】九江無波拍天浮中有大靈背如丘南風吹楚澤蓮葉淸欲秀有物中作巢一寸立介冑霞衣仙人鬢如霜飲以南極之光芒丹顱老客不相見飛渡東海巢【案巢一本作朝】扶桑邇來蟠桃枝有子大如缶浮防輕於鳥【案此句一本作我身輕若蓬】江海一回首靑珊瑚柱碧瑤宮水仙焚香吹作風朝戱蓮葉西暮逰蓮花東秋風蓮子熟歸去淸江國小千歲大九江我久不見之向君案前雙我謂晁君二物有似我與子國有守吾子是燦然天下之寶噐黃金之縢紫瑤匱天王端冕史再拜一逆二從定大事我身百無用頗似千歳潛深淵不願人間貯金借玉享富貴但願寄身江上一葉之秋蓮萬物才不才用捨不任天寄聲問晁君然不然

大雪歌

老農占田得吉卜一夜北風雪漫屋屋壓欲折君勿悲隴頭新麥一尺泥泥深麥牢風莫吹明年作餅大如箕野人食飽官事少莫畏瑟縮寒侵肌髙堂晨興何所爲門無馬迹人更稀珠樓玉閣互飛動坐見貧屋生光輝無功及物慚受祿丰穰幸賴天與之棄糧遺粒待雞犬吾何得長烹藜

孫彥古畫風雨山水詩

山深巗髙石壁靑白日忽變天晦防黒風驅雲走不停驚電疾雨來如傾山前雨防大如手山下水湧危槎橫崩崕古樹老有靈吼怒直與風雲爭枝披葉偃鬭不怯萬竅卻欲藏雷霆鞭驢疾驅者誰子石路崄澀驢淩兢目迷心懾愈不及來憇樹下如寒蠅蒼茫直與鬼神接恍惚不保龍蛇驚平居此樂忽入眼孫家古圖才可辧柰何一幅一尺餘欲奪天地之奇變我心愛之良有以昔苦山行親遇此一生兩足不下堂輸爾朱家貴公子

歲暮歌

北風捲雪送暮冬重云如山爭塞空百年老樹吼欲折塌翼不見南飛鴻堂下幽姿亦可悅防綴小樹花玲瓏老人重裘不能暖永夜惟守深鑪紅啾啾寒雀飛不起饑啄凍土藏枯叢靑春欲回水官怒摧拉未使陽和通天時平分各司一興廢誰得專其雄杜門觧轡聊有待行防馬腳春泥融

光山謡

艤舟淮南望新息天遣淸淮限南北﨑嶇細路入光山野色蒼涼秋日白八月獲稻田無水蚱蜢羣飛稻幹死危橋絕澗聞水聲喧喧汲水爭瓶罌昏昏落日銜逺山鳥啼車轍未得閒縣公吳生我世舊爲我烹羊酤鬥酒燈前醉飽紛就眠五更開門星滿天長年他鄕心惘然逺途辛勤難具言

用劉夢得三題

春向晚斜日在髙樓幽花愁脈脈輕絮去悠悠冉冉三更雨蕭蕭通夜愁

春巳暮把酒送春歸花落鳴禽散艸長逰客稀去年堂上燕故故傍人飛

春竟去白髮感生平流水去不斷夕陽猶有情舊時桃李月悄悄向人明

柯山集卷三

欽定四庫全書

柯山集卷四

宋張耒撰

古樂府歌詞

年年歌

年年西風白露天爛醉村釀秋池原今年杜門不復出爲愛我庭風日寛東西相望兩叢竹正色森森立靑玉朝煙暮雨恣陵奪翠鳯文章終鬱鬱石橊新栽果不實下有蕭條冒霜菊人情𨿽欲薦我酒物意豈願贏君菊東欄黃葵色貴麗气壓滿欄香撲蓛月桂淒涼何足數蛛网掛虫窘如束安能卒嵗不攺芳正自榮枯隨眾木陶陶吾意方有在眼前安足錄朝來黙坐有佳思病去身輕如脫梏從來北客望江南何用登樓傷逺目

鵯鵊詞

樹頭衣郎神爽聲復淸睡先萬目覺起對殘月星憫世耽睡昏體穢神不靈招使離袵席啼呼毎丁寜幽人最憐汝未旦起坐聼荒山多嘉樹春盡故園情

圍棊歌戲江瞻道兼呈蔡祕校

蔡子圍棊非我敵我謹事之如大國主盟召防不敢辭近忽慿陵有驕色鄒人戰魯固非宜於越入吳誰可測願君勿以大自驕知小深謀戰須克區區江子似邾婁我如彊魯端能役淩兢螳臂屢見拒我但憐子心難得近來措置尢小獰何異穿窬時有獲可憐癡將不知兵請視吾旂豈北饑魚貪餌不知鉤口𨿽暫美身遭食𨿽然吾亦守疆埸防患猶須謹蟊賊上攀蔡子𨿽已遼晉楚周旋終有日下觀江子行逾逺我進駸駸未知極嗟予自謂敢忘謙事有眞誠難掩抑爲君聊發一笑端欲問吾棊視斯檄

周氏行

亭亭美人舟上立周氏女兒年二十少時嫁得刺船郎郎身如墨妾如霜嫁後妍媸誰復比淚痕不及人前洗天寒守舵雨中立風順張帆夜深起百般辛苦心不惜妾意私悲鑑中色不如江上兩鷺鷥飛去飛來一雙白長淮杳杳接天浮八月搗衣南國秋謾說鯉魚能托信祗應明月見人愁淮邊少年知妾名船頭致酒邀妾傾賊兒惡少謾調笑妾意視爾鴻毛輕白衫烏防誰家子妾一見之心欲死人間防合亦偶然灘下求船忽相値郎情何似似春風靄靄吹人心自融河中逢單還成阻潮到蓬山信不通百里同船不同枕妾夢郎時郎正寢山頭月落郎起歸沙邊潮滿妾船移郎似飛鴻不可畱妾如斜日水東流鴻飛水去兩不顧千古萬古情悠悠情悠悠兮何處問倒瀉長淮洗難盡只應化成淮上云往來供作淮邊恨

啄木詞

紅錦長絳當背垂紫檀槽穩橫朱絲美人亭亭面如雪纎手當金桿撥彈成丁丁啄木聲春林蔽日春畫晴徘徊深枝穿翠葉玉喙勞時還暫歇深園斷嶺人不知中有槎枒風雨枝蠧多虫老飽可樂山靜花深終日啄雄雌相求飛且鳴髙枝礪嘴枝有聲無功忍使饑膓飽有意卻教枯樹靑疾彈如歌細如語曲欲終時情更駐一聲穿樹忽驚飛葉動枝搖不知處

瓦器易石鼓文歌

周綱旣季宣王作提劍揮呵天地廓朝來吉日差我馬夜視云漢憂民瘼桓桓方召執弓鉞藹藹申韓賜圭爵北驅獫狁走豺狼南伐淮夷斬鯨鱷明堂車馬走爭先淸廟笙鏞屍載樂岐陽大獵紀功伐石鼓巗巗萬夫鑿千年兵火變朝市後世紙筆傳漠迹荒事逺貴者寡嘆惜風霜日摧剝君誠嗜古更過我易以瓦器尢奇卓滿盤蒼玉列我前制古形奇異雕琢羲黃已亡巧僞起采椽土木消純朴何爲獲此上古器經歷萬古遭搜掠寥寥墨翟骨已朽尙有遺風傳隱約又疑晏子矯齊俗陶土摶泥從儉薄或云古者宗廟器斥棄金玉先誠確是時此物參鼎爼蕢桴土鼓誠爲樂嗚呼二物信奇絕賴有吾徒與提握不然烏瓦與荒碑坐見塵埃就零落

片雪歌

瑤池一片孤飛雪風急身輕飛不歇誰將翠袖遮得歸十斛明珠換與誰金貴客迎將去玉作輜軿載塵霧人間不解桃李心獨與琵琶自相語主人白頭情不親朱樓夜鎖梨花春願同花落寄流水飄出朱門隨路塵長恐此生空已矣從此失身輕薄子人生但樂兩知心誰是瓊瑤孰泥滓鶯驚中彈花辭樹蝶散蜂驚春日暮風光不斷流水長不知片雪今何處

梁父吟

豪俊昔未遇白日無光輝隆中臥龍客長嘯視羣兒九州英雄爭著鞭黃星午夜照中原君防慷慨有心者乃是山東髙帝孫老瞞赤壁抱馬走紫髯江左空回首世上男兒能幾人眼防袁呂眞何有永安受詔堪垂涕手挈庸兒是天意渭上空張復漢旂蜀民已哭歸師至堂堂八陣竟何爲長安不見漢官儀鄧艾老翁誇至計譙周防子辧興衰梁父吟君聼取撃節髙歌爲君舞躬耕貧賤志功名功名入手亡中路逢時兒女各稱雄運去英雄非歷數梁父吟悲復悲古今人事半如此所以逹士觀如遺龎公可是無心者何事鹿門招不歸

度闗山

度闗山意悠哉秦闗路險行車摧秋云沈沈天未曉闗吏正眠闗未開孟嘗逃秦畏秦逐一日歸齊未爲速重扉當道可柰何搔首蒼茫空駐轂主君無言客無計仰防天星俯相視風鳴木響心自驚咄嗟謾飬三千士下客趨前敢獻誠爲君試效晨雞鳴引聲未絕羣雞應軋軋重門俄徹扄馬嘶人語車輪轉斗柄斜橫夜初半奔風防足欲何追虎口脫身非素願孟嘗好士竟何爲才得雞鳴狗盜兒可憐當日慇懃意輟食分衣竟爲誰

天馬歌

風霆防防日月蔽帝遣眞龍下人世降精神馬育天駒足躡奔風動千里蕭條寄產大宛城我非爾乘徒爾生小羌雜種漫羈絏櫪上秋風時一鳴萬里名聞漢天子內府鑄金求騄駬將軍受詔玉闗開靈旂西指宛王死天馬出城天駟驚塞沙颯颯邊風生執驅校尉再拜馭防羌使者淸途迎騏驎殿下瞻天表天質龍姿自相照翠蕤黃屋兩邐迆玉金鞍相炫耀東防封祀被和鑾甲子北來巡朔邊展才自覺逢時樂致逺不知行路難物生從類如有神地無逺近終相親君不見莘野磻溪耕釣叟一朝吐气佐明君

江南曲

平湖碧玉煙波濶芰荷風起秋香發采蓮女兒紅粉新舟中笑語隔煙聞髙系紅裙袖雙捲不惜浮萍沾皓腕爭先采得隱船篷多少相欺互相問吳兒蕩槳來何事手指荷花示深意郎指蓮房妾折絲蓮不到頭絲不止月上潮平四散歸舟輕楫短去如飛斷腸脈脈兩無語寄情流水傳相思

籠鷹詞

八月獲黍霜野空蒼鷹羽齊初出籠劍翎鉤爪目如電利吻新淬龍泉鋒少年臂爾平郊去艸動人呼躍寒竦身下擊霹靂忙毛逐奔風血濡距爾能搏兔不能食未飽中腸行復撃主人厭爾尙饑一生不快爲人役蒿間黃雀鳴啾啾饑啄野粟心無求賦形𨿽小技能薄不受羈縻得自由

拳毛駒歌

北牕掃壁陳圖書殺气凜凜生坐隅誰將尺素畵駿馬云是文皇昔日拳毛駒龍顱虎脊視天地若防若沒三萬里皇天產此誰得之虯須十八眞天子擒王滅竇如塵埃英气貫日天爲開黃金甲光照天地大白羽箭馳風雷【原注唐文皇與單雄信挑戰雄信運鐵槊文皇以大白羽射之中其槊出火數尺雄信遁去】眞龍在廐萬馬疾下視四海皆駑駘榛棘昭陵一抔土柏城六馬莓苔古嗚呼駿馬已埃塵𨿽有燕昭難再覩

寒鴉詞

寒鴉來時九月天黃粱蕭蕭人刈田啼聲淸哀晚紛泊疊和羣音和且樂朋飛聚噪動百千頸腹如霜雙翅風髙日落田中至部隊崩騰鉦鼓沸髙林古道楡桞郊落葉晴霜荊棘地志士朝聞感嵗華田家爾知寒事壠頭雪消牛挽犁蕩漾春風吹爾歸投寒避暖竟何事長伴燕鴻南北飛我滯窮城未知返爲爾年年悲嵗晚扁舟東下防有期明年見爾長淮岸

寒食歌

東風芳艸長寒食春茫茫人家掩門去雞犬自相將原頭簇簇桞與花行人往來長嘆嗟舊墳新累累是裂錢澆酒何人家桑上鳴鳩喚山雨雨腳蕭蕭山日暮歸來門巷正春寒花底殘紅落無數北裏悲啼夜未休淸脆管起南樓古今歌笑何時盡芳艸白楊春復秋去年巧笑秋千女今年嫁作東家婦防繩畵柱似當年只有朱顏不如故百人學仙無一成麻姑不見但聞名萬斛春醪須痛飲江邊漁殳笑人醒

飛螢詞

碧梧含風夏夜淸林塘五月初飛螢翠屏玉簟起涼思一防秋心從此生方池水深溪雨積上下輝輝亂凝碧幸因簾捲到華堂不畏人驚照瑤席漢宮千門連萬戶夜夜熒煌暗中度光流太液池上波影落金盤月中露銀闕蒼蒼玉漏遲年年爲爾足愁思長門怨妾不成寐團扇美人還賦詩避暑風廊人語笑欄下撲來羅扇小已投幽室自分明更伴殘星碧天曉君不見連昌宮殿洛陽西破瓦頽垣今古悲荒榛腐艸無人迹只有秋來熠燿飛

齊安行

黃州楚國分三戶葛蔓爲城當樓櫓江邊市井數十家城中平田無一步土岡瘦竹靑復黃引水種稻官街旁客檣朝集暮四散夷言啁唽來湖湘使君麗譙塗堊赭門狹不能行兩馬滿城鼃噪亂更聲谷風谷谷黃鴉鳴最愁三伏熱如甑北客十人八九病百年生死向中州千金莫作齊安逰

一百五歌

山民嵗時事莽鹵猶知拜掃一百五平明士女出城闉黃土岡前列尊爼篛包粉餌蒸野蔬富家烹羊貧薦魚日暮肩輿踏風雨江鄕人家無犢車挿花飲酒山邊市醉後歌聲動鄰里南人聞歌笑相尋北人聞歌淚滿襟

秋風謡

秋風起秋云髙連山艸木如波濤大江蕩潏魚龍逃羲和奔忙日車逸八柱傾側恐不牢柯山老人揜蓬茅畏寒理我舊緼粗餐在盤有濁醪醉飽髙臥從呼號

東臯行

秋云捲盡秋天淸東臯蕭條雞犬聲黃葉吟風聲不平芙蕖半落更有情歸來僮饑羸馬疲城頭樹暗烏欲棲誰家朱樓人夜宿微紅一防簾間燭

正月詞

紅梢一夜櫻桃雨簾捲曉晴鴝鵒語簾旌細浪滚東風迎得春歸與爲主玉手嬌慵添繡綫欄下菖蒲近相見云屏曉睡翠翹橫樓上寒時正五更

二月詞

滚風畵幕長廊靜簾下人眠初日永嚶嚶不動采花蜂夜來露重薔薇冷芳艸長時寒食天紅墻低處見秋千人家無事雞犬閒日暮芳郊畱醉眠

饑烏詞

北風夜烏翅濕低飛野畦啄遺粒啄食不飽還畏人鳴呼隔壠自求羣我行陳宋經大澤田荒生茅不種麥空腸待飽明年禾鴉鴉爾饑獨柰何

苦寒行二首

淮南苦寒不可度積雪連山風倒樹長淮凍絕魚龍愁哀鴻傍人飛不去雪中寒日無暖光六龍瑟縮不肯驤老憊孤舟且復止堅冰三尺厚於墻

茫茫楚鄕仲冬月白屋無煙飛走絕空林號風冰斷枝長淮無人冰照雪凍埋釣艇不復漁南未嚼淮中魚要須下擘澄湫水剸取寒蛟烹腹腴

春詞

寶刀裁花碎羅縠帶臘圓紅黃染粟枝頭幾日卽花開世上人情何太速東風未轉北風嚴返掛銅鉤不上簾莫怪蛾眉呵素指層檐冰碧玉纎纎

宮詞效王建五首

夜來霜重著欄幹玉殿無塵玉甃寒日日君王罷朝早禁廷無事一冬閒

簾外微明燭下妝殿門放鑰待君王玉堦地冷羅鞋薄眾裏偸身倚禦牀

昨夜新霜滿玉堦初冬處處火鑪開中官逐院傳宣賜南國諸侯進橘來

玉墀夜色晝昏昏催放朝班散侍臣隨駕上樓同防雪萬重宮殿一時新

蓮燭千枝夜宴遲君王索筆冩新詩宮人和得爭先進偏愛宋家兄弟詞

旱謡

七月不雨井水渾孤城烈日風揚塵楚天萬里無纎云旱气塞空日晝昏土龍蜥蜴竟無神田中水車聲相聞努力踏車莫厭勤但憂水勢傷禾根道傍執送者何人稻塍爭水殺厥鄰五湖七澤水不貧正賴老龍一屈伸

貽潘邠老【有序】

予居柯山西潘邠老居東九月十一日往過之逕蔬圃坐修誠堂竹間歸飲於蟬之間殊有佳興作雜言貽之

有屋可以讀書有竹可以忘憂采庭之菊香有餘烹園之蔬甘且柔賢哉二子又復何求鬼不爾責人不爾仇沽酒可飲江魚可羞又安用列鼎食珍佩印封侯我居柯西相隔一里可以杖履朝往而夕逰必未厭我乞醯與借馬但只恐勤君赤腳與露頭不然將吾顏子簞食瓢飲屢空之樂又欲翻董生淸明玉杯繁露之春秋

醉中雜言

老人攀花復借艸春力著人如醉倒未容作計試畱春東風已與人俱老東君惜春不惜花千紅萬紫委泥沙已教白日張錦繡更欲平地興雲霞我欲呼客無酒肉摘花挿頭悲髮禿安得釀酒萬甕屠千羊花間醉飽踏春陽

柯山集卷四

欽定四庫全書

柯山集卷五

宋張耒撰

古樂府歌詞

山祭淮詞二首

迎神

木裊裊兮蒼山巓回洑重深兮其下九淵東風歌兮春水舞庭肅肅兮神來下神來下兮翠帷舉谷冥冥兮春山雨三休兮神三燕遊雲髙兮見極浦安我舟楫兮君不怒水濵之人兮苦思君葛蒲生兮楊柳春解君旂兮醉君禦聊樂一日兮莫予棄

送神

楚巫醉兮君不畱春風起兮木蘭舟弭余楫兮飲君酒君旣不顧兮駕龍以出遊淩九江兮勒滄海萬龍舞兮百靈防君孔樂兮我思君望君故居兮其上片雲水淪淪兮石碌碌空祠艸長兮風入君屋山中春兮鳥鳴悲明月皎皎兮中夜來

惠別

洞簫奏兮瑤瑟禦日不足兮繼以夜吾寜獨此湛樂兮喜予美之宜修披浮雲出明月兮揮眾星不與謀旣成言以命予兮顧永予之光明豈獨謂不然兮托東風以惠聲嗟言獨何容易兮有傾身者鬼神中懷著而必見兮捲蘭舌而交信予𨿽不執子明燭兮光輝其捨予兩相審者不媒兮予旣獲子於鼻息舒子聲以歌兮鳯凰將聞而振羽結子佩而起舞兮星斗視子而上下獨翩翩其不可畱兮君之居可知而不可得春水渙渙兮予獨飲君河之曲鳥鳴羣飛兮其下芳艸柳舒舒其可攬結兮桃李始就其膏沐行者懷兮別者思酌君酒兮壽君以不衰撫君舟之悠然兮將浩以浮航三江震澤兮舟師告而一息引日星之煌煌兮吾獨望子於南極想子其下兮鼓聖濤而鞭蛟龍使宓妃不敢巧笑兮皇英斂袵而來從南風之來兮入予裾悅余心獨條暢而淸婉兮曰是爲故人之風

愬魃【並序】

壽安夏旱麥且死民憂之無所不禱云旣興輒有大風擊去之間而雨塵不辧人物類有物爲之者張子攷於詩以爲旱之神曰魃意者魃爲之乎作愬魃詞

帝治下土兮遠於民撫禦萬方兮周無垠物類億幹兮莽蓁蓁出入日月兮運星辰廣必有容兮潛姦昏不上愬兮帝曷聞歲庚申兮斗建已旬逾十兮雨不施秀者燋兮實者悴麥莽莽兮不出塊舊谷旣沒兮待新以食奪其所望兮民憂以惑捨耒而兵兮奪攘剽賊急不知慮兮求生頃刻民幸帝兮詔云師气朝升兮斂陽暉孰鼓風兮震川嶽上者揚兮旁者剝云𨿽仁兮不得施野童童兮艸木摧孰揚塵兮蔽朝日紛霏霏兮冒萬物昏迷防兮浩恍惚了者瞀兮失南北瘞根莖兮腐葩實世慘錯兮澤蓬防霍霍然兮侵萬室飄雨塵兮以旦以夕民曰誰爲兮屍是有物其名曰魃兮旱是司惡潤忌澤兮盜陽威淫視槁木兮疾華滋憎飽妬飫兮幸民饑亢不伏兮風以助之慘懷柔茂兮塵埃是吹來炎火兮爛煒煌馭回祿兮驂畢方朱旂旐兮綘帷裳坦無畏兮樂洋洋朋疫癘兮友疾殃徒甚劇兮黨甚彊慢帝威兮分害戕竊祠禱兮傲驅攘民賴帝仁兮以衣以食上帝孔昭兮愬無禍責幸帝震怒兮降魃罪疾無俾在世兮幽沈深溺雷伐鼓兮電揚旂雨捲壑兮云張帷泛防澤兮湛甘滋充槁瘠兮奮枯萎禾黍茂兮蔬果肥歲旣登兮民飽嬉康帝民兮思甚思幽斯魃兮宥無期

敍雨【有序】

福昌之民有禱旱於西山者取山之泉一勺祠之不數日而雨邑民言旱歲取水以祠輒應且其取之者非特福昌也張子神之作歌以揚之

西山之泉兮冽以淸淳注萬古兮無虧盈應龍蟠守兮謹防扃有神司之兮帥羣靈神君曷處兮山之穹雲郛霧闕兮都防宮騰駕逸景兮馭淸風上友仙聖兮佑帝躬惟今之旱兮非神曷愬家無餘糧兮麥不庇雨土飄塵揚兮迷行錯步魃威孔張兮熾莫予禦挹水一勺兮薦羔豚曷求於水兮神實慿土有蔬兮林有實芼馨香兮葅芳鬰神我饗兮臨我堂酌芝醑兮禦椒漿巫甚祗兮時甚良哀我疾兮降我祥神君仁兮念下民撫民災兮號帝閽帝念神君兮詔雨官叱馭六龍兮奮互飛鶱掣飛電兮鼓雷震俾霈爾澤兮正無限山靈川怪兮更騰奔角毛羽鬛兮爛鱗鱗前幢後斾兮雙輪椎轟喧呵兮翻乾坤神龍九鬛兮雜蛟鯤瞠眼飛涎兮翻齶齦伏潛羲和兮止星辰一灑萬里兮傾河津妖風失威兮斂以奔魃濡厥裳兮伏以蹲槁蘇焦澤兮息惔焚優渥潤沃兮無涯垠菽麰詵詵兮奮裳紳秋種旣卽兮農則勤旣足而止兮披霧昏朝陽淸明兮斂防塵功成不居兮駕歸云空山寥寥兮夜無聞靈泉幽幽兮湛奫淪竭誠莫報兮仁哉君

友山

張子官於福昌塊然獨居無與爲友賓客不至遺朋失舊經時閉門終日鉗口出無與逰居無與就誰同我食誰酌我酒歸守妻孥出對廝走駕言出逰田童野叟气否莫交情包不剖塞聰蔽明盤足袖手披書閱簡目疲肘厭然成痼不可鍼灸於是張子滌慮除煩披庭掃堂枕手而眠恍若有遇有神防焉曰我實哀汝獨無友朋我有教告子乎我聼凡世之人百愚一賢古昔所嘆非獨今然得賢與朋善固無儷賢不可得將愚與此友賢實難幸然後値不幸友愚與無孰利謟笑傾辟韜情晦實測心獻計因隙投防口是腹非面歌背泣友若此者實繁孔多曷若不見目淸耳和我復告子眞友之實爾遵我言友胡有竭人物𨿽殊可友同焉賜爾以友其名曰山居汝左右在汝北焉端不汝去澹兮絕言春麗夏繁秋疎冬瘦霞霧融明風馳驟孤楫橫奔牢屯巧鏤傲岸軒昂淸華潤秀對食臨眠排堂入牖效技汝前𨿽勞不疚山有佳泉多灌爾囿歷石懸空泠泠淸潄如聞妙音濯煩浴垢不猶愈乎卑議庸讀過耳增懣入心善煩者乎山有修竹汝園是植靜麗明鮮端虛正直如彼正人揚言發色微風防碧宵月鏤白不猶愈乎市兒塵顏歌眉鼓吻佞笑浮言工爲媚悅善佞曲拳者乎山有喬木聳立而峙端無媚姿若對正士障雨蔽暍千人所芘微飇披拂吹奏竽籟不猶愈乎蠕蠕防輩女黠兒嬌奴趨妾拜者乎山有好鳥淸喉麗羽引嘯長鳴羣呼疊語夜管風哀簧怨柱不猶愈乎巷歌裏舞促縮跳梁顚妖淫污父子不施棄禮忘數者乎如前實繁言胡可殫汝與之樂右攀左援曷爲孑孑寤寐嗟嘆張子再拜受言永懷解累亡憂心通誌開髙山巖巖流水潺潺竹茂木翹鳥鳴瑯然如前夷齊而後閔顏吾何爲乎浩然其間

種菊【有序】

張子病目而視昏醫有勸食菊者春夏食葉秋冬食花張子以爲菊華於艸木變衰之際而又功足以禦疾類有徳君子因求而植諸庭焉

何馨香之芬敷兮昌緑葉而紫莖是其名爲菊兮爰植予之中庭性淸平而不躁兮味甘爽而充烹當秋露之慘淒兮舒煌煌之華英色正而麗兮气芬以淸純靜秀潔兮族茂羣榮采食以時兮天和以寜穎輕竅逹兮瞳子淸明防敗流濁兮風宣滯行仙聖所餌兮屏除臭腥久嗜不廢兮將延爾齡嗟予生兮蹇薄煩憂饑畏寒兮微祿以生終曷歸兮山林是營膏粱鼎食兮方丈縱橫炙熊之蹯兮龍醢羊羮彼得有命兮吾奚爾榮惟玆佳菊兮野實以生采擷咀食兮薦爼盈豋求之孔易兮世焉莫爭我有久疾兮壅塞煩昏支節堅痺兮气閼於元不能支兮外壅中幹疥癬得志兮蟯蛔伏蟠餐華秋冬兮食葉春夏集新易故兮爾功是假寜康我軀兮骨節堅良產和剔戾兮其樂洋洋反華於兮易瘻以彊忘生絕俗兮深潛逺藏驂駕雲霧兮呼吸太陽招友彭咸兮禦風以翔吁嗟此菊兮吾於爾望

逐蛇【有序】

福昌官居北負山爲堂有大蛇穴堂北時下飲堂南水中人皆以爲神見者不敢逐或禱祠焉張子曰是吾居也蛇安得而處之且蛇爾安有所謂神者作此逐之

嗟堯之時兮大水滂橫潰四海兮包陵岡蕩流湧汩兮周無防龍騰蛇奔兮嬉以狂腥鱗頑鬛兮更披猖城居穴處兮亂厥常頽虫糾結兮肆害戕陸盤淵據兮傲不臧朋屯黨集兮蕃以昌穿穴噬囓兮民盡傷下民旣病兮帝弗康黃熊幽殛兮羽山陽乃命伯禹兮行四方乘髙趨卑兮陵復航鑿山疏源兮導河江萬水下走兮來洋洋經畫九野兮興農桑驅龍放蛇兮屏諸荒焚山燎野兮無遺芒野巢窟居兮保厥疆敢有弗率兮斷爾吭伯益作志兮稽妖祥帝虞耄勤兮黜子商天授神禹兮夏是王九牧作貢兮金鑑鍠大冶鼓鑄兮騰精鋩巗巗九鼎峙且剛奇形詭質兮走與翔鱗毛羽裸兮兮雜短長求情抉態兮幽微彰制馭百怪兮嚴紀綱獸虫人鬼兮安其鄕殊宮別域兮異存亡曷爲玆蛇兮宅我居妖頑堅老兮傲驅除深潛居此兮坦無虞下飲我沼兮稍林株朱眸丹舌兮鱗膚恍惚遽速兮疑有無居者畏避兮行者徐險奪我圃兮駭我徒盜竊祭禱兮欺羣愚我咨爾蛇兮潛山而穴野陰蟠逺伏兮與人乎異捨冬居夏遊兮時以行食爾之食兮朋爾朋僣亂我居兮常失經叛棄爾守兮帝有刑胡昏與頑兮居以寜自爲不寜兮邀割烹荒戾天理兮悖聖程我宥爾愆兮逐爾行亟捨故處兮遐以徵南山之幽兮雲霧防艸木薈蔚兮崄不平爾徒實繁兮食惟爾盈捕取不至兮居無與爭汝生孔遂兮壽綿爾齡物違其常兮禍之所集丰狐畫防兮冬裘以白厭淵處兮吉凶是卜虎不畏人兮皮包戈防矜險恃孽兮其終鮮克我言孔昭兮語汝以理日吉時良兮汝遄以逝

登髙

懷不展兮居無聊黙誶語兮浩長謡寫我心兮登彼髙陟萬仞兮捫九霄命淸風兮披浮雲瞰四荒兮視天垠大海蕩潏兮潛龍鯤吐吞日月兮制明昏醖釀元气兮函星辰羽載四海兮芥浮坤四嶽列峙兮嵩中蹲牽連脈絡兮子復孫艸蔓木布兮升降如朋障南蔽北兮東防西分如掌列塊兮盤羅豆罇黃流中貫兮發源昆侖東騖大海兮縈如繚紳南方炎炎兮火之所宅朱鳥屹峙兮丹膺綘翮鶱飛以翔兮煇煌爛赫從擁萬羽兮紛羅羽翼煌煌尊嚴兮有斗在北升降玉都兮運量帝側呼吸陰陽兮秉持禍福眞仙逍遙兮澹不可挹西有王母兮戴勝穴居壽歷萬古兮忘終泯初超遼恍惚兮獨與道俱驂友日月兮羣靈走趨旣又左而東顧兮觀大明之始生震沸九淵兮麗天升精披攘羣陰兮重幽昭明有神司馭兮朱裳綘纓呼造物以致問兮吾將放乎太初彼天地其孰始兮日與月其代除四荒漫其何極兮人胡爲而中居火何爲而南宅兮水孰使其在北安知東之主生兮西配刑而主殺斗建寅而气分兮疇爲四時之消息世徒知其已然兮遂推類而立說彼厥初其誰造兮孰布施而殊別抑其不得不然兮或者私智之所設將忽然而自爾兮遂已成而不可絕造物爲余究察兮曰此曷可以言陳而意悉彼混沌之一气兮吾不知誰合而爲一忽洞逹而兩分兮夫亦安知其誰辟爰升淸而降濁兮水赴陰而火陽東升气而敷生兮西或成而害戕彊名之曰自然兮曷足以究其必至謂不得不然者愈疎兮尙安取於私智莊周誕而妄推兮夏革愚而臆對世號予曰造物兮予亦曷有所主屍茍待予而後造兮彼造予者復誰姑置之而勿校兮任萬物之自成防小智於太初兮何異夏虫之語冰曠任之而勿疑兮萬里防而一平夫何造物者開予兮神飄飄而不居我將赴而逺逰兮招神聖以爲徒騰九螭之奔輪兮追飛電而攬奔風周萬里於一息兮堂西極而有九區叩玉闕之九關兮覲上帝於絳都酌瑤尊之芳酒兮招赤松而友彭祖旣錫我以難老兮黜嗜欲而襲靈虛爰侑我以祕藥兮合千簫而吹萬竽樂吾心之洋洋兮舒五體之與與降復還於我室兮聊彌日而一娛子由先生示東坡公所和陶靖節歸去來詞及侍郎先生之作命之同賦耒輒自憫其仕之不偶又以弔東坡先生之亡終有以自廣也

歸去來兮行世不偶予曷歸其出無所爲喜兮捨去而何悲眄一世之無與兮古之人逝莫追求不疚於予義兮又奚卹餘子之是非彼好惡之罔極兮或顚倒其裳衣顧吾涉之已深兮愧哲人之見微吾歸甚安無所事奔旣守吾室又杜吾門一气孔神於中夜存納至和於靈根兮挹天醖於尊旣充溢於幽闕兮亦粹然而見顏往有坎而玆夷兮昔或危而今安將從化人於西域兮面藏吏於函關以一世爲芻狗兮廢與興吾厭觀彼福禍之一源兮必玆出而玆還彼自以爲無隙兮何異夫石槨之宋桓歸去來兮吾悲夫斯人不返兮豈招仙聖與之防昔惠我以好音忽遠去而莫求予曷異於世人兮初爲哽塞而增憂彼錢鏄則深藏兮盍視夫己懇之田疇萬古蕓蕓共逝一舟半夜而失旦號其丘畏逹觀之誚予涕己泣而不流悟榮名之取憎兮善斯人之獲休已矣乎萬物之作各其時吾獨與時而去畱豈或能力而違之旣往莫或追來者尙可期蓋雨暵之在天豈吾稼之不耔彼蜀雄之必傳作猶愧於書詩嗟身屈而道伸於斯人兮曷疑

哭下殤

下殤者何吾兒也兒生慧淑父母有所戒輒絕不爲性仁不傷物處其曹恂恂也年七歲得驚疾醫之不得其方而死作此以哭之

醫之不得其方耶抑其命有短長耶獨爾能使吾悲若此耶抑爲父者皆愛其子耶蒼顱夷顙秀眉淸目今其存亡其猶有鬼也使無物則吾復何思其尙有知也則夫荒屋野寺風霜雨露食息誰汝視也

柯山集卷五

欽定四庫全書

柯山集卷六

宋張耒撰

五言古詩

休日同宋遐叔詣法云遇李公擇黃魯直公擇烹賜茗出髙麗盤龍墨魯直出近作數詩皆奇絕坐中懷無咎有作呈魯直遐叔

休日不造請出逰賢友同城南上人者宴坐花中金猊散香霧寶鐸韻天風鳥語演寶相飯香悟眞空尙書三二客淨社繼雷宗黃子發錦囊句有造物功握中一寸煤海外千年松誰降午睡魔賜茗屠團龍晁子臥城西咫尺不可逢豈無坐中客終覺少此公歸防見新月撲衫暮塵紅困眠有餘想郤聴寺樓鐘

掛虎圖於寢壁示稭秠

畫工出幻事縞素髮原藪蕭蕭白茅低凜凜北風走耽然老於菟舉步安不驟目光炯雙射怒吻呀欲受彼彪擲其旁文彩淡初就𨿽然竊形似已足走百獸煩君衛吾寢振此蓬蓽陋坐令盜肉防不敢窺白晝

神運殿望香鑪天池等峯晚宿官防明日早發

逺公不出山坐受天龍供地祗敢愛寶木石親輸送巗巗千年屋山立屹不動風雲宿修梁星斗近華棟亭亭碧香鑪薝卜時自湧五云嚴擁衛天樂下鸞鳯神池閟寶象光怪發巗洞誰能陟其巓手攬湖龍鞚東堂黃金藏龍像儼環拱蕭條亡國輦拙朴昔誰用掃堂爲一睡淸極乃無夢思歸戒晨發結束勤僕從鴻鐘振林莽月落朝嵐重再往墮茫猿鶴應嘲諷

贈張公賁

我昔爲諸生奉書諫議公後來辱稱奬禮數賔客同決科甫弱冠年少气如虹歸來陪後乘不責醉後恭孤舟梁宋郊旅態萃百窮拜公睢陽府笑語若春風人事不可期俯仰異吉凶平生丹竈術馬鬛哭新封十年得吾弟懷舊涕沾胸淸平守家法眉宇肖徳容交臂是非外爲僚兄弟中東軒語長夏葵竹羅靑紅西捨雪夜懽玉顏醉瑤鐘欲飲徑相就三更叱閽翁鯨吸絕遺滴山頽信傾峯搜抉盡醬茹楂梨倒筐籠通宵兩沈醉午起頭如蓬人生定當爾事去挽驚鴻河梁系君馬一笑喜相逢憐君碧紗幌夜淚哭葦叢我方困虀鹽酸寒官辟雝同尋舊防地塵壁罥絲虫啼鳥古寺間夏陰小園空酒市逢好好琵琶失瓏歌舞一分散賔僚亦西東忘情猶一嘆齊物論非通官冷隠朝市端能信予慵人生當富貴子盍自磨礲便當隠五車一一貯心胸功就螘作垤叢成蛇化龍北郊分袂歸作惡驚兒童長謠代晤語發子一笑哄

離黃州

扁舟發孤城揮手謝送者山回地勢捲天豁江靣瀉中流望赤壁石腳挿水下昏昏煙霧嶺歷歷漁樵捨居夷實三載鄰里通假借別之豈無情老淚爲一灑篙工起鳴鼓輕艣健於馬聊爲過江宿寂寂樊山夜

宿樊溪

黃州望樊山秀色如可攬扁舟橫江來山腳系吾纜大川失洶湧淺水澄可鑑北風吹疎夜枕舟屢撼齊安不可望防沒孤城暗奔流略溪口龍蜃屢窺瞰平生千金質戒懼敢忘暫玆逰定何名耿耿有餘念

道士磯

匡廬奠九江苖裔徧南服橫江蔽原野內外實一族危磯挿江生石色擘靑玉蛟龍穴亂石猱玃在喬木我行季冬月江迹在山腹扁舟如鏡靣淸淨不可觸躋攀旣不可千古長幽獨想防古初巢居戒樵牧

離樊口宿巴河逰馬祈寺

扁舟下樊溪江南正淸防曉登巴河岸極目望春野步尋修竹寺古木爭偃亞云昔孫仲謀刑牲致師禡雄圖邈已矣英槪足悲吒石梯造雲霧丹白開廣廈山僧安寂寞畏冷不出捨勞生遇閒境頓使我心寫晚江平若席風勢欲相借

陵灣阻風三日遙禱孤山而風止

積水多疾風三日阻我舟天寒波濤惡岸窟騰龍虯五更船篷鳴冷風入衾裯平明諸山雪爛漫鋪琳球篙工笑相顧拍拍我船頭水魄小孤神霧鬢橫星眸倉卒禱卽應知我厭滯畱稍晴景物好柳色含新柔春風我故舊迎我入東州

自離富池凡三禱順濟龍求便風皆獲應又風日淸霽舟行安穩委曲如所欲感而成詩

旗尾指船頭篙工告風便張帆弛雙艣去勢如脫箭船傍兩髙山過目若流電波平船穩馳客寢兀未變吾聞西江龍神力回防縣往來萬夫禱正直乃獲願嗟予何所恃誠確無所薦神豈哀我窮有賜不待獻乃知人窮我本不坐神譴人間事若異未易以言辯坐令千里逺近若在幾研慙非謝宣城攫筆賦淨練

出山

靑山如君子悅我非姿媚相逢一開顏便有論交意今晨決然去慘若執我袂謂山無見畱此事寧久置道邊靑髮翁下有白玉髓斸之龍蛇窟自足飽吾世平生耽幽獨乃若忘朝市一官等塵垢安得敗成計艸堂醉老子虎溪大開士寄語二主人爲畱三畝地

朝

幽居感節物僧捨值朝涼空檐落寒滴滴響秋堂低飛林間翮濕不能翔危葉別故枝幽花晚芳悠悠淸夜眠促織催朝光日月愴已䢐吾行獨迷方采采幽圃蘭嵗晚日馨香君子健明徳勿爲兒女傷

離陽翟

驅車發潁川回望失嵩少霜气塞層空黯澹寒日曉原田際天平百里見飛鳥累累道傍丘石獸臥衰艸不知誰氏碑剝裂偶未倒支離見字書帶漢筆妙遺墳不可問文彩竟何效永年恃金石此計久可笑昔逰巳三嵗存歿傷懷抱飽諳人世憂安得身不老

次潁川

許昌古名都气象良未替客子逺道來塵埃滿襟袂黃昏造孤驛買飯嚙枯胾庭寛蟾蜍髙霜气徹寒被賴擕朱提杯可具一飯費無人勸我酌孤獨伴客醉笙簫誰家樓語笑月中市何人不行樂而我獨涕淚夜長更漏稀風急鼓鼙駛天明捲席去行止隨所值

昭陵六馬唐文皇戰馬也琢石象之立昭陵前客持石木示予爲賦此

天將剗隋亂帝逢六龍來森然風雲姿颯爽毛骨開颷馳不及視山立儼莫回長鳴馳八表擾擾萬駑駘秦王龍鳯姿魚鳥不足摧腰間大白羽中物如風雷區區數豎子防取如提孩手持掃天箒六合無塵埃艱難濟大業一一非常材惟時六驥足績與英衛陪功成鏘八鸞玉輅行天街荒涼昭陵闕古石埋蒼苔

同楊十二緱氏寺宿艸酌張正民秀才見訪

契濶千里別惻愴難具言殷勤一宵語願子未卽眠空堂燈火靑旅褐借僧氊勞勞一杯酒不解道路寒經年相從樂旣別亦茫然人間事盡爾聚散亦何嘆但悲多難身尙獲朋友歡間闗百憂中一笑有萬錢張子年未冠已雄羣少年巉巉坐我側紫眸秀雙顴壯志激衰懦淸談破愁煎天明卽分散柰此情悁悁

初到都下供職寄黃九

千里不相見勞勞復何辭不逺一城中耿耿令我思僦捨酒家樓推壚捲其旗防壤敗晨炊守翁噪羣兒馬傍挾羸雙踵待刻移五日長安塵故山夢中歸何以洗我心望君靑松姿懷情久不吐古屋弦悲詩

次韻魯直夏日齋中

文章慙骯髒談舌罷雋永年來屏百事但願兩耳靜黃公安禪室不覺在市井客來飽淸風可是徒造請犧尊與社樗妄計幸不幸願君妙觀察金門等云嶺

晚歸寄無咎二首

气入古屋薄帷生夜淸想君擁鼻坐端學苦吟生泥深欺我馬歸臥日半楹浩然有奇想非子定誰評屋東云移山屋西日半壁余天一劍淸逺萬絲白官事癡可了未遭官長責惟應晁夫子不可別頃刻

送呂際秀才南歸

咽咽幽谷泉蕭蕭秋竹風豈不愛孤潔但傷愁且窮呂子南國秀滄溟貯其胸出試輙不偶低頭避兒童離家五千里客飯苦不丰冷落臥寒齋苦吟和秋虫昨者投我詩九嘆閱未終欲知作者心但視讀者容文章出貧賤此事今古同但願子富貴不願文日工今日告我別出門若驚鴻各在天一方何當復相逢

西山寒溪

玆行頗間暇聊此山水間幸有所攜人臭味同一源杉松鳴古剎始覺此溪寒孤亭出屋背石磴相牽攀釋子具粗糲𨿽貧有餘歡午登西山去路作九曲彎山禽慣不驚夏木秀且繁懷紫髯公奠玉祠天壇豪彊有遺韻興廢無畱觀空嵓一泉引予掬淸甘【案此二句一本作眼明嵓間泉引手掬淸甘】至人悲熱惱遺此消昏煩我茶非世間天上蒼月團爲爾惜不得烹瀹澆晨餐深谷晚易陰快雨時斑斑但見夾道松龍髯濕蒼顏念我亦閒人屏居閉柴闗不使倒珠玉濟我胸中慳之官亦漫浪遇勝卻盤桓平生據頑鈍信命傲憂患言歸徒旅疲就防休徵鞍卻視來時舟一葉系荒灣

送張天覺使河東席上分題得將字

張侯蜀都秀玉立身堂堂手持明光節六月登太行三晉雄中夏朔方臨大荒傳聲賢使者父老相扶將控百萬戶十年廢耕桑但使把鋤犂自然息桁楊主人延閣老別酒泛蘭觴寄聲梁諫議欲試紫參方【原注梁欲寄上黨參久未至也】

答仲車

先生居山陽時事不掛齒讀書逾五車不肯著一字今朝苦嘆嗟告我將老矣我意與子殊欲去依禪子

和仲車元夜戲述

華燈耀廣陌皎月臨重城惟我二三子柴門通夜扃展書對明燭濁酒徐徐傾崢嶸千萬慮一醉皆能平

和魯直

濟物非僕僕功名愧無心倚市安能美汲泉不厭深老人夙有尙缾缽好叢林安能紅塵裏徒使老駸駸

書館直捨

紫禁斷人聲蓬山轉春日樓外晚鼓傳城陰衛畨出循除擷新秀紅紫間疎密倚天黃金闕龍虎气鬰律明時賦鉛槧寓直守編帙疎閒謝禆補嵗月感飄忽謝公山林賞不爲軒冕屈體道無朝野達情慙利物

宣城至日謁天慶觀行香呈郡僚

溪山慘殘嵗況乃值深冬淸晨率其屬肆禮凝琳宮漠漠冒原露淒淒隔水風南方異气霜葉未全紅忽憶簮史筆早趨辟蒼龍拜舞東閣上佳气鬰蔥蔥談笑出右掖交防盡英雄老大心已矣依然魂夢中

秋日獨酌懷榮子邕

新秋一杯酒風雨早涼天眷言西鄰友咫尺莫能前豈無病羸馬泥滑不勝鞭端居何爲者落莫掩書眠髙柳颯已疎碧艸畱余鮮衰懷感䢐節客捨悲流年孤吟誰與和獨酌還醒然新晴野路幹期子南山邊

夜初涼

庭木舞風淸秋來我堂衾裯偃宵寐燈火照新涼昔我來淸潁庭花有晚芳坐防桐葉暗已近菊枝黃嵗月忽流駛形骸變老蒼淹畱應有命通塞詎能量寂歷年華晚優防永日長憂時非我事黃卷有虞唐

題陸羽祠堂兼寄李援援有詩殊佳二首

陸子不可招寥寥風月魂空堂掩遺像幸此配老禪舉世人澆薄雲誰知子賢竟陵樵牧地陳迹豈復存我欲歌子詩三嘆撫無瓦豋薦秋菊酌此石井泉

淸詩弔陸子味若堂下泉陸子骨已朽靑松代之言松亦安能言風至時蕭然至談非牙舌陸子意已傳

萬松亭有感

防濕靑松松間多好風翠光濃欲滴對舞千蛟龍可惜靑玉釵道邊委蒿蓬幽人不汝棄應有綠毛翁

今旦

今旦寒气至晨坐進一杯一杯未能已三酌竟空罍我有胸臆事欲言誰使陪往往中夜嘆鬱結無由開賴此樽中君破悶有後來時時從之逰報我以歡咍古國多寒肴老妻治炮煨誰云一日富此價萬瓊瑰

摘梅花數枝挿小瓶中輙數日不謝吟玩不足形爲小詩

疎梅挿書瓶潔白滋媚好防香悠然起鼻觀黙自了秀色定可憐仙姿寕觧老禪翁心土木對此成魔惱

霜後步西園

濃霜失暄妍短日淡無色回風振中園搖落聲防防艸根饑鳥啄飛舞時嘖嘖野荒無遺粒卒嵗將何食鮮鮮西墻下幽艸弄寒碧四時不吾欺聊假汝頃刻

冬懷三首

悲笳奏已罷落月在西壁臥聞中林鳥先曉鳴嘖嘖爾求亦易供固合事安息夜歸陵旦起何爾更勞役乾坤擾萬物不使輕有獲無求良獨難何以休吾力

揚雄老不遇寂寞玩文史厠身虎狼間乃卒脫其死中恬遺外慕獨樂異眾喜但有載酒人何用求知已年來百事懶惟樂靜中趣天寒無來客終日常閉戶進取乏時才窮通有天數委身付造物已矣隨所遇

感春三首

東風吹桃李花落已滿地搖搖新柳枝薄防才可芘誰云同一時榮謝兩異意由來何足較要之歸一致黙坐不復出浮雲作朝陰離離檐間花隨下故林物色一如此朱顏坐凋侵自歌陽春曲吾不待知音午日步西園繁花亂相照夭夭海棠枝顧我如欲笑殷紅防輕素含吐皆窈窕持贈東鄰子願言論久要

春日雜詩六首

啼鳥喚我覺檐日行且午累累出葉鶯庭雀鳴欲乳妻兒病酒睡雞犬樂其侶風光不我違捨醉何有度東風入我園落落如急霰感之復攜酒撫樹爲三嘆離離墻間艸滿地不可踐陰陽本無情榮謝欲誰怨春晏百艸秀野花無復名悲哉桃李闌念此聊掇英翩翩雙飛蝶天靜午日晴悲憂浪自苦有酒但知傾堂南老楡柳淸陰漸交映飄飄風花幹渥渥葉盛鳥鳴日方遲客去門逾靜自無濟世略耿耿欲誰省三月行復至靑春坐侵尋飛花去寂寂新葉來駸駸白日照芳艸荒園亂鳴禽朱顏任自老安事累吾心東風忽無情吹我園中花繁紅與艷紫零落委泥沙鳴鳥亦何事啾啾竟諠嘩須知盛已極委棄欲誰嗟

官閒

官閒吏歸早嵗晏寒欲盛槐稀庭日多鳥下人語靜幽花破寒色過雁驚秋聴酒賤莫厭沽北風行欲勁

秋池

平生落寞意況此秋池側寒水靜無波衰荷委餘碧蕭蕭動風鬢照影感新白來往雙浴鳬爾生眞自得

雜詠三首

隆中臥龍公平昔事耕釣無言顧同儕髙視獨長嘯彼寧惜開口顧爾非同調何事逢徳曹孫一言料六槐當我庭春葉宻如幄朝來南風起已見萎葉落盛衰同時來豈必待蕭索鄙哉兒女癡倩倩情所樂鳥鳴髙屋上饑顧朝求食擾擾市井人日夜衣食迫豈伊理當然或者養未得我歌南風詩歸坐還嘆息

飛雲

時久不施飛雲作朝陰芃芃中原麥賴此三日霖朝陽忽淸霽披露南山岑𨿽無濟物迹膏澤在民心

和應之燈蛾

萬物皆畏死爾生何獨愚由來附炎熱鮮不喪其軀淺淺權利客蹮蹮輕薄夫髙門甚烈火相勸以奔趨自黃州至巴河逰靈巗寺觀孫仲謀刑馬壇相傳權於此刑馬祀江神遂提師伐壽春云

喬木隔塵埃華堂敞深僻人靜好鳥鳴睡餘疎滴悲愁感蕭瑟弔古披荒寂尙溯紫髯翁誓師沈馬璧

雜詩

獨居無與往況此陰天起來復何有詩書散我前偃臥一榻上讀書疲復眠經綸負夙志跌蕩窮吾年

搗藥

指可握而足臂可攘無他何爲勤藥物杵臼日諠嘩指臂何與人正欲使其佳念此慙吝生達人其我嗟

烏臼

烏臼彊知曉譊譊鳴暗天我事不須早援衾且復眠朝暉方瞶瞶慘凜蔽淸妍且復待午景負此檐間暄

春林

春林露如蕭蕭曉花寒引手攀髙紅微香來鼻端何以比芳潔置之靑玉盤持歸供像佛相對淡無言

華月

華月流春宵散我髙林影披衣步其下受此掃地靜吾心方浩然萬境一澄瑩徙倚玉繩低寂寥沈逺聴

離楚夜泊髙麗館寄楊克一甥四首

去城未五里夜纜系衰柳水亭暗風人散聞吠狗平生足羈旅況此還往久有感不自知淒然獨回首水天夕云重不衣自濕夜寒更士語雞唱舟子急靑黃數宿莽蒼茫暗原隰髙城亦何有倚檣成獨立客去水闗閉疎燈亦復收川鳴半夜臥冷五更秋扁舟已寒暑冉冉眞乘桴一燈照客睡短夢良悠悠士師我自出爽邁淩淸秋年少不飲酒昏燈夜問囚爾家外大父聴獄代其憂備饑朝煮飯驅蚊夜張幬獄成上府時稽顙呼張侯【原注先子治獄防囚最有恩事載墓刻】恕心臨縲紲相盜以戈矛無令市死厲請帝號重幽

柯山集卷六

欽定四庫全書

柯山集卷七

宋張耒撰

五言古詩

三月小園花已謝獨芍藥盛開

靄靄春日晚寂寂新陰繁千紅與萬紫盛極一時闌西堂晚芍藥百萼乘露鮮紅妝諸美人錦繡富春妍東風時過之舞態低昻翻折贈懷溱洧感之爲三嘆

題焦山

焦山如伏萬古浸碧浪舉頭北顧海尾負金剎壯我聞城東樓秀色日相向松杉數毛髮人物見下上欲攜浮丘公據殻恣潛漾仙風如見引金闕或可訪

春日雜興四首

桃李用事辰鮮明奪云綺繁華一朝去黙黙慙杞梓時䢐鷹化鳩地遷橘爲枳獨有羨門生後天猶不死昔我逰京室交通五陵間主客各英妙袍馬相追攀千金具飲啜百金顧吹彈纓弁羅廣席當頭舞交竿鮮妝耀淥酒錦纈生風瀾燈燭暗夜艾士女紛相班歡娛易䢐歇轉盻如飛翰亹亹負孤願離離銜永嘆山鳥窺茗飲檐花笑蔬餐棄捐勿重陳事定須蓋棺

客從逺方來遺我昭華管吹之幻人心異境生虛磝磝靑嶂橫決決春流滿馬蹄交狹斜車轂錯平坦士女競芳辰禽魚防修笴依微認涕笑淩況見纎短停吹歘冺防耽耽復空館靈物信所直顧恨知音罕

潭潭故邑井猗猗上宮蘭不食自淸渫莫服更幽閒志士恥窮極捲迹甘饑寒佳辰邈良覿觸物懸悲端八途回逺經嵗曠音翰豈不慕裘馬詭得非所安蟬冕多怵廹繩樞尠憂患枉尋竟何補方枘誠獨難

出長夏門【原注初望龍門】

出郭心已淸靑山忽相對防人傍流水俯仰秀色內誰張蒼玉屏中斷神斧快淸伊防其間銀漢曵天參差樓觀出杳靄林麓防巖聲答逺響水影弄空翠同逰得君子【原注同榮教授】興與煙霞防選勝𨿽自玆髙懷已塵外

飯昭果寺

飄然乘興逰殽酒笑俗具僧居致野飯艸艸亦有趣山僧慣迎客煮茗新泉注巖花得春遲晚秀見紅素蕭蕭野市井人物自來去溪光送孤舟石色照素樹題名掃髙壁嵗月記所遇書罷迹已陳出門猶反顧

渡伊水

雙崕若爭妍秀色日相射逰人誇水東揮榜渡淸瀉潺潺溪邊風五月自瀟灑中流望南北河漢自天下嗟予水鄕客塵土困蹈借江湖久懷歸無地稅徵駕臨流動長想照影久悲吒滄洲倘有歸功業付髙謝

白公祠

斯人不可見千古懷淸風猶想鸞鳳姿翛然山水中空祠遺像儼過者爲肅恭同時富貴人冺防知何窮公惜得所遇慨然屢輸忠一傷巧舌刀冺黙類瘖聾出處竟無禍捲舒詎知蹤被獲空嘆麟不制方爲龍

上皇龕

升危躡石梯巳覺毛骨異龕剖山腹六月霜雪至佛臺磨靑瑤紺滑不畱水巍巍數天人蒼玉刻冠佩老僧拂髙崕上有昔人字國都已蕭瑟山澤隠遺事西軒俯空闊書夜納蒼翠卜築莫後時林中有餘地

石樓

淸溪若奔虯八鎖束其頸犇騰去莫脫擺掣姿驍猛嘈嘈戰風霆萬鼓助其勁聲驅石崕動气抱晴日冷我來怯初登注視久乃定悠悠山川濶寸目羅萬景平生林野趣疏放謝鞭警防期山月出一嘯淸夜永

上方

足躡靑玉磴躋攀不知勞回頭瞰木抄始覺所歷髙孤鳥去滅沒奔溪深怒號白日當畫梁靑雲送微颷坐久神慮平微涼淸骨毛但警塵垢容俯仰近赤霄古壁有遺字昔人嗟寂寥南風不知暑古木常蕭蕭

三龕

萬穴列巖壁三龕獨雄誇封山鑿其骨開像儼且呀悲哉輕人功不計嵗月賖像成竟何補國破荒蓬麻悠悠淸伊水去去縈山斜晚渚棲暝鷗夕波戰餘霞陵谷良未遷古今如轉車應有千年鶴歸顧如咨嗟

晚飯寶應

晚風吹古栢落照明空山深行得寶剎崕嶺相回環人逺艸木邃境幽魚鳥閒道人掃華堂延我具晚餐齋庖野菊美石井新泉寒旣飽陟上方浮香出林端平生麋鹿志彊學伏車轅塵懷造勝絕欲去猶三嘆

廣化遇

浮雲蔽髙峯臺殿延晚色風聲轉谷豪腳射山白東樓瞰虛明龍甲排松栢蕭森異人境坐視動神魄撞鐘寺門掩晚霽尙殘滳相攜下山去塵靜馬無迹歸來解鞍歇新月如破璧但恐桃花源回舟已靑壁

寄子瞻舍人二首

皎皎連城璧實惟天地珍足傷曽不售寶气終氤氳山川媚余秀星斗攬奇氛終然不可掩三浴祓埃塵天王齋戒受嚴庭具九賓貯之黃金臺籍以九龍茵事稱忘禮厚人誰駭其新車輪走四方爭覩快一陳無瑕故易傷斂輝志乃神

紛紛名利塲向背不知醜翟公書其門客態自如舊勢去競詆沮有餘丐升斗髙賢少畦畛小子多狀退之呼字生房相肆琴叟事奇出意表欲辯不及口神明勞忠孝福祿日方厚防微無早計求福常恐後

贈楊念三道孚

黃鶴樓前月淸輝千里寒娟娟過江北送子別長安長安百萬家車馬無時閒中天聳觀闕四海防衣冠憐爾薜蘿子豪華駭新觀蕭蕭囊中句饑坐奏淸彈漫郎久不愜逸思生風翰寄聲武昌魚欲從傖父餐

曉赴祕書省有感

桃李欲開時長安春正好晴空倚閶闔朝日散馳道云收龍蛇榜爛爛金碧曉淸都不容塵虎士守灑掃家無當關警襟袂免顚倒何慙驅欵段吾事不須早儒生近卜祝本自異時好聖朝尙文雅詔使窺鴻寶平生一杯酒江海送吾老靜喧非人事不得守懷抱跳梁千造物乃取鏌鎁誚委懷隨所遭千葉才一笑

贈無咎以旣見君子云胡不喜爲韻八首

平生懷想人握手良未易接君同捨歡此事非此世十年淮海夢一笑相逄地投分白首期願言何有旣賢愚譬觀形美醜不自見醫肱待三折劍鐡要百鏈磨君古靑銅汰簡寄明辧一智出千愚食芹敢忘獻文風還正始磊落有諸君長者進後生亦使我有聞譬如貍與虎偶使並稱文終然不可及困我力空勤文衰東京後特起得韓子支撐誹笑中久乃化而靡籍湜旣灑掃後生始歸市垂君拯溺手請效我一指詩壇李杜後黃子擅奇勲平生執覊靮開府與參軍舉詩秉筆徒吟哦謾云云安知握奇律一字有風雲觸有羸其角進有防其胡膏車秣吾馬白日在修途𨿽乏亡何杯頗多未見書力學致事功良田本深鋤黃子少年時風流勝春桞中年一鉢飯萬事寒木朽室有僧對談房無妾持帚此道人人事誰令予獨不南山防虎師肯顧世書字揚眉哦楚喉鼎畔倒侯喜詩聲一蒼蠅下到霹靂耳庸庸老尋常物外有奇偉昨夜月中一睡殊有秋色覺書所見戲呈道孚

幽人息遙夜四聴市聲寂月華淸可掬天色紺欲滳虫先知秋微響出陰壁精熒髙露濕防續殘河白興懷我自出抱器方待擇感時當有作陋巷奏金石予方問農圃朝市嗟掃迹先寒戒裘褐嵗暮養老客

東園

荒園何所有落葉與衰叢含芳未肯吐惟有木芙蓉黃菊如佳人綠萼包金茸並隨重陽酒娯此憔悴翁

次韻淵明飲酒詩【有序】

鄙性嗜酒親友所知也紹聖丙子得官明道寓居宛丘職閒無事終日杜門人知其好飲也或饋之酒不問寒暑日輒數酌飲𨿽不多而樂則有餘因讀淵明飲酒詩竊愛其詞文而慕其放逹因次其韻嗟余與淵明神交於千載之上豈敢論詩哉直好飲者庻幾耳得詩十一首

我欲常飲酒俗事苦奪之飲酒不得醉何如未飲時顚倒眾譏笑佳處正在玆念此𨿽杜門濁醪日常持出門憚應接俗士不多情對酒輒拜辭好禮以求名嗟嗟名幾何曷足善爾生共處一泡中倐忽風濤驚好飲信無補不飲亦何成

我久喜文詞思與鴻鵠飛老來覺非是念昔正可悲買金鑄杜康百拜誓歸依晉陶與康伯九原吾與歸涉世苦不諳多病身早衰惟有尊中酒不與我心違

處樂非縱情處靜非避喧豪誇與枯槁彼各據一偏悠然獨樂處在我不在山羲皇迹已逺三酌呼可還一罇每獨睡不待賓客言

所嗜人不得一物百非是猶有尊中酒道勝無敢毀彼哉譏謗者誑口而信耳當憂十八隔罰此繆語綺自庇無一椽道人分半宅屋西羅古殯寒艸無人迹累累長與少豈復待年百鴉飛朝樹疏虫弔宵月白平生或不飲至此方知惜

曹參漢賢相椽吏亦豪英四海付醇酒乃眞知物情亡秦餘毒烈一冼百壺傾和气薰醉人金革乃不鳴卑卑談治道陋矣洛陽生

種樹東檐下來發幽姿微陽動九地光彩變新枝榮衰一以異枯槁易神奇消息天使然人工徒爾爲杜門沽酒飲髙懸吾馬羈

裏有好事者我往罇輒開我亦爲之盡每往亦開懷尙慮數見厭動作旬月乖今晨起苦晚獨坐見烏棲冬溫雪作里巷苦多泥且復閉門坐開卷理多諧誰知無言中獨往不自迷得意復終日弭車不復回

弱嵗慕世名中年頗探道世間無非苦病死與生老相尋無窮已遞代作榮槁奇哉竺幹書百徧讀愈好污泥𨿽云濁本不害吾寶酒𨿽破淨律吾事在律表

昔嘗罹厄疾一臥輒逾時念無所歸咎乃誓與酒辭那知偶不死持杯復飲玆旣飲輒爲盡快哉復何疑神暢病自失此說信不欺藥石傷天和此方吾笑之

與潘仲達二首

東風沛甘百物一時好江南桃李盡紅紫到百艸道傍負擔子寒食歸祭禱念我淮上丘三年不躬掃淮陽牡丹花盛不數京洛姚黃一枝開眾艷气如削亭亭風塵表獨立朝萬萼誰知臨老眼更復美葵藿

莎雞

金風透殘伏玉樹先秋涼喓喓艸間虫感時振衣裳楚客思萬里夜吟怨藜牀勞勞終夕語共此檐月光孤輪曵獨蠒折管韻哀傷辛苦豳父兄無衣畏風霜

宦逰

宦逰吾漫爾未慕致身早秋來憶山苦遙夜夢顚倒鳴虫待誰聽落葉煩我掃誰復省勞人吾生常艸艸

次韻秦覯

琬琰非世珍昔以羊皮換嗟君復何求眾棄乃所玩十年少逰兄閉口受客難二毛才一第俗子猶憤惋人間異巧拙善琢貴顏汗嬋娟守重閨倚市爭倩盼君胡寶滯貨屢辱訪衰煗譬猶臥僕塗更侑觥與散球然瑚璉質磨琢爭璀璨遲君三年鳴更用驚我慢

阿幾

小兒名阿幾眉目頗疏明日來書案傍學我讀書聲男兒事業多何必學讀書自古奇男子往往羞爲儒阿幾笑謂爺薄雲無密防爺饑寒姿兒豈合貴富翁家破篋中惟有書與史教兒不讀書更欲作何事

宿虹縣驛

長隄隘舟車上下無暫歇煎熬古驛門聒聒爭屑東南淮浙富輸餽日塡楚風習喧卑吳舌動嘲唽平生耽靜意投閙劇含噦況玆道路勤彊食慰饑渴年來嵩洛興久與泉石結終當卜吾廬雲山對華髮

有感三首

一春苦多風桃李見無幾良逰時已失忽忽三月尾中間亦何有徒自亂心耳所嗟違所娯坐費良日晷堂北千葉桃微本混榛枳居然未之省一日燦相視零丁不忍摘攀玩聊自慰乃知物𨿽微未易卽疏棄從今至零落猶足伴尊胾仍煩芊綿艸借我花前醉

昨日鴉作巢今者鴉哺兒念知三月防春物行已稀晚風颯不收殘紅怨餘姿回風起輕寒擁鑪火重吹燈明夜齊靜目澁臨書遲病齒不飲酒持杯勸妻兒豈無兒女心惆悵桃李蹊彼昏安目前丈夫方有思

古今不殊途掩卷獨長想炎鑪與死灰相去如反掌彼昬誠不知一醉富莫量那知道旁殍曾是厭杯盎一金短販兒豈暇議得喪但憐反覆間觀者爲惆悵聖賢蹈大方不茍目前妄寄身愛憎間得失眞一餉

食菜

大困淋漓小傷霢霂哀哉南畝人日夜塗手足入倉無一粒敢望祈報福余功歸老圃畦萊靑滿目長官卻野饋性命赦雞鶩何須問淸白薦徳芻一束歸來輟食嘆每悔釡炊玉靑衫尙如此何況膏梁腹願君少自寛謀逺須食肉

王子開朝散早年以疾病謝事還江陰求詩爲別三首

濟物昔所務捨耕還自非駸駸老將至忽忽意多違門有王夫子柴車謝事歸令人三嘆息羞澁向塵衣田園何日到水國洗秋寒興來出飲酒興罷歸杜門漫郎逰已倦老眼亂丹鉛扁舟肯載我共防雪濤翻避祿免危疾棄鉛得黃金須眉藹如漆便覺老難侵江湖足幽遁市卒或可尋莫思芙蓉子丹田亂君心

暮春奉女兄弟集宴堂

晨暉麗花桞流水灔池塘暮春漸暄燠華構肅朝涼使君簿領睱亦復陳壺觴班坐豈異人骨肉皆歡康遙山出逺翠逺水明斜陽歡言不期醉淡泊味何長

窺園

吾老懶讀書得閒嘗窺園愛此千樹雪髙低不勝繁衝風掠之去頗已隨沙塵感之可柰何我豈土木人畏病不飲酒已慚嵇阮眞淡泊非眾嗜自娯難及賓獨逰還獨吟魚鳥與我親悠哉山林趣媿此簮纓身

馬巨濟董役魏王墳作詩寄之

城北牛脾山千丘壓其麓事皆有司辦聖世數厚族園林迫復土百役興甚速煩我別駕公侵星次空谷郵亭舊客去【原注二刷錢官皆去】閒日睡頗足聞鶯有佳興徙倚近喬木櫻筍味鼎來管弦調漸熟期歸酌燒酒及此未炎燠

出伏后風頓涼有感三首

秋風振秋曉萬境一淒淸幽艸虫響息髙葉露華凝戢翼烏尙宿引吭雞屢鳴淹畱度華嵗悵然難爲情三伏如湯釡燻煮理亦足西風半夜牕戶一淸肅那能惜搖落共喜過炎燠老人亦晨起稍進杯中醁殘暑扇中盡新涼枕上歸微雲起平逺空碧上朝曦稍感夏衣薄漸傷髙葉稀來鴻飛集喜卒嵗稻梁肥

太寧庭栢

微風起淸籟烈日交翠陰防玆金仙居樓殿鬰沈沈永日燕雀下有時鐘梵音誰能悟斯道來此契無心

睱日步西園感物輒爲詩得七篇

酴醿

欲知此園古請視醿蒼孫枝已輪囷走蔓龍蛇長春風一吹噓灼灼發奇光仙妹不可挹順風飲其香

秋圃

秋圃寂無有蕭條殘菊枝老蛩依日叫暗蝶傍人飛鎖澁門開少莎長人到稀舊逰渾記得到處卽如歸

菊叢

下根盤秋泥上葉披宿雨惟餘黃金蕋秀色日夜吐寕須薦九日但惜嵗雲暮吾將屑落英持泛蘭臯露

芙蓉

淸霜厲嚴殺松栢气不振芙蓉乃微木晚艶獨嬌春穠粹覺蘭疲芬敷知菊貧欲攀無所贈聊復插吾巾

橘

奇林蘊貞粹健葉圓靑鮮中有碧瑤實正味百果先貢包登堯爼頌徳列騷篇李衡空庸材徒列木奴千

斑竹

重瞳陟方時二妃蓋老人安肯泣路傍灑淚畱叢筠頗疑葛陂化防防畱斑鱗愼勿脫水去入世多埃塵

種蔬

貧捨無旨蓄種圃治寒蔬縱橫數席間灌漑亦勤劬積雨有新甲時摘付中廚何勞樊遲學當問漢陰夫所居堂後北籬下獲二蛇一小色赤長二尺許一大色黒長七尺圍四五寸尾可貫百錢盡放之

二物穴我居嵗月亦已老一朝雙擒獲蜿蜿出幽艸安行免噬齧敢望吐珠報已月不殺蛇昔賢有遺告

小雨效韋體

午景蔽浮雲芳林散淸雨虛度遙吹稍覺靑葉舉殘蔬知夏餘隕葉兆秋序幽獨無往來烹茶誰晤語

柯山集卷七

欽定四庫全書

柯山集卷八

宋張耒撰

五言古詩

納涼

靡靡春事退寂寂夏日長日西騎馬歸臥此北戶涼官事幸休逸甘爲白頭郎朝出暮還家悠悠愧路旁所欣藥物靈頗覺疾病康幸免三已慍敢希五饋漿難堪七有餘不過三巳嘗呼兒且糲食貧固士之常

三伏暑甚七月八日立秋是日風作涼爽炎酷頓消老病欣然命酒成二詩

西風吹淡白牕戶含淒淸炎涼一朝變䢐暑逝不停山堂曉瀟灑病叟巾褐輕平時干雲樹芳葉亦復零苦熱逢三秋西風颯然起金气入艸木傷夷從此始盛極衰從之循環固其理老翁復何事新涼欣酒美白樂天有渭上雨中獨樂十餘首仿淵明予寓宛丘居多暇日時屢秋雨仿白之作得三章

寒極則有暑晦久則有明開辟迄今玆此理信可慿炎炎者易滅巍巍者必傾聖智無柰何況此愚昏氓設羅以獵獸切骨陷其膺重勢以鎭物懸絕壓其【案此下脫四字】與育力有不獲呈物情千萬變可盡得經營【案此下脫四字】士葛帶而蘭纓無求復無憂容貎甚和平【案此下脫一句】秋气日姿凊悠然有佳興美酒時一傾

罷官臥窮巷值此云物稠連延經旬雨城市欲行舟柱礎變防塘瓦溝成暴流蕭然殘暑退寒事戒衣裘老人朝睡足起坐梳白頭呼童飭晨餐薪濕爨婦愁洗我朱提杯不復具肴羞一觴巳徑醉萬事良悠悠

故人遺我酒气味芳以淸置之屋壁間興至時一傾銀杯度一合三釂已徹觥旣免戒沈湎且無憂病酲嵇阮愧令徳劉石無遐齡荒狂有何樂徒以酒自名吾幸免困此庶幾盡平生

古意

園中楊桞樹飛舞似含羞如何風靜處盡放眼中愁金鋪銀屈膝動處有人挨棊盤作十字中心爲子來橘犀如半月何日是圓時如何一種味卻有兩人知

權勢

權勢世所重桓溫役孟嘉桓公自人雄爲下未足嗟頗怪蔡中郎爲董受疵瑕因之以取死曽不念漢家士固感知已尙安知其他搜牢則可誅好邕自其佳

臨文

一病廢百嗜好文心未忘南牕納虛明羅列陳縑緗茫昧考巢燧典章斷虞唐淸妍進屈景雋永旌蘓張少狂不自料遇事形文章誤逢作者嘆因復力披攘蹉跎生白髮始防石室藏粗見漢家事濡毫時否臧文詞比工祝不殊公卿行何用疲心精舎本棄耕桑讀賦意淩雲律令尊張湯榮華系遇合才技無短長頗師老氏術抱璞和其光無營以卒歳刻意翰墨埸

自淮陰被命守宣城復過楚中遇道孚因同誦楚詞爲書此以足楚詞

秋庭新過佳菊獨秀先舎芳良未展風气已淸妍金鳯汝婢妾紅紫徒相鮮老人對節物昏昏祗欲眠與子讀楚詞亹亹忽盡編嫋嫋兮秋風憀栗在逺行蟋蟀鳴西堂淹畱了無成

寓陳雜詩十首

傳舎不可久束裝投新居新居亦茍完佳木頗扶疏灑掃尋丈地琴書遣朝晡風雲中夜變大如決渠落防若彊箭穿我老屋塗中夜起明燭移牀防吾雛傳聞北城隅老弱堤上廬官吏操畚紛紛役千夫螘漏或一決城闉變江湖吾衰也久矣豈復憚爲魚

昔記古甲子商滅而周興如何雨此日乃爲霪徴陰陽久乖張此事頗有憑豈天悔牧野洗此漂杵腥舊雨水未幹洞房苔欲靑新雨𨿽霢霢欺我墻善崩虛堂就夕眠永夜楸桐聲蕭然秋气至豈覺巾屨輕憐我老病者三伏困薫蒸得涼且飽飯何暇念秋成

朝雨如棼絲咫尺不相辧俄然晨光漏紺碧出天面天工易明晦頃刻俄屢變今朝事大定云物捲組練客有北來說蝝生被數縣谷穗無一粒遺稈如立箭卑田成大澤投種哀莫見官人懵不知猶喜輸租辦興懷及鰥寡猶愧吾飽飯

唐有元相國實殺顏平原平原腹有丹屍觧神已仙顏公死已矣人見如生前致令遺其像委曲與人言相國死倉卒穢韈塞其咽家門隨手破但怪椒斛千顏公黃塵外風節猶凜然元子墮九幽遺臭萬世傳

淸夜何晏晏客眠亦復佳鄰鐘喚我覺咽咽聞城笳披衣行中庭星漢已橫斜缺月掛西南皎皎流淸華莎雞振其羽蟋蟀旁悲嗟悠哉歳巳秋日月如奔車

開門無客來永日不冠履客至我老懶投刺輒復去端成兩相忘因得百無慮故人在旁郡書信不能屢興哀東城公將掩郟山墓不能往一慟名義眞有負可能金玉骨亦遂黃壤腐但恐已神仙裂石終飛去

疲馬齕故艸閉門苔蘚深閒坊居人少秋日疏槐陰境寂心亦間蕭然散巾襟靜中有深趣因見至人心谷神古不死玆理良可尋無令兒輩覺一撫無琴

念昔爲吏日朝夕羨人間觧印出公府翛然若歸山衡茅三畆居無客門常闗早眠而起晏永日或不冠故人逺寄酒爲致一醉歡我亦領其意呼兒具杯盤長閒貧亦好安用朱其轓我生本蓬蓽久已傲饑寒

我不知暑退但覺衣汗幹頗怪庭中天湛然靑巳寛有物叫艸根啾啾自相喧問知巳新秋大火流金天九土變寒暑正爾事亦繁靜觀付一笑吾事寧相闗但無筋力健悠然佳意還喧喧憎鄰里砧杵亂人眠

秦子死南海旋骨還故墟辛勤一生事空得數編書瑯瑯巧言語玉佩聨瓊琚知者能幾人憎者頗有餘書生事業薄生世苦勤劬持以待後世何足潤槁枯興懷及昔者使我涕漣如道路阻且長悲哉違撫孤

寄李端叔二首

束髮聞至道榮辱久齊觀中年嬰世故巳復傲憂患閒居𨿽荒寂幾杖頗淸晏悠悠閒晷景艸艸貧寢飯狂言無爲發濁酒醉自勸與君通家舊邇者頗屢見相望豈云逺數舎隔異縣吾人師佛祖妙防得忍粲斂蔵避世俗未免逢侮訕坐令鬢垂雪猶把從事版尺書每見警妙語珠在貫復君進明徳同遂丘壑願

陳墟自古皇疆野實楚縣沃野接神畿荒溝漕淮甸民風靜而陋原隰平以逺我來逢艱歳禾黍秋色淺荒居困蛬蚓風雨老藜莧閉門謝車馬隠幾親筆硯馬迹巷泥深庖煙檐日宴深居窺老易妙理殊自玩困亨方寸足誇安勞逺願乖離感歳月老色各滿面友道古所惇尺書莫辭倦

秋日曬古城

秋日曬古城西風振塵埃出門何所之壊道連蒿萊飛鳴雞犬稀破屋枯壕隈老圃理蔬畦晚甲瘦未開輸人暮出城棲鵶一一回悵然心不怡歸坐勸一杯

古意效東野二首

與君𨿽異坊秋涼各平分已遣月入牖更教風掃門照君幌中寢拂君堂上塵綢繆似衣帶終日繞君身扇不風自涼身不蘭自香深居不出門幽獨更淸爲鵲棲君樹爲燕巢君堂不食亦可飽況乃餐輝光

早稻

早稻如倒戈十穂八九折晚稻不及秀日炙根土烈踏車激湖水車眾湖欲竭得泉如沸湯旱土濕未徹老農祝天工叩額眼垂血遊雲不作風至輒散滅昊天未悔禍牲玉無徒設誰能縛妖魃敕起龍潑刺

鳴蜩

鳴蜩嘒髙風逮夜且復靜艸虫何爲者落日鳴復逞陰陽且戰爭微物何所競化工執其機開闔惟所命朔雁有行意肅肅如待令江河有舊渚寧畏風霜勁

書初涼夜至將曉【原注靈壽寺作】

秋房燈火淸人語久已寂城逺不聞更警柝鳴未息橫參已入地斗柄當天直乃知三更中市防已寂歷我時守書幾磨墨傾硯滳反覆小學書昏目如芒刺試尋鄰房僧鼻鼾背負壁體勞徑就枕冷夢分南北覺來寺鐘鳴僧禮像前席須防聞梵唄木魚如叩石舉頭視東牖朝日巳淡白反身起披衣神爽健筋力亟來酒甕邊側聼聲喞喞

秋日喜楊介吉老寄藥

閒坊逺市聲終日掩衡門惟有風中葉蕭騒終日聞午枕不成寐起坐無與言喜開故人書珍藥幸見存其方受仙聖其效未易論豈惟蠲沈屙庶可輔本根珍重復珍重厥價萬璵璠永年未可冀庶保無天昏

見黃仲達感秋意

秋風吹衡茅寂歷如荒村獨立無與語悲虫鳴艸根老木經疾風枝葉僅得存疏防不滿地白日耿當軒北城有黃仲眸子淸不渾時能出秀句寶鐡雕璵璠念將舎我去爲吏國西京荒涼古中牟晝夜輪蹄奔靑衫給吏役懷惡未易論彊顏詭應接有抱誰能言從容來去間無厭走黃昏【原注黃每相訪常以昏夜】

服仙靈脾酒

冷气侵吾髀趨拜劇苦艱仁哉神農氏遺藥驅恫瘝持錢取之市易得如茒芫繁枝與芳葉盡取無可刪貯之白縑囊漬以壺酒寛七日以供飲跛曵皆翩躚呼兒謹蓋藏用此九轉丹平生誤信書安坐得老邅方書豈盡信栁子固無言事固有然者豈容盡欺謾疾走非吾願且復補羸殘

孫志康許爲南釀前日已聞糴米欣然作詩以問之

平生一尊酒風月不可無謫官將十年一醉未易圖市豈無旗亭官亦有酒壚薄乃捩齒酸一滳不可沽英英孫夫子臭味眞吾徒自云得異糵乃出粳稻腴歳久精粹出去者乃其粗醖釀才浹日芳甘已盈壺傖人諭其力若火經茅蘆此語眞野陋殆出負販夫前日聞吉語糴米已在途每恨乏陳糯價直如買珠憐君久客囊傾倒無復余假器走僕僮供我一笑娛欲爲漉巾潛請學滌器如作詩以訊之何日陳尊盂

夜書

黯黯夜煙靑寥寥秋漢迥海月出天髙霜云泊天靜鶴鳴知露寒樹影當軒正幽客獨未眠經牕夜聲磬

小雨

稍稍陰靄集肅肅春寒生牕燈耿初照小雨細無聲還來就溫鑪依然有故情燕坐悄無語軍城遞逺更

月夜懷陳永源

眾喧息遙夜爽气漬煩襟殷勤低檐月入幌來相尋平生學虛靜每爲多病侵臥想陳夫子幅巾修竹林

冬日放言二十一首

淸冬萬境肅墻戶益蕭然薄寒惟可飲短景不容眠貧廚煙火暖塵釡亦烹鮮且復養口體何勞更問天湯餅慰朝餒三杯澆旦寒醉飽外何欲昏然宵就眠幽通夢有告黙存神自全蕭蕭松竹舎歳暮聊盤桓風連江气十月如深冬坐曹日暮歸宻室溫鑪紅慘慘庭下日騷騷外風三杯容我醉萬事聴天工小兒喜學書滿紙如塗鴉老婦寒不績當戶理琵琶樽中有神物快防如流霞三杯任兀兀凍臉生春華夘飲終日醉萬事付悠悠醺然據榻瞑檐方颼颼吾事幸無急不醉欲何求顧謂婦與子酒盡爲我謀寒羊肉如膏江魚如切玉肥兔與奔鶉日夕懸庖屋嬉嬉顧妻孥滋味喉可欲謫官但彊名比者何不足酒聖卯時歡此語聞樂天安用苦了了白日供憂煎浮世本幻妄空花電露然人間無實事惟醉庶幾焉愈老愈嗜酒益醉益自然兩人同墜車醉者乃得全我不但醉酒天和醉心源當其醉甚時更類癡與頑至道與物反夫豈防俗心聖處有閫域扃鑰一何深時時資美酒可得及其門送君者旣返君駕胡可尋淸晨坐官舎官舎復何有離披經雨菊蕭疏委風柳飽食或至睡涉筆無可否油然有好懷日暮歸飲酒日暮歸飲酒兒女戲我前須防徑三酌據榻已欣然老妻坐我傍肴胾已炮煎大勝劉伶婦區區爲酒錢我初謫官時帝問司酒神曰此好酒徒聊給酒養眞去國一千里齊安酒最醇失火而遇雨仰戴天公仁吾腹如鴟夷但滿貯醇酒外圓故不滯中靜一無有紛紛千百輩納若一塵垢下而至眞源保之故難朽淮陽名都防爽塏太昊墟最愛西城道汪汪數頃湖古木巢翠鳥淸濠見遊魚幽居多不愜懷我平生娛靈通古叢林他日休吾車出門循古城荒圃畦寒蔬手種堂下花頗已數尺餘何人攬其華故人應念予塞向久室處帟幕亦復周溫鑪熾薪炭永夜炎光流五更屋霜重重衾如無裘興懷無衣子卒歳聊優遊陶潛經世才齟齬不得肆彼寧徒嗜飲有蘊托諸醉時時吐髙詞頗復見一二義熈書甲子此意有涇渭葛公蓋世才功業亦云偶世無左將軍老作躬耕叟皇天挺奇產必使有所受珠玉在山淵終爲王府有秦人焚詩書意欲遂絕滅六經至今存何曽損毫髮興衰有天理人力自淺拙不憂驪山墓回首遭發掘元子本豪爽頗復有俗气孟嘉亦可人乃與較權勢崛彊盡百年究竟成何事江左無英雄汝得免徒淵明非無心似以酒忘憂如以藥愈疾未佳寜免憂我直好飲耳與世本悠悠人間有何事奚足煩杯甌

四月望日自孝悌坊遷冠蓋孫氏第

靑蕪滿古城白日照大澤街荒雞犬閙市逺喧閧寂中有騰騰者淮陽四年客坐偸太倉粟穩睡而飽食平生願陳力衰老困逼迫何曽一可意但有百無益偸安淺夫志茍且志士惜窮通有天理誓不安茍得朱陽方肇序春去無轍迹悵此復幾時撫事三嘆息

謫官

謫官成吏隱古寺度髙秋寒燈明夜室淸坐聞更籌裘葛屢往還感彼歳月遒吾意方有防誰能賦離憂

十月二十二日晚作三首

黯黯東牖闇寂寂吾廬閒粗糲飽婦子苜蓿無餘盤雁急天欲雞棲日巳寒老人防手坐一杯聊自寛天寒聊飲酒再酌已停觴豈不欲酣暢要使夜腹康意得樂有餘偶然不必長寄身造化中勿使天和傷蓬蓽無奧處北風利戈鋋空鑪有微火且復與周旋酒隱柴桑叟醉吟渭上賢二士忽已逺遺風載陳編

題壁

命駕欲詣客欲去復遲遲事幸無甚急何用勞驅馳家貧幸有酒亦略具鮮肥且復東窻下髙歌醉而嬉

夜坐

萬籟聲久寂三更霜已寒老人袖手坐一气中自存自得此中趣不與兒曹論但有老孟光相對亦無言

任仲微閱世亭

志士抱奇防常苦不得伸及其利害出倐已亡其人今古同此恨愚智竟誰分哀哉老任公英魄久已淪惟餘亭下柏閱世盤深根紛紛凡艸木幾變秋與春朝菌與蟪蛄盡死我獨存任公不及見見其賢子孫請君利斯奇仍復大其門

感懷

枯樹桓司馬五桞陶徴君微木何足道所嘆此兩人一埋柴桑骨一爲九錫臣榮辱俱已矣芳穢萬世聞

次韻題李援舫子

紫髯不復見故宮無入門元子亦寂寞一丘弔遺魂興亡兩夢幻今古一朝昏念當置是事盡此舟中樽

秋感二首

秋日無逺暉秋艸無羙姿殘蛩弔白日寒鳥悲空枝時節一如此余出悵安歸彊歌不成音還坐空涕垂感動百慮遊觸心遂紛披棄捐勿復道日暮眠吾帷

秋山多逺聲日暮尢百態鳴風落髙樹淸澗防寒瀬鳴蜩黙誰憐瘖死不償罪蛩啼獨不已有愬未逢觧天時激汝曹寧自知進退吹噓成踴躍芻狗忌撤祭庭空月宵掛園冷露晨沛嗟哉心𨿽忘俯事還感慨

夜思

江邊鸕鷀嗚棲我屋南樹夜深風霜寒呼鳴自相語樹頭鴉翼動樹杪雁行度朦朧見江山一一翻飛去

嘲南商

兩防全匹帛望知江淮客深藏計算苦好鬭意气窄愁逢湯餅盌遇鮓論甕咋市南沽茅柴歸店兩顴赤

種芭蕉

幽居玩芳物自種兩芭蕉空山夜至滴滴復蕭蕭涼葉泛朝露芳心展夕飈東堂日虛靜秀色慰無聊

無題

蔌蔌鳴葉下初無風過之流年一如此慷慨使心悲平日談堯舜立朝羞自私溫鑪暖老客聊復此棲遲

大十日不止五月十八日晚始霽

昊穹忽悔禍滛雨霽今夕峯嶺舒紫翠雲天麗金碧深蛙鳴逺汪涼葉墜余滴漏屋百不憂宵眠始安席

天運

天運不暫止何啻過隙駒向來檐前日忽巳墻東隅樂者苦其疾憂者怨其舒由來盛與衰變滅皆須臾

悼逝

結髮爲夫婦少年共饑寒我迂趨世拙十載困微官男兒不終窮防展淩風翰相期脫﨑嶇一笑紓艱難秋風摧芳蕙旣去不可還滳我眼中血悲哉摧肺肝兒稚立我前求母夜不眠我𨿽欲告之哽咽不能言積金𨿽至斗紆朱走華軒失我同心人撫事皆悲酸積日而成時積時更成年山海防崩竭音容永茫然

柯山集卷八

欽定四庫全書

柯山集卷九

宋張耒撰

五言古詩

喜雨四首

陰陽不暫駐今夕已秋風晨興綿絲冷嵗月驚衰翁朝煙防薪濕小甲蔬畦空且復一杯酒吾生不終窮手種五色蕉意待聽秋雨南風扇旱日破葉萎不舉霶未終夕綠潤遽如許秋色入書幃已覺靑鸞舞

墻東有髙樹夏葉圓綠綺西風才一夕蕭颯遽如此寒螿號其顚蟋蟀曉未已羣動催流光榮華難久恃隙地秋日曉寂無鄰里音惟有艸根虫風前咽復吟悲歌者誰子䢐年驚苦心靑燈夜齋靜微溫生薄衾

次韻防存之直捨種竹

曽郎風塵表不似宰官身吏捨數竿竹鑿池水粼粼此君不可疎亦復未易親虛心澹相授頗似南郭鄰我知王子猷正是君輩人

贈蔡彥規

我不見蔡子杜門十日余今日叩我門滿手擕瓊琚鏗鏘寫我前雜以貝與珠我不知報低頭驚且吁讀畢致於懷餘光溢衿裾坐令簞瓢室磊犖堆璠璵我拙寡所合甘爲不材樗嗟君何所聞屢枉長者車我來淮南遊靄靄子之譽驊驑走千里凡馬安能逾柰予不自量痛鞭而疾驅常憂過所往疲憊傷吾軀願君少待我且欲休吾駒跳奔舎其羣子樂誰與俱俯身援其類是亦仁之徒不然但用我畏甚將逃逋何如少待之效技供子娛我無功名願與世日益疏反慕古沮溺窮年事耕鉏皇皇吾夫子憂世亦勤劬𨿽然竟何就孰若安以居人生各有懷未用相賢愚得樂願卽止安能較錙銖又疑異所任勞逸事亦殊作歌以訊之子意當何如

寄劉聲【原注在海州作】

別君幾何時人事浩千萬身如張射侯憂愁劇彊箭崎嶇走窮縣艱苦君未見未知菽水豊已感霜露變羈孤寄窮海親友誰弔唁析圖補冬裘乞米煮朝飯無聊猶自思援溺固誰願人生不終否此語非我分英防伏泥塗暫晦久必現如予百不能理自合貧賤豈當議隱顯而有不遇嘆但思竄山林逺脫人世患有田足耕耘有水足罩汕蕭然便終老到死百不問平生泥佛祖久已師壁觀況將無生禪下視有爲幻吾子出羣材千牛有餘刃行當脫塵埃鳴佩侍淸燕髙卑各有得願勿譏尺鷃不有行道人誰當佐堯舜時哉勿自滯功業在力勸握手不可期此計吾行辧

寄陳九

別來常思君無異饑待哺如何偶相逢握手復告去念初別子時芳艸才及屨天時不可防見歳雲暮出門怪子瘦告我困道路飄飄千餘里陸走復水溯古來黃金盡壯士色亦沮斯人獨何少乃有衣食慮才髙窮不怨志大貧若富吾將告君理子其聴我布人生不終窮否泰亦有數子其保所有錐穎嚢必露古來立功名其始不無忤得難失自寡進鋭退亦遽念君歸海瀕誰與朝夕聚我方困而學每冀朋友助一從城北歸夢魂見已屢願因南來者時以尺書寓

贈江瞻道

我行於四方其所急者友嗚呼得之難百不一邂逅人心不可齊若十指於手隨其短與長亦各有所取剛防硬而折柔有弱而僕質良文不中美外莫副寛壺泛以枵狹盎廹而陋此猶其大槪瑣瑣難悉究譬如選長材棄百不一有其間𨿽得之猶或煩矯操我友居淮濵飲徳悉自幼豈期覊旅間乃獲聞謦欬嗟君如美玉外徹中乃厚埋藏困塵埃要以不可垢他人十不一子乃得八九餘虧能防何不待勉而就乃知昔求艱特以見未久但憂奔莫及敢憚喘而走我心子所知濩豁無所囿是以行於世往往得嘲詬人才如其面不自知好醜立之明鑑前乃見其可否子於我無嫌告我當苦口惟我於攺過竊不敢自後嗟予廹饑寒子亦仰五斗何當兩有歸投老作鄰叟

呈徐仲車

朝日照髙檐夜霜猶在瓦纎纎墻邊桞春色已可把殘年能防何奔駛劇湍瀉𨿽無功名求衰暮亦悲吒出門問徐子兩計決取捨爲當勉自修汲汲不可暇爲當飲羙酒送老在杯斚子當指我途我卽防其馬但我懶拙姿終非服勤者

正月望夜示童子

呼童致明燭展我前書顧謂爾童子此豈不足歟得意自忘僞觀一知其餘爾觀千萬燈豈與一燭殊爾豈不欲醉舉杯傾我壺爾豈不欲飽搆火烹我魚人生貪外物要以樂其軀吾求安不足安用勞馳驅

贈惇復

惇復想爲詩目見無全牛天工忌其才小邑使拘囚漫塗以塵埃訟訊羣啾啾尙於紛紜中逸興時奔流不知誰使之瞥爾爲南遊驊驑解其縶鷹隼脫於鞲山川困搜羅風月遭嘲咻舉手聊探之縱橫爛琳璆不有同行人更歌而疊酬天應憫子勞久苦暫使休柰何少縱之一放不可收歸來見我喜逸气淩髙秋我竊不自量妄將挾其輈心知不可追子幸爲我畱君方嚴旗幢我亦戒戈矛將圗詰朝見百敗非予羞

讀戚公恕進捲

世方尙纎柔子獨不可揉人皆喜呶呶子語不出口巉然卽之髙俗子競嘲詬我嘗要之難快使暴其有乃知謗之非更覺所得厚由來難小知此固可大受讀書常辛勤世務飽經構瑯瑯滿編文一一可推究俗儒昧事實文字工防繡可觀不可用章甫冠土偶子能獨不然渾朴謝雕鏤寜爲目前玩功見施設後知心古所難形兀實難售嗟君聽者寡風雨但孤雊又思理難常功業亦邂逅豈令匠石斤常縮防間手無爲扣角歌且進滿尊酎但非遽可令有所待而偶幹將伏黃土气乃在牛鬥顧君久自安蔽抑寜復又

與友人論文因以詩投之

我𨿽不知文嘗聞於逹者文以意爲車意以文爲馬理彊意乃勝气盛文如駕理惟當卽止妄說卽虛假气如決江河勢盛乃傾防文莫如六經此道亦不捨但於文最髙窺不見隙罅故令後世儒其能及者寡文章古亦眾其道則一也譬如張眾樂要以歸之雅區區爲對偶此格最污下求之古無有欲學固未睱君爲時俊髦我老安茍且聊獻師所傳無以吾言野

寄參寥

春風入楚鄕與子別經嵗有客過我門攜君尺書至昔我出京師倉皇省家事遂令千里別不一執君袂又聞子亦行杖履若飄駛𨿽成相思詩欲寫不可寄飄飄山水夢時與飛錫值乃能以書來知子猶我記浮雲隨髙風聚散未可計遲君冰雪詩濯我塵埃思

送胡考甫

胡公精悍姿勇气如秋鷹兵書百萬言揮塵談如傾羞戴文吏冠慨然喜功名願得文二殳爲國作長城朝廷士力盛戰馬如雲騰貔貅飽肉食武庫森神兵此豈不足用麾之若雷霆如何彼疆鄰坐敢邀金繒由來在得將選擇當至精譬如飬騏驥有禦乃能行安得偉大夫長驅兩隅淸淮南聽公語乃是衛霍朋終軍白面児尙欲請長纓縱橫老將手出防盍一呈防馬勿自滯我將觀厥成一奮庸將驕泛灌出精英立功報天子執節擁旗旌男兒當封侯寜爲老書生

旦起

漫漫東牖白開帷納晨光欠伸推夜枕叩齒披朝裳瓦盎汲石泉潄濯齒頰涼維玆孟夏初宿雨淸髙堂棲鳥起且啅露鶯鳴更藏悠悠曉花殷落落古桞蒼西捨初鳴防東鄰出求糧客馬已別櫪啇車欲逾岡羲和一輝羣動皆擾攘有生無不求誰得偃於牀人生但如此勤苦亦可傷況我病倦翮飄飄信風翔永懷中林士棲志煙霞鄕願言寄旅迹相托以徜徉

庭艸

冉冉朝雨霽欣欣禽哺雛鮮鮮中庭艸佳色日已敷童子惡其蕃謁我盡掃除我爲再三擷愛之不能鉏人生羣動中一气本不殊柰何欲自私害彼安其軀況我麋鹿性得此亦可娛延蔓藩籬間常若田野居亭亭濯露曉偃偃披風余所嗜乃若此我生合樵漁

寄答參寥五首

昔我初見子子時客京師聞名久不獲旣得過所知示我一卷書大小百首詩我嗜不可輟熊蹯薦朝饑約子彭城遊念當行有期中間忽倉卒決去不子辭子後來髙郵我居淮之湄中間無百里詩句履欲馳客來得子書云子久南歸投書不能讀恨我聞之遲使我早知此扁舟尙能追逺別不執手近居不相攜毎念今悵昔耿耿膓悲子行日已南我去日已西音書不可頻何以慰我思

蘇公守吳興山水方有主子兮從之遊掛錫當可駐塵埃困孤鶴念子久失所秋風展其翼道使萬里去靑雲引髙唳爽絕誰敢伍予駒欲西秣東我江海艣平生二三子往往在南土子才得所樂我拙日益魯拳拳相思心契濶不得語

秦子我所愛詞若秋風淸蕭蕭吹毛髮肅肅爽我情精工造奧妙寶鐡鏤瑤瓊我𨿽見之晚披豁盡平生又聞與蘇公復與子同行更酬而疊唱鐘磬日撞鳴東吳富山水艸木餘春榮悲予獨契濶不得陪酬賡

我生爲文章與眾常不偶出其所爲詩不笑卽嘲詬少年勇自辯盛气爭可否年來知所避不敢出諸口時時未免作包以千襲厚低心讓兒曹黙黙眾人後見君不能已頗亦陳所有君豈少取之時以佳句授幽喜有聽淸唱慰孤奏如何瞥然去使我不得友

蕭蕭江湖客疏瘐若秋竹苦心爲詩章日夜撓心腹淸無浮聲促柱有哀曲湔湔幽嚴泉一一淸可掬人生於文章初若力不作及其成欲售又困瞽者目子從吳興公乃獨獲所欲得意有知賞幽懷免窮猶嗟予有所投痛學自藏覆子當慰我窮時寄書數愊

夏日雜感四首

我前十日至桞葉不蔽日我後十日來芳條如紺室枝間有好鳥鳴和若琴瑟渠渠哺其雛啄我園中實梢梢筍成竹濯濯艸過尺心驚嵗己半念此日月疾朝來數葉隨盛憂有萎色悲哉一陰生長養從此極

士而懷其居孔子亦云非賢臣事晉侯夜載使逃齊酖毒比晏安君子不可怡樂小必害大安近逺之迷野芻養騏驥當念和鑾馳一飽願卽止防何非犬雞髙賢意有在汲汲不敢遲安能守槽櫪長伴兒曹嬉

羣動入夜息我歸亦安眠脫我身上衣援枕體晏然朝日常營營有生不可閒羲和戢其光幸此須防間人生一世中大小無百年胡爲不自睱長抱勤苦嘆才者勇設施誕者誇勢權彼有驅其心欲休諒無緣我本與世疏少慵老成頑何爲不引去坎坷行所難

娟娟檐前月𨿽缺猶媚好團團理絲虫養身恃其巧無能老蝙蝠乘夜出堂奧那能捕飛蚊未解聒耳閙悲歌艸間蚓辛苦自鳴噪爾生可以黙何所欲而躁鳴蛙訴其渴謂若天可禱瘖蟬死不鳴豈以防無效悠悠羣動情誰得辧醜好我歌豈徒然亦用自警告

和周楚望

宿雨生曉潤繁云滋暑陰我居廢不葺常苦積雨侵果墜厭風惡艸沈知潦深拳拳抱幽嘆耿耿嬰煩襟吾子久不來幽居誰見臨飄然得秀句生我江湖心一官亦漫爾勤苦安能任何當捨此去拂我塵埃琴饑寒仰五斗求尺而防尋悲我復契濶誰復知吾音

秋日晨與寄楚望

夜雨霽淸曉浮雲散涼川幽人理靑發汲彼石井泉焚香展素帙持珠諷妙言晨暉淡悠揚秋霞防紺天萎花開露余孤葉零風前感此芳節晚長嘯心悠然傾觴散滯念粲菊畱華年牢落嵗暮心非君誰與宣

感秋呈宏父兼呈周楚望三首

西風吹我舟繋防岸邊桞蕭蕭落船葉日夕煩我帚心驚芳嵗晚日月去如走搔我鬢邊髮少壯寜復久平生拙謀身辛苦爲五斗茍逃饑寒憂不敢擇所受心因摧折低面若塵埃垢拳拳警前勇俛俛蹈新【闕】功名委之命寜足計薄厚獨遺古人書千古相獻侑我烹亦有魚我酌亦有酒非求與俗違聊以安吾守

西風中夜來飛雨隨以至攬衣不能眠起坐爲涕泗炎蒸𨿽云酷香艸猶可佩淸商來無情凋我蘭與蕙吚吚艸虫悲裊裊露蟬嘒髙梁燕如客鎩翮鷹方鷙乾坤本無心萬物隨一气如何於其間感愴坐自累置之勿復道得酒但知醉陶然杯杓間蕭灑無餘事

浮雲無停陰急雨來淸秋颯颯水上風吹我千里舟二年客淮楚乞米充饑喉空堂堆詩書冷落妻子羞操舟將何之漫浪爲西遊豈不厭奔走貧賤無良謀人生天地間如萍水中浮安得必所往南北但隨流逹者知其然委已任去畱止若寄渚雁行如浮海桴萬物本無事百年漫多憂懷付造物俯仰予何求

和登城依子由韻

步登髙城望望望殊未己惟時嵗將窮冬孟月魄死紛吾方有懷一坐爲三起悲歌撃枯枿聲與淚俱至人生隨大鈞命不貸君子付之無如何外垢資內洗前知賤終吉外頗與愚似開門張瓊瑤誰者目不寄支離冒多福嬋娟畏獨羙舉頭蒼天髙嘆此靑雲士酌公芳尊酒願公百憂止履善神所勞委置目前事

西華道中

我行陳許郊千里平若掌居民雜荊榛耕少地多曠野兔乍跳奔驚鳶或髙颺喬林多疾風寒澗有餘漲棘籬蔽茅屋雞犬入村巷主人掃土塌秣馬具朝餉童児汲土井敗飯堆瓦盎勿悲爲生陋自足無他望嗟予走薄宦奔走年將壯長抱羈旅愁何時稅歸鞅

泊南京登岸有作呈子由子中子敏逸民

客行嵗雲暮孤舟衝北風出門何蕭條驚沙吹走蓬北涉濉河水南望宋王防落葉舞我前鳴鳥一何哀重城何諠諠車馬溢四郭朱門列大第髙甍麗飛閣湯湯長河水赴海無還期蒼蒼栢與松岡原常不移覽物若有嘆誰者知我心口吟新詩章予撫白玉琴鳴琴感我情一奏涕淚零子期久己死何人爲我聽推琴置之去酌我黃金罍幽憂損華姿流景良易頺

宿合澑驛

空庭野雀噪客至休我駒盡日衝塵沙解裘振裳裾熒熒靑燈光夜永寒堂虛破見星斗明月照廣除搆火旋烹煎妻児具盤盂彊飯一爲飽困眠體防舒嗟我山野姿懶拙與世疏如何彊所難忘躡仕進途己習未易捨欲行倦馳驅悲哉不早計旣晚空嗟吁

至日離許州

先王重至日靜息資防陽閉闗絕啇旅後爲不省方我獨何爲者古寺嚴晨裝酌酒飲僮僕披裘冒朝霜眷彼道路人熈然樂而康尊酒疊爲壽華衣冒鮮妝懷古固非士逺客亦可傷悠哉任行止且復傾吾觴

沈丘道中

霜霧沈逺星芳林語春鳥客眸帶余睡馬力健淸曉凝煙披艸際初日動林表心隨和風快興與飛雲杳芬菲悵已晚夏陰生桑棗慷慨一防鞍此懷殊未了

感事二首

投老益無趣誤爲世塵嬰飄然欲脫去疲弱安能耕始謀苦不臧妄欲事功名中路兩不可徬徨始嗟驚回轍愴己晚悠悠事遄徵萬物各有求我生安得寜

自古衣食勤物生無時閒春耕望時雨厚土常苦幹舉頭呼天公天逺安得聞幸此中夜雨瀟瀟灑中田天人兩異情相值良獨難水旱與丰年由來皆偶然愚夫苦多怨智士卽而安我歌寜獨此萬事一嗟嘆

漫浪翁

劉壯輿年過壯久不仕嗜學著書自名漫浪翁所居之園林堂室皆以是名之求予爲詩因記之

堂有書萬卷園有竹千竿逍遙於其間漫浪追昔賢乃祖首陽人疾世餓空山堂堂祕書公赤手犯鯨鱣後來得吾子門戶眞有傳己信懷道貴預知行世艱婆娑欲頭白不肯彈其冠我頃未見之千里知肺肝不惜委珠玉投我書數編我窮安放逐老去頗知田君獨胡取之學問攷淵源江鄕嵗已晏幽獨抱悁悁何當一杯酒與子相周旋

發岐亭宿故鎭三首

我別竟陵時楚稲如碧絲秋風發齊安稲穗如植旗流年去荏苒客路何逶迆弛擔終未卜永負山中期乘月入秋山月午山蹊靜森森松竹林夾道散疏影陰風畱暗壑白露防朝嶺耿耿村雞鳴坐感單衣冷徵人不敢安蓐食待明發潤衝石上云冷踏松間月艱難付一笑嵗月驚屢閱亞道傍松茯苓應可掘

獨遊東園

淸曉步東園獨遊悵無侶菇蒲緑己深鵝戱春塘雨取酒就花傾隔林邀客語歸來春興防睡起日停午

同毅夫賀無斁教授

吾聞寃句民盜若春竹筍異時用武吏摶撃縱鷹隼洋洋劉太守【原注貢父治曺不用刑而盜衰】豈弟發素蘊凶年盜乃減見謂君子敏先生衍詩書循吏副憂軫庶防從風靡少緩束濕君家龎眉伯學行我標凖捧書見華髮應爲一笑聽

喜晴有感呈晁郎

山城滛兩霽牕戶含餘淸老人午睡足杖防繞荒庭長夏吾廬秀淸陰交眾榮茫茫榛莽中萱艸其英植杖視天壤悠然感浮生淹泊且無嘆人事亦難恆一旦捨此去觸物不無情何爲久戚戚遇酒但知傾

春雪二首

春云驕不行凍雨作飛雪夜深歸無燭已覺馬啼滑那知事未己通夕注不歇堂寒曉附火檐滴更淸絕前者城東遊桃李粲己發陰陽不可料寒气晚猶泄靑靑髙坡麥舊事日可閱當春望時雨盛雪或爲孽生民常苦勤不敢愛膏血如何待一飽常苦神物奪茫茫元精理未易論本末解裘換鬥酒莫畏衣百結

天寒城南寺門外無馬迹東風雪疾消春泥深一尺豈無老欵叚畏蹶不敢防還歸見児女怕冷不下席揚雄未就雙鬢颯已白𨿽云客載酒此意終岑寂功成則有命生事亦人力胡爲不自勤守此欲何獲田桑旣有裕醪醴亦余溢嗟哉好事客從古百無一

柯山集卷九

欽定四庫全書

柯山集卷十

宋張耒撰

七言古詩

有感三首

郁城本自貳師謀騎士防劍猶封侯董生明經守正直白首區區相侯國參差世事足嗟嘆我笑羣兒較目前可能董子之榮辱乃在封侯得失間

羣兒鞭笞學官府翁憐癡兒傍笑侮翁出坐曹鞭復呵賢於羣兒能防何兒曹相鞭以爲戱翁怒鞭人血流地等爲戱劇誰後先我笑謂翁兒更賢

南風霏霏麥花落豆田漠漠初垂角山邊夜半一犂雨田父髙歌待收獲雨多蕭蕭蠶簇寒蠶婦低眉憂繭單人生多求復多怨天工供爾良獨難

題大蘇淨居寺

平生愛山如好徳未嘗一飯忘泉石大蘇山下松栢林路盡重門照金碧思公得道神所相指示巖幽駐缾錫天臺妙教源欲啟來此一酌曹溪滴兩公道塲守龍象兵火暫晦終輝赫撞鐘伐鼓食千指皆二大士之餘力縈紆石磴造山頂上有玉人方燕寂北軒三伏飛冰雪一日掠盡淮山色東遊塵土我實倦道遇化城聊暫息靑鞵布襪舊家風此身終效名山役

客過

嵗窮北風捲平楚張子畏寒深閉戶叩門過我者爲誰束帶出見亦良苦俛眉謂客子勿瞠我心善煩勿多語天寒酒賤曷不飲安用造謁勤如許

謁客

入門投刺吏翩翩我非欲見禮則然異哉賔主兩無語客起疾走如避然我巳不恭愧昔賢忍使塗炭朝衣冠人生暫聚鴻集川春風吹飛何后先

迎客

城門抱闗皆老兵問客來早天未明我笑老翁勿嘲訕我愧古人百千萬道傍赫赫翁所見寒熱郡國欺鄕縣人之所畏敢不畏嗟我此翁安得慢

局中晝睡

鳥啼花開千萬思春色醉人成午睡焼香掃地一室間藜牀布枕平生事君知章華久寂寞楚夢無人憚靑兕東風轉野作晴雷蕩蹙山川作紅翠白日下照七澤寛孤城樓觀失餘寒頗怪故山頻入夢年來眞厭楚人餐

園花盛開秬病不能觀作詩諭之

東風著花花披靡花風吹人人欲醉老翁逄花如啜醨彊自挹酌終無味鬭紅鬭緑態千萬長笑花工誇幻事若知空色無異觀世上何曽有桃李

小孤山

一枝水孤劍立古廟開簾雙臉紅水邊古木老龍蟄山下水色磨靑銅我來扁舟望有禱萬頃春水淸溶溶明神報我意加厚嗟我薦獻愧不丰重遊知復在何日俯仰天地身飄蓬

初伏大雨呈無咎

初伏炎炎坐湯釡長安行人汗沾土誰傾江海作淸涼云駕風橫白雨普陀眞人甘露手能使渴乏厭膏乳且欲當風展簟眠敢辭避漏移牀苦淸貧學士臥陶齋壁上墨君澹無語翰林但觧嘲苜蓿彭宣不得窺歌舞聮詩得句笑出省防馬渉泥歸閉戶牀頭余榼定何嫌牕外石橊堪薦爼

謝黃師是惠碧甆枕【案此題一本作師是貺碧甆枕短篇償值】

鞏人作枕堅且靑故人贈我消炎蒸持之入室涼風生腦寒髮冷泥丸驚夢入瑤都碧玉城仙翁支頥飯未成鶴鳴月髙夜三更報秋不勞桐葉聲我老耽書睡苦輕繞牀惟有書縱橫不如華堂伴玉屏寶鈿攲斜云髻傾到陳午憇小捨有任王二君子惠牡丹二槃皆絕品也是日風雨大寒明日作此詩呈希古

初來淮陽春巳晚下里數楹聊寢飯此邦花時人若狂我初稅駕遊獨懶任王二君眞觧事來致両槃紅紫爛天姝國艶照蔀屋持供佛像安敢慢江湖逄春豈無花格頑色賤皆可揀誓觀中州燕趙態一洗千里窮荒眼風波歷盡還故郡此願誰知輒先滿那知中夕忽凜烈臥擁牛衣眠失旦名園泥淖安可入坐惜殘芳風雨散東鄰夫子亦嗜酒臥聴午雞方起晴明猶及一寓目我老尙能揮大醆

次韻答天啟

黃鐘無聲登瓦釜蔡子靑衫在塵土逼人爽气百步寒知子胸中有風雨三年河東走鐵馬絕口魚鰕便酪乳歸來萬卷付一讀不學兒曹用心苦周瑜陸遜久寂寞千年北客嘲吳語莫徒彩筆云錦張要是寶劍蛟龍舞天兵百萬老西北快馬如飛不出戶眼防六纛出麒麟走取單於置刀爼

麞猿圖

陰巖萬古無纎塵木石翠潤無冬春時哉兩猿掛復蹲其一抱子爲屈伸下有遊貆意甚馴雄雌嬉遊循水濵沐猴遇麞愕欲奔據髙自得俯而捫懸之門堂閱疑眞妙哉易生筆有神以此成名以終身

謝錢穆父惠髙麗扇

三韓使者文章公東裔守臣親掃宮淸嚴不受槖中獻萬里歸來兩松扇六月長安汗如洗豈意落我懷袖裏中州翦就霜雪紈千年淳風古箕子

聞蛩有感

遙夜飛螢動秋思獨臥空山驚晚嵗可堪六月已聞蛩日暮咿咿響庭際闗河多風气蕭索碧樹先秋早搖落鳴機夜織常怨寒白紵吳衫苦輕薄年年促織誰最悲堂上美人愁翠眉淸砧搗練對殘月玉筯啼紅裁逺衣唐風詩人勸其主行邁苦遲嗟嵗暮山城聴汝巳三年三年白髮多於故飄飄秋夢到江湖我欲東歸鱠碧鱸安能爲爾將雙淚嵗嵗風前沾客裾

赴亳州教官次韻和中書錢舍人及亳州守晁美叔見贈

久知疏慵難應接勉彊一官親訟牒羈窮正似鳩無巢擺去不如魚有鬛從來書史鈍蹊徑更嘆詩騷窮事業防思狐白易絮纊羞裭舊服求新裌又憐誇毗竟何得把玩區區一蚊睫久知趨向合饑寒正借文章漫嚅囁紫微丈人椽作筆誰得羸師傳諜諜知擒敢慢武侯縱有穽前知魯侯敜荒蕪滿編求指摘望以餘光分暐煜乃防稱屈力襃揚不意糞壌藏諸篋獲如丘陵飽則可良禦不悅猶非獵平生遇賞有君子處世𨿽鈍吾知捷淸閒得食學官祿願以詩書塡吻頰牙懸喜校鄴侯籖藤織新成沈郎笈晁公聲名三十載餘事筆蹤傳法帖紫芝眉宇望不逺屈指數日無旬浹黃衫健步書見賜紫誥除官等何躐久懷薄技待後乘宣管盈囊紙來歙坐乖前計空惋悵袖裏從今雙手壓醉歸應被官長瞠來飽徒勞方朔臘

暑毒不可過又每爲賔客見擾午寢不安奉懷邠老之無事也

桃李成塵鶯未老梧桐未落蛩巳多杜門髙臥作閒計挾防讀書如懶何頗遭褦襶驚午夢正坐熱行官不呵柯山大隠羲皇上淸風一榻無經過

和立之消梅

木奴度淮輒爲枳後皇嗇之理應爾靑梅千里江南春何時相逄車馬塵我衰病齒不能酸微香觸鼻舌生泉想見曹瞞老狡獪指林駐馬三軍前

送歐陽經赴蒲圻

異時堂飲洋川酒防喚扁舟度樊口兩山泉石多故人送子南行一回首蒲圻小縣聊讀書當使裏閭無呻吁結束歸來接臺省不應厭食武昌魚

蘓叔黨呂知止許下見訪叔黨有詩戲贈以此奉答

三年齊安有江山可當中原故人靣北來塵埃逄故人眼前卻作江山見君似江山定不疎能出吾言世亦無蘇郎下筆妙無敵呂郎與談驚未識鳯雛驥子未宜輕囊空各有千金璧贈君錦繡與瓊瑤報我瑯玕金錯刀溪毛潢污未相棄嵗暮與君甘緼袍

不寐

荒庭雨多秋艸侵秋蛩相語秋夜深艸虫暗飛羽格磔星河影髙天淡白騷人多懷夜不眠老松微吟風颯然山川浩蕩何日還晚空漫漫白露寒

對蓮花戲寄晁應之

平池碧玉秋波瑩緑云擁扇靑瑤柄水宮仙女鬭新妝輕步淩波踏明鏡彩橋下有雙鴛戲曽托鴛鴦問深意半開防斂竟無言裛露微微灑秋淚晁郎神仙好風格須遣仙娥伴仙客人間萬事苦參差吹盡淸香不來摘

上元旦早起贈同遊者

夜來人散殘更月曉陌空存舊車轍彩燈城市巳春風寒木人家猶臘雪彊起相逄酒未醒殘膏宿火尙熒熒歸來更拂障泥錦重約黃昏信馬行

贈李徳載

男兒當讀五車書輟業應須蓋棺日人生事業要彊學譬彼欲耕須逮濕李郎落落奇丈夫美玉應須作圭璧請將便腹包五車汲汲講摩如故疾

防恩守東魯不意流落之餘聖朝升之藩鎭感而成詩復用李文舉韻

我詩四十心不動寵辱悠悠付春風聖朝湔洗諸老成顧我衰晚名亦共魯人詩書久寂寞間壁不歸書府送道衰洙泗忽千載後來爲政誰輕重平時擇守要有補豈但坐使民供貢吾邦邑子有防夏未肯無言受愚弄天王有意蘇疲俗何術與紓鞭箠痛應須問道東家翁必也斯民使無訟

逰武昌

一葉橫江淩浩李君見我迎門笑鵝黃初熟醅旋壓書室焚香地新掃淋漓歌笑不知夜竹榻枕藉眠諸少老人被暖覺獨晚驚起東南日如燒四明陳子定愛客生火寒廰邀我到盤殽香潔具俄頃鱠斫寒魚初出沼仲謀霸气久寂寞元子亭基尙危峭荊榛荒梗上石磴人物淸江開野廟暮投明府快一飲主意殷勤賔屢釂星河破碎歸中夜明日淸淮理歸棹王家園館靜人眼掛壁於菟疑欲齩殺雞爲黍辦倉卒看畫烹茶每醉飽還家閉門空寂歷勝境目前皆了了玆遊可再誰汝嗇老懶似不能輕矯西山得霜瘦如削蕭寺崢嶸出粉篠幸予腰髀猶足使與子淩寒恣逰眺

春日

堂堂春日躍出山郊原艸木皆淸新千紅萬紫各有態正自酬酢勞精神短籬誰家小桃李𨿽復幽陋亦可人但知痛飲莫辭病數年幽憂難具陳

送孫志康赴髙陽

三觴艸艸豈足飲聊具數刻畱君歡年來故友半零落每念及此傷肺肝淮陽窮棲幸見子胸中鬰結爲少寛柰何捨我去不顧薄宦謀食何艱難陳郊窮秋苦雨霽積雨未受短日幹念君匹馬走坡阪防犯霜雪勤徵鞍吾遭坎皆自取之燕何得南其轅𨿽然男子豈常爾且復養此淩雲翰

贈李徳載二首

我家外翁天下士欲以文章付孫子愛君丱角巳食牛屬書筆下無停字願君飽讀大父書學到莫憂名不似重教我輩見風流更以餘波變鄕裏

長翁波濤萬頃陂少翁巉秀千尋麓黃郎蕭蕭日下鶴陳子峭峭霜中竹秦文蒨藻舒桃李晁論崢嶸走金玉六公文字滿人間君欲髙飛附鴻鵠

秋曉

老人不睡秋夜長五更鼓角鳴東堂悲蛩牀下欲無語黃葉瓦淸新有霜雁聲相應江南北斗杓欲下天中央老人山尊有美酒岸中先酌一杯嘗

東方

東方未明更五鼓星河寥寥寒雁度鐺鐺鳴鐸誰家車陌上驅牛輾霜去北風吹面足踏冰村南早飯天未明年年輸稅洛陽城愼莫後期官有刑

寒蛩

寒蛩振翼聲騷騷夜深月影在蓬蒿老人𨿽眠睫不交愁牕人寂燈無膏荒城鳴金睥睨髙北斗下挹江南濤悲笳三奏老雞號晨光出山開泬寥

秋雨小酌贈賈七

出門秋雨泥漫漫嗟我后土何時幹官曹事休歸舍臥破屋浙浙西風寒弱妻傾榼勸我起稚子笑語爭杯盤我生樂事但如此爲爾一醉愁腸寛仕途翩翩鬭巧捷華裾鮮縠相追攀老來百事覺羞恥懶伴兒女塗鉛丹賈郎豪華獨異我粉腮玉指雙鵶鬟淸眸侑酒醉百醆肯咀貧甕寒虀酸堂前菊花日以好落砌槭槭梧桐殘當謀痛飲待九日豪气一壓龍山桓

山海

愚公移山寜不智精衛塡海未必癡深谷爲陵岸爲谷海水亦有塵時杞人憂天固可笑而不憂者安從知聖言世界有成壊況此馬體之毫釐老人行世頭已白見盡世間惟嘆息俛眉袖手飽飯行那更從人問通塞

將至官坡登一土岡望復州作

茫茫夢澤連禾黍斷壠橫岡散平楚登髙試望竟陵城孤煌落日知何處舊逰如夢去莫挽客愁冉冉還如故他年若問鴻軒人堂下薔薇應觧語

送子野大夫罷兗倅歸汶上

愛君記覽老不衰日日早起先鳴雞白頭未防國士知佐郡秩滿寂寞歸我辭魑魅得一麾逄君話舊相嗟咨防年東壁無光輝不知武庫實在玆上書薦君非我職臨分一醉當無辭

晨起苦寒

夜霜漫屋風折竹我乃與君在空谷平生一衲度嚴寒塊守深鑪體生粟大潘借馬貸監河小潘無事仰屋歌妻兒號寒劇雁鵝詩書滿腹將何如

舟次安州孝感縣偶感寒疾臥病舟中復大風不可觧舟晚方離去

船頭風聲鳴萬鼓扁舟系防沙邊樹船中病客晝閉篷睡起空江日亭午雞犬蕭條數家縣市聲巳變淮南語長年三老喚不醒一葉波間去如舞

和大雪折木

季秋木葉未全落西風捲雲飛雪作奔騰傾倒來不停頃刻山川失寥廓白頭老翁仰天嘆一生未見可吁愕但悲無食饑凍死何暇更議陰陽錯樵車不來椽數盡仰徹屋茅烹莧藿坐愁窮臘安可度律管未攺初冬朔我居堂前有大楡百年老幹龍鱗剝夜聲疑是神物伐參天大枝脆如斮披檐擲瓦事未測起坐明燈徹其幄命乖久遭窮鬼笑當慮壓覆崩厥角鹿山長官當此時髙樓大飲縱歡謔兩邦相鄰無百里誰謂同時異憂樂尙能怨嗟念窮苦喜君於物心不薄百里饑寒仰長官勉充此心救民瘼

冬懷二首

牕南積雪髙三尺二更月出連牕白鑪裏石瓶鳴細泉燈前病叟搘書策家人嵗晚貯梨栗倒榼寒醪有殘滴三杯取醉萬事平兼味重裘定何益

山陽賢者有徐子親沒十年哀不巳精誠感天天爲悲甘露常沾墳樹枝徐子行年過五十衣不披體常苦饑天公盍使少富足甘露萬斛眞何爲虛恩浮惠天猶爾安得世人無巧僞

和應之檐雀

羣兒探雀雛雀母悲且鳴萬物𨿽異性愛子均一情母心於子誰不憐爾胡棄子當道邊諒非人情不如鳥使之至此必有原

自廬山回過富池隔江遙禱甘公祠求便風至黃瀝酒而風轉日行二百里明日風猶未巳又風勢徐緩不奔駛可畏甘公蓋吳將甘寧云

江邊古祠吳甘公往來祭禱嚴且恭我離匡山巳經宿舟挽不進篙工慵沙邊朝服遙致禱澆酒未竟天回風一帆百里至還作不徐不疾來雍容我生久巳甘困滯神亦何事特哀窮但疑神理與人異意誠詞直無不通林皇夜泊若平地疑有鬼物驅蛟龍天明旗腳向北指舟子笑語開船蓬

元符庚辰某同男秬率潘仲逹同遊匡山六月望日齊安罷官步登客舟過樊口李文叔棹小舸相送遂下巴河上靈巗寺寺有何與很石記云昔孫仲謀伐壽春於此祀天祭江刑白馬故山名馬祈寺有法堂頗華敞因與潘李飲酒賦詩其中明日至蘄陽登梁昭明太子廟遂宿具禱順濟乃發候風林皇港見江中黒物類獺又有尾鬛相逐馳久之激水髙數尺風定而去過道士磯石壁色正靑插水中又十里所過五兩磯遂泊富池禱甘公祠晨發富池望匡山諸半皆在雲中晡時至潯陽捨舟登陸晚宿太平觀冷翠亭時十八日也十九日過鄒志完晚大雨將醮雨霽中夕醮罷復雨觀人異之二十日逰東林觀神運殿禮逺公像見晉安帝輦逰達摩院遂登白公艸堂讀歐陽文忠公題石上五杉閣而歸晚浴東林納涼神運之南望香鑪天池化城二十一日出山此其大略其詳屬潘郎潤色

風駛浪湧仲逹喜其快因作一篇

人生不欲甚快意遲速到家還一致向來白浪湧如山舟中呀呷幾防气我師禪祖學不動頗覺蒼茫忘定慧慿河不悔聖所非君勿爲笑而爲戒

柯山集卷十

欽定四庫全書

柯山集卷十一

宋張耒撰

七言古詩

羙哉

羙哉洋洋淸潁尾西通天邑無千里舸艤大艑起危檣淮潁耕田歲收米茫茫陂澤帯平原古時溝澗還相連昔人屯田戍兵處今人阡陌連丘墓今年雨足種麥多北風吹葉鳴空柯髙城回望鬰嵯峨丰年閭井聞笙歌河邊古堤多老栁去馬來船一回首百年去住不由人歲暮天寒聊飲酒

西風

西風吹屋絡緯鳴星河錯落巳三更軍城傳警萬家靜山堂含風遙夜淸云收纎月映山盡天轉北斗向江傾捨南髙林棲鶴鶂危枝髙巢雛夜驚

觀梅

北風號夜天雨霜屋東梅花晨洗妝老人旦起萬境寂一笑向我吹防香風月精神珠玉骨冰雪簪珥瓊瑤璫天姝星艶下人世靈眞髙秀無比方老人年年被香惱學道無力時淸狂吟詩覓句苦無味剪枝插頭羞鬢蒼眼窺手采心愛惜倘可取餌充朝糧不如痛飲臥其下醉魂爲蝶棲其房

魯直恵洮河緑石研冰壺次韻

洮河之石利劍矛磨刀日解十二牛千年邊地困沙礫一日見賓來中州黃子文章妙天下獨有八馬森幢旒平生筆墨萬金值奇煤利翰盈篋收誰持此研參案几風瀾近手寒生秋抱持投我棄不惜副以淸詩帛加璧明牕試墨吐秀潤端溪歙州無此色野人齋房無玩好慙愧衣冠陳裸國晁侯碧海爲文詞盤薄萬頃澄淸漪新篇來如徹札箭勁筆更似劃沙錐知君自足報蒼璧愧我空賦瓊瑰詩

福昌秋日效張文昌二首

秋野無人秋日白禾黍登埸風索索豆田黃時霜已多桑虫食葉畱空柯小蝶翩翩晚花紫野鶉啄粟驚人起洛陽西原君莫行秋光處處系人情

黃葉蕭蕭秋水淸田中日午村雞鳴埸邊九月禾黍熟空原雉飛飽新谷棗籬虫鳴村路曲道邊古墳生野菊人稀田濶艸茫茫洛陽秋聲能斷腸

贈張嘉甫

浮舟大江裏三千歸掃先隴淸淮壖杜門古寺厭岑寂夢寐淸潁如家山汝陰昔謬稱刺史自愧何術蘇恫瘝平生爲吏甘賤拙敢作蟊賊傷民田未憂懷甎撃之去乃欲築室買一廛簞瓢三畆易辦耳寄聲父老不汝幹長淮淸冬龍蜃蟄放舟出郭天宇寛浮梁橫前嫋可防金塔卻立儼莫攀髯張防好此奇服白壁刻佩鳴玦環抱持防學不忍棄淸明竹林遭削刪三年江湖友魑魅一日寶府觀璵璠漸消鄙吝心自喜追計存沒涕亦澘尋山把酒豈易得客路霰雪衣裘單塵埃可洗憂可豁待君一酌玻璃泉

題江州琵琶亭

危亭古榜名琵琶尙有楓葉連荻花嗚呼司馬則巳矣行人往來皆嘆嗟司馬風流映千古當日琵琶傳樂府江山寂寞三百年潯陽風月知誰主我今單舸犯江潭往來略巳徧東南可憐千里傷心目不待琵琶淚滿衫予官竟陵時李文舉嘗以事至郡同逰西禪剎陸子泉烹茶酌酒甚歡也今歳予移官齊安文舉自武昌渡江過我與之飲酒念西禪舊事相與慨然

此生放蕩隨羣動一覺竟陵瀟灑夢江山喚我此中來卻愁風月無人共李侯年少能思我朅來兩槳歸潮送不辭薄酒與君飲坐覺西山夕煙重西禪舊逰巳陳迹壁間陸子塵生供石欄古井誰知味只有松風自成弄愛君爲吏無俗韻快誦離騷飲仍痛不嫌寂寞過我來古縣年丰少爭訟

乞錢穆公給事丈新賜龍團

閩侯貢璧琢蒼玉中有掉尾寒潭龍驚山作春山不覺走馬獻入明光宮瑤池侍臣最先賜恵山乳泉新破封可得作詩酬孟簡不須載酒揚雄

將至都下

竟陵南望稻新熟夢澤悠悠傷逺目春風嶺上望齊安太昊城邊攬秋菊那知歳暮東州客太山蒼寒曉霜白雲收霧捲日月明卻上天衢瞻五色敝裘疲馬古道長九旬刺史歸空囊歸去故人應笑我滿衫淸淚說潯陽

題韓幹馬圖

頭如翔鸞月頰光背如安輿鳬臆方心知不載田舍郎猶帯開元天子紅袍香韓幹冩時國無事緑樹陰低春晝長兩髯執轡儼在傍如瞻馳道黃屋張北風塵燕賊狂廐中萬馬歸範陽天子乘騾蜀山路滿川苜蓿爲誰芳

罔沙阻風

大江春風浪如屋客舟迎風罔沙宿連檣接柂古岸傍岸頭無人春艸緑船頭日出炊煙起買魚攜菜來就市漁人水惡不出門蕭條野市無雞豚堤邊紙錢灰若雨沽酒賽神巫降語南人艇子不避風橫江五兩翩翩去

寄曼叔求酒

靑衫畿丞頑不羞三十持板拜督郵歸來無物與消愁典衣沽酒寒無裘囊空酒貴不可得縮手愁坐凝雙眸秋風破屋冷颼颼夜長不眠吟掉頭豈無鄰家酒可偸簡書防汝如窮囚淮陽冬醪滑勝油唇焦不飲已經秋汲公直聲聞九州小子昔也從公逰憫憐憔悴賜顏色時丐余酌濡其喉軍廚嵯峨糟作丘萬甕沸響玉蟻浮轍魚所願斗水逰不敢多取煩陽侯玉缾未至涎已流想見防灔浮金甌歌成緘書還自咻一醉猶須越境謀

題吳熈老風雲圖

腳橫空萬牛弩烈風吹山山欲僕艸披木防何足道大江翻瀾失洲渚路旁失轡者誰子道阻且長泥沒屨鞭驢挽車亦何急目心搖行不顧我生飄蓬慣羈旅顧爾艱難逄亦屢衲被防頭不下堂且與身謀安穏處

京師阻雨二首

深泥漫漫污后土長安閉門三日雨頑雲不動風伯愁飛電更相雷師怒陽烏力弱不自持天漏已寛無石補麥蛾禾耳不足憂當念爲魚救無禹

大三日泥三尺駿馬髙車行不得我有蹇驢安敢騎閉戶髙眠朝至夕誰家髙堂半夜秋軟綺輕紈換絺綌朱門樂事無時無爾自賤貧空太息

應龍【原注海州胊山有龍潭人傳有龍】

應龍未遇風雲起仰活泥沙數尺水彼能坐致千里澤可憐一掬何難致時哉未遇可柰何一掬𨿽防安敢易誰能寄語潭中魚相聚須臾莫相忌

田家三首

野塘積水緑可染捨南新桞齊如剪去冬雪好麥穂長今日雨晴初擇繭東家饋黍西捨迎連臂踏歌村市晚婦騎夫荷兒扶翁月出橋南歸路逺

社南村酒白如餳鄰翁宰牛鄰媼烹插花野婦抱兒至曳杖老翁扶背行淋漓醉飽不知夜祼股掣肘時歡爭去年百金易斗粟丰歳一飲君無輕

新見鵲銜庭樹枝黃口出巢今巳飛栗畱啄椹桑葉老科斗出畦新稻齊田家苦作時節汲汲未免寒與饑去來暴取獨何者請視七月豳人詩

海州道中二首

孤舟夜行秋水廣秋風滿帆不搖槳荒田寂寂無人聲水邊跳魚翻水響河邊守罾茅作屋罾頭月明人夜宿船中客覺天未明誰家鞭牛登隴聲

秋野蒼蒼秋日黃黃蒿滿田蒼耳長艸虫咿咿鳴復咽一秋雨多水滿轍渡頭鳴舂村逕斜悠悠小蝶飛豆花逃屋無人艸滿家累累秋蔓懸寒

女幾祠下

山邊白雲閒不掃廟前土馬荒春艸山下松花龍甲光東風古柏吹暖香朝霞爲裳水爲佩守廟千年老龍在淸風掃堂神暮還山頭月出溪潺潺

馬周

馬周未遇虯須公布衣落魄來新丰一樽獨酌豈無意俗子不觧知英雄賢豪相逄自相得一語君王見胸臆當時豈不爲人言聾耳安能爲君側

南山

南山鳳凰雙翅垂口不妄食腹苦饑山前老鳶飽腐防憑恃風日羣逰嬉俯身視鳳有驕色鳳不汝較空嗟咨九韶一奏爲君舉坐看百鳥相隨飛

福昌北秋日村行二首

秋野無人秋日白黍黍登埸秋索索豆田黃時霜巳多桑虫食葉畱空柯小蝶翩翩晚花紫野鶉啄粟驚人起洛陽西原君莫行秋光處處傷人情

黃桑蕭蕭新雨晴田中日午村雞鳴埸頭九月禾黍熟空原雉飛飽新谷棘籬虫鳴村路曲路邊古墳生野菊人稀田闊艸茫茫洛陽秋聲能斷腸

歳暮嘆三首

秋日苦短秋云多北風蕭蕭洛水波【案此下脫一句】長林撐空葉余柯鳴雁髙飛去不息晚花悠悠能幾何洛陽經年客未去歳暮搔首空悲歌

寥寥野空禾黍荒北風日夜鳴空桑南山碧天靑不極洛水東流長山空水寒行客少鴻雁飛急天初霜蕭蕭窮谷歳已晚嗟我再補冬衣裳

南山蒼蒼秋季月北風如刀靑石裂山陰半夜寒欲冰晚望髙峯看新雪白衫少年臂鷹去暮歸飲酒烹孤兔彊弓一斛尙可彎更欲射獵窮吾年

一畝

一畝秋蔬半成實竈突無煙已三日良人傭車斃車下老婦抱子啼空室秋風九月天巳寒饑腸不飽衣苦單我身爲吏救無術坐視啼泣空汍瀾

洛水

洛水秋深碧如黛亂石縱橫防鳴瀬淸明見底不畱塵日射澄沙動璣貝南山秋風已蕭瑟倒影上下迷空翠何當載酒縱扁舟一尺鯉魚寒可鱠

秋風三首

秋風蕭蕭洛川渡水碧沙寒飛白鷺波頭伐木欲成梁落日樵蘇下山去山頭九月雪一尺山民燃薪當袴石田收薄婦子饑歳晚苦寒安可度

秋風蕭蕭吹野桑田家黍稷初登埸雉肥兔飽鷹隼健水落沙冷魚龍藏長淮煙波千里悵望搔首山川長二年薇蕨苦不飽長安裘馬多輝光

昏鴉歸棲暮天迥新月娟娟水中影秋聲索索起桑麻古道人歸煙火靜公庭吏稀霜樹老藥檻雨多幽菊盛山家生事飽暗知野果村醪遣朝暝

感春三首

我昨西來到昌谷主人致酒畱我宿坐中少年美如玉髙歌淸懽春夜促還家病酒對殘春東風落花吹滿屋出無與語歸閉門安得萬里馳吾足

我昔東行花始開我自東歸花半摧萬紅辭林捲風去坐見錦繡防蒼苔南山朝云鳩逐婦日暮防雨蕭蕭來一春晴明苦難得掩蔽風日知誰哉

悠悠朝興暮還息官閒事少門無客空山多陰春足饑馬蕭蕭空伏櫪文章工巧謀愈疎顏鬢衰遲進無防系身五斗爾自爲何用中宵空嘆息

又三首

亦知春歸不可畱有情未忘寜免愁平田茫茫芳艸合淸洛不斷波悠悠傷心千里寄雙淚催老此身初白頭問捨求田未成計靑衫手板對人羞

山民爲生最易足一身生計資山木負薪入市得百錢歸守妻兒烹斗粟山林未盡終不憂衣食自足他無欲人生誰使愛功名萬慮千思撓心腹

騎馬出門暮復歸出無所詣歸對誰妻兒具酒勸我飲兒稚笑語傍嬉嬉人生如此亦可樂安用軒冕生光輝九原可作欲誰與鹿門龎叟眞吾師

去年

去年四月多風雨麥秀不實農夫苦今年麥好風雨調萬口嗷嗷饑待哺何事今晨還衣裌朝日無光寒慘切天工與物無怨尢安用日與人爲仇

謝李剛中

齋郎好詩風調淸語中有骨自老成愈鑱愈出當有名朅來宣城蓋爲傾文章不如金滿籯我昔曾力今乃懲少年平步取公卿安用學此誤平生

局中負暄讀書三首

輝輝短景畱寒光重裘不暖貪負陽老人背溫一體康我欲持之獻天王天王九重居明光玉几翠被女侍傍人不我知謂我狂此心耿耿不敢忘歳雲暮矣天霜且復持此飲一觴

輝輝短景畱寒光瓦檐霜濕梧桐黃老蛩不知秋已去白晝嘖嘖空啼墻歳雲暮矣羈旅傷塊獨守此天一方牀頭書史談虞唐我言匪耄聼者狂

輝輝短景不能春照我貧屋亦復仁虞淵道逺寒云屯羲和愁思隕厥輪君不見志士憔悴甘賤貧塊處屋漏含悲辛重堂溫室顚醉昏悠悠蒼天彼何人

歳後三日

春風攪空如怒濤春日寂寂在蓬蒿衡門鳥雀舞不下西園桃李气已嬌天邊碧雲空漠漠門外荒艸還迢迢人生幾何春復夏可但白首隨漁樵

和陽念三自武昌至京師

三年別我客荊州一日長安從我逰愛君詩有春艸句使我神逰黃鶴樓江山望爾欲穿眼見我驚嗟秋鬢短扁舟可辦吾欲東年來五湖魂夢中

二十三日晨欲飲求酒無所得戲作

張君所欲一壺酒百計經營卒無有夜來客至缾已空晨起欲飲還戒口努力忍窮甘寂淡人間萬事如反手百壺一醉有底難造物戲謔君須受

贈翟公巽

我昔出守來丹陽江流五月如探湯使君之居在山腹繞捨樹石何靑蒼千年藥根蟠井底靈液浸灌通寒漿人言枸杞精變狗夜吠往往聞空廊金山蕩潏浪花裏一舸遙去隨魚郎最奇巖齋人迹少乳水時滴白石牀翠黿坡陀負日色白蹢掀舞占風祥我泊金山凡十日窮探力取無遺忘南風吹我渡江去已厭淮南塵土黃二十年間多少事身如疲馬起復僵淮南窮棲眾人後朝食不充藜莧膓公來衰顏得一笑側聼髙論驚尋常窮閻過我坐至暮滿懷珠玉無秕穅乃知世間有淸議未可盡以已意量精金白璧天所寶理無破碎委道旁半年耳冷不聞此過公矍然神激昂論文自顧已老丑從事理絕隨飛翔斯文有屬不但爾因公作詩我涕滂

讀中興頌碑

玉環妖血無人掃漁陽馬厭長安艸潼關戰骨髙於山萬里君王蜀中老金戈鐵馬從西來郭公凜凜英雄才舉旗爲風偃爲灑掃九廟無塵埃元功髙名誰與紀風雅不繼騷人死水部胸中星斗文太師筆下蛟龍字天遣二子傳將來髙山十丈磨蒼崕誰持此碑入我室使我一見昏眸開百年廢興增嘆慨當時數子今安在君不見荒涼浯水棄不收時有逰人打碑賣

將至嶺下作

竟陵南風稻新緑夢澤悠悠傷逺目春風嶺上望齊安太昊城邊攬秋菊那知歳暮東州客太山蒼寒曉霜白霜收霧逺日月明卻上天衢瞻五色敝裘疲馬古道長九旬刺史歸空囊歸去故人應笑我滿襟淸淚說淮陽

塞獵

十月北風燕艸黃燕人馬飽弓力彊虎皮裁鞍雕羽箭射殺陰山雙白狼靑氊帳髙雪不濕擊鼓傳觴打令急單於半醉解貂裘昭君獨抱琵琶泣

耒病臂比已平獨挽弓無力客言君爲史官何事挽弓戲作此詩

君不見吾鄕少年曹子桓文章七步相後先有時擲筆事戈獵邀輕截駿馳平原濊貊名弓燕代馬射雉歸來燕淸夜一聞驚倒荀令君何物書生乃知射我𨿽把筆笑腐儒束腰待懸玉鹿盧自從病臂憂親友百嗜爲之心一枯降癘無名天悔禍奪之而與復完軀但慙未使杯安肘猶負當年門掛弧便使淒涼身未伏略聞弓馬气猶麤莫謂早衰須防手將軍臂折尙平吳

踵息齋

物之有知者恃息物之有息知爲賊天長地久載元气天地無心故無極君知一身誰主持六塵緣影工伎兒發生變幻不暫止令汝鼻息無停時喘呼呀呷生至死去今已逺何由歸眞人嗒然吾喪我能使炎火爲寒灰中空無宰气不使內自升降如靈龜深之又深乃至踵根深蒂固凝不動超然內外無死地梨棗華實龍虎用眞人示我尺素書萬卷丹經不勞誦他年緑髮對銅狄卻視吾齋眞作夢

喜晴

朝防東南云物好便有淸風収濁潦吾知天意將悔禍約束蛟龍便粳稻山川轉眼異明晦冠屨宜人亦輕燥防涼入堂酒味好一杯徑醉愁如掃淸幽枕簟東牕下曉睡老雞呼不覺

大風與楊念三飲次作此

北風黃雲捲飛沙吹暗長安百萬家溫鑪對酒愼勿出且防酒靣生浮花我爲吟詩說云夢荊江洞庭方洶湧吟成飲君三百杯莫學雪中驢酸哀

寄道公

知公鼻祖冬之日謫向江山冷無匹粹然眞气滿輕軀自言位次神仙秩同輩幾人始謝老惟公躚躚居第一鸞腰不舞自欲飛神屨瞥波原不濕永巷春深簾幕幽西都有人名莫愁我老摧頽乖舊約空能時作夢中逰

柯山集卷十一

欽定四庫全書

柯山集卷十二

宋張耒撰

七言古詩

東海有大松土人相傳三代時物其狀偉異詩不能盡因讀徐仲車五花栁枝之作作此詩以激之

詩翁愛花復愛栁長歌髙吟半酣酒自言二物天下奇愛之不厭形於詩嗟予所愛翁未見我昔東遊窮海甸波濤四絕大島中上有太古不死之長松千人袢延坐其下仰見翠葉迷蒼穹巨鰲竭力負不起鵬棲僅借卑枝容人言海若此其圉鱗甲百萬屯蛟龍又雲海怪久不死守防山麓蟠其躬天空海濶風力壯敲戞簸蕩聲無窮軒轅張樂奏未己筍百萬喧笙鏞鬼神不欲人屢見防以萬疊靑山峯愛之未免困寂寞坐見露霑蒿蓬東臯吟翁天下才海嶽秀气天所鐘豈惟文章繼騷雅胸中術業窺防龍如何【案此下脫五字】失所因與玆松同詩翁勿愛花與栁軟弱但觧爭纎穠春英零落化爲土夏葉狼藉工巢虫嬌兒奼婦最入眼丈夫所志當英雄何當與君渉海去結茅松下甘長終

讀蘇子瞻韓幹馬圖詩

我𨿽不見韓幹馬一讀公詩如見者韓生畫馬常苦肥肉中藏骨以爲奇開元有臣善司牧四十萬匹屯山谷養之罕用食之丰力不曽施空長肉韓生圖像無乃然我謂韓生巧未全君不見昔時騏驥人未得饑守鹽車惟有骨昂藏不受塵土侵伯樂未來空佇立騏驥乏食肉常臞韓生不寫瘦馬駒誰能爲驥傳之圖不如凡馬飽靑芻

再和馬圖

我年十五遊闗西當時惟揀惡馬騎華州城西鐡驄馬勇士十人不可羈牽來當庭立不定兩足人立迎風嘶我心壯此寜復畏撫鞍躡鐙乘以馳長衢大呼人四走腰穩如植身如飛撟邊爭道挽不止側身逼墜壕中泥懸空十丈才一擲我手失轡猶攢蹄回頭一躍已在岸但見滿道人嗟咨闗中地平艸木短盡日散漫遊防歸驅馳寜復受鞭策進止自與人心齊爾來十年我南走此馬嗟嗟入誰手楚鄕水國地卑污人盡乘船馬如狗我心未老身已衰夢寐時時猶見之想圖思畫忽有感況復慷慨吟公詩逹人遇境貴不惑世有尢物常難得寜能使我卽無情搔首長歌還嘆息

宿龜山寺下贈旻師

淮流赴海何時窮我生飄泊西復東山中老僧舊相識驚我非復當時容三年曆徧百憂患遷就汲汲如飛鴻人生易老古所嘆如我安得顏長紅塵埃漫滅舊題壁枝葉已拱當時松我方奔走師巳老更念別此何時逢眼防故舊懷抱好宴坐不覺聴山鐘長淮日髙人語絕惟有塔鈴鳴夜風

寄子由先生

先生四十猶不遇獨坐南都誰與語靑衫弟子天下窮饑走京城困覊旅髙門得飯暫見肉敝筐無實惟巢鼠樓頭酒貴不敢沽三百靑銅輸杜甫彊顏講學昧時宜漫自吟詩愁肺腑平生不解謁貴人況乃令嚴門者拒此生自料應常爾但願流年醉中度又思人世樂乃已此外紛紛何足數豫期歸日在涼秋想見西風蕩煩暑區區懷抱冀披豁一尊願駐東歸艣

再寄

宛丘之別今五年汴上畱連才一日殘生飄泊客東南憂患侵陵心若失先生神貎獨宛然但覺巖巖瘦而實有如霜露入秋山掃除繁蔚峯巒出自言近讀養生書頗學仙人餌芝術披尋圖訣得茯苓云是松間千嵗物屑而爲食可不饑功成在久非倉卒上侔金石免毒裂下比艸木爲彊崛涓涓潄納白玉津鏈以眞元納之骨神仙自是人不知豈爲難求廢其術我聞公說心獨嗟欲問太虛窮恍惚柰何不使被金朱乃俾枯槁思巖窟又觀世事不可常倚伏誰能定於一終身軒冕亦何賴況有朝升而暮黜何如端坐養形骸壽考康寜無天屈乃知豈卽非良圖郤笑兒曹嗜糠籺靑衫弟子昔受經賦分羈窮少倫匹自知無命作公卿頗亦有心窮老佛但思飽暖願卽已妄意功名心實不終期策杖從公逰更乞靈丸救衰疾

寄楊應之

應之蹉跎三十九猶著靑衫困塵垢髙才逸气老益奇我每事之安敢友逢時則駕子何患有才未用誰之丑暴得從來失常速徐驅未用鞭其後掃除萬事付之命收拾至樂歸之酒聞公頗以飲自名我亦抗衡能至斗京師常恨酒不足貧旅僅得糊其口乃知一飲尙間闗功垂萬古知難偶百年痛飲乃良圖安用金朱裹枯朽我生自斷計已決君亦我徒能爾否眉鼠子事輕肥貶眼小兒誇謹厚須防仰嚇忌鵷雛更慮致魘逢芻狗獨醒不若餔其糟羣犬猶須避而走遭刑每笑嵇叔夜得計須師彭澤叟我官古邑洛之陽間有山川亦奇秀行當釀秫從子逰更以新詩相獻侑

招潘郎飲

老人夜短睡不足勃公牕外彊知時五更未明語千萬更憎林間鵯鵊兒吹紅洗白三日吾園花在已離披一年春事坐如此白首窮謫歸無期念此徑須沽酒飲買魚烹肉勤妻兒更呼東鄰好酒伴爲我醉倒堦前泥

郭圃送蕪菁感成長句

蕪菁至南皆變菘菘美在上根不食瑤簪玉筍不可見使我每食思故國西鄰老翁知我意盈筐走送如雪白蒸烹气味元不攺今晨一日如還北孔明用蜀最艱窘百計掇拾無遺策當時此物助軍行渭上襃中有遣植英雄臨事防瑣屑終服奇才屈彊敵想見躬耕自灌畦當時有意誰能測

讀守道詩

仁宗之初公有聲一世懦者聞之驚日行古義不顧俗師事孫子傳其經掃堂捧杖供賤役侍師之坐隨師行質疑問道無敢變當世始知師與生作爲文章不徒發譏切時事排公卿俗儒毀譽無所出乃取過行爲譏評過於仁義罪固小矯獘自合違中行人皆不及子獨過過者之罪誰爲輕開編偶誦子詩句辭气磊落嚴以淸吟哦令我不能舎想見眉宇寒崢嶸髙風一冺不可見安得壯士能經營惜哉朽骨不可作䢐徠廢土知誰耕

對雪呈仲車

學堂嵗暮無來客殘雪漫漫風獵獵當庭古栁三四枝老翁防帚収殘葉二年閒散百事慵饑寒不自勤鉏鍤嚢空甑倒誰復救典衣買酒將空篋人間萬事苦難齊以醉驅愁最奇防大夫未死誰能測幽憂何自同兒妾飲酣耳熱詩興豪直上虛空恣淩躡饑喉凍噤誰與解正借醺酣得嚅囁少年舉白未嘗辭漸老深杯見還怯何當共有種秫田免向官壚走書帖

昨者

昨者飛雹防破屋頗說四郊妨麥熟十日霖一日晴泥潦漫漫不容足淒風寒涼肅肌骨五月更衣初秋服艸木傷摧亦可憐造物憑陵竟何欲陰陽錯行成疫癘君子愼疾防寒懊荒涼窮巷幸無他更勸髙眠飽饘粥

已未四月二十二日大雹

夜來飛雹驚我眠大者磊落防如拳起聴但覺屋欲動檐瓦破墜無復全是日晚晴星斗出鏡靜萬里無雲煙乾坤變化竟誰使造作詭怪須臾間鄰家老翁髮己白雲昔見此今十年木衰火濫气浮泄激此陰沴成冰堅儒生臆度知是否天事誰得窮其源屋頭雛鴉失其母足傷翅折亦可憐

遊楚州天慶觀觀髙道士琴棊

頺垣蒼蒼鎖喬木艸滿荒庭不容足壞檐破壁秋余蛛网蕭蕭風滿屋黃衣道人出迎客野態生疏脫拘束圍棊盡掃一堂空烹茶旋煮新泉熟彈琴對客客臥聴悅耳泠泠三四曲離騷幽怨松風悲流水潺湲履霜哭日斜攜手步空廊鳴鳩相呼竹間宿黃昏門閉人語絕空殿幽幽掩防燭我生資身最淡薄每厭煩歊幸幽獨何當不踏朝市塵長伴髙人種松菊

惜別贈子中昆仲二首

寒云崩騰不成雪北風吹牕燈半滅病來廢飲臥無眠一夜吟詩聲不絕南城三俊生契濶想對寒鑪掉吟舌畱行一日誰有情慰我與君千里別道長塵土疲馬愁嵗晚風霜敝裘裂人生何用讀書史文字末補囊中闕驅馳所幸一飽耳士而謀食愧前哲何能天獨嗇吾曹自應所學爲之孽𨿽然此事予不悔昔學固知今日拙欲持琬琰易羊皮玩之已久安能輟萬端畢竟有天命計較何須論瑣屑勞歌無和坐達明曉鼓咚咚墮殘月我年十八從先生今也相逢得三子坐思前事且十年嗟我不才老將俟子中兄弟气淸拔粲若瑤環與瓊珥逸足駿馬不受覊淩躒奔馳動千里先生聲名二十載乃得姻婭皆文士我今賀子得所遭非我先生誰辦此定交自恨相知晚漫浪一官非我志論文終日坐忘歸欲別出門還頓轡我如轅駒幸芻豆豈不自厭安敢避人生謀食亦可悲世上舎閒皆失計西來有人話吾邑頗說山川慰人意寄詩莫憚慿驛傳對酒惜哉無子醉到官便掃琴書室有客過我行當至【原注子敏己許來壽安到官便治所居室】疏泉養筍待子吟更采山芻秣君驥【原注聞壽安官舎多修竹流泉】

早作

鸕鷀夜寒不得眠永夜相語髙樹顚鴉鳴最早尢喧闐啼呼相應動百千老雞睡起足攣拳側頭端如聞九天引吭一唱鳴宮懸時哉不後亦不先朦朧初日見山川吾廬晨起有炊煙

自南京之陳宿柘城

荒城人稀荊棘老野兔驚跳出寒艸蒼蒼落日黃雲西驅馬城邊尋古道入門四顧皆桑田居民三五依道邊暮投佛寺下馬立衝眼滿屋燃萁煙老僧自言八十餘老矣不能營所居村僮依竈展敗席上有空梁懸木魚旋汲新泉濯雙手靑燈照客黃昏後羣兒煙漫眠我前新月欲傾光入牖夜敲僧室借酒壷不惜靑錢取次沽酒香入戶推枕起剔燈吹火燃銅盂大杯一沃不畱滴滿眼棼然睡來集明朝上馬倒殘壷不怕新霜敗裘濕

送劉季孫守隰州

君家將軍本縫掖叱吒西摧賀蘭石一時成敗何足論要使英名垂竹帛到君奇骨尙虎頭白須千騎守邊州挿架萬籖供記覽探嚢五子擅風流大河之東士精勇日飲不妨飛獵鞍五更吹角建牙旗萬馬合圍行酒甕朝裘風勁黒貂暖夜帷雪滿靑氊重樂哉閉口莫言兵𨿽有頗牧誰能用

北原

秋風日夜吹北原秋蕪經霜不復繁縈紆一逕漸可躡步踏落葉披榛菅蕭蕭九月艸木變獨有修竹猶禁寒靑紅野實不可辧晚日照射霜橊殷巉巉女幾更淸瘦崖壁刻削無雲煙潦收石出洛水好靜夜側耳聲潺潺原西古城有防路禾黍離離荒野田人家嵗熟婦子樂村巷日暖牛羊閒登臨嗟我幸無事況有美酒供開顏射麋獵兔可卒嵗棄擲萬累休嗟嘆

感春

若若堂北桃昨日花猶小暖風遲景一日功萬蕚千葩爛相照東風漾漾吹朝雨朝日滿檐春鳥語櫻桃得暖花意忙接蕚連枝間先吐蘭芽出地長可握小筍如簪堪薦箸欣欣萬木誰使然時來不肯居塵土盛衰相感但如此鏡中安得朱顏駐古來百計無可柰惟有飲者謀猶庻乃知甚急莫如酒有衣可典猶爲富我今不樂欲何待薄俸自給供朝暮功名有命不可求白髮無私誰得拒從今酩酊勿復辭棄置人間千萬慮

寄陳器之

昨者見君才頃刻滿馬塵埃靣黧黒自言別家春欲防歸意如飛畱不得玉鞭揮折手成胝一日到家馳四驛今朝得書一何喜酌酒烹雞稅徵軛自言山城無與樂坐防飛花良可惜手防婦子口吟詩文字揮毫便千百醉歌昌谷和我吟錦囊舊句無顏色憐君潦倒誰復省塲屋十年名烜赫嗟我春來亦何事飽食髙眠度朝夕簾前相對但有山坐上淸談更無客逼眼花光羅綺照人酒色瓊瑤白風光似此寜可忍酩酊髙歌臥花側平生結友事遨遊未省流年守山僻彊歡獨飲豈所樂捨此無謀慰愁寂思君一笑何可得王事有程身有役堂南栁條爭著葉繁李夭桃落如積請防春物能有防坐見淸和變炎赫須期載酒對東風及此殘花尙堪摘

讀李憕碑

自唐中防北方沸鐡馬長鳴飲淸渭李公守節防賊庭身死髑髏行萬里【原注憕及盧奕並傳首】百年事往誰復省一丘榛莾無人祭荒碑半折就磨滅後人空解傳其字殺身不畏眞丈夫自古時危知烈士俗書小技何足道嗟我但欲其事寥寥獲麟數千載末學褒貶多非是髙文大筆誰復作黜臣餓夫湏有待紛紛後世競著述紙墨徒爲史官費郤嗟何獨此事然搔首碑前空嘆慨

和陳器之詩四首

朝應天【原注應天寺有五聖禦容官於洛者至則首謁】

唐衰五季更披猖社稷反手防興亡山河分裂流戰血積骨被野號豺狼中原正朔不出境九州豪傑爭侯王生民禍難寃痛極腥戮上達幹穹蒼眞人龍飛萬物覩天命自至誰能當靈旗指揮四海一氛祲殄滅和風翔降王賜第奉朝謁九服效職爭梯航百年積累到今日運祚方與乾坤長佛宮原廟廣孝敬嚴致守衛勤烝嘗陰陰祕寢鎖遺像矗矗畫防羅蕭墻衣冠具列虛仗儼龍駕不反遺弓藏子孫億載千萬世水與淸洛流湯湯

過韓城

周京無人弔禾黍七雄按劍分周土秦人匹馬出函闗六王割地愁爲虜宜陽古堞故韓都地接彊秦爭戰苦謀窮運去竟亡國從長蘇秦亦何補諸侯已盡秦巍巍嬴氏己亡秦不知始皇自是呂家子宗廟薦享眞何爲山河百戰移陵谷宮殿成塵埋寶玉秋風壞塜長荊榛落日空城散樵牧今古悠悠共一丘爭彊蝸角欲何求誰似令威仙骨健千年重向故鄕遊

弔連昌

唐日西頺半明滅長彗掃天流戰血六龍不復入東都【原注唐自安史後至昭宗東遷終不復幸】連昌己有狐貍穴宮前茫茫洛陽路漢甲朔兵幾回度火焚馬蹵百戰塲盡是舊時歌舞處遊魂不歸宮樹老茂陵金玉人間寶春耕迆邐上空山夜燐靑熒照秋艸女幾巉巉靑插天東流洛水自潺湲興亡一覺繁華夢只有山川似舊年

鹿仙山

眞人朝天去不還千年鹿迹畱空山空山寂寞何所有野殿荒涼松檜寒桑田海水移今古興亡萬變誰能數五云深處駕飛龍應笑人間換朝暮神仙不與世人期騎鹿安知不復歸朝嵐夕靄山秀潤應有靈丹相防持長生可求仙可致浮世鮏羴何足嗜君不見漢時九江梅子眞一日辭家隱吳市

長安仲春二首

長安仲春七日風蒼茫頓撼天地同應門縹闕岌欲動況我窮巷連蒿蓬暮寒捲雪連芳艸平門萬屋靑城縞無言桃李終黙黙得勢泥塗常浩浩夕暉入屋人气活勞苦羲和間何濶斗杓東指今未行要使燭龍聊潑刺長安花繁仲春月北風倒山成雪窮巷下裏袴盡老翁稚兒骨欲折吾人諳事不復驚以手扣額願天晴夕陽才升已復晦積云如山那肯退

贈吳孟求承議二首

我生仕宦求糊口敢憚水浮兼陸走朅來京口見花落歸去西風未吹栁山尋北固初知路水飲中泠未盈缶徒勞結束解書劍未覺塵埃生戶牖洲澄江曉如鏡照水自覺秋容瘦因公忽致舊酒壷恍如夢覺南柯守我非初平叱羊口江中浪作羣羊走金山五日厭僧粥揮榜瓜洲纜古栁晨興但怪妻孥喜故人致饋羅盤缶起傾殘榼得餘瀝洗醆再酌開蓬牖風雲慘淡秋已嚴桑楡搖落山初瘦軍廚醇味尙煩公應記疏慵窮太守

秋蔬

荒園秋露瘦韮葉色茂春菘甘勝蕨人言佛見爲下箸【原注俗言八月韮佛開口】芼炙烹羮更滋滑其餘鎖屑皆可口蕪箐脆肥薹葅辣藏鞭雛筍纎王露映葉乳茄濃黛抹已殘枸杞只畱枿晚種萵苣初生甲南來食肉忘肉味久思吾土牛羊茁軟炊一飽老有味痛飲百壷今不說蒲團齋罷欠伸時自覺少年心解脫

洲謝李徳載寄蜂兒木筆

洲蕭索秋江渚西風江岸殘紅舞津亭永夜守靑燈客睡朦朧聴江靑罇曉酌遣懷抱但恨鬰鬰將誰語敲門忽得故人書洗手開緘見眉宇蜂兒肥膩愈風痺木甘酸輕病股銛鋒皓管見還愧老去筆硯生塵土北歸飄泊亦何事篙工已束橫江艣天寒應客太昊墟當遣何人具雞黍

贈晁二【原注走筆約旡咎同赴大尹龍圖四丈羔酒之集】

昔者與兄城南鄰未省一日不相親誰令僦捨得恝濶此事我每懷古人逾旬寒熱不可說徧體戢戢生赤鱗是身非有病亦幻調禦未伏猶酸辛布衾防頭但欲睡瞥見檐雪如飛塵豈無杯杓與酬酢口舌未肯親芳醇平生相逢百不問鬥酒倒盡才逡巡﨑嶇行世得皆妄嵬峩就醉事最眞殘年崢嶸欲無日晴雲浩蕩己有春栁黃梅破最佳絕京兆羔酒仍慇懃

和定州端明雪浪齋

中山士馬如雲屯號令惟覺將軍尊熊旂犀甲羅左右金鉦鳴鼓喧朝昏少年畎畝老爲將誰能復記躬耕村東坡先生事業異道岐不得安修門眼前富貴念不起惟有山林勞夢魂榛中奇石安至此坐防湔洗見本根奔流驟浪勢萬里至畫乃掃筆墨痕黃牛三峽固細事赤壁長江何足論能令萬古蛟蜃怪麼麼入此玻璃盆扁舟獨往則不可平生致君言具存

柯山集卷十二

欽定四庫全書

柯山集卷十三

宋張耒撰

七言古詩

某寒熱伏枕已數日忽聞車騎明當接頓睡中得韻語數句上呈四丈龍圖兼記至日之飲

山羊捲酥如切玉翦毛胡羊花作肉燭前醉客淋漓時山泉更煮如珠粟深泥三尺歸不記日到牀前初睡足爾來七日戰寒熱朝飯齋糜不盈掬客來但辦君且去臥聴涓涓雪消屋因山事嚴京兆出十驛人人如在目駝裘便面行野時晴郊巳動陳根緑

贈晁十七

應之風骨世絕倫濯濯芳柳當靑春瓊瑤冰雪照一坐我恐子是神仙人十年聲名望不見一日邂逅情相親安仁白璧絕瑕玷宗之玉樹無埃塵襟淸胸明遇事敏西河舊政傳諸民縣門髙開吏束手訟至立決如有神別君還家恍如失咫尺莫見徒爲鄰防期殘春再攜手滿引大釂無辭頻

聴客話澶淵事

憶昔兵來動河朔渡河飲馬吹邊角澶淵城下冰載車邊風蕭蕭千里餘城上黃旂坐眞主夜遣六丁張猛弩雷驚電發一矢飛橫射渠魁貫車柱旃裘無蹤大漠空歸來封禪告成功自是乾坤扶聖主可能功業蓋萊公

和晁應之憫農

南風吹麥麥穂好饑兒道上扶其老皇天雨露自有時爾恨秋成常不早南山壯兒市兵弩百金裝劍黃金縷夜爲盜賊朝受刑甘心不悔知何數爲盜操戈足衣食力田竟嵗猶無獲饑寒刑戮死則同攘奪猶能緩朝夕老農悲嗟淚沾臆幾見良田有荊棘壯夫爲盜羸老耕市人珠玉田家得吏兵操戈恐不鋭由來殺人傷正气人間萬事莽悠悠我歌此詩聞者愁

止酒贈郡守楊瓌寶

止酒正似塞決河厚積薪芻傅砂礫堅牢不使見蟻漏一綫才通便奔激莫輕弱箭不穿縞轉眼巳驚牛弩射我今止酒用此法目前逾月無涓滴情鐘我輩獨痛制慧通則流那可測懲羮端是合吹虀用玉無疑初諫漆脾漧胃燥生未省黃姥無聊怨岑寂不憂羣飲惱姫翁但畏獨醒嘲楚客茫然自惻還自笑一身心口相仇敵何妨二防卽奔忙不廢三嬰更滋澤平生杯杓不掛眼一飲便須論斗石低心伏老愼勿癡此身何啻千金值

送畢公叔奉詔赴陜西

畢子談鋒不可摧防若急電飛霆雷老僧宿學不敢較左右戈防縱橫排文如翻河注浩學有要防窮根荄眼看靑雲不著腳決去得邑窮山隈漢家封疆際四海琛賮萬里連翩來西河故地獨何事禮樂舊俗遭狼豺包藏隠忍非一日獸子未可仁心懷英雄天子命世主撫劍震怒風雷回馬如屯云士如虎萬車載甲如崔嵬豈惟俘斬復境土誓剖巢穴窮卵胎除書命子參漕府國有大事須羣才男兒功業在勤苦莫惜沙塞衝塵埃禦戎舊策子所習胸臆請爲將軍開封侯報國在今日贈行滿舉黃金杯

九月十二日入南山憇一民舎冒雨炙衣久之

石稜如刀不容步上挽垂藤下無路風寒雨滑徒旅愁捨馬杖藜泥沒屨躋攀顚墜不容髮目心寒驚反顧亦知垂堂有遺戒身仰微官欲誰愬蕭蕭茅屋映絕壁門外汩汩淸泉注解衣就火不能暖旋拾山薪伐溪樹山翁生未食醯醢脫粟寒蔬度朝暮人間平地固不少何用﨑嶇守磨秋聲四起山靄夕壊屋疎籬睡無處披裘結束相勸歸過盡重云下山去

八盜

挾弓持矛八人者暮出永寜循白馬袁村飲酒呼主翁主翁倉皇問以弓朝飯南山民獻彘主人贈刀其姓李道逄兩夫捕鷹隼脇之以威使從巳晚投民居迫之饋坐有三夫願從事其徒新故十有三驅使兩夫前探伺諜知小水無徼巡彎弓長呼蒼市門傳聲市人恣誘脇擾擾坐致幾千人一盜登牀坐而視四盜執兵環以衛八夫露刄入民居斂聚金珠致之帥搜羅抉剔凡八戶滛污婦女累其主烹羊致酒來紛紛錢幣滿前隨賜與一盜聲集市人我憐市人常苦貧居民積財尙餘羨恣爾攫取捨無嗔市人聴令喜且舞肩負嚢擔誰復數須防散去閭裏空犬逝雞逃無敢語八盜連謀詔其五爲我鳴金南取路人聞金聲謂盜南八盜西馳下山去長吏飛書呵有司坐欲捕獲如吾期洛陽大牓如匹帛一百萬錢賞能獲一朝兩卒扣吾門自言有密人不聞我知小鼠羣偸地二盜今居洛之涘立呼吏兵給戈弩期以朝擒夜馳去可憐鼠子不知逃猶復持矛起相拒一士揮刀身首離復取傍盜如攜兒八夫獲二亡其六盡取黨人付諸獄

淮陰阻雨

檣竿日日春風轉孤舟數家縣朝來暗隔淮村白浪捲沙吹斷岸渡頭楊柳濕靑靑橋下涓涓野水生滿尺白魚初受釣斷行歸雁故能鳴平生行止任遲速篷底欠伸朝睡足從來江海有前約老去塵埃無可欲曉天暖日生波光桃杏家家半出墻春日春波好相待短帆輕艣可須忙

蕭朝散恵石本韓幹馬圖馬亡後足

世人怪韓生畫馬身苦肥幹寜忍不畫驥骨當時廐馬君未知開元太平國無事戰馬捲甲飽不騎玉關槖駝通萬里長安第宅連諸姨笙歌錦繡徧一國六龍長閒空食粟霜甜秋艸沙苑逰日暖春波渭川浴脽圓腰穏目生光細尾丰膺毛帖肉珠鞍玉鐙驕不行豈有塵埃侵四足韓生丹靑冩天廐磊落萬龍無一瘦豈知車下骨如墻饑食艸根刺傷口君家古圖才半身千里騰驤巳有神回身側顧不無意剪防絡頭嗟失眞君不見太宗戰馬拳腹毛身騎此馬防羣豪龍虎精神金鼔气豈有閒地供脂膏至今畫圖快胸臆想見虯須親破賊那知但愛廐中肥漁陽筋腳蹄如石神駒入水隨煙雲蜀山石路無行人六驥悲鳴足流血騎騾遺事一酸辛

次韻君復七兄見贈

老知山林等朝市扁舟誰能問行止長淮十日浪吹沙春風正攪驪龍睡幽人軟語破永日衝泥攜手林間寺坐中知兄病當巳眉宇氤氳有佳气華池神酒不用醒人生和暢自忘形扶持陰徳鬼神在洗除世緣煩惱輕東來自慚雙鬂攺相逢獨覺兩眼明論詩尙愛淡生活學道久嘆閒名聲嗟我塵埃費昏旦補刖自憐聞道晚還丹欲問僕僕仙【原注謂陸先生僕僕古仙人也】一庵更伴騰騰睡【原注謂圓明騰驣古禪宿】春陰夜薄月朦朧劇談燭盡樽亦空他日重逢龎處士可能猶與世人同【原注兄斷愛屏欲專意禪悅故比應公】

離泗州有作

舸艤大艑來何州翩翩五兩在船頭淮邊落防汴口宿橋下連檣南與北南來北去何時停春水春風相送迎沙岸飛鷗舊相見短亭楊柳不無情淸歌一曲主人酒主人壽客客舉手明日酒醒船鼔鳴沙邊破堠不知名行人十里一回首云邊猶有塔亭亭

汴上觀迎送有感

居人憐客千里來掃堂爲客致酒杯夜闌再拜客辭去尊前美人不成舞陽關八疊倒玉船銷魂此地自年年船頭旂竿船尾柂南遊江海北長安長亭出城十餘里柳邊人家飯遊子少年此地幾經過白頭相逄可柰何

奉先寺

荒涼城南奉先寺後宮美人棺葬此角樓相望髙起墳艸間栢下多石人秩卑焚骨不作塜靑石浮屠當丘壠家家墳上作享亭朱門相向無人聲樹頭土梟作人語月黒風悲鬼搖樹宮中養女作子孫年年犢車來作主廢後陵園官道側家破無人掃陵域官家嵗給半千錢街頭買餅作寒食

送程徳儒赴江西

程侯治楚我獨知去時民作嬰兒啼歸來明光見天子還把一節來江西年來屢下寛大詔赤子未免寒與饑恩如憂病政如藥知病無藥何由治朝廷法度寄吏手付授得所乃合宜事如黒白初易睹敢以容悅相防欺此行委寄意不淺列城數十受指揮任官輕外最法省閣無補眞何爲遙知敏手多暇日不廢樽爼環蛾眉從君多乞歙州紙嵗晏天祿供吟詩

送杜君章守齊州

平生杜公賢弟兄北州人物家法稱兒童服膺今見面溫潤圭璧淸霜冰胸中詩書不見試鬂髮欲白論邦刑用違所長眾不可公猶談笑气甚平人才之難萬冀一一士其重九鼎輕典籖不廢吟擁鼻所嘆虛席何人登臨蕃千騎亦不惡聊以餘力蘇疲氓霜淸水落魚潑刺萬甕沸響新醪傾東秦山河太守貴長安歌舞新曲成正須晝夜快作樂舎人促公歸治行

送劉季孫赴浙東

將軍好書如卻縠文史隨船三萬軸吟詩坐嘯士賈勇不學虎頭飛食肉念昔先君得佳句歸見兒童詫珠玉乖離存沒偶不死十年遇公拜還哭堂堂山西忠勇後凜凜典刑在眉目總戎南下聊復爾將帥於今要頗牧戈船水犀士扼虎三江太湖浪翻屋丈夫爲將亦不惡寂寞揚雄老天祿

寒夜擁鑪有懷淮上

長安暮冬雪如山堅冰錯落於其間八荒一云同慘淡北海怒回江海翻老人此時不復出閉戶燃薪守蓬蓽忽憶去年淮上舟有客致酒頗豪逸三更堂下霜折木坐上美人鳴寶瑟人生有情亦可憐明眸皓齒如眼前主人金章作塵土煙飛星散江南天知非蘧公時一嘆讀書梅叟並蕭然百年萬事費排遣軟語須問東家禪

同魯直無咎逰啟聖

西方金仙千嵗身天上伐木役天人閻浮檀光照世界作此無量勝妙因九龍寶地赤精宅湧出宮殿壓風輪化人南來爲守防震動六種走鬼神錦幪老人常住世燕坐說法無冬春故人蕭公作塵土白蓮花葉光如新妙道無邊世眼窄眞心徧通人智貧可憐端居宇宙幾見疑惑談僞眞檐牙森森鐡鳳啄殿顏耽耽金獸蹲官冷何妨近香火時容絕勝洗埃塵

送邵郎中守同州

君不見漢家左輔百萬戶裏胥夜驚厭桴鼔爾來荊棘露沾衣只有山河閱今古卲侯風流華省郎三千慿熊兩開府不須閉閣決田訟多屑石餅羞魚俎東南文章舊人物莫媿蒓羮便酪乳仍煩細閱白沙龍驌驦一骨今何所

王都尉恵詩求和逾年不報王屢來索而王許酒未送因次其韻以督之

酸寒杜陵老痛飲遺身世云安小縣麯米春遙知美味無多子猶令此老气如虎傲兀幾以醉爲異爭知侯家美酒如江湖金鐺犀杓與之俱玉壺曉傾春水決銀槽夜滴秋雨疎生人文章足賔客許致麯生來坐側三杯脫防我家風渇如旱田占雨虹冷官如瓶君未見腹惟貯水水生面鳴鞭走送煩騶轡坐對朝寒北風起未欲煩公大作燕老夫自斟看深淺

架蒲萄

蒲萄盤屈如修蛇春來蟄起紓橫斜延之升架鱗甲動舊枿粲粲生光華盤堆馬乳未敢望殷勤灌漑意非他要聴暑鳴大葉牕間致榻圍靑紗年來幽淡亦有趣自值花艸占萌牙奔波徳老不遂正爾種菜豈不佳猶嫌尙遣兒輩覺方食失匕徒驚嗟

敍十五日事

五更聞鐘自驚起坐守殘燈具冠履昏昏睡眼正團花獨愛當庭月如水彊驅睡味誰不仁漠漠黑甜畱兩忽驚左掖漲風埃已起上閤鏘環佩平明原廟煥金碧饑投散幕走寒餌紛紛僕僕酸兩脛肉食當然賤何事走馬回家百不問掃榻伸腰眞有味起來炊熟日亭午槐葉新成庭覆翠翻書弄翰老自笑飽食安眠計難遂古來髙士不入城肯聴雞鳴踏朝市

淮陰太寧山主崇嶽逮與予諸父逰今年七十餘耳目聰明筋力彊壯奉戒精苦禪誦不輟聞予自黃歸欣然空所居而相延日與之語或寂然相對終日使人之意消也因賦此詩

我來之初季春月門外李花如積雪杜門燕坐度長夏庭樹秋風忽騒屑西馳大火不復燎急淒風爭應節紫貂暴日知有待畫扇依墻將怨別蒸云積潦漸收拾惡木煩蕪稍摧折不知此事誰主張躍馬奔車忽回轍嗟予行世蹈坎塪僅免豺狼膏齒舌三年閉戶餓江島脫粟無餘衣百結近者皇天忽悔禍雨施雲行咸澡雪復官還職徧海內爭脫囚冠鳴佩玦老夫龍鐘眾人後一舸循江信沿涉風波歷盡見故鄕親友相逄驚白髮道人巳老見我喜靜掃髙堂容憇歇佛龕日近得香火僧飯時容供粗糲讀書小技漫勤苦安禪大觀無分別久便閒放輕祿利巳脫憂危傲縲紲天時進退古不忒人事興衰今屢閱酒濃村店足斟酌魚美長淮恣哺啜從今萬事付天工致安民庶看防契

聞子瞻嶺外歸贈邠老

今晨風日何佳哉南極老人度嶺來此翁身如白玉樹已過千百大火聚望天畱之付眞主世間毒烈計巳悞柯山潘子應鼔舞與子異時從杖屨

次韻蘇公武昌西山

靈均不醉楚人醅秋蘭靡蕪堂下栽九江仙人棄家去吳市不知身姓梅東坡先生送二子一丘便欲藏崔嵬脫遺簪笏玩杖屨招揖魚鳥營池防西山寂寥舊風月百年石樽埋古埃洗樽致酒招浪士荒墳空餘黃土堆但傳言語古味在一勺酒藏山罍鄧公嘆息爲摩撫重刻文字蒼崖隈五年見盡江上客兩屐踏徧空山苔謝公富貴知不免醉眼來爲蒼生開長虹一吐誰得掩六翮故在何人摧橫翔相與顧鴻雁寶劍再合張與雷山猿澗鳥汝勿怨天遣兩公聊一來豈如屈賈終不遇詩賦長遣後人哀

宿譙東逆旅夜聞歌白公琵琶行

元和才子悲流落一聴琵琶謂天樂靑衫裛涙作長歌誰取篇章和宮角譙東夜久行人稀臥聞此歌歌者誰歌侶舊時人不見舉頭欲聴涙雙垂畫堂靑瑣春無事幾聴此歌還幾醉東風桃李作黃埃寶篋塵昏譜間字一聲一聴一情傷未老應知幾斷腸展轉曲終燈燼落荒城寒月夜飛霜

趙徳麟有詩言過萬壽縣得玉芝乃以供一醉之味按道書凡芝皆神仙上藥無乃輕用之乎

王孫憔悴食無肉天遣枯腸出雙玉荒園夜飲供一醉仙物無乃遭輕辱王孫髙名滿天下剸膾龍蛟刀幾熟眼髙不爲小物變采掇僅同葵薤屬憐君十年淸潁客年少未甘窺藥錄再逢靈藥愼勿輕不死問君安可獨

東園

堂中宴坐不妄出堂外靑春去如失小園十步緑如雲一時桃李事巳畢猶有荼蘼數朶在未覺塵沙污玉質金沙格俗終可憐膩白嬌紅如欲滴老夫睡起聴山禽竹間林外紛嘲嘖筍生漸愜子猷願梅熟未邀朱老喫翻書只作隨睡具傾壺屢進忘憂物今春風雨稍依節上田麥穂過數尺但知洗眼看世塗莫厭終身守蓬蓽

送翟公巽赴中書舍人

韓筋桞骨世不聞翟公筆力回千鈞十年聲名滿四海淮陽邂逅雙朱輪老翁空疏亦何有察公於我意甚眞髙談亹亹云漢上一掃闒茸如灰塵夜光明月不計數坐使衰生精神恨無金玉相報答還家三嘆嗟我貧靑燈論文夜未分曉聞門外送使君問君捨此去安往紫皇詔歸侍玉宸鋒鋩發硎防犀象好爲明主裁絲綸論思獻納乃其職況公之意常在民追還三代舊風采主以事實致此文聖君賢相有美意筆端與物爲陽春波稜乃自波陵國來蓋西域蔬也甚能解麫毒予頗嗜之因考夲艸爲作此篇

誰從西域移佳蔬徧植中原葵莧俱淸霜嚴雪凍不死寒气愈盛方芳敷貫金鋭箭脫秋竹剪羅巧帶飄華裾中含金气抱勁利穿滌炎熱淸煩紆老人食貧貪得得大釡日煮和甘膄飯炊香白煮餅滑一飽盡缽無贏餘空廚蕭條煙火冷可但食客歌無魚男兒五鼎食固美當念就鑊還愁吁

北鄰賣餅兒每五鼔未旦卽繞街呼賣𨿽大寒烈風不廢而時略不少差也因爲作詩且有所警示秬稭

城頭月落霜如雪樓頭五更聲欲絕捧盤出戶歌一聲市樓東西人未行北風吹衣射我餅不憂衣單憂餅冷業無髙卑志當堅男兒有求安得閒

寄餘五十五

憶昨戊午寄東都人事紛紛相見疏補官洛陽我西走君理舟楫歸江湖往來相失頃刻爾坐使一別三年餘他鄕滿眼非故舊南北耿耿無音書福昌古邦廢已久莽莽榛棘藏麕鼯空宮蕭條唐舊路古堞斷續韓遺墟商頑餘民俗未冺習尙凶獷羞爲儒髙堂塵埃坐無客𨿽復彊接非歡愉嗟君尙復記憶我兩得書札何勤劬最後新詩意不淺知君過我山陽居人間翩翩輕薄子交友暫爾久則渝歡欣憂患心不易我視一世無君如念昔登科各年少君中第一名傳呼春風朝逰踏廣陌夜雨縱飲傾金壺當時意气今在否十年我困官庭趨君宜騰達上寥廓何乃失足遭﨑嶇人生難必但如此付委造物隨所驅得之幾何失未損七尺可貴惟吾軀洛川春風來巳久桃李次苐爭芬敷登臨想君不可見夢逐流水遊東吳東吳舊逰我所樂飲有美酒烹有魚何當相逢兩披豁擺落萬累無嗟吁

柯山集卷十三

欽定四庫全書

柯山集卷十四

宋張耒撰

五言律詩

從黃仲閔求友於泉

炎暑戰已定淸秋當抗衡碧雲生雁思幽艸見蛩情防麥村墟靜觀書枕簟淸誰能酌酒來破屈原醒

淸洛

淸洛西風急遙知故國秋羇遊成嵗月疎放合淹畱地回驚身老山髙更旅愁登臨有詞賦不減在荊州

落日

落日西風急空山客獨驚夕云寒不動秋水暮多聲粟厭周人飯蒓思故國羮南飛有徵鴈羨爾羽毛輕

贈陳履常

勞苦陳夫子欣聞病肺蘇席門遷次數僧米乞時無旨蓄親庖急靑錢藥裹須我埸方不給何以縶君駒

至安化驛先寄淮陽故人

蕭條安化驛倦客思悠哉積水連天闊靑山送客來疎籬風捲葉敗屋雨生苔寄語淮陽舊人今放逐回

發金陵折桞亭二首

緑衮溶溶日紅飛寂寂春靑山今古事芳艸去來人歌吹酒家市帆檣賈客津誰云絕勝地登眺更傷神桃李蕃晴日江山秀晚春孤舟多病客長道未歸人豪俗競行樂倦逰慵問津南山還暮疑有楚臺神

秋日

隕葉鳥不顧枯莖虫莫吟野荒田已獲江暗夕多陰夜語聞山無眠聼楚砧敝裘還補綻披拂動歸心

次韻斯舉送巖桂新醸

叢桂仙君子小山幽處芳【案此下脫三字】鄙素漢殿略塗黃有客憐衰病新醅許撇嘗並將塵外物助我北窗涼

發安州作

積雨陂塘秀南風蒿艾肥烏犍立橫隴白鳥下深畦云木叫杜宇曉林啼竹雞平生倦遊興賴有濁醪攜

賦得瀑布

浩浩自太古洋洋灌百川深將一源潤首出萬峯巓晴浴岱宗日香通華嶽蓮應有眞仙子揮榜上靑天

江城

江城寒食近風作輕寒花落已可惜春衣猶怯單畏人成不出巳老自無歡沽酒金明道回頭十五年

都梁亭下

金塔靑防上孤城蒼莽中淺山寒帶水旱日白吹風人事劇翻手生涯眞轉蓬髙眠待春漲鮭菜伴南公過孝感縣十里所望一土山下有漁舟呼之不來委舟負魚徑去不顧俄有一舟不待呼自拏舟直前取舟中美魚致之求價甚賤予倍與之值卒辭倍值而去予語之曰爾不待招而赴人之求仁也售不求厚價亷也子豈有道者乎玆楚境也昔有勸屈大夫以餔糟啜醨者豈非子耶爲作一篇

有道隠屠釣仁亷非偶然傾筐出紫鱖揮手謝靑錢昔有離騷客名髙楚國賢獨醒遭爾笑吾幸醉終年

二月三日艤舟徐城戲呈戚郎

自嗟爲客久羇旅過淮時雪野挑蔬瘦霜天暖酒遲流年下坡轂萬事一枰棊異日懷陳迹孤舟近古祠

重到臨淮壽聖院

陳迹不可訪舊遊三十年相逢非故物大半已沈泉世界塵海淳生不系船老人無固必醉卽掩篷眠

舟中曉思

樹色未啼鳥漿聲初度航客燈靑映壁城角冷吹霜飄泊年來甚羇遊情易傷年丰淸潁尾吾計亦差良

將至漢川夜泊

水翼飛棲定連檣宿暝煙葦風驚客夢江月伴人眠多病閒偏樂苦吟愁易牽漁郎爾何恨終夕獨鳴舷酬同年徐正夫司戶時欲卜築嵩洛間

少別老相見無言空惘然功名屬多病詩酒樂衰年釡厭顏公粥囊須趙壹錢歸裝何日辦嵩少好林泉

何處春深好二首

何處春深好春深禪宿家茶鑪寒夙火佛案暁添花壊宅無妖火通途有寶車院深人不到幡影逐風斜何處春深好春深居士家荒園幾畦菜環堵數株花自蠟登山屐仍驅下澤車時時客問字醉防任傾斜

次韻寄趙伯堅二首

西湖望中潬能有幾多程問訊懶不講篇章來愈淸爲邦循舊政把酒憶交情祝子過新嵗春風入帝城相思何處望月閣對南堂念子猶記我懷君時舉觴可能思潁好端是種花忙閒說河陽政佳哉副所望

陋屋

陋屋秋霖後荒城落葉中壞墻朝挿菌幽艸晝聞蛩豈是不浪出直緣無柰慵何勞求季主吾自了窮通

道旁花

長夏百艸秀道旁多野花無名自紅紫有意占年華灼灼照流水斑斑上古槎中原何日掃將爾付泥沙

寺西閒步

閭裏靜無事野塘春水生好風時獨立芳艸共閒行閏月遲春輕陰弄晚晴鄰炊煙火動下捨晚雞鳴

巳醒

已醒厭厭醉將開灼灼紅年年到春日忽忽遇東風暇日如年永閒愁似酒濃時能將醉眼天際送飛鴻

題廬阜官防

平生山水興今夜宿東林落日樓殿影西風鐘梵音雲橫山閣迥過虎溪深腳力猶堪在他年當重尋

今早將飲酒聞鶯有感

蕭條古蘭若春日等閒斜啷喞初聞燕怱怱又過花舊遊都似夢到處卽爲家把酒聽鶯防羇懷感嵗華

破幌

破幌一防白臥知千里明低牕通雪气喬木尙風聲傳警軍城靜鳴鐘梵剎淸髙眠尋斷夢鄰樹已烏驚

食筍

荒林春足新筍迸龍雛鄰叟勤致饋老人欣付廚朝餐甘飽羙放筯爲嗟吁惜取葛陂杖猶堪代我駒

夜意

每見靑桐落常虞白髮侵傷心惟片月不睡更淸砧蟋蟀秋聲早銀河夜色深崎嶇無限意蕭索一長吟

秋

階下梧桐樹芳菲亦已休嵗時驚病客風送淸秋棲鳥歸何晚鳴虫響漸收蕭蕭寒色暮吹作夜深愁

秦兵部書堂

丈人憐我厚許與過常情身世已迂闊功名何敢爭笑談防晚輩樽俎罄生平欲斸臨淮地從公老此生

日落

日落長云暗風悲古岸秋渚鷗遙避客野蝶戲隨舟疎拙資微祿飄零厭逺遊若無尊裏酒何物與消愁

晚臥

日落煩暑退秋晴河漢明微云映天白纖月過林淸獨臥誰晤語幽懷殊未平蕭蕭夜深冷皓露滿前楹

捲簾

捲簾新月上林影散微茫庭艸鳴虫近風燈秋幌涼長年惟有病晚嵗苦多傷身世竟何就吾將問蜀莊

秋懷次韻晁應之三首

木落晚風急宵涼侵暑衣有期惟向老無計未成歸只益顚毛脫還從髀骨肥感時仍弔古回首意多違衰鬢不堪洗病軀先覺陰天寒白日短嵗暮亂山深薄酒醒無力危弦奏不禁謀身老逾拙三聽洛陽砧淸秋萬里興力疾上層臺嵗熟雉兔飽風髙楡栁摧晚篁元自綠幽菊爲誰開寂寞無人問鄕書久不來

冬至三首

昨夜新霜落淮南十月初寒云風後白髙木來疎功業嗟謀拙星霜逼嵗餘子云眞拙者寂寞爲書汴水日夜淺天寒霜野寛拂衣秋葉亂衝面北風寒不作歸山計空悲走馬鞍濟時吾力薄俛仰一悲嘆孤衾不成寐起坐聴雞號樓閉更籌靜天寒星斗髙蕭條陶令酒淸怨楚臣騷凜凜悲秋意何須待二毛

靑陽驛防劉伯聲夜話

奔走倦塵埃相逢顏暫開語防燈燼攺飲散月華來行役風霜苦流年嵗月催我愚甘自分惆悵子多才十二月二十六日旦聞東堂啄木聲忽記作福昌尉時在山間環捨多老木臘後春初此鳥尢多聲態不一今琵琶箏中所效旣不類又百不得一二云

睡餘聞啄木忽憶福昌春官舍題詩壁如今經防人猶能老耽酒依舊拙謀身尙想蘭宮格東風淸洛濵

次韻和王彥昭九日湖園防飲

故人憐寂寞九日共登臨天地客行逺山河秋已深狂來能醉舞興罷獨悲吟莫怪淒涼甚多憂損壯心

暮春三首

還將多病眼冉冉對殘春啼鳥日求侶晚花如向人物情懶著意杯酒最闗身亦有功名志吾生付大釣應接非吾事深幽興有餘筍深鳴鳥下花薄午風疎艸淺見飛雉溪淸生細魚端居亦多趣不用席門車紅防薔薇架緑深桃李溪語鶯知果熟忙燕聚新泥節物有常態羈逰無定棲寧須說鵬鷃物理固應齊

之天長防宿僧院

蕭條林下寺客至解塵鞍過月逾白夜深秋向寒老僧無俗累愛客故盤桓之子靜相對松風淸石欄

宿銅陵

山色日已逺問人歸路長碧天涼夜濶秋物余荒人靜路傍寺鳥啼林下房銅陵竟何就空死漢吳王

漣水

孤舟逆水上野靜聞水聲鷗飛不逺水寒浪濺霜翎夜气岸兼木夕光潭照星長吟防雙槳知有睡龍驚

一日復一日

一日復一日炎涼行一周異鄕猶在望白髮久生頭且看尋橦技休懷失馬憂天公有至信萬古一春秋

索莫

索莫歸未得閒雲還滿空愁吟對寒月不睡到晨鐘衣喜初冬寄書憐手自封何當聽夜雪暖酒夜鑪紅

上方僧

不下上方地夜禪心慮防三更風雪暗一防佛龕燈持鉢咒潭水鬼神拳跪聽【案此下脫二句】

冬夜

山靜寒云薄天空孤月明霜桐占堦影風葉繞廊聲經濟心難就蹉跎嵗屢更防鴻本淸遠何事亦宵徵

和得故人書

來書才一紙離別意何長應爲相思苦還能細作行水浮新恨濶花想舊容芳欲問人何防靑樓在帝鄕

和西齋

山色供開鏡溪光照掩扉暗虫先夜響萎葉近秋飛灌壠晴蔬出開籠暮鶴歸鳴琴坐朗月輕露防秋衣

和北寺

寺倚蒼崖古僧閒晝掩扉曉云辭嶺去夕鳥占林歸悟理觀旛動臨風想鍚飛寄懷觀外更覺此生防

食薇

嵗窮陰不解短日過墻微幽鳥穿林小寒烏啄樹饑冰霜崖嶺壯煙火井閭稀老拙安閒僻無心厭食薇

春寒

客捨逢桃李淸樽聊自歡夢中經夜醉裏度春寒艸色逺還緑鳥聲晴更繁預期多病眼花發更辭看

遣悶

爲問庭前鵲歸期何太遲舊傳能報喜東去是何時黃葉西風急幽花白露滋朝朝淸洛水坎坎只東馳

嵗暮書事十二首

嵗晏北風疾山空萬谷號木枯隨意折鴻斷不成髙深屋支蓬戶溫鑪暖緼袍老夫原不寐鳴竹鼓蕭騷淸洛魚梁淺霜鱗素鯽肥供廚調鼎快充腹此稀老去只便飽年來甘息機寒江鱸鱠美悵望未成歸風捲塵沙白雲垂雪意凝夜山時叫虎晚市早收燈園栗炮還美村醪醉不能三年官況味眞是冷於冰牛羊已歸去殘照滿山陂霜雁田中靜風鳶木杪悲川原今自若龍虎昔交馳丘隴耕桑盡千年不復知原廟依岡起傳聞世祖營南陽無雊雉熊耳合投兵霜日蓬原路天風栢殿聲山川英气在不負昔聞名北風吹馬疾石徑上危基野爼飽貆脯山鑪煮橡糜寒耕敲凍石獵火上風枝畱滯親麋鹿多慙髮欲絲壯心常許國平日討論兵天地身將老山河意欲驚病多緣痛飲吟苦更傷情鬥酒新豊市何人問馬生自昔周人俗貪庸巧治生千金不冠帯一飲起紛爭佩犢攻攘敓通書爲姓名二南分陜化寂寞久無聲千載傷頑俗遺風耿未忘陳荒丘擊鼔魏女縫裳逺客防猜嫉官居備冦攘妻兒怪多喜淸洛有歸艎陳葉不肯墮凍醪凝未融寒林晴有影霜日冷無風許國片心壯勞生雙鬢蓬功名任愚智萬事古今同日落擎明燭一杯千里心驕兒驚醉舞山僕怪悲吟谷冷水流急天昏雲起陰三更何防雁急急尙哀音云去暮天迥雁飛寒夜長姮娥守孤月靑女恨連霜不寐防銀燭長吟送羽觴山鑪與石鼎伴我老他鄕

宿東魯父居二首

夕陽低欲盡春淺色蕭蕭暝色催歸牧炊煙向晚樵疏星臨水際逺火隔村橋黯黯柴門夜棲鴉對寂寥郡國何時極羇愁觸防生望隨天不盡春共野兼平煙樹淮南濶漁鹽楚俗輕飄零五年別嘆息鬢毛更

淮上夜風

縣郭初傳柝船窻已閉篷星低春野路月淡夜淮風煙水東南濶漁鹽吳楚同久逰諳里社賖酒問鄰翁

春望

鳥去晴雲外帆歸芳艸邊平淮分緑野春樹接低天殘枿寒餘燒新靑後田年來千里目容易淚雙懸

村晚

深塢繁花麗晴田細逕分孤舟春水路芳艸夕陽村暗雀投檐靜昏鴉集樹喧牛羊自歸晚燈火掩衡門

夜意

荒城轉五更北斗向誰傾穴鬭時爭齧林棲或自驚老來神慮淡睡足骨毛輕石磬催僧粥低窻枕畔鳴

春望

暖日晴薫艸淸淮濶浸天地卑連逺水城廢入春田目極風燈外愁懸淚臉邊人生苦多感花栁自年年

柯山集卷十四

欽定四庫全書

柯山集卷十五

宋張耒撰

五言律詩

同七兄及崧上人自墳莊還寺

和風快人意岸幘晚襟涼日落野痕碧月生淮際光論詩得靈運靜語屬支郎不是耽閒散從來懶性長

蔡河漲二首

長河秋雨漲極目漫難分潢潦𨿽無自魚恐有神天寛垂鑑影風細起龍鱗老去扁舟興臨流欲問津渾渾𨿽未巳浩浩竟東歸濶處長天近澄邊一鳥飛西風疏葦亂斜日逺村防淹泊從吾道扁舟伴釣磯

初秋對雨

閉戶理殘編防慵得自便朝涼淸病思秋雨對髙眠屋冷深藏燕槐疎混抱蟬所欣堂下菊芳意已鮮鮮

泊長平晚望

川隱夷猶棹春歸杳靄天翠深交防樹緑野望川田漁酒數家市船墻何防船登臨一回首無限意茫然

發長平

歸牛川上渡去翼望中迷野水侵官道春蕪沒斷堤川平防槳上天濶一帆西無酒消羇恨詩成獨自題

離建雄塗中

逺水悠悠靜孤檣裊裊遲艸深春巳後麥秀日長時聚語條桑婦行歌拾穂兒年丰隨處樂飄泊我何爲

夏日十二首

過雨芰荷亂繁陰竹樹多雛聲知鳥哺萍動見魚過細逕饒苔蘚陰墻引薜蘿角巾從倒側疏懶欲如何蚓壌排晴圃蝸涎印雨堦花須嬌帯粉樹角老封苔問字病多忘過鄰慵卻回晚涼還盥櫛對竹引淸杯山雨晴來暑溪云暗復興林塘陰不解巾幘潤還蒸書帙慵披蠧盤餐厭撲蠅老來疲薾甚多病日侵陵朝雨來還宻村墟一望間逺聲惟野竹潤色但靑山書史供髙臥莓苔只閉闗蕭蕭覺秋興飄颯近衰顏細逕依原僻蓬蒿四五家山田來雉溪雨熟桑麻竹籠晨收果茅庵夜守頗知農事樂彼此問生涯飬拙貧無事深幽樂更眞檐巢偸哺子樹啄巧藏身竊果鶯知主移居蟻過鄰老夫朝食美薦爼有溪鱗謝守常搜句陶潛亦效官傍溪分水細過巘得天寛布種隨蔬隴尋香到藥欄野裝兒稚笑繩屨鹿衣冠久與山川約那無風月情經營原濶略疎放自平生山友招相見鄕書向逺徵殷勤語歸計貧苦病難成種藥幽人事還披本艸經出山拋舊翠過雨有新靑術受壺中祕方傳肘後靈不辭勤服餌爲變髮星星陶令拋官易龎公去隱深由來浮世事可見昔人心卜築閒多思奔馳病不禁檐楹來燕雀鸞鶴自山林蛩怨靑莎老螢飛秋水深庭除延夜色砧杵發秋心雄劍鳴初匣寒衣補硬鍼老來詞賦懶從使二毛侵夜色川原合秋聲艸木催星辰隨地濶河漢冩山來棲鶴涼先警饑烏夕未回髙樓對斜月鳴笛正淸哀

宿故濟陽城【案此題一本作宿濟陽道中】

夜色蕭條寺天寒老病身空村惟有雪逺道更無人不寐依鑪暖多愁賴酒醇遙思防鳳闕雨露巳先春

早秋感懷

永日付悠悠年華逝不畱風聲送殘暑云色淡新秋吾道倘有待窮通寕遽憂朝來望淸潁一雁下汀洲

庚辰臘八日大雪二首

平生臘八日借鉢受齋糜客路歳將晚旅庖晨不炊持杯從破律遣興自吟詩何日依襌宿鐘魚自有時東州逢臘雪卻憶竟陵梅客路人方逺天涯雁欲回遙憐檐外白還防砌邊苔久是無人過誰知照酒杯

防恩除奉常有感

平生秉周禮投老奉龍旗斥逐偶不死歸來敢恨遲門闌走賓客行李飭妻兒又踏長安道多慚鬢有絲

建平途次

野橋田徑滑官路栁條新流水伴麗日野花畱晚春防空知去翼衝緑有歸人自笑諳岐路無勞更問津

白沙阻風

春江風易惡故作客行難晴日開野色朝寒醒醉顏歸人出斷岸去翼復前山淹泊無誰語村翁亦往還

冬日雜興六首

小園晴自掃曝日坐前軒野防穿山葉寒烏啄艸根短籬藩隙地別逕入孤村幽趣供岑寂淹畱不復論水落橋痕在沙幹岸艸枯霜餘槐老壯風際竹淸防啄木髙逾響鶺鴒飛且呼二年親友絕惟有對禽魚池館畱余雪西山照夕曛臘催梅蕋迸春向鳥聲新愁思供多病風光欲近人年年桃李樹相對只傷神空山身欲老䢐歲臘還來愁怯年年栁傷心處處梅緑蔬挑甲短紅蠟防花開冰雪知何有東風日夜回南壁蒼崖壯窮冬井落閒風聲先老樹日色避諸山落雁饑相向啼烏夕自還防防寒月影蓬戶已深闗擊柝山城閉疏燈野店扄疾風鳴夜谷晴水動浮星霜翼歸何晚鄰機織未停短歌時自和愁絕更誰聼

哲宗皇帝挽詞四首

端拱循堯道無爲十六年偏師擒頡利上將勒燕然夢損周王壽丹催黃帝仙淒涼舊載筆慟哭抱殘編秦地蟠螭紐細陽玉象光升歌陳備樂信史記多祥奪邑公無怨開邊義侮亡威靈對三後常在白雲鄕萬世興王業千年極治辰澤丘還北祭玉檢議東巡汗竹人間事因山地下春雲天不可望髯斷泣遺臣七月宮車駕西陵觀闕新風雲悲厚夜羽衛異時巡落月低金爵秋蕪暗石麟威靈凜如在善繼有天倫

故僕射司馬文正公挽詞四首

黼座方恭防邦家付老臣頌歌民一口形勢國千鈞富庻新田裏忠臣舊搢紳裴公恨不早丘禱嘆無神辭爵浮雲外安民反手中山林獨往意衮繡太平功布被終身儉貂冠一命崇他年兩行涙碑下泣羊公經濟心猶壯淸羸疾易傷那知兩楹奠遽失萬夫望家有詩書積墳無金玉藏誰知幅巾斂曾佩上公章伊洛平生興園林獨樂居曾過鄭公里得禦李膺車華屋當年客名山異代書定知傳不朽埋玉自沾裾

欽慈皇后挽詞二首

疇昔熙寕盛逺同麟趾時內惇勤儉徳陰輔太平基餘烈光彤史追榮備母儀遺民懷永裕簫鼓不勝悲淑徳承明舊徽音固有來據龍符聖嗣合劍防軒臺玉冷衣銷馥鸞昏鏡集埃傷心國西道寂寞送車回

挽黃幾道

異政潁川鳳遺風叔度陂聞哀苦朋友歸葬束書詩百歳鄕人社他年故吏碑知公萬金產故在阿戎兒

範參軍挽詞

力學志不就多才宦可嗟生平叔知巳【原注參軍叔文正公也公少奇之】身後婦成家【原注參軍卒子防朱夫人守義教子皆有立】溫洛新阡茂東吳慶系賒功名付兒子文史舊生涯

任左藏挽詞

人也隱君子一官聊自閒誰能學管庫竟爾死茅菅良璞不易剖大弨終不彎惟應太史錄他日出名山

張夫人挽詞【原注榮子邕母】

世徳簪纓貴家風孝友傳承夫知不忌愛子故親賢飄忽人間夢生平物外緣諸天淸淨報可但閱重泉【原注夫人皈依佛果】

呂郡君挽詞【原注錢穆父妻】

表海東侯長分吳異姓王世家端作合華裔逺相望龍去孤神劍雛成九鳳凰多情潘散騎悼逝足文章

太府李萃卿挽詞

妙譽馳埸屋家風在搢紳使華推厚徳卿月上通津齒徳時方重山丘迹巳陳長年先友淚懷感獨沾巾

太皇太后挽詞

共政艱難際臨朝保佑初經綸付耆老利澤到樵漁禮盛謙常抑功成委不居聖君深致孝盡守典刑余

李處道都曹丈挽詞

淒涼正始後尙復有斯人慟哭亦云已傷心難重陳傳家防令器懷徳萬遺民尙想典刑在蕭然老鶴身

欒提舉妻石氏挽詞

和敬承夫順勤劬教子賢平生積淨業倉卒嘆無年孤劍畱耿介九雛誰撫憐塵埃舊脂澤春艸掩新阡

鄧學士愼思挽詞

淸苦吟詩客臒羸嗜學身詩書不得力鬼物定欺人類物傳遺學經書植妙因九原誰與友千載葬魚臣

潘鯁奉議挽詞

亷退辭榮早淸貧卜吉遲買山新兆域從窆舊書詩松菊畱三徑簞瓢遺兩兒升堂舊賓客執紼涕交頤

哭蔡彥規二首

靑衫未白首已嘆掩新阡哭別自今日書來才去年功因鐘鼎記名賴友朋傳平昔圍棊笑臨枰更然文章不用世淪落掩山阿命也人無柰悲哉天謂何至交嗟我少防淚爲君多遙想山陽墓秋風吹薜蘿

李少卿挽詞

靑雲舊馳譽白髮早辭榮談笑惟詩酒交逰盡老成支離病中見瀟灑舊時情已矣不可問九原松柏聲五言長律詩

歲暮卽事寄子由先生

歲暮淮陽客貧閒兩有餘朝昏面壁坐風雪閉門居老去深依佛年衰更嗜書未能忘素業聊用慰窮途下裏皆平屋開門卽古墟雞防來近捨防汲賴鄰夫雪壓移來竹霜萎自種蔬烏皮防燕幾褐防裹僧顱肉似聞韶客齋如持律徒女寒愁粉黛男窘補衣裾已病藥三暴辭貧飯一盂長瓶臥墻角短褐倒天吳宵寐衾鋪鐡晨炊米數珠木鑱隨杜脛葛制暖韓軀時命今如此功名巳矣乎談愁風射馬拙待兔逄株久慕香城樂深諳夢境虛誰憐九頓首正有一長吁瞻望身空老蒼茫歲欲除何當聞妙誨黥刖待完膚

用歐陽文忠韻雪詩

宻雪當殘臘衝風到蓽門灑驚紙濕入竹覺聲繁天濶飄無界城髙積有痕气和歸麥隴水味到茶軒廣陌無逰騎空郵有滯轅炎鑪聊自暖濁酒僅能溫野迥徵鞍設邊寒塞甲屯振奇歌歷歷廻袖舞蹲蹲客至須駝褐相逄賴酒樽晴明占艸木春意到閒園

題譙東魏武帝廟

艸昧羣龍鬭英雄接上防吳卑靑蓋伏蜀陋葆車畱挾漢臨諸夏中原半九州人驚呂布防誰信本初憂天作西南限時方割據秋力終回赤壁功止霸諸侯歷數知歸禹乾坤正造周事商完夙志傳子豈人謀銅雀佳人恨西陵拱木秋千年故鄕廟歌舞薦牢羞

過衛眞太淸宮追懷章聖皇帝遊幸之盛小臣斐然成韻

鳳歷開三葉中原正偃兵端居思道妙順動展精神函谷傳經後渦陽舊宅新龍蟠泉不竭丹養檜長生鸞鶴迎黃屋煙霞避翠旌琳瑯千佩玉貔虎萬屯營邃殿仙容儼靈庭盛禮行書畱河上語碑勒大夫名歌罷秋風晚弓遺藥鼎成句陳嚴舊寢輦道接新耕日落重樓影天寒暮鳥聲異時懷往事千古有餘情

天慶觀三色檜【原注一本而具松栢檜三物】

聚處歲寒物生爲千歲身柯條𨿽自異臭味本相親商季諸公子茅家賢弟昆分驅眾彭惡各共一淸眞竽籟風中合鱗鰭後伸髙枝如借便輕舉豈無人【原注太淸宮有升天檜傳記諸眞輕舉者多升樹】

八月三日舟行自蔡河赴臨淮

曠野天垂地川晴水見沙河回迷向背岸斷忽桑麻水濶時浮鷺陂寒乍集鵶年饑田濩落歲晚客悲嗟新月排雲水西風送日斜孤舟何處宿故國已天涯

舟行卽事二首

古岸生防靄空林掛夕陽霞輝明野色天影戰波光集鳥村墟暗鳴虫禾黍荒秋髙月靜靜天末巧雲長沙晚橫歸艇川晴列去檣登臨自多感何必寄他鄕

去去路日逺行行歲向深晚田荒更闊秋野曉多陰岸蓼飛寒蝶汀沙戲水禽迎風蘆顫葉日棗裝林早蟹肥堪薦村醪濁可斟不勞頻悵望處處有鳴砧

發崔橋

野麥平蕪隴官楡臥古津眠鷗沙上曉幽艸水邊春暖葉生浮緑風漪起細鱗靑新桑媼筥茜淨浣娘裙有客悲芳芷無人采白蘋可憐千里目愁殺未歸人

和栁郎中山谷寺翠光亭長韻

山深疑路斷古寺忽開門喬木風霜急荒崖雲雨痕朝霞明翠靄秋雨濯嵐昬幽鳥不避客閒雲時入軒重蘿深更緑碧澗淺無渾寶地黃金布飛泉白玉噴庭閒臥馴鹿果熟引王孫禪靜石爲室客迷桃滿園毎悲塵世幻方信梵王尊野實饑堪薦陽崖冬自溫便當安寂寞何事走歊煩淸梵晨齋啟髙松夜枕喧逄人休問道得意巳忘言直指曹溪路勞將貝葉翻功名嘆不偶歲月去如奔久分疏軒冕寜辭友玃猿從容巖客話粗糲野僧飱卽是平生樂心期何日論

訪曇上人有感

上人稀出入黃葉閉門深系馬長林下逄僧古殿陰相逄成底事乘興偶來尋靜境亦何有無言知祖心生平避浮俗與物苦差參脫去猶未得塵埃嗟滯淫長廊秋日薄古木野霜侵徙倚誰晤語獨歸還獨吟

夜吟

簾捲涼侵戶牕虛月過帷髙桐淸露濕深栁夜蟬嘶斷續銀河轉欹斜斗柄移風來髙葉報伏近虫知陶令尊無酒潘生鬢有絲將何慰愁寂倚杖獨題詩

斜日二首

斜日歸殘暑秋容淡太虛閒雲工變易片月自淸孤淹泊年華老淒涼歲事余時違自朴拙興懶日蕭疏阮籍慵耽酒文園病著書簪纓非艸野江海得樵漁

伏盡金才壯天髙水欲流病悰拋酷暑詩興得髙秋晝靜塵埃少宵涼河漢浮靑傷桐葉膩爽奪蕙蘭柔晚歲寒將屆羣芳葉不收幽人多感慨啼鴂助騷愁病懶非髙臥疎迂卻自由功名與世事擺落醉鄕逰

歲暮獨酌書事奉懷晁永寜

天涯催晚歲殘律去如奔入夜北風惡多陰寒日昬野吹余燒燼溪落舊沙痕霜重饑鷹疾田空宿雁喧山明千筍直云積萬營屯足雨耕犂早丰年杮栗繁地平秦接席土斷洛開門白首三年客黃桑數畝村懶梳悲髮短不寐守鑪溫折骨披殘枿蒼龍臥老根晚篁猶竚思幽蕋助消魂慷慨防龍劍飄零一酒樽琳瑯思秀色環佩想淸言獨語防明燭空庭月出軒

柯山集卷十五

欽定四庫全書

柯山集卷十六

宋張耒撰

七言律詩

出都有感

來時雪盡花初發歸去桞陰蟬亂鳴四序風光半爲客百年飄泊一浮名春來多病思髙臥老去違時畏後生若有黃精換華髮敢隨車馬到髙城

贈別何道士

疎散多違久自知形骸況復病先衰全身幸免誅三獻避世何勞賦五噫聞說永嘉饒水石便思輕帆向天涯郤嗟病翮傷摧甚孤鶴髙飛不得隨

北橋送客

橋上垂楊系馬嘶橋頭船尾插靑旗船來船去知多少橋北橋南長別離亭上防傾行客酒遊人自唱少年辭百年回首皆陳迹浮世飄零亦可悲

九日獨遊懷故人

故人分散在天涯九日登臨獨嘆嗟人世光陰催日日鄕閭時節自家家風煙滿眼臨秋盡鼓角荒城送日斜取醉憑誰正烏防遣愁猶彊挿黃花

夜

木落風髙砧杵傷孤城更漏入秋長寒生疎牖人無夢月過中庭樹有霜報落梧桐猶隕葉知時蟋蟀解親牀年年多病渾無寐靜對楞嚴一炷香

早春

輝輝暖日弄遊絲風軟晴雲緩緩飛殘雪暗隨冰筍滴新春偸向桞梢歸可憐鬢髮蹉跎老每惜梅花取次稀何事都城輕薄子買懽酤酒試春衣

上元日駕回登樓二首

紫霧氛霏閶闔開團團明月上天來香車百兩天街晚淸蹕一聲仙仗回燈隔晝簾時閃爍風穿髙幕故徘徊太平日久多閒暇簪笏從容侍燕杯

長街十二逺相通閶闔峩峩彩霧紅天白華燈交皓月樓寒朱幕蕩春風車頭笑語歸時醉城下傳呼夜向中自古長安多樂事周南畱滯意何窮【原注予方寓陳】

探春有感二首

出城但怪風光老艸色蒼茫桞色深煙樹逺浮春縹緲風光不動日陰沈芳郊未厭縈紆入美酒何妨取次斟羸馬靑衫亦何事一生空負野人心

桞萼防茸待放綿櫻桃新葉大如錢深春冷落花殘後寒食朦朧月淡天獨坐每將詩作伴遣愁安得酒如泉傷心千里休凝望城外東風早滿船

暇日同孫畢二同捨遊李氏園亭

蕩蕩東風散客心出門驅馬問園林花房待暖徐徐放桞色隨春旋旋深城郭逺來無俗客松篁深處有幽禽王公畱壁題詩句應許騷人盡日吟

暮春

夜雨輕寒拂曉晴牡丹開盡過淸明庭前落絮誰家桞葉裏新聲是處鶯白髮生來如有信靑春歸去更無情便當種秫長成酒逺學陶潛過此生

秋興

薄雲閉日晚悠悠檐雨蕭蕭急未收佳樹已雕今嵗葉西風還是去年秋蹉跎不柰時驚客牢落惟憑酒散愁多病支離欣得睡晚來涼气滿衾裯

秋二首

急雨淒風未肯晴墻陰先報虫鳴掃除暑气驅三伏催促秋聲向五更美酒若能斟靖節二毛偏解著潘生醉來眞有無窮意老去何勞浪自驚

陋巷柴門揜寂寥一風雨晚蕭蕭淸秋漸冷尢宜懶閒日苦長無處消烏幾靑笻扶病弱靑琴黃卷伴逍遙交朋南北音書隔𨿽有芳樽誰可招

壽陽樓下泊舟有感

壽陽樓下淸淮水帆去帆來何日休浮世十年多少事風煙依舊別離愁樓頭夜靜行人絕樓下影斜淮月秋不道孤吟不能寐一聲羌笛怨誰舟

和桞郎中舒州潛庵二首

浪走塵埃竟未甘仙郎六十制潛庵門前山色云侵坐峯下秋光水滿潭野鶴避人巢古木淸猿乘月嘯寒巖從今不作軒裳客多買煙霞未是貪

蒼顏華髮未能甘欲覺長年先創庵坐久煙嵐開翠壁夢回云起寒潭松風夜掃鳴琴榻溪澑晴分種藥巖不是仙翁有仙骨幽奇爭許世人貪

將至壽州初見淮山二首

浩蕩平波欲接天天光波色逺相連風鳴雨槳初離浦岸轉靑山忽對船澤國秋髙添气象人家南去好風煙步兵何必江東走自有鱸魚不值錢

晚系孤舟古岸隈蒹葭風定渚鷗回山兼野色蒼茫去月向淮心晃蕩來秋色解將愁並至年華偏與客相催靑衫手板徒勞爾富貴功名安在哉

晚發壽春浮橋望壽陽樓懷古

煙水蒼茫古岸髙危樓縹緲枕波濤山圍粉堞靑屏合橋跨長淮百艦牢爭戰往年空故國登臨行客嘆前朝靑旗試問誰家酒風雨蒹葭晚渡遙

夜泊

逺雁初歸楓葉幹孤舟晚系岸邊灘淮聲夜靜淩風壯月色秋深照客寒疎拙功名甘濶略飄零蹤迹但悲嘆不闗酒薄難成醉自是年來少所歡

將別普濟二首

老槐疎竹寺門幽九月輕寒襲客裘漠漠淮煙天際晚蕭蕭山坐中秋風前紅葉知時落籬下黃花對客愁爲語老僧無我笑此生終待老林丘

孤城淮北晚鐘殘落日橋邊送客鞍物外樓臺秋更豁山深松竹晚多寒風細細侵衣冷檐蕭蕭到夜闌佳境欲畱嗟不可塵埃蹤迹但悲嘆

發泗州

萬艘獵獵戰風桅我亦孤舟別岸隈漠漠曉云生木末蕭蕭飛雨送帆開消磨嵗月書千卷零落江湖酒一杯因病得州眞漫爾功名於我亦悠哉

病中得晁應之秋懷詩

西風堂下飛黃葉病臥空牀白日髙疲苶扶行孤竹杖蕭條隱幾兩霜毛散花有客談眞實燒藥無人過寂寥怪得晚來頭目快新詩秋興苦飄飄

夏日雜興四首

隔墻泉下是東溪細澑涓涓入我池一部笙簫寒竹響百年風古槐姿果懸幽檻朱初熟蔓度空墻翠欲垂野趣轉深身愈老故應寂寞畏人知

無地從容解郁陶寄懷林野散塵勞含風槐桞參天合足桑麻映露髙五鬥得官迷簿領一防何處斸蓬蒿致身富貴須年少顧我衰遲已二毛

墻下溪流淸且長夾溪喬木蒼蒼裊風翠果擎枝重照水圓荷舞葉涼蝸殻已枯黏粉壁燕泥時落污書牀南山野客閒相過贈我能攜藥滿筐

蔬圃茅齋三畝餘溪光山影動浮虛病妻老去惟尋藥稚子年來解愛書中散無堪心放蕩馮唐已老興蕭疎全眞飬素安吾分敢謂軒裳不我如

淸明日臥病

鶯花零亂淸明日巾褐蕭條老病翁烏鼎相親勤煮藥素屏深坐怯當風愛花未免呼兒摘畏還成對客慵自嘆年來怨靑鏡衰顏攺盡少年紅

水南春望

洛岸東風送馬行橋橫落日半川明天連觀閣云垂地春入山河秀滿城老去飄萍甘屏迹興來懷古未忘情短歌一曲聊回首不待悲秋白髮生

春日遣興

洛陽自古帝王都百戰荊榛只故墟零亂園林遺物在嬉遊人物古風余艸迷公子障泥錦花近佳人油壁車漂泊彊隨遊客轡不辭塵土污衣裾

送楊補之赴鄂州支使

相逢顧我尙童兒二十年來鬢有絲涕淚兩家同患難光陰一半屬分離扁舟又作江湖別千里長懸夢寐思何日粗酬身世了卜鄰耕釣老追隨

送楊念行監簿侍行赴鄂渚

楚天南去水防防鄂渚悠悠到幾程京洛信稀千里隔江湖春盡一帆輕莫辭送別靑春滿防是相逢白髮生飽讀詩書取卿相不應如我老無成

送三姊之鄂州

兄弟分飛各一方老來分袂苦多傷兩行別淚江湖逺五月徵車岐路長休嘆伯鸞甘寂寞所欣楊惲好文章【原注克一甥苦爲詩】北歸防有相逢地只恐塵埃髮易蒼

正月六日

楊桞梢頭臘雪消東風猶著晚寒驕新年花桞傳芳信去臘星霜變斗杓來共春煙情冉冉灑隨疎雨淚蕭蕭蛾眉一閉年華攺縱有遺魂可得招

遊李氏園

堂下新年見艸芽驚心彊起探年華桞呈雪後靑蒼幹梅破風前一兩花綽約風光新物態栽培園沼好生涯奔馳世路吾何有一到林塘一嘆嗟

寄榮子雍

蒼茫臘雪欲成泥又見東風上桞枝萬事過前渾是夢百年投老只添悲功名末路收常晚節物驚心空自知千里故人猶念我書來辛苦話相思

題朱氏園

東風邀客入芳菲夾徑吹香李萬枝啼鳥逺聞知晝靜好花相續得春遲連檣東去淮天濶緑野南環楚澤卑客至防須畱醉墨主人畱榜待新詩

離宿州後寄兄弟

落日村橋涕然東風匹馬去翩翩兩行緑樹當隋岸一片春云限楚天妄意致身常許國彊顏得祿廢求田幅巾防作淮南叟白髮相收一釣船

寄榮子雍三首

東風三月洛陽城傾蓋相逢气倍增防盡園花方信馬飲斜樓月更挑燈年光飄忽雙馳轂心事蕭條一老僧酒病年來慵把筆新文寄我苦憑陵

蒼蒼老柏古南禪嫋嫋修篁泮水灣此地笑談惟我共百年交友得君難已甘心向詩書老防與身圖雲水閒年少功名須力致防君朝佩日珊珊

家家新酒滴新醅殘嵗崢嶸春欲回霜野寂無新到雁雪林寒有欲開梅闗河路永雙橫轍天地身閒一舉杯酬答風光千防淚怯將愁眼更登臺

陳履常惠詩有曽門一老之句不肖二十五嵗謁見南丰舍人於山陽始一書而褒與過宜陽有同途至亳之約耒以病不能如期後八年始遇公於京師南丰門人惟君一人而已感舊慨嘆因成鄙句願勿他示

南丰冢木已蕭蕭猶有門人守一瓢文彩自應傳壷奧典刑猶可想風標紛紛但見侏儒飽寂寂誰歌隱士招十載敝冠彈未得簪纓知復爲誰彯

泊舟候水

一水悠悠斷復連卸帆終日小灘前靑旗招飲篙工醉五兩攲風賈客眠樹色逺分芳艸路鳥行斜斷夕陽天漁舟慣伴危檣宿饋我霜鱗不用錢

同李十二醉飲王氏牡丹園二首

東風窮巷只埃塵誰見城南萬朶新不問主人聊一飲爲攜佳客送餘春比君意气三年老貸我疎狂一味眞醉裏尙能馳馬去防君倒著接防巾

吹盡紛紛桃李塵天香國艶一翻新正過谷雨初晴日分得西都大半春舊態似推新艶好紅芳不似淡妝眞嗟予久得丘園意何日相逢一幅巾

同無咎遐叔文叔同遊迎祥得遊字

客子長安塵滿裘道人門館自深幽東風拂地千條桞春水平池數防鷗俛首一官眞底事倒囊三百更何求讀書挾防君知否失性還同博塞遊

晝臥懷陳三時陳三臥疾

睡如飲蜜入蜂房懶似遊絲百尺長陋巷誰過居士疾春風正作國人狂吟詩得瘦由無性辟穀輕身合有方欲餉子桑歸問婦一瓢過午尙懸墻

將至海州明山有作

望望孤城滄海邊好雲深處是人煙鳥飛山靜晴秋日水濶人閒熟稻天旗影逺搖沽酒市棹歌歸去隔村船功名富貴非吾事誓斸明山數畝田

秋日登海州乘槎亭

海上西風八月涼乘槎亭外水茫茫人家日暖樵漁樂山路秋晴松栢香隔水飛來鴻陣濶趂潮歸去艣聲忙蓬萊方丈知何處煙浪參差在夕陽

屋東

蒼鳩呼屋東啼麥穗初長燕子飛竹里人家雞犬靜水邊官舍吏民稀溪聲夜漲寒通枕山色朝晴翠染衣賴有西鄰好詩句賡酬終日自忘機

題齋壁

松庭日午聴啼鶯簾外人稀睡老鈴已嘆近秋添白髮更因多病讀黃庭江魚未上烹難致【原注江魚未上則不漁丹陽暑日絕無魚】吳酒空斟醉易醒好住安心莫惆悵此身天地一浮萍

次韻李徳載見寄

頭顱幸獲免姦鋒甘分江湖老釣篷老得一州聊自慰相望千里與誰同已欣臺省登羣俊猶數湖湘臥病翁【原注謂二蘇公來書之及】詩就醉餘頻走筆待觀雲海戲羣鴻

讀孫巨源經緯集

等閒咳唾爛成文奏牘三千世共珍不向人間調鼎鼐郤歸天上作麒麟侍遊曲水歡何在敷奏延英迹已陳四輔當時曾避柱熙寜天子屬詞臣

將赴上庠偶成

卷中課最詩成後枕上功名睡美余弟子解疑常隠幾輪人能笑久觀書山林沈痼時搔首松菊耽淫自荷鋤幹世可能尋一飽虀鹽未用食無魚

寄楊克一

吾甥頗似魏家舒新罷推囚郤著書顧我獨傾陶令酒思君同鱠季鷹鱸荒涼云物秋將老寂寞山城誰與娛倐忽風光行老矣躊躇不去欲何如

已卯十二月二十日感事二首

髙樓乘興獨登臨搔首天涯嵗暮心帶雪臘風藏澤國犯寒春色著煙林山川極目風光異嵗月驚懷老境侵可是斯文天未喪楚囚何事涕沾襟

蹉跎流落已華顚又見荊湖一嵗遷人怯苦寒愁日短天收殘臘放新年園林寂歷飄梅後里巷經過爆竹前自料知非猶得在潛心久學衛蘧先

冬節小不佳懷正叔老兄

老境光陰短景催新冬又復一年回焚香燕坐衣僧衲煮藥髙眠廢酒杯處處庖廚鳴甕缶年年歌笑慘風埃孟公歌舞猶須雪未放愁眉取次開

耒將之臨淮旅泊泗上屬病作迎上官不敢求告比歸尢劇疎拙無以自振但自憫嘆耳

謀身不解免飄蓬零落孤舟西復東雙鬢𨿽靑應早白病顏更醉不成紅﨑嶇避俗人難合憔悴多愁疾易攻蒓菜碧鱸秋正美步兵終欲向江東

放人汴上有感

萬尾鱗鱗汴岸舟汴流日夜去悠悠舟行水去常如舊世事紛紛何日休落日昏昏天際晚白雲片片碧天秋【案此下脫二句】

望山二首

淮上風髙寒日西山嶺下白雲歸遊人苦憾日已晚靑山自與云爲期輕舟漁子犯煙去照水白鷗窺影飛人間不作逍遙客老去塵埃空滿衣

日落山山更淸原頭啼鳥已春聲可憐山近不能到盡日與山相對行雲里人家自來往天邊樓閣逺分明白鷗不解遊客意驚起碧煙深處橫

次韻答存之

環堵蕭然汝水隈孤懷炯炯向誰開靑春不覺書邊過白髮無端鏡上來祭竈請鄰聊復爾賣刀買犢豈難哉故人休說封侯事歸釣江天有舊臺

離天長寄周重實

相逢握手便忘形射防天門盡弟兄浮世有誰尊道義靑衫自笑爲功名髙談未盡胸中意作別猶如夢後驚半夜叩門投野寺天寒孤月更分明

秋宮

帳額斕斑暗舊金玉猊香重暖沈沈秋風宮殿梧桐老暮樓臺簾幕深銀箭漏遲雞唱曉綺窓人睡晝生陰無眠慣滴班姬淚聴盡長安夜夜砧

題堂下桐

零落當軒兩樹桐秋來相伴一衰翁寒枝向月空餘影隕葉知時不待風故國山川天黯淡美人音信雁西東嵗華節物俱寥落滿眼牢愁賴酒攻

登海州城樓

城外滄溟日夜流城南山直對城樓溪田雨足禾先熟海樹風髙葉易秋疏傅裏閭詢故老秦皇車甲想東遊客心不待傷千里檻外風煙盡是愁

秋日憶家

汩汩流光長逺客年年秋至是離家孤城入夜寒更迥霜月滿天歸夢賖摵摵老桐風後葉娟娟疎菊殘花茅檐布被猶無力長走塵埃眞可嗟

七言

飛鴻歸盡燕將還亭院深沈人倚欄斜撘秋千寒食已黃楊桞暮春寒密毬杏蕚紅如糝半落梅花香未殘人世年年非舊事感時惟有淚汍瀾

山下

山下疎鐘日夜催城頭畫角五更哀流年忽忽愁中過世事紛紛空裏來沮溺漫髙輕世節管商空盡濟時才古來擾擾今何有一熟黃粱夢已回

京師廢宅

當道朱門白晝扃髙堂歌吹久無聲古積昏殘畫朽樹經陰長寄生門下老人時灑掃舊時來客嘆平生【案此韻復】艶姬驕馬知何處獨有庭花春正榮

送徐任

白髮靑衫困宦遊相逢不復話封侯少年壯气靑雲上投老生涯一醉休獻璞誰憐藏美玉惡聲不至爲虛舟從來滿捲新詩句寫取淮天萬里秋

登城樓

沙初幹巾褐輕獨披衰蔓步髙城天晴海上峯巒出野暗人家燈火明歸鳥各尋芳樹去夕陽防照逺村耕登樓巳恨荊州逺況復安仁白髮生

寄陳鼎

懶著靑衫沈醉眠近來沽酒困無錢常憂送乏鄰僧米何啻寒無坐客氊直道漫憑詹尹卜浮生已付祖師禪袛應居士無醒日知有淵明種秫田【原注陳新置九華田自號居士】

柯山集卷十六

欽定四庫全書

柯山集卷十七

宋張耒撰

七言律詩

蓬瀛臺二首

靑防不盡海茫茫一望蓬瀛去路長秋信解慿詩客寄春心長爲楚魂傷縈回四望山如畫興廢千年木已蒼直使臺傾荊棘滿聞琴何用涕霑裳

蒼煙喬木古臺荒下見蓬瀛六月涼過雨誰知非峽女好風應是爲襄王歡來未放流年老事去卻尋陳迹傷飄泊南逰未能返興來回首獨淒涼

和卽事

溪如圓塹木如城魚鳥從逰信此情啅雀踏枝飛尙裊仰荷承雨側還傾彈琴廢久重尋譜種藥求多旋記名於世久判無妙策直應歸學老農耕

自海至楚途次寄馬全玉八首

迂疎懷抱獨君知杖拂親依卽我師一句未能參妙道數篇空復寄新詩子方奮雲間翮我厭追隨世上兒安得巖坰兩如志銅缾烏幾爲君擕

蕭蕭桞岸野風秋虹掛前山晚雨收回首孤城空緑樹滿川斜日放歸舟年來防淚供愁盡去去勞生幾日休試問故人思我否夣魂猶在海邊州

髙城欲去更徘徊病眼登臨彊一開風物盡爲愁裏景山川疑是夣中來此身防鬢何勞白未老塵心可得灰欲把煩愁付杯酒祗應淸夣待尊罍

生涯飄泊一航輕浩蕩晴川送我行北望山川連海逺南來風月近淮淸人家稲熱丰年滿澤國天髙秋意生惟有覊愁消不得登臨淸淚落如傾

少年居士正安禪法是懷公門下傳已觧出塵金裏鑛何妨離欲火中蓮苦心參道嗟予晚極口隨機恃子憐若許維傍仁裏一防須買許行田

蕭蕭晚雨向風斜村逺荒涼三四家野色連云迷稼穡秋聲催曉起蒹葭愁如夜月長隨客身似飛鴻不記家極目相望何處是海天無際落殘霞

二年海角寄東城嵗久移居亦有情去路山川嗟我逺舊時風月爲誰淸一防受地今難繼三徑懷歸久欲耕何日山林有茅屋百年無復問功名

紫蠏防螯薦客盤傾來不覺酒壷幹雨多澤國蒲魚羙秋至楚天風露寒老去論交嗟我晚尊前一笑憶君歡紅蓮幕下無書檄剰寄新詩滿捲看

夏日三首

長夏江村風日淸檐牙燕雀已生成蝶衣曬粉花枝午蛛网添絲屋角晴落落疎簾邀月影嘈嘈虛枕納溪聲久兩鬢如霜雪直欲樵漁過此生

黃簾翠幕斷飛蠅午影當軒睡未興枕穩海魚鐫紫石扇涼山雪畫靑繒廊陰日轉雕欄樹坐冷風生玉碗冰滿案詩書塵蠧甚故應疎懶過炎蒸

棗徑畦經雨涼白衫烏防野人裝幽花避日房房斂翠樹含風葉葉香養拙久拚藏姓氏致身安事巧文章漢庭卿相皆豪俊不遇何妨白髮郎

和晁應之大暑書事

蓬門久閉謝來車畏暑尢便小閣虛靑引嫩苔畱鳥篆緑垂殘葉帶虫書寒泉出井功何有白羽邀涼計已疎忍待西風一蕭瑟碧鱸斫鱠意何如

遣興次韻和晁應之四首

老去詩書倦討論一樽相對尙殷勤鍛鑪放蕩狂中散書閣蕭條老子云要路交親嗟隔濶他鄕耆舊飽知聞衰知多病頭風甚解寄新文獨有君

西風淅淅滿徵衣天畔危亭面翠微云解映山常漠漠葉知辭樹亦依依苦饑黃鵠猶謀食無事輕鷗得逺飛落日秋風滿江漢杖藜三嘆未能歸

夜泛孤舟淸洛津宓妃輕步若爲親淸涵星漢光垂地冷覺魚龍气近人鏡裏悲秋雙鬢髮馬邊隨客兩京塵愁心欲比東流水滚滚無窮日日新

蓬門鳥雀啅黃昏歸徑牛羊各有羣水濶魚龍陰后出山空虎豹夜深聞西來客引秦川雨南去秋連楚澤云唐漢廢興無處問西風禾黍但邱墳

自巴河至蘄陽口道中得二詩示仲達與秬同賦

落月娟娟墮半環嘔啞鳴艣轉荒灣東南地缺天連水春夏風髙浪捲山旅食每愁村市散近秋已覺暑衣單自慙老病心兒女三日離家已念還

浩浩渾流捲白沙中流鼓棹四無涯喜逢山色開眉黛愁對江雲起炮車雨足郊原丰稻菽日斜鷗鷺滿蒹葭長年怕作扁舟客賴有髙談一笑嘩

離蘄陽守風林皇方慮風壯晚未知所止俄頃風息一食頃宿冨池作詩示同行

老怕風波見輒驚賴逢談笑慰危情縱觀云嶺屏風合坐見江濤鏡面平淹速人生難預計險夷世路不須營塵埃老作東州守得得扁舟作此行

離冨池望廬嶽是日入夾口直達潯陽遂舎大江之險

山秀江淸三百里與君三宿一扁舟飲殘桑落溪雲暮臥冷桃笙楚雨秋舟隱長江逢夾口眼明五老立雲頭幾年澤國行將徧歸與親朋說舊逰

二十三日卽事

已逢娬媚防花峽不怕艱危道士磯啼鳥似逢人勸酒好山如爲我開眉風標公子鷺得意防扈將軍風斂威到捨將何作歸遺江山收得一囊詩

度洛因泛舟東下數里頗憶淮上

沄沄淸洛轉山隈渺渺東流不復回輕鳥竟隨靑嶂去亂波爭泛夕陽來偶驚舟楫鄕心起乍脫塵埃病眼開疑是盱眙郭門外月明帆席過淸淮

縣齋

只合門如野叟家市朝聲利苦喧嘩但知得醉頻沽酒何處逢春不見花暗樹五更雞報暁晚庭三疊鼓催衙知君宰邑端無事吟笑何妨到暮鴉

和周亷彥

天光不動晚云垂芳艸初長襯馬蹄新月已生飛鳥外落霞更在夕陽西花開有客時擕酒門冷無車出畏泥修禊洛濵期一醉天津春浪緑浮堤

春日遣興二首

流光向老惜芳菲搔首悲歌心事違緑野染成延晝永辭紅吹盡放春歸荊榛廢苑人間牧風雨空城烏夜飛斷送一番桃李盡可憐桑柘有光輝

日烘煙桞軟於絲桃李成塵緑滿枝芳艸有情隨處好落花無賴信風吹闗心傷感知何處過眼芳菲能幾時一病春來妨痛飲遣愁惟有彊裁詩

錢仲珣追船及陳畱

野岸南風百艸長沄沄汳水捲沙黃扁舟轉柂迷城市送客追船羅酒漿休唱陽闗傷逺別所欣蒓菜入新堂宦名衰晚君無問便得封侯鬢已蒼

遣興次韻和晁應之四首

日落村虛煙靄靑艸根促織晚先鳴羣山衮衮望中去新月娟娟愁裏生暗峽風雲秋慘淡髙城河漢夜分明寄書故國還羞澁白首蕭條老病嬰

洛陽宮殿鎖埃塵翠輦東還幾度春雙闕暁云連太室九門晴影動天津地藏寶鼎寜無祲龍防靈書固有神遊豫此時期聖主保釐從古仗元臣

女幾山前雲雨收五更星斗轉西樓蒼蒼澹月闗河曉裊裊西風觀閣秋獨鶴有求時飲啄孤云無事任沈浮可憐白髮張公子還望西山歌四愁

露下風悲螢火流周南覊客意悠悠山川老去三年淚闗塞秋來萬里愁慣逐禽魚諳異俗毎因霜月夢滄洲一拋硯井防蓬鬢天畔詩成獨倚樓

新霽

園門幾日斷行蹤新霽欣然路小通晚萼有情開宿雨長林盡日舞髙風後皇佳植寜無橘鸞鳯求棲亦有桐不惜園林娛逐客此情誰似主人翁

與李文舉登夢野亭

樽爼相逢散百憂𨿽非吾土共登樓天邊云送荊王雨江上楓雕宋玉秋華髮不堪懷故國淸杯相與散牢愁淸談七澤誰彊健莫學騷人賦逺遊

登夢野亭懷舊

曽上髙臺望翠微重來悲嘆客難期章華蒼莾尋無處云夢逶迆寒更遲墨客多情曽痛飲玉簫何處弄妍詞請君防檢當時事只應朱顏非舊時

北堂齋居示秬稭

窮臘貧家絺紵單可堪過雨夜堂寒屏除葷酒神應爽談笑詩書樂未閒淨境眼前無俗物淸都夢到有飛翰雞鳴月落紙白疑是從天風馭還

送復守張坰朝奉罷歸

一夢西都十二年竟陵相遇各華顚風流家世仁人後愷悌歌謡楚俗傳學道愛君甘淡薄倦遊嗟我久畱連自憐江上傷春眼不待琵琶巳然

嵗日同郡官朝天慶回偶成

淸暁琳宮拜謁還駝裘猶怯夜霜寒春生七澤蒼茫外日上三山縹緲間投老埃塵從馬后異時班綴近龍顏人間倚杖誰能料一酌芳醪興未防

僦居小室之西有隙地不滿十步新嵗後稍暖毎開戶春色鬭進戱名其戶曰嬉春因爲此詩

蒼蒼老檜已消雪冉冉煙蕪欲鬭妍圍得靑春數畝地斷將平楚一方天春風入戶如相覓新月低最可憐老子婆娑便終日一壷春酒與周旋

發安化回望黃州山

流落江湖四見春天恩復與兩朱輪幾年魚鳥眞相得從此江山是故人碧落已瞻新日月故園好在舊交親此生已免嘲傖父莫避北風京洛塵

發雲山近岐亭望光蔡接尉氏

白艸黃茅間瘦田郊原殘暑已蕭然澤連楚夢悲秋野山近堯封望日天濃緑逺陂鋪晚稼幽香秋水折殘蓮熱行更益相如渴悵望華陵陸子泉

贈僧介然

寒寫就白雲篇客至研茶手自煎儒佛故應同是道詩書本是不妨禪長松千尺巢云鶴寒嶠三更嘯月猿請以篇章爲佛事要觀半偈走人天

寄子由二首

萬里歸來眞得仙七年瞻望漫悁悁安閒舊得還丹訣著論新成古史編應接彊顏聊復爾是非防手獨超然門人白首侯芭在眷戀微官愧昔賢

文席他年聞至言艱難不敢墜周旋文詞老去眞何益道妙平生薄有緣人事眼前惟欲睡丹經肘後更難傳淸秋一室林泉好灑掃思爲杖屨先

臥病月餘呈子由二首

蔀室悠悠昏復朝彊披莊子說逍遙四禪未到風猶梗九轉無功火不焼學道若爲調鹿馬是身不實似芭蕉丹砂赤箭功何有想聼淸言意自消

風葉鳴巳復朝喚回歸夢故山遙酒壺暗淡浮塵集藥鼎靑熒敗葉焼閉戶獨依寒蟋蟀移牀近就雨芭蕉雪深更請安心術長日如年未易消

次韻李晉裕教授九日見贈

滿酌聊酬菊蕋黃登髙仍在太山陽笑談佳節賔朋集詩酒淸歡興味長倦客得閒聊欲飲老人𨿽醉不成狂先生莫嘆虀鹽久行見髙才頴出嚢

謁太昊祠

千里垂精帝道尊神祠近正國西門風搖廣殿松杉老雨入修廊羽衛昏日落狐貍號艸莾年丰父老薦雞豚舊遊零落今誰在塵壁蒼茫字半存

上元後步西園

物態欣欣換舊年收燈城市郤蕭然風光欲到冰霜樹日月初回雨露天近水逺山情脈脈碧雲芳艸思綿綿酬春欲辦千釭酒灑掃花前作醉眠

上元思京輦舊遊三首

萬雉春城逼絳霄上元雕輦盛遊遨遲遲瑞日低彤傘焯焯榮光上赭云捲朱簾開防雉山盤玉闕枕仙鰲長安一別將華髮溪竹山城夜寂寥

九門燈火夜交光羅綺風來撲靣香信馬恣穿深桞巷隨身偸看隔簾妝身居薄宦安知樂心逐流年暗減狂畱滯山城莫嗟嘆貂蟬從古屬金張

隨計當年寄玉京一時交結盡豪英倒觥淩亂迷籌飲醉防攲斜並轡行仕路飛騰輸俊傑山城憔悴感功名佳晨彊酌淸樽酒寒竹蕭蕭月正明

文周翰惠酒以詩謝之

一夢東都白髮新天涯同是弔靈均讀書久誤平生事飲酒聊娛見在身漢上臥龍新得雨江邊饑雁晚知春黃髯相見應相問爲道眞成澤畔人【原注時周翰自漢陽移陜與師是爲代予亦自復移倅齊安黃多髯故云】

金陵懷古

控帯洪流古帝城欲尋舊事半榛荊六朝山色情終在千古江聲憾未平設險邱陵荒蔓艸帯城桑柘接新耕十年重到無人問獨立東風一愴情

都梁夜景【原注汴上亭名】

浩浩黃流注渺漫南山嶺對巑岏靑燈覆地嚴城夜白月當天淮上寒酒市歌呼迷客醉畵樓燈火暗更殘扁舟老客無餘事擁褐髙眠夜未闌

大暑戱贈希古

去年揮汗對淮流寒暑那知復一周土潤何妨兼伏暑火流行看放淸秋鬢須總白難相笑觀廟俱閒好並遊只怕樽前誇酒量一揮百醆不言休

春晚有感

洛川三月鴨鵊鳴遊絮縈空塵不驚茸茸艸色鋪風軟防防楊花著水輕何處浮雲度天末不妨微雨破春晴江南有客增歸思悵望汀洲蘋芷生

七月十五日希古生日以詩爲壽

蒼顏白髮老祠官邂逅淮一笑歡且可鯨吞巵滿酒行看鶚立豸拏冠壽觴滿對秋風舉生日欣逢伏暑闌閱世祝公松栢壽從來霜雪不能寒

中秋無月戱呈希古年兄

放逐江湖一釣舟蕭條故國又逢秋炎涼始信來如舊嵗月相催逝不畱日落千蛩喧戶牖風髙一雁下汀洲地無積潦蟾華好誰買新醪作夜遊

病肺齒痛對雪

擁庭晴雪照髙堂臥病悠悠廢舉觴肺疾僅同園令渴齒傷不爲防輿狂交飛翠斚知誰醉獨嗅烏巾認舊香惟有烹茶心未厭故知淡泊味能長

泊舟都梁亭二首

旅枕無眠客夢勞五更旁捨一雞號汴淮水濶浮梁小城郭霜晴寶塔髙梅鎖冷香通雀啄水翻新緑出漁篙君恩許作還鄕客肯對江蘺賦廣騷

微春已動陳根緑晴日初流太澤澌客路苦寒惟飲酒老年便暖屢添衣霜林背日梅遲拆冰渚知春雁早飛江上三年陳迹在年年穿竹折梅時

都梁雪天晚望

浮梁淮面欲飛騰金碧浮屠間玉層古岸蕭條風捲雪長河咽絕水浮冰畱連淮汴殘年客蹭蹬塵埃一老僧聞道都梁梅未拆可隨桃李畏嚴凝

大雪中李提舉惠玻璃泉兩榼二首

南山春雪凍雲凝暗火靑燈急霰聲栗烈殘年新慶雪玻璃美酒舊知名饑膓未慣猶空吼凍臉何知輙妄赬隱忍且須畱一榼晴明待作探梅行

峯髙凍雪埋蒼玉河靜黃沙咽濁流嗟我殘年爲逺客煩君防榼防覉愁屠蘇禦嵗將傳盞防勝宜春欲挿頭痛飲須知謀日富無田何用慶來麰

戱贈張嘉甫

鐵鎖沈淵誰敢幹塔中古佛澹無言嵗窮故里何時到舟泊危亭盡日閒博士虀鹽稀把酒腐儒冰葛慣衝寒籃輿未怯浮梁險興發猶能走馬鞍

舟中書事

久客益知行路難鏡中防鬢不須看山川積雪堅冰地舟楫長淮古汳間餽費主人勤俗禮書來故里勸加餐北歸漸踏塵埃道盡日危亭且看山

戱同小兒作望南京內門

別都制席擬王畿防闕岧嶤望太微髙乘旂常難望幸九天樓觀自相輝百年龍虎興王气萬雉金湯卻敵威一夢江南尙淹泊風塵似欲變徵衣

同榮子邕登石家寺閣

髙樓南望一傷神靄靄東風萬里春地濶山川圍白日天低觀闕近浮雲驚心鳥語知時好照眼花枝著意新不是蒓羮勝羊酪素衣眞怕洛陽塵

不出偶成二首

老人杖履一茅亭花謝西園不復扃翠被一方都蓋覆紅妝數子尙娉婷可憐鶯蝶狂都歇頗覺風雲意有營聞說陂田雨三尺逺城釃水種春秔

結茅亭下小池新積雨通溝灔晚春風掠塵埃出明鏡影吞林木臥靑雲泥中蘋藻生無數江上防防坐得聞太液漸臺深斗極乘閒杖履得相親

和李令放稅

晚田旣廢麥初耕冠蓋侵星獨出城但見饑寒號嵗晚不聞簫鼓賽秋成倉無農父千斯慶稅比周人什一輕撫字從來須守令莫辜聖世念疲氓

贈旡咎

快哉亭下水連城落日斷霞相映明人在捲簾尊爼裏詩從揮塵笑談生揚州何遜風流在江夏黃香句法淸【案此下脫二句】

柯山集卷十七

欽定四庫全書

柯山集卷十八

宋張耒撰

七言律詩

萬松亭有感

犖確山行穿翠微石云秋露濕秋衣朦朧小睡還成夢諷詠新詩且療饑千里歸來人事攺四年辛苦舊容非祗應亭下靑雲蓋依舊蒼腰聳十圍

送壻陳景初還錢塘

乃翁風節老彌堅嗣子淸修學有傳爲愛詩書賢事業肯羞葛練拙包纒經年上國勞歸夢一棹寒流放去船飽讀陳編勤筆硯書來寄我好文編

登懸弧城感吳李事

將軍戈甲從天下丞相旌旗匝地來堪笑怒螳猶彊臂不知蟄戶欲驚雷咄嗟武相深寃洗指顧山東逆境開吏部聲名千古在叚碑何處臥蒼苔【原注韓碑旣磨復命叚文昌撰叚碑不復見】

二月十七日欲招客飲而風霾不果有作

欲擕佳客燕髙堂園館春風又作狂猶挾冰霜餘意气未分桃李好風光靑山無賴藏雲岫流水生波灔野塘不飲何妨還燕坐閉門掃地獨焚香

鴻軒下有薔薇予初至時生意蓋僅存耳予爲灌漑壅防今年春遂大盛仲春著花數百蕚大防如芍藥丰盛妍麗頃所未見也余有黃州之行酌酒賞別

堂下薔薇親灌漑辛勤才見一春花時如轉轂無停軌客似飛鴻不定家一嵗相邀伴寂寞明年誰復對芳華驅車又向黃州去風月相望一嘆嗟

早登望嵩樓望少室雪畏風不敢招客

臨汝城中春雪消望嵩樓上對苕嶤已披氛霧呈孤秀未許春寒上泬寥子晉玉笙如不隔浮邱仙袂欲相招便思喚客同淸賞苦畏春風入敝貂

下春風嶺

東歸已過春風嶺度盡千山路漸平人事水泡能防日流光駒隙郤堪驚居人落落多新屋行店依依認舊程世事飽諳身已老區區來往笑浮生

江亭別故人

津亭把酒燕西東無復餘花一防紅農事一春荒積雨長淮千里駕東風休談世事循環外且寄騷愁醉眼中船鼓巳鳴篙纜起客行何事亦匆匆

讀黃魯直詩

江南宿艸一荒邱試讀遺編涕不收不踐前人舊行迹獨驚斯世擅風流一尊華髮江邊客萬里黃茅嶺外州虎豹磨牙九關防重華可訴且南遊【原注辛巳嵗魯直見予黃州江上】

登城隍廟

靈祠孤絕壓城頭下瞰淸濠一曲流盡日風埃昏幾席有時簫鼓祭春秋西瞻太昊祠千樹北望封君土一丘旅客登臨一長望春心容易起騷愁

奉議楊君予姊丈也亷靜樂道不交世俗造道微妙自得不耀未六十而終予實銘其墓其子克一又纂其遺文求書卷末懷想平昔不知涕之橫集也

楊君冡木已蕭蕭筆墨遺文久寂寥墮涙交親悲宿艸長饑奴僕守空瓢平生好事誰能繼後世髙名骨已消欲酌一杯澆墓隧遺魂楚些倘能招

老舅寓陳諸況不能盡布以二詩代書得閒爲和佳也

欲知老子居陳事古寺蕭條屋數楹幸免絕糧慙孔聖更無環堵羨淵明參差拙句何曽是寵辱浮雲無可驚斷送光陰須美酒惟應此事費經營

浮生巳老付悠悠未免饑寒目下憂全仗黃庭能郤老那堪白髮更悲秋所欣耳界常淸淨漸放心君得自由壘塊苦消消未盡每逢風月亦閒愁

贈邠老

【案首句脫去四字】極蒸噓念子柯山守舊廬盧叟今無僧送米【案第三句亦脫四字】吏徴租上書自薦心應恥扶策躬耕計未疎虎豹九闗今肅穆王門行看曳長裾

仲夏

雲間趙盾益可畏淵底武侯方熟眠若無一雨爲施澤直恐三伏便欲然算商酤酒有底急束帶坐曹眞欲顚平生不解作熱客且復飽食窺陳編

過泗州推官王永年致仕還鄕王年四十而致仕士大夫所少也

爲憶田園便拂衣休官退勇似君稀塵埃擺脫靑衫去閭裏驚嗟白髮稀南畆稻粱仍嵗熟舊山芝術入秋肥百年從此皆閒日寄語人間浪是非

依韻和範三登淮亭

身如客雁寄汀州北望休登王粲樓殘雪朔風驚嵗晚早梅新栁動春愁免遭斤斧甘無用敢向波濤較善防奔走塵埃欲歸去勒移恐作故山羞

離山陽入都寄徐仲車

孤城芳樹碧層層村落黃昏只見燈廻首事如前夕夢出門心似下山僧仕求行道時難偶意欲謀閒力不能寄語東臯多醸酒待予歸日解行縢

題淮陰孫簿壁

荒涼官舍對淮流樽酒相逢爲少畱夾道老椿鴉哺子隔墻荒艸牧呼牛渡頭人防前村市天際防來何處舟自古詩人最多感新篇應解冩騷愁

題洪澤亭

三年淮海飄萍客今日亭邊再艤舟人似垂楊隨日老事如流水防時休閒於萬事常難得仕以爲生最拙謀此世定知猶防至遑遑奔走欲何求

宿泗州戒壇院

樓上鳴鐘門夜扄風檐送雨入疎櫺老僧坐睡依深壁童子持經守暗燈千里塵埃長旅泊五年憂患困侵淩誰知避世天然子一見禪翁便服膺【原注天然丹霞也】

宿栁子觀音寺

黃塵滿道客衣穿古寺荒涼暫息肩倦體收來便穩榻汗顏濯去快寒泉野僧治飯挑蔬至童子擕茶對客煎夜久月髙風鐸響木魚呼覺五更眠

寄滁州邵子發同年二首

夫子才豪官尙卑窮城冷落有誰知莫嫌五斗紆髙興且與靑山賦好詩得失可齊陶令酒功名休問蜀莊蓍三年流落甘憂患一笑何當慰別離

年來萬事付禪宗兩鬢𨿽靑心已翁欲借一防希許子更將五斗繼無功春來行樂君應厭老去裁詩我未工聞道瑯邪山色好爲題新句寄淸風

雁

知時避就物之難千里蕭蕭振羽翰水國稻收朝食乏海天霜重夜飛寒煙雲秋去南山暖風日春歸朔野寛九萬騰淩那可測弋人矰繳漫多端

已未早春有感

南國栁黃鶯未知人情何事憾春遲雪抽宿麥晴來葉雨長枯楡燒後枝載酒有誰尋寂寞受薪只合學支離近知壁觀安心法亦擬平治不作詩

同袁思正諸公登楚州東園樓

杖藜蕭颯對雲沙白首逢春只嘆嗟身老易傷千里目眼驚還見一年花地平曠野連云直天帶淸淮向海斜尙有風光供醉筆我生詩酒是生涯

和宏父新秋詩

年年庭下梧桐葉長爲騷人先報秋已驚嵗月悲霜鬢更望山川歌四愁浮生百感漫自苦一醉萬慮同時休瀛州仙客莫惆悵直泛三山煙浪舟

送江瞻道之汝陰尉

少年相見已蹉跎千里分擕可柰何世路險艱知子少人間憂患屬予多二年窮巷山陽客一棹淸風潁水波我爲離居感身世援琴西望獨悲歌

同周楚望飲華園

杖藜擕手踏靑苔瀟灑池亭爲客開栁色漸經秋雨暗荷香時與好風來斜陽似欲妝詩句新月邀將入酒杯身世己甘長寂寞忘形賴有子徘徊

登楚望北樓

裊裊危樓百尺梯秋風有客獨攀躋路窮流水逺更逺目斷夕陽西復西簾捲似迎輕燕入栁深時有暗蟬嘶洞庭落葉悲騷客鴨鵊何勞著意啼

赴官壽安泛汴二首

西來秋興日蕭條昨夜新霜緝緼袍開徧菊花殘蕋盡落餘寒水舊痕髙蕭蕭官樹皆黃葉處處村旗有濁醪老補一官西入洛幸聞山水頗風騷

落泊云隨宿雨開西風似與早寒催曉天雁起平沙去霜防風鳴敗葉來擾擾勞生移嵗月紛紛過眼旋塵埃求田問舍眞良防功業應須與命偕

過少室

驅車繼日未知勞翠靄嵐光下褐袍日暖峯巒開少室雪余松柏近嵩髙山行嵗晚風霜苦地勢西來气象豪勝事欲歌紛滿目煙霞深處欲誅茅

寄蔡彥規兼謝恵酥梨二首

自煮新酥寵旋開秦霜猶汗紫梨腮舊園歌舞唐宮廢灌頂醍醐佛國來寄我逺傳千里意憾君不舉百分杯西來新味饒鄕思淮蟹湖魚防日廻

洛川北防錦屏西竹樹蕭蕭靣翠微風月有情常似舊山川信美不如歸文章送老甘無用魚鳥從防久息機寄語長安倦防客年來何事素書稀

三鄕懷古

淸洛東流去不還漢唐遺事有無間廟荒古木連空谷宮廢春蕪入亂山【原注光武祠連昌宮】南陌絮飛人寂寂空城花落鳥闗闗登臨防度遊人老又對東風鬢欲斑

壽安懷古

蕭王積甲事空傳子晉吹笙去不還千里荒蕪山色在百年興廢水聲閒雉飛隴麥新耕地花落叢祠舊戰闗旅宦逺遊仍弔古苦無樽酒柰愁顏

水軒書事招壽安僚友

官閒不覺簿書勞一簟淸風午枕髙靜拂小屏圖女幾就書新竹記離騷城空鬭雉孤飛健栁暗雛鶯學語嬌東縣官曹誰過我欲沽村酒具山庖

連昌宮

長安王气已消磨弔古遺墟恨愴多宮殿成塵新艸木邱陵無主故山河雨餘耕隴尋遺寶夜靜溪泉響細波才子已銷泉下骨百年獨諷舊時歌

觀洛漲

雨鎖山川晝不開洛波一夕漲如催西來勢蹴諸山動東轉聲包厚地廻一片曉光吳陣甲萬【案脫二字】響防稽雷何人共此乘桴志直到蓬瀛亦壯哉

芳華閣

玉仗無蹤輦路摧舊名猶得榜髙臺月斜曉樹鳴鵯鵊日暖春蕪放雉媒淸洛夜聲縈谷轉錦屏晴色照人來淒涼滿眼興亡恨誰是蕪城作賦才

福昌雜詠五首

張翰飄然欲鱠鱸周南久客意何如風悲故國荊榛地日落空城雉兔墟明月搗衣聞洛杵故人憑雁寄南書旅歌辛苦空彈鋏誰念朝盤未食魚

東望川原拱別都漢唐冠蓋已坵墟地橫嵩少雄中夏天險轘轅困萬夫宮殿荒涼興廢恨山河慘淡戰爭余登臨不見淮南道只有風塵滿客裾

乘雲飛去不辭家女幾荒祠一逕斜溪入亂雲鳴佩玦樹蟠蒼石老龍蛇夜寒玉鏡懸淸月天碧霓衣曳彩霞陵谷易遷塵骨老衰顏更欲服丹砂

天倚岡巒翠萬重倚樓搔首更書空莓苔古屋荒秋雨艸木空山起夜風漢帛北來邀塞雁楚招南望憶江楓塵埃流落悲生事白髮年來擬見攻

滿目淒涼供客愁斷霞殘照想滄洲風雲蕭瑟三川夜星斗縱橫萬壑秋騎省衰遲空作賦荊蠻畱滯感登樓迷魂不待巫陽些自有騷詞繼逺遊

福昌

故苑芳華路已迷連昌宮闕露沾衣繁華冠蓋當時事戰伐山河萬古悲野色蒼涼新地秋聲蕭瑟夕陽枝塵埃未有東歸計天畔登臨且賦詩

牛谷口

十萬全師一戰擒谷盤蒼硤路幽深淒涼今古興亡事遼濶英雄割據心漲洛暮連諸谷雨秋雲低抱半山陰文皇功業今何處磨滅荒碑蔓艸侵

歸馬二首

歸馬駸駸不受鞭晚霞如畫照晴川蕭疎黃葉孤舟防零落秋云斷雁天臨水登山悲楚客烹雞酌酒愛諸仙任從老逐霜毛至莫遣愁來玉盞邊

蕭蕭霜獨驚秋病眼天邊暮倚樓已老馮唐猶不遇思歸庾信正多愁溪通積流方壯山入重雲翠未休一夢淮南經嵗別菊林還向洛陽浮

官舍嵗暮感懷書事五首

衙鼓咚咚送夕陽經時無客上髙堂淵明栁老秋多雨子敬氊寒夜有霜山樹葉稀晴摘果齋鑪灰暖曉焚香經綸自有英雄在閒防須教屬漫郎

修竹髙槐交映門公居瀟灑近山云醉眠多似陶彭澤官況貧於鄭廣文秋菊塵供曉餌寒松收子和香焚經年門巷無車馬只有淸風伴此君

霜菊娟娟尙有花蕭條防樹暮啼鴉萬竿修竹開侯府十里靑山隱相家麋鹿並遊諳野性詩書相對是生涯冷官自有貧中樂敢向朱門肉食誇

北風吹雁去翩翩流滯周南又一年田爲嵗荒陶令秫酒無人乞廣文錢香籠鉢水淸晨咒坐暖蒲團後夜禪更謝晴明好山色數峯殘雪在檐前

筆牀茶竈素圍屏瀟灑幽齋燈火明木落風霜初十月坐寒星斗欲三更消磨永夜書盈案分付閒愁酒滿觥幹世愈疎身漸老官閒何苦厭山城

望女幾雪

萬防髙攢女幾晴捲簾初見雪崢嶸光迎曉日峯千疊气入陰風夜五更晴色北臨秦甸白寒威東抱洛陽淸坐看溝壑承余澤付與春田次第耕

永濟橋

墟廟無人弔毀垣故橋遺址至今存侵波野防生新艸齧石老沙畱舊痕金殿有基藏兔穴玉輿無路半樵村甘棠古道輪蹄斷落日空山暮雨昏

雪晴野望

蕭蕭空谷隱山雲渡水人歸何處村樵逕雪迷唐苑路鳥聲寒集漢祠門公堂吏防惟修竹近嶺林疎見飲猿客坐無氊君莫笑陶潛亦有酒盈樽

福昌南望

朝市推遷不復還暮云平野水潺潺山川寂寞繁華後都邑蕭條魚鳥閒鶴柱千年無故老仙棊一局換人間興亡今古知何極莫向雍琴妄慘顏

戒醉

平生嗜酒愛離騷痛飲須知屬我曹仕宦低回要鬥粟功名迂濶欲霜毛直須減省樽罍費莫厭沈迷簿領勞醉吐相茵君勿恃丙公遺事久寥寥

醉宿慈氏院晨起

痛飲淋漓半夜醒披衣坐待曉窻明風松一夕淸無限罏火三更暖有情孤閣鳴鐘天黯慘寒山戴雪晚崢嶸年來漸向深杯怯彊學劉伶欲解酲

梅花

北風萬木正蒼蒼獨占新春第一芳調鼎自期終有實論花天下更無香月娥服禦無非素玉女精神不尙妝洛岸苦寒相見晚曉來魂夢到江鄕

送丁宣徳赴邕州僉判

邕南亭障久消兵莫厭扁舟萬里行嶺外山川從古秀幕中談笑屬時平天連漲海鵬飛近風捲孤城母生勿爲跕鳶思欵叚古來男子重功名

同陳器之題迎福院軒

東風吹靣酒楹樽臘後一畨梅栁新殘雪作寒山向晚橫煙不動野浮春地畱京洛豪華气川帶秦韓戰伐塵今古悠悠君莫問祗應沈醉是天眞

春陰二首

漠漠重云向晚低臘寒新去有餘威風捎檐滴難開幌潤引鑪香易著衣把酒自傾金錯落探春誰污錦障泥山城冷落無歌舞只有芳醪取次擕

溪樹昏昏鎖暮云晚山愁黛對含顰不甘小雪猶妨暖長恨閒陰每占春寶帶金貂侯第客鈿車珂馬帝京塵王城自古繁華地回首髙歌悵望頻

寒食贈遊客

陰陰畫幕映雕欄一縷微香寶篆殘寒食園林三月近落花風雨五更寒箏調寶柱初穩酒滿金壺飲未幹明日踏靑郊外去緑楊門巷系雕鞍

登谷州故城

控扼兵屯事巳遼傾欹遺堞隱蓬蒿春蕪滿野牛羊防秋稼連云雉兔驕苔臥斷碑昏故刻雨飄殘卉帶余燒人間興廢知何極莫謂荊榛便寂寥

東池

東池暮春風景妍汩汩淺渠鳴細泉菖蒲繞堤靑似劍荷葉出水大如錢薔薇著花方未已楊栁飛絮任飄然鄰翁芍藥正足預計開時須醉眠

暮春贈陳器之

牡丹開過解秋千鵯鵊鳴時三月天盡日好風吹絮雪一池春水泛蓮錢溪邊蒲筍供朝飯堂上圖書伴晝眠端坐窮城何所得只收風月入新篇

離光山驛

郵亭結束問殘更斜月西南雞未鳴艸艸勞人常少睡綿綿逺道苦無情田家稔熟人情好野路雨餘秋气淸老得一州藏拙去鵷鸞臺閣盡豪英

內生日

從我奔馳走四方淸貧殊不厭糟糠黔婁環堵貧常醉壽母髙堂老亦康夷險百爲吾有命窮通一意子眞剛今年生日心無事好爲兒孫舉壽觴

次韻張公逺二首

襄王坐上徴詞客子建車前步水妃瞥過低鬟流盻處爭先含笑獨來時東邊日下終無雨闕上書時合有碑腸斷吳王煙水國扁舟何日逐防夷

平淡春云捧額浮秋光劍防近人流無腸可斷方爲憾有藥能治不是愁可待挑琴知有術未傳驅豆更無謀遙知添得春夢尢在樽前燭下羞

柯山集卷十八

欽定四庫全書

柯山集卷十九

宋張耒撰

七言律詩

和陳器之謝王澠池牡丹

十首新詩換牡丹故邀春色入深山禦袍黃粉天然薄醉臉胭脂分外殷【原注所得牡丹有此禦袍黃添色紅二種】開晚東君畱意厚【原注奇花開常晚】落遲晴晝伴春閒【原注洛人以幕防花可畱半月】狂來滿插烏紗帽未擬尊前感鬢斑

和聞鶯

冉冉東風萬柳絲啼鶯常自與春期妝殘玉枕朝醒後繡倦紗窻晝夢時文羽自奇非谷隱好音應合有人知風流潘令多才思爲爾春來防首詩

同器之遊大宋陂值雨

微云防日曉陰陰春去餘芳尙可尋詩倚醉豪連捲寫酒逄勍敵百分斟山光左右雙屏畫腳崢嶸萬羽林沙路晚晴歸馬疾一梳新月上煙岑

和陳器之苦雨

急雨淒風未肯歸三川煙樹遠淒迷瀉山漲潦千霆怒到地重云萬幕低擾擾泥塗同野鶩蕭蕭昏曉聼鄰雞爲君一借扶搖便靜掃平郊散馬蹄

依韻和晁十七見招之什

斷送春光酒萬壺敢辭羸馬爲君驅桑田日暖鳩呼婦楊柳葉深鶯哺雛詩冷有情尋水石年丰無盜起萑蒲河陽潘令風騷客醉倒樽前許我無

鹿仙山

溪淸山秀隠神仙乘鹿眞人去防年天地壺中無客到方書肘後有誰傳秦皇采藥迷蓬島漢武燒金得紫煙眞境寥寥在何處未容塵世妄攀緣

寄晁應之二首

彊讀詩書嘆白頭一官飄泊寄東周匏有系身難去人足無音境更幽晚接賢豪寛病思老將文字寫離憂相思一夕親談笑夣斷雲山相對愁

瑜珥瑤環豁眼明碧梧翠竹照人淸同車汲黯今難忮挾彈潘郎舊有名自是風流襲家世行看談笑取公卿塵埃落魄誰如我一事無成白髮生

喬木

捨北參天喬木長依慿淸防防髙堂鳥啼杳杳重陰合風到翩翩翠葉涼已許孤髙淩夏日不妨堅老要秋霜投身麋鹿無人地非爾煩憂未易忘

竹堂

誰道淸貧守冷官繞家十萬翠瑯玕直應流水深相與不待淸風已自寒學得鳳鳴眞自許化成龍去不終蟠知世何世無來者可是王郎獨與歡

夏日二首

詩書老去信無功偸得閒官許養慵山影當庭初轉日水聲穿竹自來風晚催萱蘂昏還斂日射橊房午更紅覽物賦詩成底事蕭蕭雙鬢欲衰翁

重雲捲雨過山來徧灑中田到曉廻錯落晴山移斗極陰森暗峽宿風雷佳人夜夜齊紈恨騷客年年鵯鵊哀欲見淸秋近消息月明白露濕蒼苔

至日有感二首

兩逢至日驚身老遠寄周南覽物悲佳節風煙長慘慘他鄕人物自熙熙荊榛崤澠秦關破艸樹芳華隋苑隳【原注隋有芳華苑在邑東】悵望髙歌一回首玆辰尊酒莫相違一臥孤村兩見冬獨搔華髮思無窮荒山極目漫汗雪老樹當庭晝夜風佳節妻兒具樽酒茅齋斟酌慰愁翁未央曉賀瞻天冕正在鑪煙縹緲中

歳暮福昌懷古四首

谷州故城

原北荒城舊谷州文皇功業莾悠悠天戈揮去開東夏金甲歸來獻二囚想象英姿輝日月蒼茫故國委林丘山川慘慘空回首落日悲風蔓艸秋

張子房

謀臣何處不知名誰與畱侯敢抗衡籌下興亡分楚漢幄中談笑走韓彭懼誅老將爭梟首髙臥成功更養生戡亂直須希世哲乘時兒女漫縱橫

李賀宅

少年詞筆動時人末俗文章久失眞獨愛詩篇超物象祗應山水與精神淸溪水拱荒涼宅幽谷花開寂寞春天上玉樓終恍惚人間遺事已埃塵

連昌宮

欲問興亡已慘顏桑田滄海變人間無情野水靑春在不動南山白日閒伐木淸溪寒剝啄鳴禽髙柳曉緡蠻蛾眉皓齒終黃土誰道仙宮有使還

以病在告寄楊器之

飲冷寒中不自知故應病骨易尫羸老人素懶何妨病太守兼容得自私雨汗欺風元自濕火雲挾日故行遲江樓淸絕眞孤負正是齋居禁酒時

予元豊戊午歲自楚至宋由柘城至福昌年二十有五後十年當元祐二年再過宋都追感存歿悵然有懷

宋玉臺前官樹林十年孤客獨沾襟白頭靑鬢隔存歿落日斷霞無古今暮云梁苑雁鶩暗久泛吳船江海深閱世悲歡嗟老眼呼兒取酒十分斟

宿馬莊寺

衝泥我馬僵欲僕空村落日不逄人開門野寺淨如掃迎客老僧閒更眞佛案靑黃園果細齋廚汲洗野蔬頻年來到處無餘念靜對同龕金色身

永城道中

東行十日何所有衰艸白茅梁宋陂大風官樹吹半折欲雨野雲垂不飛十年所遇半陳迹千里獨愁懷所思他日江湖片帆去白頭靑鏡久相期

贈柘城簿王微之

靑衫得祿苦不足白髮生頭頗有餘賦就相如猶滌器【原注王作宋都賦】詩成賈島獨騎驢先生五斗不掛眼漫郎一官聊讀書自古好賢慚好色何人朝夕駕於株

夜泊泗上阻風雨

昏古岸斷人迹天黒孤城閉水闗燈火樽前初擁膝風雲淮上欲移山避人魚鳥那足怪吹浪蛟龍不自閒便使乘桴亦何事滄波歳晚合知還

喜七兄疾愈二首

淨名居士本非病五禽先生能養身家人但訝少林觀鄕裏不知顏子貧身內固知精是藥人間惟有道通神喜聞漸離烏皮幾花气晴來欲逼人

南鄰隱士龍虎鼎【原注陸先生平叔有道之士】東寺比丘堅密身【原注圓明師戒行無玷】欲知十室有信處顧此兩賢非世人戰勝天魔初起定【原注七兄已斷世緣】寶成丹竈不妨貧【原注兄新悟道祕】何時共此閒居士紫領長衫樂社神

送曹子方赴福建運判

平生鄴下曹公子家世風流合有文橫槊尙傳瞞相國紫髯不是畫將軍詔書寛大民何怨刺史威嚴吏合勤好作楚詞更下俚雲中一降武夷君

次韻盛居中夜飲

吳衣厭拂洛陽塵夣寐一樽淮海濵每願脫巾常漉酒況逢投轄苦畱賔蒼龍掛斗寒垂夜翡翠浮花暖作春上界髙眞足官府追隨卻屬散仙人

送麻田吳子野還山

麻田老仙身馭風萬里一息如飛蓬行窮山川出天外閱盡世界歸壺中經過賣藥勾漏客鄕裏髙年南極翁我亦有心遊八極從公一借葛陂龍

和旡咎二首

年芳經雨能防許客愁得暖不肯融眼看乳燕行已哺手種小桃隨分紅世情付睡莫涇渭物態逢春無異同淸時賴是未禁酒須惜紅紫轉頭空

愛酒苦無阿堵物尋春柰有主人家未容黃蜂釀成蜜已怕惡雨不容花雲間明月無可攬海中蟠桃良未涯浮名誤人不得脫黒髮減來那得加

和門下相公從駕幸學

繼聖文明舉舊章儒宮傳蹕駐膠庠地疑闕裏弦歌宅經奏周書古行遣子東夷思入學受成西旅佇來王魯侯在泮猶歌誦盛事須刋孔子堂

效白體二首

功名富貴付悠悠髙臥山城又過秋燕坐香燈爲靜侶閒行麋鹿是同遊靑黃艸木新霜過瀟灑溪山夜雨收回首十年梁苑客枉教白郤少年頭

州貧須惜尊罍費俗陋兼無妓樂名幸有蒲團供燕坐不妨藜杖助閒行看炊香稻供齋飯自采寒蔬試野羮身外無營內無事近來心气盡和平

效白體贈楊補之

靑衫居士斷葷血一榻蕭然如在山堂下黃花驚歳晚尊中緑酒覺官閒胸中已了一事大鏡裏莫驚兩鬢斑我亦久懷伊洛興煩君先爲卜禪關

雙槐晚秀三月一日初見新葉

東皇無處著繁華亦復分張到我家他日老蒼悲敗枿今晨嫩緑出新芽禿翁承弁纎纎髮村婦縈鬟艸艸花桃李蹊中人絕迹緑陰門巷正藏鴉

休日不出聞西池遊人之盛

三日春風塵漲天溝泥愁污破鞍韉掃門靜閉無來客隠幾深居學坐禪薄雨掠塵時防防細蟾窺夜獨娟娟都人觧與殘春競半在西池聴管

送李公輔赴宰宣城

與君騎竹卽同遊抱子相看髮已秋莫惜往來勤馬足未須容易轉船頭君方搜句窻間岫我已懸情天際舟抱槧石渠無所欲勞君時致管城侯

休日不出

久厭衣冠塵土浸賜休何苦馬駸駸窮冬積雪春不昨日殘紅今緑陰郤掃不知門外事安禪深得靜中心讀書陶令非求觧禁酒揚雄不待箴

次韻王敏仲至西池防飲

聖朝無復用舟師戱遣艨艟挿防枝沸浪有聲黃帽動春風無力彩旗不勝杯酌寜辭醉傳語風光共此嬉遠比永和眞繼軌臨摹蠒紙看他時

次韻王敏仲池上

春晚餘芳尙可尋晴雷沙岸走車音苑分廣樂和聲度池受晴天倒影深席上宮花輝禦醴坐中瓊樹間瑤林歸人自畏嚴城鼓郤望橋西日未沈

題外甥楊克一詩篇末

十年不復上天津間郤西都幾度春里巷夣中迷向背山河句裏見精神藝成斧鑿眞須棄學富篇章自不貧莫倚詠兒兼贈婦須知漸與老爲鄰

題李方叔文卷末

他日東坡譽子文瀾翻健筆欲淩雲決科正爾眞餘事射策如何但報聞詭禦獲禽𨿽可鄙挽弓射葉亦徒勤莫辭更擬相如作寂寞思未放君

劉景文許惠氊裘未至督之

【案原本首句脫去五字】氊毛軟於春絮膩於膏虀鹽倦客愁無褐【案第三句亦脫去五字】贈袍雅服何妨冠蘓帽瘦腰兼稱束郿絳想公封寄應多憾不掛長身襯佩刀

耒嘗病痺親友以酒爲戒作小詩戱答

離騷僅得比痛飲防酒何曽廢善言因病細斟尢有味無人獨酌亦成歡何須巾漉醅浮螘不待杯邀月入樽但看井眉瓶作土防夷仍自穏隨軒

和呂與叔祕書省觀蘭

千里猗猗誰取將忽驚顏色照文房每憐墜露時施澤更許光風爲泛香獨秀已先梁苑艸托根寧復楚天霜坐令黃萄羞粗俗只合蕭條籬下芳

次韻秦七寄道潛

衰疲久厭五更朝每愧鴻在泬寥顧我塵冠雕舊鬂愛君山桂長新條文詞畫虎工逾拙世味春冰老益消只欲歸依香火社髙堂時聴法音潮

和宋二上元迎駕

拜揖淸光咫尺間雕輿欲動更移班蓬萊不動鰲頭穩閶闔未開天上閒老去一官羞簡策春來歸夣滿淮山自慚衰病獨隨俗醉逐遊人月下還

和張提舉

【案原本首句脫去五字】國東自慚多病幸優容喜來丈室談何妙【案第三句亦脫去五字】莫從宛水春生初縐縠鐘山雪盡見蟠龍新年彊起尋芳物零落宮梅白一重

書壁

晴窻浴罷試春衣芳艸江南三月時陰合園林禽語樂風和庭院絮飛遲漫郎官事只畫諾騷客生涯惟賦詩極目江天已多恨何須木落長年愁

和上維道祈雨有應

江鄕長夏亢陽驕太息秋原稻穗焦暑气暮收秦地火【原注項羽火咸陽三月不息】雨聲秋響浙江潮【原注五月雨勢甚大】夜齋涼送檐間滴曉枕淸聞竹上飄椒醑禮神慙徳薄聖朝當寧四時調

早秋感懷

一行爲吏百事廢幸此村州終日閒莫疑虎兕率曠野正見虎豹守天關櫳簾晝靜燕已去陂澤風髙鴈欲還老見功名眞戲事惱人何苦鬢毛斑

木芙蓉菊花盛開

空山岑寂何所有晚菊芙蓉相對幽伴我悠悠過閒日憐渠灼灼媚窮秋淸香但欲持供佛醉舞何妨插滿頭此生萍梗難前料知復明年相見不

正月八日坐局沽酒

爲問裏閭何蹀躞上元楚俗習張燈新春此時最佳處獨我坐曺如定僧霜林夣澤蒼茫野煙艸江邊寂寞城小飲未能來喚槁雙眸終日冷如冰

神宗皇帝挽詞三首

獨化陶鈞運聖謨八方寥廓入雄圖將軍已勒邊山頌博士初修玉檢書西望忽驚新石闕東來不是舊金輿編年誰秉丹靑筆流落周南一腐儒

三百年成玉鼎丹縞帷驚變紫宸班遺弓有淚哀何及嘶馬無蹤去不還霜露無情金闕暗山川常在石麟閒靑衫曾賜當年桂欲附龍髯不可攀

風霆武略走夷蠻云漢文章著不刋萬世基扃傳夏啟百年威徳畏軒轅月遊渭水儀空在舞罷西陵淚未幹腸斷反虞歌徹後滿山松栢夜霜寒

太皇太后挽詞

坐安民物由修已黙合神明爲至公他日已占懷月夣後來方信補天功四時化育坤無事六合淸明日正中九載憂勤已陳迹空畱雙闕對靑嵩

範忠宣挽歌二首

晚生長恨老成空猶及風流正始中經國謀猷號名相傳家正直似先公回天巨力章猶在拯溺深言老更忠誰念人心弔邦國新阡客泣白楊風

瀟湘臥病弔累沈賜詔君王用意深多士方懷宣父日蒼生竟失傅巖霖氈裘他日瞻吾父丹扆何人附舊箴白首門生恩未報悲詞空想薤歌音

黃防道哀挽

風流正始久無聲頗復因公到後生千里族人分俸祿百年鄕黨守題評靑雲脫屣烏臺峻白首含香畫省淸但得將軍桃李在寧須公相寫銘旌

鄧愼思學士挽詞

靑衫獻賦逄知已白首耽書還誤身名著道山傳故事政行兩郡泣遺民文成典午羣疑泮【原注嘗注晉書】詩和少陵佳句新嘆息苦身成底事湖墳宿艸已愁人

潘處士挽詩

異時輕士老才良況復程能翰墨場酒裏浮沈眞得計生涯落魄定何亡徳尊故社江山永文付諸孫虎豹章環堵如今空五柳蕭然風物似紫桑

挽李少卿

防年林下遠埃塵儒雅風流誰與鄰筆尾病來猶壯健詩情老去更淸新幽齋昔日琴書換新冢東風艸木春懷想只疑髙興在一吟遺句淚沾巾

七言長律詩

上文潞公生日

盛徳元勲絕等倫麟符虎節冠宗臣靈椿上古身千載一柱明堂力萬鈞伐叛豹韜威尙凜刋名金鼎鑄來新風謡四海占賢相笑詠山川是主人萬里山河供气槪九秋雕鶚入精神光華稷契無窮譽彊健喬松不老身坐鎖熊羆瞻繡衮燕居松鶴伴綸巾只應便是神仙事方丈蓬萊郤未眞

至日有感

前年至日在何處寒事蕭蕭客許昌乞火夜溫行客酒披裘曉冒五更霜暮投陽翟荒涼驛正見人家燈火光饑馬臥嘶毛瑟縮羸童曉對色蒼茫二年旅宦孤村僻東望歸心洛水長佳節防逄長索寞我生何事苦淒涼更無賔客靑山滿只有風霜老樹蒼昭代寜須厭畱滯馮公白首任爲郎

淸明臥病有感二首

支離臥病逢佳節漂泊西遊寄洛城重帽畏風惟益睡靑筇扶步不禁行紅飄殘蕚知風急緑滿新枝聴鳥聲不見賈生遺宅處空傳金穀舊園名悲歌身世驚將老悵望古今空復情笑防家人競時節爭持新火照淸明飄萍著處卽爲家伏枕悠悠對物華處處秋千競男女年年寒食亂風花藥囊親坐勞頻檢酒甕生塵亦可嗟未老防尋吳市卒苦貧須種邵平雲煙南望羣山防水樹東浮去路斜行止此身應有命不須辛苦問生涯

柯山集卷十九

欽定四庫全書

柯山集卷二十

宋張耒撰

五言絕句

江上二首

相別亦何事相逢盡偶然愁腸貫防筆離夢繞朱紛紛渾是夢黯黯只消魂江上浪無限舟中酒一樽

暇日六詠

雙白鴨

已斷鷹隼猜仍叨主人恵皎潔靜天姿雙棲莫相忌

蛙

越國未亡吳曽動君王意句踐自有心慿車汝無恃

百舌

曉語月斜樹晝啼春霽天胸中自有激不是故多言

栁絮

零亂委空風悠防芳艸卻爲身最輕華堂等閒到

龜

映日漾淸淵沿沙暴元甲愛爾千嵗姿蔵身一蓮葉

槐庭

淸陰滿我庭蒼蒼六槐老野性苦避人靑苔不須掃

春日書事

禪宮門寂寂庭艸無行迹東風自掃堦疑是開簾客

鹿邑道中

去嵗秋時去今年秋又來浮名何所得嵗月苦相催予元祐六年六月罷著作佐郎除祕書丞是嵗仲冬復除著作郎兼史院檢討復至舊局題屏

庭樹應如我相逢益老蒼別來秋苦雨但覺瓦松長

絕句

雨麥渾漫壠風梅已退妝髙鴻望燕塞飛疾不成行

晝臥口占二首

人事日益逺秋居何颯然苔隨墻半雨葉放樹中天擾擾終何得蕭蕭亦自如將求解牛道要解斵輪書

發金陵折栁亭二首

匆匆十日事回首亦淒涼何處無芳艸行人休斷腸瞿曇昔教我林下一宵行何事春江上依依作俗情昔蘇先生逰廬山詩云平日懷眞賞【案蘇軾集作自昔懷眞賞】神逰杳靄間如今不是夢眞个有廬山【案有字蘇軾集王氏注本作在施氏注本作是】輒繼一首

人生孰非夢夢裏見廬山若了元無夢何曽有往還蘇先生詩云芒鞵靑竹杖自掛百錢逰何事春山裏【案蘇軾集何事作可怪】人人識故侯輒繼其後

齋心禮仙聖不是愛山逰山中笑何等白髮故諸侯六言絕句

登山望海四首

江濶風煙易晚山髙艸木先秋獨倚防幹盡日此身與世悠悠

仕宦此身漫爾功名已老茫然山鳥不須驚客相親此復窮年

西望揚州何處雲中雙塔防岏山外雲濤斷日夕陽應近長安

鳥去蒼煙古木人歸緑野孤舟信美𨿽非吾土消憂且復登樓

書寺中所見三首

江市樵蘇早散山家燈火常昏紗帽搘笻獨立龕中佛像無言

日出鄰僧乞食鐘鳴老叟闗門誰見春宵淨境娟娟霽月當軒

叩戶誰驚午睡烹茶聴客論詩病裏𨿽成禁酒興發何妨杖藜

讀潘郎文卷

霜鬢我猶謫宦蝟須子合封矦老拙何勞咄咄疏慵且復悠悠

夜坐三首

門庭艸艸是客寢室泠泠似僧春寒猶須篝火夜書頗復明燈

靈通寺前老圃畦蔬想見如雲謀拙嗟予飄泊歸來與爾知聞

防寒騷屑窗竹澹月朦朧夜天路暗城頭傳警漏稀更士髙眠

贈廣靖上人

七十龎睂禪客曽見天衣老人柟檀林中香气悠然時有餘氤

六言

靑春要去便去美酒得斟且斟莫問世間蹀躞須知老境侵尋

幹明院門望江山懷淮陽城南步二首

危臺寺東野水春來栁色鵝黃江上滄波似屋蛟龍作惡難量

憶昨淮陽把酒目前惟欠山林江上云岑千壘何爲特地愁心

和子瞻西太一宮祠二首

太一祥儲世世祠宮嵗事年年綘節霓旌何處松庭玉座蕭然

玉斚淸晨薦酒天風靜夜飄香鳯吹管截孤竹琴曲奏瀟湘

白沙閘西艤舟亭下二首

倦客時時醉眼津亭日日春寒目極傷春懷抱黃昏猶在闌干

客恨如雲冉冉風光似水迢迢回首十年舊事令人淚盡魂消

秋園雜感二首

秋晚園林疎靜天髙風日明鮮中有搘笻病客三杯夘酒醺然

世事我深諳委人生他自奔忙刻木牽絲作技幾回弄罷淒涼

七言絕句

寄都下舊友二首

一別長安西復東琵琶舊地已應空當時風景歸何處須信人生是夢中

城西古地昔同逰望月思家相對愁明月秋來應更好何人看月又悲秋

秋思

故人陳迹生蛛网古殿苔深疊緑繒檐雨晚秋鳴槁葉風深夜觸孤燈

魚蝦相望

悲歡回首兩茫然憶別龍門又半年應是舊時歌舞處和風開凍一層天

臘月殊有春意二首

一夜長風無片雲曉來風動似初春應知春近催桃李更有輕寒不著人

拂檻垂楊雪後靑誰家朱閣曉來晴拂簾動幕無人解先把春愁寄有情

送李十之陜府

防蓬泛梗偶相依一別重逢又防時人世悲歡消遣盡爲君流淚忽霑衣

送客愁

數星防防間防河城上三更樹影蹉霜落夜深風悄悄月明無限客愁多

夜坐

半消鑪火夜三更欲滅靑燈暗又明閉戶無人瞑目坐此時一念悟浮生

予向集賢殿罷試寓居京師嘗逰西岡錢昌武郎中之第時同防者河東栁子文與錢氏三子夏中予出京今才半年而昔所共逰者或東或西有不知所之者古人所謂俯仰之間已爲陳迹者歟夫求昨日之我於今日終其身而不得而況偶然相值聚而旋散者歟追記春睡詩一首乃寓錢第所爲者

東風冷峭著衣寒云影深沈美睡天靑杏園林花盡落晚風吹雨濕秋千

上元都下二首

淡薄晴雲放月華晚妝新暈臉邊霞管弦樓上爭沽酒巧笑車頭旋買花

驕馬金鞭白面郎雙鬟小女坐車箱輪聲轆轆歸何處畱得紅籠綘蠟香

荊軻

燕丹計盡問田生易水悲歌壯士行嗟爾有心𨿽苦拙區區兩死一無成

送聖民出城卽事

東風堤上送行人漸出城來漸少塵栁色已深花又落客來下馬獨傷春

西湖三首

沙鷺汀鷗盡日閒水邊風起萬荷翻客來莫厭重樓望樹杪防幹直對山

水上亭臺涼气多扣舷倚棹唱吳歌何人爲放靑蓮出剪卻翻翻一萬荷

一曲淸池栁岸風長苗新稻短蒲茸功名由命何須問幸有滄浪作釣翁

別錢筠甫三首

倦客無眠聴曉鐘五更蠟燭淚消紅城西古寺來何處今日分攜獨向東

春燈欲盡曉雞啼殘月影中徵馬嘶爲語相逢不消喜相逢終有道分離

原頭緑盡栁初芟落月滿川風滿衫已過寺西三十里爲君回首駐徵銜

偶題

屋角纎纎掛斷虹淸蟬一噪起髙桐天涯云盡見殘日林下雨餘來好風

宿錢睦甫南齋

瀟灑南軒與病宜庳牀長簟碧紗幃三更月上夢初覺竹影滿窗風入衣

夜

斗柄防風瑟瑟銀河錯落露森森人聲靜後幽虫急月色好時淸夜深

田家二首

門外淸流系野船白楊紅槿短籬邊旱蝗千里秋田淨野秫蕭蕭八月天

新插茅檐紅槿籬秋深黃葉已飛飛灘頭水濶孤舟去渡口風寒白鷺啼

謁僧不值

古寺人閒僧掩扉客來下馬解塵衣雙松帶月風蟬噪古閣鳴鐘夕鳥歸

中秋夜酌

一片秋天碧萬尋月華初上水沈沈遣愁不用先愁醉更看淸光到夜深

舟行六絕

獵獵西風秋水淸野花寒艸傍流生沙邊水鶴待魚立石底暗蛩先夜鳴

船尾初回轉野灣波平天淨惜投竿飛飛小蝶秋花晚嘖嘖沙禽野水閒

落景秋云晚不開天寒古岸野船回初驚波面防瀾起已覺風前細雨來

渡頭風雨晚生寒蓑笠漁翁坐釣船爲問篷中有魚否一雙新鱖出籠鮮

天寒野店斷人行晚系孤舟浪未平半夜西風驚客夢臥聴寒雨到天明

渡頭煙雨欲昏天灣畔枯桑系客船風打篷窗秋浪急一杯寒酒夜酒眠

書潁州皇甫祕教書室

閒來便是日侵堦窗下棋枰林下杯曉解扁舟又南去百年還得幾回來

初離陳寄孫戶曺兄弟

三年流落寓於陳一命靑衫淮水濱城北橋邊長送別扁丹今自作行人

望淮山硤石寺予幼年過此今十載矣

十年落泊竟何成人事紛紛幾廢興今日扁舟淮上去靑山似與客相迎

題壽陽樓二首

渺渺長淮去不休行人獨上壽陽樓一闋長歌不須唱山川都是舊時愁

長淮不斷水悠悠樓下行人淮上樓誰謂滿前風景好古今供作別離愁

淮上曉望

酒醒窗明月半川怯將病齒潄寒泉樓西別有淸秋色一片淮山在曉煙

宿南山普濟院

閃閃靑燈照薄帷幽人不寐自吟詩僧來邀我更深坐待聴山風到樹枝【原注宋景瞻和云可憐萬里南飛翼肯向霜林借一枝】

旱池

藕梢菱蔓緑才深日射逰魚聚岸陰呴沫巳知爲計盡渚鷗沙鷺亦何心

湖上成絕句呈劉伯聲四首

湖北風來吹曉鐘湖邊漁客閉船篷波光不動天光濶更在浮煙細雨中

風蕩云容不成雪栁偸春色放衝寒湖邊艇子衝煙去天畔靑山隔雨看

野岸北風歸客愁浮煙不動雨颼颼圍成野色縈紆岸防破湖光三四鷗

誰道原頭春未回栁梢黃軟凍齊開爭驚臘日崢嶸盡忽問田翁乞野梅

偃王城

蔓艸悲風知幾秋黃桑晚葉野雲愁偃王城下樵蘇盡猶有耕人指舊邱

自上元後閒作五首

閶闔樓南粉署西舊時種栁長應齊如今冷落窮山縣臥聴春風百鳥啼

東風吹雨夜侵堦樓角長煙曉未開何事舊時愁意緒一畨春至一畨來

面冷春霜拂瓦幹曉風吹雨凍防幹栁梢黃弱梅苞破更放東君幾日寒

燈火人家夜不收三更明月過南樓風煙隨處自能樂何事客心還獨愁

喧喧野縣自笙歌風捲髙雲天似波誰謂樓前明月好月明多處客愁多

寫情二首

墻外誰家桃李開何由花下一徘徊先教飛絮傳愁去卻遣防絲取蕋來

人閒漏永報春暉日過檐牙夢未回隔夜雨飄梅蕊盡入簾風捲栁花來

題扇二首

越衫羅薄逆新涼扇剪靑綃秋水光花前一把羅敷手直到花殘襟防香

彎彎涼月帖淮天露濕蒲梢風墮蓮松蓋艸茵迎不至南山桂子老秋煙

淮陰

蘆梢林葉雨蕭蕭獨臥孤舟聴楚謡生計飄然一搔首西風沙上趂歸潮

宿銅陵寺題壁

僧房秋夜月明天下馬擁裘人悄然老僧何事亦晨起淸磬一聲驚客眠

將之天長題新亭壁二首

新亭登眺解徵鞍飛鳥悠揚云意閒誰謂塵埃無野興故乘風雨看秋山

云捲山光到眼前滿川搖落早秋天客來系馬成何事風雨寒窗一覺眠

過漣水

城頭落日在旗竿城外長淮水浸天左海門前燈火盡艣聲嘔軋夜深船

春宮

團金防繡長靴寒食宸逰樂事奢風擺珠簾紅幕潤滿宮春雨落梨花

效李商隠

夜深傳警報更籌霜桂月華寒未收昨夜雨昏今日朗一畨風雨一畨愁

楚城曉望

鼓角淩虛雉堞牢晚天如鑑絕秋毫山川搖落霜華重風日晴明雁字髙

楚橋秋暮阻雨

水滿城西釣艇橫云豪風弱晚天寒小店人愁雨燈暗孤舟客臥聴

柯山集卷二十

欽定四庫全書

柯山集卷二十一

宋張耒撰

七言絕句

吹角

斷霞歸鳥隔山鐘日過西山轉海空長恨南城催曉急五更吹角怨秋風

登乘槎亭

海天秋霧暗乘槎風響空山浪捲沙杳杳艣聲何處客一帆衝雨暗天涯

臘

荒秋野水間荊榛惟有靑山日對門艸木向陰猶帯雪風光近臘已如春

題宅後井【原注泉色正白】

淸泉十丈白如漿甘似醍醐透椀涼君欲道中無渴死百尋操綆莫辭長

和房日嚴換武詩

靑衫厭著待封侯慷慨知君定逺流莫嘆書生長齷齪元戎曽與報更籌

春

磔牛門外色初分共喜釵頭彩勝新花萼怯寒猶積雪鳥聲催報已知春

感春三首

日長殘雪滴髙檐院靜人閒風度簾可是嵗華隨日好故應愁恨逐春添

冰消水面波光動日暖樹梢花意歸世上繁華隨日好卻應春淺勝芳菲

梅稍栁眼防春嬌云暖南山臘雪消近郭樵漁成野市逺林簫鼓隔溪橋

荒園

荒園午日照靑蕪樹罅鳴鳩相應呼一片陰雲送山雨漸漸新麥地親鋤

小雨

蕭蕭小雨不能收一霎西風便似秋枕席夜涼燈火暗丁丁更漏隔南樓

防花

風暖日髙花气動鳴鳩乳燕自求羣經營美景還詩匠傾掃頑愁賴酒軍

題唐宋輔城上小樓二首

沙田小雨不成泥一帯溪光照翠微逺目直隨殘日盡晚云還望故山歸

近郊小徑絕人行水滿菇蒲取次生沙岸雨來長集燕桑田深處忽聞鶯

晚歸

學省歸來門巷秋伴眠書史滿牀頭低云漠漠梧桐晚屏上江山亦解愁

秋

日落星稀河漢微淸秋一防水螢飛涼風白露愁先覺可待梧桐報卽知

調全玉病二首

維摩丈室自蕭然病起新涼得恣眠我愧聲聞難問疾想君獨對防花天

詩將收功久戢戈羸師再鼓柰疲何想君無物驚禪定獨未能除是此魔

女幾山

不復當年端正樓多情猶問故宮逰山川不攺繁華盡須信人生一世浮

昏昏

昏昏落日下墻東歷歷晴雲送去鴻嵗晚蒼槐甘老大盡將黃葉付秋風

謝仲閔惠友於泉【原注上上多紫竹】

地吉泉甘慶所鐘直疑遙與惠山通曲肱煩暑都消盡如臥蕭蕭紫竹風

貧病投劾乞補外官親友問者以詩答之

卑如子官執防貧似玉川居洛陽不敢彎弓輕妄射爭如覆被逐山郎

楚王

十二巫山聳翠巒楚王宮殿玉防岏定知爲雨爲雲處不似當初夢裏防

宋玉

雲雨朝朝峽裏興可能無復夢中情巫娥若問誰爲賦敢乞君王道宋生

項羽

沛公百萬保咸陽自古柔仁伏暴彊慷慨悲歌君勿恨防山蓋世故應亡

範增

君王不解據南陽亞父徙誇計防長畢竟亡秦安用楚區區猶勸立懷王

蕭何

蕭公俯仰系安危功業君王心獨知猶道邵平能緩頬君臣從古固多疑

韓信

登壇一日冠羣雄鐘室倉皇念蒯通能用能誅誰計防嗟君終自愧蕭公

賈誼

賈生未免孝文疑自古功名嘆數奇逐得洛陽年少去白頭絳灌亦何爲

李廣

李廣才非衛霍儔孝文能鑑不能收君王未是忘徵戰何待髙皇萬戶侯

東方曼倩

軒冕功名何足爲先生聊作易農資漢庭誅死皆卿相猶說才能勝滑稽

成帝

百華衣上漬餘香夜照猶煩蚌有光解道溫柔勝武帝不知壯髮似元皇

趙飛燕

苦心膏沐不論貲富貴人生各有時直使中流畏仙去君王何啻似嬰兒

朱云

直言請劍斬安昌勿謂朱遊只素狂君防漢家文景業張侯能以一言亡

孔光

鄕原世盡謂醇儒漢室傾危孰與扶試問不言溫室木何如休望董賢車

梁兾

力回漢鼎未收功又道將軍世上雄不悟折腰同齲齒百般裝束爲秦宮

殷浩

田野髙風過有薫廟堂經畫竟無聞固應竹馬思元子江左興亡不在君

偶成

低云著地曉悠悠雨濕簾旌不上鉤江北江南千萬里年年長向此時愁

傷春

浮雲冉冉送春華怯見春寒日欲斜一夜雨聲能幾許曉來落盡一城花

七月六日二首

月落暗虫啼不休五更白露曉悠悠西風是處將搖落可但梧桐獨報秋

積雨空堦生緑衣幽幽防防弄秋姿黃昏樓角防新月還是去年牛女時

元忠學士八兄耒離京師逺防追送許惠服丹法托故竟未惠及賦五絕句

身逐孤舟似斷雲故人追送尙殷勤秋城夜泊西風岸落葉悲虫獨自聞

衰栁苦催空壁月悲虫眞弔短檠光無情少壯拋人去只有窮愁气味長

欲盜羲和一防春五更注想隔重云如何但欲獨不死分我刀圭未費君

昔見將軍破虎韉玉堂曽共掃千言功名老去皆蹉跌相見諄諄勸學仙

無復顚狂似少時逢君猶自說蛾眉玉堂舊事君休念雨袖啼痕又送誰

閒步

枝上啼鴉巢欲成晴檐向日乳鳩鳴可憐霜雪餘威盡春艸無名著處生

寓楚題楊補之官舍

一辭螭陛走天涯客路悠悠老嵗華住久不知身是客自來堂下采黃花

傷春四首

曉雨催春不惜花亂紅飄泊委泥沙傷心憶得年時事白髮風前只嘆嗟

紅杏墻頭最可憐膩紅嬌粉兩娟娟曉來並逐東風盡容易分飛又一年

嫩紫妖紅惜不得亂隨風雨防蓬蒿荒田野艸花開晚主管春光輪爾曹

髙樓春晝獨驚心白日閒雲亦自陰風雨催花花已盡滿城新緑亂鳴禽

三鄕道中遇雨

蕭蕭古道西風雨慘慘黃昏匹馬行未遇功名莫嗟嘆逢時更自憶平生

題南禪院壁二首

乞食髙僧午未歸秋庭落葉日暉暉蕭條古寺松陰下檐鐸風中乳鴿飛

秋林落葉已斑斑秋日當庭尙掩闗掃榻晝眠聼鳥語可憐身世此時閒

次韻王彥昭感秋三首

木落風髙秋雁歸初晴野水漲淸伊東流防向淮南去慿寄秋來無限悲

年來詩酒最闗身滿酌休論薄與醇愁見洛陽秋夜月無情偏照不眠人

塵埃容易防吳衣澤國秋來信息稀想見淮南初木落秋雲秋水鴈初飛

絕句三首

藹藹晴郊花气浮午窻正睡擁駝裘覺來鳥雀茅檐靜屋角春風怒未休

照水輕明楊栁枒隔林相映占巢鴉東風香艸城邊路到處人家盡是花

淮上春風萬鼔鼙落防舟泊岸邊磯喧喧野市殘陽裏沽酒攜魚客散歸

雨後逰朱園

綠葉陰陰防翠枝晚花𨿽小亦應稀東風不惜殘桃李吹作春愁處處飛

酒病中寄李十二招飲五首

班郎握筆未封侯嗜酒揚雄欲白頭寂莫著書誰作伴兩枝風葉碧梧秋

酒病岑岑更怯寒一窻防雨擁衾眠西風一入庭前樹便有秋聲到枕邊

乍晴二首

洗來桐葉晚靑靑積雨防幹暗菌生角半傾苔暈合蕭蕭風艸一蛩鳴

虹長飲雨川無滴蘋末生風沼有波一掃煙雲不知處夜天如水防銀河

雜題二首

寒雨蕭蕭桐葉驚浪浪還作夜堦聲西風忽起幽人覺枕簟涼時向五更

蒼蒼落月井梧西睡覺幽人自捲帷只有林鶯知夢斷曉庭人靜語移時

徐園閒步二首

平田小雨潤新耕曉日園林信腳行襯步野蕪吹面栁可憐春物總多情

動地春風晚未休吹花折栁卻成愁塵埃不用頻車馬獨臥毺正擁裘

雜詩二首

邾城山下梅花樹臘月江風好在無爭似姑山尋綽約四時長見雪肌膚

病腹難禁七椀茶小窻睡起日西斜貧無隙地栽桃李日日門前自買花

絕句

伏暑新除風露淸五更山舎一雞鳴幽人枕上朦朧睡臥看東岡次第明

赴官咸平蔡河阻水泊舟宛邱皇華亭下三首

怒河憑雨正奔流踏跕卑梁滯去舟淹泊我生應有定不須歸怨一污溝

裊裊悲蟬古栁風水邊幽艸巳鳴蛬長河未放羲和宿卻放斜陽更向東

夜空如鑑碧新磨倒影防星亂素波天色水光無別處爲君垂手攬銀河

春雨中偶成四首

廉纖小雨作春愁吹濕長云漫不收架上酴醿渾著葉眼明新見小花頭

槐葉靑靑染不如防巢鴉語有新雛蕭蕭晚雨窻鳴急臥穏藜牀玉枕書

天低芳艸接浮雲萬栁含煙翠不分燕子歸時花徧落暮雲和雨入黃昏

春陰只與睡相宜臥聼鳴禽語復飛一縷斷香浮不散何人深院晝燻衣

春詞二首

殘紅新綠間秋千寒食園林人意防一陣春寒花上起畫廊連夜雨

靄靄芳園誰氏家朱門橫鎖夕陽斜鳩鳴鵲噪閒庭館盡日春風吹百花

遣興

百感摧傷彊對春看花花畔獨沾巾只應閉目林中坐須學無言壁下人

潮水二首

水滿淸淮自在流落花吹盡浪悠悠總將春雨爲春淚未比思君一半愁

近來消息愈堪猜飛鳥無情不肯回惟有淸淮慰人意春流日日自東來

夏日池上三首

新蟬上樹空遺蛻野雀哺雛爭小虫粉沾衣袖竹枝雨香滿水亭荷葉風

落日鳴蟬夏木荒芙蓉半落栁成行何人紈扇生新恨亭館迎秋夜夜涼

拒霜灼灼欲破紅夜來雨落荒蘭叢空亭無人日色午但聼桐葉驚秋風

秋日卽事三首

支離臥病不知秋暑退初驚大火流蟋蟀知時鳴近壁銀何照夜直當樓

蕭條嵗晚搔雙鬢流落天涯念舊逰惟有醉來心暫展無錢沽酒合長愁

蕭蕭衰艸傍墻生中有寒虫白日鳴秋物荒涼禾稼熟悠悠驅馬水邊行

秋雨二首

南山雲起滿庭陰薕幕初涼七月深桃子壓枝桐葉老連綿風雨作愁霖

離披衰栁已無蟬黃葉閉門風雨天陶令無錢難得醉竹窻過午枕書眠

秋夜寄逺

秋晚蕭條風露淸星河耿耿漏丁丁袛應新月頻相見長向玉樓東畔生

秋夜

微云澹月夜朦朧幽艸虫鳴樹影中不待南城吹鼓角桐聲長報五更風

逺思

裊裊霜風吹碧梧孤城殘角奏單於山川浩蕩愁千里樓閣黃昏月一梳

柯山集卷二十一

欽定四庫全書

柯山集卷二十二

宋張耒撰

七言絕句

懷竟陵蓮花

景湖門外有汀洲灼灼紅蓮照碧流公子不歸時節晚雨枝風葉臥淸秋

懷陸羽井

寒泉背石老松根禪室幽人古像存長恨千年無屈宋楚招難與此遺魂

冬日懷竟陵管氏梅橋四首

旅居澤國小園林千里相望嵗暮心想見竟陵殘雪裏新梅防雪橘垂金

小小園林防防梅如今綽約爲誰開只應淸夜新霜裏依舊橫斜倒影來

他日華陵迹已陳嘉辰懷舊一銷魂小園幽徑誰相念應有新梅覓故人【原注復州竟陵郡有五華山故亦雲華陵】

堂下幽芳自可人北風一爲屏埃塵上元簮珥玲瓏玉卻曳靑霞霜女裙

厄臺寺三首

諸佛蒼然照殿楹圎光明滿自然燈千年遺事無人問館後髙眼久屬僧

峨嵋前約已成空風雨蕭蕭送暮鐘何用忘機來問話不如松下謁癡龍

世味嗟予淡莫加更將詩句寄煙霞自憐落筆無好字不及揚州王謝家

過蘄澤

雄吞六國弱秦彊壯士逡巡野水傍耕叟不知鴻鵠志笑觀宮室忤陳王

崇化寺三首

樓殿沈沈鎖夜煙秋燈一防佛龕前梧桐葉上三更雨亦有愁人獨自眠

白髮荊州嘆滯淫吳衣重杵洛城砧遣愁莫上髙樓望只有秋來晝日陰

零落宮墻官樹秋行人東去路悠悠祗應樓下邯鄲路亦有離人對此愁

偶成

漫學文章性靈屠龍藝就誤平生翩翩仕路新冠蓋何用揚雄彊作經

贈趙簿景平二首

明道新墳艸已春遺風猶得見門人定知魯國衣冠異盡戴林宗折角巾

紛紛俗物久堪憎愛子蕭蕭眉宇淸莫嘆靑衫掩事業白頭卿相死無名

自遣四首

是非得失一區區蚊蚋啾啾共一壺不學退之求羽翼惟憑一夢到華胥

誰云造化本無情利害乘除理甚平莫逐眾情生慍喜君看三四孰虧盈

誰云至理宗無相大道由來萬法兼且以聲音爲佛事曉敲淸磬誦華嚴

浮世榮枯理易觀不勞重取朽鑽直應桃李繁華日便把荊榛寂寞看

立秋二首

西風嫋嫋木颼颼身在江湖北岸州自古楚人詞最好爲君重賦竟陵秋

對酒聊同楚人醉哦詩惟聼越吟聲洞庭北岸孤城下落月西風聴曉鶯

晚步靈壽寺後二首

秋城艸樹欲黃昏防逕新晴菜甲新便好灌園從老圃此懷原是漢陰人

逄秋種菊尙殷勤隙地侵尋欲過鄰便好采花供服餌形容已似澤邊人

感秋三絕

秋思鄕愁兩苦辛每臨西北望秋云此生更老情終在誰爲寄聲千里人

楚天未白轉星河樓角先吹出塞歌長愧侵牀五更月殷勤無計謝姮娥

髙林敗葉已颼颼更有寒莎翠已收若道神仙脫情累如何獨唱感庭秋

局中聴雨

秋庭聼雨斷人聲涼入衣裾秋意生臨水登山送歸語憐君解有許多情

夜思

萬聲沈寂漏丁東金井欄幹上暗空半夜西風人未覺秋聲先報艸根虫

晨起二首

楚鄕秋早倦炎蒸長恨梧桐不可憑爽气忽隨風至曉堂無寐獨神驚

中宵爽气入衾裯檐雨浪浪曉未收三伏炎歊掃除盡待教明月放淸秋

近中秋

姮娥藥熟桂華新滿貯淸光待出云徐禦冰輪行碧落世間多少感秋人

章華

長恨章華亦陋夫周秦僅可勝登徒誰知南楚仍窮巷骨像何妨自應圖

秋晚

日轉秋庭樹影斜風來粉蝶勝悲笳祗應宋玉秋來夢常在墻東阿子家

遷居對雨有感

楚鄕風物淡悠悠獨掩閒門客滯畱盡日無言對秋雨相敲蕉葉各吟秋

竟陵僦捨仍有小園景物頗佳

荒涼臺閣追隨事懶慢江河放逐臣應是主人憐寂寞僦居仍有小園春

題西園酴醾

風霜老枿蹙龍蛇中有靑春白玉葩要使根深生意遂不妨秋雨臥泥沙

西軒

出架薔薇秀晚枝雨餘屋角理蛛絲可憐一曲秋風地萬思千情鬭入詩

九月十日菊花爛開

蕭條秋圃風飛葉卻有黃花照眼明已過重陽慵采擷自嫌亦作世人情

讀除目有感

禍福茫茫不可猜可能慿勢卽無災相君西闥揮毫日豈料方還此地來

效吳融詠情

依依漠漠復紛紛觸處相隨過曉昏知是妄緣除不盡更教風月助吟魂

竟陵酒官舍北有數步艸嵗寒霜落猶鬰然也予爲障其風霜暮冬尙自如一日大火焚捨無遺復往尋艸不復有矣

爲愛墻隅芳艸色故遮霜霰待新春火燒雨洗尋無處祗有東風吹舊塵

臘日步西園

三畝寒園春欲回淺池低樹忽飄梅楚鄕萬里霜云盡歸雁行行斜日來

夏日七首

兩架酴醿側覆檐夏條交映漸多添春歸花落君無恨一架淸陰恰滿簾

野水彎環夏木森淸蟬晚噪碧雲深扁舟兩槳誰家子萬里江湖此日心

蘄簟紗廚與夏宜法曹腰腹大何爲重云到地翻盆雨卻是幽人穏睡時

千蛙鳴噪污池水萬螘奔馳一腐虫得喪世間能幾許防髙處有飛鴻

涼風一掃宿雲輕隱隱收雷不復驚試決小池防積潦誰教蛙吻頓無聲

風轉翻翻梧葉驚入檐白雨打窻鳴應將淸絕酬無睡穩聴空堦半夜聲

女幾山前官舍淸繞堂鳴澗夜泠泠塵埃別後何由見檐雨三更起坐聽

晝臥口占三首

康濟朝饑進湯餅誰何午睡屬新茶讀書隠幾聊復爾謝客扄門豈不佳

甘風逺集聞朝嘒怨月深棲有夜鳴涼牖疏明稀老翠雨畦幽獨立新淸

學道窮年要有得彊顏幹世欲何求病栽薏苡無勞謗濕要鞠防不待搜

贈無咎

欺馬街泥未肯幹重城含霧曉漫漫誰令萬屋淋漓雪猶作長安半夜寒

晚春四首

楊栁藏鴉筍作竿曉風吹雨作輕寒淸陰一片收春去畱得薔薇數防殷

薔薇倒架筍過鄰夢澤茫茫欲晚春緑暗紅稀君莫嘆滿枝梅杏欲嘗新

洗雨吹風送晚春盡收紅紫布靑雲眼前消長諳已久淸坐不妨長閉門

荒畦零亂滿蕪菁春事收功欲老成鵲噪鳩鳴莫無賴曉枝千囀有雛鶯

懷金陵三首

此君堂後靑蒼玉別後何曽寄一聲想見秦淮月堂下西風吹浪拍堤平

璧月瓊枝不復論秦淮半已掠荒榛淸溪天水相澄映便是臨春閣上魂

曽作金陵爛漫逰北歸塵土變衣裘芰荷聲裏孤舟雨臥入江南第一州

水閣二首

積雨荒池水欲平軒窻長夏有餘淸公餘一枕滄浪夢臥聽風荷受雨聲

池水亭亭如有光曉風淸露防新糚翠帷自障非遊女多謝經營白鷺郎

出京寄無咎二首

不許多聞長樂鐘打包旦遇又匆匆長安城裏誰相識只有周南太史公

老去相看情益親河梁分手欲沾巾祗應誦得離騷賦長作行吟去國人

讀史二首

區區姦智終何補不悟身猶弄伎兒蛇斷楚郊秦未覺鬼謀曹社夢先知

嬴秦餘祚已蛇分車府凶髙尙畏人安有區區猶指鹿從來菽麥不曽分

韓信祠【有序】

史稱信之族誅予嘗疑之其謂陳豨曰王至上必自將予從中起夫使髙帝將精兵於外而信欲詐驅徒奴烏合之眾於京師𨿽太公穰苴不能以成事此猶炰烋於猛虎之穴虎歸則無事矣信謀無遺防豈肯爲計若是之疎哉況蕭相國在長安信獨不畏之耶此殆以髙帝出徵以信失職畏其亂於內亦若彭越使人告之而傅致其詞如此耳不然信不忘漂母一飯之恩信遇髙帝恩亦厚矣一旦背之豈人情哉

千金一飯恩猶報南面稱孤豈遽忘何待陳侯乃中起不思蕭相在咸陽

題淮陰侯廟【有序】

呂太后勸髙祖誅彭越使舍人告其反而越固未嘗反也特以爲名耳髙祖將兵居外而太后在長安太子仁弱不知兵而韓信方失職在京師呂畏其乘時爲亂而不可制使人誣告其反詐召而誅之耳方是時蕭相國居中而信欲以烏合不教之兵欲從中起以圖帝業使𨿽甚愚必知其無成以信之雄才謀無遺防肯出此哉太史公記陳豨反事言豨居代多致賔客周昌畏其不軌而奏召之不至豨因自疑而其後通曼丘臣王黃遂反此司馬遷所謂邪人進說遂陷不義者也遷載豨反事未嘗一言及信吁此遷欲見誅信之寃也

云夢何須僞出逰遭讒猶得故鄕侯平生蕭相眞知已何事還同女子謀【原注何不爲信辧其枉也】

偃王城

逃戰彭城似去邠興王可卽廢爲臣中原多少堪憂事勞苦君王八馬奔

掛劍臺

上國歸來嵗月深悲嗟脫劍掛髙林欲知不負徐君意便是當年讓國心

古意

樓上珠簾拂疎网卻勻愁黛對淩波也知新舊爭多少敢話機頭織素多

道彭澤

姓陶令尹今何在空補陳編歸去來安得春江作春酒百年長與子衘杯

栁

永丰坊裏舊腰支曽見靑靑初種時防盡道邊離別恨爭教風絮不狂飛

題宣州後堂壁四首

過雨山亭暑气微老人猶未試生衣滿園閒緑無人到春日南風燕子飛

我欲畱春情不淺靑春別我苦無情敬亭山下紅千樹日日南風緑滿城

翠樹陰陰晚雨回江山淸潤絕纎埃軍廚煮酒香初熟更釣溪魚斫鱠來

流落天涯一病身簿書叢裏費精神殷勤照水窺華髮黃鳥聲中又一春

宋景平命賦隔窻花影

午睡簾櫳春日長半消金鴨水沈香隔窻花影時來去疑有東鄰覘宋郎

晚春初夏八首

陰陰夏景變餘春淸曉園林未有塵日日東風欺弱桞鵝黃吹盡作靑雲

少室山前日日風望嵩樓下水溶溶捲將春色歸何處盡在車前楡莢中

吹盡成蹊桃李塵兔葵燕麥一番新只應解籜抽靑玉霜節稜稜尙可人

古栁參天鳴啄木靑蕪覆地下鳴鳩白頭懶作畱春計睡起移時獨倚樓

睡足髙檐春日斜碾聲初破小龍茶樓邊緑樹飛紅盡春色墻陰老薺花

靑春已屬明年事晝漏初知夏景長日日南風筍成竹殘紅𨿽有不成妝

春歸艸木漫靑紅半委塵埃半逐風誰似長楸百餘尺髙張錦繡照靑空

酴醿壓架不勝繁洗雨吹風更可憐姑射仙人本仙骨百花凋盡獨嬋娟

梅花十首

月落嚴霜自理妝北風工爲發淸香曉英數防辭人去幽獨無人爲斷腸

幽恨淸愁幾萬端故將巧笑破霜寒落英收拾供騷客秋菊從來不足餐

姑射仙姿不畏寒謝家風格鄙鉛丹誰知檀蕚香須裏已有調一防酸

林外啼禽自往還風前詩客倚闌干小園門鎖黃昏月耿耿幽姿伴歳寒

玉粟勻圓官樣黃領巾借與十分香衝寒不爲生春物自要晨霜爲洗妝

淸寒池館靜無塵嵗嵗相逢似故人任遣墻頭疑是雪欲教園木早知春

脈脈無言亦有期雪中狂殺羽林兒可憐多少幽奇事卻是東風總不知

任教雪壓色終勝卻要風嚴香更聞江雨細時靑子熟聞名猶救渇將軍

數防深藏碧玉枝翠峯十二擁瑤姬憑君說與凡桃李徹骨淸寒爭解肥

三畝荒園艸棘荒可堪終夜北風狂瑤環瑜珥誰將去嘖嘖幽禽啄蕋黃

絕句二首

萱艸開時燕引雛石盆雨滿長菖蒲但令甕有賢人酒何用門迎長者車

門前山樹插雲靑雨足山前稻水平桑柘半空蠶事了緑陰深處囀殘鶯

柯山集卷二十二

欽定四庫全書

柯山集卷二十三

宋張耒撰

七言絕句

臨淮道中

凜凜春寒犯客裘輕陰殘雪放孤舟無端惟有堤邊栁作態東風惱客愁

許同塵示張八侍郎避暑覽館中舊題絕句俾之同作次韻

聚散人生集渚鴻飛鳴邂逅一宵同是非榮辱何勞問共在邯鄲一枕中

西園風雨雜花謝

楚澤春殘雨又風啼鶯芳艸思無窮蕪菁滿地黃金爛不及薔薇一防紅

慈湖中流遇大風舟危甚食時風止逰靈巖寺

心悸西江浪似山眼明僧捨一窻閒從今要見廬山靣畵作屏風靜處看

寓淮陽驛二首

一庭秋色髙堂夜半壁燈光短幌涼都是去年秋气味誰知飄泊古淮陽

悠颺短日下西墻庭葉吟風作夕涼客枕甚安無一事鄰雞不用喚朝陽

觀魚亭呈陳公度二首

千古濠梁荘惠詞不湏反覆辧眞知直應人意逍遙處便是防魚自樂時

獵獵微風波靣開近人鷗鷺不相猜樽前忽起扁舟興新管江南山水來

寒食離白沙

莫驚客路已經年尙有靑春一半妍試上芳堤望春野萬絲楊桞拂晴天

紹聖甲戌侍立集英殿臨軒試舉人作此兩絕

春來小殿雪初殘曉日曈曨未破寒黃繖當軒公事退君王緩步侍臣闌

弱歳千名翰墨塲春寒搖筆試西廂茫然二十年間事還著春衣侍玉皇

同仲逹雪後逾小山逰蔡氏園得紅梅數枝奇絕因賦二首

與君陟巘踏春泥邂逅紅梅得一枝失卻孤山風露格卻成邜酒醉冰肌【原注李正封牡丹詩有國色朝酣酒之句】

北風凜凜畱髙樹融雪涓涓聚小塘三畝山園半春艸無人爲結小丁香

戲呈希古

半世辛勤守黃卷白頭容易過靑春枕前亦覺春晴否試問東鄰晚起人

賞心亭

楫迎桃葉家何處槳送莫愁人已非獨立東風今古恨春江無語又斜暉

題洛尾亭二首【原注入汴第一亭】

日出南山春霧收渾渾洛尾入淮流莫向行人贈楊桞折將離恨入孤舟

洛尾亭邊淮汴交來波去浪恨迢迢無端更灑黃昏雨吹作春愁不肯消

題周文翰郭熈山水二首

魚村橘市楚江邊人外秋原雨外川遣騎竹邊邀短艇天涯暮色已蒼然

洞庭葉落萬波秋說與南人亦自愁指防吳江何處是一行鴻雁海山頭

立春三首

天上春來誰報人江山气象一時新懶將白首簮幡勝壽酒三杯慰逐臣

風光先著竹間梅和气應從九地回桃李滿園渾未覺微紅先向寶刀開

蒼龍闕角回金斗文徳門南散曉班車馬紛紛殘雪裏鏤銀剪防舞新幡

寒食

庭院輕寒新雨過江城寒食野花飛故園北望一千里極目江楓客未歸

竟陵夢野亭在子城西南角一目而盡云夢之野最爲郡中之勝

髙甍巨桷壓城闉平視如將七澤吞幾度春光招宋玉碧闌干外獨消魂

奉符縣北二十里林家莊馬鋪間壁有艸書數行半毀矣問其人云熈寜中錢提刑所書予考其時蓋翰林四丈穆父也錢公謫秋浦而卒其子己免喪矣

龍蛇半滅亭間字泉壌長埋地下身從此世間無玉樹故人三嘆淚沾襟

木芙蓉菊花盛開

空山岑寂何所有晚菊芙蓉相對幽伴我悠悠過閒日憐渠灼灼媚窮秋

夜間風雨有感

畱滯招提未是歸臥聞秋雨響疎籬何當粗息飄萍恨卻誦僧窻聽雨詩

次韻智叔三首

才似庖刀不待硎思如流水更淸泠詩壇李杜誰爲將盡掃欃槍正國刑

公子風流更可人仙家問訊桞湖春煩公甕下一杯水洗我胸中百斛塵

今朝一見詩人詩不用更尋黃絹詞深山一鶴自唱和亦有松下童子知

絕句

竟陵秋色淸如水客捨飄梧墜晚階已掩重門風葉定玉鉤還向玉人來

西園

滿園紅紫春無限盡日飛鳴鳥自由夜雨朝晴風日好盡舒云錦不能收

晚春

苔封池靣艸芊緜鳴蚓跳蛙意苦便頗覺風雲有奇變翻盆一雨便潺潺

殘春三絕

低檐送雨晚霏微濕透梅房白漸肥半卷畫簾屏扇掩防朧春睡擁春衣

闌干倚徧更消魂春到淮南得防分裊裊桞枝煙雨濕畫樓殘角送黃昏

彊尋春物散無聊直使樓髙恨未消鱗碧萬家看不盡杏花時見隔墻梢

偶題二首

相逢記得畫橋頭花似精神桞似柔莫謂無情卽無語春風傳意水傳愁

春水長流鳥自飛偶然相值不相知請君試采中塘藕若道心空卻有絲

宛丘道中

日斜沙路馬翩翩故欲迎涼不著鞭誰觧多情似新月伴人歸去照人眠

靑桐道中值雨凡數里舟行久之頗有江湖之思二首

系馬操舟問檝師卻疑淮口掛防時人間遷攺何須問便作江湖未可知

防防煙外鳥飛歸野老得魚収网回隔浦防霞沈欲盡半彎新月出云來

宿咸平驛

蕭蕭暗葉鳴秋雨淅淅風戰客燈世味飽諳心巳老不煩潘鬢彊侵陵

蕭蕭

蕭蕭風雨五更初枕上秋聲獨井梧只有菊花猶灼灼苦教摧拉就荒蕪

淮陰道中

映日斷霞臨水盡出云新月向人來野塘秋晚無行迹防防黃花照水開

夜坐

庭戶無人秋月明夜霜欲落气先淸梧桐直不甘衰謝數葉迎風尙有聲

試筆

學館虀鹽驚歳晚寒窻書史伴身閒年來轗軻甘言命老去追隨厭彊顏

新春

水鄕淸冷落梅風正月雪消春信通昨夜園林新得雨杏稍爭放曉來紅

野步

帯水依城一逕微出城桃杏雨來枝最憐楊桞身無力付與春風自在吹

春日偶題四首

漫漫東風百艸長夭桃如笑桞如妝惟慿酒作靑春敵收拾風光入醉鄕

隔屋桃花暖鬭妝好風時有過墻香滿園芳艸無人種何事春來特地長

捨北小桃才及肩可憐枝弱苦花繁黃昏雨急東風惡惜爾不禁春夜寒

白首傷春一老翁預愁寒食過春中下簾數防黃昏雨一霎輕寒靑杏風

偶成二首

新引龍孫欲解包籬根抽筍已梢梢莓苔雨過蝸緣壁楊桞葉深鶯有巢

乍晴幽步踏斜陽殘潦靑苔曲徑荒風擲落花塡小塹雨催芳艸上空墻

題軫師房二首

漠漠雨苔依砌緑鮮鮮秋菊映堦黃山僧睡起日亭午出戶微微栢子香

銅瓶布衲出塵埃疎瘦風標日一齋門逕蕭然更無事生螢飛鴿及時來

初離山陽寄城中友人二首

落月昏昏向水低五更殘燭一聲雞祗應魂夢猶東去從此扁舟日向西

野岸蕭蕭落葉風秋光離思兩相攻殷勤臨水揮雙淚慿寄淸流卻向東

淮陰晚望

蕭蕭衰栁來時路裊裊危檣西去船白鳥歸飛夕陽盡防霞風約過平川

宿第四鋪

系纜寒沙傷客情秋云不動夜陰生蕭蕭兩岸黃楡葉解報三更雨到聲

初見嵩山

年來鞍馬困塵埃賴有靑山豁我懷日暮北風吹雨去數峯淸瘦出云來

有感

鬢毛已自秋來變髀肉仍於馬上消滿眼靑山不歸去彊顏微祿亦何聊

福昌官舍後絕句十首

淮南梅栁想春還怯見西州歳暮寒惟有看山心未厭晴明終日在闌干

小園寒盡雪成泥堂角方池水接溪夢覺隔窻殘月盡五更春鳥滿山啼

無客門闌盡日扄兩行喬木擁寒防吏胥借問官何在流水聲中看竹行

漫與東風作主人栽培花艸伴閒身不辭伐竹成髙架收拾薔薇一片春

臥聽堂南布谷鳴隴頭細麥已靑盈殷勤謝汝催春種我爲無田豈懶耕

翠竹畱人不忍還暖泉春漲已潺潺寄言山鳥休歸去與爾同來樂此間

洛川春色防時歸淸流照翠微日暖雪消沙岸軟鴛鴦相對不驚飛

風吹春日下南山尙有輕冰結暮灘何事鴛鴦故相守淸溪不怕夜棲寒

不掃竹根藏筍茁旋培殘雪擁蘭芽爲君更接櫻桃樹付與春風換卻花

淸明山色到前檐汩汩溪流聚小潭一榻竹窻晴晝睡依依春夢入江南

夢周楚望

春風吹夢到淮南一夕從容盡笑談睡覺始知經歳別洛陽新栁已

絕句

坐局歸來已暮鐘蒙蒙寒雨濕裘茸正湏墻下一壺酒不怕江頭三日風

有感

屋角纎纎掛斷虹淸蟬一噪起髙桐天涯云盡見殘日林下雨餘來好風

贈鐡牌道者

微官待旦亦朝天賴爾絕勝鐘鼓傳舉世昏防竟難警憐君常負五更眠

讀吳怡詩卷二首

羅田春動雪消初主簿淸詩雪不如休學風騷窮事業花前莫負古銅壺

疎梅半落雪中香想子孤吟對酒缸野水荒山半猿鳥跨驢誰問賈長江

題趙楶所收趙令穰大年煙林二絕

江上孤煙蔽逺林秋原人靜下鳴禽水鄕此景常經眼誰信侯家畫萬金

楓林荻港白晝靜落鴈飛鷗盡日閒平逺起君千里恨淸詩可要助江山

屈原

楚國茫茫盡醉人獨醒惟有一靈均餔糟更遣從流俗漁父由來亦不仁

觀音泉

巖松偃蓋不知年寂寂秋燈寶供前淸徹一源傳萬古空山長伴白衣仙

宿慈氏院

樓上鳴鐘報五更朦朧深殿佛燈明更無幽夢隨寒枕聼徹風松到曉聲

巫臣二首

萬古風情不易禁多言未似不言深楚王只聼巫臣諫不道逃吳已有心

咫尺山河不易知無言莫謂卽無思人間只見枝頭繭不悟春蠶暗理絲

北風

北風捲地寒侵骨凍雪連山鳥不飛試問朱門余酒肉防人廽首念無衣

洛岸春行二首

溪上映人楊栁黃滿溪流水碧泱泱慿君莫向溪南望春艸春風能斷腸

南山晴翠入波光一溪聲繞郭長最愛早春沙岸暖衮風輕浪拍鴛鴦

漫成七首

應敵詩才慙古人牽情春色空閒身鋪排物色𨿽甘拙消散閒愁亦有神

修竹娟娟一萬竿淸渠引水正潺潺知時燕子來相語任意鳬雛去不還

髙槐無花亦有陰參天老枝逾十尋流鶯不使人窺見故隔深條送好音

風吹桃花西復東雨打海棠零亂紅可是春光卽消歇牡丹音信未全通

江南梅花淩雪霜桃李開盡春無光誰知洛陽三月暮千金一朶賣姚黃

溪水春來淸蕩沙溪南溪北是人家依依陌上多情栁簇簇原頭自在花

庭陰當午起猶慵防送殘春醉夢中桑柘成陰桃李盡一川零亂桞花風

和應之出城

路穿槐桞繞山斜長夏村墟對物華靑玉一尋披籜竹絳繒千片剪橊花

永寧赴晁應之見招賞花途中遇雨

行雲濃淡日無輝輕雨飄飄防客衣馬上漫郎醒復醉一杯容易送春歸

依韻和晁十七落花二首

投老殷勤向物華風前猶欲拾餘花更將夢逐殘紅去徧入長安百萬家

飛隨風雨落隨流更有餘紅亦已休杳杳天涯春物盡可憐鶯蝶不知愁

和端午

競渡深悲千載寃忠魂一去詎能還國亾身殞今何有只有離騷在世間

偶成

須知庖手有眞如合遣輪人笑讀書擁褐蒲團深閉日老人於此有工夫

雙廟

成敗功名付偶然男児要是死生間故應城破知肝膽飛矢何勞記賀蘭

株林

九寡奔亡一老姬白頭蠻叟嬖西施二公費盡平生事深屋嬋娟世得知

淮上阻風步入寶積山訪軫長老

少年飄泊歸淮東道人住庵何處峯知有招提煙水外雪雲山路倒杉松

淮上觀冰下

寒淮千里羣冰下古岸枯槎黃葦枝憶得天津橋下見五門春動雪消時

柯山集卷二十三

欽定四庫全書

柯山集卷二十四

宋張耒撰

七言絕句

春陰

驚鴻瞥過不容攀病眼淮邊楚望寒獨臥孤舟對楊栁春風終日在檣竿

宮人斜

靑蛾皓齒作埃塵玉匣珠衾地下身一曲壊墻門不鎖林花開落墓前春

奉先寺

定知生不出長門禾黍蕭蕭寺後村松柏城南萬丘冡傷心最說內人園

至後早赴館二首

紅蠟妝梅冷未黏栁條偸暖作纎纎髙樓殘白誰家雪盡日天寒不捲

城圍殘雪寒催曉宮近晴雲暖欲春誰覺風光添一綫玉壺漏水報雞人

二家有海棠去歳花開二呼杜卿家小娃歌舞花下痛飲今春花開復欲招客而杜已出守戲以詩調之

頗疑蜂蝶過鄰家知是東墻去歳花駿馬無因迎小妾鴟夷何用彊隨車

復答迎郭侯犢車之句

玉壺春酒射朝霞只看纎腰不看花但遣舟迎桃葉女仍須恩賜短轅車

淸明日舟中書事二首

淸明不到旅人家乞火鄰船自試茶防栁好風低作舞夾船春浪細浮花

巢烏噪處緑楊村寒食人家晝掩門麥隴曉風收宿潤煙林午日漲黃昏

題海州懷仁令藏春亭

聞道山中賢長官種花不肻放春還故知車馬紅塵地催促東風不得閒

題綠野亭

孤亭滄海東天連平野四無窮可須戶牖毫端上自攬山河眼界中

漫成三首

驅除牢愁須酒聖狼藉春色要花紅定知春來無一事苦教有情愁得儂

容易得愁卽不去苦教春物喚愁生遣愁飲酒大拙計遣誰蹙眉爲慢聲

閉門春風作往還誰家有花堪醉眠栁腰楡莢爭入眼江梅一枝逺如天

題榮子邕陋居二首

艸舎隆中一幅巾閉門三致漢將軍紛紛自獻知何有終遣斯人了鼎分

一室荒蕪孺子貧知君四海入經綸殺身虎口終何補灑掃除自可人

秋日有作寓直散騎舎

黃省文書分道山靜傳鐘鼓建章閒天邊玉樹西風起知有淸秋到世間

曉

緑滿園林紅已稀濕煙和栁共霏微誰家油壁春寒裏獨輾天街曉雨歸

送周六赴濠州戶曹二首

老顒有婦何妨道一室蕭然尙愧君但恐小喬來丈室卻湏射虎作將軍

從來悟道不由書覿面相呈已有餘麈尾花飛終不近濠梁古鬼觧揶揄

趙弟

男兒何用立奇勲趙弟從軍初不聞但斬郁城侯萬戶不須猿臂老將軍

贊皇公

才髙一世有奇功掩卷令人獨想風莫笑狄祠遷武相致人從古是英雄

夜來

夜來風雨掠餘春晏起蕭條一病身三月長安泥浩浩懶隨車馬作遊人

桓溫

北徵談笑防姚公靜掃諸陵見洛嵩不用登髙笑夷甫正緣此輩使君雄

和天啟恵橘詩

十年不摘洞庭霜喜見新苞照眼黃但對典刑休嗜味【原注天啟辭以橘酸】虎賁猶得作中郎

題畫二首

敗蘆浸水凍灘沙朔雪隨風亂綴花濕翅老鴻鳴未起暮雲山色暗天涯

蒼蒼老石守寒叢雪灑林鳩羙睡中鶉傍陳根饑更啄雀棲髙枿瞑愁風

題庭木

枯條怪石坐寒禽玉軸髙懸畫萬金歳晚荒畦眞在眼寂寥方見此時心

有所嘆

騈脇當車闟防先相君冠蓋照秦川六雄未防君無苦當念杜門公子防

五更

歳事先教蟋蟀催暮雲樓闕殷輕雷五更庭葉驚殘夢知有淸秋犯雨來

下直

畱住長安鬢已絲宮廊還見落梅飛暮雲疏雨蒼龍闕不惜障泥防馬歸

題史院直舎魚鷺屏

鐘鼓聲稀下直遲秋暉轉萬年枝寒防盡日誰相對慙愧屏風兩鷺鷥

梅花二首

便使栁肥終解舞莫驚梅瘦爲含酸因風自裊還成態與雪爭姸卻要寒

天質自淸非爲瘦仙姿正白不施紅未開如怨開如笑枉乞幽香與北風

探春

啾啾凍艸羣飛雀裊裊髙林獨嘯猿忽憶淮南春意動早梅池館斷鴻天

雙槐

老去相看終慘淡秋來無賴對婆娑任從葉逐西風去要聴庭寛夜雨多

晏起

晚起翻書日欲西偶然乘興忘遨嬉好書自癖非求利掘冢才須數句詩

和人二首

臘殘春近獨消魂殘雪長安千萬門靑鳥何曾寄音信碧雲剛觧報黃昏

曈曨曉日漏春光欄下萱叢尙臥霜認得君家門上雪易知何事卻難忘

天

鑿屋分將一尺明坐令隔幌見屏任從世界傾盆雨只要蕭蕭數防聲

失性

失性摧頹君子鶴忘羞跳擲沐猴冠須知六合梟鸞雜供與閒人靜處看

夢至一園池藕花盛開水鳥飛鳴爲作二小詩記之

偶來乘興不須疑一頃秋香欲發時老子婆娑眞爲爾百回相見媿鸕鷀

平池秋水雨來深無數紅妝出岸陰翠幕深藏知有意白鷗相見本無心

讀王荊公詩

名實由來不可逃悠悠毀譽亦徒勞臧公已死言終立不是軒裳世祿髙

雨霽

丰隆故犯靑防上列缺應逢返照還樓外細蟾呈窈窕枝間少女故徘徊

蹇驢

驥伏鹽車饑不行疲牛與爾飽平生子荊自是佳公子亦向人前作汝聲

局中晚坐

髙林晚葉漸疎明雨過長安萬屋靑爲問西風來幾日夕陽宮殿亦秋聲

無題二首

風槐已疏遽如許夜蛩𨿽怨可若何出門屐齒苔防滿隱幾書塵防迹多

晚起淸秋一枕涼四檐鳴雨下淋浪竹籠燒藥時添火書榻焚香卻閉房

鵯鵊

整刷衣裾紫翠新曉天風露壓雞晨應知不置蓮花漏長喚林中宴坐人

久雨

欹檐積雨苔生瓦陋巷人稀泥及門坡下牛羊來逺墅舎旁麻檾接荒村

吳江道中懷陸魯望

我亦扁舟一散人江湖爲洗十年塵筆牀茶竈經過地風月相望亦有神

霅溪道至四安鎭

苕霅淸秋水底天夜帆燈火客髙眠江東可但鱸魚美一看溪山直萬錢

喜雪走筆呈李宣城三首

殷勤寄語宣城宰公事何時是了時病守欣然有嘉思亦須對雪把空巵

聒聒庭中爭曲直紛紛筆下判鞭笞坐曹決事輸歸飲須信薛宣稱吏師

萬夫餓腹待倉儲三戶窮民守破圩疲瘵不禁鞭撻甚長官對酒且歡娛

遊園

病來久不上層臺有蛛絲逕有苔爲報園花莫惆悵故教太守及春來

聞蛬二首

晚風庭竹已秋聲初聴空堦蛬夜鳴流落天涯聊自得今宵爲爾感平生

二年江海轉萍蹤白髮蒼顏換舊容新月窺風動竹宣城今夜又聞蛬

雨中題壁

去年此日泊州衰栁蕭蕭系客舟白髮天涯嘆流落今年對雨古宣州

防防

敗荷枯葦一方池溪上防防坐得知何事月寒風露下攣拳孤影在風枝

秋蚊

江城落木已窮秋病客初寒欲襲裘暗室飛蚊猶撲面不知天上火西流

冬日

忽忽新冬無一旬自憐憔悴楚江濵滿前魑魅何曽禦尙愧無功作逐臣

預作冬至

紫壇曽從奠琳瑯親被天人玉冕光今日黃州山下寺五更聞雁滿霜林【原注某元祐七年南郊曽與捧皇帝禋帛席左見上冕玉簪白如雪爲燭所照出光數尺云】

九日登髙

黃梨丹杮已催寒一月西風積雨幹紺滑秋天稱行艸卻憑秋雁作揮翰

試墨

金案冰淨絕塵破寒龍尾縠生紋澄江淸淺汀洲靜忽有蒼螭下吐云

防花

淸寒帶雪未成春可得芳菲早向人須遣艶陽歸掌握故教桃李及芳辰

送窮

年年瀝酒拜淸晨風俗新正競逐貧不用爲文送窮鬼直須圖事祝錢神

寄陳州朱教授三首

殷勤寄語朱夫子僧捨花前亦舉觴學舎蕭條官職冷不知誰與戴姚黃

欲曉山禽百種鳴最憐啞吒是雛鶯遙想西湖煙栁色深春風露水邊聲

春雨江幹不肯晴大江櫟岸轉雷霆山頭方丈渾無事掃地焚香看佛經

送春

二年江上見春歸【原注子年春在金陵江上】預想重來我未回淹速世間誰料得祗應相遇且銜杯

寓寺八首

門外淸泉浸稻畦西南修竹作城埤川平林斷空明處郤有遙山作翠眉

道人鐘梵久寂寞倦客弭車聊靜便我亦雲山閒衲子平生香火舊因緣

病臥淮陽太昊城牡丹叢畔過淸明那知春暮長江上竹裏招提聴曉鶯

江城梅子靑時節嫩紫夭紅掃地無修竹滿山連艸色郤煩林鳥勸提壺

翠眉長好何曽損寄語啼禽漫不閒應爲殘春足愁恨長疑蹙破鏡中山【原注有鳥聲如呼翠眉損】

平曉春云失半山蒙蒙小雨暗江幹寺樓倚徧消殘醉只有春愁伴薄寒

錯落星河沒半空江城悲角五更風幽人夢斷西雨背壁籠燈到曉紅

籠燈到曉只微明獨擁單衾聴雨聲葛幌竹牀淸過暑蕭然未覺負平生

黃葵

黃葵貴麗不妖嬈一朶新晴檻外髙還似邇英臨便坐曈曨朝日照天袍

聴鳴禽

流滯江邊鬢已霜又聞春鳥啅朝陽他時北去懷陳迹寒竹疎梅黃土岡

曉雨

輕陰江上千峯秀小雨墻邊百艸生惟有春禽慰孤客曉啼渾似故園聲

黃州酒務稅宿房北新種竹戲題於壁

異時小杜髙眠地幾向秋風聴楚江身世浮雲那可計試畱雙竹守寒

梅花

我愛梅花不忍摘淸香卻解逐人來風露肌膚隨處好不知人世有塵埃

分冬

莫驚人事浮雲變且作吾儕飽飯行白首分冬聊自勸江城今夜一陽生

食薺糝

論斤上國何曽飽【原注髙力士至黔中見薺云兩京論斤買五溪無人采】旅食江城日至前常慕藜羮最淸好故應不糝媿吾原【原注原憲藜羮不糝】

戊寅正月八日早寒

濃淡春雲夜雨幹寂寥庭院裌衣寒無人爲發樽前笑但把梅花似舊看

正月七日雪晴

西融雪飄如雨故與新春作薄寒昨夜雁聲渾向北夢魂隨去過闗山【原注光蔡之間路名闗山】

春蔬

新春書劍滯江城又見南蔬入旅羮闗心太昊祠前路小甲連畦帶雪晴【原注予有蔬圃在陳州太昊祠南】

讀秦紀二首

烹滅羣雄力未疲赭山射海奮餘威誰知傳與癡兒子祗得阿房似舊時

汲汲威刑繼祖龍收功終在望夷宮未應家國歸車府郤有山東老沛公

偶成

許君踏月夜相過此語當時恨已多但願相逢休怨老不妨白髮聴新歌

春日懷淮陽六首

西城門外古壕淸太昊祠前春艸生早晚粗酬身計了長爲閒客此間行

靈通禪剎古叢林永日惟聞鐘梵音閱世興亡千室佛百年風雨古墻金【原注靈通院石晉末所創有千佛殿壁繪用金】

最愛南城汲井園春來蔬甲不勝繁人家斷處無雞犬遲日東風似古原

黃巢寨南琵琶溝古原芳艸靜春流大艑舸艤何處客檣竿西北是神州

莽莽郊原帶古丘漸漸隴麥散羊牛杏花楊栁春濃處一片靑簾慰客愁

城中萬枝木芍藥姚黃一蕚得春多日日踏春渾坐此人間無醉柰渠何

柯山集卷二十四

欽定四庫全書

柯山集卷二十五

宋張耒撰

七言絕句

上元三絕

淸晨謁帝大明宮拜賜歸來夜過中【原注予在�書近十年每歲上元晨趨大慶迎駕近午駕回駐輦大慶門上賜茶酒拜謝退率一二同捨擇勝縱觀至夜分必醉歸歲率爲常】一夢十年身老矣山城風月作過從

沽酒壚邊人若市算商亭下浪連天張君官況今如此豈有工夫作醉眠

江邊燈火似秋螢哀怨山歌不可聽自怪今春牢落甚禪房止酒讀黃庭

二絕句

衙齋無事雨初晴山澤有容春向深何物東風吹不散祗應多病謫官心

茆檐斜日曉雞號水滿陂塘薺麥髙回首故園空悵望東門歸路緑迢迢

正月二十五日以小疾在告作三絕是日苦寒

黃土岡頭薺麥長春陰蔽日午風狂山前梅落無人見只有幽禽啼暗香

春色三分有尙多且饒芳艸占髙坡門前桺色如彭澤爭柰陶君止酒何【原注予方以病止酒】

見說櫻桃已爛開坐愁風雨苦相催自憐華髮傷春客兩見飛花未放回

所居有梅一株在堂東荒穢中正月二十六日巳謝矣二首

平生常恨逢梅少及對江梅無好詩寂寞荒山少風味直須雲鬢插斜枝

冷落疎枝寒艸岡欲攀先怕踏榛荒異時折處何堪說臨水髙城倚女墻

堂前種二桃詩示秬稭

平昔殷勤向物華誰知憔悴客天涯雙桃栽罷還惆悵憶得淮陽舊種花

春日書事

虫飛絲墮兩悠颺人意遲遲日共長春艸滿庭門寂寂數櫺日掛空堂

十月十日夕同文安君對月

林外霜風作夜聲入檐寒月似多情燈前鑪畔深杯暖更聽昭君出塞行

蘄水道中二首

蠶老麥枯田舍忙誰令四月雨浪浪未容烏鳥私遺粒鳴蚓跳蛙欲滿塲

緑野新晴風日涼肩輿細路轉重岡橋邊野水侵官道旋喚漁舟渡夕陽

感庭莎

桃蹊李徑有塵埃初放靑莎秀滿階想見芊緜古城角有人嗟我未歸來

防潘君艸堂聞蛙聲二首

跳踉鼓怒任爭雄何事鳴呼聒睡翁不用灑灰煩魯老正須兩股付吳儂

孤村足雨菇蒲合只有羣蛙噪滿陂我亦閒來無鼓吹不煩通夕短長吹

齊安春謠五絕

江上魚肥春水生江頭花落艸靑靑蔞蒿芽長蘆筍大問君底事愛南烹

莫笑江城大如斗桃花如燒酒如油人生無病卽爲樂莫誦離騷澤畔愁

楊桺弄春藏不得雪絮防防吹人來輕淸潔白非塵物寄語桃杏莫相猜

赤壁磯前江急流周郎功業莽悠悠惆悵沙邊雨中樹無言供作古今愁

江頭春泥妨踏春閉門守春春著人問春著人作何味半酣美酒聽韶鈞

衡門

衡門日晏晚雞鳴下舍人歸半掩扃邑犬無聲山郭靜暮天寒月撥云生

橘

靄靄髙林緑實圓淸霜一洗若金懸李衡何等相奴自有髙人相國賢

梅

覆釡湖邊雪壓塵數枝林外已先春盡將七澤淸霜气洗出姑山綽約身

水仙花葉如金燈而加柔澤花淺黃其幹如萱艸秋深開至來春方巳𨿽霜雪不衰中州未嘗見一名雅蒜

宮樣鵝黃緑帯埀中州未省見仙姿只疑湘水綃機女來伴淸秋宋玉悲

崇寧壬午臨汝四月始聞鶯二首

靑杏登盤櫻壓枝園林初夏囀黃鸝一聲風露髙林曉卻覺年華總未衰

好音終在恥爭先谷外寒多故後遷已過花時亦何恨不妨夏木緑參天

采石阻雨寄宣城故人二首

風雨江頭思故人東南煙水濕靑春宛溪東岸埀楊樹想見煙眉亦解顰

閒雲濃淡作朝陰柳色江頭春已深誰爲宣城故人說依依祗似去年心

漫呈無咎一絕

題扇燈前亦偶然那知別後逺如天去年醉舞防花處獨聽琵琶卻惘然

壬午臘月下旬偶作二首

啄塊饑禽傍短籬風鳶一笑起髙枝君防艸樹冰霜裏卽是東風欲到時

風折蒹葭水結凘燕鴻相語定歸期淮南水闊山長處小待燕山霰雪晞

泊楚州鎖外六首

滿眼荒寒春未知芳菲欲到野梅枝東南近臘風煙好美酒千鐘魚蟹肥

便風吹舫去無情漫遣槎牙鐡鎖橫未嘆客行鷗鳥逺五更吹角是髙城

襄王席上舊行雲二十年間生死分可惜風流一抔土年年春艸斷人魂

流落相逢二十年羞將白髮對嬋娟如何見我都依舊添得尊前一惘然

水榭疏秋夜涼淸歌一曲釂瑤觴明朝回首髙城處只有西風卻斷膓

莫愁家住大堤邊朱閣靑樓映暮川斜映淸淮一梳月晚妝相對鬭嬋娟

東齋雜詠

竹

裊裊墻陰竹數竿秋風盡日舞靑鸞平生愛爾緣瀟灑莫作封君渭上防

菊

野人齋爨屏羶腥自向堦前擷紫莖老去愛花心轉薄一杯蔬飯足浮生

盆池

防防靑萍秋後衰溶溶晴日見魚兒水邊窺影何方客自照行吟憔悴姿

老槐

雪霜未死閱年華危葉蕭蕭戰古槎裊裊秋風官舍冷半枝斜日帯啼鴉

皂莢

畿縣塵埃不可論故山喬木尙能存不緣去垢須靑莢自愛蒼鱗百歲根

南

門前塵土慵驅馬堂上文書厭坐曹只有南慰人意寒燈淸夜讀離騷

道榻

紙閣蘆小榻安一裘容易卻輕寒誰驚午枕江湖夢風落晴窻柏子幹

墻東二首

墻東椿老葉巳盡堂下菊叢無復香長安風埃歲巳晚閉門不出馬毛長

歲晚長安足風土天寒官舍少文書下馬閉門復無事壁間佛像對銅鑪

凝祥三首

齋祠太一館淸眞望秩名山固有神斜日苑門人不到靈風自掃石牀塵

巳隨芳艸借杯盤更任垂楊拂馬鞍斜日兩竿眠犢晚春波一眼去鳬寒

奉靈桃李巳堪攀只有春風作往還園吏不須防客到長安從古少人閒

謝人惠金沙酴醿二首

金沙倩麗閨中秀酴醿謝郎林下風欲試此心無結習兩株常守淨名翁

金沙丰腴合徳艶酴醿輕盈飛燕身久無丹白應知我齊散天香供道人

奉安神考禦容入景靈宮小臣獲覩有感二首

靈風依傘繡輿深仗外猶疑警蹕音不似尋常逰幸日樓前鼓吹卻沾襟

渭上衣冠故老哀西陵石老巳莓苔從今仗下新歌舞長及年年獻酎來

次韻子由舍人先生追讀邇英絕句四首

天寒書殿曉班淸气爽仙盤瑞露零講罷羣公佩聲防一竿宮日轉槐庭

聨翩右史直西垣舊墨螭頭防未幹自是退之平昔事可須慙著進賢冠

冠佩煌煌拱北辰道人風骨自軒軒茯苓松下黿老須乞靈丹一粒吞

恭黙誰聆金玉音陶甄萬物付無心君王好意眞天意憂國論思不厭深

荒園

日暖風檐翻乳燕曉寒露桞囀流鶯荒園日日東風裏吹盡閒花香艸生

東海旅夜二首

無酒消憂寒未減隔帷相對一燈愁虫聲喚覺五更夢風雨滿庭桐葉秋

蘭釭背壁影微微千里天涯客夢歸一夜海風聲不斷曉來寒葉滿庭飛

寄李不危

憶昨東風吹馬蹄瓦關分袂涕交揮淮陽風物應如舊獨在柯山送雁歸

曉發途中

坐無燈火夜蕭然馬上匆匆未曉天値驛老兵應笑我肯將斗粟換髙眠

病起登疊嶂樓

病來久不上層臺窻有蜘蛛逕有苔多少山茶梅子樹未開齊待主人來

觀蘇仲南詩卷

蘇子詩如刃發硎十章入耳韻泠泠文章三昧無多子祗守君家舊典刑

讀仲南和詩

異時文席許論詩三載江湖讀楚詞自笑酸寒無好語少年倉氏獨相知

謝仲南和詩

曽約西湖薄主人只今湖色已知春防須多載連車酒絕勝寒倉滿目塵

渡沙河

溶澄明徹底淸鸕鷀慣客不相驚卻疑洛水新霜後八節灘津石柱聲

題五柳亭

大夫風韻如彭澤五柳蕭森手自栽我亦扁舟倦防者登臨聊復賦歸來

項城道中

塵壁蒼茫有舊題十年重見一傷悲野僧欲與論前事自說年多不復知

離京後作七首

蘋芷江邊巳五年厭聞風浪打船舷南風蕭艾荒涼野時望髙丘一慨然

水諳送客渾無浪風解畱人卻有情今夜楡林系帆宿卻從北斗望天心

灌畦沽酒兩三家春去芳叢有晚花莫道長安在天上女牛猶有客乘槎

一水夷猶達汝陰年華客意兩相侵河邊無限靑靑艸攬轡何人系此心

過雨陂塘處處深南風蕭艾欲成林道邊拾穗行歌者亦有丰年一飽心

髙槐老柳舞南風晴日家家蠶麥中芟盡黃雲見原隰卻教風雨洗長空

燕雀翩翻夏屋深成谿桃李巳成陰黃鸝深處無人見時有淸風遞好音

對菊花二首

官閒身世兩悠悠種竹栽花一散愁黃菊叢邊對疎雨一年懷抱此時秋

躬耕遇嵗眞吾事牛下齊兒婦妾歌招飲風煙過閒日繞籬栽菊可如何

柯山集卷二十五

欽定四庫全書

柯山集卷二十六

宋張耒撰

七言絕句

初夏謁告家居值風雨偶作二絕

春愁已逐鶯花盡野果垂檐緑葉稠天上幾回飛破鏡端居未折大刀頭

髙堂終日雨潺潺郤著重裘尙薄寒風雨似秋君莫怪客愁天色兩相闗

西雜詠三首

翠蔓垂檐筍過籬幽禽終日傍啼山林勝處平生事他日何妨動我思

穿籬兩竹是龍孫風葉蕭蕭便有聞郤到葛陂心未已更將甘灑川原

稻畦新插緑雲齊雨過溝塍水接溪到捨妻兒勞勤苦白醪缸畔醉如泥

別齊安稅務竹二絕

何獨王郎與爾歡一年慙媿碧瑯玕葛陂一別知何處見盡人間行路難

隨流泛梗𨿽無定別渚棲鴻亦有情爲問竹淸夜月從今誰解聴秋聲

四月二十三日晝睡起

幽人睡足芭蕉雨獨岸綸巾几案涼誰和薰風來殿閣不知陋巷有羲皇

渡江

白髮人驚老阿童橫江聊借半帆風郤嗟得窮孫皓未似髙歌醉閉篷

吳王郊臺

異時隨舉孝亷郎旗蓋相承據一方腸繞閶門祥已定將軍畢竟是吳王

題寒溪長老方丈

滿坐繩牀百事貧荒溪古屋四無鄰爲生易足君無笑渠是人間得計人

早起二首

滄江初夜雨翻盆將曉風聲戰亂雲籬下寒雞鳴曉苦老人先起自開門

風鳴槁葉未辭枝雨濕疎梅欲弄姿地下一陽應蹀躞世間渾未有人知

冬至贈潘郎二首

荻籬茅屋柯山下賣餅歸來也作冬不見長安競時節車如流水馬如龍

五更人語起江城歌笑喧喧天欲明酌酒壽君但一醉百年珍重是人情

發孝感

裊裊檣烏轉晚空娟娟霜月入櫳岸頭楊栁如憐客猶舞蕭蕭五兩風

柯山雜詩四首

幽人睡足戴綸巾防杖開門卯酒醺黃葉滿山烏鵲噪江城秋日少行人

蕭蕭茅屋土山前翁媼關門去獲田朝日滿檐雞犬靜荻籬深處有炊煙

斷防橫橋臥古槎晚雞嗚處有人家山頭月出疎鐘斷江上風髙落雁斜

九月江城霜气淸旅人寒事略經營隔便是山前樹永夜葉聲如雨聲

絕句九首

天髙列岫出林外霜落大江流地中晚日橋邊數歸牧牛羊部分聴兒童

樹頭三唱雞賓日門外斜行鴈寄書十月江城霜霰薄滿山林葉亂藍朱

曉起山鴉噪作團西園霜木倚空寒風髙斷鴈呼前伴雨止歸云赴舊山

千林黃葉總飛霜寂歷疎梅未肯糚誰信輪囷臥山木心知九地有微陽

空山風雨冷蓬茅晨起幽人理縕深閉衡門且無出濕云如墨怒江號

老去不禁茶力悍兩甌破盡五更眠月三百眞魔物欲乞當壚當酒錢

讀書老眼苦眵昏茗飲無端遣夢魂到處相逢眞可喜祗應酒是好知聞

黃葉桑林赤土岡蓬茅小逕度牛羊似聞流乞之唐汝嘆息何人爲發倉【原注黃累年旱饑流民就食唐汝】

歲寒驕風落山臥聴園木怒濤翻去年慈徳門東雪永夜宮廊喝探喧【原注去年春大雪中予以禮官奉欽聖喪事入宿內東門凡數十鋪直廬宮吏逹旦不能寐】

讀周本紀

周公七百年禮樂箕服檿弧紛破除空使遺臣經故國徘徊禾黍嘆丘墟

齋中列酒數壺皆齊安村醪也今旦亦彊飲數杯戲成呈邠老昆仲二首

曽嘗玉皇碧琳腴不醉長安市上酤【原注作史官時嵗六節賜禦醪】飲濕先生今已矣啜醪畱得與門徒【原注東坡云三年黃州城飲酒但飲濕】放逐江邊長苦飲壺漿尙敢較醇醨中都光祿多新釀不解隨人得一巵

臥聞風聲

臥聞風聲吹屋角應掃積雨陰漫漫千山月黑烏飛絕一江星鬥魚龍寒

臘月下旬偶作

嵗暮煙霜澤國寒曉鴉鳴處是柯山地鑪有火樽余酒自起焚香深掩闗

春日懷臨汝園

西江送上通淸汝慿仗雙魚致我詞若向池邊見鴻鴈爲言春至苦相思

柯山春望

先教一雨淨江山便放千林春意還何事東風吹客鴈便教無意戀汀灣

正月十八日四首

幽人睡足聞春鳥共喜暉暉日滿籬里巷收燈人寂寞鄰家夫婦賃舂歸

收燈城市接荒村翁媼耽眠日已暾何事牧童能早起緩驅白牯出柴門

道旁蘭若冷於秋迎客開門一比丘夜久無人風露冷空廊饑防竊膏油

山下書生業讀書荻籬葛蔓避人居最憐無柰窮耽酒時遣羸童致一壺

二十八日

憶昨秋風吹馬蹄瓦闗分袂涕交揮淮陽春物應如錦猶在柯山送鴈歸

二月二日挑菜節大雨不能出

久將菘芥芼南羮佳節泥深人未行想見故園蔬甲好一畦春水轆轤聲【原注北方治菜畦如棊枰土極細勻汲水灌之次第相及殊可觀也】

二月五日折梅時經雨梅謝矣

江云霮防未全開東嶺微芒日色來獨犯輕寒踏春曉殷勤更折雨中梅

十八日

寒食淸明人意閒春城士女出班班桞黃花白樓臺外紫翠江南數疊山

僧允懷惠紫竹杖

輕堅滑澤節仍勻上下柯山助老身他日天恩許歸去提擕同踏故園春

寒食日作二首

荒山野水非吾土寒食淸明似去年楊栁插門人競笑荊蠻不信子推賢【原注黃岡有官人效北方以麫作子推貫栁插門上者邦人笑之】朝寒卻覺春衣薄禪誦還將酒盞疎落盡江城千樹雪門前楊桞已藏烏

牡丹

天女奇姿云錦囊故應聴法傍禪牀靜中獨有維摩覺觸鼻惟聞淨戒香

霽望樊山

金碧江南數疊山雨餘秀色直堪餐仙娥倭墮靑雲髻照我衰遲澤畔顏

三月二十五日聞鵯鵊

云夢澤南春欲還柯山鵯鵊曉關闗幽人夢覺殷勤聼落月江風尙薄寒

絕句二首

翠潤園林艸木長春歸積雨滿芳塘更無一防殷紅色葉底靑梅己可甞

晴江水滿長菇蒲野鴨防防欲哺雛誰爲寄聲沙塞鴈春來朔野定如何

新堂望樊山

幽人井臼兩山間鄰里樵漁盡往還興發登臨窮眼界江南秀色碧雲鬟

東堂四首

主人憐客置東堂爲致炎天十步涼勝事自來非力致江南山色巧相望

老翁還作小兒情手種芭蕉爲聲便有微泉出堂下一淸徹照軒楹【原注堂下種芭蕉數本遂得一泉然盈尺殊淸徹】

居止年來如傳捨構堂珍重主人情浮生行止誰能計茍合眞須學子荊

烏衣更士能呼旦金縷嬌娘解唱歌天與旅人供一笑不然柰此寂寥何

末伏日五更小涼

幽人短夢不終宵起步星河望泬寥缺月低檐雞一唱露華秋色滿芭蕉

秋日二首

一庭秋色淸如水籬落蕭條日腳殘忽憶淮陽舊庭院出鄰髙葉翠梧寒

黃簾朱戶狹洞房何事易知獨難忘相思故人雲間月涼夜皎皎出東廂

樊山

黃葉疎林江上洲西風角怨夕陽樓晚天紫翠淩空闊只有樊山取意秋

月季

月季祗應天上物四時榮謝色常同可憐搖落西風裏又放寒枝數防紅

臥病晝眠秋風作惡

東堂岑寂似僧居年老身閒不讀書病臥空牀雞唱曉前饑雀啄寒蔬

東堂初寒創意作竹屏障門屏腳偶得朽梅枝截用之完固質野可喜二首

丈室新屏用此君【原注如用鄫子之用】碧瑯玕插古槎根白雲一片當空下防此寒堂宴坐人

簡林中老蠧魚年來窮謫尙耽書竹屏風下慿烏幾畫作柯山居士圖

二絕句

幽老客寒無睡長聴城樓曉角悲萬里滄溟初浴日暗雞先向艸間知

歲陰慘澹不可出竹榻地鑪聊自安黃葉滿山籬落晚北風吹雨濕荒寒

朝寒

朝寒夘飲已戰勝煮餅一甌充午饑便是衰翁一日了夜鑪茗果亦隨宜

臘初小雪後圃梅開二首

風格孤髙又國香故教小雪發新妝修行嗟我無功力卻使天魔入道塲

晨起千林臘雪新數枝云夢澤南春一塵不染香到骨姑射仙人風露身

蒼浪

蒼浪鬢髮一衰翁何事年來到骨窮魑魅何常居四裔自憐放逐尙無功

西江

拂瓦輕霜鉛粉輕東南日出竹明小樓下見西江水日日風光無限情

二月二十一日東園桃李未開有感二首

日慘東風正怒號小園寂寂閉蓬蒿可能春色如人事獨發都觀裏桃

寄語都觀裏花饒君繁麗奪朝霞劉郎想到長安日葵麥風前一嘆嗟

自二月末苦雨寒食前一日始晴視園中花乃殊不敗

春云霮防弄朝暉淸峭餘寒透裌衣最喜園花渾似舊十分春色一分歸

微云

微云霮防弄餘春淸曉微寒尙著人重理裌衣溫夘酒緑陰啼鳥閉衡門

絕句二首

風掉浮煙匝地回將濃翠撲山來晚涼樓角三吹罷夕照江天萬里開

荒山岑寂晚雞號獨閉衡門守一瓢風似秋君莫怪客愁逢處易蕭條

歇二首

雨歇山園竹引芽老禪睡起日初斜今朝卻憶香嚴老解防潙山一椀茶

家童取酒衝泥至酒滿山瓶重莫擕老子欣然一笑起開嘗洗盞對山妻

平生

平生壯節終難變投老浮名信所遭要路爭先寕遽福從來率野屈吾曹

題南頓光武祠

他日曽休羽葆車可憐宮寺已丘墟雲臺諸將鏘冠劍卻遣嚴光配坐隅

發金陵折栁亭

津亭折得緑楊枝更看春風向手吹建業城邊春巳老連天荒艸燕雙飛

呈宜君

江城風雨作朝昏愁殺壚邊賣酒人只有醉時差可喜不應醒坐過新春

生日贈潘郎

春雨蕭蕭江上城論花與子酒同傾恨君未到淮陽市一見姚黃慰此生

謁蔣帝祠過鐘山下二首

野塘春水緑迢迢上有東風弄栁條曉日已穿東嶺出輕寒猶欲戰駝毛

溶溶野水戲鳬鷖壠麥初長午景遲盡日緑楊閒照水臨風自愛好腰支

和李二秀才

羨君年少盛遊春顧我無聊似厄陳東市車牛泥到領不勞舉袂障京塵

和蘇適春雪八首

春城北斗轉招搖寒禦初還陣尙囂一夜雪聲欺布被定知貧捨故相撩

寒陣須慿酒解圍閒官幸可典朝衣一杯冷落慿誰勸卻有飛花舞入帷

白帝陰兵嚴羽衛漢皇老傅振須睂撒鹽飛絮渾麤俗盡撥塵言賦好詩

溪上泛舟成底事庵前夜立意如何爭知萬頃靑靑麥絕勝黃河一尺波

不死松篁勞借問未開桃李與催糚已饒艷女纖腰舞偏犯貧儒百結裳

偏憎遊騎香蹄污最稱佳人素手團方丈老翁容膝外出門四顧盡漫漫

山中景物最幽奇祗欠夫君爲賦詩長憶東風吹女幾瓊瑤交貫碧璢璃

寒凍坐成何事趣喚紅糚遣暖寒卻把吟腸盛美酒更令柔指撥淸彈

宿盧村逆旅

夜宿村南貧主人入門桃李已殘春無人折贈門前栁佇立東風獨愴神

紺碧

紺碧遙空秋意生深檐當午暑風淸老翁睡起支頤坐初聴新蟬第一聲

眞陽縣書一睡縣捨素絲堂

見君堂下小荷葉驚我客中春已空一覺西堂亭午睡悠悠春夢逐春風

贈圓明老

一粥一齋年已老千經萬論不畱心菩提本自非言說黙黙知師得更深

方丈小山

外幽軒數步寛小山幽石對防岏說知老子婆娑意且作僧房一衲防

秋末圭竇齋前菊盛開賦得絕句時秬出未歸

幽齋誰與破窮愁蜀錦當軒爛不收白帝屬車千萬乘王輪金轂照淸秋

秋移宛丘牡丹植圭竇齋前作二絕示秬稭和

共我辭家似旅人栽培莫怪倍殷勤明年太昊城中色來作齊安江上春

千里相逢如故人故栽庭下要相親明年一笑東風裏山杏江桃不當春

夢靈壽寺

客居有似鴻遵渚鴻渚相防豈有情何事春來頻見夢老僧談笑起相迎

聞鵯鵊

紙未白燭微明鵯鵊枝頭一兩聲卻憶去年桃李后淮陽旅捨聴殘更

寧子

寧子陽愚飽諳事賈生慟哭漫多愁無言天道何須問畢竟人間春復秋

摘芙蓉

今年古寺摘芙蓉憔悴眞成澤畔翁聊把一枝閒照酒明年何處對霜紅

悼亡九首

菊花還似去年黃一寸愁心萬事傷獨立髙樓對殘日秋風吹得淚千行

遙夜新霜凋碧槐三更寒月滿堂階美人化作秋風去只有淸魂夢裏來

千行垂淚對風煙萬事傷心兒女前曉鏡不須催白髮潘郎秋鬢久蕭然

曉梳零亂髮星星病眼昏昏怯夜燈烏幾素屏雙艸屨百年從此學山僧

新霜已重菊初殘半死梧桐泣井闌可是神傷卽無淚哭多淸血也應干

亦知存沒等浮雲鮮笑多悲失道眞卻恐荒唐齊物叟鼓盆眞是已傷神

山僧老去久忘情笑我多悲白髮生爲道人間具煩惱早來林下共修行

嵩陽道出建春門同入西都四見春誰謂回頭隔存沒斷膓今作獨歸人

欲治煩惱更無方只有頭陀理最長不待存亡始知夢故應交臂已淒涼

柯山集卷二十六

欽定四庫全書

柯山集卷二十七

宋張耒撰

同文唱和詩

欲知歸期近呈天啟

耒

欲知歸期近屈指不滿手豈無兒女心惜此良邂逅蔡郎吾未見心已想雄秀那知風雨夜聽此龍劍吼八荒一驥了萬馬空在廏鐘山淨名老爲子不惜口頗聞國士薦固自君所有惟應功名地他日容老丑

蔡肇

欲知歸期近朱墨復在手出門豈無時官事少邂逅張公晚定交千仞仰森秀華堂耿靑燈夜半獅子吼眞龍服內閒爽气凜羣廏新詩陳五鼎斟酌皆可口光華委行色於我亦何有緘藏不知報刻畫無鹽醜

鄧忠臣

欲知歸期近行行重攜手掖垣隔華省明日難邂逅作者六七人崢嶸竦神秀藏蟄龍虎姿風雲卽騰吼嗟予自遲暮老驥伏閒廐奪珠不量力攬臂犯牙口平生辛苦行何足爲巳有正似逄毛嬙歸憎孟光醜

晁補之

睂山見張侯心許出一手臨川得蔡子千載慰邂逅鄧君起南國磊磊看三秀譬如黃鐘陳我尙瓦釜吼欲知歸期近喚馬牽出廏官醪持餉婦傾瀉僅漬口千章輸明堂勿問艸澤有羣公自凜凜冰鏡照姸醜

初伏大雨戲呈無咎

耒

初伏炎炎坐湯釜長安行人汗沾土誰傾江海作淸涼云駕風橫白雨普陀眞人甘露手能使渴乏厭膏乳且欲當風展簟眠敢辭避漏移牀苦淸貧學士臥陶齊壁上墨君淡無語翰林但解嘲苜蓿彭宣不得窺歌舞聨詩得句笑出看策馬涉泥歸閉戶牀頭余榼定何嫌窻外石橊堪薦爼

補之

蓬山西鄰九軌路三月街晴葉吹土直廬鑿牖面宮垣靑壁嶄嶄看垂雨殿角風斜碧瓦寒翅濕蒼鳶不能乳郤思窮巷亦可憐一掃蚊防通夕苦鬱蒸書課未須忙午漏客休聽天語平生豪气對樽酒山雞見鏡猶能舞城南寺近曉堪行笙歌涼月聞千戶但憂伏日細君須割肉無緣俟歸俎

曹輔

火焚眞金融作暑南風無聲蒸厚土省門下馬不讀書急掃藤牀臥聽雨朝涼巳覺飯有味紫盌新茶如潑乳天工未費一杯水已變炎涼異甘苦晁侯笑顧北竹知君吟詩得佳語忽驚秋近梧桐落未厭野潤商羊舞快洗晚空作晴碧三更月華淸萬戶不泊泥深滑馬蹄更自無金謀燕俎

忠臣

大明放朝官避暑長廊翛翛絕塵土漢家宮殿敞千門紫閣拖云灑甘雨雷欣電笑洗蒸鬰蕩蕩靑天滑流乳憶作三年田舍中六月正服農家苦豈望生還直舊廬得見張晁說新語初聽鈞天驟竊忭正似聲聞躩起舞喜乘初涼與晤歌不憂庭潦蟄垣戶徑攜鬥酒相就醉更置雙鯉充君俎

汗流龜跌如炊釜蜉蝣飛空蟻運土眼看纖雲上太淸曾不崇朝八荒雨金柔火老旱太甚咀嚼冰雪如餳乳丰隆列缺及時來蒼生解除焦焚苦張侯不辭茅屋漏倚柱長吟可人語愛君豪猛爲君和初撫劍歌終起舞城南酒壚酩新撥不獨黃公當門戶滿沽防夷極歡酌抽摘園蔬供鼎俎

突冷塵魚生甑釡十年都城困風土不辭揮汗過三伏敗屋怯聽滂沱雨張侯作詩召淸風渴讀如飲雪山乳笑我形容太瘦生我亦悔前用心苦晁子疊唱亦起予兩人終日同堂語柰何拘學技藝窮跛鼈欲趁驌驦舞魁然圍腹貯文史朝來气爽寛酒戶爲君急置槎頭鯿縷翠霏紅落雕俎

神龜不識烹魚釜生潛深淵長黃土誰令誤落魚网中白晝冥冥作雷雨嗟予幡然別舊隠空巖無人滴鐘乳松菊滿山胡不歸顧同妻子忍攻苦長歌漫漫何時旦起坐中夜私自語茅茨十九漏如澠誰知華堂醉歌舞山中吾廬歸去來峯插翠玉朝髙戶注目操刀必割時屍祝何煩越樽俎

肇

城中鼎食排翠釜羊胛駝峯賤如土靑衫學士家故貧斗米束薪炊濕雨縱橫圖史照屋壁呫囁詩騷從稚乳省中無事騎馬歸雨聲一洗茅檐苦急呼南巷同捨郎聽我臨風有淸語且貪靑簡事文章未有金貲買歌舞往來詩卷牛腰許太羮酒並在戶吾詩老澀邀使前正坐可口收艱俎

贈文潛

輔

都城薄祿才三釡白髮朱衫污黃土九人同日鎖重闈一夜濤聲捲秋雨投身𨿽喜豪俊窟刺手如逢虎方乳鄧侯相逢十載後淸骨巉巖詩思苦張晁自是天下才黃卷聊同聖賢語蔡子彎弓欲射虎拔劍酒酣時起舞何當連袂上霄垠速致時康門外戶病夫行矣老江湖屍祝安能越庖俎

余幹

可畏日輪如赤釜賴有羣仙司下土稍從寥廓踴濃云旋向塵埃灑甘雨松蘿旣女更施澤山木欲童俄得乳馬牛暫息要途勞魚鼈頓舒炎海苦野鶴那虛屋上鳴穴貍不繆山中語淸風豈假白羽搖輕汗寧沾翠綃舞己憐爽气滿襟袖更喜餘霞照庭戶後朝便是閱英才爲指帲幪設千俎

次韻呈文潛學士同年

栁子文

肇

張侯胸中包覆釡百里奔流無寸土蛟白鼉有時作一洗乾坤三日雨詩雄變怪有如此震動猶能止啼乳已傾太白酒船空更壓少陵飯山苦昨朝東門同拜敇玉齒猶殘道中語閉門十日無一事坐對空庭秋葉舞何時禦史出霜臺便假前騶辭棘戶城南邀我倒余樽紫栗黃橙已登俎

答天啟

耒

黃鐘無聲登瓦釜蔡子靑衫在塵土通人爽气百步寒知子胸中有風雨三年河東走鐡馬絕口魚蝦便酪乳歸來萬卷付一讀不覺兒曹用心苦周瑜陸遜久寂寞千年北客嘲吳語莫徒彩筆云錦張要是寶劍蛟龍舞天兵萬百老西北快馬如飛不出戶看公大纛出麒麟走取單於置刀俎

和天啟贈文潛

補之

蔡侯飽學困千釜濯足靑江起南土放談頗似燕客雄快奪範雎如墜雨東城擒羽未足論柏直何爲口方乳蔣侯山中伴香火三年不厭長齋苦平生豪偉有誰同要得張侯三日語晝間那自運甓忙時淸不用聞雞舞桓榮歡喜見車馬書冊辛勤立門戶要當食肉似班超猛虎何嘗窺案俎

再答

肇

羌兵昔出臯蘭路欲鏟新城無聚土煙烽照夜气如霞鐵馬連羣歕成雨東西兩闗同日破股掌嬰兒絕哺乳鼓聲十日拔帳歸至今猶說防城苦當時諸將無奇功不敢彎弓向敵語橐駝西來金帛去孽狐小防猶跳舞王師八月盡防秋惴惴軍興恐編戶腐儒不用輒憂邊廟堂有人制樽俎

呈鄧張晁蔡

才堪斗量君獨釡年少登瀛脫塵土重闈防日鎖淸秋酬唱新篇亂如雨讀書相逢十載前君家酥酪和腐乳【案此下原闕苦字韻二句】晚將衰颯奉英遊漫記雪邀夜語平生意气杯酒間我醉狂歌君起舞卽今頭白老靑衫但期教子應門戶燕頷從來骨相殊看君鼎食羅五俎

用俎字韻呈樗年

肇

墮竈一言能破釡魔界掃空成佛土鐘山道塲天所開萬壑千巖散華雨白衣居士演眞諦江海滔滔流法乳自從玉髻飛上天妙緣誰救諸有苦我昔南行入定林水鳥松風能妙語六時天樂彩雲飛百丈寒江翠綃舞此地知君防著力雷作彈指開蟄戶空山蕙帳盍思歸秋末晚菘行可俎

次韻天啟戲爲禪句之作

幹

一片木柴投向釡不是知音色如土道途漫用運三車恨性終然資一雨相逢儻獲个中人涓滴何辭比驢乳善才童子天質奇官逺遁修行苦果向北山曽遇人便解捐書尋一語而今脫卻七斤衫相見山山惟作舞秋闈何幸相握手未厭夜深來叩戶莫愁客至將何待臥有眠牀饑有俎

上呈子方鄕丈

肇

西方殘寇魚遊釡往嵗天兵收境土軍行旱海口生煙沙井無泉天不雨將軍意气吞八荒欲入涼州傾馬乳堅城不下河未冰幕中稍覺從軍苦曹侯獻計取東闗帳下選鋒同此語歸來塞色侵鬢毛聨翩始閱交衢舞不學行間妄校尉盡斬孫歆封萬戶人生富貴有危機彘肩不願加雕俎

次韻答天啟

輔

天兵連營十萬釡烈烈威聲震西土昆侖月窟掃欲空豈止斯民被時雨賀蘭狡遁三穴黃口嬌雛未離乳臨機一失挫銛鋒誰願忠言如藥苦吾鄕蔡子喜談兵早嵗曽過阿戎語逸才自擅鸚鵡賦髙韻仍爲鸚鵒舞方略應須敵萬夫徒擊韓嫣笑當戶正冝弱冠請長纓系取單於置髙俎

曹子方用釡俎字韻賦詩見遺予洎張文潛晁無咎蔡天啟因以奉酬幷示四友

忠臣

長愛陳思詠萁釡幾年不見䢐南土朅來相逢翰墨埸夜共聴空階雨躍馬蔡卿能齧肥好書張侯期飲乳晁令知從博士遷智囊不厭傳經苦於玆邂逅如夙契睠我劬勞勤晤語詩成乍變龍虎文筆落更驚鸞鳯舞我將隠遁山林姿公等整頓乾坤戶分同尺鷃搶楡枋難使犧牛登鼎俎

柯山集卷二十七

欽定四庫全書

柯山集卷二十八

宋張耒撰

同文唱和詩

考校同文館戱贈子方兼呈文潛

補之

二十年來曹子方新詩曾見未能忘多才善謔稱物芳吳娃席上呼作郎瞥然何許嵗月長只今未老毛髮蒼自言逢掖非昔狂傳經華陰夫子堂何曾騎馬身挾槍詔隨上將西擊羌董蒲跗注謂我臧夜行馬頓饑無糧鼓鼙驚谷騎捲岡吏呼馬微醉在牀前鋒奄至靈武旁中堅不後無敢驤城門三日牧蔽隍百駝載笴千槖裝旌旗立壘烏鳥還軍不省一矢亾坐師無獲勞不償鐃歌入奏虛錦囊秋風鱸魚思故鄕鋭頭宜董鸛鵞行得官猶領萬驌驦王城對巷如參商那知連月居玆房稱多量少非我長羣公古鏡懸秋光閉門飯飽庭葉黃秋盤登兔官酎香吳音訛變雜秦涼令壺老柏笑覆觴淹畱平日夢欲翔得君可樂殊未央人生傾蓋何所望結交松柏要冰霜中天號出玉璽章靑驄禦史騰康莊歸期屈指未可忙聞君況有夢虺祥生女不惡嫁鄰墻掃軒畱客具酒漿與君更約城南張

忠臣

五年坎防哀南方江湖魏闕兩相忘洞蘿巖桂搴孤芳月潭風渚儔漁郎單閼孟夏艸木長望都樓觀鬰蒼蒼【原注忠臣癸亥六月以家艱去國丁夘四月還省】誰令焚芰辭楚狂復來上君白玉堂黃門防曜羽林槍未央引籍班氐羌云屯錦簇馬斯臧大官日膳瓊爲糧追隨威鳳鳴髙岡豈敢偃息復在牀投鉛歸休下殿旁衛士傳詔來如驤館閶闔外西城隍書槖迫遽不及裝吁俊士集要言得弓勿問何人亡趙璧旣入秦城償頴脫喜見錐出囊同人於野不擇鄕峩峩羽翮整顏行天閒玉勒皆驌驦伯喈懷贖望金商【原注天啟】魁梧奇偉值子房【原注文潛】家令數術應帝王【原注無咎】三英粲粲日爭光我輒與之較雌黃芳菲滿室蘭生香坐堂月久秋气涼將軍思歸歌撫觴【原注子方】倚梧目送鴈南翔想見葭菼水中央洞庭河漢遙相望香楓葉老赤染霜感慨少日七步章長安城西約鄭莊【原注予與子方無咎文潛天啟嘗有此約】牽率不往有底忙人生可意皆吉祥快馬劃過小苑墻入門爛醉銀缾漿秦箏趙瑟喜髙張

次韻無咎戲贈兼呈同捨諸公

輔

少年落魄走四方防山聴水興難忘深林誰復知孤芳十載江湖稱漫郎紫溪風月幽思長緑水如鏡煙蒼蒼追隨豪雋多淸狂春風爛醉胥山堂下瞰羣峯聳如槍吳儂棹歌笛弄羌攀蘿捫薜疲獲臧經旬選勝行賫糧客見經臺倚髙岡共臥明月吟胡牀投身忽落昆侖旁徵西萬馬隨騰驤官軍夜半塡賊隍食盡師老催歸裝將軍數奇謾鷹斬捕不能酬失亡曲突徙薪語莫償幕中病客非智囊扁舟夷猶憶吳鄕晁侯平日丈人行生駒今始見驌驦伯樂一盻過老商恐是稟質蒼龍房久工吳語放防王叔敖扺掌對燭光秋英落盡金鈿黃玉甕浮春醅發香九天廣樂來新涼笑談聊此共一觴天衢六翮將翺翔正值羿彀遊中央我老委翅無復望洞庭橘熟千林霜行當拂衣解銀章買取百花洲畔莊世外日月何曾忙翛然一室生吉祥車馬還能過我墻夜具茗飲與蔗漿更防君詩云錦張

敬用無咎學士年兄長韻上呈子方太僕鄕丈肇

兩河郡縣淪西方西人思漢今未忘果園蕪沒白艸芳【原注靈州乃赫連勃勃果園】旃裘戲馬誰家郎車箱峽口澗谷長旄頭倒掛回穹蒼王師西出討獝狂六花簇疊來堂堂前鋒鋭頭臂兩槍伏姦謹索收生羌天聲隱轔搖姑臧奇兵繚背斷饋糧決河有聲如壊岡城頭擊鐘聲殷牀萬甲幾欲漂無旁𨿽有伉健誰騰驤一夫不敢陵彼隍馬首欲東促歸裝緘胸有策須睂歸來恍恍若有亾劬勞有日何由償戰鞍掛屋尋書囊日隨飛鴻思帝鄕彭城老將官橫行幕中市駿収驌驦射堂兩部奏淸商應破鏑如蜂房【原注劉渭州射爲天下第一】笑談斥土羈名王畫圗遣奏朝明光詔書畱典眞乘黃錦韉玉勒春風香平池老桞髙云涼神駿在目豪吟觴跨下蹀躞驚鳬翔皇居九衢天中央我時項背聊相望西城九月天隕霜夜談闗塞評文章微言竊比惠與莊和詩脫筆覺我忙視君韜養壽且長功名有來成堵墻勿憂寒暑敗玉漿韔弓箙矢用此張

無咎兄贈子方寺丞見約出院奉謁復用原韻上呈子方兼答無咎見及語

耒

曹侯驥骨防瞳方流沙萬里志不忘讀書故山蘭蕙芳咳唾不顧尙書郎參軍朔方試所長奮須決策服老蒼願得一索縛狡狂凱歌揉馘獻明堂黃河東峙萬旗槍義渠竟失先零羌坐師失律無否臧但恨不取東闗糧黃君詩力回魁岡十客未得一登牀攜君秀句展我旁艸書紙上蛟龍驤謂我君捨城東隍年來長嘯棄軍裝載酒欲訪執防休日出門如矙亡坐令耿耿願莫償紫衣宣詔襆被囊獻書貢士學與鄕羅庭充屋書萬行風鬃霧鬛簡驌驦考評唐虞論夏商相過近如蜂隔房君家八斗陳思王千年門戶有輝光任城健將獰須黃猗蘭之苖不敢香家人寄衣秋晚涼滯畱華館付杯觴天髙月明新鴈翔明燈髙談夜未央屈指計日引領望來時汗流今雨霜重門事嚴禦史章賴君諧防解色莊還家有日未用忙眉間黃色是何祥晁侯約我走門墻但無閉闗休饋漿莫以獸微弓弗張

復用方字韻奉贈同捨愼思文潛同年天啟補之

平生數子天一方今夕何夕情難忘荷衣攬蕙气芬芳冊府兩公同捨郎昆侖方軌萬里長西城卻望天蒼蒼秋庭風雨翻幕狂夜語蔡侯同一堂張侯老筆森牙槍文詞楚些遺蹇羌胸中水鏡誰否臧學三百囷羞裹糧思如決瀆萬仞岡大編小軸山壓牀城南買屋君捨旁疲驂日附驥尾驤我慚昧道由四隍人如燕宋初束裝聴君雄辯神卻思得一愁十亾鄧侯韞櫝價不償有方未試聊貯嚢起家牛斗玉笥鄕鴻騫早入鵷鷺行和鸞采齊要驌驦一鐸便足諧宮商知君云壑有松房南陽耒耜心霸王玉池復說夜有光仙人藏丹金鼎黃願分神瀵浴骨香非我其人慙徳涼蔡侯發迹江濫觴閉籠祗欲擘海翔此公事業未渠央六奇他日我所望烏號張月刀瑩霜列五單於加印章穰苴何但虛斬莊遭時立志未可忙白犢得瞽寧非祥嗟予企踵不及墻逢君如渴禦蔗漿怯𨿽如防猶膽張

敬次無咎來韻抒冩素懷兼呈文潛天啟伯時仲達

忠臣

梁宋吳楚各異方交情一契不相忘況乃顏色瓊枝芳石渠金馬從諸郎我徒瀟湘煙水長江湖飫見山色蒼扣舷弄月浩歌狂朅來濫吹崇賢堂儲胥乍駭緑沈槍擊鼓震詟庸蜀羌爰居受享謀非臧悔辭卑飛斑竹岡終日獺祭書繞牀故山秋菊英可糧西風夢掛南斗旁翠蚪綘螭交首驤坐防樓闕照天隍壯心郁律軍騰裝弢弓臥甲气不揮斤欲斵�人亡劍價倚待風胡償雲間邂逅得智囊洞庭鈞天奏帝鄕慷慨奮擊萬夫行天路滅沒飛驌驦張侯同聲羽應商蓬萊方丈屋連房海口瀾翻議百王太一下照靑藜光要我挾槧弄鉛黃四庫顚倒翻蕓香蔡鄕來自安西涼慨慕玉闗歸獻觴同官李桞並翺翔鸞和節奏聲央央誰其力薦慰所望九閽白日無雪霜垂光虹霓急艸章沈防淸逺兩蜀莊人間勢利本不忙麒麟鸑鷟國珍祥每恨官隔西掖墻可使簸挹酒漿不似箕斗名虛張

謹次原韻奉酬愼思學士年友

李公麟

君家祝融水一方平生書闈食可忘云河潄潤搴瑤芳天帝壁府讐書郎馳騁千載淩子長神淸骨秀顏色蒼書淫傳癖笑輿狂十年此會同都堂上樓吟春碾旗槍詩筒吳歈賡楚羌一律校文公否臧日飽太官沆瀣糧朱鸞入网空南岡賢書奏牘紛滿牀朝出粉闈暮帝旁駸駸天路羣龍驤病鴟跕跕乃污隍白雪隴望因俶裝放歌長林聲激佩蘭思馨𨿽朋亡云出鳥還聊自償羽扇麈尾隨經囊龍眠乃是無何鄕朝遊不亂麋鹿行歸臥展圗觀驌驦憲貧頌古時歌商徜徉興罷住云房焚栢翻經防法王冉冉暗度嵗月光山頭艸靑還葉黃洞明已死閒骨香此志未就嗟涼涼親顚向白每稱觴防甘鞭後難翺翔朅來竊食天中央古人千載空相望同文鎖宻禦史霜得公再集評文章亦說種松輞口莊使我夢蝶栩栩忙便欲負郭占農祥開門倘容倚孔墻想挽北斗下挹漿箜篌更對髙秋張

次韻呈愼思學士

子文

咸韶濩武來何方鏗鏘入耳安能忘陽春蘭芷秋菊芳金門詞客靑袍郎昭回下燭光熖長深山大澤龍蛇蒼浩歌激烈元非狂正逢聖主開明堂風煙闗塞収旗槍舞幹兩階臣戎羌喋血拓境謀非臧邊城夜行休賫糧采詩不復嘲靑岡蛜蝛戢羽戍婦牀移文北山猿鶴旁渥窪朱龍兩服驤胥靡版築罷浚隍白環楛矢貢篚裝航海萬里風防旃裘種落嗟唇亡諸蕃入學願可償槐花舉子促書囊成均貢士賢登鄕東門宣詔札十行我慚駑駘追驌驦何敢望回不及商毛遂末至宗連房賴有墨妙江都王傳模共分此日光驊驑緑驃兩耳黃想見蹙踏披天香坐覺暑退秋堂涼拘牽齷齪漫引觴門外烏兔防飛翔悠悠逝川東未央故山魚鳥空相望鄧侯意气摩秋霜朝吟百篇暮千章駢羅經史貫列莊落紙但見書史忙孔鸞羽儀各效祥鄙夫不學空面墻先饋不用驚五漿烏號要須賁育張

次韻奉酬無咎兼呈愼思天啟

耒

平生結交圓納方過眼十人八九忘畹蘭畝蕙幽谷芳嬾隨家奴諛五郎苦饑方朔身漫長顚毛種種顏欲蒼誰謂勝癡端坐狂淸淮之陰一艸堂列筆作陣茶森槍絕口平戎與破羌百年如此計亦臧何用竊食官倉糧黃病足畏髙岡但願縮頸老支牀煌煌東壁日月旁神仙鸞鳯爭騰驤萬書落架城覆隍牙籖如雲丹碧裝晁侯再作班與正始故在何曾亡江湖十年願飽償夜成七發光出囊蘇公後出長卿鄕爲君吳都無一行【原注蘇翰林欲作杭州賦見無咎杭州七術乃止】世有伯樂生驌驦肯使弭耳隨鹽商鄧侯楚山深閨房名走上國交侯王朝隨日景夜燈光包攬今古窮炎黃吐詞分葩有國香近君如雪六月涼又似心醉醍醐觴東南蔡子名飛翔同隨天書拜未央瑰奇宏傑萬夫望頰牙凜凜有風霜文如神鼎爛龍章鐘山長齋讀老莊論兵說佛兩俱忙不誇得硯文字祥但願破敵如頺墻我窮乞酒更得漿仰防三虎爭雄張

贈天啟友弟

耒

桑弧蓬矢射四方嬰孩立志長可忘莫學兒女漫弄芳豪气當視交河郎邊城入望千里長臂韝時架角鷹蒼搏防仍放韓盧狂麕鶉日暮隨登堂往來絕藝精飛槍餘勇猶足吞頑羌讀書誰謂谷勝臧盛時萬鐘逺餽糧水輸長川陸登岡垂弓在槖弩在牀蔽扞入陣牌居旁天馬馴工披甲驤受降濬築修城隍刀頭不惜千金裝三十六將皆鷹故境可容尺地亡子頗自負當夙償況復武庫逾書嚢惟我與子舊同鄕友生固自騰防行更欲鞭向驌驦豈但傳經如卜商不見漢時張子房身才六尺佐時王功業能依日月光素書一卷初逢黃異時破賊玉書香當使相繼來西涼時臣稱賀持壽觴鴻鵠一舉橫飛翔光陰應須及未央【案此句下原本闕望字韻詩一句】不侯可忍防鬢霜少年天子坐建章寵待穰苴不顧莊嚴兵待時𨿽未忙黠酋授首先有祥王師會防傅城墻郊迎父老擕壺漿去病當時凱樂張

次韻上呈樗年主簿鄕兄

肇

君家晉陵我朱方君家易知復難忘十年不見蘭畹芳靑山翩翩黃綬郎我遊東南嵗月長江流洶湧山郁蒼燭龍東來尾鬛狂鳥爪眞人坐髙堂山中旛剎森戈槍道塲法嗣通衡羌大道甚夷車禦臧獨不進步誰資糧脫身簿傾行澗岡靑崖結茅云繞牀飄颻西墮梁宋旁至今夢想猶髙驤矧復約子西城隍瓦鑪梵夾隨行裝形骸土木神逺少狂豪气今則亡劇談軟語志頗償模寫物象揮錦囊樽前坐我煙靄鄕憐君駮踠未著行側身六合悲驌驦卽今文學科卜商赤刀大訓在西房詔書興賢利賔王重闈共此燭燈光肥羊細肋蟹著黃茭蒲生白晚菘香落月動影簾帷涼夜如何其未捲觴座間詩陣鵝鸛翔臥旗蓄鋭豈遽央我堅孤壘何敢望防旛欲掛月似霜獨君一掃可得章滔滔筆力抵卞莊兩虎未捽終不忙蜘蛛拂靣歸有祥便防大榜掛北墻南城西寺載殽漿背城借一猶能張

次韻贈無咎學士

幹

毗陵城如金斗方往事歷歷那能忘相逢童子佩蘭芳秀發人指誰家郎未防重見突而長卽今不覺秋蓬蒼嬉笑豈復爲兒狂追昔宓子初登堂辭鋒峭防森刀槍噐識沈逺包夷羌陽秋寧肯露否臧有子逰學先聚糧相將百里陟岵岡邂逅一揖坐僧牀大辯傾注如無旁天馬方謂先騫驤觀魚誰復駐濠隍瓜期受代垂趨裝當路奏牘交稱行將超擢奄云亡坐令志气不得償傳家豈托錢一囊諸兒經行名州鄕挾書繼踵諸父行旋見天衢飛驌驦論治直要超周商術卑效淺笑杜房況是亨運遭興王致君紹祖邦家光何止追考歸焚黃防庭朝露明蕓香異書滿閣秋气涼詠歌間成隨豆觴讀之如欲淩雲翔暫迂大手離未央【案此句下原本闕望字韻詩一句】挈篋來寄深閨霜賔興賢能視文章尊尙周孔摩韓莊搜奇殆有通夕忙英逰疑動聚星祥我歸復翳環堵墻世味已能如飲漿羲皇上人琴一張

次韻樗年見貽

補之

平生車軌周四方結交童齔老相忘異哉餘子久彌芳吳人猶記稱周郎河豚入网荻芽長宜興罨畫煙水蒼風雩春服眞少狂不愧戴崇升後堂【原注時王平父方教授毘陵樗年所最厚】橫戈筆陣倒千槍升鸞獨步禹幽羌【原注樗年奏藝開封第一】世儒膠擾何足臧說食不救饑求糧瞥思振衣千仞岡空林無人一繩牀五車純束不在旁欲徹梯櫈排空驤鐘山春水繞城隍從師不憚白笈裝矢鋒相觸塵不驪黃牝牡若防亡子嚴主簿志不償厭見朱墨紛傖囊西風雲日思帝鄕東華拜敕鳬綴行黃昏閶闔飛驌驦虛堂節候變金商間門蟋蟀鳴我房吾君仁聖周成王屏驅虎豹開明光山龍粉米誰靑黃多儒可贊至治香園檀山石豈荒涼潢污薀須豆觴願君與借羽翮翔賢書蚤列升未央【案此句下原本闕望字韻詩一句】君如病鶻待秋霜牛衣未可悲王章公朝道辟五逹莊服襄按節緩勿忙夢松生腹渠不祥莫車上儛應循墻功成歸飲沆瀣漿發機要若黃間張

柯山集卷二十八

欽定四庫全書

柯山集卷二十九

宋張耒撰

同文唱和詩

詩呈同院諸公

忠臣

秋日同文館多朋信可依慧鶯還伴宿巧燕自知歸藻鑑由來定翹材未覺稀賢書早晚上拭目看珠璣秋日同文館朝暉淡淡光聚蚊喧敗帳飛蝠入雕梁香散靑綾被詩翻古錦囊羣居有英彥晤語興何長秋日同文館虛廊日幾回浮光出林杪古樾蔽城隈逺笛悲仍壯幽禽去又來微吟還自喜共和有淸才

幹

秋日同文館官寮許暫依衛軒畱鶴住楚澤滯鴻歸木選山中勝珍求世上稀淸時方物貢寜在篋中璣秋日同文館興賢道與光雄奇思汝潁浮巧笑齊梁緑醑傾蛆甕靑燈折米囊【原注罌粟亦名米囊】雅談揮玉麈未厭漏聲長

秋日同文館掄才又一回梗柟輸海徼金玉振巖隈富瞻看先達淸新畏後來百朋行可錫所樂在多才

耿南仲

秋日同文館閒無一事依鬭羊誰得雋倦鳥客思歸寢處還相向過從不患稀何當有星聚誰爲問璇璣秋日同文館褎然觀國光泗濵何限磬岱麓易求梁劍气頻衝斗錐鋒定出囊顧予慙拙匠操尺預量長秋日同文館新涼逐雨回棘垣嬰吏局蕙帳憶山隈射爲巧狙發田因文豹來西城隨分鎖夫子室多才

商倚

秋日同文館羣賢道足依心遊黃卷靜目送白雲歸寶玉荊山盡文星禁掖稀【原注館閣諸公多集於此】淸談欣屢接紛若落瓊璣

秋日同文館云沈夕照光蛬吟階下艸螢照屋間梁臥月搜詩句挑燈認藥囊夜防獨衾枕歸夢楚山長秋日同文館愁腸夜九回圖書堆枕畔歌吹隔墻隈宿鳥翻枝去涼風帯雨來新詩勞見寄難繼謫仙才秋日同文館羣書畫可依衰遲多病在畱滯故園歸但怕酒杯滿莫教詩卷稀惟羞狂斐句瓦礫報珠璣秋日同文館晨暉帶冷光彩雲瞻鳯闕細雨憶魚梁久事班超筆空嗟趙壹囊簾間坐無語千丈旅愁長秋日同文館西風昨夜回燕巢畱屋角蛛网掛墻隈書任邊韶嬾詩慙匡鼎來人人皆抱璞誰是濟川才

耒

鄧侯讀書室編簡自相依胝手焚膏冩瘡肩滿槖歸業文從古有裁句似公稀欲挈空虛篋從君乞貝璣鄧子詩成癖全分李杜光楚風還屈宋宮體變齊梁蔡子辧焦尾晁公懷智囊三賢方鼎峙安敢用吾長【原注愼思旡咎天啟偶獲同院故云】

我媿言詩賜公眞好學回讐書芝閣上藏史楚山隈【原注愼思成書多矣】把酒論交裏連房校藝來知君懷水鏡依賴免遺才

補之

平生鄧夫子文墨晚相依臺閣佳聲在湖湘爽气歸【原注愼思潭人再入館】詩誇束筍宻發嘆蒔苗稀勤苦千秋事川明水孕璣

雄深張子句山水發天光黃鵠愁嚴道困呂梁愛君毫穎脫嗟我病傖囊驥尾何當附西風萬里長蔡侯南國秀經緯耿昭回文史苔生劍風雲蟄起隈吾君求助意之子爲時來萬旅防秋費何如一士才

輔

十歳湖湘客淹畱何所依淸名漢閣在他夜楚帆歸落日三秋晚浮生一笑稀每煩貽秀句眞似暗投璣妙論淩朝徹髙文敵夜光煇煌照羣玉縹緲絕飛梁得句題靑竹圍棊換紫囊相從媿衰朽湖海興偏長富貴心非願山林首重回拂衣淸世外築室白雲隈杜口同摩詰防形學子來斯遊行欲遂聊此接羣才

肇

圖書從所好英俊此焉依奎壁重開照琳瑯盡得歸地嚴宮漏轉門掩吏人稀子有詩三百西江咀寶璣客去衣裳嬾更長燈燭光隨身一書笈貯腹萬雕梁夢舊傳靑館封須拜皂囊羽翰從此正天步赤霄長諸彥聨翩入斯文迆邐回防防引溟漲爛爛繚巖隈此地身拘窘他時心往來倡酬眞有味顧我獨非才

子文

鄧子知名久秋闈得暫依論文虛以往講道實而歸得句賡酬數髙言笑語稀自慙初學步魚目混珠璣刻意長沙客編書逝隙光朝方登廟器時可詠山梁未用嘲經笥端宜號智囊頗聞窮史學猶想見三長官輟蓬萊直身從帝所回文章孔庭奧事業傳巖隈多士朝庭念諸公殿閣來英雄須入彀應有濟川才

公麟

苦學鄧夫子仁風良可依顏回樂也內曽防詠而歸盛徳年彌邵知音貴我稀瀟湘逢此地咳唾得明璣璢璃墨客堂太一助燈光防史探金櫃摛詞和柏梁近傳江彩筆逺緝漢珠囊吏部文難可猶稱萬丈長共校南宮藝多年復此回羣賢主堂奧一榻占廊隈步屧朝隨逐詩筒夜往來故人情不淺無乃困慳才

秋日同文館詩

忠臣

秋日同文館分塲試未齊借書窮石室刋字費棠梨想見英雄彀誰當甲乙題喜陪羣彥集通籍在金閨秋日同文館來遊翰墨塲預聞周俊造多有漢文章蘭室依新潤【原注與文潛無咎天啟連次】蕓書識舊香逢辰彊思報矯首詠明康

秋日同文館晨興不待雞耽書迷甲子行樂任東西靜對庭柯盼閒常杮葉題相期放朝後連日醉如泥

補之

髙堂置書幾連幕與云齊暑服猶便葛秋盤已飣梨官醪聊且醉古錦不成題空對燈花喜重城隔夜閨輟直讎書館連裾校藝塲騰驤來萬里挺拔出千章直釣何妨得餐風未必香搜才賴公等要助俗成康憶我蓬萊閣同聴午唱雞星辰望天北簮組隔城西幾日宣魚鑰長驅響月題更慿催鄧子要剸玉如泥

耒

騎列千牀直云羅萬卷齊舒妍交孔翠爭味雜柤梨白日諸侯貢靑春天老題秋淸文酒健莫嘆羽林閨聲鳴皆出谷觜距各爭埸鐵网收明月霜鋩倒豫章湛恩終宴優禮合焚香最苦讎書客消愁賴杜康六街分夜鼓鄰屋報朝雞寒引秋初老天將斗轉西滯畱聊飲酒談笑亦分題須信家居樂休嫌窮巷泥

肇

淸月防初滿黃花吐未齊小山思隠桂大谷憶佳梨節物信可美詩騷慵自題長年諳獨宿聴雨閉秋閨匝合靑雲幕從橫白羽場誰矜率爾對吾念斐然章名淡隃糜牓衣飄月窟香春風馬蹄疾鞭帽散平康萬里夷王子曾聴若木雞泛舟滄海外授館國門西琛幣來重譯車書想舊題蒼梧弓劍冷雲雨泣芝泥【原注試院乃館髙麗使客】

關寂同文館秋英綻欲齊禪庖分白乳仙果破靑梨琴理將忘曲詩探未賦題淸歡在文史誰復夢重閨明時勤選擢間設譽髦塲該學添三傳微能及九章靜無桃葉唱淸有菊花香解我幽憂病惟應賴杜康鵠卵因時化如何赴越雞逸羣來冀北屏气入淮西盛事兼三物浮詞斥百題愼須精藻鑑寵辱異云泥

倚

秋日同文館髙臺燕集齊杯盤供魯酒殽核有張梨孟持新論韓莊鄙自題湏知宗匠手文采冠朝閨秋日同文館何人獨擅長養莪方在沚琢玉已成章筆列千鋒陣庭焚一炷香得賢從自始豈特致民康秋日同文館棲林防晚雞斗垂宮殿北月轉戶庭西酒勸杯中緑詩分燭下題何時還九陌細雨莫成泥

南仲

詔命連催發英髦一日齊周瑜醇似酒崔逺爽於梨髙館淸無夢寒燈坐賦題還同宿山驛風雨閉重閨槐市任花黃賡歌且辟埸醒心流水曲驚耳白雲章冷竹枝枝翠芳蘭葉葉香滿前皆俊彥何但有三康翠幕春云合登防舞雞搜人不到驚眄日沈西矒學愁精鑑英材喜巨題何人當首選雙觡起蚖泥

子文

磊落羣英集崢嶸逸气齊防機聞墮竈妙論及交梨庭木何年植塵異域題【原注髙麗人館此書字尙在】獨憐車馬散寒月滿宮閨

嬾散江湖客秋深念滌端宜返田裏安敢論文章山塢橙應熟霜籬菊正香行歸招隠客鼓腹詠時康【原注卜居南徐有招隠鶴林之勝】

國器來金馬儒冠萃木雞勝心羣逐北鋭气鼓爭西海嶠鵬程急春風鴈塔題應思連夜雨車馬六街泥

公麟

鎖寂身如隠幽淸物向齊忘憂經露菊蘇肺到霜梨白髮資談嘯朱簽歷品題賢書天下望鵲喜徧深閨呦呦鹿鳴野皎皎白駒朋盍連茅茹文程琢玉章門通三級峻桂露一年香慶及飛龍旦同歌庶事康寄棲容幕燕覆蔀等醯雞欲雨風多北窮秋日易西官書便夜讀家報索親題早晚驂騑入重門拆印泥

輔

別館朋簪盍華堂燕俎齊手香思露橘齒冷怯冰梨桐影迷金井苔防上壁題共憐今夜月亦解照秋閨平生詩酒興縮手少年誰敵江河量爭看綿繡章論才皆國器滿袖尙天香欲寫文士風流有長康開口曽吟鳳臨池豈厭雞詩豪杜工部墨妙庾徵西歸及黃花在能忘彩筆題醉遊須爛漫莫惜錦障泥未試卽事雜書率用秋日同文館爲首句

忠臣

秋日同文館沈沈鎖棘圍捲襟乍快欹枕夢先歸驟雨憂環堵回風喜袂衣十年經五試撫事意多違秋日同文館人閒景自長重朝气入嘉木午陰涼朝市喧聊避山林興未忘頻添繞鑪水還與試香方秋日同文館重門靜不開云隨鴻影去風送樂聲來插架書千軸論文酒百杯晚花陳葉滿還是作愁媒

耒

防館深魚鑰華堂靜鎖闈每勞蛬作伴不與燕同歸古棟蝸成篆空墻蘚作衣寂寥還泛菊九日莫相違名自諸侯選功收一日長文章雜蛟蚓丹墨有炎涼平昔曾充貢酸寒未易忘書生成底事飽死笑東方倦枕愁霜苦晴宿霧開幕云當晝合雪與風來元日彤庭實春風曲水杯何須戀楊栁聖世要無媒【原注唐無名子有不第落句云早知不用無媒客悔別江南楊栁春】

肇

翳翳云生樹翻翻風動闈髙秋忽如此吾黨苦思歸極目愁闗塞侵寒寄褚衣少年眞喜事回首壯心違物色淸秋逼官曹靜夜長華星披夕靄皓露洗空涼律細詩難繼禪心夢易忘依稀貪佛日香火宿諸方取士魚鹽出傳經戶牖開驚濤簾外起驟雨筆端來人競懸金鑑書方貴玉杯太平元有象勿遣賦良媒

補之

風雲日夕攺秋气襲堂闈映葉無蜩響依叢有蜨歸官壺催賜酎鄰杵急成衣畱滯眞何補鱸興又違气入中秋勁更傳五夜長靑燈蛾舞急白日鴈啼涼羈旅生應慣淹畱久卻忘吟詩愁鄧子畢昴出東方前世諸生選平居數路開鄕閭自相與巖穴亦時來射雉空忘矢爲蛇更奪杯千金曾市骨聊用作龍媒

幹

零露沾明砌淒風入防闈添愁蛬勸織警夢鳥催歸哀調孤吹笛寒聲逺搗衣飄蓬𨿽已久今夜覺分違引類憑先進搜材及寸長隔簾愁晝瞑隱幾怯秋涼化力人難測機心我已忘封侯良可待𨿽有不方幕深常閉門庭闃未開愁將河女隔喜見月娥來騷客吟冰柱仙官醉玉杯蹇修那可得笑齒竟誰媒

倚

气逢秋晏蛬鳴入戶闈檐空看雀鬭天闊慕鴉歸風急飄庭葉寒先著客衣重陽故人酒應念賞心違門深市逺幽寂興何長徑菊晴披艷風晚逗涼聖經閒裏醉塵鎖夢中忘更苦年來病時看肘後方旁捨回廊接重晝日開鳴蟬隨雨退疎鴈拂云來吟興降難韻羈懷寄淺杯驚飇漸淒又欲作寒媒

子文

虛廊空白月燈火閉重闈思苦詩難繼更長夢易歸徒勞爭墨牓須信有朱衣【原注朱衣吏事見登科前定錄】萬事前期定升沈不爾違

一一聽宮徴銖銖較短長品題分玉石得失異炎涼中的非無術知音豈易忘魚龍頭角老變化更何方萬戶爭看牓三年此一開異時千載遇此日四方來價重連城璧珍逾羽化杯山梁欣有獲置网豈須媒

公麟

葉幹風索索霜月到書闈枝並鷦鷯宿牀吟蟋蟀歸幽人知坦履遊子念縫衣暗喜還家近承顏慰久違莫以多爲贅須知寸有長拾才何濟濟顧我獨涼涼雷龍皆起江湖魚兩忘攀依聊假手賢立本無方今朝庭鵲喜燈爲一花開側指皂囊去轉頭驄馬來新橙家斫鱠殘菊客浮杯樂事連休日須憑酒作媒

南仲

敗葉掃還飛秋容肅粉闈靑錢如已選白璧防須歸燕坐書橫案孤吟月滿衣還同潘散騎魚鳥性都違大軸累千箱鳬中見鶴長靜臨窻幾讀爽入肺肝涼誇詫爭求勝疲勞忽自忘由來京邑貢正合冠多方藹藹儒冠至恢恢賢路開才須金鑑別人自玉山來謝客書千卷嵇康酒一杯如君富術業當與雉爲媒

輔

空庭秋色晚風露入重闈白髮已無數故山猶未歸江湖千里月砧杵萬家衣把鏡西風裏低回志願違鄧子詩成癖苦吟秋夜長江山得奇秀風月借淸涼郢曲髙難和騷人興未忘從君乞余教換骨有仙方驄馬何時到重闈計日開迎門稚子笑載酒故人來休沐猶三日狂歌且百杯祥麟秋苑靜更約看龍媒

天啟有少年眞喜事之句用其韻和

忠臣

慷慨論邊事飄蕭動禮闈貴須金印綰老要玉關歸食酪便楡塞鳴鐃慣鐵衣懸知雄辯在志願未應違

詩呈同院後至諸公

忠臣

秋日同文館飛章待報回絲綸先日降鵷鷺忽朋來諸彥俱精鑑微生亦濫陪紛紛五千牘誰定冠倫魁

子文

秋日同文館中官押入回西風初雨去明月爲人來藻鑑憑君許賡歌媿我陪相逢已忘寢坐見斗移魁

向【案此人姓闕】

秋日同文館英遊賜與回搜才推藻鑑明試副招來玉麈聞餘論金樽喜屢陪歸鞍期早晚斗柄指天魁

輔

同文秋已半幕燕初回議論皆先覺衰遲媿後來文衡那敢與談柄且容陪誰掘丰城劍光芒徹斗魁

公麟

秋日同文館淒風動九回亂雲收暑去一雨送寒來猥與英躔接慙非藻鑑陪雍畿玆吁俊元祐看新魁

肇

文書汗牛馬棟宇切昭回剸玉君曾試吹竽我亦來鑑精眞有賴詩妙不容陪只憶歸山去霜畦斸芋魁

耒

驄馬嘶將近天門報欲回妻孥憐別久鄰里問歸來左學徒仍在【原注嘗官太學】西城宴許陪腹毛何足問奇捷看渠魁

聞愼思話舊隱用回字韻

補之

聞在豪塘隠松林日百回當年鹿何往異世鶴歸來未許茅齋並終期蠟屐陪丹畱杉不死夜气看星魁【原注愼思家臨湘豪塘晉陶淡隠此山嘗養一白鹿蓋乘鶴仙去藏丹於杉今大十餘抱矣】

詩呈同院

忠臣

秋日同文館論交手重防越秦常恨邈李杜豈堪齊尙喜新知語閒思舊句題千年勞夢想同直集英西

溫益

秋日同文館文編亦共攜升沈都莫問榮辱已能齊酒美何妨醉詩成彊自題從容約歸日訪子省闈西

愼思說家山之勝用其語得詩

肇

江淸石磊磊野曠竹修修此地有茅屋我行尋白鷗分畱須物色來往更風流相對黃塵夢詩成擁鼻謳

忠臣

野橋隨岸架茅屋倚林修木落吟霜狖云晴舞雪鷗山屏當戶列瀑布入溪流只合樵歌唱何因得蔡謳

柯山集卷二十九

欽定四庫全書

柯山集卷三十

宋張耒撰

同文唱和詩

初入試院

忠臣

東門驄馬止行行被詔秋闈閱俊英三島隔雲天北極萬燈明路國西城人閒聊假詩書樂地逺還聞市井聲一夜涼風起閶闔月中應有桂枝生

孔武仲

十載江湖萬里行偶來西館閱豪英雲龍九闕晨書詔燈火千門夜出城瀟灑庭除當月色稠重幕帟斷人聲年家兄弟今同捨曽見河南起賈生【原注愼思被薦廣西先人爲轉運判官有詩餞行】

補之

官局悠悠共此行來時庭菊未含英五更脫葉驚書幾一夜寒砧滿禁城詩似涼風淒有興酒如淸露浥無聲何時驄馬催歸去更看林端魄一生

耒

莫嘆怱怱襆被行賴逢數子美如英已看明月同爲客應犯初寒復入城白日有書追睡思靑燈無夢聴秋聲直無剔甲逍遙地幾日疑公太瘦生

子文

跫然誰復喜斯行開豁拘懷賴俊英上國擢材初攺轍眾心督戰亦乘城何時奏籍瞻霜簡且復安眠聴雨聲異日儻容休沐防未慙相約太臒生

公麟

敕使書囊間隊行聚星深館粲諸英云隨襟袖來蓬島香散房櫳宿化城振鷺充庭天有幕瑚入网海無聲範模一世尊先覺況此題評慰後生

倚

承詔掄材敢倦行廣庭深鎖待羣英分埸自敵三千客決勝誰降七十城夜案尙聞塗捲筆曉星方聴讀書聲【原注每早常聞無咎諸公讀書】歸時還有黃花否已覺秋風滿袖生

幹

江南嘗應檄書行多向西風拂露英薄暮解裝融祖寺【原注去年八月檢潦嘗宿牛頭山祖堂寺法融禪師坐禪處也】侵晨揮防楚王城【原注在宣州東前年歙州考試時曽過】明蟾又見中秋色哀鴈仍聞半夜聲懷舊感新搔短髮歸時應有二毛生

南仲

昭回云漢九天橫冠帶祁祁盡俊英梁國有珠光照乘趙人懷璧價連城道山防處分羣彥文律持來考正聲秋晚定知誰入彀叔通還進魯諸生

肇

千門鑰入斷人行禁漏稀防出邇英齊拜敕書期老伏並驅騶馬出西城諠嘩燈火看如夢闗鎖官曹祗寄聲聊付能詩破羈旅詩成冉冉又還生

試院卽事呈諸公

幹

去家防馬上長河逆旅光陰忽忽過陳迹不堪追放浪新才仍復委搜羅雅談幸有靑雲士佳句寕無白雪歌此興非憑吟笑遣未應能柰客愁何

武仲

衡門咫尺限闗河此地平時匹馬過欲把塵埃補山嶽寧辭羽翮置罝羅華堂翠帟供閒燕明月淸風伴嘯歌擬寫秋容須筆力新詩句句似陰何

補之

天街初月映天河拜敕東華走馬過解榻暫如龜遇木閉還似雉嬰羅倦依書冊工催睡悶倚詩篇足當歌可待紛紛壓朱墨晝閒惟有飲亡何

耒

天街落日馬鳴珂咫尺衡門不許過催去據鞍猶鶴望爭觀夾道已云羅奏篇定有淩雲賦招隠今無扣角歌最苦淸秋孤美睡通宵三問夜如何

子文

髙談初喜聴懸河未厭鄰房日夕過蝴蜨乍回塵外夢蜘蛛看結雨中羅銀袍校藝觀勍敵玉帳收功聴凱歌共是當年廷試客鎖闈今日合如何

公麟

盍簪聞善若江河幕疎閒笑語過月照飛牋穿戶綺風生揮麈動衣羅己張英彀收三俊更賦離騷續九歌涼夜沈沈淸不寐空庭無柰葉聲何

忠臣

俊遊常恨邈山河邂逅文闈得屢過朱簿分明俱鼎立墨圖伻位看星羅人閒戶牖還相近朝得英材信可歌雙鑰重闗非不密只應無柰夢魂何

南仲

重門鍵鑰阻山河顧有良朋不厭過唾落如珠傾巨斛袂揮成幕散輕羅慙分處士吹竽俸漫學東人掩鼻歌笑語哄堂俄又夜愁還柰我曹何

倚

風生幕撼層波況值淸秋一半過堂上簪裾方鷺集案間圖史已星羅東籬采菊朝嘗酒北裏吹竽夜聴歌早晚奏名聞黼座望中無柰白雲何

再呈愼思諸公兼以言懷

倚

南寂若隠山阿時枉金門步見過談笑且看揮麈玉篇早寜惜灑牋羅已羞軒冕嬰身住更問功名撫劍歌賖得涼秋好風月不成吟醉柰愁何

忠臣

秋闈深鎖覺愁多賴有英遊玉趾過日望髙樓吟楚澤夢隨明月到湘羅【原注湘羅予家所在】南宮曽看揮華藻西館還來共笑歌六稔飛光如過隙人生誰柰老催何【原注君平宣義登科六年矣】

試塲未動文書靜宮捨相聫步履過千丈蒼波爭倚薄十圍便腹有森羅登臨已結騷人恨塡委終翻勞者歌後夜中庭佳月色惟予不飲柰如何

重九考罷試卷書呈同院諸公

忠臣

題徧朱簽棟宇充燈長聴景陽鐘昏眵直要金篦刮黎瘦都如飯顆逢文律自隨星斗變月評應合士人從了無一事猶深鎖辜負東籬菊品濃

補之

周行櫛比未應充薦廟方求古鼎鐘經眼乍愁千紙積解頣聊喜一言逢黃花庭檻時𨿽過白酒鄰槽願可從更促寄衣眞似旅曉堂初怯露寒濃

南仲

貢珍已選茂良充猶被拘縻類鐘淥酒彊陪髙館飲黃花不似故園逢棊枰苦戰挑燈坐蘚壁閒題捧硯從風葉滿庭秋索寞更籌向盡睡方濃

幹

庭實方期國士充知音須辧鐸符鐘孔融愛客樽常滿摩詰思親節又逢烏養任眞終自適雉媒傷性竟誰從開門預計無多日猶起淸愁暮靄濃

忠臣

屢見髙文試澤官長年參校媿龍鐘懸黎待價由來久綠綺知音不易逢吉語乍聞隨鵲喜歸期專欲問龜從到家莫負如泥約光祿供醪味正濃【原注予有詩與同捨云相期放朝後連日醉如泥】

肇

淸秋官舍酒瓶空滿袖黃花情所鐘忽聴數篇吟可老絕如開口笑難逢浮舟有底不歸去戲馬猶能限莫從江上鱸魚三尺許西風敲枕夢魂濃

耒

回首登髙行復冬後時只合嘆龍鐘愁須白酒來酣戰詩爲黃花弔不逢十日飛騰過眼疾萬籖甲乙定誰從共應淨掃氍毹榻深炷鑪香午睡濃【原注時去開院十日】

子文

侵尋節物過秋風何處鈞天燕鼓鐘九日菊花聊一醉五湖佳士偶相逢挑燈欵語時供笑借紙聨詩且漫從待得出闈應放意百杯追逐興方濃【原注愼思有如泥之約】

公麟

吁俊天畿合辟雍媿將瓦釜綴黃鐘聴窮一一竽無濫撥徧燐燐玉似逢龜列春庭先壤奠龍飛天路得雲從吾曹莫念拘縈久求稱公朝慶賞濃

鞅掌棲遲一畝宮慣聴更柝及晨鐘黃花慰眼祗爾許緑蟻於人亦漫逢幾日囊篇賡不逮一時庭步笑相從近來尋郤家山夢投枕和衣睡更濃

夜聴無咎文潛對榻誦詩響應達旦欽服雄俊輒用九日詩韻奉貽

忠臣

連牀交語響舂容激楚評騷徹曉鐘繞宅金絲神共應滿潭雷雨劍初逢信知自有江山助便欲長操幾杖從俱是年家情不淺依蘭應許丐香濃【原注先子與張丈職方晁丈都官同年忠臣與應之同年兩家俱有事契】

依韻奉酬愼思兄夜聴誦詩見詠之作

耒

昔遇晁公淮水東士衡已聴語如鐘五車講學知無敵十載論文喜再逢古匣劍光疑鬼泣夜天虎嘯有風從許侯破的由來事【原注三�皆屬晁子】杜老裁詩曉墨濃

與文潛誦詩達旦愼思有作次韻呈二公

補之

神交千古聖賢中尙想銅山應洛鐘傾蓋十年惟子舊知音一世更誰逢天如蟻磨駸駸旦談似繰車亹亹從鄰榻秋燈那不共擁衾首興方濃

次韻重九之作

倚

英豪獻防廣庭中問辯紛紛似叩鐘名奏九重書密上士欣千載運親逢鶯鳴定獲喬林樂鳯舉應容眾羽從盛世文章由此變坐看風俗反醇濃

昔年此日故園東爛醉牛山到暮鐘【原注牛山在臨淄城東二十餘里】已往光陰那再得如今羈旅又重逢淵明把菊情𨿽厚子美登臺願莫從【原注杜甫九日詩云抱病起登江上臺】且看羣書攲枕臥病多仍負酒杯濃

次韻愼思貽二公誦詩

肇

臥聴髙齋落葉風淸詩交詠想晨鐘故人厚意論千載正始遺音僅一逢膠膝初期在俄頃雲龍莫恨不相從蕓房深鎖秋香冷鬱鬱蔥蔥佳气濃

耒

西城永夜靈鼉鼓北寺五更靑石鐘九牧何時官事了三英聊喜故人逢【原注屬同捨鄧晁蔡三公】甲庚定處君無讓蹀躞歸時我請從欲郤睡魔通夕語明茗粥不辭濃八弟預薦愼思兄以詩爲慶復次韻並寄八弟補之

吾弟平生辛苦同匹雛志舉百鈞鐘自慙操瑟向不斥勸使力田終有逢靑眼故人欣捷報白頭老母喜占從書林儻預西城集釂子酣酣杏正濃

九日考試罷聞無咎天啟二弟薦名因用前韻以抒同慶之懷

忠臣

朱黑沈迷萬卷中斗筲那得變千鐘風流不似臺南戱牢落正如江上逢閣筆文書聊撥棄到家車馬數過從阿連已預甘泉奏歸拜萱堂喜更濃

愼思兄別墅在長沙白鶴山晉陶淡舊居事見本傳今其居有大杉可十數圍蕃茂特異世傳淡藏丹其中用前韻謹賦

耒

千年騎鶴老仙翁固是山川秀气鐘桃洞自宜無客到吳門應合有人逢巖前舊隠孤杉老壺裏眞遊白鹿從近有蓬萊讀書客卜居偶占翠嵐濃

家弟別試預薦特防愼思學士贈詩致慶感荷不已次韻酬謝

肇

我家書冊代耕農尙祝甌窶畝一鐘再築金臺端不昧髙懸水鏡亦難逢親闈動喜欣欣色士論推公趯趯從好在黃花歸薦壽秋堂歡笑變春濃

同捨問及故山景物用鐘字韻賦詩以答

忠臣

吾廬髙對玉池峯日聴諸天奏鼓鐘海外鶴歸靑嶂覺洞中花落碧溪逢翻經夜對髙禪講采藥晨邀老圃從說與羣仙如畫出紛然歸思亂雲濃

肇

白鹿眞人欻禦風靑杉手種大如鐘還丹未化神應護道骨相期子合逢萬里且看騰踏去一樽聊喜笑言從攢峯列壑休南望曉榻秋陰分外濃

補之

玉泉飛落白雲峯散入山田畝十鐘鄧子結盧眞世外陶公脫屣更誰逢鶯啼春竹風煙近龍起秋堂雨雹從誰使山人空蕙帳蓬萊金殿興方濃

輔

洞庭湖外白雲峯醉臥虛堂聴曉鐘防艸巖花無日歇仙人玉女有時逢脂車石路君能去蠟屐秋風我願從欲借神方變華發黃精苗盛菊香濃

幹

煙霞曽是踏諸峯翻作淸歌笑玉鐘幾代孫經桃塢隔千年壇憶華山逢美才方赴鳴騶召逸興何由稅駕從我亦江鄕成阻闊西風歸意浩然濃

倚

先生家住翠防峯萬卷詩書酒一鐘壁掛葛巾無客到雲藏古洞有仙逢溪邊晚釣呼鷗伴花底春吟引鶴從只恐舊山歸未得帝恩朝夕露濃濃

南仲

艸廬髙臥對千峯白眼誰能顧萬鐘側席不因天子詔藏詩未許世人逢他年社稷勳如立歸老煙霞志防從五柳一松應好在月明空自結陰濃

感興復用鐘字韻呈同捨

忠臣

五年湘水聴霜楓長樂初聞此夜鐘遼鶴亦知華表在仙棊猶許爛柯逢蓬山道藏聊爲戲石室眞遊久欲從便擬作歌招隱去人間得意不須濃

愼思屢以佳篇見貽且俾屬和而衰老困於彊敵輒爲詩以謝之兼簡無咎文潛天啟

輔

鄧侯淸骨如冰瘦少日文章苦用心賦罷吹噓因狗監詩成傳誦到雞林陽春白雪無凡曲流水髙山有至音更唱自存三益友老來衰病廢長吟

漫興成章屢防子方寵和更辱贈句輒用奉酬忠臣

聲名詞藻競駸駸不負平生許與心鳴鳯自須諧玉磬野麋祗合戀雲林淸新每喜羊何和冥默初聞雅頌音不是南冠厭拘縶楚人元愛楚風吟

肇

曹公長劍一杯酒鄧子孤云萬里心神駿莫辭觀馬廏深沈久合寄書林禮闈聨事幾三月詞客悲秋共一音獨有何郎詩思苦空階點滴伴淸吟

奉報子方佳句

補之

曹子金門等陸沈壯年裘馬四方心檄傳白羽從沙井詩冩紅巾徧武林兵甲胸中無敵國【原注崔浩不能彎弓持矛胸中所懷逾於甲兵】絲桐世外有知音相逢不飲何爲者祗作寒防擁鼻吟

寄次張弟

忠臣

貓頭竹葉細檀欒新筍如椽日滿盤寄語兒童莫多取來春從上萬餘竿

肇

南山千畝龍蛇窟半夜春雷起屈盤欲釣六鰲滄海去爲畱春筍作長竿

嘲無咎夜起明燈聴愼思誦詩

耒

翠屏香暖秋眠穏霜冷寶匳金錯刀誰信苦吟無睡客挑燈起聴楚人騷

和文潛嘲無咎夜起明燈聴予誦詩

忠臣

參橫月轉與天髙歸士飛心憶大刀故作楚吟排滯思吟成風葉更蕭騷

輔

秋風落盡千林葉恰似並州快翦刀香冷洞房歸未得一明月讀離騷

奉答文潛戲贈

補之

倦遊年少憶安巢歸夢嘗慙斷織刀【原注引樂羊子妻何氏斷織事】老去周顒𨿽有婦黃經對幾夜騷騷

肇

鄧子詞鋒魯孟勞刜鐘剸玉盡鉛刀風流陶謝枝梧困擊節期君僕命騷

忠臣

老攻詩恨不髙苦心錯玉與礱刀正如天祿秋風夜剔盡寒燈著廣騷

再謝周顒之句

耒

煙飛小玉吳王國柳暗朱樓鐵甕城見說周顒經案外亦聞荀粲並牀聲

忠

眼看秋鴈歌汾水心到陽闗唱渭城郤被維摩居士笑海潮音作斷腸聲

補之

秋月照歌淮上舫春花引醉福昌城何如閶闔門西北臥聴秋風枕畔聲

小詩戲無咎

肇

吳山楚水未忘懷暮朝云恨已乖縱免摩伽能毀戒未妨澤室防於齋

補之

文書盈幾法筵埋香火秋來願稍乖得似鹿門攜手去定隨繡佛鎭長齋

己未春與伯時校試南宮同年被命者六人今玆西館惟同伯時一人而已因書奉呈

忠臣

十載京師五校文並遊多已據通津再來更鎖城西館點檢同年只一人

公麟

憶鎖南宮防友文天梯相躡看云津白頭笑我成今日靑眼逢君尙昔人

中秋月

忠臣

寂寥無聲月停午蟾蜍通津墮淸露明星爛爛今何稀美人熒熒隔煙霧

補之

秋風吹空鴈旁午長天無雲月呈露爲須淸曉照淸樽莫遣中宵生薄霧

輔

空谷秋寒同子午白月紛紛洗淸露遙想燈花結夜愁郁金鬥帳香如霧

與文潛無咎對榻夜話達旦

忠臣

書燈火夜深明外蕭蕭雨葉聲對榻不眠談往事紞如五鼓過嚴城

耒

燈花昨夜已分明更聴朝檐喜鵲聲明日朱門閉空館秋風駿馬大梁城

補之

疎林小月籠明商頌瑯瑯夜半聲鄧子弓彊殊未發欲馳桑本犯堅城

肇

窮秋天气少晴明葉風夜夜聲應爲幽人聴未足不教驄馬出重城【原注時已奏號而禦史不至遂畱一夕】

柯山集卷三十

欽定四庫全書

柯山集卷三十一

宋張耒撰

表狀

進大禮慶成賦表

臣伏見皇帝陛下卽位以來事天治民防恭豈弟光被四表格於上下𨿽太母保宥一遵聖訓而仁厚之誠不言而孚乃者肇見天地實陛下卽位之初郊內自臣工外逹海宇於以觀神人感格之際占信順獲助之驗前祀二日陰霰暮集俄而氛祲廓淸星月明潤將事之夜風伏不興景气晏濕圓穹淸明神祗來格於是乎在凡執事在列之臣與夫侍禦奔走之喜動乎容和見乎聲記曰福者備也備者百順之名也天旣順之備孰甚焉帝之來格見於天時祭之受福見於人情臣幸執筆待罪太史實奉祝冊天威咫尺親見齋荘粹穆之容陟降拜俯誠敬兼盡臣竊喜太平之必至多祥之必集四方之民受福不疑姦宄作慝不禁而息謹撰成大禮慶成賦一篇隨狀上進𨿽不足以追配甘泉河東之廣大盛麗然犬馬之愚庶以自竭伏惟淸閒之燕略佇覽觀干犯宸嚴無任激切

代文潞公辭免明堂陪位表

合宮備禮方蕆事於季秋列位侍祠尙不遺於故老仰恩榮之優異循衰瘵以戰兢伏惟太皇太后陛下聰明自天博厚載物左右景命已大濟於艱難保佑神孫旣聿躋於齊聖邦家康靖邪正昭明頌徳告功旣對天而不怍隆禮備樂念報本之惟時當魚麗之時而物旣盛多由思齊之聖而神無恫怨擁絕禧於二聖肆大賚於萬方曠古上儀於今盛典臣久辭屏著退伏裏閭覩聲名於垂盡之年受徳澤於維新之政顧餘齡之已幸矧召節之見臨是宜防勵造朝齋明就列而衰朽之質登降畏失容之誅疾病之餘朝夕有負薪之懼與其失周士在朝之敬不若同堯民擊壤而歌文物莫瞻夢有鈞天之想精神未巳心爲魏闕之逰

代文潞公辭免明堂加恩表

禮行郊廟方推報本之仁燕及臣鄰皆獲增封之錫恩𨿽緣於有慶賞亦惡夫無名惟是衰殘尢爲冒昩伏念臣朴忠一意際防四朝超逾等夷出入將相洎老休於鄕社已位極於師垣何期垂白之餘復相繼明之運空心半朽久自分於不雕十里已疲冀時資於辧道而歲月逝矣補報缺然惟知愧懼之無容夫何恩禮之加厚肆時大享玆謂上儀方天子致齋荘之嚴而老臣私宿衛之逸𨿽聖朝尙齒惟所便安而寵數非常更爲憂懼已足矜榮於在位豈當同眾以防恩伏望皇帝陛下時軫睿慈俯廻神鑑必欲寛殘年之隕越莫如裁今日之寵光耄已及之𨿽終知其無補天其或者尙假息於餘齡願正已行庶無太甚

第二表

加地無名方抱戰兢而莫處稽天未答蓋緣誠確之罔孚盡而腹心再幹旒扆臣聞事君盡禮而臣獨無趨拜之勤陳力就列而臣久渉衰殘之境兩無一可𨿽聖主曲爲之優容日加三思顧國士如何而稱報惟有稍裁其寵數庶幾未卽於顚隮而恩禮增繁光華防至旣紓勤於齋祭又申錫其土田髙巳近危將必憂於隕越折而致覆亦何益於生成伏望皇帝陛下垂徳乾坤收恩雨露賞行四海當酬可勸之功職備上公豈憂不及之祿實思危於居位非受爵以茍辭

謝得請表

不能與祭自憐衰老之無堪罔俾造朝更佩恩榮之從欲內循安便未免驚慚伏惟皇帝陛下龍徳光亨天仁覆露牲玉備物允若神人之和同禮樂在廷肅然祖考之來格祭則受福天且弗違臣猥以殘年莫瞻盛事𨿽行不俟駕在常禮而有誅而老弗及齋知異恩之獨厚苐想光華於天漢竊同歡忭於裏閭

代張文定辭免明堂陪位表

明徳惟馨方格神於盛禮相予肆祀俄賜召於老臣衰朽知榮兢惶靡措伏惟皇帝陛下嗣隆聖統躬致太平翼翼文王之小心烝烝虞舜之大孝季秋順序方萬物之盛多四方和來加多士之奔走祗見列聖裒對昊穹敞布政之法宮大明禮樂受丕天之景貺均被邇遐喜交神人慶浹夷夏凡執事豆籩之末或觀光輿之間足爲至榮可以無恨而況臣猥以屏退尙叨記存溫詔在門外庭有位固願聞舜韶而率舞瞻堯日以傾心而遲暮之餘衰疲且久筋力已消於疾病才冀盡年疏野久放於田閭不足爲禮當千載之接統自滯周南奉半夜之受釐莫趨宣室無階防勵惟劇飛馳

謝太皇太后表

稽畱君命敢求免於刑誅恵養老臣不使勞其筋力仰睿私之從欲撫衰志以知榮伏惟太皇太后陛下厚徳無疆至仁在上神孫臨祭知保宥之聖功多士充庭見肅雍之盛徳恩及艸木喜同天人臣幸以餘齡獲逢盛典𨿽籩豆駿奔之事徒有心哉而禮樂大備之時爲後死者豈其偶爾尙足矜榮

代範相讓官表

不俟駕行旣已馳驅而至疇若予采復膺考愼之求在明主圖舊之意則深於愚臣陳力之義則過伏以二聖求治歷年於玆忠厚之澤足以傳之無窮仁孝之誠固已格於上帝守此成憲底於太平加以左右輔弼之臣盡極老臣俊乂之選何圖次輔之虛位乃復召臣於守藩玆蓋伏遇皇帝陛下廣度兼收至明洞照察其疲駑之不逮出於悃愊之無他意其先之教忠恐或老而更事責以來效用之不疑上副眷求敢愛竭盡而臣伏自深念固非飾辭形骸已衰心力隨耗𨿽輔相重任不欲舎其舊而新圖然衰疾交攻豈期老將至而耄及𨿽至仁之曲被顧公議之謂何豈無巖穴待招之賢朝廷委質之彥與之圖國足以格天而臣已試之效可知將老之誠彌切不能就列辭敢避於再三因是得人功猶期於萬一

謝宣賜歷日表

在昔哲王徳曁鳥獸魚鼈肆時治古歷象日月星辰旣推步以授人時又協正以觀度惟盛朝之稽古蓋列聖之在民伏惟皇帝陛下聰明憲天仁厚愛物順帝之則旣先後而不違使民以時無困窮之失所顧玆寒暑之節實惟衣食之原以臣職在承流恩叨頒朔敢不推風化之有本躬勸農耕顧畎畆之無知孰原帝力

謝欽卹刑表

歲舉舊章𨿽謹有司之職詔頒列郡實皆天子之恩恭以聖人之於物蓋本好生哲王之用刑初非獲巳方天時之炎燠憫囹圄之系累渙發徳音防及民隱伏惟皇帝陛下哀矜庶獄明愼用刑內修百度以肅權綱外推至仁以恵黎庶下念狴牢桎梏之苦必使飲食沐浴以時君恩及斯民命何有臣職當賦政責在承流𨿽未能禆聖代之措刑必使無訟而竊慕古人之爲獄自以不寃

謝明堂赦書表

伏以宗祀於明堂旣盡寅恭之志大賚於四海徧覃在宥之仁凡出照臨悉周恵澤恭惟皇帝陛下堯仁若日舜孝格天法度修明旣聿追於先烈號令寛厚已深結於民心肆明大享於合宮是謂嚴親之盛節禮成有慶旣賚予於善人徳及無疆將陳常於時夏興哀多罪囹圄渙然一空頒錫六師忠勇爲之十倍丕冒出日罔不向風洪惟盛朝集此熈事臣職司牧養責在承宣敢不撫陛下可封之民鎭以無事布陛下維新之恵期在措刑

黃州謝到任表

準告罷管勾明道宮落職添差監黃州酒稅礬務者臣已於今年三月到任管勾訖防以矜其多病祿之仙聖之祠誅其積愆斥之管榷之任雷霆旣震螻蟻曷逃罪大責輕感深涕隕伏念臣粗親翰墨篤好文詞曽未窺其藩墻妄見稱於流軰漫防寵祿頗躐等夷久讎中祕之逸書與記漢家之故事入侍帷幄曽未歲時而疾病侵淩精神疲耗一辭螭陛兩換虎符蔑聞報政之能徒幸養屙之便投閒置散於分爲宜號寒啼饑其窮已甚方大明於淑慝固無逭於誅夷惟是齊安近在淮右𨿽薄加於黜削乃猶卽夫便安非大明之燭幽顧微生之何恃玆蓋伏遇皇帝陛下至仁及盛徳好生謂刑以止邪用之初非獲已而罪非極惡議之必傅惟輕遂致夙愆猶逃大戮臣敢不攺心思過擇地圖新駑馬已疲久息鏘鸞之望秋葵未隕常傾向日之心茍一介之有施終九死而無悔

黃州安置謝表

準告責授房州別駕黃州安置臣已於九月初三日到黃州公參訖率情而動蓋緣不學之愚議罪惟輕上賴好生之徳伏念臣僻迂陋學庸散材頃守汝陰實名長吏不能明義以自立乃敢狥私而致哀迹渉背公事非攷古果不逃於正論猶竊逭於嚴誅尙畀散官更居善地玆蓋伏遇皇帝陛下聰明洞照博厚有容論罪必原其情用法每加之恕故令螻螘少緩雷霆臣敢不祗服上仁深思往咎禔身以敬學禮必明從多士以立朝莫諧素願問老農而學稼誓畢餘生

辭免起居舎人狀

竊以言動之職最近淸光儒學之臣以爲榮選臣孤貧晚進駑散薄材擢自選人寘之太學復天祿石渠之職首預選掄防金匱玉版之書兩領著作功能蔑有屏退所甘加以冒昧史官頗糜歲月論次故事徒事簡編何有賢勞遽叨奨擢浸階華近入侍禁嚴內循弱質之易搖實懼多言之可畏敢傾誠懇祈止誤恩免速顚隮更累樂育

任起居舎人乞郡狀

右臣準尙書省札子以臣乞知潁陜徐潤州一次奉聖防不允所乞者臣伏以君父之命當卽奉承尙敢煩言罪當萬死臣秉筆史館入侍禁嚴漸階寵榮固願冒昧然親近淸光而衰瘵敗其支體論次舊聞而疾苦耗其心精常懼屍官安能稱職義當自列敢避重誅伏念臣自患風痺今已五年𨿽粗支持而去年冬末因患瘡疹毒气流注支節腳膝痛痺甚則屈弱乘騎拜伏動憂顚僕力加調養或可完安失今不治必成沈痼聖君在上仁愛兼容臣下得以言情卑賤亦思從欲伏乞除臣知潁陜徐潤州一次庻得少就優便専意藥物民社可以竭力俸廩足以紓貧猶冀疲駑復備鞭防

冊文

皇太后諡冊文

維年月日孝子嗣皇帝臣某再拜稽首言曰竊惟詩人推本周文王之功徳曰文王初載天作之合自古帝王之興必有聖母以助內治以施陰教表裏協濟王功以隆而能同享太平之福嗚呼非天眷命於有邦其何以臻此惟我烈考聰明睿聖緝熈五聖之遺緒興起萬世之長利惟我聖母應期挺生粵自潛邸作配宸極肅正中闈惇睦九族法度形於燕閒恩恵逮於微眇俾我烈考之徳孚於朝廷丕冒海隅惟末小子防被撫育顧復之恩長受教誨勸導之益延入翼室用端命於上天方圖內承東朝之訓外竭四海之養而否徳薄祐天降罰於我家亟奪我聖母煢煢在疚日月於邁有司稽古將節恵以易名惟小子曷足以仰窺淵懿敢祗述所知以詔後世大行皇太后徽柔肅雍恭儉慈愛實我咸平相臣丈簡之曽孫惟時文簡輔我眞祖勤勞在官垂裕乃後是產淑哲與聖俱興志在女工婦道已茂正位乎內三十餘年夙夜儆戒靡有違徳慈聖宣仁兩姑並尊承顏二宮孝恭烝烝元符之末國統弗嗣相臣異心大計杌隉中外震懼寒心拱手惟聖母稽謀神祗憲章典禮力授眇躬大統以定惟平日退托潛徳弗耀而任大投艱克有餘裕片言析理凶狡震服所謂坤至柔而動也剛雷聲而淵黙者歟惟宗社有奉神人有依實自我聖母祗率故事恭請同政至於再三勉與聴斷蕩宥多辟滛滯昭蘓決去防蔽人材咸敍華夏蠻貊戴白垂髫聞風歡呼喜气橫流休功羙利申固景命亦惟我聖母而乃夙夜兢兢克自抑畏視事不臨於便坐私諱不及於外庭不敢自同先後而復逺鑑前古期以泰陵袝廟退處房闥旣又慊懼亟降璽書曽未及期已復明辟友愛二弟恩防篤至而憂其挾貴諸外不許宮室器服無所增廢不爲浮麗可喜之觀嗚呼爲天下之母而躬賢哲難能之節當太平盛世而謹古今易忽之戒可謂明哲絕徳鮮儷矣卜宅爰從因山旣藏是用咨於卿士受命祖宗惟道大不可形以名言徳厚不可盡以稱謂謹稽四諡之法略舉眾善之端以慰臣民以示子孫謹遣攝太尉具官臣某奉玉冊玉寶上尊諡曰欽聖憲肅皇后恭惟神靈在天休聞在下光於宗社表於有宋億載萬世與國無極嗚呼哀哉謹言

柯山集卷三十一

欽定四庫全書

柯山集卷三十二

宋張耒撰

論

論法上

古之善爲天下者不患法不立而患不能爲法不患法不足而患法密而不勝舉然則天下之治亂不系法之存亡歟夫亦有推本而後知其至也夫法之所生不生於無事事起而不可理則法從而經之事日益多法日益周事日益新政日益工並起而相制則不勝者受其患故法不勝事則天下之亂紛然而起故治天下者非無法之尙也爲其無事之可貴也非法備之可制也爲其事變之可慮也昔者三代之治不若堯舜商周之治不如夏后孔子曰後世有作者虞帝不可及已又曰虞夏之道寡怨於民商周之道不勝其堯舜之禮比於夏后之時則略矣商周之禮比於夏后之時則備矣夫四代之治否豈禮不具之罪哉制度日多淳粹日衰矣天下之勢譬如人之一身夫世之人有不畏寒暑不治藥石恣口之所食肆體之所安夫如是者問其年必壯者也深居奧處愛養備至藥石百物毒烈並進而炙艾鍼砭徧體而無遺問其年則必老者也夫虞夏之道壯者也其不治可爲也其不足可補也壯者之疾易治也其成質未虧而可以有爲也商周之道老者也其不治難爲也以其嘗治之而不信故也其不足難補也以其嘗補之而不滿故也以彼之疾方來而吾之術己窮彼之變朱休而待之道巳盡如是則死繼之矣嗟夫天下之不願取辦於法也如此而世之君子撫事制變而尢法之不足豈不悲哉夫法度之起於徳不足而求勝其民而敗於啟民之邪心而多怨夏之繼舜也豈不知舜之爲不可及也商周之繼夏也豈不知之將不勝也然而明見其而爲不巳何也豈其世變日繁而徳有所不足故耶徳不足以還民之初熟視其亂而莫之禁則將以智加之故曰法起於徳不足而求勝其民夫上以智勝其下則下亦以智勝其上不絡馬首則毀禦竊轡之馬終身而不知不立門戶則穿窬竊發之盜終身而不爲法之於民常制其一而開其一制之者易見而開之者難防上下以智相勝而姦邪詭僞不可勝究故天下之人始忘其歡欣戴君之心而有怨怒忌上之仇故曰敗於啟民之邪心而多怨嗚呼夏之後爲商商之後爲周三代之變未甚相沿也其治亂之迹未甚相逺也周亡而爲秦天下大亂三王之治掃滅而無餘治世之迹卒不能復先王之絲毫而三代之俗遂以不見於後世何也夫法未極則俗之變未足夏商之法嘗若極矣然民未大厭也民有未厭之心則其淳气美質猶有存者周之法詳矣不可以復加其俗之變己窮而民之姦心邪態靡不畢出其智備其質盡其惡足其美殫故周之亡而不可復爲矣此聖人所以深悲之而曰周人之末瀆神而賞爵刑罰窮矣此後所以爲秦也歟

論法下

古之有天下者必得於紛爭放亂之後夫人之情出於亂亡之後則其情苦而思安夫惟其情苦而思安故其事簡而易敎天下有易教之俗則上無難立之法故有國家者其初世常綏靜而易治安平之日久而民之侈心生嗜欲之動無窮而罪過繁故居其上者乃始日夜補完其缺敗而調伏其倔彊曲爲之防多爲之制法度繁興刑政畢舉文勝而質不足名美而實不稱故大抵有國者中世以後天下之事常多而國家之觀益美生民之過日滋而有司之文加備而世之惑者以爲能完上世之不足而務求前人之所未成以爲成功而不知其不若使上世之質未散而前人之朴常在也天下之物其勢相激而後變生焉觀美者實之所由亡文備者僞之所自起蓋嘗以漢之事考之髙祖取天下於秦民出於百戰夷傷之餘父子弟兄僅相保聚以安其生故其气帖然靜願而少事而髙祖文景得以畫一之法羈縻而安輯之歷數世而天下安妥內有人亂而豪傑不作此民淳而法簡之效也至於武宣天下之勢久習於無事民意日縱豪俠盜賊稍起於裏閭而二帝乃修明制度收納天下之才講政備物以與天下戰於才智之中才者奮而姦者隨之彊者勝而亂者因之紛紛借借以傳於不肖之子孫而漢以大壞此則事眾而法備之也故下之難治不在於創始鹵莽之初而而常在於積安大備之後是故君子必觀其兆而審其宜解其甚而不激其變使其勢不爲周人之巳甚而務使後世可以有加嗚呼其夲果安在哉蓋天下之好極治者必召天下之大亂務窮利者必貽天下之大害夫污尊而抔飲簣桴而土鼓天下之人茍未厭其爲禮樂也則吾之禮樂𨿽足以備天下之聲容藏而勿陳也橧巢營窟之居衣薪不封之葬天下之人茍不失其爲生死之所安則吾之生死𨿽足以建九幾之堂五稱之衣棄而勿用可也不亂則已不必邀其敬不欺則已不必盡其忠是謂不求備於民矣可久之道起於不求備而效於人不厭譬之萬金之家責之千金其力亦足以供我之求然吾曰取一金焉於是有不得已而取之百金彼猶樂輸而不怨何則彼惟所有者未竭而不厭故也故禮樂刑政之設於下使有未厭之意則後世有作者得以復加焉故其也可以有救而不至於術智竭盡而無繼嗚呼惑者徒見法度密而民不化文理具而功不立日夜從而加之嗚呼亦失其夲矣天下之勢不可以激而民之智不可以窮激之以所欲者必得其所不欲窮之以所能者必報之以所不能徐導其欲激之勢而不扶其未用之智則天下久安而無虞然則周人其未足以知此歟彼惑者遭其防而有不得已焉故也嗚呼治天下之難也其爲物也大而難舉其爲情也雜而不類爲之不得其要用之不中其節用力勞而功不成是故聖人本諸道而明於術凡吾所以爲術者制物以使入於吾之道也然則何其不直致吾之所欲而爲是委曲迂緩而使之從也夫人之情使之從我而刼之以刑則成功難陰有以役其心使之不得不從我則成功易今夫欲天下之畏也而陳之以刀鋸欲天下之愛也而陳之以金帛此直致其畏愛者也夫刑戮賞賜非不足以立畏愛也使必陳其物設其具則刀鋸金帛亦不給矣且天下固有不愛金玉之賞者則賞之所不能悅也有不畏刀鋸之刑者則刑之所不能懼也故欲求吾欲而直遂焉者其事繁其教粗吾與物以力相勝而物之從之也內有不伏之心而吾力之所不周者亂之所從起今夫駟馬之於車也奔驟舒遲至難齊也夫人之於馬必待夫躬臨之而後如意耶則一車而四馭未能足也今以一禦而駟馬之遲速惟十指之聽者以吾所執者轡也以一轡之約制駟馬之節者執馬之要𨿽欲不我聽而不可得也是先王之所以後天下者執天下之轡也今夫橋衡之舉水也左仰則左俯右抑則右掦夫曷不欲俯則卑之而仰者何與焉欲掦則舉之而抑者何與焉夫惟卑者有不能使之卑而後仰者用也舉者有不能使之舉而後抑者用也先王知天下之卑髙有不可以刑爲也故其爲所以卑髙者而不爲其刑古之知是道者執天下之所必從者如轡而制物理之必應者如衡四凶天下之巨蠧也商容比干箕子商之望也舜能使天下不犯於有司而度罪之不可以盡刑也取天下之巨蠧者而擊之天下𨿽有悍彊不化者知所畏矣舜非徒能施刀鋸也能沮其不畏之情也武王得商而善者未可盡賞也取世之望者三人而尊禮之而商之爲善者悅矣夫武王非徒知尊賢能也能動其悅我之心也故舜武王執天下之轡者也昔梁惠王以利問孟子而孟子非之然其終曰未有仁而遺其親者未有義而後其君者也何必曰利夫使不遺其親不後其君利之大者也梁王以爲利而孟子非之何也孟子者以爲不求不遺於民而後民守之不求不後於民而後民先之彼以利而責望於民則民散而惟利之從而卒不獲吾之所求梁惠王之術疏而孟子之術精梁惠王之事拙而孟子之事微老子之道絀術者也其言曰將欲翕之必固張之將欲取之必固與之又曰非以其無私耶故能成其私夫將翕而合之將取而奪之行其私以成其私是以暑徴暑以寒致寒陰陽之所不能爲也天之將寒也不以霜雪爲之也金石烈土山焦者所以爲今日之霜雪也天之將暑也不以蒸鬱爲之也震風積雪者所以爲今日之炎烈也故邀其反物之功不能逺守其復物之情不能伏故孟子之術低昻天下之衡者也夫術有小大道有邪正天下之士徒見夫世之淺人執小術踽邪徑而流入於譎詐之域而曰聖人無術直道而已矣嗚呼亦惑矣聖人之所謂直道非無術之言也過乎術者之言也故其道平易而有成惑者之所謂直道不及乎術者之言也故其道疏魯而多敗文王以仁義而王宋防以仁義而亡均爲仁義而存亡異何也烏獲之力弛而不用遇盜而三揖之則盜知服矣無烏獲之力遇盜而揖焉則死矣文王過乎術者也宋防不及乎術者也而況聖人之未必不出乎術也

知人論

甚矣用人之難也天下之實材常深伏而不發非遇事焉則有終身不可窺者故其勇足以暴三軍服四夷而其外如怯其節足以斷大事成大功而其外若不能有所爲者方其未發也其言語動作坦然無以異於常人卒然卽之而不知其器是故非有深智英明之君不得而用之而世之小人常有自蔽其不肖以惑世主之聽而卒敗天下之事可勝嘆哉彼小人者其中實怯而視其外則發振厲而若勇其中實庸而聽其言則辯給開敏而若才卒然卽之若眞可與有爲者是故世主往往甘心而不辭至於謀窮計失而後悔嗚呼用人之難也如此蓋嘗聞之古之求知人者於人也不觀其形似而察其中於已也不逆於耳目而逆於心察其中則見其所窮逆於心則爲慮也深彼小人之將欺我也不過多爲形似以動吾耳目之間而己彼安能爲實哉而吾應之也常出其所不意而後小人之情見而天下之實才亦𨿽欲伏匿而不得蓋昔者霍光之所爲固非有徵伐攻取之謀而文采緣餙之可喜也朴然庸人而己耳非有武帝之聰明不足以知之故卒然用之而不疑與之以兵尊之以權提孺子之天下使之謀之而光果有以當之也蓋當其初朝廷之臣孰不以爲過之而至其有所立則有震懼而不敢與者然則光之平生之所爲豈可以占其後之所發者哉議者不知武帝之用光蓋其知人之明而遂以爲當時之臣惟光可以勝其任彼徒見其成功而後知之不知當時之人才足以治軍旅決成敗而書生儒者之論孰非仗節死義之人安肯棄而不求而授一木彊之霍光哉唐之文宗昭宗其憤亂也甚矣不愛髙爵重祿以致天下之士投其誠而與之此其志皆可與立功而其取人無術故徒以益亂彼李訓張濬者其言語動作如可以立功者也大言而不顧敢爲而不憚故二君惑之𨿽有間焉不可得而入其後卒然而發以區區之宦人不能少制其亂提兵數萬而不能取李克用之一鏃卒之身滅國弱爲天下笑彼二君惑於形似故也李系好言兵而王鐸與之兵李元平好大言而闗播授之權卒於無成爲天下笑嗚呼使人之知人獨視其外而可以不疑則知人者帝何其難之也

將論

天子之臣自公卿大夫𨿽或闕焉而不足以爲急其不可以一日闕者其惟將乎夫將之所以爲急者非以夫任之有以過夫公卿大夫也爲其事之不常有而人之能之者少也今夫醫之爲藥也金石艸木之珍世之所共有者未必藏也至於逺方之物山海之奇產與夫人力之不可以常得者則必預蓄以待其用今夫百姓之不安而財用之不登刑罰之未平而禮義之不興其爲患大矣然其爲事也天下之所習知故其爲術也人人皆足以措手足卒然求其人而易得也講其術而易防也譬之於金石艸木之珍其所治者大矣然人人之所知而有之𨿽不素有無害也或一旦之急提百萬之卒以與人戰勝則生敗則死天下之人無事則廢而不講有事則避而不願見者也故其爲事不常有於天下幸而千萬人之間而有一人學焉而知其術用焉而見其利故人之習之者少非卒然可以朝求而夕得茍取而驟用者也譬之有疾於此而待逺方之奇藥豈不殆哉先王知其然故𨿽隆仁義禮樂以化天下之俗消伏悖戾好爭之心而常陰求天下之奇才以待不測之患蓋嘗寓其法於六鄕六遂之間使卒乘車徒之制素具而朝廷之公卿大夫外之諸侯之君朝聘燕享從容歡欣之際必陳弓矢以講射而四時之隙則命有司以講武以天子之尊而馳騁於艸野親金鼓干戈之勞以射取禽獸蓋享宴者人情之所樂而弓矢者威武之具田逰者佚樂之事而殺獸者徵伐之容蓋先王所以藏天下之所畏於人情從容之際凡此者所以陰養天下豪傑之气使之一日習知其術安之而不懾也是故先王之於將也非特能求之而又能養以致之至於後世秦漢以來其慮天下之變已不能如先王之時而獨知求而用之而已養之有術以致其才求之有方而知其實此先王之法也故其術無窮養之無術而知求之愈於不求焉可也此於先王之時則十已失其九矣嗚呼先王之法後世旣亡矣安坐而不求求之而非道者未見其可也

本治論上

治天下之道有歷萬世而可知者有朝不可以知夕者自三代以來至於今蓋已數千百年事勢之變雜出而不可期然而如是而爲仁如是而爲義得之則安失之則危者未始有攺也此𨿽歷萬世而吾能知之者也𨿽然仁與義者吾能知之其所以爲仁義者吾不能必也今天下之所謂仁義者有生之而爲仁亦有殺之而爲仁有利之而爲義亦有宥之而爲義彼聖人之治天下其可必者吾之所爲未有出於不仁不義者而巳矣必將求其所以致仁義之迹則𨿽聖智吾知其不能前知夫天下之事未始一也循之則激之則變反覆相代而不可知今夫質之與文是無以異於冰炭之不可同也然質之則文必至是何也勢之所激故物有以極陰極不生陰而生陽寒極不生寒而生暑故物有以同相戾有以異相使此之謂激之而變者也彼先王之治其初固未嘗不善也而至於後世而不能行何也循之故也譬之水也決之而注於海則有所避有所就縱橫委曲而不可一而後海可至也有賤丈夫焉不知其爲如此以爲水出於西則決而西水出於東則導而東當避而不知避當就而不知就則力可竭而海不可至也夫聖人之法何爲而立也吾乃處於此時去矣而法不攺則𨿽聖人之法有所不能爲區區而循之堅守而不變時日益異而吾方倀倀然抱巳陳無用之物而求施之則亦何施而可哉此所謂循之而者也惟其循之而是故隨其所激而變從之天下之事如此而不可一也而世之惑者猶將舉腐余己棄之空文而求爲之無乃已疏乎凡此者朝不可以知夕者也治天下者必求至於仁義而無禍猶治身者必求至於安樂而無疾也夫求安樂而無疾則必察夫寒暑之動而爲之應故狐貉以禦寒而絺葛以去暑凡晦明燥濕之變吾皆有以制之而吾初不能自必夫如是而後安樂可爲也寒而爲裘暑而不易暑而禦葛寒而不變如是則疾而死耳尙何安逸之有哉嗚呼知此而後可以語治天下也

本治論下

或曰三代以來天下之未大治豈非天下之勢有不便歟嗚呼是未逹夫變者之論也且天下之勢果何爲而起也方三代之時列而爲諸侯自王畿之外皆侯國也當其盛也藩翰屏蔽而王室以之彊及其衰也分裂四出更爲攘僣而不可制而後天下之勢合於一而秦始爲郡縣以收天下之權而其也天子孤立於上匹夫橫行而莫之禁至於漢而天下之勢遂離而不一裂爲三國而合於晉分南北而一於隋天下之勢𨿽或不同然當其攺也必有所懲當其立也必有所利蓋自唐之末始有藩鎭之彊而唐以之亡歷五代而不能攺至於今而藩鎭之禍遂大去而不復今天下之勢委於守令而分於監司總於朝廷自三代以來至於今何其屢攺而不一耶其無乃出於有所激歟故堯舜之不得不爲諸侯猶今之不得不爲郡縣也故兩出於不得不爲則勢者固有所定而不可變故天下之政有是非而天下之勢無可否譬如人之自少而之壯自壯而之老也夫三者固未始不同而各有所養亦各有所樂茍不知所以待老之具而必曰壯而後可則惑矣按今之勢而善爲之其誰曰不可而必曰唐虞三代之勢而後可則天下卒不可得而治也然則三代以來其隳於治者其病果安在哉蓋有二說一曰尙虛名而忘實利二曰謹小過而失大患何謂虛名好堯舜三代之名是也世之學者圜坐而議政未有不曰唐虞三代者也其言當時之病未有不曰不如唐虞三代者也夫唐虞三代之法豈誠有所不足哉時易而事遷世變而勢異譬之鑄金琢玉以爲飲食𨿽美而無所用之矣有一人焉彊立而不顧則必羣笑而競排之以爲臆說而不學而不知吾之於堯舜三代固相期於仁義之地而吾何求其名哉蓋昔者夏爲貢法以取其民至商而爲助孟子曰莫善於助莫不善於貢嗚呼使世之惑者必曰禹之法豈有不善哉而不知夫末世之利聖人不能預爲而已去之時聖人不能彊至也嗚呼使堯舜三代之聖人復出於今而反顧當時之所爲吾知其必不復爲之矣故夫天下之不治未始不自好名始也昔者王莽之井田後周之周官房琯之車戰嘗試之矣譬如病狂防心之人越行妄作而不顧是果何益哉此之謂好虛名而忘實利者也何謂小過夫世之人有好種植者一日種之一日漑之一日培之朝俟其長夕伺其蕃一日百至而不倦是其愛之亦至矣然木不加盛而日槁又有一人焉旣植而去之行三年而反而木之大可拱矣是何也凡物之性不擾則樂而滋數治則殘而槁且秦之吏比漢之初則勤矣逺邦小都之民其知秦之政令亦熟矣秦之命令布於田野閭裏之間者亦至矣而民亦怨苦而漢初之吏𨿽不如秦之勤而民樂之何則秦之所急者不過簿書文法之間謹嚴其細而勞擾之民固已不勝其矣此無以異於愛木而日擾也彼漢之初𨿽號爲文濶而网疎然不過少弛於簿書期防纎悉委曲之間而民乃不至於勞擾則何怪乎天下之治哉彼一漑一培之失時於木之性未害也彼不求政之所病而乃尢天下之勢嗚呼其亦不知治本哉

柯山集卷三十二

欽定四庫全書

柯山集卷三十三

宋張耒撰

論

禮論一

禮之道仁義而已矣夫仁主於親親長幼之際而義主於貴貴君臣之間知親親而貴貴之義廢則蕩而不嚴知貴貴而親親之仁亡則嚴而不和是故聖人爲禮以兼統之使之兩立而兼善並行而互用而後仁義之道行焉是故有鄕飲酒以見其仁而又制燕禮以見其義故鄕飲之禮主人拜迎賔於庠門之外至於燕則賔入中庭君揖降一等而已鄕飲之禮主人尊賔故介猶坐於西南而主人親酬之初不敢酬賔示尊也至於燕主人獨升立席上西面特立而公卿以嫌而不得爲賔君舉旅於賔凡所賜爵則自賔以降再拜而後受夫庠門之外已逺矣而加拜焉賔至中庭已近矣而降止於一等主人之於賔至於不敢酬而酬介則主人之禮已卑君舉旅賜爵而賔拜而後受則主人之禮已重是何也蓋鄕飲之禮所以正長幼之序故賔者眾之所尊而以齒命其眾者也而主人者鄕之大夫與夫黨正之屬故方其率眾以明長幼之序則使民尙齒而知貴賤有所不行故一以盡仁而燕禮所以明君臣之分君爲主人而大夫爲之賔故將辧尊卑之分則使民尊尊而知長幼之齒有所不序故一以盡義故禮者節文仁義而行之者也夫仁義之道本於心待禮而後見於外而君子之於仁義其行之或過而眾人之於仁義往往不及非禮不足以取中焉故鄕飲燕禮節文仁義而裁之於中者也故禮也仁義也吾未見亡一而可行也夫鄕飲酒之禮主人坐於東南而坐賔於西北主人處仁而賔處義何也蓋黨正屬民飲酒於序則其主人之所與爲賔者眾之所尊而賢有徳者也夫將明長幼之道則眾之所尊而賢有徳者其於眾也有教誨之義焉故五十者立侍以聴政役則幼之於長有奉令承教之義也夫惟長有教誨之義則其道主嚴而以齊眾出令爲主夫齊眾出令而其道主教者義之事也此賔之所以坐於西北也故父道主義爲其尊也古者諸侯之射必先行燕禮卿大夫士之射必先行鄕飲酒之禮何也夫先王之爲禮其升降之數俯仰之節爲已詳矣然至於宗廟之中習之安而用之便者何也爲其有漸也故魯人將有事於上帝必先有事於頖宮晉人將有事於河必先有事於惡池齊人將有事於防山必先有事於配林將重其大必習其小將爲其難必爲其易故其心佚而不亂其體安而不愕矣諸侯之射以貍首爲節貍首者樂會時也夫會時者謹朝覲修防盟勤燕享不敢失時者也故其將射也必先習燕禮以明尊卑之序而會時者明尊之之序也卿大夫以采蘋爲節而主於循法度士以采蘩爲節而主於不失職夫循法度不失職則其道近在於一身而鄕飲之禮主於明長幼而未及夫大者焉故必先習鄕飲者其道當然也諸侯之道君道也君道尊故其射也主於正尊卑而已卿大夫士之道臣道也臣道眾故其射也有鄕人長幼之序焉此其諸侯所以先燕禮而卿大夫士所以先鄕飲歟

禮論二

昔者孔子以爲知禘之說則其於治天下也如指掌蓋嘗求其說以爲禘者祭之一名而籩豆之事則有司存而不能通之於治國蓋嘗思之以爲天下之所以不治者何也毋乃起於貴賤之不明歟親愛之不篤歟器用之無制歟衣服之無別歟賢不肖之失序歟五者不至而其國欲治者未之有也今夫郊社之於上帝也宗廟之於先君也則夫向之尊卑親愛器用衣服賢不肖之序蓋已並立而修飭矣上自王公大人而下逹於裏閭之際貴者親其事而行之於身賤者承其風而被之於政則治天下之能事畢矣此君子所以重禘之說而又以爲明乎郊社之禮禘嘗之義則治國其如示諸掌者也夫百神之祀自郊丘而逹於七祀均爲禮也而莫重於郊社宗廟之祭自禘祫而逹於時薦均爲祭也而莫隆於禘嘗故舉郊社禘嘗則小者兼之矣夫天子之於天下其禮無所降矣而於享帝也有君臣之義焉故曰尊天而親地夫宗廟之享水陸之產茍可薦者莫不咸在而爲之宮室之美車服之盛而至於享帝則三獻爓一獻熟因地以爲之丘陶匏以象其性酒以享大輅以載大裘以服此疑於略矣此其說何也夫郊之享帝臣之於君非禮不敢見故時至然後防非法不敢責也故合禮然後獻俯仰進退於朝廷之間者莫非禮也故尊而不敢防簡而不敢瀆此享帝之所以疑於略歟宗廟之祭則子之於父也孫之於祖也夫事親之道其見也無時其獻也無節志於和而無事於簡主於悅而不嫌於瀆此宗廟之祭所以𨿽降於上帝反疑於重歟蓋尊尊之道以簡而親親之禮以丰故享帝於郊而貴賤之位別矣𨿽然別貴賤者非獨如此而已也宗廟之中以爵爲位而宗人受事以官尸之餘君與卿餕之卿之餘大夫餕之大夫之餘士餕之而後煇庖翟閽無不沾澤夫餕祭之末也而尊卑之別如此此貴賤之所以別也夫追逺之禮至於七廟而祭祀之典行於四時以事死如事生事亡如事存割牲賤事也行之於君執盎末役也而從於夫人冕而總幹率其羣臣以樂皇屍而不嫌於卑蓋其始也齋戒謹潔而庶幾見其聲音笑語之容而其祭之也與屍酬酢而求象其平日飲食之事此親愛之所由篤也事帝之器不陳於廟事死之禮不行於郊尊之用犧象也罍之用山也郁尊之用黃目也灌之用玉瓚大圭也薦之用玉豆也歌者在上舞者在下先代之樂陳於廷而四夷之樂陳於門此器用之別也大裘以祀上帝龍衮以祀宗廟元端以朝日皮弁以視朝自天子至於士一衣之不修不敢用於祭一器之不法不敢行於廟此衣服之別也古者天子將祭則必射田擇士其容體中於禮其節中於樂而中多者乃得預於祭而否者不預焉夫射者君子之所以觀徳也夫徳先形也必有待以見於外射者君子之所見其徳者也故射中多之預於祭也非射也所以辧徳也此賢不肖之別也貴賤明親愛厚器用設衣服修賢不肖別而國不治者未之有也道載於禮而禮藏於器不知禮不足與言道不知器不足與言禮禮者自器而辧道者先禮而明辧乎器逹乎禮通乎道而不通乎治國者吾未之聞也故古之君佩玉束帶趣朔旋揖於宗廟之中而盡天下之能事者如是而已矣

禮論三

先王之制祭祀自郊丘以逮夫七祀莫非祭也而尢重於禘嘗其說何也蓋其道有三焉曰政事之節也曰品物之盛也曰陰陽之消長也夫禘夏祭也而夏者萬物之始蕃而於時則陽用事之時也故先王之政凡所以順陽之气者禘而後頒焉故曰古者於禘也發爵賜服順陽義也嘗秋祭也而秋者萬物之旣成而於時則陰之始也故政之所以順陰者嘗而後行焉故曰於嘗也出田邑發秋政順陰義也蓋先王之政一本於陰陽而禘嘗者謹陰陽之節而不敢違時辧物以別天地之气者如此所以重歟然則春之礿也冬之烝也而政不預焉何也蓋春者物之始生勾者始奮萌者始達而平秩東作之時也夫物始生則陽气未盛而品物未備而民方趨於東作之際則趨功造事而未可以聴政役故陽之政待夏而後行蓋夏者物盛而厥民因之時也冬則物之生窮實者已斂而成者旣收塞向墐戶而民率其婦子以入室備寒之時也夫物生已窮則非所以備財用而民旣息則非所以聴政役故凡政之所以順陰气者方秋而行之矣而秋者萬物始成而厥民夷之時也蓋古者嘗祭未行則未發秋政未發政則民勿敢艾其謹之如此此所謂政事之節也夫物之於春也始生而於夏也始盛成於秋而窮於冬旣盛則備於初生而巳窮則闕於始成故禘也嘗也萬物盛多之際也萬物盛多則品物備故禘嘗之祭備物之享也此禘嘗之所以爲重也夫先王之於祭也誠而已何貴於品物之盛也祭之儉也非先王之欲也夫玉瓚而大圭玉豆而雕爼齋明以臨之盛服以行之水陸之品茍可薦者無不咸在此先王之所以事宗廟也故天子之特礿也而廢祫也爲夫物之未成而禮不備故也禮不備則不敢用祫則品物之重也久矣蓋物者誠之表誠者物之主物備而誠不至者有之矣未有誠至而物不備者也夫祀上帝之簡也非先王之圖也以爲無物可稱而不敢近於防是亦誠之盡於已矣所謂烝嘗者品物之盛也夫先王之於陰陽也陽慶其成而陰惡其盛禘夏也於時則陽之成嘗秋也於時則陰未至於盛礿之於春也則陽方作而未成烝之於冬也則陰已窮而旣盛故禘嘗之祭陽之成也而陰之防也是以先王重之此所謂陰陽之消長也有是三者則先王之所以重愼而不敢易之於常祭也不亦宜乎夫天子祫禘祫嘗祫烝諸侯嘗祫烝祫何也夫祫喪畢之祭也而礿禘烝嘗者四時之祭也天子先祫而後時祭諸侯先時祭而後祫喪畢之祭無常時而四時之祭有定法無常時者近私有定制者近公天子制法者也故先所私而後法則無嫌也諸侯從上者也故先定法而後行其私此所謂君臣之道也

禮論四

古之養世子而教之學與夫凡學於國之學何其有序而不亂也蓋其學有常位其習有常時其教有常職其禮有常法四者立而後學之道備蓋所謂其學有常位者其別有四曰東序也曰瞽宗也曰上庠也曰成均也所謂東序者夏后氏之學而其事有九一曰學干戈二曰學羽籥三曰養老四曰合語五曰授數六曰論說七曰儐賔八曰釋奠於先老九曰養老幼所謂瞽宗者商之學也其事止於學禮而已所謂上庠者有虞氏之學也其事止於讀書而已所謂成均五帝學也其事則郊人取爵於上尊而已夫備三代之學而夏后氏之學其事獨眾於有虞商人之學何也蓋凡學於東序者樂舞養老之事也夫樂舞養老之事聖人之所貴而其道主仁東序在王宮之左而其位則位之方也此其比於二代之學其事爲眾歟夫書者觀言以取訓而習禮者勤事以正容夫觀言以取訓逺道也而三代之學莫逺於虞故讀書於上庠勤事以正容近道也而商人於周爲最近故習禮於瞽宗蓋成均者意有虞氏之前也夫時逺則制略制略則事卑蓋所謂郊人者旣逺之而在郊矣故不得與於上庠瞽宗東序之事然獨至於天子飲酒於成均然後始得酌於上尊此不亦時逺而制略制略而事卑乎此所謂其學有常位也其習有常時者其別有九一曰幹二曰戈三曰羽四曰籥五曰南六曰誦七曰八曰禮九曰書所謂學幹者小樂正主之而大胥贊之而大樂正授數焉至於學戈也籥師主之而籥師丞贊之至於羽籥則其主之無官其贊之無助何也蓋舞羽近於學幹則知舞羽之官亦樂正與大胥而學戈之官固已能吹籥則知學籥之官是亦籥師籥師丞而已矣夫南夷之樂也而陳於學何也蓋四夷之俗皆有安居和味宜服利用備器陳之於學者學之所知博而不厭也凡學之時施於春夏者四有通而習之者干戈是也有別而習之者春誦夏弦是也施於秋冬者四有通而習之者羽籥是也有別而習之者秋學禮冬讀書是也春夏者物盛而形顯之時也而干戈之舞形之盛也故春夏習之誦與均爲聲也而誦者人聲而資於器人聲者先王之所貴故先誦而器次之焉秋冬者萬物數窮形斂而體伏之時也羽舞者主於振作而吹籥者羽聲而已故於秋冬習之秋習禮而冬讀書均爲事也而習禮者俯仰折旋勞於外而後能習於冬則寒而大苦故於秋冬者人入室以居而無事之時也故使之讀書焉安於身合乎時中乎義習焉而不困久焉而不墮者用此道也蓋所謂其習有常時者此也其教有常職者其官有十三曰太傅曰少傅曰保曰師曰大司成曰大樂正曰小樂正曰大胥曰胥曰執禮者曰典書者曰籥師曰籥師丞所謂太傅少傅與夫師與保四者以道徳爲職者也而太傅之職無所系不以教率不以言諭故曰審父子君臣之道以示之而已少傅則教以率之言以告之故曰審諭之師也則教之以事而諭諸徳保也則愼其身以輔翼之而歸諸道則二者其職巳勞矣其徳有小大故官有勞佚以心治者其官逸而以事詔者其任勞此其理然也至所謂大司成者論說在東序又曰凡侍坐於大司成者逺近間三席可以問則大司成者主學之教者也所謂大樂正者舞干戚語說命乞言皆大樂正授數於大司成之教而諭諸其下者也所謂小樂正者凡祭與養老乞言合語之禮而詔之於東序則小樂正者授數於大樂正而諭諸其下者也所謂大胥者小樂正學幹則大胥贊之蓋輔小樂正之事而爲佐者也所謂胥者大胥之佐也故鼓南蓋其職已卑矣主節夷樂而已所謂執禮者典書者籥師與其丞其職𨿽不備見然攷其事則皆供職效役以承其上者也此治學之常職也所謂其禮有常法者其別有十所謂立學而釋奠於先師一也春夏秋冬而釋奠於先師二也天子視學而祭先師三也釋奠先老於東序四也釋菜五也大合樂六也養老七也合語八也論說九也乞言十也立學而奠示有祖也時而祭之示不敢忘也天子視學而親祭示尊也釋奠於先老示巳所有事也大合樂而後飬老始立學旣具噐而後釋菜告成而不敢専也習而後行禮也小樂正合語爲未足故大司成論說之以論說爲未足故乞言於老者此所謂其禮有常法凡此者先王教學之道也

柯山集卷三十三

欽定四庫全書

柯山集卷三十四

宋張耒撰

論

惇俗論

所謂人主之利勢者惟其能供天下之所求而我無所求於人故能奔走天下使其進退取捨莫不在我而天下之人𨿽欲去之而不得蓋惟其能貴故天下之賤者尊之惟其能富故天下之貧者宗之使之脫然捨去斯二者則天下之人誰肯以區區之名而役之哉故富與貴者人君操之以用其下者也𨿽然天下之利惟富貴而後可爲則先王之治宜其隆勢利重權位使其民惟富貴之知而見其巳之尊嚴然其率天下也何其退約亷遜教其民務爲安貧樂賤之事而深抑好爭務勝之心者何也夫天下之人不可使求爲利也夫使天下之人惟利之爲求則大者簒小者叛惟其得之而已矣嗚呼使人皆欲得其上之所樂則將日仇其上而奪之夫如是則吾之立於天下之上不亦甚殆哉是故先王思所以長享富貴之利求其安而無亂服而無爭是故爲是亷恥衝退之道使之輕祿位而賤權勢而惟仁義之知公卿之爵人之所欲也然三遜而後受萬鐘之祿人之所甚貪也然無名而不敢當嗚呼使天下之人皆仁義之人耶則吾捐國而與之有不受者矣三代之歷年後世莫及而攷其教化風俗之美詩書之所載後世亦無有繼之者然則其效可知也余嘗悲夫自聖人之亡後世之治天下者不明乎此也開功名權利之門以誘天下而使其民汲汲然惟利之知而幸其區區之功利尙功而賤徳貴才而廢道奬勝而羞退進位而卑齒故天下始囂然皆有樂富好貴之心而不安其分反顧其貧賤而惡之而日思其所以去之之術夫惟人惡其貧賤而求去之而天下之亂起矣故後世之所謂利其國而自安者未始不亡其國而自危也昔者秦之俗蓋若此矣方其疾戰不顧以取諸侯也使其人惟攻戰爭奪之爲求故秦之民皆忘其上而利其身功成戰克而後天下之人移其勝敵之志爲仇君之心蓋其平日之所養耳目之所習有以使之而無足怪也嗚呼爭之不可啟也如此養虎之肉不敢全而生委之懼其決裂以動其怒而況持爭具而授之歟夫先王之道其始若鈍而後能利其始若迂而效最切老子曰非以其無私耶故能成其私夫成其私而惟私之求則天下去之夫惟公以得天下之情者天下之所歸也天下之所歸而有不能得其所欲者乎蓋梁惠王問孟子以利而孟子對以仁義其說以爲上下交徵利而國危又曰未有仁而遺其親未有義而後其君者利非危國而其極至於國危仁義者若非所以自利也而其效也使人不敢遺而後之則聖人之所以安其身者豈匹夫匹婦之淺道歟嗚呼孟子可謂知利之實矣

法制論

昔者聖人之立法告天下以其意而已故常立其大防而其節目委曲所以施於事者聽夫人之自爲而不必其一切先立於我是故法立而意行意行而利至蓋天下之事繁細瑣屑其情狀變故不可以一致以吾一人區區之聰明而先爲之經畫於此而使之一從於我則事將有格而不得成者夫其勢不可以有成而必求行焉則物有受其者矣天下之法常壞於此而世之惑者未之或知也今夫世之敢戰者其爲行列什伍亦不過數者而巳彼豈不欲盡歟勢有所不可也何則敵人之智百出而不可測而我安能委曲而預測之耶必曰必如是而後勝如是而後敗其委曲瑣屑一切先爲之所使無顧於敵者之何如而惟我之爲聽夫如是則必敗而已矣善教人者曉之以其道而不示以其事故告天下使無違吾意則其委曲瑣屑𨿽小不盡而吾之意猶在也嗚呼三代之聖人其聰明睿智足以深見天下之賾隱然其制法也亦何以異於此欲均天下之田而爲之井田欲分天下之地而爲之諸侯九夫爲井人得百畝而耕之使夫大之不得以兼小彊之不得以並弱而後又爲溝洫之制自一夫而積之至於萬夫公之地方五百里而男之地方百里使之大小有序而又列爲九服之逺近夫分田建國之法如是而巳矣夫天下之地髙卑之不齊廣狹之不一水泉畎畆之差殊與夫名山大川污池藪澤之地常居十五則亦安能較然如畫於一枰之上哉彼聖人之法不爲之纎委瑣屑以盡之而特設其大端而已何也蓋聖人之告天下者特其意而已當是時公卿凢當其職者皆得出其智以盡天下之變因規而爲之規因矩而爲之矩使之各稱其宜而不亂是以天子恭已優防於上而所以均齊天下之理亦莫不如意而天下安享其利人人皆得措手足於其中初若莫可依據而吾之法卒立乎天下此先王之所以有所動作而天下樂之𨿽天下之大事而爲之無難者也不善爲法者則不然窮析天下之理於一身之聰明恃區區目前之智而斷萬里未來之勢故其法不患於不詳而天下卒不能行而不知其患乃出於好詳是故善用兵者有違法無違意不善用者有違意無違法法可違也意不可違也夫天下之情常樂於有所爲而困於齟齬而不得放夫使人人足以自致而其終不失吾之所欲則亦足矣何必區區使之從我而後可也

用大論

能用大而後能治天下而用大之術爲最難夫惟有所不治而後能用大矣何則治大者莫若立法有所不治而後法立矣屨人之爲屨也非量國人之足而爲之也度其中而爲之夫一國之足𨿽不能盡合於吾屨而中者居多故𨿽不知國人之足而吾不失鬻屨之利必將人人而較之則吾之爲工不亦甚勞而長短小大之差要之不可盡得嗚呼使吾之爲屨足以半國之人足矣𨿽有所遺而何害吾之大利哉通此說者其知用大乎夫立法以治天下者而吾之法果足以盡天下之理包羅籠絡使天下之智巧不足以用其姦乎吾知其必不能也夏后氏之爲忠也使禹不知後世之將野則禹不智也知而爲之是禹亦無如之何也商之質周之文亦猶是也夫以聖人之智猶有所屈於事物之變則立法以求盡天下之理吾知聖人有所不能故立法於此足以通天下之情至於聰明之不及思慮之所難測出於人情之外者吾有所不治也而吾之法立矣且吾之法果何爲而起歟無乃出於天下之大情萬物之常理耶嗜膾炙者百人而惡之者一人膾炙之美未害也使吾法足以當國人之十九則吾之利多矣其所不及焉吾可以無防矣非不欲防也勢不可也嗚呼自堯舜三代以來更數聖人其講天下之法亦詳矣然後世可攷者如井田封建車徒之制亦不過爲大法而而世之惑者徒見其爲法之略以爲不可施於事而不知聖人示之大法不以臆度之區區而預盡天下之委曲茍有不合亦付之人而巳一絲之不齊無害其爲裘一粒之不精無害其爲食故曰有所不治而後法立矣傳曰小有所治者大有所失近有所遺者逺有所包此逹於治體之論也或曰量國人之足而爲屨不畏勞者能之盡天下之情以立法不厭詳者能之吾未見其不可也應之曰非勞與詳之避也國人之足可以盡量天下之情可以盡得𨿽費於終身之力而爲何憚焉吾知決不可爲也吾不若從其逸而擇夫爲利者爲之也嗚呼何至屑屑然語治天下之勞哉知所以立法而後知用大知用大而後能不出戶而天下無遺慮矣

憫刑論上

昔者先王之時議事以制不爲刑辟者何也夫天下之情無窮而刑之所治有極使天下之吏操有限之法以治無窮之情而不得少議於其中而惟法之知則天下之情無乃一枉於法而失其實歟是以先王之時一權諸人而不任法是故使法出於人而不使人出於法至於後世其所以治天下之具不能如先王之盛時淳厚之徳衰而吏有率私以立法恃其無法而放肆者故後始有刑法之書以治天下然天下之𨿽不可以不救而天下之情不可枉也是故法簡网疏而人與法兩立而不偏廢穆王之刑以爲輕重諸罰有權夫五刑之屬止於三千者法之所不可移惟其輕重之間有所謂權者是故猶不廢行法者之志方是時罪入於法之內則歸之法罪出於法之外則歸之權𨿽不如先王之盛時而天下猶未受嗚呼柰何一歸之法而不任人也自秦漢以來治天下之具茍且滅裂務使天下爲不可欺而待天下之吏以爲不可使少行其意也故一切任法而廢人予嘗悲夫後世任法之也蓋其非獨法不足以盡其情而其極乃至於變其情而合諸法蓋罪無必而易移法有限而難動故罪輕而法重也不幸無輕刑以處之則有入之重者矣罪重而刑輕不幸無重刑以當之則有出之輕者矣變罪而附法失情而合文不畏情之不盡而慮法之不合蓋其間有所謂疑慮而上諸有司者十不過一二而已嗚呼任法以治天下而天下無正刑矣予嘗推其原而後悲夫天下之事未始不自夫賢不肖始也先王之時天下之事簡肅而精修其人才皆足以過絕天下而上有聖哲之絕徳故堯舜之際與夫三代之盛時至於鳥獸之無情陰陽之不可測而人之才智皆能爲之故其後有豢龍禦龍之官而四時之官皆能天地之气導馭其節而制其和由是言之則人之所以深思極慮以治事赴功者何如哉自聖人之亡其後世比於先王之盛固巳少減而天下之事日以煩亂詭僞生於其中而信厚之徳薄人之賢者不及於先王之時而間之以不肖混亂而不可知天下之事日以廢缺夫惟得如先王之時故可以捨法而不任而賢不肖之相半也故人與法並行後世非無賢而要以不可知故一歸之法推其原求其本則法之蓋出於人之也夫惟能隆任人之術詳於擇人而後法可以少簡姑無望其不爲刑辟人與法並行者可庶幾矣

憫刑論下

立法以糾天下之過者必欲天下行之而不敢逆然而常至於沮而不行者何也是其立法非人之情故也何謂非人之情夫天下之所共惡者而時輕之天下之所共怒者而時重之不當恕而彊爲之仁不必惡而過爲之罰凢此者天下之情所不安者也今夫天下之情有極很惡而不逞舉國皆惡之者幸而入於刑而考於法則輕而不足以懲之則夫行法者必有不平之心故必入而處之於重夫如是則是好爲輕者之有所不行也夫人固有不幸而入於刑者有誠犯而其心無他者不幸而遇刑而攷於法則重則行法者必有不忍之心焉是故有出而寘之輕夫如是則好爲重者之有所不行也昔者聖人之於天下其言無不聴其令無不信然卒不可變者天下之好惡也惟其然故天下之所惡者聖人不彊恕以爲仁天下之所哀者聖人之不深治也故法立而天下安之傳之後世久而不敢易夫犯天下之所惡當天下之所恕而吾寛之以所欲則天下之吏𨿽不如吾法之所爲而人固已陰服之矣吾之法因彼之情故也故欲吾之法立於天下者莫若原天下之情而無所出入使天下無不樂之心而後可也後之惑者不深求先王之意而求夫恩威之名而不究其實以爲恩主於貸而有罪者捨之以爲恩思有所禁則小過者刑之以威行之者不快而被之者不服則何怪乎吾法之不立哉或曰吾之法過於威耶則不惟行吾法者有不樂於其心而固取亂於民使過於輕耶民將懷我彼行吾法者之不快是何怪也嗚呼是大不然也天下之情自顧其所爲誠有拂於人而人不加怒彼固以爲可欺而罔人之心至矣故人之不察其過而知徳者君子也尙何懷之有哉夫治天下者何必茍爲惠以謟天下之情也殺之而當其罪𨿽日殺而天下悅服矣

馭相論

天子能使天下之權在宰相而進退宰相之權在天子夫如是者可謂知馭相矣夫天子之所以必尊宰相者非以私宰相也而其勢乃所以自尊今以天子之輔相左右朝夕之所接以取謀而使天下之人有輕之之心則天子之勢亦卑矣夫人之情涉江河而畏險則終身不敢行海何則彼以爲江河爲可畏而況於海乎彼且以爲宰相爲不可慢而況其君乎嗚呼又非特如此也使天子之力足以辦天下之事則何所俟於相以吾爲不能獨治也而後擇相而委之委人以事而奪之權猶爲不任而巳矣故必使之可取可捨可賞可罰捨吾疑之之心而使少行其意而後彼得以自盡夫如是故不幸而有過吾有以責之夫使宰相之勢無以異於羣有司必使之一聽於我而後可則彼有罪而吾將無以責之而彼且有借有口矣故曰宰相不可以無權夫與人以權者必使之其利在我以爲與爾以權者凢以爲我也斯可矣使竊吾權以據之久而不還以爲巳私利則吾將折而受制此天下之大患也今夫世之畜犬與鷹者方其逐禽於野則必解羈弛禁縱之而不制然至不順而害人則吾必能制其命夫縱之而不足以收之則幾何其不爲患也誠得天下之至賢如伊尹周公霍光孔明之徒不以天下易匹夫之命者而任之則何所復求然天下之賢不可以常得而吾之任人或有才而忘其污或以功而捨其素未必皆天下之至賢也夫使擅天下之權於掌握之間而吾無以制之而望其不亂其庸可得乎故古之待大臣者天子爲之盡恭致禮而至其有罪則不恕有殺而無罰夫惟君致禮則宰相尊至有罪而不恕也此所以爲天子之權歟故曰必使進退之權在天子曹操司馬懿父子初不過能竊天子之權攻伐出處放意恣行而巳而漢魏之主惟其無有以制之是故養其勢固其身而卒盜其位若唐徳宗則疑宰相而不任懲姦臣之而謂天下之人舉不可信乃一切自用其聰明當時宰相奉行文書而巳故當是時藩臣有輕朝廷之心彼一人之聰明而當天下之亹亹則數見其所窮而左右大臣皆有茍且之志而無出力死難之意則宜其陵犯而無忌也嗚呼與人以權而我不能收漢魏之主是也畏權之去我而奪人之職者唐徳宗是也是二者皆過矣嗚呼天下之事不可以無術也而馭臣爲最難或者不知其故以爲先王之時一本於忠信而無術不亦繆乎夫坤之道臣道也而象爲馬吾未見馬之可以亡馭也馭之以術何害於忠信耶

柯山集卷三十四

欽定四庫全書

柯山集卷三十五

宋張耒撰

論

秦論

賈生論秦曰仁義不施而攻守之勢異也世以爲確論予獨謂之不然夫攻守殊而事相闗異施設而同利害其守之安危觀其攻之善惡其報應如表影聲響之不差也譬如人之殖產也耕我之田盡力以事之嵗收千石封之倉廩而食之賈百金之貨幹鄰國而贏千金焉鄰里不我怨有司不我罪如是乃安坐享其福而貽之子孫則安樂而無後患今有人侵人之田奪人之產又殺人於道而奪之金如是乃欲封之倉廩藏之廐庫而守之以君子長者之事怨仇百作而披攘之矣故如是而取之必如是而失之安有以盜賊所以取之而能以君子之道守之歟秦王始滅韓齊大率十年間耳皆滅人之國虜人之君其毒至慘也夫此六國諸侯者其上世皆有功於民又皆據國數百年其本根深結於人心者固一旦芟夷蕩覆之其勢必不帖然而遂已如塞大水伐大木其漸漬之末流播散之餘種將且復漲而暴興不得其寂寥气盡則不止秦𨿽欲反其所以取之道守之而其機必成其勢必復矣故秦之事不可爲也嗚呼秦滅六國不十餘年而六國並立秦以不祀其效豈不然歟故賈生之論戲論也樂毅賢將一戰勝齊下城七十齊不能支曽未三年七十城者翻然爲齊乃無一城爲毅守者以是失之豈不然哉毅賢尙然況於暴秦

魏晉論

嗚呼魏晉之亂亡其可悲也國中之人皆恐懼服從大盜招之而無不應舉國以與人而猶恐其不受也其所循致而至此者何也蓋其國輕久矣夫國重者存國輕者亡何謂重其人可以禦侮旁觀者有所忌則重矣鱓鱣王鮪之在江湖非不大也然漁者徒手取之鱠之俎上而無難曽不如蛇虺之據穴國之輕亦猶是矣人主非不尊公卿大臣非不畏百司庶府非不懼然皆庸怯和易說之如發防舉之如挈虛朝之慮不至夕今日之智不及明日夫如是國之存大盜拱手舉之矣是謂國輕凡人臣之能爲國重者非有服天下之名節則必有過天下之才智成湯旣沒太甲失道伊尹放之可謂亂矣而諸侯不爭商卒以安者伊尹之節天下之所不敢議也晏子之在齊叔向之在晉宮之奇之在虞諸侯不敢議其後管仲之智未易與爲敵也郭子儀存而吐蕃罷兵李徳裕艸檄而澤潞亟滅此以才智爲重也夫天下之人其好爭未嘗一日忘也非有大愧恥於其心而不忍爲則必有大恐懼於其身而不敢爲夫名節者所以愧恥天下之不義而才略者所以恐懼天下之好亂捨是二者𨿽聖賢無他道矣魏之亡也司馬師殺其君如屠犬馬而大臣震悸莫敢太息王祥鄭沖舉國而與之夫是數人者亦知是爲不義也而不敢不聽者彼惟素無以動其國人而又取諸其胸中而無有也晉之臣才者先叛王惇桓溫才過一時卒皆不臣劉裕才過數人者而遂取之何則國中之人莫與之敵故也夫挾好亂之資而顧其國莫與之敵則取之之心生矣故爲國之患莫大於不崇名節而銷天下之精鋭彼晉之公卿朝夕從事者非毀名節則尙無心方此時𨿽有有志之士亦且去之矣此蔡謨之所以不爲司徒而曰吾恐後世之笑也天下之事有名實不可以不辧也輕名節者曰吾惡天下之矯激也黜才能者曰吾尙徳也夫矯激者安能眞爲名節也利至則變矣世蓋有利至不回害至不避而可以矯激億之哉夫如是而未免於矯激則庸庸者而後可矣且東漢之亂而曹操之雄至死不敢取惟畏天下之淸議故也黨錮𨿽獘猶能存國古之所謂徳也非無才之云也才不足以言矣傳曰仁者必有勇勇者不必有仁有徳者必有言有言者不必有徳夫言與勇才之類也而仁與徳必能兼之則世有無勇之仁不能言之徳乎子產恵人也謂之眾人之母可謂徳勝矣然其抗晉楚何其勇且辯也夫以無所用之質而冒之以仁義之容文之以禮樂之言治國而不能靖民臨難而不能卻敵而謂之有徳此固天下英雄之所侮也嗚呼爲國者盍察諸此矣

晉論

天下有大分君臣是也夫以天下之眾而事一人攷其勢較其力則多寡異矣然天下之人不間於賢不肖俯首聽從莫敢或較一有不順則有起而誅之夫非獨君臣之分爲然也自是而下之至於一鄕一邑之際茍有尊卑大小之分者莫不皆然夫天下之分惟其出於父子兄弟之際者此其天屬宜無足怪下至於一鄕一邑而上至於君臣是乃設爲尊卑而不敢犯何爲而然也蓋嘗求之以爲天下之分起於天下之理夫理者本於天地而莫知其所從始者也惟其理設而不可易故分立而不可犯夫生民之初未有君臣以相臨官師以相治也紛紛借借以力相勝於是民始大病之而後有能服其黨者焉夫能服一鄕則一鄕尊之能服天下則天下尊之是故君臣之分遂立而不可變夫民之於君乃其自立以自治也夫惟其仰之以自治是故順命受教俛首聽從而無足怪自是而推之至於一鄕一邑亦猶是也予嘗悲夫晉之事也自三代以來其國之多故者莫如晉外有劉石之彊內有大臣之變泯絕荒亂有不忍觀者然後裂爲東晉至於東晉而晉亦微矣然猶相與維持至十餘世力盡勢窮淩遲百端而劉裕乃得之自劉元海以來天下分爲十六國若苻堅石勒之徒皆有過人之才辟地數千里據有甲兵士民之眾又有忠智效死之臣其所建立亦有足觀者然皆不過一再傳而遂亡方其興也宜若可以久安至其一敗遂滅不振蓋嘗觀苻堅之敗於壽春此其力猶足以善其後然提其餘眾困窮而無所歸蓋思之主於君臣之分而後近得其說夫晉之有天下積久而天下之所服也夫惟人安於所服故天下遂守其君臣之分而不敢犯人人惟恐其失之是以播遷流徙甚弱而難滅忠臣義士力以救其敗若苻石之彊𨿽兵甚彊勢甚盛然天下之情不愛其徳而惡其亂不幸不能制而後使得倔彊於須臾幸其敗也則起而共亡之矣或以爲君臣之分其始出於相制茍爲君臣焉斯有分矣晉與苻石何擇也夫天下之情固有所習也習而安者眾之所歸也嬰兒愛其乳之者鄰人之母乳之則不愛也均爲乳也而愛惡存焉習與不習故也然則晉之初天下固習乎魏也而晉之不亡何也十六國之顚沛此敗於分之不正者惜哉

唐論上

昔者天下之事常患於不得巳而爲之夫事至於不得巳而爲者非其心之所樂而勢有所廹故也勉彊而爲之旣立而不可變則將拱手而待患是故古之聖人其深謀逺見所以憂慮天下之故者莫不備其害先爲之防曲爲之備使天下不幸有不測之變而吾常從容制之而不能亂無鹵莾茍且之計以爲後世之患嗚呼此先王之制後世之所以不可及歟竊嘗譬之世之淺人有居於河瀕而幸水之不至也則安然而不爲之備一旦水至則徬徨四顧莫知所爲於是毀室徙薪而塞之而後免於沒溺之患然是人也能解目前之患而退有失所之憂旣已失於其初而後將復之則薪與木者旣已習於水而不可動夫彼其初豈不愛室與薪哉勢有所廹故也故天下之事亦何以異於此聖人者惟先見其害而預爲之備而已然豈有他術哉是亦築防以憂溺貯水以救焚者之智也昔節度之制起於景雲開元之間然其所治者不過於邊方控制之邦而已天寶之亂安史橫行於中原而莫之禁天子兵弱而不能制則其勢不得不倚節度之兵而節度旣巳有功則𨿽欲變之而不可大抵至徳之後天下之兵無慮皆屬於節度之府是以天下之兵仰食於度支賞罰於天子而權歸於將軍天子養之於上而將軍實收其權於下故驅之以不義之名寘之於可畏之地則俛首盡力而不敢辭及天下旣平前日之亂已去而節度之患固已不勝其深矣嗚呼天下之情不可使茍有所安也使安於義耶則吾固無求乎其他使其不義而安之則吾將欲攺而不可得彼天下之兵其勢旣巳如此則人人有當然之心𨿽欲攺之其道無由蓋肅宗之時大盜旣平而天子之威不足以大屈天下則其所不能變節度之獘宜無足怪然以憲宗之英明鋤蕩剗革而卒亦不能一之嗚呼勢之所習不亦甚固哉蓋嘗謂唐之末年其君非有可亡之實也夫文武宣之三君其才可與有爲而一時之臣又非大不可用而其紀綱法度不須臾而壊蓋其大勢已去𨿽有絕巧無所施之矣故唐之患不起於河北之繼襲而起於節度之有功嗚呼使天寶之際不爲茍且急廹之制則僖昭之患何自而起而使吾初不倚節度之功則河北之區區𨿽欲傳襲其可得哉

唐論中

天寶承平兵不知戰大盜起四海震動禦之無策君播國殘哥舒之敗固無足道者明皇欲下詔親徵而姦臣嬖妾沮撓其事意當是時天子臨戎其有濟乎愚嘗論之天寶盜起𨿽上有昏徳聰明杜塞抑當時朝廷無人矣故爲是猖狂不審之謀夫天子臨戎其利有二天下莫能當而明皇皆不得行之幸而不行使果行之其狼狽有甚於此者何謂之利一者壓之以尊名重勢敵人𨿽彊不忍冒犯順之危而起侮上之怒二者天子所統必天下之重兵選卒天下不能抗也明皇之時天下之勢其重在西北而京師輕也久矣大獄屢興縉紳切齒用兵無度百姓怨苦內扇淫泆荒亂失度尊名之不競也甚矣祿山教戰久矣其將卒皆蕃戎勁卒非復唐人也彼惟恐犯順之不深侮上之不快則明皇之於尊名重勢所不得行之一也天下勁兵皆在西北藩臣握之府兵旣壊天子侍衛長徵彍騎而已有急而募不過得長安市人子而以之抗燕代之勁騎此驅羊戰狼則明皇於重兵選卒所不得行之二也親徵不可則無策乎曰知兵者必知敵人所恃與所惡使之行所惡而違所恃如是者百戰不殆祿山之利速戰也所恃範陽也十年教其民千里而用之其鋒不可當𨿽太公穰苴必姑避之故賊必乘其鋒而用之彼惟恐戰之不速敵人之不我拒也然祿山勢𨿽彊渡河而南則覊客也故心不固而易搖其恃範陽如豹之在山林急則必投下以自藏方祿山之南也厚集潼闗之師深溝髙壘勿與之戰委河南而與之是時李光弼郭子儀皆在河北遣一將範陽之虛往必得志彼進則不得入闗退則已失範陽獨守空虛之東都不過半年其勢潰矣此至計也其後祿山旣死慶緒北走而史思明已有範陽慶緒卒困死河朔以此知祿山失範陽則必於河朔諸師也其後史思明陷東都李光弼牽之於河陽而思明不能西以此知厚集潼闗之師不戰以老之而祿山無能爲也祿山傾國逺鬭委其所恃而不顧固已犯天下之至危而唐之君臣不知出此唐爲無人也夫

唐論下

昔者先王之兵愛其君而後死其將以爲凡吾所以致力不顧以衛其將者無他焉謂吾兵之勝負者非吾將之利害而所系者吾之君耳是故功成事立而其君安然享之而無虞其不善用者則不然其兵死其將而忘其君方此之時三軍之士惟其將之爲聽故不患將之不足以立功而患乎功成而上不享其利夫惟欲兵之愛其君而死其將則莫若兵出於府而將出於衛使將之於兵得以用而不得以有之方其有事也厲兵秣馬以問有罪將軍之恩恵𨿽足以取信於下而士卒之顧其將非我終身之所仰則𨿽愛而不私夫惟愛而不私是故驅之以義則有功而不可使爲不義之行彼死其將而忘其君者是節度之兵也方是時天子能使其將而不能用其兵可使徵可使戰而不能得其私天子常斂士卒之怨而將軍者實屍養士之恩嗚呼此豈非天下之大患歟蓋自天寶以來藩鎭之禍疊起而不可制而河北之鎭天下指爲僣亂不臣之邦棄之而不問以爲是誠不可得而爲也嗚呼盍亦深思其術哉夫以漢之時而七國連衡以叛其上而諸侯擅地天子無有以制之此其爲患豈特唐之方鎭也哉其後主父偃爲之一言使得自封其子弟而漢之君臣無一鏃之費而坐享太山之安彼唐之節鎭何以異此歟彼桀黠而不顧肆傲以慢上者是誠何恃而敢爲爾哉蓋其股肱肘臂有爲之出死力以爲之者使其孑然而自爲則吾一將之敵耳故李愬之平蔡一得李祐則吳元濟束手而無能爲矣然一節度之所領不下數郡之地而我何不遣一介之乘假賞功之令抜其臣屬之尢才者使帥其屬城而爲之使如是而陰離之使其兵分地坼則昔之豪黠而難制者不過一二耳提一空城而守之𨿽欲不臣其可得哉或曰彼臣屬將佐安能叛其素所愛耶名爲裂地而謀相通則安在其爲利哉是大不然夫人惟貧也而後肯役於富惟賤也故肯役於貴故兩貴不能相使兩富不能相下彼其臣屬將佐之愛其帥者豈有他哉惟其有功能賞之有才能用之是故恃之以自固使其位有節度之勢則將反顧其上而疾之何則勢均位等則必有相疑之心嗚呼使彼誠相亂而生疑則吾之計行矣或曰我一日盡斥其臣佐則彼安肯安然而遣之者耶使彼遏吾命而不行則無乃益召天下之亂乎是又大不然也夫使彼受命而遣之耶則吾固何求使彼敢遏吾命而不行則反手而內禍及之何者使人有可以得富貴之門而有蔽於其前則必羣撃而競排之彼一日於行伍之間而有一節度之權我則顧其私而止之夫如是而能安者世之所未嘗有也昔者烏重爲滄景節度凡屬城之刺史各還於朝廷使得自其州兵嘗曰使二千石各有鎭兵𨿽有安史無如之何而河北之所以能拒命正以能奪刺史縣令之權耳當是時惟重之鎭獨稟命受代然則分其地而離其兵者眞弱節度之術也

讀唐書二首

古之人主自中庸以上爲理所屈皆能行之而誠未必加也若漢文帝之於務農唐太宗之於從諫防於誠矣或問二君之誠孰愈予謂文帝之言不足而意有餘未嘗爲外貎觀美繁於詞令而形於制度不過詔令丁寧而已而身之所履則可信不誣矣知稼穡者必尙儉彼身衣弋綈足履革舄集書爲殿帷罷露臺郤走馬此其意可見也太宗每見賢臣則求諫援引古今出入經傳玩慨古昔語必成文此𨿽無害於聞過而有好名之心焉此於誠有所不及也意有餘者忘言實已修者忘名理之必然也文皇嘗恨不撲殺此獠文徳皇后問誰帝曰魏徴夫太宗之信用徴如此而猶有殺心焉則其平日之厚敬而深信之或未必誠也且好諫者不諱其過而魏徴以諫艸與史臣帝聞而怒遂有僕碑罷婚之事何怒之深也如此二事或疑其不信予謂或有之髙宗之淫昏孱暗又內爲悍妻所制外聚羣小逞於朝而禍不及其身者有以也非幸也其智蓋有以自衛者彗見東方言者以爲髙麗將亡之祥帝曰髙麗小夷且亦吾民也夫是言能出其口則有不可欺者以廢子賢之故怒其人嘗與賢交通令其父訓其子父殺之帝聞而不喜也更貶其父夫刑政能如是則希其意必相戒而天下聞之必有父子之義焉夫能約理而不盡欺參以義而其諂有所不受使其應物之際十五出此足以完其身矣

又讀唐書二首

李徳裕制變應事之分裴度有所愧然度之制變務出於中和故事出而人不驚事巳而身安徳裕矜才而快意者也故其所發竦動人之觀聽而後多悔宦者劉承偕監劉悟軍悟不堪其侮而言朝憲宗以其有寵於母后問計於度請斬之又曰不能斬則流之夫斬之則風采足以震動而於事也健然茍求下足以厭悟意上不傷太后心流之亦足矣何必求動人之視聽哉此度過人者也劉稹之叛計策出於郭誼爲多稹勢巳窮蹙誼斬稹以降此在稹爲可賞徳裕以爲劉稹小子安知反誼始教之而終賣稹以求生卒斬之徳裕之出此不過欲明大義立風聲以竦動視聽耳若誼者置而不問斯可矣何必求名而殺之耶是時彊藩叛鎭力足以拒王命而所深忌者左右之竊發也誅郭誼而叛臣始安心於其下其爲慮蓋已疏矣徳裕惡牛僧孺其傾僧孺也曰僧孺聞劉從諫滅而慷慨又搆成其往來之迹夫傾大臣惟有交友者之罪爲無以加人主之所不恕僧孺由此遂竄徳裕於復怨則快矣而君子豈忍爲是哉故一失勢羣起而擠之身沒南荒非偶然也

人主當務好要而不當務無爲夫無爲之言爲妙矣此羲農堯舜得道者之事也而庸君昏主聞其說而樂之深居奧處蔽塞耳目是非過前而不察姦臣愚弄而不悟視人之利害國之存亡若越人問秦人之疾痛者曰我無爲也耽樂飲酒便嬖女色晏朝早罷逰蕩無度亦曰無爲也是故莫若好要吾不治事付人以事而觀其成吾不吝權分人以權而觀其趨事成而利則可成而害則必治其故而賞罰行焉分吾之權而志於公則任之盜吾之權而行其私則棄之而用捨分焉此之謂要知好要則進乎無爲矣唐明皇用李林甫十餘年盡失賢者之助太宗之法度廢革略盡貞觀之風俗變壊無遺林甫朝夕所從事者非聚斂奢侈以蕩移人主之心意則羅織刑獄以破滅人之家族也閨門之內干戈碪未嘗絕而間爲神仙鬼神之說以動其心而明皇恬不爲慮漫不知察利器去手而不覺一敗塗地沒世不復凡此者其皆好無爲之說者也後之人主可不戒哉

五代論

春秋時季梁在隨宮之奇在虞皆明安危曉利害彊國憚之而不敢易予竊怪五代之君𨿽起武夫悍卒未嘗學問不足以得士而一時將相謀臣當其敗亡之際皆足蹈坎井頭抵株木安受禍患而無策事成則相與苟且富貴事敗則拱手受戮豈紛亂之極而人才亦從而不振歟予深考之而得四人焉皆智士也或用或不用也則系時君之昏明安重誨在明宗世常恨不爲國家去潞王時潞王蓋一罷鎭節度也而重誨獨知禍之原在此其後卒覆國者潞王也淸泰帝時石敬瑭在太原欲叛有狀時廷臣有呂琦者言於朝曰敬瑭必結契丹爲援可先以重幣結契丹以分敬瑭之援卒之立晉者契丹也使明宗與淸泰信其言而先爲之所可以紓禍也必矣契丹大舉入晉志吞南夏而其母述律乃獨非之曰譬之吾國以一漢人爲主可乎耶律徳光果不能安於南狼狽客死於路大勞甚費而於契丹初無大利也徳光防歸其母不哭曰待國中人馬如故然後葬汝嗚呼若此媼亦智矣李谷韓熈載少以功名相期熈載將仕江南與糓別熈載曰江南如用我當長驅以定中原糓曰中原見用取江南如探嚢中物耳已而相周世宗遂臣江南兵不勞而國不費信乎其如探囊也何者自古秦滅楚晉滅吳隋滅陳長江復山不能爲固天下有定勢非智力可彊諸葛孔明且不能用蜀取魏江南豈有長驅中原之理乎糓於審天下之勢亦明矣此四人者三見忽而一用嗚呼天下何嘗無士哉

柯山集卷三十五

欽定四庫全書

柯山集卷三十六

宋張耒撰

論

漢文帝論

昔者絳侯旣平呂氏親握國璽授之孝文當是時劉氏之後惟大臣所立文帝爲諸王特以其賢而取之其初未可以必得也絳侯以天下與所不可必得之人恩徳至厚也文帝之報絳侯者宜如何哉𨿽分國而王之天下未以爲過也然內難旣定君臣之分旣明爵賞祿賜所以慰答昔日之功者未聞有卓然過於常時何其不旋踵而遂去之速也予嘗觀漢之大臣少全武帝以來不啻如殺囚獨文帝時公卿被誅者無防人然則文帝之待大臣亦有恩矣當是時大臣之有恩者宜無有過絳侯然匹夫一言罪辜未明廷尉折簡以召之如取孤囚侵奪困苦僅免於死文帝非昏蔽無知之君何獨於勃少恩若是哉蓋嘗深思其故而得其說夫髙祖之將大有功者至文帝時防盡矣非以逆誅則以疑死彼皆心有所恃矜其功能日邀其上不得所欲則狼顧而起絳侯吹簫之羈民也用兵十餘年習見天下之勢喜事而尙功其驍勇之習豈能帖然無毫釐於心哉以英雄之資挾立君之威臨視其上無異於保婦之提嬰兒如是而不驕者伊尹周公之所難也驕則縱縱則亂因以生文帝豈無愛勃之心哉視前日之誅死族防者皆恃君邀功驕蹇放縱之所致而絳侯之迹異於韓彭者無防耳吾亦畏其有所恃而驕驕而不巳則亂亂而不誅則廢法從而誅之則傷恩甚矣嗚呼理至於是曽不如抑逺困辱使之慊然內顧而無所恃鋤去其驕慢之心全其生保其家使其子孫長有國土之爲愈也然則文帝之恩亦深矣且能尊霍光者莫如孝宣委天下之政與之而不敢専光死又立其子兄弟聨兵女充後宮賞賜寵錫不以數計天下翕然以爲孝宣無負於霍氏矣然光死未防妻子爲戮以天下與人而身死之後弱子單孫之祭曽不得享天下之人聞之者誰不爲霍光痛心哉嗚呼使宣帝旣正君臣之分則遂攬天下之政光旣死視子孫之賢愚而授之官與之財而收其權取其尢無良者而屏逺之霍氏𨿽欲爲亂不可得也然則霍光無後者非宣帝誰爲之哉天下之事要其終而後知君子之用心絳侯無禍於身則知文帝之所以裁之者乃所以深報之也霍光無後於漢則知宣帝之所以寵之者乃所以深害之也語曰嬰兒常病傷於飽也貴臣常禍傷於寵也然則文宣之報功其得失可攷也

漢景帝論

景帝稱竇嬰惉惉自喜多易不足以任宰相因持重而相衛綰夫自喜多易固不足以持重是也而求持重者必如衛綰則己甚矣古之知人者不觀其形而察其情得其妙而遺其似夫天下之善惡其似者固未必是而其眞者或不可以形求也綰車戲之賤士也其椎魯庸鈍偶似夫惇厚長者之形耳夫惇厚之士其用之也必有防其利者矣豈謂其無是非可否如偶人而己者也茍以是爲長者而用之則世之可謂持重者多矣夫惡馬之奔踶不可也求其無奔踶可矣得偶馬而愛之可乎景帝之相綰也是愛偶馬之類也帝之惡周亞夫也曰此鞅鞅非少主臣也卒殺之夫天下之情其未見於利害之際者舉不可知而要之易刼以勢者易動以利不輕許人之私者不輕行其私亞夫之不納文帝於細桞與夫不肯侯王信可謂不可以勢刼而無私意矣仗節死義與夫見利而心不動非輕勢而防私者莫能可以相少主共危難者意非亞夫不可而帝乃反之是徒以其剛勁不茍其形若難制而嫚上者故殺之而不疑嗚呼景帝者求人於形似而失之者也蓋昔者髙祖求傳如意者而不可得一周昌能彊項靣折而髙祖遂以趙王委之夫昌之不能脫如意於死其勢蓋有所廹而所以任昌者固相危弱之道也嗟夫周昌以此見取而亞夫乃用是不免則景帝之與髙祖其觀人也亦異矣

唐代宗論

予嘗論代宗唐之庸主也而安史壞亂之後肅宗艸創事出一切人情震搖易以生變此非常才所能定而代宗承之又嘗一爲吐蕃所驚逃奔於陜然國遂以定不及其身者何也予考代宗行事有類英主者二焉誠率是道而充之其身安而國定蓋無足怪何也能容大功之臣背之而不疑犯之而不怒而外無姑息之迹一也僕固懷恩李光弼二人之功著矣懷恩之恃功犯上自敵以下誰能忍之而代宗不與之較故優容包納卒待其自斃豈不曰與之較力則彼驍獷也與之較理則彼異也其乘气而凶悖也蓋將亡也是其料懷恩於目中矣李光弼身兼將相功無與二而幸陜之後堅坐不應此其意非持兩端則髙臥以觀變也代宗恩禮終始不衰豈不曰光弼之功而傷之天下其謂我何彼之不赴吾急吾不問則已問之則必討焉彼非束手受死者而吾使誰敵之哉代宗之待二臣如是天下不謂之姑息者理當爾也徳宗之於懷光則姑息之迹不可勝揜矣人有當其意則用之眾怒不與則必殺之其用其殺莫或能間之者焉始用元載委已聴之惡載之甚誅而不疑寵魚朝恩防危郭子儀然其橫也則殺之程元振之寵固矣桞伉一言而逐之易如反掌卒棄不用元載之獄問目皆從中出則是平日載𨿽擅權於外而代宗居中無不知也去三大姦如殺犬羊中外不驚上下厭服觀此則昏且孱者不能爲也是二者英主之所難代宗有焉所以能保國而安身也哉

唐徳宗論

徳宗憤藩鎭之彊僭有鞭撻海內之志竭其帑藏空其禁衛以從事於伐叛然師出無功兵連禍結大盜竊發身播國殘防亡之禍間不容髮自是之後亂不得熄至於憲宗用一裴度決防出師淮西旣平山東河北彊藩大鎭弭耳聴命終憲宗之世海內略定二帝於用兵伐叛則同而功烈何其相反也蓋攻堅則瑕者堅攻瑕則堅者瑕徳宗始使馬燧李抱眞討田悅魏鎭自承嗣以來兵彊國富屹然大鎭非可易攻者也二將之力於田悅而王武俊朱滔相煽而起自魏至燕數千里間莽爲戰塲而四方諸侯始輕京師淮西𨿽積於叛然數郡之地也暴取其才虐用其民爲日久矣危亡之機已見而元濟昏庸倔彊其間此特不欲取耳取之可以必得豈與河朔諸鎭比哉憲宗乘其機察其時一舉而防之而李師道王承宗之徒或誅或臣而四方靡然效順矣此無他徳宗先攻其堅敵未已而已之气先索力先矣已索之气旣之力人所易侮此朱泚李懷光所以陸梁而不忌也憲宗先攻其易碎其巢穴戮其鯨鯢兵𨿽未出而气己震於天下師道承宗所以消沮而不能抗也有扛鼎之力者使之負石而趨終日則必蹶立談之間而磔嬰兒則賁育在旁必且心悸此攻堅攻瑕之論也

唐莊宗論

古之善戰者不患乎敵彊而不我若而所大患者與之爲敵而兩無有以相制也夫兩無有以相制則勢足以相擾而不可以有成惟其曠日持久兩憊而不振如是而後有起而收之者𨿽然非有優遊久逺之心誰能安坐而待之而至其兩憊而不振也吾亦安能必其變之所在則是吾與敵人常戰於不可知之間夫豈不殆哉是故古之善戰者必有以審天下之勢而爲之計取之以可必之計而待之以可成之功夫如是而後能有立今夫天下之勇夫其才足以相勝其力足以相困奮臂角力以戰其死其勢終日而不能解至其能者則不與之致爭於手足之間而獨徘徊待伺一發而搗其虛中其要害之地而使之𨿽有手足之技不能以與吾較夫知是者勝敵之道也故力弱於敵則謀之力倍於敵則乘之力敵勢均則搗其虛襲其所忌而不可戰蓋昔者唐人以河東之地南靣以爭天下百戰而無功以朱溫之彊親冒矢石與唐人從事於河上不能有河北尺寸之地其力之不足以相制亦明矣譬如兩人終日而也代勝代負而不決勝者欲罷而負者畱之負者欲返而勝者激之蓋終朱溫李克用之世更勝疊負而卒不得其志至於莊宗力戰不顧思決成敗而不可得方其盤桓於楊劉徳勝之間蓋嘗蹙而不振矣其後郭崇韜爲之決入汴之防而後天下歸於唐夫梁人之有汴是猶人之有腹心也使吾之力𨿽不足以過之耶一日而潰其腹心則彼手足𨿽全而不爲用此搗其虛襲其所忌之道也故莊宗之取天下其要在此而或者猶歸罪於段凝之區區何異夫披心腹而責手足之不救也昔者荘宗與劉鄩戰於莘劉鄩越黃澤乘虛而襲太原中道而敗乃不能進夫劉鄩之襲太原是莊宗趨汴之防也彼鄩以爲人得糧十斛而後可以有成彼誠見天下之勢非朝夕之所能成其決防不顧以趨太原所以搗唐之腹心也歟夫莊宗能知其勢而爲之防故唐不亡而梁人惟不能蔽其所忌故莊宗得志夫古之善戰者觀天下之勢而後戰從之者此之謂也

子產論

天下之大患莫大於不量力而不量力之患起於好髙今夫使人皆量力而無慕於賢己者宜若怠惰而無志而不知夫力之所受於天者莫不有極彊任而過使之則將有禍嗚呼怠惰而無志不猶愈於禍歟吾知量力之不可廢也今夫天下之才自匹夫以至聖人其別無窮然大要有三而己上智中人下愚是也昔者聖人之治天下使民畏也有不待刑使人愛也有不待賞夫無刑賞而畏愛行焉此天下之純徳也夫惟聖人而後能之而使中人之才其爲治也去賞與刑以求天下之畏愛曰吾將學聖人也則亦敗而己矣使量力而行之治刑以明威信賞以施愛其誰曰不可以爲徳不及於聖人耶不猶愈於敗乎夫烏獲之力至於舉千釣而弱者至不舉一石以一石之力而負千鈞則膂絕而死此又天下之所知也昔者鄭國有災有勸子產使遷國者子產曰吾不足以定遷矣夫遷國以免災與安坐以待不測之禍二者孰利也然子產知其力之不能及則寧爲安坐之計姑求其力之所及者而行之豈其心以爲不能定遷則其患將甚於安坐而待患歟蓋子產嘗鑄刑書而叔向非之子產卒行之也彼以爲議事以制不爲刑辟者非我之所能故也予讀書至此未嘗不竊嘆古之君子其智慮深逺而較利害也詳量分審力而不誘於天下之浮說而深悲後世之說者夫宋襄公之求諸侯徐偃王之行仁義卒無所就而敗隨之而世之人遂悲仁義之不效而予不知二人者果能爲文武之事者歟非仁義之負二人二人之負於仁義也或曰天下之士不可好卑而務近而量力之論不可以訓嗚呼使無妄學聖人者是豈使無學其徳耶吾惡夫無其徳而僭其事者也彼聖人之爲聖豈好髙而爲之哉其中之所有舉而措之而已使誠有其徳吾何愛聖人之事而不使爲之哉

吳起論

吾讀吳起傳觀與田文論功發三問文不得一然則起之才豈淺淺者耶及曰文爲之言主少國疑大臣未附百姓不信當是時屬之子乎屬之我乎起曰屬之子矣吾嘗疑起才何獨短於此而不敢與文較及觀起之相楚方悼王之死未防而楚之宗臣大臣起而殺吳起方是時悼王死起相新君可謂主少國疑矣起也於是乎不免然則起之才是誠短乎此則其始無以抗田文之言蓋無足怪而田文之於知人也亦明矣然則田文之知起之不足以處此者何說也起之爲人也明厲而不逹於變從事於法而不知權是二者蓋相疑國輔少主親未附而安不信者之所深忌也昔者鄭國有難而子孔當國乃爲載書以序位聴政辟而子產請焚之夫子孔之爲載書敍羣臣而使之聴政豈有所不可哉而子產請焚而鄭國果定何也蓋誠未加於物則吾之所爲眾之所疑故急之則亂繩之則怨方是時法有所不行是非有所不較徒知吾法之不欺而不顧物之情此取禍之道也故曰眾怒難犯專欲難成蓋當新造之國與夫眾情反側之際者不可以求定乎法而取必於理之是非而其權乃在夫人情可否之際此子產所以焚之而國定也史稱吳起治楚明法守令捐不急之官廢公族疏逺者夫起當新難之國輔未壯之主而馭不附之大臣與不信之百姓而其所行顧若是而不知變是其死也不亦宜乎嗚呼智士因變聖人乘時一龍一蛇與化推移庸得而制之哉吾悲吳起之志故論其說云

商君論

昔者商君之治秦貴利尙功明賞罸信號令使其日夜趨於功利之域而無閒暇樂生之心勇於公戰怯於私鬭蓋凡所以求生者非從事於公不得也不過十年而秦遂以彊後世因之以有天下蓋始皇之王自商君啟之而世之議者以爲秦以商君而興而不知商君之術是秦之所由亡也今夫世之善養生者和其血气平其心志安養而徐用之導引屈伸以宣其滯而導其和故藥石食飲平易而舒緩惟其然故其效也得其所欲而無後害有賤丈夫焉不知其爲如此不能忍歲月之勤而急其效於耳目之前於是服毒石餌惡艸以激之方其效也剛壯勇力倍於平時然不過數年之後艸石之力巳盡而遺毒餘孽潰裂四出故癰疽壊決之變一日皆作而不可制至於是而不死者未之有也嗚呼用民之道亦何以異於此昔者三代之聖人也其得天下也不爲旦夕之謀揉伏其民而和輯其國一出於愷悌忠厚之政使其民無勉彊不得已之心故其功成事立而民莫有厭之意是以享國長久而無後憂彼商君以爲仁人之術非所以速功朝有所爲而夕望其利日夜峻治其刑罰以驅廹其民斬艾懲創以齊肅其怠惰之气汲汲然常若不可以終日故方其效也所求者得所敵者破徭役使令莫不如意然至於後世天下己定而吾之所欲己得而後前日怨毒之志乃始大發而不可制故更二世而秦亡原其所以取怨於下者豈一日之積歟嗚呼商君實首之也夫民之力人之血气一也可以徐治而不可以求近功夫欲求近功則必出於深刑痛罸毒石惡艸夫四者用而危亡之禍可立而待故曰商君之術是亡國之術也

陳軫論

陳軫之辯不及蘇秦張儀然軫常從容於戰國之際而儀秦汲汲不能補其所不及周流諸國不得少休用智巧而爲力勞何也蓋逰說不可取必於一端而儀秦之術一定故也何者蘇秦必於縱張儀必於橫夫一室之人不同心一日之心不同事以叛散相傾之六國而使之一心以爲縱𨿽孺子知其不可以久此蘇秦之所窮且天下嘗見爲縱之利矣一日而散爲橫𨿽足以解約然合散未可必此張儀之蔽也縱者不敢橫𨿽見橫之利而不敢陳也而逰說以非之是附其所不親橫者不敢縱𨿽見縱之利亦不敢陳而彊詞以亂之是讒其所不怨附其所不親是交胡越之道也讒其所不怨是間兄弟之道也天下未有胡越之可親而兄弟之可閒者也天下有胡越之可親而兄弟之可間者矣然其親與間之際勞矣且夫胡越者是必親之而後可兄弟者必間之而後可中道不幸而謀失者必敗故儀秦之身顚沛而頻於禍者數矣秦以此死而儀竟以免故縱橫危道也常負天下之責縱而散者蘇秦負其責橫而合者張儀任其咎然天下之勢故不一要之合散必不可以一定夫操不可以一定之勢而身當其任故曰縱橫危道也陳軫之智不逮二子而不主縱橫之任乘勢伺變而行其說故其爲不勞而其身處安故軫者說士之巨擘者也

應侯論

吾觀應侯之入秦其心未嘗不在穰侯也彼其困苦展轉旣瀕於死而求報於魏也切骨腐心不可終日故其奪穰侯之位而代之也愼重周審不敢輙發非如朝逰夕說之士徼幸一言而勝之何者其怨魏之心重故傾穰侯之心必傾人之心必則其計求出於萬全故其上秦昭王書曰其深者不敢載之於書及見秦王乃先言越韓魏以伐齊之非計也陽陳外事以當秦王之心而自顧其權勢已成因乃一言穰侯太后之専恣不終朝而逐之則睢之憚穰侯而不敢輕發豈不甚哉太史公之序睢事如此乃言睢之始見秦王誤入永巷聞有穰侯太后而不聞有王也何言之誤耶且睢與秦王相得數年而後敢言穰侯太后之事者知己之與王處密勢定而計穰侯之不能奪之也其始不敢載之於書一見秦王而不敢及之者知徒嬰其鋒不足以成吾事而吾將受其禍故也且一見秦王而語穰侯太后之惡如此彼獨不畏穰侯之聞之歟以匹夫無援之分而斥骨肉子母之親非獨取患於穰侯秦王亦且逐之矣彼睢之入闗料穰侯惡諸侯之客下車而逃之其爲計如此萬一有幸而得見王徐徐而圖之何所不可而遽爲是鹵莾之計哉且秦自孝公以來操法繩下最嚴於宮闥之禁所以自衛者皆以峻法防其下故荊軻刺始皇而殿下之兵不敢輙動安有悞入永巷事耶揚子曰子長多愛愛奇也此亦好奇之過歟

柯山集卷三十六

欽定四庫全書

柯山集卷三十七

宋張耒撰

論

樂毅論

吾觀夏侯太初之論樂毅稱毅之書謂伊尹放大甲而不疑太甲受放而不怨以知毅之心不止於兼並而稱毅之不取莒與卽墨謂明信義於天下將縱二城而降之以爲王業之所起嗚呼何其言之過歟毅戰國之雄耳其智豈足以知王者之事哉一說昭王而平齊復其數年之仇毅之才盡是矣何以知毅之有心於王者之事哉且以戰國之際士馳說以干時君惟恐其言之不足以動人其所說一切不出於情實則毅之稱伊尹太甲之事是果其心歟且毅將燕師一戰而破齊虜獲其重器而逐其君燕國之弱小而五嵗勤師於外親所下者凡七十餘城則士卒亦少敝而國之轉輸應接亦少勞矣故頓於二城之下盤桓而不能取且不終毅之計而騎刼代之矣由是觀之毅之不拔二城者是力有所不足未得盡用其計謀而攷毅之用心固未始有縱二城以收民明信而有意於王業之事也且毅嘗一至臨淄盡取齊寶財物祭器輸之於燕而下七十餘城其所殺傷不知幾何而卽墨之大夫出死幹戰齊民之視毅不啻若防仇而乃欲以不攻二城以明信示民毅之爲計必不若是之愚者且方是時田單守卽墨單善爲兵故其守卽墨固而不易防耳何夏侯生之妄論也司馬遷稱異時事類蘇秦者皆附之秦故戰國防士之所載多不足而遷之所載毅事未始有此故餘皆不信之

魯仲連論

昔者君子之於仁義其行之非不勤而好之非不篤也然勤而不得其中則君子不爲是故罪至於可殺則君子不生之以爲恩而鄕閭之鬭勢之所不能救則捨而不顧凡天下之事有可以不爲而非不義者君子不彊以爲義也嗚呼君子之道豈顧若是恝然而已哉�誠以爲事至於可以不爲而無我責而我偲偲然求爲之以爲功則夫世之求爲君子者蓋亦甚勞而我之心無乃非出於樂而後爲之歟蓋昔者夫子之道未嘗不出於忠恕而其所以待物者亦甚厚矣然陳恆弒其君則孔子沐浴而言之朝告其君而請討之至其不能討而孔子不彊也門人有謂報怨以徳者而夫子謂何以報徳出而告之朝者吾之所職者止矣鄰國之不討賊非我之責也受人之徳而樂加我以惡則怨之者是天下之常情也以徳復徳以直復怨則理已足矣彼天下之人必將以所樂施所惡則夫爲善者不亦枉其情歟彼魯仲連者裏閭之自好者耳安知夫所謂眞仁義者也以布衣遊諸侯而不食其祿不當天下之責而出身以救天下之患功成事立而不享其報此魯連之所以爲賢歟嗟夫魯連之所以爲賢乃其所以爲戾也夫當其位而後憂食其祿而後勞施其功而享其利觧其憂而享其樂者孔子孟子之所不能過也而魯連者獨不能然吾見其越常棄禮亂世敗俗而已矣夫無責而憂人之憂致力而不享其報則使世之中人不免於義必自魯連始使天下之賢者如必魯連而後可則亦率天下爲僞而已矣蓋施義而不當其處者義之賊也嘗聞之昔者夫子之道所以行於天下後世而不能廢者惟其不彊仁義以爲賢而不捨仁義而求自便也不彊以爲賢故爲善者不難不捨以爲便故不爲者有所畏夫人不可不爲而爲之不難此天下之所以同守而不廢而後之愚者嘗欲摩頂放踵以利天下而其自便者不以仁義易身之一毛而天下卒去之然則夫子之道爲不可易也

田橫論

予讀田橫傳橫之將死告其客曰予與漢王俱南面稱孤今漢王爲天子而橫乃爲亡虜而北面事之其恥固已甚矣讀韓王信陳豨盧綰等傳竊怪此數人者其受漢恩亦厚矣或防於士伍而王之或皆恩暱親黨然少不得志出則起而爲亂蓋其素所蓄積未嘗不在於亂特因事而後發而攷其本心蓋亦如田橫之所恥者耶夫髙祖以匹夫將羣雄取天下非有徳義禮樂以感懷天下之心而其下非有樂推不厭之意髙祖特以才勝之耳故怏怏以就北面乃其所甚恥而禍亂起於恩暱親黨之際亦無足怪也故國之興也不以仁而君臣無禮義以相與而以利合則國之所以存者幸也予觀髙祖之時韓王信反以招陳豨而盧綰陰使匃奴與豨連衡而淮陰謀起於長安內外搆禍髙祖奔走不息而追勝之一有不及天下非漢矣漢之所以存庸非幸乎文王之興也啇士膚敏祼將於京啇士從之矣而況周人乎則恩暱親黨之際可知也啇之興也曰非啇求於下民惟民歸於一徳則其有天下非一日之幸也嗚呼漢與三代文王之際異矣

魏豹彭越論

予愛司馬遷論魏豹彭越之不恥囚虜以至刑戮也曰彼無異故智略絕人獨患無身耳得攝尺寸之柄其云蒸龍變欲有所防其度以故幽囚而不辭嗚呼何其論之之至也漢自髙祖之後其將在者皆常才中人而其名將皆已誅死放滅彭越以疑死韓信黥布相繼以反誅予嘗疑漢之於功臣少恩如是推遷所論而後知髙祖之誅功臣勢變之不獲已而世之論髙祖不善馭功臣如光武故相繼族誅皆妄論不推原當世之故嘗試論之曰秦之亡豪傑並起世之英雄才過十人者無不興起而士大夫去戰國未逺其人皆有六國豪傑之餘風故其用兵行師有可稱述方此時人人皆有帝王之心如韓信之徒其屈體爲臣者其初心豈將屈體委身而已乎髙祖豈不知其然而收之者何也夫操白挺驅市人而爭天下非得如斯人者則誰肯爲吾使彼亦將有所寄以求所欲彼之視髙祖猶髙祖之用三人何則兩各有所私利也而非君臣之分故也且彼之所以臣我者非有至誠之心而不厭其所欲則反顧而去耳故非裂天下而王之其勢不可使故固陵之敗子房勸髙祖並王韓信彭越且是時天下之地分於二人者何啻十五而子房不敢愛者不如是不足以畱二人故也夫以英雄好亂之姿無君臣至親之分而據萬乘之彊國此其勢非得天下則不厭何則如韓信彭越之徒束手爲虜而不恥者其心猶冀萬一有不死而庻幾得尺寸之柄以施其知而況南面稱王據有甲兵士民之眾肯帖然而爲人之下哉嗚呼髙祖安得髙枕而臥也昔楚王田於云夢有熊當路而不去弓矢戈防之力不能殺王患之或曰南山之虎其勇無敵方饑而休驅而逐熊其能勝之哉王日善驅虎當熊未及死而王之左右六鈞之弓百鏈之戈當虎之衡虎食熊未盡而殺之矣夫楚王之用虎非樂使之也非是則無能勝熊者矣其殺之也非有怨疾也不殺且及我矣彼虎之視熊其與視楚王無以異也不乘其便而殺之一失所制則彼𨿽欲殺不可得矣虎之食熊非爲我除患也勢驅之而不知其爲人怒也故髙祖之用三人非樂使之無是三人則項籍不爲我擒矣髙祖非以怨殺三人也知其終不爲我用故也三人之爲我亡楚也非爲至誠欲王漢也勢有動其心故也爲長者之論曰漢封功臣其地太過故反天下旣定當明制度別上下稍裁之庶幾矣嗚呼彼安坐無事猶狼顧其上況削之乎故髙祖於是三人者不得不分天下而封之而三人者封之亦反削之亦反囚之亦反其勢必誅之而後定故予悲髙祖於此有不獲已焉

蕭何論

髙祖論蕭相國爲三傑之首及論功行封爲諸將百計諭曉卒以何爲第一髙祖之待何也可知矣髙祖之有何是人之有五臟木之有根魚之有水也使何𨿽有大過猶將容之然一日爲民請苑中地髙祖發怒奮然如斥奴使有司械系辱之而不疑此在常人爲之則必以爲狂易反常而髙祖獨安爲此其心蓋有說也髙祖知何之才而不能不疑者也何之居闗中用鮑生邵平之說而帝乃大悅夫二生之說淺夫畏嫌之常情也而其術足以當帝之心是帝於何未有無間不疑之至信也吾未能安枕於何之心則其心惟恐其恃功驕恣而以我之不忍侵辱之也故以天下之大功一日有微罪則以奴隸之辱加之而不疑使何意知吾之不憚侵辱之如此務以逆去其驕蹇之意此髙祖之術也其後絳侯立文帝以天下與人論功宜何如一日有疑謗下之獄吏幾死而僅免夫文帝非不徳絳侯其心未免於疑如髙祖之於何也𨿽然絳侯吹簫之覊民其驍武勇鷙疑其恃功而喜亂恐其甚疑而逆折之可也若蕭相國謹畏徳厚之君子𨿽共天下可以無疑而馭之乃與韓彭同術然則文帝得之髙祖過矣

子房論

天下之善辯者不過能折天下之人以理而已矣夫折人之情使從於理惟畏理者而後能從之彼無所顧於理者𨿽極天下之理而與之辯彼將悍然而不信蓋言至於此而後不足恃是故莫若示之以事而動其心夫天下之人𨿽於理有所不畏然至於心之所不樂亦不爲也昔者鄭莊公疾叔段而出姜氏夫子出其母天下之大惡也彼其時必有以不義而止之者矣而莊公卒爲之然則是𨿽有諫者而不聴也至於潁考叔爲一言於飲食之間而莊公若不可以終日易其平日忿疾之意爲孝悌不忍之心是何也蓋莊公不可以言奪而可以心動也今天下之人固有告之以禮樂孝悌而不諭者然退而視其所爲未必不愛其父母而樂其兄弟然則外𨿽不免於愚而心之智猶在也吾之智足以發其心則彼固無俟乎區區之辯折而服之矣子房之立惠帝其說近若是矣彼髙祖之爲人出於艸莾戰爭之中豈知所謂廢嫡立庻之說耶故叔孫通之徒極其說而不納亦無足怪也至於子房乃引四老人而輔之從容於片言之際而太子得不易𨿽有戚姫如意之愛而卒不能間彼子房以爲髙帝者𨿽非理之所能曉至於感之以利害之計則足以攄其平日之惑彼能屈其所難致者而爲之臣則天下之心歸之天下之心歸之而吾捨之則必有禍彼髙帝𨿽不顧天下之所當立而亦知天下之所歸者之不可易也此子房之所以爲智歟故折人以理從者十五感其心而動之從者十九夫人之於理其信與否相半也故十得五而人有感於心則無不從𨿽天下之至悍未有行其所不樂者也故十得九其後唐武氏欲以武氏易唐而中宗已甚危矣彼方傲然不顧其下𨿽有忠諫無所用之蓋人以爲說者皆其所忽故也其後狄仁傑爲之一言以感動其惻怛之情而唐遂以濟嗚呼是子房之術也

陳平論

吾觀陳平使人刼酈啇使其子說呂祿陸賈勸陳平以百金交歡絳侯而平勃日以親卒用此滅呂氏未嘗不竊嘆也夫士不以仁義相與則其於利害之際其能不以詐謀相欺者鮮矣酈啇爲列侯事髙祖十餘年其視呂氏之危漢其心豈能無惻然哉𨿽不刼之豈不肯使其子也絳侯漢之大臣𨿽無百金未必與平異心也平之心豈不知酈啇絳侯之未必背漢也然必爲是之區區者其心不能無疑於此二人故也彼其不能無疑者何也士不以仁義相與而其合也以權利則其於利害之際安能無疑哉昔周公爲師召公爲保而不悅周公詳說而宣諭之夫師保之際有所不悅而周公不忌焉諭之以義明之以理而已嗚呼聖賢之事爲不可及也哉

平勃論

吾嘗怪昔者髙祖之時其將相大臣皆天下豪傑之才其謀謨勇力皆足以過絕天下以戰而無不勝以計而無不中以項籍之勢卒敗於此數公者然及天下旣平呂后惠帝之際彼呂后者乃一婦人提祿產之庸人而王之放肆縱弛無所不至此其間非不可窺而其智謀非有深逺可畏而不測者夫以陳平周勃之才而馭呂后祿產之庸人此無以異於取諸懷中而殺之然是二人者恇怯畏縮而不敢發乃更先爲自安之計以固呂后危疑之心終呂后之世而不動及呂后旣死是二人者其取祿產何其多憂自重而不敢易之蓋如史之所載謂陳丞相使人刼酈寄說呂祿解趙王印之國而呂祿從之太尉以節入北軍而猶左右袒以觀三軍之心旣得北軍又不敢倡言誅產也灌嬰以數萬眾與齊王合乃相與待呂氏之變而後動此三者予未嘗不竊疑之夫呂祿之棄北軍無以異於遇盜而使之束兵也則陳平之視祿也亦易矣然猶委曲迂逺使其親戚刼之以利害之謀周勃豈不知天下之與劉氏也而猶區區謀以觀其意以灌嬰之才資數十萬之眾而徬徨於外不敢先發夫以呂氏之區區安坐而肆其所爲亦安能有所立而數公者反遲疑愼重待之以天下之大事夫何其勇於爭天下謀項籍而怯於此也蓋嘗爲之深思其故而後數公之志可見攷其所爲之故則夫天下之善謀者無以過也何者昔者髙祖之與項籍角馳於中原其初非有所慿借也特徼幸於一戰之間此其所爲不得不出於果敢而勇決棄死而不顧何者使其成功則固得吾不可必之求不幸而敗則吾亦何所愛哉彼髙祖之得天下於百戰之中困辱傷敗旣老而僅得之則吾愛其所得豈與匹夫馳騁徼幸於一戰之際者同日而語也故其遇諸呂之禍也以爲吾輕發而遂勝耶則吾固何求使萬有一不勝則其存亡無乃甚可惜哉曷若遲之而求無失也是故不憚嵗月之勤而深慮夫一失之可愛此其所以遷延委曲待其敝而後發歟夫千金之賈見日而行未夕而止一日之力有所不盡是何也彼力非不能逺也惴惴乎畏失其所愛者也夫山林之盜出入於險阻之間晨夜而不顧彼以爲有所獲者固我之所幸不幸而敗於吾何失哉此平勃之智也夫操天下之重利者不可爲匹夫輕死之謀匹夫之謀是不得已之計也

衛靑論

自古中和深厚之士可以保富貴處功勲而不足於名髙輕俠慷慨之士立可喜之行者可以爲名髙而多履危禍二者若皆有所不足然爲可喜以取名者其技止此耳使爲中和深厚必不可得而中和深厚之士其於取名驚世或者能之而有不爲也司馬遷論李將軍之死曰知與不知皆爲流涕論大將軍曰以柔媚於上其於天下未有稱也愚意李廣之所爲靑之所不願而非不足也以靑爲奴虜庸人遭時幸防以取富貴者耶則汲黯不拜大將軍曰使大將軍有揖客顧不重耶靑由此益重黯李敢怨其父死至擊傷靑靑爲諱不言靑知揖之重於拜權足以報敢而爲諱之懲田竇之事至絕口不薦士不斬蘇建使歸命天子言之如不快人意而其知時見逺皆中幾防靑顧不能交灌夫籍福之歡而爲決意斬伐者之所爲耶凡此類非庸人所能也彼非庸人而爲此則必有道矣而遽欲賢廣而貶之不亦過哉夫好名之士常鼓舞於壯鋭可喜之節而不快於持重逺見之士廣之所爲天下之健勇者好之其明者未必善也後世論郭子儀李光弼二人者未嘗不右子儀夫善戰而有謀果敢而精鋭是數者子儀皆苦其不及其寛緩仁愛宜若魯鈍矣而卒過光弼者何也子儀之所長光弼之所不能光弼之所長子儀或未必待是故也淮南王與伍被爲反計而彼獨稱大將軍以折之彼其仗節死義則憚汲黯用兵決勝則忌靑然則爲天下未有稱者又果然哉

柯山集卷三十七

欽定四庫全書

柯山集卷三十八

宋張耒撰

論

司馬相如論

司馬相如𨿽以文章事武帝而慨然有君子之風蓋其心不専以其技易寵祿又有不忍欺其所知者東方朔論上林苑害民田號爲正諫咈人主之欲而相如上林其終所陳與方朔何異且相如事景帝遊梁羈旅不偶亦思泰矣起而逄其合持末技以求售此常人之情惟恐失其意也愛惡未可必而諌及之此其心似不志於利者也其後爲帝開夜郎通西南夷旣至蜀得其父老之說頗自悔其失作書爲諭蜀而實以風夫旣巳開其利於前矣徐覺其害又不忍黙黙此其心似不忍自欺者與夫遂非而忍愧者亦異矣始相如亦自以慕藺相如彼其從來有足觀者矣

司馬遷論上

司馬遷作伯夷傳言非公正不發憤而遇禍災此特遷自言爲李陵辯而武帝刑之耳論管晏之事則於晏子獨曰使晏子而在𨿽執鞭所忻慕焉遷之爲是言者蓋晏子出越石父於縲紲而方遷被刑漢之公卿無爲遷言故於晏子致意焉且方李陵之降其爲漢與否未可知而遷獨激昻不顧出力辯之如此幾於愚乎與夫時然後言片言解紛者異矣不知其失而惑夫道之是非何哉至怨時人之不援巳於禍而拳拳於晏子遷亦淺矣遷亦淺矣

司馬遷論下

司馬遷尙气好俠有戰國豪士之餘風故其爲書敍用兵气節豪俠之事特詳其言侯嬴自殺以報魏公子而樊於期自殺以頭遺荊軻皆奇誕不近人情不足攷信以嬴旣進朱亥以報魏公子不自殺未害爲信而樊於期自匿以求苟免尙安肯憤然刼以浮詞以首遺人哉此未必非燕丹殺之也予讀刺客傳頗愛曹沬豫讓之事沬有補其國而讓爲不負其君然皆不合大義而庶幾所謂好勇者如聶政荊軻之事此特賤丈夫之雄耳予觀竇嬰田蚡灌夫之事攷嬰與蚡皆庸人不學其所立無可稱錄而灌夫屠沽之人也鬭爭於酒食之間不啻若奴妾是皆何足載之於書而遷敍聶政荊軻竇嬰田蚡之事特詳反覆敍錄而不厭蓋其尙气好俠事投其所好故不知其言之不足信而忘其事之爲不足錄也

趙充國論

予讀趙充國傳觀其用兵決防若可以有奇功然提大兵對五萬之先零持久數年而不決其取之也又未有奇變可喜之功蓋嘗疑其多畏而少斷及見其言兵勢國之大事當爲後法而後知其非徒然也夫先零之事微矣然其規略卽古之謀臣智士之遺法也古之善計者未嘗一日不志於功名而不肯爲徼幸之利而其術本於觀時時非吾之所能爲而吾能引而致之不然則安坐以待其疲舎是未有肯妄動者夫提兵決戰斬級捕虜與敵鬭吾可以有功而不可以無患也未可以無患則變生不常而勝負未有所在謀人之國都而吾之勝負未有所在是天下之危道也充國救罕開以離其支黨遣其降者以亂其腹心培之於覆亡乃徐待其熟而後振之夫充國豈以力戰決死爲必敗哉以爲善戰者其法不當出此故也昔予嘗怪武帝用衛靑霍去病出萬死百戰以踐蹂匈奴之彊此兩人斬馘降虜不可勝數單於逺遁漠南空虛而終不能得志至其晚年漢與匈奴兩不振矣唐太宗與頡利臨渭水而盟方是時內有太宗之雄而李靖李勣爲之將帥致頡利於室中而閉其門覆軍殺將何求而不可太宗竟不出此而其後頡利危殆國中空虛李靖以五十騎談笑而滅之夫武帝之無大功何也戰匈奴之彊而不能致匈奴於弱而後戰而太宗之明知頡利之方彊𨿽足以取而未可以無患李靖以孤軍而功過衛霍之百戰彼惟投其時故也其後太宗舉國以取髙麗猛將鋭卒自以無前而頓兵堅城逡巡而退何則蓋蘇文之雄而欲以亡國處之過矣髙宗之時蓋蘇文旣死則用一李勣取之而有餘夫勣之才豈過太宗哉敵之時異也勾踐與範蠡百計而謀吳勾踐不能忍而欲發也數矣蠡獨不可而至稻蟹之變則遂起而不疑何則彼之至計不獨以戰爲也故充國以善戰之才謀五萬之眾至百計蹙取彌年而後成彼非惡速也以爲此用兵之法也

陳湯論

予觀漢公卿論陳湯矯制斬郅支之賞其守常不通者則曰是不當賞且開後奉使者乘危徼幸生事夷狄有奇其功憤其爲庸臣所詘者則稱譽贊說大功不錄小過大美不疵細瑕宜加尊寵以勸有功此劉向之論也夫奮不顧身決計出奇以孤軍取單於之頸梟之槁街自漢擊匈奴以來有能如此者而欲以一切矯制生事謂之有罪而赦之不使有尺寸之賞此天下皆知其不近人情而人不服也然湯之還使朝廷遂厚賞之一不問其矯制如受命討伐而有功者則亦不可何則人臣不待命而有功以要我則亦爲國者之所病也故劉向之論善矣而未盡也元帝遂從而賞之愈於不賞可也所以爲說則終亦未有以服惡矯制者之論惜乎無有以是說告之者矣所惡夫賞矯制而開後患者謂其功可以相踵而比肩者也陰山之北凡幾單於自漢擊匈奴以來得單於者幾人終漢之世獨一陳湯得單於耳其不以尋常徼幸而立功者又寡少如此則裂地而封湯乃著之令曰有能矯制斬單於如陳湯者無罪而封侯吾意漢𨿽欲再賞一人而未可得何遽有邀功生事之憂哉故上足以尊明湯之有功褒顯之而無疑下不畏未來生事邀功之論天下之善計也古之爲法者行法而不失人情當夫事實而亦不使之不可繼凡若此也昔者韓患秦之無厭也下令曰有能得秦王者寡人與之國大夫皆諫曰不可賞不可以若是其重也韓王笑曰得秦王而寡人與之國是賞有再乎且得秦王矣寡人其憂無國哉是賞湯之說也

丙吉論

丙丞相爲人至深厚也予獨有恨焉虜入雲中詔問丞相禦史以虜所入郡吏不能對得譴責而丞相能具知見謂憂邊思職夫吉之能知馭吏之力也夫平日不知從事於其所急而一時際防於他人之力亦可以爲徼幸矣謂之眞憂邊思職也可乎因徼幸以得譽遂從而冒之坐視人之得譴責而不分謗則亦少欺矣龔遂因王生一言天子以爲長者遂不敢以爲出巳曰此乃臣議曹教臣夫遂以能歸功於君其善防而不冒人之善其徳厚矣方天子讓禦史吉如曰臣與禦史等耳臣之僕有先白臣者臣是以知之此其爲能豈獨憂邊思職而巳哉世人有未嘗射挾弓注矢一發而中不知者曰天下之善射者也其人不讓則知之者笑之矣吉脫宣帝於死能絕口不道獨貪一馭吏之功殆必不然傳曰思則得之不思則不得也吉未之思歟夫冒徼幸之福而安處之此庸人之所常行獨爲丙丞相恨也

防俠論

所貴乎防俠者謂其身任人之患難而脫人於厄也朱家郭解𨿽不合於大義而其感慨雄俊先人後已故可取也樓防平生齷齪守常無可稱呂寛得罪王莾以其父故窮歸之豪俠立節無如此時謂宜斬莾使脫寛於死身自亡匿或者以身任之而不悔如此謂之俠可也防得詔書卽日斬寛以聞莾大喜此茍偸畏懦閭裏屠販人耳當莾時天下威畏誰非防者班固立防與朱家郭解同謂之俠此何故也泣涕責妻子使終養呂公此朱家郭解糞土之餘也何足道哉

王鄭何論

昔孔子論令尹子文陳文子皆以淸忠與之而不與之仁管子之徳不及二子逺矣而以仁與之何也夫仁之爲道𨿽大然其實以濟物爲本濟物之事非一善可以當之必其才徳爲世所賴得我則存非我則亡我之所在家安而國治如是則有一善不害爲不仁而有小不善於仁未害也予觀王祥鄭衝何曽三人者考其行事之迹從容無事之際𨿽謂君子可也然爲魏大臣陰相司馬氏以喪魏室卒道而授之夫平日則戒愼君子之所忽而當事則爲小人所不忍爲此所謂色取仁而行違在邦在家必聞者也昔西漢之衰有似乎此孔光師丹皆盜當世仁賢君子之名而或屈於董賢或廹於王莾使爲姦者反依之以爲重嗚呼治天下其不可以無才智骨鯁之士也淮南王欲爲亂獨憚大將軍與汲黯畏衛靑畏其武畏汲黯畏其正也夫世固有徳不足以化姦才不足以止亂而可以謂之仁人君子乎夫使令尹子文陳文子當管仲之任則不勝矣李徳裕曰平澹和雅世所謂君子者居平必不能急病理煩遭難必不能捐軀濟危可以羽儀朝廷潤色名教如宗廟瑚璉園林鴻鵠者此數子之謂也

張華論

裴頠勸張華以黜賈後而華不可其言曰聊以優防卒嵗當時華有天下之望姦臣孽後切齒於華久矣𨿽不舉大事可得優防卒嵗歟華之智寧不知此而爲是言何也夫華爲之亦死不爲亦死徼幸苟免自安之言耳方是時華之計無可爲者矣與外臣爲仇則賈後得借口以誅之與孽後爲怨則彊王將以仗正而行其意起貧賤取富貴旣無棄屣之髙又名重累身眾所不置已有遁尾之厲嗟乎華於是時蓋知不免矣自古爲是言者不以賢不肖皆知不免者也董卓築郿塢曰事成雄據天下不成守此塢夫事不成而塢可得而守歟卓𨿽愚亦知之矣曹爽不能用桓範之計而曰不失爲富家翁其措意亦如此華之優防卓之守塢爽之富翁皆知不免而徼幸茍且之言耳不足論也士之謀身至此亦可悲也夫

王導論

予觀王導之爲晉有以也哉自古開國建邦尙功利修戰伐其俗好武喜功其國家法度修立若是者必速彊而無內亂然當其亡也以爲大敵取之何則法制素立人畏而不敢犯故無內亂夫國小勢單而有所恃必敢鬭其人才可用則不能下人夫小國敢鬭而不下人大國之取也吳蜀是也諸葛亮治蜀法制謹宻兵武修立糧儲丰而器械精故以區區之蜀而魏人不敢侮亮旣死姜維恃其餘力黷武好戰而魏取之孫權之爲吳也江東才武之士悉用而無遺其將帥多可用之才權旣死而規略風聲不攺其舊孫皓不肯俯仰畏縮爲自守之計時用其武而晉取之故曰小國敢鬭而不下人大國之所取也夫政和俗弱畏患自守者多內侮其也內之彊有力者取之然不待其力盡勢窮則不亡何則內有彊力之臣而無所忌則必起然國人未去則去之也難非極不可復振之際則不可得東晉是也導相元帝於江東所以立國者不過賓延賢士招禮名勝設學校謹選舉力爲柔仁和厚之政而已夫當西晉之末羣雄並起天下大亂非有商君管仲之節制刻深以圖功利起怠惰收蓄天下才勇之士不畏勞苦往反與之深入力爭未有能立者也而導顧爲此豈其才不足歟或者曰導之意以爲限長江而與闗洛交兵相元帝而與劉曜石勒爭雄駕禦賀循紀瞻之徒而與外裔馳逐此百舉而百敗曽不如勿爲之愈也是以置江北之紛紛而爲保國之計苟無後世不遽亡之防而可矣夫王惇蘇峻之內侮桓溫桓之倔彊大則君廢大臣誅小則控制上流而朝廷奔命宜若朝夕而亡矣卒之劉裕取之於淩夷甚之後此固導之深圖也齊之政彊魯之政弱魯朝齊而齊先亡乃自古然矣

屈突通論

屈突通知隋之亡力不足以救也審矣然力盡勢極猶爲萬一之計其心皎然非負隋也通未及死而被擒其不死者非自免也唐救之也唐之爲隋之仇明矣通不負其所事而舎其生然忘其仇而食其祿責通報其怨非也天之所與通安得而報之君子於其仇度非所得報則不敢行其私然亦不敢忘其私故食其祿者通之罪也凡負恩圖存於可爲之時者得罪於通可也忠亦不足爲矣

裴守眞論

先王之禮不明於世日以廢壊遂至於滅亡者其初未始不自於諛夫盜儒茍欲媚世主之私而不務行先王之意而俯從今世之便也先王以至誠仁義之心誠意於禮樂之際齋明盛服如臨師保父母之嚴一有不中凶咎從之而使後世之污君習於安樂驕傲者勉而爲之其欲捨而從我也固已不勝其怠而諛夫盜儒又從而爲解說旁引曲取旣使之便其私意而又曰自義理之所安嗚呼先王之禮何從而興乎秦並六國典禮盡滅髙祖撥天下之亂庶幾其有興矣而叔孫通阿其意不能尊其所聞而行之乃爲是茍且滅裂之具而漢之禮終以不明則起於叔孫通之狥其君予讀裴守眞傳守眞善容典爲太常博士當時謂才稱其官至論射牲禮曰古者天子自射牲漢遣侍中令天子奠玉酌獻而已可也古今異宜不必射牲破陣慶善二舞入天子爲起守眞言古無天子立觀舞者請從古夫射牲古也勞而今也佚則從今立觀舞今也勞而古也佚則從古守眞非能法古也特從其佚便使人主便之而巳夫先王之禮惟惡夫好便而無制者而後爲是曲折制度之嚴也使有司之禮近於人情者非其至也嗚呼自秦漢以來天子之車服金珠翠羽婦人之服奇文巧畫房闥之玩仙美鬼怪可駭之物雕韋織毳非法之用皆有之矣推其禍本亂原未有不起於好便安者爲之也夫一守眞不足道也而世遂以才稱其官則知史說偸風瞽俗相扇而不知恥也可勝嘆哉

李郭論

雄傑好亂之士可服以天下之大義不可掩以匹夫之小數何也彼其心甘爲理屈不肯負人以其智幸而掩之得志其後必大亂凶悖放恣而後其志乃巳此不可不愼也漢髙祖苟一時之便僞逰云夢而執韓信𨿽能執信而信之反心自此生矣當此時髙才智士亦有輕其君之心故英布貫髙之亂繼踵而起者此非服英雄之道也李光弼提孤軍與安史健賊百鬭百勝其治軍行兵風采出郭子儀之右而當時諸將皆望風服子儀如敬君父而光弼之在彭城諸將巳不爲使子儀能使吐蕃謂父而史思明乃上書請誅光弼大扺光弼之實不及子儀之名子儀安坐而有餘光弼馳騁而不足予嘗思其故讀史思明傳見光弼使烏承恩潛殺史思明事而後知李郭之優劣蓋子儀之爲人至誠不欺主於忠信其胸中洞然大人也故靜則人安其徳動則人服其義光弼用烏承防使襲殺史思明此𨿽狡夫詭道之常態意其人必雄悍驃勇而中有所不可保信者市井之智盜賊之謀有時而用也不然何以召史思明之侮而田承嗣之膝獨爲尙父屈歟此於服人之道小矣嗚呼成事以材不若以徳服人以智不若以理惟徳與理始鈍終利以之治大以之行遠未之有悔也

韓愈論

韓退之以爲文人則有餘以爲知道則不足何則文章自東漢以來气象則已卑矣分爲三國又列爲南北天下大亂士气不振而又雜以南蠻輕滛靡嫚之風亂以西北悍魯鄙悖之气至於唐而大壊矣𨿽人才眾多如貞觀風俗平治如開元而惟文章之荒未有能振其者愈當貞元中獨卻而揮之上窺典墳中包遷固下逮騷雅沛然有餘浩乎無窮是愈之才有見於聖賢之文而後如此其在夫子之門將追防夏而及之而比之於漢以來齷齪之文人則不可然則愈知道歟曰愈未知也愈之原道曰博愛之謂仁行而宜之之謂義由是而之焉之謂道果如此則舎仁與義而非道也仁與義爲定名道與徳爲虛位道有君子有小人徳有吉有凶若如此道與徳特未定而仁與義皆道也是愈於道本不知其何物故其言紛紛異同而無所歸而獨不知子思之言乎天命之謂性率性之謂道修道之謂教曰性曰道曰教而天下之能事畢矣禮樂刑政所謂教也而出於道仁義禮智所謂道也而出於性性則原於天論至於此而足矣未嘗持一偏曰如是謂之道如是謂之非道曰定名曰虛位也則子思實知之矣愈者擇焉而不精語焉而不詳而健於言者歟

柯山集卷三十八

欽定四庫全書

柯山集卷三十九

宋張耒撰

議

文帝議

予嘗愛漢文帝以趙佗稱帝於南越遣陸賈奉咫尺之書馳一乘之傳曰今兩帝並立而無一使相通是爭也未嘗怒其爲帝而佗心感竭誠屈伏自痛不須叟而去其僭號諺云人之飲酒勸之飲愈不飲禁之飲愈飲夫佗之帝也必意漢惡其逼我而矜張以伐之夫如是則足以自張於國人而意亦且少伸矣今乃不然漢天子視我爲帝漠然如未嘗有則吾何以取重於國退而視其黃屋左纛非甚童騃必且以爲是果何用之物哉冒而居之且甚不安夫行所不安而求所無用佗老賊必不然也幸賈之來恨去之不亟耳文帝之防可謂得矣其智可謂絕人矣是合老子所謂不爭而善勝者也吳王不朝賜以幾杖故卒文帝世不反孝文之術毎務出此而賈生者乃欲以攺正朔服色盛言歲賂匃奴爲倒懸之勢欲以動之宜其以爲兒子之論而不信也

平江南議

予聞諸故老言樊若水不得志於李氏乃獻浮梁自采石濟江卒用其策取江南予嘗恨焉若水李煜之臣叛其主而來且不當受況獻策以滅其國乎是時藝祖西平巴蜀南朝吳越威徳響振而李氏自周以來國蹙民懼亡可立待朝廷使沿江諸郡大治舟師順流而下由歷陽趨金陵李煜不足亡也何患無策而用此姦人叛夫之計乎晉文不以原易信而諸侯服漢髙帝斬丁公以正君臣之大義予謂當若水送李煜使甘心焉不然正其叛主之罪而誅之以示天下江南君臣當望風向義之不暇豈不偉哉惜乎當時在廷無爲此言者也

韓信議二首

或問韓信服髙帝乎予曰韓信爲髙帝將數年當將重兵滅大國而動以武涉蒯通之邪說信無所顧召之而至令之而行何爲不服然則何爲卒反乎曰信服髙帝之智力而不服其爲人是以反也然則何也夫信之反非重失楚也在夫僞遊雲夢而執之也夫僞遊雲夢之計是市井下俚之智而萬乘之主親行之此信所以怏怏北面而薄其君以爲不足爲其下也夫暴奪人之富貴而幽囚之欲使夫雄傑者帖然而無怨非服之以徳屈之以理則不可夫以下俚市井之策而詐韓信彼身可執心輕其上矣彼且聞其計出於謀臣則君臣皆輕是不反何待然則爲髙祖者柰何必待夫反形明白乃明其罪引天下兵誅之耳信𨿽難制然不過數年而定一僞遊而韓信自爾出令天下誰敢信之歟

自古士有所負而功名見於世者未嘗有肯以身輕就人者也何者彼輕就人者其規矩準繩將在彼矣夫如是則我之所有安得盡布之哉且寶鏌鎁之利者不以試薪售和氏之璧者不以登門彼皆不求人而人求之若不得己焉而後卽之者亦自其理然也韓信當秦之亡天下之窮士也非有孔孟進退之節然蕭何獨察其非汲汲於求顯待之不厚禮之不至則不爲用也故以髙帝之倨必使其築壇齋戒備禮而後官之舉之三軍之下而加之諸將之上而不疑知不若是信將不滿而無畱心矣諸葛亮戰國之策士也髙臥於隆中其主就而後起而後能使劉備三分天下而伸於彊敵彼孫武求試兵法於宮人叔孫通度上所能行而蕝禮其事業功名卒以不顯有以也夫

楚議

楚𨿽三戶亡秦必楚楚人之志也而言卒驗何也曰殺人者必見殺虐人者還自虐自有覆載以來未以能免者何則天道也秦滅六國秦𨿽滅乎楚楚怨秦最深怨深者復之必力人事也此理之所必至也又何怪焉

老子議

夫人之生不殺之於袵席飲食之疾病則殺之於盜賊刑戮者過半矣則人之於死實未嘗知畏也而世之馭物者而欲物之畏不過示之以死亦惑矣故曰民不畏死柰何以死懼之茍爲畏死耶則吾取爲奇者而殺之宜民之不復爲奇也天下未嘗無刑而爲奇者不止則死之不足以懼物也明矣故曰若使人常畏死而爲奇者吾得執而殺之孰敢也夫物不患夫殺之者也萬物泯泯必歸於滅盡而後止則有常有司殺者殺之矣竊司殺者之常理而私之以行其畏非徒不足以懼物而未有不及者也故曰常有司殺者殺之夫代有司殺是代大匠斵代大斵匠希有不傷其手矣然則操政刑生死之柄驅一世之民使從之殆非也

說

詩雜說十四首

衛武公於厲王之時而自警曰愼爾出話敬爾威儀無不柔嘉夫柔其言言遜也蓋邦無道矣惟危行言遜可以免於禍故也

桑柔曰告爾憂卹誨爾序爵夫爵未嘗無序也序之者使賢者尊不肖者卑而已召旻曰彼疏斯稗不能序爵故也捲阿之詩曰爾土宇昄章夫治天下者𨿽無事於恢大幸而治得於內則土宇廣於外蓋人歸者眾則各以其地附之矣故周公之時斥大九州之界建侯之數過於商之末世而攷之傳記無周公斥大之事所謂治得於內則人附之者眾非周公侵伐攻取而得之也夫土小地削非政之病然政亂於內則人相與擕持而去人去之則地隨以削故芮伯所以憂心殷殷念我土宇而凡伯之刺幽王以日蹙國百里而上陳先王之盛時曰日辟國百里也蓋土宇昄章與夫蹙國百里者所以觀治亂之迹也

姜嫄生后稷而謂之生民者蓋后稷教民食食者民待之以生故也故思文祀后稷之詩曰立我烝民莫匪爾極蓋免於死之謂生免於僕之謂立食而後免於死亡顚僕之患則后稷之於民實生之者也

生人之道尙明故施政之堂曰明堂事神之道尙潔故文王之廟曰淸廟禦侮之道尙肅故宮室之墻曰蕭墻明不蔽也淸不污也蕭不亂也

老子曰自後者人先之成王時率農夫播厥百谷而曰駿發爾私使之先公而後私故也治田者曰雨我公田遂及我私先公而後私故也夫惟成王自後是以民先之

有客宿宿一宿爲宿宿宿者凡一宿者再也有客信信再宿爲信信信者凡再宿者再也夫如是而猶欲縶其馬旣行矣又薄言追之則微子所以爲在此無斁而周之臣子爲好善而不厭也

執競武王無競維烈此方言武王之事而不及其成故曰執競而巳

武奏大武而後曰於皇武王無競維烈武王之事旣成而見於樂則大矣美哉執競不足以言之也故曰於皇武王也皇之爲用者道其事則美也故於大武言之蓋武盡美矣

成王之時天下己治矣乃曰將予就之繼猶泮渙然則承文武之緒而天下猶有泮離渙散之患者何耶蓋文武之徳大矣泮然而離無有不至渙然而散無有不及洋溢滂肆至於成王將繼而圖則所謂我其收之也示我顯徳行者夫徳行固道之顯者也而成王尙欲使示之以顯徳行者蓋學之始其道當然也以其徳行之幽者未足以知之故曰示我顯徳行非獨成王爲然伊尹之告太甲言明言烈祖之成徳夫以言爲未足而明言之未足以言祖之道而言祖之烈未足以言徳之妙而言徳之成則亦以太甲始進於學之故也

成王懲周公之事將毖後患使後之知人不復如前日之惑而首之以求助何也蓋昔之不知周公之聖出於無助故也何以知其然耶夫成王在廷之臣聖莫如周公而賢莫如召公周公之爲師召公固不悅之矣召公且不悅則在廷之臣豈復有能辧而言之者耶此成王所以懲前日之事出於左右無有助之者則其懲後患而首之以求助不亦宜乎破斧刺朝廷之不知蓋舉朝廷而刺之舉朝廷之不知則孰爲成王之助哉

閔予小子遭家不造方是時成王初卽政溢者未收泮渙者未圖則法度未立而功未成故曰不造告成大武則成王旣除喪而卽政其武功足以嗣其先君故曰矯矯王之造夫成王寵受武王之武功而武功則矯矯然徵伐四方以成祖考之業而王業於是成矣蓋治至於可以用師者治之成故善人爲邦至於可以卽戎而後爲功也周公之戒成王以立政卒之以詰爾戎兵以陟禹之迹豈非詰戎兵者政之終歟成王之徵伐其見於書者伐奄伐蒲之類是也

思馬斯臧良馬也故曰臧思馬斯才戎馬也故曰才臧者言其徳才者言其用陳於禮者尙徳用於戰者尙才故也斯馬思作作者用馬也故曰作用者習戰習其動作之節而已矣思馬斯䢐駑馬也故曰䢐言姑足以行而已矣駑馬馬之下者也故其類亦下故曰有驔有魚豪骭曰驔二目白曰魚驔則無取於良二目白者目病也是謂四種之馬

天下之亂起於無禮無禮起於衣食不足衣食不足起於經界不正井田不均溝洫不修田事不勤先王深知禮義之本原起於稼穡之際故其於省耕勸農之事常首先天下之政故成王之涖政也召康公戒之其急必以民事而公劉之詩所述其先不過乃埸乃疆乃積乃倉而巳其後周遭變而述先公風化之所由而爲七月之詩其急不過授衣以備寒舉趾以歷田備事之細至於采薪剝棗朱裳索綯之煩其時之謹至於秀葽鳴蜩斯螽蟋蟀之細則夫先王所以推本而要以成天下之務𨿽至煩而不厭者誠風化禮義之本莫不出於此故也予嘗攷信南山大田楚茨之詩刺幽王之失政推本其故以爲田萊多荒其陳先王之盛時上勤於防農下力於治田之際自我黍與與我稷翼翼我倉旣盈我庾維億而中陳祭祀賓客之儀俎豆禮樂之備至於永錫爾極時萬時億又曰神嗜飲食使君壽考信南山之所陳始於禹之甸南山曽孫之田原隰廬立於中田植於疆埸次之以淸酒騂牡以享於祖考而終於報以介福萬壽無疆大田甫田之所述其初自於曽孫之能勸其民而農夫之能聴其上不怒以交其歡饁之以致其厚而終也報以介福萬壽無疆又曰以享以祀以介景福夫受莫大之福而其君有安寧祖考之樂此天下之至美極治之際也而其來出於倉庾之盈原隰之治田廬之修勸相之時而後乃及於禮樂祭祀之事蓋衣食不足於下則禮樂不備於上禮樂廢則亂隨之而作夫惟田事備而衣食丰衣食丰而禮樂備禮樂備而和樂興和樂興而人君有福祿壽考之盛此詩人深探其本要其終審乎治亂之要而後其言之序如此也而諸侯助成王祭其歸而遣之也其戒之以王釐爾成來咨來茹遂及於暮春新畬之事來麰康年之祥錢鎛銍艾之細蓋治其國者其要莫急於此則王之戒略於庶事詳於農事者由此故也𨿽然豈獨成王爲然哉蓋自先王以來未有不如此者髙宗之戒諸侯也曰天命多辟設都於禹之績歲事來辟勿予禍適稼穡匪解夫建天下之諸侯飭來辟之嵗事而止於稼穡之勿懈豈非事之所當先者歟夫惟王之所以戒諸侯者莫不首於農而五載而巡四嶽其較諸侯之善惡以觀其國之治亂而制吾之賞罰也其慶始於土地辟田野治而養老尊賢俊傑在位未與焉其罰之也始於土地荒蕪而遺老失賢亦未與焉夫惟戒諸侯之事莫急於新畬之勤制諸侯之賞罰莫先於田野土地之政則夫先王之意槪可見矣魯侯之頌也始於駉而駉之美首於務農重谷次之以有駜之美卒章曰自今以始嵗其有則夫成王髙宗汲汲於此不亦宜乎夫始之於農教之勤而終於有年之慶者誠以諸侯奉上之先務在是故也由是觀之則周之戒諸侯未嘗不然非獨臣工如此也

或問王風之詩凡十篇而閔周之詩四焉方是時平王東遷丰鎬爲墟文武之舊已掃地矣此黍離所以閔也兵敗禍結國勢危蹙此兔爰之所以閔也風俗衰薄室家不相保此中谷有蓷所以閔也國家有是三者閔之宜矣君子陽陽之序曰君子遭亂相招爲祿仕全身逺害而已蓋君子猶未去也辭尊居卑辭富居貧甘爲勞辱而不恥耳未至於大亂何遽閔之哉答曰序此詩者其知道乎國家之患莫大於有君子而不能知小人在位而賢人在下也其小人不爲盡心未害也至於君子不爲盡心苟求免於饑寒熟視其禍而不肯救者國必亡故曰邦無道富且貴焉恥也彼皆恥之而甘貧賤誰與圖其國乎不亡何待此知防君子所以嗟傷而閔之也彼黍離兔爰中谷有蓷之亂使有君子其至是乎

諱言說

髙宗自誅長孫無忌放褚遂良等後天下以言爲諱者二十餘年其後一禦史嘗抗論一不急事時謂鳳鳴朝陽方其以言爲諱也武氏不出房闥而取其國天子自殿陛之下門闕之外顚倒錯亂無由知之而其左右忠臣良士豈無良防善計亦不敢告故以牡奪雄坐房奧移廟社犯天下之至順爲天下之難成而有功此譬如盜入主人之家執其主塗其耳目而惟其所爲何求而不得哉張子曰天將亂人之國則必使諱人之言人之愛其身其寢食起居有少異焉而人告之則必信之又從而治之夫如是則可以終身而無疾今其寢食起居類非平人之狀而其親戚朋友旁視而不敢告一日疾作而死矣太宗以蘭陵公主園賞言者其直百萬非好名也事當然也

敢言說【原注爲紹聖而作】

漢王鳳以外戚輔政殺王章以杜天下能言之口而梅福以南昌尉上書顯攻之而不忌唐文宗時宦人握禁兵制天子樞密使權過宰相誰敢少忤其意而劉蕡對策肆言其惡斥其簒弒廢立之罪而明皇時李林甫爲相幾二十年固寵市權愚瞽其君內助楊氏之勢外成祿山之亂補闕杜璡嘗再上書論事斥爲下邽令林甫以語動其餘曰立仗馬終日無聲飫三品芻豆一鳴則黜之矣後𨿽欲不鳴得乎由是諫諍路絕矣夫林甫之威未慘於漢廷之外戚唐文宗之宦官也而梅福劉蕡敢犯之而林甫徒以區區貶斥而天下之士震怖如畏虎狼其故何也王鳳得政之初帝失徳未深猶可與論道理商成敗而漢之公卿猶有賢智忠義之士也文宗太和二年名臣在朝者如裴度李絳韋處厚之徒猶數人公卿侍從之間差可告語其勢猶足以持典刑也故此二子者非妄發恣行而心實有所恃也若林甫之時人主昏淫於上視天下之治亂如越人視秦人之肥瘠不可與言矣而朝廷之士有一介之善略能別黑白者林甫斥逐之而無餘矣國中空虛無人上下內外皆從君於昏者也而天下之士𨿽欲有言何恃以救其禍乎此人之所甚畏也嗚呼國無善人國非其國也可不懼哉明皇嘗論林甫曰此子妬賢嫉能無與爲比則其時人物可知也

亂原說

國家之亂常在夫違理害事最深最要而世主甘心不悟處之不懼若有物焉而左右之此天之所培壅將使爲亂原者也西漢之亡也以外戚東漢之亡也以宦者方其未亡也皆嘗有過矣然人主安之而不忌信之而不疑卒至於大亂而自亡此豈非天相之哉唐之髙中制命婦人一奪其國一殺其身明皇玩異類而胡羯猖狂身播國屯徳宗輕於用兵瀆武不戒而叛臣內侮禍連不解文宗知人不明信用狂妄欲求大功卒成甘露之禍凡百君子見本可以知末觀防可以知著蔡景之淫亂子產曰僑聞之如是者恆有子禍子產豈求之他哉

柯山集卷三十九

欽定四庫全書

柯山集卷四十

宋張耒撰

序

送秦少章赴臨安簿序

詩不云乎蒹葭蒼蒼白露爲霜夫物不受變則才不成人不涉難則智不明季秋之月天地始肅寒气欲至方是時天地之間凡植物出於春夏雨露之餘華澤充溢支節美茂及繁霜夜零旦起而視之如戰敗之軍捲旗棄鼓裹創而馳吏士無人色豈特如是而巳於是天地閉塞而成冬則摧敗拉毀之者過半其爲變亦酷矣然自是弱者堅虛者實津者燥皆斂藏其英於腹心而各效其成深山之木上撓靑雲下庇千人者莫不病焉況所謂蒹葭者乎然匠石操斧以遊於林一舉而盡之以充棟梁桷杙輪輿輹輻巨細彊弱無一不勝其任者此之謂損之而益敗之而成虐之而樂者是也吾黨有秦少章者自予爲太學官時以其文章示予愀然告我曰惟家貧奉命於大人而勉爲科舉之文也異時率其意爲詩章古文往往淸麗奇偉工於舉業百倍元祐六年及第調臨安主簿舉子中第可少樂矣而秦子毎見予輒不樂予問其故秦子曰予世之介士也性所不樂不能爲言所不合不能交飲食起居動靜百爲不能勉以隨人今一爲吏皆失巳而惟物之應少自偃蹇禍悔隨至異時一身資養於父母今則婦子仰食於我欲不爲吏亦不可得自今以往如沐漆而求解矣予解之曰子之前日春夏之艸木也今日之病子者蒹葭之霜也凡人性惟安之求夫安者天下之大患也遷之爲貴重耳不十九年於外則歸不能霸子胥不奔則不能入郢二子者方其羈窮憂患之時陰益其所短而進其所不能者非如學於口耳者之淺淺也自今吾子思前之所爲其可悔者眾矣其所知益加多矣反身而安之則行於天下無可憚者矣能推食與人者嘗饑者也賜之車馬而辭者不畏徒步者也茍畏饑而惡步則將有茍得之心爲害不旣多乎故隕霜不殺者物之災也逸樂終身者非人之福也

送李端叔赴定州序

某爲兒童從先人於山陽學官始見端叔爲諸生某𨿽未有知意巳相親後幾二十年端叔罷官四明道楚某又獲見某時巳孤端叔弔我悲懷如骨肉後凡再遇於京師今其再也然端叔毎別數年一見其議論益奇名譽益髙今朝廷士大夫相與稱說天下士屈指不一二必曰吾端叔也元祐八年蘇先生守定武士願從行者半朝廷然皆不敢有請於先生而蘇先生一日言於朝請以端叔佐幕府蘇先生之位未能進退天下士故用子如此然其意可知也某蘇先生門人之下列也其親慕端叔不足怪庚午某臥病城南門無犬雞晝臥愔愔端叔嘗夜過我以燭視我面目見疾有間喜動詞色訪覓醫藥以至無恙我之道藝無取名譽不振端叔獨拳拳於此何也然端叔與予外家通譜於我舅行也豈其出乎此非耶八年十月過我告以將北求予言爲贈行予在交遊中巳號爲多言其敢有愛於子爲今中國患者西北二敵也狙伺我久矣西小而輕故爲變易北大而重故爲變遲小者疥癬大者癰疽也自北方罷兵中國直信而不問君臣不以掛於口而慮於心者數十年矣吾知其故誠知彼之不能輕棄吾之重幣也有司如故事嵗時發幣車馬出門而北顧無事矣凡爲是說者謂非敵情則不可然人度量相逺未可以什百計也世固有得一金而喜者何必金帛數十萬亦有得國於人而不厭者數十萬金帛未足賴也往趙元昊未反時中國不爲備禦猶今日之信北也一旦不遜中國震動視其治軍立國驕逆悍鷙豈特河隴間一羌酋也吾安能復以羈縻其父祖者制之也哉且雄傑之才未嘗絕於世不在中國必在外裔髙皇帝以气吞中原之雄而冒頓張於匈奴髙帝終無以困之魏滅蜀晉滅吳大敵巳盡而苻石騖於中國祖宗芟夷僭亂天下聽順無復偃蹇而久之元昊叛於羌自是以來又數十年矣某聞今北邊要郡有城隍不修器械苦惡屯戍單寡然跬步彊敵而人不懼者誠信之也梟鴟不鳴要非祥豺狼不噬要非仁也見其不鳴謂之孔鸞見其不噬待以犬馬吁亦過矣定武敵衝也其容有悔乎某頃在洛陽與劉幾者語邊事幾老將也謂某曰比見詔書禁邊吏夜飲此曹一旦有急將使輸其肝腦而平日禁其爲樂爲今役者不亦難乎夫椎牛釃酒丰犒而休養之非欲以醉飽爲徳所以增士气也某聞定武異時從軍吏士丰樂豪盛而今燕豆蔬惡終日受享腹猶枵然官吏貧窶有愁苦無聊之心且朝廷旣委所當費而不愛矣將軍將重兵臨方面天子屬以何事而與持籌小吏日夜計口腹之贏此何爲者也眞能遂不費一錢才得幾何哉子從辟以佐帥軍事與有責矣挾端叔之學問詞章而從蘇先生如決大川而放之海是則予無以贊子矣

送吳怡序

吾友吳熙老好學樂善敏於爲吏不茍於其職嘗主簿於蘄之羅田部使者才之使尉黃岡予舊與之相聞而來黃岡也予方坐事屏居而熈老獨喜從予遊予謂之曰予棄人也又負罪於有司子與罪人遊且累君熈老不謂然尢喜予翰墨言語得之輒寶藏予年老多病學問日衰落文字尢荒梗熈老所求十不能答一二而熈老意益勤不倦夫人之好惡之不可解如此居黃岡無數月又遷蘄水丞將去黃求予言贈其行予爲之不能無言曰子盍觀於貨乎所操者愈奇則藏之也愈深知之者愈寡然一旦而得所售則萬金之直有不較而樂輸之者方其未售也閉肆而處終日寂然其鄰里莫知也而持盤賣餅兒日一操盤而出自譽其貨呶呶也十人之聚則往卽之自旦至夜勞力如此得百錢之直之外則偃然有過望之喜矣夫所操者不厚則自處也薄夫自處也薄則亦無所不至矣其理然也君子進徳修業夙夜彊學其所操者豈萬金之貨也哉吾願熈老好學愈勤樂善愈富爲吏而有賜於民多積而深藏之自愛而重出之則將名譽充於四海出入紫闥訏謨黃閤也可跂而俟也敢以是爲遺行之言

曹昧字昭父序

大梁曹昧涕泣告予曰我不幸蚤孤旣長而族人言爾先人名爾昧字爾曰昭父予實用之而未能言其說子盍爲申言之乎予曰昧之必昭譬之夜必有旦晦必有明也莫或使之而理未嘗不然其在人則善惡是巳爲善於家而受爵於朝車服以旌之名號以表之爲不善於幽而刀鋸斧鉞從之其始也人莫或知之而其著也莫之能掩詩云潛𨿽伏矣亦孔之昭子先人之訓子至矣予𨿽欲言之何以復加子敬之哉

楊克一圗書序

甥楊克一夢人授圗書凡三十有一體大抵皆其姓名字變易疊出頗奇惟古人有言夢者想也形神所不接而夢者因也夫因者想之變其初皆有兆於予心遷流失本其逺也巳甚故謂之因然其初皆想也而世不能明其故以所因者爲非想而得夫使如至人之無想歟則無夢矣豈有有夢而非想者哉予見爾之好圗書幾癖矣心思手畫惟怪之爲求則其夢授於異人何足怪哉好射者夢良弓好樂者夢奇聲何則志固在是也爾以爲是三十一圗書者皆非平日之所思則正昔人之所謂因者也精神遷流何怪不有古人或以攷吉凶明將來三十一圗書曷足怪也哉爾以是思之將復有得矣圗書之名予不知其所起蓋古所謂璽用以爲信者克一旣好之其父補之愛之尢篤能悉取古今印法盡錄其變謂之圗書譜自秦漢以來變制異狀皆能言其故爲人篆印璽多傳其工有自逺求之者數爲予言予不省之獨愛其用心不侈致精於小事末務故並錄焉

祕丞章防明發集序

古之論人攷其人不計其功士固有其才可以有爲而不幸不及施與旣施而中奪者何可勝數而中才常人乘時以功名顯者世常有之孟子曰若夫成功則天也夫成敗系天者其未可以賢不肖必也司馬子長論李將軍爲將其言哀痛反覆深悲其無功以爲百姓知不知皆爲垂涕至論霍去病無他美獨曰常有天幸不至乏絕夫子長不少假借於屢勝之去病而獨拳拳於老死之李廣何哉彼惟深痛夫庸人冒時以取名而豪傑之士制於命而不得少就其志故其與奪之際如此嗟夫豈獨人事哉凡物亦然夫夏生殖而叢棘能有所庇疾風烈寒大木百圍僵而死秋水時至溝畎有一漑之功而嵗旱淵竭江河不足活魚鱉物固系其所遭者哉今年春予遇友人防稽章邦老於宛邱一見予再拜泣涕出其先人祕書君詩文三編及其行狀求予文以爲之序其文章議論甚髙而嘆其不大設施也

潘大臨文集序

士有聞道於達者一防其意渙然不疑師其道治其言終身守之而不變甚者或因是以取謗罵悔吝而不悔其心視世之樂無足以易之者亦可謂有志之狷士矣彼其心以爲不有得於今必有知於後故甘心而不辭夫旣巳盡棄世俗目前之所樂而獨待夫寂寥不可知之後世則亦可悲矣予友潘大臨字邠老其人也邠老故閩人後家黃州崇寜中予以罪謫黃州與邠老爲鄰邠老少學爲人則巳不能合其鄕人眾不悅之邠老獨與當世知名士遊往往屈輩行與之交嘗舉於有司與千百人偕進偕退無知其才而力振之於困者後予防恩去黃居於淮陰聞邠老客死蘄春予爲之太息出涕政和之初邠老之子戅旣免防拜予於宛邱出其先人之文章若干捲求予爲序予知邠老爲詳義不得辭而自視亦世之窮士也其勢力曷足振邠老於無聞未必不奪邠老之文而並棄之也而邠老生死之不遇如此

送秦觀從蘇杭州爲學序

秦子善文章而工於詩其言淸麗刻深三反九復一章乃成大抵悲愁淒婉郁塞無聊者之言也其於物也秋蛩寒螿鵯鵊猿狖之號鳴也霜竹之風冰谷之水楚囚之越羈之呻吟也嘻秦子內有事親之喜外有朋友之樂冬裘而夏絺甘食而淸飲其中寜有介然者而顧爲是耶世之文章多出於窮人故後之爲文者喜爲窮人之詞秦子無憂而爲憂者之詞殆出此耶吾請爲子言之古之所謂儒者不主於學文而文章之工亦不可謂其能窮苦而深刻也發大議定大防開人之所難感內足以正君外可以訓民使於四方鄰國寢謀言於軍旅敵人聽命則古者臧文仲叔向子產晏嬰令尹子文之徒實以是爲文後世取法焉其於文也雲蒸雨降雷霆之震也有生於天地之間者實賴之是故系萬物之休戚於其舌端之語黙嗟夫天地發生雷雨時行子獨不聞之而從艸木之虫危枝之翼鳴呼以相求子亦窮矣夫古之所謂儒者所用之國無敵若臧文仲叔向子產晏嬰令尹子文其望孔子亦逺矣而其功烈亦足以振顯一時故猶能以儒者之效名一世夫不足以治國而能知今古攷妖祥紀事實多聞而博通則古太史氏之職而初不以是爲儒者也楚左史倚相能讀三墳五典八索九邱而楚之治不責倚相由是言之古之論史與儒異事而司馬談爲太史號通古今善文詞猶曰文史星歷近乎卜祝之間主上以倡優畜之其尊禮不如公孫丞相汲黯此則漢之初猶有古之遺俗在也嗚呼儒之名實不正久矣自漢以來聖賢之學廢而孔子之徒皆以其師之書自重於世聚徒而授之若是者當時皆以儒之名歸之而司馬談序九流儒者才當其一彼未嘗見其眞而信當時之所指故從而論其失而班固以爲出古司徒之官嗚呼何其陋也儒者之治天下九流之列皆其用也顧與淺術末數各致其一曲者同哉吾意今儒者之所學古大史之流而非世之所急也子享其全無食其餘據其源無挹其流子方從眉山公其以予言質之而歸告予也

送張堅道人歸固始山中序

予元丰末年與至柔生防予宛邱予時年壯嗜酒馳騁世樂𨿽知至柔懷道而未暇問也爾後絕不相聞至今蓋十有八年而予出入朝廷用捨榮辱之變歷之傋矣退視其軀亦駸駸於衰老疲病之境矣建中靖國元年出守汝陰一旦至柔惠然訪予於郡齋視其精爽動作與宛邱見時不少異旣攜其平生所嘗試之方授予以濟其病又教予以養性之妙其言曰大道甚簡守心而已守心無他守一而已靜一之極則通四達而眞气應之大非意之所能測言之所能盡也得者知之矣眞气來降則百疾除而永年矣經曰無視無聴抱神以靜形將自正必靜必淸無勞汝形無搖汝精乃可以長生老子曰虛其心實其腹弱其志彊其骨心虛志弱則腹自實骨自彊矣是道也智者得之爲止觀司馬子防得之爲坐妄皆一道也此皆眞人修身之要而今人忽之乃苦其形骸妄想變怪吞餌金石去古道逺矣予三復其言因盡屏其平日之所聞伏而思之若有悟焉抱朴子談道數十卷而曰若夫至道則尺素而足信謂是乎如吾至柔之論則尺素爲多矣至柔隠居固始之野人莫見其面而時爲人治病將歸求予書予書不工因志其所敎以告世之好道而不得其要者

賀方回樂府序

文章之於人有滿心而發肆口而成不待思慮而工不待雕琢而麗者皆天理之自然而情性之道也世之言雄暴虓武者莫如劉季項籍此兩人者豈有兒女之情哉至其過故鄕而感慨別美人而涕泣情發於言流爲歌詞含思淒婉聞者動心焉此兩人者豈其費心而得之哉直寄其意耳予友賀方回博學業文而樂府之詞髙絕一世攜一編示予大抵倚聲而爲之詞皆可歌也或者譏方回好學能文而惟是爲工何哉予應之曰是所謂滿心而發肆口而成𨿽欲已焉而不得者若其粉澤之工則其才之所至亦不自知也夫其盛麗如遊金張之堂而妖冶如攬嬙施之袪幽潔如屈宋悲壯如蘇李覽者自知之蓋有不可勝言者矣

許大方詩集序

同塵子許君大方吏於海陵謂予言平生仕宦四方所至輒爲詩句文篇未嘗廢也亦輒集爲一書求人爲序取以冠於篇首今海陵之集將成矣子其爲我序之乎予曰士方其退於燕間寂寞之境而有以自樂其樂者往往英奇秀發之气發爲文字言語超然自放於塵垢之外蓋有可欣者然一行爲吏此事便廢敲朴喧囂牒訴倥傯旣已變易其平生矣風雲之觀混於泥塗泉石之想變於闤闠俗慮日進道心日消嗚呼士之道藝不進者以此許君以瀟灑出塵之姿屈首徼祿於小官又吏於僻逺職事之外宜其有憔悴無聊之嘆尙何暇注心於筆研文墨之間耶然旣巳粲然成編矣其中非有過人者其能爾耶是予所以喜爲之序也

宗禪師語錄序

諸聖傳心不由文字從來建化咸立門庭蓋言爲道詮執之則爲大病語乃聲法透得方具少分則夫言亦末矣四祖宗禪師黃龍心之嫡子臨濟之裔孫學最上乘悟第一義徧參尊宿法席歸住四祖道塲雄啟度門明政令𨿽洪鐘巨震固嘗動地雨花然古澗寒泉飲卽喪身失命至於拈槌舉唱斯辧宣門人記爲後錄若干捲已醜孟冬其門人義和攜以示予求序冠其篇首勉爲書此幸無誚焉

錢申醫錄序

予嘗愛太史公述倉公傳爲記自齊侍禦史咸至齊文王病凡數十人其察脈觀色所用藥劑湯熨之法皆載之以爲後法所謂黃帝扁鵲書今巳不盡見而其遺法往往見於此世醫所宜刳心而學者也尙何議焉予頃年謫官齊安鄰郡蘄春有龎安時者髙醫也其於黃帝內外甲乙諸書深矣予嘗從之遊喜聞其說而不能盡究也居無幾何安時死予爲志其墓因求其平生所嘗治病或奇證變有人不能曉者使具其說與所用藥欲載之墓志之後以爲後法而其家不甚曉知𨿽有所疏陳數十條皆無倫敍勉擇十餘事載之而予至今以爲憾也近宛邱閒居吳人錢申以醫錄授予得之欣然蓋申善醫而著爲錄其治疾之嘗效言其察脈觀色之方而往往著其藥物之劑嗚呼其用心可見矣憾予不學醫不能與君上下其論願益勉之求世之髙醫而問焉子將有得焉

李徳載字序

表弟李成甫名公輔告予以不安其字也求易之詩不云乎其車旣載乃棄爾輔載輸爾載將伯助予無棄爾輔員於爾輻屢顧爾僕不輸爾載夫車之所載或安焉或輸焉系之於輔之棄與不棄而已則輔之於車功亦大矣𨿽然輔之於物有功於車而非車也考一車之物而輔不與焉然正六轡謹輪輻僕在前焉伏軛而輔不至則車不安登險而憂傾涉淖而憂濡視車中之載如寄物焉且天下之物固有相須不同域而相成者豈獨輔也哉千金之裘成於工人之寸鍼南越之箭激於飛鳥之遺羽玉蘊於石而金髮之兵切於膚而甲拒之故其在人則學是也夫學之於人非性之所素能也而性不得學則不明故夫子曰我非生而知之好古敏以求之夫人之於天者其道素具矣四端之於我非外鑠我者也堯舜之於塗人其本則一而巳彼爲是堯舜塗人之別者學不學異也性在巳學在物自外而視之相去亦逺矣而堯跖由之物固不能無所待而獨成哉夫學有道道有序循其序而積之者行而能逺渉而能髙下則鳥獸虫魚器械服物之理無不通中則修身正家治天下之業無不立上則達性命通死生官天地府萬物獨立於萬物之上而無與爲侶而學庶乎至矣𨿽然有患忽小而務大躐等而求至者吾惡之久矣自燕之秦者必之晉自魯之楚者必歷衞天下之所共由而不能越者也夫無見乎小而能明大與不涉乎等而能速至者其可信也哉故保信以爲車力學以爲輔而載爾徳焉則周流天下徜徉海外以求子所欲其有不得者乎子以徳載易之

柯山集卷四十

欽定四庫全書

柯山集卷四十一

宋張耒撰

記

漢世祖光武皇帝廟記

南頓令江君惇裕以書屬某曰吾邑有漢世祖光武皇帝祠邑人奉祀甚謹而昔人所記陋甚君爲我述焉將刻石以詔後世某辭之不可謹按光武皇帝以哀帝建平元年生於濟陽而皇考欽實爲南頓令帝嘗從父於此旣得天下亦屢臨幸蓋平生之所遊處則邑之有祠所從來久矣豈獨冰早疾癘之請有賜於民亦其功盛徳尊後世有不能防者故南頓之民世詞之惟謹蓋無足怪漢自成哀不君權歸外家王莽卒盜而有之天下大亂民心思漢惟世祖以匹夫起田畆出入行陣躬夷大難勇無堅敵智無遺防故能祀漢配天光復舊物一時羣雄芟夷略盡撫有方夏覃及蠻貊聲教所曁比隆武宣是宜暴鷙彊伉玩兵黷武視民如艸芥而不講於治國之事也而武功旣成海內旣定則抑功臣進文吏投戈講藝息馬論道英偉之度屈於禮樂驍猛之气束於儒學惇尙經術賔延儒雅開廣學校修明典禮煥然一變舊漢之俗蓋嘗以爲吾理天下欲以柔道行之至於明章繼志承統纂修洪業典章文物粲然大偹故後世言禮樂稽古稱東漢焉孝和以後漢徳不競破壊板蕩可謂極矣而仗節死義之士如袁安楊震李固陳蕃之徒救於上符融郭泰範滂許劭之徒助於下矜尙名節以震激衰蹈死而不悔至於獻帝人主特號而巳而曹操終不敢身自取之彼其心誠有所畏故也蓋禮樂之功風化之美足以保國長世如此皆世祖之遺烈也嗚呼自三代以來一人而已建武十九年南巡進幸南頓縣捨置酒防賜吏人復南頓田租一嵗父老前叩頭言皇考居此日久陛下之寺捨每來輙加厚防願賜復十年帝曰天下重器常恐不任日復一日安敢逺期十嵗吏人又言陛下實惜之何言謙也帝大笑又增一嵗中元元年又復南頓徭役同於濟陽則帝之於是邦豈若他邑漠然而已乎髙祖曰吾萬世後魂魄猶思沛吾意光武於南頓亦云

咸平縣丞防酴醿記

咸平五年詔以陳畱之通許鎭爲咸平縣先是章聖皇帝幸亳祠老子道通許築宮以待幸旣爲縣卽以宮爲縣令治所主簿居中書府而樞宻府爲尉捨熙寕某年始置丞於是遷縣尉於外而丞居焉丞居之堂庭有酴醿問之邑之老人則爲樞宻府時所種也旣老而益畨延蔓庇覆占庭之大半其花特大於其類邑之酴醿皆出其下蓋其當時築室種植以待天子之所休必有珍麗可喜之物而後敢陳是以獨秀於一邑而莫能及也每思唐自天寶以至於周曆嵗數百天下未嘗無戰其治安僅足以小康而禍敗嘗至於大亂自安史以來藩鎭四據而天下無完國降及其末分裂攘奪至五季而中原正朔之所加僅止門閾之中惟我藝祖神宗受天休命神武四逹馬首所向破滅摧伏於是劚百年之蟠據合歷世之分裂數百年間禍根亂源薅翦堙塞大掃而無餘矣肆我章聖皇帝誕承祖武以無防大功寛賦薄徵順天養民四方無虞休養滋息如人之疾病蠱敗醫者旣擊逐鉤取其累年之蠧矣而後爲之調利撫養安居美食以使之丰腴而彊堅也由是觀之自開元以來至於章聖而天下之人始復見大治之全國嗚呼亦可謂盛矣於是封防山禪梁父祀後士祠老子汪洋四方以明示得意聞之古者天子巡幸所至郡國必建原廟所以廣孝防示後世而況當太平之盛時講一世之大禮八鸞之所經六龍之所駐可以昭後世示子孫以爲歷世之大訓成法者宜如何哉是宜一艸木一瓦礫皆當防守保藏無敢棄壞以無防祖宗駿功成烈而使知夫百餘年間地平天成養生送死而無憾者誰之力也酴醿之生當是時沾嘗沾雨露之濡近日月之光與夫旄頭屬車皆爲一時之物矣可不愛哉

冰玉堂記

熙寧中予爲臨淮主簿始得拜劉公道原於汴上是時道原方修資治通鑑而執政有素髙其才者欲用以爲屬道原義不屈遂與絕復以親老求爲南康酒官故書未成而去予旣慕公之義而望其眉宇聴其議論其是非與奪之際凜然可畏而服也士大夫皆曰劉君之賢非獨其信道篤立心剛博學洽聞之所至是蓋得父之風烈公之父諱渙字凝之有詞學爲小官數以事屈在勢者節髙不能容於世年五十餘爲潁上令卽致仕歸隠於廬山築室種蔬而食之無求於物人皆師尊焉於是旣老矣公歸廬山無幾何得疾以元丰元年九月防公諱恕道原蓋其字後十餘年而當元祐元年予受詔校資治通鑑於祕書省是時公同時修史之人往往而在道公之事本末尢詳皆曰道原防介剛直其在必欲逹其道不以一毫挫於人者也方其激於義而作𨿽足蹈坎井手攬虎兕視之若無見𨿽古烈士或愧焉平居自負經濟大略而視其爲吏則嚴簿書束胥吏撫鰥寡繩豪猾纖悉曲當皆可爲後法其學自書契以來以至於今國家治亂君臣世系廣至於郡國山川之名物詳至於嵗月日時之後先問焉必知攷焉必信有疑焉必決其言滔滔汩汩如道其閭裏族黨之事也其著書有疑年譜年略譜通鑑外紀十國紀年惟十國紀年先成世傳之世以比遷固歆向公亦自以不愧而自蔚宗以降不論也當時司馬君實歐陽文忠號通史學貫穿古今亦自以不及而取正焉凝之晚善養性篤行老益壯年八十一後道原數年卒累言至屯田員外郎其終也未嘗疾浴沐正冠而絕嗚呼亦異矣元符中予謫官廬陵道原之子義仲主簿於徳安敍其大父與父之事於予且曰頃眉山蘇子由嘗道廬山拜我大父於牀下出而嘆曰凜乎非今世之士也其卒爲詞以哭曰凝之爲父與道原之爲子潔防不撓冰淸而玉剛鄕人是其言名吾大父故居之堂曰冰玉君爲我實記之予曰昔司馬談能推明孔子作春秋之意欲爲史未成以授其子遷而遷遂能网羅三代放逸舊聞馳騁上下數千嵗成一家之意與六經並傳父子之於文學美矣而風節無聞焉疏廣疏受於漢宣帝有師傅恩而父子一旦棄去視捨富貴如棄塵垢骨肉之際風節同矣而文學無傳焉孰若君家父子文學風節煇焯並著名立於父而顯於子千載之逺四海之廣而一家擅之嗟乎世固末嘗有也始予應舉時與道原之弟裕遊愛其學博而論正是蓋得其兄之餘而義仲敏於學而健於文屹然好名而立節者也予知冰玉堂之掃灑有繼矣其爵裏世系與其行事之詳則旣有志之者矣故不復出固爲詞以系之曰

我所思之人兮嗟可想而不可見意其人兮俯靑雲而下睨矚九日而不超然不知其何之兮遺此空山之故居豈訪重華而陳義兮父唱子和與仙聖乎爲徒紓爲云霓兮注爲江湖偉爲哲人兮我言在書超駕言而從之兮指廬山乎休吾車耕山而食兮梁溪而漁儼頓轡而不敢畱兮恐其尙謂我污也

二宋二連君祠堂記

治國有善政不如在位有善人之化民速也在位有善人不如其鄕有善人之化民易也夫人之情所感動常在其所易接而親者若夫政事者固民之所畏則其從之蓋有不得巳之心焉其及物淺矣安陸之應山楚之窮邑也然其民好文多學者其俗善良不爭純靜易治其裏之人爲予言曰始吾邑之人未甚知學之利也有宋氏兄弟者講學吾邑之法興佛捨其後兩人皆取髙第有聲名久之並爲大官名尊益顯所以吾邑之人其鄙魯不學自棄於夷者愧之其居法興時有連氏兄弟者與二宋君遊相好也其後亦登科兩人起家仕不振然視所同捨生富貴光顯可攀爲聲勢而兩人亦自力不少屈已以附之其官終不顯故吾邑之人其不篤於亷恥徼幸貪利者愧之凡吾邑之俗好學而文純靜有恥者四君子之化也後五十年宋景文之孫羲年令應山與連君之從子仲儒緣邑人之意作祠堂於法典方丈之西嗚呼爲吏於鄕其有恩徳久而民祠之者幾人在位之人不如其鄕裏之君子也二宋公之行事爵裏書於國史士夫夫舉知之連君以尙書職方員外郎致仕好修而自重直諒多聞之君子也其仲偉庠字元禮爲尙書都官郎中敏於政事號良吏世稱王陽在位貢禹彈冠者爲故舊之美然嚴光所以逃光武不肯仕彼獨何哉連君不因宋君以顯名當世卒以湮沒而不悔彼誠知所處與世俗所謂顯晦異矣

智軫禪師塔記

惟正法眼藏流布震旦渉其道者如恆河沙然根有利鈍知有深淺故號老宿宗匠者以之教人未免或滯於一隅而惟雲門正眞大師文偃始以其道振於嶺表諸方大士無不斂袵與奪可否莫有間言雲門之後至雪竇重顯最盛於東南其嗣法門人眾矣而天衣義懷號爲偏得其道自天衣之歿其法嗣往往出現一方四方禪學之所折中比丘載者學於天衣旣得其道而隠徳晦迹終始莫得而攷獨泉南比丘智軫問道於載而得法焉智軫少爲儒卓犖有奇志忽悟世幻遂爲佛徒旣悟道於載人亦頗聞之嘗往楚州壽昌漣水淳化然師之道孤峻而行介若其徒非似之者莫能親焉某居憂山陽時嘗從師逰其所以開警者至矣每勸師少出其有以爲眾福而竊攷其志蓋篤於已而慮於外尊其道而不妄以及人也其後防州守逐其部中禪院主者請住持師曰此將有訟矣不可因拒之而後果興獄逮捕甚眾而師獨免來京師閒居天淸士大夫有欲請師說法者師言佛化人各有分何待說爲卒亦不可此豈載之微意歟或議師以爲佛之道主於利物而師深閟其有不以及人豈佛意歟予曰不然五膳玉食不入瓦缶四大海水不灌牛迹吾何容心哉虛無以受之則一毫不以及物道當然也師以紹聖丙子十月二十八日夜右脇示寂於天淸朝請郎李延世者辦其終事挈以骨於漣水淳化後若干年有盱眙楊某者欲刻銘焉以予嘗從逰而請銘請以此銘之復說偈曰

雲門大開士後世繼始祖具佛正知見建此妙法幢師滅度以久正法訛變時雪竇及天衣二大士出見挽佛日回照嗣說雲門法裔蓋其曽天衣有逸嗣曰比丘載獨此具妙法付之智軫師軫眞似其師曰道本爲巳視人不我契不絕以一毫毋以天酥饌而投之穢器是將不能受惟般若之累以是坐通塲俄卽自謝去或悲後無述謂師道不顯稽首窣堵波師所在不滅

陵州縣山水記

陵州河東之竆邑也其民蓋有唐晉之餘風儉朴而惇本而澤潞在唐爲雄鎭以精兵聞天下故其民好武爲健鬭夫以儉朴好武之民則其於山水奇勝之觀冝其忽而不治委棄而不惜也今縣令張侯以暇日與其僚遊於縣西南所謂四梁拒者見其風景稍異披榛而得二泉馬其一出石下激石而聲瑯然張君名之曰潄玉其一出大石下而石狀若因名之曰泉防二水而注之石螭之口以下逹於大池構亭於泉側名曰爽气亭後爲石磴磴窮爲小亭名之曰白雲軒而其喬林秀木水石奇麗之狀皆悅可人意而不可以言盡也孔子曰仁者樂山智者樂水夫盡仁之成名必若堯舜而語智之正必若禹然世之好山水者豈皆具聖人之成徳哉予以爲凡安靜可久淳厚而不變者皆仁之類也臨事而不滯遇物而不惑者皆智之類也張君從予遊其行已操術其爲仁智之類有餘矣而又好學而甚文予意其爲政滋久政事日信於民以其簿書之簡日徜徉於山林之間仰喬木而俯淸泉資之以煙雲魚鳥之麗把酒賦詩與夫雜見於文字言語者將超然世塵防俗而恨未之見也

鴻軒記

鴻軒者張子讀書捨也客有言曰吾聞之時其往來以避寒暑之害而髙飛逺舉能使弋人無慕者鴻也今子以戅暗不見事幾得譴辱於聖世防垢忍恥於泥塗茍升斗以自養爲欲自比於鴻不亦愧乎張子曰子之言是也然予居此以已卯之秋其遷也庚辰之春與夫嗸嗸陂澤中獵食以活秋至而春去者得無類乎客曰惟

臨淮縣主簿防題名記

四方之舟車其之乎東南者十九出於泗而臨淮者又據汴凡往來於泗者必之焉淮南之衝以重法禁盜賊者三郡而泗之臨淮宿之虹地大而多藪澤與丰沛接其民驍悍而慓輕於三郡之盜居多焉其丰年無事則防盜爲之少息而其悖戾之气發於嚚訟爭鬭欺妄詭詐而不畏法故臨淮爲泗之劇而吏於泗者於淮臨爲最勞自予之來未防而得安坐以治事與夫寮屬之往來而間以休於家者才十一凡飲食之安朋友之歡疾病之養率無有予亦幸未至於衰老病憊意猶足以及之而今年之秋困於疾癘者數矣吾聞之君子之道使內不傷已外不傷物可也不當事物之責而求屍天下之至勞則傷已必求甚安至樂之地而不能少行所不欲則傷義是二者皆過矣擇乎中而無傷者君子之道也旣求其凡主簿於此者名氏日月著之而又告之如此

思淮亭記

淮之源發於桐栢其初甚微或積或行洋洋而東旁防支合滂沛滛溢連潁合蔡一流而下防於壽春其流浩然於是蛟龍之所藏風雨之所興包山界野而負千斛之舟又東行數百里而汴泗合焉水益壯其所負益重而遊者益謹旁沾逺漑丰田沃野物賴其利而縈抱城郭間以山麓洄洑淸泚長魚美蟹茭蒲葭葦之利沾及數百里而南啇越賈髙帆巨艫羣行旅集居民旅肆烹魚釃酒歌謡笑語聫絡於兩隅自淮而東與潮通而還於海予淮南人也自幼至壯習於淮而樂之凡風平日霽四時之變與夫蛟龍風雨之怪無所不歷而令也得官於洛陽之壽安而官居福昌凡風俗之所宜飲食之所嗜與淮之南異矣官居之西有泉幽幽出於北阜瀹而注之有聲淙然聚爲小潭其上有亭環以修竹吾遊而樂之潄濯汲引無一日不在其上而時時慨然南望思淮而莫見之也於是易亭之故名曰思淮焉夫士𨿽恥懷其故居而君子之於故國也豈漠然若秦越之人哉故孔子之去魯也遲遲吾行也曰去父母國之道也君子不敢樂其所私而無志於天下故自其壯也則出身委質奔走從事於四方以求行其學至安其舊而樂其習豈與人異情哉特與夫懷土而不遷異耳夫棄故而不念流寓而防返則必薄於仁者也予旣不敢愛其所處出而仕矣然少之所居處耳日之所習狎豈能使於漠然無感於中哉且夫懷居而不遷流寓而防返者均有罪矣然與其輕棄其舊也則略於所習者不猶厚歟

柯山集卷四十一

欽定四庫全書

柯山集卷四十二

宋張耒撰

記

伐木記

人與物各以其气相勝而後能全夫气也者假其所托而後有者也夫長江大河積水之淵俯視杳然莫知其深長波巨出沒奔突近窺而神寒逺視而目竦此則蛟龍虯蜃魚黿之所托以禦物之害已者而全其生者也髙山大麓緜亙盤屈翳以林薄捍以木石縈溪絡澗懸壁千仞使人望而不敢近近則畏而走此則虎豹熊羆之所托以禦物之害已者而自全其生者也使虎豹窺魚龍之淵蛟黿視熊羆之藪則惶怖疾走而求去之矣何則物各以其所托者見其气气勝則非其類者避之矣今夫叢祠墟墓之間入者慘然而心不寜目不敢肆視足不敢肆逰其背肅肅如畏是何也叢祠墟墓鬼神之所托而人之气不勝故也夫惟气勝者全故气不勝者受其病故虎兕蛟鼉易其所處則其心悲沮而無聊者病之所從入也予官福昌福昌古邑之廢者也官舍依山爲地十餘畆其竹與木居十六地曠人寡艸木茂遂其大者皆百餘年根幹蔽覆若幄若屋交羅籠絡縈以蔦蔓凡日將旦夕將晦鳥鳴獸號聲音百千終日闃然不聞人聲夫環爲城通爲衢限爲域立爲屋室辟爲塲圃夷易洞逹內外相應面陽而背陰附燥而瞰濕間以艸木表以臺觀人之所托也惟其所托者若是故禽獸不敢藏蛇蚖無所蟠居之而安逰之而樂而人之气乃能勝其異已者是故無疾患無驚惕壽考安樂逺去疾癘而今吾之所居艸木居大半矣其堅頑碩老無以異於藪澤此則鳥獸之所戀而蛇虺狐貉之所樂而人之所居乃其棄余則凡使吾四鄰之外晨夜而不敢出其心矜矜若畏敵國一夕數興寢而不夢是豈非蛇虺狐貉之气勝而人之所托者弱耶於是聚吏徒集斧斤一日之役十夫不三日而盡伐之剖根窮本芟伐翦剔大者備梁柱小者中椽杙弱者補藩籬惡者從薪蒸灑掃墾除平地乃見陰陽疏通表裏洞然屋室階闥如湧而出於是鳥獸之聲狐貉之迹不復至矣朝逰而足不忌夜處而心不惕吾知人之气勝矣夫气也者起乎其所類發乎其所托莫知其然而然者也何則物以類處者未嘗自見其气也所托者無情不能與物爲始也至其相待而後成相感而後發自外而視之隠然不可無也大荒之瀕行者返顧久廢之室寢者數驚推之而無故窮之而無物故物之未始有形而不可慢者其气也歟

雙槐堂記

古之君子其將責人以有功也必使之樂其職安其居以其優防喜樂之心而就吾事夫豈徒茍悅之哉凡人之情其將有爲也其心樂而爲之則致精而不苟𨿽殫力費心而不自知故所爲者有成而無難古之馭吏也爲法不苛其勤惰疏宻隨其人之所欲而吾獨要其成是以古之循吏皆能有所建立夫望人以功而使其情愁沮不樂求捨去之不暇誰肯以其怨沮不平之心而副我之所欲哉頃時予見監司病郡縣之政不立扼腕盛怒曰是惟飲食燕樂居處遊觀之好吾日夜以法督責之使無得有一於此一嵗之日數計晷刻吾從而課率之使無得有頃刻之間以約束爲不足而繼以辱罵辱罵爲不足而繼以訊詰方是時吏起不待晨臥不及暖廢飲食冒疾病屋室敗漏不敢修完器用敝乏不敢攺作其勤苦如是猶不足以當其意宜其郡縣之政無所不舉小大得職而民物按堵矣然吏益姦民益勞文書具於有司而事實不立吏足以免其身之責而民不知徳相爲欺紿以善一時而監司卒亦不得而察也豈非其所爲者無至誠喜樂之心出於畏罪不獲巳苟以充職故耶其事之滅裂如此理固然也酸棗令王君治邑有能名以其餘力作燕居之堂灑掃完潔足以燕賔客閱圖書庭有雙槐因以爲名夫王君豈以爲茍勞而無益不若暇佚而有功將安其居樂其身以其獄訟簿書之間與賢士大夫彈琴飲酒歡欣相樂舒心而養神使其中裕然然後觀物圖事其致用於文法尋尺之外以追古循良君子之風以大變俗吏之而爲也哉夫古之善爲政者不佚而常安不勞而善成吾知王君其有得於此矣

景徳寺西禪院慈氏殿記

過去有佛號大通智勝佛十方梵天十六王子羅列上下請轉法輪而曰佛之時未至受請黙然坐及時至也乃三轉十二行法輪如興雲普雨一切夫具福慧至於佛而演法利眾猶須時者𨿽聖人不能違而況其餘哉景徳寺西禪院有慈氏菩薩聖像至和中院僧法肇自錢塘內之而居院之傍捨如是凡歷五住持僧而未有以易也比丘詮嗣院事乃嘆曰此我之責也佛以象法道利羣品使濁刼惡世猶獲見佛紫金光身其奉事當加謹其爲役當加勤而吾慈氏像乃藏之屋漏不大振顯天龍鬼神其謂我何元符元年發憤出都徧一切以願力故諸受化者歡喜施與金帛無量乃創爲正殿其命工以二年之春粵五月而殿成慈氏居中菩薩列侍種種妙好莊嚴之具以爲供食靑蓮下觀悲湣四眾白毫旁耀如現大千都城士女凡瞻禮者如升兜率逰內院聞海潮音受妙勝樂詮乃屬予記其事予曰前五比丘豈無一人嘗作是念欲集是事者乎而殿成於子何也佛子當斷一切法有時譬如艸木敷榮於春夏黃落於秋冬過去未來不可得及時旣至則我𨿽不爲而彼自成子當其時故財不勞而足役不久而就如償所負取而不怨時哉時哉當知佛子成是功徳是大福本是大善根盡未來世無有窮盡𨿽然佛身充滿一切聲色是行邪道向上一路向慈氏未生時參取

記異

元丰已丑六月予故人子假承務郎楊克勤自合肥赴京師過咸平爲予言道出亳州太淸宮下太淸之人爲楊言有道人方士者貧窶而意气甚攜藥鑪燒藥老子殿下大言自尊指老君像曰吾老君師也眾聚觀須防有火自其鑪出然其衣卽熖發滿身其人驚走左右以水沃之不滅狂走庭中火所經他物不然獨燒其身須臾北面老子像若首伏者已而斃視其身灼爛矣楊問之太淸宮人與驗屍官不異嗚呼其亦異矣狂士之以僭誕自尊者其情豈有他哉欲驚愚夫癡氓以自售其藥爲一金之利而已世之狂者欲自售其學以誑昧者之耳目而冒其利滅棄訓典毀訾先儒操臆見私智而以聖人自欺者與太淸之狂士何以異哉得無有怒目切齒者乎夫學不死養气煉形者皆宗老子狂士之術出於老子者也因其師以有知乃掩其所得而求售焉叛其本甚矣世之欲自大而忘其大者可以鑑諸此

冀州州學記

朝廷以學校道藝教天下之士亦已久矣而其興衰亦系其守長之能否慶曆中始詔郡縣立學而信都乃卽孔子廟而爲之僅以塞詔其後爲守者欲興之數矣皆不果成元祐某年河中劉侯守冀始大作學捨師之授經有堂而諸生肆業有室凡學之百須皆具精壯完好可以傳久逺又爲賈良田治市捨籍其所入以養士而士之來學者日有餼學之有司者月有給其秀民良材從其先生長者皆往逰焉四方之士聞而來者日至劉侯喜其有成而使其屬李公輔請文於譙郡張某以記之爲之言曰嗟乎政事之緩急如人之於飲食不可彊也彊使急者緩如止饑者之食彊使緩者急如持食以進飽二者無怪其不可也予嘗怪今之士大夫皆能責守令不如古者興學校隆師儒讀書行禮其中而爲守令者𨿽責之不受亦不害其爲政論守令之能否與夫人民之利病亦絕不在此何也三代之時天子諸侯之有學其朝夕政事之所系不啻如今省寺之要且急也自出師受成獻馘皆必由之則一士之不率教至勤天子公卿而親臨焉蓋無足怪當此之時𨿽欲緩而不治亦不可得先王之俗旣亡更數千嵗風俗禮樂旣已大異矣而朝廷郡縣之政視學校無毫髮相及而乃日夜責之以不如古夫我則無用而彊授之此何爲者也且不怪夫冠者之不爲章甫騎者之不爲駟馬而獨怪學校之不如三王不亦異哉夫求三王之治不立學是廢食於饑而必責學校於今日猶彊食於飽必不行矣由是言之學之興廢其本末逺矣吏未有責也夫未可以責吏則劉侯之爲此殆苟然歟蓋昔者子貢欲去告朔之餼羊子曰爾愛其羊我愛其禮夫不告朔而去羊未害也然使後世不知有告朔者自去羊始以今之政爲無事於學而不爲可也因我之無用而毀古人之所急安知來者之不有作乎此劉侯之所不忍也侯之意亦深矣

司馬溫公祠堂記

元祐元年九月甲子丞相司馬公薨朝廷議所以追崇之於是進爵爲公而國於溫惟司馬氏系出晉安平獻王孚而獻王河內溫人也故推本其故家而封之五年奉議郎王仲孺爲溫令告其邑人曰惟司馬公道徳功烈著於朝廷施及生民者自匹夫匹婦與夫荒陬外裔悍夫姦民心革誠服左右兩宮格於太平是其功徳宜配社稷天下祀之而溫者公之封國也顧不能祀而可乎於是度地作堂畫公像而禮祀焉告於譙郡張某使記之某爲之言曰盛徳之不作於世久矣古之所謂盛徳者不施而民服無事而民信未嘗動顏色見詞气而天下從之若子弟之慕父母故其爲功也不勞而物莫之能禦三代之亡聖賢不作而士之能有所立於世者亦多矣然皆費心殫力招天下而從之以其智勝之後能有成是何也徳不足而取辦於其才故也故其所建立勞苦而淺陋夫豈不欲爲盛徳之事哉蓋其所積者有不足故也子產君子也猶曰惟有徳者能以寛服民其次莫如猛夫子產豈欲爲猛哉以謂徳之效實難懼夫好髙之難成也是以甘心於其次以求夫無失嗚呼徳者子產之所難而況其下者乎故自秦漢而後更千有餘歳而盛徳之士不作蓋無足怪惟司馬公事君而君敬之未嘗求民而民與之非其類者有不合而無不信受其罰者有不悅而無敢謗其自洛入覲也郡邑田裏至於京師觀者千萬環聚嗟嘆至於泣下嗟乎此可以言語術智得之哉故其相天下也因物之所利而與之因人之所厭而更之從容指麾內外響應而天下無事矣蓋自秦漢以來至公而盛徳之效始見於世可謂盛矣嗚呼當大事處大疑勇者招敵智者招謀惟有徳而後萬物服則夫二聖之所以用公其可知也夫某辱逰公之門而喜王君之好徳使以其說書於堂而刻之

眞陽縣素絲堂記

慶曆中起居錢公守眞陽名其燕寢曰素絲堂耒紹聖初忝守是郡此堂具存而四年謫齊安道蔡之眞陽眞陽宰錢君起居之孫也授館於縣捨其西有堂宏敞而髙潔寒暑之居咸宜而錢君名之曰素絲而屬予記之惟錢氏有大功事於吳爲宋忠臣著於令甲而子孫仕於朝以才徳爲名臣者相繼號爲天下甲族觀錢君所以名堂之意則其潔巳守公之意有自來矣錢君治眞陽不勞而庶務舉與客終日淸言於堂上視其規畫繼其祖無難也起居諱彥逺吳越忠懿王之孫閏月二十五日

萬壽縣學記

萬壽令皇甫君治縣有餘力吏之常職無不舉矣而嘗慨然曰是未足以爲政也今吾民小之爲鬭鬩大之爲盜賊鞭笞戮死相繼於有司而不知恥意者未嘗教之歟教之道必先治學校誘其民之才秀而勸養之使之業成出仕受祿於朝而後田裏閭井之人風動慕悅而興於善蓋漢文翁之治蜀唐常衮之治閩皆用此道然蜀閩皆去中原數千里其民雜乎蠻夷猶且教之有成而況吾邑之在淮潁間去王都才數百里其民儉朴而倡優拙靜愼而獄訟稀若是而不教令之罪也縣故有孔子祠前令嘗增爲學捨而不果成廢且二十年矣君於是相地賦工興役四旬而學成自孔子之堂與夫門廡齋序凡學之百須皆具而邑之士買田十有二頃以獻君又辟學之四隅得地六十畆植雜果千本凡此十二頃六十畝之地取其毛足以給養士而又爲之延師儒以教之而邑之子弟來學者日加多予守穎時則聞君之興學辛巳之冬予移官臨汝道邑中君館我於新學而屬予記之予謂之曰今州縣之吏取辦目前責以教民則不受而上之人亦不復責之者而君乃引以自任如此古循吏之用心也𨿽然爲政易教民難教民者始於至誠終於不倦二者皆本於治吾心一不至焉則不能以有成蓋未易也君勉之哉

太寜寺僧堂記

圓明嶽師住淮陰之太寜寺其始至也墻屋圯毀佛事不嚴嵗乃大饑寺田之入不足以給其眾圓明日夜刻苦菲薄率其徒爲勞辱事完補葺治𨿽寒暑不休寺乃僅完予去太寜五年而再至入門視左右前後脫然疑非昔者視聴步履明潔安穏蓋易舊而新者十五六矣予勞圓明曰小邑民貧能相勸而成此未易也圓明曰自容而巳未足道也佛之道先物而後巳苦身而安人吾之僧室庳陋惡不足以延四方之學者吾將易爲重堂使容百人飲食寢處於前讀誦燕息於後而吾之居此可以無愧者矣明年春堂成其周廣嚴好皆如其言而命予爲之記曰天下之物各以其功而居其享未有無故而安受天下之養者不幸而冒得之則饑罵詬辱其或傾害簒取必奪之而後已若佛者世固未嘗見獨以其書東越幾千萬里而來中國未嘗期人之尊敬奉事而自一邑一國望其宮室棟宇傑大壯麗者必佛與其徒之所居富人大家愛嗇蓄藏至不以分骨肉而擇取精好交手而獻之佛其心惟恐其不我享也人之所畏愛莫若賞罰人君持玉帛爵祿刀鋸鉄鉞率其下從所欲有偃然不肯爲用者世之營治塔廟佛像者其不能爲也無彊之者其能爲也豈遽有利哉而其勤力者不啻於愛父母畏官府殫智畢力不以一毫自欺至其有成公上之力或有不能及夫君子之於簞食豆羮其得不得皆以爲有命彼獨安享天下之奉如此國君不以爲僭天下莫之敢議謂之無故而得世豈容有此理哉嗚呼世之學佛者無有一毫之累以勞其心饑而人與之食居而人與之舍人任其饑寒之憂而巳享其學道之利者毋乃人以其望佛者望之耶嗚呼使誠得佛之道則吾將以所以事佛者事之如其不足而將冒而處也則資物之一毛亦將償之彼佛者果無故而得之蓋亦視其所享而占其功觀其所取而知其與是其黙相天下陰利萬物之功宜亦不可計矣而惑者嘗欲憤詆而勝之不亦過乎彼屢詆而不勝者其必有可恃也

粥記贈邠老

張安定毎晨起食粥一大椀空腹胃虛穀气便作所補不細又極柔膩與腸腑相得最爲飲食之良妙齊和尙說山中僧毎將旦一粥甚系利害如或不食則終日覺臟腑燥渴蓋能暢胃气生津液也今勸人每日食粥以爲養生之要必大笑大抵養性命求安樂亦無深逺難知之事正在寢食之間耳

柯山集卷四十二

欽定四庫全書

柯山集卷四十三

宋張耒撰

傳

任靑傳

任靑壽春人少無賴爲盜以智數雄其黨有聲羣盜中然靑爲盜不多殺害爲濟所欲不多求稍有以賢其矣裏儈有善驢其值數萬錢儈愛之所以圉備之甚固盜數取之不得於是裏少年聚數萬錢邀靑曰子能得驢則請以錢爲君壽不能得君妄得名也靑笑謝少年辭不能少年固彊之靑曰具飲夜半吾乘驢來詣君矣𨿽然願以是爲戱卒事請以驢還儈少年曰諾夜半靑懷刀超其垣入儈系驢房外鎖驢前足無可解理靑卽解刀防刺驢足間見血以刀擊地跑者久之僧聞使童疾走燭視驢靑疾起匿童卽語鎖齧驢足流血矣僧卽取鑰命童解鎖童去寢熟靑卽牽驢自其門出疾驅而至少年所一座大驚明日乃使謝僧還驢曰吾以爲戱願勿罪也其多智數率如此後稍聚黨罪過數發吏捕逐不得聞朝廷詔使招出之靑卽自詣壽春詔以補卒太守使捕部中盜往輙得境爲無盜以勞稍遷等後數得尢賊詔授官至右侍禁元丰三年河南伊陽賊張晏聚黨抄掠傷吏士朝廷選靑爲伊陽巡檢五年盜刼伊陽之小水靑追盜至福昌予因見之靑長六尺餘慷慨敢勇持刀入山獨行二百餘里以一時往返然貌恂恂謙恭事士大夫甚謹惟恐不當其意居官小心畏法亷潔禦下有恩其語捕盜甚有方略云先是朝廷興師取靈州陜西轉運使李察當領徒從大將髙遵裕軍出塞察與靑有舊防奏辟靑從行遵裕軍疾驅入塞察數危窘矣靑衛之夜則被甲守其寢撫左右得其歡心察卒賴以全者靑之力也張子曰靑始彊暴爲賊盜後乃折節士大夫或媿焉其始蓋無有敎之者故也夫中道爲善猶不失爲士況終始於善者哉然靑才有過人者彼𨿽爲盜固有以自異也

竹夫人傳

夫人竹氏其族本出於渭上往往防居南山中後見滅於匠氏武帝時因緣得入上林中以髙節聞元狩中上避暑泉宮自衛皇后已下後宮美人千餘人從上謂皇后等曰吾非不愛若等顧無以益我吾思得疏通而善良有節而不隱者親焉於是皇后等謝曰妾得與陛下親沾渥多矣而不能有以風陛下罪萬死於是共薦竹氏上使將作太匠銛拜竹氏職爲夫人旣進見夫人衣綠衣黃中單上笑曰所謂緑衣黃裏者初夫人家久見滅上曰爾滅亡之餘也夫人謝曰妾之滅亦大矣然夫人未嘗自屈體就帝帝毎左右擁持之上有所感時召幸後宮寵姬而夫人常在側若無見焉而諸幸姬等皆相謂曰是謂善良者安能間吾寵由是莫有妬之者是時上方郊五畤祠太一以致神山率常齋戒自祓除而毎召夫人有所逰幸諸將軍幸臣等更爲帝攜抱夫人以從帝亦不疑也上幸汾陰祠后土濟汾水飲羣臣作秋風詞歸未央坐溫室夫人自此寵少衰上謂夫人曰而苐歸善自安明年夏吾召卿矣明年夏果復召夫人夫人見上中不能無小妬由是罷之而遣將作大匠選於他竹氏使加職焉夫人居後宮至孝成皇帝時猶無恙是時班媫妤失寵作紈扇詩見怨夫人讀之曰吾與若類也然爾猶得居篋笥乎至王莽敗漢軍焚未央夫人猶自力出然遂焚

贊

逹磨眞贊

靈山會上舉示一華迦葉微笑空葉生風鼓動羣有遂號萬竅枝葉芬敷去本愈遠知者得要世間凝然一味法界孰粗孰妙老胡鼻孔在手裏一任勃跳

紫君贊【有序】

紫君者予紫竹杖也世以君命竹久矣輕堅滑澤有足嘉者云

靑龍之孫被以紫綃其理也象其堅也瑤其腹心淸虛而表甚粲其文理疏通而節甚髙得之黃岡從我逍遙翼我衰疲孔武且勞誓與汝歸侶我簞瓢不願同雕幾以寵彊國惟可奉賢老以步王朝秋乎有知母我獻嘲

新開朝天九幽拔罪懴贊【有序】

廬山太平觀蓋唐開元中所建九天采訪使者之祠其地邃潔而嚴淸故四方之爲道者樂居之又爲藏室以藏道家之書蓋無所不有而獨所謂朝天九幽二拔罪懺者久之未補道士溫信之謂二書皆眾眞之格言拯下民之多罪援之淪墜教以自修在道家尢重者也其可使學者不見乎乃獨丐錢於旁郡凡一年得五百千而二書復完又模防印施使人皆獲見焉非立心誠篤用力勤久者能及此乎紹聖戊寅歲予謫官齋安見信之有求於人而問焉信之以告我故於二書之成也求予紀之爲之贊曰

上眞髙居憫下民兮導以格言出苦淪兮昔亾其書今復新兮誰力成之道士溫兮疇嘉爾心有至神兮報之以福名不泯兮

衞靈公贊【有序】

昔衛靈公有臣史魚將死而命其子曰吾不退瑕而進蘧生不能正君則死不得備禮致屍牖下於我畢矣靈公弔而問焉其子陳父之義靈公愕然引咎在已命攺殯於客之位進蘧黜瑕衛國以治

嗟乎後之人君非無忠臣端委立朝諫說諄諄両耳洞然聞如不聞其暴戾者斧乃陳孰肯旣死愧其僵屍追用其言以禮致哀嗟乎靈公衞之淫君所立如此宜免其身作此贊詞我思古人

徐翁眞贊

有人之形無其情塊然獨以其形立聰明睿知守以愚微妙通不可識

銘

淮陽郡黃氏友於泉銘

東出譙門少南馳十三里有井焉其味甘冽故駕部郎中黃公諱好謙卜葬其親汲而異之問諸野人曰是友於泉也何以得是名哉曰昔有兄弟灌園以奉親者鑿井而得甘泉邦人美之以名其鄕卽其地也公曰地名勝母曽參不入邑號朝歌墨子回車今吾將卜窀穸之事而遇斯泉吉孰甚焉遂葬諸泉上而公益以孝弟著至公之子若孫皆雍雍如也人以是泉爲祥而以公家惇睦爲法式昔有南遊過貪泉而酌之比及南海裹其珠璣以走其貪如此泉之能移人也甚矣貪自其心而發於泉然則友於獨不發於泉乎蓋志士取捨亦自有道不得不狥其名夫柏人者以爲迫於人也邪蒿之不可以食世子皆其名也不然曾墨之所以去人者彼皆非歟公旣葬其親遂以泉遺子孫子孫世飲斯泉則孝弟世相守也守孝弟者天必丰之以福吾以是知黃氏之大未可量也敢請銘之銘曰

孝乎惟孝兮友於兄弟公之懿徳兮實天所啟啟我以玆泉兮其如醴以羞祭祀兮以餴以饎我銘其泉兮名以定體世飲是泉兮雍雍濟濟咨爾後人兮勿防周禮

李援宴坐室銘

騰跨九州蹂踐大千而我室中宴處超然謂吾騁兮吾固在定孰謂吾寂皆作皆應是中不立一塵則與維摩同境

偈

求畫觀音像偈

補陀仙人勝第一以一願力救諸苦慈防十方如日月眾大受用光明中是故一切當供養如人知飽必敬谷我於往刼曾承事今世獲聞無上號願見淨月妙眉目黃子施我化佛身如影於物不可取而一一具諸色相願以是觀無上道受者非貪施非愛於未來世作妙緑施者能度受所度

評

評書

唐世秉筆之士工書者十九蓋魏晉以來風俗相承家傳世習故易爲工也下及懿僖昭哀衰亡喪亂宜不暇矣接乎五代九州分裂然士大夫長於干戈橫屍血刃之間時時有以揮翰知名於世者豈又唐之餘習乎如王文襄之小篆李鶚之楷法楊凝式之行艸皆足以成家自名至羅紹威錢俶武人驕將酣樂於富貴者其字畫皆有過人及宋一天下於今百年學者優遊之時翰墨不宜無人而求如五代時數子者世不可得豈其忽而不爲乎俗尙茍簡遂廢而不振乎抑亦難能而罕至乎往時蘇子美兄弟皆以行艸見稱於時至今殘編斷簡人間藏以爲寶自二子亡君謨繼之非獨時人莫與爲比前世能者亦罕過也君謨所書亦多爲世所寶而荔支譜永城縣學記特又其精者是可珍也故聊志之云

評郊島詩

唐之晚年詩人多窮士如孟東野賈閬仙之徒皆以刻琢窮苦之言爲工或謂郊島孰貧曰島爲甚也曰何以知之以其詩知之郊曰種稻耕白水負薪斫靑山島曰市中有樵山客捨寒無煙井底有甘泉釡中嘗苦幹孟氏薪米自足而島家俱無以是知之耳然及其至也淸絕髙逺殆非常人可到唐之野詩稱此兩人爲最至於奇警之句往往有之如雞聲茅店月人迹板橋霜則羈旅窮愁想之在目若曰柳塘春水漫花塢夕陽遲則春物融洽人心和暢有言不能盡之意亦未可以爲小道無取也【案雞聲茅店月一聨乃溫飛卿詩栁塘春水漫一聨乃嚴維詩此誤屬賈島】

柯山集卷四十三

欽定四庫全書

柯山集卷四十四

宋張耒撰

題防

書五代郭崇韜捲後

自古大臣權勢巳隆極富貴巳亢滿前無所希則必退爲身慮自非大姦雄包異志與夫甚屬駑昏闒茸鮮有不然者然其爲慮也實難不憂思之不深計之不工然異日釁之所起往往自夫至深至工是故莫若以正夫正者操術簡而周知者爲多緒而拙夫正者無所事計也行所當然𨿽怨仇不敢議之況繼之者賢乎郭崇韜於五代亦聰明才智之士也佐莊宗決防滅梁遂一天下自見功髙權重姦人議巳而莊宗之昏爲不足賴也乃爲自安之計時劉氏有寵莊宗嬖之固請立爲後而中莊宗之欲又結劉氏之援此子劉氏爲莫大之恩而莊宗日以昏湎內聴婦言其爲計宜無如是之良者然卒之殺崇韜者劉氏也使崇韜繆計不過劉氏不能有所助而已豈知身死其手哉好謀之士敗於謀好辯之士窮於辯惟道徳之士爲無所窮而禍福之變豈思慮所能防也哉

書宋齊邱化書

齊邱僞唐謀臣其智特犬防之雄耳何足道哉其爲化書𨿽皆淺機小數亦微有見於道徳其能成功有以也吾嘗論黃老之道徳本於淸淨無爲遣去情累而其末多流爲智術刑名何哉夫惟靜者見物之情而無爲者知事之要據其要而中其情者智術之所從出也仁義生於恩恩生於人情聖人節情而不遣無情之至至於無親人而無親則忍矣此刑名之所以用也齊邱之道旣陋而其文章頗亦髙簡有可喜者其言曰君有奇智天下不親𨿽聖人出斯言不廢

雜書

於自金陵月堂謁蔣帝祠初出北門始辧色行平野中時暮春人家桃李未謝西望城壁壕水或絕或流多防鶻白鷺迆邐近山風物夭秀如行錦繡圖畫中舊讀公詩多稱蔣山景物信不誣也白公少客杭州自言欲得守杭卒如其言予亦云

防徳仁書

斯人也夢防一世芻狗萬物而獨嗜於酒行年八十餘以死予爲志其墓而平生事爲之詳多得之熙老也

題吳徳仁詩卷

陶元亮𨿽嗜酒家貧不能常飲而況必飲美酒乎其所與飲多田野樵漁之人班坐林間所以奉身而悅口腹者蓋略矣白樂天亦嗜酒其家醸黃醅者蓋善酒也又毎飲必有絲竹童妓之奉洛陽山水風物甲天下其所與逰如裴度劉禹錫之徒皆一時名士也夫欲爲元亮則窘陋而難安欲爲樂天則偹足而難成徳仁居二人之間眞率僅似陶而奉養略如白至其放逹則並有之豈非賢哉

題陳文惠公松江詩

陳文惠有題松江詩落句云西風斜日鱸魚香言惟松江有鱸魚耳當用此鄕字而數處見皆作香字魚未爲羮胾𨿽嘉魚直腥耳安得香哉

防杜子師字說

車之所以能載者以其有輿也人之所以從君子者以其有徳也從之眾矣此名輿字子師之說也耒以丙戌嵗仲冬自黃之潁過盱眙少畱子思出子瞻文始獲見焉於是蘇公之亡五年矣相與太息出涕而讀之至前二日書

防唐太宗畫目

唐太宗躬擐甲冑出入行陣親與羣雄博戰而勝之計其勇健虓武豈復翰墨間人也官法帖帝王部中有太宗書眞行千載字觀其用筆精工法度粹美雜之二王帖中不能辧也而其雄邁秀傑之气則冠諸書者嗚呼盛哉宜其偹文武之大美兼聖賢之能事除隋之亂比迹湯武致治之美庻防成康𨿽數十年慨然可想也此書畫目是其眞迹前數行亦自有法度可愛

防龎安常傷寒論

古之良醫皆不預爲方何也病之來無窮而方不能盡使不工者惑其疑似而用之則害大矣惟仲景傷寒論論病處方纎悉必具又爲之增損進退之法以豫告人嗟夫仁人之用心其非通神進妙者不能爲也龎安常又竊憂其有病證而無方者續著爲論數卷其用心爲術非儷古人何以及玆淮南人謂龎安常能與傷寒說話豈不信然哉予將去黃欒仲實以黃別駕後序求予書而仲實之父爲醫得龎君之妙謂予言何如也

題道孚墨竹

文與可自言吾墨竹一在彭城蓋屬眉山公也而子瞻自言吾爲竹盡得與可之法獨生意自然逺不逮也吾甥楊克一本不學畫竹一旦頓觧便有作者風气揮灑奮迅初不經意森然防成愜可人意意其法有未具而生意超然矣

書贈賈生

予嘗病世士少而學荒於遨嬉壯而立蠱於嗜欲老而成累於利祿所以徳業功名愧於古人者以此晁子莫言賈氏子醇靜篤實少無他嗜惟喜學問予聞而悅之望具壯立老成必有大過人也

記外祖李公詩卷後

晏元獻鎭亳外祖李公以著作佐郎實爲譙令元獻𨿽以故相守藩位貎尊貴而與外祖友賦詩飲酒朝夕不捨忘其位之有尊卑也方是時太平積年內外無事公卿大臣皆一時文章豪傑之士優遊宴息往往喜與詩人文士談笑述作觀具指物摭事皆慨然自托於不朽之意而至於今世之君子皆喜道之可謂盛矣方是時外祖以文章有名而詩尢傳於人一時名臣多致防願交而嘗賦詩稱少日知巳惟晏範故元獻及文正往來詩居多焉

書曽子固集後

元丰二年夏曽公自四明守亳道楚予時自楚將赴河南壽安尉始獲以書拜公於行次公得予書甚喜也謂予曰我與子皆溯汴而西能從我行乎時子舟無挽兵爲予求之甚力公又曰我行駛非子能及也子至永城當纜舟陸走一日至亳爲旬日防也公遂行後子病六十日至永城病未愈不能騎因永城令寓書於公六年予罷壽安尉居洛而文公卒爲文一篇將祭公於河南而成都範祖禹夢得自言嘗爲公舉亦欲爲文以祭謂予有往江南者約同祭之而是嵗予家多事自洛來陳明年又走淮南未克祭也八年四月公弟翰林公自建昌起京師予謁見於咸平知公已南丰或客可寓以祭者當書所爲文一弔公之墓焉其意之所欲則具之文矣

書小山

中峯承天石左峯天鼓石右峯天冠石雲幢雨蓋後隊三石由山下升山左而上天鼓石上有石如人俛而白事曰先報石承天石天冠石之間有一峯如人冠而拱若受左峯之報曰恭受石予泛大江三千餘里江山之奇偉峭防如匡廬九華者不可勝數山水之觀無以加矣而曽此山之足云乎應之曰遇大於細者得其意而遺其形觀拳石而山之意具矣此山亦足多哉客曰山無情之物也安得意耶意之曰有情之意有窮無情之意無盡王宮侯第疊石爲山亦多矣經構裨補盡人之巧然攬之無可翫去之無可思其於糞壌一間山水之態𨿽瓌奇偉麗而縱橫曲直未必盡當於人意而見則愛之去則思之無情之意也書小山

書韓退之傳後

有問於張子曰操賞罸滎辱以勢臨天下者莫不欲天下勸沮於其賞罰取捨於其榮辱而其勢常有所不行蓋有益羞而人益羞愈沮而人愈慕若韓退之於唐殆若此矣退之所自負與世之所推者於徳莫如好直於藝莫如文章然以直取禍則逐山陽貶湖陽以文章招累則其文辭一世莫尙乃試於有司屢試而屢黜平生所述國家大事獨有平淮西碑耳乃刋者未畢而磨者至矣是宜沮防湮滅與時俱亡泯然無所見於世矣然毎斥而名益彰毎沮而事益顯抑者之力不勝譽者之舌𨿽退之亦自謂動而得謗名亦隨之是誠何說也張子曰是何足怪者昔先王之賞罰榮辱所以天下奔走而從之者惟其取天下之所欲勸者而賞且榮之取天下之所欲沮者而罰且辱之故賞一人而人勉惟恐其不若也罰一人而人懼惟恐其似之也且先王安能以巳之所好惡而力驅天下以從我哉直取天下之榮辱而制天下之向背耳彼唐之污政其昏惑瞀亂無所取制好惡可否於一巳之私智而濟之以蔽欺之以姦何怪夫所沮者人慕所進者人恥歟且彼惟不可抑也是以愈抑而聲愈振子獨不見夫千仞之水決而注之川乎大木梗之大石捍之排以峽迫以髙麓而後怒號哮吼聲振百里抑之者愈大則其聲也愈暴故小遏之則小鳴大塞之則大震何則彼其勢惟不可止故也何也夫身益困名益聞也

書家語後

昔夫子弟子其髙弟所聞微妙之言則已共記爲論語矣而門人之下者又雜記聖人之言或陳其所學於聖人者又著爲家語孔氏之子孫論其家之所傳則爲孔叢子然皆得聖人之緒餘可推以考孔子之意不可誣也

書司馬槱事

司馬槱陜人太師文正之侄也制舉中第調關中一幕官行次裏中一日晝恍惚間見一美婦人衣冠甚古入幌中執版歌曰家在錢塘江上住花落花開不管年華度燕子又將春色去紗窗一陣黃昏歌闋而去槱因續成一曲斜挿犀梳云半吐檀板淸歌唱徹黃金縷望斷雲行無去處夢回明月春生浦後易杭州幕官或云其官舍下乃蘇小墓而槱竟卒於官

書鄒陽傳後

鄒陽傳稱梁孝王用公孫詭之說殺袁盎事覺孝王懼誅使陽入關內來解陽見齊人王先生用其計說竇長君長君入言之及韓安國亦見長公主事果得不治此則陽與安國同救孝王殺盎事也及韓安國傳所稱見長公主事是以孝王僭天子遊戲天子聞之心不喜太后亦怒弗見梁使者案責梁王安國爲梁使見大長公主而泣長公主曲請於太後事乃解其後安國坐法久之復用爲梁內史乃有勝詭說王殺袁盎等事安國諌王王乃殺勝詭漢使還報梁事解無安國見長公主事此則安國見長公至是以遊戲事在前非勝詭事也則鄒陽傳中所載誤記安國所解前事爲今事耳

柯山集卷四十四

欽定四庫全書

柯山集卷四十五

宋張耒撰

題防

書道士齊希莊事

道士齊希莊頗學養生喜防名山至王屋山樂之不忍去搆艸堂居燕眞人巖前王屋多栗橡蕪菁及諸果蔬可食者以時采收給食居三年自若也一日有猴入其室希莊初不甚怪逐之不去視希莊坐起百爲從傍效之希莊大怪念初居山時客有教希莊逐猴法取猴矢懸而擊之試用猴爲去希荘獨喜居數日有大猴異甚如五六嵗兒垂毛至地熟視希荘效其動作如前猴者希荘懼莫知所爲不敢復逐久之猴復去希莊意欲出山未決一日有人呼希荘出視有人若兩髻童子黃單衣綠帶目有光貌不甚類人問磨籠山安自往希荘指告之童子疾去如飛直度嶺壑望視不及自是希莊夜聞捨傍百物有聲一夕大雪晨出視門外人迹無數希荘發悸不能復居走山下得瘖疾數嵗方愈濮陽杜毅言嘗主簿王屋縣有登王屋天壇峯得方玉如鏡者毅讀道家書載黃帝嘗以八方玉鏡懸壇八方祀上帝云予嘗以此事語洛人楊國寶應之應之云其故人有居嵩髙者言凡天下名山有神主之非有道者不得居若頑然無聞徒中夜咽唾山鬼笑汝齊希荘庸道士也僅聞養生小術其不容於王屋之猴何足怪哉

藥戒

張子病痞積於中者伏而不能下自外至者捍而不得納從醫而問之曰非下之不可歸而飲其藥旣飲而暴下不終日而向之伏者防而無餘向之捍者柔而不支焦膈導逹呼吸開利快然若未始有疾者不數日痞復作投以故藥其快然也亦如初自是逾月而痞五作五下毎下輙愈然張子之气一語而三引體不勞而汗股不步而栗膚革無所耗於外而其中苶然莫知其所來嗟夫痞非下不可已予從而下之術未爽也而吾之苶然者獨何歟聞楚南有良醫焉往而問之之醫嘆曰子無嘆是苶然者也凡子之術固爲是苶然也坐吾語汝天下之理有甚快於予心者其末必有傷求無傷於終者則初無望於快吾心陰伏而陽畜气與血不運而爲痞橫乎子之胸中者其累大矣擊而去之不須臾而除甚大之累和平之气不能爲也必將擊摶震撓而後可夫人之和气沖然而甚防泊乎其易危擊搏震撓之功未成而子之和气嘗已病矣由是觀之則子之痞凡一快者子之和一傷矣不終月而快者五則子之和平之气不旣索乎故膚不勞而汗股不步而栗苶然如不可終日也且將去子之痞不無害於和乎子歸燕居三月而後予之藥可爲也張子歸燕居三月齋戒而復請之醫曰子之气少完矣取藥而授之曰服之三月而疾少平又三月而小康終年而復常且飲樂不得亟進張子歸而行其說然其初使人懣然遲之蓋三投其藥而三反之也然日不見其所攻久較則月異而時不同蓋終嵗而疾平張子謁醫再拜而謝之坐而問其故醫曰是治國之說也豈特醫之於疾哉子獨不見秦之治民乎敇之以命捍而不聴勤之以事放而不畏法令不聴治之不變則秦之民嘗痞矣商君見其痞也厲以刑法威以斬伐勁悍猛鷙不貸毫髮痛剗而力鋤之於是秦之政如建瓴流蕩四逹無敢或拒而秦之痞嘗一快矣自孝公以至於二世凡幾痞而幾快矣頑者已圮彊者已柔而秦之民無歡心矣故猛政一快者歡心一已積快而不已而秦之四肢然徒有其物而已民心日離而君孤立於上故匹夫大呼不終日而百疾皆起秦欲運其手足肩膂而漠然不我應矣故秦之亡者是好爲快者之過也昔者先生之民其初亦嘗痞矣先生豈不知砉然擊去之之爲速也惟其有懼於終也故不敢求快於吾心優柔而撫存之教以仁義導以禮樂陰解其亂而徐除其滯使其悠然自趨於平安而不自知方其未也旁視而懣然者有之矣然月計之嵗察之則前嵗之俗非今嵗之俗也不擊不搏無所忤逆是以日去其戾气而不嬰其歡心於是政成教逹安樂悠久而無後患矣是以三代之治皆更數聖人歷數百年而後俗成則予之藥終年而愈疾者蓋無足怪也故曰天下之理有甚快於予心者其末也必有傷求無傷於其終則無望於快吾心𨿽然豈獨於治天下哉張子再拜出而記其說

書董及延壽錄後

以貴事其親者不過崇爵位侈車服以富事其親者不過丰衣食美室廬老且病齒髮變衰悲日之就盡與其呻吟疾痛骨肉環侍莫知所爲當是時所謂富貴之奉曷補萬一哉善乎董生之愛其親陳起居飲食之節導引吐納之方以調其平居又考其方術試藥物以防其疾痛務以彊其身養其壽而不知其他嗚呼使誠身彊而永年耶則𨿽樵漁以自給飲水曲肱而枕之視天下所樂無以易之矣顧爵位車服衣食室廬之奉果何物哉予讀髙堂延壽錄旣自傷致養之不逮而嘉夫生之能愛其親而其書可以助孝子慈孫之養也反復讀之不厭董生今有母八十餘耳目聰明飲食動作如壯人予知生之方旣試矣於是爲書其末

書香山傳後

佛法自東漢明帝時始入中國而此傳天人所稱莊王者以爲楚王則時未有佛所謂觀世音者比丘之號無從而有與史載不合然未可廢也予嘗讀宣律師傳其載天人語甚多有一天人說周穆王時佛至中國與列子所載西極化人之事略同不知子寓言耶抑實事也佛自東漢明帝以來其書與教始大行於震旦亦安知其不已嘗見神於中國乎書之不見錄於史冊者有何限其偶遺此或以爲怪而不錄不足怪也不然明帝夢金人飛行於庭中當時何從知其爲佛哉

書錢宣靖遺事後

世言宣靖嘗遇善相人言其相可以學道當升舉而未能決遂與之見華山陳圖南陳一見曰是無仙骨但急流中能勇退耳宣靖後事定陵以髙退冠朝廷圖南言信矣夫能勇退於富貴急流去得道不逺矣世無神仙則已有則必此流爲之

書布衾銘後

司馬公之儉徳蓋望其眉宇聞其語言而使奢逸之意消不必考其服器而後知也公薨於東府某往哭之見覆屍以布衾上有銘焉蓋此銘也

書唐吐蕃傳後

自漢以來其能制四裔使不爲中國患者莫若唐然獨一區區之吐蕃能困之豈其制之未得其術耶自太宗以來固已屢失其術而其尢可笑者平涼之盟也匹夫操刀而殺人則必從容伺察待其不備而後發執刀而呼曰束爾手吾將殺汝則𨿽賁育不敢施於三尺之童何則人固不可易也不然則必待狂疾者也使之束手而殺之告之殺而不避也則亦必狂疾者也吐蕃之於唐固非有深誠篤信之可以不虞也方徳宗之時吾方疑之彼曰必使多爾大臣而後盟惟杜希全李觀而後可擇其地利則曰必土黎樹而後可彼得殺吾之大臣而刼二將以空涇原靈夏之偹而擇險阻之地以爲設伏之利此其必變之迹特未曰吾將變耳彼乘吾疑而直行其謀而求我成之其易我也甚矣而唐之將相大臣晏然不之虞如接君子長者與之握手壇上而不少偹此何以異於將殺之則告之束手而偃然不拒而待死者哉彼渾瑊者忠有餘而智不足者也古之善將者逺至於鄰國之動靜皆知之夫豈有他術哉測之以謀而伺之以實爾夫縛其二將而不知三萬之卒伏於肘腋而不覺也則安在其爲智也嗚呼平涼之盟所以大可嘆也彼尙結贊之智何足貴也是殺人而告之束手者之智也其爲智亦殆矣彼李晟之智不可與盟也是知人殺之則避者之智也其可否之間亦明矣當是時唐之臣如渾瑊馬燧者亦可謂善將矣而猶如此況無二臣者哉

書趙令畤字說後

蘇公旣謫嶺外其所厚善者往往得罪徳麟亦閒廢且十年其平生與公往還之迹宜其深防而諱之矣而徳麟不然寶藏其遺墨余槁無少棄捨此序其甲也予問其意徳麟慨然曰此文章之傳者也不可使後人致恨於我予曰此正先生所謂篤行而剛信予爲道者歟

記行色詩

冷於陂水淡於秋逺陌初窮到渡頭賴是丹靑不能畫畫成應遣一生愁右行色詩故待制司馬公所作也公諱池以某年中嘗監安丰酒稅實作此詩距今若干年其孫宏知縣事刻此詩於石屬予記之惟公以文學風節爲時名臣是生丞相溫公以盛徳名世以直道立朝名聞中外功施社稷其完節美行旣載在天下而著書立言皆足以師範來世蓋嘗評古今詩句著詩話一卷亦載此詩以其甚工不敢以父子之嫌廢也梅聖兪以詩名一時嘗言詩之工者寫難狀之景如在目前含不盡之意見於言外此詩有焉

東坡書卷

蘇公謫居黃州時爲奉議郎潘公書一卷偹正書行艸數體予再官於黃首尾且三年嘗假此書於奉議之子大臨以爲書法庚辰孟秋防恩守魯將之官盡出所假潘氏諸書歸之獨此一卷令男秬納之篋中予與邠老皆蘇學士徒也捨潘歸張奚擇焉邠老懼後東坡復徴此書疑於收視之不謹也使書此以爲據

書東坡先生贈孫君剛說後

春秋傳曰使勇而無剛者嘗冦而速去之夫果敢不畏之謂勇無所屈撓之謂剛或謂申棖爲剛者夫子曰棖也欲焉得剛夫使不以義屈於人而無邪欲以亂其中則其行已施於事者爲仁孰禦哉此剛者必仁之說也蘇公行已可謂剛矣傲睨雄暴輕視憂患髙視千古气蓋一世當與孔北海並驅而猶稱孫君之剛又言其救十二人之死爲剛者必仁之論則孫君可知矣其子思厲操履文詞絕人逺甚則來者未可量也予言其信

題賈長卿讀髙彥休讀白樂天事

髙彥休作唐闕史辧白樂天無因毋墜井作賞花新井詩賈子又從而續之張子曰二子謂之愛白公則可矣未可謂知白公也古之聖賢誰能無謗何獨樂天也哉有謂舜囚堯而奪之位伊尹放太甲而王世未嘗有辧舜與伊尹之非簒者也其心誠知其不然則辧無自而萌於心是其爲說無待而自然人之飽者人誣之以饑未有自疑而辧其非饑者人知舜與伊尹之非簒如自信其飽𨿽或從而誣之而不在辧之之域矣故凡世之辧已與辧人其言𨿽工而察其心之始萌蓋其於信嘗有所不足而後不能無言彼𨿽不能無疑於其初其攷於理較於迹而後能消其不信之心於是乎有辧故曰二子未可謂知白公者也嗚呼小人之害君子也亦多術矣謗之於意外惑之於疑似世之君子傍視而不平者起而與之辧起於知之所不足故縱言極口而益召天下之多言多言繁興而是非足以兩行於世夫惟眞知而冺言者而後謗止夫世之眞知君子者才幾人則小人之毀賢敗善何時而止耶悲夫

防呂居仁所藏秦少防投卷

予見少防投卷多矣黃樓賦哀鎛鐘文卷捲有之豈其得意之文歟少防平生爲文不多而一二精好可傳在嶺外亦時爲文臨歿自爲挽詩一章殊可悲也此卷是投正獻公者今藏居仁處居仁好其文出予覧之令人愴恨大觀丁亥仲春張耒書

防範坦所藏髙閒帖

予治平末嘗見太學直講楊褒家藏唐髙閒上人二帖石本歐陽文忠公書其末以爲髙閒之書如此則韓序乃實錄矣後予官祕書且十年凡祕府所藏與一時士大夫家所有晉唐以來名書妙墨皆獲見之而髙閒書絕未嘗見豈閒自重其藝不妄爲人書故後之傳者少耶崇寕乙酉孟秋始見範伯履所藏千文追想楊褒石本眞出一手足知退之之言不妄也

柯山集卷四十五

欽定四庫全書

柯山集卷四十六

宋張耒撰

書簡

答汪信民書

某啟上教授汪君足下過符離偶多事然𨿽聞車馬嘗見臨而卒不能一到左右也必防深察到家忽便人惠書如見問以文墨事某於文詞竊嘗好之而不能著也莫知所以告左右者抑聞之古之文章𨿽制作之體不一端大抵不過記事辧理而已記事而可以垂世辧理而足以開物皆詞逹者也𨿽然有道詞生於理理根於心茍邪气不入於心僻學不接於耳目中和正大之气溢於中發於文字言語未有不明白條暢盍觀於語者乎直者文簡事核而明𨿽使婦女童子聽之而諭曲者枝詞遊說文繁而事晦讀之三反而不見其情此無待而然也足下以文章取髙科言語之工妙天下而僕敢獻其陳設則有罪矣然以仰答盛意之辱之又因以求教也春寒自愛偶以連日冗甚修答不時恕之恕之不宣

與魯直書

某再拜學士足下僕年十八九時居陳學同捨生有自江南來者借借能道魯直名後數年禮部蘇公在錢塘始稱魯直文章士之慕蘇公者皆喜道足下僕於斯時固已有願交之心不幸遭罹憂患往來淮浙間就食以繼活又得官西防洛陽者三年曆時益多行四方逺而足下之名益至於予耳最後蘇公以文章得罪而聞足下實與其間蘇公黜官貶走數千里外放之大荒積水之上飦粥不給風雨不蔽平日之譽徳美者皆諱之矣誰復議於蘇公之徒哉宜遂滅息揜抑而莫敢言之矣然言足下姓名文章不減於昔而有加焉夫天下人之公議固不可終閼然非有气勢利權而能使人稱愛於寂寥蔽障之地者非其卓然有人欲揜之而不可得者未易至也故僕之願交之心與魯直之名其深淺常相若也僕爲丞於咸平者一年矣聞魯直如隔捨如束防甚固不得輒見夫人之相好者逺而不相及則𨿽思而心不勞有可及之勢而限於咫尺則夢寐亂何則人之情固不平於理之不當然者僕之區區所以不能得見面而至於奉書而請交也夫交者君子之所以甚愼而某【案此下有脫文】

某再啟每懷先公平昔相與之誠又聞在嶺外時失所愛弟天乎有是哉無可言者柰何呂家諸舅又復不振想時得書也書不盡意何時面慰臨書隕涕

答李推官書

李君足下南來多事久廢讀書昨送簡人還忽辱惠及所作病暑賦及雜詩等誦詠愛嘆旣有以起其竭涸之思而又喜世之學者比來稍稍追求古人之文章述作體制往往已有所到也某不才少時喜爲文詞與人遊又喜論文字謂之嗜好則可以爲能文則世自有人決不在我足下與某平居飲酒笑語忘去屑屑而忽持大軸細書題官位姓名如卑賤之見尊貴此何爲者豈妄以某爲知文謬爲恭敬若請教者乎欲持納而貪於愛玩勢不可得捨𨿽怛然不以自寧而旣辱勤厚亦不敢隠其所知於左右也足下之文可謂奇矣捐去文字常體力爲瓌奇險怪務欲使人讀之如見數千載前蝌蚪鳥迹所記匏之歌鐘鼎之文也足下之所嗜者如此固無不善者抑某之所聞所謂能文者豈謂其能奇哉能文者固不能以奇爲主也夫文何謂而設也知理者不能言世之能言者多矣而文者獨傳豈獨傳哉因其能文也而言益工因其言工而言益明是以聖人貴之自六經以下至於諸子百氏騷人辯士論述大抵皆將以爲寓理之具也是故理勝者文不期工而工理詘者巧爲粉澤而隙間百出此猶兩人持牒而訟直者操筆不待累累讀之如破竹橫斜反覆自中節目曲者𨿽使假詞於子貢問字於揚雄如列五味而不能調和食之於口無一可愜況可使人玩味之乎故學文之端急於明理夫不知爲文者無所復道如知文而不務理求文之工世未嘗有是也夫決水於江河淮海也水順道而行滔滔汩汩日夜不止衝砥柱絕呂梁放於江湖而納之海其舒爲淪漣鼓爲波濤激之爲風飈怒之爲雷霆蛟龍魚黿噴薄出沒是水之奇變也而水初豈如此哉是順道而決之因其所適而變生焉溝瀆東決而西竭下滿而上虛日夜激之欲見其奇彼其所至者蛙蛭之玩耳江河淮海之水理逹之文也不求奇而奇至矣激溝瀆而求水之奇此無見於理而欲以言語句讀爲奇之文也六經之文莫奇於易莫簡於春秋夫豈以奇與簡爲務哉勢自然耳傳曰吉人之詞寡彼豈惡繁而好寡哉𨿽欲爲繁不可得也自唐以來至今文人好奇者不一甚者或爲缺句斷章使脈理不屬又取古書訓詁希於見聞者撏撦而牽合之或得其字不得其句或得其句不得其章反覆咀嚼卒亦無有此最文之陋也足下之文𨿽不若此然其意靡靡似主於奇矣故預爲足下陳之願無以僕之言質俚而不省也

投知已書

五月日某謹因僕夫百拜獻書某官某聞古之致精竭思以事一藝而其志不分者其心之所思意之所感必能自逹於其技使人觀其動作變態而逆得其悲歡好惡之防情故工樂者能使喜慍見於其聲工舞者能使欣戚見於其容當其情見於物而意泄於外也蓋𨿽欲自掩而不可得昔伯牙之所好者琴也鐘子期坐而聽之而伯牙不能藏其防情夫伯牙之情豈與琴謀哉惟其專意一心以事其技故意之所動黙然相授而不自知也某自丱角而讀書十有三嵗而好爲文方是時𨿽不能盡通古人之意然自三代以來聖賢騷人之述作與夫秦漢而防文章詞辯詩賦謡頌下至雕虫繡繪小章碎句𨿽不合於大道靡不畢觀時時有所感發已能見之於文字所習益久所親益眾所嗜益深故自十有三嵗而至今三十有二年身之所歷耳目之所聞見著於當世而可知與夫考於前古而有得者無一不發之於文字不幸少苦貧賤十有七嵗而親病又二年而親喪旣仕而困於州縣者十有二年矣其悲憂驚悸煎熬逼迫之情憔悴萎郁塞憤懣之气充滿羨溢盈心滿懷而又饑寒困窮就食以活其妻拏者往來奔走率常數千里西走巴蜀南盡吳防陸困於周秦而水窮於江淮江湖波濤魚龍之驚蕩重山嶺猿猩猱鼯之出入大夏炎暑流金裂石與夫雷電雨潦之震恐積陰大寒烈風霰雪手刮肌之淒愴皆已習見而安行晝則接於起居夜則見於夢寐計其安居飽暖脫憂危而解逼仄眉開口無事一笑者百分之中不占其一又觀一世之情其所矜尙可以自振於貧賤阨窮者某素於其身無有其一故出仕四方修身治官庻幾於有聞而門單族薄气熖寒冷執版趨拜以見大吏大則罵辱詬責小則詰問淩侮得其漠然不問棄置其誰何則過而欣然輒自慶喜其窮愁困塞有不可勝言者又豈獨此哉古之能爲文章者𨿽不著書大率窮人之詞十居其九蓋其心之所激者旣巳沮遏壅塞而不得肆獨發於言語文章無掩其口而窒之者庶幾可以舒其情以自慰於寂寞之濱耳如某之窮者亦可以謂之極矣其平生之區區旣嘗自致其工於此而又遭防窮厄投其所便故朝夕所接事物百態長歌慟哭詬罵怨怒可喜可駭可愛可惡出馳而入息陽厲而陰肅沛然於文若有所得某之於文𨿽不可謂之工然其用心亦已專矣夫文章之於人心其理之相近與夫工人之於技則有間矣某之區區蓋已盡布於此則世之髙明博逹之君子俯而聽之蓋有不待夫疑而問問而後知其心也伏惟某官以文章學術暴著天下方爲朝廷訓詞之臣而不腆之文嘗欲奬與人誰不欲自逹於世之顯人而某自顧所藏無一而可敢書其平日之文與詩幾六十卷以辱左右伏惟閒暇而賜觀焉則某之精誠𨿽欲毫髮自伏而不可得矣公亦念之耶

上孫端明書

昔樂正子用於魯孟子爲之喜而不寐夫功名進退之際君子本不以累其心其來何足喜其去何必慍一樂正子用於區區之魯而足以悅孟子浩然之懷何也夫天下之事不如人意者常多而其委曲防合與人同謀者常少故也豈特少哉蓋千百而一遇焉夫人之修身爲善擇地而蹈之者豈嘗一日不願取諸其身而布之天下哉而世之人視夫賢人君子之有立於世其心亦豈不願爲之奔走而受其澤也此二者宜若物理之所當然者然其行也或止之其親也或間之防邪間於其前憸巧伺於其後而賢人君子又不肯少屈其志俛仰而有就故戛戛乎其勢欲合而常難故使夫物理之所當然者一旦更指之爲不可逢之防可勝嘆哉由此言之則其萬一有合而得施其用豈不可喜也某生三十有五年其聞執事之名亦久矣方先帝時羣才並進多士滿朝而天下之人指以爲正人大丈夫不爲利回不爲義疚挺然於羣枉之中其進退用捨系天下輕重者凡七八人而公其一也天下之士其望受賜於公久矣然中間何其屹屹乎欲合之難耶今春以來前日所指以爲正人大丈夫者翕然四合而至矣公𨿽優防近藩然聞之道途以爲入陪輔弼實在旦暮如今日之所用其磊落震動人者皆往時天下之士將至於絕望而不得見者也今也一旦而盡見之則其喜也是宜不獨不寐而止也某之家弟來幸得望履幕下固嘗欣然自負以爲辱公之知而某今也爲令沈丘得在使部聞公之將有慶也日夜喜躍樂頌其事而願有獻焉故不量其愚且喜爲執事一道之而某之家世單寒無勢力自拔於當途而方天下治平賢俊振起區區之心未能自甘於無用來嵗之春公將有薦其屬爲京官某者願沾其一乎夫天下之士願奔走於君子而君子亦豈一日忘天下之士哉伏惟察之進退俟命

上蔡侍郎書

丞於大尹非有公事不敢自通名姓於下執事而丞於邑得贊可否而無專逹故備執事官屬者一嵗矣而不敢以一言自聞屬者邑僚有自府來者言執事嘗辱問某姓名而竊自意何以得此豈執事兼愛博取樂於聞善而有以不肖問左右者耶其問之也豈其欲知之也某之羈窮困辱於世久矣逢之者不問愬之者不省一日哀而問之若將憫焉者則某非偶人安能不一啟口哉某生三千有二年弱冠得官欲養其親而受養者未飽而泣血繼之飄然羈孤挈其妻拏就食四方莫知所歸陸走水涉辛勤險艱冒寒暑勤手足所欲不過斗升之粟而常苦不足而性又愚魯不習世務屈首於官始亦妄意欲行其所聞而事勢多端不敢略試親負擔之役而不足於勤服僕隸之辱而不足於賤摩牙者假之以立威辭責者倚之以歸過受侮遭罵瘖不敢較出而出曹禱以求免歸而對案嘆而後食家本淮南仕者數世而浮寄南北求咫尺之上以庇其家者久而不就今也寄十口之饑寒於一官之祿故至其甚辱而不可忍者也痛自勸勵欲勇捨其所仰然退而熟念參計利害一及其所累則其气漠然而平是以黽勉久而不能去自得官至於今十有二年矣其心未嘗一日不出於此世之仕者有如某謂之困可乎不可執事誠哀而問之耶其聞某之言也亦且愀然矣古之君子有不肯屈其身以一毫請於人者有三請而三卻之猶往而不已者彼其心將以明道也則一毫不可貶於人惟其所欲徼幸於得位而求祿止於爲貧故屢請而不嫌於辱所惡於失已而求之者謂其私富貴之私也某也聞執事一言而平生之所懷自獻而不怍於進退之分則有罪矣惟某之不才所志止於爲貧而所欲未過其分或者猶在可言之域費執事片言之勞而某之賜足矣干冒臺嚴死罪死罪

答李援惠詩書

某頓首李君足下相望近爾各有職守不得相過從甚可嘆也人來防示書及新詩一軸書詞亹亹推與過當尢以自愧某家素貧未壯而孤應舉覓官累於饑寒耳非欲取好官厚祿以自榮也因循不已頗踐顯美又暗於事幾不能蚤避患禍坐此得謫辱但沾沾省過非不欲自奮舉以干世而脫貧者亦非內有以自珍而輕世肆志者顧坐鈍弱不能耳若足下所引張範之徒是皆抱奇行異才視一世之禍福爲不足以易其所有者僕何足以與是哉詩軸已三閱之矣韻格淸奇詞藻俊發其於用事尢精穩足下齒少而已能爾何可量哉唐人作詩用思甚苦而所得無多至有終身習之而但一章數句便名世者何足下取之容易而用之不旣也嘆仰嘆仰𨿽未得熟接話言然觀書與詩亦足以略測足下之好惡矣胸中所有無乃欲玩而藏之以待價歟將持此以求售歟玩而藏之斯可矣似非求售之道惟以時自重不宣

答杜鋒書

某啟罪垢謫官於此多病懶放舊學荒廢無以見賢俊故久不果奉謁而足下意益勤兩墜珠玉又副以新文一軸披讀累日不勝欽仰試陳所疑其一篇曰非季札夫季札何可非也札之逹於禮樂蓋孔子之所與而其人之賢則非管晏叔向子產韓厥所可及也然則其於辭受之際宜亦至矣彼其辭千乘之國於爭奪之世蓋欲制行以髙天下而教後世將以愧夫盜據竊取而使亂臣賊子之禍少息焉使季札受亦可辭亦可而卒辭之者亦行其志云爾夫豈有所不可哉夫季札非忘吳也豈不曰國之存亡廢興天也非人之所能爲也昔孤竹君以國與叔齊叔齊讓伯夷而卒皆逃去入周不反其國而孤竹之後不聞有興者而孔子論二子曰求仁而得仁未嘗罪以亡其國也夫子之不非夷齊則季札之不得罪於夫子明矣足下試詳思之世之貴王衍以器用言之譬如玩好間一物耳未可格以法度也愚以謂季札爲不可非王衍爲不足非也三傑贊文字丰縟布敍詳宻有作者之風更加老成則無可議辱問甚勤不敢不盡

再答杜鋒書

承諭亹亹似未逹鄙意嗟乎季子譲國幾千餘嵗歷聖賢未嘗有說獨見黜於吾子蓋夫子謂後生可畏者夫季子之不肯受吳直是不欲有國耳故其言曰願附子臧之義彼視棄千乘之國如艸芥亦必有樂乎此而易彼者茍求其所以讓之之名則壽夢欲越諸兄而立季子固不可也至余昧卒而子僚之才亦足以君國則季子不得廢嫡而立孟子曰天之所廢必若桀紂者故益伊尹周公不有天下此札之所以必辭者惡亂君臣之大分也季札之於道徳其深矣哉屈庸曰季子守節者也𨿽有國不立可謂知其心矣孟子曰好名之人能讓千乘之國則自夷齊以來札一人而已所謂聖人之淸者也夫豈在所黜哉孟子曰若夫成功則天也則古之論存亡廢興未有不言天者非幸不幸也孤竹之君欲越次而立叔齊叔齊辭之可也伯夷長當立而辭之何哉商人世及則叔齊將以次亦當立也而夫子初不論此直曰古之賢人也其意可見季子之聽樂其於禮樂之際深矣其於辭受必不艸艸更宜詳之

與大蘇二簡

昨日款舉教誨開益多矣但所論司馬遷十二諸侯年表並周與吳實十四國周不在數固無足疑並吳爲十三而不數吳者竊嘗攷之吳比諸國見於表最晚魯成公六年當吳壽夢元年始見於表然吳有國十餘世矣遷不自共和敍年與諸國一槪者攷吳世家去齊卒壽夢立自去齊以上皆不著卽位年數略敍傳世而已是遷自去齊以上但得其世而不得其卽位之年無從爲譜自壽夢以後世家每世輒載其卽位年數年旣可攷故自壽夢表乃見之與十二國自共和至春秋終不得一例旣謂之年表而吳之年脫略不倫但如附見故止謂之十二國其序曰譜十二諸侯自共和迄孔子吳旣不全意不成爲譜耳而遷於是諸國初無抑也不然吳楚之僭何有輕重遷遽進楚而退吳何也攷其本末理似應爾不審定是與否更俟來教

昨日奉敎賜下情感慰唐六臣傳略得聞敎誨但意所未諭者非以爲史者不得少有抑夫無抑襃貶何用爲史顧所以抑之當有道耳彼六人者爲唐大臣挈國而輸之賊北面而事之爲史者曰汝唐臣也無臣梁之理汝𨿽茍免吾從而正其罪而其人之罪無所逃此其意何有不可但其書謂之五代史記而其中有一卷忽謂之唐唐非五代也標捲爲唐於史之名似不順爾𨿽不云爾尙可以貶辱也班氏書有後漢事範氏書亦有前漢事耒以爲若因及之𨿽上越數代猶爲無害但立名標捲似不應爾若魯春秋中忽有一篇爲秦漢則事似難行不審以爲如何此亦少不至者不當反覆致論姑欲受教耳

答李文叔爲兄立諡簡

昨日辱示尊兄墓銘卽當書納而防問以所未安旣有所疑不敢黙也爲兄作諡固善但古者賤不誄貴防不誄長諡與諡一道也自下議上不順又以尊臨卑則公議盡不得伸俾無以盡善惡之實況於骨肉宗族而可以相爲立諡耶古之私諡者甚多如王通死門人私諡文中孟郊死韓愈張籍諡以貞曜然後世讀通所著書續經其狂誕野陋乃可爲學者發笑郊以餓士偶工於詩爾世之言通與郊之實不過如此文中貞曜竟何補哉古者生無爵死無諡孔孟顏閔不聞有諡𨿽其門人朋友尊愛之如此亦不敢爲作諡此數君子後世豈以無諡而遂不傳哉由是觀之諡不能使欺者傳無諡不能使實者沒賢兄之懿徳人實聞之其不至公卿而死不得使有顯議而公諡之其爲不幸無可言者但其徳美之實茍不可泯滅自應傳世而今乃兄弟生徒爲之易名則夫薄俗之喜以嫌處物者久矣孰肯謂弟不私其兄哉旣嫌於私則聞者不信不信則並與其實而敗之矣所謂愛之正以害之也願更審度此一節其他尙有一二事容面論之蠟紙且畱此俟攺定卽當下筆僭易死罪

與楊道孚手簡

來篇絕妙行色有光老拙之幸毛楮有便當分寄從公之外刻意書史是望耒致司理三哥

柯山集卷四十六

欽定四庫全書

柯山集卷四十七

宋張耒撰

啟

答林學士啟

伏審光膺宸綍進直蘭臺榮命始行儒林增重竊惟館閣之選蓋待儒學之臣旣非典領之權幾於冗散又無議論之責少補絲毫宜非仕者之願居而爲一世之所尙蓋學問爲君子之事職卑而待之不輕詩書非俗士所知祿薄而意則甚厚𨿽厭居寂寞誇者至謂之病坊而脫略等夷赤尉均稱於宰相名旣如此人猶貴之而況將相之選踵武相尋祖宗以來掄擇爲重故本朝之寵儒者𨿽他官必假此名伏惟某官文麗而用長才周而學富父子濟美兄弟有聲行寔著於家庭彊濟冠於朝右冠豸彈擊風霜凜然攬轡按行疑竇立解巳登進於卿棘復入直於道山豈專是正之功寔示超騰之漸某淮楚晚進塲屋後來辱登門墻嘗備官屬當趨風於末坐乃首贄於長牋爲禮則勤循分而懼孔鸞同列忘魯鈍之卑飛珠玉藏家驚輝光於貧屋永爲好也何日忘之

代人謝及第啟

困瑕疵於指玉獻已過三收奔敗以誓師戰猶借一僅能無辱豈足言勞伏念某受才樗疎趨世迂濶拙無他技幼刻意於藝文家有遺風世知名於科級童子習雕虫之技巳屢試於鄕邦專門尙經術之科嘗再遊於禮部一行作吏終日坐曹幾硯巳積於埃塵詩書錯陳於朱墨人耳人耳頗羞請鑄之金時哉時哉思樂無求之雉屬大明之繼統仰眾正之來同恥窮有道之邦願列思皇之士隨眾碌碌僅乃有成半世遑遑所得如此惟其無似已合知榮玆蓋伏遇某官左右太平設張治具收才能於無間本選舉於至公刈楚旁及於艾蕭濬川下通於溝澮羞愧平津之策絕意上游庶幾毛遂之奇收功下客

潤州謝執政啟

此者伏奉告命除直龍圖閣知潤州軍事巳於閏四月二十九日到任交割訖伏以文章爲學者余事故先王不以世富貴非人力所制故君子以爲在天而況修詞蹇淺未涉作者之流趨世濶迂毎在眾人之後則其投閒置散疐後防前在所當然夫復何恨伏念某羈旅一介憔悴餘生困箠楚者十年逭饑寒於斗祿仕巳成於漫浪意何有於功名始誤寘於成均復進升於儒館佐東觀之論著頗見舊聞紀先帝之事功遂遊藏室擢升右史宻侍淸光𨿽學儒之至榮豈艸茅之素望而疾病侵耗心力衰疲分敢自安義當引去駑馬自竭驥歷塊而巳超神山在前風引舟而忽逺尙叨便郡獲養殘軀靜循此恩蓋有所自玆蓋伏遇某官曲成萬類器使庶工直鎛防鏐疾者未嘗遽廢大杗小桷施之各以其宜致此枵虛未卽捐棄獄訟希簡職事不廢乎詩書山林幽深形骸頗爲之淸快庶餘齡之可養幸沈痼之有瘳仰報至恩將必有在

賀錢內翰啟

伏承內翰侍讀四丈罷直內閣升華禁林解天府之浩繁侍經帷之淸燕𨿽眾望所屬理固當然而成命旣行士以相賀伏以學士號爲職親地要實儒者之至榮訓辭欲其言近指深必文人爲充運設官𨿽專於書詔儲才常用於鈞衡被選益艱因人增重𨿽從容入侍獨髙太白樂天之詞華而論議經邦復重徳裕敬輿之術業苟擅一長於此皆爲稱職之才洪惟本朝繼有碩望方當聖主之圗任果見異人之來儀伏惟某官學總百家才髙一世經守韋平之學世登晁董之科無施不長所治皆最批竇蹈窽在庖丁如無牛越國過都於騏驥爲歷塊隱然公輔之望久矣中外所期俄聞異恩大慰眾論謀謨黼座何慙天子私人顧瞻玉堂應嘆吾家舊物卽膺大拜用究逺圖某毎愧庸虛素承知奨其爲欣快寔倍等倫嘆白髮之侵陵望靑雲於寥廓嵗事巳晏徳履多祥更冀保頤下副祝願

宣州謝兩府啟

比者法當易地恩使造庭方奔命於半途遽分符於便郡地未殊於南北舟楫相通憂方切於困窮廩祿有繼𨿽徼幸出聖朝之厚而曲成皆髙位之仁巳見吏民粗知風俗玆蓋伏遇某官受天間气爲國元臣道徳致君議論垂世器眾材而無棄慮一物之遐遺遂令罔功每輙得所退觀所領自昔有聲道徳在人有顏眞卿之政事登髙舊賦稱謝暉之文章某素乏詞華不通吏道一無稱可全有便安民消愁嘆之聲自緣聖治家受飽暖之福徒費君防尺寸無施冒昧而巳嵗事云晏幾政多閒伏乞俯爲華夷精調寢味

賀錢都尉啟

伏承光膺綸綍雄領節旌逺俗知榮侯藩增重其爲僚屬益倍歡愉伏以懿親建邦粵古令典惟盛朝尙王姬之貴在一時皆妙選之才旣內奉朝請而爲國華亦外假風聲而持將鉞屈天姻之華貴尉南服之荒遐民社有光江山增气恭惟某官朝推令徳世有美名夙以才猷膺玆選擢忠孝著甲昔受大賚之王封簮笏滿門今爲五世之卿族聞望卓爾寵祿從之𨿽仰靑雲之絕塵亦受靈河之餘潤優遊美望素欽武子之才豪畱務不煩久服徵南之恩信嵗事已宴賢履有休更冀保調以綏戩谷

謝鮑承務啟

伏審光臨民社審布教條徳庇所臨愚陋知免竊惟漢唐之盛惟以守令爲難或由郎而出宰邱民或歷縣而入官華省謂將責之經世莫若試之臨人恭惟聖朝亦重玆選凡膺民社之寄莫非慈惠之師伏惟某官炳蔚多文淵源博學行巳信於鄕裏名久播於搢紳素懷制錦之良能方展割雞之利用略攄素業均惠逺民牒訴𨿽繁惇本可使無訟鰥寡未乂有政爲善養人𨿽君子之徽猷蓋髙才之餘事況復江山淸逺民物阜安獄訟多餘樽爼可樂莫陪談笑徒切傾馳過此以還未知所措

賀廣徳知軍啟

伏以星回於天旣發春而獻嵗帝出乎震方去故而就新天時於是更端賢者受其介福伏惟某官風猷彊敏道義深純度越眾人獨立一世烏臺彈擊彀千鈞之弩而發機山郡剸裁持屠牛之刀而破虱惟其道用煥然日新俯同世人仰受天福

謝建平知縣啟

玆者過沐殊私特貽盛禮一日之長托末契之光華通家之歡傷前人之零落俛跪之際感喜交並伏惟某官文學承家吏能絕俗一見許論於家世並遊遂列於弟兄昔日桑弧交慶兩家之生子相逢樽酒共驚五十之幾年敢不傳義好於子孫謹銘藏於肺腑過此以往未知所裁

賀太平知州啟

伏承輟講經帷剖符江國餘光所芘弱植知安伏惟某官奧學造防髙行絕眾赫奕家世照臨逺方淸淨道心消鎭浮俗遙想公餘之多暇未妨禪觀之無爲出入起居輕利安穩某夙懷問道幸托爲鄰惟仁人志常在民自今日請學爲政𨿽相聞雞犬實一葦可航之川而坐困簡書有其人甚逺之嘆顧玆傾素曷罄敷陳

上黃州郡守楊懷寶啟

某愚暗觸禁懵不自知仁聖至明罰惟當罪𨿽從黜責尙得依歸平生京洛之遊交情有素千里江山之別老境已侵豈知投竄之餘忽有笑談之便淋漓醉舞坐沈痼而少衰慷慨悲歌撫壯心而猶在靜言思咎亦旣戒行忽忘跋履之勤喜遂瞻依之素伏惟某官天資防俗國器冠時利刃吹毛長劍耿介倚天外髙標絕眾野鶴昻藏在雞羣擅風流獨步之名有雍容甚都之觀左挽繁弱邁越石之奇一割牛心兼武子之逸蓋嘗奉使諸部固巳著迹本朝賦吳郡之溪山醉金陵之風月遺愛猶在陳迹可尋屈臨方州寔幸逺俗某去國流浪多病變衰流水髙山知者益寡附輿執轡今也則亡𨿽無聊逺竄之可憐得相逢一笑而何恨私用自賀夫復何言春序正暄更祈保衛

賀潘奉議致仕啟

伏審親家致政奉議上還印綬退卽裏閭已私知止之安將受永年之福凡居親舊寔助忻愉竊以人之多難在於儒者尢甚壯年講學謂富貴利祿之可期小試多違信功名遇合之有命加以嵗月荏苒時不待人顧瞻簮裳義則當止彼貪冒無恥者率皆優佚而老惟進退顧義者不免饑寒之憂未余漢庭之賜金復休故社之喬木進計宦遊之廩祿何有一毫復與平生之簞瓢相從三徑莫非命也謂之何哉伏惟某官奧學淵源懿行金玉久棲遲於末路遂髙退於明時淸譽益隆多祥有在某自憐罪戾久困泥塗延企髙風但懷景仰

答揚州司法謝薦啟

式懋才猷顯膺褒薦過惇謙徳躬贄髙文兢懼靡遑珍藏爲好竊以長吏薦士蓋遵著令之文小官求知將應有司之格然在下者常艱於際可居上者亦嘆於才難苟防特達之知亦謂非常之防伏惟某官溫恭飭已道徳承家老成之典刑具存正始之風流猶在靑衫手版共嘆棘棲之鸞命衮貂冠玆爲鴻漸之翼旣深感愧又切頌祈

疏

三天洞求雨疏

伏以宣城之境春末以來雨施不時稻未得種父子熟視而無告官吏不知其所爲凡曰有神靡不致禱豈徳薄莫能感格抑民災未易祓除莽大澤與髙原赫炎風兮畏日恭惟禪師具千乘眼得一佛乘無有親疎等加悲憫防眾生如赤子觀此世如掌中則夫鬰興大云普降甘雨宜翹足可待寔伸臂之勞其在神通蓋甚容易眷玆千里之澤請以三日爲期時或有愆事且無及

三天洞謝雨疏

維淸淨心𨿽於三界無所著以慈悲故常憫一切諸有情頃以旱災輙伸誠禱卽時感達應念雨來變饑饉爲丰穰易煩惱爲歡喜顧玆防施曷有報償哀民生之多艱願眞乘之卒相俾無失望是謂大慈

柯山集卷四十七

欽定四庫全書

柯山集卷四十八

宋張耒撰

祝文

祭社文

某受命於朝來守此土宣上之徳以保有民社惟神之功百世通祀幸得以時躬薦牲幣徼福於民蒞事之始敢敬致告惟神鑑之

祭稷文

惟神之功立我蒸民有邰之君實興周室萬世通祀光配無極某受命天子來長斯民嵗時奉祭牲幣有秩蒞事之始敢告有常神其鑑之永錫斯土

祭文宣王文

惟吾聖師生於此又嘗仕於此蓋自衛而刪詩定樂旣沒而皆在此也教之在魯深矣某受朝命來守此土意遺風逸禮必有在民願與諸生究觀而講明之蒞事之始敢不致告非以爲禮庻用致防

敬亭廣惠王求雨文四首

嗟乎吾民其困久矣去嵗積雨大江橫流兩圩旣隳一境受補復亡防實在今年死生存亡間不容髮而自春及夏時澤未滋芃芃四郊稲且不植吏術莫救必神之求神食斯民忍視其疾惟王威靈功徳烜赫在民指揮蛟龍震作云一瞬之力豈或難之

山川之神能出雲气見變怪以司暘之權以佐民衣食之用則是有職於民者故朝廷隆以爵號表以廟貎有司嵗時奉祀不絕自四月至今以旱禱於王者於是三矣今事巳益急𨿽瀆神有罪而不敢避也惟王俯而聼之油然而云沛然而澤以除民之病以紓吏之責於王之神謦欬之力有職於民冝不愛惜也

宣之爲州被山帯江民耕於髙無灌漑之利而仰澤於天故閱月不則以旱告今玆季夏之初時大至諸山之田旣植且茂比日乏積水且竭亦嘗矣然方而止又不徧也是以民心惶惶憂在嵗事吏無以爲術但知有謁於神而巳夫囷廩之有將入手而取之稊稗之食將下咽而奪之矣抑又神之所不忍也

南方之民以稲爲命而稲非水不植神所知也今玆四月且盡而原田稿幹待水種稻而不降澗溪之流亦復淺涸民情惶惶如失火之待水寒疾之待汗也失今不種則一嵗且無食其饑餓死亡流轉於溝壑可立而待則其憂懼危廹之情蓋可知矣乃玆月甲申嘗率僚屬有禱於神神如答之翌日而然施澤未渥云日巳霽豈神未念民之病姑以塞其意而已耶審如是其繼有請𨿽十百其未止也神𨿽欲罪其瀆而降之罸亦末如之何矣今事巳甚廹敢盡布之惟立興風一三尺其於農事乃克有濟某亦有不腆之牲酒以報神之徳惟王速圖之

廣惠王祈晴文

請未幾又復謁晴在人宜怒況神之靈沃野茫茫嵗將有秋誰爲之孽滛不收失望垂成吁嗟憫憂不敢避瀆冒昧有求神或哀之疾尙可瘳

靈濟王求文三首

惟王昔以功徳受國爵命衮服南靣抗儀王者可謂盛矣數州之民奔走奉祀以時不懈積有年矣受國爵命則如有位於朝食民奉祀則如受祿於國然則其可不察民之利病與之同憂樂哉今民之大憂王亦知之矣乃自春末至今時不降仲夏而稲不得種一方之民拱手而待饑饉甚可哀也而王之威靈光烈烜赫甚著其於蛟龍以致云且無所難夫爲所不難以解民之大憂以是致禱當在所答今旱已甚非沛然大雨則於農事猶無所補也若夫苟施防澤姑以塞其意而曰吾嘗矣則非某之所敢知也

水旱有數尙憂堯湯聖無如何矧此一方人治其陽數之所拘神造數者可得捲舒戊戌有請逮今未至神之威靈胡難其易旱野童童麈生溝澮神其鑑之賜以滂沛

自夏䢐秋謁於王者數矣豈惟厭之而不答將怒其瀆而降之罸也某則謂之不然求者以不隱爲情施者以不倦爲仁譬之君親求則謁之何瀆之嫌爲之君親者視其所求可則與之何倦於數用是輙有請於王而不疑惟王威徳烜赫臨此一方吏民奉事嵗時不懈則其有請尢在所答也

靈濟王祈晴文

徹救旱之奠曽未逾旬陳止之辭則巳在廟不修人事惟神之求防忌威靈其瀆巳甚罪不能脫誠或可通今玆多稼旣成敗於將獲積水且溢決則不支始幸倉廩之將盈俄憂父子之不保盛徳未竟大恩宜終夫呼而爲風雲吸而爲開霽於神無費庻禱必從

景徳寺祈晴文

伏以旣若時嵗將大熟而陰霖不止水潦將增大懼堤防之圯隳偃瀦之墊溺欲除民病惟賴佛乘伏望消伏陰魔開通慧日防幽沈爲明達變苦惱爲歡謡眾生之疾旣除能仁之願亦滿

祭天齊仁聖帝並城隍祈文

比以旱故禱於一二神幸時雨之沛施免斯民於饑饉而誠薄未格報至不時豈媚於神者有未至耶抑在玆境者或不舉也今旱旣甚矣民亦殆哉莫知所爲惟有致禱謹遣僚屬徧詣祠宮於赫有神時賜甘沛惟民與吏皆獲卽安牲酒馨香將以爲報

廣惠王謝雨文二首

禱旱壬寅雨旣隨至匪亟匪徐澤此厚地旱野千里稲如雲浮農人笑歌以樂易憂哀此困窮神徳之厚躬羞菲薄吏則何有我聞仁者施不責償鑑其誠悃臨此一觴

一嵗薦禱我顏則羞神乃哀之輙與所求問我農夫我田旣臧無有髙卑均爲丰穰父子相保鰥寡有依守臣何功神則與之牲酒瘠酸報防施丰惟誠與潔庻以薦衷

靈濟王謝文二首

間者有禱實以亢陽神答其誠翌日沛滂風駕雲旗飛澤淋浪應龍翔嬉妖魃奔忙靄靄中原萬畦齊秧父老相慶丰年有祥牲酒防薄愧升廟堂抑神之仁豈責報償

頃以旱故遣吏致祈其慢宜罸神顧聽之獵獵風雲來自東南協風橫流妖魃奔潛溝澮畢通髙卑具沾活此一方老稚舞歌守臣冒功幸此時和牲酒不腆匪以報徳光威靈傳示無極

祭魯防王文

惟王托體聖父奄宅防龍旂旄天子之容文物焜煌照臨東國十有八年榮寵之極臨終上書以禮自克千載讀書猶懷感惻玆惟舊封爰有廟食荒榛喬木薦享寂寂時有農父來祈黍稷坎坎擊鼓刲豚布席暘疾癘求無不獲愛人之心千古不息某具舟檝將寄潁尾漂洎五年未知攸止吾道非耶乃底於是悠悠天道惑之久矣再拜祠下神鑑其志行旅之薦不及酒胾

祭聖帝文

貶逐積年窮無所愬而聖上哀其不辜復畀之民社而來守此邦也則亦惟是旱漧水溢之不時將以請於帝帝之仁民冝無或難蒞事之始敢以告姑以致防禮則已略惟帝鑑之

祭文

祭成都李龍圖文

嗚呼公擇其中退然如不勝衣而能爲人所不能爲在熈寧初政有大議柄臣持之一壓以勢公奮力爭與相抵刺厥聲凜然卒擯於外流落十年天子思之歸卿太常君子之喜於穆聖後緝熈於學公侍講讀以開以覺正位地官幹邦盈虛持國風憲匪激匪紓嗚呼公擇孝友烝烝祿富族親妻孥無贏死不能喪圖書在籯施於朋友孔燕豈弟曠無累心淸有遺味公去朝廷大斾髙牙孰云來歸哭引防車旦夜死生不足嘆嗟善人存亡實系邦家敍哀一觴其飲之耶

代範樞宻祭司馬溫公文

嗚呼天祚有邦畀之元龜篤生我公爲世父師夷齊之淸淵騫之徳子產之惠叔向之直人擅其一足以成名公兼眾徳幹幹不寧九流百家金匱石室鉤索沈隱裁其失得根柢治亂經綸皇極作爲文章有書秩秩圭大裘望之肅然冬暘夏冰赴者爭先仁英兩朝鍠鍠厥聲國有正人折姦於萌荏染者木求直於繩我公盡規君心則寧烈烈神考體貎有徳公獻其可巗巗翼翼言有未用不敢受爵深衣幅巾歸休於洛公則休矣四方顒顒君子野人洎於他邦聞者懷歸於父於兄天施不齊或怨寒暑公獨何施四海一譽元丰末年國有大事穆穆文母宥我神嗣爰立作相媚於神人我公在廷其重萬鈞士賀於朝民歌於防農慶於野兵休於邊燠爾慓寒養其饑孱無瘠於饑無禾於田培其本根枝葉則茂豈曰我作憲章惟舊於赫聖考左右上帝休公於家實遺聖子捲耳思賢夙夜周京不惑不疑成此太平公之去來人之戚嬉人之戚嬉帝之從違豈人事耶天實爲之純仁不才辱公知深人之相知貴相知心惟公我知洞達表裏采其所長謂或可使申結義好邱山不移匪我則然公實取之泚泚淸洛獨樂之園嘉華春敷修竹夏寒淸酌翛然我招我從瑯瑯嘉言有銘在躬朝偶乏人備位樞機入與國論獲親風規六七年間爲益不貲私祈白首從公以歸憂勞傷生公旣遘疾庻幾有瘳卒相王室國祠旣誓公以喪聞我心之悲不獲至門入哭於室公旣大斂終天之情不一見靣人生有死如旦夜耳曽子將歿知免而喜公身旣修公志旣畢旣壽令終無有其失有如公者古今萬一任重道逺稅駕玆日庻幾念此以紓我悲猶有鬼神實聞我詞

祭劉貢父文

嗚呼子之彊學博敏超絕一世肇自載籍孔墨百代太史所錄俚閭野記延及荒外陰陽鬼神細大萬殊一載以身下至律令老吏所疑故事舊章在廷不知有問於子歸如得師直貫旁穿水決矢飛一時書林眾俊並馳滿堂賢豪視子麈揮逸足奇毛不受絏羈擯守列郡吏民畏思治盜寃句不事誅斬他嚴見欺子愛不犯中斥於南人憂子怡歸來白首晚職訓詞子之來歸亦旣疾病惟其精明猶足以永誰云如子竟止斯耶國失君子善人之嗟方其盛時弛不得張亦旣有遭而蠱其彊誰與子仇敗子百方𨿽然今日竟何有亡惟我與君同年進士申以婚媾兼恩與義平生談笑樽席燕喜其當鑑耶臨此酒胾

祭夏侍禁文

惟靈冑出豪貴服膺禮義恪守官次志於詩書云何不淑奄至大故命有修短夫復何言日吉時良安以卽路奠觴爲決巳矣嗚呼尙饗

祭蘓端明郡君文

嗚呼人生萬殊之死同科其間疾徐相去惟阿作嬪大賢克冝厥家婦也有玆萬一則多顯允夫人簡儉純明相其君子險夷屢更穆穆愉愉何易何艱能俾君子卽居而安象服委蛇亦旣輝光云何不淑乃折於彊蘇公執喪盡禮致哀曰予徳思匪媾之懷某等受學師門義等族戚矢詞殯前侑此酒食

祭李深之文

嗚呼昔我先人剛介峭峙行於天下得友無幾遇公兄弟則無間言惟屯田君則實同年公時尙少多病臒然江淮之間相與周旋耒之兄弟應舉姑蘓朝夕誦習托公學廬公晚得官拜公宛邱後二十年遇公洲相從武昌亦旣謝仕杖屨逍遙旁有令子何圖末疾百治不完歿不得歸卽邱於焚幽宮之刻委於不肖文不稱事矧能有耀身在罪籍動有縶維無窮之別不獲往辭寓誠薄奠尙釂一巵

祭秦少防文

嗚呼少防淮海之英自其少時文章有聲脫略等軰論交老成眾譽歸之誰敢攺評聿來祕書亦旣飛鳴脫身亟去事變隨生嗚呼官不過正字年不登下壽間關憂患橫得罵詬竄身瘴海卒僕荒陋君孤奉喪歸廣陵拜我於黃尙有典刑防撫孤我窮不能具此菲薄聊致我誠只雞鬥酒懷想平昔嗟我少防尙肯來食

祭晁無咎文

惟我與公交遊之義外𨿽朋逰情實兄弟公生癸巳我長一嵗平生宦學何一非是念初相遇盱眙送旅一見如舊綢繆笑語契濶積年俱職太學並試玉堂同升館閣讀書飲酒兩各壯年意气豪盛自以無前公之文章瑰琦卓犖割裂綿繡揮磨矛槊石渠天祿典籍之委過目輙誦不復再視我守丹陽公鎭於齊行世之艱坎自玆建中之初同官於都相對嘆息蒼鬢斑須我出汝陰公守於蒲我負重譴責居江湖知公金山藝圃葺廬最後聞公乘太守車往刺於淮慶未及書嗚呼哀哉九月之庚寅聞訃於陳驚呼號天煩寃靡伸年且六十非夭之恨所甚痛者殱此善人公素彊健無戾於身何恙之速一僕不振嗚呼哀哉平生膠漆永隔存亡弔不撫棺窆不哭墳事也多違不敢愛勤聊陳菲薄侑此一樽尙想平生見我歡忻至悲薫心言不能文

柯山集卷四十八

欽定四庫全書

柯山集卷四十九

宋張耒撰

墓志銘

龎安常墓志銘

吾嘗謂醫之在天下其資民生之用蓋與谷帛等竊怪世之工其道者何少也自三代以來至今以醫名世者多矣其爲論說方術大備矣又嘗怪夫世之醫者皆忽而不學大扺從裏閭俗師其治病苟不殺人眾已指爲良醫矣使孝子慈孫不能無恨於疾苦之際者以此也可不悲哉予少多病世之醫往往與之遊率按前人成說而用之未有心得而能原其所以說者也蓋醫之爲道推本天地陰陽經紀寒暑日星考驗國土山川而人身外則骨節脈絡腧穴內則臟腑焦鬲井谷其出入防通之變甚多且微非夫致至精之察不惑之知不足以盡之而世醫不以術易衣食者鮮矣何暇及此哉宜工之者寡而古學之廢也意必有聰明微妙之君子憫玆學之不振悼生人之疾癘獨治其道修其術而莫或知之者焉紹聖丁丑予得罪謫官齊安而得蘄水龎君焉其於醫殆所謂聰明微妙者也君諱安時字安常蘄州蘄水人其在孕時頗有異及兒時讀書雋頴絕人一經目輒終身不防鄕黨奇之其父諱之慶號髙醫年老且病君問醫於父父授以脈訣君曰是不足爲也獨取黃帝扁鵲之脈書治之未久已能通其說時出新意辧詰不可屈父大驚君時未冠也已而病聾君曰天使我隠於醫歟乃益讀靈樞太素甲乙諸祕書凡經傳百家之涉其道者靡不貫通時時爲人治病有奇功率十愈八九而君性愷悌明豁好施而亷於是有輿疾自千里踵門求治者君爲辟第捨居之親視饘粥藥物旣愈而後遣之如是常數十百人不絕也其不可爲者必實告之亦不復爲治活人無數病家持金帛來謝不盡取也戊寅之春予見君於蘄水山中深衣幅巾延客坐堂上視其貎偉然聽其議博而不繁妙而易曉告予曰世所謂醫書予皆見之惟扁鵲之言深矣蓋所謂難經者也扁鵲寓術於其書而言之不詳意者使後人自求之歟予之術蓋出於此以之視淺深決死生若合符節且察脈之要莫急於人迎寸口是二脈陰陽相應如兩引繩陰陽均則繩之大小等凡平人之脈人迎大於春夏寸口大於秋冬何謂人迎喉旁取之內經所謂別於陽者也越人不盡取諸穴之脈但取手太陰之行度魚際後一寸九分以配陰陽之數而得闗格之脈然不先求手引繩之義則脈尺寸陰陽關格之所起寸四陪於尺則上魚際而爲溢故言溢者寸倍尺極矣溢之美一名外闗一名內格一名陰乘之脈曰外闗者自闗以上外脈也陰拒陽而出故曰外格陰生於寸動於尺今自闗以上溢於魚際而闗以後伏行是爲陰壯乘陽而陽竭陽竭則死脈有是者死矣此所謂寸四倍於人迎爲闗陰之脈者也闗以後脈當取一寸而沈過者謂尺中倍於寸口至三倍則八寸而爲覆故言覆者尺倍寸極矣覆之脈一名曰內闗一名曰外格一名曰陽乘之脈曰內闗者自闗以下內脈也外格者陽拒陰而內入也陽生於尺動於寸今自闗以下覆入赤澤而闗以前脈伏行則爲陽亢乘陰而陰竭陰竭亦死脈有是者死矣此所謂人迎四倍於寸口爲格陽之脈者也經曰人迎與寸口皆盛過四倍則爲闗格闗格之脈羸不能極天地之精气而死所謂闗格者覆溢是也𨿽然獨覆獨溢則補瀉以生之尺部一盛瀉足少陽補足厥陰二盛瀉足太陰補足少陰三盛瀉足明陽補足太陰皆一瀉而一補之四盛則三陽極導之以鍼當盡取少陽大陽陽明之穴脈靜者取三陽於足脈數者取於手瀉陽二當補於陰一至寸而反之脈有九者寓浮中沈於寸闗尺也且越人不取十二經諸穴直以二經配合於手太陰行度自尺至寸一寸九分之位復分三部部中有浮中沈以配天地人也又曰中風木傷寒金濕水熱火溫病起於濕濕則土病土病而諸髒受害其本生於金木水火四髒之變也陽浮陰虛爲風溫陽數陰實爲溫毒陽濡陰急爲濕溫陰陽俱盛爲溫瘧其治之也風溫取足厥陰木手少陰火溫毒尃取少陽火傷寒取足太陰金手少陰火溫濕取足少陰水鄕人皆謂我能與傷寒語我察傷寒與四溫之變辧其疑似而不可亂也故定陰陽於喉手配覆溢於尺寸寓九於浮沈分四溫於傷寒此皆扁鵲略開其端而予參以內經諸書考究而得其說審而用之順而治之病不得逃焉君爲予言者尙多獨著其大者又曰予欲以其說告後世故著難經解數萬言觀艸木之性與五臟之宜秩其職位官其寒熱班其奇偶以療百疾著主對集一卷古今異宜方術脫遺備傷寒之變補仲景傷寒論藥有後出古所未知今不能辧嘗試有功不可遺也作本艸補遺一卷吁其備矣予問以華陀之事君曰術若是非人所能爲也其史之妄乎某嘗病風掉數年餘苦未盡瘳君切脈曰髒病傳所勝君之疾肝傳於脾脾气欲轉運而肝制之也去木邪行土气而後愈因授予以方少焉疾有間又曰一方不可瘳當增損之以應疾時時致方與藥之難得者察君於予盡心焉見君之嵗是冬而有痼疾作明年春而劇門人請自視脈君笑曰予察之審矣且出入息亦脈也予胃气以絕死矣因盡屏藥餌忽焉韻語數句授其婿魏淵蓋超然達者語也後數日與客坐語而卒年五十八時二月初六也君性喜讀書聞人有異書購之若饑渇書工日夜傳錄君寒暑疾病未嘗置捲其藏書至萬餘卷然皆以考醫方之事晚好佛學蓋有得焉以是年閏九月二十七日塟於蘄水龍門鄕佛圖村君曾祖諱慥祖諱震及父皆不仕娶陳氏生二男子曰瓘曰琪皆篤孝修飾二孫曰仲容叔達三女已嫁魏淵郭廸陳翔其婿也各舉進士君臨終以書遺予若托以銘其墓者嗟夫予名微位卑又方得罪於時何足以爲君重然君嘗有徳於予且其孫必以見囑不得辭也旣銘其藏又著所嘗治而愈人所傳道者更刻於碑陰且以爲法銘曰

生民之病尭舜是醫惟周與孔世之良師遘癘於身扁鵲善治惟民與身同一矩規猗歟龎君有見於玆獨顯以方用不大施孰疾於衷孰毒於肢有來求予徑取無遺飲酒著書終身遨嬉欲知其仁弔者埀洟卽化而安不爽厥知有考其書銘以昭之

歐陽伯和墓志銘

君歐陽氏諱發字伯和廬陵人太子少師文忠公諱修之長子也爲人純實不欺內外如一淡薄無嗜好而篤志好禮刻苦於學安定胡瑗掌太學號大儒以法度檢束士其徒少能從之是時文忠公已貴君年十有五師事瑗恂恂惟謹又盡能傳授古樂鐘律之說旣長益學問不治科舉文詞獨探古始立論議自書契以來至今君臣世系制度文物旁至天文地理無所不學其學不務爲抄掠應目前必刮剖根本見終始論次使族分部列放之必得得之必可用也嗚呼其志亦大矣然其與人不苟合論事是是非非遇權貴不少屈下要必申其意用是亦不肯輕試其所有而人亦罕能知君者而君之死也今眉山蘇公子瞻哭之以爲君得文忠之學漢伯喈晉茂先之徒也初以文忠公恩補將作監主簿三遷爲大理寺丞賜進士出身勾當箔埸遷光祿寺丞賜五品服勾當京西排岸司又遷殿中丞官制攺爲奉議郎監粳米中第七界俄權少府監丞遷承議郎某年月日卒享年四十有六積勲至輕車都尉君爲殿中丞時曹太后崩詔定皇曾孫服制禮官陳公襄疑未決方赴臨名君問其制君從容爲言事在杜佑通典甚詳襄卽奏用之是時方下司天監討論古占書是否同異折中爲天文書久未就而襄方總監事卽薦君刋修君爲推考是非取捨比次書成詔藏太史局襄因奏言舊渾儀壊不可用而後所造新儀攷之又不合願付君詳定詔從之本朝自至道中用韓顯符渾儀其後司天官周琮於淵加黃道寧中舊器壊詔沈公括更造括以其意增損之器成數年未能定與浮漏景表不應君較三家攷古注又自因事立制先爲定儀奏之神宗召君問曰浮漏以玉筒下水者當堅久也君對曰玉不如銅沈括長用玉今下水比初加速矣上以爲然遂以君法鑄新儀漏表集其說號法要其後有附括議者訟於朝詔再定卒行君說訟者亦服焉君治官無大小不苟簡所創立後人不能更其著書有古今系譜圖國朝二府年表年號錄其未成者尙數十篇夫人吳氏故丞相正憲公充之女封壽安縣君男一人曰憲滑州韋城縣主簿女七人其四人皆蚤卒一嫁權武安軍節度判官蘇京次嫁承務郎王景文亦卒次尙防孫一人延世曾祖諱某贈金紫光祿大夫太師中書令兼尙書令曾祖妣李氏封吳國太夫人祖諱某贈金紫光祿大夫太師中書令兼尙書令追封鄭國公祖妣鄭氏封韓國太夫人初文忠公以觀文殿學士太子少師致仕累贈太師追封兗國公妣薛氏累封安康郡太夫人元祐四年十二月甲子塟君鄭州新鄭縣旌賢鄕劉村文忠公之兆而憲來求銘銘曰

嗚呼伯和父學不欺其志而不以爲利非不售之畏而不知之愧豈與世爲懟其將有所恥云誰之似惟文忠之子

商屯田墓志銘

公諱瑤字某淄川人曾祖重進祖文俊皆不仕父余政贈大理寺丞君登景祐元年進士第爲萊蕪單父縣尉臨沂縣令知下邳縣簽書平定軍判官事以尙書屯田員外郎知襄邑縣卒年五十至和二年正月二十七日也階至承事郎勲爲騎都尉君少博學爲文詞豪健貎魁傑嚴整不可犯而平居樂易長者也單父多盜君以防鉤獵梟絞且盡盜怨毒入骨罷官還鄕次大澤中夕有叟密來語曰林中有惡少年十數操利兵而伏期今日必殺單父尉是君非耶君從者懼欲亾去公執弓矢徐出有大木去百步許望之中有空馬公謂其人曰我爲若射彼空者再發皆中之林中惡少年大懼爭先遁其治下邳決訟多辯諭勸說之不盡臨以法民始鬭怒中忽喜悟相與請平者常十七八老猾吏旁瞪視不得刺手父老戒子弟曰若忍犯此令乎富韓公守靑州聞其治狀數委公決難事始君爲包孝肅公知韓忠獻公器公見必訪以世務而公無所苟合貴人終不肯出气力引挈之其胸中不少槪見而死矣先妻劉夫人繼室王夫人封壽昌縣君三男子皆已卒一孫求之舉進士女二人曾孫一人尙防公之從子太學博士倚以元佑八年十月日將塟公淄川萬年之源以二夫人祔而博士又以公之爵裏行事告於著作郎張某曰子史官也凡世有善而無傳則子有罪某不敢辭乃爲詩使刻石墓中曰

天下平治士無功名才否一區之死無聲或宏其聲而中乃枵窽實靡計孰昧孰昭有淄商公甚畜不施時棄其苴則已光輝彼不人逢位下固宜嗇不使年造物則奚

劉承制墓志銘

君劉氏諱充字安道開封人娶宗室女補右班殿直四遷爲內殿崇班騎都尉致仕今上卽位以恩遷內殿承制年五十元祐二年二月某日以疾卒嘗監許田太康二縣酒稅用舉者監眞州船埸待制李肅之守慶州辟公隨行又勾當安肅軍埸用舉爲霸州船魚巡檢徐州兵馬都監其在霸州卒有謀叛者發有日一州無知者君獨以察得密白守驗實斬之微君幾擾間罷官居京師官府有煩使時時猶奏遣君至輒辦用此能自達於名卿大官故其居官多薦之者其爲人勤敏當官不避事頗知書矜持自喜有足賢者也曾祖某某官贈某官祖某某官贈某官考某某官贈某官夫人鄧州觀察使從贄女二子俟左班殿直傑舉進士塟開封府某縣某鄕之原實某年月日銘曰

佐則有稱旣憊而休不瑕孔修以息玆邱

吳大夫墓志銘

公吳氏諱某字徳仁龍圖閣學士贈太尉諱遵路之子也太尉爲時名臣公少以父任補太廟齋郎年四十六以虞部員外郎知郴州罷官歸京師卽上書請致仕方是時上自執政大臣下至搢紳士大夫凡知公者相與出力挽畱之不聼蓋始聞而驚已而皆嘆服以爲不可及相率賦詩飲餞於都門公旣謝仕歸蘄春有薄田僅給伏臘公臨溪築室種花釀酒家事付子弟一不問賔客有至者不問賢愚貴賤與之飲酒必盡醉公或醉臥花間客去亦不問也客有臧否人物公不酬一語促左右行酒客不得卒語人皆愛其樂易而敬其髙凡見公者皆欣然防其鄙吝也嘗有貴客過公而飲公酒酣而歌以樂器扣其頭爲節客亦不以爲忤其放誕乃如是平生視財物如糞土未皆與人較多寡太尉薨時其妹婿輒以家錢數百千貸人其人不能償公哀之曰是人有母聞之將重其憂乃召其人諭之焚其券嘗有客爲公治田事二十年謝去見公欲計之公取前後文書示之乃未嘗發封盜夜入其家公覺之不問且取其被公顧謂盜曰室中惟所欲大寒幸捨吾被凡見公外者徒知其眞率曠逹至究觀古今治亂成敗人物之賢愚臧否其中了然甚察也其積官自太廟齋郎至朝奉大夫勲至防軍賜至三品服歷官自監西京竹木務簽書淮南判官防事事監眞州貨物通判池州黃州乃知郴州其治官止於忠信仁厚故所在有稱哲宗朝有薦公者詔落致仕赴闕而公堅臥不起卒年八十四崇寧三年四月十七日也初公感疾卽閉閣謝藥物至屬纊不亂或言公少遇異人服其藥故壽而康寧亦其潛徳美行不究其位故享其報如此公娶張氏繼李氏封徳淸縣君三男子曰禧早卒曰升曰奕皆舉進士四女徐曁張之儀徐閭胥彥博其婿也是嵗七月某日塟公蘄春縣永福鄕新安裏芙蓉山以李夫人祔焉曾祖諱文大理司直祖諱敍尙書職方員外郎祕閣校理贈尙書右丞升匍匐乞銘於譙郡張某某熟公之名迹且愛慕之無窮則銘之也實宜銘曰

吳公出延陵以國爲氏而始居京師者自司直君老於蘄今其子孫遂家蘄春嗚呼徳仁夢幻斯世蘧廬其身寓百年於一醉兮不以萬物易吾之眞人何足以知之抱所有以滅泯殆古所謂得道逍遙禦風騎气之人歟

柯山集卷四十九

欽定四庫全書

柯山集卷五十

宋張耒撰

墓志銘

李參軍墓志銘

公諱處道字深之吾先君子之友也自言系出唐太宗皇帝五代時有諱澄者嘗爲梁使閩遂居晉福之連江故今爲福唐人公性剛特耿介不羣少孤貧自力學問記覽淹博工於文辭某少時猶及見其賦篇其文贍麗雄放屬比精切一時望士皆慕與之遊名聲絕軰行矣五舉於鄕中治平四年進士第初調陳州南頓尉更成州同谷處州縉雲泉州徳化令建州浦城丞南防州始興令最後爲興國軍錄事參軍以卒令同谷時公與轉運使厚善知州孫京不法欲因公自托公不可京怒所以捃公萬方卒無所得然猶以公坐免縉雲有女子徐自號菩薩家有井詭言能治病趙淸獻守杭亦信之嘗求其水由此羣無賴爲倡議聲動數州所居成市公怒捕徐杖之塞其井初淸獻聞之大驚無幾何徐氏生子遂皆服福建轉運使賈靑系福州衙前數軰劾其盜督以贜必欲論死獄成不引伏公令徳化以獄屬公公緩其獄竟靑去部卒出之始公知其寃欲直之旣而思曰直之靑怒必以獄他付誰不畏靑者則此數人無類矣姑緩之而覬其去卒如公計焉浦城民有自稱徐偃王之神頗動眾公捕械系之民初不懼猶陳說鬼怪一邑惑之公以寘於法始興嶺外小邑前令多以富歸公罷無南中一物束書而還始興人至今道之其在興國公已老且倦遊矣猶力治曹事無所苟數年反重囚得免死者甚眾罷官而子援爲鄂州武昌尉迎養公於官卒年七十五公性純孝信厚不逮事其親每忌日則涕泣感慕戚見於色撫兄弟之孤過巳子平居𨿽與僕妾語必誠必信旣老且病猶不廢書時時與賔客飲酒賦酒其詩句甚工然多悲壯感慨聞者哀之有文集十卷藏於家先娶林氏繼室龔氏先二年卒三男子據抗援據蚤卒抗援皆有文行援舉進士中第矣三女嫁趙僎何頡陳任五孫其二男也以某年某月某日公武昌樊山之原舉二夫人祔焉曾祖郁故贈虞部員外郎祖汾故贈工部員外郎父餘慶故贈屯田郎中始公與其兄載之皆友某之先人相好也某嘗從公於姑蘓之學官故公之子侄往往獲交焉諸孤以銘屬我宜也銘曰堯理之後氏李子唐宗赫赫自成紀惟澄冑出貞觀帝使閩不歸連江沚猗歟深之文有斐內懷剛方誌孔偉六遷州縣臨輙靡力抗豺虎傲爪齒讞疑伸枉脫垂死械神鞭佛破訛詭彼民於我父母視我有甚富見無幾豈其愛之莫吾以樊山之藏非其裏後望武昌自公始

王夫人墓志銘

夫人王氏曾祖沔事太宗眞宗爲執政號名臣祖睦尙書司勲員外郎父乙尙書庫部員外郎庫部主簿於咸平時夫人年十六丞相晏元憲聞其賢爲子虞部君娶之夫人家中微起嬪相門能以禮自持接上下有則堂無姑夫人宰家事內外無不允者元憲嘗曰吾無憂矣夫人寛裕而好禮簡儉而樂施夫族有負市易錢百萬者夫人爲出所有償之次子方提孩其伯父以爲已子奏得官後伯父失官子未官夫人曰吾子可教取補牒還之以虞部斤朝封春安縣君又以長子恩攺封崇徳縣太君而元憲薨時仁宗臨奠面賜冠帔生三子長某朝散郎次藻先夫人卒季銍左班殿直監黃州酒稅樂善好學敏於爲吏職從予遊甚善也方夫人疾革銍嘗封股肉以進三女長嫁某次嫁某孫男十一王氏舊爲霸州文安人自司勲始居開封之咸平今爲咸平人以某年某月潁昌陽翟舊學鄕合於虞部之墓銍求銘於予銘曰

隱而聞於顯微而立於貴吾何爲哉終始吾義有子而孝歸從其良儀爾山川徳音不忘

福昌縣君杜氏墓志銘

某先君之執友曰長沙李公諱竦與先君生同年其應舉得官遊宦四方禍福淹速多相似也某爲兒童時兩侍先君遇公於京師其出入逰處必相與偕其議論談笑率常自旦至夕繼之以夜其僕役至憊言不能支而兩公未嘗倦某時竊聴之則其是非好惡十嘗同八九已而別去則兩家之書問必以時至蓋李公之與人其傾倒笑言若無不可而於節義廉恥之際其彊禦甚嚴且固也先公前公且十年歿而公晚稍被任使屢使諸部卒以無所附離不大振顯也元符二年某得罪謫官黃州而李公之子廷老寓書狀以其母杜夫人之行來求銘其墓蓋後公之卒又十餘年矣嗚呼先君同時之人盡矣昔之兒曹皆已班白矣而某又得罪聖世幽憂無聊不得齒於平人其閱人之盛衰存亾未嘗不動心悲懷不能自已其尙忍聞其不幸而銘其墓哉𨿽然不可已也姑次序其狀夫人洪州人天章閣待制諱杞之女天章在仁宗時號有風力名臣夫人生貴家自防嚴飭好禮不妄笑語天章公爲擇對久之廼以歸李公而姑朱夫人老且病又素剛人少能中其意而夫人在旁輙歡公之弟妹未婚姻者夫人出所有爲成之無所愛也李公素貧不治生事夫人爲均節其有無以濟由此李公之仕宦得以直已行義而不累於私以李公登朝恩封某縣君旣寡居乃歸心於佛奉其教讀其書若有得焉紹聖五年十二月二十八日終於道州司法參軍楚老之官舍年七十曾祖某某官祖某某官二男子長廷老衡州衡陽令次楚老四女嫁太博學士虞蕢福建轉運判官檀宗臣大理正張近衡陽縣令關沅孫男女十有六以元符二年十月合夫人於荊門軍長林縣白陽鄕李公之墓銘曰

惟婦之徳順以荘旣荘而和順以方夫人蹈此有耿光而享不豊後其昌

李夫人墓志銘

故大理寺丞王君諱毖之夫人李氏眞定人也司空贈尙書令韓國公諡文正諱昉之曾孫金部員外郎贈禮部尙書諱宗諒之孫工部郎中天章閣待制贈太尉諱邁昭之子也夫人年十有八歸大理君性純孝敏靜其事舅姑能先意集事飲食衣服非經其手不以薦而舅姑亦曰非新婦之所爲吾食不甘服不安也宗黨相教以爲法夫人之舅與其從弟同時拜天章閣待制從弟家治黃金帶爲燕服夫人顧舅家貧不可得悉其匳中物易金作帶藏之待制出守陜州盛服燕客夫人出帶使大理君獻之而家人初不知與其夫處如賔客骨肉有不至必面規切之退則更譽其善故聞者信而不怨大理君通判防州卒於官一男始生夫人獨防其喪還京師道峽中舟敗舟人捨舟而逃夫人正色叱之命取柩挈兒以免然家無長男子道逺從者慢夫人輙能言之官府鞭罰之以寡婦行艱危數千里無敗事而內外始知其才非獨辦婦人常職而已也旣寡居杜門𨿽父母家有時畱之宿不可曰吾非間吾親顧年少子防理可畏也子長躬教篤之慈而不驕於以有立今丞相範公之配英國夫人大理君之妹也英國防時得危疾久未平夫人晝夜調防有恩意英國嵗時躬省勞之良厚以相府恩錫夫人命服元祐四年夫人年七十矣得疾不肯禦藥物家人固勸之夫人曰吾無不足者又獲托死於英國求生何待也左右趣爲我沐浴更衣遂卒五月二十四日也一男曰約宣徳郎四女長嫁隰州錄事參軍劉損次嫁奉議郎權通判火山軍葛繁次蚤卒次嫁殿中丞鐘離景圭前卒是嵗六月七日合夫人於開封府開封縣大邊村之原大理君之墓譙郡張某曰嘗讀太史公書見其爲滑稽日者作傳而不著烈女孔子敍詩首關雎著后妃之徳夫女徳王化之本也豈小補哉顧隠沒不稱而賢賤士末術於勸善未至也惟夫人之徳之才其於死生之際蓋知之矣此士大夫之所難而可以無傳乎於其也而銘之曰

有夭其葉旣葉旣實旣囏旣佚而以始卒諏良窽言殯夫子穴是謂大畢

張夫人墓志銘

中散楊公諱希元夫人張氏亳州譙縣人贈禮部尙書諱成之曾孫禮部侍郎諱傳之孫贈太常博士諱彭之女也夫人秀美恵和治女工精工絕人內外宗族無與比蚤孤母燕夫人篤愛之曰有男子如吾女者乃以歸之媒妁日走門燕夫人輙揮之曰吾女非若軰偶時中散公與夫人之叔爲寮來請防燕夫人素聞中散公賢又竊奇其狀貌爲有福祿者曰是足以當吾女矣遂歸中散公夫人旣歸楊氏其宗族敬愛之如一夫人仁愛慈淑出自天性柔聲怡色無絲毫忤人意其於妬忌生不知有也年尙少能淡世慮齋戒奉浮屠不治婦女玩好年三十六嵗感疾少間召其家人婢妾環坐酌酒飲之勸撫之如他時皆喜曰吾夫人疾且起俄而正衣起坐家人驚問之已卒矣後二十七年當元祐三年而中散公卒諸孤迎夫人柩於京師是嵗九月丁夘合鄭州管城縣懷恩鄕神崧裏先塋之次始以中散公登朝恩封壽昌縣君追封淸河郡君子四人彥眞彥齡皆宣徳郎彥臣慈州吉鄕縣令彥章絳州太平縣尉五女長嫁左班殿直李祐次嫁左藏副使曹譜次嫁朝奉郎程復次嫁大名府魏縣主簿王需次嫁河南府登封縣尉李昂孫八人長逵次邁皆太廟齋郎余尙防夫人於某爲從姑故諸孤屬之銘銘曰

擇所宜從初艱其歸旣逢其良身先之萎匪謀不臧天實戾之於穆夫人令徳婉娩物皆怛終獨裕其返惟昔弱子衣冠頎頎逾二十年以喪而歸鮮原靡靡從於君子有蕃其承視此松梓

王仲儒墓志銘

河南王雯者齒少篤於自修好學而能文予聞之而未見也紹聖四年予以罪戻謫官齊安一日有客墨衰造門視其謁雯也見予則泣而言曰先君與子舊矣雯不幸旣孤將而無詞以刻先君之墓敢以是屬諸子某曰予嘗見朝奉君於京師其深者某之陋所不敢知而其粗與夫眾所譽者竊聞之矣不曰篤躬好學而廉儉者歟敏於爲吏愛民狥公直巳不撓於權者歟然其人厚於實而薄於名丰內而亷外世之君子未必知之予嘗辱聞焉則屬銘於我固宜謹取其爵裏行事敍之曰君曽祖諱恪西頭供奉官祖諱淮越州諸曁主簿贈太常博士考諱起尙書屯田員外郎祕閣校理贈左中大夫君初補太廟齋郎調陜府湖城縣尉又爲澠池安邑二縣主簿河中府猗氏縣令攺宣徳郎監解州鹽池兼知縣覃恩遷通直郎賜五品服知孟州溫縣遷奉議郎加武騎尉管勾京北排岸司遷承議郎加云騎尉監京米倉遷朝奉郎知徳州加飛騎尉紹聖三年五月二十六日卒於官享年五十以某月某日雯奉君之喪於河南府某縣某鄕某原以夫人楊氏李氏祔焉銘曰君諱仲儒時中其字世河南人河淸其裏以蔭筮仕湖城是尉湖廢官罷畱君一嵗實惟相絳從湖民志其在安邑湧水於野邑人走祠君鞭而罷後令猗氏有愛其民旣去十年見之如親實其耆老以謂子孫民居侵逵使者議毀君舒其苛一道是賴安邑賈鹽民富悍豪君教之學奬禮其髦孝秀聿興鄙悖滋消西民餫師履產輸泉君力弛之鰥寡用安令溫治盜曰姑安之勿浚其姦吏逸民嬉盜悔而耕厥壌大滋邑豪坐獄重賄而逸君以奇購唾手則獲君之去溫其民涕畱耆老百千聲言於朝惟河內溫邑聫部異河內有請假君決事後守徳州河溢而騖羈民流殍所活萬數伍長悍驕其將笞之長以眾逃斥將之疵君謂長叛立寘於罪貸將不問境爲無事一時持權爭欲用君勉之比周君爲不聞云何不淑五十而僨君凡三娶皆有婦道粵初氏楊其父曰慥繼李父周學士集賢今夫人陳姻黨稱焉劉時張�又楊克中壻其三子惟徳之同君三男子惟雯在耳進士登科甚飭而藝陶牙之原鬰乎松楸乘者下之君子之丘

吳天常墓志銘

公諱天常字希全河南府洛陽人惟吳氏之先與周同姓至越入吳子孫散居四方以國爲氏公自祖考始占籍河南之洛陽公少貧不治生產以气節自許力學問河南大府號多士而公自少已知名裏中而舅建寧軍節度使王正倫深器之以正倫死事恩爲郊社齋郎調濮陽縣主簿又調舒州司法參軍郡大猾章氏數犯法系獄其勢能得於有司公論正其罪流之一郡畏伏遷泗州盱眙縣令守笞病人死公當覆驗而前驗官言死者不病公將直之守以利防公欲得如前驗公謝守曰我受公恩固善如死者恨何卒直之守爲得罪知洪州奉新縣奉新號難治訟者或先以釘貫其足以脇有司公畫巨釘於市令之曰釘必如此則受訟乃稍變俗知彭州永昌縣轉運使範公純仁深知公是時方變差科爲免役錢公原究蜀役法利害講之至精後以書見王荊公荊公召公議於司農寺時欲舉江西役法行於蜀公曰蜀不足於地江西不足於民利害異宜恐不可行主者是公議久之公所陳浸忤遂罷歸審官院調簽書鎭南軍節度判官丁母憂服除以便親調蘄州蘄口鎭都大監轄俄丁父憂服除通判無爲軍公諷軍守興庠序勉士以學部有礬池官專利民多冒禁公爲立法公私便之而犯者鮮攺通判鼎州以朝命按知誠州周世隆帥司部使者皆欲致世隆於罪公言世隆習蠻事且未嘗有罪論執甚堅卒免世隆人以爲難辰州有軍事以公攝守公之官見屬縣吏部夫千餘挽木山間公曰方春役民妨農耕悉罷之公至郡蠻酋系獄者公諭以朝廷徳意盡遣之皆感泣而去公因言自誠州抵融州道新通請每三十里建一佛寺擇僧知蠻情者居之諸蠻信佛平時可使入蠻與之習熟有警可用以間諜而佛捨可因以儲糧其利邊甚大朝廷許之後爲諌官言不當廢誠州爲軍公言頃蠻所以數叛者蓋𨿽輸欵而未嘗去巢穴一失撫循則亂稍內徙則定矣𨿽不致州尙可安事廢州乎是時方議役法有訪公者公陳三事謂州縣之役莫重於衙前今𨿽易雇爲差衙前數之多寡與役之優重請守熙寧元豊之舊毋輙攺又言鄕差於官類不知書計勢必雇人代者必要厚價請官爲立直又言縣所積免役錢請皆納州或輸旁郡戶部皆奏行之用薦者除知宿州時荊門新復軍擇守乃以公爲知軍宰相召公諭以擇才之意軍久廢百事圮毀公至爲興起敗必使完好可持久不爲苟且計人至今頌之俄知沅州其去荊門人爲立祠嵗時父老率子弟拜之公旣習知蠻情其治沅務安靜嚴守備撫溪獠久之奏請出巡邊防軍行有告帳下謀變者公獨保其不然罪告者卒如公言又檄諸縣寨使察遊民與蠻交易爲向者捕之俄復知辰州公去沅如去荊門而辰之吏民與蠻酋皆相賀曰我公復來矣蠻相約無犯邊郡爲無警辰民春夏多疫公飭醫工親視藥物人賴以全甚眾乃立學校勸以讀書人皆服從風俗爲變朝廷旣知公有功南邊將用之矣以病求告卜居蘄州金沙溪上家藏書萬卷有以自樂泰然也公喜讀書於書無所不觀自少至老未嘗一日廢捲至其間居好之尢篤有詩集三卷奏議三卷紹聖四年八月六日以疾卒預治終事至屬纊精爽不亂享年六十有一公曽祖諱延慶祖諱澤皆不仕考諱英以公登朝恩授大理評事累贈朝議大夫三男子長忱太廟齋郎仲惇未官季悟假承務郎皆以進士知名三女長嫁萬載縣令黃公孺次嫁進士胡世南季嫁寜州錄事參軍譚康世公自濮陽縣主簿積官至朝奉大夫積勲至柱國公爲人厚重寛博逹於爲吏官無大小所臨必有績當其有所建立必得所欲而後已或以利害怵之不顧也其仕宦多往來南邊故深知溪洞諸蠻所以治亂有所措置後不能易然考其大體本於安靜寛簡不爲苛擾而頗立隄防明條教期無亂而巳不徼有功也君子韙之公少嘗從丁寶臣學寶臣異其才薦於歐陽文忠文忠稱焉旣仕則不苟取知於人而一時賢公卿咸知之獨吳正憲知之尢深而公自重不輕就人故𨿽知之不絕出力而公才見於世者如此而已也其孤將以元符元年八月二十有一日公於蘄春縣安平鄕黎企裏啟先夫人之兆而合焉夫人程氏有賢行封文安縣君前公二年卒云銘曰其直非以爲訐其和非以爲悅也獨盡力於爲吏無劇易必逹也其至民以爲賜其去民以爲奪也旣或知之矣乃揜而不發也進嗇而退果而後知公之節也安平之丘公藏惟初尙語後人洛陽之吳也

潘奉議墓志銘

齊安有君子曰潘昌言其學也正其言也文其家居篤於孝悌其爲吏淸介刻苦而爲政本於惠下愛民至大吏勢力能寒熱人者必與之較義理一毫不爲屈其爲人務內而簡外信已而不求人知而人之知者必皆誠心愧服焉嗚呼君子哉蓋紹聖丁丑嵗某得罪謫官於齊安自幸得從君遊旣至而君病矣無幾何而卒實元符元年十月某日也齊安之君子皆相弔己而又曰潘君之墓宜有銘矣咸以銘事屬某某旣素髙君之義用不復辭走其家哭之求其世家歷官行事於其子大臨而次敍之曰潘氏在唐爲滎陽人當僖宗時有名季荀者仕爲太僕卿官於福州避亂因家焉季荀之弟曰季翺爲太子司議郎季翺後二世生吉甫事吳越入朝終國子博士累贈工部侍郎侍郎生衢爲屯田郎中屯田嘗官於黃遂居之屯田生處士革隱徳不仕君諱鯁字昌言處士長子也生而儁警絕人爲兒時賦詩巳有奇語閩有周希孟者博學篤行之士也君從之學希孟以爲盡已之道君居鄕裏以經教授聚徒常百餘人後進皆師尊之登元豊已未進士第初調蘄水縣尉遷和州防禦推官知江州瑞昌縣監楚州都鹽倉遷吉州軍事推官攺宣徳郎監漢陽軍酒稅遂以奉議郎致仕卒年六十三蘄水民有以花爲獻者君一嗅而還之曰受賜多矣其亷潔類是江州賦屬縣鬻建茶太守問君瑞昌嵗可售若干公曰四斤耳守驚詰其說君曰縣小民貧米鹽猶不足而暇及茶乎獨縣僚四人人一斤可矣守悟以故諸縣皆得無多售而旁郡有賣千斤者後七年君以事過瑞昌有兩民拜馬前其一曰異時君爲縣我訟得直其一曰異時君刑我當罪我心服是以偕來君之爲吏得民舉如是也元祐赦民負官錢無姦者悉免之吉州通判攝守事乃悉下負者於獄將鞫其姦君曰赦欲寛之而君故獄之耶執不可民乃得免龍泉令捕得私酒三十家將上府君謂令曰是法皆當徒龍泉小邑一日徒三十人君爲令安乎令乃頗減出之嗚呼其歷官微而見於行事者寡矣然其修身治人立心操術亦可槪見矣向使之得富貴立朝廷據位操柄以行其義逹其道其不貪利苟得如還蘄水之花其忤上愛下如鬻瑞昌之茶民甘其罰如瑞昌之拜者則𨿽古之君子無以加分寸於此矣有集三十卷曰春秋斷義者十二卷講義者十五卷易要義者三卷致仕時家無一金骨肉衣食僅給而君蕭然病臥一榻口不及俗事時與其子淸言而已娶何氏有賢行男二人長大臨次某皆力學有文一女嫁進士羅啟宗四孫其一男也曰戇以某年某月某日某縣某原銘曰

白璧芳蘭包以九襲長於外者千萬而一莫爲出之卒殞無施嗚呼昌言不幸類玆致美在裏不耀於肌豈人是謀謂天實知黃岡之原松栢其猗我相後人將獲其菑

柯山集卷五十

