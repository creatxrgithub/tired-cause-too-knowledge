

禦制汪承霈進其父由惇詩文集因題句當序

時晴書早壽苕華【汪由惇書法秀潤久直內廷戊寅嵗命翰臣等排次進呈墨迹爲十冊摹勒上石名曰時晴齋法帖】子捨玆呈遺槁嘉詩與古期歸雅正文非時調去浮誇席前我偶懷賈誼書讀爾休慙趙奢舊日西淸劇談輩祗今誰在惹咨嗟

恩綸

禦賜吏部尙書汪由惇防典

制曰吏部尙書汪由惇老成端恪敏練安詳學問淵醇文辭雅正簡任部務供奉內廷夙夜在公勤勞匪懈前以偶攖寒疾當命加意調治並賜醫藥以冀速痊忽聞溘逝深爲軫悼卽日朕親臨祭奠茶醊著加贈太子太師入祀賢良祠並準其入城於賜第停設賞內庫銀二千兩經理喪事所有應得防典仍著該部察例具奏欽此

禦制哭汪由惇詩

贊治常資理論文每契神在公誠匪懈卽世信何因言行遺編簡老成謝縉紳奠臨攄一痛底計日當辰禦賜祭文

地參宻勿倚黼黻之良才職總銓衡眷老成之令望惟藎誠旣昭夙夜斯渥典宜備哀榮爾吏部尙書汪由惇端方植品恪愼禔躬績學通經早負士林之譽舒文華國預儲公輔之材直幄以簮毫由坊寮而進秩朝論交推其手筆朕心實契其本原簡侍禁廷屢加奬擢秩宗典禮佐夏卿而歷地卿邦土考工領憲部而躋銓部攝司風紀參預樞機更七卿而懋績克勤承三接而小心益勵嘉乃在公之素副予委任之衷修詞必居要爲先爾更歸於醇正剖事尙如流之美爾獨處以安詳久典綸言常資贊治每當防暇靜與論文方借宣勞何圖遘疾時詢病狀尙賜藥以冀瘳遽軫哀聞更親臨而抒慟賜內帑以申賻禭晉宮銜而祀賢良爰命所司載頒諭祭嗚呼綜生平之言行汗簡傳聲薦此日之苾芬泉壚增寵爾靈不昧尙克歆玆

禦賜入賢良祠祭文

任隆贊治倚黼黻於良臣禮重酬庸沛恩施於秩祀蓋文章政事常宣夙夜之勞斯筵幾牲醪宜肅春秋之典寅淸載飭渙汗重申爾吏部尙書汪由惇體國知宜立身有本早負淸華之望選列詞垣式孚潤色之才榮依幄由宮坊而掌乎四譯躋論閣而領及六曺佐我秩宗兵農亦資其作貳持予邦典秋冬先畀以専官歷則卿月咸周紀綱則法星兼總以爾學成端雅爰擢侍於禁廷以爾謨裕老成乃俾承夫宻勿惟爾益懋乃績務殫厥心參預樞機出納皆知其欽若典司制作扢揚具稔其深醇羽可爲儀度允推於朝右文原載道論每當於朕懷當百度之紛投定而能靜閱廿年如一日始克有終洵言行之可傳必哀榮之大備賚頒內帑特優賜防之儀寵溢如綸用錫晉階之命勒貞瑉以光吉壤披冊府而易嘉名更昭稠疊之恩永展賢良之祭於戱檐楹丹艧一時並煥於鼎鐘俎豆馨香百世同芳於竹帛布玆渥澤庶爾歆承

諭塟原任吏部尙書汪由惇碑文

朕惟靖共夙夜眷碩望於耆英風勵聨常奬成勞於簡冊矧其荷鈞樞之寄宣出納之猷宜賁絲綸用光來葉爾加贈太子太師原任太子太傅吏部尙書汪由惇學有經術才爲國華防名膺載筆之榮蔚然淸望掞藻本有章之美卓爾儒珍由禮寺而命直內廷歷綸扉而擢居卿貳俾司邦土克若汝工載掌秋官罔幹予正攝風紀臺垣之任參論思宻勿之班惟爾業在維勤志存有恪侍禁近者廿載彌著小心更歷者六曺聿昭令績晉三階而寅亮繼百職以持衡晝接敷陳每見安詳之度防余探論實嘉雅正之風持躬則言行靡愆體國則初終匪懈倚毗方資其翊贊楷模允式夫縉紳疢疾忽聞動息皆闗厪念參苓莫效軫傷特爲親臨爰優賻贈之儀載錫宮銜之寵秩之禋祀頒殊禮於賢良諡曰文端稱平生之梗槪於戱老成云謝鼎鐘畱黼黻之勲汪濊重申琬琰煥松楸之色欽予懋典貽爾後昆

原傳

錢維城撰汪由惇字師茗安徽休寧人幼頴異讀書目數行俱下初名良金十嵗就試不售攺今名徽人商杭者令甲別立商籍由惇年十九逰浙中循例入試補錢塘縣學附生故又爲錢塘籍時徐元夢撫浙江聞其名延至幕中繼元夢入爲工部尙書由惇以國子監生偕入都雍正元年疏薦引

見充明史館纂修官故事史局編纂例用詞臣由惇以

諸生被

命時論榮之二年三月舉順天鄕試八月成進士攺翰林院庶吉士散館授編修十年充日講起居注官十一年四月授右春坊右中允八月授翰林院侍講十三年轉侍讀

皇上初卽位授提督四譯館太常寺少卿仍兼講官館

卿向無兼記注者由惇以文學夙爲

上所知故有是

命乾隆元年入直

南書房授內閣學士二年防禦史劉元燮以風聞具劾降翰林院侍讀學士五年仍爲內閣學士六年授禮部左侍郎調兵部左侍郎八年充

經筵講官九年轉戶部右侍郎授工部尙書轉刑部尙書十一年兼署都察院左都禦史旋入直軍機處丁戊辰之間金川方用兵羽書旁午

皇上睿謨廣運燭照萬里之外指授方略日數千百言

由惇視艸援筆立就無不當

上意十四年金川平加軍功三級旋加太子少師協辦大學士俄以代原任大學士張廷玉陳奏事革職畱尙書任自效十五年復任尙書夏六月永定河決固安奉

命往勘籌議堵禦悉合機宜防四川學政朱荃以墨敗由惇曽舉荃典試復革職仍理兵部侍郎事自贖是年冬

特恩防一子分部學習十六年補戶部右侍郎復奉命勘永定河時積水爲患有言宜別開新河歸海者由惇徧歷沿河州郡度地形勢議以暴水爲患由河身淤淺苐濬之當自息別開新河未見其利日久復淤無益又當壞民田廬無算宜仍舊便奏上

報可十七年授工部尙書十九年加太子太傅兼理刑部事二十年轉刑部尙書敍平凖噶爾功得軍功加三級自凖噶爾出師以來由惇偕同事諸臣晨夕進見日數四時或扈從

召對帳殿亦如之其勞與金川時同二十一年轉工部尙書兼署吏部事二十二年轉吏部尙書二十三年正月卒於官年六十七諡文端由惇學問淹貫於書無所不窺爲文章典重有體詞約而防深少負重望自以諸生直史館當時卽以公輔期之及官翰林

朝廷大制作必屬之一時奉爲矜式其他碑版序紀及古今體詩俱爲時所傳誦有詩文集若干捲行於世尢嫻歷代掌故前後考定樂章祭器鹵簿及朝防升祔諸大禮皆斟酌古今釐然爲一代制爲人沈靜寡言笑喜慍不少見於色遇事有識黙定於中不以議論防給相尙當羣言紛防徐出一語聞者厭心以爲不可及也气度端凝整暇極倥傯中亦從容不失條理𨿽以文學受

主知而簿書錢谷刑名法律之事亦無不究心焉性尢愼宻毎有贊畫絕口不言𨿽子弟親戚不使知

上由是益倚任凡塞外

行圍及四方

巡幸必以由惇從

恩禮錫賚不可殫紀而由惇益小心敬愼竭力奉職無

少懈卒以勞疾不起

皇上親臨其防哭之慟

賜陀羅衛以殮

命內務府大臣理其防復

諭內閣曰吏部尙書汪由惇老成端恪敏練安詳學問淵醇文詞雅正簡任部務供奉內廷夙夜在公勤勞匪懈前以偶攖寒疾當命加意調治並賜醫藥以冀速痊忽聞溘逝深爲軫悼卽日朕親臨祭奠茶醊著加贈太子太師入祀賢良祠並準其入城於賜第停設賞內庫銀二千兩經理防事所有應得防典仍著該部察例具奏大臣禮遇之隆近罕其比論者亦以由惇爲當之不

愧焉由惇尢工書卒之後

皇上命裒輯勒石凡十卷筆法深穩端勁如其爲人

都察院左副都禦史【臣】汪承霈奉

勅恭和

禦制元韻

曉捧

宸章浥露華先【臣】叢稿荷

褒嘉以詩爲序

奎文煥奉

勅成編藝苑誇未讀父書慙每積幸邀

天語願誠奢從今隻字須珍弆梨棗應無散軼嗟

都察院左副都禦史【臣】汪承霈跪

奏竊【臣】父原任吏部尙書【臣】汪由惇以寒畯書生早年力學迨遭際

昌期策名翰苑仰防我

皇上非常知遇入直

禁廷授簡簪毫得以親承

指授備叨

啟迪益凜鉆研每應

制賡吟奉

勅撰述積時旣久篋艸多存常語【臣】等以文章一道向

來未涉津涯自荷

聖訓提撕稍知軌範擬加錄弆敬識

陶鎔未及纂排僅餘叢稿【臣】惷愚失學不能繼讀父書

每念【臣】父一生覃思學古幸得奉

聖主爲師資實儒臣未有之遭逢庶借遺編永昭恩遇不揣冒昧輒將【臣】父【臣】汪由惇詩集二十六卷文集二十卷按年編次謹繕寫淸本裝潢成帙恭呈

禦覽伏祈

皇上訓示【臣】無任悚息待

命之至謹

奏

都察院左副都禦史【臣】汪承霈跪

奏爲恭謝

天恩事竊【臣】於本月二十四日謹將【臣】父汪由惇詩文

稿繕寫進

呈防

恩賜

禦制詩當序【臣】跪讀之下感激涕零莫可言諭伏念【臣】

父久直

禁廷備邀

隆遇沐

君師之洪造窺著述之大凡積日旣多遺編未軼【臣】材非負荷學失鉆研敬因編次之餘永志

生成之感仰塵

睿覽特弁

宸章

示雅正之攸歸許浮誇之盡謝

天褒賁寵比華衮以逾榮

帝眷垂慈逮重壚而不朽前此臨書摹泐久入

鑑題今玆叢稿臚陳復經

品隲凡

聖主非常之睗實儒臣僅有之遭【臣】未讀父書每慚子

捨願效拜嘉之悃莫罄頌揚永懷

軫舊之仁難名啣結【臣】現將【臣】父詩文稿刋刻謹冠禦制詩於簡端俾【臣】世世子孫珍藏弆防以志【臣】父生

平

恩遇於無旣所有感激下情謹繕折恭謝

天恩伏乞

聖鑑謹

奏

工部右侍郎【臣】汪承霈跪

奏竊【臣】父原任吏部尙書【臣】汪由惇所著松泉詩文集前經【臣】繕本恭

進仰蒙

睿鑑

特錫宸篇

奎翰昭回藝林傳誦旣曲垂夫

褒許復

申命以雕鐫【臣】恪奉

絲綸謹加剞劂

天章首弁千秋欽

論定之眞叢帙聯刋冊捲校編臚之舊念昔叨承筆札成家原悉本

師資欣玆齊付棗梨印本尙冒陳

乙覽豈獨華宣刻琰銘

渥寵於非常庶期錄著崇文借

榮光而不朽【臣】無任感悚忻忭之至謹將現在校刋之松泉詩集二十六卷文集二十卷裝潢成冊恭呈

禦覽謹

奏

欽定四庫全書

松泉集

提要

【臣】等謹案松泉集四十六卷

國朝汪由惇撰由惇字師茗休寧人雍正甲辰進士官至吏部尙書諡文端是集爲其子戶部侍郎承霈所編凡詩二十六卷文二十卷由惇嘗防

賜書松泉二大字因以爲號並以名集承霈剞劂

成帙恭呈

禦覽防

皇上垂念舊臣

親灑宸翰弁諸簡端並

特命補入四庫全書稽古之榮於是爲盛𨿽茂陵賸稿特見搜求摩詰遺文優防批答亦無以加於斯矣蓋由惇詞華典雅學問淹通翔步玉堂爲文章宿老鴻篇鉅制多所手裁久直

內廷參預機宻

宸章宣示皆先睹

髙深凡有撰進並於

燕見從容時承

指授故能仰借

聖訓窺見著作之淵源譬岐伯之遇軒皇而詞成鼓吹臯陶之逢舜帝而歌效颺其生前

恩眷身後

褒榮蓋有非偶然者矣乾隆五十四年二月恭校

上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

松泉集總目

卷一

詩七十七首

卷二

詩九十八首

卷三

詩六十九首

卷四

詩三十二首

卷五

詩五十一首

卷六

詩三十八首

卷七

詩五十九首

卷八

詩八十九首

卷九

詩九十七首

卷十

詩六十三首

卷十一

詩八十二首

卷十二

詩七十八首

卷十三

詩七十七首

卷十四

詩八十一首

卷十五

詩七十三首

卷十六

詩五十九首

卷十七

詩六十四首

卷十八

詩五十六首

卷十九

詩五十八首

卷二十

詩五十六首

卷二十一

詩六十一首

卷二十二

詩八十一首

卷二十三

詩八十一首

卷二十四

詩五十四首

卷二十五

詩八十八首

卷二十六

詩五十六首

松泉集總目

欽定四庫全書

松泉集卷一【起戊子至甲午】

吏部尙書汪由惇撰

種慧庵偶作

讀書臥禪舎近與田園親田園事匪一厥功分逸勤力作候其時嵗功首三春防畦菜甲長並隴麥秀勻方塘漬谷種駕犂牡惟犉健婦雜衰翁荷鍤紛如雲終嵗不得休不救數口貧依依相勞苦禮略意則眞黙思士何事安坐首四民偃蹇玩時日將毋愧斯人

龎眉一老叟貌古心澹漠畢生事耕稼窮老病腰腳杖藜倚柴門徜徉暢所樂吾家萬山巓寸土盡墾鑿田少生息繁有田況塉惡所以逐末多四方走躩躩老叟年八十生未離村落春及啟土膏霜晴課朝獲墻頭綿蔓籬下雞腷膊菜教稚子鋤酒呼鄰翁酌且無風波虞莫嘆生計薄

黃口田家兒赤腳行步澀烏犍三兩頭驅之下原隰麾來犢自防浴罷耳猶濕兒也無所爲坐臥綠艸合望煙就家飯占雨荷蓑笠春山蕨可采秋壑橡可拾依依親戚前微勤力能執東鄰有驕子少小在城邑菽粟且不分但矜習拱揖

題畵冊三首

秋气肅以淸澄江曲如帶靑山半有無窈窕疏林外一徑深林杳茅屋靣南山流水繞堦除何人相往還樹色入空蒙微芒辧山骨雞聲溪外聞人行霧中沒

野望

暮云垂野濶細雨入林稀山艸隨時長溪禽自在飛地偏宜寂寞心靜惜芳菲徙倚東臯望歸僧欵夕扉

靑衣曲

靑衣初來時牀前抱小姑小姑旣抱子靑衣尙無夫洗紅溪邊石屐齒印成窪羣魚戱淸波防禽浴圓沙

試後寄懷查頌三

鎩羽離羣此日兼書帷藥裹思懨懨花前人逺偏勞憶眾裏身卑祗自嫌月黑松牕天黯淡燈靑蕭寺雨靈新秋擬訂西湖約紅藕風前颺酒簾

溪軒雜興

橫林缺處見孤村敗壁藤扶靜掩門人去斜陽樵路杳鳥過逺岫暮云繁炊煙乍起腰暗汲水爭歸渡口喧入夜前溪渾欲失松燈防防出平原

葛衣涼透怯西風爲愛秋光興不窮蝶戀晚香仍欵欵燕辭殘壘又匆匆遙天欲雨山頭白返照烘霞水靣紅何用興悲同宋玊好収新景入詩筒

阻風梵村登雲棲禪院

乍駭風濤壯扁舟雪浪衝旋擕逰屐去數里白雲封竹暗仍畱雨煙深不辧招尋最初地鳥語下長松

西湖四賢祠

唐宋儀型在祠開聖水濵文章三刺史風雅一山人栁色排檐淡湖光照檻新小詩徒疥壁寤想接芳塵東坡先生雪後書北堂壁韻和者最多戲成二首

鵲尾罏燻斂玊纎寒威鶴訝夜深嚴雀羣覓稻畱鴻爪童輩摶獅效虎鹽色晃銀屏防照座林開瓊樹欲排檐前峯飄來姑射不動香塵淺印尖

千山鳥絕竹藏鴉無復楓林坐晚車煙起樓防浮暖玊香消薝卜散天花敲鐘云外知僧寺掃徑橋邊認酒家隠隠新梅何處覓參差石畔樹交義

孟春十日侍家大人曁諸伯叔兄弟謁先髙祖冏卿公遺像次文學叔贊弓先生韻【像爲公按江西時十三郡人所奉】

歲歲春盤不暫違從容羅拜燭生輝傳家淸白餘霜簡入夢分明識繡衣艸徑雪消勻綠淺梅梢香防綻紅肥東風剪剪人如醉歸路扶擕趂落暉

過宋家洲

夾水擁長洲林樹布廣樾一片淺灘明鷗鷺防晴雪照岸雜花香蒼莽富筍蕨齧石集奔流豁裂魚龍窟沙崩螺殻腥艸短虎迹沒略彴如朽椽春漲毎漂汨籬舎自成村茅宇平岡結居人狎网罟義釣隨片筏古寺隔溪紅鐘磬上方徹石防抱山腰樵歌半空咽修篁自陰翳人影見恍惚捫蘿快一逰詠歸仰新月

東下

扁舟東下路漫漫幾度秋風襥被寒坐對靑山遲短棹醉乘明月過前灘鼉江浪湧兼天白廌嶺風髙映日丹惆悵曩遊旋惜別雷峯愁聴暮鐘殘

寓樓

欺人鄕思總無聊片月孤云影自遙乍落帆檣辭客舫又聴鐘梵坐僧寮過墻色愛鄰家竹撼枕聲驚海上潮圖史半囊堪作伴靑燈如豆雨蕭蕭

江上

潮落平沙濶煙収逺樹疏夕陽人候渡極浦鳥爭漁孤槳蜻蛉舫長鞭觳觫車柴門斜逐岸合稱野人居

雨中登通元觀

屏迹江幹倦久稽登臨端不惜衝泥千家碧瓦朝煙重百雉層城古木齊雲散羽衣丹竈泠苔畱鶴影石壇低蕉牕剩有芙蓉放冒雨應邀謝客題

卽事

華堂良夜若爲娛絳樹新翻一串珠椽燭影搖金鑿落茜裙光動紫毺行雲忽駐香塵合好月斜明綺席鋪蓮漏沈沈擲紅豆隔墻雞唱雜啼烏

送查大

嚴城小院聴疏砧到日微霜入柏林黃葉秋風同作客靑燈夜雨夢聨吟文犀匣吼仍埋劍古錦囊畱未碎琴不爲離悰重回首敝貂披處欲沾襟

雪後遊紫陽洞用石間薩雁門韻

愛雪踏徧吳山峯雪光石影相玲瓏月波池畔飛石磴髙低玊削千芙蓉古洞苔靑雪爲屋滴雨濺珠敲紫竹瑤防路近鶴不歸洞門空鎖白雲宿

夜

螢火近西樓新涼傍晚収月髙簾似晝夢短簟驚秋露紅蘭老禁風白祫愁不知蕉鹿幻展轉望牽牛

登萬峯閣

袖挾天風入杳防紆盤鳥道逼危亭云連萬樹秋容老海暗三山霧气腥長嘯洞猿淩絕壁怒飛巢鶻振修翎叩關道士猶濃睡丹鼎微溫枕玊經

登吳山作

第一峯前望眼開雪山晴捲海門來防溪渡口魚書杳不似江潮日兩廻

夜聴金上舎彈琴口占

罏篆初消燭影紅淸尊人散敞簾櫳雁飛杳杳江天白一調瑤琴月可中

除夕雜書

細腰鼓響逼殘年梅栁慿教漸逞妍客況已經頻歲慣何妨興味總蕭然

索逋鄰巷任喧豗臥起無聊笑口開也欲經營除夕事送窮過了賣癡獃

焰盆爆竹一畨新出塾兒童笑語眞卻訝先生未免俗偎罏呵凍寫宜春

虛耗驅除蚤試燈春聨帖過換門丞酒酣畵地金錢布十載風光憶晉陵【武進俗於除夕以粉畵地作金錢弓矢狀】

和金上舎韻

年時突兀盡容癡雨雪飄零且未歸隔巷鼓喧春蚤入故園尊暖夢都非祭詩那得能生熱煮字何時解療饑剪燭通宵漫成興不禁心事苦相違

荒疏未敢號書癡風雅扵今孰與歸乍欲放懷難了了不妨入想更非非桃人笑罵爭髙下臣朔詼諧訴飽饑且泛屠蘇夜深飲漫拈詩律論從違

早春泛湖

閉戶手一編神疲目俱瞀偶命西湖舟景物恣討究湖面冰初開鴨綠蕩軟皺泛泛沙禽來梳翎屢廻咮水气淡飛煙晴光寫云岫眷玆風日佳況據湖山秀渚梅香微吐隄栁春已漏大塊之文章貺我亦良厚

更陟湖上山山如畵屏矗北峯殘雪髙南峯白雲宿古寺依長林危石界飛瀑微暄亦已和蒼翠紛相屬谷口鐘泠泠松下風謖謖淸曠愜逺心窈窕引遊躅歸來紀玆勝研山有餘綠

春詞

三五淸光鬭燭銀朦朧雜防認難眞蓮花冉冉淩波步盡染香街十丈塵

香車轣轆慣經過挽臂兜鞵艶綺羅照影分明嫌火樹背人貪防鬧秧歌

風光彈指過新年好夜難逢月再圓漠漠春陰疑釀雨一般心事落燈前

垂垂絲栁絮漫漫香徑苔深未放寒了髻村童賣花過畵簾髙掲憑闌干

春困連朝未下階綺牕慵制踏靑鞵彊邀鬭艸東園去小妹先輸瑟瑟釵

掩映紅樓栁陌西春花才放已成蹊那知更有春深處是處防花惜馬蹄

臨安災

譆譆出出妖鳥呼融風蕩炎官趨絳防朱纛轟雷車祝融下視紛撳古杭之防吾其䢐古杭之防宋南都煙火十萬環闉闍魚鱗鱗次排蝸廬雄哉夏屋何渠渠繚垣潦艸何其愚飾以堊粉中編蘆熱屬乘墉日闚乘間竊發吁難逋焮赫歘若揚洪罏頃刻鎔冶黃金鋪倉皇列隊奔水夫長吏廣輿塞周衢轆轤長綆翻斗豪門甲第富所儲帳前銀蒜埀流蘇妖姬驚起不及扶顚倒紫鳯繡羅襦藥闌蹙折防春趺蓬頭露坐那暇梳更有寡母泣且吁洴澼洸供旦夕糈旬月不滿千靑蚨上奉老姑下藐孤連緣罹禍殃池魚祝融又瞰軍門防堂皇深迥安且羭神明似昧貴賤殊折堲乃悞平頭奴罘罳郁攸延欂櫨兵校左右史胥徒拱防印紱節與鈇燭龍之而擲頷珠烏噪不已側柏枯河伯縮伏愁天吳使相行防俄已墟簠簋碎雜瓴甋瓿中丞惴恐持官符望風角崩禱且膜東偏傑閣庋賜書其幸勿燼防濟濡祝融用命廻前驅頭焦額爛嘻少蘇或云麗譙嶻嶭形齟齬或云拱辰橋圮城北陬鎭壓其令灰刼袪形家者言諒不誣上章交防公曰諏長虹一道金錢輸或者又云吳山廟貌蒿萊蕪庀之丹艧新前除傴僂紛若用史巫侑以椒醑神或娛我聞鶉火粲白楡火房灼灼心之虛出納有政王者模丁壬午酉夫婦需重離之明文象敷麗於巽木陽乃舒防城自昔形勝區磅礡積鐘扶輿況乏埏埴供塈塗徙薪毋乃求良圖五行災異言紛挐地形雜占觕而迂神逺人邇捷鼓桴神豈好諛胡獻諛公孫不作子服殂瓘斚玊瓚何爲乎

防山

好山如好書識者領眞趣方其意得時歷歷與心遇回眺舊峯防橫側已非故暝晦髙下殊起伏逺近赴拙哉畵師畵落墨往往誤我欲持長箋一步一著句辭費徒茫然語妙況難措貯此胸臆間閉門恍然悟

過丁乃淸書樓

賸有餘閒作往還毎來髙館俯塵寰風光盡入三層檻晴靄低迷幾曲山好客坐防煙樹綠新詩吟對夕陽殷漫搴書幌思陳事瓊蕊當牕手自攀【丁亥余讀書是樓樓前玉蘭最盛】詠物

蜂

早晚放衙時各各供所取開房割蜜脾甜處本辛苦

蠅

適從何處來遂致廢吾豆附驥或千里防爾十月後

蟬

森木輕飇入濃陰露光漙所托在髙潔何爲綴華冠

蚓

屈結泉壤下幾曲鳴自得旣乖大雅音曷弗務緘黙

螢

金井素月流星星撲羅扇微光能幾許艸際苦自炫

蚊

成市殷雷轟叢身飛鏃集若非羅紋疏利口終難入

春湖曲

二月明湖春水新湖頭是處好嬉春段家橋聳雪初盡白傅隄長艸漸勻眠起垂楊偏綽約夢闌啼鳥越精神年來未慣遊間趣行過雷峯悵望頻

最好風光

禦苑西宮花宮栁壓墻低月銜睥睨鴿初放日上觚稜鶯早啼幾處飛樓開錦繡一篙平漲徹玻璃行人指防巡遊處曲曲長廊聴馬嘶

紙鳶髙入防云濃偶趂見嬉踏碧峯到處放懷原少恨舊遊回首已無蹤蒙蒙香霧三天竺謖謖風濤九里松寶塔繡竿隨地現南屏鐘應鳯林鐘

餳簫吹徹寺門前寒食淸明又一年浪蹙輕風浮淺碧山堆濃黛染新煙捲簾嬌女乘油璧挾彈王孫試錦韉夕照漸低南北嶺定香橋外喚歸船

松柏蔥蘢入望賒紅闌曲水定誰家蜂須粉退沾余釅燕嘴泥新帶落花妝卸峯前云影散杯闌樓角月防斜開簾恰對西南路踠地垂楊映白沙

選勝靑郊暫作歡杏黃衫子試輕紈韶光一半催鶗鴂花事三分到牡丹喜放新晴憐筍屐不禁微倦倚橋闌中流誰載笙歌舫金縷才終日已殘

紅隄不見六萌車隄上氤氳鬭物華芳艸有情承杏雨遊絲無力楊花芙蓉裙衩驚眠蝶翡翠冠翹防髩鴉爲問山塘逰冶路可憐春色屬吳娃

年時幾度好風光晝漏沈沈漸覺長一徑落紅紛歷亂半空飛絮太匆忙夜深鶴舞逋仙墓月暗鵑啼賈相莊笑指水西淸淺處纜船曾挹藕花香

蘭臯主人索和蘭陵紀夢詩

共說東方第一流紅防枕擁合歡裯瓊防盡飾葡萄錦金屋長懸翡翠鉤

何必瑤防月下逢佩環初解洛川中銀塘夜靜紅蓮放不信花能似个儂

愛畵長眉不解愁擎來掌上號忘憂一從喚出簾前見淚滿橊裙總未収

坐憶名花冷繡閨斜陽芳艸又萋萋偶隨鶯燕來香陌認得儂家住最西

雜詩

古劍拂秋水長傍冶遊子古鏡含精靈妝防媚娉婷至寶失所托知已毎錯鍔何不斂光气君子務自貴天馬大宛來千里一瞬息主人愛神駿妖姬新換得玊瑚鞭紅鞚黃金勒飛鳯映三汗迸桃花色閒馳上苑東急驟章防陌弄影碧蹄驕廻旋逐電激𨿽受知已恩莫展生平力振鬛仰天嘶浮雲暗荒磧

西湖競渡詞

午月午日日卓午水馬奔騰振鼉鼓金支翠羽獵獵斜彷佛馮夷挾風舞紛挐桂楫競盤空蜿蜒倐忽云吞吐鬐爪之而白浪翻舴艋攀鱗百千聚中流畵鷁鏡奩中五尺珠簾淡容與杏衫輕壓赤靈符艾虎斜牽長命縷六橋濃栁新蟬沸橋上遊人薄醉語水嬉勝事盛東吳此日招魂彷荊楚美人香艸寄幽憂大夫日月並千古噫嘻往事紛可數自昔孤臣遭際苦不見棲霞嶺【宋嶽鄂王墓】對三臺山【明於忠肅公墓】兩代忠魂一壞土南枝蟉結閟幽宮鐵人剝蝕埋荒莽銜哀冰上鷺鷥飛松楸霎霎神靈雨蛟龍攫食東門蕪虎豹當闗帝閽阻燐燐碧血射寒煙岌岌云冠委芳杜綠水靑山到處愁悲歌重借離騷譜痛飲蒲樽放棹回荷蓋亭亭隔前浦空明窈窕浸山腳南髙北髙鬭眉嫵我乘新月作曼聲定值鮫宮弄珠女

小遊仙

金竈初成九轉丹偶然防戲駕靑鸞天風吹送蓬萊館玊洞沈沈瑤艸寒

采芝前嶺值洪崖傳得神丹步玊階下界不知眞訣祕坎離龍虎彊安排

三千嵗後著緋桃金母親頒碧玊膏幾度花開又花落毎來池上聴云璈

貝闕朝開謁木公三千弱水路無窮臨流不禦琴髙鯉自擲長縧化彩虹

雲間邂逅董防成並駕雌龍弄月明乘興緱山覓王子水晶簾捲坐吹笙

符璽流金擲火鈴瑯函五嶽現眞形間慿玊虎揮如意位置蓬壺役五丁

雲笈苔編走螙魚嫏嬛洞裏富藏書十年食盡神仙字五色斑斕映碧虛

黃精巨勝繞華都白石丹砂擁藥罏欲現神通隠形去樹頭丹橘市頭壺

江行

烏桕丹楓帶夕曛歸潮送客隔灘聞張帆直指桐廬郭不斷靑山一水分

淳安

山廻過建徳江曲近新安古戍依沙步虛舟宿蓼灘鳥歸煙樹暝虎嘯石林寒三老遙憐汝村沽罄一歡

入新安界

又入新安界揚舲戒夙徵雲山太古貌雞犬故鄕聲屋並依巖架田多傍石耕縱然行役慣歸路亦闗情

松泉集卷一

欽定四庫全書

松泉集卷二【乙未至丙申】

吏部尙書汪由惇撰

將之武進雨中過半山戲成短歌

臨平泉水流琤琮常年遊冶爭春風二月三月新水滑千樹萬樹桃花紅今年雨多花較遲橋邊竹裏三兩枝東風笑客有底急何不畱待花開時

滄浪亭用歐陽公韻

滄浪好景昔在口子美妙筆廬陵篇今來恍若舊遊地入畵應過董巨然到門髙樹發新綠平橋帶水流彎環風流未必昔賢舊防綴防榭猶淸妍暮春三月亂飛絮啼鶯滿耳逰蜂喧聞有洛花三百本黃柎綠蕚搖晴煙苔防如拭步碕曲怪石細路愁攀援孤亭虛敞冠髙阜酹酒便可招飛仙幽櫳更愛米家舫【亭畔有小齋如舫】宛若掛席蘆溪邊小桃一枝紅粉靨菜花百頃黃金田淸泉相賞濠濮意輕鯈呴沫吹風漣籠紗細讀壁間記南園創自吳越錢錢塘壯觀已消歇荒灣翠壑無人憐豈知更落賢俊手勝地顯晦良由天當時快飲視千古失勢杯酒如隊淵短章醉墨發豪興門無俗客惟髙眠後來搜奇誰好事西陂先生開府年嗚呼此景信幽絕不遇良史誰爲傳

題文學弟芝山乘風破浪圖

澒洞商飇動天地飛亷急控天吳轡鼉作鯨呿墨浪髙排空萬里流雲气此時擊楫淩蒼茫驊驑入陣超騰驤縱橫一往實快意咄哉猛志懷宗郎吾家恵連意倜儻日賦千言邀激賞詞源近接海門潮淸秋赤岸潮初上歸篷踏破暮江煙一幅蒲帆向日懸鯉魚風波瀾濶笑問前途指碧天

萬松嶺東岡多怪石詩以紀之

崔嵬萬松嶺岡帶吳山北伏脈鳯凰連奔趨女墻逼松老摧作薪東崖富奇石向背各異狀斵削乏成式髙張聫若帷低橫限若閾靚若幽房深偃若佛龕側立若山鬼僵蹲若陰蟇蝕伏若駞病疥跱若鳥舒翼昂若象鼻掀窪若馬蹄踣迆若鼈臑覆鋭若犀角觺駢若列仗排離若對岸坼峭竦逾九仭委若平地尺巨穴穿蛇虺細碎聚螟螣露頂澀苔繡深根防荊棘將防筋復纒欲墮勢轉仄懸梁險能度垂足懼叵測宛轉自廻環蹙疊類衣襞羅列肖萬有變匪一色雲開浮螺靑雨過積鐵黒凹凸古雪嵌散亂乳泉滴寒霜層冰瑩返照炬火赩臨牕足臥逰躡屐恣登陟醉倚負曲屏趺坐代前席朋好四五人長歗山月白孕結自何年深恐異物匿所恨磨崖碑惡札亦深刻山靈夫何辜隠忍遭劓墨何當風沙磨更借雷斧劈逺驅俗士駕長遣白雲塞庶幾葆天眞敢請上帝敕

同人泛湖二首

泛艇當春晝明湖覺倍明艣搖云葉破魚戲浪花輕逺木晴煙淡微風宿醉淸朅來勤勸客髙栁坐嬌鶯檥棹近湖濵風光到眼新錦韉攀栁客繡屧采蘭人野寺花香暖長隄燕語春絕憐桑下路細艸綠如茵大中丞長白徐公率諸生於靈隠寺祝

萬壽恭紀

聖節綿遐算嵩呼徧萬方明湖春色曙淨土梵筵張開士金襴紫中丞玊佩蒼鷲飛龍象界虎拜鳯鸞行聫袂從初地揚塵禮法王繡幢疑列仗寶相儼垂裳珠网縈仙露銀防接

帝閶祥煙飛海嶠廣樂奏松篁靈曜千秋鏡淸泉萬歲觴慈云扶舜日花雨浥天香耿耿頻瞻

闕熙熙共擊壤小臣遙抃舞獻頌擬無疆

送秦龍光先生歸武進壽母太夫人八十

江栁送行船春帆拂曙煙言歸晉陵路將母畵堂前樂備黃門賦詩陳太史篇【家學士叔有詩贈行】一時吳越秀百幅防繒懸或譽文章貴兼稱孝行全女宗人共仰慈教夙推賢閫範潘陶並家風郗謝連杼空宵更續丸苦夜仍圓風日暄三月春秋應八千承歡舒彩袖召客啟瓊筵靑鳥來壺嶠丹砂進偓佺揄揚眞不忝祝嘏遂紛然走托羣公末能忘向日緣客兒將應對梓裏奉周全進與譚芭列情邀孔李偏瓣香歸郢削流水奏鐘弦想象虹橋度輝煌錦帨懸髙閎敞通徳朱履溢光延桐發干云秀萱開浥露鮮顧慙巴曲陋何以頌長年

雨中過陳祖陶慧香山房

空山閉戶憶陳君坐引香光硯席分防屐不辭頻破蘚一尊重喜共論文小樓下見城南樹防雨橫飛江外云醉裏還思借禪榻卻愁鐘梵枕邊聞

寄蔣文學廷禦

對君如對玊壺冰把卷同挑五夜燈鴛水一帆歸北郭鶯花三月負西陵笑啼膝下憐嬌女【時蔣防愛女】風雨山中憶舊朋昨聴暮潮江上急寒鷗拍拍任飛騰

春去

客畱春去兩相違晝掩虛齋坐翠微栁絮昏昏江漲急梅丸累累綠陰肥書題閠月稽鄕信曉怯餘寒戀臘衣風雨聲中數啼鳥杜鵑何意獨催歸

表忠觀

朱門古殿明湖曲玊座凝塵舞蝙蝠三世五王同一堂一一英姿耀冕服鬥牛占象霸圖開市中術者豫章來勁旅摧潮八百里都兵破越窮天臺閉門天子蘗自作妖鳥羅平掃如籜鐵劵功名衣錦城丹靑圖畵淩煙閣楊枝曲罷天亡唐江東端不失孫郎打毬禦馬於闐帶英防意气何堂堂枕畔金鈴驚午夜羅剎奔潮千弩射玊冊金符尙父名新羅渤海紛相下五百功臣息戰塵三樓畵棟照千春牢盆海上橫戈日何意江山作主人奕葉依然承土宇宮殿排云事歌舞卵鷇家家按籍來器服年年輸內府八十年來王气消石鏡塵昏大樹凋篋書𨿽滿客歸國折簡毋煩又入朝子陽季孟空防壯自作安丰甘退讓居人生不識干戈父老至今思保障陌上花開緩緩歸歌聲已防昔人非靑蘋無復村農薦芳艸空畱羽士悲龍山突兀餘殘照可憐異代還祠廟階墀贔屭立丰碑句奇語重褒忠孝剔蘚捫碑一慨然短墻鄰並玊津園江外冬靑纒野艸珠簾何處問通天

送葉秀才歸臨海

孤帆搖曵碧空斜七日徵途始到家驛路津亭頻索句剡溪藤染赤城霞

水程歷盡又山程得得驢蹄逐曉晴灌木陰中解鞍坐亂蟬紛與客愁爭

龍邱懷古

炎精昔中晦幽人抗其節矯矯龍邱萇蟬蛻臥太末聖章拜都尉側席禮巖穴灑掃日在門防曹致藥物幡然乘輦來大義固難絕不然傲四輔豈甘祭酒屈緬懷更始初黯淡天地閉澤中羊裘翁一竿富春雪亦有董子儀晦迹如一轍顧玆靜泊理師友盡賢哲爲政知所先循良寡其匹東都名節重職由尙潛逸蒲輪相望防鴻竄羅罻豈知艸昧時已見幹旌孑我瞻龍邱祠髙並釣壇埒願因告來玆景髙著前烈金鑄任南陽淸酎向風醊

從大中丞徐公之衢州歸舟遇雨因賦

今夏麥未登澗壑集淫潦及藥復苦旱原田坼龜兆頗聞山澤民裏閈乏宿飽大府急民隱行部唁三老防旌駐太末興發及未殍宵氛蘊虫虫朝光日杲杲煩憂見顏色齋袚黙自禱廻舟過蘭溪靈雨午自卯稍快驅欝蒸立見起枯槁晡時油云興霶霈復際曉預想篝車盈百室得相保澄江霽色鮮菁蔥腓岸艸帆指桐君山亭亭立云表

同友人步月江上作

下山日已暝煙斂暮江濶延佇當好風素波動初月微茫西興樹逺火漸明滅罟師乘夜漁客舟候潮發非偕澹蕩人寧耐淸砭骨赤壁與黃樓此樂未云闕

吳江

輕帆向晚急逺水入秋澄煙羃漁莊栁風低蟹籪燈市沽缸面酒盆采折腰菱髙士傳祠廟遺蹤未易徵

髙淳

十里湖光淡蒲帆西又西縣門楊栁暗圩壠稻花低漁网家家曬菱歌處處迷榜人指前路今夜宿滄溪

宣城

蒼然來暮色歸鳥敬亭云舟檝今朝謝山程首路分此邦多大雅詩格至今聞隠吏思梅福何時與論文【時耦長先生自泰順謝病歸】

過新嶺

一上靑防際迢迢嶺路長平防飛鳥過忽見逺煙蒼喬木餘秋色亂山開夕陽回思十年事風雨濕奚嚢防節婦詩【予族尊行茂先公與兄子云升公從事粵西攝事思恩死猺難茂先公妻戴氏云升公妻吳氏並以節著吳孺人孫上舎紆屬賦】

榛笄相弔廿年情復矢空哀事請纓瘴雨蠻煙悲二阮晨機宵火勵防淸笏山春盡花含血練浦魂飛艸獨生至竟撫孤俱不忝報劉兼爲表幽貞

贈張公子【故邑侯海寧張權六先生子由惇童子試時出公門下】

儒術雍容講藝時盧前王后感心期十年未脫諸生籍一顧終慙國士知畏壘尙餘他日涙橫山仍結故鄕思寒燈蕭寺無人問憔悴西華髩欲絲

內弟查禹書上舎入粵詩以送之

相逢一笑重含辛畵閣凝香記昔因分手又防鄕土異闗情無那別離頻春歸崇讓坊邊樹燕認烏衣巷里人荏苒七年人事攺東亭防罷涙盈巾

忍防風雨暗河梁此去闗河道阻長蕩槳定須勞蜑戶蹋歌遮莫惱珠娘孤篷驛路同明月五夜淸砧動曉霜送客轉憐旋作客隨舟紅樹入錢塘

出門

惻惻懷逺路倚裝撰良辰中心苦徬徨上堂辭所親慈母加我衣云是手縫紉悠悠千里行客路多苦辛三年客臨安還歸未十旬孟冬寒以厲眠食善自珍汝父發頒白江湖走踆踆疲勞何時休鞠子良已勤諒無二頃田不救四壁貧劬書冀而曹勉防愼此身愛日足可恃庶此懷抱伸

諸弟侍我旁淫淫涙盈眸骨月懷懽聚胡爲頻逺逰逺遊豈得已未免衣食謀日月委逝波晝夜無停流向立百不成中夜潛百憂模笵惟親仁願言潔姱修富貴非所期榮名非所求稍冀供甘防汝勤視羣牏孤云行飄飄乳鳥啼啾啾擕手別岐路涙下不可収

閨人意良勤爲余烹伏雌丈夫鴻鵠翔寧願雞鶩隨自我爲君婦食貧已如飴行行嗟昔別依依悵今辭春燕棲我梁秋月照我帷興言感時物此意古有之努力朂百行惆悵歌五噫感激四方誌無爲児女悲但得尊章歡何足縈君思

防溪絕句七十首【有序】

由惇生晉陵北郭時惟壬申首春閱十齡始隨侍兩大人還防溪故里尋復遊學吳越間或閒歲一歸迨今二十有五年矣其爲防溪人者才五六年丙申秋歸自錢塘間從世父攺亭先生語裏中故迹退而稍加詮次前後得詩若干首題曰防溪集他日行役餘閒時一省覽某邱某水恍焉在目亦猶日撰杖於諸父老之後云爾

壘石爲臺古渡頭飛甍髙與翠煙浮蜀西仙令畱題在山色溪聲共一樓【村東重榭舊有額題山色溪聲共一樓前令蜀人唐公登儁書也】云廠云封絕防埃枕流潄石廌山隈誰從絲竹東山地淸簟疏簾數舉杯【廌山在村東上有督學三餘公別業曰潄石齋石門上篆題云厈二字趙凡夫筆也毎九日邀先冏卿石蓮公子儀公兄弟分韻雅集扵池艸閣公防詩刻石俱存武林】

聞道登髙梅廓好怕尋殘磴憇摩靑幾回冷閣慿防望紅樹斜陽簇畵屏【梅廓在屏山之巓稍下爲摩靑館故址冷閣卽潄石中傑閣也】誰遣名園駐總戎花開翻映繡旗紅牙籖零落三千卷墻角燎【平聲】衣雜馬通【石蓮公別墅在村北董文敏題曰書種堂中有霽園朋石齋愼余齋多名花奇石後防守據爲營尋頽廢】

四宜軒敞玊玲瓏刺眼荒藤灌莽叢百丈逰絲晴裊裊一亭紅雨晝蒙蒙【四宜軒在書種堂後後有大池紅雨亭跨池上池旁徧種桃花】柿葉陰濃覆小池石防淸泚染隃糜因延好客鋤三徑更向天香折一枝【先贈禦史次嶽公讀書處曰世經堂焦澹園先生所題樓前有池上植柿樹後有竹林今老桂尙存】

達觀亭俯碧溪潯露葉松梢半畝陰薜荔扶墻門自鎖徽之若到任情深【達觀亭爲先參議云嶽公別業今割其半入吳氏】

堂前老桂迥淩雲撲硯晴香晝郁紛拈出遺山詩更好竹香時向靜中聞【經籝堂在達觀亭之東亦先參議公別業庭前桂極髙遺山詩潭影乍從明處見一聨家秋屏太史所摘聨句】

溪上艸堂橫素書溪光如練繞前除艸堂灰燼流仍潔識取源頭合問渠【余家舊有溪上艸堂燬於火先大父重建髙叔祖三餘公顏以問淸居尋復燬】

逰人無復問平泉零落梅花漲滿川差勝棃園傍村尾只餘森木亂鳴蟬【棃園在村東舊多亭館】

百尺樓髙臥白雲匡牀棐幾對斜曛一條山帶露山笠叫過西風雁幾羣【百尺樓在摩靑山笠亭在廌山館俱可逺眺】

顏介舊傳家訓在槎潭灣去防安防思霑道暍煎香荈竹樹千行著意栽【自廌山而西二里曰槎潭灣中途有防曰防安上有亭先戶部碩齋公施茶處人呼爲百嵗亭道傍竹樹以庇行者禁不得樵蘓見顧亝家訓】

無復紅亭傍曲碕半枝枯栁臥枯池屏山畱得斜陽影還似勞勞送客時【屏山之麓大阪橋西有畱亭近廢】

瀛山春艸碧茸茸渡口春波一色濃小婦解持桃葉檝怕聞古寺夕陽鐘【古寺在村東繇下渡渡溪而南曰瀛山】

菜甲初肥未染黃山花到處引蜂忙行經李隖蘭山背不防春風九里香【蘭山背卽廌山西路也去村二里許曰李隖俗譌裏屋山礬俗呼九里香】靑山缺處一亭孤籬落雞豚入畵圖挑筍期過木路采菱誰泛石鯨湖【村西三里曰石鯨湖五里曰木靑山亭在李隖石鯨分處】石防如帶絡山腰燕尾波分洗市囂亭外風鐙送行客醉乘明月渡霜橋

做雨吹晴四月天葓洲灘上漲平川綠秧新蒔如僧衲白鷺當人下水田【葓洲灘在村東】

潺潺曲澗不容刀流出前溪二里遙誰信地官坊下水髙官橋接太平橋【村北渠水向道地官坊南入大河顧齋公攺濬由髙官橋東流地官坊去百嵗坊數武】

門第從來說兩河題標防鳯裏鳴珂縱饒諸阮分南北照道齊書世甲科【天順甲申杲公登進士嘉靖甲辰垍公繼登進士建坊曰防鳯】開元國柱冠河西擁節名從譜牒稽坊表近傳辰戌未掃苔誰爲續前題【唐徴天下望族以十六姓爲國之柱河西汪氏居其一吾宗出旌城譜云先世多擁旌典郡故以名村先參議公登嘉靖甲辰進士冏卿公登萬曆庚戌進士督學公登己未進士桓興公登崇禎癸未進士村西有世進士坊】

春暉堂上散朝暾世徳曾髙駟馬門百嵗家庭傳盛事產文孫又產文孫【九世祖年百嵗封戶部公父也自參議公至冏卿公督學公兄弟皆再世通籍禮垣邵公庶庚戌贈言有產文孫復產文孫賜進士又賜進士之語春暉堂封戶部公別業在槎潭】述祖長哦謝監詩通都百番播烏絲祗憐白髮徵文獻暝寫晨鈔付阿誰【明經廌山公有述祖徳長律刻扵臨安眉生叔祖撰世徵錄网羅先世遺文凡七冊冊寸許今已散佚】

勝友傳柑臘醖黃儲英髙防丈人行只今誰復思耆舊人日題詩舊雨堂【先祖聫裏中耆宿毎嵗人日九日登髙置酒曰儲英防先叔文學愳思公興懷執友有人日呈家攺亭伯詩舊雨堂叔小欵所署也】

誰擅登髙作賦才靈珠荊璧鬭玫瑰廣筵待月分題處排闥空靑四面來【裏中向有文防中廢叔祖侍郎涵齋公重興初防於來靑書院釋奠子朱子定期上元後二日集諸文士分題課藝】

月明不上庾公樓良夜追歡泛四遊金縷曲終云不散浣紗的的在溪頭【督學三餘公有小湖舫題曰四遊圖叔秋屏太史亦制秋水篇明月句其船聫也督學公家鶴珠小伶擅名浙中先曾祖畜小伶善演浣紗劇】

家伶兩部管弦張一曲當筵也擅塲驅犢歸來坐春雨更教兒輩理宮商【先封戶部公好絲竹先參議公教家僮淸歌娛老一部居槎潭一部居園至今世其業】

舊社蘭亭最擅名中含【戴諱一美】五瑞【吳諱錫圭】與云卿【吳諱文漢】環中【吳諱廷樞】以後推公素【吳諱文煒】狂艸懷公楷率眞【裏中善書者結蘭亭社始於明神熹間諸子尢傑出公素翁與家大人交契予還裏時年已八十餘矣猶臨醴泉帖見貽近來吾鄕榜署多出其手】

畢家住接冬靑樹名姓曾傳淡墨書十二乙科九進士云仍閥閱近何如【畢氏昔爲裏中著姓所列世科坊自天順壬午至嘉靖丁酉登賢書者十二人進士九人今其子孫多散徙他邑】

先生烏角躡芒鞵禦院除人早授階壺裏有天春尙滿苦吟誰識杏花齋【里人金太醫有奇精岐黃先冏卿公贈以春滿壺天匾額所著杏花齋詩不傳】

錦石中流荇藻緘金龜不羨紫泥函蛟螭蝌蚪從人辧山水平章別署銜【溪底有大方石印石】

溪光渺渺樹騷騷云影風淪映彩毫誰寫新詩坐相對紫金浮玊一防髙【溪中有石浮出水面筆架石紫金浮玊老米研山也】

叢桂香時似熟梅防風吹雨過溪來曉鋪縠簟頻南望羊棧烏雲開未開【羊棧尖在溪南最髙其上有雲則雨】

大連小連水淙淙杭埠春流擁客艭灘外有灘三百六送君直到富春江【漸江源於張公山之北髙湖尖出大連小連至梅口防梅溪孚溪之水東流百二十里至吾村防婺源水達屯溪防縣港流出浦口爲新安江自吾村登舟經三百六十灘直抵錢塘故渡頭名杭埠】

三三五五去尋春坐愛飛泉雨後新一塢桃花開似錦殘紅幾片出西津【溪南桃花塢花頗繁所謂南澗飛泉卽其地也】

防溪春漲逼行舟多半丁年事逺逰昨日髙堂喜聞鵲信來傳已過杭州

新詞撒帳祝宜男絳蠟防行耀枕函防下羹湯明日試袖中榛栗小郎探

子姓祠堂正旦開階前羅拜借莓苔紅襦抱去兒童喜接得金花餅餤來【元旦祠中團拜人給金花餅二枚】

試燈時節鼓聲嘩隊引香輿防墨紗好待一溪明月滿紫塍前去防銀花【俗於上元時賽神神毎夜遊街紗輿中可列燭雜繪其外望之如燈屏梓人吳氏花炮最佳】

斑駁丰碑記宋年掃除猶及禁煙前墓門躑躅紅如血風雨飄零白紙錢【吾鄕祭掃最重寒食𨿽宋時古塋不廢】

焙茶煙起漾晴暉筀竹陰中筍乍肥綠樹曉啼春去了麥須風暖燕雛飛【三四月間有山鳥晝夜啼不止其聲曰春去了人謂卽杜鵑】糗餌新陳按節添山鄕風味試香甜靑精飯熟流匙滑蜜蠟烝黃角黍粘【四月八日造靑精飯端午包角黍以灰汁漉米者色嫩黃可愛】六十日秈才上市薦新家廟飯炊香棗棃藕陳肴核不托油煎半糝糖【早禾六十日而熟中元俗尙油餈】

包子團圞月下分杯浮桂醑客微醺淩空忽訝龍鱗動一道香煙滃白雲【中秋俗尙月餅小饅頭兒童防艸挿香爲龍狀羣擎舞以相樂】泥金榼子壓肩挑餽歲紛紛節物饒髻約紅絲花簇髻兒家來處是花橋【嵗時餽遺皆以女使爲信花橋去吾村西南二十里】

菜把分張早上村露苗霜甲滿園平溪漲沒難充膳苦苣靑靑馬齒繁【園在村東里許居人以菜畦爲業】

宋家洲外成籃賣烏宻紅唇碧玊螺只有消寒誇臘味鹽鮮上市醉新醝【宋家洲居人業漁烏宻細鱗紅唇長嘴皆溪鮮之美者靑螺生溪中石上四時有之春初最盛冬月產鹽鮮魚多自池上販來味亦好】

食貨從教貴賤徴銀歸質庫色無慿交租昨幸叨余粒一任淸華米價騰【淸華街在婺源縣境吾鄕食糧皆仰給扵此】

溪邊春事閙芳華歌管頻催月影斜人壓防塲沾薄醉紅燈零亂奏琵琶

京譜新翻色樣工閒情半在竹林中小牕聴雨消殘晝笑拍烏皮散六紅

中庭客至旋呼茶末麗朱防未足誇雪椀靑浮薄荷葉銀匙紅防葛精花【俗用末麗珍珠蘭窨茶暑天防以薄荷又染葛粉作小花餅防之】小姑大姑采新茶艸露濃沾藕覆花何似水鄕蠶葉市燕梢如織載還家

三時農婦最辛勤布笠仙仙綠云手轉桔橰如拱揖半畦新澑大塘分【田家婦用靑布裹竹圏子爲笠穴其中以露髻大塘瀦水漑田在村之北】田幹千畝間髙低劇愛秋闌夕眺迷蕎麥花開白扵雪稻孫新長聚黃雞

漫拈食品惱防娘映字曽聞說餅方面掛銀絲千縷細羮調玊糝十分香【餅可映字見淸異錄吾鄕春餅其薄如紙銀絲細面明曽進禦大官】防事名從別駕傳隼旟分鎭記當年烏紗皂蓋行春去屏繞靑山案繞煙【前制以溪口爲徽饒衝道設上溪分署郡倅移駐焉後仍轄郡城廨亦傾圮】

弓兵村外畫鳴髇鈴柝宵傳應逺郊一夜雪飛深沒踝繞籬虎迹落山坳【上溪口汛百夫長一人帥步卒戍焉葺三府防遺址爲營舎】將軍七騎建功奇猛虎山前入夢時欲奏迎神送神曲衝風凍雨閃靈旗【村北大阪橋闗壯繆祠神最著靈傳聞有山冦夜猝至防守田某者夢神促之起乃以七騎禦於石湖斬獲甚眾】

竹柏蕭森種慧庵檀香樹供瞿曇篝燈小閣匡廬夢朶朶慈云防法龕【村東二里爲種慧庵中有檀佛左餘思閣奉先冏卿公西江生像已丑庚寅間予兄弟讀書閣中庵外爲邑西孔道有亭施茶庵僧主其事】

大道楓林朔吹悲東臯迆雜葳防更無人酹淸明酒雨蝕風磨義士碑【村東道傍有碑漫滅不可辧人皆呼爲義士碑】

石發侵階祗樹林瓣香眞印妙明心合移孝子祠中住山磬泠泠寫梵音【祗林庵金子駿太史室女焚修處周孝子祠亦女僧庵在村西杭埠嶺】步虛聲出白雲隈象簡朝眞日幾廻丹竈苔封雞犬去天風吹下小蓬萊【李塢棲雲庵又名小蓬萊】

紅筵醉客暗香迷曲館花深有鳯棲燕麥兔葵隨地長夜烏依舊隔墻啼【鳯棲館】

松楸一徑入云低寸艸經春綠意齊試望荒村狐兔宅北邙山外夕陽迷【桐木塢寸艸山房參議公廬墓處又冏卿公封母吳太夫人置義塜在石坑玊尺山下相望數里許】

靑鞵徧踏燕泥融風亂垂鬟語未通斤竹嶺前聫袂去蘭蘭薺菜滿筠籠【斤竹從村北去二里蘭蘭是小艸見唐人詩俗呼馬蘭】

揉籃溪水色溶溶紅屐能畱石上蹤花發愛篸春不老鳥飛羨煞巧相逢【春不老紅花巧相逢山鳥名】

西山暝色喜篷牕映水松杉似列幢欵乃一聲山月白沙禽驚起自防防

石堨【方言作平聲音同花】橫截水濺濺水碓風輪疾轉圜茅舎夜舂云子白前灘新攏木船【吾鄕揉舟者類多木洲人】

桐廬小艇漸江來百丈齊懸七尺桅靑笠裹鹽爭取酒沙頭團坐賭防杯

千家煙火水彎環四面雲林擁翠鬟若爲防溪圖十景晴嵐霽雪仿荊闗【舊傳防溪十景曰埠嶺樵歌葓洲牧笛瀛山釣月辛野耕雲南澗飛泉西津古渡茶潭夜棹古寺晨鐘羊棧晴嵐豸峯霽雪】

松泉集卷二

欽定四庫全書

松泉集卷三【起丁酉至戊戌】

吏部尙書汪由惇撰

錢塘別弟

幾日才相見明朝又異鄕艸池頻有夢朔雁忽分行緒曲紛難盡書成好寄將無令離別涙淒惻動髙堂握手無多屬奉親惟讀書一經勤共力二頃願仍虛多病慈顏攺長徵逺信疏歸時告邱嫂黽勉侍庭除舟過嘉興曹載庸賀經三兩文學道別

峭帆指城闉水西報津鼓故人出郭候扁舟臨曲渚送別申平生逺遊愴徒侶嚴程易分手離思無終緒前懽悵難追後期尙斯阻景光各自愛素心惇古與勗徳事姱修申章托贈處社雨燕初來春波南浦廻艫隔楊栁煙中聴鳴櫓

露筋祠

浩蕩秦郵路荒祠俯碧湖到門春水濶入座渚禽孤防岸依垂栁殘碑臥短蒲淒涼行露意落日降春巫

宿遷曉發

積勞警客心獨宿苦易覺庭下馬頻嘶樹頭雞已報僕夫供艸具酒惡不容釂土銼馬通殘寒燈耿相照登車數繁星悠悠卽長道

防陰道中

郊原春色正霏微隴麥靑靑過雨肥一路流鶯隨去馬半空飛絮防徵衣野僧林外挑經至醉客橋邊趂集歸一望靑齊山色好單椒秀澤對斜暉

望岱

泰岱連云迥削成向從圖史識山名登封自昔誇秦帝典冊何當用長卿日觀孤浮臨渤澥天門對峙拱神京搴車指防徵塵裏欲借靑驄傍險行

立夏同陳祖陶聮句

驅車燕趙飽風沙海澱停裝換物華【陳】九十日來春入夏三千里外客思家【汪】味憐櫻筍香初試說到菇蒲夢已賒【陳】拂硯小窻同覓句盡防庭樹綠陰斜【汪】

雨中二絕句

凍雨防風陣陣來階除流水沒蒼苔山鄕物依稀似四月中旬正熟梅

通宵臥聴響浪浪夢破旋驚枕簟涼卻有朝來彊意事飛塵不到讀書牀

李先生鹿友再枉逺訊奉寄二首

東國人倫表何知杖屨陪光風懸榻近春色去帆催社燕經時別江鴻幾度來奬成餘論在感激愧非才世業慚任昉心期托孔融重承知已切眞見古人同良遇期難得亨衢且未通暮云千萬里悵望越江東

寄秀水蔣文學廷禦

南湖煙水濶北郭暮云平中有斯人在逌然負俗情驅車悲阮籍操鼓厭禰衡贈我臨岐語令人意气生

寄桐鄕賀文學三經

燈火萬松巓淹畱可半年未知千載業他日幾人傳古處修奇服孤懷入素弦心期君最切飛夢到吳船寄歸安潘文學禹巖兼問吳興諸同學

回首惜離羣開尊對馬軍五更松嶺月一棹霅溪云劍豈雌雄合牀原上下分激昂髙意气好與細論文

寄錢塘施文學日銓

一見如兄弟聫牀鳯嶺陰至今千里月還共兩年心抽捲山光近披帷露气侵遙憐同不遇回首謝知音

寄題經籯堂懷家兄君宣

村南喬木下曲徑舊升堂樹響雜灘響溪光涵竹光風淸浣衣步鳥語讀書牀兄也耽文誦春池夢正長

寄示仲弟方牧

世父年垂老從來守素儒汝今甘用拙吾道未爲迂生理艱禾稼霜顏攺髩須入防新有婦提甕定能無

示叔弟凝之

憶我書能寄言深細作行艱難深嵗月鞭防愛文章負米歸何日依人滯異鄕帬牏勤自浣賴汝慰髙堂

示季弟宇秀

少小惟憐季他年笑阿奴對人能了了問字數區區戲定辭驂篠歡應解防雛隨肩有弱妹棗栗好相於

寄內

作婦長貧婿於今嵗七移頻歸依母愛諳性仰姑慈捉鼻言何驗投懷夢屢疑鏡中顏痩損應較別來時

對月

八度燕山對月明況逢搖落不勝情倦斟易酒更淶酒索賦長檠與短檠隔巷商聲鐘防續上窻寒影樹縱橫預愁夢裏鄕心劇欹枕翻交夢不成

同陳大聫句壽徐夫子

教澤涵濡裏【陳】亨衢日月邊晉階超列署【汪】兼秩領羣賢綱紀南防肅【陳】聲華祕省連風霜凝筆札【汪】奎璧耀臺躔伊昔追隨地【陳】恭惟節鉞専鋒車臨越嶠【汪】馬靖瀛壖行部恩威並【陳】敷文禮樂先豈惟開石室【汪】疑是對花甎琬琰頒經幄【陳】圖球出

禦筵牓題鸞鵠峙【汪】山勢鳯凰懸燈火分官燭【陳】齋廚割俸錢砭愚殊殿最【汪】析理必精研再立鱣堂雪【陳】頻聴馬帳弦引帆江湛湛【汪去夏曾隨侍溯錢塘至三衢】捲幔艸芊芊峻擢綸俄賁【陳】欽承席更前牙旂趨魏闕【汪】津鼓送吳船北斗髙猶仰【陳】春風坐獨偏岸花隨去鷁【汪】沙栁拂行防灑掃林宗舎【陳】提擕祖逖鞭遊楊寧比數【汪】籍湜幸隨肩鯤海三千水【陳】龍門尺五天經傳韋相業【汪】書借鄴侯編結志窮研削【陳】齋心托靜便蹶蹄慙剪拂【汪】散木費雕鐫崧嶽申初降【陳】岐陽駕甫旋蘭陔春正麗【汪】槐市月仍【十月二十三日】仙蕋璇宮綴【陳】孫枝玊樹駢醉斟金液滿【汪】舞著錦袍鮮茂徳歌宵雅【陳】耆英介大年泰符方協象【汪】知不羨彭籛【陳】

懷滄溪張先生彛嘆

竟撤臯比座春深閉戶中癖惟耽杜預或尙楊雄書艸滋三徑蘭芽茁幾藂何時重買棹石臼颯秋風

酬海鹽徐文學柱髙

我感徐君厚沈吟祗自知春山論舊雨吳詠愛新詩調以水仙操弦之繭客絲髙防俯雲海那不遇鐘期

懷桐鄕周孝亷淇玊

國士文章遇似君非偶然詞條看嶽嶽經笥笑便便喜對芙蓉鏡歡承杞菊筵【尊人以九月六十壽】只愁冰雪裏誰問孝亷船

次韻贈曹四

心交原素侶相遇況殊方不隔東西舎寧分上下牀貧憐爲客早才許濟時長徵雁南云數知能慰北堂

除夕

櫪馬林鴉夜有聲靑燈虛室也通明千門爆竹歡聲動一盞屠蘓客況淸篋裏鄕書時逺近屏間春帖墨縱橫飽諳遊子天涯味一笑紛紛祗俗情

西廊

最愛此間靜下簾晴晝長平階書帯艸滿院木樨香泉響入山竈云陰分女墻幾回對明月淸夢繞虛廊

病足

我來人海中閉門但燕媠盤辟上土炕交股學危坐右踵曲附髀橫膝借以左曠彼履地職偃側反掌踝移時痺不仁欲起己非我拳曲天眞常若桎在踝朅來十晦習久便亦頗昨忽遘剝膚濕蝕指生蠡癢比嗾聚蝱熱似灼烈火縮伸咸其腓申旦未帖妥詰朝步屧移欹若艑失柁坐客嘲半人習鑿齒竟跛先生笑謝客俯首理自揣矯拂咎必生過逸乃延禍當年萬山裏重趼歷坎坷行籘兩不借輕趫捷於簸倦或倚梧息箕踞無不可玆焉斂防扉息影慣媮惰攤書送白日不觸塵堀堁正如車久懸虫乃螙其軻行當乞刀圭殺虫去麼防俾免防杖扶兼謝脫屣躶非慕珠履趿豈羨麂鞾裹他年五嶽逰濟勝庶焉果

絕句

衡華靑蒼萬古情江河隨地自縱橫淩雲多少流傳賦嗤防從來付後生

雲煙變滅眼前花星宿昆侖路總賒自笑研朱朝防筆異人已解廢南華

題元遺山集

九死餘生劇苦辛惟因論世托遺民從知阮籍非狂客不害淵明是晉人

十年後事少人知起本成書良在玆茹噎胸中難快吐荒亭破研檢殘詩

陶韋詩筆最眞淳平淡天然萬古新力挽新奇歸大雅蘓門誰復是忠臣

裁紅劈翠競時妝李杜光芒萬丈長若見滄溟掣金翅悔教舊繡看鴛鴦

古意

春滿盧家白玊堂博山罏火爇都梁嬋娟飛袖升瑤席窈窕鳴箏出洞房艶曲四時憐子夜香十索惱丁娘客前上壽且行樂蓮漏當當夜未央

蘭陵美酒金屈巵勸君舉滿裁悲思風催畵轂廻舟急冰勒銀牀下綆遲誰信駞蹏成翠釜空教馬尾絡靑絲口中石闕長百尺近局休彈防玊碁

塞上曲

千里龍沙道橫刀匹馬過云平寒落鶻泉伏書鳴駞區脫人煙少陵屯獵燒多行行逢帳敕勒女兒歌丁君天因擕酒過酌陳祖陶孝亷同晤齊分韻得魁字

同舎逢丁廙擕尊破綠苔異鄕深慰藉宻坐促追陪兼味紛調鼎單醪疊引杯故人新意气公子妙詩才防幹星象占名應斗魁夜分移素月寒影落疏槐欵曲眞披豁淸狂雜笑咍醉無騎馬客街鼔任頻催

題惲南田畵冊六首

白海棠

紅濕千株簇錦官洗妝春睡淡生寒詩人不是西川客只作棃花月底看

薔薇

染衣香細細盥手露盈盈鄰娃嗔軟刺欲折重含情

萱

風剪紅羅一簇露抽栗玊防簪知是無憂可忘愛他名喚宜男

牽牛枸杞

翠花的的蔓牽牛丹實離離晚未収好是山園小籬落靑籘冷蕋不勝秋

稻雀

芒穎秋垂萬頃黃啄殘山雀恣飛搶笑他辛苦西風雁嵗嵗閒闗覓稻粱

菊花紅葉

無多秋色傲西風防染疏籬入化工應念黃花太幽獨故添鴉臼夕陽紅

人日示陳祖陶

入春七日寒仍重作客經年爾獨親獻嵗風光宜縱酒長塗冰雪劇懷人【時公車諸同學俱未至都】靑絲總愛辛盤供彩勝誰看曉鏡新不有笑談知已共故應淒防此良辰

鱣血邊端石硯歌【臨北發時家大人所賜】

欝溪西注羚羊峽蒼梧水深山合防山輝澤媚胎精英異石駢生此其甲浮波菁藻紛交加圓矑蔑視象與鴉色純質塋肌理細邊幅不整虫爬挲曾聞說硯殊品第丹砂黃龍兼翡翠火輪紫間蕉葉白硯材得此諒非易深溪龍尾古所珍鋒芒索索傷秋防綠含風漪發金鐵亦有片石來洮岷珷玞百輩誠何取石末紅絲賤於土誇毘最笑西江詩軒輊何情醉翁譜家君寶此非一年淬穎日試寒松煙豈旌苦學出手授要使墳籍窮鉆研昔也老泉得天石曰文字祥以命軾不才用竊前賢意再拜題詩付深刻傳示來昆繼書種防勲藝苑工文墨不然朝天巖典水坑仰唇俯足全於形砥毫殺墨亦快意硯縱可寶吾何銘

淸明

風光彈指艶陽天褉日才過又禁煙艸長山中懷丙舎【予家祖塋有寸艸山房】花飛客裏負丁年思親重檢前畨信卻病長拋在手編聞道潞河冰己泮連檣多是入吳船

春暮

春事多從病裏支尙餘風信幾畨吹判無爛熳花經眼苦憶淸淳酒滿巵束防難酬知已分疏狂都負少年期庭槐盡日啼幽鳥第一驚心是子規

送吳方侯黃藜左兩孝亷南歸

相看同失意獨客送將歸去住心俱損升沈願每違長途靑艸徧逺水落花稀爲問離亭栁何年染客衣

過友人

倦踏沙塵絕偶儕披帷偏喜躡髙齋深知不厭經過數暫對還貪笑語偕日下論交因舊侶鬥間占气識奇懷卻思相揖通名日又見花黃到市槐

遣興疊前韻

疏嬾違時絕少儕淸心只學太常齋嶺雲溪月思難撥藥裹書籖彊自偕意气何容輕感慨功名曾未擾襟懷西山朝爽差堪挹攺罷新詩獨倚槐

耽元從客笑吾儕散帙蕭然坐小齋長晝下簾塵不到淸宵步月影相偕向人落落三緘口去日堂堂一放懷心似枯禪無噩夢盡教移榻近庭槐

七夕

槐防蕭疏暑气淸迎涼坐愛葛衣輕翠香果虛佳節玊露金風報晚晴天路漫勞靈鵲待月階時聴亂螿鳴年年此夕人千里臥看銀河徹夜明

瓶荷

紅衣裛露影亭亭曲院看時酒未醒今日一枝教乍見又牽淸夢到西泠

得家書作

望防燈花與鵲聲一行嚴訓慰離情赫嗁細讀蠅頭字老眼年來喜倍明

行囊檢防別時衣記得紉鍼老淚揮差喜緇塵都未染祗憐寛減帶邊圍

予季書來語激昂詞條己解噪文塲漫言稽古工幹祿第一先尋煮字方

春蔬分得官園把社酒傾來老瓦盆負郭何當謀二頃故鄕風味細量論

僕病

辛勤九載閱間闗一病經春气力孱恰似虺隤荒驛馬尾長帖地骨如山

逺將書劍客京畿親戚都疏獨爾依且爲闗心求藥裹朝來破例典春衣

雨

淅淅復蕭蕭虛堂聴轉遙羈人心已碎不必種芭蕉

懷周大

秋士易成悲端居有所思涼深虫響切風急雁行遲浩蕩嗟生事窮愁積嵗時欲知淒惻意盡日把君詩

送丁天因之山右

蒯侯仍向晉陽過蟋蟀遺風近若何雁信迎霜銜落日看君匹馬渡滹沱

八月十五夜

行雲皛皛秋天髙空庭烱烱鋪銀濤雲開乍見端正月萬里一照同良宵良宵獨坐嗟逰子酒罷歌防心似水天邊徵雁過還鳴窻外驚烏棲復起悠揚忽奏鄰家篴一曲伊涼怨行役隠隠哀笳絕塞聞茫茫衰艸連沙白淸光五夜滿長安多少閨人獨自看瓊樓玊宇髙寒甚不道闗山更苦寒

夜坐

四壁蕭蕭絡緯鳴短檠相對欲三更分明蕭寺空山裏只欠鐘聲與水聲

秋夜

夜讀轉深更中庭起微步曠然塵宇淸絺衣怯寒露斜月白紛紛秋聲在髙樹仰見連飛鴻肅肅天南去得內弟查禹書書知將入粵詩以遙送

頻年聚散愴離羣北轍南轅首路分今夜一輪燕市月淸光不隔嶺頭云

松泉集卷三

欽定四庫全書

松泉集卷四【起已亥至癸夘】

吏部尙書汪由惇撰

晤吳表兄光美有贈

十年成一別握手意如何詩律知能細才名孰與多幔亭開曉色【兄以幔亭懷古詩受知提學韓城公】步起春波狂欲沽燕酒從聽斫地歌

愧我蹉跎甚看君意气生逢時眞挺防壯嵗且崢嶸貔虎猶深入弓刀亟防行情親相望切好爲請長纓

踏燈

腰鼓咚咚逼漏聲連宵燈火漸分明衣裘尙覺餘寒入門巷翻疑似水淸霧气車塵風裏暗馬蹄人影月中橫歸來又起千山夢不爲難消五夜情

池塘新柳次韻

栁枝髙與酒旗揚新水鱗鱗漸滿塘亭外行人欲分手樓頭少婦早凝妝但教拂面光風防一任漫天舞絮狂聞道玉河隄畔路斑騅驕處拂鞍長

東風何處不飄揚冶葉倡條覆曲塘晴碧欲迷隋苑水嬌黃初倚漢宮妝最憐妖嬝眠還起遮莫風流舞太狂惆悵陽闗斜照裏年年爭與別愁長

夏仲昭墨竹【捲尾有自書劉平山蒼庭君傳小楷並防】

畫師畫竹古不少士夫獨愛文湖州寸萌自蓄百尺勢墨君一記成千秋後來好事足摹仿雅尙直欲追王猷太常名擅宣英盛縑素流傳最淸勁卽看此卷窮意匠畫眞畫意兼殊勝【防中有云王舍人孟端謂余曰古人有爲此君傳神者有畫意不畫竹者二者皆可取要不可偏廢爲尢勝】平陂泉響防風入瀟湘雨歇秋煙暝更添怪石防莓苔叔楚仲圭皆蹭蹬捲尾烏絲師樂毅嬋娟挿花窺曉鏡平山佳傳蒼庭君南野西疇促相贈我聞同時有王紱蕭森直削風霜骨孤懷獨結此君契未許襪材酬俗物寶繪雲煙紛過眼對此翻令心若失參天防戶排楡槐木洲上空蒿萊【余家洲名】箯輿未就潭柘寺【京師惟潭柘寺有竹】願假此卷一日摩挲千百廻

酬戴孝亷兄卯君

觧經不窮戴侍中紺珠學海探驪龍飛黃騰驤意气盛閶闔詄蕩生長風舊家同閈論中表前年邂逅西陵道親情遇我顏色溫別後新詩風格老題扇殷勤逺道開得之何啻幹璚瑰低頭敢辱昌黎拜羣從漫擬烏衣才同捨論文有潘嶽篇翰風流才卓犖賦詩贈我兄繼作揚馬同工非異曲兄也射防偕計車貽我潘子尺素書春城煙花迷紫陌咫尺不見心踟躕吾兄潘子兩寂寞雙龍暫斂芙蓉鍔山輝川媚光不揜看向承明畱著作道塲山色碧浪湖丹楓翠竹搖黃蘆且坐秋樹操奇觚【兄書齋名秋樹山房】烏程美酒傾百壺座中名士皆吾徒手將談柄玉不如乘興扁舟欲相訪朔雲南雁一行孤

題蘇詩後

逸气何心獺祭魚縱橫萬卷讀殘書別裁最惜遺山老多事飛鴻笑蹇驢

杜詩韓筆舉牛毛【蔡夢弼有千家注杜詩魏仲舉有五百家注昌黎集】武子龜齡亦足豪何意白頭蠶尾老更從爾雅摭蔞蒿【謂阮亭尙書也見帶經堂集】

題樊川集後

賦就阿房最少年東都才子杜樊川維摩圖畫書張好三絕何如老鄭防【元章畫史云潁州公庫顧凱之維摩百補是杜牧之摹者】

元夜

村捨風光五夜過春燈合岸射晴波當頭璧月沈沈夜勸客銀船緩緩歌對酒漸傷前輩少追歡惟聽舊聞多板橋霜重人初散不醉其如曉漏何

題蒹葭書屋圖

平橋流水帶疎籬竟日無塵靜掩帷不向書莊醉秋色相逢恨較十年遲

連宵歸夢越江煙午倦披圖一惘然此景故鄕隨處有只無人送艸堂錢

贈別李文學

燈火相親閱嵗年掉頭重補白華篇輸君占取爭先著長夏山村盡晝眠

鄕心日夜繞茅茨莫笑吳儂見事遲闌暑一帆歸路穩暮云千里相思

題沈上捨潁谷涉江圖

一片秋光染黛眉芙蓉裊裊桞絲絲莫嫌珠露侵衣冷畱待前山月上時

秋江鏡面平明璫誰與寄遙情一枝折得渾無語笑問緣何太痩生

潯陽江畔越江頭旅髩西風到防愁【楚越皆潁谷舊遊地】得似圖中行樂否緑尊紅袖總宜秋

六街春老鎭垂簾摘槧懷鉛嵗月淹離得書堆神便爽那容花酒一時兼

哭髙淳張先生

悵望春風續舊遊哀音忽到痛長休家門涕淚逢寒食逆旅荒涼恨首邱前席虛承宣室召遺書終待茂陵求云亭負土龍門謚多愧侯芭與薛收

寄宣城孫文學二吉

平生志古人友朋積深眷相思或聞聲不必覿顏面憶侍滄溪師同遊盡東箭往往說孫郎超絕冠羣彥我攬敬亭云作書介相見問道水陽村落帆夜參半月黒犬如豹巷陌不可辧客行貪利涉坐此阻歡防朔南一以暌索居獨寤嘆嗚呼滄溪師昨被吳公薦

至尊重經術遲對金鑾殿鵩鳥來何方逆旅遘異變俯仰夙昔遊徬徨淚如霰門戶何伶仃不絕但一綫篋中富遺書健筆蛟龍纒文章禰南丰餘力及詩卷鼠與蠧魚疇能保完善偉哉麟經業權衡百家傳大義宗考亭立說務貫穿將無不朽言遽托廣陵散賤子疲駑資蟻封日盤旋負土愧侯芭定文非李漢寸心耿獨知未敢規矩偭悵望同門友居不隔鄕縣副墨托子傳宗風力能扇揮汗手緘書蕪辭申繾綣太元五千文惠言倘風便

送編修成先生使安南【並序】

康熙五十有八年安南國嗣子黎惟祹當嗣位奉表請封

詔許之翰林成先生受

命爲介使持誥冊往涖其國予於大司空公門下得從

先生遊於其行敬以言贈曰

聖天子盛徳明威覆露萬國薄海內外悉享悉臣至其繼世襲封則發使將命以正其始蓋六十年間髙句麗流球之使後先相望所以懷來逺人示天地之量恩禮周渥古未有也藩服君長承

天子威命以鎭撫其民人寧輯封宇貽厥子孫奕世休享斯已榮矣載在史冊謂爲傾向徳化能恪共臣節篤迓天庥以視負固弗率陸梁無人之境干犯譴怒者其於順逆得失之理何如也在詩四牡皇皇者華次鹿鳴之後士始入學肄業及之專對而不辱命聖人以爲難能漢之西都以能使絕域者與將相同科有用此致位徹侯者昌黎稱殷員外爲知輕重大丈夫蓋其事重矣今之使者體尊而寵乘軺續食𨿽適萬里外若郊圻然入其境迓勞宴饗之節嚴具迄成事而贈賄加厚屬國防事王朝之禮備焉其於道裏之遼逺行李之勞胥不足道夫以文學爾雅之材錫命遐方奉宣

朝廷徳意俾逺人慕義之誠永矢弗替致

國家久逺之安於所謂重且難者勝任而愉快此陸賈司馬相如之徒所以自幸其遇也況體貌之崇重行邁之光華與時勢之易劇又視古而益光也乎先生湛深經術通知時事成進士釋褐甫五年授職逾年耳遭遘

知遇用當其才

天子加意翰林侍從之臣多致大用先生其以玆行始

歟爰賦詩以申意其辭曰

粵稽古帝典南交正羲宅翳惟廣運神聲教訖無域禹迹旣就湮疆理區郡國荒忽軼覊縻威逺靡遺力巍巍銅柱標麋泠表殊績部嶺始建封李陳亟代易南徵靖難余西平愾能敵內附及仁宣繼承遂無忒

皇朝配天命厥角首奉璧

帝嘉效順邦榮命賁三錫節使麒麟袍馳驅祗於役禮成務咨詢兼舉采風職此邦同文書事可徵載籍文采邁菆莋賦詩稱益稷紀述貴朝英能言許黎崱恭惟文教隆梯航屆重譯按圖函坤輿測景窺星極明都況錯壤休養淪濊澤方言廣搜羅足以供修飾太史著作材文章耀東壁燻以都梁香架之瑚格持此壓歸裝金匱備故實炎徼風土殊蠻煙黑於墨英簜載

皇靈勉旃愛眠食

夜坐卽事

橫吹羗笛間琵琶急拍頻催畫鼓撾苦調闗山聽入破只疑氊帳臥龍沙

題畫痩馬

汗血曾經百戰塲昭陵誰貌飛黃千金倘市權奇骨伏櫪雄心爲激昻

破棧殘芻事可哀霜蹄蹀倦黃埃如何峻阪鹽車重更遣奚官執防來

和司空夫子塞外午日韻

龍沙納鉢儼黃圖勝賞蒲橊興不孤晴樹排檐千嶂合薰風入座防塵無爭標漫憶飛蘭槳映戶新看綴赤符遙想髙齋淸賞處依人花鳥似仙都

漫榻丹砂五毒圖問奇人散客懷孤日穿髙樹移疎宻云寫奇峯半有無捲裏楚騷香艸賦釵頭兒女赤靈符鄕園更切懷人意蒲酒同拈望

帝都

席晤齋三十初度賦贈

玉樹蘢蔥映玉除烏衣裙屐更誰如親從丹地承天語許賜靑春讀父書挿架早看文史富題詩多在笑談余今朝甲子周才半雪藕冰桃曲宴初

淸簟朱簾稱雅遊浣花牋紙寫銀鉤俊才自是無雙客家學還承第一流卽次雲霄矜彩筆賞窮風月倚香篝飛騰十載登臺省接武沙隄尙黒頭

寄浙中諸同人三十韻

憶昔萬松陰講堂聿重新賤子被裋褐始窺學海津有斐眾君子鼓篋來駪駪同方獲所願詎混玉與防儒宗端矩矱譚藝鋤荒榛下帷寒暑易比捨燈火親笑談發妙理問難气益振佳時暢良遊載酒沽車茵觀潮陟層巘散步西湖濵歡防不可常往往爲酸辛前旌忽言邁盛事難再論塘西折楊桞春水波粼粼逺近各分途含意未及申嗟予重離羣三見京華春執經陪宴坐提耳尢諄諄寄言朂吾黨貴此席上珍經術窮窔奧哤言辧其眞敷文爲國華朴茂含淸淳厥修凜前軌顏巷與摯莘曠懷詠唐虞致用覘經綸卓哉吾儒理秉道康斯民勿云章逢賤媮惰惟憂貧端居賦停雲誰與共爲仁聚散不足悲奚問亨與屯所愧知已言窳質費陶甄仰視白日馳望洋苦因循三嘆誦所聞遣辭增主臣諸君气卓犖如竹箭有筠努力執髙義去疵歸大醇學成待明問宏濟安羣倫

鄰家按樂歌

秋波穆穆秋天碧棲鳥無聲巷柝寂輕風不許隔銀墻別院吹來宋纎拍池中方響當先鳴眾音繁防宛轉生按節舒徐久方定明星爛爛長河淸橫敲紫竹寒冰折曲澗幽泉自嗚咽一聲髙引橫笛孤急管頻催半將絕銅丸忽落當中心白雨飛散靑楓林驟如平沙歕玉馬暢如春曉啼花禽湘靈夷猶步蘅薄沈魚一縱不可尋甲第排云何窱良夜沈沈羅眾妙已聞法曲動香塵翻惜紅燈迷玉貌燕姬如花舞且歌流黃照席低緗荷葡萄滿酌金叵羅少年行樂有如此一石不醉如髠何篋中檢得壑庵紀遊詩因成長句寄諸同學

我友昔探壑庵勝掃壁題詩發淸興惜我南歸失此遊示我新詩未酬賡壑庵之勝我所諳叢篁森木陰交參橫枝略彴人稍度窈然淨淥臨寒潭潭中金鯽深不見散齋何處尋精藍徑循欹磴轉平豁陰洞玲瓏石崒磨崖舊傳涑水書鴻都石經逺相匹雨淋日炙莓苔深虯龍盤遊走雄筆齊云淸曠無餘迹石上藤蘿雜防密前峯孤塔掛夕陽半嶺松風摩健鶻桞外隄橫湖水平飛樓一角紅墻末淹畱曾待晚鐘動三年不到心若失篋裏烏絲重在手愴懷勝踐思良友遙禮雙峯淸磬聲笑飲窪尊下若酒餘閒且盡登臨樂興來爛漫諸千首長安秋風塵漲天笑我藜牀坐欲穿西山蒼翠落我前淸詩讀罷空茫然

齋中讀書

端居謝酬酢遊息在六經迢迢三千載考見得失林晷盡未遑倦隱幾耽長唫嗒然以忘言聊復獲我心寡昧習所翫奧義不可尋蹉跎積朝昏嵗月長駸駸庭柯隕衰萚徵鴻厲哀音興言秉燭光敢棄分寸陰卻步不及前短綆不及深來日豈不多恐復不如今

黃河來何方乃自昆侖邱曲注東入海其長互九州浩浩不竭源漭漭萬古流大哉百谷王日月倒景浮含納富靈怪蕩潏窮維陬桐子拘於墟能復見此不飽腹快鼴鼠方隅局羊牛我欲淩榑桑道路阻且修泳遊豈云勞羲和去我遒

曜靈懸中天萬古光皎皎鐘籥逐形聲善諭詎能曉曰予性迂愚委懷事研討遵軌慕前修負俗恥溫飽恭承作者意庶玆測深窅勞心佃甫田良苖就枯槁聖謨豈不章曲學自紛擾岐路多所防逥駕願言早

弱齡抱鉛槧觀古投眾好東馬騁妍詞曹劉振髙調下迄六代餘百家轉相效散文羅萬有暉麗紛照耀目海若藏心蕩南威貌雕虫壯夫恥華辧至人悼玉巵美無當刻楮日徒耗望海航絕潢廣陸泛滛潦祭川先長河斯道卓先覺

懸黎蘊荊璞國寶何由呈雕琢經良工黃流薦明庭自非磨治囏無以發光晶純鉤不廢硎繁弱不廢擏險巘飽所歷拂亂習所懲懼思厲旡咎庸欲玉汝成

題衝庵松泉小照【衝庵家維揚補郡伯】

蒼髯五粒拂龍鱗白石淸泉絕防塵觧識此中瀟灑意不妨從事彊班春

松風謖謖散幽襟境僻何人覓賞音除是滁陽沈夫子抱琴來寫醉翁吟

煙月繁華廿四橋竹西歌吹玉人簫聽泉小坐長松下洗盡春風滿耳囂

陶然亭

牽衣躡層阜縱目得逺寄開軒面西山秋光澹寒翠何待傾壺觴始防陶然意

刺梅園臥松

蒼然具鱗鬛支離亦自喜一臥三百年荒園困泥滓防恐得風雷變化排空起

黑窯廠

疎林帶長薄孤邱峙平野雙闕散晴暉塵中見車馬我愛秋水明澹然塵慮寫

聞雁

入塞聨翩雁幾羣悲鳴嘹嚦入層雲蒹葭水國霜初落砧杵寒城夜欲分風勁葉聲寒槭槭月殘簾影白紛紛莫驚小婦邊關夢角枕孤燈不忍聞

郭熙秋山行旅圖

秋山蒼蒼白雲晚細路縈林不知逺半渡寒流匹馬遲坐防丹楓行客飯牧兒吹篴跨烏犍籬落雞豚夕照邊席防氊裘塵積面筍輿襆被記前年

黃金臺

世人重黃金侈說燕昭臺百鎰不敢愛用以招賢才我疑捭闔流以此誇輿儓豈有伊呂輩肯爲黃金來七雄旣分功利爭喧豗開口取卿相攘臂皆盜魁彼哉樂生書失路終徘徊尙誇濟上勲列城一朝摧豈知怨毒深乃甚黔黎災烈火轟萬牛故宮幾蒿萊匹夫貪厚餌再世遺禍胎至今中人心滔滔不可回俗士感良遇酹酒弔郭隗安得如土賤朝市淸無埃

秋夜

紙窻鳴朔吹槐葉下霜枝客思秋深夜鄕心雁去時沈吟燒燭短獨酌聽更遲不是逢搖落誰知宋玉悲

不寐

木榻絺帷枕簟淸深秋入夜薄寒生殘燈近月都無焰落葉當風煞有聲黙誦舊書多未熟苦吟新句倦難成悠悠總負平生志坐聽鄰雞報五更

答家弟

不是前身戒大師漫持培塿較峨嵋只今斜日棠梨影束手岐陽獵碣詩

和席晤齋秋夜感懷

黃菊東籬送晚秋髙懷落落更何求簾移花影催吟管袖拂鑪香對茗甌感慨難忘當世意淸狂深謝少年遊似君才地原無敵龍劍行看匣裏抽

力田從道必逢秋隨分功名豈易求坐守靑燈余鐵硯眞白髮待金甌有書悔不十年讀無用漫爲千里遊中夜憂生何所似雨餘春艸緑齊抽

贈鄒孝亷琢其

鄒子新相知中吳秀所挺經箋旣紛綸史傳力馳騁爲文去陳言下筆辟新境雄快剸蛟鼉精鋭走雷霆披帷一相見皎然珠光烱朅來日益親緑槐捨鄰並招涼月初上卻睡晝方永慧辧偶棖觸觧頤類匡鼎顧其精勤功孤詣眾務屏下究觚術略涉要已領富矣著作才什伯邁凡等陋儒守章句窮獸落荒阱百番兔園冊不啻律令秉稍與則古昔避若蠱聚皿斷事口懸河論文瞽測景江河勢斯下頽流孰能拯緬懷古先達大業丹靑炳夾漈與鄱陽矻矻事考訂指掌數千年條舉實井井提要亦鉤元鎔金出頑礦開編嘆已屢但恨乏修綆讀書苦遺忘掩卷百不省坐令嵗月馳絕潢泛舴艋君才旣超邁力贍志亦猛及今廣搜擇勢可窮溟涬倘能成一編藝林翦榛梗援據必精覈發凡務明整識大小勿捐剨然導肯綮雕虫何足爲石暈木有癭名山可千秋狂夫敢以請

槖馳

洛下銅曽鑄流沙產特殊夕陽山影矗風雪塞程紆曲項奚児掣明蹄駿馬俱戎鹽甘嚼背錦惜糢糊泉洑能潛測莎平任穩趨側峯行翠釡落毳織毺轉粟軍行重輸官國計需莫憎無娬媚髙價比騊駼

爲鄒孝亷尊人題陶陶軒

道鄕髙節不可攀承家尙見諸孫賢恥將門第競王謝位置乃在長沙柴桑間虛齋斂膝日危坐尊中有酒琴無弦令子才髙气倜黨雕龍博辧雄談天遇予孫宏閤從之溯淵源坐令走也斂衽無問言走亦慕奇思尙友但恨精勤恬退難兼全三代而還一諸葛身都將相康時艱機神明鑑察纎宻井甃工械窮輸般顧其始終守淡泊隆中艸廬成都田二公在典午庻幾足比肩窮達𨿽異致得非易地皆能然俗流齷齪托宏達或以叢脞稱勤防安得日與二公相周旋我𨿽未覩先生顏已如躡履陶陶軒功名自分羊劉亞懷抱想象羲皇前晤文學兄云尺四首卽用金文學長孺贈行詩韻

阿兄【昆鯨】雅有論文舊仲子相思合並難此日逢君成一笑家園不抵似長安

天街褦襶飽緇塵鍵戶誰當讀等身蚤有驚才傾沈範底須溫捲更煩人

四子當年擁玉珂才華可許後來多何時邀取積山子試聽旗亭畫壁歌【兄惟憲送行詩以堯峯同館四同姓之句發端故云積山惟憲別號】同捨金生【繪鹵】意气佳倡酬端足散奇懷寂寥最恨層城隔茗椀詩籖未許偕

柬金上捨繪卣

我愛梅泰順稱詩風格老觧組吳山遇君頗傾倒耆宿日凋謝來者盛機巧裏耳悅箏琶盈室雜蘭鮑誰與鞭古心獨立萬象表江月澄素波浮翳快風掃珍重珪璋姿載借五就繅

除夕雜書和韻

百年心事苦蹉跎獨坐虛齋謝客過霽雪千門歸雁少斜陽一抹亂雅多祗憐阮籍疎狂甚其柰虞翻骨相何裘馬五陵知不賤寒氊那得羨華珂

非才豈敢嘆蹉跎寂寞年華覺易學力難爭時序急鄕心總惹夢魂多風前桞色驚春未雪裏梅花柰冷何何日靑陽回紫陌東華仙仗聽鳴珂

狼籍詩箋催臘去淋漓春帖逼除過文章肯信詞壇少祝頌應惟

聖世多豈有才能傾沈範卻教辛苦效陰何春明滿眼靑雲客照道光華擁玉珂

初春登白塔

琳宮孤塔麗層霄

紫禁參差入望遙樹裏玉河冰未泮云邊殿閣雪初消人煙歷歷開燈市羽騎駸駸畫橋春色更看天上早麯塵欲變桞千條

黃昏

虛齋晏坐逼黃昏又見風光近上元煙市花燈纎月落春城簫鼓晚風喧余冰古硯呵仍凍宿火寒罏擁乍溫五夜預知歸夢穩梅花殘雪滿山村

月夜有懷

獨客天涯意萬重春光不抵客愁濃楚江雁去經旬別鄕邑書來隔歳封向晚薄寒風嫋嫋中庭宿霧月溶溶不知土銼燈殘夜孤枕還聽何處鐘

家鄕毎以孟春十日集種慧庵拜瞻先冏卿公西江遺像文學叔愳思先生曾有詩索和迄今遂及十載叔下世已六年矣客齋夜坐愴然感懷成長句二首

東臯展拜趂春晴猶記官橋撰杖行上日衣冠三世集中宵燈火十年情【庚寅辛邜間余讀書庵中】疎聞山磬看歸牧細酌村醪聽早鶯極目平原斜照裏霜烏一片斷腸聲憑闌有句費防搜零落詩篇篋裏收風雨離情池艸夢【叔赴中州時錢塘別予旅次適不相植家大人命寄詩贈行】琴尊往事竹林遊嶽雲縹緲空千疊墓木淒涼又幾秋把卷挑燈難再讀思鄕懷舊涙雙流

晤公車諸同學

京國相逢笑語溫雲霄咫尺是龍門冰霜襆被三千里風雨篝燈十萬言命世文章期大雅逢時科第總深恩只餘回首談經席轉覺湖山役夢魂

匆匆握手略寒溫惆悵云亭孰欵門馬鬛何緣完宿願雞壇知不負成言潛鱗正切飛騰意枯卉期沾浩蕩恩三載離羣今暫慰棘人吟望苦銷魂

九日集秦南沙黃門寓齋觀碧山吟社圖率題長句

泬寥天气愛重九淸齋醉客黃花酒焚香看畫開錦贉塔影山光照虛牖恍疑身到第二泉翠竹髙梧帶平阜衣巾古雅映須眉幾杖淸幽間尊缶勝集傳從貞靖翁畱題尙識延陵叟胡吉東都樂觴詠文韓洛下推耆耉或揮紫豪坐據案行掃蒼壁立昻首髙僧入社把松枝令子趨庭紆防綬披圖試按文莊句髣髴猶當辧誰某石田筆墨希代珍寸縑尺幅等圭卣況從逺祖想遺韻宜比圖球世藏守蒲帆憶溯梁溪隈歷山照眼靑崔嵬椶鞵布韈惜無分臨風往往牽長懷但聞名園據絕勝澗淸石潤無氛埃舟人指防林麓外

翠華行處光昭回蘭亭梓澤惟蒿萊履道獨樂安在哉名家風流獨不替衣冠奕葉皆黃臺碧山先後有佳話吟卷一讀淩歐梅先生且展經綸才蒼顏更待廿年後論齒方與諸老儕他時丹靑傳好事走媿生晚寧容陪再拜題詩恐防污月蘭掩卷辭深杯

家繕部西亭兄以所刻香山詩見遺卻贈

三唐諸大家風雅衍余裔白傅挺異才之無稱早慧勃興杜韓後托意在兼濟生平數十卷根苖緣六義樂府切時事秦中激流正則懷離憂賈生欲流涕忠憤動日月易下唐生淚跌宕花月間放浪山水地新體艷流傳險韻恣劇戱辧眞雞林相長價靑樓伎誰雪樊川誣未免贊皇忮一篇長恨歌千秋說才麗時重已所輕知音良不易後人喜吹求輕俗指瑕纇摹效昧別裁茅葦雜蕪穢吠聲滋遊談竈婢與擬議豈知江河流萬古浩不廢決羽學謝生三千詎容企不聞鄰女顰能掩夷光媚嘆息羣児愚誰爲決蔀蔽或疑達者胸沾沾計名位名心諒難忘退尙有防寄情𨿽戀簪組迹幸逺權勢斂足伾文間脫身牛李際劉元彼何人擾擾冰炭置自非秉明哲寧能免顚躓遺編吳蜀譌離合亂篇第東林與香山藏錄等淪棄英英吾宗彥汲古惇夙契標舉四家詩刋定韻府字篤愛長慶詩一一整編次考事重表年尙友資論世辧證抉羣瞀鑿鑿起凡例鑑精杜刋誤功埒韓考異朅來佐冬官遊刄見利器有明諸曹郎稱諸樹赤幟吟壇執牛耳內翰三捨避況君淵源長博雅想精詣商邱曁長水瓣香後塵繼何時休假旬一尊試談藝

題家某小照

石瀨咽鳴泉秋煙澹髙樹把卷坐溪潯幽探鄙章句髙山流水間別有防心處聊因池艸吟一寫雲林趣

松泉集卷四

欽定四庫全書

松泉集卷五【起癸夘至戊申】

吏部尙書汪由惇撰

癸卯秋

詔修明史被薦得與編校八月十六日引

見乾淸宮恭紀並呈總裁諸先生四首

閶闔雲開直九天曉趨

淸禁待傳宣風聲乍聽尙書履日影初移學士甎銀箭玉壺催刻漏綺疏珠网罥罏煙分班奏對承

天語多半瀛洲侍從仙【同引見者廿人詞林凡十七人】

觚稜髙矗五云濃塵外何緣識禁松日晃

禦屏顏咫尺春生

祕殿語從容上公啟事承宣宻近侍分行列衛重白玉螭頭齊鵠立艸茅於此慶遭逢

筆札初傳出禁闈史通何處問知幾

精言兩字惟忠厚公論千秋有是非昭代典章元鄭重異時聞見總依稀汗顏多愧蓬山籍況復章縫姓字防盛典當年有制科一時簪筆侍鑾坡敢希東馬文章貴已忝鷗劉薦剡多世本待刪須論定長編未就竟如何發凡一一煩元老得附靑雲幸不磨

題風雨歸帆圖送沈文學歸裏

秋來容易動鄕思送客傳看畫裏詩兩岸芙蓉開似錦橫塘西去落帆時

題畫

沙隄芳艸抱裙腰一片桃花萬桞條宿雨初收煙未泮畫船才過段家橋

史局口號

不湏潦倒問靑衫玉局陳編待發凡農部按期支月俸諸生一例署頭銜敢從班馬論家法且續金元整舊函怪底塵封浣花紙年來綺語盡教芟

題石牀峯【黃山三十六峯之一髙八百五十仭上有石牀橫陳如白玉琢成又有紫石牀三碧玉枕三相傳爲容成浮邱二子寢息之所】

岧嶤峙孤峯千仭云外直上有白玉牀晶瑩萬古色長松偃爲幬流云布爲席容成與浮邱侍帝此寢息寂寞丹竈冷縹緲寄遺迹安得百丈梯云臥數晨夕欹枕恣髙吟俯瞰眾峯碧

贈王生

史局四十人乃翁我兄事鄕書昨同薦名姓適相次雅自愧盧前聞者頗嘆異因緣臭味投膠漆記眞契從容汗靑暇斂衽悉家世丹山雙鳯雛對客良足慰朅來暑雨中喜覿之子至溫然眉宇間秀露詩書气冰雪瑩精神舞象甫逾二乃知豫章材拱把已蔽芾從來名父業負荷殊匪易昌黎萬金產僅了瑟僴義經術謝菑畬翻悞金根字君家靑箱學歷歷有傳繼乃翁文中豪萬斛泉湧地雕章五色筆旁觀但眙紛吾繆隨肩何啻三捨避子如新發硎龍泉走精鋭況復淵源長來者亮足畏秀木敷春榮嘉禾挺秋穟賦質𨿽非凡亦不廢滋漑譬子江東來程捨累千計始循徐兗郊終覩宮闕麗周曆𨿽艱辛逺道不難致努力事巾笥六籍探深防蕭齋掩淸關昕夕祗嚴誨此景不易得勉防愼自愛寶此瑚璉資追琢成令器贈言識世好質直聊申意

露

星河耿耿夜迢迢涼露霏防下泬寥金掌月明防有迹玉壺冰徹未全消傾荷映水珠初落叢竹和煙影自搖莫向芳林傳故事吉雲飄緲隔層霄

題比部伯千波黃山采藥圖

昨宵夢到天都峯振衣直上靑芙蓉俯視九有皆鴻蒙白雲萬里蕩我胸兩袖似挾扶搖風朝來敬展寫眞卷三十六峯猶在眼丹崖翠壑異人寰索負長鑱隨大阮年時曾讀紀遊篇沖融突兀淩無前林巒一一開生靣刻劃造化成天然孤撐卓立面戍削森羅眾皺堆空煙蒼松千尺走絕壁銀河百道飛淸泉圖中所畫才一角未若詩句圖其全雄才自得江山助勝地雅借傳人傳此圖此山俱不朽況復詩篇滿人口我生欲到嗟無緣且喜畱題眾賢後髙齋咫尺有蓬壺山靈入夢應非偶人生蠟屐湏幾兩致身福地窮歡賞軒轅遺臺在鄕曲黃精苖深芝艸長淸時管葛不容閒那許擕笻謝塵鞅好臥元龍百尺樓雨餘近挹西山爽

題墨菊

東籬風雨過重陽冷蕋疎枝晚更香爲愛柴桑老居士濡豪重記墨君堂

夏日瀛洲亭卽事

虛亭髙敞晝沈沈勝侶抽豪喜盍簪入座好風能卻暑防檐榮木乍移陰新詩詠罷尋顏樂舊句拈來識舜心好是玉堂淸暇日絳帷披處有知音【是日課薰風自南來賦故有舜心句】董孝亷扶搖省覲南歸奉邀小集以雨阻見示長句遣騎走迎卽次來韻贈別

連朝雨困成拘攣舉足淖濘如臨淵夜來飄灑復到曉坐令良友不得前長防踉蹌出佳句墨化著紙猶新鮮開緘快讀讀且笑此事豈不懸於天長安索米劇珠桂水陸未易排長筵冷官自奉祗葵菽座上無客尊常幹偶因惜別命小酌荒廚已覺濃炊煙鴨不能言殺亦可階下跧伏如鴟鳶罽衫衝雨避沾濕銀鞍傍險毋迍邅他年曲江赴花宴馬蹄騰踏容誰先市沽一醉亦何有知已相對緣寧慳情親況遇竹林阮有酒不飲眞徒然歸裝南下得快意倚閭白髮遙相憐蒲帆秋水疾去箭應勝驢背搖晴鞭到時上堂具甘防董生何必非前賢

董孝亷卽席再和走筆奉酬

新詩脫手舒拳攣沈魚仰餌浮重淵荒齋鮭菜愧未稱且喜壯觀當我前長安朱門足酒肉駝羮翠釡羅腴鮮淸歌妙舞恣行樂達旦椽燭紅薫天萬錢下箸嘆不飽惡客罵座虛瓊筵何如我輩樂文字長鯨一吸西江幹觴余逸興正未已擘箋並案磨松煙髙吟疾讀字難了倚墻對聳肩如鳶逢塲快意且作達莫問世事嗟迍邅爭奇鬭防發新意險韻寧他人先嬴羊不踏菜園破卻笑已破天公慳旅懷披豁豈易得良朋合並非徒然有才如君利脫頴彈鋏詎肯容人憐明年花發遲君至春帆飽放揚徵鞭豪情更續金穀飲定有妙句淩羣賢次日早晴孝亷三疊前韻志喜漫成博笑

陽烏刷羽不受攣力挽羲馭廻虞淵雞聲吚喔客夢破晨光已射簾櫳前董君乘興發髙詠秋空新爽同妍鮮浹旬愁悶頓驅釋直賴健筆能廻天喜因景物助酬唱底問醉飽論盤筵朝來送客出門去馬蹄蹀躞晴沙幹平郊列樹淨如沐西山一抺堆蒼煙負塗不見涉波豕排云但快當風鳶回思昨朝足惆悵天時人事多迍邅將明只覺晦愈甚欲姤翻令暌居先豈知造物自有意借此欲破詩翁慳董公健者萬人敵挑戰不已戈鏗然詩成宿霧果迅掃有才定荷天公憐南行正遇好風日紀程隨路催吟鞭瀾翻泉湧遣誰和彊伴可得如君賢

題司命畫像

倬彼云漢爲天章提挈魁柄戴斗筐昭回萬古照萬方下司祿命權文昌通靈畫手煩忖量冠冕秀發神淸揚手執如意垂云裳龎眉仙官玉佩鏘傴僂舉籍首獨昻似有咨度求催詳猗歟

聖代文教滂羅才巨网九罭張榜花淡墨姓字香排靑雲兮上玉堂惟神麗天靈洋洋敶詞我欲謁帝閶願就織女乞七襄下爲文士充肝腸天瓢萬斛霞漿淨洗氛垢薰都梁澄汰沙礫垂琳瑯鈞天大樂宣宮商毋令蚓竅喧蜩螗五色照曜儀鳯凰怪鴟反舌皆伏藏判別黒白操宏綱坐令百代文運康皎如朝日明扶桑珠宮深迥雲路長銀潢如帶不可航仰視帝座惟蒼蒼濡毫再拜心彷徨

送錢香樹前軰奉母南還五言十韻

暫輟承明直言歸長水居田園何足問色笑喜全舒南去經程穩秋來放澑初近檣看海燕入饌有江魚花港菱初熟菇塘桞漸疎錦囊依韋幔畫舫卽潘輿仕宦誰能爾神仙迥不如靑峯江上句紅藥壁間書【先生夏初奉太夫人遊丰臺有詩紀事曾手書見貽】屢忝陪延閣行看領石渠幾時重接侍翹首暮春餘

題畫

辮髮垂肩燕尾靑驚鴻作態最娉婷輸他畫史尋常見一笑回身近畫屏

寄酬家兄文學胥原

吾兄吾兄老畫師元气淋漓得天趣餘事文章變化成陶冶宋元立家數前年握手都城西聽雨樓邊幾良晤蘊借從知風雅深披豁直敎肝膽露吾宗磊落多奇才如君豈合長蒿萊防江一掉歸帆穏逺道殷勤雙鯉來黃絲縷縷含風細素箑層層疊月開屋梁落月紛紛影池艸詩成淸夢醒何時對榻更挑燈讀畫論詩興馳騁昨來有客貌我眞何當寄兄爲補景寫作看云黃海圖坐我千峯最髙頂

贈寫眞鄭君【時爲余作雨中趨直圖】

鄭君寫眞擅當代盤礡觧衣窮意態軒然眉宇露天機元气淋漓與神防昨來爲我貌生綃太液池邊桞萬條歷綠雙輪借芳艸飛塵輦路喜全消杏花彷佛江南路沾衣欲濕霏防雨長怪江湖澹蕩人日向露寒趨直去蹇驢蹀躞碾勞薪雨雨風風一春萬卷圖書三館裏匆忙自笑車中人君今襆被瀟湘渚題襟漢上應懷古必逢佳士助神明到處逢迎多勝侶他時倦直承明廬故園緩步懸巾車煩君更拂鵞溪絹別作歸篷聽雨圖

題放牛圖

拋卻長鑱愛緑莎桞陰深處午風和笑他露骭南山客辛苦還成叩角歌

艸輭泉甘野性便短犁長謝隴頭鞭畫中金絡原無意可許児童背上眠

題鄭璵觀瀑圖

銀河一道落九天下有百尺蛟龍淵松根黙坐泉洗耳圖𨿽半面其神全茯苓作犬虯枝老境絕凡區恣幽討匡廬煙景赤城霞與爾相期拾瑤艸

賦得好雨知時節【館課】

淸和方屆好雨正當時渥澤天心溥恩膏物類宜萬方均浩蕩庻品暢榮滋沾足覃無外滂沱恰應期驟聞飄防防喜協詠祁祁野潤濃陰合云凝宿霧披頓看涼气入輕受惠風吹桞暝初成防花催漸滿枝麯塵消輦路新水長蓬池漠漠連朝足霏霏帀地垂豈惟增景色端爲潤耕犁麥秀平畦宻秋鍼出水遲煙蓑來逺陌風笠徧東菑望歳符民願占年愜

睿思憂勤先稼穡時若慶京坻

宵旴孚蒼昊長忻荷

徳施

立夏前一日晚亭舍人見過同登陶然亭小憩訪萬孝亷邦榮於淸泰庵晚亭枉示佳詠次韻四首

餞春須及未歸時剪韭畱賔戒蚤炊幹鵲聲喧聽屢誤蹇驢步穩到偏遲雪泥已掃三冬迹【去冬晚亭過宿時大雪】風絮重牽百丈絲節暄姸人澹蕩可應辜負酒家旗

精廬寂寂緑陰繁髙下亭臺映古原壇樹浮靑空裏見佛香縈篆靜中翻蛙鳴淺艸迷荒渚蜂逐飛花短垣回首年時笑豪客只擕絲管駐行軒

蕓局頻年竟若何賴君才大借餘波垂簾靜畫長相對聨袂芳辰興孰多浮白且容眸暫豁汗靑寧待髩雙皤從今公暇添詩課險韻拈來並案哦

古寺幽棲有素交城陰路僻轉靑郊到門緑暗吟風葉入市紅殷拆露苞迹慕防防能逺舉樂占衎衎玩中爻空庭徙倚譚忘倦一任昏鴉拂桞梢

後十日出西直門至海澱有懷劉泃南觀察卽用前韻

出郭風光又一時煙生萬戶正朝炊地含餘潤飛塵少山閣輕煙旭日遲逐隊遊蜂窺髩影作團飛絮裊鞭絲髙梁橋外停車處坐愛低檐颺酒旗

輦路逶迆細艸繁人家逺近列平原村村柳暝啼鸎老樹樹花飛乳燕翻幾曲畫橋通桂楫一灣緑水界苔垣五云深處聞宮漏問字還容坐翠軒【是曰以書局謁桐城師寓園】名園重到意如何轉憶風流學士坡【去年每至海澱皆與泃翁同行】玉軫畱僧淸韻逺防蘭題句古音多途經卭阪心仍壯行擁潘輿髩未皤劍外好山迎按部濤箋端合費吟哦落日回車樹影交宻雲層疊覆西郊麥翻細浪初成穗蘆茁新芽未觧苞馬迹深於堆眾皺燕泥幹欲拆重爻懵騰倦枕江南夢梅雨浪浪筍出梢

題鄒庻常秋海棠蝴蜨畫扇

一叢幽艷晚秋開繞砌娟娟映緑苔若向東風鬭顏色可應頫首讓江梅

裛露當風粉翅垂曉窻勻染夢醒時憐伊空負尋芳意不探春風向上枝

送比部伯南還

大賢樹宗望山岱星有斗紛綸花萼枝間气並非偶夙抱經濟防盛譽滿朝右生平管葛儔實用濟康阜抽簪蘊餘業學海見大手卓犖綜羣編揮霍麗萬有武庫羅幹將淸廟列圭卣驅防杜老詩天巧若脫口木難與火齊錯落腕下走論書更通神萬鈞妙廻肘鸞鳯翩廻翔蛟龍互蟠紐遊藝有神功前賢胥頫首碩畫更烺烺建立在經久經訓溯淵源治術先畆韙哉探本言名論此不朽行誼重田姜然諾信賔友溫顏接寒素傾倒善開誘才力老益神精采晚彌厚宗支逺扶疎結契論文後從容奉訓言矩步幸無咎披襟百尺樓西山靚當牖降尊略年位題扇辱瓊玖三年乏報章渉筆輙慚忸驪駒戒南裝佳節正重九文孫玉樹姿嶽嶽麟在藪長塗侍徵輿古迹辧誰某故園秋色佳紅樹映疎桞更泛湘江棹衣防有賢守道傍五馬迎踴躍趨童叟政譜手自傳神明待裁剖暇日富篇章山海比涵負春風逥雁羣尺書倘可取抒情述蕪詞聊代靑門酒

和吳舍人初冬夜坐史館偶成

霜風槭槭夜初寒獨擁蕓編興未闌奮筆直排千古易平情欲問寸心難漫勞敬播成凡例敢學知幾論長官靜裏祗教鄕思切篝燈坐聽曉鐘殘

孤館論心有故人連朝自笑往來頻年華秪愧隨流水著述何緣就等身畫角城頭催落日短轅驢背撲飛塵對君轉益慚疎嬾還記聨吟是送春

疊韻再柬

汗余靑簡照人寒自愛尋詩更倚闌學擅三長原不易吟安一字頗知難【韓詩六字常語一字難】傳抄苦費揮千札點勘還勞役五官他日松風亭畔坐牛腰幾束笑叢殘【晚亭以松史自名其亭】

不妨札闥笑傍人公暇還邀索句頻散直政如初退院出山那許便抽身【晚亭以中翰長告癸邜秋奉召同修明史時念故山故以廣其意】蕭齋聽雨驚殘夢【夏日兩中同宿海澱僧捨】郊外尋花隙塵【立夏前一日同遊陶然亭晚亭有詩索和前篇落旬卽指此】贏得彩牋投絡繹曲髙爭欲和陽春【晚亭此作屬和頗眾】

題百尺潭

奔流直下縈層林淸潭百尺淸且深懸藤但見猨鼯飲白晝時聽蛟龍吟空山無人知汲取亂石犖確翳荒莽頃刻還蒸萬里云徧灑人寰作霖雨

題桐城相國泛舟圖卽次自題元韻

元臣扈從承

湛恩禁林淸切列

賜園臺星炯炯映紫垣下直不愛絲竹喧蘭舟容與風幔軒澄潭百頃芙蓉繁空明倒浸西山根浮查直溯星河源曲碕宛轉連平原一篙劃破琉璃防波光浩蕩涵無垠云夢八九寧足吞憶緣問業趨師門許歷苔磴揮潺湲千行髙桞碧浪翻玲瓏奇石羅瑜琨葳防雜花被荃蓀層巒窈窕煙蘿昏暫到已覺超羇樊黃扉晝接倚坐論調爕至治追羲轅化工觸目皆道存命圖貌出煙水村堂名槐防軒桐孫天開勝境接

帝閽蓬壺咫尺誰能援膝前列侍雙鸞鵷樂志何必烹羔豚賡颺餘暇歌詠言紀

恩述事貽來昆此圖此詩俱弗諼

春分前一日出東便門作

春渠放澑新風到欲生鱗卻惜隄邊桞長條緑未勻

題虞山相國谷穂秋虫小幀

秋深廣野霜華白露顆垂垂幹欲坼西風吹老葉半黃岐穂競誇長竟尺腰防霍霍場初滌鳥雀雞豚恣狼藉侯虫作意當風鳴據葉援莖看趯趯一物自荷皇天慈飽竄土間饑就食車篝但愜望歳心滯穂畱余亦何惜化工滿眼無人識但詫墨池工設色始知元老用意深不愛春華愛秋實

題沈尙書授經遺像

尙書蘊長徳正學式頺靡矻矻手一編伊洛探防防平生所樹立致用端在此卓哉弓冶傳嚴訓切提耳哲嗣奉芳型深心托畫史披圖儼承顏誰云隔千里昔人亦有言髙門難趾美杜陵稷契人但熟文選理嘆息城南詩公相乃掛齒經術日榛蕪巵言竊糠粃絕潢不可航周道自如砥君家有淵源遜志究根柢騎箕嗟憗遺丹鉛尙仍幾寶此手澤存勿令髙閣庋常憶過庭時勉防繼前軌

偕同館諸君過宏善寺看海棠花尙未放葛秀才金鼎有詩紀事因和其韻

尋春郊寺愛寛閒仄徑行經野水灣塔影欲迷芳艸外酒旗多在緑楊間銀鉤粉壁堪畱玩【寺壁有陳香泉太守林鹿原舍人字禹鴻臚尙基畫】錦幄穠花未許攀勝地不妨遲後約巾車何惜去仍還

萬桞堂小集和晚亭舍人韻

平橋曲渚漾晴波步屧春風得暫過莫問冶源修禊事桞條攀拆已無多【益都相國甞集朝士修禊於此觴詠之盛久無繼者】

落日平臺黯斷魂芹泥小徑屐畱痕重來欲下山陽淚曾聽吹簫過寺門【乙已秋哭同年謝鳯岡於鄰寺曾此小憇】

西山一抹暝煙收到眼春光付急流應笑經年疎酒伴杏花落盡一登樓【去年同晚亭送春陶然亭今幾一載甫續前遊】

送同門劉賜洛守思州

天子勤民嚴察吏要使循良專撫字臨軒顧問幾疇咨畫省星郎先歷試劉侯磊落出羣才姓名曾入銓曹記都素黔東列郡雄

特簡無煩選人議鳩工倉庾畱藏事

詔遣星馳煩驛騎同門意气推二劉豪健吾甘三捨避鳯翔前嵗邀

殊恩符竹分榮俱不次五年前是一諸生轉盻卽今膺重寄

君恩如海欲報難感動旁觀況身被僰童賨叟盡王人敢道遐方等非類矧今聲教之所濡延頸輸誠爭納地祗憐窮徼俗荒陋無術能令起凋攰信孚誠格通異族妙術寜惟不治治昔君三載近簪毫淸切

綸扇書內制材略深經元老褒推擇眾中員特置分司水部未經年盤錯當前知利器幹將出匣鷹掣縧大府監司當立致

當寧求賢宵旰勞爲官擇人愼簡畀破格超遷未足奇民瘼堪哀莫輕視贈行不以頌以規質直聊師古人意

寄同年常徳守王君槐靑

黃榜天門喧唱第

聖主得才人得意不勞射防特放名故事無之數尢異【君防試中式後卽命赴楚未經殿試特命置二甲第十人】況復釋褐四品官湖湘襟帶稱雄藩專城符竹儼連帥良二千石古所難曠代遭逢感良遇

深恩欲報知何處俗厖要自煩綏靖土瘠期令漸殷富發姦摘伏亦何有況事敲榜急租賦近名一念斷須忘莫詫民謡嘩道路淸淨不擾致足思悃愊無華吾所慕神明定遣老吏懾異績無逢上官怒從知實政諴感神學校農桑非細故君才故不輸古賢仰慰

天心釋南顧美官峻擢奚足云大府旌旄在跬步我初相見史館下矻矻懷鉛勤竹素京兆聨名情較親尊酒文塲數相晤如鳥求聲動相赴如魚同隊沬頻呴去年底事郵我書卻署頭銜隨俗數一行作吏豪气除故習直當荼董吐谷貴還應疎把盞牘具何心工覓句體將宵旰防民心率作相先急當務楚山蒼蒼水激激與子何緣首重聚因風寄語聊寫懷爲國爲民惟善防

松泉集卷五

欽定四庫全書

松泉集卷六【起已酉至辛亥】

吏部尙書汪由惇撰

鄰松艸堂歌爲揚士千作

芳溪溪水流淙淙四山圍合多靑松主人搆架因山麓松翠入檐如比屋蒼苔淸防老龍鱗箕踞寧容白眼人半偃蚪枝掛明月髙排直干淩靑雲虛堂六月無炎熱松底石泉暗嗚咽謖謖風驚萬壑濤琤琤晴落千尋雪我初到此堂新搆朱陳宻契親情厚兔絲蟠結女蘿垂百嵗期防冬嶺秀誰知重到傷心處骨肉情深淚如注田荊無復再榮枝謝絮何堪舊吟句只有檐前防樹松照人落落顏如故【余長妹歸君弟先後物故】登堂相對有餘哀索賦新詩首重廻卜鄰我亦思髯叟梁棟如今須巨材大雨行貴池山中夜投逆旅不得宿陳秀才【增】山館畱贈二首

蒼松千疊擁歸云薄暮煙村杳不分急雨深宵勞借榻不妨翦燭暫論文

橫經環坐列諸生燈火靑熒到五更他日玊堂鈴索夜夢回應記讀書聲

錄晏城壁間詩示張雪爲

雪爲題晏城旅次七絕一首云沽酒烹鮮勞僕夫出山路勝入山無莫言前路平原好狹處多聞少坦途後有介休鐂君題曰自順河集至此屢見苕溪張子署名映斗者所題詩味其辭防慨然想見其人因志卄八字於此倘得訂交亦他日三生石上佳話也其詩曰癸亭才子畱題處投筆翩然何所之那識風塵五百里有人驢背誦君詩書作章艸甚古雅時爲丁未四月餘過此則已酉五月相去三年幸未滅沒而鐂君之名已歸剝落雪爲畱滯京邸固未之知也因亟錄示之並次韻一首或兾異日鐂君見此更成藝苑羙譚耳

文昌妙句思無敵才勝防之與牧之莫道風塵少知已爲君試誦壁間詩

寒夜讀書和張南華同館韻

最是淸曹識感

防朝回喜得杜衡門一編未了燈前課好就篝鑪宿火溫

案頭防捲讀殘書故舊相逢興有餘那得下帷消九夏苦從圖畵憶山居【予有夏日山居圖南華筆也】

漫道稽康七不堪淋漓墨沈興沈酣異書大可資譚助願就先生乞枕函

示諸同學

光嶽蘊靈秀爲國生俊民

聖皇樂旁求聲教覃八垠藹藹眾君子觀國利用賓威鳯集郊甸慶雲麗靑旻嘉禾與靈芝翕集瑞應臻詎若得人瑞贊化宏經綸卽防引試日甘雨夕復晨作霖卜他年示象諒有因

大鈞播羣物洪纎各有造回薄隨所遇有慿若先長育在陵阿左右勤采芼瑉玊固區分咸駿亦殊好卽玆一日知可以諭至道升沈紛萬端委心釋矜躁

名位亮不輕要須待人重上下千古間賢達一何眾事業富伊臯行誼師顏仲匪恃榮名榮當求用世用忝冒處非防徒以資嘲諷溫飽負科名斯言兾常誦

東西與南北惟君命所之棟梁與榱桷小大各異施利用舟車貴潤色黼黻宜深惟建官意中外相維持受祿懼勿稱何暇論班資華選遺厚寔麄官潤膏脂東食更西宿妄想寧非癡營營身家計輾轉不自支試問嵗大比選造將奚爲俯仰有餘責捫心幸長思

棗樹

中庭少珍木棗樹花始密𨿽乏冶艷姿防香頗淸逸當暑布繁陰深秋落嘉寔饋食充豆籩告防比榛栗甘逾過嶺欖化豈逾淮橘磊落抱赤心終焉保貞質蕣英𨿽照灼轉盻朔風疾

王吏部前軰十體千文歌爲家東在賦

書六代傳千文散騎集字追右軍永師墨妙兼正艸後來變化如浮雲四體初聞趙松雪衡山繼軌意又新大都未是得意筆好事摸搨徒紛紛阿咸好書本天性挿架牙籖多莫並王郎書迹老益神風骨堅蒼兩腕硬別裁僞體煩討論妙契古始師法正小篆初宗李少溫圓瘦參差意深靜更探詛楚最淳古屈鐡裹綿風力勁八分斬截端且研離披俯視谷口鄭崚嶒行楷彷率更天馬昂藏气絕橫戲鴻僞刻肥失眞卻笑尙書工鑑定二王艸法尙道顚狅未足稱神聖百番宣紙爲君揮臨摹自運兼殊勝穆如羣後謁帝庭黼裳端冕鏗璜珩森如武庫列五兵彤弓盧矢矛重纓尊罍鼐鼒羅法物木難火齊光晶瑩明牕棐幾暫開卷坐令文趙慚書名至寶要當得所托墨池頗苦惡札惡石不能言恣雕鑿骨弱鋒銛神气索宛陵好手過王著請煩入石妙塡廓傳之千古正俗書上掩鴻都淩祕閣

賦寄家南鳴索畵

滌崖畵格髙無敵逸韻橫披入深寂胸貯黃山萬仞峯雲气排空流翠壁升堂小阮嗜探奇精詣自譜無聲詩墨海雲濤恣驅染詞客前身多畵師我朝寶繪數諸老石谷南田風格好士夫更愛西廬翁陶鑄荊關寫懷抱此事要須書卷功底向敗縑求副槁我𨿽不畵曉畵理暫爲當家一傾倒千里鶯花綠映紅平山山色有無中畵防卽今行處是煩君爲冩吳淞水

同館張南華爲余寫夏日山居圖漫題長句

我癖愛山兼愛畵況復炎蒸苦湫隘眼前忽見山居圖似脫塵埃防沆瀣山居九夏全無暑深樹叢篁覆庭宇奇峯突起萬壑云瀑布常飛四時雨我家舊住山水窟暮靄朝嵐淸砭骨結夏難忘廿載前瀟灑山中閒嵗月今來防畵神相遇面面林巒莽廻互疎簾不下無塵髣髴當年讀書處濕翠沾衣急雨晴蒼煙撲硯歸雲暮剝啄從無俗客來提壺偶趁鄰翁去涼蟬斷續助髙吟好鳥相呼識幽趣嶺雲本自無心出磵戶煙蘿黯蕭瑟有山那許便深居消夏何妨空送日同調憐君妙詞翰防染荊閧役防瓚索居多暇數舒卷一幅丹靑頻把玩身在蓬壺寄逺情差喜入山緣未防

題南華瀟湘竹墅小景卽次原韻

眼底西山夕照昏胸中別自有江村夢回深竹浮煙岸索畵人來正打門

溪外荒洲落漲痕新篁老樹別成村按圖合置三間屋兩道奔泉恰到門【予家木洲舊多巨竹今漸廢】

題南華篔簹谷小景次韻

惟有讀書能療俗髙懷逺悟原難續若從畵笥苦推求天閒萬驥皆凡肉防君掔底千萬峯總是紛綸五經腹掀髯一笑誰知音五百年來繼坡谷

南華仙筆超凡俗妙畵淸詩日相續詩中有畵畵有詩絲竹何曽不如肉掉頭巢父歸何速髙眠肯負便便腹對君圖畵把君詩暮云春樹迷空谷【時南華請急將歸因用前韻送之】

附原作

凡百可爲惟怕俗淸言千載無人續胸中但有老可竹何妨日喫東方肉讓溪太史風流人聞我此言應捧腹爲問君家竹木洲何如畵裏篔簹谷

敍舊抒懷七言排律四十韻寄祝內兄查頌三四旬

云擁仙人五色羊雕弧懸處好年光繁花爛熳春才半壯嵗飛騰仕甫彊湖海雞盟推意气坫壇牛耳擅文章竹林舊雨尊常在池艸新詩夢許長雅有朝云工指腹早看樊素靚調妝客兒攜得芝蘭秀遙集生來玉雪香迢遞親情頻注念懵騰往事細論量家門孔李鄕書舊譜牒髙曽世澤昌【先髙祖冏鄕公與君髙祖孝亷公同登萬曆已酉鄕書以下敍與頌三少試同受知海寜張公及連姻事】我觧操觚才舞勺君方槖管妙穿楊連名受卷魚同隊並案分題雁趁行知已心期懷卓魯壓人名氏笑盧王【予在第二君名在第四】畱連裙屐追陪宻絡繹箋繒屬和忙頓覺昌黎甘北面卻憐逸少在東牀長余嵗齒應稱弟歸妹姻親合是郎鴻爪年年移旅迹魚鱗一一數歡塲【以下敍少年嬉戲及同赴試旌徳錢唐事】丹砂狡獪麻姑少烏有虛無李白狂旖旎新聲靑玉案風流雜佩紫羅囊緋瓊擲采揮鸚鵡錦葉探籌數鳯凰寄興不妨聊跌宕逢時寧敢倦趨蹌春城李艶枝枝雪秋郭楓丹樹樹霜凍雨疲驢過新嶺驚濤短楫度錢唐文裁瑞錦花生管气吐長虹劍耀鋩辛苦丁年欺白袷殷勤午夜力靑箱玉經燒後心翻熱金入鑪中性愈剛讀史江樓雞喔喔溫經禪榻日荒荒分襟躑躅當殘臘襆被踟躕上野航此後相思不相見至今相憶迥相望【以下敍余至京師君畱粵東事】驘綱獨向長安道竹轎分馳庾嶺裝那得閒身安井閈並無荒札慰參商廿年人事多糾錯千里傳聞類茫迹豈居陶名偶異金攜同捨賈能償越王臺上慿懷古陸賈城邊屢望鄕賦海張融才卓犖擅塲錢起興飛揚卽今网恢賢路防許襴衫謁

帝閶幽谷蘭芬原易識深泉珠媚詎終藏防知鵬運扶搖上指顧鴻逵接翼翔別後頗聞腰腹大來時莫待鬢毛蒼援毫伸紙情千緒烹鯉呼童逺一方扇底蕉紅花映字盤中荔綠月浮觴一年一韻題詩祝百韻他年續寄將

題王飛石大令對鏡圖

秋水開奩絕防塵空中應現宰官身人間除是江心鏡照得須眉爾許眞

送杭堇浦南還卽用其過春集中半墅圖九言韻

杭君有才骯髒苦不遇朅來結夏白晝門長扄權奇倜儻逸足盡騰踏嗟汝創殘帖尾畱荒坰幽谷無人芳蘭亦自媚天寒日暮修竹空亭亭手編小集暗惜春易過曲終誰賞江上靑峯靑我從松泉齋頭得暫見藐然姑射冰雪來娉婷同譜落落不得一把臂聊題長句遙逺歸西泠把君詩卷竟日一再讀疎蟬獨引秋爽排虛櫺喜君選詞一色采新異憐君造意獨出孤竛竮羨君健筆爛熳恣揮灑媿我枯落獨坐槐陰防日翻故牘朝報若斷爛都荒舊學有似風花零當年隨手東塗更西抹薄力不足爲君給使令君從軟紅掉頭謝溫捲好向寒碧刻志先模經黃鐘大呂端合在云陛防潢絕港詎得揚風舲淸狂任誕有名在人耳吠聲頗怪蜀犬兼秦狑到家下帷不復作故態時術蛾子速化成螟蛉古來作者麻立媕羣雅毋爲局促偃蹇頽纎形假君優閒此日足可惜風狂百嵗防轂無淹停天生美才要令善所就遜心厚殖直抉造物靈三年養成所至不可量遲君鳯城春色花防防

爲同年趙橫山題髙侍郎畵鷹

侍郎气與秋霜肅彈指風生寫長幅孤松落落撐髙枝上有角鷹愁側目金眸玉爪出風塵威稜颯颯動有神艸中狐兔气已懾昂藏獨立何嶙峋俯視羣雛勿驚避老拳肯爲纎禽試萬里雲霄顧盻間防取頭鵞能力致登堂一見盡神聳轉惜名材置閒地先生自賞英俊姿孱懦嗟予見殊異淸風一鶴盡堪攜妙迹羣鴻自遊戲連巢接翼盡鵷鸞底向軒楹呼猛鷙繡甸今年丹鳯凰九苞翽羽房山陽當令勁翮慙文章請君圖取作屏幛我仍有句賡梧岡

靑陽年伯壽詩七言一百韻

九華奇秀龍騰仚【音鶱見劉禹鍚九華山詩】靈气磅礡鐘名賢文如驅濤如湧泉傳抄萬手騰朱鉛小試巳出曹偶先气壓旁郡歙與宣拔萃充賦來長安華問藹藹公卿間成均鼓篋橋門圜講徳論著王子淵吹噓待上蓬壺巓欲到未到風引還

六飛於邁揚虹防東南才防紛摩肩屬車獻賦卷軸聨先生防筆乾象乾才名卓犖動九天

禦書拜賜墨未漧朱提十笏內府頒上堂稱壽歡慈顏諸生榮遇儔與班集賢延閣讐緗編祕文搜討藜夜防水衡月給堂防錢狐裘金織羅華鮮遭逢𨿽盛遇合艱秋闈再試猶迍邅選人墨綬絲竹牽先生掉頭辭一官丈夫跬步排金鑾霜華豈惜兩鬢斑齒艾才壯心逾堅珠宮丹詔防网翼擊水摶三千淸切直侍香案前造物有意相周旋欲令宿老驚嬋娟玉府圭璧輝璣蠙中有彛鼎古色殷明光視艸筆似椽應

召出塞搖徵鞭山莊山色靑蜿蜒陳琳何遜俱翩翩枚乘張恊體共研

至尊含笑恩命傳

今皇渥澤尢蕃便髙文鉅牓進奉防淋漓大筆許與燕潤色謨典臯陶篇賡颺帝載鳴薰弦

南齋淸祕燭賜蓮甲第爽塏日月邊

宸翰炳耀蛟龍纒老成端諒髙評詮奎章嘉奬領眾仙文章大雅學術全驪珠顆照八埏披香宮扇鏤金鈿主持文柄斡化權三輔俊秀歸陶甄煦拂嘉植箴頑孱知有守溪有震川髙者則古窮經箋姱修不復流輕儇至今道之口流涎宻勿啟沃趨

經筵綸扉峻陟入座遷宗工當代物望専眾星之斗山泰山走防剪拂今有年駑足不受錦繡韉敢望顧睞煩臯歅先生謂可示術阡毎語見許情捲捲憶昔破寺墻西偏風神灑落紅兩顴淸談娓娓無拘攣繭紙百幅揮雲煙塞垣新爽秋花嫣磬峯窈窕落日圓平沙漠漠溪潺潺長須折簡裳頻褰歸來深巷屐更穿紙窻映雪珠跳濺圍鑪滿酌藥玉船不知門外鋪瓊田官髙下士故不捐虯戶𨿽峻容躋攀到門輙荷倒屣延小許接武翔花甎通家拜紀有夙緣嘉平令序雕弧懸恆月初上蛾眉妍綺席綦履紛駢闐錫福受祉方蟬連南極一星耀臺躔千秋作者歐陽韓坐調元化持璣璿髙松百尺顏蒼然蔚爲國瑞淩彭籛

題盧參軍松風觧帯圖

磥砢百尺松偃蹇深谷底鬱鬱幹霄姿太息胡爲爾托迹𨿽云卑長風動千里嵗寒厲貞操春風笑桃李玉川蘊眞性畫諾資臥理解帯坐長吟臣心淡如水俯視宿莽中霜菊粲繁蕋愛玆晚節香仰彼髙柯峙不遇柴桑翁誰能諭防防

夜坐

霜淸月白漏頻移坐撿殘編防筆遲憶得放翁詩句好讀書有味似兒時

都人以小琉璃瓶畜紅魚作供戱成六韻

一片空明積水寒浮紅耀白錦鱗攢泳遊便得江湖趣煦沬寧知天地寛掉尾鯨長驚跋浪揚鬐鯤化急廻瀾落花聚處盆中見弱藻牽來鏡裏看映日乍疑冰未泮試燈翻訝雪成團琴髙也幻壺公術等作龍湫萬頃觀

題吳君朗亭印譜

鼎腹量臋迹茫螭蟠壓記難詳若爲更琢靑田乳盡擬西京撥蠟章

送程生歸防江兼懷尊人皖上

星橋開處促驪歌才子翩翩逸興多夾道黃金官路桞一條碧玉古淮波竹西舊雨牽淸夢兾北新年喜暫過珍重家函煩問訊皖江風物近如何

題徐潛昭所藏米元暉山水

春云蒙蒙濕不飛層巒漠漠開林霏力窮造物入毫素老顚仙筆傳元暉楚山淸曉無由見尺幅寸縑珍紀甗含毫待制知防何玊金題歸祕殿此圖流落自何年蛛絲煤尾淪寒煙忽逢好事得収拾腰纒豈惜奚囊錢於潛徐翁隠埃壒幾列緹緗羅寶繪子昂獵騎趙昌花什襲𨿽多此其最臨安山水多崛奇圖中所見猶依稀橫風吹雨過溪外山腰紫气斜陽低雪花打歳方晏邀我題詩展繒練我詩漫與何足多鑑古尢難辧眞朝來舒捲坐擁罏眼前歷歷西子湖平橋老樹虛亭孤山樓對雨誰能圖感君珍重重拂拭誰道如音世難得只愁名迹少流傳不乏髙人能賞識

席渭南舉子其弟寶箴舍人屬賦

東山蜿蜒吞湖浪祭酒黃門傳宅相石麟五色天上來充閭喜气遙相望鳯池蘭譜逢難弟屬客分牋同志喜當筵競奏將雛曲爲想香防深閣裏我防四十始抱子啼聲一試情難巳況君年復過我年開懷約略知何似坡老𨿽云萬事足徐卿衮衮還相屬掌上初擎合浦珠懷中更種藍田玉弄麞錯寫漫裁詩仙果生來未厭遲待君百嵗稱觴日渠亦平頭六十時

冷梅畵一偉丈夫撫劍獨立小童奉書隨其後皆道籙也漫題二絕

腰下幹將玉鹿盧瑯嬛祕笈有陰符淸時底用誇櫑具更檢眞靈位業圖

脈望靑猿有別傳俠骨號頑仙上淸何處探眞祕好誦南華說劍篇

海昌相國壽詩

南極星髙燦斗樞中臺黃髮應貞符長依黼座宣經術手整瑯函紀典謨魁象分明森八柱蓬山迢逓暎防弧憑將金鏡千秋錄添寫衣冠盛事圖【公誕辰適遇萬壽節公子方大編修同日覽揆故云】祝嘏欣隨鵷鷺羣火城初見防氤氳作朋自合徴三壽唱第曾聞奏五云力斡鴻鈞參造化筆宣皇澤耀星文貞觀慶曆多名相共倚同心翊

聖君

門庭似水迥無塵雅興翛然勝賞新雨露偏滋椿嵗月雲霄長養鶴精神淸吟戞玉詩千律鉅榜廻鸞肘萬鈞餘事盡誇才力健從容潤色太平春

文章山斗重鑾坡偏歷崇班嵗紀多海內具瞻仁者壽中朝師表惠之和波涵瀛海增籌算路迥沙隄接佩珂自向賔筵陳抑戒防人能和葛天歌【公有八十述懷詩一十六章】

題朱聲仲孝亷小照

朱君昔同捨一別今十年京塵偶相遇雙髩未攺元朝來示我圖錦贉裝輕紈軒迥幽防綺疏暎長欄檐際排靑松落子驚晝眠墻角種芭蕉防雨灑緑天翠竹金瑣碎老樹枝連蜷髹幾列淸玩香篆金博山瓶花靜相對挿架羅緗編階前犀角兒玉雪姿可憐嬉笑弄金印繡防玉磬懸乳嫗一何艶明璫綴雲鬟侍兒亦可人羅綺愁嬋娟纎手捧冰瓷步遲行繚垣界銀粉有桂復有蘭問君此何地而君坐其間若者皆何人與君相周旋一一煩品題賦詩效川畵師太劇戲君胡助其瀾君笑惟且否爾見何卑酸我家深山中老屋才數椽有兒早攀桂攻苦硯作田靑衣賦中郎椎髻色不鮮頻年作逺客淸坐知無緣昨來成此圖快意聊當前卽境工防綴毫末分淸妍若謂非我有我神現毫巓舉似當世人孰謂我不然不見朱門中洞房曲相連鴛鴦七十二薄髩妝輕蟬聫珂列畵防瑤珥森隨肩此境世所有此圖圖未全笑君眼界狹甖粟紙裹錢噫嘻文人心浩窮讕謾仲長樂志論香山池上篇要惟意所擬千古紛流傳譬若嗜飲徒見麯流口涎又如饑腸鳴畵餅充盤餐是幻亦非幻邯鄲枕中仙眞者孰非幻過眼如雲煙寓言擬防叟妙防問竺幹人生行樂耳等作圖畵觀

欽定四庫全書

松泉集卷七【起壬子至甲寅】

吏部尙書汪由惇撰

題澤州王觀察錢江防潮圖

龕山赭山海亹逼蹴起潮頭髙百尺排空勢挾風雨來銀河倒挽昆侖坼靑山兩岸爭崔嵬闐闐萬鼓轟晴雷奇觀爭羨曲江曲魚龍百隊跋浪開石塘盤紆壓江滸千古神功水犀弩齊紈尺幅寫豪情筆底猶防浪花舞使君勝迹滿明湖疑是前身玊局蘇帆懸岸濶應廻憶月夜重門記此圖

題同年顧稼軒耕讀圖

有田不觧耕有書不觧讀也取髙科飯飽腹欲畊苦無田欲讀苦無暇坐惜年光不相借朝驅牛向隴頭膚焦背赭不得休徴租納稅終嵗愁鉆故紙說名理帖括埋頭覓靑紫五車四庫庋經史紛紛一笑等可憐人生乃爲物所牽力田豈必皆逄年皓首難博一字傳耕耶讀耶兩非計展君此畵煩評詮湖壖負郭無寸土拄腹空有卷五千人生有道急當務不若掩卷先求田熊魚兼好少決擇那得跨鶴還腰纒或云無田尙爲累何況多稼連陌阡破書幾冊還可理不稼任取譏禾防未知二說竟誰是齊楚等失無譏焉橫經負耒皆本業治生經世率所先方今風厲自

上始

躬勤黛耜開經筵幸逄淸時得肆力抱持書卷來田間太倉坐食竊有恥經畬鹵莽心拳拳牛塍力作念襏襫雞窻攻苦憐寒氊偶成此卷寄微尙望梅畵餅何戔戔耕不必膏膄萬頃繞宅邊讀不必縹緗萬帙羅目前但營百畝手一編先疇舊徳詒世世共安耕鑿窮經箋秧鍼刺水柳陰緑圖中景物方鮮妍願君努力遂此計含哺髙詠黃虞篇

題畵

一痕輕緑暎苔枝犀甲猩唇弄曉姿喜聽翠禽窻外語小園春淺雪晴時

題同年趙學齋春曉讀書圖

春深蕓館日初長坐整緗編趂曙光花气一簾鈴索靜靑藜五夜笑人忙

西淸圖籍勝瑯嬛日在金書玊字間鶯囀皇州春色麗不須淸峭說湖山

最愛春暉上綺疏風光九十正舒徐侵晨兀坐書堂裏何似趨庭授讀初

朝煙未泮露華漙縹緲書聲破曉寒桃李門前春似海一番新雨潤庭蘭

淸畫𨿽難鎭掩帷尙容攤捲對朝曦鳴騶吹角雞聲裏合向圖中憶此時

祕殿讐書課自嚴朝朝旭日暎牙籖多君解食神仙字輸我東窻一枕甜

題靜海大司寇老圃秋容圖【以題爲韻】

金商扇淸飇澄景麗晴昊萬寶旣成實貞防播芬藻崇岡挺髙柯曽及韶光早東皇雨露濃灼灼顏色好磊砢閱嵗華相伴鶴骨老

意愜境自偏坐愛苔石古攤書散幽松竹靜可撫端居斡元化蕭晨藹春煦晚香遠益淸籬邊菊新吐有媺圖中人何讓安陽圃

秋泉湧萬斛注壑如飛虯寰區待霖雨仰企蒸云油琤琮奏淸音賞心足千秋瀛波浩無際風景冠十洲始信淵源長可以納眾流

秋庭羅眾卉神芝蔚分叢五色互輝映並薦齋房宮瓌寶世所珍寜畏霜雪封髙云淨天宇風月娯淸容葆此歳寒姿坐看春華濃

題少宰吳館師松篁坐嘯圖卽次原韻

煙霞媚幽姿泉石展淸照公望今斗山披圖憶年少白傅集賢眞風流閱耆耄何似松篁間秀挺逼神肖健筆想當年天門儼龍跳綿津風雅宗燕寢奉言笑名流時翕集八座盡英妙翩翩十五子江左振髙調文壇蔚鏗轟酒陣恣酣釂夫子迥淸拔經訓窮窔奧淄澠示別裁醎酸殊俗好陶鎔納羣品衣被極遐徼曵履入文昌斯文炳臺曜蚪枝摩蒼旻縹節貞晚操感舊寄深情滄浪記遊釣逌然鸞鳯音蘇門聽長歗

題南村聽鶯居圖

艸長江南柳色齊曉窻日日聽鶯啼詩腸鼓吹誰能防鬥酒雙柑試共擕

三髙祠畔綠楊村百囀新聲傍小園卻笑天隨眞漫叟對人只道鴨能言

友人乞詩壽唐毓東供奉六十

國朝寶繪推名手麓臺石谷相先後唐君筆力迥髙鶱元气淋漓意深厚煙雲滿紙紙欲飛浮嵐防翠沾人衣偶然命筆亦千古坐覺山水含淸暉銅龍窱晝淸燕客嵗春深曾

召見素練髙張馺娑宮揮毫卻入明光殿海天空濶展新圖勝槪直欲淩方壺滄溟萬里波蕩潏齊煙九防靑糢糊倪黃風韻荊關筆

至尊含笑稱第一藝苑從玆盛事傳千秋知遇逄今日火樹銀花白玊盤良宵初度簇芳筵不須更覓延年術弱水蓬萊在筆端

孟冬朔前一日

上閱視

時享祝版侍班先期齋宿

起居注館恭紀

香案前頭綴直班身來天上俯塵寰淸宵角枕遊仙夢總在金鋪玊砌間

雞鳴紫陌曙星稀魚鑰催傳啟禁闈百道彩霞籠曉日淸暉先上侍臣衣

奉常雙導祝髙擎宗伯開函啟

禦名華蓋中天淸切地衮衣瞻拜近前楹

寄學士淩楡山前軰

冰鑑連年建節幢陶鎔萬類气鴻龎鰲峯地峻瞻臺斗瀛海波深接漢江澈底淸承

天眷渥到頭寛得士心降文星迥映文昌座絳帳髙搴畵燭雙

玊署曽陪笑語歡頭防槐影露華漙淸髙自守家風在閱歷深知此道難共信貞心如鐡石好從眞味別鹹公餘遠道能相憶硯沼冰凝竹簡寒

瑞栢行【河間太守李君琠新葺學宮廟庭古栢枯二十年矣時復敷榮學使吳少詹繪圖傳之】

畿南雄郡惟瀛海泮宮瑞栢縈朝靄新枝蔥蒨忽重榮古榦槎枒逾廿載風霜飽歷閟精華雨露濃沾發光彩孤根得气本來深摛藻乘時若相待左紐蒼紋淨如拭孔林楷檜分顏色澑雨時聞翠葉香干云兀見千尋直長飬原姿造化功栽培自荷宗工力素練朝披光薿薿新詩髙詠逾淸綺玊署方今重棟梁公門此日羅桃李涵濡

聖澤育良材輝映宮墻薦嘉祉他年樹底再摩挲更頌梧桐慶多士

題吳總憲匡廬觀瀑圖

匡山蔚奇勝芙蓉削崆防開先與三峽界道懸流防深谷飛白龍雷霆日奔撞含吐蘊元气萬古聲淙淙玊淵淨空碧髙寒落虛窻吾師識眞靣山靈迓麾幢堅痩聳詩骨淸潭映眉龎靑蓮白蘇後角立意未降只手挽銀河淨洗羣言哤餘潤所濡流涵西江願挹飛泉作霖雨徧灑膏壤開犁防

錢香樹前軰用王新城司寇喜羨門少宰卜鄰韻見贈次韻奉酬二首

聯綬靑坊初拜命忽披郇札勢翔云韻裁淸玊追王翰坐挹名香接令君銜冷不妨同署字官閒正好細論文後塵更忝餘光照屣履相從盡夜分

皇華春浥函關雨冰鏡晴開石廩云【先生己酉典試湖南辛亥壬子宣諭秦中】燈火一墻聨比捨唱酬千里劇思君【先生使秦時予有詩奉懷卽承次答】多慚若水人倫鑑難繼相如典冊文十載心期勞刮目玊堂風月敢平分

盆蘭小集得暖字

秋香泛崇蘭猗猗被長阪忽登君子堂遂與蕭艾逺嶺嶠道阻修幽姿直到眼承以靑玊盤素心愜深綣亭亭四五榦足敵楚九畹深坐挹淸芬靜覺在室滿【黃山谷云蘭香在室滿室在堂滿堂】宴笑集良朋納涼呼引琖我來適邂逅接席竟忘返有如同心人含情待一展相逄久別余意洽無深淺孤根慰嘉遇不畏風霜晚庭階幸栽培春谷年年暖

中秋前二日王次山同年招同吳敬齋劉延淸趙朗岑雅集

又見當頭璧月圓露華浮動晚涼天開尊客愛同年下直人遲夕照邊【延淸以殿直後至】語爲素交多脫略時逄良夜重流連九衢歸路眞如水醉臥車當百丈牽

年時回首憶諸君鎖院深嚴各典文桂嶺晴開嵩少月黔山秋劃防蒼云【去秋次山典試貴州延淸典試河南敬齋督學雲南朗岑督學廣西獨予畱都中】獨聽遠漏思千里閒領淸光到十分今夕可應判一醉花枝交映雁聨羣

敬齋和前韻見示次韻奉酬兼懷頴庵滇中

照眼驪珠顆顆圓爭輝明月恰中天消除韻事宜閒日撥觸吟情到酒邊萬里關山三嵗別九秋風雨一墻連輸君才似張云錦軋軋機絲信手牽

滇南盛事數馮君先後來防冰雪文不少心情淸似水多君气誼藹如雲放懷正擬經過數同調寧論逺近分爲問蠻荒官閣夜可能對月念離羣

王樓山前輩瑟齋詩

王公學道人名齋顏以瑟誦詩徴訓詁厥義取嚴宻周防期檢柙省括戒奔軼逐寇破屋中東入乃西出所以昔賢訓祕鑰在主一存心爲匪懈居敬所無逸瓶城善自守天帝相爾室生愚未聞道疑義更相質制器先尙象命名必其物不聞淸廟聲朱弦間疎越神聽本和平雅淡中倫秩絙弦懼急張膠柱難應律千秋沂水情盎然太和溢師曠善審音允諧匪專壹議道貴自已臨民自殊術名理倘可尋幸勿哂輕率

送海昌相國予告歸裏四首

耆碩中朝徳望崇

溫綸予告禮尢隆臺階特晉同疏傅【晉階太子少傅】勤請頻聞比潞公【文潞公致仕制勤請頻聞誠心莫奪】祖帳畵圖傳盛事趨朝幾杖挹虛衷垂紳不獨誇颺拜進退從容盡可風

早占巍科歷保衡身兼厚福與榮名綸扉物望尊元老鼇頂文章領眾英得嵗轉添松栢健抽簪遙訂鷺鷗盟枌楡父老歡迎處卅載重防晝繡行【公曩以請飬南歸距今幾三十年矣】裴莊喬木蔚森森雨露滋培嵗紀深戀闕心情懸日月出塵風味寄山林如椽自艸歸田錄

賜研慿賡擊壤吟小試經綸娯翰墨屏間新帖總唐音【公時以屏帖分屬同館諸君作書皆自集唐句】

威鳯丹霄逼斗躔蘭陔撰杖荷

恩偏【公子編修方大奉命侍養】駐顏觴進紆宮錦和韻詩成續防箋盡有縹緗畱鄴架不須花木記平泉

熈朝懿典優人瑞存問頻看介大年

題射獵圖

蒼鷹掠地馬跑空想見當塲意气雄憶得景宗豪快語鼻尖出火耳生風

不羨長楊作賦才明駞駿馬蹴氛埃橫行合具封侯相底向如臯射雉來

除夕和趙學齋韻

十載淸班忝致身今宵餞臘正迎春【開嵗元旦立春】漏聲漸聽將交子魁柄俄防又指寅蕓局圖書從汗漫靑編姓氏懼湮淪【是夕燈下編訂明史文苑列傳】挑燈防檢經年事多愧蘭臺筆札新

蹉跎心事漫量論勲業惟應守兔園詩卷幾番虛雅集【學齋同吳敬齋侍禦有菊集詩予未得和】花時多半負芳尊短轅趨直朝霜重小硯抄書宿火溫隨手年光易拋擲任從花鼓隔鄰喧

甲寅元曰疊和學齋韻是日齋宿翰林院署

五云多處好依身喜占風光玊署春正嵗放朝防典祀【時以祈谷致齋朝賀攺初九日行禮】淸宵連舎恊同寅【楊講學農先吳侍讀晉綺曁謹齋侍講同宿院中】煙籠苑樹觚稜峻雪擁階苔屐齒淪三宿三遷排日去鑪香燎火防畨新【初二日以詰朝視祝版入直起居注館初三日宿壇開歳三朝齋宿處凡三易地】

盛事槐防好細論奎光東壁映西園人歸物望臺垣近名重文章防岱尊劉井柯亭遺古韻螭坳鰲頂荷春溫他年記取瀛洲錄【朱竹垞前軰有瀛洲道古錄】元旦新詩萬口喧【學齋詩和者甚眾】

題春明折柳圖送朱水部出守澤州

玊河冰泮雪初消嫋嫋春風上柳條折向靑門意無限送君作郡在今朝

十載蘭香萬首詩都人爭唱曉風詞班春易了公家事午壁畱題記晉祠

輕黃柳色短長亭防染春光入畵屏馬首太行濃似黛勝看萬防蜀山靑【鹿田前任江油令】

渭城朝唱擁驪駒多少新詩上畵圖一出春明肯相忘好從煙柳憶皇都

茅屋桃花圖

茅屋幽閒綠溪淸泚一翁翩然疎闌獨倚神臞而腴思澹而綺花光滿天明月在水

雨中山桃花盛放香樹先生招同人雅集卽席用昌黎山石詩韻

春陰漠漠朝雨微花開便恐隨風飛隔墻山桃三兩樹脂紅粉白顏色肥倚窻長望惜虛度泥塗躑躅車馬稀宮端淸暇折寸簡食指屢動忘朝饑長筵選客盡同調笠屐先後排雙扉花光近夕更妍麗千枝玊雪搖煙霏回思去年花放日我正病臥帶減圍今來花下宜痛飲何惜好雨沾春衣探籌一笑聊作劇令僕翻慮勞塵鞿流連燭跋漏三下興酣尙勸毋庸歸

晚香玊

娟娟香露玊無瑕瑟瑟金風日易斜賴有素心堅晚節畱敎老圃伴黃花

蔣滙滄晶玊印譜

揮毫肘斡千鈞力淬水鋒廻徑寸銛玊檢赤文需大手許敎絕藝一身兼

花乳雕鎪滿客囊象犀余厄到黃楊何當盡采天西玉摹取車攻鱮柳章

白海棠詩【幷序】

雍正壬子秋靜海勵文恭公殯車還裏第中有公手植海棠二株當秋吐華色變縞素繁盛滿目人咸異之門下士梁溪鄒編修徴畵工傳寫其狀蔚然首唱諸從公遊者咸有和章予亦繼作

尙書棟梁榦厚地培根株聳枝摩靑霄垂防際海隅凜凜冰霜顏散藻敷春腴梁木忽以壊梓裏旋素車迎門雙碧樹淩秋擢瓊荂濃霑靑霜華淺綴玊露珠哀容入生綃鉛粉傅新圖常年笑春風婀娜臨前除燦爛云錦裳猶記手種初公騎箕尾去歷歷粲白楡甘棠有遺愛感召一气余況傳元成業喬木森扶疎鯉庭蔚桃李棣蕚交枝柎循陔慕白華宰樹巢慈烏卉木先得气靈秀鐘扶輿故敎神仙品【王元之啇山海棠詩不忝神仙品】示此道徳符不見郊西廬綠槐夾天衢鶴鳴晴臯松鳯翽丹山梧以玆念庻徴物理夫何殊伊昔荷知音眄睞慚櫟樗寫眞記秋容泉石蒼顏舒【公曩以老圃秋容畵照屬題】墓門今宿艸永寶金薤書【寓齋屏帖公手書也】淒惻繼八哀展捲空踟躕

題周嵩山墨牡丹

天然富貴姿而無塵埃气江左風流人愛作觧散髻

五月五日

勤政殿侍班和同直錢集齋學士韻

侍直當佳節聯鑣有徳鄰招呼聽隔舎導從歷重闉柳暗張髙幄蒲新簇細茵軒車趨紫陌鐘漏出

丹宸延接登三事臚傳輟九賔【禦門聽政不設臚贊與大朝列仗不同】驗時陽正午測景日加辰勲衛分行整封章次第陳禮從朝典肅事必憲章循睟穆瞻

當扆疇咨逮列紳

睿謨思作聖

天聽智如神宻勿參承防機樞愼演綸金盤催

賜膳羅帕更分珍出入隨元老【各部院靣奏及引見畢則侍班諸臣皆退惟講官畱俟折本請防同閣臣俱退】霑濡忝近臣差肩前輩重初命職司親旅進神俱斂廻班气載春艸侵橋外路樹拂苑中人攜防香仍滿垂鞭馬自馴薰風迎靣快斜照候歸頻珠玊傳髙唱雲霄接後塵年時徴吉夢一一證前因【上年春仲學士夢與餘同侍講幄及是果符所夢乃學士拜命後第一班益信夙因之不爽云】

王瑟齋副使轉餉臨淸有舟中述懷詩寄集齋學士學士邀同人和詩以廣其意次韻二首

持節多年憶禁林牙檣遠泛思沈沈煙開堰樹千帆過水入淮流一道深午夜蒼茫梁月夢尺書珍重歳寒心東南正切輸將寄未許芒鞵問碧岑

萬防煙靑指蜀山林泉繚繞夢思間波從到海仍餘潤云待成霖豈易還玊粒正須煩巨手金丹好爲駐蒼顏慿將鄕井攀轅意寄語秦淮水一灣

周西白自山左來京下榻三月復爲長山之行贈別二首

十年旅迹路漫漫拂靣黃埃暫觧鞍鱣舎遊時荏苒【尊人曩任錢塘學博】鴒原余痛淚闌干【令兄淇玊孝亷】居憐炊玊千錢貴榻傍條冰五月寒只有鵲華山色好西山看後更重看半生心爲望云牽策蹇京華事偶然蓮泛淸淮催暮雨花開粵嶠隔蠻煙【十年前晤君淸江幕中後爲閩廣之遊行色頗壯】從敎判牘如流水悔不拋書早力田卜築倘能諧夙願他年相訪歷山前【西白有卜居山左之興】

題龍梅圖

髙臥山中萬古春冰霜鱗甲雪精神應知處士孤山客本是南陽一輩人

欽定四庫全書

松泉集卷八【起乙卯至丁巳】

吏部尙書汪由惇撰

題徐澂齋前輩翦淞秋棹圖

酒熟螯肥十月春吳淞江水碧粼粼天教泛宅浮家去占取江湖署散人

積水連城東復東片帆斜掛鯉魚風菇蒲深處春流暖不比鯨波射日紅

萬株楊柳暎柴闗溪友漁翁曰往還曲罷何人解相和自將韶濩寫雲山

再題二首

蟹籪牛宮事事新多應甫裏是前身只餘一事休相效養得能言鴨賺人

半江秋水媚幽居魚鳥親人畵不如如此風光須領略莫拋心力著叢書

戲寄姚處齋同年

雪擁髙齋宦興防靑氊坐處不勝寒誰知蕓閣含毫客還羨荒廚苜蓿盤

桐城相國仿髙靑邱漁樵耕牧詩各二首敬次原韻

浩蕩層波裏沿洄近渚涯沙頭團小聚船尾載全家防曬晴楊暖罾開暮雨斜任他風浪濶安穏傍蘆花迹不涉通津悠然物外身詎工投餌術遙羨濯纓人花港徐牽网苔磯坐引綸換來村釀熟賞徧五湖春靑崖開雪逕紅樹簇霜林不走層岡險偏冝曲磵深斧聲驚臥虎歌響答鳴禽好防淩霄干休教灌莽侵雨來巖是屋露宿樹爲椽選勝隨髙下爭歸或後先披裘非有意看奕豈知仙頗笑朱翁子勞生半百年舊業東臯畔三時紀歳功分秧朝課雨倚耒逺呼風廣隰占多稼膏腴頌屢丰輸租須及早未患挈瓶空最愛春深良苖出土齊雉馴飛隔隴犢健過前谿長畝冝嘉種新畬受淺犁欣欣看婦孺攜榼傍遙堤頗適兒童性徜徉度陌阡杏花村店雨芳艸渡頭煙肥瘠原相忘池阿任自然不勞師卜式分產更輸邊敢負求芻意隨時視起居興來橫短笛情不羨髙車力豈能調象經聊學養魚問渠車下客叩角待何如知捨弟讀書僧捨追憶舊遊寄題四首

古樹平岡聳佛廬躬耕力作課僧雛煙中欹笠鋤靑隴溪外放牛眠緑蕪滿院香飄金粟粒當軒花艶玉盤盂吟風最愛墻邊竹爲問平安似舊無

小樓聴雨寄繩牀燈火靑熒歳月長【予自己丑以後讀書庵中凡四年】匝地陰濃禽上下一天霜老樹丹黃連筒曲注山泉細並架齊抽野蔓荒祗厭艸深萍宻處鼃聲閣閣閙斜陽爽气西來逺近峯攤書行藥曰從容霜郊晴好勤朝獲春水灘髙急夜舂寒巷月明聞犬吠泥塍雨過少人蹤只今趨直聴

宮漏猶認山樓夢裏鐘

官書疊疊冗難裁鄕思騰騰撥不開出水鮮鱗供斫膾脫蓬新栗佐銜杯溪橋煙澹春前柳籬落香餘雪後梅池艸竹林多寂寞幾時情話更相陪

家嶺僧房小憇用壁間韻

晨雅陣陣入寒空衣防霜華旭曰紅輸與山僧朝課罷圍鑪趺坐小窻中

題彭宮允使滇艸

綈幾牙籖耀日新禁闈才子奉

恩綸

聖朝吁俊從來重天末還煩第一人

波分洱海千層碧彩絢卿云五色紋誰識謝家詩格在芙蓉初日擅淸芬

金沙江上竹枝聲不盡斜陽弔古情詞客有靈應悵望鐵衣原不負科名【集中滇南秋興有弔楊升庵先生句】

棘院深沈逼斗奎驛程迢遞拂塵埃秋風凖備皇華句又見含元槖筆來【宮允以今科典試列名應保和殿禦試故及之】

大宗伯吳文簡公挽詩

碧落芒寒望斗星中朝耆碩仰芳型天章繪繡超三代學海淵源濬六經瀑水雪消千仞白蓮華霧鎖九峯靑遺榮典禮隆褒防

溫詔聮翩下

帝廷

淩雲知遇始諸生晚達終看晚節榮一代典謨歸大手廿年湖海慕髙名流連宿齒才逾健敭歷崇班品更淸豈獨遭逢誇厚福平生端諒有公評

牙弦千古重心期引分忘年未較遲委巷雪飛畱短屐晴軒花澹醉深巵秋風塞上挑燈夜曉曰

宮門聴履時歷歷遊從勞夢寐尙餘眞气溢須眉三逹尊兼五福全薤歌聲咽潞河船官寮集送

君恩重津吏趨承

詔旨宣荘號讀書銘舊業裏名通徳表新阡憑將知己無窮淚灑向靑門畵翣邊

次韻酬宋考功華金見懷之作

紅藥朱櫻取次殘心情閒澹稱閒官燕棲舊捨聊因疊蝶愛新花自作團坐穏尙思慿曲幾行遲未敢傍危闌多君聴漏遙相憶應笑條冰五月寒

煙郊道中大風

過午風威勁長空萬籟號平沙吹薄霧老樹捲驚濤天際鷹呼亟塵中馬足髙

翠華猶未駐扈從敢言勞

用前韻戲東田郎中退齊

雞唱匆匆曉夢殘風情誰得似郎官黛螺防筆山容澹紈扇題詩月樣團榻畔香濃調緑綺簾前花發繞朱欄塵中不信炎歊逼一枕淸涼玉臂寒

題晴嵐藕香書屋圖四首

千枝灼灼照銀塘老柳濃添屋角涼中有謝家詩格在墨花香和藕花香

仙露凝珠滴翠盤粉衣香葉映雕防此間消得鉤簾坐應笑昆明走馬看

云錦平鋪弄碧漪水香偏愛納涼時月華風露知多少長晝何妨下直遲

衝花小艇擊空明拂檻香風逺益淸昨夜新成采蓮曲隔花依約棹歌聲

題同年趙學齋疊韻白秋海棠詩後

剝繭抽蕉別出奇傳神繪影恰相冝何妨更奏陽闗疊譜作羣芳第一詩

學齋三疊前韻四首復題一絕

瀾翻花海又爭奇十二層樓位置冝睡起玉眞應一笑江梅空擅百篇詩【中峯大師有梅花百詠】

入闈紀事用少保西林相國闈中書懷韻

文治光華麗日輝

新恩申命啟春闈宮花艷壓承筐帛

寶翰香沾在笥衣材入郢斤多杞梓羮調元鼎異甘肥云芝威鳯逢時見始信千秋遇合稀

春和西林相國書懷之作

春風杏雨沐恩輝載筆重叨集禮闈敢道文章能作繪還憑經術贊

垂衣別裁浮艶期歸雅物色塵埃笑舉肥此日洪鈞歸鼎鼐琴材不嘆賞音稀

鳯翽梧岡覽徳輝萬方瑜瑾集春闈重垣地迥風傳柝五夜寒深雪防衣苦志自能開窔奧髙懷寧肯戀輕肥卽看鴻筆持風防誰道元音舉世稀

附原唱

鄂爾防

和風萬里扇春輝對防人多謁貢闈欲防瑚搜赤水肯拋玉尺換朱衣魚龍浪混珠防牝牡羣開馬辧肥記取蜀坡推具眼尙迷五色認依稀

同事諸先生一時和詩甚眾畢黃門趙宮贊多至五六疊戲繼其後奉呈二公

明珠滄海鬭淸輝雅唱爭先出鎖闈藻火新披千尺錦雲霞艶拂五銖衣同工莫漫論遲宿有態何須較瘠肥【坡詩短長肥瘠各有態玉環飛燕誰敢憎】好與南宮畱故事陽春不信和人稀

十二曰進呈題紙和畢黃門

奎光燭影爛交輝奏牘髙擎達

禁闈三試通宵催射防

九重淸夜正求衣波添瀛海經春防花發瓊林得雨肥簾下鵷班同拜手雞鳴紫陌聼依稀

春闈雨雪

上念士子衣履霑濡

特頒諭防各賜帑金疊韻恭紀

春雪凝膏動曉輝欣聞

天語逹重闈勤農望切期登麥愛士情殷重解衣有志敢先天下樂【以上述上諭中語】銜恩不爲一身肥朱提拜賜歡聲洽濊澤均霑自古稀

鄭方伯黃臬司張觀察招同彭宮允遊趵突泉

濟南名泉天下奇洑流突見城南陲白龍拔地幾千尺鬐爪劈破靑玻璃明沙石瀨平曠噴薄中心忽神旺地湧靑蓮玉作花井抽冰柱銀翻浪驚湍防防滙淸渠日影波紋上綺疏當軒坐擁三堆雪繞檻平傾百斛珠圖經自昔聞靈瀆勝槪今來眞在目寧誇鷺羽曲江濤不數晴虹匡阜瀑公餘軒蓋駐郊坰野色泉聲共一亭泳遊自適魚依藻呵殿不驚鳬唼萍淸秋歳稔塲將滌地主情殷尋古迹酌泉共諭飲冰心紀遊莫笑成詩癖

畱別山在諸當事

簾前喜見斗奎明撤棘眞從鏡裏行歳稔豈煩多頌禱政修端不露才名千城和气春常盎百道泉香水共淸持謝蓮湖好明月鵲華秋色照行旌

四譯館署齋宿不寐

典重祈年肅薦馨致齋連夜宿寒千門月午更頻轉萬柝風髙夢易醒往事忽來心耿耿淸時無髩星星防吟燈炧香消後賸欲題詩滿素屏

十一月十六日防

恩特授內閣學士兼禮部侍郎恭紀

木天淸祕接鑾坡旭日東華擁佩珂履迹近參元老後綸言日演

聖恩多星占紫極三階正气轉鴻鈞四序和回首隔年曽暫到艸麻中夜淚傾河

內閣衙門齋宿

綸扉窈窕獨齋居吏散堂空稱讀書防筆淸於歸直後垂簾寂似放參餘寒雅背日層城迥獨樹吟風靜院虛枯坐晚來消百慮逺聞宮漏報更初

恩賜福字恭紀

宸章百幅散雲煙禁直欣防異數偏寶墨香含仙露潤彩箋紅映日華鮮捧來玉案榮三鍚懸向芝楣耀九天聖澤無疆時斂福承恩恰喜值元年

歳暮

大祫陪

祀恭紀

玉琯陽回鳯紀周薦馨

淸廟肅

宸旒廣庭星火香煙合丹陛云麾曙色浮萬國歡心通孝享

累朝徳澤溯

詒謀

聖皇嗣服當元祀繩武於今頌作求

封印前一日洗

寶恭紀

赭簾髙掲傍南榮尙璽雙擎次第行壓紐螭蟠云欲動出奩虹起月爭明金盆水漾丹砂暖綈幾香浮寶篆淸歸踏霜華龍尾道禁鐘才聴第三聲

題張晴嵐編修用白描法畵海棠

羯鼔聲驚睡態濃東風裊裊影重重霏微香霧雲鬟濕除是瑤臺月下逢

粉紅香白一枝枝璧月當頭照影時消得滿浮金鑿落錦帷銀燭醉題詩

繡幙香濃艶綺霞天然風韻擅繁華江梅莫漫矜標格个是東風富貴花

龍眠神妙獨追尋筆底春含造化心說與筌熙原未識雙鉤家法本來禽【來禽帖以唐人雙鉤者爲最】

蔣錦峯冏卿齋中菊花經春鮮茂賦詩紀事奉和

浩蕩光風轉緑蘋髙齋黃菊尙鮮新東皇特與延齡訣破例畱教占好春

歷徧冰霜閱歳時開遲贏得謝還遲好教濃艶閒桃李識取西風澹逺姿

燈棚防室艶芬芳老圃秋容興轉長寄語綺筵姚魏種論交合遜丈人行【京師燈市己有牡丹】

崇蘭紫蕙分庭秀交映酡顏晚節香深下重簾好將防春來風曰較秋長

送顧侍讀予假還裏

未及懸車早乞身西淸晉秩

詔恩新

兩朝遭遇儒林重千古文章

帝鑑眞此去滄洲全晚節異時淸史羨完人祗余禁直聴鐘侶悵望雲帆潞水濱

市上見菊花

菊花開曰近重陽壓擔驚看滿把黃種處逺分籬落趣攜來新帶露痕香誰曽賞識風塵外便恐輕拋道路傍老圃秋容珍重在未應三徑遂全荒

牧牛詞

牛角彎彎尾禿速平坡艸軟春煙緑冬暖閒依枯樹眠晝長喘向淸溪浴隴頭一笛夕陽遲好語靑蓑背上兒長鞭短軛苦不辭爲念泥深雨滑時

得四弟揚州信

喜見平安字天邊望逺鴻一帆催客雨三曰渡江風世事艱難里人情閱歷中今宵池艸夢飛繞蜀岡東

恭和

禦制雨夜詠懷元韻

正是宵衣問夜時瑤階滴雨聲遅聴來細響催宮漏釀得輕寒徹

禦帷膏澤閭閻勤逺慮艱難稼穡最先知

宸章自冩憂勞意不借元臣論十思

送鴈

肅肅徵鴻著夜飛聮翩南下欲何依棲烏匝樹驚難定巢燕辭梁夢己非闗塞極知霜露冷江湖未必稲粱肥平沙落月堪惆悵好待春風作陣歸

夜坐

獨對寒釭擁敝罏香茗椀興陶陶滿庭霧气月初上隔巷柝聲風漸髙坐久深知無事樂倦來方覺有生勞恐妨胸次沖和气不遣班書送濁醪

虛牝黃金莫漫嗟空驚歳月似奔蛇平生得意無多子千古傳人定幾家詩到杜韓窮變態才髙燕許擅風華年來稍識靑燈味倦眼翻憐暮景斜

同直諸公相次屬和疊韻奉酬

淋漓濃墨防新滿目琳瑯散郁陶步引良遊爭入勝歌因善和轉成髙研磨久借同人益傳冩應憐侍史勞雅荷羣公親切意澆愁百斛醉醇醪

擊鉢聲中互賞嗟休論往事問弓蛇才髙防綴多新意律細縱橫總大家坐剪銀釭原寂寞集成金穀轉豪華香牋手把廻環讀禁漏頻催晝景斜

扈從謁

陵再疊前韻

五年四度拂徵【予自雍正十一年至今前後四扈從】又防羸驂擁復陶潞水雲帆連海闊薊門煙樹接天髙

孝思難繪朝陵頌文學寧辭侍從勞況値小春時好禦寒不借市村醪

扶擕童叟道傍嗟頻見霓旌載隼蛇供頓何曽煩裏老賜租前己徧山家【去春謁陵免所過郡邑租稅】川原車馬催行色村落雞豚驗物華落曰平沙圍萬幕炊煙縷縷出林斜

車行四疊前韻

不覺寒威襲敝行窩兀兀復陶陶稍從迂折長轅穏閱盡爭先駿足髙風日舊諳徵客況冰霜還念僕夫勞倦來最好懵騰睡那問前村貰濁醪

偶陟﨑嶇敢怨嗟層岡歷歷路盤蛇徐牽漫擬移花舫小憇何妨傍酒家自畏霜蹄有顚蹷敢從油碧競繁華依然趨直圖中景翹望行營日毎斜【予舊有乘車小照題曰雨中趨直圖】鄭明經坤裳家上捨文麓各和前韻揚詡過當再疊前韻

才大均應奪錦袍豪吟曽不借鎔陶平看壁壘曹劉短益信光芒李杜髙風雨爭飛文藻麗雲霞競織錦機勞挑燈把玩心俱醉勝酌中山玉色醪

編貝聮珠競賞嗟居然赤手捕長蛇撐腸經笥排千卷劌目詞鋒廢百家冀北空羣思伯樂斗南占气有張華長歌起步中庭月笑指螢牕素練斜

鵠立門前聚白黃金入冶土成陶春含畹蕙香初動雪壓溪梅韻更髙自古娉婷甘嫁晚幾畨延佇嘆媒勞好看花放長安日京尹親供內府醪

妝成顧影自矜嗟是盤龍髻綰蛇玉樹歌傳江令宅璿璣圖織竇防家輕袿巖畔淩波步廣防風前唾石華看煞翠盤巾拂舞影蛾池上月痕斜

邦均和蔣學士韻

繡甸周原敞東來又一程野煙千嶂合夜火萬星明隠隠聞行漏迢迢隔网城明朝山路峻飛夢逐雙旌

望盤山和張侍讀韻

名山一以望塵夢豁然醒逺樹秋容澹寒煙石骨靑何當防笻杖相與叩云扃勝約行須踐將身入畵屏

石門

形勝天然壯峯廻石作門紫垣森翊衛翠嶂列屏藩地以鐘靈王泉因得气溫

橋山遙在望鬱鬱曉云屯

馬蘭闗和張侍讀韻

萬山廻合勢崢嶸形勝天開福兆呈佳气蔥蔥浮寢殿霏煙漠漠防邊城陰崖積雪餘寒色幽壑鳴泉送逺聲翹首

兩朝弓劍地千秋詒祚頌升平

扈從還都得兩弟家書觸緒成詩卻寄四首

鄕書傳到小春前裘防新從扈

蹕旋豹尾蒼茫風日外雁聲嘹嚦暮云邊竹西歌吹增覊思【四弟近客維揚】硯北琴書少靜緣【三弟讀書種慧僧捨以酬應不得下帷爲苦】拂卻徵塵還細讀頓教愁緒一時牽

燻鑪鏤管趁銅龍涕泗中宵意萬重三世幸邀

如綍誥一壞未妥若堂封瀧岡有待先礱石白鶴行來合種松直恐

君親成兩負非闗歳稔羨爲農

直廬淸暇漏聲長仙侶時時說故鄕戲蝶拍來臨帖硯流鶯啼近讀書牀杏花小店酒初熟谷雨滿村茶正香直欲荷鋤隨老圃不知簪筆侍巖廊

瘦馬淩兢踏曉霜空驚韶景去堂堂時占旭日花磚影迥憶薫風殿閣涼詩爲苦吟偏覺鈍書因嬾寄卻成忙多慚似海

恩難報敢道山林引興長

顧侍讀小崖寄示舟行對菊有懷同直之作次答一首

翛然鶴骨聳吟肩江帆一片懸人淡黃花秋水岸詩成紅樹夕陽天輕鷗波靜眠安穏去雁云髙影接連歸到東籬家釀熟舊遊誰不羨登仙

題張侍讀桃花流水扁舟圖

昔年曽讀雙溪集南湖釣艇防風入後來偶讀他山詩龍眠淸夢記花時【文端公集中有桃花釣艇小照詩又查他山前輩有題今少保師桃花流水扁舟圖詩見本集】而今又向圖中見新水粼粼花片片期澹蕩本家風衫染波光枝拂面君才瓌逸气吐虹萬斛舟乘萬里風雲帆吹送弱水東阿毋窻前花正濃榑桑曰映胭脂紅廻頭卻笑天隨翁延緣不出菇蒲叢興來偶寄滄洲趨把卷花前著短篷春流滑笏不可唾漁子篙師紛捩舵武陵誰許問仙源爭羨船如天上坐緑楊芳杜碧溪頭夾岸花明錦浪浮畱得滿前春意在濟川端合任虛舟

至日於修潔弟行笥得從父愳思先生中州遺詩讀之然感賦二律

手捧遺編黯斷腸氋氃誰信鶴隨羊【集名羊鶴艸】風情衰柳禁秋雨气味寒花著曉霜貧到老來偏作客病於夢裏劇思鄕工愁愁語誰能讀讀去愁隨一綫長

隔墻燈火聴髙吟瘦竹緣階散夕陰【叔所居與予僅隔一墻庭前方竹數竿予嘗侍叔劇談其下】老手織來機是錦余丹防處字成金家雞敢厭安西筆雛鳯重傷子敬琴【鈴法弟今又沒於嶺外】忝竊浮名更何當年激賞愧知音

冬至八韻

緹室葭飛鐘律應南郊

親享

防丘圜仙韶縹緲旌麾外香霧氤氳咫尺間蒼璧朝陳通禦气大裘宵擁識

龍顏云祥迥映柴煙紫日彩先迎燎火殷

五帝聖靈同肹蠁三霄星斗近躋攀趨蹌紺幄瞻天切搖曵鸞旗

駕還一綫迎長來禁掖

九重鍚福徧區寰年年此日叨隨侍壓防霜華豹尾班

松泉集卷八

欽定四庫全書

松泉集卷九【起戊午至庚申】

吏部尙書汪由惇撰

和西林相國晚晴喜賦元韻

凍雨連朝急村郊擁濕云披開霽景流綺散霞文宻樹餘殘滴斷山明逺曛艸池喧蚓曲蘋渚聚鷗羣當暑人情暢新晴物意欣回思方久旱殷念各如薰膏澤宸衷慰時晹眾望勤今來荷蓑笠快得事鋤耘溽潤應相忘歊蒸豈足云有秋看轉瞬樂嵗驗前聞祝國懷田父調元翌

聖君寧惟北牕下欹枕謝炎氛

題趙封翁長夏課孫圖十六韻

南極躔中聚徳星蘭芽簇簇秀盈庭眼前樂境同三世膝下淸芬守一經祕局才華承指授重闈家法奉儀型時當夏永庚初伏日與年長午乍停竹粉翠交丹桂路荷衣香泛白鷗汀舊鈔撿付従頭讀彛訓爭前屬耳聼眸烱尙看廻電紫步髙遙指入云靑誦來響雜蟬鳴樹背去聲翻水防瓶犀角崢嶸人了了鸞鳴宛轉韻泠泠六時課鎭嚴寅戌四庫籖曽探丙丁疑字自來能辧霓余功端不借搜螢含飴嵗有孫曽慶防頷羣知壽考寧松幹老猶吟曉籟豫章生便拂霄防胎禽健有千年翮雛鳳文裁五色翎妙染生綃傳阿堵早従文褓識寧馨通家拜紀心常切載酒何時欵晝扃

蔣恆軒閣學生日

花滿蓬壺舊

賜莊黑頭公望比髙陽鳴騶午散圖書靜啟事晨趨殿閣涼果筵開冰椀潤芰荷風引碧筩香風光今嵗看全別桃李新陰擁畵堂

題釀花居士竹燕卷子

脫粉新篁斜欲倚仙骨翠鸞尾受風雙燕更翩翾蹴花掠地飛才起臨池潑沈自生研物態妙與神俱全並時己詫無雙格況復流傳五百年

題姚秋水泛海圖

一琴一鶴慣相將鳬影聨翩歷海疆記得島夷羅拜處壓船奇石郁林裝

眞従絕險得奇觀浩蕩乾坤放眼寛積水極天天是水金烏騰擲似銀丸

挿翅飛颿百丈髙憑虛蹴踏气尢豪祗今花底調琴曲尙挾天風駕海濤

鯤身鹿耳指前逰萬里滄溟尺素秋應笑詞垣人漫詡輭紅卻道是瀛洲

捨弟書盛道和仲經耘頴思翼虞諸弟侄績學工文爲後來之秀深慰逺懷漫成寄朂兼呈殿臣叔

山牕最與讀書宜回首空勞廿載思節序推遷啼鳥換春光荏苒落花知新詩漫與聊堪賞舊帙重溫每恨遲此日分陰抵和璧王郎那得下帷時

陳趙諸賢道不孤【謂定宇東山諸先正】紫陽山色莽榛蕪瓣香自紉鄕先軰宗印眞傳宋大儒妙契鳶魚常浩浩放懷風月亦區區石橋選古多遺迹英異何人肯問途

賈董文章足大觀全憑經術助波瀾江河萬古流澎湃泰華中天气郁盤華國自來闗運防成家先爲洗酸寒金鍼繡綫應非二試把鴛鴦仔細看

池邊鼃蚓閙虛牕市上箏琶自作腔防叟訟言排北地涪翁傳派盛西江山龍未可輕絺繪云鳥何人建節幢安得伶倫諧律呂黃鐘無射寸莛撞

丹梯百尺杳難攀更覓人間換骨丹莫以天人驚李杜敢將能事傲蘇韓名山妄信千秋業仙境終輸一字難憂

國輙思儲祀梓謝庭珍重防芝蘭

淸華遭際艶鑾坡直有才名占大科【謂筠川四兄】父老百年差慰藉後生來日忍蹉蛇望洋莫更疑觀海鑿井無須嘆俟河嘉頌雍容多盛事宣風可解奏中和

淋漓大筆數韓碑萬丈光芒百代垂授簡直同今日事賡歌誰繼古人爲平生漫詫屠龍技頃刻難工吐鳳詞曽記公非笑歐九斯言端足繋人思【前軰晉江陳對初先生應奉文字最工嘗爲予言防讀平淮西碑如蓬萊三山不可躋陟卽師長亦謂非小子所當措意不意今日乃爲職業攸司每一命題輙回憶書堂雒誦時情事此語當布告來者勿過自推讓異日空拳猝辦闗國體不小予謬以譾劣繼先生後操觚之次追憶緒言益增顏汗此首専記其語】

一經家世續書香七葉淸芬馬糞王皓首幾人余碩果靑氊好在比靈光轉喉一任矜余弄得手多應忘拍張煩舉遺聞開後學砥平繩直有康莊

潛節母詩十二韻【江西奉新人夫垂死婦嚙指誓爲飬父撫孤舅沒鬻所居室以斂嫠母依以飬死奉柩還葬】

名義千秋重綱常片語扶不緣心慷慨誰忍血糢糊畢世痕難滅當年淚並枯憗遺餘一老屬是藐諸孤菽水供餐謹機絲課學劬貧無庇風雨計審謝屠沽【或勸其子就賈母不従】嫠母生依飬同藏卒與俱【其母死或以道逺謂宜葬之近地母卒返葬之鄒氏之兆】誠通神所勞道合聖之徒汗簡中壘筆丹靑列女圖

絲綸彰宅裏綽楔耀當塗令子文尢著芳徽世作模質言存梗槪指事愧疎蕪

寄吳門沈潁谷

胥江江水秋始波連蜷叢桂山之阿中有碩人樂槃薖靑軒圖史左右羅庭花砌艸紛婀娜蘭芽婉孌生稍晚家禽對客工吟哦名塲激昻四十載義門髙第今無多詔書屢下网麟鳳掉頭不應宏詞科廻思壯盛足遊歷名卿折節資切劘西浮淛水徧甌越東尋海岱南湘鄧林之材荊岫璞搜奇拔最咨倕和同時友朋盡才俊衮衮臺省登鑾坡虞山陶四【謂穉衷侍禦】契尢篤班心突兀振媕婀杯空唇燥困珠桂日騎瘦馬霜凝鞾豈如先生興瀟灑細傾家釀朱顏酡靈巖香雪虎阜月棕鞋籃轝披煙蘿纎埃不到讀書榻瑯瑯金石歌商那丹黃鉛槧不去手防勘緗素無乖訛盎然太和在一室瑯玕芝艸交枝柯玊腴新剝老菱熟緑包香愛圓橙搓秋容際此好風日勸君滿酌金叵羅穿雲曲奏南飛鶴何似華筵檀板歌

恭和

禦制甘霖普降特召大學士曁內廷翰林至圓明園泛

舟元韻

甘霖優渥徧西疇感召休和仰

聖猷曲澗新添波連塍喜見黍油油撫時最愛時方永望嵗先占嵗有秋

特詔頒來石渠閣

殊恩許泛木蘭舟芳池細浪含風逺瑤島深林積翠浮萬頃波澄涵

帝澤一帆風正愜

宸遊芰荷香裏移丹鷁楊柳陰中起白鷗倒影樓臺淩碧漢親人魚鳥宛中流煙嵐地迥排千嶂圖畵天開儼十洲到眼風光原浩蕩移情水木足淸幽欣看灑翰天章麗更識勤農

睿慮周何幸賡颺叨異數濟川良遇愧難酬

題鄒愼齋前軰擕稚踏靑圖

拂靣吹來楊柳風一枝淸露引新桐皇州三月春如海都入先生杖履中

緑茵如繡正芳時不借賔朋載酒隨擕得鳳雛遙指防啼鶯多在最髙枝

舉第三雛凝之以詩逺寄次韻答之

漫勞湯餅勸深巵緩帶多情又一時摩頂敢誇天上石流年行及手中蓍外家笑說潛夫論元日憑題驥予詩愚魯不妨頻致祝了將公事正須癡

齋夜奉柬芝庭晴嵐虛亭三先生

齋宿玊堂陰燈花照獨吟鳥歸庭寂寂鐘逺夜沈沈靜覺情懷減愁添嵗序侵金門多舊侶應識此時心

過介景庵寓園和晴嵐侍講韻

颯颯金颸拂防輕欵扉啜茗暢餘情小池過雨曽吹浪野卉隨時也弄晴逺翠雲開諸嶺色髙歌晚送隔墻聲知君下直蕭閒甚踠地簾垂枕簟淸

蔣恆軒學士齋雅集和韻

蓬壺佳勝晝延賔【賜額曰秀冩蓬壺】陶冩風光及令辰天宇乍髙秋意淡晴軒半敞酒懷親荳花蔓引離離實松乾苔皴細細鱗薄醉歸來聨騎穩垂鞭不動禦街塵

直廬淸簡同人詩酒之集或間月偶一爲之今年三主恆軒學士寓齋漫用前韻紀事兼懷汝白使閩

窈窕淸軒慣速賔年來三度醉良辰緗梅照座當春早紅藥翻階入夏新細數流光紛轉轂坐看逺水淡成鱗尊前撿防都如舊祗憶仙霞驛路塵

題王石谷惲南田合作畵捲

張君示我行看子乃是石谷南田之合璧本朝畵品二子尊【蘇子瞻詩吾觀畵品中莫如二子尊】髙名欲奪倪黃席耕煙冩此當深冬霜篷浪颭天隨宅逺村枯樹淡欲無一角太湖欹片蓆甌香冩時秋興長皓月當頭紀良夕談深合契喜作顚筆才落紙神俱適煙烘嵐影滴空翠水繪天容蕩虛碧推牕四顧天茫茫月墮前林風摵摵由來此事仙凡隔莫向町畦問阡陌巧由天得始通神敗簏鑽研竟何益【南田跋語意蓋如此】因思二子擅時名能事何緣辭促廹錦囊犀軸列華堂不遇知音等虛擲蘊眞主人有眞賞寶此矮箋才徑尺燕坐焚香靜對時胸次煙雲傾液佳人絕代羨尹邢才子同時擬元白妙従無意得流傳簡逺蕭疎見風格豈知品目煩後人直爲前賢傳正脈我詩漫與何足多寒具防污翻可惜敢道玊堂故事繼他年坡老詩題郭熙迹

題塞紫峯司業放云圖

憑賡糺縵協元音教放濃云出逺岑三素望來春藹藹五樓深處曉沈沈垂天自應爲霖用觸石何容出岫心知否橋門桃李樹防花先爲布層陰

郊園夜坐

瑟瑟金風入桂堂虛齋夜色轉蒼涼蛩依曲砌矜髙調螢逗疎簾耀短芒寒影半橫欹戶竹秋聲先到隔溪楊幽懷索付中宵夢嬾撥鑪灰炷佛香

題呂紀畵錦雞

飲啄山林意自寛露將文采逐鵷鸞無端錯認雕陵鵲林外閒拋金彈丸

至後一日作

弱綫才添掩繡幃南榮愛日影依依梅花待放寒偏勁萱艸將舒雪尙飛泉煮余冰茶緩香添宿火篆煙微從今數【上聲】日天心復好防初陽長飬機

正月二日

賜宴乾淸宮恭和

禦制元韻

云漢欣瞻七曜聨

仙毫更灑墨華鮮賡颺盛事傳虞陛糺縵

宸章葉舜弦春轉銅龍開淑景雪融鳷鵲啟芳筵鵷行拜手陽和洽湛露

恩深照簡編

十二日齋次獨坐瀛洲亭二首

洞天小別一年餘齋宿重來感索居逺有車聲喧巷陌閒惟鵲影下堦除寒輕不覺臨風久地敞偏宜得樹疎晏坐蕭然誰是伴斜陽掩暎讀殘書

騶唱無聲戶不扃髙槐夭矯覆寒防瀛洲名勝従傳說冰署風光已慣經殘雪滿池依舊白短莎侵徑幾回靑可應曝背茅檐日飛夢還教到此亭

偶赴同鄕小集席間酒噐甚精故相國宛平公家物也感而有作

精鏐名制費雕鐫來自城南尺五天華屋難追金穀集【怡園廢毀已數年矣】錦巵重上玊山筵何人引滿徴歌今日閒評對酒邊惆悵防昌全盛日曽將花木記平泉

題易榮懷繋馬圖

煜煜房星精雄姿字天育詄蕩天門開刷影飛電逐翻將駕鼓車俛首驂輿服奚官偶放閒蕭散新出浴艸長緑莎汀泉甘碧溪曲廻頭憐駑駘轅下徒局促振鬛一長鳴气逸千里足不遇九方臯且盡一石粟笑謝曹將軍善畫勿多肉

放鷹篇【聼朱學士談行圍放鷹事走筆記之】

角鷹脫韝舒羽翰力破靑防云影亂玊花俊絕海東靑一防孤飛防天半塞垣八月天雨霜獸肥艸淺開圍塲萬山深處行旌駐命中爭先意气揚金眸閃閃防摘當風正試摩空翮翩然一擊千丈彊毛血平蕪恣狼藉羽林壯士臂鷹者極目逺隨鷹上下知有飛鷹不知馬越塹登山似平野懸崖縱鞚不可收馬蹄蹴石卻打頭錦翼搖空呼卽至判將絕藝奉

宸遊鷹師習久通鷹性熊膽牛黃工卻病長條直灑五更粉壁如銀光掩暎雄談神旺聼悚然挑燈爲寫放鷹篇白頭學士淸齋夜細數

仁皇侍從年

看花二絕句

山桃樹底蹔徘徊已有飛花防碧苔寄語看花須及早好花莫待十分開

沿溪花栁似相招小立風前嬾過橋也識前溪花似錦且畱餘興待來朝

題丁亦式明府梅邊讀易圖卽次自題元韻

虞仲祠前自在身翛然海鶴出風塵靑山是處堪娯老白社何曽解負人靜裏試參元有易閒中托興別成春一枝莫笑梅花瘦飽看浮華幾度新

題玊蘭畵捲

香泛崇蘭曉霽時輕冰爲骨玊爲肌分明姑射峯頭見十二樓前第一枝

暮春遊佟氏園亭二十韻

春風引遊興倦翮思一逞韋曲問名園熟客謝訶警徑轉紆層岡磵仄限諸嶺長松振鱗鬛落落散淸影蕭森木千章彌渺潭百頃汀蒲始抽芽斷岸橫舴艋水鳥出復沒相對意俱永坡陀頗軒豁臺榭尙修整怪石翳藤蘿碧流涵藻荇名花一兩枝態若酲未醒何期空谷中覩此明妝靚逢迎無主人坐止便淸省一往窮幽深妙處隨所領笑言脫拘撿塵慮一以屏不假擕壺觴並卻餽漿茗直余幸多暇探勝樂深靜西山逺難到疲馬不能騁喜玆旁近地意行得佳境翳然林水間眞賞富煙景何當選良夜乘月泛孤艇

爲錢恭李孝亷題泊庵桃花園圖【泊庵爲明季名諸生熊開元令吳江時就問時事朱相國國楨謝政歸引爲忘年交】

聞有桃花萬樹紅雲亭遺迹委蒿蓬小車皂蓋經行處耆舊猶傳國士風

江山故宅迹俱陳片片花飛出逺津但使泉明能作記不須惆悵覓漁人

野蓮和虛亭侍講

逺渚新荷過雨肥參差交暎野人扉露珠何意翻傾蓋云錦無心自織衣脈脈難酬交甫佩亭亭應笑漢陰機一天風月還堪賞莫嘆紅妝采折稀

題張少宗伯觀獲讀書圖

秔稻年年觀獲樂子孫世世讀書聲故太傅文端公致政居龍眠山荘時句也康熙乙酉公迎

鑾江上語次奏及

聖祖仁皇帝遂書此二語爲屏聨以

賜文端奉之雙溪艸堂少宗伯藥齋先生紹衣先緒取其意冩爲小照虛亭臨水隔岸平疇亞旅腰鎌黃雲彌望其坐後牕頫首展書吚唔有聲者公子曙彤編修也

聖朝名相韋平接寰海雍熙元气浹農安耕鑿士詩書坐奏唐虞開奕葉惟將淸白貽子孫牕下書聲隴頭饁奎章爲冩生平句恰是升平眞相業欲識當年魚水情吉雲長防屏間帖只今冠蓋龍眠路行人指防傳經處緑蓑春雨服先疇黃卷宵燈守儒素侍郎唱第五云髙十載東吳吁俊髦畵圖冩出家風舊鄕思應知夢想勞容臺領防文章伯禮樂雍容稽典冊香浮綈幾侍經筵耜載朱弦勤

帝借端知風厲自

上始擊壤辟門基自此霖雨何人祝望深茅檐父老寒牕士

題淩觀察課耕禱雨二圖

東阡西陌畝縱橫布谷聲中長吏行誰識霜威亷使重荷鋤童叟笑相迎

珠簾秀句銀鉤筆勝事流傳傑閣中硯沼還飛作霖雨不須作記擬坡公【君善書嘗書王子安序刻新修滕王閣壁間】

恭和

禦制詠瓶中新荷元韻

琢得輕冰質不粗新蓮挿處見根株翠莖曉濯波深淺紅影朝欹露有無佳種何須分太華仙姿端合住方壺水晶簾敞薰風度

幾暇堪供翰墨娯

直廬敬疊前韻得二首

太液舟輕撥浪粗緗荷采兩三株膽瓶紅暎時搖動棐幾香浮乍有無粉綻新衣低錦幄箭移淸漏應銅壺分明天水澄鮮色卻暑偏宜靜晝娯

種出

天家格不粗玻璃分供最先株幾枝掩暎還髙下積水空明似有無幸拔泥塗依玊宇尙餘風露濯冰壺野塘萍渚知多少願近

淸光奉賞娯

恩賜新茗恭紀和秦樹峯編修韻

拜捧銀罌下

九天露芽來自月巖邊淸香不散千花味嫰緑猶封半嶺煙【茶名巖頂花香】采貢有方傳舊錄紀

恩得句讓羣仙好聼活火松風鼎時雨新添萬斛泉

直廬卽事和虛亭二首

紫界墻東敞直廬十洲風景未全虛百花深處遙聼漏萬栁陰中好讀書冒暑卻愁龍尾道飛塵那到上淸居鵷鸞總是忘機侶燕笑何妨禮法疎

安身到處是吾廬荏苒惟慙嵗月虛防筆互評題罷句研硃自課讀殘書談深不覺移長晝歸早翻教賦索居何分能消淸靜福先秋兩髩日蕭疎

伏防

頒示新霽侍奉

皇太后園中遊賞

禦制五言律詩一章

命大學士南書房諸翰林次和書成屏幅進呈

皇太后慈覽卽事恭紀十六韻

喜雨慰勤民乘時樂奉

親金輿臨水殿彩鷁度云津煙栁濃張幄晴波細織鱗秀滋蘭蕙長香浥芰荷新員嶠山如畵蓬萊闕是銀和風渾卻暑愛日別成春景爲承

歡勝詩因獻壽陳天家多樂事

睿藻紀佳辰泉湧墨浮彩景垂筆有神始知風雅道直本性情眞燕喜娯

文母賡歌許近臣龍章摛黼黻鳳呂葉伶倫【諸臣恭和適得十有二章】縑潤排芝檢屏開接錦茵豫遊

恩備浹色飬禮俱申孝徳髙三古文思仰

一人永言風動意長使萬方淳

雨後望西山和虛亭

廿年曽未到西山過雨空看列翠環乘興何當明月夜題詩先寄白雲灣【去夏虛亭嘗乘月夜遊西山逹旦復防馬入直同人服其豪邁又嘗偕同直數君遊靑巖上人精舍賦詩卻寄予未赴亦屬和跋於捲尾故云】懸崖飛瀑新泉長深樹停雲去鳥閒好待霜晴秋老日芒鞋竹杖一躋攀

夜雨限韻和景庵侍講

風入疎簾撼壁燈愁霖著夜勢相仍匡牀冷怯桃笙簟薄香消柿蔕綾千里夢回江漢客【時家三弟客楚中】五更鐘起寺樓僧芭蕉牕外渾無賴飽睡空思往日能

螢

空庭飛熠燿自照亦微茫傍艸風無力穿花露有光飄零従客幹死惜書囊好避白團扇休教近桂堂

蟬

髙飲疎桐露深藏濃栁煙一聲朝雨後萬樹夕陽邊蛙蚓寧同調金貂也宿緣淸風生兩翼蛻去可能仙

蟋蟀

何苦緣苔砌淒淒不自休雨聲兼徹夜涼意忽先秋斷續空閨夢深沈旅館愁兒曹那解此樂鬭漫相求

絡緯

本自樂田野偏來近畵檐每聞聲續續爲憶手摻摻逐響難成緒流空若解拈秋燈伴機杼愁絕晚涼添

題月中梅花畵扇

明月如積水炯炯鮫人宮娉婷萬玊妃米珠步相従雪魄耐淸寒煙鬟浩朦朧廻影落墨池不見羅韈蹤神人藐姑射縹緲倘一逢

題於雲谷郎中茂樹淸泉圖

蒼顏誰認十年前畵省蘭香夢幻緣賸有淸門名徳在防來嘉樹酌亷泉【於爲故兩江制府淸端公季子】

邱壑眞歸謝防輿日長山靜畵難如茂林左右淸流激臨得山陰內史書【於喜臨池有書名】

和晴嵐六月廿七夜納涼

滿庭花霧漸防蒙銀漢橫火尙中燭影不驚梁上燕秋聲無那砌間虫碧防紈扇沈沈夜茗椀珠蘭細細風別有山牕淸淨界安心一枕萬緣空

池鳬

愛爾毛衣潔従教泛曲塘浴時穿藻宻遊處引波長得食羣寧亂安眠機盡忘最憐天外雁辛苦到江鄕

園鶴

頓趾當苔徑梳翎俯碧塘花間淸露重松下緑陰長林壑情難掩雲霄意可忘終輸鷗鳥逸穩占白蘋鄕野蓮拙詠承桐城西林兩相國和韻見示疊韻奉呈

仙以名不處肥應無幽夢到金扉相招肯入廬山社學制還成椘澤衣曲院涼鋪千尺錦星津云杳七襄機忽逢塵外畱淸賞霽月光風雅尙稀

庭前艸花盛放戲成小詩十二首

一春不費買花錢種子成花各吐妍也與買花同爛熳何如培植得天緣

裁筠防葦界中庭弱蔓垂花似綴鈴云破忽來巖畔月一痕先上緑蘿屏

嫣紅粉白爛成行左右紛披曵繡裳有色可娯無可妬勝他七十二鴛鴦

琢玊爲花葉剪羅檀檐卜不爭多納涼時殘妝褪縱有馨香柰晚何

墻角戎葵苦背陰花攢直榦鶴頭深呼童移傍南榮種看爾長舒捧日心

嫩黃深紫一叢生不解誰題茉莉名花葉色香無一似流傳大抵屬虛聲

花史何曽是定評桃粗杏俗漫相輕無端荒徼閒花艸譜入羣芳便得名

枝榦何論徑與圍叢叢階下弄芳菲笑他楊栁參天立只觧吹花作雪飛

開落何爭早與遲炎涼隨各逢時三春萬紫千紅色說與秋花那得知

驚風落蕊露粘須酷日烘枝雨後蘇畢竟著根原淺薄離披端倩藥欄扶

覆徑沿墻一道斜茸茸如織翠交加莫輕野艸無顏色雨露濃時也作花

過雨荄新徧小山經旬蕊綻亂紅殷澗松孤聳昻藏骨俯視應憐滿日斑

題金慕齋殿撰小淸涼山居圖

直廬消夏說家鄕畵裏看山引興長天上故應無暑熱人間隨處也淸涼憑題白鶴新詩句漫擬盧鴻舊艸堂最是髯翁工防綴三間老屋樹千章【張南華太史作圖】

幽居何用谷名盤水郭山村到處安涼意亭邊荷窈窕淸陰池上竹檀欒風流來往他年約嵗序畱題後日看也與前賢同一嘅畵時容易到時難【太傅張文端公句】

題松癡老人傳

老人家住黃山陽神灑落須眉蒼遺安逺企鹿門徳髙隱乃似龍邱萇黃山矗天幾千尺奇松夭嬌附奇石老人本是羲皇人獨好奇松性成癖靑天爲幕松爲席坐臥行遊朝復夕月明髙和靑猿吟雪埋逺逐蒼麚迹懸崖絕澗行無路履葛攀蘿時徑度欲覓先生杖履蹤只在奇松最深處獨往甘偕木石居眞仙不療煙霞痼一聲長篴裂層雲軒帝容成儻相遇世人但詫老人奇嵗寒心事誰能知紛紛作繭苦自縛老人不癡人自癡

題錢約齋年伯山房愛日圖二首

雨過山更淸云生山不礙竟日對靑山相看兩相愛簾垂煙篆淸徑曲芝艸茁笑語問字人一日是兩日

題畵蘭

蘭生空谷無人見瘦石蒼苔飽霜霰自是天然王者香幽姿不逐東風變伊誰采之貢玊堂朱簾瓊砌揚淸光檀心曉浥金莖露翠帶晴霏禦案香畵師曽到陰崖背雨風欹得眞態豪端那復染纎塵紙上長教流沆瀣春來百卉矜顏色多少芳蘭混荊棘冩出騷人紉佩心畵師深意誰能識

題曹以南登岱圖

扶輿峙五嶽泰岱爲之宗負海靑齊突兀摩蒼穹曹生振奇士矯首日觀東仰捫牛斗垣俯瞰蓬萊宮云亭蹙眾皺蒼煙浩溟蒙瀛濤貯杯杓扶桑郁如蓬夜半天雞鳴一丸浴波紅抉眥得壯觀快意舒心胸廻思下界望攀蘿杳難従豈知跬步間已陟萬仞峯羗無濟勝具誰躡飛仙蹤馬上看西山黛色潑眼濃冉冉送白日昏昏聼煙鐘因君欲自振一探靑芙蓉

凝之詩來時值其四十度卽次來韻爲壽

登髙無分共銜巵書到剛逢覽揆時老我興賖三徑菊祝君嵗比百莖蓍雁行風難成字婆律香焄合寄詩好語問安三稚子家翁他日盡聾癡

聖駕南苑大閱恭紀八首

干羽堯天洽車書禹迹同順時稽令典撰日整元戎七徳揚

神武三驅振古風不須刋石鼓

盛烈邁車攻

淸蹕向長楊鳴鑣出建章九旗懸日月萬騎蹴冰霜帳殿毺暖旌門組練光驍騰健貔虎肅肅羽林郎地是周靈囿城連漢上林華防馳

日馭紺宇佇

天臨沙路飛塵淨松臯積翠深

離宮時暫駐端不爲従禽

甲帳拱中樞辰旗辧正隅花金騕褭析羽繡蝥弧令舉吟龍角營開合虎符气酣金鼓外雷動萬人呼日角瞻

天表

親巡驃騎營秉麾森豹尾按轡儼龍行韎韐威容壯戈鋋節制明六軍同抃躍挾纊此時情

周官司馬法風後握奇經疊進嫻師律環生按陣形千行飛電紫萬道漲煙靑卻望髙臺上森嚴衛百靈六鈞神力勁一發耀

天威旋斾仍餘勇呼鷹更合圍彩翎迎日麗錦翼傍雲飛

恩賚叨蕃錫歡同奏凱歸

詰戎非耀武偃革誕敷文喜气融城雪和風捲陣云陽回軒律正歌阜舜弦薫謨烈承

三後垂衣仰

聖君

齋宿院署懷鄒愼齋學士前軰

淸齋幾度宿寒防每坐春風憶典型茶味熟時談正健燭花彈處眼猶靑重來曲徑惟殘雪獨對虛牕欲漏星爲想城南擁罏夜諸孫圍膝聼傳經

禦制南苑大閱七律一首元靈宮五言排律十六韻冬

至有事

南郊古詩八章章八句

宣示內直諸臣恭紀

經國宏猷祀與戎傳將

仙藻仰

宸衷車徒甫艸聲靈壯圭璧

圜壇肹蠁通治法唐虞時正泰辭髙雅頌體兼工西淸幸睹

卿云制宣室長楊陋漢風

松泉集卷九

欽定四庫全書

松泉集卷十【辛酉】

吏部尙書汪由惇撰

早春移寓郊園和金慕齋殿撰韻

曲逕斜通宛轉橋冬去後到春宵新鶯欲囀聲猶澀老馬重來气不驕池靣澌兼菖葉亂枝頭雪認柳花飄迎人最愛西山好一抹蒼煙入望遙

曉出西直門道中詠雪

巷柝聲沈動曉烏春城云濕望糢糊玉沙輦路翻幢蓋金粉園亭入畵圖輕壓斷冰波欲動半消幽岸艸才蘓占年祗羨田家樂早辦耕犁手自扶

雙塔峯

塞山本多奇縱覽目不給平岡矗雙峯聳削勢岌岌巍然窣堵波欲上絕梯級下趾無豊殺頂半覆臺笠一如植桓圭巃嵸秀堪裛其一形稍躬並峙旁若揖對看始岐分側睨轉若翕將無鬼斧劈否或神功輯累石土花繡積鐡苔痕澀偶俱𨿽得朋峻拔自孤立惜棄龍荒隅題詠古未及幸遘瑤池防道左迎繡鈒

堂編修見過同登聼濤亭偶作

度水鐘聲過柳灣蒼然暮色逺銜山此情畱取他年憶啜茗孤亭相對閒

正月廿六日同人集小淸涼山房予以事暫歸未之知也逾日見梁薌林少司農訪諸公不值用莊禺麓殿撰韻柬慕齋之作亦和一首以訂後期

曲捲疎槐款戶頻卻輸連轡踏芳春花前誰送深深盞馬首從嗤衮衮塵那得閒懷容放達漫拈佳句鬭淸新永和故事如能續醉墨還當證昔因

和梁薌林司農韻

比捨追隨步屧頻公餘談笑藹生春眼前案牘披流水幾上煙雲掃積塵花柳西湖鄕夢逺輪蹄別墅客懷新笑儂虛室成枯坐也似同龕結淨因

暫別寓園仍用前韻

襆被巾車去住頻芳時又負

賜園春重來好處知餘幾一瞥韶光隔塵飛絮定粘蛛网宻落花難認燕泥新衰年頗悟浮生理事往多畱未了因

恭和

禦制正月廿九日以社祭齋戒入城見道旁春耕者喜

而有作元韻

瞻蒲望杏每先時

帝力人間總未知一望春疇

宸意愜老農驅犢更呼兒

萬井同開澤澤畊土膏動麥抽萌不湏更繪豳風句翠輦親從隴畔行

題春帆歸省圖送姚三崧編修

瀛館文章伯公門宅相賢暫辭蓬島路早放潞河船社燕依檣近江魚入饌鮮循陔多勝事蘭蕚破春煙南書房敬觀

禦筆仿黃庭堅書

聖制喜雨賦巨軸恭紀

宸章寵示到西淸滿幅琳瑯照眼明糺縵星雲光日麗嶙峋嵩華勢天成筆含渥澤滋羣彚墨灑甘霖徧八紘神品已超羲獻上宋臣何幸沐余榮

題乳虎圖

落日腥風掃平莾深山無人虎相乳笑渠墮地气食牛帖尾婉孌翻媚嫵金睛睒睒牙爪成負嵎一吼百獸驚爾時何減舐犢愛可識人間父子情

晚春卽事

廿四番風送好春賞心多負物華心山桃林杏匆匆過剰與丁香作主人

搖漾春波沒釣磯一新淥淨苔衣請君亟賞空明境莫待楊花撲靣飛

聴濤亭

野色山光聚一亭松杉面靣翠爲屏驚濤天半晴飛雨漏日檐陰晝見星棲鶻無心移別岫乳鳬隨意宿前汀循欄更覓題詩石好借莓苔防碧扃

車碌碌

車碌碌聲如奔泉無斷續鳴雞催曉星在天兔走烏飛苦相逐一條官路直於黃塵浩浩霹靂鞭來乘驚潮去激箭人心苦樂千萬變風吹柳緑霜凋艸流水聲中雙髩老

應

制題畵冊分得槖馳

成隊轉軍儲逺放覘泉脈少見詫雙峯堪笑江鄕客糢糊背錦紫茸殷千里明蹄日往還大漠塵淸氊帳靜夕陽眠處影如山【夕陽馳影兀如山元張翥句】

防和

禦制效李長吉體瀛臺木變石歌元韻

虯枝突兀蒼云盤何時蛻作金骨仙歷萬萬古靑嶄顏巨靈移置三山連膚寸直欲噓嵐煙洪鈞一气品物甄或凝或植涯與巓分形受性殊蒿蘭誰知巧幻如耆男輪囷異乾撐乾坤槎枒糾錯超常倫吟風澑雨日月昏靈椿𨿽壽猶諸孫猿猱攀擲鼪鼯奔野火摧剝千年根僵痩不受斤斧痕霜皮皴紐屈復捲吐芝蒸菌五色鮮角節未長潛蛟眠苔衣繡澀紫紺錢薜荔纒絡翠羽翩珊瑚百尺出九淵寧甘樗散終天年舊胎自稟造化權東陽金華古洞天山樵木客時遇焉【笠澤叢書東陽多名山永康金華中饒古松往往化爲石】告瑞不薦登封壇精英間气久乃全太湖靈璧孰可肩上林地辟鉤盾田滄池沆漭涵星源防奇防谷瑰質存珪璋特逹無依援珍臺窱洞壑穿左右羣玉溫潤堅金庭石室且弗論何況遊戲羣羊鞭平泉甲乙尢拘牽豈若瑤島鉅麗觀壯比磐石植比桓聞昔艮嶽怪實繁題名作記磨松丸秦人東驅海波寒義取鑑古然乎然木石幸托

虞帝傳

七月二十六日隨

駕曉發

乘時秋狝發

神京零雨蒙蒙灑道淸萬頃黃雲迷曉騎千村緑樹擁行旌闗山未怯登臨興羽獵頻叨侍從榮【去秋從獵南海子】此去禦營多壯觀好排新句紀行程

和鄂侍講曉過玉蝀橋之作

西苑樓臺別有天雙輪不到又經年愛看水北春前柳想見江南畵裏船冬暖瀛波猶有浪霜睛宮樹早生煙淸吟妙得滄洲趣笑指沙鷗自在眠

懷柔道中紀事

淸蹕東來第二程龎眉扶杖見輿情

天顏英武同

仁祖親記丁年道左迎

髙低禾黍接平疇櫛比墉崇正及秋

輦路行來聞好語今年到處十分收

宻云

黃圖開納鉢赤縣記厗奚地壯重城合營髙萬馬嘶亂山連防塞激浪齧虹隄共識

天顏喜秋云覆隴低

麼亭

行行近邊塞駐

蹕是麼亭松偃千年蓋山開九疊屏呼鷹風瑟瑟飲馬澗泠泠回首烏丸道蒼煙入杳防

出古北口

雙闕中開鳥道縈地靈天險防

神京龍沙屬國烽煙靖虎旅當闗畵角淸近侍謬承隨輦役前遊曽笑棄繻行空餘懷古踟躕意防馬秋風廿載情【予廿年前再經此地】

張三營

岡巒環抱水瀠洄往往孤峯峭壁開粉本天成餘恨事荊闗不向此間來

拜布杭阿口

秋夕難成寐況當行役余馬嘶孤枕畔雁過五更風勁霜鐘急燈明夜帳虛嚴裝待明發前路復如何

凖烏喇岱行營恭祝

萬壽聖節敬紀

帳殿晴開紫塞中朝霞絢彩映流虹【是日積雨霽】南山獻壽千尋碧秋樹開屏萬嶺紅部落名藩齊輯瑞兜離新曲效呼嵩【塞外防古諸王至者數十部有以優伶稱觴矢愛戴之忱者】

衮衣展禮先

文母此日瞻

天薄海同

【上先具禮服恭詣皇太后前行禮】

中秋日駐惇木烏喇岱【先一日秋分】

秋到平分淸光正滿輪塞垣今夜月多少望鄕人

惇木烏喇岱行圍

上親殺一虎恭紀長歌

塞風凜凜塞日黃

禦園四合包重岡艸間復問狐兔千羣奔迸麋鹿麞崖深樹宻路險絕疑有猛獸中伏藏羽林搜山窮窟穴突起驚看額如鐡張牙竪尾撲向人健卒騰身輕一瞥天誅畱待

至尊來叢薄陰森難奮軼黃秋按轡從容入河物空山咨吞齧神機一道漲煙靑直防金睛腦全裂餘威猶遣駃騠驚衛士爭先徒手拽身橫九尺尾及尋縱觀萬口稱奇絕戕生橫踞知幾年試驗稜稜耳端缺【虎傷一人則耳一缺】憶昔

仁皇揚聖武射虎川名震千古豈因從獸冒垂堂自爲除殘方一怒豊艸長林字育蕃坐遣荒陬成樂土廿載櫜弓嗟弱肉

英咨載見能繩

祖防貐終看異類殱騶虞更頌仁風溥皮畱行帳助雄談看射不須誇飲羽

巴顏溝望獵

選徒縱大獵曠望平野迥前旌越層巒後騎包諸嶺髙低隨地勢視逺惟辧影進止令夙嫻遲速變俄頃魚麗遞相屬肅肅暇以整鶱騰巧鬭防贔屓示服猛負嵎虎徒搏【是日復殺一虎】走險鹿斯鋌呼鳴山谷應輻輳眾心警控縱疾於飛駿足有餘騁禮成旦三驅誇胡非所逞還歸日始晡悠悠大旗靜

鄂爾楚克哈達【哈達者嶺也】

單椒秀澤映浮嵐蓋偃靑松石作龕此景若移江左去故應隨地著名藍

過僧機圖嶺

六里嵚岑嶺路長白雲深處轉平岡蒼苔徑滑頻經雨紅樹葉幹飽霜

朱爾哈岱

半月行經塞外山霜林如繡夕陽殷近南風景看全別秋柳依依尙可攀

九月一日冒雨行至波羅河屯

朝旭映明霞五兩南風簸其占應急雨經驗劵持左泥塗石犖確所至成坎坷淩兢防痩馬顚踣走鈴防封駞𨿽伉壯遇滑易僵臥危橋戰驚湍峯廻開紫邏列幟東門東行幄支个个投止得所歸出險眾相賀羌無寸土幹禦濕需薦莝寧辭僮僕怨奔走苦饑餓沾衣濡及膚辛苦忍督過旅次本多艱天行況無那勞以靑銅錢村酒煨土銼搴帷試仰看失喜疏星大

中闗

百折層巒一綫紆回看半嶺白雲鋪寸人豆馬行相續不數王維棧道圖

防和

禦制

世宗憲皇帝實錄告竣敬受禮成元韻

聖澤貽畱逺神謨紀載新紹庭崇鉅典揚

烈啟昌辰稽拜千官肅謳歌萬國春瑯函方防布金匱憲章循仰戴乾坤大長懷雨露仁重熙欽孝徳

睿藻播芳塵

九月五日

駐蹕避暑山莊

召扈從王公文武羣臣

賜宴參紀長律二十韻

虎韔從大獵旋

離宮髙敞駐華旃虹堤回抱沙如雪獅嶺遙蹲樹是煙蓬島別開禆海外碧城縈繞塞云邊樓臺歷歷披圖畵卉木森森閱歳年幾處門庭尋舊井萬家煙火列新防駞眠淺水平坡地馬飲奔流曲澗泉人已如歸弛負擔士仍賈勇待揚鞭寰中共識

天心豫望外俄聽

口敇宣帀月淸霜隨帳殿重宵湛露秩芳筵華裀接座依堯陛法曲悠揚葉舜弦韻入金風歌管脆光搖綺旭舞衣鮮香秔玉粒抄云滑乳液銀甌捧月圓饌出天防憑割肉羮調神鼎更加籩

恩深不覺移蓮漏歸晚徐看擁繡韉翠挹錘峯斜照斂影橫雁陣碧空聨黃花節近神俱爽紫邏遊來景倍妍賞遇佳辰沾浩蕩行經勝地重畱連銘功不數岐陽碣肄雅還嗤甫艸畋何待洞庭張廣樂親從帝所聴鈞天屬車自詫遭逢盛珥筆親賡在藻篇

重九日駐喀喇河屯

霜颷瑟瑟入徵行幄孤吟興自豪歷覽總依

宸蹕近登臨爭似塞垣髙朋遊何處堪尋菊節物朝來有

賜餻目送飛鴻憶諸弟紅茰紫蟹對村醪

重九後一日過景庵侍讀小飲

聨鑣經月渉龍沙到處畱連漫憶家好景匆匆佳節過亂山矗矗夕陽科計程漸喜歸途近話舊偏增飲興賖坐挹醇醪原易醉底須浮白對黃花

常山峪行宮防

賜佛手柑一恭紀

佳實曾陳玉案傍冰瓷擎出

恩光賜從秋色風霜老貢自炎天道路長名羙並標仙掌秀色深遙映

禦衣黃縹囊什襲歸裝穏畱對黃花共晚香

入南天門

靑霄列萬雉嚴闗峙山嵎仰視不可攀劍閣誠區區一覽塞外山勢若伏且趨控制限中外設險開雄圖憶昨出塞健皃心膽麤萬騎爭先馳輜重塞路衢欲速翻不前白梃煩金吾紆轡出旁徑下馬披榛蕪馬蹄在人頂側足行嶇嶇出險始知悔冒犯何其愚今來紀律整肅肅馬尾舒接軫若流水安行竟長驅良非意料及騶卒歡相呼人事有往復天心驗乘除躁競多險阻徐步盡坦途排云叫閶闔願以諗僕夫

中闗

才驅欵叚歷孱顏又轉平橋曲澗灣一帯紅欄圍碧嶂水聲流出白雲間

九松山

門倚平林一徑斜九松山下野人家晚禾收罷塲如鏡墻角小籬開荳花

扈從雜記

天馬行空七寶鞭駸駸羽衛歷層巓金支轉處開黃幄總在丹林碧嶂邊

看城南面合重圍鐡騎森羅白防衣快意雄觀難擬似錢塘八月鷺濤飛【圍合處設幔城日看城圍凡三帀外圍用新滿洲皆衣白罽】禮重三驅戒掩羣蒼麚斑鹿亂如雲

禦圍幾度教開放解网人人祝

聖君

表貉揚部曲分乘時都肄羽林軍

聖皇自凜從禽戒不借長楊獻子云

髙柳疎槐不計年繚墻多倚翠微邊

仁皇儉徳詒謀逺行殿何曾飾采椽

紅燭當風瓦炷香荒村癭婦簇新妝殷勤欲博

慈顏笑野園蔬道旁

常年秋到西風勁雪防徵裘劇苦辛宿將隨

鑾誇異事塞垣八月尙如春

平林一抺防山腰萬帳星羅各建標彷佛秋山客行處白雲紅樹酒旗飄

山外靑山境各殊一峯陡轉又平蕪若教變作耕桑地原隰龍鱗盡上腴

淺艸平原獸正肥廿年蕃字更忘機奔來駭鹿衝人過突起文禽傍馬飛

繡纈千林入望賖朝陽逺射艶如霞山深野老無斤斧祗絢丹黃

翠華

朝旭瑚千樹紫夕陽靺鞨一林紅畵家設色輸天巧濃綠微黃掩映中

注壑湍鳴亂石間縈回如帯曲如環欲知荒徼朝宗意百折奔流盡入闗

短後弓刀作勁裝旗門

駕肅成行書生只笑三人怯不識腰間羽箭長【扈從滿洲大臣皆屬櫜鞬漢人則否時錢塘相國梁少司農及予三人每曉起營門

駕參立弓刀矢服間望而知爲漢大臣也】

在原陟巘望前旌淺徑低橋

輦路平自笑羸驂驅下澤日隨丞相小車行【予三人皆車行】眾山缺處月升禁鑰森沈路气澄坐聴宵鐘如待漏一行歸路擁明燈【扈從諸臣皆於東門外帳房列坐漏下鐘鳴乃散】

題金東巖文學傳經圖

我家上谿君汪溪圖經俱西郊西憶識君自童試十年以長防提擕震川嘉魚不去口激昂意气淩虹霓淵源近自防舟老【明經滄洲名】瓣香未敢輕家雞中間一別三十載玉潤相逢知好在【族孫毓仁君之女夫】傳來眉宇直逼眞廣顙豊頤仍未攺揚鬐幾度到龍門苦霧深沈韜豹采誰開鐡网罥瑚頻向泥塗棄珠琲得失須臾置等閒更向遺編探義海一經舊徳付皃曹老去壯心曽未悔吾鄕往者多經師考亭世嫡承芳規陳【定宇】朱【楓林】汪【環谷】趙【東山】踵相接紛綸六籍勤畬菑宮墻爼豆言不朽九原可作將誰歸韋家世業但靑紫黃金滿籝一何鄙看君用意良獨厚抉剔爬羅究終始趨庭式谷守遺訓肯播先疇日耘耔逢年要自本實獲希心速化徒爲爾三廱賁鼓白虎論日月中天擬姚姒願君堅守勿致疑鄒魯薪傳行可跂

壬戌春帖子詞

帝徳符幹運

宸修與日新三陽和始布萬國喜同春

麗景瞳曨映紫垣九天閶闔待朝元欲知

聖主求言意殿上先陳白獸尊

栢葉椒花靄

禦香萬年枝上驗韶光蓬萊宮闕春先到共慶

天家愛日長

松泉集卷十

欽定四庫全書

松泉集卷十一【起壬戌至甲子】

吏部尙書汪由惇撰

谷日齋次

半新月照千門已覺風光逼上元老閱年華如逝水靜看春艸發陳根一燈髙館瓶笙寂五夜層城畫鼓喧紙帳香銷淸夢穩梅花如雪滿鄕園

十三日同錢香樹宮詹移直郊園次韻

樹拂條風漸向榮巢邊新鵲喜相迎掃來塵榻心俱淨行過冰池影共淸佳境久要歸澹泊良朋眞意在和平中宵情話俄經嵗依舊空階蹋月明

張庶子天扉恭進所畫春林澹靄圖題六絕句防

禦制賜和連拜文綺書研之賜三疊元韻書冊屬和天藻葩流湛露埀仙班香案綴蛾睂宮商疊應薫風曲盛遇千秋此一詩

班麟一角萬牛毛賞識誰如

睿鑑髙淡靄疎林領春色絕勝穠李與夭桃

藹藹新詩嶺上云慶霄五色煥

尭文浮嵐尺幅誰言淡天上春光已十分

溫綸親向玉階承

春殿從容許獨升不是奇才比坡老驪珠絡繹定難勝百賦千詩擊鉢成果從絕藝博殊榮人工那比

天工巧驚捧

龍箋下玉淸

蓬山仙路杳難求獨領

恩華十二樓好向金鑾添故實連朝珍賚出螭頭

恭和

禦制夏日禦園閒詠元韻

恢臺風物愜

淸襟優渥頻沾四野霖新水乍添波渺渺歸云猶擁樹沈沈閒情偶適登臨興好景深符長飬心更喜牙籖羅萬卷拈來綈案手評斟

過雨泉鳴石上秋新晴雜樹翠交流全収煙景歸書幄盡納山光入畫樓瑤艸拾來蘭蕙徑靑芝耕出鳯麟洲撫時深意誰能防萬井桑麻待逺籌

愛延朝爽敞風帷桐露晨流日上遲蕉館心抽千軸畫荷池葉布一枰棋魚衝宻藻頻跳【平聲】子燕入重檐急哺兒興到乘涼

揮翰處髙齋淸課似年時

水色云容一片明炎歊不到足幽淸蓮香竹淨眞成社鷺潔鷗閒舊賜盟天上風光原浩蕩人間雨露各欣榮只餘

宵旰憂勤意黃犢靑簑問課耕

殿閣風來逺自南亭防佳處樹深含千層雲壑山凝黛百頃風漪水蔚藍樂意相關生趣逺苦吟有味舊情耽鳶魚活潑天機露萬象分明靜裏涵

千个新篁一塢松萬枝隄栁暮煙濃混茫瀛海天無際匼匝仙源路幾重逺浦雲帆開返照隔花蓮漏報髙春冰盤薦出玲瓏玊金井藏來自凜冬

面面云廊罨碧紗芙蓉初日豓明霞池邊鶴影疑雙鷺栁外蟬深競眾蛙露甲移栽含宿蘂月團新貢試春芽憑誰貌取蓬壺景文沈唐仇各一家

花霧林霏日日新賞心隨意坐苔茵靜觀宇宙無窮境悟想羲皇以上人水石頓忘三伏暑煙霞長防四時春丰亨總待敷膏澤萬彚同歸

大造仁

恭和

禦制賦得旣雨晴亦佳元韻

甘霖徧洽濕雲歸新爽朝來透葛衣決決鳴泉滋稻隴泠泠飛瀑灑巖扉栁含宿潤煙光淡荷挹淸香暑气防時雨時暘徴協應

淵衷端復凜惟幾

恭和

禦制靑龍橋曉行元韻

碧玉泉流寫鏡潭虹橋低亞渚光含露荷迎曉紅逾豓煙栁經秋緑尙酣燕語風檣橫畫舫鐘來云徑識精藍宸襟爲愛披朝爽輦路薫風詠自南

曈曨日映飛斿入望山容翠欲流曲岸沙平嘶駿馬遙汀浪靜狎輕鷗一灣涼送蒹葮水十里香生防防秋此日屢丰賡

睿藻宵衣端不用先憂

恭和

禦制落葉詩元韻

紫炫紅嫣職有由霜容𨿽豓那能畱眼看逝水堂堂去直共長江滚滚流錦樹玉除初著夜碧梧金井最先秋幾畨閱歷朝昏添得閒情爾許愁

半嶺才看夕照紅飄搖瞥見舞霜空根荄積嵗思蟠木蹤迹經時惜防蓬昨夢依稀楡莢雨前期綽約栁花風只饒棖觸騷人興無限悲吟冷淡中

颯沓偏驚遲暮心蕭疎陡覺入秋深颷輪夢破銅街曉畫角聲催粉堞陰磵道寒林僧獨往柴門孤樹客重尋書帷靜掩苔痕淨一片琤然空外音

縱爭早晚亦何殊防防空條不少須拔地幹霄𨿽好在屯云礙日尙能無西風有約辭巢燕明月空驚匝樹烏記得塞垣隨輦路打鞍欹防百千株

攀條三嘆柰伊何掃淨旋看積更多日見防云辭逺岫幾曽舊浦戀回波紫芝遙望黃金闕古檜長擎碧玉柯蘭秀菊芳傳妙曲

天章端已邁汾河

亭臯霜逼雁來秋隴首雲飛動客愁別調更翻楊栁曲前身難認木蘭舟塵緣暫遣經多劫生意深含肯盡劉若向楞伽防宻諦大圓覺海萬千漚

恭和

禦制賦得望云思雪意元韻

甘雪將呈瑞油云漸滿空依巖低染黛漏日薄舒紅頓覺寒威逼仍教朔气融水天濃淡際煙靄有無中三白占丰稔千倉頌郅隆誰知延佇處

睿思正無窮

恭和

禦制冬日瀛防卽事元韻

閬苑瑤臺瑞雪凝喜隨

淸蹕一攀登丹梯彩幻雙虹影銀海光搖一鑑冰日上觚稜金片片雲開窣堵玊層層

髙居更切憂勤意蔀屋祁寒

逺念憑

望裏翔鸞靄霽華祥暉麗景屬

天家蓬萊髙處浮銀闕瀛海中央泛雪艖晚翠竹梢光瑣碎寒香梅萼影橫斜靜聽晝漏趨

堯陛早覺陽回六琯葭

讀回川孝亷題落花遊魚長句卽次原韻

寫生妙筆畱吳縑新詩體物研毫纎淸齋晏坐寂無事品詩讀畫意所忺畫中遊鱗細可數蘋浮藻宻菱葉尖小桃一枝低亞水波光花影搖湘簾香風蕩漾春滿目物色生態工能兼豈知詩老動鄕思弱湍文魴逢陶潛【見遊斜川詩】明湖淥淨移畫舫花港紅雨飛雲濤錦浪翻墨沼露珠五色江毫霑恍然滄浪亭上坐縠紋微動羣喁噞知魚之樂樂何極硬語彊韻時頻拈嗟予塵鞅困馳逐濠梁逸趣無由覘束箋閣筆動經月見獵未免心沾沾知君苦吟興方劇請按甲乙排詩籖沈淵縱壑窮意態紙呵凍知無嫌寒宵何以助吟防積雪輝映如明蟾

題沈椒園侍禦所藏蔣文肅公畫卷

繁英歷亂髮鵞溪妙格簮花手自題右相丹靑傳絕藝風流長憶浴堂西

癸亥春帖子詞三首

芳殿春暉永璇圖淑气融溥將

仁壽徳長飬布和風

彩勝靑旂輝

鳯闕銀花火樹燦

彤庭條風轉處陽和滿驗取

堯階十葉蓂

鴛瓦仍封瑞雪深倉箱有兆徧謳吟先春早切

祈年意上日齋宮

玉輅臨

除夜和回川孝亷原韻三首

勞生百年中閱嵗識人意屠蘇笑相勸舂磨充饋遺鄕風俗所重聊亦舉故事來年行復然去嵗了不異荏苒成老翁已往歷可記拂意常八九任術變三四聚散類摶沙盈虛驗欹器安得似兒童紅緑出衣笥

過隙駟馬馳赴壑修蛇急相守一夕問把箋笑沾濕惟餘作詩興一動不可戢縱橫隨變化輙合古兵法詩成夜未央誰云才爛胛多君嗜學心鞭辟警梔蠟而我嗟無聞蹉跎逾五十區區炳燭光過將何及

中宵黙自計經嵗飽所更榮枯木葉變消息虫鳴明當朝元防萬國同懽聲仰賡旣醉篇坐應擊壤吟載歌歌伐木願以求友生

癸亥恭和

禦制元旦試筆元韻

星轉璣衡斗柄邊履端拜慶在春前千門曙色羅仙木【嵗華紀麗朱戶駢羅於仙木卽桃符也】

三殿恩光靄禦煙虞陛韶箾張廣樂軒圖章蔀應昌年元辰玉帛徴交泰

聖主宵衣正體幹

節肇三微旭日升泰階平處治烝烝貞元黙轉天行健福祿方來嵗紀增

宸藻宜春輝寶墨

仙毫埀露灑紋綾迎年旋舉祈年典香滿天街

步輦乘

憶嵗寒三友詩和韻

拔地曽看偃蓋重飛濤晴捲碧芙蓉著書嵗老龍鱗古飬壽年深琥珀濃千里慣邀明月照萬株仍倩白雲封棟梁聞道需材急好向冰霜認舊容

手開三徑種檀欒不攺淸陰防石防鳯尾捎云應更健龍孫脫粉未全幹靑壇極望霓旌逺空谷深憐翠防寒燈火紙風雪裏若爲傳語報平安

水邊林下共徘徊縞多情得得來千樹月明頻入夢一枝春早最先開尋來只伴孤笻痩別路愁聽畫角催何日巡檐重索笑山尊隨意借莓苔

天壇道院齋宿疊壁間己未畱題元韻

到此應教萬慮蠲齋期小住樂淸便才迎

步輦瞻仙仗近傍

宮墻接

禦煙鶴化難尋塵隔後【主者林某隔年化去】鴻飛那計雪消前【陳鄂兩宮詹向年皆曽同宿院中】壁間未掃蛛絲迹一瞬流光又五年

十一日

重華宮元宵聫句恭紀

閣道銀潢界封巒紫蓋髙云生龍躍沼天近鶴鳴臯帝所身難到詞林宴許叨舞呈千樣錦樂奏入珢璈賦物徴佳節聫吟鬭彩毫歸來開

賜硯猶自湧蒼濤【是日各

賜松花石硯一方】

送桐城張少宗伯歸裏用相國元韻

名徳容防重老成衝襟素擬出塵淸

朝章恩渥懸車詔家慶懽承戲彩情錄就歸田諧夙志圖開觀獲念深耕蓬壺人世何由覺鬰鬰龍眠積翠迎名園傳自

賜金成鶴背重來杖屨淸舉案風髙林下气分甘人愛膝前情琴尊洛社多朋舊邨落桃源任釣耕卻恐三雍徴盛典蒲輪靈壽更相迎

十六夜獨登聽濤亭待月

扶荔宮中佳宴罷積雪凝暉照夜爛銀宮闕瓊爲田瑤艸琪花蕊珠亞靑女遙開雲母屏素娥促慗霓裳駕天風吹我上飛亭曲磴埀虹回淩跨長松夭矯騰素虯劃破層冰鱗甲卸戲海風翻白鷺濤一顆驪珠冷光防沁入詩脾淸到骨髙寒直遡瀛洲榭團圞仔細認霜容七寶修成無縫罅百尺從看火樹攢六鰲兢吐華燈射秦樓鳯侶招不來淵客鮫人盛矜詫一年幾度見月圓月圓幾度逢淸暇當前不用一錢買過眼追思果無價爲問梁園授簡時把酒何人容枕藉玉屑仍堆歌舞場防防不系秋千架莫遣吳剛暗笑人風輪電火誰相借靑松白石證斯言更借淸陰安九夏

冰牀

陸行莫如車水行莫如舟而此六尺牀致用乃更優嚴冬澤堅腹凍合琉璃甌豈無靑雀舫有篙不得投誰從鏡中度下瞰蛟宮幽巧匠創新制斵木非塗髹謂車無兩輪前不防華輈謂舟無雙漿後不起舵樓名𨿽借幾榻而不施衾幬底若仰瓦橢面平體防修恰受兩三人平移類鳬鷗才容一人挽足縮躳傴僂灣灣曲能赴滑滑行不畱過橋望云闕傍崖數星郵穩於天上坐安於下澤遊幻若杯裏度輕從斗邊浮何須五兩不載百斛愁坐得大自在更免傾覆憂北客喜相詫吳兒曽見不大哉六合內知豈萬物周憑河皮爲嚢逾嶺竹作兜引防陟懸度潛螺出重湫放言山海外那可窮冥搜東風動流澌新波碧於油輕帆將弱纜臥聽傍人謳斯時牽著岸略同役車休用捨各有適逢時斯見售請待嵗寒日濟川行相求

偶作

雪照黃山月春深庾嶺梅京華逺相望異地各徘徊須鬢經時攺音書隔嵗來兒童應未觧懽笑促行杯

恭和

禦制栁絮元韻

落梅寂寞畫檐巡栁絮俄看滿緑津弱質飛飛空竟日長條冉冉記先春晴翻繡箔千門曉暖逐香車九陌塵恰爲

帝城增景色赤欄橋外簇遊人

雪花飛日秀新稊花雪飛時到處迷陌上尋春驚晚矣樓頭望逺正紛兮劇憐煙重慵開徑無那風多困拂隄剩有殘紅千萬片補巢同作杏梁泥

辭蒂何湏待曉霜倚風仍繞鬰金堂輕盈無力惟餘態撩亂多情盡放狂煙雨漫催三月去鶯花並作一春忙銀塘添得萍千防飄泊隨緣也未妨

穿花度水黯霏霏亂拍長亭客防揮灞岸低迷芳艸暗禦溝濃防玉泉肥漫空蛛网黏難住撒地楡錢捲共飛安得禦寒同吉貝掃來裝作萬家衣

吟入

瑤箋興不窮色香無著繪虛空魚吹鏡裏防生浪燕蹴簾前乍受風岐路轉蓬憐客子閒牕捉影笑兒童吹噓總荷東皇力穩重何如膩玉紅

題出關圖贈金比部【烈】之盛京任

防馬去翩翩陪京粉署妍好攜靑鏤筆細檢白雲篇七月傳邠俗三江控海壖闗門歌折栁飛絮繞吟鞭

題陳筍湄給事桃源圖小照

廿年塵鞅中田園縈寤寐朝來展君圖彷佛愜幽寄桃溪波粼粼花光映山翠中有好邨落一徑入深防阡陌曠交通良田近鱗次地偏謝紛華耕牧勤自肄人和感嵗丰比屋余露積叱犢事東菑新秧行可蒔桑麻日以長雞豚嵗蕃字優遊龎睂叟歡笑挈童稚生不識州府門無索租吏斯人定何人斯地定何地烹鮮古有訓网宻更起僞科條亟紛更民力困雕攰一讀平凖書千載尙心悸升平今百年率土均拜

賜熙熙黃虞風休飬樂至治循良各舉職此景不難致君方趨鎖闥諌艸月盈笥豈比柴桑翁寓懷聊作記辛勤隴畝氓引領日相跂寄語門人輕舟未容刺

甲子春帖子詞

寶殿輝春帖銀幡獻防奩

天家仁壽慶錫福喜均沾

卜年章蔀幾周巡龍集重逢甲子新蘋野梧岡稱上瑞三元長慶太平春

黛耜靑壇

躬帝耤

鞠衣繭館奉先蠶乘春事事關民隠

聖澤仁風四海覃

恭和

禦制遊潭柘岫云寺卽事六首元韻

淸蹕來香界幽尋指柰園磵深才辧路云杳不知門雙樹見初祖羣峯似列孫行行渾舊識了了欲忘言上方原易到絕巘自無鄰爲問曽來客能遊定幾人林幽馬嘶急山靜鳥呼頻法眾行相引誰爲支逺倫深潭無藻影老樹有藤懸境豁諸天外心空一鑑前近流禪宇梵遙接

帝城煙一抹西山翠攢云朶朶蓮

七度登臨處

仁皇聖迹畱松筠饒古色泉石咽淸流問法尋初地題詩到上頭不教棲鴿怖得食傍階投

勝地舒

宸眺淸吟句染霞苔封崖畔字香防壁間紗峯似飛靈鷲泉應湧巨蛇【髙僧傳釋恵逺初住廬山以杖叩地得泉潯陽旱逺於池畔誦經有巨蛇出池中須防大雨因名龍泉寺潭柘亦有蛇名大靑小靑故云】眞如隨示現根葉展新芭列帳對芙蓉嵐光潑眼濃況經賡

禦藻頓遣滌塵胸歷歷煙中樹泠泠石上淙淨緣如可假容聽講時鐘

恭和

禦制見路旁麥苗待澤孔急秋禾尙未布種惄焉有憂賦詩自咎元韻

亢陽曆冬春

宵旰勤望嵗嘗聞諸麟經閔雨謹所記鞭巫與暴尫重請反成累吾

皇尭禹心引咎詰攸司曰予實元首仔肩膺重寄觸目軫新畬沴由人所致怵惕桑林禱吁嗟云漢意維時龍始見雩舞盛樂備貶損卻儀衛冀轉災爲瑞盥薦顒有孚息息民命系救審先圖一一愼措置豈惟歆黍稷豈惟張羽翳至誠格

蒼穹愷澤淪厚地行歌靈雨零坐致祥風戾轉移見天心感召職人事何以

慈懷離畢驗星次

恭和

禦制甘霖旣霑詣

暢春園問安恭

聖母望嵗之誠並成長句用志

盛徳元韻

賀雨懽聲溢殿廷

宸章志喜慰

慈寜共瞻

懿徳髙千古端借精誠感百靈澤沃良疇占積稔潤滋芳卉發余馨承

歡回蹕添詩興入望西山分外靑

恭和

禦制秋夜泛湖賦唐文皇爽气澄蘭沼之句卽以爲韻

五首

長空豁初霽佳夕薦新爽明湖橫一碧呈此鏡中象桂楫溯流光露華浥仙掌卽緒企遐躅貞觀夙所仰鑑古興逺懷逺懷不可旣行迫授衣時胥安髙枕未中流思共濟載舟孰爲貴兢兢

五夜心撫序酌元气

上月波澂防低星彩凝樓臺倒景中炯如玉壺冰泠然風可禦髙處寒不勝忽挹稻花香指期應三登霞散荷低浦煙深栁羃灘榜謳聽采若琴操理幽蘭橫汾詎眞賞影娥非大觀蓬壺風月佳長此奉

宸懽

沿緣循芳堤容與過曲沼宵分驗漏刻火流測分杪淸樂有餘勝趣吟未了流藻邁唐宗爲章云漢皎乾隆甲子重修翰林院署落成十月廿七日

車駕臨幸送兩掌院大學士入署

賜宴賦詩以唐張說麗正書院詩爲韻分得林字瀛海文章囿蓬山道徳林論思寅亮重著作職司欽祕署新云構

鑾輿賁日臨

仙毫輝禹篆

【禦書賜額二曰稽古論思曰集賢凊祕】

聖藻協虞琴列座霑需澤分牋屬雅吟榮因稽古力賡拜奉

徽箴

恭和

禦制是日復得詩四首元韻

冰署先吹暖律春

禦筵香靄荷分珍晴霞曉散蓬瀛境湛露

恩均侍從臣【是日仿柘梁體聫句與宴者百六十餘人】東壁詩篇追自昔延英樂府記翻新【燕次中和淸樂奏玉署延英之曲】欣逢

盛典叨

殊渥芳醖

親頒第八巡【是日

召至

禦前

賜酒者大學士而下十有三人由惇次第八】研丹防筆燦翔鸞髙捧光騰近侍冠淸祕深堂才暫憩矞皇

宸藻已傳看

【上禦淸祕堂小憇復得七律一章亦

宣示諸臣】九霄星彩珠爲斗五色云機錦作團自是

聖涯涵溟涬望洋何處溯文瀾

玉音辰告肅班聫風雅淵源典誥篇保泰百年欽主聖賡歌一徳勵臣賢

【聖諭有致治當崇實政爲學當務躬行不専尙文辭我君臣所宜共勉語】繽紛更拜承筐

賜【防畢復拜

禦集文綺防箋之賜】馥鬱同攜滿防煙欲笑昆明傳麗句只從遊幸詫羣仙【伶人演沈宋昆明賦詩故事】

元气均調

聖澤融儒風遐鬯仰

天衷鳯池波比滄溟濶鰲頂峯逾泰華崇廿載回翔私感切千秋際防眾心同惟將稽古孜孜意永戴

堯仁業業中

駕幸翰林院

錫宴賦詩復

幸貢院周覽號捨軫念舉子辛勤

禦制四詩頒示中外勒石至公堂遂

登觀象防省視儀器恭紀五首

渙渙玉河濵潭潭翰林署直北拱

天閶沙隄互回防言儲棟梁材文學導先路恭逢聖治隆將作庀丹艧陽月日維吉考室賦攸芋

玆著作廷殊異省曺務領者臺衮臣龍光重

恩數詰晨戒六飛盛容陳五輅蹌蹌列仙儒千載際嘉遇

宸翰署芝楣雙揭黃金榜稽古學有獲集賢益斯廣欽承

徳意深砥礪在宏奨入室禮

先聖志切髙山仰充棟羅賜書石渠明職掌

【恩賜古今圖書集成一部貯院中】堂名錫淸祕泮奐契遊賞仰瞻

天宇霽肅聆

玉音朗斯文至道該誕登心向往瀛洲與昆明縱美安足仿舜業日兢兢堯名天蕩蕩致身一何幸直溯唐虞上

和鳴鹿食蘋豈樂魚在藻

卿云發髙倡陽春藹晴昊葛天萬人和穆然風肆好肆筵肴核旅宮懸鐘鼓考聽鼓瑟鼔琴歌旣醉旣飽厥包薦芬芳厥筐陳纎縞何以答

髙深九如頌天保

揚鸞循闉闍天衢坦如砥辟門示周行吁俊萃於此朂哉公生明命名有深防防直櫛斯比翼翼並捨起天步一以臨

天顏顧之喜美成經百年藹藹多吉士麟遊鳯來儀譽髦

天子使申之云漢章風動遵

聖軌

東望峙靈防

飛蓋陟重磴防區秩軒紀羲和只堯命四遊規晝漏九道布月令天文象緯昭帝典璣衡正律管吹葭觀祲云書慶健行勤

日禦欽若頌

神聖史臣載筆書莫罄

皇猷盛

乙丑春帖子詞

旃防開正嵗太簇應靑陽欲識春來處

恩暉藹

壽康

布谷天田農事重條桑繭館女功勤

聖朝自有眞符瑞不侈金泥玉檢文

廿四畨風到上林八埏同沐

聖恩深龍沙萬里春回早屬國爭輸望

幸心

松泉集卷十一

欽定四庫全書

松泉集卷十二【起乙丑至丙寅】

吏部尙書汪由惇撰

恭和

禦制新春試筆元韻

紅縷堆盤薦蓼芽蒼龍初禦斗回車【史記斗爲帝車運於中央】蓂開扣砌聫三秀艸茁鱗塍擁六花

天藻含韶霏寶露宮旛獻節剪彤霞分明繪出熙熙象畫鼓聲中笑語嘩

恭和

禦制新月元韻

九道從知繞木防新春新月恰相應【立春在正月初三日】繡簾鉤曲看初掛冰鏡蛾彎畫不勝梅影半痕分防勝雪光一縷上衣綾修成七寶逢嘉夜交映珠宮院院燈

題赫尙書仿髙房山雨景

煙鬟千疊空蒙裏片片濕云低著水江南四月熟梅時宿雨欲収収不起淋漓元气尙書筆襄陽父子稱入室只今赤縣苦炎歊安得甘霖徧三日

應

制題董學士山靜日長圖

幽人愛巖棲抗志逺塵坱連峯郁繚曲坐臥納朝爽秋深丹葉濃夏淺緑陰長閒雲自去來禽時下上山廚筍蕨香石鼎松風響漁人無問津溪友或過訪雞犬靜村巷麛犢偃林莽坡翁與子西詩意略相仿鼎鼎百年中疇能謝羇鞅斯境定何在斯人樂長往將無巢許倫物外恣偃仰三復招隠篇空谷寄遐想

賜觀

禦筆詩經全圖恭紀

稽古正學則左圖而右史史以紀善敗圖以肖臧否予欲觀成像典訓徴帝紀咸平五經圖臚列器服爾毛詩肖物形開成有芳軌我

皇博羣籍葩經探奧防齊魯韓三家風雅頌四始一篇繪一圖情眞態逼似美刺別薫蕕可愕亦可喜雍容陳廟廊瑣細及婦子仰象日月星俯察禽魚豸風人聚一堂名物了如指遊藝近適情而實通治理從容

萬幾暇玉案云藍紙一圖系一篇爛矣

天章煒

天章蘊元气揮灑何淋漓子曰詩三百蔽以無邪思心正筆乃正六體隨所宜湘管列三品虞戈縱一麾八法神運用萬象歸鑪錘

聖能本天縱神畫追皇羲風則婉以入婀娜含丰姿雅則溫而票端荘出委蛇頌則肅且嚴正容無傾欹毫端結搆新溯古頡籕斯邕鵠羲獻繇艸聖皇象之鸞龍紛蔚跂圭璧燦陸離超軼光堯閣方駕神禹碑殷勤七載功味道研文辭

文辭豈糟粕

皇心妙經營防翰涵造化敷政本穆淸博綜全詩理鑑古攄遙情王化起二南雅頌陳典型觀風知正變保泰在持盈

聖朝綿景運百年仁化成

世徳美作求旣醉歌太平沐膏詠勤苦萬族慶盈寜夫豈無風謡洋溢爲頌聲廟堂述功徳揄揚振鍧鏗宮中奏元音鏘然葉韶韺憂勤底和樂風教覃八紘旃廈日兢兢緝熙於光明

云漢仰昭回萬古星日晶拜手嘆觀止遂歌有餘榮

恭和

禦制落花詩疊舊作落葉元韻

一片飛來豈自由風飄萬防幾曽畱遨頭未負探花使照眼多慚選勝流才爛熳時驚易暮正芳菲處卻先秋也知不過經年別難遣當前脈脈愁

樹頭何處覓殘紅扣砌繁華一瞬空縱不顚狂隨弱絮能無飄轉逐枯蓬苔防未掃猶含露燕壘初銜尙舞風賴有筌熙寫生手盡教収拾畫圖中

錦帳金鈴愛防心前塵追憶悵逾深埀檐漫數累累實夾道俄成樹樹陰無可柰何鶯漸老誰能遣此蝶難尋只輸窗外瑯玕竹日日平安報好音

鏡裏屏間了不殊晴烘雨打總斯須遲開果勝先開未來日知如昨日無幾縷篆消移晝漏半庭影散轉風烏縱饒

天上春常在笑指蟠桃只一株

淺笑輕顰得幾何占春多處占愁多蘇隄曉望迷芳艸南浦離情送緑波法雨三千空色界信風廿四賸寒柯追懽苦怨江城篴秉燭從教轉綘河

感時原不爲悲秋卽境難消萬古愁隔座低徊縈舞袖緣溪歷亂引漁舟茶煙禪榻遲來杜燕麥元都再到劉誰悟

拈來防笑意墨池香海幻浮漚

題松云圖

康熙壬午癸未間遊學南蘭陵與龔封五刺史表侄同研席時由惇才十一二刺史少予兩嵗晨夕相依弟兄若也雍正庚戌刺史以茂才方正被薦歷官嶺南中州一再見京邸頃以薦擢陜州牧赴

闕引

見握手道故已各逾五十矣刺史精采奕奕方挾利器屢試於盤根錯節間而予則頽然衰老回憶靑燈並案時忽忽三十餘載適刺史出寫照屬題漫成長句以當話舊

云移奇峯峯不定松濤萬壑吹風磴披圖何處故鄕山頓喚東華塵夢醒巖電炯炯須睂蒼卻認肩隨總角郎分題晝靜楊花落剪燭宵分梧影涼荏苒年華如置傳離合中間希防面早飛喬舄黃木灣又種潘花洛陽縣官淸琴鶴一庭秋結念溪山作臥遊暖翠浮嵐云靉叇龍拏虯攫風颼飅只今嵩少推良吏畫轓新擁春前轡那能放眼問林巒才可長吟壓行笥愧我

恩深侍從年萬松黃海心悠然扶笻蠟屐知何緣題詩請俟他時驗此境未必輸君先

恭題

禦筆折枝墨梅

鄧尉峯前千樹雪孤山亭畔一林月爲想羅浮綽約姿淸沁詩脾境幽絕信風初報第一畨影入墨池冰欲裂宵長夢破紙帳冷道逺孤尋苔徑滑

天工小試回春手數防枝頭意才泄暗香頓覺襲棐幾疎低斜橫屈鐵東皇轉眼露瀼瀼禁苑萬花攢繡纈卻從溫室染

仙毫淰淰寒光灑瓊屑詩成東閣興如何空谷佳人愛髙潔

題畫院供奉余省恭摹

禦筆盆中金橘應

制

金橘一株形如翠蓋

上幸盤山偶見之天成寺中因寫爲圖題絕句一首今

年復追憶疊韻成二絕句

命余省重摹而臣曁【臣梁詩正】等各題其次云

百顆洞庭秋離離露華滿誰移向田盤金翠耀霜晚偶防

天一顧春盎緑沈管寫生愛淸眞題句重繾綣臨摹得佳手勝迹騰藝苑伊昔冒朔風髙寄孤云巘而今傍鑪香勝植上林館三復楚頌篇因之感忠欵

疊前韻恭題

禦筆仿楊補之梅花

千樹埀埀初綻雪亂吐繁枝弄殘月橫空老獨不羣故著疎花更奇絕朅從子半露防陽先遣東風吹石裂牕外瓷盆遞消息曉霜踏破銅墀滑化工誰識不工工天心早向毫端泄冰肌忽遇藐姑射不礙肝腸原似鐵何須湖畔逺尋春坐對多情舒眼纈鉛華洗盡領眾芳桃杏爭妍夫豈屑淸香天與契

宸襟嵗寒心事憐孤潔

長至前一日齋宿神樂所南廊感事十六韻【予辛亥列講官後屢年侍班陪

祀皆宿南廊先後同宿者有前軰吳少宗伯錢少司寇及同年陳未齊宮詹介景庵侍讀諸公前嵗張文敏公宿此因同少司寇劉總憲宿仁壽寺不至此者兩年今復同樂部何副憲來此同宿舊時羽士林某已化去壁問尙有予己未畱題舊句云】

典祀郊禋肅

親臨曉仗開齋宮防望幸詰旦凜趨陪老屋深沈處層垣迆邐回去天眞一握占象或三臺【神樂所與齋宮僅隔一垣】舊職淸班峻流年急景催吳陳曽欵曲錢介重徘徊茗瀹先春蕊鑪溫到曉灰雪鴻飛不定荘蝶夢頻回蕭寺翻書帙經樓掃徑苔忽聫蒼玉佩仍宿白雲隈榻是前時下人今幾度來撫琴遺鶴羽題壁認蛛煤柏古添深翠松髙見始栽晝閒忘短晷地回隔驚埃欹枕聽宵漏摳衣傍帝防只應憐馬齒羸迹日豗隤

和香樹前輩齋宿白雲亭見示元韻

齋次先期晚入城逺傳騶唱聴餘聲虛堂前燭人初散晏坐圍鑪境自淸轉葭灰催短晷談霏玉屑數深更朝來合薦

郊壇瑞釀雪同云一望平

壽家廣陵叔六十

自我來京師三十易寒暑中間𨿽暫歸寄迹等行旅一從登仕借望望雲山阻夢寐到鄕園惻惻懷舊侶荏苒閱嵗華零落僅可數叔也季父行華顚困終窶屈作句讀師聚徒喧兩廡虀鹽仍健在未覺書聲苦有如松柏姿巋然秀平楚憶昔少年時裏閈快遊處形忘談輒深興劇勇可賈屐從雲中攜酒或宵分賭開軒對晴竹翦燭聴夜雨紅葉燦秋臯緑煙滃春隖當時縱言笑意气頗軒舉疇知才轉瞬須髩遽如許冰衡念先徳瓣香緜隊緒事嫂見必冠字孤幼能撫循循篤內行食貧堅自樹鄕閭重老成醇謹化頑窳嗟予謬叨

恩行能一無取興言範公荘背汗透衣褚惟當鑑知足謁告倘防予東阡杖可扶南畝秫可煮耆英修故事晚香娛老圃奉翁百嵗觴人瑞繼逺祖

題介景庵侍讀野園圖二首

數竿修竹靜生香猶記開軒六月涼多少樓防圖畫裏吟情不較野園長

部分逺聽官蛙兩行案朝看瓦雀雙賴有新詩能領略盡延野色入吟牕

題涇南張文敏公書卷

三生禪悅味醍醐遊戲毫端五色珠賸有一漚浮墨海漫將題品付肩吾

香光墨妙杳雲煙入室端應畏後賢可惜千秋兩文敏一籌輪與未華顚【董文敏與公同裏同諡亦同善書董年八十餘公僅五十有五故云】嵗暮齋宿白雲亭疊香樹前軰韻呈同事諸公

東風拂面入重城又聽千門爆竹聲杓轉斗車陽始布芒銷貫索气先淸齋心五夜心逾惕感事中年事飽更不有寅恭師法在敢將丹筆詡持平

小除入直疊前韻

昆侖一角五層城身到重霄聴頌聲

奎藻日新三古盛天和春盎萬方淸露華溥處階蓂茁風物催將嵗籥更玉砌十年翔武地愧無涓滴贊升平

丙寅春帖子詞

鳯紀重開丙璇樞首建寅三陽一气轉六宇

萬年春

風到梅梢第一畨九華燈影耀銀旛

祈年才轉靑郊仗恰報春光接上元【十四日值仲辛是日立春卽以是日祈谷】

曙旭曈曨啟繡簾露融金掌萬方霑共欣

愛日瑤階永更喜春隨閏嵗添

丙寅元旦試筆示兒

人於天地受中以生聖凡𨿽判學則有成爲學維何致知力行困勉罔懈必彊必明日居月諸斯邁而徵律管弗愆嵗序亟更在時爲春在王爲正平秩東作申命先庚履端伊始繼續以賡習以時敏新以日亨於寅而寅歷貞乃貞譬彼嘉谷必勤於耕惰農自安囷廥曷盈譬彼良弓不廢於檠弛而弗張捨拔曷勍譬彼寶玉匪攻曷瑩譬彼珍味匪湘曷羮知恥近勇業勤斯精厥志克奮其神乃淸分陰之惜尺璧爲輕自丱而弁如木之萌式培其根以達其英杲杲朝日麗於東瀛繼長增髙孰量其嬴之氓亦各有營匪夙之戒乃瞶乃盲予少也怠長而僝儜墻髙基下背汗顏赬於我先祖貽經滿籝祚開奕葉弱植防榮本深未遂實大聲宏勉旃小子先民是程

恭和

禦制正月二日小宴廷臣元韻

軒紀開元防虞賡慶一堂先春風細細獻嵗物昌昌甲煎浮

蘭殿辛盤進柏觴五云歌復旦八伯舞昭陽脯應堯廚箑羮從湯鼎湘金莖鼇柱直瓊液鳯團香簮佩霑優渥垓埏仰

恵康欣看時玉賜正兆屢丰祥

題文待詔溫蘭捲應

制

閩天鬰炎風楚澤荒宿莾猗猗谷中蘭寜辭眾艸伍千里結同心故人何許殷勤玊磬翁自艸國香譜紛披風葉交一一折釵股緬思問絹年淸芬足千古【待詔父林曽爲溫州太守】

題唐寅金昌秋色捲應

制

騷客多秋懷幽居市塵屏孤云澹逺天空曠心自領縱棹將何之楓落吳江冷

題曝書圖送任大宗伯予告二十韻

臺斗三朝重聲華兩世聫臚云螭陛接甎影風毛鮮嶽立欽前輩風流暎後賢冰壼淸不染金鏡烱常懸澹處人如菊珊然骨是仙容防思贊贊緑野興翩翩自艸歸田錄重吟池上篇風軒子猷竹水榭杲之蓮庫定東西列籖應甲乙編賜來珍琬琰校處認丹鉛鄴架差堪擬韋籝未或先藏看汲古富圖借曝書傳卻憶西淸祕叨陪內直専襟期親皎潔情話致勤拳祖帳榮疏傅詩題繪輞川品髙南墅石乳挹恵山泉蘭茁春華郁梅標雪霽妍勝情臨繭紙餘興付鵾弦暇日謝墩屐春風鏡曲船潞公行再入聴履定何年

敬題

禦筆秋江漁艇圖

江平鏡面掃眉嫵鷗鷺鸕鷀滿沙渚亭臯初見木葉下隔岸漁村近可數屏翳觧嚴川後靜不遣掀空浪花舞一年幾見好風日雲山粉本定何許樟亭九月落潮時隠隠西興報鐘鼓

谷日齋次再柬香樹前軰仍疊前韻

幾度齋明傍禁城同聴鄰捨飲呼聲沈公腰帶寛仍減荀令衣香逺尙淸結習多生難盡埽良方經驗戒輕更來朝轉陽和暢計日朝防玉體平

祈谷陪

祀再用前韻恭紀

祈年香輅出嚴城

齋殿春回曉漏聲靑甸土牛迎五夜【是日寅時立春】紫壇玉葉近三淸【大享殿圓覆三層最上翠瓦名曰靑陽玉葉】咸英樂聴初終奏犧牧星明左右更【隋書天文志婁東五星曰左更山虞也主澤藪竹木之屬亦主仁智婁西五星曰右更牧師也主飬牛馬之屬亦主禮義二更秦爵名】已告蕃釐霏六出不須嘉瑞數華平

題丁布衣乃淸饁耕圖

短衣攜具餉邱南瓦缶匏壺竹筍籃何處陰濃堪舉案豆棚斜靠栁

晴嵐閣學貽水仙碧桃走筆爲謝

釀花居士遣送花白琢冰雪紅蒸霞亞枝含笑人面暎倚石側嚲云冠斜濃籹淺暈各異態神仙風骨無爭差信風才到老梅蕊緑意未回新栁芽斡旋直借補天手鬭競出東皇家淩波娟娟步羅襪和露灼灼調鉛華風輕自著紙屏防寒重更倩重簾遮薌林矜賞破枯寂靜海觸緒翻愁嗟【梁勵二公各有報詩梁鰥居勵有子婦之感情見乎詞其意云爾】我生幸不乏意趣燈前笑語爭喧嘩兒童少見彊觧事漑以新水培新沙燈棚廟市不計數珍重詎比辱拜嘉屏閒墨戲適寫照筆妙隠躍飛龍蛇【屏間雙淸圖小幀亦釀花居士所臨趙子固王元章兩家筆】看花對畫坐忘倦頓令陋室春光奢從來艸木同臭味莫笑瓊樹依蒹葭

恭和

禦制正月十六日奉

皇太后瀛防看煙火卽景燈詞八首元韻

承

歡令節應春規瓊島云生羃四埀

鸞扇影中珠萬顆擁將璧月照冰池

六龍銜燭勢回旋璧帶金釭寶炬然達曙爛銀開紫府生煙暖玉出藍田

火樹千行徹上淸紅雲一朶防通明九華七采爭輝處歷歷繁星拱玉衡

燈市浮圓夜煮茶九衢懽笑萬人家誰知別有仙都景電掣雷轟起蟄蛇

中天懸秀玉爲防扶

輦今春特地來【往年煙火俱設圓明園西廠今嵗始在瀛防】海上駕山鼇贔屭雲中飛蓋鶴毰毸

空際摩尼舍利光散來薝卜辟寒香蘓迷七海光明境不抵

天家錦段張

魚龍百變儼成眞獻壽瑤階有化人更喜明璫排寶字萬年

天子太平春

連朝瑞葉綴瑤林才轉條風散逺陰正是傳柑懽賞早從望杏

念春霖

大風歸自南苑

當年春气動條風借宣暢連朝風怒號陰寒勢彌壯晨曦曀無光驚沙迷所向郊南陸爲海邈邈原野曠封姨騁長駕熛疾偏張王重儓翼肩輿寸步力相抗有如涉長川忽遇萬里浪波濤聲滿耳孤篷信飄颺嗟哉行路艱豈在阻巖嶂回思昔者至晴暄物駘蕩佳時不易值涉歷難預量造物亦何心達人齊得防朝當夙威霽艸色行可望

戴烈婦詩【並序】

烈婦姓謝氏湖南零陵人隨其兄入蜀年十八適緜州氓戴永珍逾五年夫死兄公欲嫁之誓不從母迎以歸其兄潛納蔣某聘烈婦聞之沐浴自縫紉其衣經於夫塜上樹以死距夫死才五月耳有司上其事請旌於

朝刑部員外郎桐城王君爲之徴詩紀之輒擬樂府一

篇備采風者錄焉

妾有夫向黃壚妾心隨夫願與俱夫兄不諒何其愚皎皎明月珠肯受污泥污夫兄不諒何其愚歸依母與兄誓死無踟躕兄也納聘勸攺圖出險入險茫茫四顧將安䢐哭拜夫塜心與俱三尺之練六尺軀千秋宰樹枝不枯

恭和題

禦筆玉蘭元韻

種是藍田迥辟塵香分澧浦號迎春憑將

埀露流云筆貌出冰心玉骨人

華林揚綺淨纎塵素豓還畱玉殿春不爲閏年饒麗景藐姑那得見神人

長兒就婚南蘭陵登舟夜遇大風雨念之有作

汝去當秋暑車塵汗未幹初程逢雨夜卽次尙何干小試風濤壯應知道路難同行多老伴相與愼眠餐

恭和

禦制擬中秋帖子詞元韻

歌管風吹玉宇閒詩家綺語例難刪從看

天上淸虛境信有蓬萊第一山

瑤牋幅幅領秋光

仙翰長涵桂露香百顆驪珠爭月彩髙騰碧漢六星匡禦制新傳付畫師畫圖那得擬

新詩一輪澄徹三千界滿意淸涼百子池【滿意挹淸涼禦制秋光詩中句也】茅屋懽聲接市樓今年秋是十分秋萬方正效升恆頌嵗嵗良宵一舉頭

題文待詔松陰髙士圖應

制

鳴泉琤琮沙瀨淺立石孱顏淨苔蘚輕煙一抺逺碧橫望裏靑山髙偃蹇松陰二士樂幽棲淸影滿身同把卷玉磬山房防筆親煙霞性癖出風塵遙情直溯懷葛上空谷何由見若人嗒然相對忘言侶應是停雲自寫眞

應

制分題鏤牙畫冊得仲春

鳷鵲樓頭雪未消剪刀風急近花朝冰開鴨緑波三尺煙染鵞黃綫萬條燕子欲來簾額敞杏花初放酒簾飄化工幾費雕鐫力収入瑯函景倍饒

瀛防侍宴用唐臣李嶠甘露殿侍宴詩字爲韻分得禦

字

金行零露瀼瓊苑卿云曙

令典集星班廣筵臨

日禦瀛波

祖徳深稔嵗

皇心豫舟度虹連蜷

牋飛鳯騫翥伶簫軒樂張瑞箑堯廚飫

異數荷頻仍榮聫石渠署

賜宴瀛防恭和

禦制元韻

祕苑淸秋擁蜃珂

恩聫堂陛慶時和境開靈囿森琪樹紀豳風稔瑞禾鳯艦云移天上坐

龍旂日射鏡中過雅南共矢捲遊盛遙應康衢鼔腹歌殿敞含元綺席稠黃霏

黼扆菊香浮鈞天響葉金風應

仙醖甘分玉瀣流蘭渚更教臨曲水蘆汀遙指颺輕舟從容不覺移蓮漏歷徧方蓬最上頭

竹淨梧淸曉靜娟肅陪鴛侶傍鑪煙分牋屢許賡天藻賜醑仍叨近

禦筵髙宴正宜丰嵗舉令儀端自

舊章傳儒臣載筆偏多幸玉署承

恩甫隔年【甲子冬新葺翰林院

臨幸

賜宴爲一時盛事今次

賜宴亦惟翰苑諸臣得爲多由惇前此侍宴防

召至禦前賜酒今賜酒者十五人臣復得預第四句専紀其事】紅雲捧處許遲畱

恩溢瀛波豈易酬八伯載歌欣復旦九農命扈沗司秋心盟止水慙如鏡情察澘魚忍用鉤應識

天懷同樂處早覃膏澤徧溟洲

寄懷吳晚亭舍人

夙昔蘭防共一編而今不見動經年千秋業就推陳壽三絕題成數鄭防老去總成書裏螙相思長檢篋中牋云亭載酒知何日先遣龍賔助艸元

送沈歸愚閣學請假省墓

云碧天淸朔雁翔黃扉仙客俶晨裝江頭蓉老迎歸棹籬下菊開遲晚香盛事不須誇鑑曲深情豈爲憶蒓鄕奎章禦醖叨榮遇典故應添紀玉堂

名士從來多結習先生風味藹宜人天憐晚遇榮稽古我讀新詩愛率眞廿首生秋賡韻穏兩篇

埀露被

恩頻【先生奉

命恭和

禦制生秋詩廿首及請假防

賜禦制五言律者再】寄言英絕騷壇侶好近芝蘭謝棘榛

題唐寅茒亭話別圖應

制

吳中仙子謫仙輩切云髙冠陸離佩蛾眉謡諑絕世姿美人香艸離騷詞有時縱筆寫胸臆掉頭一吐千古奇寂寂茒亭定何許何緣邂逅同心侶鹿門甫裏倘相逢白石淸泉堪共語

題夏防王紱合作竹鶴雙淸圖應

制

翛然兩長身意閒態逸迥出塵一俛梳其翎一引髙吭步苔茵妙筆爲寫藍田眞舍人添得湘江筠雙影翩映叢緑淸風戞寒玉朅來泉石締幽盟還向雲霄寄遐矚月明露冷幾聲來豈獨此君能療俗

恭和

禦制雪浪石用蘇軾韻

定州城西煙雲屯崚嶒聳處石丈尊坡翁出守北來日坐惜僵臥霾塵昏一條雪浪走巫峽如象如馬搖羌村故鄕山水忽到眼吟情逺寄劍閣門勢爭泰華壓代北詩家千載驚心魂名園移置自何代【石今在韓魏公眾春園中】老樹交防蟠深根幅巾坐嘯記閱古【魏公帥定武爲閔古堂自記中有幅巾坐嘯恬然終日吾之爲樂豈有旣哉】繚垣誰拂苔蘚痕

翠華西巡六飛駐摩挲往迹與細論

重拈彊韻四三疊

【禦制凡疊和四首】濤翻墨海雨防盆愛人重物物亦重應令此石萬古名常存

恭和

禦制行在詠雪效聚星堂禁體元韻

幔城夜掃千林葉行旌朝捲半空雪應時【甘雪應時晉王廙帖中語】蚤望云心【壬戌

禦制詩有望云思雪意一首】父老迎

鑾詫奇絕緣塍漸不辧髙低除道直應迷曲折駞背堆來峯欲連馬蹄踏處涔隨滅

仙毫疊和白戰詩

【禦制亦四疊韻】元气淋漓奔電掣歐蘇千載稱巨麗那敵

云機排繡纈

天工巧出無窮奇節葉寸枝夫豈屑凍硯傳抄手欲胝長箋屢

示眼才瞥臣從歸到讀且驚心知妙處無由說惟憑指防認林巒北苑宗風筆如鐵【時

命學士董東山寫圖】

恭和題

禦筆畫梅元韻

澹月疎煙作意親藐姑何處覓神人

化工只在生花管散作塵寰嵗嵗春

羣玉山前第一流畫圖詩卷總長畱天心驗取初陽復幾防先傳朶殿頭

恭和

禦制太液冰嬉元韻

豳風陳舊俗文囿試新觀紀書云史班分典衛官禦牀臨月鏡

【上臨觀率禦冰牀】禁旅驟星灘鷺振森成隊龍驤迅激湍爭先矜獨得展技妙俱殫容與身逾防飛騰气自安只誇追電易未覺步虛難鼔勇端因勢淩風巧禦寒

題曺防音仿曺云西山靜日長圖

翠蔚煙深樹交影禽聲上下淸晝永翛然孤坐午枕余防防循階玉泉冷北窗白日卽羲皇何必桃源說仙境軟紅滚滚日馳騁誰向山中看畫景回頭笑謝曺云西妙處無言心自領

恭和

禦制題墨梅元韻

墨梅淸韻古未諳邊趙但觧調朱藍禹功防染獨逺探積雪半亞南枝南華光逃禪創此格此君筆力都能兼後來竹荘雅好事坡翁仙句憑重拈煙籠蓓蕾才半吐超悟不異參香巖一枝竹外偏有態藐姑綽約斜窺簾道人放筆作老幹苔纒龍甲經春添自成一家生意足俗譜枉事論員尖由來絕詣不相襲品重難判玉與碱作朋防合小淸祕開卷已拂香馣馣畱題數子列左幅發揮意匠縱橫談

云牕坐展辧誰某淸詞逸翰情爲忺

奎藻親題散珠玉春姿浮動神襟恬直廬捧玩光照眼六花初撒庭中鹽句奇韻險若天造想見

筆妙由心潛吟余恍憶銅坑樹依約臨風側冒檐

丁夘春帖子詞

靑輅東郊仗懽聲九陌同兩畨春到處並在一年中杓轉璿衡指孟陬嵗星旋次紀初周萬方共獻

慈寜壽愛日春融十二樓

花信從頭入禁林

宸衷端爲阜民深

親題寶帖宜春字字字勤農望嵗心

松泉集卷十二

欽定四庫全書

松泉集卷十三【丁卯】

吏部尙書汪由惇撰

丁夘恭和

禦制新正二日試筆元韻

仙毫揮灑物同春七日三陽協令辰【去臘卄五日立春至是七日矣】到眼階蓂雙葉秀從頭苑栁一畨新花縈舞袖團金粉【是日乾淸宮

賜宴演百花新劇】香溢芳樽泛玊津歳歳承

恩慚報稱敬持丹筆體

深仁

齋次見新月

淸齋畫省靜沈沈碧落銀蟾濯素襟冰影半規懸屋角雪痕一縷落墻陰夢驚鈴柝初更急寒薄衾裯五夜深記取新年乍相見入懷朗鑑許盟心

賜燈恭紀

華燈拜

賜出彤廷的皪鮫冰映曲屏星彩摘來天半影藜光分取閣中靑靈顆顆丹陵種仙桂枝枝月殿馨喜見淸輝生四壁一編何借案頭螢

初十日同錢香樹魏愼齋兩侍郎白雲亭齋宿次日移寓

天壇南廊香翁寓仁壽寺有詩紀事次韻

防箋飛遞自僧庵爲紀淸齋宿昔談賦就甘泉祠泰一人來秋署應魁三香霏緑雪閒評茗帕裹瑯霜乍破柑又是新年移榻處壁間鴻爪指廊南

祈谷陪

祀恭和

禦制禮成元韻

田火輝黃幄柴煙防紫霞靑陽髙肅穆珠斗曉橫斜鬰鬯馨方合勾陳靜不嘩

神光通座右曙色上檐牙丰稔占年事沖融驗物華端門鐃吹兢云擁

六龍車

正月十四夜園居讀蘇詩上元過祥符僧房七絕有一室淸風冷欲冰之句因用其語成七律五首述懷兼寄兩弟時值燈節每首皆押燈字

一室淸風冷欲冰全忘佳節是燒燈吟情艸艸酬新嵗興味蕭蕭學老僧別院笙歌花作隊天街車馬市分朋從來未慣娛遊樂閉戶深山我尙能

九衢春色暖初蒸一室淸風冷欲冰且喜隨時心澹蕩何妨隠幾睡瞢騰

恩光祕殿催歌管【新年再防陪侍曲宴】節物蓬廬豓

賜燈【防

賜玻璃雙燈】今夜荒園成獨住十年情話共良朋【予自戊午來此興梁大司農結鄰今十年矣】

漫道蓬壼最上層殘編凍硯伴靑燈半階素月明於水一室淸風冷欲冰短棹煙江遲旅客【丁亥十四夜舟次富陽江幹】小樓佛火對孤僧【癸巳元夜寓望江茶庵庵中惟一老僧】當年風景依稀似華發多慚逐嵗增

嶺頭南望海云升防勝椒花乍試燈兒女闗情牽夢【諸侄侄女皆在故鄕】農桑有課最勞能滿城喜气濃如酒一室淸風冷欲冰宦況甘辛惟自領外人傳道亦何憑

溪畔銀花記紫塍鄕園勝事雅堪矜碧螺春餅辛盤菜絳蠟紗棚午夜燈人比少遊稱謹厚年驚老杜說飛騰【季弟今年四十】開緘千里應同笑一室淸風冷欲冰

恭和

禦制江參江山千里圖歌元韻

藝林誰繼荊闗席天水江生遺妙迹勝防髙淩巫峽云逺勢平吞云夢澤峯巒橫側殊意匠林樹參差與目逆沙邊練淨暮潮平天際帆開朝霧辟柴門不正路縈紆漁网才収岸欹仄胸中宻蘊造化功筆防潛驅鬼神役舊聞米顚工墨戲北固雲煙攬晨夕縱然橫軼出新奇何似淸眞擅標格

披香晝靜契心賞濤湧

云章炳

奎畫俯視香光防畫禪頓覺仙凡霄漢隔遇合方知翰墨神長共江山閱今昔

送筠川太史兄南還

淩雲賦罷賦歸田無計攀畱但惘然別緒匆匆來嵗暮深談欵欵只燈前【予下直頗遲接晤多在燈下】憐才那得辭官謗觧職何能遣俗緣【兄將以餘閒摒擋家務故云】且喜及身彊健日不須思潁說他年

廿載緇塵京洛遊十年淸譽鳯池頭才驚倚馬應無敵【兄廷試日納捲最先舉兄者直督李敏達公時正入覲退朝與予遇於午門相告曰令兄以第一人納捲此時當已取定予所舉可信不謬矣】文擅探驪豈暗投鎖院再披經案月【戊午己未鄕防試兄皆預分校】持衡徧賞錦官秋【甲子典試四川】卽今嵩少知心在未負平生第一流

出語曽令宿老驚肩隨象勺沗齊聲自慚屬望勞前輩【兄與予幼時爲裏中父老所噐期望最切】好舉家風朂後生稽古漫酬當世業逢時難遇大科名華顚相對渾如昔閱歷差教意气平

堂前祖訓記分明埀槖端知勝滿籝【先藩公以經籝名堂兄家塾所在】竹簟暑風多逸興茶煙禪榻有餘淸【兄來都下寄寓僧房】從教館閣評彈事叵耐鄕閭詫宦成三老遺蹤如可繼勸酬先訂鷺鷗盟【先髙祖太僕公曁從髙祖督學三餘公族祖副使鶴嶼公明神宗朝先後成進士晚嵗同裏居鄕人至今稱之】

家問中得三弟諸子所寄書喜而有作

衰年別無冀兒曺期衮衮三子眼未見問訊頻繾綣丰盈犀角兒顏狀心自忖朝來檐鵲喧發函春案暖赫書細字語質意勤懇膏壤播嘉谷計日俟蔍蔉秋實良有時厚植先培本渥窪千里步所貴气深穏他年娛兩翁秀句春婉娩題詩當【去聲】撫掌用示遲適逺

丁夘二月八日隨

駕過潞河

鵞黃嫩栁欲含煙鴨緑新波已漲川淸潞重來照顏髩流光一瞥又三年【甲子春扈從今閱三年矣】

恭和

禦制題文徴明獨樂園圖卽用東坡詩韻

堂堂涑水公憂樂以天下誠信孚兒童徳望重朝野投閒辟小園眞率略杯斚靜觀物皆春髙吟時過夏翛然杖履閒餘事涉風雅懷古希七君【見公獨樂園七詠】異代比同社一時號多賢疇是知心者眉山振髙調不顧和人寡大廈誰支持洪鈞借陶冶爲憶入朝時沿道擁去馬穹碑照古今三復詎忍捨衡翁橫老筆淨洗鉛粉赭千載待天章一振羣音啞

恭和

禦制桃花寺行宮對雪三首

春云迷梵剎暮雪罨林霏望久欣初密憑髙眺入防皴來山骨痩潤處土毛肥共識

宸襟暢薫弦手自揮

山靈

駕來防綴白雪隈紅萼連宵放瓊英六出開泉添珠淅瀝松壓鬛毰毸一一供

詩興寜須東閣梅

歷歷煙村路家家婦子娛豫遊誠若此感召亶然乎裝重明駝滑犁輕健防扶不緣扈

淸蹕此景見來無

恭和

禦制恭謁

孝陵元韻

鸞輅歷云闗

遐思霜露間

顯謨埀奕葉遺澤浹戎蠻爲想

開基逺彌知繼序囏

寶城躬奠處慨慕動

天顏

恭和

禦制恭謁

景陵元韻

地靈蓍應防【雍正初年

孝陵曽產瑞蓍】原膴堇如飴【馬蘭谿所產藥有可茹守

陵兵采制餉客有藥菜如意菜諸品】

軒鼎橋山閟

堯天寰海知蒼云防華表春露浥喬枝繩武

皇衷切依然繞膝時

薊州遇雪

經冬乏三白望雪目爲春來日風霾云作屢中變脈土膏其動待澤恆眷眷天髙邈難測占雜農諺山行遘重陰薄暮集防霰漫空稍霏霏繼此飛片片一夜捲玉沙霑灑滿芳甸笑問路旁農耡犁行可徧覆塊麥苗靑計日餅餌賤豈知老農心貪得有餘羨𨿽少良勝無知徳抑何鮮徵夫無逺圖且免塵撲面

恭和

禦制夏山疊翠圖元韻

屏開列逺岫簾捲潑濃緑風來巖葉重雨過磵花馥雲峯爭出奇變幻一何速

勝賞攬淸暉秀色近盈掬永懷槃澗人無爲傲幽獨

獨樂寺

範陽昔雄鎭阨塞宿勁旅而今奉

陵邑鬱蔥鄰霸杜況復久承平閭裏厚生聚扈

蹕此頻經觀風冠左輔城西有香林中衢聞法鼓流傳自誰昔巨榜照千古爲問獨樂人疇拯眾生苦行樂但取獨所樂能幾許無苦那有樂更請下轉語未暇歷禪扉寄聲叩初祖

盤山

橋山郁磅礡西來走踠踠於玆萃靈秀羣峯忽騰鶱森森列郛郭環拱紫蓋尊浮圖踞絕頂參斗近可捫佛火遞隠現恍惚難具論貞觀一片石上有金甲痕髙防傳衛公劍術授白猿圖經志古迹傳防徒攀援我來愛山色陸海蟠昆侖晴嵐翠欲滴煙濤時吐吞萬松古而秀一一蒼云屯老榦蹙寸節下埀百尺根怪石鷲鵠峙或作熊羆蹲危蹊防樵徑曲磵藏寺門時於亂石罅激激潨泉噴泠泠虛壑風松吹雜潺湲印沙虎迹交遷枝禽語喧倚杖一縱目羅羅數煙村陰陽分向背霏霧變朝昏一步一幽境安能窮其源偉哉造化力雕刻神功煩田盤彼何人迹晦名不諼桐君匡俗輩地勝借並存況玆近畿輔時見羽葆翻攀躋畱

睿賞防谷回春暄何待靑蓮筆佳詞吐芳蓀

雜記

磵戶新泉初壯崖陰殘雪未消玉案小紅破萼始知今日花朝【盤山花朝】

徹夜枕邊淅瀝夢回疑是篷牕帳外迷離逺火居然短棹春江【盤山行次夜雨】

一夜山中急雨蕨芽蘭筍生香正是淸明時節行人那不思鄕

松蓋尙擎宿雨栁絲乍染朝風彈指頓經卅載杏花時節江南【雨中曉發】

阡陌土膏似掌五更好雨如酥煙景憑誰繪畫靑疇徧處犁鋤【其二】

爲問田盤泉石何如黃海雲松惜不移來日下六飛徧歷芙蓉【盤山松下口占】

山色黛螺擁髻雲容白鳯峩冠爲想碧虛仙馭凝籹待旦迎

鑾【了髻山】

誰信噓雲行雨先教伏蟄潛淵洛下慈明何似南陽諸葛當年【盤龍山】

扈從雜記三首

曈曈初日照前旌萬馬爭隨豹尾行何似曲江秋八月千帆齊發趂潮生

起居那許外臣知行殿傳催入直時內侍拂塵才駐輦先呼筆硯賦新詩

攬勝憑輿

藻思妍云蒸泉湧自天然露珠猶濕容先覩半月來時七十篇【初八日起

駕廿三日回鑾途次

禦制詩七十餘首】

裘叔度少詹見示盤山紀遊雨中書事二作卽用曉望元韻爲贈

淸才磊落逺塵囂石骨煙嵐格並髙喜雨情深緣望切遊山力健稱詩豪屬車淸蹕相如賦龍駕螭驂屈子騷多愧衰孱憚行役沾衣惟憫僕夫勞

白澗行次坐雨疊前韻

入暮檐牙聴轉囂鳴渠決澑欲爭髙叱牛行見村農急防馬偏誇禁旅豪氊帳逺橫煙漠漠酒簾斜倚樹騷騷如膏共道輕珠玉路滑前岡敢告勞

恭和

禦制題三友軒元韻

拈花一笑防牟尼惟目所遇得所資攝將萬彚入心鏡何必木石非吾師齋中三益首髯叟左瑯玕竹右玉梅松寒竹勁梅格老幽芬逸韻兼得之一堂相視意莫逆自覺臭味於人宜琴詩與酒縱可愛若論節槪將從誰乃知取友貴有當孚嘉乃吉豈妄隨

祕殿淸嚴富緹錦墨香馣冉云紛披十八公圖叢古榦鏘金賦筆琳瑯辭七賢三昧兩長卷

天毫一一親畱題世間神物美必合气求類應恆如斯文牕展對共晨夕同心奚讓金蘭爲三友名軒耀奎藻闡宣聖訓惟

聖知陶蘇鑄白別有契髙士接迹軒須眉棟梁材長鼎鼐實東南之美夫奚疑取才取友義本一山林泉石興遐思

春曉入直

魚鑰初傳曙色橫風吹殘漏有餘聲遊仙難醒人間夢換骨須從天上行擁帚玉除春露重捲簾溫室曉燈淸應知無上光明界顧陸丹靑畫不成

園中杏花

牕前紅杏手移栽七度花時總未來只有今年差不負主人來日恰花開

再題二絕句

花開花謝委驚塵怪防匆匆過一春莫爲看花緣分淺愁風愁雨更傷人

粉靨才看浥露鮮殘紅幾防印苔錢也知穠豓無多子賸結屏前一笑緣

恭和

禦制春日駐蹕香山元韻

山容春曉麗雲气雨餘淸一展憑髙眺因之暢逺情三時農緒始眾妙物華並

仙館傳天藻頻聞召墨卿

霞磴疑秋爽風軒想夏涼明心防古柏晞對扶桑琴韻落幽磵鐘聲出上方防塵何處著直擬溯鴻荒幾度

翠華臨新泉滌素襟尋峯疑葉斗【五臺山有葉斗峯】問夜正橫防一徑入煙澹千林積翠深悠然熙皡景耕鑿厪堯心

靜宜園侍直作

云生幾硯泉當檻樹隠簾櫳石倚樓小李將軍無此筆天開圖畫奉

宸遊

標奇攬勝領風華防綴樓防整復斜天遣名山生輦下肯教終古閟煙霞

聴鐘趨直趂晨鴉簾捲前山片片霞鈴索無聲封事少一鞭歸路日初斜

犖確防山一逕回輪蹄蹴踏苦飛埃若將畫境論山色何似前春雪後來【去嵗初營香山曽奉命得徧歷諸勝是日防雪】

絕愛韜光放眼時江潮湖水盡供詩卻來雲起亭邊望廿里煙村又一奇

樹色山光潑眼開雨餘泥滑淨塵埃何當乞與天工便一水平移畫舫來

出西直門口占

一灣碧水鳳城西髙栁成陰蘸水齊較射倦來看洗馬底須攜酒聴黃鸝

油壁歸來土霧昏折將弱栁系前轅記逢寒食平江道畫舸笙簫進水門

樹影橫斜落日低隔林鳩婦盡情啼憶來廿載黟南路暮雨深山叫竹雞

直廬卽事

晝長人散敞簾櫳宮漏三聲過未中晚奏封章還待報坐看飛絮撲晴空

落花時見隔墻飄判得殘春付栁條卻愛捲簾添物色栽成叢竹放新梢

憶舊

小桃開處倚紅墻曲徑苔深薺菜香徧數題名說科第泮宮橋上月如霜

布機紡具荻簾邊繡帖書奩畫檻前三十年來風气別日銜金管坐吹煙

淸勤堂藤花盛放梁大司農招同人醼集得恩字

通宵好雨散朝暾洗出雙藤紫繁弱穂倚風髙作態淸香泛酒淡無防庭畱宿潤塵埃靜人趂餘閒笑語溫此集年來曽幾度方知一醉是

君恩【比嵗花時多以祈雨不及新晴極醼賞今年連雨霑足適値時之快】

題程風沂給事溪山著句圖

練江淸徹底松蘿蓄雲霧空翠襲衣襟勝景起跬步翩然梧掖彥晝繡曽蹔赴邱壑具眞賞雲林領佳趣北苑寫新圖約略釣遊處溯源到吾村百里才旦暮卅年勞夢想君亦漸逵路縱愛好溪山蒼茫隔煙樹安得似圖中洗硯同著句

寄趙橫山憲副同年

先生我兄事一見情意浹通籍逾廿年相將比鶼鰈別來三載彊飛轂才貶睫君家壽母康羞膳躬梜嚴程𨿽云屆詎肯戒行艓蕭蕭南鴻飛尺素喜頻接笑我鄙吝深荘語未敢輙誨讀辱諄諄報辭苦劫劫疎慢召譴呵一讀一心懾惟愛換鵞書藏弆祕縢篋朅來當稍間因敢請所業潔飱問起居舉案整防褋丹萼粲晨葩甘露朝可浥花下禦板輿湖上理桂檝爲敍平生遊不啻數軍防防轅喧鼔吹絳帳森鈹鋏獨坐豸冠峩傳呼騶從俠笑語動朱顏喜色浮滿頰歡逾舞斑斕情宛佩觹韘餘閒課諸孫藝圃恣獵庭前有書帯舊叢茁新葉枯題輪日拈大經排句貼玻璃

賜硯瑩縹帙

禦香裛臨池授官奴撥鐙論鉤擪坐調渥窪駒轉瞬浮雲籋時有好事人問字逺負笈連篇煩指授片語得心愜爛若雲霞舒鏗若韶獲協家庭樂沖融勝賞歸總攝人生當此境奚羨髙資躐暢答三春暉莫問九鼎爕蟠桃看再熱瑤艸正可拾惟餘故人心雲樹江千疊何時一升堂春風隨步屧

附和詩

趙大鯨

冬暖梅萼舒巡檐偶散屧忽枉朶云書情辭互稠疊岧嵉惠新詩珠欬如可拾望公重巖廊臺鼎待調爕俯念平生交地分愳超躐夙昔鄙吝心叔度借撿攝暌分三載余神交誼彌葉含意毎自申情素多稱愜惟懷將母心難負逺遊笈忽疑駑與駘尙冀雲中籋心迹頗驚汗寸管遂輕擪年來賦白華仰承

湛露裛庭幃戀晨昏起居問安貼愛日日方長仙蓂吐葉葉未能供甘防閒亦事弋獵閨中佐調膳童孫環佩韘含飴樂婆娑時時開笑頰閒居似潘嶽淸愼希裴俠持身凜有基歸來類彈鋏知當甘靜退寜復鬭輕防諸公方衮哀均資濟川楫霖雨敷九天林泉亦沾浥歌詠太平時逍遙散襟褋課兒方下帷還復理故業補讀童年書陳編窺漏篋亦欲事著作衰眊每心懾惟公退食餘操翰手不劫雲霞交彩風月思動輙詞源富沃蕩浩浩孰可接譬彼航絕潢忽縱江海艓本無濟時籌毋庸爲借梜顧瞻雲霄人勲名照眉睫相違天一方東西比鶼鰈芳訊吐絪緼如親笑語浹

寄同學施日銓明經

憶昔論交初紀嵗在協洽賜書萬松巓講堂聚巾帢君惟執牛耳走濫捧盤歃下帷西序西席舎左右夾虀鹽苦自勵蔬筍不滿防矻矻事經畬齗齗守家法君文湧江源萬里出巫峽走如掘井泥九仞力畚鍤惟此方寸忱蠢迪互撿押沈思獨繭抽忍事釅醋呷稍苦稂莠滋嚚訟稔苕霅風輪逾二紀雨散僅一霎郎君摶健翮緇塵染衣祫烱然秋水姿光气騰寶匣珠琲爛盈編銀鉤紛滿箑共指豫章材尀耐冰雪壓幽蘭在空谷可佩不可狎爲想聖湖濵春波泛花鴨攜柑堤栁陰嬌鶯啼恰恰新文足相怡勝賞良不乏素心聨紀羣蘭譜手親札蔚彼齋房芝瑞薦堯廚箑何止丹山雛先鳴羨鵯鵊寄聲勉自愛嘏辭待周甲

題五毒圖

流俗競時節端陽別成景艾葉紛倚戶橊火豓流影角黍盤磊砢鏤蒲杯酩酊朱符辟五兵續命消百迎潮記東越競渡昉南郢咄哉五毒圖令人發深省織檐蛛网宻負嵎虎文炳跂跂髙豎尾蜿蜿曲延頸跳浪金蝦蟇井底傲蛙黽彊食矜爪牙辛螫伏濎濘大者恣吞噬軀命在俄頃細勿輕麼麼剝膚墳起癭午惟正陽位麗日晶光烱離徳制羣陰潛伏不敢騁進退死生分南訛日至永陰進乃日長【上聲】應漸思逞所以天中節因事切致儆繡褓粉嬰戲防勝朝籹靚佳名類鎭惡妙繪示服猛饕餮鐫商彛魑魅鑄夏鼎有備乃無患先哲憂心炳蟈氏職不修防庻禮疇秉食蛙憐過栁見蠍喜逾嶺聚蚊倡宛陵憎蠅賦思潁文人遊戲余作戒窮溟涬抽祕吟守宮或以增聴熒奇聞當驛告爲樂試聚皿封豕與猰防往事不堪訂當陽頌

至聖不若幸卻屏願持日中戒卽目心耿耿

恭和

禦制欲雨元韻

雨經旬切瞻云五夜忉朝霞欣有驗畏景恰先韜直擬滂沱勢應舒灌漑勞如何慰

宸慮盈尺沛甘膏

雨過

急雨才飛過歸雪一抺橫舞憐荷蓋弱涼愛葛衣輕石爲泉增勢風因樹作聲天工眞好事又放晚虹明

應

制玉甕歌

廣寒殿敞浮髙棟瓌寶當庭玉爲甕春山之珤枝斯英苜拔於闐通職貢天吳蝄像開波濤剖琢定出昆吾刀興隆笙調只孫宴獻壽百斛傾葡萄瓊島秋風麋鹿走流落元都傍虀臼豈知神物不終湮更入承光燭星斗碧城圓闕臨液池位置妥帖得所宜笑指當年舊相識古栝落落牚虯枝【承光殿古栝相傳亦金元故物】

軒皇在禦瑪瑙出云委霞流灑

天筆共信白珩非楚珍姫尊姒彛慿縷述

敬觀丰澤園嘉谷恭和

禦制元韻

萬景秋妍

帝苑中如雲喜見稼方同先春黛耜迎三雨應芳塍扇五風照眼靑蔥才驛驛闗心黃茂果芃芃珠埀徑尺連畦宻玉綻雙岐入廩充農事開基承

列祖康年同樂逮羣工赤烏紀瑞騰

奎藻銅雀傳聲慰

聖衷傍

輦早聞歌大有滿籌寧數頌元丰何須

黼座陳無逸共仰持盈意莫窮

恭和

禦制夷齊松歌元韻【並序】

上於塞外行圍之地隔嶺見雙松並峙蒼秀相亞就觀之則同出一本益心異焉憐其逺生沙漠無表而出之者撫玩不足名之曰夷齊松命學士董邦達爲之圖而繋以詩

塞山深處回

仙仗照眼蒼松挿靑嶂劈分雙榦本同根千尋之壑仍交譲駐馬摩挲

逸興橫墨胎知允題嘉名吟來

云藻淩鮑謝寫入溪藤壓偃宏首陽遺躅空千古不遇尼山誰見許幸附靑雲名益彰龍門作傳气爲吐玆松絕域撐髙枝嵗寒閱歷知幾時霜皮慘淡友麋鹿石骨礧砢騰虯螭殊材自分老巖穴豈意

宸遊表奇節北海歸來同此情孤竹有靈應嘆絕鄧林杞梓羅明堂闡幽更不遺龍荒傳看稽首再三讀方識神明用意長

應

制題唐寅夢筠圖卽用元韻

新勾初拆散空庭夢破仍畱幾簟靑夜靜影搖尊貯月晝長陰轉硯涵星荘生漫擬無何境老可從知不畫形更有淸音發

天籟若教風雨卷中聴

恭和

禦制題駿骨圖元韻

曺霸畢閎去已逺龔生妙技突伯時當年流落困伏櫪惜無善聴鐘子期那知防楮珍拱璧四百餘載貴若斯緘縢流轉不終閟

溫室淸晏坐致之古香拂拂浮幾榻愛賞神駿遺毛皮按圖豈譲照夜白立仗肯負黃金覊食盡石粟誰與致志在萬里何能爲杜陵長歌抱余痛昌黎雜說攎深悲卷中骨骼驚硉兀象外精爽猶權奇風生電掣想逸足天章飛灑瓊琚詞塩車久阨有如此築防市駿興遐思卽今王良耿星象八坊十萬職有司渥窪龍種大宛至泉甘沙白春艸滋龔生生恨不同世九原吐气喜可知

戊辰春帖子詞三首

韶華遲閏嵗律琯應條風福自

天家錫春回海宇同

快雪迎年麗

紫宸靑陽淑气轉鴻鈞五剛嵗喜千逢戊六葉蓂抽日在辛

玉殿祥煙徧鳳城銀旛防勝物華明欲知萬戶騰歡處試聴春雷徹曉聲

除夜示兒

呼兒相伴過黃昏同案肩隨列弟昆黃卷可師期共守靑燈有味試重論【放翁詩靑燈有味似兒時予嘗拈以爲題】趨庭先訓心傳在侑座良規目擊存老我徒慚成木癭憐渠莫遣悞金根趨朝日趁鄰雞早閱嵗頻驚隙駟奔聴雨小樓尋舊夢煨鑪蕭寺憶荒村迎年瑞葉飄鴛瓦餞臘光風入獸尊爆竹有聲喧九陌新桃循例換千門深宵坐茶香熟宻室長畱火力溫回想方知今日趣他年好念阿翁言

松泉集卷十三

欽定四庫全書

松泉集卷十四【戊辰】

吏部尙書汪由惇撰

南廊齋宿

開嵗頻教襆被擕天街平敞蹋春泥【連日气暖轍中冰已全解】淸齋每喜隨前輩【每與副憲何翰如前輩同寓】虛館重來覓舊題幾瓣紅花燒燭短一痕素月上墻低朝來穏睡差彊意不用當闗聴曉雞

祈谷陪

祀恭紀

祕祝誰知

聖意防新儀先日展

皇幹靈壇靜數齋宮漏碧瓦寒凝玉殿煙十雨五風皆帝澤三農九谷重民天

回輿恰趂迎春仗防勝辛盤勝往年【初六日辛夘立春】

敬題

禦筆嵗寒淸韻畫冊應

制

修篁作態疎還整掃空晴翠含秋冷居然百尺記篔簹廣庭月落畱孤影翛翛淸露灑

仙豪片片瑯玕戞玉霄坡老壽星何處是數竿重看放新梢【竹】

仙人冰雪膚綽約藐姑射淩波展防步冷艷照寒碧淡墨結幽芬霏霏落瑤席沅蘭與湘竹差堪共標格【水仙】古木痩偏勁寒鴉倦尙飛蒼然秀平楚一一帶斜暉黯淡含眞趣蕭疎識化機從知春意足不待鬭芳菲【古木】

題文徴明艸庵髙士圗應

制

密雨侵窗晝掩廬一編相對嫩涼初分明自冩幽居樂玉磬山房展素書

瑯瑯幽韻稱雙淸鑪熟茶鐺蟹眼生窗外綠滋書帶艸前身合是鄭康成

題周鯤畫冊五首應

制

溪村春曉

滑笏溪流展玉奩春風吹雪映髭髯分明花栁蘇堤路好句如仙試更拈

松壑鳴泉

颼颼天半起濤聲萬壑秋云隔世情解道淸音是山水七條弦在石邊嗚

招提煙暝

落葉聲中樹影稀蒼然平楚展斜暉寺樓鐘動昏鴉集恰趂山僧荷笠歸

江防秋影

一江秋影蘸晴空黃葉靑山夕照中目送客舟天際去暮潮才落滿防風

栁橋春漲

著意東風萬栁條溪煙匼匝影難消一枝柔艣迎新漲綠徧長橋更短橋

恭題三友軒應

制

集長以廣益防藝若稽古含毫意邈然奚啻披冊府滄溟無不納神冶惟所鼓良友豈直三樂善在能取

題曹防音畫冊

空濶江天夕照明橫沙枉渚暮潮平望中煙火西興渡三十年前旅客情

逺巘平林野老家戍樓旗颭晚風斜千秋傳得才人句秋水長天落防霞

孝賢皇后挽章六首

鳯輿參

法駕盛典應東巡豈意回

天馭俄驚墜

月輪牙檣衝急浪金戺黯長春縞素攀迎處悲塡潞水濱

華閥凝庥逺

璇宮秉禮先坤儀章應地泰道兆捫天彤史千秋錄金函兩字鐫幾番傳

聖制淚防漬長箋

鶴禁承

歡密龍墀視膳偕九重隆

孝養廿載協雝喈積痛渾忘瘁深情翻彊排還應抱遺恨無以慰

慈懷

思齋傳雅什風始譜周南雍肅

先型在防勤

恵化覃紱麟符佛日笙鶴杳天男堪訝徴

瑤牒

堯年應十三

圗史稽求切

徽音取法髙燧囊班鹿毳織篚玉蠶繅

軒駕時勤禦

云軿未惜勞祗今追往迹松吹助悲號

渥澤流中禁哀吟徧六宮瓊筵淒白日丹旐捲靈風鵲渚傷心劇龍沙雨泣同小臣空載筆誄徳愧難工

恭和

禦制

孝賢皇后奉移

觀徳殿挽章六韻

丹旐才看返

桂宮告遷瓊苑痛奚窮岱峯回望愁雲碧潞水驚添淚雨紅薦諡典崇徴展季述悲辭麗擬文通辛盤重悼蘭芽折

椒寢長哀鳯幄空九禦練衣懷

徳範千秋彤史著仁風卽今繭館繅盆在應嫓西陵紀有熊

題畫應

制

貌得溪山好煙雲望綿林巒秋影外墟落夕陽邊霞色明荒堠江光淡逺天直疑人境異對此滌塵緣

題倪瓚山亭環翠圗應

制

密篠抽寒玉髙亭枕碧山櫹槮三徑寂窈窕數峯間綠蔭襲襟袖蒼煙擁髻鬟幽人自來往雲路有躋攀

四月十五日扈從郊園作

踏燈時節駐西郊到空憐嵗月拋緣徑淺莎縈落絮隔墻疎竹放新梢午窗小睡簾陰轉鄰舎無人鳥語交祗愧

聖懷難仰慰瑤箋和淚手先抄

題王紱鐡网瑚長幅應

制

不山不水得古意王生落拓眞放士偶然縱筆寄幽偏剡藤瑟瑟淸風起修篁如玉倚云根古木倔彊無冬春瑚秀句爭傳和能事半屬江湖人

瑤齋一展一傾倒防綴參差秋意老

宸藻雙垂日月光絕藝才知螢爝小

題唐寅野墅幽筠圗應

制

招提門倚夕陽邊空谷誰將剝啄傳淸磬數聲穿晚翠新篁一抹掃秋煙濃陰尙帶瀟湘雨長日宜參玉版禪應有山人來養鶴曉投孤寺一盤旋

恩賜禦園新蔬恭紀

傾筐

珍賜列嘉蔬不比

堯廚玉饌餘翠甲新抽和露摘紫苞垂實帶煙鋤齩來早識吾家味種處應尋泛氏書藜藿平生叨屬饜多慙學圃願仍虛

題項聖謨天池石壁圗應

制

天池水平不淸淺石壁苔深繡成篆屏風峭舉赤城霞寺門吠老仙家犬磴道盤空繚曲欄奔雷直走靑雲端挐空栝柏靜落子蕭爽疑是元都壇道人振策步輕矯日餌丹砂顏色好袖中莫問金簡書荷鍤相期拾瑤艸左招廣成右浮邱南溟共作逍遙逰回頭卻笑任公子海上何須五十牛

詠史四首

荒祠聞說古邯鄲一枕曽登將相壇信否神仙無一物防金難覓大還丹

陽臺髙處防雲閒巫峽蕭森六六山塵夢易醒朝雨散空畱詞賦在人間

茅仙兄弟五云車防戱元洲太上家卻笑稚川眞失計苦從勾漏覓丹砂

壯情慷慨取封侯仰視飛鳶念少防誰道據鞍誇矍鑠天教曳足困壺頭

題畫應

制

煙外遙聴布谷聲前溪新漲與橋平杏花村店江南路三月都無十日晴

壽沈潁谷同學七十

流霞引滿泛天香梧竹淸疏雅趣長吳下名賢數皮陸蘇門髙弟屬晁張【先生爲義門先生髙弟】案頭竹素千秋業庭下芝英五色光何日論文重握手看君鶴髮興飛揚

扁舟

扁舟偶泊大江邊徹曉西風浪拍天穩閉蓬窗牢著防十分防飽譲來船

題赤刀應

制

枝斯琢奇璞光動鼂采暹不規璧肉好匪挺圭稜廉方折防冰漸刃剡淬砥磏特逹貢

祕府瓌寶寜久潛恢皇發

天藻古質韜錦奩想當鎬京盛典瑞職守嚴炯然列西序色正火上炎義取善裁制豈耀鋒鍔銛神冶謝百錬溫栗性所兼借以證經疏一破羣言譫

題畫八首應

制

趙孟頫溪山仙館

玉樓昆閬際金闕神山巓仙窟祕莫窺十洲記空傳吳興本煙客醉拍洪崖肩覺來拂絹素下筆云娟娟翠嶂互虧蔽靑溪相縈旋朝暾射林屋瓊室風璆然閣道峙靈臺石扉開洞天此景不可卽此致何飄翩朅來南薫殿壺嶠羅眼前

幾余灑

天藻逺駕逍遙篇載賡逰仙句矯首淩蒼煙

倪瓚松磵寒鳴

絕磵長身千萬松半天風雨防髯龍泠泠淸籟雲中落瑟瑟寒濤石上舂近帶樵聲穿暗谷逺兼巖澑瀉晴峯塵寰雙耳誰爲滌物外人來倚痩笻

倪瓚楓筠秋靜

秋林風物好幽意滿蕭晨白露變丹葉蒼煙染翠筠雲閒多定態地僻絕飛塵靜者領斯趣寜知桃李春

曹云西古木寒溪

寒林古葉脫平楚煙光暝溪路松風吹鳴泉永淸聴昏雅接翅歸夕照明坡磴愛玆忘機客倏然寫幽興溪聲共林籟蕭瑟恍相應何當蠟阮屐穿雲履樵徑

盛懋釣槎秋泛

逺寺疎鐘報晚晴靑山黃葉映江明一竿獨釣秋煙裏淺水蘆花舴艋輕

王紱竹溪亭子

石磵髙亭枕碧瀾林梢風動戛淸寒窗前過雨蒼煙合簾外侵波白露山靜鳥聲聞睍晥夜涼琴韻響瑯玕永嘉人物於斯遇嵇阮情懷得古歡

文徴明竹窗閒賞

幽居多樂事繞舎竹千竿日射靑霞暗風吹綠雪寒琤琤聞落子得得報平安對此忌塵慮輕涼拂素紈

文嘉孤峯逺澗

松欄家世畫中仙禿筆拈來近巨然繚繞數峯秋樹外防茫孤澗夕陽邊無多水石餘髙曠是處煙雲盡綿眼底忽看靈境辟置身恍在玉山巓

香山值雨

黒云一片樹頭生電掣雷轟雨倒傾賴是西風吹易散碧空如洗夕陽明

西風

秋聲一片入簾櫳爽迫髙防萬里風池鏡奩開波捲白花屏繡減蓼垂紅劇憐病葉無蹤去且喜飛蚊掃迹空多少徵衣寒未授試聴砧杵月明中

曉赴靜宜園入直

晨直路頗賖明發鐘未斷輕軒趂防涼山霧襲風幔雲開漏疎星爚爚燈火亂涼新蛩語切艸密螢光漫夾道禾黍香暗入濃栁岸穂長垂更低一一露珠貫指期旬日間新粳炊白粲倐驚九夏䢐時日供把玩卽事媿蹉跎長吟起三嘆

潞河道中

獵獵雙旌過潞河翠防深處指盤阿

行軒緩欵緣觀稼騑馬丁寜戒踐禾秋色爽添山色勝黃雲屯較白雲多慿將一幅豳風畫聴取千村鼓腹歌

盤山諸勝

羣峯一一抽瑤篸朝飛暮捲蒸云嵐名山去京才兩昔天子佳境停騑驂始從髙閣縱一覽娟娟蛾綠排重檐幽奇如此不畱賞何異至寶光終潛般倕將

命工締搆標奇置宇參精藍雲山太古本來意【太古云嵐】靜中寄興心常恬【靜寄山莊】芙蓉朶朶列四面【四面芙蓉】空翠入座飛層巖【層巖飛翠】玉淸仙侶駕鸞鶴【淸虛玉宇】鏡圓妙諦拈瞿曇【鏡圓常照】天成髙臨磵戶仄【天成寺】盤谷俯瞰崖防廉【盤谷寺】千僧洗鉢現法相【十相寺】萬松聳榦張蒼髯【萬松寺】望中云罩踞絕頂星斗羅掛浮圗尖【云罩寺】一峯紫蓋气象嚴岱宗東防魯所瞻【紫蓋峯】雲濤澒洞雪浪翻艨艟天際揚徵防【浮石舫】山中多奇松第一爪鬛夭矯蟠虵蚺眾音繁防振天籟鏗鍧虛壑笙鐘酣【眾音松吹】迹傳貞觀誰所識徵遼可悔疲丁男兕犀不敵霪雨漏組練坐待朝陽暹【貞觀遺迹】髙臺跂蔚傳劍舞一秋水開長函聞雞慷慨吐英气老將誰授神府鈐荒崖莫問千載事考古厭作書生談【舞劍臺已上山莊十六景】隆窪起伏但隨勢天非有意工雕鐫偶逢好事彊名字山靈何與寜心甘鴻蒙以來矗道左把茅借艸僧兩三聚徒建塔徑稍辟

淸蹕一駐深潭潭昔何寂寞今綺麗於山無欠無增添有如髙賢抱道徳軒冕不凟棄不慙煙雲過眼日千變齊州九防才毫纎呼來頑石倘解此四更吐月光浮簾

望盤山諸寺未及登覽因題

天辟靈區鎭範陽中膚外骨秀偏藏危峯綴石矜孤峭絕壁懸松愛老蒼大意略觀聊自得後逰重約倘能償凥輿神馬慿淸夢何處鐘聲出講堂

云去云來塔影浮此間佳處最宜秋飛泉作雨石气潤幽壑無風松韻流峯爲知名多著寺巖工布景不遮樓何當坐待淸霜老錦纈千林一望收

捲帷卽在白雲邊紅暎明霞翠掃煙無處無松爭占嶺一重一掩各分泉從知好境窮難盡可愛天工出自然爲問疎慵誰似我不題新句斷崖鐫

攀蘿捫蔦恣幽尋得趣深探趣更深勾勒雲林成粉本品題泉石付淸吟上方霧散下方雨東磵云流西磵陰我是來從山水窟杖藜何日縱登臨

歸卒歌【冠裳保正黃旗滿洲防軍雍正九年北路出師淪準噶爾者十有餘年間道脫歸得

賜召見歌以紀之】

雪壓沙塲鼓聲死主將知名半成鬼倉皇士卒彊偸生馬蹷摧被驅箠防來生口不知數不死饑羸亦瘡痏卻逃斧鑕得全生分寨桑囚迆裏囚系空驚嵗月長雁來鴻去閱星霜東望隴云千萬疊思鄕日日淚千行七度奔逃逃未脫路長徑絕遭遮遏追還鞭血濺沙紅浸向冰川寒水潑久在虜中習虜語到此無猜相爾汝閒行偸得生馬騎何意重逢舊時侶茫茫白艸南馳去部落名王親肺腑羽書傳送赴

皇都子死妻亡迷處所父老來看訝老蒼尺籍稽名識編伍回首俄驚十八秋論年直欲同蘇武自言俘虜恥餘生狼籍疆塲何足數丈夫志不問妻孥螻蟻區區緣戀

主艱辛閱盡邀

天鑑雙闕雲開果重覩

天子行秋巡近甸閱射宮門防

賜見奏對令操防古音歷歷

垂詢屢稱善記來舊事總依稀說到交鋒膽猶戰復還故秩綴藍翎顧影自驚觀者羨當年徴發若云屯何幸生還拜

主防蜀道只今多戰壘蠻煙幾許未招魂

接

駕宿常新店

盧溝西去壓長虹古堠嚴城落照紅十里驚塵行犖確一宵孤枕夢惺忪市囂未散初燈夜鄰篴徐飄隔捲風屈指頻年幾經宿雪泥何處認飛鴻

眾鳥

眾鳥投寒林日夕各有歸木葉盡黃落繞樹相鳴悲槭槭朔風厲肅肅淸霜威回思春夏來綠幄含芳菲喬柯敷廣蔭髙下適所宜嗟此冬宵長露宿止更飛月明夢易驚中夜亦屢移鷦鷯𨿽云弱尙安一枝卑行念失巢侶啾啾獨何依

蟠龍山

盤山在平野厥名曰蟠龍頗無蜿蜒態不作飛騰空崚嶒甲節露禿屑鬐髯童初疑蛻骨去神變藏珠宮又疑當伏潛閉蟄時窮冬我欲咨山靈繞山栽萬松稍俟綠陰長轉見翠蓋重因之得薈蔚舉體敷茸防有如作霖雨噓气云相從莫迂十年計養此千載容樵牧戒人事滋培賴天功縱甘長屈蟠未愧南陽公

順義縣

行營遇雨

秋晴郁餘熱積日釀朝雨漠漠暗連村炊煙不成縷車中尙沾濡何況童僕旅奔走覓氊廬急解濕衫防平隴秋初收支帳翳叢楚此間來幾度來輒卽舊所雨雪若相期往事歷可數僕夫羣致疑當有神物主吁嗟逺難知推測笑愚瞽且喜報新占防風樹梢舞

卽事

請急頻年計未成家鄕消息動闗情秋來一信差堪慰入市新秔價漸平

蓮粉才消葉尙稠西風忽送十分秋寒砧不待催霜信八月中旬擁敝裘

恭和

禦制山左有秋奏至宣示廷臣元韻

六沴頻年萃齊魯不苦恆暘卽恆雨亟頒

明詔發倉儲尺籍勢難周下戶

翠華二月事東巡先期疊沛

恩膏溥濟河惟兗災最重

舜瞳目擊鳩形苦荏平古道濼源門幾渙

天章咨守土當餐不禦席不寜如聴呻吟思噢咻相臣臺長銜使命驄馬郎馳四境疇咨閭井拯時艱稽古司徒舉荒政賈魯河邊轉楚艘任城樓下排吳榜歡聲十里五里聞喜气千人萬人競全慿

帝力起瘡痍果召

天和救羸病夏隴初浮餅餌香秋郊更稔秔稌盛從前赤地樹無皮今來黔突珠盈甑一飽能舒積嵗愁列城同獲更生慶左饘右粥度朝昏挈婦呼兒載安定封事遙陳行省章

雲箋宣示南薫詠樂民之樂憂民憂尙厪偏災矢誠敬隆施仰荷造物慈回斡端由

天子聖從玆時若協箕疇九有恬熈朗軒鏡

題擘藍應

制【擘藍蔬屬也內府老監蓄之盆盆二十年幾如木本

禦制詩記之且爲之圖

命內廷諸臣分題其上】名流題品韭與菘循吏課種蔥及薤菜羮之味良足佳況引生機能勿壊孤芳何幸托

瑤圃磥砢靑蔥殊艸芥駢枝懸癭傲莊樗左紐纒筋埓仙檜翰墨偏承

天顧優防惜巧徴人事賴卉耶木耶詫且疑南士見稀笑多怪

夜坐

戴星趨直見星還擲眼流光逝水遷暫了余功書牘尾喜來遙夜坐燈前妻言舊事眞如昨兒背新書苦未全心境灑然成一笑漫愁奔走逼衰年

卽事

禁門傳鑰曉鐘初防壓霜華赴直廬捧出

長箋新得句催成細楷燭前書

敬題

禦筆墨梅應

制

淸賞愛髙格寫眞輒傳神一枝斜更好占得羅浮春霏霏綴玉雪淡淡罩香霧髙脫逃禪侶妙契逋仙句小寒將屆領取頭番風不須羯鼓催毫端有

天公

侵曉步過西苑門赴香山入直

寥歷星光曉漏催依防燈火苑門開誰從露重風輕裏流水聲中步綠苔

自香山夜至

賜園

自公歸路晚兀兀筍輿便月吐千峯外風饕萬木巓近村燈互映緣徑騎相聨宛似孤篷底寒江荻港邊

應

制題淩霄花畫冊

聳壑秀孤松盤拏振髙標痩藤本柔弱攀緣上晴梢灼灼吐鮮葩旭日映嬌嬈垂帶引長蔓百尺隨風飄依附得嘉名直欲淩靑霄何如善自立嵗寒知後雕

所見

筍輿行歷到山村禾黍收餘葺短樊就乳駒隨櫪邊馬負暄翁抱膝前孫飯香自撥新虀甕釀熟堪浮老瓦盆應笑道中來往客雞鳴追逐過黃昏

恭和

禦制賜大學士傅恆金略金川元韻

親臣膺

渥眷雅志矢封狼帷幄忠忱篤旌麾壯气揚麟符兼將相豹略軼平良勇以摧堅鼔謀因制勝長威弧殱異類銅柱鎭蠻方共識先聲振

奎文萬丈光

至日陪

祀

圜丘恭紀

漏聲五夜徹

齋宮星斗光中燎火紅匏爵豆邊三古盛【今年更定壇廟祭器一循古制陳薦自至日

圜丘爲始】朱弦干羽兩階同初陽驗取天心復大事端知

帝謂通

鑾輅金支塡輦道新圗載筆記乾隆【五輅及鹵簿大駕悉重加增定乘用亦自

圜大祀始且繪圗成捲臣奉

命爲之記】

除夕

經冬未見南榮日秉燭方還戴星出午餘散直因嵗除春色恩暉盈斗室乘興呼兒理殘帙淨拂塵埃標甲乙檢來積課尙幾何那比老農塲事畢

禁廷故事傳封筆

【禦筆至除夕擇良時緘之謂之封筆元旦發筆先作吉語自

聖祖以來相承如此】元辰錫福占康吉九衢逹曉爆竹喧到處歡聲應春律笑把屠蘇圍坐密鄕風約略聊爲述髙曽簮紱儼同堂兒女靑紅紛繞膝長思兩弟及諸侄幾度書來知一一開年惟祝此身彊萬事由天那能必

己巳春帖子詞

長樂風和處恆春花放時蒼龍朝

鳯闕靑鳥集瑤池

嘉平玉防初圓夜杓指寅方驗斗魁共慶陽回

天上早年前半月已春來

雨露恩霑萬卉萌雷聲一震蟄虫驚東風露布遙傳處挽取天河爲洗兵

松泉集卷十四

欽定四庫全書

松泉集卷十五【己巳上】

吏部尙書汪由惇撰

元旦【是日上受朝後卽召見】

蘢蔥瑞靄浮雙闕螭頭寶鼎香煙發星陳仙仗拂條風早識春光來半月

駕回日上紅鸞扇未換朝衣趨朶殿如願恭承

天語溫羽書飛處卿云現錦江浪靜玉壘平喜气遙開的博營耳聴春聲朱鷺曲犁鋤無擾慶銷兵

爲大章侄題五世讀書園圗

谼中盛譽埒王李第五名齊蔚淸綺松明山下讀書堂素業相承富文史髙曽規矩守勿墜此是讀書眞種子雅涉風騷綴珠玉豈事筌蹄艷靑紫當年五世今七世從玆百葉傳珂里長松磊砢淸泉奔畫圗瀟灑古意存細看題識數前輩一一名姓芬荃蓀卽今擁節分雄藩吾宗贈處能無言讀書之樂樂弗諼百年喬木蒼煙屯洪河九來昆侖請君珍重綿世澤式培其根導其源君不見洛陽全盛記名園幾許流傳到子孫

下直

韶光行試六街燈散直人歸興可慿防吻斜陽翳將入蛾眉纎月淡初升較量筋力隨年減防檢文書與日增只有鄕風時在念辛盤深夜酒如澠

老去

老去渾教萬慮蠲閒來兀坐一惺然漫將去日比來日從道增年是減年五夜雞聲催禁漏一簾駒影散鑪煙家山不隔淸宵夢彷佛梅溪竹嶼邊

有懷彭芝亭少司冦

翩翩海鶴憶淸標萊彩潘輿樂事饒入饌江魚兼竹筍裁詩翡翠集蘭苕胥江放棹波初綠鄧尉探梅雪未消幾度白雲亭上望待聨淸佩謁丹霄

恭和

禦制召經略大學士忠勇公傅恆班師還朝元韻帝鑑元臣效赤忠軍威振處戒兵窮摧堅矢志成拉朽解网

垂仁曠發防

丹詔策勲光戚畹桓圭錫祉本

慈宮黒頭正借調神鼎次第看論翊贊功

電激颷飛正搗巢

如天聖徳荷並包舞幹謙受稽虞典錫命師中應易爻兵洗巴江波蕩潏銘鐫劍閣石頝防去歌雨雪歸楊栁掩映旌旗翠影交

霽色

霽色遙開雪後山晴雲舒捲片時間垂堤栁軟迎風綫著岸冰融向日灣馬爲性驕偏蹀禽因至巧間關九衢動色傳

新詔喜見全師計日還

雨中曉行

膏雨天街潤泥塗滑不支防茫燈影裏鄭重曉行時舉足防顚躓當前愼崄騶人言可味好步莫嫌遲

吾生

大造慿潛運吾生自有涯由來束名教那得外形骸童稚天眞露家庭善气偕柴桑良曠逹攜幼一開懷

驛路

驛路星流折馬鞭困投茅舎未成眠荒雞不識徵夫倦夜半寒聲到枕邊

題陳履平秋林晴眺小照長卷

一別淸襟近十年照人冰雪致依然慿將翠竹蒼松境寄我防風伏雨天洛社琴尊前事逺梁園風雅至今傳幼輿邱壑畱難住攜手相期鳯闕前

恭和

禦制七月十八日延薫山館召同大學士傅恆史貽直及內翰侍禦諸臣

賜膳賦詩輒成首唱元韻

山莊曉霽畫屏開傍

輦攀躋近水臺文藻縈回紛綺縠孫枝淸樾蔚條枚雲霞

聖迹重霄麗雨露

仁恩奕世培丰嵗行秋叨扈

蹕捲阿幸得遂歌來

寒食

寒食山村路輕煙望欲迷斜陽曛躑躅【花名】細雨濕棠梨綠漲船唇浪紅黏屐齒泥兒童爭餅餌翁媼事鋤犁楸徑添新樾苔碑蝕舊題酧觴腸防處丙舎艸萋萋

金川納欵二月十四日捷音至都

禦制長律志喜恭和元韻

風馳吉語路閧然上將功成

帝徳宣快覩酋徒崩厥角早驚

王旅至如川狼煙永靖香雲滃豹尾新頒旭日鮮績奏萬全由不戰防須銅柱鎭南天

金川納欵大軍凱旋

上禦丰澤園賜經略大學士忠勇公傅恆及諸將士宴

百寮陪列卽席恭和

禦制元韻

幄殿長筵勞凱歸艷陽芳籞仰

淸暉喜聴法曲同魚藻載捧

天章浣露薇朱鷺先聲威絕徼白狼新調逹

神畿元臣虎拜龍光渥總賴

宸謨決勝幾

恭和

禦制恭謁

三陵途中卽目元韻

敷徳覃無外

詒庥信有徴春膏滋繡甸佳气防

丹陵新栁朝煙重層巒逺黛凝

鑾輿欣賞處摛藻興時增

南苑行宮

風颭黃旗捲復舒

六龍行處宛魚魚

離宮朴尙茅茨舊陸海平開雉兔余野艸春深花自艷庭槐嵗久葉偏疎去年雪夜慿回首防燭三更治羽書恩晉太子少師恭紀

寵命逾涯力豈任六階宮秩首凝丞頻仍

恩已銘心切密勿機容造膝承書告筆精師魯郡表阡文峻慕廬陵【顏魯公歐陽文忠公皆嘗加太子少師見告身及本傳】左坊淸切承華地十七年來惕倍增【由惇癸丑遷左贊善古東宮官也】

徳壽寺見牡丹有憶武林水陸寺舊逰

數朶才看傍

禦筵禪房又見露華妍幻來艷景空中色信有香林世外天繡幙金鈴離俗韻防絲飛絮證前緣攜尊忽憶城南寺細雨輕舟近卌年

房山道中

村甿翹望

翠華臨扶杖深知父老心隴麥喜霑三月雨堤楊看長十年陰驅車道坦行相競飲馬泉淸近易尋最是行宮春晝永回廊飛絮靜沈沈

恭和

禦制射元韻

閱射行宮淸晝長鐃歌新奏靖疆場彤弧載錫功惟懋畫的髙懸備豈忘響激鳴髇松吹合影欹髙蓋栁風涼采薇飲至騶虞節

天藻頻賡風雅章

侍郎沈徳潛

予告還裏紀

恩進呈四律

禦制賜和內直諸臣同賦應

制

十載淸華歷幾官數承

優眷接

溫顏授經身健勤趨直許國心誠再出山【徳潛丙寅請假年已七十瀕行

賜詩趣其赴闕果如期而至

禦制詩嘉之】分擬飛同棲禁鶴卻容閒比出籠鷴耆儒自荷

天心鑑喜動同時聴漏班

髙懷那肯問田廬筆力詩才健有餘早厭時趨驚蛺蝶別裁古調掣鯨魚晚成尙及懸車日宦逹仍如伏案初白髮終邀

聖主遇不教長嘆夜窗虛

星雲糺縵世同欽授簡常教和

禦吟盡出

瑤編容徧讀自緣

黼扆愛聞箴文章今日酬知切風雅平生用力深竹簟暑風多勝賞詩筒遞處想愔愔

不須種栁更披蘿書帶堂前鳯羽娑車服何心誇裏閈煙霞豈爲樂槃薖紫團防綺防珍

賜寶繪

仙毫入睿歌直自漢廷疏傅后將盛事紀

鑾坡

恭和

禦制禦園古柏行元韻

宮花千藂艷迎日禁栁萬樹髙參天中有亭亭一株柏苑丞移植知何年喬柯飽沃雨露澤古貌靜抗冰霜顏承光蒼栝覆穹殿閱歷時世差隨肩陳畱底驗南去道趙州莫問西來禪天姿自挺本性直地靈獨得生气全騰精欲掩種楡列秉操不羨求桑田無人物色眾所易有如蓬閬容散仙

天文垂光忽下賁長吟何借杜老傳豈惟香葉晚含翠應鑑苦心堅且丹賡颺濡翰窮體物九如願續宵雅篇

四月下浣七日

上詣

暢春園請

安

皇太后賜膳於集鳯軒遂

禦大西門較射因陳馬技奉

慈駕禦樓觀之疊上年較射

俯用侍郎齊召南元韻紀事恭和四首

岑樓髙敞面西山夏凊偏宜水石間

仙苑花深端節近

寢門晝永萬幾閒軒開集鳯親調膳漏轉鳴虯早放班馬技教陳先命射六鈞

手禦月同彎

勝賞淸時妙孰當羽林列幟白兼黃【國朝以鑲黃正白正黃爲上三旗】神工連破中環的【是日

上發矢十中其九破的者三】

天巧眞穿百步揚繞壁

舊題鐫寶墨紀年

新什散奎光共知

聖慮持盈切樂府新聲譜白狼

爭呈絕藝比呼嵩【馬技多以獻壽爲目故云】奏巧飛馳我馬同俛仰縈回拋玉勒超騰攢簇控雕弓調良孰過天閒駿夢卜還期渭水熊畫檻薫風奉

慈豫尙餘愛日勵羣工

栁絲罥地拂鞭

笑語遙傳豹尾前錦艦平移雲際樹淥波新漲雨餘天已收景物歸

宸藻更爲霑塗念甫田麥秀兩岐看被隴封章逺近報丰年

恭和

禦制曉行元韻

天際初霞迥建標欣瞻

秋駕發寅朝悠悠晴展參差斾激激流分宛轉橋野曠玉驄馳絕足風髙俊鶻振新翹巖花色較春花艷時有香風

輦外飄

恭和

禦制文嘉疎花冷蕋小幅元韻

防筆生春撲紙香傳來家法玉蘭堂卻教展卷千山外白露橫空塞艸黃

巖花也自逞幽姿端譲仙人冰雪肌莫道邊關風露冷由來痩骨任教吹

紛披

天藻勢吞江虎帳揮毫倚蜃窗應笑畱題四才子分明水調是吳腔

庾嶺孤山落更開巡檐索笑勸千杯化工巧與添生趣攜得瓊枝出塞來

恭和

禦制行營元韻

千帳拱星營如

禦路淸黃中開

法座璧合儼重城列部仍聨署分門各建旌風雲入睿想箕畢協羣情甫艸宜言狩屏藩防逺迎車攻邁周雅

宸藻更天成

秋迥蒼茫野天低平逺山鉤陳肅周衛壁壘靜嚴關風幕千燈聚霜弧半月彎遙雲橫作帶近澗曲如環班馬淩晨發明駞向夕閒咸欣

聲教訖絕塞逹瀛寰

恭和

禦制止頓元韻

晨裝連日隨

淸蹕止頓今朝乍放閒指防白雲彌漫處昨來千騎出重山

夜聴防防曉絲絲信是晴宜雨亦宜暖翠浮嵐妙烘染畫師難競筆端奇

列帳參差冒雨開炊煙縷縷透林隈負薪汲水還爭出更度前山放馬來

繚白縈靑作快晴曉煙宿霧逐時更山靈巧防

天工意博得

宸章防筆成

恭和

禦制塞上行圍奉

皇太后啟駕載覽西成有象卽景秋曉成吟元韻紫塞秋行爽气淸

金輿曉發快新晴千村父老迎丹仗萬疊峯巒擁翠旌盈尺穂垂珠錯落連疇頴實畆縱橫風光到處供吟眺禦藻紛披取次成

恭和

禦制九松山元韻

秀澤全殊列岫童連天一望色靑蔥欲招鸞鶴來仙嶂疑有蛟龍防梵宮翠蓋盤雲開

輦道寒濤帶雨入秋空曉停

宸蹕披襟處巖際時生謖謖風

恭和

禦制山田元韻

應節商颷屆蓐收西疇髙下悅

宸眸已教碧嶂成圓嶠更愛黃雲入素秋陳廩髙添塲外積新炊香溢甑邊浮從知此日茅檐樂

宵旰曽經幾許愁

恭和

禦制波羅河屯作元韻

行殿淸秋曲蓋停嵐光環繞翠爲屏百年藩部防防澤萬里邊陲慶敉寜樂奏廣筵羅毳幕歡騰夾陛拜珠庭

鴻猷逺紹

神堯烈雨露頻沾塞艸馨

恭和

禦制季夏視朝詩元韻

曙光遙映彩霞明閶闔朝開值快晴夾陛旌幢新羽衛旋宮律呂古元聲香浮

禦扆薫風度涼襲朝衣宿暑淸載誦

宸章欽

徳意期將勵翊奉升平

恭和

禦制獵元韻

雨沐秋原分外淸

龍驂大狝喜新晴人從密樹林中出馬向層巒峭處行兩翼箕張森六纛重規壁立拱雙旌佽飛獻技呈餘勇解网深仁軫

睿情

待圍摛藻吐奇芬卽目成吟自可欣耳後生風鼻出火行間垂露硯飛雲長楊賦就難爭捷石鼓詩傳邁所聞數獲偏教叨

賜渥挽彊多愧羽林軍

恭和

禦制移頓元韻

扈

蹕頻移頓山程匝月賖分營依水曲列幟出林斜幔捲朝霜重裝經宿雨加柴車分載鹿土竈旋烹茶負販來成市薪芻各趂家紀行瞻

聖藻卽目燦雲霞

松泉集卷十五

欽定四庫全書

松泉集卷十六【己巳下】

吏部尙書汪由惇撰

恭和

禦制登興安大嶺歌元韻

昔聞興安大嶺上可摩蒼天粵自鴻蒙乍判五嶽五鎭奠方域泄雲致雨造化分命司其權秩視三公旅四望祠官典禮自古然玆山傑峙大漠外山經失志莫識其從前

聖祖神武爍四表幅員所際逺軼太古先龍沙

淸蹕偶經此武陵果有桃花源神叢奧區塵迹不可到飛黃在禦振鬛登崇巓仿佛金支翠旓互摩戛底事滄瀛縹緲求神仙我

皇丕膺鴻緒繼

祖武紹庭上下夙夜加勤防四經大獵橫紫塞緬溯遺迹親舉白玉鞭旋禦虎帳灑

奎藻謂身所歷非僅竹素之傳言興安大嶺上可摩蒼天前年曽謁五臺之淨域昨年曽登泰岱之名山應眞膜拜嶽祗纎云不起淨捲兜羅綿玆來旭杲騰躍扶桑外靉叇彌漫倏若千步帷幙互接連宓妃玉女星軿逺障蔽不比浮邱揚袂洪崖許拍肩金戈鐡馬出飛棧鯨波鷺濤蕩驚川霓裳羽衣嫋翩玉徽流水儷幽蘭蒼茫不測厚坤意神奇變幻詎可常理詮無乃效靈酬貺答肸蠁上干

天筆勒此煒煌卓犖之大篇不然胡爲詰旦遽明霽陽開陰闔殊判焉

宸章一讀一咋舌屈宋李杜頫首臣僕間云隨飛龍綘霄戲捲舒一气交盤旋惟見白楡歷歷舉手摘素防玉杵守廣寒又見白虎惇園驂金官踆烏皜皜廻晴暄俯視齊煙九防復有九經營暘谷蒙汜耕芝田洞庭窈窕張廣樂湘靈瑤瑟廿五弦塗山圭璧集萬國蔥珩鞞琫垂紛繙

神心晃朗大圓鏡垓紘蟠際羅其全談天雕龍陋衍奭昆侖靈宮何侈旃興安大嶺上可摩蒼天仰賴

云漢章萬古長流傳

恭和

禦制放鹿元韻

長圍攓塞云迾騎破朝霿連峯各偃蹇逺勢莽鴻絧同聲疾以應鼓勇厲乃眾疊雙快防獲屢發矜巧中交頸互搘拄奔突翻倒撞血濺赭霜翎興酣逸飛鞚惻然軫聖心解嚴弛法從馬蹀未舒足士惋不盡用令嚴追出防已得少疎縱

深仁貸餘生有知應感動扈遊恢夙聞頒禽荷分供卽事陋長楊惇史豈勝頌

恭和

禦制雨元韻

秋煙漠漠雨飛時爽入

宸襟澹以思山色空蒙千萬疊松梢戛擊兩三枝纎塵不動凝

仙仗涼气初添透夕帷向晚晴光開碧落從知爲洗月圓期

恭和

禦制雪元韻

玉虯夜歕天池水素鬛銀鱗誰敵此瓊瑤作屑珠解琲飛絮凡言嗤妄比癡云片片去復來雷車塡塡殷盤回山靈遊戲巧作劇素娥忽放淸光開長空一洗山骨露廣寒徹夜將肥兔絕景端供

睿藻吟不借河陽揮絹素

恭和

禦制晴元韻

四山積素盡中看更快初晴騁麗觀曠甸漸融銀艸濕穹廬頓解玉樓寒屏開逺嶂拖煙紫城疊明霞映樹丹幾處叢梢綴余雪蕚華仙子蕋珠冠

恭和

禦制疊前嵗中秋帖子詞元韻

爲愛淸光適曠閒松林霜葉半教刪

【駐蹕地多落葉松】幔城髙不勝寒處近傍興安天外山

萬幕燈懸列宿光峯嵐野霧總飄香中天一色銀蟾迥端正何勞玉斧匡

昨朝滕六逞偏師巧助

天工錦帖詩更捧

壽巵陳桂醑塞山今日是瑤池

玉宇瓊階十二樓平分秋景十分秋萬方正進丰年頌社鼓豳歌徧隴頭

恭和

禦制中秋日侍

皇太后宴元韻

獻

壽當佳節龍沙景倍淸長承

萊袖舞不奏羽衣聲銀海三山迥瓊樓萬里晴金蓮共金粟繞幔競敷榮

應節頒宮餅

行圍進澤麋才陳天保頌又際月圓時挑熟呈仙菓醪香獻

禦巵

含飴懽繞膝玉樹總連枝

恭和

禦制回鑾至張三營行宮作元韻

淸蹕重經五柞宮秋光不與去時同石稜痩露寒峯翠林纈濃添夕照紅露警仙禽淸昔夢聲傳徵鴈曵長空雲林指防

山莊近

駐輦飛毫境莫窮

恭和

禦制九月朔日回蹕駐避暑山莊元韻

依然淸露浥崇蘭

云館幽閒暫解鞍經月風霜回逺塞浹旬煙景望田盤湖光山色吟邊見暮靄朝嵐畵裏看回指興安

髙詠處萬重蒼翠鎖層巒

纈繡千林繞碧窗飛泉百道響漎漎崚嶒霞嶺孤錘聳迢遞云隄夾鏡雙澹挹秋容開菊圃冷添詩境憶楓江佳辰況復題餻近應得

飛毫興未降

恭和

禦制山中杪秋元韻

絕勝淸涼境天然曠奧兼云移窗捲幔波定鏡開匳防谷風林宻平坡露艸尖羣峯如抹黛刻畫見重簾領略山中趣隨時愛景光況逢秋杪正對晚花香寒薄添新夾嵐深罨夕陽行吟

淸興逺麗藻滿文房

恭和

禦制暖元韻

晴暉蒸暖入輕衣秋塞妍和自昔稀應念雪風饕絕漠特回陽律煦行幃歲丰有喜人偕樂

恩厚成春气弗違煙火萬家通萬里

鴻鈞在握正衡璣

恭和

禦制廻鑾至喀喇河屯元韻

鳴禽上下近文軒馴鹿成羣傍澗奔一水瀠洄開月鑑沿階蒼翠躡雲根晚花趂暖香偏馥老樹經霜葉僅存最是稔秋多樂事民忘

帝力更何言

恭和

禦制入古北口元韻

攬勝方知設險工北庭車軌此來同去看秋塞連畦黍歸及霜林滿谷楓云防棽麗行作隊驊驑蹀躞气爭雄淸時尉原無外

髙唱三侯軼大風

恭和

禦制村行元韻

塞山廻復歷髙寒赤縣逶遲眼界寛

堯壤卽今行處是豳風何待畵中看重來滿目堆珠顆兩度當頭轉玉盤排日紀程

天藻富幾番賡和到更防

恭和

禦制山居元韻

名山到處足神娛況復深秋景特殊石偃髙低都皺痩林分逺近不糢糊窈深繚曲誠工矣外骨中膚亦信夫不是仙眞誰得到膏車秣馬肯相呼

恭和

禦制天成寺元韻

精藍據勝儼名園蘚防遺碑迹尙存虎豹踞林摩石脊虯龍破壁走松根參差眾籟搖空落戛擊繁聲過雨喧自是天成好圖畵不須公案爲重翻

恭和

禦制云淨寺元韻

靈區開淨業香界儼諸天重演三車法還空八識田松泉參梵唱嵐靄接罏煙徧掃巖間石題詩待紀年

恭和

禦制敬題壽萱堂元韻

天辟名山敞

禦園堂開東嶺气常溫壽峯髙擁千章柏瑞露長滋百葉萱石上松盤龍蜿蜿階前苔印鶴軒軒承

懽兼備遊仙勝蓬島瑤池詎足論

恭和

禦制池上居二首元韻

泉脈緣山引便開池隨地曲仍圓半江緑剪屏間畵一片靑涵鏡裏天風過縠紋重防防雨跳珠防細涓涓吟情逺暢元無別樂水從知

聖性淵

虛白軒窗眺覽便空明交映月痕圓一杯誰瀉滄溟水萬古仍通小有天習坎便應敷逺潤朝宗端不讓微涓詩家漫詫香山句

學海何能較廣淵

恭和

禦制遊東甘澗古中盤諸勝卽景三十韻

玆山故多奇深秀展

淸眺自非穹覽周安得綜眾妙登陟𨿽云勞所得足償報舉足淩靑蒼諸峯防孤峭東西兩甘澗髙下憑取道山僧彊好事隨意各置廟東臨撫長松支離非一貌西望橫亂石混沌本無竅仰瞻靑冥巓定光昨曽到塔影摩重霄月鏡掛靈嶠於焉振衣領有若據堂奧絕頂固空曠層折排險隩飛雲時往來或露或防冒靑蓮惜未至佳句誰能造卻怪陳拾遺薊邱何足較顯晦當有時韜隠謝探斆千載待

宸遊飛毫攄古調

奎章云漢倬

寶翰巖崖耀谷神契眞詮山靈定含笑始知

仁智心天與從所樂嘉肴飫芳馨甘醴酣滿釂含咀味愈出向似弗及料天成與萬松熟遊增窅窱中盤此重來金碧映岑窔賞防信前因濟勝惇夙好【微臣】扈淸蹕宿頓車屢膏可望不可卽深負林泉誚那能凡骨換莫寫名區照賦慚天臺孫詩矢捲阿召他年廣圖經賡歌才紀要

塞上紀行和張宮贊韻十二首

扈從亦云屢事往每自失萬景在目前過百不記一泛覽隨輦作誇舛多匪實刻畫恣冥搜愛此淩雲筆防馬望邊城千山縈一綫林開豁無際雲起劃中斷低昻分向背所歷頗易緬思版築初哀哉民力倦塞柳尙含綠塞山亦已蒼中有萬頃田黃雲絢秋光曉行露方漙襲袂禾黍香惠此遊牧儔甔石贏黃粱旗翻朝旭紅馬踏暮霞紫艸枯獸正肥雄心良足喜湖山事冶遊春艷桃李人生各有適母爲彊相擬後車續前車揚鞭競追逐而我獨徐驅爲賞眾山綠輕轅臥歇獢髙箱載麂鹿因之念老農接軫斂新谷宿艸翳陳根墳起徑尺許托生邃古初沮洳固其所失足濁水泥顚躓戒徒旅豈獨嘆勞薪駿騎亦神沮徹曙照幕燈熒熒緑如豆髙低散滿谷疎宻亂列宿連緜匝郛郭平逺勝郊囿怪底嵐靄濃萬竈曉煙湊驅車掣駱駞緣嶺善疾走侏類鼯猱皮衣不掩肘此來叨

厚錫並塞四十九圍塲經月功勉旃力抖擻

南山熊防掌北山虎負嵎

天威殄殘暴一發落爪須艸間狐與兔細安足誅更聞縱麏麚吁嗟頌騶虞

臃腫塞山木千年倚巖隈丁丁樵斧響擔荷去復來太息謝莊生寓言恣恢恢全生屬有幸奚問材不材負販列行防燈火喧夜市載路螘相屬隨營日轉徙𨿽工競刀錐端賴供薪水衛士謹誰何愼勿擾及此戒裝當七夕良宵倏三五心慵鄕夢斷老去詩味苦賡歌愧衰孱寸寸挽彊弩綺才余筆力相朂事汲古

題裘宮詹使浙集

龍沙冰雪照淸顏使節新從禹穴還萬壑千巖看不盡仍教飽看塞垣山

剪燭氊廬細字明品如菊淡格梅淸賞心遊目渾難給也似山陰道上行

初日芙蓉映水紅淸宵夢斷白堤東牽人鄕思天機錦中有西湖六月風

恭和

禦制十月八日雪元韻

應時呈上瑞嚴令轉繁華鴛瓦看初集鱗塍景倍嘉霏霏紛委積漠漠逺橫斜賦質初無滓潛形愛掩瑕寒生江上釣春先【去聲】嶺頭花髙臥門空閉幽尋迹旋遮戰詩矜鐡葉入畵防山茶【畵家作雪景多以朱包山茶花映之】最是占三白勤農喜莫加

友人以杖索賦漫題一律

太乙靑藜卭竹枝酒錢挑得恰過睂攜防花徑莓苔滑倚向柴門夕照遲逺道雪霜當健僕衰年筋力付童兒縱然得力難拋卻入手先思放手時【原作終有臨岐放手時劉延淸總憲攺定此句】

靈珀詩十二韻應

制

偃蓋龍鱗老蟠根蘊茯苓丹脂凝露液金骨孕煙扃正色逾蒸栗晶光炯摘星虎睛呈異寶虹彩曜精靈徑寸菁英貯虛中祕象形舒榮滋蓓蕾孚甲植釵葶陽長花旋放陰生葉漸零知時符大化應發長靑刻鏤何能肖摩挲昔未經名應標瑞牒珍合薦

彤庭毓粹徴天巧涵華表徳馨仰邀

宸藻麗堯陛協仙蓂

恭和

禦制題王詵煙江疊嶂圖用蘇詩韻

石渠萬軸雲中山錦贉坐展霏蒼煙煙江一卷最超出羣山回合云悠然眉山心賞揮妙筆隨地湧出萬斛泉世人見詩如見畵不數王裴酬唱圖川流傳屢劫不終閟完璧宛呈

黼座前

興來灑翰一追和珠璣萬顆落九天坡詩粲粲麗五緯詎與曦曜能爭妍從玆寶繪益增重虹光百丈起研田風流逺溯元祐盛厲禁還惜宣和年弇州考證博且覈漫以短長肥瘠評嬋娟取多用宏貴公子兄事海嶽弟畜攜龍眠姓名附見足不朽【見蘇軾寄王詵詩序】何況金丹一防平地成神仙生不並時致三嘆卻從藝圃聨良緣千秋精鑑有定論稽首伏誦

乾隆篇

恭和

禦制示四川總督防楞元韻

綏邦合奏屢丰年驛報京坻自兩川

帝徳好生長灌燧

皇風布化靜鳴弦吹豳飲蠟成巴曲鍤雨犁雲種僰田荒徼常勤

宵旰念盈寜長此待旬宣

恭和

禦制賜大學士勤宣伯張廷玉予告詩元韻

入禁榮傳丞相車

眷畱元老借匡予致身義重風廊廟全節

恩深動井閭三月鶯花

回蹕萬行煙桞掛帆初歸裝何事煩頻檢鄴架牙籖滿

賜書

恩華兩世古誰過鐘鼎文章總不磨綸閣家風榮遇重詞林盛事

聖朝多賜園喬木添新防媚筆春泉接逺波【賜金園中有媚筆泉】況有肩隨誇二老扶鳩迎笑樂如何【大學士弟廷瑑予告在籍】溫語曽教就第宣

賜詩徳意更殷然九天傳和

云章賁八袠重看晝錦旋望

幸預知燕國早呼嵩還許潞公先紀

恩感遇應成帙豈獨明農課稻田

恭和

禦制示大學士勤宣伯張廷玉元韻

眷厚曽無不盡辭

隆恩重志

鼎湖悲典崇爼豆名全矣像繪丹靑遇過之【宋制佐命配享之臣皆繪像於廟廷】七字

詩榮藏左劵十行

詔比紀功碑堂廉盛事惇耆舊專美寕惟一徳伊【大學士伯鄂公同受配享之命】

恭和

禦制福字詩元韻

朱箋灑翰洽臣僚

福澤先從令節昭云日麗天光照耀龍鸞回肘勢騰超捧來

祕殿當晴晝懸向髙楣慶嵗朝共仰

一人宏斂錫心傳八法繼

神堯

應

制恭祝

聖祖定妃太妃九十壽詩

蘐榮瑤島迓祥光婺燦星潢應壽昌瑞紀彤編輝寶冊云騰

奎藻介霞觴年周花甲餘三袠閏閱梧階近五章【算家以十有九年七閏爲一章】繞膝承懽緜福履春暉朱邸慶方長

題椒花掛屏應

制

寶勝迎年啟靈花應節呈酒香開壽宴防綴煥華楹蕃衍徴詩句馨寕葉頌聲從玆歲時紀萬禩薦嘉名

題劉防葊少司空鏡影圖

寫出誰分照與眞芳蘭竟體識斯人瀛洲圖畵已千古潁水須睂散百身鼎鼎相看少壯老如如難釋影形神冰輪靜對呈心相个裏原無一防塵【君自題有和陶形神影三詩】

除夕

笑把�防又一年迎新節物任紛然太平競寫宜春帖利市先分壓歲錢去日風光憑指數故鄕書信劇情牽家人相戒聼朝漏爆竹通宵紫陌闐

庚午春帖子詞

金掌融晴雪云韶奏

玉墀升平多

慶澤瀛宇樂雍

庚爲剛健恢幹徳午象文明麗日華一气鴻鈞符景運東風送喜萃

天家

防縷靑旂淑气迎陽和到處啟勾萌華封競獻

三多祝先聼臺懷

萬歲聲

欽定四庫全書

松泉集卷十七【庚午】

吏部尙書汪由惇撰

元日

朝元車馬集長安紫陌宵嚴雪未幹黍谷乍回三日暖【前二日立春】條風猶送五更寒

鑾輿豫動民依切蔀屋謳歌

帝澤寛日奉

溫綸符泰運貞元相續鎭無端

新正二日

乾淸宮侍宴恭紀

紫殿元辰秩廣筵

法宮重荷

渥恩偏春風乍轉雙蓂秀韶律先舒百卉妍【是日演百花春劇】九有嵗華調玉燭一堂喜气洽

瑤箋小臣忝竊叨榮遇拜

賜欣歌旣醉篇

四日冒雪入署齋宿晚晴見新月

泥融九陌淨車塵好事天工巧鬭新鴛瓦平鋪千片玉鳯樓斜掛一鉤銀交光更待蓮花炬引興誰傾竹葉春莫爲淸齋耐岑寂卻教景色故撩人

人日

祈谷陪

祀恭紀

夾道紅燈

玉輦行

祈年夙事戒先明燎罏光映同云合翠幄香浮宿靄橫雪防六花呈瑞色人當七日應懽聲從知肸蠁能昭格萬井丰登百室盈

相風烏和張宮贊韻

髙處誰云獨立難八風隨指許頻看豈因旋轉煩機索何待飛翔借羽翰華表月移孤影直金莖露浥曉光寒前驅曾記髙車駕【宋以前儀衛有相風烏轝】迥絕飛埃帳殿端

曉起

紞紞鼓三鼜喔喔雞初鳴騶鈴逺傳呼街卒呵夜行髙枕夢方酣閉戶寂無聲時見闤闠中門罅篝火明碓粟杵砰防彈棉弦鏗鍧問渠胡爲爾給求務儲贏攘攘九衢眾日事衣食營力作倘勿勤何以厚養生通功獲所欲取攜靡有爭饑寒不自卹博此錙銖輕夙興執恆業急如赴嚴程因之念窳惰怦怦黙心驚

下直輿中見新嵗車馬往來之盛有憶鄕風偶占二律

到處門庭爆竹聲新春展慶趁新晴逺年親串通懽笑出塾兒童謹送迎月影澹交燈影密梅香濃入酒香淸山村那識金吾禁五夜熙樂太平

春帖排門信手裁村醪待客勸三杯牧童爨婦新衣履小榼輕筐熟往來剪紙剔燈山市閙雕防髹案眾防開卅年鄕夢長安道馬足車輪十丈埃【聚族而居以防事爲公所謂之眾防】賜燈恭紀

華燈割鮫綃蘭膏揚彩霓寶蓋綴流蘇四照光的皪鳥翻枝欲動蝶宿露猶滴頒從

玉座傍流影輝素壁憶昔讀書窗佛火伴岑寂廿年守寒素春市不自覓頻年亦何幸屢拜

九天錫星毬玉瓏玲寶网珠羃防多慚室廬陋過分增悚惕圍坐語兒曹爲舉向所歷

恭和

禦制上元燈詞元韻六首

紫霄璧月照龍鱗仙苑銀花樹樹新博得

慈顏多喜豫珠聮寶宇萬年春

列缺施鞭雷始奮燭龍銜曜蜯初盈九華妙鬘當空見五色牟尼大地明

琉璃香界光明佛絳節層城曼壽仙貝闕虹橋隨湧出靑鸞白鳯接聮駢

楡燦星垣連碧漢蓮開華井拂彤霞九衢懽笑春如海繪出

皇都景物嘉

輯瑞憑將舊典論法王佛子盡防

恩特教革鞜侏使也聴鈞天坐綺軒【時凖噶爾使臣至特命預觀西苑燈大之盛】火樹鼇山足賞奇玉禾芳甸更葳蕤縱饒五夜時行樂莫釋經年

宵旰思

十六日

正大光明殿賜宴恭紀

三度彤庭叨

錫宴上元

仙藻許重賡艷陽放暖春猶淺璧月仍圓雪乍晴贔屓六鼇圖閬苑雝喈雙鳯葉韶韺

宸懽自愛耕犂潤豈爲班揚有頌聲【是日與宴者二十人自大學士而下詞臣內直居多】

侍宴卽席恭和

禦制元韻二首

開嵗頻叨侍

禦筵

恩暉稠疊慶昌年萬方喜气聴謳頌一派和聲入管弦黼坐近瞻天咫尺華燈交暎月團圓

宸襟浩蕩

云章麗滄海詞瀾滙百川

屏間無逸厪先知雪潤靑疇喜莫涯珥筆敢希華蕚句飛箋重效柏梁詞【是日先命聮句】昭蘇甲坼陽成泰繪繡山龍午向離計日

六飛行布徳春臺景物正熙熙

落燈日雨雪交作

密室簾垂宿暖蒸紙窗陰重薄寒增亷纎已送澆花雨斷裂全開帶雪冰老去流光憐荏苒少年狂興尙飛騰靑郊正待耕犂動莫怨匆匆過落燈

由郊園進西便門雪中作

雨絲雪片入帷輕宛記前山曳屐行春水忽添橋欲斷緑蕪新長路將平香浮籬落梅花瘦味淺村醪竹葉淸底事筍輿奔兀兀煙林深處望嚴城

雪中入署開印

鎖印俄云啟官程赴詰朝路長泥滑滑寒淺雪瀌瀌塵案文書積

新恩雨露饒祥刑頻布徳貫索防芒消

送陳可齋總制兩廣

防龍翊運贊

垂裳臺曜新移鎭海疆交廣遙霑郇伯雨東南近接召公棠華燈曲宴承

恩澤貂帽重裘帶

禦香拜

賜瀕行應有意春溫徧被燭明光

頻年聮佩直

形廷待漏籌邊事事經路滑晨趨螭陛雪霜嚴夜戴鳯樓星呵冰艸奏肩相亞剪燭飛書筆不停重去防轅聴鼓角淸霄誰撼閤中鈴

冰鐵稜稜照髩顏嶺梅淸絕萬重山珠江光气通三島賈舶帆檣控百蠻水底石涵鸜鵒眼海南香爇鷓鴣班瑰奇莫漫稱難得淳朴看移薄俗還

悃愊無華漢代規百城風偃下車時行聮鴻鴈遲孤影棲願鷦鷯穏一枝制錦無才慚鄭虎鳴琴重幸值鐘期【捨弟戊午出公門今爲屬吏】天涯手足牽情切珍重歌驪敢及私

連雪不止偶作

積陰連五日雨雪晝夜並霏霏止復作彌望徑路平沒骭車轍泥跬步不可行澤國苦漏天往往徑尺盈北地苦春旱飛埃入軒楹今春浹旬來防見霽色明陽和气已動陰凝力猶爭過多良可慮抑勒方抽萌有如哺孩提傷饑疾易嬰何當掃昏曀杲旭放快晴趁此土膏潤剡耜及早耕

直廬聴煎茶聲

瓶笙靜忽鳴長伴西淸直謖謖辧松聲摐摐覘火力竚澆舌本幹先試耳根食淸課飭中涓坐移蓮漏刻

恭和

禦制漢柏行元韻

嵩陽書捨兩株柏傑幹攢柯世無比朅逢

時邁一經過吟賞摩挱情不已逺從炎鼎紀春秋幸脫郢斤量尺咫蒼根入地知防何黛色參天今尙爾一株輪廣更崛奇鬼守神呵離劫燬天風吹出鸞鳯吟化作嵩呼聲滿耳寫意眞窮造化工傳誦旁瞻嘆觀止之而健張森古紙堅皴細入露密理岱宗秦大夫淇澳衛君子同調亦各成其是嵗寒之操寧譲彼

題鐘馗夜遊圖

深林摵摵慘不開陰風襲肌旋復回肩魁睛突髯於防羣鬼獻技媚老馗兩兩前導執旌斾荷殳持矛提杻械功曹緑袍裹冠帶輶車四望擁髙蓋竪發上指角觺觺詭形幻狀吁可怪偏工逢迎巧先防老馗指揮意殊快人行不到境深阻若輩招邀此間聚啾啾悲啼訴愁苦紛紛戲博競跳舞沙場鋒鏑知防何溝壑尫贏那能數有嘯於梁气相召乃瞰其室或敢侮撫掌揶揄窮未送潛入膏肓疾成蠱忽來忽逝乍有無張弧脫弧安所睹神巫桃茢祓不祥熊皮金甲戈盾揚九門乘春事磔禳辟除陰慝逺伏蔵物不疵癘民樂康幽明殊途杳難測畫師變相何從得獝狂郁壘久失職老馗何辜淪鬼國康莊白日不肯行偏愛靑楓中夜黑

寄內弟查溥公

外氏富羣彥君才政自超壯遊翔碧嶠逺志薄丹霄老輩心俱折平生言久要嶺雲千萬疊相憶路迢迢童稚情親切依依四十年靑燈書閤夜防服畫堂前落日秋潭暮孤城春樹煙舊遊那更續回首一淒然淸眞惇夙好風雅展新圖龍劑珍家制鵞書愛手摹硯花靑翡翠筆格紫珊瑚暇日多酬唱揮豪興不孤芳訊時能寄瑤箋滿篋中連枝懷棣蕚舊雨聴梧桐池艸滋新秀庭蘭茁防叢北堂方展慶翹首向東風

恭和

禦制恭奉

皇太后西巡發軔京師卽日得句元韻

香界迎

鑾輅靑郊肅羽旗日邊

淸蹕處春省耕時亥字耆年問【途中老人皆防

恩賜】來牟保介咨中春才合朔比屋慶蕃釐土潤耡犂快途長車馬遲景光供

睿賞一一入新詩

恭和

禦制良鄕行宮作元韻

右輔離宮開宿頓初程赤縣冠圖經春來廣甸尋無迹冰泮盧溝去不停大塊文章惟本色

化工筆墨有餘馨望中席帽當年路林外依稀長短亭

恭和

禦制習射元韻

遲日開

行幄平郊逺設�

余功明鵠正妙技擬猿號

聖智非闗力

身先肯息勞遺蹤記飛將飲羽詎稱豪

恭和

禦制賜唐縣民劉永壽一百五嵗詩元韻

畿甸鳴鸞未匝旬近光一叟瑞駢臻重來健尙如前度上壽天教祝

聖人宅裏早看標綽楔扶攜端不借蒲輪

瑤箋爲紀承平慶錫福從知徧兆民

恭和

禦制閱本元韻

行在封題計刻馳披從

帳殿厪來咨之綱之紀闗民瘼如綍如綸仰

睿思萬里封圻歸

朗鑑

九天雨露恵嘉師宵燈晝漏無畱牘長奉

良規奕世貽

恭和

禦制臺麓寺有作元韻

穹窿五鼎列五方一度龍泉卽其麓回蟠百里橫眾嶺側者爲峯深者谷相輪梵网各標奇一一化城誰所築气寒路僻少人至冰磵常封白雲宿舍利騰光燈耿耿眞容示現神穆穆是文殊卽無文殊莫悞盲參口頭熟應眞五百何處來也似打包禮尊足法王曾記

聖祖朝鳯蓋鸞旂映喬木五年兩度奉

安輿卽事繩其昭

嗣服山靈迎

蹕快雪晴長爲祗林紀

仙躅

恭和

禦制白雲寺小憩元韻

眾峯回合白雲棲勝境重邀

天筆題霧气重添煙樹暝鐘聲遙應谷禽啼淸泉說偈誰聴者積素披圖亦絢兮若問獅王方便法飛行不假躡層梯

恭和

禦制命張若澄圖鎭海寺雪景元韻

名山如名人覿面初不奇遇事一吐露妙緒時紛披苟非值眞賞曷足語於玆淸涼古勝地靈迹釋典垂宸蹕今再至嵗二月維時一望靈鷲峯同云繚繞之朝來散六花到眼光陸離中巖揭寶坊佳景要聚斯瓊囿森瑤林不著纎塵緇恍憶去年秋大獵興安陲山祗黙效靈素旄間翠蕤灑道鋪玉屑迎

鑾不遑遲曼殊亦神通天龍合掌隨豈用作公案應借供

新詩侍臣擅能事淬翰臨淸渠奉

詔繼難兄肯數河陽熙信手拈不盡凡筆那許窺畫禪參指要名理窮言辭得遊戲三昧稽首人天師

初見道旁杏花

千林積雪擁臺懷七日經行去卻回一過龍泉才防裏杏花已報五分開

麥苗初放桞抽芽處處鋤犂景色賒不是

六飛勤省幸何因來看道旁花

朝來細雨怯東風靨暈還須嫩日烘卻笑輪蹄紛蹴踏無心坐賞樹頭紅

恭和

禦制瞻禮菩薩頂有作元韻

寶剎層層俯眾峯笵金應現禮慈容中天梵唄隨風落初地鑪煙挹霧濃鷲嶺岧嶤開淨域螭碑贔屓仰仙蹤春晴又值

回鑾近萬帳遙聴五夜鐘

恭和

禦制回鑾卽事元韻

云端捲

幔城回望列崢嶸山色變昏曉春光時雨晴雪飛迷玉勒風勁拂華旌

親歷知名勝因之有定評

恭和

禦制見杏花始放元韻

三春花栁紛爭先紅杏一株山店前徵途歷盡冰雪境見此眼豁重流連江南社雨花信早飛來燕燕催春老平分絳樹入新煙半掩緑蕪臨古道繡錯村郊

輦路賒墻頭溪尾暎明霞應將望裏千番錦散作毫端五色花

恭和

禦制聞京師得雨志喜元韻

首塗出

皇都冰泮泥沾軔冬春足瑞雪圻甸溥霑潤行行燕晉郊靑防漸交瞬潛滋生意繁發育神功迅老農最知時力作朝夕趂昨來雪復零旋喜薄晴嫩連朝兗豫疆飛牘奏分寸田事旣可欣行旅亦無悶五風十日雨時若占有信和防首善區汜濩元气奮志喜繹

宸章格物徴至論學稼恧微臣課績謝田畯

恭和

禦制回鑾至保陽元韻

滱水城邊日載陽

回鑾小駐答時光褒忠字挾風霜气勸學詩傳翰墨香講捨池淸臨淺碧營門地敞試飛黃扶攜共慶瞻天日布澤端知

睿慮長

恭和

禦制題旌忠祠元韻

階前松老作龍鱗名姓猶懸日月新抗疏光張自有膽鋤姦寧顧不訾身長編汗簡千秋事遺像傳芭萬古春仰誦

宸章扶世教九原誰與惜斯人

恭和

禦制白洋澱水圍元韻

教戰陋昆明湖光萬頃平沿洄開逺陣聮絡防前旌濤湧鸛鵝勢煙飛霹靂聲風雲多變態指顧望中成

恭和

禦制喜雨詩元韻

經旬佇蒸云尺寸競前卻長風鼓其力負勢互彊弱大田方賦功老農有權度

皇衷恆先憂閔雨切憂灼爲惜三春膏計日足斟酌靑疇事耰耡霑溽利東作邇者期稍愆麥收𨿽不惡飄灑僅亷纎安得泉注壑蓄久气乃通一夕快盤礡甘防沃良苗余澤徧艸藥從玆日滋榮轉瞬腰防獲惟當屬望殷益覺及時樂回較未得初相去竟何若因之悟物理遲早徒紛攉祈請諒非術補救未可略

天心黙轉移誰能窺管籥

仙毫滴餘潤濃陰尙垂幕所希際寰海逺近無厚薄

贈曹劍亭舍人

雲間才子气如虹八斗才髙賦筆工吟取鳯凰池上句當階新藥正翻風

方明屬禦古興州砂磧冰霜塞上游短後一鞭馳絕足眞看蹴踏萬驊驑

朝朝槖管值西淸飛檄千言防筆成尙有餘閒消永晝亂蛙聲雜讀書聲【舍人近有五言五章以日長如小年爲韻】

題陳雪園讀書吾廬圖

豈爲撐腸獵五車笑君結習未消除白雲退直無多暇還向梧陰讀我書

一襟冰雪絕纎塵枕葄端知意味親畢竟致君原有術廟堂正用讀書人

良鄕迎

駕回至長新店日已及暮入廣寧門漏下二鼓矣卽事

偶成

【駕幸中州以典順天試未預

扈從】

瞇眼黃塵落日遮擬投旅宿當還家馬蹄倦處尋空棧鴈影孤時卬淺沙【同人皆先歸行裝亦早發欲畱不得】心逐雙輪行犖確路懸列炬認橫斜老來豈戀團圞樂直爲明朝翠華

恭和

禦制詠宋硯元韻

綈幾揮毫心手和宋時尺璧借詩磨帶云石作龍鱗片防水珠含鵒眼波陶氏早傳毛是友仙家漫號墨爲娥金聲玉徳光華爛巨海瀾回

帝作歌

恭和

禦制題梅竹雙淸圖用王世貞題吳仲圭王元章梅竹

合卷韻

春從何來來自硯沼北

天機盎溢無停息一枝斜出數葉分直壓萬樹寒香千畝碧今年

淸蹕巡中州詩篇畫卷

宣示回輦後顧瞻淇澳經廣平武公唐相堪尙友攜將雙淸寶繪展翫凡防旬蕭森具標格灑落余風神不數海粟但賦十八公雲濤戛擊蒼龍鱗

至人遊藝自得象外趣寧獨鋪瓊屈銕妙逼眞不作空庭月影長百尺亦不作繁條亂蕊疎籬側一天冰雪貯淸襟萬古乾坤有生色

化工防染眾彚春専家獨擅奚足論洋州一派記墨君石湖譜牒徒紛紜舊聞合作曾入弇州書畫簏想見幽賞髙吟行繞屋長篇轉韻精品目卻笑瓦礫拋來能引玉麥光徑尺

墨彩敷鮮腴通神入聖如斯夫惜不令弇州仰瞻是詩與是圖驚喜贊嘆當復何如乎益幸元章仲圭絕詣道不孤

除夕過劉延淸大司寇觀所蔵硯

劉公嗜古蓄佳硯重之不啻琮璧薦又如窈窕貯簾櫳未許尋常輕識面今夕何夕嵗云䢐從容散直日未晡餘閒乘興走相覓事𨿽不急良非迂晴牕羅列露精气大小異形產異地黃龍翡翠徒區區未若靑花尢滑膩器格要難脫凡近祗似新妝鬭時世露雯白理直且勻審象甘蕉誠有謂吾州龍尾金玉質不獨羅紋始稱貴澄泥唐制最淳古卻愛鄭公眞媚娬潘家都尉宣和古渥顏未免譏傖父石交更有朝天巖曾向風檐共辛苦人生適用乃足珍和璞莫謾誇琳玢紛紛譜說多失眞當前晤對臭味親況際嘉防甄鴻鈞六街車馬物象新我亦爾爾非無因借君半晌摩挱意爲洗經年瞇眼塵

辛未春帖子詞

六字行春令三陽慶履端堯蓂開九莢辛嵗獻辛盤長樂宮籌海屋添紫霞靑管簇瓊筵欲知

愛日天家永正值璿衡紀閏年

靑旂出震爲乘陽湛露光風載路長花鳥喜迎

鑾輅近豫排春色滿江鄕

松泉集卷十七

欽定四庫全書

松泉集卷十八【辛未】

吏部尙書汪由惇撰

元旦五鼔入直恭錄

禦制元旦試筆詩敬成一律志喜

元防嘉辰聼漏時西淸祕直喜先知重光世遇重光嵗第一人吟第一詩藹藹香煙簾外合霏霏瑞露筆端垂萬方

錫福同稱慶染翰叨榮事事宜

恭和

禦制恭奉

皇太后南巡啟蹕京師近體言志元韻

鳳紀重逢嵗在辛鴻儀連舉重惇倫

祈年夙戒精禋達揆日旋看

法駕巡羲象省方行地觀

瑤圖添算自天申

大安親奉娛

慈壽

溫詔覃敷恵兆民廣甸靑圻開

帳殿莊衢防仗肅勾陳初程星月花燈夜一路山河錦綉春梅爲催詩經月待溪看罨畫逐時新

天章神到如泉湧槖筆多慚屬和頻

恭和

禦制聞山東得雪元韻

雪滿郊坰直到齊喜邀

睿賞入新題一年好景無過此三白休徴益信兮靑嶽望中餘靄積

翠華臨處眾心徯

天公爲報農祥慶用慰

宸衷感舊淒

恭和

禦制趙北口行宮作元韻

北地煙波濶深春物象妍今來冰未泮頓覺景殊前貝闕銀防界珠宮玉鏡懸好畱明媚色更試水圍船五夜酬佳節燈花照眼明

禦營排日賞韶景逐宵評星斗流光燦魚龍起蟄驚爲占丰稔慶農事劇闗情

恭和

禦制燕九日觀燈元韻

落燈時節晚煙濃轉覺靑郊气象融喜報麥秋盈尺雪早催花信幾番風火蓮競吐千枝焰仙杏虛傳十里紅【地名紅杏園】

行殿初開逢勝賞從知佳節上林同

到處迎

鑾樂意濃太平有象發春融行宮仍見溶溶月髙燭猶燒嫋嫋風仙迹尙傳云滃白【燕九京師舊俗也相傳以爲長春眞人邱處機得道日白雲觀逰人最盛】農祥應喜粟陳紅瞻云豈獨應酬節望幸懽心逺近同

恭和

禦制曉行元韻

樹綴瓊枝路界銀曙光遙映雪光新竈薪殘火猶含濕岸栁柔條未放春早晚農功占物盈寜民气愜時巡玉鞭不避衝寒出端爲村郊鼔腹人

恭和

禦制入山東境元韻

煙樹蒼茫度廣川南來斥堠判齊燕入疆爲問東西郡隔嵗全收上下田岱色平分千嶺雪野光初散萬家煙龎眉老叟聴傳說宛是

仁皇駐蹕年

恭和

禦制恭依

皇祖南巡過濟南韻

羽騎駸駸歷下城重瞻

淸蹕慰羣生百年休養民風樂二月時巡物平勸課惟時勤力作蓋藏宜裕善持盈自緣

雨露霑優渥馬首紛披瑞靄橫

恭和

禦制過泰山恭依

皇祖詩韻

東風載斾循山麓遙望雲峯最上頭嵐彩霏霏天際卷煙光漠漠樹中浮登封那用徴三古縱覽應教隘九州防俯滄溟看初日東西百丈小淹畱

山前攬轡疑迂往馬上翹觀屢舉頭未了靑連平野合防空黛逼逺天浮漫傳秦漢壇邊樹誰見禆瀛海外州防度畱題宸翰在榮光長與翠屏畱

恭和

禦制渡汶水元韻

路轉靑齊過汶津微黃未放栁條新輕冰似怯虹梁壓余雪渾如畫手皴藹藹當空云影霽熈熈入望物華春宸逰親攬丰盈象樂意相闗自有眞

恭和

禦制望防山雪色再成元韻

岱宗南去數峯同縞纈千林入望中一色平云連朔野半空浮靄防東防馬頭遙指盤盤路旗尾猶吹獵獵風法祖勤民淸蹕駐村村童叟頌神功

恭和

禦制郯城道中元韻

輦路新荑未放尖春行隨處試吟拈嶅陽宿靄迎飛斾羽畎輕嵐入赭幨夾道棗林多舊植防家茅屋愛新添祗憐徵客衣裘薄難禁霜風到曉嚴

恭和

禦制恭依

皇祖示江南大小諸吏詩韻

聖人居九重動念周垓陬稽古肇時巡民瘼爲新剖江表驛程遙望幸良已久仰惟

仁皇年六舉恵黎首我

皇勤繼述安輿慶

王母尢殷咨牧意最重在南畆衣食計所先蠲卹時恐後餘三籌蓋藏惟百愼職守靑衿戒佻逹赤子惇孝友淳風比羲軒防長耆老壽勉惟良股肱

明訓罔或負

恭和

禦制宿遷道中作元韻

下相城邊

禦輦巡濵河蹕路不驚塵民貧寜免嗷中澤俗薄何能洽比鄰所賴撫綏先事偹更叨煦嫗

沛恩頻卽今道左扶攜者總是

皇仁再造人

恭和

禦制見新耕者元韻

一夜氊廬聴雨聲憫農遑卹旅人情此間常厪爲魚患爾日欣看叱犢耕歸及麥登應早獲勤先穡事冀秋成南檣北轍交承處荷笠扶犂與細評

恭和

禦制賜沈徳潛元韻

碧山樂志防經春

聖主優嘉意更親江國風光専付與詞壇耆宿羨完人身輕偏耐窮探勝律細尢能力去陳捧得

宸章來鑑曲榮光長自耀松筠

恭和

禦制淸江浦元韻

淸淮直注大河濵永奠平成

聖迹新銜尾舳艫從利渉駢肩薪竹憫勞人平沙春淺靑鋪艸逺渚風輕緑泛蘋最是淮陰西埭路金堤鞏固亟垂詢

恭和

禦制塔灣行宮恭依

皇祖詩韻

寶級金輪擁鬘華帆檣近岸列如麻鴈堂香繞三千界雉堞云連百萬家潮起夜聲步月雨添春色廣陵花自是

詒謀昭儉徳閶閻漸識戒驕奢

恭和

禦制天寜寺小憇元韻

梵宇云邊披宿霧春寒隄栁未全舒貝多舊志神僧迹蘭若長畱太傳居鼔角無聲參佛諦衢謡有頌愛民譽風光到處供懽賞

飛藻從無片晷虛

恭和

禦制渡江駐蹕金山元韻

長江天塹久恬寜

鳳艒平移愛始經元气混茫浮日月天風浩蕩禦仙靈亭臺簇擁中峯碧煙火平分兩岸靑曽記客行貪利渉疎鐘只向柁樓聴

恭和

禦制初登金山得句元韻

浪洗盤陀萬古靑不湏五嶽寫眞形近天更覺天無際防地方知地有靈塵翳纎微從不到波濤晝夜幾曽停初登便識

宸襟曠眼界從看極冥

朝昏逺際東西界吳楚中分南北天晏坐何當參古佛遨遊湏是挾飛仙

翠華幾度傳

堯迹畫鷁初臨紀

舜年鼔角聲髙人未散夜防燈火萬檣連

恭和

禦制逰金山寺用蘓東坡韻兼效其體

大江源出岷峽長漢沔潛沱同入海奔騰一瀉直萬里豈識中流有山在開山從說裴頭陀老龍聼法川靜波靑嚢奇術無寸土流傳好事何其多

雲帆徑渡烝徒楫簫鼓悠揚好風日步防看煙嶼靑海門直射朝暾赤樓觀參差煥金碧厜防峭削積鐵黒妙髙臺上望眼明練平無復天吳驚指防江城名可識麗藻紛披羅景物笑謝方蓬海上山十洲祗看頑仙頑底似崇椒歷無已萬丈虹光照江水

恭和

禦制潤州道中元韻

潤州城郭水光涵防仗經過漸向南多少江鄕民就日翠華行處爲停驂

詩人別業漁樵地丁夘橋聞勝午橋淡日微風深駐輦小紅鴈齒映春潮

恭和

禦制恵山寺元韻

一徑沿緣入碧螺濕云彌谷布兜羅恰乘雨勢新泉壯善助山容老樹多長史樓臺成寂靜耆英林壑樂婆婆亭邊指防

宸逰處長仰

天光頌有那

恭和

禦制汲恵泉烹竹罏歌元韻

從來一見勝百聞勝趣豈以今古分山泉得名溯鴻漸甲乙𨿽判皆空羣坡翁過此數題句肺腑冰玉絕防塵後來性公惇雅尙制罏以竹參質文泉味香冽詩味永沁人齒頰餘淸芬罏傳以人亦以地此詩此畫非空陳裁筠笵土亦易易曷以重若珠盤惇【葉】煨罏想見啜茗致瓶笙不借松枝薪徒令好事彊標置煙雲滿眼尢紛紛山靈呵防四百載得失聚散何足云延津劍合識官印保守欲借開府權【葉】豈知

淸蹕此臨駐披圖汲泉喜罏存就罏煮泉發

髙唱泉流飛湧詩境新

濡毫一一寫橫捲至寶豈獨山房珍至寶豈獨山房珍幸哉附名卷中人

恭和

禦制題恵山竹罏畫卷用前人韻

玆山空腹乳流泉瓦銚筠罏試一煎雅制尙傳洪武日上供不數政和前松成鱗甲如龍擾花借坡陀任鶴眠聖迹長垂

宸藻繼千秋勝賞一時全

恭和

禦制逰支硎元韻

道林幽隠處逺山動春色修篁夾徑深老樹倚巖得石室何谽谺靜境覺超特四圍嵐翠飛一綫煙痕羃宸逰此乍臨曠望無極探幽悟入微憇閒機暫息鶴去如可招亭古亦時歷下山萬騎歸緑云防行迹

恭和

禦制華山元韻

秀出羣山山盡下問渠何處移來者峯頭削出疑自太華分勾引三吳擁輿馬淩虛曲折摩鳥道中有僧廬諷般若松聲倚巖時捲濤竹色入云欲團野【杜詩竹光團野色】山頭聞有石蓮花服之成仙致瀟灑得非玉井如船藕偶托孤根澗流瀉

宸逰一望攬全吳披襟當風豁如也諒哉山水發幽奇能使人文歸秀雅唐沈文仇能者誰第一峯圖此應寫

恭和

禦制吳山大觀歌元韻

余杭何處攬勝多吳山大觀

帝有歌延緣梯登躡虛景下睇塵界云作窩當年米芾題第一萬象防薄供爬羅海門煙消白無際江湖滚雪來峩峩去帆目送時出沒越山遙矗千靑螺紫陽仙人丁野鶴遺蛻疑有威靈訶洞深亭敞至今在刻露幽異誰能加碧霄淸切接蘭檻奔騰羲禦來姮娥紅霞百道市起蜃彩虹千尺梁駕鼉髙松怪石絡煙霧顧盼直與雙髙摩前逰一瞬三十載景多欲記還愁訛賡歌句媿欠琢磨吳山大觀

帝有歌

恭和

禦制天竺寺元韻

何來竺國舊禪林寶馬金車愜勝尋飛瀑作聲風籟響老松撐蓋午陰深白雲靑嶂時開闔澗艸巖花自古今最是

宸逰經過處伽陵仙鳥每聞音

恭和

禦制韜光元韻

精藍巖腹藏深曲窈何極覓徑穿竹陰日景不漏隙徑轉忽庨豁蒙蒙飛翠滴郤顧所來處蒼煙羃行迹好鳥夙未聞名花乍相識往往泉鳴澗時時云覆石更上最髙頂曠望長天白江流飛匹練海潮捲片席聖湖一杯水倒影眾山直萬象不可名靜觀總自得憇閒偶息機迎爽若開塞羽騎意閒閒直是逰山客

防和

禦制渡錢塘江元韻

龍舟晴曙渡錢塘南指稽山舉

省方江靣千帆開曉錦波鱗五色動朝陽射潮迹尙傳吳越捍海功還邁漢唐看取安瀾知

聖徳豫逰誰不慶非常

題錢亷察爲其妹汝愼畫竹

解籜含新粉淩霄節便髙苦應分柏翠靜不起松濤秀戞靑鸞尾光添紫鳳毛【少司冦香樹先生長媛也早寡】風霜憑飽歷湘水埒淸操

荷珠應

制

緑池新雨過翠蓋灑珠妍顆顆當風轉累累浥露鮮擎來初出浦傾處恍藏淵分向盤中落凝成掌上圓欲探驪未睡不定蟻難穿象罔何從覓原非色相天

七月下旬

恩賜鮮鹿肉至自

行在香樹司冦前輩適示食蟹防字韻詩卽用成韻紀恩一章兼呈司冦

常年扈

淸蹕豹尾竽容濫今秋行大狝輟直畱臺蹔侵晨急逓馳經昔郵符勘頒鮮自尙方胥徒勞負擔遙計

翠華臨並塞愜丰斂呼圍風颯颯振斾雲淡淡旌門晚數獲佗借舉充贍壯夫爭賈勇惰怯借攻砭割來箭血殷炰炙香味釅安居得沾飫坐幸熊魚兼珍重熟薦余舉家快分防何來意外喜妙語傳謝監公方戒老饕走益恧逾沗食時觀以五遇寵思當三敢恣朶頥樂或抱噬臘憾

慈恵與良規一一矢名鏨

題方宜田制府貯蘭圖照

科頭晏坐梧竹中軒然眉宇淩秋空隠嚢緗帙致瀟灑豈問牙纛摩晴虹薇省當年盛才調屬鞬磨盾行邊徼卽今勲業比安陽閱古堂開還坐嘯【見韓魏公定州閱古堂記】淸時使節優専寄於役從公數遊契沙岸搴茭濁浪驚幔城聴漏光風麗圖中香浥崇蘭紫瓷斗紅泥蒔新蕊漫紉長佩擬騷人自賞幽芳愛君子瑯玕結實桐菶萋交柯端待雛鳳棲更憑雨露東皇力九畹連叢花葉齊

壽黃昆圃先生八十

宿望

三朝重斗臺秋堂佳气朗昭回天從韋杜城南近人許耆英洛下陪仙籍縹嚢金粟粒賔筵玉露菊花杯行聞太史登防奏南極星輝北極來

靈光巋立瑞人間行輩詞垣孰與攀宮相聲名推特達平泉寄興屬寛閒憑添盛事登科錄防數當時供奉班今值西池稱

國慶康衢玉杖擁朱顏

髙門列防邁金張鼎望崆峒戴斗鄕甲第日邊尢化裏午橋都下集賢坊渥窪早騁防驄步棣蕚俱傳榜蕊香看取徳星歌壽愷華簮接席笏堆牀

髙名厚福得天全甲子重論綘縣前上壽宴迎聞喜宴杖朝年值立朝年共欽轅伏傳經叟豈羨松喬注籙仙後進敬隨牀下拜敢希入社附新編

敬題蟠桃獻壽圖應

制

玉衡燦楡街流景琪樹林林中的皪耀朱實其大如斗磊磊冠碧岑顆疑磅磄山種出昆侖圃紫文綺葉煥朝霞掩映扶桑萬萬古人間方朔應未知海上安期詎經睹嘗聞此桃一熟三千年云防服食成飛仙虯枝屈蟠不可尋丈計靑鸞白鶴往往上下於其間彩芝碧柰無足比何況交梨火棗昆流蓮露凝五色互連綴移傍長樂之宮露井前璇居便同瓊華闕天漿正敞春宵筵金母之觴自玆始桃熟千徧萬徧長相鮮

奉

使閱京畿南北両運河減水壩及永定河下口歷香河寧河寶坻武淸靜海天津靑縣凔州諸境卽事呈使相髙公制府方公

漳衛自南來潮潞由北至交滙丁字沽轉漕資永利所患伏秋泛逺近奔流萃適當海潮來怒騁天吳轡湍波正東下卻復三捨避潏汨無歸墟橫決不擇地縈紆一綫堤畚鍤安能制因之疏減河分流殺其勢壩以暢宣泄亦以愼啟閉循軌各委輸積久復壅滯濬瀹稍施功謹師前事智淺阻旣深通就下性斯遂嘗聞

聖謨訓河以不治治

永定古無定經流號桑幹營度始

聖祖禹迹垂不刋𨿽置堤與防妙用居以寛南北惟所之往往成灘灣沙淤最宜麥三秋誇飽餐【諺云一麥抵三秋】耰耡日開廣村落亦滋繁與水爭尺地築室両堤間風濤中夜至軀命委驚湍我

皇親指授六飛駐河幹堤髙河益髙流順堤自完顧憫愚氓愚規利圖苟安遷之適樂土發帑拯厄艱尾閭旣宣暢平漪渺彌漫鳳河與淸澱容納無後患憑軒一以眺炊煙出柴闗何幸瀕河民長此慶安瀾

瀕海地卑下積嵗苦滛澇【上聲】眾水所爭趨彌望嘆溔渺我來值嚴冬層冰猶皓皓馬蹄蹴冰響云是田間道想見夏秋時步步愁滑倒往者事水利疆理競營表北產重黍稷不慣食秔稻所種非所食𨿽貴詎爲寶彊之易其宜寧免怨紛擾書生守故紙方俗未深曉南國稱水鄕霪雨時不少小港接長渠塍溝連曲沼笠屐逺相尋阡陌自了了此間驅車途淖濘那能保蒼茫指村墟弱水隔洲島良苖付巨浸昏墊嗟鮮飽伊古別三農人力不容矯距川先畎澮王制政可攷但使溝洫通隨地納行潦疇隴各區分經塗互繚繞去害卽爲利豈必秧田好藪浸職方單子憂茀艸周諏諗良牧旁詢召故老因勢而利導尙勿陳言掃

自永定南墊歷武淸境坐冰牀抵楊栁靑作

畿南七十二澱納眾流寒冬冰塞道阻修編葦橫度直両版施茵張幄如碧油一夫牽挽躬傴僂不欹不聳行不畱頳肩翻笑勞八騶鳥道絕空濶蟻行繞沙洲平移穩似循軌轍轉旋防過廻輪輈聫若鵞鸛列散若鳬鷖浮陸不羨驊驑千里絕塵足水不羨龍驤萬斛乘風舟嵗晚還伸濟川用利涉切厪履薄憂我銜使

命馳星郵役夫取徑得少休獨惜不爲月下逰吳儂老向煙波聴櫂謳平生奇絕見此不

嵩山

今年

時巡及嵩嶽欣逢

萬壽稱三多玆山之靈先蹕風雨所防陰陽和茂典爰修柴望舉懷柔詎詡升中歌天光容容云裔裔彷佛報貺受福那思眞之天第六洞太室少室相回控圖成恍睹金箱形要比南山堆皺眾洛水界後符呈潁水縈前縠紋動石室函經出自然玉膏流暖瓊漿凍太室二十有四峯萬嵗峯髙萬瑞鐘少室三十有六峯九霞縹緲蓮花容啟母石邊嵐翠合貝多林裏香光濃最髙玉女搗衣處天中秀擢千芙蓉緱氏山明轉笙曲少林寺靜傳衣肅仙家日月本來長佛祖菩提還具足蝌蚪嚴藏蝌蚪書逍遙泉出逍遙谷桐云自叫靑鳳凰蕉露時飛白蝙蝠石脂如乳石柱淸勝比珠顆盤中盛食之壽與天地並不假駐顏餐玉英況聞申甫維嶽降惟

聖得賢調太平年年月似今年滿嵗嵗山呼

萬嵗聲

恭和

禦制賜司業顧棟髙詩元韻

詔徴實學勸劬書耆宿金門喜振裾稽古榮因逄聖代明經老更拜新除辟雍階晉名髙甚祕殿趨來貌肅如白首瞻

天眞異數豈云嵗晏孰華予

造膝敷陳語帶吳臒原山澤倍神腴

恩光寵賁銜丹鳳晝漏頻移轉相烏榮過賈生虛召問健逾伏勝暫朝趨春歸好語南邦士鄭重

宸章雅好儒

壬申春帖子詞

玉琯條風麗辛盤卻餞辛靑旗催臈鼔十日已先春春暉早暎萬年枝

長樂稱觴瑞旭遲共慶仙籌添海屋重開寶籙獻瑤池

麟鳳聫開仙蕊榜龍鸞新煥

紫泥章占年更恊三農望甘雨和風慶萬箱

松泉集卷十八

欽定四庫全書

松泉集卷十九【壬申上】

吏部尙書汪由惇撰

正月二日侍宴

乾淸宮恭和

禦制元韻

開嵗芳筵次第陳春生

天藻一堂親候時早協丰穣慶保防同沾徳化淳詩繼蓼蕭歌譽處律諧太簇鬯防誾願將喜起賡颺意溥被垓埏擊壤人

題古榦梅應

制

一段枯槎澗底僵陽和特與發眞香平山鄧尉千千樹珠玉翻成時世妝

嗜古故應憐晚遇銜

恩何幸得先開江鄕籬落多奇品總合移根

上苑栽

塞北江南處處春幾瞻

仙藻富淸新若從物候占遲早更信

天工筆有神

董東山宗伯於試院橅趙吳興松陰亭子圖佟野園宗伯屬題四首

奎堂把卷畫從容尺幅揮成興自濃多少門前桃李樹伊誰磊落比髙松

牙弦何處覓知心流水應調琴築音更有風流相賞處飛濤謖謖散淸陰

白波靑嶂杳沈冥秀石藂篁帶艸亭別與南宮添故事不須蟹眼記茶經

畱題金石紛餘子誰辧煙雲飛滿紙從知今日董容臺合是前身趙承防

正月八日錢香樹前輩招集三子皆侍

開嵗枉嘉招下直戒早赴尢欣得良辰新雪粲積素三冬望頗殷可寶勝瓊璐入座無雜賔各以三子禦前席命阿孫頭角已先露長筵列燕寢是我舊居處軒牕故依然門逕稍回互憶昔作比鄰諸郎甫童孺俯仰二十年翁嫗幸如故兒曹易長成若春園樹優爲鳯池英劣亦翔粉署君家渥窪產汗血振髙步吾子殊庸庸豚犢何比數墮地各有分賢愚信天賦回首締交初囏辛日相訴望賒今更過黙計良足懼公老力尙勤乳鷇八九哺閣後試啼聲白鬢笑而顧殷勤貞晚節前路善保防遭時防一效所惜非遲暮盡懽不辭醉官程正休務暢懷瑞霙渥應象徳星聚鼎鼎百年中此防能幾遇紀之示來昆孔李竊所慕

香樹前輩寵示和章疊韻呈教

君才浩滄溟含納百川赴攬結愛景光披豁見情素冥搜得元珠陸離綴連璐廿卷編甫就

顧問促進

禦瓌寶不終祕精采時發露走也驚望洋亦略識佳處時復不自量挑戰韻重互況玆愜心期招攜逮童孺向榮各懷新追懽仍道故卅載惜流光十圍指庭樹春坊與秋曹往者再同署池鳯喜重迹磨驢笑失步談笑縱忘形飲啄良有數積抱聊一傾感防偶成賦有如候虫吟惻惻略自訴蟋蟀思其憂冰淵多所懼幸接鵷鸞儔豈爭雞鶩哺惟虞仔肩重逺道屢卻顧力孱終易僕識短敢自防趨走閱嵗時提撕謹晨暮依依骨肉親通力勸本務茂林安並棲宻藻暖相聚因之感明時重此眷良遇飲醇心旣醉尋詠志余慕

香樹前輩見招之次日公子立之編修赴中州典試卽用前韻送之

大陵菁莪育滄海龍魚赴知味辧淄澠別色了朱素明堂徴楩柟淸廟薦琮璐

恩榜詔旁求銜

命戒徒禦白袍方鵠立翹首金莖露棘闈辛苦地是子報國處尊公屢持衡江楚後先互鑑抜皆宿儒流風被童孺中州今繼武詞苑增典故浪激黃河冰雲開嵩少樹想見花燭紅森沈坐淸署雅裁念庭訓先民循矩步勿淆魚目珠委曰此有數寒攻螢案苦春盎鹿鳴賦防額有餘怍抱璞更誰訴念彼毷氉人實凜鬼神懼哀逾涸轍轉急甚饑雛哺苟非冀馬空奚重伯樂顧徵郵冒雪霜行役愼將防公餘式遄歸定省承早暮解裝叩行笈詩卷亦先務我當攜一尊團圞快重聚縷數論文樂暢述知已遇桃李有新陰千載同所慕

疊韻酬仲居雨時孝亷見和之作

大弨彀千鈞百步遠能赴貫虱與穿楊養之在平素圓流蘊夜光長佩懸寶璐善駕在車後交衢識良禦喜子善叩擊爲子一吐露鳥爪快爬背要自知癢處與子舊通家往來蹤迹互在昔相見初摩頂自嬰孺兩翁尙聨袂顏髩慨非故卻羨挺技才森森謝庭樹子少工綴文淡墨名早署行看鴈序連髙躡登瀛步我老閱人多作手代有數疇賞夜珠篇疇擅淩雲賦淸髙霜鶴唳哀怨寒螿訴逝波日以頽岐路良滋懼昔賢懲玩愒當餐或忘哺至寶見者珍瓦缶過弗顧所以老農心嘉禾厚培防寧甘荑稗秋憂切蓬蒿暮春及力菑畬三時勤作務況子淵源長師友一門聚人艷名家駒分有國士遇遠大以相期望古應興慕

恭和

禦制新正十日重華宮小宴元韻

嘉宴

新裁句是仙墨華猶帶瑞霙鮮雲開彩鳯音逌爾雪擁靈猊勢躍然燕愷端因逢勝日丰穰早喜驗韶年席前絡繹傳

天藻不覺瑤階寸晷遄

賡颺堂陛慶逢辰才過

祈年福履申

意切疇咨勤省嵗詩徴交儆每先人九枝燈艶迎淸蹕【次日駕駐圓明園】古榦梅香報早春排日西淸多韻事【侍臣】惟愧荷

恩頻

防

賜時辰表恭紀

祕制協圓規循環二六時輪樞潛轉運鍼杪宻推移宮漏聲相應花磚晷並馳髙深函徑寸遲速驗毫釐定理原無爽安行乃合宜仰覘

垂象切莫問夜何其

題陸芑洲寒山舊廬圖用張文端公韻

蒼煙古木宋林邱【傳爲韓平原南園故址】四十年前紀舊遊【予於壬辰癸巳間過此】入夜泉聲淸到枕隔城山色近當樓石間句好苔紋防洞口云濃樹杪流【山上爲紫陽洞】此日天隨爲地主鶯花一洗向時愁

得鄕園占一邱匆匆多愧昨春遊早潮乍聽湖邊寺舊雨難尋山外樓燈舫棹歌供麗矚詩筒茶竈讓名流因君圖畫重回首又惹東風幾許愁

恭和

禦制上元燈詞元韻八首

交光雪月映晴空火樹催開五夜風遂有玉眞來獻壽更排銀牓祝登丰

琉璃寶界望中舒頃刻齊開萬葉渠此景只除天上見光音寶焰定何如

金防噴麝翠煙流絲管悠揚倚絳樓更有氊裘來絕域承

恩仍許綴班頭【庚午元夕凖噶爾使臣至特命侍臣觀燈今來使適至亦得入侍】爆竹聲中散夜寒宮壺銀箭報更闌九衢正弛金吾禁春色熙怡萬象安

幔城燈舫記

時巡花是恆春國化人曲奏迎

鑾仍望幸歌衢此日徧堯民

禦園繪出慶丰圗歡笑喧闐間築竽那數廣陵明月夜千門錦繡越連吳

燭照輕紈帶織綾雅裁遠過浙西燈

新詞傳出知難和簮筆多慚職所應

升平盛事自年年寶网星毬巧鬭妍

同樂可知原後樂長從不息體幹幹

恭和

禦制上元後一日小宴廷臣並命觀燈元韻

堯尊錫宴乍飄蓂令節承

恩漏箭停詎數玉堂蓮燭艷從分天祿杖藜靑風吹鈞樂流新調暖入唐花散遠馨燈月光中余瑞雪勤民徳意信通靈

新詞傳出寫吳綾艶發鰲山

上苑燈

天筆如神驚疊捧仙源有路許同登紫瀾碧海珠千顆貝闕瓊樓玉萬層最是【侍臣】誇盛遇奇觀何處見來曾

郊園連值大雪獨坐有作

天工欲補冬三白不惜瓊瑤與堆雪同云暫開復彌漫直從人日過元夕郊園景色更幽曠淺徑掃余仍沒屐冰池平展壓重堅深夜晶光奪圓魄竹枝低亞似媚嫵松髯髙張見標格饑禽檐底噤不鳴枝頭翻墮時有聲銅瓶火逼風謖謖紙冷透燈熒熒圍鑪彷佛去年日氊廬扈

蹕畿南行坐久微聞宮漏響搴簾一望大於掌且占登麥慰鶉衣那羨探梅披鶴笑拈凍管墨不濃觸境無端情一往此樂應非兒輩知獨讓老夫寄淸賞

雪夜讀放翁詩成短歌

雪透紙牕寒滿屋起尋詩卷慰幽獨劍南一篇憑快讀燭花怒生心目三垣煜煜列星緯五嶽巖巖奠坤軸匡廬三疊垂天紳聲激奔雷轉渟蓄幽崖老榦發春姿獨立冰霜散淸馥渥窪萬里絕流沙孤鳯一聲噤百族輪囷肝膽照宇宙盤郁精神寄篇幅墨華逆射神鬼驚翩然驂螭朝玉京豈其磨盾飛檄手老作負耒田家行請看易簀示兒句有淚尙作黃河傾

題畫

白沙翠竹江村曲古木藂篁抱茅屋白雲繚繞隔岸山窕屏風散蛾緑虛堂簾捲塵不到周易南華隨意讀徵篷歷歷過柴門穩坐苔磯閒濯足相逄好景不流連去帆應悔風吹速

園中暮歸示兒

去年此日紅杏園氊廬雪埋煙霧昏髙朋惠言傾緑尊毺促膝鑪火溫櫪間倦馬齕漧艸鐘漏深沈人語悄夢中一晌兒女懽帳外荒雞已催曉今朝相對一燈前且免離愁千里牽斜日重城車馬道老來長自惜流年

題張宗蒼山水應

制

江鄕雨過緑平堤曲港橫橋望欲迷湖靣一防煙未泮屋頭千樹栁初齊鱗鱗新水魚吹浪防防飛花燕啄泥卻記年時三月路靈巖山北虎邱西

沈歸愚宗伯八十壽詩

鬱鬱嶺頭松矯矯雲間鶴貞姿幹煙霄髙情寄林壑盛名稱優遇

奎文序新作

螭筆晝從容鷗波遠寥廓繾綣賦別情鄭重再來約棹遲冰澌開帆趂春潮落感

恩意何限觚稜夢猶昨遙計覧揆初老梅才破萼安燠美

賜衣生徒介康爵更結山水緣稍觧文字防髩老骨逾健步穩性亦樂把臂盼辰年伏生仍矍鑠【禦賜詩有再來應及嵗庚辰之句】

題畫二首

湖村春霽

村捨餘寒半掩扉山行空翠尙沾衣煙中塔寺晴方見林外湖云濕不飛蠶種未分桑葉短蜂衙初散菜花肥吳儂生計隨時足穩繋扁舟荷笠歸

曲崦幽居

一徑縈紆入防霞防溪略彴自橫斜飛泉入聽山頭隔來路回防云腳遮孤店新篘浮竹葉矮殘雪對梅花幽居自煮云腴片未識頭綱八餅茶

題靑蓮朶十韻應

制【南宋徳壽宮故址梅石旁有一峯獨存節使貢至萬壽山命以是名】

亭亭靑芙蓉香滿華藏界夙種淸淨根堅固體不壊飛雲無定姿靈鷲別成玉津迹久荒官梅矗殘繪蛻骨獨蒼然迥出塵劫外得遇

天人師感應時際會移來萬笏巓添此一螺黛依然妙莊嚴金光浮沆瀣前因識本來名相了無礙何必向生公防頭作狡獪

恭和

禦制過通州浮橋卽景雜詠元韻

碧川直達鳯城東壓水飛梁萬騎通不比年時江上路橫風細雨片帆中

岸栁千株逗曉光倚風揉緑漸丰昌臨流曽見初栽日又綰垂絲幾許長

恭和

禦制村田卽事元韻

靑郊農父喜陳情凍地開時值快晴聞道南中多雨雪苦寒曽否事深耕

矮檐舊葺嵗添茨外此端無越畔思作息自來忘帝力伊耆而後見今斯

谷才布種麥初苗想見黃雲被隴迢除道蠲租頻有詔幾曽釋耒事徵徭

恭和

禦制翠雲山房杏花盛開用鄧尉香雪海歌元韻長安走馬非故吾山房扈

蹕重見初東風入髓百卉蘇乘時吐艷肯自誣官梅標格古來重直冒冰雪爭先舒上林仙杏各擅勝趙昌崔白徒形模云裁片片錦爲纈露霏防防衫仍紆江南春雨足風韻酒旗笑問前村途未輸檜柏有老榦縱逐桃李非時趨托根得地孰似此松坐賞曠覧余山祗效靈豈無意連林新彩供淸娯亦如去年臨太湖香海風信與昔殊衡寒欲放未肯放畱待

翠華遲相需天工防綴無畛域大造賦予何親疎燕來春滿曲江曲鶴歸月淡孤山孤拈題依韻重品目應有飛夢來東吳應有飛夢來東吳一耕五獲咨農夫【汜勝之書耕者以杏華榮落爲候是謂一耕五獲】

恭和

禦制駐蹕靜寄山莊二首元韻

罨畫名區舊往還

回鑾飛蓋歷松闗行來夾徑村村樹坐愛當樓靣靣山塔迥冠峯迎逺望林深藏寺待重攀凴欄指防前遊處多在蒼雲翠壁間

興到佳山輒軒舉吟拈好句似飛來萬峯秀色明還暗千澗云容闔復開杏雨染衣天外落松風飄袖谷中回未須勝迹矜南國靈隱湖光鄧尉梅

恭和

禦制得槪軒元韻

遨遊何待挾飛仙坐攬盤中萬景全秀石巧依奇樹立古松多向峭崖懸嵐光紫翠紛成幻峯勢低昻各負妍獨有

淸襟能領要此間佳處在天然

恭和

禦制少林寺元韻

攜得嵩云寄遠懷春深山气日多佳松陰寂向經幢轉泉韻髙惟弦軫諧虎伏禪心時飲澗鸞回

天筆徧磨崖尋幽濟勝難兼得幸奉

淸遊處處皆

恭和

禦制天成寺元韻

覓路行循曲澗泉山樓勝賞得淸便林深信有天成趣寺古從參本色禪證取舊題凡幾度拈來佳處祗當前可知妙不闗人力艸自靑靑花欲然

至盤山日輿人覓小徑循山麓行道旁淸泉一居人作平橋小亭其上同錢香樹前輩小憇

西來望田盤秀色云表插朝行犖確徑危石勢將壓何期冽氿泉涓涓淄出牐藻荇淨可數輕鯈紛噞呷桞荑新吐色下有唼波鴨停驂步橫碕渺若過苕霅孤亭欲誰待我輩來欵洽莫問放鵞人豈換右軍札【亭間小記謂山有放鵞堂故址】尋幽𨿽無心得趣齊廣狹邂逅接佳士寧必日相狎好境不虛設暫過當畱貶且喜得新題添詩付隨防

三月一日作

南北馬鎭悠悠幾度

鸞旂扈勝遊不柰韶華如逝水去年今日到杭州

和香樹前輩題

山莊門外杏花五絕句

田盤萬杏倚云栽扈

蹕淸逰七日才到是初開去將謝此行端爲看花來山中泉石總能奇落落髙松遠翠披應爲山容太幽寂調朱特與發春姿

底問靑簾賣酒家

山莊敞處艷晴霞南梅北杏經

題品等是東風第一花【禦制近有東風花事正絕勝南梅北杏言非誣之句】穠華得气本淸新剪防何曽許亂眞牕外一株標格老夜來雨足更精神

墻頭醉客緑楊絲

天上仍開爛熳枝好爲名山添勝槪畱將老榦未嫌遲

三月二日

詔扈從諸臣遊盤山【由惇】適以事不及追隨奉呈香樹

前輩

盤山凡幾到自笑懶性便此來扈

淸蹕七日方云旋

行在頗淸暇侍臣許遊山是日天气淸碧空掃晴煙巖花紅亞防磵葉香縈鞭諸公理飛鞚身輕欲成仙而我以事羈覿面終無緣將非性所樂故爾分獨慳笑語謝諸公此事不偶然嘗聞諸讀書得意無愚賢或插架萬卷或伏案一編伊吾守章句卓犖忘言詮朅自

翠華來

幾余暢躋攀東西兩甘澗千相古中盤萬松與天成直至云罩巓所至必畱詠所詠必極妍一一得讀之了了在目前諸公今日遊倚石聽鳴泉如取二三策訓詁略講研若防其窔奧幽討將窮年何如臥逰者爲能得其全泉明觀大意未礙琴無弦果見眞靣目豈在松石間試問田先生証之定光禪【山有定光佛舍利塔】

扈從卽目

六飛禦天行萬騎浩云擁勾陳雙旌肅翼衛八纛聳前驅自整暇後隊遂紛冗難區駑駿材莫齊毛物種連駢宻排墻超越倐騰隴乘髙競先登遇隘益塡壅勢淩風雨驟气逼潮汐湧羽林誇逸足逐塊時一駷同儕紛並轡快意示賈勇罔顧官馬勞流汗浴蹄踵奴豪無不爲喧呼雜嘲詾奔馳嗟甚躞蹀尙矜寵顧笑書生酸筍輿黙端拱

日昃

幾務間較射命羣耦

雕弓一以彀杯水可置肘雍容表

天度十發中八九旁觀盡神竦嘖嘖不容口在列以序升各自效能否沈雄徴定力調適讓老手挽彊力不任效矉裏婦先事輙技癢失意轉追咎餘子徒紛紛自鄶抑何取豈無一二中薄弱增獰醜射余進角觝徒博气桓糾赴敵乍矜厲旋轉急紛糺伺間擬攻瑕搘拄嚴拒守彊項互攀抑捷脛猛擊蹂尻髙疑折腰頸蹙戾交首屢撼屹不揺小挫未可狃健往逞專決巧發劣取負顚若山傾頽喘類虎虓吼得失爭須臾戰栗變衂忸當場足取快用志在不苟程能志彀率角壯力抖擻平居作其气習服循善誘責實舉若玆何憂混苗莠

筍輿卽長路騶卒踵相躡較量咫尺近奔赴貪利涉或雲南坦夷或云北徑捷多岐偏自遂噂沓意不協果陷澤沮洳忽阻石積疊時時切忿怨往往騰口頰要非問已經更乃目未接冥行恆易躓成見況先挾欲速則不達此理近舉睫

輦路直如荊榛戒旁蠟好語愼前途履坦庶心愜

松泉集卷十九

欽定四庫全書

松泉集卷二十【壬申下】

吏部尙書汪由惇撰

恭和

禦制禦園雨中流覧元韻

愛此知時雨連番未浹旬陰雲先五夜朝隮驗初寅徧洽人心喜優霑

帝力神芳菲隨

步輦行處浥香塵

燕歸徧訝早鳩語信堪慿幽意畫難到

淸逰興可乘萍池添縠皺蓮岫待云蒸更指空蒙際西峯逺黛凝

夏淺畱春煦林深過雨淸栁禁余濕重花愛及時榮新水看魚戱先晴應鶴鳴慚無右丞句

天藻迥難賡

恭和

禦制六月七日禦門聼政後命諸王大臣隨侍泛舟觀

蓮元韻

啟事晨曦迥

幾余晝景良蓬壺多勝賞桂楫許聫行淨植明初日淸陰滿曲塘漣漪紛濯綺

仙館靜招涼韶奏調輕籟薰來散逺方

宸章宣

徳意時若凜幾康

奉祝相國福公八十壽

宿徳

三朝峻耆年八袠崇師資尊舊學相業表和佚老懸車早優賢

賜杖隆共推人瑞慶鶴立有仙風

中外論勲望吾師孰比量棠甘南國雨柏勁左防霜鈴索瀛洲署琴尊綠野堂雍容多盛業

綸綍載

恩光

帝眷優殊錫

天章重不名【賜詩稱先生而不名】龍牋映華衮鸞榜耀軒楹盛典逾疏傅髙年擬伏生孫曽扶拜處國老頌升平憶昨登科日文章屢受知相從三十載祝嘏百齡期道賴詢黃髮情深頌紫芝願常隨杖屨曰誦武功詩

恭和

禦制再詠玉韘元韻

挽彊自分愧丁男比徳仍聞祕制諳恰稱鉤穿過七何勞抱璞獻來三風人托興應能甲楚使陳詞豈漫談山水元蒼多拜

賜虹光重見

睿章涵

恭和

禦制元韻三首奉送香樹前輩南旋

文思眷宿儒

寵行不虛作吳門【謂沈歸愚宗伯】與長水先後如有約鵷鷺同惜別猿鶴豈責諾驅炎納新爽完神謝眾鑠

大造有全功安心斯要藥感涕誦

宸章何譲都兪樂

道範樹髙華大雅振奇作徳劭意彌衝宦成守惟約披豁對眾流任眞無惟諾偶復疲津梁不掩精景鑠睿慈一以鑑拜受長年藥匪云慕林泉爲園名獨樂辛盤雪中篇甲帳花下作借暢欝陶情更締繾綣約驪歌行有期郵筒申踐諾百戰老將心善飯矜矍鑠贈言當苦口飬性得中藥無爲鏤腎肝運斤恣余樂

恭和

禦制塞上秋搜奉

皇太后自圓明園啟蹕元韻

時田巡近塞

命駕及新秋

色養承

家法懷柔裕逺猷層巒勤

日馭坦道達星郵厪切郊原稼

親從輦路諏山莊擅形勝天趣洽飛遊遙指

稱觴處蓬壺最上頭

恭和

禦制長城元韻

設險心雄蓋代豪連云睥睨尙堅牢闗前霜月長鋪雪山外風沙怒捲濤守在四夷知有道倚來萬里惜前勞時平久已無中外城下深耕解佩刀

恭和

禦制涼元韻

地形天意兩相爲頓覺涼颸襟防披玉塞乍臨原異金官有令恰乘時雨餘深谷風來勁雲際層峯日上遲爲念

鳳城砧杵急授衣端已厪

宸思

恭和

禦制桂元韻

霏霏金粟露華鮮香藹西池捧

禦筵森挺漫誇臺嶽賦【八桂森挺而淩霜見孫綽天臺山賦】連捲未數小山篇影揺塞北臯塗近子落輪中月宇連珍重

宸章掄探意一枝應許郤家賢

恭和

禦制疊中秋帖子詞元韻

廣寒髙處自淸閒輸滿仙枝不待刪金粟光中現金母曽孫懽笑幔亭山

滄海珠明萬里光

彩毫揮處發天香銀蟾玉防誰曽見只有淸暉鎭滿匡譜曲何勞命法師

瑤牋五度疊新詩賡歌重喜來龍塞典故憑添紀鳳池【禦制塞上中秋帖子至今五疊臣恭和者再矣】

雪擁

仙莊十二樓淸虛玉宇最宜秋一輪正協如恆頌笙鶴還聞度嶺頭

恭和

禦制霧元韻

秋山曉霧景最奇逺近峯崿頃刻移彌漫歘曶海濤立開眼直到昆侖西山靈迎

蹕爭獻技大澤豹隱安能爲霏雲屑雨沃陽曜揺曳倐現雙黃旗乍濃忽淡互掩映纈林時露經霜枝欲收半捲沈谷底芙蓉朶朶浮淸池天工人事極神變白羲飛鞚空中馳昈分羽騎布巖巘蹄聲弓影咫尺迷合圍披豁碧宇淨麕麚麞麂何紛其孱生少見驚咋舌道左一顧笑且咨有如塞山兼塞艸拈來新景添

新詩【是日失道先行駕至防恩顧問是以禦制詩有肩輿得得來翰苑之句】

次韻答蔣恆軒尙書

聫鑣又過碧山頭三載俄驚嵗月流【己巳秋同扈從木蘭】多愧衰遲還授簡燭光揺動墨光浮

彩筆由來承右相華文早自擅徐陵氊廬揮灑餘淸興過譽翻慚力弗勝

賜鹿恭紀次恆軒尙書

廣塲佗借選禽便效獲旌門拜

賜偏氊帳弆來蹄角並

玉音宣處姓名連【宮門賜鹿皆奉口敕予與尙書率同分一鹿故云】野庖行炙還排日【自初獵後連日得賜】驛騎馳頒紀往年【上年未與扈從防逓中馳賜】自笑枯膓詩思澁縂慿妍唱與分鮮

賜野豬肉次恆軒尙書

擊鮮分野彘仍許拜

恩同纉武傳豳俗騶虞擬國風非闗出牢圏且莫辧豭豵安飽寧知味慚生鼎臠中

恭和

禦制圍中獲白麅元韻【去秋防古臺吉必力滚逹賴以白麅進命爲之圖制詩賡和今於巴顏河落乂生致此】

神麅呈皓質表瑞應瑤星爲祝成湯网來儀

金母庭霜披斯跂跂玉照迥亭亭致匪勞罝鏃逢疑采術苓入圖供

睿藻夾轂繞云軿

文囿同攸伏嘉祥喜再經

恭和

禦制行圍四詠元韻

撒圍

聫鑣淩險出夙戒戴星行番部公徒盛軍容號令明林深呼後騎嶺削抗前旌自分風霜慣馳驅軫

聖情

待圍

按圖繩引處嵕頂復谿涯逺近次成列低昻縂合宜聞呼常及午【將合圍輒命騎舉銅器呼之爲順風耳】入望動移時景色朝朝異慿添馬上詩

合圍

賦有長楊奏詩從甫艸稱射熊寧數漢伏虎不闗僧飲羽無虛發鳴殫效能縱觀容立馬

恩數荷頻仍【屢防特敕觀圍】

罷圍

三驅循古制連發奉

慈懽乍卻魚文服還彈貂尾冠【哨鹿之冠以貂尾爲之】割鮮先視膳拜

賜許登盤歸帳紛千騎森森挺白竿【獵士多以白木爲槍竿負之而騎】

八月二十八日

命至圍塲觀獵恭紀

龍沙繡嶺秋早霜天畱奧區作獵塲順時行狝

神武揚藩部選徒千二百萃從沇溶盡賁獲蜚虎遊梟手能格霜蹄蹴踏披云根雙搴風纛排天閽包嵏蔽防气可吞駭鹿驚麇困奔僕希間突衝橫錯互羽林櫛比抝余怒黃間滿彀動有神呼聲颯拉淩髙旻一開生路昭

皇仁霧散塵開各騰驀獻尾旌門如獻馘【圍中射鹿先割其尾以獻獲車載之輸於慢城南門以待頒賜司獸者數尾卽可知獲鹿之人興其數云】車箱駝背紛佗借上林羽獵矜奇觀扈遊

異數容據鞍承

恩一洗書生酸

虎神鎗歌【有序】

虎神鎗者

聖祖神皇帝嘗禦以殪虎命曰神鎗誌異也

皇上行圍所至禦負之以從猛獸當之無不摧斃者今秋嶽樂圍中於三百餘步外殪深洞中伏虎

禦制文紀其事臣竊謂鎗固神抑由

智勇天亶用之者神也敬爲之歌

塞垣嵱嵷伏虎多壓山壯士排長戈【行圍先命獵士操戈搜捕林谷謂之壓山】斑斕白額恃牙爪獨踞深洞藏巖阿巖阿百尺徑路絕隔谷獵徒來指說

聖主前岡正合圍手舉神鎗才一瞥電掣橫飛星火流雷轟直劈蒼崖裂怒吼狂跳彊負嵎防腦洞胸俄掃穴神鎗奇中此最奇精良溯自

神祖貽軼才狡獸隨所施發無不貫無不糜火攻猛烈豈輕試除殘去惡理則宜獵塲引滿日飛鞚藩部萬人爭目送幽陰黶合往輒摧共仰

天威果天縱

揮毫帳殿昭法守纉武詰戎邦政重雕戈垂矢典冊陳夏鼎商盤謨誥誦寶傳武庫鎭五兵神器善承湏善用

恭和

禦制新月元韻

半鉤新月塞垣西流照

帷城影漸低逺樹排來疑桂闕層峯銜處接云梯一天星彩繁交映千帳燈光淡欲迷猶記興安對初雪隔年詩句更重稽

恭和

禦制九日元韻

塞山行狝歷周遭重九初經引興豪從道年年多攬勝此間日日是登髙嶺頭風勁慿吹防林外霜濃正染袍賜出花糕酬令節題來祗共仰

仙毫

恭和

禦制村行元韻

甌脫萬山深耕耰比漸侵石田新有獲村釀熟堪斟茅舍從教穩桃源那更尋轉看生聚眾仍用厪

堯心

恭和

禦制波羅河屯行宮作元韻

輦路逶迆待獵歸

離宮閒敞暫相違菊香過節畱余艷【時重陽後二口】松翠淩空散逺暉【庭中古松極有致】弭節偶閒從味道時巡深意在防微山莊隔日應重到坐攬朝嵐與夕霏

紅葉

老樹絢霜朝丹黃入望遙畱教攄晚艶原未競春韶隔嶺悲先謝同林幾後雕菀枯知有分行待振芳條予以康辛丑壬寅來熱河寓徐文定公半山堂今三十年矣感而有作

昔坐翠微間攤書白晝閒至今成皓首重此對孱顏謝墅云杳灤波日夜潺平生幾遊歷也當故鄕山蔣恆軒尙書於行帳中爲潑墨寫生小冊屬題二首

白艸丹楓別擅奇秋風朔塞晚秋時氊廬自按華光譜鄧尉林中第一枝

籬豆花開紫翠橫西風瑟瑟晚涼生誰知剪燭揮毫處僧吉圖邊絡緯鳴【豆花絡緯木蘭中僧吉�山防古語嵌空山也地多絡緯較內地者小而善鳴中官率捕之入都經春猶喞喞有聲】

賜禦廏馬恭紀【喀爾喀臺吉定邊左副將軍成衮札布所進黒花馬】

賜出飛龍騎來從瀚海陰騰驤神倜儻顧步气深沈頓有據鞍興差酬伏櫪心金門重一過振鬛毎長吟題望雲歸棹圖送薌林冢宰南還侍養恭和

禦賜詩元韻

櫂指南云發循陔未掛簪臣期伸子職

帝許慰親心晝繡斑衣防龍光翰墨林迎

鑾遲後約撰杖及春深

廿載承明直朝朝喜盍簮遄歸

仁主眷贈別故交心帆飽迎風浦烏啼返哺林江潮與湖水長共

聖恩深

敬題

禦筆仿倪瓚葉湖別墅圖

倪迂墨妙稱逸品簡淡有似詩中陶葉湖尺幅入寶笈賞眞寄興揮

仙毫經年觸景一追寫恍如重泛春江橈境從

親歷指可數意得象外神相交疎松直排隔堤栁痩竹淨拂三逕蒿茆堂幽敞水雲際桑陰稲雨松陵橋幾余遊藝信偶爾逺趣獨契髙人髙英華收斂歸淡泊中有至味含春韶

題畫四首應

制

山水多成趣蒼然秀可餐峯稜余戍削石磴足盤桓瀑響晴時雨溪深夏月寒何湏越中路晚飯舵樓看遙景慿神觧偏宜靜者論巖幽兼樹色岫逺只云防空翠濕晴照孤煙澹暮村石橋誰倚杖或恐是劉根樓閣重霄裏微茫數防煙林聲風靜後人迹鳥飛還相對松皆老無猜鹿亦仙溪山有如此晨夕助淸妍

墨情工澹寫景色總天成一气靑蒼合千層曲折明絕勝廬阜望還過川行憶昨陪

宸幸西山翠靄橫

錢司冦南還以舟行紀程諸詩書奏冊

禦中有孔司馬傳橿招遊錦春園卽事用杜詩初發秦

州韻之作防

禦制和章書金粟牋捲馳

賜並

命內廷諸臣屬和

遭逢有神契道合如相謀詩老去吳中【謂沈宗伯徳潛】繼躅得秀州鳴鶴徹九霄歸鴻厲三秋養眞非樂閒適趣從探幽問津指步名園俯平疇撰杖攜邁過掃徑尋羊求尙憶昨年春同扈

靑雀舟瀕江開勝地淸曉奉

宸逰仰瞻

鸞鳳榜長志

恩顧稠重經感嵗月撫迹增喜憂馳奏當蠟節逺報徵帆收新詩塵

乙覧上荷

玉案畱最喜杜陵篇飛牋下螭頭矢音防

賜和優老皆名流【沈宗伯詩嘗防和韻書賜】吳越近相望山館虹光浮餘情致私懷雲樹長悠悠

恭和

禦制塞山雲海歌元韻

黃山之云若溟渤湧現軒轅華蓋闕【臣】家𨿽近未見來今玆扈

蹕何幸躬逢哉塞山秋淸翠無比云之族兮毓於此聖人親駕六玉龍龍行雲從自其理幔城曉啟紅燈懸前旌俯視千峯巓千峯萬峯倐開闔峯峯雲起作勢俄緜延隨風飄渺三神山驚濤起伏百谷川絪緼澒洞颯防騰軒鴻蒙云將爲擴詩境界溶溶澔澔隨吟鞭須防豁露扶桑旭萬里迅踔蓬洲偨池碧城樹嵬岌九朶蓮木蘭山中得此奇絕景那用容成竈畔招飛仙瀾翻墨海糺縵篇卽令親見黃海何能比此焉

題髙使相五淸圖小照【水月松梅竹】

堂堂紫髯翁衝襟皎冰雪正學溯宗傳徳望希前哲髙牙與大纛何足爲稱說披圗得其眞卽境盡芳潔耿耿一寸心百尺寒潭洌淪漣平不波印此萬古月長松振竽籟磊砢勁於鐵疎梅吐幽芳疎篁抱髙節是稱嵗寒交可親不可防愛此气味同俯仰森並列澄觀契理要豈事耳目悅乃知古人豪本源貴朗徹勲業炳宇宙胸次自超絕長吟爲三嘆斂祍奉圭臬

癸酉春帖子詞

玉琯開寅正璿圖應甲先三陽迎旭景萬宇報丰年曙色曈曨肇嵗新陽和瑞靄集昌辰

朝元恰值迎春日九十韶光數最勻【癸酉元旦立春】

爆竹聲中防仗開履端

親捧

萬年杯銀旛寶勝宜春字並向

慈宮獻壽來

松泉集卷二十

欽定四庫全書

松泉集卷二十一【癸酉】

吏部尙書汪由惇撰

恭和

禦制新正二日得雪元韻

霏霏瑞雪慶優霑

聖徳

天心一气覃試看防衣花尙六初逢於耜日之三遺蝗覆種消無迹宿麥潛芽潤早含

齋殿春廻詩思逺靜收淸景入新函

恭和

禦制上元燈詞元韻

占瑞早呈盈尺雪應時新剪萬枝燈當頭璧月年年滿照眼銀花嵗嵗仍

蓬島雲開銀是闕上林花放玉交枝太平萬嵗排成字共向

瑤池祝

壽禧

曼衍魚龍最擅奇眞看銜曜弄珠時熒煌煜爚光無定不借方都助巧思【方都匠毛順有巧思爲燈樓商百五十尺見明皇雜錄】

重樓湧出虛空現攢蕋爭從頃刻開自是大羅天上界何湏更問化人來

五夜風光慶有年九區丰稔徧吳燕村坊酒賤逢人醉城布燈繁比戶懸

撒荔筵開

玉殿春韶韺競奏酒初巡從知

錫福垓埏徧豈獨長安歌舞人

兜率光音最上層牟尼五色恍無慿玉毫現處金蓮座千佛名中日月燈

火蛾膏粥嵗華臨總爲田蠶報好音

睿鑑朗同明月鏡一輪照徹萬方心

恭和

禦制上元後一日小宴廷臣仍用重華宮賜宴韻二首昨宵

睿制寫燈前今日

恩光侍綺筵自爲傳柑酬令節還因占麥賞丰年飛毫玉座輝圓璧銜壁金釭映列錢絲管聲中風冉冉始知春色

九重妍

瑚火樹照千林中使承宣導紱簮列缺鞭時光掣電燭龍騰處气成陰恬春物同民意兢業昌辰保防心賡就

瑤箋歸路晚千門正待月華臨

恭和

禦制射元韻

挽彊命中昔交稱耦進程材舊更仍風自古傳非尙力聖由天縱實多能穿楊妙解心同折【禦制穿楊說深辧國策之謬】破的神功气不矜肄武習勞推

祖徳訓行奕世定防防

恭和

禦制望大房山作歌元韻

鸞旂東度盧溝來畫屏六六相縈回大房縱出特雄峻春云藹藹闔復開兩峪東西翼左右一脈中條蜿蜒走奧區曲折藏堂隍危岑戍削摘星斗香林不獨占嵚嵜中有金源閟寢基蒼松偃蓋荊榛宻指防涼防歇馬時何緣玉匣遭傾發螺崄龍城空兀突冬靑江國有同悲鐘阜昌平未荒忽石經猶幸防祗園何況因山往迹存黃瓦朱垣昭

聖澤

六飛親歷更尋論

恭和

禦制曉行卽景元韻

縷縷霞興東嶺東朝曦影散玉花驄雨餘尙覺春寒勁未放山桃破綻紅

熈熈雞犬散郊原田叟攜童早門共道朝來作【去聲】春社餳簫粥鼓徧村村

恭和

禦制閒題元韻

金鑑詒規逺緗編古義陳恭惟

一人慶徧作萬方春撫序先思孝持盈懋敬身閒中時黙運詞翰詎能伸

恭和

禦制初遊雲居寺二十韻

初地紀初逰山光傍曉浮羃空煙未泮潑黛雨才收餘雪封巖岫輕冰坼澗溝中春欣暖布半日且閒偸石壁蒼仍痩原荑綠漸柔林香迎逺斾寒气襲徵裘拾級紆盤道經亭得少畱仰看迷近寺俯瞰辯前騶西竺疑眞到東林未可儔翠瑉離劫火寶网閱春秋塔影直淩漢鐘聲逺隔邱鬘云常蔭在花雨定沾不窈窕堆鬟髻晴明捲幔幬支笻休倦迹倚檻暢吟眸義飰通禪味淸池潤渇喉洞深泉汨汨徑轉竹修修象設天人防經傳法乳流火龍潛竇伏馴鴿向階投扈從班𨿽忝探尋願未酬幸從窺

聖藻循誦快忘憂

恭和

禦制逰云居寺卽景雜詠元韻

香樹林

木石由來具佛心直從山吼到而今

六龍一晌經行處不斷香風薝卜林

槪云軒

云去復云來藹藹各殊致山體自如如行雲等閒寄可槪不可量無心非有思繚白復縈靑凝黛時分翠何當掃層軒坐看飛雨至

石井

寒泉冽不食石髓空滴乳爲問誰所鑿應始自太古寸瀾了不興縷云時一吐銅缾與銀牀未是山中侶漫持短綆汲觀天仰膏雨

石經洞

震旦方流施云扄轉祕藏直謀逃浩劫爲計亦荒唐金石空非有文言幻豈常鴻都久磨滅應愧遜周防

崖舫

彼岸已先登虛舟大自在書畫不須誇此是華嚴海聲輪洞

洞戶納歸云徑曲迷層巘隨處現雷音提示大乘典慧業與生天圓證皆上善嗒然聲聞寂一任風輪轉卻笑遊人癡持炬探深淺

見春亭

陽春大地來所到無彼此深山見未曽殊絕非意儗名亭標勝槪髙詠興何已拈花同一如莫笑冶容子曝經臺

塊石兀如臺直上鋭且髙以曝貝多函天然謝人勞卻笑白馬防多事由若曺

恭和

禦制謁金太祖睿陵元韻

玉匣來從防國東【大金國誌初祖宗葬防國林之東海陵徙燕乃遷此】盤寧遺殿颯秋風一鞭徑渡開鴻業三史修成協至公

寶碣重瞻垂贔屭瑞云遙見指蘢蔥春山此日紆宸蹕千古

深仁孰得同

恭和

禦制過金世宗陵畱句元韻

斮絮南山未足言興陵重見辟荒園治宗堯舜何辭小徳被臣民共仰尊文物承平數全盛儉勤遺烈溯遙源載披靑簡

心儀切宰木蕭森嘆僅存

恭和

禦制賈島故里元韻

落葉飄何處漁陽更嶽陽【或稱島墓在普州嶽陽】生曽慢天子迹尙近空王及第名何有殘邱艸半荒得邀

宸藻賞時命未全妨

恭和

禦制打鴨行元韻

澱池冰泮蘆芽生野鴨應爭飛鳴廻翔作陣此畱止乘時水獵聫舟行昔聞養老掌大羅今因肄士爰先河竿長鴨驚俊鶻落縱擊墮空浮水多亦有神機隨眼瞥火珠迸處翠茸裂水濶風微左右宜觀者稱奇不容說使船如馬排澱澳聚散縱橫合機竅防防鸂駕鳬鷖髙處能追逺能到廣塲逐鹿如有神波靣獲禽還盡妙吳儂未觧論谷量羊牛亦不辧海陸陳錯羞已看餅餌盈春疇時鮮佐膳飽卽休

恭和

禦制澱池月元韻

淸絕無過水與月兩者合美乃見之南方江湖北方澱波光澹沲於月宜月明在天不擇照千潭一印非相期澱池冰開新水足蘭舟正待淩淸漪春宵溶溶風嫋嫋皓魄欲滿未滿時煙消氛霽逺澄澈浮金沈璧流參差東風萬頃渺無際當空不覺頻推移金焦兩防半滅沒蘓白雙堤還合離何人不見水與月

天章獨與傳神奇

恭和

禦制水圍六首元韻

訓士寧専罟网修禦風擊檝紹

先猷昆明早見舟師肄有偹端因爲遏劉

上下天光逺蔚藍春鳬飛集樂湛湛庶羞喜佐

慈寧膳豈爲時鮮匕箸貪

行春餘事較畋漁習武從知舉必書羽獵漫誇池象海長楊空詫网爲阹

翼布箕張原有節風檣陣馬恰相爲指揮但使軍律祝网三驅雅在玆

白頭漁父三朝在曾見

仁皇鳳艦來兩度迎

鑾叨渥賜載瞻

神武誦多才

微雪才消風日和水村山郭徧

恩波塞垣更待行秋狝佗借旌門數獲多

恭和

禦制水村元韻

蝸廬傍叢葦泛宅亦成村栁外煙迷路春來水到門無心鷗作侶有序鴈呼昆最喜塵囂逺還畱古意存

題王中翰受銘小照

靈泉輸不盡奔注澈昏旦閱人今幾何何從問常幻人生遊歷處往往錯當面境外絕根塵獲此淸淨觀一笠一蒲團無言亦無見尊者意云何呵呵這鈍漢

秋旅望云圖爲朱晴川妹丈題

秋色長安道西風拂靣塵行雲低白嶽歸路指河津執手難爲別齊眉最愴神廿年同骨肉那得不沾巾捧檄心偏壯循陔願暫伸應知薄宦苦不抵故鄕貧萬戶疎砧動層霄片月新逺歸樂莫樂先慰白頭人

恭和

禦制經筵卽事元韻

源探學海寛

講殿列儒冠儀典因時舉經箋遂日看大生仁並貫則哲帝其難

兩論宣明訓精深字字安

恭和

禦制釋奠

先師孔子元韻

羮墻如見式

師尊

親詣欽承效駿奔【是日奉命分獻亞聖配位】岱嶽當年瞻闕裏秋陽此日麗橋門

三朝奎畫懸龍榜萬國芹宮肅象罇宣示

宸章傳徳意遙同周雅頌於論

恭和

禦制中秋帖子六疊前韻四首

冰輪碾出碧霄間片片雲衣著意刪仙曲寧誇廣寒奏前宵雅樂譜

南山

萬里同開一鏡光西疇禾黍正舒香人間到處堆金粟村鼓家家擊瓦匡

防筆何人善得師天香雲外鬭新詩龍門

奎藻昭星漢分照風簾滿硯池

頻年虎帳與山樓塞外風光歷幾秋今夕淸輝明玉宇銀盤先湧液池頭

恭和

禦制中秋卽事元韻

朝興有渰午陰繁近晚云衣片片騫端正一輪傳令節荒唐雜記笑煩言千川印處原同照七寶修成不露防自有

淸吟酬勝賞綺筵絲管詎思存

恭和

禦制八月十七日宻云縣行宮對月元韻

似傍行旌故逞妍金風瑟瑟露娟娟臨闗月上明於晝近塞山多髙插天佳節縱輸三五夜中宵還放十分圓城邊流水宮前漏氊帳秋來幾度眠

恭和

禦制灤陽別墅元韻

塞上風光一覽收灤陽髙館暢吟秋直皴金碧開峯靣早絢丹黃染樹頭飛鶴下時煙四合宿云深處水懸流此間端合添新句嵗嵗

宸章壁上畱

恭和

禦制聼瀑元韻

丹崖峭立瀑泉懸坐聼淸音意杳然戞石訇如摧玉柱搖風鏗爾動冰弦漫誇臺嶽標雙界爲想匡廬落九天濺沫跳珠邀

睿賞直看詩思湧如川

恭和

禦制槖駝元韻

封駞一可敵九牛塞行緩欵沙艸柔屈足受任觧人意雙峯矗立昻其頭南人少見那識此頸長但詫垂茸紫戎盬細栁齾復齹骨重無論蹄角尾斜陽橫臥氊廬前兒童掣項婦女牽磧平雪後縱能耐泥滑路長深可憐解裝弛負飲前川背錦糢糊舊句傳

行殿髙吟正史謬盡物之性

聖則然

恭和

禦制卽事元韻

幔城俯見地廬低駝渾疑烏夜啼路轉山深迷向背帳多歸晚忘東西松崖虎過無餘迹艸徑麋行有斷蹊聖代詰戎親見得班揚詞賦笑無稽

恭和

禦制行圍四首疊去嵗韻

撒圍

彌山先布列肅隊五更行樹宻煙嵐重崖髙曙色明星羅分萬騎霧捲抗雙旌踴躍從公意深知士卒情待圍

髙下慿聫絡山巓復水涯適中張幄待靣勢廣塲宜天迥雲開處霜淸艸淺時還

勤惜陰意重檢隔年詩

合圍

祝网

皇情軫防貗舊俗稱驅來幾上肉放比刧余僧佗籍紛無數旋抽眾效能畱余還有待秋狝比年仍

散圍

抝怒方餘勇

深仁豈盡懽收禽息徒旅

賜獲徧衣冠紀律原須整遊畋昔戒盤無勞誇賦手空道髮如竿

恭和

禦制波羅河屯行宮元韻

駸駸出谷馬嘶風

行殿云邊曲徑通天辟靈區知脈厚野多露積樂時丰嶺楓映日仍余紫山果經霜也自紅明發已看崖口近潺潺伊遜日朝東

恭和

禦制入崖口作元韻

防裝車載互排擠一入周阹景物淒橋爲旋支榛帯葉路經新薙艸無泥山雞驚起迎人落絡緯深藏近帳啼遙聼呼圍震林谷亂峯髙處認霜蹄

恭和

禦制汲伊遜水烹茶元韻

泉不在名有其品品得其眞無過甚

至人親試斯識眞銖較衡平思精審玉泉伊遜濬靈源中外均從天一稟山房晏坐聼松風八餅頭綱充禦廩中泠恵山一一嘗

聖藻標題垂萬稔塞山秋水可用汲啜茗新成重來諗舌根千二百功徳未許庸凡測其朕揚芬徴潔本沖淡養壽流甘非洌澟鴻漸伯芻身未到拘墟見不下帶袵幔城淸賞味至味玉醴應供大官飪

恭和

禦制汲伊遜水烹茶再疊前韻

祕制三淸稱絕品竹罏風雅名髙甚佳泉往往天作合相得益彰

精鑑審皇都玉泉塞伊遜下澤蘊奇鐘異稟昆山村旁玉抵鵲行汲尋常付防廩一從

眞賞達

至尊第一之名斯共稔

行秋哨鹿入木蘭溯源百曲頻咨諗撒圍虎帳試注玆味別淄澠入無朕松枝石銚活火煎云腴雋永淸不凜𨿽云地逺隔遐荒那比玉泉依席袵金漿甘醴何足方半月程供大官飪

恭和

禦制五君子圖疊舊作韻題鄒一桂畫

夭喬貞秀賦質殊略似剛柔本天性揚芬挺節各一時同調相孚詎相病琴中水仙撫幽操詩裏官梅動淸興松柏有心竹有筠風雅均曽譜毛鄭拈來放筆合作圖一一品題難季孟老蒼偏具娬媚姿綽約何妨標格正想見

虞廷拜手時朝多君子熈庶政

松泉集卷二十一

欽定四庫全書

松泉集卷二十二【甲戌上】

吏部尙書汪由惇撰

恭和

禦制上元後一日小宴廷臣疊去嵗韻

又叨湛露紫宮前列座欣開翰墨筵歌舞縂因逢世泰賡颺同願遇丰年摛毫得句都成錦按例張燈不費錢【侯鯖錄錢氏納土進金錢買放兩夜燈今十七十八是也】夕色樓西遲月上依然舊嵗景光妍

火樹云璈綺繡林一堂喜气慶朋簮每因開嵗欣酬節豈爲懽時懈惜陰遇稔占丰重民隠望云思雪厪宸心座中節帥丰岐舊除道遙聞

輦聞

題張墨岑農部小照卽以送行

藝苑才名五十年相逢猶憶泛吳船

鸞旂小駐山樓曉春雨茶香第二泉【予辛未嵗扈蹕之次始與君相晤於竹罏山房】

懸流碧玉聴淙潺老柏蒼藤水石間歸語閣前千尺雪幾回承詔冩寒山【君待詔內廷日上爲千尺雪四圖西苑熱河田盤分命諸詞臣而寒山則以屬君】支筇鶴骨瘦嶙峋一曲還分賀季眞暢好駐顏求大藥靈巗山下兩仙人【君與沈歸愚宗伯皆家吳之木凟今以病歸得與宗伯聚首故並及之】

恭和

禦制題王詵漁村小雪圖用蘇軾煙江疊嶂詩韻都尉愛寫胸中山愁心卻寄空江煙坡翁題句緣契濶姓名附見情殷然歌因畫作意畫外隨地湧出萬斛泉漁村尺幅最精妙雪溪能事追川何爲先生未著句得非作自還朝前今來卻入石渠祕神物防合寧非天松軒摛藻硬語瓊瑤滿紙滋韶妍霏霏瑞葉向入詠三白但取肥麥田水鄕風景別生面浮家連舸知防年披簔換酒樂婦孺靑裙欲傲蛾眉娟不比營邱雪棧紀行役亦非晞古京兆圖髙眠錦贉重展邀

睿賞結伴更有眉山仙快拈髯韻爲補逸與髯翰墨有夙緣不見聚星白戰雪浪石重賡疊和多長篇

恭和

禦制過潞河元韻

幹陽門外路逶迆通潞城邊轉漕河夾道多逢黃叟出隔年重迓

翠華過鑾旂風軟垂垂栁鴈齒晴開渙渙波喜見初程傳

睿藻雪消土潤識時和

恭和

禦制白澗行宮晚坐元韻

星列地廬寛宵分

春殿寒深縈

九重念惟計兆人安秉燭永今夕

畱題記昔懽渾忘鐘漏下郊月暢遐觀

恭和

禦制題翠雲山房元韻

翠微深處嶺雲橫

坐攬煙霞幾席淸村落人家分歷歷川原車馬重行行窻前石有淩風勢天半松來戞雨聲最是鬱蔥佳气近橋山東望不勝情

恭和

禦制暖元韻

陽春二月東風和芳郊靑隴行逶迆林霏忽與塵外逺煙景偏覺山中多石皺碧蘚泉揚波芙蓉面面烘翠螺松舒蒼顏勢欲舞鳥變新聲嬌成歌如登春臺回黍谷不隔陰崖深澗曲布徳無私徧幽獨萬象煕惟所屬

恭和

禦制婉孌艸堂元韻

看山如讀書佳境以漸開奧宻不終祕畱之待奇懷固知仁者樂必與靜侶諧香光壁間圖得此萬一哉而俯同其名正以

示雅裁譬之大鈞槖入冶皆良材

恭和

禦制半天樓元韻

傑閣髙憑萬仞巓郁蕭臺是大羅天丹梯直上重云表翠幌平臨眾皺前吹袂寒生風浩蕩入簾靜俯月嬋娟何煩謝眺驚人句四壁

奎章共早傳

南苑卽事

朝煙羃羃鳳城闉南苑風光潑眼新沙路艸痕初過雨馬蹄卓轍總無塵宮槐嵗久偏饒態陌栁風多已防春不是扈逰慿縱目等間虛度此芳辰

杏花穠亞栁舒靑十里紅墻路慣經陸海平鋪芳甸濶春搜小試

翠華停招提鐘報遲遲月羃捨燈懸落落星往事七年渾一夢雪花如掌坐寒防

三宿頻移新舊衙直廬重到寂無嘩檐頭好聼啼春鳥屋角猶餘落地花雨意喜添靑隴潤山光惜教短墻遮右安門外新除道流水橋邊路轉斜

恭和

禦制詠漢玉屏風疊舊作韻

赤帝子年逾尺琛流采璘玢

黼座右岌如商顏四老翁髙冠龎眉作賔友二千餘載閱荊凡瓌寶僅存夫豈偶

天家懸圃積球琳瑑餙多傳國工手圭璧銘搜虫鳥迹苕華文錯蛟螭走從知庇谷慶有年詎止供飡稱益壽西京遺迹今幾何仙侶摩挲嵗時久未央甘泉閟景光杯刻不遭方士醜素質由來謝雕琢正色何曽雜緇黝靜陳棐幾奉

淸燕鄭重東璧嚴典守

飛毫庸作倬云漢

疊韻載賡燦星斗鐫以昆刀承紫檀珍比借繅懸組綬似列躬桓輯五瑞不同角散泛三酒穆然渾檏平且直披拂薰風對松牖辟寒淸暑與時宜侑坐垂旒等虛受汲古端因作逺鑑惜陰時復垂善誘

宸章致戒玩物娛契深筆諫唐臣栁

應

制詠文木

髙桐千章瀚海邊匠石不到全其天霹靂夜落知何年雨侵蘚蝕虫蟻穿山橫水蹙蛟龍纒棟梁琴瑟兩無意流沙萬里何由致忽詣長楊工位置拂拭始驚神采異天藻畱題寶世希枯朽遐荒不終棄

題白舫載花圖爲顧持國文學

秋水軒前俯緑波幾重花發正淸和且教吟取翻階句漫憶吳船狎釣蓑【紅藥當階翻時試中書題也】

夢想江南櫻筍廚香浮畫舫醉教扶虛窓不少花枝照祗合重成載酒圖【春來園中海裳牡丹芍藥相繼艷發花事�盛而未開尊故以觧嘲】

恭和

禦制出口雜詠元韻

曉指嚴闗气涼千盤百折路蒼茫莫言塞外風光別麥浪連畦更勝常

一綫天門刻削成鳴鞭登眺慰輿情

龍旂才過楡溝畔十館迎來喜气盈

羣山羅列燦朝蕖萬里煙淸指顧余巖鳥亦知

恩澤永和鳴一一

鑾輿

濯枝雨過無纎翳黃雀風微絕防塵正是

天心符

聖意不教畏景灼行人

連云雉堞郁崔嵬羽扇徐分日影開

聖世只今虛斥堠懷柔早見逺人徠

恭和

禦制至避暑山荘日都爾伯忒臺吉車楞等接見元韻欵塞西來走傳車迎

鑾此日盡軒渠朝宗到海羣知

聖

怙冒如天亶在予醉舞佇聞歌有駜來思還葉夢維魚崇班列爵

殊恩賁屏翰從玆慶樂胥

恭和

禦制淸舒山館元韻

由來勝地山居最況此嘉名夏更宜入座薫風調玉軫當軒涼雨散冰絲圖書永晝延情久竹樹淸聲引聼遲正是

髙吟足欣暢天倪誰許靜中窺

恭和

禦制宴都爾伯忒親王車楞郡王車楞吳巴什等於萬

樹園元韻

流杯亭外泛流霞肇錫芳筵撫裔遐

穹殿黼扆

天咫尺峯屏樹幄地淸嘉英韶疊奏風徐轉華衮榮頒日有加恰喜奉觴稱

萬壽折旋巳觧應衝牙【是日車楞於禦前進酒行禮俱能中節】

在廐驊驑气不驕親承

笑語忘身遙價藩並爲迎

鑿集異域何難折簡邀九服享王聫屬國一家中外仰天朝共欽柔逺能防

武更凜持盈頌紹

堯

恭和

禦制山荘燈詞八首元韻

萬樹天花燦逺空燈筵例比

禁園中

仙莊夏景過元夜大地懽聲內外同

寶幛光搖五色云踏歌聲裏漏聲聞尋橦宛轉新翻樣馬伎驍騰舊絕羣

夏宵山近气微寒萬盞燈疑九陌看絕勝昨秋三五夜桂輪冰淨露珠團

零露

恩濃賦蓼蕭丹霞百尺建神標人間天上渾難辧不夜城中第一宵

鈞天日聼瑯璈樂良夜還燒錦帶燈拜舞遙稱無量壽琉璃寶界集神僧

花簇千枝驚艷發光流百道絕空緣紅橋幻出通仙路寶字排成拱

禦筵

巖嵐林影紛成彩綘闕琳宮慶此宵灜海蓬山能似否郁蕭臺上列仙朝

百枝渠盌帳前陳西域休誇轉百輪豈獨名王防逺耀祥花朗照萬方人

恭和

禦制伏日元韻

炎官熾其威金行方卻避何緣蠲鬱蒸信有仙都地雲樹相澄鮮巖壑入幽防朝睇宿露夕遲新月至得意非外求卽景愜靜寄追往切墻持盈敇明偹詎以淸晝間而甘寸陰棄逺契三古初旁第一義

恭和

禦制登四面雲山亭子六韻

虛檻慿髙曠巖扉勢郁盤穿雲來澗曲積翠繞檐端防合羣山秀遙分平野寛

天題深嵗月

睿賞洽煙巒泉落半崖雪風生眾籟寒

前遊記重九霜葉染成丹

恭和

禦制金蓮花元韻

灼爍爭看爛綺霞傳來嘉種自龍沙

禦袍拂處風初定玉砌開時日未斜靜植寕慚君子徳淸芬故在法王家承恩撤炬休相比不是尋常設色花

恭和

禦制荷露烹茶元韻

露珠光滿琳池荷千葉萬葉擎來多玉椀盛將試茗飲色香味絕那可過中泠惠泉號難得猶是人間煙火食滴滴都從天上來啜此方知聖水徳蟹眼魚睛大小珠淸風明月分鮮腴端明貢禦浪著書烹焙但說盞與罏瓊漿仙瀣曽知乎

恭和

禦制習字元韻

天縱聖多能臨池意整暇心志一以正理可通乎射虞禇詎窮神蘇黃應愧謝云生洗硯池光燭抽書架鸞廻欲騰騫龍跳足驚詫

淵切

繼承豈徒事消夏

恭和

禦制載月用爽气澄蘭沼舊韻

夕霽泛蘭橈澄瀛送虛爽塞月夏已秋碎影幻萬象淸露滴如珠波光平似掌邈然芳林遊卽事愜俯仰淸賞詎所耽

淵寧有旣偶因暇可乘還厪夜央未心寂境斯超意愜物自貴披襟足淸娛西池送香气

靄靄香气澄霏霏皓露凝中堂淨無滓圓靈耀寒冰微風澹蕩遊慿虛若不勝試問列仙人蓬瀛信可登登瀛倚嘉樹理擢溯逺灘餘輝淡華星廻風泛崇蘭豈惟祛郁燠因之慰遐觀含毫得新趣畢賞偕羣懽羣懽恊調幕咸若欣在沼嵐影漾層空涼聲起木杪西崖照已徧東嶺光未了從知淨明心萬方仰圓皎

恭和

禦制賦得錘峯落照元韻

拊石名堪借標形峯幾層一痕殘照在萬壑逺云蒸影痩擎偏直陰移景倍澄孤撐千仞峻寸晷萬家慿煙引歸林鳥鐘催指月僧夕曦光可掇若木曙旋升圖入超羣玉毫揮煥防繒魯戈漫相比卓立若矜能

恭和

禦制習射元韻

捲阿勝日奉淸娛角藝乘時寓遠模羽直飛空風送響輪開影滿月隨弧發先正已由來重

聖必多能定不誣更喜肩隨連中的振振麟趾總超殊

恭和

禦制登四面雲山亭子恭賦山髙先得月之句元韻虛亭雲際出縱目小蓬瀛忽覺千峯朗先看片月明徘徊初欲吐髙迥若爲迎嵐气延秋早涼光入座淸冰輪低可鑑桂魄近逾晶下界煙猶暝深林風有聲餘輝流鴈磧寒影接龍營覧景偏余慕賡歌識

聖情

恭和

禦制爽元韻

先秋送新爽宇濶塞雲長地最宜風月時眞若雨暘嵐陰盡披豁溽暑忽消藏從識

仙居近無煩賦納涼

恭和

禦制雲巖歌元韻

巖非巖兮云非云難爲狀兮馣藹而氛氳巖爲云兮云爲巖彊爲名兮防窱而巉堪霓裳兮羽衣來何從兮紫煙微翠葆兮華蓋去焉如兮玉峯醉泉淙林籟兮奏簫韶霞蒸霧捲兮倐起而旋消朝暮晦明兮春秋代序出入變化兮孰紀今古云無心兮何知巖不動兮莫之爲惟輪囷而糺縵歌復旦於昌時

恭和

禦制七月五日東巡自避暑山荘啟蹕元韻

仙館鳴鑾正早秋碧峯髙處引前斿鐻鍝逺奉周官譯鷗脫同歌夏諺休沙路接程圖可數雲山卽景句新畱試看防馬羣情喜快值朝來宿雨收

停蹕俄經兩月餘行旌初展尾舒舒亂流逆溯奔濤壯過嶺回看曲磴紆列部淳風安舊俗

陪京佳气防

宸居紀行

奎藻從頭起繪就豳風慰跂予

恭和

禦制玪瓏峯元韻【恭錄元序】

過中闗行官迆東十餘里有峯防地防嶫崒嵂望若翠屏嵌空虛洞似仙人之所棲止名之曰玲瓏而系之以詩

中闗路轉東復東三休巧貯滿谷風芙蓉天半削幾重朔野忽睹鷲峯若宮若霍儔能同仙人所都白玉京【葉】內蘊靈異外像雄徑路已絕風雲通庌防窱秀色蔥天闚云臥誰爲名【葉】似聞鸞嘯聲隆隆尋眞難覓采藥童晞陽時露一綫紅側望眞見萬里空洞豁不伏虎豹蹤气接杭愛淩崆峒我

皇時邁路所從錫名題句標玲瓏逺從塞上迨域中勝境天地同無窮

恭和

禦制行營六韻

制同三殿接金坡方幄圓城內外羅風颭旌竿千帳拱星臨壁壘百神呵隨時掖

輦承

懽近計日安程受福那野曠沙平山蘊借涼生暑退气融和

神周海宇裁章速景納云嵐得句多長向旌門聼刻漏勉從行幕效賡歌

恭和

禦制曉行元韻

山徑云深曉助涼金颸拂拂襲絺裳向東行處迎初日百道明霞映赭黃

坦塗徐進安驅便赴險爭先簇擁遲待得日斜車馬困可能無悔疾行時

恭和

禦制經喀爾沁部落元韻

初臨邊部謹將迎鞠同申愛戴誠疆索百年防聖澤指揮萬里見輿情氊廬毳服猶存古山隴原田漸有成共道今秋暘雨若

六龍經處倍丰盈

恭和

禦制大寜城覧古元韻

余迹曽披汗簡靑經過覧古玉鞭停初基早巳歸三衛漫指殘垣說大寧

分茅愛子比邢凡控制遙通塞嶺巉不及廿年滄海變祗余堵對徵驂

金元創業有豪英開省龍沙建列城一例荒郊搖燕麥只孫何處問濼京

收來鐡騎老謀深直入金川不待擒奪得家居忘後患藩籬割棄亦何心

恭和

禦制題大寧塔元韻

大寕城廢名徒存賸峙孤塔臨荒原疑有筵開舎衛空傳詞賦說梁園舎利金剛縱靈異難鎭燕都天子气北顧全無拊背憂南下方如翻手易湧來多寶定先知曽見潛師席捲時替戾禿當鈴自語長江髙閣重疇咨【寕王后攺封南昌】珠簾碧瓦早沈消宿莽煙榛影動搖耕牛牧馬歸殘壘可識升平嵗月遙

六龍東指時躋陟淸曉陽烏才展翼云來云去乍迷離路隔空壕近城北亭亭可望不可登黙數飛檐疊幾層駐馬踟躕無片碣欲問誰建何由能龍沙卓立幾經秋邇日欣邀

聖藻畱廣漠野逍遙遊慿眺應銷萬古愁職貢而今此置郵

恭和

禦制山田元韻

羣山域邊徼荒度所未過蒸云易爲雨奔流注成河流民玆托處積聚日以多𨿽然背鄕井且幸丰黍禾毎遇西成好更樂租稅少聊取贍饔飱謀生亦一道居然內地如阡陌雜廬居戎馬昔蹂躪雞犬今懽娛自古爭戰場耕犂無處無恬熈有如此廟堂資化理休養百餘年龎眉長孫子中外復何分宜

天顏喜

恭和

禦制板升【恭錄元序】

古諸王以氊廬爲格爾以土瓦屋爲拜甡格爾板升者蓋拜甡之訛也氊廬其舊俗而土瓦屋則近代始有之內地流民至此率仍屋處明季因以是爲苦蓋視板升儼如畏甌脫矣

巢居苦風穴苦雨象取大壯肇棟宇疆畛所限習俗殊氊作穹廬恆聚處平沙廣漠格爾多駝馬滿谷羊滿阿誰教架構植籬落遂辟村荘藝麥禾吏無呵容轉徙塞山到處營疆理或齊或晉失業民接踵依棲挈妻子一家中外樂時平舊吏堪詫板升祗今煙火通鄰里當日風塵擾甲兵輸幣嵗增虧帑用馬市才成旋請封拜甡契塔爲防資【防古稱漢人爲契塔蓋契丹之訛遼宋接境故以爲此通稱耳】隱然敵國聲勢重名藩內屬餘百年不逐水艸事力田從獵公徒隨弭鞬迎鑾除道待行邊懷柔布徳

聖化宣板升更賴

天藻傳

恭和

禦制西北風元韻

旗尾辰方直雲頭天外空來兼從坎兌披合辧雌雄气厲髙盤隼威行避卻驄金成萬寶我稼喜方同

恭和

禦制防古諸王公進宴卽席賦句元韻

藩維紫塞列圻坰

六禦經臨肅共聼衮繡張筵依

黼座穠華夙駕覲

慈寧【諸公主郡主皆於所部恭迎皇太后聖駕進宴】馬羣駉牧千章錦野色寥空萬里靑鞠奉觴防

聖澤殊方此日正來庭

恭和

禦制魚石屏歌元韻

少見多怪紛然疑偉哉造物能爾爲由融而結誰指揮異石片片羅鯤鮞頑礦乃復藏神奇宛見緑波游泳姿出聼豈繄聞弦徽銜鉤那待持竿絲乍疑妙繪防箋遺啖花影防垂栁枝或乃匠巧神鬼施刻畫鬐鬛分刌移想當秋水無津涯鱗鱗潑潑時紛其曝腮防浪淩空虛【葉】此樂未許惠子知滄桑何代倐若斯帶還爲礪匪夷思炎飈皓日暵沭滋大鈞飛焰陶靑泥一气所到理異宜石凝水態層層披魚爲石質息不吹麻源螺蚌有先期制屏不借丹靑緇重以

天藻琬琰垂酉陽博物驗在玆

恭和

禦制凖噶爾輝忒部臺吉阿睦爾撒納歸誠詩以紀事

元韻

新封繡衮座中陪異域名王接踵來防極

皇風眞蕩蕩懷柔

天度逺恢恢魚歸滄海方知樂鳥托深林了不猜錫宴山莊才幾月

鑾輿重駕厚栽培

恭和

禦制賜防古諸王公宴元韻

省方肆覲歷龍沙載錫芳筵風物嘉麟脯總嘗神鼎膳鳯團不數建溪茶天閒駕馭皆騏驥武庫鋒銛有莫耶自爲名藩敷

渥澤鳴鑾那計道途賒

恭和

禦制和蔣溥所進塞外雜詠十二首元韻

氊廬

氊幕穹廬逐日那捲來捆載幾封駝象天倚蓋張差昜隨地維垣力省多隔幔雨聲聼葦荻當門月影上藤蘿底湏四壁安圖畫野色山光共一窩

駝裝

服牛乘馬更裝駝峯立惟防塞上多髙步欵行逾峻嶺成行徐掣立平坡曉鐘催處連聲夕照斜時側影過負重不辭憐過重泥途滑滑動顚蹉

馬絆

驥足原當萬里馳霜蹄維絏卻堪思長途暫息寕忘倦逸气無前詎可覊振鬛分甘編皁棧啄瘡誰念臥荒陂端因不用長爲用莊叟巵言若个知

風竿

長竿嫋嫋向風搖非旐非旟颭碧霄疎宻各因分界立參差逺見隔林招荒郵漫比譙樓幟倦眼還猜野店標知有行人遲後至繁燈歷亂徹深宵

雨溝

分水非闗舊隴頭秋林氊舎不湏愁周遭便擬圓成璧左右還因畫作溝立待蹄涔歸涸轍引教行潦作經流油云毎厪巾宵慮觧事先爲未雨繆

設卡

幔城環拱幕如雲更設周阹淨夕氛次舎列無疎宻間郊闗道取去來分三垣重布規星度五夜誰何借禁軍豈獨

行營申紀律邊防正待策殊

地竈

移程不借頻增減利用要期適淺深但擬積薪供入防卻煩荷挿待安鬵雨來更恐蛙生窞煙重旋看帳染黔客路防湏誇鼎食行防取便匪斯今

安市

負販隨營絡繹來禁嚴攘竊了無豗芻糧計日聊從便燈火通宵尙許開貴賤可徵無定價良楛有辧各殊材居然趂集成墟市攜取紛紛日幾回

徵衣

褶袴嚴裝利走趨手中衣綫戒徵途葛裘更昜宜因長短量裁穩稱軀那免宵行沾宿霧不妨小坐借平蕪配他槖鞬紛觹礪奚必瓊瑤雜佩俱

銅晷

測景占方法古初銅規巧合一丸如東西申命羲和職分杪從占太史書鍼指略區安頓次晷移行驗卸裝余防西新制尢稱便昏晝陰晴悉詔予

頒鹿

圍中佗籍動成羣數獲旌門軍紀申豈爲大庖充鼎實毎霑余澤徧疇人暴來幹臘彌行帳收入歸裝餉裏鄰獨愧無勞叨

渥賜割鮮應致羽林嗔

和詩

宵帳晨鞍萬首詩賡揚偶許近臣披蘇門鸞嘯𨿽容聼碧落龍行那可追刻楮遲終謝天巧斵輪老莫諭心知箋呈

乙覽歸含納明鏡寧嗔嫫母

松泉集卷二十二

欽定四庫全書

松泉集卷二十三【甲戌下】

吏部尙書汪由惇撰

恭和

禦制防古土風雜詠十二首元韻【恭錄元序】

甲戌東巡由熱河出中闗卽入喀爾沁境經敖漢柰曼土黙特科爾沁諸部匝月廼至吉林所見塞外風土多有可紀隨事命題各防小序得七言律詩十二首亦周爰諏度之義也

乳筩

【以皮爲之平底丰下而稍鋭其上捋乳盛之於取攜爲便】

制器端惟借獸皮盛來新乳滴無遺細看雪液初融候喜見瓊漿滿注時少婦偏提疑出汲穹廬平倚傍懸羈醍醐酥酪從分別味判應知性不移

荒田

【農作非防古本業今承平日久所至多依山爲田旣播種則四出逰獵秋獲乃歸耕耘之術皆所不講俗云靠天田】

果是域中無隙地今從塞上識荒田水耕火耨非其性霜早春遲別有天谷穗搖風新雨後蕎花鋪雪斷岡前熟來荑稗成嘉種閱歷方知語信然【所種禆米炊飯軟美可比粟米】鄂博

【防古不建祠廟山川神著靈應者累石象山冡懸帛以致禱報賽則植木爲表謂之鄂博過者無敢犯】膜拜祈禳積石燐山川絕塞總能神但驚暘雨應如響誰信妖祥召在人土木不營風近古防貗成俗報還申懸繒剪紙聊存意葦籥奚煩奏雅豳

革囊

【紉革爲囊以代筐筥罌盎食用鉅細無所不納行汲或以貯水涉川則挾之肘間亂流以濟或謂之皮餛飩蓋俗呼也】

不同錦制負奚奴堅革紉裝器用俱便擬吹噓成槖籥也教摒擋到匙盂錢空莫漫羞寒士頴脫無由笑陋儒若向中流求利涉一壺深幸借全軀

柴車

【取柴於山不加刻斵輪轅略具以牛駕之行則鴉軋有聲如小舟欵乃】

取材詰曲成偏易行載﨑嶇用頗多借艸輕容驅出淖濡輪深不憚浮河連岡一任鞭黃犢廣漠曽聞駕槖駝莫笑伊鴉眞下澤髙軒相較詎能過

骨占

【炙羊肩骨視其兆以覘吉防猶古龜卜】

靈徴西域種成羊取灼惟資火具揚自詫神明占朕兆謾嗤枯朽測災祥刲來無異方靁屬痩盡非闗博士郎雞骨牛蹄等方俗省將三易辧歸藏

馬竿

【生駒未就羈勒放逸不可致以長竿繋繩縻致之防古最熟其技】

長竿挺挾繋連繩掣頂橫牽制躍騰塞上攻駒稱絕技江幹布网有同能繞羣那畏蹄兼齧追逸渾忘塹與陵牝牡驪黃紛入彀未知徳力究奚稱

兒版

【兒生在𦇤褓中令臥版上韋束其兩臂倚氊廬壁間啼則搖之徙居則懸之駝裝之後】

毛裏寧殊顧復憐倚教鵠立聳鳶肩止啼酥乳爲楊葉【母他出則裹羊酥懸兒口旁咋之可以止啼】束手羔皮露蕨拳緣此畫籃增粉飾【京師臥小兒於搖車彩飾其外】笑他繡褓費金錢提攜𦇤負渾無借還看駝裝兀兀懸

灰簡

【木削兩簡編韋聨之稍刳其中塗油而布以灰作字畢則拭去而更布之有古漆簡之風】

灰畫傳看代語言羲爻頡字溯初元削靑若較工尢省蠧簡翻嫌迹久存更舊布新殊古制諧聲防意列専門漫誇繭紙畱神品好借韋編細討論

竹筆

【古產毫頴而未得防筆之法削竹木淸墨作書】

底用如椽運腕揮削成竹木豈殊歸試看墨迹畱灰簡何似虫書繡壁衣毛頴管城分更合懸鍼垂露是耶非江花五色違才地燕頷投將萬里飛

口琴

【制如鐵鉗貫鐵絲其中銜齒牙間以指撥絲成聲宛轉頓挫有箏琶韻】

不勞急拍與繁吹口以琴名指撥爲髙調錚錚貫金鐵淸音切切擬桐絲鍜從中散應能解鼓向成連恐未知那比琵琶千載怨朱唇啟處惱閼氏

轉經

【防古奉佛惟謹木輪中貫鐵樞可轉動集梵經於輪間大者支木架以手推之小者持而搖之旋轉如風謂一轉功徳與持誦一過等】

持誦難窮貝葉文風輪旋轉亦堪欣眾生果肯回心向佛說今如是我聞譯就眞宗十二部劫餘震旦大千垠試八面圓無礙枉費推移用力勤

恭和

禦制栁條邊元韻

闗左帶江襟溟海

王迹聲靈訖無外郊圻申畫示藩維休養承平息勞憊邊門縈繞栁條多疏如列柵睂才過蒸土鑿山恐未固立木所禦能防何自北而東防千里九邊雄要什且蓰重門擊柝豈其然聖有金城斯是矣

鸞旂行秋指大東伊屯詄蕩吉林通林開陸海見窩集源溯星潢接混同笑指邊墻原舊有緬想

陟原思繼守請同崖口峙丰碑【木蘭有禦制入崖口詩勒石山上】萬葉春光墻上栁

恭和

禦制車駕至吉林得七言排律十二韻

紫塞黃沙

輦路迢吉林豳館到今朝云雷艸昧

皇圖鞏水木華滋地脈饒問俗尙承三代舊行秋正應八風調周京世緒先沮漆天府神臯翊沈遼喬嶽扶輿長白近淸江襟帶漢潢遙三侯沛裏聞炎漢再駕汾陽仰

帝堯木突糠燈溯恭儉楡弓荊矢戒儇佻來觀共識遊爲度

勤政從知旴復宵丰嵗市無徴貴賤古風今不異淳澆賜酺庭下多耆耋【賜餐時耆老百人皆命入宴】起舞筵前集寀寮【侍臣中家吉林者皆進宴起舞稱壽】合享椎牛軍气壯隨圍防騎馬嘶驕【侍臣】扈

蹕欣初至好采封人擊壤謡

恭和

禦制駐蹕吉林將軍署復得詩三首元韻

萬家山郭霽煙輕朝爽涼颸習習生地以鐘靈開勝境天因畱

蹕快新晴迎

鑾近效懽呼意與宅遐思眷顧情

天作髙山應望秩淸齋先日致防誠

澄江如練帶淸流載亳當年第一州節帥防轅開畫裏水虞漁艇聚沙頭千門燈火通深夜【街市居人門外懸燈率至竟夜】萬樹丹黃絢素秋衢術自來皆借板愛聴屧響似登樓神堯過沛駐新衙八十年來更可誇繁息閭閻樂休養流遺風俗異浮奢銀鱗出网均分

賜寶硯鐫銘舊拜嘉【松花石硯材最佳曽防恩賜】信是物華多異產丰貂珠蚌艸三椏

恭和

禦制望祭

長白山作元韻

周邦時邁協昭亨

喬嶽升馨表至誠紫气東來常鬱鬱白雲中起鎭英英祥徴朱果符長髮秩配

黃祗祐永淸薦帛燔柴翹望處地靈億載防

神京

恭和

禦制松花江捕魚元韻

阹山獵獸已飽觀路遵沙渚披晴煙淸江一曲网罟集中流正放

黃龍船波平風細下見底大有鱣鮪小魴鰱師挺義魚奮躍如麋帶箭猶騰軒銀刀潑刺浪花卷百取一二曽何難巨鱗昂首驚出水槎頭丙穴奚數焉

頒鮮饜飫等圍罷細斫作膾絲紛繙江空舟散兩岸濶近人秋月淸光寒

恭和

禦制采珠行元韻

長源星漢波峾淪天寶所萃多潛珍虞衡著籍采珠戶千家散處江邊村年年泅采貢天府甲乙品第公評論【珠戶嵗以冬杪貢珠內務府大臣曁工部防定等差】

翠華東巡歷江滸臨淵一試知其眞是時秋宇正寥泬纎云無翳江光新旗丁袒入鮫人室出沒深防沿沙唇足探得蚌俯而拾剖出一一堆白銀夜光明月𨿽罕見勻圓頻采無瑕皴回旋迅澓沁肌骨縋舟繋石多苦辛觀余行賞灑

宸藻蠙璣萬斛眞通神

恭和

禦制射羆元韻

渭璜占有兆韓奕詠維黃猛試

威弧力呼騰獵士行深林孤乍見逺塞走徒蹌重合専車載圍觀詫異常

恭和

禦制射熊元韻

涖眾前敷席宜男載弄璋身當雄漢殿占夢兆周祥中比侯穿札批來玉截肪畱皮傳武庫【熊羆皮皆紀其嵗月畱貯內庫】聖射震顏行

恭和

禦制窩集行元韻

坤輿郁磅礡占漸得於陸震維納大林盛徳乃在木彌臯蔽谷入望頻叢駢攢立枝生孫滄溟扶桑近可拂曲轅櫟社非其羣隘阻疑來土囊口前行欲迷顧其後暗聞鱗葉鼯鼪飛直礙標枝麋鹿走霜紅煙緑冬能靑誰歟一一疏其名維條維喬書莫紀其灌其栵詩奚徴翻因地迥無棲鳥下蔭長生不枯艸三珠五鬛何足奇百尺十圍那勝道千里安窮木盡處恍接天邊白楡樹依防停午漏曦陽霮防終年鎖雰霧濤翻大海有如此云湧層峯未堪比大椿空說八千春太始以來什伯防審知富媼多神奇奇由天造非人爲闗山江海富

新制得未曽有創見斯

鸞旂掩映秋气淸

毫端颯颯天風聲榮光萬道燭林表譜作

東巡塞上行

恭和

禦制松子元韻

北產薦嘉秩最數榛與松松子實尢勝不比榛多空【諺云十榛九空】向聞學仙術久餌顏如童泛茗祕瓷淸飣盤玊顆重欲識采擷處今見窩集中鬱鬱復森森連林冠芙蓉靑鱗纈絳塔往往枝間逢外介而內腴軟美安可同金粉滲花細琥珀流脂濃一掇累累實爲想謖謖風不知防千嵗蟄此百尺龍疑從支離叟便訪谷城翁卽看珠彩湛尙有香雲防棟梁蘊瓌材樵蘇逺難攻落實全其天保防依

神功

恭和

禦制行圍卽事三首元韻

陣圖何借按孫韓節制分明彌獵看羽騎繩聨成璧合虎鎗環列挺長竿人披宿霧層峯現馬踏深林落葉幹爲寄

詰戎深意在不辭雨沐更風餐

待圍林麓暫徘徊隔嶺聞呼四面來旋見魚麗兼鶴列漫論鷹鏇與盧鋂逐禽駿足追風逺命中雕弧滿月開興到乘閒先得句七襄云錦日

親裁

秋山紅紫間蔥靑虎迹麋迒鮮定形合噪有聲排磵戶超騰無路驟煙庭載宣武節行時令近接畱都鞏地靈一紀重來效

神祖三驅應律奠淸寧

恭和

禦制輝發故城懷古元韻

割據連城各逞雄

眞人天授起從東卽今

攬轡巡行處緬昔

䢐徵櫛沐躬灌木淸溪尋往迹崇墉葛餉念玆戎載稽金匱揚

神烈防許興懷仰

聖衷

恭和

禦制吉林土風雜詠十二首元韻【恭錄元序】

吉林在盛京東北我朝發祥所自舊俗流傳有先民遺風焉甲戌東巡駐蹕連日江城山郭廬旅語言想見豳岐式廓之始諮詢土風拈二字成語者爲題得近體十有二首聊記一二云爾

威防

【刳巨木爲舟平舷圓底唇鋭尾修大者容五六人小者二三人剡木兩頭爲槳一人持之左右運掉防若飛行】落葉浮漚匠意經刳來獨木體原輕憑教有力趨能負好放中流穩獨行擊汰浪花翻雪色貫槎星漢瀉風聲但容刃處看飛渡不待前溪新水生

呼蘭

【因木之中空者鏤使直逹截如孤柱樹檐前引炕煙出之上覆荊筐而虛其旁竅以出煙雨雪不能入比室皆然】

浮煙出突供炊便立木前榮入望均表宅便疑封比戶熱中知復恥因人朝暉一縷氤氳起暮雨千家防滴頻防許翹薪供防下條枚錯認此分身

法喇

【似車無輪似榻無足覆蓆如龕引繩如禦利行冰雪中或呼扒犂以其底平若耕犂蓋俗稱也】

層冰積雪慣經過深巷交衢立待多載弛負擔裝磊磊行教叱禦儼峩峩當無自有車之用【借用老子語】忘折偏知屐易蹉漫比耕犂賦秧馬罽帷紅板較如何

斐闌

【弧矢之利童而習之小兒以楡栁爲弓曰斐闌剡荊蒿栁條爲矢剪雉翟雞翎爲羽曰鈕勘】

蒿矢楡弓控以絲左支右絀習安之勝衣便勵蓬桑志佩韘偏工彀率爲舊俗羣師射雕手少成爭羨寧馨兒挽彊命中他年事百步千鈞待展施

賽斐

【古人食皆以匕羮則以勺國俗舊用木匕長四寸許曲柄丰末猶古制也】

昭儉非闗襲古爲授餐棘匕席端宜漫因借箸前陳計從勸加餐笑解頤肥羜乳豚膏滿案芹香雲子滑流匙誰教踵事增髹漆羅列金銀又一時

額林

【庋橫版楣棟間以貯匳篋缾甖諸器具兼几案匱匵之用】

無多長物出東廚庋板依楣什襲俱大抵茗甌兼樺篋那爭漢鼎更周觚落泥梁上妨巢燕映日牕間轉相烏蛛网煙煤勤掃拂橫添四壁是新圖

施函

【斵木爲筩因其自然虛中以受物貯水釀酒皆用之視束鐵編篾攢木片爲器者天質爲勝】

枵腹何曽棄不材能宏端取量中恢厚儲擔石積升斗滿貯虀鹽釀醖醅穩置座隅憑取給移安防下防巡回田家老瓦盆堪並質素風宜奕世培

拉哈

【土壁堵間綴麻艸下垂緣以施圬墁此我朝過澗芮鞫間舊俗也】

斫麻綴壁擬宵綯百堵興時亦孔勞塗塈不求工粉飾綢繆惟取得堅牢肯教剝落年時久更耐橫斜雨雪遭若使續成圬者傳栁州命意未爲髙

霞繃

【蓬根爲幹搗谷糠和膏傅之以爲燭燃之靑光煜煜煙結如雲俗呼糠燈】

熒煌列炬徧脂塗舂簸餘資秉燭需束蘊有光分裏婦燎須無意責童奴增華絳爉誇龍鳯繼晷寒牕閱防烏花綴玉虫開四照濃煙甲煎未應殊

豁山

【夏秋間搗敗薴楮絮入水漚之瀝蘆簾暴勻爲紙堅韌如革謂之豁山凡紙箋皆以名之】

不數成都十樣箋蔡倫遺法頗稱便鋪來似雪光能透障處無風質自堅制艸白麻宣並相帖摹繭紙慕羣賢金花蠟印原非貴楮氏淵源有正傳

羅丹

【鹿蹄腕骨也舊俗以蹄腕骨隨手攤擲爲戱視其偃仰橫側爲勝負小者以麞大者以鹿瑩澤如玊兒童婦女圍坐擲以相樂以薄圓石擊之則曰帕格】

博奕猶賢聖所稱鹿麞骨戱故鄕興成驍壺矢天爲笑呼轉梟盧技絕勝席上手翻溫似玊座間指撥瑩於冰莫言優劣紛無定智巧其中各擅能

周斐

【樺木之用在皮厚者盈寸取以爲室上覆爲瓦旁爲墻壁戶牖體輕而工省逐獸而頻移山中所產不可勝用也】

梓材朴斵尙連皮棟宇垣墉樺木爲板屋詩惟傳似玉竹樓記不數聴碁茅茨儉徳覃

王化陶復先型溯土宜舊社枌楡縈

睿思邠居經始

紹聞知

恭和

禦制塔兒頭歌元韻

塞行沙磧何茫然林麓縈帶觱沸泉不疏不澤沮洳泥淤中有長茭牽根盤葉覆積丰艸春茁冬枯夏秋潦馬駝踏艸軟於韉一失足防千尺湫艸頭時見彌彌波艸底淖濘且柰何想從艸底仰波面浮圖尖防由旬多風濤而外有若此坎險視人身所履安得平開萬頃湖往來利涉招舟子

恭和

禦制興京疊舊作韻

龍興最初地

鸞禦再經時奕世承

昌運依京肇

帝基居岐始廬旅載亳已謳思正喜周原膴何嫌夏室卑風雲開

大業天日緬

神姿樓櫓余層巘郊原指近陂流泉環井裏喬木映旌旗爲憶

前題舊重看閱嵗遲

鴻篇百言疊

駿烈萬年垂翹望

丹陵迥詒謀

聖鑑知

恭和

禦制謁顯佑宮疊舊作韻

地迥枌楡社天臨紫極宮翠防佳气郁絳闕慶雲崇靈貺昭丕祉

精誠格

上穹

肇基凝鼎命禁籞秩丰功霜柏層霄上扶桑渤海東再巡光盛典祗謁厪

淵衷

章葉星雲倬圖開

駿業鴻永惟承啟佑篤祜仰

皇躬

恭和

禦制薩爾滸元韻

一徵肇迹萬峯間破陣摧彊

大業艱戰壘只今余灌莽

靈旗長自防孱顏霜前錦樹當風矗云外

珠邱計日攀

金匱遺編揚

武烈

詒謀億禩奠區寰

恭和

禦制新月元韻

一年最好三秋月行帳看來防度新西嶺綺消煙漠漠天江練靜水鱗鱗燈光隱映初張幕鞭影紛披後至人流照前村添野色築塲納稼宛圖豳

恭和

禦制恭謁

永陵元韻

靈鐘啟運福來同瓞綿綿衍緒丰木本水源徴世徳左昭右穆奉

先公一峯華蓋開天表萬葉星楡宅正中此日升馨光聖孝載瞻松桷愴

宸衷

恭和

禦制恭謁

福陵元韻

陪京東望勢岧亭

天柱巍峩鞏地靈

獨辟乾坤寧海宇長懸日月防

云扄

龍旂展祀三千里鳯紀周回十二星拾級載瞻松柏路九秋瀼露曉初零

恭和

禦制恭謁

昭陵元韻

武烈丕揚大統昭

丹陵深閟萬靈朝燕天昌後開千葉

膺籙維新奠一朝庭下松龍蟠廣蔭仗前石馬識英標翠旗羽葆

精禋展西接

畱都路未遙

恭和

禦制謁

陵禮畢車駕入盛京仍疊癸亥嵗舊作七言徘律十四韻

舊邦時邁澗瀍東億載

皇基鎭鬱蔥象緯昭回箕尾協陰陽和防雨風同閟宮僾愾頻申慕繁祉遐昌正集

躬轡轉

珠邱晴旭裏

鑾回枌社曉雲中綺分疆場鱗舒隰香靄街衢篆裊空保塞鴈臣儀肅肅獻琛海國佩瓏瓏依丰緬昔

經營始卜洛方開

締造功乃立應門宸寧建奚煩櫜鼓庶民攻山川永防眞人裏星斗都環太乙宮執豕酌匏風自古由庚華黍嵗維丰歡言父老知

先澤陟降庭除企

聖衷三殿

恩綸霞彩煥十亭酺宴瑞光融周京敬奉

徽音嗣

黼座遙聞

帝謂通一紀

鸞旂重蒞止海天顒首日華紅

恭和

禦制廣寧道中元韻

栁城西來萬騎行山光水色相送迎

攬景踟躕嗟往事道旁荒戍徴前明空山人聲鳥聲亂閭峯爽致髙秋薦蕪城當日黃埃飛古堞防聞蒼防竄東徵髙麗嗤唐家遼金列郡駐防牙邊陲險要資控扼廟謨將略徒相誇小黒峯前置屯衛戰耶守耶修膳備風塵三尺赫

龍興戈甲如山紛解棄

聖朝候尉徧東西風從云翔化若馳百年雨露滋蕃息千里畿甸呈丰熙緬懷

祖烈固邦本沐徳最先居最近旋輿

吟眺撫遺蹤云外徵鴻秋正晚

恭和

禦制山海闗仍恭依

皇祖元韻

鯤壑寒門外龍山析木邊風雲依塞迥朔漠鎭環連櫜戢丸泥固梯航累譯傳

軒圖三戰烈

虞典再巡年雉堞朝迎旭雞翹曉拂煙帶襟沿地險候尉奉天權翠色環千嶂滄波滙百川

淸時寧恃險

睿覽意超然

聖駕東巡恭謁

祖陵扈從紀事敬依癸亥

禦制回鑾途次用平聲韻三十首進

呈

豳館

珠邱路指東

鑾輿夙駕曉蘢蔥星霜一紀

精誠積掖

輦依然昔嵗同

烏桓鴈塞嶺千重詄蕩天門萬國宗到處黃雲浮麥隴行來喜色動

慈容

灤水潮河似錦江迎

鑾新部比藩邦馬前厥角瞻

天表耳貫明珠毳服厖

長夏

山荘小駐時新荷葉葉栁絲絲水芳巖秀淸涼地殿角薰風正午吹

沼魚囿鹿正鮮肥供

膳乘涼試步圍恰喜前峯吐華月玉驄馺娑入林霏水檻風軒八面疏洞天福地景標初

披章

召對仍無息

較射裁詩更課書

名王衮繡效鳬趨雜伎看馳六尺駒教上

禦牀

親賜爵推心柔逺示

神模

曲水芳園展緑荑錘峯月上幔城西銀花散作千林錦寶界平鋪五色泥

新秋曉發眾情諧西出中闗景物佳

帳殿披帷迎逺岫四宜居是讀書齋

伊孫千折路紆回面面芙蓉擁翠來駝馬嘶車列隊平沙萬幕此間開

除道成梁念苦辛分藩列部

迹猶新柰曼敖漢經行地盡是含哺鼓腹人

射生逐艸舊來聞毳幕氊裘擾塞紛此日山田靑不斷新畬髙隴力耔耘

栁條邊裏防千村板屋柴籬畫意存想見

陟原荒度處吉林城上瑞云屯

窩集【平聲】閜度

和鑾彌野阹山次第看射得黃羆仰

神力圍來白鹿奉

慈懽

龍軒鳯翥衛羣山才指

橋陵雪涕澘

寶鼎星楡表

神樹

英登伊淢儼仙寰

葉赫荒城灌木邊揮戈汗馬想當年前屯撫順多遺迹總是

軒皇舊版泉

天柱東擎宿霧銷

佳城深閟萬靈朝

翠華甫蒞先趨

謁詰旦升馨更蕭

王气

昭陵龍虎交嘶風二白立秋郊

誠孚

帝右凝

嘉貺不借江淮三茅

都邑何闗守衛牢八紘歸

命浹春膏圖球宗器傳東序

貝冑雕鞍獸錦

王防圖成職貢多梯航琛賮歷闗河朝鮮譯使靑驪馬蕃部降渠錦背駝

土風舊俗戒浮誇丰鎬遺規百萬家坤厚積髙本長白星潢源逺接松花

駘背扶擕傍

禦牀酺筵起舞荷

龍光萬年樂利防

先澤彌信周詩頌不忘

北鎭扶輿拱

帝京

明禋祗薦駐

霓旌回鞭問景探云壑纈樹紅泉步步迎

髙詠飛樓筆有靈云瀾浩瀚納滄溟望洋多愧涓流細目齊煙九防靑

扶桑朝靄防京陵

聖代鴻圖億載興詎倚雄闗嚴鎖鑰萬山環拱海天澄孤竹遺墟暫憩防湍流峭壁野煙浮平臺松籟供天藻長共淸風萬古畱

繡甸逶迆膏澤深負軒時切頌

堯心車篝稭千村樂祗有

勤民意倍欽

繡蕭班馬有騢驔

禦頓安營午正三衛士控彊能巧中健兒角觝力沈酣行殿淸暉月上簾往還五見玊鉤纎

宵衣正念寒徵苦又課農家瑞雪占

朝衣初整拂塵衫

奏賀明光樂頌咸日捧

瑤箋朱尙濕

鴻篇五百襲瑯函

松泉集卷二十三

欽定四庫全書

松泉集卷二十四【乙亥】

吏部尙書汪由惇撰

恭和

禦制新正二曰曲宴廷臣元韻

仙木三陽麗堯蓂二葉開瑤箋傳

聖藻綺席接春杯韶律歌聲答條風舞袖回拜

恩榮殿陛敷澤徧埏垓已喜旃裘集行看露布催颺言同有願染翰愧非才

人日陪祀

郊壇禮成趨直同人以楹帖中平字爲韻分得仙字因乞諸公手書聫成巨捲並囑閣學錢公畫菜於後以紀一時翰墨朋遊從容淸燕之盛傳諸異日永爲篋中珍祕云

靈辰泰畤奉明蠲入直分題劈錦箋典借吹笙酬令節語工挑菜譲坡仙艸堂漫檢懷人句防勝憑裁應制篇好是西淸淸暇日官梅東閣紀華年

乙亥初夏招莊方耕學士錢立之編修王受銘舍人集麗景軒並命【沆兒】侍坐卽席以首夏猶淸和爲韻分得夏字

晝永時務閒退食適多暇開軒面淸池幽賞觀物化荏苒度三春恢臺屆初夏髙栁綠陰稠禽吭防嬌奼舍人方出省瀛彥近聫捨晤言傾夙抱禮數略招迓梅筍愧鄕風豪舉漫相詫放懷從俯仰指防舊臺榭拈吟情所托鼂采炯交射老去黙自咍修齡詎容假學步命坐隅著膝寡憑藉從容展餘業振迅警䢐謝因之一晌懽豈事如澠瀉

紅藥當堦翻仿試帖體

紅藥依時發揚芬傍禁廬芳菲中省祕爛熳殿春餘種向雕欄近開承湛露湑色分常侍綬香襲令公裾披拂薰風裏低垂曉霽初不須金作帶雅稱玊爲除動影移玫砌流光上綺疏工吟傳謝句輝映紫泥書

聖謨廣運平定凖噶爾恭擬鐃歌三十首【謹序】

乾隆二十年夏我師入伊犁平凖噶爾部達瓦齊就擒防聞

皇帝薦功

太廟遣皇子告

列祖山陵羣【臣】請上

皇帝尊號卻弗許祗晉

聖母皇太后徽稱

詔示天下覃慶中外

皇帝親禦豪翰告成太學勒銘伊犁及格根山煌煒鉅麗陶鑄典謨囊括雅頌於古無二一時臣工作爲頌歌揚厲

盛烈【臣】弇拙無似指事徴實輒譜爲鐃吹歌辭宣凱樂之意謹按鐃歌鼔吹曲軍中大凱所奏古有其辭莫不侈陳旌麾鎧仗兕犀弭服之容熊羆貔虎鵞鸛鳥蛇之盛追奔執馘殲夷斬獲之威喋血僵屍競相詡伐要非所論於今日之王師也肆凖噶爾部自策妄阿拉布坦以來自外聲教

聖祖

世宗擴如天之量包容覊縻許通貢市而彼昏恃逺驁桀三傳至策妄多爾濟那木紮爾一簒於喇嘛達爾濟再簒於達瓦齊酗醟毒痡猰防其眾於是都爾伯特臺吉車楞輝特臺吉阿睦爾撒納和碩特臺吉班珠爾各率其部眾數萬人先後欵關內附

皇帝推赤心撫字之優以封爵飫以宴賚諸臺吉大喜過望具言厄魯特族屬朝夕倒懸投命無所道逺力不能自達非

大皇帝哀而拯之殆靡孑遺

皇帝曰吁荒徼非用武地來則撫之耳諸臺吉請益力皇帝爲新附諸臺吉久逺計非卽其故地處之不可且燭照魴頳魚爛之形時弗可失乃斷自

神謨應機決策乘春迅發偏師試可北路出烏裏雅蘇臺西路出巴裏坤以二月初吉啟行越五月朔之五日大兵悉抵伊犁達瓦齊棄其巢帳循格根山阻淖爲營眾號近萬我翼長喀拉巴圖魯阿玊錫以二十二人夜刼之所向披靡自相躪借達瓦齊以百餘騎遁去人遮獲之俘致

闕下先是軍中執靑海舊逋羅卜藏丹津父子及叛臣

巴朗孟克特木爾五人獻俘

宗社至是

皇帝再禦午門受之粵我師自春初發軔京圻經程萬里閱五望所至鄂拓克臺吉宰桑徳木齊耕牧不移壺簞載道如迎賔旅防知師行大帥宣布

徳音黎老婦孺厥角膜拜逺近奔屬懽忻踴忭若避烈焰出洪濤而登袵席也若脫猛獸毒虺之口而歸乳哺也赳桓之眾有力如虎無所之施彊彀利鏃長矛防騎無所之試全師髙唱旋轡邊關操劵折箠未足爲諭當夫軍書郵達仰稟

成算或

駐輦據鞍或

披帷秉燭

飛毫批答晷不逾寸

挈授機宜符合窽要以稽

幹則則

天人協心以纘

宗功則

謨烈丕顯建隆碣於龍庭拓版章於烏弋鋪觀史牒未有防速神奇若此其至者傳曰不戰屈人又曰王者之師有徵無戰乃於今親見之斯豈自古用兵逺徼者所及知而亦豈自古軍旅凱旋大樂所常有哉臣幸際千載一時之防敬仿唐人詩體分上下平韻三十章借以導揚萬一罄區區之忱云爾

明堂搢珽萬方同玉燭春調長養風絕域生成依聖主狄鞮不待舌人通

托渾負勇擾元宗徙幕金山拓蟻封遺孽力能侵衛藏套西曾見夜傳烽

仁皇九伐

親三駕厄魯諸蕃次第降斬卻樓蘭淸朔漠

勒銘拖諾樹金幢

靑海功成鐵騎馳伊吾廬戍又期不難直掃封狼窟幹舞

虞階欲待時

天心

聖徳本無違罷戍當年早燭幾百戰龍城飛將力何如一鼓震稜威

屠耆代立操戈日頡利相攻擇肉余甌脫無人秋磧冷紛紛哀鴈與勞魚

名王當戶軼塵趨嘉峪關南脫防呼乞得

天兵天上至爭先負弩效前驅

乍觧旃裘襲錦綈玉壺瓊液泛玻瓈山莊行殿呼韓侍黃幄筵開萬樹西

駝裝入塞受

恩皆綠樹如油萬幕排何處淸笳歌勅勒風光不隔木齊厓

籌邊髙議集雲臺聚米圖成萬里開未待折膠威巳立長驅飛度入春才

徼外云霓望欲申赤囊白羽郁猋塵指揮風牧懸軒鏡帷幄籌輸

睿防神

都防誰収鄭吉勲玊門遮防貳師軍西京定逺東京勇將略何人迥出羣

銀印花翎共拜

恩軍牙鼓角不聞喧馳驅多得降臣力誓取天山報至尊

障吏新屯徴戊尉羽林舊籍出辰韓輕賫自裹糧三月不事車駝餽餫難

舒舒旗尾度陽關片片雲頭接塞山那有驚沙迷大漠朝來雨過艸痕斑

波羅塔拉逺連天闥爾奇前勒錦韉羅克輸誠多爾濟三軍談笑過燕然【噶爾丹多爾濟所居曰羅克蘭定西將軍遣使賫敇諭降跪奉受詔惟謹】鳴沙西上戰氛銷

丹詔分明下絳霄遂有奚童博香荈更無遊騎躪春苖玉盤擎獻比陶匏肥羜紈牛道左交集賽萬人剛奉賮庫倫千戶又迎郊

直搗伊犁士气豪十旬跋馬不知勞漫愁怒漲前川阻絡繹艨艟駕雪濤

八千餘眾巳無多扶醉匆匆走六驘逐北縱逾花諾海幾曽縷血濺雕戈

銜枚蹴踏夜驚嘩電掃雷硠突厥牙二十二人人敵萬肯教千帳化虫沙

突圍自幸脫刀鋩駭鹿奔豨伏道旁霍集邀擒來獻防全収四部奠遐荒【誘執達瓦齊者霍集斯伯克部長也】

關前露布疊馳聲列站傳籖接鳳城

天藻自歌阿玊錫薰風弦裏協升平【禦制阿玉錫長歌紀其事】可汗分置歲來庭直北龍沙入

帝扃

鳳紀新編增列部烏臺申命測中星【時憲書列諸蒙古部落日出入早晚四衛拉特皆增入因命左都禦史何國宗親至其地測量星度繪圖以聞】

龍旂

太室祼將馨

九廟

珠邱肅豆登秋塞函香兼肄武更教

家法紹云仍

慈宮寶冊疊凝休雲篆

徽稱載紀稠萬姓喧傳

恩詔出翠防丹鳳瑞煙浮

禁鐘初動集華簪鐃吹聲和羽衛森白組獻俘仍貰死九天閶闔播

綸音

云漢昭回二典三犁庭碑紀格根南

功髙千古文千古

元气淋漓萬彚涵

辟雍丰表矗穹檐闕裏

鸞旂肅拜瞻一路春風迎

翠輦吳鄕越水

湛恩霑

簪毫魚雅進瓊圅凱樂新歌葉大咸

纘

緒功成卻

鴻號

宵衣長自厪民嵒

恭和

禦制八月六日恭奉

皇太后幸塞外啟蹕元韻

秋原朝旭麗雙旌繼

武承

懽仰

聖情甫艸騶虞循舊典條枝帶礪錫新盟【時厄魯特新降諸臺吉皆赴熱河俟頒封賞宴賚】禾書繡壤登千廩樂奏鈞天葉九成此日展軨初應令凱歌華祝徧寰瀛

恭和

禦制雨中過懷柔縣元韻

路接奚近旌回雉堞前羣山畱宿雨宻樹靄村煙歳稔稼初熟霜遲艸尙芊懷柔當爾日觸緒入

吟鞭

恭和

禦制新月元韻

嶺頭斂盡云千疊

殿角懸將月一痕气霽髙空臨白藏人乘新爽入黃昏憑看眉細還弓側誰見蟾奔與兔爰遲待良宵共嘉賞山荘風物更量論

恭和

禦制出古北口元韻

烏丸直北萬重山列嶂盧龍第幾闗粉堞尙餘秋艸碧靑編猶記夕烽殷祗今屬國通軺傳到處山田接市闤淸蹕年年叨扈從

翠華翹首白雲間

恭和

禦制烏沙爾器元韻【烏沙爾器木名出塞外秋結紅子累累如天竺】

丹防不逐塞楡飄火齊星攢聳翠翹若向西京論賦手君遷平仲是同僚

答遝何曾到上林【常命移植禦園𨿽成陰而不茂地气之限冇如此者】龍沙秋色曉森森故知不入含狀果譜新增有

睿吟【名見廣羣芳譜乃新增前人絕無題詠】

靈沙防就神丹轉靺鞨奩開寶气豪應笑朱方數紅豆漫勞西域問蒲萄

恭和

禦制淸舒山館元韻

仙館憑虛石作關天開畫稱幽閒淸疎顥景佳如許舒豁

神襟愛此間老樹入秋添颯爽暗泉經雨助潺湲年年天藻畱題在片片飛雲相與還

恭和

禦制寫心精舍元韻

經秋在在有淸音

云構松軒敞繡林風景當前含動靜化機與物適飛沈寒光桂闕明豪防逸響松臯振羽禽

攬景對時傾寫處共知妙達是

神心

恭和

禦制曉行原韻

復谷防岈如子午駝馬嘶紛莫數朝煙未泮逺色橫月當空寒照明東嵎想象扶桑升伊尼挾侶呼食蘋不似茒店雞三鳴雙旌拂拂隔林見

六龍蜿蜿乘雲行浮嵐蒸蔚明霞紫迾卒待圍依次止筍輿兀兀望

淸塵照人須鬢伊遜【平聲】水

恭和

禦制篛漠驊元韻【塞水魚名似鱸國語謂之篛漠驊防古謂之集伯格卽栁根魚之類】塞水奔湍駛誰緡貫桞魚分無蓮葉戲幾見浪花噓也作蓬池膾憑添爾雅疏宰夫能諭政一試小鮮如

恭和

禦制氊廬疊舊作元韻

沙塞行程取易那細旃裝卸付封駝穹髙望出重城迥圍徑量來十笏多土並無階惟借艸雨原不漏笑牽蘿循墻果見傴僂入此是隨身自在窩

恭和

禦制九月朔日元韻

陽律數惟九金行次當季霜催塞艸白寒益嶺松翠烝徒望大旗獵獵迎朔吹一呼眾山響跋馬不擇地鼓勇有如此漠南增逺思

恭和

禦制題君實玊印元韻

器與人俱舊鐫從元祐年不名符宿望比徳稱髙賢應入長編局寧參堂印權摩挱經

睿賞特達永珍傳

恭和

禦制題趙孟頫吹簫士女圖用圖間宋濓韻

截肪難分簫與指天然眞態鉛華洗一聲吹徹轉悠揚井牀倒瀉銀瓶水羅袿半掩茜袖紅花翹不動影蛾朧何處飛來丹穴鳳倐聽吟出碧湫龍不教倚曲遲還咽涼颸輕颭防櫚葉朱唇微蹙調頻移律按旋宮知幾月霜筠空染湘江血銀云片片穿空裂

敬題小除日

禦筆墨梅畫

冰融硯沼寒香發玊琢玲瓏淸入骨花光墨彩出天眞中宵欲動黃昏月獨幹新抽如削鐵東閣含毫幽思結信風欲到己先春凍蕋將舒猶待雪爆竹聲中暖律回萬卉千葩次第催

化工自露陽和意領取韶華徧九垓

恭和

禦制盤龍松歌

盤山之奇奇以松拏云裂石各負異千巖萬壑疇爲宗非遇

時乘禦天人何能識此法藏之眞龍風鬐苔甲種來歳紀無由考雷雨蟄不起太始一昏曉扶輿之靈不能祕畱待

軒逰事幽討有如髙臥人豈應終向隆中老卽看畫中龍墨池變化騰虛空須眉如晤商顏翁爲想阿中盤悄然坐對四正山蛻骨不借紫府丹童童鬱鬱盡孫子海風吹濤九萬里定光古徳爲說法若有人兮科頭箕踞云根倚噫嘻龍兮見田爲盤起作霖雨長保歲寒

丙子春帖子詞

日麗銀爲勝霙霏玊作田康衢聞善頌第一是丰年金爵觚稜淑景新朝正添得幕南人憑將

天上陽和律逺布陰山萬里春

鸞旗東邁肅巡方幸魯詩賡在泮章芹藻獻功昭武徳金絲傳道煥文章

松泉集卷二十四

欽定四庫全書

松泉集卷二十五【丙子】

吏部尙書汪由惇撰

恭和

禦制丙子立春日瀛臺雪中春望二首元韻

瑞應東郊肇嵗祥六花飛潤徧荄芒行春太液通遙漢摛藻重華駕盛唐望裏樓臺渾入畵句中珠玊燦交光陌頭歌舞三農慶未釋宵衣

睿慮長【是日召大學士及內廷翰林重華宮聫句】

瓊柯纈素藹芊眠共識新韶樂事駢凱防卽教來雪嶺丰穰先喜兆吳田蓂開五葉呈雕玊花綴千枝暎列錢最是承

恩頻志喜年年長侍

禦筵前

恭和

禦制立春曰題北宋無名欵雪霽捕魚圖疊舊題趙榦

江行初雪捲元韻

行春上苑臨淑淸【西苑中院名】六花呈瑞霏防霙鳴鑾振藻發嘉賞暖入宮硯融池淩明窻展捲得魚樂銀沙鏡漵波搖靑五湖三泖多泛宅家具無過罛罶罾坐寮蕩漿紛聚散衝寒掲厲各有營市篘新攜縮項換村春宿飽長腰烹風恬浪平足快意詎有祲歉繁憂增素鱗戢戢壓船重兒嬉婦笑如聞聲誰歟爲此工寫生四家法外經睿評撫時對景攄

逺思所願耕桑獵一一慶阜成

恭和

禦制丙子上元燈詞八首元韻

淑景新韶鼎鼎來燈光喜鬭雪光皚應時果協登丰兆孚甲潛抽宿麥培

紫爓髙騰萬道光蓮臺芝駕競輝煌西幹古佛現金粟南極一星明壽昌

物華嵗嵗還增麗節景年年務出奇那抵

淸詞紀緗帙翻新取勝濬

文思

幻來澤國琉璃界鋪向鱗塍薝卜花正賴光明

心似燭歡騰比屋不興嗟

排門照野爲占年應識人情卽是田飛爆聲中銀箭永九衢車馬尙闐然

花明錦繡多如許雪比瓊瑤重也應最是萬方娯樂處先憂

一念巳難勝

屢丰熙皥百年久保泰幹勤十倍加

天上春光福如海人間和气樂全家

何止燈輪艶西域遙看寶炬燭條枝春雷響動千林應徳化風行迅若玆

恭和

禦制上元後一日小宴廷臣並許觀煙火元韻

西山擁座玊爲岑綺節深諧

望嵗心不夜宵長當旣望連朝雪霽尙重陰罏煙鼎味調元气鳥語歌弦奏好音更許鰲峯陪勝賞萬叢火樹絢春林

明燈積雪散林光醉舞番渠樂未央飛電奔雷爭的皪銀龍紫鳯並熒煌記從秋月千峯迥幾度年時萬樹芳【前秋杜爾伯特臺吉車楞等上年綽爾多斯臺吉噶爾藏多爾濟等先後入覲賜宴熱河陳火戲於萬樹園均叨陪侍恭和禦制燈詞進覧】不息宸心周六幕金錢何止徧淮揚

恭和

禦制月元韻

碾出冰輪恰應規淸宵

行殿屢吟之煙村薄暝人歸後霜帳餘寒夢醒時回雁千門照殘雪飛烏三匝上髙枝今年通閏春才仲十二回圓尙始斯

恭和

禦制過拒馬河元韻

赤欄橋外飛塵輕春流渙渙新水生兩行髙栁夾宮道鸞旂迥指西南行禹甸堯民安作息防從燕趙尋遺迹卽今萬里

命輶軒天末占星拱宸極幕南氛祲全消矣天馬西來未云巳山村父老競迎

鑾翠華嵗嵗來過此

恭和

禦制鳯凰臺春望元韻

鳯山相對有臺名孤阜隆然傍

禦營恰值

巡遊憇淸蹕小供

臨眺愜新晴岱云津樹層層見古迹今傳一一評紀瑞寜因命鳩扈來儀端待奏韶英從知志乘多荒略暢喜閭閻各遂生載道扶攜切瞻覲聚廬作息樂承平觀風到處徴淳俗望嵗隨時厪

聖情車馬捲阿應比盛朝陽翽羽協和鳴

恭和

禦制麥秋元韻

宿麥經時雨紛披逺近疇淺蕪應譲色新綠喜盈眸登日每先熟嘗來快早收三吳望尢切得飽更何求

恭和

禦制曉過景州元韻

邦畿千里此甸服直道三代惟斯民箕風畢雨從所好瞻云就日莫不親使自得之道以徳視如傷也止於仁廣川繁露此故里儒術之效職有因

恭和

禦制入山東界元韻

泰岱迎

鑾輅汶沂度玊驄俗因封域異民自古今同庶矣富方谷食哉時屢丰入疆勤

諭戒力作及春融

恭和

禦制習射元韻

三侯張向幔城東玊韘

親彎九合弓不有騶虞勤武偹那看虎旅奏戎功逺風急送鳴髇響遲日斜燻列幟紅共仰從容能中道巧兼力到

聖人同

恭和

禦制降防加賑去嵗山東被災州縣元韻

兗靑故沃壤屢丰連郡縣昨秋下隰潦百中一二見恭承

聖澤優旋覘元气轉典牧廣惠鮮不計鉅萬萬左饘而右粥頌

恩感且嘆更軫麥秋遙時廼春之半展賑一兩月按籍差次散豈惟惠吳氓津減徵算如傷恆在念九服一心貫至誠召

天和大有秋其徧

恭和

禦制夜雨元韻

宸遊布膏澤宻雨徹宵零布谷春當令興雲嶽效靈漏聲隨斷續逺火漸迷冥

問夜心時切

帷宮愜靜聴

恭和

禦制曉行元韻

曙色開初霽星言馬首東川原千里潤煙火萬家同扇合朝霞紫旗翻海日紅歡迎民气暢爲喜比年丰

恭和

禦制菜花元韻

繡壌連畦蕚跗稠花翹簇簇葉油油黃冠本色農家服不是東籬隠者流

春郊澹沲漾晴煙入望金英極邈綿應笑城中車馬客只誇紅紫艶陽天

嫩蝶遊蜂襲逺芬東阡西陌總難分待收細莢黃梅也比西成萬畆云

恭和

禦制三月朔日元韻

三月才舒蓂一葉八年共喜

駕重臨恰成春服行時令來溯沂泉契道心鄒魯郊圻行處古尼防蔥鬱望中深東風

輦路聽輿誦樂與民同此處尋

恭和

禦制駐蹕古泮池元韻

城南曲沼徴遺迹望國當年此奏功

駐蹕適符今在泮圜橋還比昔從公卻看虯栢淩霄翠爲想鸞旂映水紅小憇應教采芹藻明朝釋菜

素王宮

恭和

禦制賦得手植檜疊舊作韻

古榦中唐矗森寒可挿天后凋知澤永不朽以人傳得地新栽者淩空獨巋焉骨堅同石痩筋紐比龍纒壇杏霑時雨宮槐接瑞煙

宸章題至再迥軼大椿千

恭和

禦制謁元聖祠元韻

有侐閟宮遺迹逺防修禋祀潔粢芬多才多藝成先徳文子文孫輔幼君赤舄衮衣瞻廟貌豳風無逸緬斯文傳心展禮崇

先聖謾訝

親臨議論紛

恭和

禦制孔林酹酒元韻

斧封儒澤逺展墓

聖心殷木鐸千秋教金絲百代文

鸞旂新爼豆馬鬛舊楡枌酹酒叢蓍畔從知仰止勤

恭和

禦制三月三日元韻

曲阜旋

淸蹕靑郊蔚秀林佳辰當上巳芳艸入春吟泉澑泗源碧雲橫陪尾陰藏鶯新栁淺拂馬落花深物徴修褉風光愜

賞音就瞻多士女省覽快登臨沈李詞誰擅王顏序可尋此邦居近

聖未數洛川潯

恭和

禦制至泉林二首元韻

節當寒食春方好地到泉林景倍明選勝亭防惟舊迹開懷風物是新晴泉珠萬斛華枌映林纈千重翠葆迎行殿凝香淸晝永在川今日契遙情

貞瑉仰溯

神堯迹

芝蓋靑旂復此來遊豫總同招徴角詩萹閒訂地橫陪泉如鼓瑟聲鏗爾風可披襟賦快哉叨扈屬車逄勝地詰朝欲去更徘徊【陪尾史記作橫尾泗水所出也】

恭和

禦制過東平懷鄆州谿堂因用蘇東坡韻

臨谿敞華堂名艶千載後堂今渺何許荒谿但疏栁爲想堂成時賔從集裾袖哀絲與豪竹意气淩列宿廢興才一瞬駛若渠決澑獨借韓與蘇健筆爭不朽斯人並人豪意豈在文酒懷古誦

宸篇飛箋聴午漏

題支塘邵道人小照

謖謖松風滿耳聴一編鎭自讀黃庭謾疑句曲山中客手輯陶家本艸經

中防傳呼

禦藥房辭滎雅意慕韓康畱將肘後書千卷更檢龍宮古禁方

題曹劍亭中翰課耕圖

茭門塘水淸且碧水田剡剡苖一尺栁陰觀稼者誰子西垣舍人雲間客我別田間三十年頗能覼悉田間事杏花菖葉土膏下隰髙原分地利薅荼芟莠去非類耕欲先時種當漑菑畬腴瘠各有分霪潦暵幹誰所致三時作苦日孔長四體沾塗勞取避鹵莾何緣冀滿篝好課農書參要術要其力所難自主亦以適然聴丰匱鄰家從道稼如雲肯因歆羨甘荒棄君看逢年歌有秋盈畆嘉禾拜明賜

恭和

禦制仲春經筵元韻

暖入花磚艸欲芽

講筵淸殿接東華時逄稽古趨承近老愧窮經願力賒藹藹春陰和气積霏霏瑞露

湛恩加髙深親聴防言示傳語儒林盛事誇

題同年趙橫山副憲遺照

交遊思老輩每動晨星嘆我友古之人風義我所憚直節懸朱絲亮懷淨白練緬昔同館初瀛侶盡才彥公於朋遊中闇黙不自衒名理資剖析神采露精悍編摩有夙昔閣束事談防公獨肩乃身若朝不及旰豈不重疲勞日惟性所便承明當

召試甲選屢邀眷使節滇閩遊文旌江楚徧巳復荷簡注持衡歷首善栁州秉法度廬陵斥詭幻所至務別裁士風爲一變書法𨿽小道俗學襲譌贗公以歐禇神親與日講貫至今臨池家稍稍識津畔烏府銜卹歸奉母潔晨膳豈無魏闕思柰顧庭闈戀平生忠孝行了了可覆按晚主萬松席陶鑄申激勸譽輙不容口憤或不下咽非闗作而致眞情自流現殷然直諒力疾靡稍間翳余與公交廿載協金斷歡洽到童孺愷惻劇豪翰何妨雜詼諧舉足供把玩一別忽如雨宿艸春幾換遺照畱丹靑隆顴削其面笑語若可親人琴嗟久判紛紛少年塲此老不可見題詩擬八衣輟筆涙如霰

題樂成令孟瞻亭泉淸圖小照

謖謖松風晏坐時一秋水寫心期緣知花下鳴琴治淸節常師吳隠之

題程莘田少司馬云塘課耕小照

耕鍤如雲傍綠陂江鄕農事起東菑依稀記得毘陵道梅雨初晴五月時

仕宦常慳二頃緣問君何許買山錢女墻桑下開方罫畫裏居然負郭田

一笑掀髯底事豪朝來灌水足東臯畫師防得防機處不向溝塍寫桔橰

齊雲練水記同卿儤值園齋又隔墻竟合畫中添老我面城居號耦耕堂

恭和

禦制中秋卽事元韻

碧霄眞見蕊珠宮夜色全消雨气蒙寶鏡乍開千影淨冰輪訝許上元同共知逺照天山北喜挹淸光

禦苑東時若今年信堪慰萬箱其獲慶農功

恭和

禦制懷柔縣元韻

山城控甸輿行斾歷村廬稼稔

宸心慰時平物象舒飯牛依老樹飲馬得淸渠野老迎相語堯民詎勝予

恭和

禦制遙亭行宮對雨元韻

油雲起亭午好雨送涼秋灑道先風伯驅炎應蓐收檐髙澑徐滴山逺翠新流卽事多淸賞黃圖第幾郵山齋諧靜對送爽滌囂煩村栁疏仍暗秋芳澹不言林霏遙裛潤嵐气忽蒸暄行旅縈

淸念來朝度塞門

暄色空蒙裏那分霧與煙一簾香篆細千帳夕燈然籌逺遲蓮漏

題詩拂繭箋隴禾知倍好尺穂繞吟鞭

恭和

禦制出古北口詠古元韻

北門雄鎖鑰設險有嚴闗一綫通戎索千重矗塞山雉樓空曲上鳥道翠防間往者籓籬重防秋士馬艱時淸邊備撤民晏古風還

聖治眞無外雲峯相對閒

恭和

禦制至避暑山荘卽事元韻

繚城飛閣開圖幛玊宇珠宮防佛仙縷縷行雲時入座重重列岫恰當筵乘秋布令無非事頻嵗從遊有夙緣勝賞何嫌才一宿幽探防待屬車旋

恭和

禦制固爾紮廟火用唐韓愈陸渾山火和皇甫湜韻並效其體【噶爾丹防楞於伊犁河濵搆佛寺北曰固爾紮南曰海弩克聚集喇嘛令其五鄂拓克輪直供養之】

天驕濟惡窮饕渾竊據西極伊犁源猰防封豕擇肉吞防妄首禍馳戎軒烏思藏昔遭刼燔擾諸印度勢燎原天兵除殘奠厚坤盜寶還鄂拓克垠防楞繼築招提垣以固爾紮榜其門鱗鱗鐡瓦輝朝暾更爲像設冠沐猿彩繪羣丑聚鱷黿鬼車張翮摹遊鵾旁冩諸部趨投奔踞坐雄視靦自尊防壤時亦幻雞園西勒圖沙毘實【可具論燭龍噓焰煽朱閽一炬淨掃鮏羴防燼滅遺迹追廟內喇嘛分四牀謂之西勒圖蓋彼之】繁剛洞鐃鼓晨夕喧凶徳參防殊箎塤再昜瓦觧靡麾旛狂狡跳

不耐處禪叩闗厥角髙尻臋帝推赤心簉軍轅彤弓盧矢屬兩鞬導我徒旅輪輜轓波羅搭拉舒織【掌教者喇嘛法器中吹角爲觱栗音者曰剛洞以骨爲之或謂人脛骨云昂吉者防古語部分】防【也凖噶爾所屬或一鄂拓克爲一昂吉或數鄂拓爲一昂吉共二十一皆噶爾】壺漿載道如羞膰廿一昂吉紛云屯左酥右

酪酒滿盆帝嘉厥庸勞上罇洗兵正欲酬溫言飽颺乃忽乘風翻【丹防楞所屬今俱內附其眾臺吉下之鄂拓克則各令其汗王紮薩克等統之一如四十】中途脫兔不顧返術誘梵侶瞇厥暖盜厥駝馬飄無根竄依大宛逾烏孫釜魚亡豈旋踵跟防正罰戒辜明恩禍滛道不爽上元穢與湔滌溺與援昆明刼灰遊魂宗喀巴爲懴孽寃【防古稱佛爲卜爾罕其感應靈著者曰宗喀巴若中國所奉菩薩云】火輪焦土歸無存從玆寜宇眠復飱蕃爾遊牧媾爾婚脫免鋒鏑孳來昆平原無復豺防蹲長林無復梟鴟鶱太和煦嫗釋眾怨滂汪闓澤涵鮞鯤自暘谷屆昆都侖奎章紀事昭狂昏愈湜有知硯當焚彊韻硬語誦不煩倬彼云漢舉手捫

恭和

禦制蕃劍行元韻【厄魯特阿濟防楞惇多卜者噶爾旦防楞之弟驍桀善闘入萬眾矢石中

不目逃此其所佩劍也其妻孥內屬以獻命藏武庫】

湛如秋水盈寒塘煥如白虹吐角芒吳鉤薛燭古僅有此劍何自來殊方陸剸虎豹水鮫鱷一揮縷血刳肝腸額魯特四衛拉忒弱者爲肉食者彊手提三尺气淩厲豪酋呼嘯聫輩行指冒頓鏑堅必破擬昆吾刀銳莫當匹夫之勇絕天道再世再亂嗟何常孤嫠扶攜奉守器內向雪泣赴訴詳雄光出匣欲鳴吼徑萬里路沙迹長楛矢差同肅愼貢良弓詎比荊楚亡旋機火槍鍞子甲與此同獻歸九閶

宸章標題志嵗月豈貴逺物天府藏豈貴逺物天府藏名王接踵朝未央

恭和

禦制晚荷元韻

丁星黃紫闘秋芳偏愛池蓮發晚香翠蓋尙擎珠作琲紅衣未褪紛爲裝余暄葵藿傾初曰逺水蒹葭試早霜獨立亭亭邀

睿賞壺中日月喜偏長

恭和

禦制山店元韻

野店孤村艸艸成燒畬原分力鋤耕市沽待客盆傾瓦家計課兒樵積荊雞喌籬邊拾秋粒馬嘶門外數【上聲】宵徵僻居也得瞻

鑾馭自切年年望幸情

恭和

禦制朝嵐元韻

深山曉日見浮嵐云靄類言近之矣憑空一抹掩林巒詎測化工所由起時濃時淡時變滅非霧非煙幻若此雨風防霽隨所占山澤通气固其理

神心妙逹智仁性

快筆乃能明所以不然曰日行山中只覺迷離如畫裏

恭和

禦制入崖口元韻

對辟云崖作网阹龍沙蜿蜒壯扶輿地無畦畛包山藪天設藩維隔裏閭【崖以內絕無田廬】馬愛泉甘艸肥處鹿當抰牝別羣初云邊

奎藻丰碑矗應有山靈嵗跂予

恭和

禦制雨獵元韻

羽林校獵何雄哉千峯送雨忽復來塞外山靈擅神異不借屏翳列缺先爲媒軍令分明嚴作止魚貫雁行差可擬石滑鹿奔帶箭倒艸濕雉驚衝馬起聞呼振防眾情喜

龍行雲中隠現莫能指名王番長懾

天威唐弓一彀不可弛區區占畢笑防儒魏文守信正如此

恭和

禦制霜元韻

白露橫空結霜淸秋老時山風气加厲塞月曉先知染就巖楓畵凝來岸栁絲

宵衣恆厪念萬帳峭寒披

恭和

禦制行圍卽事元韻

半嶺霜風颯颯來萬山髙處絕纎埃欲齊眾志羅千騎應識天生用五材白防爭迎朝日上黃旗髙捲朔雲開踞鞍批答軍郵速那待飛書趨【入聲】召枚

馬騰弓勁稱行秋極目穹窿逺勢遒虎伏崖深林霧暗禽跳澗晃曰光浮細尋伊遜河流曲遙辧長城古迹畱卽景拈吟待圍合飛箋曽不費防搜

屬櫜列纛迥恢張險越厜防躙紀堂潮海沇溶回地軸風雲翕集掲乾綱繩聫碁布行無迹環合規圜制有常肄武正勒

籌逺略大風歌就興飛揚

恭和

禦制宴土爾扈特使臣元韻【土爾扈特亦凖噶爾厄魯特也舊爲四衛拉特之一曰綽羅斯曰都爾伯特曰和碩特曰土爾扈特防旺阿噶布坦時與土爾扈特搆釁土爾扈特全部西北去乃立輝特爲一衛拉特故今土爾扈特南則限於哈薩克東則限於俄羅斯欲至中國必假道於俄羅斯俄羅斯又名羅義】

黃輿西極路交叉琛賮東來貢道賒重譯函開金字表殊恩坐賜玊甌茶【坐間賜茶皆用玊椀】衣冠便合圖王防方物從教紀史家指示降王比肩列

殿頭那更隔幽遐

恭和

禦制雪元韻

淩晨煜煜霞成綺亭午紛紛雨織絲頃刻漫空飛六出塞垣風景幻如斯

馬蹄過處印猶淺毳幕堆時濕不開好待前山明月上淸光一片送晴來

嶺上松枝髙落落帳中燈影靜娟娟明年若向興安路鴻爪重尋過去緣

恭和

禦制允南省諸臣之請恭奉

皇太后再舉時巡詩以述意元韻

膏澤沾蘇江國民適因秋稔

允時巡首春佳日諏惟孟七載前遊紀在辛樂事人人瞻輦路歡聲處處洽村鄰

省方總是承

歡曰行慶端知送喜頻

題裘漫士少宰苑東寓直圖

池邊髙閣小橋西楊栁千條傍檻齊地近蓬萊云五色嘉名畱取待公題【園樓舊未署名公顏以近光囑予書之】

東西前後水瀠洄雨過新萍撥不開橋外荷花淨如拭納涼時蕩小舟來

小年苔徑舊委蛇髹幾防牀位置宜庭下雜花多手植幽禽啼上出檐枝【公所居半予舊寓】

列榭當年羅綺叢笙歌燈火付東風只今本色存眞意喬木蒼煙入畫中

敬題

禦筆墨梅

暗香浮處墨華澄積素添來瑞葉凝月澹霜淸情並永寒深春早態難勝珠明疏防圓生暈玊立橫枝痩有稜三白望殷憑寄興

神超象外古誰能

恭和

禦制賦得文木八韻【不次韻】

奇木驚希見天然細理分千條自相比一縷詎交紛入握宻成櫛圓端痩露筋枯余堅不壊質勝朴彌文異產謝雕錯神工紐纈紋皮穿思澑雨榦直想梢云庾信空詞賦張華愧洽聞

錫名畱

睿藻千古振華芬

恭和

禦制雪中視朝元韻

云籠閶闔六花霏積素搖光晃玊扉應臘三朝明彩仗先春十日防靑旂【是月十五日立春】鵷行班合遲聴履貂毳溫多未濕衣兆瑞共知天意洽

宸心長自凜惟幾

丁丑春帖子詞

應律調風布迎時瑞雪霏上元先一月春色滿

彤闈

丑月寅辰肇丑春蒼龍珠鬥葉鴻鈞三農喜祝豊年慶萬國同霑

聖澤勻

奎壁光騰新令甲鬥牛區迓

大安輿韶華到處歡聲浹送喜頻看上

玊除

恭和

禦制和錢陳羣田園雜興十首元韻

東皇槖籥鼓元聲萬彚芳菲荷曲成松栢嶺頭含晚翠總憑雨露得滋生

春水迎

鑾畫鷁催新詩錦帙又重開

賜箋捧出驚傳看萬顆驪珠照眼來

鴛湖一曲指荊柴幾許門前載酒來逓到詩筒多似織刻余樺燭未成灰

螙書煮字未辭勞鳥爪何妨癢處搔應許嵗星嘲曼倩西池幾度見蟠桃

菜甲臺心金滿畦橫塘水足鮆魚肥阿誰觧受田園樂桑柘陰中薄醉歸

上箔經旬晝日遲移秧谷雨正霏防喜逄

鳯防湖頭過簫鼓村航拍水飛

猶憶聫舟破曉寒東風吹徹布帆單六年林下重相見交頌

天恩海樣寛【辛未南巡臣與陳羣同叨扈從】

睿藻評量並沈錢【癸酉新正重華宮聫句禦制有沈錢之目】詩壇吳越兩書年南來輦路多仙侶鸞鶴翩翩出洞天

恩光載處壓船低鳴和煙霄接翅飛【時陳羣子汝誠以起居官扈從得便道省覲】況有俸錢新入手鄕裏爭看幾周圍

飽飯吳秔剪晚松

天膏優渥較春醲好教辧取捲阿句槖筆賡颺載道供

松泉集卷二十五

欽定四庫全書

松泉集卷二十六【丁丑】

吏部尙書汪由惇撰

恭和

禦制悅心殿元韻

苑西蓬島快登臨春早幾余近一尋冰鏡臥虹銀作界風篁吹鳳玊爲音銜塔影移遲日屏展峯嵐釀積陰俯聽九衢歡笑處萬方悅豫應天心

恭和

禦制雪元韻

臘雪連番細細霑開春瑞葉更頻添銀聨雙闕髙封瓦綺錯千村厚壓檐勝裏防花縈粉蝶間瓊樹映明蟾宸衷自切農田慶韶景當前也共拈

恭和

禦制賦得涉江采芙蓉【得江字】

昆湖明似鏡沿溯卽平江萬柄珠擎蓋千花錦列幢風淸迎桂楫香逺入紗采采情何巳亭亭致少雙梵天呈寶座初日燦金釭不礙鷗棲穏翻疑魚戲撞名宜君子愛賦得楚騷降淨植供

宸覽全勝芷與茳

讀朱竹垞前輩經義考

經學肇洙泗儒先逓傳薪防言慮垂絕著述代有人訓詀索繁頤名理研精純專門各屹屹立說胥齗齗修綆汲重淵棼絲理垂緡先後疊推闡墜緒賴弗湮鑿空【去聲】縱逞臆聚訟或沸唇但能恣防繹舉足資引伸譬彼嘒三五仰繼曦禦輪天官甘石家指掌羅穹旻又如涓涓流亦放大海漘桑經與酈注覼縷窮坤垠嗚呼去古逺簡帙多就淪瓿覆蝕餕鹵閣束封壁塵刓編與齾紙世罕什一存後生日孤陋奚由識前民卓哉竹垞翁搜輯何精勤訂殘剔蝸蠧訪逸披荊榛北遊攟封駝南浮壓輕防麈尾折五鹿蠅頭禿千防韋編年及暮篝火夜向晨薈萃成一書

禦制冠羣倫序自漢以下百家悉臚陳旁羅極毖緯證索探翠瑉師承著譜系僭擬斥爝燐歐陽輸館目曹氏陋石囷載記𨿽筌蹄稽典必是遵書成鋟其半全璧乃足珍誰歟爲表彰岐途得梁津使君起東海譽重井大春殷懷恵來學頓使卷帙新昔漁洋山姜傳刻髙等身至今數尊宿岱嶧同嶙峋君爲鄕後進風雅意夙親防持到經術用志尢篤淳坐令不朽業畢願待以申蕭齋一開函牙籖增炳麟嘗言莫爲後欲傳苦無因大雅樹宏達闡揚交有神行見畬經徒矻矻奉陶甄

恭和

禦制竹繪屏元韻

蘭

滑笏瑯玕列座屏猗蘭幾葉致娉婷豈緣紉佩裁橫碧訝許分叢照汗靑湘水岸滋騷客畹防稽林記右軍亭幽居髙節原同調入室端知久倍馨

竹

入手篔簹意回殊畫屏斵漆冩新圖低枝別作當風亞疊葉疑從過雨摹與可絹鋪慚本色長房杖化幻全軀此君分取孫枝秀粉籜成陰滿座隅

祝蔣南沙相國五旬壽

黃閣開筵畫景融貞符光嶽溯生崧崇班世繼韋平業雅度人推王謝風曲部冰珠錯落仙廚雪藕玊玲瓏稱觴恰喜當長日早識添籌報海東

繞第風荷淥水灣長筵盛事艷人間斗杓後進星皆聚霖雨斯民髩未斑子捨新陰滿桃李孫枝夕秀燦瑤環箕疇五福眞兼備俚祝聊隨三叟班

漳浦蔡少司寇請假終養詩以送之

白雲向南閩孤飛渺天際蔡君賦循陔秋風理歸枻君家故儒宗世以名行勵曩者文勤公殖學蘊深防安溪相國門裦然稱髙第曽爲

天子師啟沃功不細君也繼家聲淵源夙有自亦以經術優直講

鶴禁地比之漢二疏遭遇若相類淸班歷館閣崇階晉卿貳方膺稽古榮毓徳借勞勩

召對力陳情萊衣縈夢寐豈無魏闕戀烏鳥期稍慰帝許暫歸省公請語益摯逡巡七載前防

恩得歸侍引義割慈懷彊歡心則顇殷勤臨別時回憶心猶悸今也日月邁幸得荷

庥庇再見喜逾望再別實以懼嗚咽情不勝淚滴靑蒲漬

天聽爲惻然教孝申不匱人生百年中忠孝兩大事苟其缺一端所得不償棄卓哉君此行名教信無愧伊余共禁近廿載辱交契寓齋況連墻履綦時一萃孤露徒艷羨贈言慚古誼努力崇明徳晚節尢所冀

題祁陽陳文肅公遺照爲公子玊亭郎中

端居數朋舊晨星日寥落披圖見故人老淚曚瞙公起衡湘間間气得光嶽中歳始通籍才大久磨斵喬柯千尋姿雄劍百鏈鍔頴脫瀛海班不及荷超擢燕吳領旌鉞閩粵分疆索中外更【平聲】剔歷曵履振臺閣凡經按節處所至悉繁劇轇轕絲易棼輪囷節多錯一經手解劈了了奏刀砉至今想丰采猶見气磅礡歳在戊巳交祕省共研削蓬婆時軍興造膝傳

廟略晨入毎先曙周廬殷殘柝暮散月將墜嚴城停禁鑰蛩駏兩相依靑熒一燈爝猶憶晾鷹臺雪花寒漠漠夜半促詔紙凍毫捫如籥顧余手皸粲然成笑噱及公鎭嶺南予弟一官薄雅愛推鴒原慈庇移燕幕仲也旋卒官覊魂慘旁魄復邀麥舟贈得免瘴江泊嗚呼古誼深予所常感怍丹靑覽遺照神采儼猶咋回首理昔夢忽巳驚遼鶴慘淡人琴懷淒涼雞酒約停雲散晨風藏舟失夜壑老輩如公幾九原竟不作差喜斜川賢粉署著聲卓餘慶諒有鐘式谷庻斯托題詩擬八哀悲風入寥廓

恭和

禦制哈薩克稱臣內屬遣使入貢詩以紀事元韻畢昴街通碧漢梁大風猛士葉飛揚人從斗北來重譯地盡天西入職方汗血巳陳龍象馬革心今見速檀王就瞻迥起遐荒慕共仰

堯勲四表光

恭和

禦制出古北口元韻

峭壁削千仭曲磴紆百折肅若鎖鑰扃屹如堵墻列壯哉扼隘地此險誰所設歷代恃籓籬周防恐一缺至今余戍壘凍雨淋不裂詎知撫馭資守險固末節

聖朝溥徳化了無中外別聲教所到處指揮飛羽札迢迢大荒西內向深自結矧近塞諸部久貫珠百八扈逰一遐覽緩轡度車轍但覺層峯巓白雲足怡悅

恭和

禦制至避暑山莊得句元韻

塞垣

臨駐地宮闕壯

皇猷每以行秋到常恢

馭逺謀瞻云欣舊附湛露渥新投王防年年啟頻看大賚酬

恭和

禦制淸舒山館元韻

非關著意尋觸景曲池潯一晌林巒趣悠然濠濮心楓舒新濯錦泉奏不弦琴卽事多淸賞渾宜防筆臨

恭和

禦制雨中觀瀑元韻

盤旋緣澗壑洄洑出林叢已助幽泉響還兼零雨蒙急流飛練似細灑濺珠同簾谷石梁景移來塞苑中

恭和

禦制晴元韻

山田甘雨喜均霑雨過新晴倍可忺旗轉逺穿千樹直馬行髙出眾峯尖浮嵐暖欲舒霞綺余瀑淸猶拂水簾時若早徴秋稔慶齊民術應有年占

恭和

禦制千尺雪題句元韻

緣溪落澗總湝湝轉入宮墻繞禦階一串珠穿光晃漾七條弦試韻和諧石梁飛瀑知誰勝廬阜懸流巳足儕詎與宧光爭景色天教

睿覽沁淵懷

恭和

禦制素尙齋詩元韻

山齋渾朴未須搘松棟茅茨意在玆苔淨庭廡寧用飾陰成松檜不煩移太音絲竹幽泉奏眞本丹靑列岫施兩字標題風尙見化權更孰大於斯

恭和

禦制細雨元韻

云罨錘峯一片才雨絲風颭漸徘徊喜從人願流膏渥恰是天教灑道來紅錦倍鮮層嶺樹綠衣新浣上階苔秋成定識篝車滿仰慰

宸衷切勞徠

恭和

禦制山行元韻

幽尋緩步足當車登磴緣溪致自嘉澗水晴飄峩頂雪山云暖起赤城霞親人林鳥情知樂應秋鴻信不差一幅倪迂好粉本壁間新試玊交乂

恭和

禦制八月十六日熱河啟蹕木蘭行圍之作元韻佳節才開月殿筵晨排羽衛峭涼天塞山宻迓

飛龍騎磧路時逢飲馬泉大狝恰當霜信後諸蕃早獵期先入崖計日周阹布歲歲欣看

聖武宣

恭和

禦制山村元韻

塞外常苦寒種禾取其早地瘠旣遲發雨稀復易稿行行傍山村結穂實堅好彌望但黃茂攬之粒俱飽婦孺各恬熙雞豚亦馴擾

宸遊信多樂勝賞滿馳道

恭和

禦制谷中元韻

谷里人家成小聚火耕歳久地回涼曲依巖壑搘爲屋平碾坡坨掃作場經歳吏呼曽不到中田婦饁亦相莊從遊恍若康衢象民气知無莠種妨

恭和

禦制入崖口元韻

何年靈掌劈雙崖區脫偏饒景色佳艸雉驚飛三五起山麕遊逐百千皆浮嵐紫翠光交幻空籟笙竽韻自諧頻歳喜看

行狝到秋淸風露朗

吟懷

恭和

禦制雪獵元韻

去年曾讀雨獵詩

神筆九霄落珠玊今年雪獵景更好突過嵰山圖一軸﨣﨣迾騎勇且賢短衣穿袂不覺寒有時屹立堅不動斯須橫逞飛銀韉是時瓊霙正霏灑髙疊層巒低覆野散花頓著枯樹開落墨難將粉本寫一聲圍合何雄哉萬馬齊蹴冰稜皚從臣相顧各驚詫身上羣玊峯頭來

恭和

禦制氊廬詩元韻

白剪裁潔文筠挿架平自然成廣廈寧用侈雕甍霜隔簾衣重香凝

黼座淸由來陶復制存古見

深情

恭和

禦制哈薩克使臣至令隨圍獵並成是什元韻

萬里瞻云志吉蠲欵關來覲

九重天得通聲教今伊始久限獉狉歳幾千

帳殿賜筵膜拜肅塞山從獵騎行駢職方盛事眞無外王防圖應館閣編

恭和

禦制寄題大宛獨樹元韻

翠蓋蔚盤囷幹霄气有神迥畱穹古雪獨秀大荒春材想櫟樗類名咨譯象詢何須勞博望鄂哷此傳眞【鄂哷引河名樹生河源彼中謂之鄂哷引噶克義莫朶噶克義者獨莫朶則樹也】

恭和

禦制吟紅樹元韻

幾夜霜華染樹巓秋紅葉葉映懸只疑二月花齊發何礙千峯翠盡塡蒸起赤城霞並艶裹來吾谷錦同鮮塞山到處丹靑滿畫裏歸程好嚲鞭

恭和

禦制萬樹園宴哈薩克使臣詩以紀事元韻

秋髙塞苑下微霜王防筵開月近陽萬里新添重譯使九垓誰復不庭方衣冠八座華裀接絲管行觴彩幄張桑逺信覘無外治共球大小凜靡遑

恭和

禦制九月十五日賜哈薩克使臣觀燈火元韻

綺筵寵答洛那朝塞苑鰲燈午夜燒忽訝楡槐輝火樹早覘畢昴貫星橋九華炬朗釭銜璧十丈輪髙錦作標緣識

懷柔多盛事豈誇曼衍麗春宵

恭和

禦制總河白鐘山等奏報秋汛平穏詩以志慰元韻黃河自天來百川滙而集建瓴趨下游淮徐流最急向來愼保障堤髙數十尺無何司河者忘逺昧所亟設堤本捍水水髙堤寡力泄水以保堤轉恃爲良畫流緩沙遂淤河淺地仰昃其獘如養癰一潰恣衝擊今春翠華涖要領示頃刻速堵毛城鋪旁突令早息復鑿蘇家山經流使暢滌迫束乃疾走妙用在剛克秋來報汛過中果平直湍駛刷沙深測量逾舊額順軌行地中得寛捍禦責乃知

睿算神一舉免勞劇從玆歳淸晏百神謹奉職豈惟奠民居益復滋土脈

恭和

禦制大西門較射疊舊作用齊召南韻

淸蹕剛回自塞山問

安防謁

寢門間濯龍路識承

歡熟布鵠儀修

聽政閒應節迥符貍首樂更番疊進羽林班觀容別有朝天使仰詫

威弧似月彎

受降城巳築燒當萬里軍還塞艸黃持滿倍懷機省括挽彊更試技穿楊矢陳肅愼共球防箭定天山史冊光窮鳥聞應僕地豈煩繁弱殪封狼

門迎萬壽葉呼嵩入望丹楓繡纈同秋老風聲宣羽箭曉寒霜力上雕弓一時官備要荒甸九節侯張虎豹熊射的頻更鍭輒樹

聖人巧力信天工

隨鐙還容近玊鞭仰瞻

聖度錦弸前威稜早詟遐荒地武備逾恢大漠天碆石銛鋒鳴荷錢圓的疊田田

宸章殿壁賡三度神武寧論貞觀年

應

制詠側理紙三十韻

汗簡自上古韋編邈難求麻网代縑素妙制肇蔡侯左伯曁張永澤麗稱最優增華踵紛防浣花詎堪儔洽聞王子年掇拾窮摉海濤苔引綠航賮輸炎洲理側因以名縱橫互綢繆壯武志博物萬番重相酬賞時巳寶貴況閱代祀修杵造久失傳僅存知寡仇但聞逸少帖陟釐藥散投何來太康物賁陳玊殿頭細織筍編宻平鋪簟紋流大圜渾無端直槖圍交周將毋同功蠒締此無縫裯莫辧何所施但訝古色幽裁成歸有用一試松煙浮宣毫適相發

神與心手謀懿此五合臻

天縱超芝繇前者使舶返蠻牋出琉球亦有髙句麗鏡面光如油

幾餘日揮灑寶笈萬卷畱楮氏第甲乙裦然此其尢鎭以尺玊界運以管金縷

宸藻摛柏梁

奎畫回銀鉤錦贉懸藜裝虹光燭龍樓一用一襲藏捲舒惟所由念昔棄置初寧免防螙愁特達近供禦拂拭珍琳璆設非逢

右文盛遇得爾不

恩賜

禦筆畫幅恭紀六十韻【謹序】

竊【臣】以疎賤庸陋遭逢

聖主防被

恩顧栽培教育供職淸祕日侍

穆穆之光者扵玆二十餘年前後拜

賜

禦書

禦畫牓額卷軸照古騰今謹一一裝潢標識寶藏世守

玆復

特頒箋幅

禦筆親署【臣】名重荷

題識有日夕在公勤愼匪懈之語

褒錫逾分惶汗戰悚伏念【臣】叨沐

殊榮至深極厚捐糜頂踵無足仰酬萬一乃以孱羸趨

走末節仰邀

慈鑑形諸筆墨

渲染神工

賚由割愛豈【臣】譾劣所克勝受感極涕隕莫罄名言敬效宋臣蔡襄謝賜述恩故事率成長句恭紀

隆恩進呈

睿鑑【臣】不任榮戴感激之至

歳赤奮若月黃鐘

靜宜趨直朝曈曨

宣賜墨寶光吐虹上論書畫昭發防重以

題識嘉在公驪珠廿顆雙行重署名鄭重驚罕逢兢惶鞠心怦防春暄被體回隆冬往復尋繹薰醇醲六體八法理境同分途造極畛域封惟全於天乃賅通千秋藝林董思翁鐘張正脈歸戲鴻妙處更入浩與同世人但賞姿妍丰詎識直指提禪宗

天縱神筆探鴻蒙

幾余防藝臨明窻曰曰頴左右供宇宙在手一气融千鈞回腕中鋒鋒渾厚蕭逺兼舂容此幀磅礡咫尺中浮嵐隠見江上峯飛流界道疊玊琮平林搖籟竹笑風枯樹夭嬌柯靑銅痩石介立金芙蓉茆亭納爽四柱空宋元大家萃冶鎔眞宰自運造化工得象外豈勞經營【葉】何處尙有筆墨蹤巍巍

聖徳健自彊【葉】六幕諧爕涵

淵衷宵衣燕見燭影紅疇咨三接達四聰惜寸陰邁神禹功委蛇退食絲五總坐數淸漏聲琤瑽有如曦曜周圓穹列宿躔捨昏旦從靈海噓噏開浺瀜百川奔匯無纎洪涓涓畎澮亦向東鞭防羸駑追翔龍掣電顧視憐蹱躘力有不到心無窮敢以執事明敬共小艸仰被聖澤濃

奎章前後

寵賚丰

異數昭示勵匪躬

恩深溟渤崇岱嵩榮逾華衮勒景鐘臨淵集木愼始終朂勤服

訓銘心胸至寶傳守珍璧琮來昆世世俾輸忠【蘇軾謝賜禦詩表付與子孫俾輸忠於世世】

恭和

禦制冬至月十八日雪詩元韻卽題雪景畫

羃防陰垂野迷漫態舞空瑞呈三度白晴放一窻紅春盎端倪露天成位置工蓬臺淸絕處水石總玲瓏

敬題

禦筆歳朝圖以歳朝二字爲韻應制

萬福集元辰三陽開綺歳淑气正舒梅光風方轉蕙棣通春物昌駘蕩韶華麗蓬島宛相望

茂對有深契

瑤圖肇初節寶勝應元朝气入銅瓶暖光呈玊燭調筵柑染餘馥苑桞驗新條善頌陳如意祥符麗九霄

敬題

禦筆枯木竹石

竹君聖之淸石丈靜而壽古木全其天冬晦含蔚茂文蘇防戲攄性眞

化工黙運尢通神豈惟

揮翰餘淸新熙熙宇宙方同春

戊寅春帖子詞

棣通陽湊達燠沐物昭蘇寶帖宜春字

瑤階集瑞圖

鞭牛載耒厪

皇情九域京坻慶阜成豫兗徐揚胥宅土靑疇處處樂春耕

萬里條風淑气催迥將朔漠作春臺攝提逺布陽和令一片紅旗送喜來

戊寅附

正月三日雪敬用

禦制元韻

六花早報開年瑞三白遙聨隔歳祥喜气膏流堆餅餌農占兆協慶茨梁光添檐月一痕細潤逼罏煙百和香寶勝華鐙稱

淸賞竹罏茗椀更新嘗

松泉集卷二十六

原序

贈太子太師冢宰休寧汪文端公旣歸葬令子承沆以公文集若干捲述公治命屬綸爲之序綸惟古稱文章經國之大業不朽之盛事前世閎儒碩輔本其謀猷蘊積發爲著述粲乎與典謨雅頌同風未有岐文章事業而二之者然當締創之時勲施懿爍則事業可以槪文章際升平之運黼黻休明則文章可以徴事業論世者不揆本末猥云二者難兼豈知言哉公於雍正間用徐文定公薦起諸生預修明史旣成進士歷淸華有聲在館閣

今皇帝紹登大寶公尢以文學受知入則居鏁闥參樞

務出則列陪扈承

顧問優禮便蕃於古無比其最殊異者

上嘗臨顏眞卿書朱巨川誥敇軸中有典掌王言潤色鴻業貞防可以勵俗通敏可以成務云云

召對時輒以

賜公

上鄭重示意

駕幸盛京從官進和詩

禦制褒目公有畢竟老成還獨步之句隨

靜宜園

賜禦臨董其昌畫卷

跋語有在公匪懈割愛以賜之句曁公卒官

上親臨其喪

詔諭有云學問淵醇文詞雅正

賜奠有云贊治常資理論文每契神嗚呼盛哉由上知公之深則公二十餘年所以克副

上知者故可想見且公文具在天下知與不知皆能手胝口沫又奚竢綸之一言顧惟公早年寓武進綸在髫齔卽知向往公繼以詞科通籍入直

內廷私幸於公修後進禮得稍窺公津涉崖略暇時獨喜與綸從容論文呴呴作鄕語而綸亦自忘其輩行之晚也間請質於公曰在昔詞臣妙選以代言爲職今

聖天子文思臨禦統備

君師遇

國家大典禮大勲伐非重以

奎藻發皇則事辭弗稱其下之當直應奉者度不越署

名賡和承

防寫宣而

睿學髙深妄意持涓壒之微輸瀛附嶽益悚以懼故論翰林之榮與其不易爲者並什伯於古人又曰宋羅鄂州有言作文不在詞澁言苦使人難讀在於髙其理古其意竊以謂公文足當之而豈直文焉爾已公笑曰某則何敢云然然子言知節要者惜不令承學之士座書一通耳嗚呼公之通懷防養又何如公精勤奉職退然若弗勝生平持躬服物篤學奨士諸大節他日當采摭志狀上之史館綸特條系耳目親習數事誦公遺志俾私淑者知公文所自來傅於導言之義乾隆戊寅武進後學劉綸拜撰

欽定四庫全書

松泉集總目

卷一

賦

卷二

頌

卷三

雅樂章

卷四

議

卷五

表

卷六

防問

卷七

書啟

卷八

序

卷九

序

卷十

序

卷十一

記

卷十二

記

卷十三

贊箴

銘

卷十四

跋

卷十五

跋

卷十六

跋

卷十七

跋

卷十八

跋

卷十九

傳書事行狀行略神道碑

卷二十

說雜

松泉集總目

欽定四庫全書

松泉集卷一

吏部尙書汪由惇撰

賦

平定金川賦【謹序】

皇帝紀元乾隆之十有四年春二月金川莎羅奔郎卡請命元戎率其徒醜匍伏軍門誓奉約束永戴

恩徳號吁哀禱出於至誠經略大學士忠勇公臣傅恆承

制納降露布驛聞自闕廷達於康衢若臣若民同聲歡忻踴躍抃舞

天子曰惟

昊天

列祖相予有家詒慶襲祉且率我

文母之啟迪以集是勲也爰咨禮臣備舉慶典於時羣公常伯鋪鴻藻信景鑠作爲雅頌譜樂府鐃歌不宣凱樂皇皇洋洋極藝苑之大觀矣【臣】竊惟

聖天子之盛徳鴻烈焯爍紘埏臣庶罔弗共覿至於防燭先曙仄席遲漏幹健而行自彊不息與夫

淵衷宻運

睿謨神捷先機逺燭動中窽會臣等日侍

淸光𨿽末由仰測髙逺而覩記親切有非外廷所能具悉者謹不揆弇陋敍爲古賦冀以宣述萬一

有梁益下士咨於中樞大夫曰繄昔先王經野畫疆曰蠻曰夷曰要曰荒示羈縻而弗絕固荒忽而不常惟彼金川僻界荒裔其地則絙橋索引郁崛嶄巖不足版圖也其人則騰踔倐眒咿嗢蠢螾不足編氓字也有跳而猘如瘈自噬有攘而逋如竄於窬顧乃勞鋭師而事逺攻得無初計之未審所從歟大夫曰吁豈謂是哉我聖淸之廓

帝紘而恢

皇綱也東爥西燿南熿北煬恵液浸衍旁魄配藜含生之羣靡不遊原而泳沫何蕞爾之弗率乃思逞於鄰封太陽曜不能彊蒙瞍以視明和風扇不能化鵂鶹以好音今夫桃闗以西諸番星列牙錯鱗次蜂房螘垤其輯脇歸懷借帡幪而仰維挈也非一日矣弗衛安庇弗翼安曁殖嘉谷者去螟擢良材者剪荊棘天戈所麾固將建威銷萌初非利土宇以恢疆張撻伐而校力也時則閫帥失圖老師罷眾就駢戮以伏辜究威柄之所用載咨心膂相惟一徳載授符節以匡以敕出飛黃於天育賚溫毳於尙方旌旟郅偈驊驑騰驤

天子辟閶闔禡靈旗次虎帳手禦巵仿古禮之推轂目送其騁步於中逵爾乃歷燕趙馳並晉邁咸秦以直指輾劍閣而徑進斯時也日在峻狼陽來復初風饕蝟毛霜嚴裂膚元宰抒衷赤於天稟勵匪躬以忘軀均勞士卒分苦徒束驏馬以淩絕險陟層冰如履夷塗羌談笑而步百里賈餘勇其有餘然且朝拜章奏夕治軍書常申旦以廢寢復昧爽而長驅伊古之名臣良將歷選指數胥遜謝而蔑如也迨蒞和門軍律是申川巖爲之動色壁楯爲之更新狡諜伺間奔命貌馴數罪狀以揮刄馘妖狐以橫身凡逖聴而環視者莫不防竦警怖愕眙而瞵昫嘽嘽王旅如江如潮塞云棧跐岧嶤方厚集以揚鋒行踦岨而焚巢賊徒旣刳腹心而落角距謂將翹足而隕覆也倉皇號謼無間宵晝元宰以聞

帝用惻然矜彼防瞀湔而宥之重以

聖母之慈訓憫其窮而無救也亟

詔班師曰武不可究賊方忷懼懵不知其所托命桓桓嶽帥夙稟教令走丐更生扶服延請釋我幾爼援我窞穽導迓徒禦由黨壩而冞踐其境靡約不從弭耳聳聴帥曰兪哉我

天子神聖固有以孚豚魚而格梟獍也用達厥悃而布諸元宰乃除道築壇淸壘張幕爇薌吹螺梵樂間作畨酋率眾成列以待元宰之至稽顙樹頷蛾伏拜膜自陳罪惡幸脫齊斧而出鼎鑊信明誓之旦旦奉六條之成約雪嶺夷金川涸誓不渝栗只恪載獻其琛南金滿槖瞿曇寶相獅象瓔珞元宰宣

詔防而示大信振

皇靈之灼爍畨酋忻喜過望悔歸遲而內怍於時云日開明祥和絪緼巴兒賨叟咸舉手加額曰自有此土所未嘗覩信天人之協應而陽春之彌浹於區宇也大凱旣奏式遄其歸擁豹尾之雙戈控紫韁之陸離晉上公之顯爵煒殊錫之葳防粲命服之加隆酬偉伐而匪私且獨不見夫錦江玉壘之頌徳而無已者乎或忭於衢而歌於市如戀慈母孌彼赤子香花載路企踵傒俟者延互千里或列姓名銘蓋制衣卻弗能止丞相祠堂並列以祀伊忠誠之感有以深入人心且勿謂蚩蚩者愚蓋同聲一辭謂

聖天子之知人善任使也

天子方迓釐於

昊穹歸美於

祖徳於

廟於

陵毖祀只飭王公卿尹咸思熈鴻號以昭桓撥顧先已奉

諄誨之謙沖郁輿情而抑黙懿

聖母之慈恩晉

防稱而增福履滋保乂以諴民奉

璇闈之燕喜於是

禦紫宸而受賀中外禔福頌明良而賡喜起摛云章掞鴻筆刻琬琰紀事實典謨矞皇襲六爲七告成成均丰碑屹崒歷千萬禩胥誦

聖謨之洋洋而流

徳音之秩秩必若所言棄彼度外則何以闡綏世之長禦閎覆幬之逺量且何以發其天良俾革心而內向也又何以昭示遐邇使姦猖者知所創而彊梁者知徳化之不可抗也如論夫兵力之雄則羽林佽飛雲輣臨衝輕武利趾蹋壁躡空伊涼之健卒滇黔之選鋒索倫烏拉突騎元戎蒞颯卉翕趫捷鴻絧器用之利則黃間赤羽開石貫墉應馬踣發必洞胸輕甲繡襠吳綿疊重韌逾兕犀能禦火攻矧夫揚威巨礟輕裝九節赤堇千鈞圓隕瓞雷硠電飛迮裂迸滅杳莫測其神奇亶掃迹於一瞥何堅不摧何阻不抉若是乎其銛利而蕩軼也間小試於巴郎隳卭籠其半折則使中峯飛度破竹振籜設奇謀之得展固將輮借而轔轢蓋嘗執奏至於再三而

聖天子施解网之仁運止戈之略卻逸足於中路抝余怒而回薄良以攻昧而撫順予善而棄惡閎大造於無外柔異類而綏不若故曰天因人聖人因天勢如轉規謀如湧泉兵法曰全勝不鬭大兵無創天以阻深防昧俾玆異種得卵孕煦字於一方夫豈人力所能戕故力𨿽雄弗究其用器𨿽利節之以制戰而後服不如不戰而自屈也度蘭津而爲它人不如伐其心而予維新也日凜凜乎佳兵黷武之戒而時行時止知進知退所謂至誠如神無逺弗屆其懷徳畏威者視獻俘執馘爲更倍是豈管窺蠡測所能仰逮者哉系曰堯曦皛兮舜風暢參巍巍兮廓蕩蕩世曼壽兮延景貺梁益下士乃呀然自失曰蓋自中和樂職宣布之詩旣闋未嘗聞斯懿美今飲於醲和飽於醇徳大夫復覺以至誼仰嘆悅服幸哉獲遘乎斯世

秋塞大獵賦【謹序】

乾隆十有四年秋

皇帝狝狩於塞上七月初吉奉

皇太后鑾輿發軔於京師諸皇子皆扈從經熱河抵木蘭防古王公額駙臺吉鱗集迎覲率徒眾簡精鋭以從事於行圍三驅禮成彌月旋軫【臣】叨侍

淸蹕獲覩羽獵之盛竊伏思在昔上林長楊近屬畿甸之內動稱殷天動地野盡山窮故或恐啟後葉之侈靡或恐農民不得收斂此相如揚雄之徒所爲雍容諷諭冀覺悟於一得也令獲生於今日仰覩我

皇淸之拓迹垂統

聖天子之丕揚光烈將必焉失所舌撟而不能下【臣】才孱不足揚厲

鴻休彰明其所以顧遭逢之幸不可以黙謹獻賦曰嵗在屠維月惟夷則白精蒞辰金官奉職

天子順時節而布令馬比物而士齊力七萃洸黋以前驅招搖襂防而直北時則禾黍鋪棻嘉谷被隴薿薿彧彧挃挃幪幪彌平疇而無際蔚云合而濤湧一莖九穂未足陳太史之瑞兮實穎實栗老農防不能名其種亙髙原下隰而不可辧兮由郊圻以達乎邊陲戒衛士之蹂躪引騑馬而避之紛萬寶之在目𨿽野袨錦縠谷塡璸璣無足以諭其絢爛而陸離宜

乘輿之按節而神怡也爾乃歷黃圖經赤縣次離宮卽行殿仍衢室之

前規安朴素而戒營繕覽古北之雄闗朗天門之四扇襄羊乎避暑之淸都弭

翠華而息晏寥宇廓淸露漙馬蹻蹻士桓桓林衡翹首而待命典澤戒事而守官長矛萃縱迾卒澶漫

天子乃韔唐夾而禦騕褭星陳天行以幸乎木蘭伊並塞之名王襲衣冠者累百奉湯沐而親肺腑荷

累朝之醲液燀

神武之健行震

天威之赫奕匪徴發期會而奔走來庭會靑城而有繹貢飛黃而效賮驅虓虎而執役益以索倫狡騎期門禁旅追風迅發開石飲羽按轡如怒控如舞左旋右抽忽仰忽俯恆擇肉而命中苟橫騖其必取爾乃申之以軍律聨之以偏伍越重岡淩深阻超澗壑躪榛楛眾屬目乎前旌肅進止其有序少焉呼聲讙重圍合四纛馳千騎帀首尾應逺近接驞駍轇轕沸渭防還封狼跳躑而竄突黃羊騰希而競捷元熊睒防而贔屭顧兔狡脫而輕躡麕麋麞之屬總總撙撙拄角交項踢防而困懾乃抽荊蒲彎天弧麗龜決脰自膘達髃試應於壹發殪猛虎於負嵎將以示

威容於禦肄僄佼於公徒故垤視嶄巖塊睨岝防而未嘗不範我之馳驅已乃他他借借充牣周阹念效獲之孔多命弛圍而捨諸符解网於天乙鬯恵風於騶虞聿計鮮而頒禽紛駝載而車輸夫乃知練戎校武異夫從獸之爲娛也昭仁秩禮異夫竭澤而不畱其有餘也間從掌故竊聞夫木蘭之所自焉其地也南襟灤江北枕興安左控巴林右引柰曼翁牛特喀喇沁諸番部之環繞而碁布者儼拱衛於畿寰其山則崒防嶙嶻巑岏有宮有霍有岌有峘巃嵸乎龍堆千疊之崇顚其水則汩淈滭沸溭淢涢爲沮爲澤爲檻爲氿潛演乎羊腸百折之回川凡毛角蹄迒之儦儦俟俟者莫不蕃字衍息於其間木則樺靡畱皮松仍落葉黃楡望秋而飄霣丹楓經霜而睫其他交柯挺幹與夫防茸薈薉者復參萷而蒞獵其陽則紫菊金蓮揚葩含芬敷陘緣濆其陰則嚴霜峩冰慘廩淩兢白艸鬅鬙蓋數百里之內句日之中而气判乎其不同倐片雲兮散漫灑凍雨兮溶蒙或宻霰兮交加更飛雹兮相攻菑畬不可冀其有獲井畝不可卽其田功是以界以虎落殊其疆索匠氏不營司空弗度殆扶輿融結之奧區故外藩不敢私有而以供靈囿之表貉緬惟

聖祖之長駕逺馭荒髙山於天作於鑠哉我

皇之紹休繩武拓戶牖於大漠撫列藩而浹之以霶洋咸鳬趨而雀躍且方今防燧銷聲靈爚賨僰革心尉謹約梯航琛賮肖翹咸若安可以履泰而忘危懷安而示弱仰

聖迹之孔彰煥

遺防其如昨故不憚涉埃而席戎鞍冒風霜而勤防幕卽麟趾之振振且豫教習勞而恢之以雄略不然夫豈不知

九重之爲安而端拱之足樂也況夫奉

安輿侍左右日靡間於省覲佳辰屆而上

壽視膳給鮮以笑以侑至於

勅防政披章奏先晨鐘而求衣遲葳防於夕漏通萬里於指掌固八荒之在宥洵

王者之無外沙磧曽不殊於宮囿更復

飛毫拈韻飈翔云驟翩若遊龍炳若縟繡𨿽遊藝之餘閒有以知

神功之日懋尙復進角觝而決勝張畫侯而志彀蓋睿哲文明信

天縱而時敏而健行不息則純嘏之多益而單厚由是觀之丕闡

鴻模顯號也承歡

慈豫廣孝也垂裕少成至教也綏懷屏翰洪造也載纉武功要道也行慶頒賚優勞也一舉而諸善備焉此其爲

聖天子之大獵而翰林子墨者流固不啻持螢爝而當曦曜也頌曰廣甸膴膴

皇武履兮麀鹿麌麌紛若跂兮我士孔武徯以俟兮躬桓藩輔執鞭弭兮式歌且舞惟

天子使兮湛露斯漙胥燕喜兮內訓外撫具眾美兮嗣服

仁祖後先一揆兮昭玆來許多受祉兮

哨鹿賦【謹序】

哨鹿蓋索倫舊俗惟精於獵者能之

聖祖仁皇帝妙解其術嵗以白露之晨興

親舉髙年弗倦眾防古王公從獵者驚傳以爲神我皇上行圍之次擇地數往且

禦制賦述之𨿽未習其事者讀焉不啻身歷而熟究也非夫盡物之性察物之情而文足以達難顯之隠者孰能與於斯【臣】承

命授簡踧踖失措謹獻賦曰

偉中林之攸伏紛或羣而或友當白露之旣漙气至而挾偶牡儦儦而遊牝牝濯濯以求牡恆引脰以長鳴交應聲而疾走旣類別而區分儼畫疆而據守怵同儕之我先猛奔集而恐後蓄忿妒而狷疾貪無厭而廣取乘髙驀其越岡就卑宛其在藪恃彊猋捷以角逐迎合競進而膠糾爭前騰踏以奮迅屢舉厲乃而抖擻揆厥聲之多端呦掀唇而呿口曲者如語直者如詬長者如嘯遽者如吼虞人以射獵爲耘耔老更事於嵗久匪弋獲之爲長契性靈而狎狃是以殫精竭思爲哨鹿之術焉以坐致而巧誘也時則嚴寒襲肌濃霜沾衣月冉冉而欲墮星耿耿而未稀防谷閴其幽杳陽崖閟其朝暉防茸藂宻犖確徑微林無雨而霅霅艸不風而萋萋乃屏徒禦卻驂騑弛夏服忘歸象首戴角反裘蒙皮三兩爲耦輕躡潛移禁聲斂迹伏伺忘疲俄逺音之噭爾時迥出於煙霏爰舉長哨匪笳匪角如倡如和忽徐忽數鼔中气以歕激縱善辧其罔覺更順防以頻易恍相招而諧樂斯排突而徑前魁雄特之卓犖擢髙足之伎伎仰抗首而橫恣冒先馳以矜長要眾雌而並至震疾叱以驚卻瞪睅目而直視尙乘興而顧戀郁雄心於一試昧深機之潛伏似吞鉤而貪餌斯時也借艸自翳偃側若僵屏息傍睨察於微芒忖疾徐於逺邇商分刌於低昻神機剨其雷駭立顚隕而洞吭或髖髀之小衂仍決起而踉蹌終掎角以就獲寧漏网而逺颺羣匹駭其迸散雜蹂撞而超驤苟趫疾而旁騖羌遽引而披攘亦逃生而幸免釋逋竄於窮荒應節度而巧合審爲樂之多方原夫聖人有作利用畋漁网罟矰繳義蔟車徒冥氏穴氏山虞澤虞蓋博取以備物獲三品而充廚亦順時而行令匪耳目之爲娛至於鶴因媒而鎩羽雉應驍而碎軀狡同類之傾詐宜仁者之弗圖豈若呈妙解而捷得奏神技於一呼旋首頽而臆仰灑毛血於平蕪又何事騁驊驑於廣甸張羅畢於周阹信哉物致其精術神於用勤弗辭勞動而皆中窮變態於擇音釋覆蕉之觭夢補千古之闕文振

鴻篇而卑屈宋體至道以研防懿五徳之兼綜亶智勇之首出擅

多能於天縱藐侍臣之弇劣惟鞠而莊誦固不待獻司原之良箴奏長楊之嘉頌

後哨鹿賦

曉漏沈山月小紅燈明京薪燎

天子方禦紫獺乘腰褭出旌門兮逶迆卽長薄兮深杳期門佽飛之倫肩神鎗負象首鞭弭櫜鞬奔走先後聴隔嶺之呦鳴覓前山之羣友於時嚴霜未結山霧初低谷風凜冽林靄淒迷識途信馬遵路緣蹄觸響知石聞湍識溪百爾扈蹕鵠立遙徯乃有芻蕘野夫躑躅而前曰蓋聞古帝王淸道而行大昕而出鸞旗在前傳警聲蹕展軨授綏動必以律僕禦戒嚴尙凜奔軼翳哨鹿之可娛羌無闗於政術顧乃披蒙茸踐崒熊防所馮虎豹所窟猛噬直前伏莽竊發負險咆哮乘人倉卒此賈山所由致戒於馳獵而相如殷殷獻規於銜橜也諸大夫食鼎鐘都貴仕旅進旅退曰兪曰惟借曰未知懵前紀也知而不言秦越視也若謂吾豈無心力不能止退有後言持祿奉已遇玆堯舜之君顧安忍出此乎時則庶尹常伯盱衡而言曰惡子何言之過也今夫泛江海者不以波濤之險而回橈登峻阪者不以覂駕之虞而脫轊何則智者恆預防於先事而勇者必禦患於有備獨不聞掃穴之神鎗固莫當之利器乎使其聞僄狡之超騰遽逡巡而卻避是將懼陸梁而戢戈矛畏彊禦而弛法制其何以爲治歟若夫沙苑五花渥窪汗血越嶄絕以如砥重巒以爲埓邁空濶以奮迅遇蟻封而旋折縱送惟時疾徐按節記曰不躓於山而躓於垤履康莊夫且致戒更何虞於嶕峣之蹉跌且夫哨鹿之爲技本索倫之舊俗陋罟穽之周章息長圍之馳逐飾同類之殊羣曼長聲以相屬遂尋響以斯奔將直前而力角蓋深中其所忌而倐乘其罔覺舉神械而命防駭電發而飈速用明智以坐獲懲驕妒而致戮苟取順而失禽弗窮追而逺蹙譬意釣之忘竿豈夢求於蕉覆夫其指之以類取之以義逸以待勞出其不意此克敵之長計也判遲速於俄頃量低昻於方寸揆地形之逺近究物理之利鈍此制事之大分也

聖哲必因時而熈績

仁主恆由舊而戒荒方今海防寧謐鞮譯梯航

恩洽九宇風行萬方然而兜牟之士漸已逺羈靮而親帬屐沓革之旅亦且鄙弧矢而慕縹緗夫變古者勢趨於積弱而保泰者力矯於蹈常此

聖主所爲撫時增惕兢兢焉循

祖制而振乾綱也顧樂甘暴露而冒風霜也哉

冰嬉賦

宮闕之瓌瑋有太液之漭瀁焉吞云夢儗昆閬承光輪囷以東峙紫閣岧嶤以西敞玉蝀蜷而臥波瓊島嵚崟而納爽徒觀其澂渟灝溔之奇則研京練都之儔固已罄形容而殫物象矣乃至緹籥動澤腹堅素練韜景輕縠收煙含雪比潔寫鏡俱圓布琉璃於西竺種瑯玕於藍田牙檣桂楫無所展黃龍靑雀不得前𨿽鴚鵝與騕褭莫不顚踣而迍邅偉冰嬉之特創繄國俗之相沿匪獨因難而見巧正以鼔勇而爭先武以是肄恵以是頒將鞠旅以整眾地莫便於上蘭於是

天子出建章而歷鳷鵲蒞西苑而臨觀斯時也羽林佽飛之羣期門七萃之士摩厲以湏延頸以俟云合烏集森列乎瀛臺之涘旣乃建防斿分部署鸛翼張魚麗布颺赤防而髙舉倐防足以驚騖植如立鶴縱若脫兔曳練之難追激流星而急注或翼軀以駢馳或摩肩而徑度或乘間以投會或側出以詭赴或復疊以攢促或泮散而布濩或炫奇而賈勇忽回旋而返顧或趂勢以直前尙踠足而抝怒赫赫烈烈若周家流火集赤烏皓皓皚皚若曲江奔濤翔白鷺呈能屢變周覽忘倦飈飛電迅波譎云亂咫尺而利鈍殊瞬息而後先判信輕趫慓疾之超倫軼羣殆亦如僚丸郢斤之官正神行而術優於簡練也俄而堅壁對壘別曹分局圓鞠突起眾目所屬其起也機駴礟發而騰擲於當空其墜也星隕鶻落而晃耀於晴旭隨所指而爭趨擬所向而競逐或仰接以聳躍或俯拾而踧蹜或覿面而惚怳或入懷而可匊或辟易以冞入儼驪珠之在握或佹得而復失泄余憤於一蹴非致果以鬭捷徒悵惘而躑躅獲雋者气盛而若矜失志者色沮而增恧若是者順乎天時气則隆烈覘乎地脈厚逾數尺司寒秉權淩人甫飭考豳風則衝衝未鑿驗楚辭則峩峩已積慮夫嵗晚務閒而士气之或懈也用習勞於狝狩之隙申號令立賞格威燀於馮夷之宮聲震於鮫人之宅更詳其服用則障膝以韋薦履以革藏刀爲脊著齒非屐夫是以馳不借騎飛不假翮行非翔武踴無畱迹泠然憑虛禦風何其善也仙乎拊髀爵躍又何幻也鸞鳳防褷瑤池宴也虎豹股栗昆陽戰也式遵舊典匪武是炫也助以豫行大賚渙也微夫角觝拔河之爲戲投石超距之奏伎徒以壯軍容之有奭曽何足語乎勇智而況重之以明賜廣之以仁義皇哉我

興朝之垂制也爾乃回

淸蹕載鸞旂弭屬玉

禦黼帷凝神騁思援毫而賦之萬斛泉湧九天云垂班楊慴懾東馬披靡焜煌盈軸圭晷未移將以紀嵗華闡前規推

恩澤示來玆非特補藝苑之未備競藻采於文辭也宣示近列瞻誦眵有

詔繼作惶汗莫支敢以螢爝仰曜朝曦臨文詰屈鄙拙自嗤敬爲頌曰嵗旣晏兮重陰凝訓材武兮時亟乘覃恩施兮厲威稜

天章倬兮萬世是徴循令典兮福履膺

夜亮木賦

戴斗之區擊壌之儔且耕且牧以蘇以槱暑雨旣溽澤潦未收嵐霧防晦鳥道阻修堂宻回互榛薄蟉忽見夫晃朗晶瑩璀璨洞明噓焰非紫揚輝正靑騰金蛇而未掣皚火樹之初熒豈傳薪之炯炯將遺燎於星星爰躡蹀而俯拾煒灼爍而髙擎歸而詫其父老曰叟有覿於此者乎是何仙木之降靈也時則龎眉三老擕杖鳬趨愕眙懽忭顧語其徒曰於樂山莊實惟天都翳昔神堯在禦治軼華胥蓂莢生階萐莆扇廚薫風淸暑駐此奧區山川畢獻其瑰異卉木殫效其珍符聿有亮木曜於山隅枝膚剝落炳蔚特殊豈伐樹於撐輪乍分月桂若浮槎而貫斗應掩星楡爰經

聖鑑麗制霞敷增輝緹縹垂比球圖懿我

皇之纉緒丕紹休於

列祖臨玉塞以行秋歷長原而講武曰止曰時方壺懸圃亶

天光之照臨𨿽朽木其作覩殆以供

淸賞於幾余勒

鴻篇於冊府也歟彼隋侯明月之珠田父夜光之璧上林則鼂采碧琳西都則玫瑰絳栢麗則麗矣終濟奓而多僻又若瑤芝九光華蓋百影舍利現燈於浮圖朱霞曜靈於丹井奇則奇矣亦丕誕之徒逞豈如玆木太朴未散大椿靈蓂莫知其算幸逃匠石之斤且免中郎之防云蒸日暄精鑠气鏈厥靈乃瑩其輝有爛𨿽潛處於幽遐恆昭晰而達旦諒積久而自彰詎因人而始衒是宜灑金壺摛

宸翰攄藻采之陸離倬爲章於云漢也聞者矍然而興曰嘻歟猗歟方今

日月之華容光必照螢爝之微亦舒其曜棟梁杗桷任各得宜枯木之末亦且弗遺冺我知識順

帝之則慶斯木之遭逢允克彰夫

聖徳

神樹賦

气佳哉鬱鬱蔥蔥啟運巃嵸積扶輿之磅礡稟造化之龎鴻天江帶繞而浩涆長白孕脈而穹窿繄髙山之天作諒王气之攸鐘夫是以兆

靈域閟

珠宮奉弓劍衣冠於

四祖列左昭右穆以相從厥有奇樹挺秀

崇封周圓徧覆宅是正中其樹維何稽類曰楡旣儼枌於漢社實列種於天衢竦幹千尋比扶桑兮麗金烏敷防百畝齊建木兮拱仙都垂莢葳防防甘雨兮三月飛錢錯落颺和風兮五銖極櫹槮欐桅之壯觀炳儲禎毓瑞之貞符固所以培本支於百世肇

帝緒而闡

皇圖者也原夫大命旣集有開必先殷頌發祥溯立子生商伊始周崇追王自古公亶父而前懿厚植之非偶羌篤生兮自天其深根固本之輪囷盤旋潛達九淵也有以昭

祖澤之永延其交柯萃葉之菁英攢欒葰楙萬年也有以徴

帝祉之來駢是將參天地而無極豈徒嫓春秋之八千矧夫炎運興而樓桑郁李唐起而仙李蟠亦何殊寸莛之視桪木又烏可以挈量而衡觀也哉爾其屆白藏閱西顥宵露霮防以沾濡飛煙靉叇而繚繞秩秩幾筵童童羽葆禦

安輿而歷邠岐揚和鸞而蒞丰鎬追

逺展禋奉

先思孝勤

丹陵兮崇椒仰修幹兮虛表薦神樹之嘉名撰

星漢之盛藻蓋匪特維桑與梓之敬恭更無論琪樹瑤林之瓌寶也矣系曰偉瑞樹兮

神式憑森防防兮郁繩繩如松栢兮無不爾或承篤祜錫羨兮茀祿增子孫千億兮

帝祚凝

皇淸萬葉兮此其徴

日月合璧五星聨珠賦

皇帝握乾符闡坤珍參兩大撫三辰澤滂九域恩覃八垠平章之化協熈皥之俗醇太和翔洽祥光氤氳甘雪霏微而布潤靈雨優渥於當春

天庥滋至景貺畢臻爾乃象緯淸明幹文炳煥二曜合彩於一垣五佐聨輝而有爛娵訾近值於乾宮營室斜連於碧漢匪疾匪徐或聚或散參差互映像圓璧之同規錯落齊升儼編珠之共貫豈第聚奎聚井美盛世之昭回重光重輪賡載歌於復旦時則靑帝司方夾鐘應律仲月則節號中和庚午則詩云吉日順時耀采辰方會乎降婁應流光街自臨乎昴畢迓熈朝之純嘏適符太史之古溯上古之歷宗奚數羲和之術有以知气數之綦隆是以覩

聖人之首出斯時也神靈悅豫朝野懽騰僉踴躍忭舞合詞而稱曰於哉

聖主之祥徴也仰重離之懸象將表瑞於升恆燦五行之順序亦呈慶於丰登矧曠世而不覿遇

聖主之時乘昌期旣應景福誕膺延禧錫祚以莫不增天子方穆然攺容勤思至道欽

昊天以凝休揚

神功而展孝卻賀典而弗居

命祠官而只告戒百僚使修庶政惇誠心而去文貌祥旣降而治益昌福彌隆而徳彌劭固當炳圖牒而薦貞符邁羲軒而宣顯號【臣】管窺𨿽陋無能繪日月之華而槃扣爲愚竊願傾葵藿之照謹拜手稽首歌曰惟天爲大我

皇則之

聖祖垂我

皇式之惟

天惟

聖孚佑我

皇中天景運嫓於陶唐於萬斯年載篤其慶申錫無疆永昭瑞應

聖主臨雍禮成賦

聖天子學由天縱治本素王元靈互宅道妙淵藏庚符耀於太乙珠焰動於文昌卿云晨露之祥已接心源於玉冊鳳翥鸞翔之額先褒

聖徳於

宸章釋奠時行重一王之典禮大昕早至臨萬仞之宮墻於是吉日維占頒儀式好率有位以駿奔儼在宗其載考徳車樂禦旣中矩以折旋義路禮門自升堂而達奧五云有色拂馬隨人萬騎無聲淸塵灑道冠裳肅穆分三翼以迎

鑾黼黻輝皇擁九旗而入廟爾其朱甍巍赫瑤栱葳防徹瓦流黃侔

皇居之壯麗圜池深碧蕩學海之漣漪古樂備陳靜聴八音之奏

聖躬載獻特隆三爵之儀鳳蠟神椒共祥煙以宛轉太羮元酒隨甘露而淋漓已乃潛神六藝訪道五更燦天經而彰地緯啟玉振而節金聲石鼔流音笙鏞疊響縹緗發彩紳綬俱榮詣極中和探微言於性命功隆格被厚至徳於欽明式玉式金髮微顯闡幽之防如綸如綍抉躬行心得之精且復辟苑興才舉賢勸學善宜有後衣冠則儒秩畱詒祭復增田蘋藻則馨香綿邈侁侁之冑子齊登楚楚之儒衣盡擢西膠東序陳七十代之文章春誦夏起三千年之禮樂於是斯文益著吾道彌尊旣沐日而浴月亦苞乾而絡坤玉篆金鐫義泄素符之祕崇牙樹羽人來觀國之賔望頖璧之和風悉成元气盼圜橋之流水亦載春溫良以廷獻本於家修民興始於經正惟成均之作人實逺邇之逖聴故四術以董其成七教以防其性豈特菁莪棫朴俱受範於洪鈞卽烏弋黃支亦凜遵夫

聖訓惟大觀在上作君兼之作師斯從善如歸希賢引之希聖故能治冠百王禮承三統運啟文明功歸風動析理於天根月窟本聖徳爲王猷殖學於義種禮耕由明體以達用【臣】幸列淸班得親扈從聞性道而心愉近溫恭而神聳觀光有慶追盛典於唐虞拜手何言愧淸風於雅頌

聖射賦

屆長嬴日躔東井甘雨時暘火行晝永朝霞郁起而絳霄陽烏騰出而曜景羽衛宵嚴淸蹕稱警

皇帝體天經於夏淸詣

璿宮而晨省已乃弭蓋於紫苑之門駐輦於淸涼之境斯時也王公侍列虎旅景從肅肅習習師師顒顒方嚴威而儼恪匪顧盼而稱雄

天子撫令序而申助陽之義臨羣辟而觀遊藝之工於是抽朔蓬之勁簳彎鉅黍之良弓張三侯而示鵠規百步而懸熊一矢初飛奔流星而直注六鈞乍彀寫滿月於當空靑鏃儵夐而掣電鳴骹猋拉而激風白羽復沓而相乃妢胡先後而疊雙固已偃甘蠅而伏飛衛蠭門空石之倫愕眙而慚其技窮矣我

聖皇乃優遊恬懌神酣气逸巧因難而益見奇翻新而愈出正明舊畫弸五色以裁云埒樹崇儀暈重圓而映日錦標立處徑方寸以成規玉尺量來僅三分而得一形才似葉誰窺養叔之長視豈如輪妙盡紀昌之術應則銖黍之無差破的則十發而不失於是眾目駭歡聲溢喜動

天顏

徳音有秩爰

命小臣爲賦以述沈思惝恍莫能命筆恧忸遷延經月乃出【臣】聞射之爲道也巧由心得藝以徳成體直由於志正手敏貴其气平貍首之表應騶虞之節明禮樂於焉而備慶賞由是而行故先王以之觀徳而君子取其無爭乃有蜻翼矜長猿臂稱善杯措肘而不知紮合七而能貫開石以飲羽驚奇射防以中支自炫或積嵗以殫思或彌年而罔間庖丁滿志以躊躇斲輪得心而棄傳匪助長以偶合亮致精於習慣是惟曲藝之徧長曷足語

神明之獨擅於我

聖皇小徵大匡文思格被武烈用光盛徳所孚肅愼貢其石砮威稜所燀荒徼靖其封狼而猶兢兢乎保大定功之匪易翼翼乎詰戎肄眾之忽忘伸

廟勝於櫜弓之日運宏圖於省括之方猗覲揚之逺略屢焜燿於

天章矧夫矢不徒注無虛控巧非智力可階道以從容而中觀者但知應手之爲樂究莫測因心之妙用巧諭者未足罄其形容善鳴者安能攄其聲頌是蓋出之聖徳之緒餘要益信多能之天縱頌曰剡之利威天下兮發彼有的娛淸暇兮虎韔象弭爍方夏兮矢矢相屬臻神化兮惟精惟一斯其爲

聖射兮

松泉集卷一

欽定四庫全書

松泉集卷二

吏部尙書汪由惇撰

頌

聖主躬耕耤田頌【謹序】

皇帝禦極之二年春二月癸亥舉行耤田典禮

皇帝親享先農乃秉耒三推親王九卿以次助耦大禮告成民人和洽於是在廷諸臣作爲歌詩雍容揄揚紀述

聖徳【臣】艸茅諸生被薦纂修明史得防引

見仰望

穆穆之光自幸遭逢私勤祝頌恭聞盛典倍切歡欣【臣】謹惟周頌三十一篇其間爲農事而作者居五之一是惟古先聖王周知稼穡之艱難勤於民事故一時臣工美盛徳之形容以其成功告於神明而聖人取之垂教萬世豈鋪張誇飾云爾哉欽惟我

皇上宵旰勤勞茂圗上理重農務穀子惠元元祈年憫雨召致休應粵元年秋嘉禾獻瑞玆惟東作之始甘雨應時

誠敬感孚

天心和防四海臣庶咸曉然知

帝耤千畝所以防奉粢盛教民務本修舉故事不爲具文是不可不繼丰年良耜之作昭示將來以與無逸豳風相爲表裏【臣】才識淺陋竊附田夫擊壤之音拜手稽首獻頌曰

皇帝禦宇百度修舉庶績熙兮嘉我農事率作罔怠樂乘時兮倬彼東田禦廩出焉薦明粢兮爰

命有司撰日具儀潔齋宮兮良辰旣屆龍旂茷茷屬車從兮穆穆顒顒圭幣是供享先農兮土膏時動誕播嘉種勤

玉趾兮耤田畇畇蔥犗在轅秉黛耜兮三推旣備眾耦載肄我

皇燕喜兮臣慶於朝農忭於野戴羲堯兮普天率土依我

後之祜

聖躬勞兮有雨如膏字我良苗四序調兮惟

帝格

天迄用康年不爲名兮農夫克敏返淳惇本慶盈寧兮億載無極順

帝之則揚頌聲兮

聖駕親詣太學大禮慶成頌【謹序】

雍正二年春三月乙亥朔

皇帝親詣太學釋奠於先師殷禮肇稱先期致戒厥明行事登拜奠獻嚴敬有加翟籥笙鏞旣和且備乃禦彛倫之堂正坐進講扈從大臣稽首賜坐諸生環拱而聴宣揚

聖訓大溥

徳施翌辰復頒

上諭一章懸揭中庭勉諭諄至洋洋焉濟濟焉曠世之盛典也洪惟我國家文明之運景爍無疆

列聖開基右文稽古

聖祖仁皇帝壽考作人超軼百代

皇上握符建極適當重熙累洽之時樂育賢才振興儒術

禦門之始疊沛

徳音尊崇先聖加封五代王爵玆者涓期視學復勅臣工勿稱臨幸所以致敬於先師者至隆講筵甫竢卽

命廷臣集議先賢從祀之典子孫增置博士所以加禮於儒先者至優元年

特開鄕防恩科至是復增國子生觧額十八名復五經試額廣學宮弟子員所以教勵人才嘉惠士子者至深且厚大小臣庶親被

道徳之光華懽忭鼔舞僉拜手言曰

皇上大徳純孝躬聖人之行以啟牖斯民舉凡興道致治立政用人無一不本於聖人之道而於教化本原尢加意焉唐虞三代之隆復見今日史冊所傳建武中元之世方領矩步委蛇三雍冠帶縉紳圜橋億萬者抑云末矣臣以太學諸生幸與觀徳不揣固陋謹依古體作頌十有二章章八句恭紀盛事進呈

禦覽【臣】曷任踴躍忭舞之至詩曰

皇矣

聖皇丕承景命黎民時雍萬邦表正

世徳作求緝熙執競建元凝道以

聖契聖【一章】

仰惟先師至教斯溥日月同明天地同古遐溯靈源曰髙曾祖晉封肇祀曠典具舉【二章】

煌煌辟雍王化之基

神聖首出作君作師爰咨禮臣爰秩禮儀爰飭丹艧宮墻褘而【三章】

惟莫之春月吉辰良和鸞鏘鏘太常央央大昕鼔眾集於虞庠

天子穆穆芹藻有方【四章】

黼座載升防門載啟冑子侁侁多士濟濟旅進於廷肅展其禮有睟

天顏嘉樂豈弟【五章】

咨爾儒臣肅事法筵笙簧六藝羽翼羣賢道源聖海義蘊敷宣陋彼東觀訓詁是研【六章】

洋洋

聖謨詔爾多士希聖希賢自孝弟始毋華其言而棄厥美如津有梁如塗有軌【七章】

惟

聖作則以身立教惟士克敏劬學向道以率烝民是則是效修厥天彛順彼先覺【八章】

繄惟

列祖仁漸義摩我

皇紹休徳洽太和麟逰郊棷鳳捲阿惟元與凱疇足云多【九章】

肆惟元祀英賢彚升媚於

天子霞蔚云蒸俊乂勅職棄瑕錄能惟

帝時舉鬱鬱其興【十章】

惇崇四術愼徽五典懿彼賢闗倡於首善

文命覃敷

皇猷載闡盛治彌隆教澤彌逺【十一章】

鬱鬱泮林靑靑子衿承風仰化懷之好音

帝徳廣運春盎淵深萬年景祚伊始自今【十二章】

河淸頌【謹序】

【臣】聞洪源啟瑞昭景貺於昌期巨瀆呈祥表休徴於盛世惟凝承之有自斯福應之駢臻欽惟

皇上道合淸寧功隆位育以敬

天之心敬

聖祖純誠昭格於

宸衷以事

親之心事

昊蒼大徳允孚於

帝載仰觀象緯則聨珠合璧遙溯四千餘年之久僅覩殊祥俯察地靈則嘉谷神禾多至一十三穗之奇頻書上瑞以至上林佳植內苑駢枝寶玉遙呈珍符疊告莫不表

天心之庥佑彰

聖績之光昌玆惟丙午之冬聿睹河淸之瑞地連雍豫互二千里而淪漣境達淮徐經十數州而澄澈挹淸波之浩肇自嘉平攬碧浪之瀠洄再經旬日考諸圗籙允稱大化之徴載在瑤編咸曰太平之應是惟我皇上深仁洋溢至徳涵濡恩膏與積潤偕長愷澤共洪流俱逺官方澄敍並懷洗滌之忱政教淸明誕布激揚之化是以靈貺應期而翕集河流獻象於隆平蓋慶澤綿長顯示

上蒼之眷命而

天休滋至端由

聖治之感孚也時則

特沛綸音益崇敬徳仰

鑑觀之有赫昭事彌防慶

申錫之無疆明禋祗薦亮天工而熙庶績務期共矢公忠修人事以答洪庥惟有益加懋勉

恩覃寮寀懽洽臣鄰當玆

景命之溥將愈見

宸修之防宻固宜天顯神符坤昭靈契鴻嘉丕集繁祉駢膺豈惟榮光表異於成周龍馬效靈於帝世者哉【臣】幸際

聖朝忻逢瑞應謹拜手稽首獻頌曰

聖皇禦宇兮景運昌

躬盛徳兮綏萬方

天心順兮錫百祥慶淸寧兮樂阜康黃河水兮來天上出龍門兮喧濁浪歷萬古兮流泱漭湛澂明兮昭瑞貺嵗在午兮月惟塗浹三旬兮屆春初溯自陜兮達淮徐河流縈兮水盤紆渟兮淸泚計上下兮二千里時經久兮地邐迆超防古兮始覯此仰

峻徳兮丰功持兢業兮

皇衷篤誠孝兮神明通格

列祖兮契

蒼穹日躋兮

聖敬

天申兮寶命勵咨儆兮飭庶政福彌厚兮徳彌盛彰嘉應兮表祥徴

聖治光兮萬福膺川方至兮莫不增億萬年兮頌升恆聖主躬耕耤田頌【謹序】

皇帝禦宇之三年二月吉亥

躬耕於千畝之耤肇舉鴻章光我

皇度司天先期而練日禮官敬事而撰儀京兆奉常各率厥典王公卿尹齋袚從事

天子乃盛禮服陳法駕造乎靑壇敬享先農禮備樂和氤氳肸蠁爰頓大次良時旣奏乃履

禦畝而秉耒焉嘉種載於靑箱紺轅綴於黛耜蔥犗在服洪縻在禦三推有加過勞靡倦王公以次具如令式耆老庶民奔走竟畝典禮告備稽首致慶鳴

鑾旋蹕大樂振作將事之時油云霮防靈雨霑灑土膏滋液長阡蒸潤

天和神休如響斯應臣民環觀踴躍欣忭【臣】伏覩我皇上光紹鴻基

帝徳廣運

郊壇致敬

宗廟致孝懷保萬邦

恩滂施厚

九重之上穆淸之中昩旦匪懈厪求寧莫作民父母深悉其艱難疾苦用使民樂其生物得其所光天之下至於海隅蒼生罔不勤力務本順

帝之則玆復

躬親播種爲天下先丕昭敬

天尊

祖勞民勸相之至意昔人所謂能本而孝一役而二美具焉者彼第揚厲之詞而我

皇上則設誠而致行之者也【臣】叨侍禁近與從班列謹拜手稽首獻頌曰

農惟政本食惟民天哲後興理穡事攸先矧玆天田防供禦廩昭薦苾芬時用來諗於赫

世宗惇本劭農朱紘嵗禦萬邦攸同東作屆時率循儀式年谷屢丰繄我

帝力我

皇紹休饗

帝饗

親克孝克仁保乂我民咨我下民稼穡惟寶稽於憲章儀型我

文考肆農夫之勤灼知厥艱俶載

帝耤式勸力田肅肅靈壇田祖是祀膴膴周原剡剡良耜烏防斯觩絲鞭斯柔

皇於親耕於彼中疇習習和風霏霏甘雨土膏畢發宜我稷黍茷茷彩旗洋洋鼔歌一墢再加於禮旣過爰陟崇臺

臨視眾耦王公班進或五或九爰逮亞旅蓑笠耰耡稽首臺下

天顏載愉

聖躬勞止禮舉備止載

禦齋宮慶覃被止懿我

皇聖徳格於太淸修

祖宗之典設誠致行風動田方咸舉厥職六府孔修百谷滋殖土靡弗藝農靡弗勤縦橫阡陌舉鍤如雲鼔腹康衢食我舊徳自天降康時萬時億

聖主臨雍禮成頌【謹序】

欽惟我

皇上神明天縱聖敬目躋煥乎文章光被四表海內承學之士延頸企踵喁喁向風文治彰明夐哉尙矣猶念太學爲賢才之闗教化所自粵乾隆三年春三月躬釋奠於先師禮成

禦彛倫堂儒臣進講

皇上親渙玉音闡明大義維時公卿侍從之臣以及聖賢冑裔太學生徒環侍竦聴者凡數千人咸得仰瞻天表親被

道徳之光華鬱鬱乎皇皇乎前史所云辧析異同正坐自講章句質疑稱制臨決方斯蔑矣【臣】竊惟太學之制肇於有虞盛於周而大備於昭代我

列祖化成久道壽考作人教澤涵濡至深且厚而我皇上躬聖人之徳明聖人之道修聖人之教舉有造有徳之士鼓舞而作新之在詩大雅曰古之人無斁譽髦斯士而其頌文王也曰於論鼓鐘於樂辟雍其頌武王則又曰鎬京辟雍蓋周先王之徳澤相繼久長而於辟雍教學之地復加之意如此棫朴作人捲阿多士徳化之成其所由來若斯之逺也且夫堯兢兢日行其道舜業業日致其孝古聖人之加四海未嘗不由於身教我皇上緝熙光明終始典學羲軒以來之統孔子所爲集大成者旣迪知之復允蹈之蘊之爲盛徳施之爲大業純亦不已道積於

聖躬教思無窮烝我髦士於是恢熙朝之隆緒修虞庠之上儀

徳意龎鴻

恩施溥博傳曰天子建中和之極金聲而玉振之昭景爍揚洪休逖考曩編實惟今日【臣】幸覩斯盛敬隨諸臣之後作爲頌歌拜手稽首以獻其詞曰

天佑下民若有恆性克綏厥猷惟

後作聖亹亹

聖皇顧諟明命

聖徳之純立誠居敬【一章】

曰若先師道徳之宗昭揭日月覺寤羣防於羮於墻心源相通有赫其儀式是辟雍【二章】

於樂辟雍四方之極式擴舊章是崇是飾宮墻翼如黃中正色軒楹煥如牓題

禦墨【三章】

仲月上丁灌獻旣親載稽令典載卜良辰載蒞橋門爼豆莘莘服膺至道執禮斯頻【四章】

秩秩講筵煌煌大義探本天道稽古帝治位育中和欽明文思我

皇身有之後先一致【五章】

至教彰矣至道光矣濟濟多士示周行矣覃被海隅澤無疆矣勉勉我

皇文徳翔矣【六章】

於爍我

列祖徳洽九宇倬彼云漢萬物斯覩煦之和風膏之甘雨觀文化成超軼隆古【七章】

隆古之治我

皇承之蹈徳詠仁髦士攸宜

身示之教從欲以治於萬斯年作君作師【八章】

聖駕東巡頌【謹序】

皇帝體天廣運勤政卹民以宥宻緝熙爲前聖繼絕軌以達聰明目爲萬邦致時雍夙夜孜孜

徳隆恩洽乃涓吉夙興誕告中外臣民及東方之文武官吏若曰我國家崇正學重民依

列祖相承垂爲家法用能躋於太和之治朕式型至道寅纉丕基惟先師有淵源惟

祖宗有成憲其何敢不力期以戊辰嵗二月東巡狩親詣闕裏展謁先師由是省方齊魯至於岱嶽以察詢民隱饗報神祗諸臣各謹所司毋費民力毋妨稼事毋飾外觀以稱朕崇聖愛民之至意諸臣震悚恪共各效乃職

上乃揚淸蹕奉

慈輿星陳天行至於昌平之裏

躬薦盥於廟堂儀典周渥禮成載蒞岱宗秩祀惟謹風日融麗天人佑助含生之倫無不忭舞稱慶是行也自十三氏子姓扈行迎謁臣僚膠庠之士就日瞻云之氓以曁幽遐荒僻蔀屋之黎庶無不被澤諸賜爵秩賚金幣蠲租賜復之典不可悉數敬道之隆卹下之厚盛矣至矣【臣】謹按前古詩歌所紀如時邁之觀民在泮之視學皆僅舉一事而已獨其臣文力所到能使鏗鍧炳蔚焜燿萬古欽惟

皇上誠以尊師孝以設教敬以禮神仁以施惠內聖外王之道兼綜條貫金聲而玉振之揆之前古未有倫比【臣】欣逢盛際適承乏教習庶常吉士雍容揄揚爲諸臣先輙忘弇昧謹作頌一篇以推本

至徳昭示來許比於前志【臣】詞不文事則過之其辭曰巍巍至聖爲萬世師彛倫攸敍斯文在玆時惟哲王奉以出治崇聖有典紛綸葳防皇我

聖祖紹先聖之緒聖道凝焉聖政具舉我

皇敬承繩

皇祖武接迹中天寤寐東魯亹亹我

皇聖徳日新六籍大醇澤潤蒸民道徳心勤匪躬弗親宮墻睪望仰止曷伸乃撰良辰時邁於東云防霓旌旖旎雍容敬侍

莘輿怡怡融融百神警蹕千官景從

皇帝至止旣齊旣敕鱗筍毛虡黃目騂特彛斚苾芬羽籥交植禮隆九拜威儀抑抑童童華蓋樹於寢庭云柯翠葉翊衞聖靈載啟講筵十翼九經肅肅聖裔謨誥丁寧無忝爾祖稽首敬聆時中立極惟

聖知聖璇牓丹楹大書表敬贔屭丰碑達天盡性三朝天章萬古輝映

帝念斯道或原或委少皥遺墟云官鳥紀亦越元聖赤舄幾幾旣蒞此邦盍舉

玉趾四賢有贊夙夜思存扶樹道脈昭揭朝暾咨爾侍臣往奠罍尊勒我贊辭表厥裏門明徳之貽施於孫子咨十三氏旣蕃衍只錫之命服薦彼簠簋載簡厥良與國冑齒魯國諸生烝徒如雲思樂泮水有藻有芹帝曰休哉敬業樂羣靑靑子衿濟濟忻忻大典告具皇帝曰咨古巡狩禮遐隱弗遺采風觀民補助以時予哺予貸舟輸車馳崧髙惟嶽岱爲之宗稽古秩祀樂用函鐘髙謝金泥祕祝登封馨香馣馤峯岫巃嵸靈祗格歆福嘏攸同曈曨日觀詄蕩天門俯視鴻蒙滄溟可吞仰摩蒼穹星斗可捫作配彼天作鎭厚坤疇則比象聖道之尊於惟馣聖教如天丕冒天亶我

皇灼知篤好匪惟好之允克蹈之聖曰子民雨露膏之聖曰育賢徳禮導之越三千載如親告之

三聖相承惟

皇其有之

皇帝省方河嶽柔矣中正觀民百職修矣文思光被覃九州矣維

皇作極甄虞鑠周矣

帝謙弗居致福

聖母集禧孔固如山如阜

天錫

皇帝多益單厚風恬俗熙耆艾富壽顯懿玆行志敬義章兆民有慶

聖道大光防山巖巖泗水湯湯於萬斯年

聖澤無疆

聖母皇太后六袠萬壽頌【謹序】

皇帝禦極之十有六年恭遇

聖母崇慶慈宣康惠惇和裕壽皇太后六袠萬壽之辰薄海內外羣臣兆民幸覯昌期踴躍鼓舞

天子乃合億兆歡行大慶禮上

隆徽沛

溫詔稱壽於

壽康之宮受賀於太和之殿鴻儀丕備繁祉翕駢王公大臣越中外百執事縉紳衿佩之屬以逮閭閻耆耋靡不鱗次雲集竭情致忱歌呼頌祝之聲充溢闕庭闐牣衢術上下和同懽忭流通雍容乎嘉防炳麟乎隆文宮闈盛美自古以來未之有也蓋聞母徳之極止於慈聖道之隆本乎孝盛徳至道際於天蟠於地光於四海通於神明則純嘏集焉鴻禧茂焉非常之慶罕覩逖聞至人以徳致之裕如也欽惟

皇太后懿聖自天思齊嫓任徽音邁姒

璇宮沛恩則賨人僰僮悉荷生全

金根遊觀則杖老紅婦納諸煦嫗

尊臨萬防

福被羣生

皇帝闡天經懋孝治居則

寢闈出則奉

安輦先意而迎多方以體古稱大孝蔑以加焉惟慈致福理之符也明明純孝洪釐大來道之極也巍巍之徳靡有涯量穣穣之福亦靡有涯量自今伊始眉壽樂愷嵗見而紀增期應而劵致夐乎其靡可殫計也已臣幸備職禁廷躬逢盛事用敢推本慈孝之理著明福徳之應謹拜手稽首而作頌曰

於皇

皇淸多福單厚宮闈盛美千古莫覯大慶肇舉長樂介壽郁乎繽紛華藻繁奏磑磑卽卽祉集禧輳伊慶之衍惟徳之茂洪惟

聖母裕慶凝祥雲以慈溥日因愛長徳意所及

恩從風翔丰沛岱嵩逾淮渡江

慈輿所至鴻施滂洋凡斯

盛徳詎可勝詳大孝尊親惟

帝是式意諧色愉瞻依朝夕

彤闈問安春暉有懌

靑輅時邁云親掖法幢祝釐渙號布澤備舉其儀允稱其實慈孝之徳碩大且隆順气成像萬福來同云蒸川增淵深嶽崇昭陽協洽律中黃鐘

萬壽攸隮歡洽

慈宮紫垣天閶佳气朗融

帝親上壽大愷以樂瓊冊瑯函寶篆金鑰

懿徳難名鴻號景鑠

丹詔旉宣覃恩施博网宏開多士抃躍麟遊鳳儀祥呈六幕羣臣萬民以忭以歡芬志共攄潔誠並殫拜颺頌歌魚雅聮駢於爍炳煥冊府雲箋康衢黃髮夾道迎鑾梯航鞮譯就日瞻

天瑤島維南名葉呼萬蘭若香臺鐘魚唄梵

珠軿鸞駕河源星漢瑯璈鏘鳴燈防糺縵海屋濤湧赤城霞燦冬溫於春宵朗若旦衢歌巷舞曼衍魚龍蓮華桃實交映春松浮邱仙伯往往相逢忉利之市蕋珠之宮西賮南琛彛鼎璧琮飛采走光殷地耀空猗歟盛哉尊養兼至樂以天下盛徳所致惟

皇帝孝迓此繁祉合天下福永綏

壽履惟

聖母慈膺此大美合天下福增益壽紀煌煌典禮鬱鬱茂祺伊古以來疇克臻玆日升月恆天保陳詩

厚徳載福今親見之嘉祥流衍純嘏緝熙億萬斯年聖壽攸宜

禦書戲防堂頌【謹序】

都禦史兼翰林掌院學士徐公以文學宿儒出入內廷者四十餘年數得拜

禦書之賜爲內閣侍讀學士時

天子親灑翰墨顏其堂曰戲防當是時太夫人年七十餘公年亦且六十左右孝養怡怡愉愉

天子嘉之因取老萊子事以寵之蓋異數云傳稱老萊子行年七十身著五色斑斕之衣弄鳥雛親側爲嬰兒戲其親樂而忘老以是爲能娛其親者是以君子稱焉然則士君子立身揚名遭時遇主受希曠之典以爲侍奉之榮髙年在堂色喜神艶樂顧不益大歟太夫人於公之爲員外郎受宜人之誥爲內閣侍讀學士受恭人之誥爲巡撫都禦史受夫人之誥以大臣母入覲章皇太后於

慈寧宮錫予宴賚有加

天寵便蕃恩榮稠疊康彊善飯膺福未艾其榮遇當有非萊子之親所能望者惟公之心則不僅以躬被殊榮爲隆於報稱而恂恂孺慕艾齒彌篤所以善娛太夫人者備極家門倫理之樂事

聖天子知公之深而以老萊子之事歸焉在詩四牡之篇其辭及其臣之父母說詩者謂人臣勞其事而不敢言人主探其情而代爲之言蓋三代盛王忠厚之至今天子至徳大孝體卹臣下而公尢以精白純亮受眷深渥太夫人興居飲食之節嘗防

天語垂問明良相得藹然家人之情𨿽承顏膝下之私亦且上徹

天聴豈非四牡詩人所未及而爲臣子者之至幸耶由惇之侍公也自公之奉使吾浙惟時太夫人迎養行省公機政之暇入奉色笑昕夕無間越二年卽以今官內召典贊機密載筆

起居搜狩巡遊必參扈從旬時希得休沐之請然或暫憩裏第問寢視膳惟謹是又異於詩人所稱不遑將母者而弄雛衣防之情於昔人洵乎其同之也康熙五十七年春太夫人八十設帨之辰由惇忝在諸生奉觴堂下敬瞻

禦書乃拜手獻頌曰

猗歟

宸畫日月麗天璇跗垂露緯坤經乾時惟達尊克被殊恩休休我公山岱星斗

帝曰嘻哉令子壽母春暉熙熙醸和積厚殖殖其楹耽耽其除粲粲其裾蹌蹌其趨以婉以愉以嬉以娛倬彼奎文螭楣承之吉云榮光爛其縈之龎顏象服福履成之有美斯堂集祉生祥法醖珍饌花誥

龍章駢肩接趾具爲家慶我公燕喜嘉樂壽豈孫曾滿前英英濟美於萬千春

天語是視

松泉集卷二

欽定四庫全書

松泉集卷三

吏部尙書汪由惇撰

雅

聖駕東巡盛京恭謁

祖陵大禮慶成雅

【臣】聞奉先思孝必隆報本之忱懷永圖艱必宏述祖之典是以景員松栢藻歌商楹髙山漆沮騰軌姬籙闡祚由其卜昌釐風以之歸厚於皇

聖淸俔天錫羨拓迹開統重光緝熈若水降祥之地繞樞電而湛星虹橋山閟兆之都擁熊羆而防云物瑤臺嵼外大國之幅皇澗瀠洄篤公劉之締構珍符欲集宇宙搆其氤氳運會將開山川郁其磅礡神臯奧區福地昌衢創古迄今靡得侔焉巍巍

三陵天設地成左遼右沈盛京建焉九鼎旣奠是爲陪都狹沛裏而陋譙鄕掩嬀墟而轥邰室津名析木天街統南斗之躔嶺號輝山土宇擴東俄之址削成長白抗終南太華之峯沆漭混同滙溫洛榮河之气俗泰華胥風厚豳野形勝天府華實上腴赫矣壯乎斯太紫之殊庭坤靈之寶域也若其重軒雙闕之麗參塗九市之殷千廬八屯之周百廛萬雉之宻粲乎隠隠與京師同制展足以奉

陵邑而固

皇基隆上都而觀萬國者乎我

皇上燕天嗣構敬日凝圖襲恩累愛之化成稽古憲章之烈盛協气之所翔遊淳化之所甄治文明之所震耀聲教之所布濩淪深格髙暢垓溯埏景鑠鴻祜殊徽茂祉穣穣簡簡磑磑卽卽百年膺慶鐘明備之期七世恢基考

祖宗之徳固以道藹配京勲昭紹庭矣猶以象耕靈隧展軨之路方遙龍鼎幽宮升香之禮未舉蒼蒼畢隴鬱鬱舂郊永言

弓劍之遺有積露霜之愴昔我

皇祖躬勤三巡有恪執事上以崇本報功答

列聖在天陟降左右之眷下以覲嶽省方知民風土俗王業艱難之自斯乃國家舊章

神聖逺圖不可闕也嵗在昭陽月旅夷則登谷告期載嘗佇典

皇上乃奉

皇太后發軔紫宮淸埃遼左黃麾紫蓋出霄甸而馭風雷赤芾金貂扈煙途而序鵷鷺靜帷宮於綠野仍勤問膳之儀肅帳殿於黃圖尙展含飴之樂桑麻彧彧夾輦路而鋪芬黍稷與與委珍阡而縟錦若乃取材講事順時令而耀威神舉柴收禽贊梁鄒而登俎器諒軌物之所經豈遊娯之爲壯於是風馳霧集長驅虎踞之鄕天旋雲遊直指龍飛之宅桑梓依然枌楡在望睟容有穆孝享用蠲洞屬幽諭肅雝顯詔官職有序駿奔秉徳黃彛玉豆告嘉栗於

靈阿金支秀華接

神斿於詄蕩蒼云布地丰融享右之符蕭光燭天晻藹淵祥之貺於斯時也穆穆焉皇皇焉愛慤咸致僾愾若接騰漢典於視奩跨唐規於獻服者矣旣而存問髙年采訪謡俗酬褒鄂之陪塋徧方望之羣祀

禦總章

布綸綍中陽白水仍沾

賜復之歡羽琌鈞臺共飫愷樂之燕所以承

靈億而擁休嘉隆孝熈而示慈恵也爾乃七騶厲飾肅禁旅而習威儀三表鳴鐃稽政典而明坐作軍容以禮成大閱以義舉因斯以詟泰武於遐外憺威稜於藩維震疊之用斯宏柔懷之經彌逺然後振旅神都回麾云嶠千旌鳳轉翊大輅而前驅萬騎龍趨遵康衢而復路邦基有維岱之安鼎業有如岡之福懿鑠之迹猗歟煒哉且夫追逺率

祖配天綏嘏鴻慶也時邁車攻觀風會同茂典也大禮大樂神人允若治本也乃文乃武威福率土化權也用能經綸萬樞雍動八表道凝克紹垂衣馳玉檢之功義極如存指掌謐珠嚢之運比巡遊於往事則汾射韜芬第嘉頌於從臣則捲阿避徳【臣】沐浴

元化叨塵近侍𨿽未獲參扈

淸蹕而竊幸遭逢盛典逺希生民皇矣思文淸廟之作雍容揄揚降慕長卿孟堅退之子厚之篇鏗鍧炳耀輒采古義勉課末音謹爲雅詩十五章上獻詩曰昊天有成命集我

皇淸爰降

帝女錫朱果以茹篤生

藝祖肇是愛新瓞衍緒長白源運啟髙山鬱鬱永陵峻極於

天【一章】

赫赫

太祖勃興東土甲士十三我仇是殱旣殄我仇我戎孔修羣凶沸騰

王師濯徵殪厥戎首方域以寧九姓摧止五部歸止覆育列國

帝號徽止【二章】

天祚大邦遼水之陽旣溥旣長考卜惟

皇曰時曰止於沈之涘宅是盛京萬年攸始【三章】明綱旣隳四路集師

皇奮其武天戈一麾五日三捷大

皇淸之業誕受四國巍巍

福陵垂裕萬葉【四章】

大宗嗣服仁濡義肅平壌漠漠朝鮮臣伏杏山矗矗明師載覆如飈斯馳至於靑兗匪利天下弗劉弗剪【五章】武功旣燀文明矞皇乃創國書乃秩典章八纛央央百僚蹌蹌使鹿使犬重譯來王於昭

昭陵長髮其祥保人斯無疆【六章】

皇矣

世祖統一九區式睠舊京肇啟

帝圖景亳生商丰鎬造周元戎禁旅卿尹府僚以衛山陵以固

皇都【七章】

越我

聖祖六飛三臨用展孝誠翼翼以興大朝酆宮

恩滂景從亦越我

世宗來覲於東

三後在天肸蠁昭明不顯不靈佑啟我

後人【八章】

皇帝禦宇於玆八年於

郊子

廟對越有防惟

列祖之緒時予仔肩聿追厥

先敢曰逺而

皇祖有明憲予敢緩而肅奉

慈禦龍婉婉而至徳要道崇化本而【九章】

鸞旂晨發旭日杲杲山只嶽靈徯望翠葆載飭我旅戢我徒圉分部徐驅毋躪我稷黍【十章】

爰歷古塞爰駐山莊追維

祖烈攄慕

天章鑾輅東指藩服之履來迓來衛來庀儲防帝顧曰嘻毋汝勞只匍伏固請奔走趨俟【十一章】狩於平郊選徒不囂塵鹿儦儦有熊斯趫有虎斯嘷天弧一發猛獸在庖諸蕃震愕相顧告語聞諸我先曰聖祖神武永世追慕

今皇天威宛

聖祖重覩儀式刑

祖宗之徳莫敢不服揚

祖宗之功莫不率從【十二章】

言循三江言陟重岡自東䢐西

三陵相望旖旎云旂煜爚神光綏予

孝孫

歆是孝享言逮功宗言徧羣神我

皇烝哉【十三章】

言次盛京路寢奕奕羣後肆朝會同有繹式宴式賚湛露滋液施及陪貳游泳

皇澤【十四章】

禮告備矣

徳施穊矣遄言還蹕敬我事矣於

廟告至拜

列祖明賜經塗屢千經時累月雷動云行靡戒靡蹶若艾若稚扶擕走謁亶

列祖之詒繹時孝思於萬斯年介我純熈於萬斯年鞏我丕基【十五章】

樂章

殿廷宴饗樂章

於鑠

皇淸受命於

天光延鴻祚億萬斯年天開令節瑞啟階蓂共球萬國聖壽千齡粵自我先肇基俄朶長白之山鵲銜朱果綿綿瓞長髮其祥篤生

列祖積慶重光式擴舊疆東被海表

聖聖相承永世克紹

右第一章

赫赫

神功龍飛崛起戎甲十三奮迹伊始復仇靖難首克國倫天戈一指威震彊鄰九姓潛侵滅迹如掃防古五部來奉

大號明師四路五日而殱定鼎遼沈都城巖巖陣云五色江冰夜凝

天助有徳應運而興

右第二章

天亶聰明覆燾下國逺服邇歸誕敷文徳四方來附雲集景從建長命官庶職是綜爰創國書頡文羲畫聲協元音萬古不易爰定軍制防旐央央或純或間永奠八方締造鴻模創垂大業錫福無疆慶鐘千葉

右第三章

佑啟

哲嗣光闡

前猷昭崇峻徳誕迓

天庥擕貳綏懷朝鮮歸欵世奉東藩釐爾圭瓚三十五部厥角稱臣西被佛土重譯來賔濯徵有明耀師齊魯電掃郊圻有而弗取略地松杏屢殪敵軍百戰百克用集大勲

右第四章

帝徳廣運昭受鴻名建國紀元永定大淸惇睦九族彛倫式敍尙徳親賢股肱心膂三館是辟鑑古崇儒郊社禘嘗式賁

皇圖爵秩以班六曹承政百工允釐萬邦表正威爍函夏徳配

蒼穹敬承無斁駿烈丰功

右第五章

帝授神器統一寰瀛剪滅巨寇乾坤載淸一著戎衣若雨甘雨大告武成作神人主

躬親大政飭紀整綱制禮作樂昭示典常納諫任賢愼微慮逺定律省刑萬世垂憲克勤克儉忠厚開基尙克念哉兢業自持

右第六章

聖神建極道冠百王六十一年福祚久長

天縱聰明沖齡禦宇孝奉

兩宮徳隆千古三蘗蠢動一舉蕩平海氛永靖浪息長鯨

親禦六師三徵沙漠威爍恵懷鋤頑撫弱禹功底績虞典時巡敷天率土莫不尊親

右第七章

惟天行健

聖人則之典學勤政作君作師無逸爲箴宵衣旰食一人憂勞綏此萬國文經武緯地平天成中和立極玉振金聲億萬斯年覲光揚烈敬

天勤民體元作哲

天鑑孔彰翼翼後王儀型

皇祖帝祚遐昌

右第八章

瑤圖炳煥六合雍熈星輝云爛風雨以時翕受嘉祥調和玉燭治炳皇風道光帝籙東漸西被北燮南諧梯航琛賮畢致

堯階日升月恆萬邦防福擊壤歌衢嵩呼華祝秩秩盛儀洋洋頌聲紹休

列祖永慶升平

右第九章

社稷壇祈雨報謝樂章

迎神奏延丰之章

九土博厚兮阜嘉生

方壇五色兮祀孔明

甿力穡兮服畊

仰甘膏兮百谷用成

熈雲路兮瞻霓旌

殷闓澤兮展精誠

奠玉帛初獻奏介丰之章

神來格兮宜我黍稷

兩圭有邸兮馨明徳罍尊湛湛兮干羽飭

油雲雨兮溥下國

亞獻奏滋丰之章

奏齍明兮申載觴

龍出泉兮靈安翔

周寰宇兮滂洋

戴神庥兮悅康

三獻奏霈丰之章

帗容與兮奮皇舞

聲逺姚兮震靈鼔

爵三奏兮縮桂醑

號屏來禦兮徳施普

徹饌奏綏丰之章

協笙磬兮告吉蠲

神迪嘗兮禮莫愆

心齋肅兮增惕幹

咨田畯兮其樂有年

送神奏貽丰之章

撫懷心兮神聿歸

華蓋郅偈兮驂虯騑

洪釐渥兮雨祁祁

公私霑足兮孰知所爲

望瘞奏溥丰之章

宣祝嘏兮列瘞繒

貺允答兮時欽承

髙原下隰兮以莫不興

歌率育兮慶三登

太嵗壇祈雨報謝樂章

迎神奏需丰之章

持元化兮富媼神

秉嵗籥兮六气均

馳云車兮風旗

殷闐闐兮天門

情彷徨兮孔殷

神之來兮康我民

奠帛初獻奏宜丰之章

薦嘉幣兮芳醴淸

練予素兮升飶馨

紛肸蠁兮格歆

甘膏沃兮神所令

亞獻奏晉丰之章

啟山罍兮攝椒漿

侑神宮兮靈洋洋

族云興兮使我心若

恵嘉生兮降康

終獻奏協丰之章

淸斚兮三

揚翟籥兮載愉

靈回翔兮六幕

澤霶霈兮徧八區

徹饌奏應丰之章

禮儀備兮孔時

音繁會兮徹不遲

昭靈貺兮迓蕃祉

田多稼兮汜濩之

送神奏洽丰之章

顧億兆兮誠求

渥甘防兮神之庥

慶時若兮百昌遂

恵我無疆兮嵗有秋神只壇六奏【天神黃鐘爲宮地只林鐘爲宮】樂章

迎神奏祈丰之章

云車馳兮風斾徵

雷闐闐兮雨防防

表六合兮穹靑

橫大川兮揚靈

紛總總兮來會

穆予心兮齋明

奠帛初獻奏華丰之章

束帛戔戔兮筐篚將

昭誠素兮鬯馨香

莫此下民兮有望

神垂鴻祜兮未渠央

亞獻奏興丰之章

疏羃兮再啟

芳齊兮載陳

恵邀兮神貺

福我兮民人

終獻奏儀丰之章

犧尊兮三滌

防酒兮思柔

誠無斁兮嘉薦

神燕娭兮降休

徹饌奏和丰之章

禮旣成兮孔殷

潔明粢兮苾芬

廢徹兮不遲

至敬兮無文

送神奏錫丰之章

流形兮露生

苞符兮孕靈

介我黍稷兮曰雨而雨

神之格思兮祀事孔明長白山望祭樂章

迎神

天作髙山兮麗扶桑

鐘王气兮應期昌

巡丰沛兮來望

躬禋祀兮防將

初獻

飶黃流兮進初觴

緬仙源兮心遫荘

靄佳气兮鬱蔥蔥

欣來格兮恵無疆

亞獻

朱果兮實蕃

靈淵兮澤長

淸尊兮再獻

綿祚兮純常

終獻

具薦兮玉饌

三酌兮瓊漿

思王迹兮彌欽

淸緝熈兮敢忘

徹饌

松花水兮湯湯

鴨綠波兮泱泱

神飫兮錫釐

如川至兮莫量

送神

祀事兮孔臧

昭格兮永明

邁周岐兮越殷土

萬有千嵗兮長髮其祥

松泉集卷三

欽定四庫全書

松泉集卷四

吏部尙書汪由惇撰

議

郊壇儀注議

【臣】等謹按歷代郊壇儀注曰省拄器曰視壇位省牲之儀自宋元以前皆遣官行事明洪武七年定制大祀皇帝躬省牲蓋本禮記祭義君巡牲之文其日以前一月之朔嘉靖九年定前期十日命大臣三員看牲前五日帝詣犧牲所視牲前一日恭視壇位後次至神廚視牲大淸防典太常寺載大祀前五日

上常服乘輿鹵簿大駕全設作樂王以下各官俱補服在午門前齊集跪送

上至犧牲所南門降輿太常寺官二員前引導至養牛房

上立香案前北向太常寺官跪奏大祭所用牛只牽牛過視畢次羊次鹿次兔次豬視畢太常寺官導

上至降輿處乘輿作樂回宮考之太常紀要則順治十四年所定其於某年停止之處無可攷又載

上宿齋宮之日

親視

壇位籩豆視畢回齋宮【臣】等伏思省牲之典現今遣親王視牲禮部堂官看牲合於周禮祀大神祭大大宗伯省牲鑊及唐宋歷朝禮部尙書侍郎太常光祿省牲告腯之制應仍遣官行事其前期五日

皇帝詣犧牲所省牲之處似屬過繁無庸舉行或於祭前期一日恭視

壇位之後間詣神廚省牲不爲定制恭

欽定至視籩豆之儀宋元以前皆遣官行事明洪武初定制前祀二日省牲器嘉靖間乃以前一日恭視壇位後次至神庫視籩豆今自乾隆七年

皇帝宿齋宮之日先詣

壇位視邊豆應仍舉行至於省壇位之儀唐以前無考按通典載唐開元禮前一日太史令郊社令各帥其屬升設昊天上帝神座於壇上北方南向設髙祖神堯皇帝神座於東方西向設五方帝日月神座於壇第一等設五星十二神等座於第二等云云注云昊天上帝及配帝五帝日月之座設訖卻收至祀日未明五刻重設之其餘設定不收宋史前二日太常設樂位神位版位而無省視儀注明制𨿽有恭視壇位之文而位亦虛位國朝於大祀日前五刻太常寺官詣

皇穹宇恭請

神位奉安壇座今自乾隆七年定

皇上宿齋宮之日先詣

壇位省視若采唐制升設

昊上上帝

列祖配位於壇座省訖復收殊覺煩凟臣等伏思圜丘神主蔵於

皇穹宇

方澤神主藏於

皇祗室

祈谷壇神主蔵於

皇幹殿其從壇神牌安奉配殿設有香案太常寺堂官朔望於階下行禮謹擬

皇上詣齋宮之日先詣

皇穹宇

皇祗室

皇幹殿正殿上香行禮分獻官詣配殿行禮畢乃升壇恭視壇位籩豆陳設似於禮爲宜但系創行之典應請

敕禮部詳議

頒詔儀注議

【臣】等謹查前代頒詔之制唐書及宋史禮志載郊祀前一日有司設百官親蕃國諸州朝貢使僧道耆老位宣徳門外其日刑部錄諸囚以俟駕還至宣徳門內幄次攺常服登樓禦坐羣臣再拜訖太常撃鼓集囚少府監立雞竿於樓東南隅樓上以朱絲繩貫木鶴仙人乘之奉制書循繩而下至地以畫臺承鶴有司取制書宣赦訖還授中書門下付刑部侍郎承防放囚百官稱賀眞宗宣制有司請用儀仗四千人自承天殿設細伏導衞近臣起居訖則分左右前導之又明史禮志載洪武二十六年定頒詔儀設寶案於殿東設宣讀案於承天門上西南向百官朝服班承天門外公侯班午門外東西向皇帝皮弁服升殿如儀禮部官捧詔書詣案前用寶訖置云蓋中校尉擎云蓋由殿東門出大樂作自東陛降由奉天門至金水橋南午門外樂作公侯前導迎至承天門上文武官四拜樂止眾官跪宣讀官宣訖禮部官捧置云蓋中樂作四拜樂止舞蹈山呼又四拜禮畢駕興禮部官分授使者百官退嘉靖六年續定鴻臚官設詔案錦衣衞設云蓋於奉天殿內東別設云盤於承天門上設防輿於午門外鴻臚官設宣讀案於承天門上帝冕服升座如朝儀翰林院官捧詔書從至禦座前東立百官入班四拜出至承天門外翰林院官捧詔書授禮部官捧至云盤案上校尉擎云蓋俱從殿左門出至午門外捧詔置防輿內迎至承天門上宣讀贊拜俱如上儀禮部官捧詔書授錦衣衞官置云匣中以防索繋之龍竿頒降禮部官捧置龍亭內鼔樂迎至禮部授使者頒行據此唐有雞竿之飾宋有木鶴之制而登樓宣讀宋明皆同謹查大淸防典開載頒詔儀注是日設黃蓋云盤於丹墀內設龍亭香亭於午門外禮部設宣詔髙臺於天安門外

皇帝陞太和殿王以下各官上表行禮如常儀畢大學士捧詔出至太和殿檐下授禮部堂官禮部堂官跪受由中階降置云盤內由中道出至午門外將云盤捧置龍亭內香亭在前龍亭在後至天安門外橋南髙臺上宣讀與前代稍異應否先期於天安門上樓前正中設彩鳯口啣黃繩至期詔書由午門出迎至天安門上樓前東第一間向南宣讀宣訖置云匣中繋彩鳯口中所銜黃繩下禮部官接云匣捧置防亭旗仗鼓樂迎至該部頒行天下如此則儀文備而典禮詳觀瞻益肅於渙汗之頒允稱矣伏

訓示遵行

孝賢皇后升祔大禮議

【臣】謹按禮虞而作主有幾筵虞者旣葬而返以安神之祭也禮記殷練而祔周卒哭而祔孔子善殷卒哭之禮士三月而葬是月卒哭大夫三月而葬五月卒哭諸侯五月而葬七月卒哭由是而推天子七月而葬當以九月卒哭卒哭則以吉祭易喪祭練服在大祥後無復朝夕祭寢之哭孔子善之以爲合宜蓋當作主之時告祔於廟仍奉主還祭於寢之幾筵至大祥乃入廟若夫在而妻先祔廟則附於祖姑禮之見於經者大槪如此歷代原廟不足爲據唐時皇后祔廟禮志亦無明文惟昭宗時殷盈孫議云昭成肅明之崩也睿宗在位元獻之崩也元宗在位昭徳之崩也肅宗在位四後於太廟未有本室故創別廟當爲太廟合食之主故禘祫乃奉以入饗又其神主但題云某諡皇后明其後太廟有本室卽當遷祔帝方在位故暫立別廟耳又宋史禮志太宗孝明孝恵兩皇后幹徳二年葬安陵皆祔別廟眞宗章穆皇后葬永熙陵奉神主謁太廟祔享於昭憲皇后享畢祔別廟據此則唐宋帝在位而後先崩皆祔別廟但別廟之制史無可攷若幾筵殿則惟虞後練前有之至大祥後祔廟則撤幾筵矣明防典孝慈馬皇后洪武十五年八月崩九月葬孝陵卒哭行祔廟禮大祥奉安神主於奉先殿惟世宗孝潔皇后則先入太廟然隆慶元年廿宗肅皇帝升祔太廟卽以孝潔肅皇后祔享孝潔神主由奉先殿出午門世宗神主由幾筵殿出同至太廟祭畢世宗神主還幾筵孝潔神主奉安於廟寢則所謂先入太廟者亦仍還奉先殿安奉其世宗神主之還幾筵則升祔亦當在大祥後矣國朝

聖祖仁皇帝實錄

仁孝皇后

孝昭皇后

孝懿皇后皆於成

主時祔

奉先殿又恭查康熙十三年禮部原議

大行皇后升祔

奉先殿神主應交與工部照

奉先殿皇后神主例於潔淨之處防造其防主吉日應交與欽天監在百日後選擇日期於沙河恭設

梓宮前殿防主訖奉安輿內

皇后儀仗全設捧回暫行恭設一殿內名爲幾筵其一應祭祀悉照

奉先殿由內務府禮部致祭俟大祥後升祔

奉先殿其神主文聴內閣撰寫其暫安殿聴內務府請防等因奉

防是依議欽此欽遵在案臣等伏思議禮貴衷諸古制行禮必由於舊章損益在乎因時輕重要於至當謹按唐宋舊制皇后先崩祔於別廟國朝奉安

奉先殿考之於禮虞而立主祭於幾筵練而遷祔主卽入廟故有祔於祖姑之文唐宋之設別廟於古禮亦未有所據明代先祔奉先殿國朝循用其制臣等伏思太廟尊嚴以致崇敬

奉先殿親切以展孝思地𨿽分而禮則一祔廟大典當祔

太廟以合古制但告祔後仍奉安於

幾筵殿至二十五月始安奉於

太廟臣等謹議

孝賢皇后安奉

地宮之日於

陵寢前殿恭防

神牌敬捧

升輿

皇后儀仗全設迎

神牌至

太廟升祔禮畢迎還卽以觀徳殿爲幾筵殿嵗時一應典禮俱照

奉先殿禮舉行俟大祥二十五月後恭奉

神牌升祔

太廟

聖祖仁皇帝

孝誠仁皇后

孝昭仁皇后

孝懿仁皇后

孝恭仁皇后東次仍照例敬謹制造

神牌一分奉安

奉先殿

神牌字樣敬鐫現上

諡冊題曰

孝賢皇后神位敬防神字上一防一切儀注交禮部敬謹詳悉定議請

防典禮重大【臣】等愚昧之見深恐攷核未周置議未當恭

聖裁指示

松泉集卷四

欽定四庫全書

松泉集卷五

吏部尙書汪由惇撰

表

恭進大禮記注表【代】

雍正四年五月日【臣】某等以纂修大禮記注進呈者【臣】等伏以

皇王建極道光百行之原

聖主作師禮立萬年之則愼徽五典溥

至徳於寰區佐佑六經紀

鴻名於冊府是闗治化宜勒典章【臣】等誠惶誠恐稽首頓首上言竊惟受乾坤降衷之性惟人獨得其純酬父母罔極之恩惟聖克全乎孝肇興書契初立簡編美天質之神靈必推本行語帝功之巍煥爰始家庭由近而推堯化實基於峻徳𨿽濳必耀舜心用切於眀倫岐土承懽防朝夕寢門之節鎬京膺命定春秋祖廟之儀莫不刋竹素以垂徽敍彛倫而表範顧亮陰之禮當周末以莫行而服制之期在漢初而攺定自玆以降多因襲於前朝復古爲難乃遭逢於今日光昭

聖典崇篤天經玆蓋伏遇

皇帝陛下徳協唐虞統宗洙泗仰承

天之眷命亶聰亶明夙奉

聖祖之傳心惟精惟一問膳羞於

宮禁必著懽愉侍湯藥於

庭闈備彰敬愼逮乎

先皇龍馭痛極遐升

聖妣鸞驂悲深永往居廬寢苫想在日之

音容薦酒陳牲追平生之嗜好

壽皇殿內瞻

禦象之如存昌瑞山前念重扃之永閟哀思之意信感泣於鬼神號哭之聲殆震動於山谷尊諡再加於列祖善體

孝思隆儀上配於

郊壇丕揚

盛業臣僚入覲毎道舊以汍瀾器物具陳輙傷懷而淒慘簡賢育俊無非

錫類之思寛賦緩刑盡是

推恩之典齋居素服畢祥禫以爲期僾見愾聞閱嵗時而增篤虞帝終身之慕黙致精誠周王繼志之猷彰施政事攷舊典於歷代二千年之所未聞稽至行於生民十七史之所未睹神眀幽贊茁靈艸於

陵岡物類濳孚翔慈禽於階砌薦筵將設飛縞霰以沈陰復土旣成現黃雲而煥爛至若合雙輪於營室厥爲宗廟之區聫五緯於陬訾是號天門之位蓋

聖人之徳至於孝而無加故

乾象之祥因其時而有應表休徴於曠代旣星辰日月之同占迓景福於

皇躬自祿位壽名之咸得【臣】等幸依

軒陛切近

光華當盡倫盡制之時兼記言記動之職敢辭庸陋用竭悃忱共效力於丹鉛遂告成於卷帙輯歷年之典實非比傳聞示奕葉之法程用垂久逺髙文鉅筆𨿽多遜於前修地察天眀實親瞻於

盛世繼孝經之精義於古同符補儀禮之闕文自今大備【臣】等無任瞻

天仰

聖激切屏營之至

恭進

盛京通誌表

【臣】等奉

敕纂輯

盛京通誌恭呈

欽定繕寫告成【臣】等謹奉表恭進者伏以

皇猷建極瑤圖尊天作之區

聖治崇文寶冊煥帝臨之宅載堯封之井邑秀孕丹陵記漢服之川原祥鐘白水萬世丕基鞏固一時鉅典光昭珥筆爲榮垂紳共慶竊惟泰皇畫野制八土以居方顓頊分疆度九區而定地迨版章之益廓侯甸星羅遂志乘之紛傳簡編日積姒王治水廣捜嶽瀆之奇伯益作虞逺志海山之怪定職方之掌載在周官輯地理之書昉之班史諸道成經於隋代兩京續記於唐時宋攺軍州誌太平之寰宇元臨中夏紀混一之方輿他如咸陽三輔之圖以逮曼倩十洲之記敍桂林之風土亦備參稽識荊楚之嵗時且資考鏡莫不垂之故府蔵以名山況夫景命方隆載溯發祥之地神臯永奠逺維肇迹之邦瞻松栢之丸丸亳都作頌撫枌楡之歷歷漢社標名啟運鴻篇令典成於勝國承天大誌嘉名號曰興都歷披往籍之遺快覩

熙朝之盛欽惟

皇帝陛下功齊幬載徳協苞符探星影於河源化孚有截覽日華於海島光被無涯固已萃一統之車書備萬邦之圖籍廼

念沈陽之域實爲王气所鐘溯肅愼之分封曁公孫之割據貞觀耀兵於唐壘眀初設衞於開原沿及本朝巋然都防鴉靑啟瑞河山開百代之基鴨緑凝祥風雨壯三韓之勢比周京之岐畢梓木千尋擬唐室之晉陽李花一樹顧此秀靈之壤可無紀載之編乃前朝之舊志𨿽存旣嫌荒略

昭代之成書具在復渉煩訛爰

降眀綸重修善本期體裁之簡當載筆甚嚴約部分於整齊操觚特愼發凡起例規橅悉稟乎

睿裁別類分門摭采盡衷於

欽定首登

聖制如尙書之冠典謨次列京城若下武之歌丰鎬由廟壇而

陵寢挈領提綱繼星土與山川辧方正位郡統邑而京統郡人次地而物次人自戶役以迄兵防經綸大備由忠孝逓推列女幽顯咸昭風俗淳龎兼法輶軒之采藝文典貴並供石室之儲韶律頻更韋編幾續志

龍興之重地纂成適遘辰年垂虎炳之宏文書就先成乙覽銀州鐵嶺皇哉全盛之規玉軸牙籖允矣不刋之典【臣】等才慚吐鳯學愧囊螢欲賦三都徒搆思於十稔未窺八索敢托業於千秋幸承

訓示之詳得卒編摹之役按圖考證如遊石紐之鄕執管鋪張恍見玉瑤之舊伏願

珠囊朗掲

金鏡髙懸念櫛風沐雨之勤無忘繩武思航海梯山之盛更切詒謀詠流火於吹豳剝棗烹羊懷舊俗溯胥原而陟巘酌匏執豕繼休風將見龍負王舟重集萬方之玊帛龜呈神籙再凝五福於圖疇矣【臣】等無任曕天仰

聖激切屏營之至

恭進平定金川方略表

伏以

聖武丕彰震遐方而底定

皇猷逺播紀偉績以昭垂威與徳以兼施永靖要荒之域言以功而益著聿開韜略之函澤洽西陲書傳右史【臣】等竊惟盛世非無徵伐建威所以銷萌至神自裕機權籌逺卽堪示後是以周王協謀尙父用傳金匱之編宋廷分賜邊臣亦有還珠之要廓淸所著懿爍斯垂及本朝而控馭尢隆凡率土皆聲教所訖流沙蟠木悉占風航海而來烏弋黃支毎屢譯重趼以至蠢玆莎羅奔者俗本黎獠地憑峝箐供筰馬僰僮之賦比冉駹楪楡之倫恃其雄長諸番遂敢陸梁僻壌穴深卡壘蠶叢罕到之區山峻碉門鳥道難登之棧𨿽經疆吏之討未卽挫鋒重以總戎之徵尙稽授首魚因漏网益吹浪而沸唇雁縱驚肯驚飈而戢翅斯其怙惡實屬罔悛固非小懲所能示戒欽惟

皇帝陛下奉三而治得一以貞仁覆垓埏舉欲納諸熙皡量函中外皆將予以薰陶爰念夫化日光天必掃此蠻氛瘴霧

帷幄之謨獨運無煩借箸而籌

廟堂之算如神直可按圖而得臣瑊討賊一軍皆聲勢飛騰爾度視師諸將盡雷風發作玊壘耀旌旗之色錦江流鼓角之聲諜間先誅鄕導不畱管敢穴巢必探麼麼敢大夜郎作气於風饕雪虐之中選鋒於墮指裂膚之防挾輈鋭士麾蝥弧以登城破峽神丁斫蒺藜而抜寨丞相渡濾河深入將軍從天上親來固知風鶴之皆驚不信釡魚之能活於是哀號乞命呼吁投誠行成之使頻來納欵之文屢至方將剪而朝食夫且厲以晨炊帝念蕩掃非難愚防可憫蜀地古來少日姑莫嗔狂犬之驚氐中久不見天且爲發醯雞之覆因其歸命予以維新宣

眀詔於金雞逭嚴誅於銅馬忭舞直聞六詔懽呼殆徧三巴當其請涖盟而除地環行陣以設壇撃鈸吹螺音流梵樂鼓嚨連臂曲奏蠻歌受眀約於六條願銜恩於萬世計

王師壓境猶少格苗之七旬迄露布達京正協擒麼之八日從此遐陬向化奉朝請者逾增納賮之邦荒裔聞聲祠冠帶者彌謹敂闗之使涵四遊於一气合萬國以同家豈非震疊鴻規昭赫聲濯靈於無外抑亦邊陲盛事恢幅長員廣於無窮凡玆偉烈悉本

宸衷疆事方殷無日不來札奏軍書毎奏逐條必示機宜遂制勝於蠻疆宜揚輝於簡防昔者車攻采芑詩篇累著乎周京栁雅韓碑記載炳傳乎唐室矧此式光前烈可無昭示來玆共請編摩仰承

兪允開方略之館

命纂修之官按事撰文直書紀實時日道裏之必晰芻糧器仗之必詳稿屢易而後成嵗再更而始就謹加釐定繕寫進呈【臣】等或曽在戎行或與聞籌畫尙愧奉行未逮敢稱汗馬功髙深慚參贊無從徒作跕鳶時想玆幸效能鉛槧如飛矢石以揮毫重得詳究韜鈐仰見縧鏇之在手簡書是核非雲起例發凡纂輯維勤庶免掛一漏萬伏願

至誠常感

誕保彌殷

偃武繼以修文四海享太平之福義正歸於仁育萬年開王防之圖矣【臣】等謹奉表恭進以聞

恭進通鑑綱目三編表

【臣】等奉

敕編次

禦撰資治通鑑綱目三編告竣謹奉表恭進者竊惟屬辭比事教起於春秋繋月編年法沿於紀載世綿千祀史閱百家宋溫國羅眾典以創鴻裁章程大備子朱子括羣言以標定論體例彌嚴泊乎成化諸儒續有宋元通鑑惟勝國興衰之迹在史官紀述之司事𨿽具於編摩義未昭於筆削秉權衡而不爽功之鉅者恆難垂典則於無窮道之眀也有待欽惟

皇帝陛下以天亶之聰而遜敏有日新之徳而緝熙惇志經考典之功闡稽古右文之治凝神乙夜縱覽千秋謂纂述相承莫精於綱目而典型具在獨闕於有眀宜遵曩哲之遺規用勒前朝之成迹於是

親披汗簡

特秉鴻裁貫終始以立常經參異同而衡定案準平繩直提綱則義極謹嚴縷析條分舉目則事期精覈衷之正史汰臣僚飾美之詞證以羣編削野稗存疑之說翦裁枝葉綜括綱維褒誅定而衮鉞施法戒眀而丹靑炳揆以考亭之法則

聖合於賢登諸闕裏之編則經尊於史昔者通史緝於梁后徒侈辭華晉書斷自唐宗無闗體要未有干心作範

睿式裁模昭懲惡勸善之方闡守經達權之教藻鏡開而天地朗奉以無私璇衡正而古今平歸其有極信聖人之述作極盛於玆蓋天下之文章莫大乎是【臣】等叨陪綴緝預列參稽學史而未擅三長受經而慚窺五體稟

訓言以成統貫多愧専門承

指授以悟淵微竊欣盛遇伏願

天文光被

淵鑑宏開布在黌宮登之冊府踵麟編而髙步藻耀六經俯狐史而旁羅牢籠百氏乾坤不朽精華畢貫於羣心日月齊懸軌度永垂於奕世謹將

禦撰資治通鑑綱目釐爲二十卷繕寫淸本裝成兩函謹奉表恭進以聞

恭進

皇淸文頴表

奉

敕編輯

皇淸文頴告竣恭呈

睿覽【臣】等謹奉表恭進者伏以

皇謨載道瑤篇廻學海之瀾

帝治同文錦贉擷辭林之實麗三辰之珠璧光被無涯調六藝之笙簧化成有象集腋之功甫就含章之意斯昭冊府宏開書城永峙【臣】等誠惶誠恐稽首頓首上言竊惟結繩以降代有篇章斷竹而還人多述作演靈書於八防啟妙理於三墳帝曰典而臣曰謨虞史肇彚編之體聖爲經而賢爲傳孔門垂著錄之規撰詞賦於西都上自武宣而下周枚馬校藝文於東觀大如詔令而旁及箴銘沿波討源晉摯虞始爲詮敍類分代次梁蕭統實開選樓從玆四庫並稱丁籖卽隨乎甲乙夫且萬川爭滙海若悉納夫江河而唐而宋而元縹嚢益富爲粹爲鑑爲類緗帙彌增凡玆籖軸之紛綸悉是休眀之鼓吹顧言期貫道非徒藻繪之資而文可經天必待聖神之世故簡防𨿽繁於往古而英華獨盛於本朝欽惟

皇帝陛下聰眀建極聖哲敷文性本生安裕多能於天縱功崇問學昭盛徳以日新

奎雯集三古之大成金聲玉振

睿藻騰九霄之異采鳯翥龍翔耀薄海以光華觀萬國車書之盛登淳風於渾穆纘

累朝謨烈之遺仰惟

聖祖仁皇帝徳合欽明六十一年嫓堯天之廣運世宗憲皇帝道符濬哲一十三載同舜日之重熙元首眀而股肱良敕幾時勤賡載教化行而風俗美吁俊更切旁求鹽梅舟楫之司功成霖雨棫朴菁莪之澤气蔚雲霞在

祖宗丕顯丕承盛美逓宣爲雅頌我

皇上善繼善述大文逺邁乎夏商不有編摩曷稱揚扢爰發

九重之綸詔令輯一代之瓊篇館開劉井柯亭編始石渠金匱禹鼎湯盤之制皆達化而窮神周情孔思之章總旋規而折矩志九官之職命直繼都兪紀八伯之拜颺重歌糺縵率土共傳彛訓信巍煥以難名鈞天髙奏英咸豈言思所能擬首登

禦制若干坤之統六爻次列宗親如藩垣之拱辰極三雍雅樂陋淮王叢桂之篇七略鴻文藐子建浮萍之詠遂分卷帙下逮臣工擇其燦然可觀亦復褎然成集嘉謨嘉猷之入告吉人吉士之敷陳或魚藻鹿蘋義存諷諭或星雲梧鳯志切賡颺或薛易匡詩毎依經以著論或董醇賈茂因對策以建言縷析條分博觀約取仿劉舍人評古先辧體裁效鐘記室品詩特崇雅正𨿽合前後羣僚之才思難上配乎

髙深而萃山川大地之瓌奇實愈彰夫廣厚譬諸嘉禾擢秀俱含湛露以濃瀼又如瑞木敷榮遙映慶雲而璀璨美矣善矣

帝王之制作疇可比倫堂哉皇哉宇宙之文章孰大於是【臣】等才非夢鳥技止雕虫粗知數墨尋行敢謂稟經酌雅扣槃測日空求燭末之光執管窺天終局井中之識幸侍

垂裳之座時瞻

聖藻之雷動風行欣隨珥筆之班得睹羣言之鯨鏗春麗伏願

珠嚢朗掲

金鏡常懸學冠環瀛彌求政本於緝熙敬止文髙振古益溯心源於精一執中無怠無荒操議禮考文之柄有恆有物取銜華佩實之儒則河自出圖洛自出書再覯苞符於

盛世且天不愛道地不愛寶重瞻景慶於

昌時矣【臣】等無任瞻

天仰

聖激切屏營之至

松泉集卷五

欽定四庫全書

松泉集卷六

吏部尙書汪由惇撰

防問

丙辰科山東鄕試防問五道

問經術者聖學之津梁儒林之正軌自漢而下齊魯諸賢多能羽翼經傳卓然成家若田何伏勝申培轅固髙堂生之流淵源授受可略陳其槪歟漢書藝文志周易十二篇次第可攷費直鄭康成之徒何爲而取傳附經程子易傳何以尙仍王弼之舊歟邵子象數之學朱子所推服者也皇極經世之編果能得大易之精蘊歟尙書今文古文今已合而爲一宋時傳注爲朱子所取之四家或亦可輔蔡傳而行歟詩有三經三緯四始五際之說而五際出於詩緯誕謾難信其果然歟豳一詩而三用或以七月爲豳風楚茨大田爲豳雅思文良耜爲豳頌先儒顧未及之何歟春秋書王法韓愈之見卓矣或月或日或名或字果聖人之筆歟抑魯史之文歟漢書言易本隠以之顯春秋推見至隠其義何居唐宋取士皆用九經今春秋獨宗胡傳而儀禮周禮不列學宮或亦當次第復設歟

聖祖仁皇帝開天眀道表章羣經易詩書春秋具有成書

世宗憲皇帝頒行海內士子得見聖籍之大成

皇上命儒臣纂修三禮經學昌明莫盛於今日諸生誦習所得條次陳之毋泛毋隠

問史家紀傳之體本諸尙書編年本諸春秋而自司馬遷班固而後咸以紀表志傳爲正史汗簡相承代襲其體顧範蔚宗獨不立表而三國誌至梁陳諸書及南北史表志缺如後人將何所稽乎說者謂表之爲體本之歷譜牒與紀傳相表裏而班書之古今人物表新唐書之宰相世系表又遵何說歟古之爲史者多繼世而卒業又或集眾手而成書孰得孰失可槪陳歟司馬溫公通鑑上繼春秋其排纂之方所謂長編叢目附注厥體若何實錄統紀雜史小說文集靡不搜采貫穿固不専主正史也其間異同詳略去取之義若何詔誥詩賦物異恢諧或存或否其義安在朱子綱目筆削之防與通鑑相出入者能舉其要歟唐人嘗立三史科自諸史以及本朝實錄皆以試士朱子分年課士之議亦欲分左國諸史爲三科仿而行之果有補實學歟國朝纂修眀史紀表志傳具已告成

聖天子右文稽古行將進而講編年之體以繼涑水之鴻裁紹紫陽之心法諸生有淹通史法足充著作之選者其各攄所見

問儒行爲民風之表率期於懷文抱質有守有爲漢制選舉最爲近古其時經術修眀學有家法崇尙气節淬厲名檢殆非唐以後所能幾其風何所自歟朱子云士人當有禮義亷恥張子謂士慤而後智能立身之本何者爲要鄒魯之鄕聖澤之涵濡深逺經眀行修當不乏人而化導漸摩所以端其風尙者果何在歟書院之設與學校相表裏而或以爲聲气之資是豈設教之初防歟其設教之條目使之檢束身心淹通經史宜如何而可先儒之教法莫善於胡瑗之經義治事齋與朱子白鹿洞學規分年讀書法今有能仿而行之者歟博學宏詞科始於唐而盛於宋如陸贄杜黃裳富弼眞徳秀呂祖謙王應麟皆中其選是可以廣得人之途然或尙浮華而不能研窮義蘊或彊記誦而不能嫻熟體裁必如何精擇而後浮薄者無從冒進渉獵者不致濫收以仰副

聖天子樂育之盛心歟我

皇上崇儒重道作人之化方新將儲棟梁之材以裕國家之用多士之所以自立者何在試敷陳之

問山左界禹貢兗靑徐三州之域淸濟濁河是爲靈瀆濰淄沂泗經載名川大野孟諸荷澤雷夏皆稱巨浸乃泉湖之要惟轉是資而灌漑之饒鮮有稱焉何歟河工最重者惟黃與運今黃流順軌運道深通固無溢決之虞淺阻之患至其他支流別有可引以通舟楫而滋田畆當爲修舉者歟泉出濟兗者二百四十有八其五之分可指數歟蓄泉以濟運爲急設加以疏導節宣亦可資之以興水利歟水櫃以五湖爲大其瀕湖淤漲之地保無有利其沃衍規占佃作者歟湖中茭葦魚蜃之產有可兼以利民者歟徒駭馬頰二河旣經開濬運河水漲賴以宣泄其善防矣第無源之水其流易涸水潦旣降故迹漸湮或導附近泉源使經流不竭斯不至飛沙壅積而水至有歸或所當講求者歟周禮遂人十夫有溝百夫有洫千夫有澮萬夫有川楚蒍掩之爲政也鳩藪澤數疆潦規偃豬町原防水利之宜講也亟矣

聖天子宵旰勤勞於民生樂利之源事事謀其久逺諸生究心實用生斯土者必能辧其物宜其詳切言之以爲當寧獻

問眀罰敕法以禁民爲非將使民日遷善逺罪而不自知意至厚也國朝大淸律平恕詳眀昭垂法守世宗憲皇帝特命修輯爲集解附例

親加裁定頒行直省恪示章程我

皇上如天好生復允廷臣之請開館續修務令縷析條分歸於平允律注一仍舊章其應行刊入之例附載某律者或刪或益何以因時用中折衷盡善歟三代以上未有律之名上服下服大小之比卽今之引例也而漢唐以來有律令格式例之名於何昉歟蕭何造漢法九篇晝一淸靜播諸民謠顧何以行之未久而董生致戒於任刑溫舒發憤於獄吏析律貳端深淺不平見於宣帝之詔將附益之過多歟抑律𨿽設而用之者不善歟先聖嘗以徳禮政刑並舉爲言陳寵謂出於禮則入於刑威儀三千固與五刑之屬相準歟漢唐大獄令都省集議博士議郎得引經以斷韓愈謂經之所眀者制有司者也要之經者聖人覺世之大法律者聖人治世之大權𨿽理本同原而施之各異使折獄者不専以律令從事其將何所據依歟夫愼測淺深之宜意論輕重之量固非可委之胥吏也多士有深明律意者具著於篇

辛酉科順天武鄕試防問一道

問揆文必兼奮武而設兵所以衞民易曰地中有水師君子以容民畜眾說者謂師卦六爻任將治兵次捨論功之道靡弗備具意師出以律尢治師之本歟三代以上兵農不分周官之制居則爲比閭族黨出則爲伍兩卒旅而大司馬春搜夏苗秋狝冬狩寓訓練於無事之時至漢唐而後兵自爲兵制亦各異源流沿革可歷舉其大槪歟國家重熙累洽世際升平而鞏固苞桑不忘武備內而八旗三營外而將軍督撫提鎭法制周詳度越千古我

皇上緯武經文覲光揚烈

訓諭各省武臣勤加訓練務令軍容整肅紀律精嚴凡有統兵之責宜何如奮勉以仰副

聖天子治益求治安益求安之至意歟抑討軍實備器械飭部伍勤簡閱固將弁之専責而信賞必罰尢在大僚之督率歟陣法有風後握奇武侯八陣皆以六十四數爲隊寓對待流行之用其四正四隅分合進退變化相生機權所在諸生能備悉其規制歟用兵在將古名將之彪炳史冊者指不勝屈而或寛或嚴善謀善戰者能料敵制勝所向無前其治軍不同而成功則一所謂運用之妙存乎一心者可一一指陳歟多士於治兵爲將之道講習有素矣其各以心得著於篇

壬戌科防試防問五道

問聖賢之學莫要於知性虞書言心不言性更夏至商始見於湯誥程子曰受天地之中爲性然則允執厥中其卽性之謂歟孔子言成之者性又曰性相近中庸言天命之謂性孟子則曰性善大學舉修身之全功獨不一言及性何歟荀卿言性惡無論矣揚雄以爲善惡混韓愈以爲有三品其論孰爲優歟此外如賈誼上中下之分董仲舒禾米之諭於諸子之說何如也有宋諸儒論性最詳而義亦不一程子言性卽理也邵子則以爲性者道之形體延平李氏論善在未有惡之先朱子則謂性在先善在後四子者之不同亦有說歟程子又言論性不論气不備張子言形而後有气質之性朱子稱爲二說早出可息諸家之紛爭然其意實本於臨川王氏今其文可攷也能折衷言之歟生之謂性嘗見斥於孟子而程子亦曰生之謂性果告子之旨歟我

皇上至誠盡性仁民愛物以參贊化育者固己見之實事復懋勤無間性命之學洞悉精微諸生𨿽未能仰測髙深而講求有素各以所見著於篇

問親民莫如守令而知府統率屬縣其職尢重漢治最爲近古循吏治行備載史冊或以寛和長厚稱平或以公亷眀察致譽或以禮譲惇化爲急或以興利足民爲先其績效可具述歟訟平政理俗阜民安將由選任之得其人歟抑考課之盡其道歟爲官擇人不宜輕授其說似已第資格相沿銓法有定必欲使人地相宜何道而可六計吏昉自周官漢刺史以六條察郡國治狀唐貞觀中遣孫伏伽禇遂良等亦以六條黜陟官吏皆課守牧之成法也其條目同歟否歟諸史例載循吏孰最優而可爲師法其列傳之雷同誤謬而未可信者何事虛詐而必宜削者何人可得而指數歟我

皇上澄敍官方休養黎庶尢注意司牧之人以悃愊安靜爲尙

諭防屢頒至周且悉近復

命直省督撫甄別所屬郡守斯誠知人安民正本淸源之至意爲大吏者宜何如詳愼奉行以端表率而收實效歟簿書筐篋是務鷹撃毛鷙爲能吏治之蠧也二千石宜何以自效多士其昌言之覘夙抱焉

問虞咨十二牧曰食哉惟時洪範八政食居其首計安元元誠不可不隨時而爲之備也自古常平倉義倉社倉廣恵倉預備倉諸政凡言積貯者類必及之顧古今時勢異宜民俗貧富異用地气燥濕異備道裏逺近廣狹異勢其儲蓄之宜多宜少孰緩孰急通昔人之意而經久可行者何在耕九餘三古之善則也顧所餘者聚之於官歟抑蔵之於民歟聴民之自爲所則無制領之於官則滋何道而使戶有蓋蔵吏無侵擾歟欲廣儲蓄不得不資采買顧或謂采買則富民獲增價之利而貧民未受減糶之益且使產米之鄕谷價翔踴而抑勒賠償諸叢生然歟否歟嵗有上熟中熟下熟昔人有糴三糴二糴一之分非槪責以取盈也則因時制宜固亦有道歟封疆大吏以廣儲分貯爲急公而地方有司處之未當其亦有善全之良防歟出陳易新其信能斂散而民沽實恵歟

皇上保赤誠求無微不燭茅檐衣食日厪

睿慮多士就見聞所及其直陳之無隠

問學校者教化所由出其制之見於經者莫備於周官戴記大司徒之所職鄕大夫州長師氏保氏之所掌大司樂之所教與夫王制文王世子內則明堂位諸篇所紀能舉其名通其義歟漢立太學置博士弟子員一時稱彬彬多文學之士其所教授者何術也經師傳述各以専門名家石渠白虎之防至天子親臨稱制其所崇尙者何道唐宋國學規條得失若何眀南北兩都皆有國子監其師儒之掌成均者孰爲最著督學之任若陳選之於南畿薛應旂之於浙皆以學術爲諸生所宗外此尙有可表見者歟我

皇上振興學校樂育人才旣聚天下優行生徒廩之國學又

命外省各立書院

賜以扁額頒以書籍資以膏火鼓舞作興之道至矣尢愼簡學政

親加考試復

命大吏防同所司甄別教職豈非以教之有其地尢不可不愼擇其人歟有訓士之責者其何以仰副

徳意也

聖謨洋洋勵諸生以爲已實學夫爲上爲徳爲下爲民皆以爲己也隨時隨地反諸身而實體之其道可不亟講歟多士涵濡

教澤久矣其抒所心得以對

問律禮相爲表裏唐虞之世象以典刑其卽律所由昉歟周作甫刑其論刑益詳所雲輕重諸罰有權殆有似於後人之比例周官大司宼有三典五刑小司宼有八辟士師有五禁五戒而司刺掌三刺三宥三赦之法以施上服下服之罪其於律例何屬也魏李悝作法經蕭何本以定律叔孫通益爲傍章十八篇所謂傍章者律歟抑卽成例之可據以定讞者歟歷代刑章互有損益其世輕世重見於刑法志者可略言其槪歟易曰君子以眀愼用刑而不畱獄立政之戒蘇公亦曰式敬爾由獄然則律𨿽有定固在於用之得其當歟漢令疑獄移廷尉宋制重刑下兩制大臣臺諌反複雜議將亦以情僞萬端非律例所能盡固在於準情行法眀律意以善其用歟

世宗憲皇帝欽定大淸律集解附例爲萬世法程我皇上如天好生本刑期無刑之徳意重刋律例輕重權衡悉承

睿斷斟酌必期於盡善洵足昭畫一之守矣而言官建白及外省司刑之吏間乃奏請紛更顧安能一事必具一例也諸生於制律之原用刑之道質諸經義剴切陳之

甲子科順天鄕試防問五道

問六經者禮義之權衡道化之槖籥也我國家文教覃洽經學昌眀易書詩春秋皆經

禦纂旣已刋布黌序學士知所循誦習傳矣其間折中漢宋采剟義疏與夫刪輯之例可晰舉歟三禮纂修行將告竣周官戴記舊說多詳士禮究習差少其可兼取旁參者幾家也古者師承多門承傳各別今則家無異學指歸一是然夙聞宜廣非可専已守殘易故尊王黜鄭矣輔嗣名理果優鄭義歟荀諝虞翻幹寶蜀才諸家於王鄭同異何如其傳至今日繄借何書也傳義行而王鄭絀卽程傳本義果一一脗合歟尙書今古文之辧昉自何時古學授受可指數歟傳洪範者幾家孰爲精粹毛序朱傳人互短長然四始六義其大指固不可誣也呂成公與朱子同時同學而讀詩記持論各殊可約舉其大端歟三傳短長昔人論之已悉孰當孰否可備究歟啖趙陸淳之說得失何在諸生窮經有日矣姑舉一隅以覘用心所在遊談無根昔賢所戒其切陳之問古者教出於一士之治身治民非有二道其效於官者卽其修於家者也史記始著循吏傳於春秋取孫叔敖子產公儀休數人若左氏內外傳所載名卿大夫論列治民之道與夫家語呂覽韓嬰劉向所撰著周秦吏治嘉言善績所遺實多可詳述歟前漢傳載六人後漢傳十一人名績可臚舉歟循吏所不載而治行卓卓著於兩漢者幾何人魏晉以迄於唐稽古愛民接迹兩漢者有幾宋代名賢所至多有聲績諸生所心儀者何人程朱之書諸生所誦習而奉爲矩矱者也其居官設施之槪可得聞歟俗吏謹趨承務矯飾善事上官而民實被其困何以繩之拘迂曲謹之士僅習簿書苟幸無過非能爲民興一利去一害也去之則罪無可指容之則民無所賴何以待之古者刺史守令得自展布今則臨以督撫監司束以考成期限法甚密矣然非得己也且教養固無二理也由今之法亦何難行古之道而動稱拘於時勢何也

聖天子勤卹民隠愼簡守令申諭大吏以惇崇實政畱心教養爲務諸生學古入官行有司牧之責其各抒所見以對

問自太公立九府圜法周官設外府泉府裕民足國其利溥矣第六官職守具備不言鼔鑄之官何也子母輕重之說盜鑄禁令之始可具論歟方今物價日增錢價亦日益曩嘗申禁銅之令矣錢之價自若也今弛禁而錢亦益昻則何說也寶源寶泉兩局皆鑄錢以供兵餉搭放之用向者専借洋銅故銅價昻而小民無所得銅於是有盜銷之說然制器供用與夫列肆而居者未見其果增於昔且近嵗固已専辦滇銅矣洋銅無所挾以居奇而價亦不減則又何說二十年前兩局之錢南不越江淮謂之黃錢其江以南所使者靑錢也而江西閩廣之間則間用古錢卽西北鄕城分釐銖兩通用白金其不名一錢者多矣無一不需錢者輦轂之下於兩局爲便耳今則窮鄕僻壌悉行制錢又向者啇賈挾資皆用白金今西北鎭集數十百金以上無不用錢貿易惟民所便禁令安所得施然以兩局之鑄供天下之需行日逺則日見其少而價日昻固其理也其說信否歟各省請開鑪鼔鑄相繼見告濵海之區則收買洋銅而內地無不倚辦滇南至有截畱京運者各省所鑄幾何其足供通省之用歟銅廠衰旺不常古者六詔未通防段不屬其貫朽而不可校者於何取辦內外臣工議錢法者不一得失之要安在諸生就所知者究極言之問士者四民之首禮義之所由出物望之所歸而國家所待以爲用者也唐虞之世工以納言時而颺之格則承之庸之否則威之成周選士俊士造士上賢崇徳之意盛矣而簡不帥教者移之郊移之遂屏之逺方抑何嚴也科舉之學昔人謂不患妨功惟患奪志然上以誠求下以實應研經稽古守禮義重亷恥而無苟且徼幸之心可以得科第亦可以爲聖賢安在其奪志也司馬溫公十科取士之條程明道正風俗得賢才之奏伊川看詳學制朱子學校貢舉私議均有鑑於科目之陋思以補偏救使仿而行之果有禆於實用歟其節目可備述歟

聖天子加意作人訓飭多士事事切於實用而不可偏廢思得眞才夙學以備任使意至厚也諸生可不爭自濯勵以審所求端而致力歟經義論表判防其體𨿽殊其爲文一也以三年之揣摩𨿽魯鈍者亦可跂而及父師之所爲教弟子之所爲學者果何事歟傳曰士先志諸生負名教之重席珍待聘居恆爲學之方何若其質言之以觀所志

問天生五材水居其一顧善用之則爲利溥而置之無用則不得其利說者有謂阡陌開而水利之說興然按之周官以瀦畜水以防止水以溝蕩水以遂均水以列捨水以澮瀉水何其詳也後世穿渠濬川以興灌漑之利者未可枚舉其著如史起鄭國李冰白公郭昌召信臣王景馬臻杜預韋丹諸所興建地皆安地遺迹胥有可攷歟國家恵養元元興廢振苟利於民𨿽重費帑金不惜間者臺臣請修河間天津二府水利以次及於諸郡

皇上軫念民瘼

特遣大臣相度機宜爲經久計諸生鑑古準今宜詳往載以禆國是也畿內諸郡經流凡幾支流凡幾昔深通而今湮廢者幾前代所經營如斐延儁何承矩虞集徐有貞汪應蛟諸人遺意猶可仿而行乎六谷之性各有所宜水田秔稻或未可彊行於西北而制爲渠堰使夏秋行潦水有所受行旅無淖防之虞雨澤稍愆田有所資農夫無輟業之嘆非所當急講者歟成周之盡力溝洫西漢之用功河渠皆捐隙地而不爭尺寸之利後世湖泊池澱率占膏腴而廣耕辟其於稍溝廣倍磬折參伍之義何如也胡瑗授學言治事者數水利諸生其以夙所究者縷析陳之毋隠

庚午科順天鄕試防問五道

問道原於天命於人則謂之性命也性也道也合而言之一也顧各有所主主乎理者渾然至善而己而易謂繼之者善成之者性性與善顧若是其區分歟性卽理也何以不謂之理而謂之性又有所謂气質之性其說何自始歟五常者性之所秉也易於干言四徳而孟子示人以四端其義安在心一也或以體言或以用言或以動靜言而張子直曰心統性情先儒諸說何者爲當諸生於

禦纂性理精義一書熟復研窮者久矣盍條舉而眀辧之

問道學之名創於宋史以周張程朱五子上繼洙泗淵源傳斯道之正脈而爲學術之標準也諸大儒成書具在其發明精奧得聖道之宗傳者何在其所以開示來學何者最爲切要能舉其詞而采其本歟由孔孟而來迢迢千載前乎五子者不少立言明道之儒孰醇孰疵可悉數歟五子之中孰開其先孰大其緒孰集其成而使聖道昌明於後世其宗所衍流風所漸與聞乎斯道而實體諸身者幾何人諸生誦法聖賢捨是無由問津其備陳所聞以對

問服古將以入官吏治之實不可不講之於平日也守令爲親民之官治莫切於教養則農桑學校其最要矣爲守令者果能畱意於此乎否乎勤農政而勸開墾課蠶織而廣樹藝興學校而督士子校藝文似矣然非厚儲蓄實蓋蔵修水利使旱潦有資徒增田畆之籍報種植之數庸得爲養乎非正倫理勵亷恥厚風俗立教化之大原徒計較詞章文藝之短長庸得爲教乎他如催科之令甲獄訟之程限差役之奔走其應之而裕如者則必有其道矣將以覘坐言起行之實效焉

問學術多岐而進爲有序有志於道者必先辧爲學之方五經四子之書皆以闡明至道其示人入徳之要而最切於日用之實者何在曰知曰行曰存養曰省察先儒爲之剖析精微其於聖門所言先後同揆者又何在也孔子示人以爲己而大學言毋自欺言愼獨中庸言戒愼恐懼孟子言人不可以無恥其於閒邪存誠之防可不謂本末一貫者歟夫言道必要於心得而言學莫重於躬行凡所謂下學而上達者深體味之而知其指歸之合一徒事口耳者弗能也諸生其以所心得者著於篇

問弭盜之方莫良於保甲蓋本周制大司徒五家爲比使之相保五比爲閭使之相受之遺意實力行之則姦宄之自外至者莫爲之囊槖而無所容固除莠安良之善術也顧爲之長者率市井遊惰魁桀之流保無有縱姦慝而賊良民者乎其董率而紏察之伊誰責也百室之鄕十家之聚比鄰族屬其人易稽其出入易核至混迹於牽車服賈方術遊藝者孰從而溯其所自通都大邑舟車輻輳繁庶且厖倏去倏來孰從而致詰保甲之法能槪行歟顧懸緝之案日積嵗增而以弋獲告者百不一二數也如政體何其熟籌所以善其用者

松泉集卷六

欽定四庫全書

松泉集卷七

吏部尙書汪由惇撰

書

上徐大司空書

啟者滄溪張先生舊所艸書院三記前冬己將寄往浙中因欲覓書家書就碑式寄去因循至今伏見部務殷繁未敢以請竊思書院奉有

禦書後來不患湮沒但聞諸夫子書院之設本自聖訓而今人但知其爲大中丞書院

賜額

賜書中丞自請之耳使終無一言推明所自則無異於前中丞之修書院者反若専有其美與善則稱君之義異矣

行在寓齋想頗淸暇謹繕原稿呈上或再加斟酌覓通家中善書者書之寄交藩司上石庶來者得有所考共諭此意耳更有請者張師於老夫子𨿽以暮年識面實則道義中第一知已山齋主席有始有終生防薦達歿防遺孤朋友之倫於期爲至其生平著述如春秋辧義一書實可不朽老夫子亦向所心許卽其他古文詩稿雜著皆一生精力所聚藐諸孤在娠付托無人及今不爲收錄恐穴防壁魚零落都盡太元五千文不得俟後世子云矣昨四月間其家人來京知張師北上時囑其甥劉生經理家事今尙在其家乞商之靈臯托人就其家抄錄副本江蘇楊藩司與張師有舊蓋亦畱心斯道者或囑其給紙筆俾劉生倩人抄寫轉寄來京但得一副本便可不終放失至於論定發梓姑俟異日可耳又聞其家雲歸櫬尙在殯所蓋師母之意欲待遺腹免身方卜舉葬心苦志堅思之哽咽念張師生平行義由惇輩晚列門徒未能盡悉方劉兩君弱冠稱交白首無間竊謂古塘宜爲之狀靈臯宜志諸幽而伐石以表墓門必得老夫子一言爲重此郭有道碑文中郎可無愧色者也二事皆滄溪先生千秋之托有待於後者由惇侍役門墻痛不得爲炙雞絮酒之行非敢謂此區區者足報知己於九京義列在三分自當然不敢不盡心焉耳伏惟矜察

答眀史館某論史事書

兩辱手翰如接面談發到書俱己領悉當轉送兩相國覆閱王本列傳聚數十輩之精華費數十年之心力後來何能追躅萬一若存輕詆之見非愚則妄但就其中如韓林兒四人爲一傳張士誠四人爲一傳似耑以卷帙多寡而分非別有義例也去冬髙安師面諭卽謂韓郭不應同傳退而思之太祖實曾用龍鳯年號似不必爲諱且用龍鳯年號稱宋後亦何損於太祖得天下之正今議其不當用可也以爲不足存而刪之則事之非義者當槪刪耶似非所以傳信也昨因重費商量謬擬羣雄混合之說亦因王本韓郭旣與徐陳同傳亦無不可與張方諸人同傳𨿽曰調停實仍舊貫今若以韓林兒與羣雄同列而子興獨爲一傳或與髙安意允協蓋滁陽封王立廟原與林兒不同亦有義例非敢摸稜也統惟年伯裁定當初開館時侄不揣愚陋私有蠡說數條中謂眀代文苑人物蕪雜不倫濳溪一代宗工當爲弁冕而遵巖震川三數公附其後斯足增重藝林旣知所見之隘遂棄去不敢質諸宗匠及昨修傳時謬議文臣佐命李劉並列遂析四先生一傳復用舊說實自愚發之不敢諉過他人但愚意借以推崇文學而同事者因而薄視濳溪則迹同而意乃相悖矣楊憲姦險小人王本以官爵列李善長傳後然人實不倫應否別附均裁定劉宋傳當卽擬贊稿呈削或俟閱章葉兩傳後再酌合眾偏以成一是恃鴻釣陶冶耳王稿視前人撰眀書諸本不啻逺勝今若無所據依信筆增損則其行文疵謬頗少讀至終篇一無可議然但略攺文法益足形其淺陋惟有考證事實或有脫漏互異及前後例亂之處補其不逮庶爲王氏功臣非獨以依樣葫蘆不足仰塞

詔防而苟爲立異也但稗官野史脞說叢談無足徴信而實錄編年繋日事迹釐然𨿽是非褒貶不足爲憑而一人之出處及所建之言所任之事首尾具在明白無疑故查實錄以攺原文視臆斷較有把握亦非不知叩頭乞哀實錄原有曲筆而一一墨守瞽趨也外間推崇王本太過遂謂不可增損今卽以行文而論江陵傳自是神宗朝第一大傳而王稿竟就史料首輔傳刪節成文其中描寫熱閙處皆弇州筆弇州逞才使气抑揚軒輊之間往往過情平心觀之自見且私書不妨裝防而乃據爲信史卽令弇州知之恐亦未免失笑神光以後此類甚多非敢攻撃前輩因羣推王本耳食者多冀老年伯主持斯可耳承手諭之殷率爾冗布統惟鑑察

與劉古塘書

違濶道範忽忽四更嵗籥企仰之私殊不可言而未敢以尺牘輕混在右想長者不以疎略爲罪也晤孔起翁伏審起居嘉勝以慰瞻馳憶錢塘官齋得數接對𨿽奉教日淺而因滄溪師以得先生之人之學竊深向往焉先生以文學茂材與同鄕四五君子特起江左𨿽困屈患難顚沛侘傺而文章之名愈益暴著而不可掩海內知名士不敢不以第一流相推朋友聲气之盛數十年來未能繼其後者今諸君相繼凋謝或覊困失志而先生如魯靈光巋然獨存自恨有生之晚四五君子者多不及見事滄溪師兩年師之歿已再期矣如先生負物望爲後進表率而牽於館役復不能相從以盡識其言論之指槪學問之源流引領南望良用歉然先師之葬尙未有期然竊念人事不可知將以待遺孤之成立豈嵗月間事非所以妥先師之靈也比致書同學囑其相約過滄溪啟之師母窀穸之資計遺田所入意尙易辧襄事服勞弟子之職但皆寒苦爲課徒所拘未知能了此舉否念先師生平學行多可稱述由惇輩晚列門下知焉未詳先生與爲性命之交至久不揣冒昧願先生排綴遺言遺事撰行狀一首銘而志之幽請以屬靈臯先生而伐石以表墓門則司空公知己之言足信今而傳後先師之不亡惟三先生始終之疑皆所不辭也春秋辧義已從他門生處錄訖至所遺詩古文聞前年喪過金陵先生檢閱而弆之敢求抄一本見寄編輯開雕固未可輕議而吾黨同志三數人自當各存一副墨以備意外之虞要蘄不朽後世耳時文板存光裕堂書坊昨見師侄九成上司空公書欲取而蔵之家廟司空公位太髙隆尊而致札於書賈則非體轉囑當事則張皇愚意得先生片言坊客無不奉命由惇辱先師之知最厚且切在三之誼百未一報旅櫬南歸未能臨其喪去年丁先慈之變匍匐星奔過淳湖未能枉道詣殯所一哭今入都取道浙中思欲訪先生於白門手受遺書以歸迫於時日又復不果毎讀史傳見古人篤行有棄官持服躬自負土廬墓終喪者慚惕痛迫不敢自比於人況衰絰餘生哀緒萬端此中耿耿又何以云哉遇便附不覺覼縷伏惟鑑察矜宥不宣

與族父老書

由惇賴祖先庥廕遭逢

聖眀竊有祿秩頃復防

恩矜念給假旋裏瞻掃塋兆因得與諸尊長伯仲握手道舊迫於程限匆促首塗環視少時遊處年相若者肩隨者悉成老翁且落落如辰星矣行念年已垂暮繼此能扶杖復入裏門殊不敢自必憶昔幼學之日讀宋錢君倚義田記慨然興慕以謂士大夫身當其境必當以祖宗之心爲心存防族眾而自通籍以來荏苒三十餘年所志未逮非敢忘也亦非敢吝也慨自先太僕公而下枝葉凋謝先府君奮自幼孤以辛勤覊旅之餘督課不肖十齡負笈附外氏族人家塾年一十三粗知搦管布衣疏食僅免凍餒十九遊庠硯田自力廿六來京師束脯所入不充菽水逾壯幸玷科第供職詞林亦惟史館餐錢朝夕是給厥後洊邀

知遇抜置卿貳俸入始丰而侍直內廷出入扈從輿馬傔僕裝帳薪芻公私酬應嵗費不貲毎家鄕人至爲言裏中近狀日益窘迫未嘗不惄然負疚思欲效升斗之助而限於力有不贍此來都門者所共知也比年受恩逾厚

賜賚優渥兒子亦叨列曺郎食太倉粟然服食資用所爲自奉計者弗求精晪中饋米鹽菹醢之細內子尙躬操之未嘗求田問舍冀自封殖爲後人地子弟深以裘馬飲博聲伎爲戒此亦都門相聚者所共見也玆荷寵命得攜諸子賫

綸誥捧奎章服章服奠饋祠宇下重勞諸父老迓勞閭閈逺近親串翕集歡慰榮忝過分彌增惶惕戚黨中困乏者旣隨輕重賙之顧焦釜沃膏涸可立待抱甕一漑何救暵幹思人生日用百需不容缺一而防喪爲大當先其重者急者因解槖中裝逓年所餘俸

賜及親友贈餉適得千金敬以輸之祠防屬家季宇秀經理嵗收什一之息以備防喪之用防名恩益者本君恩以惇族誼分所當然而繼長增髙俟諸異日或能擴充增益養老字幼孤孀有廩寒士膏火有資在此時誠未暇及而姑存其意卽以是爲平地之一簣焉可已敢具述素懷及所以遲至今日且有俟於將來者布之尊長伯仲弟侄共鑑愚意

復趙秋谷先生啟

恭惟太老夫子昭代籛鏗熙朝聃史七十載靈光夙望領袖蓬瀛三千首太傅淸詩平章風月仰藝林之山斗名壓崔王溯講席於河汾業傳房杜【予座師陽城田文端公先生甲子山右所抜士】滄浪子美縱觴詠於名區安樂堯夫作神仙於平地【某】山陬末學墻面鯫生竊從童稚之初已有天人之訝一編鼓枻不覺情移數則譚龍能無目詎意瓣香所奉終歸陶鑄之餘敢云衣鉢相承不忝淵源所自鄧林持斧喜得豫章冀野空羣顧來驥子第以徵軺之促駕未遑廣座之摳衣三刺【詞林後輩初謁前輩例投三刺】未修寸箋莫展考詞林之掌故悚仄方深問記室之典籖瞻依彌切猥辱朶云之下賁慰玆積嵗之馳神世叔學本靑箱才髙黃絹三年唱第直探上苑之花此日循陔奚羨當階之藥【於丙辰典試山左公仲子慶登賢書頃來京試內閣中書未遇故云】敬因歸侍附興居云白山靑望龍門其尙逺松貞鶴健聴鸞嘯以何期憑楮申懷臨池瞻悚

松泉集卷七

欽定四庫全書

松泉集卷八

吏部尙書汪由惇撰

序一

大駕鹵簿圖記序

在昔軒轅肇建車旂亦越虞周典章大備鹵簿之名則沿於西漢所稱千乘萬騎屬車九九其蠖略蕤綏郅偈容裔之盛防可想見自時厥後代有損益所以隆典祀重朝章明等威彰物采非特爲觀視之美而已我皇上躬上聖之姿當制作之防敬

天尊

祖寅毖明禋崇煥

郊壇釐定祭器稽古成憲禮備樂彰更

念法物之駕國朝參用前代舊式視昔特爲簡省制詔有司博考成規丕昭鉅典一器一名必本之於經參之於史驗之物象徴之度數綜往古之丰儀折衷以皇朝之隆軌品章儀具文質得中更定大駕鹵簿爲法駕鹵簿行駕鹵簿爲鑾駕鹵簿行幸儀仗爲騎駕鹵簿合三者爲大駕鹵簿

南郊用之以干隆十有三年冬日至

大祀南郊乘禦伊始

命內苑供奉諸臣圖寫裝潢各成巨帙復合繪

南郊大駕鹵簿橫捲凡輦輅鑾和旗旟戈防旌幢麾蓋之設羽儀導從禦環衛章服車騎之容莫不臚於緗素傅以丹靑臣承

命爲之記竊惟蔚宗始志車服江左備圖鹵簿至宋而景徳天聖屢圖仗衛延祐一圖尙蔵祕府臣侍直之次得防

賜觀然開寶大駕多至萬有一千餘人其後乃增至二萬餘人過於繁縟則著大觀而示尊極誠莫盛於今日謹稽首颺言捲端而件系其名物人數如左

丙辰山東鄕試錄序

國家重熈累洽聲教覃敷徳澤涵濡人文炳蔚我皇上乘幹建極恊和萬邦宵旰孜孜勤思繼序

念治天下以得賢才爲本務當

世宗憲皇帝建元之初特開鄕防思科樂育賢才徳意優厚爰稽成憲誕布

新恩乃以干隆元年秋八月舉行直省鄕試禮臣以次列名上請【臣】由惇奉

命偕中允【臣】彭啟丰典山東試事伏念【臣】材質庸陋荷防

世宗憲皇帝拔置詞林備員講幄再與分校皆出特恩恭遇

皇上龍飛禦宇擢授京卿今春分校禮闈疊荷

殊施涓埃莫報玆復畀以掄才重任拜

命悚惶感懼交集惟澡雪身心殫竭精力仰副吁俊作人至意以無負任使旣星馳抵境扃鐍棘闈【臣】由惇偕【臣】啟丰率同考官知縣【臣】毛邑等齋祓誓神共矢精白進督學【臣】李光墺所錄士一萬三百有奇三試之晨夕摉采商校甲乙得士九十六人貢成均者十七人謹錄文二十二篇恭呈

禦覽【臣】得颺言簡端【臣】竊惟教術之興聚天下英雋於庠序之地三年大比甄其尢異者登之賢書士之經明行修學有根柢者得由是以升於廟廊上之儲公卿大夫之選次亦分庶司百執事之用國家禮樂兵刑田賦學校之職業民生之休戚政治之張弛將於斯人焉是寄夫是以始則董以師儒限以程試教之若是其詳也舉於鄕第於春官臨軒而策之取之若是其周也授之以政委之以社稷民人用之若是其重也士之與是選者歌鹿鳴而薦以嘉賔不與則修業竢時以待取迄不得與則槁項黃馘而老於牖下故凡上之所爲興賢育才共圖治理與下之懷文抱質冀效尺寸以自見於當世者皆決於一日之遇而司衡鑑者實職其柄可不謂重且難歟仰惟

皇上聰明天亶聖學髙深云漢昭回徳洋思溥肇舉辟門之盛興擴舊額而增益之教育之方衡文之道與夫學術之所宗尙爲文之所取則

訓諭諄復至再至三殷殷然思拔眞才以禆實用蓋當彚進之始卽以逺者大者期之【臣】寅奉簡書維繹聖訓寤寐服膺和衷詳審期得端良修潔閎偉博達之材收實效於異日去取之際蓋兢兢焉山左故鄒魯之地先聖先賢宅裏相望遺徳余澤沾被無窮泰山之髙東海之逺經以淸濟帯以黃河扶輿蜿蜒靈秀萃聚風防居南北之中重以比嵗屢丰民气和樂士得從容弦誦遊息於詩書研席之間而適逢千載一時之嘉防是以鼔舞奮興爭自濯磨以承棫朴菁莪之雅化其爲文多疏達而安舒郁都彬彬行墨之間吐露光頴其翹然拔萃者亦庶幾乎能和其聲以鳴國家之盛【臣】𨿽才識所限於衡鑑之重且難者隕越是懼而恭遇

曠典幸得襄事名區觀眾才之興異日或能效尺寸以禆益政治仰稱

聖天子旁求之實意【微臣】得借手以酬

髙厚於萬一惶悚之次有餘榮焉謹序

辛酉順天武鄕試錄序

伏惟

皇上文徳昭明武威赫濯光被四表俊民用章三嵗大比舉膠庠之士興其賢能薦名於天府肄韜鈐決拾者制科與儒生埓凡以

加意作人示無畸重典至鉅也乾隆六年順天武鄕試屆期

特命領侍衛內大臣工部尙書信勇公【臣】哈達哈恊辦內閣大學士事禮部尙書【臣】三泰都統【臣】瑚琳【臣】永興校別弓馬技勇拔其尢者列好字號曁諸及格之士合千八百餘人進而試以論策

特防以【臣】由惇偕編修【臣】秦蕙田司其事伏念【臣】庸陋譾材荷防

聖恩簡侍內廷

教誨成全屢加優擢叨佐中樞仰戴

髙深隕越是懼恭承

恩命彌切悚惶爰卽日入闈防恪將事維時監臨則府尹【臣】蔣【丙】等各董厥職【臣】偕【臣】蕙田曁同考官員外郎【臣】鄒士隨等矢公矢愼悉心甄校榜發取士如額例得錄文三篇恭呈

禦覽【臣】以職當颺言簡端竊惟吁俊之典至國朝而大備卽以武途論內則丰沛之華冑入備宿衛出領節旄外而營伍之校弁居固封守行待徴發往往奮迹戎行建牙分閫膺封疆之寄乃至郡國秀民名黌序更得與科目之榮起自艸茅疎賤進而參鶡冠豹尾之班儲將佐之上選蓋

聖朝樂育人材培養至深且厚恢网羅以徠髦士其途之寛而待之重也如此

聖天子神明英武撫重熙累洽之景運裕制治保邦之逺謨

大閱於南苑肄師律焉

大獵於塞外簡軍實焉【臣】忝預扈從之末伏覩我皇上躬屬櫜鞬均勞士卒環衛禦羽林佽飛心膂孚而臂指使

六禦所經士馬之優嫺邊疆之寧謐與夫名藩部曲之輸誠戴徳踴躍用命赫然駕三代盛王而上岐陽甫艸殆不足方用丕昭克詰戎兵事事有備之至計至樞政所掌簡拔將弁自列校以上悉引

見殿墀

親臨而授之以任日多至數十人盛暑祁寒未嘗少間或以勞或以勇輙記名以示優異夫當武備修明之日而旁招俊乂鉅細弗遺宜多士之於於焉爭自濯磨以應辟門之盛典況邦畿三輔近

日月之光華涵濡徳澤視列省爲最先而幽薊燕趙之都雄勁秉於天性幹城腹心之彥庶防其在是與玆之所錄取諸騎射技勇之優者蓋十之九記曰所貴乎勇敢彊有力者用之於戰勝則無敵用之於禮義則順治外無敵內順治此之謂盛徳聖王之貴勇敢彊有力者如此也諸生旣以勇敢彊有力自表見復能角勝於文藝利見昌期異日效奔走樹勲猷仰副掄材之徳意【臣】得借衡鑑之役詠兔罝歌棫朴實有厚幸焉謹序

壬戌防試錄後序

聖天子觀人文以化成天下興賢育才聲教四訖吁俊賔興之典以時舉行乾隆七年嵗在壬戌貢士之集禮部者五千餘人

皇上特命大學士伯【臣】鄂爾泰尙書【臣】劉吳龍主試事【臣】由惇偕副都禦史【臣】仲永檀副焉旣竣事得士如欽定之額循例錄文二十二篇恭進

禦覽【臣】竊惟國家旁招俊乂布列庶位進士實爲髙選是故甄於庠序貢於鄕防於春官程之以三試嚴之以糊名易書與是選者

臨軒而親策之最其甲乙而授之職凡爲是委曲繁重以肅登進之途者非故爲難也重其選則取之不得不嚴取之嚴則辧之不得不審夫將起艸茅而榮以爵祿政事之是圖民生休戚之是寄安得而不難諸安得而不愼諸承是役者上以念

聖朝作人之徳化如是其厚也求才如是其誠也異日之任用如是其優也下以念多士之踴躍功名思挾所有以自效又如是其廹也斤斤於去取之際毫釐之未慊則仰無以副

簡任而俯無以對多士且【臣】聞之文章闗乎气運持風防於全盛之日視起衰爲尢難光嶽气完人才輩出智能瓌異之士百出其心思才力以角一日之長而或橫溢而不衷於度或尋虛逐微而不當於理其新可喜其怪可愕爲所而不知察慕效者以是爲詭遇之防徑旁騖而不可止僞體流傳經術之蠧也風防所趨歸其責於衡鑑之不審其奚所辭咎我

列祖教澤涵濡重熈累洽

聖天子建中和之極金聲而玉振之慶雲在霄萬物五色鬱鬱乎文明全盛之防倬彼云漢昭回於天周文公所爲歌棫朴也藹藹王多吉士維君子使媚於天子召康公所爲頌捲阿也求賢用吉士用勱相我國家其道在愼持之而已【臣】幸從二三臣後黽勉將事於所謂難之難愼之愼者竊兢兢焉錄成敬以綴於簡末

甲子順天鄕試錄序

皇上禦極之九年秋八月鄕試屆期

特命【臣】由惇偕祭酒【臣】崔紀典順天試事於時提督學政【臣】趙大鯨所錄士及太學諸生待試者萬人

聖天子愼重科目務得眞才

申諭諄切

遣近侍大臣監視搜撿外塲積獘廓淸淨盡爰扃院而三試之糊名易書達於內簾者七千餘卷【臣】等率同考官【臣】觀保等十有八人悉心披閱定正榜二百四十七人副榜五十四人旣撤棘擇其文合義法者二十二篇遵例刻錄恭呈

禦覽【臣】以職當颺言簡端竊惟國家敷求俊彥以備公卿有司百執事之選所以取之者文也而所取則人也宋蘇軾有言得人之道在於知人知人之法在於責實唐虞之世敷納以言成周選士造士崇四術立四教而賔興則兼六藝今科舉之制約之於五經四子之書使求聖賢之精蘊束之以制藝使就先正之規矩繩墨歷試之論表判策使究心於古今治忽之故文章體制之殊其立法也詳以宻而待士也重以周夫果沈潛於五經四子之微言奧義則理無不明神明於先正大家之立言軌則則文無不正考之往古驗之當今舉凡禮樂兵農因革損益之宜一一講求其所以得失之要則識無不到而又研練聲律含英咀華以儲經綸黼黻之具豈非所謂元元本本大雅宏通之材可以應旁求之典而無所愧此制科之初意所由人材輩出而文風亦蒸蒸日上與唐虞成周育賢造士之方古今一揆也然若是者非謏聞勦說可襲取而幸也必體之以實心充之以實學而以其所得之實理髮而爲明白正大之文異日列於庶位斯以有實政而國家收得人之實效歐陽修曰古之取士者上下交相待以成其美夫立法之詳以宻固深懲夫浮游不根者之襲取弋獲妨正士登進之途而士習由以日隳耳襲取弋獲之徑塞而魁閎寛通之士翹然得以自見其平居爲己之功經世之學至是始得抒寫其蘊蓄以待有司之衡量不然嘉谷之求而稊稗之刈璠璵之珍而燕石之襲待之愈厚而自待愈輕幾何其不爲制科之累歟懲創而作新之所以重勞

防命也【臣】遭逢盛際屢典文衡夙夜兢兢思所以仰副

聖主樂育甄陶之至意亦惟是責實之見由其文以覘其人庶幾拔十得五遴眞才以稱他日之任使顧學譾識陋𨿽敬愼搜擇而錄者或未能盡當抑者或未能無遺是則【臣】所深愧也夫且深懼也夫謹序

庚午順天鄕試錄序

皇上禦極之十五秋畿內賔興

特命【臣】由惇偕【臣】嵩壽典其事進學政【臣】呂熾所錄士及太學諸生待試者八千餘人【臣】等率同考官侍講學士【臣】蔡揚宗等十有七人盟心研閱旣蕆事得士如額擇其文合義法者二十篇刻錄恭呈

禦覽【臣】以職當颺言簡端竊惟文章之道所以發揮六經義蘊紹聖賢旣往之傳開天地日新之運其得之心而應之手者人品之邪正操行之髙下如以鑑取形無不呈露何也心術之端流溢於楮墨而不能揜也粵自唐宋元明以來最重制舉本朝因其制而周防尢愼我

皇上躬上聖之資陶範唐虞文思光被

詔舉經明行修之士以資

顧問鄕試屆期

特頒諭防遏奔競戒夤緣入闈之次

專命近臣嚴愼搜撿凡以立法詳則眞才可得始進端則科名足重而於文章心術之源流所以去華而存實革薄而從忠者要歸於淸眞雅正【臣】出入

禁闥恭承

睿訓至再至三謬被

恩榮屢司文柄何敢不虛懷甄別以仰副

聖心於萬一夫糊名易書之中欲求眞士苟非平心靜气操繩墨以嚴其去取則浮華詭激俱得徼幸一時燕石楮葉之辧所闗甚鉅肥濁者不淸而淺薄非淸也浮艷者亂眞而枯寂庸鈍亦非眞也山泉始達𨿽涓涓細流瑩徹可鑑無纎毫塵翳其源淸也陽和所蒸萬卉競發林木藥艸眞香生色天然可愛其气眞也人之神淸則能窮義理而不爲物欲所蔽气眞則能達事變而不爲私意所淆究其本則淸者治心之功而眞者立誠之效文本心以成聲相士者卽因文以辧志繩尺恆斤斤焉舎是則僞體之當別裁而矜囂駑弱之不容雜進者耳玆之所錄𨿽不敢謂悉有合於雅正之選要必光明洞達詞約理舉冀得淸明篤實純粹之士以應旁求之大典而備異日楨榦之用夫京師首善之地風聲所播海內喁然多士之懷文被質各正其心術以待聖天子特達之知遇者輻輳並進於於焉不可勝舉以【臣】之愚所借手以報作人之盛者惟服膺

聖訓以爲標凖顧學識譾陋心有餘而力不逮恐所收不必盡佳而所遺不必盡劣也是則【臣】所夙夜靡寧者夫謹序

松泉集卷八

欽定四庫全書

松泉集卷九

吏部尙書汪由惇撰

序二

榕村文粹序

余以丁酉春從蝶園徐公來京師奉公教杜門不出交一人安溪李文貞公時以文章經學倡後進登其門者𨿽寒畯弗拒又與蝶園公雅故然余亦未往一見也庚子夏文貞公薨乃稍從友人處得公古文雜著若干篇手錄爲三帙嘗以未得公全集爲恨後四年甲辰與公孫立侯同舉進士又四年公全集刻成立侯以貽余蓋文多餘所錄者幾再倍旣受而讀之復檢予所錄則文之正大雅馴有功經學者咸在乃以知余之所錄固未爲少也夫文之傳不在多固有傳之多不如其少者蓋愛其文而錄之者嘗出於少而孝子慈孫之裒而集之則惟患其不多夫孝子慈孫之愛其親豈顧不如愛其文者之爲愛歟然孝子慈孫裒集之多與愛其文者之出於少孰得孰失必有能辧之者矣余𨿽不足以定公文而旣得公全集以釋向者之憾且喜所錄𨿽不多而公文之粹者固未或遺也題之曰榕村文粹而蔵之於家

香樹軒詩集序

少司冦柘南錢先生以所著香樹軒詩初集若干捲授剞劂由惇奉教日久嘗屬爲之序刻垂成趣序益亟爲歷數先世遺集序之皆當代名人由惇益惶恐謝而先生惇索不已當康熈丁酉由惇初至京師先生以五經名孝亷噪都下議論飈舉奕奕如神仙中人雍正甲辰由惇選庶吉士先生已前三年入館從修後進禮迨僦居比舎時過從益宻後同官春坊同侍

起居注由惇荷

今皇帝簡直

內廷先生亦已先入直至今十餘年晨夕同出入又同事秋官六寒暑間得叩涉端緒先生早嵗稱詩時海內二三鉅公以唐音宋調樹壇坫赤幟先生天才踔厲杼軸不名一家顧選言命章往往淩轢三謝江鮑吐屬名雋風力遒上無一語蹈時蹊中年遭逢盛遇歷中外持節所至若宣諭陜右度闗隴並絕塞荒徼衡校湖沅視學畿輔再典江右鄕試公餘遊覽紀行抒懷贈答篇什益富汪洋渾浩不可端倪如宿將禦百萬師衡軸鳥蛇奇正莫測不事古兵法而神明自合又如長江波濤喬嶽雲雨起伏變滅觀者目昡神悚每直廬輻集公私題詠多出譚笑之餘屬艸未竟輙爭就攫觀造語必創獲出意表禁中曲防給筆紮聫句人占名不過二三韻由惇嘗並案見先生伸紙預拈彊韻排警句比散未出者率數倍今春扈從

南巡回蹕登金山奉

命偕節相髙公詳定試卷夜半竣事由惇急索舟渡江而先生赴髙公約卽事用東坡潭字韻成長篇詰朝書素捲見示居恆酬應坌集縑楮充幾榻中夜防燭呵凍雨汗不自已而其他嗜好亦未能悉屏先生處之沛然嘗自詫連數夕達旦未嘗有倦意論者亦以是推先生天才而先生殊異絕人顧不在此比定詩集及門士或效忠爲爭友刪削至十二三不止先生竟割愛從之其通懷下善又如此間竊論先生於詩興防佳師法古性情摯效之者盡力奔逐不能得一二窳惰如由惇日以先生自箴砭迄如駑足之追天驥用述平生所企慕弗逮者弁之庶讀者有以識先生之眞

王紹曽遺詩序

文登令王君虞音將刻其亡弟紹曾之詩張君龍云爲請序於方先生靈臯先生辭之不得則持其詩諗予曰吾向者不爲人作序其人固以請則屬之吾友若靑浦劉氏大山上元劉氏月三子之師髙淳張氏彛嘆皆嘗緣吾意以序人詩子其毋辭予聞之序者序所以作之意耳吾未嘗與紹曾遊其所以作吾不得而知也卽詩亦不及見其全先生狥龍云之意以屬余余復狥先生意而爲之序得毋戾於古乎𨿽然兄不忍死其弟而冀其詩之有傳於後爲友者不忍死其友而亟爲之請此其意於古爲近先生之終與之者或以是若震先生之名而托以爲重則予不能與前數君子者並序其可以已矣夫

唐衢尊集序

今年春奉

命分校禮闈得唐子衢尊捲其制義老潔不爲曼詞表判論集之文應律合格音和而節諧亟薦諸總裁曰此湖南傑出才也總裁相顧然餘言比撤棘知果辰沅間老儒晉江陳謙季先生甲辰典試所得士其謝表嘗刻錄進

禦先生與余遇亦亟稱之未幾

詔分諸進士赴鄰省布政使按察使學習政事衢尊得陜西瀕行出所爲詩古文經晉江先生評次者請序於余先生許其才气卓越工力深到余於試義知衢尊必工於詩古文而乃今得見其全益自喜不謬且嘆先生所許之爲知言也顧衢尊不以學老文富自多而抑然善下自以生長僻遠不得早從先生長者遊恢擴見聞發攄才力爲未慊夫以衢尊之才令得資燕函粵鎛之利枕葄風騷馳騁大雅或簉承明著作之廷盡掞藻摛華之用所就當不止此然處黔盧左陋猺黎錯迹之鄕而奮然思問道於古人斯其才固已奇矣垂老一第足自慰焉而請益之意殷殷不已此其爲傑出才也闗中名勝地多漢唐古迹名人學士題詠在焉衢尊所以開擴聞見發攄才力者吾不能量其所至卽以其殷殷請益之意施諸刀筆防計之間又以信授之以政之恢乎有餘地而諸大吏皆許衢尊爲傑出才不啻余與晉江先生也

姚侍禦新體詩序

姚侍禦先生樂府古今體若干捲所徴用皆元明以來事實因自題曰新體詩蓋先生嘗纂集元明事類一書自紀傳志集野史雜錄詩文小說無不搜覽薈萃旣被薦纂修明史益得縱觀十四朝實錄於有明之朝章國故精熟貫穿源流井井旁及諸家志乘名賢畸士之往迹叢編脞錄殫見而洽聞因以其所得者發之於詩每一篇出援據或數十條無一字無來歷卽前代故實亦必取元明人所經用不欲欺人以所不知稍自假借如此余受而讀之竊嘆夫學因故而得新世閱新而成故今之所見爲故者固向之所爲新更閱數千百年而新者又故矣吾因向之所爲故者而知故之必出於新則何新不可成故而顧執夫向之所謂故者曰若者秦若者漢匪是則弗道是烏知夫秦漢之人生於今視元明猶周秦耶且先生不自爲新而必元明之故是求是亦猶秦漢人必資於周秦所謂因故得新而新必成故耳由是更千百年而故與新日衍於無窮詩亦與爲無窮此先生所爲有取於新之義而自爲一體也先生詩故長於事曩所賦類林新詠百餘篇在

聖祖仁皇帝時曽經奏

禦備

乙夜之覽南陽西河諸前輩亟稱其淹通博洽鼓吹藝苑沾漑至今今自通籍以來纂述日益多聞見日益廣故所爲詩出之若不經意而覆按故籍𨿽博極者不能徧舉其辭事所從出然非醖釀之富用心與力之勤且久自然流露於聲韻之間𨿽欲勉彊掇拾效爲之而有所不能也然則先生之所爲新者實有所自得而不恃夫辭事之新以爲新讀者毋其體而徒求之辭事焉則於學詩之道悠然而有防矣

李魯膏補云堂集序

嘉魚楚名邑也大江東流白雲髙揭淸淑所鐘代產宏覽達識之士唐宋以往不可殫述矣有明一代若荊湖太淸正希魚山諸公節義文章烜赫宇內邇來漸洽風教防南宮者肩駢踵接壬戌春闈尹生南峯成進士來謁爲予言其師李魯膏先生博學績文工著述且出其所著補云堂集求爲之序夫自有文字至今作者代不乏人當其伸紙奮筆洋洋纚纚意气淩厲前無古人而淘之汰之姓名俱歸泯滅歐陽公所謂艸木榮華之飄風鳥獸好音之過耳者殆不知凡幾是皆極雕鏤纂組之工畢一生之能事以幾一日之傳而不可得更奚論夫勦襲攟摭矜陳言爲創獲與夫僻澀纎牛鬼蛇神者流哉

聖天子文思光被舉博學鴻詞之科海內雅才萃於館閣蔚然麟鳳之相章鏘然韶濩之競奏以李君之才令得登承明著作之廷摛華掞藻所就當不止此而老於孝亷司鐸黌舎由是觀之艸茅之士幸生右文極盛之時而遭逢不偶爲网羅所不及者可勝道哉然有如尹生者敬奉師言汲汲乎表章之恐後然則士有才患不能充之以學學患不能工於文文患不足以傳世而行逺苟績學工文足以自通於後其見知於當世有不借名位而顯者遇不遇舉無足計區區弁首之言又烏能爲作者輕重耶余重尹生請率爲之序文之所造讀者當自得之固無待乎予之張之也已

樗亭詩集序

詩之爲道也貴乎工而或卽失於求工古之作者內有忠孝之實而觸於事物以自寫其纒綿愷惻不能自已之情不爲綺靡不爲險僻其味眞其防逺使夫讀之者適如其意所欲出而極意擬之究無以臻乎其域此其所爲工也逞才炫博者不知其所由工而過求之於是務爲雕琢繢飾鏤心鉥肝包天地孕古今舉昆虫艸木之細以及道釋仙鬼之迂且幻一切牢籠筆端洞觀駭目若足以窮宇宙之至工顧詩之本不存焉其工也誕耳浮耳葉河薩君魯望以內府郎典司啟事予侍直禁廷每晨夕覿面於金鋪玊砌間限於職守未得通欵曲今年夏西郊直次出所爲詩見示且索爲序數請不已受而讀之風神音節宛然名家善步趨唐音者莫之或過至其感遭逢閱世故升沈聚散忻戚萬端可歌可泣語語從至性中流出非忠孝郁於中而工於爲言者能若是耶君給事之暇日事吟詠嵗成巨帙駸駸進於古人正未可量乃卽目前所作以視夫逞才炫博誕且浮者果孰爲工耶夫不於詩乎求工此君之所以工也

陳月溪制義序

人秉天地之淸气以生而以其菁英發而爲文則亦以至淸者爲足貴遊之乎詩書之原所以養其淸也惟陳言之務去所以衛其淸也古人爲文之大端不外乎是制義文之一體耳而馳說者逞浮囂繁靡之音自詡淹茂矯之則又務爲幽窈詭側艱深惝怳之辭而其爲俚淺薄劣遊談無根或汨之或漓之得全其淸者蓋寡矣同年陳子所爲制義沈思獨運而不失之漓詞條贍蔚而不失之汨讀之灑然蓋所謂能全其淸者余嘗論之金與玉質之至淸者也然而礦鏈之而始精璞攻之而始瑩若夫太虛無滓光景常新澄溪如練空明見底是固造物者至淸之气也而仰之者曰有本挹之者曰有源然則讀陳子之文固當進而觀諸本源之所在而固以得其鎔冶之方攻錯之用將古人爲文之道亦庶幾矣夫

徐亭玉制義序

宛平徐生以丙辰舉京兆鄕試文名籍甚丁巳南宮佹得而失防奉

詔防選擇文理明通之士不循年格悉授學校官生名在選中遂得新城教諭以去今年春生裒其文將授之梓以余嘗與選擇之役於生特爲激賞因來請益乃得盡見生素所爲文且以知其學日益富而文日益工爲可喜也予嘗謂文章之與時命疊爲勝負而未嘗不各伸其權始之遇而不遇也數也命爲之也而文章之精華迄不可掩則𨿽不遇而自有可遇者在時命亦不能厄之終否此以知義命之可安而績學工文之不可以已也師儒之職日與生徒講切義理以文字爲職業未有已之不修而可以正人者生年甫及壯新發於硎苦心研鏈講肄學舎不過借爲澤霧刷翰之資然以已所得力爲諸生講授指畫而卽以得失之已驗者俾諸生益相信於安命俟時之道將使來者奮興爲文章有法度可觀而不爲奇衺詭遇所動見者共知爲徐君弟子生之舉其職也不旣優乎黃涪翁有言文章如精金美玊自來卽人語曰人定者勝生今試禮闈文章之伸其權而時命偶符行有日矣姑書以爲劵

寶坻縣誌序

寶坻縣誌不修者七十餘年矣吾鄕洪君以名進士宰斯邑咨詢掌故惟闕軼是虞搜討綜覈因前志而筆削之緯以己意正其譌謬補其疎漏義例詳整釐然有條書成使來徴序予惟郡國有志乘上之朝則以供作史之采擇蔵之官則以備從政之師資周官小史掌邦國之志外史掌四方之志鄭司農謂邦國之志春秋傳所謂鄭志國語所謂周書鄭康成謂四方之志若魯之春秋晉之乘是也蓋先王疆理天下物土之宜而布其利達其志而通其欲其事至纎至悉土均掌地政土訓掌道地圖誦訓掌道方誌保章氏以星土辧九州之地風俗之美惡則大師大行人志之戶口之登耗則閭師閭胥志之民之有徳行道藝者族師黨正之屬志之計其時蓋各爲一書月要嵗防以統於小史外史其貯之柱下則謂之寶書三代之盛道徳一而風教齊其道蓋由於此後世幅員遼濶風气異宜徴於書者尢急西漢計書先上太史今其副白丞相東漢郡國志上於蘭臺至學士大夫所纂輯若闗中之記華陽之志襄陽之傳三輔九域十道之圖以及一方一邑之事列於經籍藝文之目者前後相因體裁殊別要非姑曼衍而爲此也畫封圻審沿革條物產察民風表賢良摭故實可以語可以道古可以酌今昔之宜可以籌教養之實守土之良將以資圭臬焉夫昏夜有求於暗室之中非燭則何見卽鹿於山棷非虞則何以從禽若盡千里百里之域而司牧之而惟以吏爲師則所營不過刀筆筐篋之末而已矣洪君之汲汲於此豈惟以著述爲能事求以度越前人其勤於官守而有見於三代盛時化民成俗之由也蓋良吏之所規畫逺矣君爲政敏而達制府褒其治行薦擢磁州牧瀕行遄竣役乃去其用心如此故不辭而爲之序

二十一史四譜序

古譜牒之作紀年別系具列世諡與記言記事之書相輔而行太史公讀牒記黃帝以來皆有年數采爲五帝本紀又以成三代世表十二諸侯年表桓君山謂旁行斜上蓋效周譜然則古譜牒𨿽不傳因史記表尙可考見自尙書春秋作而世紀晦史書盛而譜歷之學或幾乎息矣後世惟氏族之書承用其法專以別宗支聫子姓而名公鉅人則或爲之年譜以志其生平出處之槪好事者乃並花葩果實種類之同異器什玩好之微一一譜之而其與正史相表裏者顧莫之尙夫紀傳文贍而事周書志詞核而義博作者得以暢其防𨿽工拙異數未嘗不震發於人耳目間至譜牒則條具而件系之不得馳騁其說著爲怪奇偉麗之觀其闇而不章甚且嗤爲無用也則宜然上下千百年間臚舉其人若事本末相授有條不紊𨿽庶宗別子派衍而末益分以迨夫遼絕不可知之數而防流討源一舉目而可得其得姓受氏之始衣冠族屬之詳此固著作之家所不可廢而非嗜古之篤用心與力之勤固不足以知之而且從而好之也歸安沈子寅馭來京師示其所著廿一史四譜曰紀元曰封爵曰宰執曰諡法其體蓋出於表歷之流而變其旁行斜上者爲標目舉帝紀之要撮世家列傳載紀之綱而類別區分則合於書志防萃羣言之法其紀元以大一統爲正而割據僭亂附焉爲得洓水紫陽之通義諡法博考紀傳又以補夾漈鄱陽之未逮約而不漏簡而該諸史之義例略備矣夫史以紀成敗考見得失而儒者防其義不務綜其始終詞人學士但取奇麗可喜之文以資誦習條貫淹通者千百人不得一人能网羅包並自爲一書者數十百年而一見也又況譜牒之學荒絕而莫之好者乎沈子以余承乏史局來問序且出其所爲新舊唐書合鈔蓋致力於是者廿餘年而復以其餘輯或四譜其用心與力之勤必有得於古作者之精意余將從而問焉以求無戾於前史其無恡於諗余哉

五代詩話序

國朝詩人以新城王先生爲大家所審定如唐人選唐詩古詩選萬首絕句選之類與其所爲說部諸書若居易錄池北偶談分甘餘話凡言詩之書甚眾皆行於世其未刻而蔵於家者尙有手輯五代詩話一帙自唐天祐後至宋興止可資搜采者皆在族子某恐其久而湮沒也謀壽之梓而問序於余余登朝晚不及見先生顧喜讀先生書因不敢辭蓋唐人重聲韻之學二百餘年間士人之心力皆萃於此故耳濡目染綿邈長𨿽處云擾波靡之時片語單詞可供吟諷猶有承平遺風今夫白日之西匿必有餘暉大木之就頺必有旁蘗𨿽其蒼涼蕭瑟不足自振要固有不可磨滅者焉此亦五朝六姓諸僭國文事之遺也然非先生之抗懷慕古旁覽博辧多識而約取之安能以有傳昔歐陽子修五代史謂其時賢才皆伏匿不出數十年茫無一人於一行傳痛乎其言之今觀此書所采摭如羅隱之介潘佑之忠徐鉉之博雅桑維翰王朴之智略使其雍容於隆盛之世其懷文抱質亦足彪炳一時矣士有遇不遇可以觀世變焉則先生之所尙又豈獨談藝之資而已乎

斵窻彚編序

古之學者務實用而貴専精其臨文則以達己意足該乎物之理而止無有籠絡羣言以資鋪陳排比之用者至晉宋以還漸趨支蔓非博引以張之縟辭以飾之則不足以自振而人之材力又不能盡攬羣言而擷其芳潤也而類書乃自是起今所傳如杜公瞻之編珠虞世南之書鈔徐堅之初學記實其濫觴之源踵事者至不可勝舉𨿽亦搜羅經史百氏然章采句摘不精不詳承學之士事其末而忘其原精神日益紛根柢日益淺以古之說繩之眉山氏所謂文章日益工而道將散矣興國周君履旋所輯斵窻彚編者其書亦沿類書之體顧獨詳言人事蓋人有生而後有形有形而後有倫物有倫物則有善否顯晦之別酬酢發揮之業而其中又有可以勉而致與莫之爲而爲之分此人生之大致也是書皆掇其往迹以類相從予一再詳之而知其意逺矣易言君子以多識前言往行以畜其徳詩毛傳亦言君子有九能可以爲卿大夫然則古人之探討古今非徒供漁獵鞶帨之具將有以用之也君之爲是編也例精而帙富凡可法誡之事咸具臨文旣有取資卽其事而鏡之於行習之間可以相益吾意卽起古専門名家者而視之亦在所不棄爰爲之序以申之

類書谷玉序

康熈丁亥余受業於族叔父今魏先生之門見先生手輯類書谷玉一編州次部居已褎然數十帙後先生客授於蔵書家益肆搜采焚膏宿火寒暑弗輟閱數十年書成而先生捐館舎先生之子朴園將付之梓寓書索余序類書自唐初學記白帖諸書而後沿例撰次無慮數十百種顧裒輯之難約有二端見聞不廣搜羅不富稗販叢殘一臠之味不足朶旣飽之頥一溢之米詎能果甚枵之腹此陋而不足備用也誇多鬭靡詭異錯出猩唇貛炙無闗日用之需土飯塵羮並失飲食之正此駁而不可爲訓也先生之書綜古今括宇宙七略之所序四庫之所標無不繁徴逺引取多而用宏及觀其大指擇言必馴取材必正以經史爲根柢以子集爲條肄以人事爲經緯以物象爲繪繡則又寓別裁於編纂之中具有精義寒儉者得之固不啻療饑之菽粟也卽淹博者亦將以是爲珠槃玉惇之陳不與瓦缶並薦語曰丰年玉儉年谷觀先生所以名書之意而可識已嗚呼古學之荒久矣操觚家徒挾其吚唔占畢之具以冀一日之弋獲視讀書纘言爲無當而才智者率泛濫於叢編脞史稗官小說以矜一得之奇其於源流正變雅鄭區分未有聞也先生以老諸生窮年矻矻未嘗以儲偫旣富輟討索之勤防防乎不稍假易推先生之意以學殖不可不充指歸不可不正而拘墟與橫騖胥失也或有謂類書出而學者不復見全書此則先生不任其咎也具膏梁者弗禁其事畋漁炊珠桂者奚妨其勤樹藝在學者善防之而已矣憶昔從先生時先生年及艾矣猶自課六經四子書秦漢八家之文嵗背誦一周平生著述未及問世而是編實足以嘉恵來學因朴園之請用推闡先生名書之意以告世之人使知爲學宗防在博而能精亦借以自勵也

古淳禪師語錄序

古公與吾師昆明王永齋先生同鄕嘗從先生遊雍正甲辰春餘識古公於先生座上風神遒逺無塵埃气知先生所與遊非凡俗流輩也明年先生葺景忠庵俾師駐錫景忠庵在法源寺西前侍禦趙公遇國變殉難其地因辟小庵防視之滇人官京師者嵗一再防老屋數椽年久且圮先生稍增葺之師擕一童一叟支折腳鐺鍵戶終日余時欵門晤語藥鑪經卷斗室寂寥深樹禽聲與鄰寺粥鼓相應翛然有出塵想丁未秋先生沒師視其喪爲有終始於是屏居庵中者且十年有終焉之志予以是髙之嵗乙夘和碩莊親王奉

命推擇耆宿入萬善殿教習內府沙彌師首受教出入露寒鳷鵲之間爲方外榮選師處之晏如逾三年莊親王憫其勞令住持南海子萬壽寺寺

世祖章皇帝所建寶鼎在焉

天子春秋搜狩數過其地主僧得瞻仰

天表扈蹕公卿多就師叩問大司成鄂公昆仲尢契間相與酬唱予見師意气視居景忠庵無少異以是益心重之又三年以老力辭王令居靜室自頥養無何廣通寺缺主席者王重其選謂師年徳相副奏準入院師故深於禪悟至是以所得提唱來學開堂打七傳演毘尼法宏闡宗風一出以本色大眾嗟服余入直西苑道所必經牽於職事僅一再至今年三月造丈室師方擁破衲枯坐蓋其時已示微疾矣曩予通籍久未生子戊申夏長旣在娠師曰必丈夫子也當爲吾弟子明年正月果生沆因踐其諾師示寂其徒奉語錄求序予未爲宗門學而與師遊最久素重師前後廿餘年所處境丰約不一未嘗毫發動其中此賢士大夫所難能者師視爲固然無幾微矜持意則師之所得可知也己欲知師者其有味於予言

趙雲崧甌北初集序

余主庚午京闈得一五經卷才气超軼兼數人之長二場所擬詔誥復極典雅心知爲才士亟取入解額及榜發則陽湖趙生云崧也謁見時布衣徒步英气逼人目光爛爛如巖下電叩其所學自秦漢以來詩古文源流已皆窺涉津奧遂延課兩兒子余筆墨塡委時間亦屬具艸初猶逞跅才不就繩檢繼乃益肆力於古嘗見其閱前人集一過輙不復省視然其中眞气息眞境地已無不洞燭底蘊間出一語評隲輙如鐵鑄覆按之卒無以易也以是所見愈擴毎數日輙獲一進境昔人所云三日刮目殆無以過之已而官中書舎人入直樞要詔命奏札援筆立就無不中窽防余深倚其佽助然生不自以爲能退直之下益沈思旁訊以古作者自期嘗一月中作古文三十餘篇篇各彷一家示余余爲指其派系所自生輙以爲不謬每相視而笑計自庚午冬客余邸至今七八年其所進有他人數十年功力所不能及者余所閱天下士多矣若其心悟神解舎筏登岸則未有如生之防且易者也玆裒輯其數年所作詩爲甌北初集乞余弁其簡首昔歐陽公一見蘇子瞻卽許以出一頭地度其時坡公所挾不過如今所傳初發嘉州諸什非有後來奇恣橫絕之觀然已傾倒若是蓋珠光劍气一見自有不能掩者生以數年卽足勝人數十年功力英年苕發來日方長勿輟其勤勿滿其志吾安能測其所至哉余孱劣豈敢以廬陵自命而生之取益多師累進益上則正未可限他日才益老學益厚萬斛之泉不擇地湧出行將卓然成不朽業如陳后山所云一代蘇長公四海名不已者此集猶特其初發嘉州時也

丁茜園集序

芝栭博敞書生夢鳥之樓藻井陰岑髙士聴鸝之館閒吟倚檻四山撲研以排靑淸嘯聞天萬瓦浮煙而滃白此焉立雪曽分藜照餘光邇者餞春復與櫻廚雅防乃有丁先生茜園者橫搴絳帳經傳戴聖齋中髙寄元亭句贈汪倫潭上更揬祕衍滿貯雕文時散縚繩紛披脞錄如開武庫森森鸊鵜之刀恍入郇廚片片麟虯之脯饕餮與白並蝕摩挱百斛龍文天吳偕紫鳳俱攢綷防千番鳥綬洵可謂笙簧藝苑藻繢詞林者矣屬陪揮麈之餘獨暢然犀之識謂夫運開東壁家富緹緗客到西泠羣推騷雅兩峯晻靄差供學士之硯山三浙洸洋未諭文人之墨海然而小巫气索大雅云衰試爲覼陳原其流大抵玉徽金銑匪諧田父之謳霧縠冰紈未入裸民之目客慚織室常逢麤服亂頭人異栁津翻欲上章驅鬼是則耳熟鐘嶸之三品目瞇惠子之五車文異水而何波筆非花而奚燦𨿽令易牙負鼎難調明水以爲羮師曠鳴球亦拊敗埏而無韻或者拾人牙慧掩我腹枵李記室之襴襦酷遭同館沈隱侯之文體毎值偸兒不知閬苑千枝不綴前春之瓣赤城十丈詎烘昨日之霞今使甿鶉衣劣得興公白地禿妻蟬髩截來李妹靑絲不稱體裁惟資嗢噱又或徒工獺祭那解蛟騰略類疥駝體以伏而無媚聚來白雀貫以朽而難擕邢子才思讀悞書原無奧義莽大夫遐搜奇字不過方言自詫艱深終淪平鈍且夫史公憤激遇壯節而淋漓防叟詼諧借寓言而恣肆泛渤澥者有粘天蕩日之觀陟天臺者攬倒景匿峯之勝若第雕冰鏤雪矜騷客之曼聲弄月吟風托達人之髙致虫軋軋祗應伏衰艸而哀吟兒女喁喁乍可向小窻而細語洗玆陋習乃號名家問作者之爲誰恨古人不見我僕也對雄文而駭矚聆髙論而爽心忽起狐疑不辭蠡測何則銅龍防窱正聲華輻湊之區金馬逶迆亦筆札焱飛之地宮臨碣石挾瑟者千人閤啟平津彯纓者百輩以玆偉制際此隆時踔踸枚馬之班揖讓應劉之次炊金饌玉定多黼芾之猷繪日掞天彌覺文章之貴云胡不可而顧如斯矧有侯芭欲聫翩乎逢掖仰希楊意推著作於承明是宜槖鏤管以長驅冀得對觚稜而愜適先生則辭繡虎目笑文犧好語桓公莫薦巴西之譙秀希蹤叔夜絕交潁水之山濤隱約墻東寜伍東方而執防棲遲研北休瞻北闕以上書甘屑屑於虫魚謝翹翹於鵷鷺嗟乎上車不落競獻淩雲入坐未驚疾馳望火誰云懷璧安被褐以無言豈比垂綸老披裘而自若斯爲達者無愧勝流是用志厥衝襟率成儷語綺言鬱鬱旣快覽於潘辭玉屑霏霏憶備聞夫樂防敢謂士安作序誇傑搆於太衝庶幾子建定文述美談於敬禮云爾

悟齋無題詩序

悟齋天上石麟風前玉樹篇盈芍藥夙富淸才筆架瑚偶拈綺語有情獨笑庭開稱意之花無事恆啼樹繞相思之鳥因寄所托顏曰無題闌以鳥絲猗歟美矣僕以西湖之客子濫充東閣之生徒栁絮飄時隨侍扶風之帳槐陰合處就停海澱之裝獲此一編於焉三復夫其才情俊逸思致纒綿旣玉管之調心亦銅丸之脫手固已極雅人之深致擅名士之風流然而境異楚湘感殊洛浦隠囊坐褥儼若神仙金雀翠翹居然佳麗假使簾前蠲忿定押靈犀如其杯底合歡無勞鵲腦而乃緑牕晝靜效貞女之懷春翠袖天寒嗟美人之遲暮意者乘車金市人言洗馬之工愁不同薦枕陽臺客誚大夫之好色參其微防別有防心云耳

梅花百詠題詞

滄亭觀察黃海人豪文穆後裔卓犖則名材抜地豫章之樹千尋瓌奇則修干淩雲建木之標十丈盤根錯節早歷試以皆宜擢頴摛華卽閒吟而入妙錦囊擕處絢綺樹以千林瑤簡傳來得梅花之百詠爾其神思郁勃寄托遙深鄧尉煙霞橫飛紙上羅浮風雨交集毫端摹綽約之精神突過何郎東閣寫輕明之格韻還如和靖西湖縹緲寒香片片眾香國裏玲瓏防玉枝枝羣玉山頭防筆神來極歌舞淋漓之致轉丸工絕盡森疎瀟灑之奇宋廣平鐵心石腸翻研綺語蘇和仲冰肌玉骨雅擅妍詞洗淨鉛華已風情之盡占閒教冷淡防神影之俱淸乃知兀傲淩寒迥軼塵埃之表豈有娉婷弄月終淪寂寞之濵此澗畔冰霜欲壯乾坤之气節而枝頭雨露能回宇宙之春和非惟體物以稱工斯乃言情之最切者也僕髙唫數過如贈一枝牽我夢於江南水邊林下想君懷於薊北屏裏尊前不獨采芷搴蘭香艸補左徒之闕略定識和羮薦實芳防揚祖徳之淸芬

松泉集卷九

欽定四庫全書

松泉集卷十

吏部尙書汪由惇撰

序三

查氏族譜序

查氏逺有代緒其來新安自安陽令義祖公始也遷休寧自長史昌公始也卜居邑治之偏道公次子大理評事循之始也迨宋之季支裔弗延有來自夏曰順公以甥禰舅厥嗣日衍奉爲別祖今城西之查則自順公始也其以科名起家自元嶽公始也奉先收族建祠肇祀厥考靈川公之志而成之者元嶽公也順公至元嶽公曆十有一世溯而上之以述所自沿而下之以詳所屬昭穆有圖支派有系葬有紀儀有書譜牒井然自元嶽公始也由明神宗丙午至於今閱兩甲子百三十餘年子孫守之弗替加塈塗焉以書來屬紀其事者吾外舅漸陸公之弟西圃翁也元嶽公以名孝亷家食頤志再傳而中落吾外舅奮自振抜西圃翁繼之乃益振而其季兄南浦公以邑諸生食古戢耀傳其子奕梁少年進士爲名庶常查之望日髙而西圃翁諸子羣從負材競爽蓋自元嶽公而下六七傳而益昌且熾正未有量也夫千尋之木歷嵗久而枝葉茂者植根深也千里之流分派逺而波濤壯者濬源長也根不植而加戕焉𨿽蟠木必菑源不濬而日閼焉𨿽巨瀆必竭族之大也支派衍而愈蕃則人心亦日以渙有人焉萃其渙以爲之始所冀來者之保守厥緒以相嬗於無窮耳後此或數十百人而得一人焉或數世得一人焉或數十世得一人焉念祖宗之所貽畱而推而大之以芘其族於是而數世數十世之渙者復萃相親愛如祖考時也詩曰子子孫孫勿替引之所謂無不爾或承也又曰以嗣以續續古之人所謂無忝爾祖也西圃翁之僑於粵也族之就而謀所以爲生者翁必熟爲籌曰先人之裔不可以異視也親黨之就之者籌之一如其族曰吾祖先之姻婭不可以漠視也自吾壻於查垂卌年翁自壯而老其用意周以摯而爲力博以久有古長者風故於宗譜之輯不以自耀而欲使來者之共諭其意也此序之不可以已也吾鄕聚族而處祠宇之宏侈峻麗村落相望吾謂厚其族者不惟土木崇飾之務而能實用其心與力如翁之摰且久則人人親其親長其長而壽終遂養利及無告敬先收族道在此而不在彼也故於記查氏之譜而不禁有慨其言之至以由惇之無似防借先蔭以至於今而迄未能推而大之以庇吾族人此則言之而顏汗者究言之亦以見所志也

徐氏族譜序

徐氏之在防稽太末者率祖偃王而爲栢翳之苗裔昌黎韓子之文其碑者可考也於潛之西曰景村者自越之馬堰來遷聚族於斯幾百年矣其始遷者曰敬初公至於今凡十餘世族之人以耕讀世其家被服儒素遊黌序者前後相望郡邑行鄕飲酒禮擇賔介多求之徐氏故景村之徐𨿽未嘗有髙科顯仕而已爲一邑望族族有曰潛昭翁名萬儒者與余相見於京師翁淳慤篤行人也奉其所蔵續修家譜請序於余余惟譜牒之作非徒辧族別系明所自來而已蓋將發潛闡幽光昭前人之令緒以示子孫俾滋培封植之以崇衍於勿替也愛樹者勿拜其枝庇本者必繁其葉故爲譜牒所以致其敬於祖宗也實所以廣其愛於後嗣也夫髙明之家貴盛顯赫列鼎撞鐘建麾擁節七葉金貂炙手可熱然而族屬乖離家庭否隔識者憂之謂其本實先撥也若夫農力於田商賈勤其業士績學以俟時相勸以仁相先以讓相規以禮相朂以義父安其子兄友其弟夫刑其家甥舅親戚師儒朋友各得其序含淳導和息囂止爭沐浴帝澤詠歌太平而更有老成壽耉之人相與修髙曽之家法聫渙散之人心譬如根旣深矣而灌漑之不已其發榮滋長有不異於凡爲木者哉崇山防谷之中大木名材淩霜雪歷寒暑而莫之顧一旦搆建章馺娑神明之觀般倕匠石不能舎是而他求母謂景村之族之久閟而未發也願因翁以諗諸其族之人

盛氏族譜序

自隋唐而降官無簿狀家無譜系世之爲人子孫能如郯子之識其先者什無五六焉故探盛氏淵源者僉自周穆王盛姬始信斯言也是猶司馬遷序其祖之自晉奔魏揚子云序其祖之食采晉陽爲揚侯而爲張平子所呵也古者別生分類而作汨作夏書云錫土姓周官命小史掌奠系世辧昭穆春秋傳天子建徳因生賜姓胙土命氏鄭漁仲廣眾仲之說志氏族者凡三十有二類未聞以天子之姫爲得姓受氏之先者故謂盛氏始自盛姬其言荒誕不足信矣周富辰之諌襄王也舉文昭十六族而郕位其三郕叔武爲文第五子後去邑爲成楚成得臣得大心齊景時成覸魏著作郎成淹並其後是郕後爲成也而公羊傳魯莊八年齊滅郕何劭公注云郕去邑加皿曰盛盛爲郕叔之苗裔正夾漈氏族志所云以國爲氏者也厥後若漢廷尉吉吳郡守孝章晉孝子子翁唐總管彥師徳善彰聞才名卓傑勲猷爛如宋同平章事文肅公世居廣陵故廣陵之盛尢著其籍廣陵之江都海門自廣陵徙皖之桐城蘓之昆山浙之秀水若治若於亮若華二之裔孫若符升若民譽科名甲第爵秩裏居已載瀨陽任太宗伯序盛氏同宗錄中至毘陵一支則明都督公庸自廣陵徙金陵子延三再徙武進城南之花墅是爲常始遷祖外此若梁溪之盛家巷宐興之防亭以曁靖江之聚族而居者科名甲第與桐城秀水昆山埒若姚亮若大圩蕩若馬公橋其先幼淸公舉於萬曆間爲州別駕則又花墅之分支也花墅自延三而下單傳凡五世至防溪始舉丈夫子四遂成四大分防溪之子南泉尢傑出其子姓繁衍文學代興郡人孫文介公表其墓至今讀其文知盛氏之發祥有自而南泉之孫鐵巖光明磊落勁直不阿偕族兄紹先族侄采儒創興祠宇綴輯譜系規模大定今其子若孫某等纘承先志紏合族人鳩工庀材搆門堂造龕主輪奐鼎新而譜系之未就者絲牽繩貫派別支分昭穆有序嫡庶有差祠墓有圖家訓有則藝文有志祭田若干畝開載譜之左方俾子孫世守戒勿鬻毘連花墅之塘田若聖廟村若紀墅周遭四里許朴者力於農秀者餼於學而鐵巖之孫曽俱以文名著相繼登甲乙科且其族內行醇懿閨闈整肅以貞節旌於朝者坊標森立嗚呼是可爲法於鄕邦也乙丑秋盛氏族譜成通家子綱請序於余余惟古者奠系世志墳墓別昭穆賢者表其徳不肖者沒其名俾覽者忠厚悱惻之情油然自動今觀厥譜其亦猶行古之道也夫

黃氏族譜序

吾徽黃氏自晉新安太守曰元集始家於郡四傳曰碧璇遷郡之黃墩又十傳曰益謙遷吾邑西湧益謙之孫曰文昶又從西湧遷古林古林之黃自此始其譜則創於文昶十六世孫叔宗修於叔宗從孫世瑞語具詳鄕先輩程篁墩先生所爲序中越今又二三百年黃之世次日益多子姓日益眾觀察君凝道復鳩族人修之譜旣成來請爲其序吾徽著姓巨族視他郡特盛代序逺者二三千年近亦數百年族之人多者數萬少亦萬計而其中貴盛殷富者復邑屋相望如古林黃其一也今世稱甲族者所在多有顧往往不如吾徽之盛間嘗推其故吾徽山川翕聚風气獨近古其人多願而朴士者勉文行農者惜物力賈者勤貿遷不然者以爲戒其族又多聚處而親睦病相急死相婚嫁相餽遺有無相周防不然者以爲非我族類是故願朴則其質厚親睦則其气和气和則無凋悴天札之相耗而生息蕃質厚則無儇巧佻薄之自戕而傳緒永所由風气之淳蔚爲福澤保世滋大有且煒而族姓甲他郡也篁墪序稱黃之先有伯固後圃諸公或以禮學倡或以行誼著其培厚而養和也逺矣今之椒衍而瓞綿者皆其種徳之所發生也裘冶而箕弓者皆其詒慶之所貫輸也火之灼也膏之而愈明水之灝也濬之而愈盈黃氏子孫益傳其薪益導其源其光逺而流長也寧可量乎夫創之於方興者難而衍之於旣盛者易然創之難而方興之勢之至於盛也反易衍之易而旣盛之勢之趨於衰也亦不難在黃氏子孫共勉之而已矣觀察君之爲是舉也非徒以誇耀門第將使後之人溯伯固諸公之貽谷相與勉爲風气之厚以共昌其宗緒餘故趣舉吾徽族姓之所以盛者以諗諸其後之人且以爲凡吾徽之冠族勸

送秦樹峯南還序

余來京師五六年迂昧自守未嘗出交當代名公鉅人維給事中南沙秦先生時時顧余邸塾因與公子樹峯遊秦氏自有明之盛以迄於今名徳貴仕輝映中吳給事父子先後簮筆禁林以博雅負海內望樹峯濡染家學被服儒者恂恂善下詘然不自多其所有而慕悅端士與相切劘殷然如恐不及蓋其用志方鋭而績學甚劬信乎能稱其家法朋遊中可畏友也久之奉給事之命還梁溪而親迎焉過余索詩爲贈余觀新婚之詩莫善於小雅之車牽其曰徳音來括曰令徳來教謂其徳足以配君子而又有以助成君子之徳則宜其有燕譽歌舞之樂也然淑女不敢自謂其徳足以助君子而又欲其君子求賢以自助焉故其卒章曰髙山仰止景行行止而孔子嘆之以爲好仁之至謂其內有賢助而友之賢者由是而益親也夫惟有淑女助之於內良友助之於外而君子之徳成焉故曰覯爾新婚以慰我心樂賢助也鄭之雞鳴亦曰知子之來之雜佩以贈之知子之順之雜佩以問之知子之好之雜佩以報之賢婦之助其君子無不欲其親賢友善而善結其歡心此其不流於宴暱之私爲可通於卜氏賢賢之義矣樹峯能自取友而又得嘉耦以爲之助徳之成也何可量哉古之人賦詩不必已作余不工爲曼麗之辭而辱樹峯知厚不能於言也於其行述所業以相質亦庶幾風人之防云

送楊恬庵廣文序

聖天子躬堯舜之徳思以躋一世於和厚之俗

詔天下有司舉孝亷方正之士以示風厲於是安徽撫臣以吾婣楊君恬庵應

天子召見授以儒學教諭俾得推所有以淑諸人楊君旣受

命治裝南旋諸同人爲歌詩贈行而屬序於余蓋自鄕舉裏選之義不行而裏黨無定論惇行修潔之士不求表襮於世世亦不之知士君子從而引重之曰若者孝若者亷若者方正流俗或從而姍笑之忌嫉之甚或詆毀之所謂好議論不樂成人之美者往往而是然使古之君子處此蓋不之惡也何也曰吾修吾實以勝之而已矣楊君行孚於裏黨郡邑之有司以至封疆大吏考其實而達之於朝集九卿侍從之臣於闕門覆驗之無異詞遂得

賜見穆淸之地授秩以行其於遇也榮矣世之士烏得而不責其實夫無其實而冒居之者誣也名成而隳其實者僞也君子務實勝恆汲汲焉不敢以自弛也教學之任所以推其實以爲多士率揚子云日師者人之模範也實可不務乎楊君曰益修其實以教育多士豈惟承學者得所師裏黨之人習其行而心服焉從而效慕之澆漓之俗庶可挽乎是

明詔之所深望也楊君其勉旃

恩益防引

不肖少慕範文正公義田以爲士君子當奉爲師法顧通籍三十餘年力有未逮丁丑春扈

蹕南巡防

恩給假旋裏瞻掃先塋蓋自己酉至今忽忽二十有九年矣惕然恐嵗之不吾與因檢積年俸

賜所入曁親友贈贐之餘得千金輸之祠中立防曰恩益嵗收什一之息以備用族人遇婚防事門長房長具帖向本家支取於二年後起支謹其出內之數而書之冊防計之日發帖對冊無或敢私籍其餘歸來嵗之用通五年之贏作正取息值良田平價則以置田而課其租入凡此皆出自

君恩俾族人共沐餘波式均且溥易曰天施地生其益無方凡益之道要於可久非溝澮之盈取快目前已也夫使力沛然其有餘澤及三黨固古人所優爲予取予求何難屬饜而淸時宦況節嗇辛勤僅以有此我宗支繁衍大半食貧自顧防薄誠不足以徧給不得不節以定數𨿽涓涓細流求爲可繼其相與維持培防永永勿替是所厚期於族中哲彥或同志有力曁我後人能推闡予志如髙義園故事卽閱千年必要有所托始幸勿以少而忽諸設有弗類起覬覦之念族之人共糾之旣輸之公我子孫不得過問卽至不能自存欲借以肥己者非吾子孫也余詳條例中是爲引

徐封翁壽序【代】

編修徐君晉叔以雍正二年成進士余時忝司試事與編修有通家之契因以知其尊人先生今年秋八月先生周甲之辰諸與編修遊者請予言寄歸爲先生壽予嘗謂章服以爲華祿糈以爲富四海之內仰盛名而望徳澤此仕宦者之寵而林泉之樂歉焉職業不以攖其心責守不以系其念優遊俯仰防嘉樹而濯淸泉此隱居者之適而軒冕之奉缺焉二者交相羨而不能相兼兼之者惟致仕之老與封君爲然然致仕者必待其年之至年至矣而任重者不能去力未衰者又不忍去其得遂所請若漢二疏唐賀監楊少尹之流蓋千百中一二人而已惟封君者以事業勲名付諸其子若孫其身翛然事物之表而享有祿秩之榮都通顯而不任其勞荷寵命而不専其責上焉者堯舜其君民施所有於天下後世不必其出之自己而不啻若自己出也君若民與夫天下後世之歸美於其人者必先歸美焉名與實俱隆事與志兼遂此其樂有非夫致仕者之所敢望矣惟其時之早暮不同而所遇之丰嗇異致必其爲日久而獲報丰乃以愜人子之大願是封君者天下之樂而得之髮齒未艾者爲尢樂也先生少以經術有名諸生間尢長於詩長篇小律往往傳誦人口性瀟灑不問生產視世俗榮利泊如也年未五十而編修舉於鄕遂謝去經生業所著詩益富淑配某夫人同徳偕老備家庭之樂次君書年亦舉於鄕而編修典試江右衡文大藩聲譽日起今以才品推擇治事所至正未可量先生含淳養素享編修之祿養歗歌自適於邱園林壑之間者迄今十餘年神明意气視昔益盛進而耄耋期頤遙遙復數十年然則所謂爲時久而獲報丰愜人子之大願者當於先生驗之其出所有以自見而歸美於先生則在編修昆弟勉之而已

陳九齡尊人壽序

福淸陳生以丙辰南宮出吾門旣釋褐防

詔選學行修潔之士充咸安宮教習生首預選中遂畱京師而生以太翁海鶴先生年益髙定省之思日益切將請假歸翁手書亟止之乃弗果今年秋生謁予曰九齡奉家大人教督切祗事夙夜惟謹弗敢言其私惟是家大人覽揆之辰九齡弗獲洗腆愽堂上歡心切切不能自己家大人生平無所嗜所嗜惟在文字誠得大人先生一言郵歸張庭除間晨夕顧之𨿽九齡日侍膝下弗啻也敢以請予聞君子之事親也樂其心弗違其志生之恪其厥職而不以私歸也弗違太翁之志也翁之心惟文字之好而生丐文以娛之樂其心也抑翁之所樂豈獨在文字已哉予聞翁之事母太孺人也朝夕弗忍去左右翁少孤太孺人撫之以有立母子相依倚爲命翁每舉於鄕太孺人輙舉手祝曰必無售售則馳驅王事是無老身也翁蓋終太孺人身未嘗逺去其天性純篤如此至其教子也所期待之者逺且大方儀封張淸恪公開府八閩以正學倡導後進生甫齠齔太翁擕之遊其門淸恪公顧待之若成人及移節吳下翁以侍太孺人故畱弗行而命生從遊學紫陽書院故生於儒先之學逺有端緒然則翁之所嗜豈獨在文字哉夫以童稚之年顧復依戀恆情所難免而翁不畜以凡近陟峻嶺浮曲江不逺千里使從受業於宗工鉅人其厚期生何等也矧今成進士隸名天官以徳行道藝訓貴遊子弟之尢俊異者傳餐續食給室廬以居日出入於金鋪玉磩之間從容出所有以與國子諸子相輔勉翁之所期於生者不已稍慰矣乎所以樂其心者將不在是乎然則生之思念太翁也與翁之孝養太孺人其根於天性一也孝子不匱永錫爾類生於是乎克類矣生之勤於事而弗忍私也且思以尺寸自顯而歸其善於親以慰太母之勤也則翁之素善教也教誨爾子式谷似之非翁之式而奚似之有今翁花甲有期生年亦行四十而奉翁之教無異童時之遊淸恪之門也則所以樂其心不違其志者生其心體之而致行之弗徒文字之娛云爾矣予於生忝一日之長因生之言有以知翁之心世俗所稱難老之祝顯榮烜赫之事蓋不足爲翁陳也翁其謂之何

查西圃先生七十壽序

聖天子四十萬壽之年元气融盎滋液滲漉瀛寰內外熈然太和嵗八月吾外舅之弟西圃翁壽躋七十羣從族姓以及姻婭親黨咸鞠奉觴堂下由惇系官於朝不獲與賔從之列顧以宻戚介大年祝嘏頌徳於情有不能已者由惇之壻於外氏也今四十餘年蓋自未議婚之前曾一識翁面迨爲館甥則翁已遊嶺南丁酉以後由惇往來京師通籍入仕非奉使不得爲逺遊無緣與翁接笑語通殷勤之歡嵗時修問又或以嶺海間隔書信不時至然翁篤姻舊其視諸女也猶已女𨿽相距數千里猶同閭閈由惇之視翁也亦不啻日聆翁之謦欬翁性樂易諄摰周防族黨意懇懇恆有餘交友朋必全終始粵之士大夫無不稱爲厚徳長者是以康彊矍鑠神明如少壯人諸子林立孫枝蔚然咸以謂翁盛徳之所致也自雍正庚戌翁五十壽由惇謁今予告太保相國張公爲文以壽閱乾隆庚申壽六十由惇自爲文以壽忽忽遂及十年復操觚爲侑爵之辭竊以自幸顧自念行且六十其視前十年爲何如者昔震川歸氏數稱壽之文詆其無情實而爲曼辭吾家鈍翁亦云然由惇則謂有徳者舉其徳足以致勸而言情者述親串之欵曲撫嵗月之崢嶸彌親切而有味顧其情何如耳抑於玆重有感者古人七十而懸車記曰七十曰老而傳蓋壯而遊老而休造物自然之數而仔肩重者恆不獲如古所云𨿽欲恝然置之而勢有所不可松蘿白嶽雲山萬里未嘗不寤寐以之回憶與翁相晤時俯仰五十餘年異日倘得及懸車之期優遊故鄕登來茹之堂爲翁稱八十壽翁其倘有意乎前者楚民湯大云壽百有四十擕子走京師

天子嘉之命由惇書再閱古稀匾額爲之表坊今年扈從

巡五臺過唐壽民劉永壽年百有五嵗扶杖迎

鑾賜之金予食復

禦制詩以紀奉

勅屬和傳稱華胥之民多壽蓋遭逢盛世有不期然而然者翁之頤和養徳迎導善气大耋期頤皆意中事詩曰申錫無疆及爾斯所是又豈親情祝嘏之恆辭所能罄者耶

外姑胡太孺人七十壽序

傳稱仁者必壽而母徳莫大於慈慈者仁之實而愛之理所爲發現於事者也幼焉而鞠育之顧復之長焉而教誨之因其材而成就之曰以厚吾之所生而天性之不容已則慈之道著焉矣廣其慈之道旁皇周浹於家庭之間凡有子之道者莫不被其慈而仁之道於是而益大和气充於庭闈惠愛孚於內外惇龎丰豫眉壽樂愷之象於是而成仁者之壽若是乎其可必也由惇年十七締婚於查時外舅漸陸先生客遊羊城而外姑胡太孺人搘拄家政中外井井條理秩然吾內子爲太孺人長女同懷弟禹書時尙幼太孺人教子女朝夕起居飲食具有法度出入防視珍愛逾常意謂慈於己所出固人情耳及遭外舅大故太孺人躬率禹書赴羊城擕二弱子孩提𦇤褓之中溯江陟嶺越數千里以歸煦煦撫視一如禹書幼時迨至成立有就授室抱孫於是宗族姻黨中外翕然歸慈於太孺人由惇嵗時登堂見禹書羣從兄弟長幼數輩周旋家庭間怡怡愉愉和气淪浹一化於太孺人之慈卽以由惇之騃戅無似或嗤其貧或訾其傲而太孺人顧視有加二十餘年不少減太孺人之慈仁篤厚蓋本於天性夫豈有所勉彊而然與禹書繼外舅之業迎養太孺人於羊城十餘年來由惇未獲上堂太孺人起居顧於郵筒家問中備悉太孺人神明視聼較曩時益加健含飴弄孫意致愉適今年壽登七十福履日綏永錫難老禹書偕其仲溥公蘭陔色笑粲粲晨葩太孺人顧之喜可知也由惇承乏綸扉見直省封疆大臣奏百嵗以上貞壽建坊旌門者殆無虛月

聖天子往往賜金幣以示優異太孺人之設帨也由惇𨿽不得鞠奉觴以介眉壽而領引海南異日當有以徳門壽母被

鸞綸而表綽楔者謹爲之備徴母徳而推本於慈以爲得壽之劵

查母徐太孺人七十壽序

外舅漸陸公以康熈癸巳捐館舎時僑居嶺南內弟仲君浦公甫再周其季君猶未睟兩母皆少外姑胡太君率長君禹書越數千里挈之以歸嵗甲午由惇還自浙見溥公才勝衣庚子還自京師再相見則已操翰治諸生業已復聞其婚於吾族之僑吳江者壯而就其伯兄於粵析治鹺業於閩之長汀才充然服其儕輩𨿽宿老皆爲之下交遊多長者業日以起蓋自雍正甲辰乙巳禹書旣迎養外姑胡太君於潮陽邸寓閱數年溥公亦迎所生母徐孺人偕其配侍養於汀甘脆之奉起居之宜家庭聚順之樂奉觴膝下怡怡一堂而孺人於是年七十矣由惇之爲館甥迨今四十餘年外家內政具所熟聞於誼不容以浮辭介壽況孺人之賢實有可稱道者當癸巳甲午間驟丁大故弱嫠幼孤岌岌乎非力所可堪而旋復自振蓋外姑以整齊慈惠治其家而諸母服訓恭謹由惇嵗時登堂履其庭聲息不出梱外位置几案匜帨以及箕帚之末井井有條理季君母先沒孺人視季君如已子寒暑夙夜屙癢動息相闗外姑旣至粵孺人獨畱故鄕者數年率子婦處諸太君間與外姑家居時無以異吾內人歸寧或數月相依孺人情理交摯內人深嘆譽之夫家庭日用之常气機所感和則致祥乖則召戾闒冗則衰頽而不可以自立觀外姑之所以治其家而孺人之善承而安全之者其所系於家道之興替爲何如至今日而洗腆致養含飴弄孫人但知孺人所遇屯於前而泰於後而孰知其所以致此非偶然也艷陽屆百卉向榮回憶冰雪之嚴凝而貞松茂栢之節益著風正潮平長江如練長年髙枕乎中流回憶風波之震蕩帆檣之傾折洞心駴目之餘未嘗不爲之舉酒相賀則孺人之躋大年而長子孫以衍其慶於未艾者其可樂又何如也溥公喜臨池下筆輙有歐褚法度簡牘酬答工整不茍爲五七言詩名章俊句絡繹腕下與往還倡和者無不推服今當壽母之辰諸與溥公遊者觀溥公之才而知其有是母乃有是子要不若由惇知之之切也爰質言以張之無溢美焉欲知孺人之賢其於是徵之

族嫂金孺人六十壽序

吾宗族親黨僑居武林者甚眾予自康熈丁亥戊子往來其間丁酉入都門後問一再至迄今又二十餘年以所聞諸宗人榮悴消長之故蓋已多矣能守其世業引而勿替者族子嶽宗云上干日諸昆季其人也其家自吾伯父別駕渭絲公曁伯兄州司馬萃升君以勤儉善治生家日隆隆起伯母戴太安人嫂氏金孺人克佐之以有立伯兄運籌算計贏縮𨿽太史公所傳計然白圭之徒殆弗能過而兩世內助尢約嗇自勵弗憚勞瘁宗黨間咸謂伯兄父子非得太安人姑婦賢佐烏能致是予嘗謂世俗論列女行率多其畸節以爲難至持操身家奉長慈幼綜理內政則以爲庸行無足道此其獘乃至日用飲食鹹不能盡其宜享富貴而不保其家覆壊其子孫者比比也夫人丁困阨區區爲一身計引名節以自繩保守旦夕知大義者類能之及夫安常處順口體得所奉起居適所欲而約已自檢憂其可安懼其可恃矻矻乎至老而不懈此難責之中材以下而況閨闥之內乎昔予語家弟凝之婦人處貧家易處富家難持家如理劇邑然非精明彊固才周於事者莫能勝凝之撫掌以爲然憶予幼時過伯父家坐客恆滿飲饌丰潔皆伯母曁嫂孺人所手具也戊申冬予銜卹歸主伯母家則伯兄已謝世伯父母且老而嫂孺人撫諸子治家事內外井井十餘年來婚嫁多故問遺慶卹無虛嵗嶽宗昆季稟受成命諸孫林立男女數百指性質之剛柔彊弱與夫勞逸饑飽寒暖之節輕重緩急先後之宜嫂孺人神明運之各得其當予宦遊京師仕宦家內助之賢者指歷歷可數益以嘆孺人之不可及人誠得賢內助則家之昌可竢也今年夏四月某日嫂孺人壽六十族黨之稱壽者先期謁予文予聞伯母戴太安人至今八十餘康彊如昔嫂孺人一堂嫓徳由是逾七望八以躋於期頥受嶽宗昆季洗腆之養蓋不待言獨表其善持家以爲親黨宗族勸有心世教者其韙予言也夫

松泉集卷十

欽定四庫全書

松泉集卷十一

吏部尙書汪由惇撰

記一

大閱圖記

幸營第一

乾隆四年歲在己未冬十有一月甲辰朔哉生明丙午之辰日加已

皇帝大閱八旗將士於南苑先期三日

上具吉服出正陽門鹵簿大駕全設鑾儀衛官陳鼓角象輅於南苑北紅門之北以次而南其凡曰禦杖二黃旗二紅燈二金二大號八小號八金鉦四畫角鼓各二十有四金二橫笛十有二板四杖鼓四鼓二十有四紅燈二靜鞭八朝象四寶象五大輅玉輅大馬輦小馬輦陳於禦道東西鑾儀衛官夾轅而立者各二人其列於禦前者爲箆頭八禦杖八立瓜臥瓜星金斧各六門旗八白澤旗二五色小旗各四餙金龍文爲黒爲靑爲白爲赤爲黃以次而南肅靜旗二金鼓旗二白澤旗二門旗四日月旗各一風雲雷雨旗各一皆藍質云爲雲气雷爲雷文風繪箕星雨繪畢星雲雨東風雷西五星旗五各如五行之色金繪五星火木金在東水土在西招搖旗一黒質白章爲斗柄之象五嶽旗五各如其方之色銷金爲山形中嶽東嶽南嶽在東西嶽北嶽在西四凟旗四皆銷金爲水文江赤河白淮靑濟黒淮江在東濟河在西靑龍白虎朱雀神武旗各一各如其色金繪龍虎雀及龜蛇之象靑龍朱雀在東白虎神武在西天鹿旗一天馬旗一鸞麟熊羆旗各一皆赤質金繪鸞熊在東麟羆在西金龍纛二十黃赤白靑黒各四以次而南儀鍠氅八政平訟理旛二綘引旛信旛傳教旛告止旛各四黃麾二龍頭竿旛四豹尾幢羽葆幢各四靑龍白虎朱雀神武幢各一金節四吾杖二綘羅鸞鳯扇八綘羅龍扇四綘羅雙龍扇八黃龍扇八黃雙龍扇十二吾杖二紫方繖紅方繖各四黒四季花繖黒九龍繖靑瑞艸繖靑九龍繖白四季花繖白九龍繖朱瑞艸繖朱九龍繖黃四季花繖黃瑞艸繖各二黃九龍繖八黃九龍曲柄繖四以上皆校尉步行擎執騎而執方天防者四人執豹尾鎗者二十人屬櫜鞬佩大刀者各二十人鎗一櫜鞬一大刀一相間爲列金方杌金交椅小金瓶大金瓶金盆金唾盂各一金香盒二金提鑪二校尉執之皆騎校尉步而吹大號小號者各六人戲竹二和聲署官四人朝服率導引樂一部步而奏樂者二十有八人禦馬十有二上駟院執事者騎而馭之九龍曲柄繖一武備院執事者一人騎而執一人騎而引中道行前引大臣十人具禮服佩刀騎而前導

上禦萬吉驦按轡以行後防大臣二人禦前大臣侍衛皆騎而從領侍衛內大臣兩人率侍衛執豹尾鎗者十人佩大刀者十人屬櫜鞬者十人成列分翼爲防禦前內侍之有執事者各執其物以從次

黃轎一乘校尉舁者十有六人翊而從者十有二人鑾儀衛官騎而翊之左右各一人侍衛屬櫜鞬者二十人爲一列次佩刀者二十人爲一列步而從其長者各二人騎而率之侍衛之班直者各就其伍步而從殿以黃金龍大纛二執纛者二人屬櫜鞬者左右各九人又爲一列皆騎其長二人率之隨

駕王公文武大臣列於纛之後最後一列騎而佩刀者二十人通前豹尾及諸侍衛凡五列皆鴈行爲次凡羣臣之執事者扈從者皆具禮服圖之中可具數者儀物旗幟之屬百四十有五旛幢麾節之屬四十有六繖扇之屬各四十戈杖之屬百二十有二金鼓樂器之屬百一十有四器具之屬一十有四一人執之則一人副之考之前載甘泉鹵簿蠖略蕤綏漢官屬車千乘萬騎皇朝建中立制省繁靡而肅羽衛明典則而備儀章寢威盛容具見於此云

列陣第二

列陣之制左翼四旗曰鑲黃曰正白曰鑲白曰正藍以次而東西上右翼四旗曰正黃曰正紅曰鑲紅曰鑲藍以次而西東上各按旗爲隊圖之最前者曰漢軍火器營曰滿洲防軍火器營曰滿洲驍騎火器營並列而各別其隊漢軍火器營前設鹿角二十具鳥鎗步軍依鹿角而立舁鹿角者八十人引繩者四人神威礟十各載以車掌礟車甲兵百有十人礟手三十人防礟甲兵十人大纛十執纛者甲兵三十人小旗二十負之者領催二十人紅旗二防旗者領催二人金五鳴金者甲兵十人鼔一舁之者四人擊鼓者甲兵二人海螺五鳴螺者甲兵五人統以參領二人散秩官十人驍騎十人鳥鎗營大纛一執纛者領催一人甲兵三人隨纛散秩官一人領催二人甲兵二十人參領纛五執纛者甲兵十有五人鳥鎗領催二十人甲兵二百人紅旗二防旗者領催二人金五鳴金者甲兵十人鼓一舁之者四人擊鼓者甲兵二人海螺十有三鳴螺甲兵如其數領以參領二人散秩官五人給使官五人驍騎校十人毎旗統以副都統一人毎翼統以都統二人滿洲防軍火器營大纛二執纛者防軍四人小旗十有二負之者鳥鎗頭目如其旗之數海螺十鳴螺防軍如其數鳥鎗防軍百有二十人領以防軍參領二人防軍校十有四人驍騎營大纛一執纛者甲兵二人子母礟六行則駕以馬發則就地而支以木架左右髙下視其逺近而爲之節毎礟小旗一負之者領催一人副以甲兵九人領以參領一人散秩官五人驍騎校五人鳥鎗營大纛二執纛者甲兵四人紅旗二防旗者甲兵四人小旗十有二負之者領催如其旗之數海螺十鳴螺甲兵如其數鳥鎗甲兵百有二十人領以參領二人散秩官七人驍騎校十有四人統以火器營大臣五人八旗通計大臣十有七人官校七百一十有二人步騎甲兵八千三百七十有六人圖之中一列曰前峯營曰防軍營曰驍騎營並列而各別其隊前鋒營每佐領前鋒一人爲前鋒校者八人鳴海螺者四人鳥鎗人數視所出前鋒人之數前鋒二人則用鳥鎗前鋒一人各建八小旗如八旗之色合爲一隊列於各旗漢軍火器之次領以前鋒參領一人前鋒侍衛二人毎翼統以前鋒統領一人防軍營毎佐領防軍二人合四人則建一小旗毎旗各建防軍統領大纛一防以防軍參領五人毎翼統以防軍統領一人驍騎營毎佐領甲兵或領催二人合四人則建一小旗毎旗海螺七參領纛七防以參領二人副以散秩官二人驍騎校二人統以副都統一人都統則毎翼二人八旗通計大臣十有六人官校二百七十有六人兵四千四百十人分大臣四之一官校五之一而贏兵四之一而贏畱以爲殿圖之最後一列曰防軍營曰驍騎營並列而各別其隊防軍營毎佐領防軍三人毎六人則建一小旗毎旗各建防軍統領大纛一海螺六領以防軍參領三人長鎗防軍五百有五人領以防軍參領三人防軍校三十有一人毎翼則統以防軍統領一人驍騎營毎佐領甲兵一人毎四人則建一小旗毎旗各建參領纛四海螺四毎參領散秩官一人驍騎校一人領以驍騎參領一人長鎗甲兵領催共二百二十有三人領以驍騎參領二人散秩官二人驍騎校四人參領一人毎翼則綂以都綂一人副都綂二人其圖之前後兩端張兩翼綴於左右四旗大營之末者曰防軍營曰驍騎營按旗相屬而斜列防軍營毎佐領防軍一人毎四人則建一小旗毎旗各建防軍綂領大纛一防以防軍參領二人長鎗防軍三百七十有七人領以防軍參領五人防軍校二十五人毎翼則綂以防軍綂領一人驍騎營毎佐領甲兵一人毎四人則建一小旗毎旗各建參領纛三海螺三毎參領散秩官一人驍騎校一人領以驍騎參領一人長鎗甲兵領催二百十有八人領以驍騎參領一人散秩官二人驍騎校四人毎翼綂以都綂一人副都綂二人通八旗大臣將校兵丁之例行陣者綂率者執事給使者凡大臣四十有九人將校千四百九十人兵二萬九十有四人其列於圖者大臣官校九百四十有四人得十之六而贏兵萬六千二百八十人得十之八而贏圖之中通八旗之數爲鹿角百二十長鎗二百四十鳥鎗四千神威礟之載於車者八十子母礟之駕於馬者四十有八蒙古銅角十有六金十有六鼓八海螺五百五十有二大纛六十有四參領旗二百二十有四領催旗一千三百二十領隊小紅旗八十前鋒旗六十有四凡八旗之別四正旗各如其色鑲黃鑲白鑲藍則以朱鑲紅則以白其旗幟之式四正旗皆正方四鑲旗方體而末鋭防軍之旗斜出而末鋭其大纛之中繪金龍裁朱繒爲火焰緣其旗之表上綴朱纓者漢軍火器營也旗制同而飄以長帶如其旗之色者滿洲火器營驍騎營也旗制同而飄以白長帶者防軍火器營及防軍營也旗制同而小僅及其半文爲金飛虎者漢軍火器營參領也繪以金龍緣以朱繒火焰綴以朱纓白飄帶而以豹尾飾其上者防軍火器營參領及防軍校也旗制同而飄帶各如其旗之色者滿洲火器營參領及領催也方旗各如其旗之色而以豹尾飾其上者前鋒防軍也繪以金龍緣以朱繒而不爲火焰上綴朱纓者防軍參領防軍校及驍騎參領領催諸小旗也凡旗若纛皆綴朱纓惟兩紅旗則綴黒纓以示別也甲冑之別漢軍火器營之舁鹿角者有裲襠而無袖與下旅礟手不介冑而衣罽袍短褂取便防也藍甲而飾其緣以其旗之色者防軍也白甲而飾其緣以其旗之色者防軍校也甲如其旗之色者驍騎校及領催兵丁也防軍防軍校冑皆飾以朱纓而其將領之冑則黒纓驍騎校領催兵丁之冑皆黒纓而將領則朱纓大臣之冑其上飾以貂尾鴈翎明等威也

閱陣第三

大閱之日八旗營伍旣成列屆時兵部堂官奏請上禦帳殿武備院先期設黃幄帳殿於晾鷹臺上自行宮具吉服禦萬吉驦武備院執事者張曲柄黃蓋騎而前行兵部堂官二人前引大臣十人分左右騎而導內大臣二人後防領侍衛內大臣率侍衛執豹尾佩大刀屬櫜鞬騎而爲列黃轎後隨扈蹕之爲鴈行者前後凡五皆騎惟不設鹵簿余悉如

大駕幸營之儀

上至帳殿豹尾鎗及三旗侍衛各分翼列侍龍纛二立於帳殿之後侍衛羅列環侍爲防部院大臣具禮服分翼序立於黃幄前八旗給使官校分左右翼騎而列於臺下各以其次乾淸門侍衛毎翼各六人騎而列於諸給使官校之前新滿洲索倫防古侍衛之善馭馬者三十人不甲冑列於侍衛之後以防騎之奔軼者上至帳殿禦甲冑隨侍王公大臣侍衛之扈從者皆擐甲冑

上禦萬吉驦躬閱營陣兵部堂官二人甲冑騎而導諸大臣前引後防及諸扈從悉如來儀

上入自左翼出右翼由列陣中路行經驍騎防軍前鋒諸隊南火器鹿角諸隊北將校軍士之在南者各就其列廻身北面以向俟

駕過乃復初

上旣徧閱營陣復至晾鷹臺黃幄升

寶座大臣待衛及諸執事者列侍如前遂鳴螺行陣

行陣第四

上禦黃幄寶座兵部大臣奏請鳴螺黃幄前所設蒙古海螺臺下先鳴各旗分列之海螺逺近相屬以次遞鳴達於鹿角遂擊鼓營中海螺畢鳴分列之海螺以次退列於臺下遂行陣擊鼓鳴螺舁鹿角整列前進毎進以十丈爲節鳴金則止防小紅旗爲號最前者防則營中皆防大小礟鳥槍齊發鳴金則止再整列前進海螺鹿角金鼓防旗之節皆如初如是者九至第十進則大小礟鳥槍連環齊發無間鳴金三乃止鹿角開八門頭隊先鋒防軍驍騎各結隊以次出礟位鳥槍皆以次出至鹿角外分布成列次隊亦隨出火器列於其後其頭隊旣成列八旗同鳴螺喧呼作勢前進兩翼協隊斜行成列皆進營中鳴螺乃振旅而退爲殿之八旗滿洲火器營礟位鳥槍防軍驍騎及頭隊前鋒防軍驍騎各立於本旗大纛之下八旗分鹿角爲八行火器軍結隊而退列於初成列之地頭隊兵以次結隊而退殿後者亦以次鳴螺結隊而退各列於初成列之地兵部堂官奏大閱禮成

上至帳殿釋甲冑隨從之大臣侍衛皆釋甲冑具吉服隨

駕還

行宮扈從儀悉如初至是日也天日晴朗寒而不栗軍威整肅士气振厲備見於諸臣賦頌

恩賜錫賚周浹醲厚各著於有司之籍不具載云大駕鹵簿圖記

大駕鹵簿儀仗禦馬分左右行五輅金輦玉輦曲柄繖前部大樂導迎樂禮轎俱中道行儀仗旗蓋之屬旗尉民尉執之輕者一人稍重二人或三人參執其二最重者三人皆冠黃翎朱纓黒氊防朱繒圓花袍緑綈帶槍防弓矢之屬防軍親軍執之藍云紵織金壽字袍鞓帶冠如常制樂器用署史衣冠如校尉舁輦校尉黃翎朱纓豹皮冠各綂以鑾儀衛官不足則以侍衛充之今敍其行列以先後爲次

靜鞭四官二人民尉十六人

朝象四寶象五官二人字旗二人民尉百有八人樂器之屬金二金鉦四鈸鼓防子各二笛四云璈管笙各二金口角八大銅角小銅角各十六又金鉦四紅燈二畫角大鼓各二十四又紅燈二橫笛十二板四板鼓四又金二鼓二十四紅燈二官八人頭尉六人署史四十八人字旗二人民尉百六十六人

仗之屬有引杖六禦杖十六吾杖十六立瓜臥瓜星金鉞各十六官四人頭尉四人旗尉八十四人民尉五十八人

旗有出警入蹕旗各一五色銷金小旗各四翠華旗二金鼓旗二門旗八日月旗各一云旗雷旗各五風旗八雨旗四二十八宿旗各一五行旗五五嶽旗五四瀆旗四朱雀神武靑龍白虎天馬天鹿辟邪犀牛赤熊黃羆白澤角端遊麟彩獅振鷺鳴鳶赤烏華虫黃鴿白雉仙鶴孔雀儀鳯翔鸞旗各一官二人頭尉四人字旗二人旗尉三十人民尉二百四十六人

纛有五色銷金龍纛各四前鋒大纛羽林大纛八旗大纛分黃白紅藍之色一正一鑲前鋒羽林各一八旗各三官二人頭尉二人字旗二人旗尉四十人民尉百二十人

麾氅之屬黃麾儀鍠氅金節各四官二人民尉二十四人

旌有進善旌納言旌敷文旌振武旌褒功懷逺旌行慶施惠旌明刑弼教旌教孝表節旌各二頭尉二人民尉三十二人

幡有龍頭竿幡豹尾幡綘引幡信幡各四官二人民尉三十二人

幢有羽葆幢霓幢紫幢長壽幢各四字旗二人民尉三十二人

扇有紅鸞鳯方扇雉尾扇孔雀扇紅單龍扇黃單龍扇紅雙龍扇各八黃雙龍扇二十壽字扇八官四人頭尉二人旗尉二十四人民尉百二十八人

繖有紅素紫素方繖各四黒白黃紅靑四季花繖各四九龍繖各二毎色瑞艸繖中間以九龍繖又黃九龍繖二十紫芝蓋翠華蓋各二黃九龍曲柄繖四官六人頭尉六人字旗二人旗尉六十人民尉百三十八人槍防之屬方天防殳各四豹尾槍弓矢大刀各三十毎豹尾槍之次間弓矢一大刀一官十八人防軍六十人親軍百三十六人

器物之屬有金馬杌金交椅大金瓶小金瓶金盆金唾盂各一金香盒金提鑪拂塵各二官二人旗尉二十六人

禦馬十官二人防軍二十人

木輅駕馬六兩服四驂官二人頭尉二人民尉三十人革輅駕馬四一服三驂官二人字旗二人民尉三十四人

象輅三轅駕馬八兩服六驂官二人字旗二人民尉三十八人

金輅駕馴象一官二人頭尉二人民尉四十八人玉輅駕馴象一官二人頭尉二人民尉四十八人五輅皆有舁旗四人舁丹梯四人俱在數內

金輦官二人字旗二人旗尉六十二人

玉輦旗尉三十六人舁丹梯四人

玉輦前前部大樂大銅角四小銅角金口角相間各四署史十四人

黃龍曲柄繖一官一人執事四人

導迎樂戲竹雲璈管笙各二管笛相間各四鼓板各二舁鼓二人署史二十四人

前引官二人執提鑪官二人對引大臣十人翼輦禦前大臣禦前行走大臣禦前侍衛乾淸門行走大臣皆從乾淸門侍衛左右各二十人

後防大臣二人領侍衛內大臣一人侍衛班領二人豹尾槍十人大刀十人弓矢二十人侍衛四十人

禮轎官二人民尉十六人副倍其數

總管四人首領十七人執事太監無定數內庫郎中一人庫使十人粘桿弓箭侍衛皆從

後管王一人公一人散秩大臣一人防軍綂領一人侍衛班領二人侍衛什長二人禦史二人部院司員四人黃龍大纛二執纛親軍校二人親軍十人侍衛百六十人

後隊八旗大纛各一毎旗執纛防軍二人防軍參領二人防軍校六人防軍五十四人

儀仗外八旗防軍依左右翼分列每防軍參領一統防軍校二防軍校一綂防軍九毎旗防軍參領五人防軍校十人防軍九十人

綂計王公大臣官員侍衛親軍校防軍校凡五百六十二人無定員者不在此數親軍防軍一千三百九十四人字旗頭尉旗尉民尉一千七百五十六人署史八十六人執事四人

奉

勅撰元臣耶律楚材墓碑記

甕山之有元臣耶律楚材墓一區歲久弗治漸就蕪沒防其地近

別苑所司將有所營建

上特命覆以屋三楹俾勿壞而

勅【臣由惇】記之臣謹按元史楚材事元太祖太宗歷三十餘年時方艸昩一切定賦稅分郡縣籍戶口別軍民皆其所經理嘗謂治弓尙須用弓匠治天下安可不用天下匠遇所不便於民必力爭不少屈至有厭其爲百姓哭者卒賴其規畫法制粗立民得寜息故論有元一代賢相必以楚材爲稱首顧閱世久逺遺迹漸湮當日丰碑髙塜已翳爲荊榛幾莫有過而問焉者王士正裂帛湖詩已有誰弔湖邊邪律墳之慨而趙吉士寄園所記並云遭掘於摸金之手則此荒隴之僅存其不至蕩然磨滅盡也難矣乃一旦沐

聖天子表彰培防不惟不以在

苑側爲嫌更爲之界以垣墉蓋以檐宇較之貞瑉綽楔而愈垂不朽斯豈楚材當日意計所敢及哉昔唐元和中因白居易一言而爲魏徴子孫贖賜第史冊書之以爲盛事然此猶苐加恩於本朝勲舊而於前代無與也我

皇上乃施及於異代之臣𨿽逺至四五百年猶爲之表遺墟而存故迹褒功崇徳之

聖心誠有度越前古萬萬者固不徒以澤及枯骨廣收防之仁而已史稱楚材精術數其卜兆於此也豈眞預知身後之必膺榮遇抑亦其功烈所存有不容終冺者然使不遇我

皇上眷懷賢哲安望於世逺年湮之後勿墜而益傳則是舉也固爲楚材幸而

聖天子所以教忠勸功大彰癉而示風厲直使百世下咸知感奮尢當大書特書以垂示無極者也臣得承命紀斯盛舉實不勝欣幸謹拜手稽首而書於石

松泉集卷十一

欽定四庫全書

松泉集卷十二

吏部尙書汪由惇撰

記二

勅修龍福寺碑記

龍福寺在薊州之東去

孝陵一捨而近因山爲基堂廡略具山僧三數人香燈僅續少過之者

天子以朝

陵數經其地建行殿於寺之西因

命斥而新之山門翼然石磴云疊殿宇靚階墀周淨剎竿幢影隠暎林麓乾隆十年春二月

皇帝有事於

孝陵禮成至行宮

駐蹕入寺禮佛將作以寺工落成礱石請紀重修時日【臣】承

防敬爲之記按寺故有金防和三年文林郎守左拾遺兼應奉翰林文字同知制誥云騎尉賜緋魚袋呂卿云碑記言是山名葛山寺創於唐初曰智嘉禪師者恆誦持妙法蓮華經選勝至此穴巖以居夜半聞鐘聲心異之尋至山腹見廢寺故基壁間有龍福院額遂結茅其地持誦弗輟堦前伏蠆日聞經聲忽得解脫中夜化爲女子禮師稱謝具言使左右五里永絕蠆毒以報其徳已果有驗由是逺近信向寶施雲集此建寺所由也閱遼至金天慶正隆屢加修葺其見於碑刻者如此【臣】敬惟

昌瑞山安奉

祖陵佳气鬱蔥靈秀鐘聚羣峯連屬或拱或抱或障或翼蜿蜒起伏皆扶輿淸淑之气所爲磅礡郁積以藩衛福庭玆山又其餘支也山之名曰葛不列於圖經志乘蓋前人所略而弗記畿輔琳宮梵宇相望名山靈剎頽廢於荊榛瓦礫者且不知凡幾也龍福之爲寺固不足以當指數獨以傍附離宮邀

翠華之臨涖寶坊金界煥然更新有加於昔謂非山靈之厚幸歟智嘉之卓鍚於此亦豈嘗有樗裏子之智而事若有相類者豈其功行卓越不容冺冺閱數百年而迹乃大著歟抑山川之顯晦固各有其時也歟國家方隆億萬年無疆之基則玆寺亦有修勿壞【臣】叨與扈從幸得以文字之役題名翠墨他日誌畿輔記伽藍者尙其有考於斯文

婺源縣重建明倫堂碑記

國家建學以育賢能將盡俊髦而陶淑之俾夫徳無不成行無不修藝無不備體用具周本末咸貫以達諸家邦而措諸天下顧乃特揭其堂曰明倫何居蓋天地之所以成位惟人人之所貴於物惟倫倫之所賴以昭今古不以時防而冺晦者則惟明自放勲有司徒之命因而敬寛惇庸肇修攸敍千百年間數大聖人無不以是爲出治之本故孟子綜觀於起化之地而約鄕國設教之要曰皆所以明人倫防哉斯言夫是倫也者命之自天爲天敍具之於性爲秉彛率之爲天下古今所共由曰達道固不以貴賤而偏全不以士庶而加損也然下之親必由於上之明者性道𨿽同气稟各異故自君公以降及乎百司庶尹莫不皆有明倫之責而修之於家以待他日之宣布則自束躬黌序之日始此三代聖人所以養諸學校之中謹其教而申其義者道無異術士無岐趨由是禮以節之樂以和之詩書以諷詠之樂正之崇崇以明此倫也博學審問愼思明辧篤行善之擇擇以明此倫也格致以研其精誠正以踐其實以之修身而倫明於身矣以之齊家而倫明於家矣以之治國平天下而成親遜之休莫非由此推之此學校所以爲教之本而孟子約其要以示人也三代而下斯義不明𨿽以漢唐之盛代各有學而上之所以爲教者不過袒割饋酳之虛文下之所以爲學者止於訓詁辭章之末務迨宋而文治丕振眞儒輩出慶曆之間學校丕興晦翁諸子上接孟氏心傳乃卽星源學宮大書於講座之堂曰明倫以標古聖人設學至意使學者咸知所用力自是都邑學宮摹以爲式一如星源云乾隆甲子王君晉三謁選都門語余邑學在城西隅國朝嘗一再葺邇且漸不可支旣爲解槖以新之而未有記敢請余惟學以明倫虞夏殷周之文可覩已然必教者有二帝三王之心而後能舉數大聖人之法亦必學者能契孟朱二子垂訓之防而後乃無忝於國家造士之恩我皇上明哲作則建極綏猷凡夫典禮惇庸之方所以爲多士先者靡不日勤宵旰矣學者誠體此而反求之豈徒然哉必也遊之乎詩書禮樂以通其藝致之乎學問思辧篤行以成其徳以懋其行將防乎格致誠正修齊治平之全而處爲眞儒出爲名世於以廸彛教而成親遜皆基乎是乃無愧於斯堂之名無負

聖天子造士於斯堂之實此又朱子特榜以示人之深意也然則晉三之爲此勤也夫豈小補哉余故記之特爲學於斯堂者勸

婺源縣重建尊經閣碑記

婺學自宋以前凡六遷朱子所記藏書閣乃第四遷在縣治東又再徙爲今地實三遷之故址也舊有尊經閣按邑志云在明倫堂後山半廢已久矣竊謂道原於天而顯於文自一畫開天文明啟祕聖帝哲王繼天立極莫不有經訓之垂以爲敷教出治之本故伏羲以降列聖相承詩書禮樂易象春秋粲然大備如日月麗天昭回萬象蕓生庶彚咸被其光而抉其蔽所謂極之敷言是彛是訓於帝其訓者故夫子曰君子有三畏一則畏聖人之言聖言經也畏者尊之也天祐下民作之君師聖言之畏實與天命大人相爲表裏顧道之常明於天下也存乎經而經之常尊於天下者存乎人是故有作者之聖有述者之明而述之之明非實優夫作者之聖不能爲述之之功且復倍夫作者之聖而彌逺是以前千五百有餘歳而列聖之經刪定纂修一集大成於至聖後千五百有餘歲而四子之經淵源伊洛再集大成於紫陽斯固大道之休明抑亦昌期之有防方今光華復旦景運重新我

聖祖仁皇帝徳合聖明功符作述防編萃六籍之精奧淵鑑彚朱子之全書蓋將復集四千餘年之大成以昭百王經世之大訓而纉承方篤於

憲皇帝繩武復際我

今皇逺接洙泗之心傳近紹考亭之問學諸凡

欽定經史

頒儲黌序所以陶淑眞儒成天下之材而收得人之效者實在此於是上作下應欲從風動僻壤山陬海隅日出罔弗家惇禮樂戶澤詩書矧婺爲朱子桑梓鄕號稱鄒魯教澤漸濡宋元以來眞儒輩出莫不本於學古有獲顧今尊經一閣久委榛蕪其若之何王君晉三語余曰吾邑旣竣明倫之役又樹二坊於官衢竊願尋閣遺址進工啚之於是壘石爲臺髙可二仞臺上爲閣衡六仞從七仞有加其髙如從之半對望屏山文峯屹立經始於甲子三月落成於乙丑正月甫訖工而

頒賜諸經後先焜耀時中丞魏公以其事上聞

特予增秩晉三旣益感激忭舞而廼並屬余記余略爲敷陳經以載道原本於天而特恭紀四千年來列聖諸經紹孔朱而三集大成端在今日若夫爲學之方誡勉之切則朱子藏書閣記已詳哉其言之矣

熱河寓齋記

熱河去京師四百餘里萬山環繞塞外之奧區也十餘年來

天子歲以孟夏之月避暑於此至白露旣零行圍講武而後回蹕大司空徐公以近臣扈從毎歳必至自浙被召之明年乃購地一區東去行宮一里而近得老屋若干楹以爲寓齋其地俯接闤闠而因山結廬有髙明爽塏之致公顧而樂之乃命之曰城市山林而題所居曰半山堂堂之東臥所在焉則仿康節安樂窩之例題曰寄窩人生皆寄耳旅之次則尢寄之寄也堂後綴以廻廊循除而升爲軒三楹架列書冊圖史几案筆硯自公之暇從容委蛇而偃息於其中因命之曰退食軒而揭其座右曰惺惺以自警其西之與半山堂相鄰並者曰芝蘭室賔客之至則延接於此又折而北爲遊息處名其居曰惇艮居右曰致虛左曰守靜蓋取諸老氏之言而有合於養心定性之防庶幾止其所而無咎云爾循曲磴而西三十餘步其地益髙境益靜繚以周垣爲課孫之所題曰韞山居語曰石韞玉而山輝夫非其韞之之深且久則不能全其實而輝何有焉故以惜陰名其齋以尙友顏其室志朂也有亭翼然浮出於惇艮居之西隅者爲遐觀亭亭東面彌勒峯峯迆而南則呀然開羣山之自西南來者亦郁然伏河水循山麓南行屈注於東而流出於其間層巒橫障其外逺峯歷歷可數亭之址於所居爲最髙目之所窮亦最逺此其所以爲遐觀也前後總爲屋若干楹視舊稍加增拓而庖廚廐圊之所略備歲辛丑公挈其孫以行余以課讀偕來畱止數月因屬余爲之記夫役之擾擾利之皇皇城市之塵囂人皆以爲困若乃茂林幽谷木石與居而麋鹿與遊逸人畸士邈然而遺世獨立之槪古之賢達亦往往艷其迹而髙之自予觀之城市之所爲困者易知也沈冥枯槁之果於忘世類皆不自得而有托而逃焉則其徜徉恣肆而自以爲樂者得無抑塞沈溺而有累其心耶公之退朝而居於是也軒窗淸雅時卉馨而禽鳥樂詠詩讀書防杖而遊倚枕而休不出戶闥而巖岫參差林霏明晦之景狀皆在目前至於攬民居之殷庶物力之充牣又以見盛時休養生息之繁利用厚生得以咸若其性蓋城市山林之樂俱在焉而所謂困其形而累其心者無有也故敍而記之俾覽者知生遭

聖明扈從之臣亦得遂其樂也如此其必有流連嘆慕而不能自巳者矣

鄰松艸堂記

芳溪楊子士千作堂於所居之右因山爲基爽塏深靜名之曰鄰松謁予爲記予嘗謂松之爲物質直挺健拔出於氛埃之表有君子之徳歷凝寒傲霜雪貫四時而不攺其素有君子之操磥砢多節聳壑淩霄負棟梁之材工師匠石得之則以爲喜有君子之用是以君子恆比徳焉楊子之先有曰友松聽松者非特以地產爲名誠有取爾也東裏先生有云君子之尙於物有不在耳目之誤意趨之適而在於其徳者其謂是夫予屢過芳溪當春景妍明園中桃李艷發紅紫爛然芬芳菲馥榮木交映緣溪芳艸翠緑可愛令人暢然神怡及快雪初晴山如積玉羣松兀立於層巒疊嶂之間長風振動朝陽始晞凝冰隕空琤琮觸石肅然如見鉅人長者蒼顏古貎峩冠劍佩俯仰揖讓之容爲之斂容起敬楊子蓄徳秉操期有用於當世慨令徳之不孤其寓名命意不於彼而於此則所尙可知也已堂之後有泉出山石間深廣不逾尺而四時不竭韻淸而味甘楊子酌泉防松屏逺塵翳養其徳者將益厚予亦將有卜鄰之思楊子其許我乎

休寜防館碑記

京師爲萬方輻輳之地風雨和防車書翕至彯纓紆組之士於於焉雲集景從遇鄕防試期則鼓篋橋門計偕南省恆數千計而投牒選部需次待除者月乘歳積於是寄廡就捨遷徙靡常炊珠薪桂之嘆蓋伊昔已然矣時則有寘室宇以招徠其鄕人者大或合省小或郡邑區之曰防館夫人情萃則情親散則勢渙古之人仕於其國無事去親戚離鄕井中世士大夫宦遊四方逺至萬里若千百里當其跋渉途路投止邦畿久暫去畱未知所屆在防名仕籍者仰資俸入獲列寜居而坐視閭閈英遊皇皇焉靡所依息夫豈不惄然於懷然分宅以居指囷以食槪難望之人人則防館之設俾得適館垣弛負擔於以聨其情萃其渙是亦厚鄕俗廣惇睦之一端也新安郡向有防館湫隘不可居歙乃別營防館吾亦欲爲吾邑營之未得善地壬申秋有以所居求售者溯其始蓋先達名公故第近日都下規度營建率毀大宅取故材以薄值射厚利予惜其入賈人手且不可保爰謀之太常金公給事中兩程公待禦戴公王公前觀察畢公及族人儀部文麓咸以爲當乃率先醵貲爲倡而馳書故鄕婣友期共成之不數月逺近樂輸者麇至乃得蕆事凡爲屋若干楹稍加繕葺而堂庭廊廡庖湢廏庫之次與幾榻箕帚錡釡筐筥之需無不次第完具並籍識其餘置閒房取息以備歲修刋列科條垂諸可久是役也皆出自吾鄕望族巨宗縉紳逢掖之侶不資闤闠不借遊揚言出響應若赴期防是可見向道樂善人有同心而吾鄕風气之淳美惇篤勇於爲義不以逺邇疏戚異視人之聞之宜乎嘖嘖稱羨以爲不可及而予曁同朝諸公幸際事防之成欣喜相慶用識緣起鑱諸貞石以諗來者異日人文蒸蒸蔚起揖讓於斯弦誦於斯鏃厲振奮於斯名臣魁儒星聚林立庶幾吉人吉士爲

天子使今日之有事斯館者其與有榮焉將來長守舊規俾無廢墜是尢予輩所厚期而亦邑人之志也是爲記

黃山九松圖記

泰山之巓有五大夫焉古所傳松之最著者也而外此推黃山山故多奇松遊人嗜其尢奇者各因形以命名且圖爲玩蓋所稱奇之尢者矣松之奇有若龍之臥焉擾焉困焉者有倒掛於絕壁者有若蒲團可承趺坐者有若首尾相接兩峯之間若接引者有若棋之枰者有爲山靈若迎而若送者而更奇爲一綫天長松自崖中直矗峯頂若虯龍之破石而出者而諸松遂各以奇名披斯圖可指而識也𨿽然松之產於窮山絕壑爲樵夫牧防所摧殘者比比矣幸而遂其奇亦未有從而愛之名之而圖之者何是圖之以松著也且吾聞蓮華諸峯奇松不可勝數而圖以九特傳豈以是爲奇之尢焉者乎晴窗展捲如置身黃山間奇狀駴人耳目不特躋岱嶽而始得賞松之奇則是圖與松俱有奇絕者存而烏可以不記

澄懷八友圖記

澄懷園在圓明園東南隅半里許館捨數十楹巖壑蔽虧陂池演迆雜樹檜柏楡柳淸陰襲人稱消暑勝地世宗憲皇帝恩賜內廷侍直諸臣分寓其中予以直南書房來寓至庚午

賜居麗景軒前後左右皆諸公寓直處也直上書房者八人而寓焉者居其六丙子仲夏有善畫者常生至乃卽園中景繪八友圖步而向板橋奚奴捧書隨者爲少詹事介休梁確軒橋之左竚俟者爲學士仁和周藥欄藥欄素善琴一童子捧古錦嚢盛素琴一其所嘗操者也緣山蹊稍折山麓縮而嵌山之巓蒼松數株落落如離立兩髯翁對坐其下一爲少司馬武進程莘田髯多而半白者爲學士防稽周蘭坡各拈詩韻若聨句狀傍有一人獨坐梧陰下執紙筆欲作書者則副都禦史安州陳月溪云涼亭前數童奴展畫卷一白須老人從旁指防爲編修金匱張酉堂其一屹立諦視者爲少司馬長白觀補亭補亭與確軒皆不寓園中然下直輒數數至不異鄰並最後一人揮羽扇飄然而來鬅頭童挈茶具隨後行則少司冦漳浦蔡葛山也之八友者生不必一地官不必同階齒不必相若顧以遭際盛時偕直禁近寅同入申同出風雨寒暑未嘗間至其退食餘閒雍容諧暢羔羊委蛇之風金蘭臭味之雅情愫欵洽八人者無異一人信仕宦中不可多得之境其寫而傳之也固宜圖旣成以餘同居園中屬爲記憶昔居斯園者南齋諸公而外若太傅髙安朱文端公相國桐城張文和公少宗伯漳浦蔡文勤公大中丞鄞邵公宗丞荊溪任公咸以魁壘耆碩勸講東序余嘗接其緒論淸風雅度至今猶想見眉宇惜當其時未有圖之者八公繼諸先正後其爲是圖意蓋有在矣異日披閱指數其道徳聞望卓然輝映豈徒優遊淸暇侈林泉之賞覽爲詞林美談而已余𨿽與諸公分曹殊直而淸溪秀石間燈火相照喜諸公之不余棄也故不辭而書於捲端且爲之篆

松泉集卷十二

欽定四庫全書

松泉集卷十三

吏部尙書汪由惇撰

贊箴

銘

盛京賦贊

丹陵蒼蒼京邑煌煌我

皇至止龍旗洋洋肆覲

橋山祀事孔明載

臨酆宮有秩其容以朝以晏以詰戎兵儀舉禮備風翔恩滂爰灑

宸翰經緯宮商摛藻云漢濡毫溟滄含跨東馬陶鑄班揚筆不停綴蔚爲

天章昭示萬古何天之龍傳觀駭汗盥誦激昻敬勒籀篆冀托無疆

三希堂圗贊

皇上得王羲之獻之及王珣三人眞迹因顏所貯堂曰三希

禦制爲記復命【臣】董邦逹合寫爲圖【臣】由惇敬爲之贊曰

古人有言文章小技區區翰墨又其餘事乃卓乎立極於千古窮神入妙巧不可階而力不能至羲稱書聖獻之克嗣法防朗朗才復不易至於今二千餘年矣而一鱗片甲神物呵防虹光寶气猶上燭乎

天閶而邀

睿賞於神契蓋一善不遺故慨慕流連旣

揮翰以銘堂復圖形於淸祕聞之逹者於物寓意而不畱意竊獨謂

天縱淵衷本末一貫初無分於道器藝猶如此況等而上之於墻於羮孰能測

神心之精防披斯圖也將逺懷自有所寄而非徒寤想晉人之髙致也耶

如意驄圖贊【謹序】

【臣】聞天用莫如龍地用莫如馬伊古徳產之雄趫調良來自逺方莫不被歌頌炳丹靑匪獨取其騰驤沛艾馳騁空濶良以威靈宣暢昭盛徳之致也粵乾隆八年凖噶爾臺吉噶爾丹防淩遣使臣圖爾都貢名馬其一玉質純素隠有靑文度今尺髙五尺一寸長七尺四寸凖周尺髙八尺有奇而長丈有二尺厥性和柔駸駸絕足爰

命之曰如意驄驄言其色也如意言其徳也欽惟皇上仁明恭儉不貴異物𨿽古所稱卻走馬以糞不加於此而垌牧蕃息斯才斯臧屬國修貢奇毛嵗致天閒供禦之良嘗選擇十駿各

賜嘉名圗而贊之藏於祕府今

徳威所被逺爍瀚海懸度之外自率其職來貢經歷西極若在外廐其馬之骨气穏防奇十駿之外良樂善相者胥爲動容海西【臣】郎世寧旣繪爲巨軸【臣】等各題以贊復

詔仿元臣周朗拂朗貢馬圗爲橫捲寫如意驄入貢時天子臨視侍衛執靮以進夷使匍伏稽首跪獻之狀【臣】等謹拜手再爲之贊以昭聲教之曁訖逺服之恭順天駟之權奇貽示來許贊曰

皇帝聖徳覃及萬方日域月竁莫不來王惟凖噶爾去中國萬五千里道阻且長是產名馬鳯脊豹章削竹耳聳夾鏡瞳光奇毛玉潔籋云騰霜戎王拜手稽首曰是非臣所有實惟太乙貺【葉】吉疆歕沙以壽

聖皇敬涓吉日馳獻天閶

帝重違厥意且屬藩貢所常俾納閒皁配於八坊飭以雕鞿金鋄玉鑲馬俛而噴意如激昻振鬛一奮爲龍騰驤匪惟騰驤且解人意所向【葉】盤旋蟻封馳騁康莊疾徐中度鸞鈴鏘鏘如意錫名義取調良秉坤柔順奉天健行【葉】我

皇誕受應地無疆漢求寶馬使者相望猶不能致蹂疆場光武閉關凜凜邊防𨿽駕鼓車內治不遑惟皇敬徳翼翼欽明【葉】賢才爲瑞何有驌驦稼穡爲寶何有飛黃昭徳之致圖示勿忘【臣】拜作歌矢音賡颺焜耀萬年

聖治隆昌

大宛驑圖贊

大宛驑天馬種骨相應圗卓騰聳朝籋流沙夕關隴天馬種大宛驑鳯膺虎脊服寶鎪霜蹄上掩浮雲浮天馬種今安匹吉疆飛黃貺太乙婉爾柔心奉

淸蹕惟徳其物四海謐焜耀千秋【臣】載筆

漢玉屏風贊

正以直不偏側也純以素無瑑刻也堅以澤土弗蝕也張之座右匪寶之爲寶重舊徳也

奎星贊

有倬列宿東璧斗魁圖書之府其光昭回泰階六符帝座三臺降神維哲毓秀惟才黼黻皇猷經天緯地敷陳典謨牖民覺世若或相之聰明智慧若或司之科名甲第以酬苦志以勵純修根實茂力穡有秋學古乃獲作徳日休文哉鬱鬱百祿是遒

三星贊

惟天陰隲下民【書】綏以多福【詩】曰予攸好徳【書】俾爾戩谷【詩】我有好爵【易】朱芾斯皇【詩】則篤其慶【詩】以近天子之光【書】樂只君子【詩】崇髙莫大乎富貴【易】敬爾在公【詩】靖共爾位【詩】自天佑之【易】介以繁祉【詩】如川之方至【詩】施於孫子【詩】

右福

豈弟君子【詩】受祿於天【詩】富家大吉【易】錫山土田【詩】以引以翼【詩】人亦有言【詩】祿不期侈【書】恭儉惟徳【書】用錫爾祉【詩】宜爾子孫【詩】資富能訓【書】自求伊祜【詩】履信思乎順【易】

右祿

天惟純佑命【書】使君壽考【詩】身其康疆【書】永錫難老【詩】爲此春酒【詩】以祈黃耉【詩】酌彼康爵【詩】自今以始嵗其有【詩】如山之苞【詩】如松栢之茂【詩】剛健篤實輝光【易】人惟求舊【書】黃髮臺背【詩】徳合無疆【易】乃審厥象【書】明星煌煌【詩】

右壽

楊松溪像贊【並序】

松溪翁姓楊諱楷正字公式世居休寧之芳溪芳溪去吾村廿里而近吾族與楊世通婚婣余妹歸翁少子因得悉翁素履翁性孝友出後季父而孝事其所生至老不衰先世嘗跨溪爲橋搆亭其上曰愛日翁增修之以爲所生父壽吳祭酒苑顏之曰象賢以識之翁弟諸生某以甲子秋省試遘危疾翁冒酷暑馳往視之窮晝夜不息鬢髮由是盡白其篤行如此按圗志芳溪故名板橋四山回抱一溪潺潺循山麓繞居人門巷而東中多芳艸四時蔥蒨不絕故居人目爲芳溪近山多喬松故翁又別號松溪云翁兒時墮溪水中家人無知之者有牧牛兒旣渡水而遺其履母覓兒水濵不得得所遺履望見翁浮沈水中疑其已子也急援之起以是得不死人咸以爲神翁年七十餘以壽終余嘗過翁家登所謂愛日亭者瞻望愴然興老成凋謝之感翁季子俊祖奉遺像屬題翁之歿至是十三年矣爲之序而贊之贊曰東京之楊大於伯起來居芳溪自同州始南康潯州奕葉趾美猗惟我翁稱克家子父篤孔懷翁順厥防輟彼家督季父是禰善事所生承顏暮齒愛日之亭式擴其阯以孝以慈旣老而毀好行其徳惠浹閭裏推肥處瘠鉅億糠粃睦婣任防樂善不已翁之防子壻余女弟𨿽則懿親未奉杖幾今拜遺像章服有煒睟然其容凝然其體修髯皤然如見園綺翁子諗予翁像是視北皤然者乃由叔氏有叔也文俄病於旅翁急其難趨視藥餌暑雨載途體則瘁只五十之年而已如此懿是淳則可厲媮靡萬石孝謹太邱淵軌翁於古人未知誰儗敬綴頌言辭不敢侈老成典刑庻其在是

瑞芝圗贊【並序】

雍正四年春有芝產長洲彭氏之庭紫蓋丹跗三莖並秀其年秋殿撰翰文先生舉於鄕明年省試廷試皆第一克繩乃祖侍講公之武人艷異之僉曰芝之祥驗矣殿撰按牒考紀得瑞應圗孝經援神契抱朴子諸書多以芝爲老壽之徴時封公偕太夫人年齒及艾神气彊固於是殿撰喜而曰芝之祥乃實在是久之芝益鮮潤采色爛然殿撰索同年張太史繪圗獻其親而徴詩以紀余惟天地淸和純粹之气鐘於人而其餘及於庻物人之性業淳懿道誼滿衍足以感召休嘉至其郁積充牣其和气參防則地之近者先得是气而瑞見非艸木之能爲人瑞實其人有以致之也然是物也感積和之气而先事以示朕於人顯著耳目人之欣喜愛重而圗寫其狀歌詠其事也固宜侍講公中年髙蹈位不滿徳貽慶後人殿撰以金鐘玉衡之質振歸昌共命之響續聞前修蔚爲國寶封公嶷然處名父賢子間翕聚菁英姱修不耀介福受祜眉壽引年元和翔浹於庭戺光華輝映於廊廟

聖朝美瑞孰大於是靈艸應期敷榮擢秀襲祉錫羨久益蕃昌詩曰俾爾單厚何福不除俾爾多益以莫不庶科名壽考姑繇其已然者言之未足以顓厥美也爰爲之贊以附眾君子之後贊曰

太和氤氳鐘全於人以和召和光輝日新有星而景有云而卿覃及庶艸屈軼華平循彼南陔有挺斯茁仰防繁條絢采成質丹英朱蒂金蓋瓊葩宵滋膏露朝暎日華翕赩輪囷經嵗滋茂以迓龍光以介眉壽托根庭階丹靑焜煌我儀斯人頌聲載揚

聼松圖贊【有序】

古淳大師滇南太和人得法於弁山浴公能旣從吾師昆明永齋王先生遊嘗與登匡廬泛彭蠡復同來京師余識之先生齋中有煙霞气惠勤參寥流輩也比棲禪城南精舎焚香晏坐艸木自馨泊如也且園髙公爲作聼松圖余爲之贊曰

畵裏有松請師諦聼是松是畵於意云何無畵無松無松無聼以手捫紙松在何處於何得聼師說是法非畵非松亦非非松聼入無聼無聼亦無松畵具足現一切松普一切畵具一切聼種種圓妙不可思議松間畵間可有聼處畵松圖間可有師在是松是畵亦卽是聼亦卽是師若說是師聼亦無聼松亦無松畵亦無畵種種圓妙不可思議師乃首肯作聼松畵

建福宮箴【謹序】

聖天子寅紹丕基所其無逸式夏后卑宮之義惜漢文雲臺之費宮室苑囿悉仍舊觀弗事崇飾潛邸所禦厥名重華其西有隙地焉紫禁防淸宮墻窱樂是爽塏用葺新宮淸暑宜夏迎暄宜冬或疏或奧秋月春風嘉卉旖旎珍木扶疎對時育物

宸襟孔愉肇錫嘉名顏曰建福

親禦寶翰敷陳爲賦義蘊宏逺益以知

聖意之所存焉【臣】竊鋪觀六籍言福莫備於詩書在詩天保曰俾爾單厚俾爾多益說之者曰文武不自厚而厚下故爲天下所厚不自益而益下故爲天下所益羣黎百姓徧爲爾徳則受福之基也在書洪範曰斂時五福用敷錫厥庶民而繼之曰防其有極歸其有極則錫福之應也故夫視明聴聰濬哲溫恭庻民勵翼保乂皇躬六府孔修九宇同風錫羨開統垂裕無窮者一人之福也風雨以時百谷具宜老安防長皥皥熙熙鋒銷燧灌犬足生犛者億兆人之福也億兆人資一人之福以爲福而

一人實合億兆人之福以爲福上下一體神人協和愷澤流湛恩浹海隅日出無一物不得其所而後福祉集焉乾坤儲其祥社稷蒼生篤其祜豈曰媚玆

一人形於善頌云爾哉是以居廣廈則思茅檐蔀屋之湫隘處重闈則念祈寒暑雨之怨咨殖殖其庭軫昏墊則弗敢以寧潭潭其囿惕崇髙則弗敢以狃克謹天戒盛徳也丕揚

聖緒洪烈也任賢納諌嘉績也斟酌道徳之淵源方將箴丹扆以儆心銘戶牖以顧諟非徒陳六義以自悞更何有於土木之華侈哉敬維繹

聖意爲之箴曰

疇稱建極誥曰建中立表作則端自

皇衷福履綏之匪已則私作民父母時曰

元後一息萬年方寸九有時若爲祥恆職其咎嗟嗟赤子匪

元後曷恃饑吾餔之寒噢咻之有侗而迷覺之寤之勿忿怒之彥也庸之哲也從之有朴而戅繹思而容之奉三無私以建厥徳上下艸木鳥獸咸若覃被於四國降福自天實自我

大君

大君之錫惠此下民下民孔懷百祿攸歸樂只君子求福不回故曰受福不於天於其民錫福不於民於其身惟身是康彼民弗臧居安慮危則篤其慶曰恭曰儉貽萬世範奕奕新宮萬福來同顧畏於民碞昭格蒼穹居已斯約禔福斯丰侍臣獻箴敢告尙宮

恪思堂銘【並序】

吳公山在靑陽老田西南山麓有茅屋一區同年吳子和叔購而葺之文簡公聞之喜曰此故墨莊也吾十二三時嘗防筆硯課文其間閱今數十年矣異時歸老尙其遊憇於斯乎賦四詩志感中有惟囑兒孫思舊業墨莊應攺讀書莊之句和叔因以格思名堂而余爲之銘時雍正乙卯閏夏也銘曰

西山之麓讀書之莊九子秀立萃於斯堂林泉舊夢寄興新詩經籝素業世篤爾思思哉儼若恪愼厥身先徳是載夙夜惟寅令名不朽山堂並傳本事勒銘以贊後昆

銅雀臺瓦硯銘

神雀軒舉藏歌貯舞髙臺旣傾驚沙宿莾萬瓦鱗鱗遺此片甲質瑩而澤什襲寶匣豈無良材龍尾鳯咮閱嵗逾千曷若汝壽【其一】

伊昔之鉅麗瓦也有餘愧而今之遭逢登幾席以雍容陳祕殿松華泛臺安在哉瓦爲硯是可鑑【其二】

未央宮瓦硯銘

炎祚開紫宮新陶甓良垂千春宜毫墨壁府珍

琴銘

海月淸輝

濤湧銀盤涼生玉宇濯冰臺而砭骨引潛蛟使起舞素娥古知音爲一彈而再鼓

峨嵋松

峨嵋松髙百尺老龍鱗凍蛟脊蕩雲海沃膏澤天風來生兩腋聲淙淙合音節戞石鳴山月白

山水趣

山林杳冥水澒洞淸音灑灑天風送非非指發皆中

淸籟

空山無人聲從何來誰持風輪一闔一開

梅雪

泉響兮空山流素月兮娟娟疎枝橫兮綴冰玉冷香沁兮逺煩縟至人兮愔愔窅然卽兮深林醖元和兮太古音盎初韶兮天地心

詩筒銘

圓其外貎渾朴空其中容卷軸遺我友朋往而復【其一】虛其腹容詩書韞而藏之捲復舒殷勤寄逺道勝烹雙鯉魚【其二】

松泉集卷十三

欽定四庫全書

松泉集卷十四

吏部尙書汪由惇撰

跋一

恭跋雍正十三年

起居注

欽惟

世宗憲皇帝以聖神文武之資膺重熙累洽之運建中立極茂登上理

臨禦十有三年仁漸義摩徳洋恩溥大化翔洽六服乂安而

旰食宵衣天行彌健自大經大法之昭垂以至一日二日萬幾之紛賾

宸衷黙運

睿慮周詳於凡天人孚應之理善惡感召之機日申警於在廷明切曉諭而制治保邦之要尢兢兢焉賢能在職矣復

命三品以上大臣各舉所知以儲道府之用所以愼官方也蠲租嵗下澤徧宸區矣尢

念甘省輸挽之勞正賦通行豁免所以紓民力也刑章淸省獄無寃滯矣尢以秋審爲慮囚大典宜哀矜詳愼而飭置酒髙防之非禮所以重民命也優防戎行士皆宿飽矣尢軫西陲歸卒之勞勩

命卽補額糧召募編伍者酌加養贍所以厚軍士也呂宋僻處海外告糴內地

特防許之所以柔逺人也至若督撫進獻方物旣已減之又減而仍恐毫末有累於吏民更減其半謹小愼微昭儉徳也他若湖瀦之闗於漕運錢法之切於民用苗疆之綏輯海塘之捍禦無日不上厪

聖心蓋帝曰克艱王曰無逸至誠無息純亦不已我世宗憲皇帝實克盡之【臣】筆於珥筆之次仰見

郊壇禋祀齋袚

躬親天宇澄明右饗歆格甘霖應禱瑞雪以時神人協和靈祗恱豫而旦明宥宻益凜嚴共敬

天之心十三年如一日也禴祀烝嘗吉蠲孝享時瞻影殿屢謁

山陵以至用人行政監成憲衣徳言善繼善述法祖之誠奉

先之孝十三年如一日也

躬裁章奏指示機宜整肅綱維修明庶政萬里之逺坐照靡遺延訪咨詢日昃不暇涖政之勤十三年如一日也逹聰明目博采羣言設鐸懸鞀殆不是過聼言之廣十三年如一日也甄拔才能片長必錄旁招俊乂多士蔚興求賢之切十三年如一日也任賢勿貳器使咸宜公聼並觀舉錯必當知人之哲十三年如一日也懷保羣黎恫瘝一體減賦蠲租數盈億萬發帑賑粟先事綢繆興水利課農桑訓節儉厚生正徳愛民之意十三年如一日也釐定律條哀矜折獄稍有矜疑必

勅九卿詳議三復奏讞

親加裁決求其可生量予減緩禁重刑省淹系好生之徳十三年如一日也整飭戎伍愼簡將弁拔驍勁汰浮冒儲生息以賙其緩急免扣補以贍其身家卹兵之優十三年如一日也乃若隆師重道褒賢良表忠節立宗學眷耆舊惇敍九族懷柔百神官方日益澄淸民生日益康阜風俗日益醇厚率土敷天涵濡

徳澤梯山航海願近

聖人上瑞畢臻苞符並集舉全盛之丕基付屬

上聖詒謀建則垂裕萬年昔曾鞏謂宋仁宗豈弟之行積之以誠心民皆有父之尊有母之親故棄羣臣之日人人感動欷歔路祭巷哭未有知其所繇然者鳴呼盛哉帝王之盛軌上下與天地同流十三年之浹髓淪肌固有莫知其然而然者矣

成功盛烈具在方防颺言簡末不勝攀髯之永慕云

恭跋

禦制詩初集

欽惟我

皇上亶天縱多能之至徳防日新不已之神功

聖學粹精

宸藻炳蔚樂善堂全集之刻旣已陶鑄風雅含孕典謨光被海宇爭先作覩矣粵自

禦極以來撫辰熙績疇咨僚采一日萬幾胥待理於淵衷之宥宻仰惟

宵衣旰食之勤自朝至於日中昃勞亦至矣而操觚拈韻動千百言且日以爲程如天之有行未嘗間息十餘年來存稿之積文笥者盈四千餘篇【臣】等及在廷臣工以校刻

禦制文集請者槪卻不行迄己巳初夏乃奉

命擇詞臣中善書者繕成巨帙藏之內廷且曰朕非欲與文士爭長恐其久而益多也不可散而不收稍爲詮次亦因以觀翰苑諸臣書法云爾【臣】等嘗恭聆聖諭曰結習難忘若三日不吟輒怳怳如有所失又諭曰逢時淸晏聊以自怡正樂此不疲也蓋

聖意之謙沖如此【臣】等日侍直廬數荷

宣示莊誦玩索或鴻裁巨制力健舉而有餘或托興短章致悠揚而不盡或擬古而效其體或俯和而用其韻莫不辭理淵妙暉麗日月牢籠天地迥出於言語思議之外而犂然各當於人心當興防所屬風發泉湧筆不停綴落紙如飛應龍騰空捲舒莫測乃至

淸蹕經臨六龍甫駐乍拂徵塵旋禦牋翰昔人云成誦在心借書於手尙未足以形容萬一也至於發難顯之情周難窮之隠【臣】等百思不能及者

皇上神機宻運表裏洞達而無餘【臣】等數百言不能悉者

皇上渉筆所至情理兼到而曲盡【臣】等私竊擬議書曰思曰睿睿作聖記曰不思而得不勉而中從容中道聖人也明睿所照不待思勉而從容自然臻於至道全體大用隨處發見形於文字者特其一端耳而精能之極造於神奇有非鉆仰所能窺名言所殫述者【臣】等叨與校字得掛名末簡榮莫甚焉

恭跋

禦制圓明園四十景詩

【臣】等恭注

禦制圓明園詩仰見

皇上聖性淵涵鈞陶萬有闔辟元化斡造物機星漢昭回日月糺縵【臣】等注輯之次如陟泰華而見雲霞峯防之奇秀泛溟渤而賭洪瀾瑰寶之瑋麗目心震莫能名言【臣】等竊惟周書無逸言文王自朝至於日中昃不遑暇食用咸和萬民而大雅靈臺之篇或稱其臺沼苑囿禽魚馴獸之樂蓋惟有文王之勤乃以有文王之逸而文王之樂其樂固文王之緝熙光明穆穆不已於敬正如天道健行不息而四時行百物生鳶飛魚躍一化機之洋溢鼓蕩而不自知也我

世宗憲皇帝葺

聖祖仁皇帝賜園以爲

豫遊臨禦之所嘗

禦制爲記備述緣始

皇上因其舊而居之親灑

天章敬爲後記繼志述事後樂先憂

聖心所存昭示天下後世者旣詳哉其言之矣

慈闈視膳之餘

萬機聼覽之暇仰觀俯察暢洽

宸襟觸緒興懷形諸篇什爰仿

避暑山莊詩例標舉勝景分題繪圖序而詠之凡四十篇【臣】等伏讀

禦制後記有曰宮室服禦得其宜適以養性而陶情失其宜適以玩物而喪志大哉

王言夫豈惟宮室服禦爲然硏聲律務博覽先儒亦以爲譏惟寓意於物而不爲物役斯無入而不自得焉皇上敬

大法

祖勤政愛民自

禦極以至今日旰食宵衣念玆在玆未嘗稍釋偶有寄托發爲聲詩薫風晨露之歌天機盎溢非作意雕刻而爲之者然卽是詩敬讀之臨殿宇則思

鴻業之克纘憑亭榭則思

儉徳之貽謀閱農圃則思

教稼之遺規覽動植則思

栽培豢養之厚澤登眺攄冩掞藻揚葩何往非紹庭衣徳之孝思對時育物之

聖意哉【臣】等弇陋膚末掛漏實多幸得綴名簡末敢推聖天子緝熙敬止穆穆不已之徳自然流露於詩者究極言之以志管窺蠡測之萬一云

恭跋

禦書豳風圖

我

皇上勅幾熙載庻績用康淸燕多閒遊情翰墨旣以積嵗之功爲詩經全圖復

念豳風七月陳王業之艱難所言農夫紅女趨事赴時詠歌勤苦尢爲親切有味爰

禦楮翰分章爲圖系詩左方裝成巨冊【臣】等侍直禁廷得與

賜觀且承

命恭跋於後欽惟我

聖祖仁皇帝繪耕織圖賦詩授梓傳播宇內

世宗憲皇帝曁我

皇上三朝睿藻暉映冊府男耕女績之景象纎悉具備有老農村嫗親執其勞所弗能自道者一經

天筆曲繪其情仰見

聖意所存周浹於閭閻幽隠非獨詞藝之工妙奪造化而已揆之往古惟周以穡事開基豳風所陳后稷公劉太王文武之遺俗先聖後聖有同揆焉

聖天子紹聞衣徳惓惓民依耕借親蠶典禮明備風化所覃海澨山陬無不辟之土田野婦稚以訖賨僰羗戎無不知耕耘織作之當務熙熙然含哺鼓腹王道化成之效休養百年馴至今日稱極盛矣而

九重防宻無刻不以引養引恬爲心於雨暘霜雪早晚之黍稌菽麥髙下燥濕之宜漚麻治絲鉤筐曲簿之用廣諮博詢考古驗今施之政而授之民其見於實事者旣如此卽至

娛意藝林舉念弗釋殷然溯古先聖哲之心於千載而上指事肖貎如親見之不啻衮衣繡裳雍容諷諭於黼座左右

聖意淵微有得之筆墨之表者【臣】等竊幸見而知之所愧弇陋不文不能揄揚萬一云爾

恭跋

禦制恭和避暑山莊三十六景詩

【臣】等敬注

禦制恭和

皇祖聖祖仁皇帝避暑山莊三十六景詩旣成卷帙謹拜手稽首颺言曰昭哉爍乎伊防古以來聖聖相承善繼善述治功之巍煥文徳之光華蓋未有盛於我朝者也欽惟

聖祖仁皇帝文武聖神如天廣運九垓八埏日月所燭罔不率俾

車駕時巡自郊畿以曁邊塞所至山川卉木沐雨露之澤被云漢之光熱河地介朔陲山雄谷防泉甘土腴嵗淸暑駐蹕其地因峯搆奇滌澗啟秀靈臺文囿揚於雅音掞

天章標名勝撫疆宇之淸寧寫

宸襟之浩蕩此三十六景詩所爲作也維時

世宗憲皇帝孝養無方扈從左右而我

皇上以文孫隨侍

眷愛特隆行宮勝槪出入從遊者有年矣

禦極以來顯謨承烈恩溥徳濡薄海內外咸頌我皇上緯武經文同符

聖祖天和旣洽嵗比屢丰乃稽考憲章修舉令典越乾隆六年秋七月奉

皇太后命駕北巡行圍塞外以搜軍實以綏逺藩式昭纘

緒覲

光之丕績

旋蹕紆軫蒞止山莊撫景興懷

紹衣念切至情洋溢泉湧云蒸仰繼

堯文徧和原韻鏗然咸韶之競奏燦乎景緯之交輝在昔晨露薰風不聞繼響卿云元首賡自臣僚仰離照之重華洵莫隆於今日抑且扶

輦承歡悉循

家法行帷披奏寅紹

前徽以至攬時物則念八荒之在宥徴尉則念六合之一家見扈遊將士之同心一徳則念

聖祖教育之仁見來朝藩部之獻賮輸誠則念聖祖懷柔之逺略詩之頌文王也曰詒厥孫謀

聖祖有焉其頌成王則曰繩其祖武於萬斯年受天之祜

皇上有焉【臣】等輯注之次仰見

睿藻矞皇陶鑄萬有菁英融液博極羣言【臣】等末學弇陋如登羣玉之府目心駭薈萃縹緗實虞掛漏綴名末簡竊有餘榮云爾

恭跋

禦制盛京賦

臣等伏防

皇上宣示

禦制盛京賦三千三百餘言【臣】等依文輯注統若干萬言仰見

睿藻矞皇暉麗云漢函宇宙綜古今炳典謨鎔圖籍自書契以來著作之府鴻章鉅篇未有盛於斯者也洪惟我

皇淸凝受寶命奠億萬載丕丕基肇迹神臯撫臨中夏發祥流慶實始

盛京【臣】等竊嘗誦詩周文公召康公推述先王先公之始基靖民自有邰漆沮皇澗過澗陟降原隰以至作丰遷鎬築城度室之事臯門應門靈臺辟雝之宏規於耜築場索綯祭韭執豕酌匏之故俗微而松栢厲鍜周原堇荼囿鹿潛魚備形於雅頌凡以明著祖徳遐暢皇風薦扶輿之嘉祉鞏繼序之永圖豈徒侈都邑之隠軫誇陸海之膏腴鋪張炫耀藻賁觚翰云爾哉欽惟我皇上纘

列聖之鴻緒際三登之景運聿修懿典時邁舊京備法駕奉

金輿罄歷載之積誠謁

橋山而展孝禮成肆覲防同有繹以燕以賚中外禔福望幸之黎庶聞

和鸞而歡呼扶杖之耆老瞻

翠華而相慶

祖宗之靈斯格臣民之和允洽於是本覲

光揚

烈之忱溯

基命造邦之統攬形勢之渾雄仰宮闕之素朴緬英賢之勲績懷徳化之忠厚華實之毛充牣防濡之澤鴻厖穆然

逺念知夫天作帝省之勤所以孕虞育夏甄殷陶周者厥有所自爰攄

寶墨掞

奎章思若湧泉筆不停綴勒爲斯賦垂示無極乾坤之容日月之光雲霞之采山海之藏覩化工而雕繢纂組不足以爲色聞韶濩而鏗鏘考擊不足以爲聲彼研京十年練都一紀者曽何足以仰企萬一哉【臣】等徵金匱之祕稽延閣之儲旁羅四庫綴緝二酉疏舉徵引多慚漏略附名簡末榮以爲愧【臣某】等敬跋

恭跋

禦書大寶箴捲

欽惟

皇上敬修典學淵粹性成

勅幾餘暇遊情藝圃經籍子史不釋於禦毫翰所寄皆有闗道法治體之文唐臣張蘊古大寶箴

天筆所書大小不啻數過此卷特以小楷結體蓋因宋牋精致最於運墨爲宜就其尺幅分布而成者也夫文皇爲造唐令辟又工詞藻蘊古之獻此箴以記室擢大理丞被束帛之賜可謂一時榮遇然考其施於有政者不過以文相賞而已我

皇上法天勤民無少暇逸尢時卽前古之箴規用資考鏡以

生安上聖不棄羣言體味之餘臨池寓意行間墨彩端莊精麗兼有鐘繇力命羲之黃庭樂毅諸帖筆法而兢兢幹惕之神理盎然流露於其間此栁公權所云用筆在心者也【臣】等朝夕禁廷幸得瞻仰錦贉祕寶神動天隨龍跳鳯舞之妙有非贊嘆所能盡而於聖學之健行不息一日二日念玆在玆無往不以適心者治心竊幸得管窺防焉敬拜手稽首誠於卷末

恭跋

禦書宋牋

仰惟

皇上以天縱之聖懋日新之功𨿽

幾余遊藝有以見行健自彊之用自古臨池名迹旣集其大成

奎章寶墨卷軸充棟而好古敏求猶復孜孜不息恭繹聖制詩中有感於米芾十萬紙語而取其致力之勤黽此巨海不擇流泰山不辭壤之宏量也以宋牋質粹而古筆墨相發乃滌迹更書此藝林向所未聞而卽集緹囊禦再澣之盛徳也張愷執藝小臣以微能荷防鑑賞亦且依

日月而不朽此因材器使葑菲不遺之大用也屢年宸翰俱臻神妙乃不以已至者爲難能而精益求精入道天然獨抒心得此

聖學之純亦不已所由日進無疆也卽書法一端而全體具見

勤政諴民之暇涵養從容進而不已至於如此【臣】等幸侍

淸祕心殷鉆仰惟自愧樗譾不克警奮以仰副萬一云

恭跋

禦題董華亭臨十二月朋友相聞書卷

唐人月儀書有二一用章艸體其一結字純是唐人而圓婉麗宻於防禮旭素外別爲一家思翁用本家法臨之行筆頓挫夭矯蒼秀之色浮動紙上跋語云得之淳熙續帖公於晉唐名家無論刻本墨迹手臨不啻數百種至老不倦公書似以天資勝而功力之勤乃非人所能及用力者收名也逺信哉靜海衣園少司空收藏文敏墨迹頗富其艸書以此爲冠今年六月

皇上徧臨董書司空燕見時

天語垂詢因進

禦覽上手臨一通仍出原捲歸之司空

禦筆題香光契妙四字於捲端以志其事

上以天縱神姿娛情毫素祕府所儲名賢翰墨逺出宣和之上

幾暇臨池摹仿殆徧此卷偶經

睿覽卽邀

賞遇重以

寶墨畱題無美不收與人爲善之意隨時流露如此不獨司空珍爲世世瓌寶實藝苑千古盛事也捲後思翁二跋一是此卷原題其一亦用章艸體疑公別有臨章艸本不知何時軼去遂取跋語與卷首唐人月儀帖五字附益此卷近代吳門骨董眞贗雜出往往而然髙文恪號爲精鑑之尢或偶未之察爾此卷本唐無名人書思翁亦謂出元和以後而不詳其人張文敏題籖謂仿吳通元不知其何據也直廬借觀敬題

恭和

禦題梅花三昧甲觀詩後敬紀

梅花三昧甲觀一卷第一幅徐禹功雪梅晁無咎題栁梢靑十詞其後有趙子固兩跋又張雨一詞卽附其下第二幅吳瓘蓓蕾梅梅僅一梢其旁布竹數葉蓋取蘇詩竹外一枝之意簡而有韻前有自題一詞瓘字瑩之號竹莊後有髙儀甫絕句一首並書江山月七律第三幅吳仲圭老幹梅爲竹莊作後爲長跋書法蒼勁粗服亂頭姿態橫出吳匏庵楊循吉黃雲三人題其後最後題者徐守和並和補之十詞再題一詞書不甚佳差無俗狀守和之爲人無可考名欵下有虛朗齋小欵意其爲句曲外史流也前題籖曰梅花三昧甲觀標識諸書畵人姓氏而不及徐守和當在守和之前後署小淸祕閣而不名亦未詳何許人也捲以丙寅冬入祕府亟加珍賞各有

禦題並爲長歌書於卷首而命【臣】詩正曁【臣】由惇恭和謹按宣和畵譜米芾畵史宋以前無墨梅有之自釋仲仁始黃山谷謂其變黑爲白而嘆爲超凡入聖遂擅千古此補之師承所自禹功又補之髙弟故精詣如此其後吳仲圭王元章輩皆以墨梅著名竹莊名不甚顯而仲圭推許獨至殆非虛奬山林寂寞之士率意墨戲好古者聫綴成卷數百年後有此殊遇信藝苑中佳話【臣】等侍直淸燕得縱觀妙迹欣幸實出望外惟賡和天章走僵顏汗欣愧交並爰私記其槪於和章之末

恭讀

禦制雨獵篇

禦制詩雨獵篇有儒冠著制和門之句知制爲雨衣而忘所出因撿康熙字典則注引六書正譌乃覆撿六書正譌方知出自左傳哀公二十七年成子衣制杖戈立於阪上杜預注制雨衣也韻防小補亦詳載左傳於制字韻下不知字典何以據正譌而不明徵正譌所引之左氏至邵長蘅韻略並不載杜注一觧但云衣也北山移文焚蕙制而裂荷衣彌增陋略矣劉司寇延淸典丙子京兆試硃卷中有變本加厲及少雙寡二語詰諸同考皆不能對但有謂曽見方朴山時文中用此者旣乃知變本加厲爲李善文選序少雙寡二則漢武賜吾邱壽王璽書載漢書本傳凡遇此等不可不博考來歷生吞稗販剿說蓄疑祗自貽悞耳

恭讀

禦制新正試筆七律

乾隆乙亥元日入直恭讀

禦制新正試筆七律二首有底借新詩紀顧淸之句質之同人皆莫知所出後撿東江集乃有乙亥元日十峯飲師邵東齋出予家桂餅師邵有詩自墻上遞至奉答之作因服

聖制用事精切畱意博冾一至於此猥以空疎簪毫謬備

顧問曷勝惶愧恭紀以示子孫

時晴齋跋

右軍快雪帖烜赫千古

三希宸翰屢得拜

賜頃以長至前一日於齋次防

賜展臨金粟牋一幅

禦題絕句有時晴快雪對時晴之句因以首二字顏齋仰天宇之淸明驗休徵於時若

云漢昭回

榮光永賁敬志所自垂示無疆

松泉集卷十四

欽定四庫全書

松泉集卷十五

吏部尙書汪由惇撰

跋二

跋周易本義

漢藝文志易經十二篇顏師古謂上下經及十翼爲十二篇此東漢以前之舊也以文言八卦中者自費直始至鄭康成王輔嗣遂合彖象文言於經程傳所從本是也呂成公得嵩山晁氏所編古周易復定爲十二篇朱子本義從之明初傳義兼行遂析本義而合於程傳今監本耑行本義乃篇次仍依程傳非朱子之舊矣此刻仿宋槧一依本義成書髙曽矩矱於焉足徴良可重也於潛徐君潛昭得是書屬司業晉江陳先生爲定音句予復加審校因書以紀時日壬子三月旣望

跋手錄春秋名號歸一圖

初肄業三傳苦其氏名字諡官爵國地錯舉互見或一簡之中或數十年之後習其讀而廢失之者屢矣欲條舉異呼彚爲一帙以備遺忘而多故未暇適讀納蘭成氏所刻經解得馮繼先春秋名號歸一圖與余意頗合但間有舛漏耳因錄置巾笥以爲他日起本

跋手錄詩所

詩所四卷安溪李文貞公著其發明鄭衛不刪之防精鑿了當令呂成公復起羣疑亦當盡釋豳雅豳頌朱子𨿽嘗引其緒而未敢自信公毅然主之而爲之暢其說要固不易之論也至其屬詞之雅潔訓義之淵懿則朱子而外說經者舉莫之逮庚子夏蜨園徐公從公孫立侯傳鈔經進諸遺書余因得而伏讀遂手抄以歸丁未夏立侯以刻本見示蓋至是而海內家有其書矣余旣以先覩爲快且嘗役毫楮費日力不忍棄也乃跋而藏之於家立侯承公意用顧寧人詩本音爲訓則余書之所未備云

跋韋昭國語解

年來覓韋昭國語解於京師書肆迄不可得今年秋衍聖公廣棨入

覲餉以家刻國語發而讀之韋氏之名沒矣而注則全裝成適有知武舉之

命乃擕之棘闈以公餘爲之句讀其譌字及篇段之不當屬而屬者舛誤不少惜不得善本是正率以意攺之浹日而卒業喜天之假以日而愜所願也書諸末簡以志幸

讀荀子書後

荀子言根乎道而行文委曲紆徐以暢其防孟子而外卓乎爲諸家冠蓋老子謹嚴莊列恣肆惟荀氏理近正而辭大醇不獨唐宋名家多從此出卽漢京賈董亦多依仿其文辭愚謂學文之士讀六經論語而外當讀荀子荀子熟秦漢以及八家舉包孕其中矣

校後漢書書後

雍正十年壬子夏吳郡沈君潁谷來京師應京兆試篋中擕班範二書是前輩何義門先生閱本喜從借臨沈於是書頗珍防而以予求之篤切遂出以相示予館職之暇輙研硃批校事隨日生屢作屢輟讀志甫畢潁谷報罷南歸因畱列傳六冊俾予卒業自壬子五月至今十閱月乃得竣事何校皆汲古閣本而予所校後漢書乃鐘人傑所開注文刪削十不存五頗以爲恨適同門陳紫瀾購得此本校毛刻更精兼錄劉氏刊誤與監本略同予一見欣賞紫瀾慨然許以相易遂就加覆校良友之助受益良多並疏卷末以識所自

評文選書後【三則】

予臨此書始於夏四月望今以七月望後三日卒業幸侍淸嚴得優遊典籍實詞臣之嘉遇爰恭紀嵗月以志聖恩【其一】

西苑直廬距寓次至近率以日出後入直閱此書則當辰已之間未嘗逾午中間惟長至致齋暫輟數日余未爲他事所奪故得了此予初入館閱三國誌時反不能如此專一乃知人事酬酢最足妨功而業舉子者乃日以應酬爲事無惑乎業之日荒也同日又記【其二】此毛氏初刻後康熈丙寅錢士謐重校已攺補譌字如七發脫簡及雪賦空行皆已補正而何校尙刊攺如此其多固知校書大是難事【其三】

書韓文考異書後

康熈壬寅館大司空蝶園先生家以李文貞公重刻浙西人藏宋本韓文考異用硃筆校正隨手圏防一過其紫筆則靈臯方君評本也雍正戊申銜卹南還復讀一過時所用乃藍筆最後於李玊洲同門處見何義門前輩評本用墨筆盡錄其評語義門於諸書參互考訂爬羅抉剔不遺餘力時有繁過當處要是第一細心讀書人可爲粗疎淺略苟簡之藥予所臨若兩漢三國誌文心雕龍史通文選及此書皆時置案頭且喜借人轉臨以廣其傳云

書朱子與長子書

右朱子與長子書前一段條列爲學之方以親師取友爲先務日用之間應事接物之道不外勤謹二字此可終身行之者不獨初學所當服膺勿失而已也後段則遣令從學之由委曲成就用意周詳而激厲之訓辭篤切懇摯聞者皆當爲之悚然所言在家汨於俗務又無師友見聞人於此往往因循悠忽且事事適意無由知人情物理卽令天資穎悟終於閱歷未到故男子生而有志四方坐井觀天卽使日誦萬言何闗實用予自十嵗以後卽奉先大人命從師數百里外嵗時一歸省𨿽幼穉少所知識而尢悔過愆橫逆拂亂歷歷可數於暇時追憶所閱者蓋已多矣得力正在此處有以知父母之用心聖賢同一轍也兒輩所處勢不能他往則亦從事於親師取友而應事接物審所致力無流入於不肖之歸可矣

跋所錄歸太僕史記評本【二則】

向聞有歸太僕批史記最善或持臨本相示則跋語淺俚可笑爲後人贗托無疑癸夘秋杪從蔣民部子遵借得此本評語甚略而黃筆標舉多得要處然蔣所見亦後人傳錄非太僕親筆疑謄寫或有脫落太僕生平得力史記其動筆批勒當不止一本因臨閱一過他日別有善本亦可相參云【其一】

予舊有震川先生批本史記乃蔣子遵太守家臨本甲辰借臨一過後又從晉陵楊農先前輩家借所藏本覆校蓋同出一本所臨也吳晚亭館丈語次言崔侍禦家亦有震川批本人多從借臨蓋崔君能不吝以流布爲喜故耳因轉借覆閱頗有異同其黃圏多得肯綮先生與王子敬小柬云子長大手筆多於黃圈識之意先生評本不一兩本或非一時所閱因別用此本臨之【其二】

書沈潁谷所贈史通後

雍正十年壬子四月吳門沈君潁谷以此書見贈其行笈中擕義門先生所校嘉靖間汪元錫刻本刋槧繆誤頗多視此本爲劣而讎校精審丹黃爛如所錄鈍吟馮氏評語尢博辧簡覈因從借臨一過遂爲案頭善本後之覽者其無忽諸

書胡廣傳後

太平禦覽引世說云胡廣本姓黃五月生父母惡之乃置之甕投於江湖胡翁見甕流下聞有小兒啼聲往取因長養之以爲子登三司流中庸之號廣後不治本親服云我於本親已爲死人也世以此爲深譏焉按今世說不載此條疑是晏元獻嫌其乖疎削去之以伯始之孝於後母豈有忘其本親者乎

跋手抄墓銘舉例

墓銘舉例四卷明長洲王行止仲所編錄也墓之有銘蓋慮夫隧之毀而人莫知其誰何故備書其姓氏名字世系官伐與卒葬之日月以識之俾見者有所考云爾其累舉生平行誼敍之以文而綴之以詩蓋盛於東漢之世顧其文類近於俳沿至六朝繁縟彌甚掇拾比儗牽傅成篇文之敝也曽弗若質言之之無失實也昌黎韓氏乃一以古文爲之嘗自負學老文鉅不苟毀譽於人爲足以信今而傳後其辭之雅健亦駸駸與子長孟堅史傳相亞止仲之托始昌黎而敍錄河東以下諸家其見卓矣記曰愛之斯錄之矣敬之斯盡其道焉耳孝子慈孫之致其愛敬者於是乎在而可冒焉爲之乎古之作者文成而法立屢變而不窮綜而次之條別同異而原其所自始譬夫制器者舉成器而按其方圓以得其尺度然後施墨而運斤焉不至偭規背矩而窳敗其器也庶防矣甲辰之夏借得於吳門沈君潁谷手抄成帙漫書卷端

跋危太僕文集

危太僕文一百三十三首後有震川先生跋秀水曹倦圃侍郎家藏抄本所謂說學齋稿也危公以文名至正間入明隠然爲耆宿其文雄渾博大前遜虞歐後劣王宋而醇雅淸婉髙處亦諸公所少南宋冗蔓之習洗刷殆盡余讀而愛之抄手殊惡間以意正其闞誤家弟凝之從江西志中校錄又二十餘首於是而不可讀者或希矣集有目無序篇別而不分卷體亦不備蓋未定之本太僕云公有集五十卷如得盡讀之以慰傾慕且正抄本之譌豈不快哉姑識之以竢

跋所錄初白先生蘇詩評本

初白先生手批蘇詩雍正十一年癸丑九月從浦觀察文焯所借得臨此予性喜臨人批本如親見鉅人長者聽其談論娓娓著痛癢處灑然稱快𨿽費日力亦自增長識見庶防多見而識之義云爾

書陸稼書文集【二則】

康熈二十九年夏

聖祖仁皇帝禦乾淸宮門詔九卿舉天下廉吏時澤州陳文貞公爲都禦史位在六尙書下

上數目公若詔公言者公以他尙書奏未畢未卽應上遽問公公對曰靈壽令陸隴其淸苑令邵嗣堯眞防吏

上頷之未防二人皆召拜禦史先是文貞公聞陸公防平邵公淸剛或曰剛者易折且多怨懼及舉者公曰苟廉矣折且怨庸何傷卒薦用二公

聖祖勤念民瘼向用防吏若總督於淸端公尙書趙恭毅公皆始終以淸節受

眷遇以此致六十年郅隆盛治閭閻殷富衣食滋殖謨烈所貽小防大法垂無疆之休而文貞公不以自顧借妨薦賢意亦不媿古大臣風雲雍正己酉六月海鹽袁孝亷安貽以是集適撿午亭文編所載公墓志謹紀其事於捲端【其一】

班史稱吳公文翁皆以廉平不至於嚴而民從化王成黃霸朱邑廩廩有徳讓君子之遺風漢治之隆於斯爲盛我朝當湖陸先生令嘉定靈壽治行蓋無愧焉在嘉定時遇君生日逺近民扶老擕穉取諸神祠中燭架列堂皇燃燭焚香羅拜堂下父老有百嵗者曰民生防甲子矣目中未嘗見如令君者詣前願一識令君去之日民比戶結防設香案以送或刻木爲位旌幢鼔吹迎歸祠祀之檀香气滃郁衢路公爲政悃愊無華爲嘉定未再嵗而決疑獄集逋賦袪姦猾無賴卽武健吏瞠乎不及信哉防平徳讓之爲效速也觀民之戴公如此而動言民不古若古法不可行於今或乃視大吏所尙以爲張弛朘削愚弄而失其心者抑獨何也【其二】

書陸稼書王學質疑序後

爲學務求切當於日用事物之間悉心靜气以義理權衡之不爲气質所拘物欲牽引方是爲已先生之學篤信謹守可謂慤實先生鍼砭陽明之說不遺餘力於顧髙有恕辭愚謂顧髙避陽明詆毀程朱之罪故不敢訟言傅防其講學則直陽明宗傳耳陽明天分髙於身心性命之奧未嘗不研窮體味其所言皆其所心得故於儒先無影向傅防之言特其根本差誤果於自信流獘遂不可究詰顧髙諸公局守門戶此正陽明流獘況其所言亦非由心得又出陽明之下不可以其不附陽明而尊崇之也

書徐在川疏艸後贈徐謙齋

都轉運使徐君謙齋奉其七世祖在川先生爲嚴文靖公請蠲南漕疏艸相示先生以布衣爲民請命隠徳燾後宜其逺且益耀況先生發之文靖卒能行之相得益彰無嫌掠美至其文詞愷惻意且與東坡代張文定止用兵書頡頏矣抑文靖身罹鋒鏑轉徙僅免入告之情宜何如其迫切而徘徊卻顧有待於良友之慫惥非文靖恝也恬嬉成習日以丰亨豫大相諛塗飾防蔽民隠之不上聞久矣猝然呼吁當寧爲之震動靑詞近列有噤不敢發聲者迄用先生言朝奏夕可此文靖所以爲賢論其世者不可不知也我朝

列祖徳澤淪洽去年水溢淮徐間

聖天子宵旰南顧蠲租發賑前後費大農水衡錢巨萬萬不已咨詢疾苦丁黃鳩鵠之狀罔隔堂陛運使君方以監司需次廷臣推擇赴江左吾知其本在川先生之心而措諸事業爲所得爲遭逢之幸視文靖何如也運使之先在川坦齋兩先生皆爲徳於鄕鄕人稱之至今事之成也必於其防天假之防以厚徐氏運使君其勉之哉

書李芍亭擬吳文簡神道碑後

右門生李芍亭擬槁作於戊午之冬擬用桐城相國銜名藏之笥中因循未錄去迄丙寅冬同年門和叔將南歸來請不已且謂卽用賤名殊慚僭越而卻之不得遂別攺一本付去以此稿李生手書楷法絕工不可廢並存之而紀其後後之閱者當不復疑一碑兩文未詳孰是云

松泉集卷十五

欽定四庫全書

松泉集卷十六

吏部尙書汪由惇撰

跋三

跋黃庭

黃庭經世以潁上本爲貴予舊有之乙未春就館毘陵遂佚去至今悵悵不能已然潁上本用筆峭勁而乏逸气疑是率更手摹此手渾穆鶱秀神气獨全趙子固謂黃庭類繇觀此益信昔人以碧落仙人目黃庭但擁節乘麟有貴眞气象與艸衣木食者迥別此不可不辧耳【其一】

昔賢評黃庭有飛天仙人之目然歷來傳刻多過於拘謹大都所傳右軍小楷如樂毅論畫像贊黃庭經之類皆唐人鉤摹仿效非復山陰故物卽如蘭亭傳刻多至數十百種或肥或痩或莊重或流逸千百億化身究不知法身安在吾嘗論詩文字畫與運防相闗至唐爲古今一大升降譬之炊米作飯飯熟失米安從覓谷而嗜古之士迂而多蔽要知非谷必不成米飯何由熟百千億化身中有百千億法身明眼者當自得之耳【其二】黃素捲曽歸董文敏刻入戲鴻堂帖者僅數行耳而跋語特爲鄭重前此直題爲右軍書而趙吳興目爲楊許眞迹思翁於吳興素非所心折獨於此評無異議蓋思翁雅不喜唐賢楷法而此卷於黃庭樂毅外獨標風格故取以爲入石之冠非徇吳興也【其三】

王董兩跋黃素捲皆無之吳門賈人往往取眞跋綴贗迹以觀者不知何時割去抑二人竟書丹入石未題卷尾耶惜未得博雅多識之士質之【其四】

黃庭傳刻類圓熟作經生體思古齋本稍具風骨而橅手生硬未免木彊惟淳熙續帖中所刻禇摹本最爲淸逸所謂俊抜爲之主者庶幾得之吳興所出蓋本諸此但禇橅後有遂良二字而吳興不具並不自署名及臨寫嵗月令無印欵將不可辧爲何人筆矣【其五】

跋郁岡齋鐘繇薦季直表

乾隆十一年十一月大內購得鐘太傅薦季直表眞迹六行直以下五跋俱存廿日觀於懋勤殿直次卽此帖所自也

跋郁岡齋黃庭

乾隆乙丑秋同鄕陳君遜心謁選來都以此帖及月湧江流端研爲贈陳名尙友丁巳進士休寧人僑居金壇今年二月得浙之龍泉以去及秋卒於任才數月耳此本乃初搨中佳者卽在金沙亦不易得頃從新建裘少詹借得黃素內景墨迹並虛舟前輩臨本取以相較益知宇泰老人鉤勒苦心信爲下眞迹一等回憶舊交頓成千古爲之黯然因紀於此以識所自

跋郁岡齋樂毅論

樂毅論前一刻墨迹今亦在大內蓋此冊後歸涿州馮氏曽刻入快雪堂帖其入祕府未詳何時冊中有快雪堂圖書一印今年夏曾觀並記

跋宋商邱三種蘭亭捲

曩見何義門前輩記康熙己亥武英殿直次張少宗伯爲編修時攜宋搨蘭亭五種相示云得之合肥龔端毅公家宋遊相百種之遺也乾隆戊午緼眞閣主人出以見示則已增至十餘種其拆折裝前後印欵一如綜聞所記未幾裝成巨捲遂爲翠墨甲觀去冬中州友人贈余此卷又與義門所記無異而緼眞新裝亦適相合因念余於收蔵素未畱意得此不足自豪而歸之緼眞閣中有劍合延津珠還合浦之妙主人欣然許以松雪眞迹相易輙以移贈並識其由來如此於戲南宋至今五百餘年物之合而離離而復合者不知凡幾物不自主而人亦安能主之耶方其合也必有人焉合之及其離也復有人焉離之原其始之合而識之而後人隨其所得而合之不可謂造物者之無心於物也商邱公手題此卷亦旣鄭重珍惜而予以無意得之乃適爲緼眞主人作合惜不令義門見賞且續入綜聞一則佳話也

跋五枕蘭亭

賈似道使門客廖瑩中縮定武蘭亭刻之於闐碧玉謂之玉枕蘭亭陶宗儀輟耕錄中備載其事今原搨不可得見惟趙吳興臨本傳世吳興於蘭亭功力極深當非瑩中輩所能逮予數爲人臨皆從正本縮取𨿽筆力不及古人要其道自不可易也記康熙辛丑從王篛林前輩所見明人於靑田凍石髙二寸五分方寸二三分四面刻筆法結體絕似東陽何氏所藏定武本而字較玉枕更小其年爲萬曆丙申惜忘其姓名蓋浙東人逾年石歸淮陰程爽林不復見云

跋蕭子云書列子

黃長睿謂子云有章艸出師頌古雅與此正書逺矣王虛舟前輩則謂子云答武帝自論其書云全範元常張懷瓘書斷亦有晚學元常筋骨亦備之論此書列子古雅渾勁風力直擬太傅長睿顧少之王弇州隨聲附和遂有十月凍蠅之譏皆過論也虛舟於閣帖引繩批根斤斤少可獨於此書極致推奨必有眞契耳

跋虞倚颿書陰符經

杜子美云不薄今人愛古人吾謂眞愛古人未有忍於薄今人者倚颿此書絕似陳香泉而遒麗過之卽並馳古人亦復何憾其爲識者所寶宜哉

跋碧落篆碑

董逌廣川書跋云段成式謂碑有碧落字故名李肇謂碑在碧落觀然攷之國史補則肇正謂碑有碧落字耳李漢又謂碑終於碧落字董逌駁其非今以篆文驗之僅有棲眞碧落一語旣非全文結束亦非文中要語攷古人詩文字迹舉一行首標目者有之無以末字目全文者其謬蓋不待言歐陽公集古錄謂龍興宮有碧落尊像篆文刻其背宋潛溪亦云唐髙宗咸亨元年庚午嵗韓王元嘉子訓等爲其妣妃房氏造碧落天尊像於龍興宮而刻文扵背董廣川則謂嘗親至綘州龍興宮攷其記知爲碧落觀今以篆文驗之但云立大道天尊建侍眞像無所謂碧落天尊者疑廣川所云碑在碧落觀而龍興舊爲碧落者爲得其實此碧落之所由名也廣川又謂州將不欲以槌撃石像背乃摹別石今所傳皆摹本而五總志謂綘澤二州皆有韓王元嘉子黃公爲妣妃薦福作文立石文𨿽不同皆名碧落碑在絳州者刻於天尊之背在澤州者立於佛龕之西今以篆文驗之則云哀子李訓誼譔諶等銜卹在疚寘懷靡所永言報徳思樹良因敬立大道天尊建侍眞像又云敬守眞容庶幾終古則刻文像背者近之州將摹石事理所有顧其文不容有二則所云澤州傳刻者又不知出自何人也集古錄云李璿之以爲陳惟玉書李漢以爲黃公譔書趙明誠金石錄云其詞則宗室黃公譔所述或云陳惟玉書或云譔自書廣川疑惟玉於唐無書名不應一碑便奄有秦漢遺文到古人絕妙處宋潛溪又謂翠巖龔聖予以爲宗室瓘或有所攷終莫能定其何人而前人論書率嘆其妙絕至謂李陽冰見而寢處其下數日不能去又言陽冰自恨其不如以槌撃之今缺處卽是予謂前說本歐陽信本觀索靖碑語附益之後說鄙謬不足辧趙明誠謂唐人大篆少見故妄有稱說似得其隠然其文亦不純用籀文故周伯琦疑其雜出諸體而李西涯亟取其說愚謂自漢以來艸盛行篆法惟習說文解字古文籀書幾於中絕所傳陽冰二徐及夢英輩大率皆嶧山一種以勻圓齊整爲上不知古人繁簡參差惟意所適按之石鼔及夏周以來器物欵識尙可推其遺意此碑超出相斯窠臼筆法亦自深穩意訓譔弟兄皆振奇好古之士雜取籀文兼及小篆加以詭辭標置駭動世俗如道士白鴿諸神異故益有名當代爾

跋保母墓甎帖

保母墓甎至宋寧宗嘉泰癸亥始見於世其文有八百餘載之語若前知者周必大平園集中亦嘗及之要之名迹流傳有數不獨此書爲然也董香光摹入戲鴻堂帖臨池家人有其書而初搨良不易覯今乃得見之香光謂爲晉搨縱未必然其爲晉刻無疑也宋潛溪以蘭亭爲唐人鉤摹入石此則獻之親書固當勝之一言足爲定論姜堯章辧證轉成辭費耳

跋金慕齋所蔵蜀本顏魯公幹祿字書

顏魯公幹祿字書在開成間石本已有刓缺至歐陽公爲集古錄稱楊漢公橅本並多漶漫此蜀本勒石於紹興壬戌其去歐公時又百有餘年矣卷中自陽庚二韻而後類多淩亂失次又嘗見寶祐間彬陽本近日吳門鏤板以行與蜀本小有同異而唐韻之淆紊略無是正豈開成楊刻卽已譌誤耶抑誤自紹興耶又何以蜀楚兩本並誤耶至蜀刻凡脫成幾蜂丰從半及注中並上小誤或由傳摹失眞觀此則其於用筆結體更無足言矣吾友金慕齋閣學簽識前後位置不爽良稱一快此石至今尙存雍正癸丑同年顧觀察稼軒宦蜀歸曽以見貽較此稍遜蓋此本當是百年前舊搨慕齋宜善蔵之恐後此並不多覯也予舊蔵久已軼去從借臨一過因跋而歸之

跋金剛經

金剛般若波羅蜜經四句偈秦鳩摩羅什譯爲夢幻泡影露電六如而外如元魏三蔵畱支陳眞常隋笈多唐元奘眞諦俱譯爲星翳燈幻露泡夢電云皆九如沙門子璿乃謂星燈有體未是眞空云能含雨是爲含生魏經九諭秦略其三固有所見今西域梵經仍作九諭而中華釋子持誦皆尙秦經六如膾炙人口而九諭則罕有聞焉乾隆壬申十二月臘八前二日奉

敕考證跋之張卽之所書金剛經冊後私記於此

跋宋搨忠義堂帖

此碑裝於雍正三年乙巳喜其神气飛動於莊嚴之中露峭勁風骨較家廟碑専尙嚴整者爲優昨見忠義堂顏書全刻如此銘及東方贊皆不及原碑逺甚乃知刻工宋人逺遜唐人時代所限不可彊勉如是今世推崇宋搨政謂其去唐未逺神气尙完且紙墨相發耳官法帖模在宋初者矩矱尙存南渡以還遂無古法臨池家其善鑑之

忠義堂帖以爭生帖壓捲較陜搨筆意近古告身曽見墨迹刻本未盡失眞惟從碑刻摹取者皆不足觀大字麻姑壇記亦僅見於此才與鹿脯字迹稍斂謂之大字者對今所傳小楷言之耳

跋鐘鼎欵識

薛尙功歷代鐘鼎彞器欵識二十卷乾隆三年正月蔣恆軒學士所貽不知何人所刻用石翻刻作板本取便於摹印廣爲流傳其意甚善惜刻工拙劣不能得其形似尢可詫者毎條釋文辧證率以意節去字數讀之多不了了蓋亦刻工欺妄而主者不加勘校謬誤百出遂至於此前輩嘗云明隆萬後刻書潦艸爲載籍一厄信然近日吳門書賈取紙色稍舊者充宋元槧本序跋之有年月及授梓原委者必盡去之益令閱者迷瞀卽如此冊並薛尙功姓氏不傳乃載籍之又一厄矣石刻搨本皆宋物全文最爲難得頃從吳門薄君廷槐所借得一二兩卷防至直廬手校補完其篆文略舉一二不及槪爲是正薄君所蔵止此兩卷異日當續訪善本足成之嘗笑人讀書評閱不過開手數篇後輙不繼予近頗意力矯此冀當有相之者不致爲後來所嗤也

跋述古圖

伯時此圖不傳所傳者類元明間人擬作耳考之元黃文獻公述古堂記乃知此記爲鄭天民先覺所作作於政和甲午邵諤以圖刻於端溪紫石研紹興丁已經進內府而以是圖爲述古圖吳郡繆仲素得之以名其堂今人因其爲元章所書遂以歸之米氏失攷甚矣

跋祝希哲養生論

世傳唐祝兩君任情作逹雅有晉人風流京兆於中散殆其素所宗仰者耶宜其三復斯論至不忍釋手也此卷筆意沈著精采奕奕照人與向所見狂縱顚逸者迥異卽跋語自訟深切亦非不知名教樂地者然則里巷傳聞多由好事者附防失實吾於書法信之

跋董文敏書都禦史陳公誥命

明代制詞受誥命者得自擇館閣中宗工爲之此誥爲倪文正所作善人必以其气類信夫湣帝初年收召耆碩一時正人次第牽復而少保以東林鉅公落落爲天下望讀誥詞猶想見當年五緯麗天芒寒色正气象然公考滿未防卽以右言官抑武弁去位歸二年而沒不數年而國步遽移予與修明史汗靑之暇未嘗不低徊於諸公心切向往也文敏此書遒逸痩硬尢晚年得意筆自擬顏徐殆無不及坦齋給諫得之宗人信先澤貽畱所在有吉云擁防其爲陳氏世寶豈特判白純靑而已予因給諌請跋盥手展觀思響搨一通珍爲祕玩而內直率夘入酉歸畱之經月未暇濡翰給諫念傳守之難倘壽之貞瑉傳播翠墨俾鴻詞妙迹照耀宇宙駕朱巨川而上卽以當謝監述祖之詩詎非淸門勝事哉

書內弟查禹書所贈董書手卷後

康熙丙申予歸自錢塘內弟杳子禹書亦歸自南雄予過其齋中劇譚數晝夜乃別適有客持此卷至禹書得之舉以爲贈嗣此予北上禹書復南遊嶺表不相見者幾三十年乙丑秋來京師相晤歸逾年卒於海陽重展此卷不勝山陽聞笛之感回憶靑門促膝時忽忽十餘年墓門宿艸爲之澘焉因識於此延陵掛劍所重不在法書姑置弗論可也

跋王永齋先生遺迹

由惇以甲辰春鄕試出昆明王永齋先生之門先生不以爲不肖數進而與論文甞出詩集命由惇編校甫交業而先生屬疾遂未授梓先生之子濓槖其槁歸滇南未得錄副本蔵之至今以爲憾今距先生易簀己三載偶過古淳上人丈室見李君畫冊有先生手題二詩因乞之以歸先生性夷曠下直蕭然庭中喜植時卉畜雙鶴時時牽衣戱舞行或前導寢則立侍榻前以爲常冊中藝蘭試茗兩詩風槪亦槪可想見猶憶雪中詣先生畱語至深夜圍鑪啜茗娓娓譚不己比辭歸雪擁車轍深丰尺許自先生歿黙念生平知己中勲業文章震耀朝野者致自不乏而天懷恬逸寄尙蕭逺罕能及先生者冊多素紙囑諸從先生遊者繼題其後以備師門故實間一披覽當不啻在春風中坐也畫者李君名仍字蘇齋南昌人善寫山水所居不蔽風雨日晏不舉火傲然不以動意先生督學時當延致之其人亦自可重然予之所愛重者乃不在畫也雍正庚戌重陽日

跋查聲山宮詹書

澹逺先生直南書房其書法最受

聖祖奨賞長箋鉅冊蔵祕府者不可勝計此碑端莊流麗兼盡其妙族子天行翁得之裝潢成帙什襲以藏昔楊東裏謂沈度學士書婉麗飄逸雍容矩度尢爲成祖所愛一切大制作必命書之豪墨遭遇之隆比迹歐虞貞觀予於先生亦云【其一】

國朝書宗林立館閣中以書法被遇者莫若詹事沈文恪公與少詹事查聲山先生沈書縱橫俊拔出入蘇米有天馬昻蔵顧步深穏之气先生書妍婉秀麗兼兩文敏之長冠裳佩玉中有李鄴侯仙骨其受

眷賞不虛也前輩風流典型猶在識者珍之【其二】宮相書法擅一時海內士大夫得其片楮珍若懸黎隋和此本是其臨池得意筆宜爲識者所重【其三】

查君天行蔵其家宮相墨迹至夥此冊用蠟紙手摹圓活精妙歐陽信本有云上稱下載東縈西帶气宇融和精神灑落想見直廬淸暇從容墨池風度爲之神往【其四】

跋王考功臨內景經

虛舟先生臨此經時年五十有一尙未攺諫垣正其從容文酒精采發露時及庚辰左遷吏曺逾嵗南還則意气己漸衰減其手臨積書巖法帖自詫爲平生精力所聚今相國髙公督河時裝禠進

禦其中小篆及摹詛楚文最佳行楷多成於晚年未免菁華銷竭之嘆若此卷之感恵徇知心手雙暢固未易數覯也乾隆丁夘春從少詹裘君叔度借觀此卷手臨一過牽於多事經月乃就黃素迄未動手前輩用功旣専日力亦復多暇予於冗次濡豪且愧且羨

跋王考功臨米冊

王考功書法於米學最深康熙丁亥館晉陵時嘗爲先君臨西園雅集小楷取搨本覆按不爽毫髮戊戌在京師又爲余作大掛幅卽此冊中所臨天長赤髭諸帖是也學米書最易入俗此當於气韻骨格辧之予曩見考功爲諸生時手摘錄四書大全凡十餘冊書法皆仿蘇米兩家無一懈筆直擅名當代不虛耳

跋姚荃汀侍禦書

栁待制云趙文敏背臨顏栁徐李諸帖取眞迹覆校不惟轉折向背無弗肖似而精采發越有或過之侍禦此書薈萃漢魏晉唐諸名迹一一窮盡其勝而自帶本家風骨臣法二王法兩可無憾臨池之精熟𨿽文敏殆無以過況得之輶軒周曆之餘其春盎霜淸整齊閒暇舉可想見於楮墨間觀者固不當徒賞其妙合古人己也

跋吳雲巖殿撰所蔵趙學齋副憲書

學齋副憲嘗論古人以書列於六藝非凝神澄思不能詣乎其微故専工之至將必有欲平躁釋之效焉又曰學書之要不外筆法風神二端筆法貴得劃沙印泥之祕此有一定之矩矱風神則存乎其人之性情自爲流露而非涵養之深亦不能自然而有合也其持論如此夫論書而究極於性靈學問此豈僅從事於墨池筆冢者所能知哉此冊爲雲巖殿撰所作時方掌教萬松殿撰以諸生執經契誼最篤其所蔵公書法寶愛如拱璧以予知公久出此冊屬題故舉素所聞於公者質之

跋趙學齋副憲所書陰騭文

同年趙學齋副憲防於書其行筆用禇法而結體一宗率更能於古名家中自樹一幟一展捲知爲公書從公學書者亦一展捲知爲公弟子也公性喜書都人士率以素冊徴集翰林書法或爲密行求小楷余深以爲苦而公酬應無倦色迨歷卿貳年已逾艾精敏仍不減初選館時余嘗舉公爲後進朂此其屬疾後所書未爲得意筆哲嗣輩慮爲好事者攫去壽諸石以昭世守固孝子之用心也爰書其後

跋錢舜舉洪崖圖

此圖本於閻右相東坡先生論之詳矣卷中人物神致生動而橘術栗葛柮五人及所稱雪精者尢精采出意表此舜舉自出新意爲之耶抑曽睹立本眞迹耶疑自唐歷宋以迄元初臨仿不一舜舉必有所本非漫然耳

跋查梅壑畫冊

甲辰夏初晤家滌崖兄於都下出示此冊蓋梅壑早年筆以請正於滌崖大父方至先生者梅壑以書畫擅名而畫髙於書知音在前尢不率爾政如管公明初見單子春淸談竟日文藻葩流不愧名士固當爲識者所賞況先友遺迹乎余素不解畫顧嘗謂畫本莫妙於吾鄕山寺溪亭雲林煙防卽景皆倪黃得意處山川助人宜其擅長者眾滌崖畫法揄染家庭所詣己過梅壑而惓惓此冊其意又在筆墨之外昔餘外舅漸陸翁爲梅壑從子嘗從受書法而此冊簡首又有餘舅氏毘陵龔子畏所題長句披覽數過珍防愛惜之意實與滌崖有同情焉

題王少詹畫

此前輩王艮甫先生畫吳門沈君潁谷所贈也先生在翰林深自閉匿不肯爲人畫人亦無知先生能畫者潁谷同裏契厚故所得獨多此幀畫於丁未除夕時先生提學山左嵗聿雲暮使院寂寥潑墨娯賔用當餽嵗風致略可想見潁谷知余篤好先生畫遂舉以相贈距先生捐館已一嵗片羽僅存其當愛重何如也潁谷又嘗出示胥江采芝二圖胥江者乙巳秋潁谷南還贈行之作筆意仿唐六如采芝則潁谷從先生謁孔林得紫芝三本先生以潁谷嗣息未朕於嵗朝寫爲圖題詩贈之而王夫人作書寄圖遺潁谷之內致祝瓜意前輩丹鉛冗防中意韻閒逺如此尢令人嘆羨不盡先生畫多不書欵久之且不復知爲先生筆因綴數語以志之

跋張晴嵐家蔵畫卷

晴嵐居士去年示餘石谷南田小捲余所爲賦佳人絕代羨尹邢才子同時疑元白者也今復出此卷屬題余謂彼如竹林諸賢散髮裸袒沈冥作逹又如東籬采菊悠然忘言此則如過朱雀航睹王謝子弟麈尾隠囊淸言如屑謝希逸禇彥回諸人聚袁景倩宅撫動操宮商旣調風神諧暢無一防塵埃气晴嵐以爲何如

題緼眞閣圖

緼眞閣者澄懷園東偏晴嵐張君書室也君嗜法書名畫所收蔵宋元來名人墨妙頗富自負鑑別所得獨眞毎風日佳辰明窗展對縱意臨仿更能契前賢神韻於豪楮之外因取選詩緼其愜所遇顏之王君岑爲寫橫捲同人繼題其次夫眞與贗相反人於書畫知贗者之非眞矣亦知書畫之外又自有眞者在耶昔人謂右軍人品髙故書法冠絕天壌唐之虞禇顏栁宋之蘇黃淸風亮節夐絕千古宜其片楮尺素奉爲拱璧乃至藝苑専家亦必有逸情勝槪拔逺輩流方爲天下後世所共推許譬之蒼松古栢獨秀嵗寒固非凡卉所敢望卽野芳孤箭亦分大造淸淑之气貫注發露舒爲眞色釀爲眞香色香之中自有眞宰此所以異於剪刻編綴之爲工而裁僞聴眞所貴於敏識絕鑑區區米敷文輩未足以語此也晴嵐奉

敕審定祕府圖籍瑯嬛延閣日見所未見識力方精進不已物聚所好歸之者日益眾吾知晴嵐非畱意於物者故以斯語質之

書福字箋下方贈朱秦川

乾隆庚申嘉平內庭詞臣恭進

皇帝閣春帖子詞防

賜禦用筆墨牋紙由惇實與拜

賜中有泥金硃箋専以供寫福字因推

聖天子錫福之義書以分贈宗族至戚弗敢溢予懼防也妹婿朱君秦川分得其一裝演以奉親是年適秦川三十初度屬由惇書其下方聞之記曰百順之謂福又曰孝順徳也棠棣之七章曰妻子好合如鼔瑟琴兄弟旣翕和樂且湛而聖人嘆之謂父母其由是以順也由是言之一家之中夫婦和兄弟睦父子親是之謂大順備其順之謂福一家如是推而至於四海孟子所謂人人親其親長其長而天下平箕疇之防極歸極

聖天子斂福錫福之意也秦川繹唐棣之防以善事其親其於順也幾矣福之備也自今以始豫順所積罄無不宜詩曰自求多福又曰求福不回敢備陳其說以爲致福之本有其錫之式克受之天命不僣善自求之秦川勉乎哉

松泉集卷十六

欽定四庫全書

松泉集卷十七

吏部尙書汪由惇撰

跋四

跋手臨沈學士書聖主得賢臣頌【二則】

元時重趙文敏書士大夫多作趙體明太祖愛詹孟舉書一時亦宗尙詹體雲間二沈其冠也嘗見夏仲昭太常小楷墨迹絕類大沈卽文衡山楷法亦從沈入可見當時文教之一其結體出於智永端荘精妙於奏禦爲宜故館閣競相仿效至天順後尙姜立綱體參用栁法頗近俗書而永宣以來風度爲之一變矣吾嘗論書爲六藝之一以適用爲貴奏折第一碑版次之聮額又次之掛幅手卷扇頭皆玩具世人以其易擅名故特好之實無足畱意昔人謂髙文大冊何嘗用此吾數舉以告同學𨿽爲好髙者所鄙笑不與易也適爲四弟臨沈學士此卷因識以示之【其一】

右臨明沈學士書文氏停雲館刻本也學士名度字民則華亭人永樂初薦擢翰林典籍以善書受知於太宗凡玉冊金簡用之宗廟朝廷刻之貞石一切大制作必命公書歷檢討修撰進學士嘗賜金織衣同二品新制象笏鏤公名姓塗金以賜其弟粲子藻皆善書皆官之近侍古今以書遭寵遇無過學士者其書法出於智永而兼有歐褚之勝最爲楷法正宗評者謂其婉麗飄逸雍容矩度信不誣也大抵廟堂之體以荘雅爲尙不端重則佻脫而近於肆無風神則拘窘而入於俗冠冕佩玉以爲容俯仰揖讓以爲態妍婉而不失之媚流利而不失之輕勁健而不露筋骨天然有富貴風韻者上也米海嶽書非不追躅晉人而偏側奔放譬之千里逸足不就銜勒𨿽權奇倜儻不足以鳴和鸞備法駕誠無取乎爾不特書法凡文章詩句皆然此於學問性情相通福澤壽考亦往往有驗非臆說也頴思大侄鋭志績學其以予言諗之【其二】

跋手書李淳大字結構

右李淳大字結構八十四法見王氏法書苑書以晉爲上而法莫備於唐正如聲病權輿於江左而律切至三唐而益宻也世所傳筆勢論筆陣圖之屬率唐人僞托無論文不雅馴無晉賢風韻卽其所論書體亦不脫經生家數而欲以啟鐘王之扄鐍不其逺乎吾謂書法以神韻爲主神充而法非虛立韻勝而法不能困然必功力精到而神韻始出此墨池研臼之功所爲獨有千古也雍正庚戌孟夏癸亥甘雨時降幾無纎塵偶書此冊詰朝書竟因題以質知書者

跋手臨夏太常蒼庭君傳

夏太常兄弟皆以書法受知明太宗太常宦尢顯達館閣士大夫多與之遊蓋其時資格不拘無門戶之見而承平風流文墨詞翰咸精其能初不以畫史抄胥橫相品目沿及中葉漫成輕薄世傳停雲老人爲姚方城所窘科目習气積重勢畸𨿽有良才屈於流品文章以聲譽爲重輕書法直嗤鄙爲末技瀛洲延閣間防不識虞褚歐顏爲何物非細故也太常書本二沈停雲實所師承然刻帖時僅及二沈而不爲太常畱吉光片羽何也康熈己亥春見太常墨迹愛玩不忍釋手因用響搨摹取雍正辛亥夏更摹此本乾隆丙辰六月爲同年趙宮贊節臨數行覆閱舊書因疏其後墨迹長卷已不知流落何所尢可慨也

跋手臨周公瑕漢筠賦

周公瑕文氏髙弟其書法度謹嚴功力甚至所乏者韻耳造詣由於學力風韻乃自天成乃若人品髙讀書博又自有雅韻此涪翁所謂惟俗不可醫浸灌卷軸差能療俗士夫气與作家之分正在毫釐間也雍正壬子夏偶臨此卷適從故紙中撿得因記其後

跋手臨趙吳興書過秦論【二則】

趙文敏書過秦論三篇全刻見渤海藏眞帖中戲鴻堂僅收其一思翁跋云吳興此書學黃庭內景經時年三十八嵗最爲善者機也成名以後隤然自放亦小有習气於是贗書亂之鈍滯吳興不少矣余謂此書𨿽仿內景而行筆多用褚法論神气則渤海刻尢全蓋思翁論書在不使一實筆故以鈍滯病吳興而於此篇愛其飛動究之吳興書正所謂端荘雜流麗剛健含婀娜鈍滯自是贗書未可因效矉而嗤西子也然近人學吳興又專以流麗婀娜爲尙令思翁見之又不知作何鍼砭耳

跋手臨文待詔書赤壁賦

此文待詔晚年筆蓋所謂絢爛之極歸於平淡者圓秀蒼勁本色自不可掩彭殿撰摹取毫髮不爽比之唐橅宋搨下眞迹一等乾隆戊午初夏見於直廬因臨此卷予素不習停雲校彭本瞠乎後矣

跋手臨家毓仁孫所藏趙書道徳經

毓仁族孫以所藏舊刻道徳經見示余用絹素臨成一冊客冬至武英殿見趙文敏小楷捲痩勁圓秀至爲精妙後有宋潛溪題跋爲吳全節求書者閱之不忍釋手迄今往來於懷修潔弟以紙冊屬臨毓仁本惜不得趙捲橅之略仿其書如此

跋手臨黃庭經

右淳熈續帖本與思古齋石刻筆意正同蓋褚中令臨本頗參用本家筆法米元章所刻意步趨不能到者也小楷以謹嚴爲主而不可爲法度所窘此書翩翩飛動有碧落仙眞霓旌羽幢乘三素禦泠風遊行絕迹之妙晉人超絕正在此處中令猶能傳其神理學書從此證入庶不作寫經生手腳耳族孫毓仁篤愛拙書因輟以相贈並記其後

跋手書宣徳金花箋冊

此宣徳內府金花箋也正中泥金畫坐龍首尾鱗鬛爪角全露四隅各綴朶云皆俗工筆而選料極精璽書手諭多用之然皆出自文書房蓋禦前物東閣文華諸舍人所辦不得用此外間流傳絕少此冊割去雲龍以避僭越但疑是璽諭空紙中間有文字處皆經裁剪不知是何等文字亦可惜耳歐陽文忠詩云當時百物盡精好往往遺棄淪蒿萊不獨澄心爲然矣長安索書例用惡楮佳者百不得一秋佩孝廉持此冊見委正如酒徒遇名醖欲不盡醉不可得因爲臨晉唐宋舊帖各一種皆蠅頭細楷結體行筆略不敢苟連日秋暑極酷揮汗爲之借以忘暑頗謂不負此紙未審觀者謂何同日並記

跋手臨米元章西園雅集圖記【五則】

自蘭亭稧飲而後七百餘年此集實繼其盛令觀者想見一時人物風流卓絕千古記中𨿽無年月可考以人與地推之當在元祐二三年問東坡先生時爲翰林學士集中和王晉卿詩序作於元祐初其後數有酬倡而題伯時歸去來陽闗二圖詩編集亦與相次圖𨿽未必西園所畫而諸人同時聚防則再召還朝以後事非元丰初在京師時卽與晉卿往還蹤迹味詩序亦可證也【其一】

董思翁謂小楷不易工米元章亦但有行押嘗被命仿黃庭作千文以進亦但以妍媚飛動取態耳余觀米書飛動是其本色縱橫排奡皆以取勢正其媚處思翁行押從此證入故其恣態橫逸不可躋逮獨此書出入規矩含飛動於尺度之中逺出千文上豈非官程之拘迫者難爲工而閒適興到者始獨至耶【其二】

老米此書直得蘭亭三昧脫盡本家習气最爲合作【其三】

王篛林前輩臨此記最精余家絹本是康熈丁亥年所臨時年正四十精力極壯覆視眞迹防於毫髮不爽丁酉戊戌間余來都下先生書名噪一時然精采已漸減矣余素不習米法憶辛夘初春因閱先生書曽以小牋臨一通塵封致簏想歸螙蝕頃季弟裝成小捲囑余臨此未審視廿年前何若王本亦未防來不得一相印證且不識過此廿年尙能辦此否姑書以竢【其四】

米海嶽書多以跌宕奇偉取勝朱子謂如天馬脫銜追風逐電𨿽不可範以馳驅之節要自不妨痛快數語盡其縱橫排奡之勢然要是此老一體至所謂收藏跌宕之气運功於毫芒者未嘗不應規合矩政如沙苑名駒玉珂金勒折旋蟻封和鑾協律而昻藏風骨自在世人專以猛厲奔放目之非定論也此記云是紈扇上書用筆結體精妙絕倫余嘗以此帖筆意證世儀贗書爲元章辧誣庶不流爲傖父面目耳雍正甲寅春分坦齋給諫以素冊屬書適風雪初晴春日妍麗筆墨滋潤窻無防塵臨此一過覺竹逕淸溪亦復去人不逺【其五】

跋手臨趙書道徳經

去嵗見內廷所藏趙吳興楷書長卷妍秀飛動飄飄有淩雲气孫防禮謂右軍黃庭怡懌虛無吳興道徳庶防近之矣其用筆圓勁迥非世俗傳刻諸本所及至今往來胸臆間恨未能髣髴一二信涪翁所謂欲換凡骨無金丹者耶

跋手臨蘇書歸去來集字詩

余年十三爲康熈甲申初見此書於晚香堂墨刻中愛其遒逸妍麗心竊慕之而童騃不能得其彷佛越三紀矣時去來胸臆間同門陳未齋宮詹以余性嗜小楷以所蓄宣紙屬爲蠅頭書因從借得秀餐軒帖戲臨一過塞宮詹之意復於直次再成此冊備他日省覽多好無成童心不攺正恐爲有道者所棄耳

跋手臨汝南墓志

昔人嘗疑此書爲米元章臨諦觀之良然然其姿致橫逸結體姸秀直不減枯樹矣老米工於摹仿有集古字之稱此殆其早年所爲耶

跋手書七啟

何義門前輩謂數千言之賦讀者厭倦裁而爲七移形換步處處足以回易耳目晁無咎見蘇子瞻爲言枚叔七發思王七啟引物連類能究極情狀無咎遂擬之爲七述坡翁素輕選學而於此二作傾倒如此詞賦家尊陳思爲周孔其瓌瑋博達故足令千古才人頫首無間言耳

自防仿蘇體書孝經

弟凝之歸自京師夢先大人問曰爾防爾兄所書孝經來乎凝之奉小楷以進曰非也乃仿蘇長公大字本耳壬戌春凝之北來道其事由惇五嵗就塾先大人卽授以孝經年來作小楷凡數十本大都牽率酬應無足道者而先靈乃惓惓如此敢不敬承明訓今年防

大駕東巡謁

陵因以輟直之暇趣成此冊長公書法气體髙妙未易津逮要以忠孝文章气節如公者立身行道揚名後世斯爲無忝經術蓋欲後嗣子孫知所取法非徒以翰墨爲勲績而已敬疏緣起藏之家塾我後人其聰聽諸系以詩曰峨眉天半照淸襟蓮炬輝騰翰墨林豈獨文章千古事要知忠孝一生心九原可作歸隨防百世聞風師展禽庭誥分明徴吉夢傳經奕葉奉良箴

自跋楷書孝經

余書孝經自蠅頭細書以至大小行楷十餘年來不啻百十本今年扈從趨直晨夕鮮暇臨池之功久輟頃奉

命典順天鄕試扃鐍棘闈前數日試卷未至頗有餘功兼之天气淸和筆墨潤適因成此冊書不足存聊借記事且志不敢廢日之意云

跋手臨趙書章艸

文敏艸書卷後有姚少師解學士跋入國朝爲宛平王文靖相國所藏華亭沈文恪詹事記其後今歸張涇南尙書乾隆癸亥借畱案頭屢月此所臨第二本也仿永師千文例輙用楷書備錄正文於左取便初學觀覽僭妄之咎所不敢辭

跋手臨蔡忠惠茶錄

右蔡端明茶錄閩中古香齋搨本也家退谷中允有臨本行世而不錄前後二序頃從同年趙朗岑借得因臨此卷昔歐陽文忠聞建安進茶甚不以爲然有君謨士人乃亦爲此之嘆然讀序中所云艸木之微首防知鑑若處之得地則能盡其材依類托寓意蓋有在豈沾沾致養口腹者哉

跋手臨荔枝譜

蔡忠惠書在宋四家中最爲端謹有法度望之如冠裳佩玉雍容廟堂米海嶽嗤爲少年女子多飾鉛華者非篤論也所傳茶錄荔枝譜晝錦堂記諸正書備極楷法雍正丁未曽仿茶錄一通貽施子靜波頃趙子書三以絹屬書因縮臨此卷去臨茶錄時忽忽十有八年於書法毫無所得李姑溪謂公至老以作字爲悅敢竊比焉爾

跋手臨董文敏仿唐人十二月相聞書

董思翁墨迹一卷前有唐人月儀帖五字思翁自書頗用松雪意不類公生平書而儀字結體仿顏魯公則仍公本色也五六七三月用藏經紙與前後紙各異行欵亦稍疎此卷今藏靜海勵少司空所司空得之華亭張文敏公文敏得之平湖髙文恪蓋贈奩中物捲尾有奩四號三字識以髙祥小欵者是也乾隆乙丑夏六月宣索進

禦

宸翰爲題香光契妙四字於捲端仍歸之司空俾爲世寶其年冬十有一月借觀於直廬因手臨一通略具大槪捲後有文恪三防後二防感光陰之易邁悲骨肉之聚散死生因不具錄司空二防一錄容臺集中月儀防一敍此卷所自得亦不復錄云

防手臨月儀帖

月儀帖舊傳爲索靖書與閣帖中出師頌同一用筆蓋卽世所傳章艸法也往見史遊急就章正作此體魏晉變之始艸書波磔出入八分最爲近古然流傳絕少淳化大觀裁得元規皇象三數家字多者惟此與急就章耳趙文敏有言古法終不可失安得遇往哲於千載上耶

防手臨懷素

此帖停雲館刻以單行當時卽自謂下宋帖一等近日好事家得之乃直目爲宋搨甚矣識眞者之難也

防手臨趙書汲黯傳【二則】

松雪書不名一體第世所傳多圓熟一種遂以方勁爲奇此以肥痩別蘭亭不得爲眞鑑也此卷乃公自運非臨本停雲老人以不載集古錄爲疑歐趙兩家𨿽博覽亦安能盡括晉唐翰墨一無遺軼耶往於內府見公所藏宋刻漢書字畫精好信有唐賢遺意卷首有公自寫眞蓋其生平珍賞今觀防語謂手抄知非臨仿又謂此刻有唐人遺意益知非歐褚墨搨蓋所抄卽宋刻漢書耳待詔信而好古故專以遺迹求之後人無從得覩漢書亦不能釋疑第觀戲鴻堂帖中有過秦論一篇墨迹存陳海昌所與此正同益信非臨舊迹至待詔防中述前哲雅懷鍼砭來學不淺又不獨字畫之可重也此卷向藏繆文子前輩家康熈辛丑曽獲觀於王虛舟給諫案頭今歸安氏因於錢香樹前輩轉借畱齋中兩年手摹兩本此第二本也【其一】

余於大內見公所藏宋刻漢書字皆作唐初體有歐顏風範前幅公自畫小照神采秀發前輩鑑藏家王弇州父子珍重題識謂是松雪齋中第一善本疑所謂此刻有唐人遺風卽此公手跋不曰臨而曰抄可以爲證文待詔疑爲歐褚石本者非也余從香樹前輩案頭借歸摹此並蠟箋凡二本欲再成一冊迄未得暇因畀沆兒藏之【其二】

跋手臨孫退谷所藏魯公告身

魯公自書告身雍正丁未六月曽見之友人齋頭今聞已入大內矣舊爲眞定梁相國所藏防以經久蝦須簾裝潢極精好後爲有力所得年雙峯復以重購得之遂歸石渠寶笈神物顯晦有時要不流落塵世耳宋搨魯公雜帖曰忠義堂法書者世不多見頃得北海孫退谷藏本神采煥發恍如重覯眞迹因臨一過時甘雨初霽膽瓶芍藥香襲几案筆墨調適不易得也

跋手臨大字麻姑壇記

世傳麻姑壇記皆宻行小楷後讀楊東裏集知有大字本頃於忠義堂帖中見之輙臨數過時乾隆丁夘秋八月也

跋手臨唐太宗屏風書

右書圓勁有二王法與文皇殊不類疑爲永興輩所爲要在孫防禮以上蓋用法而不爲法縛尙是晉人格轍也

防手臨蘭亭【五則】

蘭亭序自褚河南臨本出一往奔放𨿽姿態橫逸而右軍古穆淵雅之气逝其逺矣定武本之見重後世有以也夫【其一】

定武石刻自南宋時已稱難得近有石藏東陽何氏云是定武原刻流傳有自諦觀之遒麗有餘俊逸不足與向薌林本伯仲松雪云蘭亭當宋未渡南時士大夫往往家刻一石此殆其一耳【其二】

蘭亭是右軍醉後書又用已退筆故天趣流溢後世臨手皆莫能逮舊傳石刻以褚登善橅本爲最宋則米元章元則趙吳興褚從眞迹摹取故神气獨全米書跌宕不覊趙乃尺寸不失參取二者乃知褚書絕倫也【其三】定武蘭亭今不可得世所傳本當以寶晉爲正東陽何氏石刻嚴謹有餘風神不足恐亦宋未渡南時家置石刻之一未必定武祖石也【其四】

賈似道以所藏定武五字不損肥本稧帖屬婺州王用和縮爲小字刻之靈璧石號玉枕蘭亭周公謹癸辛雜識中詳記其事然謂其後傳刻者至十餘則世所流傳固不盡靈璧石搨也自趙吳興以來臨仿尢眾近時陳香泉太守臨本刻於阿鶴亭檢討家多用本家筆未盡其勝予喜臨稧帖數作縮本至今不可數計初臨時頗苦拘束正如香泉所云局蹐於分秒之間莫從舒展者以有玉枕之見橫據胸中耳邇來直用臨大字定武本法筆意乃全學書必具識解方有證入處尢須工力精到當下豁然自悟顧安得如許時日消磨研池筆簏間也內弟溥公篤嗜予書自嶺南貽書相索因臨此本奉寄溥公書最妍秀年力方壯精詣正未可量拙書何足以云第於前人矩矱毫髮不敢放逸固臨池正脈亦可爲學古一鏡云耳【其五】

松泉集卷十七

欽定四庫全書

松泉集卷十八

吏部尙書汪由惇撰

防五

防手書孝經

近年於大內見趙董兩文敏所書孝經甚夥松雪書率分章毎章各綴以畫云是臨李公麟亦未爲佳本思翁貯用本家法晚年兩本一仿聖教序一仿顏魯國皆極精采惜未得臨冩予十餘年來所書亦不下百數十本小楷居其大半戊辰秋仲俁巖編修束裝南還因爲此

防手臨名畫巨觀【二則】

名畫巨觀一冊集摩詰營邱曁大癡叔明諸眞迹香光所爲鑑定而什襲之者後歸王奉常煙客輾轉流落遂入安岐之手因入內府蔵於畫禪室而名迹乃得其所矣思翁諸防皆極得意筆而未經入石輒摹取數則以存其槪【其一】

思翁此冊隨畫幅大小裝成巨帙約髙尺五六寸寛盈尺展之古色盎然而蒼潤欲滴如新防筆爭奇競勝令人目不給賞不知當時何緣得此物聚所好且識眞善取闕一不可思翁於此道三折肱復以盛名奔走海內一經品題聲價百倍以是名迹輻輳其門大內所收名迹凡至元以前書畫經公題識者十居其九此固其最勝者得從容流覽已爲厚幸況摹取墨寶豈非大快【共二】

自防試筆捲後

書法於學人最爲末節然亦不可不講曩予應殿試試筆用樂毅論體苦不入格乃日臨多寶塔碑一過及入試謬爲羣公所許後試保和殿書奏札自覺結體太寛未爲合式因悟古人作書各自爲體碑版以嚴重爲宜簡牘以疎散取態若奏剳自當和平勻整以致恭敬善書者但見墨刻流傳多屬往還書問遂謂古人書以蕭疎簡逺爲極則痛詆院體此見輕裘緩帶之風流而不知正笏埀紳雍容廊廟進退不失尺寸時也士子以書法應世惟進

禦最重外此紀姓名耳卽令追蹤羲獻不過酬應取名譽於實用無補甞見中翰中有髙手能以唐碑骨榦澤以晉人之圓秀心慕之而不能工語云巧者不過習者之門信夫

防手書張釋之馮唐列傳

柘南前輩論書以朴實頭地不趂世俗姿媚萬毫齊力筆筆精到骨格自然秀防爲楷書極則此渤海平原所爲獨有千古余竊心師其言己巳暮春直廬余課偶成此冊公欲防以示公子立之庶常因卽識斯語詔之立之能世其家學近以善楷簡錄

禦制詩集臨池之功益粹拙書固無足道而傳述有自政可釋家雞野鶩之疑耳

防手臨右軍七月一日帖

大內蔵右軍書以快雪爲冠然行穰及此二帖精采飛動而古色淵穆非鉤橅可辦亟從眞迹臨得故當視晉肅諸傳刻者爲優

防手書蕭相國世家

蕭相國功在漢社稷而卒其所以保身逺禍全其令名者以能用鮑生召平與客言也髙帝知蕭相國功髙欲次笫一而重違羣臣及暴系而亟謝之者以能用鄂君王衛尉之說也然則集思爲相業之基而去防爲任賢之要詎不信哉臯夔伊傅固無論矣齊威之於仲父昭烈之於孔明亦千載嘉防明良之盛所爲夐古獨絕也乾隆十有四年嵗在己巳春二月十有三日書於南齋直次是日

經筵進講易義上下交而其志同句因並記之

防手臨十二月相聞書

唐無名氏十二月相聞書艸法中最近晉人格轍然亦如經生作遺教體不脫算子樣烏睹龍跳虎臥境地耶特其純熟圓足工夫正不易到未可輕爲訾議也曩嘗摹思翁臨本思翁自用本家法余惟墨守其舊未能追躅亦未必非善學柳下展耳金壇王氏刻尙有章艸月儀惜逸去四五六三月異日俟見完本足成之更畱爲後來一段翰墨緣也

防手臨趙書嵇叔夜絕交書【二則】

此卷舊蔵焦林相國家後爲安岐所得今已入大內捲尾張來儀防謂此公延祐庚申所書後三年癸亥公薨蓋晚年筆然蒼秀妍麗之色煜煜行間老而不衰如此信得天之優也其後則永樂間胡儼林慈王英鄒緝四防最後陸文裕深一防題於嘉靖九年庚寅謂此卷爲夏忠靖所蔵自祭酒胡頤庵而下十一防皆爲忠靖設顧所稱楊文貞文敏胡文穆金文靖曾榮防諸防今皆不傳不知何時爲人割去卷中脫不假蓋以下十九字教養以下七十七字重摹輒爲補入曩見蘇文忠赤壁賦吳興書汲黯傳皆有文待詔字覽者或不以唐突見尢耳【其一】

戊辰長夏得臨此本忽忽遂閱兩年存篋笥中時時展玩頃復成此了不加進聊記嵗月云爾【其二】

防手書太極圖說

周子此篇原本大易而實與中庸相表裏其前半原性道所自來卽所謂天命之性也復言聖人立人極君子修之吉卽所謂率性修道也此篇旣爲之綱通書推衍發明實爲之傳皆漢唐以來諸儒所未發朱子謂上接洙泗之綂下開河洛之傳信夫

防手臨十七帖

世所傳唐摹本卷尾有敕字者痩勁而少風神吳興臨捲評其過肥頃於勤殿直次見修內司摹本無不掩骨精采奕奕乃知吳興所自又見一本宋刻渾穆有神如未斷前聖教序紙墨間古色淵然惜末叚闕一行且無欵識不知爲何地石刻漫記於此

防手臨聖教序【三則】

放翁題十八學士圖云但餘一恨到千載髙陽繆公來竄名予每臨聖教序至碑尾列名處輙爲之輟筆及讀渭南詩益嘆先得我心云【其一】

老米學二王向謂其從眞迹中脫化得其超逸自成俊防並疑宋搨二王書中老米僞托不少今細觀聖教序乃知右軍自有峭勁一種爲歐褚所自出老米竊其祕鑰別開門戶從不以金鍼示人後人亦但震於其名而不復推其得力之由耳然亦可見善學者必有神解徒求面目肖似正是鈍根而耳食之流轉目聖教爲院體不亦惑乎

董文敏以此碑爲小王自運欲以翻千古成案安能掩識者之目杜將來之口耶顧署銜處又出一手與正文迥異卽心經亦外露筋骨此豈摹手別出新意故耶銜字結體亦仿右軍而用筆全是唐人無含蓄意思故每不喜臨竟非全由心怠手闌故也至髙陽老姦來竄名爲藝林之玷更不待言矣【其三】

防手臨第三本家廟碑

世傳唐賢碑刻魯公最多如中興頌家廟碑皆極用意其閎偉嚴宻自足千古外此惟宋廣平神道及此碑蓋皆以人重也宋碑痩勁此則瑰逸蒼秀勢挾飛動學顏書者於此問津自無板重之獘

防手臨第四本家廟碑

唐碑流傳至今者魯公最多若中興頌之閎偉家廟之莊嚴像贊之瓌逸文章字畫互相暎發皆足千古而其以人重者莫如宋廣平神道及此碑宋痩挺而此雄俊故當在臧尙書及多寶茅山諸刻之上向苦陜搨剝蝕過甚後見宋刻忠義堂帖中完本神明索然覆視陜搨僅存余迹直如駁云漏月光彩常新乃知唐宋鐫摹相去懸絕此手臨第四本未能仰窺墻仞宋碑僅於癸亥秋從味經司寇借臨一過石本漫泐尢甚缺文亦多蓋善本更爲難遘云

防手書小楷孝經

由惇自五齡就塾先公授以孝經謂先入爲主意至逺也長而學書大小字成百餘本多應人求索或爲人持去兒輩所藏才一二數今老矣時自驗精力得暇復書之癸酉二月朔俶裝扈從南榮晴暖因檢校筆墨翼日乃竣子曰吾行在孝經聖謨彞訓匪徒口耳誦習施之毫翰抑云末矣童而習之皓首不能行一字可勝嘆哉

防手書心經大覺經卷後

兒輩以此二經合裝成冊久未省視癸酉春三月內出宣紙索書蓋佛龕供飾所用正卽此二經法緣前定不可思議不然何適相符合乃爾耶

防手臨趙書陶詩

松雪書陶詩二十首篇不相屬隨其字數多寡以爲疎宻其書若不經意而渾成麗宻非功力精到安能爾耶字句間與時本小異當是宋槧佳本卽此尙可想見一二眞迹藏石渠寶笈此摹冊僅存崖略耳

防手臨趙書金剛經

乾隆十有八年嵗在癸酉偶見松雪此書愛其超俊輙對臨一過世傳松雪一日能成萬字其書此經當不半日可了而予乃至旬有二日下直率在未申間早亦逾午重以人事紛遽幸而不至中輟駑馬十駕詎不信夫

防手臨爭座帖【二則】

此乾隆戊午夏臨本也陜搨𨿽漫漶其可辧處尙不失舊觀忠義堂宋刻已覺索然戲鴻堂更不值一笑矣【其一】魯公此書筆挾風霜凜然有不可犯之色而用筆圓勁可截蛟犀畫沙印泥曲盡其妙昔人謂宋四家皆出於此要之東坡與涪翁差得堂奧端明過妍海嶽過放尙隔一地位耳【其二】

防手臨蘇書赤壁賦

世所傳東坡擘窠大書如表忠觀碑端莊沈毅有顏魯公之風羅池迎送神曲瀟灑俊逸結體略似徐季海及見其墨迹小簡則姿致橫逸用筆圓健於疎淡中見宻栗宜涪翁海嶽輩頫首無間言耳此二賦及歸去來集字諸詩皆在黃州時書周規折矩而雄秀之气流溢毫楮正如篔簹偃竹數尺而有萬尺之勢陳仲醇晚香堂帖所刻僅得形似今年夏曽爲同年陳未齋宮詹手臨一過頃曉亭侍郎以宣紙索書復爲作此冬日退直頗遲率篝燈染翰嵗云莫矣風雪蕭然紙窗竹屋燈火靑熒今冬晴暖少雪而長宵淸寂地鑪榾柮尙可挹髙風於千載之上因追憶斯言附記於後

防手臨宋搨米帖【二則】

內廷藏宋搨米帖一冊觀其防語當是寶晉齋帖南宮曽孫巨防所刻向未經見因臨一本存之篋笥時乾隆十九年嘉平四日也其一

此帖後尙有東陽許子良一防辭頗冗長因置弗錄【其二】

防手臨唐賢艸體孝經

右見勤殿法帖標題作孫過庭書按經中諱敬之字爲欽乃宋翼祖諱諱匡之字爲正則藝祖諱諱譲之字爲謙則濮安懿王諱夫闕筆或屬傳摹易字當由自運今攺避咸天水廟諱目爲防禮得乎獨其書法圓羙麗宻尙存唐人風軌或是宋初四家書未出以前無名氏作耳

防手臨趙書舊詩十五首

吳興此書舊藏涇南張文敏公天瓶齋中今巳入大內蓋卽文敏所進又嘗見公手臨本秀色幾欲亂眞此從鉤本摹勒僅存形似黃君松石杭人故文敏家客也詩中琵琶字作枇杷未知所據集韻但謂或從手作批把前人亦未經用且各有本音批音同披把則拱把把握不作平聲讀韻書顧未審耳哥扇直從古文吳興雅工篆精六書博聞多識自然流露筆墨間非譾學沾沾掇拾奇字驚諸凡夫者比也防中記憶譌托字或由原文筆悞否則鉤本偶失耳子俊者公同懷弟孟吁官承務郎同知南劍州書史防要稱其書得公家學玠未有見

防手臨東方像贊碑陰

魯公此書東坡先生目以淸逺信爲知言顧謂其字字臨右軍𨿽大小相懸而气韻良是則魯公佳處正不在規規二王法也歐陽公又嘗摘二字與選本小異實則右軍書旣己異選本此碑又與右軍各殊古人作書往往如此無足疑者碑額作分書惜此本軼去惟篆額尙存耳並記

防手錄右軍傳贊

前人論書語至多然如世所傳王右軍筆勢論用筆賦及筆陣圖諸篇類皆後人僞托掇拾依仿無足深味以上數條載在正史非凡俗淺俚之言可及古人用意結體遺法尙可想見一二蓋晉書成於貞觀文皇書學精深一時虞歐禇薛諸臣在翰墨中正如兵法之有孫吳紀載之有斑範固將表範來賢貽則百代𨿽臨池工拙非褒貶所存而妙迹微言表章是亟卽右軍傳論出自制防於其髙情遐尙罔施華衮獨標舉煙霏霧結之奇致心摹手追之意足知好尙所存流爲風防厥後蘭亭蠒紙遂入昭陵則南董之編旁搜書訣又其宜矣子玉書己不傳中郎碑板僅存什一徵西出師一頌黃門閣帖數行亦略存形似耳而此論照耀汗靑與京都諸賦同其不敝又以知托金石者易湮而寄斯文者可久也

防手錄聰訓齋語

承霈承兩兒當南歸就學思有以訓之因檢桐城張文端公聰訓齋語摘其切要者節錄如右晨夕展誦足當耳提如以法書視之非予意矣

防手書先輩格言朱子帖

乙亥秋遣霈兩兒南歸就學且待昏期瀕行錄此付兒先輩格言皆切於日用之實朱子帖尢警動字字皆吾所欲言朝夕覽此庻其知所致力矣夫

自防石刻孝經

孝經今文十八章出於漢顏芝古文二十二章出於孔壁自唐開元中注今文流布古文幾至中絕宋司馬溫公乃専尙古文朱子亦爲古文刋誤至今是古文者詆顏本爲勦說是今文者又疑魯壁爲僞書聚訟紛然幾如議禮實則二書大義本同諸家不究其指歸所在徒以章句之增減分合爲爭端通經者何庸乃爾今注疏列十三經重之

聖制

宸章胥用今文俟百世而定一尊是可息訟經之羣喙矣由惇五齡就傅先君子卽手授是經比三十年來應索書者大小字百有餘本此本字體適中兒輩欲以上石因並鋟梓家塾世用發防庻幾先入爲主所當務以無忝舊徳之傳區區臨池功力抑其末矣

防手書千字文【六則】

千字文無復出取便仿學永師書法尢有法度內弟查太學溥公索余書爲家塾習課因臨一通相寄其中字體有不盡從搨本者【如笑作咲莊作防之類皆當時俗體】不欲初學承用俗字爲先入之主耳【其一】

永師書源本二王政如漢博士說經不失家法唐賢各名一家習气頗重學人但求面目肖似神理彌逺而一落窠臼終身不能洗脫余塾課習専仿永師由是溯臨池正脈庻可不墜旁蹊耳【其二】

此余乙巳夏日臨本也自虛舟前輩宗尙率更一時翕然歸之餘惟墨守永師家法粵中京邸凡兩授梓工爲初學仿本篋中檢舊紙不忍棄置以付霈兒俾知余少作無一筆敢率意也【其三】

楷書如閶闔衣冠當有佩玉垂紳進退安詳風度觀唐人碑刻如虞褚歐顏桞諸大家矩矱森嚴而風神政自秀逸此楷法正宗也學者但求面目肖似襲貎遺神流獘百出徒成俗體可弗戒諸【其四】

楷法以淸和朗潤爲正宗永師書左規右矩而用筆有含蓄意思不失二王家法褚歐而下諸大家則發露盡致各立門庭易於依傍究之墻仭未窺習染己重非佻卽滯學者政當善自得師耳【其五】

永師爲右軍七世孫而書法得之蕭景喬溯而上之僧防敬元僅四傳耳家法師承逺有端緒加以筆塜研臼功力精深是以矩矱風神兼盡其勝東坡稱其骨气深穏體兼眾妙精能之至反造平淡良爲知言而李嗣眞第居五等宜張懷瓘之不以爲然也宋搨千文世不多覯大觀遺石漸湮泐然形範僅存於所謂瑤臺雪鶴髙出塵表者想見一二亦可以問津羲獻矣世傳千文若米海嶽趙董兩文敏各有刻本文待詔小楷尢多但彼以自運爲長故各用本家筆予每書千文一用永師舊法蓋不敢以彼妍我峭自托善變正欲不昧所自稍存墨池軌則耳【其六】

防手臨蘇書金剛經

壬申春於懋勤殿直次見文忠此卷精彩奕奕動人信筆捲舒得大自在內府藏文忠書金剛經凡五六本舉莫是過因從摹取防牽於職事未獲終捲長兒從書簏中檢出以付裝潢忽忽五六年何待誦四句偈始悟電光石火爲切諭耶丙子除夕臨並記是日午正下直南窗晴色可愛乘興作此

防手臨魯公幹祿字書

魯公幹祿字書刻石在吳興刺史宅東防院當時己爲難得開成四年楊漢公橅勒流傳寖廣紹興壬戌成都尹宇文某用楊本重摹有郡文學勾詠防近吳門有版本衡陽陳蘭孫防云寶祐丁巳刻於郴江精舎則又在紹興本後蓋魯公書烜赫宇宙後人競相傳勒不知凡幾然原刻在開成時已多刓缺歐公爲集古錄則開成本又已漶漫顧成都石刻至今猶存豈越在逺服旃蠟稀曠故久而尙全耶苐不知果紹興之舊否也雍正癸丑同年顧觀察敬輿宦蜀歸嘗以拓本見贈不知何時軼去頃從金慕齋閣學處見一本與予舊藏無異因借臨以備遺失卷中自陽庚二韻而後先後舛錯者不可勝舉慕齋爲之一一拈出夫唐韻人所共知尙不免淩亂何有於用筆結體毫芒微間耶卽如凡闕作幾蚌丰從半此橅本之誤從版本校攺而效字注中字亦作毀二本皆同了不可解已乃悟爲斆字之誤遂以意正之臨竟附識於後初非好攻前失政不欲貽誤來玆俾知文章豪翰皆古人精神所寄棗梨琬琰廣布天壤間稱藝林勝舉而鹵莾從事疵繆萬端南宋以來率多此病有心斯道者不可不兢兢致愼也

防手臨各家書冊

臨書謂不必求似英雄欺人語耳臨模如誦讀要須熟復成誦自運時方能得力又謂臨書當有本家筆法亦似是而謬下筆不同各如其面烏有不見本家筆法者今欲規模古人乃先自謂不隨人作計是欲齊語而終操土音矣客或謂拙書過似者笑謝之曰政恐不能似耳

防舊搨聖教序

董香光謂此書乃懷仁自運以黃絹本爲證而嗤黃長睿爲隨人語下轉此亦大人喜倡遊言之一驗不獨翻藝林成案也又曽見硬黃本皆徑寸方紙襞綴而成此亦兒童之見六經諸史豈待得塗乙槁本始據爲眞耶

防手臨急章

急章者漢元帝時黃門令史遊所作唐顏師古爲之注碑本皇象書亦或稱鐘繇書宋太宗以禦筆刻石分賜近臣今皆不傳予所見者內府藏趙孟頫鄧文原墨迹三數種而己宋賢嗜古者黃涪翁庭堅李仁甫燾皆爲校定子朱子亦以刻於浙束而至今流布則王伯厚玊海是賴顧稱碑本止卅二章末二章東漢人所續而第七章

六十三字注云碑本無羅鄂州跋亦云然是其缺當在淳熙以前然失此章則文義不全亦賴顏注及王本可攷耳此當時童幼所傳習今遂同於漆簡竹書夫鼎鼐尊彞誠不若錡釜桮棬之適於日用然有其僅存則摩挲拂拭寶貴而愛玩之固人情也故予數喜臨之

防手臨蘭亭詩

右五言蘭亭詩相傳爲陸柬之書玩其神气筆意與右軍稧敍脗合但其有意超脫處彌覺束縛豈亦集右軍書爲之耶

松泉集卷十八

欽定四庫全書

松泉集卷十九

吏部尙書汪由惇撰

傳

晉江陳學士傳

康熙六十年夏

聖祖仁皇帝召晉江陳公靑陽吳文簡公長洲何公赴熱河行在撰擬文字當是時三公皆編修長洲故先進而公與文簡皆晚達然皆稱詞林中耆宿云未幾長洲先卒明年冬遘國卹

世宗憲皇帝以

幾筵祭告諸大篇鋪陳

功徳嚴重其事掌院懼不稱

上防首以公與文簡及故相國嵇文敏公三作進上覽未竟號慟不自勝自是眷遇公益渥一日中召對至再一時髙文典冊多出公手或倚幾立辦每奏一篇未嘗不嘆息稱善雍正二年春湖南始設貢院公典鄕試事竣擢中允歷侍讀侍講學士率三月一徙官四年正月擢掌詹事充講官侍起居注其年秋典浙江試得請就近歸裏時八閩洊饑己有

防庀荒政而有司奉行不以實徳意不下究公於廣坐中爲桑梓請命有司懼公且入告騰章謂公過裏門禦八騶假鎭帥鼓吹炫耀閭裏且倡浮言煽惑觀聽冀置公重譴

天子念公老於文學抑授翰林檢討且命以家財備賑公產不逾中人不足當太倉涓滴然有司以是知天子洞悉八閩饑狀賑不敢後期困以蘇久之復除國子監司業遷侍讀癸丑六月遷侍講學士卽日命教習庶吉士防夙疾益劇遂以雍正十二年二月卒於京邸明年文簡亦卒二公歾而中朝學老文鉅無能埒二公者

今上皇帝撰

泰陵聖徳神功碑慨然有不與同時之惜嗚呼自古鴻生碩儒不必盡遇遇矣其受知不必盡由文字公始終以撰述被

顧遇遭逢可謂盛矣公名萬防字對初又字謙季先世自安溪徙晉江祖洪圖明天啟丁夘舉人歷掌龍巖詔安建寜三儒學父遷鶴康熙乙丑進士終左春坊左庶子掌坊事公幼讀書三過輒成誦九嵗能屬文十嵗通星平易數有神解甫冠以髙等生選防入太學癸酉順天舉鄕試困公車三十年戊戌始成進士公之初至京師也安溪李文貞公奇公才與覃究經學旁及六書九算窮極底蘊故所得益長洲負重名遊安溪公之門無與抗衡者獨以公爲畏友公在熱河與文簡同寓予時館徐尙書所文簡數相招劇談公亦一見傾洽比入詞館間以撰擬之役從公質所業輒爲防定弗少吝或出示己作虛懷商榷塗竄至三四易不厭嘗語予文貞好人攺己作但肯爲思索防竄嗟賞不已人服公雅量此正公好學深思隨事集益余於文字用力久每脫稿未嘗不思公言公所心得者如此其爲國子師及同教習爲諸生講授體裁指要懇懇具有成法手校文苑英華太平禦覽凡數過迄病丹黃不去手公文淳潔雅馴得力於唐人爲多他所著星算諸書皆藏於家公子五人謁余傳公者其季孝亷旭世也

贊曰今相國桐城公爲予言應奉文字淺深輕重間不可失銖黍讀陳學士文輒能發人意揮斤斵輪正非寓言惟精思而深造者知之耳相國衡定館閣文數舉公爲後進朂由是觀之公之受知

兩朝豈偶然哉余獨服膺公通懷樂善心向往之不能及故具次其事云

吳隠君傳【代】

休寜有隠君子曰吳君培庵諱有磐字鴻於先世遷自浮梁至元間有名珍者始定居於邑西四十里曰山背族姓繁衍君之祖曰云蛟父曰時焴時焴倜儻豪邁年三十五而歿君甫三嵗耳母汪撫之有成奮發自立善事祖父母祖父母皆篤愛之及壯遊錢塘姑蘇齊魯間出入數年感危疾歸病中讀方書得攝生之要病良巳乃業醫以養母旌徳譚先生者善治目疾君往從受學執弟子禮惟謹躬賤役不辭未一載盡其術又患小兒醫多悞人乃就學同邑葉君日夕覃思未一載復盡其術由是君醫名動逺近屨相屬戶外無貧富延致者卽昏夜必赴十里而近者不乘肩輿制藥劑不假手僮僕藥奏效則深以爲喜卽危險不治歸則咨嗟嘆息博求古人成法思所以拯之者百方嘗有病目者就治君家貧而躁君時其飲食多方娛之旬月間霍然去當發怒時人皆不堪君處之怡然卽去弗謝不以介意其生平用心如此君美須髯善气迎人望而知爲長者信義髙鄕裏爲人排難知者服其誠卽不知者亦不之怨內行淳備醫所入不以營產獨汲汲卜宅兆爲事其祖父母父母如禮嫡母汪養病外家卒而權厝其地距其家數十里君請諸其母得合其父之域人以謂非獨君能盡孝也乃其母亦知大義也於戲是可以知所本矣君之子廷鈁謁予文予與君同祖延州來旣悉君生平嘉廷鈁之意而爲之傳

贊曰嘗讀前史扁鵲倉公華佗之屬其藝至於通神史家復張而大之後之作者務神奇其說以相尙餘獨以爲藝之神者不可至可至者其心耳隠君仁心爲質所全活不可勝計𨿽不自以爲神要其心追古人而上之孔子所謂恆其徳者隠君其近之歟

魯孝婦傳

孝婦姓朱氏名如玉字又寒仁和朱久亭女也嫁同邑魯君旋長子縣學生宗鎬宗鎬家故貧孝婦黽勉事舅姑得甘防必先以進解巳衣衣其姑斥巳裝以資遣其夫之妹嫁時物蕩盡人爲之不堪孝婦無纎毫苦難意戚黨某挾訟來求貸宗鎬謝不能則恚甚孝婦曰若情急耳勿與校檢衣襦質白金四笏畀之其人欣然去或以重賄求宗鎬爲關說勢家孝婦勸勿受宗鎬曰我度是無關利害耳孝婦曰世上不義事皆從無關利害處做起柰何以貧故隳素行宗鎬感悟謝不與聞其舅聞之謂宗鎬曰兒婦眞若嚴師矣戊申六月宗鎬感疾幾殆閱兩月始愈孝婦晝夜侍湯藥遂以勞瘁致疾是年十有二月丙申歾得年三十一女生九嵗名學班孝婦體弱素多病顧彊自搘拄不以貽舅姑憂巳不食猶力疾執防其舅課生徒讀書過午夜孝婦亦坐候具茶餌不就寢其歾也舅之及門士爲痛哭失聲中表兄子姚虞士喪之若親叔母其賢能感人如此姑有胃疾間數月輒發常以哭子故加劇孝婦身不去牀笫酷暑汗下如雨不敢揮扇以袂拭面衣裾沾浹日夜爲姑撫摩稍閒爲誦彈詞稗史以解姑痛姑矍然曰有婦若此吾何用哭殤子以重吾婦憂自是疾大愈比孝婦歿姑疾作痛苦輒長號曰吾媳若在此時不離牀右救我矣聞者皆爲之流涕云

贊曰傳婦人者多稱道節烈可喜之事以爲人所難能顧人於家庭日用間不盡其道者多矣容忍含怒內傷厥心甚者詬誶隨之嗚呼庸行之難能以視夫一節可喜者爲尢難也孝婦旣歿其舅述孝婦內行縷縷數千百言不啻不能盡其婦之孝道者余以其舅言爲可信故敍爲傳是獨不可謂難能者歟舅又稱其善詩工屬對能爲設色花鳥死之日預知時刻是不足爲孝婦重故不著於篇

邵孺人傳

孺人姓邵氏商州人明山西布政使可立女嫁兵部侍郎經略遼東雒南薛公國用子匡倫崇正十六年十月流賊李自成陷潼關蹂華陰渭雒震動匡倫率孺人避之商州賊陷商州執孺人使防孺人罵曰狗賊我大家女名門婦肯爲爾狗賊作飯耶賊怒斫其足愈益罵斷舌寸磔之考之州誌是月十五日乙亥事也時孺人年若干

今皇上禦極之元年

制誥天下建祠學官左右祀諸忠孝之士及節婦烈女應祀法者於是雒南諸生以孺人死節狀上有司聞於朝得祠祀如令嗚呼患難倉猝時人之不能自免者多矣夫茍不知義之有重於生則不能舎其生故慷慨就義者必其素知義能守者也余修明史見舊稿所書列女數倍前史然當流賊毒禍天下死義者不知凡幾欲備書之不可勝書也夫史之爲教因人以立義而已著死義而凡死於義者可槪而知縣賁父之赴敵不著於春秋蓋不待具其事著其名而義巳見也孺人死於勝國之季歷數十年而大節顯暴歆享俎豆國家激勸之典行焉𨿽史不書不爲闕事矣孺人之夫之兄之孫馧謁余爲孺人傳述孺人事舅姑相夫子婦道甚備余於孺人之死信其能知義其他內行蓋無待具述云贊曰前史書罵賊死者眾矣率當時名臣孺人以弱女子能之何其壯也覽勝國諸舊聞士大夫或隠忍從賊求緩死須臾卒裂腦折脛以死嗚呼獨何心哉獨何心哉

書事

書田贈公事

田贈公名雨時字霖商陽城諸生也明末流賊入山西所至州縣多附賊陽城人聚而謀曰賊所過以城抗者必盡殺乃巳今旦夕至且若何贈公曰舉城畀賊城中人皆賊矣與爲賊毋寧死然徒死而城終弗完死無益不如避之賊何利吾空城且無所肆其毒與其以百萬眾攖賊鋒也眾曰善陽城得弗殘於賊亦無一人從賊者方賊之逼也贈公盡室行當是時幼子年幾嵗兄之孤年五嵗及郊猝遇賊公度弗兩全遂棄幼子而負其兄之孤入風神嶺竄崖谷以免賊去贈公返而求諸途則幼子匍匐深艸中望父而啼擕以歸俱免於難鄕人髙其義多以鄧伯道事歸之贈公曰不然吾子與兄子均耳顧當倉卒時念伯氏所遺僅此子終不忍負伯氏此子死是死伯氏也吾終不忍以吾子易伯氏然亦不忍必死吾子也屬有天幸果不死借令竟死若謂吾忍棄吾子博名髙耶願諸公勿復言迄終贈公世竟弗言故相國文端公者贈公仲子也康熙戊辰成進士逾年而贈公卒文端公以遺命自爲志未嘗知有存兄子事久之文端公令英徳少宰甬江仇公過焉前所存兄子曰愼典者與少宰縱談生平事具道五嵗時從叔父避賊始末少宰作而起曰是史氏之責也夫翌日爲文表贈公之墓於是澤州陳文貞公本其事作陽城三鄕賢記其事乃大著

行狀

先府君行述

先府君諱品佳字淸臣號靑城世居江南徽州之休寜先世徙自婺源再遷而至今所居裏曰上溪口自府君而上八世祖諱齊壽百嵗賜章服子諱昱饒州訓導封戶部主事子諱垍嘉靖甲辰進士歷官貴州布政使司參議崇祀名宦鄕賢參議公仲子諱鈦贈文林郎山東道監察禦史是爲府君髙祖考曽祖考諱泗論萬曆庚戌進士起家漳浦知縣調福淸召爲禦史巡按江西終太僕寺少卿崇祀名宦祖考諱咸和太學生考諱恆然妣戴孺人府君於次居三年十二而戴孺人卽世逾小祥又遭先大考之喪哀毀如成人稍長髮憤自樹立常自傷不逮力養追慕感愴每遇諱辰𨿽客地必素服齋居竟日嵗時薦享拜墓𨿽老未嘗不躬親也少嘗依於外曽祖戴公舅祖業中落歸故里而外曾祖畱西湖府君嵗往展墓瞻拜踟躕及家居時或不孝等過錢塘必命往省視語及輒欷歔痛先大妣之蚤世也事兩世父友愛篤至伯父長府君九年白首相對怡怡無間仲父母先卒府君親相地營事撫兄妹有恩府君性樂易坦白不設城府而臨事一斷以義遇所不可人不能奪曽大考妣權厝未府君謀於諸伯叔父祔太僕公先塋久之不孝曁從兄弟軰數不得志於有司或言是於法不利府君曰吾祖父耳遑爲子孫規利哉先大考妣之卜也旁近地無焉者府君曰而使他人不安者不可以安吾親此於他人無不利吾親於是乎安矣陰陽拘忌何足計哉其不惑於世俗如此舅祖有遺業在毘陵府君爲之經理同邑金主事黙齋先先昆仲以鹺業引府君自助所出入動數百千簿籍井井前後數十年無錙銖潤已槖於貧富死生之際始終持一意同事數十軰無少長皆服府君長者與人交謙和誠摯有謀必爲之盡遇故人子意尢厚所與遊多當代名公鉅人在毘陵時若許侍禦靑嶼周侍郎蓉湖陳舎人椒峯胡山人芋莊邵上舎子湘及方外湘雨禪師軰數往還倡和後與王吏部蒻林秦孝亷龍光尢莫逆晚嵗家居則從族父老徜徉巷陌間臨溪眺山瀹茗焚香談笑竟日不倦至郡邑長吏終嵗不得見府君面未嘗以一刺事造請裏黨中有事就質杜門弗與通惟以禮義訓飭子弟言動悉合矩度嘗曰居鄕當令後進有所則效不可以阿曲博長厚名唾面自漧事非中道推此一念將何所不可故生平律巳甚嚴子弟不檢者望見府君輒避匿去然府君素和易初不以聲色加人也自奉淸約一嵗中茹蔬之日居大半一羅防四十年垢敝不忍易不孝等間以爲請府君曰是吾素所安也治家纎悉俱有程度隻字粒米不棄於地禦僮僕嚴而有恩因事教督俾有所成就卽謝去無不感激流涕者博覽史傳喜吟詩嘗病痬呻吟牀簀間猶手唐詩一編不置所錄老杜五七言詩兩巨帙皆客途舟次筆也晚輯明文防心錄序略曰余不幸蚤失怙恃致廢學經生業又爲饑驅奔走兩浙三吳間防五十年然篷窗旅舎未嘗一日廢書每覽先民髙隠遺迹心焉慕之向有出塵想冀欲爲五嶽之遊而爲婚嫁所牽斯志未遂嵗戊戌始歸故里將作終老計甫及一年先妻溘逝傷悼之餘無以自遣因流覽前明諸名人文集取其適得於吾心者錄之得文若干篇釐爲十二卷其中爲逸民畸士敍事傳神者十之六七而關於典故沿革制作源流者十之三四是亦可以見余之初志云爾不孝等出就外傅督課甚嚴不孝由惇十一二嵗時卽擕至毘陵遊學後讀書裏中數命郵寄所作制藝評其當否而加訓勉焉蝶園徐公開府浙江設敷文書院督學家岵懷先生牒髙等諸生就書院肄業不孝由惇名在牒中府君戒不孝曰英材輻聚可以增長學識然惟謙謹乃能集益愼毋以競心啟嫉怨也不孝鼎金就今大理卿黎公幕再歷三楚府君數馳書誡勉雍正癸邜秋不孝由惇被薦舉纂修明史引

見乾淸宮防

恩命充纂修官府君寄書曰曩戊午開局吾宗與者四人汝淺學繼諸公後且以諸生得瞻仰

天顏尢爲殊遇其努力自效及不孝幸掇甲科入翰林每間月輒得府君手書必以勤職業報國恩爲勗丁未冬奉

命署日講起居注官府君馳諭曰汝授職甫數月超越常資簪毫講幄宜何以圖報先是乙巳春不孝請迎養府君至維揚語不孝鼎金曰此吾三十年前舊遊地不意今復至此顧筋力衰矣不任車馬勞寄語而兄努力修職毋以老人爲念明年府君年七十不孝思得請假歸省府君復馳書不許八月初猶得府君六月廿四日手書稱康彊無恙詞語字迹如平時甫匝月而哀訃至矣嗚呼痛哉府君體素贏勞苦蚤衰而精勤弗自安逸重以骨肉多故先妣見背後仲弟長妹先後又歿又殤兩防孫府君防然神傷祖宅迫隘夏暑樓居失衛生之宜又不信方藥以七月初屬疾尋小愈望後患泄防中夜數十起稍餌葠術神气益困倦八月朔寖劇遂卻藥物不禦命治棺指揮身後事此不孝元芝八月四日家信至以聞訃後三日而顧言則弗能詳也嗚呼當不孝等幼時府君多客遊日比府君裏居不孝等又多逺遊不孝由惇遊京師前後十餘年僅兩歸覲不孝鼎金往來京師吳楚或三四年一歸近亦數月蓋自稍有知識以來未嘗得竟一嵗朝夕侍奉易簀之日惟不孝元芝一人在側不孝等湯藥不及嘗含飯不及視嗚呼終天之痛未有酷於不孝兄弟者也府君生順治十七年庚子五月十八日未時終雍正六年戊申八月初九日申時享年六十有九先娶前妣朱孺人繼娶先妣龔孺人朱孺人同邑諱嘉祚公女年十七歸府君歸八年而卒無所出府君少有酒失朱孺人泣涕以諌府君自是持酒戒甚堅數十年不禦桮杓晚嵗餌鹿角膠間飲一兩甌終身不復沾醉龔故毘陵名族外祖考諱云楊公前嚴杭道僉事君端公從子孺人年十六歸府君性慈婉知大義事府君造次必以禮病革時府君就視猶欠伸欲起力憊不支乃泣下曰吾不能起也不孝由惇八嵗卽隨業師鈕公附學他氏經月一再歸十嵗後從府君至毘陵經年客千里外孺人無幾微姑息意仲弟貢金出嗣伯父伯妣遇之嚴人疑孺人以巳所生故不能無望或勸孺人稍自言爲緩程督孺人曰子患不教不患過嚴笑謝之生平無疾言遽色待妯娌如巳姊妹待朱孺人外家如巳父母待子婦侄女如巳子女先府君十年卒子四人長不孝由惇雍正二年殿試二甲第一名

賜進士出身選庶吉士授編修署日講起居注充大淸一統志明史纂修官娶查氏知縣諱廷璋公女次不孝貢金出嗣伯父娶戴氏諱儒紳公女前卒次不孝鼎金娶金氏太學生諱鐘秀公女次不孝元芝娶金氏誥授中憲大夫主事加五級諱石論公女女二人長適州同知楊諱楷正公子諱祖前卒次未字孫女四人不孝由惇出者二不孝鼎金不孝元芝出者各一皆幼未字不孝由惇哀荒瞶瞀匍匐就道旋奉

防給假五月治喪謹就塗次略述梗槪昏迷失次詞不能文伏冀大人先生哀而賜之誄銘不孝等感且不朽

巽谿弟行略

胞弟諱鼎金字凝之號巽谿世居徽州府休寜縣之西鄕上谿口先曽祖考太學生蓮臺府君先祖考耐庵府君先考太學生靑城府君前妣朱夫人先妣龔夫人自先考而上至先曾祖考俱

皇贈資政大夫內閣學士兼禮部侍郎加一級自先妣而上至先曾祖妣俱

皇贈夫人先大夫繼娶龔夫人時僑居毘陵由惇及仲弟貢金與弟並舉自毘陵逮弟周晬後始同挈歸故里弟賦資開頴十嵗徧誦五經落筆已能成章然自年十三應童子試至年十九不遇明年先慈見背逾嵗奉嚴命入都輦下鉅公一見目爲大器適長汀黎大廷尉典學三楚延爲上客一切借其佽助幕中諸君莫不推重而文場耆宿若徐壇長侍講儲六雅編修偶遊湘沅間皆折軰行願交其爲名流所傾倒如此識者謂一日千里在指顧間而由惇方讀中祕書祿入不能有餘菽水之承借弟爲左右手幕府三年旋復南北奔馳閱五載而先嚴又見背矣服闋就太學應京兆試不利歸安吳牧園學使稔知長汀黎公巡察楚中曽再招至幕下深悉衡湘風土得湖南差卽約以行事竣歸而鍵戶於村居之東種慧僧舎者二年戊午始舉於浙闈己未春官下第復就武林張星指太僕湖北學幕又三年壬戌成進士是科由惇奉

命典試弟以逥避捲取中榜後復

命

上垂問曽任幕事與否由惇具對三佐學政一勷巡察及銓部循例引

見不置詞館而授縣令者以嫺於幕事宜民牧也弟旣拜分發廣東之

命卽出都門赴粵始至委監糶者二月攝翁源篆匝月大吏器其材試知廣州府三水縣事未期實授邑當省防要津使者旁午胥役每奔命不遑弟成算先具處以鎭定旣無廢事以餘暇重葺鳯岡書院延師督課所成就甚眾督撫奏牘有端謹榦練文教興而姦宄戢之語聞者以爲不誣云調繁涖新安沿海要區從容整頓不忍以蠻獠鄙夷其民建文岡書院課期親定甲乙以風勵之案無滯牘催科平恕慈祥之戴輸將恐後緣報最三防紀錄歷年久而理劇如自甲子至庚午一入文闈三入武闈得文武士劉璜陳紀瑞賴斌全黃壯略等三十九人上而兩府下逮監司方以卓越超羣擬優擢不意其遽嬰疾而溘逝也弟天性純至遭先大夫之變以不及視含殮哀毀骨力篤於友愛不少懈胸無城府以眞摯感人故賢豪納交傾蓋如舊相識就傅以後晨夕不釋卷遂短於視然校讐書籍蠅頭小楷筆畫不茍文具大家風格詩長於五言自幼習勞應童子試時同仲弟貢金自裏門負囊篋走二百四十里抵旌陽足繭不自惜壬戌赴粵至吳門得疾稍痊卽命駕長驅治官文書久而忘疲不肯少休息坐客旣無可假手者而四弟元芝嘗一至衙署未久卽令歸搘門戶謂水陸數千里程幸無僕僕往來也由是精力衰耗不自覺又平時脾土傷濕濱海潮熱之區非攝生所宜故初患手足痿痺而終以痰喘不起也素甘淡泊無長物通籍後尢以素絲自勵官七年而貧益甚歿之日囊槖蕭然幾無以爲殮制府可齋陳公亷得其實賙卹備至旅櫬歸鄕皆資同官力此余聞粵中人來言而尢爲惻然傷懷者也嗚呼餘同气六人仲弟貢金及楊氏妹早逝朱氏妹於歸十年相繼卽世弟少餘八嵗自總角以來藹然相親無間然三四十年中未嘗得竟嵗聚首今又先我而長往也豈不痛哉弟生康熙三十九年庚辰九月二十七日丑時終於乾隆十六年辛未正月初三日己時享年五十有二先娶金氏璫溪太學生諱鐘秀公女續娶程氏祖籍歙縣岑山今寓南海諱可昌公女子三長承淳聘湖村嵗貢生朱名岐瓚公孫女太學生名渭公女次承泳出嗣仲弟貢金爲後聘城北州同知程名鑣公女三承漳聘古林誥授資政大夫布政使司防政道加三級黃諱治安公孫女誥授中憲大夫廣東廣州府分防佛山總捕同知加三級名興禮公女女一適板橋恩貢生候選儒學教諭楊名祚新公子郡庠生健齡嗚呼弟一生行誼不可冺沒承淳等孤稚末由縷述爰就所記憶略存梗槪以備當代立言者之采擇

神道碑

光祿大夫禮部尙書諡文簡吳公神道碑

雍正十三年乙夘正月初九日經筵講官禮部尙書靑陽吳公卒於位於時

天子震悼遣散秩大臣率侍衛奠茶酒命寮屬弔奠郊送歸途所過有司兵弁防視其喪

賜祭如制諡曰文簡惟公以老學宿望遭逢

聖朝起自縫掖卽以詩翰受

知晚始防名躋顯仕典領文章出入禁闥二十餘年食稽古之報爲時宗工烏可以無銘按狀公諱襄字七云號懸水江南池州府靑陽縣人五世祖諱某以子貴贈兵科給事中髙祖諱某嵗貢生以子貴贈儒林郎曽祖諱某太學生祖諱某庠生考諱某皆以公貴贈如其官公生而頴異讀書目數行下比長博綜載籍工詩古文尢精制舉業補博士弟子員試輒冠其曹稱大江南名諸生

聖祖仁皇帝親徵噶爾丹學使者以朔漠蕩平賦課士公立就千言典贍工麗使者擊節稱國士隨選拔入成均長洲韓公爲大司成負人倫鑑獨契賞公康熙乙酉聖祖南巡諸生獻賦

屬車者召試

行在所公名在一等

命撫臣給帑金資送入都奉

防分校歷代詩餘書竣澤州陳文貞公薦協纂他書無何丁太夫人憂服闋北上以書成敍勞當得縣令去先達多以館閣失人爲惜防

萬壽特開

恩科公投牒就試聨捷成進士攺庶吉士時公年五十有四矣乙未散館授編修戊戌充防試同考官教習畱京進士又分教庶吉士己亥入直武英殿辛丑四月特召赴熱河偕長洲何義門晉江陳對初兩學士同撰擬文字悉稱

上防壬寅正月

賜廷臣年六十以上者宴公年六十有二欣與盛典獻詩紀其事是年冬

聖祖賓天奉

世宗憲皇帝命撰擬祭告

幾筵諸大篇公自以詞臣受

知眷哀慟深至於齋次和淚濡墨曲體

聖天子大孝攀慕至意每奏一篇未嘗不嗚咽感動謂能道意中事自是被

眷逾渥雍正元年

命入直南書房尋授左中允陞侍講提督順天學政時復設日講起居注官

例不列名

上特以授公公初涖學政距鄕試僅一月公先期繕稿以待比受印立檄行試事始不誤四府拔貢前學臣未及咨部部議持不便錄科公曰卽不選拔諸生庸不得與試耶請仍以生員入闈

恩詔廣額部限一年考畢公疏請未科試者隨試增加己試者於嵗試補行他若加八旗廩增及旦字號皆一體廣額視事四載正文體惇實學自以先正大家開導諸生腐陋爲之一洗所至畱心民瘼敬陳畿南水利請設勸農使奏入並防

兪可甲辰陞侍講學士乙巳轉侍讀學士丙午擢內閣學士兼禮部侍郎充經筵講官辛亥遷禮部右侍郎長白山爲本朝發祥地載在祀典遣官不能至率望祀寜古塔將軍請於版山建享殿公引舜典禮望祭山川之文防宋明壇側建設齋防之制宜攺享殿名爲望祭

詔如所議各省條陳學校有不便輒揆事理駁奏諸所援據具得體要癸丑防試知貢舉剔淸夙規條寛簡士子便之四月晉禮部尙書冬奉

命兼攝都察院左都禦史乙夘元旦慶賀公以七十以上大臣在乾淸門行禮卒之日入賀產麟上瑞承顧問以禪理叩擊公奏對圓通無礙晝漏遺數刻始退旣退猶過同年友邸舎追敍疇昔言笑盡歡抵暮返寓與公子語夜分不休巳忽倦若假寐者寤而索茗气息頓微遂口授遺疏書竟端坐以逝比秋而

憲皇帝鼎成上賔矣公所居在九華山下九華有老僧行素髙爲贈公所敬禮公之誕也候門僕恍惚見老僧者杖錫入後堂日加酉公生比入山訪老僧則先一日圓寂矣嗚呼佛氏來去因緣之義或疑其誕若公者則又何說公性淳厚樂易與人交無少長貴賤皆得其歡欵語移日見者忘爲達官鉅人汲引後進孜孜不倦奬賞多所成就著述詩古文不下百卷應制之作典雅純正詞林中事有資討論者率以屬公先是充

三朝國史治河方略詩經集說彚纂纂修官及爲大僚充國史明史八旗誌書諸館副總裁分撰國朝賢良傳兩充殿試讀卷官雍正元年賜第一區白鏹四百兩

禦書堂額曰老成端諒舉朝謂公足當之不愧其他賜予禦書書籍及珍器衣裘食物不勝紀享年七十有五嗚呼淸名榮仕耆壽令終史冊所紀如公者詎多覯哉公元配陳氏明工部主事諱明晰曽孫女諱元防女誥贈宜人待贈一品夫人賢徳懿淑稱於門內早卒公不再娶至老不畜侍妾子三人長慶旂庠生先公兩月卒次慶禖康熙庚子舉人次兆雯康熙庚子舉人雍正甲辰進士翰林院編修女二人皆適名族孫四人某干隆戊午舉人孫女六人公卒之防年卜於某阡由惇爲諸生初來京師無一人知者惟公一見以斯文相許及與季君同館選於後進中荷公知契尢厚公薨而季君以神道之石屬銘由惇遜謝不敢當歷十餘年不已乃敢敍述梗槪掲諸賜塋公須眉談笑尙髣髴遇毫楮間後之論儒臣宿徳者其有所考云銘曰

蓮華九子秀挺嶙峋延陵世冑篤生偉人文成慧業金粟前身甘泉奏賦名震云津祕閣簪毫承明校理萬軸濃香麝煤官紙供奉西淸回翔金戺畿輔提衡星明太史乃登講筵乃晉春官山龍黼黻色正芒寒名髙燕許望峻歐韓旣長秩宗兼領臺端晝接頻仍便蕃

渥眷甲第南金文羅寶扇老成端亮

賜來深殿豈羨昔賢金蓮歸院番番黃髮耆碩鴻儒夔龍事業炳耀六符倐騎箕尾雲路誰須

鼎成龍馭公殆先驅公在東墀棟梁是寄公返碧霄士林掩淚禮備哀榮丰碑贔屭協吉幽宮流光奕世

松泉集卷十九

欽定四庫全書

松泉集卷二十

吏部尙書汪由惇撰

說雜說

史裁蠡說

史法必先體例體例不明筆削無據攷之前史史記漢書南北史梁陳二書則世學相傳後漢書三國誌宋書北齊北魏諸書則成於一手或稟承前規或包羅全局文隨法立義例自符至唐撰晉書則萃集羣賢分任纂錄於是先命敬播創爲凡例此如行師之有節制營室之有規模後代官書必宜取則者也但成書具在例議不傳惟元史捲端粗陳梗槪亦云略矣開局之日總裁先生首以先定凡例爲言誠得修史要領且命各擬凡例呈覽示欲博采眾長務求盡善由惇學識譾陋謬參編校之役謹就防淺所及條舉一二以備采擇非敢云例也敬陳末議而已故行文亦不敢直作凡例體云一史家自尙書春秋而下必以班馬爲宗然髙不可躋難於津逮新唐書謹嚴詳整義例可循後有作者正不必祧歐宋而祖遷固也至於時代遷流文體殊別五季六朝多崇雕繢新書列傳頗尙新奇識者均無取焉質而不俚子長之家風贍而不穢孟堅之遺軌以此爲的庶防雅裁

一采擇諸書之法太史公所謂擇其言尢雅者卓不可易矣然此就夫事之無可疑者言之也其有一事互見彼此異辭者折去取禾可臆斷竊謂宜斷諸立言之人與所處之地其人而賢者必不茍譽毀於人地切近則見聞眞確此其不可信者或寡矣若其人而非賢者心術偏私好惡乖異陰挾翰墨以刺人之短長變亂黑白惑聰明者有之又地居疎逺但采風聞並未覈實有如秦人之談越俗𨿽娓娓不已要非親歷此其可信者或寡矣大抵列朝事迹宜以實錄爲主而博攷諸書以証之蓋實錄𨿽有曲筆必不至如野史之鑿空無稽也好事者専信野史更不參攷實錄未可盡從

一史漢以來本紀言事並載新唐書則但詳事實約舉大綱最爲嚴簡求其義例則徐無黨所云大事則書變古則書非常則書意有所示則書後有所因則書五者盡之此歐陽公自命爲竊取春秋之義者也夫制誥策命多出代言梁陳諸書載之累牘不盡固爲無識然都兪咨儆之辭槪置弗錄亦有未安惟因人因事而發者各歸之志傳無取冗贅庶兩得之

一歷代書志體各不同大抵一代典章及累朝因革之故俱宜備載俾讀者得所攷信後世可爲鑑觀故寧詳毌略顧若宋志之條分件列漫無剪裁史才奚稱焉新唐書志詳贍整齊可以爲法

一史遷年表蓋取諸歷譜牒之學陳範以下缺而不講劉知防遂謂煩費無用得之不爲益失之不爲損不知表與紀傳相爲出入昔人謂列侯將相王公九卿功名表著者旣系之以傳其無積勞亦無顯過傳之不可勝書而舉措之迹有不容遽冺者則於表乎載之又其功罪事實傳中有未悉備者亦於表乎見之作史無表則列傳不得不多傳愈多文愈繁而事迹或反遺漏而不舉廬陵復班馬之舊其見卓矣有明宰輔列卿無咎無譽者甚多各爲列傳頗苦碌碌表立而傳之可省者得十之三則表宜補作審矣

一世家一體史記五代史而外他無傳焉顧有明魏定成英諸國或絕或續與有明相終始典禁衛督京營類用勲舊大臣其闗繋安危視諸藩之虛名列土不得有爲者相去逕庭目以世家良不誣也傳中敍嗣爵世數有開國一傳累述而迄於明亡者名爲列傳實具世家之體矣何不竟立世家而必夷之列傳歟或疑七雄十國皆跨有土地割據方隅徐李鄧湯未聞啟宇與此殊異不知田完孔子位止陪臣鄼絳平陽身未之國史公義例本寛至於南唐閩蜀又與戰國不同世家之稱不嫌相襲今若援陳涉錢鏐之例而進張士誠陳友諒爲世家則爲多事乃若中山岐陽之冑家分典瑞之榮朝無酎金之罰爰及苗裔國以永存非世家而何如以唐書宋史無此一體爲疑則唐讓世襲【見房元齡傳】故英衛子孫齒於甿宋食實封五等只隆虛號祖孫父子各擬名邦均無世及之義至於有明斯爲復古又非可同日論也

一列傳分合各有深意老子韓非同傳其明徴也漢書以蒯通伍被與江充息夫躬並列議者或以爲非作史三長所以必先學識也舊稿或有未審悉宜更定一列傳詳略初無定體然必其有闗國故而所載之事必與其人之規模相稱乃得體要非若碑志家狀有羙必書也蕭相國之定律受遺世家不錄畱侯世家亦云所與上從容言天下事甚眾非天下所以存亡故不錄作者而知此義何至如宋史之冗蔓哉至於類傳尢當舉其重者以槪生平黃霸朱邑官至丞相大司農而列之循吏茍恵愛在民固不必官終守令也如況鐘陳本深等𨿽列顯要亦宜收之循吏文苑則取其制作可傳者或闗系一時風气如前後七子袁宏道鐘惺之流略爲論列流派否則不必濫收似未可以曹能始等輩之品題據爲定論也有明隠逸寥寥其人然如陳繼儒𨿽名在人口而迹隠心競豈所謂絕塵不返者耶亦何煩翰墨也列女節烈固不容冺沒然史傳與郡邑志乘不同二百七十餘年之間節烈何止千計登名志乘巳足發潛徳之幽光史傳則取其奇節炳著者垂示萬世行露柏舟三百篇中存其一二足以觀矣豈以多爲貴乎一舊稿止立儒林傳而不立道學傳見於前人之辧者詳矣但漢代儒林皆經師也其門人弟子守一家之學淵源甚明明初惟趙汸汪克寛胡居仁輩恪守婺學師承逺有端緒至大全行而經箋廢人習舉業無有所謂専門名家者間有說經如季本郝敬之徒則又多顯悖乎宋儒而名其異說非伏轅馬鄭之比其篤志力行無愧醇儒者薛文淸一人而已王文成之良知彈射最眾顧髙講學依托門戶者亦復不少竊謂文淸無他事業自以儒學爲重宜列儒林文成以功名顯顧髙以風節稱則歸之大傳而門人附見焉稍示區別未知當否一舊稿有姦臣傳例仿唐書亦楚人檮杌之義但所謂姦臣必其包蔵禍心忮害良善毒宗社而自立門戶者方足當之焦芳所托者劉瑾而崔呈秀則魏忠賢之腹心許顯純田爾耕其爪牙也竊謂焦芳宜附劉瑾傳崔許輩宜附魏忠賢傳以著同惡相濟之實且示夫失身閹豎不得齒於須眉似非深文無容末減趙文華附之嚴嵩傳阮大鋮附之馬士英傳亦誅嚴首惡之義舊稿以周延儒溫體仁合爲單傳不入此類有佚罰矣移置姦臣傳中近與胡嚴爲伍逺與杞檜同科質之公論未審以爲何如

一神光以後蜀洛紛詉是非最爲淆亂聞之先輩顧寜人有言曰兩造並存無多刪削令讀者自得其是非似亦通論但直作朝報又不合史法或者敍次之中稍存軒輊而於論贊嚴別淄澠惟期商確允當以仰副聖訓忠厚之防庶爲得之

一明代奏章多傷過激指斥乘輿則癸辛再見彈擊大吏則共鯀比肩迹其事實初不盡然但取沽名頗傷直道至於末造一倡百和宮闈戚畹胥中浮言艸野廟堂嘩然四起正詩人蜩螗沸羮訛言孔將之謂亡國之言妖也此類若槪從刪削無以見當時情事存之不特蕪累文體亦非所以訓後世之爲言官者竊謂宜於事之有闗系者節錄數語存之有一事而數人並諫者擇其尢切當者存之或共論一事而命意各殊俱中情理者則並存之未知當否

一敍論評贊前史亦各不同元史則謂據事直書具文見意善惡自明不加論贊究之龍門諸贊多於傳外別出意義或標舉軼事或徴引舊文五代史論發明書法推究事端反覆詠嘆意義深長範蔚宗自比過秦謂語無泛設𨿽近於誇要之史法不可缺也今應加論贊與否統俟裁定

一紀傳敍事郡邑職官宜用本名不可攺從古號及襲用俗稱如以南京爲建業古號也以吏部爲銓部俗稱也卽有明一代前後廢置沿革亦時不同如未立應天府以前止可稱集慶路未攺左右布政使以前止可稱行省防政臨文悉宜詳攷

一舊稿所據何書與他書相合與否宜一一查明根據今所分修擬稿所據某書防用某說亦標明來歷用浮簽粘之上方以便覆閱其他見互異應辧者別錄辧論附呈總裁先生閱定以求至當

一本紀志傳體𨿽不同事本一貫必通徹防詳方可免抵牾復出之患若判然異趣謬誤必多但一人精神有限卽臨文不茍安保無訛總裁先生機務殷繁止可總挈大綱別裁是否何暇覆案事實一一用心愚見應於纂修諸君內選學識深防長於攷據者四五人専事討論凡修過史稿悉經防閱然後呈覽庶免舛錯

附辧說一條

或謂懿文太子建文甞尊爲興宗孝康皇帝宜用元史例與興獻帝合爲一傳辧曰興宗睿宗皆尊稱之詞與身爲帝者有異史亦從而宗之帝之名實紊矣然則與成祖之革除乎曰不與成祖之革除不待稱興宗而後著也卽稱興宗又無以著成祖革除之實也紀建文而成祖之罪著矣罪成祖者不在於帝懿文太子也其生也太子其也以太子之禮正之曰太子得其實矣曰宗曰帝者臣子之辭也卽無成祖之革除也者後世之史氏亦必不從而宗之帝之也興獻王之稱宗入廟非禮也謂帝興宗而不與成祖之革除者是以帝興獻爲與世宗之能孝也然則元史之傳睿宗宗也如之何曰此非所以正其名也定陶之稱帝也漢書傳曰共王而已盍仿乎班氏

譲谿說

休寜之西有二水一出大鄣山一出浙嶺至吾所居邨則合流而東以達於錢塘故邨之名曰溪口循溪而東七十里有水自婺源北流而來防者其邨亦名溪口而吾邨實居上游故又別之曰上溪口吾家之居於此二百餘年矣吾一日遊於溪上見夫水之自大鄣來者其流廣以深自浙嶺來者其流湍以激至其滙而爲一則廣以深者淵乎其若虛湍以激者泊乎其安流沄沄淪淪弗知其源之非一也乃喟然曰廣者之弗譲也湍者將弗平也湍者之弗譲也廣者將弗容也然則是谿其善譲者歟於是自署曰譲溪或者曰子之鄕俗已競矣而子顧以譲易上庸以是表谿之徳歟其諸有意於明其義以懲俗歟余曰噫是吾志也𨿽然非吾力之所能及也鄕之人並谿而聚處齒盛而言哤其愚者習於競而弗知譲其黠者譲於貌而競於心富者介特以自恣而貧者尢而效焉俗之成也久矣以余之行不足以孚於眾而言不足以愧其心庸可冀夫俗之革歟抑川澤之秀鐘靈於人或有秉譲徳而篤生以矯世磨鈍者俗之革也其將在是吾爲明其義以俟之

盆菊說

晨起童子持菊二本植以甆盎置之庭中數以水沃之視其枝翹然以達葉菁然以盛而萼累然羅也告余曰華可計日得矣薄暮視之葉漸萎翌日益萎越三日葉則盡萎而萼乃稍吐然以視他本獨小蓋三之一耳其色黯淡憔悴見者訝之汪子曰嗟夫物之榮悴因乎是其盛也之將至也掘而鬻之易土而植之不得其養而迄於萎也宜矣萼之吐也固灌漑之勤實迫而致之乎抑特其餘气乎又豈菊固自悼所遇終不甘淹然就萎𨿽力之不足亦稍吐露以自見乎藝菊者鬻以取錢幸而速售初不顧其萎也菊自萌蘗漸長幸不摧殘夭折以至於萼遲之旬日其爲花必不後於凡爲菊者矣予獨悲夫藝菊者之不俟其時而速之萎也彼菊者𨿽於摧挫之餘蘄以自見而豈知其固有不可彊者耶𨿽然菊無知之物榮與萎命於人菊非能自主也予獨悲夫人之不俟其學之成而速售以迄於萎也感之作盆菊說

四神祠

四神祠之名見於春明夣余錄以嘉靖十五年建而不詳何神徧查古今圖書集成羣神並道觀內皆無四神之目博古圖有漢四神鑑而所圖則靑龍白虎朱雀元武按此卽道家所稱四方之神仿於堯典之鳥火虛昴在郊祀從壇周天二十八宿之內祀之於義無取若謂宮殿之神則門戶中霤見於七祀亦稱五祀其苑囿之神於古亦無所攷疑明肅皇帝時醮壇之餘未必確有經據仍其舊可耳

靑精先生

皮日休詩注靑精先生一則檢冊府元津逮祕書諸書俱無可攷道書經籙中亦無黃錦槖書名目惟太平禦覽所采登眞隠訣云太極眞人昔以神身一首傳長裏先生先生姓薛自號長裏周武王時人也先生以傳西域總眞王君卽金闕聖母之上宰也按飯方受西梁眞人所傳時在大宛北谷又云太極眞人靑精飯方按彭祖傳云大宛有靑精先生能一日九食亦能終嵗不饑據此數條所云大宛北谷與皮日休詩注相合其所稱西梁眞人似卽西梁子文

王武子妻

四孝圖內有王武子妻一則考古今圖書集成內家範典之姑媳部閨媛部內之閨孝閨烈等部內徧閱並無其人晉書王濟字武子其妻乃晉常山公主並無割股奉姑事

孔目

唐職官志集賢殿書院校書四人下有孔目官一人孔目之官始見於此宋史職官志祕書省有孔目官一人祕閣孔目官二人又鹽鐡度支戶部三司有孔目院都監明史職官志翰林院孔目掌文移洪武十四年設至孔目名官之義無可攷按周禮宰夫八職一曰司掌官法以治目一字之義或取諸此孔大也以其爲治目之長故名爾耶

有借無借

曲禮執玉其有借者則裼無借者則襲有借謂璧琮加於束帛之上當執璧琮時其人則裼以文爲敬也無借謂圭璋特達不加束帛當執圭璋時其人則襲以質爲敬也鄭注凡當盛禮者以充羙爲敬非盛禮者以見羙爲敬是也繅借有承玉繋玉二種皆承借玉之義然詳經文裼襲是一事垂繅屈繅又別是一事不容混合爲一說先儒多以垂繅爲有借屈繅爲無借非是

祔主

五經異義曰主者神像也孝子旣心無所依所以虞而立主以事之惟天子諸侯有主大夫無主尊卑之差也卿大夫無主者依神以幾筵故少牢之祭但有屍無主三王之代小祥以前主用桑者始死尙質故不相變旣練易之遂蔵於廟以爲祭主凡虞主用桑桑猶防也公羊傳曰旣虞而作主至祔奉而祔於祖廟左傳於祔始作之至練則祔練主夏后氏以松殷人以柏周人以栗白虎通曰魯哀公問主於宰我我對曰夏后氏以松所以自竦動殷人以柏所以自迫促周人以栗所以自戰栗亦不相襲廟主以木爲之木有終始與人相似題之欲令後可知春秋左氏傳曰凡君薨卒哭而祔祔而作主特祀於主旣反虞則免防故曰卒哭卒止也以新死者之神祔於祖屍柩己逺孝子思慕造木主立幾筵焉特別防禮祭祀於寢不用之於宗廟也凡言君者謂諸以上不逮於卿大夫蒸甞祔於廟新主旣特祀於寢則宗廟四時常祀自如舊三年禮畢大禘乃皆同於吉也禮記殷練而祔周卒哭而祔孔子善殷又卒哭曰成事是日也以吉祭易防祭明日祔於祖父注旣虞之後卒哭而祭其辭曰哀薦成事疎虞祭之時以其尙凶祭禮未成今旣卒無時之哭惟有朝夕二哭漸就於吉故云成事又士三月而是月也卒哭大夫三月而五月而卒哭諸侯五月而七月而卒哭

婦祔於祖姑【二條】

曲臺禮云別廟皇后禘祫於太廟祔於祖姑之下此乃皇后先崩己造神主夫在帝位如昭成肅明元獻昭徳之比昭成肅明之崩也睿宗在位元獻之崩也元宗在位昭徳之崩也肅宗在位四後於太廟未有本室故創別廟當爲太廟合食之主故禘祫乃奉以入饗又其神主但題云某諡皇后明其後太廟有本室卽當遷祔帝方在位故皇后暫別立廟耳按此唐昭宗時太常博士殷盈孫議可爲皇后先崩立主祔廟之據

宋史禮志太祖孝明孝恵二皇后幹徳二年安陵皆祔於別廟又眞宗章穆郭皇后景徳四年四月崩六月永熙陵之西北七月有司奉神主謁太廟祔享於昭憲皇后按昭憲杜太后乃太祖之母眞宗祖母此禮所謂祔於祖姑者也

祭用香

謹按三代祭祀無上香之儀祭天燔柴則積祡實牲也焫蕭則用血膋實蕭也他如郁鬯椒馨用之酒饌未有特用薰燎者古人鼎鼐皆以供飲食至漢始有博山鑪及都梁艾納沈檀諸香之名而郊祀志中俱無可攷惟隋書禮儀志載梁天監四年何佟之議南郊明堂用沈香取本天之質陽所宜也北郊用上和香以地於人親宜加雜馥帝並從之祀典用香可據者惟此

閣

案爾雅別杙所在及長短之名雲長者謂之閣又禮記內則篇大夫七十而有閣注云閣以長板爲之庋食物也漢書刑法志文書盈於幾閣三輔故事天祿石渠閣皆在大殿北以閣祕書近代殿閣之名本此今人於壁上置板承書籍自宋以來官署有架閣庫是矣又史記秦本紀周閣相屬司馬相如傳重坐曲閣皆宮館中閣道相通也後人凡樓觀之屬皆曰閣本此其在山巖爲之以通行人者曰棧道亦曰閣道說文棧閣也廣雅釋室篇亦曰棧閣也鄭康成注周禮勝國邑之社稷云若亳社是矣蓋奄其上而棧其下攷其制度上覆以屋下借以板也則凡以板借地而平者今人謂之地平古人蓋皆謂之閣或謂之棧矣【今賈人積貯貨物之所猶曰棧】旁有障蔽乃曰暖閣耳

地平

古稱禦座法座禦牀禦榻皆卽坐處名之稽諸史冊原無地平之名惟漢劉熙釋名書內釋牀篇有枰字似卽地平之名所緣起而搨登謂施之大牀之前所以登牀其爲地平無疑又或作防康熙字典毾字亦引釋名爲證似是以細氊施於地平猶王吉所謂廣廈之中細氊之上耳又漢書史丹傳直入臥內頓首伏靑蒲上服防注曰靑緣蒲席也應劭曰以靑規地曰靑蒲孟康曰以蒲靑爲席用蔽地也此亦在牀前蓋地平之類而又専以所施之席爲名正同防皆不得爲地平確名似應采釋名枰字仍以地枰爲名

急就篇皇象碑章數

急就篇以六十三字爲一章不論句韻文理蓋其文本屬一篇特取便小學傳誦習寫是以彊分爲三十四章耳卽如古書中亦有因卷帙繁重分爲上下篇者不必盡闗文義也皇象碑未見刻本今所傳者惟唐顏師古宋王應麟兩家注釋津逮祕書及玉海中刻本分章處皆與臨本相合其爲古人之舊無疑

松泉集卷二十

