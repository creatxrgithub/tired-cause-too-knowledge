

禦制題元憲景文集並各書其卷首

宋庠宋祁兄弟同負盛名且同舉進士時以大小宋並稱乃其官位一至宰輔一爲尙書事業所就旣殊情性亦奢儉各異故其詩文沈博新警因各隨其性之所近而爲世所傳誦則同及戒其子不令刋類文集行世亦同迨其後𨿽經合刋繼而仍歸散佚又同玆復裒輯成集並以聚珍版印而流傳之又無弗同其同不同之故庠與祁固無能知之餘亦烏從而知之然其散也由於自欲韜晦而其聚也幸有永樂大典之僅存佚之於七百餘年以前【宋天聖至今七百五十餘年】而完之於三百餘年以後【明永樂至今三百七十餘年】則又復歸於同余因合題一詩並冠於兩集簡首更使之不同而同則向之所謂同不同者皆可勿深論是之謂大同

二宋合刋曽紀王【宋嘉定間郡守王允初倡議欲合刋二宋集以屬郡文學陳之彊未就而去其後太守陳芾捐資刋成之見之彊序】惜哉分集失傳詳學如有本終難晦行不負言久益彰伯也孤風標雅操仲兮彊識富文章𨿽稱儉過及奢過弗愧元方與季方收拾碎珍得全冊吟題七字冠前行休嗤大典紛割裂愛禮幸玆存餼羊

元憲集序

荊湖之間國朝以來安州爲望郡名公鉅卿相繼而出元憲景文宋公伯仲則其傑也昔太守今右司李公揆繪其像而立之祠逮之彊之來請於郡而春秋致祭亦可以誇示後學矣然宋公之典型𨿽在而文集不傳於鄕郡謂之闕典可也寓公李令尹之家舊有繕本太守今都運王公允初昔爲通守每與之彊言欲借而刊之未能逮持節京西於其行以帑藏之餘幾千緡屬之彊與之鋟本以廣其傳又分數冊以往將以速其就也然攷之二集旣富且贍其言八十餘萬工以字計爲錢幾四百萬米以石計百有二十他費不預焉之彊懼其難成而白之今太守陳公芾公一聞之欣然謂之彊曰是亦予志也郡當瘡痍之後𨿽賑卹施予日不暇給然亦當輟他費以成之二公政事文章兩極其至故能於倥傯艱難之際而爲粉飾治具之舉其與蓄財而不知予妄費而不知用者豈不大有逕庭耶之彊深有感焉因其成也書之篇首以告來者若夫贊元憲景文之鉅篇大作則有國史在於前輩之鋪張揚厲而爲之序則之彊晚生不敢措辭觀是集者自當知所敬嘆今之序姑記其文集之傳云爾嘉定二禩三月上澣郡文學陳之彊序

欽定四庫全書

集部三

宋元憲集

別集類二【宋】

提要

【臣】等謹案宋元憲集四十卷宋宋庠撰史稱庠所著有國語補音三卷紀年通譜十二卷別集四十卷掖垣叢志三卷尊號錄一卷今惟國語補音有傳本已著錄余書與文集並佚

國朝厲鶚編宋詩紀事僅采掇西淸詩話侯鯖錄合璧事類揚州府誌所載得詩八首則海內絕無其本已三四百年矣永樂大典修於明初距宋末僅百餘年舊刻猶存故得以采錄而庠文章淹雅可取者多故所載特爲繁富今以類排比仍可得四十卷疑當時全部収入也方回瀛奎律髓載夏竦守安州日庠兄弟以布衣遊學席上各賦落花詩竦以爲有臺輔器趙令畸侯鯖錄亦云二宋落花詩爲時膾炙今考庠詩所謂漢臯佩冷臨江失金穀樓危到地香祈詩所謂將飛更作回風舞已落猶成半面妝者特晚唐濃麗之格實不盡其所長祁集有和庠赴鎭圃田遊西池作極稱其長楊獵近寒羆吼太液歌殘瑞鵠飛句嘆其驚邁蔡絳西淸詩話亦稱之又載其許昌西湖詩鑿開魚鳥防情地展盡江湖極目天曠古未有然集中名章雋句絡繹紛披固不止是數聨也文章多館閣之作皆溫雅瑰麗沨沨乎治世之音蓋文章至五季而極獘北宋諸家各分起振作以追復唐賢之舊穆修栁開以至尹洙歐陽修則沿洄韓栁之波庠兄弟則方駕燕許之軌譬諸賈董枚馬體制各殊而同爲漢京之極盛固不必論甘而忌辛是丹而非素矣陳振孫稱景文淸約莊重不逮其兄以此不至公輔今觀其集庠有沈博之气而祁多新警之思其气象亦復小殊所謂文章闗乎器識者歟書錄解題載是集作四十四卷與史不合然文獻通考亦作四十四卷似非訛舛疑別本以掖垣叢志三卷尊號錄一卷編入集中共成此數唐宋諸集往往有兼収雜著例也通考於是集之下又附注曰一作湜中集二十卷其名又異然永樂大典實只標宋元憲集則非湜中集明甚故今仍舊目不取通考之名焉乾隆四十九年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

元憲集卷一

宋宋庠撰

賦

乾元節賦

炎歷四世天子坐法宮憲宗軌深根寧極逺聴髙視其仁如天其道如砥亹亹穆穆爲綱爲紀方且秋駕軫慮宵衣致治摽甲臥鼓張旃厚篚至和薰而桀驁革鴻澤淪而翾蠢曁龍宅沼牛羊避葦民逺於罪畫衣冠而知禁吏久其職保子孫而爲氏禮無未補之闕樂有旣盡之美日月之所燭霜露之所墜舉踵延頸莫不率俾而乃辰居乎蠖濩字泰乎醰粹起眞想於黃庭遡慶源於赤水陶鈞之所獨運聲教之所橫被遐哉乎越不可載而巳先是有司攄舊典輯元命因誕彌之吉序稽長髮之休詠攷幹健不息之象含元長體仁之性作爲佳節冠於甲令將以合萬國之歡啟千齡之聖掩周漢而遐蹈齒堯頊而髙映寖明寖昌惟天下正則是禮也宜我朝而爲盛若乃仲呂鳴律恢臺禦時斗建於已舒將望羲授赤光照室之瑞葉寶軫歌薰之期內外欣踴官師肅只於穆先靈辰備宿設善气前應遊氛外徹開閶闔之洪洞廓紫宮之寥泬飛龍抗殿神鼇負闕若夫宣室先帝之正寢大火天王之明堂啟稷嗣以辧等率鴻臚而詔方采物紛樹衣纓焜煌金匏畜響而待叩籥翟旌勲而啟行庭實萬品天幕九張噦鑾卓馬之覲戴斗占云之鄕砮丹文越效其質毛車象戴輸其祥或布濩於外庭或就望於西廂其內則上宮碩老衮衣繡裳元侯顯父珍圭判璋麟定之親信厚而在列鷺廱之客潔白而來翔莫不委佩垂紳肅穆端莊以竢乎當陽始乃警大庭導初旭纎羅靡動羣陰盡伏輦出於房帝暉有穆正法座於皇極凝邃旒於元服燦乎若瑤極之禦羣宿澹焉若天池之朝百谷塗山防兮後萬玉華封來兮善三祝豈徒揚甚盛之節蓋將儲難老之福況乎鷰禖虹渚天啟也𨿽曠代而罕至重瞳采眉君表也惟元聖而後備畫堂甲觀昭漢嫡之祚金鑑露囊盛唐宮之制蓋所以謹帝冑之正統鐘天元之粹气謹聲身而爲律度聰神明而資孝悌作我司牧光有神器若夫定黙之至數重熙之髙致蘊上業而未發候昌朝而來萃則不若是也於是丞相奉觴而進曰臣聞徳之所積者厚則天之所報者隆道之所召者逺則神之所贊者聰今陛下尊祖襲宗寢威盛容退姧士以進道斥雕纂而惇風向學乎金華之殿因心乎長樂之宮程百斤以忘倦愼萬幾而執中而猶翼翼以惠迪謙謙而養蒙宜乎繼萬世之典業藹千祥於聖躬煥至徳而有融等仙劫而無窮者也臣不勝大願昧死上後天之壽制曰都此髙厚之降康宗祏之流光俾爾熾而昌俾爾壽而臧朕其志哉所不敢忘防舉公之觴時左右皆稱萬歲

幽牕賦

暗室迷陽開疏就方匪結錢而效飾將修隙以闚光森豎櫺之寸漏限橫杙而尋長逼南榮之愛日蔽髙廡之飛霜隠幾於下陳篇在旁含階筠之媚色泄盤蕙之幽香況復霽景初和遊氛外滅輕吹襲牖頽陽溢穴映故网而輕明渺方紗而洞徹但見野馬羣飛纎虫族悅或蠛蠓之上擊或醯雞而下頡輕若毛舉來逾電掣隠見互舉如翳如空渺倦目以旁睇監眾態之無窮其來也就煦以交舞其處也假照而相攻瞥若浮埃之聚恍如纎靄之蒙馳騖乎蠅頭之域遊揚乎蚊蜨之宮形不任乎手搏聲難爲乎耳聰嗟大鈞之賦象何至細而兼容忽輕飆之一至兮遂消散而無蹤

登應州古城賦

何玆城之巑岏兮據東北之山巓扼三關之走集兮眺七澤之敞閒喬木矗其雄立兮森防防而刺天翔風薄而長吟兮雜下瀨之潺潺南陵漸其岥岮兮盡渺渺之雲煙於是太陽啟暉六幕澄霽春塍如繡春樹如薺啼鳥壊堞蒼煙故壘登髙逺望使人心瘁在昔峻宇層構雕枌繡楣車爭水度蓋逐鴻飛鼓鐘沸湧冠劍陸離抗障日之長袂艶從風之羅衣至矣哉合從締交結儔附黨兵略地而鼓行師椎牛而人饗梟鳴牙中梯舞樓上出萬死而徇國俟千級而邀賞莫不光沈景滅魂防心折千蒿斂魂野薙凝血同枯骨之死安知譽堯而非桀哉但見灌叢宿楚奧艸多露城狐不薰臺鹿時聚虎肉委蹊豺牙當路狖失木而號煙鼯投林而嘯雨遇發冢之詩書對憂心之禾黍曲池旣巳平髙臺又以傾古馗時見荒榛自生叢祠陰塢虛聞松聲凝睇弭節悵然內驚嘆人事之遞遷孰長年之能執壯率歡以俱往耄引悲而前集昔牛山之妄嘆顧二臣而飲泣使爽鳩之無死非吾君之所及諒疊處而疊去同寒暑之相襲況乃僕本恨人觸感增慕歲月逝矣江山非故古旣古而嘗今今𨿽今而將古天愁人兮安寄日難揮而催暮命僕夫以效駕吾將遵乎歸路

夫人城賦【並序】

昔晉將朱序守襄陽爲苻丕所圍序母韓氏自登城按履謂西北角當先受遂領百婢及城外中女丁於其角斜築二十餘丈賊攻西北果潰眾固新城丕遂引退謂此爲夫人城至今叢祠遺基巋然尙在荊楚歲時鄕人祀焉仰其髙風慨然爲賦其詞曰循漢臯而西望兮何層城之孤峙披南烈之遺堞兮號夫人之故壘譙門堙而中塞兮灌木森其相倚勢鬰律以上出兮下坡陁而榛圯渺遺烈而未泯眷髙芬而可紀昔典午之防首屬苻丕之虎視區區保乎江漢防一障乎北鄙寇方甚於餓喙地幾同於黑子惟韓媼之慈訓勵朱公之朴忠仗天節以扞敵據江域而臨戎於時大羽若日髙旌如虹桀黠同侮跳梁四攻防地中之甕缶舞樓上之梯衝伊君母之慷慨兮誓喪元而靡悔臨大難而克壯兮懼危闉之先潰率民婦而操築培戰陴而相對備之於條之西北兮豈神機之我昧果前陷於厥角率圖全於覆簣嗟女子之綿薄兮蓋中壼而是修奉蘋蘩之常祀承巾櫛之餘休矧仗節而死難非君子而可求偉此母之挺操亙終古而弗媮趙指括以全宗王勉陵而事劉孟三徙以漸訓介俱隠以無尢𨿽先建於髙躅兮我無忝於前猷若乃寶墉百尋犀兵萬旅推轂受命建牙作輔气可蓋世威能拉虎或防利而忘義或飽飛而背主輸天險於敵國忍吾君之外侮悲丈夫之竊號曽緯嫠而無取儻死者之可作兮非夫人而誰與詠明徳而不已聊盤桓以延竚

嘯臺賦

梁城南下陳畱右鄙環道卻走繩阡直指控鄭邑之遺墟得阮公之故里抗孤臺兮數仭撫頽垣兮百雉木防防兮冠巓棘棧棧而蔽趾息予駕於層阿披微徑而周視坡陁隠軫沿緣徙倚徙倚兮柰何懷人兮孔多昔當塗之失馭感羣俊之同波予生不辰道方薦瘥呂鴻軒而被戈嵇鳳舉而嬰羅惟正徳之思免潛葆光以內照狹世路之多辟兆天衢而觀妙悟跨俗以遺累喜憑髙而臨峭於是戾止斯臺惝怳徘徊叩神谷以抽緒慿鸞嘯而舒哀其始也創韻乎一气其徐也淪響於九垓吟將防兮復尋意彌往而逾來志念君而宮轉心感物而羽摧激淸飆於萬竅納素气於元胎精感飛潛气周動植天籟停響龍吟輟息獸將騁而拄喙禽當飛而墜翼寧蓄久而必愬將愬之而未極悲乎萬化弗停遺基欲傾桑冒田而非海蕪隠壁而疑城轍𨿽窮兮罷哭酒徒美兮非酲邑何知乎南巷土奚樂於東平但見礪狐語梟翔虺驚雉鷕鷕而輩作鴈雝雝而孤鳴覽陳迹以遐悼莫髣髴乎遺聲已矣哉儻九原之不作信豎子之成名

瑞麥圖賦

天聖之六載也陪京近地宛丘奧封厥有瑞麥飛驛聞上是時邦英臺彥鴻儒碩生被歡誦以沓臻樂千齡之希遇鯫臣不敏敢揚言而賦之曰何聖辰之有感兮見造物之流形伊嘉生之育粹兮亦稱珍而效靈蓋茂昭於豊兆故絕出於祥經是月也司熛怒節紀朱明司徒謹土宜之法遂人勤時政之程畎畝鱗接田疇砥平非滅裂之攸縱竟疏遫兮資生靑靑交秀芃芃向榮或散穎兮共幹或連岐而並莖顧我疆兮我理悉如坻兮如京民相勸而動色士覩奇而震驚俄具載於繪事兮亟傳聞於禁庭寔惟天之輔徳彰有言而順成若夫蓂艸標祥朱英薦異茅三以儲祉芝九莖而表瑞信徒假於書稱亦烏足以擬議請言瑞麥之可嘉也協气交生大鈞封植表天祐之孔昭顯坤珍之有赩宛彼神區契玆景則嘉種肇靈秀穱敷色浸潤兮芳澤之和鼓動兮薫風之力餘糧云委滯穂山積故陳陳而相因亦穰穰而叵測宜乎允膺帝賚紹隆皇極豊功大業日躋兮著明溢美連休月書兮不息顧蕞陋之微才曷揄揚於盛徳

感雞賦【有序】

予寓居畿邑有裏中男子蔣福者多畜羣雞內一雞三足其一足拳而弗用一雞獨足能飲啄嬉戲與羣雞上下噫祥眚之事予不得而推但感其物理之異而爲賦云伊元化之無私兮播羣形以平施紛肖象而寓質若巧鈞之制器鱗者俾夫沈泳兮角弗施於猛鷙引羽族而普觀兮足惟兩而已備苟損益於天分兮匪生生之本意何此匹雞理絕常區或踸踔而獨止或疣贅而聫趺並鳴翔於次亦飲啄乎庭隅徒觀其一則綴不用之爪賸無名之膚象非同於海鱉名有忝於陽烏其一則踐孤立之危靡全形之徳追山防以同號希啇羊而並翼寧眞宰之好異兮伊微禽之我惑感天分之有常循生涯而各得不決拇而齕枝詎日黔而浴白蚿百足而蛇憐蚓無心而土食將減此而益彼懼速尢而長慝姑美惡之兩忘兮庶元和之來宅

徳車載旌賦【案此爲永樂大典所佚今據宋文鑑及文翰類選增入】

君有至徳時乘大車當偃革以無外乃結旌而有初奉駕陳儀采物𨿽資於備設嗚鸞示禮旂旒匪俟於垂舒順攷前經鋪聞往說謂戎事以旣息貴君車之有結雍容撫軾蓋藏飾以尙純肅穆展鈴詎垂旓而就列蓋由抑乃盛飾昭夫令名𨿽冠品於輿服蔑揚威於旆旌肅軫無嘩方斂藏於斿厲馳輪有度靡赫奕於緌纓且夫禮有質文器隨用捨車號乎徳則崇化於邦本旌結其表則示仁於天下意自象見名非人假君軒弭節孰訝乎捲而懷之國乘制容益顯乎素爲貴者是知車之用兮充徳以成大旌之飾兮輔威而孔昭旣武怒之不作信軍容而外銷組轡啟行陋郊旄之孑孑錯衡遵路殊風旆之搖搖若然則動有彞儀文無異色𨿽嚴駕以備物終去華而表徳故使禮典攸重民瞻不忒皇皇整禦始中括於采章檻檻肅容豈外揚於藻飾用能上載明徳旁昭縟儀自駕言而戾止殊幅裂以藏之升降惟寅僅比非心之屋章明盡屏寧同止獵之緌大矣哉邦禮是崇帝儀資始實務徳以垂教必收旌而昭理宜乎國容備而兵器銷率由玆而盡美

元憲集卷一

欽定四庫全書

元憲集卷二

宋宋庠撰

五言古詩

正月望夕供養大阿羅漢畫像作

端月戒熙陽望舒秀圓極洗心乘佳節瞻像洗慈徳穆穆屋漏尊虛堂與神寂繪境紛自奇法性非所得人貌含天虛髣髴若眞覿示現隨三界精感超六識華燈列淸寶炷燻梵席妙意隨春融疑懷逐冰釋欲贊巳忘言拳拳自終夕

嘯臺

孤壁橫天畿巋然袤尋丈恭承晉髙士嘗此攄遐想臨風挹勝軌意若無今曩當塗昔戰龍典午方搆象忠賢履危運鱗羽嬰密网烈烈熾邦刑耽耽翦人望嵇呂膏碪斧濤舒受羈鞅先生機且神妙用包羣枉兀爾謝將迎隤然寄昏放禮法𨿽我讐智恬非外奬惻愴廣武遊畱連步兵釀朅來桑梓國慿髙念長往舒嘯萬籟先浮精九皇上歸禽宛頸還秣駟臨芻仰當日天地心寥寥共悲壯咄嗟渉千祀隠軫存遺壤臨岸知是非俎豆猶彷像【邑東故祠在焉】我來一傾耳城隅斷餘響梟鶚愁空林狐貍語平莽髙韻邈已䢐淸銘復誰賞【唐人獨孤及爲嘯臺碑銘近年邑人浚池得之】嘗聞史氏傳塗窮輒怊悵正人與直轡何代非流蕩淳風日已微投辭謝精爽

入謁馬上作

殘月咚鼔喧中衢幰輪騖九關忽洞辟萬蓋黕云布燭亂建章星塵迷華陰霧車幅避鳴騶鑾音聽朝禦嗟予亦何爲簉此珍羣羽野鶴載軒愁狂狙裹衣怒肅穆未央朝蹣跚壽陵步人生固有志躁靜各成趣生當伏農畎乃爾污賢路峨弁束蓬顚吞腥滿饑嗉樂育過阿陵增禆乏塵露徒懷一割志但恐流芳暮且復竢逡巡南山有塲圃

習彥威

四海習彥威英英出江漢髙韻淩風翔雕文奪星爛感激陽秋辭姦雄非所憚蜀弱自爲正曹彊乃名亂陰忤柄臣意飄然去恩館驅車自北門四顧興長嘆終焉謝病免猶得爲人半緬矣身後名臨風寄淒惋

有邑子夜宿話余先疇蕪廢

臨邛久倦客彭澤賦歸來念我何爲者趣時良殆哉一身仕東觀三載寄靈臺望見故鄕樹頻更緹筦灰曉車愁蹇蹇春耜負莓莓虛名自韁鎖豊壤成污萊日想社枌老心知門柳摧神阡迷馬鬛栢表被貍災一聞里人語夜靜成多懷他日還燕泣前憂成誤哀

畱別知郡職方楊員外

予本艸茅士世無鐘鼎榮在昔未勝冠先疇弓冶傾茹荼濱十死屬纊存微生分遂牛飯誰希莊鴈鳴龍具泣妻子練裙悲弟兄慈誨斷軻織遺書開晏楹感激侏儒飽呻吟裘氏聲下武纂丕構協風翔四瀛紛馳賁丘帛髙竪當衢旌鸞翮不暇戢驥材方自呈車徒首燕路冠蓋溢秦京文章趙元叔唇舌婁君卿列邸曳裙入羣公交幣迎僕嘗不自料奮迹希時英弟子許都養詞人嗤老傖一旦褐衣召千慙昆玉名安知軾蛙賤但覺軒鴻輕初命六百石【漢廷尉平六百石】關掌列侯城居然懵操決無術禆澄淸天炎屢來集寃獄紛以盈【僕蒞局以來水旱爲沴者各再姦吏受賕者一】誚讓使臺檄流離民屋徵結課諒無最黜幽玆有萌晚遘金閨彥傳瑞提千兵爲僚篤古義賞善多新評坐則席函丈出則車連衡髙論天人際細略米鹽爭愚慮或窺管嘉言玆報瓊賞音非易遇曠古難爲並嚴惠不世出蕭朱猶害成何言末路日獨契後凋情累洽帝圗盛思皇賢路平願言寄君子始終同所營

獻臣學士與余通書因成感詠

夫君班揚儔抱槧羣玉府久讀未見書躬抽系年譜墜緒獲先秦亡篇出東魯上溯三皇墳旁探百家語怪牒汲郡來幽經茂陵聚英哲資繕藏緹油盡刊補蒸靑勁竹殘削誤規刀苦種別逾九流星羅軼千部顧我寡見聞防薰異倫伍祕帙樂共披譌文許交舉家防互紛綸郵筩劇旁午初無班嗣嗤更免許慈拒矧余羈官久寂寞繄茅宇禮乏贈酒瓻疑增照觴怒尙賴啟新編時時發聾瞽

予自到嶺外居嵐瘴中未嘗不以先死對治人人見其浩然若有所得者今歲在海外遇寒食因發家書想望松楸不能自理偶成此詩示兒子

春日自明霽我心何郁傷艸木競芬菲飛鳴自頡頏悄悄坐書幌幽幽宴空牀旣無功名念反【音翻】思白晝長愁來不自持零落鴻鴈行三過解澤流六見槐柳黃最憐小兒女路逺不得將生還一笑喜死去埋他鄕生死如循環我師佛老莊感此寒食節新煙過鄰墻松楸渺雲海目極摧肝腸書成附鱗翼不如永相忘何以慰目前作詩示阿張【阿張孟堅小字】

左散騎常侍東海徐公

徐公眞丈夫不獨文章伯江南兵未解主憂臣慘戚公願紓其難苦求使上國庶獲一言伸少息苞茅責其君驚且嘆執手涕沾臆謂言知爾晚何此忠義激天子叱在殿誚讓雷霆赫公亦從容對曾不渝神色仁者必有勇斯亦古遺直書大略其小我有春秋癖所以此詩中不言公翰墨庶警事君心勉旃希令徳

夏日晚出芙蓉堂

哲匠昔締構【故相文惠陳公所建】文榱面淸池回環水光合左右云容披蒼煙限壘斷空碧盈軒垂蕙緑不待染荷圓皆中規戲魚觸新藻幽鷺翹空坻初筍半遺籜殘跗猶抱枝我來冰未泮倐此亙炎曦節物一以換餘懷焉獨怡內慚固陋質本乏廊廟姿印綬紛璀錯旌旄森陸離林狙裹華黻野鹿駭金羈負山力巳竭傾日心空疲如此危殆辱斯言非我欺橫琴不成調慷慨念歸期

秋晚禁廬獨坐

霜日薄西牖境寂趣自閒風篁宿天籟海碧沈雲山宮樹未全落棲烏相與還心疑蹈虛宇迹乃塵淸班自顧邱壑志何施軒冕顏終當謝緋服戢翼楡枋間

孔明

漢家亂無象賢才戢鱗翼武侯霸王器隆中事耕殖堂堂劉豫州介紹徐元直一聞臥龍譽三駕荒廬側士爲知已用陳辭薄霄極說吳若轉丸抗魏猶捲席談笑馭闗張從容羇梁益持邦二紀余君臣絕纖隙浮埃蔽穹壤大節淪金石梁甫不復聞懷賢涕霑臆

筠亭

歲晚檀欒姿山中映孤宇聲繁天籟吟影動仙幢舞卽境是眞如黃花間幽圃

嘗假馬於親舊不獲因感而成詠

東方昔借車尼父嘗假蓋一馬玆不全夷塗出如閡人無托乘寵朝罕均茵載策足本乏謀臨風嗟有待京洛富華廐權奇出靑海翩翩陌上郎滅沒爭星邁珂音雜鸞響韉勢動霞防東郭獨何爲徒行履將敗

谷城主簿王崇者少得養生禪寂之道中年棄官入漢陰武當之間邈與世絕又有吳人山者自逺攜母與王同隠時余方貧病慨然慕之因爲詩代書以寄二子且托王尋耕釣之地相與邇者並以敍懷云

余本邱壑人失計蹈塵网軒冕忽韁鎖風波若流蕩髙羽顚宏羅奔驂僨歸鞅眾僞緣境滋千憂共身長進乏汗馬勞居畏濡鵜賞力命頻遘迍幽憂思獨往聞君集漢陰遁世久忘象因澑爲鳴琴凴巖作煙幌復有延陵季亦善南趎養築宇近親仁耕田或歌壤且言掛瓢處一徑捫蘿上杳若禦風遊蕭蕭骨毛爽芝術紛異苖麏鼯結幽響老木森千尋丹藤埀百丈洞谷答嘯歌雲霞代鄰黨咨予倦遊者緬邈期眞賞之子幸我憐試煩翦幽莽儻獲蝸牛居卽謝海禽饗時從漁父魚聊植仙人杖漸脫區中緣永托無生奬

和答李學士見寄長韻

璇源多淸派蘭谷無絕芳之子相門裔髙才映周行妙年弄文史雅志含圭璋中嵗困官簿銖兩爭低昻一通金閨籍荏苒潘鬢霜剖符屢麾阮執防更疲揚聞君近多暇歸偃三經堂左右褫紳組縱橫羅巾箱安驅仁義塗弭節名聲揚戰酣道始勝心泰無臒尫壯思挾飛藻詔我臨霞章我時坐鈴閣寂寞如禪房開緘一快讀雋味腴且長髙義溢句流淸風隨篇翔感人不無意在水河湯湯吾匪辯音者空冀懷仁藏矧屬歲躔暮百卉皆蕓黃何以謝君子松栢同蒼蒼

和答吳充學士見寄長韻

多士秀王國珍羣騖天衢其間延陵季煜煜承華跗盛藻班蔡流芳年終賈徒籖蕓擁石室札綈紛鴻都刊僞富淸暇壯思彌天隅投我塵外什粲然風義俱幽襟恣申詠不覺頺陽烏渴吻潄仙液饑腸涵道腴衰翁牽夙尙騷雅嘗馳驅疲足道𨿽頓流波心未渝過門輒大嚼臨博猶狂呼詎云獲眞賞聊復愜所娛矧繄絕唱贈無脛來明珠報之乏瓊玖寶玩徒區區

嵗晚許昌城隅登樓作

孤城何巑岏西北有層構我來一長眺正迫嵗陰嚴風挫萬物霜雪復交冦冬日苦易頽羲車劇馳驟宵月不相讓空映矢彀潦收陂面闊木落山骨瘦生平邱壑心顧慕獨延脰箕紫氛結潁瀬瓊波潄想象逃名夫幽居翳仙竇願言追遐蹤人間謝譏詬

天禧初僑寓安陸有宅一區嘗於齋前手植橘樹才尺餘許未幾擢第隨牒遊方天聖庚午冬屏居畿邑守舍兒自安陸饋余丹橘一篋因曰此卽齋前所植撫物懷舊淒然不平者久之因成感詠

昔年封蘗栽生意頗柔脃今玆見丹實落落如星麗斯果號難成常逾豫章歲【此木不十年不實】孤根何爲者尙記吾廬地蔽芾詎因棠連蜷乃同桂厥包千里遙守舍重緹惠金顆照病眸霜津益痟肺欲算去裏年十聽秋鴻唳無復陸績懷寧圖李衡計他時攀樹悲詎減金城涕

嵗晏出沐感事內訟一首

山海有完士希世無良籌偶穿東郭履遂別野人舟不恥篆刻賦來肩英俊遊私智甚鳬短塵容若鴟愁備員太史氏補屬富民侯【案漢書田千秋封富民侯唐人避太宗諱攺民爲人此詩原本作富人今攺正】姑學了官事何嘗分主憂日貪斗食利歲感星躔周中都富才彥方駕若龍虯茂先喜史漢平津治春秋髙文用司馬格五寵虞邱間闊路逢葛繽紛人召鄒桑羊興賈豎安國出縲囚汲鄭貴交盛徐陳英藻遒況乃天下樞雄雌來九州衣冠徑復道鼓吹出長楸席上萬錢箸橋邊八列騶雍容緩魯玦意气拂吳鉤咨予良不韙瓴甓厠珠璆吹竽昔已濫在梁今可尢臺閣魏舒被風雪蘓季裘有志謝軒鶴無機防海鷗擬竣杜陵課誅茅歸故疇

送上元勾簿吳昌卿

長安咚鼓喧裏捨隙塵曉有客駐歌驪歸途指江徼晨庖爨蘓冷窮巷鄕輿少乃肯顧我廬歡言復悲嘯悲嘯誠易知夫君韻經奇才髙洛陽賈賦動楚湘累平昔應賢詔覽徳揚英蕤孚尹傾寶肆沛艾絡仙覊獻書北闕下對策東堂垂逢吉旦兼暮諧音塤且箎天官選初筮黃綬聊藏器三釡樂及親尺檄甘爲吏邇來預冬集再調郁奇意羣公亟爲言力命乃相戾奏牘輒報聞官書責勤簿領百里佐風煙六朝地銷魂南浦行拄頰西山气君子永來譽勝襟無累欷行矣勿載嘩鄕枌方省家春橈碎溪月暁颿弄江霞長洲紛借艸故樹雜生花予心若爲處嵗晏竚疏麻

京師故僚以余退居近畿數賜存問因敍懷自感

病餘頗厭肉欣得僧廬蔬僧牕亦明潔可以觀我書弟兄冷相對因著柏酒醉酹余欲拈筆狀乃爾狼狽我老固有素未至形苶具其事故可知寧復論年數阿連吾語汝我計當何取學道旣無成何如事農圃

冬至攝事南郊齋官感懷作

履至謹冬祀攝職叨上公洗心奉明誡祗宿城南宮芳嵗正遒莫熙陽殊未融西郊淡頺景北牖來朔風騖野騁歸獸緣云號徵鴻夕坐無晤言情條結深衷自撫韋布陋奚堪廊廟崇觀瞻動眾目局蹐愁我躬自古經緯才因勢猶污隆防卨值虞奮孔墨遭周窮如何一介士蔑著橫艸功仰被天宇施遂際人爵丰較能劣涓荷寵逾華嵩物理自非是神鑑安可蒙區區謝病志終冀回天聰【時巳三上表乞退】

念衰二首

勁風吹北林落葉舞南牖歲序忽已髙崢嶸薄星斗大化驅羣物始終疊相授羲和亦何爲挾日但西走少壯馳目前衰頺躡人後星星兩霜鬢伴我老成醜學道苦嗟晚捫心更餘咎玆意將柰何投身就杯酒

衰容鑑靑銅寒光了無隠照我顚上毛星星罕余鬒特此將柰何嵗月屢遒盡少壯罕聞道下士乃爲哂操綆遽汲深持矛復誇楯任重力疾顚塗窮計方窘上孤明主恩下違昔賢準憂悔從中來老至非無眹尙忝麾守尊居慚政條敏孤心企寒柏萬境付朝菌往失奚足追來戒或堪引明發邱壑情予將治歸軫

湖山

空水渺澄鮮蒼山復盤踞沙艸媚苔磯云柯抱巖樹畸人玆與畱脫世如遺屨

登大明寺塔

故歲搖落時凴髙望揚越流光不我與復此值凋節孤塔踞層岡仙盤湧防泬病足攀危梯寸晷或三歇浩蕩佛界寛淩兢客心折逺岫幾培塿空江一明滅海日棲檐題霜風語鈴舌荒墟自今古大塊靡封埓豁若醯覆開醒如豆聰撤哀哉人間世小智互紛結豕虱論是非蠻蝸定雄傑倀倀百代俗喞喞九流說進致無窮中秋毫共飄瞥聖人小天下樂意遺來哲矧余防鄙姿輕蹈榮利轍混濁六塵並讙呶太和泄薄言眞境遊追悟生理缺洗心刻來誓回步懲曩跌甘露多餘滋聖闗有幽鐍咄嗟朝市人此路非爾躡

哭公實學士

髙子北方士才爲國之華靈襟絕塵藻麗藻紛春葩𨿽云服韁鎖髙意籠靑霞子昔久防潤逢辰亨乃嘉聨飛奉臺閣相顧引緺鮑叔不予怯楚臣寧汝瑕詔書頻出沐歸轡屢回車時過蔣生徑或詣子雲家柏將松並悅人與室非遐自謂百年分風期何所嗟君命良不淑浮生玆有涯沈屙犯霜露幽讖發龍蛇美志一朝盡余哀千古賖招魂知是否生肘詎眞耶塗斤失郢匠膝席夭長沙靑黃飾溝木藩褥墜風花世事一以謬何言定隆窊都門執謳紼原路引哀笳夕云旌外慘春日塜頭斜自此掩瑤軫其誰知伯牙

壬子嵗四月甲申夜紀夢

積雨暗長夜山行經險巇悲風撼林木崖谷蔽參差逺聞豺虎號鬼燐弄光輝十步九失足中心秖自持所適旣迢遞黽勉焉可爲道旁見明燭抵宿依茅茨開戶念生客喜逢主翁慈暖湯趣妻子然薪爲更衣艱難又奚怨少息非所期雞鳴夜將旦熟寐百無知欣戚一以忘何有安與危生死宇宙內曠懷亦如斯聊紀夢中事誰當我詩

過曹氏墳庵在皖間蜀僧修靜字天柱退居於此

出郭屏僕從取徑問樵牧短松新被岡靑嶂逺遮屋雞犬無四鄰日月自兩轂阿師厭機緣脫迹謝塵俗是心大圓明一室了具足汲泉烹細芽支鐺炊脫粟黙坐契從三諸方付藏六我來同友生得飽徑眠熟稍爲微風醒巳難畏景促買山知幾時所惜負松菊

水月

湖上纖羅收天邊夕蟾映皎潔銀界寛虛明佛心定可愛不可持乾坤共孤影

余臥病畿邑禦史王君假守潭楚道出於舍下特見存訪且尋先子之舊欽承風儀因爲詩抒感云

病客臥窮裏衡扉掩殘春隳官道家藏竄迹農防民朝羅噪饑雀暮席流芳塵尸居怳逾歲踵息動彌旬忽訝絳鞲傳呼越郊畛蹀躞千餘騎雍容兩朱輪言是楚邦守來過安邑貧固宜辧貴棄乃爾存艱辛此道古爲重余風今已淪物色認平素載言接慇懃始悟先子舊早篤嘗僚親孤心極摧櫓感涕浩盈巾追念舞勺嵗已識棲鸞人【景徳中余侍先子爲弋陽督郵君時勾稽屬邑始授余以學術】師筵奉函席學捨操書筠童牙自忘醜詩鉢或娛賓公時摛句賞謂是天麒麟親擘彩牋贈勉我期日新【君嘗作詩貺餘多所奨朂】汝南丏題品有道定人倫自爾一暌刺中年嬰世紛天聖紹休緒頓网橫無垠鸞鵠不蔵翼虯蝸無遁鱗余時濫隗始驤首摩蒼旻司徒揖元叔天子第平津甲科廷尉屬再命宮坊臣黃香入東觀賈誼過西秦防繹金匱室珥彤瑤水濵登瀛識禇馬頌漢希淵云一朝泣風樹九死存余焄中都索米後老圃種辰惠然下車揖髙義傾前聞卻計髧髦日二紀如逡巡今形𨿽隠幾昔訓尙銘紳丈人篤求舊媮俗將還淳湘水澹蒼野衡峯淩紫氛澤節首南夏瑤魁瞻邃宸戀闕魏公子弔賢楚靈均公懷佐時略宜樹光朝勛奚爲逺問俗惜此徒傷神宣室懋淸問華光欽寶鄰行行愛玉體趨節竚來臻

去年三月禊飲池上嵗月易得忽復暮春因再宴僚屬作

前玆屬元已置酒蒼煙臺芳序忽復周春風正徘徊懽言速僚友亟使具觥杯長渠溢芳澑列坐浮香來靈囂合眾樂隠若南山雷舞袂紛雜襲賓冠儼崔嵬美人前爲壽顏色如瓊瑰況我千萬日行樂無疑猜新歌裊天衢興視行雲回我時語四座玆賞誠難哉妙顏無再朱白髮惟相催跖蹻盈聖智孔顏罹憂摧區區百世後美惡同塵灰吾欲挈瑤斗踞海爲金罍挹玆忘憂物與爾同嘲諧天地爲一朝長短何足哀魯陽久不作白日任西頺

奉詔止雨宿齋建隆觀

漢家候神館奉詔禳沈災解纓就齋幕恍若躋蓬萊云羅絓朝舄露掌承仙杯眾眞拱象帝寶宇正崔嵬鑪煙薰太虛重陰爲之開單枕不成寐俗魂自驚猜心迷坐忘術萬慮無根來天雞殊未鳴霜鴈有餘哀借問麋鹿姿云胡塵國臺構極謝隆棟禆山劣纖埃上慚稷契名下愧丙魏才惟餘止足戒臨路空徘徊

念古

賢哉邴曼容出處知所據官餘六百石輒自移疾去富貴非不懷殆辱亦先慮嗟我材下中叨恩最蕃庶堯庭納言職軒野方明禦服衮作槐班曳履南宮署𨿽經斥免誚尙玷髙華處【昌據反】徒有守直何能借前箸愚甘六馬對讒恨三物詛來年感衰疾倦鳥思返翥抗心望先哲俯首慚昔譽西景尙可收歸轅未云遽儻以人望人期君或吾恕

已已嵗除夜有感

明晦互推斥中都芳嵗闌星回迫舊次籥暖送餘寒來辰繭有緒去境環無端天運故相易人心那獨安懷此不能寐攬衣彊盤桓疎恐緩余帶危愓整塵冠耿耿燭焰直淒淒霜气酸城頭殞髙木庭下敗叢蘭撫臆累新欷掩觴沈故懽況乃蹈世网虛名爭控摶挾冊濫書府振纓玷王官東序羅圭瑞西雍集鵷鸞昬瞳寶肆短翼厠仙翰縱爾值藏疾何容久素餐泛泛騷客鳬坎坎詩人檀寧無要路津所畏在蹣跚枳棘附驥尾緯蕭戲龍蟠寄語拙艱者無竢學邯鄲

王粲

秦川貴公子避地來荊州流離世道喪簡脫天姿遒嵗時不我與假日賦銷憂妍辭縟非霧逸韻鏘鳴球曹師下南服置酒臨滄洲慷慨前爲壽髙譚王霸籌歸來奉丞相攝組登華輈獨步今已矣空餘淸漢流

漢將三首

漢家開絕域日夕羽書聞朝那殺都尉北地敗將軍沙明疑晝雪气黒似秋云片月就城偃長蛇隨陣分冰藏馬窟路血沬劍星文直置鴻毛命聊圖麟閣勲

頻年隨校尉晚節事輕車瞻烽數奔命辭第詎爲家輕賫絕瀚海間道襲昆邪雙鞬朝負羽三鼜夜鳴笳金痍先雨覺蓬鬢後霜華如何差六級遽使抱長嗟

薄伐乃中謀和親非上防匈奴負漢恩男兒喜邊檄故嵗出定襄今年救張掖沙平落日黃月迥遙峯白急擊右地兵連俘月支馘幕府省文書家人非尺籍夜拔五嶺旗晨追六騾迹陛下焚謗書孤臣勒燕石

雨夜秋興示仲氏子京

秋律蕩華序濃云生夕陰羣芳伴泣百竅隨風吟哀螢滅遙徑倦翼翔故林暗隙濕已逗孤燈靑欲沈愁人此遙夜萬慮集幽衿歡緒未盈尺憂端巳越尋借問所以然出處謬素心家世本邱壑才具非璆琳靈根夙已殞野服良所欽搴芝幽澗畔擉鱉故溪潯歘爾濫官牒今焉旅華簪兄弟見羈鞅交朋賴幽箴爾講壞壁簡我攀羣玉岑嚴枚交逸藻潘陸嗣淸音羣才方搆廈短綆徒汲深狂迷頓纓鹿踉蹌乘軒禽歸來翳編翟況乃貫愁霖求薪動逾桂鬻賦靡酬金原病固爲累朔饑非所任猶欣共姜被歲晏樂愔愔

寄題職方周員外廬山笑臺【員外九江人嘗遊憩於廬山之陽自謂太平之民樂道逢聖造適輒笑因以名臺後爲二千石過故里鄕人葺其臺且旌賢者之致】

周郎有舊隠逺在南山陲一笑偶爲樂九層遂成基旁連醉令石郤眺社僧碑【謝康樂所撰逺公碑今在廬阜】地逺云物秀巖深松桂滋當時騖髙興益友相攀追樂聖自鼓腹談經亦軒眉風猿助淸嘯谷鳥參朋嬉忽引朝閨籍久埀林下期頭白二千石髙蓋復來思活活弄新澑蒼蒼援故枝𨿽云未投紱良足紓煩疲餘懷本邱壑世路方羈願言獨往客緬邈心空馳稅駕或未晚從君歌紫芝

歲暮北亭懷子京宛邱二首

歲晏坐孤壁心馳千里餘何言共被樂方嘆専城居野闊江海漫風髙天地虛願言逐歸鳥無翼將焉如揺落江都城風塵宛邱道天涯遙相望離思何艸艸廻澤騰麏防滄洲叫鳧鴇星嵗日云䢐在原嘆方浩

遊山簡習池

昔日白接防時時詣諸習累榭今已頺淸池尙堪挹遙源乳竇響【其源出鳳山白馬寺泉聲咽絕可愛】敗防流沙急況復蘭蕙時幽香逺相襲

魚梁【亦曰槎頭在峴津上水落時洲人搆竹木爲梁絕流以捕魚】

八月霜潦收江槎絕煙渚竹落如网裁淵鱗劇云聚鷖鳥爭食飛兒童荷義語去乙鯿項肥吳羮免轑釡七言古詩

正月望夜聞影燈之盛齋中孤坐因寫所懷

漢家太一昏祠日寶炬神燈徧京室仁壽先從殿裏開纖阿正傍樓前出傳聞陌上樂康年寶騎如龍人若仙驂驔始見斗城曲爛熳還逢星漢邊妍歌巧笑競續萬狀晶熒奪人目洛橋羅韈自生塵楚國香纓不藏燭五侯四姓共豪華況乃經過趙李家迷路非闗武陵水添籹秖爲壽陽花九門啟鑰光如晝若个遊人不回首春宵病客獨無悰挾冊焚香坐虛牖坐久更防可柰何著書自古窮愁多鐘磬笙竽盡鄰里誰能載酒來相過

吳侍郎生朝

朝端舊記生賢日使節臨門恩有秩詔書感防形溫辭宴品丰華動私室降崧孕昴誠不誣史簡詩弦互襃述賢人挹道隨污隆忽向西臺就安逸門弧紀旦還復周瑞霰連天芳歲遒塤音箎曲防中坐蘭叢玉樹來西州稱觴獻壽私庭裏別得人生行樂意貳官禮樂春闈卿托迹逍遙漆園吏病尹論交情最深因聲附祝成孤吟願將明哲保身智遺我摧頺知止心

玉宸殿並三枝牡丹歌

中天帝圃蕃英蕤氤氳嘉祥凝朝曦竹間芳種易封殖疊萼三葩同茂枝慶雲景宿共靈意鴻英托寓玆爲美華夷面內始並柯慈孝歡心遂聨蘤云旂羽葆駐天臨玩此能無悅聖心幽香自逐徳馨逺麗色更緣眉彩深因生軼艸兼平露薦祉神庭幸同侶盛開已被帝琴風縱落猶成佛天雨

安福殿千葉防頭並枝白牡丹歌

三月春風滿瑤水珍叢瑞薄紛難紀皭若玆花四照中掦蕤獨茂千齡祉千齡丕應在重葩防吐瓊房彰恊華秀跗卽鏤平臺雪寶艷寜爭臺嶺霞球欄黼幄遙相映姑射仙姿玉虛境結根已近堯蓂階借媚非闗漢蓮井天襟多豫玩羣芳彼美幽姿首效祥都緣剰沐太和潤況自頻分私照光憑休托粹成奇質一卉時來遂逢吉願將藥品志佳名永續芝房騰茂實

感花

前日來攀小園樹枝頭蓓蕾無萬數今朝置酒來賞花已有殘英伴飛絮春花如此將柰何白日𨿽遲終不住鸎歌蝶舞兩矜春見我長嗟亦飛去

元憲集卷二

欽定四庫全書

元憲集卷三

宋宋庠撰

五言律詩

南襌院

王捨多幽剎林居訪淨人旁行經葉古寶色梵天春風閣鈴如語煙溪樹勝輪道塲聊抖擻認得客衣塵和楊學士和答中丞晏尙書西園玩菊

憭栗眾芳歇金英無與儔香疑飲潭日歡似漉巾秋潤蘤霜華入薰叢野色畱郢蘭休自吒冰玉此賡酬【晏乃楊之子壻】

春夕聞鴈

春夕坐神臯天長北鴈號來思系書足去羨順風毛瑞鵠天淵暖啼烏禁樹髙夫君自江海避弋莫爲勞

馬上見梅花初發

瞥見江南樹繁英照晚墻無雙春外色第一臘前香雲葉遙驚目瓊枝昔斷腸莫吹羌塢笛容易損孤芳

西陂

歳晏西陂好澄波共夕陽戲魚來有暈驚鶩去無行荇葉疎猶碧蘭苕老更香裴回歸鞅晚倂爲似滄浪

新月

稍傍夕樓明娟娟底有情眉纖鬭蛾出鉤曲誤魚驚欲暗猶銜岫將斜更上楹刀頭君自晚莫枉桂初生

過璨師房

病客塵纓外幽齋法境中庭喧施鳥食坐拂去花風茗澑沈甌綠檀煙入篆紅忘言一相對何處妄求空送外門朱秀才見訪都下郤歸安陸舊隱

白髮遊梁晚靑山念楚歸魂銷𨿽得別戰勝郤成肥【秀才忘懷進取年髙道勝有康寕之福】障日都門蓋迎煙磵路衣試尋南圃樹今長幾多圍【余昔僑居安陸小圃正在翁宅之南】

次韻和吳侍郎謝王陜州寄酒

遙聞齋酎絜來佐客觴酣棠野歌新續兵防興舊諳竹供醅上色蘭獻液中甘欲識西防勝厭厭夜雪庵

建隆寺北池亭

寶剎開初地滄浪繞故城芰蓮俱野色鳧鴇各秋聲岸濶煙無著牕虛日易明歸驂誰訝久正爲濯塵纓前歳春僕與獻臣同餞常山公於苑西曾未再期已均師門之痛兼承卽日親奉攢塗追往悼今哽涕無已因成短詩抒感諒心契之同戚也

昔歳西郊餞曾瞻出守麾今年東第哭便嘆昔人萎辰已空成防膏肓不遇醫詰朝聞衮斂心折寢門悲

贈兵部尙書魯肅簡公挽詞三首

應運推邦直乘時講化源不冠嘗可奏問樹本無言亮節裨初載淸風裕後昆忽嗟梁木壊襃冊賁忠魂昔事重明邸俄陶萬物鈞專懷長孺直終損武侯神舟壑先成夜桃蹊遂不春惟餘麗牲刻終古志名臣偉望巖巖峻忠言諤諤昌門無謝恩客帷有獻書囊王駿封侯晚臧孫樹徳長都門簫鼓發行路泣云亡

送黃昱赴太平州理掾

閩錄家聲荗唐銓吏格平新資掾三語舊榜佛千名月苦鄕魂極春寒酒意輕髙材難偶俗愼勿對參卿

送比部馬員外二淛提防刑獄

西漢爲郎選南方奉使才書隨星火落防拂鬥牛開東笴聞民悅丹毫絕吏猜柰矜持節重無客對銜杯

秋日小雨後作

晚陌収殘雨髙軒冒夕霏風漧移舊響月破影空圍敗葉相將舞寒云不肯飛興無潘掾筆【潘嶽以太尉掾寓直散騎省作秋興賦】何術寫心微

送英州理掾朱舅

逺補參卿掾來過乞墅甥秋悲先鴈引暁涕伴參橫薏子期蠲疾梅花幸寄聲片言無異俗陰徳在鄕閎

送從兄袐校咸赴衢州都掾

倦客睢園逺迎家越絕長聊甘都罰掾羞比入貲郎汗竹書縢宻炊菇宴具香蘭防英藻盛方信乃宗彊

送宗弟祕校壬赴建州理掾

補吏唐資淺遊方漢牒遙貪榮親及祿詎悔俊沈僚葛詠同根庇松期晚嵗凋曾孫柔俗羙前識缿筩銷

相州春日

北土無繁卉空亭有暝陰狂飛憎野絮多舌恨春禽地燥山如朽池寒水不深生平箕潁志軒冕獨何心

送太常王素博士許昌通理

連佐陪京郡愁銜出祖杯新曹拋野蕝舊第老公槐【君大父太師常爲先太尉文正公手植三槐於庭以期逺至事具家傳】府檄迎車逺戎牙宴豆開遙知傾坐日方嘆阿才【許昌府公太師未識君今寔爲之佐】

秋夜禁直聞雨

徼道千廬地宵霖八月天牀棲吳簟竹牕濕漢宮錢幕影翻層浪檐聲響細泉空堦何所得並是廢愁眠

臨春水

盡日臨春水非闗問要津舟行魚避檝岸坐艸畱人杏蕚千紅糝苔花小翠鱗巳堪遺俗慮何必擉江濱【擉鱉於江見荘子】

東方欲暁

鳥渴催宵漏雞鳴引曙光山西河闇淡天北斗低昂銀燭香猶盡瑤琴冷未張何須開寶鑑容鬢定蒼蒼

掖門待漏

暁陌千槐落嚴扉萬蓋畱浮雲低觀闕殘漏急章溝斗柄遙臨殿參旗側映樓如何軒上鶴獨憶海天秋

和吳侍郎題寶應僧房白雞冠花

野卉秀禪庭瑤華發素英托根眞不染肖質似先鳴露葉疑藏羽煙蕤更作纓何妨依忍艸休辯好丹名

秋蝶

百卉芳心罷空園蝶影微𨿽逢巳涼節尙作有情飛露菊聊堪采風蘭或可依履霜從此懼君意定何歸

登大明寺塔

寂寞南朝寺徘徊北顧人鐘聲含暁籟塔相湧仙輪弔古千齡恨觀空萬法塵三車何處在歸鞅欲迷津

燈夕齋中香火獨坐招希元不至

掩室維摩病從昏太一祠誰言鼓吹夕獨禮天人師燭燼委寒檠茗華浮縹瓷同袍不我顧晏坐復何思

送刁繹從事自龍舒西赴靑城宰

東別羣舒國西逾二劍天才髙鄴都檄政竚武城弦莋馬徵蹄苦巖雞瑞羽鮮離愁知逺近萬里到橋邊

疾風

天陸箕躔動林簫萬籟空扶揺荘海北悲魯門東貪誡詩人隧淸思賦客雄何因知勁艸霜陌盡飛蓬

朝謁建隆寺

郡國髙皇廟天龍釋帝居兵銷擒布後防聳畏軒余寶榻成蓮坐【其寺中有當時禦榻】戎韜入貝書守臣榮就望屏息拜前除

遲明出都謝雪龍門佛祠途中復遇雪

路濶三條陌云低九鼎門鐃風催騎響裘霰減貂溫谷暁天花亂林空苑絮繁周麰農意切一一願流根

晚歸馳道遇雨馬上作

朝雨雜輕霾濃陰暮未開天低五里霧日晦九成防宮澑輕淙玉坊車小隱雷不愁馳道逺寶色夾幹槐

河陽寒食

關輔陪京外年華禁火中柳矜河上綠花獻酒邊紅野市秋千月春樓觱篥風三州六鉆燧安得不衰翁

晚晴

斜日紅初斂晴山翠欲流休歌陌婦怨寕作賈胡畱物意如相樂吾生有底愁早分好風月更上庾公樓

贈中書令沂國王文正公挽詞二首

揆路同寅業師垣出守麾終無三令喜便集兩楹悲衮職嗟何補天心感憗遺幽泉空漏淎非復作霖時自昔榮歸衮今玆駭閱川天愁摧柱日星痛殞箕年素履遺儒範忠謀溢吏篇空餘洧鄕陌長似峴碑前

錢侯東齋

北裏開公第東齋集俊遊袐書家有副甲令世傳侯鳯竹供聫冊鯖盤入宴羞門前多鶴蓋不爲騁長楸

贈附馬都尉李和文公挽詞二首

曲裏猶龍族西京尙主侯勲華傳舊鉞名理寄虛舟得疾眞無妄觀生遂若休偏嗟荀令沼回作逝川流北第琴樽歇東原旌旆飛淸風邈無所此路是長違野闊車吞響天愁日抱輝空餘門下客魚鳥嘆何依

獨坐郡圃北齋

宿雨催秋物淸風捲嵗華殘蜩初去栁寒蝶尙尋花密篠畱蒼霧紅衣染落霞城頭八九子日昃亂啼鴉

贈太子太保晁文公挽詞二首

帝禁畱辭範儒林老棟材方期割牲禮遽近奠楹災嵗晏巢鵀逝天秋弔鶴來宗工銘盛徳千古照泉臺幾杖辭榮久龍蛇感嵗遷畱春太史記成佛謝公緣素蓋寒云外哀簫落月前無煩樵牧禁行路拜新阡贈司徒兼侍中宋宣獻挽詞【案宣獻宋綬諡庠與綬同姓不宗見於景文筆記故稱不去姓】

一世文爲伯三階象有光何言隆棟吉忽嘆夜舟藏襚禮朝頒冊哀音路過喪善人今不與神理太茫茫梁木萎邦哲乘輿哭第家斂恩周衮裏追品漢貂華素禮初無悔浮生遂有涯斯文從此喪誰與辧咬哇舛運明生疾忠懷語絕偸空榮人曵履終隔相封侯太史藏書法門生助紼謳惟餘文獻諡不復嘆平頭宗工天下寶歸葬國西原野闊簫聲苦云愁旐影昬如存三事禮不返九京魂河海空成淚難酬國士恩

別墅冬霽

宅隠羊曇墅門連仲蔚蒿銜杯思左蟹舒嘯憶東臯楚桂風生穴莊魚浪溢濠平生邱壑志終願寄民曹

冬霽

夜枕鴻違漢霜天雀噪園回車長者轍曝背野人暄墨澑沈寒沼松醪湛凍樽誰能穿雪履待詔魯班門

贈太傅中書令張文節公挽詞三首

素範流邦冊昌言溢帝聰三臺應天老萬事問胡公道有如直生嗟委蛻窮令君兼上傅衮斂賁遺忠昔命光三事今嗟贖百身堂無織蒲妾車有吐茵人臺坼層氛夜槐凋故府春空餘相國第不與勢家鄰平日開黃閣玆辰奠素旗畱侯甞辟穀巖說遂騎箕天迥哀笳咽林長導翣遲行人此墮淚何必峴亭碑次韻和吳侍郎再葺東亭兼懷晁公舊隠

地占新齋舊天扶藥喜身髙懷聊避寵幽境更隨人樹宻添新籟叢香續故春婆娑榮路友偏倚此相親

夏夕雨霽

積晦空空捲繁蒸此夜收峯催云去夏珪伴月迎秋樹老殘煙入庭虛爽气畱長康惟半黠孤詠費冥搜

北亭

舊壁橫空苑危亭納夕霏野虫多各韻倦鳥忽同歸木落驚秋晏人愁念昨非生平嵩潁志尙或拂塵衣

早春北亭見城隅荒寂

荒城樓堞少野色徧髙低蔓艸無名緑幽禽取意啼天形岡樹北日腳嶺雲西不覺凝笳動春風引夕鼙

寓居寰內宰邑者數見存訪因成謝

謝病非三最爲氓乏一防何言羅爵尉時駐舄鳧仙華轍交深巷餘香襲故氊豬肝難設具應作憫生憐得充國書報都中葺所居初成輒以自慰作一首寄子京

昔貴三公第今營一畝居聊堪避燥濕兼欲貯琴書獸窟猶思騁鷦巢不願余長安窮僻地吾亦愛吾廬

送晏延平宰邑分寜兼過鄕墅

銅紐腰新綬烏衣省故廬鄕無夜行諺楹有世藏書楚潦蘭浮檝潘園板禦輿蚩蚩吳俗美庖刃一投虛

送靜海髙簿

城闕曙烏啼行人嘆解攜舊歡蘋鹿散新意棘鸞棲淮月涵孤蚌江云雜斷霓漉沙應搆賦春澥正平隄

魏花千葉

露畹移珍樹丹房一紺幃綃輕無柰疊霞碎卻相依傃日香難斂擎風力自防他時零落恨千片爲誰飛

晏嵗

晏嵗無情晚陰飈昨夜聞芳條臨檻勁短日轉樓曛苔石收蒼暈冰溪疊素紋蒿蘭𨿽異種霜至若爲分

早春雪後見辛夷初發

冒霰初分葉驚春已作花鮮於紫艾綬殷過赤城霞【花色淺於紫深於茜】破蓓香嚢小銜趺彩筆斜【俗號木筆皆其形似】騷人𨿽麗思忍作桂旗車【楚詞有辛夷車結掛旗之語】

秋夕池上

月禦橫霄陸溪樓敞夕霏神荷裏宿仙驥露中飛屏箑風摧暑攀條客念歸冶城空極望憂樂意多違

和友人晚出池上

節物更䢐幽衿屬釣臺蘭苕兼佩長桂葉學旗開鵲避驚去魚隨晚餌來謝塘多藻思弭蓋一相陪

次韻和王宻學冬暮書事

嵗晏陪京守心閒俗自安斗城供近望天幕借餘歡秀句然萁待幽經濯手看不因郵問數誰識政條寛

小橋

野水危梁渡淩虛一徑橫鄭車求代涉漢櫂且専行濠詠觀魚樂圮書跪履情斜陽葭菼岸鷗鳥爲誰驚

姚黃

世外無雙種人間絕品黃已能金作粉更自麝供香脈脈翻霓袖差差剪鵠裳靈華餘幾許遙遺菊叢芳

嵗晚餞客南亭二首

偶作津亭餞還驚嵗物非蒼葭無際合黃葉有聲飛別恨隨人遠鄕心著酒防猶欣見山色紆轡暫忘歸【亭上遙見江南山色】

淮壤窮南界亭臯坐渺然平窺京口樹斜落海門天重霧多藏日寒潮不送船【江岸堰髙行船必以潮爲迎送冬月水漸小俗曰寒潮】江山寜有助私作楚騷憐

遙夜

夜夕更籌永霜飛嵗籥空斗杓常記蟾暈豫知風過鴈驚流弋衰螢戀故叢可堪鄕思發夢繞兔園東

竹雞

羽族何防眇交交作好音遠聞眞似語寂聴本無心倦舌沈荒塢嬉羣聒翠林鷦鷯王佐筆從此異凡禽

元憲集卷三

欽定四庫全書

元憲集卷四

宋宋庠撰

五言律詩

鬭雞

對壘毰毸地防驚滅玉塵長鳴非後郭利嘴欲專秦鴟領聊延敵鷹揚願殺身君恩定多少引距卽隨人

春渚

淵上照奫淪吾纓此濯塵風淸琴籟細波浸沼毛春處裔蛟何待鳴雝鷺自馴直鉤聊適興底處餌文鱗

晚霽

防續檐聲歇徘徊隙影賖歸云衝樹破殘雨入樓斜徑緑都成艸叢薫尙隠花便同江海思春水照軍牙

負暄

旭日東南霽霜天病骨寒心同陽藿展志鄙夏畦難東洛貂裘壊西華葛被單嵇慵聊自樂愛景始三竿

惠泉

濟物功偏厚朝宗勢不迷一航容宋葦六斗異涇泥潤溢呼魚轍光分抱甕畦寕同南國詠酌飲變夷齊有釋子以禪會圗貺餘者此圖卽今駙馬都尉李公所制繪故楊大年劉子儀及都尉環禪師等信一時之盛集瞻嘆不足因成紀詠

法集超初地工毫構妙緣星占世外聚月冩相中圓指指誰標諭心心自黙傳惟應阿堵處俱是到忘筌

對月

蕭寂東軒坐徘徊月馭來風休涼暈缺旬破晚開紫漢沈星樹仙莖逼露杯誰憐故林鵲終夕自驚猜

得告上冢

拜墓標唐令褒親漏漢恩永懷淒欲寄忠訓藹如存宰樹錦城陌農疇潁曲村異特裁敍傳容或記臯門

立秋後一日涼風蕭瑟便若感人

倐忽䢐炎罷驚秋自此辰殘蜩空愛露孤扇欲辭人嵩少千防嶺滄浪萬里津如何一乘興煙防防飈輪河陽秋思六首【潘嶽有秋興賦謝惠蓮有秋懷詩今作秋思】

關外山河闊城邊卉木腓露濃蟬始罷風急燕猶飛不雨雲中薄澄沙水自微善哉吾祖嘆能此送將歸自古悲秋物多傷黯黯魂鱸魚輕客宦紈扇感君恩潁瀬寒明野嵩云側露村此中知止地歸去掩柴門芳序𨿽云晚華顚亦已新蛩鳴偏傍耳燕去不辭人山隠棲巖路朝嬰佩玉身故溪應更好前夜夢垂綸出處因年警多慙與願違於陵終不仕疏傅幾時歸江桞寒陰瘦畦菘晚葉肥寄聲溪上鳥且莫背人飛久雨收寒潦層颸蕩薄埃鳴蛙鼓吹歇髙雁弟兄來食肉嗟謀短闗弓任世猜故園三徑在新菊幾叢開秋物自能晚秋聲何足悲歡聲隨壯去病已與衰期斗逺終難挹天髙不易欺此心邱壑戀匪石恐難移

雨霽

暁雨才收潤髙軒一爽神雪峯將變夏桃蠧漸辭春霽隙微陽淡陰墻積蘚勻空餘稚圭宅蛙響徧諸鄰

小圃雨霽

風雨殘秋罷年芳遂悄然黃花沈暮蝶蒼桞嘯孤蟬霽日髙彌淡曛霞冷不鮮忽聞雙鶴唳心防故谿田【家養防鶴乘秋多唳】

霽後

小雨春膏潤微波晚照空壺光遙送電梁影半傾虹珍樹疎煙合坳塘暗澑通羲皇誰可上靖節有牕風淩景陽寺丞與韓綜監簿蔡防秀才雪夕防飲聫詩數十韻以相示因成詩句

歲籥愁雲暮朋簪夕宴開賢如潁川聚興是剡溪來防酒蟾波澑雕章燭刻催三英知絕擬況復是平臺

漢濱北樓

一水東流闊諸峯右轉深蟾規欲破暈天杵不盈防浦逗分風席洲喧避繳禽憑髙機事息並爲漢川陰

晨謁宮門小雨初過

宮漏籖聲急天街雨腳微暁寒淩禁樹春气裛朝衣瑞霧輕猶濕香塵重不飛雞人傳鑰出華旭滿彤闈

淮上

晚嵗淸淮路淹畱數問津風平天合水舟進樹迎人饑鶩貪魚沒髙鴻望渚遵楚鄕梅栁意相慰似先春

北樓

地迥樓堪倚天長日更勞何須云渺渺況自葉騷騷脫兔橫岡逺冥鴻避弋髙四愁休徧詠俱是一霑袍次韻和北京太師丞相潞國公創作茅齋

地僻誅茅後堂幽搆廈余誰知冶城望更作傅巖居淨供香廚飯眞籖蕊笈書因公髙世想轉憶舊田廬

廢書

斷簡孔堂壊遺經汲冢虛漫求蕓辟蠧先嘆魯成魚舊帛愁連蓋亡篇恨蠟車吾家先訓在楹鑿晏生廬初春置酒河上得前忠武記室饒廷評書因成感詠以寄

故歡淸潩上今醉濁河邊素領添新髮春風似去年暖云邙北樹芳艸鞏陰田感舊情何極重看記室牋

得天經書問

久臥堪憂巷驚聞不滅書髙風五栁外深意八行余努力邀加飯相逢約下車殷勤長跪讀雙睫費漣如

禁中寒蟬

何處幽林蛻來依禁樹鳴風緌非冒寵露腹秖知淸暁韻飄觚闕殘嘶逗防甍秋螳多怒臂寂寞好全生【楚辭云寒蟬寂寞而無聲】

感秋二首

夕軒疎雨罷物物爲秋驚病葉先風落寒蟬趁鳴西飛愁燕急左界恨河傾借問三江客鱸魚底有情嵗事催人事榮心伴客心鸞驂收畫扇螳臂感瑤琴夕露繁將滴朝云薄亦陰金貂寓直省潘興轉難任

杜門

苫宇切郊寰荊扉度嵗闗賓綦秋蘚合童唱暮薪還石上舂梁苦墻東避世難扊扅猶可爨誰訪陋居顏

謀退四首

勤勤念耦耕不是釣虛名皓魄圓猶缺芳巵滿故傾佩韋防事急分肉倚心平此意將誰語臨深坐冶城常聞疏少傅知足遽辭官祖道賓儀盛揮金裏宴歡畏途非蠖屈髙志自鵬行路賢哉嘆吾心良所安昔日於陵子遺榮自灌園三分輕國爵一世謝人諠野笠鋤春隴橫橰汲暁源區區冒榮者天壌亦何言濟世才無取登朝運所遭濡鵜眞竊祿汗馬本非勞漢重商賢隠堯嗟潁客髙古今閒自況何翅九牛毛

秋日漫興

天澹雲摧險風淸水始波暗虫催紡緯驚鵲報塡河【時七夕前一日】宮扇紈規掩仙盤露彩多空餘歸客恨芝術老巖阿

晚庭

蒼霤秋霖歇髙軒夕景遲桐凋金井恨蘭老玉琴悲巢燕寒初失風蟬晚屢移黃昏禽語閙相喚宿何枝

送王秀才下第

春色鄕枌老波聲客櫂催林烏貪夕哺都鷁怨風摧處晦嚢中穎加餐案上杯重來期歲晏飛藻右鄒枚

送明州章從事

東國有嘉招歸心越絕遙幾程淮蚌月一信海防潮蓮渚燻談席霞天認賦標時平軍版息麗藻入雲謠

郡圃洗心亭宴坐對春物因書所見

盡晝山楹坐居然外物身野葵能向日怖鴿觧投人萬蕚融朱蠟平蕪識紺茵須知無事處堪養不才臣

宿齋太一宮寄天休

入暮鳧鐘警乘涼鵠帳褰霧來燈欲濕螢過艸疑燃野气樽浮桂幽香席借荃無因招傲吏同宿一壺天

殘春夜雨

春色無情老宵云有恨低輕寒借鴻駛早暝入烏啼晦燭風生幔漂花澑漲溪滴階兼被艸聊此況淒迷

寒野

芳歲行遒盡髙堂興耿然林號欲風野雲綻已霜天烏彩疑畱日鴻聲似惡幽衿忽忘返更爲月娟娟

正月三日作

迎春才十日【是年立春在故嵗季冬二十三日】應月已三蓂池面開新素山光復舊靑灰飛空玉琯醅動漲金瓶剰作防芳具當筵忌獨醒

奉送滁州趙學士

灼灼書林彥胡爲江海濱希遷杜陵客出守始平人夕夢螭階逺【君早膺記注之選】前驅隼斾新離觴君莫愬去去易沾巾

代書寄奉寕樞密直諌議學士

故秋嘗假道倐忽攺芳年三疊黃河上千花白髮邊冰消牛口渡山緑虎牢天東望無人防滎陽太守賢

憂闋詣臺先寄獻臣天休二學士

去國三年恨還臺九死余淒涼曽釡粟感咽晏楹書鮒勺懷窮轍雞棲整故車惟當親益友敍濶費漣如

春野五首

衡蓽負城開春兼野色來煙扶霽日桞雪惱故年梅波影魚先動林聲鳥並催欣欣羣意悅病骨獨邅回陂色入柴闗陽和逺近還平蕪隨蹇步新水照衰顏廢堞鳥聲樂晴臯雉羽斑一逢樵客語無竢辦連環近出東郊道時巾下澤車田溝蛙拖紫沙徑鳥畱書木引藤絲逺墻蒸菌蔕虛幽懷聊俯仰無意事施蘧沃野周原接遙陂鄭洧連鬰防中縣气南北富人阡鳥騁因風野虹生欲霽天斜陽墟落外防豕食春田夕藹收芳甸春髙徧宿荄朝虹先雨出寒鴈後陽來逺木芊芊茂幽花脈脈開欣逢老農語爭席坐林隈

林下

偶作中林適聊觀萬化春蜂巢喧似市禽舌巧於人陂澑鳴田尾藤梢衣樹身鄕農時晤語野意合天眞郡圃海棠初開追憶學士院玉堂後西軒此花最盛置酒有感

昔作瀛州賞今逢汶水春可憐無並色來對始衰人溫樹遙知漢仙桃尙記秦臨樽如舊識爭忍判芳辰

寄題奉寕樞密直諫議新葺漱玉齋

聞說西齋水潺湲逼畫楹𨿽添新竇響不攺故源淸花落波浮亂杯遲屈曲行無因陪夜宿同賞瀑巖聲

次鞏縣

昔走成周道春風尙落花【頃歲春末赴洛陽】今馳河內傳秋日正臨霞山色依前緑顚毛只是華見迎多故吏衰壯兩驚嗟【洛陽故吏皆迎余於道】

病臂痛逾月不能禦刀筆

百疾乘衰運雙肱怯痺揺身知九折痛肉訝半分銷掉市將誰羨拘原莫我邀惟堪楚林下如槁學承蜩

傷死馬

辧道曾資智嘶風忽絕音故蹄休踐雪朽骨詎酬金附尾防蠅散投鞍嚙鼠侵棄帷宜一報盡力有前箴涉淮溯淸迫扵冰涸舟次下邳先寄彭門趙侍禦二首

病骨憂南土孤懷念北遷欣承紫泥詔且向汶陽田夜雪淮冰合朝暾海气鮮風波𨿽繚繞自有故交憐此地淮壖極連檣北轉初風煙寒背楚陂澤逺通徐葆髮驚秋外葵心戀闕余不憂芳嵗晚松柏自扶疎

元憲集卷四

欽定四庫全書

元憲集卷五

宋宋庠撰

五言律詩

甲戌冬屬疾賜告二首

行年三十九病腦劇中幹目界空花脾倉宿滓寒未燈欹夕枕欲食進朝丸惟有披書樂依稀及士安恩告偃衡蓽年華飛琯灰右眠安佛脇深息養仙胎數犯稽違禁誰憐濩落材使軺均病粟【臥病適值長至官給節物酒粱】更自囅然咍

小疾

舊疹感春陽岑岑體正尫雙朧便貉睡一息寄腸味減轑羮釜心疑照弩觴藥苖行可采更驗太淸方

晚望京邑

暮壘初休角孤譙半掩門鴻聲騁寥泬鵶意戀黃昏逺岫排頭碧春河徹底渾闗東三百里依約是天閽

月臺

平昔詞林伯嘗爲右輔來庾公偏愛月薛縣未傾臺鑱石云根防臨波水腹開良宵時弭蓋方信謝莊才

過列子觀

兩作朱轓守【赴洛孟二守皆經此祠】重登羽客宮故噓墻捨壞塵案酎杯空款戶殊無屨乘衣尙有風軒遊曾駐蹕髙意掩崆峒【眞廟西巡狩親謁祠下有詔褎加沖虛至徳眞人之號刻石存焉】

北臺

逺日春風外韶光晚思前短靑平野樹斜碧半樓天芝術參云嶺桑麻冒蕨田詩成無所況題作詠懷篇城堞俯漳湍闗河逺近看暁山天外紫秋日霧中寒短鬢卻成葆孤心轉似丹蕭家窮僻地歸去養衰殘

善惠師禪齋

象馬王城地禪扄此獨開漏聲隨葉換風意繞幡來馴鴿依齋樹飛花戀講臺朝珂時一集並爲碧雲才

臨秋三首

兀坐臨秋水悠然到夕霏蓮叢經雨折菇米待霜肥有餌潛鱗出無軒野鶴飛騶呼且勿遽更待月華歸素潦沙成岸蒼條栁映津蟬休疑惜巳【漢杜密曰隠情惜巳自同寒蟬】蜻去似猜人【事見淮南子】紺幕隨天逺瓊鉤伴月新淸風時一至吹盡故纓塵

脫葉金霜罷滄洲滿目前林風寒結籟溪日晚畱煙獨木橫官彴方苞入稻田持麾更吏隠殊覺主恩偏

次韻和西堂風霾

霧气疑成雨終風亟挫春秖驚天灑礫寧是暮吹塵大斾亡空澤奔車僨要津髙樓非可望偏汗扇中人

謁龍門無畏師塔祈作

梵聖遺靈骨洪緣福故都慈深云不防法徧常俱使節開眞槨【朝廷近遣中貴人開棺祈雨】天香奉供鑪【又賜禦封薰鑪爲供養】拳拳依帝力餘潤冀昭蘇

過普明禪院二首【唐太子少傅白公舊宅】

自昔仁爲裏於今福作田淸風殘竹地寶色故池天繪象成眞侶【樂天舊影與蒲禪師偶立】家聲入梵緣【又常自稱香山居士】一披龍藏集無復嘆亡篇【後唐明宗子秦王尹京曰特寫公文集一本置經中至今集本最善】軒冕唐年客溪林洛社坊𨿽開居士室未壞魯恭堂佛樹髙彌綠天花落更香惟餘名不滅來伴法燈長

浮橋

東潬雙津隘浮梁古制存灘移淤岸勢標謔漲波防逆浪船排首周阿防植根祀勞如舉典元凱有英魂

讀書多所廢防

舊學紛無幾幽懷防復尋蒼茫萬機論零落九州箴枉嗜韋編讀猶依槁簡吟時無袁伯業孤陋任年侵

晨興讀書

老病何爲者陵晨縹帙開終無經世略似有著書才【余家子京受詔作唐書百餘篇余亦斐然有著述意】史記金藏匱春秋玉作杯吾心聊自適萬事已焉哉

守洛

久玷疇咨地新蒙防免恩往非堪咋舌來寵夢驚魂【余罷相防恩攺官加職非待罪之本望】病與疑弓釋身隨散櫟存惟餘太陽照終不礙孤盆【至洛逾月凡兩防遣使傳宣復問】

次韻和吳侍郎睡足成詠

何處西臺樂髙眠萬慮沈杯盤春席罷風雨畫堂深气勝調息魂交蝶伴心有人驚暁漏顚倒整衣簪

晚嵗感舊寄永興相國晏公

誤知三十載頑魯寄洪鈞物比淸氊舊年驚白髮新河冰斜界陜闗樹曲遮秦何日陪師席孤懷跪自陳

聞安道捨爲鄰火所焚

裏旅聞遺燎連甍委夕煨初無徙薪智枉被及魚災勺水寕堪救三車諒未摧天知君自足聊復寄靈臺

南軒望雨

層靄冒遙城風長雨足輕暗云依電簇微日記虹明樹洗連帷出荷翻百琲傾幸無漂麥慮舒嘯倚前楹

夕雨

春澑檐聲細層波幕影斜雷車陳后館云枕楚王家桂凝霞杯蟻蓮空蜜炬花莫漂枝上蝶幽夢在天涯

雨歇

急澍乘雲度涼煙落晚畱山顏紅露日田尾濁鳴溝知倦翩翩鳥來思濕濕牛東菑聊騁望偏識種疇

池上觀雨

急雨橫塘晚蕭蕭逼坐隅斜津添竹淚防防溢荷珠泥重聊休燕波翻尙浴鳬風霆河外惡橋卒弗傳呼

送太常魚博士通守漢州

春霰霽徵塗離人向蜀初還拋博士蕝貪佐使君旟藻思誇名閣忠懷慕叱車布刀多計吏行矣數通書

冬行西圃溪上

故栁樊官圃新禾上野場【郡有稻畦築場以獲】晚煙林外紫昏日水中光菊晚香猶在橙寒味不長蕭然成隠趣況復近山陽【竹林近在河內】

四月十五日晚出溪上畱連不能去

偶來尋晚景便覺滌囂煩岸栁相攙綠風荷各自翻歸云何處宿驚騖或時喧不柰滄波濶鳩山有故源【山海經河南發鳩山潩水出焉卽此波之源也】

譏俗

白雪賡歌苦華顚答難頻寒驚穿履客餓恥祭墦人洴澼金終賤胡廬璞未眞原生寧是病結駟往相親送譚祕校赴江陵理曹掾先過衡陽別墅

吾彀飛名早卿軍補掾新還家鴈峯地趨府鶴袍人樹色圍荊壘江聲瀉蜀津無輕束矢訟陰徳及斯民

貧病

貧病兩何緣相將百慮煎儲空擔石粟書貸倍稱錢客訝甘螬李偸驚昔故氈因聲謝才鬼擬作送窮船

秋湖上晚景四首

小小江山國輕輕縞紵衣波光淸作面天勢碧成圍岸蝶隨人舞沙鷗掠坐飛此心兼此境安得不忘機曲檻堪何倚幽芳幾獨尋頺雲山露頂孤月水呈心翹鷺多依淺驚魚更就深歸懷無晤語身世兩浮沈春澑來無限新蒲綠未齊蒼煙山帶北紅浪日平西野鶩時孤往林鸚忽並啼一篇行一曲依約似靑溪浦漵春初滿風煙晚不銷泛杯橫截竇【作小堰截水爲流杯】通舫小開橋【新作釣橋以通舟】蓮葉抽萍面藤梢落樹腰此中無駭浪容易打雙橈

北樓晚景

修曲少城偏臨秋坐眇然殘陽鵶翅外新月鳥行邊隠軫齊侵地蒼茫魯狩田登髙何必賦歸意自悁悁

寄李端明獻臣

學道年嗟晚知非骨巳驚世紛誇要路天意罪浮名汶上朱轓寵淮南白髮生惟餘方寸地畱貯嵗寒情次韻和吳侍郎寄致政張郎中以令子倅府迎侍河陽

序齒顚毛貴傳家子綬靑蘭芳應作膳椿老別添齡逸豫鴻排陸歡心鯉過庭幾時陪雅集醉弁一俄星

奉和禦制龍圖等閣觀三聖禦書

羣玉中天府珍圖綠錯文叢楹開禹穴寶畫爛堯云萬牒眞行辧千題甲乙分聖心尊世烈披玩不知勤

暁入謻門趨殿中馬上作

鑰出馳宮路更餘送暁籌露盤先得日溫樹未知秋煙幕昏朱裏風旂颺防斿鳴鞘歷宣室應爲【原闗】神休【是口有司大饗明堂禮畢移禦便殿】

豹隠堂

昔日蒸靑地今玆坐嘯居人瞻分虎出庭記墮鱣余蕭墨齊猶寶莊環室舊虛嘉名傳郡誌寧減武侯廬

題李洗馬歸歟堂

君有誅茅地重歸一畝宮身同巖桂老心似艸堂空昔嘆魚隨餌今歡鶴出籠吾廬嵩潁畔亦欲狎樵翁

春晦寓目

春序倐云晚髙臺芳意多花成風地纈鳥作暝林歌樹气薫繁幄池紋疊細波夾城歸騎散煙絮徧銅駞

池騖

野水初盈沼舒鳬亦伴遊雙膺時沒藻斜陣或迎舟敢厭吞腥累眞防續脛憂杜家鄰捨逺刷羽恣淹畱

赴洛經鄭馬上偶成

去國𨿽傷別乘軺尙及春榮風淸翼蓋鞏樹綠迎人後隊金鐃響前驅隼旆新衰懷無麗賦何以詫西賓

晨興春冷

玉骨臨風怯華釘恨帶寛凍醪催卯醉小雪造春寒錦瑟聲潤山鑪蕙炷幹良辰他日意愼勿怨花殘

時賢多以不才誚我因自詠

我本無心士終非濟世才虛舟人莫怒疑虎石曾開蚊負愁山重葵傾喜日來欲將嘲彊解眞意轉悠哉題廣愛寺楞伽山亭【世傳唐初有異僧咒土爲此山形制奇詭且云鳥雀不敢棲宿其上今逮猶然】

誰覆爲山簣工侔架海形神鞭陰助險佛髻巧分靑棟老棲煙濕禽翻避咒靈防須依定觀一一訪巖扃

和中丞晏尙書西園晚秋懷寄

節物名園晚風煙亦媚秋鈿稍低露竹珠罅老霜橊塢籟晴先響牕霞暝自收山楹誰侍坐正似傅巖幽眾籟日蕭蕭閒園气寂寥風萍難覆水霜葉易辭條噪鵲繁聲合寒蟬舊吹飄試尋籬下菊鄰酒濁盈瓢

城外秋晚

澤莽郁蕭條慿髙不自聊水寒陂雁集城廢冢狐妖野色空秋獲林聲急暮樵先疇東北路鄕思托回飇

過行慶關

洛鄭東西接山河表裏雄嶺回千樹出天轉兩厓通虎圈周原緑敖倉漢粟紅今無楊朴恥四海是關中

再經行慶

行李才逾鄭關門已及周山支抱鞏合洛尾貫河流驛騎迎朱轂封人訝白頭【余頃守洛未有白髮今則衰矣迎者憫焉】往來何太數慙恨見嵩丘

添色紅

景淑能藏媚情多不頓開初疑香色老終伴防煙來夕露濡仙纈晴陽染醉腮施朱應有意並爲楚人材

郡圃觀稻

誰取霜禾種來依郡圃栽芒隨虎掌熟畦作佛袍開自應蟬鳴應無蟹齧災【河洛無蟹】公庖丰甑飯知免拾顏煤

嵗晏城上北眺

萬彚競搖落臨髙傷旅魂驚飇無定響寒日有餘昏路轉平臺苑天低覆盎門惓惓心未已曷月報君恩

和中丞晏尙書西園石楠紅葉可愛

防嵗江南樹髙秋洛涘園碧姿先雨潤紅意後霜繁影疊光風動梢迷夕照翻一陪幽勝賞容易到黃昏

鸂防

曲浦江湖漾文禽伊洛飛愛尋芳蓼去更伴晚霞歸露溽金翹潤菇香錦臆肥主人眞賞厚愼勿去郊扉

老屋

老屋共棲遲窮年弔影悲宵牀牛誤鬭晝壁防無儀牕北那成隠家東益自嗤因聲謝巢燕京洛足華榱暁謁城東嶽祠回馬上作【州經至和三年水災城池荒圯蕭然殊可嘆憫】

洚水成災後霜原落木秋濁河𨿽自復寒潦不知收路壊停軺館城摧卻敵樓民防無黍稷何術望神休

小隠春日

小隠非吾土幽懷屬暮春人憂原憲病鬼笑子龍貧艸合看迷路篁抽欲過鄰俗嘲慵自解鼷弩惜千鈞

齋中焚香宴坐

耳界千聲外鑪薰一室中妙心那有住眞意本無空香飯凝盂白天花蔽席紅閫觀色身相方信幻人工

送蘇寺丞宰廣徳

早捧諸侯檄新登九列丞庇身聊制錦受命更懷冰浦藥薰行櫂江禾壓翠塍髙樓如可望西北一長憑和吳侍郎微雨中與一二親友同登香山石樓

伊瀬鳴秋麓香樓隔雨溪天形林罅出山脊霧中迷岸峻靈龕密沙平野路低只應觀佛土物物便堪齊

嵗晏感懷寄吳侍郎

百慮靜且尋蕭蕭芳嵗陰感君辭劇日休我冒榮心歷塊防東道【才者有時而倦】巢枝憶故林【拙者志在心】霜毛秋更短持底受華簪

同年龎汝弼赴宰臨賀見過敍別因成感詠

朋好日寥落徵驂那忍聞先成數日惡更負十年薰客棹秋瀧水宮郵暮嶺雲圖南尙良食少作弔湘文

齋居有感

气逐薰動春隨畢雨殘蠧桃欹廢井新李礙遊冠處晦垂轅驥幹時上阪丸無人憐仲叔平日憶豬肝

立春

底處春來早依依傍日華年光隨寶勝陽律犯鳴笳冰沼應潛坼風枝已自斜江南無驛騎何計賞梅花

李公佐歸漢東【予之妹壻】

門有聨懿人傷摻分新篇稽奏牘故社戀鄕枌桂魄離懷苦蘭苕夕膳薰芳音毌自寶西北足歸云

送王祕校嶺南都講學

髙才嘗負俗公薦此開榮卻領淹中學還爲稷卿槐依鄕市緑風入舞壇淸稽古方知力騰飛自有程

元憲集卷五

欽定四庫全書

元憲集卷六

宋宋庠撰

五言律詩

嵗晏思歸五首

歳晏坐伊川孤日惘然無功堪載防有路卽妨賢寵辱丹心寸年光素髮邊含毫𨿽躑躅自欲賦歸田碌碌眞邀寵容容謝致君短鳬生愧脛狂鹿老思羣急節驚流水浮名伴薄雲歸歟堪擊壤況復值唐勲昔寵塵三事今懷念一邱稻梁爭鶩飽章服裹狙愁心與蘧非化年驚趙語偸欲將知止意歸謝漢恩侯【班固序丞相平津以下皆入恩澤侯表】

潁曲多成瀬茨山亦有村不知榮革履便欲返衡門邵圃疇熟陶廬菊徑存敢言輕寵祿知退是酬恩世有功名羨人將躁靜殊冥鴻專避弋鬭鶡喜捐軀駕敗誰矜巧山移郤信愚白雲無誚我歸意本區區

主薦後喧訟不已

昔賁丘園聘今嗟勢利趨何嘗輕九九自欲較銖銖鉤百勞筋敗朝三怒气麤因聲謝鄕校眞賞媿非夫

自寶應逾嶺至潛溪臨水煎茶

關塞云西路僧廬左右開過巖逢石坐尋水到源回【源溪在寺西南二百里】天籟吟松塢云腴溢茗杯宮城才十里導騎莫相催

致仕得請泛舟歸第

輔郡初辭節孤舟始去官橋頭帆影急枕底浪聲寒好爵云誰寵危心且自安賜車誠可愛閒共子孫看

哭子正直講

頍弁王門客橫經冑席師頻揚四巡頌屢折六身疑寂寞終嘲白侏儒詎信饑一朝嗟溘盡福善亦予欺

桞嘲竹

好在碧檀欒叢低度嵗寒何堪裁鳳律只好制魚竿拂水煙梢潤含風鈿葉攢芳陰聊奉庇君試仰天看

送上元張尉

馳譽光英域糊名限選條州臨建業水路出廣陵潮歸思刀頭若離心斾影揺行聞有薦牘南闕鬰岧嶤

送余姚顧尉

昔意靑霞路新恩黃綬榮官同吳市隠賦壓楚鄕平天霽晨防駛潮回夜艑輕千巖勝遊近且莫棄塵纓

送烏程吳尉

幹人嘗得防再命尙沈僚左右爲容晚東南作尉遙鄕心烏鵲樹春醉槖駞橋今夕羈魂枕前知爲別銷

送常熟錢尉

吏最三年集僚東一尉沈淸壺人映玉勲劵廟藏金夕館淮蟾度春篙楚汰深王孫情幾許芳艸徧天潯送舒州懷寜尉孫景先省嚴親後赴職

鄕書曽擅秀父任此爲郎郤捧三銓檄歸稱百嵗觴淮山瞻暁堠皖浦轉春檣無累徒勞嘆亷車貯薦章

送髙郵葉尉

佛塔千名牓銓臺調符空登拔萃目未免沒堦趨防桂方辭洛羮蒓尙及吳振淹知孔邇華萼映鴻都【君卽道卿集仙之令昆也】

官況

久曠三山直【時令他局讎書多發】空倍五日趨文無餙羽巧心有刻舟愚陛防愁饑死闗門駭寵呼缺然偏自愧乘馬與雙鳬

故嵗東園植竹喜今春方芳

幾日霜根地新年緑玉陰春來𨿽換葉寒去轉虛心乳節煙膏膩空梢夕籟沈何時殊實老畱遺九苞禽

蔬食

何筯空圖貴潘園且薦羞肥非糠籺飽炙恥彈鴞求余薤行堪種芳葵莫預憂伯陽眞意在防壤棄誰收

浩嘆

鼻濁哀吟倦空懷浩嘆盈心同注鉤怯功比畫墁輕俗態驚狙怒剛腸謝鶩爭淹回江外客日夕望堯旍

昔嘆

昔嘆桴乘海今悲澗隠松連城輕僞璧畫室畏眞龍靜勝將生白機亡恥合蹤誰談手術洴澼換吳封

侍宴集英殿因過學士院舊廬有感

昔日金門署重來素髮臣故詞多削槁前誡尙銘紳寶翰余龕鎖仙山晦壁塵更憐溫室樹顏色老於人【北軒院中海棠最爲舊物】

送殿丞楊備通理睦州

引籍淹閨序監州得海壖貪隨濤鷺驛倦趁火城天織紵吳儂富【今土貢白紵】垂綸漢客賢遙知懷我處霜月暝樓邊

讀賈誼新書

誰謂賈生學兼之文帝朝死憂王墜馬生賦鵩如鴞被召宣溫宻矜功絳灌驕勤勤論五餌史筆未相饒【班固嗤五餌以爲疎蓋不見賈生之功成耳】

行舟漢口

澤國風波恨孤帆日夕徵山連吳樹緑江入漢源淸亂將成葆心揺不後旌銷魂千里外寕是憶蒓

聞胡明逺記室將至

昔嘆都門別今聞隴阪還風煙背秦塞陵邑過周闗松老忘年契朱衰玩日顏須君述徵賦方驗此塗艱

送謝煜赴無爲主簿

懷檄倦遊都勞勞艤客艫秋渠沿莨蕩春塢見濡湏秫齊添賓酌蘭苕入養廚明年獻文地南闕倚星楡

攝祀出城過西苑馬上作

斗柄仙城暁龍鱗下隰通三竿眺羲馭十里過商中水借天容碧塵依馹轍紅喜聞何力語應爲樂秋丰

闗外

闗外崢嶸嵗河邊寂寞洲寒云能不雨髙栁彊先秋野靜狐貍出沙長雁鶩畱登臨𨿽信羙無賦可銷憂

和吳侍郎寓趙中令韓王宅

平昔元勲第多年洛水頭荒池威鳯去髙棟野鴟愁木老爭侵日花寒各媚秋猶欣賔館在臨賞寄名流

至日圜丘攝事禮畢歸馬上口占

祠館宵燈罷歸驂暁轡輕天規斜抱苑斗柄曲臨城路記仙輿轍林空寶雉聲上元新甲子休气接平明

郡圃秋日二首

閏去秋歸早開軒灑病襟曉風淩羽扇商气襲瑤琴竹雨無情碧荷煙底事深蕭蕭差可賞只是恨年深累榭孤城側空陂八月涼髙雲收雨意淡日作秋光葉落風蟬塢巢空社燕梁變衰從此始何術柰羣芳

次韻和吳侍郎偶至城西一二名園

幾曲西園路幽深隠嵗華偶乘安道興直過辟疆家畦脈爭分澑叢名各記花身閒飛蓋逺容易到曛霞

佛嶺

鳯谷掩西嶺鷲宮聫四陬山晴巖獨霧林暑澗常秋風禦疏淸磬云柯抱晚樓瓊芝徧諸崦嵗暮儻來遊

送慶州安化元處宗主簿

黃綬榮新牒華顚惜美材越心枝上逺羌思笛中來烽燼和星落刀環伴月開寄言樓棘地鸞翮少徘徊

送潁陰張主簿

早服英雄彀胡爲州縣勞荊璆不自鬻郢雪向誰髙月彀千聲疊霜風萬竅號行行星聚國芳尺慰同袍

送巢縣梅主簿

吳邑神仙系梁臺英俊遊官從鸞棘試材俟蟻封求堂桂叨聫籍陔蘭慶奉羞行行離恨苦淮月一秋

孟津嵗晚十首

我懟流年晚年將我志違終風來北怒寒日趂西歸野獸來羣騁離鴻望影飛君恩殊未報愁憶故山薇地濶山川崄風髙萬卉幹山煙晨作暝河气晚催寒革眼移前帶梁金晦舊冠胡然坐衰靡無客餉千丸隠軫分河壤崢嶸念嵗華闗云沈鞏樹樓月嘯羌笳要路誰云騁浮生防有涯髙哉羨門子橫海挹朝霞嵗籥行周矣官齋坐悄然修篁全露節衰栁不停煙霜苦云收陣天斜月控寸心如斗柄常在帝車前曲防羣芳歇髙臺倦目畱晉山靑不防河潦濁難收世路功名急天衢嵗月遒吾生猶可養嵩麓是耕疇戍苦河兼重星回歲聿悲頽云埋雪樹暗水入冰池山疊看疑近樓髙倚更危吞腥何日了歸去茹華芝大室東南望分明鸞鶴飛何嘗無路往自是有心違隠谷松聲淡仙區藥甲肥行年六十一非外更知非芳序𨿽揺落吾生任屈伸日催輕璧士天赦戴盆人宵鴈多號月冰魚暗待春自憐麋鹿性晚節頓纓頻昔日山林願今玆軒冕逰只驚年苒苒安議政優優小雪煙橫野殘笳月背樓河邊楊桞老不是桂淹畱渥赭隨顏罷飛霜入鬢新夜壺寒展月冬晷急馳輪名美誠堪徇身閒我獨親聊持一樽酒不爲畫蛇人

嵗晚感事

息偃君恩厚崢嶸嵗律遷若驚曽爲寵見嫉不因賢白日孤盆外蒼蠅赤璧前東隅𨿽已失忠意尙惓惓榮路冥煩客單車寂寞州【前朝有單車刺史】野氛連市漲寒水夾城流塞上眞亡馬江邊獨信鷗不知芳嵗晚霜雪上人頭

積水千陂防孤城一角存鳥烏喧晝霽蛇虺喜冬溫地夐荒民屋天髙思國門楚優歌舞拙何處彊持樽

初憩河陽郡齋三首

河洛周郊防風煙晉部鄰人傳種花縣地記躍魚津梨棗知秋晚桑麻驗俗淳帷憂三載課無術效臣恂積晦云初罷餘光火尙流疎桐凋晚日孤扇避髙秋令尹何妨仕將軍不必侯此心機息轉只好弄羣鷗郊圃連官圃秋陰半嵗陰亂流橫掠野殘日倒穿林雪擁承簪髮丹蔵戀闕心思歸誰作引從古怨瑤琴

曉汲

曉汲過春畦髙梧待鳯欹甕思閒鑿瓶險畏居湄照影香釵墜蠲煩素綆垂寂寥無醉轄瓢飲共棲遅

遅明出都

曉出西郊道回瞻北闕天城頭云斂蓋闗外月低委佩辭朝紱鳴笳逐使旃老臣三去國憑軾淚潺湲【余昔守揚次守洛今守孟三出都門凡十六年】

次韻和吳侍郎以余偶名新花爲壓叢春見貺

異艸來何許低昻曲沼濱不勝叢上意翻作葉中春逗蘂淸香逺銜跗絳彩勻芳心如有屬宜在賦詩人【余𨿽作名唱之者詩也】

淮南早春風雨連日俗以爲宜

淮海嵗方新層陰便浹辰山山能作雨物物解呈春野鳥千聲異江蕪一色勻農區田澑滿偏慰守藩臣和柴天休鄭舍人奉祠太一見懷之作

初啟冬冥琯知祠亳忌壇云璈賡夜曲瓊蘂供朝餐眞禦扶飈遠僊威抱斗寒勞君懷晤語此夕宿坡鑾【是夜余亦內當直】

春晦小雨

節晦春蕪歇天髙暮雨空輕雷遙應電斜日倒成虹陰緑苔浮水幽光蕙轉風何須俗士駕三徑有蒿蓬

春夕

暝色蔽孤齋空軒向夕開花低應露下月暗覺云來燭牖輕蛾聚風枝倦鳥猜無言聊隠幾萬境一靈臺有將獨鶴行都市道上者左右奔迫野態憔悴因成短韻

明心本霄漢此路極喧埃何意鳴臯罷翻同舞市來波魚憂轍涸海鳥避風災寄語昻昻質非君羽獨摧

元憲集卷六

欽定四庫全書

元憲集卷七

宋宋庠撰

五言長律

郡齋多疾

歌召非周陜襃黃謝漢臺名將恩共沗衰與疾俱來素髮慙犀朱顏借玉杯勲勞眞索莫出處尙徘徊且脫平津粟誰憂長孺灰淮陽安敢薄臥治恐非才

和通判刁博士屬疾次韻

退食仍移疾消煩尙偃牀玉姿燬潤松色貫寒芳潄液仙池滿觀心慧炬光【君素妙禪筌動臻慧解】淸魂同鶴警妙數喜長且答毗城問休回楚客腸定知靈气復新句有風霜

進讀唐書終帙

隋室重氛極唐家景命新地歸裂殘壤天洗戰餘塵【自隋焬帝末天下兵興割裂土壤至貞觀後始一統矣】遂納諸戎貢爭陪二月巡【髙宗明皇帝舉行封禪】瀛洲登俊老【天冊府延十八學士時人謂之登瀛洲】煙閣盡名臣【功臣並畫像淩煙閣】輕重非闗鼎興亡要在人【明皇帝天寶以後驕縱失道遂致安史之亂肅代復興至僖昭陵夷不振然其治亂皆本於人】舊都紛秀麥前事徧書筠【朱梁移都於汴長安皆邱墟矣】哲後疑圖暇西廂訪古頻【頃年多禦邇英閣中】終篇見成敗摘句屢諮詢靑史嘉遺直元遺【去聲】聖辰願將稽古意萬一助堯仁

楊寺丞掌務西洛訪別

長安久羈宦門巷絕卿輿朝綬徒云忝賓綦日已疎何爲趨玉趾乃肯眷蓬廬九棘歷華選四環承慶余頻叨範叔贈時取長卿書淸晤輒窮景髙談寧爨蘇夫何苦吏役忽爾愴離居交臂願從子盍簮嗟棄予梁郊春艸後鞏樹夏云初安石訪吟社少浮乘澤車一官方效智萬里乍紆途雅節鄙時尙髙才淩太虛奏篇希乙覽刷羽遲南圖【君嘗奏文數十篇未報】行矣姑自愛漢家方向儒

中秋禁林對月

素籥中分夜祥蓂對滿辰千門迎皓彩一气洗空輪淨失金釭影寒生露掌津仙京全是玉佛界卽成銀宮瓦收蒼霧天淵減翠淪网珠聊借媚紈扇枉迷眞爽籟通鳷鵲斜光淡結鄰孤懷無晤賞長嘯待淸晨

寓防南宮言懷

始寓南臺直偏驚素籥霜悲秋眞騎省出沐愧山郎自許鷗機息誰矜鶴脛長塵緇洛客袂枌老漢人鄕篝燭沈幽幔繙襲隱囊杯醪冰【去聲】余淥硯滴瀉寒光嵗晚凋蘭佩風漧裂芰裳星烏繞枝倦瑤艸蔽庭荒道爲虛心勝情緣感物傷勞歌少淒惻夷路卽騰驤

樞宻東院秋日

試問山林客胡然廊廟中借籌終不效數馬亦何功篠荀池北【院在中書正北】回環漢壘東【西樓禁城衛士屯馬在焉】繒云髙幕潤瑤艸半庭空乍失蒼門燕初聞上苑鴻涼催珍簟捲气襲碧簾通虯箭天邊漏烏竿物外風心傾徒類藿發短更驚蓬自諗非眞相其誰恨禿翁婆娑君勿誚並爲主恩隆

贈傳法光梵二大卿兼述譯場之盛

梵劫扶皇歷髙才防聖門五天眞釋種【傳法北邙土之貴種】三國舊王孫【光梵故吳王季氏從子】譯詁生知慧【光梵自童子便通華竺之語】卿聫萬戶恩【二公自先朝並加卿秩以榮傳譯】齋燻光漢邸結集盛秦園交照無殊俗多間屬上根【二公𨿽夷夏有殊而法性惟一】學徒紛霧委經錄燦星繁【光梵奉詔重撰景祐法寶錄十卷奏上之】妙義觀心徳華音置使翻【自天僖後譯經潤文之役皆執政領其職】祝塲千偈出【每嵗天子誕辰皆大開譯塲進新經祝壽】空境一燈存列聖文垂象【太宗眞宗並賜聖教序作金石刻皆列於堂上】旁行筆記源【二公作天竺字源聖上爲之序】院碑鰲抃島【院碑卽今英國夏公撰演暢宗理實一代之髙文】禦榜鷲巢軒【上旣序天竺字源又禦書刻石榜其宇號曰幹華殿】地倚區中勝人緣物外尊十年參淨職於此愧忘言【余兩防大政攺使樞管皆同譯經潤文】

寄長安端明王左丞

綱轄尊華省旌麾鎭舊秦州榮朱轂守公待黒頭人從槖荷中宻仁風扉外春才包揚馬思政續趙張神鼎餁終調鵠天文尙翦鶉山光函谷曉栁色渭橋新勒隊良家子邀歡代捨賓聲華今絕擬事業古難倫顧我非賢宰惟朝念老臣官銜溫室殿城壘富平津有秩皆逾分無功可活民飡霞聊卻疾面壁更求眞野屐茨峯路【僕耕疇正近具茨山下】漁竿潁水濱拳拳知止戒行及謝交親講詩徹章置酒崇政殿講官兩府宗室近臣皆預防奏禦

經藝尊詩學書林眷講臣禮將恩並渥道與日俱新聖問臨篇裕王風卽席淳妙談開寶帙髙宴寵華紳朝笏儀庭鷺宗藩瑞世麟天漿聊挹斗帝曲豫回春恵洽需占象歡畱景駐輪諸儒稽古力千載頌逢晨

次韻和觀文王尙書謝余寄示新詩

久免臺階重頻遷郡守優朱輪眞冒寵白髮自驚秋事往情多感年衰气失遒徘徊河裏望【西北便望河內】凋落漢庭防俚曲聊成唱眞筌不暇捜空思益者友安議賦家流【六義二曰賦】心町都遺迹辭林幸見休丰謠連井甸華札滿輕郵巳許瓊爲報何妨漆更投濟川毋謔我歸夢在漁舟

都下燈夕

火樹郁岧峣山車切絳霄層樓移旦闕復道借星橋花散非因雨霞多不爲朝聲來知佩近香去惜車遙遇扇還聞曲逢臺卽聴簫更籌且莫盡防月正飄颻

元防觀禮呈僕射相國呂公

幹歷端辰啟王庭慶禮昭虞篇五瑞輯漢句九賓朝物象蒼陸聲明薄絳霄寒依朱燎盡春入防旗遙舞翟淩幹宻蟠螭壓陛驕晨光生劍佩和气引鹹韶寶極瞻垂衮星階集珥貂班時先正夏拜祝故尊堯山獻稱觴壽雷傳浹宇謠燕需云布象恩瀝斗回杓任土防方聘居鄕列瑞條須知容典盛畫一賴曹蕭

冬至觀兩宮盛禮奏禦

帝運姚華協天元漢歷長三正來復旦萬壽此稱觴洛宅均中景塗山采舊章禮文窮竹素歡意動梯航稷野茅聫位軒筠縠向陽中天倚華闕大火敞明堂交鎩髬髵隊塡街隠轔裝九闗凝協气復道竚淸光子事蒸蒸極宸儀穆穆揚母慈尊莫二君拜祉無疆飾喜仙園奏薰空佛土香含飴先侑宴襲衮始賓王窱宮門狄誰何陛楯郎長紳紛拱著珍佩藹森璋樹次天開帟儲防斗具漿風烏迎細轉霞燎儼相望辧禦辰承蓋呼鞭輦出房云咸薄金石星日上旂常逸綴朱幹動多儀的馬驤驎題公有姓鷺羽客分行上宰陳瑤爵黎賢抃繡裳祈齡後天老介福委山穰翼翼心同竭渠渠澤載霶詩滿坑谷庖味益圗方盛掩鈞臺舊儀髙魯觀祥深仁跂喙逮嘉唱股肱良茨夏隨天步魚龍屏戲埸晏溫澄象緯滲漉曁要荒瑞典精銷祲塗歌聖擇狂樵蘇無發哂崖略蹈皇綱

出都赴鄭作【辛丑嵗】

初免鴻樞任無庸白髮身衰年𨿽去國榮路尙妨人官借荀池舊恩加漢節新鳴鐃先繡幰彀騎挾朱輪梁雪初收臘滎波漸溢春且持寛大詔行及勸耕民

明堂大饗慶成奏禦

盛節嚴周配宏模軼漢儀還因大庭敞就展合宮祠揆序乘霜籥涓辰襲寶重檐開窱綴牖列防差蒼邸尊圗覆嘉牲接厚只五精均帝饗三聖侑靈嬉備物先昭徳長言各奏詩美光浮羽戚休气冒尊彜虛次天彌健還衡斗輒隨禮成無墜典神醉答繁釐解作初占雨恩濃遂浹肌歡心偕嶽抃赦驛與星馳載瑞催麟筆包鋒促虎皮具臣何以報拜首百工熈

次韻和州府吳大資病愈後見寄之作

冠蓋山川舊星灰五載余辭榮唐院使【公以病讓還宣徽使銜】麾守舊尙書【餘三攺藩並敍遷省坐】弓影臨觴悟舟心觸物虛塵埃題宇壁污潦泛杯渠【公洛中小園間爲水所敗皆昔年勝迹】世事多榮悴天均任慘舒交情非茍合筆力自雄攄蒲阪軍旄重河橋驛轍疎【三成路僻書驛罕通】歸耕年漸逼鄕思滿柴車

訪李生郊居

林下一逢迎幽人此養生歌嬉入堯壤種樹漏秦坑嵗晏農囷實賓歡野饌盈松黃浮晚酒薇葉芼晨霜樹橊房綻陽畦藥甲榮歸軒且莫駕孤月在山楹

皇子慶誕奏禦

積徳皇階厚詒孫寶訓長祺宮前祝祉猗殿此開祥卽夕銅吹律先時日抱光由來匕鬯主更重室家王瑞莢隨辰滿仙蘭備浴芳己知周卜永方驗宋宗彊京甸歡餘霈宸帷溢慶觴史臣𨿽弱翰行及紀元良

初春宿雨

泱漭朝云簇淒迷暮澍繁光生防冰水色暗夕陽原牧防隨歸笠棲雞占鑿垣云輜寒未發鴻弋暝逾喧庭狹防堂隘檐髙綆澑翻泥塗采薪徑煙火緯蕭門桂偃幽巖蓋蘭滋舊畹根撫柯兼擷秀並是憶王孫

洛城秋雨

霜月兼寒雨髙齋伴寂寥己能陰漠漠更自韻蕭蕭宮迥天低闕津長霧失橋蘆灰迷桂暈梁屋掩霞朝煙重蘭摧葉風淒栁勁條逺沈緱鶴唳輕送洛鴻飄甕圃應余汲芝巖定長苗有人思舊隠歸駕不須招

從幸化誠殿觀芝艸奏禦

協气流羣卉華芝茂禁庭蟺蜎蔽珍搆囷蠢合祥經露彩滋瓊理云葩矗蓋形周仁慙道葦堯徳讓階蓂被曲宸章爛傳芳信策靑從臣叨寓目歡意浹三靈

崇政殿試禦試貢士中昃不暇食因私賦

曩聖勤周日虛懷軫睿思方圖天輯命詎卹食逾時坐誡繁機壅居防側景疲眷賢資徳飽詢善慰調饑事帝心還小康功服更卑巍巍七百祚歸報諒由斯

寄題滑臺龍圗梅君新作西溪

遙羨西溪境鳴笳從賞頻蒲蓮應得地魚鳥更畱人樹宻蔵川雨隄長截路塵淸移嚴瀨月歡陋習家春按曲吳歈伎酬篇禊帖賓太平三輔樂須信屬才臣

奉詔賦後苑諸殿牡丹

靈囿先春啟聫跗應開根隨一元毓瑞協兩宮來吐艷迎丹旭揚芬散薄埃斂煙交鈿合側露並霞杯耀彩珠翻樹薰空蕙借煤化工殫巧意不爲剪刀催

遊大明寺

總轡出西坰寥寥旭宇明叢岡森地秀飛塔恍神行恵味霑仙露疲心識化城逺香來不防空梵過猶淸坐惜忘機晚居慙緤組榮撫懷今古恨髙世友僚情顧慕羣芳歇徘徊極野平低云參駐蓋寒木隱前旌風轉松添韻霜餘菊挫英碧垂天勢匝紅上日華輕壘廢麏防樂池荒雁鶩鳴宮垣除濞國【僞吳故宮在此】臺址畏軒兵【建隆行闕據其內】勝踐欣同適沈憂悔自嬰理融無物我神照罷將迎絢藻春供麗投珍佩合聲莫嗤三嘆拙聊謝兩心傾

正月四日侍宴紫宸殿契丹使預防

黼座披天幄朝簪集玉除人來重塞表年是上皇初【時新攺元仙刼有上皇之號】萬岫移神島千門敞徼廬春云低借幕瑤斗近臨車露渥仙杯溢風和法曲徐劍丸爭獻巧橦索競淩虛老柘優詞麗交竿舞態舒盤丰行炙數冠重賜花餘瑞境儀韶鳳歡心在鎬魚太平同樂意應有史臣書

季冬立春日侍宴垂拱殿契丹使預防

臘破寒猶在春融气己回千祥隨寶勝【是日內出金銀幡勝賜近官】萬壽入天杯燕駿戎輸賮虞韶律應灰樓前風著栁殿裏雪裝梅妙戲魚龍出歡心鳧藻催欲知邦好永奕世防鈞臺【自先朝以來通好今再世矣】

郡樓望嵩少作

曠蕩三河濶東西二室連埋雲峯樹短抱日嶺霞鮮黛壓周南野嵐薰鞏右天崢嶸元气外磅礡太虛前斜麓橫包壑傾崖碧逗煙巢荒堯客隠笙防洛儲仙夙尙臨風結幽懷傃裏緜功名靑史後才器散樗邊整頓登山屐簽題煉藥篇采芝應有路種玉得無田諭指存眞契如灰息世緣寄聲鸞鶴侶千載共來旋

和參政丁侍郎從駕出獵

詔蹕承冬令郊畿辟狩場鉤陳來作衞袀服正騰裝表野千旌合舒圍萬騎張淸塵風效職捧轡日呈祥寶畤遙驚翟天弧卽射狼林空平陸險云斷見鷹揚猛圈聊誇漢恩羅遂祝湯數功浮白飲均恵割鮮嘗別苑黃山外仙城北斗傍輔臣忠力盛餘思滿雕章

見白髮有感

昔人三十二已賦二毛悲況乃逾彊仕何能怨始衰星星簮外出冉冉鑑中垂顏負前丹渥心驚故石移袁公憂漢室蜀客問湘累此際重搔首孤懷君詎知

元憲集卷七

欽定四庫全書

元憲集卷八

宋宋庠撰

五言長律

賦風【得仙字】

噫气含朝籟離星動夕躔威靈隨漢築煦嫗上虞弦淸拂蘭臺客徐飄鄭圃仙來應慿虎嘯去不待蛇憐塞外淒天馬林端飽露蟬入松和韻古轉蕙逐光妍黃落汾睢地悲歌易水天如何箕潁上獨取一飄捐

新晴

夕霧休殘雨霏霞側半輪溪河𨿽早夏隴麥尙餘春灰月收全暈泥龍落故鱗髙花樹端濕芳篠籜梢新雷去壺猶電風來扇未塵橫琴聊坐嘯何必墊防巾

大寒夜坐有感

河洛成冰闗山欲雪天寒燈隨逺夢殘歷捲流年杯共芳醪凍簮依短髮偏毫釐九牛畔頭角兩蝸前冶外金休躍山阿澑或穿飄人誰怨瓦使鬼尙須錢招隠芝巖路盟眞玉笈篇何當坐淸潁閒洗世中緣

畱臺吳侍郎時泛小舟臨玩淸洛輒成拙詩奉寄

聞有滄洲尙時時淸洛濵煙波能弄檝沙鳥不驚人佛髻寒排岫【東瞻嵩少】星橋晚跨津【西溯天津】湍鳴知亂石漪碎覺跳鱗玉匕停余劑華纓濯故塵今無李元禮【李嘗爲河南尹與有道同舟】仙袂許誰親

輦下寒食

舊節𨿽龍忌中都富物華有行官戶栁無數苑墻花飲市喧銀管優場隘幰車街塵盤馬燥樹日鬭雞斜蹋鞠將軍第吹簫貴主家金丸隨落宿絲障亂朝霞水暖船爭斾風長鼔應笳池邊人酩酊殿裏客伊亞【烏加反】畫卵賓盤盛香糜賜品嘉只應王澤厚行樂徧天涯

過畱臺吳侍郎新葺菜市小園

解選幽棲地園居壓野開淸風無近至【東望風煙特爲虛曠】雙派卽同來【二水夾流合於墻外】度彴幽人屐臨渠醉客杯倒根檉擁岸初籜筍穿苔溪石行堪釣沙鷗己罷猜宵防應更好長負月徘徊

小園

節物過芳苞幽奇勝近郊先秋蟬棄甲背嵗鵲營巢池小萍周岸筠低露梢摽梅資宴豆賜臛佐晨庖夕塢禽聲亂芳蹊屐齒交茂叢羅宅菊長柄庾園匏屍竊虞官謗嘉肥媿遁爻披襟時一至未塞學心茅

次韻和吳侍郎佳雪應祈丰年有望

使節馳羣望神休答帝祈同云先北合余霰遂西飛近野銀開界遙山玉吐輝梅飄知臘破絮舞誤春歸謝市人驚麫曹風客比衣稍添波面白並作土膏肥苑濶沈蒼霧川明失素磯獵埸漫獸迹農畝罷民欷興覺龍沙接寒將裸壤違光迷梁日暁潤息甕畦機仙氅誰連袂幽蘭更撫徽恐應緣麗唱歡意徹天扉

次韻和張丞相攝南郊喜王畿大稔

上衮躬祠節鳴騶出禁城霖前灑潤堯壤徧深耕野色華兼實歡謠防復賡民依大鈞播政絕侈心萌秋斂蠲徭版鄕餔竚醉甖露黃開徑菊霜紫落園荊蹲芋連區熟飴荼蔽濕榮日圍銜漢苑天極抱秦京聖旦千齡防時功萬寶成福釐前席問元首載歌明亮采神合摛文瑞鵲驚徒慚下裏曲仰頌泰階平

從幸翠芳亭觀橙

祕苑羣芳歇仙橙瑞實黃根非淮枳變味冠禹苞嘗宮掌遙分露卿云別護霜金垂枝杪重星隠葉中光土效無偏色天吹不防香臨觀回羽葆交薦佇瑤觴給客誰矜蜀【郭璞蜀記有客橙以爲珍異】論都謾記穰【南都賦有穰橙鄧橘】堯仁均異賜休气滿簪裳【是日折橙於樹徧賜從官】

從幸飛山教塲閱武奏禦

武節遵時訓神鑣禦素秋天風掃閶闔星气射旄頭士肅先庚令民讙載路謳雷車翻藺石防矢裂熊侯旍首疏千隊金聲勒萬騶較能觀樹槊超力賞亭樓爽气生威武皇歡入宴羞垂紳參注靺凱樂間嗚球云夢誰誇獵岐陽枉議搜欲知神武世七徳共凝猷

集賢張相國誕辰頌徳十韻

顥印傳侯刻圮編翊帝圖還生王國佐來煥泰階符瑞紱雙嬰觡祥蓬四射弧從龍防震邸附鳯入星樞嗣正調元席宏開造物鑪儀刑瞻魏采勵翼矢臯謨穆穆資同體拳拳避碩膚誠𨿽貫霜雪誡甚勒盤盂師石岡爲壽仙春道有腴欲知難老意八柱與天俱

參政東平侍郎誕辰紀徳【仲冬三日壽夷簡】

帝業資寅亮鴻鈞翊太寧天開釣璜冑家襲降崧靈復九萌陽筦生三瑞砌蓂毓賢玆表日衛世遂傳經覽徳重光旦參機茂宰庭羣生倚舟檝萬化入丹靑坐納蔵山史追論象服刑【眞廟史法天聖格令公皆總之】前籌罄中悃吉棟石基扄國竚汾陽考人祈衞武齡孤心知所向帝座六符星

故相國沂公建設學官實寵玆土近聞生徒寖盛姑復慰懷因成拙詩一章奉呈州學官因以勉來者

舊學開宏構斯文聳奧區由來漢丞相善教魯諸儒自昔升堂訓於今避席趨照函經滿帙繪壁禮成圖集講占庭鱣懷賢詠谷駒道存終拾芥聲濫或逃竿一蕢宜無止連城莫自沽育材眞孟樂希聖乃顏徒寸晷堪輕璧繁英愼奪朱霧蒸還作市風至卽名雩暁圃林如泮春郊水是洙從玆誦地不復嘆榛蕪

講讀春秋徹篇侍宴崇政殿奏禦

睿覽凝星璧才儒集露門披經窮魯記摘句辯堯言曩例襃成衮先猷化啟源香雲收寶袠甘醑灔慈樽飾喜韶音縱均和玉色溫史臣叨偉觀炙行願殫論

正月望夜侍宴宣徳門呈昭文富丞相

帝闕開金狄仙輿下玉京建春天上斗不夜海邊城佛火依山出星楡夾道明淸塵隨漢蹕紫气護軒營皓月樓前近鮮風仗裏經煙雲供瑞色簫鼓獻讙聲梵宇千花落祠光眾雉驚宸儀收寶扇臺座冠朝纓客守宮門燎雞傳徼署更皇杯頻矚勸應爲泰階平

下元日扈蹕朝拜景靈宮

令月開眞館宸防薄太霄躬行原廟禮更作蘂宮朝寶扇森排羽仙輪恍禦飈霞觴浮桂液瓊饌薦芝苗日霽樓先暁天深樹不凋繁禧將浩劫世世防楊寥【案祕要仙經仙宮中寥陽之殿此云楊寥未詳其義】

苦熱

溽暑南方貞光大火天流金空畏日墮水忽驚鳶掌露涼難挹心疾未蠲鵩妖卑濕地魃虐蘊隆年虛谷全收籟焦原欲出煙洪鑪方扇物何處預陶甄

庚午春觀新進士錫宴瓊林苑因書所見

祕苑儀星地羣英得雋年飛緌鯨浦右供帳斗城偏表道槐陰直淩氛柞影圓叢楹開玉宇華組防瓊筵湛湛融君渥渠渠奬士賢銀璫尊右席【中貴人主晏】緑幘佐雙籩【太官先置】飾喜優坊伎均恩醵禮錢【諸君子合錢以勞供帳優伶之費】沼浮澠酒淥坁聚舜庖羶場迥歌聲合風回舞節姸栁疑添紺幄鸚解啄鳴臣藿心傾日需云象在天綈囊賫睿什【中席使者以禦詩馳賜】鈿軸照儒篇【復鏤印大學儒行二篇以賜】寶思垂霓爛歡聲抃嶽傳珍臺紛蹇產翠气浩宛延【此以下並述苑中池上景物之盛】池訝陽烏浴橋疑漢鵲塡千夫拔河索三令奪標船帳殿滄波匝鉤梯復道連瑤甍軒鳳羽云島壓鰲顚犧觡馴靈囿天麰蔽大田江頭拔蘭紫林下摘櫻鮮玉藻初盈沼神芝欲冒廛陽溝連禹洫陰石駭秦鞭冰靜恩魚出園空瑞鵠旋繚垣包井落別渚上風煙金埒爭鑣地珠翳射雉阡去輜雷逺陌歸袂藻平川乍集儲胥外還經馺娑前子云嗟寂寞無思狀甘泉

初夏三司直宿

薫序更朱籥宵落翠蓂【四月下夕】人同散騎直天與大夫酲【予性不飲】鞅掌曹畱事羇孤坐刻銘整誰辧謗隱幾獨忘形夜色先歸樹涼飈欲破櫺鎖扉來疊鼓捲幔入疎星綷羽依枝倦飛花墜席馨憂沈雙蝶夢病學一熊經道有支離粟心無屈曲屏汰沙如未及擬殺著書靑

漢上春雪

繁霧乘陰結寒英匝宇飄風催洛妃舞春伴郢人謠逗浦添珠媚縈叢掩栁嬌樓空先月白野濶助天遙稍傍魚冰合還依雉隴銷一樽無與晤幽思滿蘭苕

從幸儀鳳閣觀雙竹奏禦

曲宻叢楹地檀欒瑞植場靈姿紛並秀圎節儼相當聫景知宗茂同根識幹彊翠浮睢苑日寒待帝園霜合響天供籟分枝玉薦蒼卽防蕃寶實儀鳯就徊翔

送司馬待制守河中

久貳甘泉計新陪丹府逰天深巢鶠閣地重鑿龍州驅弩軍裝盛依蓮客藻遒別魂驚黯黯循政佇優優舊畤連睢逺長汾抱晉流劭農知俗美虞畔記耕疇

宿退臥廬

晝訪殊無補晨趨敢憚勞官班唐內使文牘漢諸曹公吏何嘗案邊兵久罷鏖驛沈書插羽朝絕法吹毛殿樹秋陰薄仙盤旭景髙君恩如許重聊比戴山鼇

度支蘇貟外耆以再續翰林誌見遺輒成酬贈

先烈光朝右英才出慶余公卿太邱世父子馬談書首牘標宸藻聫篇敍禁廬摛華毛得鳳刋畫魯無魚當備蕓籖目俄昭甕牖居漢家求異說髙致掩虞初

防鹿門寺

寶剎翔鴛地靈祠刻鹿門天風奏林籟海日破巖昏轉三休閣荘嚴兩足尊峯回徒覺秀瀑逺不知源花拂談經席蓮沈記漏盆道場欣象伏心境息猿奔逗理機如電觀空性復根三車俱有路何處駐歸轅

自訟一首【並序】

余自洛移許公餘有宴坐之勝偶感曩事多所悔尢類非他人所知因題曰自訟

右輔朱轓守南宮革履臣孤螢難助日病木獨依春暗懦疑蛇客愚忠數馬人誰知溫省樹自誡魯堂紳監令車中席江山扇外塵何當能凂我初不彊均茵事往方成悔猜除且瑩神由來矜百錬從此惜千鈞素髮慚華冕虛舟謝要津洗心良有謂佞佛不無因案上仙書【眞誥謂書一種爲一】齋中梵防巾更須窮僻地香火報昌辰

郊報紀事奏禦

陽燎修鴻報齋居祓至誠還登八觚畤親用一元牲瑞月隨黃屋【車駕始至大次而云靄銷寂月色輝澄】鮮云抱紫營天香浮玉帛霄籟避咸英【車駕入帷宮風巳前息至升壇樂作而纎埃不動】陟配文交舉【景祐二年三聖並侑今始以太宗陟配】來同福備成均休敷愷澤冠朔讓尊名【乃者許以寶元攺徽號及肆赦則因用紀元以示護徳】喜動吹莩气歡流浹宇聲空參堯壤末試頌泰階平

大禮慶成

帝揆三防歷郊嚴七里壇對修淸廟饗來接上神歡閶闔開金狄鉤陳扈玉鑾軒防葩蓋宻漠兆紫營寛電防千騶躍云柯萬防攢淸塵風命伯占表日名官瑞羽叢齋邸仙瓊飲露盤啟毛牲辧栗啐爵醑浮蘭合樂迎天籟髙煙破夕寒六飛回左禦雙闕敞南端雍鷺翔賓紱星雞集赦竿卽時恩作解先此化勝殘善頌康衢溢鴻名寶牒刋貢圖包禹計王業詠難戶有更錢復朝無賞印刓史臣叨從祀宣美愧濡翰

元憲集卷八

欽定四庫全書

元憲集卷九

宋宋庠撰

五言長律

後園秋物

秋水淸能淺秋聲防復尋衰荷欹似扇新菊碎於金匏熟猶垂格藤幹倒附林日光寒轉淡山色逺彌深索索羣芳歇幽幽妙慮沈薄言謝病晚悵望邱中琴

寶鑑

寶鑑鸞沈影仙軿鳳翼輈腰輕時待舞眉細不藏愁洛館迷羅襪秦桑露桂鉤電防開笑靨珠滑入歌防百子宮池暮千絲越网稠生香徒辟惡纎艸未蠲憂燭短鴛鴦被更闌翡翠幬月寒喧藥杵海濶漾霞舟公子常逢燕星姬鎭問牛雕胡容一薦溝水自分流

河上嵗晏

久覺宦情薄何堪星嵗䢐冰魚寒不動沙鶴晚相呼日短揮戈捨天閒造物鑪河澄諸浦涸山禿萬林枮感爲中來逺心因不倚孤虛名三品祿懦政五州符稷契熙嬀祚蕭張翼漢圖曩賢眞命世今沗劇非夫狐偃腥臊肉隨何腐爛儒是非均一馬多少任雙鳧念老歸歟嘆銘恩蕞爾軀風聲猶栗烈酒意近屠蘇薛縣能琴客桓家善笛奴歌吟聊自適何必矢嘉謨

詔下有感

釐席思賢久公車下詔新金酬燕市骨蒲裹漢家輪署行鄕論秀觀光國有賔臺招能賦客闗識賣符人三府催偕計諸儒待聘珍掞天持筆距連袂照袍銀丹穴皆來鳳靈淵並躍鱗請行多下客答防有平津榮路爭髙足孤生最濫巾一鳴方及旦六律肯遺春類鵠猶煩刻成龍不懼眞縱無淸夜誦猶繼壤歌民

次韻和吳侍郎自號樂城居士

世有生賢運人歸得性場【沈約閒居賦有得惟性爲之語】朝端慕安石民裏祝庚桑蛇影逢眞悟龜靈取數長仙畦種芝圃佛室雨花牀寄傲多行樂觀心或坐忘栁溪能作瞑竹塢別供涼慧露霑僧飯幽霞照客觴臯防眞有自箕潁更相望畱務尊臺簡私防費橐裝側聆圖任切安得久彷徉

祫饗禮成

孝饗邦儀重親祠祏室開推尊二祧合獻力九賔來寶蔡前涓日祥霙近弭災【宿齋之夕小雪應時行事太宮景气澄霽】鉤陳嚴法仗緜蕝謹容臺祓坐皇爲邸登車斗轉魁三辰隨藻衮百末湛云罍徧祼靈心像終歌帝祉隤華紳紛嶽抃端闕儼天回蠅筆言絲愼雞場赦鼓催好生先祝网作解遂成雷賁有戔邱帛刑無棄道灰須知蒙福意萬事入康哉

西都官屬咸備尹政得以仰成暇日池圃便同塵外因書所見以志一時之幸仍以東園吏隠命篇云

誰謂畱都劇翻同小隠年沐頭休吏日閉閣讀書天竹町能依沼山樓解納煙癭牀閒擁腫【禪庵癭榻尢奇】茆棟自連蜷【艸堂在東南隅】岸濶沙畱鳥波平樹系船雨荷朝槖重霜果佛唇鮮玉甃浮杯地【流杯二亭】冰涵給醸泉【醖庫井絕甘涼府中號冷泉法酒】處陰靈蔡老【舊養龜於圃錢文僖愛之給二卒以守傳云三十年矣】背塢晚防眠【二鹿甚馴】奕思才知路琴歡肯要弦【葛洪不知奕局幾路陶潛但畜素琴余於二物皆前賢之比也】扇聲方樾外屐齒野橋邊宮鑰𨿽屍寵巖廊合避賢有恩淪骨髄無術效埃涓圭祀田供粟公餐月費錢不知代滿癡尹戀山川

正月望日車駕謁防靈觀置酒祝禧殿

上月神燈節年康警蹕逰蒲池渭陽廟銀闕海中洲羽扇排云出飈輪抱日流徧升均瑞祝合宴寵靈休畫扆霞明坐春山彩作樓鸞歌參帝樂麟脯助皇羞斟酌堯衢飲驚呼漢殿優天襟知眾樂處處駐宸斿【是日復幸祥源上淸景靈等宮相國慈孝佛寺】

求遺書【崇政殿禦試貢士求遺書於天下因私賦】

政革秦餘暴文興漢徳優中經𨿽並集逸典更旁求使節襃遺訓儒林補大猷家無蔵壁恨人弭挾書憂探穴資遐覽燃藜竚對讎因斯流略盛終古冠緹油

醜石

磊落離幽壤沈潛莫記年支機形迥出蘊玉勢相連空穴云猶抱防紋澑欲穿虎蹲休怯射羊叱待逢仙峭拔希千仭參差異一拳詎聞輕宋璞可要逐秦鞭翠峙晴軒影寒生暁檻煙到公棊未勝張顥印虛傳齊碣思閒館圯橋意舊編何當成五色錬質補媧天

登山上方寺

雙樹遺眞宇靑鴛切紫氛路盤千嶺出鐘逼九天聞林影隨崖斷泉聲遇石分暁風先得日春崦易蔵云佛果當軒落仙苗護砌薫客塵聊自拂稽首貝多文

官況

發策非鄕秀瘝官玷郡聫恩深育莪沚技薄戴盆天病骨三鐘粟銛鋒一割鉛懷能眞鼫防惜巳甚寒蟬吏笑移書臥人譏面壁禪曹符憂倥傯邑教昧平防席上巾釃酒齋中易絕編隙塵吹暁日甕隧引春泉戒養聊馨膳將蕪敢命篇區區犬馬志何術謝陶甄

次韻和侍讀梅學士秋雪

秋宇霜華極翻成暮雪飄影迷宵桂滿气助海鐘調梅蘤裝宮樹蘆花著浦苕喜延梁客酒愁敝洛人貂碧瓦千溝麗銀塘一色消雅篇工狀物精思入參寥

對雪有寄

芳歷崢嶸嵗平臺沆漭天初驚飛礫集坐覺雨花妍未夜珠還乘非春玉作田何嘗甘絮後正是占梅前亂影都難擬幽光只自鮮辟寒金貯屋障淖錦裁韉回旋淩波舞輕明飲露仙去應迷粉水來欲助瓊筵有浦皆捐佩何牕不列錢幽蘭君自許儂意怯麼弦

郡齋對雪

節晚云𨿽暗年丰气自嘉乘寒初集霰向夕遂韜霞緩舞先縈洛妍歌不待巴無聲來物表一色共天涯露失仙人掌春驚驛使花拂簾珠淅瀝裝樹玉查牙防石云慚素開樓月讓華海邊鷗誤客遼左鶴迷家粉液塘冰厚瓊苗隴麥斜中邦盈尺喜何必問龍沙

夏日出池上

節春𨿽往年華暑未殘蓮香開佛座竹老退劉冠戲渚蔵赬尾鳴臯濯素翰堇葵紅不一蒲稗緑多端�物心無對深根气自完功名俱畫餅虛玷擁旄官

淸輝殿雙頭牡丹

禁籞含暉地春英浥露天萬柯蒸協气雙蘤應祥篇傃日香彌酷乘風艷欲然聫葩宸屋外交影帝觴前詠掩華跗秀名均紫脫妍朝緌歌茂貺聲冠億斯年

瑤津亭同窠雙頭牡丹

太宇星津曲靈葩帝囿中丹房忽三出寶艷更雙融采絢仙囊露香翻沛築風柔只寧愛寶元化自爲工艸讓中唐瑞蘭嗤下畹叢甘泉宸象洽無獨賦靑蔥

送荊南李學士

逢旦光華盛登賢命數優郎星太防後史局道山頭違咫堯心屋疎藩禹貢州使旟飛隼出臺札偃波畱舊賜薫蘭被新裝彍弩騶陜分歌召伯屠餞寵韓侯澤國龍爲節桑郊鹿並輈齋中無煨酒鈴下識輕裘鹵簿分賔帟江山入宴樓蜀波余柹盡楚野惡氛收後乘追文學先春召督郵【漢何敞爲政尙寛每立春日召督郵回府】暫稽華黼賜聊聴昔襦謳父子云屏隔鹽梅寶鉉求歸來循吏政終古冠緹油

夏日對雨

岑寂省廬幽諸曹吏始休空煙催樹晚急雨借庭秋暮影層波動檐聲萬綆流縹墻明疊蘚防徑聚浮漚亂濕緣虛隙防涼襲翠幬拙艱兼寓直潘鬢怯搔頭

從幸親稼殿觀新秧稻奏禦

宸扆尊農扈滮池入禁防耨區周耜熟分墢禹溝連苒苒香塍色油油瑞畝煙弭災消暴蟘迎稔嘒鳴蟬國佇曾孫稼天臨近署田叨陪凝蹕賞慙乏夢魚篇

送刑部葉郎中出牧姑蘇

星紀吳開國云司漢望郎新陪豹尾乘【詔恩同陪大禮後遣】便襲虎頭囊竹箭分兵契鐘官辦使裝【賜裝錢二十萬始爲恩例】苑鶯畱祖席江鶴避歸檣世往髙臺露春餘野徑香欲知民樂意訟樹接維桑【公先墅在霅溪與蘇臺接境】

訪宋氏溪園

偶作城隅逝【園在郡城之左】居然物外期林風瓢易覺山石先知藤老猶依格溝斜更防池看蟬琴誤曲過樹路成岐節近吹花酒歡畱敗襖碁主人名族後嘯竹客忘疲【君故僕射文安公之子】

仲防殿丞以餘多難退居洊貽誨問復緘新什以勉病軀扶力牽課聊抒謝懇

朴遫參邦彥幽憂負主恩投身采樵路脫籍上車門病肘垂楊老塵眸覆鑑昏於陵三咽味楚澤九升魂喘甚吳牛憊名非衛鶴尊簞瓢捨桑客井臼寄孥村引重繄心照銜哀托涕痕餘生何足問姑學牧雞豚

秋日出沐感懷

落落窮閻靜蕭蕭晚嵗昏臣饑徒索米童小未應門淸世爲塵誚私家出沐恩斗回非挹酒天逺詎兼盆腐爛翔鵷鼠靑黃防木樽容容誰覬福栩栩自交魂衰栁空煙穂寒苔疊雨痕鳴蛙沈故沼噪雀戀空園有客嘲黔突無人賞負暄終期六百石初服臥邱樊

夜出芙蓉堂

北沼涼歸早西軒火正流螢光偏愛夜蛩語最知秋好月因云暗淸風爲樹畱煙來昬翠幙霧下失滄洲河轉疑天側星回恨嵗遒惟餘雙鶴唳不減到林邱

夏日久

澤國梅蒸早郊雲泄雨多陰泉湧階穴重霧宿庭柯月魄蔵仙馭山頭洗佛螺朝虹飲江曲夜電發嵓阿纎箑淸初暑香防辟舊屙官閒門自靜不爲翟公羅

參政李侍郎防齋中書累日不陪歸馭因成拙句奉獻

攝饗蠲祠令精心屬輔臣齋房貪結佩歸軾阻均茵鵠鼎庖羞潔雞枝殿樹春坐凝虛室白行袚大宮神政竚疇咨若朝瞻巳事竣三秋懷盛徳方信采蕭人

和運使王宻學見賞公醖

公秫丰秋釀兵廚潔燕罍如何勤使傳不許釂離杯【使旌薄暮出城飲餞皆略】蟻甕方涵液鴟幐幸載醅歡防𨿽暫隔飛藻己先回左手螯初美東籬菊尙開故人寛禮分一笑竚行臺

陳州獻瑞麥圖奉詔作

堯壤環中甸周麰冠百昌時均千潤天報兩岐祥善气滋繁粒薫風擁翠芒初疑禾異畝更覺黍非香獻狀宸襟悅披圖國頌颺史臣誰汗簡休應譜斯箱

太一奉祠夜卽事

天極三元防星精五福防神光來集夜邦祝此迎秋獻森威節嚴眞黙翠幬醴觴瓊借液牲俎面爲羞蘂簡空歌續金支寶熖流宰衣紛曳繡僊防儼居樓降格云頽席歸歡電翼輈種祠知漢徳時介萬靈休

送給事兪學士知宣州

駮議東曹重修書祕府榮緣何厭廬久便作偃藩行戒道熊文防騰裝鶴膝兵堯云迷闕曙淮雨破舟程竹契將恩逺江波共政淸向愁牕岫好誰賞謝宣城

舍人院觀禦篆紫防閣榜賜宴奏禦

近署新層構仙跗錫寶題凝章下天漢布畫儼星奎榜勢虯檐負繒華鳳押棲崇儒推宴豆觀象聳朝閨九張需云洽三休賀雀迷從玆河洛奧並在紫垣西

重陽節玉津園錫宴

紀節符陽序承恩出上闌均堯脯膳優集漢觴歡紫菊吹花酎丹萸辟惡丸秋光浮翠帟雜蘤珥華冠宮樹遙分柞林苕且辧蘭神池翻瑞鵠帝竹隠歌鸞煙闕雲中見嚴城斗外防欲知人意悅霏霧滿歸鞍

元憲集卷九

欽定四庫全書

元憲集卷十

宋宋庠撰

七言律詩

池上春物已爛漫寄東甫

春物昌昌曲沼門巳宜畱客置芳樽栁絲到地煙無力花臉迎陽露有痕歌待瑤箱驚幕燕舞畱紈袖付庭鵾淸明元己俱堪防莫遣香槽玉液渾【齊中酒名玉液者爲上】

漢上春雪呈郡太守

春艸江南瑞霰霏溪山千疊共淸輝林繁不辧籹梅落川秀空疑月蚌歸夕苑縈叢聊自舞橫塘拂水更低飛民疇脈僨農祥近壤有堯歌絕晉饑

贈職方齊員外

霄極郎星護帝垣出分魚竹袴歌喧郵通五尺秦人道吏擁雙朱漠守轓粉闥荀香虛舊帳鈴齋渝舞釂淸樽歸來何處應嚴召振鷺神庭鑄馬門

春季開無畏靈塔祈雨至夏初霶洽

春晦西峯鴈塔開香雲淸梵徹昭回初疑咒鉢降龍出終似軍持注水來【師嘗請雨見觀音大聖在日中手執軍持注水於地軍持華言淨瓶也事具李遐叔碑】百谷根莖流慧潤四郊氛祲捲暘災守臣無狀均靈貺如驗元非贊燮才

五鼓度洛水謁九龍祠禱雨馬上作

跨陌津橋十里亭前騶橫絕犯嚴更銀河蕩漾斜垂地瑤斗闌干倒倚城苑濶樹頭迷闕影川長煙外認灘聲農疇閔雨心祈切上盡叢祠日未明【龍祠在洛北絕髙處】

未暁出城陪州長考功李員外禱雨大悲禪剎

城上繁星五鼓初江臯申禱訪精廬林回半隠翔鴛剎野濶平飛畫隼旟十地眞容陪合掌【記傳此像乃唐時神人所畫經今二百嵗如新俗疑菩薩之眞相】百城甘防待隨車先秋閔農心樂宜在麟編直筆書

次韻和龍圖何學士以榮憩鄕州有感舊見存之作

昔嵗西都餞使旗今玆何幸復相依潁川士族占星聚【君諸昆羣從許昌儁望】遼海鄕人看鶴歸乘塞恵風消戰略論文精辯破談圍衰翁不敢言恩舊但惜怱怱別袂揮

題酇城張氏林亭【今樞府舊隠】

裏占西豪族望雄一隅幽槪揜隆中彩鴛戢翼髙梧在蔚豹成章舊霧空冷接安齋投轄井細生吟榭快襟風謝庭羅宅資眞賞蘭有淸芬菊有叢

夏日北溪亭上

羲輪亭上爍炎威溪上軒牕匝翠防野澤蒲深初類堞壊垣苔老半成衣爭花晚蝶縈叢住避弋驚禽截浦飛一袵雄風消內熱髙門無意事輕肥

次韻和吳侍郎洊貺雅篇

儁輔西還玉體痊銀臺歸興且陶然談經寶序常迎日【講筵在迎陽門西之西序】膝席淸司最近天【資政殿在龍圖天章二閣之間深嚴第一】君拂翠緌朝右貴我驚華發鑑中鮮洛都巴俚𨿽求舊莫累陽春一種傳【僕嘗因寄詩龐髙二公爲匪人告謗今防垂諭云洛中酬唱人多傳誦無乃更累淸唱耶】

次韻和資政吳育侍郎見贈

臺階抽得冒榮身且喜西都見故人儀世瑞鵷曽接翼【君兩使內樞一參大政僕並叨陪接】論交寒栢不知春樽前髙意靑雲舊鑑裏流年白髮新爭柰詔書催上道談犀從此日生塵

次韻和新命畱臺吳侍郎自適之作

謝病彌年嘆偃牀知君靈气本無傷論筌自識忘筌意失馬終爲得馬祥心到不貪方是寶物歸何有卽名鄕西都老尹歡迎近預喜遙臨照席光

送竇貟外失職掌廩於沙苑牧監【竇君江左人有別墅在關中】

平臺飛雪欲成花有客西徵感鬢華內史江蒓空入夢下邽羅雀此還家鴻聲不防闗云黒角弄初休隴月斜駉牧未妨稱吏隠田園自有故侯瓜

送謝屯田徙治富順監

緑發仙郎冠譽髦墾田分土漢家曹詔頒紫檢瓊芝熟歌闋靑天劍棧髙巴蒟溢盤馨畫饌郫筒環席薦春醪西徵自叱忠臣馭千古王尊直筆襃

坐舊州驛亭上作【亭下是梁山泊水數百里】

廢壘孤亭四面風座疑身世五湖東長天野浪相依碧落日殘云共作紅漁缶回環千艇合【泊中漁舟數百艘各擊瓦缶以驚魚然後眾舟若合圍狀】巷蒲明滅百帆通【泊水無岸行舟多穿菇蒲爲道舟人謂之蒲巷】恍然歸興無人防閒向靑冥數塞鴻

送石舍人賜告還鄕

內史淸班近侍臣過家恩吿曰兪新郵中別夜星催暁殿裏歸年樹約春【還朝必在來春矣】幾日詞垣棲健筆九秋朝橐冒徵塵西州歸馬歡迎處定有臨卭負弩人

和吳侍郎自陜歸闕

幾日星催召節飛迎車千蓋溢郊畿秦城璧返蠅休污軒閣巢髙鳳始歸兩憩甘棠歌美化重攀溫樹悵流暉因君更感忠防意夕夢翩翩繞帝闈

送伯中尙書學士歸闕

故人同省復同班且喜先歸奉帝鑾居守乍拋畱宅鑰造朝重拂寶梁冠仙楹夕靄通飈馭祕廡晨暉轉露盤我有寸心空戀主捫膺難把向君看

酬王拱宸侍郎歸闕見贈

譽由來服搢紳更煩余略霽邊塵威畱玉帳時無戰班入金華地最親昔看艸辭知大筆今榮除館識嘉賓一章求舊人知否媮俗都融郢曲春

送虞部元員外赴闕

泥檢封香矞露濃漢庭新冊潁川功朱轓按俗麟符郡靑被爲郎斗籍宮儉幕捲云賔履隔郢樓翻雪餞壺空明光伏奏前期近備對芳蘭溢握紅

送苗郎中出漕江西

幾夕燒燻歇被綾東南使部望前旌武泥給板言如綍漢庾臨波粟似京露橘千頭丰嵗籍江鱸百尾飫盤鯖計籌借爾煩經畫囊槖行看用老成

和致政王子融侍郎喜昭文龐相公登庸

感防由來屬儁賢誰知出處更相先蒲且捲戈防鴻日荀令開池浴鳳年佚老疏金催具酒濟時商楫正橫川髙風盛徳俱難狀畱與名山信史傳

送職方張員外領荊湖北漕

粉闥仙郎鬢未秋懿文精力允僉求新榮亳忌祠神館【君頃受詔建太一宮於國左宮成而拜是命】更按喬卿露冕州楚匭貢茅紛騎置蜀艘移粟蔽江流富人緩役承平士肯學研桑苦運籌

送孫刑部領漕幷部

百捨星文動使軒漢家初賜辦裝錢犀株衞帳並兒勇鵠發迎塗絳老賢嵗稔萬箱資轉粟時平三防罷開邊中宸圖舊恩方渥幾日從容武帳前

九日南陽與諸公防

憭栗霜華六幕空丹萸成佩菊芬叢香浮彭澤仙巾酒影落龍山宴帽風詩筆娛情眞泣豆舞腰回節更驚鴻夕陽峣榭愁重顧不見舂陵舊鬱蔥

無題

西峙東流意欲分紫簫呼鳳隔煙聞書因屢答機無素夢爲頻驚峽費云羽帳枕寒晨未轉玉樓衣洽夜還薫琴烏一曲何曽聴七十鴛鴦失舊羣

詩寄河陽夏侍中

勤勤書札問靑氊鄖水逢知似曩緣【方外之談愚不敢執輙寄疑似以銘幸防也】海燕不防棲廈日霜松寧有攺柯年陪京玉節諸侯上坐省華貂百辟先朝夕公歸領冠劍定應偏作故簪憐

和答並州經略太尉相公元日見寄

邊亭春色感離居猶記衰齡本命余【公自記年逾本命引劉白相賀之篇足知意愛之厚】樽味阻陪曹相國帶圍空老沈尙書【僕每移郡俱卽進秩六曹尙書今沗五矣】軍中鼓吹千蹄馬【將府勇重】物外風煙一壑魚【衰懷所向】幹棟不材須適分願公容我作荘樗

贈潯州朱祠部

粉署郎潛已十年囊毫奏議委千篇恥論頗牧雲中級去詠齊夷海國泉路控驛疆逢瑞翟气收炎浦見飛鳶鈴齋宴坐眞腴盛幾種天花落帳前【公妙達空諦而薫習持誦髙於當時矣】

次韻和判曹韓學士見賞湖山

西溪本慰寥寂人何幸開樽枉勝賓一防仙山平壓野【岸西逺見嵩少近見具茨大隗】兩陂官栁緑圍春我𨿽酩酊能騎馬君自風流偶墊巾更愧和篇尋故筆試開荷槖久生塵

小園秋思

年華搖落自騷騷衰境牽人更畔牢月裏驚烏愁夜永篋中團扇恨風髙煙霏曲霤蜘蛛織气襲空階蟋蟀號恩重才疎歸計晚可憐身世一鴻毛

三月晦日夜坐有感

城頭吹角亂昬鵶坐敞空樓感歲華遙電不知何處雨狂風還送一年花洛橋禊席隨流水箕嶺仙巢倚暮霞出處半生𨿽未決歸心常傍故侯瓜

送廣州劉掾

督府迢迢瘴海城掾曹三語藹蘭馨歸郵托信梅華暖仙劑蠲屙薏子靈蚌月射樓吟思苦雞潮驚枕醉魂醒外臺誰舉沈僚俊編著黃堂有政經

溪齋春日

問君何事拙謀身竹塢溪齋養鈍人白鷺儀形閒照水野鸎言語亂嘲春半生己悔嬰朝紱萬境方將付客塵自笑經旬無宴具對花孤坐咽瓊津【近冇客教予餌气之術暇則爲之】

奉和禦制賞花釣魚次韻和賦【時在榮陽】

祕苑神池帳殿開鉤陳遙衞斗車來栁舒瑞霧迎仙蹕花獻天香入壽杯戀藻文鱗爭聚散聴韶丹翼剩徘徊朝簪盡慶千齡防薫曲汾歌卽席陪

送齊進士奉章闕下

傾坐仙姿揜石麟奉章車府應觀賔謝庭早占芝蘭族禹防初陪玉帛臣削牘西淸催筆距賜衣中禁換袍銀東歸待看榮鄕品年似終童祿及親

送將作監丞張唐卿通理陜州

春風祕殿翳華芝親見枚臯作賦時秀色並開棠樹萼雋科先賞桂林枝漢郵給傳蕃恩告蜀醑浮觴薦壽祺幾日陜郊迎郡副車前懸弩雜軍麾

郡齋感懷寄呈參政給事同年

老持藩印守河衝茍祿惟知戀軾熊遊舊最叨靑眼客埏陶今仰黒頭公巢由逸躅心空斷儒墨常談耳欲聾自笑晚年經濟業焚香靜坐習元功

郡齋無訟春物寂然書所見

閣鈴無響晝輝遲短髮山巾盡日欹戰蟻羣行開蟄後瞑禽相語欲棲時遙通竇水添新澑宻數庭花記落枝訟息寛條恩莫報晚年餘有白雲期

自洛移許初至郡齋作

忝司官鑰忽三年恩借閒州得潁川楚北蒼茫軒後野國南膏沃許人田漢臺褒鳯今難繼荀裏占星俗尙傳更賴鴨陂能慰我鈴齋西畔似江天

侍罪書館無所自效客有以屍素爲謔者因成答詠

本媿虛名類斗箕更堪華閣玷纓緌海邊不覺飛鳧少天外寧知嚇鼠饑倦客風霜嗟右席故巢煙老南枝新年定有澄淸劾歸守東岡固未遅

喜晴晚歸

八月髙空捲防霓落霞殘照掖門西仙城气暖猶蔵霧輦路塵淸不雜泥殿裏風回聞禁漏闕邊云斂見丹梯迎寒便立甘泉仗扈從應無七聖迷【時大禮將近】

醉枕

楚辭虛美獨醒賢左手香螯伴醉眠國器載歸壺似腹江萍興罷幕爲天雪樓珠麗巴人曲芝館塵生洛浦田晝枕蝶魂方適興莫教痟意傍鵾

贈石龍趙山人

衰星星倦折腰十年歸就故山樵臨江徑壊茅闈屋潁水風淸樹厭瓢防蠧舊編裁竹牒蠲屙珍劑訪芝苗鬻文謀食機心盡試爲勞生諭炙鴞

晚坐髙明臺

悔倚危欄望夕霏臨髙無事亦依依天長去鳥幾時返風罷孤云何處歸一世功名慚擊節百年耕鑿願防機銜恩感舊誰能免猶喜荒洲在日圍

明堂防齋賜貢茶珍果上樽禦膳

太寢陪祠防斗城寵頒通夕助齋明吳包瑞果金衣潤閩焙春團寶月盈滿腹鴟幐催禦酒溢杯羊防識君甘滋飽徳殊無寐坐數章溝肅唱聲

季秋侍宴中闕與諸公憩學士院作

冠劍中休防禁扃暫欹孤枕拂云屏漠臣責重非眞醉楚客秋髙恨獨醒寶墨喜窺前賜牓【太宗飛白玉堂之署在焉】華絳猶記舊呼鈴詔催終宴簫韶動更學鶢鶋子細聴

屏居春日

初服仍從洛涘居鳴蛙鐃吹滿前除露園柘彈愁逢雀磻渚璜鉤枉餌魚蠟屐幽懷髙下齒斵輪眞想古今書漢人尙自嘲頻解猶得凝神守泊如

元憲集卷十

欽定四庫全書

元憲集卷十一

宋宋庠撰

七言律詩

休日

彌旬出沐道山頭僦廡蕭蕭避俊遊枉是胸中無塊壘可能皮裏有陽秋駕車款段慙鄕品托乘鴟夷笑客愁曲突無煙賓坐冷時聞庭雀一啁啾

晚坐觀風亭三首

戍樓西北最淩空倦客憑闌八月風一曲黃河連野濁半規殘日背人紅山林枉負沈冥志刀筆終無尺寸功猶喜不迷存闕地絳英瑤鬥虎牢東

百尺空臺河上城逺波虛籟助秋聲過窮旅鴈書難得啼殺饑烏曲未成急節何當容白髮流塵只欲傍華纓臨髙莫訝頻東顧憂國思君不爲名

我來秋色逼霞曛更作憑防逺望人山口逺銜遙白渡水頭斜略小平津年華有恨驚心去世事無端刺眼新深愧具茨芝朮在掛冠終擬狎堯民

謝齊屯田見惠詩什

東家華衮屢垂褒傾耳幽蘭郢唱髙雪苑曳慙賦客春塘飛筆見詩豪千金秦市文終貴九奏鈞天夢自勞他日海槎如犯斗願將孤迹托星曹

和答越州呂鄕見贈之作兼以爲別

緑髮仙郎得郡新潁川重喜拂徵塵樽前道舊情無攺馬上裁篇筆有春萬里江山迎使斾九門冠劍別朝紳請君更讀韋平傳莫把家聲苦譲人

次韻和宮保龐丞相見貺之作

嵗陰誰不感摧頺更值亨衢出處催根柢只堪陪櫟社功名何足玷雲臺覽窮文史篇章勌過盡榮華老病來宮衮裁詩褒意厚昬瞳刮膜喜重開

次韻和太常韓愽士寄獻畱臺吳侍郎之作

藥匕蠲屙去近班主臺西邑借餘閒梢雲翠色淩霜罷巢閣仙姿瑞世還秋沼縈心林下水暁樓供目雨餘山【公里第有西沼北樓之勝】更逢酬唱俱淸潤冰玉相輝戚苑間

和吳侍郎答汝州諸官唱酬之作

靑管裁篇屬舊僚歌奇意亦飄飄橫徽曲妙誰逃賞過物風淸盡應簫此路煙霞催入路他年簪笏慶歸朝乘秋不柰多髙興重取蘭薫答楚謡

府齋秋日

捲收扇暮涼初秋意盈襟小疾除池面宿煙荷蓋老階唇漏日竹陰疏虛舟觸物眞無意髙枕論才似有餘學道知非堪自哂眼昬方讀貝多書

梅

花落亭亭素臉開忍寒剛欲背春來已迷江令瓊花樹更傍周王璧水臺楚館嬌云愁夢防洛防香雪待風回一枝寄逺眞何益費盡南朝陸凱才

趙奉禮見過

經年掩臥席凝塵載喜西都接賦賓照坐仙姿嵇玉冷醉心英气瑾醪醇斑衣就飬垂華組葆髮傷秋岸幅巾更謝妍談殊未已肯將車駟誚原貧

嵗暮答趙奉禮

蜀痟平日掩芳樽星籥年凋景易奔天逺防蘆催序鴈庭空飛雪妬離鵾顏瓢枉樂堪憂巷漢履猶思待詔門月署仙郎多麗唱苦嗟池艸久迷魂

送趙奉禮

日出東郊郢路分斑騅嘶防悵離羣漢庭習蕝仙曹逺楚驛攀梅使綬薫蟻酎百壺凝桂溢鵠歌三闋轉珠聞登臨如賦蘭臺事十二峯前盡有云

朝謁應天神禦瞻仰壯麗退憇齋房作【時朝廷重葺三殿畢功】

云構崔嵬敞梵筵皇家基運此興先如存不攺當陽坐善防常開種福田四徹金防規寶所九衢瓊樹宿非煙須知補舊延洪意重數仙人拂石年

晨謁感懷

早拂華簪謁冕旒五更殘防便鳴騶星沈長樂鐘聲外月掛觚稜闕影頭弱翮詎堪儀振鷺孤懷終欲信羣鷗更慚晨坐鴻樞府容先於省樹秋

晨謁書所見

紺憲鳴珂萬蓋翔九門冠劍擁晨光城連南北長安斗殿倚東西太極堂雲裏銅烏風作籟天邊金掌露成霜微生備位如葵藿只有傾心奉聖王

受詔同編修敕令終篇例賜勲一轉謝參預東平防稽二公

法家髙議集朝緌成績連茅被帝暉均賞已知羊胃爛銘恩偏覺鼠肝微泥塗枉入鴻鈞用腹背還憑逸翮飛天祿半生瘨病猶堪持帚掃朱扉

送巢邑孫簿兼過江南家墅

楚客才多不柰秋長安赴集苦淹畱半綸綬采緇塵化十幅帆陰素潦收離恨枉能寛帶眼歸期猶喜詠刀頭督租勾簿眞沈俊終冀梁臺一召鄒

流杯小宴偶成拙詩奉呈運使王密學紫微韓舍人

溪齋元已得嘉賓曲曲煙渠逗翠淪潑火乍經三月泛觴重記九年春【山陰之序在永和九年】風前小舞驚余雪梁外淸歌落暗塵此防貴交應絕擬斗樞星掖兩賢臣

春晚獨遊沂公園

幾曲鳴溪抱嘯臺陰陰野气壓浮埃林間幽鳥自相語水上落花何處來逃相故畦無廢汲封侯修竹是元栽三川病尹妨賢久終卜鄰扉飬不才

送李祕校赴太平法掾

沈臂驚秋肉減分暁波衰桞對離羣臣饑枉索中都米卿事猶參下國軍三襲賦臺拋苑雪一廛鄕樹辧江云坐曹少茹徒勞嘆南闕幹霄遲獻文

送黃秀才歸淮安

驪駒黃鵠兩成歌卽席愁顏慘未酡舊客仙壇紅繞杏怨魂春水緑生波締交英域銀麗宴族詩庭玉樹多簡牘三千行自鬻漢家鼇闕鬰嵯峩

嘆張縡

嶠外歸來白髮新胸中無物有經綸局當轅下驊驑足倚著門邊骯髒人風雪又殘梁苑嵗煙蘿誰管楚山春由來榮悴多如此莫爲前薪怨後薪

洛京王尙書學士寄惠牡丹十品五十枝因成四韻代書答

十種仙葩各有名相逢暫似到周京簪端珥蕚頭𨿽白酒面含華眼更明風暖天香吹不防露深宮防洗初成慇懃數盡千重葉未抵銜恩感舊情

和運使王密學西亭未開牡丹

新年西囿帶輕寒芳意含華洽客歡瑞露只知催濯錦朝霞猶欲隠乘鸞暗期玉蘂蜂窠潤偸裛天香蝶粉幹應爲主人恩不淺並畱顏色占春闌

小園春晝

日永春殘陋巷深四鄰蕭寂小山林張羅門外人驚爵仰秣槽中馬聴琴燕坐角巾移竹影野談爭席占墻陰灌園本是三公事俋俋閒舒傲世心

和中丞晏尙書圓丘觀禮

三襲觚壇夜未央金支蟾彩共熒煌鳳輿遙憇壝門次翟尾交分褥路香星魄媼神聫紺席文宗武祖侑瑤觴萬靈醉止純休集方信周家駿命長

陰晦殘春可惜二首

園林春去自無歡宴幕經旬掩客盤霧野關河非意失暁樓風雨不時寒空梁燕濕休矜舞曲沼蛙鳴且爲官嵩少歸心堪悵望紫芝赬桂老瓊巒

桞長花歇夏云初幽圃防芳但緑蕪不分伯勞隨阿母生憎蛺蝶效當塗昬沈嶺霧吞斜日寂寞溪煙壓翠蒲欲拂琴徽銷客恨啞啞【平聲】城曲已啼烏

同萬秀才防楊侯別墅

苑路輕驂拂暁霞斗城南畔列侯家臨卭貴客傾中坐【時一二貴遊偕集】漳水詞人記後車一石蒲桃先載酒萬株金穀正交花風光不減蘭亭會醉墨憑君紀嵗華

過漢洛陽故城【在今城東十八里】

漢家遺堵滿山川六里東西遂渺然【洛陽記漢都城東西八里南北九里今舊趾猶然】寒日似愁圭影地秋風眞作黍離天五株杏發陵無邑一項茅荒井失田更嘆道邊多棄骨可能猶爲直如

送紫微夏舍人徙治洪州

方底丁寕細紮書豫章都會冠全吳垂腰三品銜綬衛帳千兵虎刻符藥省樹翻拋賜筆練江波靜見還珠西山五色多仙防鈴閣無聲道有腴

立春前二日嘉雪應祈呈昭文相公

皇心精禱動昭回嘉雪乘時弭嵗災先作飛霙隨臘舞便含膏澤趂春來天淵百頃移星漢禁籞千枝傲嶺梅一曲巴人𨿽下裏願持歡意助康哉

北臺

古邱危磴接云梯逺目臨髙意自迷千里緑蕪平野北半邊紅日亂峯西臺傾鄴苑多殘瓦鳳沒漳河失故隄近塞春郊無勝事跛防風馬滿山溪

暁出城祀風師壇馬上作

風穴靈壇背漢臯肅將祀典防諸曹城頭五鼓催關鑰席上防籩薦沼毛冠嶺昕霞迎霽旭冒疇農橛漬春膏箕揚畢好宜流惠江外刀耕楚俗勞

漕渠春臺

縹陂春色極晴虛新水遙連六輔渠沙上釣歸人獲鷸梁邊觀罷客知魚蒼浮樹影煙生後紅皺溪紋日側初刮目暫成江海趣狂奴終憶越灘居

和朱舅暮春積

沮洳江云寂寞春一軒風嘆彌旬灰殘淮館蟾韜暈石去湘陵燕濕身委路落花紅罷舞傍樓低桞緑爭顰蕭蕭枉結年華恨愁煞西州掩鼻人

得許六書

車笠論交夙契深文麒江海獲歸音流光過隙偏驚駟危睫沾衣不爲琴寗扣幾勞歌白石莊昬猶欲注黃金無因一答瑤華問南國洪喬牘易沈

馳賀監稅齊都

溫詔封芝出帝居祕曹星秩示除舜庭已茂三年績魏謗初銷一篋書丹地拾遺思汲黯中宸批艸待相如前期雀廈無因戀歸從淸塵六尺輿

次韻和吳侍郎任宗伯貳卿衝卿領天官南局皆世職有感【案卿衝卿文不甚明疑有訛脫】

斗宮分局敞星闈伯仲登賢士論歸奕世弓裘方善續先春跗蕚更相依孤鴻暫作云衢騁三鳳行看帝閣飛戚苑好書余事一門仙橐映朝衣

西齋見雪寄呈靖彥惠

嵗陰休沐坐空齋集霰飄霙次第來仙粉有防緣幌入亂花無數覓叢故裘禦濕便羔防凍醴扶衰借藥杯向暮紛紛何所擬謝家兒侄有淸才

和中丞晏尙書和答十二兄夜歸遇雪之作

有客天街夜轡還霰花無拂雕鞍路疑西極瑤池近人似南朝鶴氅寒漏鼓傳聲催暝色麯車迷轍寄余懽塤篪雅韻皆多感偏覺陽春再和難

和中丞晏尙書乘輿宿殿致齋日巡仗遇雪【案宿字下未著殿名原本脫誤】

十里甘泉鹵簿新卽時天借雪淸塵光含九陌疑無暝花拂千旗旋作春夾路防樓偏著粉中天峣闕更成銀絳騶案仗傳呼盛寕似梁王不悅辰

初春夙興

戌城宮柝應營笳愁枕無眠感鵶料峭風頭猶助凍蒼涼天角欲成霞離離奕局殘星墜脈脈刀環片月斜尙喜初年輕病骨半簪蓬影況蒼華

送令狐揆南遊

楚澤離愁不避春桞梢梅蕚送行人緑波易蕩銷魂水紫陌難拂面塵道困秦儀猶掉舌岐多楊阮始沾巾劍緱髀肉無窮恨羞向耕疇獨問津

巳巳孟春二十六日作

糾纒空驚禍福頻沈舟未拯更催輪山頭枉是輕廷尉天上何容著蹇人南國祭犧堪畏楚東門獵犬尙尢秦當塗莫竦支離誚坐受朝家十束薪

致政張郎中惠親畫墨竹二防以詩爲報

南宮仙老本多才素幅珍紈繪境開髙節自緣心匠出野叢還擁筆端來掛餘粉籜疑飄席玩久風枝欲掃苔俗眼莫驚無藻麗嵗寒顏色抵瓊瑰

送孫記堂出宰歸安

當年璧馬上荊臺曽識長離婉婉來巧智忍隨司馬宦沈酣終屈廣都才蒓鱸薦爼朝豊饌稻藏波嵗絕災鄕梓汀蘋雞犬地孫郎藻思若爲裁

橊花

根西土幾時傳絳蘂緗趺早夏天艶發𨿽慙桃李后子成猶占雪霜前醖餘霞醑杳應在染殺綃裙色未鮮一種芳心耐風雨敢辭重疊奏君筵

晚臺

霽色秋空送目勞小臺揺落更平臯紅垂海樹烏棲日淸溢江沱鷺浴濤天勢暮圍鱗隰濶鴈行斜轉翼云髙楚風摵摵迷魂地可在揚雄獨廣騷

提刑張司封同年垂訪別郡以詩爲謝

天聖光華第二春與君同日脫凡鱗何知素領分符地郤見靑雲共榜人千重使移行府重一觴歡伯故儔親言詩擊節兼風義且欲因聲附翠瑉【君與今永興丞相及諸名公等多所酬唱並刻於石兼遺副本因以敍成】

送廷評沈先軰宰江山兼過吉席

東陽世系出翹英刮目神膚兩共淸洛紙文雄錢萬選郤堂科羙佛千名春風適館仙軿密海曲誇鄕縣綬輕上最三年歸路穏中阿芳意滿菁菁

淳之太尉相公寄示赴鎭小編三復成誦研味之餘理當酬繼但難於徧和輙取首題賦成拙句一首旣伸髙山仰止之願並以爲謝

西北胡晉部疆更煩儒將下文昌久調玉鉉三司貴出倚金城萬里長唐嵗豊禾自合汾波秋景艸應黃【公赴鎭在去年秋末】須知外警從玆罷閒殺邊郵赤白囊

新春雪霽坐郡圃池上二首

鈴齋西北小池臺漠漠年光病眼開水面緑深知凍解桞梢黃淺覺春來啁啾野雀遺寒毳撥刺潛魚露戲鰓物物惱人俱入詠使君爭柰乏天才

溪上危堂堂下橋臘餘春意捲寒飈煙催樹色全疑染暖逼禽聲自學調封徑老苔翻敗錦抱城空水皺輕綃茨山小隠歸心動坐想瓊芝幾隴苗

淮南自訟

偶然人乏貳中樞賜罷猶專督府居髮白自傷聞道晚心丹誰識報恩余淮天目極風颿駛韓野魂銷宰樹疎卻顧病身何所用只堪歸釣潁灘魚

春社日置酒示客

欣欣春色上髙臺一雨關河宿霧開洛浦宓妃鴻已去漢家皇后燕初來山鑪馥鬱燻歌扇錦瑟丁寕侑客杯秉燭防芳君莫倦歡遊才散便徘徊

暮春感興

九十芳期去不畱解痟何計貰珍裘鑪殘晉俗淸明火水冷山陰祓禊洲風徑舞花催暮色雨梁歸燕說春愁離歸莫問年華事賦筆悲於宋玉秋

元憲集卷十一

欽定四庫全書

元憲集卷十二

宋宋庠撰

七言律詩

去秋九日置酒今秋復喜玆防詩呈通判比部並諸幕府

城上淩氛百尺臺晚秋重喜宴樓開泛樽露菊疑相識吹防霜風是再求寶瑟丁寕催客飲丹萸爛漫辟誰災莫驚銀燭先爲具天際殘陽喚不回

孤坐北齋因懷出處之難偶成感詠

白頭榮路念何之出處空驚未得宜劉放老於宮裏樹荘生愁煞廟中犧嵩巖桂塢堪休影潁曲芝好療饑但願天心從爾欲敢言歸赴赤松期

謀退

家家臯稷防亨辰老丑無謀念孰親自樂一麾稱外守恥將三物詛讒人灌園路側蒼煙暁洗耳灘長碧澑春此地敢言逃楚相他年終擬作堯民

赴鄭出國門經西苑池上

十里商中抱帝畿苑煙宮霧共霏防長楊獵近寒熊吼太液歌餘瑞鵠飛碧護斗城天倚蓋光銜島日舒圍樓船法從年年盛借問孤臣何嵗歸

府齋嵗晏節物感人輙成拙詩二篇上寄昭文相公樞密太尉𨿽俚調無取亦盍各斐然之義也

暁拂靑銅感嵗華蕭蕭華髮彊扶冠病憎蛇影能爲怪老愛松心不受寒世務焦頭機已息主恩淪髓報應難鏌鋣自躍非吾意且作洪鑪舊物防

處世何嘗盡值才虛名髙位自驚猜千重浪裏隨流出百尺竿頭試險回衰不徒欺暁雪心兼欲伴寒灰嵩陽潁曲風煙接已仗歸云作隠媒

後池春水初滿

水從云表濟祠來春凍初消舊堰開岸側淺黃先映桞石邊新緑便成苔就深整頓吳歈漿因曲安排洛禊杯莫道使君無野興把竿常到月中回

池上雨過

蕭蕭殘雨過橫塘翠幕生波入座涼淡日映云微透腳暖風翻葉更成光墻頭早杏靑丸小水面新蒲紺尾長魚鳥沈浮齋吏散恍驚身世在濠梁

因覽鏡照見衰年狀貌有感

柫檻淸晨念老余只堪邱壑便懸車暗圍廓落頻移眼坐況蒼華不滿梳綟綬轉慙鈕印土膏空負鶴頭鋤人生出處眞難決羨殺賢哉漢二疏

郎中胡君出守三衢特枉長韻一篇曲敍故人之契且有嘉命別督餞章牽課所成老拙多愧聊以奉揚髙節爾

南宮仙客欲歸休更領銅符越絕州【君久欲歸休不辭小郡】郎位𨿽嗟三不遇友聲偏喜兩相求【僕與君最爲故舊】朝端引籍辭羣鷺天外忘機信白鷗行矣松喬君自愛虛名官職壓人頭

落花

一夜春風拂苑墻歸來何處剰淒涼漢臯佩冷臨江失金穀樓危到地香涙臉補痕勞獺髓舞臺收影費鸞腸南朝樂府休賡曲桃葉桃根盡可傷

春晦

暁雨廉纎僅壓塵落花長艸小平津十千酒美空畱客九十春歸不戀人有恨剛腸隨指繞無情華髮撲頭新憑誰與射踆烏翼免向西嵫送日輪

恩忝西掖垣

賢路塵消篋謗殘蕭蕭衰鬢得生還久叨鴟尾三重閣【予在天章三周嵗】卻趂蛾眉五日班傷翼再來仍繞樹行雲何處不思山坐揮拙筆無文甚正被中郎拙艱

新晴

淸明初過初收春意重因霽景畱風定艸煙還壓野雲開山色始歸樓邙陰髙樹藏低嶺河曲新波沒故洲防檢叢花猶半在應須秉燭爲君遊

淸明日東歸舟次滯

月離畢破芳辰舟子招招問津壓岸晚陰雲著野蘸渠春色桞隨人煙疇雊雉逢誰嘆風磧驚鷗莫我親賜告有程歸棹急赧然歸水愧遊鱗

都官謝員外今年春榜舟奉使予餞別於東亭孟夏之初不幸卒於中道其孤迎喪還都予又出弔於餞所俯仰陳迹因爲詩以寄哀

溝水新傷摻人何言便作死生分地中玉樹無相見琴上牙弦忍再聞幾日離觴成漬酒平時芳札代遺文東亭哭罷愁回首落照銘旌隔野氛

四月昌州奏聖祖殿下生芝艸一本四莖及面有紅光如悅懌之狀

昌元逺地凝和气聖祖仙宮發帝祺穆穆晬容分喜色煌煌寶座秀華芝巳彰日監靈心顯更表晨敷恊气滋元後欽崇膺瑞命殊庭薦號答繁禧

寄延州經略龎龍圖

驛騎傳書拂塞塵開緘長跪墨猶新霜餘且喜靑松在火盡誰矜白璧眞嵇阮交遊思舊隠臯防功業記名臣年來更嗜無生學殺關西仗人

淸明

前旬風逼淸明桞色天髙雪絮輕冷落介推藏火月寂寥潘令種花城軍中蹋鞠人穿域門外吹箎客詫今日太官還直具多年私邸隔朝纓【故事每嵗寒食皆錫宴於宰臣私第】

和吳侍郎謝余洎諸朝客見過亭沼

碧瓦新堂壓素波主人歡意駐鳴珂風淸共覺煩襟快觴急都忘醉弁俄江葦有情侵岸出野鷗無事掠船過西橋墨妙須珍防皇祐髙秋勝永和【是日太常吳丞題諸公名於西璧】

胥集賢復舊官

鸞鵲驚飛詔檢開唐家僊殿育英才毫端誤墨讒蠅盡塞上求羣故馬來咄咄書空徒有意冥冥避弋本無猜孤生舊辱知人舉一夕聞風釋九回

從獵晚歸馬上黙成奉呈承旨端明王學士

天子乘冬校獵回鉤陳平野轉瑤魁萬蹄未暮先追日疊鼓非春已作雷得防風毛隨禁仗犒勤霞液出仙杯詞臣定有長楊賦翰墨能銷幾許才【長楊有翰林墨卿之問】次韻和度支蘇員外覆考進士文卷鎖宿景福殿

祕邃嚴廬斗極傍【此殿最近禁中】知君此夕較連章天移宿幕鄰堯屋霞灎仙杯雜嵰霜【供帳賜樽之盛不與常等】坐覺銅籖隨漏箭臥驚銀漢入宮墻精心百汰知無倦千牘皆供夜石量

屯田任君以歌詩授余感嘆不足因成答贈

綠髮仙郎藻思新就中詩語更通神淸襟逗興初無滓防筆呈華別有春顧我風期情背俗感君官職命欺人湯湯聴盡流波曲終愧衰聾賞未眞

永興端明王左丞寄示見訓長句因爲後答

西風書驛到河津且喜開筩麗句新安石風流髙映世君房言語妙驚人公懷逺略須經國我愧華顚未乞身惟有論交方寸地嵗寒畱得比松筠

答子京

一辭云陛五周年瑣闥銷符寵再遷時譽敢希吳陸俊歸心偏識漢疏賢蝸頭狼籍爭鋒地鴻影徘徊避弋天命駕不須頻見約潁濱嵩麓有私田

閏十二月望日立春禁中作

閏歷先春破臘寒防花金勝寵千官水從太液池邊動桞向靈和殿裏看瑞气因風生禁仗暖暉依日上仙盤須知聖運隨生殖萬國年年共此歡

立春日置酒郡齋因追感三爲郡六迎春矣呈坐客

閏章余歷气先回臘尾新陽已暗催三攺使符驚嵗往六傾賓酒駕春來枝頭翦防仙葩折勝裏宜年寶字開更聴羙人金曲從玆爭合捨尊罍

晚春出郭遊北山佛寺

幽剎防春傍翠微遊人誰解惜芳菲陰晴野日不常見紅白路花相雜飛一世功名催俊傑千金歌舞屬輕肥左遷病守眞無用試學山公倒載歸

淳之九兄以僕承乏制曹幸聫局事向當成績猥辱裁篇謹抒拙詩以謝來貺

漢家挈令賴諸公末至緣何玷選中馬尾不知書畫誤鳥聲偏樂友心同忘憂日接三杯善軋思時分一漑功敢向明廷邀異賞從來儒術比司空

新年謝故人惠建茗

春筥收英得幾叢小團珍串刻閩工甘逾寶屑非關露快入煩襟不爲風左防沸香殊有韻越瓷涵緑更疑空從來酪茗嘲傖鬼莫枉奴名立異同

陳勤之兄弟同登秀科俱宰江東大邑

上林春色老朱櫻誰見聫科紀佛名睢苑妍辭俱右席太丘遺業肯慙卿歌離坐寫塤箎恨邑政行聞魯衛聲使橐盡堪傳尺素防函同慰一揺旌

宗人緘見過【與予同年擢第時緘坐法失官】

慈恩題墨七雕年霰雪相從倦客天男子詣曹羞防課禿翁無版欲歸田爻占後笑余艱象書入窮愁有剰篇聞道漢家求失職【時郊祀大恩昭洗痕玷】可能梁甲信灰然閠三月再到西湖花卉已過春餘夏早景物亦佳因復畱連日夕忘返

再來湖上已春殘物物隨時亦彊歡紫葉抽荷疑弄槖翠皮包竹好裁冠驚襓野鶩移沙渚貪餌鮮鱗薦客盤盡日臨流忘吏事須知名世六條寛

重展西湖二首

緑鴨東陂已可憐更因云竇注西田鑿開魚鳥忘情地展盡江河極目天向夕舊灘都浸月過寒新樹便畱煙使君直欲稱漁叟願賜閒州不計年

西北云波逗異津兩陂相合到城闉橋連防岸才通舫路轉新洲不塵倒影剰容霞底日暖光平展鑑中春摧頽病守時無用堪與鷗鷴作主人

次韻和次道學士獻贈畱臺吳侍郎洛水泛舟之作

歳晚風淸洛霧開有人沿溯避囂埃莊談解辯觀濠樂潘興能添作賦才【公於舟中作泛洛賦一篇實當世名筆】蘭菊分洲爭向背鳧鷖隨棹罷驚猜畱都吏役𨿽羇鞅亦欲抽身更一陪

夜鑪

風牕夜永燭飄煤坐擁空鑪暖凍杯束縕未求曹相火防心將冷子綦灰禪林隠竈徒驚俗曲突徙薪枉備災餘燼欲銷微霰集燎薰援錦憶平臺

後園新水初滿坐髙明臺逺眺

濟渠凍觧逗奫淪花桞兼催近郭春城外天形低合野水邊樓影倒傾人趂晴魚意雙遊樂助閙禽聲百種新老倚芳樽從外誚且將吟嘯代經綸

送貴溪尉周懿文

津亭理櫂拂朝霞試補東溪縣道賖旅突倦供樵客桂官符貪及戌時蟾生海岸空濕天倚山城一蓋斜歳晚私書無憚輕郵不禁嶺頭花

送虞部楊員外出牧池州

郎署新聞一進階漢家臨遣重州臺人持澤節龍形出路建風旟隼翼開千頃江禾年有瑞萬盆吳繭俗丰財吟牕剰賞雲峯翠卽是逾期報政回

送集賢盛諫議出牧維揚

江海多年滯軾熊書林諫霤得儒宗寛條一札仙泥熟慈宴千觴湛露濃【公拜職賜宴於本院儒林畢防】迎舸蔽川交畫鷁隊笳橫浦細吟龍輕揚俗攺方圖舊兩馬行催詔傳封晚泊白村登舟回望因成拙句寄淮陽龍圖王給事

臨艎西溯近神坰六輔聫彊見驛亭【漢郡水督六輔渠寔近畿河漕也】千里暮霞烘日腳一篙春水皺天形野橋煙火微分市曲岸漁樵別有汀忽憶主人恩意厚倚檣回首涕空零

和龍圖王學士經塗洛邑見寄

謝病臺階別邃旒更榮符鑰守司州篋書巳辯恩難報臺禮𨿽頒政未修潄石洛波鳴佩暁挿云嵩色紺屏秋煩君麗句催登覽欲便長隨麋鹿遊

楊寺丞以新集見授【君與僕甞於荊州聚學】

荊臺杯酒接慇懃已是緹灰十五春學捨早欣遊霧露辭條今服際天人沈居雌蜺那知賞葉牖神龍更駭眞侍上可能無狗監子虛賦就長卿貧

天禧詔罷寄王貫之

裂繻無路學西遊衡木爲扉戀一丘阮籍自多回轍淚虞長有著書愁江邊客素沈驚鯉海上機心失故鷗借問騷人才幾許莫因鶗鴂枉悲秋

幹興詔罷自詠

忍當昭世臥隆中西無謀始諱窮鷗散海邊漁事廢炙殘京口客盤空鄕魂怨暁虛爲蝶頭葆悲秋不後蓬欲把遺編論興廢諸儒爭柰喜嘲雄

奉詔過都代書寄昭文相公

六年衰鬢兩爲州何意時謁冕旒去位本無三已色過城應有復來謳吹虀膽怯空思勉淪骨恩深未易酬卽日詣門重謝罪豫慙危涕滿中篝

送安陸朱通判赴召兼過許田別墅

緑綈珍檢九天來綬笥騰裝拂簿埃鈴閣餞歌鵾瑟怨璧田仙裏駟門開防書久汗南山竹徵袂濃薰北使梅歳晚林光催奉計五云城闕倚瑤魁

和吳侍郎龍門寶應寺設齋

闕塞千巖入畫圖八關修供柅徵車半千運泰賢將用不二門深疾始除香鉢淨羞燻寶席法螺仙曲逗晴虛從玆定許陪登覺肯效區區栗裏輿

和吳侍郎相從經歳有陜許之別見貺長句

接武西臺屬鉅賢琴樽歡意滿山川論交共到忘言地感別空驚易守年陜界霜氛迎喜气【君再臨雄部】潁郊秋色犯華顚【余飬拙許昌】卜鄰自有歸休約終就溪林占一廛送資政侍讀侍郎西赴陜郊【案侍郎上應有姓氏原本脫誤】

君欲歸休未得休再持符節定西侯深嚴殿籍恩圖舊蔽芾棠歌野續謳洛浦神仙觀送客崤陵風雨避傳騶髙懷莫作衰年調公府重來尙黒頭

和河間通愽王太愽見貺春雨應時雅什

東來春色變層陰甘霈前符望歳心云葉乍驚重礎潤土膏先過一犂深【農人記潤之語】皇慈已浹流根澤【近詔書赦天下】芳節殊非貫序霖忽枉新篇眞寡和鼻聲衰濁費長吟

題髙明堂後池雜景二首

荒城岑寂冒春霏竹落江村具體微蛙怒愛爲先雨叫燕輕多作逆風飛印波鸞鑑新荷小礙路犀簪早筍肥極目纎塵都不動元規安得污人衣

一竇春泉貫暁溪水光涵物見纎微波鳧泛泛騷人卜風蝶翩翩佛助飛雨足舊蘭穿畹出餌香鮮鮪壓鉤肥昔聞緩帶猶堪羨退食何妨野客衣

元憲集卷十二

欽定四庫全書

元憲集卷十三

宋宋庠撰

七言律詩

憂闋還臺次韻和道卿學士終喪歸集賢舊職見寄二首

半生多難竄民廛北闕重來雪履穿木在溝中寜有間人從河上更相憐塵棲綬笥昏余采虫食書縢脫故篇不敢對君重撫臆孤懷同是一潸然

解籍書林同遇春防防孤影弔窮塵茂陵久臥添遲思東觀重歸有戲賓爭食巳慙池鶩飽忘機更待海鷗親懣然末曲何能續聊志當年並賦人

黙誦

虛名三紀玷王朝晚歳剛腸萬慮銷篤學自依袁伯業醒狂誰比蓋寛饒將旄燭日逢兵偃隠谷連云負客招白首報恩𨿽竭節擬畱餘力事耕樵

贈令狐進士

闕裏髙談擅席珍多年嵇痺嘆沈淪封軺續食論鄕士防服承顏防織親風直鷁郊傷六翮機藏鼷弩惜千鈞載肴誰就揚雄宅覆瓿書成擔石貧

感懷寄進士胡肅

離懷何事共淒然雲路無因著祖鞭賦苑竹荒沈舊賞書郵梅老怨殘年莊魂防處星垂地楚思揺時水接天趙壹窮愁堪自笑擬將文腹敵嚢錢

送謝沂進士

坦牀仙客照瓊筵歸待蘭陔補逸篇別路雲霞交友濶門酥酪弟兄賢春郊送目車流水夕館迷魂月上續食定知西笑近馬生詞賦賈生年

送總閣學士守秦亭二首【案總閣學士應有姓名原本脫誤】

幾日章街認錦韉平明頒節撫秦汧嚴廬侍從宣勞久郤府詩書得帥賢彀騎千蹄嘶隴月城笳三疊破煙賓簪自古從軍樂別夢空隨使幕蓮

緑圖層閣倚昭回瑞鷃驚飛詔押開關內趙張人續譽禁中頗牧帝憐才垂鞶虎綬朝裝出夾轂蛇矛使仗來坐鎭平時文檄簡赤嚢邊瑣有輕埃

淸明出沐

暁樹陰岑客捨春卿輿不訪著書人長楸有地金成埒曲突無煙桂徙薪自欠解蘭拋北阜更堪鳴磬是南鄰餳香醖冷沈歡緒枉負山郎出沐辰

朝謁待漏偶成詠懷

天街殘月斗城西五里蔥蔥瑞霧迷仙翰入陪廱澤鷺曉籌初聴汝南雞星翻儌道千層密雲斂觚稜兩觀齊自顧山林疎賤質誰將車馬載驚鼷

孟津跨大河寒气特盛歳暮作

河裏孤城歳倍寒冰霜千里正漫漫鑪燻寶焰翻沈暖酒入衰容不借丹翠幕障風褰影數玉琴抽雪按徽難天髙木落千花盡閒撫靑松仔細防

世事

世事悠悠未遽央虛名眞意兩相忘休誇失馬曽歸塞未省牽牛解服箱四客髙風輕楚漢五君新詠棄山王秋來數有漁樵夢多在箕峯潁水旁

和吳侍郎畱題北樓

疾間勤勤解郡章北樓舒嘯寄徜徉山圍軒後乘車野水接堯民洗耳鄕拂袵風頭迎爽籟壓林霞尾送殘陽冶城極望𨿽髙世爭柰臨秋鬢未霜

寄許師孟

鶗鴂三驚楚澤秋回腸更用斛添愁燕臺市駿千金骨漢客逃名九罭防木防華樽俱失性瓢空陋巷獨堪憂夏畦墦食非吾事終訪班生問一丘

同年胡宿自江外寄遺詩筆雜文

萬仭靑雲接翼翔江南離思滿雕章輕投暗路珠無脛驟濯迷魂玉有漿奏記諸公多感慨擬騷前哲剰淒涼寄懷何止三年字畱祕傳家古錦嚢

寄子京【爲郡八年榮願已息朝恩念舊復假相印筦內樞然思歸之心日以忉怛矣】

八年三郡駕朱輪更忝鴻樞對國均老去師丹多忘事少來之武不如人車中顧馬空能海上逢鷗想見親惟有弟兄歸隠志共將耕鑿報堯仁

晚春小園觀物

小園乘暖敞孤齋畦埒經春盡緑苔新筍偶隨枯篠出野花閒抱古藤開雙桐夾路元標井酸棗依墻本乏臺北戶淸風時一至此身疑到上皇來

郡圃觀春物有感

河橋煙北寂寥城山圃𨿽春气尙淸戲蝶有時飛自逺野禽終日語無情露痕浥浥添花重風意沾沾助絮輕防徧物華還自看乾坤同是一浮生

晚出池上觀秋物

臨溪長是見歸烏揺落初驚歳物䢐虎掌煙芒金穗密【西池稻畦彌望】鴈頭霜葉紺輪枯差差去幕東西燕兩兩隨波上下鳧更向岸邊橫飲舫便疑狂醉宿江湖

秋霽觀野物

雨畢天髙捲防虹郊原無物不秋丰禾麻自稱霜前熟棃棗偏依日處紅煙外短簾閒映桞水邊輕翼暗隨風田廬我亦牽魂夢歸去嵩陽一老翁

孟津晚景

二月春風引夕陰鞏煙邙樹悵登臨醯雞甕外天方濶偃鼠河濱水正深萬疊紺螺山北聳半邊紅壁日西沈憑髙薄暮人誰見一寸如丹魏闕心

晚出池上

憭栗梧楸似楚騷霜餘寒水失溪毛遊鱗潑潑心應樂亂雀飛飛意不髙平世功名難彊立昔賢卿相是眞逃人間萬事無涯際爭得先生一借糟【余性不知酒味】

次韻和吳侍郎答汝州劉從事

賢路綢繆早奮庸搢紳元許黑頭公巖霖暫捲浮雲外國棟來參散櫟中仙禁巢阿思瑞鶠野收弋看冥鴻恐難便遂東山臥樂須將一世同

寄武昌胡從事

君家酥酪弟兄賢督府從軍滯幕蓮江上歸音魚失素天邊離思月成阮毫答記無遺艸楚賦悲秋有剰篇玉骨道風沈俊久漢條新計會甘泉

春陰復霽【時方思膏澤】

河外輕寒气未佳春愁目徧天涯濃云破綻翻無落日因循便作霞麥隴寸苖思雊雉桞灘新葉欲藏鵶如膏且冀均農惠莫枉層陰挫物華

永陽登樓懷闕下知已

西北樓邊路欲分神臯不見見浮雲晉郵尺牘波中防洛客歸心笛裏聞麗賦有情傷桂魄勞歌無節怨蘭薰漢家續食催西上忍逐江鷗狎舊羣

春霽漢南登樓望懷仲氏子京

三楚風煙防漢津憑髙倦目此城闉山前霧密疑藏市樓上塵輕不污人鳴瑟久拋雩舞地稱觴更負永和春私書一紙離懷苦望防波中六六鱗

春日樓上有寄

云葉西來拂畵樓江南何處不汀洲三春艸緑王孫路萬海梅殘隴使郵落照牕扉塵作馬黃昏簾幕月成鉤張衡藻思能多少玉案貂防各自愁

淮南汶上三見春物有感

一麾南北移官三見鶯花送雁寒雙鬢欺人還似雪寸心憂國本如丹雕虫曲藝論文淺乘障迂儒破敵難惟有歸耕初志在故田西接飲牛灘

暑雨初霽

日轉西軒小霧羲皇髙興伴風來層雲气潤猶蒸礎殘電光微不應雷曲沼淸渾魚對躍暮簾明滅燕雙回憑髙更結京華恨魂繞梁園舊吹臺

暑雨夕霽

天角殘虹截暮暉南樓風快暑煙微月波半露金樞穴云葉全收玉女衣气爽戍樓鵲去霧沈荒苑數螢歸涼軒更作東山詠何處莊環有世機

秋出近郊

修邙才轉便維嵩都占黃河小曲中秋助峯巒相倚碧日催棃棗一番紅煙蕪𨿽歇猶藏野霜葉能飛不待風關輔俗淳無巧弋【河洛間俗無弋繳之技】天邊何意有驚鴻初至洛陽府有東樓曲沼之勝時春色已過園林寂寞晚坐樓上作

登臨何處恨春殘樓上池邊夕照間非意野雲倦目無情空水鑑衰顏靑谿久負幽人約白髮初辭宰相班才與不才何足辧此心都擬付莊環

宮保龎丞相以詩二首見寄次韻和答

西畿三輔切天閽何意頒來細札文學謬詩書慙作帥身非甽畝更思君【劉向謂忠臣𨿽甽畝猶不忘君惓惓之義也況予非甽畝者耶】使軺結轍橫周道鄕木交陰憶漢枌保傅上才惇雅眷滿章褒意藹蘭薰

出入臺階謝奮庸白頭持節更爲公臨民不稱瞻巖尹慰俗猶依贈扇風天許云鴻矰繳外【奉紀髙節】世憐池鶩稲糧中【自訟叨塵】一聞麗唱情何極心結平津舊閣東

次韻和吳侍郎喜令弟學士請告歸省

秋來遙說灑煩襟季虎昆龍伴嘯吟弓影舊疑臨酒釋荊枝歡意戀叢深仙山校籍催歸傳宿館銷魂警曙砧我亦白頭思共被非君誰照急難心【時子京方北守常山不得枉道見省】

寄致政杜相國

多年零雨詠公歸得謝髙懷與世違池鳳何嘗嗟見奪冥鴻終不更低飛壽觴應舉三朋酒師衮閒拋一品衣我亦摧頽逾耳順異時惇史托餘輝

酬仲微以捨弟忝直螭階余近塵鳳署見慶之作

世隠東畿賜遂初荊枝相樂本田廬偶隨幽鳥同還俗何意驚鼷並載車浴殿封芝慙視艸史階簪筆玷成書猶欣夙契寒松在持謝雕章悅柏余

京師故僚以余退居近畿數賜存問因敍懷自感

多年京洛寓靈臺貪見三山縹帙開野鶴據軒眞冒祿跛防生奧苦爲災茂陵養病愔愔骨莊室刳心寂寂灰南鄙城非灞岸欲乘春气望瑤魁

次韻和運使王密學見貽之作

天畿巡部聽車音更值秋空捲夕霖擊壌但聞堯俗樂寛條方識漢恩深釃渠引漕民兼富【使臺進通潩水爲漕渠公私防利】飛檄宣風令莫侵余藻相存知厚意松淩雪鶴鳴陰

送蔣禦史領江東運使

幾日都亭避憲驄使臺分節按江東朝端舊簡飛霜白關外連艘餉粟紅晨鼓疊喧雞埭月暝防遙卸雀桁風先秋若有離懷詠剰取芳筠作信筒

寓直晚歸見天街早春景物

霽云銜苑雪雲開春色先從禁籞回馬上嫵眉偏認桞樓前妝額固知梅吹殘鳳籥驚寒律忙殺鴟幐取凍醅莫問康年行樂意壽觴初罷佛燈來【時長寕節接影燈之夕】

次韻和安陸王工部郡圃早春

鄖波翻縠抱城流夢比春風第一州【安陸郡寔楚之北境】槁質枉陪溫樹密勝襟還負峴亭遊風英百種紛如繡溪羽千聲巧命儔遙識使臣興感地浮雲長映最髙樓

和經略宣徽吳太尉以將經洛陽舊隱之作

公有長才動搢紳朝廷不肯棄名臣髙懷空結山中社【公在西都自號樂城居士】逺略今淸塞外塵竹塢未荒溪葉宻菊叢𨿽舊徑花新南臺素璧題名處莫惜麾鐃一駐輪

入廟感舊【並序】

余自寶元已卯始聞政事逮至和丙申歲幾二十年其間凡再塵參貳陞使樞筦夤緣之人遂登宰席洎蒙罷免守郡六年過都造朝追念兩府僚舊自大丞相文懿鄧國張公文靖許國呂公文簡邭國章公元獻晏公文莊鄭國夏公其次則宣獻宋公康靖李公忠穆王公文孝張公文莊鼂公文肅鄭公文簡丁公文莊髙公皆邁世傑才左右王室余猥以庸末預巖廊之遊今玆來歸則向之諸公無一存者退朝感念悲不自勝因成短章以志存歿云爾

二紀便蕃冒主恩歸來榮感兩驚魂昌辰盡見羣龍出【漢郎顗云羣龍在位以諭眾賢】急景俱隨駭駟奔史冊褒賢空汗竹山丘余泣已陳根此身不減靈光殿遺老班中巋獨存

入客懷故里

漢枌遺產接東陂舒嘯行吟失舊期嶺上猿驚別久山中芳艸怨歸遲鮒波希潤寕堪待龍防求豊忍自欺負郭已荒金未佩天涯浩嘆滿隆墀

和吳侍郎惠詩

最樂乘秋浩气全洛臺歸興滿新篇霞漿不雜甘辛味廟瑟都遺掩抑昆嶺希珍驚倦鵲蘭臺淸吹飲吟蟬欲知傳誦人多少正似三都紙貴年

求志

壯心銷盡見天機敢惜功名與世違拙似潘生難濟用老於蘧瑗轉知非多年雞口慙爭食自古駑筋愛舉肥常恐冒榮晚節春來魂夢到柴扉

和子京旅況

春城岑寂早花開久脫冠梁有薄埃安邑本緣饑腹累茂陵非爲富貲來【漢以髙貲者皆徙從諸陵】驚羅晚雀同茅宇爭席春農伴茗杯自有忘言記眞意不煩騷客賦銜枚【楚辭云願衘枚而無言】

和吳侍郎謝予送酒

歳稔兵廚富酒材幾槽新澑滴芳醅秋香自與蘭英合春色潛依竹葉回蟹甲佐歡賓斚溢鴟幐參貢縣郵催【歳時舊例有百壼之貢】𨿽非平樂十千斗願奉成康三百杯【袁紹辟鄭康成及去餒之自旦及暮康成飲三百餘杯溫克之容終日忘怠】

秋夕感懷

風蟾成暈露成霜玉箭添籌怨漏長四載歸心同騎省【案潘嶽詩自我違京輦四載迄於斯原本作四戚今據攺】半分仙過東陽驚猿久負排巢客乘駟誰輕諭蜀郎掩鼻裁詩多感慨吟余星斗轉秋潢

題江南程氏家淸風閣【臨江建之】

臨波飛閣迓層飆溽暑狂醒此並銷客至自同仙寇禦舟歸不減鄭公樵雲明別島朝虹飲月碎前溪夜鯉跳借問北牕餘興否羲皇髙世一相招

和吳侍郎遊普明禪院

履道遺坊敞淨廬昔人曾此賦閒居園經漢傳揮金罷石記商賢作礪余【原詩有石存裴令老臣心之句】緑玉千竿多映水蒼帷雙樹競淩虛神交不必論年軰一夕淸吟萬境如次韻範純仁和郭昌朝寺丞見寄二首

岷峨秀气入京華鵬翼摶風勢莫涯昆玉照人呈美璞楚蘭芬畹擢新芽朝廷遷陟先諸彥【君於同榜先攺京秩】閭裏光榮在一家不鄙蒙陽疲病守肯來同醉岸烏紗

言路再居無少補防邊三歲乏微勛非才自合投閒地竭節終期報聖君老去風光流似水病來世味薄如雲讀書記一將忘十少壯誰教不自勤

送龍圖燕待制出守梓潼

寶褠沈沈夕霧迷儒林俊老出分麾中天祕牒河龍負上路鳴鐃筰馬馳香襲寵鞶驚放獸野連丰芋蔽蹲鴟潼江肯學淮陽臥仙液眞腴壯壽祺

七言長律

次韻答襄陽龍圖燕給事慶僕序直禁林

右銀仙闥倚雲開孤客緣何待詔來一節新恩迂使驛五花前署隔公臺英遊但喜儒紳集涸使偏驚吏腕催畫檻寶鵷翔帝竹夕軒瑤斗掛宮槐朝無濫吹終逃郭性有眞愚敢望回雋老裁篇褒意重逺分江漢濯余埃

元憲集卷十三

欽定四庫全書

元憲集卷十四

宋宋庠撰

五言絕句

坐池上看水偶成五絕句

冰解初分竇波平便泛舟岸花紅弔影沙鴨緑昻頭漾漾通仙穴【源出淸濟】潺潺入故城晚來丘壑思並爲一渠聲

短緑抽心艸深紅半面花遊魚知底事跳碎水中霞已開臨水徑自作探花人岸桞何爲者都盧欲占春【河橋不甚宜花惟多美桞】

橋腳時依樹【多作釣橋】階唇便作河初無心可洗誰作洗心歌【防事爲水所環最爲佳處】

次韻和吳侍郎錄夢英書

何年畱妙迹眞賞日云疏不遇臨池鑑誰收壊壁書六言絕句

撚鼻

一饑慣食腥腐三嗅不分臭香殘質心灰已久末年鼻壅何傷

七言絕句

和吳侍郎向號樂城居士今復職守陜臨岐自哂二絕

竹圃云齋謝病還更將禪號擬香山詔恩敍舊君何譲從古英賢不得閒

催拜連翩鳯詔飛樂城幽槪願相違髙云出岫𨿽無意且待商巖作雨歸

擢第南歸道中早發

紫漢回天斗柄橫蕭蕭羸馬困遄徵南歸晝繡恩偏厚應有鄕人笑夜行

夜坐二首

紫垣疏捨拂霄霓官燭臺衾夜境淒況是顏生無飲分小齋應免醉如泥

省戶沈沈奉祕齋通宵簫唱九天來如愚黙坐將何比維斗虛名本不材

道次舂陵懷古二首

鬰鬰舂陵舊帝家黍離千古此興嗟蕭王何事爲天子本愛金吾與麗華

麗康遺壤亙荒途白水煙消拱木枯陌上停驂聊借問帝鄕今有舊親無

被詔假軺傳詣闕

輕郵千里給臺符暁月徵驂上道初自比漢儒恩太渥一生龔勝恨私車

初歸咸寕宅坐北齋作二首

桞市西頭最逺坊歸來先掃讀書堂閒園別有風流意無限苔花上石牀

宴坐聊爲適性埸徧開塵篋治縑緗偸閒須撰齋中錄道帙儒經各有房

因遊東園奉寄交代張龍圖

修篁緑水已成陰秀柏淩霜盡直防今日思人還愛樹【竹木盡是張公所植】歲寒顏色歲寒心

蔬食

退食西軒玩竺墳鵲鑪煙細篆難分勞生未識心齋理枉學顏徒不茹葷

橊花

誰取孤根植檻旁絳跗丹蘤鬭年芳驚飆莫損亭亭百子先秋未有房

晚坐北臺見新月

落霞殘日罷空樓月桂黃昏破客愁天上幸無封拜事誰教蟾影曲如鉤

初止轂下車馬羸憊

九衢橫騖徧驂騑暁日浮雲萬蓋迷借問東京朱伯厚一車何苦日奔馳

初倅襄陽郡事感而自詠三首

平日少遊思郡掾當年鄧禹志功曹如何一命聫州刺更冠靈贔屭鼇

詔版燻芝矞露濃千齡華旦此親逢平刑六百叨優秩【漢廷尉平六百石秩】已媿瑯邪邴曼容

處世儒宮井臼貧偶懷銅刻逐觀賓漢家鬻盈千卻用淄川牧豕人

春晚坐建隆寺北池亭上

城外東風捲落花更臨春水惜年華單車刺史無鐃吹叫殺荒池兩部蛙【南方气早春末已蛙鳴】

梁冀二首

狐尾單衣漢綬長歸來珍館看啼籹將軍幸有封侯力忍使秦宮令太倉

外戚豪華善意錢折巾平幘映鳶肩支期一世惟偸寵虛秉東京防扈權

題巢父井亭

箕嶺逃堯去不回沈沈遺甃碧煙開亷泉譲水猶堪貴何況防輕天下來

黙記淮南王事

室餌初嘗謁帝晨宮中雞犬亦登眞可憐南面稱孤貴才作仙家守厠人

班葛才華盡冠時如何褒貶兩參差八公並號翀霄客誰作當年詣吏辭【伍被卽八公之一】

二山仙藻鬰紛綸鴻寶於中祕術新他日鑄金多不效餘災翻及獻方人

欲訪景升先寄

隠廬早學蝸牛樣講肆仍將馬隊鄰【陶潛有馬隊非講肆之句余居東偏皆騎營所在】北望烏衣才一曲擬攜聫簡就書筠

歲暮北樓晚景

樓上人驚歲律殘魯郊齊壘有無間夕陽髙鳥知何意飛盡靑冥不肯還

和吳侍郎見貺白蓮

田田香葉滿橋陰鏤玉仙葩照玉潯應恐天姿太明潔淺紅微緑護芳心

招希元對奕【佘棊品甚卑故有末句】

咒木成盧非我事賭牛探炙亦何緣乘閒欲數紋楸路借問何如葛稚川

適聞畱臺侍郎獨遊龍門屬府事牽鞅輒成短詩奉寄

飛蓋遙聞上鑿龍白雲蒼靄暁樓鐘匏訟閣空南望知到諸天第幾重

再葺流杯亭兼得今翰林胡學士舊記石刻移置坐隅郡人以爲寵

重鑿瓊波弄酒船翠瑉英藻更相鮮從玆春意無銷歇長似山陰癸丑年

流杯亭【則天所臨幸李嶠撰碑】

昔記神皇駐六龍橫波簫鼓沸天中誰知一代繁華意吹作菇蒲落日風

齋中讀書

藤篋紛披擁蠧筠日開黃卷代談賓一經皓首心非悔枉是無言對斵輪

入謁馬羸不進

上路傳呼萬轂流羸驂月五更愁城門爭道無因入始恨車前欠八騶

惜白髮

暁鑑霜毛亂欲飄感衰懷壯兩無聊淵明雅思眞髙世也解嘲人挿素標

再到小園見落花有感

雨餘春色太怱怱已有殘英滿地紅先落後開應定分一般遲日一般風

急雨前旬滯客筵羣葩何事亦翩翩風長日暖東君醉無限宮娃失翠鈿

次韻和丁右丞因贈致政張少卿二首

幾年辭寵解華紳佛忍荘恬共嗇神晏始知松柏茂淩雲髙節不關春

芝術新園禦陌東飄然云鶴此相從貴交亦有功成約【二卿嘗與余有功成身退之約】林下他年或見容

和中丞晏尙書觀上禦靑城案警埸

崔嵬繪闕倚云梯三疊鳴笳引夕鼙使範雄嚴天意悅瑞氛斜日紫垣西【是曰登樓案警埸卽時霽晚景甚和】

偶觀竹林七賢畫像

七子髙風拂混茫丹靑遺影尙琳瑯山王偶爾兼榮遇不得延年贈短章

次韻和石學士見寄十首

懇嚢封避政均天恩從欲寵孤臣回瞻始愧功名地池有祥鵷閣有麟

路寢崔嵬敞九筵相儀曾識帝心防【明堂盛禮僕以禮儀使贊引乘與】漢家山委無窮瑞盡屬淵云奏賦年

奉行漢事稽遺典陟配周詩講肇禋一世聲名皆帝力請君鴻筆剰書筠【已上二篇來詩紀明堂之盛因見虛節輒緣雅意爲答】

分符懷鑰兩叨榮公退賓尊恨獨醒【余性不飲酒】禊洛賞花都未識歳寒空愛竹靑靑【褉飲賞花洛人所重余今夏赴任未經此防恇土宜美竹徧於池檻此君之好契余夙尙云】

隠幾鈴齋咀道腴洛煙嵩靄徧神都時時更作書生詠方信隨何一腐儒

掉臂論交俗久訛夫君髙意遏頽波蕣華暮落松淩雪借問凋芳較幾何

榮路徘徊力已疲保全恩惠劇春熈須知散櫟無庸日方到羣材搆廈時

久厠鸞鴻刷羽翰大都飛意倦須還周南日夕歸心動笙月飄風盡有山

親見仙科唱第時【君提第之日余以學士爲殿試考官】寵均宣室對神釐【韻彊輒借爲禧字】漢臺詔令方深厚好取名郎作訓辭【來詩有敲撲薄領之嘆輒以奉揚宣美】

老去勤勤念一丘已將身世上虛舟濟川善謔情𨿽厚似淸才惱白頭

碧蘆堂

寂寂虛堂一自幽紺梢蒼葉更臨流不須重畫滄浪境一片江天小樣秋

故池

幾曲春淵逗碧塘翚檐沙版照波光多年不浴荀池鳳戲鶩時時下夕陽

丁晉公故第東池上作

薛縣髙臺已半傾碧波遺甃自盈盈池蛙不辧興亡意猶學當年鼔吹聲

東園池上書所見五首

茅棟山楹抱曲池【池上有堂號白蓮棟宇朴野】懷終日此忘歸生平方寸無機械庭下羣鷗且莫飛

春餘池圃似郊村【餘夏領府事時花卉已過池上寂然有野思】吏散斜暉半府門燕雀不知爭底事啁啾言語到黃昏

堂下濺濺水欲周水淸煙底見遊鯈主人不是無芳餌此意從來信直鉤

靜岸無風斂夕霏田田香葉滿空池戱魚未必能知我我自知魚最樂時

雨洗神嵩紺黛凝中天鸞鶴恣飛騰更憐晚翠知人意並入東樓第一層【東樓正望嵩少諸】

漫成

二典勲華冠號榮燦然三代繼英聲如何孟子尊儒術不肯臨篇信武成

漫成二絕

日日開門避寵呼舞驂飛蓋共虛徐晉人枉觧痊秦痔只得君王五乘車

代故由來足糾紛髙才憂世彊云云太宗不用長沙傳虛使羣臣謚孝文

絕句

波環潁曲持竿石云擁嵩巖鏈藥鑪盡是他年歸隠計更憑猿鶴作前驅【有薄田數頃在嵩潁之間自鄭望之跂予耳】

次韻和吳侍郎和衝卿寄來詩二首

觧郡西歸疾有痊洛臺分籍養髙賢逍遙莫道無推重云外傳呼拜表天

暫息塵機不爲年髙風聊借九區傳周聃漢朔誰能測且作淸時吏隱仙

時余不得預防戲成二韻【案此題上有脫文】

筆陣談醉幕天遙知三俊共周旋據鞌舊將曽銷髀不得行間左執鞭

和中丞晏尙書憶譙渦二首

縠浪如曲裏深使旗齋舫此幽尋不知魚鳥思人否曽費東山擁鼻吟

沿緣緑篠無窮岸縈帯香荷幾曲溪可惜髙秋眞賞地夕陽殘月枉平西

冬至夜齋中不寐遙想郊丘盛禮二首

陽郊陪禮忽三年目想壇觚切絳今夕纖蘿還不動百神應到紫宮前【寶元郊祀之夕風月登霽今歲復爾】

兩扶天禦陟圓丘【景祐寶元二郊余並攝公奉引乘輿開壇贊禮】璧月硃星拂防旒誰識從官興感夜臥聽寒柝宿揚州

人日

陽律初回七日春誰將靈品占佳辰金翦防空迎福無柰牛羊已勝人

遊廣愛寺

鷲宇岧峣軼翠霏淸秋香火絕塵機心明更接眞空辧應有天花滿席飛

和伯仲尙書聞琵琶一絕

香撥檀槽奉客杯細音餘響碎瓊瑰只應彊作中誤且欲周郎一顧回

正月十日作

萬里春暉蕩暁空芳心何處不融融情余兩鬢無情雪最耐人間解凍風

偶隨和气上層臺河裏風煙巳暗開空說虎牢天地險不知春色過關來

元憲集卷十四

欽定四庫全書

元憲集卷十五

宋宋庠撰

七言絕句

和晏尙書宣徳門侍宴觀燈

梵樓佛火千輪出漢畤神光百道來爲報金吾休禁夜太平簫鼓宴鈞臺

讀史二首

孝武威靈動百蠻將軍辛苦到闐顏儒生未必無長防枉使匈奴害狄山

賈傅感傷論表餌董生推本對春秋蹶張抵幾能爲相誰序儒家冠九流

觀文丁右丞求賜茶因奉短詩二章

金門髙隠宰官身盡把功名付客塵慧露眞腴內消熱可煩霞腳一瓶春

龍銜縹質尊王貢月滿春規記焙名此味賞音知有意不將甘醴作交情

和寄花詩

省訪春叢最殊寄來猶識錦霞舒名園自寶仙葩種可是全因勿翦余

謝答吳侍郎惠茶二絕句

貢焙僧巖各有名手封奇品更丁寜衰翁劇飲𨿽無分且喜云腴伴獨醒

一匳眞茗慰鈴齋更伴仙卿逸藻來夜啜暁吟俱絕品心源何處著塵埃

次韻和運使王宻學新葺西亭移花之作

髙齋新境防纖塵曲圃芳畦豫記春今日且資移樹法明年應作看花人

和中丞晏尙書木芙蓉金菊追憶譙郡舊花

綘由來拒早霜金英自欲應重陽主人昔意兼新意並爲寒葩兩種香

今日棊軒風爽天休可紆步無以簿領爲解兼戲成短章

不肯歸休本俗才癡兒了事太悠哉勸君抽取文符手且就涼軒鬭茗來

詠史

袁禇才名自古稀可嗟髙節晚相違遲行便足爲丞相枉受黃羅乳母衣

道出襄城遇大風於野

此路前聞七聖迷風霾終日暗天涯心如揺斾頭如葆郤羨枯桑了不知

春晚殘花滿地

晼晚幹花巳自稀狂風猶欲挫芳菲王昌近在墻東住可惜殘紅取次飛

因覧子京西州詩槁感知音之難遇偶成短章

小集曽因善敍傳【子京出麾小集甚爲元獻晏公所重敍以冠篇行於世】西州余藻復盈編中郎久已成枯骨爭柰柯亭十六椽

天街馬上遇雪

章街十里瑞霙飛有客蓬山寓直歸雙履未穿乘叚比量東郭是輕肥

七夕三日

一夕歡娛鳯帳秋暁天歸駕待瓊輈銀潢便是東西水不獨人間有禦溝

紫宙風輕斂夕霏露華應濕六銖衣鵲橋貪問經年恨不覺蛛絲減舊機

漢家猗殿敞云屏靑雀西來底有情席上殘桃猶可種劉郎爭柰不長生

夜聞牛歌

蕭蕭墟落暮云寒壊曲薪歌浹野歡何處飯牛歸路逺一聲辛苦愬漫漫

和梵才寄林逋處士

白首江湖傳散人天解盡有天眞漢家不惜靑蒲費終爲枚生一裹輪

龍興題額【傳云唐明皇禦書八分】

八法神毫煥寶題至今鸞鵲欲驚飛臨空莫遣流塵晦幸有仙人拂石衣

聞子京拜掃後周視田廬因問有可爲歸計者二首

韓邑西南上故原春林防處駐行軒何妨豫卜歸休地從古三公亦灌園

耕疇喬木許西偏嵩潁相望似有緣更問具茨南復北那邊堪作種芝田

西齋雜詠

粉籜煙膏秀可餐森森庭際鬭檀欒誰教節目生皮外郤解虛心保嵗寒

早謁

匹馬中衢類防蓬疎星殘月共寒空漢家未給千門鑰弛鐙墻陰避憲驄

詠槐

萬物迎春目開亭亭圓影覆莓苔孤根信得全身地可待山中養不材

噪雀

楚雀乘春翐翐飛蒜頭椒目稟生微風前莫學驚鷗散堂上人無海客機

晚庭噪雀

空庭殘雨伴風休芳樹陰陰晚雀畱無限好枝堪斂翼不知何事更啁啾

登汝州等慈閣二絕句

像閣岧峣出翠陰有人憑檻看嵩岑方更語閩天舊且取歸心付佛心

檻外風煙洛汝通賔簮禪毳此相從主人解選登臨地數片秋天六六峯

泛舟新湖晚歸呈坐客

繚繞西隄接暮云半天殘日尙畱賓歸橈直渡無多怖縱有風波不陷人

受詔論次令文逾月綱條未舉

漢家甲令議蠲煩曺札沈迷擁晝軒城旦幹條紛未舉始知黃老得名言

書樓

防防雕甍傍九衢藻扃無復蘂圅書徘徊尙有飛軒月不把孤光照碧疏

次韻和吳侍郎東城泛舟

放澑輕舠掠晚沙時時波底碎秋霞淸陰十里堪乘興疑到江東安道家

新嵗雪霽到西湖作三首

新年城曲坐溪臺密霰初収晚凍開無限禽聲兼栁意欲催春色過湖來

水華煙態壓回汀客至無情亦有情芳艸不須緣短夢一番新緑滿塘生

閒拂苔磯弄釣輪幽懷先賞潩灘春沙鷗似未知余意驚舞時時錯避人

暮歸舟中

一水縈紆蕩夕霏樵風上下燕防差斜陽無限滄洲景可惜山陰興盡歸

早渡洺水見流澌盡解春意感人馬上偶成戲詠二首

春色東來不待招煙光已過洛陽橋如何解盡人間凍鬢畔霜華轉不消

洛浦冰消潤韈塵野禽何處不呼春栁梢弄色花條軟已似遙嗤白首人

次韻和張太寄集賢相公

一世防龍集盛期公槐邦棟聳喬枝更將出處均天分荀鳯莊鵬各有池

立春

曽見靑旂上苑回瑞幡仙萼翦刀催【立春日朝簮皆賜幡勝於上閣】朝來獨曝茅檐日且暖蓬心一寸灰

庭樹

巖曲孤根爲底來婆娑生意畫雲開霜繁露重樛枝落借問於今材不材

潛溪晚歸二首

詰曲山柯冒石梯聼泉尋竹到招提憑防未徧催歸馭可惜溪西更有溪【西溪廬溪二僧捨相去數里日晚遂不及往】

剎剎尋僧駐蓋頻已聞歸騎趣城闉巖雲散不溪泉咽野色幽聲共怨人

和晏尙書宴歸馬上醉題

寶闕淩雲晏罷初紛紛歸騎徧春衢燈光月影畱淸玩不覺車前甚寵呼

聞蛙有感

燕池昔有金丸戲蟈氏今無牡菊煙暗水羣鳴聊借問爲官何似爲私年

雨夜逹旦爲蛙所聒

萬數鳴蛙暑雨天此聲何必問憎憐周公忍事腸三斗寄怒猶燒牡菊煙

僦廬僻逺因畜鳴雞爲入謁之嵗久馴狎其信如一因成短詠

唳鶴啼烏隔斗城喈喈辛苦報朝纓僦廬不識端門漏長媿東牕第一聲

小園四首

小園煙艸接鄰家桑柘陰陰一徑斜臥讀陶詩未終捲又乘微雨去鋤

歷盡危機歇盡狂殘年惟有付耕桑麥秋天气朝朝變蠶月人家處處忙

村南村北鵓鳩聲刺水新秧漫漫平行徧天涯千萬里郤從鄰父學春耕

少年壯气吞彊敵晚覺丘樊樂事多駿馬寶刀俱一夢夕陽閒和飯牛歌

夙興

夢驚單枕拂霜毛月影初低燭影髙枝上萬禽猶寂寂寒雞何事獨三號

和防政丁侍郎洛下新置小園寄畱臺張郎中詩三首

勤勤髙意念林丘新買溪園洛水頭千載聖賢方契防恐君難作赤松遊

芝廛松塢富煙霞更接西臺禦史家借問賢人何日聚定知郎宿映臺華

十畆名園隔世塵山嵇風義暗相親只應嵗晚淩霜操並托松篁待主人

睡足【河陽事簡卯後方離枕】

府廨寥寥似野廬晏眠猶厭閣鈴呼不知云夢澤南日【杜牧爲黃州日有詩云平生睡足處云夢澤南州】得似富平津北無

晚登信美亭

磴道盤紆薄晚雲天邊疑見斗方春【此亭正望京闕】淸風萬里知何意吹盡華纓漠漠塵

照虛亭

洛渠西北暮煙來碧瓦朱軒壓水開岸曲便容刳木艇階唇仍作釣魚臺

廢園

金穀蒼茫舊裏存年年芳艸怨王孫防人愼莫尋荒徑霜露霑衣似淚防

過紫嵩庵

新結禪庵當小齋見山何必上髙臺嵩巖更似知音賞雨罷先供翠色來

和謝酒

臘腳春槽細澑香一杯何幸得君嘗十年離恨無銷處且付山公酩酊鄕

汴渠春望漕舟數十里

虎眼春波溢宕溝萬艘銜尾餉中州控淮引海無窮利枉是淊滔本濁流

屈原

蜜勺瓊漿薦羽巵修門工祝儼相依蛾眉雜遝無窮樂澤上迷魂底不歸

司命湘君各有情九歌愁苦薦新聲如何不救沈江禍枉解堂中許目成

雜感

從古忠賢困佞邪區區塵冊費長嗟防人肉味知何似豺虎剛嫌污齒牙

枉尺由來賤直尋巧機愁殺漢川陰莫將三四爲朝暮虛攪羣狙喜怒心

詠竹

嵇阮生平憶共遊此君髙節最淩秋兒童少作並門騎千畝畱封渭水侯

冒雨出省示同捨

簇雲絲雨共淒迷紅日應銜苑樹西陌上絳塗深幾許羸驂無錦可障泥

黃孝恭失官多作歌詩極於哀麗

禿翁無版出無軒淸藻千章愬舊寃可惜騷人能設問皇天終不答根源

宿齋太一宮卽事五首

仙樓觚闕槪云霓奕奕威靈擁太禧海內兵銷無伐國牡荊閒偃漢宮旗

蹇產通天百尺臺嵗祠三一羽旗開臥聞野雉宮前雊應有神光壇上來

宮垣寶勢壓靈鼇窱齋房宿幕髙倦枕不知秋已至商音半夜入云璈

瑯蔬瓊屑奉齋場薜席時飄鵲炷香永晝不開賔榻語並儲眞气助龜膓

碧篠珍叢北戶陰時時天籟著風琴體中癡黠何須判一夜甘爲洛客吟

遇雨放朝余至掖門方審戲呈同捨

詔恩蠲謁靜朝扉掀淖都街獨未知同捨恣成莊蝶夢可憐臣朔忍朝饑

過都造朝入見之日防恩防登賜坐感天荷徳退而成篇

出守西南又許田白頭何幸再朝天升階子細瞻堯日不似侏儒夢竈年

周道士本簮裳世家齠年便慕眞教今爲廬江黃冠與余有中表之好千里見訪惻其孤立因告別也爲小詩以勞其志

親見烏衣竹馬年如何便學艸樓仙長安名利非眞趣好趁春膏種玉田

小疾請告

晝枕髙舂體不勤客來猶復著綸巾冒榮初牒無三最寜是朝家予告人

祭春偶作呈通判職方

闗外春來亦可憐平明簫鼓濁河邊殿門恩澤催幡勝【朝廷故事立春日賜近臣銀鏤金塗幡勝於上閣各有差珥冠謝恩上殿奏事】不預朝簮整八年

晏公防過州北哭罷成篇二首

昔迎畱守蕭丞相【癸巳秋公自長安代余守洛】今哭談經戴侍中【公久畱經筵以備顧問】一代髙情無覓處落花殘日九原風

故郡迎防匝野悲【公嘗鎭許昌】桞車丹旐共逶迆泉塗自古無春色可惜森森瓊樹枝

帖子詞【附】

皇帝閣端午帖子詞

吹律蕤賔動乘離玉燭明薦盤荊俗黍頒餌漢祠羮寶軫流薫唱仙壺永瑞曦欲知人厲息天報艾生遲寶典靈辰舊皇居瑞應偏冰紈能避暑絲縷解延年宮中命縷千絲合階下祥蓂五莢芳漢殿桃枝先作印楚人蘭葉續爲湯

天闗郤暑金爲狄帝坐禳氛斗轉樞不似人間傳節物嵗時嘗作辟兵符

蘂宮瓊構切昭回五月嘉辰萬壽杯舜殿薫風琴裏散漢閨明月扇中來

皇后閣端午帖子詞

魏井開冰潔齊宮獻服新宮門無暑气猶許艾爲人朱索連葷種仙繒篆祕符誰知萬靈貺先日擁椒塗鮮云瑞旭樓前暁寶艾芳椒殿裏香五數已知隨地永九重更自配天長

楚筒結糭金盤麗班箑裁紈玉字輕琥枕透蚊光不滅瑤箱乳燕羽初成

篆桃刻印神圖術采藥和丹寶笈功欲驗嘉辰蠲毒處輕炎不入廣寒宮

夫人閣端午帖子詞

令月辰標午皇居物效祥仙蒲九節長宮樹萬年芳越簟輕裁玉齊紈巧縷冰宮中𨿽命節何處有炎蒸漢家宮掖與天連桃印金刀瑞气鮮朱夏𨿽稱五之日皇圖自樂萬斯年

金徒漏永烏猶渇寶扇風徐雉欲飛借問人間傳防縷何如石上拂仙衣

元憲集卷十五

欽定四庫全書

元憲集卷十六

宋宋庠撰

頌

乾元節祝聖壽頌

臣聞元聖誕生萬代猶乎旦暮大年垂祉千齡永乎春秋故榮河一淸而躋此盛期樞電四照而肇此靈契必淑若而能濟疇防鞏而不興惟皇上帝監觀於下土鋪照乎俶譎之祥以佑民而樹後於鑠令王顧諟於葆命翕受乎龎鴻之祐以承旅而制世覆眂興式逖聼風聲自靑素更期質文防變帝皇之符紛綸而膺期紹至天人之際精祲而屬象相因莫不肇之以積累之源濟之以丕嘉之績用能統一期運保乂函夏福浸羣元者其邦昌徳羨列辟者其齡永岐周之隆也肇后稷而創業迄武王而革命然而典刑丕式十八王而崇冠致治者成康之功也炎漢之興也自唐堯之垂裔及髙皇而啟圖然而文教寖盛四百祀之保寜丕業者文景之化也惟積基之慿厚能垂統而緜盛故累徳逾逺而致治逾逸受命甚易而格來甚勤洪惟本朝逺誕於眞系皇矣藝祖出應於嘉運一戎而基業大定再造而寰瀛底寜憲度著明規模洪逺太宗秉籙承樞拓迹開統撫幹維而張化擥天歷以在躬東南一乎尉侯小大懷其威徳眞宗紹庭闡繹握河紀瑞重規沓矩鼔熈寜之風勤崇垂鴻講曠絕之禮一徳胥曁羣方率同緝王綱而載張垂帝典而明備精兆畢應遐源益昌誕毓英主嗣有令緒恭惟皇帝陛下躬天挺之姿盛熢湧之徳重華葉於帝則下武配乎王京據五精之題開階有立禦二气之辧乘防無繁髙拱而視乎治平垂精而宅乎丕顯丰矩彌茂庶績越熈若夫沕潏流祉神靈告期里社載鳴渚虹有煥鐘堯門之異稟軼稷巷之前徽岐嶷而徳受於天覃訏而聲載於路銅律禦戶導揚於葉气銀題署宮付畀於景數防育之祥也生而靖淵長而惇敏舜瞳鑑物是謂文明漢準膺符多乎奇異儼珠庭而凝粹懷玉斗以效靈足履已而手握襃聲爲律而身爲度體貌之殊也茅社始建雍睦必聞桂坊亟升溫文允著爼絕登鮑肆開洊雷一有元良正邦之望洽能鎭大事形國之功著納麓歸運承宗主鬯繼聖之業也防顧天歷入登帝宸間往長信之朝思齋太任之徳尊爲天子有懷於孝恭禮同家人無懈子省視瞻三後之暉烈懷四時之永思凱風寒泉增孺慕之防感履霜濡露念先靈而載惕至徳有立羣倫斯厚髙世之行也淵然臨朝靖恭守位旣疏明而曁逺靡矜奮以自賢豁然度量而除其侮慢愼乃號令而盡乎溫雅忠潔咸懷豪英畢力絕去小察時罕書馬之憂容受直辭人無批鱗之懼君人之量也寵接師傅講求盛典申命儒臣遞侍淸燕以天縱聖能之識勵日就緝熈之學古今之才一石總制淸衡石之書百斤率歸宏覽粉澤六藝鼓吹羣經若稽古以聰明茂對時而化育柏梁之遊間流藻詠太液之唱庸作永歌云漢之章昭回河洛之書開奧至若取效奎之像運錯寶之跗鑪煙裊淸商滴貯潔黙運宸思奮爲奇蹤金錯煥成於秀範珪稜曲盡於寶勢極盛王之能事示黎獻之茂矩睿哲之才也緝布朝經敷求民隠具明徹寢昃晷忘膳惇遣八使廉察謡俗之獘申敕列牧沛發劭農之詔核名實以無濫擥權綱而盡在懋建中和旣陶甄而獨化兼總條貫若金玉之相振國容眂令而動朝章設像而備政理之舉也小毖兢懷慮乎辛螫無逸存誡執爲元龜居循輿幾之銘動亡弋獵之喜六飛奉駕靡數蹕以煩民十產罷臺惜暫勞而役物躬行素尙循致太寜郤纂組之害工破雕觚之返朴頭防之賦無斂根著之萌悉栽訓雅俗以歸厚扇亷風而激薄黎蒸罕乎滛泆飛潛遂其翔泳風化之洽也愼執邦憲昭示明彛理或詿誤𨿽重必待情或干犯𨿽細不宥防吏議之寖蔽設使匭以延納左嘉之枉必達北軍之章靡亂酌呂侯之制審簡孚於三千條用漢皇之心除慘酷之五十事刑典之平也諦酌三策輯修善經武節飇逝威聲霆振執柔轡以善禦驅戎駕以逺撫旌旗千里弭朔塞之遄徵干羽兩階服苗民而狎至燕弧委勁而不用敵火投烽而徹警治軍保大示天子之守在四夷侯海來臣知聖人之生扵中國武功之戢也崇儒術宣國猷登閎三代之英罷黜百家之學掲仁誼以浸太和之俗縟文物以暢無垠之聲紀律煥巍容典緝備學庠講道而申悌樂府登歌而協律乃復張英彀而在禦掩俊藪而擢茂設旌賁以來巖穴之士物色相望復制防以登襃博之流方聞並進文教之盛也若乃基緒防昌民俗寶冨修祠吉土比嵗登乎縟儀昭孝閟宮以時修乎潔祀肆類禋宗之禮著思文陟配之詩作徳澤隆洽功業震耀眾變諸福儲祥效祉故瑞日流景矞云駐靄星暉露潤幹之符浸潭而享其應嘉生挺姿珍羣育質月至日集坤之珍絡繹以效其報丕律旣顯蕃休滋至方將巡岱巘而展采陟仙閭而封檢嗣烈考之茂實昭聖帝之盛節粵若嵗在作噩月維仲呂紹隆綿瓞之緒誕育猗蘭之所若夫乘離正位所以肇繼明之業也執衡在序所以示丕平之運也徳盛於火所以隆炎赫之期也性屬於禮所以昭揖讓之治也惟聖間出與時相符於是七相五公鼎席之輔羣司百執朝紳之伴相與仰逢吉之辰贊重雍之旦酌鴻典而具舉罄亮誠而善頌以謂行健不息美利天下幹之道也於以葉宸算之常久體仁以長資生萬物元之義也子以配鴻名之首出防攷馨烈稽合棐彜【案原本作棐頤文義難解據書洛誥攺今字】願以徽稱紀於嘉節臣志防達帝兪俯遂若乃緹帷宿設藻衛環列銅烏遞風而細轉玉虯注漏以遲度銀題朱网斂夕靄以蕭寥采眊英矛晃晨暉而容與金璆在肆應節而徐韻伊銜組樹羽之器率陳於陛次珪帛充庭移珍而來享𨿽異域殊方之賮亦備於壤奠奉常整儀而辧等臚句唱警而傳導朝弁就陳陛防嚴列皇帝鳴采茨以榮步凝邃藻以臨幄張麟文之席揺雉翟之扇帝暉煌煌燭於周行若北辰拱眾星於中央朝容祗祗伏於宸威若湛露匪太陽而不晞森然拱著之位穆若陟防之度傾心胥向動色相趨於是上公進而言曰陛下席曼衍之圖隆遹之徳道防侔子往初澤羨溢於潛邸宰臨方夏兼並神明勤於邦而勿休介爾壽而彌億臣等樂景化之寖被省親逄之重幸惟門弧之在旦罄野芹而申祝謹奉觴而載拜上千萬壽制曰兪舉公之觴風行之令一降嵩呼之聲四達下陳齊肅之志上諧純嘏之祐縟憲交舉華紳夙退穆若歡頌由神臯而及四方薰然太和自編氓而及羣類宜乎後天難老與日並明撫五辰而凝績迄至登平據三靈而獵福保隆久視夫祝堯爲願著厥華封之言誕聖流歌載乎唐室之典盡善之美乎虞帝長髮之頌乎商王矩矱具存飈流不泯下臣寖陶醲化被服素芬輒陳擊壤之歌仰祝如山之算稽首濡翰謹獻頌雲天有成命基宋之盛徳垂後兮於穆聖皇臨朝有光道冠初兮里社之鳴喧然有聲顯受命兮帝生於室神光四溢觀者悸兮帝禦於宇懿和宣布蕩難名兮執衡在序達樞流祏昭有異兮北斗回杓舉觴於朝達臣誠兮南山之壽極天且久垂無窮兮

國陽大報頌

臣聞職乎覆載天地之化均推乎功徳祖宗之誼一化之均者其報等故明察之祀曽是而並升誼之一者其孝同故妥侑之主無嫌於交饗此設教所以本神道議禮所以沿人情者矣矧夫兆福畤於陽位差谷旦於天正陟防惟寅采物具舉三靈逆釐四海來助對縟禮於盛際進明徳於升聞遹駿有聲上帝穆其臨汝敷聞於下三後赫其在天巍巍煌煌禮之大者是則耿命之所集至聖乃興精意之所禋嘉生攸防著在耳目合若符節天人之際不其顯哉國家蓄五勝炎靈精之聖上席四葉重雍之烈丕冒綿防休有神器若其衝用居質淵泉而博厚妙年纂服神靈而惇敏天光內發幹亨首出金玉其度神明其位三年之諒闇旣言乃驩復旦之光華重合於帝建號之始堲乎殄行而朕師不震有洸洸之武持盈之際秉其文徳而多士對越有安安之思奉養長樂躬髙世之三行有匹夫之孝內睦公姓親在庭之五大有家人之禮一夫未獲則矜而弗喜一政未乂必退而更化和气溢於萬物厚福浸於羣氓鞏焉若泰山之加四維昶焉如宏綱之經萬目天下之大本舉矣帝者之丕功集矣方且軫無災之懼愀若以薦辭歌小毖之篇周爰而求助武銘徧於戶席漢諫緝乎帷囊謙尊而光業久而大天啟淵慮魄兆嘉貺若曰三服容於自損而玉帛得以加六膳可以自嗇而牲牷不敢愛況三年之祀疎則怠焉七里之兆往不勞止幸天之相而嵗之易也朕將再執籩豆以郊見於神只令下於源絲出而綍於是當國之輔刺經之倫峩峩以相趨翼翼而旅議莫不稽仙源之自酌聖考之規謂夫皇基所開系自眞祖故先祠有景靈之謁元命申錫主乎魄寶故巳事有玉淸之拜尊親兼極變於禮而得宜先後不違過乎恭而何害定命玆允前聞夐絕旣而寶谷登實良農告休日捨於箕卦禦乎坎嶰竅律裁同一气而未融漢蕝【案漢書叔孫通傳與其弟子百餘人爲綿葩原本作漢第無攷今據攺】棲野繕多儀而豫定於時百工庀具千官聫職上公端委誓於文昌之坐天子淳濯齋於端闈之寢屏舜羶而易饋掩漢笥而停讞澡雪天慮秋遊气辧俄而紛藻仗出皇居熲眞埸躋太室祝嘏並詔臣工胥集貴聲之樂登歌於堂上合食之主流出於戶外俯伏奠獻淒愴齋明迪神貺而漙將勵孝思而極摯始復禦威輅翳華芝纖阿扶輪大丙前馬抑繁吹而不作遡陽郊而徐騖軍輜雷動神旂電舒八鸞異響而均和六龍駢首而如舞豪英之士玉色而同輿葩華之云金柯而擁蓋豹尾樹後皆爲省中鉤陳旁翊是嚴帝座背天闕轢都門三條荷衢而平趣帷宮百靈防野而遂至祠所皇羽設邸熉幄綴珠門窱而表旌天穹崇而垂幕若夫圓壇中立神垓遞防綴食惟旅陪祀相望夷酋司燎田首施燭且其罍云房爼羽林秀華之品宿設而芬樹鳧鐘鳯箾琴絙瑟越之器凝鏘而聲展龍常瓊鈒飛軨疏轂之乘夾右乎道周星槍弩戴鶡被繡之師髬髵於壝次日在癸丑夜半冬至百執就列九賔相儀不敖不吳有嚴有翼皇帝被天衮執鎭圭儼邃旒郤黃屋槃匜奉濯親就於東罍茨夏摐音徐陞於午陛上帝富媼南向異席尊之至也烈火神宗左方並侑情之盡也天子一獻以致防藩戚參奠而成禮粉庶豆以孔碩揚信辭而無媿歌鐘詠徳藹坑谷而皆盈羽籥振容率鳥獸而咸舞連珠合璧屬於象者無不歆喬嶽翕河統乎神者無不秩羣官分命以惟恪眾神受職而交驩酌福飲以浮椒峙槱薪而熾燎皇猷允塞熈事備成回雕輿禦帳殿冠劍旅賀兵師齊躍逮長日之升晷麾洪頤而復路岧峣南闕國貯天臨之儀膚寸東云民希雨施之澤旣而端鳯扆揭雞竿大令辰告而在邦必聞眾並肆而與民更始是日也塗歌邑頌仁翔徳洽逮鰥已責優繇緩調在疵者濯居幽者炤盡解犯命之网措刑於三千無出今年之租興頌於什一亦旣讓徳不處歸勲有恪練吉日朝密都敍拜貺之儀罄謝成之悃再荷百祿以綏兆人盛節能事斯爲至矣臣嘗學舊史竊訂大猷以爲宋𨿽舊邦而其徳維新郊𨿽典祀而厥應尢顯當盛禮之艸具也兩宮葉議周旋抑畏固避號榮之舉上儀之將展也九河順道切和疏寫亟舒昬割之患吉土之親饗也隆冬變密淸和照訖無陰霾之祲是三烈者不待瞽史而識天意之悅無煩巧歷而知帝運之隆砰隠乎殊休覺悟乎黎獻跨風邃古垂照來今將使允爍者咀其餘甘猗那者照其絕焰斟酌飽滿飭厥性而用和滋液滲漉泳湛恩而無際非我休運其疇宜之而臣污韍朝倫濫巾冊府陪委粟之毖祀叨甘泉之奉引目飽懿鑠心萌詠歌罷黼繡之張獲聞於夜誦均蟋蟀之難黙於秋唫願紓感發之誠少抃鴻鈞之世拜手流水汗謹次頌云上帝屹壇兮崇造天二聖侑享兮嚴吉蠲神光焜上兮風肅然欽柴皇燎兮升髙煙肅斯露澤兮浸羣元葉風順气兮翺天淵垠開閫決兮曼壽延表世題期兮彌億年

孝治頌

臣聞人肖天地故聰明之性以發君爲元首故教化之端是屬因性以飭順則貫三才而靈萬物所由貴也因端以闡序則加百姓而刑四海所由廣也聖人尊其祖然後嚴其配故曰能享帝於郊王者奉其先然後思其孝故曰善述人之事若乃挺至聖以獨運警含生而知勸纂戎紹服兢業一二日而惟防推誠顯猷尊親千萬人之所悅不家至而日見大訓以成因天明而地察至誠交感禮樂不變而盛夷夏不威而服嘉生紹瑞非號召而自至烈風迷雨不禳禜而時若輝光篤實以臨下滋液滲漉而懷柔綏之斯和變至於道畢天下之能事者其惟大孝矣乎我國家基命太初凝圖無外紹五精之正統而炎靈獨舊陟百王之叔世而惇風載始寶冑系於霄極至徳結乎人心巍巍兮皇階灝灝乎帝籙太祖包戡武之度畫牡荊以麾天下則僣僞之風革太宗隆右文之治擁蘿圖而稽古道則聲明之禮輯眞宗席禦辧之正刻喬峯而施顯號則天人之際交三聖尉其嗣興萬物以之眾服宜乎流錫羨之慶暢猗那之業皇幹開與子之命淸廟歌承祧之制重熈累洽寖講乎大猷開物成務允鐘於亨防故聖上之統嗣也龍見淵黙星輝海潤操斗極以布席協帝華而居質亹亹穆穆神禹之紀綱防防蒸蒸帝虞之齋慓以謂可久可大聖業也故明徳而日躋不愆不忘舊章也故先謨而時憲若夫守文繼體之盛凖自家型國之徽烈後辟行而未盡典禮放而難循以萬乘之尊躬匹夫之操由不匱之志奮無窮之烈者又可得而言矣當其正位朱邸飛名蒼震主宗器以受純嘏宅前星而摛景鑠父子之篤天性也故日造於寢門君臣之義至公也故不絕於馳道奉承大統協田龍之占務近正人無鮑魚之嗜不因乎喬梓之戒而至性內融不因乎羽翼之成而羣心自定先帝功極道備深居髙拱方將玩赤水之祕寶蹈汾陽之淸塵爲於無爲事於無事乃啟一二之元老左右之皇僚率吁同心陪輔儲幄委庶政以裁決付大命而緝熈陛下式在妙年弗獲牢讓博覽兼聼迂身抗設法司過之史以輔乎闕遺操監國之勢以光乎威命聖人作而萬物覩大明繼而四方照此世子之孝所以教天下之事其親也迨夫文考慿玉羣後在庭設綴衣洮颒水舒徳音揚末命陛下嗚噎流涕永悼於厥心尊嚴若神嗣躋於大寶居廬啜粥蹈布衣之難攀髯號弓極人子之慕百官咸聼於冢宰七月遂至乎同軌春秋大乎居正而卽位之後逾年而攺元昭穆本乎顯親而因山以還袝廟而作主緜燧谷以凝感遏伶簫而銜防三年之制無攺於故常一惠之名首尊於洪顯矧以漢家廣祀作原廟而遊衣冠故我敞景靈之庭奉安乎法座皇世訓道著大墳而冠丘索故我寶天章之錄渙揚乎遺懿奉先之文備矣追遠之誠至矣而猶恭黙思道效商宗之不言惇朴爲先法孝文之髙世此諒闇之孝所以訓天下之全其禮也先是顧命之詔受遺有屬升文母之丕號克舉懿綱開長樂之東朝共熈大事陛下只遹寶訓欽奉慈顏調法膳則躬謁乎璇闈量衡書則先上乎椒極威顏咫尺周旋咨度內法純儉從大練之風防講臣鄰無冒絮之責固以道髙於興夏功茂乎翊周均載物之至徳凝俔天之奇表柔風扇於頑艷碩惠淪乎骨髄善教興乎闈闑至化衍乎垠堮豈徒罷畫工者三十九鐘政是用請散脂田者四十餘頃利均乎下書曰惇敍九族易曰保合太和緬遺訓而有屬此奉養之孝所以率天下之廣其愛也古之哲士僅行一節猶或載緹緗而騰茂實今玆陛下克舉三善固足蔽窮壤而流淑聲矧復秋駕載懷明緍愼出僕威械以除亂本薦馨徳而培福基時禁備修山澤免夫童竭嘉生報防菽粟均於水火祥琴式禦而深詔郡國興廉舉孝新宮旣享而親執豆籩類帝禋宗澤周乎跂喙之微信及乎豚魚之隠咨兪故老日臨軒陛未嘗忘乎獲友欽卹明刑齊居蠖濩念惟輕於疑罪寶行乎曰慈曰儉而媮俗以惇退托於不敏不明而下情畢達是故先帝棄羣臣而海內如一太后輔丕業而神功莫儷陛下當耿命而天心脗合三辰安於次捨五氏銷乎祥癘疫不作人神靡雜非夫動按成法見堯徳於羮墻居念逺圖編武銘於觴幾盛百年之化善人之殘殺可勝禦七月之篇王業之艱難斯在日愼一日新之又新冠百行而爲宗放四海而皆準經曰明王以孝治天下此非其效歟由斯而談則泰山四維不足爲其安也蕭韶九成不足爲其和也如日之升如月之恆不足爲其熾而壽也與天比崇與地侔資不足爲其貴而富也所宜緘鏐檢鏤玉牒以志其髣髴操牛尾舞鳯箾以歌其緒餘下臣資性素冥才業無狀陶被至化鼔舞下風情發於中竊擬防童之詠善無求備或簉稗官之說生不敏敢獻頌云皇穹佑民聖心闡序世詠在三天常惟五大孝稱首彛倫式敍至徳要道人存政舉赫赫炎宋専以孝治身正家齊天經地義四聖疊授羣元大庇我後篤行亶無遺懿昔在初潛溫恭自天寢闈問豎學肆鳴陪樞輔極納麓承幹滋曰子道爲天下先文考大聖道揚末命終陟垂謨傳歸有慶創鉅纒痛諒陰積行玆曰善繼爲天下正洪惟聖後儀於坤徳參決萬機寵綏四極理內正外和聲怡色玆曰廣慶爲天下式蚩蚩之氓含滋襲馨如网舉目若景隨形翔仁率土浸福重溟一人有作萬世攸寜

天罰有罪頌

或稱皇初之世不賞而勸不罰而懼豈曩防之彌文哉讓者云否彼固未識夫震耀之飾天威剛健之奮幹體也粵若聖人制海內之命據天元之尊總秉權綱參敍典憲不有威辟不足以震元憝不有愆咎不足以章顯戮用能燀皇靈憲宗軌丕天之大律一民之至權者巳臣人在宥列聖繼統際天丕冒亙地砥屬僕威械以去殺襲道樞以訓儉恩裕洪暢容典賴盡萬物取足合祛於皇極百靈隤祉動震於珍物然猶左賢右戚均權布寵百辟箴官內平而外成五大在邊番述而遞上防繹羣慮防檢來患恭迓永命觸滌多辟勤勤懇懇非消亂之謂歟然而善制未能無敝殷憂所以啟聖乃者巨猾乘間朋邪締謀嘯禨祥之妖席鈞宰之貴弗戾蜚語怙有姦計爲國取怨在內爲宄遂欲包禍心以竊發執左道而干紀城社無薰燒之畏宗社有阽危之忌天命不滔姦惡具露輔臣建白醜黨震壤赤車具獄而來上凶豎伏質而前死皇帝陛下深拱諒闇覽照前典重當國之職愼退人之禮詔曰冢宰之任天下所系今丞相謂自厎不令其上大司徒印綬而攸司程奏百執抗言無將不誅與眾共棄願伸大戮以懲元惡帝曰朕不忍致於理其謫於朱崖然後起弛之臣明枉結之獄掊克之貨簿上於官附麗之黨肆赦一解漏鯨喙於网目催虎吻於市道篋有辯論盆無漏暉方內謐淸天上澄煥攘去蒙气質延大和惡艸絕而善苖興淸風翔而羣陰伏人靈紓憤道路相趨於是搢紳之徒喟然稱曰先帝違豫柄臣間釁陰嘯不逞規投天隟食椹弗變指莠待滅陛下先防宸慮探觀時變仗文母之援攬列辟之議殄介不靖終曰末減宇內澄洗蕩無餘災定玆寶業極髙山之安殲厥渠魁易家人之名智不回慮惡未旋踵事已決矣昔淊天殛而虞功著流言放而周徳奮觀闕誅而孔制烈寶瑟僵【案寶瑟僵漢莽何羅事原本作寶琴今據攺】而漢基永皆有常之盛準撥亂之通術所由來舊矣烈祖二宗墾災除害肅淸眾慝若彼之深也太后聖上建威聿萌只遹先訓如此之至也宜乎奮景炎燦淳烈春秋謹始之制釋洪範作威之害聞賜無彊之眉壽摛不朽之尊名此其時矣蓋天子煢焉在疚貶成抑定未遑制作事也下臣鏟迹遐外遘辰熈盛吮甘實酌徽波者有日矣以爲罰不失罪者賊子懼賞當其功者勞臣勸今陛下去仁辧百無罪而兆民賴萬祥集非天下之至感孰能預乎臣擬下品不足紀次新頌輙敢述輿人之詠簡康衢之詩亦擊轅折楊之比爾其詞曰於鑠炎宋奄受方國監觀上帝厎止明徳越在四世惟新百度往聖上仙大明績務蕞爾孽豎乘間偸權放命於國興辭托天罪惡腥聞建白攷治醜黨銜刃元凶投裔乃下明詔誕告多方橫貸枝附昭雪忠良三靈不怒百寮動色絕其本根勿使能植去危卽安萬務有益聖皇敷之不息暇逸慶無疆兮惟休愼無疆兮惟卹

元憲集卷十六

欽定四庫全書

元憲集卷十七

宋宋庠撰

頌

維摩經諸品頌【並序】

如來之教有眞語有實相語之眞者不以辯妨道相之實者不以物障空何則道本無言而應有言故言之者非我法本無相而資有相故相之者自彼是以聖人鼔羣動雕萬物終身揺喙而黙理常存狀六塵形四大彌劫利見而虛宗愈寂此權實所以共貫空有所以兼融破物我之長圍航死生之巨浸假道於彼岸托宿於泥洹倡狂妄行而蹈乎大方玆解脫所以不思議也維摩詰者可謂體其眞實矣若夫毗邪示疾身同凡品香積致問化超神表歷詰眾聖則辧均有情深入法門則黙過無響精而諸佛不得異觕而他見不得逃可以名而名無所得而得其眞大乘之髙轡聖域之幽闗者焉而昧者方虩虩然疑淨穢之一區同異之一轍且欲遺凡以取聖封大而擠小責眞空之所在求希夷之所到大馳波蕩若畏岑而就攻可不哀哉故斯經之作所以救斯患也議者又謂無緣則無法有教必有心淨名現方便以拯羣迷文殊因酬對而破諸蘊夫至人者亦有爲而然耶余曰不也夫震雷出地昆蚑奮蟄長飈薄野山林效響彼寜系懷於震發而措意於怒號哉物自爾爾是則慈心所演大音所唱羣生鼓舞三界歸往不知所以然而然者亦猶是焉余稚齒多艱中嵗銜防防防殘喘廬於都外每閉戶焚香呻吟梵帙升濟先福是焉攸托而心之所嗜復在此書爰因成誦之隙竊效重宣之義且經之所統品凡十四始於佛國終於囑累其因緣之本行證詰之細條秦園大士注之詳矣𨿽欲黽勉彊加論辧是徒飾筌蹄之具何益魚兔之實哉然大悲普燻軟語傍浹時有悟者防然如髙燈之破闇灑然如仙丸之愈疾視昭毒已不能無喟然之嘆故略因諸品各爲短頌每緣短頌先標總意嗟夫法藏淵曠聖心超邈欲以幻相之文字彊標大道之崖略知我罪我將焉避之含亳洗心辭不逮意云爾

佛國品第一

夫大空無倪而穹隆庨豁之形生乎障空者也大塊無畛而封埓逺近之界生乎有地者也然空塊之狀詎有識其全耶是以佛國無方隨感輙報士之淨穢由心之迷悟境之廣狹視機之大小萬法取足於我無爲故舍利佛以土石致疑梵王以天宮自況或囂或潔皆出彼心妙域湛然未嘗有異如來之防其在是乎頌曰大明經天容光必照隙取圓輝戶分方皎方圓𨿽殊照乃一區佛土之應其由是乎噫嗟羣生出沒三界觸妄成迷逢塵作閡行業分鑣報緣異防我國無方隨機小大心淨則土嚴智昏則境穢穢本嚴體嚴非穢外譬彼眾生是卽法城此如可捨彼亦可營故曰深心直心隨意隨行無入非門何馳失境法則萬差此惟同應應之者誰初無有定稽首能仁超名離眞在天而天在人而人梵螺依慧鶖子求因復攝神足方如法輪

方便品第二

天道非言不暁非道不遣聖人必立言以示教故利能及他及他則方便之術也終忘言以除累故法無所執無執則眞實之體也今維摩因身以現疾因疾而談苦痛自詬病而使求法身法身本空吾復何患非逺覽之士詎能因末而達本哉頌曰非有非無是惟法妙不因不緣法亦無詔因緣伊何標宗示兆標示伊何方便爲要皇哉淨名妙喜之英來防忍土將開化城示身有疾以質無生身本無狀如炎如響聚沬虛根春蕉妄想電影天外泡影水上一念不停四大誰掌嗟此妄塵當求法身滓窮得淨幻滅逢眞希微其象眇莽其神故吾自故新吾已新迎之不見其首隨之不見其後暫住非夭長存非壽稱謂皆泯虛空等久方便之言當如是受

弟子品第二

夫萬法以至虛爲宗至變非一途可應操此者失彼専內者忘外此自然之勢矣若全人者烏可以彼此內外而名哉故聲聞之流各保偏見欲無被詰其可得乎本經自舍利佛之宴坐至阿難之總持凡十弟子𨿽所執不同而受呵一也今不復徧舉但防其趣云頌曰大道不器大方無隅至人乘化何徳之拘譬夫百體兼愛防符旣非獨毀亦莫偏譽萬法萬善於何作見道不可取塵胡足遣有合皆如無行不踐孰爲晏坐孰爲總持我將得是誰復畱非是非一對物我交疲故爲者敗之執者失之無爲無執敗失疇依嗟嗟眾賢聲聞第一或欲實於諸空或欲空於一實觸憶成呵臨緣防詰自疾未除安能問疾

菩薩品第四

夫殆庶之士去道猶一間耳而羅縠終隔不亦病哉故金粟縱忘言之言辧無得之得盡破諸相直造大方菩薩所以見善必遷而聞義彌服矣然彌勒光嚴持世善徳四聖人者皆親炙妙訓超證上乘今乃自詘於一時疊和於幽唱亦以同奨大教非優劣之言也故歷敍本行而疑其分身云頌曰過去巳滅當來未至交臂不停誰爲正位敢問彌勒將焉受記至人投足莫匪大方遌形法侶卽物眞揚敢問光嚴淨土何鄕至眞無眞諸有非有帝釋施女天魔稽首敢問持世胡爲弗受有施必盡有報必疲一法都泯羣生自熈敢問善徳何財施爲聲須叩鳴道以人博不有風斤奚彰鼻堊超迹示化分身解縛大士相資孰防孰度

文殊問疾品第五

夫淨名之談本記於病其要以謂菩薩與眾生一體安穩與病惱同源悟則疾愈而無眾生迷則病興而累慈父累本無物故聖人受大患而弗辭慈亦無緣故悲心貫億刼而彌厲復尋斯要其權智而已乎是則一室之談乃十方之拯溺四體之苦誠萬物之良醫濟度之功於此爲大頌曰示疾之端請研妙意菩薩無疾眾生有累累則病始悲心作矣譬夫拯溺先濡厥趾將度生死理無獨異嗟爾有情相靡相傾貪愚齊汩煩惱根英虺蛇伏篋怨賊持兵毒中慘外何苦能名至慈匪緣至眞不有我病無形我形非受卽幻爲藥因生亦丑彼如有痊此亦何咎一牀之臥一室之空眾魔作侍諸見來同彷徉象外溟涬環中善哉此防澤浸無窮

不思議品第六

夫心而思口而議常人之情也若思之不得其始議而不測其終心口之識已殫變化之功彌大則向之思議者得無惑哉窮神者不思極變者不議神變自爾於我無爲至若舉世界於鍼鋒納妙髙於芥子毛孔受四海之水丈室包須彌之牀自神而觀皆應之粗迹而昧者挈挈然欲求於忖度之內不亦左乎惟虛而融之然後解脫之門可得而闚矣心曰心識所到是可思議思議非及乃爲眞諦眞諦本空眞空不二無空之眞遂超實際請問此法將焉寄名汪汪其大杳杳其精不動而無不動不生而無不生至虛可實至晦可明芥粒藏山毛根注海寶坐由旬陶輪世界彼入不知此容無閡本相皆如眞樞詎攺大士惟神用之靡勤至權反道至智同塵二乘迫隘惑想紛綸三世諸佛同歸此因

觀眾生品第七

夫昏寢者非大呼而不覺狂騖者非至疲而不復上聖卓然哀眞性之自溺又知諸相之非實故巧諭以暁其惑縱苦以疲其心竢夫昧者之自昭勞者之自止則向之譬諭苦惱同爲一妄妄旣去矣自然實相眾生正觀其在是乎經曰如幻師觀所幻人則眞意明矣頌曰茫茫羣生本一眞性少念或差千波莫定覺外合塵迷中認影三界狴牢四生檻穽狂走昏衢羣嬉苦境卓爾大士知物本無幻人教幻吾體分吾權空遣實假妙損麤千因藥倦萬譬鍼愚諄諄度人種種非巳洪纖一吹幽明一視惱之非怒愛而孰喜無作而緣無爲而恃玆名說法玆謂行慈天不擇人而覆雨不擇物而滋菩薩之惠平等之悲我爲是觀何慮何思

佛道品第八

夫道非逺人而人自忘道此品之防以謂塵勞卽淸淨之體生死卽解脫之根而羣動糾紛眞性流宕先覺之士乃彊名佛道以正之正之之方必久處塵勞而安住生死然後能功被於無外智周於無內一念所及諸相皆如非天下之至精其孰能預於此矣頌曰法無可名寄之佛道道無可異同之法寶何大弗圍胡微弗造萬表賦陰千聲應考以善爲善善則非眞以垢爲垢垢則成塵眞善者因善而離相無垢者卽垢而明因譬欲寶珠沈淵乃獲譬欲靑蓮憑泥後植狶牧𨿽下監之善職鳥喙彌毒工之惡石佛道如是佛種亦然羣生共體諸業同緣何去何就隨照隨圓二聖相發音流大千

入不二法門品第九

夫道者何也至眞妙極無爲之稱也常存於算數之表獨化於有無之外不可以一一不可以言言一若可言則一與言爲二言而可二則二與一爲三自此以往巧歷不能舉其要而況其流乎是以聖人知萬法之彌綸億計之差別皆出於妙本而攝以眞乘眞乘之門入則無二二而不得其偶一斯盡矣寜必除一而謂之至乎毗邪黙然義在於此頌曰法有萬門宗無別諦妙不可一眞胡取二眾聖隨方聊存逺寄悟入殊因圓明共味茫茫巨浸赴者百川到無前後終爲大淵夫何淨名乃曰眞入性相皆離思量靡及仁者辧法於法有言言旣有矣名何一焉文殊𨿽言言於無說無旣言矣攀援未絕超相逾言是謂黙然淡弗調而味足琴無鼓而聲全玆法門之不二又何得以稱旃

香積佛品第十

夫祛近惑者必標至逺之趣開常見者必舉非凡之境然後解耳目之縛平智慮之封內外曠然始造眞域此品之防以爲香積無上之界寶飯普重之慈乃釋累之妙筌融神之化國爾使庶防之士因玆領解必能遺其所寄而渉乎大方無捨無求然後爲善矣頌曰巍巍上方粵有眞場不立他法惟聞妙香河沙四十道右而長希微其野葬其疆淨飯惟馨寶器惟潔孰往取之捐梯泯轍甘露其味大悲其燻孰能銷之悟法離塵香界惟何髙遐若彼返照循元迷悟而巳香飯惟何普濟如斯稱根付飽粗妙之資是謂冥權是稱實智幽唱無響孤風超詣郤顧下方居然不二敢告人天領其標致

菩薩行品第十一

夫至精而不能觕至異而不能同有累之大者也故此品覆解香土之髙妙乃鄙穢之筌蹄懼夫聲聞之流因而取相且魚獲則筌棄鳥盡而弓藏鄙穢之累旣袪髙妙之名亦滅若將捨一而取一其患寕有旣乎故香國眾賢悔生劣想迦文大訓兼忘有爲慈音一宣內外咸濟矣頌曰香國眾行兟兟大千聿來下土將契鴻緣於穆迦文奄荒法界植相觀空逢言作解惟彼大士悔生劣想秖聴我辯疑情自蕩想何爲劣穢淨是分靈照一區浩然無垠疑何爲蕩防常皆去不盡有爲無爲不住有爲而無所有無爲而無不爲三乘我出萬行焉依法門若是眞諦胡疑

阿閦佛品第十二

夫垂至妙之言者必存至妙之實聞言覩實然後學者信而不懈信而不懈則道將爲一道爲一則言皆妙而妙皆實矣故至人神奇於外深根於內若妙喜之寶界無動之尊顏於彼之所生於此之所化未始非實而昧者不知必覩相而後欣造形而後悟陶冶麤滯防歸防極則示權顯相其得已乎此品之宗義則然矣頌曰洪惟妙果必有妙因厥徳無上其功乃神無動之尊妙喜之域萬善所藏鴻緣所宅龍象未躋人天坐隔無垢是生【維摩詰無垢稱也】馮儀孔碩善逝揚稱欲顯其方冥權普防至變交相不興於坐不習其祥防取淨界聿來玆疆不念所臻萬物咸覩切理循階娑娑接武以空入空無去無取淸淨現前莊嚴篤祜大眾已觀復歸其所

法供養品第十三

夫陳玉帛鳴鐘鼓事神之末也具衣食張室廬懷民之細也誠向不至物將爲累況希微無上之法寂滅忘言之精欲以像剎之麤緣死生之穢業求其妙證不亦難乎故天帝暁殖福之甚多月蓋悟深經之最上賢劫大士因之受記則供養之勝捨法何言哉頌曰道有所寄心必生恭人天𨿽異歸仰攸同其歸安歸歸法實相其仰安仰仰法無上相已實而何歸上旣無而曷仰其知此者是名供養若大千界若一劫時稻麻眾聖香珞多儀四天樹剎七寶裁基施寜有量福亦無涯至哉妙音顯厥眞理謂相終淪謂塵曷恃一念回向福多於彼寶蓋因緣提柏踐履寜異人乎我身如是

囑累品第十四

夫道無限防世有來今無限斷則歷羣聖而一如有來今則掲大事以相付諸篇必以囑累爲永者亦未濟終焉之義乎頌曰教不孤運心以契傳源開派萬照一燈千丕承慧命肯構鴻緣稽首彌勒玆無讓焉

元憲集卷十七

欽定四庫全書

元憲集卷十八

宋宋庠撰

表

十月一日奏告南京鴻慶宮太祖皇帝表

伏以告朔紀常戒寒協序瞻言像設載極時思恭惟尊謚皇帝功冠往初道隆燕翼肇王基於有截享天配於無窮適履孟辰永懷遺烈

十月一日奏告永定陵眞宗皇帝表

伏以就盈紀月司閉成冬淒愴於非寒悼劬勞於罔極恭惟尊謚皇帝道勲冠古徳澤幽罄圖牒以輸祥擁慶靈而祚世眇衝攸賴摧感何云

十月一日奏告永定陵莊獻莊懿莊惠皇太后表

伏以寒律甫升孟躔適防方班吉朔實感先慈恭惟尊謚皇太后徳茂坤元化流椒極溢話言於彤史閟柔景於仙園追荷顧存舉成哀塞

十月一日奏告西京應天院太祖太宗眞宗皇帝表

伏以冬朔肇端孝心叢感仰別京之淨剎肖華衮之眞防恭惟尊謚皇帝神化溥將睿謀燕翼早肅在天之禦參綿卜鼎之期方荷慶圖敢忘時惕

十月一日奏告永定陵眞宗皇帝表

伏以天運弗停水行玆始感霜露非寒之惕結衣冠防月之悲恭惟尊謚皇帝功濟三靈道包眾甫軼鴻名於上世叢寶訓於來昆皇照靡渝時思罔極逖瞻靈寢無諭哀悰

十月一日奏告永定陵莊獻莊懿莊惠皇太后表

伏以冬管命時嵗陰布序俯愴戒寒之候聿深追逺之思恭惟尊謚皇太后坤載輸和人倫托始藹母闈之慈範溢女史之芳猷茂庇衝永懷顧復淒凝肇集感塞何云

年節賀皇太后表

元朔甫新羣萌徯達因慶儀之在旦感慈訓之違顏恭惟尊謚皇太后徽範映辰柔風冠古擁慶靈而祚世育微以承祧追荷恩勤永焉摧塞

賀西京應天院太祖太宗眞宗表

伏以瑞歷開端羣萌達气當治朝之普防極仙駕之永懷恭惟尊謚皇帝道冠往初文包載籍恢世年於鼎卜盛詒燕於孫謀仰賴丕休益深遐感

中元節奏告南京鴻慶宮太祖太宗眞宗皇帝表

伏以啇琯開秋舒輪旣望感芳時之時謝邈仙駕以長違竊仰神姿素嚴靖館本弓劍軒臺之畏謹衣冠漢廟之防適履令辰敢通哀悃

中元節奏告永定陵眞宗皇帝表

伏以秋序迎郊望辰旅夕企山園之重載驚霜露之濡按歷未遑因心若隕惟百靈之防野協六气之在天嘉節甫新哀悰永欷

乾元節內中謝眞宗皇帝表二首

臣忝荷先謨紹膺丕歷爰屬誕辰之慶實資聖系之開𨿽著節有常而銜哀罔極惟期愼守少答垂鴻

臣猥以躬紹承丕構因誕辰之攸屆感先顧以如存恭惟尊謚皇帝茂烈欽明深仁溥博蹈百王之髙致詒億載之宏模曽是適追敢忘善守幸循寶訓迄此昌期惟勤日愼之誠仰答天靈之眖

乾元節內中謝莊獻明肅皇太后表二首

伏以載震紀辰相沿著令爰覽慶儀之舊恍驚慈訓之違矧熙盛之紹臻固保安之所及永懷懿烈但極哀悰伏以司夏凝和厥生名旦率朝歡而惟日緬慈訓以長懷恭惟尊謚皇太后徳配坤靈化鈞天覆深戒練衣之儉勗成黃屋之勤事閟仙遊感叢慶日庶謹承平之治永全保祐之仁

乾元節內中謝莊懿皇太后表

臣孱薄承基劬勞托慶方訂露囊之舊追懷甲觀之祥恭惟尊謚皇太后淑聖凝姿謙勤樹徳餙尊名於嫄廟畱懿範於堯門慈訓所鐘躬攸賴永言顧復曷報生成

乾元節內中謝莊惠皇太后表

伏以訛致禦辰誕彌紀節因紹修於慶防聿追慨於慈顏恭惟尊謚皇太后寶儉成猷體仁逮下參顧存於先命專擁育於衝人獲嗣丕墓率玆柔訓敢忘勵翼少報恩勤

冬節賀南京鴻慶宮太祖皇帝表

伏以周曆紀正魯儀候物感迎長之命節惕追逺以叢思恭惟尊謚皇帝握紀先天開圖罄宇翼孫謀而可大謹神教以如存仰慕睟容式安眞館未遑恭拜增極哀悰

冬節賀南京鴻慶宮太宗皇帝表

伏以天統肇新朝章有慶緬動時思之感式瞻像設之嚴恭惟尊謚皇帝至徳孚先洪規裕後享周廟不祧之配畱軒臺如在之神仰庇孫謀誕膺邦祉敢忘厲惕永答延洪

冬節賀南京鴻慶宮眞宗皇帝表

伏以气運循元星躔迎至感霜露非寒之極衣冠遊月之懷恭惟尊謚皇帝道格無方威覃有截廸長源於浩劫正垂統於來昆尙托仙祠仰延威禦式臻嘉節敢致哀誠

冬節賀永定陵眞宗皇帝表

伏以嵗律就陰冬元復始禮緣朝慶感倍時思恭惟尊謚皇帝躬蹈聖猷誕膺耿命勒號榮而髙世詒統業以當天神駕夕躋仙園在望永懷丕烈罔諭哀悰

冬節賀永定陵莊獻莊懿莊惠皇太后表

伏以流景弗居微陽載始爰屬嘉辰之防永懷慈訓之遐恭惟尊謚皇太后淑哲綏猷儉慈寶徳茂擁存之善教恊詒燕之深仁運隔仙遊感鐘長日展巡未卜哀涕無從

冬節內中賀露香表

伏以律肇初陽景回南極育幽萌而有漸翕繁祉以惟新席眷上靈布和嘉節敢防芳著用達精誠

降聖節內中謝露香表二首

伏以璿極監觀云軿降格夙昭曠瑞實紀靈辰繄冬序之下緬仙遊之駐駕敢忘薫奉仰答禧祥

伏以仙禦降監靈辰著令每屬孟冬之屆緬懷眞防之隆爰卽禁庭奉嚴寶炷冀憑芬潔永導寅恭

天貺節內中謝露香表

伏以月集圅鐘適迎於善气天垂緣錯爰紀於休辰緬懷瑞節之端實表先眞之志允依層禁恪奉名薰寶睠孔昭繁禧永賴

先天節內中謝露香表

伏以順啟秋辰素標瑞節肇先媒之寅奉迹寶防以惟遐爰祓名薰上瞻衝境精衷有向茂嘏攸綏

乾元節內中謝露香表二首

臣某言伏以序恊恢臺辰標震夙享萬官之稱壽荷六幕之叢禧只燎名薰通誠寶宙益祈鑑顧永祐繁昌伏以維夏開端厥生逢旦循邦令祝延之防感天俾熾昌之祥防奉名薰上通眞界更期勵翼永輯休嘉遂州天慶觀開啟爲民祈福道密告三淸表

伏以西土奧區民生惟錯上淸寶貺天鑑攸精繄道樞應物之宗有法醮祈祥之式已蠲靖館卽啟靈敢密罄於防誠冀向臻於介福庶玆黔細普荷熙康

爲南郊下元節更不於景靈宮朝拜奏告聖祖內制表

玆者順攷禮文謹修郊報預涓辰於齋戒將致饗於仙宗惟水官校籍之辰有霞館奉觴之舊敢停常謁專蕆盛儀衝鑑孔昭篤誠玆諒

爲南郊冬節不備薦饗奏告眞宗皇帝莊獻莊懿莊惠皇太后表

伏以近卜天正紹修帝配聿嚴備物親款太宮惟盛禮之方防懼別祠之致黷敢停常薦庶一齋誠

爲南郊於大內在京外處道塲祈恩保安聖躬奏告三淸諸聖表

伏以諏日仲冬致誠吉畤肅陳齋輅將次陽郊𨿽祓濯之載防賴聖眞之防庶成嚴配永迓繁禧

爲南郊於大相國寺道祈恩保安聖躬奏告諸佛表

伏以廟祼惟嚴郊薰有典已涓景至躬迓神休將勤陟配之容願集綏寧之祉等慈無間妙防焉依

爲南郊於景靈宮道塲祈恩保安聖躬奏告眞宗皇帝表

伏以淸廟告防紫壇陟配咸先期而蕆事方率力以奉神惟是躬庇於先防益希保佑用克欽承

爲南郊預告天地社稷表

恭以三載克禋禮遵舊典百神並秩義重親祠俯衝之纂臨荷淸寧之貺施洽臻嘉運丕冒羣生宜躬執於豆籩克奉承於郊廟庶勤大事仰答靈休涓日有期薦辭惟恪

爲南郊預告太廟表

臣紹承謀訓獲擁基圖茂臻太和實庇餘福只事陟配不敢疏怠三載而舉抑惟舊章幸緣嵗成躬展郊報仍期祼獻用罄孝思繕禮有初薦信無昧

爲南郊預告後廟奉慈廟表

恭以報本奉先是均明察薦馨盡志以一親尊緬惟郊配實稱祭首必躬而信敢憚於行屬玆順成圖厥只事謝告吉土紓慨閟宮方謹先期用防孝祝

爲南郊預告在京諸廟表

恭以郊報之防厥惟盛典景長之序允協靈辰爰卜親祠式揚大號咸秩之禮來饗有期眷惟神聰胥祐邦慶

太廟雅飾奏告表

恭以郊配有期祼迎惟重瞻言淸廟前戒庶工以時修除用謹齋謁蕆事伊始薦信敢稽

爲南郊預前內中奏告露香表

伏以帝畤有嚴齋鑾竚駕紛盛儀而允集率精懇以方初敢奉名薰上通虛界冀孚眷佑永保綏寧

爲南郊預前奏告內中壽寧堂皇儀殿諸佛表

伏以陽管將新郊祠有報冀徼茂嘏宏庇斯民方躬展於盛容更旁休於妙防永康國步胥契慈緣

爲南郊預前奏告內中福寧殿玉皇北極諸聖表

伏以天統揆辰陽郊展報萬靈胥接四海駿奔率禮載防惟神所相式通齋懇用竚防休

爲南郊預前奏告內中東園門聖祖天皇諸聖表

伏以涓序一陽薦馨有昊巳戒期於廟畤將躬執於牲瑄力是多儀理資防祐敢緣齋告用集禧祥

爲南郊預前奏告內中神禦慈徳二殿諸帝後表

伏以只率舊章恭承嚴配聿奏齋明之式將勤信次之行靈防所敷躬是賴庶成熙事無累先猷

爲南郊預前於永定陵奏告眞宗皇帝莊獻莊懿莊惠皇太后表

伏以推防涓辰燔柴令典適勤質躬對上靈惟齋祼之多儀並訓謀之成式更祈慈防助集鴻休

元憲集卷十八

欽定四庫全書

元憲集卷十九

宋宋庠撰

表

謝郊祀加恩表

禮天拜胙甫畢於鴻儀括土均休泛霑於異數罔功內省悸魄無從【中謝】竊念本以空疎誤承簡抜玷從官而積嵗屍榮祿以浮人凡最所更風猷蔑樹曲荷天私之覆靡循官式之常超踐諫垣預聞宰牧屬兵農之並講當朝夕之勤咨徒竭陋愚無禆紀律力窮猶駕眾知敗馭之傷物重過權始驗持衡之殆遭時寛政勿汝深疵假淮國之一麾貿龍躔之再集皇心念舊祕秩升華移守汶田坐豊周粟防於郊而陟配嗟守土之恪居微藿翹誠孤匏擁嘆敢謂伏蒙尊號皇帝陛下回輿作解捨爵推慈因勞臣工之勤胥曁州藩之廣綸書懋賞星驛馳音衍多邑於舊封倍榮租於眞實命成難拒恩溢無涯矧籩豆駿奔莫覩陪祀之盛而公卿奉引了無承乏之勞逮流慶之叢臻亦靦顏而虛受忍慙云極度徳奚堪惟餘頂踵之微或效涓埃之報臣無任

謝南郊加恩表

禮成陟配賞洽均禧優命聿頒兢心靡據臣誠感誠懼頓首頓首竊念臣本惟寒士獲玷近班向自禁庭舉參宰府斗筲受任尋貽不稱之譏天地好生終靡加誅之忍特由諌署出布藩條積媿盈顏樹聲寡術屬陽郊之大報罄率土以駿奔而臣越在守封舉深存闕無攝事贊儀之幸有隳官去國之悲何圖拜胙之辰亦沛明緡之典書勲八柱爰極於上階進戶列候更陪於大邑寵章叢被悸魄九升此蓋伏遇尊號皇帝陛下誕擁干休洽敷人爵因雷風之大號席簪履之餘恩灑濯深疵振除往咎謝生無所固推不報之仁失旦思鳴或取自新之效大猷𨿽爾弱植奚堪徒誓銜銘未知酬塞臣無任

謝崇文總目加恩表

竊念臣早以片文誤階榮牒序服星垣之職入陪鑾禁之遊凡在官司多塵總領爰屬仙瀛之藏廣收蠧簡之遺庋閣寖盈籖題罔辧特迂詔防就擇時英俾分討於藝文且精求於領目逺襲九流之別近尋四庫之規通質舊章日程新課而臣首膺遷擢最貿嵗時未終刋謬之功已忝參機之舉緹鉛淸局別委於俊僚山藪寛恩尋投於外服逮諸儒之卒業非孤臣之預知比者伏蒙皇帝陛下垂覽新書嘉聞善職追念摩編之久靡遺尺寸之勤爰俾罔功亦膺蕃數茂進文階之品眞疏幹食之封媿集榮先奬浮願表上中經之簿莫接於淸班出內史之方何勝於渥訓仰被燭幽之詔未知論報之階臨啟徘徊言因謝盡臣無任

謝降詔答諭立禦書梵字碑表

寶文就刻譯侶叢歡因善防之成功防率和而露奏紆頒制墨俯煥塵襟【中謝】伏惟皇帝陛下將聖自天大猷覘古丕承下武之緒兼通西聖之言闡其洪慈衛我羣品惟梵文之流布乃佛說之信傳𨿽曰旁行實存成法比乘聴斷之裕悉標聲畫之元譬震旦之六文謹舌人之異說气瞻云漢文含日星奮天藻以題辭勒媧瑉而庇宇古今參驗非科律之難分華竺雙提若迦陵之親演而臣幸陪法席親覩帝華不勝鳧藻之情用列縑囊之感方塵淸覽遽鍚溫辭覺苑同文巳預人天之防尙方乙牘更膺緡綍之褒徒篆情涯曷酬恩遇臣無任戴天荷聖激切屏營之至

進觀禦書梵字詩謝降詔答諭表

轅音頌聖方恧於斐狂綸檢垂慈更加於褒奬觀文目拜賜兢心竊念臣仕籍叨榮儒林廢業洊玷疑丞之地皆陪潤譯之埸探內學以非優撫鈍根而永慨幸遇皇帝陛下欽揚祖烈丕防眞乘因竺館之先規續貝書之妙蘊盛延開士深究旁行對翻華裔之音博采形聲之說法宮多暇書苑畱神爰禦寶趺親題梵畫仍冠篇而善敍且作刻以垂芳紺殿雄成祗園聳觀實睿才之攸縱顧佛劫以增遐而臣例屬齋薰獲窺摹矩不勝私幸竊綴短章仰煩夜石之程已積春冰之畏敢謂伏蒙陛下靡捐介善申寵近司枉深訓以發中廓大猷而與進戴恩嶽重徒極於將顚揣巳毫輕未知夫爲報姑銘奬拂用寘肝脾臣無任

謝詔赴闕表

使馹光華甫臨州部言綸溫密申錫詔圅聞命震惶撫躬局蹐臣某誠榮誠懼頓首頓首竊念臣向辭宰政出布藩條專處外以首公顧還朝而絕望周旋三任首尾八年終微樹化之方可稱惟良之嘆比者伏蒙皇帝陛下追憐舊物均賦羣材因內幄之缺員降輶軒而垂召仍緘帝札曲暢天慈諭發號之揚庭俾解藩而趨節孤臣何幸丕訓前頒未知讓爵之端先聳捐生之志感深成泣言拙無文方促駕以就途但望云而翹首永言歸報倍萬常鈞臣無任

謝宣召入學士院表

只聽褒音仰承睿選恩浮材限憂倍榮涯俯僂以還心顏罔措臣某誠榮誠懼頓首頓首竊以漢門金馬始基待詔之華唐署鑾坡緒創司言之祕預規中之訪逮極朝右之凝嚴聖世尙文豊規冠古愼咨碩彥增暢皇猷顧崇簡之有初奚下流之可冀如臣者斗筲均量舟劍懷愚偶自諸生防親朴學天聖初元光華甫協幽側並提遭防時來玷塵舉首自禠巾而補吏洎緤組以通閨番直史庭試煩財府寸長靡效曠度兼容弗誅畫餅之名更備星垣之乏𨿽復奉行王訓判攝事經出入四期綢繆千慮終取伐檀之誚方期汰礫之逃敢謂伏防皇帝陛下式序眾勤俯收介善記甲科之前幸察孤進之無他召自綸闈齒於鼇禁矧典司至重號令惟幾愼方出之文義無反汗奉席前之對威不違顏自揣懦庸將焉報稱然當奉循丕式載瀹蒙希皮弁之守官免纒牽之貽累微生易隕洪覆難酬臣無任

河陽謝到任表

進聫省坐易撫侯封促駕啟行適臨治所選辰署事初布藩條只荷奬甄不勝榮懼臣某誠感誠抃頓首頓首竊念臣一蒙防免三寵州遷祿有空餐官無最狀向屬盟津之缺守猥煩漢札之疏恩升秩夏卿增華使棨仍因便道特許過都朝推念舊之慈禮借儀臺之重孤心易感危涕難收尋迫王程遽開郡閣此州據山河之防擁周晉之交列戍分城造舟濟險隄防甚設譏邏爲嚴𨿽曰近藩實名雄鎭然而累年饑早比日沈災東有漕渠開塞之煩北有計檄誅求之苦使多緣隙民罕聊生臣敢不略去煩苛勤加綏輯庶臻還定少副憂勤俯循備禦之餘曷稱惟良之寄此蓋伏遇皇帝陛下俯矜忠朴本乏同遊因寰服之奧區進天臺之峻品曲加存遇終保衰遲身逺天髙恩深語拙惟有涕泗尙冀感通臣無任戴天荷聖激切屏營之至

揚州謝到任表

淮海奧區圭符假守揚舲戒道止渉安流引紱視章卽頒聖詔舟轂一都之防夫家萬室之繁去國匪遙偃藩何幸臣某誠榮誠懼頓首頓首伏念臣稟姿蒙拙陶化亨嘉始擢艸茅寖階纓襘斗筲量淺丞史願微常蹈道以自安敢越思而希進猥由文館入忝詞垣俄自禁扃召參臺府此際淸衷素定靡復類能羣議𨿽諠罔容收渙因懷自勵訖稱大恩而淺謀不足以計深愚慮妄思夫效智叛羌負徳邊上宿兵亟防宰司參圖戎索廟堂集論或率已而妄言帷幄定謀卒因人而免悔曽微寸效可益萬分至於進防治朝敷言庶位纎悉咸資於睿防周旋莫企於淸光備位逾年妨賢積日𨿽官箴挈矩僅守匹夫之廉而公路須才安稱明君之蓄加以惷防自稟濩落少機言或漏於屬垣疑多成於納履積爲怨咎仰玷和平矧當責實之辰宜被黜幽之典伏遇皇帝陛下兼容如地載照爲春盡赦多尢止停貳職仍七人之舊列總千騎於大邦假以便安紓其惴栗顧微生之再造濵十死以何辭謹當斂分思愆首公營職因楚人之旣教濟漢令之在寛乘乃化孚期於政辧然念操心易感實本於孤臣求舊與歸更依於仁後視風波而累息傃絲路以迷魂臨啟怔忪心隨涕隕臣無任

鄆州謝到任表

西淸祕秩式寵儒林東夏奧區更均邦翰參爲異數猥集孤臣只荷甄收舉增惶震【中謝】竊念臣斗筲近器韋布諸生興於覊旅之餘玷厥殊科之選向階華劇進預疑丞遭百度之交修乏寸長而上報久蒙君養曷逃屍素之慙終不汝疵寖累含容之徳逮從外補方渉再期前忝未酬來譏巳積敢謂伏蒙皇帝陛下曲全邦體申奬官成枉漢札之深辭易汶田之巨鎭冠升殿職寵映藩條仍加別使之名兼撫連城之重矧惟州部匪逺寰畿津陸交途農啇宿業封巒在望澤多膚寸之滋鳴蹕如聞野有儲胥之舊玆焉寄任允屬循良退念散材曷勝優委敢不率循丕憲上體至慈蠲獄市之煩文濟詩書之美俗庶幾安輯少副憂勤自余頂踵之微或效涓埃之報辭殫語拙感激何云

進國陽大報頌表

臣伏以日在太初之歷是謂履長天隨帝者之居玆焉臨饗扢三垓而昭事坐兩觀以均禧徧朝眞馭之下都翕受羣元之厚福含生鼓舞協气陶烝忝蹈徳以泳仁宜交中而發外【中謝】竊念臣單門下品弱植淺中被至化之純深副大猷之餘緒翹然在沚厠君子之育材間或登髙乏大夫之能賦屬承平之嗣旦講容典以和神南北異正而並修祖宗以侑而交獻周遊六气乘之而健行肹蠁萬靈屑然而著感目美光之若晝欽眾瑞以如山矧當淸道之辰已預皇軒之引瞻威咫尺稟訓蟺蜎慶千載以親逢暢四支而內抃幸聫儒館難黙頌聲慙積日以庀詞邈談天而幾殆僅成累句式贊盛容均子夏之一詞曷【案原缺一字】邦體本虞初之小說敢預家流仰瀆程觀彌增震媿謹夙夜齋祓撰成國陽大報頌一篇隨表上進以聞幹浼宸扆臣無任

傳法院乞降禦集編入經藏表

臣聞帝藻垂鴻本舂山之祕蘊金言輯教極龍藏之寶嚴迹夫翰墨之傳均乎天壤之永矧當盛際抑有豊規敢露防衷仰資外防臣等誠惶誠懼頓首頓首恭惟皇帝陛下道包睿哲化格淸寧總民極以無頗陶天倪而不宰多能攸縱眾善咸甄眷佛譯之淸場本神宗之妙剎香壇貝牒愼宣使範之雄綈帙牙籖對比儒林之盛克延慧命參固不圖然念永熙以上聖之姿首敷神教眞妙以至仁之度益闡慈源並因機務之閒恣探空有之理宸章睿采法語仙音率賜助於禪詮巳冠升於釋部陛下紹隆先志宏暢宗風每緣聖作之華備奬眞乘之奧人天抒嘆象緯交輝緜渉嵗時寖盈防牘未序寶題之次曷聳沙界之聞臣等叨服宰司兼榮法館悵鈍根而懵學依洪覆以知仁願續前徽俾資善述欲望聖慈許以自來禦制應干釋宗文字降賜傳法院令繹經三藏試光祿卿沙門惟淨等依例編綴並入經藏目錄庶玆總括庸盛發揮茂彰奕世之能髙映羣篇之首且孚大覺永庇含生饒益之多名言曷諭干冒宸扆臣等無任

謝加職移知鄆州表

輕軺將命祕殿參華易守東藩治行便道寵章繁集媿汗交流臣某誠榮誠懼頓首頓首竊念臣世系單平天姿淺固親遘尙文之防首叨擢秀之科因士易農緣名責實褫巾未久通籍爲榮乘善養於羣材預徧階於顯列曽微風績遂亞疑丞齪齪備員兢兢履薄物勝權而衡殆形過鑑而照窮理有固然道無不躓果煩賜罷方厭騰譏尙蒙藏疾之仁尋假出麾之寵奄綏淮服坐服漢條省咎窮年酬恩靡日比者伏蒙皇帝陛下哀憐舊物拭深疵念器使之嘗加忍生成而遂棄曲回天造申穆朝猷序聫淸禁之崇再委名城之寄仍銜使節參重州符怳只命以驚魂徒拜嘉而隕涕桑楡收效已辱於垂矜頂踵捐生未知夫上報臣見依準勅命取便路發赴本任無任瞻仰

代楊鄆州謝上表

臣某言蒙恩授臣知鄆州軍州兼管內勸農事卽於今月日到任上訖謬分左契臨長東人提千騎之雍容有六條之森備出麾有幸坐閣增榮【中謝】竊念臣箕斗虛名丘園微介決科僅中論續稍遷遘明辟之纂圖忝望郎而升秩用惟枯木不自先容細及秋毫罔非帝力但罄如絲之亮曷知媚竈之求終賴洪慈免其大戾甫周一閏更典三藩銜窶藪以見容員支離而竊祿昨緣便道遂獲造朝許畱數刻之閒俾典百斤之奏俄煩節召攺賜袍紳追露冕之爲榮均解衣而拜賜胡然頑陋縻爾寵光斯蓋伏遇皇帝陛下遹駿先猷圅蒙庶品謂夫俎豆之無越矜其丹雘之可塗曽不疵瑕猥從器使伏況汶陽疏壤魯道遺黎昬作屢豊惇龎俾乂𨿽屬河工之近決不妨田畯之有秋惟冀至仁少寛中昃臣敢不內循丕訓上體寶慈列三壤之埴壚勤修稼政愛二東之杼柚厎愼邦財儻臻樂職之風冀贖浮人之刺臣無任云云

謝轉給事中表

郵傳疾馳贊書申錫攺東臺之祕秩仍左竹之善藩恩數並隆心顏罔措臣某【中謝】竊念臣本帷弱植素懵逺猷一玷文科洊膺朝選攝官承乏率非才舉之宜捨垢匿瑕陰荷天私之恵獲徧階於華近固無補於涓毫至乃超備諌員參聞宰政當求治責成之防有先機斷論之煩力勉徒勤道悠自躓辱收還於重任始厭伏於煩言繼荷宸慈曲存邦體旋易麾於巨鎭復帖職於淸廂追貸前尢叢臻謬寵謝生無所履薄增憂不謂更枉公僉平稽嵗伐例舉當遷之典兼紆卽賞之褒循踐殊資俾光外寄此蓋伏遇皇帝陛下深憐舊物均飾庻工因虞篇陟考之文用漢守增畱之制並推優渥昭示保全內省微軀曷勝鴻施謹當勤思寡悔益服攸箴承化樹風或萬分而有取竭忠酬貺期十死以知歸感極於中辭殫靡諭

謝賜撫問表

使馹馳星天辭出綍辱宸心之念舊因頒式以推慈恩厚忘言感深成泣臣某誠榮誠感頓首頓首竊念臣本由寒士早玷榮班出入近司周旋二紀石心許國固無可轉之期川謗盈朝容致他來之吝逮違樞握洊易侯藩席槐府之崇聮惕將壇之重寄敢謂皇帝陛下堯仁無外漢度兼容謂體貌之嘗加眷忠愚而可憫爰馳華牡俾道溫言荈焙惟珍特分於貢品寶匳有爛紛照於私閎仰聆金玉之音俾極君臣之分孤生內省隆恵奚酬但歸誓於糜捐或謝生於覆育

中書謝傳宣表

臣等伏奉入內都知張永和傳宣中書宻院重修開先殿成迎奉太祖皇帝禦容往彼供養所貴四時薦享得伸誠意興卿等中外同慶者寶宇雄成神儀載竚屬奉迎之伊始枉傳訓之發中睿徳所覃羣心交抃恭惟皇帝陛下紹熈景命勤述先規曩緣作繪之容參對不祧之禮炳然威禦臨厥孫謀因佛剎之增新命工師而度構再嚴祕殿將宅皇靈兼別廟之宏模超化城之絕境羽旄先導奚止漢冠之遊都邑叢瞻實聳軒臺之畏孝誠克盡前烈彌昭臣等忝服近司首聆慈誨空極親逢之幸初無雲補之方惟誓協恭或酬洪覆

賀冊封兗國公主表

宮闈延慶國邑疏封誕告有初均歡無外臣某誠欣誠抃頓首頓首伏以兗國公主天孫稟粹巽女流占在姆不勤承親允穆恭惟皇帝陛下至仁敷祐篤愛成雍誕生穠矣之前導百斯之福教宮有典擇配惟嘉爰選良辰荗宣華冊肇禹州而啟國築魯館以由章典物備臻官司載躍矧於歸夫舅族諒深沭於皇慈臣早忝近班今司外服徒聆發號莫獲觀光瞻望宸廷臣無任

再入參乞罷免重任表

臣聞綆短而使汲淵非浸灌之巧馬窮而後易駕非馳馭之宜物理茍然人情可諭是以明主臨下孤臣事君弗彊所能乃輯宿官之業自涯其分方逃不職之誅敢傍斯言用敷至懇臣某【中謝】竊念臣天畀疎拙地出覊單偶緣挾冊之勤誤中掄材之首束紳仕路占畢文林遭山藪之兼容備閨臺之旅進自爾朝多過聴官匪序遷驟塵星掖之華罙入鑾坡之祕固無寸效可稱明恩更因承乏之辰猥玷參機之重前叨未補來忝益滋過中之器易盈責實之名難副果煩罷免終賜保全歷典州符五新年籥何意君環之召復聮公衮之榮顚枿再條朽肌還肉𨿽聞戢翼悸魄未安而內手捫心丹誠故在輙復夜思晝過今計昨非期一得於陋愚或少禆於顧訪其如性資有限機務至叢卜式朴忠初無趣和倪寛懦武【案原本缺三字】明而又睿徳日躋聖猷天建按循先烈裁定懿綱求百辟之讜言責三公之吏事諒非雋輔疇克同寅竊顧妄庸將焉報稱宜從重劾以警空餐然念竭智以進思介一心而自守偶逃多悔幸及三年稽大比之文敢煩陟狀撫不肖之質尢合避賢輙循考績之期仰丐退身之幸伏望體天法道欽文聰武聖神孝徳皇帝陛下廓包荒之度推養士之慈業已與成則無令亟敗事容善始則當俾有終許辭貳政之繁卻服從臣之末職勞有底量力自安亦冀穆穆公言潛弭曠官之誚諄諄末路免罹不衷之災意廹言蕪期於得請干冒宸扆

乞致仕表

臣聞爵祿有次王者所以馭臣筋力巳衰聖人不與爲禮何則上隨材而賦任則壯者樂盡其節下度徳而展體則老者止於不能授受由是得宜始終因而偕篤斯爲達道貫厥大倫愚衷所稽皇鑑攸覧臣某【中謝】竊念臣本興孤族素乏逺謀天聖初伏遇體天法道欽文聰武聖神孝徳皇帝陛下始攬萬幾親臨多士軾怒蛙而待勇撫駿骨以求駒而臣適防時來遽躋才等猥緣士牒仰沐朝猷洊階華要之徒罙入凝嚴之禁終因人乏遂贊宰司辱體貌之兼隆竭涓埃而無取自玆典領益復崇髙再參政務之繁正管兵機之劇一塵鼎兩斡星樞形已過而照窮力猶求而駕敗屢招譏劾深累包容一昨罷帷幄之同寅丐州藩之出守理當防免恩乃庭揚假使閫之旌旄帶輔臣之印綬質於公論實玷天私𨿽席寵之有因顧害盈而難逭重念臣久塵榮路垂四十年福過成災气衰得疾去嵗中禍延同气痛徹五情乘悲泣之過多駭營魂之不復幽憂攻內攝理乖方接此頽齡漸成宿疹積寒棲於腠理流毒滙於肺經一喘之來百骸俱廢步趨多梗拜伏爲艱若復貪極品之崇名懷千鐘之厚廩鬼誅將作人言謂何況臣今玆行年六十有七常恐一旦先犬馬塡溝壑終無以報恩塞責臣不勝私願願上還官職之事乞骸骨將孥息歸田裏避賢者路七十致政抑帷常典臣年𨿽未及病則有餘幸丐餘生貪延聖日儻孤誠之獲遂畢九殞以知歸敢望聖慈特除臣一致仕官因便尋醫以救殘喘干冒宸扆臣無任

乞致仕表

言而無隠情至者得以抒陳瀆則有誅徳厚者謂之含覆批章繼錫兪訓未頒輙復叩閽覬諧就第臣某誠惶誠恐頓首頓首竊念臣顓防自信憂畏早衰近司五玷於朝咨巨屏七更於郡寄空勤夙夜蔑著毫分讒謗居多寵光翻渥𨿽虎符劇任祿秩甚優而鶴鬂暮齡筋骸難勉矧復因寒捐肺緣咳成齀拜伏稍頻喘唫僅續訪醫寡效卻粒無方操藥以自憐擁食桮而太息生涯若此人事奚言屢達封囊願還駢組辱中宸之念舊未聴角巾陪四輔以造朝眾嗤蹇步如伏蒲之有劾顧握節以何顏伏望皇帝陛下昭示至公曲推洪施遂臣知止式保於有終揆臣所堪無彊其不逮得從初志實緩深尢虔徯兪音始安累息欲望聖慈許依臣累上章表特除致仕臣無任祈天俟命

再乞致仕表

筆端言拙悃愊難敷詔底恩隆都兪尙閟輙緣洪造更露微衷臣某誠惶誠恐頓首頓首伏念臣艸茅地寒樗櫟材防曩因薄技來防亨辰列仕版者再閨八周佐國論者五遷三巳每塵眷奬遂極崇髙風績升年華滋晚頃希止足姑解組於鄴城比卹蹣跚復假麾於譙壤靦顏冒祿力疾長人惟知謹守常規郡閣靡頒條之最不能導迎善气農疇罹浲水之災加以淮北荒殘渦陽沮洳蕭然南畆悉變於橫流蕞爾孤城不沈者數版眷言守土尢借長才而臣適在暮齡猥當優寄敢臥屍於重祿空勉率於孱軀因此震驚轉成羸薾而況任崇將鉞秩視公槐固當參寵勲賢詎可久私癃瘵伏望皇帝陛下大明委照廣覆推慈矜齒髮之早衰憫筋骸之難彊俾從閒秩允謂生成矧在先朝已陳納祿連逢聖日遽此延恩出入三年倦勤十上昔祈退老固瀝懇於朝端今若因循必取嗤於天下非獨失臣子進退之節抑亦玷衣冠亷讓之風傾藿馳誠叫閽佇可伏乞檢防前奏特除臣一致仕官放歸田裏

乞罷樞相表

臣聞器小易盈者難持任重將顚者思止儻奉承之有失卽隕越之可虞敢援至言冒陳丹蘊臣某【中謝】竊念臣早由謹朴參備丞疑出入踐揚二十餘載食浮日積官謗愈諠而自再冠洪樞漸逼衰景徒竭短慮終誤逺圖故經制邊陲或蠻蜑內侮按列軍伍或戍卒未充上資聖謨並稟成算至於稍嚴賞格則羣喣漂山暫塞幸門則眾怨成府孤特少助怯懦自知敢竊天工久妨賢路伏望皇帝陛下許還重柄垂丐殘骸得寛典刑庶保要領儻未令便歸田裏或且許近守藩州補報之心內外惟一投誠至切得請爲期

乞罷相表

臣聞名本戒乎多取過實則凶力所貴乎自量弗能當止矧萬幾宻勿任切於論思一介婆娑力窮於報稱所宜自劾以警空餐仰賴至仁罄敷危訴臣某誠惶誠懼頓首頓首竊念臣學非全古才不逮人擢始布衣進陪書笏寶元中因緣人乏參預政機試可罔功逾年賜免巳覂之駕奚望於復驂方汲之淵何圖於續綆自再塵於國論俄六攺於嵗陰齪齪備員容容取誚其間攺使樞管序正宰司光華所叢位望彌峻然屬邊烽罷警調軵息勤列辟交修日新於所治當寧親務天健而愈彊因用具臣久忝髙位至夫講求墜典崇報上神因大寢之宏規復九筵之毖祝克成鉅禮莫匪聖謀旣絕望於淸光亦奚資於彼相逮均慶寵首及庸虛讓爵無階履髙增栗重以福基素狹年事日侵有負乘之近憂乏將明之逺業𨿽主恩含垢外弭於人言而天道害盈難逃於鬼瞰一嵗之內二息云忘昧聖哲忘情之髙深朋友離羣之痛气衰耳塞涙熱目昏寂聴則妖鼓亂聰審視則黒花盈睫居多忘誤動輙震驚悲憂一來志慮俱耗安可尙聮衮職之貴分揖槐庭之嚴身不自聊政於何有且三公之責吏事任靡容私聖主之督愚臣悔將累國內循非據實玷具曕伏望皇帝陛下念稟數之早奇憫匪才之難彊許還重柄出補外藩愛小器於未盈免其必覆貸槁骸於將隕防遂更生進退之方恩義偕允投誠無隠湏可爲期臣無任祈天俟命

元憲集卷十九

欽定四庫全書

元憲集卷二十

宋宋庠撰

外制

中書試禦史夫夫除右僕射制

敕古者因右武之官尊主射之號始寓天秩以邦昭儀帷左右於中臺實師長於庻職諒非肅哲之劭曷允僉謀之同疇庸匪私惟徳之舉具官某莊重不倚寛博有謀自覽徳以逢辰亟舒文而華國寖懋忠力恊宣朝猷訪之以善而椒蘭益燻嬰之以煩而鋩刃不頓實有明效暴於羣倫向者付以憲綱寄之邦直而能山立盛气條舉舊章禠權豪之匪彛朂官師而交輔宜示殊典進服大僚噫總六官之卿納百揆之路治本之自出官成之所得爲時羽儀任政梁防副我則哲之效繄乃司寅之忠往踐厥司無忝休命可

降授太常博士知臨江軍龎籍可尙書祠部員外郎福建路轉運使制

勅具官龐籍傳曰舉直錯諸枉又曰觀過而知仁蓋所以判忠邪而貸苛細也以爾比用局力參於風憲露章抗論多所澄糾而能陰辧庾慝斥言壬人暴於公朝卒得姦狀乃以鉤摭之微累訊証之弗讐姑從常科俾降元秩今閩部遐曠漕舟湏才宜復郎曹之華兼還使節之重體我甄敍無忘夙宵可

皇弟鄭州防禦使允良因鄭州升爲泰寜軍可移別州防禦使制

敕具官允良借慶廟靈參華宗邸夙陶善教寖服榮班向擇壤於陪京俾建侯而禦侮屬玆要郡介我二都特表中軍之雄且壯近郊之守髙牙作鎭旣易故名列棨制藩宜更新部淮西奧密楚北柔疆命秩均封以屏王室可

衛州團練使充邠寜環慶州路駐泊兵馬部署兼知邠州曹琮可防禦使充秦鳯路部署制

敕唐制刺史兼使以禦遏差重國朝邊屯特將以攝署爲雄參付寵權是屬公舉以爾具官曹琮性韻沈慤風略雋明地席忠勲之餘才更煩瘁之使向資親信外職訓齊仍總郡條且濟戎索而能威恵克舉疆場以寜眷乃岐山之區奄於天水之防兵籍尢眾師律徯嚴宜疇已試之勞往司善帥之任當念恩寄方越常均無懈克誠以累先服可

故左龍武官大將軍昭州防禦使張昭逺可贈觀察使制

敕夫勞臣竭節𨿽沒而靡渝王者念功旣往而彌篤所以合恩義之紀貫哀榮之終賁厥英雄我有成名具官張昭逺才謀沈鷙姿度方嚴練韜略之太端席公侯而荗閥早由差擇遂服驅馳洊升諸使之聮亟攝専城之守通知疆事兼濟吏文展於體以實勤勵乃猷而克壯比階勇爵用領禁屯方出倚於干名遽歸移於未疾頃亦換司環衛仍防州兵庶臻勿藥之和奄軫聞鼙之痛永言遺烈深悼予懷法賻如儀亷車正秩玆爲寵卹尙克歆承可

故耀州觀察使曹儀可贈節度使制

夫勤官盡瘁者忠之全哀亡勸存者義之篤矧爾帶礪之冑方備封疆之臣務罄一心靡嗇他用奄遘淪謝宜鍚寵褒具官曹儀性資端和世載勲烈在昔乃祖以徳冠羣後從享於太宮施及而考以力宣王家繼仗於齋鉞負荷宏構屬於幹材自階仕於班聮實積效於勞勩遂繇別使入掌禁屯兼倚列城出固西圉比嘉控遏之重攺升亷察之權式佇後庸克纂先服美志未遂修塗已窮戚自訃聞實累中惻俾正登壇之秩尙識傳弓之謀歸賻納書爾或無限可

東上閤門使梧州刺史魏昭昞東上閤門使運州刺史王克明並可四方館使制

敕具官王克明等夫史局有聮館賓爲重列於禁籍用寵邇臣非勲緒之可圖顧恩典之疇稱以爾等並生冠族均賦美材早服在庭之班多更守局之職向嘉勤效洊職官榮序位天閽假節州部然克明曩緣外補頻復尙稽而昭昞𨿽屬近遷公言猶郁俾偕升於近綴且無格於常科勉勵恪恭滋稱恩紀可

衣庫副使知廣信軍王果可尙食副使制

敕具官王果頃自朝紳攺乘使轂仍委備邊之寄甫更成嵗之勞屬是軍牙對遷符守義當便道恩有進階俾升膳局之榮且壯和門之气勉修疆事毋忝寵章可故內殿承制魏成徳可追復供備庫副使制

敕具官魏成徳早基華冑亟列內朝奉使指以實勤更嵗期而亦久向緣微坐遂免所居方踐復圭之辭遽廹藏舟之變奄然不淑良用軫懷宜追寵於故官俾終榮於厚穸甄勞念往尙或嘉玆可

右贊善大夫丁禹可諸司副使制

敕具官丁禹優學儒家防名官簿才煩而畢給志越俗而不流向積吏勤遂膺州寄而能樹風遐徼歸課攸司敍陟宮坊之聮甫引朝閨之籍而夙懷感慨願奉驅馳列牘自陳徇忠彌切嘉乃兼材之美俾參貳使之華勉樹壯猷以基勇爵可

如京副使永定陵副使張懷則莊宅副使制

敕具官張懷則以肅給之姿列禁嚴之侍洊更嵗次階陟使名比嘉軒闥之勞出總山園之衛恭懷先寢近在神畿𨿽百靈防野而有嚴顧七遷成邑而增重疇其謹職宜用推恩進厥華聮仍玆舊領益圖祗恪副我欽崇可

深州防禦使駙馬都尉錢景臻男忱可莊宅副使制

敕某公爵吾所重而內使之介以爲初命豈帷爾婉孌是厚實我諸姑之慶也制名賦祿以進成人勉就學能以需官使可

新差知貴州東染院使榮州刺史馮伸已可洛苑使制

敕桂林守印必寄材良洛城苑監是光使號以爾具官馮伸已相門餘慶世祿舊勞洊服榮班果敷休譽或承軺將命或握節防邊寢兼刺部之雄且啟封侯之業屬吾遐郡玆擇幹臣公論攸先寵章宜渥俾進內司之列往撫南荒之防靡忘臨遣用對褒華可

故左班殿直楊成可贈崇儀副使制

勅具官楊成夙以干名備於煩使序服庭臣之列洊書官簿之勞美尙方申修塗早已克鐘懿烈可慶髙閎矧盡瘁之未圖顧追榮而有典內司置使貳職參華超爾寵名以光幽穸可

資政殿大學士刑部尙書李迪降授太常卿知密州制

敕言之多誣實惟殄行過弗圖攺玆謂遂非矧三事之舊臣均一徳於同體表式攸寄中外所贍茍自躓於匪彛因難枉於明罰以爾具官李廸曩繇才等出應時湏遭防先期參管魁柄逮余儲邸之日亦預宮僚之榮中罹間言越在外服朕矜其介節申乃昔恩擢自爲藩付以當國而忠欵靡效朋比屢彰𨿽榮罷於宰司猶階進於天秩洊加淸職畱冠邇聫冀省疚以自新乃搆忿而深詆洎從薄責咸失事端噫進旣負幹棟責成之求退又乖宗工勵俗之徳謬戾若此良用憮然迹其矯妄之來宜正典刑之黜尙緣哀請弗忍深懲特降序於禮卿且出備於藩守爾其內訟厥咎深體至慈念屈法之惟艱顧防宥而難再防佩成訓以復令名可

龍圖閣學士給事中知兗州範諷可責授武昌軍節度行軍司馬不答署本州公事制

敕名不假人所以惇乎治體法無阿近所以去乎官邪茍治行之有虧非彛憲之攸貸以爾具官範諷出於世緒涉乃藝文洊紆朝紱之華驟任諫言之責比嘉抗論亟用推恩嵗歷未深寵靈彌渥而不能罄輸亮節只報殊私隳計簿之書章濫公朝之賞典乃復咨於州部冒市田廬陰答利交公形薦牘方自陳於罄窶曽不愧於心顏逮窮置對之辭盡露懷姦之態未足決獄仍擅之官繄傲蔑之罔悛顧刑章而何逭特從幽黜以肅朋邪俾典午於方州且省愆於防地爾惟取悔餘匪棄人可京東路同提防刑獄內殿承制閣門祗王繼祖可禮賓副使制

敕具官王繼祖班籍幹材宮藩遺緒久備閽司之使寖承殿制之嚴向被朝章分防郡獄赤車所屆幽犴無寃曽是稽勞當玆滿嵗宜遷使範之亞尙防刑典之中益罄勵精無忝褒擢可

西上閤門使梧州刺史魏照昞可東上閤門使制

敕九閽之嚴二閤爲重實謹門籍用冠使名且寵東西之聫俾詳功次之授以爾具官魏昭昞資性沈願風矩閒華席慶公臺之餘累勞軒陛之職奉承官訓階序禁朝自酬績於事經早兼榮於使部向資勤力參典盛容嵗歷洊周莊恭彌劭宜進左扉之局益重邇臣之班當體茂恩勉服來譽可

左武衛大將軍遙郡刺史王堯明可東上閤門使制

敕滌瑕念勞人材所以無棄循階序位官秩所以有班矧於公朝莫非明勸以爾具官王克明地防華舊風規韶逺慿籍榮任周曆禁聯曩緣外家之親超升諸使之重入掌賓館遙指郡麾自矢逺嫌之防遂從易地之譴出監州牧歸列衛屯彌逺歲時屬沛恩號念甄收之有典固拂拭以爲宜俾序要司且繇上閤勉懷退補用對亨嘉可

戶部尙書夏竦除三司使制

敕周以冢宰制邦用漢以列侯主計書而皆內權重輕外濟調度衰徵愼賦【案衷音催齊語相地而衰徵則民不移原本作襄徵今據攺】操本建中合爲使名我有才舉以爾具官夏竦文敏莊重淹曠淸明自振褐昌期漸磐膴仕有精微之學以導化源有典誥之辭以華王體早符朝野之望疊處鈞衡之司淸規所存嗣政攸庇向𨿽倚垣翰之劇寄居畱之雄歲紀洊更朝猷增竚天臺正秩已穆於僉前地卿領務宜歸於職業兼增食采尙重官儀罔憚使煩體我圖舊可

戶部郎中直史館知滄州郭申錫可三司鹽鐵使制

煮海爲鹽鑄山爲金不賦於田不徵於闗市而國用饒此山海所以爲天地之藏而古者暴威武擒凶醜舉是而資之也其職屬於司防府必得其佐謹其防而收之則無遺利矣具官某資性純敏不以私污義居朝亡朋騫然自立已嘗試於司防府而以累去職今還汝以鹽鐵厥惟舊哉奏刀旣熟奚煩朕之爲訓可

三司副使制

司計之廢置歷世莫能定至眞宗皇帝時析而爲三於是事有條功有緒交處而不可雜並行而不可亂閱之百世朕知其不可易也然常得才用通敏之臣處之則法行而政舉副介缺丞相以爾等明厲有守嘗試外計府帑充實士馬宿飽可以貳吾大司農之治豈惟丞相之言哉此正朕之所欲求也置爾其孰爲過哉可新除三司戶部副使尙書工部郎中陳琰可三司度支副使制

敕夫金布刊令地壤制徵𨿽輪入有常而均節爲重故支度參號總務在中副介承業擇人斯授以爾具官陳琰志用精一材局敏通筮仕本於學優修方濟乎儒飾曩采朝論升補憲僚旋試治財之煩繼將護漕之劇莫匪最狀達於余聞向以圖旌使勞貳領民版成命甫出聮有序遷位無相逾任必差進攺司移用之要且究析毫之能勉調盈虛罔或掊克可

三司度支副使尙書工部郎中陳琰可三司鹽鐵副使三司戶部副使尙書工部郎中司馬池可三司支副司制

敕故事邦計分部設使介以經其業𨿽職任均重而班著有次因勞序升實本其次以爾具官陳琰性理純壹靖而能幹以爾具官司馬池噐職詳允和而不流並餙文來仕展體首公簮筆握蘭分契將漕休有嘉績稔厥外朝頃偕命於使煩同胥恊以陳力屬乃比局疇以外遷俾按循階之常且資奏刀之熟正郎舊秩防府劇曹各懋爾官以稱恩典可

尙書戶部員外郎兼侍待史知雜事姚仲孫可三司戶部副使制

敕國版制徵民部置使必擇才彥參主計文列爲副介之雄實兼授受之選以爾具官姚仲孫踐修士檢肅給吏資早階王髦遂置朝紱向疇邦直之譽且責諫言之良忠規可甄輿論彌洽移總臺屬亦旣嵗時誠存不流文克無害而左戶缺職通籍類能差序宿官之勤允膺遷秩之次往蒞財算深防事經勿弛勿苛尙質最要可尙書工部郎中兼侍禦史知雜事司馬池可三司戶部副使制

敕國家底愼邦財兼崇使範以主計之重訂於列侯因制用之副均於小宰非有幹用疇允恪居以爾具官司馬池行淳而方識簡而固繇鄕俊以來仕積吏閥而登朝薦剖州符逺將嵗漕比嘉守土之最荗贊操籌之煩朕察其衝恬考以名實亟正郎位俾亞憲綱時序甫移品式方屬而戶版缺任庭著擇材𨿽糾劾未盡其能且甄升適在其次特回簮筆之選用經籠貨之宜往竭乃誠無忝榮遇可

除名人董仲言可團練副使制

敕具官董仲言曩服朝紳倅頴邊郡罔惇飭簋之操自罹除籍之辜比荷貸恩序升防秩禋禧載洽讁注尙存宜卽輔寰之封且升結之簉兼榮視品仍俾定居姑務省循以報存錄可

太常寺太祝王靖可大理評事制

敕具官王靖世籍慶余仕階蔭格參名邦祝祗事卿曹大比方周稍遷有典宜升理讞之局兼寵臺華之緒可太常寺太祝監西京麯院魯有立可大理評事制

敕具官魯有立爰以妙年陶於善教建延世賞克服官箴比由祝防之資往干酒材之局屬玆稽課恊乃懋恩擢贊詳刑尙領煩蒞可

太常寺太祝監江州廣寜監馬璵可大理評事制

敕具官馬璵卿屬之華邦祝爲最向試煩於外局實通質於舊勞賫狀以聞滿嵗當陟攺司刑讞姑續事程勗哉首公往荷榮典可

太常寺奉禮郎梅輔臣可大理評事制

敕具官梅輔臣陶訓淸門序階榮籍頗從吏補休有嵗勞覈狀甚詳升秩惟允宜繇抱蕝之屬往參聴棘之評恪服攸箴尙續來課可

胡仲衡呂友直並除大理評事制

敕具官某等日者屢肆大眚囹圄空虛理官具員而已然而擇人以詳刑則不可不謹若爾某者皆由此選也宜及閒暇益務明習以稱朕哀矜庻獄之意可

元憲集卷二十

欽定四庫全書

元憲集卷二十一

宋宋庠撰

外制

保慶皇太后叔楊知信可贈兼中書令制

敕親親之恩自家而刑國善善之報循本以飾終矧我慈闈之尊永懷仲父之懿申賁湣防玆協大倫故贈具官楊知信天資朴忠气挺才武早踐勇爵訓於軍和宿衛軒營之嚴該明圮石之略世逢偃革未盡於壯圗化怛藏舟奄先於䢐運力命𨿽屈慶善並流洪惟母儀實系家緒曩緣傍防之厚洊舉追榮之恩肆是休辰彌顯徽範宜特班於異數俾增煥於乃宗卽號將壇兼中書令且光龍節之重益顯鳯池之尊綸檢密章往付幽穸可

楊崇勲祖累贈太師加兼中書令制

敕朕昨以荷三神之釐疇百執之力第以封爵編於幽明蓋潤葉者流其根移忠者本於孝褒先錫類邦教系焉具官楊崇勲祖累贈大師守斌以莊毅之姿濟和之略義無茍進時弗我永長算屈於浮齡積善蕃於重葉慶靈叢啟秀傑嗣生感防風雲之期烜赫旌常之典內幹幾密外扞蕃宣本燕翼之有來宜寵靈之上集賁章洊舉而殊數未昭爰益鳯池之華更光馬鬛之兆永言幽漠尙識褒崇可

縣尉李述可縣令制

勅具官李述頃由銓檄尉乃縣封善率追胥悉擒搜慝書勞有狀援比載明宜紆縣綬之華且酬官簿之最往祗休命圗續乃庸可

前吉州龍泉縣令監蘄州蘄口務吳處仕可睦州建徳縣令制

敕具官吳處仕階防服官積資參調向司利方責嵗勞屬郡將之專威挾吏文而巧詆俾從罷免尋覽訴陳別制下推枉情咸露適舉殘苛之罰宜均澡雪之科姑復舊階往綏遐邑勉恪而守毋卹後艱可

駙馬都尉李遵朂兄加贈太師制

敕朕昨以擁三神之休均百順之錫第以封爵徧於臣工然流光者慶蕃位重者文縟特因下嫁之戚申及孔懷之恩弗檢常褒是謂殊數具官遵朂亡兄具官累贈太傅某寛明莊重淳深幹敏克纂堂構自結本朝以通侯之世家備能臣之煩使預平狂狡陰濟惠和或握節聘戎譽髙使表或剖璋臨部政推邊最修塗未極景算夙淪天啟善祥地華婣睦早慰在原之感亟欽服衮之榮及此均禧詎忘旌徳宜極師璜之品載煥京阡之榮可

皇兄故武定軍節度使檢校太保尣寜可贈太尉追封信安郡王制

敕姬典之盟異姓爲後漢防之誓非劉不王矧我文明之友方隆帝室之表奄忽遘沴追旌可懷皇兄具官某姿局端華理識明劭幼陶惇敍之訓勤服糾綏之箴輔成天資穆我邦族而復地在尊戚位躋中權奉齋鉞以彌恭戒朝鑾而有恪夙夜之志造次弗渝固將分寶展親秉徳陪朕合是多福登乎永年時惟不傭壽則中奪永惟痛悼震於予今以三公之上司二等之髙爵昭列殊典申賁令猷噫魂而有靈尙嘉我之徽命也可屯田郎中王渙父礪可贈尙書左丞制

敕朕載耒勸耕捨爵行賞均厥慶賚塞乎天淵永惟通籍之列咸被流根之澤所以勸存而厚亡者也具官某亡父故具官某早以士彥登於朝次有文以飾吏有孝以顯親名附吏篇行灼鄕品騁修途之未及屈浮齡而前謝善訓諸子不隕令名寘我周行莫非嘉績宜徇褒先之請以顯教忠之族星闈都坐天轄上僚足賁英魂用告幽穸可

司天監主簿馬日房可司天監丞制

敕具官馬日房執技占官勾稽監事比奉營宮之役頗資推防之勤奏牘自陳賞科惟允俾遷丞率勉荷旌酬可

司天監丞來慶祥可降授司天監主簿制

敕具官來慶祥業防參榮官簿固當夙夜審察躔離輒輕肆以上書且稽測而違實迹其詭辯合正嚴科聊從降秩之文尙聨視夜之職勉思勤術以荷矜恩可太子中捨通判鄭州李宋卿可殿中丞制

敕具官李宋卿祗服善猷克纂華緒任宿其業通籍於朝比輟宮坊之良近參輔郡之守且有新最能續舊庸官簿當遷盾省爲次卽授之美爾其勉哉可

太子中捨監在京廣濟倉沈惟恭可殿中丞制

敕具官沈維恭公防舊門軒冕重世階防來仕歸課屢周比踐儲坊之僚兼司國廩之契嵗考通滿勞簿上聞當遷之榮中禦爲次往服丞率尙幹委儲可

太子中捨通判徳州薛中孚可殿中丞制

敕具官薛中孚積學而優展體來仕洊稽官閥入籍治朝向因通守之行巳在當遷之目欲觀從政姑俟彌年逮此有勞詎宜畱賞卽升盾省之秩猶贊州符之雄勉結歲成無忝恩擢可

奏舉人前寜海軍節度判官蓋平可殿中丞制

敕具官蓋平嫻暁吏文綢繆使職洊閱舉知之奏已經覈課之詳姑欲試煩久玆倅事選條再集薦牘彌多宜酬戎幕之勤入通盾省之籍可

追官人前守殿中丞劉景可殿中丞制

敕具官劉景早緣儒科階置朝紱比倅州事自陷憲防而具劾之初如律爲重尋用原情之典裁報免官之論恩霈維新辜累宜釋俾通閨牒且復仕塗勉爾矜修體我甄序可

審刑院詳議官太子中捨李倩可殿中丞制

敕具官李倩明習吏文服勤官次早補刑卿之屬近更財之煩向籍勵精擢佐評讞罪繇所麗論報甚詳嵗在質成恩有加秩宜承鉤盾之府尙服簡書之司勉悉爾心毋懈予命可

奏舉人前權平江軍節度推官張去惑可將作監丞制

敕具官張去惑本偕士秀參服銓條比奉賔帷之籌頻承漕府之檄分捍水道頗還居民監司露章衡審稽實宜信朝賞且旌吏勤往陟匠卿之僚無忘虞弁之守可

汝州長史王煥移虢州長史制

敕具官王煥早以敗官甫從善貸列於州佐近在寰畿輒稽便道之行陰挾幹私之醜夤緣女謁繕作奏函訊逮甚明憲章防赦屬經洪霈聊徙外藩無貳前非終取祗悔可

著作佐郎監華州鹽酒稅務梁堅可祕書丞制

勅具官梁堅故事譔著之佐𨿽出補他任而滿嵗正課猶進丞本省蓋以因官成而育材類也爾早階科秀深敏吏文洊緣外舉之章入參中祕之局向圗親祿卽筦利司煩使有能陟狀咸最宜席道山之序且通閨籍之華尙結後勤毋忝榮次可

三班奉職髙器之可將仕郎守髙郵縣尉制

敕具官髙器之名郎之家素業相紹早緣世賞遂列使班比控於朝願從補吏嘉其淸尙無忝爾先宜易命於銓流且詰封於縣禁勉修官最以荷恩褒可

濟州鉅野縣尉孔宗願可濰州北海縣尉制

敕具官孔宗願系出聖門蔭緣宗眷比除邑佐且便鄕閎而聨官之人實乃婣近避嫌自列易地有常瀕濰控疆邏盜分職往服榮牒無貳乃誠可

權寜國軍節度判官茹宗元可大理寺丞致仕制

敕具官茹宗元早擅民貲志希仕籍嘗緣入粟之募遂服解巾之榮逮贊賔籌巳嗟耋缶願還所任宜允來陳尙序寺僚且光卿品可

寜化軍判官李祐可太子中捨致仕涇州司法參軍田鳴鶴可太子洗馬致仕磁州司戶參軍劉宗道可大理寺丞致仕制

敕具官李祐等各繇官牒籍我吏銓從公實勤歷嵗玆久並控誠於晚節冀還職於有司知止可嘉增秩奚吝儲坊置屬卿棘有僚寵爾歸休且激頽競可

中嶽廟令劉碩可太子洗馬致仕制

敕具官劉碩曩中學科晚服銓調比繇縣尹之秩來奉嶽祠之嚴迫於暮齡祈致所事東朝洗馬外著垂紳特示寵遷且賞知止可

永興軍節度判官何操可太常博士致仕同州郃縣令寇寜可太子中捨致仕制

敕具官何操等階於儒科服在銓牒或屢賓大府或久宰善封並陳遷事之年且圖佚老之舉禮臺通籍儲禁具僚各服朝紳歸寵鄕閈可

前韶州仁化縣令公孫知止可太子中捨致仕制

敕具官公孫知止承乏吏資累勤縣譜間繇遐任歸質攸司自陳艾服之勞冀辭銓調之補嘉聞悃慤宜遂燕安引籍儲坊掛冠鄕閈庇私從欲尙荷朝榮可

宻州莒縣令劉維淸可太子中捨致仕制

敕具官劉維淸策名官簿分政銅章課考寖深齒力滋晚騰章來上解組是祈憫薄景於桑楡遂掛冠於田裏特遷宮宷以寵鄕評可

解州團練使邠寜環慶路駐泊兵馬部署張敏可大將軍致仕制

敕具官張敏階附先恩踐揚禁職累升別使遂視通侯向書邊瑣之勤久正軍團之重據聞謝病尋請致官憫握節之載勞且據鞍而難彊不能者止良克有終宜進環衛之名往寵歸休之樂體余念舊勉爾頤生可供備庫副使溫臺明越衢婺處州都巡檢毛昌達可左武衛將軍致仕制

敕具官毛昌逹早繇彊力祗服近班展體知方使煩無懈頗酬材裕升列使華向總州部之兵逺嚴山越之邏遽玆移疾姑念乞身省章防然從欲斯在俾陟名於環尹仍歸事於禁聨勉訪全醫尙究遐福可

除名人楊安節可太子右淸道率府副率致仕制

敕具官楊安節曩坐重科俾除初籍憫嘗聨於使範宜復列於衛官仍遂退休庶寛痕玷勉思前悔尙服寵名可

尙書禮部員外郎天章閣待制範仲淹可尙書吏部員外郎權知開封府制

敕內史列郡之首邦風所系天官一臺之妙郎選實先歷求諸朝我得良士以爾具官範仲淹才給而肅行介而通早繇雋科洊質勞閥逮育書林之秀兼責諫蒲之言確然忠規稔厥時論再臨州甸咸結民思向旌雅猷進陟嚴署甫從宣室之召仍兼京劇之司往攝煩政永爾終譽可

奏舉人前桂州錄事參軍周堯卿可著作佐郎制

敇具官周堯卿秀踐儒科選條補吏向督郡郵之罰自甄官簿之勞使轂露章朝紳舉最屬於銓審參應寵褒宜引籍於祕丘且勸能於公路

元憲集卷二十一

欽定四庫全書

元憲集卷二十二

宋宋庠撰

外制

開封府推官邊調可開封府判官太常丞韓琦可開封府推官制

敕具官邊調等內史之治官政所叢必擇乃僚往贊煩務以爾調久服吏事有資材之美而濟以勵精以爾琦早擢雋科有緣餙之文而輔以詳允並飫厥朝譽播於人間或京府奏刀試於已效或國帑操契用匪盡才宜遞補於缺員且參觀於婉畫我有榮序遲圖爾勞可益州觀察推官楊沆可權蜀州軍事推官制

勅具官楊沆近繇銓啟逺佐使籌防新辟之有從顧舊員而爲閡宜因郡幕攺珥賓簮效智則同書最爲勉可

節度推官郭昌可西京畱守推官制

勅具官郭昌比調銓臺往參戎幕屬師臣之聘吏顧賓席之溢員惟是畱都甫當闕屬宜從易地無廢修方可

節度推官蘇賁可某州推官制

勅具官蘇賁向以戎帥就藩辟書補吏適玆兪請未及之官而使府攺麾賓籌佇畫新選旣隨於將幕故僚宜奉於亷車是亦寵名尙圖來效可

尙書度支員外郎祕閣校理劉立禮可開封府推官制

勅具官劉立禮神赤之區海防同防贊是伊政必資才良以爾業履兢修幹用開濟早服文館有刊譌之勤屢倅州符多飾吏之術迹乃試效宜於使煩且繄望郎之華往參內史之劇勉勵風力以對寵褒可

史官楷書陳宗閔可蘇州常熟縣主簿制

勅史官楷書陳宗閔史局編名書觚奏技久隨臺府專給記曹嘉時宰之序勤宜選條之咸集勾稽邑簿正秩銓流勉蹈亷隅毋忝恩錄可

三班借職馮旦可秀州華亭縣主簿制

詩禮淸門簮裳華緒比因遺奏遂置末班亦旣從公居能寡過且自陳於世烈冀入預於銓流嘉乃素懷易之榮牒勾稽善邑無忝先猷可

前眞州六合縣主簿陳乙可潭州湘陰縣主簿制

久違銓集自便家居冒隠地徵占擾閭左𨿽罪繇獄具而罰以赦原宜因佐邑之資且爲去裏之役勉修來效用贖往罪可

同知樞密院李諮除尙書戶部侍郎知樞密院制

勅國家總右武之柄愼惟幾之原號爲皇樞以經天縡非有明達之懿疇幹宥密之繁矧道推同寅績昭已試宜偕上著用鬯大猷具官李諮器采忠純業履宏劭亮節堅於石席明履協於耆仰惟先朝擢在榮序啟廸言選藻潤帝謨肆朕纂臨益俾親近遞宣方嶽之政再籠天下之財爰圖累勞參贊基命百汰無耗屢照不疲休問日升眾事寖允是用進地官之亞列付皇極之祕機寖陟上司以輔予治方今四鄙弗警五刃並櫜復玆明哲之才交修朝夕之務何煩訓勑往服寵光可參知政事王隨除尙書吏部侍郎知樞密院制

勅國家法象紫樞總攬皇極建爲使範均厥宰司必求經世之賢參圖基命之要我有公議屬於名臣具官王隨噐涵虛明道與和正感防先帝攄發懿猷擢髙妙之哲科賁文思之休運洊階膴仕入服大僚自朕震坊之初嘗膺望苑之選逮於纂紹固已延登松寒後凋井徳無攺向由近侍升贊元鈞名實具瞻政亦惟允眷乃本兵之地宜咨同體之賢是用陟天官之貳卿幹籌幄之幾事順考古道對揚王休矧試政之已彰詎錫命而多訓往踐厥位永保令名可

故翰林侍講學士尙書戶部侍郎馮元可贈本曹尙書制

勅夫保徳終譽名臣髙致悼賢加禭前王令典具官馮元性度沈簡風猷淹素識探聖系之奧文擅詞宗之華曩踐俊科亟膺眷顧傳經繹義排去異端登庠攝職照明羣志進階前席之問入直層構之嚴肆朕升儲實參僚宷逮於纂歷彌資講勸綢繆露門之學黽勉禁林之遊或裁成信書或總制經禮有資必判應鑑弗疲頃𨿽常借郡章而復進聮卿貳貪寛中授道之益賖壺遂倚相之期時胡不庸殱我皇士追惟往範震於餘懷天臺設官地版攸重刻之宻印尙賁泉塗魂而有知歆此嘉寵可

尙書刑部郎中知制誥晁宗慤可起復制

敕夫時之湏才則求忠於孝士而委質則推義防恩眷乃司言之臣嬰於去位之戚惇還舊次抑有彛章以爾具官晁宗慤業履淸淳猷爲肅給早聞才劭入掌贊書敷大號以惟精攝攸司而兼裕殆玆罹閔姑許解官躬欒棘以盡哀竭誠信於襄事歸虞云已卒哭奄周當因時以殺情念展體而宣力矧家無辭事之職禮有從宜之文權廢至懷紹修乃職罔矜介節往復褒章可

司天冬官正楚衍可秋官正制

敕具官楚衍隸業疇人窮精天部向繄率軄俾奉營宮爰逮落成未之甄錄宜攺司於秋正俾紹勸於官勤勉服寵章毋墜前緒

尙書考功員外郎知均州張仁恵可尙書膳部郎中制

勅具官張仁恵智諝而材綢展國體早承宰旅能輯事經旋寵爲郎之華亟膺出守之寄二邦通課三載質成宜寘司膳之選且及之期可

尙書司勳員外郎判三司都磨勘司兼主轄支收拘收司文洎可尙書主客郎中制

敕具官文洎昔尙書主賓客者有南北之曹官名相沿郎選差重矧參治材簿通質嵗成循名第勞遷秩玆允以爾才敏而愼節甘而淸曩繇朝僉出主漕挽歸有政最復序計聮惟金布覆稽之煩兼文符檢結之防濟以舊課宜於寵章俾正握蘭之資且彰奏刃之熟可利州路轉運使尙書司勲員外郎王軫可尙書工部郎中梓州路轉運使尙書司勲員外郎張從革可尙書主客郎中制

敕具官王軫等國家崇建外臺總領諸郡𨿽任專漕挽而責在澄淸矧惟蜀疆置使差重績茍用乂賞則有加以爾軫悃愊不流文敏毋害以爾從革純素自檢亷介旁通並久服朝聮懋揚政範奏刃司防無髖髀之難操籌外計有毫釐之析兼蘊善術克綏遐氓嵗月當遷閥閱來上按有司之練實嘉能吏之修方僝工劇曹典客華序勿移擁傳之任咸正爲郎之選往欽並命以續乃庸可

尙書都官郎中監蘇州茶鹽務陳覃可尙書職方郎中制

敕具官陳覃早飭吏文久階郎選委蛇朝禬荏苒郡章比循奏封之祈往臨筦利之局華皓靡懈閥閱當遷省曹之名方誌爲重進服厥位尙酬爾勞可

諸司使副陜西緣邊都監知州葛宗古王從攻米吉張世昌並轉官制

敕具官葛宗古等夫西鄙之防興天水屬安化亙平涼奄涇部皆宿兵處也參防屯旅抑惟幹臣將責後庸且寄蕃奬以爾等咸用才力奮於班聮出有將命之勞居多試效之益質乃功簿稔於予聞因使煩之有初固並命而惟允或進爾別帑或增數內朝各踐寵階往固邊略可

三司鹽鐵副使尙書工部郎中郭勸可天章閣待制知延州制

敕待對延閣本咨名儒制威邊藩是重良守二選參妙兼材實難以爾具官郭勸資性端亷操度詳允夙以士秀服於官常自濯纓登朝遊刃從政有淸譽以軌俗有讜論而斥私及序登諫副總臺事言益而彌愼气正而不流旋嘉乃忠姑試以劇入充主計之貳方防析毫之勤眷惟誥努介在西鄙而郡將湏代朝議咸推宜陟祕嚴之華往専綏控之任若其訓定戎索保障民生寛猛有宜威恵交養玆所望於爾也得無勉哉可

三司鹽鐵副使尙書兵部員外郎陳貫可尙書刑部郎中直昭文館知相州制

敕夫應積星之纒帖廣內之直符守兼委恩數實繁時酬舊勞乃允斯典以爾具官陳貫性局彊濟業履介亷早擢俊科稔聞吏閥風迹聳於州部幹固表於使臺向借官成入治財防副幹大農之用參主列侯之書精心所經白首彌厲嘉聞久職宜冀稍遷用正郎闈之名恊修文館之職往撫雄郡並示寵章循踐淸階毋替厥服可

尙書兵部郎中知潭州劉賽可太常少卿直昭文館知廣州制

敕百粵之防督府表於南溟九卿之亞奉常尊於右棘惟是文館寵昭儒服我有命數屬之材良以爾具官劉賽性劭直淸業總和濟始階鄕秀寖講吏丈內則居評刑受計之煩外則宜頒條將漕之職躬實勞止譽亦藹然淹徊諸郎華皓一節倚湘中之劇未更嵗次之遷屬番禺守方符虎須代適當便道宜委於蕃𨿽臨遣弗遑而進升惟舊俾攺括河之貳仍預登瀛之遊往撫裔邦毋添朝渥可

尙書兵部郎中天章閣待制張逸可樞密直學士知益州制

敕斗樞之庭分置祕職所以待名學井絡之次下爲督府所以難守臣參付寵章可謂髙選以爾具官張逸志托夷逺思懷沈濟曩繇邦秀寖服吏資濯纓登朝則見許於甘節奏刀治劇則毋害於峻文洊假使軺之雄咸奏方漕之最向咨公論遂陟禁班就委梓橦之區歸承京兆之缺恵稔西俗政和中都試才所更二效尢著必能將我明命綏厥逺黎矧蜀漢之繁包卭僰之崄土沃風侈民夥事叢有旌纛以制師有刀布以藝貢總是煩使姑寄爾能爰卽中臺之華進兼密署之直往叱忠馭無忝訓辭可

尙書刑部郎中天章閣待制李紘可龍圖閣直學士知秦州制

敕層禁藏書以深嚴待儒選邊瑣擇守以循良制疆事矧羲圖廣內之祕天水諸戎之衝是宜延登且重臨遣以爾具官李紘局度詳正風力敏彊早飾吏文見稔朝論或執簡憲署意無隠辭或操籌計庭使有餘範曩旌幹固之效入升侍從之聮尋駕傳封外主漕挽兩河之績再嵗有聞來復近班益見純節而價藩缺帥官簿類能得是幹良愜乃褒陟宜仍應宿之遷序直巢阿之華欽佩寵名往撫雄郡勉布威恵副予倚成可

金紫光祿大夫檢校司徒使持節順州諸軍事順州刺史兼禦史大夫知順州兼充溪洞都巡檢上柱國京兆郡開國侯食邑一千五百戶田忠俊可加檢校太保食邑三百戶食實封二百戶銀靑光祿大夫檢校禮部尙書忠順將軍知溪洞安福州軍州事充寜邊寨東路沿溪洞把截外夷都巡檢副使兼監察禦史上騎都校田忠隠可加檢校戶部尙書上輕車都尉銀靑光祿大夫檢校國子祭酒充溪洞懷逺將軍知歸順州軍州事充寜邊寨東路沿邊溪洞把截外夷巡檢使兼監察禦史武騎尉田洪部可加檢校太子賓客制

敇具官某等統率部族守圉邊陲忠順自效逺邇無敵緣大禮之中慶宜湛恩之博及俾增爵秩以示殊寵可

元憲集卷二十二

欽定四庫全書

元憲集卷二十三

宋宋庠撰

外制

尙書司封員外郎知眀州張弇可尙書祠部郎中制

敕具官張弇資性淳夷操行亷素向咨郎選參按縣畿心焉首公善弗求譽嘉聞羙課尋寵巨藩而前此攸司大比來上始延恩格更竢嵗成亦旣一周靡或他吝宜眞握蘭之秩兼懋剖符之績可

尙書屯田郎中知衢州胡宴可尙書都官郎中尙書駕部員外郎知慈州渉績可尙書虞部郎中尙書比部員外郎知巴州陳甫可尙書駕部員外郎太常博士知防州田瑜可尙書屯田員外郎制

敕具官胡宴等故事南宮郎專治臺務國朝均內外之任率眞拜而煩使之亦旣有遷尙夲其次以爾等咸服士操胥濟吏文洊嵗結勞登朝有著分掌州任參穆化條前勤著聞今治通舉合是課目愜予襃章都隸朕虞僕駕田部或正或貳勉卽厥官可

尙書虞部員外郎馬尋可尙書比部員外郎太常博士張泌可尙書屯田員外郎制

敕具官馬尋等夫臺郎始於墾田省書總於鉤比皆一時之俊選也以爾尋效智肅給持法敏詳而向守軍牙有緣餙之政以爾泌屬辭辧防秉操防約而洊腰懸組有撫字之勤並見考嵗成來結官最宜階承務之劇且勸敍才之規往服寵嘉毋怠祗飭可

太常博士通判定州馬僑可尙書屯田員外郎國子監博士知濵州盧南金可尙書虞部員外郎制

敕具官馬僑等或俊茂服官或淳固宿業各敏乃事序登於朝向者輟貳邊麾假領州棨𨿽新蒞未久而前課已周冝酬三歲之績並允一臺之拜體余郎選勉爾吏勤可

國子博士郭長吉可尙書虞部員外郎通判西京制

敕具官郭長吉業治儒經仕優官簿早階郎署協布郡條失於保任遂罹降斥屬郊恩之蕩釁加京守之薦能俾復典虞之曹往參主鑰之政悉心營職以稱所知可尙書職方員外郎知衡州任旦尙書職方員外郎監衢州淸酒務郭昭著並可尙書屯田郎中尙書虞部員外郎通判廬州陳執方可尙書比部員外郎制

敕具官任旦等各以吏能參寘部選或州藩爲政頗廸恵和或酤示譴已淹時序並通前績偕集攸司正秩員外淸曹劇選按名卽授尙朂官成可

尙書都官郎中知處州黃禹昌可尙書職方郎中淮南路提防刑獄尙書祠部員外郎【案此下原本有闕下】制

敕具官黃禹昌等朕以較吏之法責於攸司官無內外三嵗一考循課卽授褒勸在焉以爾禹昌勤身蹈和白首無懈以爾越小心絜矩淸猷彌劭並累書閥簿參寘郎闈或華棨爲州借教條之熟或赤車按部副欽卹之懷率以年庸愜我朝奨陟司方誌貳度國徵往服寵階尙結來最可

應賢良方正科太常博士蘇紳可尙書祠部員外郎充通判應茂才異等科張方平可祕書省校書郎充知縣制

敕具官蘇紳等國家振復賢科咨求邦彥非以角空文於無用蓋將佇逺猶之斯告膺是選者不其難哉以爾等抗志經墳沈精道素或昌辰委質已列於朝緌或別都論秀洊偕於計物並能貫穿前載發揮大猷溢奏牘以獻文藹薦章而署行逺臨便坐躬覽著篇𨿽異等之未躋亦洽聞而可錄玆焉第賞誠協育才噫結華綬以陟郎曹禠野巾而登祕省贊條外閫字俗邇封並示寵章勉永來譽可

十二考人前眀州錄事防軍劉願可大理寺丞奏舉人前渭州司理參軍張京可著作佐郎制

敕具官劉願等各以勤亷參於調補或郡綱督罰通續前勞或州獄守公見稱敏識閱其吏啟嘉乃官成宜從振滯之條兼舉懋知之格省僚寺屬勉服榮階可十二考人前權楚州團練判官髙中正可大理寺丞奏舉人前江陵府節度推官劉湜可著作佐郎制

敕具官劉湜等咸繇吏資早介戎幕或風力淸劭見舉所知或勞考優深載符允令得於銓啟嘉乃官成祕局刑司各備其屬可

十二考人前鎭國軍節度推官知鄜城縣宋扆可大理寺丞奏舉人前權嶽州軍事判官監納潭州茶米塲陳選可著作佐郎制

敕具官宋扆等比者作爲恩格差次使勤銓覈有條升奬惟敍以爾等屢由選集出補賓從或假以縣章積勞於功狀或蒞乎茗稅見保於監司宜懋乃勞攺躋優秩佐郎丞率分以命之可

十二考人前權保大軍節度推官張從宜可著作佐郎制

敕具官張從宜久調中銓屢賓外府近援赦格歸質嵗勤繄書考之滋多顧振淹而有序宜緣信賞俾陟榮塗勉佐篷丘之華更圖縣綬之舉可

殿中丞知單州碭山縣王文英可國子監博士太子中舎知眞定府馮日宣可殿中丞制

敕具官王文英等國家多出中朝臣以宰百里蓋欲寵厥任而恵綏吾民政茍有成賞不淹晷旣以勸善亦俾久官惟爾等榮名儒家效智公局日以謹飭蹈於亷隅修方累勞遂列閨籍比荷臺詔出撫縣封並能審諭教條弭服愁艱灼有善狀列在攸司因其大比之辰且光卽授之寵經庠盾省分以命之益勵乃誠毋替來譽可殿中丞新差知溫州平陽縣楊中和可太常博士太子中舎張子元可殿中丞制

敕具官楊中和等夫考課之法所以眀淑慝而敍功次也馭厥郡吏存乎彛章以爾等並服朝紳洊更嵗籥或經眀有法克劭素猷或門調累勞頗書善狀屬玆大較咸用序遷議禮曲臺分曹盾省各祗寵渙無替令名可河東路轉運使尙書兵部員外郎陳琰可尙書工部郎中殿中丞通判興元府李公謹可國子博士太子中允直集賢院知鄭州呂公綽可太常丞太子中舎知明州奉化縣陳世常可殿中丞制

敕具官陳琰等夫冬部郎曹冑筵師職容臺之卿屬盾省之監聫並爲華階以敍能吏惟爾等懿文典學完行幹材或將漕使軺或剖符寰郡或倅丞於州事或撫輯於縣封並質嵗成克厭朝賞宜就增於榮秩且究懋於乃勞成命罔私余訓無忽可

尙書虞部員外郎通判益州楚經可尙書比部員外郎太常博士知越州蕭山縣王簡可尙書屯田員外郎殿中丞前知封州劉直溫可國子博士太子中舎知漢州綿竹縣趙壹可殿中丞制

敕具官楚經等尙書曹有比勾掌屯之員中朝臣有師庠盾省之屬各著官簿以陟吏資惟爾等智效事經籍引朝紱或勤於外補方贊郡條或續乃勞累光縣譜並賫閥來上質嵗有周宜序羙資交奨成績母或懈位以忝懋功可

尙書比部員外郎提舉兗州仙源縣景靈宮晁遘可尙書駕部員外郎國子博士通判南安軍徐紹齡可尙書虞部員外郎殿中丞集賢校理知復州王琪可太常博士太子中舎知郁林州查中之可殿中丞制

敕具官晁遘等課功之黜陟視勞之殿最我有彛法付之攸司以爾等早服仕階進班朝次或華顚郎署或頍弁經庠或文雅防書林或亷端偹儲宷並緣外補參積嵗勤然方奉眞祠倅軍壘守支郡撫遐陬宜卽官成序進恩等今以駕曹虞務蕝野盾省之屬分以命之其各無忽可

十二考人前權建雄軍節度推官張行成可著作佐郎奏舉人前南安軍錄事參軍愼晃可大理寺丞制

敕具官張行成等國朝考吏𨿽黃綬一命皆責在銓審而覆於殿廷矧厥累勞固用稽實以爾亟參調補咸寡悔尢或年老應於赦條或保任列於公牘宜從信賞於以懋官祕省卿曹各備其屬可

十二考人前權保康軍節度推官田穎可著作佐郎奏舉人前陳州司理防軍孫淮可大理寺丞制

敕具官田穎等間者詔書以吏久不遷始限考法才而可任參責舉知蓋因方任人非可以一故也惟爾等或從事戎幕或詢獄輔州年勤應條薦狀符格覆自銓啟愜於余求省屬卿丞各服榮序可

前權淸海軍節度掌書記林可著作佐郎前明州錄事參軍錢訪可大理寺丞制

敕具官林等或士類羙林或王門遺緒並沿官牒久服銓流以作記之工載華戎府訪以督郵之敏流聲藩掾薦能累牘鉤課如書蓬邱佐員棘路分宷各踐榮次無忝爾知可

大理寺丞通判邕州鄭臾可太子中捨衞尉寺丞今知益州成都縣王景良可大理寺丞制

敕具官鄭臾等補吏有資施政惟敏比緣卿屬之選分任邊州之遐或協贊守條或懋成宰課並緣嵗滿宜奨職勞儲宷通閨法丞署局各祗榮次尙續來勤可十二考人興元府觀察支使張肅可著作佐郎奏舉人前眞州錄事參軍張孝友可大理寺丞制

敇具官張肅等載名銓符展體官次或序才累牘委公車之封或結課周星無杜陵之殿並列在奏籍應於賞科蘭臺佐郎棘位丞屬勉服並命思稱懋官可

十二考人前益州節度判官尙頌可殿中丞奏舉人前權筠州軍事推官林髙可著作佐郎前眞定府錄事參軍張立可大理寺丞制

敕具官尙頌等夫中禦之丞列朝品著書之佐參仕彥司刑之屬選吏文皆敍才之榮塗勸勞之優秩以爾等咸有成績調於中銓或年考寖深或保任狎至質諸功狀符厥賞科宜並命於華聨俾陳力於來效可

大理寺丞知蘇州長洲縣薛紏監杭州糧料院杜直並可太子中舎光祿寺丞通判海州石延年可大理評事監徐州鹽稅務王諄可光祿寺丞監霸州鹽酒稅馬湜監穎州酒稅李政並可衛尉寺丞簽署鄭州節度判官防公事主政路可將作監丞太常寺奉禮郎監開封府陳畱縣鹽稅務晁仲紘可大理評事制

敕具官薛紏等冑緒之良材敏從政率階京署參服吏文或化協郡條或最聞縣譜或幕籌甚婉或局利載登並稽三嵗之庸宜升一等之秩儲寮卿寀各懋乃官可將作監丞王拱辰可著作郎直集賢院制

敕具官王拱辰夫東觀之論著防正之刊輯皆漢唐楽育之地也非曰時彥疇允恪居以爾業履端和藻章韜暎向繇辭等擢冠士科尋補匠卿之僚仍倅州麾之政而洊銜家防頗隔嵗成比召復於故聯且自陳於素蘊乙篇可喜給札有規逮閱試言玆顕能賦宜通祕邱之籍兼光書殿之舉欽服朝範循致寵階可

太常博士直集賢院韓琦可右司諫供職制

敕具官韓琦昔蕭望之有言以諫官補郡誠大恵也然朝無諍臣所謂憂末而棄夲朕甚韙之今玆擢才實曰稽舊以爾气質純茂識略淹該名髙俊科職在文館嘗倅事於京劇旋贊畫於財煩官成有聞朝論惟穆向觀奏牘求引邸章𨿽徇使符之行屬圖言責之補且告猷近署與頒條外藩循名旣殊所益良重宜輟往授以服寵班兼去儀臺之名尙仍仙殿之局企佇忠鯁副此奨甄可

授趙元昊開府儀同三司依前檢校太師兼中書令定難軍節度使西平王加食邑實封制

門下朕三嵗而郊述修常祀四海以職同蕆上儀屬膺貺施之辰普均慶賚之典眷我良翰撫於西人聿圖成效用蕃嘉奬具官趙元昊資植端厚噐局沈和克負家聲光啟王爵緇衣以攺造爲羙甲令以能世稱忠邊最數聞時事狎至自禋燔前戒妥侑徯升輸珍實來固圉惟謹罄露乃心之恪益昭維屛之勲宜錄久勤用參信賞夫均儀公府酬勞采食實租奉之數叢典冊之華玆爲寵章並昭方國於戲祀惟大事爾協其恭邦介純禧爾預其錫當懷褒遇之渥母怠輯綏之經往哉若時欽對余命可

尙書司封員外郎直集賢院李漙可三司鹽鐡判官制

敕具官李漙曩踐秀科久勤吏事濯纓通籍漸翼爲郎逮預書林之華輯守麾之政積資逾久應務爲宜繄鹽防鐡官之繁有嵗成月要之劇今玆缺屬是以求才往倅計文尙遲來效可

刑部員外郎直集賢院桞植可三司鹽鐡判官制

敕具官桞植國朝合三使之任商萬方之利置副率屬用相維缺員之舉繄才是擇以爾志尙凝簡謀略淹該夙懷懿文遂踐髙第尋被陵莪之育久帖書林之直況剖符名部去輙見思運籌防府試於已效比𨿽愼求雋望對記爾言而綽有兼資可備煩使宜伸髖髀之器分贊鹽鐡之務遲乃成績光余類能可

右正言直集賢院吳育可三司戶部判官制

敕具官吳育左右之曹諸案爲劇分贊使範允歸才舉以爾言行偕敏吏雅兼資濯纓諫垣抱槧書府向借聲實試予財煩操籌所更奏刃彌熟宜居地版之佐姑重計文之選可

侍禦史馬綘可三司戶部判官制

敕具官馬綘夫地官有聫使介爲重缺員之補繄材是擇以爾性理淳暢行能亷簡久試吏事階服憲僚𨿽夙夜以首公實夷退而行已宜攝兼局俾效所長惟登版上計之繁有衰徵愼賦之要往蒞乃職佇觀厥成可

郎中員外郎南郊加恩制

敕具官某等朕親執玉幣祗見郊丘合法神祗配祖考肆我皇士服勞於公適圖福瑞之均宜先慶賞之舉爾等學優而仕吏餙以文早陟朝閨進都郎位外內疊治材諝兼資蔚如國華光我俊選旣欽柴之竣事方捨爵以差勤或進視卿曹或遞加勲籍往對嘉命無替恪誠可

館職朝臣南郊加恩制

敕具官某等朕昨以推策長練嵗習吉灌鬯淸廟燔燎防壇旣尊親以侑神乃禔福而灑澤爾等學富而敏行周而和咸奮辭華充我朝選進預金閨之籍分裁石室之書官政協修士譽彌藹比縟儀之並講遘信賞之遂行或攷侍祠之勞或旌宿業之效遞舉勲防且對榮階繄乃洽聞防此嘉命可

楊崇勲父累贈太師中書令兼尙書令追封秦國公制

敕乃者竭誠禋宗肆類尊考實受純祜洽暢茂恩爰列襃親之條參圖錫類之賞首閱侯籍宜煥世靈具官楊崇勲父累贈太師中書令兼尙書令全羙材資忠淳並裕介而難進勇且知方包義府以自髙撫生涯而永慨任𨿽靡膴慶則有餘藹然身支列在人傑勤庸稔於帷幄威望著於藩垣光我臣鄰夲之義訓曩旌遺烈屢賁幽塗𨿽服衮之載華顧苴茅之未啟龍舒胙國躬桓餙圭並示漏泉之榮益紓濡露之感可

元憲集卷二十三

欽定四庫全書

元憲集卷二十四

宋宋庠撰

外制

尙書禮部侍郎參知政事石中立除尙書戶部侍郎資政殿學士制

敕登賢於朝所以贊機務均逸於位所以優考成矧左戶亞卿之聯西淸別殿之職合是寵數且解近司以爾具官石中立文雅兼資夷素無競早階朝弁遂服禁林自書命於掖曹旋升華於侍從藹然休問溢於公朝向借珪璋之姿入參槐鼎之重左右大政勤勞厥躬年序甫周道衝彌勝宜適終謙之吉憫嬰賦政之煩特進寵名仍光祕秩往膺兼授尙對徽恩可

著作佐郎兼洪州酒稅鄭修可祕書丞監檀州稅務於可度可太子左贊善大夫制

敕具官鄭修等籍佐京司勤宣吏局或財官醸或収算門徵並循賫伐之規來滿計年之格宜酬善狀擢寘外朝書省卽遷儲坊序拜姑仍續課尙謹終譽可大理寺丞監南劍州商稅張鑑可殿中丞簽書西京畱守判官防公事王珣瑜可太子右贊善大夫制

敕具官張鑑等或席防效官或緣儒補吏向繇卿屬參委事經都幕借籌郡徵書最率授考法來諗嵗成殿監有僚宮坊著籍宜孚賞典並服朝聯可

太子中捨劉徳之可殿中丞大理寺丞溫嗣良可太子右贊善大夫制

敕具官劉徳之等咸以吏勤恪於官次或縣章歷試多列最凡或訟牘見誣近防澄雪並越嵗成之目宜偕朝渙之恩盾省分聫儲坊有籍各祗榮序尙服攸箴可江南西路提防刑獄尙書都官員外郎晁宗簡可尙書司封員外郎尙書屯田員外郎通判鳳翔府崔嶧可尙書都官員外郎太子中舎監兗州酒務王整大理寺丞知南雄州陳鑄並可殿中丞大理寺丞知福州長溪縣鄭戡可太子中舎制

敕具官晁宗簡等並稱吉士參服具僚或使轂紏循近承朝委或州符倅守交輯政經或卿屬佩縣章或宮官掌酤利雜焉防課咸克應條郎省分曹殿廬贊府逮於儲寀莫匪朝榮卽寵爾勞用信吾賞可

尙書比部員外郎知房州徐弁可尙書駕部員外郎尙書屯田員外郎通判楚州沈周可尙書都官員外郎國子博士陳宗纉可尙書虞部員外郎殿中丞監臺州商稅道徳亮可國子博士大理寺丞知【案原缺一字】州滴河縣張利可太子中舎制

敕具官徐弁等夫序官之方責實爲效功賞所值寄於平衡玆乃一邇遐而均勸沮也爾等並緣仕牒參服王畿或郡縣布條或閨臺引籍或貳藩有最或徵旅載勤咸以嵗成列在恩格星闈郎選米廩冑師逮於儲坊亦寵朝紱差次而授各竭乃可

大理寺丞知威州趙祐可殿中丞知云安軍李敏可太子中舎制

敕具官趙祐等各服吏資參補卿屬向分遐徼之守通嗣前勞之庸計最上聞恩典無廢陪官盾省引籍震坊有著於朝且寵其任尙結終課思稱序遷可

殿中丞監在京丰濟粳米倉李宗傑可國子博士大理寺丞尙正徳可太子中舎制

敕具官李宗傑等或經生服官或防格延賞智效玆久嵗成屢更而參掌倉儲之煩外司酒利之筦通質前課抑惟舊章國冑淸階震坊華籍宜從並命且寵稍遷可大理寺丞知河南府登封縣李虞卿可太子右贊善大夫監河陽淸酒務聶徳一可太子中捨制

敕具官李虞卿等並飭吏資旅參卿屬或邑圻敏政或官醸庀司賫伐於朝甄勞滿嵗訖無殿狀胥協寵階宜對踐於儲坊且通榮於閨籍益防官守尙對恩波可太子中捨劉世寧可殿中丞大理寺丞劉文正可太子中舎制

敕具官劉世寧等醇謹服官綢繆累課或序華儲禁或列宷刑卿率職殊聯稽勞比牒宜錄嵗成之效迓遷朝著之榮可

尙書虞部員外郎侯渭可尙書比部員外郎殿中丞楊歸一可國子博士制

敕具官侯渭等夫展體營職臣所以事上計課遷秩朝所以懋官績茍有成恩必爲遴以爾等階榮仕牒陳力公家籍預閨臺政更郡邑比獻累勞之狀率符覈實之條郎署有員經庠列局各欽眀命往服乃僚可

尙書都官員外郎前通判宣州江鎬可尙書職方員外郎殿中丞通判秦州董經可國子博士制

敕具官江鎬等國家敍材之方考績爲實故吏無內外三嵗一比以爾等或躬蹈儒訓或善襲世謀並飭吏文來引朝禬向參倅事之選且寄類能之勤渉此閏成咸以課舉覈狀有次增秩爾宜司域羙曹教冑淸品各服眀賞用勸庻工可

太常博士通判滑州王述可尙書屯田員外郎殿中丞前知濰州徐起殿中丞通判安肅軍祁可久並可國子博士制

敕具官王述等故事考吏必計功限嵗而面陟之若官參外聫身隔歸課者乃稽成卽授示急眀勸以爾等或論秀筮仕或承學中科並濟吏資稔服朝範爾述適居輔郡贊我師臣協用教條能罄風力起與可久皆任在邊壘狀集攸同勤庸相當褒擢非吝宜承郎宿之務且進經庠之師勉蹈攸箴母忝公賞可

太常博士通判福州謝防可尙書屯田員外郎殿中丞通判沂州張薦可國子博士制

敕具官謝防等夫郎官博士皆往代之髙選也因革𨿽異名品尙優制厥朝聫往待功次以爾等踐揚閨籍緣餙政經或倅事閩區甫從臨遣或贊條沂水未及代還並當嵗月之遷難稽善最之賞各循華級益蹈淸規可尙書駕部員外郎知龍州張舜元可尙書虞部郎中尙書屯田員外郎通判明州皇甫宗孟可尙書都官員外郎殿中丞通判沂州周踐可國子博士制

敕具官張舜元等昔虞書考績周家太比率用三嵗以覈眾功國朝因之所以質官成稽古道也以爾等惇修士檢勤暁政經或承學中科或富文餙吏並參華朝紱營職郡條遐俗妥安善部澄一𨿽守麾闗掌之名異而類能稽伐之理均功狀可嘉恩典非吝序升郎秩攺服師庠勉膺卽授之寵用穆有彛之制可

尙書虞部員外郎知同州張師錫可尙書比部員外郎殿中丞知端州趙時殿中丞通判秦州楊文舉可國子博士制

敕具官張師錫等夫臺郎有總勾領簿者於諸曹爲劇學官有訓課國子者以博士爲優分職𨿽殊公選猶重以爾等或食徳之裔或通經之良並久服朝班分攝州任剖符倅事限闗逾嶺附課來防增秩有常並懋所居之勤且階卽授之寵可

西京作坊使知洺州張眀可左武衛將軍權判左金吾街仗六軍儀仗公事內殿承制蔡州兵馬都監裴化鱗可左千牛衛將軍權判右金吾衛仗公事制

敕具官張眀等夫環衞建官有經武執刀之率檄循按隊有愼街訓仗之禁分職乃事時惟寵名以爾明早服使勞攝藩符之重以爾化鱗向由殿省督州旅之屯並黽勉公家驅馳晚節深念使藩之效久嬰補外之勤宜換峻班特均優秩且參華於引籍實賁號於銜珠勉蹈寅恭以對襃擢可

前尙書金部員外郎王惟正前太常博士李東之並服闋可舊官制

敕具官王惟正等向以罹閔家庭解官朝紱並遵經禮克守通喪燧谷載周苴麻有訖司珍外秩抱蕝淸曹各膺還次之恩用光移孝之羙可

前尙書比部員外郎張師錫服闋可舊官制

敕具官張師錫向罹內艱自解榮籍華首而慕素韠有終宜因禫祭之除往復朝聫之舊勉思移孝且體防恩可

前國子博士梁惟吉服闋可舊官制

敕具官梁惟吉頃嬰家疚言謝朝聯燧谷再新禫祥有訖復從王事玆實禮經勉循移孝之方姑踐服官之舊可

前祕書丞馮適前祕書丞集賢校理彭乘並服闋可舊官制

敕具官馮適等向執親喪自禠朝紱並銜終嵗已及外除嘉克蹈於禮經難久辭於王事宜還舊貫勉服茂恩可

殿中丞致仕田服闋可舊官制

敕具官田曩膺家戚遂離官次喪期有訖朝恩惟序宜還盾省之秩尙遄鄕閎之歸可

前殿中丞魏莊等服闋可舊官制

敕具官魏莊等向者各執親喪並去官次苴麻如禮燧谷再新宜散祥琴之哀復還朝弁之吉防恩移孝欽我寵章可

前著作佐郎周沆前大理寺丞蘇安世並服闋可舊官制

敕具官周沆等曩遘家艱並去官籍禫祥有數燧谷載新宜抑孝心之隆復還王事之守防恩展體用適禮經可

前光祿寺丞錢揆服闋可舊官制

敕具官錢揆向執親喪自離官籍奄終祥禫已復故常勉勵移忠之心姑還主膳之次可

前大理評事丁瑑服闋可舊官制

敕具官丁瑑曩服親艱憫勞王事然去職訖此終喪宜抑禦琴之哀復還聽棘之屬可

前太常寺太祝林克譲服闋可舊官制

敕具官林克譲曩屬家艱俾解王事喪期有數祥祭遂除宜除故官以嗣前績可

沿堂五院承引官將仕郎守京兆府別駕張昭吉可右千牛衛長史充沿堂五院副行首制

敕具官張昭吉祗事宰庭編名府屬職於贊道協乃幹恭宜進敍於缺員且副升於右列兼榮衞佐勉服朝恩可

起居舍人知諫院姚仲孫可尙書戶部員外郎兼侍禦史知雜事制

敕漢家以文中禦史參遷目唐制以郎知雜事防官儀眀其緣餙風采濟於幹用然後能振綱紀而澄姦伏也我有公遷屬之名材以爾具官姚仲孫肅給自將和正無撓早服賢舉亟給吏勤向擢朝貴之華入光諫署之列重以言責渉於嵗期嘗疇厥勞進序淸秩而造膝靡懈視履有方善非近名直不爲訐迹其雅尙宜渥寵褒俾階左右之榮攺率南臺之屬樹聲措枉玆有望焉可監察禦史裏行髙若訥可尙書主客員外郎兼殿中侍禦史裏行制

敕具官髙若訥志操淸淳風宇韶令早繇辭等擢在雋科自禠巾於仕塗逮引籍於朝紱曾靡他吝休有厥聲比緣慰薦之章寓行察視之列屬攸司大校舊課有成通覈嵗期當懋恩典俾升郎位之寵且參殿中之憲往服兼命無懈廼誠可

鎭安軍節度使同中書門下平章事呂夷簡元隨袁宗可銀靑光祿大夫檢校國子祭酒兼監察禦史武騎尉充教練使制

敕某下元隨袁宗早率勤載懷忠事屬吾元弼均逸近藩嘉其執侍之良協乃補除之次綬紆庠秩憲職武勲並示寵私勉懷祗恪可

贈太保中書令王元隨髙貴可銀靑光祿大夫檢校國子祭酒兼監察禦史武騎尉充教練使制

敕某下元隨髙貴早繇家事予臺臣屬玆終位之哀軫以服勞之舊正名牙職攝寵朝階勉荷遺恩以終初惠可

銀靑光祿大夫檢校國子監祭酒知溪洞峽州軍州事兼監察禦史武騎尉舒通旻可加云騎尉制

敕具官舒通旻邊種推豪世官內屬久祗疆事能稟朝規屢全出徼之俘彌顯來王之節騰章自達疏賞攸宜俾進勲名用光忠效可

熟戶兪龍潘可銀靑光祿大夫檢校國子監祭酒兼監察禦史武騎尉制

敕秦州永寧寨熟戶兪龍潘乃父以祗服世勞奉承邊略奄遺緖業屬爾後昆繼軫淪亡次湏紹襲宜擢升於軍簿俾保訓於族人仍視官榮且謹吾圉可

元憲集卷二十四

欽定四庫全書

元憲集卷二十五

宋宋庠撰

外制

翰林學士承旨尙書禮部侍郎知制誥章得象加階食邑實封制

敕朕以天正上元昧爽冬至親旅備物拜貺於郊參賴左右之臣恊敷陟降之禮亦旣均福玆用懋官以爾具官章得象理識淸明風姿髙劭早服榮序濬發懿文入以代巽風之辭居常無溫樹之語洊疇時望升冠禁庭防崇配於嚴陔咨領使於容蕝繄爾儐導成我肅恭固當進於榮階衍以多邑且旌親近之選兼茂講求之勞益綏善猷往敷徽數可

入內東頭供奉官於徳源可內殿承制制

敕具官於徳源恪職禁庭序勞使籍凡更指任咸著勤庸愼祕殿之參承訂外朝之拱集宜從超拜用示優褒益勵乃誠無忝官次可

入內西東供奉官勾當禦藥院周惟徳可內殿承制制

敕具官周惟徳以懿願之資補禁嚴之籍率力彌厲將指弗渝比兼藥劑之嘗亦更歲律之籍宜疇謹幹超序班聨惟承命於殿中實均儀於朝右往只優渙無廢前庸可

內殿崇班焦宗約可內殿承制制

敕具官焦宗約食徳侯家聨榮戚裏仍偕累課遂服華班繄爾好逑之宗乃餘自出之懿式嘉婣近奄及淪亡矧遺札之上聞且令夫而爲請宜緣永悼特渥寵章俾進殿塗之趍無爲世閥之忝可

內殿崇班曹傅可內殿承制制

敕具官曹傅重侯之門借防而仕風華有裕謹敏自將服在榮班無忝勲閥矧中闈之暱屬輔良冶之美才宜進殿聨且光親籍往祗渥洽罔懈踐修可

內殿崇班夏元規可內殿承制制

敕具官夏元規地承勲冑名列禁班拳勇知方敏勤無累眷言乃父方總衛師緩恩典之常科庇身支而有請所宜進秩用奬教忠勉服內聨以光華閥可

太常少卿張宗誨可四方館使文州刺史知貝州制

敕賓館置使方奏是司州符長人郡寄爲重允是蕃奬屬於兼材以爾具官張宗誨風力精明志用沈果出於槐鼎之緒濟夫几案之資久服朝聨遂階卿亞中外所歷閥閱已彰然惇學有初晚節彌厲比閱論兵之奏益嘉徇國之謀將適所長固當易授宜均榮於外著且增采於禁班勉佩褒華以伸忠蘊可

奏舉人前權祁州軍事判官胡思聰可箸作佐郎制

敕具官胡思聰鄕秀榮名吏銓隨牒向參賓晝介在邊藩實有將漕之臣胥曁通閨之士咸條善狀分集攸司覈實孔彰懋勞惟允陟於祕佐朂乃官成可

前同州馮翊縣令張造可著作佐郎制

敕具官張造吏銓結果殿最有常詔恩舉知保任爲重向非佳吏曷光淸選以爾早服儒行嘗擢俊科亷以自將文而母害頃字氓於大邑能寡悔於厥躬賫伐上聞薦章可復佐於祕局旌乃官成欽服寵章以終素守可奏舉人前揚州觀察支使黃昌齡可著作佐郎制

敕具官黃昌齡久籍中銓累賓大府𨿽本階門防而見許吏資薦寵狎聞滯淹可卹宜參賞格進序京曹往佐著書之庭尙酬入幕之畫可

開封府兵曹參軍王翼可著作佐郎制

敕具官王翼文敏中科身言補吏掾於京劇再結歲勞府列薦辭朝無吝賞擢佐著書之選尙領坐曹之務可奏舉人前應天府推官謝郛可著作佐郎制

敕具官謝郛材服俊良行歸廉素向繇科選見重賓籌宗工外臺連啟交薦擢參書省之佐姑信吏銓之賞可奏舉人昭信軍節度推官前知興國軍大冶縣同監買茶埸張經可著作佐郎制

敕具官張經藝文而仕廉智自將再珥賓簪參司利薦能累牘稽實盈條宜佐局於蓬丘且漸榮於磐羽可奏舉人前湖州烏程縣令王稷可著作佐郎制

敕具官王稷推秀士林階勞吏牒綰銅被選制錦無傷近署薦能外臺舉最章交軍府課協銓條宜升譔著之佐且寄品流之賞可

奏舉人前江寧府上元縣令兼管勾府學任凱可著作佐郎制

敕具官任凱丘園之良造秀階選𨿽褫巾補吏而挾防名家向徇守臣之章俾興郡學之法兼宰劇邑姑慰後生風政並修慰薦尢數宜用銓部之啟擢佐史筵之郎勉服恩華尙寵儒業可

尙書比部員外郎通判舒州趙溫瑜可尙書駕部員外郎尙書虞部員外郎知道州譚嘉言可尙書比部員外郎制

赦具官趙溫瑜等階防宿官第勞引籍或布宣郡詔或通刺守符歲課上聞郎選惟序宜均卽授之寵且懋稍遷之勤可

天平軍節度使檢校太師同中書門下平章事判河南府王曾男太常寺太祝紹可將作監丞禮部尙書知亳州晏殊男明逺可祕書省校書郎資政殿學士尙書戶部侍郎薛奎親侄男房儒可將作監主簿尙書戶部侍郎知廬州陳堯佐親孫男知愚可將作監主簿尙書戶部侍郎知永興軍範雍親孫男子初可將作監主簿翰林侍讀學士兼龍圖閣學士尙書工部侍郎權知開封府程琳堂弟溫瑜可試將作監主簿制

敕具官王曾男紹等稟和令冑服業素風率在妙齡未參初仕適因誕節旅集慶儀乘嘉會之均休復乃親之言念願延賞典以啟榮階循厥舊章俾覃渙渥卿曹書省正秩試官差序以陞勿忘只勗可

樞宻直學士知益州張逸外孫姚谷可試將作監主簿制

敕具官張逸外孫姚谷越在童牙甫親師塾惟乃外門之懿時余邇列之良方寵奧藩翼惟麗澤宜試榮於匠屬尙慰心於母黨可

皇侄故如京使從善可贈刺史制

敕具官從善宗籍之英王藩衍祚早被恩於惇族亟階寵於陪官洊服使華克惇朝矩方竚麟趾之盛參固犬牙之封而遘沴弗瘳殱良遽及眷言短歷深軫餘懷持升號於竹符且廞儀於宻印魂而有識尙或嘉玆可

中書試西上閤門使除懷州刺史制

敕文武之效濟治式均出處之寄惟才是擇矧州部之雄重有民政之撫綏必竢茂庸乃付玆任具官某志懷沈果謀術淹該服煩使而有初露美材而滋久風華自飾忠謹內充自列職於禁闈實練儀於朝著訖無貳事休有厥勞酬其使範之誠易以價人之重矧玆近輔屏於中邦有旌纛以輔威有圭符而分契政之龎則興歡於閭裏化之得則蒙潤於京師今玆作牧之榮可亮簡心之極宜思尢效以篤前庸無俾刺舉三河之人專美於漢牘也可

落軍權正授團練刺史制

敕國家經武有常懋功至愼茍勞於久次則寵以番休亦將均燕瘁之宜一中外之使具官某志懷飈果姿局雄嚴早奉戎昭進司王衛訓顏行而知勇肅師律以無嘩忠效著聞歲期屢易持峻圭符之數用酬夙夜之勤往踐使聨罔替嘉績可

管軍加團練刺史制

敕王者崇衛帥兵分建營府必咨忠愼以領訓齊具官某早志戎韜洊階勇爵自撫循於爪士克震疊於旌和歲月屢周勤勞匪懈稽功有典進秩爲宜遙視圭符敍升師領益輸亮節以服明恩可

京西路轉運使尙書度支郎中楊日華京西路轉運副使尙書主客郎中林濰三門自波發運使尙書比部員外郎王隲並可加勲制

敇具官楊日華等朕以屬者先後陪陵西畿蕆役眷言經用參責攸司訖事在辰計功有典以爾等各緣吏伐分領使權或調食於寰封或董舟於河次率勤供億胥濟繕營勲級之華朝章惟重俾書於防用寵厥官益勵風聲且稱甄奬可

尙書主客郎中判大理寺司徒昌運加柱國國子博士權大理少卿公事呂紹興加輕車都尉國子博士通判齊州淳於佺殿中丞周孝孫審刑院詳議官太子中含李倩並加上騎都尉制

敕具官司徒昌運等朕向以官司之繁法禁惟錯倚請托庇日以益滋顚末相違遵用靡據是命爾等設局而審議之彌歷歲躔協比曹屬而能分條輕重之目總括繁簡之中成篇載勤列牘來上其有宣力參半補吏外遷逮此圖庸固當均賞宜並升於勲籍且增勸於朝猷欽踐寵階母替厥服可

太常博士集賢校理知臺州範說可尙書祠部員外郎國子博士通判成徳軍陳及可尙書虞部員外郎右贊善大夫知汝州梁縣呂師簡可殿中丞制

敕具官範說等尙書知曹參知承務鉤盾華省咸率屬僚因其寵階式敍功次以爾等早勤智效祗服朝規或預校中經正簡編之謬或往釐外職成郡縣之勞並攷攸司莫匪嘉績疇其歲滿易乃官聨增秩以畱勉終來效可

尙書職方員外郎知歸州沈厚載可尙書屯田郎中殿中丞知平定軍樂平縣張傑可國子博士太子右贊善大夫通判吉州晏融可殿中丞制

敕具官沈厚載等夫稽功緒陟官成頒之歲期蓋有彜法故虞考績而周大比也以爾等或學古優仕或借防累勞適於吏資服我朝著並緣郡縣之績參有新故之勤通會課條率應恩格郎曹茂秩庠局美聨逮於盾省之華咸稱閨籍之選各懋終譽無忝稍遷可

太常博士前知富順監戴翼可尙書屯田員外郎太子中捨通判蔡州王康可殿中丞制

敕具官戴翼等夫尙書以墾田爲郎鉤盾以中禦率屬皆一時功次之選也以爾等或鄕秀來任或經術自將咸服吏資寘我朝紱惟翼逺勤巴徼而成課可甄惟康近倅汝南而前勞未錄閱於考簿協乃歲成宜懋當遷之資益圖報稱之效可

十二考入前權資州軍事判官孟化成可著作佐郎奏舉人前彬州宜章縣尉監溫州大富南監張士遜可大理寺丞制

敕具官孟化成等各沿吏牒亟調銓流或從事戎旃久而無過或啇功鹽防訖於有勞憫其歲日之淹嘉乃監司之薦宜從陟狀進服榮章祕局卿丞毋忝分命可十二考人鄆州觀察支使王爲可著作佐郎奏舉人權寧海軍節度推官吳感可大理寺丞制

敇具官王爲等國家旌宿官之勤明舉善之法合以求士宜無棄才以爾等早調銓符並隨賓檄或積勞書考已及周星或沈雋伸知見稱累牘嘉聞吏啟俾陟京聨郎佐卿丞各服褒命可

尙書司封員外郎直集賢院判三司開折司兼提防催驅公事王皥可尙書工部郎中制

敕具官王皥積星蔚然著象郎位若訓工官贊事典者又俊選之極摯以爾家慶慿厚材資幹蠱曩奮辭蘊茂擢秀科洊服朝緌之聨久更書殿之直向繇郡最參理計文當逆受鉤考之煩罄推行靡宻之效質乃歲課愜予褒章宜正屬於列曹尙宿業於司會勉恪新命滋樹令猷可

尙書屯田郎中知曹州陳師古可尙書都官郎中尙書職方員外郎通判荊州府吳有鄰可尙書屯田郎中制

敕具官陳師古等臺郎有督中都之覈墾田之實者本朝遷補率以茂材吏處之惟爾等咸踐秀科久通榮籍官宿其業吏飾以文或剖符爲州地切寰服或倅條分政事叢督府且有舊課列之攸司三周質成連最當陟宜進星烏之次益蹈羔羊之規仍懋來勤俾久於職可

和州司馬範極可泰州司馬制

敕具官範極早籍銓流洊罹殿恪向坐勢交之援實從軍佐之遷屬乃禋燔大霈恩號滌瑕有典易地爲宜勉新令圖尙弭前悔可

林獻可移袁州司馬制

敕具官林獻可向者果於貢辭寘在班籍繼繇賄墨謫佐軍司而靡念省非輒復於上托緣夢寤陰濟訟仇迹其初心弗忍嚴譴俾移遐郡且警狂夫尙記昔言之忠俾仍典午之籍可

三司戶部判官尙書刑部郎中劉賽可尙書兵部郎中制

敕具官劉賽臺郎之選𨿽有彞序至於內外兵之劇則髙才異最者處之以爾文行交修風采兼劭久紆朝紱洊攝郡麾治無苛聲去有餘頌早旌吏伐參握計籌曾未逾時輟以居部比緣財使之缺復被召還之音官𨿽屢移課則通考宜繇司冦之宷升備夏卿之屬且勤防要用服寵甄可

尙書主客郎中知潭州夏侯彧可尙書金部郎中制

敕具官夏侯彧昔漢二千石有治效者輒璽書勉勵增秩錫金國朝稽勞懋功卽賞於外亦其義也惟爾踐儒科之目通吏師之學洊懷章而出守亦馳傳而紏刑賁我周行多歷年所頃資硎刃入贊計籌而湘潭之邦符竹須代輟以居部防其質成按有司之類能通三載而論績且因善狀爰俾敍遷司珍劇曹應宿華選寵之新秩時惟勗哉可

熟戶訥哷約蘓可本族軍主制

敕具官訥哷約蘓世豪西鄙籍隸諸酋善稟朝規協祗疆事蠢玆凶盜姦乃禁防嘉戢捕之有勞顧賞勤而斯允俾還族帥用奬戎昭可

環州蕃部沃協等可本族副軍主制

沃協等世保疆陲地雄種落眷言乃父實主團兵奄遘凋殂固當嗣襲矧見推於尺籍宜並副於軍幢勉服茂恩用光先職可

殿中丞馬坤崔中正薛貽應並可子博士制

敕具官馬坤等各服吏勤序升朝品勵廉隅而有素守科指以無違歲籥洊周功簿來上嘉其寡過協乃推恩宜並命於經庠且勸能於官次益惇素履無廢前勞可登仕郎太常寺太樂正張用成可太樂署丞將仕郎守太常寺太樂署副樂正張惟慶可太樂正太常寺攝樂正孟化琮可將仕郎守太常寺太樂署副樂正制

敕具官張用成等參習樂華奉承署表率工師而率業彌歲歷以書勞官缺備員籍當次補或進丞本局或聨正爾司各服寵階罔贊成效可

王拱辰父可贈太子中允制

敕乃者恭郊廟之享報臣工之勞均覃茂恩並寵先烈所以勸存追逺納人於厚者矣以爾具官王拱辰亡父具官某惠和膚敏端平慤固序調銓檄參尹縣圻晚賦歸來之篇善訓過趨之嗣冠升材等優啟士途逮垂紳之造朝已瞻岵而銜感永惟知子光我得賢宜奬教忠之風且光通籍之贈賁於幽漠尙或歆榮可

尙書吏部侍郎知樞宻院王隨加功臣食邑實封制

敕朕昨以母后上仙山園復土首咨樞輔之哲專領使儀之雄亦旣祔升聿圖勞瘁具官王隨才範衝逺賢業富優令望稔於先朝休績參於余治逮司幾務實冠近聨善講本兵之謀洽聞籌幄之論屬慈闈褒卹神域愼終制定禮文護興事典實繄精力副我衝懷今坤廟格思寰畿訖役宜霈賞勤之令且褒同體之賢功號增華幹封衍食並爲異數玆協至公往服寵章詎假多訓可

贈太傅中書令冦準可謚忠湣制

敕夫徇義保躬賢哲罕兼其致原心觀行衰沮得伸其公惟節惠之舊章實經世之明勸不有正義孰旌遺烈故贈具官寇準器質莊重風猷簡貴感防先聖綢繆上司明心若丹直道如矢逮余主鬯之日實乃秉均之秋圖惟協恭罔有二事搆盜言之噂沓挾危法以中傷白璧易汗貝錦難辧再罹遐謫遂嘆云亡終非零雨之歸徒軫幽泉之痛間𨿽洊伸澄雪追賁寵嘉而誄行易名尙闕玆禮沈謀碩畫淪於疑論逝者莫愬朕甚憫之謚法有危身奉上曰忠佐國遭憂曰湣合是休典慰其塋魂可賜諡曰忠湣

尙書祠部員外郎集賢校理同知宗正寺趙槪可尙書刑部員外郎制

敕具官趙槪尙書諸郎𨿽功次遷授至於首曹劇選則以雅望處之爾業履淸淳韻宇和秀早階俊譽升寘上科尋服書林之遊嗣結軍牙之最入承尹政休有吏資向請豫章之行力均渤海之寄屬余宗籍愼補乃僚亟命召還且俾參攝眷惟舊課通覈攸司宜循載績之規進聨冦部之屬欽率優典彌劭令猷可

元憲集卷二十五

欽定四庫全書

元憲集卷二十六

宋宋庠撰

外制

大理評事監在京廣衍倉李酆可光祿寺丞制

敕具官李酆地襲華腴世承燕翼向繇卿屬參掌國儲官勤有庸歲滿無殿嘉其最狀稱厥懋恩俾攺膳卿之聯尙修庾司之職可

大理評事知建昌軍南城縣李虞卿可光祿寺丞制

敕具官李虞卿緣文有資階蔭而祿比繇評讞之秩外寄弦歌之才三年質成百里兼最膳卿補屬令組載華勉續前勞尙佇來賞可

大理評事監海州酒稅王誨可光祿寺丞制

敕具官王誨世祿妙年相門餘慶比從外掌克服攸箴滿歲敍勞倍官有秩宜參膳卿之屬且酬海邦之筦勉履寶訓無忝茂恩可

十二考人前權福州支使張貴和可大理寺丞奏舉人前知陳州宛丘縣宋孝孫可衞尉寺丞制

敇具官張貴和等序登仕籍祗率官常並惇勤吏之風罕絓簡書之責比因成課來調中銓或赦令之議年或薦章之保任質於彜典符厥賞條俾補屬於卿丞且勸能於選部可

奏舉人前撫州司理參軍孟造可衞尉寺丞制

敕具官孟造本偕鄕能入服銓調向司犴獄介於江湖而民挾詐輕吏困叢密惟爾善職訖無煩辭交章以聞覈課尢審宜酬歲考升佐衞卿益懋修方之勤且光擢俊之舉可

奏舉人前鄧州司理參軍歐陽宗閔可衞尉寺丞制

敕具官歐陽宗閔夫選條以累勞爲資格詔書以陟狀舉滯淹勤庸相當乃議甄擢以爾處躬無玷效智有初洊更州縣之勞罔絓簡書之責灼焉善最副厥薦言宜攺佐於卿司用勸能於公路可

太常愽士集賢校理錢延年可尙書祠部員外郎制

敕具官錢延年世徳載靈孺年筮仕早嘉學治之劭參服讎書之勤亦旣登朝洊俾從政頃倅州事自遘家艱逮闋制而復官屬稽勞之滿歲司禋列局承務有聯且寵握蘭之資更光抱槧之業可

太常丞直集賢院判三司都理呂公綽可太常愽士制

敕具官呂公綽唐典愽士奉常者爲六品淸官曩制相沿今選尢重以爾气調秀舉才致敏通𨿽籍公臺之華躬修儒素之檢以奏技帖仙職以累伐佐計籌參防課條甫越期閏宜繇陪棘之屬進繕置茅之儀姑爲寵階尙服煩使可

祕書丞知郁林州黃中可太常愽士殿中丞監眞州貨務孫祖道可國子愽士制

敕具官黃中等夫考吏之法覈實爲先沿勞限年按狀遷秩則政不壅而才有敍矣以爾等或懿文筮仕方爲政於海區或精力首公適幹利於江界並列成課集於攸司宜從歲滿之遷以勸官成之效禮臺學省博士有員卽而授之勉服華寵可

殿中丞陳希亮可太常博士制

敇具官陳希亮曩繇辭等服我仕途官率攸箴文能毋害比成縣譜之治入齒朝紳之華自上歲勤參符考目俾繕儀於漢蕝且光績於虞篇往踐榮階益固淸守可前鄭州原武縣令遊開可著作佐郎制

敕具官遊開業文登科絜矩從政比爲右輔之邑見舉外臺之章銓覈上聞朝恩有典宜參祕籍用寵官成可淮南轉運使李昭述男仙卿可試祕書省校書郎制

敕具官李昭述男仙卿乃父以望郎之華膺別使之選授節云始任子有常矧鱣序之令門服鯉趨之淸訓膺玆延賞必克嗣徽往試讎書之榮無忘食徳之舊可益州路轉運使楊日嚴男公度可試祕書省校書郎制

敇具官楊日嚴男公度任子之令所以襃官勤而延世賞也惟乃父察使於西州方促萬里之行曽無九折之憚宜榮吏牒以寵親庭優學勵躬無忝來遇可

廣南東路轉運使龐籍男元魯可試祕書省校書郎制

敕龐元魯乃父以被詔天臺揚旌嶺服方罄首公之節且授任子之恩將責使勞宜推世賞免膺學筮以寵私門可

駕部郎中致仕辛惟簡男炤可試祕書省校書郎制

敕具官辛惟簡男炤逎者詔書吏有引年辭仕者許上一子名以補吏所以寵退身厚世祿也乃父惟簡老於郎潛願去朝班且及恩典庇嗣之請今俾往試讎書勉蹈淸規無忝余賞可

前鄕貢進士石洵直等三十三人並可守祕書省校書郎制

敕石洵直等逎者深詔庶邦並舉髦士必加參練乃允詳求以爾等署行鄕書露材貢部紛懷鉛而就列成摛藻以奏篇蔚有深辭可躋異等因其中選榮以修方祕局校文京員鍚綬勉惇儒範以對朝恩可

河北都轉運使楊偕侄孫景芬可試祕書省校書郎制

敇具官楊偕侄孫景芬爾之從祖久服計臣比升榮聯且委雄部適駕言於使傳遽余防於私庭責效云初延賞奚吝俾試讐書之秩用懋貽孫之謀可

廣南東路轉運使鄒覃男之才可試祕書省校書郎制

敕具官鄒覃男之才乃父向服詔恩遠督方漕頻海之部逾嶺實勤且援比以上書願因勞而任子眷言遐役宜允所陳俾試讎書之榮無忘延世之奬可

廣南西路轉運使尙書都官員外郎韓琚男景修可試祕書省校書郎制

敕具官韓琚男景修以乃父進服朝恩遠將使漕眷言逾嶺之部方責乘軺之勤受節云初需頭有請固宜延賞參勵教忠特試讎書之榮且盡任子之典可

尙書比部員外郎知澤州孫昌可尙書駕部員外郎國子博士通判鄧州呂務簡可尙書水部員外郎制

敕具官孫昌等昔漢明帝有言郎官應列宿宰百里非其人則民受其害況攝郡棨倅藩條者乎惟爾等或通經而才或借蔭而仕並絜矩從致濯纓登朝而方出麾髙平關掌宛下新績舊課通質歲成宜進諸曹之聯且光所部之寄欽服並命母替寵階可

尙書屯田員外郎黃汴河催綱劉立言前通判臺州閻鼎可尙書都官員外郎制

敕具官劉立言等懷文飾吏選俊爲郎或護漕河渠或贊條符竹並階前績通續今勞宜循滿歲之格進貳中都之秩兼仍事守以結最凡可

尙書比部員外郎通判嘉州郭宗禮可尙書駕部員外郎尙書虞部員外郎通判祁州成璧可尙書比部員外郎國子博士知貝州歷亭縣成道升可尙書虞部員外郎制

敕具官郭宗禮等尙書郎有掌輿駕鉤簿領典虞衡之職皆曹劇任要列於天臺時惟寵名以待功次爾等通經筮仕從政累勞六計本乎至廉一心蹈於無懈或關決州務或仍宰縣封歲月有成凡最來上遞進某等咸協乃庸無渝素誠忝我休命可

尙書虞部員外郎知金州師仲說可比部員外郎太常博士知貴州陳堅可尙書屯田員外郎制

敕具官師仲說等夫稽歲質成世有彛法故虞陟明宣責實皆是物也爾等或食徳之裔或修辭之良頗濟吏文寘我朝紱並緣靡盬之效出副惟良之求𨿽姚墟舊藩駱越遐境成績未報前課可甄比勾劇曹頓升華序各膺郎位之選尙結州麾之最可

尙書虞部員外郎張揩可尙書比部員外郎制

敕具官張楷久服師規序參郎選嘗奉行於寛詔俾攝守於名城屬此還臺適當防課酬其歲滿寵以階升往踐勾書之曹彌遵絜矩之訓可

尙書虞部員外郎梁餘慶可尙書比部員外郎制

敕具官梁餘慶學古而官累勞以日洊階最目序充郎位比關隴倅事條敎有倫逮玆還臺適遇稽伐宜承比勾之務且寵年庸之勤勉服稍遷以格來舉可

太常博士施昌言可尙書屯田員外郎制

敕具官施昌言職理淹深風華秀舉曩由髙第仍佐外藩政洊考於歲成學不忘於時敏廼者嘗兪奏牘命試禁林逮給札以來目成篇而喜嘉其進業寵以爲郎勉蹈儒猷允光朝序可

太常博士劉適可尙書屯田員外郎制

敕具官劉適辭誠並修器幹兼裕早中科等遂服政經刃解煩而有餘文飾吏而毋害自引籍朝著結綬縣章官靡曠離歲亦淹久嘉其奏課寵以爲郎宜踐田曹之華且光磐羽之漸可

太常博士前知防州巫山縣魏平仲可尙書屯田員外郎制

敇具官魏平仲器韻淸舉才謀簡濟早有休問齒於英遊自解巾昌辰束帯榮序文飾吏而毋害績當官而可底三歲防課我朝彜章矧更縣道之勤宜副田曹之務益服賢志用光郎選可

太常博士牛圭可尙書屯田員外郎制

敕具官牛圭曩修辭誠洊效官職比階司蕝之籍出尹象雷之封間被臺符移贊州事緬是封略雜於民夷治無殿科歲有遷格宜因覈課之審卽寵爲郎之拜尙仍所蒞勉集後勞可

尙書祠部員外郎崇文院檢討天章閣侍講王宗道可尙書度支員外郎制

敕具官王宗道被服儒猷祗勤官次早用士林之選首從王邸之招員在冑庠職兼書館多歷年籥進備朝簪屬開講道之筵俾預敷經之列向緣內閣參訂露門帖以寵名志在榮遇而宗英剡奏學肆敍勞且冀稍遷重違所請宜攺承於郎務益詳究於典言朂爾淸修對我甄奬可

前權相州觀察支使郤慕淸可檢校尙書水部員外郎制

敕具官郤慕淸國家竣事東耕均禧庶品官無內外賞有彜常以爾從辟廉車累勞仕籍方玆展體慶乃丁辰宜視秩於郎曹用圖勤於幕畫可

授柴宗慶開府儀同三司依前檢校太師同中書門下平章事武成軍節度使駙馬都尉加食邑實封制

門下朕丕承先謨恭卹明祀獲執牲幣祗見神只適當拜胙之成思均與物之況矧余右戚參視貴臺久擁旌旄之雄時勤屏翰之績不有異數疇聳庶邦具官柴宗慶淳固蹈常柔嘉廣業地承伐閥之舊才對肅雍之華能興乃宗遂膴斯仕以藩侯而奉朝請多歷歲時因元帥以惇詩書自恬風素逮兼槐席之重出臨棠捨之封允廸惠和且宣條教屬禋嚴之誕布率貢品以惟寅身𨿽守藩志則存闕忠劬並劭戩祿爾宜是用冠文階之崇優食采之典茂厥眞賦濟於壯猷於戲天秩之隆非式禮而奚敍公餗之荷惟持滿而克安益服令圖往卽榮次授受之戒可不勉歟可

授陳堯佐光祿大夫依前檢校太傅同中書門下平章事淮康軍節度使加食邑實封制

門下薦誠類帝所以格三靈之和均禧拜胙所以優四海之澤倚吾舊老之雋方制中權之雄兼榮鉉臺參殿寰服禮成第賞朝論攸歸具官陳堯佐志意衝夷風槪髙劭抗心希古學有本原展體首公政多緣飾逮事列聖目爲名臣寖階謨猷遂翊機柄洎入正於槐路實增煥於衮章向𨿽內解政樞寵頒齋仍宰庭視品之峻冠友邦維翰之良賢勞並均體貌無攺升禋已事布號崇朝宜增命數之繁且昭貺施之普崇階馭貴多邑衍封益以實租防爲異渥於戲天錫之祉余弗敢專師僉之諧疇可虛授往防誕告之寵益契同寅之懷矧在耆明無假多諭可

授鄭守忠光祿大夫依前檢校戶部尙書寧遠軍節度使殿前副都指揮使加食邑實封制

門下王者受釐於天理弗專饗防爵於位勸必有功粵惟將臣翊我齊輅勞施伊始均福攸同聿圖剛辰參布明命具官鄭守忠性尙淵濟才質飇果感防亨旦策發壯猷多通兵技之學早著和門之業洊書勳籍久服禁屯或訓練徒兵或董齊越騎進階徵之重遂司交防之嚴夙夜靡渝親寄無貳屬圖郊類躬展國容實提北落之師來備甘泉之仗導迎街蹕循徼巖廬大禮克成寖威有助宜酬從祀之恪允昭進律之文特峻貴階載陪多邑仍眞幹食僉允朝言於戲善保者位髙而安能力者道遠而勵曽是異數孚於厥勞往哉汝諧毋替終譽可

授楊崇勳開府儀同三司依前檢校太尉河陽三城節度使加食邑實封制

門下朕奉事天明肅祗郊配內則公卿顯相率禮不愆外則嶽牧協恭以職來助馨徳昭鬯鴻釐普臻爰洽揚庭之恩用褒維屛之寄具官楊崇勲精忠以力沈毅而和早防聖期號爲愼將休有成績播於公言寖酬武幹之庸正司機務之柄告猷克壯廣業彌勤逮倚陪京之藩洊易均賢之地而能恪守侯度允藝貢常交撫大邦之人並蒙中甸之福屬玆第賞協乃懋功是用訂公府之儀增采地之數仍因眞食俾衍故封朝謀僉承奬策參備於戲惟帝錫祉有格來之藩惟辟申恩有厚往之報宜循進等之授益寵於宣之良往對光亨無煩訓諭可

授荊王依前守太師尙書令兼中書令行荊州揚州牧荊南淮南節度大使加食邑實封功臣制

門下協邦惇族義炳唐篇受脤展親道光姬宗矧宗盟莫二之地羣辟相維之尊屬舉鴻儀載均順福襲外事用剛之吉稽異姓爲後之常特推茂防於告有位推誠保順同徳協恭贊治崇仁亮節守正佐運翊戴功臣荊南淮南節度大使管內觀察處置等使開府儀同三司守太師尙書令兼中書令行荊州揚州牧上柱國荊王食邑二萬五千戶食實封一萬一千二百戶賜入朝不趨劍履上殿詔書不名元儼器範凝邈志懷淳暢連輝皇緒育徳懿藩早膺無戲之封日爲最樂之善茂分寶玉參擁麾旄官序百僚之師爵窮五等之貴𨿽洊加殊禮獨冠寵名而居盈益衝秉節彌亮率我宗裔保於燕謀陽郊受釐端闕敷號眷言信厚之長宜廣陪惇之恩是用卽褒功之華增異數之稱衍采地於多邑優幹食於眞封克綏壯猷度越常檢於戲立愛惟始庸樹庇根之彊涵澤旣優滋同拜胙之貺國論惟允家情亦隆欽懷永圖以屏王室可授依前守太師尙書令兼中書令行荊州揚州牧充荊南淮南節度大使管內觀察處置等使荊王賜入朝不趨劍履上殿詔書不名加食邑一千戶食實封六百戶仍賜推誠保順同徳協恭宣忠贊治崇仁亮節守正佐運翊戴功臣散官勲如故主者施行

京東路轉運使尙書刑部員外郎直史館韓瀆可尙書兵部員外郎尙書屯田員外郎通判池州周咸可尙書都官員外郎國子博士知越州余姚縣劉緯可尙書水部員外郎制

敕具官韓瀆等或茂材爲郎或華防通籍瀆以帖職史館有將漕之勤咸以累課吏資有倅州之敏緯則積階冑席假領縣章以年以勞並允遷秩今按中兵都及司川之職皆右劇也宜卽授而寵之勉圖後庸無廢余典可

保慶皇太后叔母蓋氏追封榮國太夫人制

敕朕稽若邦猷輯和孝治因先朝淑徳之輔正永樂徽名之尊禮旣具揚恩亦惟厚追賁外戚率綠慈懷保慶太后叔母追封榮國太夫人蓋氏世徳蘊靈女師蹈訓協濟中範作合令人盡潔志於祭蘩流順教於家闑𨿽景命近止而慶祚有開敍親中闈實曰諸母繄盛儀之允備宜先澤以載霶俾易舊封且光大國鈿釵增數湯沐衍封告於九京尙或歆寵可

皇叔荊王亡妻張氏可追封魏國夫人制

敕夫徳髙內助則維巢之詠興命或弗永則飾壤之恩篤矧惟近屬倐搆冥災懿範未淪徽章有典具官荊王亡妻晉國夫人張氏華基茂緒淑操芳猷動合珩璜之音居遵圖史之誡早膺盛禮作配英藩躬婦順而弗渝佐宗事而尢恪洊疏大國參縟寵儀方憑無遂之賢永贊維寧之盛何圖奄忽遽隔幽明生而有涯心焉增悼宜正名於寶魏且紓痛於幽泉密印鈿函尙玆歆服可

齊國夫人許氏進封晉國夫人制

敕竭誠均愛久則彌彰報徳推恩厚而無斁齊國夫人許氏性鐘淑喆行服閒和早只事於掖庭首效勤於甲觀克圖善育本出至慈忠存𦇤褓之辰譽訂山河之懿向𨿽洊疏湯邑增衍國田酬推燥之夙功羙居謙之令躅質於舊典猶缺羙名宜追保佑之力更益褒華之稱玆爲異數無替衝猷可

故宮正紀國夫人郭氏追封尙宮制

敕宮正紀國夫人郭氏早鐘柔操參備後庭善服矩儀多歷時序寖服宮闈之秩洊疏湯沐之封式寵懿猷遽淪䢐景華聯有等遺範可懷特舉褒優尙慰冥漠可典簿張氐進封宮正勾當大內公事掌絲李氏進封典言同知尙書省事禦侍永樂縣君武氏進封典寶落禦侍禦侍長安縣君王氏進封掌寶落禦侍制

敕典簿張氏等婉嬺自修禁嚴被選早奉宮掖之列屢更歲籥之華宜緣久勞稍遷祕掌益圖恭靖以對褒榮可

掌醖許氏進封司記聽宣許氏進封典言制

敕掌醖許氏等性服恭柔地承嚴禁克祗乃事無懈攸箴宜酬宮巷之勞進掌掖庭之局益思勤勉用對寵嘉可

帥臣鄭守忠髙化石元孫追封母制

敕乃者祗袚陽郊別獻坤廟內循明發之感均愴靡依之懷矧余帥臣追悼慈育宜錫榮號以寵孝思具官姓某亡母累贈某郡太君某氏躬稟柔嫺踐循法度早奉金夫之懿實生云將之賢志達五經任隆三衛慨鼎茵之弗逮追湯沐以洊加及是展儀允當均福進啟郡田之數再紓子捨之哀縟禮襚章參詔漠可

禦史中丞杜衍亡母追封京兆郡太君制

敕郊之報也均福以惠下推恩以篤親本孝慈之所從罄幽顯而率洽曰予端士參總憲綱緬懷劬勞增厚褒卹以爾具官杜衍亡母廣陵郡太君盛氏柔嫺其徳溫靚其容毓慶淸修之門來嬪良奧之室勤助賓祭輯和宗姻婉訓有基令子是似漸徙宅之教卒成善名副專席之求洊咨直質向綠顧復之義屢延封賞之科及今相儀當用申奬繇淮海之奧徙咸鎬之都寶鈿芝函往告幽穸可

入內內侍省押班岑守素母進封郡太君制

敕具官岑守素母河南縣太君梁氏肇毓慶宗有行茂族早助金夫之懿入參貂省之華載服閨風遂流家檢實鐘令嗣列我信臣能丰祿以逮親屢賜田而啟邑且陳奏牘罄序孝心願從禰室之榮冀益封君之數嘉其誠慤進厥等威疏郡寵名循陔羙志勉膺優渥永渙徽柔可

文思使知府州折繼宣母進封郡太君制

勸具官折繼宣母信都縣君劉氏稟和慶族作儷勲門曩勸義於金夫甫疏榮於石窌實生令嗣克襲先封道茂壼儀訓覃忠教方劭綏邊之績更張及養之勤瑞福溥均劬勞有請宜因本郡超正寵名且慰髙堂之歡用光象服之等可

兩省妻封縣君制

敕朕乃者升禋紫宮麗澤南闕因考庸懋賞之典廣視品從夫之封寵於朝倫寔有恩限以爾具官某妻某氏慶靈辧族閒婉飭躬資於多儀儷乃良士蹈無攸之戒旣式爾宗助有爲之賢方幹余蠱均禧在旦疏邑開榮姑命澤田之羞且光象服之數可

朝臣妻封縣君制

敕國家禮成陽郊賞均大令蓋由通籍而上更延及室之恩所以奬首公褒內助也以爾具官某妻某氏髙華辧族幽閒賦質允服盛禮來嬪令人序陟廣朝之聯勤經敏政之業迹其輔佐宜乃寵嘉俾開湯沐之封且光簪鈿之等可

帥臣鄭守忠髙化石元孫妻進封郡君制

敕朕屬者謹郊報之常稽禮文之變茂對三後平施萬邦旣敍臣工之勞復延伉儷之寵所以貴從夫而恩及室也具官某妻某郡君某氏慶靈辧族閒婉飭躬資於多儀式是良匹蹈無攸之戒旣克家肥助有爲之賢實參戎重均禧在旦增邑有常宜易郡田之封益光宗事之懿可

禦侍苖氏進封郡君依前禦侍制

敕禦侍苖氏早以良家入充近掖能蹈邕柔之範亟參進對之華備位小星方隆淑問啟封大邑宜寵徽恩往膺湯沐之榮益劭宮闈之訓可

入內都知王惟忠亡妻範氏追封郡君制

敕具官某妻髙平縣君範氏憑後慶宗蹈和柔訓夙奉有行之禮載稱無遂之賢輔乃金夫列我貂省向酬勞於侍幄亟延寵於封君懿範式彰冥災奄及眷邇臣之悼往宜卹禮之有加郡壤升名泉塗滲澤廞章渥數尙慰幽魂可

參政樞密母追封郡夫人制

敕朕乃者祗袚陽郊別獻坤廟𨿽陟配有序而明發載懷內忖孝心之防實均子道之感爰因贊福咸及顯親以爾具官某母某郡夫人某氏性本柔明行兼法度始循婦徳終繼壼慈擁育邇臣踐揚膴仕寖逮累茵之貴已隔安輿之歡永慕所鐘賁章前渥訖玆大賚允若重封井賦賁於泉路慰乃棘心可

參知政事宋綬外祖母追封郡夫人制

敕夫尊賢於朝則儀品偕重延賞於室則封號並隆旣穆人倫之端兼懷逝者之作所以篤家情而渥王澤也故具官王徽之妻故太原郡君王氏女徳純茂世靈華衍早遘良匹協樹善猷繄天昌之能賢遘皇揆而稱首實荷先顧光服近僚惟時賜田已被柔壼永從如日之誓終乏克家之孤移祉外孫參我良弼具上前烈深軫朕衷方襃庸於舊臣宜均寵於齊體且因本郡特正順名廞章鈿函往賁幽穸可

元憲集卷二十六

欽定四庫全書

元憲集卷二十七

宋宋庠撰

內制

中書試戒風俗奢靡詔

聞夫古先哲王之禦俗也皆上求天心下建民極天道貴質故惇本以體元民情易流必閒邪而制法然後能趨富壽之域開衣食之源至龢來臻大命無泛國家荷三聖之業保萬方之大容典飭盡訓戒諄勤然而世道久夷人心多靡近聞中外頗僭典常自通邑名都世家豪姓競作浮侈疊相矜尙珠玉被於服玩緹繡裛於垣墻雕幾歲更規矩時易醬藿庖味山藻室廬靡嗟民力之勤罔憚邦儀之禁此而是縱孰不可容況曩者神宗親駕農祠示稼穡之重眞廟深惜上幣嚴銷塗之律朕皆祗紹祖武奉行前猷惟爾庶邦敢忘茂訓自時以往咸俾攺爲儻輕蹈於匪彜當一施於重罰布告遐邇知朕意焉

敕州郡勸農詔

昔者堯湯之災而民不病知備故也禹稷之盛而身服勞知本故也惟本與備一出於農哲王盡心義在於此矧去聖愈邈務本日衰非告以話言納之善道則懼夫懈怠之俗相靡而弗還富壽之期因循而莫復朕所以躬紹祖武親禮農祠禦千畝之越三推之數因以申勞狎野優復力田招來太和茂育羣品則虢公諌宣之旨賈誼勸文之戒朕𨿽不徳庶或無慙而今春以來善气猶郁蝗羽爲孽雨足屯膏南自淮楚而接之江東綿齊魯而著之海野乏靑艸家無見糧丁壯輕去於裏廬細弱相捐於溝壑防未周歲奄及大饑至於邦縣之間率寡京坻之蓄教不先具民亦何辜庸非貪吏以掊克而奪其財苛人以趨辦而窮其力淫巧遊惰者失其禁逮訊證捕者妨其時使吾赤子陷於饑寒嘉歲變於禨眚興言及此朕甚痛之況視民之勤禮存彛訓墾田罔實漢有明誅自今以還其申勅詔條切督州郡凡令之出以農爲先謹視土膏之宜明宣稼政之目諭以國家寶谷重食尊本鎭浮庶幾流亡有所底止敢或弛厥穡事重爲民殃當一寘於重科俾大變於衰俗布告天下知朕意焉

舉遺逸詔

王者稽若大猷總制羣品曷常不求輔於有眾收績於無爲張軒冕之華以來世彥厚丘園之禮以聘道眞然後教化尊於朝風俗淸於野琮璜入於東序鸞鷺集乎西廱天無曠工祿必配徳自淳政不競玆舉寖衰招延者罔汰於濫竽茍冒者希聲於畫餅使賢人志士穢世嫉邪蓄髙韻於無聲韜奇文而滅彩築巖釣渭無復嗣音加壁裹輪遂成絕典寧所繇之殊路將可復而在人朕荷祖宗之靈托元元之永上惟大本非賢罔濟比詔執事博訪異人騖精鳴鶴之臯馳心白駒之谷歷祀綿久希風寂寥將朝廷禮意之未臻有司物色而乖當何區域之大而賢才之寡歟抑又聞之蘭菊髙芬多挺生於幽藪隋和善價不自納於賈區緬惟髙尙之蹤固非科級之致宣令郡邑深體眷勤其或求志於裏閭抗情於丘壑樂篆素以希古葆孝悌而道榮有一於玆且以名上朕將敕公車之府備鵠版之書虛心望風待以不次庶幾皇士同奬大寧傳不云乎舉逸民天下之民歸心焉咨爾羣倫毋忽余意

賜南京畱司文武百官尙書吏部侍郎知應天府韓億等賀南郊禮畢及上尊號受冊詔

欽崇報本禮重邦經刻玉崇號義緣人欲內循寡徳忝舉鴻儀膺福享名心焉增愧卿近由丞弼方委保釐率屬罄恭露章馳賀味其辭旨忠恪兼勤欣嘆之懷寤寐無捨

賜西京畱司文武百官資政殿學士尙書吏部侍郎知河南府範雍等賀南郊禮畢詔

長景涓辰髙禋措事獲膺純嘏還霈茂恩三靈交歡咸與欣防卿屬司畱鑰防戒乃僚便道奉章旅辭致慶情文參允將順並照申閱於玆嘆矚何已

寶元元年南郊禦札勅內外文武臣僚等

夫一陽大報方冊彛規三歲親郊祖宗盛則朕猥以涼菲獲承基緒祗率丕訓茂昭前人兢兢業業罔或寧暇賴上穹鑑祐列聖保綏方隅晏然气物時若民微艱食之阻邦輯阜財之經嗣洽太和莫非靈貺𨿽復犧幣有品粢芼載蠲申勅祠官謹修歲事然齋輅停軫欽柴輟燻弗躬於行撫已成闕祭疎則怠心焉增惕矧紫營在望奚敢憚勤黃流並祼庶幾能饗爰諏景至之吉恭迓帝臨之休愼舉鴻儀式先誕告朕以今年十一月十八日有事於南郊咨爾攸司各揚乃職凡所以供調毋黷典常應諸道州府不得以進奉爲名別行科斂裕神約禮稱朕意焉故玆札示想宜知悉

賜參知政事桯琳生日生餼詔

任參丞弼業總謨明出入再期周旋一徳嘉聞誕日宴啟世祥毗倚甫隆寵頒惟舊餼醪具品麷粲兼儲往資合族之歡姑慶生賢之防所宜欽荷以對同寅

賜參知政事王鬷生日詔

志局堅明材猷肅給向筦斗樞之重移參鼎餗之和碩畫所經大倫並輯眷言異稟實紀初辰嘉賢運之有開宜恩頒之載渥樽醪且旨庖犧具將用昭禮食之華姑集家庭之慶體余注賴往洽燕私

賜知樞密院夏守贇生日生餼詔

盟府舊勲樞庭新望髙猷伊始備賜惟常矧秋籥之孟辰紀慶弧之善旦特推蕃錫且志同寅往洽宴私諒欽眷待

賜知樞密院盛度生日生餼詔

寵分齋鉞職筦朝樞動成密勿之猷居然俊乂之老生賢胥防紀旦有初方寄同寅固存異數牽醪腴旨麷粲精良倂資宴豆之華且慶門弧之吉允宜欽荷用對眷懷

賜知樞密院王徳用生日生餼詔

識洞武經世資忠槪能荷旗常之伐進參帷幄之謀造膝有猷愼辭無玷向茂疇於久識凡再易於中權命數益隆志懷彌劭眷言異稟實紀初辰朝有慶儀禮兼飫賜稻麷鑿品醪餼叢滋俾均合族之歡用志生賢之防所宜欽受且表眷勤

賜同知樞密院陳執中生日生餼詔

茂承世範參筦朝樞年序未淹風猷載洽眷言異稟式紀初辰宜昭侍幄之華追慶射蓬之防芳樽和旨庖具珍盈姑示眷慈往欽蕃錫

負荷世猷彌綸機政迹乃生賢之運協餘同徳之休適及誕辰乞昭慶物樽華芳旨庖齋珍腴往申宴豆之歡且志門弧之吉體玆眷奬用克欽承

賜宰臣張士遜生日生餼詔

弼直宏才謨明舊老允服賚予之命實基生甫之祥曽是季秋挺玆慶日拜儀有典賜品惟優宜因宴具之丰尙續壽祺之永往欽異數用表同寅

賜武成軍節度使同中書門下平章事駙馬都尉柴宗慶進謝賜生日禮物馬詔

卿婣近之華藩宣有寄向屬始生之旦用申蕃錫之恩仍俾乃宗具將予好寵賢惟舊疏懇載勤仍效右牽之良參抒中藏之感防劬適禮愧尙交懷

賜鎭海軍節度使新授知樞密院夏守贇赴闕沿路茶藥詔

卿甫膺節召入總機繁念稱娖以戒塗屬炎歊而在候方滋渴竚宜謹綏調特命輕軒往頒茗劑所宜欽受姑表眷懷

賜契丹賀正旦使蕭傅到貝州茶藥詔

卿奉將鄰幣來慶王正肅邦禮以惟防騖使程而匪懈眷言次捨式戾方州不無鞅掌之勤宜有綏調之助特推優錫用集至和諒卽欽承且昭恩賚

賜契丹賀正旦副使韓志徳到貝州茶藥詔

卿遠服使聯參修聘範款邊關而遐右冒歲律之淒凝緬是勤斯軫於勞止雜頒靈品助擁時休宜體眷懷卽當祗荷

賜契丹國信使茶藥詔

肅持命節祗達朝言冒暑於行念勞云久夙宵良苦調衞宜先特申藥茗之頒參資湯液之品袪煩蠲疾尙諒眷懷

賜淮康軍節度使同中書門下平章事陳堯佐加恩誥敕詔

卿儒苑上才槐階舊老茂分旄節陪我寰畿屬郊事之方竣冀靈休之普洽持敭明命參寵元侯具刻贊章往榮藩屛仍俾家庭之嗣奉將詔版之嚴萃厥恩私所宜祗荷

賜尙書工部郎中天章閣待制知同州司馬池爲澄城縣百姓黨岫持刀刺殺親叔依條斬訖待罪特放詔

漢輔要邦秦餘舊俗化條所被恩種宜悛何玆悖徳之氓靡率懷音之教毒加親序污我人倫卿適蒞郡封載欽官獄恥聞凶類尋正嚴誅閉閣示愆露章引劾願任吏師之責益彰臣禮之恭觀過有來省躬奚咎勉興善政以牧吾民

賜資政殿大學士尙書左僕射判鄆州王曽乞南郊陪位不允詔

卿儒苑上才公槐雋老冠名祕殿均逸東藩𨿽挹道均衝而協恭無懈屬升禋之誕告遽剡牘以斯聞願肅朝鑾旅陪祠鬯然坐堂之政甫慰氓謠擁傳之勤重煩耆徳宜輟甘泉之從姑紹潁川之良其在傾輸徒增嘆矚賜鎭海軍節度使知澶州夏守贇乞南郊陪位不允詔

卿以擁節之嚴守夾河之重茂宣民政總訓師和有鄰疆餞勞之煩有隄事繕完之備實惟勲舊鎭乃要衝防郊報之在辰覽郵封而瀝懇願陪盛薦深體忠懷然職在刺條地陪寰服宜切圭符之寄用紓朝宿之勤其在嘆嘉靡忘鑑寐

賜武成軍節度使同中書門下平章事駙馬都尉柴宗慶乞朝覲上壽不允詔

卿皇室近婣重侯茂閥早持帥節兼視臺華擇分陜之名區寄屛周之良翰防餘慶節遽剡奏封願飭介圭之朝因陪壽斝之獻誠𨿽輸向禮實重煩況任貢已列於前撫封方倚於外宜綏閫政眧副朕懷眷是寅恭靡忘嘉嘆

賜刑部尙書知徐州李廸乞赴闕上壽不允詔

勅李廸省所上表乞暫赴闕隨班上壽事具悉卿久服藎臣洊持魁柄向當周衮之重移殿徐邦之雄克布惠和以式方面𨿽甘棠流詠於陜服靈河蒙福於漢京樹善相均配古無愧屬余誕節時閱奏封願集奉觴之辰且紓戀闕之志然倚矚舊老倡率守麾風化所期內外惟一無煩趨覲姑穆翰垣恭愛之誠嘆賞徒切所請宜不允故玆詔示想宜知悉夏熱卿比安好遣書指不多及

賜防國軍節度使兼侍中張耆乞朝覲上壽不允詔

卿倡牧元侯登樞舊徳繼開大府實冠友邦屬我誕辰願陪慶防𨿽奉觴攸竚而趨節爲勞姑穆翰垣式符眷賴輸誠循禮徒用嘆嘉

賜河陽三城節度使楊崇勲爲移知陳州乞朝覲不允詔

卿早秉戎旄屢綏藩政民謠載路歲筦亟淹向因宛道之夷後徙淮陽之守隱然屛翰陪余京師遽閱囊封願先載覲眷心存之𨿽切顧外倚之有初無煩造朝且重分閫

賜西平王趙元昊詔

朕奉承端命撫有萬方上席祖宗之謀靡佳兵革之舉專任徳教以統華夷推心信人自謂無負卿世懷恭順名冠翰垣嗣享王封守我西土朕不矜官爵之貴不吝祿秩之優任倚中權寵均同姓關市交易行李無猜貢獻頒分道路相屬則朕之恩信卿之款誠稽於大倫誰得爲間今乃遽形表疏輕述僭差且將徇過分之謀舉非常之號冒陳世系輒攺歲元省閱再三嗟惋何已寧朕之寡徳不足以懷來將卿之失圖自成於迷妄事無萌隙何及於玆況自乃父以來盟書可復今略陳大要以暁爾心且卿父誓表其略云臣立誓之後若負恩背義百神怒誅上天震伐使其殃禍仍及子孫此表見存藏之故府卿之先父卒保斯言故能髙朗令終功業相襲福之所庇理則宜然今卿忽此背馳了無所據壞爾考之約孤本朝之恩忠孝兩虧今古爲恨揆之王法所不忍聞自卿表之來內外咸憤然朕獨排羣議深惜舊勲恐卿惑左右一時之辭非英傑本懷之欲人誰無過事猶可追倘能去尉佗越帝之名復吳芮漢庭之令洗心向善攺往懷昔則朕之待卿曠然如舊永紹世祿長爲國藩變通之機不竢終日去就大分其審處之所進鞍馬駱駝並卻付來人牽回爾其戒已往之愆復將來之善則永世無窮矣故玆詔示想宜知悉

賜西平王趙元昊爲賜差來人見辭例物詔

卿志凝忠槪世纘武勲保障有勞恭亮彌罄比余誕日首率貢儀差駿產以斯材旅慶琛而有煥仍嘉親校能恪朝規旣閱右牽之良特渥匪頒之數且昭恩賚幷寵藩維永念傾防尢增嘆尙

賜振武軍節度使知延州範雍充鄜延環慶兩路沿邊經略安撫使詔

卿幹棟名材籌帷舊望自付擁旄之任卽臨乘障之衝蕞爾狡羌忘我前施陰連種部規擾塞垣𨿽購募有科而威防難廢再念誥努控遏之防安化經營之方節度素分綏懷莫一斷於朕志合乃使名按瑣序勞繄卿爲重已申朝命馳錫詔書俾蚊防暴集之辰有犬指縱之地宜欽異數益講武韜內安屬國之民外殄反常之犯稱余逺略遲乃茂勲

賜奉寧軍節度使就差知涇州夏竦充涇原秦鳳兩路沿邊經略安撫使詔

卿望映民宗謀參王體頃從樞幄之舊移陟師壇之崇出鎭三秦並防諸將而叛羌各種狡穴野心竊號背恩遊魂伺隙比𨿽申嚴邊鎖換補將屯然自平涼以東隴道交屬建防制要當在臨涇慮烽燧之警秋或狂狡之送死必先威禦以便指縱余心念焉無易卿者已頒成命卽俾攺轅特新使號之華再襲戎鈴之重仍令兩道同稟善經綏禦所資等威皆絕宜欽愼選毋或憚行勉壯厥猷用恢西略

賜罝勒斯賚詔

近者夏州僭逆元昊孤背朝恩竊爲僭制已詔有司應元昊在身官爵及所賜舊姓並令除削訖卿性資忠勇世嫉仇讎得此布聞諒增同憤然恐元昊恃其凶狡妄肆侵淩卿宜先事爲防因機伺便整揚勁騎率勵眾心或躡其空虛出其不意以時掩擊殄滅醜徒助天道之禍淫成王威之禁暴則崇名厚賞非卿而誰勉建殊勲副餘外禦兼昨者裏玻黙裏烏進奉到闕言卿有男轄戩瑪克占覺二人特以卿故並授團練使仍支請受續據秦州奏得卿文字知轄戩等各往宗噶爾城並蘭州住坐兼言道不與元昊往來如元昊入漢界兄弟二人將兵殺截此蓋卿從來一心向國致轄戩等如此忠孝況卿父子至親義須和協與卿同共掩殺僭逆元昊勿落元昊姦便別致間諜誘引

賜中書門下詔

昔苖民弗懷首罹虞竄郅支自立終伏漢誅蓋犯順者無赦於國章除殘者罔限於夷服炳焉通誼疇或敢逾趙元昊戎漠余妖邊關小種性含虺毒志負狼貪昏頑表於稚年傲悖成於壯齒曩者徳明卽世西控哀悰朝廷錄守方之忠憫稱嗣之禮拔於童豎付以節旄名襲眞王寵視同姓金絮有秩絡繹以周其窮關市弗譏貿遷以通其貨假我明命取重諸羌固宜竭犬馬之勤效涓埃之報克守先業以稱大恩而乃背惠反常毀忠蔑孝僭舉國號扇惑蕃渠跳梁井蛙之涯旅拒秋螳之轍公遣軍校冒服使車列牘自陳欺天罔畏旣彰逆節合舉明刑朕深憐舊勳特加涵覆橫遏羣議密賜手書貸其方命之愆開以自新之路護送來介俾還穹居庶遷善而革心終恃遠而迷復至敢驅率醜攘竊塞民騰布文符誘誑區落而朝廷列奏邊吏抗辭願舉偏軍往平狡穴促梟稱亂之首以正不庭之辜朕再念一夫肆狂餘眾何罪況元昊脇從濟欲濫殺逞威名酋外奔諸帳懷貳茍戈鋋並縱則玉石奚分且俾列於購科止用取其魁惡其元昊在身官爵並令削奪仍令宗正寺除去屬籍惟彼諸部素奉本朝迫此姦凶遂成詿誤倘能結黨歸義執賊效功必當昭洗前污申明厚賞國有信誓煥如丹靑應賞募科格並委中書門下詳爲條件以時播告俾體朕懷

夫政平召祥化缺生沴推精蕩祲其猶影響故王者遭異而思徳省已以及人交修治綱仰答靈譴朕𨿽寡昧敢忘斯舉比者善气弗效陰眚屢臻坤體震於冬藏雷音發於春孟邊關民捨被害尢苦是用臨朝嗟惕馳使撫綏推咎以咨讜言協恭而戒臺宰冀獲愆謬庸克振除尙慮幅員之遐不無官守之眾其間或吏貪而弛或教虐而苛或狴牢有滋丰之煩或賦徭有輸調之急或受賕鬻直使下情壅於上聞或隱災逃負使醲恩隔於周浹或世償逋折巧避赦原或歲嬰呼擾猥妨農作一物失所太和用虧朕念共斯責者外則有使轂按巡之司次則有藩條守長之任率荷優寄當體至懷茍前獘之尙存宜悉心而司革庶迎羙應用洽重熙凡厥具僚無忽余誠

夫至公之行則淑慝咸辧私議弗禁則風俗易偸朕躬攬權綱茂綏政治每觀邪正之辧思寄誅賞之中庶臻大猷以止多辟而士至廣材品或殊久服涵養之仁寖成黨與之獘至乃挾朋相援姦利自營驅扇飈塵混淆朱紫托狂辭而市直結陰好以濟仇章交公車聲布行路使濟濟羣讓有愧堯人之封翕翕煩言更興周雅之刺永惟澆競良用懲嗟若夫委質事君協恭宣力思無出位是曰守官和異於同固當擇善況朝經式序仕次有階因行察言綠名責實茍存忠潔自致顯榮何必捨爾夷途蹈於險轍釣名污行觸禁投愆宜內訟於乃心毋亟傷於至化尙安所習國有嚴科凡在搢紳明體予意

王者稽若大猷總制九服曷嘗不寄治於守宰責效於監司職焉相維命乃無泛朕奉承景業流觀往辟知仁壽之本以政教爲先故咨求羣材綱紀眾務察州有等字邑有員建漕部以謹民財馳使詔以糾邦獄委屬偕重休戚與均保乂之方數路而已固當上體勞疚允迪惠和使鰥寡無恫怨訟咸息沐浴至道臻乎太寧今則不然吏文多端而貪殘日滋民生孔勤而奉養多乏愁嘆未能盡訴囹圄不以時虛感動陰陽延致災眚朕𨿽引慝自咎申誡博謀眷爾多方之臣得無曠位之責自時厥後宜惕攸箴班條者企循良之風擁節者勵澄淸之志刑罰則寧寛而無濫徭役則量力而勿苛任百里不可以自輕效一官不可以懷茍率我王度以承天心尙或勿防罔有攸赦布告中外知朕意焉

賜外任臣僚進乾元節銀絹詔

孟序乘離誕辰著令爰率邦儀之舊載均朝享之歡卿恪奉彜章遠祗慶集聿馳任土來侑稱觴眷旅實之珍盈驗祝延之悃慤永言嘆尙無捨於懷

賜外任臣僚進乾元節功徳疏詔

慶序祝延邦儀著令卿發於忠愛申以齋明集方外之勝緣歸我辰之茂嘏仍因淨範防疏寶題駢軸相輝通郵來上具體贊揚之盛益昭輸戴之勤省閱於玆眷稱無斁

賜振武軍節度使知延州範雍進謝賜牌印月俸公使錢到任馬詔

卿近擁軍旄往司戎索爰錫印符之重兼資泉廩之丰人爵所班邦恩惟舊遽披謝牘仍效名駒敷感載勤靈誠彌慤永言率禮玆用欽懷

賜奉寧軍節度使知永興軍夏竦進謝賜牌印月俸公使錢到任馬詔

卿乃者繇天臺之聯膺戎閫之重特頒節傳詔刻印章惟鐘官月廩之丰逮侯邑餐錢之舊並循邦令參寵使權署政有初需頭來上曲條謝禮倂效駿驅永念忠懷實深嘉嘆

賜外任臣僚進端午馬詔

朱夏適中端辰協午肇於嘉節實紀慶儀遽形輸貢之華遠集效牽之駿勤誠有底累嘆無忘

賜諫議大夫張意進謝恩馬詔

卿久服吏資近充諫列侃然華皓允矣甄升閱感敍之盈章復效牽而致禮恭勤所集嘆尙兼懷

賜諫議大夫兪獻卿進謝恩馬詔

卿頃緣最狀序陟禁曹方寄守麾巳蠲陛謝飾驂來效禁禮載防益驗傾輸良增嘉尙

賜諫議大夫盛京進謝恩馬詔

卿績著藩條望華朝禬向繇卿列進序諫曹霈澤有初露章申感仍效斯材之乘允將由禮之恭載閱勤誠但增嘉嘆

賜外任使相節度使進乾元節馬詔

震誕之辰允刊彛令官司罄祝申侑至防卿位服宗工勲宣名翰樂聞慶防祗率邦儀遠效舞驂之良入佽充庭之品愛心所底貢禮斯華言念傾輸彌增眷矚賜彰信軍節度使同中書門下平章事王隨進謝到任馬詔

卿頃罷政機近綏侯服星言之部時克偃藩屬宣布之涓辰序恩勤而累感效玆皁駿絢乃庭儀言念寅恭益深嘉曯

賜防國軍節度使兼侍中張耆進謝孫男恩澤馬詔

近以均錫鴻禧就蕃榮數仍眷抱孫之愛復推延世之恩率是寵章抑推彛制遽陳函奏兼效廐驂感敍過周嘆嘉無斁

賜淮康軍節度使同中書門下平章事陳堯佐進謝差男押賜加恩告敕生日禮物及孫男恩澤馬詔

向以茂加勲防追慶門弧並因子捨之歸卽寄使軺之寵屬推世賞施及孫謀𨿽命數載蕃而等威斯協需頭來上駿足效牽過敍感悰有昭邦禮貢輸爲費嘆想交懷

賜龍圖閣學士尙書工部侍郎知幷州杜衍進謝恩馬詔

朕向者親選舊勞就嘉祕職仍屬綏邊之重且資訓俗之方眷此序升詎煩過謝駿良來效悃愊具將永念忠勤靡忘嘉矚

元憲集卷二十七

欽定四庫全書

元憲集卷二十八

宋宋庠撰

內制

賜罝勒斯賚男轄戩勅書

勅轄戩省秦鳳路部署司奏據汝將到蕃字譯作漢字稱汝告秦州部署諸官員自家要抵敵艸寇便各往宗噶爾城並蘭州住蕃漢兩家往來道不與艸寇往來如有艸寇兵士入漢界來時自家兄弟二人將兵士殺伊艸寇事汝款塞逾誠舉宗效順奉宣王略式遏邊虞憤狡寇之陸梁謀成師之犄角忠懷壯節朕甚嘉之然汝兄弟旣奉朝廷卽須父子和協盡心孝順和爲一家使出兵之時手足相應同殺僭逆元昊斯爲上計勿聽姦人間牒今賜某物至可領也故玆奬諭想宜知悉秋涼汝比好否遣書指不多及

賜彰信軍三軍將吏僧道百姓等爲授王隨本軍節度使示諭勅書

朕以王隨時棟名材公槐舊望比付宰司之重頗成歲績之勤而屢控讓情懇辭大任重違謙慤特峻等威俾攺陟於齋壇且兼榮於席眷惟戎節近制寰畿陪余京師式是侯服𨿽未臨所治而遐率懿綱繄乃軍和之嚴曁於州裏之眾遘玆賢帥良愜爾瞻固當善稟教條仰承威惠增崇藩屛稱朕意焉

賜定國軍三軍將吏僧道百姓等爲授王徳用本軍節度使示諭勅書

夫擁旄授律以奬戎昭疏藩疇祉以屛王室諒非舊徳疇負寵名朕以王徳用忠族世勲壯猷亮節早階勇爵幹我近司綢繆萬樞陟恪三接嘉其匪懈之力易以中權之雄宅是左馮屛厥西夏𨿽肇頒於新節且畱掌於煩機眷乃翰垣厎玆威惠所宜率吁眾志欽服化條同厎大和以奉賢帥

賜交趾郡王李徳政甘州可汗王伊噌格勒雅蘇歷日勅書

朕祗仰幹經順修時訓每緣命朔必謹頒常卿詔服世勲協寧邊略屬歲元之更序資玉曆以布和宜克欽承用符恭授

賜五臺山十寺僧正圓凝等新進功徳疏勅書

靈山奠方西聖儲瑞聿爲寶所以佑中區眷爾苾芻之流參軒迦藍之重每緣新曆茂集勝因歷贊誦之寶題形熾昌之善祝傾防有素嘆尙無忘

賜元州舒延金進奉謝賜眞命官誥及加妻母邑號勅書

汝祗稟朝威保寧徼堠向寵州符之號特頒臺詔之文遽達貢儀罄紓謝臆永言恭順良切嘉稱

賜右屯衛大將軍昌州刺史承裕左屯衛大將軍封州刺史宗顏進和禦制讀三朝寶訓詩奬諭勅書

洪惟列聖參建大猷至訓睿謀充圖溢牒曩緣約史申命記言屬玆講藝之餘將防布防之覽永懷先烈因抒短章仍示宗支用均燕翼汝地連暱屬天賦雅材唱韻甫頒奏篇俄上匪徒掞藻之麗實具然萁之能秀劭若斯勸慰何已勉修素業終稱茂親褒善最成吾意偕極

賜知府州折繼宣放罪勅書

汝世荷朝恩任優邊瑣凡該郡正合稟公規覽使者之劾章列部民之訴牘悉條違冒粉有端倪𨿽涉交仇而理湏置對審如訟狀當正刑科朕以汝忠順之門勤勞固圉方期來效搆此煩言良用軫嗟特從矜貸然國章不可屢屈吏議難於再加爾當念舊省躬棄污履潔心無憚攺日以自新上續弓裘之勲勉訓山藪之施保名全節可不愼歟

賜溪洞刺史等進乾元節水銀端午綿防勅書

慶節稱觴嘉辰角黍汝保寜遐徼欽率彛章任土達誠效珍有品眷玆順恪深用嘆嘉

賜幹寧軍兵馬監押右班殿直趙化明勅書

勅趙化明省河北轉運使奏準宻院札子令幹寧軍勘防保明到汝的於正月一日親自部領軍員兵士往軍北蔡家莊鬭敵殺倒賊頭五人全火當同防詳委是詣實事汝禁庭職軍壁董戎能率蒸徒往擒寇孽厥官斯舉編戶用安言念忠勤良深嘉尙故玆奬諭想宜知悉

賜五臺山僧正法震等勅書

勅五臺山僧正法震等省所差副僧正兼眞容院供養主英恵大師賜紫廣洎進新正功徳疏到闕事具悉睠彼名山素嚴眞像屬玆獻嵗廣集勝因奏疏以聞精誠可諒宜加賜予式奬恭勤今賜廣洎紫僧衣一對絹二十疋故玆奬諭想宜知悉

賜知唐龍鎭殿直來守順勅書

勅來守順省所差人管押進奉乾元節並告家闕及直進馬共四疋事具悉汝率職居邊輸忠奉國爰效右牽之貢仍傾無隱之誠言念恪恭尢增嘉尙特推頒賚用示眷懷其所進馬今依估價回賜錢七十九貫文所有告家闕別賜銀一百兩並交付差來人至可領也兼賜差來教練使任璘王受郭海各紫絁衫子一領錢三貫文故玆示諭想宜知悉

賜祠部郎中知河南府陵臺令兼永安縣趙世長勅書

勅趙世長近雨水沖注奉先橋汝部押兵士救得本橋事在昔先皇恭朝陵寢跨玆溫洛肇建輿梁比滛雨之載零伊眾川之交注汝克勤障捍訖免隳摧言念勤勞豈忘嘉尙故玆奬諭想宜知悉

賜尙書兵部員外郎知壽州梅詢勅書

勅具官梅詢近艸宼竊發汝擘畫捉賊人物安居事壽陽劇地東楚奧區控引淮淝表裏灊霍逋逃所聚剽竊寖多疇汝幹材付之郡職果有方略屏玆宼攘枝黨悉擒巢穴皆覆省司官之奏列知編戶之乂安載嘉乃勞深副予意

賜杭州天竺山傳法住持僧文勝勅書

敕杭州天竺山傳法住持僧文勝汝早悟上機素推重徳近玆京輦肇建禪宮巳徇羣情爰命促召將廣安於法眾式闡眞乘宜束戒於輕裝副玆寵待故玆示諭想宜知悉

賜馬亮進乾元節絹勅書

勅馬亮省所進奉乾元節絹二千疋事具悉卿爰以能材往分外寄載登厥貢克遵任土之規來慶誕辰深諒愛君之節防恭可尙嘉嘆寜忘故玆詔示想宜知悉

賜知舒州洪鼎勅書

勅洪鼎省所進奉新茶一銀盒事具悉汝輟於學館往布郡條懿彼名區育玆嘉荈能采掇而來貢應气序以惟新言念恭勤良增嘆尙故玆示諭想宜知悉

唐龍鎭勾招鞍馬空名敕書

汝部族推榮忠勞夙著惟邊彊之頗邇聞良馬之素多能選權奇入充貢獻必頒善價用奬純誠

府州勾招鞍馬空名勅書

勅國家務推恩信逺示招懷聞彼邊陲素多良駿儻獻輸之來效固誠禮之可嘉其在賞酬必令優厚勅書到日汝等可多將三嵗以上十嵗以下堪勝帶衣甲壯嫩好馬赴京進貢到日支賜茶酒錢及厚給價直已指揮經過州縣館驛支給熟食艸料如法供待務在丰盈故玆示諭想宜知悉

賜知代州趙日新進黃金鍍銀石火匣勅書

完石含溫良工賜巧熾然備用扣飾均華防此淒凝之辰修厥藝常之獻勤恭所至嘆尙無忘

賜知廣徳軍龔防元進先春茶勅書二首

惟厥苦茶冠於常卉薄言采擷來效貢輸矧屬誕辰且先方物服恭修職並用稱嗟

江楚之區茗荈攸產陽膏其動露蘤載萌擷芳筥以先期襲采緹而效貢傾勤有恪嘉尙無忘

賜知光州郭昭升進新茶勅書二首

土毛之繁茗品尢上先春效味輸貢有經眷乃摘山之勤加玆於槖之密罄恭謹職並用稱嗟

茶品之英淮區攸產當新陽之盈僨先百蘤以萌滋著厥貢條是爲方物逮此甘芳之薦弗違采擷之期言念恭勤良深嘆矚

賜知丰州新授侍禁王餘慶進謝恩馬敕書

向寵邊勞序遷庭侍遽緣恩推來效貢輸服皁惟良賜金有品逮於給使咸俾霑賫深諒爾忠當體余眷賜冀州刺史趙翰階州刺史張重徳進謝恩馬勅書

汝以職勞茂膺恩數眷奬功而甫爾遽列感以勤斯爰效駿牽且將謝意恭防所底嘆愧良深

賜石州安慶府都督康興進乾元節馬敕書

慶節在辰庶邦效貢汝世承邊扞勤稟朝規逺輸牽右之良來集祝延之防永惟忠恪深用稱嗟

賜新授崇儀使李士彬進謝恩並乾元節馬敕書

增秩懋勞抑惟公賞祝延上慶玆乃忠懷繄廐駿之並將顧庭儀而有恪恭誠順節嘆矚兼深

賜殿前都虞侯劉平進謝到任馬敕書

卿輟自衛廬往來邊壘訓齊甫爾感敍勤斯載閱右牽之良彌昭中蘊之恪眷言嘆矚無廢於懷

賜潞州安慶府都督安美等進上尊號馬勅書

朕向迫羣情紹加徽冊繄乃心之忠順樂朝慶之光華逺效名駒來參貢物然載驅多費平估有貲且錫貨緡用酬駿產仍推恩例並奬使勤其在嘆嘉弗忘於意

元憲集卷二十八

欽定四庫全書

元憲集卷二十九

宋宋庠撰

內制

賜文武百僚上尊號不允第一批答

夫號惟表功名不浮實休有前誡是謂至公朕以之身托元元之上負荷淳烈遹駿大猷持盈載勤燭理猶昧日愼一日弗遑底寕幸屬中區之和將躬吉士之報揆乃冬序布之先庚卹祀有初克已彌勵而公衮四近官師百工繇朝逮鄕自夏而裔咸一厥慮颺言於廷願因拜貺之成益余建顯之數省閱於再良用憮然矧曩徇羣心洊膺丕稱準文配義已多慙徳今又徼祈福之防崇溢美之聲神聽惟聰禮典將黷齋明抑畏其若是乎徒嘉乃誠毋重臺責

第二批答

朕向以郊報之嚴邦體攸重親率厥典誕告羣倫方將勵抑損之誠保齋祊之戒嘉與三事庻尹共遵斯路率志盡物以優裕於神只庻無怨恫用迎貺施則朕之精懇宜諒於朝乃今中外之情愛戴弗已因時熙事增我號榮連章叫閽至於再請諭而未郤玆愧於懷且禮繁者易敝於文名髙者難副以實矧斯薦信安議重華罔固溢言往順前指

第三批答

朕奉承先猷日儆端命獲事上帝於玆五郊特以方隅靖嘉犧齋蠲碩樂與羣執同蕆盛儀不謂官師率和奏牘連委冀緣瑞福之集增列號榮之崇薦諭至懷俾停過舉而億兆歸美右席均誠叩閽竚命固期開可朕參慮夙夜審處情文不有所兪曷符愛戴之切不有所避奚表抑畏之恭若乃寶用善元易冠丕稱是惟朂徳匪曰名功襲用舊章差或無愧至於英睿之烈後辟罕兼未實而居省已胡益矧歲序之邇變眚屢臻宵捨舛期坤載愆靜責躬念咎已布於詔書盡誠卹祀方祗於天戒遽加徽顯是黷齋明宜損溢言之華姑循備物之典去彼取此欣腆兼常其所上新號內英睿二字宜不允餘如所請候郊禮畢日受冊

賜荊王賀加上尊號受冊批答

朕屬者徇外朝之請崇徽稱之華甫畢禋燔遂膺榮典內循溢美兼用建元靦然祗受良增夕惕卿茂親明徳聿隆褒愛雅辭徹奏首罄寅恭表率友藩尊奉王室申味情防歡愧兼懷

賜門下侍郎兼兵部尙書同中書門下平章事張士遜譲恩命不允批答

朕頃防郊報愼講禮文實倚臺司總宣使範肇於齋款訖乃熙成謀猷所咨陟降咸若褒功胙土恩冠於朝誕告之辰師僉允恊夫何衝避猶爾控陳且名器天下之公股肱君體之一卿而弗受誰復宜居宜略常謙往膺盛典

賜荊王譲恩命不允批答

卿屬冠宗支地尊藩輔禮無與二恩所當先惟是嚴禋介於繁祉覃爲慶賞實首親賢明制誕敷朝言允恊何圖謙慤再列辭情𨿽髙譲可嘉而至公難廢宜循茂典卽防來章

賜知樞密院盛度譲恩命不允批答

向以蠲吉元辰紹修毖祀繄卿舊老相我盛儀禮備福臻此焉同慶華階茂爵允矣疇庸而乃稽命至公狥髙一已過敷譲懇將廢彛章收汗出綸所系尢重宜遵往受卽副虛懷

賜參知政事王鬷譲恩命不允批答

朕屬者躬祓嘉壇獲成鉅典歸臨端闕大宥羣生實賴左右之臣罄宣恊贊之力無徳不報慶賜遂行參質寵章允穆朝論譲封來上謙槪頗勞然信賞勸功之先徇髙行已之細我方懋徳人孰顧私當體虛懷無淹往受賜參知政事李若谷譲恩命不允批答

卿早服忠謀預聞幾政屬余禋類實相齋明勤與體俱兆緣誠報受釐之始均賞攸宜遽閱奏函過形譲懇夫疏封馭貴褒勸大方潔已辭丰踐修末節矧情成命巳布公朝當廢循墻之私卽防渙汗之拜

賜寕江軍節度使允譲譲恩命不允批答

卿屬懿地尊器韶韻逺秉旄戎閫司籍帝宗向展陽郊之儀參奉上公之獻助余介祉時乃之勤竣事布恩寵章惟舊猥形防遜未卽往兪況定命已行公言普恊宜回衝執時對茂恩

賜保寕軍節度使駙馬都尉王貽永譲恩命不允批答

卿早服近婣見推賢帥屬余禋類專倚徼循亦旣均禧早焉進律質於公賞孰不謂宜而過執衝懷尙畱成命安得徇玆崇譲乃懋功盍廢謙私往膺蕃渥

賜殿前副都指揮使寕逺軍節度使鄭守忠譲恩命不允批答

卿向執親喪奄逾禫祭𨿽義從權奪畢舉墨縗之文而官有舊章宜還艾綬之品仍緣褒數進衍戶封式示賞勞詎爲躐等遽玆衝避深體謙勤然命出成綸恩無收汗卽防往受毋復牢辭

賜宰臣張士遜譲恩命不允批答

卿早服宗工洊同宰政式布掦庭之命且光圖舊之恩方佇延登遽形謙遜體余愼簡當廢衝懷今差入內內侍省內東頭供奉官梁懷志賜卿譲恩命不允批答想宜知悉

賜宰臣章得象譲恩命不允批答

卿曩服僉兪贊圖宥密嘉有勞於幾事俾移爕於大鈞方佇延登遽形衝避譲牘再聞寵章猶郁適圖亮采無遂終謙

賜知樞密院王徳用譲恩命不允批答

卿總司樞務綿涉歲勤特遷內使之華仍易中權之號遽形上奏稽我寵章宜副同寅卽祗兼授

卿久勤樞務兼擁戎麾朝渥旌勞寵章異疊形譲啟深悉衝誠宜回再僂之恭往對已成之命

賜知樞密院盛度譲恩命不允批答

卿茂宣忠力對掌機衡實嘉籌幄之勤俾換建牙之秩遽形譲奏稽我寵章宜副同寅卽防初授

賜參知政事程琳譲轉官不允批答

卿夙蘊賢猷參知宰政尙講邦彛之要俾增臺轄之崇渙令已行譲封來上嘉其謙慤方切倚毗卽服寵階無廢朝賞

賜參知政王鬷譲恩命不允批答

卿徳洽民宗才經政體蔽於朕志擢佐臺猷顧承命之允諧何奏封而固避𨿽嘉有譲難廢同寅宜略謙懷用光賢舉

賜同知樞密院張觀譲恩命不允批答

卿適膺成命參掌繁機朝論允孚謙懷興譲宜防往授以恊至公

賜淮康軍節度使同中書門下平章事陳堯佐譲恩命不允批答

卿近解政機榮兼將鉞洊形譲奏彌諒謙懷矧誕告之徧聞當往諧而卽受無煩遜執式副僉兪

賜新授武寕軍節度使赴本任王徳用譲恩命不允批答

卿久服政樞洊彌歲筦盡心匪懈均逸有常特移漢節之華近奠徐方之重詢於疇若僉曰宜哉疊覧譲封過辭恩典矧出綸之誕布顧收汗而罔繇宜略終謙時膺茂渥

賜新授尙書侍郎同中書門下平章事章得象譲恩命不允批答

省表具知衮職華重槐階峻極必咨民望允釐天工卿頃斡鴻樞實稔休聞敷爕之任授受惟宜而謙情素懷累控重啟防加惇諭尙執遜衝且防名者以奮庸爲先體國者以獨善爲細矧玆爰立方切仰成安得遂循墻之恭稽側席之竚時膺往命勿復煩辭所譲宜不允仍防來章

賜參知政事程琳譲轉官不允批答

卿識貫民宗望髙時秀比繇卿貳擢贊宰司參決大猷總領眾職動本直道期於致君年績甫成朝寄滋重式疇忠槪兼肅政機徳賞之行公言無間遽披衝述深具至懷宜略常謙往服休命

賜新授參知政事王鬷譲恩命不允批答

參毗國均僉屬邦望卿忠力淵劭思懷凝簡向考藩最進貳政樞式時猷爲濟厥文敏績用已試朕甚嘉之移贊宰庭俾暢賢業而介節難進剡奏自陳遜執𨿽勞虛竚方切當廢確然之請庸副往哉之命

賜新授參知政事李若谷譲恩命不允批答

卿局力開濟思謀淹允歷踐眾職簡服近僚以詳文飾吏師以精器剸京劇侃然奮徳華我治朝宰路缺員邦均疇佐式咨民望參筦政機僉謀旣同亮采惟竚遽披譲奏頗執衝規儻矜節自髙則同體安寄宜屈終謙之守時副欽鄰之重

賜新授宣徽南院使定國軍節度使知樞宻院王徳用譲恩命不允批答

卿茂負忠勞兼資才武曩借世臣之重入司幾政之煩寵序節旄籌持帷幄左右無懈歷年於玆奚加使於徽猷乃攺藩於維翰疇功斯允譲爵載勤閱乃奏封尙稽拜秩固當略循墻之小善體渙汗之明恩往踐崇階以穆公議

賜新授宣徽南院使定國軍節度使知樞宻院王徳用譲恩命不允批答

卿地服世忠勲在侯表久翊樞務遙制州師向疇匪懈之勤卽寵兼榮之拜防從誕告孰不謂宜夫何衝懷再爾牢譲矧宣猷使範持節戎麾蕃其典章蓋重帷幄朝僉徳舉咸出至公無執終謙之勞尙違信賞之實卽防重請時對茂恩

賜新授寕武軍節度使知樞宻院盛度譲恩命不允批答

對掌斗樞遙持將鉞隆名重器兼副實難卿望冠本朝謀經庻績曩咨雋乂參處弼諧穆然淸規式我彛序因儒林元老之懿換籌幄皇僚之華亦旣歲成是光戎秩而洊形譲懇固避寵階謙槪𨿽勞至公難廢卽膺往授無復多陳

賜新授同知樞密院陳執中譲恩命不允批答

卿茂器淸規衝懷勁節世詒忠教族擅邦華自結先朝歷試眾職侃然直道形於造次逮升禁從連撫外藩威惠並流聲實偕劭眷乃內樞之劇均於隆棟之求防自朕懷召以軺傳諌垣籌幄相資爲重命成之日僉曰宜哉何乃奏封猥形譲懇𨿽嘉遜挹方竚謀謨卽服近司無淹盛典

賜新授同知樞密院張觀譲恩命不允批答

卿懿行雅材素直質曩繇士選來冠賢科椒蘭書殿之遊斧藻辭垣之訓𨿽復間勤吏事中借守麾政本惠和道無緇燐逮升禁署復總憲綱已試之能朕所親悉入司幾事誠恊僉謀渙命甫頒譲悰方確矧萬樞叢劇四近參禆天戒曠工邦思亮采宜略循墻之細用光側席之求時幹繁機卽防來表

賜新授同知樞宻院王愽文譲恩命不允批答

卿儒操吏資邦華士望服於公路多歷歲期出勤宣布之和入備財煩之使聿疇聲實參估機衡朝無間言我得才舉奏封來上謙述有條𨿽難進之風可矜媮俗而至公之授當廢衝懷往序近司無淹盛典

賜新授彰信軍節度使同中書門下平章事王隨譲恩命不允批答

卿向自星樞魁升鉉席奮庸方劭嬰疢有初屢陳遜位之章姑倚調元之寄而太和未復前請重違爰解鈞衡寵頒旄仍視臺聫之秩俾令邦體之榮疊疏謙懷尙稽成命矧告庭之已洽非收汗之可圖宜副往諧卽防來請

賜新授淮康軍節度使同中書門下平章事陳堯佐譲恩命不允批答

臺槐之尊以穆朝序方嶽之重以陪王室不有舊徳疇可疊居卿比遜煩機是均斯寵誕告於外僉曰往諧洊閱奏封固形謙執𨿽受爵而譲禮則當然而愼令以出恩無中廢宜屈辭丰之操恊伸懋賞之公促拜徽章仍防來請

賜鎭國軍節度使駙馬都尉李朂遵爲疾病乞致仕不允批答二首

卿勲伐之華材猷兼劭早膺尙禮實睦近婣以駙馬之榮烈通侯之籍望髙貴裏時陟將壇而能出擅藩宣之勤居多位著之恪乃心道素探頤藝文餘懷所嘉曷日而旣今乃因晦明之偶沴援進退之大方確布書辭願致官政矧告旬未幾年力甫彊謝仕而歸在禮安據卿其止念慮寶精神招還天和頃遲藥喜慰我虛竚勿復文陳

卿向苦臒屙甫淹時晦特優賜告用適頤生屬療治之未瘳覧控陳之疊至願還有政追踵昔賢髙風所存媮俗知慕然卿地𨿽婣宻器實虛恬情棲道腴行富天爵偶嬰無妄之疢固匪不衷之災視履其旋何恙弗已遽歸印綬殊惻朕心矧向福未涯與善無爽勉輔醫藥行復粹和姑廢衝懷卽防來表

賜知樞宻院王徳用等賀壽星見批答

陽序布和瑞躔循軌爰覧日官之奏且符壽防之祥見象孔昭撫躬增愧卿等恊司樞務欣覿幹華平徹露辭熾昌歸美願因寶貺參紀信書矧在同寅恊玆均慰勉從敷請艮切嘆嘉

元憲集卷二十九

欽定四庫全書

元憲集卷三十

宋宋庠撰

內制

賜步軍副都指揮使張潛已下啟聖院罷乾元節道香合酒果

卿等集祓仁祠慶余誕節適當罷防深諒祝延宜渥寵頒用均熙事

賜宰臣已下上淸宮罷散天祺節道香合

朱律肇和璽符紀節敞叢霄而申禱肅防弁以如儀式助薰燃宜加頒賚

賜宰臣巳下大相國寺罷散乾元節道香合

慶節在辰外朝祝祉祓仁祠而有侐防鄰使以咸臻宜錫名薰用資華供

賜賀乾元節人使鈔鑼唾盂被褥等

卿等肅奉聘儀甫安館嘉乃防恭之節倘多夙夕之勞宜有寵頒用昭眷待

賜賀乾元節人使內中酒果

卿等巳陪壽畱憇都郵克蹈寅恭允通信睦宜加霑賚用篤恩勤

撫問鄜延路知州部署等

卿等出膺邊寄參總軍和望𨿽寕撫循亦至眷惟勤職良用注懷

撫問環慶路知州部署等

卿等任參邊職總戎昭疆事所經公心攸賴涉玆炎序諒協常休

撫問涇原路知州部署等

卿等夙官邊部總職軍鈐體余修偃之風謹乃綏和之略歊炎在率履咸宜

撫問眞定路知州部署等

卿等夙奉朝恩言綏邊略軍和謹職疆沈氛屬此歊炎諒寕官守

撫問秦鳳路知州部署等

卿等分職邊關布和郡壘協寕疆事無爽朝猷言念祗勤弗忘存矚

賜宰臣已下上淸宮罷散先天節道場香合

令節欽先瑰宮薦防儼朝倫而並集率道範以惟寅特示頒宣用資薰奉

撫問梓防路知州鈐轄等

卿等恪稟朝威善分邊職州疆有謐戎律無嘩適啟秋氛諒綏時祉

撫問並代路知州部署等

卿等寅奉朝經協司疆事政條參乂戎索無嘩言念恪居可量遐矚

撫問髙陽關路知州部署等

卿等分荷朝恩參寕疆事夙官有次展體惟勤涉此秋陽勉綏時福

賜宰臣章得象生日禮物

卿亮采光朝生賢紀旦邦儀有舊恩數惟蕃姑篤慶私所宜祗荷

賜荊王生日禮物

霜籥紀辰門弧集慶眷惟蕃錫抑有彞儀尙讀壽臧且符欣矚

賜宰臣張士遜生日禮物

卿等業茂承明望崇輔弼爰屬生賢之旦實昭命世之祥宜渥寵頒用將慶祝

賜宰臣已下上淸宮罷散降聖節道場香合

孟冬恊序靈節延禧肅朝弁以相趨防珠庭而有恪宜頒薰炷用奬圭誠

閤門賜宰臣荊王使相節度使加恩告勑

熈事甫成恩章有典已誕宣於著位宜申錫於贊書當體眷懷往欽襃渥

賜宰臣荊王使相節度使讓恩命不允批答

甫畢嚴禋載均順福乃眷臣鄰之重式推恩數之蕃允協舊常詎煩衝挹

賜淮康軍節度使同中書門下平章事陳堯佐加恩告勑

卿臺衮藎臣將旄近屏適均鴻霈載茂徽章仍因子捨之賢往授贊書之重

賜刑部尙書知徐州李廸加恩告勅

郊類成儀臣工底力眷惟舊徳宜進寵章往錫贊書用光藩閫

撫問眞定路知州部署等

卿等分扞邊州參持戎律政條有穆疆無嘩方涉窮冬諒綏吉履

撫問麟府路知州部署等

卿等肅膺朝選分扞邊虞率職有經治戎無懈適玆凝冽可諒勤劬

雄州撫問賀正旦人使

卿等肅將歡幣來慶端辰擁行傳以勤斯款邊闗而戾止眷言冒涉深體寅恭

賜賀正旦人使生餼

卿等恭持歡聘來防元正就館方初犒賓有式特申優渥用體眷懷

賜賀正旦人使鈔鑼唾盂被褥等

卿等來聘王春甫休使眷方眷睦鄰之厚宜優適館之華爰畀寵頒所宜祗荷

賜賀正旦人使內中酒果

卿等肅將信幣巳展朝容適館載寕加籩有品宜賜禁筵之味更資公防之餘

賜賀正旦人使春幡勝盤等

端方布和上春啟祚餌辛盤而惟舊戴寶勝以增華並示寵頒且均嘉貺

撫問環慶路知州部署等

卿等奉將朝寄參幹邊符率職有經訓戎無懈方臨韶節勉蹈常休

撫問益州路知州鈴轄等

卿等分輯郡條參司戎籍並勵首公之操副余綏逺之懷益蹈常休以符遐矚

撫問知永興軍夏竦

卿渥節寰畿布條闗輔忠誠卓亮邊略攸綏適履初炎具蕃嘉祉

賜賀乾元節人使到闕班荊館禦筵

卿等肅奉聘儀來祗慶節駕言軺傳次我都門宜錫宴私用紓勤勩

賜賀乾元節人使到闕班荊館禦筵酒果

卿等將命載防憇徒有次方卽郵亭之便式燕丰俎之華宜賚芳馨且資酣懌

賜賀乾元節人使生餼

卿等展幣嘉辰停軺外邸犒勤有式致餼惟丰爰優卽賜之恩更篤如歸之惠

賜賀乾元節人使鈔鑼唾盂被褥等

卿等奉幣修歡停軺就次惟使勤之甫釋給賓具以宜優爰錫丰華用昭眷遇

賜賀乾元節人使內中酒果

卿等適展慶儀載寕傳次必厚甘馨之品別將燕衎之華故此恩頒用昭勤矚

賜宰臣已下上淸宮罷散天祺節道香合

離序孟辰仙符舊節肅靈場而旣就昭寶貺以彌新宜錫眞香誕迎茂祉

賜知樞密院王徳用已下大相國寺罷散乾元節道香合

卿等以朕誕辰歸防梵果爰屬散香之防載延拂石之齡宜有頒宣用玆薰奉

賜知樞密院王徳用已下罷散乾元節道錫慶院齋筵酒果教坊樂

卿等恭祓梵慶余誕日旣畢人天之供宜頒藥餌之私仍副甘珍並昭慈惠

賜防禦使劉從廣景徳寺普門院罷散乾元節道香合酒果

卿率職禁聯慶余誕日肅建梵之果載歸壽歷之祥宜渥寵頒用資薰祝

雄州撫問賀乾元節人使

卿等奉幣有儀及疆胥防矧韶和之在諒跋履以偕勤言念寅恭靡忘嘉矚

賜鎭海軍節度使新授知樞密院夏守贇赴闕沿路茶藥

卿入掌繁機巳膺迅召宜示頒宣之寵體玆眷待之私賜鎭海軍節度使新授知樞密院夏守贇到闕生餼

卿適馳戎傳甫戒都門勤禮有初犒儀惟舊往膺蕃深體眷懷

賜鎭海軍節度使新授知樞密院夏守贇讓恩命不允批答

卿師帥舊臣藩垣茂伐向酬踐歷入總防微過列讓誠難稽公舉

賜鎭海軍節度使新授知樞密院夏守贇讓恩命不允批答

卿近允徽章俾敷列位再觀封疏尙執遜衝宜時攝於繁機勿專懷於小讓

賜防國軍節度使兼侍中張耆生日禮物

卿位冠列藩慶周誕日特俾過庭之嗣往宣班物之恩姑體眷懷卽宜祗受

賜武成軍節度使同中書門下平章事駙馬都尉柴宗慶生日禮物

卿戎節宣風慶弧紀日特命家庭之懿往頒燕篚之華式表恩私所宜欽荷

賜宰臣已下上淸宮罷散先天節道香合

寶誨舊聞先秋令節謹醮而有式防朝祓以如儀爰錫名薰用蠲慶防

撫問涇原秦鳳兩路沿邊經略安撫使夏竦鄜延環慶兩路沿邊經略安撫使範雍

卿出總藩條載華使範兼倚中權之重且紓西略之虞宜篤常休用符榮寄

撫問鱗府路知州部署等

卿等恪分事任祗奉朝規永念忠勤克壯邊略屬季啇之在諒夙夜以爲勞用示撫存幸綏吉履體余眷矚罔替終譽

賜宰臣張士遜赴闕都城門外禦筵

卿甫膺節召再冠槐階封傳疾驅都門在望宜渥勞旋之禮俾均示惠之私式佇同寅且欽飫賜

賜宰臣張士遜赴闕都城門外禦筵酒果

卿甫修圭覲入序臺儀延勞都門均豊燕豆宜加珍錫以侑歡誠

賜宰臣巳下罷散乾元節道錫慶院齋筵酒果敎坊樂

卿等祝慶梵埸流思宴館列豆埸而有餞肅簪襘以如儀特示頒宣且榮歡集

賜宰臣巳下罷散乾元節道錫慶院齋筵酒果

卿等率和朝弁祗祓齋場歸祉誕辰均恩燕爼宜頒異品以侑多歡

賜知樞密院王徳用巳下大相國寺罷散乾元節道香合

卿率屬內廷祝延梵宇壽祺來集忠款可嘉宜錫名薰用資寶供

賜知樞密院王徳用已下罷散乾元節道錫慶院齋筵酒果教坊樂

卿等祝慶仁祠推恩宴館特厚籩壺之賜兼諧匏竹之和姑寵肆筵用昭示惠

賜知樞密院王徳用已下罷散乾元節道錫慶院齋筵酒果

卿等修慶誕辰祈褫梵果散香在防式燕攸均宜錫甘滋用昭奬眷

賜賀乾元節人使到闕班荊館禦筵

卿等恭持聘節用戒都門徵馭載勤亭畱憩特伸燕勞以洽寵私

賜賀乾元節人使到闕班荊館禦筵酒果

卿等肅將信幣來慶誕辰迎犒有初燕私甫洽宜加珍錫參侑歡悰

賜賀乾元節人使鈔鑼唾盂被褥等

卿等肅奉聘儀甫安館嘉乃防恭之節尙多夙夕之勞宜有寵頒用昭眷待

賜賀乾元節人使玉津園射弓例物並禦筵

王籞均歡使儀侑好爰設射堋之箄參陳宴俎之華特厚匪頒用昭儀眷

賜賀乾元節人使朝辭禦筵

卿等將復使軒甫違朝陛率多儀而允恪軫長邁以方初宜寵燕慈用蕃恩錫

賜賀乾元節人使朝辭禦筵酒果

卿等甫訖聘儀將還使路歸裝旣戒候館少畱宜錫醇芳用照眷賚

賜賀乾元節人使回班荊館禦筵酒果

卿等聘禮甫成歸塗云戒式厚都亭之餙將勤徵鞅之行特賜甘馨用滋酣悅

賜賀乾元節人使回至天雄軍禦筵

卿等復命使軺次塗州館冒初炎之燠若想夙駕以勤斯宜錫宴羞用申犒禮

賜宰臣已下南郊禮畢禦筵

郊配成儀臣工洽祉當速燕私之惠且紓陪贊之勞宜抃慶辰往均良集

賜賀正旦人使赴闕至天雄軍禦筵

卿等肅將鄰聘甫次近藩諒行李之爲勤矧凝嚴之在宜申犒禮式表恩華

賜賀正旦人使到闕班荊館禦筵

卿等逺將嵗聘近戒都圻惟渉路以載勤俾頒觴而申犒並宜歡飫昭體眷恩

賜賀正旦人使就驛禦筵

卿等奉將鄰好來慶王正當嘉節之肇新固歡心之允協宜因館谷特展宴私

賜賀正旦人使就驛禦筵酒果

卿等肅奉鄰歡參陪朝慶蹈防恭而有恪均戩祿以咸宜爰錫甘滋用昭勤矚

賜賀正旦人使玉津園射弓例物並禦筵

卿等慶幣成儀宴庖均渥特啟禁園之勝俾資射算之歡仍示頒分並宜欽荷

賜賀正旦人使朝辭禦筵

卿等肅導鄰歡將還聘節使無違禮恩有示慈宜渥燕私用昭奬賚

賜賀正旦人使朝辭禦筵酒果

卿等旣展邦儀少畱館防防載恪眷尙無忘宜錫甘滋且昭優異

賜賀正旦人使回班荊館禦筵

卿等奉聘成儀載馳復命適遵歸路特舉餞筵用示寵嘉體玆眷遇

賜賀乾元節人使玉津園射弓例物並禦筵

卿等適達鄰歡甫均燕惠爰擇囿遊之勝且觀決拾之容仍渥寵頒以昭眷佇

賜賀乾元節人使回至天雄軍禦筵

卿等奉成嵗聘回飭使驂冒朱籥之初炎次星街之近鎭特頒宴犒用篤恩勤

元憲集卷三十

欽定四庫全書

元憲集卷三十一

宋宋庠撰

札子

賢良等科廷試設次札子

竊見近者召試制防並武舉人於崇政殿皇帝陛下親蹕畱神永晝嚴門異席程其才略誠見聖心覈眞僞進英豪之審也然臣以謂有司祗事失於奏請茍從便易乖戾舊章措置之間甚不稱陛下求賢之意伏覩賢良方正蘇紳等就試之日並與武舉人雜坐廡下洎摛辭寫卷皆俯伏氈上自晨至晡訖無飲食饑虛勞瘁形於嘆嗟𨿽僅能成文可謂薄其禮矣又況武舉人等才術膚淺流品混淆挽弩試射與兵卒無異使天子制防之士並日較能此又國體之深譏者也臣竊爲朝廷惜之臣不敢上引漢唐以煩省覽仰惟先帝故事布在耳目縉紳列位孰不知之謹按眞宗皇帝凡五防賢良皆躬禦便坐其舉人就試並於殿廊張幕爲次垂設幾大官賜膳酒醪茶菽無不畢供聖人之心以爲張不次之科待非常之士所咨者天人之際所質者古今之宜言若可行髙者足以和陰陽躋仁壽下者足以明利害觀學術是則所責於人者若是之重矣所設之禮又可以輕乎勢自當然非茍而已臣恐有司自今以往待士之禮因循亡棄則國家設此舉必無異人何者夫士有髙才必有髙節節髙禮薄將恥而不就其就者皆輕躁徼幸先身後義之徒適足啟偸競之風玷詳延之詔若執事者以爲人不逮古文不中程虛屈至尊行不急之務則因而罷之可也或惜其歷代盛王之所重當世奇才之不乏則先朝舊禮庸可廢乎伏願申詔近臣檢詳舊史作爲定式付於攸司今後每試此科卽備陳條件凡厥供擬關報所由仍乞或有武舉雜科不令同日就試庻擬人於類有恊禮經仍貫而行嗣恢世烈狂言聖擇或補大猷如允所陳乞降付中書詳議幹黷旒扆臣無任省循狂瞽慙懼屏營之至

封畿札子

謹按周制王者都畿千里千里之地謂之寰內井田百萬是之自出兵彊地廣以制諸侯漢都關中亦分京兆馮翊扶風爲三輔又取河南河內河東農四郡合三輔之劇遣司校尉以督之𨿽地非幅員侈於周制若其包山河之固冠郡國之首置使持節不與部刺史爲等亦王畿之意也魏晉而下始以司之治爲司州南北分爭名實始替然江左建國常以宰相帶揚州刺史朝廷根本此焉是賴王唐有天下復都長安乃因關河形便分州郡爲十道而關內一道全是王畿𨿽無司之名猶以華同岐三州爲上輔河南爲東都而京畿都畿並置觀察使此皆彊幹據極統禦庻邦國家因循五代卽都於汴地非京邑之舊州無輔畿之實自祖宗以聖武神略剗平僭僞萬方臣妾防於京師𨿽城闕雄尊閭裏繁衍而諸縣之外便屬他州州𨿽密邇卽爲別路畿內十六縣才置提防官二員人瑣位卑降於漕軍之局寕所謂尊甸服重王官者哉臣欲望略依周漢舊章以三京所環之州畫爲畿內曹濮滕單陳蔡鄭滑等八州輔開封爲中畿以孟汝二州輔河南爲西畿以宿亳二州輔應天爲東畿並三畿之州升日近輔通置畿內觀察使一人以統之取臺省給捨爲出入之資凡輔州並乞正除刺史取待制官以下正郎以上爲出入之資俸秩班品異於列郡除去今日虛名之獘且示聖朝正官之漸然後舉畿內之籍均其租稅輕其徭役踵漢故事徙天下豪族內實三畿之州四面設關梁譏出入以嚴王制應禁兵營府分據寰內如此則海內震服而王室安矣

乞禦前殿朔日立仗羣臣朝服札子

臣聞告朔之義周家尢重在昔宣聖愛羊存禮漢沿周制合朔朝防故惟優借大臣許朝朔望唐制立仗羣臣皆禮服入防藝祖受命論次開寶通禮亦著月朔入閣之儀則朔日者爲政之端辰講禮之盛節國家因五代之亂承千年之統始勝殘去殺務從簡易𨿽制度旣定而謙讓未遑五日一參靡分朔望禁衛單少威儀粗率禮典弗振則朝廷不尊國容寖廢則臣下不肅臣愚以爲羽衛之設非矜華侈所以重主威也朝防之作非專拜揖所以飾治體也臣願陛下上攷成周仲尼之法下稽炎漢皇唐之盛近守太祖開寶之禮明詔執事秪按成規每遇朔日坐前殿朝羣臣旗斿細仗以次陳設公卿朝服如儀而罷如此則臣道肅而主道尊於以示四夷風萬國警民耳目不可闕也夫禮有以素爲貴謂其誠慤有以文爲貴謂其采章伏望陛下錄臣此言使愽士禮官得確論可否講求故實如曰便禮卽奉而行之使重熙顯猷執競丕業由陛下之馴致也

乞於禦苑空地內種植奉祠祭札子

伏見國家每歲大小祠祭黍稷取於太常果蔬出於司農茅茹責於光祿然三寺皆牒取市物入供祠饌但具名品無復馨嘉𨿽明徳上通不貴多物而工祝奉告固有愧辭夫孝子事親必求仁粟聖王享帝實立神倉三代以來玆禮惟重取不告乏用乃有防國朝因循未遑斯議故令官司怠沓祭典廢隳百靈薦嘗一切須索習慣成瀆神無據焉臣竊見玉津瑞聖諸園舊有隙地異時主者懇爲公田歲借其收以備常用臣願卽於苑中擇上腴之地播五穀之種謹耘耔之法愼登獲之勤每春種秋斂之陛下順時乘輿親省彷徉畆因行勞賜一以奉國大事一以勸民力農谷成之後擇其上者奉大祠次者奉中小祠各以禦廩付所由吏鬯劑粢品悉量而取之至於果蔬之細皆須苑囿之植外盡庻物內將至誠逹其令芳以介福祿玆亦三代爲籍千畆以事天地社稷山川先古以爲醴酪粢盛之比也其與物物仰市煩防神祗者寕並日而言哉

乞差當直兵士札子

伏覩唐制凡在京文武職官自一品至九品皆給防閣庻僕州縣官僚皆有白直執衣今來外任自知州以下至簿州並給兵士散從官承符手力之類品位至卑猶給七人名𨿽不同其於供身指使猶用律文白直執衣之法國朝稽若古道備眾官惟在京臣僚僕從無準竊見翰林學士及尙書丞郎兩省給捨並待制以上皆天子從官並有呵引條制其從人則學士每員差開封府防從官各三人待制以上二人別差諸軍剰員各三人毎員共得六人至五人其剰員又多是年老疾病加以本營迂逺毎分番上下尙只得一人指使非獨不任驅走亦且虧替官儀非所謂尊朝廷重臺閣也欲望聖慈下有司將往代制度律令比類今來官品量添人又在京冗兵至眾乞除元差散從官外只於諸軍雜役兵士內毎員各給十人以充當直其剰員卻乞放還本營若上件官內有差任三司羣牧使禦史中丞知開封府管勾三宮觀三班院提舉在京諸司庫務自有合給公人兵士者更不兩給庻其祗奉朝請出入公門辧堂陛之有差免儀服之失體定爲新制庶協舊章

乞毀棄元昊僭僞文移札子

臣近者兩蒙中書奏傳聖防令與學士丁度等同撰賜僭逆元昊答詔及後來削奪詔書聞各付外行下臣竊惟元昊塞外小醜世載凶狡背恩忘義屏棄人神鴟張以來𨿽懦夫女子皆欲折箠奮梃縛致都下數罪梟首以戒四夷況服官在公之臣何堪容忍陛下天資仁恕不嬰細忿且以蚤虱瘙癢非四肢之患戢兵謹備未令誥討但設購賞俾殱渠魁蓋不欲疲人命也自徳音之發士無愚智莫不感恩忭徳知聖人之度然臣伏思所降詔書賞格已徧諸路元昊自知罪重固無革面懷音之志必將妄作符令吠堯詬天傳入邊疆污染民聴又或詐爲章表緘置醜言規避朝廷冀傷威重竊恐守塞將吏不知忌諱或得敵書爭先啟聞白謂有探伺之能寶非人臣所當言也欲乞預勅邊吏若得元昊章表許先開視凡僭僞文字應有辭涉悖慢者並須隨處焚毀勿使騰布除其間有入寇時月及邀約部落之言須合聞上者止令抄錄大意卽時馳奏庶內外不瀆以尊國防臣忝備近班理當申罄涓埃之益敢冀裁擇

論蠲除雜稅札子

臣艸茅之姿光華遘運近承人乏入倅計司惟厥吏員實掌民版以一介駑緩之質閱四海徵賦之益徒爾首公無以紓責輙懷管穴思報毫分罔避嚴誅仰幹睿聴臣聞立簡易之法則民不惑去因緣之姦則吏無害省簿領則要可舉一賦稅則取有名此皆治道之所繇而歷世之無攺也臣竊見當今正稅之外雜賦至防詭制異科醜名暴斂原其所自由來甚邇蓋自唐室解紐五朝挺災孱王僭侯盜防方國壞合徹之典取一切之宜掊尅無厭禁令自出於是有身丁地頭之賦農具牛皮之徵鬻酒則戶出麯錢煮海則家增鹽價𨿽與民更始而獘制尙存官司因循憚於攺作故使堯舜之代無桀貉之中𨿽臣之愚竊以爲過今縱不能蕩滌橫賦以寛民財猶當釐易舊名少近王道臣愚以謂可取雜名稅錢及納之色不移舊合爲一號削去季世剝害之品作爲我朝較畫之法示之於民則耳目易暁委之於吏則條貫難欺錄於官曹則文籍不煩供乎財用則稱謂差美此舊入無秋毫之損新規有指掌之易丕變訛謬垂於經常實夭下之幸如允臣所見乞下三司令子細勘防見今天下諸雜稅錢外沿錢名目貫百聞奏然後取其實並爲一號逐年折變自從舊法斯皆防患制法遭時垂統者也臣伏見國朝以來詔數下而建條比牒連名充曹牣府煩科碎目與日而滋每罰一防罪一事有司引用皆連篇累牘不能徧舉率不數嵗則別加論次謂之編勅蓋欲條貫飭盡网目畢張大可含元細不容髮而抵冒未絕風流寢濫一令之下則姦生令表一禁之設則罪出禁先示於人則若教猱施於事則如紊网此皆不循其本而求之於末將欲措刑辟躋仁壽者不亦難乎夫恢恢有條重而必罰者本也事事曲制輕而易犯者末也本不舉則巨猾徼幸末専任則細民罹災今之詔條病在於此陛下幸加大惠惜皇猷之未暢深詔執事精覈舊文欲因盛時遂定丕律臣以謂不一勞者不永逸無逺慮者必近憂今𨿽定之後必復攺何則制度不立賢愚雜議故也爲之計者莫若盡取攺行詔勅與律文相校律有本條而勅意小異者則攺而入律律無本條而名項別立者則編而爲勅況唐律之內廢條已多若擿去舊文益作新例亦前王損益之常也人情不能無過王道禁乎太察其約束之煩語官司之小禁宜一切蕩除蓋去之不足害治體存之徒以餙罪梯法輕不能繩姦豪文密足以污良善臣又聞王者之制揭若日月動如雷霆其言易而文其禁切而廣伏見今之編勅者繁長猥俗與府縣文移無異用字乖舛異辭重復寧所謂明曰溫醇之防耶實由不専任達識大儒而多用執法之吏夫法吏者奉行其法可也寧制法之人哉古人有言治國如治家耕當問奴織當問婢今欲與法吏謀致治之本意是猶使奴織而婢耕其成功不可得也臣欲乞専委鴻博之老及輔弼大臣商較勅條略依律文爲體裁其辭句第其輕重約其義明其文布之四海使識朝廷之尊傳之萬世俾知文雅之盛自今以往有臣庻上言欲釐攺舊法建設條禁者願陛下愼其兪旨必先付之兩府參之羣吏若前條確見其短今文率以爲便可行於經久者卽下兩制令以所陳之狀去其蕪雜取其精意仿古律令著爲章程若其事止苛文不足發明利害者皆寢而勿報如此則法不數變而民知所措矣多言者必難臣曰今若依律令以爲勅天下官吏必不能暁臣對曰今天下所頒律今曹局小吏猶能引用則似律之勅獨不能暁耶此膠柱之論也又必難臣曰夫詔勅者多先帝所定而不當攺作臣對曰凡詔勅之設本臣庶上陳之見耳寜一出先帝之口哉況聖人以便利萬物爲至仁不因循陳迹爲至孝且太宗皇帝攺建隆之勅眞宗皇帝革興國之法是皆可乎此守株之談也臣又聞事不師古啇典寔譏必也正名魯堂攸訓𨿽文質異尙沿襲有宜至於辧尊卑分職業其實一也竊見國朝故事自使相及左右僕射以上出典州郡者皆曰判六尙書節度使以下者皆曰知蓋以謂僕射而上品秩隆重藩鎭之任地望卑逺故以尊臨卑者判其事以小任大者知其職及除佐官則例曰同判之識自京官以上皆可任焉今六尙書知州於上京官判州於下名旣不順理亦無稽而又朝廷之儀臺省爲重近緣茍且寖失典刑尙書都省尙書令之職也今兩省五品以上皆得權判刑部流內銓皆尙書侍郎之職今或以知雜禦史判銓事或以升朝官判刑曹其餘卿監之司小官判者多矣天下友邦大郡大臣不得判天臺帝省小臣得判之是重諸侯之藩而輕天子之吏臣竊以爲過矣又府史者二人之名也故自周禮至唐令其其任者皆曰府若千人史若干人今寺監見有其人則並稱府史此𨿽小吏而名不師古亦朝廷之所惜焉幸陛下詔有司按前典謬者正之顚者序之而已𨿽未能復治古之法亦一時之制也右臣所懷狂瞽悉已條述惟陛下裁幸

元憲集卷三十一

欽定四庫全書

元憲集卷三十二

宋宋庠撰

答內降手詔

答內降手詔

伏奉二月二十七日手詔以僭逆元昊阻命西鄙令臣等細畫方略並具實封進入者仰承天防伏用震汗臣等愚駑無狀待罪宰府聖恩含養弗暴所疵夙宵惟念未獲小補乃今羌狄小種違背恩盟輕爲風塵穿盜邊塞而將吏未習烽徼弗明蕞然逆醜遂稽天罰此皆臣等謀猷疎暗奉職不稱之咎也陛下幸開大惠不忍加誅丁寧垂諭俾悉其意此誠謀及卿士詢於芻蕘之成訓然臣等旅服三事義殊百辟以謂中書門下政令之所出也朝夕之所詢也事無巨細謀無逺邇皆可罄率庸淺日陳於前隨宜置務靡容有隱不當更竚淸問始復條列至於守禦方略之要則與樞密院並可議定餽運便宜之常卽下三司轉運司坐見虛實凡所闗啟略可施行此陛下之明悉也𨿽使各述爾志亦不出於玆矣惟詔防內深入討擊一事臣等自來未敢輕議非謂沮損威重直以勢有輕重時湏進退請試言之夫中國之人習見承平久矣將不六十不更金鼓戰陣之事卒不五十不輕疆場馳鬭之役齊民編戶租稅之外不知差調率斂之勞猝然有警孰不騷動自劉平石元孫陷沒之後邊防震擾吏气沮傷奏報相銜妄增敵數或言四十萬或稱三十萬故敵未攻壘先杜城門宼已出界尙求兵援將帥庸懦亦緣人情未嘗諳歷故也今若更責未習之將驅嘗敗之兵討已黠之敵而希百勝之術無功必矣故臣等近者但乞本路修峻城堞以遏奔衝籍閱彊壯以擬緩急速遣韓琦等馳至邊郡采訪利病補救頺敝且爲今秋守禦之策仍令紓放倚閣緩責轉輸綏撫西人務令安堵且亦申戒邊將以時訓練使宼去弗追此上數事𨿽皆老生常談然當今守邊之防未有易此者也臣等又料狡宼情狀必須再謀寇抄欲乞輸緣邊守戍因寇入境之際或羸師以誘之或伏險以邀之或奇兵夜斫其營或堅壁畫挫其鋭務防便地勿與馳逐俟其疲老則掎角以斃之如此一經創艾則可以漸謀覊服矣臣等熟計莫便於此至若臨機處置應變弛張一二之言非可豫述事至中覆未爲後時然敢不策發憃冥以湏期防思有伐謀決勝少報萬分然後退就田裏誠無所恨臣謹昧死上愚對惟陛下幸察

資政殿答手詔

臣等十六日蒙恩召見資政殿面賜手詔一通且以財用不給之端仕進多門之獘牧守將帥之未稱西北鄰敵之難防躬形徳音徧詢列位臣等以忝任丞宰首膺延訪伏讀聖訓愧汗交流何則執政之官與國同體陟降四近政靡不聞參決萬機言無所隠𨿽或論議之深淺裁處之否臧未格大猷仰煩宸算至於罄盡庸識條列事經均憂共責固以日陳於左右矣今方特被天防更咨急務此乃臣等奉職不稱之明效而陛下至慈藏疾之大恩弗忍棄捐尙令自效夙夜慙震弗遑寧處然申命確切靡容控讓敢不略述綱要以禆萬一謹具條列於左方

一聖韶曰間者西陲禦備天下繹騷趣募冗兵急調軍食𨿽常賦有增而用之不急累歳於玆公私匱乏者臣等謂西事之役首尾十年毒始邊陲事叢闗陜募兵加賦救急一時蓋中國太平之民遭彊敵倉卒之變勇者未及練而督之戰智者未及慮而使之謀故聚軍則惟恐不多而忘養之之費斂財則惟恐不盡而忽繼之之難又嘗黥農以邊鑄鐵而爲幣事多棄本策罕要終逮此平時方見其害此公私所以匱乏矣今幸凶醜自斃封略少安西路𨿽有帥臣重兵漸移內郡緩徭節費多所攺張陛下復采眾謀思加大惠以陜西小歉及錢法鹽禁之獘特遣仲簡馳往撫存付此二條就詢利病方總內外之論別謹財賦之規俟見所長敢不悉心啇防其冗兵料檢聞樞密院日亦講求必有逺圖以弭來患

一聖詔曰承平寖久仕進多門人浮政濫員多闕少滋長奔競糜費廩祿者臣聞欲影之正者必端其表欲流之潔者必澄其源此𨿽老生之常談然實治道之要術朝廷設官取士固有成規三年一開舉場九品盡由銓選其餘資防入仕流外出身或托附權臣謂之門客或因緣酬奬不累年勞攀例承恩詭名希寵人浮政濫抑有由來臣等謂取士者政之表也補吏者官之源也近歲舉人殿試有老榜之目但論舉數無取藝能釋褐𨿽被朝參恩選已登暮齒縱分職任盡昧亷隅臣等欲乞將來科場罷玆一事又毎歲百司人吏出官甚眾羣臣子弟增年就祿員多闕少不得不然今審官院流內銓例許成資便令除替𨿽守闕者暫時爲利罷任者赴選益多茍且因緣不能盡舉以上三事欲乞各付所司審加詳議委中書門下裁酌以聞如此施行似堪經久一聖詔曰牧守之職以惠綏吾民而罕聞奏最將帥之任以威服四夷而艱於稱職豈制度未立不能變通於時豈簡擢靡臻不能勸勵於下耶臣等竊觀舊史欲治之主未嘗不畱意守令以寕方內愼求將帥以淸戎索矧陛下秉至聖之徳禦久安之世靖民防患孰先於此謹按朝廷列郡四百地逾前代參建官吏分督政條其間知州實匪輕選大者則領以公相次者則寄以從官其餘逺邇由卿郎官而下莫不惟材是擇考績序遷一有逾違並從按劾或降或罷無所私焉臣等謂選任之官如此粗足若欲人皆召杜政必龔黃質於前聞恐難盡然重內輕外今古常情臣等敢不更務采掄審加勸沮或申明約束或亷察風謠奏最之科庶幾可復然不得謂制度不立矣若乃將帥之舉宥密是司國朝之規名分難越儻或奇材拔於羣萃勇略著於邊疆任用之聞亦當公論然不得謂簡擢不臻矣

一聖詔曰西北多故敵情難常獻奇譎空言者多陳悠久實效者少備豫不虞理當先事者臣竊以契丹結好四十餘年厚幣至恩淪於骨髓邊民白首不識干戈此先帝所以遺於無窮陛下所以守而不失間者曩霄違負恩義驚擾塞垣虐用種人旁結鄰敵自知禍敗還復首降陛下愛惜生民盡赦前罪賜以府庫之餘幣結以丹靑之大信懷音歸徳邊略乃安𨿽王誅未加而天罰遄及親戚皆叛父子相殘此二敵者皆被國至仁宜不敢自違信順設有狂悖終是外虞但可嚴戒邊臣常修戎備守金湯之固積糧廩之豊持重如太山不測如滄海常使直在我而曲在彼此聖人覊縻之術也近聞議者多欲乘逆羌斃踣之防遺孽孤弱之時分割土疆誘來部落此乃奇譎空言之類非悠久實效之言深願聖慈抑而勿聼伺防取防謀之未晚臣等仰被淸問殊乏逺謀粗略條陳不敢文飾陛下畱神幸甚

崇政殿與樞密院同答手詔

臣等今月十七日伏蒙聖慈召赴崇政殿面賜手詔各一封仍令中書樞密院一處商量對答聞奏者伏讀聖訓震駭愚衷退而詳研稍分條目乃知皇帝陛下防危於慮表求策於事先郁悼諄勤徧咨良策此誠聖人勞謙思治博索廣詢不以睿哲掩尋常之謀不以髙深辭淺近之益𨿽舜好問禹拜言無以過此奚獨臣等幸甚抑亦天下幸甚然臣等預聞防事皆忝近司自去歲春陛下有祕殿疇咨之勞迎陽敷納之廣是時中書樞密院亦各條對急政尋曽面論以謂兩府者佐天子決大政總四海謀議評百官能否或片言可以防患或寸效可以佐時凡有見聞便當裁處不湏承命然後告猷而宸防丁寧辭不獲免靦顏待罪粗述大綱𨿽荷天地包荒之仁終慙股肱同體之美今者再煩淸問是重前尢旣不敢固拒詔音仍且許恊陳公論銜恩被貸無可寘言敢不悉心同上愚對謹按聖詔大略以今契丹因我西徵之役遣使來告深慮狡黠別有邀求詭譎多途作何回答臣等竊謂契丹之性𨿽不可以禮法爲期待文辭爲約束見利則動緣間則爭固其常態至於向背之勞逸利害之輕重𨿽曰匪人亦將有擇契丹自景徳通好垂五十年冠蓋相望於歲時金繒沓委於幽朔戎馬不汗而坐收厚利邊烽不焰而自稱鄰國彼若常保此誓可謂逸而不勞常獲所資可謂利而無害今或自違信順妄作端倪心欲渝盟以圖入寇是則部落蒙調發之苦蕃兵湏賞餌之科穿塞必有矢石勝負之憂掠野不過牛羊廩窖之獲我若堅壁以持重蓄力以待疲去則勿追來則固守但恐彼之所獲不復有五十萬之數矣捨交聘就戰鬭則悖逸而向勞絕歲輸謀掠奪則利輕而害重果從此舉是謂無謀況今持聘之來未失睦鄰之意且西北搆釁邊境具知旣議出師固當通問昔歲髙麗之役近年河西之行皆遣使人實爲成例未聞前來兩次別有他求兼契丹常作大言欲平西夏今若乞財助費便爲示弱於人遙揣敵情恐無此理萬一狂狡實有過言則對答之間誓書可復彼曲我直何懼無辭然必望朝廷且鎭之以靜淺謀橫議抑而未行聖意又慮詐報西行陰爲南顧則山川地形甚處可爲控扼臣等竊以自來河北河東兩路各有控制走集之地救應邊陲之所只緣保守信誓不敢明作攺張必使北人便違舊約則可勅此兩路馳按邊屯或展塘水以扼兵衝或築軍城以遮敵路塹山堙谷何所不爲樹帥分兵惟變所適事至而應亦匪後時聖意又念方面輔翊之材帥領偏禆之舉或難於自薦或湏借眾推威禦綏寧堪爲鎭靜者臣等以謂將帥之器非獨今世所難得威禦之略顧亦前代所希逄然自古聖帝明王選才擢士未有借賢於旣往待俊於將來必以一世之人治一世之事不可謂將無韓白而廢軍帥吏非龔黃而去守宰顧其防勵奬育任使之術何如耳茍得其道胡卹乏才若能賞不過功罰必當罪上無姑息之施下無僥幸之求則𨿽懦夫可使握節以制軍女子可使攘防而赴敵又況擇材武之長用訓練之師哉大法一行則賢者不得藏其謀何煩於自薦智者有以申其用何待於眾推而綏寕鎭禦之方惟所使矣聖意又念河朔軫救之外軍儲闕乏及向去財用如何省節加以冗兵尙眾戰馬未孶發於焦勞並令周悉臣等伏以冀部不幸決溢爲災中路州軍例遭湮沒此則非緣他故專爲河防民戶旣以流亡田畆未能耕藝且可恣其所往以就廣饒所在撫綏庶幾存活議者多欲使州縣出粟以救其命虛倉餔餒誠是深仁連營乏儲更非小事欲乞嚴勅三司及安撫轉運等使凡系本路浮費且令一切罷之專以調食爲先次以安民爲急若向去秋夏西路丰登必有餘波可蘇疲眾至如冗兵一事最是減費大端近日𨿽累降指揮並令揀退天下剰員萬數亦巳別行催督其餘條貫敢不申明此則較向所用省節之矣若乃戰馬登耗事存監牧然自昔生馬之地今皆不屬中州惟借四夷與官互市切聞邊闗未嘗肯出名駒徒費財珍例多駑劣其源若此爲獘實深自余坊監官司華戎貿易更乞下羣牧制置使多爲條約以量價直重明賞罰以督蕃孶常或舉修亦恐可登舊數然臣等今來所陳以上數事卽是日夕奉行行而復言理不逾此竊恐眾臣議論別有所長欲望聖慈盡取將相學士以下對詔之文降付中書樞密院商量行遣匪徒逃屍素之責固亦合中外之謀天下至公於此爲美惟陛下畱神裁幸

答手詔

伏奉手詔以元昊未平邊防用武上煩聖慮諮及具臣竊以元昊旅拒偸生巢穴深固若或興師出境必湏命將得人又緣承平以來久無徵伐縱有驍勇之士皆非緜歷之流況復饋運之間勞費斯甚陜西民力配率巳繁更或隨軍愈難應副且當靜守頗謂得宜今來邊臣例循舊轍靡營禦寇之策但急濟師之言湏立定規俾從經久緣邊州郡皆有熟戶蕃兵不能訓齊但務姑息𨿽有弓箭手人數甚眾其如部伍未明至於本城蕃落定功之類亦未嚴整凡所防托婁借正軍是致調發之煩不無科率之困復有多立小寨例蓄糧儲無事則兵勢虛分臨敵則不能自固奔衝掩襲職此之由所宜委自轉運使與逐州長吏量其戶口籍定土兵毎至農閒輪番教閱仍選勇敢有部轄之人充等第將校其熟戶蕃兵亦湏防集齊整檢括人數與本城及弓箭手每臨陣敵前後節次使用所有敵兵出入道路合行把截去處並可展置大寨令弓箭手與本城兵士守把其諸小寨不可廢去者量畱側近士兵看守探不得廣積糧艸所有朝廷差去禁軍只委自部署鈐轄路分臣僚相度敵勢逺近策應如此則固守有常東兵可減蓋資其土人服習道路彼中毎有防集易爲探自免奔衝而又兵籍素定輕費有涯轉餉之勞漸可撙節自來毎招役蕃戶耗蠧頗多主帥但納其虛言臨陣恐成於悞事今後不湏枉用金帛更有招收其逐州長吏能訓練兵師修完戰備膽勇材幹爲人所稱朝廷當與保全不責小過歲滿成績增秩再畱使之恩信及人用明奬激臣等素不知兵叨居近列欽承睿問莫副天心無任戰懼之至

元憲集卷三十二

欽定四庫全書

元憲集卷三十三

宋宋庠撰

行狀

宋故推誠翊戴功臣彰武軍節度延州管內觀察處置等使金紫光祿大夫檢校太傅使持節都督延州諸軍事延州刺史兼禦史大夫上柱國武威郡開國公食邑六千五百戶食實封一千六百戶贈侍中曹公行狀

曽祖業累贈太師尙書令兼中書令追封榮國公祖蕓累贈開府儀同三司太師尙書令諡武惠追封越國公

父彬故樞宻使累贈開府儀同三司太師尙書令諡武惠追封魯王

眞定府靈壽縣某鄕某里曹瑋字寶臣年五十八

公之先本出晉淸河太守之後卒子孫貫其郡後徙眞定之靈壽今又爲其邑人髙曽値唐室之騷皆以才力事州爲列校忠規雄算屈於地勢故二祖閥閱不章於王朝逮魯武惠王之興功蓋盟府擁旄服衮綢繆累聖率義而上追賁烜赫王又重之以勞謙明徳保躬不伐歿從太烝爲宋宗臣使今天下言諸侯王世家者以曹爲首公卽王之第四子性英壯沈決形於羈丱武惠節制鄆徐也並奏署公爲天平武寧二軍牙內都虞候以恩換西頭供奉官閤門只候叛羌李繼遷擾靈夏太宗畱意邊瑣將屯之臣時武惠冠領內樞面奉詔舉材堪西事者久之啟上曰知人不易朝廷𨿽多士臣未見其能臣有子某好謀而斷謂堪試用太宗喜王之內舉卽日召見欲命公以諸使王固辭召以本職同知渭州時年十九迎者驚其壯眞宗嗣極就攺內殿崇班咸平二年正領州事俄丁先王憂以守邊不得歸及塟自請還喪廬畢劬勞之報書數上辭情哀切朝廷念繼遷旅距又公治最已顯詔不聽卽拜閤門通事舍人頃之加本州屯田制置使轉西上閤門副使徙知鎭戎軍繼遷虐用諸帳人不堪命朝恩購募安輯所以慰納之良厚吏多不能奉揚威徳公至部則騰檄區落告以丹靑之信戎人得詔書皆泣下由是喀努羌舉族內附繼遷兵討西涼諸姓還次石門川公率軍邀敗之多所俘馘威震夷鄙自爾黠寇往來不敢近當路塞軍境平昜無扼束利於馳突又邊民挾弓矢應募爲官軍每有警則輒爲前鋒而官無資糧器械之費公因奏言請並隴山而東循古長城刳大壕以隔敵騎給境內閒田復賦役夏秋出戍卒防民耕防以賞義兵制皆曰可迄今奉行爲故事時繼遷死餘燼衰破子徳明畏誅奉獻計不堅定公請出師討之上以徳明首鼠兩端且諭公以待其變俄而揚珠瑪哈等族萬餘落款闕順化並乞師應接將吏疑怖欲弗許公獨決策夜將兵逼天都山信宿盡擁其眾歸因是諸小種皆納質保塞値徳明亦輸貢受爵土而公名寖重矣驛書召還錄前後功正其使名充邠寧環慶路駐泊兵馬都鈐轄俄又命兼知邠州封禪恩進使東閤帝以公著郊西土更欲以名震北道大中祥符三年卽使號領髙州刺史徙爲眞定府定州路兵馬都鈐轄又出公所上涇原環慶兩路邊州圖以示輔臣曰山川華戎城郭儲峙之要盡在是矣可別繪爲二一畱樞蜜院一付本路使按圖以從事因嘉嘆久之歲中復徙涇原路兵馬都鈐轄兼知渭州西祀恩遷四方館使札瑪克部大入數爲寇害四年夏公勒兵與大將支軍出武延咸泊川合擊破之捕斬首功數百奪甲鎧駝焉牛羊居多上書譲州事願專督兵要密詔不許五原外界有巴勒臧族屢違王命公因按塞夜襲之殲其眾厥後屬國羌無敢叛者乃請補百帳以上酋長號本族軍主次曰指揮使以擬王臣部曲之官七年冬西南諸戎解仇伺便欲穿塞爲盜特遷公引進使再畱州任以防遏之先是隴外有棄地號籠竿川恆爲兵衝州無外蔽公按形勝築城以鎭之自是宼無逾心而我有重關矣明年春復與大將陳興等討紮瑪克餘黨滅之未幾攺領英州刺史充本州團練使秦州宗噶爾人李遵挾罝勒斯賚爲之謀主裁制種落號爲文法眾十餘萬雄長塞外遵因獻方物求贊普之號用詔拜爲保順軍節度使以羈縻之然凶狡恣睢專趨邊隙乃使其舅賞云丹說義從羌郭蘓逹勒謀爲鄕導公知之許蘓達勒以重賞使圖云丹後十餘日斬其首旣而前預謀者皆逃怖伏匿公誘召之許輸物贖罪是歲入塞者數千人因其效牽量賜繒防或以少爲訴者公怒曰此紓死物猶希利耶叱左右逐出之諸部震恐郭蘓達勒割南市城以獻公請因其入地並酬殺云丹之功乃拜爲順州刺史是時斥地寖遠因增築弓門至威遠凡十寨浚隍三百八十里列亭障繕橋梁屬於州門皆戍兵余功民不知役璽詔襃寵焉俄丁內艱上以云摩將軍奪服初戎人有殺王民者率以戎法入羊馬償其家邊人愁苦公下令曰戎人自相犯從其俗犯華人論如律於是蕃渠斂手而民有更生之賴罝勒斯賚乘諸豪未安因率眾號十萬脇餘黨寇三都谷公率兵迎擊破之斬首千餘級獲馬牛雜畜器仗三萬計逐北至沙州乃還攺客省使領康州刺史充本州防禦使及加秦州部署充涇原路安撫使天禧元年春宗噶爾人復使其將馬布札爾屯野吳谷公夜遣壯土鏖其營獲人馬甚眾戎師潰是歲州民狀保鄣鎭靖之迹聞於朝願刊石頌功以信不朽天子手筆襃諭古哩羌恃眾逼塞歷年招撫無內屬意公潛師襲其廬滅之渭川河州諸羌皆惶恐請降罝勒斯賚知外援衰落於是竄還故地俄被召歸燕見勞問恩禮蕃渥三年復拜華州刺史充本州觀察使鄜延路駐泊馬步軍副都部署環慶路緣邊巡檢安撫使慶州羌烏爾勤郭勒敏特你等族千餘落詣吏歸欵因撫之使爲外禦邊略益安四年春正月崇拜宣徽北院使鎭國軍節度觀察畱後簽署樞宻院事是秋忠湣寇公謫道州嫉正者指公爲黨攺使南院以畱後機務出爲環慶路駐泊馬步軍都部署兼安撫使幹興元年春落南院使降爲容州觀察使知萊州冬攺授華州觀察使知靑州天聖三年春進領彰化軍節度觀察畱後徙知天雄軍戎聘歲道北門素稔公威望至飲餞郊勞皆曲拳畏栗不敢仰視俄奉詔修覲徙知永興軍未上道拜昭武軍節度使加賜褒功之號復鎭全魏逾期感臒羸之疾輒抗表願治河陽三城以便頤養兩宮優答兪請疾少間議者以威名大臣不宜處閒外裁數月徙充眞定府定州路駐泊馬步軍都部署七年攺彰武軍節度使部署如故明年正月丁卯薨於位訃聞帝震悼不視朝兩日禭以侍中印綬延賞歸賻躐常等由公始終踐歷一出於功名者歟夫人潘氏追號馮掖郡夫人後夫人沈氏號吳興郡夫人諸昆曰璨殿前都指揮使忠武軍節度使累贈太師曰璉終義成軍衙內都指揮使曰珝至昭宣使恩州團練使諸弟曰玹至西京左藏庫副使曰玘尙書虞部員外郎以椒房之親累贈太師中書令曰珣至東上閤門使宜州刺史曰琮今爲同州觀察使三子長曰僖禮賓副使曰倚內殿崇班早卒曰偀供備庫副使一女適今西上閤門副使王徳基公端誠壯猷不勉而立知兵好古虛已下士周旋抑畏皆得先王之風結髮乘障至剖符握節出入二紀至於威信所治郡兵不敢慁民民不知有兵功纖芥必賞罪秋毫不貸故士皆勸能盡力而爲之用乘機討貳數與敵角隨眾寡必以捷聞自國初以來扞西夏者皆無公比智數纖敏應機輒會嘗奕棊便坐外有白羣兵叛入戎者左右怡愕公據枰算勝徐曰是吾使之爲諜勿復白不數曰亡卒俱爲敵所殺其奪謀制變類此在秦州民多田訟窮治之皆不能舉其契公知其罔冒因訴亡官記而自前者除其罪得脫戶千六百賦錢四百萬亟以疏聞朝議頒下州縣遂爲常制持重示信不以小仁妨大慈營兵當誅値公疾之革親近者乞少寛假以資休祚公曰刑所以一眾弭亂安可以吾區區之病欲替王法耶使法替病紓吾罪大矣遽索筆署以殊死議者比古孫吳而逹生死之惜其中登皇樞未易歲次遭罹巧中政輟善還使文武之憲弗及究於天下晚鎭常趙痌瘝寖劇每嗟燕薊之地淪胥敵境願得一銘燕然值時戢兵卒與志謬賫恨沒地可勝愾耶然而纂服濟美都髙牙齋之重威稜被於殊俗功業見於本朝易師之丈人詩王之爪牙公兼得焉亦足以暴於夷夏矣初公之捐館也卜葬不吉歲在己卯諸孤屬圖襄事天子聞之特詔鴻臚持節有司具本品鹵簿以須其引今日月有期矣飾終二品具於官閥易名節惠請循令典謹狀故樞密副使朝奉大夫給事中柱國天水郡開國侯食邑一千三百戶食實封二百戶賜紫金魚袋贈尙書吏部侍郎天水姜公行狀

曽祖道黃不仕贈太子少保

祖頻不仕贈太子少保

父詔仕太子少保右贊善大夫累贈太子少師淄川長山縣開善鄕靑丘裏姜遵字從式年六十八

公之先本齊姓漢以豪傑徙天水後復貫淄右今爲郡人焉公幼岐嶷長而沈毅初肄業治百家之言深博自將文藻足用旣與鄕物有聲於齊魯間屢挾策於宗司以經濟自任咸平三年眞宗始禦軒陛延髦秀公以進士擢第明年調登州蓬萊尉治有風力郡將貪其幹用奏請就補本州理曹掾朝延報可未幾丁內艱免憂闋都銓舉充開封府右軍巡院判官京轂浩穣獄市居天下劇爲吏者罕能以課自脫公至則勵直气探情僞厥職修舉廷無畱事二囚自誣棄市罪獄將具矣公微得寃狀翻其文致先是雪寃有賞公慮傷前主者寢不自列祥符初秩滿遷大理寺丞建封恩例攺殿中丞出知吉州盧陵縣氓籍數萬气俗荒獷左言防貎以久訟爲健公威克明斷摧破姦黨據案一決吏民厭伏汾陰禮畢就攺太常博士得代歸闕時故相天官王公在西掖熟公治行卽薦公宜幹抨彈察視之任有詔換監察禦史八年以勞遷殿中充開封府判官賜五品服吉守髙惠連誣搆公廬陵舊事奏請逮訊公聞命不疚馳往對辧左驗明白訖無污蔑還臺以本官同判延安郡天禧三年召還遷侍禦史判三司戶部勾院俄出爲陜梓利防等路體量安撫先時公舉奏山東大姓姦利事至是皆伏法天子以公建白有狀未復命卽拜尙書工部郎中非常例也還節出知邢州今上卽位就轉刑部移守於滑俄充京東路轉運使天聖元年換京西路不旬日召以本官兼侍禦史知雜事加賜金紫受詔詳錄計省逋負之籍科別蠲貸明年遂以本官充三司戶部副使三年攺兵部遂歷副度支鹽鐵二使務俄攝太僕卿充北朝正旦國信使四年冬拜右諫議大夫知永興軍六年春驛召以本官充樞宻副使七年遷給事中八年秋感疾請告兩宮馳親使挾太醫相望於路存神省慮形於慰勉九月乙丑車駕親視臥內賜白金三千兩丙寅薨於坊第之正寢上聞震悼復趣駕臨弔制贈尙書吏部侍郎法賻所須率在優等夫人路氏國子博士從古之女封平陽郡夫人公三子長曰居正舉進士早夭次曰延齡太常寺太祝次曰餘慶未仕孫三人曰承顏試將作監主簿曰正顏齊顏及遺奏之上延齡攺大理評事餘慶授太常寺奉禮郎正顏齊顏並祕書省校書郎外孫宿拱之補三班奉職哀榮之數存歿之恩篤矣公天資方重內孝而外嚴家庭之內有若官府性長於吏事濟之以忠力未嘗阿意當世故所蒞必震肅所言多指切前後進用皆上所自知又感昔人削槁納誨之箴問樹漏言之誡故閨臺奏議樞機宻勿言天下事甚眾世莫得而知云惜乎參基命之司歲律未幾遠猷熙縡弗克究公之素寒暑興沴棟梁其萎然可謂雄駿之寶臣黃中之元吉者巳謹狀

元憲集卷三十三

欽定四庫全書

元憲集卷三十四

宋宋庠撰

墓志銘

宋故推誠翊戴功臣彰武軍節度延州管內觀察處置等使金紫光祿大夫檢校太傅使持節都督延州諸軍事延州刺史兼禦史大夫上柱國武威郡開國公食邑六千五百戶食實封一千六百戶贈侍中曹公墓志銘

宋有忠勳之臣曰武威曹公在天聖中以宿將持節分督河北軍事屯中山庚午春正月丁卯寢疾薨於位壽五十八訃聞天子震悼不視崇徳朝兩日以黃門監璽書告第走命中謁者防其柩還京師後九年寶元之已卯其孤等始以龜筮之吉歸窆封樹有詔鴻臚亞卿典喪事奉常易其名曰武穆冬十月乙酉具鹵簿鼓吹塟公及其嫡馮掖夫人潘氏於南洛陽之金穀鄕尹村原從大墓且言順也先是其家合官牒世譜以狀咨史氏請辭刻石譲不遂乃防而敍焉公諱瑋字寶臣其先晉有淸河太守去官寄孥始爲郡姓後裔再徙占數眞定之靈壽曽祖諱業祖諱蕓並遭時俶擾仕本州爲牙門大校職以世及功緣地徧陰邁徳美儲爲慶靈以至烈考樞密使累贈太師尙書令諡武惠諱彬以明允篤誠道參運始禽吳馘蜀助平天下翊亮三聖卒爲元老諗謀帷幄溢動旂常生極師臣之尊沒從大享之配顯揚追賁爲時第一逮公之克濟世美及昆弟宗門之貴交荷卹典叢於先報故今繇祖而上皆贈太師尙書令又封曽祖於榮大父於越俱爲國公曽祖妣張氏祖妣李氏皆累封齊韓二國太夫人禰廟自始薨飾以濟陽郡再易冀魯並爲眞王妣髙氏及二劉氏又別以秦齊陳三國爲湯沐公卽武惠王之第四子也承是休烈生而岐嶷童齔英發雅爲先王所器至道初以任爲西頭供奉官閤門祗候黨項余種李繼遷盜弄朔方兵穿塞首鼠彊吏不能制時武惠握機政太宗面訪雄俊以置邊瑣久之輒以公應詔帝喜曰卿有祁午安遑遑更索耶卽日召見命有司加顯秩以俟遣武惠固辭及以本職試守隴西郡年甫十九公自以見知於父子之際又爲明主所識拔感激忠孝遂攄才蘊由廷臣凡八遷至客省使其間帶髙英康三州刺史團練防禦使各一洊領華州一降容州皆爲觀察使進主鎭國彰化二軍節度觀察畱後昭武彰武兩軍節度使其化條所蒞則戍鎭戎軍守渭邠秦萊靑天雄孟兗七藩而渭天雄皆再其瑞璋之總則環慶眞定涇原三路皆爲兵馬都鈐轄酈延路爲副都部署環慶眞定兩路並爲都部署國論所咨則領宣徽南北院使署樞密院事命秩之備則階三品勲二品視官帝傅兼亞丞相書社六千三百實幹一千六百以四字爲功號烜赫光耀冠映侯籍迹公之策名展體服勞中外爲國方召多本西略初繼遷逋誅寖久劫羣羌爲支輔苛徵暴戮人思自拔公之扞蕭關也盡條恩詔綏懷之意以檄諸部部人得書皆東向感泣或率眾內屬姧黨始離寇略河湟諸戎歸重弗戒公短兵鏖石門川上狡眾殆殱趙徳明初防凶父有首罪稱藩之請公以天厭餘孽宜時平蕩願帥一隊縛豎子以釁鼓驛書言狀慮密計周時朝議前已許降謀弗果用揚珠瑪哈之族合萬餘落乞援內徙諸將惶惑未知所受公獨撫其使自將勁騎薄天都山凡三日盡擁其眾按道徐還中外服其勇再守渭也古哩羌寇掠不已公率所部合支軍趣武延咸泊川鼓行夾擊諸帳皆潰系牛縶馬以萬計遂破滅之又襲叛姓巴勒臧於平涼剪其巢窟自是屬國者倚漢與天等矣鎭天水也値罝勒斯賚初盛挾李遵妖妄自謂吐蕃貴重當雄西域稍幷他部恣睢塞外遵乃傍緣故事上書求贊普之號公密疏以春秋許外夷者不一而足今二羌烏合而所希無法宜黜桀驁以尊國防眞宗納焉但授遵保順節度制後果窺伺邊隙包藏禍心迫脇小種扇動豪帥連營方陣號稱十萬乘虛內奰浸淫於三都之谷公率軍整旅背城逆戰斬首千級獲利器雜畜三萬計追北至孰煌驍將馬布札爾恥敗負力復屯野吳公遣死士數百夜其壘自相蹂殪羣醜遂奔古哩羌陰謀累年規敗疆事先其未發掃平廬柵因是西南諸姓皆納款轅門遵賚震怖遁還故磧不敢彎弓而取當此式遏制勝之犬較故事邊民挾弓矢皆應募爲奔命鬭勞賞薄人情弗愜公建言能墾境上曠土者蠲其租春秋耕斂出州兵以護作而戰者忘死矣渠率內屬恩隆無等公請百帳以上比古幢主次比營司馬贊書拜授列爲王官而來者知勸矣黠羌殺人輙以羊馬自贖公按律令除其犯華人者論殺之餘從其俗而刑無頗矣秦人田訟彌嵗不觧曹吏投隙竄易版書公審其宿姧一取質劑爲驗亡契者貸其負使得自占收脫戶千六百租錢四百萬臺符宣告州郡以爲後式而文無害矣此威懷安利之凡最若其按秦漢舊迹因長城之塹稍築塢堠以殊內外斥境千里建籠竿之壁列弓門十寨疊爲藩蔽班賞格飾鬭具繕梁表道屯田足食迄今爲保障之利者不可悉紀公之在關隴以威名莊重淵回山立累功懋賞皆卽拜稍遷倚而不召者嵗逾二紀至於丁外內艱泣血委印綬率以墨縗奪服天禧中始有下邽觀風之拜猶副戎柄時三陲寧晏外虞訖息僉以公壯猷盛烈當敷及天下於是有畱使宣猷之授入筦樞極公旣踐修世範知無不爲秉義據正勤勞夙夜海內抗頌歸緇衣之羙終以勛髙地偪更由總管之任出臨西夏讒黨乘勝又以容山之拜徙守東藩聖上始初淸明誅放憸猾不俟辯謗寖還舊物奠營丘藩全魏養疾明律興護北方再陟齋壇終屏王室洪稜勁節久而彌厲方且桓圭皁馬竚來朝之儀彤弓雕戈將蕃錫之典昊天不弔殱良奄及此哲侯所以深聞鼙之悼邦人所以寄成蹊之泣者已嗚呼公之材之劭本沈雄而施事干然承借先訓濟之謙慤保功約已未嘗有臨政精悍不獨以軍旅從事故數佩州組皆以最聞大指道威信必賞罰以軍之嚴移於郡則肅然畏以郡之愛移於軍則薫然和伍符吏牘參行不慁古名將之憚公優爲之前後襃勤賞捷受方底書以數十若其詢逮兵防則寶跗細札委曲纖悉甚者手詔往反如宣帝問後將軍故事決而後已在常趙感疹方革營卒以常千軍禁左右勸寛其罰公曰以病易守非吾節也卒置殊死故公之約所守如介石公之重所至爲長城言料敵則焞語應變則奏刀用能英聲茂績超蓋前代行均椒蘭之芬威無藜藿之采有由然也論者猶以羌渾右鄙事微敵脆不足暢桓桓之舉晚睨幽朔悲歌慷慨常謂禪姑衍銘燕然者復何人哉時方弭兵公亦賫志此又謀夫壯士擊劍長懷而不能已也繼室曰沈氏今號吳興郡夫人故相僕射倫之孫光祿少卿繼宗之女三子長曰僖任禮賓副使次曰倚終內殿崇班曰偀爲供備庫副使噫門閥隆貴蟬聨魚貫以功名世家者今無偶矣遊談故老尙將傳而不泯又況圖金刻期陵岸則公之終譽其有旣乎銘曰巖巖常山靈气磅礡值爲豪英拔秀遼廓洸洸侍中實本渾熊纂服肖善自箕而弓武惠知子獻之天扆弗嗇家寶用參國器黨項猖狂擾宋西疆公冠未升戍於秦涼治兵刺部或徵或撫遊魂殘孽莫敢余侮婪婪大酋交兵結仇率爾蕃部搏我邊州公計先定聊秉武節螳臂蛙跗卒染車轍蕃族震攜款塞就羈滅烽臥龍帝曰來歸計功酬績大使方伯乃幹鴻樞柔惠正直間因讒人旋陟舊勲三偃大藩再帥中軍屏於北道威聲偃艸公侯幹城宜壽宜考耳順未逾與世長違徹我金湯帝曰予思貂廞衮禭哀榮並至寵塟周原陪先洛涘儼畫柳兮彷徉公將傃兮幽堂惟松楸兮嗣世尙橋梓於家王

故朝奉郎守尙書駕部員外郎上輕車都尉賜緋魚袋濟陽江府君墓志銘

昔班固稱西都英雋之域黻冕所興議者以爲一時之誇辭矣蓋京師樹首善以倡天下擁太和以陶民性若堯土之俗多憂思舜野之器無苦窳遷善成敎不知其然則中州人物之華常卓犖於諸夏固其宜矣雍丘爲左畿大邑气俗尢厚士之挾經術由鄕校脫野巾而襲朝組者視寰內不若也其間尙書郎濟陽江君諱日新字仲元又章章者與君端拱初以明經登科調補陵州始建尉由外臺陟狀就除成都司法參軍入爲大理寺法直滿嵗攺評事出知曹州濟陰縣轉運使河東薛公暎上其課最就徙同判撫州摘姦防隱示歸厚之法其後吏民多奉行江君故事就轉國子監丞眞宗向明攺丞大理秩滿除太子洗馬同判鄜州咸平初匈奴未賓侵敗邊略天子念兩河之棘特詔有司選中朝臣有風績明劭知下疾苦者不問其位付使節以安輯之時君適自鄜歸繇是以春官五品領河北安撫采訪之任疆場方駭政龐事易農不狎野吏或失官軺車所經輒振其使還論奏上皆兪可俄除同判並州會平原守王用和治迹無狀爲使司所劾奉辭之日面攺知徳州遷殿中丞賜緋魚至州建言城小不足以扞寇願率眾力而侈大之朝嘉厥謀民亦胥勸樓堞未備戎入其郊時趙魏諸彊藩皆堅壁自完不內細弱惟平原虛城納眾料丁壯以操戰具開東西門使士易服出入晝夜不絕敵眾憚之被圍三旬守有餘力凡獲馬口甲冑以千數獻於行在民賴保障者數十萬人上錄其勲攺國子博士俄丁父憂有詔奪情復攝郡事秩滿吏民守闕願復借君一年故歷四期而得代還朝除濮汝壽三州不拜上書願治邊郡會邊瑣無缺守遂同判眞定府攺尙書虞部員外郎府帥滕文襲木彊少文條教自任君數援吏法以裁正之乃挾刑獄使陳綱翟繼恩奏君以當官失和傳致疑狀朝廷下其章於本路計使以辧之君具陳所諍皆公言他毌纖芥由是陳翟俱得罪移君同判大名府又移邠州序遷比部員外郎太夫人在堂表乞就養俄除知扶溝縣數月復移同判齊州轉駕部員外郎自陳翟之誣爲居中者所惡數易官守將逞憾於君君自以婞直多忤不容於世乃以末疾自劾免時長子爲尉氏主簿遂往就焉痌瘝寖加以大中祥符六年四月二十八日啟手足於牖下春秋五十七曽王父瓊烈考延濬潛徳不仕教忠詒法逮君之顯贈其禰爲水部員外郎母李氏敍封隆平縣太君初娶富春孫氏繼室以汝南周氏封內鄕縣君後君三嵗而卒五子日中古進士擢第爲綿州從事曰中和守家學爲鄕老所薦日中庸有髙才而天曰中應富辭業未第曰中立登俊科掌宣州記室初君之終諸孤等以筮之未從而嵗之不易故槁君於南部今龍集癸酉孟冬之已酉吉與姓會始號奉靈輤及二夫人之防克塟於雍丘縣陽夏長白岡之原禮也惟君感慨彊濟由徒步而取時譽其術長於機變而兼惇義烈今天下積年逋田許賦他戶著於令乃君所建又邊民蔡靜恭者父爲賊劉廷晏所殺後廷晏仕契丹爲涿州別校靜恭旣壯出塞斬之以首祭父墓君表其孝勇章數上靜恭卒授三班奉職其樹風竦善他多此類固當鷙擊橫膦騰夷夏而薄霄漢終乃婆娑郎署沈浮郡竹外失貴臣之意奄同萬物之盡道遐運促可勝嘆哉然松心不雕井徳無攺剛腸勁節終始彌厲亦足以矯抗羣枉詒燕後昆者焉其孫休復童牙有文弱冠而仕與余聨第榮牒惇契鄕枌具狀先猷丐識圓石罔獲辭拒姑實其狀云銘日日畿之藪風夷土厚秀龍乘幹回岡包酉食告祥牛眠啟後塟君子兮佳城備大夫之廣柳物共盡兮柰何徳有基兮可久岸爲谷兮谷爲陵期信辭兮垂不朽

宋故朝請大夫尙書工部郎中充天章閣待制上輕車都尉賜紫金魚裴彭城劉府君墓志銘

景祐乙亥秋八月天子制詔丞相曰朕思得忠廉老成之人參備顧問其疇宜哉僉曰尙書工部郎中劉隨有史魚之風於陵之淸直方秉彛節貫華皓帝曰兪翼日以冬官待制天章閣褒言渥禮形於書贊搢紳動色有得賢之賀未渉旬恙生心腹日臻無損越九月旣望家老奉祭衣以號東榮時髦端士相與流涕朝廷卹憐厚賻終錄孤之典仲豫庚申歸塟於開考城之黃城原禮也君字仲豫其先漢楚元王之後十三代祖諱思立仕唐爲右武候大將軍防武郡公衣冠慶靈宗牒詳具大王父利賓王父運皆占籍睢水烈考濟以石晉之擾始居神甸逮君通貴累贈尙書刑部郎封妣侯氏爲永安縣太君其髙曽以還亢宗避地之節悉見於君自撰先人之志此皆不書眞宗景徳初君始以鄕秀詣春官覆試便殿擢進士第觧巾連主安丰仁和二縣簿又調倅永康之壁屬邑令有受賕易死生之獄者君正其誣枉將扺令罪漕使李士衡陰爲之請君終不答士衡怒密奏君苛嬈非綏邊術坐是代歸仍閡冬集久之補南劍州從事丁內艱服除攺大理丞參主詳斷時宮保文元晁公以重徳防辭禁朝夕獻納雅知君風力彊毅手疏稱薦因是出通判益州益號會藩故事非外朝臣不俾爲貳洎貪君才劭故以京司命之延登臨遣恩禮無殺就殿中丞移原州今上繼明轉太常博士關掌河中府未幾驛召換左正言囊封盡規爲相國文穆王公不悅會京府秋薦命君邏察試席入榮進士有一辭異捲者亦旣搆訟抉以爲疵左遷掌濟州啇算明年移監平陽郡秩滿序渉左司諫入計省爲戶部判官賜緋魚以疾上書得濟陽符竹政成稍遷起居郎判戶部勾院未逾月攺尙書刑部員外郎兼禦史知雜事仍副都銓九流之柄加服金艾渉期以兼官介銅監使務明道建元遷秩七兵是冬持節使龍庭出塞冒霜露足力攣痺至其廬單於命無重拜還臺有司以爲不敏降秋曹承務典信州尋復舊官徙宣城郡數月拜今秩知應天府兼付官鑰被召赴闕再居地官之簉裁半嵗乃貼禁嚴之職凡歷官十三受任十五𨿽命有伸屈而道無燐緇精心彊力果於樹善其佐幕於道江也異政犖犖最爲可述軍有宣父祠富人穿廟爲賈區以出公算君下車卽移書譙主者奪其地春秋率博士弟子釋奠如常禮由是裔民識師儒之教壘中有李冰遺像名載祀典而遠方右鬼因爲煩費嵗斂閭左出私錢以給賽且至數千皆先神糈而後國賦財用旣積官爲簿受而吏得傍緣幹沒君尢之日神賢者也生以扞患利玆土而沒以血食害斯民耶非聰直之意悉罷之俗不爲井食於江涘霜嚴波涸則水去軍署亙二十里綆缶系道官民愁苦君乃洞竹萬个引近山之泉因地湧伏徧注官寺鑿空甃數十儲華淸以汲鄽裏舊城有疆域無雉堞嵗課民斬木爲虎落地又多火連甍恐懼君乃環植官柳數十萬櫛比交錯旣已限郁攸之烈又相累以成援人到於今賴之岷源與沱川並流墊欲橫潰君規治長堰二百丈障狂波趨故道自成都十三縣並免其危西南夷以馬市邊關爲駔儈所欺君繩其防姧夷人悅服及後以中傷罷去蠻髦千餘人遮使者車呼曰我劉父何在本部以聞君始得再調丞於鄕棘也值李溥之劾辭多詆讕溥始以啇利得幸黨連貴要至是牘背諭指惡不悉暴君上書郤其獄究其姧態有詔再訊卒至重科明邪翕翕無少畏憚居諫署也志拾遺漏以箴朝禁教坊舉伶籍之缺有命蜀部輸送善優君建言聖主方追三代之隆斂才聘士孜孜如不及奚復遷明詔求賤工非所以廣徳聲於天下疏奏帝悅遺中黃門申諭且朂以無後言之隱莊獻太后惇外家之愛幸小侯之第上封援古兩宮咸動自是終其世不復再駕他或譏其恩幸條其善否削槁奏禦尙數十百函沃心中理多蒙褒答今參預貳卿宋公之去內署也以建白迕防換職守南都君時副總憲綱亟上言善人邦國之墓禮樂之宗不宜外斥以孤人望事𨿽中寢朝議韙之四爲州藩皆宣威導慈推行靡密大指破狡蠧綏瘠瘼防檢刀筆下無能欺便俗垂制必圖終永外臺倚重常爲二千石表出內風績始終無懈然剛腸寡偶矢言好盡根於忠義折而不撓凡所建明必欲蹈遠猷而遺近利是則希遷難進其樹立使然耶惜乎見識於後凋之餘開榮於晚節之會道悠命局終淪舛躓不弔昊天賫志沒地嗚呼春秋六十有五先是君聘敵之復也有馬十五乘悉上送官主者因其外遷不時還賜及塟輴庀具家資窘絕上聞之特出庫錢一百二十萬追酧其直服勞防約歿身彌顯夫人張氏以柔嘉輔作啟壽昌爲湯沐邑三兄曰洽平巽巽以君故仕爲大邑佐洽隱居平早夭一子孝忠任大理評事一孫慶余試祕書正字僕與君篤鄕枌之契接朝紳之舊危言雅行稔於心耳又以嗣裒狀遺烈見托斯文輟慟含毫辭實無愧銘曰噫嘻仲豫志靡回昂昂邦直卿之材飲冰樹政惠可懷握瑜屢黜心無猜生涯將究時甫來天意難忱賢者衰寧神降體掩夜臺瑑辭沈碧揚淸埃

宋故右班殿直郢州兵馬監押贈太子右淸道率府平昌孟府君墓志銘

府君諱仲宣字坦之其先出魯卿之宗爲平昌望族世系寖遠不常厥居土斷於梁多歷年所今爲開封人也曽王父迪王父守中皆蹈道不仕以貲徙於京邑考防讓幼號文敏喜刀筆初禠巾入公府極右署太宗皇帝敏徳朱邸君正神縣遴揀左右宣贊音防繇是以閒練儀矩攺補王屬出則先馬入則侍帷倚賴親信宮臣欽矚雍熙踐阼以舊恩連宰劇邑終洺州淝鄕令君則其冡子願慤華穎發於羈貫及長治書術好文藻嘗一貢春官氏淝鄕之捐館也占遺牘以聞上天子憫焉卽以君爲三班奉職官未及蔭而賞延於世非常例也君以父任尢感首公盡節奉承王事其間馳軺將命者十數反無懈色啇功守局者凡再任多尢課以勞補右班殿直監兵於郢川咸平四年十二月二十三日不幸感疾啟手足於廨捨享年若干嵗娶王氏晏氏皆早卒又繼室張氏二子曰陶曰某晏出也某未冠夭閼陶天禧中擢進士乙科歷郡掾邑丞爲公卿慰薦遷祕書省作佐郎今爲本省丞知扶溝縣初府君以亷儉宿業屈浮齡而無貴仕貽燕訓道造次必於儒者宜有慶善叢於後昆故祕丞襲是素基攄厥休問載質未幾通籍於朝今上東耕禮成以辛未詔書贈府君爲太子右淸道率府率封張夫人爲永安縣太君防衣承顏士林聳慕噫裕顯親之致其相爲美乎先是東部枌楡卜竁者重世矣祕丞君永懷先正槁塟之久又感故塋昭位之卑卽於所治攺占塋域上書言狀有詔可焉參問蓍龜得景祐甲戌十月癸酉惟卜吉於是奉府君及二夫人之柩合於扶溝縣之白馬原竭誠愼終禮無違者夫江源濫觴而派爲南紀臺興累土而髙極九層前蔽世烈郁抑憑厚發於來裔庸可度思嗚呼孟氏之子將光顯於時矣僕也不佞辱祕丞之知勤請斯文以志幽隧銘曰君子含章蘊隆善祥安節效用其功弗揚志則藏兮令嗣追逺襃榮卹典肯構充閭其言克踐世將顯兮神革之畿連岡蔽虧寧神兆紀實刊辭魂有知兮墓記

宗室內園使忠州刺史殤子故右班殿直墓記

殿直諱克威無字始賜名且未冠也內園使忠州刺史承鑑之次子母曰臨淮君劉氏初宣祖之昭曰秦悼王之子曰保平軍節度使鄖國公徳鈞鄖公卽忠州之烈考今上之諸從父也惟國積累憑厚固盤石之宗仙源慶瓞派分枝附天子以爲三後之屬籍九廟之孫謀凡親親之恩率乎厚於是殿直生三嵗矣未能勝衣趨拜而服庭臣之命景祐甲戌五月癸酉不幸夭閼卽權殯於佛祠今官占告猷得乙亥孟春丁酉吉因其庀尊屬之具詔以殤禮祔焉實汝州梁縣之先域也噫托封樹寧體魄庶幾從乃祖於下乎謹記

宗室內園使貴州刺史殤子墓記

殤子者宗室內園使貴州刺史承裔髙密郡君韓氏之第五子保平軍節度使鄖國公諱徳鈞之諸孫秦悼王之曽孫天聖辛未生於宮邸以景祐甲戌七月丁未卒年四嵗初以貴州之愛免懷辟咡就嬉於姆保故未及賜名以皇支之蕃辯族疏寵次上於官簿故未之逮祿嵗在乙亥正月丁酉舉其櫬祔窆於汝州梁縣之封兆從大墓且吉卜也夫承九廟之覆露宜參麟趾犬牙之雜襲苗而不秀其命矣夫表於幽阡用篤終禮云爾謹記

宗室懷州刺史殤女墓記

故秦悼王之子曰髙密郡王諱徳恭髙密之子曰懷州刺史名承慶懷州於今上有再從昆弟之倫天祚所開國姓蕃衍殤女者卽懷州之配涇陽郡君和氏之所生第在十一景祐元年夏仲甲申天於宮邸距始生凡三歳卽以其月寓骨於延祥佛廟天子至仁睦族湛防漏壤每宗支遘戚丘封藏事必防然加厚辦圖按域厭祭畢舉窀穸就安斯所以厚邦風篤天屬也故因其諸母之祔窆於汝州梁縣之先域得從祖歸全之義嗚呼順哉時二年正月丁酉謹記

祭文

祭孫僕射文

唐季俶擾皇綱弗競俗頽厥風人菲其行於皇時宋天集大命下武繼文如周之盛向學首善稽古作聖必有儒宗緝隆醇政公稟英粹挺然天資靈麐威鳯瑞我昌時含章履素居中稟彛仲尼旣沒文不在玆有徳可樂爲邦家基有道可尊爲王者師有行可法爲生民規有容可觀爲朝廷儀昔公始仕墳籍是司濟濟學徒發篋摳衣詵詵天族學易受詩乃升內閣前席詢咨直言正色介然不移徳玉自潔讒蠅莫緇列藩偃息風教下施甘棠勿拜去爲民思聖皇纂禦累洽重熈入居講勸十稔於斯義重師傅多所發揮典章禮樂時庸稽疑士任國用援薦罔遺君從人服以其不私日昳嵗晏眷然懷歸引年還政安居委蛇進退合度始終有宜嗟嗟耆徳天不憗遺邦殄瘁兮人亡吾安放兮哲萎納書褒述揆於禮闈易名取善與聖克齊陽谷之野汶水之涯令嗣竁神降來依昌朝早以譾材爲僚東序駑蹇之價重於一顧曷堪厚知猥煩淸舉曁玷經筵公指館宇嗣講舊編叨榮懷慕某本諸生得遊材館示以榘模假之羽翰比名言路抗章敷薦陟被上庠遂階淸貫撫躬悼恩心誓旦旦希言早嵗進擢左雍授經王府引籍殿中中和晚進被遇攸同昔登學省今傅皇宗豈不懷徳銘此微躬方阻門闌各服官次靡皇執紼遐伸奠饋靈兮如在俯昭誠志尙饗

元憲集卷三十四

欽定四庫全書

元憲集卷三十五

宋宋庠撰

祝文

上辛祈谷祀昊天上帝文

斯民之生實賴嘉谷亦有髙廩國乃乂安敢伸防誠仰祈昭貺

冬至視昊天太祖皇帝配位文

受命造邦奄有區夏配天立極功冠百王昭報之誠敢忘祀事

太宗皇帝配位文

繼昭聖徳載纘武功聲敎誕敷丕冒土宇奉玆常祀以昭獻誠

南郊皇天上帝祝文

維景祐五年嵗次戊寅十一月癸已朔十八日庚戌嗣天子臣敢昭告於昊天上帝伏以燾育羣生總握元命降孚佑明威有赫司牧之重實繄乃眷升中備物疇敢弗祗臣猥承基圖仰荷臨鑑宇內方外咸循厥理天正二元躬率郊報序神綴食用蠲大事精誠所向居歆靡忒開錫純嘏永綏兆居謹以玉帛犧牲粢盛庻品備玆禋燎祗薦防心皇伯祖考太祖啟運立極英武睿文神徳聖功至明大孝皇帝皇祖考太宗至仁應道仁功聖徳文武睿烈大明廣孝皇帝配神作主尙饗

南郊皇地只祝文

伏以博靜之宗持載攸主順配幹理參儲靈命廣生含厚理絕名言臣獲以衝嗣膺宗緒蕃釐所祐日以靖嘉歸報明察不敢有貳長景協序庶物畢登親陟泰畤肅將祀事率典盡志欽惟格思無疆之休申錫攸冀

南郊配帝太祖皇帝祝文

防以天有景祚集於元聖聖有成訓垂厥後昆於昭武功建我炎統勝殘去殺輯寧戎夏宏模顯道燕詒罔極施於寡昧仰席慶靈守成任重日以增惕敢緣類饗陟配郊丘親執豆籩對越穹厚孚佑敷錫祈庇本支

南郊配帝太宗皇帝祝文

伏以執競建佑經世垂統思文顯祖丕烈是承威戡桀驁恩涵動植爲綱爲紀遂安萬葉曽是涼末庇於孫謀循規蹈常罔敢寧逸慶祚所衍嵗物載丰防修盛禮禋宗類帝疊配之重抑惟茂典庻無罪悔以對神休

後廟修築垣壇祭告土地文

伏以別廟悶淸外壖崇奧蟻墉漏壤云鍤戒徒方亟繕完慮姦禁忌防陳信祝尙介神休

繼照堂上梁祭告土地文

伏以京室寶區聖眞舊邸夙標宏搆用志初潛歲歷寖深堂皇滋漏俾從必葺將慶惟新適涓上棟之辰敢肅柔只之薦庻資冥祐永保靈基

開汴口祭告文

繄厥輔渠首玆經瀆控引淮楚饟漕京師泮涸以時開塞惟謹方春之仲疏有常圖興庻工參倚靈眷薦嘉逹懇用竚安流

東太一宮立夏祝文四首

伏以天序乘離風薫中律瞻言靖館夙駐奔精祗率舊章防修孟祀仰宮元之循度鑑祝嘏以儲休神道孔昭民生永庇

伏以天序布和炎靈啟律參斡大化實惟尊神至迎气有常備物玆恪廸是繁祉庇於羣生精煇孔昭鑑祐無忒

惟神上棲太穹參握靈紀飛象所捨純福是膺嵗時順祀邦有常典屬戒東序防率禮章備物薦誠允格聰鑑伏以茂循星元參宰幹斡嘉气儲福是惟貴神薦馨備物厥有常事玆屆邦典紹修防逹潔誠仰對眞禦奔精胙吉靈其格思

狀

乞許汝州狀

臣聞事君之方止於無隠遂物之施終於曲成故下情靡不逹之衷人欲有必從之感冒緣明訓控述私悰【中謝】伏念臣志局狷愚藝文涼淺偶偕鄕物遂玷辭場屬元聖之協華預羣材之始隗興於孤土寘在甲科首塵卿屬之榮旋濫朝閨之籍書林抱槧久宿官成財簿操籌再承人乏間亦質嵗期而上課循吏格以懋勤優踐諫曹參司史注繼奬雕虫之技入陪演綍之嚴眷防光亨品儀峻切凡此冒居之地率非平進之階每一內思罔知攸處將防名之始巳濫於眾先而待賢之規忍由於愚廢固當瘁盡少贖僥逾曽未效於寸長輒更希於自便蓋念臣防鐘簿祜長去先疇僅存喬木之區列占東畿之版髙曽以降丘壠未夷惟臣二親尙從槀塟不孝之罪陰罰寕逃然揲筞焞荊嵗時或爽按圖辧位昭穆寖疎洊失祔於故林實介違於本兆今者訪於輔郡偶獲新阡惟涓逺日之良乃在此冬之首必祈恩恵親奉襄成柰何職局有羈營綜多緒俸泉仰給月罕貲贏僮指召呼門無干力至乃廞衣靈輤之具祭罕謳紼之儀𨿽儉則易周而禮難或闕並資豫辦方克如期事旣痛於弗躬室復嗟於終窶並玆危廹敢避幹聞臣欲乞於許汝二州之中知州一次且謀道出兼便家爲上則指賜田之丰易成假貸下亦賴執衣之助差減僦傭情報獲伸幽明胥濟伏望景祐體天法道欽文聰武聖神孝徳皇帝陛下容光燭隠善貸垂慈徇其出守之行訖乃事亡之舉況臣叨塵近掖已越再期參攝事經奉行辭訓荷包荒於聖度偶逃責於刑書均是微勞理當外補攷其劭農求瘼察獄衰徵具有綱條布於郡國蓋治規之已定𨿽愚者而可爲內省闇蒙尙知遵守儻遂一麾之請誓堅九殞之酬意窘言煩靦悸極交干犯宸扆臣無任祈天俟命之至

序

送河南法掾張子野序

曩余以不肖冒冠羣材之籍同升之士數盈二百其知之深者則淸河張子野在焉子野本公族世家席旂常鐘鼎之餘烈卓然異操發於童牙自弁髦爲諸生棄錦紈而襲韋布逎文雅韻根於粹質一上髙第無矜色初命徒勞無慍容士友以是服其淸和而期之久大是行也以闋憂家府再奉銓檄補河南法掾且參軍事涓日首路款余告別議者多惜其美才衝守冉冉於諸曹之次然余有以陰抃於子者可略言之今相國彭城公躬寅亮之姿保釐西郊翹材開館延天下士又余友人集仙陳畱謝希深負淵云之藻田曹外郎樂安孫君貫流略之學並肅給溫裕爲時吏師方左右臺儀協贊畱務愛賢樂善求之如不及則子就署之日𨿽欲埋照自晦羣公其捨諸惟逖聴薦章揚荗實於朝耳子姑嗇神以慰離緒而已

諸公畱題王氏中隠堂詩序

夫射者工乎中微拙於使人無已譽君子易於遁俗難乎必時無我用此故尙書度支員外郎王君所以深厭物累而見縻人爵髙風勝韻歿而可懷者巳初君以蜀漢之秀聲馳士林含章緣儒爲世能吏且悼其去裏之逺始移籍於闗中英躔上腴歷選其奧結宇植援疏流藝竹踞窱岑蔚之勝別爲堂皇求志命名實曰中隠每車騎休沐牛酒家則必釋朝緌而襲野巾卻赤舄以禦山履眄柯防樾舉觴嘯詠躊躇四顧爲之滿志回睨印綬若桁楊韁鎖之遺而朝貪其能願卒弗果於時鉅公名卿及士之賢者聞其風而悅之有若內樞丞相文康王公親式叚廬刻遒文以榮屋壁有若左馮貳卿潁川陳公篤愛羊墅灑妙墨以題齋牓雍土傳誦號爲二絕自是今參預小司徒太原王公譙守太宗伯北海晏公而下並賦淸什以旌髙致星稠霞駮異采同煥絲防磬辧殊音並雅不逺千里寄聲代貺此其素【案此下原本闕】

送成上人序

天聖戌辰嵗余嘗過候故內閣中山公始與公門友成上人者交臂於席間微言軟音時落耳界自是數與之防而亟飲其和且慕其畸於人而不與人異也旣而中山出守淝上師振錫而從之藹然風期深入法樂一室金粟有施飯之緣四海彥威領彌天之對勝集未幾宗工云亡孤云匪心飛鳥隨翼背淮千里聿來上都庚午冬餘茹憂去官屏處寰內思文恵然防足顧我於幽憂之中悲心所燻病膜如刮老龍死矣空成奓戶之驚泰山頽乎彌感負墻之舊斂容申悼徘徊久之示視世緣益足多者一日踵門告別且求贈言余曰儒家者流道詩書服人倫足矣安識夫方之外耶而又京師苾芻方以俗諦罪我將焉用之師曰不也塵勞之與道愛其縛均焉今夫誦貫花之書服界稻之衣崇布金之剎是種種者於我法乃捕魚取具耳茍泥於此𨿽吾師猶阿焉彼求封之仁者何害今將相造乎忘言之地乃以言爲病耶余感其勤因敍其所以而爲之贈

談苑序

故翰林楊文公大年在眞宗朝掌內外制有重名爲天下學者所服文辭之外其博物殫見又絕人甚逺故常時與其逰者輒獲異聞奇說門生故人往往削牘藏弆以爲談助江夏黃鑑唐卿者文公之里人有俊才爲公奬重防在外舍逮於成立故唐卿所纂比諸公爲多餘𨿽耳剽有年而求本未獲前年春始得其稾於宗人祕書郎敏求袐書郎宣獻公之令嗣宣獻與楊爲中表昆弟文采風尙皆一代之宗師緒立所傳可謂審而無媿然按本錄但雜抄旁記交錯無次序好事者相與名曰談藪余因爲掇去重復分爲二十目勒成一十二卷昔隋有楊松玠紀南北朝事巳著此號行於世今襲之將爲後生所惑輒攺題曰楊公談苑其間有云公言某事云云者皆黃志也楊於國史自有傳唐卿天聖中預修正史位太常博士直集賢院年未四十卒搢紳痛悼余昔與之善因詳錄之慶曆丁亥孟春中書後閣宋庠書右談苑計二十類曰聖範曰徳量曰風節曰才品曰武幹曰奇逸曰舊聞曰記異曰雜評曰事志曰正誤曰名式曰書藝曰方技曰敍釋曰僭亂曰豪侈曰惡戒曰戲謔曰夷紀共十二卷

王侍郎集序

夫古君子之治性情保純白必有凝神寄適之地以完天守𨿽見異物莫得而遷焉故詹何老於餌魚佝僂巧於承蜩承福以圬聞造父以禦逹彼皆自得於內而不知老之將至尙書兵部侍郎太原王君之於詩也亦猶是焉惟君樂易淸和膚敏肅給由咸平中名在秀牒聲馳士林脫巾逢辰累課通籍推行緣飾皆本儒雅標尙所寄於詩尢邃臺閣髦彥居多蘄向君亦操淸機襲妙境求仁斯得不攖世務其間𨿽登髙感別臨年悼往或鞅掌官下或淒涼酒所春庚秋蟀之芳苕防莾之變莫不造興端緒揣侔聲色悲欣萬態一納於風什警音秀句隨意所指其雋如破的其熟如奏刀當玆之時誠有三旌之招萬鐘之丰不吾易也故君興逢掖至鳴佩補吏三紀黙焉難逮隠侯握臂南宮白首區區榮悴攻中焚和卒莫能緣憂端犯六腑者信其詩爲蔽矣若夫指事之的切歌之婉媚眾體參具余絢相鮮皆可以粉澤中情衣被來者至於玩而無斁味之逾防則啟捲者可知不待贊而顯僕曩自童齔事君於無容之黨優評定價均於蓍蔡及此承命且俾冠篇銜知感舊欣榮參半因輒推君之所以好逮名之所以立皆詳言之亦康成譜詩之義也凡古律若干首離爲若干捲列於左方云

元憲集卷三十五

欽定四庫全書

元憲集卷三十六

宋宋庠撰

記

臺州嘉祐院記

建塔廟散香華奉經典攝受妄迷而爲功徳有爲者爲之𨿽然佛滅度二千年世與法交相喪濁劫下根訹爲愚冥非廣示像法無以震動而傾駭之使趨善良神道化時叵得而已沙門長吉當玆世爲功徳者也初師以釋子之秀來上都防譯塲髙選義學僧敷演祖教名在籍右始與龍象爲徒而覺華餘光注射物境頗作歌詩雜擬輒自翼其宗由是益爲人聞俄詔賜紫方袍號梵才大師勝流欽風多所延供久之厭著謝去復山林之遊歲在降婁始還臺州州守悅其風虛淨名庵以捨之惟師行嚴而身修寓曠而气安能示方便悅可大眾居三年道益光明臺人異焉捐金抵璧踵往瞻事四方來者與麻葦俱乃辟精廬而肆之刊林衡鏤巖椒棘如而堂蝟如而庭者且數百筵朝薫夜祓供擬尢具九年復作一成臺置大般若經三百篇及刻千劫佛像彼貨與力不募自至弗可貲紀師復砭膚取血書維摩經質神爲要又欲推慧命而廣之乃謀於公卿大人於是龍圖閣直學士南陽葉君倡始吁謀分繕寶典凡臺閣方面知名士數十族叢喜疊捨參訖寫庸閱三年臺成約金奉像庋而安之黒白相趨距躍圍繞以爲去聖滋遠有能駕其說植徳於人令夫威神巍巍現前如親炙面命不在是經乎因是經讀誦悟入掊五縕泯空色攪萬異爲一眞其爲福又可稱量耶僕頃與師遊樂其誓願之就且枉錫顧我丐辭以永傳因宣是義而偈之曰臺屹而崇摧我慢而恭兮經華而精竦我怠而誠兮像嚴而顯破吾魔而善兮報我四思常不滅而存兮師聞之謂餘言爲信若其營綜之烈投施之眾日月之謹大槪具之至夫筆不可文言不能宣者僕與師均寄一嘆而已

緹巾集記

余防學爲文尢嗜篇什而不能工也然性習所牽爲之不已往往應和出諸公間輒爲名公訓奬【余與子京初試吏罷歸中山劉公子儀見索近詩因各獻一編他日劉公取當世文士古律詩作句圖置齋中人不過一兩聨惟餘兄弟所作獨占三十餘聯自是劉公深加訓奬】𨿽叨課雜發亙以歲月然每自陋其辭未嘗綴緝叢章墜稾亡逸頗多一日忽得新舊詩十餘卷於几案間乃小兒充國等所次覽之不覺掩口胡盧而笑謂之曰此燕石也與瓦甓無異𨿽緹巾什襲庸足寶乎命亟去之兒曹懇祈畱於捨中弗廣布也因取持橐近侍出入藩輔至守鄭日所賦姑爲限斷兼以志擁旄之歲云凡五百餘首勒成十二卷命曰緹巾集莒國公記

碑銘

成都府新建漢文翁祠堂碑銘

蜀之廟食千五百年不絕者秦李公冰漢文公翁兩祠而已冰爲蜀鑿離碓遂悍水以漑所及常無旱年西人徳之因言冰身與水怪鬭怪不勝死自是江無暴流蛟蜃怖藏人恬以生故侈大房殿歲擊羊豕雉魚伐鼓嘯籥傾數十州之人人得侍祠奔走鼓舞以娯悅神祝已傳嘏而後敢安翁之治蜀開學校以詩書教人澡熨故俗長長少少親親尊尊百姓順賴其後司馬相如王褒揚雄以文章倡張寛以博聞顯嚴遵李仲元以有道稱何武入爲三公漢家號令典章赫然與三代等蜀有儒自公始班固言之旣詳初公爲禮殿以捨孔子及七十二子之像殿右廡作石室捨公像於中晚漢學焚有守曰髙朕能興完之後人又作朕像進偶公室歲時長吏率掾屬諸生奉籩豆饔醪薦於前防跽謹潔一再奠而退辭無敢不信焉冰以功公以徳功易見徳難知故祀𨿽偕而優狹異焉嘉祐二年餘知益州往款公祠至則區位湫偪埃蝕垢防不稱所聞大懼禮益懈忽神弗臨享其明年乃占學官之西正位鳩工弗亟弗遲作堂三楹張左右序及獻廡大抵若干間布尋以度堂累常以度庭疏牕以快顯壯闔以嚴閉采有靑丹陛有級夷瓦密楝彊若棘若飛乃肖公像於廳間繪相如等於東西壁本古學之復莫若朕本今學之盛莫若樞密直學士蔣公堂故繪二公於其間皆配祠焉於是擇日告成於神揖而升簠斚果湆脯修紛羅而有容可以告防趨而降罍尊巾洗席燎並施而不慁可以盡儀相者循循任者舒舒禮生於嚴廣靈妥於閒寂故也噫自公之來蜀之人自視若鄒魯宋興名臣鉅公踵相逮於朝先帝時巨盜再作亂弄庫兵爭劍閣是時蜀豪英無一污賊者羣頑愁窘不容喘而滅非人好忠家知孝使然耶所使然者不自公歟傳曰非此族也不在祀典公在之矣則是祠之作願自余而古無俾壊息云祠之興同尙之賢則轉運使趙抃及提防刑獄使者凡三人贊輔之勤自通判軍州事祝諮以降六人營董之勞自兵馬都監毛永保而下二人咸畫像於西廂列官裏於石陰雲銘曰公二千石兮守大邦冠峩峩兮紱斯皇出有瑞節兮車騎羅石室孔卑兮人謂何新堂翼兮耽耽廣庭直兮序巖巖吏奉承兮不嘩神來格兮此其家儼羣賢兮並陳公所教兮如其仁庖魚脡兮俎肉鮮神來享兮憺蜿蜒公教在人兮無有頗蜀賢不乏分才日多俗祥順兮孝慈公祀百世兮庸可知

連珠

連珠一首

山有楩梓之材居山者茇艸而捨田有禾稷之實力田者半菽而飽廐有驥騄之乘掌廐者羸股而步此所謂役於物者智不逮乎物也無木者有華榱之蔭無田者有嘉縠之享無廐者有上駟之禦此所謂役物者智包乎物也故君子逸於用徳小人勞於用力

論

丙吉論

昔丙吉之相漢也出見死傷而不問見牛喘而問之人或譏焉吉曰人鬭相殺長安令京兆尹之職歲盡丞相課其殿最奏行賞罰而已丞相不親小事非所以道路問也方春少陽用事未可暑恐牛近行用暑而喘此時气失節三公典調陰陽職當所憂是以問爾播厥前史著爲話言流風未渝來者胥效余恐慕其名而失其實誑於前而惑於後也可無辯哉請舉其略萬物紛錯最靈者人二气休咎所感者政人和於下則天從於上政敗於國則气沴於時孝婦就刑三歲爲之不雨冤囚呼獄九夏以之降霜且匹庶存誠猶足感天地之怒而普率在禦能無損陰陽之和由斯而談則羣鬭死傷非小事也牛近而喘非精察也漢家之制丞相無所不統上則建道徳明禮樂以輔天子次則秉法令申詔條以率百官下則省徵徭卹鰥寡以綏萬姓傳曰天子之宰通於四海其是之謂乎非若占筮卜祝之流區區以陰陽爲職也夫死傷橫路是生殺之不禁生殺不禁是敎化之不立教化不立然後陰陽失其序陰陽失其序然後寒暑乖其方寒暑旣乖則萬物皆失其性矣寧惟牛喘乎吉徒知暑近而失時不知政敗而傷气徒知小事之不問不知庶職之已隳昔一人向隅堂上爲之不樂一物失所隍中爲之軫慮況僵屍蔽道生民絕命內無惻隱之志外無賞罰之令乃曰待歲盡以舉殿最則冤濫之積所傷多矣愆伏之患其防後矣武王扇暍事非大惠而天下歸其仁成湯祝网理非宏業而海內從其命若吉之意則二聖者不當於道路問也必謂一畜之喘可辧乎寒暑則良民之死反不害於陰陽斯益見慕燮理之虛名失彌綸之大要言無所據事無所稽玷經邦論道之猷取貴畜賤人之責詩曰白圭之玷尙可磨也斯言之玷不可爲也其丙吉之謂乎後之者或以不攖物務爲髙不治政事爲達生靈殄瘁移過於有司巖廊拱黙自安於髙位晉魏而下淸談喪國者未必不源於是也可譏也哉故牛喘之祥由人事而來也爲國者未有先寒暑而後敷政敎余又不知問喘之後欲何術以調之必若推精祲之源攷幽顯之效解二气之相沴通四時之大順非求之於政視之於民則無夫動天地而感陰陽平邦國躋仁壽今吉舍敗政而不問而欲气之順若𨿽臯伊弗能也見死命而不卹而望時之和若𨿽稷契弗能也捨本徇末何其悖哉

說

蠶說

裏有織婦蓍簪葛帔顏色憔悴喟然而讓於蠶曰余工女也惟化治絲枲是司惟服勤組紃是力世受蠶事以蕃天財爾之未生余則浴而種以俟爾之旣育余則飭其器以祗事爾食有節餘則采柔桑以薦焉爾處不思余則弭溫室以養焉爾惟有神余則蠲其祀而未嘗黷也爾惟欲繭余則趣其時而不敢慢也爾欲顯素絲之潔余則具繰盆澤器以奉之爾欲利布幅之徳余則操鳴機密杼以成之春夏之勤發蓬不及膏秋冬之織手胝無所代余之於子可謂殫其力矣今天下文繡被墻屋餘卒歲無褐緹帛嬰犬馬余終身卹緯寧我未究其術將爾忘力於我耶蠶應之曰嘻余𨿽微生亦稟元气上符龍精下同馬類嘗在上世寢皮食肉未知爲冠冕衣裳之等也未知禦雪霜風雨之具也當斯之時余得與蠕動之儔相忘於生生之域蠢然無見豢之樂熙然無就烹之苦自大道旣隱聖人成能先蠶氏利我之生蕃我以術因絲以代毳因帛以易韋防者不寒老者不病自是民患弭而餘生殘矣然自五帝以降𨿽天子之後不敢加尊於我每歲命元日親率嬪禦祀於北郊築宮臨川獻繭成服非天子宗廟黼黻無所備非禮樂車服旂常無所設非供祀無制幣非聘賢無束帛至纖至悉衣被萬物女子無貴賤皆盡心於蠶是以四海之大億民之眾無遊手而有餘帛矣秦漢而下本搖末蕩樹奢靡以廣君欲開利塗以窮民力雲錦霧縠之巧歲變霜紈冰綃之名日出親桑之禮頽於上災身之服流於下倡人孽妾被後飾而內閒中者以千計桀民大賈僭君服以遊天下者非百數一室禦績而千屋垂繒十人漂絮而萬夫挾纊𨿽使蠶被於野繭盈於車朝收暮成猶不能給況役少以奉眾破實而爲華哉方且規規然重商人衣絲之條罷齊官貢服之職衣弋綈以示儉襲大練而去華是猶捧凷堙尾閭之深覆杯救昆岡之烈波驚風動誰能禦之由斯而談則余之功非欲厚嗇身以侈物化勢使然也二者交墜於道奚獨怒我哉且古姜嫄太姒皆執子之勤今欲以一已之勞而讓我過矣於是織婦不能詰而終身寒云

元憲集卷三十六

