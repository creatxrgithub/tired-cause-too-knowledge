

欽定四庫全書

集部二

溫飛卿詩集箋注

別集類一【唐】

提要

【臣】等謹案溫飛卿詩集箋注九卷明曾益撰

國朝顧予咸補緝其子嗣立又重訂之凡注中不署名者益原注署補字者予咸注署嗣立案者則所續注也益字予謙山陰人其書成於天啟中予咸字小阮長洲人順治丁亥進士官至吏部考工司員外郎嗣立字俠君康熙壬辰進士由庶吉士攺補中書舍人曾注譌頗多如漢皇迎春詞乃詠漢成帝時事而以漢皇爲髙祖邯鄲郭公詞爲北齊樂府舊題郭公者傀儡戲也舊本訛詞爲祠遂引東京郭子儀祠以附防祠字之訛嗣立悉爲是正考據頗爲詳核然多引白居易李賀李商隠詩爲注𨿽李善注洛神賦逺逰履字引繁欽定情詩爲證古人本有此例然必謂夜宴謡裂管字用白居易翕然聲作如管裂句曉仙謡下視九州字用賀遙望齊州九防煙句生禖屏風歌銀鴨字用商隠睡鴨香鑪換夕薰句似乎不然是亦一短也唐藝文志載庭筠握蘭集三卷金荃集十卷詩集五卷漢南眞稿十卷宋志亦同陳振孫書錄解題作飛卿集七卷又陸防渭南集有溫庭筠集防稱其父所藏舊本以華淸宮詩爲首中有早行詩後得蜀本則早行詩已佚文獻通考則云溫庭筠金荃集七卷別集一卷是宋刻已非一本矣曾本合爲四卷名曰八義集以作賦之事名其詩頗爲杜撰嗣立此注稱從所見宋刻分詩集七卷別集一卷以還其舊疑卽通考所載之本又稱采文苑英華萬首絕句所錄爲集外詩一卷較曾本差爲完備然總之非唐本之舊也乾隆四十六年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

溫飛卿詩集箋注卷一

明曽益撰

長洲顧【予咸嗣立】補

雞鳴埭歌【一作曲補李延壽南史齊武帝車駕數幸瑯邪城宮人常從早發至湖北埭雞始鳴故呼爲雞鳴埭金陵志雞鳴埭在靑溪西南湖溝之上齊武帝早遊鐘山射雉至此始聞雞鳴許愼說文壅水爲堰曰埭】

南朝天子射雉時【嗣立案南史齊武帝永明六年五月左衛殿中將軍邯鄲超表陳射雉書奏賜死九月壬寅於瑯邪城講武習水步軍九年九月戊辰幸瑯邪城講武觀者傾都普頒酒肉】銀河耿耿星參差【白帖天河謂之銀漢亦曰銀河】銅壺漏斷夢初覺【張衡渾天儀制以銅爲器實以淸水下各開孔以玉虯吐漏水入兩壺嗣立案南齊書武帝數遊幸苑囿載宮人從後車宮內防隠不聞端門鼓漏聲置鐘於景陽樓上宮人聞鐘聲早起裝飾至今此鐘惟應五鼔及三鼔也】寶馬塵髙人未知【史記李斯傳中廏之寶馬臣得賜之補徐陵移齊文庸蜀寶馬彌山不窮】魚躍蓮東蕩宮沼【吳曽漫錄樂府江南詞魚戲蓮葉東魚戲蓮葉西魚戲蓮葉南魚戲蓮葉北】蒙蒙禦柳懸棲鳥紅妝萬戶鏡中春【補費昶行路難至尊離宮百餘處千門萬戶不知曙】碧樹一聲天下曉【班固西都賦瑚碧樹周阿而生嗣立案淮南子桃都山有大樹名曰蟠桃枝相去三千里山上冇天雞日初出照此木天雞卽鳴天下雞隨皆應之】盤踞勢窮三百年【張渤吳錄諸葛亮謂大帝曰鐘山龍蟠石頭虎踞補隋薛道衡傳郭璞云江表偏王三百年還與中國合庾信哀江南賦將非江表王气終於三百年乎】朱方殺气成愁煙【補吳地記吳攺朱方曰丹徒江淹賦爰契濶於朱方晉天文志條條片片殺气也】彗星拂地浪連海【補淮南子鯨魚死而彗星出爾雅彗星爲欃防注亦謂之孛言其形孛孛然如埽帚】戰鼔渡江塵漲天【嗣立案南史陳後主荒於酒色不卹政事隋文帝大作戰船使投柹於江曰若彼能攺吾又何求及納蕭蕭巖隋文愈忿以晉王廣爲元帥督八十總管進討補家語子貢曰兩壘相望塵埃相接庾信賦塵埃漲天】繡龍畫雉塡宮井【禮記天子龍捲劉熙釋名衮捲也畫卷龍於衣也又王后之上服曰褘衣畫翚雉之文於衣也補南史隋軍克臺城貴妃與後主俱入井隋軍出之晉王廣命斬於靑溪中南畿志景陽井在臺城內陳後主與張麗華孔貴嬪投其中以避隋兵舊傳防有石脈以帛拭之作胭脂痕名胭脂井一名辱井在法華寺】野火風驅燒九鼎【嗣立案南史大皇佛寺起七層墖未畢火從中起飛至石頭死者甚眾左傳成王遷九鼎於洛邑】殿巢江燕砌生蒿【廣雅砌戺也詩呦呦鹿鳴食野之蒿注菣也卽靑蒿】十二金人霜炯炯【司馬遷史記始皇收天下兵聚之咸陽銷以爲鐘鐻金人十二重各千石置宮廷中】芊綿平綠臺城基【南畿志臺城在鐘山側補容齋隨筆晉宋後謂朝廷禁省爲臺故稱禁城爲臺城】暖色春空【一作容】荒古陂寧知玉樹後庭曲【嗣立案陳書後主貴妃遊宴使諸貴人女學士與狎客共賦新詩互相贈答采其尢艷麗者以爲曲調被以新聲選宮女冇容色者以千百數令習而歌之其曲有玉樹後庭花臨春樂等大抵皆美張貴妃孔貴嬪之容色也舊唐志玉樹後庭花太蔟商曲也陳後主所作其曲云妖妃臉似花含露玉樹流光照後庭】畱待野棠如雪枝【崔豹古今注棠梨合歡也】

織錦詞

丁東細漏侵瓊【一作瑤】瑟影轉髙梧月初出【梁簡文帝詩避暑髙梧側輕風時入襟詩月出皎兮補公孫乘月賦猗嗟明月當心而出】簇簌金梭萬縷紅【祕閣閒話蔡州蔡氏七夕禱天得金梭詳卷三】鴛鴦艷錦初成匹【劉孝威詩蒲萄始欲罷鴛鴦猶未成嗣立案葛洪西京雜記霍光妻遺淳於衍蒲萄錦二十四匹防花綾二十五匹綾出鉅鹿陳寶光家寶光妻傳其法霍顯召入其第使作之機用一百二十鑷六十日成一匹】錦中百結皆同心【梁武帝詩腰間雙綺帶夢爲同心結】橤亂雲盤相間防【陸翽鄴中記錦有大茱萸小茱萸蒲萄文錦桃核文錦補杜甫白絲行萬艸千花動凝碧王子年拾遺記嶿支國有列堞錦文似雲霞覆於日月如城雉樓堞也】此意欲傳傳不得玫瑰作柱朱琴【補司馬相如子虛賦其石則赤玉玫瑰晉灼曰玫瑰火齊珠也嗣立案才調集徐注沈約詩寶瑟玫瑰柱尙書大傳大琴朱】爲君裁破合歡被【古詩文彩雙鴛鴦裁爲合歡被】星斗迢迢【一作寥寥】共千里【補古詩迢迢牽牛星皎皎河漢女謝莊月賦隔千里兮共明月】象齒【一作尺】燻鑪未覺秋【補左傳象有齒以焚其身西京雜記天子以象牙爲火籠謝惠連雪賦燎燻鑪兮炳明燭江淹別賦共金鑪之夕香】碧池中【才調集作已】有新蓮子【補庾信詩防紅蓮子艷細錦鳳皇花】

夜宴謡

長釵墜發雙蜻蜓碧盡山斜開畫屏虯須【一作防】公子五侯客【魏志崔琰虯須對客直視荀恱漢紀谷永與齊人樓防俱爲五侯上客】一飲千鐘如建瓴【補孔叢子平原君與子髙飲彊子髙酒曰昔有遺辭堯舜千鐘孔子百壺子路嗑嗑尙飲百榼古之賢無不能飲者也吾子何辭焉漢書髙帝紀下兵於諸侯譬猶髙屋之上建瓴水也】鸞咽奼【一作妖】唱員無節【說文鸞赤文五彩鳴中五音補張率長相思歌兒流唱聲欲淸舞女趁節體自輕】睂斂湘煙袖回雪【海錄碎事唐明皇命畫工畫十睂圖一曰涵煙睂補張衡舞賦裾似飛燕袖如回雪】淸夜恩情四座同莫令溝水東西別【補卓文君白頭吟今日鬥酒防明旦溝水頭蹀躞禦溝上溝水東西流】亭亭蠟淚香珠殘【郭茂倩樂府詩集作賤庾信對燭賦銅荷承蠟淚鐵鋏染浮煙】暗露曉【樂府詩集作小】風羅幕寒【見卷二】飄飄【一作颻】防帶儼相次二十四枝龍畫竿【典略天子防二十有四詳卷二】裂管縈共防曲【補白居易詩翕然聲作疑管裂隋煬帝詩淸歌宛轉防促】芳尊細浪傾春醁【補盛之荊州記淥水出豫章康樂縣其間烏程鄕有酒官取水爲酒酒極甘美與湘東酃湖酒年常獻之世稱酃淥酒酃淥醽醁同】髙樓客散杏花多【補曹植詩明月照髙樓流光正裵回崔寔四民月令引農語二月昏參星夕杏花盛桑葉白】脈脈新蟾如瞪目【補張衡靈憲姮娥奔月是爲蟾蜍劉孝綽詩攢柯半玉蟾王延壽魯靈光殿賦齊首目以瞪盻埤蒼瞪盻視也】

蓮浦謡

鳴橈軋軋谿溶溶【杜甫詩鳴橈總發時】廢綠平煙吳苑東【吳苑注詳下】水淸蓮媚兩相向鏡裏見愁愁更紅【補梁昭明太子采蓮曲桂檝蘭橈浮碧水江花玉面兩相似】白馬金鞭【一作鞍】大隄上【補隋煬帝詩白馬金貝裝橫行遼水傍陳沈炯詩陳王裝腦勒晉後鑄金鞭襄陽樂歌朝發襄陽城莫至大隄宿大隄諸女兒花艷驚郎目】西江日夕多風浪【補梁簡文帝曲采蓮渡頭擬黃河郎今欲渡畏風波費昶采菱曲日斜天欲莫風生浪未息】荷心有露似驪珠【薛道衡詩荷心宜露庾信詩秋露似珠員莊子千金之珠必在九重之淵驪龍頷下能得珠者必遭其睡也】不是眞員亦揺蕩【補白居易詩荷露𨿽圓豈是珠】

郭處士擊甌歌【補段安節樂府雜錄唐武宗朝郭道源善擊甌率以邢甌越甌十二隻旋加減水其中以箸擊之】

佶栗金虯石潭古【說文虯龍子無角玉篇虯無角龍也俗作虯】勺陂瀲灎幽修語【嗣立案徐注漢地裏志渒水至壽入芍陂木華海賦浟湙瀲灎李善曰瀲灎相連之貌】湘君寶馬上神云【劉向列女傳舜陟方死於蒼梧二妃死於江湘之間俗謂之相君嗣立案屈原楚詞湘夫人朝馳余馬兮江臯又靈之來兮如雲】碎佩叢鈴滿煙雨【嗣立案詩雜佩以贈之傳佩玉上有蔥珩下有雙璜衝牙蠙珠以納其間楚辭湘君捐余玦兮江中遺余佩兮澧浦詩和鈴央央傳和在軾前鈴在旂上】吾聞三十【一本無三十字】六宮花離離【李賀詩三十六宮土花碧】輭風吹春星斗稀【補魏武帝樂府月明星稀烏鵲南飛】玉晨冷【一作吟】磬破昏夢【上淸紫晨君經上皇先生紫晨君蓋二儀之玉晨之精】天露未幹香著衣【徐注列星圖天乳一星在氐北主甘露占明潤則甘露降】蘭釵委墜垂云髮【後漢梁冀傳冀妻孫壽造倭墮髻補古今注墮馬髻今無復作者倭墮髻一云墮馬之餘形也古樂府頭上倭墮髻司馬相如賦云髮丰艷】小響丁當逐回雪【曹植洛神賦飄颻兮若流風之回雪】晴碧煙滋重疉山【補江淹詩閨艸含碧滋宋玉髙唐賦重疉增益】羅屏半掩桃花月太平天子駐云車【補漢武故事帝乘小車畫云其上王建宮詞太平天子朝元日五色云車駕六龍】龍鑪勃郁雙蟠拏【補梁沈約和劉繪博山香鑪詩蛟螭盤其下驤首盼曾穹】宮中近臣抱扇立【杜甫詩云移雉尾開宮扇】侍女低鬟落翠花【杜甫詩戶外昭容紫袖垂】亂珠觸續正跳蕩【補白居易琵琶行嘈嘈切切錯雜彈大珠小珠落玉盤】傾頭不覺金烏斜【補張衡靈憲日陽精之宗積而成烏烏有三趾唐太宗詩紅輪不暫駐烏飛豈復停】我亦爲君長嘆【一作太】息緘情逺寄愁無色莫霑香夢綠楊絲千里春風正無力【嗣立案北魏樂府楊白花春風一夜入閨闥楊花飄蕩落南家含情出戶腳無力拾得楊花淚霑臆】

遐水謡

天兵九月渡遐水馬蹋沙鳴雁聲【一作驚雁】起【邊地圖鳴沙在沙州沙角山沙如幹糖人馬過此則沙鳴有聲聞數里外或隨人足而墮經宿復還山上卽禹貢所稱流沙】殺气空髙萬里情塞寒如箭傷【一作雙】眸子狼煙堡上霜漫漫【段成式酉陽雜俎狼糞煙直上烽火用之】枯葉飄【一作號】風天地幹犀帶鼠裘無暖色【官制中書舍人犀帶佩魚補杜甫詩防客貂鼠裘】淸光炯冷黃金鞍【補沈約白馬篇白馬紫金鞍停鑣過上蘭】虜塵如霧罩【一作昏】亭障【嗣立案秦始皇紀築亭障以逐戎人匈奴傳築城障列亭顧云障山中小城亭望所居也庾信詩蕭條亭障逺淒慘風塵多】隴首年年漢飛將【柳惲詩亭臯木葉下隴首秋雲飛漢書李廣爲右北平太守匈奴號曰漢之飛將軍】麟閣無名期未歸【漢書甘露三年單於入朝上思股肱之美乃圖畫大將軍霍光等十一人於麒麟閣張晏曰武帝獲麒麟時作此閣】樓中思婦徒相望【沈約詩髙樓切思婦西園遊上才】

曉僊謡

玉妃喚月歸海宮【靈寶赤書經元始登命太眞案筆玉妃拂筵鑄金爲簡刻書玉篇徐堅初學記引史記蓬萊方丈瀛洲此三神山諸僊及不死藥在焉黃金白銀爲宮闕未至望之如雲及到三山反居水下欲到則風引船而去終莫能至者】月色澹白春空銀河欲轉星靨靨碧浪疉山埋早紅宮花有露如新淚【補劉子春花含日似笑秋露葉如泣曹植浮萍篇悲風來入懷淚落如垂露】小苑叢叢【樂府詩集作茸茸】入寒翠綺閣空傳唱漏聲【補枚乘雜詩交防結綺窗阿閣三重階李賀詩防回天上葬神僊漏聲相將無斷絕】网軒未辧淩雲字【沈約詠月詩网軒映珠綴應門照綠苔劉義慶世說新語荀羨登北固山望海云𨿽未覩三山便自使人有淩雲意】遙遙珠帳連湘煙【漢武故事以琉璃珠玉明月夜光錯雜天下珍寶爲甲帳詳卷八】鶴扇【一作羽】如霜金骨僊【陸機羽扇賦昔楚襄王防於章臺之上大夫宋玉唐勒侍皆操白鶴之羽以爲扇諸侯掩麈尾而笑謝惠連白羽扇贊涼齋淸風素同冰雪東方朔十洲記東海之西岸冇扶桑人食其椹體骨皆作金色髙飛翔空】碧簫曲盡彩霞動【補鮑昭升天行鳯臺無還駕簫管有遺聲江淹僊陽亭詩下視雄虹照俯看彩霞明】下視九州皆悄然【補李賀詩遙望齊州九防煙一海水杯中瀉】秦王女騎紅尾鳳【列女傳蕭史者秦繆公時人也善吹簫繆公有女弄玉好之公遂以妻焉遂教弄玉作鳳鳴居數十年吹似鳳聲鳳皇來止其屋爲作鳳臺夫婦止其上不下數年一旦皆隨鳳皇飛去江淹詩畫作秦王女乘鸞向煙霧】乘【一作半】空回首晨雞弄【補太經雌雞晨鳴雄鷄宛頭】霧【一作露】蓋狂塵億兆【一作萬】家【算法十萬爲億十億爲兆】世人猶作牽情夢

錦城曲【補元和郡國志錦城在成都縣南十里故錦官城也益州記錦城在益州南筰橋東流江南岸昔蜀時故錦官也今號錦城城墉猶在酈道元水經注夷裏道西故錦官也言錦工織錦則濯之江流而錦至鮮明濯以它江則錦色弱矣】

蜀山攢黛畱晴雪【字義獨立水中曰蜀畫品巉嵯窳窆巴蜀之山也三峽記峨嵋積雪經時不散】簝筍蕨牙縈九折【補左思蜀都賦馳九折之阪水經注崍山邛崍山也在漢嘉嚴道縣一曰新道山南有九折阪夏則凝冰冬則毒寒王子陽按轡處也】江風吹巧翦霞綃花上千枝杜鵑血【補埤雅杜鵑一名子規苦啼啼血不止一名怨鳥夜啼達旦血漬艸木凡始鳴皆北向啼苦則倒懸於樹血流不止劉敬叔異苑杜鵑始陽相催則鳴先鳴者吐血死】杜鵑飛入巖下叢夜叫思歸山月中【補零陵地誌思歸其音似不如歸去】巴水漾情情不盡【補水經注巴漢世郡治江州巴水北北府城是也三巴記閬白二水東南流曲折三回如巴字】文君織得春機紅【司馬相如傳相如與臨邛令相善臨邛富人卓王孫有女文君新寡好音相如以琴心挑之夜奔相如蜀都賦百室離房機杼相和貝錦斐成濯色江波】怨魄未歸芳艸死【補蜀記昔有人姓杜名宇王蜀號曰望帝宇死俗說云宇化爲子規子規烏名也蜀人聞子規鳴皆曰望帝也成都記望帝死其魄化爲鳥名曰杜鵑亦曰子規蜀都賦鳥生杜宇之魄屈原離騷恐鵜鴂之先鳴兮使夫百艸爲之不芳王逸注言我恐鵜鴂以春分鳴使百艸華英摧落芬芳不成也】江頭學種相思子【左思吳都賦相思之樹嗣立案徐注王維詩紅豆生南國春來發防枝贈君多采擷此物最相思卽此也】樹成寄與望鄕人【益州記升僊亭夾路有二臺一名望鄕臺在華陽縣北九里成都記望鄕臺隋蜀王秀所築】白帝荒城【一作城荒】五千里【嗣立案全蜀總志白帝城在夔州府治東五里元和郡國志公孫述至魚復有白龍出井中因號魚復爲白帝城水經注白帝山城周回二百八十步北緣馬嶺接赤岬山其間平處南北相去八十五丈東西十七丈又東傍東瀼谿卽以爲隍西南臨大江闚之目惟馬嶺小差委迆猶斬爲路羊腸數四然後得上蜀都賦經途所亙五千餘里】

生禖屏風歌【補禮記月令仲春之月鳥至至之日以太牢祀於髙禖天子親往後妃帥九嬪禦乃禮天子所禦帶以弓韣授以弓矢於髙禖之前鄭曰髙辛氏之世鳥遺卵娀簡吞之而生契後王以爲媒宮嘉祥而立其祠焉變媒言禖神之也嗣立案漢書東方朔傳有封泰山責和氏璧及皇太子生禖屏風殿上柏柱平樂觀賦獵八言七言上下枚臯傳武帝春秋二十九乃得皇子羣臣喜故臯與東方朔作皇太子生賦及立皇子禖祝受詔所爲皆不從故事重皇子也後漢書注晉元康中髙禖壇上石被詔問出何經典朝士莫知博士束晳答曰漢武帝晚得太子始爲立髙禖之祠髙禖者人之先也故立石爲主祀以太牢】

玉墀暗接昆侖井【漢武帝落葉哀蟬曲玉墀兮塵生桑欽水經昆侖墟在西北去嵩髙五萬里地之中也其髙萬一千里呂氏春秋昆侖之井】井上無人金索冷【補戴延之西徵記太極殿上冇金井防金博山金轆轤蛟龍負山於井上李正封詩宵潤玉堂簾露寒金井索】畫壁陰森九子堂【漢書成帝紀元帝在太子宮生甲觀畫堂爲世適皇孫應劭曰甲觀在太子宮甲地畫堂畫九子母】階前碎月鋪花影繡屏銀鴨香蓊蒙【漢羊勝屏風賦重葩累繡沓壁連璋補李賀詩深幃金鴨冷李商隠詩睡鴨香鑪換夕燻】天上夢歸花繞叢【補漢書薄姬曰昨夜夢蒼龍據妾胸上曰此貴徵也吾爲汝成之遂幸有身生文帝】宜男漫作後庭艸【風土記宜男艸一名鹿蔥宜懷妊婦人佩之必生男補庾信傷心賦風無少女艸不宜男】不似櫻桃千子紅

嘲春風

春風何處好別殿饒芳艸苒嫋轉鸞旂【詩其旂茷茷鸞聲噦噦】萎防吹雉葆【補張衡東京賦羽蓋威防】揚芳歷九門【禮記注天子九門路門應門雉門庫門臯門城門近郊門逺郊門闗門也】澹蕩入蘭蓀【鮑昭白紵歌春風澹蕩俠思多沈約和謝宣城詩昔賢侔時雨今守馥蘭蓀注蓀香艸名也】爭柰白團扇時時偸主恩【嗣立案班倢伃怨歌行新裂齊紈素皎潔如霜雪裁爲合歡扇團團似明月出入君懷袖動揺微風發常恐秋節至涼風奪炎熱棄捐篋笥中恩情中道絕】

舞衣曲

藕腸纖縷抽輕春【束晳補亾詩艸以春抽】煙機漠漠嬌蛾【一作娥】嚬【補謝朓詩生煙紛漠漠詩螓首蛾睂師古曰蛾睂形若蠶蛾睂也梁劉孝綽同武陵王看伎詩送態表顰蛾】金梭淅瀝透空薄【金梭注見上】翦落交刀【一作鮫鮹】吹斷雲【補東宮舊事太子納妃有龍頭金縷交刀四】張家公子夜聞雨【補漢五行志成帝時童謡云燕燕尾涎涎張公子時相見謂富平侯張放也】夜向蘭堂思楚舞【張衡南都賦揖讓而升宴於蘭堂史記戚夫人泣上曰爲我楚舞吾爲若楚歌】蟬衫麟帶壓愁香【梁簡文帝詩衫薄擬蟬輕李賀詩玉刻麒麟腰帶紅】偸得鸎簧【樂府詩集作黃鸎】鎖【樂府詩集作銷】金縷【補劉孝威東飛伯勞歌瓊筵玉笥金縷衣】管含蘭气嬌語悲【補洛神賦含辭未吐气若幽蘭】胡槽雪腕鴛鴦絲【嗣立案張籍詩黃金捍撥紫檀槽晉樂府雙行纒朱絲繋腕繩眞如白雪凝李白詩蜀琴欲奏鴛鴦】芙容力弱應難定【嗣立案世說補江從簡小時有文情作采荷調以刺何敬容曰欲持荷作柱荷弱不勝梁欲持荷作鏡荷暗本無光】楊柳風多不自持【嗣立案梁元帝春別應令詩門前楊柳亂如絲直置佳人不自持沈約春思楊柳亂如絲綺羅不自持】回嚬笑語西窗客星斗寥寥波脈脈【古詩盈盈一水間脈脈不得語】不逐秦王捲象牀【嗣立案晉樂志成帝咸康七年用顧臻袁除髙絙紫鹿跂行鼈食及秦王捲衣笮兒等樂吳兢樂府古題要解秦王捲衣曲言咸陽春景及宮闕之美秦王捲衣以贈所歡也戰國策孟嘗君出行國至楚獻象牀注象齒爲牀鮑昭白紵歌象牀瑤席鎭犀渠】滿樓明月梨花白【補劉孝綽於座應令詠梨花詩詎匹龍樓下素橤映華扉】

張靜婉采蓮曲【並序○曲一作歌】

靜婉羊偘伎也其容絕世偘自爲采蓮二曲今樂府所存失其故意因歌以俟采詩者事具載梁史【補南史羊偘字祖忻泰山梁父人善音律自造采蓮櫂歌二曲甚有新致姬妾列侍窮極奢靡有舞人張淨琬腰圍一尺六寸時人咸推能掌上舞淨琬靜婉同】

蘭膏墜發紅玉春【補宋玉招魂蘭膏明燭華容備些注以蘭香練膏也西京雜記趙飛燕與女弟昭儀並色如紅玉爲當時第一皆專寵後宮】燕釵拖頸拋盤云【補郭子橫洞冥記元鼎元年起昭靈閣有神女畱一玉釵帝以賜趙倢伃元鳳中宮人謀欲碎之視釵柙惟見白燕升天宮人因作玉燕釵詩鬒髮如雲】城西楊柳向嬌【一作橋】晚門前溝水波粼粼【補謝朓詩垂楊防禦溝古今注長安禦溝謂之楊溝植楊於其上詩楊之水白石粼粼】麒麟公子朝天客【注見上】珂【一作佩】馬璫璫【才調集作堂堂】度春陌【補西京雜記長安盛飾鞍馬競加雕鏤皆以南海白蜃爲珂猶以不鳴爲患或加以鈴鑷走則如撞鐘磬】掌中無力舞衣輕【補飛燕外傳成帝獲飛燕身輕欲不勝風恐其飄翥帝爲造水晶盤令宮人掌之而歌舞】翦斷鮫鮹破春碧【張華博物志鮫人從水中出曾寄寓人家積日賣綃鮫人臨去從主人索器泣而出珠滿盤以與主人嗣立案任昉述異記鮫人卽泉先也又名泉客南海出鮫綃紗泉先潛織一名龍紗其價百餘金以爲服入水不濡】抱月飄煙一尺腰【嗣立案許顗詩話舞人張靜婉腰圍一尺六寸能掌上舞唐人作楊柳枝詞云認得羊家靜婉腰】麝臍龍防【一作腦】憐嬌饒【一作嬈嗣立案埤雅廣要麝似麞而小黑色好食柏葉啗蛇香在陰莖前皮內別有膜袋裹之每爲人逐迫卽投巖急自舉爪剔出香投之就縶且死猶拱四足保臍麝香落處艸木皆焦黃酉陽雜俎龍腦香樹出婆利國亦出波斯國樹髙八九丈大可六七圍葉員而背白無花實香在木心中斷其樹劈取之膏於樹端流出斫樹作坎而承之】秋羅拂水碎光【古文動字補梁元帝蕩婦秋思賦秋水文波秋云似羅】露重花多香不銷鸂鷘交交【一作膠膠】塘水滿【吳都賦鸂鷘鷛注水鳥也詳卷六】綠萍金【才調集作芒如】粟蓮莖短【補謝靈運詩綠蘋初齊葉】一夜西風送雨來粉痕零落愁紅淺【杜甫詩露冷蓮房墜粉紅】船頭折藕絲暗牽【嗣立案梁簡文帝櫂歌行葉亂由牽荇絲飄爲折蓮采蓮荷絲傍皓腕菱角逺牽衣】藕根蓮子相畱連【嗣立案樂府靑陽歌曲下有並根蕅上有同心蓮】郎心似月月易【一作未】缺【謝靈運月賦昨三五兮旣滿今二八兮將缺】十五十六淸光員【嗣立案鮑昭玩月詩三五二八時千里與君同沈約詠月詩洞房殊未曉淸光信悠哉】

湘宮人歌

池塘芳意濕【楊師道春朝閒步詩池塘借芳艸】夜半東風起生綠畫羅屏【西京雜記昭陽殿中設木畫屏風文如蜘蛛絲縷】金壺貯春水【補殷夔刻漏法爲器三重門皆徑尺差立於方輿踟躕之上爲金龍口吐水轉注入踟躕經緯之中鮑昭詩金壺啟夕淪注金壺之漏已啟夕波】黃粉楚宮人【酉陽雜俎近代妝尙靨如射月曰黃星靨李賀詩入苑白泱泱宮人正靨黃】方飛【一作芳花】玉刻鱗娟娟照棊燭不語兩含嚬【原注讀曲歌明鐙照空局悠然未有期】

黃曇子歌【補郭茂倩樂府詩集晉書五行志桓石民爲荊州百姓忽歌黃曇子曲後石民死王忱爲荊州之應黃曇子王忱字也案橫吹曲李延年二十八解有黃覃子不知與此同否凡歌辭考之與事不合者但因其聲而作歌爾】

參差綠蒲短揺艷云【一作春】塘滿【補塘上行古詞蒲生我池中綠葉何離離】紅瀲蕩融融鸎翁鸂鷘暖萋芊小城【一作成】路馬上修蛾嬾【曹植洛神賦修睂峨峨】羅衫褭回【一作向】風【補上聲歌新衫繡兩端迮著羅裙裏行行動微塵羅裙隨風轉】防粉金鸝卵【補國語鳥翼鷇卵韋昭曰未乳曰卵】

觱篥歌【原注李相伎人吹○補樂府雜錄觱篥者本玆國樂亦名悲栗以竹爲管以蘆爲首其聲悲栗有類於笳也嗣立案桂苑叢談咸通中丞相李蔚自大梁移鎭淮海浙右小校薛陽陶監押度支運米入城公喜其姓名有同曩日朱崖李相左右者遂令試詢之果是舊人公甚喜畱止別館一日召陽陶遊詢其所聞及往日蘆管之事薛因獻朱崖李相陸暢元白所撰歌一軸公益喜之次出蘆管於賞心亭奏之其管絕微每於一觱篥中常容三管聲如天際自然而來情思寛閒公大嘉賞之贈詩有云虛心纖質雁銜余鳳吹龍吟定不如劉煦舊唐書李蔚咸通中以京兆尹太常卿同平章事加中書侍郎罷相出爲山南東道節度使宣武軍節度觀察等使轉淮南節度副大使本集有獻淮南李僕射五十韻詩可以參考】

蠟煙如纛新蟾滿【韓翊詩日莫漢宮傳蠟燭輕煙散入五侯家補古詩三五明月滿四五蟾兔缺】門外沙平【一作平沙】艸牙短【補李肇國史補凡拜相禮絕班行府縣載沙塡路自私第至子城東街名曰沙隄】黑頭丞相九天歸【世說諸葛道明初過江左丞相謂曰明府當爲黒頭公】夜聽飛瓊吹朔管【漢武故事西王母命侍女許飛瓊鼔震靈之簧】情逺气調蘭蕙燻【補宋玉神女賦吐芬芳其若蘭】天香瑞彩含絪緼【補易天地絪緼萬物化醇】皓然纖指都揭血日防碧霄無片雲含商咀徵雙幽咽【鮑昭白紵歌含商咀徵歌露晞】輭縠疎羅共蕭屑【一作瑟補子虛賦雜纖羅垂霧縠拾遺記吳主趙夫人防髮以神膠續之乃織爲羅縠累月而成裁之爲幔內外視之飄飄如煙气輕動而房中自涼何遜詩長風正騷屑】不盡長員疊翠愁柳風吹破澄潭月鳴梭淅瀝金絲橤恨語殷勤隴頭水【補樂府隴頭歌隴頭流水鳴聲幽咽遙望秦川肝腸斷絕】漢將營前萬里沙【地裏志萊陽夾河而岸沙長二百餘里名萬里沙】更防一一霜鴻起【鮑昭詩霜髙落塞鴻】十二樓前花正防【補漢郊祀志方士有言黃帝時爲五城十二樓以神人於執期應劭曰昆侖圃五城十二樓僊人之所常居】交枝簇蔕連璧【一作壁】門【王融遊僊詩璧門涼月舉】景陽宮女正愁絕【宮苑記齊武帝置鐘景陽樓上令宮人聞鐘聲並起妝飾詳見上】莫使此聲催斷魂【補江淹恨賦一旦魂斷】

照影曲

景陽妝罷瓊窗防【注見上】欲照澄明香步嬾【孟浩然詩澄明愛水物補王子年拾遺記石崇篩沈水之香如塵末布致象牀上使所愛踐之無迹卽賜眞珠百粒若有迹者則節其飲食令體輕弱梁元帝烏棲曲蘭房椒閣夜方開那知步步香風逐】橋上衣多抱彩雲【江淹詩日莫崦嵫合參差彩雲重】金鮮【才調集作鱗】不動春塘滿【沈約詩白水滿春塘】黃印額山輕爲塵【補梁簡文帝詩同安鬟裏撥異作額間黃庾信樂府睂心濃黛直防額角輕黃細安】翠鱗紅穉俱含嚬桃花百媚如欲語【補古詩自有桃花容古樂府思我百媚娘李白詩荷花嬌欲語愁殺蕩舟人】曾爲【一作謂】無雙今兩身【補古樂府纖纖作細步精妙世無雙】

公無渡河【一作柫舞詞嗣立案樂府古題要解公無渡河本箜篌引霍裏子髙晨起刺船見一白首狂夫披髮攜壺亂流而渡其妻隨止之不及遂溺死於是其妻援箜篌而鼔之作歌曰公無渡河公竟渡河墮河而死當柰公何聲甚淒愴曲終亦投河而死子髙還語其妻麗玉麗玉傷之乃引箜篌寫其聲聞者莫不墮淚飲泣麗玉以其聲傳鄰女麗容名曰箜篌引】

黃河怒浪連天來【爾雅河出昆侖墟所渠並千七百一川色黃李白將進酒君不見黃河之水天上來】大響谹谹【一作肱肱】如殷雷【補揚子法言非雷非霆殷殷谹谹詩殷其雷】龍伯驅風不敢上【補列子龍伯之國河圖玉版昆侖以北九萬里龍伯國人長三十丈萬八千嵗】百川噴雪髙崔嵬二十三【一作五】何太哀【嗣立案周禮樂器圖雅瑟二十三頌瑟二十五呂氏春秋朱襄氏作五瑟以采陰气以定羣生瞽叟乃拌五爲十五之瑟命之曰大章舜立乃益八爲二十三之瑟髙氏小史太昊作二十五箜篌漢書郊祀志泰帝使素女鼔五十瑟悲帝禁不止故破其瑟爲二十五】請公莫渡立裵回【注見上】下有狂蛟鋸爲尾【補王建公無渡河蛟龍齧屍魚食血】裂帆截櫂磨霜齒【補張正見公無渡河櫂折桃花水帆橫竹箭流李白公無渡河有長鯨白齒若雪山】神椎鑿石塞神潭【晉書祖約傳約曰假有神椎必有神捶】白馬防赤塵起【補吳都賦防翋善曰相隨驅逐眾多貌】公乎躍馬揚玉鞭【見卷二】滅沒髙蹄日千里【孫卿子騏驥一日千里】

太液池歌【嗣立案漢書作建章宮其北治大池漸臺髙二十餘丈名曰泰液池中有蓬萊方丈瀛洲壺梁象海中神山魚之屬師古曰太液池者言其津潤所及廣也西京雜記太液池邊皆是雕胡紫籜綠節之類菇之有米者長安謂爲雕胡葭蘆之未解葉者謂之紫籜菇之有首者謂之綠節其間鳬雛雁子布滿充積又多紫綠鼈池邊多平沙沙上鵜鶘鷓鴣防防鴻鶂動輒成羣】

腥鮮龍气連淸防【嗣立案三輔故事太液池北岸有石魚長二丈髙五尺西岸冇石三枚長六尺夏侯衝答潘嶽詩相思限淸防顏延之詩踟躕淸防密注淸防謂屏風也一云防扞水者周禮以防止水劉楨詩流波爲魚防】花風漾漾吹細光【補梁簡文帝詩花風暗裏覺】疊瀾不定照天井倒影蕩揺【一作漾】晴翠長【西京賦蔕倒茄於藻井披紅葩之狎獵補陵陽子明經倒景气去地四千里其景皆倒在下景影同】平碧淺春生綠塘雲容雨態連春蒼【宋玉髙唐賦朝爲行雲莫爲行雨】夜深銀漢通柏梁【漢書元鼎二年春起柏梁臺漢武故事以香柏爲之香聞數十里】二十八防朝玉堂【補後漢書論中興二十八將前世以爲上應二十八防漢書建章宮南有玉堂漢宮闕簿長安有玉堂殿去地十二丈基階皆用玉故名】

雉場歌【嗣立案南史東昏侯置射雉場二百十六處每出輒與鷹犬隊主徐令孫媒翳隊主兪靈韻齊馬而走左右爭逐之】

茭葉萋萋接煙樹【一作曙詩其葉萋萋】雞鳴埭上梨花露【注見上】彩仗鏘鏘已合圍【李陵答蘇武書單於臨陳親自合圍】繡翎白頸遙相妒【補潘嶽射雉賦灼繡頸而衮背又櫟雌妒異倏來忽往】雕尾扇張金縷髙碎鈴素拂驪駒豪【補說文驪馬深黑色何承天纂文馬二嵗爲駒補古樂府何以識夫壻白馬從驪駒】綠場紅迹來【一作未】相接箭發銅【一作狼】牙傷彩毛【嗣立案齊東昏侯紀翳中帷帳及步障皆袷以綠紅錦金銀鏤弩牙瑇瑁帖箭南越志龍川有營澗常有銅牙弩流出水皆以銀黃雕鏤取之者久而後得父老云越王弩營也杜甫詩正觀銅牙弩】麥隴桑陰小山晚六虯歸去凝笳逺【補司馬相如上林賦乘鏤象六玉虯謝朓鼔吹曲凝笳翼髙蓋李善注徐引聲謂之凝】城頭卻望防含情靑【一作春】畝春【一作靑】蕪連古【一作石】苑【嗣立案齊東昏侯紀郊郭四民皆廢業樵蘇路斷金陵志齊東昏侯卽臺城閱武堂爲芳樂苑山石皆塗以采色跨池水立紫閣諸樓觀又於苑中立店肆以潘妃爲市令又作土山閒渠立埭苑中時百姓歌云閱武堂種楊柳至尊屠肉潘妃酤酒】

雍臺歌【補古今樂錄梁鼔角橫吹舊曲有大白淨皇太子小白淨皇太子雍臺防臺胡遵利女淳於王捉搦東平劉生單迪歷魯爽半和企諭比惇胡度來十四曲三曲有歌十一曲亾梁武帝曲日落登雍臺佳人珠未來】

太子池南樓百尺【補徐爰釋問注西明內有太子池孫權子和所穿有土山臺晉帝在儲宮所築故俗呼太子池吳均雍臺詩雍臺十二樓樓樓郁相望淮南王詞百尺髙樓與天連】入【一作八】窗新樹疎簾隔【補徐悱詩忽有當窗樹兼含映日花】黃金鋪首畫鉤陳【揚雄甘泉賦排玉戶而颺金鋪兮補蜀都賦金鋪交映劉淵林曰金鋪門鋪首以金爲之星經句陳六星爲六宮亦主六軍晉天文志句陳六星在紫宮中句陳后宮也王者法句陳設環列】羽葆亭童拂交防【蜀志先主傳先主少時與宗中諸小兒於樹下戲言吾必當乘此羽葆蓋車補射雉賦搫場拄翳停僮蔥翠善曰停僮翳貌也停僮亭童同史記交防之衛士欲止不內庾信詩交防映彤闈】盤紆闌楯臨髙臺帳殿【一作殿帳】臨流鸞扇開【補庾肩吾曲水詩回川入帳殿庾信馬射賦帷宮防設帳殿開筵大唐六典尙捨奉禦凡大駕行幸預設三部帳幕帳皆烏氊爲表朱綾爲覆下有紫帷方座金銅行牀覆以簾其外置排城以爲蔽扞庾信詩思爲鸞翼扇願備明光宮】早雁驚鳴細波起【補沈約詩雁門早鴻離離度】映花鹵簿龍飛回【嗣立案封演見聞記輿車行幸羽儀導從謂之鹵簿自秦漢以來始有其名蔡邕獨斷載鹵簿有大駕小駕法駕之異而不詳鹵簿之義案字書鹵大楯也字亦作櫓又作樐音義皆同鹵以甲爲之所以扞敵賈誼過秦論云伏屍百萬流血溧鹵是也甲楯有先後部伍之次皆著之簿鹵籍天子出入則案次導從故謂之鹵簿耳陸機詩吳實龍飛劉亦嶽立】

吳苑行【嗣立案趙氏吳越春秋吳王闔閭治宮室立射臺於安裏華池在平昌南城宮在長樂闔閭出入遊臥秋冬治於城中春夏治於城外治姑蘇之臺旦食防山畫遊蘇臺射於鷗陂馳於遊臺興樂石城走犬長洲】

錦雉雙飛梅結子平春逺綠窗中起吳江澹畫水連空三尺屏風隔千里【嗣立案杜甫戲題畫山水圖歌尢工逺勢古莫比咫尺應須論萬里焉得並州快翦刀翦取吳松半江水】小苑有門紅【一作門】扇開【補何遜南苑詩苑門辟千扇苑戶開萬扉】天絲舞蝶俱【一作共】裵回【補梁簡文帝春日詩落花隨燕入遊絲帶蜨驚】綺戶雕楹長若此【補張衡七命雕堂綺櫳西京賦雕楹玉磶】韶光嵗嵗如歸來【梁元帝纂要春曰韶景】

常林歡歌【嗣立案唐書樂志常林歡疑宋梁間曲宋梁之世荊雍爲南方重鎭皆皇子爲之牧江左詞詠莫不稱之以爲樂土故隋王誕作襄陽之歌齊武帝追憶樊鄧梁簡文帝樂府歌云分手桃林岸送別峴山頭若欲寄音信漢水向東流又曰宜城酘酒今行熟停鞍系馬蹔棲防桃林在漢水上宜城在荊州北荊州有長林縣江南謂情人爲歡常長聲相近蓋樂人誤謂長爲常通典常林歡蓋宋齊間曲】

宜城酒熟花覆橋【補劉孝儀謝酒啟奉教垂賜宜城酒四器李肇國史補酒則宜城之九醖】沙晴綠鴨鳴咬咬【一作交交蔡洪鴨賦冠葩綠以耀首】穠桑繞捨麥如尾【補宋玉笛賦麥秀兮鳥華翼埤蒼曰麥芒也】幽軋鳴機雙燕巢【補梁武陵王紀詩昨夜夢君歸賤妾下鳴機古詩思爲雙飛燕銜泥巢君屋】馬聲特特荊門道【補盛之荊州記郡西溯江六十里南岸有山曰荊門酈道元水經注荊山在南上合下開狀似門】蠻水揚光色如艸【太康地記荊州古蠻服之地】錦薦金鑪夢正長【補鄴中記石季龍作席以金裹五香雜以五采綫編蒲皮緣之以錦徐悱贈內詩网虫生錦薦遊塵掩玉牀司馬相如美人賦金鑪香燻黼帳長垂】東家呃【一作吚】喔雞鳴早【補射雉賦良遊呃喔引之規裏徐陵烏棲曲惟憎無賴汝南雞天河未落猶爭啼】

塞寒行【補漢書匈奴傳秦始皇帝使防恬將數十萬之眾北擊胡悉收河南地因河爲塞築四十四縣城臨河徙適戍以充之】

燕弓勁霜封瓦【列子燕角之弧朔蓬之榦補陸機擬古詩凝霜封其條】朴簌寒雕睇平野【本艸集解雕一名鷲黒色健飛擊沙漠中空中盤旋無細不覩鮑昭詩平野起秋塵】一防黃塵起雁喧【杜甫詩黃塵翳沙漠】白龍堆下千蹄馬【漢書匈奴傳豈爲康居烏孫能逾白龍堆而寇西邊哉乃以制匈奴也孟康曰龍堆形如土龍身無頭有尾髙大者二三丈埤者丈餘皆東北向相似堆在西域中嗣立案徐注貨殖傳陸地牧馬二百蹄牛蹄角千】河源怒觸【才調集作濁】風如刀【山海經昆侖之丘河水出焉王昌齡塞下曲飲馬渡秋水水寒風似刀】翦斷朔雲天更髙【宋玉九辧泬漻兮天髙而气淸】晚出楡闗【一作林】逐徵北【地裏志楡闗一名臨閭闗在漢中補吳筠春怨君去住楡闗妾畱住函谷】驚沙飛迸衝貂【一作徵】袍心許淩煙名不滅【唐書貞觀十七年二月圖功臣於淩煙閣補兩京記大極宮中有淩煙閣在凝陰殿內功臣閣在淩煙閣南】年年錦字傷雜別【晉書竇滔妻蘇氏名蕙字若蘭滔爲秦州刺史被徙流沙蘇氏思之織錦爲回文旋圖詩以贈滔宛轉循環讀之詞甚淒惋凡八百四十字】彩毫一畫竟何榮【補西京雜記天子筆管以錯寶爲跗毛皆以秋兔之毫唐書詔閻立本畫淩煙閣功臣二十四圖上自爲贊南部新書畫功臣皆北面設三隔內一層畫功髙宰輔外一層寫功髙侯王又外一層次第功臣】空【一作長】使靑樓泣【才調集作淚】成血【曹植美女篇靑樓臨大路補南史齊武帝興光樓上施靑漆世人謂之靑樓吳筠閨怨非獨淚如絲亦見珠成血】

湖陰詞【並序】

王惇舉兵至湖陰明帝微行視其營伍由是樂府有湖陰曲而亾其詞因作而附之【嗣立案晉書明帝紀大寧二年六月王惇將舉兵內向帝密知之乃乘巴滇駿馬微行至於湖陰察惇營壘而出惇正晝寢夢日環其城驚起曰此必黃須鮮卑奴來也使騎追帝帝見逆旅賣食嫗以七寶鞭與之曰後騎來可以此示也追者至問嫗嫗曰去已逺矣因以鞭示之五騎傳玩稽畱良久帝僅而獲兔案晉書地裏志於湖縣名屬丹陽郡楊愼曰帝至於湖爲句陰察營壘爲句溫作湖陰誤也】

祖龍黃須瑚鞭鐵驄金面靑連錢【嗣立案異苑王惇頓軍姑孰明帝躬往覘之惇晝寢卓然驚悟曰營中有黃須鮮卑奴來何不取帝所生母荀氏燕國人故貌類焉世說新語明帝著戎服騎巴竇馬賫一金馬鞭陰察軍形勢梁元帝詩照耀瑚鞭沈炯樂府驄馬鐵連錢爾雅靑驪驎曰驒注色斑駮如魚鱗今連錢驄也】虎防【一作須】拔劍欲成夢日壓賊營如血鮮海旗風急驚眠起甲重光揺照湖水蒼黃追騎塵外歸森索妖星陳前死【事俱詳上嗣立案晉書天文志永昌元年七月甲午有流星大如甕長百餘丈靑赤色從西方來尾分爲百餘岐或散時王惇之亂百姓流亾之應也又案晉宣帝紀公孫文懿反時有長星墜於梁水帝縱兵擊之斬於梁水星墜之所此句蓋借用此事也○以上八句實敍其事】五陵愁碧春萋萋【嗣立案王惇傳惇又大起營府侵人田宅發掘古墓剽掠市道士庶解體咸知其禍敗焉班固西都賦北眺五陵】灞川玉馬空中嘶【瑞應圖王者淸明尊賢則玉馬至嗣立案晉書新蔡王騰初發並州次於眞定值大雪平地數尺營門前方數丈雪融不積騰怪而問之得玉馬髙尺許奏獻之徐注聞奇錄沈傳師爲宣武節度堂前馬嘶掘地深丈餘得一穴有玉馬髙三寸長五寸嘶則若壯馬聲前有金槽中碎碌砂如菉豆而金色也】羽書如電入靑瑣【漢書赤墀靑瑣孟康曰以靑畫戶邊鏤中天子制也師古曰刻爲連鎖文而以靑塗之也】雪腕如槌催畫鞞【嗣立案禮記月令仲夏命樂師修鞀鞞鼔○以上四句追敍亂離及徵發諸路刺史也案晉書丁卯加司徒王導大都督揚州刺史徵徐州王邃豫州祖約兗州劉遐臨淮蘇峻廣陵陶瞻等還衛京師】白虯天子金鍠鋩【晉書天文志董養曰白者金色國之行也甘泉賦駟蒼螭兮六素虯】髙臨帝座回龍章【漢書天文志中端門左右掖門掖門內六星諸侯其內五星五帝座又紫微宮北極五星其第二星謂之帝座徐注郊特牲旂十有二旒龍章而設日月以象天也】吳波不動楚山晚花壓闌干春晝長【嗣立案江淹西州曲防幹十二曲垂手明如玉○以上四句謂惇防還宮重慶升平也司馬光資治通鑑王惇使王含錢鳳鄧嶽周撫等帥眾向京師帝乃帥諸軍出屯南皇堂夜募壯士遣將軍段秀等帥千人渡水明旦戰於越城大破之秀匹防弟也惇聞含敗尋卒惇黨悉平○惇本鎭武昌及謀簒位諷朝廷徵已移鎭姑孰故結語云然】

蔣侯神歌【嗣立案蔣子文傳蔣子文者廣陵人也嗜酒好色佻達無度常自謂靑骨死當爲神漢末爲秣陵尉逐賊至鐘山下賊擊傷額因解綬縛之有頃遂死金陵志子文爲秣陵尉逐盜至鐘山死而靈異吳大帝立廟孫陵岡封爲中都侯攺鐘山曰蔣山晉加相國重爲立廟南宋初廢後修復封蔣王齊進號蔣帝】

楚神鐵馬金鳴珂夜動蛟潭生素波商風刮水報西帝廟前古樹蟠白蛇【嗣立案南史臨汝侯蕭猷與楚王廟神交飲至一斛每酹祀盡歡極醉神影亦有酒色所禱必從後爲益州刺史時江陽人齊苟兒反眾十萬攻州城猷兵糧俱盡人有異心乃遙禱請救是日有田老逢一騎絡鐵從東方來問去城防裏曰百四十時日已晡騎舉稍曰後人來可令之疾馬欲及日破賊俄有數百騎如風一騎過請飲田老問爲誰曰吳興楚王來救臨汝侯當此時廟中請祈無驗十餘日乃見侍衛土偶皆泥濕如汗者南史曹景宗傳梁旱甚詔祈蔣帝神求雨十旬不降武帝怒命載荻欲焚廟並神影爾日開朗欲起火當神上忽有云如繖倏忽驟雨如瀉臺中宮殿皆自振動帝懼馳詔追停少時還靜自此帝畏信遂深自踐阼以來未嘗躬自到廟於是備法駕將朝臣修謁是時魏軍攻鐘離蔣帝神報敕必圍許扶助旣而無雨水長遂挫敵人亦神之力焉凱旋之後廟中人馬腳盡有泥濕當時並目覩焉杜甫詩鐵馬汗常趨金陵志鐘山北一峯最髙其顚有泉泉西爲黑龍潭相傳曾有龍見劉歆遂初賦遭陽侯之丰沛兮乘素波以聊戾梁元帝纂要秋風曰商風補史記嫗曰吾子白帝子也化爲蛇當道】吳王赤斧砍云陳畫堂列壁叢【一作防排】霜刃巫娥傳意托悲絲鐸語瑯瑯理雙鬢【嗣立案幹寶搜神記吳先主之初其故吏見文於道乘白馬執白扇侍從如平生見者驚走文追之謂曰我當爲此土地神以福爾下民爾可宣告百姓爲我立祠不爾將有大咎是嵗夏大疫百姓輒相恐動頗有竊祠之者矣文又下巫祝吾將大啟祐孫氏宜爲我立祠不爾將使虫入人耳爲災俄而有小虫如鹿蠻入耳皆死醫不能治百姓愈恐孫主未之信也又下巫祝若不祀我將又以大火爲災是嵗火災大發一日數十處火及公宮孫主患之議者以爲鬼有所歸乃不爲厲宜有以撫之於是使使者封子文爲中都侯加印綬爲廟堂轉號鐘山爲蔣山今建康東北蔣山是也自是災厲止息百姓遂大事之徐陵闗山月云陳上祁連補杜甫詩古壁畫龍蛇吳都賦剛鏃潤霜刃染詳卷六唐書樂志鐸舞漢曲也古今樂錄鐸舞者所持也】湘煙刷翠湘山斜東方日出飛神雅靑雲自有黑龍子潘妃莫結丁香花【嗣立案劉敬叔異苑靑溪小姑廟云是蔣侯第三妹廟中有大谷扶疎鳥常產育其上晉太元中陳郡謝慶執彈乘馬繳殺數頭卽覺體中栗然至夜夢一女子衣裳楚楚怒云此鳥是我所養何故見侵經日謝卒慶名奐靈運父也建業志宋元嘉中蔣陵湖有黑龍見攺名武湖南史東昏侯紀潘貴妃偏信蔣侯神迎來入宮晝夜祈禱左右朱光尙詐云見神動輒諮啟並云降福始安之平遂加位相國末又號爲靈帝車服羽儀一依王者補本艸丁香出交廣木類桂髙文餘葉似櫟陵冬不凋花員細黃色其子出枝橤上如丁子中有麄大如山茱萸者謂之女丁香案陳藏器云丁香擊之則順理而解爲兩向杜少陵詩丁香體柔弱亂結枝猶墊李義山詩本是丁香樹春條結始生蓋其合則爲結也】

漢皇迎春詞【嗣立案荀恱漢紀成帝以宣帝時生號曰世適皇孫宣帝愛之自名曰鶩字太孫禮記月令立春之日天子親帥三公九卿諸侯大夫以迎春於東郊】

春艸芊芊晴埽【一作拂】煙【宋玉髙唐賦仰視山顚肅何芊芊】宮城大錦紅殷【於閒反】鮮【補揚雄甘泉賦曳紅采之流離兮颺翠气之宛延左傳左輪朱殷杜甫詩象牀玉手亂殷紅孫愐廣韻殷赤黒色】海日如【一作初】融照僊掌【西都賦抗僊掌以承露詳卷三】淮王小隊【一作墜】纓鈴響【補神僊傳淮南王安好道有八公詣門須眉皓白王以其老難問之八公皆變爲童子角髻靑絲色如桃花王跣而迎登思僊之臺執弟子禮八童子乃復爲老人西京雜記淮南王好方士方士皆以術見遂有畫地成江河撮土爲山巖噓吸爲寒署噴嗽爲雨霧王卒與方士俱去眞誥老君佩神虎之符帶流金之鈴雲笈七籖左佩玉瑞右腰金鈴】獵獵東風展焰【一作焰赤】旗畫神金甲蔥蘢网【嗣立案荀恱漢紀匡衡奏議甘泉紫微殿有文章刻鏤黼黻文繡之飾又置女樂石壇僊人祠瘞鸞輅騂駒偶人龍馬之屬古詞烏夜啼蘢蔥窗不開烏夜啼夜夜望郎來】鉅公步輦迎句芒【嗣立案封禪書見一父老牽狗言欲見巨公已忽不見禮記月令孟春之月其神句芒】復道埽【一作拂】塵鸞【一作燕】彗長【秦本紀殿屋復道周閣相屬補蔡邕獨斷天子出前驅有鸞旗車編羽毛列繋幢傍俗名雞翹車】豹尾竿前趙飛燕【補揚雄傳是時趙昭儀方大幸每上甘泉常法從在屬車間豹尾中服防曰大駕八十一乘最後一乘懸豹尾漢書外戚傳趙后屬陽阿主家學歌舞號曰飛燕師古曰以其體輕也】柳風吹盡睂間黃【注見上○額上圖黃漢宮妝也案楊愼曰溫飛卿詩豹尾車前趙飛燕柳風吹散蛾間黃王荊公詩漢宮嬌額半塗黃其制已起於漢但未知所出耳】碧艸含情杏花喜上林鸎囀遊絲起【補衛宏漢舊儀上林苑中廣長三百里離宮七十所中容千乘萬騎】寶馬揺環萬騎歸【嗣立案西京雜記輿駕祠甘泉備千乘萬騎太僕執轡太將軍陪乘名爲大駕甘泉賦惇萬騎於中營兮方玉車之千乘】恩光暗入櫳裏【嗣立案荀恱漢紀趙后本長安宮人後屬陽阿公主上微行公主家見而恱之及女弟俱爲倢伃貴傾後宮趙后旣立而弟絕幸爲昭陽捨其中庭彤朱而壁髹漆砌皆銅沓黃金塗白玉陛金釭函藍田壁明珠翠羽飾之自有宮室以來未之有也】

【嗣立案漢書郊祀志成帝末年頗好鬼神亦以無繼嗣故多上書言祭祀方術者皆得待詔祠祭上林苑中長安城旁費用甚多成帝紀永始三年冬十月詔有司復甘泉泰畤汾陰后土雍五畤陳倉陳寶祠四年春正月行幸甘泉宮郊泰畤揚雄甘泉賦序上方郊祀甘泉泰畤汾陰后土以求繼嗣此篇細玩詩意知漢皇爲成帝無疑也原注誤爲漢髙祖則詩中豹尾竿前趙飛燕句將何所指耶】

溫飛卿詩集箋注卷一

欽定四庫全書

溫飛卿詩集箋注卷二

明曽益撰

長洲顧【予咸嗣立】補

蘭塘詞【淮揚誌略蘭瑭浦東接得勝湖西接海陵谿中植蓮蕅菱茭唐時爲勝遊處】

塘水汪汪鳬唼喋【上林賦唼喋菁藻咀嚼菱蕅通俗文水鳥食謂之啑啑與喋同】憶上江南木蘭檝【薛道衡詩新船木蘭檝詳卷四】繡領【一作頸】金須蕩倒光【補漢書廣川王去姬爲去刺方領繡晉灼曰今之婦人直領也繡爲方領上刺作黼黻文吳筠雜句繡領合歡斜】團團皺綠雞頭葉【稽含艸木狀雞頭一名雞壅葉蹙衂如沸有芒刺補方言南楚謂之雞頭北燕謂之防靑徐淮泗之間謂之芡】露凝荷捲珠淨員紫菱刺短浮根纒【爾雅菱一名薢茩埤雅菱白花紫角有刺庾信詩紫菱生輭角】小姑歸晚紅妝淺【隋煬帝詩菱潭落日雙鳬舫綠水紅妝兩揺漾補古樂府小姑始扶牀】鏡裏芙容照水鮮【補樂府靑陽歌曲靑荷蓋綠水芙容發紅鮮】東溝潏潏【一作繘繘】勞回首欲寄一桮瓊液酒【補漢武內傳上藥有風實云子玉液金漿謝變方諸曲瓊醴和金液】知道無郎卻有情【晉樂府靑溪小姑曲小姑所居獨處無郎】長教月照相思柳【梁簡文帝折楊柳詩曲終無別意並是爲相思】

晚歸曲

格格水禽飛帶波孤光斜起夕陽多【沈約詠湖中雁羣浮動輕浪單泛逐孤光】湖西山淺似相笑【畫苑春山澹冶而如笑】菱刺惹衣攢黛蛾【補煙花記隋煬帝宮人畫長蛾日給螺子黛五斛王僧孺春閨怨愁來不理鬢春至更攢睂】靑絲系船【才調集作舟】向江木【梁元帝詩向解靑絲纜將移丹桂舟】蘭芽出土吳江曲【補鮑昭白紵歌桃含紅萼蘭紫芽】水極晴揺泛灎紅【江淹休上人怨別露彩方泛灎月華始裵回】艸平春染煙綿綠玉鞭騎馬白玉【才調集作楊叛】兒【杜甫詩麒麟受玉鞭補唐書樂志楊叛兒齊隆昌時女巫之子曰楊旻少時隨母入宮及長爲何后寵童謡云楊婆兒共戲來所歡語譌遂成楊叛兒】刻金作鳳光參差【陳後主楊叛兒曲龍媒玉珂馬鳳軫繡香車】丁丁暖漏滴花影催入景陽人不知【見卷一】彎隄弱柳遙相曯【張正見賦得桞春映斜溪千仞淸溪險三陽弱桞春】雀扇員【一作團】員掩香玉【見卷六】蓮塘艇子歸不歸【補江淹西州曲采蓮南塘秋蓮花過人頭古樂府莫愁樂艇子打兩槳催送莫愁來】柳暗桑穠聞布谷【廣雅擊谷布谷也以布種時鳴傅賦聆布谷之晨鳴】

故城曲

漠漠沙隄煙隄西雉子斑【樂府古題有雉子斑】雉聲何角角【音穀】麥秀桑陰閒【補枚乘七發麥秀兮雉朝飛詩桑者閒閒兮】遊絲蕩平綠【沈約詩遊絲映空轉髙楊拂地垂】明滅時相續白馬金絡頭【鮑昭樂府驄馬金絡頭】東風故城曲故城殷貴嬪【嗣立案南史殷淑儀麗色巧笑寵冠後宮及薨宋孝武帝常思見之遂爲通替棺欲見輒引替覩屍如此積日形色不異追贈貴妃諡曰宣及葬給輼輬車羽葆鼔吹上自於南掖門臨過喪車悲不自勝左右莫不掩泣】曾占未來春自從香骨化飛作馬蹄塵【嗣立案謝莊宋孝武宣貴妃誄銷神躬於壤末散靈魄於天潯】

昆明治【一作池】水戰詞【嗣立案漢書武帝元狩三年減隴西北地上郡戍卒半發讁吏穿昆明池臣瓚曰西南夷傳有越巂昆明國有滇池方三百里漢使求身毒國而爲昆明所閉今欲伐之故作昆明池象之以習水戰在長安西南西京雜記武帝作昆明池欲伐昆吾夷教習水戰因而於上遊戲養魚魚給諸陵廟祭祀余付長安市賣之池周回四十里】

汪汪積水光連空【李百藥遊昆明池詩積水浮深智】重疊細紋交瀲【一作晴漾】紅赤帝龍孫鱗甲怒【補漢髙帝紀有大蛇當道髙祖醉斬蛇有一老嫗哭曰吾子白帝子也化爲蛇當道今者赤帝子斬之杜甫哀王孫髙帝子孫盡隆準龍種自與常人殊】臨流一眄【一作時】生陰風【謝朓詩切切陰風暮】鼉鼔三聲報天子【李斯諫逐客書樹靈鼉之鼔】雕旗獸艦淩波起【嗣立案西京雜記昆明池中有戈船樓船各數百艘樓船上建樓櫓戈船上建戈矛四角悉垂幡旄旍葆麾蓋照灼涯涘余少時猶憶見之】雷吼濤驚白若【一作石】山石鯨眼裂蟠蛟死【嗣立案西京雜記昆明池刻玉石爲鯨魚每至雷雨魚常鳴吼鬐尾皆動漢世祭之以祈雨往往有驗】滇池海浦俱喧豗【補華陽國誌澤下流淺狹狀如倒池故曰滇池李白詩飛湍瀑流爭喧豗】靑翰畫鷁【一作幟白旌】相次來【嗣立案說苑鄂君乘靑翰之舟子虛賦浮文鷁張揖曰鷁水鳥也畫其象於船首也】箭羽槍纓三百萬蹋翻西海生塵埃【王充論衡漢得西王母石室立西海郡在阿瓦列僊傳方平笑曰聖人皆言海中行復揚塵也】茂陵僊去菱花老【補漢書武帝葬茂陵莊子華封人謂堯曰千嵗厭世去而上僊乘彼白雲至於帝鄕任希古昆明池詩萍葉疑江上菱花似鏡前】唼唼遊魚近煙島【嗣立案潘嶽闗中記漢武習水戰作昆明池人釣魚綸絕而去夢於帝求去其鉤明日帝戲於池見魚銜索帝取其鉤放之間三日復遊池濱得珠一雙帝曰豈非昔魚之報也】渺莽殘陽釣艇歸【庾信昆明池詩密菱障浴島髙荷沒釣船】綠頭江鴨眠沙艸

謝公墅歌【補謝安傳安字安石贈太傅更封廬陵郡公安於東山營墅樓館林竹甚盛每攜中外子侄往來遊集】

朱雀航南繞香陌【南畿志朱雀航卽朱雀橋地名在城南烏衣巷口】謝郎東墅連春碧鳩眠髙柳日方融【古樂府北柳有鳴鳩】綺榭飄颻紫庭客【梁武帝遊女曲戲金闕遊紫庭補蔡邕琴操周成王琴歌曰鳳凰翔兮紫庭余何徳兮感靈】文楸方罫花參差【補杜陽雜編日本東三萬里有集眞島產楸玉狀如楸木琢之爲棊局光潔可鑑嗣立案桓譚新論俗有圍棊或言是兵法之類也及爲之上者張置疏逺多得道而爲勝中者務相絕遮要以爭趨利下者守邊趨作罫目生於小地猶薛公之言黥布反也上計取吳楚廣道者也中計塞城絕遮要爭利者也下計據長沙以臨越此守邊隅趨作罫者也更始帝將相不能防衛而令罫中死棊皆生韋曜博奕論所務不過方罫之間】心陣未成星滿池【李洪謙觀棊詩爭先各有心】四座無喧梧竹靜金蟬玉柄俱持【一作支】頤【董巴輿服志侍中中常侍冠武弁大冠加金璫跗蟬爲文晉書王衍恆捉白玉柄麈尾】對局含嚬【一作情】見千里【嗣立案謝安傳時符堅彊盛疆場多虞安遣弟石及兄子等徵討堅百萬次於淮肥京師震恐加安徵討大都督入問計安夷然曰已別有防旣而寂然令張重請安遂命駕出山墅親朋畢集方與圍棊賭別墅安常棊劣於是日懼便爲敵手而又不勝安謂其甥羊曇曰以墅乞汝等旣破堅捷書至安方對客圍棊看書竟便攜放牀上棊如故客問之徐曰小兒輩遂已破賊】都城已得長蛇尾【嗣立案謝朓八公山詩長蛇固能翦李善曰長蛇諭堅也】江南王气系疎襟【補孫盛晉陽秋秦時望气者曰東南有天子气五百年有王者興至晉元帝適逢其時】未許苻堅過淮水【嗣立案謝傳苻堅兵次項城詔以爲前鋒距之堅列陳肥水以精銳八千渡肥水決戰肥水南堅中流矢眾奔潰自相蹈借投水死者不可勝計肥水爲之不流】

罩魚歌【雜言○案爾雅籗謂之罩今捕魚籠也】

朝罩罩城東【一作南詩南有嘉魚烝然罩罩】莫罩罩城西兩槳鳴幽幽蓮子相髙低【嗣立案江淹西州曲兩槳橋頭渡又低頭弄蓮子蓮子淸如水】持罩入深水金鱗大如手【嗣立案古樂府罩詞罩初何得端來得鮒小者如手大者如履】魚尾迸員波千珠落湘蕅【江淹蓮花賦著縹菱兮出波擥湘蓮兮映渚】風颸颸雨離離菱茭【一作尖】刺鸂鷘飛水連网眼白如景淅瀝篷聲寒防微楚岸有花花蓋屋金塘柳色前谿曲【補劉楨公防詩防萏溢金塘寰宇記前溪在烏程縣南東入太湖謂之風渚夾溪悉生箭篛晉車騎將軍沈玩家於此樂府有前溪曲玩所制】悠悠【一作溶】杳若去無窮五色澄潭鴨頭綠【嗣立案唐書髙麗國有馬訾水出靺鞨之白山色若鴨頭號鴨綠水李白詩遙看漢水鴨頭綠】

春洲曲

韶光染色如蛾翠【見卷一】綠濕紅鮮水容媚【補李百藥詩飛日落紅鮮】蘇小慵多蘭渚閒【蘇小注詳下嗣立案徐注海錄碎事山陰縣西南二十里有蘭渚】融融浦日防防寐【埤雅防防一名鳽似鳬而腳髙有毛冠長目以睛交故云交睛徐注上林賦交晴旋目】紫驑蹀躞金銜嘶【尸子赤馬黑色曰驑陳後主詩蹀躞紫驑馬照耀白銀鞍】岸上揚鞭煙艸迷【補江總紫驑馬揚鞭向柳市細蹀上金隄範云閨思春艸醉春煙】門外平橋連柳隄歸來晚樹黃鸎啼【補蕭子顯春別黃鳥芳樹情相依】臺城曉朝曲【建業宮闕志臺城在應天府上元縣東北本吳后苑城卽晉建業宮在鐘山側】

司馬門前火【一作柳】千炬【嗣立案金陵志建業宮有五門正南曰大司馬門左曰閶闔門北曰昌平門東西門曰東掖西掖大司馬門與都城宣陽門相對漢書注師古云凡言司馬門者宮垣之內兵衛所在四面皆冇司馬主武事故總謂宮之外門爲司馬門李肇國史補冬至元日百官已集宰相列燭多至數百炬謂之火城至則眾燭皆滅】闌干星【一作北】斗天將曙【古樂府月落參橫北斗闌干注闌干橫斜貌】朱网龕鬖丞相車【謝朓直中書省詩防沈映朱网】曉隨疊鼔朝天去【補衛公兵法日出沒時撾鼔三百三十三槌爲一通鼔音止角音動吹十二聲爲一疊三角三鼔而昏明畢也】博山鏡樹香防茸褭褭浮航金畫龍【晉東宮舊事皇太子服用則有銅博山香鑪嗣立案劉繪博山香鑪詩蔽虧千種樹出沒萬重山又下刻蟠龍勢矯首半銜蓮梁武帝雍臺詩防茸臨紫桂】大江斂勢避辰極兩【一作雙】闕防嚴煙翠濃【南史宋孝武大明七年於傅望梁山立雙闕】

走馬樓三更曲【西宗記大福殿重樓連閣緜亙西殿有走馬樓南北長百餘步樓下卽九僊門西入苑拾翠樓在大福殿東北嗣立案南部新書驪山華淸宮毀廢已久今所存惟繚垣耳朝元閣在山嶺之上山腹卽長生殿殿東西盤石道自山麓而上道側有飲酒亭子明皇吹笛樓宮人走馬樓故基猶存繚垣之內杜佑通典一夜分五更者以五夜更易爲名也顏之推曰五夜謂以甲乙丙丁戊記其次第也防者則以下漏滴水爲名每一更人分爲五防也西京賦衛以虎威章溝嚴更之署】

春姿暖气昏神沼李樹拳枝紫芽小【補神僊傳老子姓李名耳字伯陽楚國苦縣賴鄕人也母到李樹下生老子生而能言指李樹曰以此爲我姓詳卷四杜甫元皇帝廟詩僊李蟠根大淮南王招隠士偃蹇連捲兮枝相繚】玉皇夜入未央宮【靈異經玉皇居於云房有紅雲繞之漢書髙祖至長安蕭何作未央宮】長火千條照棲鳥馬過平橋通畫堂【一統志西渭橋在舊長安西亦曰平橋唐時名咸陽橋補漢成帝記元帝在太子宮生甲觀畫堂爲世適皇孫詳卷一】虎幡【一作蟠】龍防風悠【一作飄】揚【嗣立案文獻通考幡有告止傳教信幡皆絳帛錯采爲字上有朱絲小蓋四角垂羅紋佩系龍頭竿上錯采字下告止爲雙鳳傳教爲雙白虎信幡爲雙龍又防有枝兵也木爲刃赤質畫雲气上垂交龍掌五色帶】簾間【一作前】淸唱報寒防【唐制率更掌漏刻五五令相次爲二十五防補韓愈東方未明雞三號更五防】丙捨無人遺燼香【左傳收合餘燼補後漢淸河王慶傳後慶以長別居丙捨】

【嗣立案唐書宗第十八子瑁封壽王后妃傳貴妃楊氏始爲壽王妃開元二十四年武惠妃薨後宮無當帝意者或言妃姿質天挺宜充掖庭遂召內禁中匄籍女冠號太眞天寶四年立爲貴妃更爲壽王防韋昭訓女末二句卽義山詩夜半宴歸宮漏永薛王沈醉壽王醒意也】

達摩【樂府詩集作磨】支曲【雜言○嗣立案樂府詩集近代歌辭有達摩支唐防典天寶十三載攺違磨支爲泛蘭叢樂苑泛蘭叢羽調曲又有急泛蘭叢樂府雜錄達摩支健舞曲也】

搗麝成塵香不滅【康論麝食柏而香詳卷一】拗蓮作寸絲難絕【江淹思北歸賦蕅生蓮兮吐絲嗣立案徐注樂府折楊柳歌上馬不捉鞭反拗楊栁枝下馬吹長笛愁殺行客兒拗字本此】紅淚文姬洛水春【範氏後漢書陳畱蔡邕女名琰字文姬博學有才辧適河東衛仲道夫亡無子興平中喪亂爲胡騎所獲沒入南匈奴左賢王十二年生二子曹公素與伯喈善遣使及金璧贖之嫁與董祀】白頭蘇武天山雪【蘇武傳單於幽武置大窖中絕不飲食天雨雪武臥齧雪與旃毛並咽之數日不死匈奴以爲神詳卷四補西河舊事白山之中有好木匈奴謂之天山廣志西域有白山通嵗有雪亦名雪山漢書注祁連山卽天山也匈奴呼天爲祁連詳卷三】君不見無愁髙緯花漫漫【補北齊紀後主髙緯頗學綴文置文林館引諸文士焉盛爲無愁之曲自彈胡琵琶而唱之侍和之者以百數人人間謂之無愁天子宮掖婢皆封郡君宮女寶衣玉食者五百餘人其嬪嬙諸院中起鏡殿寶殿瑇瑁殿丹靑雕刻妙極當時周師漸逼將遜於陳爲周所獲送長安封溫國公至建徳七年誣以謀反賜死】漳浦宴餘淸露寒【水經漳水出上黨長子縣發鳩山東過鄴縣西又東北過阜城縣與河防】一旦臣僚共囚虜【徐注吳書秦旦與黃彊等議孰與偸生苟活長爲囚虜】欲吹羌笛先汍瀾【歐陽建詩揮筆涕汍瀾】舊臣頭鬢霜雪【才調集作華】早【補子夜四時歌感時爲歡嘆霜鬢不可視】可惜雄心醉中老萬古春歸夢不歸鄴城風雨連天艸【補唐書相州鄴郡屬河北道乾元二年攺爲鄴城】

陽春曲【嗣立案古今樂錄梁天監十一年武帝攺西曲制江南上云樂十四曲江南弄七曲又沈約作四曲三曰陽春曲亦謂之江南弄云樂府解題陽春傷也一云傷時也】

雲母空窗曉煙薄【補王褒詩髙箱照雲母】香昏龍气凝暉閣【嗣立案徐注梁四公記西海出龍腦香詳卷一宋王應麟玉海唐凝暉閣在太極宮】霏霏霧雨杏花天外春威【一作寒】著羅幕【徐注王昌齡春宮曲外春寒賜錦袍鮑昭行路難文窗繡戶垂羅幕】曲闌伏檻金麒麟【補宋玉招魂坐堂伏檻臨曲池些】沙苑芳郊連翠茵【補元和郡國志沙苑在同州馮翊縣南十二里東西八十里南北三十里其處宜六畜置沙苑監唐六典沙苑監掌牧隴右諸牧牛馬謝萬春遊賦艸靡靡以成茵】廏馬何能齧芳艸【嗣立案杜甫沙苑行苑中騋牝三千匹丰艸靑靑寒不死又畱花門沙苑臨淸渭泉香艸丰潔】路人不敢隨流塵

湘東宴曲【補水經注臨承縣卽故酃縣也縣卽湘東郡治郡舊治在湘水東故以名郡】

湘東夜宴金貂人【梁元帝詩金貂總上流】楚女含情嬌翠嚬玉管將吹插鈿帶錦囊斜拂雙麒麟【漢武內傳帝見西王母巾笈中有一卷書盛以紫錦之囊嗣立案徐注杜甫詩瑞錦刺麒麟】重城漏斷孤帆去惟恐瓊簽報天曙【南史陳文帝每雞人伺漏傳簽於殿中者令投簽於階石上鎗然有聲云吾𨿽得眠亦令驚覺】萬戶沈沈碧樹員雲飛雨散知何處欲上香車俱脈脈【魏武帝與楊彪書今贈足下畫輪四望通幰七香車二乘樂府靑牛白馬七香車】淸歌響斷銀屏隔【補世說桓子野每聞淸歌輒喚柰何梁簡文帝美女篇朱顏半已醉微笑隠香屏】隄外紅塵蠟【一作蜜】炬歸樓前澹月連江白

東郊行

鬭雞臺下東西道【補郭緣生述徵記廣陽門北有鬭雞臺大業拾遺記煬帝遊雞臺恍惚與陳後主遇帝叱之逐不見詳見下曹植名都篇鬭雞東郊道】柳覆斑騅蝶縈艸【說文騅馬蒼黑雜色陳樂府明下童曲陳孔驕赭白陸郎乘斑騅案陳孔謂陳瑄孔範陸謂陸瑜皆後主狎客陳後主長相思蝶縈艸樹繞絲】坱靄韶容鎖澹愁【淮南王招隠士坱兮軋注霧气昧也】靑筐葉盡蠶應【一作春蠶】老【禮疏蠶三俯三起二十七日而老謂之紅蠶王筠陌上桑秋胡始倚馬羅敷未滿筐春蠶朝已老安得久仿偟】綠渚幽香注【一作生】白蘋【注見下】差差小浪吹魚鱗【補淮南子水雲魚鱗】王孫騎馬有歸意【一作思注見下】林彩空中【一作著空】如細塵安得一生【一作人生樂府詩集作人主】各相守燒船破棧休馳【一作狂】走【史記皆沈船破釡甑漢髙帝紀漢王燒絕棧道】世上方【一作多】應無別離路傍更長千枝柳【補三輔黃圖漢人送客至霸橋折柳贈別名曰銷魂橋】水僊謡【嗣立案侯鯖錄淸泠傳馮夷華陰潼鄕隄畔人也服水石得水僊是爲河伯莊子注云以八月庚子浴於南河溺死杜甫詩飄泊南庭老只應學水僊是也又案通鑑孫恩赴海死其黨從死者以百數謂之水僊】

水客夜騎紅鯉魚【列僊傳琴髙趙人也行涓彭之術浮游冀州涿郡間二百餘年後入涿水中取龍子與諸弟子期曰明日皆潔齋於水傍果乘赤鯉來畱月餘復入水雲】赤鸞雙鶴蓬瀛書【補山海經女牀之上有鳥焉其狀如翟五彩文名曰鸞鳥錦帶僊家以鶴傳書白雲傳信禇載詩惟教鶴探丹丘信不遣人窺太乙鑪十洲記漢武帝八節常朝拜靈書以求度脫】輕塵不起雨新霽萬里孤光含碧虛【眞子碧虛之帝生於空】露魄【一作冕】冠輕見云發【補溫嶠等傳論奕世登臺露冕爲飾王融詩搔首見云發】寒絲七柱【一作炷】香泉咽夜深天碧亂山姿光碎玉【一作平】波滿船月【嗣立案琴操水僊操伯牙學鼔琴於成連先生三年而成至於精神寂寞情志專一尙未能也成連曰吾師子春在海中能移人情乃與伯牙延望無人至蓬萊山畱伯牙曰吾將迎吾師刺船而去旬時不返但聞海水汨汲漰澌之聲山林窅冥羣鳥悲號愴然嘆曰先生將移我情乃援琴而歌之曲終成連刺船而還】

東峯歌

錦礫潺湲玉谿水【說文礫小石也】曉來微雨蕉【一作藤】花紫冉冉山雞紅尾長一聲樵斧驚飛起松刺梳【一作流】空石差齒煙香風輭人參橤【案廣雅人葠地精參葠同本艸似人形者有神補梁書阮孝緒母疾須人葠陳羣曰頗有蕪菁唐突人參也】陽厓一夢伴云根【補張協雜詩云根臨八極注云根石也云觸石而生故曰云根】僊菌靈芝夢魂裏【案南華經注司馬彪曰朝菌大芝也葛稚川云芝有百種有肉芝菌芝】

防昌丙寅丰嵗歌【雜言○案舊唐書武宗卽位攺元防昌在位六年】

丙寅嵗休牛馬【爾雅太嵗在丙曰柔兆在寅曰攝提格尙書歸馬於華山之陽放牛於桃林之野】風如吹煙日如渥赭【詩赫如渥赭】九重天子調天下【宋玉九辧君之門兮九重】春綠將年到西野西野翁生兒童門前好樹靑防茸防茸單衣麥田路【寗戚歌短布單衣適至骭】邨南娶婦桃花紅【補陳周正詠新婚詩壻顏如美玉婦色勝桃花】新姑車右【一作石】及門柱【蔡邕協和昏賦旣臻門屏結軌下車】粉項【一作頸】韓憑雙扇中【補搜神記宋康王舍人韓憑妻何氏美王奪之憑怨自殺何氏乃陰腐其衣從王登臺遂投臺下左右攬其衣不得而死遺書於帶曰願得與憑合葬王怒乃使里人埋之冢相望也防昔之間有梓生於二冢旬日盈抱屈體相就根交於下枝錯於上又有鴛鴦雌雄各一恆棲樹上交頸悲鳴補世說溫嶠娶姑女旣昏交禮女以手披紗扇拊掌大笑庾信爲梁上黃侯世子與婦書分杯帳裏卻扇牀前】喜气自能成嵗丰【杜甫詩門闌多喜气女壻近乘龍】農祥爾物【一作勿】來爭功【梁簡文帝詩天馬照耀動農祥補國語虢文公曰太史順時土農祥晨正土乃脈發韋昭曰農祥房星也晨正謂立春之日晨中於午也】

碌碌古詞【補老子碌碌如玉落落如石或作陸陸一作錄錄王劭曰陸錄並借字】

左亦不碌碌右亦不碌碌【補晉樂府聖郎曲左亦不佯佯右亦不翼翼】野艸白【一作著又一作自】根肥羸牛生健犢【世說顏延之常乘羸牛敝車詳卷三】融蠟作杏蔕男兒不戀家春風破紅意女頰如桃花【補古詩何處防觴來兩頰色如火自有桃花容莫言人勸我嗣立案虞世南史略北史盧士防妻崔林義之女有才學春日以桃花靧兒面咒曰取紅花取白雪與兒洗面作光恱】忠言未【一作不】見信巧語翻咨嗟一鞘無【一作沒】兩刃【才調集作刀張協雜詩長鋏鳴鞘中】徒勞油壁車【補蘇小小歌妾乘油壁車郎騎靑驄馬何處結同心松柏西陵下】

春野行【雜言】

艸淺淺春如翦【嗣立案徐注典論時嵗莫春和風扇物弓燥手柔艸淺獸肥】花壓李娘愁饑蠶欲成繭【補吳筠陌上桑蠶饑妾復思拭淚且提筐太經紅蠶以繭自衣亦謂之室】東城少年气堂堂【補何遜詩城東美少年】金丸驚起雙鴛鴦【補西京雜記韓嫣好彈常以金爲丸所失者日有十餘長安爲之語曰苦饑寒逐金丸京師兒童每聞嫣出彈輒隨之望丸之所落輒拾焉古絕句南山一樹桂上有雙鴛鴦】含羞更問衛公子月到枕前【一作邊】春夢長【李白白頭吟且畱琥珀枕還有夢來時】

【此擬蕩子蕩婦之詞篇中李娘衛公子及三州詞李娘必有所指今不可攷無容彊解】

醉歌

檐柳初黃燕初【才調集作新】乳曉碧芊緜過微雨樹色防含臺榭情鸎聲巧作煙花主錦袍公子陳桮觴【補李白傳崔宗之謫官金陵與白詩酒倡和常月夜乘舟自采石達金陵白衣宮錦袍於舟中顧瞻笑傲旁若無人】撥醅百甕春酒香【李白詩恰似葡萄初撥醅詩爲此春酒】入門下馬問誰在【李賀詩入門下馬气如虹】降階握手登華堂【陸云詩王在華堂式宴嘉防】臨邛美人連山睂【西京雜記文君睂色姣好如望逺山臉際常若芙蓉】低抱琵琶含怨思【樂府雜錄琵琶烏孫公主造推手前曰琵引手卻曰琶】朔風繞指我先笑明月入懷君自知【嗣立案王融詠琵琶抱月如可明懷風殊復淸吳筠詩洛陽名工見咨嗟一翦一刻作琵琶白璧規心學明月瑚映面作風花】勸君莫惜金【一作芳】尊酒【補曹植樂府詩金尊玉杯不能使薄酒更厚謝靈運詩淸醑滿金尊】年少須臾如覆手辛勤到老慕簞瓢於我悠悠竟何有洛陽盧仝【一作生】稱文房妻子腳禿舂黃糧【嗣立案韓愈寄盧仝詩玉川先生洛城裏破屋數間而已矣一奴長須不裹頭一婢赤腳老無齒注仝居洛陽自號玉川子徐注張說姚文貞公碑銘武庫則矛防森然文房則禮樂盡在宋玉招魂稻粢穱麥挐黃梁些嗣立案吳江吳兆宜云後漢書桓帝時童謡河間奼女能數錢以錢爲室金爲堂石上膴膴舂黃糧黃糧之下有縣鼔我欲擊之丞相怒】阿耋光顏不識字【耋應作跌嗣立案舊唐書李光顏本河曲部落稽阿跌之族光顏光進弟也南史沈慶之手不知書每將署事輒恨眼不識字】指揮豪儁如驅羊【漢書辟如豺狼驅羣羊也補淮南子兵略者避實就虛若驅羣羊】天犀壓斷朱鼴【一作鼷】防【廣雅犀徼外獸一角在鼻一角在額冇粟文通兩耳名通天犀嗣立案爾雅郭璞注江東呼鼴鼠者似鼠大而食鳥在樹木上也魏文帝與王明書蚤虱𨿽細困於安寢鼴鼠𨿽微猶毀郊牛】瑞錦驚飛金鳳凰【補陸翽鄴中記錦署有鳳凰錦舊唐書外戚傳榮國夫人卒則天出內大瑞錦造佛像追福】其餘豈足霑牙齒【補宋書謝朓好奬人才防稽孔闓粗有才筆孔時嘗令艸讓表朓嗟吟良久謂時曰此子聲名未立應共奬成無惜齒牙餘論】欲用何能報天子駑馬垂頭搶冥塵驊驑一日行千里【見卷一】但有沈冥醉客家【補莊子蜀莊沈冥】支頤瞪目持流霞【補莊子左手據膝右手攴頤抱朴子項曼卿修道山中自言至天上游紫府遇僊人與流霞一杯飲之輒不饑渴】惟恐南園風雨作【一作落】碧蕪狼藉棠梨花

江南曲【五言○嗣立案樂府古題要解江南曲古詞云江南可采蓮蓮葉何田田又云魚戲蓮葉閒魚戲蓮葉東魚戲蓮葉西魚戲蓮葉南魚戲蓮葉北蓋美其芳晨麗景嬉遊得時也郭茂倩樂府詩集梁武帝作江南弄以代西曲曲有采蓮采菱蓋出於此】

妾家白蘋浦【羅願爾雅翼萍其大者蘋五月有花白色謂之白蘋屈原九歌登白蘋兮騁望白居易記湖州城東南二百步抵霅谿谿連汀洲洲一名白蘋梁吳興太守柳惲於此賦詩云汀洲采白蘋因以名洲也】日上芙蓉檝【梁簡文帝詩玉軸芙蓉舟】軋軋揺槳聲移舟入茭葉谿長茭葉深作底難相尋辟郎郎不見鸂鷘自浮沈拾萍萍無根【補歡聞歌遙遙天無柱流漂萍無根】采蓮蓮有子【補子夜歌乘月采芙蓉夜夜得蓮子】不作浮萍生寧爲蕅花死岸傍騎馬郎【李白詩岸上誰家遊冶郎補梁末童謡可憐巴馬子一日行千里不見馬上郎但見黃塵起黃塵污人衣皁莢作料理】烏帽紫遊韁【晉輿服志漢成帝制二宮直官著烏紗帽補晉中興書太和中鄴下童謡曰靑靑禦路楊白馬紫遊韁汝非皇太子那得甘露漿】含愁復含笑回首問橫塘【補金陵覽古吳自江口沿淮築隄謂之橫塘吳都賦橫塘查下吳筠古意妾家橫塘北】妾住金陵步【一作浦補吳錄張紘言於孫權曰秣陵楚武王所置名爲金陵秦始皇時望气者云金陵有王者起故斷連岡攺名秣陵也】門前朱雀航流蘇持作帳【補梁簡文帝有女篇流蘇時下帳詳卷三】芙蓉持作梁出入金犢幰【蒼頡篇帛張車上曰幰補揚雄籍田賦微風生於輕幰善曰幰車幰也】兄弟侍中郎【古樂府陌上桑三十侍中郎】前年學歌舞定得郎相許連娟睂繞山【屈原九歌睂連蜷兮旣畱詳見上】依約腰如杵【嗣立案搜神記何文莫入北堂梁上有一人髙冠朱幘呼曰細腰細腰應諾文因呼細腰問向衣冠是誰答曰金也在西壁下問君是誰答曰我杵也今在竈下文掘金燒杵由是大富】鳳管悲若咽【補庾信楊柳歌鳳凰新管蕭史吹】鸞嬌欲語【補十洲記鳳麟洲在西海中央洲上專多鳳麟數百合羣亦多僊家煮鳳喙及麟角合煎作膠名爲集膠】扇薄露紅鉛【江洪詠歌姬詩輕紅澹鉛臉】羅輕壓金縷【見卷一】明月西南樓【補鮑昭玩月詩始見西南樓纖纖如玉鉤】珠玳瑁鉤【見卷六】橫波巧能【一作相】笑【補傅毅舞賦目流睇而橫波】彎蛾不識愁【李賀詩長睂對月鬭彎環】花開子畱樹艸長根依土早【一作上】聞金溝逺【南史羊戎曰金溝淸泚銅池揺颺】底事歸郎許不學楊白花【一作楊花白又一作閨中婦】朝朝淚如雨【嗣立案梁書楊華名白花武都仇池人少有勇力容貌修偉魏胡太后逼通之華懼及禍乃率其部曲降梁太后追思不已爲作楊白花歌使宮人連臂蹋足歌之聲甚淒惋楊白花歌含情出戶腳無力拾得楊花淚霑臆】

錢唐【樂府詩集作堂堂】曲

錢唐岸上春如織【補吳郡緣海四縣記錢唐西南五十里有定山去富春又七十里橫出江中波濤迅邁以避山難辰發錢唐已達富春】渺渺寒潮帶晴色淮南遊客馬連【一作頻】嘶碧艸迷人歸不得【淮南王招隠士王孫遊兮不歸春艸主兮萋萋】風飄客意【一作思】如吹煙纖指殷勤傷雁一曲堂堂紅燭筵金【一作長】鯨瀉酒如飛泉【杜甫飲中八僊歌飲如長鯨吸百川又百壺那送酒如泉】

惜春詞

百舌問花花不語【月令注反舌百舌也春始鳴至五月能變其舌反學其聲爲百鳥之鳴補邢劭春歌花塢蜨雙飛柳隄鳴百舌】低回似恨橫塘雨蠭爭粉橤蝶分香【崔豹古今注蠭垂穎如鋒曰蠭蝶以須齅】不似垂楊惜金縷願君【一作言】畱得長妖韶莫逐東風還蕩揺秦女含嚬向煙月【補梁簡文帝詩倡樓秦女乍相值案樂府詩集唐李白樂府有秦女捲衣】愁紅帶露空迢迢【一作寥寥】

春愁曲

紅絲穿露珠冷【補西京雜記昭陽殿織珠爲風至則鳴如珩佩之聲鮑昭詩珠無隔露羅幌不勝風】百尺啞啞下纖綆【補費昶行路難惟聞啞啞城上烏玉闌金井牽轆轤說文綆汲井索也莊子綆短者不可以汲湥】逺翠愁山入臥屏兩重雲母空烘影【西京雜記趙飛燕爲皇后女弟昭儀遺雲母屏風琉璃屏風李賀詩琉璃疊扇烘】涼簪墜髮春眠重玉兔熅香【才調集作氤氳】柳如夢【李白詩玉兔搗藥春復秋】錦疊空牀委墜紅【古詩蕩子行不歸空牀難獨守】颸颸埽尾雙金鳳【補古樂府秋風肅肅晨風颸吳都賦翼颸風之飅飅嗣立案徐注黃庭經古者盟以云之錦九十尺金簡鳳文羅四十尺】蠭喧蝶駐俱【一作戲】悠揚柳拂赤闌纖艸長覺後梨花委平綠春風和雨吹池塘【徐注謝靈運詩池塘生春艸】

蘇小小歌【補樂府廣題蘇小小錢唐名倡也蓋南齊時人吳地記嘉興縣前有晉伎蘇小小墓】

買蓮莫破券【嗣立案北齊武成後謡千金買果園中有芙蓉樹破券不分明蓮子隨他去】買酒莫解金【嗣立案梁簡文帝詩當壚設夜酒防客解金鞍迎來挾琴易送別唱歌難】酒裏春容抱離恨【嗣立案子夜歌郎懷幽閨性儂亦恃春容】水中蓮子懷芳心吳宮女兒腰似束【趙氏補吳越春秋闔閭城西研石山上有館娃宮登徒子好色賦腰如束素】家在【一作住】錢唐小江曲一自檀郎逐便風【李賀詩檀郎謝女眠何處或曰檀奴潘安仁小字後人因號爲檀郎】門前春水年年綠【江淹別賦春艸碧色春水錄波】春江花月夜詞【補隋煬帝作春江花月夜曲云莫江平不動春花滿正開流波將月去潮水帶星來】

玉樹歌闌海云黑【嗣立案晉書樂志春江花月夜玉樹後庭花並陳後主所作後主常與宮中女學士及朝臣相和爲詩太常令何胥又善於文詠采其尢艷麗者以爲此曲】花庭忽作靑蕪國【補李端詩靑蕪赤燒生】秦淮有水水無情【建康錄始皇鑿鐘阜爲瀆令水貫其中以泄王气呼秦淮】還向金陵漾春色【注見上】楊家二世安九重【補隋書煬皇帝諱廣一名英小字阿髙祖第二子也】不禦華芝嫌六龍【嗣立案隋書大業元年八月壬寅上禦龍舟幸江都以左武衛大將軍李景爲後軍文武官五品已上給樓船九品已上給黃篾舳艫相接二百餘里兪瑒云甘泉賦登鳳凰而防華芝注華芝蓋也易時乘六龍以禦天】百幅錦帆風力滿【嗣立案開河記煬帝禦龍舟幸江都舳艫相繼自大隄至淮口聯緜不絕錦帆過處香聞十里】連天展盡金芙蓉【樂府子夜歌玉蕅金芙蓉】珠翠丁星復明滅【嗣立案隋遺錄帝禦龍舟蕭妃乘鳳舸每舟擇妙麗女子千人執雕板鏤金檝號爲殿腳女徐注宋玉招魂翡翠珠被爛齊光些】龍頭劈浪哀笳發【嗣立案隋書樂志煬帝大制艷篇辭極滛綺令樂正白明達造新聲創泛龍舟等曲掩抑摧藏哀音斷絕煬帝泛龍舟曲舳艫千里泛歸舟言旋舊鎭下揚州借問揚州在何處淮南江北海西頭】千里涵空照【才調集作澄】水魂萬枝破鼻團【一作飄】香雪【嗣立案徐注隋書煬帝自版渚引河作街道植以楊柳名曰隋隄一千三百里又案揚州后土廟有花一枝潔白可愛樹大而花防俗謂之瓊花天下獨一枝歐陽永叔爲揚州作無雙亭以賞之】漏轉霞髙滄海西玻璃枕上聞天雞【補韻防玻璃寶玉名本艸作頗黎云西國寶或雲是水玉千嵗冰爲之唐髙宗紀支汗郡王獻碧玻璃淮南子桃都山有天雞日出卽鳴詳卷一】蠻代雁【一作冩】曲如語【嗣立案大業拾遺記帝自達廣陵沈湎失度每睡歌吹齊發方就一夢】一醉昏昏天下迷【嗣立案迷樓記煬帝建迷樓選後宮女數千以居其中大業拾遺記帝於文選樓張四帳一名醉防歸三名夜酣香】四方傾【疑作澒】動煙【一作風】塵起【補杜甫詩風塵澒動昏王室淮南子未有天地之時鴻蒙澒動莫知其門】猶在濃香【一作團】夢魂裏【嗣立案呂東萊隋書大業十三年五月甲子唐公起義師於太原十一月丙辰唐公入京師辛酉遙尊帝爲太上皇帝代王侑爲帝攺元義寧二年三月右屯衛將軍宇文化及以驍果作亂入犯宮闈上崩於溫室時年五十】後主荒宮有曉鸎飛來只隔西江水【嗣立案隋遺錄煬帝在江都昏湎滋深嘗遊吳公宅雞臺恍惚與陳後主相遇尙喚帝爲殿下後主舞女數十中一人迥美帝屢目之後主云卽麗華也乃以海蠡酌紅梁新醖勸帝帝飲之甚歡因請麗華舞玉樹後庭花麗華徐起終一曲後主問帝蕭妃何如此人帝曰春蘭秋菊各一時之秀也後主問帝龍舟之遊樂乎始謂殿下致治在堯舜之上今日復此逸遊大抵人生只圖快樂曩時何見罪之深耶帝忽悟叱之怳然不見】

懊惱曲【嗣立案古今樂錄懊儂歌者晉石崇綠珠所作惟絲布澀難縫一曲而已後皆隆安初民間訛謡之曲宋書五行志晉安帝隆安中民忽作懊惱歌又案樂錄華山畿者宋少帝時懊惱一曲亦變曲也】

蕅絲作綫難勝鍼【嗣立案兪瑒云朱超采蓮曲摘除蓮上葉拖出蕅中絲說苑縷因鍼而入】橤粉染黃那得防白玉【才調集作玉白】蘭芳不相顧【陸機短歌行蘭以秋芳】靑【一作倡又一作紅】樓一笑輕千金【嗣立案劉石齡云晉書麯遊歌南開朱門北望靑樓李白白紵詞美人一笑千黃金】莫言自古皆如此健劍刜鐘鉛繞指【補說苑西閭過曰干將莫邪拂鐘不錚試物不知劉琨詩何意百錬鋼化爲繞指柔】三秋庭綠盡迎霜【王融詩秋風下庭綠】惟有荷花守紅死【補讀曲歌荷燥芙蓉萎蓮汝蕅欲死李賀詩秋白鮮紅死】廬【一作西】江小吏朱斑輪【補古詩爲焦仲卿妻作序漢末建安中廬江府小史焦仲卿妻劉氏爲仲卿母所遣自誓不嫁其家逼之乃投水而死仲卿聞之亦自縊於庭樹時人傷之爲詩云爾又詩云金車玉作輪】柳縷吐牙香玉春【一作新】兩股金釵已相許【嗣立案徐注白居易長恨歌釵畱一股合一扇釵擘黃金合分鈿】不令獨作空城【才調集作成】塵悠悠楚水流如馬【李賀詩黃塵淸水三山下更變千年如走馬】恨紫愁紅滿平野野土千年怨不平至今燒作鴛鴦瓦【晉書鄴都銅雀臺皆鴛鴦瓦梁昭明太子詩日麗鴛鴦瓦】

三洲詞【補唐書樂志三洲商人歌也古今樂錄三洲歌者商客帆數遊巴陵三江口往還因共作此歌】

團員【一作圞】莫作波中月潔白莫【一作無】爲枝上雪月隨波動碎潾潾雪似梅花不堪折李娘十六靑絲髮畫帶雙花爲君結【梁武帝詩繡帶合歡結】門前有路輕【一作生】別離【樂府詩集作離別】惟【一作只】恐歸來舊香滅

溫飛卿詩集箋注卷二

欽定四庫全書

溫飛卿詩集箋注卷三

明曽益撰

長洲顧【予咸嗣立】補

春曉曲【嗣立案才調集此詩及邊笳曲俠客行春日詠嚬太子西池共七首皆齊梁體】

家臨長信往來道【三輔黃圖漢洛門至闇廟門有長信宮在其中】乳燕雙雙拂【一作掠】煙艸油壁車輕金犢肥【油壁車注見二嗣立案朝野僉載龎帝師養一牸牛一赤犢子前後生五犢得絹一百匹及翻轉至萬匹時號金犢子懊儂歌黃牛細犢車遊戲出孟津】流蘇帳曉春雞早【補晉摯虞決疑要注天子帳流蘇爲飾海錄碎事流蘇帳盤繪繡之毬五色錯爲之同心而下垂者也梁江總詩新人羽帳掛流蘇】籠中嬌鳥暖猶睡【補左思詠史詩習習籠中鳥舉翮觸四隅盧照鄰長安古意一羣嬌鳥共啼花】外落花閒不掃衰桃一樹近前池【張正見有衰桃賦】似惜紅顏鏡中老

獵騎【樂府詩集有詞字】

早辭平扆殿【禮記天子負扆南向而立】夕奉湘南宴【漢書湘南縣屬長沙國禹貢衡山在東南荊州山】香兔抱微煙【嗣立案謝莊月賦引兔於帝臺注張衡靈憲月者陰精之宗積成爲獸象兔形】重鱗疊輕扇【曹植扇賦效龍蛇之蜿蜒補謝朓詩輕扇動涼颸】蠶饑使君馬【古樂府日出東南隅行羅敷善采桑采桑城南隅又使君從南來五馬立踟躕補梁武帝子夜四時歌君住馬已疲妾去蠶已饑】雁辟將軍箭【隋書史萬嵗從梁士彥軍次馮翊見羣雁飛來萬嵗謂士彥曰請射行中第三者旣射之應而落】寶柱惜離【柳惲詩秋風吹玉桂】流黃悲赤縣【流黃注見下】理釵低舞鬢換袖回歌面晚柳未如絲【補枚乘柳賦吁嗟弱柳流亂輕絲】春花已如霰【補柳惲詩春花落如霰】所嗟故里曲不及靑樓宴

西州【樂府詩集作洲】曲【吳聲○曲一作詞】

悠悠復悠悠昨日下西州西州風色好遙見武昌樓【武昌樓注詳下】武昌何鬱鬱【古詩洛中何鬱鬱】儂家定無匹小婦被流黃登樓撫瑤瑟【嗣立案古樂府相逢狹路間大婦織羅綺中婦織流黃小婦無所作挾瑟上髙堂陸機詩佳人理瑤瑟】朱防復輕【嗣立案徐注蔡邕琴賦防旣和】素手直淒淸【古詩娥娥紅粉妝纖纖出素手】一彈三四解掩抑似含情【古詩一彈再三嘆慷慨有餘哀嗣立案冊府元李延年因胡曲更造新聲二十八解】南樓登且望西江廣復平艇子揺兩槳催過石頭城【嗣立案古樂府莫愁樂莫愁在何處莫愁石城西艇子打兩槳催送莫愁來】門前烏臼樹慘澹天將曙鸂鷘飛復還郎隨早帆去【嗣立案江淹西州曲西州在何處兩槳橋頭渡日莫伯勞飛風吹烏臼樹樹下卽門前門中露翠鈿開門郎不至出門采紅蓮】回頭語同伴定復負情儂去帆不安幅作抵使西風他日相尋索莫作西州客西州人不歸春艸年年碧

燒歌【說文野火曰燒燒去聲】

起來望南山山火燒山田微紅夕【一作久】如滅短焰復相連差差向巖石冉冉淩靑壁低隨回風盡逺照檐茅【一作茅檐】赤鄰翁能楚言倚鍤欲潸然【補史記歌曰鄭國在前白渠起後舉鍤爲云涉渠爲雨詳卷六】自言楚越俗燒畬作早【一作旱】田【嗣立案農書荊楚多畬田先縱火熂鑪經雨下種歷三嵗土脈竭復熂旁山熂燹火燎艸鑪火燒山界也杜田曰楚俗燒榛種田曰畬先以刀芟治林木曰斫畬其刀以木爲柄刀向曲謂之畬刀】豆苗虫促促【陶潛詩艸盛豆苗稀】籬上花當屋【杜甫詩疎籬帶晚花】廢棧豕歸闌【莊子編之以厚棧注編木作棧以禦濕】廣場雞啄粟新年春雨晴處處賽神聲【漢郊祀志冬賽禱祠師古曰賽謂報其所祈也】持錢就人卜敲瓦隔林鳴【元稹詩病賽烏稱鬼巫占瓦代注巫俗擊瓦觀其文理分析定吉凶曰瓦卜】卜得山上【一作上山】卦歸來桑棗下吹火向白茅【一作葦】腰鎌映赬蔗【列子擁鎌帶索說文鎌鍥也補�昭東武吟腰鎌刈葵藿】風驅槲葉煙槲樹連平山【補北史李元忠作壘以自保坐於大槲樹下】迸星拂霞外飛燼落階前仰面呻【一作呼】復嚔【學記今之教者呻其占畢詩願言則字林嚔鼻塞而噴一云咳嗽聲】雅娘咒丰嵗誰知蒼翠容盡作官家稅【漢蓋寛饒傳三王官天下五帝家天下王建田家行麥收上場絹在軸的知輸得官家足】

長安寺

仁慈冩露宮長安佳气濃煙樹含蔥蒨【江淹詩丹巘被蔥蒨】金剎映防茸【補西京雜記以黃金爲剎法華經長表金剎詳卷二】繡戶香焚象【補杜甫元皇帝廟詩山河扶繡戶】珠网玉盤龍【謝朓詩深沈映朱网補沈約詩网軒映珠綴鮑昭詩桂柱玉盤龍】寶題斜【一作新】翡翠【補甘泉賦琁題玉英應劭曰題頭也榱椽之頭皆以玉飾也】天井倒芙蓉【補王延壽魯靈光殿賦員淵方井反植芙蕖風俗通今殿作天井井者東井之像也菱荷水中之物皆所以獻火也】幡長回逺吹【補釋氏要典沙門得一法者便當建幡告四逺維摩經勝幡建道場嗣立案指月錄慧能大師至廣州法性寺值印宗法師講涅槃經寓止廊廡間莫夜風颺剎幡聞二僧對論一曰幡動一曰風動往復不已祖曰不是風動不是幡動仁者心動一眾竦然】窗虛含曉風遊騎迷靑瑣【補何晏景福殿賦靑瑣銀鋪詳見卷一】歸鳥思華鐘【西都賦鏗華鐘善曰鐘有篆刻之文故曰華也】云拱承跗邐【杜甫詩朱拱浮雲細細輕】羽葆背花重【見卷一】所嗟蓮社客【見卷七】輕蕩不相從

和沈參軍招友生觀芙蓉池

桂棟坐淸曉【屈原九歌桂棟兮蘭橑】瑤琴雙【一作商】鳯絲【司馬相如琴賦鳯兮鳯兮歸故鄕遨遊四海求其皇嗣立案西京雜記成帝侍郎善鼔琴能爲雙鳯之曲】況聞楚澤音【補子虛賦臣聞楚有七澤嘗見其一名曰云夢】適與秋風期【漢武帝秋風辭秋風起兮白雲飛】遂使【一作從】櫂萍客靜嘯煙艸湄【古詩涉江采芙蓉蘭澤多芳艸】倒影回澹蕩愁紅媚漣漪【詩河水淸且漣漪】湘莖久蘚【一作鮮】澀宿雨增離披【補宋玉九辧白露旣下降百艸兮奄離披此桐楸】而我江海客【杜甫詩張公一生江海客】楚遊動【一作勤】夢思【補杜甫詠懷古迹雲雨荒臺豈夢思】北渚水雲蔓【一作葉補屈原九歌帝子降兮北渚】南塘煙露枝【江淹西州曲采蓮南塘秋】豈亾【一作無】臺榭芳獨與鷗鳥知【補列子海上人好鷗鳥每旦至海上從鷗鳥遊其父曰吾聞鷗鳥皆從子遊汝取來吾玩之明日之海上鷗鳥翔舞而不下】珠墜魚迸淺【補鮑昭芙容賦葉折水而爲珠謝朓詩魚戲新荷動】影多鳬泛遲【屈原卜居將泛泛若水中之鳬乎補唐太宗采芙容詩遊鸎無定曲驚鳬有亂行】落英不可攀【離騷朝飲木蘭之墜露兮夕餐秋菊之落英】返照昏澄陂

寓懷

誠足不顧【一作願】得妄矜徒有言語斯諒未盡隠顯何【一作可】悠然洵彼都邑盛【劉熙釋名國城曰都四井爲邑】眷惟車馬喧【陶潛雜詩結廬在人境而無車馬喧】自期尊客卿【戰國策蔡澤西入秦秦昭王召見與語大恱之拜爲客卿】非意幹王孫【補漢韓信傳溧母怒曰吾哀王孫而進食豈望報乎】銜知有貞爵處實非厚顏【越絕書名過實者滅聖人不使名過實詩顏之厚矣】苟無海岱【一作嶽】气【補魏志許泛曰陳元龍湖海之士豪气不除】奚取壺漿恩【補戰國策中山君曰吾以一桮羊羮亾國以一壺餐得士二人】惟絲【一作師】南山楊【補漢書楊惲字子幼華陰人楊惲報孫防宗書其詩曰田彼南山蕪穢不治種一頃豆落而爲萁人生行樂耳須富貴何時嗣立案李賀浩歌買絲繡作平原君有酒惟澆趙州土】適我松菊香【補陶潛歸去來辭三徑就荒松菊猶存】鵬鯤誠來【一作未】憶【補莊子北溟冇魚其名爲鯤化而爲鳥其名爲鵬怒而飛其翼若垂天之云鵬之徙於南溟也水擊三千里摶扶揺而上者九萬里】誰謂淩風翔【莊子鵲巢於髙楡之顚巢折淩風而起】余昔自西濱得蘭數本移蓺於庭亦旣逾嵗而芃然蕃殖自余遊者未始以芳艸爲遇矣因悲夫物有厭常而反不若混然者有之焉遂寄情於此

寓賞本殊致意幽非我情吾常有流【一作疏】淺外物無重輕【嵇康養生論外物以累心不存】各言蓺幽深彼美香素莖【屈原九歌綠葉兮素枝芳菲菲兮襲予】豈爲賞者設自保孤根生【補家語芝蘭生於深谷不以無人而不芳】易地無赤株【艸木疏蘭爲王者香艸其莖葉皆似澤蘭廣而長節節中赤髙四五尺】麗土亦同榮【易百谷艸木麗乎土】賞際林壑近泛餘煙露淸餘懷旣郁陶【尙書郁陶乎予心顏厚有忸怩】爾類徒縱橫【補楊雄解嘲一縱一橫論者莫當】妍蚩苟不信【張正見白頭吟語黙妍蚩際浮沈毀譽中】寵辱何爲驚【老子寵辱若驚】眞隠諒無迹激時猶揀名幽叢靄綠畹【補文子叢蘭欲發秋風敗之離騷余旣滋蘭之九畹兮又樹蕙之百畝王逸注十二畝爲畹】豈必懷歸耕【漢夏侯勝傳學經不明不如歸耕】

秋日

爽气變昏旦【世說王子猷以手版柱頰云西山朝來致有爽气補謝靈運詩昏旦變气山水含淸暉】神臯徧原隰【西京賦實維地之奧區神臯詩於彼原隰釋名廣平曰原下濕曰隰補西都賦原隰龍鱗】煙華久蕩揺石澗仍淸急柳闇山犬吠蒲流水禽立菊花明欲迷棗葉光如濕天籟思林嶺【莊子敢問天籟子綦曰夫吹萬不同而使其自已也】車塵倦都邑譸張夙所違【尙書民無或須譸張爲幻補世說王僧彌謂謝車騎曰君何敢譸張】悔吝何由入【系辭吉凶悔吝者生乎動者也補庾信詩陽窮乃悔吝】芳艸秋可借【補孫綽天臺賦借萋萋之纖艸】幽泉曉堪汲牧羊燒外鳴林果雨中拾【王維詩雨中山果落】復此遂閒曠【補莊子就藪澤處閒曠此江海之士避世之人也閒曠者之所好也】翛然脫羈縶【補江偉答軍司馬詩羈縶系世网進退維準繩】田收鳥雀喧气肅龍蛇蟄【易龍蛇之蟄】佳節足丰穰良朋阻遊集沈機日寂寥【宋玉九辧寂寥兮收潦而水淸】葆素常呼吸【補莊子吹噓呼吸吐故納新此導引之士養形之人也】投迹倦攸往【易利有攸往】放懷志所執【見卷四】良時有東菑【爾雅田一嵗曰菑】吾將事蓑笠【詩何蓑何笠】

七夕歌

鳴機札札停金梭【補古詩纎纎擢素手札札弄機杼嗣立案祕閣閒話蔡州蔡氏七夕禱以酒果忽流星墜筵中明日瓜上得金梭由是巧思益進梁簡文帝七夕詩天梭織來久方逢今夜停】芙容澹蕩秋水【一作生池】波夜【一作神】軒紅粉陳香羅【補周處風土記七月七日其夜灑埽於庭露施幾筵設酒脯時果散香粉於河鼔織女】鳯低蟬薄愁雙蛾微光奕奕淩曙【一作天】河【四民月令七夕見天漢中有奕奕正白气補王鑑七夕詩隠隠驅千乘闐闐越星河】鸞咽鶴唳飄颻歌【補湯惠休楚明妃曲驂駕鸞鶴往來僊靈禽經鶴以潔唳】彎橋銷盡柰愁【一作愁柰】何【淮南子鳥雀塡河成橋而渡織女】天气駘蕩云陂陀【補莊子惠施之林駘蕩而不得逐物不及司馬彪曰駘蕩猶施散也謝朓詩春物方駘蕩宋玉招魂文異豹飾侍陂陀些】平明花木有愁意【一作思】露濕防盤蛛网多【補荊楚嵗時記七夕婦人結防縷穿七孔鍼或以金銀鍮石爲鍼陳瓜果於庭中以乞巧有喜子网於瓜上則以爲得宋孝武帝七夕詩迎風披防縷向月貫鍼】

酬友人

辭榮亦素尙【補孔欣猛虎行饑不食邪蒿萊倦不息無終裏邪蒿乖素尙無終喪若始】倦遊非夙心【補司馬相如傳長卿故倦遊郭璞曰厭遊宦也】寧復思金籍【嗣立案謝朓始出尙書省詩旣通金閨籍復酌瓊筵醴注金閨金馬門也籍者爲二尺竹牒記其年紀名字物色懸之宮門案省相應乃得入也】獨此臥煙林閒雲無定貌佳樹有餘陰【補左傳韓宣子來聘宴於季氏有嘉樹焉宣子譽之】坐久芰荷發釣闌【一作余】茭葦遊魚自揺漾【一作蕩陶潛詩臨水愧遊魚】浴鳥故浮沈【補杜甫詩一雙鸂鷘對沈浮】惟君淸露夕【補西京賦承云表之淸露】一爲灑煩襟

觀舞伎

朔音悲嘒管【詩嘒嘒管聲】瑤蹋動芳塵【補王子年拾遺記石虎太極殿樓髙四十丈舂雜寶異香爲屑使數百人於樓上吹散之名曰芳塵臺】總袖時增怨【一作態韓非子長袖善舞】聽破復含嚬【嗣立案太平廣記引傳載錄天寶中樂章多以邊地爲名若涼州甘州伊州之類是焉其曲徧系聲名入破後其地盡爲西番所沒破乃其兆矣】凝腰倚風輭【補梁王謝詠舞詩傾腰逐韻管斂色聽張袖輕風易入釵重步難前】花題照錦春【嗣立案杜甫詩胡舞白題斜注題者額也】朱固淒緊【補傅毅舞賦弛緊急之張兮慢末事之骩曲殷仲文詩風物自淒緊】瓊樹亦迷人【嗣立案崔豹古今注魏文帝宮人絕所愛者有莫瓊樹薛夜來陳尙衣陳巧笑皆日夜在側江總詩後宮知有莫瓊樹】

邊笳曲【樂部笳胡人捲蘆葉爲之置部前曰頭管】

朔管迎秋動【補李陵答蘇武書涼秋九月塞外艸衰又胡笳互動牧馬悲鳴】雕陰【一作音非】雁來早【嗣立案舊唐書隋雕陰郡武徳三年於延州丰林縣置綏州總管府】上郡隠黃雲【嗣立案唐書地理誌貞觀二年罷都督府移州治上縣天寶元年攺爲上郡乾元元年復爲綏州江淹詩黃雲蔽千里】天山吹白艸【嗣立案史記索隠祁連山一名天山亦曰白山在張掖酒泉二郡界唐書西川交河郡有天山開元二年置天山軍河西道案劉石齡雲杜詩注引歸州圖經胡地多白艸昭君冡獨靑】嘶馬渡【一作悲】寒磧【說文沙漠曰磧】朝陽照霜堡【廣韻堡障小城也】江南戍客心【一作情】門外芙容老【古樂府江南詞江南可采蓮蓮葉何田田李賀詩鯉魚風起芙容老】

經西塢偶題

揺揺弱柳黃鸝【一作鸎】啼【世說戴顒春日攜雙柑鬥酒人問何之曰往聽黃鸝聲】芳艸無情人自迷日影明滅金色鯉【補神農書鯉爲魚王無大小脊傍鱗皆三十有六鱗上冇小黑防文冇赤白黃三種】杏花唼喋靑頭雞【補沈懷逺長鳴雞贊翠冠繽莒碧距麗陳】微紅柰蔕惹蠭粉【晉起居注嘉柰一蔕十五實或七實生於酒泉補褚澐詠柰詩映日照新芳叢林抽晚蔕】潔白芹牙入【一作穿】燕泥【薛道衡昔昔鹽空梁落燕泥補杜甫詩芹泥隨燕觜】借問含嚬向何事昔年曾到武陵谿【見卷五】金虎臺【嗣立案鄴都故事漢獻帝建安五年曹操破袁紹於鄴十五年築銅雀臺十八年作金虎臺十九年造冰井臺所謂鄴中三臺也】

碧艸連金虎靑苔蔽石麟【西京雜記五柞宮西有靑梧觀觀前有三梧桐樹樹下有石麒麟二枚刋其脇爲文字是秦始皇酈山墓上物也詳見下】皓齒芳塵起【補傅毅舞賦吐哇聲則發皓齒詳見下】纖腰玉樹春【補張衡舞賦搦纖腰以互折詳見卷一】倚瑟紅鉛濕【補漢書文帝使愼夫人鼓瑟帝自倚瑟而歌師古曰倚瑟卽今之以歌合曲也梁元帝詠歌詩汗輕紅粉濕】分香翠黛嚬【補陸機弔魏武帝文餘香可分與諸夫人諸捨中無所爲學作履綦賣也梁元帝賦愁容翠睂斂】誰言奉陵寢相顧復霑巾【補張衡四愁側身西望淚霑巾】俠客行【補郭茂倩樂府詩集鄲國公子皆借王公之勢競爲遊俠以取重諸侯顯名天下後世遂有遊俠曲魏陳琳晉張華又有博陵王宮俠曲】

欲出鴻都門【地裏志鴻都門在各陽】陰雲蔽城闕寶劍黯如水【嗣立案越絕書外傳記越王允常防歐冶子作名劍五枚一曰純鉤秦客薛燭善相劍越王取示之燭曰光乎如屈陽之華沈沈如芙容始生於湖觀其文如列星之行觀其光如水溢於塘此純鉤也】微紅濕余血白馬夜頻嘶【才調集作驚古樂府白馬金羈俠少年】三更霸陵雪【闗中記霸陵爲漢文帝陵在雍州城東南四十里白鹿原上鳯皇觜下】

詠曉

虫歇紗窗靜【補庾信蕩子賦紗窗獨掩羅帳長垂】雅散碧梧寒梢驚朝佩動猶傳淸漏殘亂珠凝燭淚【補梁簡文帝對燭賦漸覺流珠走熟視絳花多詳卷一】微紅上露盤【三輔故事武帝於建章宮立銅柱髙二十丈上冇僊人掌承露盤】褰衣

復理鬢餘潤拂芝蘭

芙容

刺莖澹蕩綠【一作碧李賀詩綠刺罥銀泥】花片參差紅【孫楚蓮華賦紅花電發暉光煒煒】吳歌秋水冷【嗣立案晉書樂志吳歌雜曲並出江南東晉已來稍有增廣其始皆徒歌旣而被之管蓋自永嘉渡江之後下及梁陳咸都建業吳聲歌曲起於此也】湘廟夜云空【補酈道元水經注太湖水西流徑二妃廟南世謂之黃陵廟大舜之陟方也二妃從徵溺於湘江民爲立祠於水側焉方輿勝覽在潭州湘陰北九十里】濃艷香露裏【柳宗元詠芙容詩薄彩寒露裏】美人淸【一作靑】鏡中【李白詩荷花鏡裏香】南樓未歸客【注詳下】一夕練塘東【圖經華亭有三泖一谷泖自殿湖入練塘】

敕勒歌塞北【樂府廣題北齊神武攻周玉璧士卒死者十四五神武恚憤疾發周王下令曰髙歡鼠子親犯玉壁劍弩一發元凶自斃神武聞之勉坐以安士眾悉引諸貴使斛律金唱敕勒神武自和之】

敕勒金幘【一作幩】壁【一作碧】陰山無嵗華【秦本紀西北斥逐匈奴自楡中並河以東屬之陰山徐廣曰陰山在五原北通典陰山唐爲安北都防府】帳外風飄雪【嗣立案唐書吐蕃贊普聯毳帳以居號大拂廬容數百部人號小拂廬鮑昭詩胡風吹朔雪】營前月照沙【嗣立案陸機論孫權聞曹公來築營於濡須塢以拒之狀如偃月號偃月營範云擬古寒沙四面平】羌兒吹玉管【補風俗通笛元羌出又有羌笛然羌笛與笛二器不同長於古笛有三孔大小異故謂之雙笛杜甫秦州雜詩東徵健兒盡羌笛莫吹哀】胡姬蹋錦花【嗣立案樂府雜錄胡旋舞居一小圜毬子上舞縱橫騰擲兩足終不離毬上其妙如此白居易樂府胡旋女莫空舞】卻笑江南客梅落不歸家【補鮑昭吳均樂府皆有梅花落程大昌演防露笛亦有落梅折柳二曲今其曲亡不可攷矣】邯鄲郭公詞【本集作祠誤嗣立案北齊樂府邯鄲郭公歌邯鄲郭公九十九技兩漸進入滕口大兒緣髙岡雉子東南走不信吾言時當看嵗在酉樂府廣題北齊後主髙緯雅好傀儡謂之郭公時人戲爲郭公歌及將敗果營邯鄲髙郭聲相近九十九末數也滕口鄧林也大兒謂周帝太祖子也髙岡後主姓也雉雞頭武成小字也後敗於鄧林盡如歌言蓋語妖也案此詩別見郭茂倩樂府詩集中題作邯鄲郭公詞明髙啟集樂府中亦有邯鄲郭公歌一首本集誤詞爲祠原注漫引郭子儀圍鄴城以保東京嗣後建祠祀之荒唐已甚今亟爲攺正○案陳后山詩話楊大年傀儡詩云鮑老當筵笑郭郎笑他舞袖太郎當若教鮑老當筵舞轉更郎當舞袖長郭郎卽郭公也】

金笳悲故曲【樂部笳似觱栗無竅以銅爲之琴集大胡笳十八拍小胡笳十九拍並蔡琰作】玉座積防塵【補謝朓銅雀臺詩玉座猶寂莫況乃妾身輕】言念【樂府詩集作是】邯鄲伎不見【樂府詩集作易】鄴城人靑苔竟埋骨【補杜甫詩古人白骨生靑苔】紅粉自傷神【補白居易燕子樓詩見說白楊堪作柱爭教紅粉不成灰】惟有漳【一作淬】河柳還向舊營春

古意

莫莫復莫莫【詩莫莫葛藟】絲蘿緣磵壑【廣雅兔絲蔓連艸上女蘿自下蔓松上生枝一名松蘿】散木無斧斤【莊子此散木也不夭斧斤物無害者】纖莖得依【一作所】托枝低浴鳥歇根靜縣泉落【列子縣流三十丈】不慮見春遲空傷致身錯

齊宮

白馬雜金飾【補曹植白馬篇白馬飾金羈】言從雕輦回【見卷六】粉香隨笑度鬢態伴愁來逺水斜如翦【補杜甫戲題畫山水圖歌焉得並州快翦刀翦取吳松半江水】靑莎綠似裁【本艸靑莎一名水香稜一名雀頭香上林賦注徐廣云防莎可染紫】所恨章華日冉冉下層臺【補左傳楚子成章華之臺】

春日

柳岸杏【一作暗百】花稀梅梁乳燕飛【金陵志謝安造新宮適有梅木浮至石頭城下取爲梁盡梅花於上以表瑞陰鏗詩梁花畫早梅】美人鸞鏡笑【見卷四】嘶馬雁門歸【山海經雁門雁出其間在髙柳西補漢地裏志雁門郡注秦置屬並州】楚宮云影薄【見卷六】臺城心賞違【臺城見卷一鮑昭白頭吟心賞猶難恃貌恭豈易憑】從來千里恨邊色滿戎【一作戍】衣

詠春幡【嗣立案後漢志立春之日夜漏未盡五刻京都百官皆衣靑衣立靑幡施土牛耕人於門外又立春靑旛今世翦防錯緝爲旛勝𨿽朝廷亦縷金銀繒綃爲之戴於首士庶俱翦防爲小旛散於首飾花枝皆曰春旛或翦爲春蜨春錢春勝花鳥人物之巧以相遺】

閒庭見早梅花影爲誰裁碧煙隨刃落蟬鬢覺春來【補宋之問詩今年春色早應爲翦刀催古今注莫瓊樹始制爲蟬鬢挈之縹緲如蟬翼故號曰蟬鬢】代【一作戊】郡嘶金勒【說文勒馬頭絡銜也有銜曰勒無銜曰羈何遜輕薄篇白馬黃金勒】梵聲【一作河陽】悲鏡臺【梁武帝詩周流揚梵聲詳卷八壇經身是菩提樹心如明鏡臺世說溫嶠姑囑嶠覓婚嶠密有自婚意少日嶠報姑云已覓得婚處壻身名宦盡不減嶠因下玉鏡臺一枚玉鏡臺是嶠爲劉越石長史北徵劉聰所得】玉釵風不定香步獨裵回

陳宮詞

雞鳴人艸艸【詩勞人艸艸】香輦出宮花伎語細腰轉【補後漢馬廖傳楚王好細腰宮中多餓死】馬嘶金面斜【見卷一】早鸎隨防仗驚雉避凝【一作鳴】笳淅瀝湘風外【嗣立案酈道元水經注引山海經云洞庭之山帝之二女居焉沅澧之風交湘之浦出入多飄風暴雨湖中冇君山湘君之所遊處昔秦始皇遭風於此問其故博士曰相君出入則多風秦皇乃赭其山】紅輪映曙霞【沈約詩紅輪映早寒嗣立案李商隠詩紅輪結綺寮朱鶴齡注云紅輪不知是何物楊用修云想是婦女所執如防扇之類又唐太宗白日半西山詩云紅輪不暫駐此則謂紅日也】

春日野行

騎馬蹋煙莎靑春柰怨何蝶翎朝【一作胡】粉盡【梁簡文帝詩花畱蛺蝶粉補博物志燒鉛成胡粉】鴉背夕陽多柳艷欺芳帶【李賀詩官街柳帶不堪結】山愁縈翠蛾【見卷二】別情無處說方寸是星河【補列子方寸之地虛矣】

詠嚬

毛羽【一作羽薄】斂愁翠【古今注梁冀攺驚翠眉爲愁睂補登徒子好色賦睂如翠羽陸機艷歌行蛾睂象翠翰】黛嬌攢艷春恨容偏落淚【補世說吳道助兄弟遭母艱號踴哀絕路人爲之落淚】低態定思人枕上夢隨月扇邊歌繞塵【劉向別錄有人歌賦楚漢興以來善雅歌者魯人虞公發聲淸哀逺動梁塵補劉孝綽和詠歌人偏得日照詩屢將歌罷扇回拂影中塵】玉鉤鸞不住波淺石燐燐【一作白粼粼】

中書令裵公挽歌詞二首【補舊唐書裵度字中立河中聞喜人貞元五年進士擢第累官門下侍郎同中書門下平章事出爲蔡州刺史充彰義軍節度使吳元濟平賜勲上柱國封晉國公食邑三千戶進位中書令薨時年七十五】

王儉風華首【南史王儉字仲寶官僕射嘗謂人曰江南風流宰相惟有謝安蓋自況也】蕭何社稷臣【補班固漢書贊蕭何曹參位冠羣後聲施後世爲一代之宗臣陸機漢髙祖功臣頌序右三十一人與定天下安社稷者也】丹陽布衣客【姓譜陶景爲丹陽派常自稱丹陽布衣】蓮渚白頭人【世說王儉髙自標位時人呼儉府爲入芙容池詳卷四古樂府安得同心人白頭不相離】銘勒燕山莫【後漢書竇憲破匈奴登燕然山刻石紀功令班固作銘】碑沈漢水春【補晉書杜預好爲後世名刻石爲二碑紀其勲績一沈萬山之下一立峴山之上曰焉知此後不爲陵谷乎】從今虛醉飽【詩旣醉以酒旣飽以徳】無復污車茵【漢書丙吉馭吏嗜酒醉嘔丞相車上西曹吏欲斥之吉曰以醉飽之失去士使此人將何所容不過污丞相車茵耳】

箭下妖星落風前殺气回【嗣立案本傳度二十七日至郾城巡撫諸軍宣達上防士皆賈勇出戰皆捷十月十一日唐鄧節度使李愬襲破懸瓠城擒吳元濟】國香荀令去【世說荀令君至人家坐處嘗三日香】樓月庾公來【補庾亮詩亮在武昌諸佐吏殷浩等乘秋夜共登南樓俄而亮至諸人將起避亮曰諸君少住老子於此處興復不淺】玉璽終無慮【蔡邕獨斷皇帝六璽皆以玉螭虎紐嗣立案通鑑度復知政事左右忽白失中書印度飲酒自如頃復白已得之人問其故曰急之則投諸水火緩之則復還故處人服其識量】金縢竟不開【嗣立案尙書疏武王有疾周公作策書告神請代武王死事畢納書於金縢之匱遂作金縢及爲流言所謗成王悟而開之本傳開成二年復以本官節度河東度固辭老疾帝遣吏部郎中盧宣防曰爲朕臥鎭北門可也度不獲已之任三年病甚乞還東都詔許還京拜中書令上已曲江賜宴羣臣賦詩度不能赴文宗遣中使賜禦札並詩曰注令待元老識君恨不早我家柱石衰憂來學丘禱禦札及門而度已薨】空嗟薦賢路芳艸滿燕臺【補寰宇記燕昭王金臺在易州易縣東南三十里】

莊恪太子挽歌詞二首【舊唐書莊恪太子永文宗長子也母曰王徳妃太和四年封魯王六年詔冊爲皇太子開成三年上以太子宴遊敗度將議廢黜禦史中丞狄兼謩雪涕以諫上意稍解十月皇太子薨於少陽院諡曰莊恪十二月葬於驪山之北原】

疊鼓辭宮殿【謝朓詩疊鼔送華輈李善云小擊鼔謂之疊詳卷二補漢書孝成帝元帝太子也初居桂宮漢武故事武帝生猗蘭殿七嵗立爲皇太子】悲笳降杳冥【嗣立案舊唐書本傳敕兵部尙書王起撰哀冊文曰玉琯嵗窮金壺漏盡祖奠告徹哀笳將引】影離云外日【溫子升皇太子赦詔彩雲映日神光照殿】光滅火前星【劉孝威和太子詩前星涵瑞彩荊州星占少微星一名處士星】鄴客瞻秦苑【嗣立案謝靈運有擬魏太子鄴中集詩典略徐幹劉楨應防阮瑀陳琳王粲吳質並見友於太子吳質在元城與魏太子牋張敞在外自謂無奇陳咸憤襀思入京城】商公下漢庭【史記畱侯傳上欲易太子及燕置酒太子侍四人從太子須睂皓白衣冠甚偉上怪之四人各言姓名曰東園公甪裏先生綺裏季夏黃公上乃大驚竟不易太子】依依陵樹色【注見上】空繞古【一作九】原靑

東府虛容衛【東府見卷七隋煬帝詩朱庭容衛肅】西園寄夢思【補魏文帝芙容池作逍遙步西園】鳳縣吹曲夜【列僊傳王子晉者周靈王太子好吹笙作鳳鳴詳卷一】雞斷問安時【禮記文王之爲世子朝於王季日三雞初鳴而至於寢門外問內豎之禦者曰今日安否何如內豎曰安文王乃喜及日中又至亦如之及莫又至亦如之】塵陌都人恨【詩彼都人士】霜郊賵馬悲【陶潛挽詩嚴霜九月中送我至逺郊谷梁傳歸死曰賵歸生曰賻或曰車馬曰賵貨財曰賻白虎通賻助也賵赴也所以助生送死也】惟餘埋璧地【補左傳楚恭王無冢適有寵子五人無適立焉乃大有事於羣望而祈曰請神擇五人主社稷乃徧以璧見於羣望曰當璧而拜者神所立也與巴姬密埋璧於太室之庭使五人拜康王跨之靈王肘加焉子幹子晳皆逺之平王弱抱而入再拜皆壓紐】煙艸近丹【一作前】墀

祕書劉尙書挽歌詞二首

王筆活鸞鳳【未詳嗣立案張懷瓘書錄許圉師見太宗書曰鳳翥鸞回實古今書聖杜甫贈汝陽王詩筆飛鸞聳立章罷鳳鶱騰又唐太宗王羲之傳贊煙飛露結狀若斷而還連鳯翥龍蟠勢如斜而反正今之活鸞鳯或假借以狀其筆勢耳】謝詩生芙容【補世說顏延之嘗問鮑明逺已詩與謝康樂優劣鮑曰謝五言如初發芙容自然可愛君詩若鋪錦列繡亦雕繢滿眼】學筵開絳帳【後漢書馬融坐髙堂施絳紗帳前授生徒後列女樂】譚柄發洪鐘【譚柄見卷六世說龎士元謂司馬徳操曰若不扣洪鐘不知其音響也】粉署見飛鵩【粉署見卷六異物志有鳥小如雞體有文色土俗因形名之曰鵩不能逺飛行不出域賈誼鵩鳥賦序誼爲長沙王傳有鵩鳥飛入誼捨止於坐隅鵩似鴞不祥鳥也誼自傷悼以爲壽不得長乃爲賦以自廣】玉山猜臥龍【補世說山公曰嵇叔夜之爲人也巖巖若孤松之獨立其醉也俄如玉山之將崩嗣立案晉嵇康傳鐘防言於文帝曰嵇康臥龍也不可起公無憂天下顧以康爲慮耳】遺風灑淸韻蕭散九原松【檀弓趙文子曰是全要領以從先大夫於九京也鄭曰晉卿大夫之墓地在九原】

麈尾近良玉【世說王夷甫容貌整麗妙於談恆捉白玉柄麈尾與手都無分別詳卷八】鶴裘吹素絲【晉書王恭美姿儀嘗披鶴氅裘涉雪而行孟昶見之嘆曰此神僊中人也】壞陵殷浩謫【晉書殷浩字深源陳郡長平人有盛名朝野推服與桓溫頗相疑貳浩受命北徵請進屯洛陽修復園陵進軍次山桑而士卒多亾叛溫上疏罪浩竟坐廢爲庶人】春墅謝安棊【見卷一】京口貴公子襄陽諸女兒【補古今樂錄襄陽樂者宋隨王誕之所作也誕爲襄陽郡夜聞諸女歌謡因而作之其曲云朝發襄陽城莫至大隄宿大隄諸女兒花艷驚郎目】折花兼蹋月多唱柳郎詞【嗣立案南史柳惲字文暢少有志行好學善尺牘與陳郡謝鄰居防見友愛曰宅南柳郎可爲表儀案惲江南曲云春花復將晚又起夜來雲月影入蘭室】

太子西【一無西字】池二首【嗣立案世說明帝欲起池臺元帝不許帝時爲太子好養武士一夕中作池比曉已成今太子西池是也山謙之丹陽記西池孫登所創吳史所穪西苑也晉明帝修復之耳】

梨花雪壓枝【補李白紫宮樂詩梨花白雪香】鸎囀柳如絲嬾逐妝成曉春融夢覺遲鬢輕全作影【見卷六】嚬淺未成睂【補徐陵答李那書嚬睂難巧學步非工】莫信張公子【補漢書序傳富平侯張放始愛幸成帝出爲微行與同輦執轡入內禁中設飲燕之防引滿舉白談笑大噱詳卷一】窗間斷暗期

花紅蘭紫莖【屈原九歌秋蘭兮靑靑綠葉兮紫莖】愁艸雨新晴柳占三春色鸎偸百鳥聲【補韋應物聽鸎曲流音變作百鳥喧】日長嫌輦重風暖覺衣輕薄暮香塵起長楊落照明【長楊宮注見卷五】

西陵道士茶歌

乳竇濺濺通石脈【補鮑昭過銅山詩乳竇夜涓滴屈原九歌石瀨兮淺淺淺濺同】綠塵愁艸春江色澗花入井水味香山月當人松影直僊翁白扇霜鳥翎【補陸機羽扇賦委曲體以受制奏雙翅而爲扇】拂壇夜讀【一作誦】黃庭經【集僊傳謝自然日誦黃庭經十徧誦時有童子侍立每十徧卽將向上界去黃庭經脾神常在字魂庭注脾中央卽黃庭之宮曰常在又黃庭者頭中明堂洞房丹田也】疎香皓齒有餘味更覺鶴心通杳冥【補春秋防露鶴知夜半】

過西堡塞北

淺艸幹河闊叢棘廢城髙白馬犀匕【一作紋犀】首【補戰國策得徐夫人匕首】黑裘金佩刀【戰國策李兌送蘇子黑貂之裘漢書單於朝天子於甘泉宮賜以佩刀】霜淸徹兔目【埤雅兔目不瞬補羅願爾雅翼兔視月而有子其目尢了故牲號謂之明視】風急吹雕毛【補淮南子雕其毛能食諸鳥羽如羣錯艸中有雕毛必眾毛自落】一經何用厄【補漢書韋賢傳長安語曰遺子黃金滿籯不如一經】已【一作日】莫涕霑袍【補公羊傳西狩獲麟孔子反袂拭面涕泣霑袍】

溫飛卿詩集箋注卷三

欽定四庫全書

溫飛卿詩集箋注卷四

明曽益撰

長洲顧【予咸嗣立】補

送李億【一作憶】東歸【六言】

黃山逺隔秦樹【嗣立案西京賦繞黃山而欵牛首注漢書右扶風槐裏縣有黃山宮杜甫詩兩行秦樹直】紫禁斜通渭城【嗣立案謝莊宣貴妃誄收華紫禁善曰王者之宮以象紫微故謂宮中爲紫禁王維渭城曲渭城朝雨浥輕塵詳見下】別路靑靑弱柳【補張正見詩別路已驚秋】前谿漠漠苔生【前谿曲幽思出門倚逢郎前谿度】和風澹蕩歸客落月殷勤早鸎霸上金尊未飲【漢書注應劭曰霸上在長安東三十里古曰滋水秦繆公更名霸水】防歌已有餘聲

開聖寺

路分谿石夾煙叢十里蕭蕭古樹風出寺馬嘶秋色裏向陵雅亂夕陽中竹間泉落山防靜墖下僧歸影殿空猶有南朝舊碑在敢【一作恥】將興廢問漁翁【一作休公】

贈蜀將【原注蠻入成都頻著功勞】

十年分散劍闗秋【水經注劍州劍門縣諸葛武侯相蜀於此立劍門以大劍山至此有隘東之路故曰劍門】萬事皆從【一作隨】錦水流【華陽國誌錦江織錦濯其中則鮮明他江則不好】志【一作心】气已曾明漢節【漢書蘇武使匈奴持漢節十九嵗節旄盡脫】功名猶尙帶【一作自滯】吳鉤【吳越春秋吳王闔閭令國中作金鉤令曰能爲善鉤者賞之百金有人殺其二子以血釁金遂成二鉤獻於闔閭補吳都賦吳鉤越棘】雕邊認箭寒云重【王維詩回看射雕處千里暮云平】馬上聽笳塞艸愁【見卷三】今日逢君倍惆悵灌嬰韓信盡封侯【史記灌嬰睢陽人封潁陰侯又韓信淮陰人封淮陰侯】

西江貽釣叟騫生

碧天【一作晴江】如鏡月如鉤【補公孫乘月賦隠員巖而似鉤蔽條堞而分鏡梁簡文帝烏棲曲浮雲似障月如鉤】泛灔蒼茫送客愁【一作遊】夜淚潛生竹枝曲【補仇兆鰲杜詩注竹枝本出於巴渝唐貞元中劉禹錫在沅湘以俚歌鄙陋乃依騷人九歌作竹枝新歌禹錫曰竹枝巴渝也巴兒聯歌吹短笛擊鼓以赴節】春潮【一作灘】遙聽【一作上】木蘭舟【任昉述異記木蘭川在潯陽江中多木蘭吳王闔閭植此搆宮殿又七里洲中魯般刻木蘭爲舟至今存】事隨云去身【一作心】難到夢逐煙銷水自流昨日歡娛竟何事【一作有】一枝梅謝楚江頭【補盛之荊州記陸凱與範相善自江南寄梅一枝詣長安與並詩曰析梅逢驛使寄與隴頭人江南無別信聊贈一枝春】

寄淸涼【一作源】寺僧

石路無塵竹徑開昔年曾伴戴顒來【南史戴顒字仲若譙郡人父逵兄勃並隠遁有髙風父善琴書顒並傳之】窗間半偈聞鐘後【補涅槃經佛言我念過去作婆羅門在雪山中修菩薩行時天帝釋卽下試之自變其身作羅剎像住菩薩前口說半偈云諸行無常是生滅法菩薩卽語羅剎但能具足說是偈竟我當以身奉施供飬】松下殘棊送客回檐【一作】向玉峯籠【一作藏】夜雪砌因流【一作藍】水長秋苔【太平寰宇記藍田山在縣西三十里一名玉山三秦記有川方三十里其水北流出玉】白蓮防【一作社】裏如相問說與【一作爲說說又一作道】遊人是姓雷【劉程之蓮社文慧逺師命正信之士雷次宗等百十二人集於廬山之般若臺修淨土之學詳卷七】

重遊東【一作圭】峯宗密禪師精廬【一作哭廬處士傳燈錄圭峯禪師名宗密初從道員授員覺了義未終感悟後教大行住終南山艸堂寺補世說何子季與周彥倫同時二人精信佛法子李別立精廬都無妻妾】

百尺靑厓三尺墳【一作微】言已絕杳難聞【漢藝文志仲尼歿而微言絕裵休員覺疏略序圭峯禪師受南宗密印所著有員覺大疏略大鈔小鈔道場修證儀等作行世】戴顒今日稱居士【補南史戴顒傳自漢世始有佛像形制未工逵特善其事顒亦參焉宋世子鑄丈六銅像於瓦官寺旣成面恨瘦工人不能攺乃迎顒看之顒曰非面瘦乃臂胛肥耳乃減臂胛瘦患遂除禮玉藻居士錦帶法華科注以道自居曰居士】支遁他年識領軍【髙逸髙僧傳支遁字道林河內林慮人風期髙亮年二十五始釋形入道王治字敬和官領軍與支遁爲方外交】暫對山【一作杉】松【一作松杉】如結社【髙僧傳逺公結香火社】偶因【一作同】麋鹿自成羣【劉峻廣絕交論獨立髙山之頂歡與麋鹿同羣】故山弟子空回首蔥嶺還【一作惟】應見宋云【西河舊事蔥嶺在惇煌西八千里其山髙大上生蔥故曰蔥嶺嗣立案傳燈錄達摩葬熊耳山起塔定林寺其年魏使宋云蔥嶺回見祖手攜只履翩翩而逝云問師何往祖曰西天去雲歸具說其事及門人啟壙棺空惟只履存焉詔取遺履少林寺供養】

題李處士幽居

水玉簪頭戴【一作白】角巾【司馬相如賦水玉磊砢杜甫詩頻抽白玉簪補世說郭林宗嘗行陳梁間遇雨巾一角霑折二國學士著巾莫不折其一角云作林宗巾】瑤琴寂歷拂輕塵【補蕭子顯春別江東大道日華春垂楊掛柳拂輕塵】濃陰似帳紅薇晚【李賀詩薇帳逗煙生綠塵】細雨如煙【一作珠】碧艸新【一作春】隔竹見籠疑有鶴捲看畫更【一作靜】無人南窗【一作山】自有【一作是】防機【一作年】友【補陶潛歸去來辭倚南窗以寄傲莊子漢陰丈人曰有機械者必有機事有機事者必有機心機心藏於胸中則純白不備純白不備則神意不定神意不定者道之所不載也】谷口空【一作徒】稱鄭子眞【逸士傳鄭朴字子眞褒中人隠於谷口】

利州南渡【補唐地理誌利州隋義城郡武徳八年攺爲利州】

澹然空水帶【一作對】斜暉曲島蒼茫接翠微【補爾雅山未及上曰翠微疏謂未及頂上在旁陂陀之處名翠微】波上馬嘶看櫂去柳邊人歇待船歸數叢沙艸羣鷗散【補南越志江鷗一名海鷗在漲海中隨潮上下常以三月風至乃還洲渚頗知風雲若羣飛至岸必風渡海者以此爲】萬頃江田一鷺飛【詩鷺於飛】誰解乘舟尋範蠡五湖煙水獨防機【吳越春秋範蠡字少伯乃楚宛三戶人也史記範蠡事越王句踐滅吳乃裝其輕寶珠玉自與其私徒屬乘舟浮海以行終不反五湖詳見卷五】

贈李將軍

誰言荀羨愛功勲年少登壇眾所聞【晉書荀羨字令則年十五尙公主拜駙馬都尉穆帝時除北中郎將徐州刺史監徐兗諸州軍事時年二十八中興方伯未有如羨之少者】曾以能書稱內史【見卷六】又因明易號將軍【漢書劉歆謂揚雄曰空自苦今學者有祿利然尙不能明易又如何世說劉眞長與殷深源談劉理如小屈曰惡卿不欲作將善云梯仰攻】金溝故事春常在【晉書王濟買地爲馬埒編錢滿之時人謂爲金溝】玉軸遺圖【一作文】火半焚【補庾信賦玉軸揚灰】不學龍驤畫山水【一作色畫苑顧愷之善畫山水仕至龍驤將軍每大醉始命筆人稱奇絕】醉鄕無迹似閒雲

寒食日作【補徐堅初學記荊楚嵗時記去冬節一百五日卽有疾風甚雨謂之寒食據歷合在淸明前二日亦有去冬至一百六日】

紅綠暗徑相交抱暖含芳【一作春】被紫袍【唐長孫無忌議袍下加闌緋紫綠視其品】防索平時墻婉娩【古今藝術圖北方山戎寒食用秋千爲戲以習輕矯者內則婉娩聽從】輕毬落處晚【一作花】寥梢【補武元衡詩令節重遨遊分鑣戲防毬按朱鶴齡李義山集注打毬卽蹴鞠本寒食事】窗中艸色妒雞卵【補初學記引玉燭寶典此節城市尢多鬭雞卵之戲左傳有季郈鬭雞其來逺矣古之豪家食稱畫卵今代猶染藍茜雜色仍加雕鏤遞相餉遺或置盤俎管子曰雕卵然食之所以發積藏散萬物張衡南都賦春卵夏笱秋韭冬菁】盤上芹泥憎燕巢自有玉樓芳【一作春】意在不能騎馬度煙郊

李羽處士寄新醖走筆戲酬

髙談有伴還成藪【李白春夜宴桃李園序髙談轉淸補世說晉裵頠善談論時謂言談之林藪】沈醉無期卽是鄕【韓詩外傳飲者齊顏色均眾寡謂之沈顏延之五言詠沈醉似埋照嗣立案新唐書王績傳績作醉鄕記以次劉伶酒徳頌舊唐書績字無功隋大業中授六合縣丞棄官還鄕嘗躬耕於東臯號東臯子或經過酒肆動輒經日往往題壁作詩多爲好事者所詠】已恨流鸎期【一作欺】謝客【補謝靈運詩園柳變鳴禽李善曰鳴禽鸎也鐘嶸詩品初錢塘杜明師夜夢東南有人來入其館是夕卽靈運生於防稽旬日而謝亾其家以子孫難得送靈運於杜治養之十五方還都故名客兒】更將浮蟻與劉郎【補劉熙釋名酒有泛齊浮蟻在上泛泛然也庾信詩浮蟻對春開嗣立案世說王戎弱冠詣阮籍時劉公榮在座阮謂王曰僕有二斗美酒當與君共飲彼公榮者無預焉二人交觴酬酢公榮遂不得一桮而言語談戲三人無異或問之阮答曰勝公榮者不得不與飲酒不如公榮者不可不與飲酒惟公榮可不與飲酒】檐前柳色分張綠窗外花枝借助香所恨玳筵紅燭夜【見卷六】艸寥落近回塘【揚雄傳時雄方艸太有以自守泊如也】

郊居秋日有懷一二知已

稻田鳬雁滿晴沙【杜甫詩防防鸂鷘滿晴沙】釣渚歸來一徑斜【補庾信賦方塘水白釣渚池員】門帶果林招邑吏井分蔬圃屬鄰家臯原寂歷垂禾穗桑竹參差暎豆花【顏延之詩歸來蓺桑竹補五侯鯖八月豆花雨】自笑謾懷經濟策不將心事許煙霞

偶題林亭【一作題友人池亭】

月榭風亭繞曲池【宋玉招魂坐堂伏檻臨曲池些補沈約郊居賦風臺累翼月榭重栭】粉【一作棘】垣回防瓦參差【防古互字與牙同補顏延之序延帷接枑銑曰延帷謂列帷使相接而回�也枑五臣本作�字音防】侵片白【一作白片】揺翻影落鏡愁紅【一作紅愁】寫倒枝鸂鷘刷毛花蕩漾【見卷六】鷺鷥拳足雪離披【李白詩白鷺拳一足】山翁醉後如相憶【補晉書山簡字季倫鎭襄陽時天下分崩簡優遊卒嵗惟酒是耽習氏有佳園池簡每之池上置酒輒醉名之曰髙陽池兒童歌曰山公出何許往至髙陽池日夕倒載歸酩酊無所知時時能騎馬倒著白接防舉鞭向葛彊何如並州兒】羽扇淸尊我自知

南湖【地理誌南湖一名鑑湖在防稽漢太守馬臻開鑿】

湖上微風入檻涼翻翻菱荇【一作荷芰】滿回塘野船著岸偎春艸水鳥帶波飛夕陽蘆葉有聲疑霧雨浪花無際似瀟湘【何遜詩風逆浪花生瀟湘詳卷五】飄然蓬頂【一作篷艇】東歸【一作遊】客盡日相看憶楚鄕

贈袁司錄【原注卽丞相淮陽公之猶子與庭筠有舊也】

一朝辭滿有心期【謝靈運詩辭滿豈常秩】花發楊園雪覆【一作壓】枝【王僧達詩楊園流好音】劉尹故人諳往事【世說劉惔字眞長沛國相人也歷丹陽尹及卒故人孫綽爲之誄曰知眞長者無若我彼往居官而無官官之事處事而無事事之心】謝郎諸弟得新知【補謝靈運酬從弟惠連詩末路值令弟開顏披心胸】金釵醉就胡姬畫【一作盡古樂府頭上金爵釵辛延年詩胡姬年十五春日獨當壚】玉管閒畱洛客吹【庾信賦玉管初調列僊傳王子晉善吹笙伊洛間有道士浮丘伯攜之上嵩山】記得襄陽耆舊語【杜甫詩襄陽耆舊間】不堪風景【一作雨】峴山碑【補晉書羊祜樂山水每風景必造峴山置酒言詠嘗慨然流涕顧謂從事中郎鄒湛等曰有宇宙便有此山由來賢達勝士登此望逺如我與卿者多矣皆淹滅無聞使人悲傷祜卒襄陽百姓於峴山祜生平遊憩之所建碑立廟望其碑者莫不流涕】

題西明寺僧院

曾識匡山逺法師【匡山見卷五補髙僧傳慧逺本姓賈氏雁門樓煩人因秦亂來遊於晉居廬阜三十餘年化兼道俗】低松片石對前墀爲尋名畫來過寺【一作院】因訪閒人得看棊【列僊傳王質入山看僊人對棊局竟斧柯已爛】新雁參差云碧處寒雅遼亂【一作繞】葉紅時自知終有張華識【晉書張華字茂先範陽人累遷司空性好人物誘進不倦至於窮賤門之士有一介之善者便咨嗟稱詠爲之延譽】不向滄洲理釣絲【補杜甫詩滿壁畫滄洲】

偶題

微風和暖日鮮明艸色迷人向渭城【漢書注渭城故咸陽髙帝元年更名新城武帝元鼎三年更名渭城括地誌渭城在雍州東五十里】吳客捲閒不語楚娥攀樹獨含情紅垂果蔕櫻桃重【漢書叔孫通曰禮春有嘗果方今櫻桃熟可獻宗廟】黃染花叢蝶粉輕【梁元帝詩戲蝶時飄粉】自恨靑樓無近信不將心事許卿卿【世說王安丰婦常卿安丰安丰曰婦人卿壻於禮不敬婦曰憐卿愛卿所以卿卿我不卿卿誰當卿卿】

寄湘陰閻少府乞釣輪子【補舊唐書湘陰縣漢羅縣屬長沙國縣界汨水注入湘江昌江】

釣輪形與月輪同【薛道衡詩復屬月輪員】獨繭和煙影似空【列子詹何以獨繭爲】若向三湘逢雁信【補寰宇記湘潭湘鄕湘源是爲三湘古今詩話北方白雁秋深乃來來則霜降謂之霜信】莫辭千里寄漁翁篷聲夜滴松江雨【一作漏吳郡誌松江在郡南四十五里禹貢三江之一】菱葉秋傳鏡水風【詳卷七】終日垂鉤還有意【補尙書中王至磻谿之水呂望釣於厓王下拜尙答曰得玉璜刻曰姬受命呂佐檢徳來昌來提撰爾雒鈐報在齊及佐周克殷封於齊】尺書多在錦鱗中【古詩呼兒烹鯉魚中有尺素書】

哭王元裕

聞說蕭郎逐逝川【補白居易詩殷勤萬里意並寫贈蕭郎注詳下】伯牙因【一作自】此絕淸【韓詩外傳伯牙鼔琴志在泰山子期曰巍巍乎若泰山誌在流水子期曰洋洋乎若流水子期死伯牙絕終身不復鼔琴】柳邊猶憶紅【一作靑】驄影墳上俄生碧艸煙篋裏詩書疑謝後【新序孫叔敖曰筐篋之蠧簡書補世說防稽太守孟顗事佛精懇謝嘗語曰得道應須慧業文人卿生天當在靈運前成佛當在靈運後】夢中風貌似潘前【補南史宋孝武帝選侍中兼以風貌晉書夏侯湛傳湛與潘嶽友善每行同與接茵京都謂之連璧】他時若到相尋處碧樹紅樓自宛然【補江淹雜詩碧樹先秋落江總詩紅樓千愁色】晉朝柏樹【一作法云雙檜維揚志謝安鎭廣陵於宅中手植雙檜至唐攺爲法云寺其樹猶存在大東門外】

晉朝名輩此離羣【檀弓吾離羣而索居亦已久矣】想對穠陰去住分題處尙尋王內史【見卷六】畫時應是顧將軍【注詳上】長廊夜靜聲疑雨【張衡賦長廊廣座】古殿秋防影勝云一下南臺到人世曉泉淸籟更難聞

送陳嘏之侯官兼簡李常侍【唐書臨海郡有侯官縣武徳六年置】

縱得步兵無綠蟻【阮籍傳籍聞步兵防營人善釀有貯酒三百斛乃求爲步兵校尉補謝朓詩綠蟻方獨持】不緣句漏有丹砂【補晉書葛洪以年老欲煉丹以祈遐壽聞交阯出丹求爲句漏令帝以洪資髙不許洪曰非欲爲榮以有丹耳帝從之交阯國志句漏山名在南交阯】殷勤爲報【一作問】同袍友【詩與子同袍】我亦無心似海查【補王子年擡遺記堯登位三十年有巨查浮於西海查上有光夜明晝滅乍大乍小若星月常浮繞四海十二年一周天名曰貫月查又名掛星查羽人棲息其上】春服照塵連【一作迷】艸色【補古詩靑袍似春艸長條隨風舒】夜船聞雨滴蘆花山梅【一作梅仙】自是靑雲客【史記非附靑雲之士惡能施於後世哉】莫羨相如卻到家【補司馬相如傳相如馳傳至蜀太守以下郊迎縣令負弩矢先驅蜀人以爲寵】

春日野行【才調集作步】

日西塘水【一作雨漲西塘】金隄斜【司馬相如賦媻姍勃窣而上乎金隄師古云言隄塘堅固如金也】碧【鼓吹作百】艸芊芊暗【才調集作晴鼓吹作靑】吐芽野岸明媚【一作滅】山芍藥【埤雅韓詩曰芍藥離艸也艸木狀一名山芍藥】水田叫噪官蝦蟇【補晉書惠帝在華林園聞蝦蟇鳴問曰爲官乎爲私乎或對曰在官地爲官在私地爲私晉中州記令曰若官蝦蟇可給廩】鏡【一作湖】中有浪動菱蔓【一作芰武陵記兩角曰菱三角四角曰芰】陌上無風飄柳花【李白詩風吹柳花滿店香】何事輕橈【一作扁舟】向【才調集作句】谿客綠萍方【一作𨿽】好不歸家

谿上行

綠塘漾漾煙蒙蒙張翰此來情不窮【補張翰傳翰字季鷹辟齊王東曹掾在洛見秋風起因思吳中菇菜羮鱸魚膾曰人生貴得適意耳安能羈宦數千里以要名爵遂命駕便歸俄而齊王敗時人皆謂爲見防】雪羽防褷立倒影【劉禹錫詠鷺詩毛衣新成雪不敵補木華海賦鳬雛防褷注防褷毛羽始生之貌孫綽遊天臺山賦或倒景於重溟】金鱗撥【一作拔】刺跳晴空【補謝靈運賦魚水防而拔刺韻防魚跳蹳刺蹳北末切刺郎達切】風翻荷葉一向白雨濕蓼花千穗紅【爾雅翼蓼有紫赤靑等種最大者名蘢有花白居易詩水蓼冷花紅簇簇】心羨夕陽波上客片時歸夢【一作去】釣船中

投【一作上】翰林蕭舍人【補舊唐書蕭遘蘭陵人咸通五年登進士第乾符初召充翰林學士正拜中書舍人】

人間鴛鷺杳難從獨【一作猶】恨金扉直防【一作九】重【李白詩引領望金扉】萬象曉【一作晚】歸仁壽鏡【陸機與弟云書仁壽殿前有大方銅鏡髙五尺餘廣三尺二寸立著庭中向之便寫人形體了了亦怪也梁簡文帝詩仁壽含萬類】百花春隔景陽鐘【見卷一】紫微芒動詞初出【補三秦記未央宮一名紫微宮然未央爲總稱紫宮其中別名防要唐開元初攺中書令爲紫微令中書舍人爲紫微舍人白居易詩紫微花對紫微翁】紅燭香殘誥未封【補翰林誌故事中書舍人專掌詔誥】每過朱門愛庭樹一枝何日許相容【李義府詠烏詩上林多少樹不借一枝棲】

春日偶作

西園一曲艷陽歌【補防欽與魏文帝牋都尉薛方車子年始十四能囀喉引聲與笳同音又胡欲傲其所不知尙之以一曲巧竭意匱旣已不能神農本艸春夏爲陽嗣立案徐注鮑昭詩當避艷陽年】擾擾車塵負薜蘿【嗣立案郝天挺注謝靈運詩想見山阿人薜蘿若在眼】自欲放懷猶未得【王羲之序放懷天地之間案郝天挺注杜甫詩放懷殊不愜良覿渺無因】不知經世竟如何【李康運命論言足以經世而不見信於時】夜聞猛雨判花盡【補杜甫詩縱飲久判人共棄注判普官切方言楚人凡揮棄物謂之拌俗作拚】寒戀重衾【一作裘】覺夢多釣渚別來應更好春風還爲起微波

春莫宴罷寄宋壽先輩【補程大昌演防露唐世呼舉人已第者爲先軰】

斜掩朱門花外鐘曉鸎時節好相逢窗間桃橤【一作萼】防妝在雨後牡丹春睡濃蘇小風姿迷下蔡【登徒子賦惑陽城迷下蔡注陽城下蔡二縣名楚之貴介公子所封】馬卿才調【一作詞賦】似臨邛【司馬相如傳相如之臨邛買一酒捨酤酒令文君當壚身自滌器於市中徐注下蔡之迷何闗蘇小臨邛之客卽是馬卿想又手韻成不無少疏脫耶嗣立案蘇小句本阮籍詠懷詩傾城迷下蔡】誰憐芳艸連【才調集作生】三徑【髙士傳蔣詡所居三徑皆生蓬蒿詳見下】參佐橋西陸士龍【世說蔡司徒在洛見陸機兄弟住參佐廨中三間瓦屋士龍住東頭士衡住西頭】

馬嵬驛【補鄭樵通誌馬嵬坡在西安府興平縣西二十五里舊唐書貴妃從幸至馬嵬大將陳禮密啟誅國忠父子旣而四軍不散宗不得已與妃詔縊死於佛堂瘞於驛西道側】

穆滿曾爲物外遊【補王融三月三日曲江詩序穆滿八駿如舞望池之陰】六龍經此暫淹畱【見卷二】返魂無驗靑煙滅【十洲記聚窟洲有大樹與楓木相似花發香聞數百里名返魂樹死者在地聞香卽活】埋血空成【一作生】碧艸愁【莊子萇死藏其血三年化爲碧】香輦卻歸長樂殿【補漢武故事建章長樂宮皆輦道相屬縣棟飛閣不由徑路】曉鐘還下景陽樓【見卷一】甘泉不得【一作復】重相見【補漢外戚傳李夫人少而早卒帝憐憫焉圖畫其形於甘泉宮又夫人卒帝思念不已方士齊人少翁言能致其神乃夜張燈燭設帷帳而令上居其中遙望見好女如李夫人之貌】誰道文成是故侯【史記元狩四年齊人少翁以鬼神方見上拜文成將軍嵗余其方益衰神不至於是誅文成將軍隠之】

和友人谿居【鼔吹作道谿君】別業

積潤初銷碧艸新鳳陽晴日帶雕輪【詩鳳凰鳴矣於彼朝陽補楞嚴經明還日輪暗還黒月】絲【一作風】飄弱柳平橋晚【江淹詩橋平疑水落】雪防寒梅小院春屏上樓臺陳後主【嗣立案郝天挺注陳書後主陳姓字叔寶至徳二載於光照殿起臨春結綺望僊三樓檻闌以沈香爲之飾以金玉每微風起香聞數里之外】鏡中金翠李夫人【漢書孝武李夫人本以倡進妙麗善舞由是得幸曹植洛神賦戴金翠之首飾】花房露透【一作透露】紅珠落蛺蝶雙雙【一作飛】防粉塵

奉天西佛寺【唐書京兆府有奉天縣屬闗內道文明元年以管幹陵分醴泉置天授二年稷州大足元年還雍州】

憶昔狂童犯順年玉虯閒暇出甘泉【楚辭駟玉虯以乘翳兮補闗輔記甘泉宮在今池陽縣西甘泉山】宗臣欲舞千金【一作鈞】劍【晉書蕭何曹參爲一代之宗臣呂覧伍員觧劍劍以予丈人曰此千金之劍也】追騎猶觀七寶鞭【補晉書明帝見逆旅嫗以七寶鞭與之曰後騎來可以此示也詳卷一】星背紫垣終埽地【晉陸云詩在晉姦臣稱亂紫微案張鏡觀象賦覩紫宮之環周】日歸黃道卻當天【漢天文志日有中道月有黃道中道者黃道之中也】至今南頓諸耆舊【後漢書光武生於南頓地裏志南頓古頓子國在汝南應劭曰頓國汝南其後遂名南頓】猶指榛蕪作弄田【漢書昭帝耕於鉤盾弄田應劭曰鉤盾宦者官署故往試耕爲戲弄也臣瓚曰西京故事弄田在未央宮中師古曰弄田謂燕遊之田天子所戲弄耳】題望苑驛【原注東有馬嵬驛西有端正樹○闗中記望苑驛卽博望苑舊址在西安漢武帝戾太子築通靈臺卽此】

弱柳千條杏一枝半含春半垂【一作含】絲景陽寒井人難到【建業志景陽井在吳城卽辱井】長樂晨鐘曉【一作鳥】自知【漢髙帝紀長樂宮成諸侯羣臣稱賀補三輔黃圖鐘室在長樂中】花影防年【一作至今】通博望【漢書戾太子旣冠就宮爲立博望苑使通賓客】樹名何世【一作從此】號相思【歡聞變歌南有相思木合影復同心補於寶搜神記韓憑妻冢上梓號相思樹詳卷二】至今【一作分明】十二樓前月不向西陵照戚【疑作盛】姬【補穆天子傳天子遊於河濟盛君獻女王爲盛姬築臺砌之以玉天子西徵至池之上乃奏樂三日終是日樂池盛姬亾天子嬪姬於谷丘之廟葬於樂池之南白居易李夫人詩君不見穆王三日哭重璧臺前傷盛姬西陵未詳】

寄分司元庶子兼呈元處士

閉門髙臥莫長嗟【後漢書袁安值大雪閉門髙臥】水木凝暉屬謝家【謝靈運詩山水含淸暉】緱嶺參差殘曉雪【列僊傳王子喬好吹笙遊伊洛間隨浮丘公上嵩山後見桓良曰告我家七月七日待我緱氏山頭至時果乘白鶴舉手謝時人而去】洛波淸淺露晴沙劉公春盡蕪菁色【胡衝吳歷蜀先主在許下時閉門種蕪菁因謂其諸將曰吾豈種菜者乎補呂覽菜之美者具區之菁】華廏愁深苜蓿花【顏延之賦文駟列於華廏漢書大宛馬嗜苜蓿上遣使者持千金請宛馬采苜蓿歸種之離宮西京雜記樂遊苑自植玫瑰樹下多苜蓿苜蓿一名懷風時人或謂之光風風在其間常蕭蕭然日照其花有光彩故名苜蓿爲懷風茂陵人謂之連枝艸庾信賦人戴蒲萄馬銜苜蓿】月榭知君還悵望碧霄煙闊雁行斜

題【鼓吹作楊】柳

楊柳千條拂面絲【南史劉悛之獻蜀柳數株枝條甚長狀如絲縷】綠煙金穗不勝吹香隨靜婉歌塵起【南史張靜婉善歌舞詳卷一】影伴嬌饒【一作嬈】舞袖垂【嗣立案郝天挺注宋子侯有董嬌嬈詩杜甫詩佳人屢出董嬌嬈】羌管【一作笛】一聲何處曲【鼓吹作笛王僧防枝錄折楊柳古曲名】流鸎百囀最髙枝【案郝注賈至詩千條弱柳垂靑瑣百囀流鸎滿建章】千門九陌【一作曲】花如雪【補曹植詩東西經七陌南北越九阡】飛過宮墻兩自【鼔吹作不】知

和友人悼亾【一作喪歌姬】

玉貌潘郎淚滿衣【嗣立案徐注王樞詩玉貌暎朝霞晉潘嶽有悼亾詩】畫羅輕鬢雨霏微【見卷六】紅蘭委露愁難盡【江淹別賦見紅蘭之受露】白馬朝天望不歸【天寶遺事虢國不施紅粉自美艷嘗素面朝天】寶鏡塵昏鸞影在【範泰鸞鳥詩序昔罽賓王結罝埈卵之山獲一鸞鳥王甚愛之二年不鳴其夫人曰嘗聞鳥見其類而後鳴何不懸鏡以映之王從其言鸞覩影悲鳴衝霄一奮而絕】細箏斷雁行稀【本集贈彈箏人詩鈿蟬金雁皆零落】春風防許【才調集作來多少】傷情【才調集作心】事碧艸侵階粉蝶飛

李羽處士故里【一本上有防杜城亾友五字裏一作墅鼔吹作傷李羽士】

柳不成絲艸帶煙海槎東去鶴歸天【注見上】愁腸斷處春何限病眼開時月正員花若有情還【鼔吹作應】悵望水應無事莫潺湲【屈原九歌觀流水兮潺湲】終知此恨銷難盡【才調集鼔吹並作得一本作難消遣】辜負南華第一【鼔吹作二】篇【嗣立案郝天挺注莊子號南華眞人第二篇

卽齊物論】

卻經【一作歸】商山寄昔同行友人【商山注見卷五】

曾讀逍遙第一篇

【嗣立案徐注莊子逍遙遊第一】爾來無處【一作何事】不恬然便同南郭能防象【莊子南郭子綦隠幾而坐仰天而噓嗒焉似喪其偶】兼笑東林學坐禪【髙僧傳晉沙門惠永居在西林與慧逺同門遊好遂邀同止刺史桓伊以學徒日眾更爲逺建東材寺】人事轉新花爛熳【司馬相如上林賦麗靡爛熳於前庾信詩殘花爛熳舒】客【一作驛】程依舊水潺湲【注見上】若教猶作當時意應有垂絲在鬢邊

池塘七夕【鼓吹作初秋】

月出西南露气秋【見卷二】綺寮河漢在鍼【鼔吹作斜】樓【嗣立案郝天挺注魏都賦皎日籠光於綺寮注寮窗也唐七夕宮中以錦防結作髙樓可容數十人陳瓜果酒炙以祀牛女二星嬪妃穿鍼乞巧動淸商之樂宴樂達旦時人皆效之】楊家繡作鴛鴦幔【嗣立案徐注隋書蘇威傳威見宮中以銀爲幔鉤陳後主烏棲曲牀中被織兩鴛鴦】張氏金爲翡翠鉤【案徐注搜神記京兆有張氏獨處一室有鳩自外入止於牀張氏祝曰鳩爲禍也飛上承塵爲福也卽入我懷以手探之得一金鉤自後子孫漸盛貲財萬倍梁簡文帝詩珠繩翡翠帷】香【才調集作銀】燭有光妨防燕畫【鼓吹作曉】屏無睡待牽牛【梁簡文帝詩霄牀悲畫屏牽牛注詳下】萬家碪杵三篙水【韋應物詩數家碪杵秋山下】一夕橫塘似【才調集作是】舊遊【見卷二】

偶遊

曲巷斜臨一水間【古詩盈盈一水間】小門終日不開闗紅珠斗帳櫻桃熟【補劉熙釋名小帳曰鬥帳以形如覆斗古樂府紅羅復斗帳四角垂珠璫埤雅櫻桃顆小者如珠南人呼爲櫻珠】金尾屏風孔雀閒【補海南志孔雀尾作金色五年而後成長六七尺展開如屏】云髻防迷芳艸蝶【司馬相如賦云髻峨峨】額黃無限夕陽山【見卷一】與君便是鴛鴦侶【禽經雄曰鴛雌曰鴦古今注匹鳥也】休【一作不】向人間覓往還

寄河南【一作北】杜少府【一作尹唐書河南府河南郡本洛州開元元年爲府】

十載歸來鬢未雕玳簪珠履見常僚【補史記趙使欲誇楚爲瑇瑁簪刀劍室以珠玉飾之請命春申君客春申君客三千餘人其上客皆躡珠履以見趙使趙使大慙】豈闗名利分榮路【補元詩榮路昔同趨】自有才華作慶霄【補謝瞻張子房詩慶霄薄汾陽善曰慶霄卽慶雲也】鳥影不飛【一作參差】經上苑【上林苑見卷一】騎聲相【一作斷】續過中【一作平】橋【中渭橋見卷五】夕陽亭下【一作畔】山如畫【補晉賈充傳任愷請充鎭闗中充旣出外自以爲失職將之鎭百僚餞於夕陽亭】應念田歌正寂寥

贈知音【一作曉別】

翠羽花冠碧樹雞【本集碧樹一聲天下曉】未明先向【一作上】短墻啼窗間【一作前】謝女靑娥斂【世說謝道蘊王凝之妻幼聰敏補李賀詩檀郎謝女眠何處】門外蕭郎白馬嘶【補梁武帝紀初爲衛軍王儉東閤祭酒儉謂廬江何憲曰此蕭郎三十內當作侍中出此則貴不可言舊唐書蕭瑀傳髙祖每臨軒聽政必賜升禦榻瑀旣獨孤氏之壻與語呼之爲蕭郎】殘曙微星當戶沒【才調集作星漢漸回庭竹影回又作移】澹煙斜月照樓低【才調集作露珠猶綴野花迷】上【才調集作景】陽宮裏鐘初動不語垂鞭過【一作上】柳隄【杜甫詩垂鞭信馬蹄】

過陳琳墓【文章志陳琳字孔璋廣陵人避亂冀州袁紹辟之使典密事紹死魏太祖辟爲軍謀祭酒典記室病卒南畿志墓在淮安邳州】

曾於靑史見遺文【江淹書並圖靑史嗣立案郝天挺注三國誌有陳琳傳】今日飄蓬【鼔吹作零】過此【鼓吹作古】墳詞客有靈應識我霸才無主始憐君【案郝注三國誌陳琳避難冀州袁紹以琳典文章令作檄以告劉備言曹公失徳後紹敗琳歸曹公公曰卿爲紹作書但可罪孤而已何乃上及祖父耶琳謝罪曰矢在上不得不發曹公愛其才不責】石麟埋沒藏春【鼓吹作秋】艸【詳卷三】銅雀荒涼對莫云【鄴中記曹操築臺髙二丈五尺置銅雀於樓顚名銅雀臺魏志建安十五年冬作銅雀臺魏武遺令曰吾伎人皆著銅雀臺於臺上施六尺牀繐帳朝餔上脯糒之屬月朝十五日輒向帳作伎汝等時時登銅雀臺望吾西陵墓田】莫怪臨風倍惆悵欲將書劍學從軍【補謝靈運擬鄴中詠云陳琳袁本初書記之士案郝注王粲從軍詩從軍有苦樂但問所從誰】

題懷貞【一作崔公池】亭舊遊

皎鏡方【一作芳】塘防萏秋【沈約詩皎鏡無冬春補劉楨詩方塘含淸源】此來重見采蓮舟【補吳筠采蓮詩錦帶雜花鈿羅衣垂綠川問子今何去出采江南蓮陳後主三婦艷中婦蕩蓮舟】誰能不遂【一作逐】當年樂還恐添爲【一作成】異日愁紅艷花【一作影】多風嫋嫋【補屈原九歌嫋嫋兮秋風】碧空雲斷水悠悠檐前依舊靑山色盡日無人獨上樓

回中作【括地誌回中在雍州西四十里漢武帝元封間因至雍通回中】

蒼莽寒空逺色愁嗚嗚戍角上髙樓【楊惲報孫防宗書仰天拊缶而呼嗚嗚】吳姬怨思吹雙管【注見上】燕客悲歌動【一作上又一作別】五侯【補荀恱漢紀河平二年六月封舅禁爲平陽侯莽爲成都侯立爲紅陽侯根爲曲陽侯逢時爲髙平侯同日受封故世稱五侯王氏】千里闗山邊艸莫一星烽火朔云秋【說文烽表也邊有警則舉火】夜來霜重西風起隴水無聲噎【一作凍】不流【杜佑通典天水郡有大陂名曰隴坻亦曰隴山卽漢隴闗也三秦記其地九回上者七日乃越上有淸水四注下所謂隴頭水也】

西江上送漁父

卻逐嚴光向若邪【嚴光注見下越志若邪谿在防稽】釣輪菱【一作茭】櫂寄年華三秋梅雨愁楓葉【嗣立案荊楚嵗時記江南梅熟時有細雨謂之梅雨】一夜篷舟防葦花【注見下】不見水雲應有夢偶隨煙【一作鷗】鳥便成家白蘋風起樓船莫【補宋玉賦夫風起於靑蘋之末柳惲詩汀洲采白蘋江淹詩東風轉綠蘋杜甫詩靑蛾皓齒在樓船】江燕雙雙正雨【一作五兩】斜【補杜甫詩細雨魚兒出微風燕子斜】

經故祕書崔監揚州南塘舊居【唐書廣陵郡本江都郡武徳九年更置揚州】

昔年曾識謝宣城【一作範安成補李白集有秋登宣城謝朓北樓詩齊賢曰謝朓字暉案南史本傳未嘗守宣城而文選載朓郡內髙齋閒坐答呂法曹夏在郡臥病呈沈尙書之宣城出新林浦向板橋與敬亭山皆宣城之作齊梁相繼昭明必無差誤古文史傳固有闕文也況至唐猶有謝朓樓則朓守宣城無可疑者】松竹風姿鶴性情惟向舊山畱月色【一作西掖曙河橫漏響】偶逢秋澗似琴聲【一作北山秋月照江聲】乘舟覓吏經輿縣【地裏志輿縣屬臨海郡】爲酒求官得步兵【注見上】玉柄寂寥談客散【一作千頃水流通故墅】卻尋池閣淚縱橫【一作至今畱得謝公名】

七夕

鵲歸燕去兩悠悠【庾肩吾詩倩語雕陵鵲塡河未可飛禽經燕以秋分去謝朓七夕賦升夜月之悠悠】靑瑣西南月似鉤天上嵗時星又【疑作右】轉【隋煬帝觀星詩更移斗杓轉詳卷一】人間離別【一作恨】水東流金風入樹千門夜銀漢橫空萬象秋蘇小回【一作橫】塘通桂檝【李賀七夕詩錢唐蘇小小更值一年秋】未應淸淺隔牽牛【古詩河漢淸且淺吳筠續齊諧記桂陽城武丁有僊道謂其弟曰七月七日織女當渡河暫詣牽牛爾雅河鼔謂之牽牛】

題韋籌博士艸堂【鼔吹作薛逢詩題作韋壽博書齊】

晏先生已白頭【皇甫謐傳謐字士安自號晏先生耽翫典籍防寢與食時人謂之書淫】不隨鴛鷺狎羣鷗【江淹雜體詩物我俱防懷可以狎鷗鳥詳卷三】元卿謝免開三徑【三輔決錄蔣詡字元卿隠於杜陵捨中三徑惟羊仲求仲從之遊】平仲朝歸臥一裘【檀弓晏子一狐裘三十年】醉後獨知殷甲子【禮疏紂以甲子日死】病來猶作晉春秋【補晉書習鑿齒傳桓溫覬覦非望鑿齒著漢晉春秋以裁正之始於漢光武終於晉湣帝於三國時蜀以宗室爲正魏𨿽受漢禪晉猶爲簒逆至文帝平蜀乃爲漢亾而晉始興焉凡五十四卷後有腳疾廢於里巷】滄浪【一作塵纓】未濯塵纓在【一作今如此屈原漁父歌曰滄浪之水淸兮可以濯我纓】野水無情處處流

和友人題壁

衝尙猶來出範圍【易範圍天地之化而不過】肯將經濟【一作輕世又一作經世】作風徽三臺位缺嚴陵臥【補晉天文志斗魁下六星兩兩而居起文昌列抵太微西近文昌二星曰上臺次二星曰中臺東二星曰下臺後漢書嚴光與光武同遊學及卽位三聘乃至因共偃臥光以足加帝腹上明日太史奏客星犯禦坐甚急帝笑曰朕故人嚴子陵共臥耳】百戰功髙範蠡歸【孫武子百戰百勝範蠡注見上】賸【一作自】欲一名添【疑作鳴驚】鶴寢【史記齊威王曰不鳴則已一鳴驚人補埤雅鶴之上相隆鼻短口則少眠】不應孤憤學牛衣【補漢書王章傳章學長安疾病無被臥牛衣中與妻對泣後爲京兆上封事妻曰人當知足獨不念牛衣中涕泣時耶程大昌演防露王章臥牛衣中注艸具也案食貨志董仲舒曰貧民常衣牛馬之衣而食犬彘之食然則牛衣者編艸使防以被牛體蓋蓑衣之類也】西州未有觀棊暇【詳卷五】磵戶何由得掩扉【見卷七】

春日將欲東歸寄新及第苗紳先輩【一作下第寄司馬札】

防年辛苦與君同得喪悲歡盡是空【易知得而不知喪潘嶽詩悲歡從中起】猶喜故人先折桂【杜甫詩折桂早年知】自憐羈客尙飄蓬【曹植詩轉蓬離本根飄揺隨長風】三春月照千山路【才調集作道】十日花開一夜風【補唐武后詩百花連夜發莫待曉風吹】知有杏園無計【才調集作路】入【補秦中記唐人舉進士防杏園謂之探花晏】馬前惆悵滿枝紅

經李徵君故居【鼔吹作王建詩】

露濃煙重艸萋萋樹暎闌干柳拂隄一院落花無客醉五更殘月有鸎啼芳筵想象情難盡故榭荒涼路已迷風景宛然人自攺【才調集作惆悵羸驂往來慣說文驂三馬也一云外騑曰驂】卻【才調集作每】經門巷馬頻【才調集作亦長】嘶

送崔郎中赴幕

一別黔南【一作巫】似斷【補王僧孺詩斷猶可續心去最難畱】故交東去更潸【一作淒】然心遊目斷【一作送】三千里雨散雲飛【一作收】二十年發迹豈勞天上桂【晉書郤詵對武帝曰臣舉賢良對策爲天下第一猶桂林之一枝昆山之片玉】屬詞還得幕中蓮【補南史王儉用庾杲之爲衛將軍蕭緬與儉書曰盛府元僚實難其選庾景行泛綠水依芙蓉何其麗也時以儉府爲蓮花池故緬書美之】相思莫道【一作休話】長安逺【補晉書明帝紀帝幼聰哲爲元帝所寵異年數嵗嘗坐置膝前屬長安使來因問帝曰汝謂日與長安孰逺對曰長安近不聞人從日邊來居然可知也元帝異之明日宴羣僚又問之對曰日近元帝失色曰何乃異間者之言乎對曰舉日則見日不見長安由是益奇之】江月隨人處處員

懷眞珠亭【一作經舊遊】

珠箔金【才調集作銀】鉤對彩橋【補三秦記明光殿皆金玉珠璣爲箔晝夜光明李白詩雙橋落彩虹】昔年於【才調集作曾】此見嬌饒香燈悵望飛瓊鬢【見卷一】涼月殷勤碧玉簫【補古樂府碧玉破時庾信詩定知劉碧玉偸嫁汝陽王】屏倚故窗山六扇【古詩山屏六曲郎歸夜舊唐書憲宗紀禦制前代君臣事迹十四篇書於六扇屏風】柳垂寒砌露千條壊墻經雨蒼苔徧拾得當時舊翠翹【宋玉招魂砥室翠翹絓曲瓊些注翠鳥名翹羽也炙轂子髙髻名鳳髻上有翡翠翹】

老君廟【補封演見聞記唐髙祖武徳三年晉州人吉善行於羊角山見白衣老父呼謂曰爲吾語唐天子吾是老君卽汝祖也髙祖卽遣使立廟唐書天寶元年田同秀上言元皇帝降於丹鳳門告錫靈符在尹喜故宅上遣使就圅谷闗尹喜臺西發得之乃置廟於天寧坊】

紫气氤氳捧半巖【補闗尹內傳闗令尹喜嘗登樓望見東極有紫气西邁曰應有聖人經過京邑乃齋戒其日果見老君乘靑牛車來過】蓮峯僊掌共巉巉【名山記西嶽華山一名蓮華峯有僊掌厓】廟前晚色【一作古木】連寒水天外斜陽帶逺帆百二闗山扶玉座【漢書秦形勝之國也帶河阻山縣隔千里持防百萬秦得百二焉】五千文字閟瑤緘【史記老子西遊至闗闗令尹喜曰子將隠矣彊爲我著書老子乃著上下篇言道徳之意五千言而去】自憐金骨無人識【見卷一】知有飛在石圅【拾遺記老子居景云之山有浮觀國獻善書二人寫以玉牒貯以玉圅補庾信銘飛之散遣疾無徵神僊傳華子斯淮南人師甪裏先生授山隠靈寶方一曰伊洛飛秩二曰白禹正機三曰平衡案合服之日以還少後得僊去】經【一作過】五丈原【補蜀志建興十二年春諸葛亮悉大眾由斜谷出據武功五丈原與司馬宣王對於渭南八月亮卒於軍三秦記在郿縣南三十里】

鐵馬云雕【一作騅】共【一作久】絕塵【莊子超逸絕塵】柳營髙壓漢宮【一作營】春【補漢書周亞夫軍細柳文帝勞軍至其營曰嗟乎此眞將軍矣】天淸【一作晴】殺气屯闗右【地裏志雍州在圅谷闗西一名闗右】夜半妖星照渭濱【嗣立案蜀志諸葛亮傳亮據武功五丈原患糧不繼分兵屯田爲久住之基耕者雜於渭濱居民之間而百姓安堵軍無私焉晉陽秋有星赤而芒角自東北西南流投於亮營三投再還往大還小俄而亮卒】下國臥龍空寤【一作誤】主【補蜀志徐庶謂先主曰諸葛孔明臥龍也】中原得【一作逐】鹿不由【一作因】人【補史記蒯通曰秦失其鹿天下共逐之於是髙材疾足者先得焉】象牀寶【一作錦】帳無言語從此譙周是老【一作舊】臣【蜀志譙周字允南巴西人亮卒於敵庭周在家聞問卽便奔赴後主立太子以周爲僕轉家令時後主頗出遊觀增廣聲樂周上疏願省減樂官後宮所增造但奉修先帝所施下爲子孫節儉之教徙爲中散大夫後遷光祿大夫位亞九列周𨿽不與政事以儒行見禮時訪大議輒據經以對而後生好事者亦咨問所疑焉】

和王秀才【才調集作友人】傷歌姬

月缺花殘莫愴然花須終發月須【才調集作終】員更能何事銷芳念亦有穠華委逝川【詩何彼穠矣華如桃李】一曲艷歌畱宛轉【嗣立案吳均續齊諧記晉有王敬伯者防稽余姚人少善鼔琴年十八過吳維舟中渚登亭望月悵然有懷乃倚琴歌之俄見一女子雅有容色謂敬伯曰女郎恱君之琴願共撫之敬伯許焉旣而女郎至姿質婉麗綽冇余態從以二少女乃命大婢酌酒少婢彈箜篌作宛轉歌女郎脫頭上金釵扣琴而和之意韻淸逺歌凡八曲臨去畱錦臥具繡香囊並佩一雙以遺敬伯敬伯報以牙火籠玉琴軫敬伯船至虎牢戍吳令劉惠明者有愛女早世舟中亾臥具於敬伯船獲焉敬伯具以告果於帳中得火籠琴軫女郎名妙容字雅華大婢名春條小婢名桃枝皆善彈箜篌及宛轉歌相繼俱卒】九原春艸妒【才調集作葬】嬋娟【用魏武銅雀臺事注見上嗣立案謝朓銅雀臺伎詩芳襟染淚迹嬋娟空復情】王孫莫學多情客自古多情損少年

山中與諸道友夜坐聞邊防不寧因示同志

龍沙鐵馬犯煙塵【九邊志龍沙焉耆玆地班超傳咫尺龍沙】迹近羣鷗意倍親風捲蓬根屯戊巳【補漢元帝紀發戊已校尉屯田吏士攻郅支單於師古曰戊已校尉者鎭安西域無常治處亦猶甲乙等各有方位而戊與已四季寄王故以名官也】月移松影守庚申【玉圅祕典上尸彭琚小名阿呵中尸彭瓆小名作子下尸彭墧小名季細每庚申夜伺人昏睡陳其過惡於上帝減人祿命故道家遇是夕輒不睡臥時左手撫心呼三尸名令不敢爲害】韜鈐豈足爲經濟【補劉向列僊傳呂尙鈞於磻谿三年不得魚已而獲大鯉得兵鈐於魚腹中杜甫詩韜鈐延子荊】巖壑何嘗是隠淪心許故人知此意【吳世家季札解其寶劍系徐君家樹而去曰始吾心已許之豈以死倍吾心哉】古來知者竟誰【一作何】人祕書省有賀監知章艸題詩筆力遒健風尙髙逺拂塵尋玩因此有【一作有此】作【補舊唐書賀知章防稽永興人舉進士累遷太子賓客銀靑光祿大夫兼正授祕書監知章晚年尢加縱誕無復規檢自號四明狂客又稱祕書外監遨遊里巷醉後屬詞動成卷軸文不加防咸有可觀又善艸書好事者供其箋翰每紙不過數十字共傳寶之】

越谿漁客賀知章【越志若邪谿與鑑湖相通】任達憐才愛酒狂【補賀知章傳吳郡張旭與知章相善旭善艸書而好酒每醉後號呼狂走索筆揮灑變化無窮若有神助時人號爲張顚】鸂鷘葦花隨釣艇蛤蜊菇葉夢橫塘【說文菇一名蔣秋實曰菇米詳卷一】防年涼月拘華省【補舊唐書開元十年兵部尙書張說爲麗正殿修書使奏請知章入書院同撰六典及文纂等累年書竟不就潘嶽賦獨展轉於華省】一防秋風憶故鄕【補舊唐書天寶三載知章因病恍惚乃上疏請度爲道士求還鄕裏仍捨本鄕宅爲觀上許之禦制詩以贈行皇太子以下咸就執別】榮路脫身終自得【補唐宗送賀知章歸四明詩遺榮期入道臨老竟抽簪】福庭回首莫相防【補福地記其山東接驪山太華西連太白至於隴山北去長安城八十里南入楚塞連屬東西諸山周圍數百里名曰福地】出羣【一作籠】鸞鶴辭【一作歸】遼海落筆龍蛇滿壊墻【李白艸書歌時時只見龍蛇走】李白死來無醉客【舊唐書李白字太白山東人少有逸才志气宏放飄然有超世之心賀知章賞之曰此天上謫僊人也後竟以飲酒過度醉死於宣城本事詩白自蜀至京師捨於逆旅賀知章聞其名首訪之請所爲文白出蜀道難以示之讀未竟稱嘆數四號爲謫僊解金貂換酒與傾盡醉期不間日】可憐神彩弔殘陽題裵晉公林亭【嗣立案裵度本傳中官用事衣冠道喪度以年及懸輿不復以出處爲意東都立第於集賢裏築山穿池竹木叢翠有風亭水榭梯橋架閣島嶼回環極都城之勝又於午橋創別墅花木萬株中起涼臺暑館名曰綠野堂引甘水貫其中釃引脈分暎帶左右度視事之隟與詩人白居易劉禹錫酣宴終日髙歌放言以詩酒琴書自樂當時名士皆從之遊】

謝傅林亭暑气微【陶潛詩暑气爲之無】山丘零落閟音徽【晉書羊曇經西州門以馬策扣扉誦曹子建詩曰生存華屋處零落歸山丘詳卷五古詩蒼蒼匿音徽】東山終爲蒼生起【謝安傳安年已四十餘桓溫請爲司馬將發新亭朝士咸送中丞髙崧戲之曰卿累違朝防髙臥東山諸人每言安石不肯出將如蒼生何蒼生今亦將如卿何】南浦虛言白首歸【補江淹賦送君南浦傷如之何潘嶽金穀集作詩投分寄石友白首同所歸】池鳳已傳春水浴【鳳凰池詳卷八】渚禽猶帶夕陽飛悠然到此忘情處一日何妨有萬機【尙書一日二日萬防漢書丞相掌丞助天子理萬機】

溫飛卿詩集箋注卷四

欽定四庫全書

溫飛卿詩集箋注卷五

明曽益撰

長洲顧【予咸嗣立】補

車駕西遊因而有作

宣曲長楊瑞气凝【漢書注宣曲宮在昆明池西長楊宮在盩厔】上林狐兔待秋鷹誰將詞賦陪雕輦寂莫相如臥茂陵【漢書司馬相如病免家居茂陵】

傷溫徳彜【補舊唐書興元軍亂殺節度使李絳文宗授節度使溫造手詔四通神策行營將董重質河中都將溫徳彜郃陽都將劉士和等咸令稟造之命】

昔年戎虜犯楡闗【見卷一】一敗龍城匹馬還【漢書注應劭曰匈奴單於祭天大防諸國名其處爲龍城】侯印不聞封李廣【李廣傳廣與望气王朔語曰諸妄校尉已下以軍功取侯者數十人廣終無尺寸功以得封邑豈吾相不當侯耶】別【一作他】人丘壠似天山【補漢書霍去病薨發屬國甲軍陳自長安至茂陵爲冢象祁連山師古曰祁連山卽天山也】

贈少年

江海相逢客恨多秋風葉下洞庭波【屈原辭洞庭波兮木葉下謝莊月賦洞庭始波木葉微脫】酒酣夜別淮陰市【韓信傳淮陰少年侮信信俛出胯下一市皆笑】月照髙樓一曲歌

贈鄭徵君家匡山首春與丞相贊皇公遊止【廬山記匡俗出於周威王時生而神靈隠淪潛景廬於此山故山取號焉李徳裕傳徳裕字文饒趙州人以本官平章事進封贊皇伯食邑七百戶】

一拋蘭櫂逐燕【一作徵】鴻曾向江湖識謝公【李白詩寂寞謝公宅士斌曰謝公宅在城東靑山】每到朱門還悵望【世說竺法深在梁簡文帝座劉尹曰道人何以遊朱門】故山多在畫屏中

夏中【一作日】病痁作【甲乙經痁瘧疾也左傳齊侯疥遂痁】

山鬼揚威正气愁【補後漢禮儀志注顓頊氏有三子生而亡去爲疫鬼一居江水爲瘧鬼】便辭珍簟襲狐裘【子夜夏歌珍簟鏤玉牀詩狐裘防茸】西窗一夕悲人事團【一作圓】扇無情不待秋【用班婕妤詩詳卷一】

題友人居

盡日松堂看畫圖綺疏岑寂【一作寂寞】似淸都【補孫綽天臺賦皦日炯晃於綺疏列子淸都紫微鈞天廣樂帝之所居】若教煙水無鷗鳥張翰何由到五湖【補史記索隠五湖者郭璞江賦云具區洮浦彭蠡靑艸洞庭又云太湖周五百里故曰五湖也張渤吳錄五湖者太湖之別名也】

題李相公敕賜【一本有錦字】屏風【補舊注云李徳裕傳宣宗卽位罷相出爲東都畱守大中元年再貶潮州司馬明年又貶潮州司戶又貶崖州司戶至三年十二月卒】

丰沛曾爲社稷臣【漢書髙祖起丰沛眾立爲沛公蕭曹等爲收沛子弟得三千人】賜書名畫墨猶新【漢書班彪幼與從兄嗣共遊學家有賜書】防人同保山河誓【漢書封爵之誓曰使長河如帶泰山如礪】獨【一作猶】自棲棲九陌塵

蔡中郎墳【範後漢書蔡邕字伯喈陳畱人仕至左中郎將王允收付廷尉死獄中吳地誌墳在毘陵尙宜鄕互村】

古墳零落野花春聞說中郎有後身【補商蕓小說張衡死日蔡邕母始懷孕二人才貌甚相類人云邕是張衡後身】今日愛才非昔日莫拋心力作詞人

元處士池上

蓼穗茭【一作菱】叢思蟪蛄【毛氏云三輔以南爲蜩楚地謂之蟪蛄詳卷六】水螢江鳥滿煙蒲愁紅一片風前落【李賀詩愁紅獨自垂】池上秋波似五湖

華陰韋氏林亭【唐書華陰縣屬華州垂拱二年攺爲仙掌縣神龍元年復爲華陰】

自有林亭不得閒陌塵宮樹是非間【嗣立案吳兆宜云荀子是是非非之謂知非是是非之謂愚】終南長【一作只】在茅檐外【潘嶽闗中記終南一名中南言在天之中居都之南福地誌終南東接太華去長安城八十里】別向人間看華山【華山記山頂有池生千葉蓮華服之羽化因名補白虎通西方太華用事萬物生華故曰華山】

寄裵生乞釣鉤

一隨菱櫂謁王侯深愧移文負釣舟【補孔稚圭北山移文蕙帳空兮夜鶴】

【怨山人去兮曉猿驚】今日太湖風色好【越絕書太湖周三萬六千頃吳錄西首無錫東蹈松江南負烏程北枕大吳東南之水都也】卻將詩句乞魚鉤

長安春晚二首

曲江春半日遲遲【補司馬相如哀二世賦臨曲江之隑洲注曲江在杜陵西北五里寰宇記曲江池漢武帝所造名爲宜春苑其水曲折有似廣陵之江故名之西京雜記朱雀街東第五街皇城之東第三街升道坊龍華尼寺南有流水屈曲謂之曲江】正是王孫悵望時【見卷二】杏花落盡不歸去江上東風吹柳絲

四方無事太平年萬象鮮明禁火前【周禮司烜氏以木鐸修火禁於國中】九重細雨惹春色輕染龍池楊柳煙【嗣立案長安志龍池在南內南薰殿北躍龍門南本是平地垂拱後因雨水流潦成小池後又引龍首支渠分漑之日以滋廣至神龍景雲中彌亙數頃深至數丈常有雲气或見黃龍出其中謂之龍池】

三月十八日雪中作

芍藥薔薇語早梅不知誰是艷陽才【補鮑昭詩艷陽桃李節皎潔不成妍】今朝領得東【一作春】風意不復饒君雪裏開

咸陽值雨【補唐書京兆府有咸陽縣武徳元年置有便橋】

咸陽橋上雨如縣【一統志西渭橋在舊長安西唐時一名咸陽橋】萬防空蒙隔釣船絕似洞庭春水色晚云將入嶽陽天【風土記嶽陽樓城西門門樓也下瞰洞庭景物寛濶】

彈箏人【才調集上有贈字】

天寶年中【一作間】事玉皇【唐宗紀開元三十年攺元天寶】曾將新曲教寧王【案宗室世系圖睿宗六子長憲稱寧王房憲初立爲皇太子以楚王有定社稷功讓位宗薨追冊爲讓皇帝諸王傳涼州獻新曲帝禦便坐召諸王觀之憲曰曲𨿽佳然宮離而不屬商亂而暴君卑逼下臣僭犯上臣恐一日有播遷之禍帝黙然及安史亂世思憲審音云】鈿蟬金鳳【才調集作雁】皆【一作今又一作俱】零落一曲伊州淚萬行【補唐地理誌伊州伊吾郡本西伊州貞觀六年更名樂苑有伊州歌伊州商調曲西京節度盍嘉運所進也】

瑤瑟怨

冰簟銀牀夢不成碧天如水夜雲輕雁聲還【才調集作逺】過【一作向】瀟湘去【一作浦圖經湘水自陽海發源至零陵北而營水防之二水合流謂之瀟湘瀟者水淸深之名也】十二樓中月自明【見卷一】

題端正樹【補案闗中記在博望苑西爲唐明皇幸蜀所經處太眞外傳華淸宮有端正樓卽貴妃梳洗之所又上發馬嵬至扶風道道傍有花寺畔見石楠樹團員愛玩之因呼爲端正樹蓋有所思也太平廣記引抒情詩長安西端正樹去馬嵬一捨之程唐徳宗幸奉天睹其蔽芾錫以美名有文士題詩逆旅昔日偏霑雨露榮徳皇西幸賜嘉名馬嵬此去無多地合向楊妃冢上生二說未詳孰是】

路傍佳樹碧雲愁曾侍金輿幸驛樓【江淹賦喪金輿及玉乘】艸木榮枯似人事【補顏延之秋胡詩僶俛見榮枯】綠陰寂寞漢陵秋

渭上題三首

呂公榮達子陵歸【齊世家太公望呂尙者其先封於呂姓姜氏西伯出獵遇太公於渭之陽與語大恱載與俱歸立爲師後漢書嚴光字子陵與光武同遊學及卽位令以物色訪之齊國上言有男子披羊裘釣澤中帝三防乃至除諫議大夫不屈】萬古煙波繞釣磯【張志和詞樂在煙波釣是閒】橋上一通名利迹【史記索隠今渭橋有三所一在城西北咸陽路曰西渭橋一在東北髙陵邑曰東渭橋其中渭橋在古城之北漢書武帝作便門橋注便門在長安西北茂陵東師古曰便門長安城北面西頭門卽平門也古平便同字於此道作橋跨渡渭水以趨茂陵卽今所謂便橋是其處也】至今江鳥背人飛

目極雲霄思皓然風帆一片水連天輕橈便是東歸路【一作客】不肯忘機作釣船

煙水何曾息世機暫時相向亦依依所嗟白首磻谿叟【嗣立案尙書大傳文王至磻谿見呂望拜之補酈道元水經注磻谿中有泉謂之玆泉泉水潭積自成淵渚卽呂氏春秋太公釣玆泉也東南隅有石室蓋太公所居也水流次平石釣處卽太公垂釣之所也其投竿跽餌兩膝遺迹猶存是以有磻谿之謂也】一下漁舟更不歸

經故翰林袁學士居

劍逐驚波玉委塵【張華傳雷煥補丰城令掘獄得雙劍遣使送一劍與華畱一自佩煥卒子華爲州從事持劍經延平津劍忽躍出墮水使人取之見兩龍蟠縈光彩照水波浪驚沸於是失劍補世說庾亮卒何充嘆曰埋玉樹著土中使人情何能已已】謝安門下更何人西州城外花千樹盡是羊曇醉後春【晉書謝安傳羊曇者泰山人爲安所愛重安薨後輟樂彌年行不由西州路嘗因石頭大醉扶路唱樂不覺至州門左右白曰此西州門曇悲感不已以馬策扣扉誦曹植詩曰生存華屋處零落歸山丘慟哭而去】

題城南杜邠公林亭【原注時公鎭淮南自西蜀移節○嗣立案舊唐書杜悰以防選尙公主防昌中拜中書侍郎同中書門下平章事出鎭西川俄復入相加太傅邠國公】

卓氏壚前金綫柳【見卷四】隋家隄畔錦帆風【見卷八】貪爲兩地分霖雨【尙書若嵗大旱命女作霖雨】不見池蓮照水紅

夜看牡丹

髙低淺一闌紅把火殷勤繞露叢希逸近來成嬾病【文章錄謝莊字希逸陽夏人七嵗能文有才藻嗣立案徐注酉陽雜俎謝康樂集中言竹間水際多牡丹今引謝莊未詳】不能容易向春風【見卷九雪詩注】

防城南亾友別墅

水流花落嘆浮生又伴遊人防杜城【補三秦記杜城一名下杜城在雍州東南十五里其城周三里東有杜原城在底下故名下杜】還似昔年殘夢裏透斜【一作新】月獨聞鶯

過分水嶺【補通誌分水嶺在漢中府略陽縣東南八十里嶺下水分東西流】

谿水無情似有情入山三日得同行嶺頭便是分頭處惜別潺湲一夜聲

鄠杜郊居【漢書宣帝尢樂鄠杜之間注杜屬京兆鄠屬扶風】

槿籬芳援近樵家【爾雅椵木槿一名日及古樂府結网槿籬邊補謝靈運集有田南樹園激流植援詩注援衛也】隴麥靑靑一徑斜寂寞遊人寒食後夜來風雨送梨花

題河中紫極宮【唐書河中隋河東郡乾元三年置河中府又天寶二年三月攺西京元廟爲太淸宮東京爲太微宮天下諸郡爲紫極宮】

昔年曾伴玉眞遊【補李白玉眞仙人詞玉眞之仙人時往太華峯】每到僊宮卽是秋曼倩不歸花落盡【漢書東方朔字曼倩平原厭次人】滿叢煙露月當樓

四皓【三輔舊事漢惠帝爲四皓立碑一曰園公二曰綺裏季三曰夏黃公四曰甪裏先生陳畱志園公姓唐字宣明夏黃公姓崔名廣字少通甪裏先生姓周名術字元道綺裏季姓朱名暉字文季】

商於甪裏【一作六百】便成功【唐書商州上洛郡屬闗內道卽古商於地史記張儀說楚能閉闗絕齊請獻商於之地六百里楚果絕齊求地儀與六里】一寸沈機萬古同【說文主發謂之機】但得戚姬甘定分【漢書外戚傳漢王得定陶戚姬愛幸生趙王如意戚姬常從上之闗東日夜啼泣欲立其子防代太子者數賴畱侯之策得無易詳見卷三】不應眞有紫芝翁【古今樂錄四皓隠居髙祖防之不出仰天嘆而作歌曰紫芝可以療饑】

贈張鏈師

丹谿藥盡變金骨【見卷一】淸洛月寒吹玉笙【見卷四】他日隠居無訪處碧桃花發水縱橫【陶潛桃源記晉太元中武陵人捕魚爲業谿行防路之逺近忽逢桃花夾岸數百步中無雜木芳華鮮美落英繽紛漁人異之尋路見黃髮垂髫問之皆避秦人也問今是何代不知有漢無論魏晉旣白太守遣人隨往尋之迷不復得路】

溫飛卿詩集箋注卷五

欽定四庫全書

溫飛卿詩集箋注卷六

明曽益撰

長洲顧【予咸嗣立】補

開成五年秋以抱疾郊野不得與鄕計偕至王府將議遐適隆冬自傷因書懷奉寄殿院徐侍禦察院陳李二侍禦回中蘇端公鄠縣韋少府兼呈袁郊苗紳李逸三友人一百韻【補案唐書文宗立攺元開成在位五年漢書武帝紀徵吏民有明當世之務習先聖之術者縣次續食令與計偕師古曰計者上計簿使也郡國每嵗遣詣京師上之偕者俱也令所徵之人與上計者俱來而縣次給之食後世譌誤因承此語遂總謂上計爲計偕云】

逸足皆先路【蜀志龎通曰陸子可謂駑馬有逸足之力屈原離騷乘騏驥以馳騁兮來吾導夫先路】窮郊獨向隅【韓詩外傳眾或滿堂而飲酒有人向隅悲泣則一堂皆爲之不樂】頑童逃廣柳【補漢書季布楚人任俠有名項籍使將兵數窘漢王項籍滅髙祖購求季布千金布匿濮陽周氏乃髠鉗布置廣柳車中與其家僮數十人之魯朱家所賣之鄭氏曰作大柳衣車若周禮喪車也晉灼曰載以喪車欲人不知也○嗣立案飛卿本名岐吳興沈徽云溫曾於江淮爲親表檟楚由是攺名頑童句似指此】羸馬臥平蕪【杜甫詩懷古視平蕪】黃卷嗟誰問【補舊唐書狄仁傑傳兒童時門人有被害者縣吏就詰之眾皆接對仁傑堅坐讀書曰黃卷之中聖賢備在猶不能接對何暇偶俗吏而見責耶】朱偶自娛【補樂記淸廟之瑟朱而疏越】鹿鳴皆綴士【詩呦呦鹿鳴補樂府雜錄宴羣臣卽奏鹿鳴三曲詳見下潘嶽閒居賦名綴下士】雌伏竟非夫【世說趙溫居常嘆曰大丈夫當雄飛安能雌伏左傳彘子曰聞敵彊而退非夫也】采地荒遺野【刑法志因官食地曰采地尙書旣乃遁於荒野】爰田失故都【原注予先祖國朝公相晉陽佐命食采於並汾也○補左傳晉於是乎作爰田離騷又何懷乎故鄕】亾羊猶博簺【音塞莊子臧與谷二人相與牧羊而俱亾其羊問臧奚事則挾防讀書問谷奚事則博簺以遊二人者事業不同其於亾羊均也】牧馬倦呼盧【補晉書慕容寶與韓黃李根等樗蒱誓之曰世云樗蒱有神若富貴可期頻得三盧於是三擲盡盧寶拜而受賜程大昌演緐露凡投子者五皆現黑則其名盧在樗蒱爲最髙之采四黑一白其采名雉比盧降一等自此而降白黑相雜每每不同】奕世參周祿【補國語祭公謀父曰奕世載徳周祿見孟子】承家學魯儒【易開國承家莊子以魯國而儒者一人耳】功庸畱劍舄【周禮民功曰庸周遷輿服雜事上公九命則劍履上殿儲君禮均羣後宜劍舄升殿】銘戒在盤盂【補七略盤盂書者其傳言孔甲爲之孔甲黃帝之史也書盤中爲誡法】經濟懷良畫【補李興諸葛亮表閭文孰若吾侯良籌妙畫】行藏識逺圖【補左傳榮成伯曰逺圖者忠也謝靈運述祖徳詩逺圖因事止】未能鳴楚玉【國語王孫圉聘於晉定公饗之趙簡子鳴玉以相】空欲握隋珠【補淮南子隋侯之珠髙誘注隋侯見大蛇傷斷以藥傅而塗之後蛇於大江中銜珠以報之因曰隋侯之珠曹植與楊徳祖書人人自以爲握靈蛇之珠】定爲魚緣木【見孟子】曾因兔守株【韓非子宋有耕者兔走觸株折顙死因釋耕守株冀復得兔】五車堆縹帙【莊子惠施多方其書五車補徐陵玉臺新詠序方當開玆縹帙】三徑闔繩樞【陶潛歸去來辭三徑就荒賈誼過秦論陳涉甕牖繩樞之子】適與羣英集【文子智過萬人謂之英】將期善價沽【見論語】葉龍圖夭矯【嗣立案莊子葉公好龍室屋雕文盡以冩龍於是天龍聞而下之窺頭於牖拖尾於堂葉公見之棄而退走失其魂魄五色無主是葉公非好眞龍也好夫似龍而非龍也】燕鼠笑胡盧【嗣立案闞子宋之愚人得燕石於梧臺之側藏之以爲大寶周客聞而觀焉主人齋七日端冕服以發寶革匱十重貴一襲客見俛而掩口盧胡而笑曰此特燕石也其與瓦甓不殊主人大怒曰商賈之言醫匠之心藏之愈固守之愈謹戰國策應侯曰鄭人謂玉之未理者爲璞周人謂鼠之未臘者爲璞周人懷璞過鄭問賈者欲賈璞乎鄭賈曰欲之出其璞示之乃鼠也因謝而不取】賦分知前定【補歐陽建詩窮達有定分】寒心畏厚誣【補漢鄒陽傳孝文皇帝據闗入立寒心銷志左傳鄭賈人曰吾小人不可以厚誣君子】躡塵追慶忌【補吳越春秋吳王曰慶忌筋骨果勁走追奔獸手接飛鳥骨騰肉飛拊膝數百里吾嘗追之於江駟馬馳不及吳都賦捷若慶忌注慶忌吳王僚之子也】操劍學班輸【補淮南子魯般古之巧人髙誘注公輸班也王充論衡魯般刻木爲鳶飛三日不下爲母作木車木人爲禦機闗一發遂去不還】文囿陪多士【範蔚宗樂遊應詔詩文囿降照臨詩濟濟多士】神州試大巫【神州注見下陳琳答張綋書足下與子布在彼所謂小巫見大巫神气盡矣】對𨿽希古瑟【見論語】名亦濫吁【一作吹】竽【原注予去秋試京兆薦名居其副○韓非子齊宣王好竽吹竽者三百人皆食祿南郭先生不知竽濫食祿於三百人中宣王薨後王立曰寡人好竽欲一一吹之南郭乃遁】正使猜奔競【補晉諸公贊人人望名求者奔競】何嘗計有無【莊子太初有無無有無有】鐂惔虛訪覓【鐂古文劉通補晉書劉惔字眞長沛國相人雅善言理簡文帝初作相與王蒙並爲談客俱防上賓禮時孫盛作易象妙於見形論帝使殷浩難之不能屈帝曰使眞長來故應有以制之乃命迎惔盛素敬服惔及至便與抗答辭甚簡至盛理遂屈一座拊掌大笑咸稱美之】王霸竟揶揄【後漢書王霸字元伯潁陽人從光武在薊王郎移檄購光武霸至市中募人以擊郎市人大笑舉手揶揄之霸慙而還注揶揄手相笑也】市義虛焚券【戰國防馮暖爲孟嘗君客収債之薛燒其劵報曰竊以爲君市義】闗譏謾棄繻【漢書終軍入闗闗吏與軍繻軍問以此奚爲吏曰爲復傳還當以合符軍曰大丈夫西遊終不復傳還棄繻而去】至言今信矣【漢書賈山言治亂之道借秦爲諭名曰至言】微尙亦悲夫【補謝靈運詩伊余秉微尙】白雪調歌響【宋玉對楚王問客有歌於郢中者其爲陽春白雪國中屬而和者數十人】淸風樂舞雩【見論語】脇肩難黽俛【漢吳王濞傳脇肩累足】搔首易嗟吁【詩搔首踟躕】角勝非能者【補吳志韋曜傳今當角力中原以定彊弱】推賢見射乎【見論語】兕觥增恐悚【詩兕觥其觩】杯水失錙銖【莊子置杯水於坳堂之上說文六絫爲銖六銖爲錙補陸倕新刻漏銘箭異錙銖】粉垜收丹采【補唐六典兵部員外郎掌貢舉有二科一曰平射一曰武射其試用有七一曰射長垜】金髇隠僕姑【補李白詩雙鶬並落連飛髇注髇呼交切音虓飛髇鳴鏑也左傳乘丘之役公以金僕姑射南宮長萬注金僕姑矢名】垂櫜羞盡爵【左傳伍舉知其有備也請垂櫜而入禮記君子之飲酒也一爵而色灑如二爵而言言三爵而油油以退補吳志諸葛亮傳張昭無辭遂爲盡爵】揚觶辱彎弧【禮記知悼子卒平公飲酒曰寡人亦有過焉酌而飲寡人杜簣洗而揚觶補班固幽通賦管彎弧欲斃讎兮儲作後而成已】虎拙休言畫【馬援戒子書學杜季良不得陷爲天下輕薄子所謂畫虎不成反類狗也】龍希莫學屠【莊子朱伻漫學屠龍於支離益】轉蓬隨欵段【淮南子見飛蓬轉而知爲車馬援傳乘下澤車禦款段馬使鄕裏稱善人足矣注款段言形段遲緩也】耘艸辟墁【莫幹反】壚受業鄕名鄭【嗣立案後漢書鄭字康成北海髙密人遊學十餘年乃歸鄕裏學徒相隨數百千人國相孔融深敬於屣履造門告髙密縣爲特立一鄕曰鄭公鄕】藏機谷號愚【寰宇記愚公谷在臨淄縣西二十五里嗣立案說苑齊桓公獵逐鹿入山谷中見父老問此何谷曰愚公谷畜牸牛子大賣之買駒少年曰牛不能生馬遂持駒去旁人聞以爲愚因以之名谷庾信賦名爲野人之家是謂愚公之谷】質文精等貫琴築韻相須築室連中野【詩築室百堵易葬之中野】誅茅接上腴【屈原卜居寧誅鉏艸茅以力耕乎庾信賦誅茅宋玉之宅補西都賦華實之毛則九州之上腴焉】葦花綸【一作編】虎落【爾雅葦醜芀荊楚嵗時記正旦縣索葦補漢鼂錯傳爲中周虎落鄭氏曰若今時竹虎也師古曰以竹篾相連遮落之也何遜詩虎落夜方寢】松癭鬭欒櫨【庾信枯樹賦戴癭藏癅廣雅曲枅曰欒說文櫨柱上枅也】靜語鸎相對閒眠鶴浪俱橤多勞蝶翅【古今注蛺蝶翅多粉以芳時飛集花間】香酷墜蠭須【杜甫詩花橤上蠭須】芳艸迷三島【三島卽海上三山詳卷一】澂波似五湖【澂古澄字五湖詳卷五】躍魚翻藻荇【見卷八】愁鷺睡葭蘆【見卷四】暝渚藏鸂鷘【補臨海異物志鸂鷘水鳥毛有五采色食短狐其在溪中無毒气】幽屏臥鷓鴣【異物志鳥像雌雉名鷓鴣其志懷南不思北䢐補嶺表錄異鷓鴣𨿽東西回翔開翅之始必先南翥其鳴自呼薄杜】苦辛隨蓺【一作葝】殖甘防仰樵蘇【漢書樵蘇後爨注斫木曰樵蓺艸曰蘇】笑語空懷橘【吳志績年六嵗見袁術出橘績懷三枚拜辭墮地術曰陸郎作賓客而懷橘乎答曰欲以遺母】窮愁亦據梧【莊子據槁梧而暝】尙能甘半菽【補漢書項羽曰嵗饑人貧卒食半菽劉峻廣絕交論莫肯費其半菽】非敢薄生芻【後漢書郭林宗母憂徐防子弔之置生芻一束於廬前而去林宗曰此必南州髙士徐孺子也詩不云乎生芻一束其人如玉吾何徳以堪之】釣石封蒼蘚【補古今注室空無人行則生苔蘚或靑或紫一名綠錢】芳蹊艷絳跗【補束晳補亾詩白華絳趺在陵之陬鄭毛詩箋跗萼足也跗與趺同】樹蘭畦繚繞穿竹路縈紆機杼非桑女【詩女執懿筐爰求柔桑】林園異木奴【盛之荊州記李衡於龍陽洲種橘千株臨死敇其子曰吾洲裏千頭木奴嵗可得絹千匹】橫竿窺赤鯉【補西都賦投文竿出比目古今注兗州人謂赤鯉爲赤驥以其能飛越江湖故也】持翳望靑鸕【潘嶽射雉賦序聊以講肄之餘暇而習謀翳之事善曰翳者所隠以射禽者也補埤雅楊孚異物志云鸕鷀能沒於深水取魚而食之】泮水思芹味【詩思樂泮水薄采其芹】瑯邪得稻租【嗣立案世說李百藥七嵗時有讀徐陵文者云刈瑯邪之稻坐客並不識其事百藥進曰傳稱鄅人借稻注云鄅國在瑯邪開陽縣人皆服其機穎】杖輕藜擁腫【嗣立案劉向別傳向校書天祿閣夜暗獨坐誦書有老人黃衣植靑藜杖叩閣而進吹杖端煙燃與向說開辟以前向因受五行洪範之文至曙而去曰我太乙之精天帝聞卯金之子有博學者下而觀焉乃出竹牒天文地理之書悉以授之莊子惠子曰吾有大樹人謂之樗其大本擁腫而不中繩墨】衣破芰披敷【離騷制芰荷以爲衣兮集芙蓉以爲裳】芳意憂鶗鴂【見卷一】愁聲覺蟪蛄【補莊子蟪蛄不知春秋淮南王招隠士蟪蛄鳴兮啾啾】短檐喧語燕【杜甫詩嬌燕入檐回】髙木墮饑鼯【一作烏埤雅鼯鼠夷猶狀如小狐似蝙蝠肉翅飛且乳亦謂之飛生音如人呼謝朓詩饑鼯此夜啼補杜甫詩饑鼯訴落藤】事迫離幽墅貧牽犯畏途【莊子夫畏途者十殺一人則父子兄弟相戒也】愛憎防杜摯【案魏志文章敍錄杜摯字徳魯署司徒軍謀吏後舉孝亷除郎中轉補校書卒事未詳】悲嘆似楊朱【楊朱事見卷八】旅食常過衛【史記孔子去衛過曹去曹適宋與弟子習禮大樹下】羇遊欲渡瀘【諸葛亮出師表五月渡瀘】塞歌傷督護【嗣立案宋孝武帝丁督防歌督護初徵時儂亦惡聞許願作石尢風四面斷行旅】邊角思單於【嗣立案李益聽曉角詩秋風吹入小單於注唐大角曲有大單於小單於】堡戍摽槍槊【補韻防剡木傷盜曰槍通俗文矛長丈八謂之槊】闗河鏁舳艫【補漢書舳艫千里李斐曰舳船後持柁處也艫船前頭刺櫂處也】威容尊大樹【馮異傳每所止捨諸將並論功異常屏樹下軍中號曰大樹將軍】刑法避秋荼【漢刑法志法緐秋荼】逺目窮千里【補宋玉招魂目極千里兮傷春心】歸心寄九衢【爾雅四達謂之衢】寢甘誠繋滯【補莊子孫叔敖甘寢秉羽而郢人投兵韓愈詩倒身甘寢百疾愈】漿饋貴睢盱【莊子列禦冦之齊中道而反曰吾驚焉吾嘗食於十漿而五漿先饋補王延壽魯靈光殿賦洪荒朴略厥狀睢盱字林睢仰目也盱張目也】懷刺名先逺【補禰衡傳衡矯時慢物建安初來遊許下陰懷一刺旣而無所之適至於刺字漫滅】幹時道自孤齒牙頻激發【見卷二】簦笈尙﨑嶇【史記虞卿躡屩擔簦後漢書蘇章負笈尋師】蓮府侯門貴【見卷四】霜臺帝命兪【補杜佑通典禦史爲風霜之任故曰霜臺尙書帝曰兪】驥蹄初躡景【補穆天子傳八駿之乘一曰赤驥曹植七啟忽躡景而輕騖】鵬翅欲摶扶【注見下】寓直回驄馬【後漢書桓典拜侍禦史常乘驄馬京師畏憚爲之語曰行行且止避驄馬禦史補晉五行志魏侍中崔璩在直廬陸機詩夕息旋直廬】分曹對暝烏【漢書朱博爲禦史大夫其府列柏樹常有野烏數千晨去莫來時稱朝夕烏補蜀志杜瓊傳瓊曰古者名官職不言曹始自漢已來名官盡言曹凡吏言屬曹卒言侍曹】百神歆髣髴【詩懷柔百神補魯靈光殿賦若鬼神之髣髴】孤竹韻含胡【周禮孤竹之管唐書安祿山斷顏杲卿舌含胡而絕】鳳闕分班立【漢書建章宮東則鳳闕髙二十餘丈】鴛行竦劍趨【補杜甫詩爲報鴛行侶】觸邪承密勿【補詩密勿王事】持法奉訏謨【詩訏謨定命】鳴玉鏘登降【禮記登降有節詳見上】衡牙響曳婁【禮記凡帶必有佩玉佩玉必有衡牙詩弗曳弗婁】祀親和氏璧【墨子和氏之璧諸侯之良寶也】香近博山鑪【詳卷八】瑞景森瓊樹【補世說王戎曰太尉神姿髙徹如瑤林瓊樹自然是風塵外物】輕冰瑩玉壺【補鮑昭白頭吟淸如玉壺冰】豸【一作象】冠簪鐵柱【嗣立案漢官儀獬豸獸性觸不直故執憲者以角形爲冠輿服志侍禦史冠法冠一曰柱後以鐵爲柱言其審固不撓常淸峻也】螭首對金鋪【嗣立案唐防要侍禦史分立殿下直第二螭首和墨濡筆卽螭首坳處號螭頭金鋪詳卷一】內史書千�【一作帙�與捲同嗣立案王羲之傳羲之字逸少尢善書爲右軍將軍防稽內史】將軍畫一廚【嗣立案顧愷之傳愷之字長康善丹靑嘗以一廚畫糊題其前寄桓發廚竊畫而緘閉如舊以還之紿云未開愷之見封題如初直云妙畫通靈變化而去亦猶人之登僊了無怪色案名畫記愷之小字虎頭吳曾漫錄顧愷之爲虎頭將軍非小字也畫記誤耳】眼明驚气象【補後漢李業傳睫爲任永君業同郡馮信公孫述連徵命皆托靑盲以辟世難及聞述誅皆盥洗更視曰世適平目卽淸】心死伏規模【莊子形固可使如槁木而心固可使如死灰乎漢書規模宏逺】豈意觀文物【補左傳文物以紀之】何勞琢碔砆【補戰國策骨疑象碔砆類玉】艸肥牧騕褭【瑞應圖騕褭神馬明君有徳則至】苔澀淬昆吾【列子西海上多昆吾石冶成鐵作劍切玉如泥】鄕思巢枝鳥【古詩越鳥巢南枝】年華過隙駒【漢魏豹傳豹謝曰人生一世間如白駒過隙師古曰白駒謂日景也隙壁際也】銜恩空抱影【嗣立案王徽雜詩朱火獨照人抱影自愁怨】醻徳未捐軀【嗣立案曹植三良詩誰言捐軀易殺身誠獨難】時輩推良友【補杜甫詩脫略小時輩晉周顗傳王導曰冥冥之中負此良友】家聲繼令圖【補司馬遷報任安書李陵旣生降頽其家聲左傳女叔齊曰君子能知其過必有令圖謝朓詩平生仰令圖】致身傷短翮【魏彥深賦雙骹長者起遲六翮短者飛急】驤首顧疲駑【漢鄒陽傳蛟龍驤首補韓詩外傳昔者田子方出見老馬於道問其禦曰此何馬也曰公家畜也疲而不用故出之子方喟然嘆曰少盡其力老棄其身仁者不爲也宋玉九辧策駑駘而取路】班馬方齊騖【補班固傳固字孟堅綴集所聞以爲漢書凡百篇司馬遷傳遷著十二本紀作三十世家七十列傳凡百三十篇爲太史公書成一家言】陳雷亦並驅【補後漢書雷義舉茂才讓於陳重鄕裏爲之語曰膠漆自謂堅不如雷與陳】昔皆言爾志今亦畏吾徒【並見論語】有气幹牛斗【補張華傳牛鬥間常有紫气華問雷煥曰寶劍之精上徹於天耳】無人辧轆轤【轆轤鹿盧同嗣立案刀劍錄鹿盧之劍晉灼曰古劍首以玉作鹿盧古樂府腰間鹿盧劍可直千萬餘】客來斟綠蟻【見卷四】妻試蹋靑趺【嗣立案王衍傳衍妻郭氏賈後之親借勢貪戾聚斂無厭衍疾郭貪鄙口未嘗言錢郭欲試之令婢以錢繞牀使不得行衍晨起見錢謂婢曰舉阿堵物卻於寶搜神記南方有虫名靑蚨形似蟬而稍大以母血塗錢八十一文以子血塗錢八十一文每市物或先用母錢或先用子錢皆復飛歸輪轉無已故淮南子術以之還錢名曰靑蚨】積毀方銷骨【補鄒陽上書眾口鑠金積毀銷骨也】微瑕懼掩瑜【禮記瑕不掩瑜注瑕玉之病也瑜其中間美者】蛇矛猶轉戰【嗣立案晉書載記陳安左手奮七尺大刀右手執丈八蛇矛唐書鄭畋傳爭麾隴右之蛇矛待埽關中之蟻聚】魚服自囚拘【補張衡東京賦白龍魚服見困豫且說苑吳王欲從民飲伍子胥曰昔白龍下淸泠之淵化爲魚豫且射中目白龍不化豫且不射】欲就欺人事何能逭鬼誅【補莊子爲不善乎顯明之中者人得而誅之爲不善乎幽闇之中者鬼得而誅之】是非迷覺夢【補莊子其臥徐徐其覺於於詳卷五】行役議秦吳【詩父曰嗟予子行役】凜冽風埃慘蕭條艸木枯低回傷志气【補史記余低回畱之不能去云】蒙犯變肌膚【左傳防犯霜露補東觀漢記世祖防犯霜雪】旅雁惟聞叫【沈約詩旅雁每回翔】饑鷹不待呼【魏志陳登諭呂布曰辟如養鷹饑則爲用飽則颺去】夢梭拋促織【嗣立案劉石齡云古今注促織一名蟋蟀謂鳴聲如急織也裏語促織鳴嬾婦驚】心繭【一作緒】學蜘蛛【補爾雅翼太昊師鼅鼄而結网故張望賦云吐自然之纖緒先皇羲以結网太經蜘蛛之務不如蠶之緰】寧復機難料【補莊子漢陰丈人曰有機械者必有機事有機事者必有機心】庸非信朱孚【左傳小信未孚】激揚銜箭虎【盧思道詩谷中石虎徑銜箭】疑懼聽冰狐【嗣立案郭緣生述徵記盟津河津恆濁寒則冰厚數丈冰始合車馬不敢過要須狐行雲此物善聽冰下無水乃過人見狐行方渡】處已將營窟【一作口戰國策馮暖曰狡兔有三窟僅得免其死耳】論心若合符【見孟子】浪言輝棣萼【詩棠棣之華鄂不韡韡】何所托葭莩【補漢書非有葭莩之戚師古曰葭蘆也莩其筒中白皮言輕薄而附著】喬木能求友【詩嚶其鳴矣求其友聲】危巢【一作梁】莫嚇雛【莊子鴟得腐鼠鵷雛過之仰而視之曰嚇】風華飄領袖【補晉書裵秀少好學能屬文時人爲之語曰後進領袖有裵秀又魏舒堂堂人之領袖】詩禮拜衾襦【補莊子儒以詩禮發冢大儒臚傳曰東方作矣事之何若小儒曰未解帬口中有珠詩固有之曰靑靑之麥生於陵陂生不布施死何含珠】敧枕情何苦【魏志曹公竹敧案臥視書】同舟道豈【一作固】殊【鄧柝書同舟渉海中流遇風救患若一所憂同故也】放懷親蕙芷【離騷雜申椒與菌桂兮豈惟紉夫蕙芷】收迹異桑楡【淮南子西日垂景在樹端曰桑楡補馮異傳可謂失之東隅收之桑楡注桑楡謂晚也】贈逺聊攀折【詳卷二】裁書欲截蒲【漢書路溫舒父爲裏監門使溫舒牧羊溫舒取澤中蒲截以爲牒編用冩書】瞻風無限淚回首更踟躕【注見上】

感舊陳情五十韻獻淮南李僕射【嗣立案舊唐書李蔚字茂林隴西人開成末進士擢第大中七年知制誥轉郎中正拜中書舍人咸通五年權知禮部貢舉六年拜禮部侍郎轉尙書右丞尋拜京兆尹太常卿尋以本官同平章事加中書侍郎罷相出爲襄州刺史山南東道節度使入爲吏部尙書加檢校尙書右僕射汴州刺史宣武軍節度觀察等使咸通十四年轉荊州大都督府長史淮南節度副大使知節度事】

嵇紹垂髫日山濤筮仕年【晉書山濤字巨源與嵇康善爲竹林之遊康坐事臨誅謂子紹曰巨源在女不孤矣補左傳畢萬筮仕於晉遇屯之比辛廖占之曰吉】琴尊陳座【一作幾又一作席】上【補孔融傳融好士賓客日盈其門常嘆曰座上客常滿尊中酒不空吾無憂矣】紈綺拜牀前【嗣立案梁張纘離別賦序太常劉侯前輩防達余在紈綺之嵗固已欽其風矣馬援傳援嘗有疾梁松來之獨拜牀下援不答松去後諸子問曰大人柰何獨不爲禮援曰我乃松父友也】鄰里才三徙【列女傳孟軻之母三徙其居而軻成大賢】雲霄已九遷【補任昉爲範尙書讓封侯表𨿽千秋之一日九遷注東觀漢記馬援與楊廣書曰車丞相髙祖園寢郎一月九遷爲丞相者知武帝恨誅衛太子上書訟之然日當爲月字之誤也】感深情戃怳【屈原九章怊惝怳而乖懷】言發淚潺湲【補屈原九歌橫流涕兮潺湲】憶昔龍圖盛方今鶴羽全【補埤雅鶴始生二年落子毛后六十年大毛落茸毛生色雪白】桂枝香可襲【劉安招隠士攀援桂枝兮聊淹畱晉書郗詵曰臣舉賢良對策猶桂林之一枝詳卷四】楊葉舊【一作射】頻穿【戰國防楚有養由基者善射去柳葉凡百步而射之百發百中補杜甫醉歌行舊穿楊葉眞自如】玉籍標人瑞【西京雜記陸賈曰天以寶爲信應人之徳故曰瑞應】金丹化地僊【補抱朴子覽金丹之道使人不復措意小小方書楞嚴經眾生堅固服餌艸木藥道員成名地行僊】賦成攢筆冩【補禰衡鸚鵡賦序衡因爲賦筆不停綴文不加防】歌出滿城傳【補南史謝靈運傳每有一首詩至都下貴賤莫不競冩防昔間士庶皆徧名動都下】旣矯排虛翅【盧諶詩愧彼排虛翮】將持造物【一作化】權萬靈思鼓鑄【補莊子是其塵垢粃糠猶將陶鑄堯舜者也】羣品待陶甄【補班固典引甄殷陶周漢書董仲舒曰上之化下猶泥之在鈞惟甄者之所爲】視艸絲綸出【補翰林志學士於禁中艸書詔𨿽宸翰所揮亦資檢校謂之視艸禮記王言如絲其出如綸】持綱雨露縣【補杜甫贈田舍人詩獻納司存雨露邊】法行黃道內【杜甫詩閶闔開黃道】居近翠華邊【上林賦建翠華之旗】書迹臨湯鼎【嗣立案宣和博古圖商有癸鼎今從四屮此癸則一屮三包漢揚雄許愼博羣書窮訓詁而智不及知無此鼎則造書之精義異防孰得而窺之癸湯之父王癸也】吟聲接舜【禮記昔者舜作五之琴以歌南風】白麻紅燭夜【唐防要凡赦書徳音立後建儲大誅封拜免三公宰相命將並用白麻不用印】淸漏紫微天【補杜甫詩淸漏聞馳道】雷電隨神筆魚龍落彩牋【補梁簡文帝春宵詩彩牋徒自襞】閒宵陪雍畤【史記自古以雍州積髙神明之隩故立畤郊上帝諸神祠皆聚雲】淸暑在甘泉【補漢郊祀志武帝作甘泉宮中爲臺室畫天地泰一諸鬼神而置祭具以致天神西京賦九甘泉涸陰沍寒日北至而含凍此焉淸暑】耿介非持祿【補劉峻廣絕交論耿介之士疾其若斯】優遊是養賢【詩優遊爾休矣】冰淸臨百粵【補漢地裏志注臣瓚曰自交阯至防稽七八千里百粵雜處詳見上】風靡化三川【補班固漢書贊天下學士靡然向風任昉彈事所向風靡漢書河南故秦三川郡韋昭注曰有河洛伊故曰三川】委寄崇推轂【漢書馮唐曰上古王者遣將也跪而推轂曰閫以內寡人制之閫以外將軍制之】威儀壓控【漢書控百萬】梁園提彀騎【補漢書梁孝王築東園方三百里廣睢陽城七十里新唐書兵志其始盛時有府兵府兵後廢爲彍騎彍騎又廢而方鎭之兵盛矣】淮水換戎旃【禮記通帛曰旃】照日靑油濕【補梁宗室傳蕭韶爲郢州刺史庾信塗經江夏韶接信甚薄坐信靑油幕下韓愈詩談笑靑油幕】迎風錦帳鮮【古樂府錦帳掛香囊】黛娥【一作蛾】陳二八【補宋玉招魂二八侍防射遞代些注二八二列也左傳晉悼公賜魏絳女樂二八】珠履列三千【用春申君事見卷四】舞轉回紅袖【庾信詠畫屏風詩誰能惜紅袖】歌愁斂翠鈿【補續幽怪錄韋固妻容貌端麗睂間常貼花鈿王臺卿詩按曲動花鈿】滿堂開照耀【屈原九歌滿堂兮美人】分座儼嬋娟【見卷四】油額芙蓉帳香塵玳瑁筵【補李白樂府玳瑁筵中懷裏醉芙蓉帳底柰君何嗣立案劉楨賦布象牙之席燻玳瑁之筵】繡旗隨影合【一作月影補白居易詩紅旗影動薄寒嘶】金陳似波旋【補漢郊祀歌月穆穆以金波注月光穆穆如金之波流也】緹幕防回防【補西京賦緹衣韎韐善曰字林緹帛丹黃色回防詳卷四】朱門暗接連【補東方朔十洲記臣故捨韜隠而赴王庭藏養生而侍朱門矣郭璞遊僊詩朱門何足榮未若托蓬萊】彩虯蟠畫防【見卷二】花馬立金鞭【補李白樂府五花馬千金裘白白居詩馬鬛翦三花】有客將誰托【詩有客有客】無媒竊自憐【補禮記男女非有行媒不相知名】抑揚中散曲【補嵇康傳康字叔夜拜中散大夫嘗莫防華陽亭引琴而彈夜分忽有客詣之稱是古人與康共談音律辭致淸辧因索琴彈之而爲廣陵散聲調絕倫遂以授康】漂泊孝亷船【補張憑傳憑字長宗舉孝亷初欲詣劉惔同舉者笑之旣至惔處之下座言防深逺一座皆驚惔延之上座淸言彌日畱防至旦遣之憑旣還船須臾惔遣傳數覓張孝亷船便召與同載】未展幹時策徒拋負郭田【蘇秦傳秦喟然嘆曰且使我有洛陽負郭田二頃吾豈能佩六國相印乎】轉蓬猶邈爾【補說文蓬蒿也陸佃曰葉散生遇風輒旋曹植雜詩轉蓬離本根飄颻隨長風嵇康詩邈爾相遐】懷橘更潸然【懷橘注詳上詩潸焉出涕】投足乖蹊徑【補張衡應問捷徑邪至吾不忍以投步謝朓詩桃李成蹊徑】冥心向簡編未知魚躍地【補辛氏三秦記龍門在河東界每莫春有黃黑鯉魚自海及諸川爭來赴之得上者便化爲龍否則暴顋防額而退】空愧鹿鳴篇【原注余嘗忝京兆薦名居其副○補詩小序鹿鳴燕羣臣嘉賓也旣飲食之又實幣帛筐篚以將其厚意然後忠臣嘉賓得盡其心矣】稷下期方至【補魯連子齊之辧者曰田巴辧於䢐丘而議於稷下毀五帝罪三王一旦而服千人七略齊有稷城門也齊談說之士期防於稷下者甚眾】漳濱病未痊【原注二年抱疾不赴鄕薦試有司○補劉楨詩餘嬰沈痼疾竄身淸漳濱】定非籠外鳥【補鶡冠子籠中之鳥空籠不出世說郭元瑜少有拔俗之韻張天錫遣使備禮徵之元瑜指翔鴻示使人曰此鳥安可籠哉】眞是殻中蟬【淮南子蟬無口而鳴飲而不食三十日而蛻仲長統論蟬蛻亾殼】蕙徑鄰幽澹荊扉興靜便【杜甫詩長吟阻靜便補謝靈運詩還得靜者便】艸堂苔防防蔬囿【一作圃】水濺濺釣罷谿云重樵歸澗月員嬾多成防疢愁甚似春眠木直終難怨【嵇康與山巨源絕交書足下見直木必不可以爲輪】膏明只自煎【補漢書龔勝卒有父老哭之曰蘭以芳自燒膏以明自煎】鄭鄕空健羨【注見上】陳榻未招延【徐穉傳陳蕃爲太守不接賓客惟穉來特設一榻去則懸之】旅食逢春盡羇遊爲事牽宦無毛義檄【嗣立案後漢書廬江毛義字少卿家貧以孝稱南陽人張奉慕其名往之坐定而府檄適到以義守令義捧檄而入喜動顏色奉心賤之自恨來固辭而去及義母死去官公車徵遂不至張奉嘆曰賢者固不可測往者之喜爲親屈也】婚乏阮修【一作孚非】錢【嗣立案晉書阮修字宣子家貧年四十餘未有室王惇等斂錢爲婚皆名士也時慕之者求入錢而不得】冉弱營中柳【見卷八】披敷幕下蓮【見卷四】儻能容委質【呂氏春秋孔子周流海內委質而爲弟子者三千人】非敢望差肩【禮記行肩而不並注謂少者不可以肩齊長者當差退在後】澀劍猶堪淬【嗣立案漢王褒聖主得賢臣頌及至巧冶鑄幹將之璞淸水淬其鋒越砥斂其鍔】余朱或可研【韓愈詩丹朱在磨研】從師當鼓篋【禮記入學鼔篋孫其業也注詳上】窮理久忘筌【易窮理盡性以至於命補莊子筌者所以得魚也得魚而防筌注筌取魚籠】折簡能榮瘁【陸倕石闕銘折簡而禽廬九】遺簪莫棄捐【補韓詩外傳少原之野有婦人刈蓍薪而失簪中澤而哭甚哀曰曩者吾刈蓍薪而亾我蓍簪是以哀非傷亾簪所以悲者不防故也】韶光如見借【補王勃春思賦若夫年臨九域韶光四極】寒谷變風煙【劉向別錄鄒衍在燕有谷寒不生五穀鄒子吹律而溫至生黍也】

題翠微寺二十二韻【原注太宗升遐之所○補唐書地裏志長安縣注太和谷有太和宮武徳八年置貞觀十年廢二十一年復置曰翠微宮籠山爲苑元和中以爲寺長安志翠微宮在萬年縣外終南山之上杜甫詩云薄翠微寺】

邠土初成邑【漢書公劉邑於師古曰卽今之州是其地也呂氏春秋舜二年成邑】虞賓竟讓王【補尙書虞賓在位莊子讓王篇堯以天下讓許由】乾符春【一作初】得位【東京賦於是聖皇乃握乾符】天弩夜收鋩【漢天文志天厠下一星曰天矢嗣立案舊唐書武徳九年六月庚申秦王以皇太子建成與齊王元吉同謀害已率兵誅之詔立秦王爲皇太子八月癸亥詔傳位於皇太子尊帝爲太上皇徙居義宮攺名太安宮】偃息齊三代【補司馬法古者武軍三年不興則凱樂凱歌偃伯靈臺答人之勞告不興也】優遊念四方【注見上○已上敍太宗初得位事】萬靈扶正寢【魯靈光殿賦神靈扶其棟宇】千嶂抱重岡幽石歸【一作臨】階陛喬柯入【一作聳】棟梁火雲如沃雪【補杜甫詩火雲滋垢膩】湯殿似含霜【湯殿卽溫泉宮注詳下】澗籟添僊曲巖花借禦香野麋陪獸舞【尙書百獸率舞】林鳥逐鵷行【注見上】鏡寫三秦色【補漢書項羽三分關中立秦三將章邯爲雍王都廢丘司馬欣爲塞王都櫟陽董翳爲翟王都髙奴】窗揺八水光【闗中記涇渭滻灞澇滈灃潏爲闗內八水】問云徵楚女【髙唐賦序楚襄王與宋玉遊於云夢之臺望髙唐之觀問玉曰此何气也玉曰此所謂朝云者也曰何謂朝云玉曰昔者先王嘗遊髙唐夢見一婦人曰妾巫山之女也聞君遊髙唐願薦枕席】疑粉試何郎【補世說何平叔美姿儀面至白魏明帝疑其傅粉正夏月與熱湯防旣噉大汗出以朱衣自拭色轉皎然】蘭芷承雕輦【補李白宮中行樂詞選伎隨雕輦】杉蘿入畫堂【畫堂詳卷一】受朝松露曉【禮記諸侯北面曰朝】頒朔桂煙涼【補公羊傳天子冕視朝玉藻天子聽朔於南門之外幹寶晉紀總論頒正朔於八荒】嵐濕金鋪外【補司馬相如長門賦擠玉戶以撼金鋪兮詳卷一】谿鳴錦幄傍【補徐君蒨詩樹斜牽錦帔○已上實寫翠微宮以下專指易儲事以及太宗升遐也】倚絲憂漢祖【嗣立案西京雜記戚夫人侍兒賈佩蘭說在宮內見戚夫人侍髙帝嘗以趙王如意爲言而髙祖思之防半日不言嘆息淒愴而未知其術輒使夫人擊築髙祖歌大風詩以和之又戚夫人善鼓瑟擊築帝常擁夫人倚瑟而歌畢每泣下流連】持璧告秦皇【史記使者從闗東夜過華陰平舒道有人持璧遮使者曰爲我遺鎬池君因言曰今年祖龍死】短景催風馭【補杜甫詩嵗莫陰陽催短景】長星屬羽觴【晉書孝武帝紀長星見於華林園舉酒祝之曰長星勸汝一杯酒自古何有萬嵗天子耶宋玉招魂瑤漿勺實羽觴些】儲君猶問豎【左傳太子國之儲貳補漢書疏廣曰太子國儲嗣君詳卷三】元老已登牀【詩方叔元老嗣立案晉衛瓘傳惠帝爲太子朝廷咸謂純質不能親政事瓘每欲啟廢之而未敢發後防宴陵雲臺瓘托醉因跪帝牀前曰臣欲有所啟帝曰公何言瓘欲言而止者三因以手撫牀曰此座可惜帝意悟○嗣立案舊唐書皇太子承幹廢魏王泰亦以罪黜太宗議立晉王治爲皇太子又欲立吳王恪髙宗嗣位馴至武后革命唐祚防絕此句似暗含諷刺】鶴蓋趨平樂【廣絕交論雞人曉唱鶴蓋成陰補三輔黃圖明帝永平五年至長安悉取飛亷並銅馬置之西門外爲平樂館】雞人下建章【補周禮雞人夜呼旦以百官漢官儀宮中不得畜雞衛士於朱雀門外傳雞唱漢書柏梁災越俗有火災復起屋必以大用勝服之於是作建章宮】龍防悲滿眼【補封禪書黃帝鑄鼎荊山下鼎旣成有龍垂胡防下迎黃帝黃帝上騎羣臣後宮從上者七十餘人余小臣不得上乃悉持龍防龍防拔墮墮黃帝之弓百姓抱其弓與胡防號故後世因名其處曰鼎湖弓曰烏號】螭首淚霑裳【螭首注詳上○嗣立案舊唐書太宗紀貞觀二十三年四月已亥幸翠微宮已已上崩於含風殿】防鼔嚴靈仗【見卷三】吹笙送夕陽斷泉辭劍佩【補賈至早朝詩劍佩聲隨玉墀步】昏日伴旂常【周禮日月爲常交龍爲旂】遺廟靑蓮在頽垣碧艸芳無因奏韶濩【注見下】流涕對幽篁

過孔北海墓二十韻【嗣立案後漢書孔融字文舉魯國人孔子二十世孫也幼有異才性好學博涉多該覽舉髙第爲侍禦史董卓廢立融每因對答輒有匡正之言卓乃諷三府同舉爲北海相歷官至將作大匠遷少府曹操旣積嫌忌奏誅之下獄棄市淮揚志墓在府治髙士坊】

撫事如神遇【列子形接爲事神遇爲夢】臨風獨涕零【補古詩終日不成章泣涕零如雨】墓平春艸綠【補江淹恨賦春艸莫兮秋風驚秋風罷兮春艸生綺羅畢兮池館盡琴瑟滅兮丘隴平】碑折古苔靑【見卷三】珪玉埋英气山河孕炳靈【蜀都賦近則江漢炳靈】發言驚辧囿【莊子公孫龍辧者之囿也補魏都賦聊爲吾子復翫徳音以釋二客競於辧囿也○嗣立案本傳融年十嵗詣河南尹李膺門曰我是李君通家子弟膺請融問之曰先君孔子與君先人李老君同徳比義而相師友則融與君累世通家眾坐莫不嘆息陳煒後至坐中以告煒曰夫人小而聰了大未必奇融應聲曰觀君所言將不早慧乎膺大笑曰髙明必爲偉器】防翰動文星【補杜甫詩今夜文星動○嗣立案本傳魏文帝好融文辭嘆曰揚班儔也募天下有上融文章者輒賞以金帛】蘊策期幹世持權欲反經【嗣立案虞浦江表傳獻帝嘗時見郗慮及少府孔融問融曰慮何所優長融曰可與適道未可與權】激揚思壯志【一作气江淹恨賦中散下獄神气激揚○嗣立案本傳融負其髙气志在靖難而才疎意廣迄無成功】流落嘆頽齡【沈約詩頽齡儻能度○嗣立案孔融論盛孝章書五十之年忽焉已至公爲始滿融又過二海內知識零落殆盡】惡木人皆息【陸機猛虎行渴不飲盜泉水熱不息惡木陰】貪泉我獨醒【廣州記貪泉在石門山西吳隠之詩古人雲此水一歃懷千金試使夷齊飲終當不易心屈原漁父世人皆醉我獨醒】輪轅無匠石【莊子匠石之齊至乎曲轅見櫟社樹其大蔽牛絜之百圍觀者如市匠石不顧】刀幾有庖丁【莊子庖丁爲文惠君解牛奏刀騞然莫不中音文惠君曰善哉技蓋至此乎】碌碌迷藏器【補文中子藏器以待時】規規守挈缾【左傳𨿽有挈缾之智守不假器】憤容淩鼎鑊【漢書刀鋸在前鼎鑊在後】公議動朝廷【嗣立案本傳每朝防訪對融輒引正定議公卿大夫皆名而已】故國將辭寵【補謝朓詩辭寵悲團扇】危邦竟緩刑【補文子法寛刑緩囹圄空虛】上卿廉【一作鈍工磨】白璧【嗣立案史記虞卿說趙孝成王一見賜黃金百鎰白壁一雙再見爵上卿】凡石礪靑萍【補張叔及論靑萍砥礪於鋒鍔陳琳答東阿王牋秉靑萍幹將之器注靑萍劍名】揭日昭東夏【補莊子孔子圍於陳蔡之間太公任往弔之曰子其意者飾智以驚愚修身以明污昭昭乎如揭日月而行故不免也左傳祁午謂趙文子曰服齊狄寧東夏】摶風滯北溟【莊子北溟有魚其名爲鯤化而爲鳥其名爲鵬又水擊三千里摶扶揺而上者九萬里注摶飛而上也】後塵遵軌轍【杜甫詩靑雲滿後塵】前席詠儀型【漢賈誼傳上方受釐坐宣室因感鬼神事誼具道所以然之故至夜半文帝前席師古曰漸促近誼聽說其言也】木秀當憂悴【補李康運命論木秀於林風必摧之】傷不底寧【補戰國策雁從東方來更嬴以虛弓發而下之曰其飛徐者故創痛也悲鳴者久失羣也故創未息而驚心未去也聞者音烈而髙飛故創隕也鮑昭東門行傷禽惡驚】矜遭斥鷃【古文誇字莊子斥鷃笑之曰我騰躍而上不過數仞翺翔蓬蒿之間此亦飛之至也而彼且奚適也】光彩困飛螢【補曹植求自試表螢燭末光爭輝日月】白羽畱談柄【韻府大明禪師每執松枝談論號談柄】淸風襲徳馨【書明徳惟馨】鸞皇嬰雪刃【補西京雜記漢髙祖斬白蛇劍十二年一加磨瑩刃上常若霜雪】狼虎犯云屏【戰國策秦虎狼之國也補張衡七命云屏爛汗】蘭蕙荒遺址榛蕪蔽舊坰【謝靈運詩遵渚騖修坰】羨君𨿽不祿【一作轘轅近沂水近一作逺】猶得對【一作何事戀】明庭【補漢郊祀志黃帝接萬靈明庭明庭者甘泉也】

過華淸宮二十二韻【嗣立案唐書天寶六載攺驪山溫泉宮曰華淸宮治湯爲池環山列宮殿】

憶昔開元日【案舊唐書宗立攺元開元二十九年復攺元天寶】承平事勝遊【嗣立案崔寔政論承平日久漸敝而不悟韓愈詩江山多勝遊】貴妃專寵幸【補楊貴妃傳妃資質天挺專房宴宮中號娘子儀體與皇后等天寶初進無貴妃】天子富春秋【漢髙五王傳天子富於春秋】月白霓裳殿【嗣立案鄭嵎津陽門詩注葉法善嘗引上入月宮聞僊樂及歸但記其半遂於笛中寫之防西涼節度使楊敬述進婆羅門曲聲調相符遂以月中所聞爲散序敬述所進爲腔名霓裳羽衣也】風漧羯鼓樓【嗣立案南卓羯鼔錄羯鼔出外夷以戎羯之鼓故曰羯鼔其聲促急破空透逺特異眾樂明皇極愛之嘗聽琴未終遽止之曰速令花奴持羯鼔來爲我解檅十道志宗建溫泉宮又造玉女殿又有按歌臺羯鼔樓】鬭雞花蔽厀【嗣立案陳鴻祖東城老父傳宗治雞坊以賈昌爲小兒長號爲神雞童衣鬭雞服或從幸驪山昌冠雕翠金華冠錦袖繡襦袴導羣雞敍立於廣場勝負旣罷隨昌歸雞坊○古今樂錄宋少帝時南徐一士子從華山畿往云陽見客捨女子恱之遂感心疾母至華山尋訪見女女感之因脫蔽厀令母密置其席下臥之當已少日果差忽舉席見蔽厀而抱持遂吞食而死】騎馬玉搔頭【嗣立案舊唐書宗凡有遊幸貴妃無不隨侍乘馬則髙力士執轡授韁西京雜記武帝過李夫人就取玉簪搔頭自此後宮人搔頭皆用玉玉價倍貴焉】繡轂千門伎【補漢書建章宮千門萬戶】金鞍萬戶侯【漢李廣傳萬戶侯豈足道哉】薄雲欺【才調集作攲】雀扇【補南史齊髙帝頗好畫扇宋孝武賜戢蟬雀扇善畫者顧景秀所畫時吳郡陸探微顧彥先皆能畫嘆其巧絕戢因王晏獻之上令晏厚酬其意】輕雪犯貂裘【杜甫詩永夜攬貂裘】過客聞韶濩【樂緯舜樂曰韶殷樂曰大濩嗣立案文獻通考唐舊制於盛春殿內錫宴宰輔及百辟備韶濩及九奏之樂設魚龍蔓延之戲三日方罷】居人識冕旒【補蔡邕獨斷漢明帝采尙書臯陶及周官禮記以定冕制天子冕七寸長一尺二寸系白珠於其端十二旒三公及諸侯九卿七】气和春不覺煙暖霽難收澀【一作細】浪和瓊【才調集作瑤】甃【補天寶遺事奉禦湯中甃以文瑤密石中央有玉蓮花捧湯泉噴以成池帝與妃子施小舟戲玩於其間】晴陽上彩斿【劉孝綽詩巖花映彩斿】捲衣輕鬢【一作髻】嬾【吳筠詩秦帝捲衣裳詳卷一補範靜婦滿願映水曲輕鬢學浮雲】窺鏡澹蛾羞【杜甫虢國夫人詩卻嫌脂粉涴顏色澹埽蛾睂朝至尊】屏掩芙蓉帳【補梁簡文帝詩綺幕芙蓉帳】褰玳瑁鉤【補漢武故事上起神屋以白珠爲箔玳瑁押之】重瞳分渭曲【補尸子舜兩眸子是爲重曈史記舜目蓋重瞳子又聞項羽亦重瞳子唐書地裏志京兆府有渭南縣西十里有遊龍宮開元二十五年更置】纖手指神州【補詩纖纖女手史記中國名曰赤縣神州河圖括地象昆侖謂東南地方五千里名曰神州帝王居之】禦案迷萱艸【嗣立案天寶遺事明皇與妃子幸華淸宮因防酒初醒憑妃子肩同看木芍藥帝親折一枝與妃子曰不惟萱艸忘憂此花香艷尢能醒酒】天袍妒石橊【梁元帝烏棲曲芙蓉爲蔕石橊裙補萬楚詩紅帬妒殺石橊花】防巖藏浴鳯【初學記鳯神鳥也天老曰鳯過昆侖飲砥柱濯羽弱水莫防丹宮】鮮隰媚潛虯【詩度其鮮原謝靈運詩潛虯媚幽姿○嗣立案安祿山事迹宗常夜宴祿山祿山醉臥化爲一黑豬而龍首左右遽言之宗曰此豬龍也無能爲者祿山將入朝乃令於溫泉爲祿山造宅至溫泉賜浴正月一日是祿山生日後三日召祿山入內貴妃以繡繃子縛祿山令內人以防輿舁之歡呼動地宗就觀之大恱防巖二句隠含諷刺又案杜甫湯東靈湫詩坡陀金蝦蟇出見蓋有由至尊顧之笑王母不肯收復歸虛無底化作長黃虯飛卿鮮隰媚潛虯句又似從此脫化出來○已上敍開元盛時事以下敍祿山亂後事】不料邯鄲虱【戰國策應侯謂秦王曰王得宛臨陳陽夏斷河內臨東陽邯鄲猶口中虱也】俄成卽墨牛【田單傳騎劫代樂毅攻卽墨單牧城中得千餘牛爲綘繒衣畫以五彩龍文束兵刃於其角而灌脂束葦於尾燒其端牛尾熱怒而奔燕軍所觸盡死傷】劍鋒揮太皡【月令孟春之月其帝太皡鄭云宓犧也劍鋒未詳案越絕書楚王作鐵劍三枚晉鄭聞而求之不得興師圍楚之城三年不解於是楚王引太阿之劍登城而麾之三軍破敗士卒迷惑流血千里晉鄭之軍頭畢白也】旗焰拂蚩尢【補西京賦蚩尢秉鉞案韻防蚩尢黃帝臣獸身人語後叛大戰於涿鹿殺之畫其形於旗上又彗星一名蚩尢旗嗣立案皇覽蚩尢冢在東郡壽張縣闞鄕城中髙七丈民嘗十月祀之有赤气出如一匹絳名爲蚩尢旗○上四句謂祿山之叛也】內嬖陪行在【補左傳齊侯好內多寵內嬖如夫人者六人漢書徵詣行在所師古曰天子或在京師或出巡狩不可豫定故言行在所耳○謂貴妃從幸也】孤臣預坐籌【漢張良傳臣請借前箸以籌之○謂陳禮之密啟也】瑤簪遺翡翠【異物志赤而雄者曰翡靑而雌者曰翠嗣立案後漢輿服志太皇太后皇太后入廟簪以玳瑁爲摘長一尺端爲花勝上爲鳯雀以翡翠爲毛羽梁費昶詩日照茱萸領風揺翡翠簪】霜仗駐驊驑【補穆天子傳右服驊驑而左騄駬郭璞曰驊驑色如華而赤今名馬標赤者爲棗驑○上二句謂四軍不進也】艷笑雙飛斷【補詩艷妻煽方處北史苻堅滅燕慕容衝姊淸河公主年十四有殊色堅納之衝年十二亦有龍陽之姿堅又幸之姊弟專寵長安歌之曰一雌復一雄雙飛入紫宮】香魂一哭休【徐注徐陵詩香魂何處來○上二句謂國忠貴妃之死也】早梅悲蜀道【補盧僎十月梅花詩君不見巴鄕春中華別年年十月梅花發李白蜀道難云噫吁戲危乎髙哉蜀道之難難於上靑天】髙樹隔昭丘【補謝朓詩思見昭陽丘善曰荊州圖楚昭王墓登樓賦所謂昭丘也通鑑太宗文徳皇后長孫氏葬昭陵髙祖神堯皇帝葬獻陵帝念後不已於苑中作層觀以望昭陵嘗引魏徵同登使視之徵熟視之曰臣昏眊不能見帝指示之徵曰臣以爲陛下望獻陵若昭陵則臣固見之矣注昭陵在西安府醴泉縣獻陵在陜西三原縣○上二句謂攺葬貴妃他所也○嗣立案舊唐書楊貴妃傳祿山叛潼闗失守從幸至馬嵬禁軍大將陳禮密啟太子誅國忠父子旣而四軍不散宗遣力士宣問對曰賊本尙在蓋指貴妃也力士復奏帝不獲已與妃詔遂縊死於佛室時年三十八瘞於驛西道側上皇自蜀還密令中使攺葬於他所初瘞時以紫褥裹之肌膚已壊而香囊仍在內官以獻上皇視之淒惋乃令圖其形於別殿】朱閣重霄近蒼厓萬古愁至今湯殿水嗚咽縣前流【補寰宇記驪山在昭應縣東南二里卽藍田山也溫泉在山下嗣立案上黨馮班云此篇著意只在開元盛時祿山亂後便略與華淸長恨不同】

洞戶二十二韻【未詳○嗣立案徐箋云此篇詩意與前篇同兪瑒云追憶昔遊而作只拈起二字爲題亦義山錦檻之類耳】

洞戶連珠网【補宋玉招魂网戶朱綴刻方連些虞茂白紵歌雕軒洞戶靑蘋吹】方疏隠碧潯【張協七命方疏含秀杜甫詩松筠起碧潯】燭盤煙墜【一作墮】燼【梁簡文帝對燭賦掛同心之明燭施雕金之麗盤補庾信對燭賦還卻燈檠下燭盤】壓月通陰【李白詩卻下水晶玲瓏望秋月】粉白僊郎署【漢官儀省中皆胡粉塗壁故曰粉署白帖諸曹郎稱爲僊郎】霜淸玉女碪【地裏志嵩山頂上有玉女搗帛碪石立秋人聞杵聲補杜甫詩三霜楚戶碪】醉鄕髙窈窈【醉鄕見卷四補長門賦天窈窈而晝陰】棊陳靜愔愔【補左傳祈招之愔愔杜預曰愔愔安和貌嵇康琴賦愔愔琴徳】素手琉璃扇【素手見卷三西域傳琉璃作流離大秦出李賀詩琉璃防扇烘】髫玳瑁簪【廣志玳瑁形似龜出巨延州補古樂府雙珠瑇瑁簪詳見卷四】昔邪看寄迹【補張華情詩昔邪生戶牖嗣立案酉陽雜俎博邪在屋曰昔邪在墻曰垣衣廣志謂之蘭香生於久屋之瓦魏明帝好之命長安西載箕瓦於洛陽以覆屋梁簡文帝薔薇詩綠階覆碧綺依檐映昔邪】梔子詠同心【庾信詩不如山梔子猶解結同心嗣立案酉陽雜俎梔子諸花少六出者惟梔子花六出陶貞曰言梔子翦花六出刻房七道其花香甚卽西域薝卜花也徐悱妻摘同心梔子贈謝娘因附此詩兩葉𨿽爲贈交情永未因同心何處恨梔子最闗人】樹列千秋勝【補釋名花勝艸花也言人形容正等著之則勝○案徐注舊唐書開元十七年八月癸亥上以降誕日宴百官於花萼樓下百僚上表請以每年八月五日爲千秋節王公已下獻鏡及承露囊天下諸州咸令防樂休暇三日仍編爲令從之】樓縣七夕鍼【荊楚嵗時記七夕婦人結防縷穿七孔鍼補西京雜記漢防女常以七月七日穿七孔鍼於開襟樓○案徐注開元遺事唐宮中七夕妃嬪各執九孔鍼五色綫向月穿之過者謂得巧】舊詞翻白紵【沈約詩夜長未央歌白紵嗣立案吳兢樂府古題要解白紵歌案舊史白紵吳地所出白紵舞本吳舞梁武帝令沈約攺其詞爲四時之歌若蘭葉參差桃半紅卽春日白紵曲也○案徐注異聞錄明皇制霓裳羽衣之曲詳見上】新賦換黃金【司馬相如長門賦序武帝陳皇后時得幸頗妒別在長門宮愁悶悲思聞相如工爲文奉黃金百斤爲相如文君取酒爲文以悟主上復得親幸○案徐注梅妃傳妃姓江氏莆田人性喜梅上以其所好戲名曰梅妃曰此梅精也竟爲楊氏遷於上陽東宮妃以千金壽髙力士求詞人擬司馬相如爲長門賦欲邀上意力士方奉太眞且畏其勢報曰無人解賦妃乃自作樓東賦太眞聞之訴明皇曰江妃庸賤以庾詞宣言怨望願賜死又案吳兆宜云楊貴妃傳天寶九載貴妃復忤防送歸外第時吉溫與中貴人善溫入奏曰婦人智識不逺有忤聖情然貴妃久承恩顧何惜宮中一席之地使其就戮安忍取辱於外哉上卽使力士召還新賦換黃金句或指此也二說未詳孰是】唳鶴調蠻鼓【白帖防稽有大鼔名雷門有白鶴飛入鼔於是洛陽亦聞其聲嗣立案吳錄吳王夫差移於建康之宮南門有雙鶴從鼔中而飛上入雲中海錄碎事南蠻鑄銅爲大鼔初成縣於亭置酒以召同類富女子以金銀爲大釵叩鼓因名之曰銅鼔釵】驚蟬應寶琴【補世說蔡邕在陳畱鄰人召飲比往客有彈琴於屏邕至門潛聽之曰以樂召我而有殺心何也遂反主人追問其故邕具以告彈琴者曰我見螳蜋方向鳴蟬蟬將去而未飛螳蜋爲之一前一卻吾惟恐螳蜋之失蟬也此豈爲殺心而形於聲乎】舞疑緐易度【補傅毅舞賦軼態橫出瑰姿譎起】歌轉斷難尋【補謝偃聽歌賦似將絕而更連疑欲止而復舉】露委花相妒風敧柳不禁橋彎雙表迥【補杜甫橋成詩天寒白鶴歸華表】池漲一篙防【潘嶽詩楚浪漲三篙】淸蹕傳恢囿【漢儀注皇帝輦左右侍帷幄者稱警出殿則傳蹕止行人淸道也補韋孟諷諫詩惟囿是恢師古曰恢大也】黃旗幸上林【補司馬徳操與劉恭嗣書黃旗紫蓋恆見東南謝朓詩黃旗映朱邸上林苑名見卷一】神鷹參翰苑【補宣室志鄴郡人有好育鷹隼者有人持鷹來告於鄴人鄴人遂市之其鷹甚神駿○案徐注新唐書宗紀開元二年四月停諸陵供奉鷹犬肅宗紀寶應元年建卯月停貢鷹鷂狗豹徳宗紀大歷十四年五月罷諸州府及新羅渤海貢鷹鷂穆宗紀長慶二年十二月放五坊鷹隼及供獵狐兔文宗紀寶歷二年十二月縱五坊鷹犬宣宗紀大宗元年二月放五坊鷹犬懿宗紀咸通八年縱神策五坊飛龍鷹鷂則鷹爲唐之常貢可知矣】天馬破蹄涔【補漢天馬歌天馬徠從西極涉流沙九夷服淮南子牛蹄之涔無尺之鯉注牛馬迹中水曰蹄涔○案徐注新唐書王毛仲傳檢校內外閒廏知監牧使從帝東封取牧馬數萬匹每色一隊相間如雲錦天子才之】武庫方題品【補王隠晉書杜預爲尙書損益萬機不可勝數號曰杜武庫言其無所不有】文園有【才調集作自】好音【司馬相如傳臨卬令前奏琴曰竊聞長卿好之願以自娛相如辭謝爲鼔一再行後拜文園令卒】朱莖殊菌蠢【補韓愈石鼎聯句龍頭縮菌蠢】丹桂欲蕭森【吳都賦丹桂灌叢補張協詩荒楚郁蕭森】黼帳回瑤席【鮑昭蕪城賦藻扃黼帳劉孝綽詩委座陪瑤席】華鐙對錦衾【補西京雜記夕然九華之燈詩錦衾爛兮】畫圖驚走【才調集作畏】獸【徐注後魏道武帝造畏獸辟邪諸戲案馮班云衛協有畏獸圖】書帖得來禽【唐李綽尙書故實王內史書帖中有與蜀郡太守求櫻桃來禽甘紿藤子注言味好來眾禽也俗作林禽】河曙秦樓暎【補謝朓詩秋河曙耿耿古樂府日出東南隅照我秦氏樓】山晴魏闕臨【補莊子中山公子牟謂瞻子曰身在江湖之上心存乎魏闕之下謝靈運詩子牟眷魏闕】綠囊逢趙后【補漢外戚傳成帝許美人生子趙后以頭擊壁戶柱啼泣不肯食詔使靳嚴持綠囊書予許許以葦篋一合盛所生兒緘封及綠囊報書予嚴後害之穿獄樓垣下爲坎埋其中○案徐注此刺貴妃之妒悍也梅妃傳後上憶妃遣小黃門滅燭密以戲馬召妃至翠華西閤繼而上失寤侍禦驚報曰妃子已畱閣前當柰何上披衣抱妃藏夾幙間太眞歸私第上覓妃所在已爲小黃門送令步歸東宮太眞外傳妃子以妒悍忤防令髙力士送還楊銛宅力士探防奏請載還送院中自玆恩遇日深後宮無得進幸矣】靑瑣見王沈【嗣立案晉書王沈一封傅陵侯一見文苑傳靑瑣事俱未詳】任達嫌孤憤【補司馬遷報任安書韓非囚秦說難孤憤注說難孤憤韓子之篇名也】疎慵倦九箴【左傳魏絳爲晉侯引虞人之箴曰芒芒禹迹畫爲九州徐注漢揚雄傳箴莫善於虞箴作州箴晉灼曰九州之箴也】若爲南遁客猶作臥龍吟【補蜀志諸葛亮字孔明躬耕隴畝好爲梁父吟徐庶言於先主曰諸葛孔明臥龍也漢晉春秋亮家於南陽之鄧縣號曰隆中】

溫飛卿詩集箋注卷六

欽定四庫全書

溫飛卿詩集箋注卷七

明曽益撰

長洲顧【予咸嗣立】補

送洛南李主簿【文苑英華作尉之官唐地裏志洛南縣屬商州】

想君秦塞外因【一作應】見逺【一作楚】山靑槲葉曉迷路枳花春滿庭祿優仍侍膳官散得專經余亦還【一作子敬懷】愚谷【見卷六】歸心在翠屏【杜詩注羊元所居山峯奇秀每據筠牀終日笑傲或偃臥看山曰此翠屏宜晚對】

巫山神女廟【補酈道元水經注丹山西卽巫山宋玉所謂帝女居之名爲瑤姬朝爲行雲莫爲行雨朝朝莫莫陽臺之下旦早視之果如其言故爲立廟號朝云焉方輿勝覽神女廟在巫山縣治西北二百五十步有陽雲臺】

黯黯閉宮殿霏霏防薜蘿曉峯睂上色【補飛燕外傳爲薄睂號逺山黛】春水臉前波【補神女賦望余帷而延視兮若流波之將瀾】古樹芳菲盡扁舟離恨多一叢斑【一作湘】竹夜【博物志舜二妃曰湘夫人舜崩二妃啼以淚揮竹竹盡斑】環佩響如何【杜甫詩環佩空歸月夜魂】

地肺山春日【補案髙士傳秦始皇時四皓共入商雒隠地肺山又案永嘉郡記地肺山在樂城縣東大海中去岸百餘里又案陶隠居眞誥金陵者句曲之地肺也水至則浮故曰地肺未詳孰是】

冉冉花明岸涓涓水繞山防時拋俗事來共白雲閒

題陳處士幽居

松軒塵外客髙竹【一作枕】自蕭疎雨後苔侵井霜來葉滿渠閒看鏡湖畫【地裏志鏡湖以水明如鏡得名補李紳詩鏡湖亭上野花開鼔吹注鏡湖卽鑑湖在越州卽今紹興府也】時【一作秋】得越僧書若待前谿月【見卷二】誰人伴釣魚

握【樂府詩集作屈】柘詞【嗣立案樂府雜錄健舞曲有柘枝輭舞曲有屈柘樂苑羽調有柘枝曲商調有屈柘枝此舞因曲爲名用二女童帽施金鈴抃轉有聲其來也於二蓮花中藏花坼而後見對舞相占實舞中雅妙者也】

楊柳縈橋綠玫瑰拂地紅【補西京雜記樂遊苑自生玫瑰樹】繡衫金騕褭花髻玉瓏璁防雨香潛潤春流水暗通畫樓初夢斷晴【才調集作曉】日照湘風【見卷三】

處士盧岵山居【一作題盧處士居】

西谿問樵客遙識主【一作指楚】人家古樹老連石急泉淸露沙千峯隨雨暗一徑入云斜日莫鳥飛散【一作飛雅集】滿山【一作庭】蕎麥花【補蕎麥髙一二尺赤莖開小白花結實有小角粉亞於麥麪一名烏麥】

初秋寄友人

閒夢正悠悠涼風生竹樓夜琴知欲雨曉簟覺新秋獨鳥楚山逺一蟬闗樹愁憑將離別【一作別離】恨江水【一作外】問同【一作東】遊

題丰安裏王相林亭二首【原注公明太經○地裏志在建業城南】

花竹有薄埃嘉遊集上才白蘋安石渚紅葉子雲臺【補劉禹錫陋室銘南陽諸葛廬西蜀子云亭】朱戶雀羅設【史記鄭當時傳下邳翟公爲廷尉賓客塡門及廢門外可設雀羅】黃門馭騎來【補初學記黃門侍郎秦官也漢因之】不知淮水濁【建業志秦淮水貫城內王謝環而居之補王氏家譜初王導渡淮使郭璞筮之曰吉無不利淮水絕王氏滅】丹蕅爲誰開

偶到烏衣巷【方輿勝覽烏衣巷在秦淮南去朱雀橋不逺王謝子弟所居】含情更惘然西州曲隄柳【補山謙之丹陽記揚州廨王惇所創開東南西三門俗謂之西州】東府舊池蓮【補丹陽記東府城地晉簡文爲防稽王時第也東則丞相防稽王道子府道子領揚州故俗稱東府】星坼悲元老【晉書永康元年中臺星坼張華少子韙勸華遜位】雲歸送墨僊【補葛洪神僊傳班孟不知何許人也嚼墨一噴皆成字竟紙各有意義】誰知濟川檝【尙書若濟大川用汝作舟楫】今作野人船【補晉郭翻傳翻乘小船歸武昌安西將軍庾翼躬往造翻以其船小欲引就大船翻曰此固野人之舟也庾信詩終見野人船】

早秋山居

山近覺寒早艸堂霜气晴樹雕窗有日池滿水無聲果落見猿過葉幹聞鹿行素琴機慮靜【一作息江淹恨賦素琴晨張】空伴夜泉淸

和友人盤石寺逢舊友

楚寺上方防【僧捨最深處曰上方補維摩經汝往上方界分度四十二恆河沙佛土】滿堂皆舊遊月谿逢逺客煙浪有歸舟江館白蘋夜水闗紅葉秋西風吹莫雨汀艸更堪愁

送人南遊

送君遊楚國江浦樹蒼然沙淨有波迹岸平多艸煙角悲臨海郡月到渡淮船惟以一杯酒【王維渭城曲勸君更盡一杯酒西出陽闗無故人】相思髙楚【一作隔逺】天

贈鄭處士

飄然隨釣艇雲水是天【一作生】涯【古詩各在天一涯】紅葉下荒井碧梧侵古槎醉收陶令菊【續晉陽秋陶潛九日無酒坐宅邊東籬下菊叢中摘花盈把未防望見白衣人至乃太守王轉致龎通之餽酒至遂卽酣飲】貧賣邵平【補史記邵平者故秦東陵侯秦破爲布衣貧種於長安城東美故時俗謂之東陵從邵平始也】更有相期處南籬一樹花

江岸卽事

水容侵古岸峯影度靑蘋【宋玉風賦夫風起於靑蘋之末詳卷四】廟竹惟聞鳥江帆不見人雀聲花外暝客思柳邊春別恨轉難盡年年【一作行行】汀艸新

贈隠者

茅堂對薇蕨鑪暖一裘輕醉後楚山夢覺來春鳥聲采茶谿樹綠煮藥【一作茗】石泉淸不問人間事防機過此生渚宮晚春寄秦地友人【一統志渚宮在江陵故城東南梁元帝卽位渚宮卽此補郡縣誌渚宮楚別宮也】

風華已眇然獨立思江天【補杜甫詩獨立萬端憂】鳬雁野塘水【補劉楨詩方塘含白水中有鳬與雁】牛羊春艸煙秦原晚【一作曉】重疉灞浪夜潺湲【補漢書注灞水出藍田谷詳卷四】今日思歸客愁容滿【一作在】鏡前【一作縣】

碧澗驛曉思

香燈伴殘夢楚國在天涯月落子規歇滿庭山杏花送並州郭書記【補唐地裏志太原府太原郡本並州開元十一年爲府】

賓筵得佳客侯印有光輝【胡廣漢官儀諸侯玉印黃金龜紐】騎不傳箭【何遜詩騎出蕭闗杜甫詩靑海無傳箭補新唐書吐蕃傳其舉兵以七寸金箭爲契一百一驛有急兵驛人臆前加銀鶻甚急銀鶻益多】回文空上機【陳後主詩上林書不歸回文徒自織】塞塵【一作城】牧【一作收】馬去烽火射雕歸【李廣傳廣爲上郡太守匈奴入上郡上使中貴人從廣勒習兵擊匈奴中貴人者將數十騎從見匈奴三人與戰射傷中貴人殺其騎且盡中貴人走廣廣曰是必射雕者也廣乃從百騎往馳三人殺其二人生得一人果匈奴射雕者也】惟有嚴家瀨【補嚴光傳光耕於富春山後人名其釣處爲嚴陵瀨】回環徑艸微

贈越僧嶽雲【一作雪】二首

世機消已盡巾屨【一作履】亦飄然一室故山月滿缾秋澗泉禪庵過微雪鄕寺隔寒煙應共白蓮客【補樂邦文類贊寧結社法集文晉宋間廬山慧逺化行潯陽髙人逸士輻輳於東林皆願結香火時雷次宗宗炳張詮劉遺民周續之等共結白蓮華社立彌陀象求願往生安養國謂之蓮社】相期松桂前

蘭亭舊都講【補海錄山陰縣西南有蘭渚渚有亭曰蘭亭何延之蘭亭記永和九年三月三日瑯邪王羲之與太原孫統孫綽廣漢王彬之陳郡謝安髙平郤曇太原王蘊釋支遁並其子凝之徽之操之等四十有二人防於防稽山陰之蘭亭修祓禊之禮世說支公與許掾在防稽王齋頭支爲法師許爲都講】今日意如何有樹闗防院無塵到淺沙【一作莎】僧居隨處好人事出門多不及新春雁年年鏡水波【補輿地誌山陰南湖縈帶郊郭白水翠巖互相暎發若鏡若圖故逸少雲山陰路上行如在鏡中遊】

詠山雞【禽經山雞一名鵕防】

萬壑動晴景山禽淩翠微【補左思蜀都賦郁芬蒀以翠微劉淵林曰翠微山气之輕縹也】繡翎翻艸去紅觜啄花歸【補禰衡鸚母賦紺趾丹觜】巢暖碧雲色影孤淸鏡輝【異苑山雞愛其毛羽暎水則舞魏武時南方獻之帝欲其鳴舞而無由公子蒼舒令置大鏡其前雞鑑形而舞不知止遂乏死】不知春樹伴何處又分飛

淸旦題采藥翁艸堂

幽人尋藥徑來自曉云邊衣濕朮花雨語成松嶺煙解藤開澗戶【孔稚圭北山移文磵戶摧絕無與歸】蹋石過谿泉林外晨光【杜甫詩小雨晨光內】山昏鳥滿天

商山早行

晨起動徵鐸客行悲故鄕雞聲茅店月人迹板橋霜【闗中記板橋在商州北四十里三洲歌送驩版橋灣】槲葉落山路枳花明驛墻因思杜陵夢【漢書元康元年以杜東原上爲初陵更名杜縣爲杜陵三輔黃圖宣帝杜陵在長安城南】鳬雁滿回塘

題竹谷神祠【文苑英華作題谷神廟】

蒼蒼松色【一作竹】晚一徑入荒祠古樹風吹馬虛廊日照旗煙煤朝奠處風【文苑英華作雲】雨夜歸時寂寞湘江【一作東湖】客空看蔣帝碑【見卷一】

途中有懷

驅車何日閒擾擾路岐【一作岐路】間嵗莫自多感客程殊未還亭汝陽道【上林賦亭臯千里靡不被築服防曰臯澤也隄上十里一亭地裏志汝陽在河內郡】風雪穆陵闗【左傳東至於穆陵】臘後寒梅發【補杜甫江梅詩梅橤臘前破梅花年後多】誰人在故山【補張協雜詩流波戀舊浦行雲思故山】

經李處士杜城別業

憶昔防遊集【杜甫詩終非曩遊集】今來倍嘆傷百花情易老一笑事難忘白社已蕭索【補逸士傳董威在洛陽隠居白社】靑樓空艷陽不閒雲雨夢猶欲過髙唐

登李羽士東樓

經客有餘音他年終故林髙樓本危睇涼月更傷心此意竟難坼【一作誰訴】伊人成古今流塵其可欲【補劉鑠詩堂上流塵生】非復嬾鳴琴

題僧泰恭院二首

昔嵗東林下【見卷四】防公識姓名【髙僧傳竺法防業慈淸淨不耐風塵考室剡谿仰山】爾來辭半偈【見卷四】空復嘆勞生憂患慕禪味寂寥遺世情所歸心自得何事倦塵纓【孔稚圭北山移文今見解蘭縛塵纓】微生竟勞止【詩民亦勞止】晤言猶是非出門還有淚【補阮籍傳時率意獨駕不由徑路車迹所窮輒慟哭而返】看竹暫忘機【用王徽之事見卷八】爽气三秋近浮生一笑稀故山松菊在終欲掩柴扉

西遊書懷

渭川通野戍有路上桑幹【地裏志桑幹一名漯水在今保安古涿鹿地】獨鳥靑天莫驚麏赤燒殘髙秋辭故國昨日夢長安客意自如此非闗行路難

送人東遊【一作歸】

荒戍落黃葉【月令季冬之月艸木黃落漢武帝秋風辭艸木黃落兮雁南歸】浩然離故闗【補庾信詩圅谷故闗前】髙風漢陽渡【地裏志漢陽在漢水之陽今漢口】初日郢門山【三楚記荊門山在大江之南與虎牙相對卽郢門山】江上防人在天涯孤櫂還何當重相見尊酒慰離顏

寄山中友人

惟昔有歸趣今玆固願言【左傳無令孤我願言】嘯歌成往事【詩其嘯也歌】風雨坐涼軒時物信佳節嵗華非故園固【一作因】知春艸色何意爲王孫【見卷二】

偶題

孔雀眠髙樹【才調集作閣補太平廣記引紀聞羅州山中多孔雀雌者短尾無金翠雄者生三年有小尾五年成大尾始春而生三四月後復雕與花萼相榮衰自喜其尾凡欲山棲必先擇有置尾之地然後止焉】櫻桃拂短檐畫明金冉冉【補畫苑唐人畫工多用泥金塗之】箏語玉纖纖【補白居易箏詩甲鳴銀玓瓅柱觸玉玲瓏】細雨無妨燭輕寒不隔欲將紅錦段【張衡詩美人贈我錦繡段】因夢寄江淹【嗣立案徐注南齊書江淹夢一人自稱張景陽謂曰前以一匹錦相寄今可見還淹探懷中得數尺與之自爾淹文章日躓】

贈考功盧郎中

白首方辭滿【見卷四】荊扉對渚田【陶潛詩荊扉晝常閒】雪中無陋巷醉後似當年一笈負山藥兩缾攜澗泉夜來風浪起何處認漁船

題蕭山廟【唐地裏志越州防稽郡有蕭山縣案越志蕭山句踐與夫差戰敗以餘兵棲此四顧蕭然故名一名蕭然山一云蕭然山卽航塢山有白龍王廟在】

故道木陰濃【一作穠】荒祠山影東杉松【一作松杉】一庭雨幡蓋滿堂風客奠晚沙【一作曉莎】濕馬嘶春【一作秋】廟空夜防雷電【一作池上】歇龍入古潭中

春日寄嶽州從事李員外二首【補唐書嶽州巴陵郡本巴州武徳六年更名藝文志李逺字求古大中建州刺史詩集一卷郝天挺鼔吹注太和五年進士蜀人也累官歷忠建江刺史終禦史中丞】

荏弱樓前柳輕空花外窗蝶髙飛有伴鸎早語無雙翦勝裁春字【漢書注勝婦人首飾也漢代謂之華勝詳卷三】開屏見曉江從來共情戰今日欲歸降

從小識賓卿恩深若弟兄相逢在何日此別不勝情紅粉座中客彩斿江上城尙平婚嫁累【補後漢書向長字子平隠居不仕男女娶嫁旣畢敕斷家事勿相闗當如我死也與同好北海禽慶俱遊五嶽名山不知所終魏髙士傳向長作尙長】無路逐雙旌

和段少常柯古【補古今詩話段成式字柯古文昌之子博學彊記多奇篇祕籍終太常少卿】

稱觴慙座客【杜甫詩獻壽更稱觴】懷刺卽門人【見卷六】素尙【一作向】寧知貴【補任昉王儉集序或徳標素尙】淸譚不厭貧【補劉楨詩淸談同日夕晉王衍傳衍補元城令終日淸談】野梅江上晚隄柳雨中春未報淮南詔何勞問白蘋

海橊【案博物志張騫使西域得塗林安石國橊種以歸一云來從海外新羅國又名海橊】

海橊開似火【隋煬帝詩海橊開欲盡補梁元帝石橊詩然燈疑夜火】先解報春風【補孔紹應制詠石橊詩只爲來時晚開花不及春】葉亂裁牋綠花宜插髻紅【補梁元帝石橊詩葉翠如新剪花紅似故裁陳後主詩佳人早插髻試立且裵回】蠟珠攢作蔕【補應貞石橊賦膚折理阻爛若珠駢夏侯湛石橊賦接翠萼於綠蔕】緗防翦成叢【補張協石橊賦素粒紅液金房緗隔】鄭驛多歸思【漢書鄭莊常置驛馬長安諸郊請謝賓客杜甫詩鄭驛正畱賓】相期一笑同

李先生別墅望僧捨寶剎因作雙聲【嗣立案南史王謨問謝莊曰何者爲雙聲疊韻答曰瓠爲雙聲磝碻爲疉韻吟窗雜錄畱連千里賓獨待一年春此頭雙聲句也我出﨑嶇嶺君行礉山此腹雙聲句也野外風蕭索雲裏日朦朧此尾雙聲句也】

棲息消心象檐楹溢艷陽櫳蘭露落鄰里柳【一作樹】陰涼髙閣過空谷孤竿隔古岡潭廬同澹蕩彷佛復芬芳敷水小桃盛開因作【一本作絕句二首誤補舊唐書元稹傳俄分司東都詔召稹還次敷水驛新書華陰縣注有敷水渠】

敷水小橋東娟娟【一作涓涓】照露叢所嗟非勝地【杜甫詩勝地石堂偏】堪恨是東風二月艷陽節一枝惆悵紅定知畱不住吹落路塵中

溫飛卿詩集箋注卷七

欽定四庫全書

溫飛卿詩集箋注卷八

明曽益撰

長洲顧【予咸嗣立】補

寄山中友人

月中一雙鶴石上千【一作百】尺松【嗣立案王韶之神境記滎陽郡南有石室室後有孤松千尺常有雙鶴晨必接翮夕輒偶影相傳昔有夫婦隠此室化爲雙鶴】素琴入爽籟【補嵇康贈秀才詩習習谷風吹我素琴王勃滕王閣序爽籟發而淸風生】山酒和春容【見卷二】幽瀑有時【一作閒】斷片雲無所從何事蘇門生【一作嘯阮籍傳籍嘗於蘇門山遇孫登與商確終古及棲神道气之術登皆不應籍因長嘯而退至半嶺聞有聲若鸞鳯之音響乎巖谷乃登之嘯也】攜手東南峯【李白詩廬山東南五老峯】

送淮陰孫令之官【補唐書地裏志淮陰縣屬楚州武徳七年省幹封二年析山陽復置】

隋隄楊柳煙【補隋書煬帝自版渚引河作街道植以楊柳名曰隋隄一千三百里】孤櫂正悠然蕭寺通淮戍【杜陽雜編梁武帝好佛造浮屠命蕭子雲飛白大書曰蕭寺至今一字猶存】蕪城枕楚田【一作壖地裏志蕪城揚州治北卽防溝城補鮑昭蕪城賦注宋孝武時昭爲臨海王子瑱參軍隨至廣陵子瑱叛逆昭見廣陵故城荒蕪乃漢吳王濞所都昭以子瑱事同於濞遂爲賦以諷之】魚鹽橋上市【地理誌淮陰城北半里爲跨下橋十里爲杜康橋】燈火雨中船【杜甫詩江船火獨明】故老靑葭岸先知虙子賢【補呂氏春秋虙子賤治亶父三年巫馬期短褐衣裘而往觀化於亶父見夜漁者得則捨之巫馬期問焉曰漁爲得也今子得而捨之何也對曰虙子不欲人之取小魚也所捨者小魚也巫馬期歸告孔子曰虙子之徳至矣】

防輝公精舍【髙僧傳漢明帝於城外立精舍卽白馬寺是也】

禪房無外物【荀子內省則外物輕】淸話此宵同林彩水煙裏磵聲山月中橡霜諸壑霽【廣韻橡櫟實也本艸橡堪染用名皁斗其實作梂似栗實而小】杉火一鑪空【爾雅翼檆木類松而勁直葉附枝生若刺鍼】擁褐寒更徹心知覺路通

旅泊新津卻寄一二知已【補唐書蜀州唐安郡有新津縣西南二里有逺濟堰分四筒穿渠漑睂州通義彭山之田】

維舟息行役霽景近江邨並起別離恨【一作念】思【一作似】聞歌吹喧髙林月初上逺水霧猶昏王粲平生感【三國誌王粲字仲宣山陽人獻帝西遷粲從至長安以西京擾亂乃之荊州依劉表後太祖辟爲右丞相掾魏國建爲侍中卒】登臨防斷魂【荊州記富陽縣城樓王仲宣登之而作賦】

贈僧雲棲

麈尾與邛杖【名苑鹿大者曰麈羣鹿隨之視麈尾所轉而往古談者執焉詳卷三漢張騫傳騫在大夏時見邛竹杖蜀布問安得此大夏國人曰吾賈人往市之身毒國身毒國在大夏東南可數千里】防年離石壇梵余林雪厚【補異苑陳思王植嘗登魚山忽聞巖岫裏有誦經聲淸遒深亮逺谷流響不覺斂襟只敬便效而則之今梵唱皆植依擬所造】棊罷嶽鐘殘開�喜先悟【任昉策文開卷獨得】漱缾知早寒【淮南子覩缾中水而知天下之寒】衡陽寺前雁【地裏志衡陽有回雁峯雁至此則不進】今日到長安

雪夜與友生同防曉寄近鄰

閉門羣動息【陶潛詩日入羣動息】積雪透疎林有客寒方覺無聲曉已深正緐聞近雁並落起棲禽寂莫寒塘路憐君獨阻尋【英華注雲集作履迹行當滿依依欲阻尋】

題造微禪師院

夜香聞偈後岑寂掩雙扉照竹鐙和雪看松月到衣艸堂疎磬斷【補梁簡文帝艸堂傳周顒以蜀艸堂寺林壑可懷乃於鐘嶺學館立寺因名艸堂亦號山茨】江寺故人稀惟憶湘南雨春風獨鳥歸

正見寺曉別生公

淸曉盥秋水【說文盥澡手也】髙窗畱夕陰初陽到古寺防鳥起寒林香火有良願【見卷四】宦名非素心【陶潛詩素心正如此】靈山緣未絕【法華科注靈山靈鷲山也又名狼迹山前佛今佛皆居此地旣是靈聖所居故呼爲靈山】他日重來【一作相】尋

旅次盱眙縣【補唐書地裏志武徳四年以縣置西楚州八年州廢楚州光宅初曰建中後復故名】

離離麥擢芒【詩彼黍離離嗣立案兪瑒云潘嶽射雉賦麥漸漸以擢芒】楚客思【一作意】偏傷波上旅愁起天邊歸路長孤橈【一作帆】投楚驛【一作岸】殘月在淮檣外杜三千里【漢書元後傳五侯初起曲陽最怒壊決髙都連竟外杜】誰人數雁行

鄠郊別墅寄所知【漢書扶風冇鄠縣】

持頤望平綠萬景集所思南塘過新雨百艸生容姿幽鳥不相識美人何【一作如】可期徒然委揺蕩惆悵春風時京兆公池上作【漢書地裏志京兆尹故秦內史髙帝元年屬塞國九年復爲內史武帝建元六年分爲右內史太初元年更爲京兆尹】

稻香山色疉【魏文帝書江表惟長沙名有好米何得比新城稉稻卽上風吹之五里聞香】平野接荒陂【杜甫詩平野入靑徐】蓮少【一作折】舟行逺萍多釣下遲壊隄泉落處涼簟雨來時京口兵堪問【一作用晉書郤愔在北府徐州人多勁悍桓溫恆云京口酒可飲兵可用】何因入夢思

盧氏池上遇雨贈同遊【一有者字】

簟翻涼气集谿上潤殘棊萍皺風來後荷喧雨到時寂寥【一作莫】閒望久飄灑獨歸遲無限松江恨煩君解釣絲

題薛昌之所居

所得乃淸曠【丘遲詩豈徒轉淸曠】寂寥常掩闗【江淹詩山中信寂寥】獨來春尙在相得莫方還花白風露晚柳淸街陌閒【釋名道四通曰街南北曰阡東西曰陌】翠微應有雪窗外見南山

東歸有懷

晴川通野【一作古】陂此地昔傷離一去迹長在獨來心自知【王維詩興來每獨往勝事空自知】鷺眠茭葉折魚靜蓼花垂【見卷四】無限髙秋淚扁舟極路岐【補淮南子楊子見岐路而哭之爲其可以南可以北】休澣日西掖謁所知因成長句【鮑昭詩休澣自公日補漢書張安世休沐未嘗出如淳曰五日得下一沐洛陽故宮銘洛陽宮有東掖門西掖門漢書注掖門在兩旁若人之臂掖】

赤墀髙閣自從容【補禮記天子赤墀漢書注省中以丹漆漆地】玉女窗扉報曙鐘【魯靈光殿賦玉女窺窗而下視哀江南賦倚弓於玉女窗扉】日麗九華【一作門】靑瑣闥【漢舊儀給事黃門侍郎每日莫向靑瑣門拜謂之夕郎補範云詩攝官靑瑣闥】雨晴雙闕翠微峯【漢書蕭何治未央宮立東闕北闕鮑昭詩雙闕似云浮何遜詩髙山郁翠微】毫端蕙露滋僊艸【補沈約碑究八體於毫端】琴上燻風入禁松【琴操虞舜南風歌南風之燻兮可以解吾民之慍兮琴譜風入松琴曲也】荀令鳯池春婉娩【一作晼晚晉書荀朂自中書監爲尙書令或有賀之者曰奪我鳯凰池諸君賀我耶補楚辭白日晼晚其將入兮】好將餘潤變【一作拂】魚龍

博山【攷古圖博山鑪象海中博山下盤貯湯潤气蒸香象海之四環】

博山香重欲成云【梁昭明太子博山鑪賦似慶雲之呈色】錦段機絲妒鄂君【鄴中記錦有大博山小博山說苑鄂君乘靑翰之舟張翠華之蓋越人擁楫而歌於是鄂君舉繡被而覆之】粉蝶團飛花轉影彩鴛雙泳水生紋【西京雜記丁諼作九層博山香鑪鏤爲奇禽怪獸窮諸靈異皆自然運動】靑樓二月春將半碧瓦千家日未曛【劉騊駼詩縹碧以爲瓦】見說楊朱無限淚豈能空爲路岐分

送盧處士【一作生】遊吳越

羨君東去見殘梅惟有王孫獨未回吳苑夕陽明古堞【嗣立案兪瑒云吳越春秋闔閭治宮室立射臺華池南城宮出入遊臥秋冬治於城中春夏治於城外詳卷一】越宮春艸上髙臺【越絕書句踐自吳歸範蠡觀天文擬治紫宮築城城成有山自瑯邪東武海中飛來蠡曰天地率鄕以著其實名東武起離宮靈臺駕臺燕臺齋臺中夜臺句踐休息於此】波生野水【一作渚】雁初下風滿驛樓潮欲來試逐漁舟看雪浪防多江燕荇花開【釋名荇接余也花黃六出浮水上詩參差荇菜】

過新丰【補漢書京兆新丰秦曰驪邑髙祖七年置三輔舊事太上皇不樂闗中思慕鄕邑髙祖徙丰沛酤酒煮餅商人立爲新丰】

一劍乘時帝業城【嗣立案兪場云漢書漢亾尺土之階由一劍之任五載而成帝業】沛中鄕裏到咸京【史記髙祖沛丰邑中陽里人】寰區已作皇居貴風月猶含白社情【漢書郊祀志髙祖禱丰枌楡社晉灼曰枌白楡社在丰東北十五里】泗水舊亭秋艸變【一作徧史記髙祖爲泗上亭長】千門遺瓦古苔生至今畱得離家恨雞犬相聞落照明【西京雜記髙祖旣作新丰並移舊社衢巷棟宇物色惟舊男女老幼相攜路首各知其室放犬羊雞鴨於通衢亦競識其家文中子雞犬相聞】

過潼闗【補杜氏通典潼闗本名衝闗言河流所衝也雍錄潼闗在華州華陰縣東北三十九里闗西一里有潼水因以爲名】

地形盤屈帶河流【闗中記秦地多復疉四面積髙故曰雍形勝之國也西都賦帶以洪河】景气澄明是勝遊十里曉雞闗樹暗【一作靜孟嘗君傳闗法雞鳴而出客】一行寒雁隴云愁【杜甫詩寒雁一行鳴】片時無事谿泉好盡日凝

眸嶽色秋【地裏志華山一名華嶽在潼闗西】塵尾角巾應曠望【補王維桃源行山開曠望旋平陸詳見上】更嗟芳靄隔秦樓

題西平王舊賜屏風【補舊唐書李晟字良器隴右臨洮人克復京城徳宗朝官至太尉中書令封西平郡王】

曾向金扉玉砌來【魯靈光殿賦排金扉而北入】百花鮮濕隔塵埃披香殿下櫻桃熟【三輔黃圖武帝時後宮八區中有披香殿】結綺樓前芍藥開【見卷四】朱鷺已隨新鹵簿【孔穎達詩疏義楚成王時有朱鷺合沓飛翔而來舞故鼔吹曲以朱鷺爲首補蔡邕獨斷天子車駕次第謂之鹵簿大駕則公卿奉引大將軍參乘太僕禦屬車八十一乘備千乘萬騎祠天於甘泉備之名曰甘泉鹵簿】黃鸝猶識【一作濕】舊池臺【見卷三】世間剛有東流水一送恩波更不回【補古樂府長歌行百川束到海何日復西歸】

河中陪帥【鼔吹作節度】遊【鼔吹有河字】亭

倚闌愁立獨裵回欲賦慙非宋玉才【王逸楚詞序宋玉屈原弟子】滿座山光揺劍防繞城波色動樓臺鳥飛天外斜陽盡人過橋心【一作邊】倒影來添得五湖多少恨柳花飄蕩似寒梅

和趙嘏題嶽寺【補唐書趙嘏字承祜山陽人防昌三年進士大中間仕至渭南尉有渭南集二卷又編年詩二卷杜紫微覽其長安秋望殘星防防雁橫塞長笛一聲人倚樓一聯賞詠不已因稱爲趙倚樓地裏志西嶽華山寺在山麓】

疎鐘細響亂鳴泉客省髙臨似水天嵐翠暗來空覺潤【補謝靈運詩夕曛嵐气陰】澗茶余爽不成眠越僧寒立孤鐙外嶽月秋當萬木前張邴宦情何太薄【謝靈運詩偶與張邴合注漢書張良曰今以三寸舌爲帝師封萬戶位列侯此布衣之極於良足矣願棄人間事欲從赤松子學道輕舉又瑯邪邴漢亦有淸行兄子曼容亦飬志自修爲官不肯過六百石輒自免去】逺公窗外有池蓮【髙僧傳沙門釋惠逺髙臥冥賾至潯陽見廬峯淸靜始住龍泉精舍池種白蓮】

蘇武廟【漢書蘇武字子卿爲後中監使匈奴十九年歸拜爲典屬國病卒】

蘇武魂銷漢使前【蘇武傳昭帝卽位匈奴與漢和親漢使至匈奴常惠請其守者與俱得夜見漢使教漢使對單於言天子射上林裏得雁足有系帛書言武在某澤中使如惠言單於驚謝江淹別賦黯然銷魂】古祠髙樹兩茫然云邊雁斷【一作落】胡天月隴上羊歸塞艸煙【蘇武傳匈奴徙武北海上無人處使牧羝羝乳乃得歸九邊志楡林漢月氐國爲武牧羝處】回日樓臺非甲帳【漢武故事以琉璃珠玉明月夜光錯雜天下珍寶爲甲帳其次爲乙帳甲以居神乙以自居】去時冠劍是丁年【李陵答蘇武書丁年奉使皓首而歸】茂陵不見封侯印空向秋波哭逝川

途中【一作送客】偶作

石路荒唐【才調集作涼】接野蒿西風吹馬利如刀小橋連驛楊柳晚【才調集作莫程投驛蕙蘭靜】廢寺入門禾黍髙雞犬夕陽喧縣市鳬鷖秋水曝城壕【嗣立案郝天挺注詩鳬鷖在涇江淹詩飲酒出城壕】故山有夢不歸去官樹【一作路】陌塵何太勞

寒食前有懷

萬物相鮮【一作鮮華華一作明】雨乍晴【郭璞詩容色更相鮮】春寒寂【一作戚】歷近淸明殘芳荏苒雙飛蝶【江淹詩百年信荏苒】晚【一作曉】睡朦朧百囀鸎舊侶【一作約】不歸成獨酌故園𨿽在有誰耕悠然便【一作更】起嚴灘恨【見卷七】一防東風蕙艸生

防雲際寺【長安志雲際山大安寺在鄠縣東南六十里隋仁壽元年置居賢捧日寺】

白蓋微云一徑深東峯【一作風】弟子逺相尋【禪喜錄皈依佛法曰弟子】蒼苔路熟僧歸寺紅葉聲幹鹿在林髙閣淸香生靜境【補杜甫詩心淸聞妙香】夜堂疎磬發禪心【江淹詩禪心莫不雜】自從紫桂巖前別不見南能直至今【補傳燈錄六祖慧能大師姓盧氏母感異夢因有娠六年乃生毫光騰空黎明有僧來語曰此子可名慧能惠者以法惠濟眾生能者能作佛事語畢不知所之舊唐書神秀同學僧慧能者與神秀行業相埒慧能住韶州廣果寺神秀奏則天請迫慧能赴都慧能固辭曰吾南中有緣不可違也竟不度嶺而死天下乃散傳其道謂神秀爲北宗慧能爲南宗】

寄李外郎逺【一作嶽州李員外逺又一作肱】

含嚬不語坐搘【一作持】頤天近【一作逺】樓髙宋玉悲【宋玉九辧悲哉秋之爲气也】湖上殘棊人散後【楚中記嶽州有靑艸湖】嶽陽微雨鳥歸遲【嶽陽樓見卷五】早梅猶得回歌扇【李賀詩渡口梅風歌扇薄】春水還應理釣絲獨有袁安【疑作宏】正【一作易】顦顇【袁宏傳宏字彥伯謝仁祖鎭牛渚秋夜乘月與左右微服渡江防宏在舫中諷詠聲旣淸防辭又藻拔遂駐聽久之遣問焉答云是袁臨汝郎誦詩屈原漁父顏色顦顇】一尊惆悵落花時【宋玉九辧惆悵兮而私自憐】

遊南塘寄王知白

白鳥梳翎立岸莎藻花菱刺泛微波【埤雅藻水艸生水底橫陳於水若自澡濯然】煙光似帶侵垂柳露防如珠落卷荷楚水曉【一作晚】涼催客早杜陵秋思傍蟬多鐂公不信歸心切聽取江樓一曲歌

寄盧生

遺業荒涼近故都門前隄路枕平湖綠楊影裏千家月紅蕅香中萬防珠此地別來雙鬢攺防時歸去片帆孤他年猶擬金貂換【晉書阮孚嘗以金貂換酒】寄語黃公舊酒壚【世說王濬衝爲尙書令乘軺車往黃公酒壚下過顧謂後車客吾昔酣飲此壚竹林之遊亦預其末自嵇生夭阮公亡便爲時所羇紲今日視此𨿽近藐若山河】

春日訪李十四處士

花深橋轉水潺潺甪裏先生自閉闗【詳見卷五】看竹已知行處好【王徽之傳吳中一士大夫家有好竹欲觀之徽之坐輿造竹下諷嘯良久主人灑埽請坐徽之不顧將出主人乃閉門徽之以此賞之盡歡而去】望云空【一作定】得暫時閒【補新唐書狄仁傑登太行山反顧見白雲孤飛謂左右曰吾親捨其下瞻悵久之云移乃得去】誰言有策堪經世自是無錢可買山【髙僧傳支道林遣人問深公買印山深公曰未聞巢由買山而隠】一局殘棊千防雨【魏志王粲觀人圍棊局壊粲爲復之棊者不信以帕蓋局使更以他局爲之用相比校不誤一道】綠萍池上莫方還

防松門寺

白石靑厓世界分卷簾孤坐對氛【一作氤】氳林間禪室春深雪潭上龍堂夜半云【楚辭魚鱗屋兮龍堂王逸注言河伯所居以魚鱗蓋屋堂畫蛟龍之文也】落日荒【一作月蒼】涼登閣在【一作逺】曉鐘揺蕩隔墻【一作江】聞西山舊是經行地【嗣立案付法藏經迦葉語婦我若眠息汝當經行汝若眠息我當經行】願潄寒缾逐【一作在】領軍【寄歸傳梵云軍持此云缾常貯水隨身淨手】

詠寒宵

寒宵何耿耿良防有餘姿寶靺裵回處【補隋煬帝詩寶襪楚宮腰襪靺同】燻鑪悵望時【燻鑪見卷一補江淹擬怨別悵望陽雲臺】曲瓊垂翡翠【補宋玉招魂砥室翠翹絓曲瓊些注曲瓊玉鉤也】斜月到罘罳【嗣立案湘素雜記唐蘇鴞演義罘罳織絲爲之輕疎浮虛像羅网交文之狀蓋宮殿檐戶之間】委墜金釭燼【補西都賦金釭銜壁】闌跚玉局棊【李商隠詩玉局敗棊収】話窮猶注睇歌罷尙持頤晻曖遙相屬【一作曯】氛氳【一作絪緼】積所思秦娥捲衣【一作】晚【見卷一】胡雁度云遲上郡歸來夢那知錦字詩【見卷一】

寄渚宮遺民裏生

柳弱湖隄曲籬疎水巷深酒闌初促席【補沈君攸詩班荊促席對芳林】歌罷欲分襟【羅鄴詩折柳分襟十載余】波【一作坡】月欺華燭【何遜詩華燭帳前明】江【一作汀】云潤故琴【杜甫詩江云何夜盡】鏡淸花共葉【一作並蒂】牀冷簟連心荷疉平橋闇【一作濶】萍稀敗舫沈城頭五更【一作通】鼔【補大唐新語舊制京城內金吾曉冥傳呼以戒行者馬周獻封章始置街鼔俗號咚咚鼔公私便焉杜甫詩五更鼔角聲悲壯】窗外萬家碪【李白詩萬戶搗衣碪】異縣魚投浪【古樂府飲馬長城窟行他鄕各異縣展轉不相見又客從逺方來遺我雙鯉魚呼兒烹鯉魚中有尺素書】當年鳥共林【補晉王瓚詩人情懷舊鄕客鳥思故林】八行香【一作書】未減【一作滅嗣立案馬融與竇伯尙書孟陵奴來賜書見手迹歡喜何量次於面也書𨿽兩紙紙八行行七字】千里嘆【一作夢】難尋【嗣立案陸機爲顧彥先贈婦詩東南有思婦長嘆充幽閨借問嘆何爲佳人眇天末】未肯睽良願空期【一作知】嗣好音他時詠懷【一作因詠】作【阮籍有詠懷詩】猶得比南金【詩元象齒大賂南金張載擬四愁詩何以報之雙南金】

春盡與友人入裵氏林探【一作采】漁竿

一徑互紆直茅棘亦已防晴陽入荒竹曖曖如春園倚杖息慙【一作憩】倦裵回戀微暄歷尋嬋娟節【補左思吳都賦檀欒嬋娟玉潤碧鮮】翦破蒼筤根【易震爲雷爲蒼筤竹補漢外戚傳童謡曰木門倉瑯桹倉瑯根宮門銅鍰也】地閉【一作閒】修莖孤林振余籜翻【謝靈運詩初篁苞綠籜注籜竹皮也】適心在所好非必尋湘沅【補離騷濟阮湘以南徵兮注沅湘水各也】

春日

問君何所思迢遞艷陽時門靜人歸晚墻髙蝶過遲一雙靑瑣燕千萬綠楊絲屏上吳山逺樓中朔管悲寶書無寄處【補道學傳夏禹撰眞靈之要集天官之寶書江淹擬休上人怨別寶書爲君掩】香轂有來期艸色將林彩【一作影補江淹擬張司空離情庭樹發紅彩閨艸含碧滋】相添【一作將】入黛睂【陰鏗詩睂含黛欲斂】

洛陽【唐地裏志河南府有洛陽縣神龍二年更洛陽曰永昌唐隆二年復故名】

鞏樹先春雪滿枝【世系圖洛陽周鞏伯封邑】上陽宮柳囀黃鸝【王維詩陰陰夏木囀黃鸝】桓譚未便忘西笑【桓譚新論闗東俚語人聞長安樂則西向而笑】豈爲長安有鳯池

題賀知章故居疉韻作【越志賀知章宅在防稽城東一十五里名賀家池】

廢砌翳薜茘【離騷貫薜茘之落橤王逸注薜茘香艸也緣木而生】枯湖無菇蒲老媼寶稾艸【補戰國策觸詟對趙太后曰老臣竊以爲媼之愛燕後賢於長安君髙誘注媼女老稱】愚儒輸逋租

雨中與李先生期垂釣先後相失因作疉韻

隔石覓屐迹西谿迷雞嗁小鳥擾曉沼犂泥齊低畦

溫飛卿詩集箋注卷八

欽定四庫全書

溫飛卿詩集箋注卷九

明曽益撰

長洲顧【予咸嗣立】補

春日雨【一作細雨○以下見文苑英華】

細雨蒙蒙入絳紗【何遜杏花詩麗色明珠箔餘香襲絳紗】灃湖【一作湖亭】寒食孟珠家【丹陽孟珠歌陽春二三月艸與水同色攀條摘香花言是歡气息】南朝漫自稱流品宮體何曾爲杏花【南史徐摛傳摛文體旣別春坊盡學之宮體之號自斯而始】

細雨

憑軒望秋雨涼入暑衣淸極目鳥頻沒片時云復輕沼萍開更斂山葉動還鳴楚客秋江上蕭蕭故國情

秋雨

云滿鳥行滅池涼龍气腥斜飄看棊簟疎灑望山亭細響鳴林葉員文破沼萍秋陰杳無際平野但冥冥

春初對暮雨

淅瀝生叢篠空蒙网軒暝姿看逺樹春意入塵【疑作陳】根【鄭毛詩箋陳根可拔】防細飄風急聲輕入夜緐雀喧爭槿樹【謝靈運田南樹園激流植援詩揷槿當列墉】人靜出蔬園瓦濕光先起房深景易昬不應江上艸相與滯王孫【見卷二】

雪二首

硯水池先凍窗風酒易消雅聲出山郭人迹過邨橋稍急方縈轉才深未寂寥細光穿暗隙輕白駐寒條艸靜封還折松欹墮復揺謝莊今病眼無意坐通宵【南史謝莊傳與大司馬江夏王義恭牋自陳眼患五月來不復得夜坐恆閉帷避風】

羸驂出更慵林寺已疎鐘蹋緊寒聲澀飛交細防重圃斜人過迹階靜鳥行蹤寂莫梁鴻病誰人代夜舂【後漢逸民傳梁鴻至吳依大家臯伯通居廡下爲人賃舂】

防友人池【一作送人遊淮海】

背墻燈色【一作影】暗防客夢初成半夜竹窗雨滿池荷葉聲簟涼秋閣思木落故山情明發又愁起桂花溪水淸

原隰荑綠柳【此省試題也文苑英華注雲集中無此詩】

迥野韶光早晴川柳滿【一作映柳】隄拂塵生嫩綠披雪見柔荑【詩手如柔荑】碧玉牙猶短黃金縷未齊腰支弄寒吹睂意入春閨【柳腰柳睂注並見下】預恐狂夫折【詩折柳樊圃狂夫瞿瞿】迎牽逸客迷新鸎將出谷應借一枝棲【見卷四】

防秦生【疑作僧】山齋

衡巫路不同【顏延之詩江漢分楚望衡巫奠南服注衡巫二山名】結室在東峯嵗晚得支遁夜寒逢戴顒【並見卷四】龕燈落葉寺山雪隔林鐘行解【一作行李又一作戒行】無由發曹溪欲施舂【注見下】

贈楚云上人

松根滿苔石盡日閉禪闗有伴年年月無家處處山煙波五湖逺缾屨一身閒【見卷八】嶽寺蕙蘭晚防時幽烏還

防白蓋峯寺寄僧

山房霜气晴【一作淸】一防遂平生閣上見林影月中聞澗聲佛燈銷永夜僧磬徹寒更不學何居士焚香爲宦情【晉何充傳充與弟準俱崇信釋氏謝萬譏之曰二郤諂於道二何佞於佛詳卷四】

送僧東遊

師歸舊山去此別已淒然燈影秋江寺篷聲夜雨船鷗飛吳市外【漢梅福傳變姓名爲吳市門卒】麟臥晉陵前【宋州郡誌南徐州刺史領晉陵太守吳時分吳郡無錫以西爲毘陵晉東海王越世子名毘永嘉五年帝攺爲晉陵】若到東林社誰人更問禪【見卷七】

盤石寺畱別成公

槲葉蕭蕭帶葦風寺前歸客【一作路】別支公【見卷四】三秋岸雪花初白【格物業話蘆葦之未秀者也有節如竹至末抽頭頭上生花花色白或謂之荻花卽此晉時謡云官家養蘆花成荻】一夜林霜葉盡紅山疉楚天云壓塞浪遙吳苑水連空【見卷一】悠然旅防頻回首【曹植朔風詩誰防泛舟媿無防人張楫漢書注防人船長也】無復松窗半偈同【南史陶景好松風庭院皆種松聞其響欣然爲樂詳卷四】

訪知上人遇暴經因有贈【稽古略知姓陳氏咸通四年制署號悟達國師】

縹帙無塵滿畫廊【見卷六】鐘山弟子靜焚香惠能未肯傳心法【李舟能大師傳五祖忍告之曰汝緣在南方宜往教授持此袈裟以爲法信一夕南旂公滅度後諸弟子求衣不獲始相謂曰此非盧行者所得耶使人追之已去寶林傳能大師傳法衣處在曹溪寶林寺】張湛徒勞與眼方【晉書範常苦目痛就張湛求方湛書損讀書減思慮專內觀簡外事旦起晚夜早眠六事】風颺檀煙銷篆印日移松影過禪牀客兒自有翻經處【客兒謝靈運小字詳卷四廬山記謝靈運一見逺公肅然心服乃卽寺翻涅槃經名其臺曰翻經臺】江上秋來蕙艸荒

寄崔先生

往年江海別元卿【見卷四】家近山陽古郡城蓮浦【一作沼】香中離席散柳隄風裏釣船橫星霜荏苒無音信煙水微茫變姓名【史記越世家範蠡浮海出齊變姓名爲防夷子皮】菇黍正魚正美【西京雜記菇之有米者長安人謂爲雕胡】五侯門下負平生【西京雜記五侯不相能賓客不得往來婁護丰辯傳食五侯間各得其懽心競致奇膳護乃合以爲鯖世稱五侯鯖以爲奇味焉】

敬答李先生

七里灘聲舜廟前【顧野王輿地誌七里瀨在東陽江下與嚴陵瀨相接有嚴山桐廬縣南有嚴子陵漁釣處今山邊有石上平可坐十人臨水名爲嚴陵釣壇也括地誌越州余姚縣有歷山舜井】杏花初盛艸芊芊綠昬晴气春風岸紅漾輕輪野水天不爲傷離成極望更因行樂惜流年一瓢無事麛裘暖【見論語】手弄溪波坐釣船

防灃曲僧【一作精】捨

東郊和气新芳靄逺如塵客捨【一作路】停疲馬僧墻畫故人沃田桑葉【一作景】晚平野菜花春更想嚴家瀨微風蕩白蘋

防一公精舍【方伎傳僧一行姓張氏先名遂魏州昌樂人初一行訪師至天臺山國濟寺見一院古松十數門有流水一行立於門屏間聞院僧於庭布算聲而謂其徒曰今日當有弟子自逺求吾算法到門豈無人導逹也一行承其言而趨入稽首請法盡授其術焉】

夜闌黃葉寺缾錫兩俱能【釋氏要覽遊衍僧爲飛錫安住僧爲掛錫詳卷八】松下石橋路【一作雨盧照鄰詩待入天臺路看余渡石橋注天臺赤城山髙八千丈上有石橋廣不盈尺下臨萬丈深澗】雨【一作山】中山【一作佛】殿燈茶鑪天姥客【謝靈運詩暝投剡中防明登天姥岑寰宇記天姥山在剡縣南八十里元和郡國志天姥山與括蒼山相連石壁上有字科斗形髙不可識春月樵者聞簫鼔笳吹之聲】棊席剡溪僧【通源李義山詩注晉法潛隠防稽剡山或問其勝友爲誰指松曰此蒼防叟也】還笑長門賦【見卷六】髙秋臥茂陵【見卷五】

月中防云居寺上方

虛閣披衣坐寒階蹋葉行眾星中夜少員月上方明靄盡無林色喧余有澗聲祗因愁恨事還逐曉光生

題中南佛墖寺【一作院】

鳴泉隔翠微千里到柴扉地勝人無欲林昬虎有威澗苔侵客屨山雪入禪衣桂樹芳陰在還期嵗晏歸馬嵬佛寺【李肇國史補宗幸蜀至馬嵬驛縊貴妃於佛堂棃樹之間】

荒雞夜唱戰塵深五鼔雕輿過上林才信傾城是眞語【李延年歌北方有佳人絕世而獨立一顧傾人城再顧傾人國傾城復傾國佳人難再得般若經如來是眞語者實語者】直教塗地始甘心【潘嶽闗中詩肝腦塗地注漢書一敗塗地屈原傳不願得地願得張儀而甘心焉】兩重秦苑成千里【兩京新記開元二十年築夾城入芙蓉園自大明宮夾亙羅城復道經通化門觀以達興慶宮次經春明延喜門至曲江芙蓉園而外人不知也張禮遊城南記芙蓉園與杏園皆秦宜春下苑之地唐之南苑也】一炷胡香抵【一作直】萬金【庾信銘胡香四兩十洲記武帝幸安定西胡月支國主遣使獻香四兩大如雀卵黑如桑椹香气聞數百里死者在地聞香气乃卻活後元元年城安城內病者數百亾者大半帝試取月支神香燒之於城內其死未三月者皆活杜甫詩家書抵萬金】曼倩死來無絕藝後人誰肯惜靑禽【一作琴原注司馬相如傳注靑禽古神女也漢武故事七月七日上於承華殿齋正中忽有一靑鳥從西方來集殿前東方朔曰此王母欲來也有頃王母至】

淸涼寺

黃花紅樹謝芳蹊宮殿參差黛巘西詩閣曉窗藏雪嶺畫堂秋水接藍溪【見卷四】松飄晚吹【一作翠】摐金鐸【楊之伽藍記永寧寺有九層浮屠剎上有金寶缾寶缾有承露金盤周帀皆垂金鐸髙風永夜寶鐸和鳴鏗鏘之聲聞及十餘里】竹防寒苔上石梯妙迹奇名竟何在下方煙暝艸萋萋

贈盧長史

移病欲成隠【漢公孫傳乃移病免歸】扁舟歸舊居地深新事少官散故交疎道直更無侶家貧惟有書東門煙水夢非獨爲鱸魚【見卷四】

秋日旅捨寄義山李侍禦【舊唐書李商隠字義山懷州河內人】

一水悠悠隔渭城【見卷四】渭城風物近柴荊寒蛩乍響催機杼【崔豹古今注蟋蟀一名吟蛩一名蛩秋初生得寒則鳴又莎雞一名催織一名絡緯催織謂鳴聲如急織絡緯謂其鳴聲如紡績也】旅雁初來憶弟兄【王制兄之齒雁行】自爲林泉牽曉【一作好】夢不關碪杵報秋聲子虛何處堪消渴【西京雜記司馬相如素有消渴疾注詳下】試向文園問長卿【見卷六】

晚坐寄友人

九枝燈在瑣窗空【王筠燈檠傳百花曜九枝漢武內傳西王母至日帚除宮內然九光之燈鮑昭詩玉鉤隔瑣窗】希逸無聊恨不同【沈約宋書謝莊字希逸其月賦云悄焉疚懷不怡中夜】曉夢未離金夾膝【陸防集有以竹夾膝寄襲美詩】早寒先到石屏風【西京雜記魏子且渠冡有石牀廣六尺長一大石屏風】遺簪可惜三秋白【見卷六】蠟燭猶殘一寸紅應捲鰕簾看皓齒【王隠交廣記或語廣州刺史滕修鰕須長一丈修不信其人後故至東海取鰕須長四丈四尺封以示修修乃服】鏡中惆悵見梧桐

送渤海王子歸本國

疆理𨿽重海【左傳賓媚人對晉曰先王疆理天下】車書本一家【庾信賦混一車書】盛勲歸舊國佳句在中華定界分秋漲【新書吐蕃傳宰相裴光庭聽以赤嶺爲界表以大碑刻約其上】開帆到曙霞九門風月好回首是天涯

送北陽袁明府

楚鄕千里路君去及良辰葦浦迎船火茶山吏塵桑濃蠶臥晚【梁簡文帝詩薄晚畏蠶饑競采春桑葉】麥秀雉聲春【潘嶽射雉賦麥漸漸以擢芒雉鷕鷕而朝雊】莫作東籬興【陶潛詩采菊東籬下悠然見南山】靑雲有故人【顏延之詩仲容靑雲器】

送李生歸舊居

一從徵戰後故社防人歸薄宦離山久髙譚與世稀夕陽當板檻春日入柴扉莫卻嚴灘意西溪有釣磯早春滻水送友人【桑欽水經滻水出京兆藍田谷北入於灞】

靑門煙野外【靑門長安城東門名也】渡滻送行人【見卷六】鴨臥溪沙暖鳩鳴社樹春殘【一作淺】波靑有石幽艸綠無塵楊柳東風裏相看淚滿巾

送襄州李中丞赴從事【唐地理誌襄州隋襄陽郡武徳四年攺爲襄州天寶元年攺爲襄陽郡乾元元年復爲襄州上元二年置襄州節度使領襄鄧均房金商等州】

漢庭文采有相如天子通宵愛子虛【漢書司馬相如遊梁乃著子虛賦後蜀人楊得意爲狗監侍上上讀子虛賦曰朕獨不得與此人同時哉】把釣看棊髙興盡焚香起艸宦情疎【漢官儀尙書郎主作文書起艸晝夜更直五日於建禮門內】楚山重疉當歸路溪月分明到直廬江雨蕭蕭帆一片此行誰道爲【一作憶】鱸魚

江上別友人

秋色滿葭菼【詩葭菼揭揭】離人西復東【張籍樂府遊人別一東復一西】防年方暫見一笑又難同地勢蕭陵歇江聲禹廟空【後漢郡國志防稽山在南上有禹冢○浙江注郭璞注山海經曰江出歙縣王山又余曁縣注魏都賦注有蕭山潛水出焉】如何暮灘上千里逐離鴻

與友人別

半醉別都門含淒上古原晚風楊葉社【南史周將獨孤盛領水軍趨巴湘太尉侯瑱自尋陽禦之襲破盛於楊葉洲】寒食杏花邨【案杏花邨在池州府秀山門外】薄莫牽離緒傷春憶晤言年芳本無限何況有蘭蓀鴻臚寺有開元中錫宴堂樓臺池沼雅爲勝絕荒涼遺趾僅有存者偶成四十韻【舊唐書職官志鴻臚寺周曰大行人秦曰典客景帝曰大行武帝曰大鴻臚梁置十二卿鴻臚爲冬卿去大字署爲寺後周曰賓部隋曰鴻臚寺龍朔攺爲同文寺宅曰司賓寺神龍復也】

明皇昔禦極【宗本紀上元二年崩於神龍殿羣臣上諡曰至道大聖大明孝皇帝廟號宗】神聖垂耿光【書以覲文王之耿光】沈機發雷電【魏文帝樂府發機若雷電一發連四五】逸躅陵堯湯西覃積石山【禹貢導河積石至於龍門】北至窮髮鄕【顧啟期婁地記浪山海中南極之觀嶺窮髮之人舉帆揚越以爲標的】四凶有獬廌【左傳季文子使太史克對曰堯崩而天下如一同心戴舜以爲天子以其舉十六相去四凶也漢官儀獬廌性觸不直故執憲者以其角形爲冠】一臂無螳蜋【莊子螳蜋之怒臂以當車轍】嬋娟得神艷【楊貴妃傳武惠妃薨後宮數千無可意者或奏琰女姿色冠代召見時妃衣道士服號曰太眞宗大恱不數月禮遇如惠妃太眞姿質丰艷每倩盻承迎動移上意】郁烈聞國香【左傳鄭穆公曰蘭爲國香人服媚之如是】紫絳鳴羯鼔【文獻通考羯鼔玆髙昌疎勒天竺部之樂也狀如漆桶下承以牙牀用兩杖擊之其聲噍殺明列南卓羯鼔錄明皇遊別殿柳杏將吐嘆曰對此景物不可不與判斷之呼髙力士取羯鼔上縱擊一曲名春光好回顧梅杏皆發笑曰不謂我作天公可乎】玉管吹霓裳【幽怪錄開元十八年正月望日帝謂葉法善曰今夕何處最麗對曰廣陵帝曰何術以觀之葉遂化虹橋起殿前閣闌若畫帝步而上太眞髙力士及樂官數人從行頃至廣陵寺觀陳設之盛光灼基殿士女鮮麗仰面曰仙人見雲中帝敕伶官奏霓裳一曲數日廣陵奏至】祿山未封侯【舊唐書安祿山營州柳城雜種胡人名軋犖山】林甫才爲郎【新唐書李林甫平肅王叔良曾孫初爲千牛直長舅姜皎愛之開元初遷太子中允源乾曜執政與皎爲姻家而乾曜子潔爲林甫求司門郎中又時宰相李林甫嫌儒臣以戰功進尊寵間已乃請顓用蕃將帝寵祿山益牢卒亂天下林甫啟之也】昭融廓日月【詩昭明有融】妥貼安紀綱【書亂其紀綱】羣生到壽域【漢王吉傳疏曰躋之仁壽之域】百辟趨明堂【禮記昔者周公朝諸侯於明堂之位】四海正夷宴【陸倕新刻漏銘河海夷宴】一塵不飛揚【漢終軍傳邊境時有風塵之警】天子自遊【一作恱】豫【見孟子】侍臣宜樂康【屈原九歌君欣欣兮樂康】軋然閶闔開【西京賦表峣闕於閶闔薛綜曰紫微宮門曰閶闔】赤日生扶桑【王充論衡日出扶桑莫入細柳東方朔十洲記扶桑在碧海中樹長數千里一千餘圍兩兩同根更相依倚故曰扶桑】玉砌露盤紆【見卷三】金壺漏丁當【李白烏棲曲金壺丁丁漏水多】劍佩相擊觸左右隨趨鏘珠十二旒【禮記天子玉藻十有二旒】紅粉三千行【漢武故事上起明光宮發燕趙美人三千人充之】盼睞生羽翼【古詩盼睞以適意西京賦所好生毛羽】叱【一作咄】嗟回雪霜【戰國防周烈王崩諸侯皆弔齊往周怒赴於齊威王勃然怒曰叱嗟而母婢也】神霞淩雲閣【南部新書驪山朝元閣在山嶺之上最爲嶄絕】春水驪山陽【雍錄驪山溫泉秦漢隋唐皆常遊幸惟宗時侈宮殿包裹一山而繚墻周徧其外詳見下】盤鬭九子糉【開元遺事開元宮中端午造粉團角黍貯盤中以小角弓食之中者得食樂苑月節折楊柳歌其五月歌云菇生四五尺素身爲誰珍盛年將可惜折楊柳作得九子糉相思勞歡手】甌擎五云漿【太平廣記裴航遇云翹夫人與詩云一飲瓊漿百感生霜搗盡見雲英藍橋便是神仙窟何必﨑嶇上玉京後經藍橋渴過一捨見有老嫗揖之求漿嫗令雲英檠一甌漿飲之卽美女也郭子橫洞冥記五云國有吉事雲起五色著於艸成五色云庾信溫湯碑序其色變者通爲五云之漿】雙瓊京兆博【一作卜鮑容博經所擲頭謂之瓊瓊有五采刻爲一畫者謂之塞刻爲兩畫者謂之白刻爲三畫者謂之黑一邊不刻者五塞之間謂之五塞漢陳遵傳祖父遂宣帝微時與有故相隨博奕數負進及宣帝卽位稍遷至太原太守乃賜遂璽書曰官尊祿厚可以償博進矣元帝時徵遂爲京兆尹】七鼔邯鄲倡【儀衛志晝刻之上五刻駕長前發七刻擊一鼔爲一嚴前五刻擊二鼔爲再嚴前一刻三鼔爲三嚴諸衛各督其隊以次入陳古樂府相逢狹路間堂上置尊酒使作邯鄆倡】毰毸碧雞鬭【陳鴻祖東城老父傳宗卽位治雞坊於兩宮間索長安雄鷄金毫鐵距髙冠昂尾千數養於雞坊選六軍小兒五百人使馴擾教飼諸王外戚貴主侯家傾帑破產市雞以償雞直都中男女以弄雞爲事】蘢蔥翠雉場【見卷一】仗官繡蔽膝【隋書朝服冠幘各一絳紗單衣白紗中單皁領袖皁襫革帶曲領方心蔽膝白筆舄襪兩綬劍佩簪導鉤觿爲具服七品以上服也】寶馬金鏤鍚【明皇雜錄上嘗令教舞馬四百匹各分左右部目爲某家龍某家驕時塞外以善馬來貢者上俾之教習無不曲盡其妙因命衣以文繡絡以金鈴飾其鬉鬛間以珠玉其曲謂之傾杯樂者數十回奮首鼔尾縱橫應節安祿山亂馬散落人間田承嗣得之一日軍中大饗馬聞樂而舞承嗣以爲妖而殺之詩鉤膺鏤鍚注馬睂上飾曰鍚】椒塗隔鸚防【晉石崇傳崇塗屋以椒譚賓錄天寶中嶺南獻白鸚防養之宮中嵗久頗聰慧洞曉言詞上及貴妃皆呼爲雪衣女性旣馴擾常縱其飲啄飛鳴然不離屏帷間上每與嬪妃及諸王博戲上稍不勝左右乃呼雪衣女必飛局中鼔翼以亂之】柘彈驚鴛鴦【南部煙花記陳宮人喜於春林放柘彈車詩柘彈落金丸】猗歟華國臣【國語季文子曰吾聞以徳榮爲國華】鬢髮俱蒼蒼錫宴得佳致車從眞煒煌【舊唐書天寶十三載三月丙午禦躍龍殿門張樂宴羣臣賜右相絹一千五百匹防羅三百匹防綾五百匹左相絹三百匹防羅綾各五十匹極歡而罷】畫鷁照魚鼈【淮南子龍舟鷁首詳卷二】鳴騶亂鶖鶬【孔稚圭北山移文鳴騶入谷杜甫同谷縣作歌東飛鴐鵝後鶖鶬】颭灩蕩碧波煌迷【一作逮】橫塘【見卷二】縈盈舞回雪【見卷一】宛轉歌繞梁【杜佑通典周衰有韓娥東之齊至雍門匱糧鬻歌假食旣而去餘音繞梁三日而不絕○明皇雜錄宗制新曲四十餘又新制樂譜每初年望夜禦勤政樓觀燈作樂貴臣戚裏看樓觀望夜闌太常樂府懸散樂畢卽遣宮女於樓前縛架出眺歌舞以娛之】艷帶畫銀絡【明皇雜錄上自解紅玉帶賜寧王又上以紫金帶賜岐王蓋昔髙宗破髙麗所得典略魏文帝常賜劉楨廓落帶】寶梳金鈿筐【西京雜記漢元後在家嘗有白燕銜石大如指墮後績筐中後取之石自剖爲二其中有文曰母天后地乃合之遂復還合及爲後嘗置璽笥中】沈冥類漢相【漢曹參傳參代何爲相國日夜飲酒卿大夫以下吏及賓客見參不事事來者皆欲有言至則參輒飲以醇酒度之欲有言復飲酒醉而後去終莫得闗說以爲常】醉倒疑楚狂【見論語○案舊唐書天寶元年八月李適之爲左丞相五載四月罷政賦詩云避賢初罷相樂聖且銜杯爲問門前客今朝幾个來二句蓋指此也】一旦紫微東【見卷四】胡星森耀芒【天官書昴曰髦頭胡星也】憑陵逐鯨鯢【左傳王子伯駢告於晉曰憑陵我城郭又楚子曰古者明王伐不敬取其鯨鯢而封之】唐突驅犬羊【世說周伯仁曰何乃刻畫無鹽以唐突西子也子夜歌小喜多唐突相憐能防時】縱火三月赤【漢項羽傳羽屠咸陽燒其宮室火三月不滅】戰塵千里黃【常建詩戰餘落日黃】殽函與府寺【賈誼過秦論秦孝公據殽函之固徐堅初學記施於府寺曰朝晡鼔】從此俱荒涼玆地乃蔓艸故基摧【一作惟】壊墻枯池接斷岸喞喞嗁寒螿【謝惠連搗衣詩烈烈寒螿嗁許愼淮南子注寒螿蟬屬也】敗荷塌作泥死竹森如槍遊人問老吏相對聊感傷豈必見麋鹿【漢伍被傳被曰昔子胥諫吳王吳王不用乃曰臣今見麋鹿遊姑蘇之臺也】然後堪回腸【司馬遷報任安書是以腸一日而九回】幸今遇太平令節稱羽觴誰知曲江隖【一作上康駢劇談錄曲江開元中疏鑿爲勝境其南有紫雲樓芙蓉苑其西有杏園慈恩寺花卉環周煙水明媚都人遊賞盛於中和上已之節】嵗嵗棲鸞皇

華淸宮和杜舍人【華淸宮見卷六舊唐書杜牧字牧之太和二年擢進士第累官膳部比部員外郎出牧黃池睦三郡遷司勲員外郎史館修撰又授湖州刺史遷中書舍人卒】

五十年天子【宗紀詔曰聿來四紀人亦小康】離宮舊粉【一作仰傾】墻【案唐書有宮在驪山貞觀十八年置咸亨二年始名溫泉宮天寶六載攺今名故云離宮舊粉墻也西都賦離宮別館三十六所】登封時正泰【宗紀開元十三年封泰山上還齋宮慶雲見漢郊祀志天子獨與子侯上泰山亦有封遂攺元元封】禦宇日初【一作何】長【沈約詩秦皇禦宇宙】上位先名實【見孟子】中興事憲章【見中庸】舉【一作起】戎輕甲冑【書惟甲冑起戎】餘地取河湟【舊唐書吐蕃傳湟水出防谷抵龍泉與河合河之上流繇洪濟梁西南行二千里世舉爲西戎】道帝元祖【新唐書天寶八載加上元皇帝號曰聖祖大道元皇帝增祖宗帝後諡】儒封孔子王【通鑑開元二十七年追封孔子爲文宣王】因緣百司署藂防一人湯【鄭嵎津陽門詩注驪山華淸宮內除供奉兩湯池內外更有湯十六所長湯每賜諸嬪禦其修廣與諸湯不侔甃以文瑤密石中央有玉蓮花捧湯泉噴以成池又縫綴錦繡爲鳬雁寘於水中上時泛鈒鏤小舟以嬉遊焉次西曰太子湯又次西少陽湯又次西尙食湯又次西宜春湯又次西長湯十六所今惟太子少陽二湯存焉明皇雜錄上於華淸宮新廣一湯制度麗安祿山以白玉石爲魚龍鳬雁仍爲石梁及石蓮花以獻雕鐫巧妙殆非人工上大恱命陳於湯中仍以石梁橫亙湯上而蓮花才出水際六帖李適賜浴溫湯給香粉蘭澤安祿山事迹祿山至溫泉賜浴將士並賜浴賜食賜錢】渭水波揺綠秦山【一作郊】艸半黃馬頭開夜照【一作馬馴金勒細明皇雜錄上所乘馬有玉花驄照夜白杜甫曹將軍畫馬圖詩曾貌先帝照夜白】鷹眼利星芒【一作鷹健玉鈴鏘春秋運斗樞瑤斗星散爲鷹詳卷六】下箭朱弓滿【張華博物志徐偃王得朱弓矢以已得天瑞】鳴鞭皓腕攘【明皇雜錄上幸華淸宮貴妃姊妹各購名馬以黃金爲銜勒又虢國夫人出入禁中常乘紫驄使小黃門爲禦紫驄之俊健黃門之端秀皆冠絕一時】畋思獲呂望【見卷五】諫祗避周昌【漢周昌傳周昌者沛人也爲人彊力敢直言自蕭曹等皆卑下之】兔迹貪前逐【埤雅兔足前卑後踞其形俛】梟心不早防【埤雅舊說梟性食母始飛】防添鸚防勸【嶺表錄異鸚防螺旋尖處屈而朱如鸚防觜故以名殻裝爲酒杯奇而可翫梁簡文帝答張纘書車渠屢酌鸚防驟傾】頻【一作先】賜茘支嘗【樂史外傳十四載六月一日貴妃生日於長生殿奏新曲防南海進茘支因以曲名茘支香十五載六月上幸巴蜀貴妃從至馬嵬縊於佛堂前之梨樹下才絕而南方進茘支至上覩之長號數息使力士曰與我祭之新唐書妃嗜茘支必欲生致之乃置騎傳送走數千里味未變已至京師】月鎖千門靜天髙【一作吹】一笛涼【連昌宮辭注明皇遊上陽宮夜新翻一曲明夕正月十五日潛遊忽聞酒樓上有笛奏前夕所翻曲大駭之密捕笛者詰之自云其夕於天津橋上翫月聞宮中奏曲愛其聲遂以爪畫譜記之卽長安少年李謩也】細音揺翠【一作羽】佩【明皇雜錄天寶中上命宮人數百人爲梨園弟子皆居宜春北苑上素曉音律時有馬仙期李年賀懷智皆洞曉音度安祿山從範陽入覲亦獻白玉簫管數百事皆陳於梨園自是音響遂不類人間】輕步宛霓裳【案太眞外傳逸史云羅公逺侍宗八月十五日夜宮中翫月曰陛下欲從臣月中遊乎乃取一枝向空擲之化爲一橋其色如銀請上同登約行數十里至大城闕公逺曰此月宮也有仙女數百素練寛衣舞於廣庭上前問曰此何曲也曰霓裳羽衣也上密記其聲調遂回橋卻顧隨步而滅旦諭伶官象其聲調作霓裳羽衣曲】禍亂根【一作基】潛結【古詩冉冉孤生竹結根泰山阿】升平意遽忘【漢梅福傳孝武皇帝聴用其計升平可致】衣冠逃劍閣鼙鼔動漁陽【白居易長恨歌漁陽鼙鼔動地來新唐書天寶三年安祿山代裴寛爲範陽節度十三載十一月祿山反範陽詭言奉密詔討楊國忠騰防郡縣地裏志幽州範陽郡大都督府本涿郡天寶元年更名薊州漁陽郡開元十八年析幽州置】外戚心殊迫【舊唐書祿山露檄數楊國忠之罪帝欲以太子撫軍國忠大懼諸楊聚哭】中塗事可量雪【一作血】埋妃子貌【一作艷新唐書上西幸至馬嵬陳禮等以天下計誅國忠已死軍不解帝遣力士問故曰禍本尙在帝不得已與妃訣引而去縊路祠下裹屍以紫茵瘞道側】刃斷祿兒腸【新唐書時楊貴妃有寵祿山請爲妃養兒帝許之又至徳二載正月朔祿山朝羣臣創甚罷是夜嚴莊安慶緒持兵扈門李豬兒入帳下以大刀斫其腹祿山盲捫佩刀不得振握柱呼曰是家賊俄而腸潰於牀卽死安祿山事迹祿山生日後三日宗召祿山入內貴妃以錦繡繃縛祿山令內人以防輿舁之宗就觀大恱因賜貴妃三日洗兒金銀錢自是宮中皆呼祿山爲祿兒不禁出入】近侍煙塵隔【通鑑楊國忠首倡幸蜀之策上獨與貴妃姊妹皇子妃主皇孫及親近宦官宮人出延秋門妃主皇孫之在外者皆委之而去】前蹤輦路荒【通鑑至咸陽望賢宮日向中上猶未食民獻糲飯雜以麥豆皇孫輩爭以手匊食之須臾而盡】益知迷寵佞惟【一作遺】恨喪忠【一作賢】良【通鑑有父老郭從謹進曰臣猶記宋璟爲相數進直言天下因賴以安自頃以來在廷之臣以言爲諱闕門之外陛下皆不得知艸野之臣必知有今日久矣上曰朕之不明悔無所及】北闕尊明主【新唐書天寶十五載七月裴冕等請皇太子卽皇帝位甲子卽皇帝位於靈武尊皇帝曰上皇天帝】南宮遜上皇【新唐書天寶十五載十二月至自蜀郡居於興慶宮至徳三載上號曰太上至道聖皇天帝上元元年徙居於西內注詳下】禁淸余鳯吹【丘遲詩馳道聞鳯吹】池冷映【一作睡】龍光祝壽山猶在【漢郊祀志東幸緱氏禮登中嶽太室從宮在山上聞若有言萬嵗云】流年水共傷【陸機嘆逝賦川閱水以成川水滔滔而日度世閱人而爲世人冉冉而行莫】杜鵑魂厭蜀【見卷一】胡蝶夢悲莊【莊子莊周夢爲胡蝶栩栩然胡蝶也不知周之夢爲胡蝶與胡蝶之夢爲周與周與胡蝶則必有間矣】雀卵遺雕栱虫絲罥畫梁紫苔侵壁潤紅樹閉門芳守吏齊鴛瓦【見卷一】耕民得翠璫【舊唐書宗每年十月幸華淸宮國忠姊妹五家扈從每家爲一隊著一色衣五家合隊照映如百花之煥發而遺鈿墜舄瑟瑟珠翠燦爛芳馥於路廣陵志隋煬帝多從以北人遊此故時耕出寶釵焉】歡康【一作登年】昔時【一作酺】樂講武舊兵場【白帖後漢咸和中詔內外軍戲兵於南郊之場名曰鬭場】莫艸深巖靄【一作翠】幽花墜逕香不堪垂白叟行折禦溝楊【見卷一】

【案杜牧華淸宮三十韻詩繡嶺明珠殿層巒下絳仰窺雕檻影猶想赭袍光昔帝登封後中原自古彊一千年際防三萬里農桑幾席延堯舜軒墀接禹湯雷霆驅號令星斗煥文章釣築乘時用芝蘭在處芳北扉閒水索南面富循良至道思圃平居厭未央鉤陳裹巖谷文陛壓靑蒼歌吹千秋節樓臺八月涼神仙髙縹緲環佩響丁當泉防涵窗鏡云嬌惹粉囊嫩嵐滋翠葆淸渭照紅妝帖泰生靈壽歡娛嵗序長月聞仙曲調霓作舞衣裳雨露偏金穴乾坤入醉鄕玩兵師漢武回首倒幹將鯨鬛掀東海胡牙揭上陽喧呼馬嵬血零落羽林槍傾國畱無路還魂怨有香蜀峯橫慘淡秦樹逺微茫鼎重山難轉天扶業更昌望賢余故老花萼舊池塘往事人難問幽襟淚獨傷碧檐斜送日殷葉半凋霜迸水傾瑤砌疎風罅玉房塵埃羯鼔索片段茘支筐鳥啄摧寒木蝸涎蠧畫梁孤煙知客恨遙起泰陵防此詩亦載入文苑英華中並附錄於此】

華淸宮二首

風樹離離月稍明九天龍气在華淸宮門湥【一作晝】鎖無人覺半夜雲中羯鼔聲

天閣【一作闕又一作濶】沈沈夜未央碧雲仙曲舞【一作下】霓裳一聲玉笛向空盡月滿驪山【一作山中】宮漏長【注並見上】

登盧氏臺

勝地當通邑前山有故居臺髙秋盡出林斷野無餘白露鳴蛩急晴天度雁疎由來放懷地非獨在吾廬【陶潛詩吾亦愛吾廬】

牡丹

輕陰隔翠幃防雨泣晴暉醉後佳期在【謝朓詩芳洲有杜若可以慰佳期】歌餘舊意非蜨防輕粉住【道書蜨交則粉退】蠭重抱香歸莫惜燻鑪夜因風到舞衣

水漾晴紅壓疉波曉來金粉覆庭莎裁成艷思偏應巧分得春光最數多欲綻似含雙靨笑【梁簡文帝詩夢想開嬌靨】正防疑有一聲歌華堂客散簾垂地想憑闌干斂翠蛾

反生桃花發因題

病眼逢春【一作相逢】四壁空【史記司馬相如居徒四壁立】夜來山雪破東風未知王母千年熟且共劉郎一笑同【漢武內傳王母下命侍女索桃果須臾以玉盤盛仙桃七顆大如雞卵形員靑色母以四顆與帝三顆自食桃味甘美口有盈味食輟收其核王母問帝帝曰欲種之母笑曰此桃三千年一生實非下土所植也李賀金銅仙人辭漢歌茂陵劉郎秋風客】已落又開橫晚翠似無如有帶朝紅僧防蠟炬髙三尺【未詳宋書王曇首常與兄弟集防子孫任其戲適逢達跳下地作彪子僧防累十二博棊旣墜亦不重作僧綽探蠟燭珠爲鳯皇僧達奪取於懷亦不復惜】莫惜連宵照露叢

杏花

紅花初綻雪花繁重疉髙低滿小園【庾信集有小園賦】正見盛時猶悵望豈堪開處已繽翻情爲世累詩千首醉是吾鄕酒一尊【見卷四】杳杳艷歌春日午出墻何處隔朱門【見卷五】

和太常杜少卿東都修行裏有嘉蓮【唐書東都隋置貞觀六年號洛陽宮光宅元年曰神都天寶元年曰東京肅宗元年復爲東都】

春秋罷注直銅龍【晉書杜預字元凱著春秋經傳集解漢書上嘗急召太子出龍樓門張晏曰門樓上有銅龍】舊宅嘉蓮照水紅兩處巢淸露裏【史記防傳千嵗乃遊蓮葉之上禇先生曰江南嘉林在其中常巢於芳蓮之上】一時魚躍翠莖東【江南詞魚戲蓮葉東詳卷一】同心表瑞荀池上【隋杜公瞻同心芙蓉詩名蓮自可念況復兩心同荀池見卷八】半面分妝樂鏡中【南史梁元帝徐妃諱昭佩無容質不見禮於帝二三年一入房妃以帝眇一目每知帝將至必爲半面妝以俟帝見則大怒而出世說補衛伯玉爲尙書令見樂廣奇之曰此人人之水鏡】應爲臨川多麗句【沈約宋書謝靈運陳郡人也博覽羣書文章之美江左莫逮初辟瑯邪王大司馬行參軍後臨川郡守】故持重艷向西風【近代吳歌芙蓉始結橤抱艷未成蓮】

題磁嶺海棠花

幽態竟誰賞嵗華空與期島回香盡處泉照艶濃時蜀彩澹揺曳吳妝低怨思王孫又誰恨惆悵下山遲

苦楝花【嵗時記始梅花終楝花凡二十四畨花信風】

院裏鸎歌歇墻頭舞蜨孤天香燻羽葆宮紫暈流蘇【見卷三】晻曖迷靑瑣氤氳向畫圖只應春惜別畱與博山鑪【西曲歌楊叛兒云郎作沈水香儂作博山鑪】

自有扈至京師已後朱櫻之期【尙書注有扈夏同姓之國在扶風鄠縣】

露員霞赤數千枝銀籠誰家寄所思秦苑飛禽諳熟早【呂氏春秋仲夏之月羞含桃注含桃櫻桃也鸎鳥所含食故曰含桃】杜陵遊客恨來遲【見卷七】空看翠幄成陰日【陸機招隠詩密葉成翠幄】不見紅珠滿樹時【見卷四】盡日徘徊濃影【一作防】下秖應重作釣魚期【晉潘尼鼈賦序皇太子遊於圃遂命釣魚有得鼈而獻之者令侍臣賦之】

答段柯古見嘲【以下七首見絕句】

彩翰殊翁金繚繞一千二百逃飛鳥尾生橋下未爲癡【莊子尾生與女子期於梁下女子不來水至不去抱橋柱而死】莫雨朝雲世間少

蓮花

綠塘揺灩接星津軋軋蘭橈入白蘋應爲洛神波上韤至今蓮橤有香塵【洛神賦淩波微步羅韤生塵】

過吳景帝陵【吳志孫休字子烈權第六子在位七年薨時年三十諡曰景皇帝葬定陵】

王气銷來水渺茫豈能才與命相妨虛開直瀆三千里【見卷二】靑蓋何曽到洛陽【江表傳皓載其母妻子及後宮數千人從牛渚陸道西上云靑蓋入洛陽以順天命吳志天璽元年吳郡言臨平湖自漢末艸薉擁塞長老相傳湖塞天下亂湖開天下平近者無故忽開此天下當太平靑蓋入洛之祥也皓以問都尉陳訓訓退而告人曰靑蓋入洛者銜辟之徵也】龍尾驛婦人圖【新唐書逆臣傳祿山每過朝堂龍尾道南北睥睨久乃去】

慢笑開元有幸臣直教天子到防塵【左傳臧文仲曰天子防塵於外敢不奔問官守】今來看畫猶如此何況親逢絕世人【李延年歌北方有佳人絕世而獨立】

薛氏池垂釣

池塘經雨更蒼蒼萬防荷珠曉气涼朱瑀空偸禦溝水錦鱗紅尾屬嚴光【後漢書宦者傳郎中梁人沈忠奏長樂五官史朱瑀繕修第捨連裏竟巷盜取禦水以作魚釣車馬服玩擬於天家嚴光見卷五】

簡同志

開濟由來變盛衰五車才得號鎡基【見卷六】畱侯功業何容易一卷兵書作帝師【漢張良傳良常聞從容步遊下邳圯上冇一老父衣褐出一編書曰讀是則爲王者師後佐髙祖定天下封畱侯】

瑟瑟釵【程大昌演緐露唐語林盧昂主福建鹽鐵有瑟瑟枕大如斗憲宗召市人估其值或云至寶無價或云美石非眞瑟瑟則今世所傳瑟瑟或皆煉石爲之耶】

翠染冰輕透露光墮云孫壽有餘香【華嶠漢書梁冀妻孫壽作愁睂嗁妝墮馬髻】只應七夕回天浪添作湘妃淚兩行【見卷七】

元日【以下七首見嵗時雜詠】

神耀破氛昬新陽入晏溫緒風調玉吹【庾信春賦玉管初調】端日應銅渾【後漢張衡傳作渾天儀漢名臣奏惟渾天者近得其情今史官所用臺銅儀則其法也】威鳯蹌瑤簴升龍防璧門【應壉與劉公幹書鶉鷃棲翔鳯之條黿鼉遊升龍之川識眞者所爲憤結也】雨暘春令煦【洪範八庶徵曰雨曰暘曰燠曰寒曰風曰時】裘冕睟容尊【周禮司服祀昊天上帝則服大裘而冕】

二月十五日櫻桃盛開自所居躡履吟翫競名王

澤章洋才

曉覺籠煙重春防染雪輕靜應畱得蜨繁欲不勝鸎影亂晨飇急香多夜雨晴似將千萬恨西北爲卿卿【見卷四】

寒食節日寄楚望二首

芳蘭無意綠弱柳何窮縷心斷入淮山夢長穿楚雨防花如二八好月當三五【王僧孺詩二八人如花三五月如鏡】愁碧竟平臯韶紅換幽圃流鸎隠員樹乳燕喧余哺【鮑昭詩乳燕逐艸虫】曠望戀曽臺離憂集環堵【儒行儒有一畝之宮環堵之室】當年不自遣晚得終何補鄭谷有樵蘇【見卷四】歸來要腰斧

家乏兩千萬【未詳】時當一百五【荊楚嵗時記去冬節一百五日卽有疾風甚雨謂之寒食】颸颸楊柳風穰穰櫻桃雨年芳苦沈潦心事如摧櫓【歡聞變歌邪婆尙未眠肝心如摧櫓】金犢近蘭汀【金犢注見卷三】銅龍接花塢【銅龍注見上張惇頤六朝事迹桃花隖在蔣山寶公塔之西北舊有桃花甚盛今不復存】靑蔥建陽宅隠轔端門鼔【西京賦隠轔郁律吳志建興元年十二月雷雨天災武昌端門攺作端門詳見卷一】防素拂庭柯輕毬落鄰圃【秋千打毬皆寒食事詳卷四】三春謝遊衍【王維桃源行辭家終擬長遊衍】一笑牽規矩獨有恩澤侯【漢書有外戚恩澤侯表】歸來看楚舞【見卷一】

淸明日

靑娥畫扇中【杜甫詩靑娥皓齒在樓船】春樹郁金紅【周禮注鄭曰築郁金煮之和鬯酒也郁金若蘭】出犯緐花露歸穿弱柳風馬驕偏避幰【儀制令六品以下皆不得用幰】雞駭乍開籠【徐堅初學記鬭雞寒食事詳卷四】柘彈何人發黃鸝隔故宮

禁火日

駘蕩淸明日儲胥小苑東【長楊賦木擁槍累以爲儲胥範元實詩眼儲胥軍中籓籬也漢書蕭望之署小苑東門】舞衫萱艸綠春鬢杏花紅馬轡輕銜雪車衣弱向風曉愁聞百舌殘睡正朦朧

嘲三月十八日雪

三月雪連夜未應傷物華只緣春欲盡畱著伴梨花楊柳枝八首【見郭茂倩樂府詩集○案樂府詩集薛能曰楊柳枝者古題所謂折楊柳也太平禦覽楊柳枝曲者白傅典揚州時所撰尋進入教坊也古今詩話樊素善歌小蠻善舞樂天賦詩有曰櫻桃樊素口楊柳小蠻腰至於髙年又賦詩曰失盡白頭伴長成紅粉娃因爲楊柳詞以托意云一樹春風萬萬枝嫩於金色軟於絲永丰東角荒園裏盡日無人屬阿誰及宣宗朝國樂唱是詞帝問永丰在何處左右具以對遂因命取永丰柳兩枝植於禁中白感上知又爲詩云一樹衰殘委泥土雙枝移種植天庭定知此後天文裏柳防光中見兩星洛下文士無不繼作】

宜春苑外最長條【漢宮闕名長安有宜春宮庾信春賦宜春夗中春已歸杜甫詩誰謂朝來不作意狂風挽斷最長條】閒裊春風伴舞腰【白居易楊柳枝詞枝裊輕風似舞腰】正是玉人腸斷處【王子年拾遺記蜀先主甘後玉質柔肌先主置於白綃帳中如月下聚雪河南獻玉人置後側晝則講說軍謀夕則擁後而翫玉人後與玉人潔白齊潤寵者非惟妒後亦妒玉人也白居易楊柳枝詞柳絲挽斷腸牽斷彼此應無續得期】一渠春水赤闌橋【白居易詩鴨頭新綠水雁齒小紅橋杜佑通典隋開皇三年築京城引香積渠水自赤闌橋經第五橋西北入城】

南內墻東禦路傍【唐詩注宗卽位以隆慶坊舊邸爲興慶宮後又增廣遂爲南內其正殿曰大同東北卽龍池殿】預知春色柳絲黃【李白詩柳色黃金嫩】杏花未肯無情思何事行【一作情】人最斷腸【案李商隠柳下暗記無柰巴南柳千條傍吹臺更將黃映白擬作杏花媒用意略同】

蘇小門前柳萬條【白居易詩柳色湥藏蘇小家】金綫拂平橋【白居易楊柳枝詞黃金枝映洛陽橋】黃鸎不語東風起湥閉朱門伴細腰【杜甫詩隔戶楊柳弱嫋嫋恰似十五女兒腰】

金縷碧瓦溝【劉禹錫楊柳枝詞千條金縷萬條絲】六宮睂黛惹春愁【梁元帝詩柳葉生睂上唐太宗柳詩半翠防睂開】曉【一作晚】來更帶龍池雨【錢起詩龍池柳色雨中湥】半拂闌干半入樓【陳後主折楊柳詩入樓含粉色】

館娃宮外鄴城西【白居易楊柳枝詞紅版江橋靑酒旗館娃宮防日斜時】逺映徵帆近拂隄【白居易詩柳條無力魏王隄】系得王孫歸思切不闗春艸綠萋萋

兩兩黃鸝色似金【杜甫詩兩个黃鸝鳴翠柳開元遺事明皇每於禁苑中見黃鸎呼之爲金衣公子】裊枝嗁露動芳音春來幸自【一作有】長如綫可惜牽纒蕩子心【徐陵折楊柳詩妾對長楊苑君登髙柳城春還應共見蕩子太無情】

禦柳如絲映九重【南史劉悛之爲益州刺史獻蜀柳數株枝條狀如絲縷武帝植於靈和殿前嘗賞玩咨嗟曰此楊柳風流可愛似張緒當年韓琮和楊柳枝詞玉皇曾采人間曲應逐歌聲入九重】鳯凰窗柱繡芙蓉【庾信賦系馬於鳯凰樓柱崔顥盧姬篇水晶簾箔繡芙蓉】景陽樓畔千條露一面新妝待曉鐘【盧貞和楊柳枝詞上陽宮女吞聲送不分先歸舞細腰】織錦機邊鸎語頻【江淹別賦織錦曲兮泣已盡】停梭垂淚憶徵人【李白烏夜啼停梭悵然問故夫欲說遼西淚如雨】塞門三日猶蕭索縱有垂楊未覺春【王瑳折楊柳詩塞外無春色上林柳已黃梁元帝詩垂柳復垂楊】

客愁

客愁看柳色日日逐春湥蕩漾春風裏誰知歷亂心和周繇廣陽公宴嘲段成式詩【唐詩紀事繇詩題廣陽公宴成式速罷馳騁坐觀花艷或有眼飽之嘲詩及段答詩並六韻】

齊馬馳千駟【見論語】盧姬逞十三【樂府解題盧女者魏武帝時宮人也故將軍陰升之姊七嵗入漢宮善鼔琴至明帝崩後出嫁爲尹更生妻梁簡文帝妾薄命曰盧姬嫁日晚非復少年時蓋傷其嫁遲也】玳筵方盼睞【任昉箋盼睞成飾詳卷六】金勒自防【車詩意欲防走先作野遊盤】墮珥情初洽【謝朓夜聽妓詩墮珥合琴心】鳴鞭戰未酣【吳筠詩鳴鞭適大阿】神交花冉冉【江表傳權曰孤與子輿可謂神交】睂語柳【原注柳吳興雲窗疎睂語度】卻略靑鸞鏡【見卷四】翹翻翠鳯篸【吳筠詩鳯凰簪落髮篸簪同】專城有佳對【古樂府四十專城居】寧肯顧春蠶【宋之問江南曲摘葉餧春蠶】

光風亭夜宴妓有醉敺者【成式韋蟾同詠出紀事】

吳國初成陳王家欲解圍拂巾雙雉叫翻瓦兩鴛飛【魏志文帝問周宣曰吾夢殿屋兩瓦墜地化爲鴛鴦何也宣對曰後宮當有暴死者帝曰吾詐卿耳宣曰夫夢者意耳苟以形言便占吉凶言未卒黃門令奏宮人相殺】

新添聲楊柳枝辭二首【一作南歌子○雲溪友議庭筠與裴郎中諴友善爲此詞飲筵競唱打令有劉采春女周徳華𨿽羅嗊之歌不及其母而楊柳之詞采春難及崔郎中芻言寵愛之將至京洛豪門女弟子從其學者甚眾所唱七八篇乃賀知章楊巨源劉禹錫韓琮滕邁諸名流之詠溫裴所稱歌曲請徳華一陳音韻以爲浮艷之美徳華終不取焉二君湥有媿色】

一尺深紅防【一作勝】麯塵【四聲寶橤桑蕾淺黃色麯塵深黃色或以指衣或以指柳】天生舊物不如新【竇妻古怨歌衣不如新人不如故】合歡桃核終堪恨【煙花記煬帝以合歡水果賜吳絳僊】里許元來別有人

井底防燈深燭【囑】伊共郎長行莫圍棊【違期○後魏李邵啟曹植作長行局卽雙陸也胡王作握槊亦雙陸也李肇國史補今之博戲有長行最盛其局有博有子子有黃黑各十五擲采之骰有二其法生放握槊變於雙陸又有小雙陸圍透大路小防遊談鳯翼之名然無如長行也】玲瓏骰子安紅豆入骨相思知不知【紅豆名相思子詳見卷一宋郊益州方物志紅豆葉員以澤素蘤春敷子生防間累累綴珠注花白色實若大紅豆以是得名葉如冬靑蜀人以爲果釘】題李衛公詩二首【新唐書李徳裕字文饒元和宰相吉甫子也策功拜太尉進封趙國公又陳願得封衛攺封衛國公盧氏雜記李徳裕武宗朝爲相勢傾朝野及罪譴作詩云雲南部新書以爲庭筠所作案此二詩語涉譏刺飛卿貶謫本傳可據與衛公無涉且本集首春與丞相贊皇公遊止詩云一拋蘭櫂逐燕鴻曽向江湖識謝公又題李相公賜屏風詩云防人同保山河誓獨自棲棲九陌塵則知此詩定非飛卿所作南部新書不足信也姑存之以備考】

蒿棘湥春衛國門九年於此盜乾坤兩行密疏傾天下【新唐書徳裕所居安邑裏第有院號起艸亭曰精思每計大事則處其中𨿽左右侍禦不得豫】一夜陰謀達至尊【新唐書徳裕當國凡六年方用兵時決策制勝它相無與故威名獨重於時】肉視具僚防匕箸【世說補崔瞻在禦史臺恆於宅中送食備盡珍羞有一禦史姓裴伺瞻食便往造焉瞻不與交言又不命匕箸裴坐視瞻食罷而退】气吞同列削寒溫【南史蔡撙傳自詹事以下咸來造謁及其引進但暄寒而已此外無復餘言】當時誰是承恩者肯有餘波達鬼邨【新唐書徳裕旣沒見夢令狐綯曰公幸哀我使得歸葬綯語其子滈滈曰執政皆其憾可乎旣夕又夢綯懼曰衛公精爽可畏不言禍將及白於帝得以喪還】

勢欲淩雲威觸天【列子共工氏與顓頊爭帝怒觸不周之山折天柱絕地維】權傾諸夏力排山【漢書項羽歌曰力拔山兮气蓋世】三年驥尾有人附【後漢隗囂傳蒼蠅之飛不過數步卽托驥尾便得絕羣○徳裕與牛僧孺各立朋黨人指曰牛李】一日龍防無路攀【龍防事見封禪書詳卷六○新唐書宣宗卽位貶爲崖州司戶參軍事明年卒】畫閣不開梁燕去【漢公孫傳至宰相封侯於是起客館開東閣以延賢人與參謀議】朱門罷埽乳雅還【漢書曹參爲齊相有魏勃欲參家貧無以自通乃早夜埽舍人門外】千巖萬壑應惆悵【世說顧長康曰千巖競秀萬壑爭流鮑昭詩千巖盛阻積萬壑勢縈回】流水斜傾出武闗【柳宗元館驛使壁記自灞而南至於藍田其驛六其蔽曰商州其闗曰武闗】

題谷隠蘭若【見段成式絕句辧體集以爲庭筠詩似誤○元稹詩注谷隠寺在峴山亭側華嚴經願一切眾生常安居止阿蘭若處寂靜不動釋氏要覽梵言阿蘭若此言空靜】

風帶巢熊抝樹聲老僧相引入云行半坡新路畬才了一谷寒煙燒不成【見卷三】

觀棋【一作段成式詩】

閒對秋秤傾一壺【方言投博謂之秤韋曜博奕論所志不出一秤之上說文棊局爲秤詳卷二】黃華坪上防成盧【晉書柳毅於東府聚樗蒲大擲一判應止數百萬餘人並黑犢以還惟劉裕及毅在後毅次擲得雉大喜搴衣繞牀叫謂同坐曰非不能盧不事此耳裕惡之因挼五木久之曰老兄試爲卿答旣而四木俱黑其一子轉躍未定裕厲聲喝之卽成盧焉】他時謁帝銅龍水便賭宣城太守無【南史羊保善奕宋文帝與賭郡保勝以補宣城太守常中使至召之其子戎曰金溝淸泚銅池揺颺旣佳風景當得劇棋漢書宣帝時金芝九莖產於圅徳殿銅池中】

溫飛卿詩集箋注卷九

