

欽定四庫全書

集部七

張文貞集

別集類六【國朝】提要

【臣】等謹案張文貞集十二卷

國朝張玉書撰玉書字素存丹徒人順治辛丑進士攺庶吉士官至大學士諡文貞是集不分卷帙亦無目錄其繕寫格紙板心皆有松防堂字蓋其家藏抄本編輯未成者也首爲賦二篇次爲頌三篇表三篇箋六篇疏二十篇議一篇書一篇考一篇說一篇序二十八篇跋一篇記九篇紀事十篇傳一篇贊一篇防問十二篇紀功碑二篇墓碑六篇神道碑四篇墓志銘三十二篇大抵皆舂容典雅沨沨乎

盛世之音其拖諾山狼居胥山二碑敍述

聖武神功皆爲詳贍足以昭示萬世其紀平定江南事紀滅闖獻二賊事紀三路進師下雲南事紀平水西事及外國紀皆端緒詳明得諸耳聞目見足以彰開國之

鴻烈紀順治間樂章及錢糧戶口三篇皆足資掌故而紀陜西殉難官事一篇亦足與史傳相參他若

賜遊玉泉山記

賜遊化育溝後苑記

賜遊喀喇河屯後苑記

賜遊熱河後苑記皆足發揚太平愷樂之象其餘碑

志亦多

國初將相事迹可備考核惟募疏祭文之屬收載太濫蓋其後人遇稿卽錄不暇持擇轉爲全集之累今悉刪除而惟錄其賦頌以下諸篇釐爲十二卷庶不以榛楛勿翦爲將來論者所病焉乾隆四十五年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

張文貞集卷一

大學士張玉書撰

南苑賦

皇淸禦字體陰葉陽作京燕都六合殷昌辟九筵而

覲萬國象髙闕於天閶郁彼

禦苑肇啟朱方延袤百六十里亙以馳道繚以周墻匪有雕文扣砌金璧飾璫與夫珍禽異獸羅弋於絕域怪木詭石輸輦夫八方蓋

先皇帝經營天下十有八載常恐一物逾度泰而弗康

也

今天子斥奢靡崇儉約以纉以述嗣盛徳而益光固陋如臣混迹中祕擬雅合頌是惟臣職欲美作述之形容媿未窺夫萬一繄金墉之萬雉敞南囿之逶迆配勾陳以拱極奠坤軸而居離陸澤擬夫瀚海芳樹爛其葳防入紅門而四睇儼蓬島之遐躋其東則離宮洞啟丹甍云矗畫檻凝香朱扉曜旭霽景麗乎扶桑朝暾映乎若木其西則金鋪交映玉題爭輝扶疎堤栁夾防宮槐藹叢芳之如織矚昭陽之乍開於是徼道綺錯嚴更列署海戶云屯警昏戒曙崢嶸井幹迂回輦路林薄村籬含煙宿霧亦有琳宮梵剎夕磬晨鐘灌樷掩郁精舍斜通聿丹靑之相望實斥逺之而不崇其中則有山南白鹿塞北黃羊韝鷹臂鶻狡兔驚獐昏鴉夜啄翠羽朝翔義合乎靈囿制陋乎長楊他若黃鸚鵡獻自闗隴白靈烏貢自江鄕或卻之而使勿進或畜之而不侈爲祥也至於大谷之梨烏椑之柹弱枝之棗房陵之李繁容麗藻敷條布蕋產不一名彌阜被沚繽繽乎鬱鬱乎皆其可薦於

寢園而充乎嘉旨者焉爾其源泉灌注陂池交屬旣玉蝀之連云亦晴光之如縠牽靑藻之紛披散蘘荷之芳馥遊鱗泳沫以沿波鳬雁羣飛而侶浴於時土膏潤則百卉滋榮金風起斯嚴霜戒肅景物屬四序以遷移惟俛仰常豁乎心目若夫晾鷹雄築淩雲際天揭焉中峙瀏覽連綿居庸拱夫左輔碣石倚乎東偏鑾軨玉輅防乘時以戾止則輿徒羽騎咸合遝而駢闐猗歟休哉方今海防淸平泰階寧謐

天子鋭意萬幾畱情史策箴宵衣儆旰食重田功息民力曽勿事乎遊覽猶時儆夫盤逸間稽古制

詔舉狝苖爰駕赤驎揚靑鑣朱竿耀日絳節回颷箕張翼布結罝列矛鷹揚貔虎之儔競矜雄而角智中黃賁育之士待窮穴以探巢爾乃鳴鉦鐸滌貪饕馭勿詭遇射勿剪毛殺勿盡物騁勿殫勞良用討軍實訓仁儉而非區區視捷足爲超乘較獲多爲功髙也庶幾乎埓於古之搜岐而狩敖於斯時也文教浹武功樹濊澤旁流英華布濩方且躋一世於春臺奠蒸黎於樂土樅周室之鼔鐘追虞廷之干羽簪筆微臣將詠由庚頌華黍美斯幹歌湛露祝

聖徳之日升月恆而豈徒誇乎相如子云之賦

璿璣玉衡賦

【臣】聞惟天垂象斗籥轉夫三辰惟聖乘幹皇極符乎五紀欲法運行之不僭應觀緯度之有恆粵攷天體常貞表儀各異自容成治歷始綜甲子以紀年迄羲和授時爰察璣衡以齊政翳古法之推步實後人之權輿顧代逺時更禮湮器失宣夜有其名而無其制周髀有其說而無其傳卽求璿玉之懿規亦至嬴秦而散佚洛下閎師其遺意聿制渾儀耿壽昌仿其成模復更銅像張衡定儀體於八尺以漏水轉圜錢樂防圖籙於諸家用新儀測景李淳風三重之法晷刻精詳僧一行黃道之儀盈虧悉驗地輪地足至張思訓而益增簡儀仰儀惟郭守敬爲加密摠此爲璣爲衡之制厥有遞增遞減之名蓋古昔步日占星肇神奇於百代而後世分宮起捨較簡易於前人聿自

興朝兼綜舊法欽惟

皇上性符造化徳洽神明紹二帝之心傳答天斯敬備百王之彜憲格帝惟誠參贊成能雨暘協應歷經屢驗器益加詳信乎指掌坤乾戶牖象緯契神機於咫尺綿玉燭於永久豈特斤斤備保章之專官循司天之故典巳哉玆者紘网羣才駢羅闕下抽毫

命賦授札掞天誠以究極陰陽斯學有根本精研象數則語無浮誇天人應感之原理气盈虛之故務縷陳夫奧義必洞晰於淵微臣忝侍禁林欣逢休運漫述拘墟之見聊攄窺管之詞蕪陋自慚空疎滋懼賦曰

仰乾坤之昭融周寰宇而黙運成嵗功於靈樞燭人事以垂訓遐覽古初陰陽軌順五精呈符三光朗潤誕受圖於榮河爰協筩於時令嗣在髙陽八風葉應載洎帝嚳五官司正中星辧於伊耆七曜齊於帝舜於稽虞制曰璣曰衡璣設像以環映衡窺璣而中橫睠密緯之粲列𨿽銖黍之畢程飾夜光以測度旣規圓而體精琢良玉以爲管亦外澤而中瑩古法云亡星官失術越有渾儀是纂是述準尺寸以經營傳璣衡之髣髴其爲體也六合外圍辰遊內設指二軸以直距燭低昂於毫末其爲用也分天脊以立極跨地平而定隅持南北之兩端激機輪如轉樞若夫日躔黃道與赤爲界半入其中半出其外晷長至而牽牛是經景短至而東井斯屆辧婁角於春秋實二分之交防此日行之軌陽舒而陰殺者也月行九道黃道則一周列四維隨方易色經其南爲朱經其西爲白經其東爲靑經其北爲墨分內外而錯居並中道爲九則此月行之軌陽消而陰息者也至於驗五緯之淩歷分贏縮於步躔惟金水之附日常一歳而周天火再嵗而秉令木一終而司權塡中央以主福閱二十八嵗而一遷其間順逆畱伏循環無端伏行則急畱行則延順歷而東行則合逆軌而西行則偏此五星之度有常道亦有變愆者也大抵日月之行以天爲輻星緯之運以日爲轂天左旋而常贏日麗天而差縮天視日爲有餘日規天爲不足積經嵗以爲期斯日防天而來復繄太陰之行緩按躔次而可推計一日之所退常十三度而有奇月一周而交防實日速而月遲惟星官之步歷謂進度爲難稽指逆數以握若右旋其易窺倘折衷於至當實左旋其不移夫天度有常觀象斯在天命難諶惟徳克配昔者聖人之答幽明序五行也晝考乎日气協純陽象以修政積精於剛垂離照於庶事振遐覽於八荒夕考乎月體含純陰象以修徳退密洗心旣內庭之式序亦宵衣之是箴爾乃啟春令於東陸屬重華而爲木溥仁澤以噓枯配靑陽以覆育秩夏令於南訛屬熒惑而爲火敷禮教以牖民範羣防之偏頗涼風旣至太白司金象秋令以義正肆賞善而罰淫嚴霜乍隕辰星司水象冬令以智臨爰植綱而置紀令行季夏中徳爲土四星疊運塡不易矩堅大信如金石捷令甲於風雨於是乎有治溝洫設瀦防疏川谷謹闗梁之水政有司烜爟頒禁律攺國火救時疾之火政有戢淫邪嚴五刑誅暴慢厲五兵之金政有掌薪蒸禁林麓司器用愼儲蓄之木政有辧物產課樹藝定土圭度地勢之土政凡以觀文察變協序撫辰或災沴之偶告卽修救以薦馨𨿽禮詳於三代實道啟於虞廷觀於命九官分庶職儆天工協羣力罔非察惠逆於神人相璣衡而因革此所謂欽若之淵源歷千聖而同徳也

天祚

聖皇丕膺休命衍箕疇行夏正格神明盡物性握苞

符以建極召箕畢而環應惟

睿慮之璣衡不假器而垂鏡於時天門肅穆泰階淸平儼眾星環拱而仰紫極之威神焉百職受成四海陶冶譬二十八宿之森列而司九州之分野焉朝視政以勤民夜考經而省憲兩曜之旁矚無垠而宰之以至健也軫旱潦以渙號宣幽滯而達情五緯之代更遞旺而總之以好生也繼自今協炁旁流嘉生蕃殖大澤沾濡聲靈允塞固不必連珠合璧之祥五福庶徵之集然後知郅隆臻於三五而天人接於呼吸也已典學勤政頌【有序】

康熙十二年三月六日

皇上命翰林院掌院學士臣傅達禮熊賜履集侍讀學士以下官同試於翰林院以觀心術學問復

命越日各錄所爲詩文以進臣伏聽惶汗退竊自念【臣】經術淺薄行能無似濫竽侍從預修

國史服官十三年曽無寸長微善仰禆

聖治萬分之一間一操筆學爲詩文黭鄙牽率不足

上塵

睿覽伏覩

皇上懋紹鴻休纘承丕緒乾綱在禦百度畢張數年

以來諸大典禮若

郊壇升配

廟享告防

釋奠崇師

山陵展孝嵗下蠲租之詔時沛解网之仁耕借田而親履郊原講武事而躬擐甲冑良法美政次第舉行而又昧爽

禦門面決幾務虛懷下問樂受盡言檢

寶籙則奉若球圖輯羣書則旁資搜討啟經函於祕殿

設記注於螭頭

宣召儒臣日親講幄猗歟休哉帝咨王儆不是過矣夫勤政者大化之權輿典學者立政之樞紐我

皇上丰功駿業媺不勝書惟玆二端實爲根本昔董仲舒獻防於漢帝事在力行魏徵進說於唐宗縷陳十漸臣竊惟

皇上日新盛徳久道化成將益光

列聖之謨烈而躋斯世於唐虞三代之隆區區漢唐之主無足稱也爰不揣固陋拜手稽首而獻頌曰

皇淸耆定垂三十年仁風鬯被中外嬉恬惟

皇葉靈受祜於

天九有式廓厚澤允緜赫赫大業

祖

宗興之奄有方夏

世祖成之我

皇纘緒此丕基光燭四表寰宇樂胥纉緒維何聖不自聖勉勉我

皇典學勤政有抑其儀有覺其行旰食勵精建中表

正聿追懿軌肇啟

講筵左圖右史載討載研崇正黜邪道炳星日於羮於墻寤寐飲食日監匪逺昭事聿勤三辰洽契丕薦馨聞雨露汪濊湛恩斯普惠玆元元曰繩前武旱潦頻仍惟

帝曰咨田租嵗賜粒彼載饑四門是辟昌言是式止輦和顏用旌厥直晰晰庭燎委懷詢謀展采錯事協贊大猷勉勉我

皇功徳懋止區防乂安亦旣覯止曰安曰乂慶浹道丰鴻功爍徳緝熙昭融若陟修塗瞻言百里晉日干行愼終如始若登髙山絕巘是躋淩嵩履岱虞肩唐隨進徳伊何存誠主敬執競自彊凝承休命成功伊何所其無逸肴核仁義斟酌道徳運行渾元霑潤毫芒𨿽邇不泄𨿽逺不忘昭哉嗣服純嘏有常小臣作頌敬獻

廟堂

聖駕詣明太祖陵頌【有序】

皇帝聖神文武羣生在宥禦極二十有三載徳威燀

赫仁恩誕敷化流海表聲馳域外顧

時巡求莫嵗及三輔惟東南賦繁役重之地未涖玉趾頻軫

睿懷秋九月辛夘

徳音旣渙

六龍斯禦肇省方於山左旋問俗於江南歌舞載塗扶攜望幸比至江寧循視風土以明太祖陵宅鐘山之麓咨命具儀吉蠲展奠冬十一月癸亥

法駕詣陵及門降輦旣入升自右階入殿行三跪九叩禮旣興從殿後入神路門所司設薌幾於升仙橋侍臣奉爵

上親酹酒三仍拜如前周環覽觀撫繚垣傾圯林木翦敗申誡司香宦寺及奉陵人戶守防勿怠越日復降

諭旨追美明太祖混一區宇之功肇造基業之盛飭地方官吏嚴督軍民禁遏樵牧春秋時享務肅將祀事仍傳勅諸大吏以時修治惟謹於戱自唐以後凡前代陵寢所在輒命有司典祀宋藝祖下詔修葺史書遂侈爲美談玆以

當代萬乘之尊特詣勝國山陵親致拜奠禮文隆渥逾於常祀是乃千古盛徳之舉在昔帝王未有行者行之自今日始於時垂白之叟含哺之氓罔不感仰

聖仁至於流涕【臣書】方以銜卹抵廣陵防

恩召見於禦舸之側退而見大學士【臣】明珠王熙翰林【臣】常書朱瑪泰髙士奇具爲【臣】言相與嘆誦久之【臣】自念舊史官也且備員典禮敬錄懿媺傳信無窮【臣】之職也安可無紀【臣】竊惟

國家加禮勝國其度越前代者多矣

世祖章皇帝定鼎之初卽設明諸帝守陵人戶太祖陵

戶凡四十人我

皇上纘承休徳復屢廑

詔旨命加守護比年【臣】叨侍

講幄備記

聖政明藩王墓被盜掘發法司議獄坐盜發常人墳

塜律

上曰明藩王不應與常人等命攺坐又以章奏斥明

爲廢明非是誡嗣後勿復稱此皆我

皇上淵識大度以忠厚化導天下至意自有書契以來所僅見謹牽連書之用詔來禩俾知

大聖人行事迥絕今古如此不揣弇鄙系以頌詞辭

曰惟

聖禦防光鏡八荒經文緯武揖虞追唐苞蘗旣翦烝民胥宅絕島樹郡洪流帖席懷柔秩祀靡神弗通

鑾輿時邁百靈景從澤如春敷气靄朝燠所過賜租經行問俗東瞻喬嶽南溯大河斾臨江左衢祝壤歌綺麗舊都六朝遺趾蜿蜒明陵鐘阜是倚繄明太祖功徳顯融翕受眾策芟鋤羣雄政成惟明令肅惟防卜年三百規模丕煥吁嗟弓劍於玆永藏惟我

國恩嵗祀有常

翠華至止明禋肅戒

萬乘執謙斂容致拜於以酹之淸酟玉罍自堂䢐寢顧瞻徘徊丸丸松栢樵蘇宜屏爰召守臣

天語申儆式滌蕪廢式遏踐蹂靈爽是棲維護必周

猗歟

聖仁加禮異代至徳如天神人並戴粵討墳索古莫

與京我

皇至徳遹流駿聲拜手矢頌禮臣之職史冊永垂萬

防欽式

馬襄武公崇祀名宦頌

國家旣定鼎燕都齊魯晉豫次第向順大江以南瀕海諸郡邑或負其險逺嘯聚跳梁潛匿山谷所在多有於時

和碩豫親王方總六師駐金陵部署諸將勦撫兼用惟京口實首奉正朔而四境伏莽未靖眾心危疑一夕數驚王曰吁誰能爲

天子安此土者僉曰非總戎馬公不可王乃謂公曰訛言繁興久當自戢毋養亂母激變君其奉

天子命往撫之公受命以順治二年八月駐鎭京口旣至宣布徳意明白信順反側滌慮兆姓胥悅京口之人倚公之師如長城信公之令如四時畏公之威如風雷沐公之恩如膏雨疾痛呻吟喜有攸訴忠信克遂室家以完奉職輸賦無有後先逾年江浙旣定八閩猶梗化有

詔命公偕禁旅聲討去之日鄕之大夫士率耆老而謀曰公實生我徳不可忘乃建祠於大江之濱而爼豆之嵗祀不懈公旣將師入閩乘勝攻拔十數城不旬月八郡悉平以功進提督授侯爵駐閩者十有餘年而鄭逆抗拒海上時防入內地爲患康熙初元公與蕃臣分兵勦金門廈門諸島賊竄伏臺灣明年公統水師深入烏沙援兵不繼孤軍與賊遌防風作王師三百人殱焉公徇節而卒事聞

朝廷震悼追封一等侯世襲罔替謚襄武訃至京口鄕之大夫士率耆老相聚而哭於公之祠今

天子禦極之三十八年襲一等侯幹庵公公長子也佩大將軍印開幕府於京口威惠並施軍民輯睦閱一載郡之人拜大將軍之賜因益念公遺愛在人於是羣博士弟子復詢於鄕大夫謀於耆老曰公昔總戎於此非徒全我之身寧我之家也當羽檄交馳戎馬倥傯之際公尊禮儒者肅淸學校弦歌之聲不絕於里巷至今父老猶能稱道之是非崇祀學宮無以光顯偉烈儀刑後人矧事久論定義所必舉乃請於督撫及視學使者皆報曰宜遂以康熙三十九年八月四日大將軍衮舄具儀親奉先公之主崇祀於郡學之名宦祠軍民遮道聚觀嘆爲盛事禮旣成郡之人咸願有述爰合詞而爲頌曰維我

國家恭承天命臣服中夏四國表正金陵僭號屢迪弗聽阻隔聲教螳奮豕競

帝簡親藩天討用張爰總六師虎躍龍驤赤麾蔽日組甲耀霜鋤逆樹順孰抗顏行維時京口實首輸誠艸竊間作羣言沸騰鳥亂而翔獸駭而奔王命我公來拯斯人公旣至止置腹推心誅止其魁善良歡忻潤之父老當衢忭舞潤之婦女比屋笑語若渴遇漿若饑得哺若寒挾纊若旱獲雨昔無完衣今歌五袴昔鮮桑麻今稱樂土公眞仁者去殺勝殘我有父子恃公以完我有室家賴公以安旣而肉旣危而存旣死而生實公之仁公之致命逺在七閩愛我潤人英爽實憑公之哲嗣秉節斯域兩世濟美甘棠再植服從新政益懷舊徳奉祀黌宮以光典則肅肅豆籩神兮來格鉅典告成其儀不忒用垂奕禩鐫之金石允矣前猷爲後人式

進

太宗文皇帝實錄表

伏以

帝治開肇啟無疆之烈

聖人善述聿揚丕顯之謨

大業炳於中天儀刑如覩

隆猷垂於百代典冊爲昭必愼編摹方成信史欽惟體天興國徳彰武寛溫仁聖睿孝隆道顯功文皇帝天錫智勇

性備中和奠山河社稷之安集禮樂車書之盛

仁恩淪於率土

義問訖於遐陬奮

天討於西陲藩部咸共玉帛耀

神威於東海島人悉隸版圖錦城淩水之師

王靈丕赫杏岫松山之捷

廟算無遺締造邦家成

髙皇未竟之志勵精政事答

上天垂祐之心列八幟而筦軍符設六曹而分眾職詔忠良以獻替

勅獄訟以寛仁學校蔚興農桑用勸至誠服物大度容人視臣僚如腹心上下聨爲一體合滿漢如臂指中外何啻一家十七載創業艱難邇安逺服億萬禩貽謀悠逺綱舉目張在禦則天下歸仁升遐斯萬方哀痛懿軌傳之可久鴻猷美不勝書洪惟

皇帝陛下

峻徳克明

孝思維則登生民於仁壽躋世道於升恆以經天緯地之才兼靖亂除殘之武大經大法允符二帝三王是訓是行茂紹

祖功

宗徳獨念

文廟一朝實錄曽經

章皇帝申命重修未告成書特開史局

命監修總裁纂修盡搜石室之編博討瑯函之祕敷

揚

徳媺務本末之畢該纂述

訓辭期精微之具悉事有關於憲典𨿽細不遺

法旣備乎勸懲繄繁必錄凡屬用人行政之標準與夫保邦制治之規模咸燦著於日星俾永貽爲龜鑑屢經讐勘遂歷嵗時恭成

太宗文皇帝實錄合目錄凡例滿洲防古漢人名若干

捲繕寫進

呈【臣】等恭際昌期同膺盛典學慚倚相獲覩昭代之藏書才遜胥臣幸聞

本朝之故事止攄蠡測管窺之見嘗嘆繪天賦海之難俯竭寸衷用資

乙覽伏願

愼修思永

主善爲師

覲家法於羮墻益光前烈

闡心傳於簡冊式裕後昆【臣】等無任瞻

天仰

聖激切屏營之至謹奉

表隨

進以

聞

擬

上命開館纂修

世祖章皇帝實錄羣臣

謝表【康熙六年】

伏以

聖啟聖而垂謨方防與球圖並重

治師治以紹烈舊章偕星日俱輝

掖左分曹萃羣才於館苑

禁中給札董成帙以嵗時誦

綸誥者知覲光揚烈之方殷預校讐者嘆繪天賦海之不易書垂百世道炳千秋【臣】等誠惶誠恐稽首頓首上言竊惟王者卜世卜年開創裕守成之業嗣主肯堂肯構明述兼聖作之功舜協堯文繼統卽以繼道啟承禹服傳子不異傳賢風愆訓比盤銘湯孫是凜幾杖箴同官誥姬序永承帝紀肇始於馬遷非僅一朝國史漢書續成於班氏亦從舊籍网羅蓋分左右以注起居昉自古昔而系年月以爲實錄起自蕭梁嗣是代有成編不免人滋異論宗尙書者曰宜多隠惡法春秋者曰必須直辭輯當代之書較之筆削前人其體原別載目前之事比於是非往轍其勢倍難敍昌宗誘證元忠吳競被銜於執政紀貞元橫開宮市韓愈受嫉於宦官誣謗宣仁賴紹興中之命官刋定諱言遜國嘆永樂初之開局重修其他耳食傳訛難以枚舉自非心術持正誰爲折衷重用丁寧庶裨

乙覽玆蓋伏遇

皇帝陛下

奉三主鼎

乘六禦幹

玉冊金書崇奉

兩宮之懿號

黃琮蒼璧合告

三後以升禋業已繼序不忘丕承無缺獨是

太祖

太宗之寶籙巳爲

文子

文孫之典刑而中原定鼎之規未遑編次斯卜世貽

謀之善急待闡揚洪惟

世祖章皇帝

受命而撫萬邦

奠基以成一統

學宗湯武聖敬格於天人

孝嫓虞周睿慮嚴於郊禘語文徳則梯山航海之眾重譯來朝紀武功則水西日南之鄕指戈皈命召諸臣而入對午朝淸問時殷憫庶獄之非辜一嵗詔書屢下最闗心者用人行政之大計至隠念者水旱盜賊之頻仍億萬載宗社無疆總厪宵旰十八年綢繆未雨坐致升平

聖謨美不勝書國乘久而能述爰開史局

特儒臣盡出祕編用資旁引始崇徳癸未之秋仲早知天命攸歸訖順治辛丑之春正永痛人心遏密八年前功歸負扆而議禮制度曽不敢以闇姦八年後柄握

宸衷而夕側朝嬰原不妨於獨斷推之柱下仗前之語誰非創業垂統之謨大兵則書大沴則書大爵賞則書須髮凡以起例所見異辭所聞異辭所傳聞異辭務存信而闕疑參訂責在總裁編輯司存分纂【臣】等丹心素矢靑管懷慚夙事

先皇憶侍

天顏於南海西苑新隨朝列頻檢舊章於庶府諸司龍馭𨿽遙燕貽如昨讀彌畱之一詔不知涕泗何從仰

靈爽於在天但覺涓埃無補開編者此日儼如覩云漢之章授札者幾人敢不愼丹靑之筆伏願

克明峻徳

永言孝思

螭頭設記注之官

鰲禁啟經筵之幄

念終始典於學時披商說之篇

於緝煕單厥心允協周成之徳儼在廷之陟降不必追弓劍於橋山守良法爲箕裘非徒奉衣冠於原廟庶幾

祖功

宗徳垂世則世法之休而帝治王猷頌如升如恆之盛

矣

張文貞集卷一

欽定四庫全書

張文貞集卷二

大學士張玉書撰

請復國學積分之法疏

題爲請復積分之法以嚴考課以昭廣勵事竊惟國家設立太學教育人材自三代以來未之有攺而士气盛衰禮教興替往往有古今不相及之嘆豈眞人才不逮古人良由教導之法未詳激勵之方未備故日就頽敝而不知所鼓勸也考臣衙門舊制原有號舎一百七十餘間以棲止諸生兼有日給廩餼令肄業其中以講習學行而爲之師長者亦得嵗時漸摩各施其教此實唐人限通一經宋人歷遷三舎之遺意今學舎久荒廩餼未設值此錢糧匱乏時豈容再議興復但考課之法有不得不申舉者見在各項監生隸名六堂不下二千餘人然每以資斧艱難道裏遼逺或請假依親或遊學他省以致季考月課應試寥寥至新例援納又竟附本省州縣身未登倫紀之堂目不覩辟雍之盛而裒然衣頂側名國學於是從前六館諸生益復觀望效尢甘自怠棄此時欲大加整頓則勢有所難行若一任其曠弛又重負於職掌【臣】等再四思維非復積分之法不可所謂積分者計月積累由半分一分積至八分爲合格其合格者恩拔貢生攺稱貢舉援納監生攺稱監貢監貢又積滿分數攺稱貢舉並得送部從優試用與尋常監滿咨部考授佐貳者不同

世祖章皇帝時舉行甚久至順治十七年因事例未開到監人少暫行停止後科臣吳國龍嚴沆條奏請復積分部議未經覆允竊念鼔勸士子振興文教未有過於此法者人多固宜修復人少更應舉行目前應試寥寥乃在監肄業者少非隸名國學者少也若不懸優格以示勞來則諸生無所鼔舞不設嚴課以定殿最則新進無所觀摩至於考課之法遵照舊例兼試策論古文以考驗其實學仍糊名公閱寜嚴毋濫是在【臣】等與六堂諸臣共矢公愼以仰副

國家敷教之盛典也夫成均爲首善之地教育乃出治之原此法一行庶幾人才蔚起化澤覃敷名器不致濫竽而學校益以增重矣【臣】等職掌所闗謬陳管見仰祈

皇上俯鑑勅部議覆施行

請行選拔疏

題爲請行選拔以廣教育事宋儒朱熹有言古之太學主於教人而因以取士是國學之設原欲网羅天下英雋以備

國家異日之用非徒具文而已考國子監生舊有四途曰舉監曰貢監曰官監曰例監舉監之法

本朝未行貢監一項有副榜入監者有嵗貢生廷試後入監讀書者合計不過一二百人至官廕監生爲數旣少監期復淺入仕之念速向學之念輕獨例監一途比年以來頗稱濟濟以彼數千百人之中豈盡無英才異質然篤學潛修逺大自命者亦僅百之一二餘皆竊冑監之虛名爲梯榮之捷徑非眞有文章品行卓然可以名世者也近因軍興繁費又有尅期進勦及捐鎗運米等項名目愈多流品愈雜有年不滿數嵗目未識一丁者𨿽欲遵照監規嚴行考課勢實不能【臣】等備員教鐸坐視因循寜不大曠厥職上負

朝廷設官作人之至意乎竊思入監各途惟貢監中選拔一項最爲良法查順治八年十二年兩經舉行康熙十年

皇上復兪臣衙門滿漢諸臣之請令直省學臣選取生員文行兼優者起送赴監一時多士連茹可謂極盛如壬子乙卯二科鄕試中式頗多其見在【臣】衙門取充八旗教習者亦能約束諸生盡心講肄成效旣彰理宜續舉伏請

皇上勅下禮部詳察往例酌定成規每遇鄕試後令直省學臣舉行一次或於廩膳生員內或於科嵗考優等生員內考取文學優長品行素著者每學一人貢入國學如堪貢無人寜虛毋濫其起送到監者臣等仍嚴加校試倘有文理荒疎品行陋劣卽照往例駁回本籍如此行之數年將見六館諸生彬彬鬱鬱皆經明行修之士卽各項捐納者亦知觀感砥礪不肯以區區升斗重自菲薄矣夫國學者鄕學之權輿也國學之人才鄕學人才之標準也不收天下之人才於國學則無以風示生徒惇崇教化選拔之法誠爲目前奬厲人才之計臣等忝厠成均敬攄一得仰祈

皇上俯鑑勅部議覆施行

請開言路疏

題爲請

飭部院大臣不時條奏職掌兼舉

召對之典以備采擇事臣伏覩

皇上軫念民生求言若渇此眞堯舜禹湯懸鞀之盛心也竊惟民生視乎吏治吏治統於部院大臣任斯職者凡民生利害制度因革無時不宜畱心考究逐事敷陳原不待

詔下求言然後獻納如銓政某事宜更攺某事宜復舊某官稱職應擢用某官不稱職應罷黜錢糧某項應節省某項應攺折兵餉應作何核實撥給應作何淸查以至樞臣握兵馬之數某處冗兵宜裁某處冗將宜省憲臣司風紀之總某省督撫賢宜畱某省督撫不肖宜劾推之別部各有事宜倘諸臣不時悉心訪問確有見聞卽據實條奏我

皇上從諫如流定邀

采納如近日吏部議攺寄憑都察院議停認工皆奉兪旨矣諸臣但患所言不當何患言之難行若平時

瞻徇推諉必待奉

上諭而後循例條陳【臣】竊慮其晚也至於條陳事宜其詳細委曲或有不能盡列於章奏者考前代令主每有召見羣臣面詢得失之事我

世祖章皇帝亦嘗於萬幾淸暇

虛懷召對不厭娓娓瀆聽臣望

皇上再舉此典或於

啟奏時隨事面質或不時

召對滿漢廷臣詢問職掌並各直省民生利病旣有

以周知疾苦兼可覘在

廷諸臣果否實盡職掌畱意民生庶臣工知所鼔勵而治安可期矣

請核兵餉疏

題爲請核給兵米豆實價以淸冒支事竊【臣】見各省過往及駐防官兵有別省協濟錢糧有本地支銷錢糧報部米價每石作銀一兩二三錢不等豆價每石作銀一兩四五錢不等此在米豆價貴時則然近年臣鄕江南米豆時價極多不過一兩聞浙省楚省亦然而各省支銷錢糧多至一兩以外計每石浮用三四錢不等縱內部屢駁核減而藩司轉詳督撫督撫轉咨內部仍不攺其原報數目也夫該督撫藩司明知該地方米豆價賤決無照報部價多給與兵之理此毎石所餘三四錢之銀不過節扣使費上下分肥當此兵餉浩繁之日曾無一實心爲

國之臣淸核給兵徒恣中飽殊可痛也【臣】請

勅下戶部詳查各省每年奏銷兵餉錢糧冊米每石作銀幾何豆每石作銀幾何而兵丁所得米豆實數幾何便知此中浮冒侵漁竇矣自今以後合無請

勅下該督撫每嵗撥給兵餉務一一核實注冊報部如有虛冒以少作多聽科道官摘防庶幾餉無漏巵而兵得宿飽矣如果臣言可采伏乞

勅部酌議施行

請杜設法名色疏

題爲請

飭部臣永杜設法名色以淸濫徵之源以蘇民生事

方今民窮財盡多因有司私在

廷諸臣人人能言之而有司敢行私無所顧忌者每借口督撫之憲檄與內部之咨文蓋每年正供賦額各有抵銷遇有別項費用部臣輒請

勅該督撫酌量設法不得動用正項錢糧在部臣之意原以各省事難遙度須本地方官從長商庶無貽累小民法非不善但百姓除正供糧稅外別無餘物可以設法名爲設法實則加而巳夫額外因事量增原應一時不得巳之用獨是部文一下貪婪官吏借端侵漁本應設處者十之一而私者已及十之五百姓但見奉部文轉行不敢復向有司問多寡之數而有司之申詳督撫督撫之轉報內部者與科斂小民之額多不相符百姓不得知內部亦不得知也取敲骨吸髓之金錢塡官吏無窮之谿壑豈不重可惜哉【臣】請

勅下部臣凡遇正項外一切別項費用應作何那辦者須酌量妥確行文該督撫遵照奉行仍請

勅該督撫嚴飭州縣有司不得事外借端科庶幾

各省貪吏朘削之害可以少止矣

請編次樂律算數書疏

題爲

聖學洞理數之原

宸訓發精微之蘊恭請

禦制成編垂示永久事康熙三十一年正月初四日

仰防

聖恩以嵗首機務餘暇欲以理數樂律之學牖誨諸

臣

特召【臣】等至

乾淸門環侍

禦座之側

皇上檢閱性理披圖指示因而究論算數綜考律呂辧徑一圍三之非窮隔八相生之實俾臣等見所未見聞所未聞退而相顧驚喜深媿從前學識淺陋錮守陳言而不自知其迷惑也夫徑一圍三之說前人以粗疎約略未經密算之法筆之於書後人習而不察遂亦以其說爲是膠守而不知辧

皇上取方圓諸圖參互試之乃知每徑一尺圍當三尺一寸四分一釐有奇若止於圍三則奇零不盡之數無所歸著每徑一尺卽差一寸四分有奇尋丈以上其差彌甚

聖諭謂徑一圍三止可算六角而不可算圍圓誠不易之至理也事最明顯具在目前而律呂新書諸說未究及此所以徒爲空言而未嘗求驗諸實用固無往而不見其訛舛耳至於十二律隔八相生宋儒載其圖具其說而其自然之理與所以然之故未有能實指之者

皇上命樂工以篴和瑟審其聲音七音髙下次第相生至第八聲復還其始所謂隔八相生之法其本原實在乎是從來論樂者皆未之及蓋千古未發之祕自我

皇上今日發之非

聖心神悟本於天授何由得此

皇上又諭從來尺制不同十二律之長短以尺定管不足爲據必當以天地度數爲主大哉

聖言中和位育之理悉具於中矣夫萬物之用皆起於數律度量衡悉從此出而數不離於理不能窮不易之理必不能究不易之數惟我

皇上以天縱之資極格物之學凡立一法定一制務期試諸實用見之明效然後斷然無疑以此法而測晷景辧分杪計嵗差驗交食量度髙深審定音律隨所施用無不脗合蓋至理得而至數畢符所謂近之不遺於日用而推之直可通於造化者也顧樂律算數之學失傳已久承譌襲舛莫摘其非奧義微機莫探其蘊在【臣】等躬聆

訓誨猶且一時省悟而覆算迷防中外臣民何由共

諭【臣】等仰祈

皇上特賜裁定編次成書頒示四方共相講習正歷來積算之差訛垂萬世和聲之善法學術政事均有禆益臣民幸甚後世幸甚

喀爾喀內附請上

尊號疏

題爲

皇仁被於殊域

聖武訖於遐陬允應

誕膺尊號以愜敷天忭悃事欽惟

皇上量同天地明並日月舉中外之大人民之眾咸欲予以生全登諸衽席𨿽在荒裔不忍遐遺所以梗化弗率則臨之以兵威向義來朝則綏之以恩澤蓋自五帝所未臣三王所未服罔不重譯頓顙奉表諭誠此皆我

皇上睿斷神謀深仁盛徳之所致也惟喀爾喀曩在

防古素稱不馴當

太祖

太宗

世祖皇帝時屢勤徵伐順逆靡常𨿽貢獻之使不絕於道而伊汗等恃有七旗部族人民數十萬眾未嘗躬修臣節今仰戴

天威感懷

聖徳鹹傾心臣服願列屬藩

皇上又念喀爾喀素無統紀罔知禮法其間安輯機

宜賞罰次第非

車駕親臨裁決不能盡善於是

六龍時邁刻期防同喀爾喀土謝圖汗紮薩克圖汗之弟及車陳汗率諸濟農諾顏並臺吉等皆伏地迎謁防朝如儀

皇上察其誠懇錫宴頒賚極其優渥爰爲編立旗分與我四十九旗等惟土謝圖汗車陳汗名目暫令如舊余則或易王爵或畀貝勒貝子公臺吉各銜量功授秩各有差等其他悉詔所司分別區處禮成又特降

諭旨重申訓誡明示以守法謹度則福及子孫悖道恣行則身罹禁网旣卹其困窮復謀其生計旣使之樂育復令其保終興滅繼絕懷柔逺人之道至斯極矣臣等幸際昌期欣逢盛事竊惟數十年憑陵之眾戴徳歸心數十萬新附之人歡呼匝地仁莫尙焉威莫加焉赫聲濯靈洋溢邊徼普天率土罔敢不臣千萬年太平基業自玆永奠歷稽前史古帝王功徳未有如我

皇上之隆盛者也用是昭告

九廟可仰慰

列聖在天之靈宣布多方可眾識異域來王之義我皇上神聖文武嫓美勲華中外歡忻揄揚莫殫允宜誕膺尊號式昭鉅典丕洽輿情並請將喀爾喀臣服本末編入方略垂示萬禩臣等不勝慶忭顒望之至其應行典禮伏乞

勅下該部察例施行

再上

尊號疏

題爲

聖主應崇顯號輿情顒望至殷謹冒昧瀆陳懇祈鑑

允事欽惟

皇上聖徳神功光被四表深仁厚澤咸和萬民考之史冊所載歷代賢君哲後之懿軌總未有比隆於今日者【臣】等欣逢

堯舜之主公請崇上

尊號以垂示來玆顧屢次奏陳未防

兪允【臣】等踧踖無已比日以來三復前所奉

諭旨仰見

皇上宵旰勤勞惟以民生休戚爲念逺爾安靜爲本舉凡慶雲景星諸瑞無闗於黔黎者總無闗於

聖心而且以取一時之虛名爲

聖心所不悅大哉聖人之言非識超今古道徹天人

不能明訓及此卽此

諭旨敷行固已逺駕歷代帝王之上足以流光萬禩

矣伏念【臣】等請上

尊稱正欲敷揚四十餘年之實心實政絕非僅以虛名頌美君父此不獨在廷諸臣及輦轂士民之諄請實中外臣民之公願亦天下萬世之公言也從來有非常之大徳者宜膺非常之顯號

祖宗之朝具有故事

皇上纘承

前烈允行盛典式愜輿情向年臣等曾以虞書之稱帝

堯者擬進

尊號爲聖神文武大徳廣運皇帝今再四尋繹惟此二語形容與天合撰之徳庶幾允協伏祈

皇上曲從眾請特賜舉行廷臣幸甚天下臣民幸甚

請停止本年秋審疏

題爲請

旨事切惟

皇上至徳慈同符天地每嵗

特遣大臣防同法司淸理刑獄赦過宥罪曲賜矜全

以故犴狴之中絕無寃抑頃復

恩綸大霈仁澤旁敷凡有稍可寛貸之門無不予以格外更生之路誠自古帝王未有之盛事也自頒

赦以後現在監禁者俱十惡等重犯合計內外爲數

無多此皆我

皇上睿慮哀矜再三欽卹求其生而不得故置之囹圄以待秋審然當普天被澤之時而獨此身系法网者不能邀

鴻恩於

堯舜之世情實堪憫伏祈

特賜諭旨將本年內外秋審暫行停止俟明年照例舉行使已赦者旣霑浩蕩之仁在獄者亦得延旦夕之命則恩法兩全天人胥悅恭

命下之日通行直各省遵行

請修平定朔漠方略疏

題爲

天威震乎遐荒

聖武超乎前代請宣付史臣纂輯以昭偉績事竊惟

我

皇上膺圖禦宇咸五登三

文徳覃敷湛恩汪濊聲教所訖萬國來同幅員倍於

前朝勲業隆於上古

如天覆育罔不率俾

廟算折衝崇績懋昭固巳紹兩階干羽之化誰復有

自外於生成以干

天討者而乃有噶爾丹防頑自棄致

皇上赫然震怒

親董六師虎旅宣威

龍韜制勝摧枯拉朽電捲星馳蓋自出蹕以迄回鑾跋涉數千里往還三閱月而大功底定

天心顯應百物效靈凱捷之日萬姓歡呼童叟頂祝

自古以來未有震疊神速

功徳隆盛如今日者也臣等考之前史每有徵討不過命將出師閫外成功初未嘗稟受方略然猶推原主徳勒石銘勲傳之汗靑昭示來許況今者

皇上以萬乘之尊掃淸漠北刻期翦滅立致蕩平偉

伐無前振古罕覯【臣】請宣付史館將

皇上躬擐甲冑直搗賊巢噶爾丹仰怖

天威立時殄滅以至撫慰士卒鼔勵將帥種種恩威

並

聖駕經過之地凡道裏之逺近險易以及塞外風雲艸木之情形條分縷析了如指掌庶知天山瀚海皆得仰

日月之光華而控制遐方愈以服樽俎之勝算矣至

於用兵方略悉出

宸衷尢宜詳示史臣令其紀述布之中外傳之無窮

使天下後世咸知

皇上之文武聖神爲從古帝王所未有【臣】等遭逢景運歌詠隆平亦爲從古臣子所不易得之盛事也

伏祈

睿鑑施行

張文貞集卷二

欽定四庫全書

張文貞集卷三

大學士張玉書撰

恭謝

天恩疏

奏爲恭謝

天恩事竊臣自前月聞臣父

誥封通議大夫內閣學士兼禮部侍郎【臣】張九徴訃哀號苫塊五內摧傷於本月初三日恭防

皇上頒賜茶酒特遣內閣學士【臣】王鴻緒至【臣】私寓

酹於【臣】父之靈復以茶酒

賜【臣】兄弟子侄均霑

聖澤【臣】感痛跪伏泣下如雨隨率子弟望

闕叩頭並乞

天使轉奏愚悃訖伏念【臣】才學疎庸備員

禁近趨承

講幄前後六年

宸翰疊頒金貂特賜屢叨

宮防再扈

鑾輿邀

知遇之殊常媿纎毫之未效方勤部務忽覯父艱【臣】父九徵舉順治乙酉江南鄕試第一中丁亥進士歷官河南提學僉事卓異補恭遇康熙二十年

覃恩封內閣學士兼禮部侍郎生荷崇階歿膺異數旣光流於奕葉復寵被於重泉【臣】父子一介寒微仰沐

皇上錫類之仁卹下之誼至於如此【臣】𨿽捐糜頂踵

何能報稱今遄奔子舎日逺

闕廷翹首瞻

天私心戀

主但使此身一日不塡溝壑卽一日矢竭涓埃執筆

涕零銜

恩無極【臣】不勝激切哀感之至

謝

恩疏

奏爲

恩防寵頒感悚無極恭陳愚悃仰謝

皇仁事竊臣自康熙二十三年八月於京邸聞【臣】父

張九徵喪防

皇上特頒茶酒至【臣】私寓曠典隆施榮哀備至比【臣】

銜

恩南返恭遇

聖駕巡省風俗駐蹕揚州【臣】趨詣

禦艦前叩請

萬安伏荷

聖慈特賜召見憫【臣】體貌羸瘠

溫諭加意調理又

命侍講學士【臣】髙士奇傳

旨以【臣】家有大故

諭免逺送隨頒賜

禦前餅餌三器

聖恩深重垂防【臣】私如此【臣】聞

命感泣叩辭道左歸捧

賜食薦於【臣】父之靈復與【臣】母共飫

天防珍味北望九叩惟有涕零玆康熙二十四年二月初四日分守江常鎭道參議【臣】劉梅頒到

諭祭【臣】父文一道親至【臣】家具品致祭禮文隆渥賁及幽泉閭巷聚觀嘆爲希遇【臣】謹率舉族子姓望

闕叩頭痛念【臣】父九徵歷官監司貤封學士自謂衰

齡無補每以效力朂【臣】惟【臣】仰負

國恩俯虧子職方慚叨冒敢兾殊榮乃荷

聖朝教孝之深仁曲慰臣子顯親之私願

髙厚之施巳極捐糜之報何時誓畢餘生上酬洪造瞻望

闕廷不勝激切感悚之至

恭謝

天恩疏

奏爲恭謝

天恩事竊防

聖恩頒賜諸臣

日講易經解義【臣】以守制在籍謹循例遣家人赴京恭領玆於八月二十日賫到江南【臣】隨設香案叩首祗領望

闕稱謝伏念【臣】經學荒陋才識疏庸仰荷

皇上拔擢殊恩獲親

講幄每念進講時【臣】等管見敷陳曽無毫末足采欽

惟

皇上睿思淵識觸防引伸如於丰亨則

宏闡謙受之理於折獄則

注想刑措之風慨歷代朋黨之紛爭君子不免嘆臣下偏私之未化心術難知講學無取乎虛名論事宜符於實行煌煌

典訓炳若日星載在簡編不能縷述【臣】玆拜捧賜書不勝瞻仰感悚之至爲此具本謹具奏

聞

謝

恩疏

奏爲

天恩曲軫【臣】私俯瀝微忱恭謝事竊【臣】本以疎庸叨

與侍從仰防

皇上格外拔擢洊歷政府八載以來曽無涓埃尺寸之效自念母老在籍分宜引退歸養惟是

聖恩深重同於覆載不敢輒以私情再三奏請去年冬聞【臣】母抱疾飲食頓減【臣】心切懼因於十二月內冒瀆

宸聽乞假省視隨荷

皇上如天之仁允假三月特以

禦書金剛經五部頒賜【臣】母又

賜天防鹿尾一函俾供甘旨【臣】手捧涕零拜

恩就道於嵗除日抵【臣】私家恭設香案扶【臣】母望闕叩頭祗受一時閭巷聚觀親知交賀羣嘆爲千載希遇今入春三日【臣】母飲食漸增病勢稍愈自此得有起色皆賴

聖慈錫福下逮微臣所致【臣】母子欣忭頂感無有涯極至於淮揚一路水勢悉平大江以南瑞雪霑被所見父老子弟仰

九重宵旰之勤誦

三徵蕩平之烈無不戴

聖銜恩瞻

天望幸【臣】謹瀝忱繕疏遣家人張忠賫投通政司奏

謝【臣】不勝感激惶悚之至

謝

恩疏

奏爲恭謝

天恩事竊【臣】至庸極陋仰荷

皇上髙天厚地之恩破格優遇無所不至昨年冬因

【臣】母

誥封一品太夫人何氏年逾八十在籍患病【臣】冒懇

歸省防

皇上俯鑑犬馬私情特允暫假自【臣】抵裏母疾旋愈

今春三月【臣】母趣【臣】遄行詣

闕又因不忍逺離自以輕舟兼程北上舟中恭捧恩賜

禦書經卷朝夕諷誦仍毎日手錄十數行以申防敬

至四月杪到邸寓母子聚首頂感

聖仁益勉【臣】兄弟專心供職以圖報稱不意六月初旬忽發脾疾年耄气衰醫藥罔效遂以十八日溘然病逝此皆繇【臣】罪深孽重所致【臣】方媿

君親兩負忠孝並虧苫塊哀號無以自立於人世乃

二十日早恭防

皇上天心曲軫特遣內閣學士【臣】布泰徐嘉炎同頒內廷茶酒至【臣】私寓酹於【臣】母柩前復徧

賜【臣】等俾均霑

天澤【臣】伏地悲泣痛不能止隨率【臣】弟詹事府主簿【臣】張玊禾戶部貴州司郎中【臣】張恕可【臣】男舉人張思黙等望

闕叩頭鳴謝並布微忱乞

天使轉奏訖伏念【臣】父子兄弟世受

國恩【臣】父歿時曽膺

異數今母病逝又被

鴻慈存歿邀榮無逾於【臣】者【臣】𨿽捐糜頂踵安能仰

酬萬一顧艸土餘年瞻

天何日惟生生世世永矢銜結而已【臣】不勝激切哀

感之至

謝

恩疏

奏爲

諭祭寵頒敬陳謝悃事竊【臣】於康熙三十七年七月

二十八日匍匐

內廷奏辭南下銜

恩載道感激涕零回籍以後恭聞

聖駕東巡展謁

山陵歷覽邊境奬厲將士蠲免農租所至兵民無不敬

仰欣戴頃屆冬寒

鑾輿返蹕【臣】逺伏艸土不能恭請

萬安惟有引領瞻

天私心祝頌而已玆十二月初四日分守江常鎭道

【臣】施朝輔頒

諭祭文一道親至【臣】家致祭【臣】母

誥封一品太夫人何氏於

禦書松蔭堂內方

寶額之初懸適

寵光之下賁幾筵燦設珍品錯陳

君賜及門里巷嘆爲希遇

宸章申命庭闈疊被殊榮微【臣】仰邀

髙厚之仁施俯報劬勞之母徳闔室哀感難罄名言

卽日率子姓等詣香案前叩頭謝

恩激切下誠不能自已敬遣家人張忠賫本陳謝遙

望

闕廷儼若咫尺【臣】不勝悚息依戀之至

謝

恩疏

奏爲恭請

萬安並謝

天恩事仰惟

皇上厪念東南要地特行巡省而

聖慈軫切尢重河防自入淮境以後卽

親閱歸仁堤髙家堰等處詳審河流曲直之勢指授河臣挑築之方因令盡閉滚水諸閘使東淮敵黃逼黃趨海

宸謀睿斷洞晰源流此工告成則運道民生百世永賴不獨下河七州縣長享耕鑿之利已也至於

翠華臨幸自江而浙循察民依周防商囷屢次頒發徳音截漕畱糶二十萬石蠲逋減稅至一百餘萬有奇且旌亷奬能赦過宥罪諮訪父老延見髙年激勸軍士則行閱武之典廣勵人才則增進取之額所至官吏將卒以及士農工賈罔不霑濡

聖澤仰戴

皇恩又若

禦制祭文

親酹明太祖陵寢復大書治隆唐宋扁額

特命

郡王率滿閣臣伊桑阿阿蘭泰及【臣】玉書捧安陵殿以四字之褒揚定千秋之史論典優禮渥自昔稀聞載諸簡冊允光奕防伏念微【臣】以守制在籍之人恭迎

聖駕獲覩盛事自媿叨與扈從尺寸未效乃防皇上髙天厚地之恩格外優遇

駐蹕江天寺頒賜

禦書恭儉爲徳扁額並金山月夜詩一幅對句一聮

淵鑑齋法帖一部耕織圖一冊又

禦書浮翠樓澄懷日新二扁對句一聮畱題江天寺

者並以

賜臣及次揚州又頒賜

禦用綴東珠涼帽一頂縀袍銀鼠皮褂各一領靴一

雙比至鄭家口奏辭又防

天語溫諭

賜哈宻干等三器【臣】荷

恩深重伏地感泣不能自己

奎章在望燭蓬蓽以增榮

賜服被身顧頂踵而滋懼惟有鏤刻寸心矢報沒齒

而已【臣】以前月盡回籍恭聞

聖駕於五月十七日

還宮謹繕疏奏請

萬安並布微忱鳴謝【臣】過髙郵時適髙邵江都一路水勢甚大府尹【臣】徐廷璽正在料理宣泄並此奏

聞伏祈

宸鑑【臣】不勝感仰瞻依之至

謝

恩疏

奏爲恭承

寵命仰謝

天恩事竊【臣】於康熙三十八年五月內從山東道中

奏辭回籍感戴

皇上格外隆恩朝夕欽仰如在咫尺今嵗入夏以來

【臣】因疾屙時作未得早赴

闕廷叩請

萬安頃聞

聖駕自塞外回鑾徳威遐被下情益切欣戀於十月二十日接江南江西總督【臣】阿山咨開本月初七日吏部爲請

旨事奉

旨張玉書著前來照舊辦事欽此合行移防等因到

【臣臣】聞

命惶悚隨設香案叩頭謝

恩伏念【臣】由講官出入禁廷洊預機務凡二十有餘

載仰防

皇上天髙地厚眷遇逾涯而【臣】才識疎庸毫髮無補矧今年已六十允宜投棄山林乃復上荷

天慈更加錄用

君恩愈重【臣】媿愈深惟圖勉竭涓埃庶防少逭諐咎【臣】於十一月初卽束裝起程先具疏陳謝令【臣】弟戶部河南司郎中【臣】張恕可代赴通政司投進【臣】不勝感激悚息之至

謝

恩疏

奏爲

天章溥錫

恩出非常謹合詞陳謝永識盛典事康熙四十一年五月二十五日吏部尙書【臣陳廷敬】都察院左副都禦史【臣勵杜訥】翰林院編修【臣查升】傳

旨召漢大學士學士九卿詹事府宗人府府丞順天府府尹府丞太常寺光祿寺太僕寺鴻臚寺卿少卿國子監祭酒司業翰林院編修檢討以上科道掌印不掌印等官齊集於

保和殿侍衛海靑伍什常壽馬武伍格捧示

禦書

諭旨云尋章摘句華麗詞藻非帝王之所本朕四十餘年惟日兢兢未嘗刻晷少釋萬幾自警有始無終之誚念玆在玆也政事稍暇頗好書射歷年以來所積臨摹字幅賜卿等觀看欽此

諭旨大書三幅

賜【臣玉書臣琠臣賜履】各一其綾絹紙大小幅禦書分賜【臣】等一百五十員人各一幅或書

禦制詩章或臨摹舊迹

天章炳煥

宸翰淋漓輝映古今昭回日月前波後偃鳯翥鸞翔洵乎化工之筆非自古帝王名臣之善書者所能髣髴萬一者也至於

禦制篇什軫念民依則徳音洋溢訓勉臣下則義蘊精深覽古興懷常抒性奧靜觀自得時見天心卽觸景詠物之微言皆內聖外王之至道【臣】等欽惟

皇上躬理萬防勵精宵旰四十餘年如一日內寧外戢手致太平擇吏安民勤求治理嵗有蠲除之賦日聞矜卹之刑所以勞心政事者至矣而幾務稍暇卽博觀書史畱意翰墨數年以內臨池所積遂逾數千幅之多前

命滿洲諸大臣較射旣畢隨各

賜禦書一幅滿漢內閣部院諸臣求賜堂額及衙門

扁額並訓飭士子文者俱邀

聖慈一一頒發而禁近諸臣咸疊防

恩賜今又荷此

溥賜殊恩尢屬格外曠典侍衛臣捧出之頃羣情懽躍聲洽

殿陛自有載籍以來實爲希覯【臣】等幸獲至寶摹勒珍藏永垂不朽奎光咫尺朝夕拜瞻矢報髙厚無有紀極謹此合疏鳴謝伏乞

睿鑑【臣】等不勝感激欣忭之至

謝

恩公疏

奏爲

聖主屢沛宏仁安徽特防大澤臣鄰喜溢兆姓懽騰謹

瀝羣情合詞恭謝事仰惟

皇上怙冒如天休和被世海隅日出之地含生負气

之倫莫不普沐

皇仁均霑樂利而

聖心宵旰慈軫惟以善政莫先於養民而惠民莫切於蠲賦數年以前曽計天府撙節之餘蓄爲各省大霈之恩膏自畿輔以迄遐陬次第賜田租一年稽之前史實爲希覯至於江南一省被徳尢深蠲歷年之積逋減商賈之額稅不啻數百萬有奇而畱漕貯粟發帑治河更以百餘萬計今年江蘇等屬地方再邀

特恩蠲免正賦玆奉

上諭將安徽巡撫所屬七府三州康熙四十二年地

丁錢糧乂通行免徵

皇上念上下兩江財賦重地而特加恩優防以培養

小民有餘之力眞至殷且渥矣

徳音一下萬口懽呼咸謂江南通省頻嵗叨防聖澤比屋盈寧所有應輸之正供原屬小民之常分而非常鴻仁出於格外且先期豫免俾人悉周知胥吏之侵蝕旣除則閭井之霑濡皆徧自是一嵗之內獲裕蓋藏將見千里之遙無非樂土凡士庶商旅在輦轂之下者旣皆頌聲溢路而在籍之紳衿百姓尢日夕引領以冀

翠華之臨幸共抒嵩呼

萬壽之忱【臣】等忝列班聯久糜祿養深媿無涓埃尺寸可以仰答萬一惟率同父老子弟共鼔舞於堯天舜日之下而已謹繕公疏踴躍上陳伏祈

睿鑑【臣】等不勝感激惶悚之至

禘祭議

題爲

聖朝禮無不備大典當議修舉請乞

勅部詳議永垂則效事【臣】等綜考禮制言禘者不一有謂虞夏禘黃帝殷周禘帝嚳皆配祭昊天於圜丘者有謂祖之所自出爲感生帝而祭之於南郊者有謂圜丘方澤宗廟爲三禘者先儒皆辧其非而言宗廟之禘又不一說有謂禘祭止及毀廟不及親廟者有謂長髮之詩爲殷之禘雍之詩爲周之禘而親廟毀廟兼祭者惟唐趙匡陸淳皆以爲禘異於祫不兼羣廟王者旣立始祖所自出之帝而以始祖配之故名爲禘至於三年一祫五年一禘經無明文其說始於漢儒而後之議禮者咸宗之漢唐宋所行禘禮並莫考始祖之所自出止於五嵗之中合羣廟之王行一祫一禘兩大祭於其宗廟而已大抵夏商以前有禘之祭而其制未詳漢唐以後有禘之名而與袷無別惟周以後稷爲始祖以帝嚳爲所自出之帝而太廟之中原無帝嚳之位故袷祭不及帝嚳至禘祭時乃特設帝嚳之位以稷配焉行於後代不能盡合故宋神宗面諭廷臣議罷禘禮明洪武初禦史答祿與權請舉褅祭眾議亦以爲不必行詔從其議至嘉靖中乃立虛位祀皇初祖帝而以太祖配享事屬不經禮亦旋罷洪惟我

國家受

天顯命世徳相承自

肇祖原皇帝以前

列祖徽猷炳載

國史非漢唐宋明所可比擬方定鼎之初追上

四祖尊稱以

肇祖原皇帝始基王迹故立廟崇祀自

肇祖始夫太廟之中以受命之君爲太祖允宜特尊者

也我

太祖髙皇帝功徳隆盛與天無極自當爲

太廟萬世之祖上而推所自出則締造之業

肇祖爲最著今

太廟祭禮四孟分祭於

前殿

後殿以各伸其尊嵗暮祫享於

前殿以同將其敬一嵗之中自

肇祖以下屢申裸獻仁孝誠敬已無不極五年一禘之祭不必舉行祀典闗系重大李時謙請行禘祭又謂設虛位以祀不晰古制不諳

國史所請應無庸議

襲五經博士議

題爲懇賜轉請題襲以沐

聖恩以昭盛典事【臣】等議得宋儒朱熹祖籍徽州之婺源以父松官於閩遂居閩之建安熹長子塾之後世居建安守熹之墓次子埜之後還居婺源守熹祖墓故熹之裔有閩徽二派明實錄開載景泰六年以塾之後梴爲五經博士主建安祀嘉靖二年照建安例以埜之後墅爲五經博士主婺源祀原有博士二員我

朝順治十二年臣部覆準朱煌襲五經博士於婺源縣奉祀在案今據福建巡撫張仲舉會同總督興永朝題稱有建安原襲博士朱之雋於順治九年曽起文赴部因病旋卒而其子金鉉又經早亡時其孫瀠尙在幼穉致稽請襲至康熙十九年瀠始具呈申請疊經移查駁復志乘宗圖悉相符合朱瀠實系閩派應襲之人等語仰惟

皇上崇奬先儒廣厲正學以朱熹有功經傳特於徽

閩二處各賜

禦書扁額褒崇之典逾於往代熹十八世嫡孫瀠旣經該督撫查明具題應準承襲五經博士以奉建安祀事恭

命下臣部轉行吏部察例給札可也

建述聖廟議

題爲述聖未有專廟懇

勅鼎建以隆祀典事【臣】等竊考子思子從祀孔子廟自宋大觀二年始至端平初升入十哲祀於堂上咸淳初同曽子升入顏孟之列是爲四配而顏子廟初建於兗在唐開元二十七年嗣建於曲阜在元泰定三年孟子廟建於鄒縣在宋景祐四年曽子廟建於嘉祥縣誌稱剏始無考至明正統以後屢經修葺惟子思子向未建有專廟元元貞初因鄒縣舊有子思講堂遂建子思祠後攺稱書院明正徳元年始以衍聖公次子世襲五經博士奉鄒縣書院祀事而曲阜之廟祀缺焉今博士孔毓埏疏稱數千年之缺略畱待今日乞照顏曽孟三賢祀典一體立廟廟基卽在闕裏孔廟西北隅其建廟之資自行區處應如所請仿顏曽孟三廟規制建立子思子廟春秋致祭載諸祀典至於疏請

勅撰碑文

禦書扁額用以昭示來玆應俟廟宇報竣到部之日

臣部恭請

睿裁

修

禦制文集議

該【臣】等詳考經史自古帝王制作煥然可紀者莫著於詩書嗣後西漢文最近古故史稱孝文詔令有三代遺風而刋鏤成集則自武帝始唐太宗以下四宗宋太宗以下六宗各有禦制集而神宗又別有禦筆手詔若干捲隋唐書宋史具載篇目明則太祖太宗宣宗諸帝皆有集而今所傳太祖禦集刋本則洪武中奉勅鏤板以行者也至於編次刋校事宜攷宋眞宗天禧四年從著作佐郎張仲尹等請以新編禦集詔宰相冦凖參政李迪參詳學士楊億錢惟演等注釋刋成摹印頒賜明初翰林學士樂韶鳯侍讀學士宋濓等編錄太祖文集五卷詔制勅諭序記詩歌諸體俱備且言續有制作當復編爲後集洪武七年學士承旨詹同等固請鋟梓以貽聖子神孫詔許之刋成誠意伯劉基起居注郭傳爲之序而濓亦恭題於集後歷代刋刻禦集典例昭然欽惟

皇上聖徳神功卓越千古道統治法兼總百王而猶

日

禦講筵典學不倦時攄

睿思發揮理道迥出諸臣意表間以

手詔申誡羣下辭旨深厚同符典謨萬幾之餘畱情制作或發爲文章或形諸篇什外廷諸臣不獲盡窺

聖制而於

禦書卷冊頒賜臣下者幸得竊覩萬一無不嘆誦欽

仰以

天章睿藻爲歷代帝王所未及今【臣】等集議允宜刋刻頒布用昭典冊之極觀示文明之盛事伏乞

皇上俯兪科臣之請簡發

禦制諸文勅下臣衙門鳩工鋟梓頒示天下流徽億

禩【臣】等亦得依

日月末光附名不朽可勝榮幸其刋刻事宜恭命下之日另行請

旨

停止封禪等議

該【臣】等議得詞臣曹禾疏稱祀典國之大事三五以來無不以成功告於上帝封禪書及班固諸儒言泰山五嶽之長神靈所聚因髙崇天謂之封就廣增地謂之禪刻石紀號甚盛典也逮秦漢唐宋有事岱宗者勞民費財失對越之意後世遂不敢申明其禮不知因名山升中與天相見其爲典禮至尊至重又黃帝上元甲子貞元運防由是封巒勒成漢武帝不得其時則以十一月甲子朔冬至應之而數千年之景運適協於今日功成治定之後

皇上以精一執中爲奉若

上帝之命不可不報山川百神之助不可不答運世之本開基之功不可不紀宜勿憚登陟亟議告成考漢唐儀注行之簡易等語伏考封禪之說不著於經司馬遷封禪書乃引管仲古封禪七十二家之說梁著作佐郎許懋極言其妄綱目是之至於甲子紀嵗始於黃帝其爲上元甲子則史無明文卽管仲言黃帝封禪亦未指其年爲甲子之年也又按書傳舜至岱宗燔柴祀天原非封禪唐虞三代以前實無登封故事可考其史鑑所紀則有秦始皇漢武帝光武唐髙宗武后明皇宋眞宗行封禪禮所紀禮儀則有築壇設壝及玊策玉牒玉簡金匱金繩金泥之制需費甚繁且禮不合於經𨿽從簡易亦於義無當仰惟

皇上聖徳布昭神謀黙運內除苞蘗外靖鯨鯢文教覃敷武功赫濯巍巍蕩蕩直與堯舜比隆而

皇上敬天凝命至誠感神無一事不與

天意相流通無一時不與

天心相陟降則所以仰答神明茂膺休祉者固無所不極其盛矣比者三逆蕩平已遣官告祭

郊

廟

社稷嶽瀆海鎭諸神臺灣歸順又專告

郊

廟

社稷一應典禮俱經舉行封禪告成之禮無庸議又科臣王承祖疏請仿虞帝之制巡幸東方察閭閻之利病問風俗之厚薄設祭方嶽以祈年丰禱雨澤又東嶽宻邇孔裏

禦輦所屆觀其車服禮器亦千古盛事等語伏考一嵗之內徧巡四嶽此三代以前巡省諸侯之禮自設郡縣以後未有行者舜之燔柴原因巡狩行告至禮其望秩山川是因祭天而望祭東方之山川非專祭泰山之神也我

皇上鑾輿巡歷凡所至之地輒詢攷吏治延訪輿情

或

訓飭官方或特加蠲賑無非省方問俗勤民重農至意其祭岱祈年並禱雨澤之事非禮典所載應無庸議至歷代帝王詣孔裏始於漢髙帝後則漢明帝章帝安帝北魏孝文帝唐髙宗明皇后周太祖宋眞宗皆以經過魯地展祀未有專詣闕裏故事我

皇上博綜經學宏闡心傳重道崇文千古莫並其東

巡特祀闕裏應

睿裁疏內又言封禪之事秦皇漢武不過耀徳張功後世鄙焉臣等已於曹禾疏內議覆無庸另議纂修

國史議

該臣等防議得歷代史書其體有二自春秋列國史以及後代時政記起居注日曆皆用編年之體自司馬遷史記以及歷代史書並撰次當代國史皆用紀表志傳之體考之往籍宰臣書榻前議論之辭則有時政記史臣紀柱下見聞之實則有起居注類而次之則爲日曆日曆始於唐而宋因之唐防昌中命毎嵗末以時政記並起居注付史館宋太平興國中詔參政李昉記錄時政毎季送史館乾道中又命毎旬取所修時政記與三省錄進聖語同付日曆所此前代用編年之體修本朝之史者也漢明帝時班固奉詔撰光武本紀及列傳嗣後毎朝增修並稱漢紀魏晉以後設有專掌國史之官唐顯慶中修貞觀以前國史肅宗以後毎朝增修宋景徳間因編太祖太宗正史命取兩朝日曆時政記起居注及諸司文字並臣下行狀付史館編成帝紀志傳天聖以後亦毎朝增修此前代用紀表志傳之體修本朝之史者也至明惟洪武初曽纂日曆萬曆中撰正史未久輒罷夫修史之難難於徵信耳目近則聞見不淆討論詳則紀載得實以當代之臣修當代之史始足信今傳後仰惟

皇上聖徳神功超軼百代大經大法炳若日星今禦制集見經編校各館所纂

政治典訓

平定三逆方略及大淸會典俱將次告竣

詔諭制勅具在內閣章疏

批答具在六曹且起居注之設又與前代不同凡聽

政時

皇上親決萬幾面諭羣下時政之要悉得記載是聖猷宸訓固已防著典冊但原委本末尙未彚萃成書誠仿日曆體例編年記載則世則世法無一不明備矣至於

列聖創垂光昭天壤

皇上至孝覲揚於

太祖髙皇帝

太宗文皇帝實錄特

勅儒臣重修

親加酌定

世祖章皇帝實錄呈進

睿覽逐一批閱而

三祖聖訓又經告成以此編輯正史分撰紀表志傳事迹實爲具備卽有應搜采編入者及時裒集亦信而有徵應如臺臣所請舉行其一切應行事宜統

命下交與內閣翰林院逐一詳議具題可也

與張秋紹論孝經書

按漢藝文志載孝經古孔氏一篇師古注云庶人章分爲二曽子敢問章爲三乂多一章凡二十二章後載孝經一篇十八章注長孫氏江氏後氏翼氏四家又云四家及張禹傳之各自名家經文皆同惟孔氏壁中古文爲異夫旣言經文皆同則長孫氏不應獨有閨門一章明矣惟隋志云孝經爲河間人顏芝所藏芝子貞出之凡十八章而長孫氏江翁後蒼翼奉張禹皆名其學又有古文孝經與古文尙書同出而長孫有閨門一章其餘經文大較相似又衍出三章並前合爲二十二章孔安國爲之傳至劉向典校經籍以顏本比古文除其繁惑以十八章爲定有鄭氏注夫所謂長孫氏名其學者指今文十八章言也而下文則雲長孫有閨門一章似乎今文亦有閨門章者不知此一章果在十八章內耶否耶長孫氏旣有閨門一章何以江後翼張四家又獨缺此一章也隋志復云安國之本亡於梁亂至隋祕書監王劭訪得孔傳送至河間劉炫因述其議疏講於人間遂著令與鄭氏並立儒者皆云炫自作之非孔舊文而袐府又先無其書夫漢志載長孫氏說二篇止存篇目未明指所說有閨門一章在內矧梁亂以後袐府已無安國舊本炫所出古文一時皆疑爲僞作無可參考則漢長孫氏獨有閨門一章之說亦不知作隋志者何所依據而爲此語也至於唐防要載劉炫請行孔廢鄭司馬貞駁之𨿽以閨門之義爲近俗之語非宣尼正說然亦仍請鄭孔俱行及後奉詔鄭仍舊行而孔注亦不廢則謂貞獨削去閨門一章以爲明皇諱者不能無疑矣明呂介孺作孝經或問直斷之曰閨門一章古文有今文無非司馬貞削之也貞固專主今文今文原無貞何嘗削之乎且明皇亦合孔鄭兼行豈明皇不自諱而貞代諱之乎其言至爲明切特隋書所雲長孫有閨門一章者宜更加攷證大抵從前諸說𨿽各有異同而所謂今文分十九章及劉向以十九章爲定之說書無明文終覺未安幸再一酌之

河源考

江淮漢皆發源於中國之山獨河在西域經數折而後入中國其經行之地時隠時見時伏入地中時出於地上水勢紆折漫衍而道裏又逺在荒服莫能親履其境故歷代窮其源者戛戛乎難之夫禹導河止自積石積石者河之所經而非其源也漢張騫使西域度玉門言有二水合流一出蔥嶺一出於闐滙入鹽澤潛行地下者千里至積石而再出則視禹貢所紀爲已逺矣然而蔥嶺於闐皆河之所分流而亦非其源也唐薛元鼎使吐蕃云得河源於穆穆哩石山史稱其說多迂怪未足爲據元至元間遣都實專求河源凡四閱月至鄂端諾爾之地有泉百餘澄散演若沈若浮不可逼視履髙下瞰燦如列星是卽所謂星宿海者其地在吐蕃朶甘斯西鄙居中國之西南河之源發於此而尙未名之爲黃河也自西而東羣流奔走滙爲巨浸始名黃河然其流尙淸人可徑涉又越數日而水始渾濁又數折而徑行大雪山是卽所云昆侖山者昆侖距星宿不啻千有餘裏則直以昆侖爲河源者猶未可爲定論矣越昆侖東北流而至禹貢所云積石越積石至蘭州而入中國之境約略計之凡四千五百餘里然則山海經所謂昆侖去嵩山五萬里者其說不猶幾於誕歟今所傳河源志乃元學士潘昻霄所撰昻霄得之都實之家其說似可信夫河在中國之左性屬陽而勢勁北地泉少當水落時河身偪束未至爲害秋漲則諸水盡奔入河而並河州郡遂受河患順河之性使自達於海猶且不時衝決如前史所記載況欲折之使南以爲濟漕之用斤斤於一淸口爭彊弱其不遺東南以昏墊之憂者幾希矣然而今日之患又不在河彊淮弱而在河淮分流悍不相顧而河不爲我用此言治河者所以蒿目而深憂也有志經世者溯河之源思河之流而務所以安其瀾而疏其勢庶幾其有捄乎

建藏經閣說

慈水雲溪山廣福寺僧劍礱謀建藏經閣於寺南而令其徒名其言者白足走數千里募金於輦上貴人余聞而爲之說曰夫釋氏之有藏經猶吾儒之有十三經二十一史也今之士子自入鄕塾守一經窮年矻矻而卒有白首紛如之嘆至於十三經二十一史無力者旣不能蓄有力而能蓄者復鮮蓄而能讀者又加鮮焉昔司馬君實作資治通鑑成惟王勝之閱至終編余則讀未竟已欠伸思臥蘇子瞻常嘆昔之君子見書之難今之學者有書而不讀嗚呼此後生末學之通患也況乎學校之教旣弛典學之官不復以購書爲事所謂尊經閣者徒見其頽垣壞壁欹側於荒榛蔓艸之中初未必經史百家之書盡具於是又何怪乎生徒之錮耳蔽目而日流於面墻也乎其言事浮屠之學而具大願力建閣請藏慨然仔肩是其志固有過於吾徒者也

張文貞集卷三

欽定四庫全書

張文貞集卷四

大學士張玉書撰

禦定全唐詩錄後序

【臣】嘗讀詩傳見漢鄭氏所爲詩譜指述數百年之世系及其詩之次第而正變之源流風化之得失較然著明可以爲後世序詩者之法三百篇而後歷代皆有詩而唐稱極盛蓋五七言今體創始於唐其古體承漢魏六朝之遺亦別出機軸不相沿襲於時功令以詩造士自公卿以至韋布童丱以至白首無不朝夕講習以求合於古之作者而貞觀開元之間又有禦制篇什倡一代正始之音爲臣下標準故詩之盛必以唐爲歸而其世次及其詩之屢變亦可考而知也當初盛之際以工鏈閎麗力矯陳隋之輕靡而李杜之激宕奇肆渾涵汪茫鎔鑄風雅者特傑出於其間逮至中晚或以幽淸或以繁艷或以奧博或以古崛峭厲如分塗別陌之不可彊合而於三百篇六義之旨皆能各得其遺意是以代無今古體無正變必發乎情止乎禮義而後可以言詩不如是則絺章繪句𨿽工不傳裒全唐人集比類而觀之斯得失見矣我

皇上天縱聖明研精經史凡有評論皆闡千古所未

發

萬幾餘暇著爲歌詩無不苞蘊二儀彌綸治道確然示中外臣民以中和之極而猶以詩必宗唐宜旁采以成鉅觀因命校刋全唐詩集乙酉春翰林侍讀徐倬迎

駕於吳門復進所編全唐詩錄百卷時經事緯而詩

系焉

上覽而嘉之以其勘訂精審賜金授梓仍進倬官爲

侍郎此曠世之希遇也刻旣竣

禦制序於捲端用垂不朽將使稱詩者循唐人之津梁究三百篇之奧窔而又先自治其喜怒哀樂之節以務協於興觀羣怨之宜則所謂發乎情止乎禮義者不獨見於聲詩而卽形爲風化庶可仰答

皇上漸摩樂育之至教於萬一也矣臣奉

命敬跋編末竊於玆有深望焉

禦制淸文鑑後序

粵自羲皇觀河圖畫卦開文字之源而黃帝命倉頡作字肇六書之始蓋造物菁華之所苞蘊必發於開天首出之一人前聖後聖其道同也【臣】等恭奉

禦制淸文鑑全書並

禦筆硃書槀本七函敬偕廷臣依次展繹誠懽誠忭

颺言於末簡欽惟我

皇上躬膺圖歷道協中和文教矞皇武功燀赫遐邇蕩平而五兵習而不試陰陽恊應而七徳備以遐宣旣奠生民於衽席之安旋被一世以詩書之澤蓋自

宥宻單心以迄方州巡歷才罷封章旋臨典冊睿制麗於三辰

禦藻光於八體洋洋乎謨盛業巍煥難名而經傳史鑑諸書有闗於治理世教者又悉經

宸衷評斷鋟梓渙頒業已布四海而垂奕禩矣玆以本朝國書所系至鉅追溯

列祖創制淸文以來肇啟宇宙之經綸廣訖中外之聲教允爲庶績之所標準百世之所率循顧防畫具存而大義未析音聲咸備而疑似或多以此嵗久流傳漸滋訛舛耆舊衰謝莫與防稽及今不爲修明恐日後益難釐正

皇上仰承

祖烈特制鴻文命儒臣日進一編

禦筆親加裁定上稽穹昊下矚垓埏旁羅日月星辰兼舉五行四序精極於性命道徳博洽乎禮樂兵農人事物類之繁日用飲食之節靡不條分類聚該貫於其中焉縂之

聖無弗通故義窮今古

明無不察故辧晰防芒出話成經復引經以徵事考

言制事更援事以證文觀於

綸綍敷宣每發一言而如見萬里軍機旁午輒馳片札而如在目前譯之皆典謨訓誥之辭推之盡逺近幽深之理惟國書施行至要辧析研求用意至精粵自始編以迄竣事凡極數年之工力不憚五夜之勤劬𨿽在師行及當巡省靡日或輟乃告成書繇是

昭代典制聿彰咸知可法而可守羣倫聽聞皆一用

以是訓而是行爰錫嘉名曰

禦制淸文鑑自玆

列聖之精意悉宏闡無遺而天下之文章洵莫大乎是矣至於書後別有提綱若干捲提綱之旨本於字母字母則變化無窮提綱則廣大悉備縂彚篇目共二十有五卷【臣】等竊幸職親丹地覩

盛美於石渠天祿之間復得名掛靑編近

光華於玉軸瑤函之內利用溥而誦習靡涯含蘊深而形容莫罄惟千百國共戴同文之治億萬斯年永欽有道之長【臣】等曷勝防惕欣仰之至刑書纂要序

自漢以後刑律代更至隋開皇中定笞杖徒流死爲五刑而其法遂不可易唐律篇目一仍隋舊惟疏義爲獨詳宋與明實捃摭而損益之嘗考唐律所載律條與今異者八十有奇其大同者四百一十有奇而今之律文與唐律合者亦什居三四蓋其所從來者舊矣顧律文古質簡奧難以猝讀而經生家又輒視爲法律之書不肯深防迄身爲刑官乃勉彊檢按取辦一時無惑乎學士大夫之能精於律者鮮也比奉

詔旨審定律例書無似忝預縂修因念律無訓釋易滋法吏舞文之特爲章分句析鉤索其隠深之旨而別其辭之介於疑似者要歸於平允寛恕以期仰副

廟堂如天好生至意於時纂修諸君皆一時人望而臨汾文靑徐君爲之眉目文靑自爲諸生時卽嗜讀律瀾翻背誦𨿽耑門名家不逮旣舉孝亷官中翰所至必以律自隨及遷西曹郎據律斷事益伸其志其同修律例也每樹一議設一難或援彼以諭此或沿流以討源無不疏通證明折衷至當余與澤州嘉禾兩公相倚如左右手焉文靑修律之暇復著纂要若干篇出以示余余讀而喟然興曰記云今之聽獄者求所以殺之古之聽獄者求所以生之夫聽獄者求人之生卽一人之獄以讞決其輕重者也若疏解律義而求人之生則如衡持平如隄防溢務令銖黍毫髮無畸輕畸重之失然後刑與罪相準使刑與罪稍有銖黍毫髮之不準則罪名不當名不當卽不得輒以其罪坐之而其間可矜可原可減可累減之故更爲之反覆辧其情實而可生之路出矣審於律有可生之路而人之得遂其生者寧有旣乎因是而嘆九章之律成於漢初唐律及疏義成於貞觀永徽之際乃其後酷吏卒不絕於世彼其人非敢蕩然盡舉成法而變易之也特用意憯酷故引律皆刻深耳文靑是編晰異闡防俾律無遺義所以解聽獄者之惑而激發其怵惕惻隠之心者不啻錞於申之是𨿽有刻深之吏亦當幡然省矣仁人之言其利溥其斯之謂歟謹書卷端以質諸當世之知律者

鄭寶水先生易搜序

自漢以後治六經者人各剏一師說白首而不敢變其說愈紛其義愈賾京房氏以陰陽災變解易而防緯之學祖之王輔嗣以淸談解易而虛寂之學祖之管公明以算數解易而奇遁之學祖之符防算數儒者所不道惟弼注爲近世所宗然弼善學老氏者也性命之學流爲老莊老莊之學流爲申韓支分別屢變而失其傳極其害不至於賊天下不止嗚呼曾聖人之教而支離若是乎易之爲書彌綸六合包孕萬象凡後世諸儒假托傅防牽引穿鑿者大抵皆易象中所有但欲執此以求符契於聖人之旨則不啻眇者牖中窺日而已聖人以易爲日用飲食而後人務爲新奇可喜以愚惑天下之耳目此其所以蔽也從來汲學嗜古之士史傳所載指不勝屈而踐履篤實者什不能得一或身負天下重名一旦臨大事顚倒瞀亂猝然而有折足僨轅之敗非其才不厚力不裕不善學易故也夫學易而不稟於道不獨無適於用且喪其身世之履壯搆險出處不愼而卒踵京房之禍者亦豈鮮哉系辭傳曰危者使平易者使傾懼以終始其要無咎吾夫子之說易也吁盡之矣程朱傳義反覆象占研理深而攝教廣故其書至今不廢帖括家錮陋闇防傭耳剽目習而弗知寶水鄭先生痛之网羅舊聞折衷大義著易搜若干捲立論精防切實祖伊川而禰考亭其餘諸家緒說旁摭博取如裔耳之竊附焉而皆不悖於聖人知危知懼之旨其爲經傳羽翼何疑夫六經同一旨也不以鑿累質不以巧汨實不以紈綺醲艷而厭布帛菽粟後生小子辧途而趨庶幾無岐路矣乎

張秋紹孝經小學口義序

潛庵湯公撫吳兩載念江左民秀而俗偸惄然傷之凡所條教措施孳孳以仰副

諭旨崇實返朴爲務自月吉讀法而外輒舉孝經小學二書爲吳士民勸又延禮名儒有學行者爲之疏解以暢釋奧旨錫山秋紹張君實應公辟主講席今年春孝經講甫竣防公膺

特召爰屬秋紹輯所講口義重加訂正授梓人廣其傳蓋公所以教民惇本之旨至懃且懇矣在昔治孝經者漢長孫氏以下無慮百家今文古文同異若聚訟而大旨炳如並存不廢玆編序次一遵今文獨存閨門一章以仍古文之舊其闡繹經義切近深防穿貫朗晰而尢以敬之一言蔽孝之終始余受而讀之三嘆而興曰是誠可云知孝矣乎經之義理一而分殊體約而用博推之極於天明地察通神明光四海而約之則曰身體發膚不敢毀傷夫下堂而傷足毀傷之小者也辱身隕名烖及於親毀傷之大者也曾子之論以事君涖官交友居處戰陣不盡其道皆謂之不孝而其生平臨深履薄之意直至啟手足之時然後知免由斯以觀孝莫大於敬身敬身則不辱不辱則不傷其親不能敬身者反是言不軌道行不軌法位驕祿侈服奇志滛惑溺於異端馳逐於功利一矢口一跬步之間其身蹈於不孝而貿然不自知者多矣可不懼哉或曰經之言理備矣其節目次第奚所取則焉曰湯公以小學與孝經並講豈無義乎小學者萃曲禮少儀內則祭統諸篇而區別其義類者也記舉其詳小學舉其要擇善而蹈孫志而篤行之孝弟之念油然而生矣化民成俗直指諸掌耳秋紹曰是則公之志也遂書爲序

蕭長源奏疏序

長源蕭公受

先皇帝知遇以順治十七年擢侍禦史

今上禦極之七年秋用臺班宿望簡入卿貳竊覩公立朝本末毅然以天下事爲已任中外想聞丰采者亦以公輔之望屬之不僅以文章著也夫奏對之言與著述異廣川家令而後惟陸敬輿奏札通達治體曲中事幾不求工於文而文傳焉曾魯公亦云張安道論事人主前數語立決皆燦然成文可書而誦嗚呼文章經濟具見於是矣蕭公九年來抗章累百自宻奏外裒其槁得若干篇余讀之而嘆公得君之盛也公事

章皇帝未久甫入臺卽以惇教化之說進

今皇帝萬幾在禦公益厲謇諤展布腹心凡所條列有朝奏而夕報可者有補牘再三部議中格卒得

兪旨從公請者如儆星變防災荒稽覆奏定紛更核督撫嚴考察澄銓選革那解朝常國紀吏治民瘼無不條分縷析朗若列眉至於屯墾事宜區畫尢晰先後牘凡五上卒行其議而後止何其偉歟歐陽永叔謂天下大計獨宰相可行諫官可言夫兵刑錢谷問而不答相臣之體也然使諸司有一事不受成於宰相則爲失職言官於天下事無專屬假令平日未嘗畱心利一旦身任建白不得已以一言塞責辭漫漶而無據事迂濶而多舛章下諸司一加奏駁則其說立沮矣卽如屯墾之法歷代有成效我

朝二十年來軍興供億訾算疊增而此法屢議屢罷言事者無成畫而任事者多籍口讀公之疏其亦可愾然興起矣乎夫敬輿早年得君風議切諫常在宻勿建梁之地然而木螙虫生中遭沮抑猶且不卒用以是益嘆公之忠誠能上結主知而又嘆我

先皇帝與我

皇上之從諫如流眞不啻千載一時也是編出使讀者知士君子遭逢不諱之朝不可以苟且緘黙遺天下議豈獨其文傳也哉

褒忠錄序

國家軍興七載禁旅碁布仰賴

聖天子廟算決勝次第削平凡文武將吏竭忠誠以

扞疆圍者往往

詔旨嘉嘆至於再三賚予遷擢悉逾常格以是載之簡策用紀國恩示激勸豈小補歟張君式似舊守鳳翔刻褒忠錄成屬予爲序予讀之而喟然太息往者固原之變秦州繼防全陜震驚時君自神木令攝守州事倉卒爲淸水叛民所執賊愛其才弗殺也責令饋饟與十人者俱君緣道散遣其眾乘夜南遁爲邏者所獲又以計跳身脫間闗至鳳翔列賊形勢白於諸大帥謂賊軍方屯漢中距秦州千有餘裏今堅冰積雪騎無所逞道逺失援此天贊我也宜急出間道潛軍襲之諸軍從君言復秦州固原之勢益孤賊遂大挫夫秦州爲故成紀地乃自古秦蜀必爭之樞東連闗中西接臨洮北扼延慶平涼南通漢中接巴蜀西漢末爲隗囂所據三國時魏人置戍晉以後劉石苻姚以迄拓跋宇文皆畫地固守金源置鎭逺軍宋數出師爭之蓋其地憑險四達如此方事之殷也秦州失則隴蜀連衡賊得並力東向鳳翔必危又河西五郡隔絕軍後使延慶之冦疾馳潼闗𨿽智者不能代爲謀矣君之保秦州非獨一州之烈實三秦得失向背之所系也或曰君瀕險得脫屬有天幸設賊終困君於秦州或中道被縶計無復出君當柰何噫君之得脫於險天也天之不厄君於險惟君之忠誠有以格豚魚而涉坎窞故𨿽險而不及於難當賊利誘害怵百端撼君屹不爲動卒出萬死不顧一生之計孤蹤繭足完節自歸而且設奇建策力遏賊鋒以奏成績誠而智忠而有謀天相之矣豈區區徼幸萬一所可同日語哉今君奉

新命攺守濟南濟南亦南北之脊也水陸輸挽適介其衝頻年師命促數水旱不時正賢者痗心疾首之日而君以盤錯旣試之效便宜施設其幹濟必度越尋常百倍異日

天子旌能奬勞風示民牧載筆之臣將大書特書不

一而足也而又何待於餘言

寧逺祖氏譜序

國家肇造區夏英傑景從遼左世勲宿將攀龍麟而附鳳翼者實與滿洲諸老臣並起於風雲遘防之際而寧逺祖氏尢爲諸望族之冠曩余扈從至

陪京過明東恊副縂戎公墓道駐馬肅入撫碑拂蘚則其子大將軍兄弟之名在焉因慨然欷嘆曰明時稱邊將戰陣有勇一日而禦九門之兵者其此公歟緬想風烈低徊者久之比載筆與修

國史獲覩天聰崇徳間拔取大淩河及克錦州遺事淩河之役將軍乘夜入

禦營已約降矣而復不果退守錦州孤城十餘年然

後識時向順

太宗皇帝仁聖大度不責前事而益朂以黽勉建功於時將軍感激垂涕頓顙於旌門之外且策厲諸子弟共竭忠貞以矢報稱而祖氏世業之昌光耀之逺實始基於此竊按祖之先爲商祖已之裔晉以後世居範陽至鎭西將軍逖之少子始流寓於滁歷數十傳而至明初有自滁從戎度遼者累功授寧逺衞指揮世職遂家於寧逺迄今十有餘世門閥日啟瓞日繁而族系未有專譜副都統心標先生瞿然念之顧滁陽代逺傳聞異辭卽明初度遼以來事迹湮失者亦槪從缺略於是追闡前烈斷自八世始其十世則爲大將軍兄弟十一世以下或開制府或統禁軍或躋藩臬或秉學憲一門列顯秩者凡八九人而心標先生之治閩也威愛互行軍民戴徳不啻鎭西之在豫州其他子姓繩繩濟美復如朝陽之旭方熾而未艾可不謂極盛矣乎先生譜成以學憲起凡爲先大夫乙未所得士余辱在世講知家世爲詳介弟協領燮公又適駐京口乃不棄固陋問序於予予旣據所見聞書於首簡因嘆先生之勤勤於此譜也將使後人展而讀者上念

國恩逺紹祖徳油油然發其惇本睦族之心而益奮厲於竭忠貞以矢報稱之誼則先生之用意爲至深而垂訓爲至逺且大矣傳有之葛藟能庇其本根言乎枝葉之茂卽本根所倚以爲固也又曰公侯之子孫必復其始言乎族大齒蕃保之以令徳而繼世當復爲公侯也吾於祖氏之子孫卜之矣

養生防言序

養生之學儒者所不廢稟气之厚薄命數之延促造物者主之𨿽父子不相賜也而疾疫災之或消或長四體百骸之或榮或哀譬樹藝然鹵莽滅裂與辛苦灌漑者人自食其報耳造物何與焉故曰知命者必重養生𨿽然方士迂怪之術每哆口言神仙其事旣荒誕而不可信卽所云餌丹砂服金石亦皆以身試藥而一利不能勝百害者也理之最切近易效者無如呼吸吐納人生天地間惟气盛液行坎離相濟可以有延年卻病之道外此皆魔妄耳而好奇者每以淺易忽之昔東坡晚年精養生學其自言得力處則曰老生常談卽是妙訣咽津納息積久自效不須求新奇也可謂至言不煩防稽章子究心日久手疏防言一編以切近工夫指示來學而眞實妙義具備於中有志者力行之而不止方知其事之有實驗而東坡之論初不爲英雄欺人語也抑余更有聞者人之至樂莫若身無病而心無憂假使利害毀譽聲塵愛憎日轆轤於方寸之中而徒欲以區區導引吞咽補其缺防本旣先撥而枝葉豈能復榮縱日講養生之學何救於萬一哉夫外輕而內適則心無憂矣息恚怒抑躁競節言語平忮刻淡泊寧靜以守其眞而後肆力於滋息培養庶防其有得乎則願以一言蔽之曰善養生者自飬心始此章子未發之蘊也謹掲之以書於捲端

送李侍讀楊職方同使安南序

國家懷柔逺人東西日出入之鄕罔不率俾而安南視他屬國爲近自奉正朔以來賜卹賜封使者冠蓋相望於道恩澤至厚今年夏四月滇南奏安南國王黎維禧以兵脇安南都統使莫元淸襲髙平地元淸竄入滇而粵西撫臣亦奏維禧賫牒來訴以黎莫世郤爲辭

詔下諸王大臣議僉曰蠢爾蠻邦不奉朝命輒肆侵奪無人臣禮請亟移師聲其罪或易王封或置郡分五管如前代故事而

聖天子不忍也兵部臣因請降

勅粵西守土臣馳檄諭維禧令卽歸元淸故地不則

移師未晚

天子又慮尺一之詔不能盡布徳意命愼擇中朝臣具才望善辭令者乘傳宣諭於是院臣部臣咸推轂侍讀李公仙根職方主事楊公兆傑

制曰可二公旣聞命趣裝就道朝士大夫羣餞於國門外或私相語曰交人自漢以來叛亂相尋屢煩師旅今謂兩使臣至能卽率命否乎予曰必率命無疑也夫黎氏以莫氏世郤爲言其辭遁矣我

國家旣開西南道元淸歸命實先

朝命授元淸都統使是卽

天子命臣也

勅元淸仍世長髙平地是卽

天子分土也黎氏向順在莫氏後

國家不責其旣往錫以眞封謂宜與莫氏各守外圉恪共臣職今維禧甘爲戎首蔑王制復私讐一舉而三失焉誰爲黎畫此謀者吾聞交南驩演人頗向學夫豈不知略地之非而乃謬以春秋大復仇文飾其說其亦悚然有悔心乎兩使臣引擅兵爭奪之罪與後嗣不敵怨之義從容諭之必有能頫首聽命者或曰彼獷悍善變難以理屈所懾者利與耳夫卽爲黎計滅莫氏非黎福也昔陳氏王安南百餘年而黎滅之陳之憾黎視黎憾莫孰甚其外壤西鄰老撾南鄰占城皆曽受黎虐欲得而甘心者也獨黎受中朝封爵倚借

天威可長恃以無恐一旦爲中朝罪人則起而復九世仇者將環列而踵至黎尙得安枕臥乎旣陳說以大義復曉譬以利猶不幡然悔罪趨還莫氏故土是速禍也黎𨿽愚必不出此嗟乎以我

國家全盛之力遣一旅斬闗聲罪如摧枯拉朽耳今不卽煩貔虎之師戈船下瀨之士而儼然

璽書慰諭

國恩深厚不啻覆載兩使臣以立談銷甲兵上揚天子威靈下救交人生齒數百萬以視前代徵南諸將之功豈不更偉哉是可爲二公劵也或曰子之言然盍志之因書爲序

施匪莪嘯閣文集序

兼才之難自昔已然不獨理學經術政事文章若分河飲水不能相及也卽如文章一道詩歌詞賦和聲叶律之文與所謂古文辭經經緯史者判然二矣而詩之爲古體爲今體文之爲敍事爲論斷又往往各有師承區疆畫陌於是操觚之士不得已而窮老盡气專精於一業庶防有所托以立名如三唐人以詩應制舉而自一二大家而外輒用一體擅長或單詞傳世則其他可知已泗上施君匪莪博極羣書陶鑄百氏其見於論著獨能易古人之所難嘯閣集詩多至數百首結撰之工巧掇拾之敏給爲傅長虞王介甫諸公所不及暇日又出所爲文若干捲示余余受而讀之如金舂石戛如劍花星芒如百川之潨流如五兵之森列窮形極態無物不有竊謂嘯閣詩集古人已成之句千腋爲裘有目共覩而文則比事按義無規橅古人之迹而名章俊語絡繹奔防非寢食涵濡於兩漢八家者不能世之學者未之或知也集中所載若字學醫理以及形家之言皆別有篇目而余反覆賦鏡錄一編嘆君經術政事可以維挽吏治潤澤生民不當斤斤以文章著乃迹其十年來宦遊所歷由廣文稍遷爲令僅得一小邑比及報最復入爲司城縱簿領不煩而浮沈俛仰不獲大見設施於世亦可謂嗇於遇矣而君坦懷寄傲處之泊如防衙以後把卷洛誦儼如後門寒素客至則一茗一蔬相對竟夕其恬適曠逺之致全體晉人宜乎其才日裕學日充而著書日益富也夫長安輪蹄馺遝士大夫爭以脂韋相尙目簡黙爲疎庸鄙詩書爲迂濶君位卑職散卓然有嶽立千仭之槪𨿽未嘗侈口理學而淸修介气歷久不渝眞所謂行已不媿聖賢者推而經術政事皆其資深逢原者矣區區文章云乎哉

張又南詩文序

闗中又南張公吾宗之望也公從大理卿奉

命涖八閩提督軍事旋纘襄壯公舊服位列徹侯威望益重越今六載而環海無刁鬥之警貢舶市防相屬不絕軍民浹和閩稱大治先是戊辰冬公乘傳來朝特被

溫諭命三嵗一入覲迄辛未秋屆期陳請

天子兪其奏冬十月馳至都下

陛見之日慰勞有加賚予稠疊比行過餘言別曰僕本以儒臣謬典軍旅幸無隕越顧宿嗜未忘間從事於書史嵗月旣久得詩文若干願爲我敍之餘讀之喟然而興曰

國家太平文徳之盛勲臣保障安輯之功具見於此矣惟閩襟山帯海夙稱奧區異時賊防姦宄展轉遘亂文武將吏相呼尋於干戈戰陣之事者四十餘年自

廟謨耆定以後郡縣及於島外弦誦徹於荒徼疆圉晏堵文恬而武嬉由是爲將帥者得以餘閒修郊射之容講雅歌之節自澤其身於詩書六藝之中而使一時兜鍪跗注盡脫其剽悍不戢之气以相與扞衞其人民而約束於軍律於戱豈非休遇哉𨿽然有其遇矣而非得公之才與學則亦不能至焉昔襄壯公之鎭西陲也久畨部嵗時欵塞不敢馳介馬入牧於境上於時邊鄙不聳幕府無事因而延致宿學負文譽之士如李天生王山史諸君偕公昆仲遊搜討經史鏃礪詩古文辭穿穴貫通學殖日富而公天資踔絕其才力尢足以副之今集中所載詩出入三唐格律工穏而時溢奇气文具磊落英邁之槪不名一家卽書疏酬答亦爲海內所珍重藏弆何體備眾妙一至是耶夫文章事功古難兼擅公方垂勲名於琬琰竹帛之上而孶孳焉揚扢文事如此豈不以遭時休明雅化翔洽將帥之臣公侯之子孫必能折節向學不矜其功伐而後可長享福祿令名於無窮則是集也公寧獨以博洽雄視一世凡所爲紹襄壯公之光烈而保世滋大者悉於玆寓焉是用書以爲序

楊瀣仙心廬集序

子之報其親也三年之喪而已乎詩曰哀哀父母生我劬勞又曰欲報之徳昊天罔極焄蒿悲愴之意至於白首沒齒而其哀未有已者人子之心也聖人制禮準乎情酌乎義以爲其勢不得不有所止故親喪之服斷以三年而自虞祭以內寢苫枕凷閱小祥大祥菜果醯醬食各有節迨入禪而始淡其淡也所謂制禮不敢過也人子之心豈其有淡於親也哉至於居廬之制初喪則君爲廬宮之大夫士防之旣塟而柱楣塗廬君大夫士皆宮之其義倚木爲廬在中門外東墻之下蓋古人之居廬皆廬於其家而所謂廬於墓者無明文也𨿽然禮特爲君大夫士言耳生長貧賤席門穴牖其井臼牀銼雜陳於一室之內安所得廬而倚之卽不然古者大夫三月而塟士逾月而塟塟之距朝夕奠未幾也因不忍造次離於親側於是築室墓旁以風飡露宿終其無已之痛𨿽記無明文謂之知禮誰曰不宜瀣仙楊子天性淳孝嘗刲臂以療親疾及罹大故日以一溢米倚哭於屋之東偏旣塟而糊口四方不得遂廬墓之志乃鉤考古今人得行其志者自漢申屠子龍而下若干人旁摭其事而系之以詩題曰心廬集此與皇甫士安作髙士傳以自況者不同而其用意則良苦矣記曰視無形聽無聲方親之生存耳目視聽常在形聲聞見之外及親旣歿而衣裳桮棬觸物思痛固不必身在墓側然後悲哀發於胸臆也且不嘗讀曾子之遺書乎險塗隘巷不求先焉以愛其身是以跬步不忘父母也出言以鄂鄂行身以戰戰一言行不忘父母也見利思辱見惡思詬嗜欲思恥忿怒思患一發慮不忘父母也繇斯以推楊子之爲倚廬也多矣以視夫風餐露宿於墟墓之間者儻所謂其事則異其志則同者也嗚呼世風漓而孝道衰衰絰之中婚姻燕饗浸滛成俗恬不知怪縉紳士大夫則有非金革之事而訟言奪情者矣又其甚者托辭令甲謂以私家持三年之喪而三月六月以后服官視事輕肥出入無復有哀毀見於顏色噫吾願以心廬之義告之

北海集序

學士遇羲鄂公旣沒之九年其子中捨賽君出公所著北海詩集若干捲示予且屬予爲序予縮恧愧汗敬謝不敏比啟牘則洪文襄之序在焉公與文襄共事吳楚間者久文襄知公爲深其序公集也簡而質信而有徴後生末學聞見黔陋豈復能道揚萬一爲公重哉嗚呼我

祖宗朝累葉作人生材不盡崇徳中頻舉制科得人尢盛方公領鄕試第一胸中已穿貫經史巋然負大人宿儒之望矣

世祖章皇帝旣定天下公卽槖筆官禁近回翔館閣十有八年洊躋翰林學士兼少宗伯之職

先皇帝雅重公文學固亟欲公秉鈞贊元日夕獻替於防廈之上而自初元入闗以後命公佐籌師中者迄無虛嵗

國家大徵伐如定三秦下吳越克八閩平荊楚靖滇黔或以親藩仗鉞或以重將握符而公皆預參帷幄定策決勝蓋自古軍旅之事必資通經術崇信義之人秩然示三軍以禮而後其眾爲可用被廬之搜趙衰讓於卻縠謂說禮樂而惇詩書惟縠爲可嗚呼

先皇帝之久煩公於徵鼙戍鼔問者意其在斯乎集中所載大率使車瀏覽感時紀事之作爲多昔人謂單門寒素足不逾井閈𨿽藻思綺才淩轢顏謝終難免於醯雞之誚公馬首所至幾於九土遊其八矣山川之瑰異風物之變遷悉有以激發其磊落吞吐之气豈區區郊寒島瘦所能彷佛其萬一者乎至於鋪陳軍容張皇天討直與車攻吉日江漢常武諸篇後先競響今讀之而鐃音凱奏與大將軍躍馬涖陣處歷歷可指也所謂進風於雅而以史兼詩者惟公有焉使天假以大年獲觀

今天子休明黼黻之盛則公之詩當更有埒於捲阿

旣醉之什爲

國家鼔吹郅治者而惜乎其止於此也讀竟畱連久之敬題末柬以歸中捨非敢曰序公之詩也葉星期西南艸序

星期與余別十二年矣性不耐爲吏經嵗而拂衣俯仰侘傺無以申冩其孤憤郁邑之气而一寓之於詩頃歸自嶺南顧余於堊廬畱連信宿出示西南行艸屐齒所歷旣極登臨覽觀之盛其所與酬唱往還又多海內倜儻磊落不羈之士而詩之奇皆足以發之餘讀競驚伏顧謂星期曰近人稱詩者多矣而傾吐懷抱大放厥辭排哭奡兀不名一家未有與子頡頏者也請子述所以工詩之旨可乎於是星期抵掌語余曰放廢十載屏除俗慮盡發篋衍所藏唐宋元明人詩探索其源流考鏡其正變蓋詩爲心聲不膠一轍揆其旨趣約以三語蔽之曰情曰事曰理自雅頌詩人以來莫之或易也三者具備而縱其气之所如上摩靑旻下窮物象或咲或啼或歌或罷如泉流風激如霆迅電掣觸類賦形騁態極變以才禦气而法自寓焉世之防律爲法者才薾而气荏徒爲古人傭而已烏足以語此余聞之撫幾而嘆旨哉斯言足以砭俗學之膏肓破拘攣之痼疾矣遂與促席品次古人之詩星期持論齗齗多否而少可謂千餘年間惟少陵昌黎眉山三家髙山喬嶽拔地聳峙所謂豪傑特立之士餘子不足儗也余因三復星期諸作而求其比似則鋪陳排比頓挫激昻類少陵詰屈離奇陳言刋落類昌黎吐納眾有湧泉萬斛類眉山緣情繪事妙入至理而自嫻古法其才气之縱軼寧或涉於頺放怪誕爲世所訽姍而必不肯爲局縮依傍之態甚矣星期之學能不媿於其言而卓然自成爲一家之詩者也玆遊語溪將偕孟舉吳子爲宋元詩選且謂選詩旣竣卽肆力於古文辭以求合乎先正作者夫詩與文道一而已以星期之才日進而不止更十年後東南稱文章鉅手爲後起領袖者捨星期其誰與歸余𨿽學殖荒落願俟星期集成援筆而序之

畿輔志序

維我

國家誕受景命中外效職文軌畢同燕京定鼎𨿽踵前代舊迹而經營締造百度聿新三十餘年以來徳澤漸濡建置周宻洵足淩軼往古昭示來玆固不恃區區形勢之勝稱天府都防之雄已也在易觀之象曰先王以省方觀民設教古巡狩方嶽十二年一舉而畿內甸服則有春秋時巡之典列國諸侯貢詩於王朝爰頒政令以變易民俗而王畿尢爲風化之首自風詩旣廢所可徴者者志乘而已志乘具則美惡昭法戒備此在列服猶不可缺而況京師首善之地乎方嵗壬子

詔允閣臣請命各省分輯誌書督撫臣上之史館彚萃編次用紀大一統之盛屬以軍興未遑蕆事頃者海宇謐寧文字翔洽各省誌次第成帙而畿輔通誌亦繕槁報竣防某奉

命塡撫八郡獲受而卒業考其條目綜其義例疆分理析部列族居粵自山川扼塞土田賦稅以及闗津郵傳城郭堡戍之沿襲與夫宦遊土著名賢碩彥之遺迹方土物宜禽魚卉木之產植凡屬職方訓方之所掌道川師邍師之所頒辧皎若眉列原委爛如以是上備

聖天子體國經野之資下禆大小官司承流敷化之助信所謂綱舉目張班班可考者矣於是申檄所司授工鋟梓裝演讐校計若干捲某幸例得厠名捲端撰序始末竊因是有憬然滋懼者焉燕之建都邑也遼爲南京金爲中都元爲大都路明攺建北京數百年間歷朝規制按籍可攷田野何以瘠何以腴軍實何以堅何以脆戶口何以贏何以縮風俗何以淳何以漓軍吏雜糅莠良錯處或控禦失術姦宄蘗芽或劑燮適宜獄市不擾𨿽古今殊勢而治忽一理某與諸君子恪秉

簡書撫河山之遼闊軫民庶之殷繁屬玆守土與有均責一或失當卽隕越隨之是則某所執卷三復如涉淵冰者也是書也始於康熈十九年之七月成於二十一年之四月縂裁官前巡撫僉都禦史於公成龍監臨提調官參議董君秉忠僉事吳君元萊董理官保定府知府紀君宏謨縂修翰林院侍講郭君棻自余分纂諸執事俱詳書別簡云

辛未科防試錄序

欽惟

皇上聖神文武光被海宇三十年於玆綱紀修明教化翔洽殊方絕域之眾咸畏威戴徳稽首向順於荒遐萬里之外而庶司百職事之凜凜效職者皆恪守尺度以奉行

朝廷徳意將使薄海內外無匹夫匹婦不獲其所而一時爲士子者無不蒸蒸興起思驤首於

聖世以自踴躍於功名之路蓋大澤之霑濡久矣必世後仁斯其時也民生日以厚民俗日以醇而其昭融昌熾之象尢先見於士气則遭際盛時而以文章藻黻至治豈非儒生之厚幸歟嵗在辛未天下貢士待試於禮部者二千五百人有奇屆期禮臣以考官請

上命臣玉書偕臣廷敬臣光地臣士禎同往典試事

臣學術黯陋文質無所底仰防

皇上不次拔擢回翔禁近入直

講筵洊歷部務進參機宻荷

恩深重不克展報尺寸【臣】奉職無狀如此而

皇上猶不斥其駑下輒加驅防玆復委以掄才重任臣益切大懼矣【臣】惟主司之所憑者士子一日之文而已其文合於度則錄之不合於度則黜之𨿽其人宿負文譽而爲主司者因其一日之短黜而不錄卽怨謗滋起不能卹也且旣已糊名易書而或以好名懼謗之故欲稍存一揣摩物色之見以冀幸於一旦名曰憐才其私一耳【臣】誓與諸臣力戒之言者心之聲也帖括之文𨿽以應制舉而其精神心術之所在或正或邪或誠或僞未嘗不發露於議論離合之間第衡文者不深察耳夫鬷明堂下一言叔向猶聞聲而知其人況三試其文乎【臣】願與諸臣力勉之自丙戌以來文體凡屢變矣

皇上加意右文人才蔚起一時英雋之士翹翹焉欲去時文軟熟膚淺之病以古學相尙而不善學者至以脫繩墨爲髙雜稗乘爲博兀奡而不馴汗漫而無當其將流爲蕩閒軼矩之歸而且浸滛有離經背傳之患【臣】至愚鰓鰓慮之夫文有理焉有法焉有辭焉理必依傳注法必宗先正辭必本六經如水之有坊農之有畔不容越也初試之日卽以此意傳示諸士比至校藝則寧質毋縟寧實毋浮寧簡毋冗寧易毋僻其爲支離謬悠之說得以詭遇而幸獲者抑已罕矣而又於再試三試之文觀其該洽今古之學則諸士中亦遂能分條晰縷於人品之純駁吏治之緩急道術之源流律呂之條理歷歷指陳其端而疏通證明其義於是【臣】與諸臣執捲相慶謂天下沐浴

教澤之久而實學有本不諧流俗之士出於其中故其文多卓然可觀如此人才闗乎气運詎不盛歟校閱凡二十晝夜得卷一百五十有六今錄其雅正者二十篇進呈

睿覽【臣】謹颺言簡端進多士而朂之曰

國家今日之甄錄諸士惟其文也異日畀之政事而登用之惟其人也以爲科目不足得人耶姑無論往代卽

本朝五十年間由科目致身而姓名焜燿於簡冊者項背相望矣以爲盡得人耶彼列上第躋華膴一旦隕墜至於身名俱辱者亦指不勝數矣然而用人之法終不得不重科目誠使一科之內得一二人者樹功立名於不朽則於

朝廷設科取士之意已自無負但爲士子者身受國恩宜人人思有以自見顧安得借一二人之樹立以自逭其責也【臣】願諸士各踐其先資之言本經明行修以達於規爲措注之際所謂實學有本不諧流俗者不獨見於文字而持身服官亦由是焉記有之曰毀方而瓦合言能與物同也曰砥礪廉隅言不刓方以爲圓也旣言與物同而又言不刓方者何也以廉隅爲體以瓦合爲用特立獨行與推賢讓能二者交盡庶幾儒行備而有禆於治理乎宋臣李沆論爲治之道亦謂勿用浮薄新進喜事之人夫浮薄喜事之人皆其不能特立獨行推賢讓能者也諸士自勉爲經明行修而恥出於浮薄則所以爲科目重者在此所以報

國恩者卽在此而【臣】等孜孜焉因言考行期仰副皇上鄭重掄才之心以成

國家昭融昌熾之象者亦可借是以答

休命矣諸士其朂之哉

吳江縣誌序

皇上禦極之二十有二年直省大吏各奉

詔旨上所修通誌於史館玉書承乏爲禮官得次第檢閱而府州縣誌藏諸有司無寓目者知吳江縣事郭君屬邑紳葉君星期修縣誌成特郵書京邸問序於余余受而卒業見其發凡起例綱舉目張視明莫正學徐給事二志之舊損益各半蔚稱定本遂不辭弇陋而爲之序曰縣之有志通誌之權輿也通誌紀要縣誌紀詳故辭宜該事宜博𨿽然義例不具持擇不嚴𨿽該且博無取焉大凡物足以贍財賄利器用事足以厚風俗備董勸則𨿽艸木虫魚畜牧孶息之數搏埴輪斵良窳工拙之藝與夫井陌耕饁委巷纖悉之務孤嫠孝婦幽憂煩寃之隠皆不厭瑣賾籍而記之以是爲盡心民瘼者之所有事若乃琳宮梵剎倐創倐湮園林墟壠或存或沒以及諛墓頌徳之文遊防贈處之什一無系於得失而沾沾載諸簡防是亦可謂不知類矣郭君之輯志也義例秩如寧嚴勿濫不獨資攷索抑以寓政事焉松陵邑稱繁劇地瘵以疲其當務之急無如水利賦稅三江五湖世食其澤而害亦因之積潦不泄沮洳彌望則農事病矣疆域延袤四百餘里嵗輸五十餘萬版籍旣定賦不容減則民力憊矣是編裒集羣議條列便宜俾前有可稽後有可效所謂勤卹疾苦爲一邑規久逺之利者莫逾於此至於辧星野之躔次正疆域之鱗錯以及搜考藝文證據軼事訂舊志之譌而補葺其缺漏蓋兢兢乎愼之而於人物貞義節烈之迹品量論覈收錄尢嚴夫昔人作史稍徇愛憎輒有曲希時旨猥釋私憾之譏玆於一邑之乘不妄毀譽進退如此豈不可爲良史之軌範而志乘之標準矣乎郭君治邑五載潔已而惠下鋤莠而殖良其侃侃砥節不愆於職之義悉於志見其端故曰以志寓政郭君有焉星期穿貫諸史多聞而善斷能成郭君之美而傳信於其鄕之後人是則可並書也謹序

張文貞集卷四

欽定四庫全書

張文貞集卷五

大學士張玉書撰

吳潛昭評選制義程墨序

方一科之文初出譬若穠華錯采美不勝收久之而霜降木脫錄不數人人不數藝縱或閱者嗜好各別而論定之後亦所見略同則爲思其所以刋落與所以久而不廢者大抵巧不如朴繁不如簡華不如實縟不如潔準理命意而緯以六經諸史唐宋大家之文辭𨿽方圓奇正不名一轍而精力之所融結皆不可得而磨滅也豈獨六十年之文爲然等而上之亦猶是矣桐城吳君潛昭濡染家學研精制舉業二十餘年持議侃侃與余意合近偕家弟韋存讀書北固山房評選程墨畢問序於余因爲述歷科源流分合之故如此而竊自嘆幸遇之早又不幸而闈牘爲四方名流所許不能自匿其瑕三復玆選益不禁汗顏而縮恧也

於龍河制義序

龍河於先生以名進士歷諫垣躋卿貳爲

國家心膂大臣距其習帖括應制舉時二十餘年矣而於制舉業深嗜篤好不啻饑渴之於飲食間與餘論數科來文章之變抉獘擿瑕鑿鑿乎深中其膏盲而洞燭其標本顧以余爲知言也者一日持所櫝舊槁若干首過余謂自通籍後藏弆不以示人今以授子子爲我序之以余夙承先生緒論固知先生於文窮相極形不名一家者矣𨿽然自昔作者牢籠萬態馳騁百氏而精神貫注各有其用意之所在先生所以爲文之意亦有可爲余述者乎先生曰文章之道期於明理適用而已余之於文也嘗穿穴乎聖賢立言之防及宋諸儒訓釋之義研同晰異以力求其解矣旣得其解稱心而言思舉所得於胸者畢達於辭而後已然而臨文踧踖有深懼焉四子之書稽實待虛與易同體今隨舉一言引致於日用參伍於政事世變之興替舉措之得失如蓍命如數計莫有遁焉者也作文者不能根極理要攷證踐履而徒區區飾浮游之詞以簧鼓一世其罪與侮聖人之言等餘學殖荒落牖中闚日止見一隅獨是隨目所見吐而爲言不致爲巵辭勦說者之所借口庶幾其無內疚矣乎余受而讀之喟然而嘆曰甚哉先生之文不爲苟作者也其波瀾相推而莫知紀極者文勢之壯濶也析殿最於錙銖核去畱於毫芒者文體之精潔也大雅奏而黃鐘鳴武庫開而五兵列文气之雄傑也要其大防歸於明實理究實用無剰義無溢詞而止嗚呼文章之變日異而月不同變至今日稱極盛矣顧不善學者屢變而失其防則勢不能無工取側勢巧避正鋒其失支貌類渾龎精气不屬其失膚二者之彼此交譏其爲本原不足則一而已得先生爲文之意以倡導後學變不詭正久而彌新所謂有本之言固如是歟夫先生方耑精國計以經濟大業爲海內所爭仰制舉業特余緒耳然而先生之所爲文明理適用之文也經術經世卽於習帖括應制舉時卜之豈俗學朝榮夕萎分文章經術爲二物者所可舉似也哉旣卒業敬書卷端以質當世之知文者

徐原一制義序

國家設制舉以紘网天下士三十年矣丰水有芑生材不盡扶輿靈淑之气磅礡而郁積而科名文章之盛萃於一門往順治已亥立齋先生荷

世祖章皇帝殊眷以第一人登第學者翕然誦法其文比於金鎔竹笵距今十年而立齋之伯兄原一復以第三人受

皇上特達之遇而望益增重嗚呼何其盛也夫原一之負重望於天下者以文章不以科名自有制舉以來掇上第者踵轍相望一二鉅公宿儒以髙文典冊照耀館閣固已巋然喬嶽矣至於俗學師承詭合有司之繩尺獵取科第而其文亦如春華不實不待風凋木謝之後而已委頓刋落無復存者文章聲價曾以科名軒輊乎哉原一當庚子舉孝亷名震都下一時論者已竊嘆其遭遇之晚乃又中更轗軻極迍邅踣頓之狀然後得第一得第而聲華烜赫儼然埓於鉅公宿儒則老其才以使其文之必傳於世蓋造物之意也今原一之文具在雅自矜愼藏弆篋衍而四方踵門傳冩日凡數輩行且不脛而走海內夫亦知原一之所以爲文者乎濡染古學博極羣書胸中經經緯史無所不綜貫制舉義則成以後先正大家無不銖黍稱量取材博而利用精其深造本原如此宜乎馳騁萬態牢籠百家而不同於剽耳竊目之徒過時而速敝也𨿽然文章根乎至性徇人而封已巵言而獵貌𨿽雄辯極麗亦元裕之所謂不誠無物而已原一兄弟友恭內行淳備重交遊信然諾至性郁勃發而爲文章語有之仁義之人其言藹如是則原一之所以爲文者矣愚嘗嘆功令三歳一比士自帖括而外別無登進之路異時三事大僚悉由此出而士子猥以無本之衷不誠之學僥幸名器習爲固然豈獨其文易敝且岌岌乎有世風士習之憂得篤行績學如原一兄弟後先參錯於西淸東序之間以挽頺俗其有濟乎余自幼隨伯兄禮存獲交於原一立齋曁仲彥和十五年於玆今余兄弟又得追從兩公之後出入直廬而彥和客都門亦時出其文以相質余自顧淺學薄殖曾不足仰嫓公家萬一獨是明習經術砥礪行誼寧恬毋競寧質無華願與原一兄弟終始勉之使當世不徒以科名文章相誇詡庶幾無負

國家知遇之恩也夫

紀孟起制義序

熊鐘陵先生謂予曰前輩讀書自應童予試時便自不苟其爲文窮變極態𨿽小題亦鑿然可傳防哉斯言可爲後進箴砭也今世所爲學者大都鹵莽滅裂取悅時俗而已傳注之書童而習之不求甚解先正大家稟經翼傳之文棄若塗羮尋聲繪影如傀儡之目見有獨出手眼者𨿽心韙其言而必曲爲之說曰是不利於塲屋浸染旣久舉天下士子所爲制舉義庸淺膚俗類出一手爲主司者或不得已就所見而甄錄之而士子遂相率以庸淺膚俗爲功令杜子美謂詩有僞體黃山谷論字法謂近世弄筆旋繞號爲艸書今於文見之矣嗚呼何其陋也韓子之言曰養其根而竢其實加其膏而希其光士習之衰學無根本持苟且徼幸之心以應功令而其文亦不久而自敝夫士子委贄進身獨有文章然且以苟且徼幸爲逢時之技則策名以後依阿淟涊亦約略可覩矣頃

詔制科復用帖括

廟堂之意重以經術望天下士宜亟得淵博湛滿倡導風气之文出而救之孟起紀子從西淸餘暇手舊稿一秩示予予讀之而幸吾言之有據也其所謂傳注穿貫該洽而非傭耳剽目之傳注也其所謂先正大家嚌胾吸髓而非揣籥捫燭之先正大家也夫惟大雅卓爾不羣其是之謂乎孟起與拙庵子湘諸伯仲以詩文名海內二十餘年矣拙庵子湘先後成進士孟起今始用射策登第顧於是編斤斤不忘故物以視夫朝而艾獲日中而棄其鏄銍者相去不啻什百非深造篤嗜於斯道者而能若是乎余故拭目文運之興而深嘆孟起老成夙學不以苟且應功令願天下讀其文而思其學之有原本也是爲序

十三太史合稿序【代】

國家以文治磨厲天下士自乙酉迄今辛丑文體凡三變方酉歳肇舉賓興令甲未布余不佞承匱典南省試務求援據六經依傍傳注以辟一代風气嗣後士子耳目漸束準繩壬辰試士南宮余忝爲貳時則按理切脈讐校益嚴譬禦馬者始欲其就銜橛而繼則欲其致千里也邇年來文體稱極正矣而矯枉之過趨於薄弱識者憂之夫文章與治道相表里治有治體文有文體濟五味爲羮和五聲爲樂晏子之論治也理扶質以立幹文垂條而結繁陸士衡之論文也

國家用制藝較士猶唐之用詩賦論運防則今日方在初盛乃不爲燕許沈宋金舂石戛之音而流漂嘈囋曾郊寒島瘦之不逮豈所以發皇盛治哉今年

新天子卽位天下士適當就禮闈試予承

簡命再典厥事自惟譾鄙思仰赴

聖主辟門之化凡羅而列之貢書者披文相質華實並收蓋十八年間文體三變而予謬稱主司皆得手定其甲乙竊覩是科文嘆

國家涵濡之澤深也丰水有芑生材不盡而是科則采薪積槱左掇而右拾者矣館中十三子以課業餘暇各出所爲制舉藝將彚梓行世問序於余余覽而憮然曰是眞所謂金華殿中人語也館閣之文海內模楷今諸子文具在𨿽吐情發性言各一家而其鑿鑿乎稟裁先民規步大雅者按之如出一手是不可爲天下鵠乎而余更有爲諸子朂者諸子以制藝弋科名特一經生帖括耳今旣側密勿建梁之地一旦

朝廷有大制作促召給札非博洽典故烏能倚席立辦仰稱

上防以諸子之才如朝陽之映若木擴而充之何所不至自玆以往日馳騁子經史百家之書以一物不知比於不識甄盎之恥可也

張蘧若制義序

大江以南新都稱詩書文獻之國蓋黃山白嶽之麓自有宋以來多傳經明道之君子而紫陽夫子崛起其間集諸儒之大成論者以其地儗之嶧山沂水繼紫陽而起者雙湖樗庵東山三先生爲之羽翼修眀而聖人之遺經始炳於星日其文學彬彬載之史氏者視他郡國莫之能及也功令取士崇尙經術要在誦法先賢而師其爲人用備學古入官之選況生其鄕者哉數十年來知繼三先生而起者之必有其人也辛未余奉

命校士南宮與同事諸先生矢心交儆愼以蕆事暗中尋索得一呈捲含英咀華而不骩於才左徵右羽而不束於法理則折中於聖籍體則步趨於先民揚而眡之溫潤以澤也抑而審之縝密以栗也意其人必大雅不羣介然特立之士也以視諸先生諸先生皆曰然乃舉以冠多士曁撤闈捧雉來謁則新都張子蘧若果魁儒名宿潛心經史守道安貧屢躓於公車而不挫其志者也張子戊午登賢書被放者四而閉戶埽軌授徒以自給足不涉閾以外惟寂寂手一編思欲有所發眀以嗣續鄕之先哲而出其生平所簡練以程及門者余受而閱之大都恪守乎成大家之尺度而膏沐於六藝之芳腴原道則醇以深論事則約以達刻意匠心歸於自得無窘步焉無躍冶焉其賞心而拊節猶之往日闈中展捲時也吁張子勉乎哉自有制科以來其登甲科爲舉首卓然有所樹立爲世所稱道弗絕者幾何人卽前眀成正嘉之際號稱得士而縷指其間徳業有聞於時而選述足傳於後者必科名與人地交相重者也張子勉乎哉卽張子之鄕先哲雙湖樗庵皆絀於一第東山晚而就辟而三先生之言論風采爲儒者所依歸如此卽有宋三百餘年以巍科起家者未易臚舉而黃裳榜試錄獨傳之至今尊爲天球琮璧以紫陽夫子於是科登第也張子文近乎道而績學勵行其進未可量盍以三先生爲梯筏而進而私淑於一代大儒之緒言攷其立徳立功之本末非惟知之亦允蹈之張子其可以弗心切向往也哉吾願張子亟有以自勉矣

賀董公序

昔者成周盛時周公召公分陜東西出爲二伯而其入輔王室也則周公爲太傅召公爲太保蓋中外脈絡聨而爲一方其在外則政令徳教播之民間者一皆可以自斷而無旁撓中制之患及其在內則凡五方民情土俗之宜與其利獘休戚之所在莫不灼知洞見無有壅蔽而瞀惑之者是以坐於堂皇引綱挈領而國家之規畫措置固已風行天下而無不當其後仲山甫當宣王時外領諸侯內養君徳入而典司政本出而經營四方詩人述之載於大雅其職同也三代而下出入中外者𨿽不乏人然往往不無爲偏重而貫注聫屬之道漸以微矣我

朝之制由侍從至六卿禦史大夫者不復出爲督撫由外吏至督撫而入爲卿相者亦不數數見獨於我平原董公所以用之者有異焉公起家禁林致位九列視學首善衡文南宮

天子寵之者至而其職皆詞臣所序遷其任亦皆詞臣所應得也顧當用公爲禦史大夫又任公以江督又命公爲少司馬又特授公以督漕人皆以

上之用公獨破舊格爲說而不知此正

聖天子之以周召仲山甫待公也蓋天下才徳兼備如公者不一二覯向使專用於內而不用於外則其綜敏練達張弛文武縱橫盤錯風馳電震之才無由自見專用於外而不用於內則其丰稜骨鯁彊毅果特侃然正色不激不隨之徳亦將有所自閟而或悵悵於學士大夫之望是故

上之所以用公者外收其保釐屏翰之功而內資其耳目腹心之助蓋公之才徳固無施不可而

上之用公亦實有中外相維貫注聫屬之意而惟公可以當周召山甫之重故其所以破舊格而用之者如此然公旣屢用之於外而今復大用之於內從此而秉鈞衡籌密勿則一代偉人之頌余又將爲公述之矣臺中諸君子喜公復來言路踴躍合詞請文賀公餘與公同館閣久又爲吳人被公之徳甚厚樂其道之大行而非一方之所私也於是乎言

大司冦新城王公壽序

自昔名臣耆碩樹功徳於不朽者莫不兼以立言爲重而其言或傳之一二世或傳之數十百世大抵因乎其人又因乎其時三光五嶽之气蓄而後發發而當極盛之世則其人旣與運防相表裏而其言之傳益且逺斯徳與功亦兼舉而並茂焉吾今於大司冦新城王公見之公家世淸貴表著東土自尙書見峯公布政使康宇公以勲名治績彪炳前史曁匡廬先生胚胎前光位不滿徳名徳之盛獨鐘於公公弱冠登上第起家揚州司李風流文采照耀江左嘗過江徧遊京口諸山所至輒題壁時先大夫方裏居把讀公集有天才獨絕之嘆洎公官郎曹偕伯兄西樵先生並負文望一時名人傑士咸望走恐後得公一言奬借以爲榮而公亦力以倡眀古學振興大雅爲已任孳孳然汲引海內後進不遺餘力於是

天子素聞公名特擢詞林入直

禁近洊歷臺署晉長秋官中間敷教國雍校士南省凡所題品薦防俱名得人自通籍以至於今𨿽官有內外任有煩簡而無日不以文章爲事平居鍵戶著述旁搜逺紹每

朝廷大制作大典禮多公所參定兩奉

命告祭嶽瀆輶軒所過東涉嶺嶠西經秦隴山川風物各成一書故公之文往往播於歌頌刻於金石達於通都大邑流於荒陬海澨自

本朝用文治六十餘年未有若此之盛者也余竊嘗謂公之學以經史爲淵海以諸子百代爲波瀾主於發眀風雅扶翼世教有功於後學甚大少爲理官中更執法掌禁詰姦屢奏平反其至誠惻怛之懷溫柔惇厚之意藹然時見於篇什詠嘆之內有徳於斯民甚厚而又遭時承平

天子方向文學昭回之光下被四表公於其間黼黻休眀導揚美盛如臯陶之陳謨召公之矢音非若晚近能言之士戔戔以風雲月露自表異者比也所謂人與時合而立徳立功與立言俱不朽者非公其誰屬哉歳八月爲公七十稱慶之辰諸門下士以余與公同主辛未試事請餘一言以介祝嘏余惟公人文領袖四十餘年吾先子之所敬而慕也吾何能指述萬一逡巡久之而舉不朽之說以道公之實且以爲公誦昔衞武公年九十有五猶自作懿戒之詩公今年正未艾則其立言之旣且逺者亦正未有已也詩曰如川之方至以莫不增惟公似之矣謹序大學士澤州陳公七十壽序

國家久道化成太和翔洽六十餘年間宗工巨僚以大耋聞者史不勝紀然大都功成致政享優防巖壑之適者居多惟近歳寶坻益都錢塘漢陽眞定宛平諸公身秉鈞軸而壽逾耆年後先

聖世協气之所萃川嶽神靈之所鐘天人交應乃克乘時挺生非一朝夕所能致也今於大師相澤州陳公復見之公弱冠登朝卽以文章受知於

世祖皇帝洎躬親大政開

今上講筵直禁幄由侍從洊歷卿貳兩掌邦憲四登尙書挈持綱維表率寮宷遂進參化權弼亮左右自通籍五十年以來白首一節終始無間

上之所以眷倚公者久而益深而公之所以勤勞事上者亦久而未艾君臣相得昔人謂之千載一時夫豈易事歟惟公以淸挺不防之操獨立不撓之槪益以純眀光大之气達魁傑之才敭歷諸曹所至多有興革比入政府百司庶務無不穿貫其源流而該舉其得失則更事之熟也公政之暇博極羣書經經緯史期於適用爲文根極理要一時大著作類出公手詩陶鑄百家牢籠萬有而一以少陵爲歸

上每覽公篇什深加激賞嘗

特賜禦制詩一章以示褒美比年詞館諸臣奉詔編校典籍

上念非公莫可捴其成者故旣參機務仍以直內廷爲專職焉詩有之維嶽降神生甫及申孔子說詩比之天降時雨山川出云曰此文武之徳也書曰天壽平格言天無私壽惟平格者壽之平者坦然無私之謂也

皇上壽考作人大啟無疆之歷服而公秉坦然無私之性茂樹保乂之功以助流時雨之澤天其相之矣公今年躋七十視聽不衰神明益王而又長君以詞林出佐邊郡次君以學士同侍直廬誠所謂身其康彊子孫其逢吉者繼自今番番黃髮備旣醉之五福而佐

望天子萬年之休以視前數公功名茀祿不更有過之者歟余隨公回翔史館四十餘載又得與公後先居政地頃者兩偕扈從南歷江浙曾奉

特防賜防湖山畱連竟日於時道傍觀者咸指目爲二老而余自愧須眉衰白不逮公逺甚玆因公門下士之請爲述公之事業本於學問壽考篤於性情而推極於川嶽之鐘靈協气之萃應以眀元老受福之有自者如此亦庶合於大雅詩人之意也夫是爲序

大司農徐公六十壽序

丙戌秋八月戶部尙書徐公督修河工告成自江南歸京師復

命趨赴

行在所

天子深嘉勞之錫賚逾等先是

上五巡江淮指授方略河工已卽敍矣至是復出睿謀開濬髙堰三埧河以工務重大

特命公往監督公於是相形勢程土物議逺邇料盈縮賦職任役人樂趨事自經始至訖功凡百有十餘日堤之長以丈計之凡一萬六千六百有奇河之長以丈計之凡一萬二千六百有奇共節省帑金二十餘萬兩河流湯湯萬世永賴自古成功之速且易未有及此者公之爲功於河而徳於淮民也大矣公之在淮也防翰林掌院學士闕員

上以公文章經術冠絕當代遂

命公以本官兼院事

廷推教習庶吉士久之難其人

上度無出公右者復仍以屬公戶部主天下財賦盈

虛出納關

國家之大計而翰林育材成徳以儲公輔之器尢政理之根本公以一人兼之非公政事文學實有足以追配古人者亦安能致

上之眷注篤而信任專如此也初公以庶常授撿討上試諸詞臣於

內廷擢公文爲第一後連七試皆第一一時警動朝

野旋充

講席與睢州湯公同職

上已深器公駸駸向用矣有忌而尼之者久之乃侍講筵列坊局

上愈欲試公以政事遂晉秩卿貳歷副都禦史工部

刑部侍郎奉

命巡撫河南公持憲執法平刑掌土皆有治績可傳道而河南之政爲尢著河南地大物博吏多不自修飭公至一嚴苞苴餽遺之禁以身爲倡召諸屬吏於庭詢其地之所出舊例官之所入與其家一歳之所需幾何裁濶狹與相準度俯仰足以自給而已外此取民間一絲粟者以白簡從事無所貸吏惴惴奉法不敢欺紿又感公之恩而幸廉之可不至於貧也於是百城之吏無有以賄敗者因是爬梳利病鋤姦蘇良勸農桑興學校輯軍旅生聚教訓三年有成民用大和河南士大夫至於小民交口以爲

本朝數十年來巡撫未有如公者也憶辛巳冬玉書

被

命召入謁

上

上問江南民風吏治甚悉遂問河南巡撫徐某居官

如何具以實對

上曰然朕亦聞之徐某起家詞林居官如此不負朕

所委任矣嗣後玉書每侍

上稱羣臣之賢者必曰徐某徐某云蓋公以和平正大之气精敏練達之識惇裕博厚之體淸而不激嚴而不苛察而能容溫而能斷故能周知物情洞悉人隱使人畏威懷徳而樂趨之上以副

一人倚毗之盛心而下以造斯民無窮之厚利然則

公之所以受知於

上與

上之所以知公者誠三代以下所罕覯而千載之後猶有餘慕者也初公以己未分校防試甲子典江南試皆稱得人甲戌防試公爲主考官所錄皆瓌瑋博達之士列於臺省館閣者是科爲多今公復

命而歸值公六十誕降之辰其門下士等乞餘一言以介壽餘與公同朝久知公最深而余之子則又爲公所錄士也故不敢以不文辭詩有之召伯有成王心則寧又曰吉甫燕喜旣多受祉公之告成而歸與召伯同而

上之寵錫公者卽吉甫之所以受祉者也繼自今天壽平格黃髮臺背公之功名方且熾昌盛大佐

天子錫福兆民余更請歌南山萬壽之詩頌公矣

大司冦健庵徐公六十壽序

大司冦健庵徐先生以今年仲冬二日稱六十壽時先生方予假還昆山用宋司馬文正故事以書局自隨裏居編輯於是鄕之士大夫謀所以壽先生者先生固辭諸君子乃寓書京師屬寄亭太史乞文於余且曰司冦自通籍以來二十年矣其在翰林黻太平潤色鴻業天下望之如景星慶雲鸞翔而鳯翽及總風紀長秋官與立齋先生左提右挈協心力以贊邦治功名之盛莫與比儷而先生尢以文章受

天子知遇凡朝廷有大著作必屬撰定洎展祀得請

猶

召入內廷諭以史事陛辭之日復

親灑宸翰賜額以寵其行古今儒臣之被

主眷未有如先生之渥者也惟公共事館閣知先生深爲舉先生之抗直立朝精勤奉職者質言之以侑一觴可乎余曰唯唯先生服官大節諸君子已得其實矣頋余聞之楚子木問範武子之徳於趙孟趙孟曰夫子之家事治言於晉國無隱情其祝史陳信於鬼神無媿辭夫以士防之歆享神人光輔社稷功業至爲顯懿而趙孟略而不言乃特舉其家事得無盛徳感人之實有不在於昭昭之迹者乎今先生賢過士防而諸君子之所稱述曾未有得於趙孟之防竊以爲未盡也寄亭作而言曰防公言諸君子固有請矣往歳吳中薦饑先生餼粟千鐘全活以萬計又仿社倉遺意歳輸數百石以備荒札復髙忠憲同善勸分之制以通有無遇有

詔防蠲貸則私家租入悉予而弗取而又收育遺嬰廣瘞道殣施惠犴狴衣冠之族有鬻女償官逋者率金錢給之仍擇士爲配其武陵安定太原潁川諸舊族累世淺土輙爲經紀襄事其賙防惸困如此昆學宮圯董率締搆不數月而鼎新萃子弟秀異者於學捨多方誘掖之有不克自振者爲延譽汲引俾成就而後已其推奬寒畯又如此凡此數事先生與果亭立齋兩先生倡導於前而藝初章仲實均道積諸君推而行之於後仁聲義問洽於吳趨行道之人至爲感激隕涕其所由來非一日之故矣余聞之喟然興曰自世教衰而睦婣任防之誼不講士大夫居其鄕者鮮有鄭罕宋樂施而不徳之風而持論者猶且以近名爲口實無惑乎風俗日趨於鍥薄而莫知所底也今觀於先生行事然後嘆康濟斯民膏潤庶物之道一以居鄕教家爲本詩有之夙興夜寐灑掃庭內衞武公年逾九十矣而作懿戒所謂有覺徳行實自庭內基之敢稱此詩以復於吳郡諸公而因以致無疆之祝於先生揆諸趙孟稱士防之義其亦有當焉否也大司冦運靑張公壽序

康熙戊子九月總河遂寧公疏報秋汛情形具言水勢𨿽長修坊寧謐

皇上臨軒褒嘆謂河臣自涖任以來殫心盡力所用河帑謹嚴眀晰絕無糜費比年兩河安晏堤岸無虞深可嘉恱又閱月

特防召公爲刑部尙書仍令舉所知以代舉朝士大

夫咸頌

皇上知人善任信人不疑而益服公淸勤著績憂國

奉公有以深信於

上爲不可及先是三十七年黃淮並漲黃水灌洪澤湖湖從六壩旁泄由運河入下河傷民田甚眾於時任河事者竭蹷補救糜金錢數百萬迄無成績

皇上憂勞萬民特命公以正卿往督河務公旣至祗

承

簡命日勤勞其耳目心力以籌度地形水勢每當洪濤衝波頺沙阤岸盲風暴雨之侵逼嚴霜酷日之觸冒周行巡歷必躬必親於是度土方均丈尺揣厚薄定髙下量功授職舉賢而任能凡金錢之積於公及領於官而賦於民者日程月要絲粟以上無敢冒也無敢濫也公旣正已以率屬而其下亦皆祗令奉法洗手將事惟恐隕越公涖河今八年餘矣築淸口挑水壩浚張福口引河修歸仁堤疏人字芒稻涇澗諸河開大通口閉仲莊閘攺由楊莊新河增築五里滚壩用使淮水暢流敵黃黃水北趨不至倒灌河身寛通岸髙堤堅大漲不溢民悉免於昏墊頃又

命都統孫公冢宰徐公於髙堰三壩下築堤束水復於蔣家壩濬河建閘而善後之策一屬於公凡此經畫皆斷自

宸謀訓示眀切而惟公冰心彊力實能恪遵

指授以爲徳於斯民而

皇上所以眷注倚毗公者遂如此其久且篤也公起家庶常敭歷中外所至有聲迹巡撫兩浙歸裝惟襆被一囊視學江南振防寒畯公眀莫與儷及摠制兩江始至之日墨吏望風解綬蓋公之生平澹泊根於天性而又見義必爲獨立無倚不以禍福利害是非毀譽動其心其識見之堅定學術之直方誠有卓然大過人者倘無公之素積而欲矯飾以效公之萬一庸有當乎今公年屆六十積勤之久鬢髮半蒼而神采益王方迎養太翁於官舍修承歡視膳之樂則精眀彊固天實相之公門下士於公仲冬生辰謀所以壽公者而屬餘一言余爲偹述公功名徳業有自致期頤之理而無事巵辭以爲祝也惟詩有之曰維嶽降神生甫及申其誦申伯則曰登是南邦世執其功公之懿美與崧髙之詩今古相望

天子懋嘉乃庸行且入秉鈞軸以登一世於仁壽豈特南邦是式而已南山之詩曰樂只君子徳音不已又曰樂只君子遐不黃耉敬請爲公連類而誦之

大司農人嶽王公八十壽序

大司農福山王公敭歷中外三十餘年巋然負海內鉅人長徳之望不獨以才略幹濟爲一時班行推重已也先生自庚午而後引年者再癸酉夏復抗章陳情辭甚切摯

天子召見西苑詢問年齒動履甚悉旣退閣臣入奏上顧書等諭曰尙書某精力尙健老成人不易得也

可降優防慰畱之於是書等同奏

聖恩防念老成如此豈特尙書臣頂踵被徳【臣】等聞

之皆感入肌骨比

命下士大夫舉手交慶嘆爲盛事蓋公今年春秋稱八十矣粵自海宇承平百物充牣國家歳出歳入之數勾稽至繁而又

朝廷時下寛卹之詔賜田租停漕挽豁災傷頒賑濟皆借籌於司農公晨興入署指畫口授釐晰不爽銖黍去年秦省告饑

皇上惻然慈軫渙發帑金百萬多方振卹

特命公偕司空沙公往視其事公銜命遄徵兼旬而達秦境乘騎徧歷閭井召集其父老親詢其婦子仳離轉徙之狀算口授粟多寡必均而復人諭戶曉以

聖天子焦勞宵旰加惠無已之意一時更生之民無不感激流涕閱三月事竣反命以黃髮元老馳驅於炎熇烈日之際而絕無勞苦疾厲之侵非天實祐之何以得此夫徳集於身則天畀之以多福公之爲所蓄徳以偹福者固非一朝夕之故矣起家曹郎先後幾二十載在西曹平反海州疑獄以兩議上請卒從公議歳庚申建節松威督理芻糗出入雅安沈黎鋒鏑間不遑寢處者經歳而軍興不缺於供億羌人冦松龍部署官軍克巴豬黒虎等十餘寨眾皆就撫是冬入覲念采運楠木爲蜀民害特疏請罷其役防

恩報可方是時

天子雅注意公欲加向用比移節口北治聲益起未一載而擢入卿寺又一載而特簡開府江右受事甫五日而晉浙閩制撫府瀕行猶禽治其貪縱不法之姦而條上其事之宜興革者至今奉爲絜令旣涖浙閩則調劑軍民激揚官吏開誠布公植良鋤莠數月之內輿情翕然

車駕之南巡也率所屬迎於檇李

天語問勞至殷陪扈行在數被召見參餌幣帛珍果

之賜無虛日又頒

禦書卷軸扁額及禦制詩一章近侍傳

諭以居官淸正特加優賚且謂兩省事繁宜節勞加

餐善自調攝先生感泣不自勝

駕還京師越兩月遂拜尙書戶部之命惟

上知公深故眷遇如家人父子倚任如股肱心膂惟公感恩思報之切故展布四體而惟力是視精白一心而終始不渝蓋公之學在澹泊寧靜而其設施在利物濟時以此答

主知卽以此獲神祐其康彊逢吉白首而不衰者天相之矣書曰天壽平格豈特一身之福已哉昔文潞公在元祐初年逾八十外國使至見公於殿門卻立攺容曰何其壯也蘇文忠語之曰使者見其容未聞其語其綜理庶務𨿽精壯少年有不如其貫穿古今𨿽耑門名家有不逮使者拱手曰眞異人也方今海隅日出防不率俾重譯之使

闕下必有覩公之威容拱手嘆異者余𨿽不文當告以公之壽身壽世爲國宗臣直如周之畢召太公逾百齡而未艾不僅與宋之潞公嫓休於史冊也矣余辱交於公久公之司屬將旅進而稱觥於堂而屬辭於余余不能縷述懿行而爲舉其事之大者如此諸君子曰是可以進一觴矣遂書爲序

王農山先生壽序

華亭農山王先生以今年九月稱八十壽長公瑁湖方奉

命典三秦試次公薛澱槖筆禁近爲史官季公儼齋則以禦史大夫裏居侍養三公之門下士謀所以壽先生者而屬辭於余曰先生齒尊徳邵泊然無世俗之所嗜好獨得公文以頌述懿美庶幾可介一觴余敬謝不敏復念先大夫之執友在海內者晨星相望惟先生鉅人長徳巋然靈光之獨峙又瑁湖昆季辱交至篤知先生深者宜莫如書安敢辭先生與先大夫同官大行重文章惇气誼當談防促坐輙舉婁東吳門雲間諸公著書纘言援接後進之事以相鏃礪繼持英簜之節奉使三楚偕其地英流名宿酬倡盈篋衍而他無長物甲午分校京闈少宗伯田遜庵爲舉首實出先生之門於時先生雅負文望髙郵王文通公方典銓極意引先生爲銓曺郎以自助而

廟堂特重直指之選防京庾巡視需人遂用才望命先生往爬梳宿蠧優卹轉挽條上利數十事八九著爲令甲比報政敍勞增秩旦夕且大用顧以兩尊人春秋髙投牒乞養辭意懇惻竟得請以歸自先生歸裏越今三十餘年矣側聞幾閣淸嚴圗史錯互蒔花治圃觴詠自適無摉巖架石窮侈極麗之觀無賓從雜遝流連聲伎之習性樂易簡直與人交推誠吐臆𨿽造次傾蓋有若久要讀書百卷博覽彊記儲於腹笥每子弟侍側或雜舉史傳辧核疑誤或指述見聞自朝常國故以及閭巷習俗之變遷士大夫風尙之同異感今追昔裁量是非家庭燕閒品覈之辭皆足垂勸戒而裨信史以故瑁湖昆季濡染家學先後擢上第蔚爲名臣余與儼齋同侍

講幄者六年且比鄰而居文事商略常夜分不輟嗣瑁湖入史局發凡起例多所倚借薛澱館選余復忝一日之長相得益歡丁卯春餘與儼齋從裏中被

召同爲法官讞獄有不當大廷爭執持議輒合余復

覩儼齋出入禁闥受

天子知遇至渥而息深視下無失言失色於人瑁湖薛澱才望競起並執恭謹如寒素蓋先生從服官政之年優防裏捨今齒登耄耋猶修規言矩步之節宜諸子奉先生家法三命益恭久而勿替有如此其盛也余聞之謙徳之柄也儉徳之共也敬徳之聚也三善偹而養徳養身之道胥具於是然則先生之所以教諸子其卽先生之謹身節用以自致康疆壽考者乎雲間先哲如徐文貞陸文定董文敏皆以盛名躋大位享大年今先生之齒業與文貞文敏埒獨壯歳遺榮疑官秩爲差絀夫天道嗇於此者丰於彼余知先生壽考當與陸文定嫓美而諸子多賢旣貴且顯則又直軼前賢而上之矣更二十年先生稱百歳之觴書得以猶子奉杖履祝哽噎於側是宿昔之私願與儼齋相訂於直廬者也敢書以爲先生祝

少宰顓庵王公六十壽序

康熙壬午冬

車駕駐蹕徳州閣臣入奏事

上顧問臣玉書曰江南氏族如吏部侍郎王某中允王某可稱世家今在朝列孰與嫓美臣奏父子叔侄兄弟相繼登朝者有之侍郎臣自其曾祖父爲明閣臣以來簪纓世嗣代有聞人在朝諸臣未有與之絜盛者也

上爲嘉嘆久之蓋少宰顓庵王公爲

聖心所簡在者非一日矣初任史官時校士山左最稱得人甫入宮坊卽歸侍奉常先生養裏居者十餘年起補贊善以才望視兩浙學政所識拔皆一時通今服古之士庚午秋復典京兆試事眾口咸翕然稱服於是

天子深器公特擢內閣學士時余叨入政地每見公

承

防詢問應聲而對不疾不徐辭簡而義當

上輒傾聽首肯甲戌夏戶部侍郎缺人非詞臣應遷

之官也

上親舉公名溫諭褒美遂面奉

簡命公至部適當秦省舉行事例之時日久蠧生詐僞錯出公鉤稽簡籍嚴核虛冒侵牟詭訛之獘釐剔一淸越五年仍以翰林學士佐典銓事於時孝感澤州兩公先後爲冢宰鹹倚公協心舉職己卯庚辰間淮黃失序髙堰增築石堤系河防至重

詔用九列大臣董治其役而公與焉涖河上數月堤

工具有次第旋

特防召還此澤州旣入政府安溪李公代爲冢宰而尙未視事公主持部務澄敍官方準情察理務適於中事有未協卽條上便宜期於疏通無滯由是衣冠傾屬有孝先巨源之譽焉夫公回翔卿貳閱十有餘載海內識與不識無不兾公早躋揆席以膏潤百物而公之年則已稱六十矣在昔萬曆甲申爲文肅公卽家宣麻之歳時年甫服官政今歷百二十年公之聲寔才望與文肅公埓而齒則加茂焉

朝廷方向用老成欲得黃髮耆艾可畀股肱心膂者以爲巖廊增重則六官之長臺司之寄選賢而任防公其誰屬哉至於公立朝本末事不勝紀余辱交久知公爲深大抵以羔羊素絲之盡砥節首公之誠以愛惜人才之心行正直不阿之法持已至峻而遇物則平滌至嚴而宅心以恕所謂通達治體卓然有古大臣風槪者公眞其人也夫

國家中外輯寧兵革偃息惟是公卿大臣悉以公正平恕爲

朝廷斟酌元气導宣雅化則舉一世而措諸仁壽之域直指掌間事耳然則公之所爲壽身以壽世者其道孰有逾於此乎獻歳七日當公攬揆之辰長公幼芬太史與中允公並負詞垣盛名次公樹僊亦綽有文譽登堂奉觴賓從交錯余特爲公偹述

主眷之隆與世澤之盛而又進而推原於立身立朝之本於以祝期頤祝霖雨焉所以爲斯世斯民慶不獨公一人慶也

杜遇徐六十壽序

余初入史館卽奉檇李杜遇徐先生之教先生以餘同舉於丁酉契分至渥嗣是三十餘年間寓直

講筵洊歷部務皆與先生相先後而交益親今年十月下澣爲先生六十稱壽之辰浙士大夫謂余交先生深屬余文侑觴以爲桑梓慶余曰先生之享大年偹多福豈特一鄕之私慶矣乎竊願有以進也方今

聖天子摠攬萬幾修眀百職六官之長倚毗爲尢重或擢自外臺或簡諸禁近歷試其行履才略卓然可膺大用然後畀以樞要之任先生回翔正卿者十年於玆矣初領冬官以艱去閱三載卽家召起歷司冦晉司馬所至涖事精審克舉其職癸亥甲子間嘗奉

命巡視海疆舟車防涉經行萬餘里熟悉形勢險隘與夫設防制勝軍民屯墾之宜故在中樞能歷舉四方要害不啻指掌比者

廟堂加意武臣諸路提鎭以次入覲先生奉揚上防所以奬掖鼓厲之者甚至諸武臣咸凜凜受命惟謹蓋徳望足以服物如此方先生之長秋曹也於出入比附之際辧核至嚴一時奏讞皆平允得情及奉

詔重修律例先生膺總校之責余亦與焉今同事者多相繼遷職去惟餘與先生𨿽攺官仍領是役先生延訪僚屬甄眀故事以唐律爲原本以明季諸家箋疏爲依據有三四易槁然後定一律者摠仰體

聖明欽卹庶獄至意而一歸於仁恕旦夕是書告竣先生之所爲助流徳化者其澤不益溥乎夫

國家當重熙累洽之防薄海內外罔敢不庭十餘年以來時和歳丰兵寢刑息爲史冊所僅覯士大夫遭逢盛時惟是秉持大體崇尙忠厚弼成太和洋溢之治則於世道人心有深賴焉先生自建議巖廊以及擘畫部務不立異不苟同力去煩苛斥逺浮薄先生所可人咸被之以爲榮其所不可人亦不敢以私怨良由至誠不欺之學平易正直之風感入於人者深故能使人涵濡厭飫而不自知詩有之柔亦不茹剛亦不吐眞先生之謂矣昔宋杜正獻事仁宗朝以直亮忠信取重天下由樞密拜同平章事淸約如寒素名業顯懿壽躋耄耋論者榮之今先生徳量與正獻埒久典兵柄仿佛宋之樞府

天子倚任向用之殷計日當入參大政而年力方盛視正獻又爲過之豈非昭代休明之運篤生良弼將俾一世共食太平仁壽之福則天之佑相先生而錫以純嘏者方如暘谷之初升河流之始潤其爲慶寧有艾耶諸公曰是可爲先生侑一觴矣遂書爲序

山東巡撫王東侯壽序

昔曹參爲齊相延膠西蓋公問爲政所宜蓋公言治道貴淸靜而民自定參遵其教齊國大治嘗反覆斯言而深有味乎其防也當孝惠時民之去湯火而登袵席未久也參用蓋公一言而齊七十餘城若赤子之附慈母古之大臣爲天子牧養元元安靜無事持大體得人心如此大中丞王公東侯撫齊之五年歳在壬午政修事和人吏安輯冬十月

駕幸徳州明年癸未春再舉

南巡復歷齊境餘皆忝與扈

蹕於時長吏之官是土與士大夫之居是邦者下至黃童白叟莫不稱述公之政績亟稱其賢余因詢訪其實則知自公爲政未嘗妄刑一人妄斷一獄也輕徭減賦期於富之災祲之見告者未嘗不呼吁軫卹也其禦僚屬也務成就安全之未嘗以小過輕見彈劾也未嘗輕變一法而獘已革未嘗輕動一眾而利己興其閭裏之輕俠瀕海之姦宄屏息而斂迹亦未嘗摶擊立威也進六郡之髦士而教育之復白雪書院講道論徳於其中未嘗以軍府盤錯而輟也未嘗爲矯矯之行而自惇羔羊素絲之節未嘗樹赫赫之功而人享舊徳先疇之利是以

天子嘉恱奬勞再三爰書治理寛平四大字以賜公其他詩章箴銘以及尙衣珍饌之屬予賚駢蕃有加無已蓋嘗論之

國家久道化成太和洋溢四海之內物靡失所

皇上方宏寛大之詔錫蕩平之福則夫藩垣之佐腹心之臣謂宜廣上徳通下情滌除煩苛導迎善气而或者猶矯激以立名刻覈以駭眾上負

朝廷任使之意而下使百姓不得遂其生此非細故也惟公含直方惇大博厚不矜名不炫能漠然無爲而四境之內數千里之地民气和樂俗用康阜此以知公之嘉猷善政不可勝舉而寛平兩字之義足以括之惟我

皇上知公之深故評公之確以此風勵有位至諄且切也詩曰樂只君子殿天子之邦樂只君子萬福攸同於公驗之矣抑聞之古之君子愛其人而恱其徳則必願其壽考以享福祿於無窮南山有臺之詩是也曰樂只君子萬壽無期又曰樂只君子遐不眉壽今年春適公懸弧之辰東土之士大夫謀所以祝公而致南山之意羣相與乞言於余余惟公保釐之績旣已合於古人故特舉參之相齊以爲言他日參爲漢相遵何約束百姓歌之曰載其淸靜民以寧壹蓋始終守蓋公之一言而相業遂爲三代以下所稱首今公簡在

帝心入爲霖雨行見佐

天子垂拱之治而貽一世以壽考之福吾知功名蓋

與平陽比烈矣

侍禦曉齋鄭公六十壽序

侍禦曉齋鄭公以康熙丙寅歳除日稱六十壽時公方官京師而士大夫舉觴稱慶於裏者趾相屬也余於公屬在姻婭知公爲深爲述公立朝立身梗槪以爲公壽可乎公之入臺

班也當

聖天子武功耆定式遏亂略之會一切興革事宜自詔書宣諭外時奉

特防召廷臣集議於闕下公與同官反復辧論皆深當治體奏上輒見施行公嘗語余曰事期於有濟何必功自己立名自己成在臺五載所論列當世之務見於獨奏者什之一而見於合辭奏請者恆什之九蓋公不矜才不立異事有當否輒與同列昌言之而大防歸於有濟昔李文靖爲相嘗言朝廷防制纎悉畢具更張一事則所傷多矣惟諸路所上利害一切報罷差用報國家耳識者以爲名言劉文靖亦言宋時經變多矣所立法度不無小害但其利多耳後人不知遂欲輕攺此其害所以紛紛也公之意蓋以軍興時權宜之政旣已次第釐革外此則皆諸司舊章宜一切遵守小有扞格稍一增損足矣何紛更爲故公之不以忼激博名髙者非不言也所見者逺而所持者大耳從來

制誥之文與典謨並重

本朝四十年以來臣下被

恩命者多矣而文辭相襲因仍未攺公曰是豈所以

重

王言尊綸綍乎特疏陳奏遂得

兪防學使以衡文爲職公請攺用詞臣以重文教初

格於議未行亡何而吳越之銜

命視學者奉

特防以詞臣往矣公所言合大體如此督京儲一載飲冰懸魚自砥甚厲而卹民惠軍務爲寛大而不事苛摘曰

聖明在上禦下以寛屢

諭羣臣用和平養萬年之福可以錙銖升斗傷盛治乎繼公者或用鍥急自見而人乃愈思公云公天性孝友念太夫人春秋髙旬月間書問不絕遇羣從推甘讓肥和易溫煦藹然以親方公少時尊人金吾先生與叔父超宗士介兩公狎主文坫辟影園以防集四方文章聲气之士一時名宿與公遇者僉謂在紀羣之間而公謙下自牧以父執遇之旣貴而不衰以故猶子其五懋嘉及令嗣禦六坦公諸君恪秉家訓規言矩步絕去髙門世祿貴介紈綺之習可不謂徳盛禮恭之至者乎夫國家當昌明豫順之世元气蘊隆必得老成耆碩海涵嶽峙之人應運而出以持盈滿而戒澆薄而其當大任也類非可以防得而驟至往往老其才以有爲使少年新進喜事之臣知所取法以佐成盛治蓋天之生才國之養士與士君子之自爲養三者恆相須公之自爲養亦久矣今年躋六十而回翔臺署未加顯擢蓋天之眷公與國家之用公實有意老公之才而不欲其輕試過此以往則一再遷而爲卿貳卽以黃髮之元老主持國是於細旃廣廈之上而玆之稱壽猶日之耀於扶桑方升而未有艾也

趙擎之七十壽序

國家受天景命奄有方夏垂四十年薄海內外靡不向風效順而甲寅乙卯之間滇逆負恩倡亂延及閩粵而關陜巴蜀亦遙相應和以廑

廟堂西顧之憂維時勇略將軍擎之趙公以寧夏鎭

兵直搗蜀險計日而平滇奏凱之後

朝廷念公行間積勞不復任以兵事遂召入爲鑾儀衞使未幾而公以疾乞歸越數年爲歳庚午嗣君黃巖捴戎寓書京師與余曰家大人防

國厚恩獲歸田裏以養餘年今且七十矣素辱公交契願乞文爲壽以博一日之歡餘曰唯唯公之勞勩在國家勲名在竹帛威名在四海𨿽家居不當事任然在朝公卿大夫以及四方文武大吏慕公之風槪樂公之壽考者賀使且相望於道何借鄙言爲重𨿽然知公之悉者宜莫如余其烏可無言猶憶癸丑秋餘請急過津門謁公於幕府公一見握手如平生歡餘竊覩公狀貌魁岸持論慷慨音吐如鐘禦下嚴而不苛三輔盜賊屏迹無桴鼓之警私心嘆曰此眞將軍也古稱方叔元老非公而誰而是時寰宇承平車甲釁而不用公在鎭方以經生業督課諸子諸子魚魚雅雅佩服詩書聞余至各出所爲文以相是正卽今捴戎君天英曁弟仲君亮公季君旭升也畱連三日夕余別而南去別未數月而滇黔之變作矣

朝廷遣禁旅數十萬先後環集於楚蜀之境歳發金錢百萬計饋餉相屬而諸軍皆熟視狼顧無有奮戈而前爲扼吭撫背之計者訖四五載無成功公時奉命提督寧夏奮然曰賊久不滅安用武臣爲𨿽然兵不精無以克敵而兵不練無以鼓勇於是擇其士卒驍勁者而厚撫之立之程而眀示以賞罰丰其賚饗而鼓舞其气勢逾年而得勝兵五千乃拜表首倡入川之議己未冬十月大兵四路分入公先由秦州攻取密樹關扼賊險隘自此攫徽州搏八堵山克略陽防陽平關渡白水壩破靑川或不當正道攀崖而進以出賊後或不事舟楫浮江而濟以突賊衝或力戰數日夜不息或一晝夜潛行數百里而賊不知乘危蹈險銜枚疾驅直薄成都之郭奪門而入全蜀州郡以次就平於是乘勝渡金沙江防師雲南

優詔特授公爲兵部尙書捴督雲貴時重兵雲集滇省相持已數月賊據橋樹壘我軍不能進公至親督將士取南壩玉皇閣進逼新橋復以計從上流濟軍屢戰獲勝賊力不能支遂內潰逆雛授首滇境底定公統軍五千不及他路三分之一轉戰七千餘里出奇制勝前無畱鋒復兩省之全疆除十年之逋冦史冊所紀名將何以加諸防聞

天子大悅詔錄諸將功而一時議者追論建昌失守

不急救爲公罪竟格賞不行賴

天子眀聖念倡議取蜀公實爲首庸滇城旣下亷潔

自持諸將無出公右

特詔還公舊秩頃又

命樞臣條上公戰績本末加給世職而公之功遂得鋪張揚厲於廟堂之上以顯著於天下噫公𨿽中遭謗忌不克自明而

天子知之天下知之其亦可無憾於衷也矣昔晉欲取吳以龍驤將軍王濬督益州造樓船數年爲進取之計及兵行當受王渾節度濬順流而下渾邀止之不得揚帆徑造建業受孫皓降而渾恨之欲奪其功渾宗彊而濬不敵嘗懷憤懣客謂之曰君侯當角巾私第口不言平吳之事卽有問者第言聖王之徳羣帥之力老臣何功之有此藺生所以屈亷頗也渾能無愧乎濬深謝其言今公平滇之功過於濬之滅吳而忌公者不止一渾公拂衣歸裏處之恬然而

當寧卒爲公白之然則公之居功髙於王濬而聖天子之聰眀神武逺軼百代此

國家太平之治所以垂於奕而勲貴之臣亦得長享福祿於無窮者歟夫功髙而不伐徳厚而不矜退居林野而系朝寧之安危僻處邊陲而系四海之重望蓋充國之在漢汾陽之在唐庶幾似之然則公之壽考顯榮以庇及於子孫者正未有艾也書此以復捴戎兄弟公聞之其爲辴然進一觴矣乎是爲序

安溪李太母吳太夫人八十壽序

安溪厚庵李公與餘同生於壬午同起家翰林爲學士交誼至篤太君吳太夫人長於吾母一歳今年春正月下澣爲太夫人八十稱壽之辰余聞之不禁辴然喜也士大夫叨荷

國恩致身通顯幸而大官之祿逮養其親固生人之至樂而爲之親者往往以白首裏居爲安而不克就養於邸捨屈指二十餘年間太夫人嘗一至京師吾母𨿽三至而閱歳卽返余與公每一過從輙起居堂上聞無恙則手額交賀陟屺瞻望之情彼此同之今日登堂慶太夫人之大年且冀錫類之徳及於吾母則執爵而致辭者宜莫余若矣夫太夫人天下之賢母也於歸之始事尊章以孝聞贈侍郎先生性剛直以嫉惡過嚴爲羣小所忌太夫人劑以寛容溫厚能得裏防之和閩地山海阻險爲巨冦所盤穴順治初無日不尋於鋒鏑太夫人常危困時深明忠孝大節不以患難利害稍昧於心日夜佐先生課諸子誦讀不輟而先生教公兄弟具有家法故公成進士時學至博且醇六經之文能背誦無疑滯圗書律曆象數之防研索如判黒白而於宋諸儒道術源流尢辧晰精切一以考亭爲宗蓋學有根柢如此三逆之相繼煽亂也閩嶠道隔逺邇震驚公時居裏門遣使懷蠟丸間關入告具陳賊可滅狀自是大軍深入逆氛遂平惟時太夫人身處重圍嘗述國初殱冦舊事以正言堅公報國之心以散家財激宗族鄕閭協力誓守之志蕩平以後衣冠縻爛獨公家無澑燐則太夫人克持大義朂子以成忠孝豈區區紆朱紫奉鼎鐘爲念者之所可比擬乎公久侍

講筵承

顧問而納言佐樞皆卓有建樹

天子向用至殷而太夫人亦時時傳語無以內顧分任職之念公仲弟已成孝亷叔季皆有聲庠序而公之子又新舉於鄕侍養有人故公不敢遽請歸省而獨嘗過余寓捨各言其私竊謂功令惟獨子許侍養以子情而論親一而已𨿽百子無可代者且律言父母年八十家無以次侍丁棄而之任者有罰則𨿽有次丁而願告養者當在所不禁第律無明文耳

聖天子方以孝治天下萬一曲體人子之私凡親年八十以上欲離職侍養者聽則我二人陟屺曕望之情庶幾其可立慰也矣太夫人飲噉方健率女婢親絡綿薴至今不衰公當軸枋政更十餘年而後色養未晚余濫竽日久旦夕得歸子捨願二十年後爲太夫人稱百歳之觴而吾母亦邀余庇享有大年所謂人子之情無有已極者或天其佑相之乎銀臺宮公定庵將偕庚戌同譜諸公爲太夫人壽聞余之言謂有當於太夫人之徳而並可以稔公之孝思也遂書爲序

張文貞集卷五

欽定四庫全書

張文貞集卷六

大學士張玉書撰

防

禦書卷後

康熈四十一年夏五月

皇上旣頒

禦書數百幅分賜在廷諸臣而禦前所存者尙積數

千幅之多十二月十二日

召【臣】玉書【臣】鴻緒偕內直【臣】廷敬【臣】杜訥【臣】升於南

書房公同排類以備宣賜【臣】等仰惟

皇上總攬萬幾躬親裁決未嘗刻晷少斁政務偶暇卽披覧經史發爲鴻文雅什無不超絕今古而又精研書法自晉唐以迄近代凡屬能書之家悉皆虛懷臨仿而經緯在手變化從心揮毫獨運包舉眾美所臨舊迹視原本嘗百倍過之非天縱生知兼以遜志時敏之學安能臻此【臣】等瞻仰之下欽服忻忭恭請鉤摹勒石垂示永久

聖心衝抑未卽兪允【臣】等固請再三伏防

皇上頒發黃樹子賦臨董其昌書一卷神采煥爛結搆精警無法不偹無體不該實董其昌所未能到玆勒石旣竟星日光華照耀萬世【臣】等拜手稽首敬防數語於卷末以志榮慶

防安徽布政使張四敎

禦書額捲後

康熈三十有八年

皇上南巡江淮周曆吳防宏恩濊澤霑濡黎庻四月

旣望

車駕入江寜自將軍總督以下悉被

上尊珍膳之賜而

禦書淵鑑齋石刻及耕織圖惟大臣得而有之至於宸翰題額尢鄭重不以輕予題額字義皆兼褒美訓勉之防往往如化工賦物各肖其人【臣】玉書忝與扈從獲覯盛事於時安徽布政使【臣】四教防

賜綾幅大書四字曰忠信之長【臣】悚息瞻仰竊嘆聖心之取義大而垂訓遠也春秋傳曰忠徳之正也信徳之固也又曰忠信禮之器也子太叔之告子產以忠信之長慈惠之師並舉以相朂豈非爲民牧者徳以基之禮以植之忠信結於中斯慈惠被於物其本末之序固有不容紊歟布政使【臣】自官江南數載於玆以廉潔飭身以正直率屬羔羊素絲之節孚於遠邇蓋揆諸忠信之義無媿辭焉自玆仰承

天藻益孳孳焉務實政而不怠則於

賜額之意先之以褒美而重之以訓勉者庻幾其始

終克副矣乎今布政使【臣】裝潢

宸翰與淵鑑齋帖耕織圖並尊奉齋閣非獨朝夕自勵且以垂示子孫捲旣成屬【臣】玉書防識歲月於卷末謹拜手稽首書而識之

防查學士

禦書卷

【臣】玉書偹員禁近嘗獲侍

禦案恭覩

皇上親灑宸翰長牋短楮立竟數十幅而隨筆所至

無法不備玆於

山荘淸暇用各家楷法書唐人應制詩十律毎書一家輒曲肖其神理而結搆精警腕力變化爲振古所未有於時講官侍講學士【臣】升方與扈從

上特恩優賜【臣】升裝潢成帙出示【臣】等伏惟

皇上以神聖生知篤好學問自總理機務以及時文

書法罔不研深探防造詣至極良由

天縱精神運行不息乃克臻此

睿制

天行至健金石同壽【臣】三復斯語頌爲至言學士【臣】

拜

禦墨之昭回兼

睿辭之炳煥異寶所萃榮光燭天凡屬儒臣孰不欣仰【臣】敢敬書末以志盛事

防馬相國

禦書卷

大學士馬公歷中外三十餘年而入政府

眷倚爲一時之冠歲庚辰四月

皇上親灑宸翰題休容二字賜公公裝潢巨軸尊藏篋衍惟謹越二年【臣】玉書來京師公出以示【臣】伏覩

禦書神力搏捖古欝蒼勁如彛鼎球圖光气不可逼視誠希世之至寶也至於休容二字爲古今相臣之極則先儒大學防解謂其心寛平廣大澹然無營粹然至正故能容天下懷才抱徳之士使各效其職以爲國家之用而貽福利於無窮𨿽古伊傅周召之賢無以加此公之在政府也集思廣益求善如不及嘗言人臣起自下僚非積有才望不能膺

聖主之知也業已洊躋大位而復矜才恃能沾沾與庻司百職爭勝何爲者哉玉書毎三復此語嘆公寛平廣大澹然粹然之意眞可不媿古人而

皇上之褒許期望於公者惟公能仰稱

上防以爲一代之宗臣無疑矣謹拜瞻

聖藻附言卷末且幸朝夕隨公之後亦以自勵焉

防陶使

禦書卷

仰惟

皇上天縱聖神畱精翰墨云章奎畫超軼古今而聖懷淵衝自晉唐以來諸臣遺迹無不刻意防橅其蘓軾米芾趙孟頫董其昌書臨者尢多神力捲舒隨筆變化視原本常百倍過之此卷臨米芾書五言律詩一首乃己卯

南巡時賜內務府掌儀司員外郎【臣】陶柱者庚辰秋員外關維揚出以示【臣】玉書拜手敬觀驚喜竟日體結之精警蹲鋒之峭勁气韻之蒼郁風骨之翔舉使米芾親見必且頫首嘆絕員外何幸獲玆異寶【玉書】向在政地見員外出入禁闥歷有年所小心恪謹久而益勤用是上邀

特達之知以小臣而拜

宸翰於行幄眞殊遇也繼自今朝夕瞻仰敬思咫尺不違之義以勉圖報稱則令名寵錫克垂於有永不亦休歟

書瑞隱先生捲後

家大人自通籍後與若矦先生訂交於京師及今三十年矣書與先生弟翼侯同舉順治辛丑進士而翼侯從弟望侯亦以是科中副車與餘同出西藪田先生之門越六年先伯兄禮存與望侯同舉康熈丁未進士又越五年壬子家弟仕可與先生公子履吉同舉孝廉於京兆兩家契分不啻膠漆以余聞若侯先生爲少司冦及長西臺日課諸子讀律一條遇有疑獄令諸子各以意平反期合律而後已士大夫家以經術教子弟者當以先生爲法嵗乙卯翼侯用治行第一由徳安令膺內召旣至都門出所藏尊人瑞隱先生手澤示書家庭訓勉之辭觸物感懷之什意深防厚溢於楮墨且以左腕作書古質淸勁令人肅然斂容以是益嘆公家世澤之長所由來者遠矣昔陸渭南極稱範巨川家訓謂爲人祖父者盡如範氏之先人爲人子孫者能盡如巨川世其有不興者乎吾於翼侯之藏此卷也亦云

書袁節婦傳後

餘同官馬子甸臣爲袁節婦傅引程嬰公孫杵臼事爲諭夫史稱杵臼死於十五年之前程嬰死於十五年之後等死而難易殊者爲孤在也以存孤之大義責婦則爲節婦者待其孤旣立成人續袁氏之祀然後以死自明報夫子於地下庻幾無憾嗚呼死生之際人所難言當其初念激發庸夫販豎無不可殺身成仁少一卻顧而愛名節之心不敵其計生死之心古今忠臣孝子爲之不克終者皆轉念敗之也節婦之死也其舅姑止之其家人止之乳哺之稚子依依𦇤褓假令節婦慕存孤之名欲彊爲其難以姑緩旦夕之死恐更遲十餘年日久事移徘徊瞻戀又將借孤之成立以爲口實此時旣不能爲嬰又並不得爲杵臼或曰人人皆杵臼其如孤何曰有嬰然後杵臼可爲也無嬰則杵臼必彊爲其難者下宮之難大索孤於宮中事廹矣嬰死誰與救孤者嬰之不死非天下後世之臣子所得借口也況孤立而嬰旋死乎節婦之言曰我非忍負生者也撫遺孤有舅姑伯叔在我獲死所矣向自誓必死以殉無庸苟活以負死者從容就義百折莫挽死生難易之際權之審矣嗚呼此尙得以匹夫匹婦之諒少之也乎天下有所遇不幸如節婦苟不至於棄其孤者寜以死爲正可也余因讀節婦傳而特申其說書卓氏傳經堂集後

卓子火傳建祠於塘棲裏第奉其先入齋左車珂月三先生而名其堂曰傳經海內文章之士皆以卓之子孫世守侍郎忠貞公之教以克紹其先烈爲能不媿於傳經之義爭爲詩文以紀之越數年裒成一帙嗚呼靖難之際一時忠臣烈士以守經蹈義而死者指不可勝屈乃其傳與不傳則亦有幸不幸焉余族髙祖仲敬府君諱徳當明建文時用大臣薦授都督府斷事首上遵祖訓謹用捨安宗藩興教化詰戎兵五策比朝議削藩弱封復抗疏言分封以屏王室卽地稍逾制宜裁之以禮柰何以細人上變輒動搖宗室復謁齊尙書泰謂今日宜用踐更法嵗簡遼寜燕谷防衛精銳軍以偹邊順命則已不則移師蹙之未晚與忠貞公請徙燕封以絕禍本之議略同及燕師起伏闕門上書以漢吳王濞唐李茂貞事爲言謂無使造膝近臣踵錯杜讓能之禍未幾以戶科源士犒盛庸兵於東昌戰敗被執責燕王以大義亂刃交下死之後以陣歿不入逆籍族得全而世亦卒無知者夫建文死事諸臣身罹極刑戮及三黨宜族姓靡有孑遺而其子孫率多顯者自方正學及齊黃諸公皆有後則其他可知已忠貞公與有滅門之慘其遺孤得脫史不載其事而今卓氏之盛蟬聨不絕如此嗚呼此豈人力也哉余家幸未遘禍閱今三百年氏族漸蕃不可謂非祖宗忠孝積累之報而仲敬公死綏遺事日久湮沒家大人屬王君於一爲傳始著聞於世讀傳經堂集畱連久之敬書末柬且以志吾媿焉

防蔣侖園位思堂記後

侖園蔣君初以孝廉知博平縣擢入爲戶部郎久之出守吉安遷山東鹽法轉運使未任而卒余與君交二十餘年竊覩君遇事明敏善斷毅然有爲所至蔚著聲績可謂偘偘克舉其職者也及展玆捲見君題吉安郡署之額曰位思且自爲之記以年少時放達眞率未講明於修已治人之學痛自鍼砭君之治郡於是爲有本而余深媿知君之未盡矣夫人心之有思瞬息萬變日出而不窮欲彊禁力禦使伏而不動譬制逸馬遏決川其爲奔潰益甚易曰何思何慮非不思也能不越於其位則日用酬酢皆得艮背止所之道而無復憧憧往來之擾故𨿽動而益靜子產之告子太叔也曰政如農功日夜思之思其始而成其終朝夕而行之行無越思如農之有畔則其過鮮矣畔言次也卽位之義也無越思卽不出位之義也子產之言政實有合於易象而君之名是堂豈不眞知爲政之本矣乎岐巖爲君之兄子藏弆遺翰不啻拱璧今岐巖方以才望分巡江西家訓相承治行當後先輝映餘三復太息爲防捲尾而歸之並以志吾屬望之意焉

防燕文貴艸堂圖

己亥秋予遁延陵有持破卷易粟者展之宋燕待詔所擬艸堂圖也昔盧徵君鴻在開元時嘗賜隱居服官爲營艸堂其所居之室號寕極鴻嘗自圖以見志宋廣川防云其本嘗在叚成式家當時號山林勝絕不知逮今存否髙希中嘗出此圖考之古本則有樾館而無寕極又景物增多致多繁碎此後人追想勝槪而浪爲之也燕待詔擬此圖數十年後李伯時臨一本又數十年後林彥祥臨伯時所臨一本而彥祥自書其首則云艸堂樾館二紙亡之久矣是其存者八耳觀此則鴻本在宋已不及見見者皆臨本卽臨本亦不能全矣小米曾爲石瑩中防彥祥臨本尢足據又王方慶於毘陵得伯時畫十志與彥祥臨本人物大小不同余家藏本與此卷亦如之卷中枕桃二字徧閱諸書俱各異同大抵古人畫入妙境冩之非一家觀者相其神駿毋拘形似間可也亟以粟易之重加裝餙俟識者鑑定焉

防侍講田公詩卷

此吾師侍講先生遺迹也先生詩格淸古雋永曠懷髙寄出入韋岑之間書法亦遒健無近今習气此卷所載皆初入史館時作年甫二十餘遽切故園松竹之思非具善慧夙因安能擺落俗情妙解禪理如此而人歌人哭一篇竟成詩防尢可痛也三復吟諷不禁隕涕敬識數語於卷末惟湘老昆仲什襲藏之

防宋漫堂珍藏董文敏字冊

董文敏筆札妙天下同時士大夫家藏弆者必多距今七八十年而殘牋齾翰絕不易購漫堂先生得此數札珍同拱璧宜矣文敏書體兼眾妙而用顏法者爲最工此冊隨筆所至若不經意細按之結搆精宻於跌蕩瀏漓中具有淩厲勁挺之槪當從爭坐位脫化得之先生鑑賞稱當代第一亦謂鄙言略見門庭否也

防笪江上字

江上先生築室欝岡抗迹世外日以圖史翰墨自娛楷法全體晉人行艸出入於唐宋名賢間自辟門逕二十年以來海內人士訪購寸縑尺楮珍同拱璧吾甥興宗獨得所臨華陽隱居帖素牋十幅以所言皆修眞餌芝之事因張諸屏以爲吾姊壽一展誦間朱陽之館玉律之砂彷佛如覯其爲祝嘏也多矣以視世俗乞取諛詞相誇詡者何啻霄壤哉

駕幸江寕紀

恩碑記

康熈三十八年春正月

皇上軫念淮陽水患下詔南巡二月

車駕臨淮境親履河堤周覧形勢以修築方略指授

河臣又

特命截漕發糶賑卹被災州縣嗣是濟江而南徧歷吳會蠲逋賦減商課廣進取之額沛矜卹之仁

徳音屢布恩澤至厚夏四月己酉

駕入江寜軍民數百萬歡迎夾道頌聲徹於

行在越翼日庚戌傳

諭內閣明洪武爲一代創業之君朕前南巡二次俱特行祭祀並親至陵寢禮奠今巡幸至此當仍往親祭著大學士等議奏欽此大學士【臣】伊桑阿阿蘭泰張玉書言前者

乘輿兩幸江寕已

親至明陵酹酒兼遣大臣致祭今請耑命大臣不必

更煩

車駕奏入得

防洪武乃英防奮起建功立業之主不可與他君並朕當躬往致奠其祭文著撰擬進覧比翰林院撰進祭文復防

禦筆親加攺定頒發太常壬子

遣兵部尙書兼管太常寺事席爾達詣明太祖陵質明致祭而

上卽以是日率諸王羣臣躬至陵寶城前拜奠三爵

如前禮旣出

駕過明故宮徘徊止輦見荊棘載路且有成麥畦者

慨嘆久之越二日甲寅

禦書治隆唐宋四大字遣侍衛馬武海靑等捧示諸

臣曰此

禦筆爲明陵題殿額者明日早

命郡王率大學士伊桑阿阿蘭泰張玉書同往行禮安奉殿內於是諸臣環跪瞻仰無不感誦嘆服【臣】玉書奏曰自古帝王未聞躬祀前代陵寢者

聖駕三至明太祖陵親行奠禮玆又

特書殿額以示優隆

盛徳懿典允光千古且治隆唐宋四字於明太祖創

垂功業至爲確切一經

宸翰褒題而史書遂有定論【臣】等不勝欣仰之至是

日又傳

諭曰朕昨往奠洪武陵寢見垣復多傾圮可交與江蘇巡撫宋犖織造郎中曺寅防同修理朕禦書治隆唐宋四大字交與織造曺寅制扁懸置殿上並行勒石以垂永逺欽此乙卯昧爽郡王率大學士及巡撫等具儀恭捧

禦書扁額安奉明陵殿內行禮而退一時在省文武官吏與闔城父老子弟環堵聚觀僉謂

鑾輿三幸江南不獨黎元比屋被澤卽山川百神亦

罔不欣悅而加禮明陵尢屬曠典

大聖人行事眞足超軼百代【臣】等幸生唐虞之世又

得親見

堯舜之君

帝徳巍蕩如天難名惟有仰祝

聖壽無疆爾於是【臣】玉書拜手紀事而翰林【臣】倪【某】

恭書勒石

賜遊暢春園玉泉山記

四月初四日辛未

上禦暢春園內澹寧居大學士伊某等以折本請旨畢

上傳大學士伊某阿某王某張某尙書庫某馬某索某圖某沙某班某左都禦史沙某侍郎常某席某朱某安某滿某學士徳某常某同進

暢春園看花從澹寧居右邊入至淵鑑齋前沿河堤上列坐

賜飯畢諸臣縱觀巖壑花光水色互相暎帶園外諸

山歷歷環拱如屏障

上禦船繞淵鑑齋而下

命諸臣從岸上隨船行諸臣過橋向西北行一路目不給賞至花深處是時丁香盛開共數千樹逺近爛漫

上登岸

命諸臣隨行遇名勝處輒

親賜指示諸臣得一一見所未見遊畢回至淵鑑齋

前謝

恩而出是日

上隨諭諸臣玉泉山邇日景物正佳初六日早再來

同遊初六日癸酉早

上禦玉泉山靜明園諸臣俱集從園西門入園在山麓環山爲界林木蓊欝結搆精雅池臺亭館初無人工雕飾而因髙就下曲折奇勝入者幾不能辧東西徑路攀躋而上歷山腰諸洞直至山頂眺望西山諸勝

上傳諭諸臣俱乘船回各家人役皆攜襆被先至西

直門伺諸臣出至園門外謝

恩皆稱臣等生平經歷山水勝槪從未得如此耳目

開滌心神怡曠眞天作地成以貽

皇上防

恩賜遊實千古未有之幸

上遂登舟畱大船二隻一

賜親王乘坐一令諸臣並載並差員前往啟閘沿途稻田村舍鳥魚翔泳宛然江鄕風景而郊原丰縟气象又爲過之諸臣至西直門登岸莫不踴躍懽欣慶

聖世泰交之盛自捲阿遊歌以後曠世僅見云賜遊化育溝後苑記

康熈四十七年五月十八日

駕至化育溝行宮扈從內大臣各給房五間皆倚山爲璧艸木蓊翳具有幽致【臣】初與扈從亦分給焉二十二日有

防命同內大臣纛章京一等侍衛及眾翰林官遊觀後苑從東掖門北行緣路皆菜畦蔬圃內地諸蔬悉具而野花雜卉錯出於其間其北靣則灤河之水引入小河中碧波澄澈可以見底魚名栁根赤者極多水至淸而魚咸孳生游泳於內亦一異也苑內疊石處少絕無經營締構之迹其曲折蜿蜒坡陀髙下皆因任自然輒饒幽勝山境蔥欝在萬峯環抱中而地勢又極疎曠遙矚之則邃如也平覧之則廓如也內境實罕有此勝槪渡河而北爲澄鑑亭又行則爲霞標又左則爲四面雲山復過一河則爲宛在亭皆有

禦題扁額是日

上禦宛在亭東西座爲

皇子亭旁左三間諸滿臣列坐於內右三間則【臣】與諸翰林坐焉

賜食四盒凡十數器俱異常膳又從

禦前撤賜口外百合一盌極甘美乳調雉羮亦平生

所未食又

特賜【臣】麫食一器令攜回寓捨皆珍品也其音樂則升平雅奏與外廷迥別諸臣宴賞盡歡午餘方罷【臣】與翰林諸臣同至直廬謝

恩隨又

賜金蓮花一瓶是特移種於口外者鮮妍可愛與五

臺山所產無異他省諸山未之見也

賜遊哈喇和屯後苑記

五月二十四日

駕自化育溝移蹕哈喇和屯哈喇和屯防古所謂烏

城也有

禦制碑文在勅建穹覧寺內二十七日有

防命同滿大臣等遊觀後苑從西旁門入經一大軒額曰松壑淸越登山至一佛寺爲慈云大士閣有藏經在焉佛像及供器皆與外制者不同出閣經一軒曰泉蘿幽映渡浮橋北行橋下爲灤水從西來分爲支河引入苑內河中魚至多又行一徑至

行殿前面山臨流山石嶙峋聳削上建二亭卽所謂

小金山者時同翰林諸臣於

殿旁選石而坐

賜有蒲蓆坐墊少頃

賜食五器各飽飫

禦饌饌畢渡橋登山

命內侍導行時

上遙望諭曰可隨意徧觀勿拘形迹因歷覧前後二亭前一亭淺深規制俱與金山之畱云亭仿佛亭聨曰丹地平陵霽夕月懸髙閣靈池不鑿雨時雲起澄潭可以想見勝槪後一小亭絕類金山吞海亭且相望一大石在河中流與善財石無別此小金山所由名也臣徘徊久之江天風景宛然在目因對諸臣言不意身在塞外復遊故山眞人生之希遇也諸臣皆相顧感嘆非

聖恩安能至此旣下循長堤而行觀金蓮花種植凡數畆色正黃彌望奇英煥爛自壓諸花之上其他野卉不知名者不可勝紀回至

行殿前內侍導從殿左行所歷多佳勝渡浮橋而南至一別殿曰寄云涵碧四面皆垂簾曠覧無際所列異花盛轉至水次登舟絕灤水而渡伊蘇河水水中有大洲上有軒額曰煙月淸眞聨曰山林依石瀬溪谷潤淸波去軒數十武有亭曰積翠聨曰垂釣有深意望山多逺情南有小亭曰碧玉鬖自此登舟復渡至灤水乃登防同翰林諸臣至直廬謝

恩

賜遊熱河後苑記

六月二日

駕至熱河行宮十一日有

防命同滿大臣等遊觀後苑由正門入向東北行至山崖有殿三楹額曰萬壑松風聨云云卷千峯色泉和萬籟吟歷石磴數十層紆折而下右有八角亭可垂釣過橋循長堤行時

上在亭中顧謂【臣】等曰此堤形勢有類靈芝蓋長堤綿亙蜿蜒至中道別出一支分爲三沱各踞勝境實與芝相類也其東則雲山罨畵西則

皇子讀書之所直行里許至

駐蹕之地正門額曰澄波疊翠門外居中設

禦榻眺覧曠逺千巖萬壑俱在指顧間入門少西爲延薰山館聨云云移溪樹侵書幌風送巖泉潤墨池後有佛堂額曰水芳巖秀聫云自有山川開北極天然風景勝西湖旁有樓額曰云防月舫聨云疑乘畫棹來天上欲掛輕防入鏡中轉至

禦座正殿前羣花列植極多異種繡毬五本分五色目中所未見也對面有臺曰一片雲於是臺上設音樂滿諸臣坐於東廊【臣】偕翰林諸臣坐西廊小榭內設木榻旣宴

賜食數器又特賜

禦膳野雞羮一器及午宴罷羣起謝

恩出遂登舟泛湖湖之極空曠防與西湖仿佛其淸幽澄潔之勝則西湖不及也岸有喬木數株近侍云此皆奉

上命所畱隨樹築堤蒼翠交映而古幹更具屈蟠之勢舟中遙望勝槪不可殫述有逺防縈流極其浩渺者有巖廻川抱極其明秀者萬樹攢緑丹樓如霞謂之畫境可謂之詩境亦可而詩與畫遜眞境逺矣湖東岸一閘溫泉水從此入登岸則有荷池數畆上有涼殿殿右有亭爲曲水流觴之地額曰蘋香沜聨曰雙澗常流月千峯自合云逺近泉聲皆隨地勢曲折疏導而得之循湖水數折復至初乘舟處登岸渡橋由舊道而出此苑中東北一路勝槪也至二十八日復奉

命再遊則尋西北之勝從東掖門北行仍經萬壑松風由長堤至澄波疊翠時從正門行直過云防月舫循廊下行至一片雲處仍坐西廊房

賜食觀樂復特賜

禦案羮湯食畢而起傳

諭荷花盛開可同往觀之登舟過藏舟塢對望隔一堤湖光空明無際所謂雙湖夾鏡者於此地見之湖西蓮甚盛內有一種色至鮮艶者從敖漢部落得其種花與葉俱浮水面倒影湖中稱奇麗其他或逺或近或數叢或散布淸芬環匝眞巨觀也登岸地勢平衍有田疇有林木過小橋數折沿山趾而行山巓蒼藤古蘚不知幾百年物比至關口關以外爲獅子峪關踞上是爲西嶺關下一軒額曰濠濮間想有二聨一曰窻間樹色連山淨戶外嵐光帶水明一曰野靜山气斂林疏風露長坐憩數刻眞覺別有天地非人間也其山後榛子峪松樹峪不及往而返南行則爲龍王廟又南則迆邐石徑雜以叢卉春月梨花甚繁稱一時之盛勝山行約十數里坡陀委折時斷時續異境天成回至長橋石磯而西北一路之勝皆仿佛得其梗槪矣復乘舟指西掖門登岸偕於岸旁謝

恩所謂十六景者一曰澄波疊翠則

禦座正門也一曰芝逕云堤則長堤也一曰長虹飲練則長橋也一曰暖澑暄波則溫泉所從入也一曰雙湖夾鏡則兩湖隔堤防也一曰萬壑松風則入門山崖之殿也一曰曲水荷香則流觴處也一曰西嶺晨霞則關口西嶺也一曰錘峯落照則逺望苑西一峯也一曰芳渚臨流卽石磴旁之小亭也一曰南山積雪則苑南一帶山也一曰金蓮映日則西岸所見金蓮數畆是也一曰梨花伴月則春月梨花極盛處也一曰鶯囀喬木則堤畔所有喬木數株是也一曰石磯觀魚則石磯隨處可垂釣者也一曰甫田叢樾則田疇林木極茂盛處也宇內山林無此奇麗宇內園亭無此曠先後布置皆由

聖心指防而成未成之時人不知其絕勝旣成之後則皆以爲不可易矣大抵順其自然行所無事因地之勢度土之宜而以人事區畫於其間經理天下無異道也

遊遼東千頂山記

康熈二十一年歲在壬戌海宇削平慶典具舉春三月

車駕至盛京告成功於

列祖

三陵畢謁巡涖邊塞特

勅扈蹕部院諸臣畱都祗【臣】玉書叨與侍從自興

京奉

命返轡時日休暇將徧歷州邑諏訪舊聞防積雨中阻不獲逺渉遼陽城南五十里爲千頂山迆邐盤互夙擅奇勝望後十日持襆被杖防以行比過遼城獲覩

太祖髙皇帝駐師築壘據河克敵之遺迹又延問故老得年八十以上者二人指述舊事尢詳越宿冒雨入山旣至風日開霽恣覧縱陟往返凡八日山多奇峯巑岏稠疊不可指屈故名千頂僧寺著者五曰祖越龍泉中防大安香巗志無紀載或曰唐貞觀中徵髙麗曽駐軍於此語多附防防元皇慶中直學士陳景元撰僧雪庵塔記言僧自毉巫閭駐錫大安後移居鴨緑江復還香巖具有異迹今香巖寺西有雪庵塔而諸山所傳名勝亦往往以雪庵著則五寺舊址𨿽不可考而其創建在元以前興起在皇慶以後亦可信已夫遼陽爲

國家肇基重地

陵宮相望百有餘裏此山蟺蜒瑰異嫓之往代當在東都瀍澗西京覇杜之間而關塞遼逺輪蹄罕及致使靈峯鷲嶺欝而不彰【臣】玊書來遊來觀欣嘆希覯隨迹所至用志梗槪山不勝紀仍以五寺系焉

循遼城而南里許山色凝碧籬落類江左至八里村有梨數百株雨後吹白如雪逾石門度七嶺東南行爲湯泉泉近濁可滌不可飲也入山經邢崖徑路逼仄萬峯回互鳥鳴樹底雜卉蓊翳梨最盛彌漫溪谷七八里不絕過南塔有官亭遺址勝國時將吏宴遊休暇之地又數武至祖越寺寺環山而構靣俯背倚左右拱揖髙輒數百仞巒巖洞石名各肖形有神人仙佛蓮月盂缽螺髻獅象之屬惜無髙人勝流持擇評品𨿽稱名近鄙仍而不變也由寺東緣磴而上脫帽杖藜盤礡沙礫數百步得巨石石形如丸圍徑以丈許兀踞峯頂淩虛聳特不欹不仄石上爲松坡爲石佛崕爲羅漢洞洞對峙曰振衣岡磨崕大書蒼潤可愛名氏已蕪蝕略見彷佛而已又里許歷危磴數百級至巓鑿壁爲斗室顏曰無梁昔有老僧精梵律者常棲宿其地他僧處之或觸鬼物或虎嘯於側中夜惴栗輙攜軍持而下僧浩然云

自祖越折而西可五百步兩崖夾峙劃然如門旣入泉流潨激泠泠如操石琴溯流而上一徑盤紆古木間植達龍泉寺聞粥鼔聲與泉聲應而輈鳥語雜防其中泉出寺後彌勒峯峯左有石洞方幅數尺珠光噴湧穿澗而溢寺僧截木承之刳腹類竹引入牖下有若懸澑凡祖越所見西北諸峯皆在寺東峯勢詭異險幻正側殊狀遊者心目駭蕩不諦視不能辧也寺延袤僅數畆其築室架壑皆依山偃仰有淸越環映之致故山徑峭窄而取境特奇寺爲故相國範文肅公舊遊地其子忠貞公所書字存藏經閣中寺僧寶而藏之出以示客結構嚴冷如見其人

龍泉距中防不十里山徑曠衍林隩暢蔚虎迹交錯竟日無行人晨興循龍泉東麓折而南有牝鹿十數注阪徐下僧曰此鹿就飲溪澗水耳畋獵罕至故與人狎然時墮虎口至中防寺寺前爲水閣方廣半畆夏秋之交霪潦演溢九峪之水滙注於下閣因是得名其盛時水石交映禽鳴魚沬頗極登臨瞻眺之勝今閣久廢僅存石址而水勢亦湮塞尋所謂九峪水故道無識其源流者可爲太息中防在五寺爲簡寂禪宇剝落無復舊觀僧恥若遼陽人有學行築室數楹書史盈案龍泉西南諸山皆倚室東隅而松苔峯西峙與粥魚庵故址相望嵐气環匝視靜而聼逺坐移時窅然深也

出中防行十里許艸樹藂密溪流鏘然水穿石中時露時伏是爲大安寺山址又里許徑路盤紆下馬拾級而上行五百餘步徑漸平復騎距寺半里許奇峯疊嶂聳出云表如立如踞如拱如戴孤挺峭厲率去地數千尺寺枕山之中前俯後仰萬象盤欝入寺憩五峯丈室閣鈴松韻時發異響坐久之邀兩僧導遊人授一藤杖循百佛堂過薛庵至瓔珞峯峯突兀無梯膝行而上有泉出石旁如盎旣下入萬松林逶迆里許隱蔽日月野卉數十本色丹而妍錯互於古松之陰幽麗特甚自此山益奇徑益偪沙礫雜糅積葉盈數尺怪石怒攫下視無際心然而危乃令兩僧前挈後掖防杖其中同行七人穿叢莽排朽株累累然趾背之相錯也行十餘里至羅漢洞洞深五六丈懸崕後阻蘚壁對峙有明嘉靖中華學士察題石出洞口折而西遙望石穴如牖爲云封洞背云封過馬蹄防當眾山之中南緬通明北俯中防若襟帶然又百餘步經石門渡嶺天風乍起山木盡號仰睇仙人臺一峯斗絕空際疑不可卽循磴道徐上約數十尋至臺趾左深潭右絕壁環顧諸山盡在肘腋之下臺上布石枰柳柳州記仙奕山庻幾似之而其矗立萬仞之巓崚嶒奇詭飛鳥垂翼虎豹卻顧海內諸山所罕覯也此峯居大安中防香巗之間山脈之所薈萃故遊大安者指爲盡境折而下則去香巗爲近於時夕陽在山陰气慘肅不及還大安遂尋香巗而西距仙人臺二百步有徑東南行孤峯旁突爲觀音閣閣久廢而其地特勝眾山環列蒼靄畢防蔚然巨觀又東爲夾峯元僧雪庵棲息之地峯下爲洞洞口正黑傾亞不能措足手捫一穴僅容膝兩石離立橫木其中背石履木下見深塹側身而入攀穴而出極山行之險甫出穴復對立一峯架木爲梁濶僅逾尺引絙乃度夾峯之名以此峯頂有巨石有古屋有斷碑峯外道絕仍觸險出洞口歷鸚鵡石雨花臺循錦繡坡至香巗日已暝矣僧言深夜常聞虎啼繞佛閣數匝而去遂墐戶就宿曉起捫石碑得元直學士陳景元撰雪庵塔記碑覆土中百餘年掘土得之苔蘚瘢胝雜以塵垢字畫漫漶不可辧彊起眾僧鉤剔滌除纎翳盡去所刓缺者才七八字文載雪庵始末甚詳字體亦遒潤諸寺碑版之文此居第一由山後循舊徑度嶺又尋別峯東過防井撫朝陽寺碣折入松林經大安而返千頂勝槪以大安爲最而山徑奇特實在香巗大安交防之介以道出諸山之背防奧深隱故多見側勢登覧者憚其僻遠往往避險而就夷皆未能窮極玆山之勝者也

蠲免儀眞縣坍江田糧碑記

方伯鶴鳴慕公奉

特簡開藩東南利興獘滌蠲煩釋苛閱數年而大江南北百城頌徳異口同聲咸紀述公績以志不朽而儀眞縣則有蠲除坍江田糧一事其爲利溥而貽福逺莫有過焉者也禹貢荊揚之域濵江卑濕故厥土塗泥揚州田居九等而荊次之今則三吳稅重甲天下矣漢唐以後論田賦者多有資江灌漑之利而未及坍田之害意者江與河異性河決難制而江流有常縱有坍沒未甚爲民厲故史不悉載歟百餘年以來凡江流所經之地民田被坍者一歲數告然而郡縣有司格之者十九大吏格之者十七其得悉陳民隱不壅上聞者抑已鮮矣儀眞縣濵江田自

國初歷嵗坍沒計上中下八十六頃二十五畆有奇應除免額課六百五十七兩有奇裏民失業流離委瑣至鬻妻孥以辧

國賦前鳳陽巡撫張公兩爲防請戶部以全書旣定不便更張爲辭至康熈四年淸丈田畆儀眞縣丈增田一百餘頃以抵坍額尙多贏羨於是裏民復具牒力控謂缺額有抵上不虧

國課而下可拯沈葘計無便於此者而前令某某猶且難之至八年知縣汪君時防始慨然請於府司府循故事覆核至再復具裏民牒狀上訴旣允咨部矣遷延兩載仍庋閣不行迄我慕公涖事伊始汪君具冊籍申請如前公聞而惄然傷之於時百姓濡毛焦發恨不能斯須脫於焚溺然而催科爲急民命爲緩實不敢必公之遽爲請豁而部議之遽從公請也乃未幾忽聞所請已得

兪防盡蠲田坍應輸糧若干兩以新增抵舊額裏民驚喜出於望外於是嘆天下事務在力行而已踵因循之獘襲拘牽之說𨿽身秉化權而功徳不能及於一物漢人所云三公徒治簿書而無惻怛豈弟之心誠痛之也今夫有田始有賦田汨於江而欲督民輸課此

功令之所深斥而諸有司甘心虐民泄泄然以秦越人相視者母亦謂司計者主贏而不主絀非鉤考詳覈不能已於詰問於是文移往復吏更數手時歷數載猶豫不決而害獨中於小民惟公視民疾苦痛若切膚方縣牒甫上卽白於巡撫馬公列其事入告而部議以公之重卒無齟齬議上卽報可曽不數月而二十年之痗心疾首隱忍負痛者一旦渙然以釋事之成敗遲速系乎人如此仁則生勇誠能格天其公之謂歟公之造福徳於吳人也非一事矣蘓松浮糧積困日甚公頃者特疏未允

廟堂之意或姑俟異日安知乘間補牘不復轉圜於俄頃乎此則兩郡百世之利而非僅一鄕一井之食公福也已余特牽連及之以致吳人頌禱之意云

蕪湖關碑記

聖天子禦防三紀而邊冦削平中外淸晏薄海以內舟車駢防幾於行萬里不持寸兵含生樂業之象三代而後所僅見也而

聖心軫念民依旣賜田租復拯商困屢下

詔防飭關政以通商惠民猶恐司者耑遣諸散僚

未盡稱職廼輙

簡用內府近臣往督其事如蕪湖一關夙稱江左重

地康熈三十七年

上遴選在廷才望特命侍講學士郎公爲監督而以禮曺覺羅塞君佐之公與塞君感激知遇甫下車卽協心力釐革諸積越半載而逺近被徳頌聲溢於衢路三十八年夏四月

車駕南巡至江寧余忝與扈從見兩江商民上蕪關治狀具言監督臣履之潔政績之淸近今罕覯

上深加褒異比公朝謁

行在遂

禦書松風蘭露四字賜公蓋隱然以潔淸之義特示優奨且將用蕪關風厲諸榷使也一時扈蹕諸大臣咸頌

聖明知人善任而以公克稱任使爲難余辱交於公久退而詢公涖關之詳公遜謝不敏廼眾商民之辭則有徵矣謂蕪邑城臨大江而關署適當其衝賈舶銜尾雲集往往以風濤震蕩不測爲患惟公持大體滌煩苛絕濫徵禁抑勒凡民間日用所需與夫升斗尺寸所入例不應者悉以與民而舟行阻滯之獘息至若黔蜀兩粵江楚之區楩楠杞梓豫章之材歷叢篁深谿蔽江而下其取之也至勞而運之也至艱自司者不察乃有丈量畱難到瀂供億之累兼以疾風斷防越關加罰之苦公臨關親閱無稽時無溢費而且官稅未敷者爲之權宜酌劑私負未償者爲之轉移勸輸所以培商本卹商害者無所不至設以公之法懸之通都著爲令甲豈獨一時之利自今以往實百世賴之餘聞之而不禁愾然嘆也在昔周官以九職斂財賄而關市山澤之賦居其二商之有稅昉自古昔初未爲厲民而或因稅以階之厲者非法之不善奉法者過耳頃復仰奉

徳音減除歲入贏羨之數則繼此爲使者其辦賦爲益輕倘能循公已試之轍恪守焉而不變於以通商惠民寜有旣乎聞者皆曰請書之以勸來者遂不辭而書爲記

東臯記

朱子駿文將歸云陽之東臯揖餘言別曰東臯距城東不一牛鳴地余偕伯兄肇基築室其間奉吾母以娛老子盍爲我記之餘叩其勝延袤凡十畆圍以髙楓長槐環以曲阜依阜爲池編竹爲徑循徑而入有石門門以內植卉數十本長廊繞池分南北焉南四面皆水橫欹石橋橋畔有舫左植桂右植蘭蕙環池蒔荷置一亭俯之額曰淸娛北三面岡爲城列柏如拱爲古柏堂堂側爲攬勝閣憑閣而望則南浦諸勝隃對幾席由堂而左有阜髙下偃仰勢若斷嶺嶺半置片石亭由亭迆折而下叢篠翠陰仰不見日最深處爲萬竹軒面方池黛蓄膏淳窅窱澄映池旁築危樓髙數十尺以楡柳防之顏以木未凡所爲堂榭陂池不礱不斵非有世俗鏤繪綺麗怪木詭石之供聊適吾意而已余聞而俯仰太息因謂朱子曰三十年以來東南園林山水之勝浸滛絕響矣舊家世族旣狝薙於風凋木謝之後而兵燹頻仍大獄數起卽所稱薦紳華膴與閭左稍自封殖者常岌岌乎懷抱蔓之憂何暇及宴娛遊賞事耶比歲海烽寖熄而連營重鎭參錯櫛比於西津北固之間地方大吏壹意以淸淨休養疲癃庻幾承平漸覩則異時園林山水之勝亦以次修葺而東臯其權輿也矣嗚呼廢興成毀相尋無已毎見閥閱之家祖父之遺書桮棬鮮能傳及三世而況區區土木竹石乎西都士大夫名園相望而未幾廢爲荊棘平泉荘成愀然身後無窮之慮而後嗣不守卒爲達人所笑人世滄桑之感豈獨在兵革耶東臯簡朴蕭散自然幽勝且其地僻處城東偏不當車馬騷驛之衝肇基駿文兄弟友讓同修閒居奉母之樂而不汲汲於仕進園朴而完地靜而防人穆而和是三者皆可久之道而朱子有焉昔歐陽文忠公記海陵許氏南園盛稱其一門孝悌化及鄕人而且屬望其子孫力行而不怠吾於東臯亦云

張文貞集卷六

欽定四庫全書

張文貞集卷七

大學士張玉書撰

侍直恭紀

上謂大學士等曰性理大全所言三分益一徑一圍三之法爾等以爲可行否明時人有論樂律之書前令熊賜履看閱昨賜履閱畢進呈其意仍以蔡元定之說爲主朕問蔡元定之說果脗合乎賜履曰似亦相近以朕觀之徑一圍三之法推算必不能相符若用之治歷必多違舛今試以此法算日月交食其錯繆可立見矣又有爲宻率乘除之說者徑一則圍三有奇徑七則圍當二十有二逓推之皆用此法然止可算少不可算多少則所差微積至於多而所差或什伯或千萬矣卽九方分之說其法似乎少宻然亦未能悉合明末有鄭世子載堉辧論樂律極言三分損益隔八相生之非但其說亦不能無獘總之算法明顯易見不容毫釐有差試之於事皆可立驗𨿽不諳文義之人亦能辧其是非欲以空言取勝不可得也王熙張玉書奏曰凡事必求實驗況算法爭在銖黍膠執成說空言支餙何補於用歷代論歳差所重亦只在算法

上又諭曰近日有江南人梅姓者聞其通算學曽遣人試之所言測景全然未合從來測景之法某日某時太陽到某度其辧甚微此人立表至短曽不逾寸一寸中差一杪至尺則差一分至丈卽差一寸彼因算法不宻故測景用短表以欺人不見耳今人所講算法其始亦各有原本止因不能窮究故一切疏漏如熊賜履言算法皆踵襲宋人舊說不自知其非是且人縱知徑一圍三之誤若以此語人必羣起而非之以爲宋人旣主此論不可不從究竟試諸實用一無所驗爾等第依其法試之當自了然也熙等奏曰前人所言豈能盡當徑一圍三之法推算不符𨿽蔡元定之言何可從也

皇上洞悉律數究極精微眞足超越千古【臣】等疏陋

得聞所未聞不勝欣幸

紀平定江南事

順治元年五月旣定燕京七月招撫山東河南侍郎王鰲永宻奏江南情形言南中擁立福王攺元光史可法爲閣部劉澤淸東平侯劉良佐廣昌伯黃得功靖國公髙傑興平伯分踞四鎭攝政王多爾衮遺書可法諭之降可法旋報書語多不屈十月丁卯

上禦皇極門晉多羅豫郡王多鐸爲和碩豫親王旋拜定國大將軍偕多羅承澤郡王碩塞及恭順王孔有徳懷順王耿仲明智順王尙可喜續順公沈志祥等將師下江南中道聞流寇西遁師自孟津濟河趨潼闗二年正月西安下二月提戈南伐收降所過州縣投誠總兵許定國以計誘殺髙傑四月克揚州可法死於軍五月師抵南京明福王朱由松率其姦相馬士英及諸太監聞風潛遁官吏軍民開門降時在城者公則魏國保國侯則隆平臨淮懷寧靈璧安逺永康定逺伯則忻城太興寧晉南和東寧安城洛平成安駙馬則齊贊元內閣大學士則王鐸翰林則程正揆張居六卿則有朱之臣梁云構李綽給事中則林有本陸朗王之晉徐方來莊則敬等其劉良佐及髙傑子元炤並提督總兵官先後來歸者凡二十三員馬步兵合計二十三萬八千三百有奇越十日六月已未防音至京師

上禦殿受朝賀是日祭告

天

地

宗廟

社稷福王走蕪湖大師追及之逆戰大敗黃得功中流矢死餘眾奔潰總兵田雄馬得功乃以計縶福王及其妃來獻於軍於是江南北郡縣相繼歸附文武將吏先後悉繳符印豫親王各給札令仍領舊職惟六部衙門停給禁光錢開鼔鑄設鹽運司於揚州裁各衛所官仍畱衛兵裁南京鳳泗各陵衛兵畱守陵太監用軍中戶部司印遣官督諸路稅課逃官員缺俱就軍前委補滁和間有杜陽王者梗命移師擊之旋就擒事聞頒

詔蠲赦閏六月

命大學士洪承疇以原銜總督軍務招撫江南各省地方九卿科道集議南中設官事宜人持一牘不啻聚訟有議部院科道全設如行在例者有議六部各畱侍郎一員量裁司官者有議設都督府以親王領之歳一更代者更有云我

朝定鼎北京當以南爲陪京者陪京之名於義無當而一時建論張官置吏悉同輦轂必欲踵襲畱都故事悖謬滋甚吏部侍郎陳名夏謂

國家建鼎神京居北制南必不當如前並稱都會宜去京之名存設官之實議自北差戶兵工侍郎及各司官如餉司分司例操江及江防巡城巡江巡倉俱並都察院作大差國子監官六自北差余悉應裁疏入

詔攺南京爲江南省設官事宜應如各省例行其諸司職掌俟總督大學士到日酌妥具聞嗣洪承疇覆奏一如各省例惟戶兵工三部料理兵馬錢糧船隻從北京差滿漢侍郎各一員戶部司官六員兵工各四員皆銜北部略與名夏議同七月

命貝勒勒克徳渾爲平南大將軍與承疇等同駐防江南代豫親王多鐸實授豫親王委署官三百七十三員是月劉澤淸同石城島總兵馬登洪降十月舉江南鄕試豫親王旣定江南旋下兩浙前明潞王據杭州開門降惠王自紹興降師還

上親迓之越日晉封和碩徳豫親王隨徵諸王分賚金銀鞍馬是月平南大將軍遣師擊前明魯藩兵時魯藩竊據浙東馬士英等引兵渡錢塘去前明翰林金聲以兵犯徽州洪承疇擒斬之三年正月前明唐藩兵復冦徽州敗之擒其閣部黃道周旋伏法時唐藩建立於福建閣部則道周及李永茂總督則何騰蛟僞官則楊廷麟劉同升萬元吉掲重熈等瑞昌王潞安王率兵三萬犯江寧復大敗之四月平南大將軍班師師下湖廣進彛陵口僞侯三十餘員及李孜等降獻受命於天旣壽永昌玉璽孜自成弟尋誅前明廢藩宗姓獻地投誠者免罪入京師六月馬士英就擒於太湖伏誅

紀滅闖獻二賊事

順治元年四月和碩睿親王多爾衮奉

命將師抵山海闗與流賊軍遇一戰敗賊軍二十餘萬賊狼狽卻走比師抵燕京賊首李自成倉皇不知所出盡焚前明宮闕載輜重而西官兵追擊於眞定之慶都復兩敗之賊棄輜重竄入秦九月

車駕至京師十月朔

卽位頒

詔中外加封諸王越日

命和碩英親王阿濟格爲定逺大將軍徵流冦英親王紆道邊外從土黙特鄂爾多斯部取駝馬復轉入邊二年二月抵西安時和碩豫親王多鐸已移南徵之師以正月二日克自成兵於潼闗矣英親王師旣至豫親王轉旝南下英親王乃建大將軍鼔旗躡賊後追之時賊自西安收敗卒出藍田分道鼠竄繇西而南豫楚之間所至皆賊而獨不得自成所在會諜者言河南鄧州賊兵甚眾噶布什賢噶喇額眞席忒庫率兵薄其城城潰乃賊餘黨也斬抗敵者數十人余悉就撫時聞自成養子蔣鼐者擁兵五千衛賊家口據湖廣承天府於是大將軍令固山額眞譚泰爲帥同貝子滿達海薄何托吞齊哈曁諸將急擊之席忒庫仍爲前鋒比師至鼐業分賊兵水陸兩道遁去我兵亦兩道躡擊譚泰等以水路進滿達海等以陸路進而自成復從間道潛走荊州大師疾趨荊自成又遁去大師由荊州循江而東乏舟不得濟至湖口獲賊艦二百餘濟江自承天至荊兩道擒斬賊眾及陣獲駝馬輜重約以數千計而興國州黃州徳安皆有偏師往所獲稱是自成走武昌纛章京哈寧噶將兵圍武昌城數匝賊將僞劉侯田侯引兵五千人出城迎敵大敗之自成復遁去哈寧噶乘勝躡擊至富池口偵知賊營旋簡精銳直逼自成廬帳自成勢蹙投其妾三人於江潛越富池口而遁是日生擒賊總兵知府推官各一人知縣四人守備千把總五人獲馬匹船艦無算自成走九江大將軍令譚泰率大師乘舟追之距九江四十里許遇賊軍陣斬賊將四十餘人截獲賊艦三百有奇賊復自焚其艦二百餘遁去自是賊無戰艦矣譚泰乃令諸將分道偵賊時賊勢大潰我兵無不以一當百峩內巴圖魯諾一坤將親丁十餘人敗賊後隊約數百人塔思虎力充固巴圗魯將騎兵百餘人遮擊賊軍約三千人賊軍師宋獻防亦以是日就擒固山額眞覺羅巴哈納等追及谷口會賊方環山而陣旋以精騎突入疾趨賊寢自成擁殘卒踉蹌登山我兵亦躡之而登賊各鳥獸駭散自成復遁去翌日巴哈納將左翼鰲拜巴圗魯將右翼甲喇章京顧祿將中路分道合擊之賊潰奔九公山大師薄山下直摧中堅入賊壘賊兵俛首就殱生擒自成妻妾及賊侯某獨索自成不得有降卒言自成敗走時領步兵才二十人路爲鄕民所困自縊而死遣人往視其屍朽不可辧自成生死終未有實據云【後傳聞自成遁走江西有

諭讓英】是役也大小戰凡十餘合所過下河南湖廣江南江西六十三城收降賊眾二十餘萬獲槖駝百隻馬驘六千四百匹頭有奇船三千一百餘艘黃金一萬四千五百餘兩白金五萬九千七百餘兩東珠二百七十餘顆珍珠一百八十餘觔金王器飾皮幣衣服無算方大師之過徳安也會固山額眞祖澤潤挽紅衣炮至聞南中總兵毛某持檄至楚招撫流冦隨移師擊之生擒毛總兵及副參將敗其兵四千人獲馬千匹師次九江明總督袁繼咸禦史黃防司道李猶龍寧南侯左良玉子夢庚總兵十二員馬步兵十萬人俱艤舟江中悉招降之獲其船四萬餘艘閏六月壬午英親王阿濟格馳冦防音至並奏以聞辛卯告祭

郊

廟

社稷

上禦殿受朝賀八月師還行間功多者貝子則滿達海博和托吞齊喀固山額眞則譚泰杜雷吳賚巴忒馬覺羅巴哈納纛章京則鰲拜巴圗魯哈寧噶蘇拜希爾根查塔噶達渾阿喇哈徳爾得黒薩克巴圗魯峩內巴圗魯梅勒章京則譚拜阿喇善索爾果性鼐西特庫希佛宗室吳達海噶布什賢噶喇額眞則席忒庫俱先後論功封賞英親王坐枉道緩師並有他罪降爵爲郡王譚泰鰲拜牽連得罪解譚泰固山額眞任降爲昻邦章京鰲拜罰銀俱削軍功不錄

順治二年冬賊張獻忠據四川未下

朝命西安駐防內大臣何洛會爲定西大將軍會四

川而

遣固山額眞巴顏等鎭西安何洛會未及入蜀而逆冦孫守法趙榮貴賀珍等勾結賊兵數千人犯西安圍其城時駐防兵單不能支勢甚危急會巴顏等率禁旅至內外互擊圍始解守法等俱遁去明年春正月復

命和碩肅親王豪格爲靖逺大將軍偕多羅衍禧郡王羅洛宏多羅貝勒尼堪貝子滿達海曁諸將徵四川兼西安一路賊孽

召何洛會還三月守法伏誅十一月復興安州大敗珍

眾秦省底定方是時

王師在秦日久絕口不言下西川事獻忠亦不虞王師之卽西也志素驕百里外皆不設偹大將軍宻與諸將計宜乘其懈擊之遂以是月統大師由漢中府急趨蜀比抵南部縣境有前鋒擒賊生口至具言獻忠方列營順慶之西充縣急擊之可就擒於是令昻邦章京鰲拜巴圗魯固山額眞凖塔巴圗魯同噶布什賢及八旂擺牙喇爲前茅毎牛錄各簡精銳一人爲後勁大將軍親將滿州防古阿禮哈兵居中馭之銜枚疾驅一晝夜行三百里黎明抵西充之鳯凰觀會大霧晝晦勒軍登山賊諜者知之馳白獻忠曰

王師至矣獻忠堅臥不爲動曰豈眞從天而降耶或秦督孟喬芳兵至耳一戰當立敗矣頃之

王師逼賊營獻忠方在廐閱馬聞急大驚倉皇麾所部馬步賊兵迎敵自乘所愛馬馳走不及擐甲有禆將某馳射之貫其胸獻忠負創還營鰲拜凖塔等鼔勇力擊大破賊眾遂擒獻忠斬於軍士民飲恨獻忠者爭往斫其屍於軍門外不移時骨肉俱盡大將軍分遣諸將四出搜凡破賊一百三十餘寨斬首數萬級收獲馬驘一萬一千二百匹頭有奇金珠皮幣等物無算十二月防聞四年春告祭

郊

廟

社稷免朝五年正月師還二月

上禦太和殿宴勞之在事有功將士下所司敍賚鰲拜巴圗魯固山額眞覺羅巴哈納纛章京車爾布學士蘇納海等皆坐纛章京希爾根軍中爭功失察停賞肅親王亦坐他罪不錄功【順治十三年九月固山額眞朱馬喇請追敍肅親王平蜀功詔追封爲武肅親王建碑致祭】衍禧郡王羅洛宏先以病卒於軍鳴呼以流冦逆焰之張也至於簒竊神器傾覆明祚而

王師旣下則百萬巨冦曽不足以當一旅豈非天哉初郡盜蠭起張獻忠實稱渠帥李自成方依闖王髙氏與諸闖將伍未爲劇冦也及獻賊據房竹山中自成往依焉獻賊謀殺之自成遁入蜀歳已卯自蜀潛入豫破洛陽始稱闖王辛已朱仙鎭明兵失利而後闖勢益熾壬午遂決河灌汴自是蘄黃諸冦皆爭附闖而楚省諸郡以次告陷矣甲申之變距其稱闖王甫六年而明之亡也忽焉自古盜賊之禍人國未有若斯之酷者也睿親王提師入闗一戰而破賊眾二十餘萬賊膽落不能復支倉皇西遁復爲豫親王所敗嗣後計無所出展轉於秦楚豫章之間而英親王又率兵躡其後轉戰襲擊凡六閱月而賊眾盡殱嗚呼非

天威何以及此獻賊之滅後自成一年論者謂生民多難致使逋誅遺冦復逞其毀肢折骸之慘而肅親王指戈壓境賊旋授首視自成之滅爲倍易今諸親藩建旄之烈行間將士戮力之勲具在

國史回視前明君臣以全盛中原早夜圗賊而卒無救於覆亡之禍國運去而人事之顚倒隨之可爲三嘆語雲天之所滅不戰而自屈諸臣應

景運而興驅除逆天之冦𨿽智勇過人亦憑藉朝廷威力者厚歟

紀三路進師下雲南事

世祖章皇帝旣定天下十有五年山陬海澨悉土版獨僞晉王李定國擁僞永曆竊踞雲南久未歸命是年秋

朝命多羅信郡王多尼爲安逺大將軍平西王吳三桂爲徵西大將軍固山額眞趙布太爲徵南將軍協師往徵之王等抵貴州平越府議黔蜀皆入滇之路而黔之貴陽都勻蜀之遵義皆敵門戶非分兵三路擊之不可於是定議信郡王自貴陽入吳三桂自遵義入趙布太自都勻入期以十二月會師雲南省城信郡王師至安莊衛僞將劉某率兵逆戰一戰斬其將餘眾奔潰追擊至盤江敵從鐵索橋渡江遁去旣渡卽縱火焚其橋我師不能濟先鋒白爾克圗及提督總兵張勇作浮橋濟師至七星闗僞鞏昌王白文選擁兵二萬餘扼險抗拒信郡王命諸將士分數道夾擊大敗之斬闗而入遂趨滇吳三桂師抵七星闗知文選拒守不能卽下議出奇兵攻敵不偹於是由水西間道度闗襲擊其後文選方與信郡王軍相持聞平西軍忽襲其後大駭擁眾卻步師入烏撒所過土司俱就撫固山額眞趙布太師次羅顏渡敵兵方據羅顏盡沈渡口船以阻我師會思誠土司知府岑繼祿爲鄕道乘夜取所沈船於下流十里外濟師旣明敵乃知我師得渡一軍驚潰抵雙河口僞晉王李定國據山而陣全師皆在焉趙布太督諸將登山防其營山勢峻險爲敵要害地旣爲我軍所奪進退無倚定國親率敵眾環列象陣四面仰攻我師合力擊之敵不能登盡獲其象敵退軍陸格樹柵以守凡三十餘營趙布太部署諸將令分三隊夾擊之敵三戰三敗力不能支防營而走我軍躡其後追北四十餘里斬獲無算定國遁去陸格之戰纛章京石漢巴圖魯梅勒章京多婆羅功居多時聞敵兵方據鐵鎖橋趙布太乃率大師取道普安州入滇十二月二十七日三路師俱集雲南省城外板橋十六年正月三日同入雲南府定國文選與僞永曆俱奔永昌三路師克永昌復奔騰越師渡瀘江大敗之遂克騰越追過南甸至孟村僞永曆等從三宣六慰路遁去防聞以地方需人

詔今年秋再行會試三月

命吳三桂移駐雲南六月

頒賜三路兵八月丁邜以滇黔底定祭告

天地

太廟

社稷十七年五月

命以前明沐國公莊田分給平藩下壯丁人口七月復頒衣服鞍馬賜諸將士八月

命內大臣公愛星阿爲定西將軍徵李定國十月調馬寧沈應時王輔臣楊武張國柱閻鎭張勇王永祚狄三品陳徳爲雲南各鎭總兵十二月增設平藩下副都統六貟十八年正月信郡王多尼薨行間貝勒尙善鎭國公巴漢俱獲罪降爵有差趙布太功爲諸將冠以噶喇昻邦等敗北罪削職爲民

紀平水西事

水西古羅甸鬼國在殷髙宗時爲鬼方地傳襲歳久至漢寖大歷唐宋元明日益以蕃遂雄長諸蠻奄有數千里之土其地與滇黔蜀三省按壤其物產寶玉金貝其人皆猓蠻彊悍善鬭歷代叛服無常前明天啟間蠻長安拜彥狡馬搆禍困黔一載至黔人相殺爲食入滇道阻滇人不得已請間道於西粵用兵凡二十年卒未能克順治十五年

王師旣下貴州水西宣慰使安坤詟服

天威俛首輸貢初實無叛志有大定總兵劉之福者誅求未遂心銜之會其國有喪其國俗皆被甲之福遣人責問水西大忿遂殺來使之福因白平西王吳三桂言猓猓有反狀三桂具疏請徵以康熙元年秋進兵會貴州十二寨苗人反圍普安州之安籠守禦所於是我師先抵安籠冬月安籠平二年春入水西安坤年少國公車噶喇專政坤欲引罪出降車噶喇不聽遂偕坤走宜那噶我師深入叢林深箐綿亙數百里仰不見曰所賫僅一月糧軍士食且盡三桂大悔然勢不能復出乃令士卒分道擒生猓猓不畏刀鋸用炮烙刑逼取其糧糗又不繼則掘地大索隨所獲以支軍食相持一年始擒斬車噶喇於邁永底安坤走烏防烏防坤妻家所居地也三桂由烏撒率軍追擊之至烏防索坤不得坤復走水西行至深箐中與援總兵馬寧兵遇遂就擒其妻多智善變聞坤擒復走匿烏防防聞磔安坤於軍其族姓凡四十八支兵四十八萬俱分別收撫以隴胯的都垜你阿架四則溪爲一府建府治於比喇攺名平逺法戈火著木胯架勒四則溪爲一府建府治於大方攺名大定則窩以著雄所三則溪爲一府建府治於水西城攺名黔西又設威寧一府俱領以流官知府通判經歷各一貴州布政使司四府人民共一萬六千一百四十七戶田十萬二千三百九十七畝有奇地六萬六千四百十畝有奇徴米三萬七千一十九石有奇荍五千三百一十二石有奇平大黔三府稅銀八百五十六兩有奇黔省經制舊載有水西宣慰司報效米三千石烏撒土知府報效荍三百石畢節衛附徵烏撒水田糧一百七十石有奇俱入新編糧額

紀陜西官民殉闖難事

前明崇禎十六年癸未流冦勢日猖獗時孫尙書傅庭總督三邊授尙方劍許便宜行事傅庭才具揮霍顧操下急失將士心是年冬率兵擊冦遇於河南之郟縣三戰三北賊兵乘勝西下遂破潼闗傅庭死於軍監軍道喬遷髙同及於難遷髙初由鞏昌守題補監軍事傅庭之鄕人也潼闗旣破省城軍民駭亂開門降巡撫馮師孔按察使黃防巡道周維新俱自縊長安知縣吳從義命家人某盡殺其妻孥衣冠望闕拜赴井而死其家人亦自刎咸陽副將劉元山賊至不屈接戰數日力不支死之至是賊勢益張合郡縣皆望風迎順賊乃僭號攺元分遣賊將襲楡林寧夏甘肅寧夏最先降賊軍道經慶陽守道復興【山東人】嬰城固守比破盡焚其家屬親提刀巷戰手刃十數賊力竭自刎賊至楡林總兵李昌齡【涼州鎭番生員攺習武以功陞總兵】鏖戰數日軍食盡外援不繼城破率城中人乘夜走邊外賊躡其後一戰被獲賊迫之降且誘爲前鋒冦北京許以封侯昌齡曰有人臣引賊而攻其君國者乎眞天不覆地不載矣賊怒竟磔死甘州總兵馬爌【山西代州人】先以傅庭令馳詣軍前援比至而會城已陷爌孤軍不能自立於是勒兵還鎭過鞏昌召副將歐陽滚議曰今與君暫歸河西調遣士卒嚴守臯蘭保防肅邸可以徐圖恢復滚如約卽攜眷屬偕爌赴甘州是時人心惶惑爌飛檄調諸路兵無一應者及抵甘州距城不百里巡撫林日瑞【福建人】疑爌已附賊閉門不納爌遣使賫符印送日瑞因對諸將大慟曰爌今進退無路獨有一死耳汝等皆去吾不能復保汝矣爌哭眾軍皆哭日瑞聞之馳騎迎爌入商固守之防未幾賊將賀三風子者兵薄甘州峽口爌與日瑞堅壁誓死令副將郭天吉【楡林人武進士】偕滚率兵迎擊以逰擊哈維新都司萬峘爲之防應賊遺書誘天吉降不聽與賊遇於新河灘初戰勝負未決越數日賊兵益增勢不能敵棄賊走甘州城意欲調集畨兵再戰乃援未至而副將崔某以夜半援賊兵登城而甘州失矣爌聞城破舉火焚家屬自帶佩刀見賊抗手上坐叛將崔某在側爌指之大罵曰負國賊世受國恩何忍至此賀賊語爌曰今日何以奉教於先生爌解佩刀與之曰以此教汝殺我須用吾刀因顧謂日瑞我等皆國家大臣除一死更復何言隨拂衣起北向再拜趣賊曰速殺我賊竟取所與佩刀殺爌並殺日瑞繼賊見天吉笑問之曰峽口之戰汝耶今日柰何天吉罵不絕口與峘俱被磔維新及都司髙登科同知藍臺通判鄭安國俱自刎滚闔室自焚其時同與難者流寓則原任肅州道劉佳貞在籍則通判陳嘉績知縣段自宏陸一桂俱至死罵不絕聲總兵王汝金趙官羅俊傑副將劉國柱劉國棟參將哈俊遊擊李如璋趙用彬任汝威呂承宮張應舉楊威都司守備曹爾謙趙宗祀景桂芳陳一魁賀圖麟王嘉官蕭榮華蔡俊世職指揮千百戶鄭世壽傅宏祚毛國泰趙應魁汪世爵皆各擁家丁血戰而死生員吳伯延童士楷義民梁進徳節婦董氏等皆以不屈盡節時癸未十二月二十七日也順治三年甘撫黃公圖安曾列名請防而未悉其事實余友何君獻瑞言李公馬公被難狀較詳因防所聞書之如此嗚呼明之亡也文吏以僕視將帥朝士以秦越人視封疆之臣羽書旁午閴然無一應卒致烏合之勢如燎原之不可撲滅可悲也夫潼闗敗衂八郡望風而靡河西孤墉逺寄邊鄙其不能以一木攴大廈諸將士寧不知之然而登陴固守臨難恊心迄乎力窮就防抗手唾罵剖肝屠腸略無怖色豈歐陽氏所謂忠義之气獨出於武夫戰卒者歟及今三十年而其英烈炎炎如嚴霜皦日眞可與顏段張許爭不朽於靑史矣

紀順治間錢糧數目

從來創業之主亨有勝國之資不煩徵斂而國用滋富漢之承秦唐之承隋明之承元皆是道也惟宋當五代紛爭之後海內衰耗差遜漢唐而左藏之庫積金如山則猶有餘蓄馬前明之末粃政厲民始以軍興旁午議加遼餉繼以民貧盜起復加餉繼以各邊抽練復加練餉催科無藝中外蕭然迄

國家以仁義之師入闗靖冦而中原赤子業已析骸齩骨於百戰之餘其所謂內庫之帑藏又已盡罹賊刼蓋實遺我一空虛之國也

世祖章皇帝旣定大業袵席疲民下

詔首除三餉如拯焚溺繼定賦役全書一準前明萬曆中年舊額稅斂亦綦薄矣獨是多方未靖虎旅四徵今年下兩浙明年定八閩又明年克楚蜀克兩粵輦金輸粟相望於道方順治八九年間歳入額賦一千四百八十五萬九千有奇而諸路兵餉歳需一千三百餘萬加以各項經費二百餘萬計歳出至一千五百七十三萬四千有奇出浮於入者凡八十七萬五千有奇至十三年以後又增餉至二千萬嗣又增至二千四百萬時額賦所入除存畱項欵外僅一千九百六十萬餉額缺至四百萬而各項經費猶不與焉國用之匱乏蓋視前代爲獨甚而我

先皇帝愛民如子必不忍爲苟且目前之計於額賦外少加毫末汰冗員抑繁費躬行儉約爲天下先自親政以後在宥十年術嘗興一不急之工采一玩好之物軍需浩穰悉取給於節省之餘而發帑金以振凶荒賜田租以蘇疾困數歳之中

詔書屢降自古開創之主寛仁恭儉未有若斯之盛者也謹錄十七年歳入之數如左後之覽者仰惟

先皇帝忠厚開基損上益下其經營締造之難如此庶

幾

聖子神孫席履丰盛而益務息民重農減徵寛賦其

司國計者壹意以稟法師儉輔導

聖明則

祖宗撙節愛養之物力不致委棄於土木甲兵而人殷

物阜可與成康比隆也已

元年【鹽課制錢共銀二十二萬零六百三十七兩一錢九分一釐】

二年【鹽課制錢共銀一百萬零六十二兩三錢九分四釐】

三年【鹽課制錢共銀二百十四萬二千九百五十五兩一錢一分一釐】

四年【鹽課制錢共銀三百零九萬八千七百四十六兩二錢八分四釐】

五年【鹽課制錢共銀三百二十九萬九千九百五十五兩二錢五分七釐】

六年【鹽課制銀共銀三百九十五萬一千九百零七兩八錢五分四釐】

七年【鹽課制錢共銀七百八十五萬七千零十七兩一錢六分四釐】

七年以前可考者鹽課制錢而已其餘錢糧未經奏銷無可稽考

八年直福建河南江西湖廣山西廣東有地丁銀米數江南陜西浙江山東有銀米數無地丁數廣西初定八年分銀米數彚入九年四川雲南貴州未辟【計丁田二項並雜稅鹽錢共實徵銀二千一百一十萬一百四十二兩有奇】

九年江南有銀米地丁數廣西有銀米數無地丁數餘同八年【計丁田二項並雜稅鹽錢實徵銀二千一百二十六萬一千三百八十三兩五錢有奇】

十年四川有銀米地丁數餘同九年【計丁田二項並雜稅鹽錢實徵銀二千一百二十八萬七千二百八十八兩四錢】

十一年各省有無數目同十年【計丁田二項並雜稅鹽錢共實徵銀二千一百六十八萬五千五百三十四兩九錢有奇】

十二年廣西銀米蠲免餘同十一年【計丁田二項並雜稅鹽錢共實徵銀二千二百萬五千九百五十四兩有奇】

十三年各省有無數目同十二年【計丁田二項並雜稅鹽錢共實徵銀二千二百八萬九千六百九十六兩三錢有奇】

十四年浙江有銀米地丁數陜西廣西有銀米數無地丁數餘同十三年【計丁田二項並雜稅鹽錢共實徵銀二千四百三十六萬六千三百六十五兩七錢有奇】

十五年貴州有銀米數無地丁數餘同十四年【計丁田二項並雜稅鹽錢共實徵銀二千四百五十八萬四千五百二十六兩四錢有奇】十六年雲南有地丁銀米數餘同十五年十七年同十六年【計丁田二項並雜稅鹽錢共實徵銀二千五百六十六萬四千二百二十三兩二錢有奇】

紀順治間戶口數目

古者司民掌登萬民之數自生齒以上皆書於版歳登下其死生三年大比而民數上於天府則王者拜而受之其重民如此戶口之有算賦非古也有田則稅有身則役未有旣役之復稅之者也公家之事國中自七尺以及六十野自六尺以及六十有五皆徵之其貴者賢者能者服公事者老者病者皆舎亦以歳時上其書是則生齒之數與力役之數當各有籍而非以賦役之多寡爲生齒之贏絀也自西漢初有口錢算賦而戶口之賦以起歷代相沿未變獨所紀戶口登耗之差不知自生齒以上悉紀之歟抑收口錢算賦然後列於丁男之數歟如以口錢算賦爲紀則民間漏籍不可勝指而卽據此以爲贏絀可歟隋制男女三歳以下爲黃十歳以下爲小十七歳以下爲中十八歳以上爲丁六十爲老唐制始生爲黃四歳爲小十六爲中二十一爲丁六十爲老不知隋唐所紀戶口抑自黃口以上悉紀之否歟我

國家戶口冊仍前明黃冊之制分舊管新收開除實在四則以田土從戶口分豁上中下三等立軍民匠竈等籍而役之輕重凖焉顧西北土滿人稀隠避恆寡東南則有田然後有丁其載諸冊籍者皆實輸丁糧之人而一戶之中生齒𨿽盛所籍丁口率自其髙曽所遺非析產不增丁則入丁籍者常不過數人而已其在仕籍及舉貢監生員與身營伍者皆例得優免而傭保奴又皆不列於丁則所謂戶口登耗之數於生齒之贏絀総無與也夫丁之不能無隠避者勢也東南之賦繁役重極矣欲審丁以增賦𨿽姦無所容而民益不堪命是虐政也按黃冊載某戶丁幾名於某丁下注男婦若干口而捴數專載實在當差丁若干名似宜變通昔人之法分爲二冊一載實在當差丁共若干名一載不當差人口共若干名以爲毎嵗登耗之驗其輸丁糧者俾日增月盛不至有流移轉徙之患而不輸丁糧者亦生息蕃衍有登而無耗則民气盛而國勢彊庶幾乎王政矣頃康熈九年以省無益之費議令罷造黃冊夫毎縣造冊煩費罷之良是然而各省布政使司彚造簡明冊開列人丁戶口總數上之天府以示重民事之義倘亦古人存餼羊之遺意乎玆紀順治間戶口數如左我

國家幅員以次開拓自十六年雲貴下而後輿地盡入版圗故戶口亦歳有增益而

世祖章皇帝休養疲氓勝殘去殺仁漸義育者十八年然後兵燹孑遺之民得悉宥於成周太和之治則夫奕葉而後所以保有元元者可無愼歟順治元年至七年人丁戶口無可考

八年【實在當差人丁戶口一千六十三萬三千三百二十六丁】

九年【實在當差人丁戶口一千四百四十八萬三千八百五十八丁內審增五萬五千五百九十二丁】

十年【實在當差人丁戶口一千三百九十一萬六千五百九十八丁內審增五萬四百七十丁】

十一年【實在當差人丁戶口一千四百五萬七千二百五丁內審增二十二萬四千七百五十四丁】

十二年【實在當差人丁戶口一千四百三萬三千九百丁內審增二十六萬九千三百百一十丁】

十三年【實在當差人丁戶口一千五百四十一萬二千七百七十六丁內審增二十五萬六千三百一十五丁】

十四年【實在當差人丁戶口一千八百六十三萬二千八百八十一丁內審增九萬四千三百四十四丁】

十五年【實在當差人丁戶口一千八百六十三萬二千八百八十一丁內審增九萬四千三百四十四丁】

十六年【實在當差人丁戶口一千九百萬八十九百一十三丁內審增二十五萬五千九百一十八丁】

十七年【實在當差人丁戶口一千九百八萬七千五百七十二丁內審增一十一萬二千七百二十丁】

張文貞集卷七

欽定四庫全書

張文貞集卷八

大學士張玉書撰

紀

昭代樂章

順治元年八月

世祖章皇帝車駕至燕京九月朔

卽皇帝位將以十月告祭

天

地

宗廟

社稷時樂章未定大學士【臣】銓【臣】承疇【臣】陞上言郊廟社稷樂章前代皆各取佳名以昭一代之制漢魏曲名各別不可枚舉梁用雅北齊及隋用夏唐用和宋用安金用寧元郊社用成宗廟用寧明用和今我

朝削平寇亂以有天下有與萬邦黎獻共享太平之義樂名宜更用平其節則郊社九奏社稷七奏宗廟六奏

制可爰命翰林諸臣分撰樂章撰定命太常寺頒示樂舞諸生以時肄習焉今考各壇廟樂章其辭明肅簡穆取乎達將享之忱洽幽明之徳而非靈芝宛馬白麟赤蛟諸歌誇奇瑞於天神人鬼之前者可比此所謂古樂之遺音宮懸之雅奏也【臣】玉書謹案廟樂始於三頌詩序所謂美盛徳之形容以其成功告於神明者也商頌自有娀及契以迄成湯武丁周頌自后稷太王以迄文武成康皆發揚其文徳武功之盛以達於詩歌藏於太府漢郊廟詩樂不及祖宗之事則班固譏焉晉泰始中傅制登歌七章分祀七廟自是歷代相沿皆各有廟室之樂蓋禮不忘其本樂樂其所自生古之義也洪惟我

太祖髙皇帝肇造丕基臣服之國三十有二

太宗文皇帝益纘而光大之迄

世祖章皇帝底定方夏混一寰區文徳武功皆前代所

未及謂宜各制廟樂發皇盛治庶幾

祖

宗艱難創垂之烈得以昭示來玆而徒取籩豆祼享之辭徹諸神聴得毋於形容盛美之誼猶有闕焉者與謹按典制元防樂作於殿上名曰莽式所陳皆昭代故事率以滿洲舊臣充其選有旌旄弓矢躍馬涖陣之容有屈伸進反俯仰疾徐之節特以歌辭無漢音未遑頒之太常俾樂工肄習竊以爲應命儒臣援據其事撰譯歌詩爲

髙廟樂

文廟樂而更益以入中原靖羣寇諸舞爲

世廟樂聲容悉備事實而律諧則太和洋溢之气塞於宇宙而

國運之寖昌寖熾可以預卜矣

冬至大祀

天於

圜丘迎神奏始平之章

【敬承純祐兮於昭有容時維永淸兮四海攸同輸忱元祀兮從律調風穆將景福兮鏡履防功淵思髙厚兮恐負洪則聿章序兮夙夜宣通云軿鸞輅兮忽降中壇翠旗紛裊兮列缺丰隆肅始和暢兮慶洽陶匏百靈祗衛兮齋明辟工恭仰徳徽兮神來燕喜協昭慈恵兮逖鑑予衷】奠玉帛奏景平之章

【靈旂爰止兮捧玉筵執事有恪兮駿奔前有美珪璧兮薦纎經緯防理兮耀瑚璉來格洋洋兮思儼然孔忱翼翼兮告中防】

進俎奏咸平之章

【升肴珍錯兮列豆籩吉蠲爲饎兮格重九州美味兮薦膏鮮特牲潔敬兮苾芬筵願垂降鑑兮駐云軿錫嘉福兮億萬斯年】

初獻奏壽平武功舞之章

【玉斚肅陳兮明光桂漿初醖兮信芳臣心迪恵兮捧觴醴齊載徳兮馨香靈慈嶶眷兮矞皇勤仰止兮斯徜徉】

亞獻奏嘉平文徳舞之章

【考鐘拂舞兮再進瑤觴翼翼昭事兮次第肅將睟顏容與兮蒼幾煇煌穆穆居歆兮和气洋洋生民望澤兮仰睨玉房榮泉瑞露兮慶無疆】

終獻奏雍平文徳舞之章

【終獻兮玉斚淸肅秬鬯兮薦防忱磬管鏘鏘兮協气升盈盈旨酒兮勿替思成尙其醉止兮懷嘉生八龍蜿蜒兮穆羽和鳴】

徹饌奏熈平之章

【盥薦畢兮精白申虞嬿媟兮勞我神百辟肅雍兮傾罍樽福施下逮兮宜佑人民】送神奏太平之章

【嘉徳夙成兮晻藹壇塲穆思回盼兮云駕洋洋山河日月兮孔明深髙靑龍按節兮白虎低昂靈鈞滌蕩兮妖孽潛消吾求時恵兮感慮馨香鳴玉鏗金兮肅若有望紫壇嶻嶪兮煌煌臣乘寶歷兮載須我輔願防博產兮河嶽鐘良天施地育兮不可殫究殖我嘉師兮沐浴休光】望燎奏安平之章

【雷車電邁兮飛逺揚有防秉火兮越芳繁防賁鏞兮奮龍旂畀爾昌熾兮降蕭光烝民歌福兮富壽康予獲疇祉兮萬億斯皇】

順治五年冬至郊奉

太祖武皇帝配享十四年奉

太祖

太宗並配

正月上辛祈谷於

上帝迎神奏中平之章

【惟帝勤民兮求莫匪舒小民何依兮黍稷與與元日有事兮百辟趨爲民請命兮口食鹹需遙瞻龍駕兮歷紫虛日臨黃道兮東風徐臣深昭事兮遑寧居願垂嘉恵兮大有書】奠玉帛奏肅平之章

【民天惟食兮農事先粒我烝民兮賴重風霆流形兮雨澤霑實穎實栗兮气化全玉帛祗奏兮禮祀防仰祈寰宇兮享丰年】

進俎奏咸平之章

【鼎烹兮苾芬嘉薦兮無文奉雕俎兮大武羶薌達兮气干云昭普存兮民力惟明徳兮馨聞】初獻奏壽平武功舞之章

【初獻兮酒盈著誠致潔兮犠尊盛儼對越兮在上惟昭明兮有融瑟黃流兮玉瓚帝心歆假兮賫嘉禎】

亞獻奏景平文徳舞之章

【著尊啟兮告防淸酤次第兮舉前禮再獻兮肅拜列瑤觴兮秩斯筵神悅懌兮如在恵我嘉生兮福便便】

終獻奏永平文徳舞之章

【終獻兮太尊移苾芬嘉防兮圭瓚交馳神旣醉只兮錫祉禮成於三兮陳詞願灑餘瀝兮沐羣黎臣拜手兮望云霓】

徹饌奏凝平之章

【俎豆具陳兮庶品齊舉荷昭鑑兮靡或遺饌告徹兮玉几登歌洋溢兮式禮無違肅防忱兮告終事上帝居歆兮錫純禧】

送神奏淸平之章

【祗奉天威兮弗敢康小心翼翼兮昭穹蒼云垂九天兮露瀼瀼翠旗羽節兮歸何鄕臣拜下風兮意徬徨願沛汪澤兮時其雨暘】

望燎奏太平之章

【翹首兮天閶邈被雲海兮何蒼茫蕭束帛兮薦馨香精誠感格兮降福穰四時順敍兮百谷以昌臣同兆姓兮感荷恩光】

順治十四年正月祈谷奉

太祖配十五年奉

太祖

太宗並配是日以太常音樂錯亂嚴飭之祈谷禮舊行

於

大享殿至十七年

諭孟春於

大享殿行合祀禮因攺祈谷於

圜丘合祭配祀共十二壇十八年後罷合祀仍祈谷於

大享殿順治十四年二月又

命建享殿於禁城內祀

上帝亦奉

祖

宗並配康熈初罷

夏至祀

地於

方澤迎神奏中平之章

【吉蠲兮玉宇開薰風兮自南來鳯馭紛兮後先嶽瀆藹兮徘徊肅展禮兮報功沛靈澤兮九垓】奠玉帛奏廣平之章

【神州吉土兮中壇毖我元祀兮孔嚴辟工趨蹌兮潔蠲考鐘伐鼓兮肆筵黃琮纎縞兮陳列雲光下燭兮誠悃宣】

進俎奏咸平之章

【玉俎金奏兮未央嘉肴有踐兮大房牲牷告歆兮惟恪民力普存兮肅將厚載資生兮無外幾筵俯鑑兮洋洋】

初獻奏壽平武功舞之章

【匏尊泛齊兮朝踐揚博碩升庖兮鼎方淸風穆穆兮靈旗張神明和樂兮舉初觴洽百禮兮禋祀罄九土兮平襄】

亞獻奏安平文徳舞之章

【江茆兮縮漿山罍云羃兮馨香介黍稷兮芳防再展防誠兮趨蹌樂成八變兮樂只儼皇祗兮悅康】

終獻奏時平文徳舞之章

【方壇兮丰薦盈防酒思柔兮中和平陟降從容兮駐云軿禮成三獻兮捧玉觥含光大兮徳厚靈佑丕基兮永淸】

徹饌奏貞平之章

【樽俎畢兮誠未虧黃琮告徹兮儀景輝晏陰定兮邀靈錫南訛秩兮徧薰時肅惟昭明兮孔邇覃博厚兮載羣黎】

送神奏寧平之章

【靈旂兮雲際屯飛龍兮逝駸駸陰儀粹兮體親眷四海兮無塵配穹兮化宣綏百祿兮烝民】望燎瘞重舉送神

順治十四年三月壬子奉

太祖

太宗並配

方澤

詔赦天下

春分朝

日迎神奏寅曦之章

【於昭兮旭輪浴虞淵兮初升春已融兮交泰循典禮兮惟馨焫蕭艾兮祗肅神其聼兮和平】奠玉帛奏朝曦之章

【神來格兮太乙東統萬國兮玉帛同肅將享兮承筐篚盥以薦兮孚有顒】

初獻奏淸曦武功舞之章

【禦景風兮神式臨酌淸酤兮椒其馨爵方舉兮歌且舞憑龍勺兮吹鳯笙】

亞獻奏咸曦文徳舞之章

【再舉奠兮郁金香嘉樂合兮舞洋洋神飲食兮意徜徉容貌舒兮和以康】

終獻奏純曦文徳舞之章

【式禮未竭兮還升終以告防兮醁醽願神且畱兮鑑茹以侑以勸兮至誠】

徹饌奏延曦之章

【儀旣成兮物已饗神欲兮運靈夾徹不敢遲兮愼趨蹌照臨下土兮常朗朗】

送神奏歸曦之章

【云車徵兮風馬翔驅馳千仭兮臨萬方再拜稽首兮稱送神振轡兮當陽中天麗兮徹隱普天戴兮恩光敷和煦兮成物錫萬寶兮永康報神功兮時享祈神祐兮悠久無疆】

秋分夕

月迎神奏迎光之章

【猗與太陰兮禦望舒式遵九道兮遊淸虛伏惟姊兮從兄車今之夕兮來享予】

奠玉帛初獻奏升光之章

【有來雍雍幣帛在陳琮璜以加明徳惟馨式舉黃流兮挹犧尊籩豆靜嘉兮肴核芬】亞獻奏瑤光之章

【二齊載升維以告防歌管煌煌奉神之懽荷亙古兮麗天報之徳兮幾筵】

終獻奏瑞光之章

【一敬畢伸三舉願釂誠信潔齊天下有道鼓鐘簡兮聲容並茂象大徳兮厥光皓皓】徹饌奏函光之章

【其香旣歆對越告成儐爾登豆敬受駿奔神恱懌兮意欣欣予翼愼兮安以寧】

送神奏保光之章

【駕彩霞兮景星禦和風兮躡慶雲神欲起兮不停瞻天衢兮拜雲程影蹁躚兮光澄淸饗予祀兮意殷勤予所祝兮世太平偃武修文兮萬世長春】

順治八年以前日月從祀天壇裁春秋二祭八年六月允禮部請於從祀外仍行朝日夕月禮如舊典春秋二丁日祀

先師孔子迎神奏咸平之章

【大哉至聖峻徳元功敷文衍化百王是崇典則有常昭玆璧雍有防簠簋有嚴鼓鐘】奠帛初獻奏寧平之章

【覺我生民陶鑄前聖巍巍泰山實予景行禮備樂和豆籩惟靜抒頌六經爰斟三正】亞獻奏安平之章

【至哉聖師天授明徳木鐸萬年式是羣辟淸酒維醑言觀秉翟太和常流英才斯殖】終獻奏景平之章

【猗歟素王示予物軌瞻之在前神其寧止酌彼金罍惟淸且防登獻惟終弗遐有喜】徹饌奏咸平之章

【辟水淵淵崇牙嶪嶪旣歆宣聖亦儀十哲聲金振玉告玆將徹鬷假有成羮墻靡愒】送神奏咸平之章

【煌煌學宮四方來宗甄陶冑子曁予防躬思皇多士敷奏厥功佐予永淸三五是隆】順治二年正月從祭酒李若琳請更先師孔子神牌爲大成至聖文宣先師孔子十四年三月復爲至聖先師孔子九年九月辛夘

上幸太學釋奠十七年正月復以文廟工成親祭

春秋二戊日祀

太社

太稷迎神奏保平之章

【猗歟土谷兮功化隆烝民立命兮九域同壇壝儼肅兮風露通新邑翼翼兮俎豆丰望煙駕兮驂鸞龍秉圭植璧兮予親躬】

初獻奏壽平之章

【陰祀黝牲兮元郊同淸酤旣載兮臨齊宮朝踐初舉兮予洋洋在上兮錫福洪】亞獻奏嘉平之章

【樂具入奏兮聲煌煌兕觥其捄兮恭再揚厚徳配地兮佑家邦屢丰年兮兆庶康】終獻奏雍平之章

【方壇北宇兮神中央盈庭帗舞兮時低昂酌醑三爵兮綠醑香新邦兮命溥將】徹饌奏熈平之章

【籩豆大房兮儼成行歆此吉蠲兮猶回翔椒漿瑤席兮徒芬芳黍稷非馨兮悅且康】送神奏成平之章

【孔蓋翠旌兮隨風颺龍輈容與兮指天閶咫尺神靈兮隔穹蒼流景祚兮卜世昌】望燎奏安平之章

【牲玉陳兮延景光百禮旣洽兮終瘞藏願神聴兮時予匡四海攸同兮恵無疆】

春秋二仲祀歷代帝王迎神奏雍平之章【乘時運兮極隆造經綸兮顯融總古今兮一揆貽大寶兮防躬仰徽猷兮有嚴閟宮儀羣帝兮後先予稽首兮下風】

奠帛初獻奏安平之章

【靈之來兮儼若盈予仰止兮在庭承筐篚兮旣登偃靈蓋兮結翠旌鑑予情兮忻享薦芳馨兮肅成景行兮六龍嘉气兮曈曈奠犧樽兮以笙以鏞羣工肅兮屏營恵我懿則兮允中】亞獻奏中平之章

【二觴兮酒行諸帝熙和兮悅成念昔致治兮永淸瞻龍衮兮自天紹錫兮嘉平】

終獻奏肅平之章

【瑤爵兮獻終萬舞洋洋兮沐淸風龍鸞徐整兮企予嗣防音兮何從盼云車兮緩移示周行兮迪予衷】

徹饌奏凝平之章

【饁肴蒸兮畢升五音防兮滿盈禮將徹兮防告鑑孔忱兮載翼載登】

送神奏壽平之章

【旛幢繚繞兮動回風和鸞並馭兮歸天宮五云擁兮髙馳翔願回靈盼兮錫年丰】望燎奏淸平之章

【羣龍驂駕兮一气中焄蒿芬烈兮實防通望神光兮遙燭惟終古兮是崇】

順治二年議歷代帝王廟祀禮臣言宋曾納貢於大遼稱侄於大金則宋之天下乃遼金分統南北之天下也廟祀不得獨遺至元世祖之有天下功因太祖未有世祖入廟而太祖不入者亦應追祀

詔從之於是祀伏羲神農黃帝少昊顓頊髙陽髙辛唐堯虞舜夏禹商湯周武王漢髙祖光武唐太宗宋太祖遼太祖金太祖世宗元太祖世祖明太祖共二十二帝其從祀功臣則風後力牧臯陶龍伯夷防伯益伊尹傅說周公旦召公奭太公望召穆公虎方叔張良蕭何曹參陳平周勃鄧禹馮異諸葛亮房齡杜如晦李靖李晟郭子儀張巡許逺曹彬潘美韓世忠張浚嶽飛赫嚕尼堪斡裏雅布穆呼哩巴延徐達劉基共四十一人十七年六月禦史顧如華請奉守成賢君入廟下禮臣議商中宗髙宗周成王康王漢文帝宋仁宗明孝宗皆屬賢君但帝王廟止祭創業之君不及守成應否入廟

防酌定

詔奉七君入廟其遼太祖金太祖元太祖原未混一天下且行事不及諸帝王令罷祀從祀功臣罷宋潘美張浚亦允如華請也順治十四年二月丁酉

上親祀帝王

仲春祀

先農迎神奏永丰之章

【勾芒秉令土牛是驅天下一人蒼龍駕車念彼田疇民命所需生成有徳尙式臨諸】奠帛奏登丰之章

【先農神哉耒耜教民田祖靈哉稼穡是親功徳深厚天地同仁肅將幣帛肇舉明禋】初獻奏時丰之章

【厥初生民萬彚莫辧神錫之庥嘉種乃誕執玆醴齊濯功益見玉瓚椒醑肅雍舉奠】亞獻奏咸豐之章

【上原下隰百谷盈止福我烝黎秀良興起樂舞具備吹豳稱兕再躋以獻肴馨酒防】終獻奏大丰之章

【糜芑秬秠維神所貽以神饗神曰子將之秉耒三推東作允宜五風十雨率土何私】徹饌奏屢丰之章

【於皇農事自古爲烈莫敢不承令玆忻悅籩豆旣丰簠簋云潔神視井疆執事告徹】送神奏報丰之章

【麻麥芃芃秔稻連阡縱橫萬里皆神所贍人歌鼓腹史載有年嵗有常典茀祿綿延】望燎奏慶丰之章

【玉版蒼幣來鑑來歆敬之重之藏於厚深典禮由古予行自今樂樂利利國以永寧】順治十年五月丙辰時享

太廟迎神奏貞平之章

【皇輿啟圖世徳欽崇粵庇躬率土攸同冀州維宅爰止自東太室旣尊萬國朝宗翼翼孝孫對越新宮維神格思皇靈顯融】

初獻奏壽平之章

【於皇祖考克配上天越文武功四方維宣孝孫受命達志重永錫純祐億萬斯年】亞獻奏嘉平之章

【毖祀精忱洋洋如生有融昭明陟降於庭僾然有容愾然有聲孝孫防只顒若中情】終獻奏雍平之章

【越祖宗之徳肇玆天歷敢曰予小子享有成績欲報其徳昊天罔極慇懃三獻我心悅懌】徹饌奏熙平之章

【儀肅樂成神燕以娛告成於祖亦佑皇妣敬徹不遲用終祀禮介福綏祿永錫祚祉】還宮奏成平之章

【盈溢肅雍神運無迹寢祐靜淵恍兮安適厥靈在天厥主在室於萬斯年孝思無歝】嵗暮祫祭

太廟迎神奏貞平之章

【承眷命兮撫萬邦嗣丕基兮祖徳昌溯謨烈兮弗敢忘防嵗祀兮舉舊章瀝悃誠兮迓休光祈來格兮意徬徨】

奠帛行初獻禮奏壽平之章

【紛葳防兮神畢臨儼對越兮抒素忱陳纎縞兮有壬林酌醇酤兮薦徳馨恪溥將兮俶來歆錫嘉祉兮祐斯民】

亞獻奏嘉平之章

【維祥兮徳配天垂燕翼兮祚萬年潔豆籩兮秩斯筵載陳醴兮介牲牷協笙鏞兮繞云軿肅駿奔兮中彌防】

終獻奏雍平之章

【椒飶芬兮神畱兪節三奏兮防淸醑萬羽幹兮樂孔都禮明備兮罔敢渝旣醉止兮咸樂胥永啟佑兮披皇圖】

徹饌奏熈平之章

【典儀敍兮神格思樽俎將兮享靡遺悅且康兮徹弗遲鑑精禋兮茀祿綏】

還宮奏淸平之章

【孝思展兮禮告成神言歸兮陟在庭萃龍馭兮返穆淸主肅將兮式丹楹瞻列聖兮僾容聲回靈盼兮佑丕承維神聴兮和且平繼序皇兮亶休徵】

順治十六年禮部議允副都禦史袁懋功請以嵗暮祫享

太廟十七年三月詔每嵗

萬壽元旦俱奉

四祖神主合祭於奉先殿位次如

太廟祫祭奉先殿初建於十四年更建於十七年九廟

除夾室外增建敞殿九間

孟春歳暮祀太嵗月將之神迎神奏保平之章【吉日良辰祀典孔殷於維太嵗月將諸神乘時秉徳輔國佑民遙遙龍馭頓轡九閽壇壝蠲潔延佇來臨】

奠帛初獻奏安平之章

【維神至止螭駕雲旂洋洋在上元景延禧束帛承筐展我誠斯神示昭鑑尙其勿遺神兮弭節薦馨敢後祀事方初陳饋捧酧晨光熹防嘉祥承百禮不愆樂具入奏】

亞獻奏中平之章

【以我齊明率禮攸行載拜稽首防酒斯盈牲牷肥腯交彼神明樽罍上下奏駿思成】終獻奏肅平之章

【執事有嚴品物斯備非馨黍稷用宣誠意朱弦登歌絲衣揚觶予胥樂兮神錫爾類】徹饌奏雍平之章

【春祈秋報嵗省惟勤含醇飲徳孰匪明神惟神臨禦肸蠁逡巡獻酬云畢誠敬斯申】送神奏宣平之章

【出令明堂神爽卒度報功迎气崇祀其作神人以和旣康且樂瞻望景光邈彼寥廓】外國紀

自昔幅員之廣臣服之眾漢與元爲最盛漢自置越嶲諸郡通使大夏而西極逺蠻咸相繼引領內鄕然而師老財匱叛服靡常則黷武之禍論者譏焉元祖滅國四十次平西夏武功之赫極矣獨是諸國旣滅其地遂虛今考元史所載邊沙以外嵗時輸貢者未之聞也惟我

國家肇迹東陲誕膺天眷

太祖髙皇帝以神武懾服羣雄

太宗文皇帝以寛仁懷柔與國時外藩君長擁眾部居

廬帳相望者不啻數什計而

兩聖相承貳執服捨師行所至往往稱天以臨而絕無利其土地私其民人之意以故諸藩服畏威戴徳大則刑牲約誓小則納欵貢珍二十餘年間接踵稱臣惟恐以後至膺逆天之罰嗚呼何其盛也迨

世祖章皇帝建鼎燕都版章益廓維是逋誅遺寇尙煩干戈其他傒後之民則詔書所至無不稽首向順者末年大告武成聲教四訖於是山海諸部皆不煩鞭箠遣使而至闕下矣至於外藩防古則嵗加宴賚廣示推恩親親之誼柔逺之仁十八年如一日焉今紀諸國及諸部落名目間據見聞以其事附紀於下東極於使鹿使犬西極於厄內忒黑土魯畨北極於喀爾喀俄羅斯南極於琉球暹羅其爲道裏不可以數計而皆以徳服而不以威取則自漢以來所未有也頃我

皇上仰纘

祖宗謨烈招徠逺人化洽中外安南黎莫搆兵廷議欲

致師聲討而

廟算遣兩使臣馳傳往諭不煩一旅而交夷帖息聖徳廣大齊於覆載嗣是以往當更有前代未臣之

地陸詟水慓奔走而來賔者矣

薩哈連部落

卦爾察部落

薩哈爾察部落

索倫部落

東方格克裏部落

東方巴牙喇部落

東果瓦爾喀部落

虎爾哈部落【虎什喀裏等八姓】

以上俱滿洲屬部

科爾沁國【自天命以來與我世爲婚姻之國其最著者爲土謝圖親王卓禮克圖親王】

郭爾羅斯部落【紮穆蘇】

鄂爾多斯部落【在陜西邊外順治八年多爾濟等入寇固山額眞噶達洪等大破之於賀蘭山等處康熈十四年楡林寇亂多羅溫郡王古祿遣都統紮木素等統兵擊賊貝子達爾禮又遣臺吉二十六員同楡林官兵恢復龍州進靖二堡寧夏花馬池定邊寇亂貝勒索柰遣發各臺吉都統回寧夏提督官兵圍困花馬池擊敗定邊賊兵有七旗殺虎口外至靖邊莊浪等處皆是與厄魯得相接】

杜爾伯特部落【以下皆在科爾沁之後】

紮賴忒部落

吳喇忒部落【杜稜楮衝赫毛奇塔撻綽爾濟喀喇齊領楊古兒】

烏朱穆秦部落【秉圖王車臣王俱王號此部與喀爾喀相接與蒿齊特近】以上俱天命間附

察哈爾國【元之後卽所謂察罕也天聰間附其王曰阿布鼐尙主爲和碩額駙後得罪禁錮盛京命其子布爾尼嗣爵康熙十四年布爾尼謀反舉兵入犯命大將軍副將軍率兵討逆盡滅之布爾尼遁走爲科爾沁國所執獻馘於京師】

【上念爲公主所生詔免懸首】

土黙特部落【土黙特喀爾喀喀喇沁皆察哈爾國屬部前明時封爲順寧王天聰間附順治八年以法古穆隨其父舉國來歸屢立戰功授鎭國公在張家口外又有歸化城土黙特別爲一部】

紮魯忒部落【噶爾瑪塞望顧穆】

翁牛忒部落

阿蘇忒部落【紮魯忒三部爲土黙特屬部】

喀爾喀部落【極北其族有五部其人物著者爲顧雷汗紮薩克圖汗土謝圖汗車臣汗畢習勒圖汗那穆齊衛徵那顏楮魯睦諾爾含津喀爾哈臺吉汗等嵗時貢馬不絕於道特其人桀驁時闌入邊境掠我巴林屢降】

【諭嚴飭令贖罪通好順治十年命安郡王嶽樂爲宣威大將軍駐防庫黑城亦禦喀爾喀兵也十二年七月命安郡王同喀爾喀使臣於宗人府約誓修睦十七年定例土謝圖汗車臣汗畢習勒圖汗每嵗入貢一次白馬八匹白駝一隻管固山汗貝勒及爲首臺吉大臣喇嘛等許至京師余俱停止喀爾喀貢使較他部獨多八年八月多至八百餘人】

柰曼部落【按元史元太祖與乃蠻部凡數十戰其音相似豈其苗裔耶其人物著者則有綽博恵搜塞阿林沖額爾得尼溫衝】

敖漢部落【桑噶爾額林臣墨勒根】

克西克騰部落【臺吉云惇沙裏】

四子部落【順治三年追蘇尼忒部有功】

蘇爾尼部落

喀喇徹裏克部落【喀喇徹裏克又柰曼所屬也】

喀喇沁部落【紮薩克圖顧祿世希在喜峯口外卽朶顏三衛其部長卽前明時都督都指揮也】

伊蘇忒部落【伊蘇忒爲喀喇沁屬部】

阿霸垓部落【固倫公主下嫁噶爾瑪索訥木又有嫩阿霸垓嫩河名】蒿齊特部落【順治七年有臺吉噶爾篤撒望楚虎爾率所部千餘人來歸】夜黑部落【卽前明時所謂北闗也四部舊俱屬科爾沁】

哈達部落【南闗】

兀喇部落

輝發部落

使鹿部落【極東過索倫東南卽老察東北卽使鹿使犬】

使犬部落【極東】

厄魯得部落【在西北其主爲顧實汗崇奉達賴喇嘛順治九年九月】

【詔遺承澤親王賫書迎達賴喇嘛來都十二月達賴至十年歸國詔封顧實爲遵行文義敏慧顧實汗達賴爲西天大善自在佛掌天下佛教普通瓦赤喇呾喇達

賴喇嘛俱賜冊印】

湯古忒部落【在西南卽所謂小西天者是也其俗尊喇嘛喇嘛有二種以防爲別達賴黃帽大寶法王紅帽二寶法王花帽三寶法王黑帽湯古忒汗尊大寶二寶三寶法王厄魯得顧實汗尊達賴顧實汗憾湯古忒汗不遵達賴之教因逐其汗並逐大寶二寶三寶法王於是大寶二寶兩法王自雲南來歸於我今大寶法王復從達賴之教二寶法王仍在雲南湯古忒及厄內忒黑圖白忒俱厄魯得所屬】

厄內忒黑部落【極西大西天】

圖白忒部落【賜達賴冊文用圖白忒部落字卽湯古忒】

以上俱天聰間附

蘇尼忒部落【沙克查騰機思奔巴世希騰機忒順治三年五月騰機思叛命和碩徳豫親王多鐸爲掦威大將軍同承澤郡王碩塞等徵之斬首千級俘獲八百餘人騰機思兄弟俱就擒八月班師出師未及三月凡略地四千餘里】

朝鮮【朝鮮自天命中通貢累世獲罪於我明毛文龍又密邇其地竊據海島招納我叛人天聰元年正月丙子命大貝勒阿敏貝勒嶽托濟爾哈朗阿濟格杜度往徵之壬午克義州殺其府尹李筦是夜分兵取鐵山鐵山毛文龍所居地也文龍聞師至遁入海島癸未克定州執收使金搢乙酉克郭山之漢山城執郡守朴由健等丙戌渡嘉山江丁亥克安州殺郡守張燉副使金尙毅縣令宋圖南癸巳趨平壤爲朝鮮王舊居巡撫總兵等官及軍民皆自潰棄城遁走是日渡大同江甲午師次中和朝鮮王遣使致書請退師隨以書責之令速遣使議和二月壬寅至黃州甲辰至平山朝鮮王李倧攜妻子遁入江華島其長子奔泉州其臣進昌君者來謁致詞引罪言城中府庫財物亂離之際俱已蕩然願以所產者悉索以獻不聴是日遣副將劉興祚入海島說倧令其遣子弟入質兼議嵗幣倧曰城下之盟春秋恥之請退兵議和興祚不允倧遂遣族弟原昌君覺並侍郎一員來平山城議和許之遂復遣興祚及庫爾纒等往三月辛未興祚等與朝鮮王李倧誓天地議和乙酉班師至平壤復與李覺及其侍郎約誓夏四月辛亥師還五月遣李覺歸國厚賚之並賜其王李倧致書結兄弟之好仍約兩國之民有越境私逃者察送毋隠是年秋以義州復還朝鮮撤守兵】

以上俱崇徳間附

俄羅斯部落【在西北其地最逺行三年而後達京師順治十二十三年兩有使至俱以不知拜跪遣還十七年復至表文稱一千一百六十三年】

【朝議應仍逐其使上寛宥之】

【命禮部諭以不遜之罪其部眾每從邊外渡黑龍江來侵我老察地方老察距寧古塔相近我國貂皮等物多取給於此順治間因其來寇曾欲加兵防】

【廷議令朝鮮供芻糗上憐朝鮮國小不能給大師之費遂罷康熈八年秋復來寇廷議乘江凍時彼不能返可襲擊之】

【朝廷以路逺勞民而止九年四月俄羅斯遣使奉表投誠表文字畫不可識字體自下而上類道家符篆因召其來使譯文以進十五年來貢黑狐紫貂皮哆囉呢玻璃鏡魚牙魚牙大與象牙等其國人面白防紅髙凖類西洋人紅氊帽油靴有發有髭】

暹羅【順治間入貢用眞金葉鑿成表文字皆鳥迹虫書其貢使謂之握坤卽華言使人也握坤冠金盔盔以有花紋者爲尊秩從人蓬髮不冠貌黧黑通事揭諦典言其國有水火兩刑火刑令罪人過火坑命僧持防於旁理直者輒得度肢體無恙不則以鐵義納置坑底水刑令罪人沒深水中以罪輕重爲時久暫亦令僧防於其上理直者亦得不死語頗近誕又言其國中一切物用俱取給於國王每數日國王親給衣食殊不勝其勞康熙七年貢孔雀象龜各一象髙六尺六寸龜重三十觔力能負人有帳幔一具繪淫像】

【詔卻之十二年復來貢請封部議遣使上以風濤險阻察例以勅給其使賫還禮部因議照前明封古裏例付勅貢使宴賚而遣之國王名森烈拍臘照古龍拍獵馬嘑按防典載貢物六十件自七年來貢止三十九件疏言國小而貧貨物多產於別國難與防典相符部議令補貢詔免之】

荷蘭【卽紅毛也由廈門出大洋行一月至呂宋呂宋陸路行一月至噶喇巴再出海口行一月至荷蘭順治十三年來貢國王黑投爲也甲必丹物馬綏掘表文極工麗定貢期八年一次其國人面白髙凖發黃眼綠官尊者戴黑圓帽執紅棍衣紅哆囉呢余衣靑綠著未屐前髙後低】

琉球

【順治八年九月賜琉球國勅諭十年六月琉球國中山王世子尙質朝貢使至繳前明勅印十一年七月遣給事中張學禮行人王垓賫】

【勅印往封爲王以舟艦未具畱閩四載十五年六月撤還十八年以出使稽遲奪學禮等職康熈元年復命學禮等以原官往封三年七月使還康熈九年琉球遣使嗎吻喇噠防等表貢方物國王像圖金珀書箱瑚樹大玻璃鏡各一按琉球爲東海小國四面皆濵海南北約三千餘里所產惟蕉布硫磺其刀扇漆器等物皆販自日本王府供米麥民皆食畨茹狀類薯蕷宴防簡朴士大夫家多蓄書四書唐詩通鑑俱有翻板旁譯國語人名有四五字者阿彌多夜弗蘇二名居多他如金曰額膩銀曰喀難大曰倭捕煞小曰彌煞父母曰倭牙男曰防耕噶女曰防南宮飯曰安班酒曰薩幾俱不可通曉自唐宋至元其王之長子應襲爵者俱遣至中國入國子監俟其父薨始歸國受封至明洪熈時憫其往來風波驚險不測特免之賜三十六姓人教三十六島世襲通使之職習中國語言文字至今請封謝恩朝貢皆諸姓後有姓名可通土官則有名無姓也取士舉賢良方正由秀才歷法司法嚴峻不徇私情卽職官之父兄子弟不少寛貸道不拾遺夜不閉戶饒有古風男女婚嫁後束一髻於額簮小如意以金銀分差等衣服敞袖長袍皮鞋腰系錦緞長丈餘冠用紙胎以綾絹布圍裹分差等樂有走馬舞劍刺鎗踘毬諸戲重陽節競渡龍潭金鼔震地他如石筍巖勒馬巖龍岡虎萃長虹橋曼湖松嶺俱稱名勝通使船形如梭用鐵力木凡三層闊二丈二尺長十八丈髙二丈三尺桅髙十八丈裹以鐵船尾設戰臺鋪石列炮所經海道由閩安鎭歷猴嶼梅花所出海口由白洋入大洋有白水一綫橫亙南北爲分水洋又歷糖洋尢家埠伊藍埠至溫鎭抵琉球境從那壩港入中山王城此給諫張君等所經之道風濤變幻棲泊無定所使回時復與前所經之道不同】

西洋國【按西洋總名歐邏巴在中國極西故謂之大西以海而言則又謂之大西洋距中國計程九萬里自大西行六萬餘里至小西天竺國登岸晝夜浮海風順者半載可達又有過大浪山不得達小西者冬月必泊黑人國越二年始抵小西自小西又一年可抵中國海舶髙六七重廣亦如之度可容千人所需五穀六畜等物俱載焉西洋土宜五穀日用以麥爲主類中國北方之俗造室用磚石不施板築宮殿用石板或銅板幣帛則有鎖袱多羅絨金銀絲縀精者直逾百金布以利渃艸爲之視棉更堅潔旣敝則搗爛爲紙巾帽方圓各有式民間尙短衣以便操作樂器如西琴編簫爲最工琴用鐵絲五十弦機動成響編簫大者千管中者數百小者數十撫法與琴略同水器利灌漑火器利戰鬭銅鐵玻璃等器皆工巧適用字用二十三字母以二十三筆互配成文凡諸國語音及風雨鳥獸之聲皆可繪之於字分醫學教學法學道學爲四學前明萬曆中西洋人利瑪竇與其徒湯若望羅谷等奉其所謂天主教者來中國所事之像曰耶蘇卽天主也手執一圓象曰天主之母名曰瑪利亞言天主生於漢哀帝元壽二年庚申荒誕不經爲儒者所哂獨勾股法精密歷家多宗之其國治歷不一家而多祿某亞而封所歌白泥第谷四人爲尢著若望等皆尊師之順治二年仲秋朔日食若望先期進時刻分杪起復方位至期命大學士公同測驗諸法俱舛而新法獨合於是命若望用新法修時憲歷康熈三年七月歙縣民楊光先控若望等邪黨惑眾包藏禍心禮部密奏命同吏部防審若望得罪革職四年四月以光先爲監副尋陞監正西法遂中廢嗣有西洋人南懷仁復其疏訟寃詔革光先職以懷仁爲監正而西法復行按西法有不可不辧者五凡一時有八刻而合之夜子時四刻則爲百刻西洋法謂正初各四刻則十二時當得九十六刻因減百刻爲九十六不知亥子二時爲陰陽之交亥气已盡子時初交此時旣不屬亥亦未屬子昔人以亥餘二刻及子初二刻別名之曰夜子時以示陰陽相交二气接續凡天行之進退嵗差之餘積皆從此起西洋不用此四刻則數無零積何以定節气又何以有嵗差且旣不用百刻又何以造歷用夜子時不亦自相矛盾乎此九十六刻不可行者一二十八宿以木金土日月火水爲次𨿽宿度多寡不同而位次從無攺易西洋法西方七宿以觜火列參水之後豈東南北皆火先水後獨西方火後水先乎觜三星鼎足極小步位極狹𨿽侵入參位而距星所起觜自在先參星𨿽大自觜後今以度半之觜與十一度之參顚倒錯置可乎且觜部諸星並無侵入參部者參兩肩與觜相侵雙足三心斜入向井又玉井軍井屏星俱在參右天厠在參左闊狹了然豈容臆說哉此參星不當居觜先者一羅爲天首計爲地尾俱有气無形然五行經行計羅獨緯轉惟月食時能辧其色象羅者火之餘色赤而淡計者土之餘色黑而紫月之食日在地下月在天上地心居中地心卽與日同宮之羅計日與地心所在之宮射對宮之月赤淡色者爲羅蝕黑紫色者爲計蝕凡在所食之宮確有可驗況五星對行甚遲與五星單行者不同倒置一羅不得不倒置一計將五星二十八宿之生克制化從何推論乎此羅計不可更換者一炁爲木之餘孛爲水之餘羅爲火之餘計爲土之餘謂之四餘惟金主剛主殺上天好生故金無餘合日月五星謂之十一曜不聞名十曜也西法獨置炁不用是三餘矣炁孛羅計皆有名無象如以其無象而去之又何用孛羅計而獨不用炁乎且星象有變炁之變色白如盤盂尾亙天孛之變白如長虹尾有短有長其占皆系兵變人事吉凶興亡之驗豈占孛彗獨不占紫炁耶又占云紫炁一名福徳箭所臨之方車駕臨幸錫福極速是占亦不可無炁也此木炁不可不用者一自古有歷法以來各宮所占之宿有三皆以長短接算如女一在醜女二在子危十一在子危十二在亥皆就天度分至本宮各有占宮之正宿如子宮以虛日爲正者子屬防以虛日防爲正宿丑屬牛以牛金牛爲正宿餘皆類此統天歷以女二度九十五分九杪入子宮開禧歷以女二度九十二分九十三杪入子宮防天歷以女二度九十二分八杪入子宮授時歷以女二度六分三十八杪入子宮𨿽分杪之數不同總不外女二度入子諸如各宮各宿次序界限皆大同小異總之嵗差之積數日與天防月與日防之常度不同故分杪少異而占宮之宿則萬古不能易也今歷竟以牛金度入子宮是必子屬牛而後可且必各宮俱攺常度各屬俱攺所屬如丑屬虎寅屬兔而後可豈理也哉夫二十八宿與天同運以辧昏旦萬古不移星紀析木之宮名亦萬古不易今乃創爲異說謂前代漢唐宋以來之法舉不足信將誰欺乎此二十八宿必不可移者一兵部員外郎周於漆辧甚核姑識其梗槪如此】

土魯畨【漢車師前王地晉屬髙昌郡唐爲交河縣在火州西百里元成吉思汗次子察哈臺受封此地明永樂初封畨僧爲國師後復授其長爲都督指揮等官朝貢不絕成化初土魯畨阿力始彊劫掠哈密遂據其城並擾赤斤古諸衛侵掠甘肅嘉靖初招撫之復歸哈密其地去哈密千五百里中經黑風川水艸俱乏難以逺據而在前明時自阿力以後皆挾哈密以徼利隆慶後始稍戢不朝貢者一百八十餘年我】

【朝順治三年來貢方物十三年復來貢自是定例五年一貢西馬四匹防古馬十匹以其國有亂至康熈十二年其王瑪黑忒賽伊忒韓遣使再貢表稱一千八十三年聞之河西人云土畨添巴於西海西海添巴於回回國添巴猶言進貢也】

天方國【在哈密西北與回族近不屬於回語言類回人而性情各別順治二年來朝貢玉石等物】

回回國【回回與畏兀兒哈喇灰俱爲哈密屬部哈喇灰語言嗜好皆與回等畏兀兒則飲酒食肉與回差別哈密卽回回之都防也陜自西涼州五百里至甘州甘州五百里至肅州肅州西六十里卽嘉峪闗嘉峪七百里至陽闗陽闗千里至玉門闗由嘉峪行約二十日至哈密前明永樂初置七衛在嘉峪關西哈密又在六衛西東至肅州西至土魯畨俱約千五百里回回人精於鳥鎗順治二年同天方國人入貢】

赤斤防古【周西戎戰國月支漢武帝取爲酒泉燉煌二郡晉屬髙昌郡唐屬州後沒於吐畨宋入西夏元仍屬州明永樂間設衛及土魯畨陷哈密侵掠赤斤其部人散走塞下衛遂虛我朝順治四年赤斤都督永柱與畏兀都督帖木兒卜喇等詣撫臣張尙言入貢於明遭亂寄居肅州願效忠納貢尙以聞是後未聞有再貢者】

費牙喀部落【順治十六年來貢自是定例貢物送至寧古塔宴賚而遣之】以上順治間附

傅爾都嘉利雅等處國王阿丰肅【系西國極逺之地康熙九年遣大臣嗎訥爾達聶具本貢方物本內稱巍巍至能大淸國皇帝】

安南【國王黎氏與其臣莫氏爲世仇自前明萬曆中莫氏卽據髙平本朝初負固不服時招納逃亡侵入內地順治十六年粵西旣下莫敬耀怵禍來歸賫繳印冊督撫臣以聞朝命授爲安南都統使敬耀未受職卒子元淸嗣仍世守髙平地十七年安南國王黎維禔來歸亦未受封卒弟維禧立康熈三年遣翰林院編修吳光禮部司務朱志逺諭祭維禔五年遣翰林院侍讀學士程芳朝禮部郎中張易賁冊封維禧六年秋維禧復修舊郤以兵奪髙平地元淸竄入滇七年春雲南奏其事廷議爭請用師討黎氏擅奪之罪】

【上不忍遽加之兵特遣內院侍讀李仙根兵部主事楊兆傑以一品服賫勅往諭維禧令還髙平故土維禧奉詔還髙平一府四州元淸爲都統使如故其國在

富良江西後三峯山左安子山右屬十三道五十二府二百一十九州縣】

呂明徳先生傳

前明南京兵部尙書新安呂明徳先生以崇禎十四年殉寇難於洛陽淸忠大節事具前史越二十一年爲

皇淸順治辛丑先生子兆琳與玉書同舉進士又三年家大人視學中州以洛陽爲先生授命之地檄有司建耑祠春秋奉祀購先生遺書得所著孝經本義大全若干捲又越十三年兆琳以治行異等由陜西西鄕縣行取來京師以先生年譜四卷示書俾書傳先生行事以示後書不敢辭先生諱維祺字介孺別字豫石系出宋文穆公後七嵗就塾師受孝經卽知謹子弟之節父仁孝公異之年十六作知非箴自儆私淑邑先輩孟公化鯉洛陽尢公時熈自是討論伊洛之學以天下事爲巳任萬曆癸丑舉進士爲兗州府推官宗室某淩轢官吏白晝攫民金按實出罪不少鯁避每讞獄虛公平反𨿽黠盜不施榜掠輒得其情擢吏部主事晉員外郎防光宗崩廷臣請入見嗣君爲閹寺所阻先生謁政府抗聲曰梓宮在殯人心危疑柰何輙阻諸臣之請以滋異議偕百官詣慈慶宮門謁畢方退越日聞中官導駕幸小南城又詣政府責以保防聖躬抑止遊燕事遂寢退而疏言殿下一身爲二祖列宗之所付托百官萬民之所系望起居宜愼飲食宜節左右不得嘻笑於側侍禦不得雜進於前閣部大臣宜不時召見商確大禮顧問政事親近內侍宜擇老成願恪之人謹備使令勿預國政疏末論移宮事與楊忠烈議同忌者銜之辛酉天啟攺元乞假省親歸新安持祖母喪盡哀手疏孝經以謹身厲行開示來學與馮少墟從吾李緝敬日宣防講芝泉無虛嵗屏居四載逆璫竊枋勢益燻灼里人議爲璫建祠叱止之璫恚甚甲子冬起補考功郎不用將中以奇禍防璫敗而止崇禎戊辰起尙寶司卿旋晉太常寺少卿提督四譯館明年抗疏陳防防八漸指斥時政而言謹晏遊寡嗜欲摧折言官厭疑臣下尢切直疏入畱中疑禍且不測忽一日中官捧溫防至私第曰上得公疏置禦榻每一省覽徘徊殿廷咨嗟良久先生常舉此事謂天聴如環惜臣下無實心開導廣益聖聰爲可媿也庚午陞南京戶部右侍郎總督糧儲時朝廷以外臣不稱任使分遣中官王應朝張彞憲等監視戶工九邊兵馬錢糧絡繹四出廷臣相顧眙愕不敢言先生疏曰皇上初元廓淸閹防焦勞治理海內稱快邇者羣下積習未除奉行失職致使廟堂積疑生厭積厭生怒不得已遣左右近侍以察之此皆諸臣罪也然而先機識防之士鰓鰓過計謂易曰履霜堅冰至又童牛之牿元吉思漸遏萌其道宜豫且熹宗已事皇上手自釐革豈未及三載而遽忘之閣臣延儒體仁宗達皆受特簡知遇之恩曾未及片辭爭執臣不得不以弼違陳力之義督過諸臣矣疏入南北部寺相繼執奏竟得罷遣先是南庾嵗入二十三萬額支至四十餘萬出浮於入者十九萬有奇北部借支南糧又積至二百六十餘萬以故本折均絀京軍虧餉動以嵗計先生鉤考逋賦建議酌畱各項稅銀及新餉十餘萬塡補缺額而用鼔鑄餘息轉抵北部越兩載防有餘儲超拜南京兵部尙書防贊機務南樞經費不貲釐侵欺汰冗冒兼請鑄局踵行已試之效而軍食不匱先生之論錢法也謂圜府爲國息之本衡輕重之等權子母之利其流如泉捨是而言生財則掊斂而巳其法官錢重一錢爲率自九分以下官令攺鑄禁民間不得私收則姦人竊利者自止兩廠需費七萬二千遞減至二萬餘僅三之一耳而嵗終獲息一萬六千五百兩有奇視舊息增至十倍先生所謂行之十年不獨南庾牣積卽北部亦可代支者確然其有明驗矣又曾議行鈔法以吳綾爲質織龍文方廣如舊制與金銀錯用鈔居十之二議極明悉未果行當是時軍興煩棘民困轉輸無藝之徵等於竭澤而先生持籌經畫惟用鼓鑄爲紓國之長策以卹民則請罷加賦矣以卹商則請罷蕪稅矣夫豈不知尺寸之利可以佐軍儲贍國用而惓惓以寛物力固根本爲言此先生謀國之忠鑿然原本經術而不肯出於一切補苴之計者也乃朝議卒以此側目百計傾軋乙亥寇陷鳯陽先生合諸道軍轉戰逆擊賊西遁六百里而忌者竟議調遣逾期用大計落職比先生歸而時事潰壊益不可爲矣戊寅已夘之交賊勢蔓延膠結出沒河洛間以數十萬計督臣熊文燦力不能支輒主撫議先生目擊憂憤積書力爭洛西數百里不至遘房谷之禍者先生之功也辛已賊薄洛陽先生免仁孝公喪適居洛登陴誓眾括家財以饗軍比圍益急猶麾所募健勇縋出城西北隅格殺數十人而叛將王紹禹乘夜援賊陷城遂被執道遇福藩先生從容言曰名義至重萬不可屈節爲宗社辱及見賊罵不絕口竟遇害方先生自畱樞謝政歸賊從潼闗敗遁逆焰未甚熾也使先生不去或更假節鉞以辦賊賊能遽收殘卒豕突東下爲中原患耶夫天禍人國讒人髙張先生之才未嘗不見用用未嘗不結主知呼號咷泗冀吾謀之一用而百口之謠諑己隨其後先生𨿽不去庸有濟乎至於峩冠就刃持孤忠以入地而老臣之鞠躬盡瘁以報國家者無遺力矣嗚乎先生死生之際世變系焉豈偶然之故哉先生著書數十卷闕裏議詮部太常南庾南樞奏議考功記淸蕪記愼獨堂文集存古篇最後出者爲孝經本義大全或問凡三十三卷兆琳爲書言曰先大夫畱精孝經者二十餘年訂諸家聚訟之訛字疏句析篤志力行所至設講防芝泉伊洛丰豫簪先後從學不下數百人所以倡導其門人子弟者率以孝爲根本生平立身服官日用造次不離乎是嘗謂新建之學言良知而不求致良知故久而滋獘以孝爲本而以臨深履薄愼獨戒懼爲學推極於天明地察通神明光四海舉而措之裕如也嗚呼先生學有原本如此書淺識薄殖烏足以知之敬紀兆琳之言詮次行事之大者以爲先生傳贊曰昔蘇軾論賈誼惜其志大而量小謂宜深交絳灌使天子不疑大臣不忌然後得行其志愚嘗讀其說而疑之士君子大節不立而使當世脂韋曲學之士得以借口謂能自用其才可爲篤論乎且軾當熙寧紹聖間所自處者何如而欲以深交絳灌責甚矣其言之過也及讀明徳先生所爲賈董論謂大臣以道事君不可則止亦以軾言爲未當觀先生之論而三十年立朝梗槪亦略可覩矣嗚呼自髙顧楊左諸君子之後先生頎然爲正人魁宿幸不罹於璫禍而得以其讜言危行搘柱國是乃卒不幸而以節義見人之云亡邦國殄瘁百世而下聞之猶爲三太息也

何崇源舅翁像贊

崇源舅翁爲十二外祖玉涵公之冢嗣弱冠爲邑諸生有聲庠序玉書幼習舉子業實與舅翁先後及君勅卞先生之門舅翁每出一藝同學皆傳寫奉爲模楷屢試有司不得志遂棄去究心先世岐黃之業方明洪宣間有彥澄公以醫顯於朝三楊先生皆折節敬禮嗣是代有聞人至明末仁源繼充兩公名益重仁源卽舅翁之大父而繼充其世父也舅翁盡發累世之藏書精研於陰陽表裏虛實補防之法於是醫學大進所至輒有奇效四方延請者嵗無虛日而舅翁又謂藥物所以療病非所以養生日取參同契悟眞篇諸書詳證其奧義復手訂沖虛子金丹直論往往有心悟獨得之解爲前人所未發平居靜穆澹適喜慍不形每言境過輒忘胸中不畱一物蓋天資近道如此至於一門以內怡怡然壎箎翕和琴瑟調葉子若孫舒雁行列有詩禮之容而無浮囂淩競之气觀圖中所載亦可略覩有道之梗槪矣敬拜手濡筆而爲贊曰有軒有幾有圖有書有泉一有樹百株巾舄嫻雅道气充腴以觴以防閨門秩如托興於林卉棲心於元虛窺翁之迹者以爲工越人之術識翁之防者直比肩於列仙之儒

太子少師平逆將軍議政大臣都統諡恪僖畢公像贊

天篤佐命英略奮庸三朝戮力萬里折衝初定平壤繼克松杏公隨王師應手鋤梗入闗蕩寇出塞招徠靡逺不服靡堅不摧肅將天威迅掃滇海逼緬阿堝折首奏凱巋然宿望命領禁軍屬討秦逆無逾老臣逆亂旣平振旅還闕抗章乞閒有功不伐四十七載聲施爛然遺鏃在骨忠勇悉全

帝旌乃勞哀榮禮備名勒丰碑澤延奕嗣我瞻遺像標格嶙嶙鷹揚虎視威容如神猗歟偉人爲國楨幹炳矣丹靑光熒云漢

丙午科浙江鄕試策問五道

問帝王一代肇興必有一代之治法而治隆法備每待之繼體守成之主忠厚立國周之治也成康纘其法而光大之馴至刑措稱極盛焉漢文景恪循恭儉唐貞觀力行仁義史褒其治謂庶幾王道之遺其他或純任綜核或政尙紛更𨿽規模粗具而良法美意亦寖衰矣我

皇上恭巳勵精逺承

太祖

太宗億萬祀之鴻基近紹

世祖十八年之駿業五載以內綱舉目張政教翔洽海宇衽席遐裔貢珍治績之盛軼漢唐而踵成周則自今以始皆與民休息時矣滌煩祛獘而躋一世於仁壽寧無其道歟夫寛猛緩急之際治術所由辧也水弱火烈偏用之則二者均獘豈非寛與猛必宜互濟歟抑聞之治不得其道則法令繁多而姦不止得其道𨿽禁网疎闊而百職就理蘇軾亦云不擾獄市不害爲摘姦然則致治本原固不視乎寛猛緩急而在立法之當否歟董生之諭政曰琴瑟不調必解而更張之乃若更張之而不調復將安恃儻亦圖治當慮始不宜數變以滋擾歟玆欲凖今時酌成憲權衡於畫一之規經緯以寛大之意俾垂永久偕民寡過何道而可

問儒者之學盡人以達天不根極於性命則其學徒枝葉而已源流分合之際可勿講歟孔子之系易曰繼善子思之作中庸曰未發未發之中與繼善有二防歟存心之說子輿氏首發之而操存捨亡孔子則嘗言之矣心固能統乎性者歟性譬則谷也心其萌芽之發端者歟嗣後濂洛闗閩益闡其說而理與气之辧甚密正防太和篇曰由太虛有天之名是以太虛爲一气之聚散矣夫萬物之气散則歸太虛所謂水凝爲冰冰釋仍爲水也而謂太虛無理以主之歟程子曰以形體謂之天以主宰謂之帝以性情謂之幹夫於太虛之中求所謂主宰性情宜孰從而指之正防又謂合虛與气有性之名合性與知覺有心之名皇極經世書曰心爲太極又曰道爲太極然則人之气與天之气固同出於太虛而其理則同歸於太極者歟學者捨盡性何以達天捨存心何以盡性心之存亡出入至逸而不可制制心之功其要安在濂溪之學曰立誠二程之學曰居敬橫渠之學曰無忝匪解紫陽之學曰格物致知其功𨿽異其理固一致歟諸士務窮其源流以對

問禮與刑相輔而行者也周禮大司徒以五禮防民之僞而教之中書曰刑期於無刑民協於中故因天秩而制五禮卽因天討而作五刑明示以出禮卽入刑也夫禮曰教中刑曰協中禮與刑固有同原者歟子產鑄刑書而叔向非之謂先王議事以制不爲刑辟劉廙著先刑後禮論而陸遜斥之謂禮之長於刑久矣倘與孔子有恥無恥之論有合歟禮者所以辧上下而定民志也刑者一成而不可變者也乃說者曰刑則一日不可弛禮必百年而後興一日之內固不可無刑也而百年以前遂可以無禮歟夫安上治民莫善於禮一日無禮則傲慢淩僭之端生焉迨至風俗日漓民情滋僞蕩閒逾檢犯上亡等然後大刑大獄起而治之盍若治於未然者之爲逸歟今古殊趨時勢各別三代已有質文之異尙賞罰先後之不同宜何所適從歟我

國家制作度越前代儀文服物秩然有等而又更定律例勒爲一代之令俾貴賤尊畢循守罔斁誠以禮教先天下而兢兢慮其入於刑也其間所爲輕重損益納民於中道者有可得而指歟尙詳陳弼教之義焉

問史書助國家賞罰一日之是非定則千古法戒昭焉事不綦重歟

皇上頃以明史尙闕

命禮臣搜遺編詞臣開史館校譯實錄刻日告竣或編年或紀傳將蔚然覩一代成書矣獨是二百七十餘年之事有當時未暇定論今日實待折衷者欲成信史可勿豫講歟試舉其大端與諸士質之金川之役釁起削國而稱兵易位必謂事當防辭歟監國之際誤在易儲而奪門復辟必謂功宜上賞歟興獻之禮異於濮議是也乃別廟稱帝盈廷聚訟何說歟國本之爭力阻並封是也乃語侵宮禁附防成疑何說歟三案疊興羅織滋蔓東林黨議水火紛淆所謂小人者信權姦所謂君子者信忠藎歟若乃綜其治亂之故當初盛則重紀綱及中衰則尙議論迨末造則紀綱議論兩獘而均失之何前後貿理歟二正之多故何以宜亡而不亡神熹之廢弛倒置何以宜覆而不覆晚季正气衰靡或追論靖難摧殘之過甚然歟否歟夫洪永創業貽謀宣孝守成紹烈其所由致治之原亦可得而標指歟諸士仰體勿顧忌諱條晰敷陳義欲歸正論欲持平將上之

史館焉

問從來招攜懷逺梯航來歸至治之效也然投戈旣眾則綏輯維艱考之於漢閩越初開嘗盡遷其民於江淮之間而虛其地豈昔之東南土滿今之東南人滿歟往亦有弄兵潢池化刀劍爲牛犢者以一郡守治之而帖如豈一隅與四應撫綏固各有術歟今我

皇上聲教誕敷無逺不服吳越閩廣聞風向化不啻數十萬計其爲首屬者固已予之爵祿悉從優敍矣彼率從之眾將欲聚而兵之汰老弱簡精鋭借爲海徼之長城似也然各省綠旗方將覈其冗耗增兵益餉其議可行於今日歟卽欲解冑離伍散而農之而授廛分畝固可行於沿海諸郡歟有謂中原川陜尙多曠土以此雲集之旅仿古屯田之制使之比廬而耕旣可墾荒復堪衛

國是歟否歟抑或詳稽原籍畢令歸農俾海濵效順者盡爲版圖之赤子歟爾多士盱衡時事何道而能使聚不病

國散不病民旣足安新附之心復不滋土著之擾其必有成算於中矣詳著於篇以爲柔逺之碩畫

辛未科防試策問五道

問國家承平日久則忠厚淳龎之气積於人心而形於風俗倡率於士大夫而下被於艸野猗歟盛世休明之象也我

皇上宵旰勵精茂臻至治大小諸司助流徳化者罔敢不凜凜奉厥職矣顧人臣服官之道其大者在法廉交儆寮宷協恭漢儒有言皇皇求財利常恐匱乏者庶人之意也皇皇求仁義常恐不能化民者大夫之意也又曰眾臣和於朝則萬物和於野豈非人臣宜勵素絲正直之節而奉公上者尢務以協恭爲百職倡歟夫異同化然後持議不偏恩怨忘然後秉心無競誠欲通於野之志渙有邱之羣消同異之形泯恩怨之迹自非精白一心公忠體國庸克濟與方今大澤汪濊協气旁流蓋成周太和洋溢時也

聖明在上殷殷以寛大和平嘉與臣下其何以仰承徳意偕適於無偏無黨之路與抑正學問端心術謹

行誼尢靖獻之本也多士將釋褐爲

國家用矣所以立身立朝者其預籌之

問我

皇上崇正學惇實行所以風勸天下甚至士生斯世幸矣不患無秀異之才應運興起然或陵躐髙逺汨沒於浮華靡蕩之中顧以倫物日用爲庸近則於崇學惇行之意奚有當焉古之學者其始重小學之教習六甲五方書計之事室家長幼之節自孝弟禮讓之始基達於致逺通方之實用習俗美而材賢眾焉行能茂而政理隆焉遐哉盛巳粵稽其制上老庶老教之學裏胥鄰長教之耕右塾左塾別其地在野在邑異其其詳可悉指與班固曰八嵗入小學十五入大學尙書大傳曰十五入小學十八入大學其說互異何與紫陽采輯羣言爲小學一書垂訓於世此其義豈有異於古之爲教者與程子謂灑掃應對是形而上者朱子又謂今人旣無小學之功當以敬爲本是小學之重本末兼該精粗一致不可易也

皇上於經史百家罔弗綜貫而又取朱子此編時勤乙覽多士其以素所服習者精言其義將觀所學而

獻於

朝焉

問宋儒之學至今日而表章稱極盛矣

皇上躬天亶之至徳綜道術之源流以周程張邵朱

子有功性學

禦書學達性天頒額褒美用俾海內之士咸曉然於向學入徳之門意至切也顧諸儒之書標指同異約有數端試略舉其義以相質可乎周子太極圖說廣大精密性學之原也程子親受其圖而卒不以示人其故何歟气質之性自程子言之或以爲本於太極圖說然歟否歟邵子先天圖爲功於易至矣其皇極經世亦先天之學也程子謂數學至康節始及於理而究不學康節之數及作易傳又不采其說何歟易傳言理不言數朱子所深服膺及朱子作本義又主卜筮而不盡從易傳豈其理有殊致也橫渠西銘明理一而分殊程門以之開示學者而於正防則謂其言有過正防西銘純疵之別安在所言太和太虛亦與太極之防有合焉否歟周程張邵絕紹學之緒朱子集諸儒之成諸士其折衷於朱子之說而考其同異求其要歸以著於篇問記曰聲音之道與政通又曰凡音之起由人心生則審音辧律固性情之事儒者所宜亟講也夫先王因天地陰陽之气定十有二辰卽十有二辰生十有二律所謂隔八相生三分損益其理與數可悉指歟十二律始於黃鐘五聲始於宮八音始於土皆所以求中聲也而聲之淸濁髙下操何術以辧之後人欲定黃鐘之管而莫適爲準或求之累黍或証之古尺或參之金石聚訟紛如宜何所折衷與凡律空圍九分至蔡邕始有徑三分之說孟康諸儒主之胡瑗疑其管狹復爲九方分之說蔡元定律呂新書主之而胡蔡之書所言圍徑之數細求之又不能無差或參用截管疊吹之意以密率定其法而以累黍驗其實庶幾辧律爲有據歟夫黃鐘定而後中聲正中聲正而後律呂葉我

皇上中和建極神人允諧考鏡源流至精且晰諸士服習今古亦嘗研究其端委乎盍一一指陳以備采擇

問教養爲經世大務古者大司徒頒十有二職施十有二教於民其時家有蓋藏人鮮窳行豈盡其俗之醇歟無亦奉行徳意者之克殫乃職也我

皇上子育元元數年之中賜租減賦累數千萬水旱

蠲貸猶不與焉比又

厪念民間曠費罔知生計

特頒誡諭命講儲蓄之法酌撙節之宜所以爲民謀

者恩澤至厚今裏井編氓已皆仰諭

上指力農桑偫囷積可馴致家給人足之盛歟夫豳風七月與噫嘻臣工諸詩相爲表裏豳詩述養老慈幼燕饗之事至纎且悉而豳頌多責成於臣工則勸耕積粟使閭閻不至憂匱乏者非良有司責歟瘠土思勞沃土思逸民之情也靡侈之無節蕩佚之無紀以至爭訟疊興非僻時作觸法抵禁往往而有

皇上如天覆物憫其愚而矜全之者嵗不絕書爲長

吏者誠敬體

好生之仁竭誠而化導之何患民气之不靜而俗之

不底於醇也爾多士異日皆爲

國家教養斯民者也尙攄所蘊獻之

當寧焉

巳酉科順天武鄕試策問二道

問將才難將徳尢難故司馬法以仁愛爲制國治軍之本方今海宇寧謐雈苻不驚此師武臣釁甲時矣其各要害地專閫駐防以爲民衛也乃重鎭碁布刁鬥嚴明者固多市肆驛騷者亦復不少郡縣有司因文武職分至不敢呵一悍卒則兵不且爲民困歟夫兵囂而不戢是謂無威聴其厲民而不制是爲無法毋乃非

國家命將設防之至意歟古名將多讀書曉大義故人爭愛其徳羊叔子杜元凱其流也意偏裨以才勝大將以仁勝制敵以才勝坐鎭以仁勝歟抑文經武緯才徳兼備斯兵民胥利而不病歟其悉籌之

問人才宜及鋒而用文與武無二道也武臣封疆攸寄尢資技勇英鋭以備折衝我

朝自設武科來取士稱極盛矣獨是聴選需次淹抑多年精力就衰始授一職

國家奚賴焉議者謂樞臣典選應核年力嚴甄汰是亦疏通之一法歟科目而外其途太濫流品雜而營競生或尙有可澄別者歟在外鎭將以下庸耄曠職豈曰無人前者

車駕所至曾親加罷斥矣或應責提鎭臣不時劾奏以淸賢路歟古有由部曲拔爲上將者所以待奇技異勇也或別置一格以示奬厲可歟旣疏積壅之獘復收軼羣之才多士盍借箸焉

張文貞集卷八

欽定四庫全書

張文貞集卷九

大學士張玉書撰

擬勒石拖諾山防紀

聖武神功之碑

皇帝受天景命撫有四海東西極日之出入罔不稱臣奉朔修職貢惟謹而厄魯特噶爾丹獨自越於生成覆載之外狂逞搆釁以上干天罰於是

皇帝赫然震怒以康熈三十五年春定議聲討上親總六師從中路入

命領侍衛內大臣伯費揚古爲撫逺大將軍防陜西將軍舒書博濟孫思克從西路入截擊賊後而盛京黑龍江寧古塔諸路則各厲兵以須用備防應二月癸丑以師期昭告

天

地

宗社在京防務悉屬畱守綜理焉丙辰

車駕發京師

皇子侍戎行者咸分筦軍事師出獨石口跋履沙磧逾喀倫經拖陵渡克魯倫河賊懼遁追奔逐北直抵拖諾山凡歷程三千里五月戊辰旋師而西路大軍卽以是日邀擊賊兵賊大潰散以二十餘年久習戰鬭橫行塞外之勁寇

天戈之所指甫七十日一舉而艸薙禽狝之成功之速制勝之奇古所未有【臣】玉書幸與扈從獲覩盛事紀實勒銘以垂信永久是惟【臣】職謹按厄魯特與喀爾喀同屬奉貢之國彼此交郤致興兵革喀爾喀七旗皆潰叩邊請內附而噶爾丹修怨不己輒恣攻劫抗悖

諭旨蔑棄誓言自闌入克魯倫河脇掠納木查爾托音遂偪處土喇克魯倫交近之地虐我使臣擾我邊境煽惑我諸外藩蒙古肆惡極矣假使及今不早事撲滅勢必滋異日西北緣邊之患方二十九年秋

皇上曾用密策誘噶爾丹至烏瀾布通距京師僅七百里爾時眾軍合力奮擊可使隻輪不返顧

乘輿未親涖軍致賊得以詭遁

皇上深念狡冦叵測不以

天威臨之弗克剪刈所由廷臣交章乞畱而

宸衷內斷決計親徵職是故也出師以後經行兩月屢遣諜潛往偵賊至五月朔師次拖陵始知賊尙伏克魯倫河

上大悅命八旗及前鋒火器緑旗防古諸營兵畢防圖示陣法紀律加嚴旟旐之盛士馬之眾彌山溢谷綿亙數十里外藩君長無不相顧駭怖而噶爾丹方謂道阻水涸大師必不能猝至比

聖恩曲宥賊俘命隨我使臣賫

勅防告以

至尊親臨趣令向順猶曰

皇帝不安坐中國能飛瀚海耶及登髙阜了視天子旌麾乃大驚且謂與烏瀾布通之師異甚顧懼罪不敢面縛乞降竟棄克魯倫河指土喇河而遁克魯倫河爲塞外巨浸水艸丰蔚足資戰守

上初意賊欲拒戰必據河前一夕飭軍中擐甲戒嚴

且密授諸將方略旣至

顧謂侍臣曰賊懦怯不知據此河其無能爲明矣亟統軍追之約賫而行越二日至克勒和朔賊所棄氊廬鎧甲釜甑之屬不絕於道又二日至拖諾山俘獲生口言賊晨夜倉皇奔迸今當越土喇河於是

上諭諸大臣謂西路大軍刻期抵土喇必己躡賊後賊𨿽遁亦無復之今所急餽饟耳當旋師經畫兩路軍食越日下令

上統中路大軍還而特遣領侍衛內大臣馬思哈爲平北大將軍將精銳逼之於時噶爾丹方從土喇竄走至昭木多適與西路軍遇大將軍費揚古偕孫思克督諸將迎擊自未迄酉俘斬數千追擊三十里略獲子女及牲畜軍仗塡委山積噶爾丹僅以殘騎跳身遁夫當用兵之始

皇上卽定計遣西路軍先入比師旣載道降

手諭至費揚古軍中馳問師期者使命不絕時或疑荒塞曠邈恐遮道擊賊未可必得至是乃嘆

睿謀周悉不啻坐照萬里然非

皇上躬統大軍直逼賊壘安知狡謀詭計不更從他道奔軼是賊之潰敗於西師乃中路大兵扼賊之吭挈而付諸西路將士使其尾擊而殱滅之者也猗歟盛矣昔史稱遐陬爲荒服謂來服荒忽無常時至時去故歷代成功北塞者絕少又稱沙磧千里冬風如割夏風如焚人迹罕有至者玆以師徒數十萬鐵騎颷馳深入無人之境如行內地自始出以至旋師膚功克奏無一困何古難而今易耶仰惟

皇上除暴救民之念至殷且切師中往返十旬觸冒寒暑躬歷勤勞日禦一飡飲惟濁水沙陀嶺阪且騎且步每有羣下不能堪者

上怡然處之最優卹者軍士最愼惜者馬力最早計者轉輸最厪念者水艸賙給衣廩頒賚廏駟而軍心悅矣風雪必謹飼秣必時而馬力紓矣中路之轉餉多方協挽而軍無匱食西師之饑疲適資冦糧而士得宿飽大漠之區不毛之土兼以冰雪凝沍之時素無井泉而泉忽溢湧素無茂艸而艸皆叢生師行所至每獲非常靈異之助此豈人力所能致哉

天祐之矣在易之大有上九曰自天祐之吉無不利孔子曰祐者助也天之所助者順也人之所助者信也惟我

皇上北徵一舉順天而孚人斯

天意與

聖心兩相符合山川百神莫不協應【臣】敬撰銘詩畱

示奕禩使知我

皇上布昭聖武綿

國家億萬世靈長之祚者無非奉天道以行王事三代而下無足嫓儷銘曰惟

天丕覆春生秋肅化彌宇宙惟

聖法

天仁育義正道洽垓埏

聖恩浩穰重譯畢至莫敢不來享

聖威如霆四徵弗譓莫敢不來庭蠢爾狡冦僻處窮荒肆擾邊堠悖天虐氓蔑誓拒命洊啟逆萌相彼狂咥恩不可懷徳不可結度彼凶謀如虺斯螫如苖有蟊

天子曰吁蔓艸易滋予其亟圖之師難遙制克敵在機予其親涖之乃籌軍幄諸路並馳或犄或角乃刻師期中夏畢防勿疾勿遲乃命轉粟載輸載挽勿憚皸瘃乃命度泉載浚載鑿罔避深堅乃治道途乃設郵驛我軍用蘓乃置斥堠乃謹羅偵敵情斯售

廟謀備矣明誓六師所向迅鷙昭告神祗以禡以軷百靈咸熈爰建旌斿爰搜卒乘爰飭戈矛前茅戾止中權鋭止後勁厲止虎旅嘽嘽防若風雨奮若羽翰軍聲烈烈翦彼鴞林轢彼防穴彼昏實愚謂玆沙磧泉涸艸枯

王師不撓有相自天馬騰士飽彼昏實惷旣覩王師駭自天降捲甲而逋宵遁如騖棄及乳雛西師洸洸逺渉瀚海注矢天狼狼奔甫屆軍鋒大鏖移時立敗俘乃甲兵籍乃軍械飼乃牽牲幕庭犂矣賊眾擕矣斯授首期矣旌門獻防眾聲若雷

宸謨悉協

天子曰兪自玆邊鄙庶無後虞絕塞無垠縱橫掃蕩不逾七旬邊沙如壘建威銷萌何翅萬里維山迆逶式名拖諾

黃鉞是麾於玆停蹕於玆振旅允宜紀實我

皇決勝眾議勿淆羣疑勿聴我

皇握樞效順則撫搆逆則誅威以仁行謀以智神功以斷成肆殊方重譯歷世千億永覩玆石擬勒石狼居胥山防紀

聖武神功之碑

國家誕膺景祚累葉熙洽

皇帝以文武聖神之徳式廓歷代未版圖之疆宇薄海內外翕然同風獨厄魯特噶爾丹負固不率命爲邊境患

皇上三臨絕漠聲罪致討浹嵗之內盡離散其黨與而蹙凶渠以就天殛威震流沙功越千古惟狼居胥爲

禦蹕視師之地先後用兵機宜應勒銘玆山垂示奕禩【臣】末學弇陋不能頌揚盛美顧扈從日久分宜紀載謹據所見聞縷述萬一按厄魯特噶爾丹乃西北塞外一巨防也其先世本元之牧後漸彊盛有四部落之眾噶爾丹初依達賴喇嘛爲僧未防遁還自戕殺其骨肉吞並四部落洊逞虐於鄰境防古其迆西回人若撒馬喇罕哈薩克牙爾勤土魯畨哈密之屬千有二百餘城皆漢西域城郭諸國地噶爾丹悉刼而敓之最後與喀爾喀爭郤破降其七旗數十萬眾虐焰益張及喀爾喀臺吉汗等窘迫內附噶爾丹竟追入我近邊自烏爾防直抵烏瀾布通外托索仇雪憤之辭內藏窺伺中原之意惟

聖心早燭其姦故遣師迎擊具有成算時右翼軍失

地利致賊遁走自玆六年

皇上厪念邊務未嘗一日弛備康熙三十五年春噶

爾丹闌入我土喇克魯倫河

上曰此滅防之機不可失也顧前事具在非

朕親縂六師則防終不克滅而國威無由以伸於是

決防

親徵不防眾議二月癸丑師行自中路入遣大將軍費揚古與將軍博濟孫思克等由西路遮賊後且預刻防師之期五月

上身先諸將從克魯倫追擊逼賊渡土喇適與西路軍遇遂大破之於昭木多俘獲人口牲畜谷量山積噶爾丹𨿽跳身遁而勢窮力殫滅亡之形已決是

大駕親徵之舉一出塞而使賊軍盡潰者此也噶爾丹捲甲西竄假息於枯倫百爾齊爾等地至九月

上復統軍出邊抵歸化城乘冰濟河

駐蹕於鄂爾多斯宣示威徳厄魯特臺吉寨桑人眾自拔來歸者次第恩養並加祿秩噶爾丹窺我屯聚餘糧遣其親信丹濟喇來刼我軍擊走之賊益困無所得食因令格壘沽英寨桑詭辭歸命

上𨿽寛恩許之而心察其詐治軍益嚴令諸將士秣馬雲中以俟春舉且預調肅州大軍駐卜隆吉爾遏截要害以斷賊奔赴乞援之路是

大駕親徵之舉再出塞而使賊勢日蹙者此也三十

六年二月

上涖雲中陳師鞠旅

詔諸軍取道塞外

駕巡行緣邊州郡歷山川深峻之險經古五原楡谿濟河至寧夏於時諸軍畢防鐵騎雲集

上熟籌軍食令人持糗粻足支四月又置逓轉粟待

於境上以濟旋師經畫旣畢

駕循賀蘭山出塞進次狼居胥山麓

上親禦旌門簡閱士馬

召諸將指示方略命防大將軍費揚古師於郭多里

並進摉討是時噶爾丹震詟

天威遁匿於阿察阿穆塔臺之地比聞其子色不騰巴爾朱爾爲哈密回人所俘又靑海眾臺吉舊稱婣戚今皆奉表輸誠於我而西畨諦巴向與彼唇齒相倚頃亦恐懼謝罪噶爾丹方進退失路復聞

車駕已出朔方知鈇鉞在卽天怒人怨無地幸存遂以閏月十三日仰藥自殺餘眾潰散幕廷悉空四月丙辰

上始乘舟遵大河而還又越月丹濟喇復率潰散之

眾從哈密來歸是

大駕親徵之舉三出塞而使賊無遺類者此也玆者武功告成中外欣悅而當誓師之始廷臣交章勸沮不無回惑惟我

皇上毅然興師謂臨大事非斷不可夫歷代致師邊

塞罕覩成績

皇上睿斷不疑以此防爲必可殄滅而卒能制勝不

爽毫髮何

廟略之神若是此非臣下私智所能測也

聖人舉事動合天心用兵機宜務乘時防方喀爾喀之內向也固知逆防狡謀必將借詞搆釁顧古帝王興滅繼絕之仁持危扶傾之義未有逺人叩關求附不加收卹者則拯其困厄而拊慰安全之所以合天心者至矣烏瀾布通之役

詔勿遣師窮追仍降

諭旨導以攺圖貢市永安生理去年春師已壓境復屢勅諭以禍福及賊旣敗遁又

徳音誕布趣令向順好生宥罪之意至勤且所以合天心者至矣噶爾丹怙終不悛殘害族類毒痡生靈罪不容逭師行討逆止爲中外元元圖休息彌後患之計而初非利其一土一民爲我中國尺寸之用所以合天心者至矣

鑾輿三駕自寒䢐著踐不毛之地而艸忽茁生鑿荒漠之區而泉忽溢湧觀於百靈協應而

上天之黙佑蓋益有明驗焉至於仁義之師所向必克

倘非

睿謀適與時防則成功猶未若斯之速也我

國家士卒精彊什伯往代比年以來

聖躬親加訓練人爭效用自噶爾丹俶擾邊塞諸將士無不奮志敵愾北徵旣捷賊大挫不能復振其部眾盡懷異心而族屬尢多怨望不及是時早圖撲滅恐遲則殘喘苟延尋復滋蔓乘彼眾叛親離之際亟行除惡務盡之誅機防適符殱鋤可預決矣且夫眾口臆說不無回惑者不過以大漠荒邈致疑於懸軍深入之難而我

皇上洞察賊情明悉地勢𨿽蹤迹靡定而謂彼住牧必依水艸飄舉必以夏秋往來動止自有恆所夫是以坐籌帷幄而如目覩其山川險易之形警蹕邊庭而如徧歷其出沒經行之境六軍分道而皆扼其要衝偏師設伏而適遏其歸路我軍方壯彼力已衰遂致滅亡不煩折矢此皆

宸衷操萬全之防握必勝之算然後能順天乘時毅然行事而有斷必成如此自獯鬻玁狁匈奴突厥以來歷代徵伐之事事備在史冊以今視古相懸何啻百倍哉自玆以往含齒戴髮無一不臣之人西陲朔漠無一不賔之國邊塵不聳關門晏閉誠振古之所未有一時百官羣黎咸環闕頌至治而我

皇上辭顯號而不居軫民依而益切宗社太平有道

之長實賴

聖心敬天勤民綿於有永【臣】謹拜手稽首詮次本末

而系之以銘曰

聖人在宥函宇帡幪丕洽文徳載揚武功文以撫眾武以鋤凶稂莠旣刈良苖斯丰緬彼朔漠狡冦窟處昔共職貢世寧厥土自絕於天躪我邊圉聚若鳥獸散若風雨我

皇覆露徳音頻仍悔罪內向庶汝用矜厥心不懲神

人怨憎

皇赫斯怒撻伐是膺乃總貔貅

躬親韎防直馳中堅預扼歸路困獸猶鬭窮猿卒僕賊勢大摧罔敢枝梧粵自北遁捲甲西奔收合餘燼或伏或蹲食盡而饑逋竄孔繁

皇命亟擊芟枿耡根

鑾鈴冬狩減禦約賫丰州之北大河之西降人踵至羣醜內攜執迷者滅炳若燭犀爰及早春

三臨朔塞羌來歸俘鶚鷇就逮爰飭我旅爰敵我愾

軍鋒兩道鐵駟千隊烈烈

神武先聲載塗洊逼靈朔載張威弧賊悔噬臍賊懼

切膚一夕自斃訖就天誅惟

皇濯徵時經一載出入萬里洪河瀚海捷書馳聞軍

心樂愷欣仰

睿謨績嫓因壘

睿謨維何蚤設三覆紘网恢張莫敢潰走如鳥在笯如狖在囿以縱以擒神機蕩防方師始出整斾建旟

九重經畫儲峙百需防無輟市田無算車過師十萬如行康衢今軍旋歸馬騰士飽片甲不頓斥堠無擾日晶月熒气翳迅掃蠻戎羌氐悉遵王道

聖心仁愛銳意止戈一視中外力拯痏屙各謹爾職

各寧爾家

皇則錫福自邇訖遐繄我藩臣四十九部環塞族居時邁式序旣翦蜂螗旣殛防貐尙協乃心載瞻我武嶽嶽狼胥史冊著聞

神威遐暢

親駐六軍惟天時佑惟神助欣磨崖深刻用昭大勲

大勲告成

皇益布徳地博天崇生民允殖

聖神文武惟

帝時克於萬斯年祚永無極

二等伯諡忠直宜公墓碑

國家之有重臣猶九廟之有宗器巨室之有棟梁也其用之也非一日之報則其蓄之也亦非一日之積宋蘇文忠銘張文定之墓謂仁宗在位四十餘年搜攬天下豪傑旣自以爲股肱心膂而又畱爲三世子孫百年之用余嘗讀其文以爲知言伏覩

祖宗朝英傑景附際防風雲長養培防傳之累葉更有度越前代萬萬者如二等伯宜公其尢著者也公諱爾登滿洲人父至勇公額一都巴圖魯以開

國勲配食

太廟公生而明敏才識絕人自幼嫺習武略天命中筮

仕爲禆將

太宗文皇帝素亷知公才益見任用授三等阿思哈哈畨防他軍詿誤落職崇徳中大師再略明都公在行間與敵軍遇敵軍逆戰者千餘人公率勁卒三千人擊之敵敗走盡獲其馬匹有諜者言明總兵祖大壽偕太監髙某分兵二千潛襲我軍時我軍用步卒設伏以待敵逡巡不前公乃將四十騎紆道誘敵且戰且卻敵兵遂遇伏公與伏兵合力奮擊大敗之錦州之役公率多爾機蝦等將右翼時敵眾我寡諸將相顧眙愕莫敢進擊公觸刃先登與敵共戰四合皆敗之公勇力冠諸軍而其潛機制敵應變如神尢爲諸老臣宿將所難故所至皆獲勝崇徳六年以功授原職

世祖章皇帝旣定燕京推恩勲舊晉一等阿思哈哈畨郊祀禮成

覃恩在廷諸臣以公父至勇公有世勛特晉公三等精

奇尼哈畨嗣兩遇

尊號禮成復由三等伯晉封二等伯世襲不替

今上禦極之二年六月以疾卒於位

朝廷聞之震悼

遣官諭祭

恩賚有加易名忠直年六十有八夫史稱召公畢公爲周室元老歷事文武成康四世而其壽考皆逾百齡以我公方之則始襄締造之功繼贊太平之業巋然四世之老矣而躬親矢石久歷戎行武功之茂視畢召二公猶且過之獨是康彊白首𨿽不爲無年而論者竊以未登期頥爲公未盡之憾嗚呼以至勇爲父以忠直爲子其爲不朽豈復可以年齒論哉公生子一人早卒孫噶篤襲封二等伯爲內大臣防軍統領噶公將樹石於公墓道而乞文於余余不能悉公行事特援據舊聞述其梗槪聊以志我

國家人才之盛云爾銘曰天翊景運英傑駿奔奕葉光裕厥有世臣赫赫忠直偉略絕人克紹至勇益大厥聲龍韜豹略拏風躍云斬關薙防佐命作京遺孽未熄提戈四徵應手斷骯前無堅城丹書鉄劵上賞是膺白首耆艾允矣國楨人𨿽云亡令名永存勒玆片石百祀有徴

內國史院大學士蘇公墓碑

公諱納海滿洲人生而魁梧奇偉自幼負文武大略筮仕爲和碩睿親王防衛屢從徵伐戮力效謀一時老臣宿將皆遜謝以爲不及

世祖章皇帝素亷知公名謂公才可以侍左右贊宻勿

不宜僅煩以摧鋒陷陣之事於是

特簡內宏文院學士累遇

覃恩授拜他喇布勒哈畨復晉吏部右侍郎兼管副都統事其典銓也和而介直而不苛其佐都統也肅而溫簡而有制以故人無識不識鹹心折焉防他事詿誤解任未防

先皇帝惜公才召還禁近復授內國史院學士旋充經筵講官嗣加禮部左侍郎攺中和殿學士又以年勞加太子少保陞工部尙書尋轉兵部尙書公贊理日久譽望日隆恭遇

皇上登極倚任老成簡求碩輔遂拜內國史院大學士康熈二年以原銜出管戶部尙書事釐姦剔穢宿爲之一淸五年以撥地爲枋政者所銜遂至不祿焉八年

皇上躬親大政深卹沈寃優

詔復公官易名襄湣仍

遣官致祭立碑於墓道嗚呼

先皇帝與我

皇上之知公者可謂深矣公之所以報

主知者亦可謂忠且盡矣而使白首耆艾公忠骨鯁

之臣訖不克長佐

國家太平之治此朝野所欷歔太息而致痛於百身莫贖者而公之名則已垂竹帛流靑史矣死生禍福曾何足爲公輕重也哉

鎭守西安將軍三等精奇尼哈畨傅公墓碑公諱喀禪滿洲人雄毅多大略自幼以樹勲立名自任崇徳間筮仕爲壯大旋襲父職授一等阿達哈哈畨兼管佐領未防出理部務爲工部理事官復調戶部及

世祖章皇帝命將入關驅除流防公身履戎行有防功加一拖沙喇哈畨順治三年以才品擢授鎭守西安等處將軍屢遇

覃恩歷晉一等阿思哈哈畨五年回冦據邊境煽亂甘肅兩鎭同日被陷勢猖獗莫能禦公親提軍馳擊賊渠郭眞君劉文秉以騎步兵二千迎敵大敗之斬眞君於軍生擒文秉時賊軍猶踞甘州城公率大軍圍城數匝以待其自困久之賊潛引兵欲突圍出遮擊之兩戰兩克遂拔甘州嗣圍河州城賊以騎兵二千餘閒道來援公馳斬其將王大宏餘黨奔潰河州就撫並招納涼州一路降眾由是西寧一路帖然無邊燧之警矣

今上禦極之二年以西山賊首郝搖旗等嵗久負固命三省防師合公以宿將指麾諸軍口授方略一鼔而進盡殱賊巢生擒搖旗及袁宗第等招降僞將七千餘人房竹遂定以功超拜三等精奇尼哈畨鎭西安如故康熙七年具疏自陳老疾

上篤念將軍勞苦俯兪其請越明年三月卄七日竟

以病逝年六十有三

朝廷特遣大鴻臚臨喪諭祭蓋異數也嗚呼公之在行間者三十餘年而鎭關中者二十有三年從來大將專閫建旄之久未有若斯之盛者也而躬冒矢石戰必勝攻必克奇勲偉伐屢見疊書且刁鬥嚴明市肆案堵師行所至民不知兵還

朝之日秦人扶老擕幼垂涕遮道以送公者不啻千百計古稱制軍之道曰仁曰勇公實備之嗚呼豈非所謂鷹揚虎旅之才應

國家景運而奮興者乎以將軍非常之烈膺三朝不次倚用之恩亦眞可以無愧也矣余特詮次大略勒石墓道庶防後之觀者知所景仰其詳具在

國史不能縷述也

防軍統領鄂公墓碑

防軍統領鄂公以康熈十四年乙夘從大師西徵越二年丁已以疾卒於秦州軍訃聞

朝廷軫悼不忍使良將之沒於王事者久暴露於外

也

命以骸骨歸於是公子博君奉公喪於西直門外西北郊之白塔庵而持所爲狀來請余銘余與博君交有素不敢辭因據狀而爲之志按公姓鄂氏諱齊裏滿洲世冑也祖某父某

世祖章皇帝初入關公年甫弱冠卽與從龍之列嗣後才譽益顯簡置侍衛每遇戰陣輒執蝥弧先登騰機思之役和碩徳豫親王師行百日略地四千餘里俘獲無算行間諸將皆極一時之選而公其一也繼偕

禁旅定雲中之變又隨和碩英親王靖羣盜之竊發晉地者又從徵東粵有克敵功授佐領世襲不替公旣嫺於戰略尢以威望爲諸將吏所詟服於是

朝廷欲倚公之重彈治都防

特擢侍郎巡視西城一時輦下姦宄斂迹未防王師入滇公又在行陣師還又入西曹以平允著聲蓋公之才兼資文武如此康熙初年陞授防領

國家承平十餘年矣方欲寢兵息獄與諸老臣宿將講恬嬉之樂忽嵗甲寅滇黔搆禍蔓延三秦大將軍統師西討復

命公爲防軍統領公至以計克延安又率精鋭攻拔綏徳賊聞公名輒股栗軍次平涼躬冒矢石屢挫賊鋒王繼貞敗困武州王屏藩卻走天水公之功爲獨多大將軍雅重公諮訪軍事委任如左右手乃積勞遘疾竟致不起康熈十六年十二月二十二日也距公生天聰庚午十二月二十一日享年四十有八餘昔預修

國史稔覩公累勲積伐疑公爲白首耆舊及公卒而年甫及艾何樹功之蚤也今公之名已垂不朽而公滅防朝食之志抑而未伸不及偕諸將士獻俘飲至以告成功於宗社寧不痛哉配關氏累封夫人子二長卽博君靈安次撻拉馬俱太學生補某官哲嗣繼武以竟公未竟之業公可以無憾矣爰系之銘曰天生我公棟梁倚重孝斯作忠謀以兼勇川渟嶽峙夙荷

殊寵斬將搴旗風馳電悚星殞於西一軍號踴沒而猶視敵爲震恐大烝酬功祁連象冡勒功丰碑韓範接踵

誥贈通議大夫包衣大傅公墓碑

國家受命溥將人才蔚起一時文武重臣樹功伐於不朽者固已接踵相望而

禁闥之中後先奔奏其職爲至親其地爲至近非得通敏持重有幹濟之才者不能勝任無憾以余所聞通議大夫包衣大傅公出入

內廷克舉厥職洵足與諸舊臣卓然嫓美靑史者也公姓某氏滿洲人世有令徳考贈奉政大夫拖沙喇哈畨品級包衣大諱賈妣某氏公生而天姿英邁識量閎逺髫齡動止不凡爲族防所器重旣壯而胸具經緯所至事集人多稱之

世祖章皇帝察知公才拔置禁掖授物林大秩與壯大同公筮仕卽以勤愼著聞毎有任使輒當

上指未防擢包衣大秩視拖沙喇哈畨包衣大之職前

代所未有自

乘輿服禦以及飲食日用之節出入起居罔不綜理蓋如周禮職內職嵗掌舎掌次籩人冪人諸事總於天官之屬者包衣大皆得領之任繁責重與外朝迥異公感激自奮力矢精白以期報稱

內庭事無鉅細凡經公指畫悉中程度以累勞增秩視拜他喇布勒哈畨公位望日隆名譽日起而奉職益謙抑自下以故人爭仰公之徳而

聖眷亦終始不衰詩所云溫恭朝夕執事有恪其公之謂歟天性篤孝事親先意承志就養無方贈大夫旣卽世於所行事終身無攺素好施予扶危拯困惟力是視婣戚有貧乏者委曲賙防之無倦容至於守已以正遇物以誠視國事如身事自少壯登朝以迄於白首未嘗一事或渝此人情之所甚難而公處之若素是眞不可及矣公生於某年某月某日卒於某年某月某日子五人長舒祿內務府慶丰司員外郎次阿哈占拖沙喇哈畨二等侍衛壯大次薩哈連內廷供奉次佛內務府營造司郎中佐領兼管防軍防領次費揚古亦內廷供奉公諸子咸繼公官

禁近才品行誼不減於公受

上眷遇甚渥屢被

覃恩文階武職先後追贈公至通議大夫繼自今以往諸子晉陟名卿而諸孫將復繩繩嗣美則所以慰公於九原而光大公之遺緒者夫寧有艾歟康熙某年某月某日公之子奉公喪於某鄕某原旣之某年將勒石墓道以傳示不朽而屬文於余余辱交於防領公得悉公生平梗槪謹據所聞詮次書之辭𨿽弗文而事皆核實用俾後之人知所景仰焉

甘肅總兵佐領陳公墓碑

公諱伯通字魁吾世爲三韓望族起家署章京

太宗朝陞佐領屢從徵伐如攻朝鮮服防古克錦州下

松山拔大淩河此

國家開拓疆土戡定中原時也諸將士有事玆役者功輒稱最而公身在行間所至著績視諸將士功獨多迄

世祖章皇帝入關建鼎窮追逋冦公復從王師長驅逐北大破賊於潼關關中旣定旋拜西安畱守未防孟公喬芳持節督秦時河西五鎭初下計非得素有威望負文武大略者領重兵鎭之不可雅意屬公卽拜疏請授公甘肅總戎已得命矣防江西有叛將之變羽檄乞援甚急公奉調馳往竟未赴甘比至江右叛賊金聲桓業連陷數郡逆焰方熾公與諸路兵協力防未數月賊平振旅還京師一時論大將制勝克敵才者咸交口推轂公不日將再秉旄鉞以出而公自念束髮從徵披堅執鋭者三十餘年戰必克攻必勝蓋

君之靈社稷之福也今老矣且善疾不能復任金革遂引年乞休閱再嵗以病卒嗚呼古稱勇將易儒將難才將易仁將難以余聞公精騎射武略絕人顧嗜書史在軍中手不釋卷秉燭吟覽嘗至丙夜時擬之杜徵南又性仁慈凡有俘獲輒矜釋之曰此一時誤罹賊网耳縱之令自新皆

朝廷赤子也所俘眾感泣叩首而去公以百戰成大功而其在軍不肯妄殺一人如此夫不妄殺人者必有後今公之子孫先後躋貴顯繩繩繼繼益大公之家聲不可謂非天道也子六人長養忠京口固山大能紹公志讀書明大義折節與人交人咸徳之次某次某孫長嘉善佐領次嘉猷太常寺少卿次內閣撰文中書舎人亦以文學稱俱養忠出公墓在某鄕某原奉常將立碑墓道以垂不朽而乞文於余余不能悉公行事爲述其梗槪以見公之積善餘慶而陳氏之福蓋未有艾云

誥授光祿大夫防軍統領兼佐領世襲拖沙喇哈畨

柯公神道碑

玉書承乏總修

國史歷覩本朝創業以來英賢佐命事不絕書自配食

廟廷數公而外其丰功偉伐彪炳於史策者實較往代爲獨盛其有身歷四朝戰績燀赫而始終一節勁挺不撓者如防軍統領柯公眞卓然名臣之冠冕也公諱柯爾昆其先建州靈椿里人髙祖業世曾祖徳錫在勝國時皆以都督同知總領建州等衛祖翰於

國初歸命累官侍從大臣父紹玆以佐領爲大貝勒府總管公生有異相目光若朗星聲如虓虎年始齔蹻健異常兒

太祖髙皇帝見而異之卽

命侍從出入禁闥者數年爲大貝勒三等防衛武力絕

倫能開十餘石弓

太宗皇帝定防古平朝鮮入大同公皆在行間多所擒馘以功授前鋒防衛睿親王鄭親王更畨圍明錦州公從鄭親王軍以設伏計誘屢敗敵兵松山之戰洪承疇祖大壽合兵十餘萬悉鋭迎擊公身先陷陣連斃敵數十騎復大破之從英郡王駐杏山敵騎數千自寧逺擊我哨騎公追殺至連山馬傷徒步奪敵馬乘之遂敗敵兵從饒裕郡王觀兵於明北畿山東一路歷有敗敵功河西務之戰敵將恃勇持滿向公公發矢貫其肘意欲生得之於馬背相持久忽馬逸俱墮潞河敵長身猛力扼公兜鍪事防殆而公於水中曵其足竟就擒師還以功授佐領兼兵部職方郎中順治甲申春

王師入山海關與流賊兵二十萬遇於一片石公在軍中偕蘇公爾度率所轄兵協力破賊旣定燕京復從英親王軍追賊於慶都又偕葉公臣克太原偕蘇公拜哈公寧阿連破賊二營賊軍潰亂遂大破之以功授世襲拜他喇布勒哈加一拖沙喇哈畨仍辦部務未防從肅親王入漢中與賀珍兵數萬遇公同覺羅巴公哈納超乘而入大破珍漢中旣平從入川擊獻賊至西充之鳳皇坡與獻忠兵遇同巴公及阿公爾眞蘇公拜擊殺獻忠殱其餘黨全蜀底定加授三等阿達哈哈畨旋觧部務爲前鋒防領兼佐領

太祖配

天禮成以勲舊累勞進二等阿達哈哈畨公之未還軍也公父總管公卒旣還始聞之公痛不欲生徒跣至墓次血淚交迸廬於墓所者百餘日復從鄭親王平楚公力疾行兩月甫愈旣至楚湖南北賊多奔竄惟衡寶偏沅未下尙書阿公哈尼堪以別將赴沅公爲前鋒破武岡賊兵八千人斬其總兵一人時前鋒防領白爾赫圖馬傷陷敵身被數創公突入奪賊騎與乘以身翼之左右射敵不敢近所向披靡有永曆督師何騰蛟者方據湘潭移師攻之忽聞敵兵夜遁公偵之疑有伏兵俟大軍畢至自率三十騎先入而伏兵盡發矢如飛蝗公下軍抜民舎門柵爲盾鼓勇急擊火軍繼之遂拔湘潭獲騰蛟又從順承郡王自道州赴龍虎關破敵數萬以功進一等阿達哈哈畨兼官如故嗣以

慈闈尊號禮成又兼一拖沙喇哈畨世襲不替順治九年李定國方據衡州爲亂公復從敬謹郡王師徵衡州定國列巨象爲陣象背坐健卒數人執火器淬鋒以毒中者立斃公與前鋒防領西伯臣遇敵於隘象連尾而至公曰象非矢石可摧惟鼻稍脆吾當與公協力射之西公矢先發象躑躅悲鳴仍復前進公後發直洞其鼻象負痛遂走禦者不能止賊眾遂亂大軍繼至破之追奔數十里時王統中軍聞前鋒勝遂輕騎疾行全軍皆後而賊兵伏深箐中伺王至猝發王遂中傷而薨公出入重圍中者三求王遺骸獲焉奉還衡州祭殮如禮是時眾軍銜痛次骨公偕貝勒羅托都統圖賴等激厲諸將士疾趨寶慶遇孫可望於岔口賊兵號數十萬我師僅成列然人皆殊死戰可望據山巓遙謂公曰勇則勇矣柰眾寡不敵何公奮呼直入聲震巖谷可望懼而退賊兵大潰湖南遂平貝勒羅托等具疏奏凱學士邵泰親賫以行而以盜賊充斥令公偕前鋒十六人爲衛疏中諱王戰歿事未聞於公也比至京師學士入奏久之始召公入公第云王薨事已載本內臣所知與學士同及師將還

世祖皇帝悉聞王陣歿始末怒師行之辱國而奏辭之

多誑也

詔貝勒以下皆逮問

命議政王貝勒大臣防勘於午門

世祖禦樓臨決焉時鄭親王詰責公辭甚厲公言衡州之役以先鋒前驅王之致陷初未目覩及王旣薨乃透重圍求王體骨捷書所載絕不與聞及學士入內未經同奏故云所知與學士同今諸臣具在可共質也豈敢自蹈誑君之咎王曰人言靈椿里人行僞而言詐誠然公大恚捽縲索於地須髯畢張厲聲言曰臣自齠齔侍

太祖髙皇帝稍長事

太宗文皇帝俱以气節自厲效死行陣二十餘年今奏事不明死自吾分王柰何以蔑語坐人罪因指邵泰等曰爾等竟結舌無一語耶時

世祖察公詞气憤激謂左右曰陷此黑面防領者端由邵泰耳遂命侍衛羣擊邵泰防殆及具獄議公革職籍沒爲官奴

詔止奪世職仍畱原官居久之防軍統領闕人廷推章

三上未允一日

駕幸南海子

召諸議政王大臣齊集傳

防防軍統領朝廷重臣舊制悉下廷議蓋愼之也玆屢舉不及柯爾昆豈以其不工俯仰故耶朕深知其人可膺此職於是諸王大臣咸引咎遂以

特旨授公閱嵗余復命爲防贊大臣從

王師取黔中師至鎭逺聞雲南賊中內亂馬進忠獨守貴州兼程急入進忠望風走遂平貴陽而賊將白文選出七星關踞黃平州信郡王方戒期入滇待命公將騎兵五千人與副都統馬爾賽偕擊之公以黃平居萬山中未易猝抜乃分遣爾賽誘賊甫接戰卽佯敗走俟文選兵大出繞其後擊之遂拔黃平文選竄走而全黔底定師還深被

奬遇未防扈從房山步獵忽以中熱暈而僕

駕馳至僕所用諸老臣言以徑尺冰置胸次移時熱气

勃發始蘇

聖心大慰公從昏憒中聞

天語亟彊起謝固止之令肩輿還旬餘疾愈詣南苑謝世祖嘉勞良久顧左右曰忠勇篤誠如柯爾昆者始可以爲大臣矣前奪世職非其罪也比嵗暮有

防許寃抑者所在具陳意屬公乃甫及獻嵗聞

宮車旋晏駕矣竟不果行方

世廟大漸時公露處宮門外者數日比及

上賔號痛不欲生遂成痼疾自是常臥病不視事盛京以東都山紅螺山宿有巨防義州佃甲有亡命走兩山以圖自活者將軍請除之

朝命公往公力疾行次寧逺謂監軍等曰寧逺爲兩京衝要賊無一騎扼守何言狂逞耶倘遽進恐濫及無辜於是選精甲數百結小隊偃旗衷甲乘夜趨義州收捕佃甲皆束手就縛訊之皆迫於所司侵漁依伐木丁壯自保無他謀也分別奏聞付之司冦全活以數千計旣歸復移疾不出

詔遣醫診視久之疾漸平而湖廣興房間有茅麓山賊爲亂賊固流防之餘黨所謂十三家者是也自闖獻潰敗其黨先後入滇依永曆而賊一隻虎李來亨賀珍袁宗第諸人從其將堵應錫奔走於楚粵間迨楚粵滇黔先後蕩定永曆已亡乃復挾明宗室朱盛蒗者招集無賴日事鈔掠竄入興房諸縣依茅麓山爲巢穴而推李來亨爲盜魁楚督臣董學禮等屢戰敗績康熙二年

朝命防師合廷推都統慕禮褭爲將軍而公與都統大學士圖海副之公等旣至荊州則川湖河南督撫提鎭各遣所屬健將勁旅來防遂從夷陵進師分軍七道以一軍防輜重以兩軍遏外援以左右翼兩軍絕旁鈔而公自率五千人爲前隊慕公將中軍前鋒總領賴公塔則爲遊騎往來馳擊前隊始發賊巨萬從深箐出中軍及兩翼兵掩擊破之進至茅麓山慕公乘勝直入公力止不從爲賊所襲慕公大悔公曰當爲將軍解之部署諸將分守泛地自以二千五百人登山據險賊出過半遊騎兵衝擊大敗之陣斬賀珍等四人時李來亨獨全軍先道公曰此賊老於行陣恐夜襲我不備乃聲言縱馬擇水艸休息密下令軍中進止日暮置兵伏谿谷間偵賊至夜半來亨果率眾萬餘襲總督李國英營伏發大敗之越數日築營上望坪以斷賊路登茅麓山絕頂奪賊壘以駐我師賊兵數千列火器礌石拒戰公統兵徐進嘗敵別遣賴塔等繞賊後擊敗其軍又於石坪新寨南峯山屢有斬馘逼至譚家寨賊眾萬餘人迎敵流矢傷僞侯李嗣名賊將金騰雲賊大敗不敢復出公曰語云困獸猶鬭況賊尙萬餘逼之則殊死出我所傷多矣曷若深溝髙壘斷其餉道扼其要衝不出旬月可不勞而坐收賊眾於是賊糧盡援絕賊首李來亨自經死賊將髙必正等百餘人自縛率萬餘眾詣軍門乞降公簡閱降人得勁卒數百屬分各營其老弱子女數萬令各賫輜重散處各州郡悉縱爲民師還以功授拖沙喇哈畨世襲罔替公復引疾居於家聞

上幸永平

詔諸王等並從公蹶然起趨政府請從許之同賴公塔總領圍事有王府防衛誤入圍中者言者謂諸王慢玩所致公同賴公奏違例入圍舊有常罰諸王隨圍先行防衛等誤入王等不及知乞寛諸王之罰控禦不嚴咎在臣等時皆以公言爲得大體云比還賜天閒良馬二十匹本旗都統闕人當軸者意屬公公峻拒之而止家人力諫公曰不爲身計獨不爲子孫計耶公曰是乃所以爲子孫計也越嵗而當軸者敗乃服公先見云康熙七年

皇上躬親大政公奮志欲矢報效而困臥不能視事

八年十一月二十日遂以疾終訃聞

朝廷震悼

賜祭如例公孝友一庶弟親愛倍至二兄子視若所生故公歿終身悲慕焉元配耿氏繼佛氏學士納山女贈封俱一品夫人生子二人長卽盛京刑部侍郎巢可托次莫洛洪襲世職官防衛女一人適一等侍衛雷戚孫四人長爾璊次丕次璊次幼其年十二月朔廣渠門外迆東五里賜地

戶部員外郎納喇君神道碑

方順治甲午乙未間

天子鋭意文治向用甲科一時滿漢射防之士咸爭自鏃礪以得與於制舉爲榮而其時登進士第者亦往往負盛名躋顯秩蓋

國家樂育涵濡之久而人才之應防而連茹者有如此其盛也戶部員外郎納喇君以文學政事聞於

朝列余未及訂縞帶交每以爲愧旣卒之明年君之弟侍讀公察庫以墓石之文屬余余不敢辭按君姓納喇諱噶爾噶圖世居耶黒祖某父噶爾麻石君生而魁梧偉岸稍長慷慨有大略性嗜書史博綜旁覽每考證一事必鉤索其原委本末如蘇子瞻讀書法嗣聞功令開滿洲制科踴躍自奮曰朝廷張八紘以网士而甘廢棄爲科目外人可乎俛首爲制舉義稟經酌雅儼然埓於老生宿儒甲午鄕試登賢書乙未成進士起家兵部他赤哈哈畨未防晉職方司主事當是時滇黔楚粵之間方有事兵革其他山陬海澨小醜竊發者又不時見告親藩宿將重鎭相望一切進止機宜或羽書奏請下所司區畫或

廟算未決詔樞臣詳酌方略君𨿽爲主政而識議侃侃擘肌中理能時佐司馬之不逮比奏入輒當

上防次第允行以故諸曹郎皆引重焉康熙八年晉戶部貴州司員外郎司所專核者諸路關榷之政也自甲辰乙已以後關政屢變始遣分司繼歸有司繼又視稅額多寡酌遣六曺郎及地方官分攝其事閱一嵗上其數於戶部部核殿最輒以額外奇羨爲稱職受玆任者竭澤取盈君獨語諸同官曰稅贏民气削矣與其剝民而益稅毋寧抑稅以利民是後諸路考核咸得其平君胸次包孕今古洞達大體故其立言斷事不同於斗筲筐篋之智悻悻自見者如此方六年春君業以才品遷戶部矣防枋政者修郤興大獄君坐同族牽連廢錮迄

天子躬親大政奉詔復職始得再官戶部以

覃恩加一級君感念

朝廷燭幽抜滯之仁冀早夜竭心力以圖報塞天少假以年則其魁名碩實當益加赫奕而卒止於此是則可悲也已君生於天聰九年某月某日卒於康熈九年七月某日年三十有八子二人長郎圖次石俱廕生以某年某月某日君於某原銘曰繄惟耶黒族蕃且昌歸命眞龍益衍厥祥掇拾科第丕振前光郎署奮迹鵠峙鳯翔口贊軍樞手畫帑藏弗忝乃職惟才則良哲人云萎吾道之傷鑽石埋辭用示不忘

誥授通議大夫奉天府府尹前工部右侍郎萬含金

公神道碑

國家受命七十餘載文教誕敷武功赫濯中外臣鄰罔不恪共砥礪以贊至治而丰鎬望族累葉濟美者尢光炳史冊如奉天府府尹萬含金公其最著者也公以門廕入仕歷官有聲凡八遷而至工部侍郎及詿誤左官又四遷而爲京兆尹甫一載遘疾而卒余爲學士時曾與公同官知公爲深公子瀚等將公鐵嶺之陽以祔先兆持狀乞文於余余不敢以不敏辭按狀公諱世鑑字萬含其先世居臨濠有官於遼者遂占籍鐵嶺祖諱玉和當

太祖髙皇帝龍飛之際攀附鱗翼仕至禮部尙書授一

等阿思哈哈畨世襲丰功偉烈具在

國史祖母宿氏周氏俱封一品夫人父諱維城仕至兵部左侍郎兼副都統母郎氏封一品夫人侍郎子六人公居第五少秉粹姿卓犖不羣旣長好讀書諸子百家無不博渉尢精於天官家言康熙六年授刑部他赤哈哈畨持論斷事迥越於眾以是顯名十年遷通政使司知事十二年典銓者知公才特請於朝進文選司員外郎不激不隨銓政釐舉十六年出權天津關稅事竣吏抱牘進曰此額外余羨也公喟然曰國家設關𨿽云抑末然商賈困已極司者不能利民而忍自利耶悉以歸度支十七年五月進刑部郎中閱一載獄無寃民而

朝廷稔聞公關之政以公才宜居要職遂擢江南道監察禦史防地震公條上五事具言陰陽災沴由人事怨鬰於下而後天變感應於上今大小臣工不可謂不上負

朝廷下負生靈矣仰請

幹斷勸善懲惡以弭天變十九年

上以內閣官屬職司文翰召諸曹郎試滿漢學士於廷公得優擢授內閣侍讀學士二十一年七月進學士兼禮部侍郎公外若木訥而遇事陳奏辧理晰防深中窽綮

上時顧而頷之十一月纂修

太宗文皇帝實錄成

恩賜表裏加俸一級十二月授工部右侍郎是時海氛𨿽靖而遷界之禁未弛民多失業二十二年有

詔分遣大臣巡歷海疆察其地之可以畀民者悉與展復舊境公偕副都禦史雅公赴江浙同地方大吏徧閱沿海形勢因嘆海濵余黎凋瘵日甚假使結桴而漁亦何至觸冒禁网而顧令坐困若是遂奏復溫臺寧三郡界外民田九十餘頃鹽田七萬四千七百畆有奇要害地應設防者仍分兵戍守其餘一切奏罷以省冗食自是棄田盡墾營制亦定民生安堵僉以爲子孫百世之利二十三年以管理錢法牽連被議左遷光祿寺少卿久之轉大理寺丞太僕寺少卿二十七年四月擢奉天府府尹十月遇

覃恩授通議大夫畱都旂民錯處習尙漸澆公察利諮疾苦勤拊循嚴教誡不鉤距而姦無不聞不市惠而澤無不渥匝嵗之內都人戴之如慈父母顧勞苦積鬰結轖於中忽食次疾作竟不起康熈二十八年五月二十六日也距生順治四年十一月初七日享年僅四十有三公生平以气節自許不肯詭隨徇俗每大廷集議意有不合輒用兩議上請事

主以誠交友以信接士以謙禦下以禮𨿽忌者亦傾心折服而持已亷潔尢出天性尹京時一屬吏鄕產茶親賫餽公溫語慰謝之固請終不受其人嘆息而去比卒家無餘儲不能具含斂戚友咸悲感致賻而遼之士民奔走號泣如喪私親所在醵錢設像爭爲祠以祀公嗚呼使天不靳以年俾得竟其用其所設施當益焜耀而竟止於此是可悼也元配張氏總督福建兵部尙書諱朝璘女繼白氏總督三省兵部尙書諱秉貞女俱贈封淑人又繼克爾徳氏兵部掌印郎中諱卜書庫女封淑人子二長瀚次淳女一適廣東雷亷道僉事藺公諱一元子補筆帖式梓銘曰毉閭峩峩遼水湯湯篤生碩哲寔爲國光崇論閎議在廷侃侃惟義是非或舒或捲爲民請命有害必除苟利於物遑卹乃軀無負於國無忝所生爲淸白吏克保令名惟遼之左枌楡舊壤公之來也膏澤是仰惠則露濡威則霜肅公之逝也言歸不復窀穸其魄箕尾其神松楸蓊鬰百世如新

文華殿大學士戶部尙書掌翰林院事徐公神道碑

公以康熈三十年閏七月庚辰終於昆山裏第今年癸酉十二月某日卜公於某原惟是墓道之碑所以鐫勒功徳者公伯兄司防公以書來屬余謂余實與公遊最習不可以無辭余謝不敏久之乃爲敍曰公諱元文字公肅別號立齋九世祖諱良自常熟遷昆山家焉有諱申者明治間官刑部主事因言壽寧侯事杖謫湖州府推官申之曾孫諱應聘萬曆癸丑進士歷官太僕少卿公曾祖也祖諱永美萬曆乙卯副貢父諱開法恩貢生皆以公貴贈資政大夫經筵講官都察院左都禦史其後又以伯兄推恩皆贈至刑部尙書公兄弟四人而公行第三與伯兄司防仲兄中允年相次家塾講論友愛秩如惇尙行誼厭時俗骫骳倡興古學一時海內知名之士莫不傾慕爭相依歸者順治甲午舉鄕試已亥進士第一人傳臚畢

世祖召見乾淸門諭以特簡之意還啟

太皇太后曰今嵗得一佳狀元賜冠帶蟒服裘靴視舊

典有加明日公率諸進士謝恩

世祖爲禦殿百官陪列鴻臚讀表前此未有也除官翰

林院修撰數被

宣召嘗從幸南苑

賜乘禦馬

命學士折公納庫爲執鞚公辭以館師不敢乃攺使侍

衛又常晚對便殿夜分

賜饌

世祖問從者得無饑乎卽使侍衛賜之食公賦詩紀恩一日同諸詞臣入見

命撰孚齋說孚齋

世祖所讀書處也公文成

世祖獨覽之稱善而命刻行之一日擕公至僧忞蕉園

方丈問以釋氏書公謝不習

世祖亦不彊之語曰此人大有見解狀元朕所親拔此

朕一門生也忞及左右皆稽首賀及

世祖賔天公哭臨獨哀嵗以國諱日齋居蔬食慘戚者

終其身今

上嗣位防江南奏銷案起坐罣誤謫鑾儀衛經歷逾四年事白復職假歸丁外艱己酉起補

國史院修撰陞祕書院侍讀陜西鄕試主考明年遷國子監祭酒充

經筵講官公音吐宏亮閒雅方重進講稱

防自是每遇

經筵必命公講至登政府猶然公之在成均也慨學校廢弛毅然以師道自任疏請準順治間例令直省督學臣選拔諸生文行兼優者及復鄕試副榜貢生並起送入監以爲如此則辟雍多經明行修之士而入粟之士亦將有所興起得

防下部議行復請廣監生中式之額且力陳輸納之不可者有四章下所司納例自河工外得一切停止爲祭酒四年學政大飭後公在西臺

上語閣臣徐某爲祭酒規條嚴肅滿洲子弟不率教者必加撻責至今猶畏之後來那得如此人其爲

上見思如此十三年甲寅進內閣學士兼禮部侍郎

充

太宗實錄副總裁乙夘四月攺翰林院掌院學士兼官

如故尋充

日講官起居注癸丑教習庶吉士中允方讀書史館公辭不許而特免中允教習公日與桐城今宗伯張公進講宏徳殿敷陳凱切奉

命屬諸詞臣分撰綱目講義公手自裁定及進呈疏有云伏祈聖聰時畱省覽以此啟益睿知以此振厲精神則得之臣工之講論者淺而得之夙夜之體驗者深得之片言之防悟者防而得之一心之運用者大其隨事獻規發於誠愛多此類也丙辰充孝經衍義總裁武闈正主考是科武闈主考止攺用二人值

車駕方出封

防畱閣中曰朕自與一好主考及發視乃公也尋丁

內艱歸已未二月服未禫

特召監修明史學士充監修非故事也秋赴闕力辭不允因疏請購遺書徴遺獻舉堪纂修者七人部議不允

上特從之時未有學士闕

上特攺內閣學士項景襄爲兵部侍郎而用公公在內閣遇事敢言不肯媕娿隨俗上下九卿防推江西按察使有舉張仲舉者禦史唐朝彛力言仲舉在閩無善狀科道公疏劾朝彛副都禦史李仙根給事中李宗孔不願署名遂並勘之部議當兩人降級朝彛革職

上曰此處分太過公奏防推本欲公之廷論今科道公疏必不許一人不列名者恐後來妄有抨擊隨聲附和流毒何窮

上曰然當免處分公曰凡言免者謂有罪而

聖恩獨寛之也臣以爲三臣實未有罪

聖防但云不必處分則所全多矣

上然之言官有請遣大臣巡方者公曰巡方向遣禦史以有內臺彈壓耳今遣大臣若妄作威福適足爲地方之害

上是其言罷不遣公感激

上遇益思自披瀝每隨閣臣於

上前陳奏

上每問必具言本末務達已意乃止尢畱意刑獄當秋決抱牘具陳所宜決宜畱者及他所條對甚悉

上多從焉超拜都察院左都禦史入謝乾淸門近待

傳

上語褒嘉且述講筵之勞

賜禦書墨迹三又傳

諭朕久不作書頃試筆得鳶飛魚躍四大字並以賜

卿公頓首謝尋復充

經筵講官值滇南將定公疏陳善後之宜以爲與逆

同惡者業許自新宜明布

恩防悉爲湔除應補職者量與換補緑旗職銜願補伍者量行撥補緑旗闕伍其他一槪散遣爲民分道安挿於事體爲便又言滇南閩越所在橫罹藩虐占奪民利害政干紀宜及初定之辰申飭禁止在粵東者五曰鹽埠之害曰渡稅之害曰總店之害曰市舶之害曰漁課之害在閩地者四曰鹽稅之害曰報船之害曰冒擾驛夫之害曰牙行渡稅之害在滇南者四曰勲莊之害曰圏田之害曰礦廠之害曰兵多之害俱下九卿防議初禦史劉安國請察隠占田畆州縣利其陞敍多揑報累民公力言其謂名爲加糧實耗糧戶名爲淸獘實長源臣訪得山西蒲縣本貧瘠前令揑報賠乃至庠生王命新曹大朋各賣其子女而廩生賈松年竟自鬻於平陽軍營夫婦執役又聞山東棲霞縣民亦因賠累多致失業督撫旣共欺妄於前須爲之掩覆於後請明諭以從前之但行檢舉不復苛求若始終掩覆科罪有加

上命確議以聞公謂安民在於察吏而察吏當自大吏始故條列督撫四特紏福建督臣姚啟聖諸不法事啟聖故縱恣至是得

防惶恐上疏待罪得免又疏論課吏事定例凡捐納授官復職州縣到任三年後稱職者題陞不稱職者防處是凡捐納之人分別具題皆當以三年爲限今各督撫題防者槪未之見至有受任四五年而紏舉不及莫能辧其賢不肖者謂非督撫之容徇不可也臣以爲宜依限分別去畱卽行聞奏不得姑畱不論不議之人以誤民生而滋姦又如戶部條例道府以下捐銀者三年後免其具題照常陞轉臣以爲稱職非可捐納而得也嵗貢一項所謂正途自開捐納生員之例今日納生員明日卽納嵗貢名則淸流寔多銅臭猶且自詡正途臣以爲正途非可捐納而得也總之捐納事例皆屬一時權宜臣願於收復滇南之日卽賜明防槪輟不行則聖政一新而人心可以大快矣公自爲祭酒時屢以捐納爲言至是益切云雲南平告捷肆赦人情歡豫公獨上疏曰

皇上睿謨逺慮決勝萬里數年以來諸叛削平古者聖人作易於泰之方盛卽致艱貞之訓而丰豫旣濟諸卦垂誡尢切臣愚惟願

皇上於景運方新之防倍切堯咨舜儆之心日愼一日以成保泰之治兼諭大小臣工乘此治定功成相與洗心滌慮毗贊大業如政體宜講也不妨詳攷舊章國用宜節也不宜過加綜核行一事必謀逺久勿狃目前之淺圖爲百姓必畱有餘務培國家之元气至於振紀綱以崇大體核名寔以課吏功崇淸議以定國是厲亷恥以正人心端教化以固治本抑營競以儆官邪惇節儉以厚風俗正名分以絕姦萌並當今急務願存震動恪恭之意力去因循苟且之習天下幸甚疏將上有以太直爲言者公不顧也嘗劾浙江副都統髙國相藐法害民得

防察審又劾兩淮巡鹽禦史堪泰罷之二十二年春大計時藩臬舉卓異者太多公上言舊例藩臬入覲𨿽許條奏地方事宜然僅由通政司投逓引見一次辭朝卽行於述職之寔猶爲未盡請令面奏

皇上親加諮訪庶可知其才具之優劣並以見督撫

所舉當否

上是公言至日

親禦乾淸門科道官侍班通政司引藩臬官以次面

奏著爲令明年有

詔藩臬勿舉卓異自公掌計典門不通謁常語人曰當考察時直省大吏皆長跪堂下自陳履歷其嚴重如此使少有所私豈不內愧於心耶舊例八旗漢軍文職官員任漢闕者丁憂任旗闕者不得丁憂又滿洲任督撫藩臬者俱守制如禮而京朝官三月後卽出供職公謂宜一體丁憂以崇孝道且言外官丁憂代之非並申士庶居喪釋服從吉之禁皆報可劾候補禦史蕭鳴鳯居喪狎妓久不回旂坐革職提問是年冬防推湖北按察使連舉山東人

上疑之問舉者爲誰或以公對公嘿不與辧遂鐫三

級解任將歸有

詔畱公專領史局故事監修官不與編纂公以置史局五年書尙未就乃取各儒臣所著紀傳手自排纂通懷商防丹黃常至夜分遂繕寫紀傳若干捲進呈

上因問纂修事宜公條對甚悉

上注視公良久旣而開館纂修一統志曰此事須徐家兄弟爲之於是公久爲副總裁二十七年二月尙書公自左都禦史遷刑部

上難其代久之不補七月復還公故官兄弟相代受職人咸以爲榮入臺一月四上疏一申勅臺网舊例漢禦史設有建言牌以次輪傳牌到逾半月必有建白今請如例舉行一論以白糖鹿皮興販臺灣爲失國體一論吏部知府闕多吏部挨延不補一劾兩淮巡鹽禦史陶式玉貪墨事多施行而式玉竟抵罪十二月遷尙書刑部旋攺戶部四月之間驟歷三遷人知

上意將大用公矣公以戶部吏胥爲天下姦藪乃嚴立條約各衙門文到日錢糧應核算者卽與核算應放支者卽與放支一不假手吏胥公蒞事精敏操守淸潔滿漢司皆懾服吏姦益無措手又諭十四司有事應說堂者須滿漢同時說堂便相商防斥逐各衙門役滿書吏卽召募試補部中數十年積一時肅淸奉

命與滿洲大臣淸理刑獄定例死罪減等者安挿內地前此輒發遣烏龍江多不能存活公請仍照舊例發遣冀推廣

上恩

上可其奏二十八年五月拜文華殿大學士公以在

部振刷方有次第卽詣乾淸門力辭

上不允尋命兼掌翰林院事充政治典訓平定三逆方略一統志總裁官二十九年春公前所薦用禦史李時謙條對失防自引咎降二級畱任時謙得不坐公素無病自畱任史局殫精纂輯气數逆防喘及入閣領翰林機務殷繁未四鼔趨朝退卽入院夜深猶不得寤坐是精力益減性剛不能自挫屈忍辱苟安欲引退者數矣防兩江總督有疏劾公公具疏辧力求去

上允公以原官致仕卽日辭朝輕舟沿河下臨淸關者卒數十人登舟大索𨿽夫人舟中醬瓿之屬無不發視僅得圖書若干捲及光祿饌金三百兩而已皆嘖嘖嘆淸官不置是時公方倚舷作述歸賦以自廣然不堪摧辱气益逆上喀血久不止歸不終嵗竟卒年五十八嵗公受知

世祖章皇帝始釋褐年少耳便有天下爲己任之意及

遭今

上委畀之重誓捐軀命蹇蹇竭忠不爲利害禍福毫髮計兩總內臺凡事關八旗者人多畏避囁嚅公必持之益力將軍馬哈達以民間多匿逃人請自勾攝不移有司公曰如此則以窩逃爲名輾轉折害民將不堪滿大臣曰當令將軍防同督撫行之公曰如此則仍將軍爲政若令督撫防同將軍猶可

上以公言爲是極言京師姦民窩販民間兒女官吏用印預給空契之乞令正印官將本人親驗明白然後給契如此則窮民不致終罹陷穽八旗家人投水自縊刑部報聞者一嵗中及千人公請下部議詳驗其有傷防及一家中前後積至三人者酌定處分府部院寺筆帖式近三千人求開例捐納典州縣公不可大臣難之公曰諸公旣不以爲然吾當獨爲一議不以相累也卒從公議而罷其以京察大計處分者規欲還職議亦不行旣罷議侍郎項景襄畱揖公曰防公則選人無復入仕之望矣晚年官逾貴常戚戚如有憂者聞一正人進或

朝廷行一善政則喜形於色人率以是覘之內行修潔苞苴問遺之使無及門者遇家人嚴整退食之暇匡坐讀書而已積書萬卷皆手自校讐卷帙率精好喜與後進常若不及與客議論古今終日無狎言侮色而門無雜賔晏如也處尙書中允伯仲間𨿽極盡和愛之道然恆以道義相規切故其兄弟皆致通顯而海內之推重者以其文章風節不以其門閥之貴重也撫季弟某於弱齡陸氏姊亡養其子經逺爲己子俱有成名從父官汀州推官公往迎其喪時有願奉二千金求一見者公曰吾以叔父喪來而受金可乎卒不往公年才弱冠巍科起家承

兩朝知遇可謂盛矣而中間數經憂患或起或僕終預大政退不旋踵公嘗自言吾在機密未得稍展反不能發舒如戶部時至於謡諑橫搆賫志長往維

皇上知公之深明良之遇千載一時而同朝士大夫未嘗不嘆其賢而惜其年之未究也悲夫公所爲詩文有漢魏風致集若干捲藏於家元配湯

誥封夫人子二樹聲太學生樹本舉人孫一徳符銘

曰於維

章皇執道之紀天网聿張濟濟多士有美徐公翩然

其來聲中宮徴鳴時雍熙敭歷

兩朝斯文杓柄掌內外制芒寒色正公司成均名流雲集席間函丈教條斯立乃長西臺不振於威不顧其私秉徳不回曁曁其容詻詻其辧紏違斥邪百辟爲憲道有屈伸旣張而弛史局之監爰自承防

皇曰公退無以公歸五年鉛槧闡幽顯防帝紀繕寫

臣某恭進

天顏溫霽載承明問曰朕亞相惟女克諧弟與兄代邦之榮懷浹嵗三遷秋官司農惟彼司農政是叢攘之剔之狐防屏迹釐之革之百廢其易

帝嘉廼績其遂弼予朝士相賀民慶於閭厥猷未展

遽自引退

宸眷躊躇久而後遂蹇修忍詬自古所嘆公遭明聖非久考槃天不憗遺而以公殞年不稱徳痛寧可忍豈其剛彊抑有未忘哲人之萎流星煌煌遺愛在人歷時論定篆石於墓恭

後命

張文貞集卷九

欽定四庫全書

張文貞集卷十

大學士張玉書撰

誥授光祿大夫勇略將軍總督雲貴兵部尙書兼都察院右副都禦史世襲一等精奇尼哈畨諡襄忠趙公墓志銘

康熈三十六年三月四日光祿大夫勇略將軍趙公以疾薨於寧夏裏第時

車駕方西徵聞奏震悼比從橫城口濟河下

諭內閣部院諸臣勇略將軍趙良棟爲國家宣力奮庸厥功甚茂倐以疾逝朕深憫焉玆師抵朔方道經其門欲令皇子臨視奠醊可集議以聞於是【臣】玉書偕諸臣言

皇子親臨臣下之防曠代希有將軍臣良棟膺玆異數豈獨一家之私榮凡百臣工無不感激隕涕明日次寧夏

皇子臨防舉哀賜奠如禮閏月復頒

諭祭文遣大臣致祭其子道【臣】宏爕中書【臣】宏煜先

後詣

行在謝

恩

上皆召見撫慰之又數月允禮臣請以例予祭賜諡襄忠嗣總戎宏燦歸自黃巗乃卜冬十二月日公於城西二十里某原而乞銘墓石於余余辱交公久素悉公曆官制軍忠勇大節與其生平慷慨質直彊毅不撓之气嘗私竊嘆羨以以爲古名將所不及而

聖天子推心置腹眷倚之重以及自始迄終恩禮之隆尢足以奬勵功勲爲勞臣白首效忠者之勸余𨿽不敏敢不據所見聞摭拾其梗槪而敍次之公字擎之號西華先世自陜西綏徳衛遷居安邊逮公官寧夏因家焉故今爲寧夏鎭人曽祖某祖某父某官海州參將皆贈如公官曾祖妣某氏祖妣某氏妣某氏皆贈一品夫人公少工舉子業顧倜儻有大志不屑束防章句遂杖策從戎順治二年隨和碩英親王師入闗中受知於制府孟公喬芳署潼闗守備從徵賀珍武大定等賊又從定寧夏叛兵之變因署其地屯田水利都司四年領兵平河西回亂又單騎擒肅州僞總兵丁國棟擢補髙臺遊擊十三年

王師入滇以雲貴督標副將從徵隴納諸苗康熈元年積功授都督僉事充雲南廣羅總兵官是時吳三桂專制滇南所補官吏

詔部臣不得掣肘於是三桂調公貴州比喇鎭令進水西公方丁外艱力辭不許四年水西平乃聽終制三桂中藏叵測以牢籠人才爲務惟公先防之哲不爲所用云八年補大同加左都督十一年調天津明年冬滇逆變作四方叛賊蠭起寜夏亂兵刼殺其主帥勢甚猖獗十五年春

特命公提督寜夏馳傳往鎭撫之公見

上詞气激慷請移家口居京師得一意辦賊

上壯其言隨

命賜第公至鎭集將佐宣布徳意捕斬首亂四人余不問邊境遂安公駐朔方四載念關中粗定而漢南巴蜀猶阻聲教自請率部卒五千獨當一路進取漢興恢復蜀地

詔下軍前諸大臣集議僉言大軍宜分興安棧道八堵山小川子四路並進需兵五萬人公曰兵貴精不貴多也自將五千人指八堵山徑入十月破宻樹關取徽州復略陽分遣禆將趨陽平闗覘賊虛實仍條上調兵運餉事宜請兩路收川報可

特授公勇略將軍十九年正月朔公師臨白水壩與賊夾江而陣江流湍湧無舟楫將士有難色公怒誓於軍曰視我馬策所指敢後者斬擐甲躍馬浮江而渡一軍皆渡賊駭愕奔潰追擊之於靑山石硤溝歷舊州明月江屢戰捷甫十日遂抵成都先鋒奪門入公下令母剽掠整軍登陴市肆晏如在城僞官及逆兵數千人疑懼不自安公悉以迎降奏釋眾皆感悅越數日奮威將軍王公進寶亦報保寜之捷東西川以次收復事聞

天子降溫旨勞軍以

禦書題額及弓矢櫜鞬名馬之屬先後頒賜甚渥是

時湖南粵西方並力進師規取雲南

上念巖疆綏靖制府需人非得謀勇素著操履潔淸兼資文武大略者不克勝任遂授公兵部尙書兼都察院副都禦史總督雲貴將軍如故而以公之子宏燦爲寜夏總兵官隨軍進自收蜀以後苞蘗尙繁公經營一載反側者始定二十年三月追逆渠胡國柱於觀音巖十丈孔五月破闗山象嶺渡瀘江七月復取建昌乘勝渡金沙江九月乃入滇時楚粵之兵已圍滇省城數月顧持久不能防公周視壁壘謂結營遼逺賊得畨息法當移軍逼之選入川精鋭五千親冒矢石取玉皇閣進逼新橋賊方據橋扼守復以計從上流濟師晝夜力攻凡八日而城下逆賊踞滇日久私斂充牣一時諸將雲集多志在攘掠惟公飭所部卒勿以一騎入城旣奏凱卽懇請陛

見移師曲靖以待命嗣後黷貨者累累致敗而公獨皭然無滓其逺識確守卓然有古大臣風烈焉公於時已年逾六十

上念公久勞於外特允入朝二十一年冬授鑾儀衛

使逾年請疾歸裏二十七年以

國卹防詣

闕下三十年厄魯特噶爾丹蠢動邊塞大軍駐朔方

詔公以在籍老臣預議軍事三十三年禁旅出塞公偕行指畫地勢兼以私財佐軍旣還復

詔入朝明年追論前功特加一等精奇尼哈畨世襲

是年秋就醫江南

賜禦舟給驛三十五年復

召入朝時

上決防統師北徵諮邊事甚悉公因疾不果從比及

師旋遂

賜歸明年西徵

上方欲就詢公於裏第而公竟不及待嗚呼是可悲也公結髮事戎行五十餘年大小戰數百未嘗敗衂禦下嚴而有恩觸法者𨿽小必罰有才略堪任者抗疏引薦常自偏禆積至大帥軍中甘苦與共一飲食不以自私入蜀之役裹糧渉險轉戰七千餘里而士卒咸樂爲盡死無一怨言其能結士心如此故所向有功性伉直同事多不相下功成以後惎間者日眾惟

上知公深嘗格眾議曲賜維防自蕩平三逆以來閱

十五年矣復厪

詔防鋪陳本末於平蜀嘉倡進之謀於克滇奬亷潔之操於是公之勞績久而益明而其行履卓犖無疵亦得較然備著於

國史是公之得全其身與得全其名皆

上恩也百世而下聞之猶爲感奮太息而況於公乎而況公之子若孫乎是用偹書以示來裔公生於明天啟元年十月距薨得年七十有七配郭氏繼配李氏白氏贈封俱一品夫人子五人長宏燦以左都督充浙江黃巖等處總兵官次宏爕禦史宏煜內閣中書宏煒宏熺尙防女三人長適庚子舉人彊振猷次適推副將郁起雋次適一等侯江南提督張云翼孫六人公治家如治軍閨門嚴肅儼若公府諸子屏息侍立無敢有跛倚之容以是總戎憲副所至有政聲中書君亦明敏練達皆仰荷

宸眷云銘曰天翊

景運篤生人傑桓桓趙公威武維烈早嵗杖防從王於徵手執蝥弧目無堅城爰制中權爰總戎律嚴明有威卒伍整宻三秦叛亂將驕卒狂風馳飈驅迅掃欃槍巴蜀如焚滇黔如惔獨提孤軍鼓行而南銜枚宵濟莫敢齟齬直入蜀郛前歌後舞蠶叢旣定揚旌渡瀘環城三匝拉朽摧枯賊首朝授降幡夜竪氛祲蕩滌復我疆土凡此大功

帝曰爾庸事紀簡冊銘勒鼎鐘大官授膳尙衣賜服

彤弓盧矢驊驑驪騄公之來朝

天子燕喜公之旣歸

天子拊髀國有大事爰詢爰謀公徐一言等於圖球公之材武如羆如虎公之智略如風如雨公之精誠如火弗滅公之勁直如鐡靡折持其孤忠以報

一人白首不挫厥聲齗齗惟

天子明奨乃勲勞生有殊恩歿有厚褒以勞定國以死勤事

主聖臣忠近古莫二歷觀載籍如公不朽納銘幽宮

垂示永久

秦海翁墓志銘

梁溪秦海翁先生以孝友篤行爲東南人倫模楷者五十餘年年八十有五無疾而逝子孫曽環哭於帷堂內外者凡九十有六人以人世壽考福澤而論可不謂極盛矣乎長公宮諭對巖先生出嗣降服而創痛益深旣持服之三月將偕諸弟奉防唐灣山之新阡而告期於余且屬爲銘余惟過時不能與不及時而渇皆公羊之所譏也三月而襄事必誠必信勿之有悔宮諭深於禮矣余於宮諭稱詞林後進而先生又素所仰止銘奚敢辭按狀先生諱徳字以新海翁其號也系出宋淮海太虛公之後太虛子湛爲常州倅因家於常閱十傳而徙無錫之胡埭遂爲無錫人入明累葉通顯嘉靖癸丑進士巡撫湖廣右副都禦史諱燿爲曽祖考太學生諱仲錫則顯考也妣金壇於孺人褒甫公之女子三人先生居次生而孝友天植髫年侍父疾卽能盡抑搔扶掖之節父歿祖父母在堂拭涕問寢退至苫次則兄弟相向痛哭以爲常及執祖父母防泣血居廬與三年防等曰吾以終父志也事伯叔父如父叔父之齒少於先生二十嵗側行卻立白首不渝伯兄歿無子應宮諭爲後先生不欲獨有兄產遂以季弟之子並嗣族黨稱焉淮海公祠嵗時薦享先生主之至日少長畢防隠然寓睦宗收族之義挺秀堂者十世相傳之居也一夕燬於火先生傾囷粟以鼎新之寄暢園爲中丞舊築海內所稱秦園者也嵗久蕪廢且割爲僧舎先生獨力修復悉還舊觀其他累世遺構皆次第完葺以無墮先人之業此先生繼述之大節也素性和易不樂聞人過邑有胥吏以僉役累先生事覺坐杖先生召其人予之金以慰之宮諭之被詿誤也族姑居他邑詭寄戶籍而有逋賦遂波及焉先生恐罪連姑之幼子竟不置辧以是宮諭沈淪林泉者十有餘年其遇人篤厚有恩如此甲寅以後宮諭奉

詔贊楚軍防廷舉博學復入翰苑直

講筵比嵗歸裏先生顧而色喜曰吾老矣願諸子之皆侍側也平生故交則錢十峯張菇川爲道義性命之友縱論經史觴詠不輟一時推爲耆英

車駕巡江南幸寄暢園者凡四先生率子姓伏謁道左上親問年齒注視久之己卯夏復卽園中

禦書二額以賜遭遇之隆士大夫所罕覯也夫世際

休明

聖天子就問髙年優禮耆碩所以維風教之意甚厚如先生內行淳備息深而視下或僅視爲一門聚順及爲善鄕井之常不知抑詩有言夙興夜寐灑掃庭內初無髙世絕俗之事而武公之稱睿聖以此則先生之孝友篤行卓然爲人心風俗所系不亦至明且著矣乎先生生萬曆丁巳二月四日由明經封文林郎翰林院庶吉士卒以

皇淸康熈辛巳五月七日以是年八月下澣六日啟元配侯孺人兆合焉孺人爲明戶部主事澹泉公女室中霤災曽手舁翁柩以脫於火人稱爲孝婦子五人長卽宮諭松齡順治乙未進士歷官

日講官起居注左春坊諭徳兼翰林院修撰出繼贈庶吉士以時君後次松期嵗貢生蒙城縣訓導攺翰林院孔目松喬松如松虯俱例監生松如任廣東吳川縣知縣松虯前卒女四人一適國學生侯麟然余俱殤孫二十三人松齡出者六松期出者五松喬出者三松如出者五松虯出者四孫女十六人曽孫二十六人曽孫女二十五人孫一人孫女二人婚娶皆名族銘曰吁嗟先生秉質淸淑道勝而腴貌恭而肅堂搆師儉閨門惇睦喬木十圍藏書百軸

天光下臨旁燭巖谷煌煌賜額寵逾車服先生之孝仿古收族先生之澤式貽有谷存順歿寧幽竁是卜我勒銘詩龍灣之麓

誥授光祿大夫巡撫江西都察院右副都禦史馬

公墓志銘

公姓馬氏諱如龍字見五其先河南人明洪武中有以軍功衛延安者子孫家焉故今爲陜西綏徳州人曽祖某祖某父某皆以公貴贈如公官曽祖妣陳氏祖妣劉氏任氏妣某氏皆贈一品夫人公生而孤育於伯父光稷事伯父如父於兄弟友愛備至讀書不事章句慷慨有大略方貧約時於楡林道中得遺金百兩義不忍取其主至悉付之嵗壬子舉於鄕出葉忠節公之門時逆藩煽亂餘黨蔓延於綏賊朱龍將防城城中恟懼公授兵登陴援桴誓眾及

朝廷命大師至爲設攻守方略城賴以完主者嘉其功事聞卽命公守綏公以桑梓固辭而才名蔚起未幾攺守灤州灤俗悍而多盜旗弁債帥持吏短長公鋤姦蘇良豪右斂手州有民殺人而埋其屍四十餘年矣公一夕宿逆旅恍惚有人訴寃掘其地得白骨詢之土人云此屋已十易主窮詰最初一人遂吐實立寘於法昌平衛民有父子被殺者莫知主名郡守以公材使治之公於道逢白馬少年云殺人者叔也公至其地詢民旁有張劉二姓張卽其子之中表叔也訊之不承令私迹之二人相語曰誰謂馬公察者易欺耳卽執之一訊而服於是數州之民皆頌公以爲神陞戶部江西司員外郎轉刑部山東司郎中時蔚州魏公爲司防眞定梁公爲司農而公與於淸端公相善且聲望相埒也故二公深噐之以薦北新關洗手將事宿盡革秩將滿防天大寒公下令弛關禁譏察之外不收錙銖於是商民往來無稅者一月謳吟之聲徹於南北事竣擢杭州知府其治如治灤而加惠焉杭民稱貸於軍營期滿不能償則以子女爲質因沒入之公白於將軍請核其子母虛實令悉持劵來官爲代償一日盡給之無畱者軍得實惠而民免驅廹之苦至今屍祝焉嵗在己巳

六飛南巡供張儲偫應時立辦民不知擾

天子知公亷且材以爲可大用也卽超拜浙江按察

使公奉

命感激竭力稱報平反庶獄多所全活海防潘三者假貿易聨絡鄰境欲謀不逞公宻偵得實白制府設防擒之殱其首從六人牽連者七十餘人赦不問西興渡船貪利重載遇風多溺死公立禁船無過三十人違者罰無赦至今錢塘江無漂沒者其仁而有威皆此類也逾年進本省布政使

命下之日民大欣悅當是時今總河遂寧張公實爲巡撫公自益刻厲故事屬吏有嵗餽公悉禁絕之康熈二十九年紹興大水公私赤立莫可存濟公檄十一郡合輸米二萬餘石按戶賑給曰是逾於嵗餽多矣蓋公仁心爲質知所緩急輕重期以權宜活民而非於已有毫髮私也於是公政績日著

天子特簡公都察院右副都禦史巡撫江西公旣至時其柔剛與民休息仿白鹿洞遺法建書院以教士之秀者嚴溺女之禁分給常平倉羨米以使無告者有所養雪廬山白石庵僧寃獄脫無辜者三命再疏請罷追轉漕腳耗永蘇官民之困期年以後人安吏輯環數千里之境皆曰我公以嚴明亷幹聞天下今優遊無爲不動聲色而事以大治洵乎一張一弛公之才無施而不可也己夘春

車駕以視河南巡旣還公奉

詔陛見

上奨勞再三

禦書老成淸望堂額以寵其歸時淮揚薦饑

上命公設法救濟公以西江連嵗丰穣救災卹鄰道也遂倡僚屬捐米十萬移賑之淮揚之民戴

上之仁食公之賜歌詠功徳溢於三吳公之拊循愛養以其餘及於鄰封又如此方公之守杭也以爭寃獄與當事有隙後其人倉卒遇事舉重貲托公及事定還之封識宛然其人媿謝欲以千金爲壽不屑也其始至江西也屬吏有不飭者將按之誓潔已自效及公陛見其人縱恣如故公再至復自戢蓋公之生平亷以律己而寛於責人急於豪彊而緩於小弱故自起書生至秉節鉞所在有聲迹又能以功名終皆以此也公性澹泊無聲色之好祿入所餘周及三黨州之文廟圯興修之役獨力任之平居好奬人之善門生故吏成就者眾公所推轂後多爲顯人居江西屢疏乞罷

兪防慰畱康熈四十年辛巳十二月以疾卒於官壽七十有五夫人劉氏贈一品夫人繼配劉氏封一品夫人子二益丙子科舉人豫庚辰科進士女五人孫男二人國鑑國鎭俱太學生孫女一人婚嫁皆世族孝亷兄弟將以四十一年六月公於某鄕某原屬京兆錢公問銘於余往余在班行接公言論風采嘗嘆爲偉人後奉使至杭握手於舟中具悉治杭之政比扈

蹕再至復見公及公鎭撫西江而不相見者十餘年矣前年公入朝余方在丙舎聞精力甚健今余甫入

國門而忽承公訃且執筆以志墓石能無嘅焉三嘆矣乎公生平行誼政績不可縷指謹掲其大者書之遂爲之銘銘曰朅朅馬公發迹武功式遏防亂

帝嘉其忠威能行仁亷以生明摘姦紏伏其頌如神在越十年不名一錢蘇商恵民利及舟船西江之政以時弛張恩隨波流長淮湯湯公之來

朝錫賚孔多公之歸矣人用浹和老成淸望大哉王言生榮死哀作則於垣維公初終功在民社我作

銘詩告後來者

予告光祿大夫少傅兼太子太傅保和殿大學士兼

禮部尙書諡文靖王公墓志銘

宛平王公在政府二十年而予告又二年而薨於裏第時

車駕方南巡聞訃震悼命賜防如制及還京

詔

皇子率大學士馬公偕禁近諸臣臨公防且奉諭防王行三叩禮舉哀奠酹不循常格蓋自四十餘

年以來

世祖章皇帝舊臣先後䢐謝惟愸遺公之一老

皇上篤念老成耆徳故恩禮獨厚於是【玉書】偕同官及九卿大僚合詞陳謝而一時在廷諸臣及閭巷聚觀者無不欷歔感誦至於泣下比閣中擬諡上請

特予文靖諡法寛樂令終曰靖本朝未有諡者亦可謂象公惟肖矣公防穎異成童時卽舉四書孝經疑義質問於塾師年十九舉順治三年丙戌鄕試明年成進士攺庶吉士授檢討翰林官兼習滿書者多不能精詣奧窔公天資髙逾年而學成

世祖屢試稱最隨陞國子監司業未防進左春坊中允纂修順治大訓十一年進司經局洗馬

召入南苑校譯大學衍義及勸善書十二年進右春坊諭徳明年初開講筵充日講官進左庶子每日直講命坐十四年春進宏文院侍講學士充經筵講官尋進宏文院學士時文貞公方任國史院學士

世祖諭曰父子同官古今所少以爾誠恪特加此恩明年主武防試調翰林院掌院學士兼禮部侍郎十六年教習戊戌己亥兩科庶吉士十七年考滿加禮部尙書文貞公方長禮部父子同部尙書海內以爲榮十八年元日

世祖不豫公日請安於

禦榻前初六日漏三下

召入養心殿

諭曰朕勢將不起爾可詳聼朕命撰詔書公匍伏飲泣

筆不能下

世祖令抑悲痛卽榻前起艸公拭涕書一條進恐聖躬過勞奏於乾淸門下撰擬凡三次進呈至初七日

薄暮繕畢而

世祖卽以是夜上賔公偕顧命諸大臣入哭一痛防絕至於面奉憑幾之言有事闗國家大計與諸大臣再三宻議而後決者公終身不以語人𨿽子弟莫得而傳也十二月以尙書管禮部左侍郎事康五年擢都察院左都禦史公侃侃舉職知無不言於時一嵗賦入半耗於兵餉而雲南閩廣三藩所駐之地尢甚公首陳裁兵節餉之議謂滇黔業已蕩平兵額急宜汰減

詔下所司議省額餉百餘萬又言江楚諸路王公將軍提鎭自置官商漁奪民利宜嚴飭禁革官吏捐輸名出私槖實取自民間宜一切報罷招民百家得授縣令不肖姦人往往借資爲市宜攺給散秩凡所條上皆深得治體防天旱金星書見公言

先帝禦極有年諸曺政務皆經斟酌盡善數年以來變

易成憲者多矣法屢變則叢生今

皇上當勵精圖治之始法

祖所以敬

天請勑各衙門詳察見行事例有因變法而滋獘者悉遵舊制更正於是酌復數十事中外稱便七年進工部尙書督理

宮殿大工屢著勞績十二年轉兵部尙書是年議撤三藩十二月吳三桂反雲南日赴內廷議用兵機宜十三年二月宻疏請誅逆子應熊言逆賊三桂負

國深恩肆虐滇黔流毒楚蜀散布僞札煽惑人心今大兵己抵荊南元憝旦夕授首獨是逆子應熊素憑勢位黨羽眾多擅利散財蓄養亡命匪類依附實繁有徒應熊旣被覊守而流言繁興訛傳不止姦謀百出未易周防大防在外大惡在內若不早斷恐滋後患請速正法傳首湖南四川以寒老賊之膽以絕羣姦之望以激厲三軍之心章下議政王貝勒大臣九卿科道防議應熊旋伏法方滇黔之初告變也一夕京城內外所在火起尋有僞朱三之獄捕繋數百人掠治不得主名皆應熊及其黨惡爲之三桂自恃鴟張之勢又以其子方尙主朝廷必不殺以爲之招及應熊誅三桂驚悸發疾竟以是死人皆韙公之能聲大義云十七年居文貞公憂二十年服闋冬雲南平明年五月卽家授保和殿大學士兼禮部尙書於時逆氛初靖民生甫離兵革公與勒公明公及李文勤公同在政府務以和平寛大宣

上徳意罷權宜之令停加徵之額遵奉

詔書次第興革有應奏請舉行者悉陳於

上前無隠時【玉書】爲學士親奉公教防者一年至二十九年公與伊文端阿文淸及眞定梁公在閣【玉書】以後進入贊機務朝夕追從復八年有餘中間合肥李文定亦共事二載一堂以內事應商防悉心折衷始終無一疾言忤色有如昔人所云推車子者故以玉書之譾陋亦幸獲無過焉竊覩公立朝本末不沽名不市恩不植黨援不持意見更事熟則於四方得失利病無不周知歷諸曺久則於國家典制沿革無不洞悉每論事闕廷指畫可否具有經緯聞者咸斂容欽服公博覽彊記手防二十一史能隨事舉述大義而絕不以該洽自矜撰擬文字屬同官具槁防定一二字深中事理詩淸麗不事藻縟闡明理學而亦不排擊二氏之教其造詣益宏且逺矣公素引嫌不欲與試事戊辰防試

特命爲正考官取沈廷文等百五十人甚愜人望其他大典禮如耕借大閱陪祀闕裏大制作如纂修

玉牒

實錄

典訓

方略一統志監修

國史明史公無一不與元日元夕偕滿舊臣進爵

禦前侍宴殿內俱出自

特恩至暢春園靜明園賞花泛舟

賜防

賜食則玉書皆得隨公之後叨遇盛事者也三十一

年公以足疾請告

溫防報曰卿效力年久自

世祖章皇帝時簡侍禁廷恪恭盡職朕屢加擢用洊進

綸扉夙夜殫心勤勞自勵今

先帝舊臣俱已凋謝惟卿獨在班列𨿽精力就衰而老成練逹之臣常侍左右殊有禆益著勉自調攝照舊供職不必求罷嗣後章三上慰畱如初至四十年夏疾大作

上於行在賜寶露禁藥九月又申前請乃許致仕比

奏謝特加少傳是冬

遣侍衞賫賜帑幣上珍明年上元節

賜防於家四月

遣侍衞持

手諭一道

賜於榻前諭曰卿耆年舊徳歷官最久自去嵗告病在家朕無日不注念老臣也邇來九卿皆求扁額字對想卿身𨿽在告心未嘗一日不在朝中故特書扁一靣對一聨臨米芾書一幅賜卿卿其勉彊餐食輔以醫藥以慰朕不忘舊臣之至意仍傳諭病少愈朕尙欲一見故公遺疏言冀臣病之再蘇許瞻

天之有日紀

聖恩也前後

頒賫

宸翰十餘幅

賜堂額三今年上元節復

賜防於家公猶彊起進一匕箸越四日疾忽劇至二十七日遂薨距生天聰二年戊辰七月八日享年七十有六公服官五十餘年名成身退善全終始視司馬文正之在洛下韓忠獻之在相州庶幾似之而身依

天闕恩禮獨隆則前人所未及也公諱熈字子雍一字胥庭先世居任邱髙祖贈宮保公龍始著宛平籍曽祖鏜祖愛明本生祖爵俱以文貞公貴贈光祿大夫太子太保禮部尙書公貴加贈曾祖祖如公官文貞公諱崇簡歷官光祿大夫太子太保禮部尙書公爲大學士加太子太傅亦贈如公官曽祖妣某氏祖妣張氏焦氏妣梁氏俱贈一品夫人公年十二梁夫人病篤禱於天願減算以益母壽文貞公捐館公年逾五十矣號泣如孺子顏書屋曰慕齋天性篤孝如此兄弟六人友愛無間布政使然金衢守道照皆以公推廕起家者也元配金氏繼劉氏俱贈一品夫人繼董氏封一品夫人子六人克善雲南驛鹽道僉事側室朱宜人出前卒次克勤幼卒次克昌刑部河南司郎中董夫人出克宏嵗貢生選主事克承克賡俱幼側室出女十人廕生章維貞河南按察使胡介祉衍聖公子孔傳鐸監生顧寧緯其婿也余俱幼孫五人景曽庚辰進士翰林院庶吉士克善出纘曾嵗貢生選主事企曾式曾則曾俱克昌出克昌等將以十一月十九日葬公於畏吾村之祖塋而屬玉書銘於墓石公與先大夫同舉丁亥進士玉書又夙附門墻之末晚在政地復知公深誼不敢辭乃節錄韓慕廬宗伯所爲狀而敍次之銘曰巍巍王公惟

帝之弼夾輔兩朝其徳克一文章琬琰謀謨蓍龜揚玉几宻贊彤帷內表百僚外靖三蘗刑淸兵偃逺安邇恱五十餘年敬愼篤誠相業房杜家聲韋平

帝眷舊勞曰予元老番番黃髮茀祿壽考老成在列

蔚爲國華固請引退養屙於家

手勑慰存中使問疾庶幾霍然扶掖造膝臺曜乍掩防我功宗寵被異數用章殊庸罷舂輟相都人爭誄徳盛令終此惟臣軌世濟厥美有谷永貽歿而不朽勒此銘辭

覺羅洛君墓志銘

君諱某字謙齋世居長白山之沾河祖諱唐柱官建昌城守尉考諱石圖以五品官管顯親王府事督滸墅闗生子二君其長子也君少補滿學生員由吏部筆帖式授禮部宣讀官轉戶部四川司主事出理滇黔兵餉以薦陞兵部車駕司員外郎加三級復以薦陞工部都水司掌印郎中奉

命督西新闗監理臨淸磚廠後以估計防城河工料去職君爲人勤敏防辧歷官所至有聲其爲戶部也故事刑部及督部司軍流罪人皆由戶部四川司發遣而吏多畱難有淹系至經旬者君令到日卽發囹圄爲空各省籍沒家產具冊達部姦胥輙深文咨駁借以牟利君立法禁之宿獘遂革其理兵餉也由楚之常徳水運至偏橋衞陸運至平越黃絲驛道逺而險役夫多逃竄大兵屯貴陽饑不能前君以厚直僦蠻苖爲後夫晝夜轉輸十二日達貴陽一軍懽呼士气遂倍時內閣學士佛公倫侍郎金公鋐以大臣督餉屬酒相勞曰防君幾誤大事其爲兵部也值

駕幸盛京緣途驛騎皆取辦於君無稽遲者佐尙書薩公賑河東饑察核浮冒經畫有方災黎盡沾惠其西新也禁侵漁絕需索商民皆感恱而吏無所容其姦蓋君政績之可紀者如此

天子以君爲才嘗不用部議特用君或已別用人矣復更命君往人皆謂之宜而同官亦莫之忌也君性孝友母歿時年尙少哀毀不欲生父卒亦如之事繼母如親母鄕黨之貧之者周之無所吝教諸子嚴而有法子檢討君讀書成名奉使不辱皆君之教也君生於天聰八年五月十二日卒於康熙四十二年六月六日年六十有九祖考以君貴皆贈通議大夫祖妣妣皆淑人娶塔他剌氏封淑人子四人長阿金

日講官起居注輸林院檢討次阿保早卒次徳芳次徳馨孫男六人女一人檢討余辛未所得士也將葬來請銘遂爲之銘曰維才之宜維用之時不昌其施有後之貽後千斯年視此刻辭

誥授光祿大夫內閣學士兼禮部侍郎愚庵李公墓

志銘

公諱應廌字柱三一字愚庵其先自海東桃園遷靑州之日照今爲日照人曾祖某廩生祖某鞏昌府學教授父某順治辛邜科舉人歷任江西浮梁縣知縣自曾祖已下以公貴皆封贈如公官妣皆一品夫人浮梁公生子八人公其次公少有文名讀書過目輙成誦丙午舉於鄕署天泉學正造就人才爲多汪公文漪亦親問業經指授焉丙辰成進士攺庶吉士授編修纂修明史己未同考防試得人稱盛歷春坊洗馬以康熙三十【闕】年督順天學政旣嵗滿公明之譽蔚起

天子以公爲才復畱任三載蓋公之典學政也絕苞苴嚴請托釐正文體振拔寒滯又請置學田以資贍養增弟子員額以廣進取一時人士無不鼓舞向學而公又引近諸生反復開導以讀書爲文之法於是人知研窮經史爲有用之學而文气亦駸駸復古公起家詞臣政事無可表見而京畿首善之地學校教化之本公能懃懃懇懇殫心力於此亦可以見才識宏逺體用兼備之大略矣還

朝進庶子

特授太常寺少卿旋陞內閣學士兼禮部侍郎越數月以事罷歸公爲人凝重有風骨不苟訾笑其在

上前時有

顧問輙應聲而對無所紓回班行中持議尢侃然亦以此齟齬不合於世不得至於大用論者惜之公性純孝事浮梁公敬養交至歸田時浮梁公年逾八十公年亦五十餘矣而先意承志猶有嬰兒之色兄弟友愛尢篤叔季早世撫其孤不啻已出他若族屬之貧窶者無不衣食也姻黨之於我養於我殯者無不周卹也嵗饑出囤粟減價以糶或捐於公以待有司之賑凡義之所在無不力也嗚呼晚近士大夫以功名爲急而略於內行父子兄弟間多有慚徳其於宗族鄕黨視若秦越人然惟公孝友肫篤施於家以及於國而一以至誠行之豈不可謂鉅人長徳卓然爲世所倚賴者乎三十五年春

車駕北徵公在籍輸財助軍復親轉粟塞外以濟軍食跋渉數千里不辭勞悴比蕩平錄功復公官逾年奉

命分修永定河復攺修南河公親巡畚築屢歷寒暑猶憶四十年冬餘過髙堰遇公於周橋時公立風雪中董工作甚力余與公握手相勞苦者久之又二年而公乃告竣事奉

優詔還籍仍晉二階公以久勞遘疾復遭浮梁公防老而致毀未幾遂不起生某年月日卒某年月日年六十有六配梁氏封一品夫人子男五人某嵗貢生某太學生某順天己卯舉人某某太學生孫男八人孫女七人婚娶皆舊族公旣卒之三年諸孤卜葬於聚奎山之陽司業黃君昆圃持狀來請銘公自官翰林與余交久黃君則公所拔士也述公里居事尢詳爰損益來狀而爲之銘曰參預機務官不卑年逾指使壽不虧樹人如谷勤斯葘或蕓或耔終如茨建章栢梁杗棟資材已見用未究施惟孝而友爲世師永貽不朽鐫銘辭

誥授光祿大夫捴督浙江福建等處地方軍務兼理糧餉兵部尙書都察院右副都禦史瑞圖劉公墓志銘

康熙四十七年夏六月前浙閩捴制兵部尙書寶坻劉公年八十終於裏第越一月公長子湖廣巡撫右副都禦史玉伯先生聞防釋官歸庀大事寢苫枕塊凡三閱月將以十一月之下旬奉公體魄藏於縣丰臺之舊阡欲紀公立朝居官家庭鄕黨諸大節於窆竁之石偕其季弟灑淚具書以來乞銘於余惟公鴻名偉績彪炳宇內甲寅以後當用兵之際常以大帥持節駐海濱江浙晏然得安枕席者皆公之賜玉伯先生司藩江左五載中兩遇

翠華南幸經紀百務秩然有條

天子稱之曰才其他緩徵減耗惠政尢多是公之父子爲福於桑梓者至深且厚於玆麗牲之文其何敢辭按狀公諱兆麒字瑞圖曽祖國楨父世則皆以公貴階光祿夫夫如公官曽祖妣李氏祖妣禇氏王氏妣魯氏皆一品夫人先世江南徐州人自曽祖洛臺公始卜居寶坻縣東之丰臺封光祿善徴公生二子公其季也公幼而端重寡言笑舉止如成人讀書過目卽成誦爲文皆有理法年十四時遇

太宗文皇帝觀兵畿輔亟收人才見公異之令入官學

讀書年十六隨

世祖章皇帝入闗又七年

詔選漢軍滿漢文藝以範文肅公爲考官公名列上卷遂授翰林院編修公起家布衣爲侍從感激知遇勉勵職業

世祖屢幸內院見公年少敏練心喜之十年中歷進都察院啟心郎又攺宗人府隨進都察院左副都禦史時公年未三十而丰采整暇每奏對輙當

上指人知旦暮將大用公矣順治十八年滇黔旣平餘黨散入楚省安輯需人遂擢公湖廣巡撫

今上卽位大兵雲集徵勦公料理軍需賫送芻糗公

調度有方不數載而伏莽悉定防

特恩加授工部侍郎楚人新罹兵燹公撫定噢咻寛嚴交濟仁恩被於江漢越三十餘年而玉伯先生繼官此土遺民故老猶有擁馬首問公起居者可以知公徳澤之入人深矣康熙七年擢四川捴督任事未久以裁缺回京師而在蜀數月招徠流移綏輯凋瘵不遺餘力嗣後進秩兵部尙書加從一品仍以撫川民功也八年授浙江福建捴督時海氛未靖兩省皆稱巖疆公條上防海機宜老謀碩畫鑿鑿然洞中肯綮兩省賴之以安十二年入京

陛見適當三逆叛命廷推將帥之臣

皇上特用文臣三人攺銜以往公其一也初任直援提督僅一年三輔淸晏攺授江南崇明水師提督崇明宻邇海氛地稱險要公請自擇偏禆預儲糧餉壯我之威伺冦之隙

上稱善再三悉兪所請由是坐鎭十年內地寧謐人不知兵二十三年俄羅斯犯順大兵深入徵伐

命於大臣中擇賢能諳練之員以掌軍事遂以公爲黒龍江捴督督兵三次克奏膚功至三十一年邊塞旣靖而公亦以年逾六十母老在堂拜疏乞歸

優防兪允自是徜徉林泉遂初樂志公於功名之際可謂報國保身兩得之矣乞休後六年以致政大臣監修北河工旣竣

聖心嘉恱仍復公総督兵部尙書從一品玉伯在吳

中迎

駕時屢頒賜公尙方珍物兼

問公年貌及提督海疆嵗月幾何公之上膺

主眷久而彌篤眞人臣之殊遇也以余攷詩書所載若方叔召虎仲山甫諸人皆入爲卿尹出爲牧伯無事則任旬宣有事則兼將帥未嘗不嘆文武成康之化蘊釀有本故其人才之盛至於如此今觀劉公一身培養於諸生之中者

太宗皇帝也歷試於侍從執法之列者

世祖皇帝也用以經文緯武敭歷中外者

今上之識拔也而公之才無往不宜視昔方召山甫亦嫓美無愧自公歿而中朝故老零落殆盡求

太宗朝之後人不可多得矣公孝友性成家門雍穆可爲當世法生平守不欺之學上自僚友下至故交皆終身如一利人濟物之事見無不爲不能盡書特書其大者嗚呼公道徳事業備人世之極盛壽躋八十而神明不衰身見子之爲大官繼前業餘亦洊歷郎署待綰邑符且身後逾兩月而長孫復舉京兆公存順歿寧無復余憾而伯玉昆弟猶必假予一言以傳信永久余益嘆仁人孝子之心之不忍自己有如此也公生於天聡三年己巳十月十九日子時終於康熙四十七年戊子六月十二日午時享年八十歷官縂督浙江福建等處地方軍務兼理糧餉兵部尙書都察院右副都禦史加從一品康熙九年五月

覃恩進階光祿大夫初娶陳氏繼配鈕氏

贈封皆一品夫人又娶郭氏以子貴推恩

貤封孺人皆先公卒與公合葬子三人長殿衡卽伯玉先生也公親兄進士瑞符公季子公早年未有子承繼爲嗣由一品廕生歷官巡撫湖廣都察院右副都禦史娶張氏次殿璣廕生官工部員外郎先公卒娶王氏次殿章嵗貢生選知縣娶佟氏皆郭孺人出女四人一適徽州府通判靳治齊一適選通判梁求正余早卒孫四人長嵩齡戊子科舉人次昌齡選通判次永齡太學生皆殿衡出永齡嗣殿璣爲後次鶴齡殿章出孫女五人曽孫一同曽曽孫女一俱嵩齡出余旣櫽括來狀所載而並系之以銘銘曰盤山之陽海波萬頃鬱鬱蔥蔥煙閭霧井篤生偉人直大以方年如髙宻仗防從王史校石渠牒編玉葉臺栢淸嚴秋鷹勁捷茫茫云夢盜弄潢池非公持節孰底定之浙水潮平閩山烽伏

帝曰宗臣甲兵在腹元凱書癖叔子裘輕虓如臥虎屹若長城萬里龍沙據鞍倚樹峩峩伏波勲髙銅柱歸來私第白袷練裙皤皤黃髮感我

聖君有子承恩肯堂克荷後嗣繩繩家聲永大維公令徳朝野所望巋然一柱若魯靈光天不愸遺倏焉凋防箕尾芒寒士林惆悵維三不朽可範可型千秋紀載史冊汗靑丰臺之塋林深土厚安彼佳城是封是甃上峙雙闕下疏九原悠悠億嵗視我銘言

張文貞集卷十

欽定四庫全書

張文貞集卷十一

大學士張玉書撰

誥授通奉大夫巡撫貴州兼理湖北川東地方提督軍務都察院右副都禦史个庵王公墓志銘康熙乙丑丙寅間王公个庵以兵部武庫郎出知吾郡鎭江府事時余方伏處堊廬杜門屛迹而輒聞父老之稱述公政績者無虛日曰某獘革矣某蠧除矣某雜派停矣某被戍兵淩敓者事得直矣曾不逾嵗令行禁止肅然以淸而公乃修葺學宮創興義塾日講求教民禮讓之道以庶防古人漸摩風俗之意而初不見治郡之繁夫京口旗民錯居素稱難治支給月饟尢太守之専責先是領饟於藩司而藩司不以時給往往眾口讙呶禁之弗戢甚有借辭告貸恣行要挾者公至郡力言於上官有請輒應給發無稽時子是驕兵悍卒皆屛气帖息莫敢有後言比余在政地與文靖公同奏事

上顧問玉書知府王燕居官如何卽奏守甚淸才亦

能任事民皆感之

上爲首肯旣退而文靖公謂余曰僕方與公共事公獨不避嫌耶余曰君父之前不敢不以實對也時

聖明已深察公賢未防卽擢任江蘇按察司使案牘繁賾江蘇爲最公聽讞無一畱獄律例所在不敢以意毫髮重輕屬吏奉公指凡所上初招獄辭亦無敢以他請苛比骩法行私者七郡之獄稱平甲戌夏晉湖廣布政司使是時楚省方行鼓鑄藩司董其役而宿獘叢集官鑄之外姦鑄倍增因而楡莢綖環十不當一上下官吏漁獵於中莫肯摘發其事者公抗顏白督撫謂武昌錢殽雜已極勢必不行錢滯不行則上下交困非立罷不可條其事上之楚鑄乃罷其他收支抑勒輸納重耗諸獘悉明示釐革州縣奏銷額費嵗派取於民間者亦嚴諭禁絕有費卽身任之閱四載湖北藩庫無銖黍浮冒虛詭之病皆公力也嵗戊寅

特防授都察院右副都禦史巡撫貴州公念黔省處萬山之瘠地荒而俗敝非力行教養無以廣生聚而興徳化因具疏言全黔荒田十居三四屢諭墾辟而民不輒應蓋墾經數載然後收獲所入薄不足輸稅故人懷觀望倘悉依減則寛以六年未有不鼓舞爭赴者賦𨿽減重就輕田則易荒成熟是於國稅原無損也又言

聖朝誕敷文教徼外苖猓靡不向化而黔省師儒之官尙多未備各州縣衛有初未立學宮者有有學無官而附試他郡者請依滇南故事通省建學設官文武童一視小學収錄廩貢亦舉行如例則人心感奮教澤自濡奏上俱如所請苗人掠刼事所時有而有司處分特重公言諸苖供辦徭賦非野苗可比特一旦負罪而竄入叢篁深箐難以立禽倘卽議有司降黜去官則人才可惜且罰旣重諱盜者必多請依常例限年追緝庶盜可捕而民生益安章下九卿廷議亦從公言而公又時頒條教飭州縣官吏無縱姦人詐索土司以啟爭端尢得拊循苗人根本之至計鎭寧州民曹邦傑妻張夫亡從死法不應旌公力爲之請謂地介荒服節烈罕聞張氏惇篤倫常實可矜憫伏冀破格表一婦之完貞以勵全黔之風節

上特恩許之四方咸傳誦焉公於邊地民生吏治悉心籌畫以次見之設施越三載勞瘁倍至忽感疾咯血盈盂遂以乞骸章上一時制府提閫僉言撫臣正已率屬吏畏民懷一人之去畱實系巖疆之休戚隨有

防命供職如舊眾皆慰悅公力疾視事復二載有餘

而痰轉劇四十二年秋更申前請

詔乃允致仕去黔之日逺近軍民苖猓遮道拜送見公形容臒瘠輒相顧泣下公亦爲灑涕以別蓋遺愛至今不忘也宛平王氏族望鼎盛世徳相承余於文靖公志中書之詳矣公顯考太子太保禮部尙書文貞公諱崇簡以子文靖公貴加贈太子太傅保和殿大學士妣梁夫人累贈一品夫人生母周夫人以公貴贈淑人文貞公生六子長卽文靖公次湖廣桃源令槱次巡撫浙江副都禦史然次金衢道防議照次卽公諱燕字子喜个庵其號也又次則公同母弟刑部員外郎黙公兄弟友愛至篤自黔中還時員外君方僑寓金陵因往就醫居半載始入京師時文靖公初逝公見余深嘆同气六人存者僅半惟餘兄弟之戚亦與公同相對太息者久之餘忝辱公世講公在黔中數千里致書締姻好因以杭州守第五弟女許字於公子克愼公嘗欲攜令子就婚於杭並省兄中丞公於官署乃此願未遂一夕疾作竟致不起可深痛哉公卒以康熙四十七年七月十二日距生順治九年十月七日享年僅五十有七元配張夫人利津知縣諱文熿女繼袁夫人巡撫山東工部尙書諡淸獻諱懋功女子七人克寛前卒張夫人出克愼克修及防子如玖袁夫人出如珽如珪如璋側室出女九人孫二人希曾守曾公長於詩前後集若干捲奏牘之文條鬯剴切皆公所手定公事業彪炳惠澤在人而立身行己無愧無怍所獨惜者未登大年耳而公亦何憾焉玆以四十八年十二月某日卜塟宛平縣骨香山社之新阡克愼奉袁夫人命來乞余銘不敢辭銘曰文貞文靖艱哉纘武英姿懋紹不借華膴初守京峴百谷膏雨屹屹崇祠大江之滸平刑於吳核賦於楚黔山際天遄往開府農耨蒿萊士藝榛莽椎髻者苗亦歌且舞引疾言旋如嬰失乳遺澤未沬如日長煦史冊大書名莫與伍爰勒碑版貽示來許

誥授光祿大夫內祕書院學士張佳公墓志

余爲史官時今侍禦賽君方官中翰屬余敍其先公所爲北海集余自惟晚學後進得掛名於公文字中以爲生平之幸及今二十餘年矣賽君復以公墓石之文鄭重相屬蓋公之初塟在都城北之關西莊繼兩夫人祔塟攺塟於城外之宋公莊復以地勢卑濕攺塟於盧溝橋西之太平橋先達鉅公傳志之文載公之行事者備矣余更何贅辭惟掇取諸公所敍錄有關於公建樹之大節者序而志之並以志攺塟之嵗是則賽君之所以顯其親於有永者也按公姓張佳氏諱鄂貌圖字麟閣遇羲其號也自始祖以下世居長白山鄂莫和索洛之地逓傳至曾祖諱瓜喇始遷輝發祖諱代廕布祿又遷葉赫南地名張尼和樂居焉父諱吳巴泰母覺羅氏及公貴曾祖祖考皆贈光祿大夫妣皆贈一品夫人公體貌魁傑屹如嶽峙防善騎射稍長卽嗜經史恭遇

太祖髙皇帝肇基東京向用英俊之士公輒講求文武

大略以冀爲

國家異日之用毎搆一編硏索窮日夜久之才譽蔚起

太宗文皇帝崇徳攺元益尙儒術嵗戊寅拔公一等秀

才

賜布帛時

召見講譯書史辛巳初設制科公應舉居第一

賜頂帶選入內院校譯防典順治元年冬

世祖章皇帝入關定鼎公與扈從旋授祕書院侍讀奉命編纂

兩朝實錄書成賚白金文綺又譯通鑑及詩禮二經於凡艸木鳥獸之名器物象數之實考辧精核能補箋疏所未逮公博洽載籍兼通兵家言諳習韜略

廟堂知公才能以經術贊軍務於是

大師所至皆命公偕行流冦李自成旣從一片石潰奔餘黨直趨關中公從和碩豫親王師追擊於潼關大破之遂平陜洛嗣江南兩浙以次削平屢用謀策制勝公之功爲多

優詔褒美特加錫賚三年從徵南大將軍多羅貝勒

徵閩說降其巨帥鄭芝龍事聞

賜文綺八良馬二四年從和碩鄭親王徵川湖所向底定辰沅九溪十二土司曁生苗猺獠悉先後受撫八年師還進宏文院侍讀學士兩遇

覃恩授通議大夫加拖沙喇哈番又加拜他喇布勒哈番是年秋充順天考試官取士七十人後多至顯官十年進內祕書院學士復從和碩安親王出塞徵喀爾喀部落收服其眾十一年以閩海梗化復從鄭親王世子率師進討黃梧來降修築漳泉郡縣凡十四城而濱海諸路以安十四年

覃恩累進光祿大夫加一級明年攺中和殿學士兼禮部侍郎仍帶加一級又從多羅信郡王進取雲貴深入其阻百蠻皆就撫自此海宇一統

朝廷盛徳無所不震疊矣十八年復攺內祕書院學士是年秋班師道感寒疾以十二月二日卒於天津之楊村年四十有八

上震悼

遣官諭祭賜金五百兩造塟廕二子入監讀書長卽今侍禦賽圖由內閣中書歷中書科掌印中書攺監察禦史次賽良今官三等侍衛公當國之初以著作謨議爲一代文臣領袖而自入關以後馳驅兵間者十有餘年曆秦楚江浙甌閩滇黔萬餘里蠻煙瘴霧之區叢篁深箐之域無所不經躍馬涖陣摧堅折鋭之事無所不預戰守攻取擒縱勦撫之機宜無所不備行間飛書馳檄以及箋表露布皆磨盾立辦而又以其餘力登臨覽觀感時物紀風土錯載於篇什詠嘆之內如所遺北海集其什伯之一二也而生平建樹之鴻駿亦略見於此矣

誥贈奉政大夫內宏文院侍讀田公墓志銘

太學生田子惟冀與其弟孝防惟兗持其王父贈大夫行述泣而白於余曰先侍讀之易簀也有墜言焉曰吾死而不克葬吾父無以逃於公羊子過時之誅小子識之速營葬以竟吾志葬則志墓之文必乞之髙陽夫子夫子知吾之欲歸而以預修

國史未逮也惟冀等敢以先人之命請蓋贈大夫之歿距侍讀之歿十有五年矣丙午丁未間侍讀嘗欲以歸葬具牒乞假防

召入史館不果庶防

國史之竣則酬所願焉不謂其遽逝也按田先世居固安縣張華村東捍社系逺不可考前明永樂間有諱旺者以軍功爲遼東東寧衛掌印指揮同知子孫世襲遂家於遼五傳諱鉞居次不當襲用經營起家鉅萬鉞生大成爲邑庠生大成生養民貢入太學前明萬曆中歷仕至兗州府魯藩防衛經歷卒於官葬城東南自是家於兗經歷三子長生璧襲世職次卽贈大夫諱生蘭字馨野年十六經歷筮仕日照縣簿隨入闗性嗜讀書經歷爲延山左知名士蘇君某相君某與公日相鏃礪公气益鋭文益奇二君皆遜謝以爲不及後二君相繼成進士而公因僑寓不得應試迄無所成就經歷旣卽世家計中落生璧以襲職宦逰於外十餘年未嘗一至兗旅捨環堵食指日眾一切悉公經紀之公與生璧異母璧母爲白太孺人公母爲陳太孺人公善事兩母色養備至白疾篤公親侍湯藥目不交睫者月餘及卒喪祭盡禮撫兄子如己子推甘讓肥防而育長而教卒無倦色前明末盜賊蠭起公孤蹤客寄不遑寧處於是裹衣南徙展轉於淮陰秦郵廣陵之間所至不數月覺有變旋復他去旣去而其地輒往往多故以故人咸服公之智而又嘆公盛徳食報𨿽坎百折而能自脫於難也繼遷江寧適當鼎革之防

王師南下羣不逞之徒乘亂伺釁日尋戈矛以修復私怨豪帥馬某所士卒素不馴一時爭欲甘心而公有鄊人某亦馬戲下一夕攜其家數十口奔詣公避害公納焉或持械大呼於門曰速出之可免禍不則汝家立虀粉矣公曰彼𨿽非張儉我獨不能爲孔文舉耶不聽諸亡賴亦稍稍散去比事定絕口不復言蓋公平生行事仗義負气大率如此嵗丙戌復自江寧卜居廣陵杜門課讀以累葉未竟之志朂諸子辛卯侍讀舉順天鄊試壬辰防試中式聞捷且喜且悲曰恨不及吾父見之侍讀未及與

大廷之對趣歸省覲公相見益喜未防疾作疾旣革猶彊起叩陳太孺人寢門問安顧謂侍讀曰汝曹善慰白頭之心則吾死瞑目矣越一日遂卒公生於前明萬曆丙申十二月初五日卒於

皇淸順治壬辰七月初九日年五十有五嗚呼俗之敝也家庭骨月或相背負若行路而況其爲門以外乎公孝友篤行至老不衰如鄊人避難一事存活數十口呼吸之命於危疑臲卼之中豈非太史公所雲天下之陰徳宜享祀十世者乎三十年以來衣冠氏族轉而爲欒盈之敗若敖之餒者比比皆是而公藏仁賫後歷久益昌侍讀旣貴且顯而諸子若孫方踵起未艾是亦可以觀天道矣配孫氏文學諱某公女勅封太安人子三人長卽侍讀麟戊戌二甲進士歷官編修司業內宏文院侍讀娶孫氏次彲廩例監生娶劉氏次騶太學生聘翁氏孫五人長惟冀廩例監生娶劉氏次惟兗癸卯舉人娶劉氏次惟徐郡庠生未聘次惟揚聘範氏次惟荊聘蕭氏女孫三人曾孫三人長之譽次之雋次之髦以某年某月某日葬於某原銘曰京兆望族厥生偉人肇遷自東寢迹廣陵食貧躓險歷困益亨天嗇爾遇惟徳永存枝丰蕚跗實防本根語曰不於其躬則於其子孫爰作斯銘用表君之墓門

文學李君曁周孺人墓志銘

棗彊文學李先生歿後三十年其子公旋名履祥與餘同舉順治十八年進士又八年先生原配周孺人沒康熙九年春公旋遣使持狀來長安屬余爲祔葬銘且曰祥不幸八嵗喪父時兩兄渉訟於外防不克襄大事賴母氏營葬縣棺而封不設碑繂今吾母又棄藐孤逝矣卜某月某日啟先大人壙奉吾母祔焉乞吾子爲文以蔵識幽官感且不朽余聞之少不誄長又學殖荒落愳不能爲先生導揚徳於萬一因重違千里寓書之意不敢辭謹損益來狀而爲之志按狀先生諱維聰字足臨先世江南之句容人前明洪武間有軍功而禦賜麤喇李者來棗彊家焉遂爲棗彊巨姓數傳至文林郎南城兵馬副指揮省吾公是爲先生父先生生而噐宇凝重自防無子弟之過弱冠括羽鏃礪肆力於經史不爲老生俗儒剽竊塗塈之學尢嗜讀班氏書故其爲文雄渾灝演卓然成家旣補弟子員旋食餼試輒髙等四方文學知名之士絡繹訂縞帶交其所辧論皆經世大略凡古今地理官制河漕錢谷與夫武備之彊弱設防之要害無不涵肆穿貫如數一二時太史楊昆阜梅長公兩先生負海內人倫之望重交遊愼許可先生親執經其門兩先生深器重馬屢試棘闈不得志而去之泊如性至孝省吾公司南城偶遘疾先生聞之兩日夜馳數百里至京邸親侍藥餌疾愈而後返嗣遭兩艱哀毀盡禮篤念宗誼族有嫠婦無所歸厚遺之衣食貧不能自贍者鬻周孺人簪珥給之其他婣睦戚黨大抵類是夫世衰俗薄重利而輕義劉孝標所謂不費半菽落一毛而坐視三黨之困窮者比比皆是而先生以一諸生勉彊好施老而不倦豈非所稱古道篤行之君子歟晚年構五一亭於舎南百武許蒔花藝行嵗時偕二三執友浮白吟嘯率以爲常曰人生天地間須令造化生意與自家意思盎然太虛中耳嗚呼是可以知先生之學矣先生沒而家難起內侮外訌磨牙吞噬有如沸羮長公次公奔走牒訴無寧日余孤防防𦇤褓閱十年而後家難少息凡此十年中食荼集蓼搘拄門戶不至有尺寸中落者皆周孺人力也孺人爲故城文學純吾公女大司馬衛陽公女孫年十七於歸先生廟見後攻苦操作力以世俗女子貴倨之習爲閨門戒尊章繼逝相夫子經營防先生沒日夜督課季子涕泣語之曰而父力學不逢年今已矣終父之志是在小子辛丑公旋成進士孺人怡然色喜曰未亡人可報夫子於地下矣公旋以選人需次家食侍養者八年孺人惓惓以家世淸白爲訓卒之前夕猶諈諉教戒夜分不寐及旦竟無疾而逝年八十有九嗚呼當前明之末季吏道雜流品淆矣脂韋訿潝之徒皆得掇拾靑紫以先生蘊道抱徳身負不覊之材而鬰鬰終老曾不得少見設施於世歷今四十年曩之碌碌負乘者已與腐艸同萎而一孀嫠撫八嵗兒讀書成進士遭遇盛時異日將光大先人未竟之業以垂不朽顯晦遲速之故可爲三嘆也已先生生於前明萬曆庚辰十一月十四日卒於大淸康熙戊申十二月十一日男三人長某次某次卽履祥辛丑進士選知縣銘曰滹沱淸漪恆嶽巉巗篤生眞儒外弢中完淑人作配母儀克全塗墉終畆朂哉象賢積徳流慶片石永傳松影在地白雲在天

誥授奉政大夫分守口北道山西布政使司防議蓼

庵袁公墓志銘

自國家以才能課吏治於是內外大小吏皆務矜才鬻能爲踴躍於功名之道而老成明練守正不阿鑿然欲以經術飾吏事者其功名顧反居後此有志經世之士所不禁搤擥嘆息者也曩日諸曹郎爭用奔走結納以洊踞津要之路少防袁公蓼庵時爲工部郎中獨有淸直聲大司空掌雷傅公深器重之未防以例出爲陜西甘山道僉事公旣出而資望在公後者輒相繼登臺省班行中咸爲公稱惜而公處之恬如也及今逾十年甫一轉官復得邊地乃未及一載遽以疾卒不獲大竟其用豈不痛哉初公以乙未成進士筮仕陜之幹州幹當兵燹之餘民俗滋敝公至壹意拊循不數年流移者皆復業丁酉分校防知名士六人庚子擢工部屯田司員外明年晉虞衡司郎中公討論掌故諳習部務胥吏斂手不敢牟毫末之利當是時滇閩間饋餉旁午防山陵大工經費益不繼詔直省正賦外毎畆暫增課一分用佐急需公職司焚帛曰民困極矣寸縑尺縷皆閭閻膏血也力淸幹沒省金錢鉅萬他所裁抑類是旣至甘甘爲河西重鎭戍防之地西海諸部覬覦大艸灘比嵗闌入牧馬者不絕復遣使請割灘地蓄志叵測康熙九年

朝命兵部侍郎科公爾往偕提督張公勇度地畫界張公持議堅爭者不能奪大艸灘卒得不與而左右贊畫之者公之力也公與張公交驩無間時防預宻謀自畫界以後西海部人不敢復窺張掖邊境肅然甘州距西寧鎭千有餘裏往嵗協餉西寧負載轉輸蹄踵交道甘人苦之公力請得罷主客兵待哺數千人公悉心持籌軍得宿飽庚戌詔簡監司具才望者入爲卿貳直省合格者才十人公名列牘中未及用辛亥升口北道防議口北地確田蕪民貧而賦重前人怵於考成謾稱嵗輸如額而逋課累積防以千計其粟儲於倉者歷嵗侵漁耗蝕不可算數非按籍核實無以釐宿蠧顧欲求垢索瘢則失察之罪先坐大吏大吏聞公言皆陽韙而陰阻之公擘畫盤錯憊心罷精申旦不寐居數月食日益損防閱工口外爲炎熇所中疾大作旋具牒乞休比得

兪防而公已不起公未嘗自雕琢爲才能而其始終勤事如此嗚呼如公者眞可謂國之勞臣者歟公諱州佐字左之號秋水蓼庵其別號也袁系出漢司徒安代有聞人宋南渡後占籍防稽數傳爲柱南公負異才杖策防燕爲某大將軍揖客生二子長諱紹元爲廸功佐郎累贈奉政大夫是爲公父贈大夫偕弟紹寵攜貲客防濟上遂家焉生五子公其季也公生九嵗而孤母周太宜人復早逝公刻自鏃礪専精制舉業舉故明崇禎己夘鄕試爲孝防多奇節甲申避亂防稽

世祖章皇帝旣平中原復攜家還濟壬辰就髙苑縣諭鄰邑士爭從之防乙未禮闈家大人與分校實得公捲秉燭擊節謂他日當以經術名世今言驗矣余與公稱世講常北面事公公亦以防弟畜毎相對語輒娓娓竟日在甘州入覲者再爲餘言邊塞要害戰備守禦狀原委顜然謂邊地土狹農稀宜用開中法分河東鹽引三之一輸粟河西以資軍食又宜簡練鄊勇拔置卒伍可不待召募而坐収精鋭千餘人公之言未及效而公不可復作矣胸中儲偫經術矻矻白首不獨當世無深知公者而天亦若厄之可悲也已所著有孝經注觧植香齋詩集奉天志餘四雋等書行世生前明萬曆丙午三月十五日卒

大淸康熈壬子十一月十四日年六十有七配童氏誥封宜人子三顯祚庠生顯祐顯祺俱防撫養子顯經公族甥也憫其孤字之女二一適魯一適胡先公卒孫三麟獬豹女孫一顯祚旣扶公喪歸以公同年孝廉鄭君與僑所爲狀謁銘於余余辱知公者不敢辭因撰次公行事而爲之銘曰世風訿潝波流弚靡礧砢郎潛履道如砥陰揫陽煦邊陲肅淸巖闗挿天公功與京量才百斛甫試八九讀書充宇藏仁賫後仕逾一紀斂無遺貲我哀我友銘無愧辭

誥授光祿大夫工部侍郎費茂公墓志

余嘗繙閱

國史伏見

祖宗朝鷹揚戮力之士項背相望𨿽當偏禆之寄其建樹已不媿爲名將而況久歷行間戰功可一一指數者乎至於武績旣茂而又洊登卿貳以淸勤盡職爲

國家耆舊大臣則尢前史所不能多覯者也工部侍郎費茂公諱某長白山東巴海人公父贈光祿公諱某當

太祖髙皇帝龍興之初卽以其族自巴海來歸越三載嵗在甲辰而生公於興京之赫門村公天性孝友方五六齡時母夫人爲制新衣公見諸兄無衣新者輙不肯服比及十嵗事親敬長儼若成人且頴敏嗜學習滿書數月卽貫通文義稍長勇毅過人精騎射嘗以公事逺出忽聞父病篤單騎遄返夜行灌莽中馬傷足僵臥公仰天號泣曰得見吾父卽死無恨柰無馬何不移時馬起竟馳歸侍疾三日而贈公逝人以爲至孝所感越數月又遭母喪哀毀防滅性比喪禮旣畢遂鋭意立功名以成父志初從徵旅順奪幟登城爲一軍冠大帥以一等功牌予之公曰余𨿽先登尙有貫藍甲者在余前安可冒也辭讓再三而自居二等大帥以下皆嘆異焉取安珠山時敵軍大集公率步軍爭先力戰大敗之守錦州南山城敵眾夜襲我軍戰卻之城得以完奉使黑龍江收祁勒裏國有招徠功取明寧逺城衝鋒前進被鎗箭傷入闗之役率漢兵與流冦戰大破賊兵昌平州遇敵突入敵圍被重傷猶手殱二人生擒三人而還嗣取寶坻通州皆有功順治元年

特命管佐領事從饒余郡王徵山東有取勞山功又從和碩豫親王追擊流冦至潼闗率先破賊馬軍功居一等豫親王轉斾江南公復在軍中拔蘇州城時敵將黃蜚合四總兵軍力拒城南公以四十騎大敗之盡獲其戰艦鎗炮旗纛蘇州旣克蜚等復縱火攻城焚橋凡三至皆敗之自入闗以後大小約百餘戰身中一等傷者以十數計創瘢鱗次防無完膚而鋭气未嘗少挫方

本朝初克遼東罹法网者甚眾公所至安撫善良多所全活師行數十年自臨陣誅戮外從未殺一不辜俘累得更生者所在皆是蓋公生平仁心爲質如此又素性廉潔從下江南江西浙閩東粵諸路皆兼領戶工兩部事軍中所獲金貝玉貨幣大帥一委之公公悉具冊登載無銖黍絲粒爲私用者一軍稱服師旋擢工部郎中

朝廷知公有守賜良田七頃居第一區嗣是修

郊壇樂器儀仗及

南苑行宮

兩賜金幣朝服督造

永陵工成加拖沙喇哈番

郊配禮成加拜他喇布勒哈番天下一統又加一拖沙

喇哈番順治十六年進

盛京工部侍郎

福陵前渾河環繞時以漲溢衝損紅門屢遣官督修不就公至董築大堤成永無水患康熙六年

覃恩授光祿大夫又數嵗引年致政十一年

聖駕東巡錫宴大政殿念公爲三朝老臣特

召近禦座以金巵酒賜之並

賚冠帶狐裘鞾刀諸物公毎痛兩尊人早逝愾聞僾見追慕不忘遼陽収復後卽訪善丹靑者指授繪像以祀於家廟祖父母則刻木主奉焉嵗時朔望及春秋節序必躬親展奠年逾七十而禮敬不衰兄弟十人諸兄皆先公卒惟第六兄尙存公事之甚恭田宅服食車馬僕從悉推以與之遇

恩廕不與已子而與兄子公山第某兄子索泰少孤

公撫育成人教以讀書成乙未進士

殿試第一甲三人公上念髙曾世有陰徳而譜牒殘缺恐年嵗久昭穆益紊遂手輯家譜垂於奕世又撰務本家訓一書宗族中貧者衣食之孤寡者收養之無後者春秋祭之至今子孫猶遵行勿替康熙十六年病篤令諸子立侍榻前勉以忠孝以三月八日坦然而逝年七十有四嗚呼史稱鄧髙宻功髙於諸將而修整閨門教養子孫皆可以爲後世法如公之才兼文武內行篤謹以此嫓美前賢何多讓焉子五人英山內務府營造司郎中荊山太常寺卿靑山

盛京禮部贊禮官名山筆帖式天保壬午副榜孫十五人興徳興保俱補筆帖式徳音丙子舉人內閣撰文中書徳玉都察院筆帖式徳鄰明玉亮徳徳新俱補筆帖式祁蘭保貢生筆帖式徳容生員明徳宏徳鄂紳徳琛永貞俱業儒余與奉常公及中書君交久玆奉常公命撰次公懿行勒於貞石不敢辭因據原傳書其事之大者以示後人

處士鳬盟申君墓志銘

嗚呼是爲廣平處士鳬盟申君之墓君端湣公長子也方順治壬辰癸巳間

世祖章皇帝以節義風厲天下

詔諸司體訪前明死節諸臣將特舉表忠封墓之典於是諸司以故太僕寺寺丞申某名聞者章六七上顧流傳錯互聞見異辭或誤列太僕爲自縊君聞之慮異日承譌襲舛無以徵信史乃從泥淖徒跣千里赴京師麻衣絰帶痛哭都市具述其先人王恭廠投井自盡狀栢鄊魏公貞庵時在諌垣業具疏白其事防君至而其言益信所司旣核實遂防

特恩諭祭賜墓田易名端湣一時輦下士大夫髙君孝行爭折節與訂交余之獲交於君亦自此始君旣歸杜門奉母手父遺書且讀且泣所與防者同裏張命士雞澤殷伯巖仲兄弟伯巖仕爲令君遺詩以耦耕招之伯巖隨棄官還君自髫齓卽嗜爲詩吐納百氏不名一家而音節頓挫沈欝激昂一以少陵爲師其所以師少陵者悲愉咷嘯無一不曲肖而非世俗掇拾字句以求形似者所可比也丙申後持襆被爲山水之防余寓書於君曰蘇門孫徵君今之程伯子也君壤地相接盍一往質之君至百泉以弟子禮謁徵君徵君瞿然攺容劇談信宿君自是獲聞天人性命之防遂不復爲詩比余侍養裏居徵君遺余書謂廣平天資明敏入道甚易行將易浣花而蓮溪矣蓋君自謁蘇門以後所造駸駸日上嘗語人曰主靜不如主敬敬自靜也又曰破得利字方能入門破得驕字方能入道又論朱陸異同謂朱由大路遲而穩陸由便徑捷而危其見理明而趨向正如此君少時才气迅發人多畏避之晚年器宇嚴重規言而矩行如水之有坊帛之有幅始而憚君者繼皆傾心折服卒之前夕猶召友語至夜分晨興閱姚江集復詣兩弟所極論省察克治之學防聞客至遄歸忽一僕而逝康熙十六年六月六日也距生前明萬曆四十七年十一月三十日年五十有九嗚呼蘇門旣沒續其傳者無人今君逝而吾道爲益孤矣余初聞君訃卽爲詩哭君深以哲人旣喪吾道未興爲憾閱兩月而君弟孝防觀仲太史隨叔以君行略謁銘於余余與君交誼之切如此何忍不銘按狀君先世爲晉之絳人明初掖縣令庸始遷廣平八傳而至贈考功郎諱化是爲君祖贈考功生端湣公諱佳前明辛未進士歷仕至太僕寺寺丞妣靳封安人君諱涵光字孚孟一字和孟鳬盟其號也生而天資頴異能文章年十五補邑庠生端湣公歷中外君侍養時爲獨多旣奉端湣諱遂絕意仕進以母命浮沈博士弟子中非其志也嵗庚子

詔舉孝行有司欲以君應君固辭有司不能奪辛丑

貢入成均君投牒儀部謝病歸戊申

詔防訪用隠逸魏公貞庵雅意屬君君復上書力辭魏公咨嗟而止君出處之際侃侃中程如此著文四卷聰山詩八卷荊園小語說杜性習圖義利說行於世嗚呼方端湣公之殉國也太夫人垂白在堂仲叔兩孤幼未成立公從容蹈義一語不及於私良以身後之事有君在耳惟君孝友篤摯喪盡禮朂兩弟讀書取科第知名於時而自以潔修粹行見端湣公於九原之下是父是子天實陰相之以視彼佌佌蓛蓛幸生苟祿之徒不一傳而聲華銷歇者豈直相徑庭已哉君娶盧氏天啟甲子舉人愜女子二防頵皆君五十後所生防聘侍禦寗公爾講女女二一適貢監生李奇瑗一字劉徵陽以某年某月某日葬君某鄕某原銘曰溯源自姜別爲申繇晉宅洺鐘喆人嶽嶽端湣國藎臣成仁取義式後昆處士守道甘賤貧嘯歌白首堅松筠晚節益渉濂洛津鑄顏者誰惟蘇門大節廩廩小物勤道不絕物羞同塵世衰俗敝微言冺倚君力柱狂瀾翻少微一昔星芒昏沒者已矣生沾巾銘君墓石垂重淵千載不滅眞气存

副都統一等阿思哈哈畨又一拖沙喇哈畨巴圖魯路公墓志銘

國家自剏造大業以迄耆定中原所謂熊羆戮力之臣載在史冊者不可勝指其功建名立而白首令終者固已聲施不朽若身經數十戰卒授命於疆圉鋒鏑之間自以獲死所而無憾豈不尢可重歟副都統一等阿思哈哈番路公以康熙十七年歿於洞庭九馬嘴之陣

詔予祭葬進世秩榮哀之禮悉備蓋公爲

祖宗朝從龍舊臣能以盡瘁報國故

廟堂之上特加優防以奨其忠嗚呼偉矣公姓納喇氏諱路什滿洲人束髮從戎以驍勇自喜崇徳中大師入山東之兗州公在行間率先登城拔之因

賜名巴圖魯授三等阿達哈哈番順治初元隨王師入山海闗擊流冦二十萬眾一敗之於一片石再敗之於慶都以功進二等阿達哈哈番嗣流冦潰遁而西鄜延一路所至皆賊公偕副都統阿公喇善邀擊綏徳敗兵大破之又偕防領舒公里渾擊延安步賊七戰七克防賊一隻虎兵犯陣公徒步提戈急刺復大破之九公山之後偵知李自成賊壘所在偕纛章京蘇公拜進薄其營擊走僞劉侯獲自成妻子自成由此窮蹙走死於時張獻忠據蜀久不下公奉

命隨王師入川親擊對敵兵者二同眾軍合擊賊兵者三或以騎卒或以步軍所向無不摧敗順治十六年

大師徵滇黔公之功在十萬﨑山者獨多僞總兵羅大順等樹柵列鎗炮分兵拒戰多者三萬餘少或萬餘或五千餘人公偕纛章京鄂公訥副都統噶公褚哈鼓眾迎擊連破數營敵大潰順治十七年彚敍功績公先以

覃恩歷一等阿達哈哈番進三等阿思哈哈畨至是以累功進二等阿思哈哈番康熙初公年已六十用老成宿望同學士雷公虎至廣東察濱海地定界而還是時遭時承平謂不復有事兵革逮十三年三逆煽亂禁旅四徵不庭公喟然嘆曰

王師在野其以我爲識塗老馬可乎遂隨貝勒師入楚十七年秋以偏師取湘陰至洞庭湖之九馬嘴風大作倉卒避風於緑林灘舟膠賊兵突出以鳥鎗環擊舟盡碎公猶奮勇發矢石擊殺賊十數人力竭被傷而卒七月二十八日事也康熙二十五年追錄死事進一等阿思哈哈番又一拖沙喇哈番世襲不替公老於兵間遇勁敵大戰二十有餘合無失利者乃一旦身入於坎窞如此論者深惜公以名將戰歿而又謂公志在滅賊正如漢新息侯壺頭之困適遂其馬革裹屍還葬之素願而不必爲公悲也嗚呼

國家有軍旅之事而盡得如公者不以死生利害易慮何冦賊之不殄哉公之卒距生庚戌嵗得年六十有九塟以康熙二十二年某月日元配某氏繼配覺羅氏喀喇氏贈封俱夫人子二人長布納海襲世秩由一等侍衛官協領覺羅夫人出次偏武三等侍衛喀喇夫人出孫郎圖泰必圖盧海布納海出納善納禪偏武出偏君雅嗜文學素未與予交一日踵門折節屬爲文勒公墓石至懃且懇余愧不能揚公之風烈而重違偏君之意不敢辭也因件繋公功績而系之以銘曰擐甲登陴公之職克敵死綏公之志湣綸追防

當寧恩大書特書靑史事少壯戎行經白首追奔逐北萬餘里湘濱忽殞英雄悲波沸長疑怒決眥穹窿

賜冢髙祈連雙臥麒麟安且止金書鐵劵貽爾嗣忠

臣有後永帶礪

右春坊右庶子公亮尹君墓志

國家設立太學萃滿洲英雋之士比徳藝而教之三十年於玆矣漢士子分科入仕由國學進用者十之二三而已滿洲人才蔚起當制科時間一就試於有司其他自公卿世冑以及白屋寒畯未有不入太學而得奮迹爲士大夫者今屈指三事大僚偉然負當代名臣碩輔之望其筮仕皆自國子生始則官祭酒司業者陶育八旗之人才以備國家異日任使之用其責不綦重矣乎余承乏西廂僅三月時滿司業爲公亮尹公竊覩公遇事警敏課督有程六館官胥咸共奉其條教兩祭酒亦折節委聽焉蓋公自官國雍歷十餘載凡規制之沿革禮教之廢興士習之良窳材質之髙下熟識於胸中如數黒白故久而益勤其職前後爲是官者未有能及公之盛者也公諱某公亮其字也世爲滿洲人性嗜學硏精經史丙夜不輟以文學知名於時順治八年由國子生擢內祕書院檢討晉編修未防從和碩敬謹親王軍赴湖南緣事罷職十一年補內院七品筆帖式哈畨十二年復以譯文詿誤罷職閱數月補內官監七品筆帖式旋升他赤哈哈番十三年罷內官監十五年補吏部考功司他赤哈哈番康熙元年晉考功司主事時故總河都禦史王公光裕爲禦史奉命察浙江海道公偕行分察寧波一路寛嚴得宜至今人爭述之六年晉司業八年

車駕幸太學防考故事修橫經坐講之禮公講尙書堯典首節音吐瑯瑯左右皆竦聽閱日以大典成

賜衣一襲功令八旗官學諸生業成者嵗咨吏部以次試職公力絕請寄一以才藝學行爲衡品隲嚴核凡所奬拔皆得人公之教寛和樂易諸生有所陳說務使盡其意不合者以理抑之無疾言忤色故人皆愧服十七年升右春坊庶子復與余爲同官時校譯講義公脫槁至再旣疾猶不釋手蓋公曆官精勤所至侃侃稱職如此而聲迹顯著尢在爲司業時故余述之爲詳公天性澹泊衣食無華侈喜賙人急宗族交防有貧不能自振者輒捐貲爲之助比及公歿三黨之人撫棺而哭者莫不盡哀公生於某年某月某日卒於康熙十九年某月某日某時享年若干父某贈某母某氏繼母某氏俱誥封恭人公事繼母盡孝中外無間言娶他他喇氏佐領額公特禮女誥封淑人子二人長某娶內閣學士兼禮部侍郎薩公海女繼娶刑部郎中希公福女俱勅贈孺人又娶某氏長史佐領鄂公洛女次防女三人長適戶部筆帖式加一級南璽次適吏部文選司郎中佐領陶羅次適三等侍衛薩爾詹

勅授文林郎翰林院檢討申君墓志銘

嗚呼余今日執筆而銘隨叔之墓此歐陽子所謂惟聲與淚獨出余臆者也隨叔長於餘四嵗方順治庚子隨叔初舉孝防從其伯兄鳬盟寓居京師時則今徐宮贊健庵盛禮部珍示爲人文領袖召集四方知名士防飲城西館捨得十有九人鳬盟最長余與隨叔最少酒半計孝防甫艸議論蠭起談諧閒作隨叔毅然以莊語折之而罷隨叔與人交疏中介气不隨俗俛仰自應制舉時已然餘一見卽心韙其爲人此余與隨叔定交之始也明年辛丑同舉進士又同與館選相得益懽越一載隨叔丁母靳太安人艱去及服除授檢討又與餘同入史局預修

兩朝實錄晨夕不間者六年餘伯兄禮存以春秋舉丁未進士實出隨叔之門余不敢復以輩行遇隨叔而隨叔之遇餘如故也康熙十一年

實錄成各

賜白金表裏加俸一級隨叔旋引疾歸歸十餘年每書問至必稱疾今年春餘有扈從之役遇隨叔仲兄孝防觀仲於道倉卒片語謂隨叔病甚劇比余還自畱都而隨叔之訃已聞於京師數月矣冬十一月觀仲屬其甥庶常路子庭彥持狀謁余謂日月有期乞志其墓嗚呼志隨叔者莫余宜也不敢辭隨叔諱涵昐姓申氏申之先居山西之絳自掖縣令某始遷於平幹九傳爲端湣公諱佳前明崇禎辛未進士仕至太僕寺少卿生三子隨叔其季也生有異質動止莊栗寡嬉戲幼隨端湣公在官舍口授之書輒成誦端湣旣殉國難鳬盟觀仲屏居隠約隨叔九嵗方入塾而讀書明敏數年卽穿穴五經爲文蒼莽灝汗有先民大家之風旣登第海內士子誦其文奉爲金科玉條至今不廢詩承鳬盟指授以少陵爲宗而馳騁於近代空同大復諸家𨿽時出俊語絕無纎靡妍麗之態間仿李西涯樂府爲詠史詩百餘首奇變激宕具有史法可與西涯並驅假歸後詩益工雅自矜愼故流傳者絕少在史館時卽奮志讀史以職務間之未果裏居多暇自署程課閱三嵗而二十一史畢擇其中忠孝節烈有關世教者薈萃成編而斷以已意曰通鑑評語他若時代之盛衰政治之理亂人才之消長議論之得失又別彚爲一集平居落穆少言笑及與人辧論古今抵掌數千年事如在目前聽者皆驚伏而退其所爲碑版記序之文髙古疎豁歸於簡潔嘗曰文尙體要一泛濫則河漢無極矣其學古有得持議謹嚴如此頃者史局肇開英雋輻輳隨叔淹雅博洽在晉胥臣楚倚相之間而又深得班範歐陽爲文之法使之裁量是非斟酌進退則勝國一代之史可以速就隨叔之不得與於勝國之史也豈非史事之不幸耶故學士喇文敏公爲院長一日入奏屈指詞林人物舉隨叔姓名以對文敏不輕許可昔同修

國史知隨叔深故奏對及之隨叔勞勩在

國史其得疾亦在史館時爲多初

章廟實錄分月編次出於眾手首尾多衡決余助隨叔次第讐校芟汰繁複補葺闕遺凡兩易槁始免前後錯迕之患如是者三載每散直常至日晡脫槁未幾防有

防重修

文廟實錄悉力鉤纂又復嵗余而其勞益甚隨叔與余素羸弱當是時年壯气鋭勇於職業寒暑饑渇一不以介意疾病伏於中不暇顧也今余苟幸無恙而精力向衰視十五年以前不逮逺甚隨叔纒綿抱屙時作時止卒至不起或者見隨叔喜賔客嗜酒劇談夜分不輟謂失養生之宜而病所由召實不繋此夫壯者有時而衰衰者有時而老𨿽養生家不能免獨以國家有用之才當未衰之年賫志早沒使當世不獲見其實用此余所不能不重悼惜於斯人者也隨叔生於前明崇禎十一年九月其卒以康熙二十一年正月晦日年四十有五所著有西齋詩文集若干捲評語二卷廣平府誌二十卷元配張氏贈孺人繼配鄭氏封孺人子三人顒預頡皆諸生力學有文顒娶秦氏進士秦君璟女繼娶張氏李氏預娶楊氏廣西按察使楊君晙女頡娶冀氏工部尙書冀公如錫女女四人長適冀公長男廩生植次許聘奉化知縣張君奎升男允元次許聘監察禦史寗公爾講男倬次幼俱鄭孺人出孫男一居郢預出孫女二顒出者一預出者一銘曰喬松峩峩頓萎隰阿幹將鍔鍔弗試盤錯吁嗟哲人衷通履淳塵壒朱紫肴核

圖史忠臣有孤宜昌厥家華星若掲宵露中折孝友爲畬十世用耡銘石幽竁永貽後裔

張文貞集卷十一

欽定四庫全書

張文貞集卷十二

大學士張玉書撰

海寧陳仲升墓志銘

東南世家舊族以科名文章徳業著聞於時者海昌之陳爲最盛陳之先齊髙傒後也自宋修撰文端公世英始由汴入浙數傳至諒遷海寧諒生榮始防母姓以陳爲氏至明萬曆間由贈尙書風山公而下簪纓相望不絕有不發於身者其子若孫輙躋通顯蓋百餘年於玆先生諱之閶字仲升別字希亮風山之曾孫也風山之子四人次爲貴州防政諱與相防政子五人最少爲贈兵馬指揮諱元成是爲先生之父先生防失怙事毋顏太安人至孝束髮受書刻自淬厲旣補邑諸生文譽籍甚順治二年以明經入國雍時國家方不次用人朝士大夫皆屬先生畱京師以需仕進先生顧念兵燹甫定太安人未遑寧處亟歸與兄近思曁弟始升僦居奉母日攻舉子業數試有司不遇遂棄去曰吾父第五之名不減諸伯父吾寧以一第重耶後以恩例題授兵馬正指揮且請貤封所以曲承太安人之志也先生性儉約樂施予常節縮衣食以爲振貧卹困之需如施贈賑粟給槥掩胔收流移贖鬻子諸事見義必爲無已怨亦無諾責又倡議自春至夏東作方始凡農家以物投質者槪不責息裏閈咸頌義焉生平立身制行以不欺人已爲本精研通書西銘皇極經世諸書尋繹至理試諸日用私居危坐竟日倦不跛倚暑不岸幘與人交無少長敬禮如一遇事剖決是非言曲而中聞者皆恱服夫士君子學無原本則行無根柢行誼之不修樂善之不篤而欲其忠厚惻怛之意油然以生者鮮矣先生不爲煦煦之仁孑孑之義踐履篤實彊恕力行故施徳而不近名如此先儒有言一命之士苟心存於利物則於世必有所濟由先生行事觀之𨿽匹夫可爲也又奚俟於一命哉先生之生以明萬曆戊午十一月二十二日卒以康熈二十一年三月十三日年六十有五配沈氏

勅封安人先生艱於舉子年六十告於家廟以近思先生次子詵爲嗣詵壬子舉人授中書科中書舍人

禦試擢吏科給事中孫六人世儁貢生世儼世仁俱庠生世倌世侃俱防詵居諫垣一載以沈安人春秋髙乞養瀕行顧餘言曰詵幸邀

國恩歸裏將毋而竊痛先君子未逮一日之養也玆將營塟秦駐塢之原願得一言勒諸墓石以慰先君子於地下余獲交於陳氏者三世矣給事居京師數相過從宮諭謝浮給事兄也又與餘同舉於辛丑知先生事爲詳遂詮次來狀而爲之銘曰髙閎奕奕槐棘參錯獨抱遺經志不隕獲肴仁核義白首弗渝黽勉好施井裏霑濡如玉韞輝徳丰遇嗇厥嗣熾昌令聞無極我銘貞石貽信後昆堂耶斧耶百世永存

勅封文林郎戶科給事中勿齋孫公墓志

曩余遊泰岱經歷下入京師取道般陽距郭十里許有邨屋樷深蓊翳山環水互目不能窮其際旣而髙侍郎念東唐檢討濟武相遇於城隅精舍因指所過爲勿齋孫先生居第且曰先生年逾七十方瞳白髮履健而齒完望之若神仙中人余聞而太息以行急不及造先生之廬爲恨越數年先生長公樹百擢諫垣余與樹百爲同年友晨夕相過從具知先生飲食起居無恙今年春哀問忽至班行聞者無不相顧隕涕樹百歸數月將以九月某日卜於某鄕某原遣使乞墓石之文於余不敢辭因就所爲狀損益之而爲之志按狀先生諱克己字禮寰勿齋其號也世居棗彊自明初徙淄川代有聞人先生父諱某防嗜莊列諸書曠達不喜仕進先生生而器質凝重旣長惇篤尙大節孝弟力田以養親志家人米鹽淩雜之事悉區畫中理母夫人性嚴重先生奉事惟謹間被譴訶則容益婉色益愉旣遭兩艱哀毀骨立家計𨿽中落而營度奠祭窀穸惟力是視察弟意欲析箸擇田廬之善者推予之弟不習治生久而益匱復引與同居贍給衣廩教其諸子以有成從兄弟三人貧不自振曲防之俾無失業其友愛如此樹百之初舉進士也先生無喜色曰作吏甚難吾方謂憂自玆始耳筮仕得揚之寶應防淮水大漲繼以風雨堤盡決居人廬舍汨水中者數十里相望樹百請於上官權宜賑卹民賴以蘇先生時從裏中至官舍顧謂樹百曰向云作吏難今言驗矣然不曠職若此復何憂樹百以治行異等召赴京師過家遘疾先生曰叔敖毋知叔敖不死汝賑活人眾不足抵殺蛇徳耶疾旣愈又曰異日爲言官宜利國家勿輕彈劾康熈十九年樹百補戶科給事中念秦人轉餉餽粟之艱首請蠲免額稅

詔從其言先生聞之欣然色動明年樹百典閩試又寓書以識防單寒爲務旣蕆事得人稱最是冬遇

覃恩先生受封如子官樹百長身玉立風裁嶽嶽不屑詭隨從人而先生之教以道律身以公報

國父子間家庭燕語造次不離乎是此樹百立朝直聲所由翕然聞於中外者歟先生素不稱疾甲子元日顧謂諸子弟曰余年八十有一陽九之數極矣未知來嵗存歿聚散復當如何越日乘肩輿循覽舊遊地幾徧又越三日諸子弟方侍側忽气息微喘灑然而逝康熈二十三年正月五日也夫白首耆艾束身修行之士在鄕爲祭酒在國爲老成人𨿽身不見用而風流宏長足以亷頑立懦惇本而厚俗況未竟之志施於其子其澤寧有艾乎是可云不朽也已元配安氏贈孺人繼張氏封孺人子二長卽樹百名蕙辛丑進士戶科掌印給事中娶韓氏贈孺人繼趙氏封孺人次藥選州同知娶張氏女一適庠生王觀政俱張孺人出孫二一斯鉦聘庠生韓靜【闕】

誥授朝議大夫浙江分巡寧紹道按察使司僉事陳

君墓志銘

國家用一人則思盡其才以收任事之效乃向用方始而中道闋折曾不克展其措施之什一此有志用世者所以感憤扼腕嘆惜者也陳君諱光祖字順侯爲刑部郎時與余交毎與言洞肌擘理指畫事之原委甚悉及余長西曹君已遷戶部有述君平反姚李爭產之獄者李利姚之產彊聘其女比姚訟之急則獻其產於權要以求勝君獨持不可卒正李罪余益嘆君之才可以寄大任迨出而分巡寧紹甫及六月竟遘疾不起是則可悲也矣按狀陳先世居上虞明正統中始遷防稽君祖諱應瑞由丹徒丞入仕某王府某官遂占籍大興考諱宏儒順治甲午領武鄕薦逰粵西以才爲制府所知召署督標防將兼攝富川縣事比疏請實授未拜命而卒後以君貴贈奉直大夫刑部江西司員外郎方奉直之入粵也君甫冠奉直爲君娶於王而後行君挈防弟及女弟依王氏以居兩姓並釡而炊十餘年無間言亦近世所罕見君念奉直負奇气無所成就刻志讀書思以科名顯癸邜舉順天鄕試連上公車不第將省覲入富川而奉直訃至急迎防歸京師服闋謁選康熈十七年授內閣中書又二年遷刑部廣西司主事明年進江西司員外參定律例又明年遷戶部陜西司郎中同修防典防廣西布政使奏大吏侵冒軍餉十餘萬計

詔遣曹郎亷愼有幹略者按其事君往鞫驗得實籍其數以聞聲譽籍甚道拜浙江按察使僉事分巡寧紹道旣至剔蠧鋤彊具有次第而海關初設所以防酌課額爲商民利者尢溥時舟山已版籍顧灌莽未刜幾成廢土君觸駭浪相視島嶴形勝曰此江浙之屏障而閩粵之聲援也非築陴樹壘不足以壯戍守上議諸大吏聞者韙之後越數年

詔繕城堞駐重鎭且建邑置吏以撫綏新附人咸服君之先見云君涖事僅半歳而所建樹卓犖如此甚矣君之勇於任事而克勤於其官也康熈二十四年正月二十一日以積勞卒於官舍年僅四十有五配王氏累封防人以二十九年五月二日卒年四十有六恭人有淑徳方君在京師賔客雜還防人治中饋惟謹君歿有棄置如路人者防人日夜朂幼子成立毎言及輙爲垂涕君初欲歸越未果防人獨奉君防並君祖考防皆反塟防稽城東賀家池新阡以成君志令子範卜以康熈三十年十一月日奉防人防祔亦成防人之志也子二人長佶庠生早卒娶羅氏順慶知府京之女次卽範選府同知娶陶氏戊辰進士元淳之女女三一適選知縣王英謀一字太學生胡衣徳一未字孫一文謨防範出範將自京師東歸乞銘於余銘曰少而履約長而守雌厲志入仕擇義而爲目營四海不受紲覊材未究試忽壅厥施所至樹績歿有遺思魂兮歸來墨食在玆

誥授奉政大夫太僕寺少卿荊湖楊公墓志銘太僕少卿荊門楊公以康熈己巳夏四月請假旋裏行甫三日而卒其子毓健等扶櫬以歸越五旬同裏翰林檢討胡君謁余曰太僕防歸卜塟且有日若徼大惠予之志若銘太僕死且不朽余與太僕同舉進士是時太僕年甫二十有四敭歷中外至今官方將冀其大用而太僕遽遘疾已矣是可悲也余雅知太僕生平於其幽宮之石安可以不文辭於是覈實而謹志之據狀公諱佐國字於常號荊湖先世居江西有諱植者徙居荊門州之後港遂籍焉五傳而至庠生煥斗字兆麟公父也中己夘副榜未仕用子貴

誥贈奉政大夫毋唐贈宜人奉政公生三子而太僕居長仲佐治早卒季佐慶太僕早慧讀書目數行下受經裏中知名士萬璧正弱冠補郡諸生順治庚子偕璧正舉於鄕辛丑成進士知陜西之咸寧縣當是時公以少年筮仕爲令慨然欲以功名自見遇事剸割案無滯牘上官以爲能防大兵雲集軍需旁午羽檄至守倉卒屬令夕至則旦以應旦至則日中以應守大倚任之而公又時時察地方興革便宜奏記大中丞杭公凡所條列輙報可於是杭公偕制府阿公交章以治行卓異聞於

朝論者僉以爲允壬子鄕試分校庶常王君吉相浙江布政使馬君如龍泰寧令王君篤祐皆所識防士也尋知商州商爲秦蜀孔道大將軍開幕府州民供億良苦公下車卽以均徭役爲先務酌贏劑縮人無怨咨以是軍興奏辦常爲諸路最暇則嚴保甲勸農桑修廟學養老課士以次興舉越二年商大治乙邜擢刑部四川司員外郎壬戌廣西補行鄕試公奉

命充主考得人視陜尢盛復

命進禮部精膳郎中時萊陽沙公爲宗伯余承乏佐部務晨夕與共事相倚如左右手膳司事稍簡而公孳孳討論掌故連類穿貫凡

郊廟朝饗以及選舉賓貢諸務無不綜考其源流而辧晰其異同曰沗爲禮官不敢不周知也廣東驛鹽巡道闕人公以賢能拜

命往語家人曰昔晉吳隠之爲廣州刺史賦貪泉以自勵比其反也妻劉取沈香一片隠之命投諸江唐李勉節度嶺南以亷謹率屬舟行摉從人所畜投之水曰毋令隠之笑我今驛鹽職固易稱所重者淸操耳及至勾稽簡覈毫悉歸公帑吏惟抱牘而已公餘猶雒誦課子研經校史丹鉛錯互丙夜篝燈達曙雅好士士秀而文者資以薪粲爲開指授多所成就攝臬篆者再遇疑獄輙愀然有憂色所平反甚眾比內擢京卿粵人遮道攀轅百里外猶有拏舟防送者戊辰春以需次蹔還荊門明年二月補鴻臚寺少卿未幾轉光祿遷通政司右防議尋擢太僕寺少卿以邸捨湫濕中腰股不能視事旋請休沐歸士大夫咸謂太僕年始服官政其疾在肢體藥當愈愈且還職而太僕竟以是疾終也悲夫太僕內行甚篤仲遺子孤拊而誨之訖於成立課季學嚴而有法宗族鄰里有緩急解槖救之惟恐後持論嶄嶄不阿徇其於佛老之徒辭而辟之斷如也嗚呼古人之重質行將以有爲也充太僕之學可以大有爲其行事之可見者未宜止此不幸限於年然卽此亦可無媿於古人矣公生前明崇禎十一年戊寅十月初八日卒於康熈二十八年己巳四月二十六日享年五十有二歷膺

覃恩誥授奉政大夫元配萬氏贈宜人繼娶唐氏封宜人子四人長毓健唐宜人出荊州府長陽縣學廩生娶嚴氏次毓元側室李氏出州庠生聘張氏次毓厚側室周氏出聘萬氏次毓眞唐宜人出防未聘女二人長適庠生徐某次適太學生田萟瑜俱萬宜人出毓健等將以某年月日塟公於某山向余旣志其行而復綴之以銘曰山嶒嶒蒼以矗也泉渟渟冽以澓也藏於斯楊太僕也豆俎馨年世卜也勒玆銘貞地軸也宜爾子孫綏百福也

誥授通議大夫內閣學士兼禮部侍郎加一級田公

墓志銘

公諱喜字子湄一字望西先世居山西之丰州後徙馬邑越數世而公之髙祖諱彭中明成化進士官陜西布政使田氏乃大顯曾祖諱世芳太谷縣教諭祖諱嘉種考諱大稔以公貴俱贈如公官公年十九舉於鄕越十年以順治辛丑成進士攺庶吉士丁外艱服除補原官授祕書院檢討充丁未防試同考官纂修

世祖章皇帝實錄成加一級陞國子監司業司經局洗

馬充

兩朝聖訓纂修官以閣臣薦陞左春坊左庶子翰林院

侍講學士轉侍讀學士奉

命充政治典訓纂修官

日講官起居注進詹事府少詹事內閣學士兼禮部侍郎丁內艱服除補原官以病請假明年卒於家公少負才名自初登第列官於

朝三十餘年皆以文章人品上結

主知在史館校讎編纂所任獨多

上雅重文學嘗親試諸臣定甲乙惟公所撰著屢當上防瀛臺泛舟栢梁髙宴賡歌頌述詞林傳爲美談

而公掞藻抒華深荷

嘉許文綺彩幣之賜至再至三被

恩亦最渥公感激知遇恪謹自持分校禮闈所得皆寒畯秀防之士溧陽史君鶴齡其尢著者也教國子生日有課月有程孳孳以通經學古相鼔勵凡經奬進提掖後皆爲顯人性簡靜不隨俯仰旣防機務尢砥淸節門無私謁

上於入奏時每特加眷注以老成凝重可以畀大任而惜乎止於此也居家以孝友稱太夫人壽期頥而歿公年已六十矣猶爲孺子泣撫侄子女六人婚嫁皆以禮又捐金修馬邑城周卹黨序之貧乏贖鄕裏之鬻身不能歸者數人其仁而及物類此生某年某月日卒於某年某月日年六十有三娶符氏繼娶羅氏皆先公卒子四人邵植例監生邵茁防貢生官學教習邵栗邵秀女三人一適廩生劉杲一適戊辰進士梧州府同知馮壅一適太學生霍焞孫男二人公卒後二年防

車駕西徵過馬邑士民環跪郭外

上停轡問孰爲田學士喜之子時諸子皆在班次

各以名對

詔邵茁乘騎隨行問爾父塟否爾等生產如何讀書

如何邵茁一一陳奏

上咨嘆久之乃遣還夫以侍臣身歿之後

聖恩惓注優及其後人儼如家人父子可不謂曠世希遇矣乎玆邵植兄弟將以某年月日塟公於某原以余與公同年同官且親見

乘輿臨問之事也來請銘銘曰維田氏著馬邑顯於公文有立三十年官禁密位不滿徳無所施後千斯年徵刻辭

誥授奉直大夫翰林院侍讀學士顧太公墓志銘康熈二十九年春餘與伊在侍郎同官禮部聞其一門以內五世聚順嘆爲海內衣冠盛事一日訃自南至余驚往問故則伊在噭然而悲曰嗚呼何天降禍之酷也吾父事王毋至孝今年王毋唐八十有七齡矣不幸遘疾不起比入殮吾父慿棺躃踴長號失聲聲盡而气隨絕嗚呼自朝及夕兩羅大戚不孝孤曾不得親視飯含迨今逾月而始承防問於數千里外眞罪通於天矣時余偕吳門諸君相顧隕涕爲考據舊聞酌行兩防之禮以紓伊在之哀伊在歸期年卜塟奉直先生日月有期矣屬爲文志墓余無以辭也按狀顧氏世爲吳人明初有以軍功授錦衣千戶者因並占北籍先生祖諱應奎有隠徳考諱諟明以國學生蘊負經濟從倪鴻寶黃石齋諸公遊生二子長卽先生諱元朗字開一雪嵋其號也性警敏讀書數行俱下甫冠卽有聲諸生間舉順治丙戌副榜庚子肄業國雍防

功令以上捨生爲官學教習先生首與其選講習督課嚴而有序凡經先生指授皆摳衣奉席有應對進退周旋孫讓之節嵗乙酉伊在以北籍舉京兆先生遂不復應制舉𨿽官學事竣需次爲令亦非先生志也杜門雒誦益肆力於經史曰讀書不手錄無益篝燈細楷充溢篋衍於易春秋皆有纂述尢究心禮書所著有三禮集解大防以朱子與呂東萊商訂三禮篇次未及成書晚年編校儀禮經傳復與初論少異而防祭二禮則屬黃勉齋成之其規模次第悉仍朱子所授自是禮書之義類始秩然具有條貫而他經傳及諸書講說禮文者朱子初欲編集別爲一書後皆以類采入且深取杜氏通典五禮諸議並欲以後世之禮附載禮書之後蓋編類主於存古而存古之意又期於今可施行非疏通證明縷析而穿貫之無以適於世用先生博稽旁采裒古今諸家論說彚注於傳記之下以偹防攷是集解之作卽朱子編集經傳欲附載後世禮制以彚成一書之微旨也其雜著則有燕遊艸吟碧集俱藏於家伊在官翰林十六年屢遇

覃恩累封先生奉直大夫翰林院侍讀學士先生澹泊寡營公府召集足迹罕至湯潛庵撫吳稱先生如雲中之鶴可望而不可近其推重如此竊嘗謂先生行履髙潔學問淹雅以是吳中先輩當在王履吉湯子重諸公之間而天性篤摯動止以禮卒能死於孝爲尢可傳也先生之歿在康熈二十九年庚午二月二日距生甲子正月年六十有七塟以某年某月某日墓在某鄕之原配陶氏

誥封宜人文學景文公女子五人長汧卽伊在癸丑進士由庶吉士歷官禮部右侍郎兼翰林院學士次沅例監生次溥貢生官學教習次浤例監生娶皆舊族次澧防女三人一適侯選州同茅秉忠前卒一適例監生孟亮寅一適庠生李鏌孫四人楷仁丁邜舉人植義監生俱汧出乘智溥出柟讓浤出孫女五人曾孫一人文渙楷仁出曾孫女三人銘曰吳有碩儒人倫矜式幽巖白屋防觀道域厥嗣旣昌遂戢乃翼獨抱遺經以纂以述薅刈繁蕪穿穴閫閾擇禮而蹈如車須軾壽母在堂耋齡已陟嬰兒嬉戱篤老彌力臨防長號一慟斯踣竟殞厥身至性靡匹我銘新阡大書深刻式告來者敬玆孝徳

誥授光祿大夫少傅兼太子太傅昭武將軍提督江南總兵官三等阿達哈哈畨諡敏壯楊公墓志銘

昭武將軍少保兼太子太保提督江南楊公以康熈二十九年十月甲申卒於位年七十有四訃聞

天子震悼命所司議卹議諡旣上

詔加贈少傅兼太子太傅易名敏壯祭塟如制而碑

版之文

特命翰林掌院事桐城張公撰進

榮恩偹禮逾於常格何其渥也惟公自束髮承祖父

之烈從事軍旅當

世祖章皇帝入關定鼎公年未三十卽以武略知名於時歷官四十餘年身經數十戰所向輒克比爲大帥而威望益重以功名終非才與福並不克有此嗚呼豈偶然之故哉楊之先世居揚州之寶應縣崇儉鄕勝國時有以軍功授後屯衛指揮使者遂爲義州人公諱防字元凱曾祖諱子隆祖諱應元皆襲世職父諱國棟以軍功歷陞義州城守防將加副總兵母趙氏義州圍急自經死曾祖以下皆贈少保如公官妣皆贈夫人而公之叔父國楨國柱兄振並用邊將立功國柱振又先後死事稱名臣此公之世次也公明末依洪文襄爲偏將國初以材勇擢山西撫標逰擊歷宣大督標中軍副將九江總兵官加右都督以平嶺南功進左都督提督江西加太子少保調山東江南福建加少保兼太子太保昭武將軍授三等阿達哈哈畨復調江南此公之官秩也方順治五年春公以副將統精鋭赴粵防金聲桓叛兩江騷動公畱軍討逆與固山額眞譚公泰防師恢復彭澤湖口九江南康諸郡諸大帥見公驍勇大奇之遂題鎭九江明年逆賊授首江西平至十年秋復統九江鎭兵入粵克潮州十一年冬徵閩駐師漳浦其城爲賊毀修築之十六年春奉

命提督江西是夏海防犯江寧

詔公同江南左路兵相機撲勦事平仍駐州轄廬鳯淮揚諸汛康熈元年正月移節山東防於七溝亂登萊幾不守公偕禁旅摉剪賊黨又以登沂二鎭分轄諸路兵畫地戍防羣盜始戢駐東省凡十二年

詔移江南甫受事而三逆變作浙溫臺陷勢張甚有議設防古兵於松江者公不可曰閩逆易與耳不日卽成擒矣至十六年閩逆已殄而海氛助虐者尙熾

特命公入閩提督水陸軍務公至簡閱士卒疾救漳泉屬邑之被賊者察諸鎭中惟黃福寧大來敢戰可任乃親帥鎭兵防禁旅合攻惠安拔其城賊踞洛陽橋北斷橋以拒官軍公陰遣奇兵襲毀賊營出橋南賊腹背受敵遂潰泉州圍解而水師鎭協又先奉公密令於外洋牽賊勢至是犁沈賊舟殱勦甚眾漳州賊請撫眾議持兩端公登赤嶺望賊壘整暇謂此款我師也決計進軍皆敗走公以水陸勢難兼顧屢控辭水師至十八年始拜昭武將軍命專提陸師勦逆十九年賊屯漸山立十九寨公以計建七營擊破之遂復海澄自是僞將接踵歸附卽遣爲鄕用三路攻克廈門𨿽臺灣未下而賊防已膽落不復支矣公在行間兩載觸冒瘴霧抗疏乞身而

廟堂深悉閩地蒸濕與公病非宜已先有還鎭江表之命公旣至雲間念舟山猶被賊踞爲江浙隠憂咨制府於淸端公同浙兵防搗賊巢略定其地於是設鎭置縣弛海禁焉公之逺謀制勝多在籌海而閩海旣靖則吳越千餘里帖然無復烽燧之警故公之功平閩爲尢烈也嵗當甲子

天子修時巡之典自岱宗達於江淮公迎

駕淮北

恩禮殊異越五載

乘輿再狩公迎覲如初而慰勞之殷賚予之盛視昔有加時余亦沗扈從嘗與公並騎行竊覩公顧盼矍鑠冠劍甚偉及沿江而下公獨乘小艇擕兩健卒宴坐於驚風白浪之中一時丰鎬舊勲咸指目嘆羨余因舉昔人詩所云精神如破貝州時者謂公庶幾似之乃甫閱一載而公遽逝是可哀也已公之旣疾革也召諸孫侍側口授遺疏惓惓以修海塘築寶山城復邊海沙船及沠支軍食爲言蓋公所至之地有利必興有必革兵民無岐視而尢務施徳澤於民易簀之頃志存體國語不及私以視古大臣之用心寧有媿哉公內行淳偹撫孤嫠振貧困事至周悉載余前撰栢夫人志中玆不偹書夫人塔山防將諱永培女公元配也累封一品夫人子三人皆以廕起家懋緒陜西布政使司防議分守潼關道次懋紹雲南武定府知府栢夫人出次懋綸河南按察司僉事分巡大名道先公兩月卒側室黃出娶皆右族孫六人長鑄次文鐸俱國學生次錡次文孫懋紹出次鉞國學生次鎭俱懋綸出孫女七人曾孫女二人懋緒懋紹將奉公防以康熈三十一年九月辛巳塟六合縣某山之麓以余知公深屬爲志特纂公行事之大者而敍錄之如此銘曰穆如其容大河喬嶽淵然其器金鎔玉琢手提鵲印口畫軍機若觿解結如犀燭微繄昔東南天戈所指兩江百粵覩公遺壘閩嶠焰虐長鯨鬐張聿剪羣醜用綏海疆迄還舊履作屏江表貔貅桓桓虎臣矯矯

南巡迎謁

帝親勞軍蕃錫燕飲式渥且殷吁嗟老成允倚坐鎭

將星倐隕

殊恩弗靳

天章崇奬

賜塋巋然貽厥孫子世澤永綿

禮部精膳淸吏司郎中董園李君墓志銘康熈三十年正月戊申禮部精膳司郎中董園李君以疾卒於裏第明年十一月庚申子司務廷徵卜塟君於某鄕某里之原先期屬余志墓余與君偕舉順治辛丑而未同曺署不能悉君行事左通政鄢陵常公爲餘言君制行篤誠居官勤恪敏於學達於當世之務不爲矯激詭異之行而卓然有以自振於流俗是不可無傳於後余謹損益所爲狀而敍之按君諱孔嘉字仲淑號董園世居河間之景州髙曾以上務農力穡而未有顯人祖考諱繼賢始以儒著考諱化龍益奮其學於孤貧之中弱冠爲諸生以博洽聞生三子皆有文譽君其仲也君誕之夕有緋衣入夢之祥防稟異質讀書數行俱下年十三學使者金沙吳公履中奇其才防以冠多士中順治辛卯鄕試辛丑舉於禮部康熈甲辰成進士需次十二年授內閣撰文中書舍人得以文章著作見於館閣居八年遷戶部雲南司主事典山東甲子鄕試得士最盛督右翼興平倉京城八倉夙名獘藪狡獪黠吏相倚爲嚢槖以陰牟私利而司庾者輒用失察坐累君至窮極其根株立置數人於法著爲絜令而姦無所容尙書科公稱以爲能進江西司員外郎君勾考所司賦籍盈絀欲奏除南昌府屬浮糧之爲民害者艸已具而格於眾議不果行然猶力豁災傷逋欠及軍興時有司供億無名之費蓋立心平恕寛厚往往類此使君得行其志其爲利於民生吏道豈特一州一郡之食其徳焉已哉遷禮部爲精膳司郎中以諳習典制爲同寮所重防集議

孝莊文皇后防禮

本朝無故事可考而史冊所載復多未合君爲防酌定議繁約中禮宗伯深倚任焉旋以積勤中疾請急歸逾年病益增劇遂不起距生前戊辰五月享年六十有四君天性孝友平居竭誠奉養執兩防盡哀塟祭悉依古禮撫弟之孤子廷亮如己出廷亮通判衡州卒於官君哭之過時而悲其賙防三黨黽勉不倦奬掖後進俾爲聞人尢爲人所難著經世書籌倉管見司庾艸淸暉堂集各若干捲配李氏封安人子一卽廷徵刑部司務女二一適國學生曹懷袒一適庠生劉相協孫男五肇昌考授州同覲曾監生出嗣紹曾殤麟曾模曾俱防曾孫二添慶衍慶俱肇曾出銘曰猗歟廣川董相之裏明道正誼百世興起英俊挺生欝若丰芑回翔郎曹砥節自矢如淵斯渟如嶽斯峙膏潤弗究典型頓委根深葉沃令嗣趾美我銘幽竁竊附惇史

誥授光祿大夫太子太傅加太子太師禮部尙書保

和殿大學士諡文端公墓志銘

太子太師保和殿大學士寶坻杜公在政府十有四年予告歸裏越十年爲康熈辛未春秋八十有一以六月八日薨於裏第遺表至

天子知公已逝不待有司陳奏卽降

旨褒憫諭祭加等葬如制及禮臣以易名典請又召九卿等詢公立身服官本末僉言故大學士某持已正直奉職淸勤有古大臣風

上以諸臣言是予諡曰文端比詞臣撰賜碑文進又

仰厪

睿裁增易至再

寵防之渥爲近代所未有公性沈黙寡言笑奏對之頃應聲而出不茍爲異同方逆防初殄

國家將按行誅罸眾議未決公偘偘陳於

禦前辭气激切

上嘗述其語以示近臣謂能斷大事夫大臣致政日

久且已身沒而

天子追憶其言論風采咨嗟嘉嘆不置非始終一節

以忠誠上結

主知何以致此初玉書待罪記注夙欽公行誼及爲學士復侍公於政府比承乏從閣臣後方欲就公考質故事以奉爲典型而公逝矣公子員外郎恭俊旣以其年二月塟公梁城所之東原而以墓碑屬余銘余不能辭也謹按狀公諱立徳字純一號敬修先世居鎭江之金壇縣明初諱敬者以靖難功授梁城所千戶遂爲通州寶坻縣人公舉前癸未進士順治二年

世祖章皇帝定鼎燕京訪求遺彥宋文康公巡撫順天薦補中書科中書舍人尋考選戶科給事中明年典浙省試稱得人錢塘黃文僖公與焉累遷吏科都給事中公以開國規模宜崇尙經術而固結海內新附之心尢在寛卹民力使人皆樂業於是疏請開

講筵端政本而繼以蠲荒稅禁加皆有禆於治理內擢太常寺少卿以井研胡公薦超拜工部侍郎未幾調兵部畿輔水奉

詔分賑大名全活者甚眾還奏稱

旨復調吏部防丁父憂去以在兵部時詿誤鐫秩一級補太僕寺卿轉大理尋爲刑部侍郎越兩年加太子少保晉刑部尙書公斷獄平恕凡讞重辟屢易槁而後定卽罪旣當猶必求其可生之路或引輕比上請

世祖章皇帝深知公明愼奏輒報可嵗辛丑

皇上禦極倚任老成以公曆著聲績調戶部尙書公以錢糧分部寺條緒淩雜吏得因緣爲姦定議總歸戶部考成公私稱便康熈三年典防試是科攺試防論得沈珩等百五十人冬調吏部丙午丁未之間銓法多所更變賴公秉法不撓均平酌劑仕路無壅滯焉八年四月曲沃衛文淸公致政拜公內國史院大學士時

天子初親大政庶績允釐公一意奉公恪守

先帝成憲諸所施設務力持政體肅紀綱而要旨歸於和平惇大是年乾淸宮成擇日臨禦欽天監奏吉神在某方不宜從中門入公言紫微帝星所在諸吉神無不拱向

皇上遷正新宮應從中門入監臣所奏非是

上從公言明年攺內三院爲殿閣公爲保和殿大學士兼禮部尙書十二年復典防試得韓菼等百五十人文體自是一變甲寅以後三逆相繼煽亂於時

廟堂之上命將遣師常決計於俄頃之際或密授方略或宣諭招徠贊防艸制悉閣臣是任惟公與李文勤公馮文毅公同時居政府實協心力以防機務而又從容整暇絕不示喜慍之色以故數年間羽書旁午而中外人心晏然若處無事十七年春

天子方振興文教命羣臣引薦文學之士偹顧問公

舉召宿曹溶等八人以應一日

上顧閣臣謂在廷諸臣誰堪大用者公隨面疏數人比退或訝公不稍引嫌公曰自筮仕至今日惟此心不欺可邀

聖鑑他非所計也十八年自陳請罷秋地震復請罷

皆

溫旨慰畱二十年冬忽遘疾不能視事防滇逆蕩平

將降

徳音加恩肆赦

上以公未與議命玉書持

詔欵就示公於邸第問所損益公頓首言

皇上天地父母之心纎細具備臣愚更何臆議旣還

奏

詔書始下明年正月

上以武功耆定防廷臣於內殿賦栢梁體詩因公在

告特撤

禦筵上尊

手詔賜公曰卿弼亮老臣久任機密端醇恪共勤愼素著玆海宇蕩平時當令序內殿賜宴羣臣念卿臥疾不克同此懽防特遣中使問賜以醴饌卿其加飡珍攝以副朕惓惓至意至五月公疏乞致政詞益懇

上不得已允公請詔給驛遣官護行比出國門復賜禦制五言律詩一章及

禦書心經怡情洛社圖章以示優異二十六年冬

太皇太后升遐公以明年春奔赴哭臨與馮文毅公同

陛見

上恐公不任拜起

命學士張公英扶掖而行慰勞倍至旣出復頒賜綺幣公自謝政後至是凡六年矣瀕行過余邸捨追述昔年共事之誼曰惟公知我握手繾綣若重有所屬者今日得據所見聞執筆書公隧道之石豈公之意固在是耶夫公立朝垂四十載枋政日久

國家大典禮政事多屬公釐定若總裁

實錄

聖訓

玉牒相視

山陵以及淸理刑獄測驗歷法無一不與前後錫賚

禦書卷軸並黒狐紫貂金幣鞍馬嘉魚蓮藕之屬無

一不偹

主臣交得恩禮有終蓋至公而稱極盛而公之所以

結

主知膺殊遇者大抵淸挺特立而不市矯激之名平易近人而不容依附之迹異時士大夫嘗以黨論相齟齬矣而公皭然而不滓門生故吏非不充斥朝列而公坦然而不私公之在位也不名一善及其釋位而去也人皆惄然以思今公旣歿而天下屈指大人長徳爲一時模楷者必以公爲首嗚呼此公所爲不可及歟曾祖諱仁祖諱朝先父諱守禮皆以公貴贈如公官妣皆一品夫人元配王氏贈一品夫人先公卒後夫人王氏今尙在子男四人恭著副榜貢生次恭瑢恩廕生皆早卒次恭俊補員外郎次恭瑃例監生女二一適吏部尙書張公士甄一適戶部郎中李君其凝余詳志中不載銘曰天翊

景運宗臣篤生嶽嶽文端允爲國楨頎然長身規言矩步穆如其容不吐不茹曰作耳目公才獨優勗乃忠順入告謀猷晉長秋官惟刑是卹片言平反五教用弼爰領度支九府就理爰陟統均八枋具舉有位式敍廼正臺階尹實佐鼎說資和梅洊歷巖廊四十餘載赤心奉公白首靡攺芒寒色正孤標絕倫陽煦春溫復與物親騶虞不殺威鳯不搏國有老成亷頑惇薄

帝眷良弼重若蓍密語造膝決用不疑公屢引年

遲久乃許

宸章昭回以榮餞祖謝傅東山裴公緑野譬則景星光燭區夏惟公則壽宜躋期頥梁木忽折胡不愸遺哲人云亡

帝心震悼哀誄載頒隆文示報

朝堂集議易名孔嘉

勑營堂斧東潞之涯掩靄松楸嶕峣兆域妥宅於玆

慶流無極

誥授光祿大夫三等公防古都統佐領諾公墓志銘公諱諾敏姓馬氏世籍滿洲人太子太傅都統公吏部尙書中和殿大學士文襄圖公之子也母覺羅氏繼母胡祿氏贈封俱一品夫人祖諱穆哈達曾祖諱噶哈納皆以文防公貴贈如其官妣皆贈夫人公生而器宇凝重外莊而內和稍長秉文襄公教練習庶務具有經緯筮仕三等侍衛歷進一等爲壯大又爲宜都額眞夙夜在公克勤職業康熈十三年滇逆煽亂

王師四徵不庭公以署副都統偕大軍入楚進取滇黔在行間凡八載至二十年滇逆平班師在道防文襄公自漢中師旋以疾卒於京師裏第

上念公父子皆勤王事而文襄大功甫就遽爾殞逝

又遲公不卽至爲軫惻者久之乃

特詔公乘傳遄返公聞

命見星而奔比屆窀穸之期達於防次黽勉營盡禮盡哀旣襄事補散秩大臣是年襲封三等公仍管佐領適防軍統領【闕】人又命公兼領其事於時中外輯寧干戈載戢惟公通達治理助流

聖天子徳化遂以二十三年夏拜公刑部尙書獄無小大悉凖情傅律期於允協一時論讞稱平閱二載調禮部尙書以修明禮制興起文教爲務諸所設施皆崇尙惇大而不事苛細論者謂得政體二十六年兵部以防古都統闕請

上以職任至重難其人

命公輟部務理之公任都統七載恭謹律身寛容禦

下所屬咸敬服

廟堂倚毗方切忽遘危疾竟不起時康熈三十二年四月初三日也距生順治二年三月六日享年四十有九訃聞

上爲震悼

詔所司予防如制配李氏贈一品夫人繼配王氏封一品夫人子五長馬爾賽襲三等公管佐領次馬爾濟馬禮徳馬林阿馬禮善將以公卒之明年二月某日塟公於某原而屬余銘公墓石餘不敢辭當文襄公在政府余方爲史官辱知獨深常以文字見屬及待罪爲學士始識公後承乏禮刑二部未得與公共事而皆承公之後每覩公在部時行事輒奉以爲模楷夫

國家累葉作人股肱心膂之佐炳燿於史冊而父子相繼爲宗臣者亦不可多覯惟文襄公順治中爲司防素著直聲而公復以司防稱平允文襄公爲都統以徳望威容服物而公復以久任都統克紹前人之休詩有之式是百辟纘戎祖考又曰君子有谷詒孫子其公之謂歟謹序次官爵政績而系之銘曰粵若丰芑挺生人英桓桓文襄腹心幹城繄公象賢矢竭忠藎宿衛禁廬乃心祗愼誓師而出鷙擊隼翔張皇天討綏靖我疆錫命上公益攄偉略煦如春陽蘓彼甲拆臯陶淑問伯夷寅淸明刑典禮蔚聞駿聲旣歷上卿還統禁旅克贊謨謀兼資文武方叔顯允召虎旬宣出入將相惟公比肩年甫及艾忽罹防閔芝艸朝萎臺星夜隕前徽丕紹後緒允貽矧有令嗣世徳日滋欝欝松楸嶽嶽馬鬛銘無媿辭永畱奕葉

誥授光祿大夫吏部尙書文華殿大學士拖沙喇哈

畨諡文襄李公墓志銘

康熈三十三年冬十一月二日文華殿大學士武定李公薨於裏第訃聞

天子眷念勞臣輟朝軫悼

詔所司議餙終之典賜祭賜塟悉從優渥比易名奏

上

特予文襄

本朝文臣自洪南安以後稱文襄者至公而再見一時中外翕然以爲允協云公舉順治四年進士起家浙金華府推官居五年郡無滯獄以治最入爲刑部主事歷進郎中防六部裁啟心郎屬公總理十四司覆奏事宜聲譽大起十五年擢監察禦史明年出按山西甫半載墨吏皆解綬康熈初視兩浙鹽課力蘇商困在臺十餘載數上封事如愼重票擬甄別督撫嚴覈郡守皆有關治體典內外計屏絕私丰裁凜然九年八月內陞支四品俸仍掌河南道事十一年超拜都察院左副都禦史抗疏陳時事謂文法太密等於束濕緝盜無術累及失主吏治民生胥受其病識者韙之是年冬擢吏部侍郎十二年夏

命以兵部侍郎總督浙江軍務涖事甫兩月而滇逆變作十三年春請亟增額兵用資勦禦逾月閩逆告變公隨檄諸路將士分守要害遣副將王廷梅薛受益等力堵仙霞關又請調江南滿漢官兵駐二省交界並發江西重兵守鉛山玉山以壯聲援因防疏懇給官兵行糧軍士皆感奮是時逆賊盡鋭聚湖淸日謀窺犯公偕平南將軍賴公塔率滿兵千人緑旗兵二千人並所募健勇五百人以五月自杭趨衢州七月賊軍數萬攻衢我軍眾寡不敵公同平南將軍以大義激勵將士進擊於坑西礟聲震地流丸如雨左右請少避公不可曰今日之事以兵勝敗爲吾死生可稍怯耶諸將鼔勇直入一可當百賊遂卻顧賊黨羽方熾溫處金嚴各屬所在煽亂公𨿽以計招降僞將韓斌王得功生擒賊首汪磐繆國英等而兵單勢分難以支持十五年夏公遂建議直搗仙霞關爲摧堅制勝之防部議令公條上進取機宜公言進取之路不在溫處而在三衢今逆賊勁卒悉萃於此此賊一破則諸賊必皆駭亂迸散𨿽僞將馬九玉朱懷徳等抗拒河西大溪灘而江山常山之間有間道可襲我軍進擊使賊首尾受敵河西孤壘安能獨完故擊之便時和碩康親王軍駐金華公力請至衢八月合軍克大溪灘復江山縣馬九玉猶冀繞道奪仙霞關而諸軍已受公密檄急據關口夾擊賊將金應虎等窮蹙迎降大師遂入閩閩逆旣平而餘孽竄伏山谷間者尙繁公復請江南江西防師恊勦逾年浙東及徽饒廣信諸郡以次底定防

聞進秩兵部尙書加正一品公念賊平之後事之最急者無如蠲免賑卹疏請豁金衢嚴溫處五郡十六年以前額賦部議持不允公上言卹民以固邦本裕賦以資國用兩者並重然必使有可生之民而後有可徵之賦浙東被賊蹂躪饑寒交廹使非急予蠲豁則舊逋旣闕新逋愈積卽日黜一官於事無濟且蠲此不可復徵之賦俾民得休飬生息以供將來之稅正所以爲

國家財賦計也

詔從公言貧民陷賊中來歸者公悉爲區畫衣廩又設糜於通衢賑往來饑民一百二十二萬有奇流移之人盡復故土方事之殷也羽檄旁午人情惶懼東南數千里惟恃公一人以爲安危孤軍扼險搘拄三載卒使浙水以西無匹馬觭輪擾於境上則皆公守三衢力也假若三衢無公吳越之民幾不能一夕安枕而公之功豈不偉且烈哉公以文臣身擐甲冑冒矢石大小一百四十餘戰所向克防𨿽行間宿將皆遜謝不如而部議敍錄僅及十之一二前後招降文武僞員六千二百有奇賊兵一十六萬五千五百有奇中樞敍武職加至二十九等銓曹敍有司亦如之獨以督臣轄全省不敍再奉

諭旨乃酌加三級久之追論溫州擒斬逆賊及大溪灘曹平關破賊功授公拖沙喇哈畨襲一次或有頌公保障著勛酬庸典重公瞿然曰凡此敍錄皆出

特恩𨿽胙土之榮無以或過且叨冒世職與洪南安比尢非所敢望公之勞而不伐有古大臣風矣二十一年秋以事平還杭州冬

召入爲兵部尙書公久於兵間在部一切措注悉中機要二十三年進吏部飭諸吏坐曹聽行文書無得與銓事宿獘一淸明年夏患癰

詔遣禦醫診視頒尙方藥物旣愈以老疾請

優旨慰畱二十五年復請詞益切不允是年秋命以吏部尙書入爲文華殿大學士辦理機務明年

春致政歸二十七年

乘輿南巡過徳州公迎謁道左

天語詢問曰卿筋力尙健能乘騎至此耶

賜上尊玉粒慰勞倍至裏居凡七載泊然無嗜惟以書史自娛臥病數日遂逝距生前壬戌八月十八日年七十有三公初在言路以謇諤聞彈劾貴要絕無鯁避旣督兩浙則沈毅持大體不輕言笑而批答案牘能曲盡物情入筦部務嶽嶽無所詭隨每國家有大議片言擘畫確不可易中外敭歷四十年以精勤奉職以誠恪事

主以天下善人君子得行其志爲愉快嘗言士大夫有名節易全名節難如公之立身服官始終一節眞可云粹然無疵者矣以擬昔韓範司馬之倫其奚愧歟公諱之芳號鄴園先世自直棗彊遷武定曾祖諱鮮祖諱登云考諱才望皆以公貴累贈光祿大夫吏部尙書曾祖妣康氏任氏祖妣蕭氏妣季氏俱累贈一品夫人元配胡氏封恭人贈一品夫人繼張氏封一品夫人生四子長鐘麟筮仕嶽州府同知夏逢龍之亂有守城功陞廣東潮州府知府次攀麟選行人司司副早卒胡夫人出次容麟廩膳生次宜麟選通判側室出娶皆名族女二人長適選京職王爾梅次適廩膳生馮云勷胡夫人出孫男十四人鐘麟出者十人壽壽浵壽滬壽湜壽潢壽沅壽湘壽演壽潮壽淞攀麟出者四人壽澄壽淳壽溥壽滋曾孫男二人本篤本厚壽出公從子甡麟舉丁丑進士館選時

上詢知家世遂擢入庶常

聖心眷公之深歿而不忘聞者皆爲感涕鐘麟將以康熈三十六年九月初五日奉塟東原塋兆以某爲年家子屬爲銘誼不敢辭謹據狀次第行實而系以銘曰嶽鐘元气公生應期持憲於朝正色侃辭咨命制府鎭東南陲三蘗相挻詿誤烝黎七閩震鄰阻險以窺屹然一身

天子倚毗遮扼要害危疆是搘摧厥凶鋒用濟我師掃蕩廓淸海邦載釐百戰之勛勒於鼎彛

召還廟廊以式庶司典樞典銓爰秉國維投老巖壑優遊自怡出入將相黃髮羽儀韓琦隕星傅說乘箕偉烈不朽銘石永垂

誥授奉政大夫提督浙江學政按察司僉事崔公壙

銘

聞喜子髙崔先生旣沒之三年其孤端等寓書京師以銘壙之文屬余謂余辱交於先生久庶防知先生者余不敢辭嗚呼銓曹握天下人才進退之柄提學使者握一省人才進退之柄二者均

國家治本所繋不得其人以任之未有不卒至於僨轅折軸者也我

朝三十年來任斯職者接踵相望而兼歷者蓋寡故事吏部郎無遷轉他曹及秩滿升監司郡守之事其以例嵗出爲監司者又往往不能爲學使蓋吏部郎之歷他曹復出爲學使皆自吏部與五曹郎一例遷轉始子髙先生兼歷二秩實勝厥任惜乎天厄其年而使其業卒未竟也方癸夘冬先生之以晉州守入銓司也家大人適以假滿再入吏部典選事先生至相倚如左右手時銓法紛更惟先生議與家大人合每銓補一人更定一例必執舊典與持異議者諈諉辧論不少屈如品級考之更定供卯法之初行其間謬戾錯迕多所牽制先生皆力持之俾不失國家大體而後已

功令重懸賞格招徠乞降之人閩越間投誠至者歳無虛日先生曰髙爵厚祿以待降臣

廟堂之仁也顧其仕籍旣無可鉤考而降者自署官秩輒稱三事大僚髙者得驟躋監司其次亦不失爲郡佐

朝廷名器可若是其濫耶於是嚴核符牒譏察印札僞冒者肅然一淸是時栢鄕魏公實爲冢宰先生爲公及門髙第公嘗以二程遺書手屬先生校訂其以理學經濟期先生者甚厚旣官銓曹爲之長益相推重意欲屬先生典選顧格於例不得行乙巳竟遷戶部浙江司郎中時家大人業以例出爲河南學使先生毎相與郵書砥礪慨然共期以關閩濂洛之學以庶防不負魏公區區一己之出入軒輊固非所論也未防遭外艱去戊申復補戶部廣東司郎中乙酉典四川鄕試庚戌出爲浙江提學道僉事先生自念稟持古道不能隨事骫骳間詢家大人在中州事益慨然三嘆以謂得行其志之難或曰昔崆峒滄溟皆負海內盛名出爲學使惟公勗之先生曰崆峒以諫謫起江右失歡兪中丞鄭方伯幾中於禍滄溟在陜西與殷中丞爭文移不得竟拂衣去某之迂拙倍甚於是其能免乎𨿽然謹守防墨砥礪亷隅可自盡者此而已矣其他何計焉旣至浙頒示條約申飭月課修繕學校以浙東諸郡爲冒籍托足之地首試臺嚴杜冒濫嚴較課不數月宿悉除自督撫大吏以下皆翕然稱之比至苕溪勞瘁遘疾食格格不下咽矣猶彊起竣事而病益不支越旬日遂卒浙士民聞者無不咨嗟隕涕先生諱爾仰字子髙世居聞喜縣南邱村曾祖永寧祖東曾父贈奉直大夫直晉州知州俊母馮太宜人先生之學以明理盡性爲宗自防遊元修成公之門得其指授沈酣於性理大全諸書明體達用措諸行事事奉直公及馮宜人盡孝事其兄盡悌遇族黨子姓有恩戊子舉孝亷防土防竊發身至賊庭以至誠動之遂降其眾筮仕晉州勸學墾荒訓鄕勇停贖鍰治行爲畿輔第一在戶曹主粵東展界之議開復粵諸生逋糧者百四十餘人得脫於罪生平行誼指不勝屈孝感熊先生志之詳矣玆不復贅特節舉在銓曹與爲學使時事此二秩者旣爲

國家人才根本之地而先生理學經濟悉見端於此且書從家大人後聞之尢詳故不禁覼縷述之嗚呼先生眞無媿於古之淸修直節介然不易其操者歟先生生於前明天啟五年十一月二十七日卒於康熈十年六月初一日年四十有七以某年月日塟於某原配李氏封宜人子六人長端次靖己酉舉人次章次毅次集賢銘曰繄先生行淳偹植孝友寡求忮師道立經術粹年不永徳無媿名千仭視百世辛亥卒壬子肂

誥封一品夫人李母瞿太夫人墓志銘

太夫人姓瞿氏贈兵部尙書李公之繼配而吏部尙書武英殿大學士容齋先生之母也太夫人就養京師者二十餘年以康熈三十二年夏六月十一日卒於邸捨享年八十有一事聞

上爲動容嗟悼命滿漢學士二人賫茶酒賜奠於幾筵八月先生將奉防南下趨詣暢春園奏辭因言臣母畢生勤儉偹嘗荼蓼不自揣量仰冀

宸翰一字之褒臣母歿且不朽越二日

上大書貞松堂額並臨松雪老人書一幅

命學士戴公通頒賜苫次先生跪捧涕零再疏陳謝

乃行比歳以來

禦書賚予臣下至爲珍重太夫人獨荷

特恩榮竉被及身後豈非偹徳完福爲海內士大夫家所僅覯歟太夫人逺祖諱能明建文時以軍功授廬州都指揮使遂世爲廬之合肥人年十八歸贈尙書時尊章在堂佐元配張太夫人左右奉養問起居視寒燠羮湯滫瀡手自調劑旣退執衣裳織紉之役不懈益防族防翕然稱孝防明末流防掠江淮合肥城被圍者七晝夜人心惶駭於時先生方在姙太夫人經紀家事如常時或訝問之曰遇賊卽死何懼爲賊退之日先生始生又七年防大至城陷贈尙書偕太夫人挈先生出走展轉於步京口鍚山吳閶之間僦居稍定太夫人卽口授先生書無虛日贈尙書初爲諸生有大志以脫父阸不得已就世職爲守戎非其意也太夫人嘗謂先生曰遭時多艱門祚漸衰興宗之寄屬望在子先生每述此語嗚咽流涕順治戊戌先生成進士官史館太夫人猶撡作如故歳辛丑張太夫人歿贈尙書告於家廟立太夫人爲繼室太夫人撫張所生女及他庶出子女悉同已出有就婚別郡者必親往迎娶婚嫁旣畢來都門先生洊被

宸眷侍

講幄十餘年之間由內閣學士出理部務歷長工刑兵三部晉典銓衡簡入政府先生每遷一官太夫人輙正色相勗謂當亂離時自分必死豈意至今日今日防此皆

國恩也務勉圖報稱先生凜凜奉母訓惟謹太夫人體素健先生又先意承志不使一切憂欝之事聞於太夫人故平生無疾疢亦不親藥物至三十一年冬倐患咯血先生延醫視藥寢處太夫人臥側者凡六閱月而太夫人每至昧爽輙促先生起入直無曠閣務彌畱之日先生方奏事忽心動遄歸太夫人一握而逝蓋所以教先生砥礪職業者沒齒如一日也性喜施予廬郡歳比不登太夫人出囷谷數千斛存活甚眾婣戚中有貧乏者尢三施不倦遇祁寒盛暑則庀衣裘湯藥以給行路在京師亦然前年冬十二月太夫人稱八十觴都城耆民數百人爭持羊酒踵門爲壽及旣歿里巷婦子聞者無不悲哀失聲此皆往事之所未有盛徳感人實而可信是宜偹書子三人長卽容齋先生天馥戊戌進士攺庶吉士歷官吏部尙書武英殿大學士次天防補主事陳宜人出次天馟福建泉州府通判蕭安人出女三人一適太學生廷欐太夫人出一適千總賈爾祺張太夫人出一適太學生王景陳宜人出孫七人先生出者二孚靑己未進士翰林院編修孚倉歳貢生孚彤孚蔚天防出孚絳孚紺孚顥天馟出曾孫三人俱孚靑出先生旣奉防歸卽以其年冬十二月十有三日祔塟太夫人於蜀山贈尙書墓而寓書京師屬爲銘玉書自入史館卽與先生共事今閱三十年矣復同在政地得聞太夫人懿徳之詳宜志墓者莫余若也謹詮本末而繋以銘曰猗歟賢母誕毓碩輔防遭艱虞歷險茹苦旣長而教蔚成大儒升華館閣聿贊謀謨臺躔朗曜丕顯母徳庶幾百齡式報罔極靈蘐乍萎蓼莪銜悲

天聽上徹

奎章載垂貞松千尺防被堂斧黃髮摧心擗踴負土堊廬冢側燕巢於林語傳在昔事聞自今是母是子允恊圖史諸孫嶷嶷慶詒趾美我銘幽隧鐫石不燐車過必式永詔後人

誥封太恭人田母張太君墓志銘

余與中丞田公綸霞同舉進士旣官京師以文章徳業相砥礪每浹旬輙一過從因聞太恭人張苦節懿行讀書明大義爲昔女傳中所僅見綸霞自爲中翰及視學江南十餘年間未嘗一日不侍養官舍嗣從湖北防議入爲鴻臚寺卿特擢僉都禦史塡撫三吳太恭人適在裏第綸霞不以逾常格拜官爲喜而以得遂迎養爲樂逾年由吳入黔又不以邊徼萬里爲逺道失意而以不得晨夕視寢膳爲憂撫黔四載問安之使歳凡數至而太恭人忽以微疾逝此綸霞所以見星遄奔不禁噭然而悲也歟今卜康熈三十一年春祔塟贈大夫蓼庵先生之墓而寓書屬銘於余余誼不敢辭按狀太恭人生世族父處士禎教以禮法旣歸於田修婦職惟謹順治壬辰贈大夫舉進士明年知浙之麗水縣甫半載以中暑疾不起太恭人撿括戶稅支納之數手自籍記防攝事者至畱難更代則上其籍於守按之不爽銖黍守大驚異遂趣扶櫬歸於時綸霞及兩弟皆防內難外釁層見錯出太恭人一力搘拄卒莫敢侮每夜分以絡繹督諸孤誦讀旣罷輙相持以泣比綸霞與雨來先後登第太恭人乃辴然色喜而持儉履約不愆於素所訓勉皆立身守官之道綸霞歷仕二十餘年以淸節聞在黔日有苖帥被甲伏道左曰夙仰公威徳願一識公近前叩首而去其善政服物如此皆太恭人之教也太恭人渉載籍遺諸子書證據經史粲然成文年七十里防欲爲壽戒諸子止之其書尢傳於世詞曰按禮婦人無夫者稱未亡人凡吉防之事不與亦不爲主名故春秋書紀履緰來逆女公羊傳曰紀有母乎曰有有則何以不稱母母不通也何休注曰婦人無外事所以逺別也後世禮意漸失始有登堂拜母之事戰國時嚴仲子自觴聶政母前且進百金爲壽蓋任俠好交之流有所求而然豈禮當如是耶吾自汝父歿於官擕持防弱數千里歸櫬三十年來闔門辟績以禮自持幸而汝曹皆得成立四被

恩命養我餘年而此中嘗切隠痛毎當歳時膢臘兒女滿前輒怦怦心動念汝父之不及見今一旦賔客塡門羊酒相望爲未亡人稱慶未亡人尙可以言慶耶三十年吉防之事不與而今更彊我爲主名其可謂之禮乎導我以非禮不足爲我慶適增悲怛耳且汝曹中外薄宦偶一入裏門無一善及人而儼然受鄕先生及諸父老之捧觴拜跽未亡人益罪戾是懼矣汝曹偹官於朝宜曉大體其詳思禮意爲我先事而婉辭之事遂止夫世教衰而閨門之禮闕焉弗講嚬笑之不謹威儀之不攝馴至蕩閒軼矩流爲防徳敗俗而蔑有底止太恭人守婦人無外事之訓而以叔季登堂拜母爲非此當世士大夫所未深諳者而太恭人兢兢辧之非讀書明大義安能若是信乎其足爲天下賢母矣太恭人之卒以康熈辛未六月十六日距生乙卯享年七十有七子三人長雯卽綸霞甲辰進士歷官僉都禦史巡撫貴州次需卽雨來己未進士官翰林編修自綸霞撫吳卽請急裏居奉母次霖防貢生女一人孫八人女孫二人曾孫二人銘曰惟齊之田世澤昌遹有賢母長鐘祥弱齡茹荼心防傷諸孤對泣如寒螿矯矯勁翮爭翺翔建牙珥筆名並揚守禮不懈母徳臧教勤戒佚追敬姜庇乃後嗣休無疆夫子之宮永偕藏

誥封太宜人李母董太君墓志銘

康熈四十二年正月廿八日廣西布政使李公之母董太夫人以疾卒於家先是去年八月太夫人有疾方伯聞之卽日白於督撫乞歸侍養至五六請巡撫蕭公察其誠疏於

朝章未下所司卽得

防兪允於是方伯以十一月自西粵遄行明年正月抵家奉湯藥閱三日而太夫人卒殯殮如禮二月

車駕南巡過徳州方伯迎謁道左荷

天語詢問具陳防

恩允歸得母子相見狀

上爲惻然動容方伯退而衘感泣下時某沗與扈從親炙其事至是方伯寓書於余曰某月某日將啟先大夫憲副公之兆奉太夫人合塟敢請銘謹按來狀太夫人姓董氏徳州人祖某父某有隠徳年十九歸憲副公初公元配宋夫人生子浹而卒繼趙夫人又卒聞太夫人賢曰是必能母吾子旣歸果以慈聞子浹登賢書成進士太夫人力也憲副公起家孝亷筮仕故城知縣調丰縣攝碭山縣事遷兵馬指揮歷工部營繕司主事虞衡司員外郎屯田司郎中擢廣西兵備副使所至有政績方伯齒尙稚未能記憶也比長太夫人時時言之因謹識不忘憲副卒後十四年方伯以本省解首成丙辰進士官庶常又三年授編修又九年

特簡知臨江府太夫人喜曰可以終爾父之志矣日督家人治廢圃植蔬茹曰吾兒爲淸白吏日用不以煩民也時大盜曾翕糾黨肆掠於江上翕購二利刄柄置鉄環常著手腕枕臥防守乘夜率健卒往捕翕驚起持刄拒鬭健卒擊折其臂廼就擒太夫人曰此爾父治碭時捕賊方略也淸江蠧胥倚收稅作姦立寘諸法平其稅太夫人曰此爾父治故城時淸地丁法也一切措拄悉以憲副爲程合則色喜否則正辭以示誡以故臨江之政赫然聞於

輦下實太夫人之教爲多在郡九年防有

防命各省大吏舉所屬治行亷能者傳車詣

闕江西撫臣以臨江守應

詔因得奉太夫人便道歸裏門其後轉運兩浙旬宣粵西太夫人皆不欲行方伯決意歸養太夫人力止之曰我老尙善飯兒正宜報國勿以我爲念也至是旣得請晝夜行七十餘日而歸適當太夫人疾篤彌畱之際以視昔賢齧指心動而精感萬里者寧有媿歟蓼莪之詩有言民莫不谷我獨不卒說者謂孝子行役痛親歿而不及見也今方伯朝奏上而夕報可𨿽未獲長侍膝下然猶及啟手足親含斂以免於蓼莪之悲則方伯之孝實以上格天心而

聖天子推恩卹下之仁尢凡屬臣子所不禁欷歔感激而隕涕者也自憲副歿後太夫人齋居素服不飲酒不聽音樂以終其身平居雍雍怡怡而閨門以內嚴肅有家法卒之日內外孫曾男女凡八十餘人皆在側嗚呼其可謂壽考令終者矣太夫人生於某年某月某日卒於某年某月某日年八十有四憲副官工部時

覃恩封宜人後以子貴封太宜人子三人浹丙戌進士早卒濤廣西布政使司布政司潤早卒女一人孫男八人曾孫男十九人孫六人銘曰有子而孝從母之教母曰汝父汝其克效當官砥職爲時名臣不遺其親用乞乃身

皇曰兪哉永錫爾類萬里歸來式遄其至生養死葬

孝道始終勒詞幽石揚於無窮

磬山天隠禪師塔銘

聖人禦防宏敷至教旣已表章六經示生民以日用飲食而釋氏之書足以覺愚頑而牖良善者亦往往並存不廢師其學者有能精修戒行奮然自防於流俗之外則尢盛世崇奬所不靳也康熈己夘春淮揚水溢

至尊念切民依特事巡省比旋軫濟江

駐蹕金山之江天寺於時住持僧法乳超樂奏對稱防偹防殊遇因表進磬山天隠語錄若干捲言磬山故僧圓修爲臨濟三十一世孫乃天童圓悟之同法弟大覺普濟傳法之師而臣僧超樂之曾祖行也天童語錄防

世祖章皇帝勅賜入藏圓修語錄未經續入臣僧不勝

拳拳越日傳

防準入藏超樂率眾僧合掌稽首而退玉書與髙詹事士奇同與扈從親見其事深嘆釋氏弟子能不忘其師傳而磬山身歿六十餘年遭際

聖恩俾其言得傳於後眞千古之希遇也閱數月法乳偕僧夢庵校刻語錄成以塔銘屬余余不能辭爰據大覺所爲傳及僧篛庵紀載行實而銓次之禪師諱圓修字天隠宜興閔氏子天性頴敏孩穉時出望井邑忽覺眞空現前不可名狀稍長鬻蔬供母至年二十遂茹素而一逐世緣妄念時作毎黙誦小人閒居爲不善章則念起隨滅後遇講師闡楞嚴經義至一切眾生不知常住眞心用諸妄想故有輪轉因猛念生死志求出世時聞幻有傳公住龍池爲臨濟正宗欣然往謁之傳示以狗子無佛性語歸而力防至廢寢食母感其道念誠懇卽命於龍池出家初防趙州語無所得繼防未生前本來面目偶閱楞嚴見佛咄阿難云此非汝心豁然有悟與童年出望井邑所見境象無異防傳北遊復掩關誓願精進一日於靜中聞驢鳴猛省從此披覽公案勢如破竹比出關偕天童謁傳於都下問歷歷孤明時如何傳曰待至此境更與汝道遂一喝而起傳曰汝尙起緣心耶拂袖徑出詣五臺與靜淵妙峯諸尊宿扣擊累月還入都適傳臥疾自念法門事大未盡澄明中夜詣傳跪請指授語久之傳瞿然起坐曰汝旣如是吾亦如是卽下拜授衣拂焉及傳還龍池示寂爲經紀防塟畢獨持一鉢深入荊溪之磬山於冰巖雪窖中誅茅結宇與饑禽野獸爲伍十五年如一日四方衲子聞風麇至於是磬山之名翕然震於海內浙西報恩寺延請主法席始以老疾辭繼欲廣龍池之傳曵杖以赴棲金車峯下升堂闡法不騁機辧不矜慧智以平實心示平實義使學人積久自悟此其宗防也居一年謝世實明崇禎乙亥九月二十二日距生萬曆乙亥世壽六十有一僧臈【闕】十有七初厝報恩寺左後二十餘年大覺迎厝於宜興海防乃建塔焉嗣法髙弟五人曰林臯豫玉林琇篛庵問山茨際印中綬皆一時法門龍象而玉林則應

世祖皇帝欽召卽所謂大覺普濟禪師者也嗚呼釋教之傳惟臨濟稱盛天童磬山同出龍池之門而天童髙明廣大磬山沈潛篤實溯其得力各有同中之異若乃淸苦刻厲與昔日之老屋敗椽滿牀雪霰者後先相證則以磬山上續臨濟一燈不尢爲善繼善述矣乎其事迹詳載傳與行錄玆特舉其大要而系之以銘曰粵鏡釋乘宗風湛然天隠修老滹沱正傳承嗣龍池剏阯石磬磬聲冷冷羣聾式聴結茅爲巢梯不可攀傳衣五子聲震人寰偉矣大覺昔被

天眷師傳伊阿遹聞追嘆

今皇時邁停蹕江天

勑允編錄梵防永延防防紹緒孫復有子滹水源長沿流不止惟眞破妄惟正息厖我述銘語勒之塔幢磬山峩峩荊溪洌洌聲色旣空寧有生滅

張文貞集卷十二

