

欽定四庫全書

集部三

樂全集

別集類二【宋】

提要

【臣】等謹案樂全集四十卷宋張方平撰方平字安道宋城人舉茂材異等爲校書郎歷官參知政事卒贈司空諡文定事迹具宋史本傳其自號樂全居士因以名集蓋取莊子樂全之謂得志語詳所作樂全堂詩中其集見於宋史藝文志者四十卷與此本合東都事略王鞏行狀尙載有玉堂集二十卷而方平在翰林時代言之文如立太子除宗諤節度使韓琦守司徒呂公弼樞密使李昭亮殿前副都指揮使諸制見於宋文鑑者此集皆無之知當在玉堂集中而今已亡佚所存惟此集而已凡詩四卷頌一卷芻蕘論十卷雜論二卷對語策一卷論事九卷表狀三卷書一卷牋啟一卷記序一卷雜著一卷祭文碑志六卷方平頴悟於書一覽不忘善爲文數千言立就才气本什伯於人而其識又能灼見事理剸斷明決故集中論事諸文無不豪爽暢達洞如鑑不獨史所載平戎十策論新法疏爲切中利蘇軾作序以孔融諸葛亮比之論者不以爲私亦可信其卓然無愧立言之選矣遺集流傳甚少此本首尾頗完善愼字下皆注今上禦名四字蓋從孝宗時刋本抄存者特不載蘇軾原序疑傳寫者所遺脫今並爲錄補冠於卷首以存其舊焉乾隆四十四年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

樂全集序

孔北海志大而論髙功烈不見於世然英偉豪傑之气自爲一時所宗其論盛孝章郗鴻豫書慨然有烈丈夫之風諸葛孔明不以文章自名而開物成務之姿綜練名實之意自見於言語至出師表簡而盡直而不肆大哉言乎與伊訓說命相表裏非秦漢以來以事君爲恱者所能至也常恨二人之文不見其全今吾樂全先生張公安道其庶幾乎嗚呼士不以天下之重自任久矣言語非不工也政事文學非不敏且博也然至於臨大事鮮不忘其故失其守者其器小也公爲布衣則頎然已有公輔之望自少出仕至老而歸未嘗以言徇物以色假人𨿽對人主必同而後言毀譽不動得防若一眞孔子所謂大臣以道事君者世逺道散𨿽志士仁人或少貶以求用公獨以邁往之气行正大之言曰用之則行舍之則藏上不求合於人主故𨿽貴而不用用而不盡下不求合於士大夫故恱公者寡不恱者眾然至言天下偉人則必以公爲首公盡性知命體乎自然而行乎不得已非蘄以文字名世者也然自慶曆以來訖元丰四十餘年所與人主論天下事見於章疏者多矣或用或不用而皆本於禮義合於人情是非有考於前而成敗有驗於後及其他詩文皆淸逺雄麗讀者可以想見其爲人信乎其有似於孔北海諸葛孔明也軾年二十以諸生見公成都公一見待以國士今三十餘年所以開發成就之者至矣而軾終無所效尺寸於公者獨求其文集手校而家藏之且論其大略以待後世之君子昔曽魯公嘗爲軾言公在人主前論大事他人終日反覆不能盡者公必數言而決粲然成文皆可書而誦也言𨿽不盡用然慶曆以來名臣爲人主所敬莫如公者公今年八十一杜門卻掃終日危坐將與造物者防於無何有之鄕言且不可得聞而況其文乎凡爲文若干捲若干首蘇軾撰

欽定四庫全書

樂全集卷一

宋張方平撰律詩

皇帝狩於近郊【內署同進並引狀】

伏覩皇帝陛下順玆冬令狩於近郊以臨農疇以搜軍實運用幹健烜揚天聲事已而旋禮無違者臣等叨處詞禁幸陪詔蹕謹抒歌詠粗章盛節各齋沐賦成皇帝狩於近郊律詩一章謹隨狀上進以聞

講事時農隙斿車此狩畋旌門開霽野帳殿拂霜天星斗隨華蓋風雲逐寶鞭翼開花浪急圍合錦城圓射狡無遺鏃從奔必應迹人輕過電騎隊速回漩鷙翮紛爭擊材盧亦競先亟來余逸足徑下不虛拳勇气淩金鼓懽聲雜筦弦抗緌分逆順植表閱周旋湯徳逾三面堯心豈兩豜頒禽均近列賜帛及髙年坐幄陳慈宴停輿勞力田鳴鐃回防仗斜日下蒙泉寧校虞旗獲聊供廟俎鮮簡稽嚴卒乘典制寓蹄筌甫艸深懷古磻溪念得賢威靈增震耀徒旅靜喧闐羽獵嘗箴漢車攻昔美宣詞臣玆紀詠抑未愧前篇

大禮慶成【並引狀】

皇帝陛下躬祀天地嚴配祖考百禮交舉而莫有違者萬靈來顧而防不歆焉仍自發冊之朝以至肆赦之日風气時順云物晏溫大眾之都羣方畢會喜覘容典抃舞相慶非上聖陟降庭止其孰能至於是乎臣等獲預近班親瞻盛事抃嘆不足輒撰成五言詩十韻豈曰揄揚休烈亦臣子愛戴之誠

饗帝精禋舉嚴親廣孝純禰宮增懿典皇冊薦威神寶殿齋居肅琳房獻禮陳慨瞻淸廟幾穆奠紫壇茵備樂嘉安曲鴻儀顯相臣玉從丹禁出【禮神之玉出自禁中】路儼繡旂新【新造玉輅今方禦之】瑞靄防天仗祥風入帝宸懽呼九州會慶澤萬方均有幸逢華旦無謨翼至仁但祈陪百禮景扈越千春

九日侍宴太淸樓【並引狀】

今月九日防宣召赴後苑獲稻觀橙及太淸樓射弓侍宴者秋肅商旻日重陽琯眷蕭辰之節物綴宸賞於囿遊因宴示慈俾人同樂伏惟皇帝陛下治猷時乂聖問日躋裁成太和丕覆羣品淸籞之田是獲稼作爾甘上林之苞素蕃天成其實駐玉輿而省斂恣荷橐以榮觀而復頒以天官之餘輟於果丞之供並拜君賜交荷上仁方且坐寶構之重深旅飛蕤之雜襲雕弧在彀具相圃之和容大笴連飛余西山之勁气賚金鹹曁醉露云晞浹愷樂之洪私極亨嘉之盛遇臣等幸叨景從俯激歡衷相趨舞嘆之餘綴伎遊揚之末冒陳淸覽增集腆顏謹齋沐各抒成九日侍宴太淸樓詩一章謹隨狀上進

登髙聞舊俗況此奉堯觴鳴蹕遙空下層樓顥气傍禦溝新過雨苑樹未經霜楚澤丹苞重吳畦紫穗香三侯天縱妙九節召南章中豈矜多藝威將懾四方淸時人共樂白日坐間長近從叨慈渥區區祝壽昌

上享郊廟【幷引狀○慶曆四年甲申十一月二十五日壬午冬至】

伏以皇帝陛下寅恭郊祀罄竭精衷乃吉日已夘齋宿路寢翌日款謁景靈宮朝饗太廟遂有事於圜丘以見上帝瑞應昭答盛禮告成聖意徳音皆可書爲後世法臣執綏驂乘尢見詳悉謹用賡成享廟禋郊詩二章章八韻誠不足闡揚丕顯休命之萬一然事皆紀實可以備史筆之闕是亦臣子區區之誠者也

享廟

瑞雪淸晨集丹墀發防初【皇帝大慶齋宿之日先發攺上五後尊諡冊寶】徳音聞徹蓋【是日雪大作左右進蓋有防不禦】玉色望升車【先是禮官上儀注冊寶出殿門上退還次有詔俟冊寶升車進發乃還次】羽衛排閶闔晴光溢紫虛【比曉升路霽月皎然】琳宮陳玉幣【先薦享景靈宮玉用四圭有邸幣用靑】疏屏宿旌旟祼獻多儀備匏九變徐【有詔樂畢九奏不許減節】太官無盛舉【上自齋宿不舉盛饌】掌次省先除【兩廟設小次不禦立以終禮】靈鑑紛昭格天心不自舒孝慈更答告萬福此攸儲

禋郊

回仗由黃道鳴鑾入翠宮愾思文武侑【圜丘之祀太祖皇帝太宗皇帝並升侑】誠與地天通登陛行裀徹【慶曆元年親郊始攺圜丘上一成黃道用緋借至是有詔悉徹之仍命曲臺編入禮令永爲常式】終祠坐幄空【上卽壇所端立以至禮畢不還次】風雲歸絕域星斗下遙穹【是日恬無微風瑩無纎云星斗離離如下臨享】壝際柴煙白龕層燭焰紅气祥書魯觀【至日云物黃潤四望一色太史奏有年之祥】福嘏萃堯躬海上雞星動樓前馬隊雄【是日禦端聞肆眚畢閱捧日奉宸等隊】僕臣殊幸防獨得近重瞳【臣忝攝太僕乘陪禮】

升祔慶成

明詔初發中奉慈講升祔考典下容臺集議付近署變禮稽國章大義推經據參覆經宰司裁定皆宸慮獻後正壼儀仍幾被遺顧擁佑隆帝室淸夷贊王路懿主鐘景命禖宮開慶祚靈長繄發祥熙洽本垂裕蓬闕邈仙軿柏城拱寒樹別饗隔昭穆時思怵霜露陽月日上辛齋居待淸曙當衙薦寶冊夾道陳鹵簿玉色儼莊栗淵衷馳慕端闈出翟車黃道回天步千官陪祠庭祕祐寧神禦盛徳配不祧至孝始如素穹厚昭精純蕃夷入儀注渙汗肆慶宥需云均膏飫廣愛形海區教忠憲侯度下臣叨載筆書法資典故

大祀禮成【皇祐五年】

皇心奉先孝盛徳事天明嚴配講隆禮【三聖並侑著爲大典】精禋格至誠衣冠先示質【臣慶曆四年攝太僕升輅執綏及此再攝太僕竊覩衣冠及諸服禦皆不易舊聖心尙質貴誠之意也】金石始諧聲【郊廟始用新制鐘磬及以晉鼓鼔金奏】鬲享初登熟鋒和用啟牲【始循古制鑄牛羊豕鼎及用鸞刀啟牲】百神防受職萬物樂由庚星斗羅空碧柴煙徹紫淸祥曦回羽衛佳气覆瑤甍雷雨金雞動風雲鐵馬輕靈休紛報貺宸念在持盈【臣陪輅屢被顧問聞持盈守成之言】孤陋叨華近何辭頌泰平

喜雪【慶曆二年仁宗命作】

愆陽幹歲事齋殿軫予憂黙爲斯民禱心從六事求同云俄蔽景盈尺忽呈休淅瀝千瓊樹崢嶸萬玉樓塵氛開紫宙气象露皇州雕鶚精神勁松筠操稟優邊庭傷久戍農畆慶來麰咨爾臣鄰地常期九敍修

送內閣蔡公歸闕

丰宮周舊宅梁國漢東闗尹正司畱鑰賢公出近班教條推愛利滋蔓悉除刪狹野耕桑急終年獄市閒燕申鈴閣靜榮養彩衣斑治迹經綸外陰功造化間士林歸北海人望在東山一節遄趨召西轅不可攀前旌霜樹曉騎古河灣和气均生物淳風復海寰具瞻知可副盛徳致無艱他日開鑪冶余功爲鑄顏

送吳春卿赴都

法座臨軒防俊髦同君陛見預旌招疲駑十駕始千里孤鶚一飛先九霄蘭棹秋風行邐迆觚稜旭日勢岧嶤石渠爲謝諸時彥行邁同趨便殿朝

送冀州李太傅

多君貴主子材識乃名儒靑海渥窪種丹山鸞鳯雛兵家左車後書法右軍無擁幄羞紈袴懷章就隼旟亭臺煙水闊樓堞暮云扶【信都郭東連大澤亭榭觀遊在焉】析木元分冀滹沱漸近胡雙觥𨿽蘊借【文和在澶淵故事】重閉勿須防誰道長城逺今觀出上都

送李芝東歸

此君齊魯之奇才三十病廢吁命哉來遊京國動淒悵東歸泰山臥崔嵬支離攘臂福所倚功名累身古共哀但恐人求駿馬骨未免卻上黃金臺

送蘇學士錢塘監郡

趣時貴近君獨逺此情於世何所希車馬塵中久已倦湖山勝處卽爲歸洞庭霜天柑橘熟松江秋水鱸魚肥地鄰滄海莫東望且作阮公離是非

呈資政宋尙書

當年畱鑰守陪都龍阪因玆得曳裾北海一章慙鷙鳥松江三歲厭鱸魚賈生感事多垂涕園令居閒輒著書獨恃明公念孤介東郊未去逐長沮

送石曼卿赴闕

功名本不與人期人取功名亦系時蜀相閒居久龍臥馬周狂醉竟誰知將軍身到衡廬問英主心驚奏牘奇宣室思賢方空席去陳經濟勿遲遲

重送趙參

參也堂堂气拂云十年防蹇四方塵羇窮自古有元叔精鑑觀今少法眞驥在駑羣殊有態龍初魚服未能神君看渭曲傅巖事天困斯人必有因

送馬武

才命相憎不相並古來達者齊其中此君寂寞年𨿽暮靈府崢嶸事甚雄韝上鷹饑思掠艸車傍驥老尙追風丈夫掩棺始爲了是故南陽晚立功

送張寛

得喪竟誰屍人謀不可移獨看屠釣叟達乃帝王師大觀齊諸物雄圖彼一時君思塞上說孰可預端蓍

送張郎中赴闕

明公才气本雄傑晚戴儒冠腰拖紳講劍妙傳勾踐術工書兼得伯英筋外臺共嘆郎潛久中檢行膺帝命新司列不煩詢治狀幾州欒社有遺仁

送宋祕丞赴任鄱陽

蕭灑武夷秀玆人美且偲治經通古學應務富時材盍在修書選行須造幣回更研輕重術歸奏阜民財

送祝生東陽簿

之子東南美聲光滿貴遊溪山聊薄宦才調自名流野趣𨿽孤艇淸塗卽十洲金波沁園宴遲子有賢侯

送客遊兗海

寒飇栗冽響吹空雪意沈沈歲向窮正是兼衣禦醇酎如何孤蹇逐飛蓬杉松古色泰山廟絲竹遺音夫子宮訪舊自堪寛旅瑣賢侯況似蜀文翁

送楊君西安

君過嚴陵瀨扁舟入婺溪灘長秋日短山亂暮云齊未探驪龍頷聊羈駿馬蹄吳江濤正惡鴻鴈此東西【君之昆子莊學士赴四明倅同行】

送客入洛

髙歌彈鋏酒盈鐘壯士何須嘆道窮客路歲防天又雪旗亭醉別气如虹驥騰夷路思良禦防破長波待便風今子方爲采蘭役未宜去揖紫芝翁

送福州監郡陳殿丞

七閩一都會乃是無諸城海近气物異山遙風淸宦遊過鄕美君祿及親榮去去倚門念溪船歸棹輕送陳汝玉謁三川大資政左丞吳公【育】

吳公昔作河南尹首唱儒風薦賈生今日治平承祖徳可無推引助文明

謁靑州範天章

劍橫驢膊儒裝陋防列臺門霸府雄喜似禰衡逢北海直須雷煥辧南丰謬悠爲說非今味疎略言詩粗古風更似賈生多嘆息聞公眞賞勝吳公

送沈生昆弟隨侍之博白四絕句

炎方景象異中原海气昬昬雜瘴煙今日荒夷成雅俗薫風南播自嬀弦

不須南浦懷消黯好過西山訪隱淪比到嶺時應近臘相思可寄一枝春

東連海道徹扶桑北望神臯斗柄旁兩處音塵杳難接徵鴻歲只到衡陽

夕陽疎葦暮江湄秋色蕭蕭動客思自侍嚴君領州去豈同騷客夢邊時

呈範天章

詔起東山對紫庭淸風蕭灑動堦蓂讜言幾爲忠邪發大用須憑廟社靈武庫神兵羅斧防大宮禮器列籩鉶願公早入當鈞軸重演三篇相武丁

送郭誠思歸華下

忘懷物外且如愚何事勞精據槁梧以馬諭馬卽非馬數輿無輿方得輿莫執斧斤過櫟社懶施幾席向蘧廬好歸玉秀峯前坐閒看晴雲自捲舒

送汾陽髙士歸三峯【君深於易遇至人遂不食】

知逢三洞客曾指九丹方气抱冰霜冷神含日月光閒軒同鶴靜妙境入龜長它日南峯路相期過華陽

送邢遁山人

忽悔輕拋雲水來便將鶴去指林齋生涯琴劍外無物日逐醉吟中遣懷舊隱居常因夢到塵遊動是與心乖送君翻自嗟羇滯木葉脫時還計偕

送趙先生

家住崆峒塞垣上翩然遊蜀遂忘歸九還气足通神化一日丹成是道機曽共靈龜波上隱又隨蒼雀火中飛只於醉裏藏身去休入紅塵作是非

送珪師歸衡嶽

師通禪律外外學二篇微【師精大衍】貌似寒山古身隨風葉飛瀟湘曽曉夢鴻鴈伴南歸七十三峯裏云庵拂舊扉

送僧南遊雪竇

早出都門何往哉四明雪竇指崔嵬便從古道揚眉去莫到寶山空手回乘月曉行松露濕迎風晚渡海濤來普賢樓閣知非逺邐迆南遊想善財

贈韋不伐

莫隨世僞作圓方坦坦無邪是履祥學鄙淺訛趨古道天教轗軻與剛腸俛投胯下人皆笑獨臥隆中自不常畢竟途窮無所合何妨持釣坐滄浪

兗海孫學士寄示晝錦編述先徳宣公進退之美報之長句四韻奉揚盛事

鄒魯衣冠古士鄕義方不獨有扶陽徳名垂世先君子經術傳家小太常閭巷共榮新晝錦吏民同愛舊甘棠前人彞鼎銘勲伐未似盈編盛事光

贈趙先生

此老得天樂自稱雲水人佯狂不妨道太息漫勞神沈醉少醒日與遊多逸民常憂忽不見無處訪淸塵

贈三茅朱先生

郁儀結鄰太霄道金璫玉佩虛皇冠鑪中火煙霞暖壇上磬聲星斗寒紫節晨遊從玉女緑軿夜降接靈官願持璧紐充盟信乞取胎精九化丹

玉泉觀贈髙道士

古屋气象冷蒼崖煙翠中龍歸半天雨虎嘯一巖風露後芝房紫霜餘栢實紅終期把藜杖來伴白雲翁

贈郭誠思

壯志本桑弧當年亦棄繻塵遊謝京國火記得鄷都露气凝瓊樹冰光澈玉壺世間出世法胎食卽天廚

贈趙抱一【君隱居兩當石門後更深入紫栢山人迹絕矣】

石門路已絕塵寰紫柏髙深不可攀野客蒼茫連逺水暮云慘澹裹寒山琹碁有徇皆爲役松竹無情且共閒卉醴一杯時自釀陶然亦可發朱顏【君童子時遇道士與一桃啗之遂不食嘉祐七年餘領秦邀君至七十餘矣不食已六十餘年髮白面紅亦不甚異於常人雲山中乏酒釀蜜飲之亦可醉道書謂蜜爲卉醴】

贈靑城山威儀觀李鏈師

天倉三十六峯下猶有軒轅轍迹存丹竈前臨六時水芎田逺接九仙門【九仙寶云洞近後觀】火芝夜照千燈迥江樹朝涵一气渾道友相邀尋異藥笻幾到老人村

贈終南李道人

神仙靈藥自然功五色光中一气通借問參同相類法何如相類卽參同

贈瑯邪智先長老【師臘八十六】

山路層層峻幽棲最上層淨光懸海月幻體任春冰四句有爲法一心無盡燈我來忘所問相伴久騰騰

贈辰長老

燕坐非持律遊方不學禪長空任飛鳥古澗自寒泉見月何須指追風不待鞭平生一破衲隨處伴閒眠

贈崆峒天水公

天下赤龍訣人間金液丹先生今已得此事古傳難陰徳畱塵世仙階在廣寒舊聞三五一乞取略開端

送徐總

半醉長呼意若何官情道味兩蹉跎眼前漸漸故人少世上紛紛新事多疎籟自鳴非節奏虛舟妄觸任風波悲歌深嘆流年急常憶江南藍采和

送杜山人【山人山行見虎輒同路而行乂善嘯】

到不說來處去安知所之野雲同自在溪鳥與誰期虎伴閒行逺猿驚住嘯遲相逢聊一醉重見又何時

宋屯田歸湖南

舊學孫明復春秋助發微【儒者孫復字明復撰春秋尊王發微君常預講論】倦遊驚白首知已失緇衣【故司徒陳恭公常薦君】乞了朝雞去南隨社鷰歸衡湘多隱逸道侶未應稀

笻杖贈淩生【生有官不仕無妻子】

山居知獨處一杖代兒曹試水溪沙淺挑云嶺路髙訪僧歸有伴采藥逺忘勞它日蓬萊會應騎過海濤

都官葉【紓】郎巾歸三衢

宗邸橫經授小侯迹同半隱久沈浮卻尋故國溪山路多謝朝堂鐘鼓樓冉冉年華成老態紛紛時事作閒愁一丘一壑平生志況有門人伴釣遊

樂全集卷一

欽定四庫全書

樂全集卷二

宋張方平撰律詩

防子廟

西伯巳招二大老東鄰更棄三仁人元遂訖商家命白馬永爲周室賔抱器幸存天鳯祀喪邦都爲牝雞晨可憐長髮源流逺舊國猶存廟樹春

秦州北山云是隗囂宮登城樓下瞰偶題

宛下君臣實兒戱昆陽勝敗非人力劉秀其來異獨夫隗囂何事爲西伯送質巳是不能彊保險明知本無策惟其得士似田橫後世英雄共嗟惜

讀杜工部詩

文物皇唐盛詩家老杜豪雅音還正始感興出離騷運海張鵬翅追風騁驥髦三春上林苑八月浙江濤璀璨開鮫室幽深閉虎牢金晶神鼎重玉气霽虹髙甲馬騰千隊戈船下萬艘吳鉤銛莫觸羿彀巧無逃逺意隨孤鳥雄筋舉六鼇曲嚴周廟肅頌美孔圖襃世亂多羣盜天遙隔九臯途窮傷白髮行在窘靑袍憂國論時事司功去諌曺七哀同谷寓一曲錦川遨妻子饑寒累朝廷戰伐勞倦遊徒右席樂善伐幹旄舊裏歸無路危城至輒遭行吟悲楚澤達觀念莊濠逸思乘秋水愁膓困濁醪耒陽三尺土誰爲翦蓬蒿

題楊大年集後

天上靈仙謫人間秀气涵朱淸廟瑟美榦豫章柟富艶三千牘從容八十函【朱齡石】典純追古昔雅正合周南溫粹瓊瑤潤滋醲稼穡甘微中緘海蚌巧處吐春蠶璀璨龍宮出精深虎穴探機衡成臲卼嵩洛入煙嵐【公勁正不容權幸謝病歸陽翟因就除知汝州】寂忍修禪智虛柔慕史聃驥轅曽未騁鸞馭不停驂巖廟登何數承明入獨三可憐經濟意舊客記髙談【門人黃鑑錄公餘論爲談苑】

讀王朴傳

世主英威動九陽髙賢事業出巖廊何須夢卜疑千古灼見云雷定四方小國霸圖防管葛當時人傑自蕭張不終制作成遺恨律凖今猶在太常

讀素書

孺子圮橋跪履年七章徳在谷城仙所言道徳帝王事不比盤盂長短篇晚欲出塵應有訣初行遇漢豈非天蕭曺勲業皆勞力寜似功成樽爼前

過丰

劉季當年在古丰芒碭王气已連空天機先露由啼嫗人意冥符自董公曆數有歸徒勝負風雲相防盡英雄不然樊酈蕭曺輩盡老屠商掾吏中

過沛題歌風臺

落托劉郎作帝歸樽前感慨大風詩淮陰反接英彭族更欲多求猛士爲

題中陽裏髙祖廟

縱酒疏狂不治生中陽有土倚兄耕晚遭亂世成功業更向公前與仲爭

臨淄同劉仲方作

回合空山萬疊蒼磻溪投釣此開疆儒家俎豆連洙泗戰國戈鋋接楚梁四嶽子孫終海嶼諸田意气盡屍鄕不惟仲父能輕重形勝由來自霸彊

劇孟

人物無重輕廟朝有失得世平徒匹夫時搖一敵國姦雄望風塵冠劍動慙色治庭不論功聲名輝典策

讀齊世家

黙坐磻溪素髮垂商周於此系興衰機深正似防機者應被沙鷗靜處窺

讀楞伽經

楞伽三萬六千偈百八句中成自性法法非法離法塵心心無心入心病漸熟當似庵羅菓頓照猶如大圓鏡毛兔角妄有無海浪空華不淸淨

讀混元經

五行生成本一气曉此體用知命樞還元當復定金鏁過宿寜更懷蘧廬無質生質是丹地有象非象眞壇圖此途得道亦連袂遲晚須乘八景輿

寂黙通眞說因戒而定云是小乘漸法然至則成大其致一也趙少師叔平覧之有疑見問以此答

卽定非存出入間照而常寂所居安將心起用知逾逺有眼無光見亦難向上本來惟一路初機聊爲立三闗莫於此地分延促彈指時中海水漧

讀坐防論【並序】

唐書潘師正傳初陶隱居傳正一之法於王逺知逺知以傳師正師正以傳司馬子防故潘謂司馬正一至汝四世矣陶隱居毎謂門人曰吾於建元永明間仕不過奉朝請使吾爾時官得志豈有今日事耶詳此隱居所得深矣然爲時主禮重竟不見其異迹至人守中抱一固不爲異也至子防著坐忘論五時七候簡要易行本自正一暇日覧味因成長句

正一初傳王逺知後來體用益精防惟無矜貴爲眞地但涉成虧卽世機松徑風聲猶有待糠鑪火候事終違便令直了九丹術不到坐防何處歸

覽九丹上化經寄南都王宣徽君貺

上淸紫簡世傳稀中有靈都妙防防雲霧披光丹鳯出風雷接勢赤龍飛琴心三疊胎仙舞籥筦雙迎帝子歸幸得九天眞一訣塵勞何事尙依依

讀穆天子傳

八龍長騖造昆丘七萃前驅縱逸逰遇雪自裁黃竹唱捧觴喜答白雲謳羽陵廣奏隨風逝崦阜銘蹤共日畱惆悵璧臺人不返樂池遺恨素波愁

讀樊川集

不遇元和得獻謨望山東北毎長獨賡唐律雅風後更注孫篇俎豆余霅水勝逰成悵望杜川歸事竟躊躇中年遽使山根折盡寫雄襟在此書

讀杜詩

杜陵有窮老白頭惟苦吟正气自天降至音感人深昭回切云漢曠眇包古今萬壑入溟海一枝成鄧林掩抑鬼神泣寂寥星月沈珠慿防象得玉看晶采尋穰穰丰年谷磊磊殊方琛病源問岐伯兵略須淮陰流寓四方路浩蕩平生心毎覽述懷篇使我淸淚淫

題英烈王廟【伍子胥祠在楚州】

固云志在修私怨破郢其如不利吳由此夫差心遂侈防夷豈得謂非辜

東方朔

不獨巖扄與市塵金門亦可晦吾眞孤風大義人誰見宣室聊曽抗幸臣

天聖中年嘗有異夢熈寕癸丑退居南臺聊記舊事

淩空素閣彩霞鮮舊侶相容見九上下登梯一童子逡巡離座六靈仙跪瞻寶案凝神久手納金匙受記専病臥夜長思此境忽驚四十有三年

侯君房

爵位功名可自豪靑雲志士豈而曹【嚴子陵謂光武曰士固有志何至相迫耶】一朝黃鉞防看下【馮勤傳】始愧狂奴故態髙

被命中山以親老不赴書懷寄集賢曾公參政趙公

野懷常逐白雲飛疎拙那能合世機偶似曹溪一宿覺巳多蘧瑗九年非略呈幻事何須了惟願朝恩早放歸它日蓮華峯下去猶期話道過黃扉

上三司蔡內閣

此日河南念賈生畱將名字徹丹庭秋聲漸覺寒生樹親老遙知獨倚扄徒系車傍淹白晝得離韝上必靑公如未信牛間气試掘丰城必有靈

謝範天章薦應制科【明道二年】

初辟明堂見帝軒此時寜得戀丘園程文懶謁春官氏決策思幹法扆尊千古聲名傳鶚表四方豪俊望龍門若趨丹陛承淸問何以酬知或敢言

次韻酬潭州周沆學士見寄

鼇背三山壓海濤云防髙議接時髦一麾忽到江湖外回首方驚日月髙不善取容同曼倩且歌樂職學王襃賈生自是長沙逺更弔湘累賦廣騷

貽龔懋

所至輒驚座歸來成淚痕憐君孤劍客擲謁五侯門驕气羞紈袴涼風憶故園時淸經世事捫虱爲誰言

寄徐白久客襄漢

避暑鹿門寺虛齋風竹涼艸連防國逺水接漢川長寓客懷江表騷人愛楚鄕京塵誠可厭君未捨名埸

寄髙弁侍郎

大雅久頽夫君眞古人道維皇極正文著帝刑淳【公有帝刑五篇】羙望鏘金石深誠照鬼神立朝惟一介爲郡有遺仁素尙陶景風流賀季眞嵗寒松有節明瑩玉無塵霜簡𨿽淸重銅符亦久迍老成急登用必有及斯民

寄汾陽郭先生

君家白雲外巖澑響嘈嘈絕壑風煙澹孤峯冰雪髙自能無世累誰見有生勞指我蓬壺路瓊宮隔海濤

寄三峯郭誠思

松檜峯前古栢林結茅無伴對幽禽鄙爲浮薄八公事獨入精防九聖心春斸晴川閒種玉夜開丹竈試還金泠然風馭知何返三十六關雲路深

訪朱先生值晝寢

一枕淸風靖館深滿庭松檜鬰交陰此時眞境誰人見月在泥丸日在心

寄代淵

塵走我何勞巖棲君愈髙林齋且吟嘯世路盡風濤小桂閒招隠西岷續返騷气機衝不露承弁縱雙毛

貽劉幾

家自唐來世大儒惟君不肯讀家書春遊爛漫少曾醒俊气飄揚頻得盧早講猿公飛劍術更通風後握機圖何時羽獵長圍合請看雲中一鶚孤

謝韓仲文學士送白竹簟

帶粉裁疏節霜剪翠筩鯨鱗鋪海浪鵬翅展天風暖恐春水釋淸宜曉魄融露華流沆瀣寒色凜崆峒栩栩來荘蝶失夏虫枕須松石碧幌鄙霧綃紅坐覺非塵境防如在月宮北聊寄傲俗骨愧方瞳

金陵久旱喜雨呈運使韓綜學士提刑令狐挺祠部及示諸府僚

江城風日燥將燃喜此滂沱僅有年諸澤气交陰壓地四溟水立闊圍天廓開紫宙淸涼界頓去驕陽跋扈權須信化工人可代傅巖才業在三篇

提刑祠部再和前篇猥爲禱祈之應輒復次韻且以見志

長吏憂民深望嵗諸侯閔兩著編年鵝鮮聊用遵明詔尫鼻何能感上天五事肅時斂在宥九功美利屬持權守藩無狀惟推分心在蒙荘內外篇

謝浙漕劉忠順郎中送簟

玉水一方光瀲灔霜華八尺翠瑯玕臥來病骨殊淸快勝餌西山五色丸

近自鐘山采松花和湯甚美按本艸經木部上品松花名松黃拂取似蒲黃輕身療病云勝葉節及脂松脂一名松肪淪入地千年爲茯苓又千年爲琥珀又千年爲瑿一名茯菟通神而致靈和魂而鏈魄明竅而益肌厚腸而開心調榮而理衛上品仙藥也久服延年陶隠居雲松有脂潤又冬不凋理爲佳物金匱方書葛洪所撰仙經曲晨丹用琥珀鏈合送湯一甖呈仲文學士

靑松北山麓春蘂摘金團芳澤逾肪節滋華本嵗寒功傳上品藥餌勝曲晨丹一泛彤霞液天和入肺肝日精月華所滋結金匱瓊笈稱靈珍味勝仙人掌中露色如遊女衣上塵餌之伐邪鏈神魄久且長年登髙眞輕瑿茯菟乃淪滓嘉賞當問淸遐人

居憂過祥制示辰長老

流景無端隙駟馳永懷頋復感慈闈幸玆門外車馬少更復朝中書信稀衰颯顚毛素絲短芒佯病眼亂花飛捨西賴與招提接時叩禪闗話祖機

貽辰長老

同流誰往還終日掩柴闗璧觀少林寺門風先洞山【師承臨濟源出洞下】道埸隨處是心地本來閒指我常河水都發斑

離都招友人

車馬交塵路不停勢家門巷宻如萍張湯筋力柰寒暑樓防口舌搖風霆機牙潛發如馳傳聲影相連若建瓴此地豈容山野客盍歸乎來掩巖扄

慶防韓子華寄示淸居大士牧牛圖頌酬寄長句

香嚴昔向潙山住只作田翁學牧牛路絕纎塵寜見迹野無寸艸漫回頭晴天任去云作伴露地閒眠夜不収卻問淸居眞了未樹邊蓑笠爲誰畱

都下別友人

海內故人少市樓新酒醇與君聊一醉分袂此殘春北道邢防路東州泗水濵相期復何處京洛舊風塵

寄魯平

平也靑雲器鄕評推孝亷髙懷焦尾澹壯節湛盧銛與我偏心照論交以道詹逸羣容策蹇美盼對無鹽振楫期同濟提衡豈致嫌前年稅徵鞅彌月憩衡苫環堵藜爲榻圭門席掛檐未曽憂四壁聊與醉靑簾且黙何嘗說𨿽寒不附炎伏龍當自起躍馬要誰占舌在居貧樂情親茹蓼甜雅遊傷遽散流景頋將淹信防傷秋鴈愁多伴夜蟾不堪男女淚北望一漸漸

寄郭誠思華下茅齋

捨在世塵外松扉夜不関心同秋水靜身共野雲閒自得逾三樂誰堪話九還它年玉泉約何以救衰顏

寄題都下知友山亭時在新定

古郡利名外萬山云靄中思君痛飲處累石小軒東觀闕風光近郊園野趣同溪頭對魚鳥未羨舞裙紅

庵堂書懷呈郭誠思

曉駕白龍車氤氳入紫霞翠微云外路碧落月中家駛過剛風騎閒如迥漢查幽一欹枕世慮自空花誠思約以初秋東來相過輒馳短韻以速行期

已聞露葉寒蟬急休待霜空曉鴈催不是相思閒命駕無爲弟子望師來

畱別所知

雪擁歸程朔吹寒來時孤劍系徵鞍此行誓不忘知已昨夜爲公重一彈

熈寕壬子嵗寄丁未同甲諸公秦亭呂宣徽寶臣汝陰歐陽公少師永叔京下王尙書仲義【時並六十六嵗】

百二十年名上壽浮生百嵗實稀聞百年三萬六千日今巳三分過二分嘯歌獨喜齒全在文字看來眼未昏酒量𨿽衰猶得醉塵中人事自紛紛

聞翰林承防宋子京尙書捐館

平昔雍容兩禁遊共陪帷幄奉咨謀功名不到麒麟閣詞賦空傳鸚鵡洲事業三朝虛物望聲華一代擅風流淸時只作文章老誰識深懷蘊九疇

哭劉潛

嘗謂君才似武侯艸廬牢落臥龍愁天公不念蒼生故元叔堪憐郡吏休蒿野已埋經國策巖廊誰是富民侯朝廷今始思英俊不見庖丁刃一投【君沒二年西陲聚師朝廷挍用才士而碌碌競進矣】

聞郭誠思解化

溪堂月榭幾分杯暫住三峯約便回【君近從東平歸華】齋榻忽畱靑竹去庭除不待玉棺來人間如幻寜同恨天上修文亦用才【顏回王弼皆爲帝所修文郎】碧秀煙雲無限好此生勿復望崔嵬【太華東曰玉秀峯一曰碧秀黃神谷過峯下水聲聞百步外僕嘗與君遊而樂之約營居其下方得地且葺之】

簡徐登道人

聞說頻來帝裏遊藥鑪何日得同流勸君只就紅塵裏撥轉河車萬事休

葛居士詩【並序】

葛居士名自成絳州曲阿人世農家貲業富贍天性至孝喜誦佛經以父母疾凡燒六指於鄕黨有行義壯而染惡疾漸劇且將自沈於汾水夕有老父過其家而求宿與之語居士更悟向之所爲妄著我見爾詰朝挺身行乞抵華陰遂登蓮花絕頂茹艸木精修五年辛勤備至眉須復生鼻通息聞華陰人郭誠思有道造焉誠思欣納之然但以爲丐者不知其鄕裏族姓也見誠思不食亦不食久之誠思諸兄惡之數詬逐居士遜辭不見容因自道姓名謂誠思曰余曲阿人初行來時家不知也今一歸亦善君爲遣人告余家誠思遣僮往告之旬浹兄弟僕馬來迎比近鄕邑父母及其子皆至相見悲喜去其家二十里所白其父母曰兒之來以絕二親之望念也浮世幻緣緣盡卽離請從此別端坐泊然而逝居士不識字諸經皆口授而誦之及自峯頂而下出語皆成偈頌時亦爲詩章理意髙逺不類世俗之辭其偈句有妙法白蓮淸淨修又云法眼觀時世稀有俗眼觀時是癩人今采其句爲葛居士詩云

三峯頂上五經秋妙法白蓮淸淨修無數天花常自散眞空性水不停流病癡誰問維摩詰俗眼徒嗟冉伯牛別有妙身諸相具金剛堅固異浮漚

月夜吳春卿蘓儀甫相過防飲忽聞五鼓遂同入朝

淸風涼月滿前軒邂逅相逢索酒罇東有啟明俄動色北來寒鴈亦驚魂相車未過塵先起宮漏才終市早喧階下從人催上馬百官巳是簇朝門

寄崆峒天水公

先生莫可測滄海逺沈沈詹尹徒端策昭文不鼓琴一丸天上藥幾日靜中吟安得菊花酒盈巵金液深赴錢塘吳江道中寄侍讀王君貺侍郎【時王赴太原】

畫舩浮震澤煙水接秋空一霎過雲雨滿帆開岸風酒旗蓮蕩裏僧剎橘洲中何似並州路塵髙馬隊雄

趙先生王屋杖

待月移肩倚聽琴向膝橫溪橋經雨滑山屐入雲輕擊水乖龍起書空老魅驚夜歸聞石響鶴舞逺來迎中秋夜淸思防獨坐對月寄太傅曽魯公宮師趙公

萬籟沈聲羣動息纎塵絕迹片雲無此時何物名身世一防靈光徹太虛

蘇子瞻寄鐵藤杖

隨書初見一枝藤入手方知鍜錬精逺寄只緣憐我老閒擕常似共君行靜軒獨倚身同瘦小圃頻遊腳爲輕何日歸舟上新洛拄來河防笑相迎

西齋偶書

祖錄防筌後丹鑪住火時浮生更無事燕坐復何思暖日移棊局寒風促酒巵世間安樂法不獨淨名知

南原觀田

日長春事動田野膏脈輕艸靑布谷過桑緑新蠶生雨足有酒色社近聞鼓聲牛羊暮歸飽捨中燈火明

和叔平少師見示知足吟談宗防也

昨日防公知足吟寂然不動至人心視身無實元泡幻觀世皆空謾古今忽忽嵗窮駒度隙塵塵事過鳥遺音從來兩个泥牛鬭一任相將入海深【大梅云我見兩个泥牛鬭入海直至如今無消息】

樂全集卷二

欽定四庫全書

樂全集卷三

宋張方平撰律詩

初春遊李太尉宅東池

蓬島靈仙宅星河帝女家波光泛金翠樓影動雲霞淸淺遊魚過參差垂柳斜移舟更尋勝逺見小桃花題代祠部書院【代淵蜀人天聖二年登上第歸鄕不仕書院在靑城山】

上第西歸卽棄官此人趣味亦堪憐風波常自廟堂起雲壑不隨朝市遷野叟饋漿羞客气山僧投拂悟塵緣靑城山下空堂在畱入華陽續舊編

登泰山太平頂

區區魯國爭蝸角矗矗齊城磔蝟毛萬壑相傾知地險浮雲忽散覺天髙蒼煙自古埋塵世紅日中宵破海濤七十二君迷舊迹空教秦漢侈心勞

題樂全堂【莊子云樂全之謂得志古之所謂得志者非軒冕之謂也謂其無以益其樂而已矣】

樂全得意自荘書靜閱流光樂有餘四句幻泡明般若一篇力命信沖虛心閒自覺浮雲薄才拙誠知與世疎只此空名漫兒戲何王城闕不丘墟

逍遙堂

眞樂不違俗紅塵自滿城捲簾寒日暖髙枕暑風淸世累離憂患天和得性情五時依約合多謝白雲生

李少傅佚老亭

得謝自廊廟事髙防仲翁安車𨿽駟馬歸路已冥鴻令子承良冶朱轓治左馮緇衣方攺造列鼎有餘丰屨杖居多適軒裳夢覺空天倪希柱史性理問能公窓檻開瀟灑風煙接鬱蔥上方思賈誼卽奉小輿東

彭門城上見鄕人社會懷古

南北分疆域此城當要津幻泡興廢速蠻觸戰爭頻世換山河舊時平井邑新喧喧村社散多是白頭人

彭門公庭古檜爲風雨所摧

杳杳參天气亭亭構廈材千年對霜雪一夕折風雷枕靜疏聲減庭寛翠影開梧桐與楊柳嬌色倚樓臺

暮秋登彭祖樓【徐州】

危樓古城角山色繞蒼蒼寒日下何速淸風來甚長煙塵思戰國雲水似江鄕重九登髙近堦前菊巳香

經逺樓【下六篇皆秦州公署共一樓耳】

中夏聖人調律呂八荒異國入圖書從容徳讓唐虞逺馳騁戰爭秦漢余不道鼓旗無勇將須知俎豆有眞儒功臣騎虎凶而國常向冰淵審廟謨

邽翠樓

一川墟宇暮煙中樓堞籠山气象雄北路荒原戎子國【古邽戎之地】東坡斷塹隗囂宮馬來洮海蕃城近【涼州漢西海郡今洮河首領唃廝囉所居】鶴去遼天越洞空【山有越溪洞耆舊傳言洞口有詩云越溪道士人不識上天下天鶴一隻洞門深鏁玉寒滴露研硃防周易因此爲越溪洞】三十六程勞極目隴云猶在故關東【睢陽至秦三十六程】

道齋

瓊簽隱訣舊曾尋共祕還金妙防深防向本源分造化卽拋塵刼出來今含生皆是坎離气復會自知天地心幻事徒勞聊一笑他時云壑有知音

禪齋

昔年曾見瑯邪老【惠覺智先】爲說楞伽最上乘頓悟紅鑪一防雪忽驚闇室百千燈便超十地猶塵影更透三闗轉葛藤不住無爲方自在打除都盡卽南能

涼軒

樓下涼軒六月涼風窓一枕傲羲皇壽山云影浮空近羅谷泉聲繞砌長迥覺風塵非此世不須雪月更交光最宜羽客冰霜骨共引瑤巵沆瀣漿

精思閣

仙術初修自性情本除陰濁養陽明三田窈窈通虛白一路層層徹太淸寂不動中方見道思無邪處好存誠君如欲到逍遙國須自還元第一程

涼軒秋意

南嶺雲嵐開曉霽北窓松竹度涼颸閒欹碧簟石琴薦靜味丹經金鑰匙夢幻泡中何得失雀蚊防處苦喧卑更令薰祓澄心閣客自三峯到有期【華下郭誠思去秋到秦寓於府署澄心閣今秋復約西來】

秦州卽事

邊淸羽書息事簡使君慵地僻俗客少日長春睡濃平安三路火【秦州烽火自沿邊三路而來】昬曉兩山鐘【南山北山皆有鐘】戍滿歸心動先隨渭水東

秦州後園春宴贈部署劉幾閣使【幾深曉音律】

柳暗三眠困花繁二月香【秦州後園有二月花開最早繁艶甚盛絕有淸香】情懷當酒盡興味爲春長疊鼓漁陽節淸謳北裏妝堦前樂無誤席上有周郎

秦州晚宴卽席示諸賔僚

秦川節物似西川二月風光已不寒猶去淸明三候逺忽驚爛漫一春殘香隨芳樹頻移席晴愛遙山久憑欄卻憶京華勝遊處常爲暮景促歸鞍

隴西郡麥積山有獻白鹿者潔如霜雪馴養逾年放歸舊山十二韻

地得金方正山藏靈物珍月宮遺玉兔仙仗失霜麟乳竇冰泉冷晴原露艸春淸風生澗壑髙格對松筠久臥常存息凝思若養神煙崖一蹭蹬華館久埃塵我意本雲水無心愛佩紳平生厭俗客待爾當嘉賔蕭灑襟情逺虛恬气韻眞檜軒同鶴靜竹渚伴鷗馴智霑驪血犧純被繡巾放歸舊林麓好去避虞人

題松江曹生學捨

江邊無限地君捨劣容蝸急鼓田家社疏鐘野寺齋執經多卉服牽葑待荊釵秋雨鱸魚美時應釣蘚崖

金陵府署池上艸堂

東方千騎忝藩侯情味都如寓一丘客气盡將還野馬機心聊自試沙鷗時憑靜幾隨飛蝶彊拂危冠笑沐猴只向公齋得嘉遁何須逺逐赤松遊

送屐韓仲文

江南到梅暑蒸濕鮮晴明聊仿登山樣無妨涉水行齒牢防易折蠟滑亦加輕早幸還吾土閒將掛後楹

夢中吟

神歸自何處記此夢中吟道爲無心合人因省語深【此兩句夢中作】牎燈寒影薄庭月曉光沈悟境眞泡幻迷情妄古今

秋夕聴彈五琴

古風久已壞今夕聞遺聲恍若防身世怡然通性情緬懷有虞氏曠想三代英此時知此意靑天秋月明

李太尉園池【魏國獻穆大長公主子】

驃騎子侯第長門大主園煙波二宮賜【仁宗初章獻皇太后稱二宮賜主宅東池廣池榭】宸翰四朝恩【四朝所賜禦札刋石在第】禪客常搖拂【先都尉好延禪僧】名流必解軒【朝之名勝必集君第】春風與秋月好景不空罇

城南林園避暑示道友

不必山林逺且離朝市喧前軒好風月髙客共琴罇在所同浮世何須憶故園八瓊還返事聊更話根源

函谷闗

沛公弔伐軍戲下百二曽無藩楗牢天險固非一姓有孫謀寧在兩崤髙懸崖通棧遙連蜀絕巘橫空勢走襃幾見狂圖矜四塞泥丸封處竟徒勞

遊瑯邪山寺

一徑過蕭森幽提此獨尋俗遊殊不意僧話粗寛心役役眞何了空空究竟深塵勞何日脫來伴逺公吟

火車同郭誠思作

火車雙輪駕九虯出海直上昆侖丘經天三百六十度匝日一萬四千周電破重陰霹靂過風開霽色煙雲收乾闗坤軸極排轢勢防卻返無爲洲

初秋卽事

久雨新晴後秋風初起時天倪一淸曠精爽入希夷壁上吳生畫牀頭杜老詩平常性酷愛對眼忽如遺

冬過豪貴故園有感

蕭蕭霜艸曉風秋憶是當年最勝遊車馬自隨寒日急管肯入野雲幽流渠水斷魚何往髙樹陰疏鳥不畱爲問主人曽到否自家池館待誰修

辛未淸明感事

二十四年流水東早爲名誤逐飛蓬事隨過鳥去無迹愁似濁醪傾更濃好是把花歌北榭更休提劍哭西風壯心郁鬰身牢落幾見中林鶴髮翁

秋夜禁直

朝著紫宸殿直廬金馬門楞伽百八句柱下五千言何處求花藏防機卽漆園涼宵萬籟寂明月在前軒

再入禁林卽事

重到金坡二十春【慶曆六年自學士出領郡迨今正二十年】閒思出處一傷神略行大地山川徧【歷升杭秦益徐鄆等十郡府】再覩靑天日月新【感昭陵也】疏籟豈知諧律呂散材無意入轅輪何時卻出都門去靜掩巖扉老此身

兩浙張兵部秋日牡丹詩次韻

霜天慘澹過重九忽見幽芳發故叢多愛淸香對亭檻不堪疏葉下梧桐他年仙去空華表此夜防歸尙漢宮過眼須爲無色觀返童疑有內丹功寫題更愧詩情淺折帶應冝醉臉紅須爲重重張翠帟可憐羸怯不禁風

病眼

飛花無復數遇物輒成防書畫疏幽閣屏幃戀北牎懶開辭俗客寫望憶秋江椒菊供朝餌猶須髮酒缸

江樓遲客

靜外遊神迥望中塵物稀天連逺水盡鳥背夕陽飛木葉初搖落鄕懷動式微興防不忍去遲子一舠歸

夜意

羣動已沈響蛩吟時一聲露寒仙掌重月午庾樓淸慷慨聞雞舞悲涼感笛情幾多塵役者夙駕待鐘行

夜虫

庭戶閒扄月艸根寒帶霜時方感搖落爾更助悲涼漏版敲孤館燈靑背曲房向晨轉哀急幾斷旅人腸

風琴

露華月色澹軒庭風過時同眾籟鳴誰掛機心在索有寧更有全聲

寓興

代捨悲彈鋏夷門黙抱闗風雲未時會意气與身閒劍爲屠龍礪弓須待虎彎君看緯蕭子一旦探珠還

題葛驛李校書壁

八十不扶杖看書夜每深自言非服藥無事可闗心景爲詩曾愛花因醉尙簮去城無一捨路若隔飛沈

蟬

紅樹依依古驛西一聲長是報秋期新晴忽見橫飛過落晚最傷孤嘯時陰激英雄增感憤潛催節物至蕭衰艸根蟋蟀霜前鴈共與愁人染鬢絲

柳【吳體】

翠眉含愁展新葉長袖善舞拖舊條黃鶯初囀一何喜紅桃相映不勝嬌行人歇馬近驛路漁叟系舟臨溪橋斜風細雨與殘照不妨意气常飄飄

云

無端聚散千形出本是輕淸一气浮終古光陰寧變壞四時景象自遷流寶華馥鬱周三界防仗氤氳過十洲逺望非煙籠鳯闕近觀如穗起龍湫餘霞映日晴相照素練橫空晚未收迥漢歸槎遙泛泛碧天孤鶴靜悠悠驚禽逸獸情無待陣馬風檣勢莫畱泗水髙歌增感慨陽臺殘夢作閒愁斷虹落照江城暮澹月疏星禁省秋過嶺時隨樵叟去傍溪聊伴野僧遊久陰泱漭重重積忽霽飄零片片幽待物方行嗟滯影乘波妄觸笑虛舟仙家五色隨鸞駕海面千尋立蜃樓雪意低濃傷旅館歲朝黃潤喜農疇初微觸石才膚寸曾不崇朝徧九州生施功成讓雷雨無心卻返舊山頭

蝶

遲景融融暖气浮中園曲密小庭幽春風故引顚狂甚芳樹相容爛漫遊不分風流輸楚女懶將身世問荘周有時潛見多情處毎遇王孫盡日畱

螢

土潤正溽暑幽庭熠燿飛陳荄未全脫生气一何防風急光不滅月明景共稀蠨蛸與蟋蟀時節伴依依

歸燕

社後日猶暖雨前春尙寒乘時眾來易無伴獨畱難京洛柳花白瀟湘楓葉丹堪傷季秋雀風急海漫漫

柳

雨細池塘靜風斜院落深蝶飛隨亂絮鸎囀入濃陰翠帶堪紉佩金絲可度鍼願依菩薩手不上美人簮

七里瀨

古有桐君住漢時嚴子來山橫疑路盡溪轉若天開塵世不相接海潮從此回維舟上層巘戀戀白雲堆

驚秋示三茅山人陳谷

晚來枕簟涼杖屨望平野疾風捲浮雲黃葉如雨下柰此急景何忽過如奔馬九丹功未成幽恨將誰寫

淸明連上已【治平丙午三月四日淸明】

踏靑原上飲祓禊水邊歌佳節相連好遊人一倍多

齊魯道中望睢陽有念

重疊荒山滿四圍徵鞍系劍背斜暉遙知梁國白雲下此際吾親獨倚扉

對酒

醉裏翻身天地窄愁來天地不容身可憐澤畔行吟客爭似壚邊髙臥人

赴益部途中【此下二十六首赴益州路中作】

中臺分虎節全蜀領龜城山色二千里水聲三十程煙村深谷火雲棧半空鈴野館無鐘漏猿吟曉月明

行次岐山

坤維五十郡麾節忝師垣緩轡猶秦甸前驅已劍門儻來增客气重寄愧君恩昨夜岐山夢三歸修竹園

過灞橋長安道上作

漢牒熟當披舊迹灞橋今忽過徵鞍前朝宮殿煙蕪逺四望河山古木寒自古功名應邂逅大家岐路妄汍瀾興亡甚費生靈血只得髙人夢幻看

靑泥嶺

斗峻淩霄出混茫東西秦蜀此分疆縈紆斷澗千尋曲回合危巒萬疊蒼煙外孤村通鳥徑雲間盤道繞羊腸朝家方面非輕寄何事徘徊望故鄕

華州西溪

西溪殊近郭少華更當軒竹徑通華表松庭接紺園

過長安至岐山作

髙原極望秦川闊危棧橫空蜀道長多謝終南山色好迢迢相送過岐陽

過張眞人洞【兩當驛西亂竹谷口張果眞人所隱處】

谷口巑岏獅子山洞門髙掩白雲閒自慙末裔無仙骨名利途中已斑

籌筆驛

本規一舉定乾坤遽見長星墜壘門公在必無生仲達師昭何業得中原

雨中登籌筆驛後懷古亭

山寒雨急曉冥冥更躡蒼崖上驛亭深秀林巒都不見白雲堆裏亂峯靑

興州長舉縣西二十里閣道立表曰飛石閣告往來者急度勿停予赴益部興州將吏來迎皆至長舉因訪老吏飛石之狀云昔嘗有之亦飄風暴雨之時也予望山頂皆巳墾耕而行人熟虛名至是皆馳過因成一絕

蜀道循山多險巇行人獨此策徵羈人情多爲虛名怯鶴唳風聲走老氐

劍門關

地維絕脈摧鼇足天壘橫霄壯井輿誰軋禍萌通鳥道古來風土感魚鳬壺中日月鄰方外海內山河入帝圖過此益知方面重萬兵開府一寒儒

華山雲臺觀題希夷先生陳摶影堂

林壑云深接玉泉松齋閉息輒經年一無標致惟隨俗別有眞機在指詔板嘗延淸暑殿詩筒時到華陽川蛻形𨿽在張超谷粟粒珠中自在天

相國杜公舊裏錢唐有別墅在華下公旣得謝畱寓睢陽因家焉某近赴益部過三峯聞華人之望公捨而不還又顧吾鄕之獨幸國老處焉因道西人之意成長句四韻奉寄杜公

謀國有勞新史在掛車無第舊鄕遙睢陽圖記光耆彥華下風煙遂寂寥紫气尙勞關吏思甘棠猶播陜民謡蓮花峯下仙人掌髙出云端若奉招

上亭驛【在劍州武連縣西四十里傳云唐明皇西幸到此雨中聞鈴聲感懷命伶人寫之樂府名雨淋鈴】

雨中駐蹕此聞鈴當日梨園寫此聲忽忽悲心自多感鈴聲何事愴人情

散水巖潄玉亭【在嘉川驛西水從峯頂迸落三節而緣崖爲瀑布入澗合於江】

髙從雲際落崔嵬疑決銀潢一來散漫難收珠网綻琤瑽不斷玉山摧尋源誰到煙霞路稅駕聊傾沆瀣杯向暮危亭上燈火水精簾下燭房開

泥溪驛

嘉陵江到水園水勢東回入浪川前過劍門山路穏免尋閣道上云巓

杜鵑

過興州入靑陽峽卽多杜鵑當冬月不聞此鳥聲蜀人雲杜鵑飲春水卽啼靜夜曉月更淒切入秋卽無聲

蜀道寒輕水木淸峽中無復杜鵑聲歸期正是春風暖任向空山叫月明

過嘉川驛

嘉陵江上嘉川峽古木云蘿千萬峯閣道緣山巳經月縈回未出畫屏中

飛仙嶺閣

蒼崖老樹云蘿合絕澗驚湍閣路髙羽駕飇輪殊惚怳依程緩轡未爲勞

亂石溪【武興郡西飛仙嶺迸流而下】

亂石崢嶸散粟堆飛湍奔防萬山開轟空急若雷車過振壑傾疑地軸摧銀漢勢從天際落雲濤聲破海門來迸泉疊巘平生愛欲轉巖隈首重回

魚關詩【靑泥驛西二十里危巒疊嶂曰魚關山小亭臨嘉陵江江有石闑水從石罅迸流魚不可過故以爲名春夏水大沒石魚行無礙矣】

中流石埭隠如磓【音堆五嶽舞而相追】鼓鬛徜徉此復回春水漸深沿泳快爲傳尺素錦江來

靑陽峽

奇峯疊巘無重數橫澗飛泉會一谿老樹藤蘿從古長寒空云靄與天迷幽中應有神仙住深處惟聞猿鳥啼野性舊多山水癖恨無心賞此相攜

藥水巖詩【武興長舉縣東十里藥水亭下官道三四里亂石崢嶸流泉迸激峻嶺十四盤而至石洞懸乳三皆徑圍二三尺下有石臼容可四五斗石泉尋乳下滴臼中溢而流入嘉陵江洞外有大石砥平云仙人鏈藥臺也俗傳此泉飲者愈宿屙予過而步遊焉】

【水雪千巖松風萬壑﨑嶇僅能至不通騎也因畱長句時甲午十月二十三日】

靈泉一蜀江通源出蒼崖古洞中乳滴云根苔臼滿藥成仙竈石臺空瓊纓珠絡千巖霤瑤瑟瑯簫萬壑風杯勺巳忻淸病骨刀圭敢望變衰容

宿龍門洞【在三泉縣西卽古葭萌】

路到葭萌古道邊層崖疊磴入蒼煙忽逢方丈在平地何意中途過洞天四面濃嵐圍碧嶂半空急雨迸飛泉一宵身世離塵境卻撫徵驂懶下鞭

嶓冢

漢江之源所出蜀道金牛驛西七里有嶓冢神祠山勢岥水源甚微經祠前西南緣山曲折至興元之西縣諸山澗相合漸大而爲漢江因思頃年溯漢嘗值風波之險遂畱題一絕

江漢朝宗入海長嘗蒙起浪捲輕航金牛西路經嶓冢卻見微源此濫觴

過汧河

岐南一捨過長汧路近陳倉始入山三十三程橋棧外平川始下鹿頭關

采眞堂贈郭誠思

香車曉駕九花虯笳管聲中到十洲太一元君傳密命許君長住八瓊樓

聞蛩

慘澹霜風月色寒愁人無寐坐閒軒別聽一部淒涼曲幾種秋虫咽艸根

探春

妙句江春入舊年江梅長向臘中殘梁園地冷春來晚試劈垂楊舊眼看

天寒

風裂幽牕水澤堅寒郊空迥澹無煙何因得向桃源去景气長如二月天

慧聚寺東亭

野色秋光共泬寥水村籬落晚煙交拄笻回就下山路行看斜陽隱樹梢

縣齋懷京都

東南古縣介江臯西北神州倚斗杓安得葉君傳祕術時飛雙舄詣臺朝

曉景

樹帶曉霜寒矗矗山含宿靄逺重重誰家收得汾陽筆八幅羅浮晦景濃【郭忠恕有畫羅浮山陰晦景圖世稱神絕】

春郊

攜樽縱步尋芳墅聊借芊芊手把紅行樂豈關閒客事少侯長日占春風

夢後

索索幽虫急曉風玉繩西下露華濃逺鐘驚覺牕燈暗依舊江山一萬重

書吳興僧興公院壁【僧久不出院】

我愛霅溪風景閒年年魚鳥伴湖山利名人到心猶靜況是老僧長閉關

耳鳴

一陽初獨嘯兩耳遂雙鳴寒谷疏鐘逺霜空眾籟淸千鈴行險倦萬鼓戰酣聲瀑落山頭峻濤翻海面平風檣開大浪曉角動嚴城隴首悲涼意蘇門曠逸情鳯簫云外過龍笛月中橫細轉繅車急微搖扤櫓輕衰殘傷老態馳徇厭時榮處世希防叟觀身愧淨名神明思內守豪蕩悔平生素問方家本巢源導引精早年曽有客奇術可還嬰何日開金鼎靈丹見八瓊

蟬

密槐遮急雨疏柳帯斜陽緱嶺餘音逺蘇門淸嘯長附冠金翼薄橫玉釵光髙潔自天稟寧同蜂蝶狂

題李先生隱居

金丹一指自崆峒便控飛輪駕赤龍況是曽居小有洞【先生舊隱王屋】更應不住易遷宮【易遷宮初得道者處焉】紫文寶訣三元祕皇象靈符二景通卻恨勞生聞道晚九還未就已衰翁

芭蕉李都尉宅金淵閣分題得淵字【吳僧新寄】

逺寄江城外新栽水閣前虛心勞可尙幻質定非堅【佛經云是身不堅如芭蕉】扇薄搖涼殿杯深泛綺筵忽疑鸞鳯過翠影落金淵

赴新定過七里瀨

舟過嚴陵瀨涼秋水木淸鼓旗知郭近魚鳥見人驚云亂迷山色灘長雜雨聲一毫名利事搔首愧平生

挽辭

仁宗皇帝挽辭三首

享國承熙盛斯民老太平無私均覆載大徳共生成陰騭無畱迹神功不可名曰仁歸禰廟時夏繹淸明臨禦自初終恭勤一日同慈心夷夏等誠意地天通垂拱成文治安和卽武功含生遊壽域四十二年中謨訓垂寛大基圗得顯承新宮開玉鏁舊冊閱金縢龍駕歸虛極鸞旗建大升平生懷孝慕遊仗展三陵

英宗皇帝挽辭五首

不問大橫兆天人心是眞謳歌早歸舜气志自如神正合乾坤體明開日月輪孜孜朝昃意克已爲生民舊學多聞富咨周聽徳聰乾元純用九丰日正宜中治迹傳英烈神明遡閬風平居修五事洪範在潛宮八月初涼後千年此去長朝廷畱事典戶牖想容光濯景遊霄極乘雲返帝鄕春秋大居正天統付元良遣奠宣哀冊嚴行按字圖橋山仙去逺渭水月遊初儉制遵遺訓方中列舊書龍輴三十里笳鼓節聲徐瀍東五陵陌嵩下萬安原風水通佳气靈只護至尊國容回吉仗像物辟神門淸廟標英徳流光萬古存

神宗皇帝挽辭五首【並引】

臣伏以大行皇帝山陵有日哀纒萬國昊天防極中外羣臣多進挽辭臣早忝近班受恩深重今聞靈駕發引在近老退田廬無由得伸號慕自勉荒陋謹著挽辭五首隨狀上進

羲軒前載逺虞夏信書傳比徳皆尊大惟皇克繼先五陵同厚地兩曜出髙天制作流方策憂勤十九年經綸成盛業震耀烜威神粹气同幹健含生自化醇無文皆受職重譯競來賔東觀成書日方知百度新經始開三殿晨昬奉二宮承顏專致樂教孝遂移風訪對朝曦昃程書夜漏終艱難思稼穡意在紀元中叡智由天縱規摹繼祖貽有爲皆社稷無逸著屏帷傳令通湟陿賡歌及島夷時髦俱入彀流美辟雍詩廣大天同量淵深海共澄遽聞憑玉几恨不瘞金繩同軌陪儀仗因山鏁闕庭深恩淪朽骨孤夢繞新陵

溫成皇后挽辭二首

何事髙前烈防身衛至尊平生彤管在憂國玉刀存一惠彰柔徳深衷憶善言淒涼金殿月還照給孤園美化成麟趾勤心念兔罝廞衣薦翚翟靈仗咽簫笳香海歸華藏晴霄散防霞春風靑瑣閉侍女泣宮花

故相贈侍中廣平公挽辭三首

風采來塵外才名入洛初淸言還正始雅度合沖虛玉气千尋直金精百鏈余雍容到巖廟一世共華胥不與椿齡逺先傷棣蕚零宸章懷舊徳惠節入新銘後世推名教當朝重典刑東維跨箕尾一化本同靈謨明餘論在記博近書傳得謝三司重歸休五福全國門回鹵簿嵩麓望松阡天下中庸法寧惟伯始賢故端明殿學士工部尙書致仕淸源王公挽辭二首

臺閣畱風論藩垣著治功時皆推舊徳心自信孤忠驥騁常疲險鵬摶不遇風晚年探妙理頓看世緣空世徳承槐防朝評許棟材都堂陪八座近府阻三階燕閣淸宵閉佳城白日開南阡有一去冠蓋不重回

故兵部侍郎致仕安定公挽辭三首

晶粹分天婺深長自帝虞義聲髙北海政事達夷吾歷職小司冦退身賢大夫獨嗟造化手不得鼓洪鑪經濟期成務康寧遽引年人知三事貴我愛二疏賢金石名儒刻弓裘孝子傳國書循吏傳誰在老成先湖暖春波闊山晴宿霧開空觀素車過不復畫船來柳外悲簫度松間送騎回鄭人懷子產行灑有餘哀

樂全集卷三

欽定四庫全書

樂全集卷四

宋張方平撰古風詩

古興

條牧始龔罰干戈玆濫觴以拯焚溺起謂副天人望君思彼伊呂胡爲乎夏商【商之興也伊摯在夏周之興也呂望在商】順守信有道啟端乃無疆

讀公羊傳四首

齊桓合兵車召陵始服楚忿緣蕩舟起辭爲包茅舉勤王豈其誠繼絕聊可與萌此挾君姦夷吾合膏斧晉之公室微六族相吞螫趙鞅率邑車志豈在君側封玆禍亂根畱爲姦雄迹吳楚因誅錯丕昭寧復辟季子治內難牙也王堤誅緩追逸慶父二子奚親疎探情異無將歸獄玆何辜減量自孟徳抽戈實公閭親親自禰率恩禮有等節𨿽云王父命天性何斯絕柰何彼衛輒父子相傾奪此而義可與人倫固隳防

讀孫子二首

渾渾十三篇兵謀與師律匠巧𨿽自心規矩寧可黜腐儒知舞幹奔車暇擇虱腠理與骨髓所攻蓋異術伐謀自廟堂長城在樽俎下敵無智名服叛非蕭斧主尊而民安玆宜國之輔勿使有功臣功大將騎虎

得請南臺偶書

紫陽洞中客水晶宮里人一念墮塵世資本猶天眞擢質出流俗抗志淩蒼旻邈從逍遙遊浩與恬漠親風簫不受調溪鳥非所馴敢希古作者尙從諸逸民犬馬皆有養況我無天倫俛首遂幹祿老先稱過秦流遁亡舊守趨鏘陪薦紳驕气與矜色湛沒四十春市合先縮手戰酣早收身桑楡近頽暮丘壑慙荒榛福兮禍所伏名者實之賔𨿽嗟負前志大觀亦同均

贈姚白【汝南平輿人】

平輿舊龍淵今復見鱗角隱景入虛無長吟振寥廓寧爲嗜欲畱當假風雷作我亦待扶搖徘徊伴黃雀

幽薊行

昔者帝堯光宅本都冀幽朔乃爲寰內地舜肇十有二州此其一禹服周藩有年祀崆峒之英其人武气含陰殺樂鉦鼓秦漢發吏守邊亭世與其民扞中土召伯功勤黒社傳昭王意气金臺古我興北望涕交頤念汝幽薊之奇士兮今爲勛華光耀照四海忍遂反衽偸生爲吾民孰不願左袒汝其共取燕支歸

槎客歌

八月風髙星漢秋海邊閒客騎槎遊雲濤茫茫浩無涯槎頭忽觸鬥柄斜回防乃在織女家織女投梭顏如花客愚不知天上樂遽把一拳伴歸鵲問得嚴生應悔來重去何由尋得著

東山吟

我思古人兮有東晉太傅謝公者其庶幾英才乃是孔明輩風流更覺茂卑東山遊兮不歸妓手兮嬉嬉晚年拂劍兮一起爲蒼生兮安國危笑言指揮兮八千師氐秦百萬兮潰而夷朝之君臣兮猶鷰巢於幕上公對枰兮解頤吁嗟公之車兮逢白雞而遽止靑山空兮已而

偶興

財利乃怨府功名爲禍胎東市悔晚矣西鐘悲悠哉庖刀割腴味匠斧斬良材在埶勿偃蹇居易無低徊一瓢顏子巷孤竿嚴光臺盛徳與髙風顥淸無毀頽

新定道中寄桐廬關太守三首

辟書來北門召命自宣室朝廷搜英材溪山及野質當世良有心一得思造膝曙霞隱扶桑巳是長安日旦下烏石灘暮泊嚴陵瀨潺湲臥溪聲慘澹宿山靄所歷已陳迹不忘惟嘉話淚濕靑雲篇撫襟慙慷慨【關有詩相送云靑雲篇送行詩也】

帆掛桐君山櫓入富春渚寒風蕩江波煙雨迷汀樹煮茶論藥經挑燈數碁路全勝謝惠連獨望新安去【同行者蜀僧吉善醫茂材龔君美好奕謝守赴新安過富春渚有詩】

初赴新定過錢塘江

颺帆上漁浦隨潮宿鴈灣煙火指富陽雲樹連蕭山曲岸蓼花疎淸波鷗鳥閒江外信淸曠吾心睢洛間

酬歐陽舍人寄題醉翁亭詩

我本髙陽徒野性蓋疏拙豈堪天子傍命令裁機宻一麾出承明猿鳥遂超逸山州寂無事气象頗蕭瑟閒尋瑯邪溪云嵐可披拂中路聞潺湲幽亭對崷崪鏘咽觸環佩淸泠泛琴瑟知君多醉此歸鞍屢突兀醉中遣形骸題名亦信筆遺我溪風淸蒼顏坐髣髴暝色失松竹徘徊望寒月攜酒頻來遊行待山花發

出京東歸招趙參

季子揣摩佩六印主父宦遊食五鼎柰何君抱縱橫才四方漂泊無人省我客在陳君逆旅秋霖淫滯宵燈永解裘命酒邀與談蕭蕭衢路驊驑騁是時泣血略相弔我走汝南君入郢今者索然來上都陰懷一刺謀謁請深閎髙蓋競豪權大浪長風獨萍梗龍待云雷無一勺虎思林麓困窮穽壯心日覺春冰消素髮年來曉霜冷季子主父昔亦爾子參今胡懷怲怲一爲齊國無立錐一爲洛陽無二頃我有獘廬濉之陽子參良田枕淸潁況是伊人髙枕時明朝歸鞅同君整

酬範思逺

陰陽萬變始三畫天地大法都九疇斯文濫觴日增廣淳源已潰分千流舉而錯之爲事業典誥始勛終乎周尼父將聖生無位一王遺法存春秋化成天下文之大豈事章句矜雕鎪道經戰國遂榛莽賴漢諸儒勤耘耰然其文物比三代髙曽下視云來幽唐時師匠多磊落昌黎把鉞爲之酋姬公端冕明堂位八門四面羣小侯嗟時迦老駕異說吾儒路阻行無郵可憐韓子獨彊介抗顏不爲緇黃羞惟餘碌碌謬庸者蓬頭風轉萍波浮出言疎闊觸忌諱倦遊四國無人收夫君家公世才傑士林向景稱英遊是故落然來北海登門如到神仙洲貽詩旅人定交分所期者大將安酬爽如髙秋望霽景壯如拔防逐挾輈兩惇六瑚見古器黃鐘大呂聞鳴球偉哉志趣規取逺古人之善今人仇直須擺脫忽回視逺趨董賈爲朋儔此心可以厚風俗此文可以揚天休誓將它日同利涉我爲之楫君爲舟

贈邢山人思齊【琴客】

夜涼風月靜庭幽松檜陰羽人江外來爲我開素琴上淸通灝气太古傳遺音逍遙得天和虛寂還眞心更調三樂曲無惜一巵深胡然憂世患慨嘆傷靈襟

梁甫吟與任向

秋風吹空一橫掃秀桐芳蕙經宵老晨雞驚起窮丈夫心骨凋殘感霜艸獨起過君喜君在鸘裘同就旗亭解酒酣气壯把袂歸吾曹心過中區大君不見丰城兩龍思延平气凝愁紫牛間橫神物際會當有時洛陽樓上逢張卿古人率自窮途起景略執畚南陽耕

朝元引貽趙抱一

星斗掛空碧鸞鶴翔紫淸朝眞弟子古壇上鑪煙裊裊金磬聲露腳斜白寒不動千山岑寂橫煙淸絳闕太眞冠簡靜紫宮夫人璫佩鳴霞旌曉邁遺空谷石磴云埋瑤艸緑殘蟾冷帖西南隅回首塵寰煙一簇

有所思行

有所思在斗墟之東華我欲從之路阻賒寸心坐馳天南涯彼美一人鶱且都明月環佩雲霞裾蹇於翔兮不我畱登髙杳視令人愁褰裳欲涉江湖修江湖修不可過不可過兮柰若何私自憐兮長嘯歌

送柳澥下第出京

少年心骨壯功名期力殉文邀馬卿評劍謁猿公問禦良驥足逸胡爲車三僨浮沈道所向窮達天之分迹從逍遙遊心與洪蒙論姑佩湛盧歸休復較銛鈍

送龔懋

千里寒雪程平生旅人心丈夫𨿽四方行役愁不任禰刺獘生毛趙囊空無金餞子一罇酒送子垂楊陰

寄贈姚白

疇昔未識君汝南熟聲耀相隨【相隨亦作隨計】會上都一揖心相照愛君眞快士顧我略同調劇孟重然諾曼倩喜諧笑往簡日共評髙樓常對釂君鋭如利劍騰拔已出鞘我獨防徵驂舌在慵復掉歸養詠南陔丘園憶髙蹈

哭友人任向

暮哭寢門外南望愁雲昬何言英邁气奄成幽寂魂寒月長夜臺秋風黃蒿原十載金石心淒涼誰與言

暮冬書事

物色無容華朔風利如剪晨興心悵然惜此歲華晚自古東流波滔滔去無返計事須及時咄哉行自勉

廣陵散

廣陵散妙哉嵇公其防深誰知此是亡國音商聲慢大宮聲微彊臣專命王室卑我聞仲達窺天祿人見飛鳥在晉屋子元廢芳昭殺髦常道鄕公終蕩覆義師三自廣陵起功皆不成竟夷戮廣陵散宣誅淩景誅儉文誅誕廣陵散晉室昌魏室亡

滄浪曲

五湖波浪涵秋空風煙蕭索愁溶溶棹扁舟兮長邁當年則有越相之範公烏喙不仁固可恨文種踟躕亦巳庸功大不賞威震主不去必誅今古同周霍中曽殆如綫黥韓竟不保其終誰能持此滄浪曲寄入三湘棹唱中

過齊篇

有叟羇窮垂白頭潛神宻理同天遊朝歌鼓刀旣屠紂渭濵垂鉤來釣周晚遭西伯與同載首封東海荒營丘洋洋大風僅千祀當年固乃屠釣儔世變後有薛公文館中多坐倜儻人魯連節重輕丘山馮驩气髙微風雲丈夫志義絕流俗豈與屑屑雛防羣楚漢興亡事巳微後世傾奪奚足譏龍韜豹略苦迂闊使公復生將安歸

瑤池宴曲

仙人仙在滄海湄雙毫出耳緑絲垂瑤池西赴白雲宴丹山逺借靑鸞騎香雲紅淡春光染天風吹旌霞颭颭曉過扶桑水一下視中州塵九防蟠桃初熟甘露對持斗柄泛流霞妄向秋空舉金掌茂陵衰艸令人嗟

秋過琴臺懷古

周道積衰禮義瓌夫子詠歌沂泗濵宓君不齊宰單父獨推深誠仁此民彈琹燕坐澹無事人不忍欺風化淳流光逝水二千年我稅徵鞍來盤桓滿屋淸風气象古繞臺宿楚霜華寒懷徳音竟誰嗣揮酒灑空獨長嘆安得長官盡愷悌編氓父子聊相歡

淥水辭

山翁貌淸聳膝橫古桐彈泛弄淥水曲滿弦流潺潺初調意緒防漫流動斜暉劃然響嘈嘈秋風駕怒濤數聲細更大澗泉咽復快曲終急以停驟雨齊無聲西壁月華白萬壑松風淸灝然太古气使人塵慮平山翁彈罷抱琹去歸處一峯煙翠橫

老將篇

聖明天子仁且英海寰內外歸神靈辭客相誇鳯凰詔功臣不貌麒麟形繡旗塵捲霞紋闇古劍秋澁銅花靑尙餘舊愛徵西馬待從日仗登云亭

讀髙士傳

天地閉不泰賢人隱山澤如何堯舜代箕潁有逸客消長存乎時出處惟所適箕子之明夷釣築亦潛迹乘桴海上逰采芝商中匿有道盍來儀經綸建皇極致君羲軒庭安民仁壽域豈必同蚯蚓蟠屈泥中食

古意

灝灝元气淳茫茫太古迹文巧不勝煩發機自三畫盟詛復誥誓民心日澆獘蕩然返太初祖龍亦深意傾奪損生理世人多夭死誠哉象系言乾坤有時毀

詠松

受命托厚地稟气獨英妙有心出太虛無情合至道君子正容色烈士全節操自是萬木王何辱大夫號

謝人贈玉界尺

美玉琢溫潤界尺裁方直非惟立規矩亦以端簡冊玉性比君子尺用同正人兼有盤盂戒冝爲幾席珍昆山初秋觀稼回縣署與同寮及示姑蘇幕府

邑民三萬家四邊湖海繞家家勤穡事市井商遊少薦歲逢水沴饑勞何擾擾我來忝撫字見此心如搗去秋僅有年膏田尙停潦今幸風雨調皆話天時好春喜鵲巢低夏更蟬聲早【吳民以此旱潦饑穰焉】秧船拏參差葑岸縈回繚蓺挿暮更急車響轉淸曉紡筥猶掛壁何暇張魚鳥我時行近郊小艇穿萍藻渚長葭薍深野沃防倒孺子逺餉歸閒暇顏色飽預喜省敲笞租賦可時了歸來軒館靜曠蕩盈懷抱衙退人吏散庭廡闃窈窈露篠映孤亭風荷動幽沼置身木鴈間玆焉願終老顚蹶走榮利況余拙非巧鱸膾飯紫芒鵝脂酒淸醥【紫芒鵝脂稻名】悵然懷友生虛齋爲誰掃

臨池翫遊魚

曲池秋水平虛碧杳澄淨有鰋從何來【鰋鮎也】潛據久已橫鼓鬛作波浪晴景占蘋荇貪吞無遺鱗多折修荷柄西軒因納涼繞步恣哦詠時逢橫水面气意殊毫勁向非神守嚴雨霧尋飛迸不揆入江海且與蛟螭競暇日呼罟師搜摝窮泥濘潑刺出數尺怒跳何健輕狀醜足涎沫刀幾嫌腥硬遣童放西澤不死儻知幸猶慮持私烹誡囑煩言令去去避鉤网再獲誰爾諍遂取羣小鮮投中使沿泳上游若浮空眾沈疑落穽隊行有孤出如嫡從諸媵忽散何所驚兩合成相迎銜尾旣競速依蒲亦少定莊濠念逍遙嚴溪思隱行聊以貽後人持竿助閒興

吳中暑雨

澤國气溫濕暑尢鬱蒸矧更並江海霖霪久相仍沈陰不暫解雲霧常昬凝蛾蝶敗禾麥鰍鱣占田塍菌本出牀腳蘚痕粘杖藤蝸蚓離竅竇伸縮殊自矜蛙黽聒晝夜耳慣猶愁憎漫水接河漢寧復分淄澠暑弱爲寒冒陽防遭陰淩震雷寂不發淒風時暴興孰此宰四序令煩無威稜將由列缺惰何處閒曲肱飛廉獨掀撲公爾作陰朋共力起波浪勢且襄岡陵涉古考經說助陽義有憑古典救日法於社縈朱繩置麾伐五鼓消慝使勿勝庶幾災沴革幸獲年谷登幽齋牎戶闇懵瞀思不澄有如坐盎缶巾羃施層層疚心忝撫字搔首徒鬅鬙安得昬霾辟坐見白日升

東亭逐雀

芳園夏景初茂樹成帷幄幽亭鮮人到羣雀宅檐桷飛集得所安朋噪聲何樂幸無彈弋虞復免鷹鸇捉入水時尙賒孶育日以數啄埸徒耗粟穿屋皆有角屬我厭歊蒸來居屏紛濁置榻開小窻當軒掛疏箔莫肯少畏避竟來鬭紛魄爭粒時聚喧奪棲或相搏誰命爲嘉賔輕率可無怍【古今注雀一名嘉賔】主人不爾堪盡逐歸蓬藿

桃源二客行

劉郎阮郎丹籙客桃花源中有舊宅閒尋流水過碧溪忽聞雞犬見人迹瓊臺瑤榭知何所紫雲深處開珠戶鶴駕龍軿防仗來鸞歌鳯舞霞觴舉世緣未斷塵心狂苦厭仙家日月長洞門一閉怳如夢歸路古木何荒涼

滄洲白鳥歌

水爲都云爲廬芙蓉帳靑蓋車霜裾雪襟素襜襦秋空淸秋雨晴弋者不來漁翁去孤翹羣泳蘆花汀往來東浦何容與莫愛稻粱過西渚漁翁布羅滿葭下潛教媒子來呼汝罥絲漠漠不可見羽翰一掛脫不去汝掛羅媒子喜更笑汝愚落他計

門有車馬客行

崇軒華蓋爲誰子髙閣朱扉爲誰第孟公君卿善請謁少叔王孫有權勢憑淩豪气務相傾晚日署門復誰恚君不見隆中艸廬客陽裏蓆門居斂翼蓬蒿下蕭條意自如觸羅向稻粱肯隨黃口雛將軍三降顧眞主六用謨豈由趨逐交遊得壯心自與功名俱

平臺秋

層臺復道盤盤斜馬頭冷光揺玉花曲葆翩翩映紅日防旗苒苒舒晴霞鏗鐘考鼓臺上宴花間樓榭層層見香霧低蒙爛不收觥籌隨酒東西轉山銜半日王未醉桂花蟾露滴濃翠咚咚滿板敲金丸千娥攢碧臺門閉古銅靑澁對秋曉王樂不極將如老孟嘗墳上牧童歌千歲空臺長荒艸土花愁碧古甬平陰夜鬼熒光擾擾

黃鶴篇

黃鶴飛來兮越滄海之無垠標格孤髙誰與羣風前淸嘯欲命侶凝神翹立如含嚬鷹鸇獨矜觜爪利鷰雀止爲鮏羴馴扃籠猶負語言巧墮羽直爲衣襟珍杳杳水雲上亦有网羅屯黃鶴飛去兮汝無戀此擾擾之塵寰衝丹霄兮淩紫煙行啄秀芝咽醴泉靜棲琪樹金羽麗閒舞瑤池菊裳鮮鵷羣鳯侶久相待休隨鷰雀陪鷹鸇

胡生畫牛歌

有儒落落何爲者防驢曉到吾門下風標髙古气深淳詢之乃是陶唐民並汾形勝太行麓西距潼關大河曲春秋戰國漢晉史所書義勇雄俠士多出三晉與秦燕古雲气俗稟之然我顱儒冠腰博帶軀幹不如胸腑大曽遊兩河望王屋不到並州心不足喜君歷歷說其鄕引我心飛過太行因愛其鄕愛其人已重其人重其文文比玉溪旣髙爽詩比玉川仍淸新胡君不但歌詩好又工畫筆名精妙畫牛百年鼻不幹浙東獨有戴巡官胡君不肯居戴後自署名爲畫牛叟忽攜兩幅教余看回首故園心戀戀我家一防寄淮汭往曽親把枯犂尾月下歌商叩牛角雨裏尋春坐牛背長來提劍事羇遊虛名役我荒西疇見君畫得牛如活卻憶煙蓑淮汭秋胡君胡君君賢者畫得信奇宜少畫勿令畫價聞於人掩君詩價兼文價

勸酒行【並引】

朱崖丁晉公初寒微嘗寓學睢陽廣順僧捨其詩版舊記咸在暇日一二友人就院置酒客有訴杯意若不快者爲作勸酒歌云

眾客醉歸杯席防有客不醉坐長嘆不醉長嘆客何苦請以眼前近事觀客見南遷丁晉公擁旄秉軸天禧中昔歲羇遊客此宇窮秋蕭索隨飛蓬漸達得意忘舊困手提國柄矜權雄矜權未足俄南竄靑衫白髮窮衰翁向者枯榮試回省何異春宵夢一終人事紛紜似飛絮鐘漏聲中朝復暮且脫鸘裘換酒來與子相從醉鄕去

思逺辭

露下蟬不鳴愴然覺秋暮獨立夕陽樓遙見南徵路動乖心所期事與年同去彈鋏歌歸來愁思發宵寤髙吟惠連詩重憶安仁賦佳人何當還荊陽嘆流寓

歲除

世事隨波濤流光逐魁杓二年革新舊一夕連昬朝容華益凋歇況味殊蕭條信似唐生語躍馬期非遙

姑蘇蔣公北池詩【並】序

景祐四年秋七月上命天官蔣公堂自會稽來守姑蘇公之徳望風聲在人有素故始受命而吏民迎服下車而四封坐淸凡理越未期而遷吳理吳才百日而被召公之守二郡𨿽不得久於事至於杠梁道塗亭館觀遊莫不畢葺是𨿽小者亦以見公之敏於政而精慮之無不至也府署之陰有廢池圯亭濬之新之曠然爲淸逺之景蕭然有林野之趣姑蘇版圗戶逾十萬郡當衝會爲津爲岐而日攜嘉賔淸談池上又以知公之理其多暇也士君子嘗預遊者皆聲詩以美之不敏亦防授簡因得敍公吳越之政以備南國之風焉詩曰

浙江湯湯南國之紀句章之鄕居巢之裏天子命公二邦更治越人之嗟吳人之喜公之爲政簡而易從不嚴而威敏以有功孽不及牙姦折其緒孰施斧斤不見鋩露老稚晏起壯服於畝椸有澣衣廥有多稌公之退公樂是北池飛閣渠渠虛廊遲遲魚跳於藻渚有鳬鷖釣亭檜島其水漣漪公之退公以豫以遊邦人喜公尙無疾憂邦人祝公百祿是遒匪公其私王家之休我思建官公理眾政與民最親惟時守令其有不臧根心之螟小猶蟣虱膚皮是營於鑠有宋一統萬方千里所付幾人曰良凡領王民守土之吏有理如吳帝道則粹我歌北池爰頌公徳以告後人勿污勿塞

睢陽雙忠廟詩【並序】

睢陽雙廟者有唐忠義之臣張巡許逺之祠也祿山之覆兩京賊將尹子奇東略地睢陽當其衝二公保之且二年孤城無援以沒宋人以公之義廟食之因以其同時立功者賈賁姚誾南霽云配享俗亦謂五公廟予讀唐書忠義傳惟張許得載而敍功狀甚略韓吏部書張巡傳後爲詳按許逺爲睢陽太守張公以雍丘之眾依逺並力而逺推誠納巡而處其下壯士之節於逺殊爲難巡𨿽功髙非逺不立睢陽吾裏也嘗暇日步廟廷覩唐來諸公文廟者數篇咸以巡爲主愚爲逺不快因作是詩以補唐風

烈士趨死易黜巳下人難況乃持柄位而當功名間天寶唐中圯大盜起幽薊伐鼓傾中州意有摧枯易桓桓許公逺持節睢陽郡孤壘扼賊衝攻急勢危窘張公何壯哉雍丘以眾來誓將同忠義分持虜羮杯慷慨二丈夫感諾明悲吁對舉兩手起力與扶中區空郊乘垝垣賊鋒四周攢萬夫齊一心就死無悔顏夫豈威令使化公心如丹兵盡糧餉絕重圍气逾烈龍枯無一勺虎騰墜竆穴帳下萬金士霽云特雄傑乞師賀蘭府嚙指如枯蘗七日哭秦庭何謝楚臣節鄰藩救不來呱呱守埤哀天胡不我弔竟使孤城摧沈痛數忠良委骨鯨與豺王師遂破賊天王歸京國持久全江淮實由二公力遺烈在宋人食公河之津我聞唐天子命逺守宋民張公何爲者單車投逺捨開門授之柄引已出其下張公仁且英節義無與程但初無睢陽此功將安成顧豈沮大節而下張公名意欲覺後來知人爲賢明

閒居述懷

疏慵余本性放曠涵天眞自疑姑射來藐然太古淳思與老彭遊坐閱冥靈春世家守儒業此志成越秦蹭蹬湛世僞遂與英俊羣闊步處淸禁迎班趨紫宸髙議預時事客气矜要津薪火不停焰風波浩亡垠釋筈前無的將車後多塵履地弗敢蹐仰屋徒含顰兼濟悼遲暮獨善慙隱淪瀝懇得嘉命閒曹容病身性以淨爲體慵乃徳之純融師善知識【牛頭謂之懶融】中散誠仁鄰首慵廢冠弁腰慵捐佩紳手慵如槁枝足慵若奇輪耳目遺聲色鼻舌忘馨辛內樂極委順中扄收精神大觀齊諸物萬化同一均禍兮福所倚名與身孰親何須入林壑自是逍遙人

酬瑯邪山僧智先相示禪冊

種種諸法皆心生心自無生豈有法祖師來意我不知昨夜秋風掃黃葉

遊九老祠堂閱古碑舊記字多訛闕詢諸故老靈迹甚異因成長句以志其事

黃裘紗帽霜眉白九老相擕意气同碧水宮中初邂逅黃金殿裏久從容苦催歸路憎驪毋畱賞名園喜葛公爲問家鄕還逺近迢迢七十七程中

寓意詠月贈李先生

二八已微闕十四猶未圓盛滿在三五素蛾逞嬋娟兩半陰陽合平分上下臼中有靈藥一粒九光全

樂全集卷四

欽定四庫全書

樂全集卷五

宋張方平撰

宋頌【並序】

昔周自后稷有功生民至太王宅岐下實始翦商肇基王迹文王受命養晦武王丕承其烈戎功耆定始安鼎洛至姬公旦隆建禮樂酌告太平成康之間頌聲爰發其在於詩肆有淸廟臣工之什咸所以噫嘻嘆歌本先王之懿徳以薦郊廟告諸神明是謂承天之休漢自髙祖夷靖殘酷克就王業孝文保厥成孝景奕其光勤儉安厚四葉富庶刑措不試格於大寧爰及武帝重熙襲盛數防瑞物而近侍詞臣乃始作爲寶鼎芝房之歌用備祠祭以大樂其祖考書在簡冊流耀無窮亶乎顯哉有國之美爍繼序善承之孝也今聖上再臨軒錄士之春臣方平預鄕老賔興之書伏觀國朝淸靜儀法昭郁深惟太祖皇帝神聖天機經綸屯昧開五季之荒棘翦專土之跋扈天麾時指趨順詔令旣賔旣治民獲更始太宗皇帝緒闡逺猷樹建程令始大一統爲長世之謨先皇帝毖愼不怠薦膺駿命澤南加而威北暢受丰報而享厚利爰定有北載櫜載戢文徳舒密武事嚴尅天旋坤寧雷厲風肅陰陽端序生息祥遂東封泰山西祀汾睢殊休偉觀充塞蟠極振古能事悉舉畢至皇帝陛下只奉文母光覆寰表盛徳大業承前灼後然而自開國建太平且七十載而詩人未能法周漢故事薦美祖禰播於樂章以備登歌臣誠固懵幸生淸厚之世陶漬醇醲之化越在艸莽恨未得見邦家典禮敢采民間所聞其焯爍尢異者裁爲宋頌十五章爲上下二什其天假之什八篇系之先帝其日之初升之什七篇系之今上焉觀之祀祫之防而祖宗之淳烈見矣𨿽道聽塗說不足以鋪張對天之休而腹鼔壤歌亦聊得發揚輿人之頌也

天假之什

宋頌上

天假先帝旣封岱宗旋廟薦諡告祖宗也

天假元命皇武基之率時永猶烈文熙之爰撫大夏溥防維之克懷惟徳非天實私之繼圖爾成駿嘏允綏之

天假一章十句

大定祀烈祖也太祖始受命平天下焉

芒芒九宇微禹疇奠嗟在五季亂厖孰剪人紀大棘百年殘狝帝心震傷降武於皇皇受命純將孰爲昏狂敢專叛亢薄舉震之悉致其良海寰內外際於覆載景云休假九琛來防大定維武丕有烈光神用燕休民用靖康天用顯相後序用永昌繁祉無疆丰年穰穰

大定一章二十五句

曰嗟祀太宗也太宗致理之勤克成大業又以戒焉皇帝曰嗟予念在昔如帝軒勛華可謂至徳君臣無邪相迪戒勅顯成有家皇帝曰嗟予念後世如魏晉已還多在凶徳以速後艱土宇崩裂典禮隳殘幾世幾年生民瘁殫皇帝曰嗟近如唐時革亂勤理維是文皇奄保終釐肆造大室曾孫之庇皇帝曰嗟天旣相成予廟艾拔荒棘中區一辟惟予克念庶勤有績緝永熙圖授我後人敢有怠思

曰嗟一章三十二句

報成以成功告上帝上岱宗封也

噫休哉天實陟我烈祖奄截九壥式夷式靖烈宗奕厥成累緝熙於丕命駿貽我無疆之謀萬世萬年維祗保之念玆純嘏非天實相峻極宗嶽維華之望爰邁柴告上帝其饗徧綏百神禮秩具宜不誇不勞不私於祈錫我有年民無札疵於皇顯思百祿來覆宜民宜家佑我長世

報成一章二十五句

有北北鄙始賓也

桓桓無競陰陰有北不訓於方與我爲敵維聖宅中嚴徳四驚荒服來庭有北仇仇不格不柔朔易薦騷皇咨於右其閱而旅六飛言襄金鉞雕斧旂旄茷茷鸞軛楚楚貝冑朱英犀甲粲組如風之撓如霆之怒旣伐我鼔師蒸澶浦皇武烈烈王旅截截有拳有傑如火之烈如山之亙如川之決薄言奮兮朔漠震兮如摧如僨兮執或釁兮劉或徇兮我武旣張一戎底康旣定有北要夷來王有北旣來惟皇之威王旅振凱旋告廟社揉此萬邦格於丕寧百世永賴

有北一章四十句

有諶上帝眞宗徳澤淳洽天錫祥應以寶書來告也有諶上帝鑑允明哉夙夜維徳毖厥成哉降命不渝克祗克承哉匪物告之言諭來哉序我寶歷展有開哉永保安無疆不震不回哉振古其有維徳之懷哉

有諶上帝一章十句

祈汾陰祀后土也

萬邦淸和歲乃薦有思皇烈祖旣勤繹止撫有疆土迄若正命妥綏有家於嘻承武惇尙斁思亦旣顯報以升以降以禋以祀報時介育介育不已生物靡靡降福侈侈其逺驛驛其丰蓻蓻

祈一章十八句

龍登於天國家啟祚在宋上幸亳回按蹕念創業之艱始命升陪京營祖廟焉

龍登於天大辰之域式遄受命戡亂作極於惟烈祖於家之造念初時艱不忘惟孝取虞往猷我邁其永休

龍登於天一章十句

天假之什八篇八章

日之初升之什

宋頌下

日之初升上始卽政也

日之初升顯就維漸於丕承哉祖考之獻烈烈顯祖皇皇昭孝維命不易永保克孝惟命實艱孝則克守日愼如始天將綏佑旣錫令康介以眉壽如地之靜如天之健而肆能久亶成厥後

日之初升一章十八句

天監有事於南郊也

昊天蓋髙降監顯在於亶熙哉肇佑我有宋三後介之天命可畏翼翼保之對越在上維懷格思乃眷不違福祉繁錫宜我子孫永以無斁

天監一章十三句

民懷母后佑臨禦也

民懷維仁旣安克厚亦文母在佑肆徳多有穆穆昭考肅事宗廟上帝是綏誕此文母克順承天爲萬邦度采翟有章聖子維後兆民懽仰如天之覆匪特仰兮願言將兮荷百祥兮壽無疆兮祚寖昌兮民樂康兮

民懷一章二十句

皇造祀眞宗也

於鑠皇造照時密幾肆動有靖屆天之威盛徳襲成格斯純熙天寵有嗣我顯膺之奕奕昭廟孝孫來享湛樽潔粢有充騂犧肆夏在堂鐘筦在墀總千萬兮烝獻祗祗萋其儀兮載永載迎亦昭假兮旣昭假爾孝孫惟後神人且宜保玆萬壽

皇造一章二十三句

有浚者泉大祫祖宗也

有浚者泉匪長自源皇建民極彌萬世則允時帝軒之力肆有羨徳小侯國是宅大是食帝命不越炎徳原發丕顯後祖懿徳之平聖獻庭庭帝命是膺彤盧旌斧以徵以輔洵烈且武肇荒東宇克寛克擾不澄不撓百休是保天祿始造江介旣耰湖潭嶺陬右敍川蜀並汾之酋師行優優不犯不劉取其大球旂裳冠旒格其僣戾悉公我謀三象霧霽無競惟休中葉奕章有猷有常敷哲維人天錫無疆彌億萬年山嶽之固河流之長嗚呼令王實念玆來享

有浚者泉一章四十五句

載耜修千畆也

月旅孟陬農事旣飭陽气蒸達原畛充澤駕言䢐郊載耜告籍申命農畯率時主伯爰任疆遊開其休棘乃播而實亟耘以擇旣發我公亦服爾私迄登稔成有獲丕丕爰稟於廟積億及秭以丰粢盛以供酒醴以禮賓屍以格祖禰旣登旣徹亦勞其耋以措以澤穡夫胥悅

載耜一章二十六句

成重民政也

敷告旅臣祗考乃涖釐爾民人以成來比顧時元元予育維子克愛克勸克廉克類予顯陟汝汝庸汝異思荷多福往勤汝試迄成登年惟郊之旣乃尅乃怙乃慢乃侮予有顯誅罰不赦汝

成一章十八句

日之初升之什七篇七章

樂全集卷五

欽定四庫全書

樂全集卷六

宋張方平撰

芻蕘論

政體論

臣嘗讀漢書至鼂錯之事惟錯謀防宏遠達於權義有致主經世之志戮於姦讒之口而史氏不能褒發其忠更譏以變古易常之說臣竊憤厲反覆較錯凡所辧議悉國家危事亂經將以圖安建治皆合霸王之軌不可不正遷之謬譏嘗試論之古不可變耶則是三代無革敝救失之理而漢所用法當循亡秦也忠恭之異尙質文之殊用禮不相襲樂不相沿固三王之罪矣用寛大革苛慘固髙祖之過矣夫以文景之世追視漢初之政沿革旣多豈錯先嘗變易哉稽遷防意則是顚而弗扶危而弗持興亡倚天成敗推數括囊結舌浮沈容身者爲智矣此乃夫子深鄙以爲焉用彼相可爲具臣者也故論者稱遷是非謬於聖人其斯誠矣益使後人務苟且而惡立事貴因循而重攺作沮有心之鋭爲無功之辭其於教義不重虧歟臣嘗論之夫爲邦之道有制有權制爲之本權爲之勢節之以禮行之以信齊之以刑斷之以義此不可易之法故爲之制長則縈之短則引之重則損之輕則益之此不可常之理故爲之權其不可易者不爲艱危急卒而變之其不可常者不爲安寧平泰而慢之其本正𨿽危必安其勢傾𨿽治必亂然人之大情危必思安治必防亂均乎二者處權爲難非通才達義適時知變者孰能與於此乎易曰變則通通則久故樂而不亂復而不厭之謂道夫事遠必法久必衰原其始初各有云設時遷俗易迹在理非聖人執權盍卽回革使天下之耳目常新萬務之本源必正彼立法垂制不在人君乎言爲典型動爲律度苟無愆於大義寧一取乎舊章在商中宗嚴恭寅畏天命自度治民祗懼不敢荒寧在周宣王聿求賢臣憂勤戒愼以振絕緖嘉靖庶邦並建中興之業夫豈悉履湯武之迹哉在漢孝武引拔俊乂文藝隆起武功震耀雄材大略爲漢盛主又豈咸踐文景之教哉且事苟便俗豈憚乎解而更張政苟戾時何固乎守株而求滯故夫不知達權推變之理而牽易常循舊之說者是拘生腐儒按文泥俗凝塞治道此聖智之所常患者也臣敢旁采世務僅若小敝者列之以禆萬分焉

立政之本在信命令

臣聞制天下之動者主乎一齊天下之眾者存乎信王言惟作命百官承式兆民從乂其難其愼惟新厥徳天下至大也兆庶至眾也民心至動也萬務至煩也統之有宗防之有元使眾而不惑繁而不亂非信何以一之故曰徳惟一動罔不吉徳二三動罔不凶天何言哉四時行焉萬物育焉惟其信之謂也故王者居上以制下宅中而圖大慮善而動非禮勿言動則可法法必可以繼言則可行行必可以復賞罰政命紀律條貫惟事事乃其有備非信何以成之傅說曰惟口起羞言教令輕發所以召亂帝舜曰惟口出好興戎謂王者之言天下善惡所系也故凡爲人上自一話一言罔不戒愼一動一靜罔不寅畏又況設爲法制布於四方之大者歟書曰愼乃出令令出惟行弗惟反故命令者國之綱紀政之隄防綱紀一弛則萬目隨解隄防一傾則橫流莫制故令必信則上得其正下安其事令不信則吏侮乎法民慢其禁𨿽防於安靜之初害必大於急虞之際且匹庶而無信眾必棄之士而無信友必疎之卿大夫而無信家必敗王者而失信天下必危故人可以去食而無信不立三軍可以奪帥而非信不行爲國之本爲政之經信爲大也比見朝廷詔令或尋卽遷攺或久而自廢吏易之而奉行不固民忽之而苟慢多違揆大體而論之此損政之深者蓋國家切於求理急於聽受一人唱之卽行一人沮之卽止本末故爲枘鑿前後自相矛楯是使民無所措手足而多犯於有司者也臣伏願自今凡諸臣有請創端釐舊事干大政必集議而後行於下多方必一定而無變略其毛細簡其苛蕪勿以辯言亂舊經勿以小忠害大徳無稽之言勿聽弗詢之謀勿庸俾萬姓咸曰大哉王言又曰一哉王心自然民協於中四方風動疇敢復慢孰不悅從嗚呼弗慮胡獲弗爲胡成愼厥初圖有終惟明明後邦其永孚於休

政理之要在廣言路

臣聞趨利違害去危圖安者世之大情遺身徇時忘家存國者人之難事故夫從容於舒逸眷戀乎富貴泥乎情之樂者舉世而是感激乎忠義顧重乎名節處乎事之難者絕世而希哲後興王深惟此理故開懷接納勤心率勵無言不受擇善而從奇策遠猷必加酬賞犯顏忤意曲爲矜容愚淺者固在恕中疎誕者姑置度外如鑑之照各盡其眾形如衡之平無爽乎一物揔羣智以爲智因眾心而爲心通其情僞分其邪正而君人之道舉矣伊尹曰匹夫匹婦弗獲自盡人主罔與成厥功盤庚曰無敢伏小人之攸箴此則詢於芻蕘下及庶賤者也況於士民乎況於卿大夫乎臣聞之屋漏在上知之在下政事有闕必訪旁議詩曰惟彼二國其政不獲惟此四國爰究爰度晉文聽輿人之誦克興霸功子產采鄕校之謗卒成善政眾所善者我則行之眾所惡者我則攺之政以無瑕事以合義是爲國者之藥石爲政者之凖量也譬之庶人治一家之政其里人邑子有見其田萊不辟家事不修則勉之以惇業厚生勸功利用之說見其羞服玩用不中禮起居出入不以時則誡之以制節謹度周身嗇用之善居常則勵之以孝悌和睦之美緩急則展之以救賙分勞之助者是必其族姻親愛意在相厚者也其有語焉不以義遊焉不以時間誘其子弟使不循於法離諜其僕妾使不親其上是必素嘗仇恨或挾姦伺便有所利之者也彼爲一家之長者將孰悅焉是必悅其相厚者謂有益其家也是必怨其仇而利之者謂有損其家也今爲天下乃不然忠良而相厚者翻以爲怨讒邪而利之者翻以爲悅是固不若庶人之治一家能審損益之正矣嗚呼歷代之昏君暴主不能自入於道徳之門者可知之矣由其臣有利之者歟歷代之亂臣賊子不能自立於忠孝之路者可知之矣由其主有召之者歟故君臣之誠不盡則天下之患必生理之然矣臣竊惟陛下體乾剛之徳奮震耀之斷奬拔孤介聽納下議帝堯之詢於眾大禹之不自矜成湯之從諌弗咈文王之徽柔懿恭道兼前王光被四表小臣愚鄙安足以識聖徳之大者然嘗覽載籍頗識理亂之道見乎英叡之君忠正之臣恭寅戒愼咨嗟相戒莫不以博采下言周知眾情而興治徳驕佚之主姦利之下阿諛順欲牽合迎意莫不以壅遏忠直漸取衰敝而至危亂故深願陛下掲日月之明無幽蔀而不照廣江海之度無涓流而不納秕稗不以近俗而見棄葑菲不以下體而不采招來讜論以廣聽徳音漢魏相白去尙書副封以防壅蔽而宣帝得以知萬機之防爲漢明主唐太宗躬勤政理明於聼受著司門式云其無門籍人有論奏者皆令監門司馬引對不許闗礙又制大臣入論事輒令諫官同入或對問之言有虧理道隨卽諍之此唐文帝致太平之本也臣聞人之才有通塞識有淺深諍而合義自爲深益諍或非當第可置之故春秋傳曰文公逆祀去者三人定公順祀叛者五人去者謂三諫不從去之以禮此諫而是者也叛者謂諫不合道去不以義此諫而非者也是故臣之論事容有當否在人主明擇其善可從而從若乃辟忌諱之門斷謇諤之路公爲蔽拒之意以沮忠義之心臣𨿽甚愚竊所不取伏願陛下覽成湯盤庚之令典考漢宣唐文之善制務進有心之士時聞造膝之對益爲寛大配洪覆於上穹不自聰明托視聽於四逺以通天下之志以成天下之務則七世之廟傳裕於無疆蒸民之生率同於慶賴矣

姑息之賞

臣聞惟名與器君之重柄信賞必罰國之大經故以徳詔爵度材居位計勞賦祿量罪議刑百王之通制也二典三謨五誥眾誓春秋一王之法周官六典之訓功懋懋賞其義同歸故車服以庸二帝所以褒徳衣裳在笥有商所以禮賢爰及成周具存彜制寰內卿士甸外侯伯則有九儀之命以異尊卑之數八柄之法以馭予奪之權其好賜匪頒之式蓋所以將宴喜之厚意非尊寵大臣者也昔者周公輔成王致太平旣營洛宅社於新邑庶邦冢君駿奔咸覲召公欲因大防顯周公之功乃出取幣入以王命錫之才束帛爾則知聖人尙徳貴禮不黷貨利訓天下以恭儉而已及王室衰亂戰國紛擾兵拏禍結務相吞勝競爲賞法以激用命故秦設武功爵二十級以授戰士齊立賜金之令魏行給復之制以首爭首而享苴茅連從約衡至取封君干賞蹈利遂以成俗乃至楚漢歷世之王各乘間釁互行窺圖得之爲英傑失之爲姦叛莫不威之以斧鉞寵之以軒冕是猶鬻販買賣之道刼質誘略之術豈先王尊教化褒功徳法天秩而制禮之意歟至於唐氏天寶幽陵之亂建中奉天之逼而爵賞刑罰窮矣財賦不足以頒賚而職官之賞行焉職官不足以補授而檢試之號立焉吏胥輿皂假春坊憲署之秩卒旅冗校僣三公八座之稱彜章蕩然官紀大紊五代相蹂亂靡有定呴濡姑息務相加厚姦臣驕將磨牙擇肉指帑藏爲外府視藩嶽爲別第人君之禦國如燕巢幕上固無暇剗深固之迹立宏逺之規摹也伏惟我有宋之集靈命而宅天極也經綸屯昧削平亂略丕冒無外緝熙光明故歷世之相轥轢所以爲我而驅除苟眾政之有因循固宜鑑彼而創艾臣竊見賞典之謬姑息之軌猶有存焉疑朝廷俟議者之所發也善乎前賢之論爵賞也以爲立國之道惟義與權誘人之方惟名與利名近虛而於教爲重利近實而於徳爲輕凡所以裁是非立法制者則存乎其義至於參虛實揣重輕消息盈虛使人不倦者則存乎其權專實利不濟之以虛則耗匱而物力不給專虛名不副之以實則誕漫而人情不趨故國家之制賞典錫賚財賦秩廩所以裁實也差號品異章服所以飾虛也秩之載於甲令者有職事官焉有散官焉有勲官焉有爵號焉其宰務而受俸者以序才能以位賢徳此所謂施實利而寓之虛名者也其勲散爵號大抵止於服色資廕而已以馭崇貴以甄功勞此所謂假虛名而佐其實利者也虛實交相養故人不黷賞輕重互相制故國不廢權彼夫胥吏臺輿部曲卒校𨿽執簡曳綬而無貴異之實假名虛號而無揔攝之柄罪不足以論贖徭不足以庇復於下則在無喪無得之際於國則有虧名害義之深是故損上之虛益下之實固權收利政之大方子曰必也正名乎夫豈惟名之不正而已哉固有理之重者臣請備言焉自天下乂寧四鄙不聳人安其業逾三十年是國家全盛之時公私丰余之日而帑廩乏兼年之積閭巷有半菽之民得非由爲費也廣故爲斂也重乎以是觀之設不幸遐陬有蜂蟻之擾連境有水旱之沴邊徼有立功之眾郡縣有施勞之人虛名先盡於無事之初實利不足於有爲之際臨危而畫發機已晚矣且兵驕將惰無甚於今未嘗竭股肱扞患難而號列功臣未嘗識亭障出營壘而賞盈私囊作法於治敝猶不救治而無法何救艱難方今可謂乘治作法之期是宜悉去五代姑息之失而乃虛實之用已竭權義之制未立此臣輒用感憤者也臣聞眾之去就視乎君心事之重輕系於國制重之則眾斯慕輕之則人必略故明主之爲國譬猶執權衡謂其可以輕重乎天下之事制眾之去就也愼惜之斯重矣泛用之斯輕矣今虛名之在人可謂泛而輕者授之旣不以爲寵罷之固不足爲怨而乃不加意愼惜作法貴重謀所以爲佐實利而用者子曰民可使由之不可使知之管子曰密事端則上神自古明君良臣講議道理未有不以輕重消息之術爲政者也若其守一定之制昧通久之變過時失防後徒噬臍乃以動眾爲虞易常爲戒若是而能通天下之志成天下之務者臣不敢知也

恩貸之罰

臣聞洪範三徳平康正直言用正直之徳以治平康之世也蓋剛柔並用威惠相濟之謂正直剛而不柔則非綏懷之道惠而罔威則成姑息之且子產有寛猛之說而謂寛則使民易犯不若猛以爲政荀卿有輕重之論而謂輕則令人無畏不若重之近理夫子產仁人荀卿正士其言刑法乃後寛而尙猛是重而非輕彼豈樂苛慘而貴殺伐哉誠審乎治法之宜爾也書曰威克厥愛允濟愛克厥威允罔功何謂平世主尊臣卑本重末輕朝無權彊士無僞行民篤其業食節用時樂事勸功尊君親上風俗惇厲禮義興行綱紀文章修整淳重此之謂平世其有不及此者未得謂之平也且夫以一國之法譬一身之治平則致養疾必攻焉安佚舒泰而不以時發伸宣導則必有壅滯虛實之疾生焉發伸宣導旣失其節疾焉而不時攻延屬於腠理浸淫乎血脈而又怠於鍼熨煎劑之救滋入乎膏肓則𨿽扁鵲之技雅無施矣然初由恃乎安佚舒泰故也故刑罰者因循之藥石保息者承平之粱肉已平而用刑罰是以藥石致養因循而復保息是以粱肉攻疾也臣實愚憃不達理要竊揆時政屬累盛之世治用中典徳化醇醲仁澤深厚民頗流靡事或恩貸其尢著者罰用於下而不用於上賞行於上而不行於下若不整厲衘策箝勒鞬輈則且和鑾失節僨突敗禦矣昔舜因天討有四罪之誅湯制官刑著十愆之誡周官八議具議貴之辟蓋謂請讞於王禮曰刑不上大夫蓋謂不虧傷其體皆非謂不入罰科也故內則有放奪殺刺之典外則有絀爵削地眚伐之制漢氏之法則有免罷謫徙完舂輸作之令是故爵位者天下之砥石先王所以厲世磨鈍賢則處之不賢則避之才則用之罪則罰之自古馭臣之通制也古者位重則憂大祿厚則責深今也位重則無憂祿厚則免責故臣曰罰用於下而不用於上賞行於上而不行於下也臣伏願陛下英威發斷髙明深燭鑑前王之治軌訪良臣之忠議更立大訓裁其過幸賞苟在功不以疎近而殊賞罰誠有罪不以尊卑而異罰如此則國典正於上官制立於下貽範永世見英主革敝立制之明焉謹論

樂全集卷六

欽定四庫全書

樂全集卷七

宋張方平撰

芻蕘論

主柄論

夫人君宅海域之位以據辰極之尊攝天地之政以主名器之重言爲法令動爲制度其所以藏身之固者賞罰二柄而已故萬邦黎獻共爲臣僕義勇投命賢傑效智挾藝能者懷爵祿而畢力暴威武者顧斧鉞而死心巍巍乎南面而臨天下人用畏戴由私有二柄而公用之也是謂天之大寶必由受命而得是謂國之利器亦以假人而失故明主誡愼視聽感發寤寐以求道徳之老忠信之臣賢正之才慈惠之士以與居處以與圖議嚴恭祗畏奉若天命官不及私暱惟其能爵罔及惡徳惟其賢及後佚王荒寧耽慢狎暱邪慝果行喜怒匪勤惟易柄用下失有失之閨閫有失之閽寺有失之廊廟有失之藩方原失之初率由近始𨿽得於外姦必在中故柄在藩方其耳目必在廊廟柄在廊廟其腹心必在閽寺柄在閽寺其肘腋必在閨閫蓋情款密者則機隙易伺憑麗重者則指擿難及伏戎於莽猶可虞伏戎於門不可虞也至乃後族戚裏爲虺蜴之宅北司內省爲豺狼之窟臺司公府爲穽檻之地庶邦列都爲斧鑕之塲四方相仇烝民殄瘁得非由上失其正而下罹其害者哉歷代敗亂覆車一軌觀夫僻君失馭彊臣得政蓋由厚味臘毒宴安稔慝謂篋櫝已固扃鐍不足嚴謂垣墉旣修闗楗可以弛倒鐏授盜脫輈自絕及姧防竊弄包藏結釁蟻漏壞堤炬遺燎原合抱自毫末之萌履霜爲堅冰之漸以我刀鋸而威之以我衣裳而誘之皆其心腹𨿽平勃之謀無以遏產祿之勢蕃武之重不能正甫節之惡謝安作相弗敢阻南郡之九錫尉迥爲將莫可正隋公之受遺矣故周書八柄惟王行爵祿罪誅之事洪範三徳惟辟有玉食威福之專是二柄者人主所自固生民所寄命也可不愼也乎故略著前代治亂危亡之迹以爲鑑焉

后妃

臣聞禮始乎大婚詩首於闗雎易曰正家而天下定故啻嚳之立四妃虞舜之嬪二女塗山配禹簡娀啟商周自古公王季姜任太姒世徳相載故文王刑於寡妻以禦於家邦夫三代之制后妃嬪禦皆所以助釐陰教贊成內治閫外之事非所預聞自秦羋後始攝朝事以弟魏冉當國任政故範雎以爲秦獨有穰侯天下不知有王也及漢呂氏因惠帝之早世乘間挺起幹據帝座陰陽錯位根幹倒植末塗淪潰幾遷運歷孝成卽祚委政王氏皇緖中防正統三絕外家昌大執權四世而東朝壽考爲之宗主至於新莽遂盜神器逮乎東京孝安之後外立者四帝臨朝者六後地深帷幄禮間外朝莫不衡柄歸於父兄詔令專於閽寺於是有利幼之立忌賢之難邪謀陰策以圖自固匪人乘間又牽牛而蹊田正士悼心思投防而忌器害家凶國濫觴有漸近如唐時大帝孝和武韋之亂廟社危絕僅續如綫春秋之義君子大居正𨿽嗣王繼歷幼沖纘服而猶朝政緫聽乎冢宰師傅保乂乎上躬則阿衡專美於有商周公勤勞乎王家其人也故三代之道無後妃預政之理漢自諸呂之亂大臣議所立而先擇外家之賢者以定大計故孝文之入繼抑由薄氏仁良之故及武帝機識超遠深謀獨斷顧命金霍克隆基圖誠雄傑英主哉魏文帝鑑東京之覆轍立後世之長緖亦嘗作爲戒誓其事可法夫六宮之位稽諸昏義則有三夫人九嬪二十七世婦八十一女禦之數其在周禮則世婦女禦職存而數闕蓋明君子不苟於色有婦徳則擇以充位無則闕之矣自姬室衰陵諸侯僭縱秦並六國遷其後宮恣用汰心益崇爵號漢自文景務循儉徳奕世累盛而至武元選納益廣嬖幸用煩至乃掖庭三千增級十四是以人君耽娛佚之樂起驕怠之感倦勤廢政亂是用長唐景龍之孽天寶之敗是皆始於女徳也夫其初皆恃當世之平寧因天下之全盛罔思生民作業之勞不念四方惟正之供沈溺畱連漸至蠧女謁幹乎王度姦防竊乎事權帑藏以淫費而耗竭賞刑以私暱而謬濫召禍當日垂鑑後人良可哀也是故考歷代治亂之迹覽彤史得失之論擇善違失可舉而言若夫戒愼失政之方保全外戚之道則莫若賦之祿而使就第教之學而使循禮傅之以儒雅篤行之士而絕其便僻險僞之交示之以恭讓儉徳之賞而懲其慢遊僭汰之好以義節之是謂寵之以恩驕之是謂禍之梁竇無噍類於漢武韋不遺育於唐是可戒矣若夫體乾坤之法正閨闈之治則莫若登選良姓之種采納衣冠之緖屏卑賤之妖色斥猥防之淫行敍進婉順之徳崇近淸閒之性雨露均施照臨無頗以資昊天悠久之無疆以取文王百斯之善慶若夫保邦求理之法節用安人之善則莫若省其品號罷虛授之廩祿放其遊冗節徒費之羞服裁用度以寛民力息曠怨以除沴气是故治世賢王之修身正家愛民經國之道莫先於此也已

宦者

臣聞三代之制凡在君側皆卿大夫士夏商之世未聞有宦者周官𨿽有閽人之職止乎掌王宮中門之禁稽出入時啟閉掃門庭而已非所以預政令揔權務者也周道衰微官紀紊亂而寺人巷伯稍見乎詩傳至於秦漢列爲近職然帷幄親密之地省闥左右之任宣受詔命陪從輿輦自諸常侍謁者之職多爲士人儒者之選自武帝臨禦長久畱連盤娛數燕遊乎後庭頗疎隔乎朝士故請奏機事多由宦者而始得政矣遂爲兩京喪敗之基焉東漢自孝安之後繼以女主臨朝陰勢相乘中官遂大專斷國命掌握衡軸賢才死於鉤黨黎民於塗炭三綱錯亂四海翻離害徧生靈毒滿區夏而桓帝乃始比超悺於伊旦靈帝方更指讓忠爲翁母書傳所載覆亡之迹未若桓靈之際也唐太宗定制內省官階不得逾四品而其數不及百員但分掌五局及在閤門守禦黃衣廩食而已後明皇纘禦崇重宮臣乃至爵爲國公門施棨防中官之數遂及三千則有銜命四方監軍諸道宣傳密防主當要務詣一郡至一軍誅索貨賕必千萬計搖動天下紊亂朝經內則思藝爲林甫之腹心外則璆琳爲祿山之耳目以至養成禍變傾覆基祚於後肅宗有輔國之逼而不得全父子孝慈之性代宗爲元振所掣而不能庇將相股肱之臣徳宗自山南蒙塵而還不欲武臣典親兵乃置兩中尉分掌左右神策天威等軍而委宦者主之由是禁衛兵權之重悉歸於中官矣蘭錡將臣藩嶽戎帥自其蓄育由之遣置威福之柄非復天子所執元和神武之功猶不書昭湣童昏之亂宜難自全士良虎視於太和之朝令孜鴞張於乾符之後逮其季世王室如燬南北朋比中外乖疑內則陰邪惡類秉樞機外則險賊姦人居相位爭權交噬刺骨相復故崔昌遐輩連結彊帥向導全忠本爲自援之謀遂成移國之禍是非一朝一夕之故所由來者漸矣或曰三代而下一統承平之治國惟漢唐焉而其顚覆喪敗之禍同由此迹歷世則不然何歟臣對曰是惟一統承平之治國而後同此柄也何歟曰夫爲國者不在外難必有內憂自非聖人孰能戒愼乎無患憂惕於旣安當其一統爲大無艱虞之急承平久治有驕汰之志匪勤惟懈逸欲是尋幾務宻猷委之近習大臣從容而議存大體而略細故憸人窺伺其隙乘機防而竊事權故積於甚防慝生於所忽此漢唐之所以亂也夫魏氏至於江左疆事外擾朝廷多虞𨿽有暴慢之君荒殘淫僻危窘斃滅勢不得長嬖佞姧孽旋亦夷殛故上權之墜於下也無滋蔓深固之勢抑時有緩急其間不足容乎因循之暇爾臣故曰是惟一統承平之治國乃同此禍也噫之來也旣久矣其亦柰何姑可取戒乎漢桓靈之事勿使預乎刑獄以免其誣染善良之虐乎姑可取戒乎唐明皇之事勿使銜命出使以省其怖動郡縣之威乎姑可取戒乎肅代徳之事勿使侵盜軍旅以收其把握天下之柄乎是三者不失則人君之所以據圖禦世士大夫之所以輸忠事主烝民之所以宅生托命可以保全而不陷於非道矣

宰司

臣聞天下之事政無小大系在廟堂有圖議而後有得失有得失而後有治亂有治亂而後有安危有安危而後有存亡善議政者不使有失善正失者不成於亂善救亂者不及於危善圖危者不至於亡誠使廟堂之上協忠將救敷求俊哲列於庶位惟事事乃其有備戒愼出令無從匪彜善始慮終惟正之念又惡乎危之至哉是故人謀誠得不牽乎天時國法旣修不推乎歷數當其治法有猷庶邦嘉靖王道正直民用平康則收功在人推美乎政及乎危而弗持顚而弗扶典廢於上民亂於下則歸非於數貽咎於天是不亦近乎善則稱人過則稱天者乎古之君子善則稱天過則稱人禹稷之贊堯舜則引天之命湯武之誅辛癸則斥人之罪蓋天降災祥在徳而吉凶不僭在人已則作孽何天之怨前世遠矣略弗復論近取諸唐則天寶幽陵之叛興元奉天之逼廣明邛蜀之幸乾符豳岐之遷是皆釁起廟堂禍歸邦國者矣夫廟堂之上有得失有治亂有安危存亡有爵有賞有顯榮寵利者有兵有刑有毀家覆族者且主徳成於弼直國體正於臣鄰不有英睿之君聰明之徳安能照姦而顯忠不有仁義之臣忠亮之志安能協恭而底乂是故帝王之道莫大乎平心而禦物輔相之徳莫先乎圖大而致主有平心之度故能通天下之志而不專偏聽之惑有圖大之慮故能以天下爲心而不急樹私之計蓋人君偏聽則啟讒慝之門人臣樹私則開朋比之路俾夫姦諛進身之賊稱於人主之側遊說規利之士諜於大臣之門君有蔽忌之心臣行傾奪之計如是則國安得而治政安得而和是天下之大禍也故君以臣爲體臣以君爲心道充乎神宇則美暢乎四肢患結乎膚革則憂及乎諸慮是以臣各獻其忠則君受其效國先泰於上則家蒙其福由是言之故知偏聽者召亂之本樹私者理末之術使君行此道臣知此說天下其有不治者乎

藩鎭

臣聞議者曰唐失禦於藩帥至於一道百城跨制千里列郡長吏出其所署戮二千石而不請專地繼世僅如戰國自安史起釁河北非王土徳順姑息河南皆防壤章武勤勞夙夜拔材練謀極力十年粗夷險阻懿僖之後寖防益削朱氏兼領十鎭遂行窺逼而受終矣五代圯壞顚危相逐皆由彊諸侯擁重兵而奪取焉及我太祖之受命也天謀神機風雷變動創艾前謀建長防於是不愛乎節鉞多命乎帥臣權分而勢自輕外與而內實取於後諸侯入覲漸畱不遣方面都府牧伯之位更除士大夫而僚吏掾佐悉天官選補塞覬望之蹊隧覆姦亂之巢穴故四聖累盛六紀於玆寰海乂寧不震不擾門無闗鍵豈煩擊柝之虞蓄無扃鐍安容胠篋之變可謂藏身之固置器於安規摹之深逺也乎臣聞而論之曰唐自天寶之亂天下剖裂至我朝太平興國擒劉繼元靜並汾而天下始大一統生民離鋒鏑之禍伏惟祖宗之大功盛徳無與較焉然三王之善制不能無敝百世之長軌難以遐禦故自古無亂國而有亂君有治人而無治法利害倚伏勢數之常幽厲享文武之國桓靈繼髙光之法棄彜敗典暱邪遠正周漢宮廟鞠成榛莽夫歷世始王創基垂裕莫不鑑前之敗深思經久其爲秦謀者蓋見三代之繼皆由諸侯於是有廢五等之畫爲漢計者蓋見秦無盤維之固孤而易危於是有郡國雜建之策魏晉之議者蓋見陳項之事黃巾之擾乘州邑之無備遂潰漫而不制於是有都督持節之命皆所以誡覆轍遏亂略堅鑿契以抵欹壞平衡石而均重輕然其負舟而趨遷鼎奄有者則又不常在存借世家撫宅疆宇者矣故閭左戍卒攘臂以亾秦族泗水亭長提劍而啟漢祚光武以書生起宛曹公以孝亷去譙司馬氏無淩儉之眾宋髙祖乏惇溫之勢歡泰出偏禆之防隋文因戚裏之重及其乘隙定業勢歸事濟備物九錫建國立臺比夫西伯以二分而事紂小白奉四履以勤王體迹殊矣是故鞅斯罷侯置守之算徒見其輻轂運動之勞誼錯彊榦弱枝之論蓋昧於皮毛附麗之本至於天乙之後王室數衰每及賢王九琛復防周厲之削宣王中興秦天下一家二世遽滅惡在乎郡縣而安也且唐之授歷幾三百年內難四興外冦三作大帝孝和禍稔帷薄憲宗昭湣毒由宮臣其範陽之亂奉天之逼𨿽安泚爲之戎首而甫杞實其禍胎恭惠不君紀律虧替私暱執鈞衡之柄閽寺專帷幄之謀於是患結安南兵連徐土發邛蜀之役構云代之釁恭定繼立王綱已解半天之下巢讓之所塗炭自陜以東權儒之所踐食禁旅爲蒲人所殲邠師以襄王僣命原其禍孽都由令孜是故唐之傾危不自藩鎭皆自蕭墻之內也向使明皇勤卹無怠開元之初神武勵精常若建中之始懿皇紹稱克守大中之政則範陽涇帥乘何釁而犯順嶺表彭門因何隙而嘯聚譬之瘣木蠹由中生譬之累棊勢從上墜故知治亂本乎法度興亡系乎時君禦得諸道逺可以賔絕俗撫乖乎方近不能保宮室彼方州者闗柅動靜臂指伸縮制不在外而在中矣且夫我太祖之以睿武拯天下則有經綸恢定之略駕馭威懷之術我太宗之以英文繼大業則有緝熙撫寧之道裁節畫一之制我眞宗之以至仁纘丕圖則有寛衝恭睦之徳持盈保成之方維其撥亂守文理致小異然皆主威獨運國命自制政不容於姑息思不假於近習此所以髙拱南靣子孫無疆之法也主上爍震耀之精體乾剛之徳攬威福二柄以照臨四表剸制無牽忍之愛采拔罔卑逺之隔廣謀以明聽受獨斷而絕浸潤此其上所以建皇極下所以綏天下者彼郡縣之制苟曰不虞豈朝廷之所恃者乎謹論

樂全集卷七

欽定四庫全書

樂全集卷八

宋張方平撰

芻蕘論

選舉論

臣聞設官所以共理擇才所以任官夫位職祿三者官之紀也徳才勞三者人之分也度徳居位量才賦職計勞詔祿興王所以治徳不稱位才不任職勞防祿重衰世所以亂惟君司牧兆庶惟理亂在庶官惟賢惟能其難其愼古先明王育才考徳之道至矣周之取士爰始庠塾鄕老舉秀茂而賓其禮司徒教行藝而升諸學樂正品俊造而進其名司馬辧官材而定其論而後天官執其柄而詔其爵內史書其貳而制其祿司士掌其版而知其數小宰平其計而其治蓋其官人之法如是之詳漢之取士亦始鄕邑自幹佐曹史見拔州郡復辟公府更舉髙第始出除吏其郡國所送孝秀或公車延召諸罷職待詔者悉居三署光祿嵗察四行茂材亷吏方補用焉至於魏氏疆宇分蹙兵戎罹亂衣冠僑轉陳羣立九品之法而選舉始濫中正定髙下以署品吏部據升降而授任其後法𨿽益壞議者紛起而終不能革歷六代而至隋中正始罷夫進士科者設自隋煬緜於唐而我循之可謂浸淫而蕃大矣爲業益浮入仕益易唐考貢士之制專委有司嵗第殊鮮𨿽升名王府而未階仕牒再試於吏部有屢斥焉其中格者補畿赤丞尉爾其不中格者或例赴選曹之集從事藩侯之府必外效有著而眞命始加我太祖之初受命也王略猶梗人物蓋希進士登科嵗無十數抑於時文法闊略吏員簡疎嘗聞郡自牧長而下或數員而已爰及太宗治致泰平教風寖盛丕冒出日一統無外且喜天下英俊盡入彀中始親禦便殿以臨試貢士博於采拔務盡乎人材待以不次驟升乎美仕【國初進士甲科授司冦或幕職官興國之初始授等甲京朝官倅大郡或卽授直館者進士中第多至七百人後遂爲例至今】興國已降遂爲常規然凡諸爲士之民惟此爲幹祿之路儒術治國誠王道之大經文藝起家固儒林之盛選是以天下學士靡然向風非惟道化所陶抑由寵利所誘也夫子曰以言取人必極其言而考言彌華於道所以紳行乏稽古之識端甫鮮經時之論涖官少稱職之吏臨事無仗義之節風俗有流薄之損朝廷成掄選之濫豈不由乎易取而驟用之乎此張衡所以深憤嫉於漢日楊綰所以議革廢於唐年且三王之道不能無故董仲舒譬之琴瑟不調甚者必解而更張之夫周之造士論材始乎庠序至漢而興亷舉孝自諸鄕裏至順帝凡三百年而左雄建議諸生試章句文吏課牋奏而爲限年之格又百年而魏陳羣設九品官人之制又三百年而隋文立志行修謹淸平幹濟之目次及煬帝更制進士詞賦之科此皆歷代舉選之道因時之宜更救其失猶三代忠質文之政以革敝易化者也伏惟朝廷取賢斂才之方故亦並開數路惟是進士最廣而甚夷鼎司臺席之崇玉署金閨之彥更處乎館殿參布乎臺省國之綱紀民之君師百辟眾官其淸塗要地者何莫由斯而起歟𨿽名臣輩出而淆濫爲多其故由乎取之泛也以周漢育士之詳而不能盡善良又況采一日之伎昧素定之價若之何責以無濫也歟夫以唐世之制專委有司者則利在乎才者必不遺在乎啟奔馳之徑而平素者絀焉以今日之法則利在乎使人循道以求已在乎得者不必才才者不必得而勸勵之教怠焉其利害相形之理思所以折之必有短長矣至如儒術之防削思所以振重之士節之陵遲思所以興起之皆國家教化之端王政之本聊用窺測以著於篇

凡資任子弟名國子監立格試業補用論

臣聞古有四民皆世其業則象賢世祿爲古之道然三王世代必教諸學藝成徳就乃辧材而官之故舜命防典樂教冑子夏氏大小之學商人左右之序皆所以教國子也周官大司樂掌成均之法以治建國之學政而合國之子弟王太子王子羣後之世子卿大夫元士之適子國之俊選皆造焉崇以詩書之教詔以徳行之媺干羽誦凡學必時修六禮以節其性明七教以興其徳比年考校至於大成然後論材定位而官使之漢制中二千石九卿得任子弟爲郎或沒於刺守名績流著亦蒙恩典錄其後嗣凡三署郎悉屬光祿勲更直宿衛嵗察亷茂舉四行才迹優顯始防選舉銓居髙第方出補長丞下自魏晉迄於唐朝臣寮有功利及民勞效在國始被恩澤賜一子官褒勵勸賞其義甚大臣竊覩朝制凡職參侍從班在兩省無間中外嵗至誕節輒任京官一人郎官卿監外臺亷刺凡及郊禮輒任選職一人又近制貟外而兼館閣得視正郎之秩三丞而請致仕亦荷門子之祿誠由盛世一統溥天無外銓除路廣郡縣員多足以霶灑王澤周冒纖防之品奬勸羣吏無爲子孫之憂然臣之愚意竊有不足者夫賞延於世𨿽盛世之典而能不當官亦先賢所誡今仕任之塗益廣顧教育之道未施且世祿之家鮮克由禮膏粱之族子弟易驕夫其生享丰余之養習見逸欲之靡而不淬礪以先王道徳恭儉之言陶染以古賢孝友祗庸之訓是使立身之道不篤涖官之法不修罔知小人作業之勞不念稼穡艱難之勤家緖速淪世美鮮濟故宜然矣彼性知禮義之貴心存藝文之樂卓爾而立不入於邪令器自成其亦幾族是以古者作爲膠學聚而教之非惟爲國造士固乃爲臣立家也臣伏請凡今之子弟以資任入仕者宜悉籍於太學其在都者令日入肄業遵古齒序之禮臣聞師嚴而後教尊欲尊乎教在嚴其師欲師之嚴在重其位伏願於朝士中擇宿儒淸徳名素在人者正授博士明立教條使行師弟子之禮以肅之比年考校顯勤罰惰及三年則大比能精一大經量防時務而通者送吏部依資補用其未精通者復畱進業必及格始得除吏其在外者以大比時赴集升降同之傳曰學以從政不聞以政入學故夫學古入官量才授任著諸典訓若何捨之如此則名爲資任實經誨育𨿽髙華之冑有寒素之業也父兄必加夙夜之訓子弟必勤講修之志勸勵之道立庠序之教興朝多世徳之家官獲稱職之吏仰補時政旁恢治法非邦教之大者歟

復舉孝防

臣聞善論士者先行而後藝善官才者奬本而礪末故子曰孝弟也者其爲仁之本與先王之臨天下也正其大倫長其義節務隆道化使民歸厚故周官司徒以鄕三物教萬民而賓興之其一曰六行實先孝友漢制始復孝弟而得拜官武帝遂以孝亷名科郡國不舉孝以不恭論不察亷者免漢之得人𨿽稱數路最近王道玆制爲篤歷世而下風教寖防豈古今之俗殊蓋勸導之方淺且人才行鮮克相兼以慶建之謹厚不通舒誼之經術以黯式之質直又乏遷向之文雅而今官人之格蓋進士明經世家而已孝如曽閔莫希勸駕之遣亷若夷範不入辧材之論臣愚以爲宜復孝亷之科自兩府大臣各歳舉一人而天下歲貢委於外臺其有持身端事親孝生養以禮沒喪有聞友於兄弟睦於族親爲姻黨所宗慕爲裏閭之歸仰者可許鄕人署行列狀於縣縣大夫詢於眾而實升之於州州長審訪如所署以聞外臺外臺防部郡所上各考次其行陟其尢異者一道嵗取三人焉獻於天子不必備惟其人其渉知文義頗通經業者命有司量策以時務隨才而敍官之其行實誠著而殊昧於學藝者可寵以上佐助教冗散之秩復其家勿徭臣聞動人以行不以言行教以厚不以薄蓋經術者仁義之糟粕文章者經術之駕說夫躬行其道而不見顯異顧獨駕說之尙臣疑旌勸之術未爲盡也且世家廕補嵗以百數二科取士一開貢闈而第者以千計雜流冗仕不在焉誠參以孝亷之舉則勸善勵俗之方不益備乎記曰上舉孝則民不遺其親上察亷則民不黷於行邑取一人焉一邑之人勸動矣州舉一人焉一州之人聳礪矣天下之爲人父兄者莫不朂其子弟天下之爲人子弟者莫不勉其行之在其身也故夫厚人倫移風俗美教化其惟進孝亷之士乎

選格

臣聞選舉之法自周漢至隋凡六革夫惟更張以救其立制以宜其時得政之體也且人情安於久習時論重乎攺作道者寡而泥者眾倡者孤而沮者羣是故因循之患政之大病古今所同也昔後漢左雄以亷茂之陵遲郡國因緣多濫始建議諸察舉者皆先詣公府諸生試經業文吏課牋奏副之端門練其虛實而拘以限年之法於時胡廣郭防駁於前張衡黃瓊非於後上獨信向雄議得行自雄在尙書歷十餘年天下無敢妄舉朝廷稱爲得人後世識者方善其制故知昧時之經者必循名以遺實達政之方者乃收實而後名駁於前者是疑其胸臆之說善於後者是見其耳目之效也唐代宗時楊綰以貢舉之建議請廢明經進士之科而復鄕舉裏選之法詔下其議而在廷之臣多同於綰遂行其制後近臣淺滯者或論其不便上不能持旋以復舊今二科之獨在乎泛濫猥多而取之不能精或實學而見遺或下材而髙第然天下所以未厭者以國家處之以至公而有司不得措其私此所以人自循已反之於命不復咎於法也且二帝之廷疇咨仄陋三王之盛感發夢卜至於兩漢士束脩於衡蓽而辟書在門魏晉之際操行內著淸議外同夫使士以謹身篤行爲無益寵名爵祿爲儻來成苟然之俗敗奮勵之節是於政體不已虧乎今一啟禮闈仕逾千數銓衡依等以注授郡縣無員以除遣乃復過期停罷遷延嵗月則是賢愚同滯涇渭一波不審源而塞其流不計本而抑其末也臣愚以爲宜略比唐制依其甲品設爲選限其在殊等特承優恩請循舊卽除以旌髙業餘當入選率從限格其能決別科目自當更防賞拔且唐以明經進士爲及第宏詞防萃爲出身及第者𨿽有籍王府而未階仕牒乃辧材定論之名出身者始著錄官板而涖行公政有爲臣主之義故夫以二科羅眾士以詔舉擢異材以選限難濫進數路而取爲制其備若國行盛禮覃慶四方凡名選人復當普敍伏請初入選者稍宜異其節文可委自刺守察其鄕論有一介之節一善之長令以名聞卽爲注授其不預舉必滿選期凡今之士流鮮自惇飭學業務乎苟就進取規乎速至且民之情僞動息事之險阻艱難古爲政者必周知之自非賈生終軍之妙齡甘奇辟疆之神敏則𨿽有明悟之性或多輕簡之失今夫立選以重其進設舉以勉其立則必人自磨礪家自教朂終始修整務爲鎡基自然人知謹身之勸士免去業之速民裏有恭讓之義場屋息爭逐之末官局得才良之吏銓調省煩積之員肅其風聲端其教節不亦優乎

川嶺舉人便宜

臣聞唐因隋制以二科取士然諸侯得自辟署仕進路廣不專科第多由藩幕入登王朝又閩嶺黔峽士人殊鮮兩河之外後爲冦境帝都闗中近乎巴蜀故禮闈可以嵗啟選第不逾十人【開元天寶舉人或至二千人然登第者百才收一】我太祖朝其風猶在抑亦王度艸創人物希少及舉荊蜀下江廣收閩越定太原武事偃罷文物寖昌興國已來取士益廣風教遐被海防大同曳博帯於文身誦聖言於鴂舌甌閩之俗編戶待乎賓興邛髳之鄕比閭思乎隨計逾劍者崎嶇萬里度嶺者往復一年故禮闈不可嵗開而賢者能者同時而滯塞貢士必當廣取而猥者濫者一槪而混淆且其遠方之人顧有可售之伎𨿽防續食莫拔窮巷之身弗預充庭遂斷亨衢之望托於遐陋誠有可嗟臣伏請凡當秋賦之年禮部旣以三月上請卽頒示逺方其嶺南兩川卽於中夏發薦其預薦名者嶺南諸郡送廣州兩川諸郡送益州委二府如禮部式考試當試時本路轉運使及州長吏監考於部郡選差文學才望有聞者爲試官朝廷特遣臺閣臣寮一人傳詣監試比嵗之杪取令畢事其當解人卽遣至都附南省牓送預廷試其不預解人卽依到省敍舉其廷試下第者旣還本貫許本路計使差充攝官如此則遠人免﨑嶇之勞寒士無廢棄之嘆土俗以鄕舉而民勸禮闈得人省而考精矣難者曰今禮部考試選委大臣徧擇館殿博用才良以司考校又糊名轉錄以防私濫誠重難其事矣捨是而委二府其曰可乎臣對曰彼岷嶺𨿽狹然各逾百城官吏數百計皆王朝任用銓衡選補二府長吏國之重寄兩臺使者朝必愼擇誠復遣臺閣才臣就而監之嚴其法制明其條約重其委付信其命令可遙禦矣如唐時分選於洛邑放第於東都其制近之矣況此試時官集諸州匪容私請權分當手當由公共且方爲薦發之地豈預名器之柄理無疑者於何不安難者曰夫變常危事攺作惡名今夫二府之選多則長濫鮮則召怨且眾聚焉非國家綏逺之術也臣對曰夫變常之事危攺作之名惡爲其乖民情而動也變之順眾攺之就利何危而惡乎臣嘗見禮闈川廣之貢士各才百人夫豈眾之謂哉且二方之士趨赴試集往復幾年驅涉萬里入四海之眾多角無涯之得失或數罷退鮮不告勞今使不出鄕闗坐而就舉藝學相委名稱相聞就有取捨皆其土人擇一方之官吏考百人之所試取之必精又何濫之長退之以禮復何怨之召故臣謂之便理可詳矣謹論

樂全集卷八

欽定四庫全書

樂全集卷九

宋張方平撰芻蕘論

官人論

臣聞股肱元首一體而後成人陰陽沖气三合乃能生物君臣之義相須猶然故理亂在庶官安危系所任良臣惟聖後徳惟臣按歷代之典刑觀先王之治道莫不簡賢授任論才賦政勞於圖擇佚於任使堯之克明俊徳舜之時亮天功分職用人猶咨四嶽故堯曰疇咨若予采湯湯洪水方割有能俾乂舜曰有能奮庸熙帝之載疇若予工疇若予上下艸木鳥獸則是播種必稷擊拊必防各用所長故善其事爰及三代官有世守業精能勵百務用舉在漢武宣之朝亦稱多士之美內則有儒雅質直運籌定令文章應對之臣外則有將帥奉使宣風理民之良咸稱諸用各濟其志以故西漢號爲理古凡魏晉而下創圖之主致治之君未有不能駕馭英髦賞拔俊彥而能建大功業立大制度貽謀長世垂裕載籍者也然官紀之制世增其原本要末請試槪論蓋天子惟君萬邦國任三事揔百揆者則謀建庶官之長列庶長者則博選眾職之任卑治其目尊領其綱各有典司不相侵紊故人有所守而各安其事爲法也簡而責效也詳人君可以垂拱而仰成百度所以條貫而有序及乎隋氏悉擥下權一命之防咸自王命三銓汨混諸流繁錯臯陶九徳不足以盡官才之方周官六計不足以爲吏之法毛玠之執衡鑑不足以振頽俗山公之善題目不足以發淸議矣唐氏雜用隋制皇朝多循唐舊今吏部之職分而五仕塗煩廣賢愚不可周知資格有常能否固難悉辧然王者設官分職以立民極知人則能官人安民則惠大臣舉賢援能分治邦政在乎旁招俊乂列於庶位夫百司羣吏旣非尊達各有其長其旦夕承弼出入起居發號施令左右前後之士固宜周識其善惡各盡其器能孰有致君成務輔相之道可以居廟堂孰有折衝決勝將帥之略可以安邊域孰有沈謀深識可以斷大事孰有純誠朴忠可以臨大節孰有通塞之術可以主邦計孰有方重之望可以執邦憲孰有詳練故實稽古之學可以備對問孰有不畏彊禦敢言之气可以司諫諍此皆帝室儀表當世衡石朝家輕重之所賴生民休戚之所憑夫不深詳乎僉議夙存乎簡注一職不舉固有闕政矣至於專使之才如終軍陸賈者牧民之術如延壽黃霸者澄淸風俗淩厲名節如張綱範滂者明愼刑獄哀矜平恕如釋之定國者此皆內與之爲政外與之宣風揚主之恩威爲民之舒慘者又可不素察其能否而克收其功用乎臣嘗讀漢書見元嘉中丞相王嘉上疏曰前山陽亡徒蘓令發爲盜欲遣使問狀時無可使者盩厔令尹逢拜諫議大夫遣之今諸大夫有材能者甚少宜先蓄養使之成就臨事倉卒乃求非所以明朝廷也臣每讀至此輒廢捲長息夫以孝哀之世其天下之廣職位之眾猶武宣也而朝廷虛空邦國殄瘁至無一使人之才得非由人失素備之道者歟故臣深願陛下廣知臣之明爲立政之本采拔罔疏賤之間信任存始終之禮使端良之士夙夜乎左右才徳之臣表率乎臺閣亷能之吏刺守乎州郡則陛下固可以髙拱乎太紫凝神乎穆淸不出戶牖之前而天下固已理矣臣才駑識近不通理要相時官人之道稍近乎政之損益者論著於後掇所遺焉

用人體要

臣伏以皇朝兩府前代三司所以平章庶政之經揔覽萬事之紀下賦羣吏之職恢成天下之務故髙宗以傅說作相而說旁招俊乂列於庶位周官太宰以八柄詔王馭羣臣西漢丞相東西曹或起爲中二千石東漢三府察亷秀髙第出補刺守入居鄕校南朝晉宋以來五品已上執政與吏部參掌以至於唐宰臣猶得以不次進用官吏代宗時元載當國而公道隘塞常衮預政而人材凝滯及崔祐甫作相日除十數人未逾年凡除吏八百員上曰或謗卿所除官多涉親故何也祐甫曰進擬庶官必量能補任臣若與其相識方可粗諳人材若素不知聞何由察其言行上以爲然識者是之憲宗時李吉甫自承防作相謂學士裴垍曰吉甫自尙書郎流落逺地十餘年後進人物罕所接識宰相之職宜選擢英俊君多精鑑幸聞今之才傑垍取筆疏其名氏得三十餘人數月之內選用略盡當時翕然稱重吉甫有得人之稱自文宗之世宗閔徳裕之輩挾私後公結援相傾而朋黨之議興焉故文宗曰去河北賊至易去此朋黨實難由是進用一官遷除一吏各相顧矚恐涉譏議豈至公宰物之道歟伏惟我太祖太宗之朝擢賢任能使人以器才略奇傑或數年而至公相猥昧無庸或逾紀而不攺或卑品而處要重或髙秩而居冗散升沈取捨惟才是視故能興造功業安綏四表制度遺文貽厥永代夫功名所立必由駕馭後世因循成蓋自承平之久在今致理之本莫先官人之事助陛下官人者豈非宰相乎官至卿監職參臺省遷用之命故在政府郎官已下屬乎審官注授之職統乎選曹是二有司者宰司實掄之且今外任之重國權所寄不在亷刺之職分而爲二轉運使提防刑獄者也天下諸道不登百人是百人者誠才則天下之政舉矣此陛下所當簡注宰司所宜愼選者也臣比見詔書更委兩省兩制薦舉此固朝廷不欲私用人之柄與天下公共之意然凡被舉者又果盡賢乎若類其資歷第其秩位貫魚授寵無復區選定馬於幹不知適變是猶按伯樂之圖而求驥騄於市也臣愚謂宜斷自宸明遠遵往制以用人之柄責於宰司凡滯淹之才俊傑之器名行磊落眾實共聞自可越次甄升急收其效必依階躡級豈曰用人𨿽大吏而不能厥職居刺守而不聞治狀大者宜罷歸田裏小者宜退從冗散漢官儀曰三公聽采長吏臧否人所疾苦條奏之是爲舉謠言又漢舊制州牧奏二千石不任位者事皆下三公遣掾史按驗而黜免之此前代中外羣吏升善退惡咸自宰司之故事也旣付之以柄推之以誠則一夫不獲一官不舉陛下有所問之矣或曰經綸屯昧之時則有不次急用之擢持盈守成之時自宜遵常守故而已臣以爲此乃腐儒之謬說豈英主之遠謀且陛下向者躬攬萬幾再新區極獨斷不謀拔才振滯彼一二臣上膺奬擢咸自卑仄驟升淸要又豈資任之云乎況此三司實掌眾職動而引例何謂掄材能者一日而在下則失一日之益不能者一日而在上則有一日之損故升拔善良斥逺邪惡以一日爲晚何遵常守故之謂乎夫然故上下盡心庶官修舉天下之士可得而官使也上無焦勞之憂旰昃之慮而百職理矣

郡縣理本

臣伏以今外權之重惟轉運一道百城號令千里官吏之黜陟財賦之弛斂恩澤之流壅民政之慘舒郡縣觀聼其風稜國朝倚辦乎外務提眾職之綱轄實方靣之師表蓋漢刺史之職而唐度支諸道巡院畱後之任也漢制刺史掌以六條督察二千石而不主金穀貨利之事其主金穀貨利之事者則大農有部丞州一人而郡國有均輸鹽鐵之官唐世亂後急於兵食而計臣始兼轉運諸筦之名而諸路置巡院官掌賦調之式委輸之藏而不揔州郡之政吏民之事其揔州郡之政吏民之事者則有按察采訪黜陟之使今之外臺乃兼其任受國寄用勢望甚雄小大之政無所不統夫其捃拾勾剝錐刀毫忽之計損余補寡給報調度之算正一胥史可辦者爾轉運使之大體在乎訪視風俗革正其因循之亷實官吏周知其否臧之才此固水木之本源衣服之冠冕矣是之弗圖而猥事乎米鹽芻稭之防誅效乎圭勺星銖之謬而宿姦大猾據都占郡府署爲豺狼之窟州縣爲虺蜴之宅以至暴於天聽達於四方而外臺猶莫之舉也此豈所以與天子共理之意歟比者朝廷議郡長吏之罪而轉運使坐累左遷斯見乎朝防務澄肅乎外政者也夫聖人立法所重成俗習見旣久回革已難今天下之俗樂和易而惡堅介貴循常而重攺作建一功利必防生事之名免一惡慝已落深刻之謗故𨿽綱膺之蒙寄任於今猶頗牧之當漢文之世也臣又詳轉運之名蓋以賦輿爲主似非專爲舉賢黜惡而設也子曰必也正名乎則其居是職者先聚斂而後民政又不可多譏也昔在兩漢𨿽有刺史督州而又時遣四出察羣吏之治故前漢則有繡衣直指傳行郡國得專戮二千石後漢則有美俗淸詔之名分行四方唐𨿽有采訪按察之職而亦時遣郎官禦史訪事得失臣愚以爲宜舉漢唐之典精選臺閣之臣才識深明風度方重者銜命分道參考民謠以升聞亷正劾免庸暴必列疏其能否之迹實錄其善惡之狀以行誅賞之法以立褒勵之道至於有可興之功利有可蠲之疾苦艸萊有幽潛之士閭巷有節義之人因得搜揚以輔政道數年輒一遣而勿限於常如此則吏知沮勸常懷戒懼之意民有侵枉益開辧理之途利害上達而不遺恩澤下流而無壅矣

考功之法

臣聞三考黜陟著於虞典三年比校具於周官在漢則京房創考功之法在魏則劉劭立都官之制杜預泰始之格則委乎達官以考所統崔鴻延昌之議蓋病乎選曹之無甄擇論𨿽略著於後事各不行於時南北下衰無復議者若夫考歷代官人之得失酌一時風俗之薄厚爲政之迹良可槪知漢之察舉辧論已詳取九卿於刺守取刺守於四府三署丞令之髙課者而外以六條督郡國之治朝廷時遣詔使傳行四方以察吏考俗而公府聽采長吏臧否以謠言舉按輒被黜免不在考功之法而善惡彰矣魏晉之時九品之制中正之職方爲修舉未至陵遲中正第其才行吏部據以除授故𨿽不行都官考課之制而物議定矣永嘉之亂天下幅裂時政衰蹙愒日偸安固無暇宏逺之謀猷以經時立政者也爰及有隋事不師古罷州郡辟署以收擥下權末品防資悉銓衡除擬官紀紊而人材雜矣唐氏以兵吏掌文武選事各分爲三銓而考功掌校定中外官考類爲九等𨿽制存著令而人鮮克舉凡二部所領六品而下赴期冬集臚唱注補而巳夫停年之制崔亮設於神龜循資之格光庭立於開元積嵗以爲勞歷級以爲限無賢不肖混然一律自是天官之任但行令史之職考課之制徒垂虛文今朝廷官人之式以貴任卑以眾任寡賢從類舉罪使連坐其道至公其法至平去偏重之權無專蔽之謬所謂詢於眾與天下共爵人之義也然選曹所以羣吏之治者其功過之迹始於州郡書之而州郡所書限於條式徒鋪列其紊文猥及毛細之事逮於筥釜盆盎老婦之用悉籍之有同乎劑約能否之用良惡之迹昧昧不可得而知也及滿嵗未調銓衡驗覈第能駁其文字小訛日月防舛勘詰細故邀賄引賂吹毛掩瑜去小州入大州解逺縣得近縣敍遷次補如魚貫雁行去此取彼若探囊發篋以故惡吏無所畏避民政多至紕錯臣謂宜令天下州郡嵗結羣吏之課必先疏其功過之狀則又以善惡深淺而相補除第爲三等直云某人居某職事能舉其職嘗建立某功事有利於民嘗管幹某事能辦成或覆獄能得隱濫或能發大姦猾去民蠧害其書過罰約此凡郡縣眾吏長吏親書之其守倅之成則轉運使提防刑獄分校定之逐部州郡設月日期防集上於二司二司之官以其集時咸防治所受部郡之考籍而參議之類其殿最歲上於王府移副於考功伏望朝廷愼選材識之士以授考功之職益增其員分總諸道受外臺所上部郡考績之狀使得博采乎淸議訪察乎風謠有貪暴而居優課循良而處劣第得以論糾參實其功過之事旣合補除之法各以其秩序或上於宰司或列於審官或報於選曹各依等而行升黜焉凡吏涖職三年繼考三上者遷陟之三下罷免之二上而一下優敍之二下而一上殿畱之其餘以是爲差也此其約而易守簡而易辧有稽於古可繼於後吏知乎苟且非干時之術必勤於展用士知乎名節爲取重之道必勵於進徳則是爲善之士益勉舉職之吏咸勸郡縣之政不肅而成矣比夫房劭之苛制崔裴之迹不少善乎

辟署之制

臣聞周制大國三卿命於天子自大夫羣士皆命於其君王卿士之官屬亦各自選用故穆王命伯冏爲太僕正曰愼簡乃僚惟其吉士漢之藩國朝廷獨爲遣傅相其中尉千石而下得自置立三府各擇掾吏州郡從事列曹眾職悉任之於刺守魏晉始建九品官人之法中正覈人材於外吏部銓授於中而辟署之制仍行不廢隋開皇中內外庶官罔論大小悉歸選曹無復外補唐氏雜考古法稍復其制采訪節亷之官屬判官而下皆自延請其已就署徐乃上聞未奉報者稱攝旣王命者同正肅代之後嶽牧權重或自除支郡刺史專戮二千石凡諸辟用悉兼臺省皇朝興國初始罷假攝而重臣近職出臨方面自介倅賔佐逮諸掾吏得自王官請辟相承惟舊於政殊無損者而頃議者復爲過論以爲多引交舊或容請托又慮孤平之人才上被代使奔命之不暇且郡縣送迎之洊勞由是復止奏辟之制臣聞書戒任賢之貳易美彚徵之吉傳褒舉善詩貴烝髦且朝廷官人之法大體以保任論薦爲選擢之路位登朝列職分半刺固可以舉其所知矣況大臣者上所尊禮而信用者膺共理之寄求自助之良設令引交舊而得賢容請托而不失才其亦何愆乎義凡所謂善知人者必審其善惡察其器能非交舊則何從知之旣無交舊之素則必求於長者之譽善人之論采淸議訪鄕評而取之是故涉乎請托矣魏盧毓曰夫名不足以致異人而可以得常士畏教慕善而後有名是不猶愈於殊無善而稱者乎而議者迎事端而設防蔽滯俗情而虧大體使大臣知善而不得用知濫而不得去是何取乎理哉臣愚以爲宜復舊制稍爲條約遂其援能之善塞其過分之請論辟之始當依遷次而補除贊助有聞自用常科而奬薦誠有人乖物論非可掩之瑕事出幸私有駭眾之迹自可使憲署彈劾外臺察亷暴其妄舉之愆示以必行之典如此則當薦延者有顧愼之意礪名行者有伸知之望吏皆勸向事斯修舉翹楚必刈白駒可縶上爲掄拔以漸之道下免滯淹不調之嘆幹旄好善𨿽紀浚郊之美棫朴官人終歸周朝之盛矣

樂全集卷九

欽定四庫全書

樂全集卷十

宋張方平撰

芻蕘論

宗室論

臣聞昔在帝堯克明俊徳以親九族九族旣睦而後平章百姓協和萬邦三代之王莫不封建宗子以爲藩衛周之宗盟異姓爲後其惇敍世族之義則有飲食之禮親睦伯叔之國則有脤膰之賜及其衰也幽王不能燕樂同姓骨肉相怨而頍弁角弓之刺興焉平王棄其九族而葛藟之譏起焉然維城毗輔翼奬王室故有周之享國逾八百年及乎孤秦郡縣天下專自封大不復建侯子弟單防勢同匹庶及山東冦起孑立無救四方瓦解遽至顚覆二漢之制屏翰支子入參宿衛宗室賢者預聞朝政親疎雜用輕重相權故基祚揺而更安國命絕而復續魏氏簡薄兄弟隔逺族人制諸藩王不許朝覲文如鄄城武若任國闗防禁固才不試展而乃忍死待賦托孤寄命本根淺弱龜鼎速遷司馬氏近鑑當途謀安後世配兵諸子分據要地永嘉之後禍變九作自相屠刈過於血仇離石嘯亂區域大擾羌胡紛起王制剝盡猶賴藩戚撫臨方面故大命重集於江左焉中興之後惇峻幹誅皆自上流蹙逼京邑故自晉世逮於宋齊險害都防必命王室子弟鎭督之於後劉蕭二明昏迷悖亂忌同好異縱其尋斧枝榦都盡枯枿兀然股肱悉除但存胸領險慝之人以爲利姦雄之臣以爲福故使齊梁坐移神器嗚呼滅天理反人道污禮義傷風教凶徳之大其惟內自誅夷者乎近者唐氏創業亦多宗室立功中世已還多難之際斧鉞徵討巖廊謨謀書勳鼎旂流芬史諜者同姓近屬實繁有徒臣聞教莫大於親親道莫大於立愛故傳稱六逆其一曰疎間親夫子曰君子篤於親則民興於仁伏惟我國家徳厚流光慶基憑固天實保定長髮其祥韡韡棣華旣和樂而且孺振振公姓皆信厚而有穆宜乎徳教自家而刑國孝悌達於四方者矣至於爵徳官才教勸長善之道臣猶竊慊疑若有未盡至者采其大要敢僭論焉

皇族試用

臣聞周之五等分土繼世立適以長不以賢立子以貴不以長無嫡選庶兄亾弟及故子孫傳祚與王家始終其支子爲羣公子公子之子爲公孫逮乎世代已遠服屬且疎則各以其祖之所居官或封邑或字或諡因以爲族以綴親別本而各仕其國爲卿大夫士焉漢之封爵皇子則王王子則侯王侯世及無嫡則絕後武帝復使諸王得推恩封子弟爲列侯而王國之嗣無不侯矣其宗室同姓肺腑之親入居卿相出爲牧守中外逓處惟才是用故諸劉繁衍彌漫乎天下曹氏裁制藩戚最爲無道至於隔其兄弟吉凶之問禁其婚媾慶弔之禮上不得預朝覲下不得交人事離恩絕義斷棄天常能者被拘才者不試故曹植自比圈牢之養物求一效死之地而不得气類乖疎公族翦弱故司馬氏乘間而起如襲虛邑焉南北之際晉宋之事尹正王府督領藩鎭兵戍之地險要之都必命宗枝分居嶽牧爰及隋唐未之替也我國家祥符之前皇親尙出臨郡後絕外授初無他釁且天下一統承平治寧藩郡之勢制如臂指不比江左隋唐都督節察輒千里百城事權之大也又何忌焉蓋以其驕貴放恣鮮遵軌度罔自抑畏不知小人之依故朝廷推示大公爲百姓計上全親親之義下爲元元之福爾且國家基圖安固源流深長古者族食世降一等親必有盡屬必益遠及本枝百世衍大蕃昌有蓺文如向歆材略如臯勉又可以勿用乎哉夫天子建國諸侯立家大夫有貳宗士有子弟上下尊卑莫不用其宗戚以自佐佑春秋秦伯之弟鍼出奔晉譏其有千乘之國而不能容其母弟至使出仕於晉故謂之出奔方今天下之大郡國之廣百官眾職文武參布宗室子弟豈無智可以效一官才可以帥一校者歟彼夫執事內外之臣統理軍民之長規約條教又豈生而知之蓋習之則至矣臣愚以謂諸皇宗天戚有能修整端良者宜稍試其材出領郡職入參環衞異同並進親疎雜用輕重相制等級相權唐之諸王率爲州郡別駕漢之藩國眾務由於內史誠約漢唐之制漸進而敍用之選量上下律之以法宜其才用能否志行僻正可得著見矣則又察其謹良莊愼者以備王室爪牙焉詩曰豈無他人不如我兄弟誠使盤維之固豈不益爲廟社之休乎

諸院教授

臣聞昔在帝舜命後防典樂教冑子夏有東西之序商建左右之學周則大司樂掌成均之法樂師治國學之政自王及羣後之子皆訓以四術三行之事又庶子之正於公族者亦教以孝弟睦友子愛之道明父子之義長幼之序故庶子之官治而邦國有倫眾鄕方矣自秦燔滅先王之道而教其子以申商刑名之言不復有庠序之事漢𨿽開設學校選置師儒而國子遂廢齒學之禮今諸宮院講說教授之官實古師友之地且天枝帝冑習見驕貴生於深宮之中長乎婦人之手甫出就傅性習之始朝廷當爲愼擇道徳之老經術之儒莊介堅質之人純重規矩之士俾正言日入於其耳善气薰襲於其心使知恭儉之爲令名嚴畏之爲吉徳聳勵之以樂善則有榮賞福祥之事誡懼之以趨惡則有刑罪禍敗之來善惡之端實由師友今乃使自薦請卽爲除授凡選人充職一嵗乃得攺官至有商販初仕輕薄少年率僥幸以自媒爲進官之捷徑以備優弄之具曽何誨導之爲夫食荼蓼者不知薺甘居嬴博者必爲齊言紺緅隨染薰蕕易气況人抱血气剛柔之性函欲惡荒佚之情書曰位不期驕祿不期侈此言富貴不與驕侈相期勢必自至者也而不節之以徳義輔之以正人欲其不入於邪動克由禮其可得乎周公曰孺子其朋孺子其朋其往言方幼孺當愼所與朋處者也子曰損者三友友便辟友善柔友便佞損矣臣伏見近建睦親之宮制度周大前拱宸極後固國基夫漢立諸侯之邸才備乎朝宿唐建諸王之院專寵乎近親未有能糾合宗族均恩等義如今之美者也其設司分局綱維備矣至於教育勸勵之道臣敢獻愚焉其諸院講設教授之官臣謂宜擇其學問精博志行端修之士定其員數中開廣堂爲之學館凡宮族子弟尊卑咸防而以齒敍焉晨以談經書以學文學官分掌之而命耆徳近臣一人揔攝焉其勤於肄業恭懿莊儉學蓺特優者使之上聞遷其秩祿加之賜賚以旌之則其不帥教者不待罰而憤悱知勸矣鏘如冠佩𨿽居象魏之間洋然頌聲如在洙泗之上不亦美哉故爲國以禮動人以行王化之大者貴遊公卿之子弟州鄕庠塾之士人莫不上靡徳音下修志業四方風動其教不肅而成矣振振公族咸如麟趾之時緜緜葛藟更茂本根之庇可爲徳化之媺邦家之光也夫

樂全集卷十

欽定四庫全書

樂全集卷十一

宋張方平撰芻蕘論

禮樂論

臣聞昔在帝舜命伯夷秩宗以典三禮命防典樂以教冑子爰及夏商制作損益不相沿襲周監二代文物全備事爲之制曲爲之防數度紀律具於六典於是教化浹洽獄訟衰息後之孱王其所守者惟祭與號而天下尙知宗周以其典禮攸出根本所系𨿽齊桓晉文立威定霸必挾王命以令四方猶賜胙而下拜請隧而不許降及末世韓魏之分晉田氏之得齊咸因諸侯請命於周有封籍於文武之廟而後敢正名稱爵通於天下則知疆域之大士民之眾甲兵之彊威勢之盛不可以犯典禮之重也不然者以齊晉之視安烈匹夫擒之爾後至戰國兵連禍結九法盡斁三綱咸解諸侯先焚削舊禮之篇籍而遂僭用王章焉然而維持邦國八百餘年𨿽危不亡將絕復續非禮何以存之漢初承秦滅學蕩無條貫叔孫通采拾遺散艸蕝儀法而後君臣之位正郊祀之禮修宗廟以尊朝廷以嚴治道克興暴亂不作至於設官分職綱紀天下本末條理教民成俗使諸侯軌道咸歸於極則未暇也孝文接統治致太平賈誼勸上宜定制度興禮樂而時將相大臣皆介冑武人不知治體沮寢其議漢氏當文景之世可謂盛矣百姓樂業家給人足五都之貨殖七遷之豪舉驅扇浮靡汰蕩亡度閭閻之僭乃過徹侯夫以文帝之恭儉務徳具王道而防者所不至於王一息爾其失由乎富庶而不能教也逮乎武帝招延材其文章儀物信美哉而制度典禮終不克建於後兵刑齊用財貨益急向非叔孫之法維持之殆矣由是言之叔孫氏之功垂於漢不在蕭曹之下也中興之後稍復增緝立明堂靈臺辟雍小學行宗祀養老之禮和安之世漸以陵遲桓靈不君王制大壞厥後吳魏異政南北殊俗世用多故文獻不足唐平隋亂太宗因開皇五禮修正頒行顯慶之初異同遽起開元之末討論甫定竊詳周官凡制度施設悉系之羣職人存則法舉上修則下存事爲典常者則謂之禮不恭其事者輒董以刑表裏相成本末爲用經國治民同條共貫漢唐作者有異於是徒能類其篇目而不屬諸典司止具乎朝廷之儀不該乎天下之務吏民約束乃別著乎刑書子曰道之以政齊之以刑民免而無恥夫訓民正俗不在乎禮典而在乎刑書此乃備其末而廢其本縱其初而要其失故後王之道所以異乎三代者也我國家接衰唐之絕緒承五季之紕政徳厚流光海防大定爲承平者逾六十年宜乎必世後仁可以勝殘去殺然風俗猶未歸厚刑罰尙頗繁密故由禮樂未明數制未立王道有所壅而不備者也考定鐘律序正雅頌布明詔於天下誡庶民之僭忒此固朝廷深維治世之本欲淸教化之原思納人於軌物者也臣聞之書曰伯夷降典折民惟刑言先以典禮教民而不專用乎法也是故禁於未發之謂禮救於已失之謂刑禁於未發者謂大爲之防使無越者救於已失者謂養成其俗而後革之子曰導之以禮樂而民和睦是故設法而革於旣失不若立禮以防於未然也今小大之吏凡理民之術莫不以簿書督責爲急務文巧苛深爲善職聚斂侵漁集以爲功剝刻貧民竭其膏血錐刀毫忽人盡爭之此乃驅之使相吞食逼之使爲盜亂又何暇孝友禮義之勸亷恥遜讓之貴乎故夫知理化之大體稍能使民回心而鄕道類非俗吏所能知者今凡羣臣之上計議條令之下四方非刑名之科卽財利之事民不聞乎徳教而惟利與刑之聞故法出而姦生令下而詐起苟取一切無憂深思逺之慮由乎所以漸引其心術者末也方今聖主勵精於上賢輔講導於下兆民安業四夷來庭是可以辟九筵而布政立圜水而宣徳益廣天下之庠序俾習射鄕之禮隆雅頌之聲分命大臣集諸儒碩士因前聖之遺制考舊禮之沿革定慤當之一說以折衷於諸家芟其繁重以便遵用自國家損益之法至吏民等級之度成皇家之大典立百世之宏規且王者受命必有制作是故質文互變忠恭殊尙攺正朔易徽號別服色異器械所以新天下之耳目振舊物之頽廢又況禮樂之大固無沿襲之理矣今天下學士所習者前代之餘制廷列羣臣所引者往朝之故事我大宋繼天而王久曠大儀小臣鄙愚竊懷憤悵蓋太平之期難值英哲之主間出臣不勝踴躍於下以至率然不量僭陳大議蓋爲明時重惜也謹采末論稍近乎政教之本者存數條焉

學校

臣聞古之王者建國君民教學爲先古之教者家有塾黨有庠術有序國有學夫其造育俊選以成官材是立政之基也上賢崇徳正君師父兄之尊是設教之本也合射習鄕修揖讓歌之節是禮樂所成也養老合語享孤念功是仁義所起也出師受成執訊反告是廟堂之嚴也選習材能以助祭事是宗祊之重也蓋三王四代盛徳之世上自天子外及諸侯其所以化民成俗之道未有不以學爲先也周官曰州長春秋以禮防民而射於州序黨正以禮屬民而飲酒於序以正齒位文王世子復載諸侯羣吏養老之事此則州鄕列國庠序之禮咸與太學同制矣周衰天下大亂干戈日用而列國之學猶存故子衿刺其不修左氏美其不毀也漢文翁首建黌捨於蜀郡仲舒次發太學於京師而公卿大臣名儒隱徳咸有門徒弟子橫經傳道書名錄牒或數千人至於東都學士寖盛故在兩漢其政事本於經術其議論依於王制朝有名教之勸士篤去就之行及桓靈失禦姦亂滔天王綱解絕民勞板蕩而賴正人持教義士奮拯支壞持顚更延余歷𨿽腥徳已塞於上而淸議不敗於下豈非教學之功漬染深厚之所致歟江左晉氏範立庠序於豫章庾亮起講捨於鄂渚然倡而不和絕而不續尋復廢圯諸生解散以是而觀時之風政其可知也惟我治朝據宸立極丕冒出日同文一軌鳥言鴂舌知誦簡冊之言髽首卉裳咸襲端甫之服奎壁有爛河洛發祥文物炳然碩儒挺出故學校落俶乎濉渙續興乎郟鄏摹規大於齊魏誦聞乎江浙樂善之吏經營其闕民悅獻力不令景從庠序之制班班然且徧乎郡國矣自非朝廷以道徳風示四方以禮義燻襲齊民又安得不言而化如艸偃風若是之速乎然臣聞一哄之市必立之平一卷之書必立之師周典以本俗六安萬民其一曰聯師儒記曰凡學之道嚴師爲難師嚴然後道尊道尊然後人知重學今學宮盛立而師位尙虛諸生抱經侐然無主時敏厥修𨿽得樂羣之所必有正業曷取函丈之間且夫百工眾伎必有師匠緇黃所聚輒立師長況夫學者爲國造士使民興仁所傳者累聖之格言所習者先王之正道師教不立學乃虛器夫三代而下治道淳優儒雅尊博莫如二漢自文武之世屢下詔書勤命郡國勸使立學而終不能興自余歷世小雅蕩然故弗論矣今天下承文明之化庠序修立乃盛於兩漢朝廷宜遂成其善意樂以成之顧同不急之務視之弗篤豈國家尊道育材之意哉間者近甸數郡之學𨿽爲除乎講官旋復縻以吏職攬簿領之不暇何圖籍之能精且國家奄有萬邦吏貟至眾山澤津途百家之聚錐刀可斂必遣王官惟是膠庠王道所在顧一士之廩祿廢政之本原豈朝廷貴教化而賤貨利之意歟臣愚以爲宜委淸望近臣上從朝列下逮選曹舉經術篤行之士凡立學州郡悉爲選官依其資任優其稍祿夫張官布職散劇系時略之則輕屬之則重貴之則人必同趨簡之則眾斯共薄事無大小柄其事則權歸任無髙卑委其任則效立臣愚以爲欲使師禮嚴重道訓尊立在乎使之專治學政主領學徒勤良者旌而異之悖惰者簡而黜之及賓興之時必參以學官之論其嘗簡黜者弗在烝髦之選其嘗旌異者必預充庭之貢而命外臺察諸學之官其尢通博於講議勵精乎教育能得學士自逺方至者上之特賜奬諭或有賜焉太學貟缺卽以充選且制使才名之士不歷學官者不得入乎館閣入館閣者必先歷乎學官猶近制先倅郡而後得補憲臺三院也如此則淸流美士在乎學矣自然師道尊而教立士業成而行修禮義達乎閭巷徳化漸乎州裏國獲良才之用民得善吏之庇三綱以正五教用成弦誦聞乎四方道徳行於天下矣

車服

臣聞爲國以禮莫大乎制度制度誠立則上下之分定尊卑之序別爭奪之患塞僭亂之害除夫如是其理天下猶示諸掌乎傳曰夫名以出禮禮以體政政以正民是以政成而民聽易則生亂在易節卦象曰節以制數度議徳行若夫以徳詔爵以才居位是爲議徳行名位不同禮亦異數是爲制數度故虞書曰車服以庸又曰五服五章哉周官則有五儀九命以正諸侯之位以等諸臣之爵自國家封方之度宮室門庭之式宗廟祭祀之法賔客交接之道鐘鼔羽籥之列幾筵俎豆之數冕服圭籍佩組之飾車乘旂斿纓就之制牢積饗食之品祼酢問勞之節惟事事乃其有制而後邦國有倫也是故觀其采章則人望而畏辧其文紀而眾不敢黷有徳者一物可以旌賞有功者一辭可以寵榮王者南面而治惟名與器而已漢世車服頗存周舊自士已上帯裳冠舄而皆乘車以馬爲騑服異其輪輻衡軛轓幰帷裳以彰等級之度自江左至隋儀物未替而中原永嘉之後兵燹接迹先王典禮防亂無遺元魏髙齊增爲奇詭輿裳制度於古無說隋氏一統稍復舊儀車服等衰差爲四品有常服公服朝服祭服其三公朝服進賢三梁冠絳紗單衣白紗中單皂領褾白練裙襦絳蔽膝革帶金飾鉤防方心曲領紳帶玉鏢劍山玉佩紫綬烏皮舄笏用象牙乘車油幰朱网是時內外百官文物有序貴賤士庶較然殊別至煬帝數事巡幸屢興師役百官行從皆服袴褶始詔隨車駕涉遠者皆戎衣以五色表貴賤焉唐侍臣服令𨿽略比隋制蓋陪祭服饗元防大事乃具服其防見進對折上巾紫襕袍環帯鞶囊佩烏皮靴而已始有乘馬之服蓋車不復禦矣相承至今焉臣聞古先聖人制禮之意爲冠冕以莊其首爲履舄以重其趨行步則有衝牙之聲登車則有和鸞之節是故斯須而必在禮矣夫貂而騎趙武靈所制之服也靴戎履也合袴防服也傳曰棄衮冕而南冠以出不亦簡彜乎尊卑無章民何效焉苟曰便而已矣天下庸得不馳騁而狂惑者歟今郊祀大禮天子駕玉輅而王公百辟皆法服騎從此禮之尢失者也臣觀漢儀𨿽守令之卑皆有從車唐景龍中皇子將行釋奠於太學有司艸儀注從臣皆衣冠乘馬時議者以爲馬本用於軍旅戎服而乘貴於便習長裙廣袖紆組鳴玉非馬上所宜其議遂寢況國之盛禮天下所觀是宜示之以尊卑顯之以秩序而使輔相之重雜於騶騎之羣豈所以彰朝廷之尊嚴者哉又巾履靴笏自公卿大臣以爲朝服而卒校胥史爲制一等其羅縠綺紈織文絺繡自人君至於庶人同施均用其居室器玩之汰則豪人大賈逾於貴戚臣聞周官曰以儀辧等則民不越臣愚以爲宜約前世之禮文詳定方今之制度大臣復依漢晉乘車駟馬增異冠服卿大夫士以品式差降之貴則備物卑則略焉其卒校胥史盍稍撙省其制令有所殊異不相疑雜則上下不相防朝廷之道尊等級自隆居然崇陛之象紀章自辧無復假器之譏矣

僭俗

臣聞古先聖人其制民之法詳矣始則經土立井分鄰畫伍爲比閭族黨之法保受救賙之議辧之以四業任之以九貢以同風俗以齊丰寡將以敺之趨本勵之無遊故使不畜者祭無牲不耕者祭無盛不蠶者不帛不樹者不槨不績者喪無縗猶慮敺而勵之未從也又爲罰焉故使宅不毛有裏布田不耕出屋粟民無職事出夫家之徵惰遊棄本者縞冠素紕垂綏以恥之已事其事矣又懼其侈而慢也故使𨿽富不異服無故不食珍納幣無過五兩合親不逾一肉老少異粻長壯殊役則是衣服飲食防祭嫁娶之事莫不爲之法制矣而後家有塾黨有庠遂有序比爲之長閭爲之胥教訓惇勉繩非糾怠是以民之生業均平而國之禮義興起矣自秦氏毀井田立阡陌賞勵貨殖寵縱兼並至有專地跨於丘甸籠利占乎山澤彊弱相伏富貧相役四維盡棄淫刑以逞王道蕩壞遂不可復其流虐遺蓋至今焉於後天下或合或離承運立統凡十七姓平國治世惟漢與唐以文景之盛徳文明之英才朝廷之政旣修天下之俗已泰民知自重刑辟希省可謂旣富庶而教之之時也不能圖建遠猷爲之制節故其丰大及身而已天寶之敗仍親取焉今我治朝一統寰域日出月入咸被聲教自稚及耋不知驚擾導之以禮樂漸之以徳義作法於治今實其時然天下務穡寡而遊冗煩末俗逸而誠農困通貨貿遷者倅騎從後坐防射利者大第相倚食享列鼎服備四時曲堂便房妓妾夾侍四方新異咄嗟畢到與夫躬執耒耜寒耕暑耘水旱憂於前租庸逼於後奴妾不售溝壑爲家其勞逸如何哉臣聞周官以度教節則民知足夫飲食男女人之大欲死生貧苦人之大惡故欲惡者人情之大端而制節者理人之大柄民知分限規繩之不可逾則貪奪僭侈之心息仁義亷讓之意興是故王道之端必自制節始也其在易履卦之象則曰履以辧上下定民志故知上下誠辧則民志斯定民志誠定則暴亂侵爭之患何由作乎向者頒下明詔誡天下服用之尢僭者而靡流之俗知勸矣夫齊一變至於魯魯一變至於道言理教之當以漸成也臣聞孝悌本於朝廷禮義始乎京師在詩晉國之篇以爲其民憂深思遠猶有陶唐氏之遺風故系之唐風且陶唐之不爲政久矣其徳教在民𨿽百世而不易非以其嘗所臨治被化尢淳者乎今京師者宮室所在王教所先宜乎其風俗惇厚質固以表正萬邦使八紘取則遠人知慕是當以道徳爲富而不以繁華爲盛今乃子女玉帛多於郢國魚龍橦索過乎漢都雕飾淫巧之器奇衺纖靡之服陳鬻於市流於四方詐僞姦欺聚爲淵藪虧損皇道熒亂民心臣愚以爲宜益條節務從朴素事爲之制物爲之法掩塞末路摧省遊人其兼並豪猾僭上剝下爲蠧猶多宜深撙約使循律度勿令侵急小人以奉無厭之欲則天下之鰥寡孤獨困窮無告者得一息之寛矣

雅樂

臣聞人函陰陽五行之气有喜怒哀樂之情心術所形隨感而動動而無節則必有淫佚詐僞之心勃亂暴慢之事是以聖人立禮以文其外作樂以理其中發於詠歌律呂播於金石管調雅正之聲導生气之和全其天理起其善心而不使邪气僻情得接焉古之天子諸侯卿大夫無故不徹樂士無故不去琴瑟弦歌雅頌之音洋洋乎流於族黨鄕州之中民共聞之莫不油然有易直子諒之心慈愛肅莊之意是以天下和悅禮義有序故曰移風易俗莫善於樂謂其感人之深也教化治世之要必本於禮樂焉乃自周衰王道喪敗禮壞樂散諸侯各溺所好異國殊俗而鄭衞燕趙秦齊楚越淫過凶嫚傲辟促數之聲作斷棄先王之樂用變亂正聲秦漢已還承習備用魏晉南北兵禍煩多雜之以巴吳揉之以滛哇耳目熒潰心志驕放古者所以興禮後世更用致亂焉其雅聲金奏𨿽世議完補然登歌下管旣非賓饗所用崇牙樹羽徒爲備物之設惟於郊廟擊拊成禮而已間者伏聞朝廷招集諸生考正雅樂蓋國家深維治本修起頽廢上以尊宗廟下以美風俗者也臣誠愚鄙不達樂意竊思有以仰贊盛事少裨景化者臣聞昔在帝舜命防典樂教冑子周官大司樂掌成均之學政至於師胥瞽蒙皆用有道徳通教化者世其官業通其精義故能用之祭享而鬼神格施之朝廷而君臣正展之律呂而陰陽和作之庠序而萬民協漢氏敍得人之盛而協律在乎儒雅質直之列又漢制卑者之子不得舞宗廟之酎取二千石至闗內侯適子方爲舞者歷代而下樂府令丞多用士人臣伏見太常樂工率皆市井閭閻屠販末類猥惡污濁雜居里巷國有大事輒集而教之禮畢隨散則其藝安得而詳業安得而精防慢三靈誣黷典禮豈人君防奉天地祖宗之意乎今夫執技以事上者歷象則有司天之監醫藥則有翰林之署其琴弈書畫一藝之防者莫不厚賦廩稍間防好賜聮翩美仕朱紫垂章者亞肩於朝其太樂諸工眞古者大夫士之職也所習者先王所以風化天下交接天人之具用則天子齋戒被法服儀典咸具而後設之是其於邦國之禮誠重矣而乃蓄養之至薄習之至簡曽不得齒乎醫卜雜藝之末以霑一命之榮是以人望太常之門徑趨而過矣又何暇一傾耳乎鐘磬之音者歟今幸得朝廷興起古道較定鐘石臣謂宜特立太樂署略依司天監爲之官次秩序補用知鐘律之士以充其選擇衣冠之後或設爲官廕若漢太常弟子爲立選者如太廟齋郎室長之制領屬太常使專習焉以奉郊廟之饗以盡孝恭之誠其天下有學校庠序之所使得備金石之樂春秋釋奠行鄕射之禮則奏焉以風示天下化民廣教則庶乎神人接洽上下恭順正四气之和奮至徳之光民知鄕方而人倫淸矣謹論

樂全集卷十一

欽定四庫全書

樂全集卷十二

宋張方平撰

芻蕘論

刑法論

臣聞昔在成周惟厥文王克明徳愼罰武世忿生亦式謹由獄周公制六典蓋以禮正其本刑防其末弼成五教民協於中爰及成康乃至措而不用夫子曰齊之以刑民免而無恥齊之以禮有恥且格又曰禮樂不興則刑罰不中故叔向以爲三辟之興皆叔世也漢自文景之後朝廷立大制度行大誅賞輒防諸儒斷以經義亦能議事以制尊君卑臣辧是與非其論優大故三王而下漢道爲粹東都之後法稍煩密南北異俗不勝其敝噫世失其道民散久矣其本先弱勢安得長故世𨿽平而易危國𨿽盛而易敗由乎制度不素立禮義不在人譬諸大廈巋然而柱石不固豈支久之勢萬目參然而綱維不緝固必紊之道爲國而禮法不修其何以致理近在唐時禮刑煩雜禮旣頻年而數革法或一代而再修貞觀顯慶遽立異同之制永徽開元則有前後之格諸儒立異互出胸臆法吏迎合旋爲輕重奇請它比盈於幾閣自明習者不能徧睹是以郡縣承用者駮陷愚惷於亡辜羅元元之不逮其咎由乎格令之煩多故姦吏得以因緣爲市也我太祖皇帝旣大一統卹刑辟之多濫始制郡國立司冦之官太宗更置審刑眾職以覆天下之獄先皇復置提防刑獄之任以分部四方申下民之枉察羣吏之違是皆聖人竭情盡心哀矜軫卹之防也自陛下臨禦區極欽卹庶愼急深故之罪寛縱出之罰宣室決事明過漢宣太官減膳仁勝唐文有慘怛之愛有忠利之教其可謂盛徳矣子曰如有王者必世而後仁善人爲國百年可以勝殘去殺我有宋之在宥天下逾八十年一統無外淸寧治平徳教加於蒸民其陶化益深矣然刑未能措獄系尙蕃其故何由蓋禮失於正本令急於防末上之籠貨物漁財利之路多筦封占之門眾間之以權豪富人依公法爲私姦侵剝黎民吏務因循或引贓賄不能抑彊扶弱獄犴不平是以小民業蹙窮而思濫爲盜賊窳僞以偸免饑寒子曰古之知法者能省刑本也今之知法者不失有罪末矣夫不原民之所以獲罪而賞吏之能發姦而得其情是猶大開欄牢髙張罻羅舉鳥獸之獲而歸功於弋獵之師者也故夫吏者舉法令而檢非違牧民而導之以善者也而乃苛刻者巧弄而髙下其心簡放者忽略而鄙俗其事不才固爲猾吏所賣才者或爲豪人所買求進者防文曲致以附防上意養望者宥故末減以取悅眾心家自爲評人執所見至有罪均而輕重殊罰科同而淺深異比一切之皆歸乎民誠願朝廷觀法周漢之舊深議禮刑之中損遊商兼並之業益節其靡汰之費稍寛利路以優齊民刪定律令芟其蕃異詆欺文致毛細之法一皆蠲除務從省約使易遵守爲大宋一典頒用乎天下豈徒當世之利固亦無疆之法也臣言𨿽濶略不該時術豈不近乎淸源正本之論歟其時所尢急系朝政之得失人倫之厚薄者略舉於下冀以正其大紀焉

詔獄之獘

臣聞刑罰不中則民無所措手足夫刑者治之末路也然古帝明王所以輔徳教非必刑人殺人劓刖人而後爲刑也故舜稱臯陶曰汝作士明於五刑以弼五教期於予治刑期於無刑民恊於中惟玆臣庶罔或幹予正時乃功懋哉而臯陶歸美於帝曰帝徳罔愆臨下以簡禦眾以寛罰弗及嗣賞延於世宥過無大刑故無小罪疑惟輕功疑惟重與其殺不辜寧失不經好生之徳洽於民心玆用不犯於有司此言君能以徳撫民臣能將順其美乃大明服致時雍熈故至於無爲而治也三代之王歷世治主孰不愼求理官之良以決刑法之平哉在周文王則曰罔攸兼於庶獄庶愼惟有司之牧夫武則蘓公式罰穆則甫侯訓刑西漢則釋之定國以寛平名於文宣之朝東都則郭躬陳寵以矜恕稱於明章之際凡人主存慮於欽卹則有司盡心於讞當夫刑者有淫有濫有破家覆族人命之所系可不重歟夫刑者有生有殺有亂邦危國主柄之所在可不愼歟未有不由寛慈惠和以得眾未有不由慘虐酷毒以失民立官選才蔽要處當兩造備具五辭簡孚小大之情鰥寡無蓋一成之法三尺具存而舞文巧詆之人曲致希合之吏猶或髙下其手輕重在心鉤摭鍛磨罔用靈制又況多張网穽旁開詔獄理官不得而議廷臣不聞其辧事成近習之手法有二三之門哉是人主示天下以私而大柄所以失於下亂所由生也漢唐之覆車軌迹猶在漢有亂政而立黃門北寺之獄唐有亂政而起神策北軍之獄二辟之興皆世也夫凡彊臣擅命女君臨朝率多作爲刑獄以威制天下而官有二辟流虐尢甚濟其賊害鴟義姦宄奪攘矯防誣染善良屠陷吉士邪枉熾結寃橫棼淪惟詐惟內惟貨惟來漢自黨事之起芟夷俊乂邦國殄瘁朝野分離泯泯板蕩而至頽亡唐自晚節𨿽將相大獄亦成於閽寺更復羅滅豪人沒取財貨書云典獄非訖於威惟訖於富言當先絕乎賕賂也於後南北乖刺民庶怨愁陵遲郁否以成危亂故知刑罰者人主大柄天下公器非所以假人者也法一傾而上下危矣我國家襲仁重熙明徳愼罰震曜乾斷具嚴天威平康正直審用中典惟良折獄何擇非人愼測淺深之量必附寛平之比忠愛恩惠在人骨髓可謂祥刑寛法率人無濫矣然頃歳王府鞫獄或以中人臨訊有司承防頗復侵急於時識者懼履霜之漸已有寒心者矣而陛下神斷英發天徳剛健威福不假雷霆自然逺曁躬攬萬機首爲辧洗斥逺招權之孽擯去陰佞之猾明明棐常白日開照可謂立法垂制之大智聰明叡武之英主哉臣愚伏願陛下顯示明制垂戒無窮俾刑罰之權非有司不得專無容自外干預庶屬於五極咸中有慶永貽百世監於我祥刑詩曰宜民宜人受祿於天書曰一人有慶兆民賴之夫受天之休爲民之福徳之甚盛其惟愼刑乎

不孝之刑

臣聞五刑之屬三千其罪莫大於不孝周官司徒以鄕八刑糾萬民一曰不孝之刑不孝於其親有能忠於其君者乎有能睦於族姻者乎有能義於朋友者乎夫如是何有於民哉故曰事親孝故忠可移於君詩曰孝子不匱永錫爾類王者張官布憲訓民作極必擇仁義之士慈惠之師所以教育元元導之以善使民莊事而效法之也若其身悖徳禮義愆庭闈忠順兩虧何以事上涖官行法民何則焉故漢制郡國察舉板其行狀首曰生事愛恭防沒如禮此漢之取士先其行之道也夫親莫親於父母愛莫愛於妻子臣向覩邸報竊見臣寮至有棄其母而不養聞其沒而不喪或糟糠之伉儷才仕宦而遣之傷化敗倫豈有甚此且祿仕貴乎逮養孝思至於終身故累茵而坐更起思親之感三年之防未報免懷之重同爨有服緦之卹舊館有出涕之哀況昊天之劬勞授我身之形气因心所至蓋自然之義慈跬步不忘豈俟牽於禮律奚衣冠之同處曽蠻夷之不如相彼虎狼尙知母子之愛惟是梟蝮不稟陰陽之和傷時人倫污我王道且律文子詈父母者罪死今夫生不養而沒不哀豈特一詈爲惡之重乎況不孝之刑十惡之首非赦宥所解臣謂必正叢棘之戮肆諸市朝投不毛之鄕禦乎魑魅及聞乎有司議辟但止乎停官罰金臣竊悵然惜賞刑之失也伏以天下冠裳士人鮮全孝友之行率以宦遊或緣婚媾遂營卜乎田宅輒輕去乎墳墓苟思擇利而處罔念首丘之仁古者氏族各有流源閭裏系乎圖版一則賓舉自乎鄕裏一則忠孝考乎閥閱轉徙僑寓蓋由亂離方我治朝宜從土斷豈有無故而去父母之國獨善而委兄弟之親臣實見之比比而是流俗相習弗以怪時議爲常不以譏節義所以陵遲民徳所以虧薄此其玷陛下之風教敗理世之體道壞法侵紀其損至大臣伏乞應食祿之人父母在別無兄弟迎養而不養沒而匿不喪父母在或因仕宦別營田業𨿽父母亡沒而鄕裏有宗族墳墓輒於別所立產而居者無問貴卑並當削其官爵投棄遐徼𨿽經霈澤不在原釋諸當保任者必先列此數條於舉狀同贓私法連坐之其父母俱亡未而求官𨿽有明條率多冒犯臣欲乞應居憂服闋敍官日委自本鄕及所居州郡官吏保明委已畢卽得與除敍如此則中庸之人當循禮而後動不義之子亦畏法而知懼上惇王化下厚人倫固治道之本也

官刑之濫

臣伏以先帝勤卹有邦明愼庶獄故內置審刑之職以覆天下之辯外布提防刑獄之司受民詞牒使侵枉無辜之人有所訴告得察舉州縣二千石以下羣吏一道百城糾攝千里其選任甚重夫吏民之訟州縣不得其情而能復於外臺者固鮮矣外臺不爲受則已矣鄕鄙之民有能至於肺石者乎是故天下常有寃人常有滯訟今之有是司是爲民更開取直之一門矣豈非國家盡心於小大之獄者歟然今各所部廣者至數十郡而按行封域不許分途故終歳巡歷不逾一再窮乏之民投訟旣不能遠就疑滯之系有濫或不能盡聞臣愚以爲逐路可立於道裏之中一人行一人處行者察郡縣之治處者受吏民之訟使訟者有常適治者有所憚又臣比見州縣羣吏有以剛介忤長吏及爲眾所惡忌者或以防犯下獄遂致非命【臣往歲風聞亳州有以職官知衛眞縣黎徳潤者狷介不善事上官嘗以事忤長吏遂捃摭其防罪攝取將推徳潤懼不免逃逸將赴都自訴本州遣爪牙士逐至襄邑縣獲之械而至州下獄捶辱備至竟無罪狀可按諸吏懼其得出而有辭也諷獄官絕其食而死及奏按法寺議辟止罰金仍復舊任勅下而徳潤死矣】臣愚以爲應州縣吏抵罪而當系鞫者本屬州縣列其犯狀以聞提防刑獄司本司攝取劾焉其應對辧者移州追遣夫官吏抵罪旣非常有處者一人可以訊之矣或就系者積三人以上卽報白行者還同鞫焉如此則長吏𨿽有凶暴之人而下吏不罹枉濫之酷夫郡政之舒慘由長吏之仁暴其有貪殘自用蔽昏昧理倚法以削恣情無憚則是流虐被境人孰敢遏𨿽有掾佐地卑而勢弱蓋亦徒展螳蜋之臂𨿽有介貳事同而力亞孰肯輕犯豺狼之口故多容容自守循循引避不倡和者難矣能持執者鮮哉又況以中人而居下位罕不迎風而迎意者也近如蘄州王防正之姦暴林宗言之侵辱其可知矣且宗言朝士防正員外官敍固相亞埓守宰未爲逺絕以地居控轄摧屈至然又況尊卑不侔位貌相邈者乎死爲宜矣故臣請官吏抵罪當系者付提防之司劾焉則庶乎盡情之實免鍛鏈之枉誠用刑之一益也

吏爲姦贓

臣聞周典小宰以六計獘羣吏之治曰亷善亷能亷敬亷正亷法廉辧治行𨿽異同主於亷惟亷而後能平平則公矣不亷必有所私私則法廢民無所措手足矣不才而能亷止乎聽理不能盡情枉直不能察防然其身正下不容大姦爲害差小才而不亷故必立威懾下貪殘流虐舞文倚法舉枉措直其身不正其下因緣爲市困窮孤弱無告爲害大矣不才而能亷𨿽於事不明其自持必善有明察之上提其綱領其尢昏者抑爲易去才而不亷必顯立幹辦之效陰搆自固之術行僞而堅順非而澤諂諛承望善事上官腹心爪牙各有施設非貫盈天敗則國誅莫及故歷代之法吏爲姦贓其罪特重非赦宥所及無洗滌之理然諸犯者相繼有焉得非上下相蔽匿以苟安自全爲事亷刺尙因循無糾姦擿伏之效且今保任之法贓罪同坐所以累其心使知顧重然中人之性易以蕩遷一爲利欲所移鮮全始終之節積累年紀屢更官秩舉官坐累終不得免今其州縣之吏地居摠攝提轉之任職在澄淸而又綱目相維臂指相用耳目相接政事相成與夫保任於累嵗之前遙隔乎千里之外較其疎密勢不同言今夫令宰有酷黷之迹而守倅縱不考驗守倅有貪虐之政而亷刺隱不上聞及其事暴逺流盈貫自敗罪止不察厥罰至輕且州縣之有惡吏爲民庶之所厭苦𨿽謡言大播而實狀無彰欲證其成必詢於眾故牓署集民使得告發然庸人畏縮避其辧敵甘心侵枉猶不自明而頃年詔書復加禁止此誠朝防寛大不欲操切羣下發揚隱私臣竊有惑焉闊略乎一人而恣之暴害乎一縣一州之眾使鰥寡孤獨困窮寃抑者無告此臣所以惑也縣吏抵罪而州受不察之罰州吏犯法而亷刺得不督之誅夫其敗則有相及之譴罪有迹而不聽其糾發此臣所以惑也而詔防更訓以必告乃下之言夫爵賞在前罪誅在後而不知勸何告之從此臣所以惑也臣伏願更降明防追前詔勿行使亷刺得舉其職以考羣吏之治益復督勵務絕姦貪以淸庶政以惠疲氓凡統攝之司猶保任之法贓罪同坐以重其累以令宰及守倅以守倅及亷刺其餘聯事之職以是爲凖也夫去惡者猶農之去艸芟夷薀崇之絕其本根所以蕃良稼也國之去惡吏檢察棄逐之所以顯良士育良民也又臣比見敗吏率以其惡子弟外交匪人引入賕遺夫父有爭子則身不陷於不義父爲不義子當爭之又況陷父於惡者哉父爲士棄子與士齒殆非勸勵之道也臣伏請應以贓暴廢者其子弟初或預聞宜錮終身勿聽仕進如此則父愛其子子諫其父其心益累所顧重矣古所謂以刑止刑爲此道也昔漢丞相邴吉恥以姦私按吏後漢司徒袁安不以贓罪錮人夫二漢之時朝尙淸議士貴名節贓吏不錮固自淪棄故二公得以寛徳自裕也今風俗流溢共務奢汰閭巷無守志之士紳行乏循道之人不嚴官制何以立法猶乎禦駻突而不厲乎銜防且奔踶而衝蹶矣故抑彊扶弱自合仁義之道損上益下乃爲施生之理救時之獘安人之本其惟誅鋤惡吏也歟謹論

樂全集卷十二

欽定四庫全書

樂全集卷十三

宋張方平撰

芻蕘論

武備論

臣聞善爲國者不師善師者不戰善戰者不敗若夫文徳修於兩階聲教被乎八垠兆庶懷仁愛之如父母夷狄慕義親之若君師愷悌之化行暴亂之端戢是謂善爲國者不師帷幄之中幾筵之上指顧之際得失起焉蘗折其牙厲平其階其爲理也有不可亂之勢其爲備也有不可犯之形此謂善師者不戰合軍聚眾交和而捨將誠勇智眾誠精練天地誠得法令誠信而我之廟算必勝矣此謂善戰者不敗𨿽然兵者死地而戰危事也故昔之爲國者先爲不可勝以待敵之可勝不可勝在我可勝在敵故爲國者能爲不可勝不能使敵之必可勝不可勝者備也可勝者戰也故曰善用兵者無智名無勇功備於無形策於無聲攻其心於未合伐其謀於未成故不待交綏而敵已屈夫如是又何智名勇功之有乎易曰重門擊柝以待暴客蓋取諸豫又況宅天下之大而可以防武備乎故預備不虞古之善政不教民戰是爲棄之昔周氏因提封之地立乘馬之法天子六軍兵車萬乘比年簡車三年簡徒五年大簡車徒春振旅以搜夏茇捨以苗秋治兵以狝冬大閱以狩皆於農隙以講事焉漢制京師則有兩軍七校郡國則有材官樓船皆嵗時肄習武事未嘗廢也後晉武帝旣定吳防講武於宣武塲時山濤與盧欽論用兵之本以爲不宜去州縣武備帝𨿽稱善而不能用永嘉之後冦賊蜂起方郡皆以無備不能制天下遂成戰國至隋文平陳始通王統內置十二衛棲功臣於散地外分折衝府備兵籍於調發唐因其制凡三百七十四府散於諸州而名諸衛后承平漸久中國安寧於是逃者不捕亡者不補衛士無實籍衛將爲虛名至天寶中遂停折衝府而幽陵之師堂堂焉在咸鎬之郊矣於後章武削平羣盜恢復兩河而植頴無成務之才旋至叛渙昌俛建銷兵之術更取孤危本弱末彊漸成顚拔彊蕃內侮王室其頽今我治朝丕迪皇道海寰一統神旗無指伐之行戎虜稱和齋鉞息受成之命化平治定三紀於玆是以衣冠搢紳不道軍旅之事貔貅士卒罔知戰陣之容天下安於隆平郡國頗以無備夫天生五材民並用之廢一不可誰能去兵故兵可無用不可無備善師不戰備之謂也故國之大事在祀與戎政之本經惟文與武禮樂制度文之施也禁暴戢亂武之用也今朝廷所言大事必曰軍國是知兵者時之大務邦之重柄臣陋愚諸生不達兵事今所論著皆參校前史舊迹得失之狀可施於世者冀上贊廟堂之餘論焉

民兵

臣聞周典因井田而立軍賦稽民數而起兵役約比閭族黨州鄕之法爲伍兩卒旅軍師之制乘馬器甲皆隨而具搜苗狝狩因訓練之辧其鼓鐸鐲鐃旗物號名之用教其坐作進退疾徐疏數之節示以號令之信習以陣列之容故其民趨耕則爲農起戰則爲兵居處同樂死生同憂服容相別音聲相辧自三代至於隋唐兵農之業未離也隋則諸衛領乎鄕團唐則諸府備乎衛士初文皇貞觀中因踵隋制內爲十二衛將軍之號外立折衝府都尉之名其府兵分置於畿甸及諸州而名諸衛天下衛士向六十萬人成丁入籍六十出役毎嵗十一月以衞士帳上於兵部以備調發後天下承平漸久武事不修天寶中府兵無復存者遂停折衝府立武士帳而兵農始判矣郡國無備索然虛邑及盜起範陽並河朔獵畱鄭衝鞏洛突函潼如踐無人之境焉肅代已降干戈日尋帑藏不足以贍軍士爵位不足以賞勲勞拔用聚斂之臣廣爲斂剝之計生民膏血滴瀝亡余悍將驕兵未厭所欲而跋扈藩鎭之帥睥睨朝廷之隙招置亡命募集姦凶至乃撫息呴濡育爲假子取其爪牙之效爲厥子孫之謀故大歷中李正已擁靑兗十五州之地養兵十萬李寶臣據趙冀七州之地養兵五萬田承嗣有魏博七州之地養兵五萬梁崇義有襄鄧六州之地養眾二萬皆因叛亂得位各擅土宇盤根結固輔車相依上不供乎職貢下竭盡乎民力以奉軍給各圖自固時李抱眞觀察澤潞當山東之兵衝土瘠賦重人皆困匱無以贍軍抱眞乃籍戶丁男三選其一有材力者免其租徭給弓矢令之曰農之隙則分曹角射嵗終防而校焉及期按簿集試示以賞罰比三年則皆善射抱眞曰軍可用矣於是舉部內之鄕得成卒二萬前旣不費廩給府庫益實乃繕甲兵爲戰具遂雄視山東時稱昭義步兵冠天下於時朱滔在薊李納反鄆武俊亂趙田恱擾魏乘累世之巢穴爲藏姦之淵藪相爲影援合勢同率然而上黨孤軍獨稱忠義奮擊河朔傑賊憚走由是觀之蓋養卒要乎姑息民兵可以訓練姑息之卒難用訓練之兵易使也我太祖之北徵也亦嘗制爲鄕軍之法獨取乎三晉之民而得十萬之眾是時北鄙繹騷國兵再衂義軍奮拒號爲彊鋭夫界邊之郡民多習鬭結曹分伍挽彊拔距裹糧淬刃惟敵是求習其川原識其形勢以戰則力以守則固不食廩粟不衣藏帛不邀上賞不利寵名郡縣相維聚落相防鄰里相任刑罰相及故民兵之與營卒利害嘗百倍也伏願逺采周唐之法近考太祖之制謹修民政寓行軍令若夫十鄕之縣鄕之戶千爲戶一萬老者疾者鰥寡孤獨困窮無告者去其半存者爲戶五千貴者賢者能者服公事者去其半余得一師五縣之州爲一軍諸郡縣之大小視其民之眾寡設爲團隊理如軍法嵗終農事之隙縣大夫親誓其眾頒官府之鼓鐸旗物兵器教習其坐作驟趨擊刺之法州長巡行部縣察其精慢而誅賞之農事旣修命歸鼓鐸旗物兵器於官府各使執事於田如此則兵農之勢再合營聚之軍可省國用必積民力必寛臣竊見今之郡縣非邊戍之地者郡卒才足給徭役縣直不足供追捕聚無寧壘兵無繕器數夫攘臂勢且奔擾百人噪突立可潰亂且秦之顚也以陳項漢之危也以黃巾唐之覆也以巢冦此皆烏合於倉卒計非其素定無決全之算非訓練之鋭奮梃爲防掲竿爲旗而躒郡夷都如摧枯破竹瓦解土散彌漫莫遏𨿽乘朝政之有釁抑由郡縣之無備也今民兵誠設搜練以時戰士服於田疇部伍存於軍籍兵仗貯於官府粟帛實於帑庾寛其苛斂復其他徭調發立集事平隨散外則郡國武備得常訓整內則禁衛驕兵可漸消減𨿽外敵有冒頓之雄叛將有蚩尢之彊匪民有勝廣之姦且亦不能自外而起變矣顧議者以爲何如

任將

臣聞馭將之道置兵之機系天下安危爲國之大事臣實陋儒寧識其術竊按前代之載冊觀英主之立制較其輕重之勢考其得失之迹最爲得防惟在漢唐漢定天下置材官於郡國京師有南北軍之屯後平百粵更增七校其有四夷之事旋授中府之甲入卿出將無文武之常位因事立號無名職之定稱故五營六郡之旅事畢解散貳師下瀨之官功成輒罷而將軍奉朝請矣是以終漢之世無弄兵內侮之禍東都之後四方分裂重兵在邊驍將揔戎彊臣執權國從外理故叛亂接踵顚危相逐唐氏一統乃因隋制內設諸衞以處武臣外布府兵以諸衞四方有變選將於朝調兵於府建牙而出凱歌而旋將軍就第矣郡縣有守禦之備朝廷無權重之臣不耗帑財不費廩給國力充實民用家足本末相稱表裏相托誠天機神算平康之道也至於景云之初始立節度之號以雄邊鎭以寵勲臣行則建節府樹六纛得以軍事專殺而方面始大及明皇天寶之末昏惑不事邀功競進之將獻謀於恢拓當國執法之臣務專乎寵利兼道開鎭地逾四履鋭卒殲於沙磧邦財空乎上林蓋中原無擊柝之虞而北兵排乎函谷矣由是憤兵悍將連衡接勢東擊西應朝降暮叛更相禽獵或自簒逐生民焦灼勦絕耗斃肅代之後中官得政行軍始於輔國軍容自乎朝恩塈徳宗之興元置中尉於神防兵權國命盡在北司矣蘭錡虎臣皆其子蓄方嶽戎帥率自賄成至有市井賈販之夫臺輿廝養之賤折券而取千里諂附而得通都至於蹈利干賞壞法侵紀姑息假借養成驕孽君位天祿如從其貿賃以居焉故唐氏之基圖終爲藩臣所傾且古之賢臣在國則爲相在軍則爲將商則阿衡佐升陑之伐周則尙父領渡盟之師姬旦東山之徵以尅淮奄孔子夾谷之防以折齊萊漢髙文之朝命相於諸將之列武宣之後將軍爲執政之官畱侯漢祖之謀臣未嘗親矢石髙密光武之元勲本則理俎豆孔明處士也西據荊州建蜀三分之勢元凱書生也東平吳防成晉一統之基江左五朝兵官尢重二衛四軍五校七帥皆選朝廷淸重之士搢紳名望之流介冑武人非所預也唐初大臣入爲三公八座出爲行臺摠管故自三代而至唐氏莫不合兵農而議政通文武以命官是故苟有制勝之術何必擊刺之伎乃爲勇苟有經邦之道何必章句之學乃爲文若夫積恩澤以稍遷階奔走之勤舊以敢死爲武以引彊爲材臝股肱而決射禦程軀幹而角健防此所謂匹夫之敵一隊之長又豈將之云乎又若樞密之名近由大歷置於宮閫不列朝位凡中外臣庶上計議事干軍國祕未宣行則謂之樞密兵亂之際機務煩多乃用中人使專掌職五代後唐已來始更崇重與宰司分總文武謂之兩府焉噫夫欲論致理之要講太平之策是必先在乎一政事通文武合兵農而後天下之務可成矣如曰未能則漢唐之盛終不至況曰三代之道歟臣策事迂鄙眾必誚其難用然通識逺慮知治道之本者必有是乎臣言者也

兵器

臣聞鑠金爲刃木爲弧古之聖人以威天下故國之重器厥惟五兵歷代寶之以爲神物是以周官六職工居一卿其治兵之工則桃氏爲刃函人爲甲冶氏爲戈防廬人爲殳矛弓人爲弓矢人爲矢其典兵之官則有司甲司兵司戈盾司弓矢之職掌辧其物受而藏之以待軍事故天有時地有气材有美工有巧合此四者然後爲良夫寒溫異宜陰陽異齊此天時之節也剛柔殊性堅脆殊理此地气之分也燕之角荊之幹妢胡之笴吳粵之金錫此材之美者也粵之鎛燕之函秦之廬胡之弓車此工之巧者也古者百工之伎必皆世守監長日號戒其不良物勒工名識所精濫而有司乘其事攷其器以上下其食而誅賞之是故預備不虞古之善政不防武備邦之大經臣竊見今之州郡所上兵物徒有兵數實皆濫惡不足爲用蓋天下承平長久兵未嘗試上吏視爲冗務監長安能盡心選占善工爲家治具又州郡率少軍匠借役民工以次姦侵苟求速就及輸上中府而主吏因緣爲市惟貨是問閱數而已其爲弓也角觔無液治之法故其引之必撓縱其爲矢也笴羽無深厚之數故其發之必翔俛其爲刃也金無煎和之齊安得敝盡而不惡其爲函也革無丰約之制安得長圍而便利夫介冑不完士如袒戰器械不精卒猶手搏是以古者兵有三制視人形之大小甲爲兩旅權服者之上下故井賦之法車甲各出於丘甸焉若其合軍交和鼔驅而進以命爭命以首爭首而弓折刃捲甲裂鐏敗是乃委人於死地而奪其自救之具也不教民戰尙謂棄之投人於死豈仁之謂管子曰致天下之精材者五而六之九而十之來工三倍不逺千里矣又曰聚天下之精材論百工之鋭器不課不用不試不藏記曰日省月試餼廩稱事所以勸百工也臣謂宜嚴立新條務釐此獘外使州郡守倅通領工作而委提防刑獄揔檢之厚匠手之稍食寛日課之役力材取乎精不取乎丰工務乎盡不務乎速器求乎良不求乎多吳殳越防之利燕弓代革之勁因地之產就民所工設爲監司厚價募取則𨿽田閭之下匠鍛之巧一人一藝咸歸官府矣而內選重臣掌其守藏司其頒入凡州郡所上必有試焉工有不當必行其罪如此則府皆善兵國有重備以待武事無誤他時夫害起乎甚防患生乎所忽玆事𨿽小所系極大故獻鄙議冀裨冬官氏之闕政焉

樂全集卷十三

欽定四庫全書

樂全集卷十四

宋張方平撰芻蕘論

食貨論

臣聞食者生民之命貨者百用之權興自古初世所最急神農氏始辧五種爲耒耨之利以教天下而民知粒食日中爲市致天下之民聚天下之貨立交易之法而世之財用不乏黃帝堯舜經土設井授時布政通其變使民不倦而天下之美利備焉禹辧三壤定九賦懋遷有無萬邦作乂周文王在岐制司馬之法建平土之政均土地連什伍以稽其人眾而井牧其田野以物地事授地職而令貢賦稅斂之事蓋古之王者所以制財用之道惟田及山澤爲正其百工商賈衡虞之賦以其浮食去本之民猶罰而抑之也自周之衰庶民失職經界隳壞繇役橫作秦知順人心攺之可以獲大利故滅廬井而置阡陌急耕戰之賞尊奬兼並猾詐之人棄削王制務爲一切深害偸苛之政至始皇二世收太半之賦徵戍輸發並起勦絕蒸民之生天下愁怨遂用潰叛漢氏接秦之務安百姓約法省禁輕田租十五而稅一量吏祿度官用以賦於民文景躬修儉徳節用而愛人四方和平家給人足都鄙廩庾盡滿府庫皆餘財人知自愛而重犯法先行義而媿黜辱及武帝外事四夷內興工作七十年之積未幾而竭盡徵戍交起天下共其勞行者賫居者送中外擾騷百姓抗敝以巧法財賂衰耗而不贍入物者補官出貨者除罪而言利立功之臣析毫分銖之士紛然而進矣於是設平糴立均輸起漕運興鹽鐵置爵級制酤算舟車占積貯又下告緡之令更造皮璧之幣天下蕭然無聊矣以一人侈心之故爲生民萬世之患是故聖人尊仁貴義稱嘆儉徳以利爲賊其意逺哉自玆已還捃摘愈甚損下益上日剝月朘侵刻小民以爲忠功南北披攘王澤竭矣在唐初世薄賦寛徭天寶季年國用寖廣邊有立功之將朝有專柄之臣戚裏相驕女謁競進故崇禮愼矜韋堅王鉷以聚斂而進實繁有徒爲上聚怨爲民瘡痏是時承平旣久民不願亂而此數人進邪防以侵擾之終爲厲階以致喪敗迨至徳之後兵戈不息調發轉餉百役並作人戶凋耗版圖空虛賦斂多門殊科異調計司不能覆諸使諸使不能覆諸州猾吏權臣因緣爲市津渡有率堰埭有徵廬舍有稅苗稼有斂乃至平率豪姓配取僮馬夫人之常情與則喜奪則怒故先王見其與之形而不見奪之理然後民可得而有也橫斂𨿽復利在侵剝猶以抑末遏彊爲辭唐氏之賦也異哉直取無名曽何異乎刼剽掠奪之也歟昔者明王之保國也其經費制用夫豈天降地出亦自民而已矣然其所以禦輕重調盈虛出入之節備儲之道必有術焉爾大約唐制租庸之令定於武徳兩稅之法起乎建中牢盆之利大於第五琦而成於劉晏茶之禁萌於趙贊而成於張滂進奉之名起乎興元於後則有日貢月進之臣方鎭羨余之目瀝民膏髓結上恩澤不領於縣官之經費而入人君之私藏焉此唐氏制財用之大經也我國家撫有萬方富全四海太平安樂且五十年邊塞無聚徒宿師饋運賞功之費州郡災沴足以饑穰相補民無急徵雜調朝令暮具之急是宜綽然舒泰而乃公私之積不足兼年不幸仍饑民力困屈所在倉廩無以振救其由何哉非以天下之民趨末而背本者眾生之寡而靡之多外則彊敵爲耗而供億無厭內則兵旅夙驕而匪頒亡度法制不立故編民僭王侯之服羞教化有虧故齊民入釋老之邪道倚市萃乎遊手命卿鮮乎誠士是故耕桑之民漸鮮衣食之路益狹而資以奢侈用無紀極夫如是安取乎富且庶者哉是以聖人制民別其四業自天子公侯卿大夫已下至於抱闗擊柝其爵祿奉養死生之制各有差品小不得僭大賤不得逾貴故上下有序而民志定矣在易履卦象曰履以辧上下定民志其在節卦象曰節以制數度議徳行又曰不節若則嗟若故先王制禮立法要在使人循於軌道裁其淫過使之欲寡而事節財足而不爭爾管子曰使民知分王道之本也若乃上不能節用嗇費使人以時國之制度不立民之遊蠧不去則𨿽夷吾之權術李悝之能盡地力晁賈之善議論諸葛亮之理國用亦不足以有成也謹列往代濟國利民之得策危邦害物之亂謀可戒可法宜於今者舉其要焉

屯田

臣聞古者師役不逾時無逺徵久戍之勞宿軍轉餽之費故在三代無屯田之事降及秦漢務恢封略疲中夏外事邊圉魏氏之後吳蜀鼎立永嘉東徙遂成南北天下割解更相鄙夷分疆占域各分戍守力穡之夫鮮被甲之士眾曠日持久兵勢未解而屯田之利興矣漢昭始調戰射士設屯於張掖充國後擊先零羗畱佃於浩亹魏武之經略四方取濟許潁之積晉氏之南徵吳防仰給江淮之儲唐太宗旣定天下思欲散兵權省國用遂因隋制相要衝以設府計隙地而置屯三時務農一時講武居則有扞城之庸而廩食自足動則備調發之籍而戎事無廢及明皇恃海防之泰寧承國力之全盛府兵耗散田萊不墾後又停折衝府立武士帳於是乎罷丁兵而有正兵矣寵將驕卒坐而蠧食帑庾虛竭財用不贍而商利侵刻之臣百方誅取生人困瘁漸至危亂範陽搆禍日尋干戈代宗徳宗專用姑息自諸方嶽之任徒兼營田之名荷防之夫箕踞待哺至憲宗時有司上元和國計簿校天下兵農之數率以兩戶而資一卒人力凋敝可舉而知天下兵農之業遂離而不復合焉今國家之務莫大於養兵四聖同仁恭儉愼徳靡遊於逸於觀於畋念四方惟正之供憫小人作業之勞節愛惟防嗇用罔小然出納之吝在乎有司刻斂勾收錙毫圭撮天地所產山海之富動植之物悉筦於官婦織不裳夫耕不食黎民力盡寒暑不息以供軍士衣稍匪頒之費汲汲乎其不能足也伏見議者有獻屯田之防𨿽未能盡該乎體要顯辧其利迹而或者猥爲異說破其端緒臣輒爲之揚防以申其論或者曰蓋聚眾邊境戰守相持畱則芻糧不足解則冦患未息故且耕且守而後有屯田之事未聞平時興屯於內地也臣應之曰昔棗祗建安之迹邇布都畿鄧艾正始之謀近緣陳項晉荀羨興石鼈之利分界東陽齊氏置懷義之屯乃在河內唐氏府兵就田天下相望後上元中因洪澤芍陂之饒大資國用我朝自唐汝河朔之郡皆由田務此固不待邊境而後有屯田也今淮揚許昌汝南之域人稀土曠地力不盡密接京輔便於漕發𨿽內師禁旅更出就食往復浹日不廢衛防又東平鉅野至於彭城率多閒田民力不贍決河之所墳淤皆爲沃野嵗所收入東自濟汶漕而北洄可至河北東境西入廣利渠可至太倉曹南陶丘可爲廩積置屯之地無便於此江淮之境人稠土狹田無休易可以布屯且國家嵗漕東南之粟度其運致費已兼倍此爲謀之迂也或者曰唐氏之前兵民同業本調取乎農版故可任於農事今之軍士皆市井桀猾去本惰遊之民至於無所容然後入於軍籍且其驕也久矣呴濡保息莫敢拂其心者是可使之寒耕暑耘者乎臣應之曰昔之爲屯田者多在師旅之中解甲冑而執耒耜釋耒耜而執干戈出死入勞莫之憾也惟所禦用之而巳又況四方無事邊疆無役衣食足而起居時安室家而守妻子使趨南畆各食其力又何慊焉蓋智者謀始因勢推移使事濟而眾安在資權而成務臣𨿽不敏請試效愚蓋漢氏之屯田也發弛刑焉曹氏之屯田也置營卒焉後魏之屯田也借民力焉唐氏之屯田也以府兵焉或兵或民惟所用者今天下浮戶依彊家而爲佃客者取分末之利輸大半之率由無以自業也倘優制招來艷之以利寛其賦入復其他徭則願屯之夫𦇤負而至矣爲置典農之官專司力穡之事功勞報賞爲法必信因使冬隙簡其彊鋭教之角射賞其精力古者因農事而寄軍令蓋此之謂則是募屯田夫得屯田兵也居則稼穡之人用則戰騎之士不衣庫帛不食廩谷是驕卒可放省屯倉可待盈𨿽有凶荒水旱之變而軍不乏乎儲峙民不增乎橫賦建屯之利其亦博矣

倉廩

臣聞古者民三年耕則餘一年之食九年耕則有三年之蓄通三十年而有九年之積丰年補敗𨿽累凶年民弗之病然後徳化流洽禮樂興焉此三代之盛平土分民富庶而教之本也周衰經界失敍生業不平則有權謀之臣通變之士調盈虛之數修輕重之術以制國用均民財若夷吾之凖平李悝之平糴漢桑羊之均輸耿壽昌之常平下至齊氏義租隋人社倉之制是皆便物利民濟時合道安人之仁政爲國之善經也孟子曰犬彘食人之食而不知檢野有餓殍而不知發人死則曰非我也嵗也是何異於刺人而殺之曰非我也兵也是知蓄委者國之大本檢發者政之大平饑穰者天之常行備預者人之所及者也故萬室之邑必有萬鐘之藏千室之邑必有千鐘之藏而人君禦之以凖然後民有所恃也國家之承平六十年矣漕引東南之粟以輸太倉捲地無餘常若不逮而僅充兵食邊塞之積鮮及兼年彊家之藏舊不接新貧人之餉朝不繼暮不幸而有凶旱水溢之災民力匱竭國無以振救老弱轉死相枕溝壑方駭而圖之彊發私廩千里轉餽重爲勞費官民皆擾不亦謀之末乎比者勅書有諭州縣使立義倉之言徒有空文而無畫一之制於玆三年天下皆無立者況今之俗苟且因循嚴令堅約猶復違慢爲民興利豈易其人有位者無心有心者無位在上可行者務暇逸而從苟且在下樂行者或牽束而不得專以故民間利不克時興害不得時去積成獘蠧以及喪敗又凡事體興立實艱墮壞孔易或謀以爲利而轉以爲害彼義租社倉者齊隋唐氏旣嘗爲之矣始爲百姓儲備之道終爲僻君淫侈之費是於籍外更生一調也誠國家規前代之善策爲齊民之大計明立條式權其斂出令天下之縣各於逐鄕築爲囷廩於中戶已上爲之等級課入穀麥其輸入之數視嵗薄厚爲之三品縣掌其籍鄕吏守之遇嵗之饑發以賑給小饑則約小熟之所斂中饑則約中熟之所斂大饑則約大熟之所斂專自縣鄕檢校之無使州郡計司侵取雜用焉此則收自優戶穰嵗之有餘散於貧人凶年之不足不使兼並賈人挾輕資蘊重積筦其利以豪奪於吾人此其協於大易裒多益寡稱物平施之義符於周官黨使相救州使相賙之法契詩人京坻之頌應時令振乏之理使民足而知順讓益歸於本業誠爲國之大事也

稅賦

臣聞理人之道地著爲本分民之要平土爲大故古者井田之制必先立步畆以正經界夫受私田百畝公田十畝是謂什一之法夏氏五十而貢商人七十而助周百畝而徹皆什一也故春秋傳曰什一者天下之中正者也其山林藪澤原陵淳鹵之地凖肥磽以爲差隨厚薄而收入是以春秋譏宣公初稅畝謂履畝而稅擇其善者取之故君子惡公以爲於民已悉矣自廬井之壞而王制大亂民生失平稅賦之法不齊矣漢初接秦之暴務安殘氓約用省禁益薄田租至文景之際乃或三十而收一時更盡除勿收可謂寛約矣於時网疎而民富百姓安樂知重禮義天下之刑獄幾措焉夫厚斂則民困困則姦盜起而刑辟重輕賦則民足足則禮義興而刑罰簡刑辟重則民愁怨而思亂禮義興則民安樂而思治思亂者視其君如仇讐𨿽箕防之仁不能使之安而久思治者愛其君如父母𨿽蚩尢之孽不能使之動而危蓋厚斂起乎荒汰薄賦由乎節用秦自暴政之並天下侈心無極恢大封域北拓胡地南開越境於是發閭左之戍掃天下之命飛芻挽粟萬里轉餽暴骸露骨積於邊荒內興功事窮極力役創阿房之宮備六國之制胡亥發徒百萬以營驪山及山東兵興聚師待餉此所以收大半之賦而不足也漢初定天下生人困瘁量吏祿度官用以賦於民孝文躬修儉節仁愛淸靜宮室苑囿車馬服禦無所增飾有不便輒弛以利民身衣弋綈後宮親幸衣不曳地帷帳無文繡惜百金之費罷露臺而不爲匈奴背約犯塞令守邊備不發兵深入無動勞百姓治陵因山不增髙器用瓦物不藏金銀又親行耕籍之禮以勸農事務廣儲蓄以備災沴此所以三十而稅一或盡除勿收而國用足也自漢叔世吳魏三分司馬氏之南渡中原剖裂外備疆事百役之費內則間以昏僻驕淫之主急徵橫斂科調雜出是故漢有虐政而作田畝之賦齊有淫政而重牀調之租隋有亂政則有先期逆徵之暴唐有政則有靑苗地頭之稅舊不革新名日生侵刻疲人自取孤弱是何異割肌膚而滋口腹事枝葉而剔根心反裘負薪徒有惜毛之意斃人以梃不知罪嵗之非剝斂之名可謂窮矣國家接衰唐之頽綱經五代之亂軌平四方之僭閠立一王之法式其橫出之算無名之徵革其獘者多焉比在先朝定民田之租考地之肥瘠制賦之重輕裁使平均本於寛約利人奉國誠爲中典夫古之田制有賦有稅稅以待郊社百神宗廟之祀天子奉養百官祿食之給賦以供車馬甲兵士徒之役充實府庫賜予之用今夫車馬甲兵之資士徒之眾皆縣官素具不復籍於民大率中田畝收一石輸官一斗畿甸之外嵗供兩稅無他課調則是今制賦之法抑已簡而有經矣至如山原之地或入稻秔之物陂澤之鄕或有縑綈之稅捨其所有責其所無農人供之其費自倍有者半價而賣亡者倍稱而取使乘利估販者得操其奇贏此商人所以兼並農人農人所以重困也誠依古制均定壤賦隨地所產因民所工省其雜名專爲谷帛除折凖之令去錢刀之目如此則國之經入如故民之輸出有常利歸於誠農權奪於富人上之徳澤加於百姓民之頌聲興於天下可以制梃而鞭撻歷世之暴君污吏矣

畿賦

臣聞王都者天下之根本九州之樞防譬之一人之身則京畿爲之腹心而四方乃其支末腹心宜泰支末處勞養身之道也先安京畿後康四方理國之體也今所謂租稅之法更徭之制而王畿最重品色尢煩力耕時獲無水旱虫螟之害田賦適辦銖收毫聚累以嵗月生業甫立敺就一役隨復破散故甸內之民鮮有盈室者昔明王保邦預備之道惟於平世始可爲謀及其已救日不暇𨿽有賢智豈遑經久今內外無事賦入有經而民家壁立野無靑艸設有橫出之調緩急之率不及均遠應近求具則必扶老攜幼轉死溝壑𨿽峻刑嚴禁不能止流亡播潰之患夫致理之本在乎制度制民之產在乎均平子曰不患寡而患不均蓋均無貧且都城之內大商富賈坐列販賣積貯倍息乘上之令操其奇利不知稼穡之艱難而粱肉常余乘堅防肥履絲曳防羞具居室過於侯王淫侈之俗日以輕僭賦調所不加百役所不及優遊逸豫專事驕靡而農人侵冒寒暑服田力稼以供租稅以給徭役仰不足以養父母俯不足以畜妻子同爲王民而都門內外勞逸之殊如此此豈抑末惇本之道乎又凡國家發徳音布恩令必首及輦轂或曲有所被重罪者末減輕系者疎宥姦邪桀慝逾軌亂常艸竊僞濫不經之民咸霑渙澤而農人積逋舊負錐刀之末不防蠲除侵肌斷髓連錮妻孥此豈推恩布徳之道乎兼並之族姦宄之人以幸近於天日故特防於庇照而此農人澤不下及臣愚疑其未周也誠天子哀此疲人霈然加惠除其雜調變折之目寛其稅入庸役之令采其孝弟力田節義之人賜復其家以勵風俗因制王畿之內嚴立占田之限無使權豪侵並貧弱上以爲國備下以勸農功使本業之人得自比於兼並姦宄同被上之恩澤此不亦彊幹優本之道歟

樂全集卷十四

欽定四庫全書

樂全集卷十五

宋張方平撰

芻蕘論

食貨論

輕重

臣聞聖人以仁守位以財聚人故財者帝王之所以平理萬物養成羣生保邦禦世安民制治之本也夫生人之用莫重於谷帛然聖人立成器以爲天下利作爲貨幣以通有無而後養生送死之物備貴賤之倫別萬物流布而不竭貿遷而無窮自燧人氏至於三王未有不以輕重之法爲政者也通其變使民不倦明其天時辧其地利察其人力審其物理執權衡以禦天下而操縱於其不平之間然後天地百物之情可得而見而輕重消息制於君上矣夫至動而不齊者莫甚乎人心眾趨而起爭者莫急乎財利故齊動在乎令息爭在乎均人君者出令而主均者也長則縈之短則伸之虛則益之實則損之裒多益寡稱物必平示之以予之形而不見其奪之理使民由之不知其故而後可以制天下之變成天下之務也今國家奄四海以爲富籠山澤之所產毛附之土有稅橫目之民有籍東南之美者大貝美珠羽毛齒革也西北之美者皮罽名馬也中國之產三品之金錦綺織文泉刀之利也夫鹽食肴之將鐵田農之本酒百禮之防茶眾飲之長皆管於縣官矣歷代所增橫率雜調相循俱在貨物殫竭生人困瘁然而儲廩不爲之實帑藏不爲之積其故何哉蓋物有貯滯利有稽伏開塞無術斂散不時有司徒能張其空簿多設科禁勾剝奇贏累年無捨勘詰毫杪萬里待報以至令下而詐起法出而姦生蓋由不知輕重之權不達盈虛之道故略大而規小忘逺而圖近者矣或曰司防之府實掌國財賦輿有經出納有程遵常循故謹守其度若之何輕重之爲也臣應之曰今夫民有數金之業者猶知坐防行販準時趨利持其緩急取雄井邑況於爲國乎況於天下乎故夫以輕重治食貨者民足而國贍弱國可以彊其不知輕重之道者民困而國乏彊國必弱請試觀於唐氏開元天寶時丕冒日出寰海平寧國本厚矣及明皇季年頗事侈費而崇禮愼矜韋堅王鉷希意圖寵剝刻百端不能開通利塗而專取於民倚法以弄權斂怨以搆禍四方騷動遂用傾危寶應永泰中承大兵之後民庶凋殘仍嵗凶荒中外艱食宮廚無兼時之積禁軍絕餉畿甸百姓挼穗以供之方嶽驕將旅拒傲命違慢法度徵賦不入郡縣益減而得劉晏掌租庸以羨余相補人不加賦自諸道巡院距京師置逓相望四方物價之上下水旱丰穰之地不浹日畢知故食貨之輕重權於掌握而能通其壅滯致天下無甚貴甚賤之物朝廷獲美利國用周濟下無橫斂民不知勞故唐世識者以爲自防筦之興通其術者惟晏一人故開元得聚斂之臣不知阜財之術直取無名若奪攘剽略故下困上虛以彊盛而至喪敗寶應得計數之臣能明輕重之法以理財通用民賴其利以衰陵而獲安泰是知輕重平凖理國阜民之本也今國家賢材良佐濟濟在廷夷吾劉晏之比豈曰無人意者或任之而不盡其材歟遷歷之速不暇經久之謀以集功利歟是何山之麓海之濱積貨滯利之多而不知通泄東有遺秉西有餓殍而不知聚散冗遊蟊蠧之害而不知去也乎意者任之而不盡其材遷歷之遽不暇經久之謀以集功利而然爾誠朝廷圖任賢能屬以大計使得自選郎官已下至於黃綬無限卑吏惟材是用爲之官屬得以輕重用事而以成效責之必有管葛之才出焉自然和鈞齊物闗市不乏貨用足而國力贍賦斂寛而民生安矣

原蠧上篇

厥今天下生民之蕃四海山澤之富過三代逺矣賦斂所入財貨所聚加厚於漢唐內外無事無師旅戰守餽糧賞功之費無應聲卒具之徵然民力益虧國用不贍中家以下衣食無餘其何由蓋國有三蠧而莫之卹也三蠧而不卹𨿽太公之經權管仲之計數雅不能措國於安拯民之急也何謂三蠧一曰兼並夫兼並之人害農敗法上爭王者之利下固齊民之業擅斡山海之貨管林藪之饒役利細人以致富美規時輕重坐取百倍不知服田力穡之勤而菽粟余於犬馬不知織絍紡績之勞而緹繡被乎土木馳車騰騎侔於貴戚藻井采題過於府寺因其富厚交通在勢爵可以鬻刑可以回一悅所酬當中人幾家之產一享所費任上農終嵗之功夫如是小民何以自存農人安得不流亡農人勤苦而不能免乎饑寒而捨南畝而趨市井市井之人利奪於富彊故窮而爲姦盜姦盜日多誠農愈困是故民業並蹙國用益虛其蠧由乎兼並也夫富人所以能占市井之利侵農民之業者以國家不爲權財貨之輕重明貴賤之制度爾誠能計本末之道審緩急之令平穀物之髙下視凶穰而斂發隘其利途使出一孔均其損益調其盈虛使彊賈蓄家無所牟大利則權在君上惠在細人矣古者四民各食其力執藝作業以奉一君故其役易供其求易足今邑有君長之尊裏有公侯之富豪奪單弱逾冒王禁是民寡而君之者眾也先王制典其國家宮室車旗樂舞衣服飲食賓客祭祀之慶乃至冠婚喪祭之式自天子至於大夫士秩位尊卑莫不異數所以厚其別也至於制庶人之產使之仰足以事父母俯足以畜妻子衣食足而信立矣故使𨿽富不異服無故不食珍入幣不過緇帛五兩合親不逾一肉衣食之餘皆逾分者也蓋撓枉者過直救文者以質禮義本於朝廷風俗始乎京師上行下效其應如響今𨿽未能取諸古謂宜平四民之業無使富人專財盡物自其室宇車馬器服奴婢宜益爲制度撙節之夫分定則易足欲寡則不爭𨿽積貨財無所張用則其貪聚之心知所止矣上以厚國本下以勸農事使民有讓而刑罰以省天下由乎軌道無不足之患其惟去兼並之蠧乎

原蠧中篇

彼兼並之族害農敗法誠王者之民矣抑庶乎遊入於釋道之道者之爲蠧大也古者聖王域民分其四業有大人之事有小人之事或勞心或勞力勞心者治人勞力者治於人治人者食於人治於人者食人惟士者勞心而食於人農工商賈皆勞力而相養者也在昔理古朝有誠士野有誠農肆有誠工市有誠商及其下衰風教薄而民俗壞於是士飾僞行農去本業工作淫巧商通奇貨𨿽末路益開抑猶四民而已於後黃老之說出於秦漢晚乃更有浮屠氏至焉魏晉之後天下傾裂永嘉之亂彜倫咸斁羌胡雜處於諸夏衣冠流布於荊吳寖滛得志而其教遂大故詩序曰小雅盡廢則四夷交侵中國防矣至梁氏其徒益橫民益昏墊迷不知悟歷唐至今浸滛彌漫橫潰不遏先王之道不絕如綫九疇五教天人之法置而勿論凡厥庶民捨君父之尊而事其土木之像略忠孝之道而誦其謬悠之言簡律令之法而循其戒咒之說忽賞刑之命而果其禍福之報割衣服之用而奉其莊嚴之費侵貧人之業而資其遊惰之徒上自宮禁戚裏公侯下及士庶其所以信而向之無間然者古之教民各執其業父訓其子兄勵其弟少而習焉長而工焉不見異物而遷焉故經俗有常民志不亂制度而立邪僻不生今天下十室之邑必有一伽藍焉衡門之下必有一龕像焉異巷朋處喜相祝怒相詛一話一言必以浮屠之言爲證少而習聞長而習見如之何其不淪胥以入其流也是以源深而脈長根固而枝茂其徒滿於天下而人不知厭苦國家之帑藏耗於上百姓之財力竭於下以人主之威權發憤而芟夷之才息而復熾以正士之辯智扼腕而深議之言出而罪及是以其徒益張明無日星幽無鬼神前無羲皇后無周孔以誣惑蠧食於此黔首也廣殿大廈制度如帝居其徒是處羅紈纖縞其徒是衣稷粱滑甘其徒是羞而或貯積謀利坐列行販賦役不及兼侵農賈古之論理國者以爲一夫不耕或受之饑一婦不織或受之寒今釋老之遊者略舉天下計之及其僮服役之人爲口豈啻五十萬中人之食通其薪樵鹽菜之用月糜谷一斛嵗得谷六百萬斛人衣布帛二端嵗得一百萬端竊度國家之制財用也上以給郊社宗廟百神之祀百官廩祿六軍糧餽其計至大矣倉庾之積仰輸東南然而嵗漕江淮之粟入之太倉制不過六百萬斛而莫之登也則是釋老之遊者一嵗之食敵國家一年之儲也而四方列郡邊塞之地常苦兵食之不足至於天下不幸水旱之沴虫螟之災黎氓塡於溝壑餓莩流於道路思以賑救之而計廩積而莫之贍也則其蠧有自來矣然則柰何蓋聖人之制度也以道變化與時消息作事謀始必順而正在易節卦之象故甘節則吉苦節則凶若夫已失業之民敺而復之南畝毀其廬籍其產則所以節之不旣苦乎今誠撙省其傷財害民之事稍禁其營築土木亡度之費益峻其姦盜冒法之律而無下普度霶霈之澤則不及世而亡其大半矣幸而省其大半之衣食以益於民天下其不加裕乎詩曰愷悌君子求福不回若其賑貧窮卹孤寡禮髙年存疾病蠲逋負寛賦斂簡刑罰振淹滯此誠人君布徳於下受祿於天之道也卿大夫事上以忠行已以正臨下以惠則服天休命克享有家庶人謹身節用以養父母則不罹於咎自然風俗歸厚上下與足堂堂乎邦民咸乂又惡乎釋老之求哉孟子曰吾聞用夏變夷未有變於夷者也其是之謂乎

原蠧下篇

三代而下言治國者惟漢唐至我朝焉天下其猶故也以言乎蠧則益多矣漢以兼並唐則釋老我朝加以兵馬蠧出於一百姓有不足者蠧出於二國且虛乏三蠧並生若之何而冀上下之丰給也蓋天生五材世所並用必有武備邦之大經夫兵國之衛也何蠧之云乎以夫置兵之法與古已異是以謂之蠧焉爾自三代而下逮於唐兵農一本故周氏因州裏以起師旅齊人修內政而寄軍令漢法調民代更以充邊戍唐制案籍科發以備府兵故其人耕則爲農戰則爲兵未有平處安坐仰衣食於帑廩者也案用兵之法馳車千駟革車千乘帯甲十萬計其財用日費千金故兵貴拙速不以久爲巧者懼其屈力殫貨以國騷民也故善用兵者役不再籍糧不三載取用於國因糧於敵今自禁衛通於州郡之冗卒不啻百萬恣口而食舒臂而衣數日爲期以取賜賚是日有萬金之奉無時休息天下供偫安得勿困夫用兵之術考之前世惟唐氏最爲無數凡起徒役集藩鎭之兵出於其境則食於度支故驕將悍卒陰相連衡緩師養冦邀圖寵利國力不能給輒罷釋而更厚姑息之然猶師解則費有時而息矣初天寶中廢折衝府立武士帳而兵農始判代徳之後內外多難益設禁衛始立名號而有天威神防之軍至於有大徵討起大徒眾必發諸侯之師故寶應建中國𨿽多故其所漕引江淮之粟以給闗中以供兵食才四十萬斛猶莫登焉今者運於東南輸之太倉十倍唐氏猶常若不逮也京師之民口億萬計大半仰食軍稍之餘故在稻粟之鄕耒耜之民寒耕暑耘常無餘粒中人已下率無蓋藏彊家之儲鮮及新谷罄地之力窮農之功悉捲而西都爲兵食故臣數爲一蠧爲其置之之法與古已異矣然則柰何若夫上不闕武備下不耗國財則臣嘗有民兵之說足食足兵不廢訓練則臣嘗有屯田之論儻見采於廊廟之上潤澤而試之不十年而精兵皆在南畝矣然後寛徭薄賦勸農務本損上益下民說必以無疆捨禁去譏國用自當周贍家給人足禮義興行洋洋乎頌聲盛徳軼乎三代矣謹論

樂全集卷十五

欽定四庫全書

樂全集卷十六

宋張方平撰

論

樂者天地之命論【此下六論景祐元年應茂材異等科祕閣同日試】

夫人受天地之中以生生而靜者之謂性感物而動者之謂情物之感人無窮而人之好惡無極蕩而不返天理將滅焉夫欲平六志之邪復五常之正使之動而不悖發而中節非樂何以和之故禮記曰樂者天地之命中和之紀人情所不能免者其爲是與故聽其雅頌之音志意得廣焉執其干戚羽旄習其屈伸俯仰容貌得莊焉行其綴兆要其節奏進退得齊焉夫人內和順康易則暴慢之心不入外恭肅莊恪則怠易之色不形外肅恭而體平內和順而志正陽而不散陰而不密剛气不怒柔气不懾𨿽甚盛徳何以尙此如是則驕佚詐僞之萌悖亂奇衺之事無從起矣此固非制令之所可齊條教之所能詔其感也得之情性其發也合乎自然故曰樂者天地之命中和之紀不亦善人心之深乎昔聖人之防其情可言矣蓋樂者心之動也聲者樂之象也文采比節聲之飾也君子動其本樂其象然後治其飾樂作乎耳目之前感應乎心知之外故作之朝廷宗廟君臣上下同聽之則莫不和肅作之族黨鄕里長幼同聼之則莫不和順作之閨門之中父子兄弟同聼之則莫不和親君臣肅長幼順父子親三者天下之大教也樂作乎此而教成於彼非天地之命其孰能至是乎夫命也者不待乎諄諄而諭之而後爲命也有自然之道焉之謂也夫瓦絲匏革之音淸濁疾徐之序幹旌行綴之列鐘呂周疏之節此豈樂之云乎將外之飾者爾至有宣導順气輔成正心應之如四時均之如風雨滌暢乎血脈浸涵乎肌膚不使放淫邪慮得接乎心術近之一身遠而化諸天下一由中和之道此爲得乎天地之命乃樂之本情者也是以聖王尙之言教之大者必曰樂云謹論

聖王處民瘠土論

維昔先王疆理天下均別地域莫不井衍沃之土標惇鹵之壤辧其物性審其產利以制地貢以令地職分休易三等之地爲上中錯出之賦豈固務勞敝於民乎而國語載文伯母之言曰聖人之處民也擇瘠土而處之勞其民而用之是以能長有天下不亦異諸聖人敺民安樂之意夫亦有激而言者請試論之蓋王者之制民也分其四業列其九職皆所以勵之惇本朂之無遊然而所以去本而赴末苦南畝而甘市井者常爲利之所牽焉甘利而已常心不固於是乎放邪流僻詐僞驕汰無所不至亂是用作更相爭奪至抵於辟將懲其甚寧儉無僭故曰瘠土之民勞勞則善心生沃土之民佚佚則防善防善則惡心生故瘠土之民莫不向義勞也沃土之民不材佚也且民之函血气心智之動畜喜怒好惡之情夫惟賢知之明爲能性其情而自勉於善中人以下習則逺矣不足則約約斯固固斯淳淳斯念善是善生於不足也有餘則泰泰斯慢慢斯驕驕斯近惡是惡生於有餘也是以聖人知其然也思所以制節之道爲之均其生業使之仰足以事父母俯足以畜妻子𨿽富不異服無故不食珍納幣不過五兩合親不逾一肉至於婚姻祭祀居室之禮莫不爲之節文夫然後民罔有逾矩敗制而後知廉恥禮義之道無爭陵鬭辧之訟矣愚謂文伯之母爲此言也將以激其子無使入於惰慢而知勤儉之爲令徳爾不然天下之大四海之富豈無尙義之民是豈盡得瘠土而處之者乎亦在爲之上者制禮以節之而已故曰其言抑有激焉謹論

治亂刑重輕論

王者法天之震曜殺戮而爲威獄刑罰法天之生殖長養而爲溫慈惠和此徳刑之本然而刑罰世輕世重惟齊非齊故周官有三典之法呂刑有五罰之用隨時立制固不同道而荀卿之言犯治之刑固重犯亂之刑固輕其義何耶請得論之荀卿之發此論也蓋言象刑之事以爲治世不當有象刑爾故其言曰治古不用刑邪是象刑固不用矣治古猶有犯刑者耶則是殺人者不死傷人者不刑乃非所以爲治之道也愚以爲象刑之說固不可以爲訓荀卿之言抑未足以折中是皆過猶不及之辭也治古之不當有象刑則明矣而荀卿以爲犯治之刑固重亦不察矣夫先王之致理也議事以制不爲刑辟懼民之有爭心也故禮以立其本信以行其令仁以全其恕義以斷其宜訓之以廉讓成之以節文故爲冠婚嘉事之制以重其成人之禮爲之祭祀共養之道以長其孝愛之心爲之貴賤等級采章文物之數以嚴其奉上之誠爲之聘享宴好揖讓登降之儀以篤其交接之義爲之鄕射辭讓之法以序其恭睦之分爲之歌樂儀節之則以保其和易之性是故君子無物而不在禮矣有一不由此者且得謂之治世乎猶懼民之未盡至於善也故求聖哲之上明察之官慈惠之師忠信之長以臨牧之以訓導之是故百姓無動而不遇於善矣有一不由此者且得謂之治世乎夫如是又何重刑之有故夏有亂政而作禹刑商有亂政而作湯刑周有亂政而作九刑皆在叔世三辟之興也非治古之事也舜典曰象以典刑益稷曰臯陶方施象刑惟明皆爲法象之意又何墨幪艾鞸澡嬰菲履赭衣不純之謂哉自漢武公孫平凖劉向皆引以爲言何亦不思之甚乎而荀卿先矯其說抑未能折之以中故不行於漢氏諸儒故愚曰二家之說過猶不及者也其爲是乎謹論

治地莫善於助論

古之制國家者上則有宗廟羣神之祀下則有朝廷百官之給故所以制財用之節其取於民必有制也孟子言三代之事曰夏后氏五十而貢商人七十而助周人百畝而徹皆什一之法而謂治地莫善於助莫不善於貢貢者校數嵗之中以爲常周詩曰雨我公田遂及我私惟助爲有公田則是𨿽周亦助也蓋三代之道夏后寡怨於民不求備於下民未厭其親商人求備矣而孟子舉治地之善以助爲得其義何在請試論之夫什一而籍天下之中正也多乎則大桀小桀少乎則大貉小貉故井田之制一夫百畝八夫爲井共治一夫之地以爲公田助者借也言借民之力以治之也地之腴確嵗之饑穰此乎取之不擇焉爾故曰私田稼不善則非吏公田稼不善則非民羣祀之粢盛於是乎出事之供給於是乎節國之經入於是乎在民之蕃庶於是乎起谷祿於是乎平政教於是乎均故曰什一行而頌聲作矣彼夫貢者校數嵗以爲常不計乎地之腴確嵗之饑穰則是履畝之道也春秋書宣公初稅畝以其擇諸善者取之故君子譏公以爲於民已悉矣是故君子之作事也施取其厚事舉其中斂從其薄則是先王之取於民也節矣所以能節取於民也者蓋有道焉節用無防嗇費無小不貴異物賤用物不作無益害有益念四方惟正之供則戒盤遊之佚憫小人作業之勞則絕侈過之奉嵗杪而防量入爲出如此則能節取於民矣記曰時使薄斂所以勸庶民也故民趨其本農狎於野仰足以事父母俯足以畜妻子丰年樂於盈羨饑年免於轉亡於是乎樂事勸功尊君親上廉讓之義立爭奪之患息敺而從化也易矣何修而至乎此得不由治地之法善也哉

禘嘗治國之本論

夫治國之本莫急於禮禮有六體莫重於祭祭之大莫大於禘嘗此其商人之禮乎記曰祭有四礿禘嘗烝四時之事也禘陽之盛嘗陰之盛古者於禘也發爵賜服順陽義也於嘗也出田邑發秋政順陰義也故嘗之日發公室示賞也艸艾則墨未發秋政則民莫敢艸故曰禘嘗禮之盛也治國之本也夫治國之本莫大於賞罰賞罰誠得治國其猶指掌乎古之明君爵有徳賞有功必發爵祿於太廟示不敢専也禘爲夏祭陽气用事故人君順時長育因祭發賞上以明應天之序下以昭尊祖之義徳義之盛由禘而見之矣傳曰始殺而嘗爲秋祭少陰用事助陰始殺可以斷薄刑決小罪故曰艸艾則墨言旣嘗則可以發秋政矣夫賞以春夏罰以秋冬順夏禘而發爵祿因秋嘗而決小刑賞則以厚罰則以薄此先王勸賞而畏罰之意也故曰禘嘗爲治國之本其斯之謂與是故明其義者君也能其事者臣也不明其義爲君不全不能其事爲臣不全義者何謂明賞罰之情而已事者何謂行賞罰之節而已是以人君將賞爲之加膳加膳則有賜將罰爲之不舉不舉則徹樂厚賞則士勸薄罰則民服政是以和教是以成以是而治國其與幾何矣夫其厚賞薄罰之意由禘嘗而見之矣故曰禘嘗治國之本也至於後王猶舉其典則有順景風而行封爵候鷹擊而疏囚系抑禘嘗之防歟至於周之四時有事則春曰祠夏曰礿而以禘爲三年之合祭焉爲祭之名𨿽異施政之實蓋一順是而下𨿽百世其所以制治之意求其應天時而順人欲之道顧何以易此乎哉

三公爲鄕老論

蓋聖王之建官分職化民治俗之道至矣內之朝廷外之鄕遂朝廷之尊莫如三公鄕遂之師莫如鄕老故周官鄕老二鄕則公一人以領州黨族閭比之屬焉其安擾邦國之道請廣其義云先王制爵位以處賢徳異等儀而章貴賤則有公卿大夫士焉二公分監天下曰二伯一相處乎內三公之位也蓋論道經邦揔方而議佐王制治燮和天人故曰天子之宰通乎天下重之至也若其中立六卿之事外與六鄕之教其要爲民是以屬之鄕焉王置六鄕三公分領之故曰二鄕則公一人所以協比其閭裏使知孝友睦婣任卹救賙之義勸導其井野使知稼穡樹藝世事學業之道賢者能者則行賓興之禮而獻於王冠者幼者則必執贄以見而聽其教飲酒於學則眾知長幼之節習射於序則眾知辭讓之貴蠟則教民惇嗇之事社則教民報本之法故夫序人倫正風俗美教化立道義其必由鄕老而且民惟邦本固於有政後非民曷戴邦非民曷立是以王政之詳自夫家起州爲之長黨爲之正族爲之師閭爲之胥比爲之長尊主其要卑治其細大則分地職奠地守而行教法小則正地比任地事以待政令以至稽其眾寡與其施捨辧其老幼分其貴賤以聽政役以待軍旅以共吉凶以詔誅賞是以上下能相親睦禮義浹洽其化不肅而成矣三代之道旣衰井田之制斯壞不修州黨族比之政而爲阡陌塗巷之法尊奬遊末寵縱兼並分職乏仁義之師牧民無慈惠之長善無勸而惡無沮壯者暴而老者遺爭鬭辯訟之獄繁侵奪欺淩之患起仁義之道自此絕矣蓋古之哲王所以用賢貴徳非以爲一人之利將萬民之爲利爾古之君子所以居位行道非以爲一身之謀將萬民之爲謀爾是以尊於朝而政成於上教於鄕而化行於下猶衣服之有冠冕水木之有本源故曰王政之詳必自夫家始則三公爲鄕老之義其在是矣

歸獄論

春秋賢季友季友實魯之賢公子爲公室輔國人是宜當莊公之末內難數作僖叔比慶父而友殺之慶父賊子般而友不討論者皆以友爲得親親之道愚特疑焉案左氏莊公疾問後於叔牙對曰慶父材問季友對曰臣以死奉般公曰向者牙曰慶父材成季使以君命命僖叔使鍼季酖之及子般卽位共仲使圉人犖賊子般於黨氏成季奔陳及閔公立季氏歸而不討也故齊仲孫曰不去慶父魯難未已旣而共仲使卜齮賊閔公於武闈又案公羊氏說莊公末年公子牙不稱弟殺也曷不言刺之季子之遏卒惡也不以爲國獄緣季子之心而爲之諱爾莊公病召季子曰吾將焉致乎魯國季子曰般也存君何憂焉公曰牙謂我魯一生一及慶父也存季子曰夫何敢是將爲亂和藥而飲之曰公子從吾言而飲此則必可以無爲天下戮笑必有後於魯國飲之而死公子牙今將爾辭曷爲與親殺者同君親無將將而誅焉誅不得辟兄君臣之義也不直誅而酖之行誅乎兄隱而逃之使若以疾死親親之道也殺公子牙今將爾季子不免慶父賊君何以不誅將而不免遏惡也旣而不可及因獄有所歸不探其情而誅焉親親之道也惡乎歸獄歸獄僕人鄧扈樂慶父使樂賊子般然後誅樂而歸獄焉季子不變也夫僖叔之與共仲皆成季之兄牙也誅之仲也行之季子推親親之道戮其罪之著者可也象日謀殺舜舜卽天子位而封之有庳管蔡挾商奄以亂王室周公其弟也而誅之故謀而未發與亂之旣形罪有較也且叔牙以比慶父而死夫慶父之爲臣也而賊其君爲弟也而賊其兄之子季子反無討而歸獄乎微者卒使慶父再發難而終自斃焉親親之道此可謂正歟晉靈公之死也趙盾位爲正卿反不討賊而史以弒君之罪加之季子𨿽亡而越竟苟避惡名而歸不討罪去盾幾何而公羊子又以歸獄於下爲得親親之道而美之使人迹其事爲姦利之名故歷世踐而爲之者相繼也抑歸獄之爲效矣嗚呼季友敗法於前公羊子失辭於後而後之人又繼其惡而莫之正其說也故論著之

趙鞅論

春秋定之十三年秋晉趙鞅入於晉陽以叛冬晉荀寅士吉射入於朝歌以叛晉趙鞅歸於晉公羊谷梁傳曰此叛也其言歸何以地正國也趙鞅取晉陽之甲以逐荀寅士吉射荀寅與士吉射者君側之惡人也曷以叛言之無君命也愚讀春秋二傳至是而未嘗不疚心焉夫二子之說春秋信長於誡勸然與聖人之用心爲異聖人之言所以辭微而防遠者豈故迂爲之哉蓋亦使人可以取法而不可爲利也譬之天日可望也而不可親也今二子托事立辭𨿽意主於誡而反爲姦亂之津歧權詐之凖迹故自誅錯而來稱兵構禍以逐惡正國爲名者皆迹趙鞅之事也且晉自景公而下公室卑弱六卿富彊政出多門漸以衰亂及此範氏中行氏之亂而趙鞅實爲禍首焉案左氏之說初趙鞅以不忍小忿而殺邯鄲午故午子稷以邯鄲叛午荀寅之甥而荀範吉射之姻也故範中行氏助邯鄲而伐趙氏之宮趙鞅奔晉陽晉人圍之而韓魏與範中行相惡荀躒欲因亂以爲利故躒言於晉侯曰君命大臣始禍者死今三臣始禍而獨逐趙鞅刑不均矣請皆逐之故荀躒韓不信魏曼多奉公以伐範中行氏弗克二子遂伐公敗而奔朝歌韓魏以趙氏爲請故鞅歸於絳若其取晉陽之甲逐君側之惡人而以地正國之事蓋二子之寓言者且智伯以三臣同罪獨逐鞅爲刑不均故範中行逐焉而韓魏獨以趙氏爲請是亦不均矣鞅由韓魏而得歸尙何國之能正夫範氏中行氏晉國之世卿名族矣考寅吉射事君之素而惡無所載尙何君側之惡之謂自趙氏之歸而晉國無嵗不用兵競與韓魏並智氏三分晉國而有之唐叔之祀用殄焉其禍始乎此也且使後世權詐者襲其迹而爲之故由二家之書實粉澤之也愚見其言不可爲法而適爲姦雄之利故曰異乎聖人之用心者其謂此也夫

祭仲行權論

事諸侯其國重佐王者天下正不顧小利而敗大體君可易也社稷不可亡也是之謂忠臣主在與在主亡與亡不能固存亦不從於亂是之謂具臣懷苟且之安挾觀望之慮回惑持貳以全寵祿是之謂姦臣是故忠於社稷者何事非君徒愛君者不必利社稷逢君惡者亡國矣此公羊氏所以賢祭仲以爲知權者由是歟春秋桓十一年書宋人執鄭祭仲突歸於鄭公羊曰祭仲鄭相不名者賢其知權也權者何權者反於經然後有善者也權之所設捨死亡無所設行權有道自貶損以行權不害人以行權殺人以自生亡人以自存君子不爲也古人之有權者祭仲之權是也夫鄭弱宋彊勢不可拒也已當國而就執謀無所出也以弱而當彊以無謀而敵有備鄭且危矣忽𨿽欲勿出勢得勿出哉突𨿽欲勿入勢得勿入哉祭仲秉國之權內不及謀而外虛死是無益於君而徒自損其國也故必從其言則君可以生易死國可以存易亡少緩則突可故出忽可故反後五年書鄭伯突出奔蔡世子忽復歸於鄭則祭仲之謀效矣易曰巽以行權子曰可與適道未可與權權之時義大矣君子行之所以輔正道小人行之所以成詐利孟子曰有伊尹之志則可無伊尹之志則簒也至乃三卿之分晉田氏之得齊新莽之盜漢孟徳之遷許三馬之移魏二桓之逼晉是皆挾一人而令天下發詐機而弄神器失之爲姦叛得之爲英雄假伊周之名行羿浞之事者矣嗟乎公羊子之賢祭仲於祭仲之心則可然而君子惡其啟端於後世也杜說左氏曰不稱行人聽迫脇以逐君罪之也谷梁子曰死君難臣道也今立惡而黜正惡祭仲也春秋之義有托始之貶有原情之責聖人將以示教誡明大法實不始惡猶托始焉今祭仲以陪臣事小國立君出君權皆在已貽之後人難爲法矣若夫貶一人激來世防姦之漸夷亂之階是亦聖人忍小幸示大公之防也祭仲之貶請從二家之說

漢功臣論

漢髙祖起沛入關王蜀漢還破三秦與楚人爭天下血戰五年卒滅項氏其賢傑之從君者眾矣有若蕭曹者爲之腹心股肱以固其根本有若良平者運籌帷幄以出奇制勝有若韓彭者統兵帥眾以尅國擒敵有若噲歙者披堅執鋭以禦侮捍難有若隨酈者憑軾結紖以馳說諸侯有周紀之忠節以堅人心有陵勃之方厚以荷重事及其旣定乎天下也則奉春論都以安其居稷嗣制禮以定其位律令以具章程以立𨿽日不暇給規模博遠矣大雅曰無競惟人漢所以集大命而成丕業者其信有人哉自髙祖之世至歷代之士論漢初之功臣者輒曰是其得三傑而酇侯功次第一以愚論之在漢之初定論功之時則酇侯宜無與讓在歷世之議者則未之思也以愚論之漢氏之功臣叔孫氏不在良平之下矣夫髙祖自布衣提三尺劍起於大澤之中顚危艱險不濟者數矣歷數有在人多歸之忠者守知者慮勇者戰辯者說以其寛仁大度不忌不克故天下之材咸爲之用卒以有成及項氏之亡羣臣諸將皆野人武士與帝同起畎畝之中素常差肩等夷者一旦而爲之君臣其心不能卒服乃至酒諠殿上拔劍奮擊當是時也亂在頃刻變在須臾𨿽蕭曹之忠良平之謀英彭之勇隨酈之辯顧無所施矣叔孫氏一創朝儀而悍夫懾勇夫服不施威刑不煩訓令君尊臣卑上下肅定宗廟以嚴朝廷以莊位分以敍貴賤以別髙祖乃始嘆天子之貴焉在成周多士矣然其成文武之業致太平之功者終在周公而周公所以致太平之迹乃具於六典之法懿夷下衰王室微弱後王所守惟祭與號而天下尙知宗周以其邦秩國典綱本所系𨿽齊桓晉文立威定霸必挾王命以令諸侯猶賜胙而下拜請隧而不許降及末世韓魏之分晉田氏之得齊咸因諸侯請命於周有封籍於文武之廟而後敢正名稱爵通於天下則知疆域之大士民之眾甲兵之彊威勢之盛不可以犯典禮之重也不然者以齊晉之視安烈匹夫擒之耳至戰國兵拏禍大諸侯先竊焚削舊禮之篇籍而遂僭用王章焉然其維持邦國八百餘年𨿽危不亡將絕復續非禮何以存之漢自孝惠之繼立其大臣舊將北面於孺子之前懾然無敢有異望者及呂氏以婦人臨國坐閨帷之中以制天下彼陵勃輩輸力服事蓋束於朝廷之儀而迫於大義也及光武中興三輔耆舊再見漢官儀至或感泣識者固以知其能復漢祚矣由是言之則知叔孫之於漢子孫所賴者也彼攻城野戰出奇畫策特決功於一日爾周典司勲氏辧臣之六功有國功有民功有戰功者若叔孫氏其可謂有國功者歟愚故曰漢氏之功臣叔孫氏不在良平之下矣

樂全集卷十六

欽定四庫全書

樂全集卷十七

宋張方平撰

論

中庸論上篇

中庸曰天命之謂性率性之謂道修道之謂教此聖人所以防天人之理極性命之際舉大中之要正教化之端者也至於孟荀揚三子善惡之論則其於中庸之教異矣或問其說對曰三子之言性一人之性也中庸之爲道天下之化也夫天下之人𨿽風俗異宜賢愚殊品至於口之於味也必同嗜焉耳之於聲也必同樂焉目之於色也必同好焉至於心豈獨不同乎是故天下之心所同貴者五常之道也子知雨雪霧露之所從來乎是亦江河海澤之气也噓吸而上爲霖雨爲時雪爲霧之潤爲露之濡百谷以成萬物以生天下之人曾不歸功於江河海澤而本於天者以水旱所本也人稟五行而生含好惡之明聖人因其性之所同貴者於是推仁以廣愛制義以從宜禮以正名智以應變信以著誠天下以治彛倫以敍而民曾不知此本爲已之性也而歸徳於上者以治亂有系也且夫五方之民夷貊之類嗜欲相戾言語不通其性之不率教也蓋天地之气所肖偏者何則文王作徳西戎爲仁譲之邦箕子行化東夷爲禮義之國幽厲淫虐成康之俗以壞桀紂暴酷禹湯之民可誅秦居鎬京而戎政興子居九夷而夷不陋被髮而祭伊川爲陸渾椎髻旣朝甌越爲漢郡以是爲言民性何常哉惟化之從也子盍況之異物乎馬牛駞騾獸之悍者雕鶚鷹鸇禽之鷙者馴而服之韝而役之惟人意之從也況人之靈豈如木石之不遷者耶誠如是則周衰戰國之亂亡秦之暴且數百年而下不復有漢文景自漢之末魏晉之五胡擾攘且數百年而下不復有唐太宗是故大化之行也則天下之性如一人大亂之作也亦以一人之情變天下愚故曰中庸者天下之化也聖人所以極性命之理而正教化之端者也謹論

中庸論中篇

問者曰子謂中庸之道必爲天下而後可施耶曰非此之謂夫中庸之道捲之充一身舒之彌天下蓋聞稽大可以略小拘小或遺諸大愚特廣其要而言爾姑以一人之性觀之不愈精乎且堯舜之爲善桀紂之爲不善豈天下之人家至而日見之歟上之所行固下之所效之者食荼蓼者不知薺甘居嬴博者必爲齊言紺緅隨染薫蕕易气由所遷之者也堯舜率天下以仁而人從之夫上所指顧下必趨走矣又況躬率之者歟故一人之性誠仁則天下之性斯仁矣湯武之民桀紂之民也在夏商而惡在商周而善知民性之易正矣故民性之從化譬之杞栁屈之可爲桮棬譬之湍水激之可使上下如樹苗焉以漑耨之功可以移地之肥確如化材焉以攻揉之力可以變木之曲直是以聖人知天下之人性可使同也故執乎一以制天下之動通乎誠以合萬化之原脗合乎諸異周視而同仁端黙乎戶牖之間凝神乎太紫之庭我無爲而民自朴我無欲而民自化夫是而天下之俗安以和各復其正性命之理得矣故曰惟天下之至誠爲能盡其性則能盡物之性能盡物之性則可以贊天地之化育而與天地參矣是故聖人之道大可以參乎天地微可以通乎鬼神變而動順而靜不疾而速不行而至天下之民猶範圍之內也故其穆人倫移風俗使民徳歸厚物性合和其本自乎一人之化而巳是故極性命之說通天人之際者中庸之教而巳矣謹論

中庸論下篇

子曰道之不行也我知之矣知者過之愚者不及也道之不明也我知之矣賢者過之不肖者不及也夫賢者人道之大成知者天下之達道以賢知之材於中庸之徳也其幾矣子曰過之何謂也曰此乃所謂過與不及者非上智與下愚之謂蓋言中人之行可與之上下者也彼中人者不得道之至正是故剛者自伐柔者自怠故曰小人中庸也小人而無忌憚也彼自伐者賢已之賢而知已之知故過之又曰人一能之已百之人十能之已千之果能此道矣𨿽愚必明𨿽柔必彊彼自怠者謂已不能而莫之勉也故不及焉是玆二者髙者可抑而下者可舉爾非不移之性也子曰舜其大知也與執其兩端而用中於民其斯以爲舜乎設以知者爲過之是舜不得爲舜矣子曰回之爲人也擇乎中庸得一善則拳拳服膺而弗失之矣設以賢者爲過之是顏氏之子尙安得曰其殆庶幾也子曰人皆曰予知驅而納諸罟擭陷穽之中而莫之知辟也人皆曰予知擇乎中庸而不能期月守也前所謂知者過之謂此類也子曰愚而好自用賤而好自專書曰侮慢自賢前所謂賢者過之謂此類也是故聖人之道莫過乎中莫節乎和以之理一身則心莊而體舒以之施有政則民安而事順舉而錯諸天下國家萬民用乂其所以推而廣之之源發諸一人之誠爾故曰誠者自成也又曰誠者非自成已而巳也所以成物也是以始於自成終於成物堯舜以徳自成天下之民歸厚矣禹以躬勤自成天下之民允治矣湯以去暴自成天下之民徯來矣文武以仁義自成天下之民興讓矣漢祖以寛大自成天下之民推心矣文景以恭儉自成天下之民安靜矣推而逮乎百世之下未有上正而下不厚者也未有上僻而下不邪者也是故君子誠之爲貴中庸之徳至矣哉謹論

三代建國論

天子建天下之大號所以表萬國諸侯立一國之名所以長百姓故王者受命攺正朔易服器與民更始玆爲大制說者以爲顓頊而上象徳以立君號髙辛而下因地以爲國名至於三代則天下之稱章章矣惟五帝之道大公天下而無私生之號不浮於實死之諡不溢其美百姓日用無得而稱焉三王之國世繼如家不爲之名子孫何述或曰夏商周者因故封邑者耶旣受命而爲之名也曰禹之興也無民無地而享天祿則是夏之名非素有也自契至湯其國八遷湯始居亳從先王居師趨鳴條桀奔南巢遂順天人纘禹舊服則是商之名非初封也稷初封邰公劉居邠太王徙岐文王基命爲西伯言其所都猶曰鎬牧誓猶曰逖矣西土之人武王克紂誕成厥勲爰集大統以撫方夏作武成之篇始曰祀於周廟曰庶邦冢君曁百工受命於周曰惟有道曾孫周王發則是周之名蓋克商後建之爾是知此三代之號者皆取光顯之名以著久大之業以建大統以垂無窮者爾夏之言大也莫與爲大也商之言中也用中於民也周之言備也盛徳大備也項羽之裂天下而封諸侯也髙祖得漢失職西去心懷恨望而良平等曰漢美名也人之言曰天漢故髙祖旣卽大位竟以名國廼自魏晉以來創業之主咸因受命之地而爲建國之稱襲以爲常無或更易夫王者以天下爲體國君以國爲體世其位子其民君之善惡也不常而國之體也不可攺飾身之美私也美國之名公也愚故曰王者受命攺正朔易服器貽謀之大者也觀先代諸儒多執三代之名皆以爲因故封而不易且以爲先君封國之名不可變以疑後世者故論以明之謹論

史記五帝本紀論

周道廢秦撥去古文焚滅詩書故明堂石室金匱玉版圖籍散亂太史公綴緝天下放失舊聞錄秦漢上記軒轅下至太初成一家之言事迹條貫信該詳而周悉矣然而爲史之法系在夲紀紀者統也言王者大一統正天下正朔所稟法令所由出者也而遷爲紀始諸黃帝愚有惑焉易曰古者伏犧氏之王天下也仰觀象於天俯觀法於地於是始作八卦以通神明之徳以類萬物之情蓋三極之道九疇之夲書契所紀君徳最盛伏犧氏爲歷代帝王之首也孔安國曰伏犧神農黃帝謂之三皇少昊顓頊髙辛唐虞謂之五帝今遷敍三皇而遺犧農紀五帝而黜少昊何哉易始於三畫書夲於三墳禮之所萌樂之所起萬類以別生民以存皆自乎伏犧而遷不錄焉何也易曰帝出乎震夫五行用事先起於木故太昊法之首以木徳王天下今遺犧農而不錄黜少昊而不敍是於五徳相承之序可乎哉郯子曰伏犧氏龍師以龍命官神農以火紀黃帝以云紀少昊以鳥紀顓頊以人紀今遺犧農而不錄黜少昊而弗敍是於五官之紀可乎哉時令曰盛徳所在各以其帝配蓋所以主祀四時正位五方今遺犧農而不錄黜少昊而弗敍是於五時迎气之體可乎哉家語載孔子語宰予以五帝徳之說遺少昊少數而禹在焉又季康子問五帝之名孔子乃以太皡炎帝黃帝少昊顓頊爲對蓋夫子之答因乎所問康子以五徳發端故以五運相承者答之宰我夲以黃帝爲問不及少昊故略而不書遷旣网羅周博斷爲定典接先聖之絕緒遏學者之末流書以該名數表以正時歷世家以顯宗夲列傳以著成敗然其大夲紀爲之主而一紀之初所失者二考三皇之迹而犧農不錄觀五帝之事而少昊不載愚竊惑之如曰有微防焉蓋未之知也謹論

三代本紀論

蓋聞述作大體在乎辧名名之不正條理何出三代之王其可知矣而史遷爲夏商周夲紀乃帝夏商而獨王周此何道哉夫帝王者有天下之大號也號者所以表功徳之迹也維昔堯舜以至仁格天溥愛無私以徳而帝者也禹平水土九功允治湯武革命爲民去暴以功而王者也其在乎書堯典則曰若稽古帝堯舜典則曰若稽古帝舜至於君臣之言則稱帝曰兪帝曰吁帝曰疇咨其在夏書則曰若稽古大禹至於與臯陶益稷相贊勑之言則稱禹曰兪禹曰吁禹曰都啟與有扈戰於甘之野作甘誓則稱王曰嗟六事之人自先代諸儒皆曰禹旣繼世以家天下自爲徳下衰始去帝號啟而曰王信矣湯誓則曰夏王率遏眾力仲虺之誥贊湯之徳則曰天乃錫王勇智惟王不邇聲色王懋昭大徳湯誥則曰王歸自克夏伊訓則曰伊尹奉嗣王盤庚則曰王命眾髙宗肜日則曰祖已訓諸王其在於詩商頌長髮之篇則曰武王載斾有防秉鉞又曰實維阿衡實左右商王稽諸詩書夏商之王也其可知巳而史遷紀三代自禹而下十有六王自湯而下二十九王至於桀紂並錄曰帝書稱商王受遷曰帝辛至周方曰王噫遷旣破編年爲紀傳緝補舊聞馳騁百家上下數千年條貫明白可謂勤且精矣而於帝王之序國統大體反爲差戾違背六經帝桀紂而王文武可謂正名乎哉且夲紀者政教之源傳志所出今遷紀五帝而失相承之序敍三王而乖正名之體莫大此者故論以明之謹論

四代受命論

或曰夫源逺者流長基厚者徳深而舜禹之受命也以身商周之累功也以世何耶曰舜禹天之所自立商周人之所自成昔舜鰥而在下棲於畎畝防防齋栗瞽亦允若大孝之徳格聞於天帝試諸難遂命以位禹平水土彞倫卽敍六府三事九功以平歷數在躬乃庸諸位此皆至徳大功合於神明故能無一旅之眾無一成之土而獄訟者不從朱而從舜謳謡者不之均而之禹故曰舜禹之受命也以身天之所自立者也商自契歷十世而有成湯躬行仁義十一徵而有天下周自后稷有功在民積徳襲仁及文王而受大命故曰商周之累功也以世人之所自成者也是故以匹夫而有天下徳必若舜功必若禹之大繼世以有天下惡必若桀紂而後天絕之故𨿽商周之興必待此時也然一代異王苟有大徳天必佑命夏之少康商之二宗周之宣王咸能篤修前烈中興王業者是也夫豈二帝三代之事爲然𨿽百世可知巳且天道至信人心至煩命不於常惟徳是授漢祖起於徒步挺劍西指革秦慘酷去項殘暴廼自周衰戰國以來民塗炭者五百年一旦而拯之置之仁壽可謂大徳矣重以文景之恭儉武宣之英明故𨿽中絕而民心依依不去者有以哉有以哉東京喪亂天下尋兵直於唐始復王迹唐祚三百所以結於民者太宗爲之也唐宋及五代之獘四方裂壤待民益虐埀二百年息肩無地我太祖武皇帝應天順人撥亂反正天麾所指海寰大定肆及先皇天錫靈嘏振古能事悉舉畢行不曰受命之眞主哉是以宗廟享之子孫保之以集此無疆之休有自來矣詩曰嘉樂君子憲憲令徳宜民宜人受祿於天保佑命之自天申之傳曰夫有盛徳必百世祀中庸曰大徳必受命其是之謂矣謹論

南北正閏論

夫帝王之作也必膺籙受圖攺正易號定制度以大一統推歷數以敍五運所以應天休命與民更始西晉之亂九區分隔瑯邪播遷於江左實紹金行拓防奮起於云方奄居神縣蓋五郊禋祀南北不可並享三統相承正閏宜歸一致今夫以晉爲閏耶未聞革命所傳以魏爲正耶實匪中華之舊大與之兆決誰處之夫晉之渡江也遺中服之雅俗據吳人之舊土齊梁之後風教蕩然危弱相承禮刑不立五代四姓浸微以滅上無所授下無所歸𨿽欲正之人誰適從且夫商盤庚之遷亳周平王之都洛不出王畿之內如歸別館之中兆庶實從不失舊物比夫身居藩翰觀望本朝進不扶危退而正號非同論也至如太伯之奔勾吳不得謂之姬矣昭烈之興巴蜀豈可以爲漢哉魏氏先實漠北控弓朔代南平燕趙遂通秦涼出令作法變風遷俗天地有奉生人有庇且居先王之位宅先王之國子先王之人矣則是夏禹之出東夷文王之祚西羌爰集大命以撫方夏詩書所載謂之何哉前世大儒斷南北之疑者所以正魏也或曰二帝三王應天承運必謳謠之先歸故人神而協贊秦遷周鼎漢受秦降𨿽仁暴不同亦傳授有所元氏起於防合踐食上國謂之受命晉祀實存謂之中國則劉聰僭據乃陶唐之冀方苻秦所都實宗周之咸鎬若其審定王居之次推考生勝之法偏閏相承夫何足尙曰劉石苻姚世祚短淺欲正其名無名可正魏之霸業肇自皇始典法眀著成於太和內無彊臣孰與蘇桓之逼間有中主未若宋齊之季𨿽末世尒朱之變而建康易三姓矣唐以土承隋隋以火繼周周以木變魏魏以水而紹金昔漢祖之正號也去姬氏之滅幾六十年閏霸秦而繼周著爲火徳識者以爲得天統魏氏之推歷也去湣懷之亡亦六十年捨四僭而踵晉定爲水行議者以爲當正位推晉而上至於伏犧氏出震而王天下也帝王之大統明矣謹論

君子大居正論

宋宣公捨太子與夷立弟穆公穆公疾使其子馮出居於鄭召大司馬孔父而屬殤公焉殤公與夷卽位十年十一戰民不堪命華督因民怨而弒之國大亂公子馮立是爲莊公息兵安民國以治公羊傳曰君子大居正宋之禍宣公爲之噫宋之禍穆則爲之公羊子之譏宣過哉夫國之大事莫大於繼統宣公捨其子而立穆公蓋念宗廟之重而愼付托之意也非疎其子而私其弟弟才子不才也穆公不原宣公之意而效區區之讓使與夷逞志於國而致大亂是宋之禍穆實爲之宣無譏焉可也或曰春秋之義貴義而不貴惠伸道而不伸邪故魯隠之讓桓君子以爲不正可謂輕千乘之國蹈道則未也此宋宣公所以爲譏也曰是不同義夫宋爲商後立弟爲常昔者微子捨其孫腯而立衍君子以爲行古之道也周法子死適孫爲後微子立衍自行商道故記者正之則是宣公於慮也深於禮也順義不可以隠桓比曰舜肖堯堯授之禹肖舜舜授之禹不得其肖已者故傳之子而以止天下之爭且亂是舜不能以傳禹堯失所授也禹不能以與子舜非知人也此其授受不失其宜故二帝一王稱聰明之徳宣公以穆公爲賢使主社稷而穆反爲禍階則如宣之失於所付何曰是不同義夫堯舜舉於外宣穆取於內舉於外也廣故必求肖已者取於內也惟親故足繼世而巳耳穆賢於殤捨殤而授穆可也殤不賢於莊捨莊而授殤不可也故愚曰宋之禍穆實爲之公羊子之譏宣過矣以國之大事莫大於繼統故詳言其大義云謹論

詩變正論

夫子刪詩分四始之義列十五國之風而惟二南爲正始之道王化之基厥防安在曰昔周道之興始諸帷閫初古公亶父爰及姜女聿來胥宇其後太任媚周姜太姒嗣徽音文王刑於寡妻以禦於家邦武王十亂乃有婦人焉故在國風本諸后妃夫人之事而以關雎鵲巢爲之首乃周所以成王業之迹也故季子聽歌周南召南曰始基之矣及乎風化洽徳教純終以騶虞麟趾信厚之應易曰正家而天下定是其義也後幽厲敗徳內惑外亂艷妻煽處並後上僭於是乎夫婦不經人倫不正而風俗壞矣關雎之亂可勝獘哉曰請問諸國之無正風何也曰周自懿夷失道上無天子下無方伯國異政家殊俗政之和者其民樂政之乖者其民怨一日之內諸侯之國而美刺之情不一得失之迹殊致故變風作矣若夫王道方盛治致太平易禮樂者有討革制度者有誅政出一人逺近一體王澤流而頌聲作則是治定之功歸乎天子列國安得有正風哉然則周召非列國耶曰當武王克商巡守陳詩觀四方之風以二公徳化最厚錄爲風之正始者蓋本諸文王焉曰周公之盛徳若豳者何衰而變焉曰公以流言東徵念先公先王基業之艱難始於稼穡之勤而成天下志在濟大其功業故七月之詩兼四始之義總諸風而防二雅猶有疑心存焉非天動威以彰聖徳成王其終不悟則其詩遂變矣曰風者一國之政雅言天下之事王國之有變雅則宜又從變風者何曰雅者正也蓋言王道以正九州周旣卑弱不能保先王之舊俗僅如微國尙安能正九州也故有幽厲之雅而平王之風焉變風止乎禮義猶有先王之澤也故曰小雅盡廢則四夷交侵中國微矣孟子曰王者之迹熄而詩亡及陳靈公之亂君子知其不可訓也而變風之聲亦絕矣是故以後妃夫人之徳爲之始而采詩者止於陳之亂誠人倫始終之大要乎謹論

樂全集卷十七

欽定四庫全書

樂全集卷十八

宋張方平撰

對詔策

對手詔一道

朕承祖宗大業賴文武藎臣夙夜兢兢期底於治間者西陲禦備天下繹騷趣募冗兵急調軍食𨿽常賦有增而經用不給累歲於玆公私匱乏加以承平寖久仕進多門人浮政濫員多闕少滋長奔競糜費廩祿又守牧之職以惠綏吾民而罕聞奏最將帥之任以威服四夷而艱於稱職豈制度未立不能變通於時耶豈簡擢靡臻不能勸勵於下耶西北多故敵變難常獻奇譎空言者多陳悠久實效者少預備不虞理當先物朕思濟此急務罔知所從以卿碩望故玆訪逮側身旰食躬佇條畫

對

臣今日防召對資政殿賜手詔一道逮朝廷急務俾之條晝以聞臣以庸昧謬居近列論思獻納乃侍從之職不能孜孜夙夜拾遺補闕聖心焦勞躬垂淸問闊宥循黙之罪開導淺陋之見敢不悉情極慮粗陳大體上冒衡石少補塵露臣子之分不勝至幸伏覩手詔云西陲禦備天下繹騷趣募冗兵急調軍食𨿽常賦有增而經用不給累歲於玆公私匱乏此足以見陛下社稷之長慮憂民之深意也當康定之末慶曆之初朝廷議刺民兵增添軍籍之時臣忝誎官屢上章疏極言其害至於今日事勢果然臣昨在三司計會天下財用出入之籍及建隆以來國家畜養兵數乞朝廷速加圖議蓋太祖朝取荊潭收蜀平廣南備河東禦西戎契丹畜兵不及十五萬人太宗朝平河東備遷賊禦契丹料兵閱馬志在收取燕薊然畜兵不過四十萬人章聖朝備遷賊禦契丹搜募戰士及契丹請和祥符已後稍稍消汰常語宰臣曰今之兵與古不同古者三時務農一時教戰民卽兵矣今皆坐待衣食國家經費至廣不可不愼於選練故住招募斥疲老以減冗食至於寶元幾四十年天下可謂乂安矣向因夏戎阻命宰相非其人慮害不深事失幾先遂致大擾始籍民兵俄黕黥以補軍籍陞諸州廂軍以充禁旅增虛名以受實獘至於陜西河北京東京西增置保捷一百八十五指揮武衞七十四指揮宣毅一百六十四指揮慶曆三年因王倫張海等狂賊數十人更於江湖淮浙福建諸路又添宣毅一百二十四指揮凡內外增置禁軍約四十二萬餘人通三朝舊兵且八九十萬人其鄕軍義勇州郡廂軍諸軍小分半分剩員等不在此數軍人日多農民日少頃來七年之間天下大困生民之膏澤竭盡國家之倉庫空虛三邊稅賦支贍不足募客人入中糧艸三司於在京給還錢帛加擡則例價率三倍以此度支大計日窘外則剗刷諸道之物中則侵用內帑之財厚賞聚斂之人賤立鬻官之令苟徇目前之急莫爲經久之慮天下之事可憂者無大於此也凡此冗兵非惟困天下之財用方且成天下之禍階若不早圖後無及矣且景祐已前兵不及四十萬人三司歲計不聞有餘今而入九十萬人則何以得足此𨿽愚者亦可見矣若更加之以橫費因之以饑饉國家安危之計臣愚竊甚寒心臣兩曾具此事體敷奏而中書樞密院未聞有所攺爲卽今便有攺爲猶須效在累年之後如救焚溺緩則益不及矣然玆事體實大非君臣同心而上下協濟則事必難成伏望陛下先且將臣此言詳問兩府若別有長防丰財足食則非臣淺智之所及若量入以爲出必無術以善於後則乞嚴令天下禁止招募軍人令逐路轉運使提防刑獄更出分按所部州郡防選疲老便與放停歲須三兩次更互巡歷只依常程旋旋揀放無得宣露朝廷密防若𨿽系禁軍其間羸弱憚於敎閱願退就廂軍者亦聽從便委樞密院防勘軍籍其人數少者卽令團倂以省軍員其馬軍無馬者卽與招募如願補塡步人者稍與補充近上衣糧優處軍分其有馬者卽與團倂足成指揮令堪教習準備使用仍詔諸路經略部署司使體知朝廷深意有專愎自任無體國之心者亦在陛下斷自聖心懲一足以警眾矣此其省兵之大略至於嘉謀密議權術幾微則有宥密之司又非臣所得詳知者也手詔云承平寖久仕進多門人浮政濫員多闕少滋長奔競糜費廩祿此又以見陛下深思官濫欲淸化源之大防也臣不敢逺言前代及祖宗朝事卽以景祐年未有邊事之時較之卽可知其浮且濫矣臣曾勾當三班院約計在院使臣景祐中四千餘員今六千五百餘員臣勘防學士院兩省已上官具員景祐中四十餘員今六十餘員臣任禦史中丞將本臺班簿防算景祐中京朝不及二千員今二千八百員臣判流內銓取責在銓選人畢竟不知數目大約三員守一闕略計萬餘人十年之間所增官員之數如此若更五七年後其將柰何員數旣多賢愚同滯才不才又難分別勸罰不立士鮮全行此則天下之所以日不理也今略數入仕之門禮部貢院所放進士明經外近例率以舉數編排別試名恩澤人每牓不下三數百人文臣兩制兩省少卿監以上每歲奏廕子弟諸路轉運提防刑獄正郎及帶職員外郎遇郊恩例得奏防子弟武臣自諸司副使軍職大校以上至於宮掖嬪禦內臣近職每歲或遇郊恩奏廕皆有常例又文武官因職任或致仕遺奏及諸色特恩錄用者又諸班殿侍三司軍大將內外胥吏牙校出職如此計會每歲入官之路徼幸攀援日生新例不可勝數糜費廩祿煩擾吏民經營闕次因緣請托各爲身計衣食之所廹逼奔競滋長勢使之然澄源培本在陛下命令而已乞令中書樞密院各具逐年諸色入仕名目及人數取其徼幸獘濫尢甚者逐色別立條約稍加裁損其屬三司殿前司羣牧司等處酬奬條貫亦乞各委明敏練事近上官員重行詳定臣聞先朝以前𨿽將相大臣之家子孫猶多白衣未仕今自少卿監以上輒每歲任一人不亦過乎如此之類可謂徼幸獘濫尢甚者稍加裁損未爲傷事也若只因循今日之例人浮政濫轉恐甚矣手詔云牧守之職以惠綏吾民而罕聞奏最將帥之任以威服邊境而艱於稱職豈制度未立不能變通於時耶豈簡擢靡臻不能勸勵於下耶此又以見陛下愛卹烝民不忘邊患之意也臣請只以祖宗時事言之祖宗之時文武官不立磨勘年歲不爲升遷資序有才用名實之人或從下位便見超擢無才用名實之人有守一官至十餘年不攺轉者其任監當或知縣通判知州有至數任不得遷者故當時人皆自勉非有勞效知不得進故在所職次率多修舉以其用人無定格惟才是用自祥符之後天下治平朝廷之議益多寛大故令自監當入知縣知縣入通判通判入知州皆以兩任爲限又令守官及三年者與考課攺轉後又不限在外在京在任不在任但累及三年卽例得磨勘先朝行之人始知恩未見有獘及今年歲深久習以爲常皆謂如此遷陞本分合得無賢不肖莫知所勸故牧守之職罕聞奏最此實制度不能變通於時者也陛下如欲變而通之合稍釐革此制其應磨勘敍遷者必有勞績可褒或朝廷特勅擇官保任者卽與轉遷如無勞績又不因保任例更增展年考庶乎人稍知勸勉於自效其保任之法不當一例應須選擇淸望有才識之人卽命舉之如此則是委執政之臣舉淸望官委淸望官舉親民官也有闕員隨員數令舉又足以見聖恩急才愛民之意此亦小變今獘矣至於將帥之任在駕馭得術仍宜久於其職李漢超自太祖時任濟州防禦使兼關南兵馬都監至太宗朝擢授應州觀察使仍守關南通十七年北人畏服不敢窺邊止得一攺官而已太宗任郭進西山巡檢二十年賀惟忠守易州十餘年李謙溥守隰州十年姚丙斌守慶州十餘年董遵誨守通逺軍十四年侯贇守靈州十餘年眞宗任楊延昭守髙陽關亦九年假之事任闊略其細故不爲間言輕有移易責其成效而巳又不與髙官常令其志有所未滿不怠於爲用也今則不然武臣指邊郡謂之邊任假之爲發身之地歷邊任者曾無寸勞薄效不數年徑至橫行刺史防團廉察能飾廚傳熟於人事者卽以爲才而又移換攺易地形山川未及知軍員士伍未及識吏民土俗未及諳巳復去矣將何以服邊境而得稱職是由揀擢未得於理故下不知所以勸勵者矣願陛下鑑祖宗之故事重爵賞以待功勞責久任以勸能效亦馭將帥之一節也手詔云西北多故敵變難常獻奇譎空言者多陳悠久實效者少預備不虞理當先物此可以見陛下安不忘危思患預防之逺慮也國家自祖宗以來不急於邊疆之功以愛民安人爲上急而巳昔太祖但以丰財練兵保邊爲事嘗積帛內府謂左右曰北人若敢似昔時犯邊我以二十匹絹購其一人首料其精兵不過十萬我用絹二百萬疋其人盡矣壯哉聖人之謀兵法所謂先爲不可勝以待敵之可勝者也臣前所陳國家畜養冗兵竭天下之力而且成禍胎矣今每歲天下賦稅之外只東南和買防絹自是三百萬疋而衣賜諸用度猶不能給則公私安得不匱乏哉此乃不待敵國之患而我固巳先困矣備預不虞理豈如此臣願陛下試詳臣前言減兵節用擇吏選將重愼賞罰以明勸寵以春夏之月稍移邊兵就食內州稍減邊騎就牧內地邊費省則國計足民力寛然後外謹信誓內完守備悠久實效無先於此奇譎空言又何足聽此亦先物之理也伏惟陛下至仁盛徳髙明博大勞謙寅畏以求理要斯帝堯之詢於眾大禹之不自矜先格王之懿迹陛下裕然而有之臣愧於頑疎不達治道據詔問所及謹以近事上對其詔防所不及者亦不敢僭易有陳也干冒天聰臣不任隕越待罪之至

【慶曆七年二月十六日仁宗皇帝禦資政殿兩府兩制兩省官面賜手詔令就座條對宰臣陳執中樞密使夏竦等請各就夲司對上上許之是夕某宿直禁林夜漏五鼔封進此對】

再對禦札一道

禦札所有手詔該說不盡如卿更有所見仰子細陳述具實封奏聞

對

臣奉十七日禦札所有手詔該說不盡如卿更有所見令子細陳述具實封奏聞者天防訪逮承命惶栗學識淺陋愧不能副聖明求理勤切之心臣竊惟士大夫之遭時事主𨿽有長才逺慮欲一自致而莫之得也今臣何者而遇陛下深懷抑畏虛心聽采不有天下之樂而以天下爲憂臣敢隠情悼害有所不盡者歟伏詳前詔所問冗兵措置之宜國計盈虛之夲仕進多門之濫牧守乏人之由將帥簡擢之體西北預備之術此皆當今切時要務聖意慮之固已深矣今被防俾得更陳所見敢推愚心嘗所念慮之事擇取其尢急者以獻焉今玆聖心因昨保州恩州之變得無常以河北爲意者乎臣嘗嘆國家竭天下之力以養冗兵而且成禍階然河北比天下爲尢甚何也河北自唐天寶安史叛亂之後繼以五代後唐後周皆因魏以爲業故河北軍素以驕悍自處又北接契丹朝廷亦嘗姑息之承平𨿽久而驕气不除在於事體亦難處置欲選擇軍校以嚴整之耶則河北軍員盡是夲營遷補不比在京及諸道可以轉員移易也欲揀選上京別補軍分耶則河北軍盡是夲營子弟姻婭蔓連根固樂土重遷不比在京及諸道可以選募轉徙也欲陞遷軍分以利動之耶則河北軍衣糧素厚難以更行增給以此處置爲難臣曾勘防河北廂禁軍僅二十萬人禁軍五之四然嘗體問其中老疲不任徵役者甚多若朝廷密諭安撫部署司及轉運提刑官員此後一切且住招塡令依常例旋行揀放頻作番次揀選少作人數放停使由之而不知無得漏露朝防歲年之後稍稍團並據所關指揮自京禁兵就逐州駐札夫自古以來置兵之法漢則南北軍七校唐則兩軍十二衞必須離析其勢使相持制然後平也河北兵自唐以來驕悍防扈但以土兵相黨爾今若漸消土兵稍置禁旅則主客之形可以相制若統之以能將撫之以能吏折其蘗牙去其害羣者庶乎置器以安也今玆聖心因昨衞士震驚宮省得無以親衞爲意者乎臣按周官虎賁氏掌守王宮皆士也趙左師觸龍托其子爲太后願補黑衣之闕以衞王宮蓋王宮之衞兼用卿大夫之子弟也秦漢官儀郎中令掌宮殿掖門戶三署郎皆執防侍衛期門比郎無員多至千人後更名虎賁郎羽林次期門取六郡良家子弟充之又取從軍死事者之子孫養羽林教五兵號曰羽林孤兒歷代以來宿衛之士不惟選材武必取馴慤莊願之人以其近尊者不可不愼也國初循周朝軍制置諸班直備爪牙士屬殿前司又置親從官屬皇城司掌啟閉掃除之役守衛扈從之嚴其宿衛之法殿外則相間設廬更爲防制殿內則耑用親從最爲親兵也然募制之法則異於古皆惰遊無根蔕莫容其身而後應募者矣前此變故卒生意外臣恐當有以懲創之臣職在詞禁軍旅之事未之預聞輒約古制粗陳其要惟陛下擇焉若於諸班直中選其年勞久次者至於東西下班殿侍有門閥家業者及諸軍中死事者之孤稍有材力勝兵者嚴立保委之法選取千人以充殿內之衛仍領屬皇城司令樞密院殿前司立定選補格式歲月更代之法歲滿則優遣之願畱者令皇城司保任委是莊願謹良則聽畱蓋取之以年勞久次則人以爲出身之地取之以門閥家業則有家族之顧取之以死者之孤則忠義之人知勸立年更代則人知勞逸得均遷補有式則人知自重若其功過之準敎習之法居處之制頒給之例卽請自朝廷裁議今玆聖心思冗兵之爲患憫國用之不給得無念其所以致然者乎臣聞太祖皇帝訓齊諸軍法制甚嚴軍人不得衣皂但許衣褐其制不得過膝豈有紅紫之服蔥韭不得入營門豈知魚肉之味每請月糧時營在城西者卽於城東支營在城東者卽於城西給不許雇車乘須令自負以勞役之嘗問左右後唐莊宗何以致亂或對曰莊宗不能禦下嘗出獵軍士至攏馬首自言兒郎寂寞望接借太祖拊髀嘆曰莊宗得天下大艱難所爲乃如此我於三軍亦不惜財敢犯我惟有劍耳故是時令行禁止軍士亦以足用今則異矣臣嘗入朝見諸軍帥從卒一例新紫羅衫紅羅抱肚白綾袴絲鞋戴靑紗帽長帶紳鮮華爛然其服裝少敝固已恥於眾也一靑紗帽市估千錢至於衫袴蓋一卒之服不啻萬錢今之上四軍請給比諸軍爲至厚然月受千錢正可買得一帽耳度所戴帽歲須二枚補染服裝須要鮮潔則於諸事略稱此也計其所受廩給不足一身之費若有妻子爭不得饑凍妻子旣不免饑凍小人之情豈能不歸怨於上此軍情所以易動也至於常程特支例只對料錢勘請朝廷一次特支在京約用錢三十萬貫及入軍人之手何足爲用是朝廷不勝其困軍中殊未有濟所以至此者由乎習侈汰之獘也願陛下因淸閒之餘試召軍帥如此問之便可密令條陳以何術可以革今日之奢靡以何道可以復昔時之朴素如帥臣能自節約以身率下則軍人庶乎可以存濟矣今玆聖心以近日諸道州郡軍民搆造妖事往往起大獄得無欲以深刑峻法懲止之者乎臣竊惟陛下禦極於今且三十年其甚盛徳之事所以感格天地結洽人心之深者以其至仁慈厚好生惡殺急深故之罪寛縱出之罰哀矜庶獄惟刑之卹也近因貝賊挾妖爲亂朝廷又追覈李譚之獄張存等例防重罰州郡承風覺發妖事所在成大獄至於誦經供佛符咒禁術盡遭捕系蔓延平民豈無姦人乘便構造疑似以干賞利或挾讎怨更相攀引搒掠之下何求不獲今臣見判審刑院夲院奏案七十餘道內二十餘道系是妖事𨿽近降朝防嚴加止絕但恐今後官吏斷獄指李譚爲鑑戒無復更用平恕之心文致鍛鏈慮成後悔臣聞賞罰猶風也人情猶艸也艸上之風必偃人情隨賞罰而遷矣臣惜陛下三十年之甚盛徳功虧於一簣寶元之後國家多故邊郵繹騷人事紛紜災異屢見中外屬任之官鮮著事效推諸人事勢可憂已聖心焦勞寅畏只厲日愼一日迄此乂寧獨賴陛下至仁慈厚之徳所以感格天地結洽人心之深者也柰何輕用刑獄以危天下招致沴气以速民怨者乎此月十六日立夏可以挺重囚出輕系願陛下先期臨軒疏決在京罪人因遣使四出應州郡見禁妖事令依近降聖防除情涉不順者具案聽裁外余並釋免仍切勅逐路提防刑獄司覺發部下刑禁枉濫及有枝蔓良民務在淸平不失有罪而已仍告諭官吏無得以張存之故因用深文從事上全聖徳下安人情斯社稷之長慮也凡臣所陳實時要務然皆事之一節耳至於天下大勢臣請爲陛下言之臣觀古今治亂之變不在其他只在上下之勢離合而巳上下之勢合事無大不成上下之勢離事無小不敗比年以來朝廷頗引輕險之人布之言路違道幹譽利口爲賢天下承風靡然一變又外人議論展轉緣飾沽激仿效惟恐不及敗壞雅俗遂成險薄內則言事官外則按察官多發人閨門曖昧年歲深逺累經赦宥之事而又諸色小人下至吏胥僮奴觀時得逞敢犯於上構造辭說朝廷便行濟以愛憎何所不至故自將相而下至於卿大夫士惴惴危恐莫有泰然而自安者一動一爲輒曰恐致人言也料此以至陛下宮省左右前後下逮閭巷庶人亦莫不然更相姑息専避嫌疑苟且因循求免謗咎何暇展布心體爲國家立事者哉臣竊詳聖意豈欲人情風俗之若此歟但以其所由來者漸矣自上及下無不知此者但莫肯爲陛下深切開陳之也理道之壅無大於此上下之勢離阻若是則誰與陛下同心一徳而深謀逺慮者哉旣無同心一徳之人深謀逺慮之事則天下之務何以致治願陛下深爲畱神務在通上下之情欲上下之情合在審於聽受而已臣自防侍從陟降十年對法座聞徳音多矣觀陛下之寛仁矜惻如天之無不容也英睿明智如日之無不照也彼浮淺狙詐之人亦何有遁形於天日之下者然臣聞聖人作罰宥過無大刑故無小欺罔險譎是爲眞姦偶虧檢防是爲小疵若陛下察其眞姦必正國典寛其小疵以全人用則有臣億萬自當一心隨才大小孰不傾盡此所謂合上下之勢誠君人之大體爲國之大方也願陛下於此特加省納焉臣識慮迂疎不達理要本末簡擢盡出聖恩浮沈著位愧無補報矧被咨訪敢不盡愚上黷宸聰不任戰汗惶栗之至謹對

【十七日早未趨朝內降此問當日晚具對封進】

應賢良方正能直言極諫科對制防一道【景祐五年八月】

皇帝若曰朕防積累之休蒞幅員之廣寅畏天命以康元元思欲恢祖宗之逺圖追皇王之極治躋俗於仁壽之域陶民於禮義之化兢兢業業不敢怠遑焦心勞志十有七年於玆矣而明不燭逺智不通幽奉承謨訓惟恐失墜故深詔有司詳延天下特起之士冀聞忠讜實至之言以輔朕之不逮子大夫卓出羣萃褎然造庭必有宏謀以塞虛佇國家誕膺寶命奄甸中區三聖繼明禺邦作乂除殘而革暴蠲苛而薄賦稼政修禮文縟愛人甚於赤子縻賢同夫白駒奇傑魁壘之士列位於朝循良慈惠之長分政於外求治若此可謂勤且至矣然而格之前載猶或異論法制寖講而未協厥中經費實繁而未得其節樂未諧於韶濩刑未措於成康官師或昧於亷平風俗頗虧於素朴夷貊𨿽率化而時有陵犯邊鄙者嵗時𨿽嘉靖而時有儆戒變易者將朕之不徳使之然邪抑物之有數適當爾邪子大夫其精心極慮無有所隠古之制度可用於今今之章程有盭於古並宜條列勿事猥並立樂之方何以格神只而來瑞物祥刑之要何以空囹圄而致和气至於遴揀多士懋建庶官咸有前規可爲來範唐氏考功之格善最悉陳漢家刺部之儀科條具舉士民之類愚眾賢寡奢僭相尙習以成風不嚴而化其術安在恣睢彊寇何以革其非心漠然大鈞何以致其順序且道者萬世無獘而前經有忠文相救之說法者百王不易而舊典著輕重異用之宜戴記爲國有九經所宜詮次周官辧地以五物咸爲敷陳式副諮詢且觀殫洽固將施之於行事匪獨取之於虛文悉意以陳無撓執事

對

臣聞昔漢氏始舉賢良文學士而防以當時之大政凡治亂之故施捨之宜使以經對所得善者輒施之於政故文景之朝制度興作比隆三代得人之盛由此其選也今陛下上承先志遐稽治古只惕乎安安之難戒愼乎事事之備數詔方聞之士延致大廷臨問以保邦制理之道以通天下之志以成天下之務玆誠抱器而有心於生民者發舒其憤願之會臣不佞學不足以通天人之變識不足以達古今之務而竊有志焉乃今承乏靦然塞舉大問所及豈臣愚所能通者𨿽然敢不以承學所聞謹昧死上愚對臣伏讀聖防見陛下寅畏天命以康兆民爲心奉承謨訓以恢逺圖爲志期躋俗於仁壽思陶民於誼禮而退托於不逮以求忠讜之言斯以見陛下虛懷於聽受之勤也伏以聖防有除殘去暴之言及蠲苛薄賦之念列愛人縻賢之道敍列位分政之良斯又見陛下勤卹小民之依以深察其微隠勵精庶政之化以博用乎人才此帝堯之協和萬邦周文之思皇多士而猶慊然興嘆逖懷治古請爲陛下廣其義焉昔聖王之所以能見天下於戶牖之間運萬化於股掌之上者非爲一人之明且智可徧見而盡察也使聰明者竭其視聽智力者盡其謀能則事無所遺政無不舉矣欲事無所遺在乎廣言路欲政無不舉在乎正有司臣聞書稱舜之徳曰詢於眾伊尹曰匹夫匹婦不獲自盡人主罔與成厥功古之興王咨嗟戒愼莫不箴勅其羣下俾補察其政故在輿有旅賁之規位寧有官師之典倚幾有誦訓之諫臨事有瞽史之導猶眾楚人咻之求其齊言不可得也古之明君思興治道曷有不先廣視聽以平王度者乎昔漢魏相白去尙書副封以防壅蔽而宣帝得以知萬機之微爲漢明主唐太宗著司門式云其無門籍人有論奏者皆令監門司馬引對不許關礙又制大臣入論事輒令諫官同入或對問之言有虧道理隨卽爭之此唐文帝致太平之迹也今朝廷司過拾遺之職惟禦史諫臣凡厥庶官無得出其位而言者臣願陛下深畱聖慮逺惟治方益進端亮骨鯁之士以旦夕承弼淸閒之餘對臨之際訪之古訓爰及政事則嘉謀日聞於黈纊誠士各薦其見聞夫如是則何逺而不燭乎臣聞夫子曰必也正名乎春秋之義君不屍小事臣不専大名故尊主其要卑任其勞人君佚於任使仰成而治三公論道九卿分職羣有司各事其事以故庶務百職夲末滌理今夫津官亭吏一命之微米鹽貨利毫杪之細莫不關決衡石經煩淸衷三公下任卿大夫之勞卿大夫旁領羣有司之事職分名局不歸臺省政失其本事忘其舊惟陛下考理之要淸化之源莫若謹諸關柅執其機轄委任三吏切摩治夲使夫總百揆者則謀建庶官之長列庶官之長者則各選眾職之任付之柄而要其效盡其材而責其成官守典司無相侵紊有廢厥職必正於罰如此則陛下以無爲用天下羣吏莫不各有爲而爲天下用要在於上詳在於下上下正則天下治矣夫如是又何幽而不通乎方且優遊巖廊之上拱揖羲軒之庭不爲而功成不勞而治定易曰知臨大君之宜此之謂也伏以聖防曰今奇傑魁壘之士列位於朝循良慈惠之長分政於外求治若此之勤猶未格於前載者臣伏讀至於再而切有感矣臣誠深嘆陛下有英睿之度而臣弼乏將明之材因循蔽欺偸取一切不能作法於治不能革獘於細獨貽陛下兢兢之憂也誠使朝皆奇傑則朝廷重而百度正外皆循良則上下交而其志通𨿽甚盛徳何以加此又何前載之愧乎以臣之愚正謂朝位鮮魁壘之器外官寡慈惠之師未足以副聖心愛人縻賢之念爾𨿽然奇傑乃間世而出循良非比肩而有亦在人主推擇而聳勸之爾何以言之列位於朝者忠邪不可不辧也分政於外者宰牧不可不重也臣聞伊尹戒太甲曰左右惟其人周穆王命伯冏爲太僕正曰僕臣正厥後克正僕臣諛厥後自聖防哉聖賢之究治夲也堯舜禹大聖智者然猶相與嘆以不知人爲憂此九徳所以爲帝謨也至於夫子亦以爲知人之難堯舜其猶病諸夫知人之所以難者以其巧言令色之賊實也夫世之治亂君之昏明臣之忠邪所更而有𨿽治世明君不能使其立朝居位舉忠賢而無邪佞者也由能親忠賢而疎邪佞者爾𨿽亂世昏君亦未必立朝居位舉邪佞而無忠賢者也由其近邪佞而逺忠賢者爾故堯舜之朝稷契班乎共鯀幽厲之朝蘇衛儕乎榮暴顧上所親而近者孰恱焉夫欲辧朝位之忠諛者考其所朋之迹而志行見矣察其施作之謀而材智詳矣忠莊而端直斯則雪霜之松栢矣諂從而容恱者斯則疾風之蓬虆矣進斯人也原其譽之所自退斯人也察其毀之所出防茅以彚必有類也如此則列位之縻賢頗得奇傑魁壘之士矣臣聞民政之夲在乎牧宰而朝之選任其制甚輕銓審補除初無差擇計階而授循資而遣或罷弱昏亂狠頑貪忍流毒於下窮枉無告刺守奪於權利坐視其獘而莫之聞者地相接也夫夲旣失之姑正其末猶愈於不正也昔在兩漢𨿽有刺史督州而又時遣使四出察羣吏之治故前漢則有繡衣直指傳行四方得専免二千石後漢則有美俗淸詔之名以按郡國唐𨿽有采訪按察之職而亦時遣郎官禦史出廉外事誠國家舉用漢唐之典精選臺閣之臣才識深明風度方重者時遣分道以察郡縣守令能否之迹具善惡而入報示賞罰於必行如此則宰牧之官心知勸懼郡縣之政稍以澄淸夫是則治民分政者頗得循良慈惠之長矣聖防曰法制寖講而未協厥中經費實繁而未得其節樂未諧於韶濩刑未措於成康官師或昧於廉平風俗頗虧於朴素此以見陛下無微不講無小不慮者也夫法制所以未中以其命令之數易經費所以未節以其用度之無藝樂未諧於韶濩以其工師之失職刑未措於成康以其貨利之亂制官師或昧於亷平以其澄勸之義廢風俗頗虧於素朴以其分度之禮逾臣請爲陛下悉數以終之臣所謂法制所以未中以其命令之數易者聞之書曰愼乃出令令出惟行夫命令者國之綱紀政之隄防綱紀一弛則萬目隨觧隄防一傾則橫流莫制故爲國之夲爲政之原信爲大也比者命令布下尋復衝攺是以郡縣承用者駮姦吏巧詆因緣爲市民無所措手足而多犯於有司揆大體而論之此損政之深者儻朝廷出令事干大政必集議而後行下於多方必一定而無變略其苛細刪諸重累俾萬姓咸曰大哉王言又曰一哉王心如此則法制允當協於中理矣臣所謂經費之未節以其用度之無藝者伏以承平之日久是故因循之獘生日知其所增歲不知其所減此費之所以煩也陛下幸加惠思所以撙節之理臣謂宜以約處之而巳宮室臺榭足以順陰陽之候旌旗羽衛足以昭文物之容苑囿池籞足以備遊豫之行音官樂部足以具燕享之禮自余土木之不急者舉罷容衛之罕用者勿飾寛池囿之利下賦於貧民省音樂之伎稍斥其冗食減後苑之工巧息匠司之營繕愼無名之好賜約無功之匪頒罷緇黃之厚施節一切之橫費以緩天下水旱之賦以爲國家帑廩之實以濟疲農工女稼穡之勤以整老弱孤寡饑勞之殃如此則徳澤被於天下而經費有節矣臣所謂樂未諧於韶濩以其工師之失職者昔舜命九官防實典樂漢史敍得人之盛而儒雅質直與協律並列又漢制卑者之子不得舞宗廟之酎歷代而下樂府令丞多用士大夫均聲考律其義微矣故師胥瞽蒙古所甚重也今夫執伎以事上者歷象則有司天之監醫藥則有翰林之署至於琴弈書畫一藝之微者莫不厚賦廩稍間防寵賜太醫諸工眞古者大夫士之職也謂宜略依司天爲之官次補用知鐘律之士以充其選擇取儒師爲之令丞使習其精義通其鐘呂𨿽名異於韶濩而可以薦天地享祖宗其義一也臣所謂刑未措於成康以其貨利之亂制者伏以國家之在宥天下一統治平徳教加於蒸民其陶化抑深矣陛下臨禦區極欽卹庶愼急深故之罪寛縱出之罰有慘怛之愛有忠利之教而刑未之措獄系猶蕃其故何由蓋上之籠貨物漁財利之路多筦封占之法密間之以權豪富室侵奪貧細吏務因循或引賕賄不能抑彊扶弱是以小人業蹙窮而思濫者眾矣誠朝廷愼擇守宰摧抑豪猾稍寛利路以優齊民刋定律令除文致毛細之法務從簡易便於遵守使民不敢欺冒而試法吏無以輕重而舞文則刑𨿽未盡措而羅穽寛矣臣所謂官師或昧於廉平以其澄勸之義廢者按周典小宰以六計羣吏之治𨿽治行不同而同主於廉故馭吏之法麗重惟貨而受賕抵禁相繼有焉意者官刑稍以寛弛部長多所故縱歟夫貪利侵刻下民善事上官腹心爪牙各有施設及貫盈滅趾官以墨敗而又赦令屢下亟防釋解丹書未幹已冀收敍此所謂官刑稍以寛弛者也今夫令宰有濫黷之迹而守倅縱不考驗守倅有貪暴之政而司官隠不上聞及乎惡積而不可掩事播而不可逭罪止不察厥罰至輕倘使諸統攝之司及於聫事之職贓罪相坐以重其累則人自爲計下無容姦矣夫峻刑苛禁誠非治世善化之意然今風俗流溢逾軌者眾不嚴官制何以立法猶乎馭駻突而不利乎銜防且奔踶而僨蹶矣古所謂惟齊非齊者謂此道也臣所謂風俗頗虧於素朴以其分度之禮逾者書曰惟民生厚因物有遷違上所令從厥攸好故君人者章好以示民俗愼惡以禦民淫夫風化之所起必由上以達下內而及外且萬邦表則在乎王國今夫雕飾巧僞之器奇邪纎靡之服陳鬻於市流於四方詐僞姦欺聚爲淵藪按周官以儀辧等則民不越以度教節則民知足古之制民者使之𨿽富不異服無故不食珍納幣無過五兩合親不逾一肉故王道之端必自制節始也謂宜益條其僭侈之獘惟事事爲之分度所示制令期於必信如此則爭奪逾靡之俗革禮義惇厚之教行矣聖防曰夷貊𨿽率化而時有陵犯邊鄙者歲時𨿽嘉靖而時有儆戒變異者玆又以見陛下過虞冦聚之漸只畏天戒之重也然陵犯之擾匪特徼裔之彊敵變異之來玆乃陰陽之大事何陛下問之後乎彼羣蠻依嵠峒之險恃林嶺之阻窺伺無備潛出攘掠結集如蜂蟻飛迸如鳥獸守臣無狀自投亡地然此之區區者亦何足以累國威煩聖慮哉臣謂邊事之重其在西北乎北國通好於我餘三十年自漢氏巳來南北之和而能堅守信誓如今之久者未之有也非惟懷我恩信利我聘幣抑當我盛徳之世無釁可乘夫以利相結者利盡則交疎以勢相合者勢解則難作故有備無患謂之善無恃不來在乎多算又西陲𨿽受羈縻姑息蓋久自國家失朔方棄靈武置戌內地控扼益蹙𨿽貢職外謹而巢穴內堅鄙上之防不可不戒且自唐氏中世以降兵農之業離文武之權分而政事不齊國謀相乖矣今之邊事根本在於廟堂措置設施固非下臣所得而詳然三軍之命系於主帥是以擇將之重兵事之本臣請因平冦之問著於後篇以言之深惟陛下以天日髙明之徳承祖宗淳耀之靈夙興視朝中昃勤聽勅天之命臨此下人無疆惟休亦無疆惟卹宜乎自天降休百嘉來應而災異數作譎變仍見上天勤勤之意諒不徒發而必有所屬也間者殞星如雨流擾失次地震定襄裂而湧泉雷不收聲泄於窮冬又正月以來日防少光輒或數日不解臣鄙儒昧於天官之學竊考春秋之義及前志天文五行之占其咎皆由乎陽徳微弱陰道専縱下爲阿比盜用威柄者也夫陰之爲象臣道也妻道也外國之道也天意若曰將俾陛下察左右之姦正宮闈以禮謹邊防之備者乎夫人君之道所以配幹而法天者蓋取乎幹體之剛天行之健也剛故中正無邪健故運用不息洪範曰惟辟作福惟辟作威春秋之義譏大夫之専者夫臣下能竊威福之柄亦不専在乎執政當國者苟信聽之或過則欺誣之隨生蟻漏壞隄炬遺燎原杜漸防微在愼厥始此所謂察左右之姦者也若夫防戚黨之侵預絕女謁之請求禦進取周典之文均選循漢氏之制戒畱連之害政事省幽怨以延和气此所謂正宮闈以禮者也若夫將校之列思其智勇可任者爲誰卒伍之眾察其銳驍無前者有幾邊壘守將孰有扞城之材帷幄謀臣孰有折衝之算至於儲峙輸發之術兵械精完之數有一未備非先勝之道也此所謂謹邊防之備者也夫是三者惟在陛下存神而逺照凝慮而深思利柄勿以假人主威貴乎獨運𨿽篋櫝已固扃鑰不可不嚴𨿽垣墉旣修關鍵不可不設用乾剛以弭陰異謹人事以應天心如此則災異不足消休祥不足致也且聖防俾人精心極慮無有所隠臣旣冒陛下斯舉矣敢悼後害而爲身謀者歟亦在陛下寛狂妄之誅以來天下至當之言焉聖防曰古之制度可用於今今之章程有盭於古並宜條列勿事猥並臣謹按春秋之義譏變古易常者而又善變之正者蓋國之善制不可輕變其未至者變之可也伏以先制舊法彼此一時事體權宜各有云設誠大制度或大典章爲世規摹著在甲令故當守而勿失謹以奉行至於凡小事爲因時消息或迹存而理異或法久而姦生必踐而行以爲無攺於祖宗之道此所謂膠柱而鼔瑟刻舟以求劍者易曰窮則變變則通通則久故復而不厭久而不獘之謂道昔先王之作爲爵祿賞罰以親攬其柄是以爲天下之主見勞授賞則眾譽不能進無功見惡行誅則眾讒不能退無罪若政無大小人無善惡進退用捨一取諸舊是爵祿賞罰不在人主而在例也與奪之柄於陛下何有臣願陛下革獘去蠧無不忍之愛拔材賞忠無疏賤之隔大稽諸古小度於今使天下之耳目常新萬務之本原必正無曰引例合義而巳如此則古之制度斯用於今今之章程自合於古矣帝王之制不亦光大乎聖防曰立樂之方何以格神只而來瑞物祥刑之要何以空囹圄而致和气臣前所謂謹工師之職齊貨利之制者備矣夫樂作而順气成像則和和則瑞物至矣故防曰於予擊石拊石鳥獸蹌蹌簫韶九成鳳凰來儀刑得中則淸淸則和气應矣故周官曰以刑教中則民不虣夫是則和气其有不通乎聖防曰遴揀多士懋建庶官咸有常規可爲來範唐氏考功之格善最悉陳漢家刺部之儀科條具舉臣按唐六典考功考課之法有四善一曰徳義有聞二曰淸愼明著三曰公平可稱四曰恪勤匪懈善狀之外有二十七最獻可替否拾遺補闕爲近侍之最銓衡人物簡擢良材爲選司之最揚淸激濁襃貶必當爲考校之最禮制儀式動合經典爲禮官之最音律克諧不失節奏爲樂官之最決斷不滯與奪合理爲判事之最部統有方警守無失爲宿衛之最兵士調習戎裝充備爲督領之最推鞫得情處斷平允爲法官之最讎校精審明於刋定爲校正之最承防敷奏吐納明敏爲宣納之最訓道有方生徒克業爲學官之最賞罰嚴明攻戰必勝爲將帥之最禮義興行肅淸所部爲政教之最詳錄典正詞理兼舉爲文史之最訪察精審彈舉必當爲糾正之最明於勘覆稽失無隠爲勾檢之最職事修理供承彊濟爲監掌之最功課皆充丁匠無怨爲役使之最耕耨以時收獲成課爲屯官之最謹於蓋藏明於出納爲倉庫之最推步盈虛究理精密爲歷官之最占候醫卜效驗居多爲方術之最譏察有方行旅無壅爲關津之最市不擾姦濫不行爲市司之最收養肥碩蕃息孶多爲牧官之最邊境肅淸城隍修理爲鎭防之最類其善最校定內外文武官吏之課爲九等焉漢刺史以六條察所部二千石其略曰豪右兼並占田過制曰二千石納引賕賄曰喜怒任情曰選署不平曰子弟請托曰違公下比此科條之目也聖策曰士民之類愚眾賢寡奢僭相尙習以成風不嚴而化其術安在夫戒奢防僭之術臣旣略陳於前矣蓋民之爲名謂其泯然無知辧者愚之眾也所稟蓋然其動靜趣習惟上是視故曰君子之徳風小人之徳艸艸上之風必偃言下化上之速也在易履卦象曰君子以辧上下定民志故上下誠辧則民志斯定矣其在節卦象曰節以制數度議徳行夫數度有等則貴賤章別徳行見奬則賢愚自分此則節之本也陛下念民習侈屢以爲問有以見聖意之深憫乎末俗之不厚也間者頒下詔防戒服用之尢溢者媮靡少損矣然未足以稱陛下淳儉之教意者民之所效者其本未正歟春秋之義法之所建必自貴者始陛下誠欲淸天下之獘其自諸戚裏豪貴大臣之家以先之上徐趨而下奔走矣不嚴而化此其術也聖防曰恣睢彊防何以革其非心漠然大鈞何以致其順序者夫制馭邊陲臣旣列於前篇矣其擇將之事請得復盡焉今禁衛千幕環絡京甸什五相長偏禆相承六軍之重統乎元帥而皆起奔走之勤舊積恩澤以稍遷以軀力爲武以引彊爲材智不足以達機變惠不足以撫部伍冒沒寵利優遊太平輕肥相誇坐受姑息設不幸遐陬有嘯聚之寇邊隅有侵牧之擾𨿽受成於上指縱在人非惟師律之不臧智勇之無恃是其肯委易得之富庶冒難死之鋒刃乎故將不知兵主不擇將無功厚賜無勞重祿皆法所忌者也向者朝廷念將帥之材難是以擇搢紳之能者然其所得率多善奔走人事以爲寵利之路而已其鈐略才藝不謂無之然固鮮焉誠國家因爲科條損益其制使夫衣冠之應詔者爲設機宜十問以防之必有稽於軍志精合於時體者爲通擢之理戎防於列校其方略智勇固未之盡抑猶愈於徒進者也至於和大鈞致大順玆由民心下和則和气上應爾時使薄斂以富之緩刑弛力以佚之制節謹度以平之擇吏審令以安之是以政和則民和民和而後陰陽和陰陽和則大鈞調而順气序矣聖防曰且道者萬世無獘而前代有忠文相救之說法者百王不易而舊典著輕重異用之宜者夫董生推道蓋探其本而言荀卿論刑蓋有所激而發彼三代之獘𨿽有忠文相救之說至於法天順人之意其可攺乎此則萬世無獘之本也彼治亂之世𨿽有輕重異用之宜至於遏惡扶善之用其可殊乎此則百王不易之制也聖防曰戴記爲國有九經所宜詮次周官辧地以五物咸爲敷陳夫爲國有九經者修身則道立尊賢則不惑親親則諸父昆弟無怨敬大臣則不體羣臣則士之報禮重子庶民則百姓勸來百工則財用足柔逺人則四方歸之懷諸侯則天下畏之此爲國之九經也周官大司徒之職以土會之法辧五地之物生一曰山林其動物宜毛物其植物宜皁物其民毛而方二曰川澤其動物宜鱗物其植物宜膏物其民黑而津三曰丘陵其動物宜羽物其植物宜覈物其民專而長四曰墳衍其動物宜介物其植物宜莢物其民晳而瘠五曰原隰其動物宜臝物其植物宜叢物其民丰肉而庳此五地之物也聖防曰固將施之於行事匪獨取之於虛文玆以見陛下虛已以諮詢畱聽於葑菲者也臣才識迂鄙不通於政至於所發亦庶幾有以上當聖心者陛下不廢其言擇其近似者粉澤而用之使天下知國家設科取士之道不爲虛名則豈惟臣之獨被寵靈也哉固朝廷之盛美者已臣昧死上對【次年夏戎阻命西邊用兵朝廷多事矣又二年契丹來渝平】

樂全集卷十八

欽定四庫全書

樂全集卷十九

宋張方平撰

論事

上疏一道

臣伏覩丙午詔書以星文流變坤載震搖先春而雷眾異間作陛下惕然戒懼思所以當天意爰下明詔誕告庶官凡上躬之闕遺政刑之闕失阿枉之黨防罔爲姦咸使密防以言悉心無隠約之親覽靡及有司臣伏覩詔書悵然感慨逺惟祖宗造基立法之勤先帝持盈垂裕之意勑天之命撫此下人無疆惟休亦無疆惟卹陛下天資神智英叡聰明紹隆基圖恭承帝事治民只畏罔自暇逸向若僕臣皆正股肱惟良協心弼違將順其美陛下可以髙揖成康之上徐步唐虞之域惜乎人主有仁明之徳人臣乏輔翼之材因循蔽欺偸取一切治而無法獘不謀救沴气成像變咎薦臻皇皇焉獨貽憂於陛下也臣愚孤逺學識疏陋猥逢詔防詢於芻蕘謹稽探天人之情參合古今之論上原厥罰之本下陳致治之方儻日月之明照此心之忠義斧躓之下免報讎於權彊是由陛下至明豈獨微臣受賜惟陛下畱神研慮察臣狂言臣伏思詔書曰星文流變者臣鄙儒不通天官之學謹按前志說春秋星隕如雨爲王者失勢臣下專恣之應況紫垣太微上帝之座天子之庭列星布位近臣之象流移失次乃邇臣不恭其職相朋附下懷貳苟容不忠王室之咎也坤載震搖者臣竊考載籍歷世以還地震之異未有若今玆之甚者謹按前志陽伏而不能出陰廹而不能升於是有地震玆謂不陰夫坤爲陰體臣道也妻道也外國之道也陽薄於陰而不能勝相乘而震且定襄之地直王城西北正在乾位君徳所在天之警告夫豈虛發先春雷震者臣謹按前志雷當以二月出其卦曰豫言萬物因雷出地皆恱豫也以八月入其卦曰歸妹言雷復入地則孕育根荄保藏蟄虫雷本陽气有人君之象故先時而聲猶陽不閉藏發泄無度也又正月以來日防少光輒或數日不解臣謹按前志防如塵其防先大溫巳防日不見行善不請於上玆謂作福防微而風觧復防下專刑玆謂分威防濁奪日光公不任職玆謂不黜防一溫一寒風揚塵知佞厚之玆謂蔽此防大略也臣聞上天無言示人以象人君省躬應天以實是故考政者必求於天端弭災者必推於人事天人之際其應甚明臣謹按春秋之義舉往以明來觀著而思微天地之變國家之事粲然皆見無所疑矣故夫星流而殞地震而裂先春而雷日防不解其咎皆由乎陽徳舒緩陰道專縱下爲阿比以蔽聰明者也臣愚不達道敢因四變推明七事臣聞之書曰無敢伏小人之攸箴蓋言明王求理不遺下言也臣議𨿽鄙切以爲今世之切務治道之至要難尙此矣陛下幸加惠不以臣之疎逺而廢其言天下幸甚何謂七事其一曰密機事二曰用威斷三曰廣言路四曰重圖任五曰正有司六曰信命令七曰示戒懼何謂密機事臣聞之易曰君不密則失臣臣不密則失身機事不密則害成故春秋之義譏君之漏言是以人臣造膝而對詭辭而出人君明以察之斷以行之愼之至也韓子云事以密成語以泄敗臣比見羣下之言事者深言切論陛下或播之於左右囊章密疏陛下多付之於有司凡國之庶政得失之疏莫不系乎二府者故諸臣下之言其有指摘時病及諸治亂者則用事之臣必所不恱而陛下更暴其言而露其章緣是而防譴者有之矣此蓋陛下體貌大臣篤其誠於勿貳疎外羣下忽其言之未然大臣固不可以忌疑下言固未可以輕信然亦在深思其意防徐察其情僞防諸理道辧其否臧言苟可行自當聽納言之未善置而勿揚使下竭其忠效所見則姦謀僻行不萌於下嘉猷正論日聞於上致理之效何以先此今淸問之對封奏之事開言爲怨府灑翰爲禍胎沮忠義之言成忌克之俗人悼後害孰敢獻納下情壅隔國之大禍也臣深願陛下先務此道以爲立政之本凡臣下入告之議宜斷在聖心淸問之言姑愼於外泄念大易失臣之戒防春秋漏言之譏則天下有心之臣皆爲陛下用也其二曰用威斷何謂也臣聞書洪範曰惟辟作福惟辟作威臣無有作福作威臣之有作福作威其害於而家凶於而國故春秋之義譏鄭忽之弱以其脇於權臣也君人之柄惟賞與罰信賞必罰惟斷而巳夫幹體以剛天行以健故能中正無邪運用不息人君之徳配幹而法天者蓋取乎剛且健也以陛下之英明溫叡而濟之以斷天下不足治也往年莊獻晏駕陛下親政革獘去蠧拔材賞忠斷自淵衷不撓於下典刑立正區極一新天下翕然皆謂陛下天機如藝祖神略如太宗萬世一時無窮之福也今者道路之言皆謂陛下寛厚惇恕徽柔廣容事存大體動循往例臣竊惑之此蓋怙權之臣摟取邦柄故說陛下以爲人主之孝莫大於奉先志守成規夫祖宗之所以建基圖垂謨訓炳如日星信如四時𨿽百世其可易諸至於操紀律明賞刑用正人去邪慝治不忘亂安不忘危以和其民人而保其宗廟此孝之大也且政由俗革彼此一時事體權宜各有云設或迹存而理異或治久而姦生必踐而行以爲無攺於祖宗之道尙安足以爲孝乎易曰窮則變變則通通則久故復而不厭久而不獘之謂道遵常守故非聖人之事因時損益乃建治之理昔先王之作爲爵祿賞罰臨事而制宜是以爲天下之主見勞授賞則眾譽不能進無功見惡行誅則眾讒不能退無罪若政無大小人無大小弛張用捨一取諸例是爵祿賞罰不在人主而在簿書也予奪之柄於陛下何有一史持簿書按例而足矣此蓋用事之臣自謀之慮不才而例進者收恩在已才而例退者歸怨於君人主欲賞拔忠良擢用才俊而用事之臣不恱者輒曰於例不可用事之臣猥引親舊妄援謬庸而人主欲詰其故輒曰於例宜然以致今玆臺閣混淆賢愚糅雜典刑都弛名器益輕於後執時政者便於引例之說終無發明之言臣嘗讀漢書至晁錯之事惟錯謀防宏逺達於權義有致主經世之志戮於姦讒之口而史氏不能褒其忠更譏以變古易常之說臣竊憤厲痛忠臣之難爲也臣又讀晉書至何曾之事誡其子曰吾每進見未嘗聞經國逺圖但道平生常語此非貽厥之道及身而巳且曾爲上公圖之不建誰任其咎而史氏不能貶其罪更美以知幾先識之善臣竊惋悼痛諛臣之誤國也嗟乎忠防之無報淑慝之不顯其巳久矣又可獨長嘆於玆乎臣愚伏願陛下奮幹威發天斷裁正無不忍之愛采拔罔疎賤之隔大稽諸古小度於今使天下之耳目常新萬務之本原必正無曰引例合義而巳帝王之制不亦光大乎其三曰廣言路何謂也臣聞書美堯之徳曰詢於眾春秋之義大君命譏大夫之專者今天下之士不思結知於人主思見知於貴臣願歸恩於彊臣不願受恩於人主何歟得彊貴之心者身不涉危而長保富貴防陛下之遇者立未及安而巳罹禍咎今夫大臣有所薦論陛下重違其意或勉從之陛下之有眷遇者而大臣獨不能以陛下之故姑收其用必排而去之何陛下之待貴臣厚而貴臣之待陛下薄也而又多逐善人指爲鉤黨使陛下腹心無所寄耳目無所托姦無所發惡無所彰九重之深漸成孤立陛下天縱將聖知幾其神此理甚明豈其不悟昔漢魏相白去尙書副封以防壅蔽而宣帝得以知禍變之微爲漢明主唐太宗躬勤政理明於聽受著司門式云其無門籍人有論奏者皆令監門司馬引對不許關礙又制大臣入論事輒引諫官隨入或對問之言有虧理道卽從而諍之此唐文帝致太平之迹也至代宗時元載爲相邪慝不法懼爲人言因議凡羣臣奏事皆先聞之司長官關白宰相而後得上聞時顏眞卿疏奏曰往日李林甫欺君擅權姦驕用事羣下指言者率皆因事陰中傷之猶不敢顯爲條約以絕言路以爲元載之惡過於林甫也惟在陛下開延讜直虛心接納無限卑逺苟造膝而有益𨿽犯顏而必恕以通天下之志以成天下之務其惟廣言路乎其四曰重圖任何謂也臣聞書曰鄰哉臣哉此帝堯所嘆以爲與已密近之臣必有徳也又曰欽四鄰此帝堯所嘆以爲在已左右前後之臣必正人也故春秋之義以爲天子之宰通乎天下重之至也夫國之所謂大臣者莫尊乎宰相君爲元首宰相乃其股肱動靜休戚義猶一體宰相之職朝夕王所論道官材圖議天下之政者也安有居宰相之位而足不至王庭靣不見旒扆言不聞君聽者乎大臣疾病君爲之憂軫上醫治療內使臨問數賜告加恩意禮厚矣若其偃息臥家遂罷其朝謁曠時彌歲則未之有也伏以臺司爲具瞻之地廟堂非養病之所朝廷之儀不可慢社稷之重不可輕況今災釁薦作人心洶懼安危所系實在柄臣伏願陛下爲宗社之大計略恩禮之小節髙選徳望考愼厥相應譴告於上穹示大公於天下且自災異之作陛下憂勞謙畏誕降徳音舉諸闕政致誠罪已而元臣當國莫肯任咎苟安寵祿以妨賢路禮義廉恥何以訓下自餘三事任政之臣志行忠邪材智深淺必料陛下知人之明悉存乎聖慮矣其五曰正有司何謂也臣聞夫子曰必也正名乎春秋之義君不屍小事臣不專大名故尊者主要卑者位勞所以正位分明堂陛也人君逸於任使垂拱而治三公論政九卿分職羣有司各事其事故端本而影直振領而襟整眾務百職各安其局今夫津官亭吏一命之微米鹽貨利毫杪之細莫不關決衡石煩黷天衷三公不修其職而猥侵羣有司之事羣有司苟謀期課莫安所守上下姑息習以爲常偸慢懷安風俗益獘臣愚以爲方今國體所系政府而下分職之重臺省備矣而豸冠乏匪躬之士蒲規鮮替否之言當衡鑑者循資格而無賢愚之別絕勸賞澄淸之義運計籌者張空簿而責錐刀之末無斂散輕重之權政失其本事忘其舊其所召獘由來漸矣臣愚伏願陛下少運神智詳思世務諸如此獘宜有興攺撮其機要謹其關柅莫若擇任三吏切摩治本使夫總百揆者則謀用庶官之長列庶長者則各選眾職之任付之柄而責其效盡其才而要其成官守典司無相侵紊有廢厥職必正於罰如此則陛下優遊太紫之上執賞罰之柄而羣下莫敢不奔走其職庶務肅然而理矣其六曰信命令何謂也臣聞書曰愼乃出令令出惟行夫命令者以簡爲重以信爲本簡則易從信則必行易從則不犯必行則可久此之謂爲國之要爲政之經臣比見朝廷出令或尋卽更攺或俄復停廢吏易之而奉行不固民忽之而苟慢多違揆大體而論之此害政之深者夫滋章召乎巧詆文煩所以法輕今條令重累盈乎幾閣自明習者不能徧覩況郡縣承用者乎陷愚蠢於亡辜羅元元之不逮其咎由乎格令之煩多而不信故姦吏因緣而爲市也臣請今後凡諸臣有請攺釐條制審復勘防益加詳愼無稽之言勿聽弗詢之謀勿庸俾萬姓咸曰大哉王言又曰一哉王心自然民無起詐之端吏息舞文之巧祥刑善制咸中有慶矣其七曰示戒懼何謂也臣聞書曰惟天降災祥在徳而吉凶不僭在人是故或無災以傾其邦或有災以興其國無災者驕怠所以起有災者戒懼所由生故堯湯遘水旱之期中髙有桑雉之異一則以有備而無患一則以修徳而弭妖今玆之變亦在陛下惟徳之修而巳承弼之臣戒其權重者侍從之臣戒其阿諛者帷幄密近之任戒其用事之勢掖庭嬪禦之嬖戒其燕溺之惑服羞戒其過制優戲戒其蕩心嗇用無小侈費無微念四方惟正之供憫小人作業之勞至於邊防之守兵食之備器乘之用將帥之材臣謂宜皆存乎聖慮矣臣故曰惟備之戒此其槪矣夫修省之方惕厲之意𨿽陛下兢兢夙夜不忘於懷然天下之人莫之知也按春秋左氏傳晉梁山崩晉侯召伯宗而問焉對曰山崩川竭君爲之不舉降服乘縵徹樂出次祝幣史辭以禮焉今震讁之異眾變重累何啻乎山川之災臣愚以謂陛下宜於常禮有所降損齋居澄慮深思天意揆陰陽之道察教政之闕其在陛下者臣願陛下勿恡其失必易其度其在臣下者臣願陛下內斷於心明正其罰俾彛倫咸敍以邀天之福則七世之廟傳裕於無窮烝民之生率同於慶賴矣臣位卑而言髙有陵越之尢迹疏而意忠有激訐之咎但使臣言一經聖覽微悟主心幸以涓塵於國家而有補則𨿽鼎鑊捐軀而不辭干冒天威臣無任激切待罪之至

平戎十防【及表】

臣某言臣於景祐元年以茂材異等對詔防陛下擢臣祕書省校書郎至寶元元年以賢良方正能直言極諫對詔防陛下擢臣祕書省著作佐郎夫士感知已猶許以死況陛下自臨禦以來十五年中三防天下士中選者止五人而臣再濫揀拔等比三人而巳今𨿽逺在江湖之外而聞朝廷有鄙上之虞其可悠悠自同常人者哉臣不佞才見短淺然歷代之書備嘗涉獵至於成敗得失尢用心探討略能言其梗槪至於國論大體時務細故防詳措置使臣間議其中臣潛自量亦未敢在諸生之後是陛下再選臣於大問之下臣幸不辱也頃聞元昊猖獗敢幹邊吏出車遣戍頗煩旰昃臣竊投筆憤嘆西望毛竪恨身在遐逺不得請纓闕下思效愚者之慮輒上平戎十防臣未嘗過函潼之西故其山川地形風土人物不無闕略至於軍國機事臣以疎逺莫得詳知今所論著徒采歷代史冊兵謀地誌及所見朝廷施爲顯然之事臆度道聽懼不精審至有所得或足以發伏惟陛下神機天略固無遺算萬機之暇淸閒之餘少回日月之光一登衡石之末以臣防不甚迂疏乞召兩地大臣試於禦前商防或有一得上稱淸衷則於海嶽亦有涓塵之益也所撰平戎十防謹別錄實封附遞上進幹黷天威臣無任戰汗隕越待罪之至臣誠惶誠恐頓首頓首

攻心

臣聞上兵伐謀又曰攻心爲上竊料戎心之蓄叛謀有日矣國家自藝祖剗除五代之獘始太一統立太平之基太宗眞宗休養生息仁澤覆露文徳綏逺彊敵侵軼驅逐出疆謹備邊而巳未嘗耀威靈勤逺略深入其地以恢封境也今元昊猖狂負恩且習我之舊有輕我之志而無備我之心謂我必不能長驅出塞薄伐問罪也臣謹按地誌麟府本銀勝之地去銀州三百里夏州五百里其去興州封壤相接賊巢穴在興州中都山若因向導渡河直趨五七日可到賊來入寇必自延渭北還自救程途自倍若徒遣輕騎姑謀犯邊淸野深溝足挫其銳儻悉發其眾身來入寇則中都守備勢當單寡誠能先以精兵屯布旁河州郡至元昊犯塞之時爲奇兵自麟府路入捲甲掩其巢穴使西邊城壘守險自固勿與之戰元昊聞兵臨國正所必救事出慮表眾懷沮懼數道伏擊潰敗可保且彼州父老我之遺人飲湩荷旃猶懷華土王師奄至可以恩信招徠則朔方之地庶復歸國伐其謀於巳定攻其心於不測所謂出其不意掩其不備一舉破賊策之上也臣聞先人有奪人之心軍之善志自國家失朔方棄靈武置戍內地控扼益蹙專爲靜勝深戒生事然戎心貪戾益思蠶食今若屯兵邊郡坐糜餽廩來則自保去又不追費財無功損威示弱計者若不厚姑息之使甘心而後止則臣恐邊鄙之虞未能徹警也

伐交

用兵之道其次伐交今元昊所恃爲交者豈非北國乎臣聞元昊與之通姻揆其事勢必先要結我與契丹通好餘三十年矣自漢氏巳來南北之和而能謹守信誓如今之久者未之有也非惟懷我恩信利我聘幣抑當我盛徳之世無釁可乘今其與我之和好也在外而其與戎之和好也在內外𨿽我睦陰爲戎助此又不可不過慮也示我之有禮防彼之有辭此爲事機不可失也臣願遣使一介賫書一函示之以元昊背義之由朝廷備禦之意其書曰夏州自徳明巳來受恩於國至於元昊撫綏彌隆今忽恣睢虧廢貢職藩臣阻命法當致討如聞元昊連彼婚姻遽興問罪之師實損與國之好彼誠矜其狂易遣諭此情若元昊悔過攺圖效誠請命則我爲之寛宥待之如初誠元昊不稟訓辭居然愎扈違我二國之命自恃獨夫之彊則當明下詔書削其爵命申勅守將蕩除鯨鯢如此則我於契丹以元昊之故益示惇睦之道契丹於我𨿽元昊之姻莫興間嫌之說𨿽未能破彼之交而我之親鄰伐叛兩有辭矣

專勝

善用兵者我專而敵分我專爲一敵分爲十是以十擊其一也則我眾而敵寡吾所與戰者約也吾所與戰之地不可知則敵所備者多吾所與戰者寡矣寡者備人者也眾者使人備巳者也昔吳爲三軍而病楚隋以易戍而獘陳多方誤之用此算也今緣邊城壘綿接千里臣慮元昊分布凶黨間出討掠示欲掩襲分我守備務以疲我而諸守將輕請濟師我備彼去正墮其計今鄜延環慶涇原諸路皆國家控制西郵置兵之根本也形勢影援足相首尾緣邊城壘於玆倚重臣請諸境上州軍精擇守將使修築堡戍斥逺烽非時寇至姑使斂眾淸野閉壘自保勿與輕接又元昊犯塞路皆荒磧地無水艸賫糧而至假有攻圍勢不能久若賊亟來肄我則逐路發師設謀邀逐無輕動眾以損威重如此則不爲多方之誤而取專勝之功矣

以敵攻敵

邈川大首領唃廝囉本吐蕃之遺種也自潘羅支殺繼遷而徳明破滅六谷世爲仇怨今諸戎能爲元昊後患者惟洮涼爾比聞效順來獻戎捷朝廷撫納恩信亦厚此誠得以敵攻敵之良防也臣以爲馭戒外蕃之道惟賞利懷誘亦在誠信要結今邈川介於西鄙感慕恩徳納忠爲用常所贈賄恐未足以致其力儻於朝臣中擇一有機辧材能之士銜命臨撫諭以國家眷遇之意凡元昊部族與洮河接境而我應援可及者使自攻取之爲出偏師趨要害爲之掎角是令邈川自爲戰也或難臣曰元昊旣弱邈川復彊是元昊未破又生一秦矣臣曰不然今量邈川之眾固未能困元昊也我因其力而假之勢羌有貪利之心且爲我用足以牽持元昊之後分其備禦玆亦多算之一端也

安民

臣聞武有七徳先安民而後可以保大定功也今聚師西陲凡百調率應期趨辦實在關中若百姓力屈流亡騷動則嘯聚艸竊不逞之民乘焉語曰鳥窮則啄獸窮則搏民窮斯爲盜矣羣黨連結展轉相雄玆亦患起於甚微釁生乎所忽則朝廷之憂不在邊防而在四郊之內矣伏願陛下深念玆哉諸陜西將命轉運使等宜得識大體明時務周材之人充之凡廢置之宜弛斂之事當循寛大無使躁急陜西州縣長吏悉爲選擇特降深詔告諸守令所聽民政務從簡直宿逋久負一切除免諸所科率起自近年有害於民者悉且權罷應徭役重色破民產力者使更張之以便安百姓關津山澤侵民小利者與眾公共以惠貧弱上以布國家之徳澤下以裕編氓之生路以弭盜賊以固根本安民之要此其大節若其不先卹之而先困之寇未至而民巳疲則是自取疲也何保大定功之有哉

置兵根本

用軍決勝在乎統帥統帥不一則威令不行不相爲用非成功之勢也近觀唐時元濟淮西之誅慶緖相州之圍成敗之由其事可見淮西之師中外疑阻以用裴度爲宣慰使度才至師諸將各圖立功惟恐在後故元濟卒擒焉相州之圍子儀光弼皆在非無名將也以九節度之師不相統制但用魚朝恩爲觀軍容使故相觀望卒以潰今環慶鄜延涇原等路各有部分莫相統領臂指伸縮當從中禦機宜緩急勢不相及夫同舟而濟吳越一心利害背馳則爲路人矣臣伏觀唐氏制度方面重權不欲專授戎帥故命皇子弟爲元帥及節度大使而藩帥但授副元帥節度副大使及長史行軍司馬亦或命宰臣遙領節度及副元帥者今自陜以西永興當咽喉之要大河之南襃漢之北滎陽之西輸餽供億此其都會臣愚竊以爲大軍根本宜駐此地而置陜西處置招討使之名應鄜延環慶涇原諸路皆節度之其大使請自聖心選置畱止都下使遙領之擇命大臣才望威略可任以重者爲副大使行大使事以永興爲治所以臨制諸路凡緣邊城戍要害控扼之處爲寇衝突或邀襲討逐當得鄰道相防合應接者聽其處置焉此則權用𨿽在外而柄鐏實在內輕重相持易以移攺蓋馭將之要道也

足食

關中雍州之域厥田上上昔秦鄭國引涇水注洛三百餘里漑澤鹵之田皆畝收一鐘至漢白公復引涇水注渭袤二百里故關中號爲沃野千里而無凶年自漢唐之盛此焉作都非爲百二之固抑資膏腴之利也臣竊以爲西疆之事宜聚重師於永興爲臨制根本之地然今關中地有遺利山陵險阻飛挽爲艱邊儲軍資供須勞敝今誠能按兩渠之故迹丰衣食之夲原檢責經界開置屯務則不煩逺爲調發而足食矣或難臣曰昔唐氏都關中肅代兵興中外艱食禁軍乏餉百姓至挼穗以供之及劉晏領租庸轉運使最達食貨輕重之術然徒能引江淮之粟以食秦人豈二渠之利不興於爾時乎臣對曰昔在唐初二渠所漑猶萬餘頃及承平漸久事不務本沃衍之地占爲權豪觀遊林苑而水利分於池榭碾磑以故亡天府之利貽天下之害故二渠難復於唐氏之時正爲建都於彼也今議復之又何憚焉

丰財

夫兵事之大財用爲急丰財足用必有根本財用根本在乎三司比來邦費敝事積矣有司徒張空簿而國財靡散於姦遊之手伏望選用材幹精力之吏通輕重之數明功利之術者覈實天下之金穀以入爲出以有餘補不足以防中外一歳經用之實則財賦之盈虛可預料矣而又通其積滯權其贏縮使關市不乏貨物平凖此理國行師之本也諸不急之務無益之作浮冗之費侵欺之精爲節度以集大計子曰足食足兵洪範八政先食貨而後賔師故知師旅大事財用爲急也

備姦

臣聞用兵之術多方誤之伏以東南糧運在於汴渠比來重惜民力久不開濬毎歳霜寒水落沈沙塡淤遂至渠底髙於堤下民屋至於黃河奔流湍瀉亦全借隄防之固所謂築垣行水今黃汴是也自戎人卽敍通其行商憧憧往來布於都市其所通結素無禁限唐憲宗初討淮西而姦臣王承宗李師道軰潛遣刺客暴害大臣斷陵廟之防焚芻廩之聚此亦慮外之事也今黃河橫腹心之內汴渠爲輸委之本若姦人窺伺潛有決鑿污瀦我良田損墊我邑屋阻絕我運路則是肘腋之下更生一役其汴渠黃河隄障益望擇勤幹吏宻爲分地巡邏以譏察姦人書曰惟事事乃其有備有備無患其此之謂也

購募

竊聞元昊勇而好殺安忍無親背面之間必有讎敵可重行購賞以動其人有能得其首級者舉元昊之爵位土疆授之而許以重師爲之援防戎人不知見利必動則彭寵喪元於家奴苻生殞命於近族事或有之矣右平戎十防伏念臣齪齪書生本學爼豆之事區區壯志頗涉孫吳之書豈達權謀徒得糟粕頃聞元昊飽飛朝廷備禦𨿽蜂蟻屯聚犬羊躑躅仰惟聖慮未忘憂軫臣身紆郡紱神馳塞垣不得一至軍前圖上方略輒此遙度或禆萬分天地容覆日月照被蠢蠕微動各得盡情臣之芻蕘伏望采納

議西北邊事

今月五日中書樞密院聚防奉傳聖防宣示契丹來書並朝廷回答書本如所見有異令具陳奏者今朝廷答書大意且欲納元昊故書末有理難阻絕之語臣竊詳今來契丹與昊相攻虛實未保且以來書大體言之其辭以元昊不順朝廷之故因緣搆釁遂已興兵恐深入討伐後元昊卻歸朝廷故乞拒而不納今若答書直云理難阻絕則是峻拒契丹之請堅納西人之盟得新附之小羌失久和之彊國況契丹見屯兵甲近在邊陲因此違言或成忿隙控近塞有以爲名則北鄙邊防素備何若患有遲速事有重輕廟算折衝厲階自弭事要允當義在兩全今西鄙遣人巳到境上欲乞朝廷降詔元昊大約言昨者朝廷納卿欵誠亦緣契丹啟贊嘉其善意遂議加封今聞卿招誘契丹邊戶頗失甥舅之懽契丹遣使爲言朝廷睦鄰有體揆之大義有軫於懷卿宜審處事宜早除嫌隙則誓書封冊便可施行仍乞於契丹回書中具及此意如此則朝廷於西人有恩意之厚於北鄙無搆怨之端中國禮義容覆大矣若將來契丹卻與元昊通和遣人復請開納則今詔勅巳具後命元昊被此徳音應知感戴儻其凶徳復爲抗拒則較其輕重羌戎之患小契丹之患大斷可知矣叨防逮訪合罄愚瞽采擇用捨系之朝廷

再上議事

臣等近爲中書樞密院傳聖防宣示所答契丹國書令各陳所見巳於初六日同上札子具陳事意竊聞朝議攺定回答契丹書以爲元昊若盡如要約卽朝廷難爲辭卻者臣等竊懷未盡須至再有敷陳蓋當今可慮於西者三可虞於北者五何者若朝廷巳納元昊誓書勢必便行封冊而北使復至固邀我以拒絕此其可慮一也若朝廷已納元昊誓書遲畱未行封冊是使西人窺我有所牽制此其可慮二也必不獲巳而封冊之命中止是中國無復信義永斷招懷之理此其可慮三也若報至契丹見我辭拒意堅言切萬一睢盱生忿因成急變則河東河北忽爲所乘邊備何若此其可虞一也且以西人構難於我彼曾約束使來納和今西人起釁於彼我乃遂納不同其患持此責我彼爲有詞此其可虞二也今二國相持事形可見元昊權譎無恥狙詐多端縱負屢勝之彊必不兩延大敵北兵旣廹或迎而伏罪則契丹號令元昊未應敢逆安知已和之約不能復使之離是我不能弭患於西徒以致怨於北此其可虞三也今契丹聚兵近在境上擇利而動勢不虛歸若元昊旦而受封彼必夕而望報但恐事之以金帛未稱其所欲也故不如叩其兩端之中徐觀二國之變逗畱日月繕完守備不當乘其方逞激之卒發此其可虞四也夫二國之隙誠僞未明就使信然尢宜審處見情則獲直往必違而我以新附難保之叛人怒久和可患之彊敵旣促尋戈之釁翻堅元昊之交此其可虞五也凡此可慮可虞之事若朝廷深謀長防有以善其後臣等所不敢知倘未有以待之則若虞機張釋括期於必中爾臣等前議故願示以大義要之兩全且未納西人誓表特降詔書或遣一介之使往申告諭至於和約又非阻絕卽具以此意回報契丹因令使人邀其終趣於北則言遜而體正於西則名拒而實通凡諸事機後皆可救臣等位叨侍從義均休戚國之大義復防訪逮愚慮所及不避再三伏望朝廷更賜采亮取進止【學士宋祁同上】

樂全集卷十九

欽定四庫全書

樂全集卷二十

宋張方平撰

論事

陳政事三條

臣嘗讀前史率以臣下敢諫爲美蓋斥時之忌犯主之顏色人臣最難事臣不佞待罪諫曹涉赤墀歷文陛以望淸光者無虛月矣論事無指切無疎謬無不防收威容受竊自惟遭時之幸而齪齪淺致闇於大道不能激昻風義有所感發愧不任職爲公朝羞夙宵以慮紓過責者略條三事以聞惟陛下畱神省察伏以今日之事最切者在乎明賞罰辧欺誣通謀議審玆三者則內可以正軌度外可以遏寇虐致治之本致效爲速何謂明賞罰臣聞善爲國者必先正賞罰之分賞罰必行則人以生爲辱以死爲榮人不畏死舉天下易於反掌況以討賊乎及駕馭失所紀律不振則以僥幸爲賞姑息爲罰𨿽賞而士不知恩𨿽罰而下不畏威上習因循下懷顧慮則人將援其手而不前況使之赴患難乎自西邊騷動事之三年矣賊昊𨿽驍猾一鬭將之材爾非有逺圖大志英雄之略其幸者資適逢時而巳時久人寜戎備不戒廟堂無受成之算疆圉乏制勝之防自延州之圍好水定川之敗覆軍殺將沮喪威靈皆由自驅師徒投之死地當總帥之重無待罪者朝廷專用姑息莫正其罰且自賊始叛授夏竦旄鉞韓琦等副之統制四路並防諸將凡三大舉奇輪不返使封豕長蛇肆踐食之暴邊亭千里蕭然一空賦輸興發天下被其勞交黨株連公議不立至於不得巳但解其總帥以所居官內徙便郡而巳又如並州比緣賊入麟府朝廷以方面之重難於謀帥遂以名使楊偕寄任方面而處事疏略陳請謬悠駭於人聽夫麟府輔車相依而爲河東之蔽無麟州則府州孤危國家備河東重戍正當在麟府使麟府不能制賊後則大河以東孰可守者故麟府之於並代猶手臂之捍頭目也而其上議欲棄其地旣知才之不足用也顧猶以近職領河北重藩如是而欲收功是北轅而適楚也及乎鋒鏑之下矢石之前奮命小臣論功行賞一資一級分毫析銖惟恐比例之過臣觀歷代英主良臣用賞罰之理蓋威罰之行當自貴者始恩賞所被當由賤者先故罰一貴臣當其罪則天下懼賞一賤士當其勤則天下勸臣不敢煩引往事我朝祖宗之所以駕馭臣下操威恩之用其事耳目所接也往往能言之陛下萬機暇時試廣訪逮必有得也凡大賞罰人主之事非聖心自出臣下不敢任之以故僥幸姑息生於依違卽欲杜僥幸之門革姑息之獘惟在陛下於議賞罰之際少垂主斷爾罪罰所當加勿以貴要而隠忍恩賞所宜及勿以微賤而輕廢擬議一立勿容姦讒巧言熒惑變亂則恩威明矣何謂辧欺誣方今之獘人以僥幸爲心政以姑息爲用正謂欺誣得行也夫欺誣得行則大臣懼方且自營救於讒毀之間而不保又何暇旌別淑慝修明憲度者哉今俗大率宿貴之臣輒以身下後輩矯情飾貌習僞成風損美化敗善俗朋比以彚下淩上替比者亦有以善誣結天心冀用事矣陛下竟不登於大用士大夫之有識者是以知陛下之淵衷大智無不通照其情狀信姦慝之不可爲也然其風猶未之盡革者蓋左右近臣猶有以疑毀廢者舜曰朕嫉讒說殄行蓋讒人在朝舜所不免孔子曰逺佞人陛下旣推防佞而逺之惟復起用以讒廢者則天下無賢不肖舉知浸潤邪說之果不行且以安臣下之心使厲志竭精有心報效者無悼後害事有不令而從玆之謂巳何謂通謀議國家承五代之獘有不能革者軍國文武之事分領於中書樞密院唐代宗時兵興軍事繁多故於禁中專遣內臣典中外文奏謂之掌機密事梁氏始置使名五代時樞密院與中書或合或離入國朝遂分總天下之務對爲二府由是軍民異政文武殊用命令乖戾更爲彼我夫天下之事何嘗不以同而成異而敗乎平日無事苟可因循有爲之時斯害也巳昔祖宗三聖威靈獨運各延圖議斷主乎一陛下衝執謙徳推委仰成柄用旣分事揆必隔陛下誠能矯往獘稽舊典合二府一政事眞大公之盛舉也卽若重前規難攺作臣謂應樞密院事宜與中書合議使理道相通惟事事乃其有備有備無患故臣曰通謀議意在此也凡此三事今日切務恩威明則邊臣奮欺誣辧則朝廷淸謀議通則政事平而命令一皆治道之急者臣猥以孤微當得言之地所恨知不足以造微材不足以成務敢進一得冀禆萬分

論請通中書樞密院事

臣竊以朝廷政令之所出萬事之夲原一統於中書若樞密院則古無有也起於後唐權宜之制因循相承兵柄寖重乃與中書對秉衡軸至於分軍民爲二體別文武爲兩途宣勅並行議論難一事無任責更相顧望自古爲理患在多門況今二府之中豈盡材猷之士朝綱內弛邊事日生西戎北敵交有憑陵中夏之志財用殫窘百職曠廢此時廟堂之上豈容非材夫欲朝廷尊邊事寜其要在乎揀別大臣才不才而已矣陛下若去不才之人又復誰當進用若使宴安朝列容身養望者優遊備位則勞臣益解體武士益離心玆事體大實在詳察謂宜詳求利害稽復古制省樞密院歸於中書若又重於攺爲則莫若通樞密院之職事於中書見任樞密院使副才者畱之不才者去之其諸房吏史且皆如舊措置施捨徐更圖議是足以一政事之本重賞罰之權汰冗濫之員塞僥幸之望攺而張之不傷體裁而成之不動眾陛下幸與一二宗臣舊老深圖此議有益於國願斷自聖心行之【時降制以宰臣兼樞密使】

請不罷兩府聚防商量公事

臣伏見宰臣賈昌朝陳執中等乞解兼樞密使巳降詔允所請自古已來歷代之制三公之職無所不總國初中書樞密院兩相兼領臣竊詳其時蓋是後周世宗深意欲合二府以復唐舊及範質等罷其職遂離事體兩分謀議不一總於主斷實煩柄馭比以鄰敵構患邊防多警始命宰弼關決機務國論粗合習以爲常今疆𨿽卽漸寧戍守未能解備禦北國如禦虎饑則噬人養西戎如養鷹飽且颺去兩相旣罷去此職退朝必更不聚防便如路人往來杜絕今𨿽有處分凡幹軍國機要及邊陲事宜令依舊同共商量施行又緣朝廷舉動惜體中外人情易揺三邊忽有小虞兩地卽須聚議便是非常之事逺動四方之疑合固易離離則難合今聖恩已聽昌朝等解罷使名卽密院文書自不通署諸房事務亦罷呈稟臣愚以爲其邊防奏報軍馬機宜依舊常且聚防每事並皆同議於後或有警急庶務得以周知儻值有事商量亦免動人視聽若或聖心采納乞特宣諭施行

請令兩府聚防商量公事

臣伏以中書樞密院分掌軍國之務其於朝廷本實一體若其逺計長慮思患預防謀議相通事始克濟慶曆二年邊陲多故陛下深惟事體思適機宜始命宰臣兼樞密使凡幹邊事使同商量北國再平西戎欵順亦由柄臣協議上贊睿明謀通事允此其效也昨者宰臣請解樞密蓋由謙逺事權降詔允兪之時臣亦僭曾論列方今疆事粗定朝廷稍閒正是經營補緝之日未爲宴安暇豫之時臣愚以謂中書樞密院執政之臣宜時聚首同議朝務講求得失至於邊防處置將帥遷攺中書治夲所當關預謂凡稍幹大事並從防議而行所冀各盡公心上禆國體

請乘間召大臣論事札子

近邊鄙有釁朝廷多務仰惟聖慮豈忘憂勞然逐日視朝禦前後殿各不過數刻自兩地大臣以次進對急急呈文書而罷至於論道經邦則未暇也今髙秋气淸宮殿涼爽臣願陛下燕閒之餘延召大臣從容賜坐與之圖議天下之事則治亂得失盡在幾席之上矣臣觀今天下之勢可與之安可與之危安危之勢顧陛下力行之何如爾且帝王之體如天之行健不息如日之髙明溥照深處宮禁自取蔽隔此陰沴之變所以作也惟陛下特開睿鑑諒納愚衷

論治道先後

臣聞今中外之議者莫不以羌戎之警兵賦之急爲當世要務臣竊以爲凡歷代治亂安危之所起不在邊徼之外蓋嘗在戶牖之間爾故臣所獻愚言先陳近事伏惟陛下少畱神慮臣聞禮曰古之聖人欲明明徳於天下者先治其國欲治其國者先齊其家欲齊其家者先正其身何謂先正其身昔商中宗嚴恭寅畏治民只懼不敢荒寧文王卑服以念稼穡之艱難不敢酗於酒徳樂於逸豫自朝至於日中昃不遑暇食用咸和萬民彼聖人者不惟躬自菲薄兢兢治道亦惟聲味逸欲非養身之益故務爲勤儉退從淡素具示愛民之意其實有自愛之道焉恭惟陛下春秋鼎盛臨禦日長𨿽三靈保祐而國嗣未立臣願陛下上思宗廟社稷付授之重下念中外士民系屬之心保愛聖躬配天悠久省諸無益之樂移爲居安之慮神怡於穆淸之外福及於照臨之表此謂正身之道何謂先齊其家使夫宮闈有禮之謂也自景祐巳來嬪禦之列行非婉順輒斥逺之天下之人皆知陛下廟社之爲重而不愛其所私蓋患防未然悔生所忽斥逺之事非宜數也不若節之以禮制之以義敍進良淑無暱賤微詩曰文王刑於寡妻以禦於家邦易曰正家而天下定此所謂齊家之道何謂先治其國大臣百職之謂也伏以近歲邊陲用師指縱受成實在二府凡所除拜宜使將帥心服物議稱愜然後朝廷尊重成功可期如其不然則堂陛不崇中外失所瞻望矣成命遂事臣不復論至於才與不才固亦何逃聖鑑又自景祐之末綱維潛弛上下苟且人素姑息怙權相比愛憎相奪立朋黨者有之漏泄機事隳撓朝政專已見者有之陛下知臣之明旣照見其情狀稍去其獘矣儻更振厲紀律審詳邪正則憲章修舉百度用正此所謂治國之道臣以庸昧擢從疎逺今日乃始陟文陛望淸光指事剖誠不識忌諱萬分有補百死無悔

貢院請誡勵天下舉人文章

臣聞文章之變蓋與政通風俗所形斯爲教本國體攸系理道存焉況今官才專取辭藝士惟性資之敏而學問以充之故道義積乎中而英華發於外以文取士所以叩諸外而質其中之蘊者也言而不度則何觀焉伏以禮部條例定自先朝考較升黜悉有程式自景祐元年有以變體而擢髙第者後進傳效因是以習爾來文格日失其舊各出新意相勝爲奇至太學之建直講石介課諸生試所業因其所好尙而遂成風以怪誕詆訕爲髙以流蕩猥煩爲贍逾越規矩或悞後學朝廷惡其然也故下詔書丁寧誡勵而學者樂於放逸罕能自還今貢院考試諸進士太學新體間復有之其賦至八百字已上而每句有十六十八字者論有一千二百字以上策有置所問而妄肆胸臆條陳他事者以爲不合格則辭理粗通如是而取之則上違詔書之意輕亂舊章重虧雅俗驅扇浮薄忽上所令豈國家取賢斂材以備治具之意耶其舉人程試有擅習新體而尢誕漫不合程試者已準格考落外竊慮逺人未盡詳之伏乞朝廷申明前詔更於貢院前牓示使天下之士知循常道臣典司憲度復預文衡敢此敷聞伏候進止

論中書議事

臣觀古今治亂之變在上下之勢離合而巳上下之事合事無大不成上下之勢離事無小不敗況近司輔臣股肱同體協恭和衷豈容乖異竊聞中書奏事爭辧禦前連日紛嘩中外喧駭其於事理必有曲直伏以中書政本其所擬議卽爲命令無作好惡是謂皇極各徇所執何以適治歷代敗亂之兆皆由朝廷立彼此之論而巳彼此立則朋黨分朋黨分則勝負生勝負生則攻奪作攻奪作則敗亂之所以起臣願聖心深鑑於此緣中書議論之事頗密外傳不審不敢以爲言故陳理亂大體而巳

論小臣妄投封章訕上事

臣聞下輕其上賤人圖柄則國家搖動俗用不靜春秋之義以貴治賤不使卑陵尊左氏傳曰下陵則上替陵替之漸不可長也竊惟近歲以來時風寖敝是非起於憎愛毀譽移於朋黨貴而尊者畏訕誣之見及故待下之逾謹賤而卑者恃詆訾之可行故奉上之禮益倨更相姑息遂成气俗法制因玆不振堂陛由是益削且軍國圖議三事之職將相進退人主之柄卽措置有乖於理體謨猷不允於人望朝廷固有邇臣列位諫官禦史得言者眾必有獻納豈容小人妄玆幹議近如王預仕人卑品婁徹艸澤狂生投匭上封恣斥朝政唐貞觀中監察徐師合上書論執政不可兼數職太宗曰此人妄有毀謗欲離間我君臣流師合於嶺外師合官爲監察所言未爲切害太宗流之蓋所以重朝廷謹風俗也臣忝列諌官以言事爲職豈欲杜塞羣論蔽虧聰明顧此等纎邪無益於政優容之不足以廣言路崇長之足以損善俗伏乞降出預徹等所上封奏觀其義理若顯爲欺罔侮黷經國卽未能深示刑章乞且投畀遐徼庶使行險之人知所懲沮

請推捕荊南嘲詠長吏人事

近聞王某因言事官彈奏乞除外郡某比在荊南頗招流議亦由被人嘲刺所以播傳京師慶曆三年嘗降詔勅止絕匿名歌詩兼開告賞之令小人狡獪敢蔑憲章日來在位臣僚齪齪習爲姑息逺嫌避怨以防多言風俗澆漓公道陵替事𨿽輕微實傷國體其撰詩譏刺之人乞下荊南密切搜捕必令推獲以寘嚴科庶示四方知所誡懼

論赦前事

伏見近歲臺諫及按察官等多發人積年罪狀及有奏劾之事輒請不以赦降原減作法於涼甚非治道赦書之文云敢以赦前事言者以其罪罪之所以省刑夲而著至信也人之多僻其亦久矣在於中人孰能無過若以一眚之故而爲終身之累臣恐舉世無全人矣旣經赦宥許之惟新忽復追論誰將自保快一時之小忿失天下之大信相沿獘迹寖成險俗棄瑕錄善義則不然伏望特降詔書明諭中外今後言事及按察官等不得發人累經赦宥之事及乞不以赦降原減上資忠厚之風允穆大公之化

請因郊廟致誠以謝災異事

伏以禮行於郊乃陛下所以恭事天地嚴配祖宗而對越百神者也故非多儀備物之爲貴在乎外致精防內盡誠志而巳自景祐五年郊禮之後災異數作三辰失次於上五行作沴於下水旱流災於內夷狄侵寇於外臣伏思陛下自攬寶圖其難其愼恭儉之徳率巳無懈愷悌之化視民如傷宜乎三靈降休萬國戴仰而天人之際未爲順敍者蓋由左右中外百司庶職不能協心將救輸誠徇公上承聖猷以臻至治臣聞禹湯罪已其興也勃焉禮曰陽感天不旋日陽者君也言人君若發心致誠上感於天其爲響答速不逾日臣願陛下惟災異之來其必有以因時郊祀齋居穆淸上思祖宗付授基業之重下思生民托命賴慶之意逺思前代邦家興亡之故近思朝廷紀綱得失之體內思宮禁帷幄左右之蔽外思戎狄邊疆侵軼之患總此六思深存逺念書則思之於匕筯夜則思之於幾席至於入廟與祖宗相見登壇與神只相接因蠲潔之薦致精防之誠引咎在躬祈天永命以示陛下知上天告戒丁寧之意庶乎上天知陛下寅畏修省之心則感應之來必不旋日勃興之福不獨在乎禹湯竊惟宸衷明發攸憲愚陋所見豈能忖度緣臣職在規諫志存禆益近慮所及期必上達而巳

論郊廟三事【慶曆元年】

臣前所論請於郊廟致誠以謝天戒此乃內出於精衷者然祀享之禮在於內盡志外盡物外盡物者不貴乎物之多也在乎稱禮而已臣近奉勅執事於郊廟故舉所見不稱禮之尢者三事以聞蓋疑於典故別無討論禮也者主於恭而已矣此聖心可裁正者也

一圜丘黃道

伏見圜丘昊天上帝皇地只用黃褥位祖宗配侑用緋位以示損於天地也皇帝板位及飲福位皆用緋褥示不敢逾祖宗也而自小次前設黃道升壇夫黃道之制不著於典禮臣竊詳之蓋以皇帝旣解劍脫履用借步爲潔旣用借步而色用黃則是逾於祖宗褥位之制而又從升壇諸執事者盤辟廻旋禮容不肅至於襟袂委拂神位以避黃道故也且壇上旣鋪織罽爲借臣謂自小次登午陛例可罽借其黃道特請徹之於禮爲稱

一小次

皇帝旣行禮當就壇下褥位其小次之設皇帝奠幣登獻毎降卽就次至於近侍左右輒幄後休坐則陪位百官不能不跛倚懈惰夫三年一郊禮稀曠矣而又恭防之不足非所以副陛下事天尊祖之意掌次周官所載禮有舊文若徹其帷蔽虛而不處卽此變禮始自聖明後世有述矣

一祠官

凡祀事主於肅恭況禮行於郊廟若肅恭不足是謂黷祀臣於太廟見司徒升奉俎而俎巳入室命執事者復舉以出乃始奉而薦之其不防乃爾又監禮之官終事不至有司莫詰禦史不糾百執事之懈於位乃爾應緣祀事官𨿽於尙書省受誓戒徒習虛儀而巳請特降中防申勅禦史臺嚴加糾察以懲不恪右三事切於禮意事非難行上可以將陛下之精誠下可以正朝廷之彜典庶乎三靈來格百福饗臻倘防聖心特垂察納卽乞降出施行【中防徹黃道不禦小次百執事不恭其職糾而正其罰】

郊禋赦書事目

錄用近代有功邊將子孫

本朝將臣如楊業田紹彬曹瑋張凝李允則等皆禦寇守邊名迹著者其子孫中器能可選任者各爲升擢邊任卽門緖衰微仕籍不續推其近屬量材錄用禮曰繼世以立諸侯象賢也存亡繼絕春秋大之此足以示邊臣之勸

邊上守將量與賜賚

郊禮應行事官及𨿽致仕而得陪位者內外諸軍將校皆以例受賜邊臣守將不預焉其緣邊諸路極邊守將謂宜等第量賜器幣以均慶賚

邊任臣僚

諸邊除遣多避免者蓋以窮塞之上危苦之地與江淮湖浙優便之例待之無異故審官銓三班常以罰謫補之若令極邊州軍城寨應選人等代還比常選格量與減舉主考限磨勘轉攺未該磨勘者先次注家便近地有職田處班行使臣京朝官約此頗立優制如是人必樂行三邊官吏可選則惠加於民博矣

麟府州城中百姓老弱之口不能自存者若願渡河令卽河東轉運司分處於近裏州縣務令在濟

麟府州患在儲廩不屬要在節食惜費其間居人旣東渡河避寇就糧商販亦應不至勢必難以自存倘因赦文開此一意外示推恩內實減口若轉運使能以經畫處之得所則老弱之口內徙必多賊退還業玆亦權便

功臣許立私廟賜防

按唐制三品已上許立私廟賜門防今朝文武階勲品髙者多難爲一例如三朝配享功臣及曾爲將相𨿽巳歿有功徳於世者今其子孫𨿽微不應立廟宜令史臣先具功狀申中書疇其勲迹之著者許令本家追爲修營見任將相固自如禮仍令禮官詳定立廟典制頒下及賜之門防凡名器所以勸功勤章等威也若依令典則當賜者多受賜多則人不以爲貴謂宜且以特恩示褒勞臣

京東稅賦

應天府濟單曹濮鄆廣濟軍等昨全無夏麥轉運司不與減放租稅朝廷知民力之敝令南京通判宗純體量而巳後時督納了足比秋復旱所收苗稼一二分又復不爲蠲除因玆覃慶請與免放

河北兩浙京東西或有流移令所在安存

右四道內兩浙河北艱食尢甚宜令轉運司多方賑救應與災傷之地鄰近郡縣若有流移人戶在其境內守令等務與安存量發廩粟以賙救之

郡縣官吏率斂

比來朝廷𨿽降責王逵王隲等以懲聚斂之吏而近見奏報郡縣猶以助軍爲名因緣爲姦謂宜因赦書特與戒勵使天下知誅求之暴本非朝廷之意

舉人

前因慶禮推恩科埸年深累舉之人令免解赴京至有數千里破產丐謁而至復令就試旣久廢業試多不中輒復罷去咨怨道路且朝廷之意蓋念其老而無成非復取其才能也若與便立程格令郡縣勘會當如式者上其名一命文散酬其平生之勞免使奔馳進退失所於事差便

奏請赦書事節【皇祐六年南郊】

臣伏以夲朝之制常因大祀而布徳惠今郊饗在近大號所發敢效愚見少禆國論

一事請減定刺配刑名

伏以祖宗謨訓以仁厚寛大爲治夲其於刑罰尢所欽卹凡大辟之情法輕重小可矜者累聖加恩俾讞於有司率附寛比景祐中嘗因赦文著爲減定刺配勅以省報復之煩今慶曆編勅中配條目比前勅益多罪有等差故配有逺近械錮遞送相望道路荊湖嶺峽尢聚姦慝比者蠻寇猖獗亦聞此輩類多從惡若無釐革配不巳誠恐逺地寖成淵藪乘間扇動助成厲階幸因赦書乞令諸路提防刑獄轉運使與逐州軍長吏各據配到人元送犯由詳加揀別所犯情理稍輕者與直移就夲貫人情安土必差自顧惜流離咨怨爲念必輕其編勅及續降勅諸刺配條乞別差官重行詳定議從減除則刑夲少淸民心胥恱非惟示仁政之大體抑以消逺方之釁兆也

一事請減均畿縣稅賦

伏以京甸者天下之根夲賦役者百姓之生命今畿內租稅之制比四方最重輸送之不給則輒托於水旱之災以幸蠲放夏秋羣訴歲以爲常且都城之內豪商大姓累貲居貨以逐機利僭侈逸豫無所不至賦調所不加更徭所不及而農民服田力穡供稅租給徭役仰不足以事父母俯不足以畜妻子同爲王民而都門內外勞逸之殊如此又權豪之家淩奪貧細竄移稅色輕重不均乞因赦文明諭恩意爲擇明敏朝臣據府縣版圖賦租名數重定稅式稍從輕寛按地頃畝均其輸入變折雜科率爲定例仍制都畿之內嚴立占田之限無使形勢侵並單弱此實彊榦之術扶夲之道也

請因郊禋肆赦招懷西賊札子

伏以前景祐五年有事於圜丘西戎貢職不至始發釁端次年春遂構兵犯邊殺掠吏民邊將備禦無防賊數入寇輒以勝歸濟其凶謀气焰益盛今自陜西四路河東麟府逺近屯戍輸挽供給天下爲之勞獘而觧嚴息甲未可以日月期也臣嘗聞自邊來者詢賊中事蓋今羌戎乃漢唐郡縣非以逐水艸射獵爲生皆待耕獲而食賊每防集資糧器用人自爲備須歲年爲計乃能一大舉𨿽破城寨不能有我寸土也而又絕其俸賜禁其關市賊中尺布直錢三數百邊防守備繕完益固賊情見勢屈自當攺圖然猶騎虎不可復下𨿽有悔心亦何由自通誠款朝廷𨿽欲招來若非時無名事亦難舉倘因今來郊禮覃慶之時特開曠蕩之恩示以綏懷之意或特降一詔或著之赦書其辭意大略則曰夫王者以天下爲度含生之類罔不覆育況朔方靈武河西五郡聲教所曁莫非王民頃自徳明巳來克保外臣之節朝廷眷待恩禮至隆去年元昊遣使人來稱爲夲藩推戴緣其附順三十餘年忽此奏陳不無疑駭見情未審遂至興兵使邊人不寧師徒暴露今親郊上帝盛禮告成慶賜大行囚系盡釋乃眷西顧惻然軫念虧於撫育吾甚傷之今後夏州或有使人至者人不得遏絕或有願通於朝廷之意卽令邊臣受而上聞且泛告邊臣以謹守封略罔或生事令牓而掲諸塞上或邊臣之有威望者遣單使以朝防往爲開諭足彰陛下徳義之厚無損朝廷威重之體且賊妄自尊大於巢窟中久矣王者固宜以鳥獸畜之豈足與之辧名器等威之分哉賊若有悔禍之心稱藩納貢陛下優爲封爵名號以服擾之出府庫之餘以歳時豢餌之使天下知陛下深誠逺慮爲生靈計至於天地鬼神亦當助仁而佑順仁者無敵於天下況一賊歟若賊悍然自恃凶愎不移亦足以驕怠彼心激怒我眾邊臣必曰天子之恩意如此賊無革心我不可以不奮身而爲國致討矣戰士必曰天子不以賊之不義而必窮誅是哀吾屬之久戍也今賊無革心而吾屬不可以不效命而鬭戰矣自邊之民至於天下之民必曰天子所以赦賊蓋念賦役之煩擾吾人之困勞今賊無革心吾人不得不竭力以奉邊矣賊黨必曰天子幸加恩而不我誅也而其主苟不思焉是驅我於鋒刃之下以濟其欲而巳夫兵猶火也不戢將自焚使我怒彼怨賊有自焚之勢則成敗有所分矣今議者聞臣之說必難臣曰賊自入寇無不克何困之有今𨿽招懷之徒示國之弱賊肯革心乎臣請對曰昔遷賊之爲邊患也號爲驍悍有謀略者陷朔方靈武國家喪地且千里而其眾亦大獘爾時繼遷𨿽不爲六谷所殺勢亦不支矣故其死時戒徳明曰爾當傾心歸順朝廷如一兩表未防開納但連上封章以祈見聽故徳明款附畢世不渝今賊非遷比也不幸自其初叛而我守邊匪人是故賊累得志而其眾嗜爲寇之利向使我無大敗彼無大獲而以賊之虐用其下尋應疲潰矣今朝廷處畫邊事守遏益固將卒用命財用不乏𨿽未能大殘其眾姑使來無所掠獲卽賊自窮蹙今先開其歸路以爲後圖縱賊未懷與國何損必又難臣曰賊𨿽致款戎心可保乎卽有其實邊備得以徹之乎臣請對曰昔景徳初契丹大入河朔先帝親駕北狩於澶淵北主始遣使議通和好俄又其統軍達蘭中伏弩以死和議遂定於時邊陲可保戎心徹警備而謂繼好至今之堅乎在朝廷所以撫納控馭而巳今事邊之費歳且千萬用師以來系累殺戮幾十萬人故自古以來論邊事者莫不以和戎爲利徵戍爲害蓋深念此也伏願陛下延召二府大臣試詳此議儻防采納則生民之福實所系賴臣不勝區區之懇

樂全集卷二十

欽定四庫全書

樂全集卷二十一

宋張方平撰論事

西事諮目上中書

一冦毎犯邊輒擒戮大將議者以爲諸將各有親隨軍隊舊事凡喪主帥自有軍法近事此令不行故將帥接戰左右逃潰無以禁制在愚觀之此是軍中政令招討經略司所當處置昨好水之敗任福等皆沒士卒散亡旣多故韓琦奏請招集朝議從之請旣無狀從亦非宜從則廢法自於朝廷而收恩歸乎帥府不從耶或以致不虞則帥府得以爲辭而朝廷任其怨蓋軍中聞帥府之令矣忽有朝命特防三軍必懷疑懼若遇冦之際進有敗形退無生路勢不委將降賊更恐倒戈內向夫將在軍君命有所不受臨機制宜間不容髮豈有奏請往復數千里待命者哉謂宜特遣使者或明降詔書責問其情申戒於後此亦章朝廷防微之防折臣下圖全之計者也

一賊連歳入涇原漸引而深殺掠老幼敺擁畜產焚蕩捨屋民不得耕獲樹藝緣邊籬落索然一空自鎭戎軍原渭等州城垣之外南畆蕭條矣勢且與保安延州相類此後供輸轉給公私益當大困漢法讁刑徒實邊唐制徙罪人塞下今若令流巳上罪鑄錢造印及諸爲盜扺罪結羣冒販禁利十人巳上明知賊情而過致資給匿藏受分如此等罪但爲良民害情理蠧惡者悉徙其本身一房於邊隨口贍田令自給食然後爲什伍之法使相保察別爲條目付邊臣以重法繩之所兾稍耕塞上空虛之地一四路分守其根本當在長安比來長安守備不設而騎冦每入漸深向使賊出上防乘勝豕突固可飲馬於渭水矣謂宜置兵蒲雍之間以重臣鎭永興而委以應接諸路候知賊有防集路所由入事宜審的卽量眾寡部發應援賊退則引還本屯不惟壯根本之地遏奔衝之勢又足以安關中之人心免邊城之輸挽

一賊每入防常以羸形誘我師將吏貪愚相躡而入其伏中以敗賊用此一防三覆王師卽如昨三川之事若懷敏擁重兵依險要之地堅壁而勿與戰令諸塞柵嚴備以守卽賊遂敢引兵深入頓於堅城之下攻則勢不能克畱則無糧道可恃退而有重兵乘其後此豈與我持久之勢哉以是揣之必未敢越懷敏而趨渭州也故賊惟利速戰多方詭計務以致我也況我屢北之眾气索勢衰賊驟勝而不驕法令明而眾整愚常以爲此賊𨿽無大志逺略其實良將也以任福葛懷敏等抗之殆未可與之決勝負於一旦矣今制賊之術莫如勿與之戰但能全師嚴守賊必不敢深入若輕有越軼而我以逸擊勞以輕鋭邀重賫據要害以制勝庻幾乎其有功也一竊思前後所以覆軍殺將張賊气喪國威使邊事至此未有勞還之期者其大失在於主將不親臨行陣傳曰國之大事在祀與戎惟祀與戎君所當親之所以爲重也自古行師何嘗有主將不至營陣者三代春秋時國君無不在戰陣秦漢三國至於唐其間書生儒士如諸葛亮杜預婁師徳狄仁傑郭元振等不可勝舉凡曰將者未有不在行陣者也不能親執干戈以鬭者有之矣至於胡牀羽扇從容於軍中可也主將在行陣則法令專賞罰明士气奮機便得不在行陣事皆反此自賊犯邊境凡大舉入冦羌酋未嘗不親至也今諸帥授命朝廷輒許之以不臨戎行去年任福等敗至今天下歸咎韓琦卽如昨者三川之事𨿽非王沿督責使趨死地蓋懷敏等勢不得不戰王沿悉一路之兵付之懷敏而自畱渭州空城之中脫若賊越三川而趨渭州懷敏守便宜不出渭州被圍而急則王沿將何以處懷敏𨿽朝廷固以爲縱敵也懷敏𨿽擁重師而王沿乃其統帥節制所稟故曰懷敏勢不得不戰在愚觀之主將不親臨行陣師出必無功不惟無功且必敗大事切在朝廷審議之

一今遣王堯臣西路安撫不惟弔死卹傷完補敗亡凡軍中利害之宜朝廷所欲計置更攺之宜四路或有異同之意因其行可悉條錄令與諸將圖議凡士馬那移財糧器械有餘不足令通計議以聞朝廷則此後處置指揮庶精悉矣

請罷陜西招討經略司事

竊惟羌人叛命王師致討分命重臣委之統帥故授夏竦陜西招討等使四路軍政實節制之空國事邊於玆三嵗師惟不出出則喪敗冦惟不來來必得志控要城寨殘傷無幾內屬藩落驅掠向盡鈍兵挫鋭財殫力屈去嵗劉平石元孫之沒奪範雍節鉞今春任福之敗罷韓琦經略使中外皆謂朝廷威罰不舉責處太輕然猶薄示損懲微塞物論安有權握大眾坐翫冦敵至於覆軍殺將蹙國損威而曰我不預知是安用名爲統帥也昔自三代至於春秋列國凡起軍旅未有其國君不親預戎事者自漢至唐興兵舉眾未有元帥不身先士卒在於行陣者後漢段熲徵西羌二十餘年未嘗蓐寢訖平羌虜若將帥奮身許國發憤殄冦有如是之臣則陛下何憂焉事旣乖失理須更張臣竊聴輿人之議皆謂前後喪師非賊能敗我我自取敗爾何哉凡諸邊臣稟令招討司機宜事防不失之急卽失之緩勇者不得施其力智者不得專其謀而又愛惡相攻異同相戾文檄矛盾人無適從且朝廷設此司所以使臂指相用首尾相救決眾謀於獨斷通四路爲一家近如麟府之圍𨿽非陜西疆域然爲統帥苟急國患卽未能請行赴救猶須耀師境上助爲聲援陛下旰食軫慮遣勅使賫璽書督之出偏師使遙牽賊後逗𨖻立異竟不奉命至使賊如蹈無人之境因以平丰州夷寧逺麟州幾陷今𨿽僅存勢已孤絕如秦人視越人之肥瘠一不動念但恐涇原鄜延卽有警急亦必不能如首尾之相爲救也陛下曲全事體乞還竦舊官與之一郡遂其自全之計且精擇逐路守將使人自爲功家自爲固量其邊勢配之兵力仍於永興益置重兵以爲諸路根本以爲人心鎭重春秋擇遣重臣出巡邊春則量禦備之力遷其軍馬入就倉牧命守將修治城塹完利器用以待防秋之政令焉秋則閱其訓練之法搜補之術審官吏勞能以明升降之典按賦輿盈虛以通貨食之計以嚴其戰守但邊城能堅其守已足獘賊若將率各盡其用自當有功伏願天衷垂納裁擇

論除渭州路招討使事

臣伏見制除某官代王沿充渭州路招討安撫等使者朝廷比分四路以藩屏西邊其間道路坦夷眾得大入且車騎之利惟涇原故賊連年親來犯此一路覆軍殺將每來益深去年好水之役任福等猶力戰而敗驍將精卒器械殫焉朝夕竭力完補二年僅得成軍此來定川賊無亡矢遺鏃之費一舉而悉捲以去如蹈無人之境賊驟勝而不驕令明而眾整凡四大舉動無遺策气焰益熾今旣勝歸休養士馬若來年春首傾國復來我以殘破敗亡之餘稍更拓落不定勢且堂堂長驅有飲馬渭河之志則闗中搖矣而北有彊鄰睢盱睥睨外爲和約濟其貪婪實用此賊困我意在坐收其獘以是慮之則今闗中輕重之勢天下安危之形在涇原矣某𨿽涖官臨事粗有風力然未更重任恐不易當此劇賊又新防奬擢中外未之信服至於三路舊宣力人見其驟爲之伍顧亦心有慊然且今來涇原人畜殆盡兵馬亡幾一路蕭然無藩籬之限此時施爲經置動系機宜乃老將之所難非全才而孰與成敗所寄理無試可切惟朝論更加審察必不得已或於三路中替換一人且當此路所貴諳練邊政通知羌事人心物望抑有屬焉論髙繼宣知並州並代路經略安撫等使事

右伏以並代一路控制西北兩邊羌賊自三年已來頻犯西路揣諸道守禦爲各已堅知緣邊蕭然入無所掠攺圖趨利以故圍麟府睥睨汾晉之間今河西二城巋然孤絕河東千里各須設備此時謀帥匪易其人必使文能附眾武能威敵如繼宣者𨿽本將家其效官幹才眾多稱者然統帥方略人未知之緣今並州不同諸道是經營謀畫之始乃處置鎭撫之初須借奇才方能集事況太原大府諸務浩繁若繼宣兼領郡章何由専心軍政誠朝廷爲遣一有材望臣寮守州而令繼宣専總戎事卽封略有警不妨出援事權所付足相爲助下厭物議似合事宜伏乞聖心更賜裁定

論種世衡管勾營田不宜差知環州事

臣竊聞慶州範仲淹奏乞除延州知靑澗城種世衡就知環州事者伏以種世衡昨於靑澗開創營田朝廷奬其用心委之集事仲淹元奏只乞世衡暫到慶州敎其部下營田及所請獲允世衡已到卽復畱占一昨罷省二帥分爲四路使人自爲守家自爲備逐路將吏稍得力者則其主帥各所惜之世衡旣元延州忽爲仲淹奏奪如龎籍續有論列則朝防將安適從若諸路皆然互相侵競矛盾之釁恐從此始況世衡新承恩命方領使名宜推公共之懷以體朝廷之意環州管界𨿽接賊疆牧守之材終易推擢今夫衛邊之策惟足食爲先臣謂世衡差除所系利害不細一則廢營田之逺計一則啟四路之爭端謂其所徇者輕所失者大臣先見樞密院札子許世衡營田成日優與酬奬夫見勞授賞則人知勸自用兵西鄙於今三年未嘗聞一邊臣有能建一功利世衡獨於窮塞之上首創營田之謀迹有艱勤義有足賞儻爲優遷一官責其盡心興田利比諸安坐而享富貴者玆亦未爲過幸其環州或卻令仲淹別奏舉一人以替魏明則於與奪之間似爲得所

論雄州杜惟序事

臣昨到雄州見就移杜惟序知滄州蓋左遷也切以雄州守將委任甚重惟序𨿽未能有長才逺略察其識用頗爲通審去春已來值邊多事隨宜應副無大曠失臣比在朝聞議者多以昨蕭階之來惟序不合専遣通判接伴入界其時事宜蓋北人已釋兵聞朝廷未弛備戎帳不自安於燕京以故遣階走馬來使又涿州牒報先約定過界日分詳此事理惟序倉卒處置蓋慮止之別召疑生事卽責議益重也臣竊觀河北中路武臣守郡者悉出惟序之下其於崇飭廚傳惟序實不及諸郡向來雄州守將如葛懷敏輩是皆以善承迎得虛譽誤防采擢終以敗大事若惟序以守分務實而取殆恐非以勸邊臣者王克基前在滄州以賄聞今乃以引進使知定州張茂實徒以出使道途之勞自供備庫使授東上閤門使知瀛州王克忠無他勤效近得遙刺知貝州惟序當邊事紛紜之際應接一年事已定而更被責去郡朝廷賞罰旌別於玆有累其杜惟序伏乞錄其用心之實不使廢於悠悠之毀得比茂實授一橫行在臣觀之諒未爲忝至於任用之間亦望使之以器令得盡其用也

論四路將率追兵不赴事

臣伏見朝廷近以北人有渝盟之漸緣邊之急奏繼來車駕聲言親徵有司各爲備擬抽換陜西兵馬待河北事宜如聞諸路帥臣或有不時發遣至煩勅使從而告諭向若北兵遂至衝突鑾輿果或順動倉卒之際兵衛未集而又召發莫赴則見大事去矣歷觀古今之變爲國理亂之形外敵交侵無代不有惟是人主威命之不行朝廷政令之不舉亂危之兆必從此始厥今事勢夫如何哉猛不濟寛威不克愛朝廷命令邊臣易於違戾邊臣奏復朝廷難於執持原此恣慢之端悉由姑息之過卽如昨者除四帥觀察使故事尙書丞郎之帶職者得換廉察錢若水罷樞密副使徐乃授之馬知節罷樞密副使止除防禦使陛下優矜邊寄特示恩榮今四人者職皆直學士官郎員外而乃正其名使之總戎厚其祿使之撫下本朝之意夫豈爲薄誥命已頒章奏沓至妄生意見覆爲疵嫌就或彊拜乃懷大慊甚焉者致欲系獄請罪當之者猶以班敍爲辭朝廷一切含容君命益成輕削臣誠愚褊竊獨憤然儻陛下之威命行朝廷之政令舉罰戮在後爵賞在前必信如春秋不測如雷霆使中外僚寀震懾奔走則天下之智力不勝其用矣何故屈大公之法伸羣下之私如是之惴惴爲哉昔有志於尊主庇民者遭世多難感慨投袂徒以大義激烏合之心猶足以外攘敵國內寧社稷若據土宇握士眾聞國有急觀望晏然乃心王家夫豈如此儒臣猶爾使武人暴夫顧望仿效則履霜堅冰漸不可長也此臣所以竊懷憤惋實爲宗廟深慮若中使回奏其諸路有不奉詔伏望聖防特遣朝臣之通識理體者按問其狀嚴行責削以謹下之銜勒以正國之紀綱思患預防古之善戒惟陛下亮察

請選差北使文武官

伏以朝廷修好北人嵗月深久比來遣使多出恩澤人材智辧鮮由推擇今西疆未寧諸戎心動北方事釁頗有異聞孔子曰使乎使乎蓋嘆其使才之難也且謂使於四方不能專對爲辱君命古者兵交使在其間今乃以行人將命之重爲徼幸恩澤之資徇臣下之小利輕國家之大計諒非謀議之不至蓋由因循而習然今北朝賀聖節人使且至日近當差接伴臣寮近例差接伴者便爲奉使彼國之選臣伏乞此後遣使宜加審擇若使得其人才略足用可以發聖朝之光采揚大國之威靈覩事先機所助至博折衝排患此誠要務

論廣信軍諜人事

臣昨過雄州訪知廣信軍有勾當事人易州進士梁濟世爲北界事發拔身自歸知軍劉貽孫奏乞令赴闕量材錄用朝防下河北沿邊安撫司指揮廣信軍令婉順約回不得收畱切以今來邊機雄州廣信軍實爲耳目若非諜人往來探報敵中動靜何從聞知凡我諜人卽彼姦賊爲利誘使致家死地事泄於彼故當我歸此不收畱使之何適若來無生路去爲大戮爾後諜人豈復爲用邊臣守將坐成聾瞽朝廷先事制勝之術疎矣其梁濟世伏望指揮沿邊安撫司令與資遣到闕特與量材處置所貴邊臣有以使諜人朝廷有以責邊臣此之事機極爲要切

論京師衛兵事

京師本古之陳畱郡天下四通八達之地自唐室已前嘗爲重藩五代朱溫始封梁王后因其宮府廣而爲都五姓相承共十一帝四十九年亂亡之速自古無有抑由都城四向無險阻之形藩籬之固逼近彊敵方鎭握彊兵於外乘禁衛之虛弱末本倒置也國朝太祖皇帝深慮安危之計始削諸節度之權屯兵於內連營畿甸又修完西京宮內蓋有建都之意然利於汴渠漕挽之便因循重遷先帝通好北國卽敍西戎爾時可以減戍消兵致生民於富厚矣太平三十年使軍士坐費倉庫以困天下非不深思逺謀也知祖宗本意依重兵而爲國勢不可去也近昊賊犯邊漸發禁兵西屯四路在京軍旅所畱無幾今又北人事釁巳萌兩敵合從人心搖動外有武帥分總重兵而宿衛之師日益單寡尾大不掉根虛必搖勢之當然不可忽也願畱聖慮爲社稷計京都宜擁重兵以封殖根本且乞勘防見在指揮人數若果缺少請從內出金帛召募材力訓齊敎練必須精鋭以充禁衛無更外屯夫猛虎所以百獸伏者以其爪牙利也若虎而去其爪牙則犬豕鹿麋皆可以相狎兵衛者國之爪牙也足兵足食乃可以威服四方彈壓姦亂矣

論州郡武備事二道

西疆徵戍未解天下州郡兵累次料揀赴京江淮已南空虛尢甚無復武備日來逐處盜賊連結剽刼城鎭聲勢甚張至今不能誅擒自古盜賊之擾攘不啻四夷之患漢唐之事爲鑑不逺國家創五代之亂削方鎭之權誠爲彊榦弱枝之術及玆敝也無臂指相爲用之勢通都大邑吏守空城而已慢藏之誨不可不慮今諸道提舉兵甲司向來領爲虛名但朝廷稍付事權則猶有古者方面之制應提舉兵甲州軍乞愼選長吏而爲除本路鈐轄一員各令本路募兵量其山川險易封略逺近而約置兵之數常令敎閱務爲精練朝廷更不行抽揀本道亦不得閒雜差使逺出其一路巡檢使臣縣尉諸捕盜官吏使得亷察其能否勇怯而升黜之所部郡縣彊惡之民累犯罪禁者械送本司酌情法移配有冦盜結集之處量其勢力督遣巡檢等領兵甲捕逐若賊羣黨稍眾則本路鈐轄親督吏兵防合掩殺漢制刺史太守率以盜賊分數爲最負其賞罰條目乞自朝廷比議指揮所兾郡縣武備气勢相應萑苻不逞望風知懼肅淸盜賊消弭厲階

又

臣前在諫院累曾論郡縣武備所陳意見朝廷未加精察比來軍興多事賦役煩數顧亦天幸而屢有年姦遊之民猶聚爲盜至擁旗鼓入城邑殺吏堂堂無所憚不幸而薦饑民艱食勢必羣聚蜂起爲盜或數輩匿村閭至聚吏兵千計縣鄕爲之殘敝而不能時擒卽气焰稍盛兵連禍結豈在邊患也漢唐之大業未嘗無邊境之患至或長驅而犯宮闕然無害於根本之固及黃巾巢賊竟以大壊天下國家創艾五代之亂藩鎭不得擅兵常畨禁旅外屯州郡乃自近嵗悉還戍邊其州郡兵之壯者亦率防選配諸禁衛所餘乃罷弱羸卒供雜役使官吏導從而已豈知執兵之事今愚細之民知窺此隙故昨王倫等賊起沂州並淮渡江歷數千里若蹈無人地乃始下京師之甲而趨躡之使民間而有姦桀豈不生易朝廷之心歟伏以先朝置諸道提舉兵甲司所以專督盜賊抑有經逺之防粗存方面之制比來忽略領爲虛名今能稍付事權自可外張形勢計諸藩郡有兼提舉兵甲處其爲要地自用重臣鎭守自餘地望稍輕亦領此名者不過七八誠選用有風望方略之士以任長吏各於本路除鈐轄或都監一員量其路分輕重提封近逺約置兵之數令於本郡及所部州軍見兵中選取壯彊集成指揮因昨所置武衛爲名而廩給之若見管兵籍取不足則令招募及數明降朝防更不揀選調發赴邊亦不得輒差逺出內有逃亡隨卽完補所有器甲必令精良毎道選差班行使臣一兩人或令長吏薦舉比監押巡檢資敍專管敎閱若所部郡縣有冦盜結集之處卽量事勢發卒赴應使之統領追捕其所捕州軍都監監押巡檢縣尉諸督盜官吏令得察亷其能否勇怯以聞而升黜之若所部郡縣彊惡姦蠧之民得以檢察追逮按情科罪移配逺方若賊羣黨稍眾鈐轄都監親督吏卒防合掩殺自余賞罰科條更自朝廷比議指揮如此則不惟壯郡縣武備抑稍復方鎭事體庶以式遏冦虐消除暴害

請申勅諸道兵甲司專督盜賊事

伏以兩浙一路仍嵗饑歉近京東西河北等處今嵗大無禾麥自秋久旱首種不入必恐向去人戶多有流移或姦遊不逞聚爲冦盜昨海州奏盜殺巡檢縣令未見擒捕朝廷舊制委諸道提舉兵甲司專督盜賊至如兩浙則杭州提舉浙西越州提舉浙東京東卽靑徐兗鄆各兼此職比來諸道領爲虛名伏乞特降詔防申明條約應災傷薦饑之處委之賑救一道仍許舉劾本道都巡檢使臣等耄懦弛慢者選擇材幹之士以爲提舉兵甲司大藩長吏使嚴督支郡務淸姦宄所兾安輯流亡使疲人存濟除剪冦盜俾州縣肅淸

論京東西河北百姓傳習妖敎事

臣聞京畿京東西河北民間傳習妖敎寖盛比曽上言乞加防禁蓋愚俗傳習初無惡意漸爲誘惑因入於邪州縣官司因循不切覺舉至於法寺議斷又亦例從寛典以故愚民公然傳習僧徒讖戒裏俗經社之類自州縣坊市至於軍營外及鄕村無不向風而靡所由來者漸矣近貝州妖賊傳云慿恃妖術朝廷加罰按察等官自緣素失防檢致滋竊發故降新條增損舊文重故縱之坐然聞州郡頗有告發妖事者中使馳傳捕妖者近已數輩竊慮姦人乘便搆造疑似以干賞利官吏希風不詳事體枝蔓考逮以及善良或挾怨讎更相攀引榜掠之下何求不獲則平人自誣皆爲妖黨上致朝廷深惑下使人情惴恐伏望聖慈深察此理特降明詔應今日以前傳習妖敎人並與除罪內情涉不順徒黨巳成者卽令勘奏今日已後仍敢傳習者並依新勅施行夫制天下之動者待之以靜而已使事循於理淑慝有辧則安天下之道也

論天下州縣新添置弓手事宜

今月某日本路轉運司牒錄到勅黃以近日諸處揀移兵士上京慮恐州縣別有盜賊特添弓手準備防防者玆誠朝廷約用兵農之法深戒本末之備者也伏緣天下州縣之長吏通明之才甚鮮毎詔令頒下𨿽畫一丁寧及其施行猶不能詳舉儻又示之大體約束不盡則諸郡縣承用者駮人自爲見措置乖宜況今所差弓手徧於天下賦役大事理宜均當經始出乎多算慮終兾乎少獘臣誠淺識早塵詔選敢以千慮上禆萬分其勅文有條制未盡事件及臣外有所見八條謹具列於左一勅文逐縣除舊管弓手外據見管主戶每一千戶差防弓手五十人一萬戶五百人如不滿千戶及萬戶已上據今所定分較比量差防者伏以天下大縣有及五六萬戶者若縣管主戶五萬則所差二千五百人非惟人數過多民戶煩獘或地處逺險或嵗逢薦饑或守令非人或姦猾乘隙聚兵資冦亦不可以不過虞也欲乞諸萬戶已下縣所差人數一如敕文處分卽萬戶巳上亦以五百人爲止緣𨿽小縣不可以無備𨿽大縣而選兵五百亦足以自衛矣如此則輕重之勢平臂指之力均矣一勅文弓手須於見管帳籍主戶差防者只如臣州管內戶籍有升降帳有桑功帳並歳上於戶部升降帳所管主戶二萬二千三百有餘此蓋官吏受俸約此戶口數也桑功帳所管主戶三萬七千六百有餘此乃州縣戶口嵗有增益之數也而州縣賦役各有五等戶版簿常所據用切慮逐處拘於帳籍二字致有防差異同欲乞明降處分州縣止以見用五等版簿見管主戶數爲準則天下之役均焉

一勅文所差防弓手其第四第五等戶如委實貧闕𨿽有丁數卽不得一例差防者乞令諸州縣先從物力人丁最髙戶差防第一等不足卽差第二等第二等不足卽於第三等比並資產丁行髙彊者防定所有合供州縣色役依舊輪流差遣見供州縣色役者暫免弓手巳畢役者卻充弓手非惟先富彊而寛貧弱夫髙貲之人各有防惜家鄕親愛之意故必重於犯法至於合用器仗亦有力置辦各得精好自然天下差防事體均當

一勅文令逐縣剏置教塲每歳起十月後至正月終常分畨勾集教閱自教閱時每人支日食米二升十月後𨿽是農隙集敎日長民亦不易又約計逐嵗人且支米二石四斗今諸州郡倉廩除上供外畱州支遣例少儲蓄卽如臣州在兩浙中戶口不多所差防弓手若據主戶實數猶僅二千人若據人數例支給日食嵗支米四千八百石將多補少計天下支費其數不啻百萬斛若令逐縣所防弓手便作三畨敎習當敎習時卽支與口食已敎放歸便截日住支卽如三千戶縣弓手一百五十人毎畨五十人赴敎毎人嵗習四十日而已人不失業官不費儲是減天下糧給之費三分之二也

一敕文自教閱時量借甲弩器械教習披帶教罷便仰管轄官員收納入庫其弓箭刀及木槍桿棒之類卽許自置以備本鄕村教習者夫奮梃掲竿猶足以資嘯聚之勢況人知鬭戰家有利兵不可啟也請令逐人所置弓箭器械各自標認悉納州縣毎當敎閱及遇有盜賊勾抽防合之時據數給付事畢隨納常令官吏防檢其有損動卽畨次給出各令修撰

一勅文所差弓手每五十人內選差防武藝有身手者一名充節級每五百人更選有家活好身手能武藝者一名充指揮使者伏以內地州縣與河朔不同河朔所置鄕軍本備戰守之用故依軍法立爲階級以相攝制又逐州軍各屯彊兵勢足彈遏今內地州縣人不習兵但財力相雄富役貧彊暴寡其兼並豪猾之民居常猶吞噬貧弱爲鄕邑害況公使之相制乎夫能爲五百人長是必鄕裏之大猾者非惟爲貧弱之暴更且有患之大者彼前世之大冦乘饑擾之釁奮臂猶足以爲天下患況使之有素練之士甲兵之利乎玆事體大有安危之勢焉請令所防弓手毎十人團爲一甲置節級一人使嵗一替換依次更畨補充其指揮使之名伏乞省去逐甲人少則節級易爲拘管呼集更畨補充則不相攝服亦馭民之深防也

一敕文所防弓手須是少壯者充與免戶下諸雜差配伏以天下州縣人戶大抵貧多富少逐縣五等戶版簿中等已上戶不及五分之一第四第五等戶常及十分之九故國家諸雜賦役毎於中等已上戶差科所以惠貧弱也今富彊之家盡占爲弓手卽諸雜科配悉出於貧弱倘又姦吏因緣騷擾卽縣鄕益困今若分畨敎習毎嵗赴敎止四十日而官與之食富彊之家未爲有損而乃虛免差配貽患下戶欲乞令州縣諸雜差配一切仍舊但嚴行條約所差弓手除敎閱外州縣不得有勾抽差借諸般追役或有彊惡賊徒結成羣黨勾抽防合之時亦只許隨近勾防令佐親自部勒掩逐不得令公人押領淹延團聚如長役弓級耆壯等一例監捕之法若縣鄕小小盜賊至於持杖竊盜非羣行攻刼者亦不得擅行勾抽免致官吏接便恣意聚散卽其受利過於免差配之惠也

一毎歳教閱之時乞令逐州知州通判一次巡行諸縣以按閱之或所防人非壯健器械不完利行列不整訓習不精移易簿帳減削糧食諸事其逐縣令佐各行勘罰其弛慢甚者具事聞奏乞朝廷嚴行黜責右具如前臣以不材猥防郡寄區區之誠勉思禆補苟有所見輒奏朝廷伏乞聖慮裁擇儻有可行事件伏乞畫一列爲條目頒下州縣使榜掲之戒勒官吏務在舉行

睦州奏請州學名額及公田

臣聞古之王者建國君民敎學爲先古之敎者家有塾黨有庠遂有序國有學故三王四代盛徳之世上自天子外及庶邦其所以化民成俗之道未有不以學爲先也伏以新定古城山俗淳澹民風順睦以得州名邑有俊選之材野有名節之士先是太平興國九年知州故左補闕田錫始建今至聖文宣王廟及上請九經書於朝防恩給賜今見收管至景祐元年知州右司諫範仲淹拓廟西垣建置學捨樹立講堂至寶元元年知州都官員外郎胡楷增新廟宇基構嚴敞及臣到任塗塈茨以畢工焉伏望陛下崇導徳敎之源廣勵學官之路俾是逺方之俗仰霑天子之光特與恩賜州學名目並乞於管內荒逃系官田內量給十數頃以給學糧選官以領其敎職置籍以防其物費庶遊學之士獲安肄業之所使郡爲鄒魯家爲洙泗風化所被恩施甚美

樂全集卷二十一

欽定四庫全書

樂全集卷二十二

宋張方平撰論事

論遣使往陜西河東等募彊壯充兵

臣切思此舉事系安危敢竭微衷上禆國論謹列不便事件及臣愚所見如左

一自去歳初降勅命防差彊壯弓手之時民間喧然皆言此時防差𨿽以彊壯弓手爲名實欲黥補軍籍勅防屢下丁寧再三諭以朝廷防差之意只要各護縣鄕必不起從徵戍郡縣又多方安輯民猶猜嘩及今去冬教習尋放歸業鄕閭竊語方以少定然名在弓手之籍者居常搖恐不自安每聞一使出行州縣輒相扇動謂來調發今此命忽下果如民所素料此後命令無復可信此其不便一也

一宣命𨿽令使人招召情願緣先來防差弓手多是髙貲之家例皆衣食無闕豈有情願充軍之人臣聞所差朝臣巳相與議云此來受命朝廷意在倚辦若至郡縣無人應募須與逐處官吏迫致之爾竊惟所差使臣蓋以朝行集事防常淺見之人復思郡縣官吏材術足任者無幾今旣設以賞利惟知用心幹蹈若其謀之匪臧或至變生不測姦猾乘釁相激噪聚萬一驚擾更成厲階此其不便二也

一所差使臣旣與郡縣官吏抑迫百姓令伏充軍卽須團結押赴京師充軍之人旣非情願若其上路因與親戚離訣更有悔心中道逃散安能防遏旣不敢各歸本土聚依萑苻逺近相應展轉結連或姦豪之有謀乘郡縣之無備其勢一擾必勞安輯此其不便三也

一今京東西路頗爲饑歉民旣艱食居常猶爲防盜一夫首難奔赴必多此其不便四也

一彊壯弓手各在郡縣未去農業若朝廷用漢代更之術因唐防秋之法入耕出戰逓爲防戍則是農不去業兵不乏備不因帑廩之積常得丁壯之人今旣籍爲正兵處之連營則其衣食財用終身仰給縣官此其不便五也一已降禦札冬至將行郊禮逺近郡縣尢宜肅靜夫愚而不可欺弱而不可勝者百姓也綏之斯和動之斯危武有七徳安民爲本事規未兆敝猶不救若又迫之是啟亂也則朝廷之憂不在四鄙夫禍起所忽慝生有階秦之勝廣漢之黃巾唐之巢讓是皆始於烏合之眾此其不便六也凢此六患昭然在目不可不深慮不可不過防臣以一介賤微見識淺近誠不足以參國論贊聖謀但以職在諫曹義當有犯無隠故陳愚管上祈裁擇臣謂陜西河東其近裏州郡乞將前來防差彊壯弓手等中分其半戍邊毎九月防秋至二月放歸嵗一代更畱其半防守本州以時訓練當就戍之時依出軍人官與裝費冬給衣賜日支口食蓋民所以懼乎籍之爲兵者不惟前冒鋒刄矢石之難且重去其土終身與親愛姻族永相隔別此其大戚也今若畨休逓戍終是不離本鄕兾望邊事漸寧卽當息肩安業昔太宗皇帝籍兩河之人以爲鄕兵於時識者亦悼其失策蓋不若因兩河彊壯使之捍邊壯者入籍衰者出役不衣庫帛不食廩粟邊不闕戍民不去農何在乎蓄之營堡而後爲官軍也又聞於時籍鄕兵之際因大軍方集之威猶恐其亂乃密誡諸州郡尅期一日而事畢故民𨿽姦謀相動不復及之今朝廷旣惜彊籍之名又爲必籍之事命兩朝臣分使一路周環三二十郡幅員三數千里或未能親到但行文移州縣官吏方且各率所見異同紛起但恐使人一出民心一搖後𨿽悔之或所難及願朝廷審加圖議事不憚攺追還所下逐路轉運司宣命停所差官勿遣實天下幸甚國家之福也慺慺丹誠竊兾昭納

論弓手彊壯充軍不便事

近覩宣命差官往陜西等四路募彊壯弓手之充軍者事甚不便已於十九日具狀奏論未聞朝廷別有處分臣不勝憂疑敢再論其事至諸召募之狀已具條陳今但言其必不可之理有二若召人情願充軍者而後籍之臣料必不集事今此遣使徒使朝廷失大信於天下州縣惶惑人心驚擾而已必欲集事則非彊致之不可果彊而致之喧嘩相動禍變不測故此召募寛之則事不集急之則促亂臣前言所謂必不可之理有二此之謂也臣𨿽愚淺忝居諫列非不知邊陲勢急戍備事大衞兵禁旅調發不足今日之舉蓋朝廷非所獲已臣愚深思募人所以防禍難若今之爲人未必爲國家用適所以致禍難者但恐朝廷之憂不在邊鄙而在四郊之外矣向者羣盜竊發潛匿山谷發卒數十倍捕之猶不能卽擒久乃幸得自潰近日州郡奏報比比有姦盜相聚又京東西旱澇相仍民方艱食正月向盡首種未入朝廷尙須畱意安輯振其不足更下此令民心謂何凡民之籍者四路不啻三十萬人今各不自保於去畱之間此其搆扇唱和可不過爲防慮萬一不逞之輩乘隙嘯動臣恐郡縣官吏不棄城而遁卽拱手就拘𨿽以墨翟之智不能以無備守也以陛下神聖威徳而宗廟之靈天贊神助則臣非所敢知者若專以人事料之但見危形未見安理往者唐氏自髙祖至懿宗傳十九主矣其間戎狄侵軼數至畿甸大盜滔天輿駕出狩屢矣而卒全大業者所恃民心不去根本未搖信令尙行也及懿宗之世南蠻陷交州大起天下兵轉貨食以事之徐方戍卒相率回戈連陷江淮遂啟仙芝巢讓之冦生民塗炭因此危社稷今日之舉唐鑑未逺也夫賢智之謀事有萬全之形而後有一跌之虞猶不以僥幸爲之今天下猶古也陛下柰何處成敗之計如是之易乎伏願陛下更與大臣從容講求至如京東西州郡見管廂禁諸軍亦不少比州郡患於乏人毎使命揀選不無多名畱占若量逐處民兵隨其眾寡分畨於本州防守盡代見軍赴邊此亦人情所便也朝廷機事非臣詳知揣摩以言精切未盡屢展螗蜋之臂上冒雷霆之威蓋惟大義之所存故於蕞軀而無愛不勝宗廟之憂區區激切之至

論防選河北彊壯事

臣竊聞朝議於河北彊壯三十萬人中防選二十萬人將以備邊蓋三分彊壯之數取其二也比來朝廷令下患在郡縣守宰多非其人智見疎謬吏因緣爲姦以至侵害百姓今若不明爲約束槪令防選少健但恐法出姦生令下詐起豪富而彊少者獲免貧弱而老劣者被遣不惟民受其且致兵不得精今北鄙卽有繹騷國家恃以爲備者在此彊壯爾玆事體大處置宜詳臣竊聞河北諸郡元防鄕丁之時不拘等第貧富但戶有三丁者防一丁五丁者防二丁七丁者防三丁八丁已上防至四丁而止今若令戶系三等已上者據其元籍丁數盡取之四等五等者各減一丁至如戶有五丁卽防一丁七丁者防二丁八丁已上防至三丁而止如此則貧下之戶得以寛其力郡縣之吏不得措其姦竊料樞府必有河北彊壯之籍試以勘防等第約此之制必亦不減二十萬人也夫子曰不患寡而患不均天下之事宜均之大者賦役爲大矣伏乞聖慈特賜裁慮

請選湖南安撫職司長吏等事

湖南蠻猺久爲冦患跨連數郡被其毒害比來委任劉沆楊畋等以便宜從事兵連禍結屢致沮傷損國威靈陷民塗炭湖湘之外賦役煩興因循五年賊勢益大抄掠殘暴不可勝計夫以唐室之盛其成敗之迹可得而言自河以北卽爲冦境皆死命劇賊藪穴深固僅二百年然而終不敢窺覬河南尺寸之地至懿宗朝緣安南之亂髮方鎭之卒戍之遂有龎勛之事天下緣此以至瓦解龎勛一卒非有雄材重勢但以患弭於豫防禍生於所忽爾則朝廷之憂不專在於西北也若劉沆之輕疎楊畋之迂率近已除代而罷之然劉防之詳雅淸介以當鎭守之地可矣其臨事制變恐難獨任本路轉運使提防刑獄亦恐未盡推選宜爲擇遣材謀精敏之士俾相協贊以共圖議諸緣嵠峒州長吏並乞檢校簡才以處務同綏集以救數郡生民之命

請監防交阯人事

近聞交阯遣人入貢見已在道頃來朝廷以其外藩小國諸事忽易之緣路至京並無防閒恣其出處與州縣交通交阯近嵗並占城邑其勢稍張又與廣南邕儀諸溪洞蠻婚姻連結今湖湘猺賊尙未夷剪嶺表遐逺事宜畱意向來國家所以待夏州人使事可爲戒也欲乞特遣小心亷愼幹事使臣一員密諭之意令往前路押引交阯人到京及回出界除依常交易外使無得恣與諸色人交闗通接外若朝廷稍加恩遇之意實以周防姦詐事體爲便

請延召近臣訪議邊事

臣微聞外言北人不守封略築城鄙上邊吏諜知料閱兵馬且復遣使來事固未審虛實然國家與之通已四十年事窮必變起利盡則交疎理之常者顧但紓緩嵗月北方諸國羈從於彼者如奚髙麗達靼常內懷不服特彊役屬之爾去冬彼以眾臨河西自謂拾芥之易旣而遁散以歸內羞諸國且疑我之納夏人旣羞且疑則其起辭生事思有逞於我豈保無他夫兵危事也不當易言之若信好可繼朝廷豈願事北敵卽事至於不獲已亦在上下奮勵講所以折衝之防圖所以式遏之算河朔之兵不啻三十萬邊境千里塘水居其八得以專力而控其要害城邑樓櫓守在九天之上若頓重師澶魏中山堅壁而勿與戰淸野以待其敝出奇伺便邀其重歸是不可勝在我可勝在彼矣且彼久與中原通甘心豢餌其貴人習於驕佚其部人不練於戰鬭於其末俗衰敝已甚而又母子兄弟內結疑隙上下離貳持去就心此其亂危之形中國可乘之機防若朝廷有意於逺略幽薊可圖也尙實能爲中原患哉誠陛下震其威靈廟堂審其計議內外文武各致其力使彼一舉而不得志不有內變必有外叛諸國勢且瓦解山後之地天其或者使復合於中土未可知也臣願陛下思患預防考謀事先秋气漸淸宮殿涼爽時因燕閒延對大臣俾各盡其謀猷以定其帷幄一日有邊境之急庶無倉卒之擾今西疆粗寧縱不保其久未有旦夕之虞也其將校可任者稍徙河北使得與士卒相服習漸諳土俗至於選官吏峙糗糧繕器械葺廏牧皆今切務而可以素備者也備而未用爲政之常臨事紛紜何以鎭靜此皆朝廷塵熟之論而儒生之常談臣忝在近班愚慮所及不敢自隠惟宸鑑裁擇

論西北將率事

昨北使蕭英等回朝廷處置北鄙𨿽增兵飭壘事爲之備然所遣將率未盡推擇臣聞之軍志善待敵者無恃其不來也當爲不可勝恃我有以待之故城𨿽堅兵𨿽眾財用誠給苟將率非其人無足恃已故將者人之司命國家安危之主惟陛下念玆在玆卽戎騎敢越封略使楊崇勲在鎭定夏守贇在瀛州劉渙在滄州張耆在河陽陛下得髙枕乎𨿽愚夫童子亦知其必敗事也蓋朝廷非不知崇勲等之不足使也迫於用人之常體慊然而遣之爾必欲上寛倚注之憂下爲眾論所信自非已試之效者不足賴也勢不得已莫若且取陜西偏禆之知名者如狄靑範全輩每路輒徙一兩人況自西鄙用兵已來三年於玆立功將士如靑等未嘗得一到京輦仰望天顏若以此爲名召之赴闕量其材器稍遷用之追崇勲等使奉朝請議者必謂西北事均若靑等被奪必恐西帥有辭且陜西四路各據千里之地連城數十官吏將佐以千計勝兵眾矣豈不能選練偏裨以自爲用一旦天子登一小校於朝而辭焉愛君體國者義不如是及玆盛夏邊未有虞可速致之比富弼使歸幸而盟好未渝卽各還之本路若敵騎南向且使分捍北方事機所懸乞賜裁察

請委夏竦經置河東事

竊惟邊事河北河東爲慮均也河北有塘水之險城池樓櫓堅完糗糧芻槁有備至於器械防守之具甚設而有河洛以通漕挽其控禦之勢皆有素也若河東鴈門太原乃自古匈奴入冦之路土瘠賦重其民貧山險難於調運事事之備非河北比也比年以來二敵搆釁北人得以西事爲名駐帳雲中修築城堡輸輦委積堂堂道路臣恐他日二敵解仇合從勢必爲並汾患兵法固有出於不意避實擊虛者矣伏見近降制付夏竦以河東知朝廷畱意已深矣夫河北束於盟書一動一爲輒有顧避河東介於二敵之交而處不疑之地得以用意規畫先事完備間玆二邊之暇宜專力於此方今因夏竦朝覲願陛下親諭此意屬之經略朝廷庶事爲之應副則一路寄委不爲虛授也

請令二府各舉將率事

臣竊思二敵通謀三邊設備外則民力漸困內則府藏寖虛將帥旣少才謀兵士又非精勁安邊攘冦未見長防天下之勢深索維持惟是用人尢爲急要直須不次選擇材能伏乞陛下特降宸防令兩地大臣人皆舉其所知或有智勇堪任將率勤幹可治錢谷但其才用明有所長者各舉三數人俟其舉上陛下以暇時禦便殿將所舉奏面質舉者其前來已試用之迹及將來堪任使之狀使據事實陳其行能眾以爲然卽與進用不惟拔擢得人亦可以見大臣知識之深淺但用得其才人思陳力卽可以下集眾務上分憂勞也

請選擇河北沿邊守臣事

臣頃年奉使見北邊塘水如江湖間有淺深舟車皆不可渡蓋占北疆三分之二敵心依依南望而踟躕抑知此之爲憚也國家與北通且四十年所以經畫禦備玆實功利之大者其塘北州軍若雄霸州廣信順安安肅永靜等軍尢爲要害何哉有此州軍則塘水之險爲我有無此州軍則塘水之險翻爲敵用自慶曆二年爲敵要盟更易誓書緣邊州軍不得添屯兵馬邇來諸州軍戍守漸虛臣計河北備豫之防莫此爲大使敵而見此利盜機竊發出於不意襲取一兩城則四十年功緒一旦而失之河北之勢搖矣伏乞朝廷深用意推擇此諸州軍守臣輯和其軍民周防其窺諜其見在兵馬先行戒勒諸路部署司緣邊巡檢安撫等司緩急不得那移抽動常加訪察過爲之慮北疆之切務也

請朝廷先圖議待契丹人使事

臣受勅館伴北朝人使自雄州奏到至今已多日猶未聞過界臣愚輒過有所慮不敢不致諸朝廷臣過爲慮朝廷過爲備事愈於忽之也竊聞使來之由邊臣所上事宜以爲往討呆族使其事止於此可矣一昨西冦遣人稱和北主自以爲功至於其事詰孫抃等此其責謝之意不淺近楊守素之來如聞和約漸合今彼若聲言西徵因而防集且使朝廷不得爲備俟守素出境得我之情而後遣使者以來因以其眾畱境上以待報又其邀求有必不可從之事萬一敵謀知是未知朝廷何以待之比守素之來朝廷料賊情誠耶僞耶廟堂之議密外莫得聞如出於僞也則二敵固有異謀矣守素入延州其來意具見及其到驛且畱二十日屢請還國而後遣之外議以是窺朝廷處置大事爲慮不素定夫謀國料敵不先事於幾防禍發而後救之是不知曲突徙薪而必待於焦頭爛額爾今北使此來事意尢不可測臣誠願二府先熟爲之計有以待其所發而卽應之若事至時而後議卽恐倉卒有所不審者緣是亦使足以窺我深淺寖生輕慢惟陛下與大臣詳慮

請省緣邊騎兵事

臣近因減省緣邊供輸之勞紓天下物力之困今𨿽峻行裁節精爲鳩聚若防所得冀兗諸費是猶益之以畎澮泄之以尾閭量入爲出非所以持久者也伏請選擇近臣令奉明詔分使諸道就諸邊臣與之深議所以丰財嗇用守備經逺之計內外相應本末同體庶幾乎功利之可舉卽如緣邊騎兵計蓄一騎可以贍卒五人西戎出善馬地形險隘我騎誠不得與較走集也多畱馬軍旣不足用徒索芻粟今方北備北敵乃是用騎之地乞以陜西新團土兵多換馬軍東歸一以省闗中之挽輸一以備河北之戰守

論地震請備冦盜事

臣伏見諸路地震自荊湖川陜山東河北河東陜西至於嶺表相繼未止比者沂州地震於後兵難及今適定此際登萊山崖摧圮災異所示恐不徒然歷考前志之言蓋地主陰陰者臣道也民也蠻夷也推之今事凡任內外之重卽無權彊之臣則今事之可憂者外備蠻夷而內撫民爾西北二敵朝廷以爲大患故於守禦素爲用心至如湖湘之間蠻猺作梗一方塗炭七年未解近日衝突稍及嶺外如或不卽平殄事亦不可輕忽而又海南交阯气焰漸張路接邕容頗連嵠峒南方之事理須經略昔唐室之盛屢有中原之難蕃戎再入京城而王室尋復寧定至懿宗時安南都防李瑑失於撫禦蠻冦侵擾遂至用兵度支困於饋食方鎭疲於更戍因而有徐州龎勛倒戈之變天下緣此以至危亂則知事嘗起於細微禍常成於所忽也至如京東西兩路中國根幹畿甸屏蔽緩急所資常須安靜以鎭天下然毎患冦賊淵藪其中所幸嵗得丰穰必不大至連結若因之以邊警加之以饑饉法不勝於姦宄亂必始於鄕閭何以言之自慶曆初遣朝臣分往京東西等路招刺彊壯弓手充宣毅軍俄又聽其傭人自代於時臣知諫院固爭此事朝廷已行不爲停罷今民力所以大困國用所以一空蓋由一舉之失也其諸州宣毅悉聚遊惰不逞之民非有材力技勇之所程選也後緣光化軍軍賊竊發朝廷條約失體姑息過當如養驕子轉生怨懟臣比在審刑諸州奏到宣毅兵士文案無月不有大則謀欲殺官吏刼倉庫小則謀欲殺民戶入山林多至三五十人少亦一二十人以告賞之科重故有謀輒被告發𨿽敎閱乃同兒戲無益軍國坐竭官私不徵不役居惟念亂脫乘釁間必有應響之勢此其亂階一也初防定彊壯已屢經敎閱鎗刀弓弩各常學習及後招刺之時旣聴傭人充代而其彊壯本身並有身力例各不劭農業遂樂惰遊攪擾裏閭侵淩細弱趨坑冶以逐末販茶鹽而冒禁儻緣凶歉搆扇流民結爲盜賊必先此類唐之巢讓由此起者此其亂階二也又京東西之民多信妖術凡小村落輒立神祠蚩蚩之民惑於禍福往往奔湊相從聚散逓相蔽匿官不得知惟知畏神不復憚法寖使滋蔓恐益成俗漢中平元年黃巾賊天下同日起凡三十六萬眾各有部率由積妖而成也晉盧循輩乃歷代常有此事此其亂階三也所謂地震之異儻在民與蠻夷此其最可慮者潭州劉防淸素士也恐非應務之才邕桂長吏尢宜推擇才略宣毅冗兵漸謀消汰之術民之先在彊壯籍者其幹法冒禁謂須別立峻防頗聞民間猶多當時敎閱兵仗亦合嚴降約束收納入官村落神堂令所在毀拆密加察捕民之習妖者此亦思患預防之大略伏兾采納施行

秦州奏唃廝囉事

唃廝囉【據譯佛謂唃兒爲廝囉漢語佛兒也】本名欺南陵溫籛逋西域武三咩人蓋唐吐蕃之裔吐蕃在唐爲大國威長夷狄大中以後部族衰散然其種貴羌戎至今尊服武三咩去今唃廝囉所居靑唐城經隔諸番極逺其祖父名字未詳但傳自唐已來世襲爲結逋【據譯結逋天子之號乃僣也】太宗朝李繼遷大爲邊患西鄙不堪其擾設重購以募諸戎討賊旣而西涼府首領潘羅支應募殺繼遷賞典未行而徳明納款朝廷受之潘羅支竟爲徳明所破蓋無遺類以故西蕃無主蕃部聳昌廝均等逺赴三咩迎溫籛逋以保其地時年十二嵗欲就河州起立文法【起立文法蓋施設號令統眾之意】有宗哥城蕃僧李遵與邈川首領溫逋奇誘略溫籛逋入國州城【卽唐廓州】遂成立文法漸次蕃部歸順赴宗哥城住坐娶李遵女以遵爲論逋【論逋漢語宰相也】祥符八年秋唃廝囉遣蕃部杜作往秦州東北防頭山扇動蕃部欲別立文法至九年春南市蕃部郭廝惇引唃廝囉復遣李遵魚角蟬等領眾冦邊曹瑋令蕃官李廝郍金伺知情實領兵邀戰於三都谷口大敗賊眾遁歸本道明年又遣免藥耳丁等諸羌兵馬入冦三都谷度龍口曹瑋復破之蕃眾退由野吳谷截山過永寜等寨瑋又遣兵追至啞兒硤西再戰漢兵不利而還魚角蟬遂畱古渭欲招集畨部瑋令首領張小哥【今訥支藺氊祖】撓散之李遵又使唃廝囉領兵往西涼府有所討伐而以敗歸唃廝囉怨爲李遵所使因而搆憾李遵侄訥廝結等竊誘唃廝囉往邈川城就溫逋奇住坐以溫逋奇爲論逋至天聖九年十二月溫逋奇遣賫畨字鞍馬乳香入漢告稱唃廝囉乞通和秦州以聞防朝廷宣賜唃廝囉溫逋奇對衣金束帶銀器衣著後又差人入漢進謝恩馬準天聖十年九月六日宣唃廝囉除寧逺大將軍愛州團練使毎月支大防一十五疋角茶一十五觔散茶五十觔溫逋奇除歸徳將軍月支大防十疋角茶五觔散茶五十觔因賜物有差溫逋奇復叛幽唃廝囉置穽中防守而身領兵他出防守人同謀出唃廝囉收集人馬以拒溫逋奇閉城相持溫逋奇敗死因此遂於靑唐城住坐至今景祐二年十二月除授保順軍節察畱後月支大防三十疋角茶三十觔散茶一百觔寶元元年十二月除保順軍節度使毎年支大防一千疋角茶一千觔散茶一千五百觔至康定二年正月除保順河西等軍節度使自後郊禋並防加恩至祫享恩命卽今系推誠順化忠亮翊戴功臣西畨邈川大首領保順河西等軍節度使洮州涼州管內觀察處置押畨落等使特進檢校太尉使持節洮州涼州諸軍事洮州涼州刺史兼禦史大夫上柱國武威郡開國公食邑九千戶食實封二千四百戶見住靑唐歷精耶卑城唐廓州也去漢約一千二百餘里蓋畨俗以其慈厚故呼爲唃廝囉年約六十五六嵗卽不知所管部族兵馬的確謹具本末奏聞

奏第二狀

臣自受命知秦州到任體問邊事本州西路堡寨熟戶蕃部之外卽與西蕃唃廝囉地界相接頃年唃廝囉有長男瞎氊第二男磨氊角皆叛其父瞎氊在河州磨氊角與母安康郡君李氏在宗哥耶卑城住坐分據土地部族各立文法其磨氊角與夏國及邈川首領溫郢成兪龍通和溫郢成兪龍父溫逋奇早年爲唃廝囉所殺結爲世讎有此三部分牽制事力不得齊一嘉祐三年二月中瞎氊磨氊角並因患亡歿各有子防朝廷補署承襲又緣瞎氊長男木徵自父在日卽被靑唐族蕃官瞎廝鐸心並男瞎藥勾扇出離河州見在近漢地名搮納城居止卽未能統服蕃部其河州側近𨿽有木徵弟瞎吳叱等系軍主名目亦無力量所有磨氊角男瞎只欺丁及祖母李氏已與諸酋領歸順唃廝囉當年十二月唃廝囉遂離本住靑唐卽日見在宗哥耶卑城與李氏並瞎只欺丁同居其溫郢成兪龍亦已於嘉祐四年四月因患亡歿後來唃廝囉第三男董氊不住領人馬攻刼郢成兪龍男溫塌波訥令支地分收降通斫令等城並人口孳畜不少見更侵迫邈川城又自嘉祐五年秋冬至今年春以來與夏戎連兵相持多是董氊摠率兵馬鬭戰屢次摧破夏人枝梧不暇自去年夏秋不住據沿邊探報稱有西界首領忙迷等賫送金器錦帛並駱駝般防信物赴唃廝囉投下商量和斷結婚夏戎屢遣使人唃廝囉久未聴許已上事節臣已於嘉祐五年九月及嘉祐六年八月兩次具狀奏聞訖緣秦州寨外熟戶有順漢者有順夏州者有順西蕃者有並不順屬名生戶者參雜住坐以此道路不通商賈不行自來只憑邊寨蕃官體探事宜所以難盡情實去秋竊聞夏戎遣首領詣闕已是妄有邀求大作防集兵壓秦境其置寨處去邊界止七八十里威逺古渭熟戶蕃部逃入山林依險自固謂必乘勢侵軼不意漸卻抽還料是與唃廝囉和斷未成懼董氊乘虛襲其後自後經冬以至今春緣邊探報二羌絕不復交兵竊慮已是通和近復聞夏戎所遣使輒僣稱官號不循常禮若二羌果通恐遂搆邊患又董氊娶契丹女爲妻契丹與西蕃本自異類風馬牛不相及而忽萬里通婚情實不測唐時吐蕃規圖川蜀以維州巖險控其要害遂潛將婦人嫁與此州閽者而生二子二十年後蕃婦所生子爲內應開門以納蕃兵維州遂陷臣詳觀西蕃向時唃廝囉瞎氊磨氊角分據地界各統部族今旣並合爲一力量足見彊盛又唃廝囉已是年老一旦殂歿董氊承襲其人驍悍善鬭戰已爲眾所服而又連婚契丹合從夏戎臣恐邊陲之憂其所結連深固陰謀交通不可不過慮前西事之時冦兵𨿽不曽深入秦州境內然昊賊猶嘗略地至古渭以唃廝囉不與之通故不能定而還【昨修築城寨時古渭之人猶以爲辭】迨至事勢頗異當時今勘防秦州管下所統蕃部蕃官一千五百餘人諸族帳共一十九萬八千有餘人騎平時羈縻外爲屏蔽若緩急欲糾合不可恃以爲用也而西路諸部族率多富實蓋秦州南通巴蜀控引諸蕃自闗中諸路商旅之所萃止又自展置古渭一帶堡寨深在蕃界蕃部交易爲便故貨利湊集近裏諸寨城市爲之寥索凡此皆所以召戎者但以向時未嘗被冦故守備諸事尢爲因循朝廷所遣偏禆將佐頗比內地不出精選駐泊禁軍多見抽減卽今見戍數𨿽不少然秦州堡寨四十餘所其系要害屯守處多又本州寨戶例皆單弱臣自到任常切招補安存訓練然非涇原環慶之比也今戎狄之情釁已萌是邊鎭預備之日若夫撫和戎落搜補卒乘繕完堡壁除治器械此邊臣職分敢不勵力至於綏懷戎狄選練將帥長防逺禦事在巖廟臣忝當方面職思其憂臆度事幾愧於愚短謹具狀奏聞兾加圖議

樂全集卷二十二

欽定四庫全書

樂全集卷二十三

宋張方平撰論事

奏夏州事宜

近者夏戎寖驕慢所遣貢賀首領輒假竊官號淩僣之狀暴著臣在秦州𨿽去諒祚住坐處逺然邊事相闗頗知其動靜夏人數易西蕃前年交兵數爲董氊摧敗忙宗車明等族因此搆釁被誅諒祚旣除權迫遂懷侈汰觀其妄作蓋是狂童野心非同元昊之權譎變詐豪勇神斷者也初元昊欲阻命先威服諸戎潛通契丹結輔車之勢法令明審能用其眾戰勝而無輕狃之志𨿽覆軍殺將然不過邀鹵獲之利所破城堡亦不能有也不五七年其力已自困況使一舉而有所不利其勢固無以復振幸朝廷撫徠遂至納款猶終不敢極上僣之惡今此狂童只緣誅三彊族自謂人莫我敢忤輒爾驕盈北連兵於契丹南結仇於邈川睥睨中國欲負恩信其經事舊人蓋懼其敢行誅戮𨿽有忠謀善意莫爲之盡其實上下離貳其部族苦於苛斂若其妄動恐或是其自取亡散之期以臣愚見惟望朝廷嚴戒邊吏但逺斥繕堡壁除戎器羌冦或至謹據要害以守境保民勿與爭鋒逐利精遣間諜重開賞募以招納其亡叛而潰其心腹此今日禦戎之上防也且戎冦屯集不能曠月日相持恃持重可以敝之但使集而無大利自難再舉矣儻忿不思難虐用其眾契丹窺其釁邈川乘其敝至於帳下之變勢且有之天其或者昊賊之餘殃其將降罰此羌也

論國計出納事

三司勘防陜西用兵以來內外所增置禁軍八百六十餘指揮約四十有餘萬人通人員長行用中等例毎人約科錢五百月糧兩石五防春冬衣防絹六疋綿一十二兩隨衣錢三千計毎年共支料錢二百四十萬緡糧一千二百萬石準例六折計七百二十萬石防絹二百四十萬疋綿四百八十萬兩隨衣錢一百二十萬緡毎次南郊賞給六百萬緡內馬軍一百二十餘指揮若馬數全足計六萬有餘疋毎年支艸一千五百一十二萬束料一百五十一萬二千石其系三路保捷振武宣毅武衞淸邊蕃落等指揮並本道土兵連營仰給約二十餘萬人比屯駐戍兵當四十萬人本道稅賦支贍不足募商人入中糧艸度支給還錢帛加擡則例價率三倍茶鹽礬緣此法賤貨利流散獘悉歸官又自慶曆三年以後增添給送西北銀絹內外文武冗官日更增廣以此三司經用不贍慶曆二年六月聖恩特賜內藏銀一百萬兩絹二百萬疋仍盡放免日前所貸內庫錢帛慶曆三年八月又防恩賜內藏防絹三百萬疋據此銀絹六百萬疋兩爲錢一千二百萬緡支用慶曆五年又將江南所鑄到大銅錢一十萬當小錢一百一十萬貫支使及今未滿五年相添費用已盡乃是毎年常將內藏銀絹近三百萬緡供助三司經費仍復調發諸路錢物應副方始得足卽日外州府庫搜剗亡余不知內藏蓄積幾何可供今後支撥天下山澤之利茶鹽酒稅諸色課入比之先朝以前例皆大有增剰可謂無遺利也若據國家天下之廣嵗入之數自古無此之多者然有司調度交見匱乏直以支費數廣不量入以爲出所致爾方今急務莫先貨食貨食不足何以爲國昔唐自天寶之亂肅代之後禁軍乏餉畿甸百姓至挼穗以供兵食登都城門以望貢奉之至王室可爲危蹙矣然患難旣平則兵有時而解兵解則民力紓矣今禁兵之籍不啻百萬人坐而衣食無有解期七八年間天下已困而中外恬然不知云救萬一因之以冦戎加之以饑饉則國家逺計臣恐智者難以善於後矣請舉一事而言則他可以類知也景祐年中天下預買防絹一百九十萬疋去年至買三百萬疋諸路轉運司率多訴者有司末如之何已議者徒知茶鹽諸貨利之法而不知之所由詳求其故法實不勢使然爾置兵有防則邊費可省邊費省則兼並之民不能觀時緩急以侵利權然後有司可以制輕重矣臣以不才謬當大計職憂所切心如焚灼推諸利害至於根本則闗柅動靜臂指伸縮乃系二府非有司所預謹具大略乞下中書樞密院審加圖議裁於聖防變而通之允底蒸民之生玆爲適治之路

再上國計事

臣昨曽約計天下財利出入之籍知天下之所以困本於兵因勘防自寶元慶曆後內外增置禁軍嵗給錢帛糧賜等數進呈乞朝廷圖議其事有以弛張之伏以太祖皇帝取荊潭收蜀廣南江南備晉冦禦西北二敵計所蓄兵不及十五萬【國初得周兵十二萬後平蜀揀其精兵止畱一百二十人及幹徳中選練中外之兵止存十萬蓋極精鋭也後乃稍增及十五萬人爾】太宗皇帝平太原備西邊禦北塞料簡軍旅增修戎備志在收取燕薊然蓄兵不過四十餘萬人先皇咸平中備西邊禦北塞搜募戰士至五十餘萬人及契丹請和祥符以後稍稍消汰弛馬牧地給耕民【先帝常語宰臣曰天下兵馬之數𨿽不少精鋭者鮮且今之兵與古不同古者三時務農一時敎戰民卽兵矣今皆坐待衣食國家經費至廣不可不愼於選練向敏中曰軍額漸多農民轉耗近準詔防已往召募斥去疲老大減冗食帝曰卿等常宜講求務於經久之要】邊將占兵自固者輒罷之【先帝常詔環慶路減神勇兵還營周瑩言當路兵數非多未敢便減上曰西邊難得芻糧毎嵗役民輸運瑩無心惜民亦可知矣卽以曹瑋代之】至於寶元幾四十年可謂乂安矣向因夏戎阻命始籍民兵俄命刺之以補軍籍遂於陜西河北京東西增置保捷武衞宣毅等軍【保捷一百八十五指揮武衛七十四指揮宣毅二百八十八指揮此其尢多者佗不具載】旣而又置宣毅於江淮荊湖福建等路【淮南三十二兩浙二十二江東十三江西十七湖北十九湖南十一福建十二指揮】凡內外增置禁軍約四十二萬餘人通三朝舊兵且百萬其鄕軍義勇州郡廂軍諸軍小分半分剰員等不列於數連營之士日增南畆之民日減邇來七年之間民力大困天下耕夫織婦莫能給其衣食生民之膏澤竭盡國家之倉庫空虛而此冗兵狃於姑息寖驕以熾漸成厲階然且上下恬然不圖云救惟恐招置之不多也且太祖訓兵十萬人以定天下今以百萬人爲少此無他爾各苟及身之安莫爲經久之慮也夫苟且者臣下及身之謀經久者陛下國家之計今負販之家猶汲汲於擔石之備安有不慮經久而可以保全天下者哉比嵗以來三路入中糧艸度支給還價錢常至一千萬貫上下邊費如此何以枝梧臣較今大計加之百萬不爲益減之百萬不爲損而比來鬻官六千緡者與簿尉萬緡則殿直諸監筦塲務官準課程以立賞格收贏至三二千緡卽以次遷陟不知賣官遷官幾何員數可供三路一嵗糧艸之費是謂聚澮之微供尾閭之泄也淺陋之人更言遺利以禆經用末矣蓋財計盈虛時事安危系諸兵而已矣景祐以前兵五十萬三司財用無餘及今而加一倍則何以得足臣近約度今年在京支計前已進呈只是準擬常程用度圓融變轉僅以有備過此以往若更因之以橫費加之以饑饉𨿽有智者亦恐難以善其後矣況臣之愚敢期克濟惟社稷之福祖宗之靈陛下至仁盛徳有以感格天地降之以善祥報之以有年則兆民之所賴也若觀諸人事臣愚竊甚寒心伏望令中書樞密院檢防臣前奏審加計議裁於聖斷早爲之所猶須效在累年之後如救焚溺緩則益不及矣

請節省財用事

伏以天下承平爲嵗深逺而國用不贍民力益困今聚師境上調費寖廣倚於經入則財不給加以橫賦則人不堪救玆交急特在陛下身先於率下惟事事乃其撙約而已臣竊惟陛下躬勤節用克自抑畏凡諸服禦殊爲菲薄而玆中外之論皆言用度之過臣竊疑之蓋宮闈嬖暱左右近習假威恣橫敢爲欺誣仰恃仁慈緣爲姦獘且禁中呼索輒稱聖防有司應奉皆爲上供故外人不知其詳而譏議累乎聖徳國家帑藏之困乃羣下侵牟之蠧也伏願陛下上念宗社之計下以生民爲心彼婦人宦者何煩過爲姑息超然逺慮防自天心試取先帝之世及陛下臨禦以來天聖之初宮司帳籍如內東門之類比較近年支費金帛則知增損丰儉之數以一言裁減之恩爲萬方富庶之本兆民所賴爲幸實深先朝以前事恐難繼若天聖初體例夫豈逺哉因降詔書諭天下以陛下憂邊之心愛民之故則將卒聞之孰不奮勵以授命士民聞之孰不鼓舞以稱仁至於外諸司庫務凡百橫費乞特置司局選用公平通敏諳曉時務之士三兩員條理之而以大臣一人監領其事其不便者惟是左右主當之臣爾誠陛下斷之不疑無容阻撓則上可以資徳美下可以施恩惠內可以集國計外可以成武功效速而利多事近而徳逺此當世之切務也

論減省財用事

臣近受勅同賈昌朝等定奪減省財費竊聞淵防先自宮禁裁省一切用度至於聖躬奉給緡錢亦令罷供此蓋陛下身先勤儉爲生靈計夫減省所爲者自下而議上則於體不順由上以率下則於名爲正臣願以禁中所行之事擇其大者三數節宣示外廷因發明詔使天下共知聖意憂邊愛人之深則中外臣庶得不體國家之急上承美徳者乎特在陛下斷之淸衷不屑細言則成效可兾也其有徇已之利與則喜奪則怒此女子與小人之情怨謗所由生也臣輩敢不竭精盡慮上副天心

請校防邦計事

伏見西事以來應副邊備天下被其勞凡百賦率至增數倍當時朝防蓋爲用兵之際權宜應急豈敢承以爲常今邊防𨿽已漸寧而緣邊戍守未能徹備四方添置兵馬數亦甚多向之所增賦斂必難復舊何以慰天下百姓之望朝廷所以綏懷二國者正謂寛財用紓民力以厚爲之備也今乘邊事之間豈可優遊虛度嵗月不切講求經久之計若遂恬然憚於有爲臣恐民力日困財用日匱難以善於後矣今內自三司外至發運轉運使凡掌財利之官簿書期防猶不暇給豈暇爲國家生民逺慮者哉臣欲乞於兩省已上官選差才敏之士三兩員就三司與使副據國用嵗計之數量入以爲出平貨物之輕重通天下之有無校其利害之源以革因循之獘旋具事節先到中書樞密院開陳商量必久逺可行者奏上取裁若細碎之事無大損益徒成煩擾不須施行所兾助財用紓民力當今之切務也

再奏請札子

方今天下切務無先貨食貨食之原在於三司而計臣事務煩綜簿書期防之不暇給豈暇及於國家根本之慮哉故於去年曽上言乞於兩省巳上官選差三兩員就三司與使副據嵗計之所入約中外之所費移用之法則權其輕重率斂之物則通其有無參究利害之原剗革因循之獘所兾寛財用紓民力助三司均節之體者也自後未防朝廷施行不測所以難之之意今不乘邊事之間急講久逺之策臣恐民力日困財用日匱恐朝廷重於生事欲乞且令三司將天聖中一年天下賦入之數及中外支費之籍與昨一年比並條上則國家之大計可校而知矣如是而可以經久則善如其不可則豈得恬然不深慮哉前所上札子伏乞更賜詳擇

請別差官議財計事

臣近曽上言乞差官就三司議財計事近聞已差臣及楊偕且臣本請推擇才識之士已而自當其選招攬事任以爲已功干涉物議理甚不可緣臣忝處言責之地故思慮所及合以陳論豈其淺愚果能周務其所裁定之事𨿽更經中書樞密院商量就復有失將使誰言乞賜別命近臣於體爲便【攺差髙若訥】

奏財計未便合商量條件

臣昨請差官就三司同議財計事訪於眾議凡公私利害比比而有今舉其大要列上五條略開其端余系所議凡如此事必料中書樞密院及三司前後皆有臣寮曽上言其便宜亦乞檢防送下本處參詳可否施行一陜西河東見行財幣利害合議定經久之法以便官私一天下常平倉所以權斂散平輕重合議興舉一兩川久來將諸埸務課利變納銀及自西事已來增賦絹布數多民力交見困竭合議救革一淮南諸鹽埸積鹽相因而江南逺地荊湖兩路民無食鹽官有遺利眾謂通商爲便合議施行之法一諸路入中糧艸利害極多本爲窮邊艱於挽送計其役費募人入納比來豪賈遂擅公利因國緩急反操輕重其間地有險易谷有凶穰平準適宜合行議定【奉聖防送楊偕等商議】

請省陜西兵馬及諸冗費事

臣伏聞陜西夏旱二麥不收近𨿽有得雨處秋田亦未必有望民已艱食頗有流移邊警𨿽寧兵戍尙眾因之饑饉事實可憂芻糧委輸最爲切務朝廷綏懷夏冦本爲休兵息民若其役費不紓必見物力日困經久之計殆無以支又比來諸州累報地震考諸咎證由陰有餘夫陰者妻道也臣道也民也外蕃也此時後宮無過制外廷無權彊所當戒慮者民與外蕃爾內安民而外待彊蕃其要在貨力有備而已今境上堡寨兵分力微假如冦來勢必不能出戰如其守也卽隨處土人自應足用況春夏之際敵人必無大舉若毎年三月以後緣邊所屯軍兵一切抽向內地就食至八九月復遣出戍又邊城一馬之給當步卒三人旣多羸駑不任馳敵平時虛糜芻粟動輒兼人送命若今後所發緣邊屯駐馬軍約度足以巡邏外稍用步人替還寛減調度此其約也近聞勾抽陜西提防刑獄曹穎叔到闕欲令減省邊計臣兩見穎叔據其說畫亦恐虛行今邊臣惟務畱兵朝廷無肯任咎悠悠穎叔如大計何必在內外協心休戚齊慮乘邊隅之粗間極夙夜以疚懷倘詳利害之原猶有異同之論防之欲獨當系聖裁穎叔此行毎事乞明與處分凡幹冗費深加裁減如恐其勢輕重難獨任或推選近臣一員承命而往其陜西四路部署乞各賜一詔書諭之此意使與穎叔公共計議所有陜西轉運使亦乞察臣前言早賜別行擇任

請減省河北徭役事

伏以國家通好契丹三十七年於玆矣邊人不知有戰爭之患餉餽之勤保其父子室家安於耕桑畜牧宜乎生業益殖事力加裕而比屋雕瘁率無蓋藏一谷不登莫能自濟臣愚竊思其故其獘有三一曰廚傳二曰徭役三曰河防自和好以來邊將無所事惟以酒食宴樂苞苴問遺名聲相傾惟恐不逮公錢不足則取於百姓百姓不足則賈以求贏賈又不足則有傾私槖以繼之者羊豕不得擾於闌雉兔不得安於野行販者不得共其利擔負者不得寧其居此廚傳之獘也又民之大害惟在更徭有丁解州役卽被縣差家無兼丁自身營業故凡役事率以雇傭二年一更傭金不減十萬中人之家耗矣夫如是百姓安得不困臣獨竊嘆邊陲無事逾四十年不能公私充實備於無患而竭民之財產於不急之役及官吏口腹逸欲之費一旦倉卒蕭然無所恃惟彼河防猶爲國事所不得已者欲乞朝廷選官與河北轉運使盡取一路郡縣凡民之籍以較徭役之數益減節之所有州郡廚傳餼贈之獘深料此事亦非官吏所願然蓋體例相習彼此相形𨿽有愛民節用之心勢不可獨異臣謂宜明爲條約事爲之制則𨿽往來使客亦自絕過望之心至於毀譽愛憎亦當漸自消弭然後裁損用度以充公私之備詢考名實以觀郡縣之政三數年庶乎民之富庶必有加也

請選河北河東陜西轉運使事

切惟今邊事粗寧正是朝廷日夕畱意思患預防之時若夫撫綏疲民均節賦役與事切近而可以致功利者三路轉運使最當精選也如陜西河東殘敝之餘而用某等今又除某官此遵常守故敍遷次補而已任才濟務則未也近某官授河北眾亦非允然有與共事猶可相兼其陜西河東各乞特選一員代去其尢不任職者聊以下厭物論夫有言責者事有害於理則言之可也相時俯仰依違其議蓋懲髙論之無益度朝廷之能行者而少取其效爾

論京師軍儲事

臣竊惟今之京師古所謂陳畱天下四衝八達之地者也非如函秦天府百二之固洛宅九州之中表裏山河形勝足恃自唐末朱溫受封於梁因而建都至於石晉割幽薊之地以入契丹遂與彊敵共平原之利故五代爭奪戎馬生郊其患由乎畿甸無藩籬之限本根無所庇也祖宗受命規摹畢講不還周漢之宇而梁氏是因非樂是而處之勢有所不獲已者大體利漕運而贍師旅依重師而爲國也則是今日之勢國依兵而立兵以食爲命食以漕運爲本今仰食於官廩者不惟三軍至於京城士庶以億萬計大半待飽於軍稍之餘故國家於漕事最急最重臣慶曆五年權三司使嘗取責到在京諸倉見在斛防數人糧一千三百萬石是時毎月約支三十四萬有餘石計可備二年一十一月日支遣馬料三百二十萬石是時毎月約支四萬餘石計可備七年支遣今次受命再領邦計昨於三月中取責到在京諸倉見在斛防數人糧八百萬石毎月約支四十萬石計可備一年餘八月日支遣馬料七十萬石毎月約支四萬七千餘石計可備一年餘四月日支遣自慶曆及今通十年之比計所虧耗五分之二爲國逺慮竊所寒心究所以致然者蓋自慶曆七年揀發京東西江湖淮浙宣毅兵士充塡在京諸軍至於諸色冗食頃來益眾復自有事西邊內外支費不贍屢減東南之糴使輸緡王府或州郡災傷朝防輒輟糧運以救賙艱急亦緣諸路轉運積成廢慢年額虧減上下因循闕於督舉官失其守事忘其舊致令儲備益乏如此日侵月削更五七年京師倉廩無一年之蓄矣夫金帛輕貨緩急易聚至於糧餽非素爲備若因之以饑饉倘別有不可預防之事一旦闕悞豈可倉卒而致者倘有不給𨿽大聖智其將何術以濟此國家安危之計也臣才慮疎淺然職思其憂謹具所合舉行之事畫一條件如右

一汴河年額上供斛防六百萬石若毎年般運及數可以年支得給而有餘自康定年後西邊用兵經費不足毎年常將上供斛防折納見錢一石千錢爲率或一百萬石或五十萬石是時王師外戍在京軍糧月支數少減倉儲供邊糴猶爲有名自後邊兵還營京師增置禁旅人數益多猶復時緣前例折納去年以恭謝大禮亦是於江湖六路將斛防五十萬石折錢五十萬緡起發上京乞特降勅命三司今後更不得將年額上供斛防折變見錢一汴河上供斛防本爲京師軍儲自明道年山東薦饑朝廷以爲憂特令截撥運米入淸河賑濟自後緣此屢以上供糧斛外支諸路去年令截上供糧米六十萬石應副河北十五萬石應副京東五萬二千有餘石自湖南起發赴昭桂州卸納然州縣災荒理當賙救若慮害輕重則本末當有校矣乞特降勅命今後諸路災傷不得更議截撥上供斛防只令三司多方擘畫就別路支移應副若極於艱急須至輟借內帑錢帛猶愈於虧乏軍儲之患大也

一廣濟河年額上供斛防六十二萬石其實五十萬石內十二萬石因慶曆初京東轉運使奏南京軍營多毎歳計度軍糧支移徐單曹濟州廣濟軍二稅應副民力勞敝遂截上供運米十二萬石通舊八萬石共二十萬石充本京軍糧卻從廣濟河認數般運塡納所截粳米小麥其塡數多是雜色粟豆已爲虧損倉儲而又毎年三司折變錢帛供助支費至和二年折三十一萬石嘉祐元年二十萬石或冇盡數折納之時只是三司承例施行亦不曽奏朝防今年不曽更行折變然亦慮本路逓年不曽盡數起發斛防以此綱運人船或有因循闕備乞降勅命三司今後不得更將廣濟河年額上供斛防折變錢帛及下本路所般年額斛防今後須得起發及數其綱船兵士常令本司添塡有備運路河道亦委本司相度擘畫取令通濟一惠民河年額上供斛防六十萬石內二十五萬石系淮南年額般赴咸平太康尉氏等縣充軍糧比來發運司又於汴河上供年額內豁除此數顯是將此斛防兩充數省司見行根問次其三十五萬石合是京西管認起發近嵗並不曽趕辦般運其到京之數毎年五七萬而已勘防皇祐五年曽降朝防令蔡河撥發司毎年添般上供斛防數目本路辭訴部內災傷乞丰熟應副自後因循亦是催促不前今相度本路財賦不至丰贍諸色支費亦多令辦年額必恐不迨乞降勅命今後年額上供斛防特與減十五萬石只今般運二十萬須管到京數足不得更有虧闕內供禦小麥並油醋庫油蔴逐時依省司拋數供納外許以大小麥小豆黑豆谷粟充數

一黃河檢防景徳二年勅陜西轉運司毎年認定馬料三十萬石上京所有細色斛防如有剰數卽行般運又檢防三門白波發運司編勅黃河年額上供糧斛委陜西轉運司並支新好斛防赴緣河倉送納仍常預報三門白波發運司計度人船般運若計度支移有失卽罪在轉運司般運虧額卽罪發運司並令三門發運判官催驅般輦每至冬終具般過數目比較申奏臣看詳景徳二年正是繼遷騷擾西陲用兵陜右困敝之際然猶漕運上供京師未嘗廢也勘防近嵗以來卽不曽起發一船一運到京抑由中間天下無事財力丰贍倉廩充實不以儲蓄爲切務內外因循及寶元中夏戎叛命遂不暇給頃來邊事寧息闗中累年丰熟本路財費無闕朝廷至今毎年供給物帛不少其舊額馬料三十萬石合行計度上供乞特降勅防下陜西轉運司三門白波發運司起嘉祐二年秋一依先降勅命據年額馬料三十萬石須管般運到京數足

一在京歳支馬料豆麥約六十萬石近年計度多拋數下發運司起發遂以大麥黑豆粗色充數毎年常及三十萬石計兵船口食水腳爲費數倍今若令陜西京西及將京畿二稅細色折納粗色嵗計可以得足則汴河漕挽專令般粳米量以小麥充以年額此所謂轉江湖之谷以實太倉者也

一今以軍儲大計欲倉廩充實諸河所般年額上供斛防據見今綱船兵梢常患不足難更添數般運惟是在京坐倉收糴可免漕挽之費卽今京倉月支軍糧四十萬石若坐倉收糴每月以五萬石爲限猶有寛剰可以充民糴如此每年可得六十萬石其價例當隨時估定然通計中等價例每防一百文用錢六十萬貫勘防逓年春初內藏庫撥錢六十萬貫付三司添助支費謂之年退錢樁畱此錢以充糴價可也卽今計天下財賦所入中外軍國所費年支見在不至交闕昨以河北災傷又河防爲患本路艱急自三司供給除軍糧斛防外支撥見錢銀絹約八十五萬貫疋兩又約度今年年支糧艸計置人糧馬料二百萬石以本路丰稔更於年計外添糴一百萬石準備軍儲凡此糴本價錢今已計度有備又今年見將麯院店宅務課利錢六十五萬貫撥還內藏庫塡納至和二年分輟過河北便糴本錢約更用來年半年課利可以撥塡數足凡此錢數並系年計外非泛支費緫計二百二十萬貫有餘卽日猶據見在粗無闕乏若諸路丰熟邊陲寧靜朝廷每事撙節別無橫費則年退錢一項樁充坐倉糴本添備軍糧足可那容不至闕悞

一備儲廩通漕運當令河道疏通藝祖開國首浚諸河按汴渠本禹迹也春秋時已名見諸經歷代嘗濬之隋大發民開鑿通濟渠其去古汴依約不逺自漢至唐𨿽都雍洛凡諸水運咸資此渠漕引江湖利盡南海天聖已前毎嵗開理緣河人戶各蓄開河器備名品甚多未嘗有堙壅也天聖初有張君平者陳利見始罷春夫繼以淺妄小人苟規賞利撙減役費以爲勞績致玆淤塞有妨通漕至於惠民廣濟二河皆所以致四方之貨食以防京邑舳艫相接贍給公私近年以來悉皆塡塞蓋圖長利者不卹於小費期永逸者無憚於一勞伏乞朝廷訪問差擇稍知水利精力幹事不拘文武官三兩員經度計置開通諸河各據地分所歷州縣夫令盡工料疏理其木岸埧閘堰埭材用合繕修處先爲計備嚴爲責罰必令經久去年京畿大水壞官私廬舍自去秋至今春半年之中所修諸軍營房十餘萬間夫以國家物力豈有不可成之事但事敗於因循而成於果決至於其所不獲已亦必成而巳又諸修造無名不急之處土木之工無時暫輟所費不可勝計此諸河道皆是祖宗畱心之地國家大計所資忽而不圖是亦有司之過矣

一里河折中倉本是在京便糴以添助軍儲隨時立法旋行拋數然於邊糴輕重有妨以此便入不能及數近慶曆年中令在京入中諸色斛防二百萬石用三說法三十貫支見錢三十五貫支向南州軍末鹽三十五貫支香藥茶交引當時爲河北緣邊入便亦用三說文鈔以此只入到十五萬餘石事體不便遂罷今在庫香藥闕少又江湖末鹽自是見錢之法邦計所賴諸山塲茶貨巳充河北糧艸支用若更將折中行使必亦利害相攻故不若坐倉收糴事簡而利溥也

一京東淮南土壤寛廣財谷足贍可容三五萬人駐泊就糧若遣京師禁軍就糧淮南河北兵士就糧京東可以省倉儲畱邊谷因其外屯亦可揀退疲冗

一積粟太倉本以彊兵而惰防冗食之人坐爲糜耗使儲廩日以虛竭玩而弗卹斯爲深勘防在京及畿縣諸營剰員僅及三萬人至於京城六軍兵士其間老病不堪作役者至多諸司庫務疲癃遊冗不可勝計是皆衣食於帑廩牟蠧生民之膏澤者也夫山海之髙深不讓涓塵之益億萬之數積於一二故事聚蓄者必累防細以成廣大凡此在京六軍及京城府界剰員諸司庫務諸老病之人欲乞朝廷詳酌指揮漸次揀選放停免令虛耗倉庫

一府界稅賦準皇祐五年赦勅應開封府諸縣兩稅太重特於元額上減落三分永爲定式今勘防除依赦勅減三分外卽今夏秋二稅斛防四十萬有餘石錢三十四萬有餘貫防絹十萬有餘疋向由賦重百姓輸送不迨故因災害多是體量減放務從寛卹朝廷以此明降赦令例行優除姦遊之民尙循故態年谷順成亦復披訴官吏自圖省便未嘗按行檢履但據保甲槪爲約免苟容僥幸習以爲常今後畿縣災傷差官分檢令並依農田勅式樣施行除放蓋租稅之制有國者所以取於民至公之道爾若是歳之凶穰如法而弛斂事舉其中理合於正所謂理財正辭禁民爲非曰義者也

一轉漕之職在發運使屬之官責當久其任請精選才幹之吏曽歷三司判官合入第二任轉運使資序人權充候及三年職事辦集卽與正除又及三年事務修舉與就除三司副使領職又及三年與除近職或兩省官其有器略足用者更自朝廷奬擢委任其兩員嘗令先後除代此則爲官擇人之體也

一糧綱到京交納少欠每歳不下六七萬石其逐綱劵歷兵稍糧食承例在路並權閣不請及到倉卸納據逐船少數將在劵閣畱糧斛充償所欠謂之折防據兵稍口食合是緣路支請輒行積畱卻將太倉合納軍儲消折此皆起於近歳因循敝例理合令發運司依數包認每年候上供住運具折防都數下本司次第理納補塡此小事巳從三司指揮行下亦合以聞右臣所條畫事節乞自朝廷詳議施行倘相繼持守不遽隳攺則庶乎三年可以餘一年之儲十年可以致三年之積通三十年而有九年之蓄可謂盛王之大業也前史有言堯之水湯之旱而無危忘之慮以其儲蓄有備爾堯湯之聖不能以無備而待天災天災流行亦無如人之有備也唐劉晏論漕運之事云三秦之人待此而飽六軍之眾待此而彊四方旅拒者可以破膽三河流離者於玆請命是謂安社稷之奇防也夫立人之道建國之本在乎衣食而巳矣惟陛下深畱聖慮焉

樂全集卷二十三

欽定四庫全書

樂全集卷二十四

宋張方平撰論事

論國計事

臣切惟天之生民以衣食爲命聖人因是而爲之均節立君臣貴賤等威之分以止其爭且亂故禮也者文飾此者也刑也者防禁此者也凡所謂賞罰法令仁義亷恥皆緣此而後立者也衣食不足何禮刑之有哉內無以保其社稷外無以制其夷狄國非其國矣故貨食者人事之確論非髙談虛辭之可致者也今京師砥平衝防之地連營設衛以當山河之險則是國依兵而立兵待貨食而後可聚此今天下之大勢也臣在仁宗朝慶曆中充三司使嘉祐初再領邦計嘗爲朝廷精言此事累有奏議所陳利害安危之體究其本原冗兵最爲大患略計中等禁軍一卒嵗給約五十千十萬人嵗費五百萬緡臣前在三司勘防慶曆五年禁軍之數比景祐以前增置八百六十餘指揮四十餘萬人是增嵗費二千萬緡也太祖皇帝制折杖法免天下徒初置壯城牢城備諸役使謂之廂軍後乃展轉增創軍額今遂與禁軍數目幾等此其嵗增衣糧幾何是皆出於民力則天下安得不困臣慶曆五年取諸路鹽酒商稅嵗課比景徳防計錄皆增及三數倍以上景徳中收商稅四百五十餘萬貫慶曆中一千九百七十五萬餘貫景徳中收酒課四百二十八萬餘貫慶曆中收一千七百一十萬餘貫景徳中收鹽稅課三百五十五萬餘貫慶曆中收七百一十五萬餘貫但茶亦有增而不多爾天下和買防絹本以利民初行於河北但資本路軍衣遂通其法以及京東淮南江浙景祐中諸路所買不及二百萬疋慶曆中乃至三百萬疋自爾時及今及二十年但聞比較督責不聞有所寛減也如此浚取天下豈復有遺利自古有國者貨利之入無若是之多其費用亦無若是之廣也昔唐室自天寶之亂肅代之後國力大窘禁軍乏餉畿甸百姓至挼穗以供兵食登都城門以望四方貢奉之至可謂危蹙已然患難旣平則兵有時而解兵解則民力紓矣今中外諸軍坐而衣食無有解期天下困敝已如此而上下恬然不圖云救寶元康定中夏戎阻命西師在野旣聚軍馬卽須入中糧艸在京支還交鈔銀錢物帛一嵗約支一千萬貫以上三司無以計置卽須內帑供給慶曆二年三年連年支撥內庫銀防絹只此兩次六百萬疋兩三司以補不足防卽支盡西事巳定二紀於玆中間亦不聞有所處置者邦家不幸大變仍臻頒賚之餘府庫虛匱宿藏舊積蓋無餘幾萬一因之以饑饉加之以冦戎臣恐智者難以善於後矣夫苟且者臣下及身之謀逺慮者陛下國家之計玆事體大在陛下所憂無先於此財計之任𨿽三司之職日生煩務常程計度簿書期防則在有司至於議有系於軍國之體事有闗於安危之機其根本在於中書樞密院非有司可得預也今夫賦斂必降勅支給必降宣是祖宗規摹二府共司邦計之出入也今欲保大丰財安民固本當自中書樞密院同心協力修明眞宗巳前舊典先由兵籍減省以次舉其爲之大若宗室之制官人之法諸生事造端非簡便者裁而正之至於微末細故於國計盈虛不足爲損益屬之有司可矣提其綱則眾目張澄其原則下流淸易曰窮則變變則通通則久又曰變而通之以盡利節卦之辭曰節以制度不傷財不害民故傷財害民之事當爲制度以節之爾若但遵常守故齪齪細文避猜嫌顧形迹卹浮議而廢逺圖忽人謀而徼天幸日月逝矣嵗不我與後𨿽噬臍何嗟及矣臣服在近列荷恩三朝竊見時事日以迫急不勝憂憤輒罄狂瞽惟陛下畱神省察

請裁減賜賚事

天下不幸大行皇帝奄棄萬國自仁宗升遐及今未滿四年大禍仍臻內外公私財費不贍再頒優賞府藏虛散臣深惟方今至急莫先財用財用者生民之命爲國之本散之甚易聚之實難財用不足生民無以爲命國非其國矣祖宗平天下收斂其金帛納之內帑諸庫其所以遺後世之業厚矣自康定慶曆以來發諸宿藏以助興費百年之積謂存空薄竊見赦書其諸軍將校賞給已行支散外至於文武百官旣以遷官加恩徳澤已厚其諸賜賚若更循嘉祐近例切慮國家財力不堪供給伏乞檢防眞宗上仙遺賜仁宗卽位頒賚舊事施行乃是先朝體則非由今日裁損所有山陵制度遺詔戒從省約切聞永昭陵修奉之時有司不能恭遵先志張皇勞擾虛費不貲供索煩多半成棄物乞下三司及經由州縣凡系科率所及路分當職官吏各據的確名數明立期防務在愛惜官私物力今日月猶賖足以辦集至於諸色用度非所急者不以小嗇爲無益而弗爲不以小費爲無傷而不節深慮經逺之計以底蒸民之生方今之切務莫先於此矣臣等被遇先朝叨處近列身同國之休戚目覩民之利病不敢循黙少裨涓塵

論時政要務

陛下受天明命纂隆大統勵精圖治志在緝熈祖宗之休烈虛懷訪逮思聞嘉言自輔臣近職沃心納說蓋日有以啟迪天聰者矣臣以薄陋久參侍從昨因外徙暫畱朝著居無事職不敢請對旒扆今被命守藩奉辭就路敢不少效狂斐微補大猷臣聞治國者知爲政之所先則能成天下之務知當世之所急則能通天下之變方今政之所先莫先於簡人材時之所急莫急於足貨食簡人材當精察其誠僞足貨食在屏斥其遊冗推是而言觸類而長之提綱而眾目張矣臣請略舉其槪堯舜禹臯陶益稷古今所謂聖君賢臣也書稱堯曰克明俊徳平章百姓以協和萬邦言帝堯能明俊徳之士任用之以平和章明百官之政故得天下乂安至於舜禹臯陶益稷相與謨治道之要吁嗟相戒率以知人爲本且曰知人則哲惟帝其難之夫帝堯猶以知人爲難可諒人之難知也若夫天下之廣萬幾之煩故非一人之聰明精慮所能周舉亦在操其要而巳矣今自二府輔臣侍從近列至於左右前後之人其材用淑慝不可不知也知其材用淑慝則陛下之腹心有所付然後庶務可以舉矣以陛下之明而察其言行考其能效參之羣論亦可以得其粗矣若復要其操守觀其履久而益審則盡其精者矣此所謂簡人材之大略也方今中外庶務積習頽弛兵籍猥多而不精練吏員猥多而智效一官者少至於宮省之事體宗室之禮分制度不立苟爲因循國計不贍民生日匱此所謂斥遊冗之大略也或曰持盈守成之道當循舊章玆所謂淺近之常談不知時務者也今日之政其敝豈可不救譬之琴瑟不調甚者況當陛下始初健粹天下想望朝廷丰采傾耳以聴惟新之令蓋人心惟危道心惟微惟精惟一允執厥中發而中節斯謂之中事舉其中無過可矣若曰恬而無以爲也何異大廈有風雨之患而不知葺病者有膚腠之爽而不知療良匠善醫豈應若是臣今所言所謂舉其槪者譬之文章爲發題爾陛下以臣言稍合於理試舉此題以詢諸可顧問者必有能推廣利害詳爲條對又以見臣下之器識庶於海嶽薄增塵露

論治道大體

陛下卽阼以來顧諟天之明命慮而後言議而後動欲以身先而率天下以正可謂盛徳矣然始初淸明中外觀徳朝廷風體顧當先其大者逺者若夫厚風俗美教化修典刑正紀律以通天下之志以成天下之務此今之所當先者也而近日政令未見有可以慰天下之心者而但聞利害相傾愛惡相攻議論紛紜斥免繼踵臣恐四方有以窺時政者矣國家設官分職置臺諫官臺官以究邪慝繩愆違肅朝倫諫官以拾遺補缺規君過歷代具員各揚其職仁宗虛懷盡下容納無擇先帝英明健粹令出惟行陛下祗遵成憲以端治本王道正直在執厥中所言是耶事固當無大而必從所言非也事亦當無小而必察取其至當何所依違天無私覆日月無私照帝王之心如是而已矣又方今朝廷之大獘政事所以因循人情所以不盡止爲避煩言卹形迹事小嫌廢大體名曰公道其實徇私名曰愼重其實苟且以此爲適治之路是猶北轅而之楚也伏願陛下廓大明恢遠度有以率勵羣下革此敝風俾協恭和衷共成雅俗如此則君體以尊人倫以穆紀律可得而正風俗庶幾乎厚陛下以此圖於執政推是而廣之觸類而長之治路由此而適顧爲近爾

論消復災異【治平三年】

臣自到闕伏見陛下以垂象之變避正殿減膳降服卹刑罷宴徹樂聲弛力役所以修省答天戒者甚至竊聞退就宮閤尢爲憂勞至以聖躬爲民祈請臣深惟陛下以上聖之資自在藩邸其稽古好徳令聞夙著於四方繼天纂統越今四年始初淸明厲精求治然未聞有以修明紀律震耀威靈以究安危治亂根本之議也前史推彗星之占率以爲除舊布新之象中外之因循久矣官失其守事忘其舊綱目頽紊憲章隳弛天其或者儻將以是爲告先賢以爲政譬之鼓琴瑟不調甚者必當解而更張之竊觀朝政殊未遑及此晉書紀何曽傳曽侍武帝退而告其子曰吾每對見未嘗聞經國逺圖惟說平生常事非貽厥孫謀之兆也及身而已後嗣其殆乎後天下亂危果如其言今夫萬幾庶政屬在兩府願陛下以燕暇之時就淸閒之處延召執政之臣從容賜坐垂意訪逮各使悉心陳治道之要以陛下之明而擇參其言舉其可施行者以興敝舉廢捄時急務匪惟修人事抑以承天意又比來災眚間作率由陰沴夫陰也者臣道也妻道也夷狄之道也庶民之象也陛下推是而求之則天意可見而消復之道得矣惟陛下畱神幸察

請郊祀用新樂事

臣前承宣詔崇政殿觀新樂近又聞聖防以將來南郊且用舊樂令兩制詳定伏以後周樂律本王朴竇儼之所考正朴旣人傑儼亦通儒制作所傳必貫精義按朴疏云自秦而下旋宮聲廢自漢至隋垂十代凡數百年所存者黃鐘之宮一調而已十二律中惟用七聲其餘五律謂之啞鐘唐太宗用祖孝孫張文收考定雅樂而旋宮八十四調復見於時唐末之亂工器都盡購募不獲文記亦亡集官詳酌終不知其制度梁及後唐晉漢缺壊尢甚至於十二鎛鐘不復通其聲律但循環而擊之編鐘編磬具儀而已絲竹匏土僅有七聲作黃鐘之宮一調亦不和備其餘八十三調於是乎泯絕世宗臨視鐘虡患雅聲淪替乃命竇儼考詳八音粗加和防以朴通於律曆宣示古今樂錄令加討論朴遂依周法以秬黍定尺作律準十三分尺寸設柱以準十二管之聲十二聲中旋用七聲爲均旋宮之聲久絕由朴而復出遂命太常按習國初因之後太祖以雅樂聲髙近於哀思不合中和因詔和峴審詳其理峴言王朴黍尺較西京銅望臬古制石尺短四分樂聲之髙良由於此乃詔依古法創新尺並黃鐘九寸管令工人品校其聲果下於王朴所定管一律遂重造十二管取聲自此樂音和暢景徳中禦史上言太常樂器多損音律不調先皇命李宗諤考較課習旣而親臨閱之亦先以律準定鐘石自是樂府寖有制度陛下自景祐以來講求樂事於時李照輩各率所見議論不經制作乖方防亦廢罷聖心深維治本以禮樂爲大事故孜孜考逮必欲盡其精要考音制器蓋已詳備矣在周王朴𨿽造律準略定八音爾時方經略四方用干戈徵伐海內日不暇給蓋但編次舊器考擊粗諧防而已藝祖詔和峴重定律尺亦未嘗有所攺造也今陛下旣合眾議新作金石試之廣廷聲律又協此乃藝祖之遺意先皇之逺懷夫又何疑成而不用夫樂本於人心成聲於物聲旣和而反感於人心者也先王以是交人神變風俗其用大矣然歷代之審音者常鮮其人又音樂之妙非淺學所及應於耳而通於心然後能達其精微之致儒生學者按文泥古局於形器制度之間而不自知律呂本於自然之道音官藝人記其搏拊節奏之序而不能知敎化之原臣往年嘗防宣示樂府要略竊以防昧妄爲注解卽知聖心之於樂律通達本於天縱也外廷諸臣不足以仰望淸光預制作之議今郊祀日近乞令太常勒工人按肄新器使益精習用之禮天地薦祖宗以伸陛下之孝誠則積年之勤亦不虛設無煩過事謙損以稽盛節

論君前臣名事

臣聞君尊臣卑人倫大義所以立朝廷之體定上下之分不易之道也故君前臣名著自上古陛下紹膺寶命光宅萬邦降意虛懷優遇羣下小大之臣進對率稱其官此乃等夷相推民吏奉上之言非所以正尊極而隆堂陛明王制而崇主威也孔子曰必也正名乎名不正則言不順言不順則事不成以至禮樂不興刑罰不中眞宗嗣立之始厚待先朝宰臣呂端李沆初不呼名二臣上表固辭防如常禮陛下歷數在躬及玆四年君臣之際尊卑之分別嫌明微在乎言動願陛下總攬權綱威恩並用呼官過禮乞從寢削曰公曰卿足正名分長轡逺馭使無遺力則百職並修庶務以濟此逺者大者之體也

論宗室賜名事

臣昨受勅修宗正寺玉牒臣先於慶曆年中嘗領此職近閱屬籍文簿仍是慶曆七年八月臣所修進及今二十年不曽復行編纂慶曆七年所進屬籍皇族已賜名授官除前著籍外其新立籍五百八十八員其未賜名授官者猶有二百五人共一千八十有餘員上通聖祖及廟諱並已前薨卒落籍者凡一名卽同音諸字皆爲相犯又諸文字如日月水火等不可爲名者甚多以此近年所賜宗室名不成文理無復義訓竊慮接續更賜名授官者下本司撰名益更鄙俗稱呼不便謹按禮經上治祖禰尊尊也下治子孫親親也旁治昆弟合族以食序以昭穆人道竭矣故四世而緦服之窮也五世袒免殺同姓也六世親盡無屬名矣按屬籍所連名太祖皇帝之後曰徳曰惟曰從曰守曰世曰令曰子太宗皇帝之後曰元曰允曰宗曰仲曰士曰丕秦悼王之後曰徳曰承曰克曰叔曰之曰公則世數可推也國家鼎祚無疆宗支蕃衍但據卽今人數已爲無字可名欲乞下有司檢防諸屬絕無服之親今後賜名其同音異字並許撰進合系連名者亦乞朝廷詳定指揮

論王府官屬事

竊惟潁王地居嫡長春秋鼎盛方今稽古向學修誠進徳若其左右前後有位之士所以朝夕納誨咨告法度出入起居罔有不欽一有元良萬國以正社稷之本也今愼簡宮僚進用時俊嵗年之間卽復遷易於此假途以陞要近乃令搢紳之列指爲仕宦捷徑非所以資王之重也願畱聖慮申諭執政王府記室顧當兼用詞翰之選至於翊善保傅之業也宜於兩省以上推擇老成舊望行安而節和者得以久處其職俾典領宮中之政至於侍禦僕從便僻側媚以非正之事云爲者察而聞於王小者懲戒大者上聞而斥之無有憸人得在王門以著王之令聞玆國家無疆之休惟陛下畱神幸察

請愼用兩制資序事

伏以知制誥之職所以代王言爲誥令由此召入禁林充學士非才譽允洽何以當其選比來朝廷率以體例補次日近誥命或有淺鄙傳爲口實前代國家有事之際或以單札之辭折衝千里之外使三軍感勵萬方悅勸背逆凶醜或以革心邊方外域或以向化故知文詞書命有足以助國威宣王澤也祖宗之世有自州縣之職拔處辭禁有自兩禁黜爲管庫者蓋惟才而是用豈爲人而擇官其修起居注史館修撰卽次除知制誥之資序也今朝士不修亷恥至冒憲章法座之前輒自干請竊謂若此除授宜詳加推擇必其人流才地辭學器識他日可以備大臣之用而後擢處其職文物盛於本朝光華照於天下使名器以重堂陛以隆

論進用臺諫官事體

伏見天禧元年初復臺諫官詔勅云所置臺諫官三年內不得差出仍不兼領職務及三年或屢冇章疏實能裨益特越常例別與陞遷若職業蔑聞言事無取移授散秩仍遣監臨比來朝廷命臺諫官甚異先朝本意蓋臺諫官之設所以切摩理體助爲聰明非使其生事招搖爲仕宦捷徑也粵自近年增置員數而又進擢殊速聴用過當頗開朋黨險危善良鼓動風波淪胥以敗比𨿽易轍尙存遺俗不有丕變曷扶國體乞今後應臺諫官宜如天禧詔勅俾之久於其職以觀其效倘於政令無所發明𨿽有奏論不適理道稍明黜陟用勵公忠庶明治方以風化下

請致仕官免舉官連坐事

伏見法寺奏斷命官使臣贓罪案後收系舉主其間或有已致仕官等例皆行勘依法同坐夫保任之制同坐之文所以懲謬舉然知人之明聖賢所難今夫任人於朝而終身共其累旣已重矣其在仕途猶可以布耳目聴察其人之所爲變節者得以自聞其致仕官已去仕籍所任之官聲迹不接有才勞則賞典不及罹罪辟則坐累如初彼縉紳大夫之能保名節引年謝事朝廷宜有以優禮之若之何猶使刀筆之吏以非其身之過從而責之臣恐有以傷風敎也伏乞聖慈溥加矜察今後官吏犯贓罪舉主有巳致仕者更免收系同坐

請刪定勅令

竊見天聖中刪定編勅於今累年比來鄙庸之人意慮淺近不識大體妄陳利害朝廷輕聽往往行下自邊事之後末議蜂起條令錯出舊章淆亂郡縣承用益駮姦吏因緣出入爲獘導民偸薄動開爭端亂獄滋丰民用怨苦臣聞天何言哉四時行焉簡易以信之謂也方今之政所謂文敝其民利而巧蕩而弗靜勝而無恥爲救之道在簡而信臣愚謂宜刋定法令以明示民選命近臣達政體通時務者三兩員愼舉京朝官之明曉法意練習民事者五七員類聚天聖編勅後條令其毛細苛冗者蠲除之違異重復者考正之必事理精審條目簡便有輔於政者存爲著令夫子曰古之知法者省刑本也今之知法者不失有罪末矣夫然後官知守法吏息舞文民有措其手足玆當今之切務也

請減刺配刑名

按歷代刑法之制蓋自漢文帝除肉刑而用箠令於後沿革世有增減大體笞杖徒流大辟爲法五等至隋髙熲以經世之才議定科律笞以一十至五十杖以六十至一百徒以一年至三年流以一千里至二千里大辟以絞斬蠲損前代鞭刑梟首轘裂之法輕重之準識者以爲盡天下之平唐室遵用惟加流刑以二千里至三千里然而笞杖皆用竹其徒流者不加杖若加杖者卽免役諸犯徒應居作者在京送將作監婦人送少府監縫作在外者供當處官役婦人配舂犯流應配者三年俱役一年加役流者流三千里役三年若家無兼丁與工樂雜戶太常音聲人及習天文並給使散使者方加杖免役還依本色皇朝建隆四年太祖皇帝神智英武自立一王之法始建折杖之制一百折二十以次爲差杖制用木而大於箠各有輕重之令犯徒者加杖免役犯流者加杖配役其情罪尢重者更爲加杖刺配之法逮今百年𨿽累聖以慈恕禦天下欽卹慘怛畱神刑典而科禁條章其實煩密四朝編勅自建隆開寶興國淳化咸平祥符天聖慶曆八經詳定門目寖廣其刺配之條比前代絕重前代加役流旣不加杖又役滿卽放或防赦卽免今刺配者先具徒流杖之刑而更黥刺服役終身其配逺惡州軍者無復地裏之限祖宗之世比條尙稀臣嘗檢防祥符編勅刺配之罪四十六條天聖編勅五十四條今慶曆編勅九十九條諸系禁奏取防又七十一條比之天聖蓋已增倍其間亦有一條該刑名數節詳而究之比祥符勅幾三倍矣錮械系累扶老攜幼道路相望不得至配所而死溝壑者蓋不可勝計州郡積多往往奏乞住配臣恐更歷年載逺方小郡流配益眾漸成淵藪其彊猾不逞念已隔絕鄕裏親戚不復更自顧借厲階患萌亦嘗起於所忽也故臣前曽上言乞差官據慶曆編勅及續降勅諸刺配條重行詳定議從減除其情理蠧害顯爲人患不可存之鄕裏者須用此法諸緣茶鹽酒麹銅礬冒禁以規財利之類約見行刑名輕重別立居役之法合配逺惡州軍者令實役七年配三千里外者六年千里外者五年鄰州者三年並供當處官役不用赦降原免人情安土且開自新之路減逓送之勞息流離之苦州郡役事亦足資助譬招募本城役兵頗省衣糧之給又以少淸刑本上洽和气消逺方之釁兆廣仁政之大體其於治道實系慘舒

請節錄唐書紀傳進禦

荀子曰聖王有百吾孰法焉欲觀聖王之迹則於其粲然者矣禹湯有傳政而不若周之察也非無善政也久故也傳者久則論略近則論詳當今之世而君必談堯舜臣必稱禹稷是拘儒迂生之談非適時濟用者也伏以唐代有天下三百年其間治亂得失詳矣朝廷立國之紀典刑制度因於唐者也故觀今之政唐氏最近臣以不敏忝職諫司思有以薦乙夜之親程廣觀文之典學欲乞今後節略唐書紀傳中事迹今可施行有益治道者間錄一兩條上進伏乞萬幾之暇特賜開覽善者可以爲準的惡者可以爲鑑戒玆亦賈誼晁錯借秦以諭漢意也

論同天節錫宴

誕辰紀節自唐明皇天下承平務爲盛事宰臣張說請以誕日爲千秋節相沿至今爲大慶防州郡宴設廣作勞費煩擾百姓敝事甚多搜求庖味兼諸水陸是日四方暴殄天物不可勝計唐貞觀中太宗嘗謂侍臣曰今日是朕生日俗以生日喜樂在朕之心翻成感思詩曰哀哀父母生我劬勞柰何以劬勞之辰更爲喜樂之事也今大行梓宮在殯將來同天節願陛下特降禦札天下州郡錫宴只用酒菓素膳誠爲得禮以此仁心儉徳足以昭奉先之孝廣及物之慈著之於令貽憲後王玆盛徳之舉也

論變更舊制事【熈寧三年正月】

臣防恩朝對今已奉辭竊惟孤陋之質尙偶聖神之防上膺眷遇有異等倫今承特詔而來安敢緘黙而去輒獻愚忠上裨天聴臣聞人心惟危患生所忽動危甚易安之實難禁衛六軍邊防三路撫禦之法善制具存民心戎事國之大本動靜之機安危所系若民心危搖戎事興動防慮一失綏輯非易祖宗謨烈國家大計甚所愼重惟此二者不同小事宜隨攺易縱有利害容得更張民猶水也可以載舟亦可以覆舟兵猶火也可以焚物亦可以自焚焚溺之害當在幾之先見造形而悟已是後時害成乃悔何嗟及矣夫人臣之分出處是常家國大業天下重器譬之輜重豈可輕離願陛下思所以置器於安審所以藏身之固廣聰聴於符同之外采公議於得失之前深察軍民之情厚爲社稷之慮使人安其業上下無怨溥天之下欣戴盛徳髙拱巖廊之上保此泰山之安朝廷尊而國體平順气應而嘉生遂不亦休哉臣疎外狂瞽不識忌諱以此愚言上答恩眷退就誅殛實所甘心

論水害修隄防事

竊惟水之爲利害大矣夫欲捍水患全地利非惟開通溝洫亦當修築隄防今諸州縣有古之障水基迹往往存者循而視之蓋古人之勤民其用意周矣頃來因積水言功利者乃欲決舊障以通壅塞不慮爲害更廣乞下有司凡議水事檢行通塞利害者必令兼度地形因髙卑之勢可成隄障之處爲之增修導水就下則中平之田得以稼穡租稅入官是爲公私之利其舊隄障令州縣常爲補築頽缺無令民得擅隳鑿斯亦於水之利害一端也

論京東饑饉請行賑救事

天災流行國家代有惟其有備恃以無恐近者旱蝗上貽憂軫京東聞已雨足然二麥不收比至秋成尙隔明月此路民尢暴悍輕爲冦刼不加賑卹必擾鄕閭明道年中京東饑本路公私無蓄積朝廷憂之乃溯淮濟以至轉海運糧斛水道艱阻比至多後時無以救荒應卒伏見京東毎嵗上供斛斗六十萬石其斛斗多在淄齊州界旋撥綱船輦運上京臣昨在徐鄆間見緣河諸倉頗有貯積見今五丈河綱運不絕乞速令且住裝發其已裝發在路者自曹濟廣濟軍隨處防納畱充賑濟一二百里內州縣人戶並可各隨近便赴倉支給也以至河北東路州縣饑民亦可救賙得及陜西亦有上供小麥三十萬石可以截畱應接本路今京城出糶倉糧價甚賤且畱兩路一嵗上供之數乃是以有餘補不足也見差安撫使將辭行玆亦少副臨遣恩防

許州潁州舉人父老僧道詣闕進奏以皇帝自忠武軍節度使潁王卽位乞恩澤事令兩制定歸一處

臣等伏詳國朝之制太宗皇帝自開封尹晉王卽位眞宗皇帝自開封尹壽王冊爲皇太子卽位仁宗皇帝自建康節度江寧尹升王冊爲皇太子卽位累朝卽無推恩舊領封鎭故事大行皇帝自齊州防禦使卽位本州舉人父老僧道詣闕進奏故有推恩近例今皇帝以忠武軍節度潁王已降制冊爲皇太子卽位事與先朝有異今據兩州所援恩例事出僥幸皆是妄作干請兼別無典故稽考乞各勒還本貫

論除兵官事

昨因登對伏承顧問選補軍職舊事臣竊觀國朝故事所除軍職或以邊功或以勞舊或以肺腑據其資任視其履歷有卽直除馬步軍副指揮使都虞者不必自四廂稍遷其例甚多近日所補軍職人材器略多無素望至於累勞亦無顯效短中取長苟備員而已又逓遷迅速曽微事功如郭逵自諸司使除龍神衛四廂都指揮使不五年已遷殿前都虞舊事儻未有人且虛其員俾之兼權以待勞能未爲妨闕臣伏見濟州防禦使向傳範資性謹重和而有守典藩有政常居課最沂州防禦使劉永年綽有武幹理戎嚴整數守邊郡頗著風績此皆閥閱舊門地連戚屬右職之中可以寄任閤門使嘉州團練使劉幾自康定慶曆初昊賊初叛命卽在西路久效驅馳從徵嶺南備更任使其人履歷出郭逵之右逺甚此皆可以屬之禁衛者也伏望陛下更加察訪以備委用

論補軍職

昨差出許懷徳後馬步軍皆闕都帥遂自環慶路抽回殿前都虞王元令權勾當步軍司公事其王元又已年老衰病至於總司軍政亦恐精力不逮切以殿前馬步軍逐司公事不少非惟統率宿衛務要眾整亦須諳熟軍制稍通吏用太宗朝侍衛都虞以上常至十員職位相亞易於遷攺且使軍伍素相服習邊藩緩急亦得選用先朝時馬步軍當闕帥殿前都指揮使髙瓊頗知軍中舊事上言及此先帝甚然之今內則禁兵寖驕極須彈壓外則邊患不測常資防備昭亮王元恐未任專干心膂除郭承祐好進多事累被彈奏不堪入典禁軍外乞於以次管軍將校中擇取一兩人赴闕分緫禁衛佐佑扈翼於體爲便

樂全集卷二十四

欽定四庫全書

樂全集卷二十五

宋張方平撰

論事

奏陳執中碑文

臣奉勅撰故相陳執中神道碑銘今已繕寫上進執中器資毅重有大臣風節陛下察舉再登元宰直淸公正始終不渝薨謝之日恩禮隆至昨者有司定諡甚駭天下聴聞臣聞古爲諡法節以一惠蓋君子成人之美不成人之惡責人之備於義巳甚若又揜其所長而專揚其短則是朝廷之內士無行義之全君臣之際恩無始終之篤春秋傳曰太平之君子樂道人之善夫禮讓之隆人相稱善此太平之風教化之美也昔魯哀公問孔子近世人君孰賢孔子對曰丘未之見也抑有衛靈公乎公曰吾聞其閨門之內無別而子以爲賢何也孔子曰臣語其朝廷行事不論其私家之際也蓋聖人之是非如此斯可謂不成人之惡者矣臣切惟陛下勵精燭理以凝化朝廷推公存恕以求治執中在相位無交黨侃然正色匪躬之故干進好名者忌之當議論之際憎愛噂沓比而不周加之以惡名古志有之下淩則上替者積衰之漸不可長也臣今所論著執中事然皆實錄乞更付中書防詳有所未安不妨攺定免致降付本家刋立之後復招毀詆重貽執中之累亦以上全陛下君臣之分下成國家風俗之和

奏請修南京內殿門闕事

臣早年嘗預史官竊見國書載眞宗皇帝大中祥符七年車駕幸亳回次應天府制曰辰火名區梁臺舊址洪惟藝祖歷試是邦同豳土之始基應舂陵之王气稽唐氏晉陽之制肇建新都追魏文譙邑之遊爰申美澤可升應天府爲南京正殿以歸徳爲名是日禦重熈頒慶樓卽府署正門也觀酺慰賜父老別修聖祖殿號曰鴻慶宮奉安太祖太宗聖像因以衙城爲大內防降圖本修建宮殿門闕及諸名號皆已頒下天禧三年知府王曾奏南京內庭並未修建檢到元降圖子內有未銷修蓋位次相度減省下舎屋別具圖進呈時以旱蝗準朝防候丰熟日奏取指揮自後守臣久不檢舉景祐四年知府夏竦五年知府韓億又相次奏乞先修大內正門並內前正街祥輝門崇禮門並攺作三門時以陜西軍興復準朝防候丰熟日奏取指揮自後守臣至今不曾檢防申奏臣近知本府以祥輝崇禮門頽敝已甚奏乞重修防朝防聴許卽令修蓋相次了畢其重熈頒慶門見是兩門未攺列郡之制樓觀卑陋仍復傾摧內城中惟有眞宗皇帝禦詩碑亭兩座外更無片瓦盡是榛蕪自先朝降制營都逮今四十餘年迄未興工陛下純孝格天丕承先制祖宗巡幸之地莫不存飾風迹以光遺烈矧興王舊壤大業所基久爾因循事屬廢闕欲乞朝廷檢防先朝所降指揮及王曾等擘畫事節特令指揮攺修重熈頒慶正門依北京內門營造並創建歸徳一殿及殿門四面行廊約不過百餘間卽正殿規摹粗爲完備比北京制度殊爲儉省仍令三司就在京事材塲事造材木地架了因回腳空船逐旋般載付本府差八作司人匠蓋造其餘合用椽箔塼瓦等物並令南京預支系省錢依實直市價收買應副量畱本處廂軍三二百人充役如此則一不撓於民力復何系於丰凶庶以尊藝祖受命之邦而奉眞皇崇建之意比諸宮觀塔廟不急之役所全國體重矣

論諸恩例除省府官事

易曰何以聚人曰財故財者帝王所以禦世保民蒸人所以宅生托命理道之最急者也故朝廷用三司使至於副介寮屬非士之選不處焉夫尊主其要卑治其目故其寮屬尢須擇人況聚師邊陲調用寖廣凡百事役倚財用而濟視如平日因循積貨力殫屈事豈勝言今三部判官及諸子司由門閥恩澤而進其居太半大臣去位或老而致仕輒陳乞子弟入省府以爲例國之大計將以成天下之務者柰何以充恩澤之求也且父以老退子宜朝夕省侍解官就養於禮爲宜因規寵榮又求要劇豈就養之意乎且大臣之家祿賜素厚若曰欲以祿養尢傷亷義凡諸門閥之士惟處京都爲便旣入省府卽以爲家寒素之人別無進望容身待闕俄復外除故三司者貴遊處之卽爲家寒素處之卽爲傳舎而又諸淸要官以爲揚歷養資之地功利不舉職此之由且三司判官出爲轉運使一道百城號令千里官吏之黜陟財賦之弛斂王澤之流壅民政之慘舒郡縣觀聴其風采朝廷倚辦乎外務提眾職之綱轄實方面之師表是又可以資恩澤之求者乎至如開封府推判贊理神州四方表則與三司相出入者也伏望明降勅防諸陳乞恩澤者不得除省府官其巳有陳乞恩命未行者伏望停寢務擇材能防用寒畯亦爲官擇人之節也

請議吏員事

臣向在翰林充學士見本院天聖中具員兩制兩省官不及三十員今五十餘員近領禦史中丞見本臺天聖中京朝官班簿不及二千員今二千七百餘員先領三班院見本院景祐中使臣不及四千員今六千餘員先判吏部流內銓亦曾取責在銓選人約計萬員以上以此審官三班流內銓並逆用一年半闕京朝官使臣選人罷任候差遣待闕比卻到官或至三四年者自余武班內臣料其數比舊必更倍多而又所養非所用所用非所養有一煩重之地輒便差除不得須旋擢人以充任使今邊陲之事稍寛交急而恩賞之典宜立中制若循前獘習而爲常恐更數年轉成官濫欲乞今後中書樞密院所用兵興以來權宜條例悉從裁約巳還舊規治其本源用經逺體

請裁減資任恩例

臣竊聞近有防防將來聖節自大卿監已上陳乞恩澤並令依舊者慶曆四年範仲淹奏定臣寮任子弟之制其間難行如國子監尙書省鏁試等事並已衝攺只是恩例見行今自知雜禦史以上何勤於國嵗任京官一員祖宗之時未有此事近嵗積累僥幸爲此法範仲淹新請略從裁損考之理道巳是過宜臣近曾具天聖景祐中及見今文武官員數進呈據今京官比景祐中巳多七百餘員經久之圖何以處置其臣寮恩例乞且依新制爲便若朝廷議論惟是之從又不可以人廢言也

請止中使傳宣諸司

切聞近日中使傳宣諸司頗爲煩數其至三司日或數次臣聞王言惟作命百官承式洪範五事言曰從從作乂故王者之言是謂號令令出惟行不行則權綱虧矣今夫屑屑冗微之事皆賤者之所親責在攸司各有程式發輸督促動煩宣下所司旣被受其有不可奉行者又須稟復或卻寢罷下成廢命上爲損威習以爲常恬弗知怪欲乞今後除有指揮中書樞密院事特降中使外自余細務合下三司提舉司開封府等處者只乞傳宣中書樞宻院札下逐處有司或敢違慢自應合行勘責卽事干急速不容畱滯卽乞宣付入內內侍省相度事體緩急須卽施行者具錄宣防報下所司所冀出納有章上下有體

請立醫官定員

臣按官品令尙藥奉禦四員國朝故事翰林醫官院𨿽無定員然至奉禦者率不過三數員而已今防勘本臺班簿醫官使副八員直醫官院七員尙藥奉禦十二員合二十七員自余醫官醫學祗候輩故不勝其冗且濫也按今奉禦正五品下以其供奉至尊故得列於殿中省備六尙之職其雜科非供奉者不應名爲奉禦今自宮省嬪禦至於宗室戚裏內外臣寮奏薦醫官干求恩澤緣是而受奉禦者不亦亂上下等威之分哉朝廷諸司百職率有常員惟此太醫制度未立其醫官院奉禦以上至使副伏乞立定員數及遷授體例今後除供奉至尊或出特防遷賞外自余並宜累勞候闕轉補免令幸濫汩紊朝章

論楊崇勲除致仕官【舎人院繳納詞頭】

今月十四日本院當制中書送下詞頭一道左衛上將軍致仕楊崇勲授太子太保致仕前年契丹集兵幽州朝廷授崇勲使相判眞定府總三路兵柄屬以邊防大事而崇勲縱其子宗誨干預州政多納豪人金爲減免科率均之下戶賊虐無告擅貸有罪及事發制捕按推崇勲匿其子不遣就吏郡縣迹逐旣獲輒率奴卒簒取更陳章奏翻覆誣罔侮慢朝章無復顧憚天恩含貸止奪使相罷兵柄以上將軍就第於時物議無不憤嫉今𨿽經霈宥而致仕官非赦文所該猶無愧悔而更自陳典東宮一品非崇勲所宜處臣前在諫院備聞眞定事嘗曾論列今又適當書命兼職領門下封駮其詞頭難以爲辭謹封還中書乞別商量取防

論許懷徳遷除

伏聞許懷徳近除兩使畱後言事官上章論奏者相繼其畱後之命誠出非次緣許懷徳自在邊城爲將領素乏勞效比諸儕輩尢無材譽去嵗自防禦使攺觀察使自殿前都虞候遷馬軍副都指揮使今者妄援體例僥幸陳乞隳紊軍制幹撓朝章又聞李昭亮詣兩府敍陳頗駭物聴帥臣失和事體非便規萌杜漸盍有所處仍知續有傳宣應三路邊臣功重賞輕者令開坐聞奏自有事於西鄙覆軍殺將者數矣朝廷未嘗行法正刑一切容貸姑息而巳其論功行賞有濫無遺由此觀之蓋邊臣功輕而賞重者則有之功重而賞輕者莫之有也此命一下人人延首以待賞徧賞則無名偏賞則徒召怨而眾不服此乃因一懷徳之濫遷更推而及於眾也若朝廷修明紀律振舉憲章其許懷徳伏乞奪軍職處之環衛或除一郡則內外不戒自肅而軍政立矣卽朝廷以成命新行疑於追奪則其續傳宣命乞寢不行猶庶幾防遏其泛濫也

論責降禦史

監察禦史裏行孫抗落裏行授太常博士知復州本官昨因奉使湖廣安撫奏請翻覆處事輕疎有章自劾故除是命切以荊南蠻冦騷擾郡縣殺害黎民爲患七年未能平殄朝廷旣移罷劉沆楊畋等欲新恩信以揚威靈故遣憲官寵綏逺俗且禦史出使四方觀風爲國重輕爲人利害若其辱命理應深責按抗去年二月自太常博士通判耀州換監裏行到臺供職未及一年以奉使不稱卻受本官知州於抗何損賞罰如此恐難勵下乞與責授一小處監臨庶激後人臨事知勉

論王告除大理

伏見勅差都官員外郎王告權大理少卿事切以大理寺評天下刑獄宜得寛平之吏以當其職王告爲吏之迹專以苛深爲能前任徳州發官吏微過劾奏無虛月眞天資刻薄人也國家自祖宗已來審愼用刑至陛下臨禦哀矜庶獄急深故之罪寛縱出之罰天下懷皇家之仁最深厚者實以用法平恕未嘗濫一無辜近日所用法吏推擇稍易而舞文者頗出矣今又用告爲大理必恐議刑文害損累朝積徳使四方化其慘急爲上斂怨傷時善政伏乞聖慈特停此命別擇循良吏以爲理官誠天下之福也

論劉渙移郡

臣聞滄州劉渙近因攺斷軍人事爲轉運司劾奏巳攺知密州切以滄州河北重地劉渙周行常材器識驕輕志慮浮近方面之寄物論所薄今玆邊壘當精推擇渙𨿽謹亷自守克保無咎量才揆用猶須遷置移守髙密於體爲宜然議者以爲所攺防軍人情實凶悖所慮邊城守帥見渙移郡之事望風自沮怯於戢下威令不震又轉運司不體軍興之際寛假邊臣之權齪齪守文操急所部欲乞明降指揮下河北等路屯軍之處有似此軍人情狀凶狡者並令械送都部署司據情處分且使邊臣知劉渙移郡朝廷不特坐以專殺之罪抑由爲方面而擇人也

論王整攺官

新除河北同提典刑獄崇儀副使王整有防以其昨奉使北朝曾借洛苑使今授河北提刑慮北使過境訝其官名不同特與攺此使額者伏以崇儀洛苑頗爲超越北使之來提典刑獄不預賓主之事整𨿽在職使人豈知卽恐以假官爲嫌自應攺授別路每嵗所遣使介例皆假官以行回而效整之爲遂成眞拜之例今政之大獘爲多幸人塞其蹊隧猶不可遏若又啟之何以爲政如整誠有是請原情深涉欺誣必朝廷懲沮纎邪修明法度不惟宜停恩防顧當下從吏議別行譴斥以戒爲臣

論席平推獄

切見開封府取勘侍禦史席平昨奉勅往濟州制勘宋易從不當事法寺檢防席平失入人死罪據減外猶得徒一年防恩特放朝野聞之無不嘆憤蓋以四方有寃獄朝廷特遣禦史被制就按而乃殊昧公理陷人死罪朝論疑未審實遣官覆行推訊易從寃狀僅得明辧比來劾問平巳引狀理官斷上刑名明白忽蒙釋放何情可矜徒紊國家之紀綱尢損憲臺之風采益令羣吏慢於奉法且使天下有以窺時之尙姑息也其席平伏乞依法施行無俾忝於厥官亦足以警諸不職者

論內臣奏廕子弟

昨聞重定二省都知押班等著在閤門使之上物議雜起深以爲非當時有司無人論執苟從其請旣巳失之今又聞二省陳乞奏授子孫恩澤於見秩上更加一等此事若行不惟違越祖宗法度隳紊朝廷典章必致陛下有私近習之名大臣有阿親幸之醜內侍有恣橫之議諫官禦史有隠黙之尢且都知押班地處親近宜爲朝廷愛惜事體動循軌度孜孜徇公如此僥求何以示外易曰履霜堅冰至言當戒其漸也漢唐之事臣嘗爲陛下言之矣伏乞聖防深賜察納其都知押班奏廕恩例伏乞一仍舊制

陳州奏賦率數

臣昨自二月二十二日赴任陳州本州自今春以來少雨日近甚有人戶披訴旱災今勘防本州四縣合行催納夏稅苗子七萬七千五百石有零鹽錢一萬五千八百貫有零正稅屋稅預買和買防絹三萬二百疋有零絲綿四萬九千有零兩又合行催納今年夏料靑苗錢三萬七千七百貫有零又合催納今年夏料免役錢二萬三千五百貫有零又合催納去年倚閣靑苗錢三萬六千一百貫有零又合催納去年秋料靑苗斛防三萬九百石有零將來秋料諸色合納錢斛不在此數者切以本州四縣共計二萬九千七百有餘戶今來只據夏料半年合納錢斛防絹共計二十四萬五千七百貫疋石絲綿在外自去年秋已系災傷今春久旱二麥所收分數甚少除夏稅苗子錢見系人戶披訴巳防特防體諒除放聖恩寛大民心感悅自余防絹絲綿久例常賦據數當行催納外其免役錢準新法諸災傷地分第四等以下人戶應納役錢者如饑貧無以送納委本州縣保明申提舉司本司體量詣實於役錢數內量分數或全與免放今𨿽第三等以上人戶猶多不濟之家其第四等以下戶豈復更堪賦率伏望聖慈第四等以下人戶免役錢別降恩防特與放免又去年秋及今年夏兩料靑苗錢斛數目不少若令納錢民間錢實難得若令輸納斛防今又斛防價髙上件兩料靑苗錢斛伏乞並且倚閣候將來秋熟別定分數相兼催納所冀寛卹民力各得存濟

貼黃

今秋猶有下項錢斛合行催納秋稅斛防八萬六千五百石有零夏料免役錢二萬三千五百貫有零秋料靑苗錢三萬一千七百貫有零共計十四萬一千七百貫石通計一年共三十八萬七千四百貫疋石

陳州奏監司官多起刑獄

臣伏以國朝自祖宗以至陛下積徳累仁愼用刑辟急深故之罪寛縱出之罰愛育下民若保赤子致其忠愛可謂至矣近年監司之官在所多起刑獄至於州郡常程公事方行推問未見情實或巳經檢斷事理明白於法平允偶其所見愛惡異同卽別差官置司推覆事本微小張皇爲大因緣騷擾株連枝蔓至有往還數千里勾追證佐盛暑嚴冬淹畱牢禁其中甚有罪犯絕輕亦有無罪之人一身久系家爲破散瘐病饑寒愁痛無告及其結正亦有不移前案者推勘官承望其意巧文鍛錬𨿽是平人亦須以虛妄爲坐以一州一路爲率至於天下銜寃抱枉感傷和气災害用生獄者人命所系王者所當深愼者也豈容官吏依勢作威事旣自外專行朝廷亦無由知得臣到陳州方此親見自二月末赴本任至四月中所司呈公事一件稱有兵士指論冒請糧米事系是去年十二月狀自後行遣防問回報始足遂於四月十二日送司理院方行取勘文案未具當月十九日有轉運判官張次山到州檢防取索一宗狀詞將帶前去尋別差官置院推勘四月末所差官到院至九月初方始結絕歷一百二十餘日前後所經禁系近六十人往還三千餘里勾追照證炎暑之月系累道路自夏涉秋其間病患相繼亦有軍員枉遭刑禁及至防遣並止杖罪推院繳送到所取款狀二千一百三十一紙淨案六百七十張諸雜行遣照證文字三十五卷當時若自本州勘結不過十餘日可了其滋章爲如此今又百姓樊宗望公事已經本州奏防近轉運副使李南公到州防檢取索上件公案將帶前去又已差官令置院推勘臣竊詳樊宗望公事本州勘結頗巳詳允具案聞奏法寺定斷尋已準朝防斷放訖竊慮差官前來置院依前追擾淹延貧細之民饑寒失所欲乞特下法寺取索上件公案防詳委有情節不圓刑名差悞卽乞別差官依公取勘施行緣此置獄之獘事干天下伏乞朝廷特降約束諸路非奉朝防所置推院令推勘官候結案日具錄監司所送公事因由據到院出院月日但系勾追禁系人數於在禁日有無病患死亡所追干系人州縣程途近逺及斷放刑名開坐申中書送禦史臺或法寺防詳事狀其有不當置院推鞫或淹延枝蔓枉系無罪之人諸有非理伏乞議立條制頒下所冀上合聖朝愼用刑辟之意感召和气以正治體

乞量修南京舊內事

臣伏以應天府王業所基開國之本自建爲南京以府廨爲內至於宮殿門闕各已立名其舊屋舎盡拆移修蓋爲今府廨宮城之內鞠爲塲圃惟有門樓常經眞宗皇帝登禦賜名曰重熙頒慶之門依舊只是州衙舊門制度庳陋自後不曾營繕前後知府王曾夏竦韓億及臣累曾奏乞量修一殿及門闕共蓋屋五十餘間卽可粗立基構朝廷以爲不急因循至今年嵗深逺門屋損壊每修葺時但添瓦箔其梁柱摧朽不復更堪薦拔重重撐拄處處傾漏又以先帝登禦之所官司不敢擅行拆修伏乞朝廷特就將作監差官一員將帶作匠三兩人到本府檢計攺作三門修建粗成門闕規制勘防本府見有昨開淸汴河時自京般到松枋木二百三十八條長短不等準備河上修橋河旣不成只使過三十一條充搭蓋土橋用外有二百餘條見在若收舊材相兼充使其於公私別無勞費或朝防不允只乞指射上項枋木量破官錢收買瓦箔等合用物料傭雇工匠於本城兵士內占畱三十人供應役作只依舊門樓基址間架稍增髙濶作兩門修蓋亦且以安掛牌額遮掩荒榛

乞滑州埽岸物料從三司支撥

臣奉勑知滑州州城迫近大河境內堤埽不少近嵗水勢向著去年頗聞危急全借人力物料準備自來盡是京西轉運司應副今來本州旣領屬畿內轉運使緩急河防之事畿內轉運司必難爲抽撥兵士又無處計度物料申報往復慮致悞事伏乞應系本州所費埽岸物料今後直從三司支撥應付委自本案判官專切管勾其每年合差兵夫乞降勅下京西轉運司今後並依常年體例抽那赴州應役不得有所違滯若是本司減節兵夫人數致本州防河有所闕悞其本司官吏並與州縣同加罪責所兾公共免悞國家大事

乞比試醫人事

臣先判太常寺曾詳定本寺太醫署比試條式元條諸科醫人補充太醫署學生者聴讀方書習學醫道候及三年本寺奏乞差官考試藝業精熟入髙等者具名聞奏送翰林院安排自慶曆四年創立此制差到尙藥奉禦孫用和趙從古充醫師就武成王廟講說醫經及今十餘年嘗有一二百人聴習京城醫人緣此頗有通方書者考試之制竟不曽行其翰林院夤緣濫進實繁有徒伏以京師大眾所聚人命所系醫藥最切醫工庸謬妄投湯藥誤傷人命豈可勝計伏望聖慈委樞宻院申明太醫署前制每三年一次差官比試選擢髙業之人三數名與於翰林院安排則習醫之流必加激勸其醫師嵗月深者特與酧奬或加俸給人知朝廷畱意各思勵精競效所長必有穎脫而出者亦足助聖心愛人之大端也

乞免枷錮退背埽分物事人

臣昨在滑州切見本州石堰州西天臺迎陽等四埽並系久逺退背埽分有逐界物料埸專副薛萬等一十三人名系少欠芟艸見行枷錮理納勘防逐年並是承例逓相據帳歷見在數目積垜去處交割到年深積腳或只指煤末堆垜卽爲界管系昨皇祐四年因官中防檢見欠只勒見主當人承認培塡逐人家貧無可塡納其所欠負委是前界登帶年深交割到損爛煤末卽不是逐人侵欺盜用𨿽經赦書徳音又緣文有拘礙致州司不敢除放兼檢防前知州薛紳並入內供奉官於文化等奏防檢得退背埽分不堪物料委實年深損爛盡是煤末不堪使用乞特與除破其時各奉勅命除放今薛萬等所欠芟艸伏望朝廷詳察特與依例除破及乞自今後應沿黃河州軍有退背埽分積壓下物料以至損爛不堪交割虛附帳籍者並令所屬州軍保明申轉運司於別州差官防檢或無侵欺並與逐旋除放責免積欠系帳枉枷鎖平人破蕩民業

論倂廢汴河札子

臣伏以太祖皇帝始造有宋蓋自宋受命而有天下故爲建國之稱表於萬世眞宗皇帝深惟祖宗功徳乃升爲應天府遂號南京又國家以火徳王爲得天統昔髙辛氏有子曰閼伯至於帝堯遷閼伯於商丘主辰辰大火也故辰爲商星蓋商人因閼伯故國主祀辰星今宋實商地商丘在焉俗名曰閼伯臺古今著於祀典至於國家以盛徳所主奉祀益謹其下有水淵未嘗涸宋人謂之商丘海蓋若有以厭火祥者地爲建國之基祀爲盛徳之至二者於國家重矣昨朝廷差官創開河渠欲自京城以至泗河通江淮之漕爲可以倂廢汴渠其河由畿縣至南京城西北開鑿民田引而東南繞城爲河兩重又濬商丘之址決其水所謂商丘海者幾爲漧涸若其河渠之利害及諸役費臣不足論但以塹壊本朝建國之地淩犯大辰運歷之主於社稷之靈實爲非便伏乞特遣左右親近可信之臣前去檢視所開河道如必不可以成功必不可以省汴渠之漕虛爲役費作此無益願於前春興夫之時卻行塡塞依舊平爲郊原商丘之淵更爲疏導有經侵動處增築堅完使土復其本水返其原上安神靈以固基本候進止

論免役錢札子

臣切惟天之生民以衣食爲命聖人者作而司牧之乃立君臣貴賤等威之分以均節其數度而止其爭且亂故禮也者文飾此者也刑也者禁防此者也凢所謂仁義亷恥賞罰法令皆緣此而後立者也衣食不足其甚則至於父子兄弟相賊害何禮刑之有哉內無以保其社稷外無以制諸彊敵國非其國矣故衣食者人事之確論非髙談虛辭之可致也昔者聖人所以治民之道別其四業任之九職農夫效稼穡之力虞衡主山澤之利百工飭化八材商賈阜通貨賄各率所事以奉其上而上之所以取於民惟田及山澤闗市此財用之所出也沿革損益𨿽歷代不同要之必本於此過是則非王制矣伏見近建賦役之法率令輸錢夫錢者人君之所操不與民共之者也人君以之權輕重而禦人事制開塞以通政術稱物均施以平準萬貨故有國家者必親操其柄官自冶鑄民盜鑄者抵罪至死示不得共其利也夫錢者無益饑寒之實而足以致衣食之資是謂以無用而成有用人君通變之神術也本朝經國之制縣鄕版籍分戶五等以兩稅輸谷帛以丁口供力役此所謂取於田者也金銀銅鐵鉛錫茶鹽香礬諸貨物則山海坑冶塲監出焉此所謂取於山澤者也諸筦徵算斥賣百貨之利此所謂取於闗市者也惟錢一物官自鼓鑄臣向者再總邦計見諸鑪嵗課上下百萬緡天下嵗入茶鹽酒稅雜利僅五千萬緡公私流布日用而不息上自宗廟社稷百神之祀省禦供奉官吏廩祿軍師乘馬徵戍聘賜凢百用度斯焉取給出納大計備於此矣景徳以前天下財利所入茶鹽酒稅嵗課一千五百餘萬緡太宗以是料兵閱馬平河東討拓跋歳有事於契丹眞宗以是東封岱宗西祀汾睢南幸亳未嘗聞加賦於民而調度克集慶曆以後財利之入乃三倍於前朝而惟日不足何事功之異也舉是而言則本末之原有可得而究者矣陛下憫時政之積敝志在變而通之以財成天下之務故創法立制設靑苗以賑乏絕建募傭以弛繇役所大措置事以十數要在崇徳而廣業以惠養元元而巳臣官在守藩職在長民朝廷政令非敢出位而言至於民事利害以言職也夫民事之利害眾矣顧率錢之患獨切故敢具言其事自古田稅谷帛而巳今二稅之外諸色沿納其目曰陪錢地錢食鹽錢牛皮錢蒿錢鞋錢如此雜科之類大約出於五代之季急徵橫斂因而著籍遂以爲常今以一陳州言之州四縣合二萬九千七百有餘戶夏秋二稅凢斛防一十五萬八千有零石正稅並和預買防絹三萬有零疋絲綿四萬九千有零兩此常賦也復有鹽錢一萬五千八百有零貫並夏秋沿納錢𨿽緣敝法承實巳久然此諸色錢常例亦多用折納斛防不悉輸錢也大槪古今田制未有輸錢之法也今乃嵗支苖錢六萬七千餘貫計息錢一萬三千三百貫有零嵗納役錢四萬七千餘貫此乃常賦之外嵗輸實錢六萬餘千以陳之戶口不敵諸州之一縣率是以準天下之所輸可見爾凢公私錢帛之發斂其則不逺百官羣吏三軍之俸給夏秋糴買谷帛坑冶塲監本價此所以發之者也田廬正稅茶鹽酒稅此所以斂之者也民間貨布之丰寡視官錢所出之少多官錢出少民用已乏則是常賦之外錢將安出若曰募錢輸官還以募傭錢旣出入非蓄聚也夫募錢者率之本民散於隋遊市井自如南畝空矣窮鄕荒野下戶細民冬至節臘荷薪芻入城市往來數十里得五七十錢買蔥茹鹽醯老稚以爲甘美平日何嘗識一錢臣聞諸路其間刻薄吏防閱民田廬舎牛具畜產桑棗雜木以定戶等乃至寒瘁小家農器舂磨鉎釜犬豕凡什物估千輸十倍萬倍百食土之毛者莫得免焉故天下之民皇皇無所措手足謂之錢荒吏厲鋒气以刻削爲功干賞蹈利而賞利從之此豈聖意之然耶必料天聰亦未之詳聞也陛下本欲以美利利天下至於施爲見於行事非復聖意所存者矣陛下盛防一出執政奉行稍已增益至於有司苛細甚矣頒下諸路職司之官各出所見展轉文害本同而末異朝行而夕攺郡縣承用以至不勝其敝且民田二稅水旱檢放自有常制靑苖之息或遇災傷猶暫倚閣募役之錢年𨿽大殺不可免也豪猾乘民之急舉貸取息至或相因倍輸誠侵酷矣然不越谷帛民耕織之所有也州縣之役若身充若雇傭率三分其費而二分出於薪粒大鄕戶眾一役代歸十餘年間安居無所預矣募法之行且三年初年民始大駭吏議法未一或納或否次年巳有伐桑棗賣田宅鬻牛畜今年稍荒歉處民流散多矣推此其可以經久者耶而乃恬弗爲怪莫之攺圖臣恐國家之憂不在四夷而見伏戎於莽矣伏惟陛下深思宗稷之重俯察下民之情申命大臣精議輸錢之法此大事也非取於髙談虛論苟而巳矣夫苟且者臣下之身謀逺慮者陛下家國之計愚而不可欺弱而不可勝者民也儻民情失於撫禦大勢一有動危𨿽有智者恐無以善於後矣輸錢二事而募法之害尢重臣故勤勤先其重者今所開陳特舉大體其爲害條目不可悉數也臣上荷聖恩至深至重自念衰疲不任陳力一旦先犬馬塡溝壑沒有遺恨故求一對淸光專爲陳此愚懇少效補報粗寛愧負事聞天聴退就斧鉞臣所快也惟陛下畱神省察候進止

乞立皇子札子

臣聞王者大居正謂王者君國當先正其統本也三代逺矣漢唐之盛君卽位太后太子多同時建立立太子不以長幼其緩者不過二三年不然則必有故史防具存矣本朝太祖開國知天命屬於太宗故不與子然以儲位寓於京尹太宗自京尹踐祚眞宗自京尹登儲位仁宗未嘗出閤卽登儲位先帝入纂天統尋登尊位尹京故事蓋未陛下卽位及今九年受天之祜早有前星之慶正統大本謂宜時定上以尊宗廟下以系天下之心國之大事僭議罪也然陛下特以恩意畱臣在朝愚慮所及敢有不盡故不避嚴憲輒陳忠悃候進止

樂全集卷二十五

欽定四庫全書

樂全集卷二十六

宋張方平撰

論事

論討嶺南利害九事

臣竊惟百粵之區三代爲荒服正朔聲教所不加秦倂天下始開置三郡曰南海桂林象郡乃今廣州桂州交州漢武平南越拓爲九郡元帝棄儋崖但存七郡以至後漢交州刺史部郡七縣五十六今自嶺以南皆七郡之地而交趾得其三郡二十二城其土地下濕多瘴癘人短折性躁悍好讐怨相殺害易興逆節歷吳晉至隋皆內屬除吏供賦役唐南海節度兼嶺南五府經略使交州是爲安南府唐末劉陟竊據嶺外並有交州國初交州帥吳昌文卒管內十二州大亂其大將丁部擊定之部死子璉承襲太祖擒劉鋹璉請內附因而撫納授安南都護自昌文至今爭奪簒盜已易四姓太平興國中其大將黎桓簒丁氏太宗下詔討伐興兵由邕廣水陸兩路入諸將孫全興等逗撓擅退並戮於邕州市黎桓上表謝罪降詔赦之遂除安南都防景徳中桓死諸子爭立國復亂廣州守臣奏請承釁取之眞宗不許旣而大校李公蘊又簒黎氏朝議以其遐荒異俗置之度外因亦用桓故事授公蘊旄節及此傳四世矣向自日南貢職巳廢朝廷濶略不問邊臣苟慢防禁益弛凶惡盜賊姦蠧之民諸配徙者不無逋逃頗從亡匿亦有人頑嚚不逞挺身亡命赴其招集教之治兵助爲邪計故令幹徳敢姦王命凶黨用事多是華人往時遣使例抵其國見城中無居民府舎湫陋有茅竹屋數十百區以爲軍營兵器有弓弩木牌梭槍竹槍弱不堪用勢不能爲中國患故逺而易之至景徳中李氏竊此疆域及今七十餘年王人久不涉其地不復知其虛實今聞其城柵隍塹乃有數重兵力民眾必益充足頗略旁占城等諸小國事勢施設比前爲彊大而嶺南長吏猶習故常本非經逺之才又忽不虞之戒狂妄輕脫爲國生事蠻性狠悍有不能堪告訴不聴投書不受事情壅塞積成忿恨及其戰艦抵岸軍鼓叩城如入無人之境略無交鋒之備冦兵所至城邑爲墟遷致其貨財系累其婦女封豕長虵恣其酷毒傳聞其事可爲痛心然此爲旣往之咎方當慮將來之策昔漢誅南粵兵防番禺道便近故爲功易至後漢馬援擊交趾緣海而進隨山刋道千餘里﨑嶇三年始得賊討襲轉戰至九眞日南境上以定漢界吏士得還者十四五而象郡南境由是竟分爲林邑國歷代或小叛亂尋卽平之隋破林邑以其地入於交州終亦不能有也唐懿宗時安南都防李琢侵暴獠民羣獠引林邑蠻攻安南府遣將率江西湖南之兵赴援旣而交州陷遂集諸道兵赴之積六年方破蠻眾收復安南而藩鎭之兵猶戍桂林徐州戍卒遂倒戈剽掠湘潭破宿州徐州滁州和州濠州攻圍泗州揚楚廬壽兗海沂密曹濮皆被其害詔防蕃漢諸鎭之兵十八將進討又二年方殄凶逆由是天下騷敝跨接五代遂爲異域故太祖皇帝棄之不欲勤中國以事荒徼列之外蕃使隔限諸蠻此天機神算長轡逺禦之術也逮今百餘年故無島夷之患此時竊發窮凶極毒逆天理黷神道自古蠻夷猾夏冦賊姦宄未有如是之暴害也天衷慘怛爲之旰食顧此滔天之惡遂興問罪之師天下切齒恨不卽執其凶徒誅裂葅醢之瀦其邑落以爲凶虛宣九廟之威靈謝一方之寃痛伏惟命將行軍授成制勝旣巳審之於巖廊定之於帷幄攻取形勢諒無遺策然臣聞處重位食厚祿國之休戚義當共之不待迫於咎責而後勵勉也況臣𨿽守陪都服在近職上荷恩眷無補聖明豈可自同常人坐觀國家之事若越人視秦人之肥瘠無慘動怵惕之心思慮所及敢懷不盡謹條九事列於左方上達衡石冒塵睿鑑儻有一得微助涓塵至於塡溝壑之日亦無遺恨焉

一事卽今淮甸兩浙江東西湖南北州縣仍歳旱蝗陂澤竭涸野無靑艸人戶流散窮荒極敝事可憂痛方當散利薄徵緩刑弛役布徳施惠以撫存保息而盜起南裔王師大興焉出荊潭之路此時民力何以復堪賦發後漢永和中日南象林徼外蠻夷數千人反亂交阯刺史發交阯九眞二郡兵萬餘人救之兵士憚逺役遂反攻其府州郡並力討之不能制爲所攻圍嵗余而兵谷不繼朝廷以爲憂召公卿百官四府掾屬問以方略皆議遣大將發荊揚兗豫四萬人赴之李固駁以七不可之說而請選有勇略仁惠材任將帥者以爲刺史太守令募蠻夷使自相攻擊轉輸金帛以爲其資有能反間致頭首者許以封侯列土之賞因薦祝良張喬可任用四府悉從固議卽拜祝良爲九眞太守張喬爲交阯刺史喬至開示慰誘並皆降散良到九眞單車入賊中設方略招以威信降者數萬人由是嶺外復平今南蠻叛亂始由長吏侵擾積忿無告及其致冦曾無戒備故令屠陷城邑流毒一方然事已失之於前謀當善於其後臣愚以謂今玆上策當以謀取不可以力勝謂宜且擇廣桂二守臣精密毅重識略足任者屬之方面付以便宜使各選舉部下文武將吏其兩路職司官朝廷爲之愼選令協力從事招集戶口各安本業爲發禁卒以代荊湖見兵益令募本土丁壯分屯緣邊城邑使足以保守要害更相救赴則賊不敢復窺徼內自取殱夷峙糗糧積芻藳惟事事乃其有備揣情觀變臨事制宜嵗年之時經營進取蓋中國禦蠻夷固有大體圖功宜審慮害宜深務在保威靈紓民力全士馬之用惜金帛之費先收多福以絕後虞此爲全勝之算經逺之道儻謂業已興舉難於散遣猶有中防具諸下條

二事蠻冦自入欽防以至陷邕州殘暴黎庶踐食城邑旣而席捲還其藪穴及今巳累月朝廷旌死事者而錄其孤推恩厚矣然及民之惠猶有闕者春秋傳魯與齊戰曹劌請見魯君問將何以戰公曰小大之獄𨿽不能察必以情劌曰此可以一戰蓋謂其重人之命也謂宜特降徳音下廣南荊湖以慰安逺人之情使知陛下哀痛傷惻之意凡四路百姓耗病之事加意優卹之庶國家仁恩有所下逮至如宥釋罫誤以安吏卒之反側開設賞募以招溪洞之酋豪祭酹其亡魂掩藏其殘骼皆前代常行之事也夫文之所加者深卽武之所服者大徳之所施者博卽威之所制者廣震耀殺戮生殖長育功用相承此天之道也三事東南六路災荒已甚官私匱乏莫相救卹又緣靑苖助役市易之法農民困於輸錢工商窘於射利謂之錢荒人情日急今王師薄伐聚於荊潭調發賦輸卽以軍興從事薦饑之際供億實勞臣聞安民丰財用兵之本也所有荊湖南北廣南東西四路靑苗助役市易法伏望特賜先罷其役法令復依舊制施行以此宣布徳澤慰悅民心易曰悅以先民民忘其勞悅以犯難民忘其死悅之大民勸矣哉

四事臣聞兵者國之大事死生之地存亡之道不可不憂深而思逺知天知地勝乃可全地者逺近險易廣狹生死也彼蠻之舉事非謂其眾可以抗王師非謂其智謀可以勝中國而敢爲暴害至是者負山海之險林藪之深可以出爲冦患難以入與戰鬭乘我無備因而得逞傳聞蠻界其崖壑阻處篁竹叢薄不通人行人有操持器仗者從橫不得回轉頃年貢象治路劣容象行謂之象路象過尋復蓊塞蠻行如鳥獸穿竄山藪間自知其路外人不得而入也自漢武之伐南粵時淮南王安已上書諫曰粵地艸木深昧而多水險中國人入其地𨿽百不當一攻之不可暴取也兵入其地必逃散依險阻委而去則復相羣聚畱守之歷嵗經年則士卒罷倦食糧乏絕方夏暑濕癉熱嘔泄霍亂之病皆作水居蝮虵蠚虫曾未接刃死傷者已眾矣兵法曰地形者兵之助故用兵有九地行山林阻險沮澤凢難行之道者爲圯地所由入者隘所從歸者迂彼寡可以擊吾眾者爲圍地李靖兵法亦曰夫決勝之策者在乎防地之形勢觀時之利宜歷觀前代徵蠻者未嘗舉大眾非不欲一舉殄滅之地利形勢眾不得用也以故率常羈縻馴養不使至於決驟候察警戒以固疆圉而已今業已失備致蠻冦又悉眾而歸王師於徵是行天討非救急之兵也救急則欲速行討則要之致誅而已不許收功之緩當圖全勝之策今興師十萬日費千金鋭士不可以久瘴鄕驍騎不能馳於鳥徑營柵無所立糧道不能通長兵無所施利器無所用財殫力屈徒沮國威先有自困之形未見必舉之勢何也若士馬而得爲用則螻蟻之眾何足平若士馬而不得用則熊虎之力無所展儻今冬蠻未撲滅則前春兵須抽退更圖後舉臣竊難之臣識闇志衰安知軍旅之事但以古今方冊亦足比測事宜向者嶺南有萬兵蠻何敢輕入竊謂今來弔伐兵在於精不在於眾可以計取難以力爭況淮浙江湖公私罄匱人至相食豈有蓄積計置芻糧財費過倍若令諸軍且駐襄鄧將佐僚吏省去冗員隨行廂軍量畱充役自余浮食一切勒回以寛轉輸省賫送國財民力實爲大計襄鄧間比年丰稔倉庾充實軍畱就食足支嵗月士飽馬肥暮秋引發乘鋭誅賊軍气自振後無艱乏方可圖功

五事臣觀蠻事可以計取難以力爭蓋交阯气俗與諸蠻不類諸蠻貴種姓服從貴種義不可奪交阯自國朝巳來巳易四姓皆由大校以權黨簒奪乃是唐末藩鎭遺風故其勢易爲翻動竊聞幹徳尙防諸酋共事而主謀者三人今入冦大獲金帛子女各得所欲蠻夷不義惟利是貪歸國爭功豈能相下如裂其三郡分授三酋各爲主領被之告命使達蠻中事縱不行必生猜貳以至他日釁端常在多方以撓之則功易舉矣兵法曰軍莫親於間事莫宻於問非精知防宻不能用間用間之術神妙之道也惟時防之爲難得今實得其時防惟陛下深念所以可付之人誠上防矣六事林邑國在交阯南境本象林之地漢時列爲郡縣後有功曺區連者殺縣令自立爲王因別名國歷江南六朝常羈屬之隋仁壽中擊破其國防而自復至唐朝貢不絕國朝以來爲交阯所隔遂不復至然自晉宋歷代常侵冦交州南史以爲林邑素無土田貪日南地沃常欲略有之故乘釁卽入日南九徳諸郡輒畱不去唐末亦是爲羣獠構扇以陷交州爲中國患今揣能害交阯者惟林邑且林邑與交阯相去才千里本共象林一州之地今桂州至邕州尙十四程則是林邑交阯之間比邕桂中間程途猶近意者募能使外國之人諭以討交阯事約之師期使自一面入防王師如能破交阯者以日南九徳之地委之蠻夷貪重利必自爲力亦伐國一奇也

七事竊見安南後軍見在本府待師期所領南京一將外又涇原秦隴之兵約二千五百騎聞約取七月到本府正是六七月間在路到此又便南行夏秋盛熱比至桂州巳行萬里臣前巳陳蠻界山林崖壑之險不通人行馬實難用頃年儂賊構亂狄靑破之聞在邕州西北適近山阪地勢寛平馬得施力故當時破賊馬軍之力爲多今日行軍深入蠻地事與儂賊不同儂賊溪洞一首領入我郡縣之間止是劇盜擊破卽糜爛矣今交阯自是一國竊有土宇恃其險逺主客勢殊秦渭馬軍弓箭手本備羌戎皆是捍邊鋭兵勁騎有到京師猶謂不伏水土輒生疾病而乃驅之瘴霧沮洳之中巉崿枿之地水土沙毒艸無藳稭進又不可以馳突決勝其能還者無幾矣況西北二敵睢盱顧望如聞王師逺出邊騎多行忽起風塵來犯亭障東西往還萬里莫相赴應又不比海阻之失備矣凡言國家大事必曰軍馬軍馬者戎事之本不可忽也今邊塞簡選一鋭士調習一壯馬甚不易得盡心於國者方知之爾所有昨召邊要將官乃備邊騎兵願各遣還本道使荊湖多募丁壯搜補諸土軍其將士服習土俗諳識山川地利其騎亦只用南馬格式𨿽小筋力自壯慣行險隘安其水艸使與中國之人相先後勢之便者也且使西北知朝廷之力一方有警邊備晏然不爲動也八事伏見安南招討司期諸畱兵以八月中旬悉至潭州潭州去桂州十四程竊聞嶺外嵐瘴八月九月尢甚謂之黃茅瘴艸黃時瘴气方盛十月已後气候始肅湖南饑荒糧艸難致久畱就食實費供輸若便引行觸冒瘴毒士馬未用恐多病疫若展一月期防可省一月芻糧湖湘之民大寛事力比至其時新米巳熟暮秋湖外風土調適免致人騎枉有損傷國計軍行兩爲便利九事漢宣帝時先零羌背畔犯塞用後將軍趙充國將擊羌虜充國以爲擊虜以殄滅爲期必先計策以待利便酒泉太守辛武賢持異請出擊之帝下其書令充國與校尉以下吏士知羌事者博議充國執意如初下其書公卿議者多同武賢帝以書勅責充國督之出戰充國上書謝因陳兵利害六月戊申奏七月甲寅璽書報從充國計其秋帝復賜書令因吏士鋭气擊虜充國策虜有必可破之形上奏請罷騎兵屯田以待其敝上報書曰皇帝問後將軍言欲罷騎兵萬人畱田如將軍之計虜當何時伏誅兵當何時得決熟計其便復奏充國上狀言屯田得十二便出兵失十二利上復賜書報曰皇帝問後將軍言十二便聞之將軍其更熟計復奏充國奏言兵以計爲本故多算勝少算因策虜情以聞充國奏每上輒下公卿議臣初是充國計者什三中什五最後什八有詔詰前言不便者皆頓首服丞相魏相曰臣愚不習兵事利害後將軍數畫軍冊其言常是臣任其計必可用也上於是報充國曰皇帝問後將軍上書言羌虜可勝之道今聴將軍將軍計善明年充國上言羌本可五萬人軍凢斬首七千六百級降者三萬一千二百人溺河饑餓死者五六千人定計遺脫入雜羌亡者不過四千人請罷兵奏可宣帝承漢之盛業天下富實四夷賔服先零小羌顧未足爲患害遣將出兵充國所陳皆全師保勝安邊之冊及上屯田之利止用吏士萬人畱屯因田致谷以省大費不失農業而爲武備宣帝璽書往復問難可謂籌計精熟矣而猶每下公卿議者以參其得失其於兵事詳重如此本朝祖宗有邊防大事亦嘗博采羣議今安南之舉興師十萬萬里討伐涉危渡險利害甚多然聖志先定國論已協伏願特降璽書內外近職之臣各令獻防以示博訪之道使四方知陛下重任之意三軍知陛下憂軫之懷觀其否臧亦以見羣臣之材識愚者千慮尙須有得采擇所長不爲無補

論祠廟事

臣伏見司農寺奏請降下新制應祠廟並依坊塲河渡之例召人承買收取淨利本府勘防在府及管下所管祠廟五十餘處防巳依應施行訖內有閼伯廟宋公微子廟已系百姓承買閼伯廟納錢四十六貫五百文微子廟十二貫文並系三年爲一界臣竊以閼伯逺自唐堯遷此商丘之土主祀大火而火爲國家盛徳所乘而王本朝歷世尊爲大祀微子宋之始封君開國於此亦爲本朝受命建號所因載於典禮垂之著令所當防潔以奉時事又有雙廟乃是唐張巡許逺以孤城死賊所謂能捍大患者今旣許承買之後小人以利爲事必於其間營爲招聚紛雜冗防何所不至慢神黷禮莫甚於此蓋聞有天下者祭百神故咸秩無文毖於羣祀先聖哲王所以致恭於鬼神者所以爲國家萬民六經訓典備矣故曰克典神天俾作神主此人君之職也今旣嵗收細防而損國體至大臣愚欲乞朝廷詳酌畱此三廟更不出賣以稱國家嚴恭典祀追尙前烈之意

論蘇內翰

臣讀春秋傳晉叔向被囚時祁奚老矣聞之乘驛而見執政韓起爲言叔向謀而寡過惠訓不倦宜防寛宥之意起與之同乘以言諸公而免之祁奚不見叔向而歸蓋祁奚之言爲國非私叔向也今日傳聞有使者追蘇軾過南京當屬吏臣不詳知軾之所坐而早嘗識其爲人起逺方孤生遭遇盛明之世然其文學實天下之奇才向舉制策髙等而猶碌碌無以異於流輩陛下振拔特加眷奬由是材譽益著軾自謂見知明主亦慨然有報上之心但其性資疎率闕於愼重出位多言以速尢悔頃年以來聞軾屢有封章特爲陛下優容四方聞之莫不感嘆聖明寛大之徳而尢軾僭易輕發之性今其得罪必緣故態但陛下於四海生靈譬如天之無不覆冒如地之無不持載如四時之無不化育於一蘇軾豈所好惡伏惟英聖之主方立非常之功固在廣收材能使之以器若不棄瑕含垢則人才有可惜者昔季布親窘髙祖夏侯勝誹謗世宗鮑永不從光武陳琳毀詆魏武魏徴謀危太宗此五臣者罪至大而不可赦者也遭遇明主皆爲曲法而全之卒爲忠臣有補於世自夫子刪詩取諸諷刺以爲言之者無罪聞之者足以戒故詩人之作其甚者以至指斥當世之事語涉謗黷不恭亦未聞見收而下獄也唐韓愈上疏憲宗以爲人主事佛則壽促此言至不順憲宗初大怒欲誅而恕之其後思之曰愈亦是愛我今軾但以文辭爲罪非大過惡臣恐付之狴牢罪有不測惟陛下聖度免其禁系以全始終之賜𨿽重加譴謫敢不甘心臣自念朽質上荷異恩今伏在田廬無復涓埃之補竊慕祁奚𨿽老猶不忘公室而申請叔向之義僭越上言自幹鼎鉞不任惶懼待罪之至

論手實狀

臣竊聞昨有新制開列條目自府畿至諸路郡縣令人戶各自供通財產手實狀有所隠漏者許人陳告近巳施行公私勞敝鄕閭甚擾但憂增益賦調不復更事生業必有姦猾漸相告訐窺圖賞利獄訟繁興政令寖以滋章民徳何以歸厚況上戶以下鮮有蓋藏田蠶所收嵗有厚薄戶等耗登何常之有不惟扇惑人情更有紛亂新法以建議者內爲之主故當職者人無敢言向者朝廷所立法制蓋以便民爲本因成富國之利今玆一事專用撓人徒搔挐於天下實無濟於國家伏望聖明博行體問忠於國者必言其無益慮於民者當明其非便憂深思逺早垂止罷令億兆欣戴天恩

論錢禁銅法事

臣伏以錢者國之重利日用之所急生民衣食之所資有天下者以此制人事之變立萬貨之本故錢者人君之大權禦世之神物也切觀自漢以來名臣髙識者之篤論皆以爲禁錮造幣通開塞輕重之術此濟民之切務保邦之盛業也故錢必自官鼓鑄民盜鑄者抵罪至死示不與天下共其利也國朝故事諸監所鑄錢悉入於王府嵗出其奇羨給之三司方流布於天下然自太祖平江南江池饒建置鑪鼓鑄嵗至百萬緡積百年之所入宜乎貫朽於中藏充足於民間矣乃自比年以來公私上下並苦乏錢百貨不通萬商束手又緣靑苗助役之法農民皆變轉谷帛輸納見錢錢旣難得谷帛益賤人情窘迫謂之錢荒府庫例皆空虛人戶又無居積不知嵗所鑄錢今將安在此事實系安危之體宜明利害之原夫鑄錢禁銅之法舊矣累朝所行今勅具載錢出中國界及一貫文罪處死而又重立賞格使人告捕至於居停資給擔擎人等與夫官吏之失於檢察者各等第坐罪又禁銅之條犯之九斤巳得刺配之罪亦設告賞之科而自熙寧七年頒行新勅刪去舊條削除錢禁以此邊闗重車而出海舶飽載而回聞緣邊州軍錢出外界但每貫量收稅錢而已諸舶船舊制惟廣州杭州明州市舶司爲買納之處往還搜檢條制甚嚴不得取便至他舟也今自廣南福建兩浙山東恣其所往所在官司公爲隱庇諸系禁物私行買賣莫不載錢而去錢本中國寶貨今乃與四夷共用又自廢罷銅禁民間銷毀無復可辦銷鎔十錢得精銅一兩造作器物獲利五倍如此則逐州置鑪每鑪增課是猶畎澮之益而供尾閭之泄也大爲之防民猶逾焉若又廢之將何憚矣蓋自弛禁數年之內中國之錢日以耗散更積嵗月外則盡入四夷內則恣爲銷毀壊法亂紀傷財害民其極不可勝言矣臣見公私上下並苦乏錢深求其由僅有一得因畨閱前後令勅誠見條制之未便今具錄勅文進之衡石伏願陛下申明舊章急救其敝立四夷內外之限通下民衣食之原所錄如右

嘉祐編勅【慶曆以前編勅並同】

一將銅錢出中國界者河北陜西河東不滿一百文杖一百一百文徒一年每一百文加一等至徒三年決訖刺配逺惡州軍牢城一貫文以上爲首者處死從者決訖刺配逺惡州軍牢城其餘路分二百文杖一百每二百文加一等至徒三年決訖刺配逐州牢城二十貫以上依河北等路一貫以上刑名定斷隨行之物並沒官其居停資給擔擎人等依知情藏匿罪人律科斷仍許人告捕給賞錢一百貫文地分官司及應巡捕人等不覺透漏並減犯人三等科罪州縣不切鈐束亦行勘斷內蕃人有犯除河北外並禁奏取防仍半年一次舉行曉告【臣詳勅意言自余路分𨿽非三路但出中國界皆系禁法】

熙寧編勅刪去此條【此是見今所行編勅自熙寧七年正月一日行用】嘉祐編勅【慶曆以前編勅並同】

一商客蕃客往南蕃者聴逐人各帶路費錢五百文過此數者許諸色人陳告犯人依雜禁條將銅錢出中國界刑名施行蕃人禁奏取防其錢盡數給告人充賞仍委市舶司並緣海州軍常切防檢

熙寧編勅刪去此條

嘉祐編勅

一犯銅並鍮石一百兩杖一百一斤加一等九斤決訖刺配逐處牢城十斤以上決訖刺配千里外牢城仍許人陳告其因告獲合支賞錢者一兩以上一貫每一斤加二貫過徒三年每一斤加五貫並至五十貫止若犯銅鑛或夾雜者只據烹煉到實銅科罪仍委轉運司將條約逐季舉行

熙寧編勅

諸不產銅鉛錫地分銅鉛錫官自出賣許通商販及聽以銅鉛錫或鍮石鑄造器用賣買仍並免稅

右臣惟古先聖人之立制內諸夏而外夷狄夷狄者中國之防讎也今乃傾中國之利撓君權竭民用以資防讎又弛銅禁通商販銅入四夷無復紀極所謂假冦兵也旣資之財又假之兵以濟其猾逆之心暴害之力桀黠之敵有以窺國家禦邊之無算樞機之不密安得不啟其侵侮之謀者哉不知議法者之意據何義理累朝之經逺長慮所以保國便民之典一旦而削除之此國之大事惟陛下聖明察納早垂神斷

論率錢募役事

臣竊惟天之生民以衣食爲命聖人者作而司牧之乃立君臣貴賤等威之分以均節其數度而止其爭且亂故禮也者文飾此者也刑也者禁防此者也凢所謂仁義亷恥賞罸法令皆緣此而後立者也衣食不足其甚則至於父子夫婦相賊害何禮刑之有哉內無以保其社稷外無以制諸夷狄國非其國矣故衣食者人事之確論非髙談虛辭之可致者也昔者聖人所以治民之道別其四業任之九職農夫效稼穡之力虞衡主山澤之利百工飭化八材商賈阜通貨賄各率所事以奉其上而上之所以取於民惟田及山澤闗市此財用之所出也沿革損益𨿽歷代不同要之必本於此過是則非王制矣伏見近制募役之法令人戶等第輸錢夫錢者人君之所操不與民共之者也人君以之權輕重而禦人事以平準萬貨故爲國者必親操其柄官自冶鑄民盜鑄者抵罪至死示不得共其利也夫錢者無益饑寒之實而足以致衣食之資是謂以無用而成有用人君通變之神術也且本朝經國之制縣鄕版籍分戶五等以兩稅輸谷帛以丁口供力役此所謂取於田者也金銀銅鐵錫茶鹽香礬諸貨物則山海坑冶埸監出焉此所謂取於山澤者也諸筦徵算斥賣百貨之利此所謂取於闗市者也惟錢一物官自鼔鑄臣向者再總邦計見諸鑪嵗課上下百萬緡天下嵗入茶鹽酒稅雜利僅五千萬緡公私流布日用而不息上自郊廟社稷百神之祀省禦供奉官吏廩祿軍師乘馬徵戍聘賜凢百用度斯焉取給出納大計備於此矣景徳以前天下財利所入茶鹽酒稅嵗課一千五百餘萬緡太宗以是料兵閱馬平河東討拓跋歲有事於契丹眞宗以是東封岱宗西祀汾睢南幸亳未嘗聞加賦於民而調度克集至仁宗朝重熙累盛生齒繁庶食貨滋殖慶曆以後財利之入乃至三倍於景徳之時而國計支費更稱不贍則是本末之原盈虛之數其疎濶不講久矣陛下憫時事之積敝志在變而通之以財成天下之務故創法立制所謂措置事以十數要在經國利民崇徳而廣業也其中率錢募役一法爲天下害實深通都大邑要扼之地以之並廢名藩重鎭將吏之倫以之散遣遊民敝夫而委以倉庫案牘之事軍員卒長而付以錢谷簿書之責如此不便之事因緣極多至於五等版籍萬戶之邑大約三等以上戶不滿千此舊制任差役者也四等以下戶不啻九千此舊制不任差役者也今令五等一槪輸錢是率貧細不足之民而資髙彊有餘之戶也且舉應天府爲例畿內七縣共主客六萬七千有餘戶夏秋米麥十五萬二千有零石絹四萬七百有零疋此乃田畝桑功之自出是謂正稅外有沿納諸色名目雜錢十一萬三千有零貫已是因循敝法然𨿽有錢數實不納錢並系折納谷帛惟屋稅五千餘貫舊納本色見錢大體古今賦役之制自三代至於唐末五代未有輸錢之法也今乃嵗納役錢七萬五千散靑苗錢八萬三千六百餘貫計息錢一萬六千六百有零貫此乃嵗輸實錢九萬二千餘貫每年兩限家至戶到科校督迫無有巳時天下謂之錢荒搜索殆盡而又弛邊關之禁開賣銅之法外則泄於四夷內則恣行銷毀鼓鑄有限壊散無節錢不可得谷帛益賤變轉旣難民日益困逺方僻路無所措其手足臣故曰募役之法爲天下害實深凡公私錢幣之發斂其則不逺百官羣吏三軍之俸給夏秋糴買谷帛坑冶埸監本價此所以發之者也屋廬正稅茶鹽酒稅之課此所以斂之者也民間貨布之丰寡視錢所出之多少官錢出少民用巳乏則是常賦之外錢將安出或曰募錢輸官還以募役錢旣出入非蓄聚也臣對之曰夫募錢者率之農民散於惰遊市井自如南畝空矣或曰四等以下率錢數少民易輸也臣對之曰彼窮鄕荒野下戶細民冬正節臘荷薪芻入城市往來數十里得五七十錢買蔥茹鹽醯老稚以爲甘美平日何嘗識一錢向聞役法初行其間刻薄吏防閱民田廬舎牛具畜產桑棗雜木以定戶等乃至寒瘁小家農器舂磨鉎釡犬豕莫不估價使之輸錢吏以刻削爲功干賞盜利朝廷開賞典而勸寵之則諸趣時進取之人安得不從風而靡豈復知朝廷經久之體耶陛下本欲以美利利天下至於施爲見於行事非復聖意所存者矣陛下盛防一出執政奉行從而增益至於有司苛細甚矣頒下諸路職司之官各出所見展轉文害本同而末異朝行而夕攺郡縣承用以至不勝其敝且民二稅水旱檢放自有常制靑苗之息或遇災傷猶暫倚閣募役之錢年𨿽大殺無減免之理往時州縣之役若身充若雇傭率三分其費而二分以薪糧取給豈悉資於錢也大鄕戶眾一役代歸十餘年間安居無所預矣募法之行且六年初年民始大駭旣而伐桑棗賣田宅鬻牛畜比年稍荒歉處民流散多矣至今紛紜變更竟莫能定其法上不能富國彊兵成國家之利下不能便民濟物爲天下之福若但坐觀其敝莫大攺圖臣恐國家之憂不在四夷而見伏戎於莽矣伏惟陛下深思宗社之重俯察下民之情申命髙才逺識之臣通議率錢募役之法蓋愚而不可欺弱而不可勝者民也動危甚易安之實難故民者天地之心而國家之本也是以聖人甚畏之甚重之欲保家國必先得民是謂藏身之固置器於安之道也臣以衰疲不任陳力近已上章乞骸骨歸田裏伏念上荷聖恩至深至重故不能自忍爲天下生靈披瀝肝膽以致補報之心儻精誠上達天光下燭得以涓埃少禆海嶽一旦先犬馬塡溝壑亦無遺恨惟陛下畱神省察

樂全集卷二十六

欽定四庫全書

樂全集卷二十七

宋張方平撰

論事

論汴河利害事

臣竊惟今之京師古所謂陳畱天下四衝八達之地者也非如函秦天府百二之固洛宅九州之中表裏山河形勝足恃自唐末朱溫受封於梁因而建都至於石晉割幽薊之地以入契丹遂與彊敵共平原之利故五代爭奪戎狄內侵其患由乎畿甸無藩籬之限本根無所庇也祖宗受命規摹畢講不還周漢之舊而梁氏是因豈樂是而處之勢有所不獲巳者大體利漕運而贍師旅依重師而爲國也則是今日之勢國依兵而立兵以食爲命食以漕運爲本漕運以河渠爲主國家初浚河渠三道通京城漕運自後定立上供年額汴河斛防六百萬石廣濟河六十二萬石惠民河六十萬石廣濟河所運多是雜色粟豆但充口食馬料惠民河所運止給太康咸平尉氏等縣軍糧而已惟汴河所運一色粳米相兼小麥此乃太倉蓄積之實今仰食於官廩者不惟三軍至於京師士庶以億萬計大半待飽於軍稍之餘故國家於漕事至急至重京大也師眾也大眾所聚故謂之京師有食則京師可立汴河廢則大眾不可聚汴河之於京城乃是建國之本非可與區區溝洫水利同言也近嵗已罷廣濟河而惠民河斛防不入太倉大眾之命惟汴河是賴近嵗陳說利害以汴河爲議者多矣臣恐議者不巳屢作攺更必致汴河日失其舊國家大計殊非小事惟陛下特回聖鑑深賜省察畱神逺慮以固基本

論新法

臣蒙恩在朝備員經嵗無施補益每爲深愧今被命守藩旦夕出國門適值陛下以垂象之變降禦札發徳音勅宰司率在廷之臣直言過失攺修政事之未協於民者當陛下憂勞之際老臣不爲陛下開一言則忠義之語無復至於天聴上負知眷歿有餘責敢以聞見少報重恩臣聞天尊地卑而君臣之分定君君臣臣而後國體正天下安故惟辟作福惟辟作威臣無有作福作威臣之有作福作威其害於而家凶於而國蓋爲國之體猶權衡勢不可使有所偏重偏重之勢必成傾覆歷代成敗何不由此伏自近嵗以來災異之作率由陰侵於陽陛下天縱聰明前言往事無不洞鑑不待以說也今聖心所以答天戒責躬變禮可謂精誠之至謂天蓋髙其聴孔卑故不旋日而星變以隱感通昭答足以明皇天眷祐我有宋之意至矣陛下應之以實固當踐所言矣夫政事之未協於民者固有之矣大抵新法行已六年事之利害非一二可悉就中役法一事爲天下害實深累經更變竟無長策可以定其法議論日以紛擾公私日以勞敝夫人爲天地之心天地之變人心實爲之故和气不應災害薦作蓋下令如流水之原取其順流之易也經六年而事功莫效故其事必有未協於民者矣法旣未協事資必攺若猶憚攺人將不堪憂患一成噬臍安及陛下承六世之業上有二宮國家大事願陛下憂深而思逺寧忍於人情不可忍於社稷也憂患旣成人臣各有去就之分家國之憂獨在聖人所以終日不離其輕重謂此也此臣所以爲陛下痛心疾首一夕而九興也況今習俗奔競偸敝成風交黨相傾勢利相軋攻訐起於廟堂辯訟興於臺閣非所以昭聖化也毀譽移於好惡賞罪偏於愛憎非所以正王度也士大夫習尙如此有爲國家死節仗義臨艱虞而不易其操者歟昔堯舜之爲君選於眾舉十六官而與臯防稷契昔治天下猶且明四目達四聰而後能協和萬邦𨿽大聖賢未有一人之心力而可以成天下之務也陛下臨禦九年中外臣庶皆在照臨之下其間必有知忠義不二心之臣簡在聖衷者矣願陛下召之左右從容訪逮譬之金石叩之則鳴人各有心激之則發吉人之辭寡言人訥於言外若不足其中誠也利口防給外若有餘其中僞也惟聖鑑精察之若夫導之以言而不能盡者使陳之簡牘必有所效者矣前代明君莫不以是考於下故能廣視聴於扶同之外究得失於幾微之先攬其權綱執其柄鐏慮所以藏身之固思所以置器於安此惟獨決於神斷而後可非所以謀於人者也夫事有失於前者不可不悔患有在於後者不可不懼如救焚溺勢不可緩緩則無及於救矣魚不可脫於淵國之利器不可以假人涓涓可以潰堤熒熒至於燎原釁端厲階不可忽也臣之心惟願國家之善政美事陛下之盛徳鴻烈髙越百王之上流光萬世之下天之福祥休嘉之象生而咎証之象不生民之愁嘆怨嗟之聲不作而頌聲作使兆民樂事勸功尊君親上欣戴安樂臣退就田裏以至瞑目泉下猶知懷此幸願也老臣無狀爲陛下慮不敢不精爲陛下言不敢不盡亦惟陛下察此至誠俯垂省納實天下幸甚候進止

論募役

臣伏覩見行役法天下共苦不便陛下天髙聴卑必聞其利害切恐中外臣僚未有爲國家深憂逺慮精言其本末者臣旣以方拙上荷知眷今拜章乞致仕方俟命解謝念言重恩思有以補報而去故不避誅絕上此奏封極陳保邦便民之大計切務非徒詭激以抗髙論而已陛下至聖大明儻察臣言實有益於國家卽乞發自淸衷特下明詔停罷此法復行舊制之中有所未安稍爲增損參定施行詔下之日四方萬姓若有匹夫匹婦不慰悅抃蹈上感徳澤者則臣請受罔上迷國壊法亂紀之罪投放遐裔以正典刑若陛下猶謂臣言未足爲信古者有大疑謀及卿士庶人協同而後有作卽乞露布臣章俾在廷百辟以至諸路郡縣官吏共得盡其公議二者惟在陛下發於神防以定天下是非若但送之中書詢之執政無益也則乞畱中不下非惟有以保全孤臣抑以致忠義之言以廣四聰之達不勝爲國憂慮區區之心惟聖明諒察所有札子具別封進

論髙麗使人相見儀式事

臣近見江淮發運司牒報髙麗國進奉使人已到明州見赴闕前來次檢防先錄到樞密院札子降下儀式一卷看詳內一項所至京府州軍知州通判出城迎接管設饑送儀式伏見契丹國信使過北京只是通判攝少尹接送今髙麗系外蕃其進奉使人乃陪臣也宣徽使班秩同見任兩府出城接送禮更重於契丹非所以崇國體示威靈也前次過南京𨿽已曽行新儀其時知府系兩省官今來接送管設相見儀式伏乞朝廷特行再定頒下以憑遵守施行

請防禁髙麗三節人事

臣切聞髙麗國進奉使人下三節人頗有契丹潛雜其間經過州縣任便出入街市買賣公人百姓只應交通殊無檢察所至輒問城邑山川程途地裏官員戶口至乃圖畫標題意要將還本國自明州至京水路三千餘里昨淮浙饑疫公私凋耗國之虛實豈宜使蕃夷細知自諸邊闗一人入界謂之細作捉搦甚嚴今契丹之人與髙麗相參遂至京輦中外動靜何事不聞漏泄國情深爲不便伏乞中防且立條制下引伴使臣令多將帶小心得力人緣路監防略比契丹夏州人使體例無令得與公私諸色人交闗雜語外若示之禮待實以察其姦諜機事不密猶致患害況於蠻夷豈得不加拘束

請詳定盜賊條法事

臣竊聞山東河北頗有盜賊羣行刼掠至或三數十人爲火乘騎鞍馬被甲操兵器多是傷害變主驅鹵民人遇捕盜官吏軍兵弓手卽行鬭敵殺人放火恣爲凶暴若更因之以饑饉嘯聚脇從切慮日益猖熾漸煩誅討舊制防禁盜賊之法鄕村卽有耆長壯丁弓手州縣卽有廂虞候鎭將所由軍巡人立限捕捉若縣鄕有彊惡賊徒不時收送卽州郡遣職員將校監督巡檢縣尉捕逐而又設賞購之科召人告捕故賊可敗獲近制廢罷耆長壯丁而使保甲捕賊不許立限科較但令眾共量出罰錢鄕戶得力弓手往往放遣而雇募浮浪不逞之民以充弓手州縣鄕虞候鎭將所由巡防人等竊盜但令量行罰贖彊刼盜第一限亦許贖銅其應科決者又許以別獲人數比折放免州縣將校職員舊得力人多已放罷見充役人亦不許別作差使惟吿捕一科爲禁防之助則有凶猾之人依憑法令已被拘執就禁輒自引服卽從案問欲舉之法減死流二等便從徒罪定防𨿽用配法乃有未至配所已復逃亡其告發之人憂懼讐報罕有敢告捕者以此盜賊公行稍見充斥使諸巡檢縣尉實難以施其力本府近日彊竊盜賊比往前爲多然尙於京東一路未曾有羣盜入境諸州則皆有矣臣深思殄冦之意動爲法制拘礙亦無以設方略及檢防嘉祐以前編勅諸逃配軍作賊別作條目立法加重新編勅刪去此條諸盜賊計贓定罪新勅復爲增加贓錢數目而法減從輕臣聞法令之設所以除姦去惡安養良民未有以容姦長惡爲法也夫盜賊者國之蠧蠍不可長也熒熒不滅至於燎原涓涓不塞至於潰堤前代未有不由盜賊而肇亂者也伏望聖神照察特降宸防命取新舊禁捕盜賊律令別行詳定自州縣長吏應系捕盜官吏兵級精立賞罰條格頒行以禁止凶暴安保萬民卽今國家之深計重事

論諸路州軍闗報邊事

臣竊聞安南九軍發離邕州已多日又頗聞一行士馬多染瘴疫頃來邊防事機不至周密中國動靜敵國輒知昨三月末間單州公文連到廣西闗報交賊事所經歷州軍甚多始至本府臣防時收畱止住不行竊料似此諸州展轉闗報若至三路卽吏民騰口事入敵國伏望特行戒約嶺南荊湖江南等路職司使嚴切指揮所部州軍應行軍事宜不得妄行傳報更相扇動樞機不密實損國威其單州公文謹封進納

樂全集卷二十七

欽定四庫全書

樂全集卷二十八

宗張方平撰表狀

賀皇帝加尊號表

三推修籍禮畢於靑壇兆姓樂推恭上乎顯冊天人協契夷夏胥歡【中謝】恭惟尊號皇帝陛下寶玉紹圖淵珠在握稽幹文而布政鈞妙用以爲方圓覆九區大衝羣性𨿽上徳不有故人無能名在後聖異文必功稱乎號是以帝堯則天之大皇軒體道之元加諸寶章未浮睿致臣心傾宸極身系陪京莫伸率舞之誠徒慶嘉亨之防

賀皇太后加尊號表

臣庶等以陛下徳對天儀功邁古烈奏誠丹陛贊國鴻休爰此吉辰誕膺寶冊宗廟增慶華夷共歡【中謝】伏以皇太后陛下厚載無疆裁成百度躋含靈於仁壽浹和气於淸寧教始正家雅憲邁乎文徳禮成見廟故事盛於和熹大業著於升平陰隲存於造化惟茂功之所被豈徽號之能殫臣適逺龍墀叨司麟籥想盛儀而心騖望宸極以魂飛

光獻皇后上仙慰表

伏覩遺誥太皇太后奄違盛世聞誥號擗糜潰五情伏惟皇帝陛下至情大孝哀慕深切臣退伏田廬不獲陪位宮庭不任摧殞之至

光獻皇后靈駕赴山陵慰表

伏承大行太皇太后靈駕發引赴山陵者大升卽逺萬國同哀伏惟聖情永懷攀慕大行太皇太后陰功庇世神禦賔天尊極三朝實積貽謀之慶孝刑四海詎勝銜卹之深臣退伏鄕廬阻陪班位瞻望莫及殞咽椎心

先帝上升慰表

上天降禍大行皇帝奄棄萬國悲纒穹壤痛貫華夷奉諱哀號罔知所措【中謝】恭惟皇帝陛下性於仁孝罹此艱虞哀慕切深中外悸恐願思社稷之大計無徇曽閔之私哀臣以老病不獲奔赴闕庭無任哀痛感慕激切屏營之至

第二表

伏以大行皇帝奄棄萬國哀纒中外痛貫神人奉諱悲號擗踴無任【中謝】恭惟太皇太后陛下義重天屬恩深母儀罹此艱憂永懷痛悼願爲無窮之計少割難忍之慈

第三表

伏以大行皇帝登遐逺近奔赴朝夕號臨況臣昔嘗備位二府𨿽老家居猶當躬詣闕庭以盡哀慕頃以垂老久病兩目生翳起坐須人𨿽欲勉彊其道無由慙負哀痛罔知所措

皇帝登極賀表

伏奉制書今月五日皇帝陛下嗣登寶位纘服先猷中外聳觀華夷同慶【中謝】恭惟皇帝陛下英風冠古世徳在民煥乎天日之姿卓有祖宗之烈民心所在神器自歸如天作春萬物有向榮之意如日出地四海無遁照之心眷玆神人永有慿奉臣以老病不獲奔詣闕廷無任歡喜踴躍激切之至

賀太皇太后同聽政表

伏奉今月五日制書太皇太后臨朝聽政者天覆地載八方以寧春生秋成萬物乃遂民心旣定國步自安【中謝】恭惟太皇太后陛下轉導兩朝儀刑四海襲治世之故事繼先後之永圖屬玆難疚之中實負安危之望共聞大政勉副誓言人神有依華夷須賴國之大計萬世以昌

慰皇太后表

大行皇帝奄棄萬國奉諱之日哀殞忘生成服以來擗踴無地【中謝】恭惟皇太后配徳宸極助治宮闈崩坼之憂旣下同於萬宇攀號之痛又身先於六宮臣以老病不獲奔赴闕庭無任哀痛感慕激切屏營之至

慰皇太妃表

大行皇帝奄棄萬國洪覆圯裂羣生震搖凢有識知舉增號慕【中謝】恭惟皇太妃奉侍朝夕左右聖神遽罹下席之憂永抱終天之痛

賀皇太后表

伏奉制書今月五日皇太后光奉國章誕膺冊禮凢在臣妾知有依歸【中謝】恭惟皇太后殿下內徳茂於先朝母道隆於嗣聖恭儉之美上繼周之姜任孝慈之風下掩漢之馬鄧豈獨盡天下之養蓋將明王化之先盛禮旣行多方同慶

賀皇太妃表

皇太妃誕膺令典受冊內朝盛禮傳聞四方同慶【中謝】恭惟皇太妃功書女史徳配周南早以虞嬪之休遂儲堯母之慶坐論婦禮旣師表於六宮誕生聖明實本支於萬世恭聞盛禮實慰羣心

賀皇太后受冊表

致六宮之肅雍備四星之光耀國章畢舉實繄中外之心陰教益明式顯廟朝之重【中謝】恭惟皇太后同徳聖期儷尊宸極成周之盛任姒繼於徽音東漢方隆陰馬昭於內則式陳寶冊上正母儀普率承風抃蹈胥悅臣久違京闕退伏田廬聞命有初爲國同慶

賀皇太妃表

盛禮斯成徽章式備國之慶事天下歡心【中謝】伏惟皇太妃地重星闈徳隆宸極重光累盛上參中壼之榮積徳累仁允穆普天之望

慰慈聖光獻皇后神主升祔表

伏承慈聖光獻皇后神主升祔太廟禮畢者因山復土已掩於下宮祔廟安神肇開於拓室宸衷追慕綿防同懷【中謝】伏惟慈聖光獻皇后配極居尊俔天爲大對勲華之盛旦越任姒之徽音國體端嘉功出九人之上孫謀丕顯治超三代之前展龍駕以賔升復龜臺之舊禦寢園載肅虞輅初回昭穆有嚴式序宗祊之重烝嘗是享永惟配帝之隆徳性純深孝思篤至四海爲養實由來祭之恭萬民以和本自國親之教臣忝從朝舊退伏鄕廬徒望庭壖莫陪班列不任慘切之至

賀聖躬痊復表

伏承聖躬康復巳於三月一日禦紫宸殿視朝者擁全眾福臨聽萬機含生與聞舞手相慶【中謝】恭惟尊號皇帝陛下丕承駿命光宅永圖上全虞舜之聰明中盡周文之抑畏𨿽甚盛徳未嘗輒安將大有爲無敢自暇至若一谷不登則憂見於色一夫不獲則慮形諸心於夙於宵以諮以訪僅逾三紀常禦太和玆極神明之勞偶爽晦明之適然而天地敷佑祖宗降休百靈陰相於前萬俗精防於下粹气來復淵衷寖淸保社稷無疆之期爲朝廷莫大之貺臣早從外補越在西涯第思扆寧之深嚴阻預簪紳之蹈躍

賀冊貴妃表

得本州進奏院報今月三日貴妃受冊禮畢者徽章有煒茂典聿修臣子之心中外胥慶【中謝】恭惟尊號皇帝陛下丕承寶構光闡皇圖凢議禮文必考本朝之故事誕孚徳度舉協前王之令猷疇壼掖之賢明成家邦之風化若時吉日備禮大廷敷厚人倫足致闗雎之應裁成內治永標彤管之光臣限守郡符方遙象闕徒心馳於宸極阻手舞於天墀謹差都教練使張遵道奉表詣闕稱賀以聞

代中書賀壽星見表

司天監狀奏今月十九日戊申其夜五更五防後於丙位瞻見壽星出見赤而光大者秋气方淸曙光微動爛然珠彩宛在丙方考日官之獻占知睿算之無競【中謝】伏以三辰垂象所以示人五福敷言莫先惟壽觀景祥於南極驗愷悌之萬年恭惟尊號皇帝陛下寶命在躬幹圖紹統治民只懼事帝寅威故鑑祐於有仁用永鍚於難老惟享國之永若商之中髙願當天而王如古之巢燧臣等愧非一徳忝列三司覩此休符倍萬忻慶

謝賜禦飛白書表

今月五日伏防聖恩賜臣禦飛白書一軸者仰拜綸言甫啟緘縢之祕恭瞻宸翰恍驚輝照之臨【中謝】臣聞書之俊奇法傳飛白得諸心而方妙應於手以如神惟我太皇若時多藝髙出肇昔孰爲擬倫恭惟尊號皇帝陛下繼聖恢圖無爲禦宇顧萬機之臻靖咨八法以宣精祖則茂昭睿功允緝因齋居之多豫灑逸筆以爲娛以臣久塵侍槖之華近被於藩之重特加寵錫曲示眷私俯僂以觀徘徊增惕重有同於分器榮實過於笥衣神物護持恐難畱於私室世家傳保當大庇於宗門臣方迫嚴塗無繇躬謝

謝賜禦書表

臣伏防聖恩賜親書一幅天語溫純煦若春陽之景宸毫璨麗煥如星斗之精褒逾華衮之章捧過鴻鈞之重臣道原殊淺學殖久蕪早塵兩禁之遊遂玷三朝之遇陛下宸襟縱邁天稟濬明妙萬物以爲神乘六龍而比健豈臣庸陋得望淸光灑潤及於蕭斯委照通於蔀隙逢時之渥傳後爲榮仰服寵靈深淪骨髓

進慶曆編勅表

恭聞聖人之於法也揆時設禁察失建防律令統於本原詔教縫其漏隙世輕世重參制呂刑之權新典平典互存司冦之職然則通其變者未嘗使倦歸於治者不必相沿更化適宜由來尙矣臣等【中謝】竊以宋興受命垂及百年制勅之文累經編定造邦則綱目粗舉繼世則禁約彌周故刑統輔乎建隆農田析於景徳附令輕常憲之犯減定省中覆之煩要取便人疊爲救其間執文生意吏所不免緣令興詐人所必爲語不直宣則奏請生於未曉法𨿽曲處故比例興於一時由是報讞浸多文書彌積官𨿽行下民罔究知旁緣爲姦承用差駮网逾密而禽駭防𨿽獘而馭勞必待刋修乃能折中伏惟尊號皇帝陛下燭知治本茂建民中旣淸問於羣工思更始於多辟而舊條浩廣後令煩挐或月異而嵗不同或小得而大有失矧乃俗無定化法貴善更不徇古以礙今不執此而妨彼譬夫調瑟易柱順燥濕而扣音虞機省括度髙下而求獲乃頒明命攺緝懿綱仍詔臣等博舉眾僚並咨先例置司率屬舉要申凢於是以尙書屯田員外郎臣奕等刪正其文翰林學士臣某等詳處其當臣昌朝臣育典總其任防據天聖編勅爲始下盡慶曆三年續降宣勅凢得四千七百六十五條極慮研精彌年論次因事標目準律制篇擿除重復揚搉輕重增所宜立周所未詳一詔而該數罪者從類析科數勅而申一事者並文示簡向以損益未定首末或乖須訖纂修方咨處可露奏前上兪報實頒又詳天聖編錄之時勅不著年捲無先例遂使法家無指用之限諸條有疊出之文今每勅系年存舊體也先卷髮例省煩文也其言某年月日勅者則盡如元降言某年月日勅詳定者則微加修潤言臣等參詳新立者乃是眾議建明務合大中庶全體要又念折杖之法創始本朝上聖卓行前王未悟故取自刑統冠於本章且俾羣吏曉知王制明白其中書門下樞密院聖防札子批狀系今來纂錄者悉攺曰宣勅總一千七百五十七條離爲十二卷倂總例一卷目錄三卷又取勅內泛行約束者爲續附令勅一卷及錄到續降赦書徳音三卷合爲一部如得允當卽乞特降勅命與刑統令式及先編附令勅一路一州一縣勅兼行蓋以窒詆欺之塗略苛細之獘義歸畫一人得共規文淺則用者明語約則該者廣由天地之化確然易知侔江海之流大而難犯若使吏能明習官謹奉行不爲惠於法中不遊情於法外庶可杜塞奇請追庶獄之號平銷戢爭心致黎苗之遷善臣等謬膺遴選殊懵大猷探理略以服勤惕奏期之淹晚粗終研削少佐侀成或許頒行仍乞以慶曆詳定編勅爲目其新編勅共二十卷謹隨奏上進以聞牒奉勅宜令崇文院雕印頒行

謝賜熙寧編勅表

伏蒙聖慈賜臣熙寧編勅一部者伏以建邦之治本原在乎典刑禁民爲非綱紀系乎法令屬當平世簡用祥刑式助四維允成三徳【中謝】恭惟皇帝陛下體天爲大如日之中燭於象表之微制此天下之動俯觀時務旁察人情時惟適以爲宜事何久而不敝貞夫一者百慮可以同歸變而通之萬民於玆不倦故講求於往制俾論次於新書雷電合章金玉條理緬合大中之訓益昭欽卹之仁甫畢刋摹爰加頒賚臣幸緣近綴忝守輔藩方恭命以奉行思揚吏職復防恩於降賜永獲家藏

滑州謝賜新曆日表

王官底日考歷以正天端侯禦奉時告朔而賦民政【中謝】伏以尊號皇帝陛下幹圖紹統寶數在躬推軒策於明堂五气以治合舜時於方嶽七政以齊臣罷職禁林分符畿服捧新書於芝檢增舊戀於蓂階

南京謝賜歷日表

居卿典歷太史序時憲治象於庶邦大王正於一統尊號皇太后陛下厚生著徳大順禦期撫節以推天元履端而勤政始气物惟敍機祥薦和爰頒朔於海寰俾示人於嵗事臣忝由禁署分守陪京捧迎日之軒書切望云於堯屋

秦州謝賜歷日表

淸臺謹職俯畢於新書法座推恩亟行於諸夏撫封載逺拜賜爲榮【中謝】恭惟尊號皇帝陛下乘正禦幹順古敷化海以內外盡陶於太和天之後先率有以常應然猶命南北之正記昏明之期自始而終能究六家之法惟疎與密具歸五紀之文序作嵗言布爲民事凢舟車之所逮且郡國之相維悉用頒宣庶令奉順而臣復從外補越在西隅防承詔檢之嚴得見辰猷之重謹當恪思睿訓昭諭編氓不獨示元聖授時之休抑亦知至仁生物之意

讓除諫官表

今月二十一日閤門領告勅一道授臣直集賢院知諫院事者膚短之材孤逺之迹選除忽及愧惕無涯【中謝】伏以國家分命百工並釐眾務惟玆諫職實禆治要自非素履約乎中道處議得其逺體詳曉事物該知典故有大制度能探沿革之本當大施舎能折損益之中苟塵獻替之地是貽朝廷之辱況今陛下勵精於上大臣宣力於下聽納不倦謀能並進是方輯明紀律式遏冦暴宜得通識上助有爲眾材森如多士萃止上簡天眷豈少臣者儻陛下矜其愚而錫保全之造公朝體其介而惇愛育之仁許臣且以舊官就館供職上免曠官之咎下逃十指之譏玆實由衷之私竊積聽卑之望

謝除知制誥表

伏奉制命蒙恩授臣右正言知制誥者槐庭給札甫上於奏篇星掖代言遽陪於景從躐進論思之秩預聞毖密之謨俯僂拜嘉兢淩失次【中謝】恭以邦家所重典誥爲先故廣延於翹英俾對司於明命尙書作詔任處機衡內史出方贊爲爵祿蓋歷朝之極任爲外廷之華階向非學本名家代推傑筆則何以發揮鴻業徊翔近班體漢家深厚之辭演周公煩悉之誥訏謨定命鼓舞乎萬方除書徳音竦動乎羣聽備諮訪乎政事專潤色於王猷必資東裏之才取重西臺之望伏念臣斗筲微器樗櫟散材獨奮艸茅之愚再舉方聞之目小冠宰邑式敷慈惠之經別乘贊藩無補中和之職無何被防卽追還臺陞處樂卿之丞畱充諫省之缺赤墀伏奏曽未逾年右史記言仍偕備位自量未至兼此數官惟內罄於朴忠可少紓於官責汲黯之言多忤實荷優容鮑宣之義少文粗存體要免譴斥之爲幸曷恩榮之敢圖猥被寵甄遽承官乏內省而愧外言謂何此蓋皇帝陛下洪覆如天至仁育物修官以一乎統類施命以告乎方來思皇俊乂之才裁成溫雅之號詎宜輶淺玷此敷求謹當疏瀹煩襟厲摩素業闗決六曹之議深務持平靦修四禁之規覬能謹職敢言論報蓋逭顚隮

西垣陳乞外補狀

臣幸以微才濫當書命去本朝而就州郡捨辭翰而趨吏責蓋不獲巳豈所願爲臣堂有二親年向衰老母氏抱疾多歷年所自臣登仕再任淛中迎親就官樂其風土今來外制見有五員臣出領州余足供職伏望聖慈許領江淮間一郡矧今疆埸之戍未解中外之事頗繁萬一闕人選任誤及不惟自知愚懦實亦迫此私誠臨時有辭愆爲臣之義遺親冒寵乖爲子之方臣若旁有兄弟或下有子侄供養有托何憚奮身緣此區區尢不遑處仍恐物議不察臣誠以謂多事之時猥爲便私之請占掖垣之近職擇善地以自安臣乞解綸闈換一散秩若祕書學省東宮之官資淸品髙典藩亦重矧玆官號久不補除散要逓居願從臣始仰祈天造俯鑑愚衷戰汗屏營伏候勅防

謝宣召入院充學士表

今月日翰林待詔劉文蔚至臣所居奉宣聖防召臣入院充翰林學士星車傳命玉署參華才薄恩隆以榮爲懼竊以學士之職盛於有唐本朝右文其選益重間防訪逮得效論思地處深嚴絕爲淸近服四禁以謹職業詳七制以贊訓言諒匪通才豈當妙簡【中謝】伏念臣幸緣儒服竊覬仕階濫肩四方之豪曷明三道之要大庭發策再矚帝輝東觀防書亟遊俊域薦塵事任粗守官箴內省顓防已塵賞拔豈謂皇帝陛下軫憐孤特矜芘拙艱記演綍之微勤陟浮鰲之近綴斗無挹酒之用鶴有乘軒之譏謹當自求履祥緬思典故體巽風而申令當勵深辭瞻法扆以在顏勉承切問冀少圖於來效諒奚報於鴻私

滁州謝上表

昨蒙聖恩授臣依前右諫議大夫知滁州軍州事已於十月初五日到任上訖近班就列早玷於淸途便郡庇身復蒙於善地荷天之寵循分知優【中謝】臣緒閥單平材用疎短謬登詔選叨處仕途通籍朝閨濫巾儒館擢陞兩禁用踐羣司粗逃官尢曽微風迹比因病目不堪簿領之煩遂剖丹誠求還文翰之職淸衷加卹慈防垂矜得就閒曹少安散質事介有無之迹議生疑似之間睿鑑孔昭朝論惟允領麾殊幸省已載兢久依日月之光榮陪法從忽到淮山之上怳復塵寰值嵗大穰與民同泰俯仰優足出處便安此蓋皇帝陛下一气均和大圓廣覆動植之物並被生成之仁小大之臣咸荷保全之道矧在孤微之迹嘗叨任遇之恩拙守有常厚誣巳辧敢不勤卹民瘼恪謹官箴冀勉樹於教條期少資於化育

江寧府謝上表

三月二十三日進奏院逓到官告勅牒各一道伏防聖恩授臣依前官充端明殿學士移就知江寧府仍放朝謝者巳於四月十七日到任訖參華祕殿被寄名藩從便道以治行奉寛條而署事寵榮蕃集媿汗交流【中謝】竊念臣世系單防天資防淺褫巾未久通籍爲榮乘善養於羣材遂叨塵於顯列沾河漢之滋澤依日月之光華寖親戶牖之嚴備更臺閣之要物勝權而衡殆形過鑑以照窮久冒龍光倐罹箕舌仰繄能哲俯察所存寘兩省之近班假一麾於便郡危心未定渥命亟頒蔀屋照通陳根脈起垢疵悉蕩坯陶更新此蓋皇帝陛下大度開容至仁涵育鑑丹誠之不昧知拙守之有常申穆朝猷曲回天造禁帷密職復近穆淸之塗方面通都俾當雄重之地敢不精心以慮來效是圖庶有獲於涓埃用酬恩於天地

服除再授端明殿學士兼龍圖閣學士給事中謝恩表

伏奉制命授臣某官者禮方終制恩許還朝入覲黼惟邈淸光而在望登陪藻幄簉近綴以爲榮【中謝】伏念臣才匪通方器慙適用從鄕人之善者幼擇與遊玷國士之品題早塵上達薦承詔選遽躐仕階見推英俊之周曆華要之地比繇禁署分領翰垣不圖釁罰之深靡究劬勞之報久纒病苦無望生全況晷景之不停悵幾筵之已徹仰膺茂典俾復通班再趨戶牖之嚴仍處閨帷之密此蓋尊號皇帝陛下大圓周覆一气均和軫塵露之舊勤收箕斗之浮象匪遺輶曲同被範圍敢不進念竭忠退思寡過日月獻納庶盡近臣之規夙夜切磋以勵在公之節少期來效上答鴻私

除尙書禮部侍郎知滑州讓遷官表

伏奉制書以臣差知滑州特遷尙書禮部侍郎者甸服陪京首膺東眷春官小宰仍假寵名奬受有殊兢憂無措【中謝】臣論材譾薄語道迂疎親逢樂育之辰屢塞方聞之詔誤防恩記嘗歷事權向解禁扄連紆州組契濶江湖之逺流離嵗月之賖近趨丹陛之嚴復預紫垣之近激揚懦气仰奉淸光伏遇國家示壯邦畿增崇屏衛郊甸屯兵愼擇臣守豈期玩印之咨首訪遺簪之舊遷貳六官之重用優三輔之行無鎭撫方面之勞有息偃鈴齋之樂論今地望𨿽體大而勢雄較昔官居本事稀而身逸過加賞利恐累典刑若非此際懇辭必啟後來僥幸況臣職忝殿幄官處瑣闈久塵侍從之華足領藩宣之寄曷煩麗澤方重左符伏望尊號皇帝陛下特寢新恩許還舊秩往釐州務躬布詔條𨿽去君前稍違於戶牖顧居寰內何逺於本朝仰祈寛大之慈曲示保全之度俯回照鑑垂諒由衷輒幹九死之誅冀完一介之守所有勅誥未敢只受

知滑州乞免轉官札子

臣伏奉勅告授尙書禮部尙書差知滑州近者朝議升曹滑等州爲輔郡增置兵衛以壯王畿所遣守臣緣此誠重然滑州本實閒僻公事絕稀無宣力之煩非借才之地更起遷官之例恐開後幸之途又環都五州並爲陪輔知州在任遷易不常必待加恩而行益滋干賞之濫況臣官叨兩省職居淸近出當屏翰體亦非輕臣前日欲先陳論又慮涉於辭避故且受命須至上言伏望聖恩許臣只以舊官前去赴任愼重名器玆爲治本在臣之分亦獲自安

謝遷禮部侍郎領輔郡表

臣某言伏奉制命以臣差知滑州特授臣尙書禮部侍郎者近服建侯地升三轉中臺分次官貳六卿倂荷褒榮交深媿懼【中謝】臣世憑儒素天與朴忠幸遘重雍之辰濫膺特起之詔造廟堂而幹祿兼冀親甘輕槁鑕以獻言累迂聖問蔑聞塵露之益空收箕斗之名頻煩寵章進防淸貫向間闗於補郡方契濶以還朝重趨丹陛之華再預皁囊之綴喜從遐邈獲際近嚴嘿務安恬絕希僥幸防廟堂之深議崇畿甸之邇封盛修官儀推峻地望遄卹北門之舊首防左竹之咨謂密附日闈𨿽居重寄而輕辭天仗亦動淵衷因假儀曹示優禁從露囊封而啟讓承汗號以難回載省無功徒堅自訟此蓋伏遇尊號皇帝陛下曲垂睿覽俯曁寒蹤念昔誤知非緣黨援推今同類每異矜憐偶賜節以殿邦猶出綸而增秩敢不只循條教恪佩訓詞往殫夙夜之誠少答乾坤之造

免知益州表

今月十五日逓到告勅各一道伏防聖恩授臣端明殿學士兼翰林侍讀學士尙書戶部侍郎知益州軍州事者左戶美官西區重寄敢期推擇俯及庸虛驚惶失圖進退無措【中謝】臣涉獵經術遭逢聖明越分逾能連階累仕周旋侍從之職踐更淸要之途風議無長猷爲弗建向終苴制擇守輔藩報政靡聞方積簡書之畏陟恩逮下遽當方面之行地官亞卿坤維巨屏寵靈殊渥局蹐爲增念臣父當傳老之年而臣抱終鮮之戚有息皆幼於宗弗蕃顧溫甘之所須豈晨昏之可舎惟拜嘉之誠厚敢有靦以自居情所不安義亦何處伏惟尊號皇帝陛下宇宙同廣曜魄並明測逺方之民深期於鎭輯訪大廷之議誤致於簡掄聖治難逢私懷爲迫敢期逺照俯及丹衷布朝家天地之仁徇臣子庭闈之志追寢成命選除通材他日捐生敢惜螳蜋之臂此時反哺幸伸烏鳥之情輒竭寸誠仰祈洪造

免知益州札子

臣伏防聖恩除臣端明殿學士兼翰林侍讀學士尙書戶部侍郎知益州巳具表辭讓章奏之文不盡誠悃敢披愚懇再黷天聰伏以益州方面至重朝廷委任推擇至精臣以庸虛猥當簡寄濫加崇秩榮兼近職揆才揣分忝冒逾涯但臣父年髙旁無兼侍昨受秦州之命亦嘗緣此自陳事播朝班言存聖聴況今益州除授寵利兩優𨿽國家任人自有大體而縉紳所指實貽淸議敢望大明委照洪慈亭育垂憐拙守加憫孤蹤許臣以見官畱滿今任犬馬之力期後效於驅馳烏鳥微情庶獲伸於哺養望闕待命不任隕越

上殿再免知益州札子

臣近被勅命差知益州奉表及札子以親老乞且終滿滑州見任準中書札子奉聖防不許辭免又聞已差梅摯知滑州亦有朝防不許辭讓梅摯緣輔郡加職巳朝謝臣於事體難爲更畱本郡今奉恩防朝覲獲對天顏敢再瀝懇誠上黷宸聴伏以益州方面甚重朝廷寄任非輕臣以庸虛誤膺推擇便當策勵駑鈍往防詔條但以臣父年俯傳家而臣終鮮兄弟賤息尙幼未堪承事義難違逺苟冒寵靈敢望聖慈垂矜愚守俾循陔之志獲展於盛朝則圖報之心伸於異日臣無任激切待命之至

益州謝上表

蜀控西面益爲大藩臨守之難畀付爲重玆旣署事實深惴懷【中謝】伏念臣資地本寒機悟殊淺偶緣朴學進防休辰久塵侍從之塗薦更華要之地曽微云補之效第忘內疚之憂一昨起奉慈宸出分寰服烏鳥之情甚樂犬羊之鞟自宜適偶淸衷深圖逺禦庸殿一都之防專鈐兩道之兵枯朽見雕款段仍駕復冒寵陞之命無容固讓之私錦裏舊城陸海千里軍屯整睦民俗阜康訟事不煩遨嬉多暇此蓋尊號皇帝陛下內全哲惠旁達聰明謂常預於樞機知頗存於謹厚可行寛詔以撫遐方謹當精究事爲修明紀律冀成安輯之效持答聖神之休愧靦瞻天局蹐無地

益州謝詔書奬諭表

進奏院逓到勅書一道以益州路轉運使奏據本州吏民乞畱臣滿三年伏蒙聖恩特降奬諭者錫命自天怳日星之下燭局身無地懍淵谷以內驚惟功善之不聞冒寵靈之誤及省循無狀愧懍兼懷【中謝】臣聞漢宣帝之勵精畱思良吏唐明皇之求治注意外官然如膠東潁川治有異等之效濟陽河內事昭將順之誠方被璽書之褒而防絲言之飾前朝盛事舊史美談如臣者所蘊虛疎見拔孤逺早玷淸華之選久陪英俊之遊頃自禁嚴外分藩翰維益部一都之防據坤隅千里之疆气俗剽輕貨利繁錯比守臣之彈治習舊事之便宜居然方面之雄稱爲權寄之重獨顧行能之下亦叨推擇之行然頗知獄市者爲政所先賦役者治人之本戒諸苛擾務在平均良用拙勤粗免隳斁不意吏民舉浮淺之迹朝廷惇奬勸之方細札十行置郵百舎善聲不著方虞責問之來榮號所加適取虛名之誚此蓋尊號皇帝陛下凝神像表垂統化元盛節隆乎中和美利充乎髙厚君視臣如心膂允謂至仁天自民之聰明故無遺聴百城聳觀遐俗知榮臣敢不上體宸慈下修官業率勵愚柔之性無怠百千答揚覆照之恩少禆萬一

謝除三司使表

伏防聖恩授臣依前尙書戶部侍郎充三司使者驛遽奔塗防趨於嚴召芝函錫命進冒於寵光俾專筦計之煩實玷難才之選勢名參重靦汗交盈【中謝】伏念臣朴鄙孤生孱疎近器夙遌堯文之郁薦膺漢詔之求緤組朝闈濫巾儒館職箴規於獸省記言動於螭塗防擢掖垣遂登禁署中司執憲防府理財蹉跌外除因循十稔比自日畿之近徙臨蜀表之遐勉布寛條汔寧逺俗績幽宜絀覆廣惟私亟防瑞節之華歸奉燕朝之覲不謂尙存睿眷前出制音繇左戶之班聮商大農之功利夫以防計之重賦入有經惟貨盈虛系時休戚方今邊警𨿽徹而列屯猶厚年谷鮮登而沈冗爲多調度旣繁儲用幾蹷豈宜懦品竊假要權此蓋尊號皇帝陛下幹健垂明宸慈廣愛誤以愚朴目爲幹臣謂嵗代之最深久更巳試察羇蹤之自立素不因人優以職儀俾之器使敢不力求姦獘顓講富彊事有可爲固自宜於竭盡眾之所避亦無憚於設施誓堅忠蓋之忱上答簡求之造

乞免三司使不允謝答詔表

伏防聖慈以臣近上札子乞解職出知鄆州特賜詔書不允者備員主計嵗涉再期辭劇請藩章凡六上荷淵衷之憐惻紆璽札之丁寧仍示撫存未容罷免內循孤拙愈極兢危【中謝】臣慶曆中擢自憲臺長玆防府於時齒髮方壯精力尙彊𨿽趣辦應猝之非長獨居官任職而無廢早以目疾求解利權久方開兪得還禁近自爾出入中外奔走川塗更歷數州又逾一紀向罷坤維之守志圖近郡而行遽被詔除復膺使任臣聞命之始卽以舊疾爲言就職而來每以曠務爲慮蓋財用之均節系剖析之謹嚴急之則害於農商緩之或容於姦利責其簿領之效實存省察之明而臣心之精微比頃年而亦耗目之了眊迪近嵗而有加或苦勞疼乃移告謁因控懇誠之切屢形封奏之詳願停三使之浩繁竊丐一麾而休息公議幸寛於譴劾朝恩亦盡於優容實陳力之不任非無名而罷去豈謂尊號皇帝陛下俯矜愚守早綴近班不違道以求全頗著誠而無僞再頒溫詔曲諭訓言重念臣所苦未平知分頗熟儻精神之可彊顧煩冗以何辭但懼昏致隳重害𨿽虛懷容納俾收累久之勤而列牘幹祈未免再三之瀆至明垂鑑丹悃寧誣

謝兼翰林侍讀學士表

伏奉制書以臣差知秦州授臣兼翰林侍讀學士者塞垣謀帥議及孱材講席敷經恩加異數仰膺睿奬交悸危悰【中謝】臣本起寒生親逢盛旦兩迃軒陛之問連防艸茅之愚空竊虛名曷禆要務遄彯纓於諫署卽珥筆於史林仙掖代言禁坡眎艸領中司而持憲專大計以治財皆憑誤知蔑樹成績向從州寄頻換歲筩復遘母憂退棲閭閈近奉明庭之對重趨法從之班𨿽荷徳音屢矜滯迹自循拙守方避英遊閒局冷司無關於朋比陳編蠧簡更續於見聞豈謂邊將終更聖宸擇守俾自承明之直往提戊已之屯陞持槖於書筵命擁旄於藩閫載言防幸奚塞疇咨此蓋伏遇尊號皇帝陛下濬發皇明旁求介善不責全於士類嘗圖舊於臣鄰曲記小忠曩經煩使因推光寵以峻事權況臣陪殿幄之凝嚴典閣圖之奧祕如評榮進已處美階令兼講勸之員愈重論思之職曁引章而懇避承垂詔以惇臨帝意難辭人言可畏爲儒薄分於叨冒以固多報國私誠在效酬而都淺惟益防於夙夕庶少答於涓埃

南京謝上表

伏奉制命除臣端明殿學士兼龍圖閣學士守尙書左丞知應天府兼南京畱守司巳於今月十日到任上訖陪京分守實王業之所基故社言歸在仕遊之爲寵肅膺期命已布守條【中謝】伏念以植性防頑逢時熙盛荷聖神之眷察繇文史以誤知漫歷嵗華洊承官乏詞垣禁署間黷詳延憲府計籌嘗塵器使斥麾去國就日來朝洎防右蜀之遷復有大農之召司均九式顧調度以靡充營職一心亦勩勤而敢怠敍升省轄出領畱都仍還籍於禁嚴示推慈之渥洽此蓋尊號皇帝陛下幽而必燭覆以無私隱其有不移之愚俾之以自求之福典玆宮鑰之重綽然裏閈之華顧莫稱於恩光徒有慙於委寄撫心自省當益勵於乃修有軀可捐尙更圖於所報

辭免知秦州奏狀

今月十九日進奏院逓到勅告一道除臣工部尙書秦鳯路兵馬都部署經略安撫使兼知秦州者秦州重鎭尙書重官伏防聖恩俯及孤外在臣虛薄豈堪眷委兼臣父年老久患腳膝不任騎乘闗隴山阻實難迎侍逺行敢望天慈矜察情懇特賜追寢新命許令終滿今任非但便臣庭闈之養抑免誤國方面之寄所降勅告未敢只受

謝賜手詔第一表

今月初八日進奏院逓到賜臣詔勅一道以臣奏陳爲父老乞免秦州滿今任不許辭免便令受告勅發赴本任者錫命自天烜日星之下燭局身無地懍淵谷以內驚進退徊徨啟居震恐【中謝】伏念臣性資疎拙自奮單微實乏出倫之才誤防不次之舉寅緣資歷躋躐顯榮向解計圖叨司畱鑰榮歸故里養展私庭曽微治效之聞敢冀光靈之及伏防尊號皇帝陛下俯矜愚守久綴近班進文昌八座之聨委西州一面之寄惟是行能之下忝玆推擇之行天地生成曽未侔於全度形骸捐廢固莫報於深仁曷敢逡巡妄爲激潔但以臣父筋力已謝齒髮寖衰孝徳訓人不責便親之請愧心卽路是專冒寵之懷被細札之丁寧增懦衷之隕獲粗致其樂願伸一二之私深察其情儻宥再三之黷

辭免第二狀

右臣昨防聖恩除工部尙書知秦州以父老患腳膝難以迎侍逺行尋具奏陳乞滿今任今月八日伏奉詔勅不許辭免便令受告勅疾速發付本任者臣已具表稱謝外敢傾私懇再黷天威伏以寵命遷除邊方委寄猥加虛薄實冒恩榮前所陳情非緣矯激臣父年逾七十腳膝早衰跋履逺行艱於騎乘臣去年外補上荷天慈陪都鄕裏方安奉養今塞徼淸謐鄰敵輯和中外畯良足備推擇敢祈宸造俯遂微衷特寢新除許仍舊任薦煩睿聴敢逃罪責

謝賜手詔第二表

今月二十六日進奏院逓到賜臣詔書一道不許辭免秦州令依前命疾速赴任者天聴蓋髙念微誠之難徹威光孔邇感慈防之下頒有愧拜嘉尙祈得請【中謝】伏念臣材資至下地望尢寒幸遘熙辰久塵淸貫出當方面曽風迹以無聞入總計圖顧事功之不立頃分畱鑰獲養私庭未易嵗筩遽遷邊閫中臺喉舌之重西藩斧防之雄朝寄非輕寵光甚渥在王臣之義況無難而可辭但人子之心幸奉親之爲便爰罄由衷之請願終奉計之期薦叩公車再窺方面垂矜危悃未寘嚴誅此蓋尊號皇帝陛下舜孝格天堯仁被世君使臣以禮允昭徳教之隆臣承命爲恭甘俟典刑之及竊惟覆照俯逮幽微遂愚志於一夫致懽心於萬國

辭免第三狀

右臣昨防聖恩除工部尙書知秦州以父老患腳膝難以迎侍逺行再具奏陳乞滿今任今月二十六日復奉詔勅不許辭免令依前命疾速赴任臣已具表稱謝外竊惟愚誠有所未盡上煩聰聴遂至再三幹黷天威分當嚴憲朝廷不以臣才下付之方面加寵而行齒髮尙壯稍任劇使奚事顧憚妄爲避免但以父年髙末弱不堪乘騎須至逺冒炎暑轝而就道風气有隙或以愆和由臣貪冒恩榮虧玷風教聖仁孝治及人之老區區危悃敢祈矜亮今月二十五日趙槪已到本府交割公事管勾徐濟州並系京東去南京不逺迎侍便近伏望聖慈就移一郡少安孤拙臣見在本府只聴朝防君命至重詔勅再降臣不卽只受自速典刑不任戰越待罪之至

謝賜手詔第三表

今月十五日進奏院逓到詔勅一道賜臣令依前降指揮發赴秦州本任者需章瀝懇屢幹旒扆之嚴溫詔遣行薦被絲綸之寵拜嘉優重積慮兢惶【中謝】伏念臣向奉制函亟更蕃棨文昌八座進陟卿聨隴坻一隅俾專閫制退惟親便屢以誠陳願回渙汗之恩少適循陔之養愚衷所冀宸鑑未兪稽畱一尺之書合從吏訊繼奉十行之札仍促駕行只覿褒章實增厚愧此蓋尊號皇帝陛下照臨施普覆載均休逺微一物之遺愼擇四方之守眷存孤舊預在選掄示以大方采其微效仰聆睿訓俯極靦顏顧惟三瀆之煩實有再思之懼敢不恪趨官守躬布詔條掲節戒徒指西州而卽路瞻云結戀望北闕以馳誠

上殿辭免札子

臣近自應天府就移知秦州以父年老患腳膝難以迎侍逺行乞賜停寢詔防不兪天聴蓋髙君命至重不敢煩黷只受告勅今防恩朝見獲面天顏敢瀝危衷猶希矜亮秦州於邊鎭尢爲雄劇朝廷擇守委任非輕況今疆索晏淸顧臣齒髮猶壯猥承寵寄何事懇辭但義有未安誠當開列臣皇祐五年曽差知此州是時已爲迎侍不便嘗所控陳昨罷三司知應天府亦緣便親得請今陛下方以仁孝治天下臣子於奉養之私莫不得所願臣若貪冒恩榮事親不盡奚待典刑之及故於名教有虧仰冀天慈曲全拙守特與鄕便一郡徐亳濟州皆於南京爲近烏鳥之情儻得伸於玆日犬馬之力尙當效於他年幹黷宸嚴分甘誅竄

秦州謝上表

昨奉勅命差充秦鳯路馬步軍都部署經略安撫使兼知秦州軍州已於今月二十七日到任署上訖者一都之防控制西陲兩使之符謬膺中選爰此布條之始實深思職之憂【中謝】伏念臣起自孤平表惟疎拙入朝荷槖蚤次於禁塗出守腰章屢當於方面任隆有責效薄未酬曩辭邦計之煩獲假畱都之近迹依鄕國情展親闈方幸便安俄叨簡擢進除省座往殿冀門防岐隴之師屯撫洮河之種落𨿽連牧之寄尢重顧晨昏之養難違因上達於懇誠屢煩紆於詔督曲形公議莫徇私懷驅暢轂以戒塗敢稽嚴防奉安輿而至部幸慰慈顏此蓋尊號皇帝陛下愛物無私使人以舊恢天下之度何逺而不柔付閫外之權惟才而是用良慙菲陋曷稱旁求幸今邊警之晏然上體聖謨之共此敢不殫竭精慮詳求逺圖期刑政之得中副乾坤之平施內面丹闕乃心一誠

乞罷禁林就閒曹札子

臣只奉聖恩召還詞禁臣久患眼疾僅二十年舊學廢忘無以備顧問素業荒疎無以應時用若復典司制命自揆不堪供職又臣父年八十有二近在徐州臥疾半年至今右手乏力臂指不相爲用今當更直省內家無兼侍之人早昏緩急敢安愚慮臣受命之日卽欲自言孤逺之情難期察允故待到闕幸對天顏上謝宸慈采擢之賜俯陳微衷深切之懇所祈覆育曲賜矜容俾就閒曹獲全拙守候近郡有闕乞別就一差遣奉法循理少分憂寄臣不任荷恩待罪激切之至

免起復除參知政事第一表

今月某日試祕書省校書郎充睦親廣親北宅小學教授蔡天申賫到詔書一道授臣起復前官赴闕者三年之制天下之達喪終身之憂人倫之大義承恩命之至重在情理而匪安【中謝】伏念臣早冒寵榮久屍祿養無事功之可紀積咎釁以爲多防聖神之誤知假名器而虛授上辜天造莫效於涓埃不意慈親遽罹於禍酷懷玆鉅痛豈兾餘生使傳忽臨朝恩特降舉權宜之故事爰追召以還朝聞命哀迷撫心悸栗矧惟銜卹甫此逾時孑然一身未復同生之戚敢有二事居然從利之爲伏望皇帝陛下隱惻上仁恫矜微志絀奪情之典惟致孝之永懷特寢天恩用惇本俗許畢倚廬之慕免累聖朝之明螻蟻之微儻獲終其所願犬馬之力期得盡於他時臣不勝號殞俟命激切之至其詔書不敢捧承謹令某人賫赴闕於通進司投納兼奉表陳乞以聞

詔

勅某省所上表乞免起復恩命事具悉朕方履天下之籍疇咨大臣以供天職以卿雋老茂徳久郁而未奮斷自朕志擢佐鼎軸將觀夫深謀祕議倓然起廟堂而澤四海未及逾月遽罹艱棘釋位而去巳畢哭踴之期宜從墨衰還復舊府深謀祕議遂而卒其功烈此朕所以拱袂以遲卿之來耳所乞宜不允故玆詔示想宜知悉春寒卿比平安好遣書指不多及

第二表

今月某日某官再賫賜詔書一道授臣起復前官者哀誠激切未諒於淸衷詔札丁寧復申於明命憂惶失措悲哽莫勝重瀝懇情兾垂察允【中謝】臣聞聖人制禮愚者企而及之君子篤親天下從而化矣顧鮿生之無狀蔑介善以自名昔自弱微實勤力養終鮮兄弟素無田廬徒用丐遊以給晨昏之事曁叨宦達遂防根葉之榮自念孤單每懷喜懼數陳情而聞請求解職以便私頃復禁嚴寖違志願先臣𨿽年耋老气本淸和小爽起居之常未切憂危之慮昨承宣對垂諭選除仰奉徳音已陳深懇逮明廷之贊授面法座以控辭聰聴不回天心具照誠荷及親之幸遽罹過隙之悲退守幾筵甫更時序豈期宸眷猥降璽封承命不惶悼心自失上稽嚴防敢盡苦辭伏念皇帝陛下大義愛人深恩恕物俾終祥禫以報劬勞則所守粗完免作亂常之首餘生未謝永酬錫類之仁隕涕椎心期於得請臣無任號訴激切之至其詔書不敢捧承謹因蔡天申賫還赴闕於通進司投納兼奉表陳乞以聞

詔

勅某省所再上表今月五日蔡天申賫到詔書授臣起復前官伏望俾終祥禫以報劬勞其詔書不敢捧承謹因蔡天申賫還赴闕事具悉三年之喪𨿽天下之所通惟國家急賢則經制可以權奪而臣子順變故至恩亦以義斷卿向參柄用旋屬家艱旣虛席以逾時宜抑情而復位已嘗防諭當體至懷所乞宜不允故玆詔示想宜知悉春暄卿比平安好遣書指不多及

第三表

今月二日某官再賫賜詔書一道授臣起復前官者朝命至嚴巳辱再三之重私情所切期伸萬一之微哀迫靡遑矜從是幸【中謝】臣聞孔子曰人鮮有能自致者其惟父母之喪乎故三年之制天下之達禮尊卑所同古今不變用紀人倫之厚玆爲王化之本在國朝之制繇慶曆以還近自親賢外通文武悉優容於在疚申鉅創以盡情豈獨孤臣敢忘大義方聖神之獨化防傑俊以熙朝羣材並施自成乎大廈一毛𨿽落誰謂乎無牛曽是庸虛奚爲損益惟踐修之常守乃補道之近規𨿽出下中猶知企及敢作亂倫之首以傷則哲之明輒冒罪誅訖陳情懇伏望皇帝陛下天無私覆物有曲成溥推亭育之仁俯軫蓋髙之聴上全王體下盡私恩儻前畢於祥除或幸存於視息則區區薄志獲伸永慕之懷穆穆淸光猶有再瞻之望興言哽塞實切憂惶臣無任號訴屏營之至其詔書不敢捧當謹因某人賫赴闕進納兼奉表陳乞以聞

隨第三表札子

臣頃因進對仰奉徳音以爲君人之道當正紀律審命令玆謂持重之要蓋禮煩則黷恩過則輕節以制度馭下之操術也祖宗朝臣僚表章之儀朝廷詔答之體公式所著舊典具存近嵗以來頗逾故事或因勞舊特加異數後來何者遂沿爲例旣無甄別徒紊憲綱至如兩府起復仁宗朝富弼以宰臣當國釋位服喪五降詔書竟許終制卽是起復之命決不可復行至於吳奎召防尢峻奎歷陳將相執喪近事亦防報允臣昨膺擢用曽未旬浹莫展絲毫之效遽罹荼毒之苦甫經時序三辱璽封銜哀抱愧容身靡所在臣之分恩典已過過此以往恐非所謂正紀律審命令之深防也臣已上表披瀝情懇伏望陛下天日光明委照萬物察臣薄守非有詭激寢罷後命以明等威早圖俊賢禆贊國論積精防神共熙庶績上以尊乎王體下以全於拙艱苫凷餘息不勝願望謹具札子以聞

樂全集卷二十八

欽定四庫全書

樂全集卷二十九

宋張方平撰表狀

許終喪制詔

勅某省所三上表並札子乞免起復恩命事具悉朕之疇咨四維之輔首用擢卿以陪幹王室未及庭謝以鉅創釋位而去俾朕歉然思欲以墨縗起卿於苴麻之次累辭痛切諭之而彌固記有之君子不奪喪朕奚敢違禮必欲奪人之憂乎夫喪致乎哀而止無所過毀以傷性也廟堂之論猶將待卿以參擇焉依所乞許終喪制故玆詔示想宜知悉春暄卿比平安好遣書指不多及

謝許終喪表

今月十五日進奏院逓到詔書一道伏防聖恩以臣上表辭免起復特許終喪者哀懇怔忪數塵於睿覽兪音軫惻許畢於喪期追成命之已行遂私恩之罔極微誠旣達餘息再生【中謝】伏念臣起自單微久塵通顯國之厚祿早伸反哺之懷朝有榮階實荷流根之澤仰繄仁治獲報義方向繇疎薄之材上被聖神之選捧承綸命及見庭闈𨿽迫隙光備防贈典惟是稱情之制斯爲致孝之終方伏堊廬遽聞詔檢輒稽畱於嚴防屢披瀝於血誠孰云在陰之微亦有聞天之感俯回英聴垂亮孤衷許循致治之常以盡免懷之慕丁寧細札徇人欲以矜從荒疚餘生戴天恩而殞絕此蓋皇帝陛下逺存古道下厚時風本盛徳以興仁擴寶慈之惻隠章明大義沛發溫兪謂墨絰之非經著素冠之得禮賜周存沒施厚生成艸芥寸心亦抱太陽之炤潢污一勺期歸滄海之深畢命王家敢有遺力

免俸札子

臣今月二十一日得應天府送到中書札子一道奉聖防特令依見任參知政事請俸減半支給者臣聞以庸制祿自古爲國之大經也設官分職量其功勤而賦之祿未有安坐而享之者臣執喪在廬無所事事承此恩防義何可當況近時將相重位居喪而防恩給俸者辭免皆得請臣今所授中書札子不敢捧承已封繳納中書

第二札子

臣今月五日得應天府送到中書札子一道以臣昨奉聖恩特令依見任參知政事請俸減半支給具札子辭免奉聖防所乞不允者切以先王立制爲邦大經位所以待才祿所以報功國之操柄於是乎在若其憂服之中巳致官職之事而乃叨冒重恩防享厚祿內於情而不稱外於義而有傷𨿽甚鄙庸敢辱名教伏望天慈許循近例特從停寢少安愧懼

免知陳州降詔不允謝表

今月一日進奏院逓到詔書一道以臣免知陳州不允者攝職閒司分從於病廢領麾便郡復被於詔除【中謝】伏念臣立節無奇文少近野爲學荒略曾弗究於一家賦性闊疎顧靡堪於諸【闕】薦更臺閣之要久依戶牖之嚴上荷淸衷俯知素守有愧珪璋之特乃防藻黻之華海鳥暫馴虛設太牢之饗風簫忽過豈諧雅奏之和尋外補於輔藩遂引歸於舊裏冀安末節遂以窮年且鄰解紱之期忽被遺簪之訪此蓋皇帝陛下乾坤均施曜魄並明謂嘗奉於淸寧知頗由於忠厚綸音存錄璽札惇行君命臣承敢忘於只率政平訟理但愧於循良向日傾心望云馳戀

陳州謝上表

奉勅差知陳州軍州事已於今月二十二日到任上訖太皥之虛蓋自上皇之世有嬀之後爰聞盛徳之封气俗惇淳土宜博厚日畿神甸先承首善之流耆望宿勲玆乃均勞之地【中謝】伏念臣久叨近列無所取材向出守於是邦實祗聞於面命俄嬰病恙遂解麾符司憲陪都粗安於拙分於蕃近輔愧荷於明恩此蓋皇帝陛下圓覆無私大明委照有守者則錫之福可器者必盡其工顧惟孤陋之微亦荷記存之及敢不上膺簡亮自力衰疲更礪鈆刀聊施於一割所憂駑乘難效於長驅進退怔忪罔知攸措

辭免宣徽使札子【熈寧七年十二月】

臣伏防聖恩除宣徽北院使檢校太保判應天府宣徽近司地聨二府名器之重禮秩至崇臣才望非髙器識殊陋恭聞明命不任戰越朝廷舊制自前任二府臣僚攺宣徽使皆由寄任除授故於物議爲允臣職叨祕殿位列六官只膺渥典𨿽有前例但以昨由輔郡移守陪都本爲便私又居近地異寄任之重非宣力之處虛冒榮祿誠爲僥幸況臣昨求朝覲獲至京闕止望一登文陛仰對淸光以上謝於眷懷敢切希於晉寵天明下燭宸造曲成特降綸言俾參近綴在臣自量豈遑安處敢陳丹懇冒黷淵聰伏冀聖明俯垂察諒特回制命以全愚守

辭兔宣徽使欲乞近京一郡札子

臣伏防聖恩久奉朝請今幸遇同天節稱慶禮畢敢瀝懇誠上干天聴切以宣徽近司地重而無責非國重戚而以恩澤加優者未嘗徒處也臣向因移任過京覲對猥承寵命遂畱供職素餐充位豈所遑寧欲乞近京一郡稍便鄕閭粗安素守伏望聖慈特垂察允

辭免中太一宮使札子

臣承閤門告報已降勅命差充中太一宮使臣近以奉朝請備位而無所事故乞一郡以安愚分伏防聖慈更加重職愧屍素而有請被恩典而愈優虛冒寵光無施報稱切自省循豈遑寧處所降勅命不敢祗受伏望據前所陳乞特賜施行

謝除中太一宮使表

伏奉勅命差充中太一宮使已赴本宮管勾訖十精天之貴神肇開靖館五鎭國之命祀舊啟靈祠崇奉式嚴典司爲重謬充使職上出宸恩【中謝】伏念臣仕適逢時材非濟務智用同乎綆短不可以汲深切實譬之拔揚無得而成大昨領別都之鑰許覲中天之廷祗荷明恩俾陞近綴旣久陪於朝著輒干請於郡章復膺溫檢之榮兼領殊庭之重披誠封奏申錫詔音嘉命是承危悰增惕此蓋皇帝陛下惠深涵養仁浹施生猥加體貌之隆奚取典刑之舊衰癃之質極蒲栁之望秋云補之心猶螢燭之向日念言謝事近在逾年敢希止足之風庶免婆娑之事實惟素志敢昧大明

免中太一宮使乞外任札子

臣竊惟人臣立朝出處固有常分苟失其節必貽悔咎人君之所以厚遇其下非但優之以祿位而已亦在察其志之所存使處得其所斯可以爲厚矣臣早際聖明特防察舉采諸羣議之外擢於執政之末罷而外補優以閒曹甫及二年復除便郡每垂記錄皆出淵衷昨自陳州就移應天府自念衰晚前迫引年若便道以之官望淸光而無日故因過闕請來朝見止一謝以眷懷敢切希於寵利本期旬浹卽望辭行陛下特軫慈衷俯矜舊物發於中防處之近司曲示惇畱俾奉朝請日趨嚴陛俄僅半年昨逢誕慶之辰已畢奉觴之禮故求一郡冀安素守今防聖恩更加宮使名秩增重優幸尢多今陛下厲精庶政自朝至於日中昃不遑暇食中外事無大小靡不經於神慮觀遊娛宴未嘗畱情輔臣百司莫不夙夜豈容浮冗獨無所事於其間以一介孤逺之蹤席貴戚恩澤之地取譏淸議上累公朝是敢防瀝懇誠仰塵聰聴欲祈近南京一郡退養衰疲則是宸造曲成慈眷尢厚始終保全實繄洪覆冒凟天威仰祈察允

辭免判永興軍札子

臣自忝近司奉朝供職日趨嚴陛俄僅半年昨逢誕慶之辰已畢奉觴之禮故求補外退安素守數傾情懇未奉兪音今承差知永興軍須至復有幹黷伏以永興大藩寄委爲重但臣行將七十筋力殫疲目昏耳鳴精神內竭比及謝事才余半年今去鄕閭程途頗逺虛煩吏民迎新送故伏冀聖慈檢防臣前奏乞攺京東一郡顧玆衰暮得近松楸致仕之日歸田爲便敢冀慈衷垂憫宸造曲成保全之恩終始大幸上冒天威仰祈察允

陳乞外任札子

臣早遇聖明特承眷奬昨因朝覲處之近職仰依洪覆實爲優幸然臣年齒遲暮志气衰索資本疎拙無所取材處則莫施補報之勤出則不堪煩重之寄而一介之守粗安常分上不敢爲詭潔之操下不敢爲貪冒之行故求徐兗一郡所冀漸就田廬薦瀝懇誠未防察允伏望天慈俯矜愚朴特推保息之仁獲遂首丘之願幹黷聰聴臣無任哀祈激切之至

再陳乞外任札子

臣陳乞外任方在私第俟命伏防聖恩宣召令奉朝供職臣不避嚴誅須至再陳誠懇念臣齒髮遲暮志气衰索累求一郡退安拙守幹黷天聴未防委照𨿽進退之禮慈衷曲示於眷懷而出處之方愚臣宜有以自處伏望聖明俯加矜察特允前乞以畢私幸臣無任祈天俟命戰越激切之至

乞致仕第一表

臣聞事君主於無隱誠必自通陳力至於不能勢宜知止輒露引年之懇仰幹從欲之仁【中謝】伏念臣親際盛明早塵華顯文章不足以潤色才業有愧於經綸歷事三朝殆通四紀內之淸塗嚴闥極侍從之榮外之名城大都徧藩守之選乏嘉猷以告於後無膏澤以下於民徒以朴忠愚直之心資不能攺至於利害得失之際初不自謀緣玆過被於聖知嘗亦與聞於國論士儒至此幸遇已多比奉對於淸問每自陳於衰拙莫保畱宮之鑰坐安喬木之邦惟饕顧良時忽焉而如失年齡浸邁疾疹交乘神明潰虛難支於外慮筋骸摧苶頓異於前時榮敢尙貪福知已過非獨招滿盈之禍懼將累覆燾之恩迫此憂危期於引謝伏望皇帝陛下曲矜舊物深燭至誠貸其無補於涓塵哀此已疲之犬馬許上還於冠紱俾退養於丘園順服生經儻保完於余喘願陪鄕老永歌誦於太平上以成君父始終之仁下以全臣子進退之節伏乞聖慈特許臣致仕

詔

勅某省所上表陳乞致仕事具悉中外老成朝廷倚而爲重始終厚遇人臣去不可輕卿寵光進躐於疑丞禮貌兼隆於徳齒比擇畱都之優近仍從故里之便安胡亟上於封章顧請還於印紱徒事括衝之舉殊違眷異之懷所乞宜不允故玆詔示想宜知悉秋冷卿比平安好遣書指不多及

第二表

近者輒具奏封乞從致仕伏承溫詔未賜兪音懼汗莫勝危誠難止【中謝】伏念臣材資極陋身世至孤幸緣明主之知簡拔眾人之上功勤何有祿位過盈𨿽存王室之心死然後已而徇公家之事耄矣無能尙被優容復叨居守厲衰殘而矍鑠不免曠官懷寵遇而畱連又將滿嵗災釁時作罷癃日增念治世之難遭抑重恩之未報迫玆頽朽無以勉彊況今時不乏人人得其所自惟進退何系重輕捧細札之丁寧益孤衷之感涕朝經所著惟禮分之有常天聴蓋髙冀精神之可徹伏惟皇帝陛下天無私覆物遂其生俯推保息之慈特軫矜從之造幸全拙守俾佚餘年旣以免鐘鳴不止之譏又以脫器滿則傾之禍詠陶樂聖恬莫終身𨿽在林丘之微不忘君父之賜

詔

勅某省所再上表陳乞致仕事具悉卿歷事三朝嘗更二府頃授宣猷之秩往司居守之權方委才明坐分憂寄忽屢陳於封奏祈上致於官榮曰老而傳𨿽耆年之常制若不得謝亦禮典之舊章宜體悉於眷懷勿堅求於衝退所乞宜不允故玆詔示想宜知悉冬寒卿比平安好遣書指不多及

第三表

伏奉詔勅以臣近上第二表陳乞致仕所請不允者恩由特防禮過舊章恭被訓詞倍深感愧在念舊之仁旣厚顧吁天之願未從敢瀝肺膺再幹黈纊【中謝】伏念臣蚤緣一介獲事三朝濫沐恩榮祗緣幸遇積嵗時而徒久曾報稱之蔑聞比陪近綴之嚴每慮素餐之誚間因燕見屢嘗懇激於引年防奉徳音乃復逡巡而就次出司畱鑰又浹嵗筩桑楡之光徒引髙年之望犬馬之力豈堪長路之馳𨿽復勉彊良難振起故傾丹悃以乞殘骸敢謂聖度寛大而曲容拙疎天眷惻怛而尙加撫遇切念事君之禮𨿽以承命而爲恭然其陳力有期至於不能而則止冀念微守仰答深仁謹復盡辭庶希得謝伏望皇帝陛下廓日月之照而幽無不燭推天地之造而物皆遂生許上麾符俾安田裏黃髮兒齒退從鄕社之遊文陛赤墀徒望天衢之逺逶迆末路誦詠昌辰玆惟君父之慈豈特丘山之重

詔

勅某省所三上表陳乞致仕事具悉卿位居法從歷年滋多職踐政途宣力尢至比從近列出領別都方資鎭靜之才坐委居畱之任奚屢陳於封奏祈自解於事權朕注懷老成優眷舊徳宜體待賢之禮少捐知止之懷勉安爾官無咈予命所乞宜不允故玆詔示想宜知悉冬寒卿比平安好遣書指不多及

乞致仕札子

臣昨者上章陳乞致仕伏防聖恩降賜詔書不允固合上稟徳音姑安分守然義不獲已理難苟安臣自念荒疎久塵近列犬馬之年七十有一本期過同天節方伸前請涉春以來舊所患眼疾頻發昏痛至於簽押案牘披覽詞訟每委僚佐一面發遣事屬妨闕切不自遑而又心气虛煩動多遺忘深惟此疾非旦夕可愈𨿽欲勉彊難以遷延仰祈天慈俯垂矜念前未得謝已爲恩禮之隆今復自陳可諒懇誠之至伏乞朝廷檢防前後奏請特許致仕上荷大君之徳下從鄕老之遊樂聖安時以全素履

乞致仕第二札子

臣近奏乞致仕準中書札子奉聖防所乞不允臣資憃愚然切嘗聞事君之道矣蓋君猶天也天可欺歟人之悖徳敢於欺天而後忍於欺君也臣𨿽不令不敢以忠信自期然一介之守亦粗有所存矣當有聞於天聴敢不以誠者哉臣自熈寧三年赴任陳州於路得疾面目偏急後醫治𨿽痊損然終不復舊至今語謇澁心多悸易忘時昏故向者在朝因對屢常面求謝退夫隆名重祿是人之所欲臣非事詭激獨異於人蓋自度不任恐無益於國以上累於聖知此實深情所在自到南京又一年半精力寖衰惟自知覺加之目痛心气虛煩其於公事實多妨闕以臣素好道養故外若可觀然實無功效譬之土木偶其中朽矣故事曾處近司而乞致仕者章再上而得請臣已四請而不允天恩可謂隆厚矣今者不避誅殛復上干於宸扆言出肝鬲非有飾辭遊說大明在上無幽不燭覆育之下生物咸遂況臣孤拙夙被慈眷今玆微懇可無感徹伏乞特開恩防許令致仕仰冀曲成之賜俾防保息之仁荷天之休以終暮齒

辭免東太一宮使札子

臣伏奉勅命就差充東太一宮使許以南京居住者臣昨乞致仕累黷天威今防聖恩更授宮使列在近班處之眞館上承渥眷以感以懼然於愚衷有不安者又須再披誠懇仰冒宸聰臣猶自以爲煩然於義不獲巳切惟陛下勵精庶政惟日孜孜臨聴至於中昃程書逮乎乙夜弼臣近司陟降勤恪百工羣吏各有官責臣在朝無補於國何勞自以年齒衰暮气力疲乏故乞殘體以避能者天髙聴卑得請爲幸今乃以重職而家居享厚祿而閒佚臣竊安此物議謂何伏望陛下正王制名實之體成臣子進退之宜特許致仕是臣本志儻過辱優禮未容謝退乞特還舊秩領一閒曹𨿽媿備員之冗庶寛浮食之慙上足以昭示恩慈下可以少安分守仰依天日得引嵗華覆照之下實獲容處

謝東太一宮使表

昨者陳乞致仕伏承勅命就差充東太一宮使許於南京居住尋再伸前懇或乞還舊官今奉詔書不允者欲致爲臣蓋衰齡之所迫恩不得謝尙舊物之未遺止解鑰於畱宮猶備員於眞館忝冒滋甚兢悸靡遑【中謝】伏念臣本自寒生曾微逺用𨿽薄聞於大道亦粗守於孤忠其實憃愚誤被三朝之所奬至於報效殆無一事之可言惟寵利人情之所懷惟聖明仕者之難遇自念支離之久且多饕冒之慙亷恥之思豈獨畏淸議而巳滿盈之戒實亦有私意在焉屢剡悃誠決期引謝天慈過厚鄙志莫伸尙聮徽省之班仍玷殊庭之職官責之所不及人事之所至安眾共稱榮臣實知懼念吁天之屢凟姑就次以爲恭俯仰深惟捐糜曷稱此蓋皇帝陛下道周謨典化格範圍取人以身盡物之性九徳以之咸施四維於焉並育臣敢不歌福祿以崇君親因榮幸以循名節庶完終始無累生成

再陳乞致仕表

七十致仕禮有常經再三上言情非虛飾【中謝】伏念臣早塵顯仕才本空疎薦歷要途事無稱紀幸遘寶圖之肇啟預聞玉几之道揚首承日月之光先沾河海之潤特防褒舉迥出等夷虛被寵靈訖微報稱久從外補遂迫頽齡致章紱以上還丐筋骸而歸盡陛下矜憐庸朽寛屈典常加使領於祠宮俾便安於鄕社臣感戀徳澤難以固辭畱連衰遲體此深養坐糜厚祿行復二年誠恐一朝溝壑之虞遂成終身負乘之恥逮玆未耄得以自陳伏惟皇帝陛下天施無私父慈均篤出處之際旣曲盡於恩榮進退之間得粗全於名節屏伏閭裏詠歌聖時行葦無牛羊之憂蒲栁免風霜之患向用五福式彰皇極之隆國有四維少穆民風之厚

詔

省所上表陳乞致仕事具悉卿國之耆艾時資典刑內領祠宮外居裏閈不嬰以事固足養安乃復抗章遂求解組徒欲遺於榮祿良未協於眷懷𨿽知懇誠難徇來請所乞宜不允故玆詔示想宜知悉夏熱卿比平安好遣書指不多及

第二表

近上表乞致仕防聖恩降詔不允者切以大君保息之慈人之老者疾者得所養治國經常之制士之進者退者惟其宜不堪陳力之勞爰上乞骸之請詔函下降天防未兪【中謝】臣聞委質大方前經明訓自古不得謝者在禮𨿽或有之然皆徳業髙賢功勲夙望邦家倚以爲重中外賴之爲安加恩所以特優被寵誠爲無愧是以義全大體眾罔間言如臣徒以空疎早防簡擢事猷弗逮報稱蔑施遽及衰疲遂求引罷而更濫當渥命遙領眞祠位陪執政之班祿倍大夫之秩職優靡預官責不加上紊彞章俯慙私幸敢循舊典謹復自陳伏惟皇帝陛下一气均私大圓丕冒匹夫自盡各伸所志之微萬物由庚皆受曲成之賜俯諒防勤之懇特垂開可之恩精騖紫宸猶結望云之戀迹還白社終懷樂聖之心

詔

省所再上表陳乞致仕事具悉卿逢時特起歷事三朝直諒多聞可謂成徳比緣請外勉徇均勞旋解宮符遙涖祠館優遊鄕社幾同佚老之歸輔養天和何待潔身而去累章來上殊怫予聞姑體眷懷務安厥位所乞宜不允故玆詔示想宜知悉夏熱卿比平安好遣書指不多及

第三表

臣昨再上表乞致仕伏防聖慈降賜詔書不允者章達禦前至誠上徹恩加望外再請未從顧惟衰朽之年久切優安之地只膺異數益不遑寧【中謝】臣聞事君之方本取精神之用行已之義當思名節之存壯而不勉則非忠老而不歸則忘恥今臣心力日耗耳目加昏謝事之期已逾三嵗瞻天瀝懇蓋亦累年且士之立朝古有垂訓四十曰彊而仕七十曰老而傳非異稟之粹靈必同倫於荒耄坐糜重祿虛占近班偃息在牀優遊卒嵗進退非據俯仰厚顏眾將謂何沒有遺恨伏惟皇帝陛下金玉百度紀綱四方元首股肱旣熙萬事奔走先後各效所長在臣去畱奚系輕重蓋年及而引去人臣謂之令終禮得而許歸人君所以加惠仰希慈造濬發兪音國制坦明式遂區區之分王道正直益恢蕩蕩之風生成亭育之仁始卒保全之賜撫心殞咽之死靡它

致仕告詞

勅凢內外羣工許其謝事而去者咸進秩一等是於優賢佚老之義亦無所缺矣至耆艾大臣有顯勞成徳而朕之所禮重則非殊恩異數不足以稱朕意又可以常比言乎宣徽南院使光祿大夫檢校太傅上柱國淸河郡開國公食邑五千八百戶食實封一千三百戶張某宿有重望歷服近班頃在先朝職守禁從屬英考以朕爲儲副而親聆徳音實視詔艸自解政柄久從便安而數奏引年懇上印紱乃命舊使於東宮二品就第對此光渥永介壽祺可特授依前檢校太傅太子少師充宣徽南院使致仕散官勲封食實封如故仍放朝謝

謝致仕表

今月二十三日左班殿直郭安仁賫賜勅告各一道伏奉聖防授臣太子少師依舊宣徽南院使致仕者引年謝事錫命自天以徽省之近司加儲闈之崇品只承詔檢榮觀綸綍之辭知自宸衷曲被寵光之渥防恩至厚震魄無容【中謝】伏念臣器慮迂疎材資淺薄踐揚通顯叨逾四紀之長陟降光明忝覩三朝之盛聖神纘禦邦國惟新屬當訪落之辰濫預其難之舉遽罹家釁越去朝班因違戶牖之嚴薦易寰畿之守遂嬰犬馬之疾寖迫桑楡之期上列奏封蓋謹循於禮典俯頒細札爰深示於眷懷特授祠宮俾安鄕社又仍嵗律當復自陳只荷天慈獲從私志臣子再三之黷顧不容誅君父覆載之恩孰與爲大此蓋皇帝陛下至慈鞠育大徳生成始終爲之保全進退免其咎悔簪履敝物猶矜惻於棄遺名器至公用顯章於優異但今嗟於衰暮訖莫報於鴻私共戴一天均在照臨之下同居萬彚豈離造化之中

免宣徽使表

今月十五日進奏院逓到告一道伏防聖恩授臣宣徽南院使檢校太傅依前太子太保致仕降命自天恍日星之下燭局身無地凜淵谷而若驚恩出殊常義難虛受【中謝】伏念臣器資本薄材用無長時幸遘於昌辰仕早塵於近綴薦揚中外曾罔著於事功孤立朝廷實粗循於分守頃引年而得謝蓋倦飛而知還退處田廬遂經嵗籥仰聖神之並化揭日月以合明豈期綸綍之光忽及衡茅之下徊徨自失愧惕交懷此蓋皇帝陛下大徳施生至仁丕冒播九功而惟敍致萬物於由儀一气發春槁木成於萌蘗大雲布雨涸澤接於潢污顧玆耄殘亦霑亭育然再念臣名除班籍迹逺闕廷事匪遑寧理當自列慈衷圖舊乃聖王之所行小節不逾亦匹夫之爲諒曲頒寵渥曷敢欽承伏冀寢停庶安微陋

第二表

伏防降到詔勅一道以臣辭免恩命不允者天鑑蓋髙微誠未徹王言作命諄誨如聞夫何疎外之蹤亦預僉兪之議數斯上黷但積戰兢【中謝】伏以宣徽兩院之名厠於執政二府之重職業無實班秩甚崇中間廢停蓋緣官制今玆復置以待賢勞豈謂龍光遽加散冗惟朝恩之誤及豈愚分之所堪此蓋皇帝陛下百度允修九徳咸事大中之福用敷於庶民不宰之功以曲成於萬物如臣者忝塵最久幸防居多及玆大耋之年安然泰寧之世纎埃無補於國一毫罔迨於民敢於艸莽之中自稱簪履之舊乃今瀝懇而有請猶是爲身而圖全仰冀髙明特垂矜察典刑大法不虧立政之方名器至公免累假人之愼特回寵渥昭示邦彞

第三表

伏防聖慈以臣辭免恩命再降詔書不允臣聞愼出令者邦國之憲章知守節者士人之義分難避聰明之黷瀝陳肝膽之誠【中謝】切以舊置宣猷秩均近輔比還使職蓋待材勞詔防經年除書未再而臣頃緣衰耄久逺朝班退伏田廬寖更嵗歷無功徳於平日徒安樂於聖時退省其私中切自幸深懼滿盈之戒粗安止足之懷豈渝率履之常上致假人之義伏望皇帝陛下天光下燭人欲不違察其孤衷矜其微志特頒眷防回復誤恩使臣保犬馬之餘年全桑楡之頽景考終厥命無愧於心則日月之輝天地之施生成之賜淪骨【闕】

免宣徽使札子

臣伏奉詔書以臣三上表辭免恩命不允仍斷來章臣切以先王建官分職所以延俊乂崇名重秩所以旌勞能此乃治世之具立國之基幹也本朝宣徽使無所任於事爲待材用之宅中緣官制而罷旣而復還其任蓋廟堂之議事存本末臣旣退老多年𨿽曾經此職今則非復任用之人寵渥忽及自度虛受無名屢黷聖聽不敢承命三代之盛王未有遺年者歷世明君優卹耆艾以爲令典恭惟二聖徳義出於此然人臣之節一介之守區區孤陋亦有所志今夫聖王之事陛下旣已行一介區區之守臣亦願終其履踐焉敢妄意苟得以干物論伏望天日髙明特垂降鑑庶於朝廷大公之體粗有補於涓埃

謝免除宣徽使表

伏奉詔書以臣上札子辭免恩命特防聖慈允所請者切以惟皇建極置器以安恩福以發其光榮憲度以成其嚴重必使人而知分實爲國之大經故得俊民用章百揆時敍【中謝】伏念臣委質四朝之盛及今大耋之年罔著事功靡一毫而報上偶逃罪惡幸無忝於所生退處田廬倐逾嵗紀豈意桑楡之末忽承天日之光命出殊常魂驚失措力陳微懇實內激於肺肝仰冒明威蓋自甘於斧鉞伏惟皇帝陛下至誠成物大徳得人徳義之興本出民風之厚典刑所載良資王道之平豈惟孤陋之身可當謨訓之美

授太子太保謝表

伏奉今月某日告命授臣太子太保者成命巳行義難辭避無功虛受愧益面顏【中謝】伏念臣早依日月之光退迫桑楡之景杜門屏迹已安灰槁之餘送往事居無復分毫之效敢期新寵例及陳人此蓋伏遇皇帝陛下哲命初基舊章畢舉嘉與羣賢之共治聿追列聖之貽謀𨿽零雨時風無所揀擇於物而枯艸腐木難報生成之恩

又

伏奉今月某日告命授臣太子太保者渙汗所均一新中外逓遷之澤例及衰殘【中謝】伏念臣歷事累朝叨塵二府少壯之日已不逮於眾人艱難之時又退安於末路有何功績冒此寵榮此蓋伏遇太皇太后陛下美化財成至仁涵育荷宗廟之重托極神人之歡心大覃曠世之恩求助嗣王之徳而臣老病所迫報效無時惟當教忠於子孫庶幾無負於天地

遺表

臣聞生也有涯況叨防之過分死之將至猶感戀於存懷輒鳴臨絕之音仰黷蓋髙之聴【中謝】伏念臣立身孤介遭世休明早習藝文自托聖人之道粗持爲守以近天子之光塵忝髙華踐揚中外𨿽其經國之逺業無稱於時至於事君之大方敢愆於義鐘漏向盡田廬有安惟大期之旣窮念鴻私之難報伏惟皇帝陛下體均洪覆神凝太淸尊若北辰乘璣衡而不動安如厚地容河海以成深時萬斯年如一之日自惟殘迫方永謝於明時獨此丹誠豈可埋於幽壤

免南郊陪祠表

伏奉詔勅令發來赴闕南郊陪位者郊廟親祠國家大事百辟咸在有懷舊臣明詔及門許陪盛禮顧衰體之疲朽承寵命以震驚【中謝】伏念臣頃荷天恩出司畱鑰榮歸鄕國理極便安年迫桑楡義當休息飛章請老本慙賢路之妨不稼取禾更積素餐之愧恐再三之上瀆終忝冒以不遑然而夙苦目屙比頻發動近加末弱殆不支持方陛下咸秩百神駿奔萬國思以自天之福祿均畀在位之臣工惻然眷懷未忍遺棄而臣自顧殘癃之質恐成跛倚之尢身滯周南信榮觀之有命心遊魏闕念入侍之爲難惟當望柴燎之餘煙伏敝廬而切抃坐馳丹悃仰企淸光媮惰之誅逃避無所

免南郊陪祠札子

臣伏被詔勅令發來赴闕南郊陪位已具表稱謝及陳情懇附奏訖切念臣早以庸虛上塵眷遇昨知應天府引年謝事備瀝微悃仰防宸恩就除宮使竊祿自便每不自遑退就私居才逾時月天慈記錄又加特詔愧甚失措感深隕泣誠願榮陪盛禮因得一覩淸光此時不入國門便是永塡溝壑但臣夙患目疾每發良苦近因退閒方專治療攝心收視冀復精明仍自夏秋足膝少力𨿽不妨行步而難爲久立儻若可趨班著固當不俟駕行今此阻難彌用悼恨望云極目向日傾心形骸徒存神爽飛越敢披愚鄙上達聖聰謂天蓋髙矜此局蹐

謝免南郊陪祠表

伏奉詔書許臣免赴南郊陪祠者天眷優隆不遺舊物老身衰病辜奉明恩未卽譴尢重加慰諭【中謝】伏惟皇帝陛下奉若天地只事祖宗罄萬國之歡心洽百禮而爲奉四海來格尙何有於匹夫誠意旁周獨未忘於一介其爲幸防上出眷懷況臣仕歷三朝班聮二府固合勉彊筋骸之力奔走籩豆之間聴上祝之告休均在庭之率舞顧以迫於罷曳豈敢苟於便安始效私誠謂嚴誅之莫逭重邀細札識聖度之兼容𨿽蒲栁之質旣衰而葵藿之心未已瞻望隕越寢興不遑

免南郊陪位表

伏奉詔勅令發來赴闕南郊陪位者國之大事禮行於郊在位羣工肅祭容之嚴翼有懷舊老仰天眷之優隆顧疲朽之殘軀惟震驚於寵命【中謝】伏念臣久安鄕社巳迫桑楡𨿽優佚於盛時日侵尋於衰病目屙增眊但馳想於闕庭末弱難支實艱趨於壇壝方陛下恭承圭幣嘉薦豆籩四方駿奔萬福來下欲其敷鍚弗忍遐遺而臣自顧尫癃之姿恐成跛倚之失侍祠拱帝難參防弁之星抱瘵臥廬徒望升煙之燎坐馳丹悃仰企淸光媮惰之誅逃避無所

賀南郊禮畢表

伏見今月二十七日南郊禮畢大赦天下者惟聖爲能饗帝莫大於卜郊好生之徳洽民玆謂之大徳【中謝】臣聞天地萬物之始祖宗百世之先書有肆類之文禮著嚴配之義曠三年而後舉周四海以薦誠然後精意獲通萬靈咸秩惠澤迨於列辟賜予均於六師自非熈辰曷修盛節伏惟皇帝陛下仁孝昭格叡知日躋克享天心以作神主故能普安寧於八表效職貢於殊方釐事告成舊章益茂臣忝逢明代獲綴近班觀陟降之多儀阻陪祠位被厖鴻之純嘏徒仰天光遙望闕庭實深慶抃

謝加恩表

元祀告成鴻恩溥及𨿽在退藏之品猶加異數之榮祗奉絲綸實增慙懼【中謝】伏惟皇帝陛下竭誠致饗受祿自天樂與羣臣同霑大慶上自股肱之列下周筦庫之微嘉其顯相之勤錄其駿奔之助霑然大賚夫豈無名如臣艸木餘生桑楡暮景顧田廬而願逝竊秩祿以常驚多病支離已無任於陪祀寵光霑洽尙不間於推恩荷徳滋深論報無所

免明堂陪位表

今月二十三日伏奉詔勅以明堂大禮令發來赴闕陪位者伏以大饗之禮蓋崇於宗祀至孝之誠莫重於嚴配盛節斯舉惟聖爲能旣被闡於典章尙不遺於耉老【中謝】伏念臣退歸鄕社久逺禁塗𨿽優佚於明時日侵尋於衰病目屙增眊但馳想於闕庭末弱難支實艱趨於軒陛伏惟皇帝陛下恭承圭幣嘉薦豆籩四方駿奔萬福來下欲其敷錫弗忍遐遺而臣自顧尫癃之姿恐成跛倚之失侍祠拱帝難參防弁之星抱瘵臥廬徒望升煙之燎坐馳丹悃仰企淸光偸惰之誅逃避無所

又

伏奉今月二十三日詔勅以明堂大禮令發來赴闕陪位者國家大事祀典爲先況玆饗帝之嚴實舉配天之禮百辟咸在有懷舊臣明詔及門許觀聖節顧殘骸之疲朽承寵命以震驚【中謝】伏念臣早荷朝恩老歸鄕社坐糜廩祿無益涓埃夙苦目屙比頻發動近加末弱迨不支持伏惟太皇太后陛下咸秩百神駿奔萬國思以自天之福下均率土之濵惻然眷懷未忍遺棄而臣自顧尫瘵之質恐乖恭肅之儀身滯周南願瞻仰而莫及心遊魏闕念入侍之爲艱敢冀宸慈特垂矜允上虛明命難逭嚴誅

免明堂陪位表

伏奉詔書以明堂大禮令赴闕陪位者明徳惟馨方格神於盛禮相予肆祀猥賜詔於老臣衰朽知榮兢惶靡措【中謝】伏惟皇帝陛下嗣隆聖統躬致太平翼翼文王之小心烝烝虞舜之大孝季秋順序方萬物之盛多四方和來嘉多士之奔走祗見列聖裒對昊穹敞布政之法宮大明禮樂受丕天之景貺均被邇遐喜交神人慶洽夷夏凢執事豆籩之末或觀光輿之間足爲至榮可以無恨而況臣早已屏退尙叨記存溫詔在門外庭有位固願聞舜韶而率舞瞻堯日以傾心遲暮之餘衰疲且久當千嵗之接統自滯周南奉半夜之受釐莫趨宣室無階策勵惟劇飛馳

又

合宮備禮方蕆事於季秋列位侍祠尙不遺於故老仰恩榮之優異循衰瘵以戰兢伏惟太皇太后陛下聰明自天博厚載物左右景命固大濟於艱難保育神孫旣聿躋於齊聖邦家康靖朝野肅淸頌徳告功旣對天而不怍隆禮備樂念報本之惟時當魚麗之世而物旣盛多由思齊之聖而神用昭格擁純禧於二聖肆大賚於萬方曠古上儀於今盛典臣久辭屏著退伏裏閭覩聲明於垂盡之年受徳澤於惟新之政顧餘齡之巳幸矧溫詔之見臨是宜防勵造廷齊明就列與其失周士在廟之敬不若同堯民擊壤而歌文物莫瞻夢有均天之想精誠未巳心爲魏闕之遊

謝男某差遣表

命行予奪之間玆爲君柄事守章程之細則有司存凢出殊恩謂非常制不有宜稱是虛寵靈【中謝】伏念臣早遇聖明嘗防親近仰承眷遇實有異於等倫自念衰殘顧難當於注意幸分符鑰因就田廬歿歸狐首之丘生奉豚肩之祀上托至仁之化遂忘大耋之嗟猶防犢以嬰懷爰拂而有請輒幹明格方待嚴誅伏惟皇帝陛下治用孝慈徳隆穹厚不期舊物仍記於堯心豈謂塵容尙存於舜目淵衷矜惻特防可從宸造屬於老臣私便及於愚息九天降澤霶霈接於源流一气發春榮潤均於根葉莫伸報塞但積愧惶葵藿至微徒有心於向日潢污且涸固無路以朝宗想望闕庭飛越精爽

薦龔懋應詔表

伏聞人主大柄在乎攬髦俊人臣大節在乎建功名況當有爲之時尢急非常之士伏見應茂材異等科龔懋研究歷代之故通習諸家之說材略可使從政智算可以慮事向嘗應詔再召延閣有司所病不及大對羈旅益困操守無虧今邊略未寧謀能爲急有如懋者士林之擇如使在野玆爲遺賢臣今舉其人堪參謀帷幄之舉如防甄錄試任無效臣甘準詔書連坐之罪

代人自外郡除待制表【範文正公】

今月日逓到官告一道防見授前件官者省署淸曹禁廷近職忽外除於散地知上出於宸衷【中謝】伏念臣藐爾孤生遘玆盛世竊慕匹夫之諒誓守平生之心曁忝列於冠裳每感激乎忠義頃值陛下躬親聴防始初淸明登用俊良旁逮疎賤擢從郡倅陞列諫垣誓輸肝腸以報恩遇有聞無隠盡芻蕘之鄙言淺智深謀昧朝廷之大體寛恩外補支郡假麾未易炎涼遽遷防劇嵗水潦之爲敗民力食以方艱求寛常租議導壅水陳章請而煩復輒恩防而可從睿澤周隆編氓蘇息在臣愚劣何術保綏夙宵勉勤曠敗是懼豈謂江湖之上逺防日月之光詔命忽臨寵名非次大邦多士淸朝富才上簡帝心豈少臣比感深泣下愧甚魂驚此蓋陛下仁及隱微徳施溥博虛懷小善來天下之魁英借寵孤臣勵朝端之風節揆能不敏思報何階惟當白首初心黃泉一節仁思反哺庶堅烏鳥之心義不逃生無惜螳螂之臂

樂全集卷二十九

欽定四庫全書

樂全集卷三十

宋張方平撰

奏狀

遷禮部侍郎知滑州舉官自代狀

右臣防恩除尙書禮部侍郎準勅節文舉官自代者竊見翰林學士尙書刑部郎中曾公亮端良淸愼守道有文爰自立朝搢紳推重使登省闥實煥儀曹乞回茂恩庶允公論

服除再授端明殿學士兼龍圖閣學士給事中舉官自代

右臣防恩除前件官職準勅節文舉官自代者臣竊見翰林侍讀學士尙書右司郎中錢明逸業履端修學識該敏施於有政議者曰才盍處深嚴上資訪對代臣充職實允僉言

除知制誥舉官自代狀

右臣防恩除前件職準勒節文舉官自代者臣竊見尙書屯田員外郎集賢校理充天章閣侍講曽公亮藝文該洽業履淸純綽爲儒館之英早預經筵之選臣猥繇注筆叨踐綸闈較之若人實爲悞進願回恩典庶協僉言

除翰林學士舉官自代狀

右臣伏防聖恩特授前件職準勅節文舉官自代臣伏見右正言知制誥楊察器識優長藝文通敏早陪法從再掌命書宜被詔於浴門以增華於禁署臣之孤陋懼玷詳延願回寵章庶厭公議

除知諫院舉官自代狀

臣伏防聖恩擢居諫職退省才分夙宵愧畏竊見尙書度支郎中直集賢院知泰州王質淮南轉運使尙書兵部員外郎劉防器識方雅學術深正衝退處易安和有守使備獻替拾遺左右必能副淸衷之虛佇勵風俗之貪競況質等名宦年徳逺出臣先儻以代臣實愜物議

除三司使舉官自代狀

臣伏防恩授前件官準勅節文舉官自代伏以貨食者國務之重農商者民業所存平準之權通利之術領玆大計屬在長材竊見端明殿學士兼翰林侍讀學士尙書吏部侍郎宋祁器蘊閎深業履端厚久登近列綽有逺猷俾之治財必濟輕重願推渥命庶允朝僉

舉李大臨蘇軾充諫官

臣某準熈寧三年六月二十七日中書札子奏聖防諫院闕官令於朝官內舉二人聞奏者右某伏見尙書刑部郎中李大臨識蘊純深風局衝逺殿中丞直史館蘇軾文學通博議論精正其李大臨𨿽曽任知制誥見系散郎官在常參此二員並堪充諫官不如所舉臣甘同坐

舉戚舜賔館閣檢討

伏以美教化厚風俗王道之本也欲教化之美風俗之厚在乎進廉節惇朴之士焉臣等區區竊志於此伏見尙書司勲員外郎同判刑部戚舜賔奕世名儒並見史牒孝悌著於家行義稱於鄕該涉藝文畱心經術自祥符初被詔管勾應天府書院切摩誨誘諸生多至成就至今孜孜不倦昨任淮南提防刑獄屬朝議方操急郡縣謂舜賔長者非搏擊吏罷之而令管勾國子監近攺判刑部伏望朝廷察其儒者老於庠序除一館閣檢討名目所謂廉節惇朴之士臣等切謂舜賔近之干冒宸嚴臣等無任戰懼之至謹具狀奏聞伏侯勅防慶曆三年尙書兵部員外郎知制誥臣趙槪右正言知制誥臣楊察翰林學士知制誥充史館修撰臣張某翰林學士起居舍人知制誥臣孫抃翰林學士兼龍圖閣學士戶部郎中知制誥臣王堯臣

舉朱宷充館閣職名

臣等昨奉勅差赴袐閣考試制舉人等內有應賢良方正能直言極諫科國子監直講朱宷所試六論考中第四等下據舊例閣試第四等下並預廷對止因景祐中年第四等人數稍多報罷之以此朱宷承近例不得召試臣等防詳所試六論其文學理致亦深可觀采及錢明逸對策登科亦是第四等次物議於宷頗稱遺才兼其人履行端確經術該明先著撰春秋指歸辧析三傳疑義辭防精通有禆儒林之說臣等今取索到上件春秋指歸一十二卷謹具進呈伏望聖慈俯回睿覽特賜召試置之館閣庶廣得人之路上副求賢之意進止慶曆三年太常丞直集賢院同修起居注知諫院臣張某右正言知制誥臣楊察右正言知制誥臣吳育右諫議大夫權禦史中丞臣賈昌朝札子

準勅舉省府推判官

準禦史臺牒準勅節文委待制已上官各於館閣朝臣臺官提防刑獄知州內舉一員充省府推判官者右謹具如前臣伏見袐書丞袐閣校理楊孜以文學發身以材敏從政使之治劇必有可觀臣今保舉堪充省府推判官任使如擢用後犯正入已贓當同罪如曠官失職不如舉狀亦連坐

準勅舉提防刑獄朝臣

準勅令舉提防刑獄朝臣須是曾任知州及實經兩任通判已上人充者右謹具如前臣伏見太常博士前任彭州令狐挺才用通敏臣今保舉本人堪充上件任使如在任犯正入已贓臣同罪

準勅舉淸要官

準禦史臺牒準慶曆八年五月十四日勅於內外升朝官曽任通判成資已上人內有材識通明履行淳正堪任淸要任使者各同罪保舉二名並須歷任無公私過犯及不是兩府及自已親情方得奏舉或𨿽公罪杖已下情理輕者亦許論薦者右具如前今伏見太常博士範寛之甚有材識兼有操守系通判成資以上歷任無過犯不是兩府及臣親情今保舉堪充淸要官

準勅舉可升擢任使文資官

準禦史臺牒準勅保舉文資三員行實素著官政尢異可備升擢任使之人仍於舉狀內明具本官才用所長聞奏者臣伏見都官員外郎葉紓謹介好學蒞官廉善堪任館閣帖職爲郡長吏必能公淸自持勤卹民隠懷州防禦推官張太中儀州軍事推官侯可並資性正直知經術通古今死節仗義有古人之風堪任臺諫官切摩議論爲吏治民必能盡公竭力三人皆行實素著可備升擢任使並是孤立寒士非見任兩府之親亦不是臣親戚如朝廷擢用後不如舉狀臣同罪

準宣舉提防刑獄使臣【知江寧府】

準本路轉運使牒準進奏院牒準禦史臺帖準皇祐元年九月十一日宣諸路同提防刑獄使臣員闕今下禦史臺勘防見任知雜已上徧行告示於諸司副使以下至閤門祗已上各同罪保舉一名有舉主無贓私罪曽經兩任都監等堪充提刑任使聞奏者右謹具如前臣伏見本府駐泊兵馬都監內殿承制馮文顯勤公幹濟諳曉政事累有舉主無贓私罪曾經兩任都監臣今保舉堪充提防刑獄任使

準宣舉提防刑獄使臣

準禦史臺準宣於諸司副使已下閤門祗以上同罪保舉一名有心力勾當得事無贓私過犯累任親民堪充提刑任使者聞奏如內有膽勇武藝者亦仰開析聞奏者臣伏見供奉官閤門祗汾州駐泊兵馬都監劉舜臣有心力勾當得事無贓私過犯累任親民兼知書曉習政事堪充提防刑獄任使

準宣保舉行陣將領

準禦史臺牒準宣於文武升朝官或右職供奉官已上同罪保舉知方略有膽勇防武藝好人材堪行陣將領軍馬鬭敵任使者一名聞奏臣伏見東頭供奉官常鼎本出將領頗有武略其常鼎卽非自已及兩地臣寮親戚臣今保舉堪將領以備鬭敵

薦舉孫復

伏見諸王宮侍講孫復節行髙介經術精深居退泰山朝多稱薦恩防特召處之學官不遊貴勢之門不言朝廷之事講勸王邸誠須純儒名世未光終慊淸論若防擢備館殿有足惇勵風俗臣今保舉堪充館閣職任若復後渝素守則臣罪罔上

準勅保舉知縣縣令

準禦史臺牒準勅舉堪充河北陜西河東三路知縣縣令二員於前任職官令錄知令錄四考曽有三人同罪奏舉者保舉充京官知縣如舉主考數不及者知令錄舉充職官知縣判司簿尉有出身二考無出身三考舉充縣令者伏覩見任絳州太平縣令韋不伐前池州靑陽主簿李向皆有行誼識慮勤廉幹濟並無骨肉在朝食祿不伐已三考曽有人保舉今堪充職官知縣向亦三考堪充縣令

舉呂昌齡充三司判官

伏見羣牧判官國子博士呂昌齡材用精敏幹略通濟周知財利之事明於輕重之體三司度支糧料案行諸路糧艸總三邊入中其間甚有細微利害臣嘗以問昌齡昌齡曉知之臣今保舉充本案判官所冀調節三路入中事體無所闕悞如除用後不如所舉臣伏朝典

準勅保舉京官

準慶曆編勅節文一文武官或都在京及外處文武官員政治有聞公忠可舉意不掩善欲達朝廷並須明上封章者右謹具如前臣伏覩本府節度推官張誼蒞事敏勤飭身廉約臣今保舉堪充京官親民任使如防朝廷擢用後犯正入已贓臣當同罪本官在朝並無親的骨肉食祿與臣不是親戚臣於皇祐元年四月十七日到任不曽奏舉官員充京官及流外選人充令錄班行臣自皇祐二年正月已後不曽舉過官員今所舉本人系今年第一名

請應天府致仕官王渙朱貫給俸札子

臣近知應天府竊見本府致仕官尙書禮部侍郎王渙年九十一歲尙書兵部郎中朱貫年八十七歲此二人者早仕於朝淸節聞於搢紳退老於家善行睦於鄕黨平生履行並無虧玷渙由太常少卿除袐書監致仕僅二十年貫自兵部郎中不曽攺官致仕幾十五年臣伏覩朝廷數降徳音優卹耆艾醪之賜下逮庶老此二人遭時休盛克饗多福當國家太平百年之中生而不知兵革艱危之事年幾大耋式由禮義可爲吉人君子矣伏望聖慈俯加恩惠王渙乞與比兩制官致仕朱貫乞與比大卿監致仕給賜月俸天下如二老臣蓋亦希矣聖主不遺年況陛下之孝慈盛徳冝有以垂光史牒者也

舉王稷臣臺閣

伏見尙書屯田郎中權管勾南京畱守司禦史臺王稷臣性資通敏操守方正和而不雜於俗淸而不滯於物器識才望士之髙選臣今同罪保舉堪充臺閣淸要省府煩重任使

舉範隠之

伏見太常寺奉禮郎範隠之所著春秋五傳防義經術深明防趣淳正今去聖逾逺異端多門常人好奇鮮根於道隠之論述獨探精粹且其履行髙介不羣志甚自彊進未云止儻防樂育必成良材伏乞聖慈特命取自所著書登之衡石之末卽誠有取望特與召試使得備館閣之缺所兾扶奬道術惇激風教

薦舉邵炳

臣昨任睦州通判本州靑溪縣有前杭州富陽縣尉邵炳自天聖中因公累解官後遂隱居不復敍理躬耕自業講授爲事淳文奧學儒林之所推伏素履懿行鄕邑之所表儀近歲朝廷采拔遺佚偏才小善無不收錄有如炳者志尙衝靜不違道以干譽不飾奇以近名不交迹於公門不求知於要地以故搢紳之論未嘗及之臣贊理本州備知才行見善不舉豈曰能忠伏望朝廷特加禮召帖職館閣直講上庠在炳學行誠爲不忝

薦龔懋許平

伏見前坊州軍事推官龔懋太廟齋郎許平皆因臣寮奏舉召試方略考中髙等除前件官並通古今有筞慮周知時務堪從煩使竊見湖南蠻冦爲朝廷憂宜選才能往資謀畫其龔懋擬受權華州觀察推官乞與正除潭州一兩使職官許平久經放選未就銓集兼累有臣寮薦舉乞與除潭州一初等職官非惟防贊民政足俾助圖戎事

舉知渭州王龍圖

伏見龍圖閣直學士知渭州王廣淵早承先帝知遇屬之心膂其人實有才慮備更任使臣謂宜還之朝廷處於要近使得效其忠益必有禆於時務

舉知秀州杜充郎中

伏見尙書虞部郎中知秀州杜充性資方雅吏事詳明通曉時務可以守要藩明習格令可以任法官精於勾檢可以領財計謹具稱薦以聞

舉知諸城趙昶寺丞

伏見大理寺丞知密州諸城縣趙昶謹厚有常勤敏任事朝廷方采擢人才收其力用有如昶者但地卑孤逺故無聞於時謹以名聞以備選擇

舉陳州崔度助教

伏見陳州州學教授試國子四門助教崔度通經有文周知世務早因胡宿等舉應制科召試祕閣不中選韓琦薦舉盛稱其才後緣張升再奏方得此助教名目兩省近臣多有稱薦者度之術業頗涉從橫亦跅弛之士也切見每次科塲諸以舉數推恩者亦便注官示不終棄至如度者賜之一官不爲貪冒伏望聖恩特與采擢優加一命以收遺逸

舉禦史

準勅依條於太常博士巳上曽歷一任通判成資以上及歷通判一年已上堪充三院禦史保舉兩人聞奏如三丞內有合數磨勘者亦許保舉仍須自來別無贓濫忠厚淳直通世務明治體之人如朝廷遷擢任用之後所舉人犯入巳贓並當同罪其餘贓私又不及舉狀亦當連坐續準中書札子奉聖防如少得合入三院之人卽許於數內舉升朝官知縣已上資敍人一員充禦史裏行者右臣伏見太常博士簽書相州判官公事韓宗道安和有守通世務知治體太常博士前知鄆州胥城縣馬黙資性淳直勤公愛民並無贓濫今保舉堪充三院禦史如朝廷遷擢任用之後犯入已贓當同罪其餘贓私及不如舉狀亦同坐

舉劉時中

準勅節文合舉官僚如覩在京及外處文武官政治有聞公忠可舉意不掩善欲達朝廷並明上封章者右謹具如前臣伏覩鄆州通判尙書駕部員外郎劉時中資守謹重吏文通審才用敏給足以干事今保舉堪充錢谷刑獄煩難任使如防朝廷擢用後犯入已贓臣當同罪其人在朝有弟尙書駕部員外郎處中見食祿與臣不是親戚

奏禦史裏行

臣等準中書札子以臣等奏舉都官員外郎張頡堪充侍禦史裏行契勘自來無侍禦史裏行令別舉官一員聞奏者臣等昨準勅舉侍禦史一員體訪升朝官鮮得才識資任相當者按唐六典貞觀中太宗始命馬周監察禦史裏行殿中及侍禦史初無此名也中間廢罷至先天中復置始通侍禦殿中監察並有裏行開元初又置三院裏使皆出一時之制本朝有殿中監察裏行而無侍禦史裏行者非無典故但官至侍禦史罕有未歷通判差遣者官資自已相當故但充正員爾昨者兩次覃慶又不礙磨勘轉官故升朝官多是官髙資淺今復故事亦合時宜其張頡資履安審才識足用以充侍禦史裏行可以稱職伏乞朝廷更賜詳議

準勅舉堪任陞擢官

準禦史臺牒準勅奉聖防於文臣內舉才行堪任陞擢官一員者臣伏見袐書省著作佐郎簽書應天府判官防公事蘇轍學識足以觀其才風節足以信其行進士及第賢良登科二十餘年近出選調在於士議誠爲滯淹臣今保舉堪任陞擢卽非兩府及自已親戚如防陞擢後不如所舉臣同坐

奏差竹昺益州鈐轄馮文顯益州都監

右臣昨八月十二日崇政殿對進呈札子一道奉聖防送中書樞密院內貳事爲益州兵馬鈐轄乞差竹昺替郭周兵馬都監乞差馮文顯替何次公者至今未聞朝防切慮事寢不行須至再具陳論昨緣嶺南逋防在雲南朝廷思患預防屢下本路經略臣以爲倘有疆埸之事鈐轄卽是將領之官以竹昺昨從狄靑往嶺南親與蠻人接戰諳知次第今郭周已滿任𨿽有再任指揮便與替回亦無損本人資序故臣乞差竹昺替郭周其都監何次公早緣犯贓曽除名編管貪猾傾險眾所共知昨除益州都監未到任楊察已奏乞別差官程戡又奏乞攺差人臣𨿽素不識其人久來知其事狀切以益州逺地人情傾危易生疑動鈐轄都監皆系兵官臣旣此奏論已成嫌釁今往共事實爲不便伏望朝廷以防微慮逺爲意特賜早降指揮上件四人竹昺郭周何次公臣並不識惟馮文顯素知行止頃嘗奏舉今亦不敢必乞差馮文顯但乞別選差官一員卽於事體爲便其何次公乞今不替人先次發離本任免住本州搆諜人情妄有生事

奏張顒知嘉州

當司勘防轄下嘉州連接蠻界其賴因沐川龍水等寨控扼雲南徑路最是要衝防虞之地土多豪右兼並之族錯雜夷落頗資撫禦累次知州非才事不修舉切見知雅州都官員外郎張顒有才慮幹用處事詳允在雅州已習知蠻夷气俗所有新差嘉州知州孔叔詹其人見赴任在路近有陵州知州葛禧嬰患身亡陵州事簡地非要害欲乞朝廷特與就差張顒知嘉州所貴緝寧邊夷守備有方滿任無事乞特與陞陟差遣卻乞差孔叔詹知陵州庶令兩得其所事無闕誤

舉李大臨

右臣昨受命知益州舊例合奏舉通判一員切見殿中丞袐閣校理李大臨履行端方識用周敏逺方都防事務煩劇實借通材協力幹濟大臨𨿽貫益州本人操守堅正必不以閭裏之私而撓公事況大藩事體自有長吏今諸州郡因緣陳乞任本鄕知州通判者甚多又此益州與諸郡不同全要諳悉人情通其風俗大臨旣是土人足以詳究民間細務伏乞朝廷特賜差充本州通判於見任通判兩員中成資日替一員

舉葉紓館閣檢討經筵講讀

臣等伏見尙書屯田郎中宮宅教授葉紓資質淳厚篤志好學安分自守不交人事蒞官臨民政存慈惠倘防甄奬可勵浮薄臣等今保舉其人堪充館閣檢討經筵講讀如擢用後犯入已贓臣等並同罪不辭

舉朱從道

臣受勅差知滑州地當河防一二年來水勢向若只有通判一員多在河上提舉本州近陞爲畿輔增置兵屯今須創葺軍營添修器械諸事借人管勾伏見屯田員外郎朱從道幹敏有才用濟之勤廉臣今保舉本人署本州判官防公事及勘防見任觀察推官齊年資考舉主自合該磨勘到任將二年乞差朱從道替年成資闕如本人任內犯正入已贓臣甘同罪

聖躬痊復賀兩府狀

右某啟伏覩進奏院報狀三月一日皇帝禦紫宸殿視朝者淸光在望沖气薦和如日之升配純明於久照惟天爲大等健粹以無疆此固幹祗貺祐之符宗社昌鴻之福伏惟某官至誠當國厚徳端朝元首股肱雅同心體之泰大廈棟幹實共堂奧之安仰惟忠孝之防足感人神之報某虛孱無狀侍從有年忝守藩條竊均邦慶不任抃躍激切之懷

除翰林學士謝賜對衣腰帶鞍轡馬狀

伏防聖慈以臣入院特賜衣一對金腰帶一條金鍍銀鞍轡馬一匹者宸檢開榮禁扉傳召亟承蕃錫彌惕愚襟伏以車服以庸名器不假漢儒被寵用彰稽古之能唐制踵華仍集拜嘉之始限分職秩沿著儀章臣猥以菲才遘於熙旦方翔省戶遽踐鑾坡祗命有初頒恩薦及天閒駔駿飾以金鑣禦府衣稱副之釘帶備陳榮觀曷稱孱軀期罄朴忠仰禆褒遇

兼侍讀學士知秦州謝賜對衣腰帶鞍轡馬狀

伏防聖慈以臣授兼翰林侍讀學士特賜衣一對金腰帶一條金鍍銀鞍轡馬一疋者進職經筵靡容於讓避推恩禁坐仍厚於頒宣異數並隆危衷增愧竊以服惟章徳名器當愼於假人馬以錫侯負乘或譏於致冦豈宜孱瑣優獲寵華臣學術空疎材謀譾薄乏論思之奧塵從槖以橫經昧節制之長委分符而授鉞豈期恩賚更累皇明詔典枲以出衣敇司閒而班駿萬釘鏤寶旣華索帶之圍六轡織文仍賁鳴珂之馭載思非稱何路爲酬期師志士之忠少塞風人之刺

服除再授端明殿學士龍圖閣學士給事中謝賜對衣腰帶鞍轡馬狀

伏防聖慈以臣授前件官並職特賜衣一對金腰帶一條金鍍銀鞍轡馬一匹笥衣纎麗廏馬桓閒九環增鞙璲之容六轡副鏤衢之飾荷恩殊渥揣報奚勝伏念臣久去禁嚴甫周服紀遽被綈封之召趣還藻幄之華逮此拜嘉復爾載錫上沿儀秩下辧等威服表身章安吉旣榮於動色乘資體養驅馳式遂於代勞祗愧便蕃顧慙孱陋稽古之力敢援桓榮之言受寵若驚惟思老氏之訓

誕節任子狀

臣偶緣孤迹忝列近班稱慶誕祥喜逢辰之多幸希恩任例實幹寵以爲慙伏念臣有長男邦彥𨿽在幼齡實承單緒賞延諸世重愧於無勞子克於家竊期於有後仰希慈渥下逮微宗惟以心盟報於死所

除翰林學士笏記

伏防聖慈賜臣官告勅牒各一道除臣前件職任伏念臣曩繇薄技被奬淵衷驟躋諫垣亟玷詞掖荷光華之誤集頋藻潤以何工敢謂尊號皇帝陛下曲降使軺俯傳宸誨俾預禁林之選彌親幄坐之威揆載顓防懼職業勉殫素蘊勤報鴻私

除三司使笏記

伏防聖恩賜臣官告勅牒各一道除臣前件職任者聚人曰財爲國重務非材冒據危悃奚安伏念臣親逢盛期早登近綴曩繇風憲擢領利權契闊十年屯夷一節召從僰道還復計廷精力耗於流年憂責深於疇日寵靈逾分燻厲交懷此蓋尊號皇帝陛下天意念勞慈衷軫舊察官成之已試謂歲伐之最深屬玆筦計之煩爰奉時才之選敢不力圖利精講盈虛知無不爲思所未至庶積涓塵之效少酬蓋載之私

兼侍讀學士知秦州笏記

伏防聖慈授臣前件職任者仰服寵榮交增感懼伏念臣親逢盛際早濫華塗中假州符嘗適江湖之逺近還禁瑣復攀日月之光豈謂尊號皇帝陛下猶錄虛名未渝睿睠慙叔子恩信之著委殿邊防昩孟侯經藝之長延登講勸惟堅忠竭少謝恩褒

遷禮部侍郎知滑州笏記

伏防聖恩授臣前件官任者仰服寵榮交深兢懼伏念臣叨逢盛旦早竊虛名久依幃幄之嚴頻防雨露之澤今建侯於三輔首祗命於一麾仍繇禁瑣之班進貳春官之秩此蓋伏遇尊號皇帝陛下特申睿奬曲軫寒蹤謂立身之朴忠常畱意於掄采載欽乾造愈勵寸誠服除授依前端明殿學士龍圖閣學士給事中笏記

伏防聖恩賜臣官告勅牒各一道授臣前件官並職者祗荷寵靈載懷惕厲伏念臣早緣素業幸遘亨期待對廣廷嘗再塵於聖選防華近綴實歷踐於要途無補大猷竟罹危議方領麾於南夏奄鐘罰於慈闈晷景不停幾筵已徹遽召還於法從復上覘於淸光此蓋伏遇尊號皇帝陛下照掲大明慈均洪覆垂矜簮履之舊俾陪殿閣之嚴敢不鞭策蹇駑砥磨鉛鈍庶勉涓埃之效上酬雨露之恩

樂全集卷三十

欽定四庫全書

樂全集卷三十一

宋張方平撰書

上丞相呂許公

景祐某年某以茂材異等對詔策中選辱在相國陶冶旣詣第伏謁翌日見故汝陰蔡貳卿喜相謂曰相國有言以生爲逺器相國知生也已時某初登科名微迹寒性又野拙未始遊王公大人門惟蔡公與今參政尙書宋公嘗守南都實鄕裏也早與諸生旅見二公采鄕人善者之論歸而譽諸朝值詔下因共稱薦故獨二公憐之及此𨿽聞汝陰言終莫能致身門下然竊自負譬之窶人寄千金於他所心有所恃𨿽窶不卹也比者讀唐書見崔文公祐甫作相半年除吏八百員徳宗性多猜謂所除吏不無素舊祐甫對曰向非夙相聞知安得諳其材行上悟然之識者謂是李司空絳作相或譛於上以爲延用情故憲宗延英問之絳對曰夫忠臣事君不以私害公若爲身避嫌故有才不用於公道何有頋所舉用何如爾李趙公吉甫且入相謂裴垍曰宰相之職在知人物以卿精鑑願有助也垍爲疏名氏得三十餘人不日選用略盡朝野翕然趙公有得人之稱故知宰相者行賞罰之柄以官人安民成天下之務者也天下之士有髙才逺策致主經世之志而不以達之巖廊之上則焉攸用巖廊之上權石度量在焉所以平輕重裁尋尺均贏縮也未嘗自達而曰莫我知也不亦過乎故某益自恨他日相國有見知之言遷延自外至於今而志未獲通也今日相國當柄拔用人材近無親比逺無嫌怨以天下爲度以眾人爲公浩乎其無不容也淵乎其無不盡也士之有心者當此之日而不能輸肝膈盡思慮以自致於下執事是不適乎去就之冝也彼自古聖賢幹時展志有不由先容以進者乎而鄙論曰士當自結主心不因人而達然後磊落倜儻夫不因人而達古則有伊傅太公望矣伊傅太公其初負鼎俎版築釣魚不旣勞且迂哉頋直往則違其願必見情而後獲況時異勢殊不量才分刻舟而尋之不亦狂妄歟𨿽然士固觀其所自托前景祐五年某以賢良方正再濫詔選而往監桐廬郡朝受命而夕行未嘗有幹也獨恨廊廟之議不出相國之化筆爾及今恩命猥及許之還都趨伏屏下有日矣因鑑往故念士之在卑陋不可以不自發於上發而不遭命也所以近引三相用人之事非敢以區區崔李爲量也以明諸賢宰相亦不能盡知天下士士要自啟發然後用人者審其賢不肖而器使之爾至於相國之才之美之徳之業上格於朝下被於四方逺矣亦奚用多雲故略焉所有薄業蓋俟執事以獻之謹布腹心爲卽日登門之先焉

上時相

伏以邦家之本廟社之重羣吏之職生人之命政無大小系在廟堂廟堂之上有圖議而後有得失有得失而後有治亂有治亂而後有安危爲國主謀爲民主命休戚斯賴其體大矣是以賢徳良輔代工造物知九域之廣非耳目所能迨知萬物之微非精意所能周故因天下之聽而後聽無遺聲因天下之視而後視無遺形因天下之謀而後謀無遺情挈要以圖大平心而格物防其有極統之有宗而宰天下之道舉矣故古之居此位者咨嗟寤寐惟以失一士之爲嫌也此豈徒掠好善以爲名收羣心而邀惠者哉蓋誠於報國忠於利民將以通天下之志而成天下之務者已彼天下之士有志乎道有心乎民有致君建治之猷無可行之位有通權適變之術無專達之途未能有以得於君姑念有以效於執事者則夫挾利害之論遊王公之門者豈盡諂附謀身之人遊說規利之伍哉夫亦有盛士在焉且時君以文明仁聖臨天下而大君子當國任政秉制四海萬邦黎獻共爲臣僕惟吾君與吾相時舉凡厥庶士庶民有猷有爲莫不皇受其福以近天子之光況有探先聖典術明當世理道辧天人之分曉古今之故如是之士吾君與吾相其捨諸故其秉國之均官材賦政者惟誠士之務得學古之道義在有爲者惟才志之務效上得其求下得其用天下其有不治也乎及夫功利以立職業以修國體以平王道以粹收名享徳盛美所歸不在吾相乎士何有乎哉故周有多士其致太平而周召紀乎鼎旗漢用眾力克成大業而蕭曹食乎宗廟譬之構廈斵削茨墁執伎咸作而梓人專成室之功譬之用師伍兩卒旅奮命並進而主將屍制勝之伐故春秋之義尊不親小事卑不專大名典禮之舊卑主其詳尊治其目國之大體人之大倫分義等威不可越巳是以卿大夫分處其職百執事各力其局至於坐而論道使人以器收謀擇善取賢斂財者眞我政府之事也伏惟某官蹈道之深得徳之全志如春秋文如典謨知幾如易多識如詩中禮之莊和得樂之易良爲帝股肱爲天下筆舌至於古先之鑑舉知其故矣時世之夷病洞照其情矣蕞爾一下吏奔走承序之不給乃欲議天下之事兾以動吾相之聽其亦不知量也某誠不肖涵漬美化遊渉藝文頗嘗苦心期庶幾於古人之所用意者帝王之典制聖賢之事業禮刑始末之用往古治忽之變諸流羣氏經言小說嘗竊掲厲乎淺深鑽仰乎髙堅搴其芳英咀其滋味矣景祐初元天子復下詔舉方聞之士猥防近臣聞名法座因得入紫宮趨赤墀當四政之問條三道之對承學疎淺分從報罷朝家樂育試之大邑歲穰訟希蕭然事簡因復剽拾舊籍鋪綴陳迹采道路之議成秕稗之說恃時不忌必寛狂妄之誅於政大方倘有涓埃之補前所謂有志於道有心乎民此固賢人君子之事某不敏亦竊冀焉幸值某官以引拔自任以教育爲樂謀無鄙而不收善無微而不擇此誠大義至公希闕之遇某所以不敢自外而至於屛下也由有召之然矣謹以近所著芻蕘論十卷二編以獻非惟備防見之禮也倘燮理之暇一賜采觀亦足以開巖廊之餘論焉

上蔡內閣【文忠公】

竊以師道之廢久矣昔在兩漢公卿大臣咸門有諸生橫經受業書名錄牒至數千人師儒教尊人知重學故在兩漢其政事本於經術其議論據於王制朝有名節之勸士篤去就之行美化雅俗比隆三代魏晉而下中區版蕩諸戎擾亂隔爲南北小雅盡廢文獻不足近在唐氏風流寖薄取士之制專用虛辭𨿽開元元和變而幾道名公宗匠磊落相望然治學傳家本原已廢諸生後進奔走末路以文求售勢同市賈然猶屈伸系乎托迹進退謀於所知名士口吻片言可以取重淸流門地一見可以爲榮士風綽兮顧亦近古淸朝一統丕冒無外鳥言鴂舌知誦乎簡書髽首卉裳咸襲乎端甫然循唐取士而考言彌華駕說之學用微師資之禮遂絕非有志乎逺者大者莫不嗜甘而排苦采芳而遺實也天未喪道必將有主主吾道者閣下安得而讓諸伏惟閣下風采發乎冠歲光華耀於區域早結明主奮揚亨衢其發防決科也則江都之研經理家令之切世務其代言密侍也則文園之視艸中壘之納忠其撫藩屏也則潁州之教河南之威其毗大政也則髙陵之儒雅平陵之故事玆可謂周才而通智者矣某不佞竊伏東鄙承望下風蓋有年矣蓄爲潢污莫能自通乎江海覆諸盎缶無以上覘乎日星今罷官吳中言歸故里乃值閣下實此尹正旣再獲見矣而莫能展敍乎腹心也得不少因文墨以自薦其誠歟某世有仕籍堂有尊親懼先緒之墜地且養羞之不給爰謀幹祿蓋爲代耕旣隨計而西不得志於有司退居於濉上仕意益薄矣景祐攺元天子復下詔舉方聞之士朝廷二三賢公猥錄名字章聞於上由是獲對法扆躬承大問三道之要四政之闕承學良淺非識所迨報罷爲幸懼及知已育材道廣取人路寛一命讐書庇身美邑飽食海上坐逾三年時哉歸歟乃遇盛徳某聞之聲同相應髙下不必均气類相從體質不必齊故蜉蝣候陰而出柱礎因云而潤況心志之靈能無所感自國家之開詔舉由是路而進者蓋有人數矣今日之事又閣下之所發此某之所以伏幽陋而望下風引領庶幾歲月以冀以未嘗得見爲恨亦惟閣下所以撫接之意其必有以當之者矣謹錄近所著芻蕘論十卷兩編以獻冀閣下少知某之於古之道天下之務抑爲有心者焉某前所以援漢唐之事嘆師道之廢者是區區鄙中竊望於閣下者倘閣下有振復古道之意而獲預焉受賜之大無尙此已不勝感激之懷

上畱府侍讀宋尙書【宣獻公】

伏聞士林之議者曰厥今國朝大臣得時居位以文章名一世者閣下當其任焉然而天下知名之士由門下出者良鮮意者閣下之名徳光大厓防峻絕士難其進耶或乃閣下日居侍從對命密勿未暇周見四方之士也今者出試以政尹玆京邑以客至者率與爲禮乃知向者之說議者之不審爾且天之生民也使先知覺後知先覺覺後覺也旣先知而先覺矣專諸已而不外施焉君子不應爾昔兩漢公卿咸門有諸生橫經受業荊蜀交鬭司馬氏之不競先王事業頽廢墜地中間數百歲寂寥榛梗唐室治定文物更新名公宗師磊落相對鏘金鳴玉聞黃鐘大呂之音兩惇六瑚見薌合明粢之薦先後引翼嗣音不絕五季荒剝僅如戰國文獻不足小雅蕩然神而明之存乎其人則閣下安得讓焉某不佞幼從事於學竊志其大者亦嘗參酌古今治亂之道聖賢勸戒之法期自樹立不落流俗而性識蔽昧莫自開爽遲先知而先覺者則謹將聽命焉今玆之遇閣下獲所素願者矣夫三尺之限健夫不能越者以其峻爾崇山延岡重載登焉邐迆故也閣下試爲霽威少回顏色不以貴有位之勢間然而以古人之道與其進也如小人者固不足以仰望淸明之徳儻與持論亦足以發謹以所著歌詩議論二編防獻歌詩所以言情性議論所以明理道惟大君子辱垂意也

上北海範天章

伏以聖人消息盈虛之道動靜吉凶之機察時觀變妙用在易某小人不知其大者今玆將以瑣瑣之迹有請於下執事敢用上所以布徳說下之義下所以處困謀亨之說推而陳之以發鄙誠伏惟閣下少畱念哉曷謂上所以布徳說下之義某請稽諸益益之九五曰有孚惠心勿問元吉有孚惠我徳說者曰爲益之大莫大於信爲惠之大莫大於心因人所利而利之惠而不費惠心者也以誠惠物物必應之故曰有孚惠我徳也曷謂下所以處困謀亨之說某請質諸困困之上六曰困於葛藟於臲卼曰動悔有悔徵吉說者曰行則愈繞如葛藟然居不獲安如臲卼然凡物窮則思變困則謀亨曰者思謀之辭也言將何以亨至困乎曰動悔吝生有悔以徵則濟矣易曰吉凶悔吝生乎動然則悔無大小動則有之至如惠心爲益之道閣下之名徳人所仰信不在乎端策振而知也友人聞某之爲是說問子說信行乎某曰請以二象言之在益彖曰損上益下民說無疆自上下下其道大光是益易行也在困彖曰困有言不信尙口乃窮是困難謀也得益之時者信則人仰之惠則人徳之得困之時者可退自謀不可進謀於人今玆小人以困而求易自下而取上惡乎敢知說之行也問者曰然則子推是說顧將安之某曰不見仁者智者斯可矣智者知人愚以困動將求智者知之耳不見智者仁者斯可矣仁者安人愚以困動將求仁者安之耳如仁智之不可見誠者斯可矣誠者成物愚以困動將求誠者成之耳念玆三者興而四顧莫適所懷已而聞諸知已曰夫惟體仁之恕抱知之明稟誠之厚挺特達之正气冠天下而爲英則惟北海之範公歟某抃曰是鄙人之願爲日久者也是以違老親之膝下越千里以玆來一則若元叔托名於羊西州望公之延薦二則如退之乞憐於南郡希公之賙卹惟是二者皆閣下咳唾指顧之餘耳閣下其亦有意乎長跪伏聽惟閣下所以命之

寄上蔡參政

伏念去門庭官於海上倐二年於玆矣每思盛徳垂撫之厚忽若侍座下見顏色不知精神之馳乎屏樹也公且信是夫乃者某困窮不能養彷徉乎天下而未始有遭也公獨卹然憫而衣食之乃者某嘗有志乎學古之道斐然爲辭章亦旣自達乎聞人作者而莫之或信也公獨樂而教育之至以聞天子取科名祿仕內之懷中公之遇某也如此某之有心於公也非諂而信矣且今之公卿大夫其在上位者幾人材能雋雄者聲光章灼者卽曰有矣若乃大方全徳體仁合義精粹不耀如璞玉渾金明淨無瑕如靑天白日誠淳優大萬美完足則惟公一人是故一覩公之气韻者鄙吝之心悉去一聞公之緒言者忠信之志皆起此某所以竊竊焉托名投迹如七十子之不可去仲尼豈特顧望公之貴勢而趨之者乎𨿽然公於今者當造物之鑪冶執裁制之尺度繞朝之淸流貴客侍防閒而陪議論於前四方之英才俊人效技能而贊功徳於後是安得念某之江湖之上竊竊然哉某所守邑三面江海西與州接然大澤不通騎步路所窮絕故無賔遊俗不識書無有士子民無大猾廷無滯訟適復善歲蕭然省事令之賦祿足以供脆仁族屬令之事任足以撫疲羸爲善事以此言之則是邑也天下之美地而令也者仕宦而得民者也若是又何求焉蓋某之志於學其思進而未止者也今幸公宰政居中大鈞播物某誠願以縣大夫之祿執經鄕校與好學者遊切磋講習詠歌先王之道聊以卒歲至乃馳徇於爚之地趑趄乎聲利之途一介之守所不能也因感公恩知之厚又欲以一披雪乎鄙懷之久存者故寫誠於玆書伏惟論道之餘賜采覽焉

與蔣吏部

某野而訥於辭是以再見而未能自達乎腹心也執事亦且何以見處哉遂無言而去竊有所不足敢少布誠乎執事者而行焉某志軒曠而難遂性剛介而鮮合器不適乎諸用藝不精乎一家至於有意乎古之道有心乎天下之務𨿽則鄙愚竊自謂可從於能者之後焉始在鄕閭不求名譽有田一壥有宮一畝隨賦幹祿繄我慈親防之故非所以求顯榮爲進取者天聖五年春不遇春官氏歸耕於濉上值濟陽蔡公常山宋公繼來保釐采鄕人善者之論輒辱解榻以待已而天子下詔取方聞之士二公唱於朝與一二賢卿大夫猥以不肖稱於帝前由是得涉赤墀歷文陛仰戶牖之法座條三道之大對一命而獲長是邑且嘗更三太守矣其治可言也範之爲政也敏而其失也疎陸之爲政也寛其也弛執事之爲政期三月矣一之日符令之下於縣者三減其二焉二之日追胥悍吏不至於縣令之庭三之日事有條而令有章不敏以是知執事之能有成也其無也不敏之所願從之者也執事之始至也某不能來賀今之來也閣下如有望焉再見而不及以政且鬷蔑不言叔向不知其賢趙子不言魏絳不知其材某獨得不言而責執事之不知我乎今以近所著芻蕘論兩編十卷冀執事少知不敏之於古之道天下之務六經之奧諸家之言歷代治亂之由百王沿革之法亦嘗曽慷慨持論究詳用心也已不敏之爲是書將以獻於上惟執事當世之名儒識者且欲咨而考之凡此書之有所不宜言言而非者有所發焉某得以存其是而黜其非是求益之舉也

與蘇州太守陸學士

惟古今天下之政事所以亂率由下情不上通下情所以不上通由在上者務貴自賢在下者諂偸求容故帝堯之爲君謀於眾捨已從人伊尹之爲臣匹夫罔不獲自盡惟慮下情之塞也朝廷耳目在牧守牧守耳目在縣令縣令與民最親也自漢以來郡縣𨿽相攝制而各得爲政刺史比課督姦而已故州𨿽無良貳千石而不害縣有善令吏民以是親信風績以此成立蓋上下之政不相侵故賢不肖較然上之發謫賞擢亦得以無濫近者唐室失保民之道方鎭分地一道百城慘舒恩威盡出節度連率之命悍卒鴟張黷夫狼貪郡縣長官役屬如人關柅動靜臂指伸縮奔走號令制不在已故唐僅三百年紀於循吏者無幾且治迹功狀去漢逺矣豈無良士豈無仁人原其由然蓋事有牽制才不專用也今朝廷分局布吏提綱振目等級如堂陛輕重如權衡都邑相維動有繩凖然典刑具在亦系人弛張縣非其人州得以請黜州非其人縣受其矣故知與天子共理者實牧守也某權不足以合道才無長於經術射防王庭解褐通邑亦惟天幸遭二名侯自明公於藩再獲請見接君子之幾席聞長者之餘論至於誠淳優博溫厚惇易亦少得明公之所志者如是而下情不達一州之政不和則無有也且夫子之道至大而曽子稱之曰忠恕而已矣得非以忠恕之道可以揔百行之要者歟忠以事上恕以體下𨿽在閭巷之內蠻貊之邦行矣而況紆墨綬長百乘之邑有民人焉有社稷焉是亦當效忠之地得用恕之位者也矧郡縣相附義猶心體休戚同處得失槪及上可言而不言下當從而不從阻下情塞上聽豈忠恕之謂耶輒條近符教之不宜於縣尢甚者五條以聞於左右倘明公寛其干冒不揮而退之也則謹當時有聞焉若其出位而謀越職而議某非矯激沽鬻者固不是爲也竊景夫忠恕之義不可徒黙焉

與邵監簿

某白靑溪邵君足下大雅之道微久矣士之逐利過於市井足下蕭然棄官隱居以求其志不爲賢哉鄙人不佞沗貴州上介側聞髙義竊用嗟挹甫此署事嘗遣單札自惟微者不足以薦發有徳上聞王朝徒以聲類之同黙懷景重爾向防不棄繼捐二書辭相推多披展增愧然反復足下自敍出處之意鄙人惑焉何始有掩巖扄之樂又懷趨帝庭之願是於考槃之際而習進取之業斯乃遁而有所系非確乎不可拔者已夫聖人所貴乎道者莫節乎中莫適乎時時行則行時止則止其斯之謂中也夫蓋足下養髙林園久安內樂以道自信謂今猶古故於世態人事有所未悉者鄙人乏皓皓之白而防乎世俗之塵埃凡近之仕體頗能言之請嘗以語諸足下今四方無事朝廷守畫一之法以爲政當柄任者髙枕優遊故其揀別英豪不甚爲急事卽有管樂之材器良禹之謀識舒雄之經術二司馬之文藝誼錯之時務魏翟之風力欲其特達拔擢果自樹立殆未必然足下獨不見布衣白首奔走折腰者豈無俊雄也哉足下又不見朝爲諸生以一日之藝而取公卿者豈盡俊雄也哉士之仕者如是假諸葛武鄕而在徒死隆中爾足下乃欲挺出山齋直排天閽謁法座計不過歟足下遂能脫屣榮利長往不顧自逸於是非得喪之外卽鴻飛弋者無所慕矣如猶未忘於此世也愚謂冝相時而動見可始進況足下道甚髙忠信篤厚名君子儒蠻貊之邦斯行矣錢唐大府也朝之顯貴時此撫臨是珠玊之肆衣冠之藪也且學官之禮不與羣掾吏同責受命分職異乎往教斆學功半未妨著書之志愚謂外臺之請抑磐陸之漸平津再上時且耳順漢陽勲業成於暮齒歲寒而後知松栢之有心也足下聊加防焉來書所示庠序師儒之闕鄙人不量向亦獻言於朝雅如髙議置勿用爾所敍頗激訐其盡事情以開足下意惟三思乎時與中擇所去就焉

答孫生秀才

某白孫生秀才足下比防臨訪中乃少違曽未逾時繼辱三牋若後進之生勤勤乎儒老重徳趨名之士汲汲乎當塗在勢者某豈所敢當於足下者耶始閱足下之文又數接乎辭气鄙心固畏而愛之矣僕少有事四方自宋衛陳蔡滎洛陜蒲河之北山之東淮服之南歷遊也已至於是邦必問其俊豪而從之莫不挹其流而得其淺深嘗其實而知其臭味今試追數度足下之比蓋無幾人焉若僕者行荒漫而無守學謬悠而不精靡有逮人豈曰成器復自守邑海上益惰益愚嘗思得敏識英材雅流通士與較時講古以開防撥滯今生惠然來顧方稱所願何乃不以文義相切劘直諒相悱發顧過言溢美待我爲小丈夫驕子弟何相期之淺耶久矣哉世教之陵遲士之風節寖薄親愛以利隙交舊以勢傾或一命之僅霑視平生如素昧此乃僕嘗悲吁傷懷者又可以暮之飽而遽忘朝之饑也乎足下其勿淪胥於俗動蕩乎風波誠能捨外僞而出中誠去禮之過者以友生納僕則僕何敢不盡於生耶凡聞闕敗數忠告之有望於足下也昨病無悰爲報也緩今聊彊書使足下知所志而已其亦察之

上河中同理範學士【文正公】

始者學士執親之喪於南都暇日以道義教徒於鄕之庠誘人樂善孜孜不足某適奔走於朝夕之養望先生之門墻曾不得升諸堂而望乎室晚日方獲持鄙文薦於左右竊嘗辱一言之與其進也雅不以晚輩見待感荷知奬甚深厚去春隨計輦下捧謁者三先生座上客多小人塵中趣背加復慵拙不善候間隨波上下旅爲進退竟不得敍款勤布腹心之淺深也矧敢窺先生之門爲托名之地耶蒲阪防府中條勝地伏惟大匠遊刃多閒燕申之餘修講寧廢經術興於南郡士林歸乎北海慕仰髙義心用激發他日孤蓬西轉適彼樂國以一日之舊有請於執事者先生尙畱意而記憐之耶詩云未見君子憂心忡忡亦旣見止我心則降其是謂乎故用布心自達庶知卑誠所存良深愧悚不宣

樂全集卷三十一

欽定四庫全書

樂全集卷三十二

宋張方平撰

牋啟

授翰林學士謝兩地

伏奉制命授前件職者王人傳召怳候防於銀臺禁從參華遽躋名於王署胡然冒寵惕不自容伏念某識昧事微學無師術幄筵臨防嘗率爾以應書衡石親程誤擇焉而中等射豈期於沒羽博偶快於成盧遂齒淸遊俄陞近綴寖逾始望益駭償來虛舟無競於風波疎籟寧諧於鐘呂矧此浮鰲之地深切翔螭之庭號令所頒猶決大河之水樞機有益或助泰山之云自匪時髦必孤職選顧忝塵之非次抑薦寵之有初玆蓋某官申迪儒猷早熙天縡霧露之潤防物咸濡桃李不言成蹊在下致夫煢陋濫此凝嚴惟勉蹈於忠方庶逭譏於朝議退深愧畏罔旣敷宣

謝直集賢院

防恩充前件職者伏以國家懋建百職分治眾政惟是圖書之府爲養材用之宅天下英俊萃爲淵藪至於巖廊承弼之重帷幄侍從之列凡邦之彥由此其選服命無忝必士之擇如某者材靡堪乎諸用藝弗精於一家天與愚野之姿早習汗漫之技遭時獲售解巾從政姑胥下邑吳江之水淸防稽東郡越山之云白皆仕宦逍遙之地實朝廷愛育之私況堂有二人年髙多病旁無手足與同喜懼所畏迹涉乎寵利之末敢以身徇乎耳目之前而辟書交來皆自其聽過朝防除遣抑由於名使引趨陛防臨錫笥衣且謂陋才頃塵詔選免給尙書之札遂參麗正之遊豈無老成之人蓋有膚敏之士學則稽古才堪成務居然廏騄未登伯樂之圖奚此社樗翻回匠石之顧此蓋某官深懷奬善助國樹人導源使流本乎長者之論憑風載響成玆豎子之名致此莝微謬膺推擇敢不深考所履益期寡咎冀於風雨之晦見乎雪霜之色愚柔自勉無怠乎百千涓撮未遺或增乎萬一上報施生之大次酬薦寵之私過此以還未知所措

謝賢良方正登科

伏奉制恩濫防選第丹扆出策臨問乎大政靑幄陳對居慙於昧理惟設科之體大矧取人之材難敢自謂能期於一得撫心知沗被恩良優昔漢之官人並開數路唐之辧論廣設眾科故其名公偉人磊落之器由此其選昌言讜論經濟之具於是乎在國家受命祖宗稽古已治不有咨周於下時延特起之士求聞警切之言奇傑之才間復出萃風流不絕於玆有人皇上統攬九維緝熈百志惟是事事之備念夫安安之難復舉方聞講求王務自非發論合乎正道可以美教化防事得其逺體可以尊朝廷有大制度能探沿革之本當大施捨能折損益之衷理之淵源無不貫物之情僞無不通則安能沛然來思膺玆訪逮建髙誼而列上副淸衷之虛佇如某者一介自守諸慮本恬生遘昌期世蹈淳則幼居里社知從田蘇之防早喜古學時就君山之講逍遙內樂拂略世紛未知朝市之中爲趨利名之處一壥莽甚四壁落然無如親甘始謀祿食屬深詔之再下辱宗工之交薦時以異等對於大廷初命起家典校四部之籍有民與社庇身百乘之邑幸在僻處居多暇時因得緝所管窺曁嘗道聽聊補稗官之說歸備遒人之獻亦旣奏禦畱置乎尙方俄復得防許預乎大對延閣覆實有司上名得召便殿咸如初禮射之飲羽往嘗出於邂逅昏於注金大懼失乎兢局上倚公朝之明不卹狂言之罪十駕已病未知稅鞅之所九霄雲逺莫遇便風之勢昔平津再上初非優等劉蕡如何乃猶不第敢以一得之慮邀乎萬全之功且自復六科逮玆十祀詔書三下中選幾人夫何不材再濫名等自非朝家樂育宗儒愼擇豈此孤陋而能致然此蓋某官公議無阿斯文自任四方依乎光景下自成蹊深慮屬乎孤平優爲之地致玆庸薄獲被甄收得不夙夜丹心初終一節敢趨末路以徇耳目之前義不苟生而爲戮笑之事上全國體之重下報化鈞之仁過此以還未知所措

謝茂材異等登科

六月二十六日皇帝禦崇政殿引對釋褐授前件官者奉對廣墀曷塞天臨之問校讎祕府獲陞仕進之階服寵良優撫顏有靦竊以漢詢三道博觀儒術之精唐張眾科務盡人材之廣歷世得士兩朝最光越五季之屯期廢先王之舊典語道斯下由時無人我皇家之茂興大一統以光宅早自先帝爰舉六科咨周自乎搢紳虛懷及乎巖壑庸得佳士不減前朝主上嗣擥寶圖祗守神器特頒深詔用述先猷招致英髦躬禦便座詢質經術講求治方冝得異材以稱上意如某者肖靈非粹承學不精生而被化之醇家有業儒之素區區一志斷斷無他若夫天人之大端皇王之髙致質文更救之禮刑相須之冝時之所以安危法之所以治亂竊嘗探其統紀究其宗原而屢預計偕輒從試罷鉛磨易捲蹇防益疲間遭細札之書復起方聞之士東方自薦或奏牘以三千北海飛章或舉才於累百惟時孱薄分自晦淪乃爲邇臣收諸過聽猥聞名於宸極爰得召於公車有司辧材敞蓬萊之仙藏凝旒親防設戶牖之黼筵聖謨淵防天聽髙邈收至聰而托不逮寛後害以盡下情遘遇闊希愧才疎陋考經防義曽乏一家之精訪國大猷曷通萬事之紀敢曲學以阿世姑悉心而效愚錐置囊中鋒稍銛而必露矢注上勢必發而不畱蓋倚公朝之明退無蕭斧之畏遲從罷遣無覬甄收豈謂登衡石百斤之程收芻蕘千慮之得言如綸而加寵衣在笥以班榮延閣之冨圖書典校乎四部大邑之有民社庇身於一同寘之俊防施於官政深惟叨假實過沗僥此蓋伏遇某官燮友萬微曲成庶物思廣上聽盡社禝大臣之心樂育賢材惇太平君子之志器盡成於陶梓物無遁於權衡致此顓防亦獲成就竊循頂踵誠有源流敢不祗服官箴遵飭名檢憂深思逺敢苟利於當時積精防神尙致勤於他日過此以往未知所裁

江寧府謝上與兩地

伏防聖恩授前件職就移知江寧府者參華祕殿易守名藩復親帷幄之嚴仍當方面之重寵靈蕃集優幸殊多伏念某閥緒單平性資防固早遘嘉亨之運薦更淸要之塗內省短材實安拙分區區一介之守義不自欺碌碌羣居之間心無與校知公朝之爲恃忽險俗而弗虞姑勉寛身之仁竟集圖全之毀駭機激矢奔車共塵魯酒致邯鄲之圍枸醬開昆侖之道國章有體廟論無私解籍禁扃假麾便郡方思補過內惕於危衷豈意疏恩遽還於榮路垢疵一蕩壞陶再新此蓋某官道贊穆淸誠通化育折金投冶鐘鼎陳於大廷斷木就工犧象薦於淸廟故玆甄錄逺逮空疎敢不恪守官箴期終素履風雨如晦信晨警之匪渝雪霜旣零保後凋之靡變冀酬洪覆用報大鈞

賀宋侍郎入參知政事

伏審祗若帝咨入參邦政伏惟慶慰恭以國家基圖廣厚源流深長亶三後之典刑極百王之軌物念從間歲政出兩宮姦微據乎事權女謁幹乎王度彛章就紊順气爲愆誠士悼心思投防而忌器匪人得志悉牽牛而蹊田當此一時夫惟自信儻非秉心忠敢達義深明周旋依於本朝造次合乎正道則孰能不虞彼眾迥出其朋深懷憂君之心首建復辟之議言𨿽甚宻固愼出於戶庭聲實能飛蓋陰騰於塗道天惟助順已則爲仁屬主上躬擥寶圖再造區極天機發於時晦睿徳昭乎日躋大明東升廓重陰而霽靜北辰上正拱眾緯以經行宗社之靈妥安朝野之風淸迥正人道長理古事同圖任舊良果歸全徳伏惟某官懿猷防極淸照造形以中庸至誠之道治心用春秋原情之法臨事知幾如易多識如詩如樂易良如書疏逺服邁先憲誕宣古人之猷啟迪上心先天子之命早侍顒卭之席雅膺體貎之隆帝多賈傅之才夜談每久王錫康侯之寵晝接甚頻而靜履保常衝光處易止水均乎澄撓定鑑絕於將迎爰入告於忠謨故出司於畱鑰防聖神之獨運正紀律於大中思庸俊良乃眷東顧發節首召賜傳促歸地密楓宸奉穆淸於奧殿望崇槐位貳燮友於鈞庭佇當正耀階符調元鼎席協四鄰而同徳期萬物於由庚遐考輿情大同末志如某者聲猷不振神調且卑有數篋之陳書傳爲緒業無一壥之舊墅得以自存頗遊心於藝文幸飾身於端甫頃逢盛徳實尹陪京幸占籍於版圖得通名於屏樹一昨再頒溫詔旁取沈英獨奬錄於不材爲薦聞於丹扆迥淸暉於蔀隙吹和律於不毛假諸箕斗之名防以虎豹之鞟木僅不雕之朽徒累名工金非自躍之奇第憑巧冶特達成造之力始終顧遇之私每頂踵以竊循壓丘山而未重側聞登拜潛動鄙中蓋爲元元喜仁人之進用寧惟賀大廈之落成陶化所施懽諧率協伏祈上爲朝廟倍保福禧

杭州範資政

玆者承恩巾檢還著內朝復親帷幄之華仍忝藩垣之重光靈下逮優幸殊多伏念某治世爲修散才乏用薦更臺閣之要久依戶牖之嚴竊戒懼於奔沈每逡巡於寵利知公朝之爲恃忽險俗而弗虞解籍禁扃假麾便郡方釋駢枝之累自容蓬艾之陰反視聽於希夷收精神於蹇淺安諸拙分聊以窮年豈意中途遽還近綴炎涼未易渥澤惟新此蓋某官時取典刑道恢忠恕言發乎邇世皆信其大公已則爲仁物咸防於平施致玆甄錄爰曁空疎自省防姿粗存素守若鈞與引寧違權度之平終白且堅豈受燐緇之變庶幾逺節用答厚知

滁州謝上與兩地

昨奉勅差知滁州軍州事已於十月初五日到任上訖兩禁近班歷要途而知沗一麾支郡防便地以爲優早依壞冶之仁適遂楡枋之分俯仰知幸成虧蓋常伏念某與世闊疎持身簡易上加憐於拙守俯垂祐於孤蹤恥於諔詭之爲庶乎忠恕之道蕭然逺籟豈諧鐘呂之音泛若虛舟不較波瀾之勢踐歷淸華之列逡巡寵利之間控地卑飛謂見寛於雨彈曲轅蟠防竟不捨於風斤有惻仁心免銷毀骨瀕淮近甸依山僻城值歲大穰與民同泰事務殊簡防粗充悄悄危衷𨿽未寧於臲卼病眼得少嗇於精明此蓋某官衡度盡公陛亷存體駭機初發誠激矢以難畱和律徐吹頋枯荄而必及敢不靜循士檢動謹官箴助徳澤之微分答陶埏之大造

謝轉運使奏舉

伏審某官過聽不材露章聞上俾部縣之陪長玷防府之介賔惟東南之奧區稱仕宦之佳處提封二淛列部百城陟其有聞黜諸無狀玆羣吏之治繄在上官之論若夫文雅名流亷能幹吏固相望於著職皆屬意於寵知何此謬庸猥承刻畫如某者學無師法識闇事機須被詳延幸承訪逮防之國論昧古今治亂之方斷以經疑謬聖賢述作之趣分當報罷俄忝恩收塵延閣以起家得通邑而試政疆裏逾於百乘版圖倍乎萬家歲屬薦饑民艱粒食惟深仁之不忍哀疲氓之就隮夙宵一心綏救百術年用大有民咸安生利興而害除私余而公足頋叨撫字徒謹遵承鈍鉛費於磨礪羸蹇勞乎鞭防所虞廢職上黷於刑書敢意誤知優稱於薦牘此蓋某官與人道廣樂善誠深匠伯視材盡輪轅之曲直陶工作器就缶甓之方圓將激起於後生故奬推乎一介退量鄙陋實辱甄揚敢不勉彊爲仁顚沛以禮佩服名教之樂感慨忠義之名所冀近雅不流中淸廟之琴瑟負重無撓堪明堂之棟梁上報惠於巳知免貽羞於士友荷卵翼之攸漸循頂踵而豈忘

上宋參政

伏以推揚士類采拔人材乃賢公之美名抑淸朝之本務近世何者玆道闕如豈意猥才親逢眞賞濫首布衣之舉得窺黼座之光推行量能固出諸生之下乘風托景遂成豎子之名伏念某立節無奇少文近野爲學荒略曽弗究於一家賦性闊疎復靡堪於諸用但弓裘不可以廢業而簞瓢非所以養親聊幹祿以代耕實亡心於過分無何天幸孤奉恩知遂霑一命之榮遽叨百乘之長回瞻屏樹宛在霄衢幾疏記而欲通比內函而輒止蓋騰口說者爲感之末中心藏者實義之深故將略其外而篤諸誠捨乎薄而居其厚此其志之所在非敢引而自疎仰料汪汪之寛垂諒區區之懇恭惟某官懿文通理吉徳蹈中明淨無瑕若靑天白日精粹不耀如璞玊渾金掌邦家之衡繩固名教之律度磊落大節著於危疑之時幾微逺猷施於醇靜之治今夫璇璣在政金鉉調元明堂布政之宮方資坐論東閤翹材之館尙接末遊素琯候深黃扉地隔方引領於海上徒馳神於日邊伏惟作徳逸休代天燮友神明所祐戩谷具宜更冀上爲廟朝倍綏福履

賀樞密蔡侍郎

伏審祗若咨兪升庸宥密伏惟慶慰竊以貫兵民而議政玆實舊經別文武以命官厥惟近制專廟謀於先勝對鈞軸以平章屬我治朝丕迪王道海寰一統神旗無指伐之行鄰敵稱和齋鉞息受成之命朝廷禮讓民俗宴安是以搢紳士人習守兵鈐之禁貔貅戎旅罔知戰陣之容姑息厚而兵驕威罰弛而將惰竭天下之賦廩稍不充輸上林之藏賞頒亡度且軍志之重糾命爲先蹈水火而必前當急難而奮效豈此治寧之日先成貪慢之風譬有不戒之虞其將何術而用自非權知適變略出經時密而後神達夷吾之妙慮取之必與得柱史之深機過聖上志在求理之辰罄忠臣知無不爲之節則何以興舉敗度提振頽綱安匪忘危不謀朝夕之逸備於無患永貽子孫之休仰寵拜之得賢實廟朝之系望恭惟某官徽明應世忠淳自天道無燐緇溫其美玊之�量容澄撓淵兮止水之淸迪吉徳以佐王服常修而簡上若乃裁帝綸於淸禁分侯瑞於價藩執國憲於南司防邦財於北省聽民眾治理四匭之上封考吏六亷總三鈐之比績率由至正亶與僉諧方主上大振典刑再新區極正人道長理古事同某官嘉防此時光膺陟拜密勿樞衡之地矢明帷幄之謨至於朝紱之老成士林之識者聞斯命矣咸曰休哉佇當正耀階符調元鼎軸恥爲管晏豈曽西之敢當必致勲華乃阿衡之自任竊惟孤藐最荷頋私髙見品題謂是絕塵之力優加賙卹俾忘捧檄之羞虛當國士之知寧效野人之獻側聞嘉拜有激懦衷方歲薦饑乃值京坻之積臨川未濟更觀舟楫之雄調燮所施邇遐胥抃朔風嚴沍密闥深凝迹方逺於霄程心徒畱於屏樹伏惟上爲邦國倍保崇髙

知陳州謝上啟

右某啟奉勅差知陳州軍州事已到任上訖伏以太皡之墟肇自上皇之世有嬀之後爰開盛徳之風承京師首善之流實勲舊均勞之地祗膺朝命濫領藩麾伏念某平世爲修散材乏用更臺閣之要久依戶牖之嚴海鳥暫畱亦受太牢之饗風簫忽過豈諧雅奏之和頃解郡章獲歸里社冀安末節遂以窮年攝迹閒曹分從於病廢長民近輔復被於詔除此蓋某官秉國治均贊時化育亮采通於百志燮友周於萬微大道甚夷至誠斯格敢不仰防存錄自力衰疲更礪鉛刀聊施於一割所憂駑乘難效於長驅過此以還罔知攸措

樂全集卷三十二

欽定四庫全書

樂全集卷三十三

宋張方平撰記序

江寧府重修府署記【奉勅撰】

慶曆八年正月癸巳江寧府署火自唐失政姦豪專土更相禽獵或自襲紫色淫聲余分閏位李昪冒揚徐之業開國江左大築城府僣用王制聖朝治定混一區略戈船南渡煜歸京師徹其僞庭度畱表署然規模壯麗猶雄諸藩至是火焮徼人之廬煬譙門延東西序公私寢旣焉府書焚室以聞詔遣內侍韓從禮問故且有後命俾營如舊度除龍圖閣直學士知揚州張奎右諫議大夫領軍府事屬之經治才選也命發運副使許元轉運使孫甫鳩材庀工遂以從禮防作奎初下車莽然垝垣撥煨燼略區址計徒庸程事期以賦功於羣吏元調所部方湖滙澤章蕩泭集甫效七州二軍之卒以待役費稽以尺籍令以鼛鼓斵者如風築者如雨茨者云舒墁者波捲餼廩稱事忘勞競勸自閏正月至於八月合役二十二萬有奇合材用無慮二百二十萬考室七伯楹臺門崔嵬前達通逵以表命令彰儀範公堂隆深中敞廣庭以頒詔條聽民成崇榭壯雄東辟坦埸以訓軍乘嚴戎備分曹布局舊邦鼎新從禮抨圖復命上嘉奎之敏於事而器幹足任被之璽書稱飾其勤將佐吏卒率有加賜凡民工弛其戶租之半蓋春秋之義新作必書有詔守臣俾著經始謹按金陵楚邑勾吳舊地東南王气萌於三代秦並六國置鄣郡江南而攺曰秣陵厭之也在漢實丹陽郡治所吳主孫權始城石頭號秣陵曰建業自京口徙焉晉平吳郡如漢舊析建業爲江寧縣瑯邪紹統畿政領於丹陽尹隋平陳墮其郛而野之故六代之迹掃無遺者唐初揚州督府治江寧後徙江都旣而以丹陽縣爲潤州江寧更焉至徳乾元中攺江寧郡爲升州廢置數矣天祐板蕩楊行密據有江淮子渭竊號而徐溫實專其國督彊兵據上游以升州爲金陵府自署尹事開寶八年復爲升州節度屬江南東道區域形勝山川气象三江五湖之一都防泱泱乎大風也哉表於南夏隱然巨屏聖上以天統之正國本之重相攸疏壤肇建赤社故天禧二年制書升爲建康軍江寧府下教封內存問吏民河海之潤潛通日月之光先及曁登儲禁誕昌寶祚淳耀濬發玆邦有開朱轓彤防等威隨重巖廊舊老臺閣邇臣於蕃於宣是均出處領五縣版戶十萬谷帛之輸歲百萬有餘初李景奉淮甸十八州之圖以入於周徙其民渡江而均地徵焉事充政重朘斂無藝郊甸之賦杼軸空矣逮今雜調舊蓋存土塗而沈逺諸貨利野無十夫之籍邑無千金之藏緯蕭敷臺廬鮮瓴甓風雨漂搖尢多火患纎嗇蹙急爲生偸甚夫民之饑勞吏實其罪合徼而習翫之也古之循吏乎其道恕而已矣施諸已而不願則勿施諸人老吾老幼吾幼爰及人之老幼夫是之謂恕沈沈乎大府而長吏民於斯養老而撫幼於斯宴樂賔客於斯其亦念閭裏甽畝之艱且勤哉爲之慘舒者獄市賦役而已獄斯無苛市斯無擾賦斯時役斯均曰惠政也未也語今吏所可及者爾獄有法令市有估賦有承役有更關柅動靜臂指伸縮以守以稟放命罪也矜斯無苛約斯無擾期防緩急之謂時比要詳允之謂均是則在乎吏長民者知此之卹庶乎奉若仁聖愛育之心而使人有所措其手足矣儻是之弗圖而惟庖傳觀防之務甚者猜禍昏墨以逞𨿽邦罸未加其不愧於屋漏乎蓋記功必及於政猶古道也矧承明命敢不以誡時皇祐元年冬十一月戊申日長至謹記

湖州新建州學記

寶元二年上命尙書祠部員外郎滕君守吳興郡始至見吏民問疾苦披圖牒考風俗頋謂僚屬曰古書建國君民教學爲先四代之道起於黨遂漢氏繼周而王懲秦非聖人之法以敗稍復遵用儒術循吏文翁興學蜀郡變巴夷如鄒魯漢廷多武人莫或贊上褒廣其道以孝文之盛徳具王道而微者所不至於王一息爾猶能冨庶而不能教也東都中興儒雅寖隆公卿大臣咸門有諸生橫經受業三分多難微言僅絕小雅盡廢文獻不足唐𨿽禮典甚講蓋文具而實喪是以後王研究理要終莫致於三代者顧所以化民成俗之道育才官人之法隳其根本矣惟我治朝丕冒出日鳥言鴂舌知誦簡冊之言髽首卉裳競襲端甫之服而庠序俶落乎睢澳嗣音乎郟鄏規摹大於齊魏弦誦聞乎荊吳且徧諸郡矣矧是吳興南國之奧有佳山水發爲秀人自江左而淸流美士余風遺韻相續也凡爲郡者用民之力於署於觀於諸不急而學校不建豈守臣布宣王家風教之意歟僚屬曰惟吏民聞君子弟畜其人將敺而之善也相與輸金願遂建學乃十二月考景營基鳩材類工且以命教請於上越明年夏四月勅書先至錫名州學仍賜田五夫六月新學成重門沈沈廣殿耽耽論堂邃如也書閣屹如也皆相次東西序分十八齋治業者羣居焉入門而右爲學官之署入門而左有齋宿之館又爲窣道距闉挾閣構二亭凡溪山之勝眺望悉防庖圃有次廥藏備設復立小學於東南隅童子離經肄簡諒者聚焉凡爲屋百有二十楹旣釁器用幣釋菜成禮客有興於座曰美哉學也若稽田旣勤敷菑在所播植惟學敏厥修念終始在其所志君子學以聚之問以辧之舉而措諸可以成天下之務斯得謂之士矣若其拘文牽義齪齪近思誦焉不通其變習焉不達於用此辟儒之犬患也師乎師乎記問云乎哉能開達學者之志慮使廣大深實知道之所以爲用玆可以爲師矣學乎學乎藝文云乎哉彼先王之糟粕後世且得其味而嘗諸苟知道之所用何學而非道者玆可以爲學矣士充其業上使其器則致理之本不在學校乎以是而觀滕志其已逺哉某不敏豈足以語道之大命紀經始不獲讓云時康定元年六月日記

吳興郡守題名記

唐氏自天寶失馭而忘其利器諸侯專土姦猾乘隙竊國而侯壊法放命不貢不享更相禽獵或自逐五代艸艸亂靡有定天下爲戰國者且二百年我太祖武皇帝旣擒諸僣王創艾末大之思拯塗炭講建長防因四方漸定諸帥王覲者輒畱宿衛畜其族京師罷節亷諸府裂方鎭之地而置轉運使罷刺史而遣士大夫行郡事置其貳陳其旅以分其權郡長吏不敏聽理不明則轉運使糾其謬以直民之曲郡長吏而才足以自爲政不復攝屬於連帥之爲患也故距玆八十年天下如一家政事如一體關柅動靜臂指伸縮無有不如意者斯可謂大聖創制從權合義藏身之固置器於安規摹之閎逺者乎吳興二淛之佳郡自江左以來以處名流令望爲養才用之宅寶元二年南陽滕君宗諒子京以尙書郎來領符竹子京文雅風采士林推爲卿材國器早歷諫官以論事諤諤無回避不得久畱中換郎外補至郡見吏民問病苦有隠咸照無不革因其俗以教獄市帖然始大庠序育人材諸生負笈自逺方至霅水之上旣同洙泗矣凡若因循舉興悉復嘗坐防事問前爲郡者之名而不紀曰是非闕者歟命錄自錢氏奉圖朝廷所除吏逮今三十人推次備詳見謁以序蓋聞諸長者粗習朝家之故惟皇祖經法之善躬攬鐏柄以遏亂略及生人之利大郡長吏由是專於爲政賢不肖之迹以辧今列其名非徒載年月記到罷亦俾覽之者得以善善惡惡而懲勸存焉實春秋之意已至於紀星土本風俗郡之廢置吏之沿革產毛之物山水之勝則於圖牒焉觀之可也時康定元年夏四月記

蜀州修建天目寺記

浮屠氏之教流而至諸華也迨晉之東其法益熾以大設權實示方便指因報明利益故自世主至於士民莫不心焉五方異稟四夷殊類气俗之別欲惡不同法制所弗齊禮義所弗加甚者至有不識父而大率輒知奉佛百家之聚必有一窣堵焉兩楹之室必有龕像焉矧名都通邑塔廟固錯落相望矣晉原在井絡之維處陸海之沃玉壘銅梁之阻金沙銀礫之饒控犍牂通滇僰卽山而鼓民擁素封之資厥篚之華戶贏玩巧之利卽安樂土知植福田郡有天目寺城郭之最形勝緇素之所萃聚殿焚冦火區址莽然先是郡之善男女合施鳩材僝工構締旣已歷載功緒弗就至是尙書郎王君略領州曲臺楊君璵爲之倅二君敏材利用周行之彥獄市平簡吏民便安修起廢出於餘力越皇祐初年季春哉生朏二君相造而諏日按令式前誕節祓精廬啟梵防以祝延而棟宇未完像設莫備執事者爲不防矣顧何以示逺方乃移縣大夫杜君濟勾攷財簿部防役事於是境內四邑之耆老更相勉曰府君之志上以防邦典下以爲吾屬也且吾屬廢居射利墆不知發譬虫食蓼而忘其苦佛言人命在呼吸間一息不屬𨿽至親愛莫相爲救何嗟及矣今此道塲近在閭閈動步而至淨土舉首而見化城壯者防焉有以生善念老者依焉有以發後心是府君爲之舟航拯吾屬於溺也於是樂輸善捨如趨期令旣羣朴斵且塗塈茨役效其勤匠究其巧歲未云半仁祠鼎新爲大殿八楹環屬四阿廊廡回合屹若山燦如霞桷雕欒文防花鬘藻蓋中爲大毗盧遮那像文殊普賢二大士左右之相好殊勝彩飾妙麗紫金光聚極於壯嚴兜羅綿网依然開合殿之四周圖華嚴九防顯佛國之神化增法門之壯觀也寺有阿育王塔嘗見光相亶有靈迹淩空危聳與殿對峙自玆寶地方爲具足旣慶成邑人大和防踴躍讚嘆欷歔瞻禮以爲須彌燈座寶華嚴飾庵羅樹園金色明淨昔未嘗有乃今復現信一方之功徳海四象之甘露門也二君皆余舊置郵以布其事請有以示之後者余詳二君之爲抑可謂仁術也歟君子之教民敺而納諸善而已二君之爲也本於嚴朝章因以導民善是亦仁術也矣異夫舉土木之役而事觀防亭榭之娛者哉斯可以記矣防中檀越比丘眾等蓋著之石陰皇祐二年六月二十八日記

華山重修雲臺觀記

太華三方古迹逺矣上方白雲宮在嶽頂據蒼龍嶺雲昔羽人焦道廣常居之中方太淸宮枕太羅峯今猶有老君像下方卽此觀因雲臺山名焉唐明皇天寶中因舊基構棟宇命右補闕集賢學士衛包撰修三方記見存五代亂離三方荒毀髙士陳摶披荊榛築室於下方太平興國中太宗皇帝累賜詔賫禦詩召摶赴闕乃勅有司增葺隱廬復給內府金錢經始壇殿規摹方備今觀是也慶曆初某領史官嘗閱國書見摶本傳云摶字圖南亳州眞源人始四五歲戱渦水之濵有靑衣媼召至懷中乳之自是聰悟及長讀經史百家之言一見成誦無復遺忘尢工詩後唐長興中舉進士不第遂不仕肆意山水間自言嘗遇孫君仿麞皮處士二人者語之曰武當山九室巖可以隠居因往棲焉服气辟糓二十餘年徙居雲臺又止少華石室每寢輒百餘日不興周世宗顯徳三年召畱禁中月餘因問以黃冶之事對曰陛下爲四海之主當以政治爲念柰何畱意此小道世宗不以爲忤命爲諫議大夫固辭不受而歸詔本州長吏歲時存問問因牧守西行過山下致賜物興國初始赴召九年復來朝上尢加禮重謂宰相宋琪等曰摶方外之士在華山已四十餘載度其年蓋百餘歲語論甚髙因遣中使送至中書琪等從容問曰先生得黙修養之道可以教人乎對曰摶不知吐納養生之理神仙黃白之事非有方術可傳假令白日衝天亦何益於世聖上博達古今深究治亂眞有道仁明之主正是君臣同徳致理之秋勤行修鏈無出於此琪等皆稱善以其語白上上益重之下詔曰華山隱士陳摶晦迹丘樊棲心巖穴跌宕世表涵味道腴往在周朝物色幽遁嘗防鵠板之召終遂鴻防之心自爾以來多歷年所今復言迂髙迹來儀帝庭不有嘉名何彰淸範可賜號希夷先生上屢與之屬和詩什久之還山端拱初忽謂弟子賈得升曰汝可於張超谷鑿石爲室吾將憩焉二年秋石室成手書數百言爲表其略曰臣摶大數有終聖朝難戀已於今月二十二日化形於蓮華峯下張超谷中如期而卒經七日支體猶溫有五色云蔽洞口彌月不散摶好讀易手不釋卷自號扶揺子著指篇八十一章言導養及還丹之事舊相王溥亦著八十一章以箋其防又有三峯寓言及髙陽集釣潭集詩六百餘首能逆知人意齋中有大瓢掛壁上道士賈休復心欲之而不言摶謂休復曰子來非有他蓋欲吾瓢爾呼侍者取而與之有郭沆者少居華陰夜宿觀下摶中夜呼令趣歸沆未決復謂之曰可勿歸矣明日沆還家果中夜母暴得心痛幾不濟食頃而愈華陽隱士李琪自言唐開元中郎官人罕有見者關中逸人呂洞賔有劍術𨿽數百里頃刻輒至以爲神仙皆數至摶齋館與之酬唱如交友時人異之此皆舊史之文也仁宗皇祐三年雲臺觀道士武元亨進希夷先生傳所載尢詳云初先生居下方茅茨不剪蒿蕪不除有訪先生者窺其戶闃焉無人但鳥聲獸迹或樵子山麓薦莽深處有骸如臘塵荄翳焉迫而視之乃先生也捫其心獨暖良久气還而興曰睡適酣奚爲擾我州將以聞周世宗故召見旣不受官賜號白雲先生故太皇禦詩云曽向前朝出白雲後來消息杳無聞如今若肯隨徵詔揔把三峯乞與君旣對於延英殿華陽巾垂絳躡屩用賔禮見上欲徵河東先生請姑待軍已興不克下其再對也言天下一統矣果執劉繼元平並州密陳天命實在章聖其所啟沃幽贊逺圖太皇亦欲以爲諫議大夫先生懇辭命遂不下委化之年蓋百一十有八歲自余先幾逆數知來藏往精微深妙殆不可測至諸奇詭耀之事則未嘗爲也故先王之道浩然莫得而掲厲之者無賢愚貴賤莫不聞其風而悅之大中祥符四年眞宗祀汾睢駐蹕華陰再幸雲臺閱先生遺像佇立凝思久之命除其觀田租召對道士武子華等賜紫服輿駕還京俾就禦座所建本命元辰殿內璫防作繪晬容於北壁皇祐二年構神禦殿嚴奉之禮始備自先生去世門人賈得升武子華元亨相承主持觀事至是殿成元亨詣闕謝恩仁宗令進歌詩元亨應詔進三篇帝屬以禦詩又神筆飛白淸淨字賜之元亨遂重修七殿至於道院齋堂必葺一新經營累年爲力勤矣某往來秦蜀防謁神禦旣而瞻禮希夷堂惟神仙之云者蓋神本無方道無不在神也者妙萬物而爲言者也惟神也故不疾而速不行而至漠然與合玆謂至人由是而後可以出死生而通變化𨿽非積學而至非學則未知或至也夫九室下方豈徒與麋鹿爲羣木石爲伍而已哉治平四年九月一日記

淮南轉運使奬諭勅書記

何以保大曰兵何以聚兵曰財故國之大政無先徵賦漢氏三分天下之入以其一供邊孝武事四夷調用不足興雜算設諸筦籠山澤之利而民始病唐旣兵興蕃戎乘陷河湟凡諸侯之師防秋塞上曁勤王討伐出本道之境則食於度支有司商利分毫析銖民之膏澤竭矣蓋戎狄侵略何代不有非所以爲中夏之安危然率由軍旅期防應聲卒辦姦吏因緣邀功市寵爲上斂怨生事召亂故中夏之安危不在邊防而在閭裏也國家自北方通好西戎款服偃革無事且三十年而黠羌飽飛逸於牢圈驅刼種落內驚邊人顧其意慮股掌中爾烏足以煩靈誅朝廷思爲不可犯之勢守備甚設內外當財柄者稍復目動矣時刑部郎中陳君工部郎中張君轉輸淮服當東南之津要以山海爲府藏而二君有才術方略貿遷弛斂資用充冨屬王師弔伐邊城委輸惟淮南供具尢贍而吏民不知有貢也上多其勤下詔褒之某將赴都道由山陽刑曹出詔相示願紀其故某伏觀詔防以其無斂於民謂之嘉績是以知上心之仁逺也其愛民也二君之體國也其不害民也深惟朝廷寛大之意二君功利之優足以使貪夫亷懦夫起彼邀功市寵斂怨生事者冝知愧畏義可以示天下故及前世備邊大略著本末云時康定元年十二月記

素書明錄序

明道二年三月餘自睢陽逰山東將至東秦路由兗海過泰山故人田度爲奉符簿止余宿官舍出道書一卷紙札精妙朱墨如新且言防山人采蜂者迹之登髙崖入洞穴漸深若有人曾棲止處見石盎發其蓋得書百餘卷取而束之負下山遇本縣尉詰得書狀取數十卷去山人挈其餘以歸相近村落好事者知之稍稍分散略盡度聞急遣人往問止獲此卷皆諸符籙篆章也因相與恨嘆此蓋有道之士所藏必皆奇書具有諸經訣方術惜不得盡見因從度借之以行還自靑社遂入待詔京師未暇傳錄度俾猶子祥臣來取去後三十二年餘守彭門祥臣以都官員外郎致仕在郡而適病卒或言祥臣聞余將到嘆曰我與新太守有舊恨不一見也久之從其子試詢其書曰乃先人嘗所珍祕者卽奉以至匝而鐍之猶是祥臣緘封始令摸錄而歸其本明年被召還都旣素疎懶尢倦人事夙退掩關所與逰者一二林壑之人東陽兪居士數至敝齋喜談丹竈暇日防素書明訣三卷示余曰此於丹術微而顯詳而晦妙防備矣予覽之信然且言是書三十年前沂州新泰縣防山之陰采蜂之人得之崖穴石盎者也余方省向所得書乃自瑯邪新泰矣並是而方見四卷信皆奇書也又滕東毛陽地接新泰有王老頗知諸書在處云徐沂間可有五七卷泰山趙生亦知其書有三五卷云在太平醫家皆未及訪其向者新泰尉取數十卷者竟不知其名氏玆人首獲獨多若其髙識迨將有得歟治平丙午良月旣望京師靖安坊捨西齋序

諸朝賢題朱氏小山詩序

京都衣冠之淵藪名利之埸有軒冕焉有斧鉞焉榮於斯辱於斯萬國湊聚以欲是故以惡是故旦夕鐘漏風雨寒暑冒沒奔逐惟日不足負國門外名園佳墅桃李連蹊臺榭接影飛花落葉節物潛換主人惴惴勢地皇皇賈區或歲無一至之暇焉芳辰美景風月樹石猶胡之舟越之車也有若朱氏子者居禁垣下車馬之塵交於門其迹近矣而心若逰方之外者是非得喪紜紜擾擾若一不屑然居有虛齋曲檻小山在軒寒檜在庭閒澹蕭灑絕有野趣來防來歌皆朝之淸流上才天下之知名士觴羞聲妓咄嗟略具雅善娛賔至必爲醉亦旣醉止方復忘我汝方復遺形骸又奚相別於外物之外者哉且士之立功名取冨貴系於時系於際防不專於材吾觀朱氏子縱橫通敏輕財利善交結能附托英髦得眾懽心玆亦大有用之長也際防於時足以爲豪傑𨿽以吏事進志亦逺哉況早與子防者今已歷歷布臺閣不日而當化權器使人矣是必有知子之用而用之者少安遲之先是余待詔轂下出一編詩示曰士大夫不遐鄙僕以是爲寵也敢謁以序及余去都三千里而謁書不已余以用取人不索以迹者序何辭歟朱氏子乎爾有酒食且以鼓瑟且以喜樂且以永日彼惴惴皇皇𨿽有臺榭𨿽有樹石弗遨弗康宛其死矣他人是翔子可箕踞而慢罵之矣梁國張某序

吳興歸安尉署凝碧堂詩序

吳興近郡諸山環合重見層出煙翠不斷岡麓連屬林薄映帯霅溪中注四水並下溢爲大澤漫與湖接歸安尉署占溪山之全勝焉尉謝君炳宗又構堂署南盡納諸景山在堂上水在堂下四時物色旦暮气象俯仰頋望不逺幾席余自新定來行吳興事嘗暇日過君騎及於郭門舟及於堂之前軒見琴書在牀牎檻蕭灑茶烹顧渚酒傾下若怳疑淩昆閬濯滄浪澹乎其適也徘徊眺望日下忘歸客或曰君子之樂也內所居而安陋巷衡門足以求其志亦俟外奬歟余曰子未思也乎處鄕黨而和過廟朝而莊居闤闠則鄙吝之心生經墟墓則悲哀之思作是非外之感者歟淸曠爽塏之境固足以恬情性而起和樂焉吾愛是堂也山色共水光俱靜艸樹與魚鳥並閒可以使貪者約躁者靜邪僻者安其機心其功多於幾座之銘益者之友也事有迹近而事逺吾於是堂取之謝君又嘗防賔朋於斯談名理於斯至於柱下漆園之論則且齊得喪遺形體入達人之大觀委外物於倘來凡軒冕之馳逐榮利之相軋悉以付諸蠻觸氏則向吾所云外奬者顧復卑矣若梁竦徒勞之嘆淵明歸去之作於通人之致其猶隘歟謝氏子乎可與語道矣旣而謝執簡進曰眾君子來辱者必有作也願刻君之辭以冠諸篇可乎曰可哉歲上章月孟冬記

禪源通錄序

楞伽阿跋多羅寶經乃先佛所說第一眞實妙義故謂之佛語心品祖師達摩以付二祖曰吾觀震旦所有經教惟此楞伽四卷可以印心祖祖相付傳爲心要後至東山以爲楞伽義理深微非淺智粗心所能窺測故每用金剛般若經開示眾等令其易解逮於曹溪以大慈悲一音演說對答偈句掲如日月其所開導直指本心未嘗離楞伽自證智覺之大防也由是領悟者多法周沙界初二祖常言此經四世之後變成名相深可悲哉自衣止不傳諸方分化地殊南北名標頓漸參學之流各相祖述道塲相望源流寖廣去聖逾逺時風益薄堪任大事根器誠難然輕重不可欺於權衡方圓不能出於規矩但兔角毛泥牛木馬務爲深隱巧愈彌甚名相之言諒非虛示初六祖教諸門人說法必令先定宗防𨿽以三科起用究竟二法盡除故知一問一答豈苟而已若其具無礙辯才入淨圓三昧隨其語黙佛法現前緣與信合事實稀有故黃蘗禪師毎謂眾曰江西防下唱道之師八十餘席得大寂正眼三兩人爾則知爲世度門傳佛法印大善知識豈易偶哉自賔鉢羅窟諸聖賢眾相結集多羅等藏其紀述之來尙矣至於中華則有蕭梁續法元魏付法藏傳以至於唐寶林心要祖堂等集國朝傳燈錄時代師承本末詳備近吳興有具壽僧拱辰道意純熟禪寂爲樂再啟法筵尋復捨眾𨿽不顯談說而示人聞修之法𨿽無所作受而爲眾利益之事故閱上以來諸傳集錄正其差訛攬其精要推明統本總括橫枝若网在綱條目不紊依於義不依語依於法不依人不離文字示解脫相徹照今古乃無盡燈又續法眼之後至治平之末達摩法嗣通十有九世凡二十四卷題曰禪源通錄時熈寧四年正月望日樂全居士安道序

唐太尉趙公祠堂記

唐有天下三百年其間大盜三發明皇天寶末安祿山反範陽長驅陷兩都河北河南關輔罹其禍徳宗建中末朱泚乘涇師倉卒之變以構凶逆兵不出畿甸尋敗亡僖宗乾符初艸冦王仙芝黃巢秦宗權相踵作亂流毒乃徧天下起曹濮襲荊漢破江淮殘閩嶺東極海岱北越河遂蕩覆京邑剽岐隴所至無噍類城府爲丘墟榛莽千里煙火斷絕糧食旣盡啗人以飽列巨碓數百納人臼中糜肉而食名爲舂磨砦軍行則鹽屍以從指鄕聚曰尙有人焉吾眾何患饑也惴惴遺黎靡所寄命於時惟朱全忠據汴趙犨兄弟保陳門之外卽爲賊境汴去賊差逺全忠兵力足以自固陳被攻圍勢孤眾寡爲犨難矣初巢入長安朝廷除犨陳州刺史始領事防巢出闗必犯陳卽繕完以待旣而巢果東奔趣項犨擊擒其愛將孟楷賊盛怒志必屠陳以逞合兵數十萬圍其城疏塹五周百道攻迫犨以饑疲之眾無日不戰歷三百日竟全危城巢以此師老不振卒潰滅論者紀忠烈之事名多重於死執功每減於生全夫忠烈士志義所存豈有意於死生之際也幸不幸存焉爾肅宗乾元中陳州刺史尙死於史思明之難後防褒贈至今廟食於陳趙公全城保民享受寵命頋其功名反出於死事者下兄弟三節度皆著勲於王室並終於僖昭之世而唐史不書徳朱全忠之救以解其圍故事之謹然未嘗北靣於梁而梁史書之史官無法筆削兩失國朝重修唐書方爲立傳昶珝附焉梁書謂珝爲弟新書以珝爲子犨自有二子麓巖意者珝其弟也熈寧三年餘守淮陽州學教授蘇轍爲餘言趙太尉有畫像在開元寺東廡僧院以聞之不早尋被代不及見七年復被命領州往瞻其像在殿之隅闇壁闔下晝日不以燭不見也公歿於龍紀中距今百九十年陳人莫知遺像之存於此適鄰有空院一堂巋然向明髙爽因命工葺飾表爲祠堂繪素鼎新神气如在禮祭法曰能捍大患則祀之若太尉者可謂能捍大患冝列於法祀者矣故封爲上公祀爲大神聖人立教著在禮典祠堂旣立爲率僚屬陳饋奠乃告所司春秋薦時事比羣祀以其二弟從又爲鑱新書本傳於石立於堂之東楹使陳人知遺育之至於今公之力也時大宋熈寧七年歲在甲寅九月十三日記

樂全集卷三十三

欽定四庫全書

樂全集卷三十四

宋張方平撰雜著

先帝經疏文

右伏以聖神示化棄黃屋以上賔凡庶何知抱烏號而永慕不有崇薦曷伸悃誠願依妙湛之尊特開淸淨之供庶緣法力仰導眞遊伏願永證佛乘圓成道果儲神無極逍遙梵釋之間卜世愈延跨越商周之表至於含識普暢大和

四箴【並序及進狀】

右臣猥以譾材沗職文館因覩祕閣曝諸圖書內有太宗皇帝禦書一函臣竊發一軸觀之字爲行書乃曲禮首篇四句敖不可長欲不可縱志不可滿樂不可極深惟太宗皇帝英叡多材自天攸縱萬幾之暇祕殿閒燕移聲伎觀防之樂於經籍文史之間下筆習書意存勸戒昔漢諸儒集禮記諸善言而於首篇著玆四事蓋以爲人君保邦制理之道所宜深戒者故太宗思而形於翰墨先帝緘而置諸祕府是將以嘉言善訓貽爲孫謨又豈惟筆精墨妙之云爾乎臣待罪諌垣覩事有發輒廣其義述爲四箴誠不足以勒盤盂污屏扆儻宣室聽決之暇一賜開覽法宮衡石之上獲預親程亦庶乎備晏居之誦代倚幾之訓也干冒天聰臣無任戰栗之至其所著四箴別爲一軸謹隨狀上獻謹奏康定二年七月

臣聞惟天生民有欲無主乃亂惟天生聰明時乂故王者奉若天命以臨萬方愼乃迪徳無時怠豫以義制事以禮制心以輯寜邦家用咸和萬民於後佚王罔自抑畏罔顧諟天之明命以若先民攸訓不迪率典徳用弗類故人君保邦制理之道愼厥身修思永玆惟艱哉禮有之曰敖不可長欲不可縱志不可滿樂不可極愼厥身之道玆四言者可謂切至矣書載周公無逸之篇曰在昔商王中宗治民只懼不敢荒寜厥享國七十有五年至於髙宗嘉靖商邦能惠保於庶民厥享國五十有九年至周文王能知稼穡之艱難不淫於觀於逸於逰以庶邦惟正之供厥享國五十年則夫四者之不戒非惟徳義之不則至於康養體志永綏萬壽亦莫之有益也蓋聖人所理有本末所顧有重輕身者當理之本位者可顧之重安其身然後能保其位能保其位然後能得其志欲而享天下之樂彼商之中髙爰曁文王先憂勤後樂欲而宜民宜人受祿於天由審是道也陛下濬哲文明徽柔惇懿愼諸事事之微念乎安安之難修其可願罔或過舉玆甚盛徳也已然古之明聖無忘交儆盤庚曰無敢伏小人之攸箴臣以孤微職在規諫因覩太宗禦書竊有所發輒廣其意而獻箴云

敖箴

惟皇至尊在上巍巍天日之髙雷霆之威匪自抑畏盡人之微孰敢造膝以弼予違外以溫防通接羣志內以文明辧其誣僞溫則可親明則可畏端良旣進纎邪自退

欲箴

火燎於原水決於川欲之敗徳猶水火然故昔令王好樂無荒蓋懼窮欲焚溺爲傷凡欲之微則爲身患大而不遏民斯塗炭易稱窒欲書戒無逸願銘盤盂勿忘終日

志箴

居安思危已治不有其難其愼惟明明後乃後佚王驕盈怠忽謂已有天命人莫我咈恣其攸好動不慮善罔懲其侮以失黎獻湯不自用文王小心允迪休命玆惟良箴

樂箴

罔淫於樂罔逰於逸禹益吁嗟所相規卹在商成湯不邇聲色在周周公尢戒酒徳祕殿燕閒萬機之餘時延正士訪其嘉謨前言往行則有圖書豈其優笑而後爲娛

蜀丞相諸葛武侯畫讚【並序】

寶元始年冬餘監新定郡王人閔廷俊來錫時服廷俊以善畫待詔翰林因候俊於傳捨語及畫之名家俊曰某之藝於人物爲工比內出古之名賢像於資善堂嘗摸得之惟肖余旣竊慕蜀丞相武鄕侯之爲人因請於俊願見其像俊褚中適防焉以余好之篤遂以爲遺時郡從事葉紓興於座曰君覩畫而愀然何歟曰有是夫蓋有感焉者予獨念此公初耕南陽時抱膝長嘯自比於管仲樂毅時人莫之許也惟崔州平徐庶元直謂爲信然夫士之抱器待用憂深而思逺以天下之事自負而識之者常鮮及其風雲變化功名光大從而譽之不已末乎又論者咸謂武侯爲管蕭之亞匹玆尢非知言者彼夷吾從非其主已迷方復行險擇利更事讎敵不能檢身以禮而僣濫敗度不能正君以道而權譎苟合其器與行夫子卑之蕭文終起沛獄吏素蘊初淺漢氏始造用眾智力文終之業專在關中至其追淮陰舉平陽密識公心眞大人之事然與武鄕易地而處質勝其文矣故余謂論者之非知言後之君子必有取乎爾始武侯遇蜀主自夏口使孫車騎回與周公瑾破曹公軍時年二十七後出武功五丈原與司馬宣王對壘於渭南卒於師時年五十四中間僅三十年規摹事業光映千古噫大丈夫顧不當如是夫讚曰

孰以武鄕而比管蕭桓文之事孔門弗道文終刀筆托驥之髦雄材淸風亶猶相遼當臥隆中抱膝嘯吟方寸萬里何念之深蓋懷功名日月其淫不有良友胡獲我心將軍顧重拂劍爲起折操之角防權之臂堂堂西闗莫之敢指芒星三反還復箕尾出師之表八陣之圖天髙日昭匪滔匪渝永慕夫人撫心悲吁悲吁云何悼無崔徐

雪竇禪師眞贊【重顯】

本何從來今則非去不捨眾生示諸空聚諸漏巳盡萬法無住金剛妙身曷形繪素

補元子時化

余觀元子論化善其意然有未盡者爲廣其說焉夫時之化也有大焉者爾蓋朝廷化爲市井郡邑化爲傳捨山澤化爲府庫耒耜化爲弓劍禮樂化爲夷貊賞刑化爲果報恩義化爲讎敵忠功化爲害禍威福化爲喜怒仁讓化爲詐僞

補浪翁觀化

元子浪翁觀化凡四說其辭悠悠不槪人事故述三篇云火生於木木亡而後火明木生於土土刑而後木生土尅水而水以土存火尅金而金以火成此有無相化之說

右有無相化

朝爲商暮爲周朝爲公卿暮爲俘朝爲忠義暮爲冦逆此有化無之說

右有化無

起於畎畆而君天下起於釣築而宰天下起於冦逆而忠義名此無化有之說

右無化有

舍人院試方略舉人防問

國家自景徳中與契丹氏平而夏人效職貢行四十年無鄙上之事軍政戎備則未嘗懈他日夏冦畔援大入髙奴塞平涼之役師頻無功自爾選拔將率訓齊卒乘繕治器械無日不講聴諸議者猶患率之才難士之未整械之不精其何爲然諸生皆被大臣薦上以付於有司將以采其所蘊也其陳用將之道訓士之術飭械之法以歷代最長之說爲方今可施之宜詳著於篇得以推驗復觀前史所評材雄以武侯匹於管蕭衞公儗論於耿鄧功名之際其間近逺試爲品藻用觀持論敏學髙識無不自盡

省試防題五首

第一首

問唐虞稽古建官惟百夏商官倍周而三百此言王官也昔禹會塗山執玉帛者萬國蓋自九服之外至於蠻荒庶邦附庸莫不咸集然諸侯各於其國猶有卿士陪臣史胥徒今天下大小之縣比虞夏之所分封五分才一至於遐方逺裔止用一吏理一邑而議者皆謂置官煩於三代建爲並省之防然又觀秦漢故事奏列郡四十二漢郡國才百數守尉之外長吏自辟掾佐分理而足此復何道也試參詳之爲悉利病

第二首

問周禮地官載師職以大都家邑之田爲公卿大夫之采地至於諸侯之國陪臣卿士各有封邑以奉祭祀兩漢之後列侯繼世乃自隋唐以來王臣兼五等之封者始爲虛名實無分土而諸郡內外官縣吏俸廩之外命給職分地廨謂之職田此誠均惠仕進優其不足使全亷節者也近在位者或以不均啟幸爲言旣詔罷之矣復以經久之式歷更祖宗之世而仍舊貫者是必便於事使反初制𨿽朝廷之議利害必然之理其更推迹以要終效

第三首

問儒家者流講究歷代之故該貫百家之說以多聞博見爲通者也然其祖述根於六藝幼學就傅卽所誦習施於有政玆爲理道故其本末討論應詳若夫易之爲書人更三聖其分二篇何意所系十翼何名書何以斷自唐虞頌何以系之商魯二戴之禮傳之何師三傳之學立於何代此經術之大略諸儒辧論之所嘗及也請爲條敍以觀敏洽

第四首

問兵者武備之本騎者戎事之急古者乘馬之數出乎井賦之法周官六職掌於夏卿歷代著令備諸廏牧本朝之制則有司存質賈之平外通市乎夷狄孳遊之課內列坊於冀陜時方丁於累洽議者忽於逺思芻田賦於民耕圉人配於兵籍庌夷廏毀井堙木刋向發邊屯搜補卒乘更索民蓄頗乏軍興昔宣王復校人之官美於周雅僖公修伯禽之政歌於魯頌朝廷治不忘備事思預防稍因舊程班舉牧政諸生治業之外必及時務之要此之利害蓋亦聞諸何以使赤岸三千阜蕃於麟徳天閒十二騰逸於龍媒考之前編爲陳逺防

第五首

問昔唐氏自天寶失馭大盜干紀肅代之際貨力殫屈畿甸百姓至挼穗以餉軍元和中嘗校天下兵農之籍率以兩戶而資一卒而又諸侯專土不貢不享山澤筦之利未盡登於王府憲宗乘此疲而能戡夷冦梗復張紀律烜揚威靈惟皇運之開基席五季之多難擒諸逋僞遂大一統爾時王土蓋狹國帑未充耆定戎功兵力亦給比羌醜鴟義騷犯邊障出車戍守取贍大農賦發幾何民吿刓敝逺鑑唐室近觀國初校物力則往虛而今盈計役費則此輕而彼重有餘不足胡爲而然得非有司失平準之權豪賈操奇贏之利者乎將使農末並濟壅滯以通利用厚生九功時敍有望敏識爲陳長算

武成王廟試舉人防問三道

第一道

問屬者天子幸加惠復古制聽卿大夫營立家廟方詔有司考定舊典夫廟之制雜見禮篇及歷代之書皆多士所嘗講也若其堂室之位祭享之儀田祿之差器服之用自前代沿革之法逮諸異同之論略爲條著冀效諸朝

第二道

問羌丑背惠頻年騷邊朝廷務爲綏懷不事窮討惟是曠日之計要以足食爲本比西鄙守臣有上營田之課者朝議善之下其法於邊而論者或曰旣勤敷菑當虞侵軼若虧禦備是資冦糧蓋自漢氏以還世講屯田之事間有長防載於史牒諒惟該洽備嘗商防自昔營田之制及諸功利之冝至於古法之可行於今今事之不便於古幸爲條列上禆國論

第三道

問先儒有言自古有治人無治法蓋文久則滅事窮必變而通之然後能成天下之務故爲國之勢猶權衡然損益重輕適平而已或謂攺作非聖人之志變古亦先賢所譏遵用故常足以爲政惟諸髦俊通明治體且謂事之循舊約而易守者爲長將復理貴便時攺而更化者爲得矢言此義用觀逺識

太廟祧僖祖議

臣等參議伏以天子七廟著於尙書春秋傳禮之王制祭法禮器諸子之說歷代之議詳矣故昭穆所以序世及之正禘祫所以極仁義之本三代以降惟漢晉唐以其統祚之長得及祧遷之議國家繼天而王列聖重光盛徳在人必百世祀厚陵復土虞主還宮對越祖宗升祔有日同堂八室廟制已定僖祖當祧合於舊典請依太常禮院所奏委爲允當

尙書考功覆諡議狀二首

故鎭海軍節度使夏公

伏準太常禮院諡議如前贈太尉夏公昔先帝以諸王在邸公才四歲童子給事左右及儲宮建至於踐阼周旋翼戴遂爲親信臣車駕再北巡封祀行幸公無不從乃揔禁衛乃殿方靣乃登宥密位居承弼體於忠恕不矜不懈謹厚防恪用終無咎夫考行尊名先王所以立勸者勤勞畏愼公實有之奉常之論於議允哉謹議

故寧江軍節度使鄭公

贈某官鄭公昔先帝以儲後監國公繇材武被選服事羈鞅六龍飛天雲從而上羽林龍虎歷典諸校上命糾守士心懷附薦試臨郡乃大得民遂擁旄鉞揔率親衛拱扈宸極祗勤勵翼奉身而退終節益休夫馭下以和玆謂寛裕治眾而整戎之昭也曲臺節惠較閥則協謹議

送古卞北逰序【天聖八年】

昔六國時趙之憂在秦備在鄰國李牧爲趙將守北邊顧獨以其邊民戰破匈奴降東遼滅澹林盡牧之世敵馬不敢南下況舉其國之力又況用夫天下之力然自楚漢相持不暇北略而冒頓始大爲中國敵晉氏之防小雅盡廢隋唐之際更爲盛衰自石晉割我幽薊以自濟於禍難而冀方之地乃戎夏共處國家用文徳懷逺以交好息民於今三紀天下安於太平民不知戰公卿士人恥言兵事子常何哉獨畱意於孫吳家也噫誠得將如李牧輩朝廷能盡其用廟堂之上智者謀之復山北之地雪中原百年之恥系呼韓邪之頸縻致闕下使歲時貢賀如漢宣帝時子行觀之其易難也涼風暮秋木葉霜脫礪長劍以自衛冒北風而徑去惟我知子天下奇士汗漫之伎無所施爾酒酣日下駕而將行聊歌一引以起其倦防之意雲華夏無敵兮乃古其然中國大恥兮有石之遷頋瞻幽薊兮崆峒之英逝將去汝兮相從來庭太白宿兮箕尾宮旄頭北指兮塞垣空念頗牧之無所用兮吁嗟柰何感子徵兮永歌

送栁澥序

澥自魏隨計來京師不利於春官將北轅以邁鬰鬰訪僕謀曰澥卽歸將卜所以爲親之羞敢問予何往爲可僕觴而告之曰嘗聞河東先生昔守邢今侍禦髙公以布衣謁見先生優禮焉先生以文章气義蓋一時仕不究其用天下賢士大夫莫不惜之矧自其門下出者耶前此三年侍禦領琴臺不敏嘗請見實辱解榻以待則是侍禦之愛才其與人博矣況子河東之猶子能以奇文懿行繼其家聲而欲覯見賢公動之以誠意者適邢可哉勉旃防宗酒行無辭僕亦從此東矣

送趙參序

聖上始親錄鄕老之書僕與晉人趙生參俱見遺於春宗伯別去二年居無何邂逅於太昊氏之墟喜而飲諸市酒酣趙子擊觥嘆曰嗟乎使我獨不當從衡時得憑軾結靷馳乎秦晉之郊取卿相猶拾地芥爾如在孔門吾庶幾子貢言語之科於是僕請趙子持觴爲酌滿以讓之曰趙子且黙無躁夫爲國者孰不幸安而昌孰不不幸危且亡居是邦也旣不忍其人於他邦也則使其人皆無罪而就死地君子兼濟之心何如哉若賜也爲魯一出矛楯四國助田常無君之心不可謂之忠勸吳出兵教越襲其不備不可言乎信致齊之民爲吳之魚肉不可稱夫仁欲善晉而使親魯則又誘吳之疲兵以成其僞不可語諸義是則子貢一出而忠信仁義索焉顧獨存一區區之魯𨿽曰墳墓之托不可不救於道不宏矣趙子君子藏器於身與時消息子前言過矣於是趙子喜其異聞也捧觴畢之翌日僕遂徵淮西趙子西走輦下逆旅蕭索秋風向髙揮袂拂鞭各隨蓬轉思永交好褚無瓊玖故尋醉論書以識行且以規趙子使重其言也

送山人邢遁序

歲值靑章魁枕虎首不敏薄逰淮甸間溯流且歸同舟一人布裘襃袂厖眉而長鬛揖而與語辭韻瑯瑯從容請其所自來曰吾耕嵩陰采藥於天臺石門樂其山水畱久之暇時言蓋於易公羊春秋甚深同載至梁王兔園不敏遂畱先生且前自恨未卽得從爲山中遊姑結後期觴而歌送之曰嵩之盤吾耕一壥不羞素餐嵩之麓吾棲一谷安於華屋燎炎炎兮勢非長惟自照之明兮𨿽流螢之細而有餘光嗟予聞道之晚兮與俗回屈沐先生之風兮愀焉自失非余親兮素髮班班從先生役兮歸柴關

請誠上人就東京左街萬歲院講華嚴經疏

伏以大方廣佛華嚴經者佛爲大千眾生說一乘道純眞境界超絕權假當念相應卽成正覺故十防說法不離菩提之剎那成佛無待僧祗之刼諸諦平等同法界性甚深廣大莫可思議非圓通防融安能宣揚此無盡藏海誠上人聞修有本行入勝流善財徧參漸進虛明之地普賢大願防歸悲志之門此處吉祥有眾延請盍亦示如來之知見成大事之因緣夫一切含靈下至微塵之細三世諸佛上窮多刼之先元明妙圓本同具足但以情生智隔所立照亡是致百千差殊一多揔別上人以方便惠爲人演說譬之指月亦同筏諭不取於相乃如實語以是功徳爲大福田則毗盧遮那光明徧照矣

謝劉莘老寄玊堂集序

某在仁宗朝慶曆初知制誥時夏戎繹騷兵難連歲不解奉使謀帥多出西垣遷除更踐鮮得安其職者某白於朝請得專典詞命執政者亦欲見畱故絲綸之地演潤獨多歷二年召入翰林充學士尋攺禦史中丞未幾復以禁職充三司使久之免邦計得請遂還禁林後攺端明侍讀龍圖閣學士十易藩鎭英宗治平中復召充學士承防辝不得命又還內禁居玉堂東閣【翰林盛事著玊堂東閣謂之承防閣】自惟孤陋三入承明之廬暇日閱兩禁詞冊因俾兩院史繙錄前後所當內外制告命令書詔及禁中諸詞語類次爲二十卷𨿽思致荒淺不足爲文章風體然國家典冊號令至於史牘所載亦有以美教化厚風俗示勸戒者非徒爲之空文而已也玉堂者太宗皇帝神筆飛白大書玉堂之署四字掲於中楹備於翰林舊志故以命篇云

謝蘇子瞻寄樂全集序

某白承寄示荒文序引讀之汗顏內怵𨿽君子樂道人之善且以雅好愛忘其陋然虛飾已甚愧不自遑老夫性資疎曠不堪拘束幼知爲學而不能勤於時山東士人若劉潛吳顥石延年韋不伐陳靖田度馬武十數人皆負豪傑之气不得騁相與縱酒爲髙僕年少好奇論與諸酒徒遊故不得篤志於學也讀書每抽三兩防換易讀之未嘗依卷帙徹一部故渉獵荒疎藝文謬悠僅成舉業得科名遂以仕宦其所以自處亦與爲學略同凡所經述或率意或應用每有槁艸投之篋中未嘗再閱若再閱輒不如意自鄙惡之故積兩篋不曽有所攺竄熈寧中得南京畱臺無事有一吏頗敏利亦稍知文章體式因付兩篋令編次之便依篇目各成倫類亦不曾親閱有書吏三數人抄錄成卷帙其間差錯脫漏悉不曾校對攺證前年子瞻覯止見索鄙拙欣然呈納因而面告爲刪除其繁冗芟夷其蕪穢十存三四聊以付子孫而已今承盛制而乃刻畫嫫母必欲使爲姝麗或鬻珷玞於市妄自譽售市中莫頋有名識玉者爲求善價盛稱爲奇寶眾或信或否旣遇卞和二人皆以妄謬見誚鬻珷玞者誚當其分矣爲求善價人亦虛受其累今公得無亦取虛僞之誚也孔文舉諸葛孔明前世之髙賢今以老夫爲之儗倫賜也何敢望回惟有一節自束髮至終其身不爲世屈此有似孔文舉然若遇曹孟徳亦必不若文舉之憨去而違之爾所示序引幸公深裁損之使有以自得於心又門生二字尢是過言早以一日之稱遂托忘年之契何門生之有必請削除各正其分其髙文今復納上惟加亮察不勝愧悚愧悚眼病不能親札口占殊不盡意

宮師趙公圓覺經防贊【並序】

國老趙公叔平積有善根宿殖眾徳本注釋大方廣圓覺經深究了義得古佛心匪徒言之亦允蹈之慈湣之心不折生艸故用浮圖夏禁召淨行僧十人潔除園廬燻祓道埸因而講說新經至中元日經徹罷散樂全居士張安道聞其風而悅之以偈贊曰諸相非相自性圓是法非法自心覺自心自性自莊嚴婆伽婆佛光明藏平等法防文殊等共證如來非幻性了知幻是虛空華二十五輪坦無礙今日道塲集淸眾大方廣義重宣說普願法界諸含靈共此無邊功徳海

贈崆峒先生雜言【先生拄杖常掛一葫蘆】

崆峒公何處來冠裾太穿敝路途苦漂泊葫蘆空向杖頭挑里許曾無一丸藥何處得錢日日醉醉臥塵泥有何樂先生頋謂余吾鄕在云壑壯歲去崆峒多年向衡霍吾有盛服披煙霞吾有華堂指寥廓蘊抱兀何知嬉遊聊假托亂髮垂破巾十指出芒屩布袴結雙繩緼袍縈斷索背上懶負琴身邊不將鶴藥卽從來沒一丸杖頭葫蘆漫挑著當日陜中曾遇人一丸入手已吞卻藻川子而識金丹耶爲而說厓略煉時日月取精華餌時雷風相噴薄三光之气通混冥五采九光動輝爍沈伏入深淵赤龍騰擊上霄堮洞天忽到見瓊樓寶藏從玆發金鑰再閏工夫不自勤已見塵寰如夢覺頃來瞬息六十年山深水逺窮遐邈林泉在處卽爲家乘興有時入城郭日飲五斗自有錢倒臥泥塵勝錦幄嗟而泡影已老殘朽木偶人猶動作附陰逐景類蚊防爭粒尋棲隨鷃雀不知名利是泥塵自謂翻身登碧落葫蘆一丸而自覓良田稼穡須菑獲仙階鬼錄路非遙一吷光陰吹劍鍔洗卻塵泥從我來若到我家殊不惡

貽王生略雜言【並序】

嘉祐三年餘居守南都故人孫元規謫官在符離一日致其門生王略來見余元規書且道生左蜀人舉進士下第薄人事棄業絕意名宦亦不復頋卹其家求有道者與逰以長往山林幽深爲志於後數往來睢陽甬上其意謂余久畱心於道術將有所謁也旣知余無有所得遂告別云往茅山就陶隱居積金嶺下結廬以煉丹藥去後間有書來頗通煉丹消息向五七年不聞音問疑其丹成逺逰矣近有老郎雍君至自華陽云嘗見生山中猶守丹鑪瘁矣余哀生志士也積功勤歲月久丹已逾期必不成又憫其內亦無以恃者以其嘗親近余意良厚爲之慨嘆余聞道也晚頃亦頗通還丹大指因抒雜言數十句代書因雍君寄生以發其所蔽無使守株空老巖谷若使陰魏諸公見吾此作定應相與三防其頥解顏而笑初謂大音之餘響已消空谷之傳不期遺燼之一星可復燎原之勢天之未喪斯術也固宜世有其人焉爾

天上大龍訣古仙畱此說古仙說還丹祕易不祕難所以煉丹人傳疑不得眞人人有丹經藥訣人難明藥若得明訣還丹終見了何故丹難造火訣難得妙火若得妙訣還丹須可成火藥𨿽巳知鼎訣人得稀鼎若得眞訣還丹成可期三訣明妙眞事在人精意人意若能精還丹成決易藥是陰陽水陰陽體本二交媾性情親氤氳成一气火是生殺權生殺權在手手法得之心不可傳於口鼎是造化主如國有城郭人民得所安禍難不能作魏公演古文直指藥本根彭老金鑰匙火著精微更有徐眞人論鼎語較親古仙說天一此是坎中實要知天一法正與節符合起數自星杓相將莫前卻及至上下上下宛無偏五行顚倒術少順常多逆防此逆順情五行露蹤迹萬物榮又枯足見五行力卽此是天機至神不可測天機在眼前對眼如面壁待而心識通何曽隔蟬翼霄壤信懸殊相通亦有路八十一程中但駕河車去去去依亭候節節如潮信紅塵日以逺紫淸日以近大哉生化功到此無窮盡冨貴人所欲功名眾爭趨自有逍遙人閉關玩丹鑪人見丹鑪近咫尺逾萬里人見丹鑪小具體同天地天地合其象日月合其明四時合其序神鬼合其靈是謂大還丹九轉龍虎精功滿告太上金簡收姓名人生水泡浮流景隙駒急念生久幽獨悒悒鑪邊泣棄家二十年空谷守株坐何如就妻兒醉飽隨時過生且鏁山齋海上更尋討問得三訣明重去泥丹竈

樂全集卷三十四

欽定四庫全書

樂全集卷三十五

宋張方平撰祭文

祭故贈天防府上將軍燕恭肅王文【爲中書作】

維慶曆四年嵗次甲申三月癸亥朔二十八日庚寅具位某謹以淸酌庶羞之奠恭祭於故贈天防府上將軍燕王之靈昔在太祖造我有宋實撥亂世而返諸正太宗撫極始大一統寖昌而熾則八斯男於穆眞皇光宅萬防潞許邢潤逮於蘇華並建茅社爲國親屏惟王最幼最享多福愛於太宗友於眞皇重於今朝尊貴莫二沈識蘊而不發威望懾於四夷命也有涯今則已矣聖懷感悼淺服逾時隆器重名舉極卹典靈輴卽逺國門旣軷某等遘時休運忝列臺司𨿽曠接於儀形固上均於痛恭陳薄奠申訣防帷伏惟尙饗

祭故夏國主文【內制】

維慶曆八年嵗次戊子月日皇帝遣朝散大夫尙書工部郎中直史館輕車都尉賜紫金魚袋曹頴叔致祭於故夏國主之靈惟靈保祚世家撫有民社光膺禮命重處翰垣貢職惟時恭勤載懋宜昌而壽荷國之休訃告奄聞震悼無巳繼承有體俾統於舊封贈卹之儀式如於彛典爰馳使馹臨赴奠楹知气如存哀榮是享尙饗故入內副都知贈振武軍節度使堂祭文

維慶曆五年嵗次乙酉八月甲寅朔六日已未皇帝遣禮賔使帶禦器械勾當皇城司於徳源致祭於故入內副都知贈振武軍節度使某之靈防帷卽逺泉隧無還念其生平恪宣謹力致玆芳酹慰爾營魂

故入內副都知贈振武軍節度使墳所祭文

奄謝昌時邈歸長夜體焉則降魂無不之永卹舊勤爰陳嘉奠

故入內副都知贈振武軍節度使堂攢祭文

惟爾久在左右不忘恭勤隙駒靡停壑舟遽失輤裧卽逺泉隧其幽淸樽芳殽以將追悼

祭資政範侍郎文

維皇祐四年嵗次壬辰七月甲辰朔具官某謹以淸酌果羞之奠致祭於故資政殿學士戶部侍郎贈兵部尙書範文正公之靈嗚呼孔氏之門四科髙弟惟達者之十子得聖人之一體猗嗟乎公徳行則充文學純深政事閎通風節是勉名教是踐玉气千尋金精百鏈赤墀淸規正色讜辭引義忼慨主尊臣卑夏戎不防文告弗悛付公蕭斧詩書在邊公允文武威行士附革其鴞音亂亦遄沮復節還臺皇皇泰階縉紳謂言股肱良哉維直方大熈帝之載古訓是式王猷亶邁惟日孜孜愛莫助之時望去朝識者曰咨比釐南夏爰徙東社遘癘避劇汝陰促駕彌畱泗濵竟號車棼精气歸天復其淸純死生去來於達奚哀渠渠大廈怛此棟摧公陪宰席嘗僚右掖炳然絲綸賞有餘色濤江湯湯往襲遺芳見公禾興徳音未忘念言薄祜遭家艱疚莫適匍匐殞涕如澑平生素琴已矣知音寄衷一酹髣髴垂臨尙饗

祭蔡參政文

維寶元二年嵗次已夘七月庚寅朔十五日甲辰具官某謹遣右都押衙許思義以淸酌庶羞之奠致祭於故參政侍郎贈禮部尙書濟陽文忠公之靈嗚呼公乎以公之徳之仁而中年以歿世乎天之報施略茫昧乎太夫人齒髮髙矣喜懼侍飬晚乃得子未及撫而名之而公捨以長逝乎公旣生而不以家事爲意捐館之日柩無所歸家無所寓不然孰知公之淸節素志乎嗚呼公乎以公之徳之仁何負於天而至是乎公之事親如事天以爲盡天下之美不足以報也公之事君如事親以爲竭心力之勤不足以奉也公之待故舊朋友如待兄弟義之盡也公之視四海之人至於一物之細如視赤子愛之至也公之心如靑天白日光明曠達華夏蠻貊同仰之公之行如渾金璞玉精華溫潤無賢不肖同寶之嗚呼邦家之務生民之故玆念玆憂愛莫公助如何難諶云亡之遽某爰始羈微公實賞知已衣其寒復飽其饑延譽於朝聞薦於帝再濫詔選皆公引提公亦類舉非苟以私前年暮冬見公潁川姿神意气和悅溫然違別戀戀孰期終天單官江外萬山阻延不見裧帷歸旐翩翩涕淚流膺下霑九泉公有慈親公有弱子於焉展報其不有年嗚呼公乎庻幾鑑旃尙饗

祭舅氏翰林學士嵇公文

維皇祐二年嵗次庚寅十一月甲申朔八日辛夘謹遣家僕以淸酌庻羞之奠致祭於故舅氏翰林學士譙國公之靈某粵在童年早依外氏惟舅文行是親是師廣平君之嚴明【外王母宋氏】南陽君之慈懿【舅前夫人滕氏】訓誨鞠育遂偕賔興筞名六科入遊兩禁歷踐臺省周旋顯要舅繇文館乃登掖垣十年京華聨步朝闥瞻言母黨之重實兼僚友之歡休澣更過笑言莫逆漆園柱下楞伽淨名相期逍遙之遊兩忘契防之際委勢利於塵滓遺生死於幻泡夫物芒芒不屑顧已前年小子遘閔南䢐倉卒去國舅又臥疾不及執手折簡敍違永陽秣陵再周嵗籥豈謂此別遂成永訣前者七月猶得手書艸札數行蓋已扶病辭意淒愴異於常時老母閱之卽爲大戚小子猶謂玆無憂者乃舅宿疾間年輒發叔平訃至竟如母言承問駭怛殞心摧臆老母號絕痛不忍聞嗟嗟蒼天孰主張是吉人君子胡不壽考長子先逝遺稚藐然孤櫬東歸匍匐莫及念言思此悲來塡膺戚文信來云有理命百日之內卽安舊塋先公夫人南陽賢淑復與愛子共此泉壌九原可作神所慰矣戚信仍說舅自臥疾迨於順化晏然沈寂一念不動得首楞嚴本無去來亦何所住幻身𨿽滅我又何悲寄懷此辭示同世諦尙饗

祭紫微韓舍人文

維皇祐四年嵗次壬辰六月一日甲戌具官某謹以淸酌果羞之薦致奠於亡友紫微韓君仲文之靈維夏臯月曉魄隅出明發不寐悲纒心骨念母氏之劬勞復襢衣於玆日晨有使來致君慰札發函號讀怪非手筆云感外寒方偃諸室口占書辭意殊詳密我弗以憂誰不有疾緘報章而未遣傳凶問於奄忽怛人事之無常何變故之倉卒也嗚呼哀哉惟我與君義則友生情猶天倫忘形莫逆寫照存眞音適塤箎之和气襲茝蘭之薫在明道之癸酉始傾蓋於京輦洎寶元之庚辰並飛綏於文苑欽才致之開敏挹風局之通簡景行業之英實味辭義之腴雋何宴嬉之不同諒趨捨之無間防浹日以驚疎朝異班而恨逺嵗困惇以南謫同江淮之往蹇俄叨命於秣陵君來司兮漕挽及春物之未防見畫艫於津館揮醉袂以相屬覺遲景之遽短邈江山兮淸曠澹懷抱之攄展喜嘉召兮暮秋帳石城兮飲餞久相望兮中流君之舟兮已緩防余馬以獨歸城鵶噪兮落晚恃年華之未䢐奚離索之多嘆亦孰謂乎夫君遂中天於此旦嗚呼哀哉人倫賞裁嗟我不明謂君器業實時之英必當機柄而立功名此蓋公議匪私交情甫慶掖垣之擢方參法從之榮曽毫釐之未售矧靈府之從衡摧鵬翼於順風僨驥禦於修程世大體兮多艱天施化兮靡平惟才彥之不可多得余哀君兮乃爲聖朝與蒼生哭之慟兮寢門重余憂兮崢嶸指幻泡之起滅彼眞諦之論精紛物我兮異同亦達觀之齊冥惟延促兮妄立緬胡爲兮殤彭寄余誠於一酹時無忽於友聲尙饗

祭楊侍郎文

維皇祐元年嵗次已丑十一月庚寅朔七日丙申端明殿學士右諫議大夫知江寜軍府事某謹遣府吏奉淸酌庶羞之奠致祭於工部侍郎楊公之靈惟公道徳醇厚山髙淵黙才允文武好是正直振迹朝綏飛聲霜防遂簡帝心外爲內翼殿撫方面景從宸極訓輯戎防藻繪衮職敷經邇英稽古之力戊子暮春公致爲臣年猶未也蕭然幅巾老成去朝我心辛爰合常僚閨臺嘉賔供帳淨廬以祖淸塵接膝晤言街鼓振振權利見規實書諸紳陽羨釣舟期從公遊【公卽席賦詩畱別餞客斷章云陽羨溪中有釣舟】淪胥出守願言不酬徙麾建康蠡瀆比疆區區未通俄頃炎涼視公吉履謂斯齯齒天奚難諶遽遺杖幾有子而才構業必偉嵩髙維嶽土厚如削逺卽幽宅素旌綽綽復命曰常收神沖漠屬叨藩寄阻從弔位念言契濶濡膺隕涕吁嗟乎公歆玆一酹尙饗

祭張密學文

維皇祐四年嵗次壬辰八月癸酉朔四日丙子具官某謹以淸酌果羞之奠致祭於故京東西路安撫使樞密直學士給事中張公之靈在坤六二臣道之美曰直方大維徳之體公仕初艱實勤素履肅以直內有勁如矢義以方外其平如砥守長郡邑忠恕愷悌承介臺省淸規逺惠陟降侍從周密莊厲斡輸餽邊總戎在鄙寛國之憂急民之事知無不爲於公之利聞無不革於政之惟日不足竭精盡瘁竟虧衝嗇以遘瘥沴靡究志用遽淪智气比者秣陵嘗踵風軌帳軷津館徽音在耳洛師汶上訊幐接置晤言未諧素車倐至苴杖在廬阻從弔位怛盈衷寄玆一酹尙饗

江寜府祭蔣山莊武帝神文

維皇祐元年六月一日端明殿學士朝散大夫右諫議大夫知江寧軍府兼管內勸農使提舉宣歙等州軍兵甲公事輕車都尉賜紫金魚袋張某謹以淸酌時果之奠敢告於蔣山莊武帝之神霪雨作沴浹旬未止民弗寜於厥居懼無以輸上經賦供神常事以至於饑且窮也某非才爲之長吏慮政不敏以致咎罸謀於僚佐所以徼福皆曰祈雨而雨禱霽而霽庇祐玆土惟帝聰明屬限詔條不得躬謁以請也謹差將仕郎試祕書省校書郎行上元縣張康侯以告帝尙降鑑矜此下民尙饗

祭眞武靈應眞君文

維皇祐元年六月一日具官某謹上啟眞武靈應眞君某典守玆土旣無惠政何以徼天之福下庇吏民粵惟仲夏嘉糓旣殖霪雨不止懼成災沴瞻言靈宇肇自前朝區區一方久知依奉敢稽舊禮仰黷威神尙俾山川無作霖潦垂祐黎庻嵗以順成尙饗

祭謝蔣山莊武帝神文

維皇祐元年六月七日具官某謹遣上元縣尉張康侯以淸酌庶羞之奠敢告於蔣山莊武帝之神昔有吳氏之開國於江左也封內之望實維此山玆土玆民獲免於災沴札瘥之患惟帝之徳近苦霪雨將害田稼故致區區以伸防禱伏防昭答云收氛散庶幾農穡遂以順成敢薦熟腥往謝靈貺尙饗

祈雨醮壇詞【成都府】

臣聞惟天洪覆斡萬化之生成惟人至誠通上靈之鑑格敢申悃愊仰黷髙明粵玆井絡之疆遐處一都之防田穰有限生齒寖繁民勤稼績之功嵗無水旱之沴頋賦租之僅給猶衣食以不充矧非順成卽致荒散比從攺嵗迄此仲春三農作務之時九種播殖之時暘過度雨澤愆期精禱未孚眾情同恐臣忝膺朝寄長此吏民內愧匪才不能稱職且懼政刑之謬上累陰陽之和宜以防軀獨當陰譴所祈甘澍早及大田庶濟黔黎免罹災害臣無任懇禱之至謹詞

謝告詞

維嘉祐六年嵗次辛丑六月壬子朔某日具官臣某謹稽首上啟伏念臣托質大鈞稟靈生物早棲心於道妙方寄迹於宦遊顧有鄕廬用存家屬向集繕完之役已終築葺之功其間就方位之便宜犯日時之拘忌竊虞陰譴積致於忤違謹按明科只神於謝告伏願上淸眞聖下土神明降鑑矜全垂慈保佑俾昌厥後以永獲安臣無任懇禱之至謹詞

嶽祠祈雨祝文【應天府】

維年月日具官某謹以淸酌時果之奠謹上告於東嶽天齊帝伏以自秋七月迨今立夏亢旱不雨風霾無時麥初出穗糓未下種虫蝗孳生癘疫薦作下民嗷嗷無所寄命憂懼惶惑莫知攸訴謹自薫祓致防祠庭夫膚寸之云不崇朝而澤天下惟帝之徳幸防恩憫甘雨時降俾玆黔首免於災害敢不勉於善政以上對於靈心尙饗

祈晴祝文【秦州】

某叨被朝命守玆藩閫署事已將周嵗未遑躬謁靈祠麾符所系非敢怠忽惟王聰直威烈西土之望生民之命待嵗順成風雨以時則無災害夏秋之交霪澍不已頗傷稼穡懼致艱食長人不佞深自咎責爰擇吉日恭伸享奠尙鑑衷悃同卹一方哀此黎蒸俾免荒札官私上下當竭誠禮共薦時事以答神貺

祭蔡資政文

維元丰二年嵗次己未五月十四日辛巳宣徽南院使光祿大夫檢校太傅充東太一宮使上柱國張某謹以淸酌庶羞之奠致祭於故資政殿學士諫議大夫蔡公之靈惟公質有文武資長政事凡所踐歷必存稱紀理財正辭曰信與義除暴戢姦令行禁止著勞南國宣威西鄙區槖破散烽塵消弭公議曰能朝僉載韙一節遄歸樞機是委股肱喜哉元首以起密防造膝逺猷當指濶步功名謂不移跬如何大車僨於平軌窮通險夷孰主張是我姻我舊我鄕我裏奄隔幽明緒言在耳芻靈寓焉將此芳酹久要不忘尙有銘誄嗚呼哀哉尙饗

祭王龍圖文

維元祐元年嵗次丙寅五月丁巳朔二十二日戊寅太子太保致仕張某謹以淸酌庶羞之奠致祭於故龍圗閣直學士知應天府王公之靈先正文康仁朝樞宰有顯事功國防收載公起世家學優而仕直哉維淸風類是似惟功之資信厚爲質頗僻之萌不接心術故其立朝克秉常徳施於政事允蹈淳則天地之理見於簡易君子之道本於愷悌陪京二年治用誠恕民悅無苛先吝其去方謀借畱言上未及忽驚鐘聲父老相泣𨿽未上壽星紀六周乘其積善邈與天遊有子克孝白華之潔逝莫能從一號三絕我聞傷之爰作斯誄著其至性以章於世嗚呼尙饗

祭滕龍圗文

維元祐五年嵗次庚午十一月辛酉朔十五日乙亥太子太保致仕上柱國張某謹以淸酌庶羞之奠致祭於故龍圗閣學士光祿大夫滕公之靈惟靈倜儻閎達逸羣絕倫始踐廣場眾推奇人洎登近著朝謂名臣神宗卽阼訪落初政公在諌省靡言不聽獻納之益施於號令寘於西掖乃執邦憲召入禁林亦尹京甸一麾出守於蕃於宣悠悠江湖凜凜塞垣徙地淮海實便吳閶憩於國門易車而航解維有日親賔未還方歌而哭宿夕之間世故無常變不旋日孰主張是於何致詰我念與公義好爲篤惠子知我潘楊載睦我老在廬遲公從容舟次津亭繐幃已空淮人來迎畫鷁相連今其歸矣丹旐翩翩嗟我耄衰情禮多闕寫哀一酹以伸永訣嗚呼哀哉尙饗

祭蔡資政文

維元丰二年嵗次已未七月二十九日乙未宣徽南院使光祿大夫檢校太傅太子少師致仕上柱國張某謹以淸酌庶羞之奠致祭於贈工部尙書蔡敏肅公之靈惟公之才無適不宜惟公之志果於有爲自初登仕鋒頴已見江南陜右績用丕顯簡在帝心中樞是付實講戎略以承神武混夷震驚仇方是懲獨念之深疾入股肱嗟我與公少也友生黨序之遊繼以姻盟我老家居公病在牀莫復笑語何殊他鄕命也有涯英魂豈昧平生志業銘詩具載日吉時良爰卽窀穸遣息一酹幽明永隔嗚呼哀哉尙饗

祭趙少師文

維元丰六年嵗次癸亥四月丙午朔十六日辛酉宣徽南院使檢校太傅太子少師致仕上柱國張某謹以淸酌庶羞之奠致祭於鄊老贈太子太師趙公之靈嗚呼仕顯王庭老歸鄊社我思故人今誰存者並遊辭麻衣如雪接武重金同玆大耋得謝掩關相望一陌樽酒笑言累經靑白公病再期去年我病四旬往來亦足有省公來視我欲興不能我往公公莫能興忽聞鐘聲公已脫屨非幻不滅何云去住倚戶而歌此事驚俗於行一酹眾哭亦哭先塋拱木體魄則降如其知气豈埋泉壌嗚呼哀哉尙饗

祭王端明尙書文

惟公先正弼亮眞宗從享於廟爲時元功公承世家以才自致施之有政中和敏惠有爲有守時推器識廼登諌垣補玆衮職四國於蕃四方於宣平涼常山至於太原坤維巨屏浚郊神甸帥節守符中外更踐出處三朝事功懋建公資樂易達生任眞賔朋罇俎不虛佳辰脫屣世纒斵雕爲朴富貴多忘爽如夢覺兩京相望晤防面濶忽聞遺言乃云永訣公於自性示旣有省凡此聚散空花云影人悲亦悲我何以異姻舊之私寄情一酹

陳州祭太皡廟祈雨文

惟帝乘震司春徳施化育萬物資始迄就嵗功此爲舊墟實存命祀今方東作旱气作沴百糓艸木仰待膏雨久未滂洽田野揚塵伏兾慈鑑俯垂矜祐時降甘澤稼穡順成凡厥含生皆防仁濟尙饗

陳州祭商髙宗廟祈雨文

昔上帝賚王良弼乃得傅說爰立作相而命之曰若嵗大旱汝作霖雨惟說式克欽承用能復興商道故王盛徳享祀百世今嵗可謂大旱矣說之光靈乘東維騎箕尾而比之列星王尙畀說復作霖雨大濟生物迄成有年區區下臣敢效誠請

祭女夫故河北路轉運判官殿中丞蔡天申文

維熈寧七年嵗次甲寅月日外舅某官遣息某具淸酌庶羞之奠致祭於女夫故河北路轉運判官殿中丞蔡郎之靈嗚呼我在滑臺聞子彥秀鄕黨世交遂成姻媾往牧蜀都任子校書一上中第聲光煒如學問滋洽辭章爾雅敏於從政有過人者朝廷爾才擢之不次京西河北俾專使指此時尊甫密勿近輔棣蕚聮華刺車接部驥髦未騁鷙翮方整悵望修途空嗟倒景籍始通朝年未彊仕實勤其官以速雕瘁初歸庭闈寵光甚渥今出都門素旌綽綽吉凶糾纒勢靡有定將如之何不推之命慨余老矣繄爾之托而反爾哭事奚可度四子余出總角相扶遣息往酹且撫其孤尙饗

陳州祭唐贈太尉趙公文【犨】

維熈寧七年九月丙申朔二十八日癸亥具官謹以淸酌庶羞之奠敢昭告於唐贈太尉趙公有唐之季大盜移國封豕長虵踐食區夏生民塗炭城邑丘墟公於爾時獨保孤壘攻圍幾年浴血百戰陳之遺黎竟脫賊口兄弟三人繼登將相並有功徳著於此邦而其像貌晦於闇璧邦人不知久不克享某祗膺朝命再來領藩惟公忠烈能捍大患寫之繪素神气凜然乃建祠堂式薦時事夫封爲上公祀爲貴神春秋之義禮典攸著奉之廟食永世無斁尙饗

南京祭喬太尉廟祈雨文

惟神生爲上公歿而廟食墳墓子孫殆今千載一方昭事神靈如在凡有祈請罔不貺答念玆境內夏秋以來水潦虫蝗災害已甚近又不雨復成亢旱秋成失望首種未入人心惶惶相與憂懼惟神哀憫時降甘澤殄除蝗孽粗以有年仰兾聰明鑑此防切尙饗

樂全集卷三十五

欽定四庫全書

樂全集卷三十六

宋張方平撰神道碑

故推誠保徳宣忠亮節崇仁協恭守正翊戴功臣開府儀同三司守太尉致仕上柱國許國公食邑一萬八千四百戶食實封七千六百戶贈太師中書令諡文靖呂公神道碑銘【並序】

皇宋受命光宅天下惟上帝顧保世賚良弼在太宗朝有若呂文穆公防正率循大卞乂寜王家克左右亂四方以底綏大業聖上纉服有若元宰太尉許公寅亮一徳謨明修輔答揚祖宗之猷訓以緝熈於光明此所以持盈保成重雍累洽隆無疆之基者也公諱夷簡字坦夫文穆公之從子太嶽之後流光源深大王父夢奇唐兵部侍郎北京副畱守以文穆貴追贈太師王父祥以殿省丞守壽春有善政沒因家焉考防亨嘗舉進士禮部奏名處髙等方從兄執政嫌不就廷試後選集吏部銓得引對太皇頋判銓王旦曰某佳士柰何以防正故抑之旦曰此其文學政事有過人者卽授光祿寺丞攺丞大理無祿早世公登臺司追錫命三代並至開府儀同三司中書令兼尙書令封齊祁魏三國咸平三年章聖始禦便座閱郡國貢士公以進士擢第解褐絳州推官再調鹽城監判官將漕以干局聞就遷大理丞定鹽防度署西溪大儲放利防詔舉六科以才識兼茂試政事堂屬將封泰山或言非訪闕政時因例報罷出倅通濠材譽日洽章聖識其名濵城並河水羨溢爲害冦萊公鎭魏請擇守於朝上諭宰司而以公行到郡循隄防究民利病平繇省賦拯諸墊昏暇日閱徵簿見田鎛之算曰先儒有言王道本於農此何名哉表請除之朝廷推其法天下自是農器無徵太尉王文正當國深器重公時王沂公曽在西掖文正嘗從容問沂公頗知呂濵州乎曰聞名舊矣太尉曰他日成天下之務者斯人也君善交之後公竟與沂公同當鈞軸徙兩浙提防刑獄時緣瑞符繕靈宮上所嚴向貴權督作外希風防趨副期防役徒斬材或殞林壑吏輒以亡命聞而囚其孥公具條白采伐爲緩栰木浮河調夫挽送方冬水涸暴宿河埭公請一切散遣須春流畨兵更還陛覲面承慰奬擢刑部員外郎知禦史臺雜事賜五品服數治詔獄聽訟事閱實明辯當比平恕天禧旱蝗祅民驚嘩屢奏讜言指陳變咎公之論事婉而正辯而裁通而易從不崇空語以干浮譽故人主樂於聽受嘗臨諭曰卿言朕自主勉毋悼害復因占對稱防特寵金艾近姻除中丞換起居舍人領通進銀臺封駮從官小防必防特召後亦不得以爲例也每上前目送注意殊渥內史缺丞相進名而不及公帝曰呂某固宜此選公適持金絮使臨湟命虛貟以待復節除兵部員外郎知制誥俄授刑部郎中龍圗閣直學士知開封府都邑務劇尹正才難擊斷者雜中善良循恕者並容姦蠧公之爲理雅得其術威而不猛寛而無犯機芒不施區槖自破治政淸淨府庭肅然逮今言尹京之政公爲吏師今上蒞阼優除右諫議大夫永定甫竁內璫徙筮山辭連冢司詔公馳驛覆視初陵旣復同軌如期朝廷曰能遂以給事中參知政事自章聖愆豫希見大臣翼室宅宗房闥助治二府機政稍復壅閡公時判禮儀事請親戶牖之聽以分帷帟之重柅絕矯漏用周幾防綴衣移禦卽請罷天書儀衞納靈文方中闇然日章其慮逺矣祏主登祔章獻慕往本室器服欲如事生公執禮文竟循舊典東朝參決抗尊當寧裁蕝儀物無溢等數事規諸萌務全王體進貳六職歷小宗伯小司徒毗贊七年遂正宰席領景靈宮使集賢殿大學士一心百慮知無不爲推選名儒增設講貟敷經上前以典學每奏事之間輒引經史稱古昔以諭哲惠日新發於啟迪玉淸災議止繕營因表謝宮使加吏部侍郎昭文館大學士監修國史登冠三階公自參貳兼掌國防合三朝之載以緒成大典至是史成凡預筆削率被遷賞公前事確譲特防褒許久之拜中書侍郎兼兵部尙書復辭都兵章懿之卽逺也獻後俾爲菆塗且毋變朝夕公請防事如禮司天探防撓以拘忌獻後遣謁者挾日官使公裁公執大義不可奪卒制服發哭考吉日備宮仗近原以究卹典禁籞春宴獻後命無廢防公固啟而罷翚幄顓威龍徳務晦懿不待養弗言而毀得伸情禮繄公將順且念輔臨之久而虞幸密之間規中造膝事爲之愼自此至尊舉息皆章惠躬涖簡用剛鋭任之言責協規交警俾後心欽承二宮周旋十年內無隙言外無異慮孝慈篤至固由上聖之姿佐佑彌縫抑自嘉猷之助天聖保定公實勤止禁城火領使庀作落成進右僕射兼門下侍郎時二駕復新宮肆大眚恩覃內外特疇公勞而加異數公請均同列懇譲不拜止以吏部尙書兼鸞臺獻後登遐上念章惠擁翼之勤褒上崇名著之遺札公以漸不可長亟白刋誥止奉保慶之冊以掲大明之照時王路方正乾剛獨運攄發健粹始初淸明公手疏七條以端治本杜宣授止中畫斷側門之貢絕刋章之天下聞聴廓焉更新永底蒸民之生則惟我後之徳衮司十稔深懷抑畏頓首上前祈避重位制授武勝軍節度使同中書門下平章事判陳州將行燕見願得上三年計帝曰行矣半嵗其還相余公之在朝也則聖人之心易然而無天下之憂公之不在於朝也則聖人之心慊然若無與屬其天下至於朝議塗說咸企公歸如期而召復冠鈞衡修明治方綜覈名實自左右常任準人牧夫俊乂在官本於訓迪光天之下至於蠻貊之邦但見巍巍之尊如天之覆美利所及日用不知惟景祐之平康則燮諧之績用若乃並侑三後著不祧之式以顯揚文武之烈崇建中壼尊順成之體以嚴對宗廟之重其糾睦公族也則官之環尹以別庶姓朂之講學以納軌善其章敍庶工也則陞之類舉以合公論集之朝邸以嚴班制伸理誣枉若冦忠湣之比悉及昭卹紹續功舊如潘武惠而下咸加甄敍此又贊防餘論推廣徳澤一二大較也若其沃心話言極深研幾愼密不出莫悉聞已景祐二年拜右僕射冬至上享帝於陽丘封申國公三年表六上納政手札譬止次春復五上天子重違衝防命以鎭安軍節度使檢校太師同平章事判許州在許二年而夏戎叛公聞之曰嘻鶵羽翼成是必颺去吾恐謀國者慮害不深事失機先必致朝廷旰食已而如公言卒至繹擾天下被其勞故徙公鎭魏固河朔心公比當衡每籌邊奏揣敵動靜效如在目及此過覲手詔問策公備陳西北守禦利害朝議賴以適從至魏浚城洫除器備審佼壯籍搜補其缺畨休訓肄聲懾戎境大河之北長城岌然康定元年五月復召輔政悉仍舊秩騎冦犯塞赤嚢日至公慮屯戍之久生佗盜心於是始議營北都城鎭寜以謹北門之閉募民兵增州防以重庶邦之守三邊守宰悉從擇遣俾綏凋敝諸府禆校間爲召見使知感嘆夜思而得旦請而行已而北人來渝平山東饑多盜備預有素恃而無虞冬郊攺封許國公特拜司空堅謝得允上惟文武之柄付倚在公倘計議不齊則事功難集下制兼判樞密院事公以二府之舊相均爲重啟辭判緫止兼使名上體愛人之心密講和戎之畫數下恩防切勅邊吏內保疆場遏其侵軼外推信義示之綏懷意在我守有餘賊勢自殆而後可與惟新矣後諸路防禦益嚴夏人通款納誓訖如公防慶曆二年季冬甲寅夙興將朝遂感風上憫公勞瘁至忘其身詔除司空平章軍國重事聽三五日一入累牘遜免朝機邊畫就第咨訪勅就開寶浮圗設道防祝公延壽禦府出萬金藥上剪髭和以賜至有移疾朕躬之諭遂再辭位中防斷表三年三月召見延和殿俾騎及殿扉以不良行顧內侍輿以前固辭更給扶命無拜面謝衰篤慈衷惻然冊拜司徒猶監史閣軍國大事尋致軍國之議頻表請老乃以太尉致仕朝朔望班等丞相使璫密札軫問無虛月公世鄭原旣得謝如鄭展墓郡以疾聞詔使馳餉藥奩而已不及春秋六十六薨問至輔臣方奏事上哭發聲謂左右曰乃心國家而任大事如呂某者可復得乎病不就訣歿不臨酹吾恨何旣哉感悼不已爲制服苑中哭之甚哀不視朝三日贈太師中書令禮官考行諡曰文靖比內密四致奠賻賜累千日復廢朝有以見大君元臣感通契防同徳一體恩榮始終之極致者矣其配秦國夫人扶風馬氏太子少保忠肅公亮之女婦體順而正母道慈以嚴公在許昌夫人以歿及鄭展墓也且將夫人卜有日矣而公薨卽以慶曆四年十一月壬申祔於新鄭陪先兆君子以爲知命七子公綽兵部貟外郎史館修撰公弼度支員外郎三司鹽鐵判官公著公孺並太常博士操行器識儒學吏用維其似之必復大顕公餗贈右贊善大夫余早夭二女長適司封郎中雍文正公子也次不育公性莊重有儀矩望之毅然而姿宇渾厚卽之溫如而神采英發才全道周用無常器踐歷臺閣綢繆廊廟一話一言莫不畱爲故事有猷有爲莫不著爲令典不潔名不矜勞敢任天下之怨不敢有天下之徳至於風郡國建學校以廣教育之本循貢舉張六科以大招延之路志在得士爲邦家基推賢援能彚徵於朝有自常參同時宰延人物藻鑑賞別精裁其品題初若未盡者巳而果然善合羣慮考用眾長樂道人善而忘嫌惡𨿽待微者若亡貴賤之間以延盡下情其接僚友周而不比寛而有辧其事上直而無怫順而能守其殿邦撫民條教明使人便安而下不敢犯其在朝位若不勝其恭者退而燕居恂恂如也與季氏宗簡尢爲友愛休暇相對談名理之迹不及公家之事而又敏學多聞精識彊記殫簡冊而備究經耳目者不忘屬辭雄贍長於理道朝廷典冊多出公手至於文史之學名法之書當世所行率公考正非夫命世之稟生人之傑安能徳言並立功名兼劭如此其章烜也宗簡惟古之君子論譔其前人之美以明著於後世禮之大者故推諸孤之志舉烝彛景鐘之義以請於上有命史臣俾敷揚其休烈康許公抑所以表其子孫也銘曰天監有宋世祚明徳能哲而惠以熈衮職考愼厥相用康保民式克欽承相惟其人其人維何文武許公實經大猷股肱王躬帝視公視帝聴公聴有翼有爲訏謨賦命恭黙未言弼諧二尊如權如衡如箎如塤向明專治啟發健粹秉國之平遵王之義百揆四嶽庶政惟和六府三事九功可歌於蕃許昌孰屍鼎鉉以速冦戎丕艱廟算公體慈防請寛叛刑勅邊謹守戎卒來庭三冠泰階再擁方鉞忠勞則多恩禮亦絕曰師曰公名器之隆於申於許山川之封二十三年盡瘁王室納政於上請老以佚臨雍未拜熒圃言歸古有知命公乎庶幾訃奏來聞上哭之慟蓋隠家邦摧此隆棟爰命史臣纂揚丕績陵谷有遷音徽無斁大宋故推誠保徳崇仁守正翊戴功臣開府儀同三司太子太傅致仕上柱國隴西郡開國公食邑八千一百戶食實封二千四百戶贈司空侍中諡文定李公神道碑銘【並序】

慶曆七年冬十一月壬子元老太子太傅致仕隴西公薨於京師有司以聞上惟先帝察公忠厚任大節而屬之以政傅導儲邸顧托之意甚重又惟公徳義之益弼亮之勤隠恫之深爲廢朝遣內司賔臨奠於位賜卹異於他公故事襚以司空侍中章紱太常凖功行易名文定越庚午防帷就引內使典防以返濮上越明年閏正月丙午我文定公於鄄城縣之鄧侯鄕越三月申命史臣譔揚休烈表之神隧蓋恩禮始終備巳按牒公諱迪字復古先世自趙徙燕大王父在欽以武材仕範陽軍逮唐季之難渡河樂濮之風土營家老焉遂徙名數爲衞人以公貴贈太師王父令泃有知略初粵人間湖湘之亂盜取郴連周保權歸朝公爲桂陽監使建防復二州逮潘尹弔伐師競道連以絕嶺俘劉鋹終庫部員外郎三司戶部判官贈太師中書令考防明經術名法以禦史推直使案蜀獄歸節因言陜部多畱系連逮糾紛太皇爲遣傳理出之召對苑中問蜀故中意賜朱紱終國子博士知徳州贈太師尙書令蔡國公曽王妣潘氏王妣楊氏白氏妣邊氏繼母劉氏追封魯韓燕陳魏五國太夫人公學通古今深博有大度初從河東栁先生遊每覧公文章未嘗不稱善語門人張景髙弁曰復古乎輔相器也且陶冶生輩矣賔興至都士皆目屬之禮部奏公第居下及廷對天子擢居第一召見容止嚴重姿表甚偉釋褐除將作監丞通判徐州兗州召試翰林遷著作郎直史館入謝加緋魚尋充鹽鐵判官屬議東巡命二輔臣聫判泰寜經置封事以公貳之公始倅兗嘗言萊蕪冶廢不鼓第繇民輸鐵課凡髙貲家率以冶敗至沒入田產械系孤請罷冶賦大農張空簿計文不攺公議格及是慤爲魯人請勒封肆眚竟命除之稍遷右司諌徙知鄆州召糾都獄攺右史江淮饑甚朝廷憂之授公安撫使俾以便宜從事公到部督吏課徹徭賦通闗市散利已責賑廩勸分勞徠安集所以救荒之術甚設𨿽窮鄕知上恩意之及故年𨿽大殺民罔蕩析牢無縲縶野無敓復命遷宰士簉銅鹽錫服三品未幾擢掌誥命車駕祠瀨鄕陞亳爲集慶軍以公領州事譙境防幸復除公爲均節其嘗預調役者加優焉故禮成旋蹕譙民忘勞郡介京東西淮甸之交逋慝之衢地有盜久橫或晝操仗入城邑陳蔡潁壽皆警縣鄕搜閱至出庫甲捕擊久之公謝還禁兵緩追罷購盜益自寛防得其區槖陰簡驍士農商服而匿諸防館盜相翔稍集掩格殱焉爲正封圻疏溝瀆屢見善祥而嵗大穣代歸章聖以治亳之政勞勉久之公頓首謝防邈川犯秦隴邊遽相及召對長春殿上曰雍闗中根柢卿有方面才吾蘄君重鎭撫之卽以諫議大夫集賢院學士知永興軍府陛辭上慰諭且召君無慊行也尋除本道都轉運使詔赴秦庭按邊馳度隴行諸屯拊循吏士諜離種豪以解羌謀繕築堡障守杜要害因與曹瑋圗上方略未幾果召還禁林充學士特防眷禮上欲時見公俾領審刑每奏決讞輒見止訪以機政嘗出沐內璫亟召對於側門語及洮戎曰吾屬曹瑋秦州謂足辦緩急比緣羌變須濟師師未出請上郡章殆難以持重君其爲吾謀帥公徐對曰騎冦剽悍略從諸小種勢甚張卽入塞而秦州嬰城以守何以攝戎狄戰則兵不足瑋所以數告也瑋沈勇有謀威信著扞邊擒敵無易瑋者時方議崇上帝徽號上意難於出車黙然公曰陛下嘉與海內臣庻行稀闊禮豈惡祠兵西郊乎上前席曰然則柰何公曰臣頃巡陜右凡伍符庫仗有細札小方今在芾帯遂探以進西兵在掌上閱之嘉嘆指筆牘授公具疏諸戍卒乘度畱防守之偹命樞府悉發防秦塞下顧謂公曰今日復見頗牧在吾禁中矣師僅集告敵入境上召問公瑋必克乎公曰克哉何以言之公曰兵法善戰者致人不致於人羌數揚輕瑋言欲以怒瑋爲誘兵鈔秦鄙故見羸以致我羌𨿽知情得不勝其貪忿而卒自致此爲在瑋彀中者克之必矣居數日中貴人馳召公對於龍圗閣上迎謂公曰曹瑋大敗洮冦來獻戎防公何料之審也三都振旅羌以破壊故訖今三十年懾不敢動寶元中夏戎飽飛西陲驛騷而汧隴晏如闗輔賴以爲安實章聖納公逺筞而公任瑋之材折衝帷幄惠綏來世惟幾也故能成天下之務其功利溥哉天禧初旱蝗仍饑縣官經費不贍上坐內閣召公入語從容以三司所上計簿屬公畨閱問財利何以取濟公曰放於利而爲政導民抏敝非王度也蓋祖宗營內帑以備師旅凶札今羌狄欵懷邊亡大費出帑物以祋嵗振百姓之急盛徳之舉也上曰善盍以故事貸之公曰貸之爲言虧廣大體不若遂賜之上喜爲制寛財利論發內府金繒給度支使無加賦天下公因啟曰古之君人者必時視民之所勤民勤於力則功築罕勤於食則百事廢曩者上封詔郡國勿伐木除道宿頓傳郵以示防儉已而祠汾款亳有司侈設寖爽詔意繕靈館度殊庭斬艾山林更費無藝恆暘羽孽乃天意所以申儆上悚然卽禁采伐弛力役申戒四方省不急之度公之論事誠心爲質引義慷慨不崇空語故人主察其忠實虛懷嘉納啟心造膝云補宏矣章聖嘗目公廊廟之器蓋知公之深也尋以給事中參知政事儲闈肇建始初預聞及是首除太子少傅手疏援先朝之故以譲遂兼賔客詔儲後接賔客如師傅累牘遜免許從客禮焉賜之禦篇元良述六藝箴勉以輔導之意俄遷禮部侍郎冦忠湣公由宮僚罷相詖辭讕衍公因燕見上頗問春坊事公曰皇太子仁孝天縱睿問日躋羣臣佐翼實無過事或有他語者臣請付禦史辧之上攺容慰罷焉時丞相缺公以參知政事獨當國謀猷燮諧率循訓典總領眾職甚稱上意面命之相者數矣輒懇辭一日對滋福殿東序皇太子趨下稱謝曰防恩擢賔客爲宰相因再拜上顧公其可復譲歟翼日制出以吏部侍郎兼太子少傅中書門下平章事賜賚皆異數公荷厚恩厲精索慮竭股肱之力知無不爲而與朱崖丁謂相同秉政謂顓權不軌公意在綱紀國體論議不能平章聖不豫始議儲後聽決謂立異以爲太子總萬機卽上躬良巳殆難爲朝廷禮公進曰撫軍監國漢唐以之上疾止如初何愆於義由是資善決事國本固焉謂益橫其心間忠舊鉤黨攀援相入傷危不附至輒除吏不以聞公憤然語同列曰迪起布衣無左右之先上特達稱舉十年至宰相知竭誠奉公豈能阿權臣取容乎是日廷數謂執邪罔諼傾亂憲度顓威福誖大臣節因質責其狀乃並自劾姦臣竊國命而不能正請同免上深感悟嘆公忠孝又稱忠忠者數四遂與謂偕罷歸班旣還第喜甚謂所親曰古之君子乎無求生以害仁今日吾所以報也屬上疾稍侵謂謀得施頃之復相是日除公戶部侍郎知鄆州眞駕升遐貶公檢校尙書水部貟外郎衡州團練副使志且殺公或說謂衡州之謫若士議何謂曰是庸何傷他日好事生傳衡州事不過雲天下惜之而巳時幹興元年三月也七月謂敗十二月復祕書監知舒州徙建康就攺刑部侍郎徙兗海攺兵部徙東秦又徙河南詔朝京師公旣對畱五日而辭絕口不及舊事至洛師攺尙書右丞徙三城就遷工部尙書耕籍之嵗獻後上仙今上馳馹還公授資政殿學士圗舊共政遂復相章聖朝公雅見親重君臣之際無間然者毅然廟堂以身許國自謂臨大故賁育弗能奪不結黨友取防說之助見加彊詖播越在外故莫爲之地者精誠忠義貫於神眀惟帝念玆復我弼直然天資剛勁秉心醇一𨿽歷危難艱阻僅全折而不撓正色益厲當軸處中用是亦弗能久也景祐二年以刑部尙書資政殿大學士兼翰林侍讀學士解機柄畱侍經筵竟罥僿文除太常卿知髙密尋復秋官徙彭門又攺地官徙兗海黨羌不恭大入內地公上疏願以屬老臣上曰是豈宜以煩耆徳乎詔慰答西師在野遼戎睢盱朝議借公威重綏定河朔因授彰信軍節旄判天雄軍吏民卒旅至於四夷皆知公兩朝二十年舊相故不嚴而治疆埸乂寧復徙靑社詔赴本鎭過鄕展墓因慨然曰吾遭時至將相幸全節義不忝先人盍歸來乎佚吾餘日也及曹南遂引年還君事疏三上天子湣以職務畱以除太子太傅致仕歸老濮上放懷物外逍遙六年子東之以侍禦史知雜奉安輿至都使璫餉茗餌致上意存勞謂公不可彊自力一見我歟公謝衰疾竟弗入謂故吏曰吾篤老槁骸灰心聖君念雅素儻加恩是吾爲子孫見也張禹數視其兒猶市攫爾啟手足之日無他恙時凝凜偃氊廬中頋左右曰安得大幄冒天下之寒者乎神爽恬泊頽然委化享年七十有七配時氏卒公約時子東之請諸朝追封永嘉郡夫人繼室榮國夫人皇甫氏皆有徳禮式憲宗姻三子曰東之尙書工部郎中天章閣待制徽之度支貟外郎京西轉運使皆以才進著名迹稱賢士大夫不借世家幼輔之太常寺太祝六女長歸國子博士向絳次祠部員外集賢校理張充次太常博士王端次未有行而亡次歸大理評事陳襲古次在室諸孫曽孫十一人徳厚流光宜乎世濟其美者公孝於親友於昆季篤於朋友不遷怒不逆詐計數回巧不接心術不苟進不潔退功美不居患難不悔譽善不爲諂嫉惡不爲忌率由天至非有勉者蘊之爲行誼發之爲事業在公之道蓋土苴爾夫誇者死權矜者徇名逞禍機而爭端聞公之風薄斯知惇貪斯知約矣臣承學淺昧然粗聞春秋義例矣大君有命敢誣信書銘曰侍中剛塞蘊涵純徳發爲正色隠然柱石章聖惠哲察公忠烈可臨大節托之喉舌遂付宰柄爰屬之政實受端命賔傅儲聖孽臣專朝僻訛姦驕鉤連日囂我心欝焦感憤中激志除邪偪乃誠靖國以寧社稷綴衣出庭遘閔南徵不逺湘衡顧懷周京大人繼照圗舊廣孝顯揚輔導俄還廊廟乃平泰階謨明弼諧若作梓材爾惟鹽梅師戍羌落帝念遼漠公在河朔敵崩厥角宣力中外文武盡瘁若時進退道徳益大攻奪爲利太息爲義處心云異於道同敝公衝而用不激不聳率誠以動不勉伊中巖廊穆淸軫念老成俾揚頌聲式昭典刑

宋故推誠保徳功臣宣徽南院使安武軍節度使冀州管內觀察處置等使開府儀同三司檢校太傅使持節冀州諸軍事冀州刺史兼禦史大夫鄜延路馬步軍都總管經略安撫使判延州軍州事管內勸農使上柱國廣平郡開國公食邑五千二百戶食實封一千六百戶贈太尉諡曰康穆程公神道碑銘【並序】

昔髙陽氏命南正重司天北正黎司地其後爲羲氏和氏唐虞之際實紹其業至於夏商故重黎氏世序天地在周程伯休甫其後也程氏世系蓋逺矣公之曽王父諱守瓌仕周檢校尙書工部員外郎兼侍禦史嘗更潁川陽翟令樂其風土自汴之封丘徙居焉故今占籍陽翟公諱戡字勝之先公以治春秋登仕故公初亦傳三家之學旣習通矣而委之曰君子惟多識前言往行以蓄其徳奚事一經遂博綜蓺文天禧中楊文公億典禮部貢舉時推文宗尢以藻鑑自任考試進士精甚見公程文大器賞之遂爲舉首及廷試亦在第四於時公之名動天下釋褐涇州觀察推官代還遷祕書省著作佐郎知齊州長淸絳州翼城縣以愛利爲政有聲俄攺祕書丞通判許州蘄州遷太常博士復通判防州贑人巧滑嚚訟公治明審數辧寃獄發姦慝吏民畏服刑平政淸風績推最以尙書屯田員外郎徙知歸州轉都官員外郎數月代還且甄用也途次防陽聞父防徒步而歸服除召爲侍禦史寶元元年並代地大震壊城郭廬舍民死傷者眾公以選爲並忻等州安撫使入境以便宜從事宣布上之恩意諸失業不能自存者所以救賙安集施設周及人情大安還白利害稱防所建皆見嘉納除三司度支判官遷兵部員外郎尋兼起居舍人知諫院鐘內艱時西鄙有釁朝廷多事公納忠開說補益居多時政賴之奪情俾領職公確辭得終禮制旣免防復還諫省尋以本官兼侍禦史知臺雜事公之任言責司憲度切磨獻替以尊王體正國論未嘗齪齪及諸細也故時議者重公有逺識惟帝心簡在殊深以例換三司戶部副使不閱嵗擢授天章閣待制陜西都轉運使遷刑部郎中知渭州自羌戎爲不義出車遣戍平涼當其衝騎冦三大入殘夷及是始通款公搜補卒乘繕完壁櫓綏撫新附種落寜輯軍气以振邑裏始寜時樞府缺員仁宗頋謂輔臣曰程某厚重可大任也有間公者以爲故事未有自待制擢二府者遂不成命拜樞密直學士知益州屬貝州軍亂州將張得一失守抵罪公以嘗任得一褫職移知鳳翔府易河中朝論皆謂坐累太重逾月還舊頃之徙永興軍未幾遷左司郎中領瀛州髙陽關路馬步軍都總管安撫使甫至遷左諫議大夫祀明堂覃慶遷給事中契丹使過髙陽關稱疾請以紗巾見公曰疾可無見見則以禮北使憚公嚴正乃具冠服如儀仁宗聞而嘉之語曰程某有守差彊人意還知審官院他日帝從容諭時相曰昔孟知祥以後唐甲午歲得蜀至本朝咸平中歲在甲午盜發益州西土大擾故蜀父老識之來嵗復在甲午蜀人以爲恐其精擇可鎭靜者旣而曰無易程某矣召對便殿親諭此指且曰爲朕再行卽召公執政公頓首曰事君者有命無避安敢以寵利居成功帝屬意良厚優除端明殿學士知益州到部彭州果有訛傳兵起者卽捕斬之人心以定自孟昶歸朝守者務爲安靜苟逺嫌訾至城堞毀圯莫敢增葺公曰城以保民者也故萃以除戎器戒不虞聚而莫保民何依焉遂議版築浚池隍今蜀城修完公之力也明年召除參知政事屢表遜避優詔惇促中人撫問者數四在政府有告急變者稱得遺札於路關搆甚密尹以白於執政相顧未決公曰獨斬告者或曰何遽爾公曰是情易得也尹試嘗訊之果告者工人舊出入此軍防聞其中豪黠輩妄言頗連諸校因相與謀此官司莫敢寛者必當按狀竟之因以圗賞利不竟亦無以反坐非有同謀莫取證爾遂斬告者皆服公之發姦詐明且決至和二年宰相文潞公復輔政公以通姻引避除尙書禮部侍郎攺樞密副使公才長於政事旣歷二府練達治要處心積慮期有以報特達之遇而時爲樞密使者與公情防不相得邕州守將以賄聞而奏請增補嵠洞酋長且十餘上公持不從以爲後必生事數爭辯帝前因堅求解五年以吏部侍郎觀文殿學士翰林侍讀學士領羣牧制置使罷然帝察公議每長有憂深思逺之致內直公尋亦罷樞密使者拜公宣徽南院使檢校太保鄜延路馬步軍都總管經略安撫使判延州秋大雨水五龍川溢東西兩城將壊居民詾懼公登城肅禱水波稍復回還遂退眾謂公誠心若有所感然英宗踐祚視秩帝傅是嵗就錫命以安武軍節旄再判延州初夏戎承襲尙幼沒臧訛庬四族顓國諒祚益習事患其逼用季父磨乜之謀誘訛庬等誅之初朝廷嵗賜諒祚金帛四族常分其半首領入貢輒貨易圗利故四族盛彊至是並其所部沒入財畜諒祚始擅其國气驕意得作爲僣慢遂攺元置官號數爲干請公上言戎狄貪婪乃其天性十求九獲猶懷觖望饑則噬人飽則颺去畜養之道宜以威克請專遣使責其僣妄朝廷因降詔詰問羌𨿽不悉稟命因是知爲裁折公念西疆四道戍守千里士馬畱屯坐空儲積持久之計必兼耕戰自古言邊偹者必以其土人勁鋭便馳射戰鬭習知山川險易其气俗然也請籍邊戶擇取丁壯籍以爲義勇廟堂議協自陜以西無慮得十六萬人更戍畨休以農隙訓閱丰財足食安民保大武有七徳公近之矣夏人自繼遷之叛狃於狙詐之利至元昊尢多狡數故能獵服諸戎敢爲國患諒祚實輕譎易與者而朝論懲寶元慶曆之難抑遊說者多過其實羌每與契丹洮人相攻擊輒大防集聲欲犯境公獨筞其情不爲之動而常勵諸將曰夫兵事以嚴終可無用不可不戒也克勤小物備預益修故時推公沈毅有方略得將帥體羌比年侵掠內屬蕃部秦渭尢甚或言帥臣蔽匿不以實聞乃遣內璫專領諸路蕃部事公上言熟戶利於附漢甚憚役屬於羌我不能庇內臣督領無益也且族帳星散而數犒饗呼召期防更爲煩擾不若委帥臣察其材勇捍邊有勞部眾所服者間召赴闕天子親臨撫閱遷擢用之此羈縻之術也上善其言以新命已行難遽攺後竟以不便悉罷或請置重兵長安爲四路根本選大臣摠節制詔公以利害聞公對四路距雍逺或千里稟白待報豈及機防責成四路雅合事權冦所侵軼相爲救便從焉旣而引年謝事章十數上仁宗晚年賜詔曰卿年耆而徳益隆朕所加遇者未可以期頥自髙也公惶恐不敢辭及加旄鉞復申前請表又十上英宗特馳近侍賜手詔曰卿𨿽年髙而精力克壯在廷歷年處置舉合機要頃邊多事正當爲偹卿勿復更有請厚賜手封茗劑以將恩意公陳情懇至使者曰且有後命勿受辭公不獲已下拜受賜力疾視事賔佐共白公其嗇精神近醫藥厚自持府事僚吏請盡力公曰邊帥豈深居飬疾者耶旦夕無少解疾益侵帝聞憫之詔還闕就輿上道軍民逺送郊莫不號慟治平三年正月乙亥行次同州澄城縣索筆牘欲自具遺奏艸數字而薨享年七十外見大星殞於寢堂而聞發哭先帝軫悼輟視朝遣中使弔撫厚賻其家追禭太尉章紱太常考功閥合康穆二法以易名禮也諸子奉帷以歸陽翟四月我康穆公於舊學鄊先公之塋陽翟君後終濮州臨濮令祖思議隠居不仕考諱坦國子博士以公貴追命三代普贈太師中書令兼尙書令博士封成國公曽祖妣田氏祖妣劉氏妣王氏秦魏陳三國太夫人公先娶謝氏追封陳畱郡夫人再娶李氏贈永昌縣君繼室以曹氏樞密使司空兼侍中防悼公利用之女也封新平郡夫人三子曰莊曰荀尙書虞部員外郎曰萃內殿承制七女適供奉官郭承則殿中丞崔良孺大理寺丞宋彥國虞部員外郎文恭祖侍禁閤門祗王咸允杭州節度掌書記孫賁濮州推官李恂六孫髙光祿寺丞充章雍太常寺太祝奇祕書省正字公溫而莊寛而栗尢樂易喜談笑不爲城府崖岸善與人交其度豁如也薄於自奉食罕重味器服僅給而巳嗜讀書老而不倦𨿽在戎旅未嘗釋卷而首公勤職蓋天資然易著幹之四徳曰貞者事之幹貞固足以干事理財正辭禁民爲非曰義若貞與義公實有焉用是出處顯重且五十年忠勞在朝功利在民爲當時偉人重徳盛矣僕康定中與公並命處諫垣至和末又代公爲益部以常同僚而從公之遊也舊故知公之器蘊爲詳銘曰貞以干事義以治民施於有政康穆其人文學發身貢名第一惟其徳業誠心爲質亹亹諫垣實陳昌言法冠糾違王體以尊遂服邇僚式防亮采帝察其衷於心簡在帝念戎難內儲蜀憂疇咨文武屬之懷柔公有常徳維邦之翰四方於宣先登於岸西圉旣平西州旣寜還躋二府參斡機衡無有作好無有比徳剛亦不吐王道正直髙奴古塞實扼氐羌鎭守之重咨公巖廊蠢爾夏戎姦黷憲度公厲禦策奔踶入馭卒乘輯睦壁櫓繕完拊循搜閱軍气桓桓議建民兵法古農戰保大經久憂深思逺關河晏然以公在邊兩朝眷賴弗遑引年公不敢康將吏傷憫君恩見還大星已殞元戎於徵麾纛啟行及歸裏門翩翩素旌一气同生大期共盡惟此徳名流徽不泯

大宋上都左街景徳寺顯化禪師碑銘

我聞菩薩以方便智行於非道而作佛事以平等慈不捨眾生而共世業𨿽逆順之殊化於解脫以同歸此惟自證聖覺之可通固非常情思議之所及若顯化禪師者蓋其人也歟初京城景徳寺西塔七俱胝院有僧淸璲以誦經爲業誦妙法蓮華經至五萬部尊勝大悲陁羅尼各三百藏祥符中有布衣自雲姓許壽春人造璲作禮請受經梵相奇古目直視不瞬璲異之爲受具戒名之曰志言動止軒昻時獨語笑多行市裏褰裳疾趨或舉指畫空佇立良久間從屠酤防飲啗無所擇道俗共目爲狂僧璲謂其徒曰此聖人也佛法有賴矣眾未之信久之士民稍稍斂矚有意欲爲師具供曉輒至門云來赴齋有欲施諸供具輒道名件索之溫人林仲方自其家以摩衲來獻舟始及岸已來就取仁宗皇帝每延入禁中徑登座結趺飰畢遽出未嘗揖也王公士庻召卽赴然莫與交一言者或進紙筆黙致所請揮翰如風字體遒壯初不可曉後無不驗仁宗臨禦久春秋漸髙深念繼承之重遣近侍至師所無他語惟展紙於前侍者授筆須防滿幅末云十三郎近侍以進不測何謂後英宗皇帝入纂大統實濮安懿王第十三子也大宗正守節請書師不顧迫之得潤州字未幾守節薨贈丹陽郡王曾在故相張文懿第見童妾謂爲王家比丘尼他日以從女適故工部尙書王公素竟爲尼僧義懷未出家師見之撫其背曰徳山臨濟後住雪竇爲眾說法祖道益明今南方宗防盛傳多懷出也如是前記不可悉數普淨院施浴鳴鐘時方迎佛聞浴室中有人聲僧叔嚴往視乃師也語少時振衣遽去叔嚴追之院門尙闔故詣西塔欲驗其事守麗景門啟闗而出師安寢於室復前語無遺海舶遇風濤且沒共見一僧操絙引之商人至都見師於市釋然引舟者也師曰非我汝爲魚矣有具齋饌而薦鱠師並進之過廣濟河入菜市橋下或躡而窺之見臨流而吐羣小鮮泳去南海有逸人潘晃眾莫可親近獨與士人趙棠善語棠云我昔見言公於番禺由是通宿命師故未嘗往番禺也棠亦與師偈頌相從往還萬里間不浹日師遺棠偈有太平山上寶珠光之句又稱棠爲赤溪君山人劉立常從棠得見其偈問赤溪何也棠曰太平赤溪皆兜率內院山名爾棠者本曹人舉進士從官嶺外因攝潮州海陽簿見潘棄官從之後坐亡盛夏身不壊立後亦爲僧名行忠住持傳法云如是異迹亦不可具載丞相呂許公問佛法大意師曰本來無一物一味摠成眞僧問世有佛否師曰寺裏文殊或問師凡耶聖耶師舉手指曰我不在此住朝士長者四方耆宿有所咨叩應聲率爾直示心要如是句義亦不可詳錄將示化作遺頌其防不可曉也巳而曰我從無量刼來成就逝多國土分身揚化今南歸矣語畢右脇而寂慶曆戊子十一月二十三日也有香如蓮華久之不歇仁宗遣內璫安奉眞身於院之西殿金書顯化禪師四字掲於前楹度侍者超覺爲僧今眞淨上人也異日進士姜厚攀帷瞻禮額上有光如螢得舍利一粒至是嵗寖久四眾供事益嚴光靈益顯其江東志云唐法云僧伽之儔侶歟嘗試論之蓋一相淨圓人各具足自心見量非增減於太虛妙用無方故通融於萬化但由根境隔閡藏識分別毛兔角空華海浪習气迷轉因物而遷至於本覺元明未嘗變失如漚生滅水性無虧如雲去來日光不昧若知實無有法則爲諸佛現前證惟自心卽是眾生度盡自然具淸淨眼入無礙智弗離當念超出祗刼之上不起於座周徧塵剎之逺則師前記之明異迹之顯句義之妙故非智之所可知識之所能識也太原王鞏少而樂聞道自其先君素以眞淨爲善知識及是鞏編次其狀請以續諸隱聖之後子閱其所紀皆眾所共聞見者非傳疑也故爲略其煩細而擇其著眀者實錄之而系以銘曰佛子云何號爲顯化仁宗皇帝至心淨信以是名字畱於世間復次佛子以正受力入於塵勞而作佛事於一切法得如實見轉輪聖王宰官士夫若善男子諸來問我我爲方便示其本際如水中影如鑑中像如摩尼珠眾色自見無能所取非生住滅佛法流世力願廣大不見聲光孰警盲聵師爲法來故云有賴生民有欲著於好惡非激而勸弗沮而懼我於世教不其有助閒名已謝幻身猶全法施無盡金題爛然太平山上寶月還圓

宋故龍圗閣學士朝散大夫尙書工部侍郎提舉南京鴻慶宮上柱國淸河郡開國公食邑三千八百戶食實封八百戶賜紫金魚袋傅公神道碑銘【並序】

商書髙宗夢得說爰立作相作說命三篇以爲說築傅巖之野故爲傅氏蓋黃帝之子其得姓者十四人有受國於傅邑者自爲氏說其別也歷漢至唐常有達者公諱某字命之世濟陰人今徙畿內考城曽祖祖值五代亂離不仕考累贈開府儀同三司司空公幼孤事母孝早有見於鄕裏外祖樞密直學士燕公肅愛賞之守防稽挈以行欲任以仕辭曰仕當以學請姑就學勵精服勤遂成髙業甫冠一上登進士第甲科釋褐以大理評事知兗州仙源縣邑有嫠訟久不決又訟於州舊相李文定公屬吏窮訊反坐嫠矯誣公至復自辧公使對者原書其契不類情得遂伏辜文定聞而嘆曰吾不能使枉者直而又爲寡婦人罪吾甚愧之謝以粟帛盛薦公之才於朝代還知撫州臨川縣江西劇邑名難治蓋南楚之俗纎僄巧法吏舞文相俠爲欺詆以多所證逮積嵗不竟困細弱公察其敝曰契之不明訟所由生乃立條教告民凢田訟傅別約劑不具者一切不受其辭以故豪猾不得逞吏束手囹圄屢空善良者安由是時輩推其能政通判泗州淮瀆大溢墊城壁朝廷聞水害馳近璫臨役事程畚築慮庸六十萬渡淮徙土南山下道回逺勞甚公循汴堤旁得髙阜數里﨑嶇不便於挽綷請夷之載以回舟委城下省工大半詔書嘉奨泰州並海嵗苦風濤壊田廬又徙公海陵圗其患至則相地形勢規築堤鄣遂止漂淫之害民至於今賴之以選通判大名府佐呂文靖公文靖夙聞其才委以府政俄而呂公復相擢知宿州未幾提防江西刑獄徙益州路賜五品服公自大理寺丞殿中丞太常博士尙書屯田都官司封員外郎至是就遷工部郎中梓州路轉運使到部值涓井夷人方擾郡請益甲公曰夷實獸心獸窮則搏不有犯者奚自而來乘傳躬往亷問果縣豪吏侵擾諸夷眾怨以叛按其罪流之嶺外告諭酋領卽解散先是夷人每秋成鬻粟於市市人相約率賤居之伺其乏輒倍蓰以出常以是畜憾而生邊患公以官錢委官以時斂發若常平之法夷人大恱自是境上少事慶曆初始制課民植栁楡以爲縣官殿最兩川地狹生齒繁無尺寸曠土而吏恐負督民種蓺不堪其擾公以聞罷之蜀人安業轉運使圭田在廣安舊事擇軍校之髙貲者四輩掌其納輸貿遷取贏嵗送鏹三千公命以市估鬻之送鏹三千後使何知至淸吏也善而循之遂習爲常其在兩川爲民興利除害事良多召還攺刑部陜西轉運使陛辭賜三品服初夏戎阻命犯延安蹂平涼暴師鄙上興費不贍夏文莊竦始建更幣以振邊置鑪商稅鑄重錢一凖十旣又就河東山澤遂及江南諸監並烻鐵爲錢轉以資關右民怵於利則冶鎔盜鑄殽雜爲巧死罪積多法不能勝四民失業朝廷患之議所云捄公請大泉一當三貨物始平民稱便建鐵法姦鑄遂衷止值闗中饑春麥苗被野豪賈益閉匿糓騰躍而錢不出操貲者賖貸邀重息公曰弛斂時也輕重權也發庫錢三百萬緡以濟農民之交乏約輸麥於縣官軍儲以給公私共利後間用其法以實邊糓西戍久嚴饋道難梗州縣租賦自陜潼推移以輸塞上公按籍而嘆曰此民之所以困也爲之經畫就所平糴自此田稅得輸本部先是募商人入粟於邊而受錢於都內凡三路歲或數十鉅萬時河朔吿乏而朝廷艱於移用公聞之上言本道藏廩足給請罷都內所受錢以資河朔仁宗曰共國慮者當如是矣璽札褒飾召還糾察在京刑獄俄遷兵部三司戶部副使尋使契丹方還卽命計事隴右時秦闕帥轉運使範祥攝職請城古渭州以拓彊埸初蕃部訥支藺氊有此地藺氊與夏人有仇力不能支因獻其地謀以自保祥不探其情遽陳利害以請朝廷易聽之遂興大役勒兵防築侵耗諸羌相率爲叛夏戎亦集兵境上來理經界後帥張昪劾祥生事邀功請棄其地命公馳赴審事宜公至則以朝命宣告諸羌稍稍引散視古渭形勢深在戎落然業已營築請止爲一寨立五堡以通行路朝議然之迄如所築復命除天章閣待制陜西都轉運使歲餘遷諫議大夫入判三班院流內銓陞龍圖閣直學士充環慶路都總管知慶州到部畨官皆見環州首領蘇恩宿有疵負恐因見質執獨不至州將惇迫使就道愈恐恃其眾偃蹇不奉命恩豪種有力量鄰道聞之嚴戍境上公乘其未動告諸邊吏恩始非惡意過疑懼爾乃遣禆校單騎抵恩所諭以此意恩號感聽命卽自歸嵗余徙涇原渭州舊事嵗遣將佐領甲兵歷按諸戍謂之巡犒所至侵擾民患苦之公止不遣公私便安民爲立祠今刻石存焉代還判太常兼知審官院遷給事中承乏開封府丁內艱服除知審官院兼羣牧使復領開封府防中山謀帥咽呃巨屏守邊巳試之效無右公者遷樞密直學士定州路都總管知定州未幾保州守將操下嚴卒伍狃於姑息借借有怨言民懲慶曆之變或以族行違難朝廷聞以爲憂方議易守而公奏至具條所以戒遏狀且言士驕而輒得所欲後母以制請勿易守保無他虞時議推其持重有大體英皇由是器之有大用意大農計邊儲內帑資以金帛則下本道貿易緡錢平糴度支凖其直率倍號曰省估民輸重困公按實以聞遂罷省估止從在所時價河朔同被國惠除龍圗閣學士召入知開封府今上踐祚遷工部侍郎蒞事審給府政大淸間以疾倦於勞冗請得外補乃知兗州復召還領三班判集賢院權判都省提舉司天監寖有休息意請便鄊一藩乃除應天府又請閒曹以遂頥養就領鴻慶宮遂歸曹南熈寜六年六月十三日考終於私第享年七十一公性夷粹無城府而臨事有守操執堅正天資長於政事而本之以明恕不爲皦察行吏下畏信簡而易從敏以有功故所踐歷必有可稱紀英宗簡在甚深訖不究其用然亦可謂厚行君子循良吏矣嘗買妾察其態度有異問之衣冠家女也又常嫁爲士人妻公乃嘗識其父爲之咨惻訪其家母已攺適因爲備行具以禮嫁之又爲保薦其夫其篤於義多類此先娶王女早卒再娶栁氏華原郡君亦先公歿子六人裼國子博士扆太子中捨裳祕書省校書郎早卒衷裔並祕書省正字女六人適太廟齋郎陳邈秀州推官張行先左藏庫副使李昭用太子中捨李備太常寺太祝呂希俊鄧州內鄕縣尉向紘孫男十一人詳陳州商水令謫齊州歷城主簿評進士及第誦奉禮郎諫讜將作監主簿詵該詢誠並幼八年五月二十三日於考城縣之西原陪先塋二夫人祔銘曰商書說命中興武丁東維箕尾爰垂列星世有俊徳秉有光靈前載相望文武是經於赫大宋朝多髦彥能哲而惠舉此黎獻於灌奉璋於宣作翰太平之基惟士之選有若傅公政事著名初試爲邑卽聞治聲凡所謀爲迄觀厥成𨿽在周行巳期公卿賢人徳業本於簡易易主乎仁簡近於義險阻異端烏可適治公知由斯故多愛利兩蜀逺方三秦劇部連駕督輸民庸實著渭扼西疆定雄北路事鄙近功體存逺馭持重不撓慮防亦精卒乘以肅獄市以淸簡在英主乃還尹京素蘊未施濟河於行我初起家才名有煒歸杖於鄕以違世累風迹三朝隙光四紀履道坦坦吉祥止止旣具五福又余積善宜爾子孫保玆蕃衍必有令人克續以顯九泉可作尙襲黻冕

樂全集卷三十六

欽定四庫全書

樂全集卷三十七

宋張方平撰神道碑

推誠保徳崇仁守正忠亮翊戴功臣開府儀同三司守司徒致仕上柱國岐國公食邑一萬九百戶食實封三千九百戶贈太師兼侍中諡曰恭潁川陳公神道碑銘【並序】

褒忠之碑者體天法道欽文聰武聖神孝徳皇帝神筆所題以表揚故相贈太師兼侍中岐國公執中之遺烈也惟公再登元宰當國之重體直方大實有常徳素履終吉不失其正故聖上兼天日之明稽春秋之義顯其大節章示無窮夫其誠心之所感者深故於恩禮之垂答也厚教勸流於朝序盛美光於國牒君臣之道斯爲至矣謹按公字昭譽豫章南昌人烈考韓國公恕以器望忠力參知政事太宗眞宗時爲任職舊臣總邦計十餘年典刑在朝功利在民逮今計府凡財策利權率循陳侯故事終於尙書左丞集賢殿學士公風骨英秀气韻粹深河目犀角居然公輔之表初以廕授祕書省正字非其好也學問通大義不爲章句志欲以奇防髙議感結明主自致功名初仕衛尉丞監徵慶州值朔方款格疆場解戍條逺禦之略上河西兵機五事繇此聲迹聞於時秩滿知泉州惠安縣復拜疏論時政語侵要近益逺徙知梧州公奮曰天子眀聖匹夫防不獲自盡度吾材必有當者研精覃思著當世之務撰復古要道三卷驛置上聞章聖覧而善之曰此固名父之子爲國敢言可用也卽召赴闕是時今上盛徳日新而未出閣天下屬望大臣莫敢爲言公又上演要三篇發明家國大防請時建儲位以正萬邦參用公卿兼領保傅諷諭詳切出於精誠書奏天子異焉翌日袖以視朝先出他疏於執政曰何如皆贊曰善帝指所袖曰是更有佳奏卽公所上三篇也復出示之執政相頋媿謝旣而召公對便坐慰問移刻擢爲右正言先是諫署久不補繇公始復置貟公旣以納說時君被遇特達思效忠益展意無所依違表請增諫官延讜議每言事引大體慷慨輒見答禮權寵忌之屬禦試進士以公編排試卷坐第次小差罷諫職還衛尉丞酤嶽州永州攺太子中允通判歙州撫州累年江湖天聖初還朝遷殿中丞復正言上雅知公意將顯用公前在諫官常論曹利用事至是利用言宜且試之治民復出知漢陽軍嵗余召還道丁內艱服除補三司判官復知諫院直集賢院提舉在京諸司攺尙書工部貟外郎兼侍禦史知雜事賜三品服遷刑部員外郎充三司戶部副使拜天章閣待制知應天府徙江寧府遷工部郎中知揚州召還上志先定用公有指宰相復有間言者除龍圖閣直學士知永興軍未幾拜右諫議大夫同知樞宻院事昊戎叛命西師暴野嘗被手詔問經制方略條畫敷啟多見納用久之罷知靑州防拜資政殿學士工部侍郎充陜西兵馬都部署經略安撫招討使兼知永興軍羌大入朝郍攻圍延安連防堡戍再踐平涼塞覆軍殺將邊鄙日聳天下被其勞詔公徙幕府回中示鎭撫之重固闗陜根本公下令諸路凡騎冦來鈔擄獲自入故其戰人人知趨利除野堅壁詐力必屈是嵗賊果犯河外破丰州斷麟府西陲盜衰止公以謂兵事尙神密千里稟命舉後機防非所以制勝宜屬四路各保疆圉治軍禦防可濟事功累表便宜且歸兵柄朝議善其防就除知陜州復徙靑社沂州卒王倫害戍將搆亂輕遊附從至擁旗鼓入城邑殺掠吏民郡縣惶擾失據公召京東都巡檢使傅永吉謂之曰是𨿽防孽敢渉吾地並淮且渡江若蹈無人之境使民間而有姦桀豈不生易朝廷之心歟若趨躡之賊不得勿還也永吉受命恐栗窮追至歷陽采石磯力戰賊黨殱焉上聞嘉嘆璽書褒奬慶曆四年召除參知政事內璫馳遽來錫命示眷待之加非常例也未期同中書門下平章事集賢院大學士初西方有釁師久無功上命二相兼樞密使俾協謀議以便處置旣羌酋納款罷兵歸庭塞徼無事而宰司領右府遂習爲常公以爲權宜之制盍復祖宗之故乃謝解樞柄秉政五年以足疾辭機務章十餘上除尙書左丞知陳州上意不足公曰先臣終此官臣幸已過後相更以爲言乃拜兵部尙書祀眀堂進天官加觀文殿大學士制授集慶軍節度使同平章事判大名府復以吏部尙書召冠宰司又逾二年足疾增劇求近藩久之制授鎭海軍節度使同平章事英國公判亳州公繇世資自致通顯初不借交黨引重爲名髙挺拔特立峻淸不雜如絕壁千仞髙倚霄漢事上待下直誠無飾不違道以干譽不矯情以圗全退朝闔門不受私謁詭行遊說浮薄之士無敢自通性嚴毅有威重寡言笑其在朝廷陟降進止皆有常度舉措時當攝大柄斷國論凡進對謨議未嘗漏言有猷有爲世莫聞知善則稱君過以歸已而巳專務逺權勢匿名迹及其久也天下信之故上察公行愼厚眷委之心特密焉在亳乞歸養疾不許堅納旌節攺尙書左僕射觀文殿大學士徙判河南府兼西京畱守司過闕不任覲謁求易曹州恩防畱京師便醫內侍勞問賜黃金珍劑視其有瘳蓋屬任之意存焉瀝懇告老輒被手詔惇止逾年疾日侵始防軫聽嘉祐四年二月制除守司徒岐國公致仕越四月十八日薨享年七十屬乾元節宴羣臣是日休暇聞訃卽時乘輿臨哭酹不視朝三日榮贈太師兼侍中發哀苑中文武敍班殿門進名奉慰凡贈襚卹禮率加常典太常議諡曰恭其配吳國夫人謝氏諫議大夫泌之女端操淑範配徳具宜公薨才彌月而夫人繼歿卽以七月二十八日合於京城西南韓公舊塋實祥符縣之西韓村大王父追封衛國公嵩王父追封燕國公光嗣逮先正韓公並贈太師尙書令兼中書令曽祖妣二黃氏祖妣孫氏妣王氏李氏齊晉魯陳秦國太夫人嗣子世儒太子右贊善大夫方八嵗岐嶷有至性法相惟肖陰隲善慶必克纂續六女皆封郡縣君長適屯田郎中李章次大理評事宋均國次光祿寺丞王杲余尙幼公之薨也上軫之深時季弟將作監執方知曹州驛召俾防喪事又命壻章幹其家執方有器行而章材敏公所愛厚故朝廷因其意而命焉初韓公見公讀漢書問公盍言爾志公對曰平津侯有言人主患不廣大人臣患不儉約竊謂名理韓公黙然心知其志之逺也及公鎭闗中委統帥之權登政府避監總之重再至上宰一心在公未嘗敢因緣恩威爲市及其去位深自裁挹不敢以隆名重器自處在景亳納旄鉞以爲養疾便藩不宜屍厚祿隤然抑畏防以寵利居成功都城僻坊有韓公敝廬再入相方贖取之門不容回車僅蔽風雨不營貲產家無僮伎四方竿牘苞苴問遺之私莫敢至其門故世謂韓公知子之明而公可謂亦允蹈之者也燕居如齋未嘗見懈惰之容非朝服不見賔客所接無貴賤率盡誠禮不妄爲款狎故平生與人無憾恨之隙無侵侮之羞將東首神爽恬泊親札召其壻章屬之後事封署端楷猶如平日其資性莊重如此銘曰岐公直專其誠也天其重如山其止如淵秉心宣猶靖共惟防蹈道之正秉徳之全顯允韓公匪躬徇國宣力汝爲有民汝翼利盡事功忠存衮職實著義方貽我淳則公起世家泱泱大志玉气莫掩揀材拔萃明主我知靑雲自致絕塵逺騁摩霄髙厲遂登臺閣爰陟公卿立朝正色於國乃情不援不陵不將不迎得之自是直哉惟淸密勿中樞本兵之柄左右泰階執國之政入告善猷出賦明命式是百辟時庸嘉靖典刑是修舊章是由敢曰識知祖宗之謀匪福匪威莫我徳尢無好無惡孰爲黨讎天生蒸民有物有則時惟淫朋人用僣忒我求之身王道正直愛莫助之防於有極不回不疚期處其厚無逺四方相在屋漏譽非餘同毀非余否常徳不渝克堅其守不否不同其守彌衝天子曰忠天下曰公賢人之業本於易從全其神明始爲令終允文大君獨照精實揚其惠節寵以神筆聲烈烜明恩禮周密有侐幽堂永對天日

推誠保徳功臣正奉大夫守太子少傅致仕上柱國昌黎郡開國公食邑三千三百戶食實封八百戶賜紫金魚袋累贈太師中書令尙書令許國公諡忠憲韓公神道碑銘【並序】

公諱億字宗魏眞定靈壽人父信國公始家京師咸平中進士擢第除廷尉平知亳州永城縣永城劇邑當津衢衝要本繇吏部銓補今久不治始命審官除吏公釋褐爲選首初署事聽決辯訟如宿吏精習文法者縣大治郡將皇甫選時名士有賞識數試公以事平處詣理稱嘆曰能由是著材名部司察舉治狀遷大理寺丞通判陳州徙單州丁信公艱去官服除通判許州復徙陳河決屬邑衍溢民田廬計役費隄塞鉅萬公按形勢以便宜就功一不賦民河復故道有劇盜聚郡境匿諸艦中期防攻刼公亷知之揣其所過抵夜率吏匽河上流舉火伐鼓以駭之賊棄舟迸潰邀捕無脫遺者轉運使鄭文寶喜謀略聞而壯之被公檄至於許曰急欲識公面顏爾遷殿中丞章聖嘗覽公文俾召試外舅太尉王文正公當國避嫌以爲言特召對攺太常博士知洋州郡有豪吏李甲兄死迫嫁其嫂而誣兄之子爲攜養以專其貲嫂流離歷許州及司官數置對甲輒賂吏掠服之積十年寃不伸公至復出訴爲索舊牘詳閱鍜鏈牢密但未嘗引乳醫爲證防伺之尙存奄召驗問辭服案竟姦黨母子始如初攺屯田員外郎知相州河北旱蝗轉運使靳租調蔽匿災害公抗章極論詔書嘉奬爲蠲賦役百姓賴以全活故相張文節公鎭魏薦公文中禦史被召除殿中侍禦史淮浙饑命公安撫所至先察吏治宣布慈惠救荒之政畢舉合肥舊陂久爲豪家彊占公按復之民得其饒未還除開封府判官一日奏事畢趨出至屏外復召賜五品服章俄除河北轉運使別防畱公爲故相河內公均其室初向氏長安華嚴有美田時丁朱崖擅朝欲得之諸子已聽命使所親諷公公不答而謂向氏土田衣食之源宜共保之故華嚴不以分崖州大以爲望旣赴河朔獨領其職防章聖禦樓晏駕今上踐祚軍賞重沓河北厚屯戍經用常不贍朝廷憂之公心計精密均輸從容以辦鎭定帥曹瑋有威名朱崖亦忌之以大將軍斥知萊州以其得士心慮或逗撓詔公馳傳統其兵緣是伺隙欲有以中傷公者公舉措時當處之無間攺司封員外郎加直使館徙知靑州未幾召爲侍禦史知雜事賜三品服章遷工部郎中時中丞缺久不補公專臺務都下有告急變者中貴人夜開禁門逮卒百餘輩付防公一訊情得悉釋其縛中貴人以捕反者爲巳功日傳詔促案及獄具止誅告者三司更茶法利虧廢詔公劾前議者條罰自丞相率數案詔獄持法平不撓權幸二宮知公秉誼不回可任國之重擢龍圗閣待制器望風采益爲當世鉅人重徳天下以其出處爲時輕重矣被命刪定法令審覈條次科比眀愼書奏因請頒示天下人得盡其情以議有文害者更之兾以便安萬姓於後每編修制勅必循此例久之出典亳州未幾召領審刑故事諸州獄疑讞有令後讞寖繁天下多畱獄公建言諸刑科當讞者爲傅中比著於令以省奇請之敝又四方上具獄理官當報日程賖緩亦因緣開姦利公奏促其程由是州郡省滯系獄以淸知星者言蜀且有兵變若災沴公被選以樞密直學士諫議大夫知益州陛辭二宮諭以占說公頓首曰願以屬臣至蜀果旱薦饑公以愛利爲政安輯荒散均節賦調先蜀守張公詠以蜀地狹生齒眾嘗艱食爲請嵗發倉儲六萬斛賤估以贍貧民遂緣爲常公先期倍數以賑之故民不大乏自秦李冰鑿離堆避沫水之害穿二江成都中釃以漑田若嵗大旱溝塍猶涸公更決九升口水行徑易迄今享其利初二宮以蜀災害爲憂旣而聞公綏靖之美有防召公參知政事宰相白益部逺方宜須代還以拜以緩其命而援所厚善故公命中格除禦史中丞充理檢使蜀之西境卭部烏蠻接雲南地多馬嵗入永康官埸鬻之經歷山川道路周知其夷險公還對請徙埸沈黎自此蠻夷窺蜀有以隔限防中宮虛位公抗章請擇舊門淑徳與大臣定議舉典禮聘納以示母儀之重旣而下果有自細微覬幸上配者馬季良自貶所遣所親扣登聞自通而潛賂要地得致仕言事者以謂致仕所以優賢季良在流放未有罪人致仕者詔公劾登聞吏不當通其辭公以謂可否在執政吏何罪之劾納勅不奉行議者以爲得體又按唐典奏置禦史裏行四員以廣言職奏疏論朝政時務其言深美多法義上向納之益欲登用嵗中遷工部侍郎同知樞密院事樞密本兵之地是時天下乂安上下習於優遊武備寖弛公獨以爲憂建言爲國者思患預防故萃以戒不虞請下二府各任堪將帥者稍試用之觀其器能又言將不可不知權謀形勢之法上爲親集四種之要名曰神武祕略頒諸邊將使習通之嶺外蠻夷或恣睢屯聚輒下湖湘之甲或發畿兵奔命率不及事又北軍涉冒溫暑瘴气多死亡公奏置廣南東西路鈐轄司增募土兵戍守南粵便安夏戎內附其人至京師一切自便公揣昊酋野心請爲除館屬吏司其市事驛道防以往還視若優爲之禮實以羈防其姦諜旣而邈川與夏戎連兵洮人來獻防朝議賞典公曰二羌皆藩臣擅相攻擊若又加賞是驕邈川而怒夏人非綏禦四夷之道固執不可而止凡武經邊備惟思日孜孜景祐四年授參知政事占謝之日召坐嘉西府之勤勞勉久之尋遷戶部侍郎是嵗地大震定襄災異數見公方在告力疾入對爲上精言其端以爲地震陰有餘外蕃中國之陰也其深戒外蕃之患又請下詔求直言消復之術上納用焉久之罷政事攺吏部侍郎知應天府越二年夏酋叛暴突疆埸覆軍殺將天下共其勞識者悼嘆儻公在位戎難不及於此旣而契丹氏乘釁來渝平授公資政殿學士知成徳軍入覲在道內璫賫手詔問攻守方略公條邊防甚詳時劉平敗沒延州邊臣以降賊聞有司設防守將收其孥公因對言平在軍戰甚力毋降屈之狀上意釋然更加恩卹如死王事者尋攺澶淵以控北道之衝屬疾因請便郡復徙亳州地當東西京淮甸之交故盜充斥連發境中民相恐公以耳目防起賊區處乃府大校爲之囊槖掩捕百餘人磔諸市自此羣輩散落井閭淸淨訖公去郡不復有盜就遷尙書左丞拜章固譲詔書褒答慶曆二年請老授太子少傅致仕四年八月十五日薨於京師私第享年七十三上悼傷廢朝禭卹用優典贈太子太保太常考行諡曰忠憲二夫人蒲氏王氏皆先公歿追封安定太原二郡太君繼室太尉文正公之女某年月日於許昌長社縣嘉禾鄊從先塋禮也曽祖某贈太保妣張江國夫人祖某贈太傅妣李舒國夫人考贈太師尙書令中書令信國公妣郭越國夫人周吳國夫人三世徳厚流光在公公郭之自出八子曰綱尙書水部員外郎綜刑部員外郎知制誥綘翰林侍讀學士諫議大夫環慶路馬步軍都部署經略安撫使知慶州繹某官維某官集賢校理縝殿中侍禦史緯某官某官材業重於朝廷譽望著乎臺閣隨其器能而並篤於行誼義方忠教固有根本綜先卒諸子通顯累贈公太師中書令尙書令許國公女六人適端明殿學士戶部侍郎李淑某官蘇舜賔太常博士王整其一早卒二尙防諸孫十三人宗彥度支員外郎集賢校理三司判官早卒宗道宗師登進士第餘皆宦學修立詵詵盈庭盛矣公性質方重正色立於朝若大議論一登於言確乎不可轉也事上待下本於忠恕閒邪存其誠故忮巧詭激之爲不接於心術𨿽燕居未嘗見其惰容其家事尢理淸規素範不爲勢利增攺書有之作徳心逸日休易曰視履考祥惟公之素履所謂徳有基而道有本其旋元吉而大有慶宜哉銘曰於休耆徳忠憲韓公文武之道大者在躬直方以動允蹈於中能盡其性周爰始終釋巾從政知微之顯歷令刺守風聲日逺載采於朝臺閣之踐有翼有爲惟時爲憲睿明能哲屬畀機衡公不敢康懼思盈平儆戒無虞夙興竭精戎難旣作知公忠誠年至得謝遂傳家事天錫蕃祉慶延於世子孫振振卿材國器幾杖優遊百福全備公信公長社之原今從先子歸安故園大物蕓蕓各復其根惟其神明一气同存

推誠保徳守正功臣正奉大夫尙書戶部侍郎知潁州軍州事管內勸農使上柱國汝南郡開國公食邑二千戶食實封四百戶賜紫金魚袋贈兵部尙書諡文忠蔡公神道碑銘【並序】

國朝沿唐制設進士科取天下髦俊其擢第一多至顯位以間得英才國器章聖禦極二十五年選士十二牓有若王文正公曽李文定公迪蔡文忠公齊皆擢進士第一登翊大政爲時名公此英才國器者大中祥符八年方太平用文治天子臨軒試貢士采賈誼之言賜賦題曰置天下如置器時文忠公預試上覧其賦有安四方之志異焉旣唱第廷中考等果第一召前風采堂堂英秀挺出章聖屬目顧相冦凖曰佳哉士也殿上下聳觀舊事唱髙等三人數而擇焉是日卽命公獨謝特詔金吾給七人淸道爲之光寵釋褐將作監丞通判兗州徙濰州歸朝遷著作郎直集賢院判三司開拆司曆右正言右司諫同修起居注攺尙書禮部員外郎兼侍禦史知臺雜事同判吏部流內銓更三司副使奉使契丹國還授起居舍人知制誥同知審官院入翰林充學士俄兼侍讀學士久之除龍圗閣學士知密州徙應天府召爲諫議大夫權禦史中丞加給事中復除龍圗閣學士權三司使拜樞密副使進尙書禮部侍郎參知政事閱四嵗罷以戶部侍郎知潁州薨於郡享年五十二公字子思其先洛陽人曽祖綰太平興國中爲萊州膠水令九年卒官有遺愛子孫因家焉祖鄰考夢臣世傳經術懷道不仕以公之貴追襚三師公幼自立苦學故相文定李公見其詩謂人曰此君有大志未易量也將就鄊舉才名當首送致書州將譲其里人史房而身下之始至兗州長吏有苛政公約之以禮使不得逾法民賴爲安至濰有士族摹市徵印文相因緣爲姦利積十餘年或告發之株連數百人公曰盡利爲民姦是用長玆爲政者之過爲從末比多得釋濰人大懽愧更相勉爲義識者知公非苟爲徳是謂民風化之所自迹近而體逺者蓋其初仕已達於從政秩滿還都不過執政之門在勢有弗恱累月不召乃差監永丰倉眞宗知之詰輔臣亟令召試文奏禦中防除官明年賞花禁苑羣臣退獨畱公出仁宗所賦詩示之將命爲太子諭徳爲弗悅者沮格章聖知其有公輔器眷屬殊厚永定遺弓哀慕深至家人視其臥衽涕洟沾濡丁謂顓國使人語公能自致卽處華要公嘆曰玆言何爲而至於我竟不答未幾謂敗反側者多矣公澹居其間時論益貴之直翰林章獻太后修景徳寺近璫羅崇勲防作旣奏功詔公撰記崇勲信幸用事遣親密謂公善爲記參知政事可得公巳受詔欲辭不可置不爲撰崇勲數請終不以進怒而防之太后遂出守密州魯肅簡公在中書爭之不能畱至州太后語中書降勅趣奏記乃上屬東京旱薦饑先除公田之租數千石遂請悉除京東田租弛鹽禁使民得賈海救荒東人於今賴之皆曰活吾人百萬口蔡公也公前知臺雜事復拜中丞正色立於朝權戚幹憲度必彈劾未嘗及諸細也章獻太后遺制以莊惠繼垂箔防聴閤門白臺促百官入賀公毅然顧吏無得追班前白二府天子春秋巳長太后末命非天下所望抑未有聞於前代者惟執政圗之故莊惠但稱尊宮省號保慶太后不復預政壹王體正國命公有力焉及登西府向時房闥專威閽謁依借因是以習典刑猶紊公持重據正意在杜邪撓以贊平康之治嘉謀嘉猷入告爲多然性靜密未嘗語於私故幾微啟沃莫傳焉眾所共聞者著一二云爾景祐初中宮虛位有自細微因莊惠以入掖庭得見中意將遂正位號大臣並諍而公尢力旣而欲以備嬪禦公獨堅請歸之因得髙選勲閥上儷天極王防正者連姻外戚子殺人謫徙未更赦中札命樞府復官公謂同列始初淸明宜謹國章旦朝以聞寢之或曰小事惡足煩上公曰徳刑治本人主以爲操柄殺人而以官免免死而復官是殺人者無罪也斯之爲小將奚爲大退爲奏明日懷以授樞密使王文康巳朝奏事且退公前曰王某向與臣議更有奏請文康不得已白之上意不回公曰法天下之平而撓以私且亂政刑又命降官一等固請而止樞密院有直學士題名錢惟演撰記希丁謂意獨黜冦忠湣公逆凖不書示懲惡也公建言萊公忠義有勞王家玆實厚誣以疑後世請而剟去其辭南徼蠻酋虐用諸蠻奔宜州自歸八百餘人議者請勿納公曰蠻逃殘酷歸王化以求生處之湖湘曠土足使自給卻之勢必不敢還聚散山谷爲盜從而戮之蠻亦人也酷又甚焉不果納旣而潰爲民患至殺將吏宜桂以西皆擾朝廷方悔契丹徙帳幽州屯鄙上邊戍繕完赤嚢狎至二府並請增守備宰相呂申公對上決筞勿與保無變異論猶借借公議協遂定鎭靖有體人情妥安河決橫隴朝議隄塞公曰水趣下河朔地卑順而導之可免澶滑壅溢徳博數州得在河南於國家便但防魏爲可從之澶滑迨今無患仁宗景祐間朝廷尊嚴治平乂安是時在位爲多正人周頌云無競惟人四方其訓之不猶信歟寶元初夏戎叛命公在潁州聞之以爲戚念時任事者慮害不能深俾弟稟入言西邊事於朝甚詳稟因論次其說條類成書號通誌時亦多施行者本公志也公資忠信器靜深不矜而莊不厲而威直方而有容內文理而外溫厚非義所存不接於心術不恃髙論不爲詭行施諸已而不願不以施於人與人至誠重然諾一言之出終身可復樂道人之善推賢達能惟恐時之有遺才也性謙退不伐執義堅固臨大節有不可奪之守在朝廷惟日孜孜以思納君於善身處外乃心無不在王室故士大夫倚公以爲當世重焉中年而薨天下莫不痛惜以其才之未究也嘗謂名教治之本孔子之後襲文宣公舊矣幹興中四十九代孫承祐卒絕不襲十餘年公援漢元始故事上言聖人之嗣不宜久廢承祐有母弟在請續封詔從焉尢篤故舊死生不以易其操初馬絳調萊州判官與公爲忘年交公除禦史中丞被防舉禦史以絳應詔故相王文穆公隨守泰州綘通判隨政事多僻絳剛正每執不阿以大忤隨至是文穆當國持奏不下公請政府曰舉所知無易絳者不下請罷舉隨不得已絳除殿中侍禦史鄊賦時州掾賈編考試公在宥密編老滯銓集公請解一官爲編攺秩仁宗嘉其意擢編朝籍與彭城劉顏布衣友善顏積學有行誼然罪廢不可復振公爲解說其情稱所長於朝錄其所著書上之顏以縣尉謫至是起授泰寜軍節度推官時近臣多薦文藻之士充館閣員公獨薦陸參有古學將召試公爲請曰詩賦非參所工欲觀其學所著防書在焉參特召充館閣檢討公篤義雅正不撓權幸類此範仲淹龎籍劉隨楊偕郭勸皆公推轂以顯於時事母楚國太夫人張氏色養無違公薨楚國在堂士君子傷之其配中山郡夫人劉氏三子曰延年將作監主簿早世延慶今爲尙書屯田員外郎京東路提防刑獄材敏而文有逺度亢蔡宗者也延嗣大理評事精爽似兄好學不樂仕長女適太常博士劉庠顏之子公憫顏志不遂庠幼孤卽以女妻之次適某官某生男冦平早孤保於外氏楚國特愛之故公視猶子公薨子幼凡防庇家事悉屬平平厚重君子也今以太常少卿直昭文館知鄭州公守南都某以舉子見厚防器賞故我以國士報之於此文也銘曰在仁宗朝廟堂名公道徳之純蔡公文忠公之爲人性乎仁義用中爲常不勉而至發爲忠孝於君於親施於百行於以誠身有如珠玉稟於純精亦如金石中含和聲又若水火之淸之明又若山川之秀之英乾坤之體其用簡易賢人徳業久大以類我不爲善亦奚以伐我弗爲髙則將焉越云上於天其潤在下公心所存可求諸野施不爲名報不在壽誠以自成玆則不朽惟公之道以誠始終豈復可昧一气是同凡此陳迹公之苴秕掲此銘章孝子之慰朝政大夫贈禮部尙書天水趙公神道碑銘【並序】

夫積善垂裕命曰慶基揚名顯親斯爲孝範故世家濟美流光本乎徳厚朝廷著令命秩行乎追錫所以褒明教忠之懿懋勸事君之節人倫國體於是備焉玆大宗伯趙公所以沒世而道益光也公諱某字某自造父受封趙城而叔帶有後晉國成宣之勲簡防之業列於諸侯十有二世而並於秦秦使王嘉之子輔主屬西戎實得戎心號曰趙主漢髙祖入闗輔率諸戎以從因家天水營平侯充國蓋其裔也唐末自河朔徙睢陽之虞城迨公七世宋人矣曽王父某含章篤行見宗鄊閭府聞於朝署州司馬邑鄊名數始爲士族王父某允蹈吉徳惇守節誼博考典訓推爲醇儒諸生來學逺傾齊魯時宰薦其經行召入成均助教歷五經博士考某傳家學通春秋五代晉漢之際遭世多艱知志不遂選除平陰南華楚丘令仁恕愛利惠綏百里宦不逺其桑梓示祿仕之意也迨公通籍贈太常丞公局度沈邃體裁莊和臨事發揚殊更彊毅年十三常自平陰迎外王母於譙路逢羣盜徒禦駭散公下馬叱吒辭气甚厲盜愕相顧壯其少而勇且仁平陰之政歸所掠而潰家𨿽治經專於六藝公旣該貫則以學文購致太史公記兩漢書南北朝史文選諸子集悉手自冩讐考詳正時中原防亂篇籍亡缺及是梁宋間始傳善書具全本逮今家藏子孫寶之河東栁仲塗爲宋督郵名髙使气士子罕通者獨接納公與定交契輝光聲問由是寖逺太皇纂極崇儒右文初禦便殿親筞貢士公不預奏籍慨然曰英主可自托也錄所著述獻書闕下文奏禦上知有司遺才也特召試賜進士第調鳳翔司冦參軍府按重辟具獄上且論殺公發疑狀果囚誣服凡決獄事多所平反上官薦其材髙驛召至闕遷光祿丞領梓州鹽院制貿遷之法操其奇贏不設峻防大儲放利加佐著作通判密州時騎冦仍入北邊嚴警戎備籍夫兵於山東州將據版圗取捨失平民大嘩趨攻牙門將發庫兵作難公挺身出慰解眾釋伏指刺史廷曰吾屬特不忍公不然玆流血矣巳而推戮其造端者而郡以全朝廷聞而問故公曰吾可以爲已功而不分謗也乎竟不自言受不覺舉坐徙倅縉雲又徙新定俄以太子中允知洋州淳化中盜起靑城陷成都絕閣道王師循褒梁入討興道當其衝發輸期防絡驛星火僚屬謂公利害在民功過屬身公行不忍將有稽乏公曰州縣之命繄吾是賴操切取辦以圗賞利吾不能也由是左授南陽監徵公慘怛愛人之心大指類此在南陽故參知政事蘇公冦忠湣公並繇執政臨州以公老成待之上賔禮意甚至皆謂公長者也章聖登阼除國子博士尋以尙書駕部員外郎提防江淮茶鹽賜五品服章遷比部顧謂子弟曰知止不殆豈惟富貴者然士之常爾今吾告朝以老歸爾以事將安性復命佚吾餘日族人故舊或謂公未嘗立產業基趾退身安之乎公笑曰吾惟平生家無長物儻是之念則漏盡夜行莫攸息已章再上得請攺駕部致仕行過山陽郡舉子王生鬷見公於傳捨髙公淸節爲買宅一區田一壥遂畱寓於山陽竟考終於此第享年七十二鬷後貴顯至樞密使云夫人淸河縣君張氏後夫人渤海縣君髙氏淑明仁順徳禮允諧子七人曰常固曰盤曰集曰明允曰棐其一未及名率循素業無所成名而卒朂幼曰槪閎大衝逺純粹疏通發筞甲科躋華近列今爲翰林學士知制誥踐歷臺閣爲時名卿自司馬仕州佐至太常三世皆以道義忠信沈晦防下公年知命方解巾從仕盤桓恬尙卑不可逾凜凜然有徳譲君子之遺風識者固知其後必大素履終吉成於翰林故公累贈兵部郎中諫議大夫給事中禮戶部侍郎春官大宗伯詩云君子有糓詒厥孫子春官之謂歟無念爾祖聿修厥徳翰林之謂歟翰林掌綸西掖渤海就養北堂上郊圜丘均恩著位請回勲爵錫母邑封詔防特允封渤海廣陵郡太君因追贈張夫人汝陰郡太君旣而廣陵卽世翰林去職柴毀孺慕哀哀防極始自山陽奉公帷裳歸虞城之天巡鄊二夫人實祔焉誠信克終哀榮並伸刻石新阡用揚顯仁惟嘗僚且同裏宜傳信於斯文銘曰有唐毀頽五季積衰小雅盡廢中國道微先儒訓典不絕若綫博士循循師門獨闡楚丘沈黙埋照屏飾猶有社稷尙優執翟迨公榮名式遭王明初掾於岐察獄以情州將失民致戎於門爲公投仗自消厲氛國兵入褒發輸火急公委州符洋人相泣仕不爲身造次惟仁眀水太羮澹乎潔純引年退迹篚無餘帛以道爲歸匪家之戚四世一心貊其徳音積善有基爰啟翰林翰林亹亹維實是似履道孔夷宜必儲祉慶流湯湯顧後寖昌絳服纁裳公享襚章

宋故密州管內觀察使金紫光祿大夫檢校工部尙書使持節宻州諸軍事宻州刺史兼禦史大夫知汝州兼管內營田堤堰橋道勸農使兼汝州兵馬總管上柱國河間郡開國公食邑三千五百戶食實封六百戶贈昭徳軍節度使諡

惠節向公神道碑銘【並序】

周封防子於宋春秋時公族諸桓有向氏賢卿大夫不絕書中稍防皇宋誕興向氏從盛眞宗皇帝考愼厥相有若魏國文簡公諱某謨明弼諧緝熙百度翊隆盛業治致升平勤勞王家書伐國防以尙書左僕射門下侍郎位居元宰公其幼子也諱某字仲模初以任令起家衛尉寺丞娶冀康孝王惟吉女萬年郡主攺內殿崇班王太祖皇帝之寵孫恩禮絕等歷太宗朝未就外邸故主長於禁中眞宗有防爲擇嘉耦以公才地兼美選配焉旣席世家又聯戚裏涖官典職常處親近自祥符至皇祐三年未嘗違京闕累官至四方館使榮州刺史始出知相州司空僚佐意公未習爲吏易之而觀其所發及視事知體要奉法循理舉措時當人情莫不厭服治有聲遂著材望日益顯重遷果州濰州團練使解州登州博州汝州防禦使密州管內觀察使歷守恩邢陜滄保澶鄆潞汝凡十州正身戢下凡家所資率致自京師以行至官所約閫以內不得與外通貿易余祿輒以均諸幕府掾屬凡官什器不入於家所至以爲常日孜孜思所以爲惠利者勤而行之惟恐一有失所者知州縣之事賦役爲本監司或以權便違令斂發不以時傷財害民必守常法酌下情俾公私各得其宜體安而理和故操事者樂於聽攺而吏民實防其惠政平訟審獄市無擾民得職上課數爲一路最重宿望或更出其下異日貴侯近戚之爲郡者飾苞苴事廚傳巳則弗率而求容於刺察之官救過之不暇於庇民乎何有以是百姓重傷景徳之後鄰敵請和河朔不用兵且六七十年邊無興調耕桑安業宜乎樂事勸工家給人足而比屋屢空鮮有蓋藏非由官吏侵漁不卹而然耶如公者保而牧之則老稚鰥寡庻乎有以養矣其在滄州蜚蝗蔽野官督焚捕而無所施其力有鳥羣啄之委之塍壠故境內不告災乃以有秋見者咨異歸徳於公謂其仁心有以召之者其解鄆父老請畱於朝以千數止之莫可非慈惠有以懷之眾心𨿽令孰從焉自天子至於公卿大夫皆以其才爲可任不以恩澤遇之出守陜郊仁宗禦賜詩寵其行又嘗暇日援神筆書其姓名因以賜之蓋有以簡於淸衷者矣文簡餘慶寖以蕃衍公於宗爲長若親屬吉凶艱乏之事撫存周急恩意均至諸仕宦於四方死防在逺久未克者日月益多公積俸累嵗並萬年主脂沐之賜貲千餘萬計足以集大事一日請於朝諸族人之在外官者防於京師凡舉六十四防合於魏公大塋之次中外莫不髙其義玆固有以厚風俗美教化豈但施乎家人之道也哉治平中英宗皇帝爲今上納妃於向氏面命公主嘉禮防翟羽儀率由先典上登宸極爰正中宮乃今定國軍節度使觀察畱後經之女魏公之侄也公糾勵宗門尢自抑畏蓋居家理故治可移於官位不期驕祿不期侈非守之以禮行之以義克保令名夫亦鮮哉歷官自內殿臣制五遷至西京左藏庫使東西上閤門四方館使多由課陞間因才舉罕以年勞敍進也歷職事奉輿輦典軍器帯禦器械翰林引見皇城司三班院防靈醴泉觀三使戎廷十主蕃客國有大禮若大故必預焉自潞州以使歸闕便醫久之良愈復知汝州遂薨於官下享年六十有五熈寜七年七月十八日優贈昭徳軍節度使聖上愴悼命防其防還京師三宮遣內宗臨奠恩禮殊渥卽以十月某日就窀穸丰臺之原奉常按狀上議以爲公典十郡有惠政人安樂其治所至以最聞不以富貴驕人斥巳之餘以賙宗族臨民不撓行潔淸故舉諡法愛民好與曰惠好亷自克曰節合二法以易名焉公資愷易謹密和而有守出入禁省金璫綺襦羣居並遊挺然中立亡親疎之迹善與人交篤於風義長於治民知簡易之體不忮不求亦何用而不臧矣曽祖某祖某烈考相國並贈太師尙書令兼中書令進封許曹魏三國四男縝內園使繪贊善大夫早卒繹西頭供奉官總右侍禁四女適比部郎中劉宮皇城使曹諶國子監修撰經義檢討練亨甫次在室孫十一人銘曰穆穆厥聲湯孫多仁王子出迪爲周室賔支別自桓有邑於向邈及皇朝始出將相顯允魏公文武帷憲弼亮昭辟篤循大卞徳厚流光乃終有慶公承其休世家以盛始繇任仕亦緣戚恩爰及蒞官則以才伸行旣信厚資復安重職近地親益彰諸用帝曰汝器才譽允穆曽是好徳爰錫之福試之治民所至稱治民防常懷懷於愛利不矜而嚴不苛以簡古之惠人道豈云逺義惇於族存亡以篤行成乎身有媺風俗駕言䢐汝宗姻出祖素蓋遄歸號迎於路作善降祥所享奚嗇吁嗟旌旄乃以追錫奉常考功表之節惠沒而不防流防永世國門可望丰原故林勒銘樂石式昭徳音

宋故端明殿學士金紫光祿大夫行工部尙書致仕上柱國太原郡開國公食邑三千八百戶食實封一千二百戶諡懿敏王公神道碑銘【並序】

公諱素字某其先大名莘人曽祖五代唐莊宗時左拾遺祖國初以尙書兵部侍郎知制誥始家京下著籍開封考以太尉相眞宗並贈太師尙書令兼中書令封魯晉魏國公景徳祥符間天下無事生民安樂功成垂統號稱太平太尉位居朝首執其政柄故生極隆名歿而從享於廟爲一代之宗臣盛矣其薨也章聖問諸孤公猶未官更以嗟惻始授太常寺太祝服闋特遷大理評事召試學士院賜進士出身復召試擢通判潁州更懷州許州三遷太常博士近臣薦其材髙復召試賜五品服凡三試禁林當登館閣之選每以大臣親嫌見抑出知濮州年尙少下觀望有大姓倚要人橫猾公彈治竟法吏民聳懾政有能名河決始復故道轉運使按瀕河之田檄郡縣增賦公上言流散方歸正宜保息特詔無得增賦自濮七州之民皆被惠秩滿領宣州未行禦史中丞孔道輔舉充侍禦史未幾道輔外補公亦出知鄂州荊湖一道配民率口鬻鹽公持利害不從鄂人獨免徙宿州慶曆初夏戎阻命契丹來渝平仁宗格以至誠鄰敵自懷益修政事首增諫員召公自宿知諫院同判國子監悉情獻替多見向納皇子生將大慶賚公曰西師尙嚴勞臣在邊士苦戰戍之勤民疲賫送之役而金帛散於不急爵祿加於無功慶賚非宜朝議爲止論天下貢士不得才行之實請罷糊名以取誠士論郡國置學校擇師官以漸復裏選之法論中書凡中外奏事不卽裁定輒下近臣集議蓋執政者莫肯任咎爲此紛紛由是集議稀濶論請置官三司防校國計省諸冗費以不訾仁宗間禦天章閣召二府出手詔訪時務公因列疏闕政十餘條皆人所難言者他日帝坐延和殿特召賜三品服尋遷天章閣待制領淮南都轉運按察使時初加按察之名以假司官之重奉使者率以苛峻爲稱職公獨處之以平易惟貪暴吏莫容焉故常更易貳稅致羨錢上供以自爲勞公徹其敝朝廷聞而善之舉以戒諸路就遷涇原路經略使知渭州有操權者不悅公伺釁危之河東轉運使因事被劾辭有及公者坐徙華州按推者與公薄親而不以聞又坐是奪職徙江州未至攺汝州徙潞州丁太夫人袁氏憂服除知兗州還待制復知渭州就拜龍圗閣直學士還領三班院遂除樞密直學士知開封府至和二年仁宗不豫內外憂恐秋大雨水蔡河堤壞墊安上門漂沒軍民廬舍中防遣馬軍帥範恪塞朱雀門公密啟止之眾心以安公白今玆惟宜鎭靜精察姦盜爾故獄市無擾京下肅然於時識者謂公處動危時得體閱嵗遷龍圗閣學士定州路馬步軍都總管安撫使知定州尋除翰林侍讀學士知益州益部防府宴設嵗費爲錢數千萬取給牙校習以爲常公爲裁節所損幾半川峽用鐵錢諸鑪嵗課嘉卭苦之公請停鑄而貨幣以平關市無乏漢中饑遣賑廩而後以聞朝廷適議捄卹而奏至見謂適便宜公臨下以恕簡而易從條教明審人情安便故西川之政蜀人紀之代還復知開封府嘗建請置使院判官主賦役之政令置八廂官以決小罪置發放司勾朱官以檢稽違後皆施行稱便久之請解領羣牧使請補外知許州英宗初羌入平涼塞連犯堡塞朝議擇帥謂無易公者除端明殿學士復知渭州邊人聞公至曰無事矣羌積服公威信卽解散旣下車境上恬然公三帥平涼禦將卒有恩闊略不苛急人皆樂爲用臨事毅然不可犯也時謂三邊統率公稱最初在平涼部將蔣偕築堡境外爲羌要擊間道竄歸公貰令復往訖役總管狄靑曰偕往必復敗公曰偕死君行矣偕知不可徒還故以死就功而堡竟立有畨官密悉天水羌也粗有計略羣羌所信前帥欲羈縻之請以爲諸族巡檢事下公議公數其罪械送本道中路亡去諸將請重購之以絕後患公曰是烏足以爲者不購亦竟無能爲一日方燕饗邊民驚嘩奔入城將佐請闔門防姦變公曰妄相恐爾冦至吾不知耶傳令敢妄有言者斬俄而自定眾服其明決西陲諸路內屬畨部因事質畱者有至老死不得出公閱其籍情非甚惡而系久者戒諭散遣之莫不感悅弓箭手邊勁兵也先有千餘家在境上無城柵冦至莫自保公築八堡分處之老幼感泣曰自此有生計矣舊事弓箭手人騎分領於東西路巡檢公曰是屬官但給田使自衣食聚而役之是廢其業趣使就耕有警則發之故戰士競勸懷於自效拓州之西南城濬隍三周無慮二十萬工而民不知役渭人刻功於石畫像於祠攺澶州亷察知成徳軍眞定府路安撫使太原帥缺上頋謂輔臣河東節制四路其議宿望以行柄臣以公應詔復端明殿學士遷尙書左丞河東四路經略安撫監牧使知太原府汾河暴溢命築諸隄防之缺曰匯平晉勢必及郛旣而水果至不爲害年大殺發公私粟蠲諸賦救荒之政甚設民皆獲濟還朝知通進銀臺司門下封駁事以疾請外補畱提舉醴泉觀復請知汝州嵗餘疾稍侵遂請老以工部尙書致仕繇博士及此凡歷尙書省員外郎郎中侍郎並三遷中間除諫議大夫給事中澶州靑州觀察使尙書左丞而以冬官老焉故事致仕𨿽三公無兼職者朝廷初立親制公首以學士就第公宰相子自勵學問潔操行與遊皆時俊故朝論不敢以世家子弟等比臺省淸要官缺物望必及之資尢勁善談論及爲禦史諫官論事上前不撓權勢不頋嫌忌稱爲敢言侍讀經閣至於前言往行必精切開說因以諷勸仁宗常命公悉上禦史諫官時所論事間省閱之蓋有簡於上心者深矣晚之涇原英宗面諭曰朕知學士久矣邊有警其勉以行且及進用意公還在道英宗疾大漸猶問輔臣王某至何所公至防英宗上僊遂赴眞定上亦舊聞公名其往汝州謂之曰汝非卿所宜處從所便爾性愷易無城府善與人交久而彌篤早從公遊及所嘗奬薦至於幕府文武間登公卿或至將相而公處之自如也熈寜六年三月甲寅薨於京師享年六十有七上聞爲輟視朝奉常易名曰懿敏公生長富貴及解紱私第葺虛齋悉屏平日玩好陶器野服放懷方外至於啟手足神志不亂泊然怛化五月庚申歸文正公先塋文集二十卷藏於家娶李氏同安郡夫人禮部尙書維之女滕氏安康郡夫人給事中涉之女張氏永嘉郡夫人太傅士遜之女九男厚將作監主簿早世固大理評事堅光祿寺丞鞏本碩大理評事凝祕書省正字常奧將作監主簿二女適將作監丞李祥文居中僕與公義兼姻友故得詳爲紀述後之載筆者有以傳信於斯文銘曰宋有賢相太尉魏公昭事乃辟於變時雍公其才子祗服是似泱泱大風徳音載韙惟國之良於朝有光令問令望金玉其相禦史諫官世家鮮處帝曰惟才獨防察舉不將不迎直躬以行思我王度尙有典刑國之重防守在三邊公秉帥節於蕃於宣卒乘輯睦農狎於野赤嚢弗馳壺歌以雅英皇有言公餘舊知圗任共政旣面命之召自平涼綴衣已沒攀胡靡及朔門復軷巖廊訏謨匪咎匪誅時莫我與將誰不如汝海之行依依懷止駕言於歸遂致君事幅巾虛齋蕭然遺照回閱平生恍如夢覺人生而靜泊湛諸情公將北首靜如厥生聖人貴眞眞謂性命公乎庶幾知終以正

樂全集卷三十七

欽定四庫全書

樂全集卷三十八

宋張方平撰

墓志石記文

贈賢妃兪氏墓志銘【並序】

國朝憲章古制敍建內官上法天極以正四妃之位外沿卿職而修九嬪之教所以順承後治燮諧陰禮品儀異數備存甲令謹按贈賢妃兪氏仁宗皇帝昭儀也吳越著姓世仕藩朝曾祖承遜女爲錢忠懿王俶夫人從俶歸國終於睦州刺史祖仁祐東頭供奉官閣門祗父振左侍禁妣陳氏贈東海郡王洪進之孫女良奧成家善祥保世慶鐘邦媛光膺天福景祐中海防熈寜帝臨禦巳久而堯門未啟甲觀尙虛妃早序金環之渥首當彤管之記三年就館始生皇子太師宣銅律之和詞臣獻郊禖之賦燕朝稱賀未舉慶觴柘館不畱空遺文褓追賜名昉封褒王魏王復贈懷靖太子今封周王越二年生皇第二女號崇慶公主四嵗亦薨追封楚越國今贈唐國長公主妃以載誕承恩始封延安郡君進拜美人媫妤充儀昭儀贈其祖右屯衛將軍父右領軍衛將軍妣京兆郡太君錄其弟祐之東頭供奉官祐成左侍禁諸侄皆登仕麗澤及宗榮陪戚裏仁宗享國四十二年抑畏持盈始終如一中禁位號不必備惟其人髙華洵淑登六儀之列者無幾亦可知其選也昭陵發引號慕以從復土還宮結欷感疾治平元年六月薨享年四十有四上惟先帝諸嬪之舊悼賻有加榮贈賢妃用優典也命楚國保寜安徳夫人景氏主防禮宣慶使安靜軍節度觀察使入內內侍省都都知任守忠防事菆塗於開聖尼院以十月二十二日就窀穸於奉先資福精舍之東園鹵簿儀仗率從其品初妃年八嵗以選合法相入充掖庭笄總韶秀慧心警敏夙被傅姆之訓旁漸公宮之學鞶帨組紃音奕書繪耳目經涉妙通多藝嘗請國子監書籍特防給送以資繙閱玩味圗史摛辭掞麗時獻歌頌雅承賞激云章宸制輒賜屬和授毫賡進不移晷漏數捧神筆侍爲飛白退而灑翰亦習工焉康定初夏戎叛命西師在野請減俸賜以贍興費後邊患息還給本秩堅求停罷又昭儀嵗久屢有恩防敍遷逡巡遜免竟不成命初拜充儀特賜冠衣盛服櫝而不敢禦也至是舉以禭焉在寵不驕持謙自牧四徳之懿知其有人特詔近臣俾刻樂石非惟漏澤泉扄傳芳內則蓋亦示美化於家邦本徽音於椒掖謹系之銘曰泰一常居後句四星爰敍內則承尊紫庭先朝謙儉位號尢鮮惟徳肅雍式登於選有婉賢妃垂髫英妙好事圗史亦絢華藻見禮禖庭帶以弓韣如榮黼幄錫之冠服心無傷善志存憂國諧我雅風允穆嬪則龍駕上賔鵉旂西禦靑蓋莫畱素帷永慕文明繼統慈壽開宮方承渥惠倐閟音容掩櫳箔兮遂無還就幽穸兮祗園悵流景之遒盡撫綘紗兮尙存辭栢城兮東返懷舊恩兮未逺侍玉衣兮下宮往言歸兮何恨

秦國大長公主墓志銘【並序】

秦國大長公主仁宗皇帝第九女也母曰淑妃董氏嘉祐四年四月二十五日誕生嘉祐初仁宗違豫淑妃奉侍勤瘁帝心察而憐之眷遇甚渥故主愛亦隆五年封福安公主八年英宗纂禦進封康國長公主治平四年今上踐阼加號鄭國大長公主閏三月二十三日薨年八嵗主𨿽妙齡地居尊屬在仁宗有兌女之寵於英宗處天妹之重今上當太主之貴而太皇太后盡鞠育之慈皇太后惇諸姑之好可謂生而極盛榮之至也主旣終三年之制復值大行之卹性資純孝情深攀慕日課佛經間或蔬饌積毀臒瘠感疾遂侵三宮軫懷日就臨問親省醫劑奄然無瘳美玉韜華明珠晦色瑯函金簡應圖牒以暫來矞云景星見光靈而遽返中闈傷慟掖庭哀送四月二日菆塗於奉先資福精舍上爲輟視朝五日追禭秦國大長公主秋八月從英宗皇帝龍輴歸穸昭陵外域別用鹵簿儀物以從蓋舊禮也有詔近臣刋辭樂石銘曰月渚仙娥星潢帝女周美天妹漢尊太主初解文褓承嬉紫房穠華鳳彩秀色龍章素瑟未工玉簫方習黼幄愛隆云軿回急三宮慈渥五陵神隩逝不可畱吁嗟太早

皇叔祖推誠保順同徳亮節崇仁守正佐運翊戴功臣寧海平江等軍節度管內觀察處置堤堰橋道等使開府儀同三司檢校太傅守太保兼中書令杭州大都督府長史使持節蘇州諸軍事蘇州刺史上柱國襄陽郡王食邑一萬五千四百戶食實封五千戶贈太師尙書令兼中書令追封定王墓志銘【並序】

王諱允良字公彥太宗皇帝八子而燕恭肅王最幼尢寵焉章聖緣先帝意友愛加厚久不就外邸故以大中祥符六年生王於東宮母康國太夫人劉氏天禧四年先王爲言能勝衣趍拜一命右千牛衛將軍方八嵗越二年仁宗踐祚遷大將軍舒州刺史天聖中始預朝參解將軍正授泰州刺史俄除潁州團練使徙單州明道二年天下乂安朝廷講稀闊之典劭農務本帝躬籍於千畝王預九推之位禮成覃慶遷鄭州防禦易蔡州陪祠南郊進安州觀察使久之攺鎭國軍節度觀察畱後慶曆元年景至大祀圜丘王備終獻陟降惟恪四年恭肅王捐宮寢仁宗深惟祖宗基統之重蓋吳潭太祖之昭也潞許邢潤蘇華燕太宗之穆也至是薨謝無存者思盤維之重慮深長之本始議崇建戚藩以屏王室於是以華原郡肇啟王封旣而拜安國軍節度使皇祐二年冬祀明堂帝奉玉幣旣交於上下神只慨然嘉與天下均受靈貺推恩中外加中書門下平章事換鎭江軍節旄至和二年檢校司空領泰寜軍節度嘉祐元年行恭謝之禮王陪祠登獻七年祫享太廟除開府儀同三司兼侍中彰信軍節度八年夏英宗纂禦王以叔父之尊檢校太保兼中書令泰寜軍節度攺封襄陽郡王治平四年春宮車晏出今上踐阼王久苦末弱猶能力疾趍入盡號慕之哀眞拜太保杭州大都督府長史寜海平江等軍節度哭而出疾遂篤尋有中詔俾朝朔望以優尊屬甫逾月而薨王姿表粹美气質溫厚服寵四朝惟一心仁宗之仁周於萬物而仁之所施常自親始肆其眷待宗室恩禮隆密朝政之暇佳辰令節合族綴親防於內朝如家人禮王於天屬至近行純而節和故被遇爲渥賜以禦筆飛白書王旣刻石以進則徧錫公卿近臣嘉顯之王好修威儀矜莊自喜燕居裕如也趍朝肅如也侍祠恪如也性寛易左右侍禦小過失未嘗譴責甚者詰之亦怡而弗厲久於其側者莫見慍色永嘉郡王王之仲弟也其子宗粹早孤王撫育如所生王旣薨宗粹請服三年議者因以嘉王之仁心長者頗好篇詠感物吟諷時有風味佳句俸賜厚矣未嘗有畜也府藏出入未嘗披其籍亦不問其在亡國朝之制不屬宗室以吏事優其祿秩異其寵章列邸京師以奉朝請爲選儒學士切磋講習廣之道義而已所以篤親親之恩不使任責惇敍糾合別於庻姓者也然間有蘊才業抱器慮者不偕於用賫志以歿故執冊者無得而書不然屬籍之功名豈直漢唐之比盛歟治平四年三月二十六日甲辰薨享年五十有五訃聞天子趣駕欲往臨哭有司言大行梓宮在殯而止輟視朝五日成服於苑中文武班慰於崇政殿門贈太師尙書令兼中書令追封定王閏三月甲午菆塗於正寢之西楹八月癸酉英宗龍輴西引從於河南永安先王之塋英國夫人張氏祔焉夫人橫海軍節度使贈太師尙書令美之曽孫女果州團練使士宣之女子八人宗絳右龍武軍大將軍郴州團練使宗藺右武衛大將軍臺州刺史宗劼宗易右監門衛將軍余早世女八人曰金堂縣主普寜嘉興延安安定同安普寜郡君皆已有適其一幼孫七人仲竣右監門率府率早世仲薈右監門率府率餘皆幼逺日有期奉詔紀實銘曰太宗之穆燕爲寵王恭肅之愛亦鐘襄陽體自天人虎蔚龍章肆得靈稟惇和以莊勝衣奉朝雅有嘉問寵章麗澤康侯以晉乃啟華原薦更四鎭淑旂綏章兼綰相印迨事四朝屬尊位崇歷長三省汔登上公並帥全吳兩藩之雄別建赤社江漢是封有宋開基百年光大極盛積隆徳周無外重仁累慈恩光治內王生得辰與國同泰帝坐路朝一日萬幾昧爽丕顯居安思危王居深宮以燕以嬉五十五年始終盛時王享多福四朝盛徳亦惟淑愼錫汝保極嵩洛佳原五陵接域往從先王返此幽穸

皇從弟故推誠保順翊戴功臣安靜軍節度使梓州管內觀察處置等使金紫光祿大夫檢校尙書右僕射使持節梓州諸軍事梓州刺史兼禦史大夫上柱國天水郡開國公食邑六千六百戶食實封二千一百戶贈太尉追封永嘉郡王墓志銘【並序】

王諱允迪字徳謨燕恭肅王之第五子太宗皇帝諸王恭肅最幼鐘愛焉章聖嗣服緣先帝意加親寵故久不就外邸大中祥符甲寅嵗生王於東宮天禧四年遇承天節始賜名一命爲右千牛衛將軍今上踐阼推恩內外褒進戚藩以翼王室除大將軍領和州刺史久之罷將軍攺崇州俄拜唐州團練使明道元年宸居落成肆大眚徙濟州躬借千畝王預九推之位禮成均慶遷汝州防禦使進靜難軍畱後慶曆四年制授安靜軍節度使蓋恭肅王嘗領是鎭而王繼焉宗藩榮之是嵗先王捐宮寢聖上慈仁誠孝至性自然寅畏天地防恭祖考惇睦族屬以禦於家邦嘗欲以是風天下納民大順恭肅之薨也以叔父之重悼卹尢深而王執防有不及禮者降授右監門衞大將軍克自修省循禮謹度尋攺密州觀察使六年復安靜旄鉞王素康盛至是感疾良美中貴人挾上醫診治內出黃金劑以賜撫訊相及於路疾遂革慶曆八年三月已未夜漏十刻以不起聞享年三十有五上聞震悼厥明輦如其邸哭臨之廢朝五日丁巳上成服苑中文武班慰於崇政門遂以太尉章紱追封永嘉郡王凡賻賜率加等焉太常節惠諡曰思恪詔大鴻臚持節典防事四月癸未塗菆於寢易官以窆事令龜先逺日維六月癸酉吉未引紼宣徽北院使李昭亮辭赴三城故事置餞酒於垂拱殿以王在殯爲之徹樂五月甲寅具鹵簿鼓吹麾幢旄節輴以西河南之永安六安郡夫人張氏祔焉夫人徳象婉嘉壼闈之範載命不淑方華而殞繼室昭國夫人錢氏忠懿王之孫女志尙淸淨不安其家懇請遜於洞眞宮遂賜道士冠服名曰修眞號和正大師子四人曰宗粹右監門率府副率三皆夭逝女七人長早卒贈江華郡君次並在室王姿采秀發气志果勁性開敏豁如也渉獵書史略通大義畱思篇詠風體爾雅曉音律善射命中得和容之妙國朝之制不屬宗室以吏事悉畱京師以奉朝請若永嘉之果以敏使之從政亦足以發巳若夫被化麟趾承華棣蕚靈長慿厚體聨上帝之孫顯重崇髙族系天王之弟昌辰累洽丁慶祚以同安聖度廣容靡嚴顏之懷懼宴寜譽處生榮歿哀方之前朝王享備矣百福具有不至者年天實命之何嗟及矣臣職在史觀且司宗籍承詔譔識敢不直書銘曰訏訏梓潼蜀劍之東先王相攸實啟榮封帝念叔父建爾仲子纉其節旄俾多受祉仙源懿親詵詵振振祖宗諸孫其在五人堯心舜度仁覆寰宇豈其本支不貴以富胡然乎天不與之年奄違昌時而歸幽泉吉仗森列悲笳慘絕有裧者車挽紼晨發嵩洛之陽三陵相望體魄就寜下從先王左武衛大將軍沂州防禦使贈崇信軍節度觀察畱後漢東郡公墓志銘【並序】

平陽懿恭王子十七人漢東於伯仲爲第六母曰崇國夫人王氏而漢東乃防稽縣太君黃氏所出公諱宗回字晞聖生九嵗賜名授官右侍禁景祐中防朝廷以環衛敍宗子於是以東頭供奉官除左千牛衛將軍累遷至左武衛大將軍沂州防禦使年五十以疾終時治平三年二月戊申也訃聞輟朝一日告贈崇信軍節度觀察畱後追封漢東郡公四月乙酉權厝於奉先資福佛捨四年八月癸酉從英宗龍駕往祔先王之塋累階金紫光祿大夫檢校右散騎常侍兼官禦史大夫勲上柱國爵開國公食邑三千七百戶眞食七百戶漢東儀度峻整好學書曉音律善騎射平居寡言莊色儼如也有至性年十一防平陽號踴不自勝若成人者及防稽歿毀慕臒瘠宗族稱其孝晚年篤信釋法不以世累縈其心賔祭內外之事屬於其配防懷委順以遊乎方之外夫音伎之樂玩巧之好乃富貴之地耳目之所常湛沒者是之弗由而獨逺離苦集之途庻幾眞常之境推其所尙天下一致而百慮同歸於爲善而巳夫人隴西郡君李氏克勤內則恭順宜家公之所以得不爲塵事所嬰以夫人幹家之蠱有餘裕也子二人仲革仲洽並以將軍領雅州昌州刺史皆端固修立女三人長適右侍禁李彥明次適左侍禁倪良嗣次尙幼孫三人士縱右千牛衛將軍士慿士鉦並皆右監門率府率孫女八人俱幼銘曰孝哉漢東至性天得永懷二人哀哀防極薄諸可欲忘懷世累將超於彼自歸覺地知此如幻孰爲延促往從先王維嵩之麓

宗室金紫光祿大夫右屯衞將軍檢校太子賔客兼禦史大夫騎都尉天水縣開國子食邑六百戶贈潁州防禦使汝陰侯墓志銘【並序】

汝陰諱宗育字徳之太師尙書令潞恭憲王之孫安逺將軍節度使密國公允言之子源深流光冑自太宗國家篤親親之恩睦於公族天聖二年始賜名以右侍禁入備內朝稍遷東頭供奉今上躬擥萬防超拜內殿承制兼視賔防副相之秩尋屬圜壇類帝陟配文考乃眷肺腑便蕃渥典於是進加右屯衛將軍賜階金紫光祿大夫列爵五等衍食采地六百戶不幸感疾才三十而歿時康定辛巳秋七月也訃聞上震悼有加申命內司賔內謁者臨弔治防事遂以潁州防禦使汝陰侯印綬權厝普濟精藍後三年甲申夏四月從燕恭惠王之鹵簿往窆河南永安縣實祔先王之塋惟汝陰資性溫願涉詩書防翰有楷法間喜武戱尢精射禦方將承寵嘉輔熈隆而降齡弗修其命也夫夫人濮陽吳氏故領軍衛將軍元慶之女封本郡君勲門戚裏姿徳兼茂子三人長曰仲堯右內率府副率餘皆夭閼一女亦不育有詔掖垣俾識幽穸銘曰汝陰綽綽器槪宏博以善爲樂襲寵軒綏庭侍祠在宗有儀當鐘遐祉森映麟趾收神遽巳鞏樹伊流陂陀新丘瑑石傳休

宗室贈右屯衛大將軍仲考墓志銘【並序】

仲考字晞尹魏恭憲王之曽孫平陽懿恭王之孫右龍武軍大將軍丹州防禦使宗產之子皇祐三年四月生至和二年始賜名授太子右內率府副率嘉祐八年英宗皇帝踐阼攺右監門率府率治平四年今上卽位遷右千牛衛將軍五月甲申以疾終享年一十有七訃聞輟視朝一日贈右屯衛大將軍權厝普濟佛捨八月癸酉從大行靈駕河南永安以祔先王之塋累階金紫光祿大夫勲上防軍爵開國子食邑六百戶娶王氏一女惟屯衛幼而岐嶷長而向善方朝廷設官立學以導宗子於徳義而不得遜志進修以成其之才之性爲可傷矣觀其臨終之辭與父兄相反復而愛順之心尢足悲者矣銘曰幼女稚妻常情在玆逝將去汝云胡不悲此愛能輕是有剛節獨於父兄咽不忍絕乃其性資知義所存𨿽不享年斯明不昏

皇侄孫銀靑光祿大夫檢校國子祭酒行右監門率府率兼禦史大夫輕車都尉贈領軍衛將軍仲郢墓志銘【並序】

領軍諱仲郢謹稽屬籍惟太宗皇帝之元子曰潞恭憲王生密國公允言密公生祁國公宗說祁公男子二十三人女子二十五人爲領軍之兄姊者二人焉蓋疏潤星潢擢華月幹慶基慿厚昌緒隆逺矣領軍姿貌端秀性稟明悟始就外傅屹然佩鞢有成人之志嘗侍上射苑中攝弓操矢得襄尺剡注之體屢中正鵠賜賚加等復能畱好文史吟詠自娯尢喜篆籀二王歐陽筆法觕達其勢孝友恭順本諸其衷事親婉以從令處子捨莫有失愛者入朝廷繇賔贊而威儀儼如景祐三年始賜名授太子右內率府副率慶曆四年遷右監門率府率以慶曆七年四月二日感疾而卒享年二十三皇帝以諸孫之悼輟垂拱朝一日禭以領軍衛將軍印綬殯於奉先精舍八年六月六日從永嘉郡王之鹵簿往窆永安塋域禮也娶郭氏三子長曰某率府率次曰某率府副率季未名四女並在室噫稟生如此其粹也慿慶如此其隆也降年不永是以祿位器志皆未之究也有詔史官爲之識銘曰太宗之穆旣蕃旣昌祁公之子詵詵且良洵美領軍翹然而秀貴可踦待不俾以壽崧髙之天啟佳城憲園祔竁體魄維寜

宗室故銀靑光祿大夫檢校國子祭酒行太子右司禦率府率兼殿中侍禦史騎都尉世褒墓志銘【並序】

宗室吳潭二邸太祖皇帝之穆也潭康惠王徳芳生昭信軍節度使兼侍中英國公維憲英國生金州觀察使從郁司禦蓋金州之第三子諱世褒字仲華以眞宗朝天禧已未生明道癸酉始賜名補右班殿直預內朝尋攺右侍禁景祐乙亥遷階銀艾行太子右司禦率府率視秩國子祭酒寶元中兼殿中侍禦史賜勲騎都尉慶曆元年十二月十三日遘疾終於邸院春秋二十有三權堋於普濟佛捨越三年嵗在甲申夏四月癸夘從燕恭惠王鹵簿於洛陽永安大塋夫人安氏無子司禦方雅信厚公族之秀幼知好學渉通諸經善行艸書尢好虞褚筆法略得其妙近事諸皇族鮮出補外官悉畱京師亦不釐務爲選儒學官切磋講習外奉朝請而已此朝廷親親之義惇睦糾合所以別於庻姓不責以事然間有蘊才慮抱器識者不偕於用賫志就歿故執冊者無得而書焉銘曰太祖之穆在潭啟封君其曽孫源深基隆雅重者性粹厚者志言用與才則未嘗試蕭蕭馬鳴悠悠素旌往從先王永安之塋

徐國太夫人墓志銘【並序】

禮惟大昏之重以其合二姓之好繼萬世之本也矧皇冑宗子天家之貴其聘納之選非冠冕徳門忠孝之族孰當焉潭康惠王之仲子故侍中英國公諱惟憲之夫人曰和氏王考諱凝相五代晉位至右僕射太師尙書令考諱防殿中丞母彭城縣君劉氏夫人體質閒淑徳言有度旣就壼教稱賢婣黨祥符癸丑嵗嬪於王家事尊撫卑夙夜匪懈寛和惇約動循禮法丙辰嵗英公捐館晝哭過哀常好文翰通曉音律是後不復治習稱未亡人誦貝葉書奉金僊之教諸孤幼稚均養如一煢居二十年上下無間言者幹興初封汝南郡君明道二年進莒國夫人慶曆丁亥孟春感疾羸苶上遣中貴人挾毉診視諸子益購髙手療之莫瘳以七月二十一日薨於寢享年五十有六追封徐國太夫人上聞而悼之賻卹加等遣內人省其室詔使防防事爲菆塗奉先精舍戊子六月六日歸祔英公於永安塋禮也男子四人長從郁終於金州觀察使次從式左千牛衛大將軍彭州刺史次從湜左千牛衛大將軍循州刺史次從賁右監門大將軍女十二人長早卒次封齊安宣城懷徳廣樂晉安安定髙平仁壽郡君諸季早夭嗚呼夫人其爲女也靜而婉可謂有彤管之法其爲婦也順而正可謂有采蘋之行其爲母也慈以均可謂有鵲巢之徳用能節義著於宗戚恩禮厚於宸眷史臣執簡宜有識矣銘曰展矣英公宗之彥兮猗歟夫人邦之媛兮自我於歸上下宜之樂只君子福履綏之云胡不淑公不偕老我逾終身則已壽考云胡多慶於皆克孝承顏無違服我慈教自公忽兮我心缺兮半甲子兮從於穴兮

宗室右武衛大將軍黃州刺史令稼夫人壽昌縣君李氏墓志銘【並序】

壽昌縣君李氏故右監門衛將軍言之孫故右侍禁祺之女於今皇太后爲外族治平三年八月歸於右武衛大將軍黃州刺史令稼武衛乃冀康孝王惟吉之曽孫廬州觀察使廬江侯守度之孫舒州刺史世括之子壽昌旣歸事舅姑如父母事其夫甚恭願和順之性出於自然每黃州之講學也承奉尢祗勤輒躬饌以待蓋喜其良之遜志自修也且曰富貴而能爲善吾心樂哉蓋知內助之益者歟四年五月辛丑以疾終享年十有九六月已酉殯於普濟佛捨八月從英宗皇帝靈駕河南永安女一人始育黃州宗室之秀而壽昌才徳婉淑宜與之偕老而遽然以逝亦可悲矣銘曰生也猶幻性也本眞幻何延促眞不可淪嗟嗟夫人所稟之純惜哉奄忽以還氤氳

宗室太子右司禦率府率宗彥夫人張氏墓志銘【並序】

夫人姓張氏祖遵以材勞受男爵歿贈邠州觀察使父文慶左班殿直夫人生而淑麗聞諸姻黨時平陽懿恭王少子今司禦率府率宗彥遴求佳匹協幹宗事允矣邦媛宜於吉卜乃展禽帛之聘歸於邸第執笄奠菜婉如肅如懿恭宗藩之望冑緒昌衍夫人協和娣姒雅有禮法褒封未逮穠華遽零凡好合八年以慶曆壬午七月旣朢終於內寢春秋二十四越月塗殯資福精舍甲申孟夏歸窆洛陽永安從邦族之大塋順也三男長仲寂次仲向並太子右內率府副率一未名三女詞臣被防銘其墓曰懿女士兮洵美且嬛嬪天孫兮弗偕遐年曉風急兮捲祥雲秋霜繁兮摧芳荃伊之涘兮嵩之魂兮歸來安幽阡

右監門衛大將軍仲炎夫人秀容縣君李氏墓志銘【並序】

秀容縣君李氏章懿皇后之侄女也曽祖延嗣尙書令吳國公祖仁徳尙書令秦國公考用和中書令安定郡王章懿皇后誕生仁宗皇帝以外家之重閥裔光大秀容幼聰惠今慈壽太皇太后養於閤中仁宗選皇族之秀以歸於右監門衞大將軍仲炎有子五人士良士屏皆終於內率府副率次亦亡二人幼未名女一人早夭秀容以貴戚之後爲宗室婦盥櫛事舅姑謹恪嚴翼如出寒素無怠弛之意治平四年三月甲戌以疾終年二十有四權厝於奉先佛捨八月癸酉從英宗靈駕往於河南永安銘曰善事舅姑從夫以順貴出後家惟循箴訓云何先春凋此芳舜二子肯堂尙承淑問

左驍衛大將軍世謐夫人仁壽縣君安氏墓志銘【並序】

仁壽縣君安氏贈左驍衛大將軍世謐之配祖習解州防禦考惟演東頭供奉官十有四嵗而歸驍衛驍衛才冠捐館仁壽奉姑淸河郡夫人張氏婦道甚備供飬謹恪未嘗不適其意治平二年六月辛夘卒年三十有七四年八月英宗靈駕西引從窆於永安以祔其夫之塋子一人令業右監門率府率早世仁壽旣傷其夫而哀其姑又悼其子於是口不茹葷手不釋佛書痛自勉約如是積年竟先其姑而亡可悲也矣銘曰無夫何儀無子何依苦志靡它之死不違勤勞瘁劬奉承其姑二紀一心之死不渝春露易睎秋華易萎從夫違姑姑情獨悲

宗室右監門率府副率仲甫夫人魏氏墓志銘【並序】

夫人姓魏氏曽祖仁浦追封秦王祖咸熈累贈工部尙書父昭文西上閤門使封州刺史秦王國初執政勲在王府故夫人伯祖保平軍節度使同中書門下平章事鄆國公咸信尙太祖皇帝女許國恭恵大長公主遂爲國戚閥閱益熾夫人年十七有行潞邸好合五年室家相宜以慶曆甲申六月丁夘云胡不淑奄就大夜享年二十有一男三人長某右監門率府率余未名夫人姿儀秀靜性稟惠淑鞶絲組繡曲盡工巧事父母孝事舅姑順事夫有禮遇娣姒謙以和撫下恩意甚至生大族歸皇族不驕不忌亦婦道之難也初厝於普濟佛捨五年四月二十八日從潤邸楚國太夫人靈仗歸永安大塋宗室之尙制也有詔詞臣俾識幽穸銘曰猗惟夫人貴戚之生宗子之嬪逮日之吉歸以翟茀庻宜爾室胡然妙齡電泡不停蕙蘭摧馨栢城欝欝泉深土實國之丰畢丹旐素輿靈其就途從其王居

右淸道率府率世顒夫人髙氏墓志銘【並序】

夫人髙氏祖瓊以才武典禁兵領忠武軍節度使父繼隆引進使陵州團練使母金華縣君呂氏夫人生而美秀性且明慧鞶絲箴管曲盡工巧簧音律雅通其妙溫靜莊肅天資有裕吳懿王諸孫右淸道率府率世顒方求淑媛以主內治聞夫人之懿因問名而卜之吉遂納幣贄鴈以慶曆丙戌十一月歸於吳邸旣祭於禰室家甚宜入謁中禁儀容有度接諸宗黨莫不洽比結縭暮嵗載震彌月方緩帶以爲喜遽收華而早謝丁亥十月五日卒於燕寢哀哉若人之不淑始十有七嵗矣厝於奉先精舍戊子六月往窆河南永安縣之大塋一子曰令典率府副率噫以淸道之宗戚近屬以夫人之世家令範宜夫膺魚軒象服之寵享鵲巢螽斯之慶琴瑟偕樂福壽相終而摧芳先秋淪精長夜吁嗟乎彼蒼何賦與之獨嗇也銘曰彼姝者子溫且惠兮旣笄有行合嘉配兮謂克享年福祿萃兮祥煙彩霞遽彼沫兮依然手澤在鞶帨兮揚且之晢怳相對兮翩翩者旌素車邁兮鏤石紀文納泉隧兮

皇第八女追封韓國公主石記文

慶曆紀年龍集作噩孟夏二十五日辛亥皇第八女齊國公主薨出於都城西普濟佛捨以須卽還宸衷愴悼有詔追封於韓再不視垂拱朝甲寅爲舉哀於後苑羣臣敍班慰於崇政殿之門外時皇族楚國太夫之喪歸祔潤恭靖王之兆故因其儀仗載塈周以軿車五月丁夘諸永安陵園本朝之故典也公主以癸未季冬十日實啟禓衣之慶生而明秀自然溫淨每省中建道塲聞梵唄鐃磬之音輒有悅色以故嘗依浮圖法號爲保慈崇祐大師及是疾良美乃下制攺封於鄧再進大國於齊噫稟和天粹托體帝家以鐘念於淵慈故薦膺於寵數故不遐壽永向多福早歳逝矣彼蒼何哉不歸兜率之宮親承受記必向迦維之國還復下生被防撰文用識幽穸謹記

故鄆國公主石記文

公主今皇帝之息女母曰禦侍馮氏以慶曆二年六月二日生三年八月十八日卒火於奉先佛捨初宮闈叢慶薦啟紡塼之吉而公主於諸女行第五韶頴明秀瓊膚紺髮眞天人之相方且詔有司條西漢之制以防脂沐酌開元之典以錫嘉號制未及下雨滛遘厲奄至不淑宸扆眷悼乃有鄆國之贈國朝之故自帝子下逮諸宗室凡未封爵而殤𨿽追貴一品不專舉仗衛及是燕恭惠王之鹵簿將陪於永熙故公主從焉載以軿車大鴻臚持節防行以甲申孟夏癸夘藏於莊懿太后之陵域不封樹從舊制也臣某載筆以司宗譜承詔撰著得詳錄云謹記

宗室銀靑光祿大夫檢校國子祭酒行太子右內率府副率兼監察禦史武騎尉仲產石記文

皇侄右屯衛將軍宗迥之第四子曰仲產曽祖潞恭憲王祖贈安逺軍節度使宻國公允言母曰河南縣君梁氏以康定辛巳十月始育慶曆壬午春三月賜名一命爲銀靑光祿大夫檢校國子祭酒行太子右內率府副率兼監察禦史武騎尉是歳十一月卒後二年夏四月癸夘舉而藏於洛之永安大塋國家錫羨貽謀宗姓蕃昌故尊者茅土以胙之卑者爵命以寵之枝葉扶疏本根深固羨乎哉隆且盛矣產也不幸而夭逝亦命而巳矣謹記

宗室右監門衛大將軍世滋故長男太子右監門率府率令輯石記文

令輯字君瑞冀康孝王之曽孫贈陳州觀察使追封淮陽侯守約之孫左監門衛大將軍世滋之子母曰長樂縣君王氏於皇上爲侄曽孫慶曆四年正月乙酉生於邸第俄值誕節恩命之名錄爲太子右內率府副率賜階銀艾檢校上庠祭酒憲銜兼監察勲武騎尉八月遷右監門率府率是歳仲冬親郊圜丘均慶宗室加散官殿中攺勲騎都尉越五年五月旣望日而夭甫及二歳權厝於普安佛捨夏四月坎而藏於永安大塋康孝王實太祖皇帝之孫徳厚流光本支蕃衍矧維睿聖親親之篤故殤子未違𦇤抱而寵錫數加賦命不遐奄違昭世哀哉謹記

宗室右監門率府率仲郢第三男石記文

宗室右監門率府率仲郢之第三男以慶曆三年八月生五年三月六日夭歿贈安逺軍節度使宻國公允言之曽孫左千牛衛大將軍嘉州刺史祁國公宗說之孫也母曰郭夫人宻國蓋潞恭憲王之次子其系實出於太宗皇帝本朝典故凡宗子賜之名則加於官若殤子者灑流濬源分華金枝未再周星遽隨逝水一命不及非命也夫初厝於普濟佛捨卽以夏五月十二日掩於永安之域從舊制也謹記

宗室右千牛衛大將軍宗訥第四男石記文

殤子潞恭憲王曽孫贈鎭江軍節度使兼侍中郇國公允成之孫左千牛衛大將軍宗訥之第四子母曰長樂郡君賈氏康定二年辛巳七月十六日載誕慶曆壬午七月十五日夭卒生甫周歳奪於𦇤抱未壬命未錫名故無紀者初火於永寧佛捨越甲申夏癸夘坎而藏於永安大塋國家源流深長本支蕃衍諸宗室子垂髻佐餕卽就師傅教之方名數目稍簡諒拜官賦祿矣故皇屬不患爵位惟不享年末如之何巳玆殤子之所可悼也謹記

宗室故贈潁州防禦使汝陰侯宗育第二男石記文

殤子潞恭憲王曽孫贈安逺軍節度使宻國公允言之孫贈潁州防禦使汝陰侯宗育之第二子母濮陽郡君吳氏以康定辛巳十一月載誕慶曆壬午八月夭卒生未周星奪於𦇤抱未王命未錫名故無紀者初火於薦嚴佛舎越甲申孟夏從燕恭惠王防藏於永安大塋吉壤廣原諸宗室之收宅使逝者而可作殤子且保於父祖矣又何愴焉謹記

宗室右屯衛將軍宗迥第五子石記文

皇室右屯衛將軍宗迥其第五子以慶曆壬午年閏九月生生旬日而歿蓋太師尙書令潞恭憲王曽孫贈安逺軍節度使宻國公允言之孫母曰河南縣君梁氏初火於薦嚴佛捨甲申四月舉而藏於永安之大塋國家推親親之恩𨿽始生之嬰而莫或遺也其於惇睦收防之道亦云至矣謹記

故銀靑光祿大夫檢校國子祭酒右監門率府率兼侍禦史上騎都尉仲涵石記文

故右監門率府率諱仲涵左監門衛大將軍宗懿之長子平陽懿恭王孫潞恭憲王之曽孫也母中山郡杜氏慶曆辛巳三月十二日生三月而賜名授太子右內率府副率兼監察禦史是歳郊祀慶成加恩殿中侍禦史四年遷今官其年復以郊祀加恩攺兼侍禦史七年四月二十日卒於邸遂殯於奉先精舍八年六月六日徙窆於河南永安縣之大塋率府資性孝謹不好戲防勝衣就傅學方甲書數墨筆字迹巳中楷法頗習丹靑之藝亦有可觀方將討論文史趨爲善之樂賦命不淑旣齠而殞其可哀也巳謹記

左監門衛大將軍宗楷第八男石記文

宗室無服之殤曰左監門衛大將軍宗楷之第八子母陳畱郡君吳氏以慶曆丙戌三月十二日生舉以文緥粲然珠潔雍樹顧復免於水火以丁亥七月十三日卒哀哉未名故未之命也其夭之遽巳櫝而焚之藏於奉先精舍戊子六月六日永嘉郡王於永安大塋殤子從與瘞焉國家親親廣愛以風天下惟是飾終之典尢爲纎悉又詔詞臣爲之識訥諸幽坎厚之至也謹記宗室太子右內率府副率仲郢長女石記文

潞恭憲王曽孫贈安逺軍節度使宻國公允言之孫左千牛衛大將軍宗說之子曰右內率府副率仲郢其耦汾陽郭氏以康定二年八月始生一女凡二歳感疾而殞卽日從浮屠氏茶毗法而置之法濟精舍後二歳歳在甲申夏四月舉而藏於伊南之大塋夫古所謂殤者不以成人之禮舉之也本朝惇敍恊和軫懷於夭奪所以廣慈愛之道而立教於天下也巳謹記

祁國公宗說第六女石記文

慶曆八年六月六日永嘉郡王於河南府永安大塋故事凡柩之厝殯者𨿽不成殤舉以是日窆若瘞焉今殤女之封用玆典也潞恭憲王之曽孫贈安逺軍節度使宻國公允言之孫千牛衛大將軍祁國公宗說淸河郡君張氏之第六女也質秀體淑美哉其容也柔聲下色嘉哉其言也箴管盤帨敏哉其功也恭孝謹順懿哉其徳也不幸感疹十一歳而卒蓋慶曆七年二月十五日也笄纓之期甫及脂澤之田未封蘭始薫而霜雕珠將圓而月缺故宗黨所以悼戚之尢甚也巳謹記

宗室右屯衛將軍宗嚴第七女石記文

皇從侄右屯衛將軍宗嚴之第七女以慶曆辛巳十一月誕育壬午八月夭逝火於薦嚴佛捨越甲申孟夏癸夘舉而藏諸永安大塋殤女潞恭憲王曽孫贈侍中郇國公允成之孫生未周星奪於𦇤抱珠碎掌上蘭摧庭中父兮母兮憯慟何及往安幽坎尙慰二人謹記宗室右屯衛將軍宗嚴第五女石記文

慶曆甲申舉諸宗室曁諸小喪從燕恭惠王以西而殤女在焉女潞恭憲王曽孫贈鎭軍節度使兼侍中郇國公允成之孫右屯衛將軍宗嚴之第五女母曰長樂郡君潘氏寶元已夘十月誕育慶曆壬午閏九月三日遘疾夭卒年四歳殤女之始免於懷垂髫佩燧知承母教習於鞶絲濬發其源本銀潢之一華而不秀摧玉樹於先春初火於薦嚴精藍及此掩於永安之域實甲申孟夏之癸夘也髣髴弱魂往安幽埳謹記

安徳軍節度使華原郡王允良第九女石記文

華原郡王第九女母英國夫人張氏慶曆乙酉歳六月設帨於門右且示有紡事焉負以文褓舉之於寢粹然而玉潔粲然而珠媚旣孩則顧指戲笑裕如也不幸病悸先朝露以晞蓋丙戌歳之七月也遂厝櫝於廣福精舍慶曆八年從父永嘉王薨鴻臚防喪以六月六日永安原女亦從而瘞焉華原燕恭肅王之冡嗣實出太宗皇帝謹記

左龍武衛大將軍信州團練使安國公從古第四女道娘石記文

宗室左龍武衛大將軍信州團練使安國公從古之第四女道娘宜幼眞母京兆郡君宋氏以明道癸酉歳有衣禓之喜幼眞天資端秀異於羣兒性復頴悟所學輒善組訓餘力尢好筆札日事燻祓誦金仙書慕習其教侍安國公京兆君旁惟顏色所向而俯仰承接於婉若方且總羈就笄卜歸良族容纓未佩膏肓感疾上遣太毉髙手以視而藥石不效慶曆丁亥四月十一日卒年十有五矧才徳旣顯惟有待而發之惜哉天奪其壽故諸宗黨所以痛悼甚焉上爲嗟惻禭以冠帔賻幣有加卽厝於奉先禪院以慶曆戊子六月六日附竁曽祖潭康惠王之園兆謹記

樂全集卷三十八

欽定四庫全書

樂全集卷三十九

宋張方平撰

墓志銘

推誠保徳功臣正奉大夫守太子少傅致仕上柱國南陽郡開國公食邑三千三百戶食實封八百戶賜紫金魚袋贈太子太保諡忠憲韓公墓志銘【並序】

上景祐中其執政之老曰昌黎韓公諱億以直方惇厚更踐二府謨猷憲度所以弼諧者甚著旣而避位拜天官貳卿保釐南都加資政殿學士領澶淵上以澶淵當北道衝會非所以佚耆艾易亳社就遷尙書左丞慶曆三年連抗章請老以太子少傅致仕還京師明年仲秋旣望考終於景寧裏第享年七十有三天子憫然不禦朝追錫命爲太子太保禮官廞行合於忠憲二法以聞詔用易名公之先占籍常山之靈壽考信公遊學過河遂不北還公旣貴卜封樹禰廟得許昌之長社吉因而度竁故公之得謝也使營居於許將徙而薨其孤綜等奉公之防以歸新宅至於陽月乃克於大塋成公志也公字忠魏曾王父母贈太保諱某江國夫人張氏王父母贈太傅諱某舒國夫人李氏考妣贈太師尙書令信國公諱某二夫人越國郭氏吳國周氏世載善慶至公而大公郭之自出咸平中登進士第釋褐廷尉平知亳之永城縣理聲籍甚郡守皇甫選時名士察公逺器傾身定交凡亳境內訟事久不決者輒屬公平處淮南計臺上治最攺大理寺丞蓋初蒞官風迹固巳章章矣丁信國艱服除倅淮陽河決屬邑淹田廬無慮計工將賦諸民公請循視水勢卽斬材河瀕稍楗合之水復故道而民不知俄遷殿省丞他日章聖嘗覧公著述特命引對攺太常博士知洋州州有寃獄乃大豪巨姦賂以買直積十年不決公一訊情得罪人自服還除屯田員外郎張文節公鎭魏公佐之文節髙介少許與雅重公薦公文中禦史卽召殿中擢侍禦史江淮南兩浙旱蝗命公安撫到部問民疾苦察吏理慰薦廉善劾免貪殘散利薄徵去幾省禁合肥有陂可漑田久爲彊家豪占公按復之民至今受賜未復命除開封府判官一日對下已出殿屛復召入賜五品服俄授河北轉運使故相向公諸子訟財詔公畱爲平之時丁崖州擅朝交利欲得向氏長安華嚴別墅諸子已聽命使所親諷公公不答崖州絕以爲恨鎭定帥曹瑋有威名崖相亦忌之斥知萊州又慮其有辭也命公馳驛先入據城奪其兵緣是伺間欲兼中公以危法公處事周審慮先幾微故崖相卒不能傷上嗣位推恩遷司封進直史館領靑社尋追還臺兼侍禦史知雜事賜服三品遷起部郎中會中丞缺公專臺務禁軍有吿急變者中貴人夜開宮門逮卒百餘輩付臺公質辭探情知事矯誣寛之不問中貴人自以捕反者爲功日傳制促獄上及文具止誅吿者計臣更茶利法傷財害民公被命詰諸謬議者閱實其罪自丞相率時帷幄預政權幸幹寵公連鞫詔獄持法平不撓貴幸二宮亦用是知公爲質重有守擢龍圖閣待制頃之出亳州尋召知審刑院先是天下斷獄多中覆待報公請裁定中典頒爲常制廷尉讞平郡國按章不以時決公奏立日程由是天下刑禁少滯以五兵加樞密直學士牧益州又遷諫議大夫時知星者言益部當災非仍饑且有兵變上心憂之推選才堪鎭撫者而以公行且諭之意公稽首曰陛下過屬臣以方面臣𨿽不敏當不辱命惟陛下無以蜀爲慮也慨然登車至則歲果大旱公罄精力安集流散凡利害事知無不爲決九升江口以漑闔境濡足賑廩勸分寛賦弛役所以救荒之術施設甚詳或短公於朝爲不足辦蜀事上遣使若緣他故至蜀者實以覘公之政旣入蜀蜀人美公不容口入境年𨿽大殺而民無饑色獄無囚系野無盜竊使者還白上於是知公可屬以重任而定大用之意未幾有防召公防知政事宰相以益部不可缺守宜須代歸以拜旣而引所善易制者故公命中格還更除禦史中丞充理檢使公見上謝理蜀無政一無及寵利意奏引唐制增置禦史裏行員屢陳便宜切劘時事上向納之多施行者尋以工部侍郎同知樞密院事國家自景徳中與契丹氏平而夏人效職貢鄙上無事且四十年武備寖弛廟堂優遊言不及兵公登樞府獨悉心邊防事建議執政各任堪將帥者稍試用之又言諸武臣宜知兵事權謀之書而今皆禁絕盍類次四種之要使習通之上爲親集神武祕略頒諸邊將邈川與夏人尋戈而來獻防朝議欲加節制公曰二族皆藩臣擅相攻擊朝廷曾不曲直之問顧但加賞勝者是驕川而怒夏人徳刑去矣獨執不可事遂寢公揣元昊野心勢必颺去其國人交易都下雜處邸肆請爲除館遣官監其市事道路防以往來下詔若優待逺人者實羈防其姦諜國朝故事方鎭不得擅兵嶺南去甸外數千里嵠穴蠻或聚爲盜郡縣無以禦馳請濟師朝廷𨿽近發湖湘之甲援擊率不及事公奏置廣桂鈐轄增募土兵重其鎭守南粵以安附遷以小司徒參知政事時定襄地大震災異數見公方在吿力疾入對上問地震何主對曰是爲陰有餘夷狄中國之陰也天意儻以此告且陳所以消伏之道上欣納命戒邊備仍詔求直言極諌者公罷後三年夏冦畔擾疆場時駭天下共其勞議者方思公之前慮盡心王室也劉平戰敗延州邊臣以降賊聞族應從坐法以降狀未明未之收也有司請兵圍其第眾知平見誣莫敢言者公時入覲爲上言日平延州殊死戰殺賊過當轉鬭傅城下守將不爲納勢窮被執更以姦讒被大戮則忠力之臣何勸上悟曰嘻微公言用刑幾濫卽徹守兵亳社介京東西淮服數路之交故盜充斥公之再爲州也屬邑日有剽劫民不寧處爲設方略刺取乃大校爲之囊槖誅獲幾百人四封肅然無追胥之役公凡歷別任判大理知審官院吏部流內銓掌貢舉刪修令勅聘契丹爲國信使所處事任後必有可稱述者歷刺守令治行爲吏最登三事謀王體斷國論有大臣節薛宣身兼數器胡廣天下中庸見於公矣性莊重造次不違禮法其家事尢理自闑以內肅如官府諸子侍側非忠義之言不及稚孫能行卽長幼有序無敢戲嫚公旁者家人有嚴君焉公之謂巳與人遇下則更溫恕篤於親舊其孤藐不能自存者爲之婚稍才者推防使仕敎撫成就之樂聞孝悌之事凡議賞罰有以惇勸風俗者必屬意焉夫人蒲氏追封安定郡太君繼室王氏太尉文正公之女追封太原郡太君徳禮有儀宗姻攸憲先公以歿子男八人曰綱前任水部員外郎綜太常博士集賢校理綘太子中允繹維縝並太常寺太祝緯大理評事緬太常寺太祝女六人長適端明殿學士翰林侍讀學士給事中李淑次早卒次適大理評事蘇舜賓次適太常寺太祝王整二人尙幼孫男十四人公起諸生丁時累洽出入顯重至登鈞衡餘四十年輝光日新功用在人典型在朝引年辭榮道徳益髙諸子孫並以行藝冇令名孝恭雍和承顏無違福壽始終可謂全者某早辱公之知而又從諸子遊義甚厚托辭傳信所不得讓銘曰股肱惟人後聖惟臣不顯忠憲力扶化均亹亹忠憲維徳之勉四方於宣維國之翰蜀吿艱災天子命公民忘饑勞實奏顯庸還司邦憲率廸訓典正色於朝不仁者逺帝志先定畀公以政廼更二府爰賦明命時方乂寜公獨深慮思患豫防愛莫公助公罷三歲夏戎孔熾人益諒公忠於國計年至告老道全徳髙福祿蕃厚亦遐壽考長社之北嘉禾之鄕下從先公掩此幽堂子孫多材克延休問人皆有終公也無恨朝散大夫守尙書戶部侍郎致仕上柱國太原郡開國公食邑二千九百戶食實封五百戶賜紫金魚袋王公墓志銘【並序】

英宗治平二年龍圖閣學士給事中知陳州王公年七十請致君事以尙書禮部侍郎得謝歸鄕裏今上卽位攺戶部熙寧二年歲次巳酉閏十一月八日無疾燕坐終於正寢享年七十有六公諱贄字至之廬陵太和人王氏自晉太傅導爲江左盛族唐末公之從伯祖綰從楊行宻定江淮有功其子崇文終吉州刺史因家焉公天禧三年進士擢第釋褐邵州防禦推官歷衡連郴三州軍事判官初仕卽以風漧著稱本部任材監興國軍大冶縣茶埸兼知縣事大冶江西劇縣吏猾民豪久不治訟有至數年不決敝事尢多公到未幾政以淸簡聞遷著作佐郎監益州軍資庫樞宻直學士王公鬷領益部辟公幕府流內銓已注官在路公聞詣府白曰選人逺官勤矣如之何使之中途而返也堅請復奏寢前章王公善其意從之就攺祕書丞京尹舉知開封府尉氏縣時承獻後埀箔之後中人擅勢衘命出邑下者邀索撓民公宻疏其事以聞朝廷因以正法中人威暴由是始沮後尹杜祁公知之深所嗟賞以爲由一邑而正天下之法可謂之能才矣敍遷太常博士用三司使薦提舉江淮廣東鹽陛辭賜五品服章規畫功利務便公私不專爲聚斂上課召還將有以擢用操事者有不悅故但除尙書屯田員外郎通判信州公常謂吏道以精勤爲本閱諸帳籍至獲隠沒官物數百萬上言州縣之治簿書爲要一郡之敝推而知其積矣因條上鉤攷之法周防詳宻遂爲著令至今奉行慶曆初湖南溪峒騷動擇用並邊牧守公以選知道州朝廷專遣使安撫至州分布兵屯多非要害公執不可使者方責拒命俄而蠻冦來襲公擊走之遂不敢犯境監司列上功狀璽書褒諭憲臺薦公文中禦史召除殿中侍禦史乘傳赴闕眞宗天禧中詔置諫院定除諫官六員而難用人員常不足乃命於三院選二員充言事禦史中間久廢及是公猶未至道除此職旣對見仁宗問公近臣稱卿才今將何以稱職公對曰臣逺方寒士過屬言責之地若事系朝廷大體或姦邪罔惑聰明有犯無隠死且不避至於人臣閨門曖昧之私交構愛憎之迹險危之說實傷美化臣竊恥之仁宗曰卿言是也近日言事官章疏大率如卿言朕深不取入臺供職遷侍禦史未幾換尙書刑部員外郎知諌院判國子監逾年攺起居舍人直史館判司農寺未期除天章閣待制仍知諫院仁宗嘗禦迎陽門召兩禁臺諫官親策問時政得失公旣上對復賜手詔令盡所未言益條當世所急十餘事多見納用慶曆皇祐間政尙寛易公有以開發者焉間因進對書思對命於笏搢而讀奏上指之問曰此記何等事也公因得一一條陳時對甚久旣退上顧謂入內都知張永和曰五方異稟風俗不同或南士而有燕趙之气是人資必忠厚仕亦貴顯王某之謂也殿上聞者莫不屬目公論事能揣知人主深防情辭婉順不爲矯激切摩歸之正而後巳中貴人王守忠以儲邸舊恩眷遇任事甞緣薄勞而遷重職臺諫官章疏繼上不納公請對上迎謂之曰卿豈非論王守忠耶公曰臣所論非一事旣而徐及守忠所言精切信而有稽仁宗亟命內臣宣諭中書收寢誥命久在言路終守初對之意以大體自任不渝也別受命知貢舉領三班院判吏部流內銓猶兼諫省初置天章閣直學士選名臣充員首以命公卽拜河北都轉運使公時具慶父牧以贊善大夫致政後贈工部尙書母安定郡太君潘氏年偕八十餘懇辭河北仁宗曰欲卿諳歷邊事行且召矣卽遣內璫就私第賜尙書緋衣銀魚太夫人冠帔又爲發內帑緡一百萬俾資儲峙其寵遇如此到部均賦役固河防振災害節冗費權幸忌其公朝廷稱其勤考績遷禮部郎中歲中祀明堂霈恩遷吏部以二親耋老數求江外一州以便迎養就移知洪州未離部丁外艱安定繼終於路防防南歸服除還闕時朝議以寰內陳許鄭滑曹爲輔郡增設兵防而置京畿轉運使除公樞宻直學士充使歲餘職罷還朝復領三班院遷左諫議大夫出知鄭州久之遷龍圖閣學士移髙陽關路馬步軍都總管兼安撫使知瀛州髙陽北道之衝舊城隘軍民居城外以盟書故難於興築慶曆初契丹來渝平鄙上繕亭障因此展關城累更守將而功不就公巡視曰城以保民軍政宜先此卽計徒庸增版榦不日而雉堞樓櫓完備軍府增气後人賴焉邊吏偸安法防多弛公謹關市嚴譏禁毋習苟簡必守故常方略設施毅然得鎭守之體以任官坐累降秩一等內閣如故知池州尋復左諫議大夫知江寧府英宗踐阼進給事中移陳州引年得請遂歸廬陵雅知養生夙明性理心量虛曠而得安樂好書畫能鑑賞古之名筆多購得之聚書萬餘卷所居有林塘之勝髙僧野客談禪話道間從詩酒優遊自娛世事一不屑意蕭然有方外之趣以至泊然委化神明不動其所得精矣特被仁宗厚遇每見玉色怡然退而猶若不及左右常候知之命知貢舉禦書博學字賜之領畿漕禦書安民字賜之往帥瀛關宸章寵行意皆有所褒借防在大用而竟不及士友以爲惜夫人劉氏封同安郡君前二年卒子二人曰儀終殿中丞曰億今爲職方員外郎前知袁州一女適筠州軍事推官蕭迅四孫曰球曰瓌大理評事曰瑜曰玠郊社齋郎平生論述多切時務有奏議集二十卷別集二十卷藏於家以某年月日於某縣某鄕夫人不祔從本俗也僕與公遊有莫逆之契故億以迅所譔行狀來請銘銘曰仁皇在禦四十二祀萬邦黎獻惟帝時舉皇無好惡遵王之路閱人則多鮮承殊顧公來逺方孰先爲容惟其誠心於以自通誠至心精百里斯順以此事君不結而信憲臺諫省匪捲則折公居累年始終一節河朔之行臨遣依依後命未申泣血南歸歷守五州載其善政爲治不同所同淸淨七十得謝遂老而傳築居幽閒邃兼林泉和以天倪自得爲得采眞之遊詣其冥極又達宗乘卽動非動入理之門契其妙用逍遙樂地如是七年泊爾宴寂還其本然迷有生死悟無去住一切一如是公歸處

朝請大夫守太子賓客判南京畱守司禦史臺柱國平涼縣開國伯食邑九百戶賜紫金魚袋隴西李公墓志銘【並序】

仁宗朝近臣以淸徳純行著稱者有太子賔客隴西李公宥字仲嚴其爲人𨿽長者然安重有守儒雅而文故識者品藻之以爲彬彬君子者矣支出於唐五世祖鼎蘇州刺史因家吳后徙營丘曾祖瑜應藩侯辟從事平盧軍祖成贈太子洗馬不仕亂世放懷詩酒與逸民遊酷嗜山水能圖其幽深之趣攝之尺素極無涯之逺天下之名筆莫得其髣髴故世以爲神妙考覺以明經爲博士太宗嘗幸國子學適值其爲諸生講易卽命坐之講否泰二卦言上下交則其志通君子小人各從其類消長吉凶之象太宗甚悅翼日以語輔臣曰聞李某之說是可以爲君臣鑑矣稍見褒擢終司門員外郎直史館不及中壽故其用不究公躋顯仕累贈禮部尙書妣王氏封太原郡太君公六歲而孤知好學問幼不嬉弄長不雜交其度澹如也祥符中舉進士一上中等調火山軍判官時章聖以文治欲讎校祕室延閣之書詔吏部先以身言書判擇三銓之集者百餘員送西掖覆以三題才三人中選公處其一擢充館閣校勘預釋眞宗禦集詳定雅樂凡論譔之選多以屬公禮部辟試進士故宋丞相文卷已爲考落公閱得之袖以見主司中山劉侍郎筠中山嘆賞取冠天下士再典太學考試皆首送楊寘寘竟廷試第一後使荊湖見某州某官唐介深加器奬厚爲薦寵今著名臺閣故時推公精鑑歷令刺守視民如傷聽訟斷獄尢爲明愼蘄春值歲凶道殣相望老稚病羸委諸塗者公蠲圭田食之多以全活民或殺人而以利紿愚傭吏通爲姦使自誣伏縣上具獄公一訊情得聞者以爲神明其察京獄囚有疑罪法不當死尹按誅之過公慮問卽糾以聞尹坐免在金陵民有誣人以殺其子者曰吾子去家時衣若衣巾若巾今巾是矣民苦榜楚自誣伏曰我固殺之縣上具獄公疑親究卒得枉狀由其深誠爲質致以慘怛之心故若有以感發者然呂文靖公當國厭時俊奔競知公守道欲以激雅俗白公修起居注尋知制誥公齒長矣不樂諸輩新進事辭翰甫閱歳請解職易州朝廷從其志除諫議大夫而惜其去畱判尙書禮部太常寺復請金陵加集賢院學士以行政簡易吏民便愛久之府廨火自徼廬煬譙門以及寢序公將吏卒防庫兵帑積以全仁皇始封升王因建州號江寧聞火意不悅遣使往視公不時捄遂以祕書監致仕而善人惜之問或爲言謂譴之重公亦不自辧上以其終長者攺分司南京復領畱守司禦史臺遂遷太子賔客睢陽積年安時而處順浩然得於和理憂樂無自入矣某年月日捐館享年六十有二歷官繇選調遷大理寺丞殿中丞太常博士祠部度支司封員外郎祠部刑部郎中至諌議大夫兼職繇校勘攺集賢校理直集賢院記注典贊命至集賢學士其更任使繇太常禮院吏部南曹登聞鼔院檢院知開封縣出守蘄州提防荊湖北路刑獄利州路轉運使三司戶部判官戶部勾院糾察在京刑獄徊翔館閣踐更內外垂三十年而資不苟合恬於勢利不爲名髙亦不汩於俗詭僻之爲不接於心行安而節和故士論無間然者旣幼失其親痛不迨養事寡姑如事母嘗遷兵部郎中不拜以丐封邑別業在陳哀舅家之窶舉質劑畀之與朋友交久而彌篤不治生產至不祿家屢空索然朝廷聞之特加賻賜以給喪事公初娶張氏禮部侍郎秉之女封南陽縣君後配刁氏刑部郎中湛之女封延安郡君二子忱大理寺丞恂大理評事一女適刑部郎中知制誥吳充某年月日公於某所某與公同時左右更直外制實有忘年之契故忱來請銘銘曰有君子儒恂恂李公惟資篤行時乎中庸適道之正不否不同循理之順匪執匪容歷令刺守政處其厚民罔常懷謂公父母其在朝廷於得無苟歲寒後凋如松之茂退老於睢無田一防自得其得動而之天以是仁心以是吉徳以還本眞以貽淳則

贈給事中太原王公墓志銘【並序】

公諱瀆字希聖占籍宋虞城祖某贈尙書虞部郎中父礪贈光祿大夫尙書左僕射司虞生五代屯會委髙貲從儒者遊習通禮學州辟從事始爲士族時鄕人正素先生戚君同文聚徒講業學者自逺方至僕射府君戚之自出著牒門下以髙業取甲科仕至屯田郎中名載國策實生才子七人六登進士第世緒熾昌遂爲睢陽冠冕公其第二子也風調閎邁凜凜有奇節嘗慨然曰士志於道在得其大者逺者學而不究於古今之變究而不適於幾深之用豈士也乎景徳中章聖張六科致材髦公奮曰此非吾時邪起就賢良舉文中髙選不時就召因後中書試里人於正素舊廬建庠序虛師席待公自諸耆舊大生皆執經北面材經匠手無不成器後登朝廷著名迹者甚眾今四方學校其規模條教悉權輿於宋焉鄕舉賔興嘗占第一祥符七年景亳回鑾舉服勤詞學科旣廷試第優等考官翰林學士陳彭年指公賦用韻有疑音上親爲問公言彭年所指非是援據詳明欲處公乙第辭不就以布衣詘貴近於上前伸道不爲名士林韙之明年乃登第釋褐試校書郎臨江決曹掾未之官僕射棄養以善防聞除調濰州團練推官州之渠洫有東西污等四水夏輒暴溢漂田廬歲勞民塞治轉運使承詔選公防役事度地形勢導之下流隄一立迄今無水患萊人有訟其仇爲殺兄者獄疑久不決外臺以屬公公閱囚辭伏念旬時未知所以摘其情推致精誠至有見於夢寐若有人自稱其兄者明弟被誣且云取某人爲證寤而召捕之果得獄遂正代還徙新平幕舉黃州麻城茗屬計省議更法公審新議非便持不時下顓用舊法旣而諸悉負常課獨麻城最後新議亦竟寢遷大理丞知楚州山陽縣攺殿中丞詳議審刑賜五品服處比平奏讞無滯屢防詔褒時天子遊心治方樂聞讜言命百官轉對公上便宜十餘條皆見納用朝議嘉其論事有大體弟衝宰陳畱大姓田氏豪黠賂交權要爲姦利衝彈治之急則飛語轂下浸聞獻後付中人推衝性剛毅不辱終莫肯承獻後盛怒謫衝雷州公坐監徵淮西頃之移倅海陵就郡攺奉常博士淮甸仍災艱食發廩粟與蓄家之囤以賦饑民日數萬計巡視必親因遘沴疾作淹至捐館享年五十有六蔡文忠公時在中司薦公經明有風節中禦史命埀下而公不待士君子惜之初公之與計偕名動埸屋貴遊爭寵薦自托朋輩推附莫敢爲等比以爲仕必至公卿用於時必立功名及效官所至必有紀者然才髙而位不充志大而時不與曾莫展發歿於中身命也哉所著文集十卷備對制防十卷平生素蘊略存焉夫人淸源縣君仇氏婦徳順而正母道慈以嚴二子堯臣翰林學士龍圖閣學士權三司使天聖中今上初臨軒大選天下士幾四百人翰林防名第一通材雅望輝光篤實踐歷顯重爲朝廷羽儀巖廊之瞻積有日矣次純臣大理寺丞國子監直講文雅開敏邦之彥也一女歸魏氏國子博士舜卿孫五人廷老商老同老並祕書省正字國老周老皆幼諸弟子侄先後登進士科者十二人盛矣哉翰林之貴淸源君進封樂安郡太君而累追命公吏部員外禮部郎中祕書少監翰林掌邦計以贊禋禮之勤故公有夕郎之贈教忠繼志慶靈用集翰林考於龜策奉公輤車將歸窆於故邑之某原得慶曆乙酉陽月某日吉謂某曰子非余鄕黨僚友乎先子之烈子亦聞之矣惟是窀穸之事子其識之義不得以讓銘曰良農能稼而不能穡良匠善構如莫我役匪水行舟匪山生材士用於時功名則諧展如公兮維時之望初誰謂公而不卿相乘馬班如行道邅如曾莫逺騁命將然歟有子而才宗廟之器挹彼注玆亶成公志宰樹蕭蕭卽安幽宅衮衣繡裳尙有追錫

朝散大夫右諫議大夫知相州軍州同羣牧事上柱國賜紫金魚袋趙郡李公墓志銘【並序】

趙郡李氏出廣武君左車拓跋魏至唐時爲冠冕盛族五代晉侍中崧公之祖也侍中閥閱載於晉冊公諱宗詠字某幼孤器志豁如也從兄宗諤在翰林欲任公以仕公辭焉曰士策名從政學古自致爾益奮厲通蓺文祥符初舉進士中甲科試祕書省校書郎補吉州廬陵尉邑多盜民好訟號難理公至則攝令事所以發姦摘伏之術甚宻破盜區槖訟庭蕭然秩滿調虢州盧氏令上官交章保薦還遷大理丞酤許州徙知益州溫江縣遷殿中丞太常博士又徙余杭之錢塘還朝遷尙書屯田員外郎諫議大夫姜公遵出尹京兆請公自佐逾年朝議以公文中禦史詔除殿中後尹王公某表公材借畱之不數月競召還奏事稱防賜緋衣銀魚順安軍有疑獄請讞焉公往案之亟設賞募罪人斯得寃誣以明授戶部判官褒能也俄遷侍禦史除江西轉運使寵行賜三品服就遷兵部員外郎工部郎中入判戶部勾院江東仍饑朝廷憂之命公爲安撫使馳傳入境問民疾苦捨禁弛力薄徵緩刑勞徠流散殺政畢舉上益知其才可用因俾修聘戎廷復命還遷刑部河東轉運使地震定襄壞城郭廬舍孜孜蚤莫經營完葺安集賑卹民忘災患鄙上有閒田北人稍耕之公曰疆場之侮當絕其漸馳檄責問侵地盡復夏戎飽飛王師西戍徙公關中屬承平久邊不爲備一旦軍興且數十萬眾資糧不乏調發有節繄於心計就遷七兵明年授江湖浙諸路制置發運使得朝對指陳西事上悅語執政曰此嘗使江東者耶其置諸要職行至淮上召充三司戶部副使初夏戎犯河西墮九原新秦路梗朝廷推才經略多難其行公至自淮上陛見之日詔公安撫河東承命上道渡河抵安北規築建寧六寨扼抄騎之衝道通無虞河西以安出知徐州徐城隘肆列城外公築而廣之民以安居利國監防八冶歲賦鐵三十萬冶大善崩崩則罷鼓官課不供徐之髙貲率以冶敗民告無聊公親往視之得所以然因以新意爲作小冶功省而利倍徐人於今便之復召充塩鐵副使遷太常少卿擢拜諫議大夫知相州視事未旬以慶曆七年七月四日考終於官署享年六十有六天性和裕澹無喜慍質厚不爲緣飾事兄姊恭睦與朋友篤於義爲令守政簡易不煩苛多仁恕愛利吏民安之累歷刺舉吏有善輒奬薦於朝不以小故案吏誡勉之使循理而巳革獘去蠧專以裕民爲本故所至不嚴而治去必見思蒞官四十年事上遇下無有怨嫌者不以君子小人一見公必曰長者也啟手足之日朝野聞之皆嗟惜曰善人逝矣詩云愷悌君子書稱吉人爲善其公之謂歟世占籍饒陽自侍中雍丘之輔國裏遂爲陳畱著姓曾祖某以侍中貴追命太師考璨有節行不趣榮利故仕不及顯累贈禮部尙書妣張氏仁壽郡太君始娶湯氏卒公微時後娶閭丘氏封永安郡君子茂先大理評事茂直將作監主簿茂立太常寺奉禮郎皆樂學問謹厚自樹立克家者長女適殿中丞薛中孺而卒次早夭次適泗州軍事判官張公立二季在室諸孤問龜考吉得慶曆戊子閏某月十日先塋之穆位禮也銘曰猗嗟乎公有守有容不否不同循理之中歷令判守政處其厚民斯勤斯謂公父母愷悌君子胡不遐年泃直且仁歸此杞原子願以敏淳則之近徳音不忘納銘傳信

宋故太中大夫尙書刑部郎中分司西京上柱國賜紫金魚袋累贈某官刁公墓志銘【並序】

公諱【闕】字【闕】其先渤海人晉元帝紹統建康協預中興四佐位居朝首其後爲丹陽人唐末喪亂姦豪專土李昪冒揚徐之業開國江左刁氏南州望族故世仕焉祖諱某江南昭武軍節度使爲李氏勲舊皇朝贈左龍武大將軍考諱衎江南某官𨿽處僞庭而儒雅淸素名重中朝從煜歸命終尙書兵部郎中直祕閣累贈戶部尙書妣徐氏陳氏封髙平萬年縣太君公咸平三年進士擢第釋褐大理評事知宣州宣城縣秩滿遷大理寺丞監興國軍大冶縣茶埸兼知縣代還遷殿中丞知潮州眞皇東封岱宗遷太常博士祀汾睢遷尙書屯田員外郎知開封府司錄歲餘丁外艱服除通判越州遷都官知廬州徙壽州遷職方召赴闕授荊湖北路提防刑獄仁宗登極遷祠部郎中徙防州路轉運使遷刑部丁內艱服除授三司支度判官閱歲請舒州上言防峽溪洞事特防召對面賜三品服到郡以疾徙黃州不行請分司西京遂歸老丹陽公以儒術發身而才長於吏事聴訟決獄尢盡心焉在朝防嘗錄囚於糾察刑獄司其具獄當五囚重辟公閱事原情理出四人防京府司錄缺員政府以公名聞眞皇指其名曰此近嘗錄囚而活人者耶是宜此選矣軍巡有重囚久系抵讕不承京尹請讞上疑其寃特命付公推冀其平反屢遣內璫臨訊公探其情實挾詐囚知情得悉服罪上猶欲矜減公上言曰民而爲寇攘姦宄越殺人於貨以故犯於有司如是而可以詐免適以長惡竟按誅之公之於獄有以哀矜有以懲艾惟其當其平心守法類此通判越州長吏闕公承乏時浙東蝗公齋居致誠徧禱羣祀翼日迅雷烈風蝗漂溺於江湖粵人信禨祥相與驚異以爲公之誠感是歲稼穡不害更以大穰郡城中溝瀆湮塞民久苦之公爲集眾力疏濬引湖水周流城中大便利及被代百姓戀戀遮畱不忍其去乃圖其像立祠郡之承天寺是亦知公之愛利有以及民者也守壽春淮甸劇郡號難治公遏豪猾細人得職獄市淸課最登故召還有荊湖之命將漕防峽屬施州溪洞蠻首領田彥稠彥晏等妄干恩典朝議不從卽率宗黨攻破寨柵殺吏民燒官舍掠公私物保險爲邊患朝廷命施州將討擊彌年無功又特遣武臣出禁旅圖深入蠻益拒命乃召公招輯值彥稠死蠻悔懼有善意而武臣欲自以爲功閉隔不爲納民告疲於調輸會施州地震山川崩人厭死者眾朝廷遣中使致祭且問邊事公宻疏請罷兵使蠻無疑邊事卽定中人入奏未幾武臣內徙以兵屬公公遣禆校與蠻要納蠻兵徙集不離近徼公令設次於野從親吏數人坐次中醜類千餘挺刃睢盱左右股栗公毅然召彥晏前曰吾丐若餘生是屬奚爲者彥晏懼揮卻其眾徐命吏引諸酋首歃血立誓因犒飲散遣之讙噪動於山谷曰自丁相公後復見今日矣丁崖相謂昔爲防州路轉運使有功利蠻夷懷之故云爾朝命授彥晏歸逺將軍被公璽書褒諭自後黔中妥安公性恬厚資孝廉出於徐夫人而不及養國朝封贈之典在具慶者恩不及亡母東封告成肆大眚推恩妻已防者得敍封公上章以請其略云妻以箕箒之舊尙防封邑之榮母以劬勞之恩不及漏泉之澤教化之本輕重未安朝議然之故徐夫人有髙平之贈今之朝籍父在而封及亡母由公發之昭武在江南時以勲伐賜田丹陽封占甚廣祕閣公素不治產分割質於鄕人田沃衍耕獲者輒富饒及公居憂親黨請收以自業公曰誠美然鄕人致力亦勤矣仕有祿生事以足柰何侵較鄕人以牟利也焚其質劑閭裏多其義分務退居諸子從官便境更相迎養以致其樂親賔燕語未嘗及榮澹乎自適凡十六年次子約知婺州扶侍赴官道中感疾皇祐元年十一月七日終於錢塘享年七十有九二月十九日夫人長壽縣君陳氏相繼而逝享年八十陳氏江南令族父士倫有名建業爲壽昌殿使歸朝遂不仕夫人婦徳順而正母道慈以嚴明惠知書諸子童穉時皆親自教授閨門禮法宗姻著之子五人繹約並太常博士紓某官紡某官幼早亡六女適翰林學士知開封府胥偃太子賔客李宥某官蔡仲卿某官劉緬某官施元長某官孫錫公之啟手足時資政殿學士範公守余杭故喪事皆如禮諸子防防帷歸丹陽菆於唐山莊捨某年某月日合於某縣某鄕某原易曰素履終吉夫子曰君子哉若人公之謂矣銘曰五季積哀王土剖分江南區區爲多才臣祕閣歸朝時推徳素逮公策名益延夙譽公資愷悌濟之敏明以是從政所處有聲人之情僞爲難知者公之察獄以誠匪詐義之與利孰思重輕公在鄕黨終和且淸衝而用之以早知止十有六年全其吉履養致其樂喪致其哀公實多子子亦多才丹陽南原松阡幽宅下從先公永安體魄

朝奉郎尙書刑部員外郎知制誥同知審官院上騎都尉賜紫金魚袋昌黎韓君墓志銘【並序】

仁宗朝國老韓忠憲公淸徳流光實多才子其第二子曰綜以文雅政事著名於時而世家益顯君字仲文幼以父任將作監主簿忠憲領益州奏授簽書鳳翔府判官隴蜀間一都防號煩劇君試從事吏文精敏上官更薦其能郡缺倅君攝職時禁省災大興繕修仰材關右賦諸州縣君督采伐丁夫冒寒山谷時食而均其力役不告勞先期輸送朝廷錄其勤將加恩君推而不處新宮成覃恩攺太常寺太祝尋遷大理評事天聖八年舉進士擢第除通判鄧州不行領馬步軍專勾理大理寺丞充羣牧判官更通判天雄軍攺殿中丞丞相呂許公鎭魏府事多以屬君河水泛溢金堤府縣危廹懼衝決爲害君請行營防之瀕河民徙就髙丘水大至老弱號呼君出令能致一人予千錢民操桴栰往救悉得全濟水巳冒丘是日活數百家許公復相薦君文行宜在臺閣擢集賢校理知太常禮院開封府推官賜五品服太常博士三司戶部判官忠憲公薨去官免喪還朝同修起居注判三司度支勾院遷尙書祠部員外郎慶曆六年使契丹容止醖借善占對北主屬目使問系閥初忠憲公在先北主世亦嘗奉使君對及之北主喜謂君二國通好至於行人仍世將命盍酌酒勸我君請與同使者五人偕進北主益喜舉觴爵自離席就飲君及同使者各一巵君還奏事執政非君不當辭除知滑州眾論以爲問及而言無所辱命將何譴得徙知許州衞帥許懷徳有田在屬邑訟久不決因三司判官楊儀書囑君君不答儀別坐請求事被詔推辭上當君不聞儀書奪校理徙知袁州君無故再黜士大夫爲君不平故君至袁州之月復校理未幾就除江東轉運使尋召還復修起居注判三司都磨勘司攺刑部員外郎換度支勾院頃之召試知制誥賜服三品知審官院審官自尙書省五品以下按籍除補中外員而官簿無倫吏緣爲姦君大爲簿書條次有序至今用焉契丹使來君受命館伴時北主通書稱北朝而去契丹號意以自尊大君詰之謂曰自古未有建國而無號者北使愧屈後遂復舊皇祐四年五月暴疾不起年四十五時皆嘆惜其才之未及用也君旣歿契丹使來有請於朝擇可遣報者仁宗識君前館伴時語謂左右曰若韓某在足爲朕辦此追悼久之君資孝悌事忠憲公承顏無違盡其誠志怡怡其和也懍懍其肅也仕而在逺其心若未嘗離膝下友於兄弟愛順無間協睦內外姻族莫不備盡情理善與人交主忠信致力其急難其行巳立志博而有守約而有容介不詭時隨不違正其蒞官臨事推之已而不願不以施諸人果於去不以得情爲明亦可謂通人周材矣忠憲公之配安定太夫人蒲氏遂寜郡太夫人王氏君王氏出眞皇廟宰相太尉文正公外王父也君娶劉氏封壽安縣君先卒三子宗道進士及第今任太常博士有行誼器識克家者也宗良宗直太常寺太祝七女適祕書丞劉攽都官員外郎胥元衡常州司理防軍蘇注比部員外郎王景華太常寺奉禮郎錢長卿所從皆名族佳士二人幼未嫁治平二年乙巳某月某日許州長社之嘉禾鄕從先塋宗道來請曰先人之交公最盍書銘銘曰君孝於親友於兄弟資以事君忠誠自至與朋友交實篤信義施之及民政以慈惠行成於身旣有本根發於事業舉逢其原措諸廊廟王體以尊率是承流風俗乃惇吁嗟仲文維本之得英華粹純用罔不適亦旣遭時巳服近職足以有爲奚年之嗇長社之原嘉禾之鄕先公親卜以啟幽堂君歸可作尙奉蕭薌後人令人君兮不忘

朝奉郎尙書屯田員外郎通判杭州軍州兼管內勸農使輕車都尉賜緋魚袋贈尙書禮部侍郎李君墓志銘【並序】

君諱某字某其先自博平徙魏占籍內黃祖守澄開封府襄邑縣尉父珣贈殿中丞皆有行義著於邑裏君始冠羇遊京師講習上庠眾推材髙獨與故相張文節公友善太皇右文親閱貢士便殿淳化中廷試賜題巵言日出賦諸生閣筆君捲先奏禦上嘉其贍敏擢甲第補河南澠池尉殽峽巖阻有劇盜久不擒中人馳傳督捕君年少厲鋒气率吏窮討殱其黨監司上狀特畱在任秩滿方論賞丁父艱還本邑咸平中契丹連歲犯境深入大興戍河北間有亡命羣輩攻劫內黃孤邑數驚騷令丞不自固君爲設方略耳目掩擊輒摧殄邑人賴以安惟恐君之去也服除調貝州司理防軍郡將樞密直學士邊公肅知君能凡有艱急輒以屬君郡多姦伏賊連發不得邊公被君檄捕逐君亦勇於自用揣其所過抵夕馳百餘里竟執以歸無脫遺者州及部司稱舉以聞驛召除大理寺丞知漢州什邡縣攺殿中丞徙秀州嘉興縣眞皇封禪遷太常博士通判通利軍賜服章五品祀汾陰就遷尙書屯田員外郎河決壞軍壁奪田曹監眞州鹽場浙江有舊堤自吳越國廢久不治潮水潄渱羨溢墊官亭民捨朝議命江淮制置發運司經度舉明功利者以君名聞因命通判杭州委防其役大省工費築者忘其勞爲潮頭西興之謳美君巡撫之勤杭民喜免江濤之害列君功狀聞於朝廷還君田曹畀再任吳人俗薄輕巧君淸心簡事多所裁正訟平禁止歸優上官然自吏民皆知府政之和繄君是賴時呂文靖公糾獄兩浙深器待君薦堪治劇近臣復言文中禦史且召以母憂去職君內行修收卹宗族無疎逺仰衣食者甚眾以故不能北歸畱寓睢陽君事親至孝平日承顏盡其懽心自疾不茹葷居喪毀甚服未闋競捐館年五十三貧無資舉斂王沂公居守聞之厚爲賻贈始得成禮凡五娶最後夫人太康縣君邊氏君掾貝州時郡將肅之女也邊公剛明人鮮合意者多君材故妻之子中庸三泉縣主簿中師三司度支副使工部郎中四女適太子中捨聶復漳南縣令葛初平比部員外郎張參一早亡君性明果早學問以文藝自達然資長於吏事文無害而有恕故所居官治辦有愛利及民代輒被畱去必見思其感人心之蓋必有以致之者夫子言仁可以行於天下者曰敏則有功惠則足以使人君實有焉惜乎位不顯於朝年不登乎中壽不究其所蘊故風迹止爾不在其身必延於後度支君之才器其承慶而光大者也以度支故累贈君至尙書工部侍郎嘉祐七年歲在攝提格某月某日於某縣某鄕睢陽余裏也自君之歿度支少也孤邊夫人嚴明有禮法訓其子義甚至獨俾從余遊故度支來請銘銘曰孔門四科其一政事長於治人春秋之義君起儒者雅精吏能舉其操術試自殽陵盤根錯節益見利器殄艾姦慝良民被惠浙江湯湯君固其防水波還道井閭樂康司臣上功禦史且召劬勞不待吁嗟死孝才窘於位志阨於年古共慨嘆悠悠蒼天不至公卿而有令子九原可作玆爲受祉錫命有典尙光泉扄君沒不朽其在斯銘

朝奉郎守祕書省著作郎直史館判三司戶部勾院輕車都尉賜緋魚袋安定梁君墓志銘【並序】

君諱固字仲堅東平須城人曾王考諱某贈比部郎中王考諱某贈尙書右僕射烈考諱顥翰林學士右諫議大夫贈刑部尙書君能言而知好學讀經史輒自通其義不待師友講誨切磋之勤故器藝夙成年十三筆削班固書約魯史褒貶爲漢春秋具槁數秩翰林公見而異之知其志之逺也翰林公捐館眞宗皇帝甚悼惜聞其有子又力學卽賜同進士出身巳而業成慨然思自致功名之地羞與貴遊子弟爲伍因上還所賜出身以進士就鄕舉是時天下承平上方東封泰山禮成詔有司吁進時俊君一上冠禮部貢籍法座臨軒覆試遂占魁甲光華聲望烜赫海內初藝祖深講治要總攬權綱以謂取士官材爲國基本乃人主之柄非下所宜專始禦便殿親閱春官所奏名士至太宗遂以爲常士之處牓首者平步雲路不日而取公卿雍熙中翰林公策名第一及是君濟其美薦紳紀爲國朝盛事逮今言父子繼登甲科者有梁氏云然翰林之才之望簡在帝心旣以內相尹京上且屬以大政制垂下疾暴作不果拜而君復能隆其緒業解巾將作監丞監髙密郡才二十五歲代還遷著作郎直史館賜五品服旋除三司戶部判官尋攺判夲部勾院鸞鳳翔於霄漢杞梓聳乎林谷矣俾臧而壽事可涯哉天禧三年三月遘疾卒於京師享年三十有三何起之暴而奪之遽也夫人樂安任氏禮部尙書康懿公中正之女華族令儀稟柔而正前君五年而逝無子獨存文集十卷目曰是芳云再世蘊郁不究其盛或者將有所啟故君之季弟今禮部郎中知制誥適以敏才利器方且大騁於時玆其啟者歟禮部以父兄之未克請於朝出領兗州求便須城松檟以某嘗同僚右垣臨別言曰龜策告余歲在涒灘利用襄事吾兄之名願托子以不朽故序而銘曰翰林室墉君塗塈茨勤不獲處孰歌於斯旣有鎡基而逢昌期獨年弗待將誰促之有弟而才無續勿悲載考於防亦問諸龜收子卽安食子惟時先子之後於汶之涯

宣徳郎行監察禦史判三司度支勾院騎都尉賜緋魚袋蔡君墓志銘【並序】

君諱稟字淳之世夲洛陽人曾王考綰爲萊州膠水令九年不代終於官政有遺愛子孫因家焉王考鄰考元卿並以文行稱山東鄕老賔興而不登仕君之從父兄文忠公齊踐揚二府禭典及三代故膠水贈太保王考贈太傅逮君陞朝得追褒一廟贈考大理寺丞君少孤力學自立文忠在禁掖任君補蜀郡導江主簿再調鄭之管城薦君材者章交公車秩滿得見擢衛尉丞更從進士舉一上中第換光祿用計司奏掌無爲軍筦遷著作佐郎上方圖講治要思進天下士訪古今之術發幾微之慮乃用六科以取賢者能者君應賢良方正能直言極諫科召試祕閣名在選中巳而更報罷遂出通判滑州攺祕書丞明年夏戎不防朝廷議問罪君述通誌論十五篇陳討伐之防備禦之要指明逆順成敗之理甚精悉翰林王公堯臣表上之繇是擢守奉天就遷太常博士北人來渝平君復揣摩事情緒前編以獻優詔褒答時公卿多言君有將帥材可使治戎驛召至丞相府使言其志君自以儒業進固讓得免引謁便坐賜五品服攺沿邊鹽使才至部除開封府推官會別事下令參知政事吳公育舉文中禦史者吳公以君應詔遂召爲禦史於是京西多盜至入州縣吏不能制汝漢間騷然詔君乘傳捕逐至則設方略明賞罰擊除略盡民以安業還臺兼判三司度支勾院慶曆五年持節迓送北使到都四日以孟夏癸夘卒於私第年四十四舉朝士大夫莫不嗟惜天子憫然特錄其孤大年爲郊社齋郎非常例也其配張氏工部郎中夏之女封某縣君生三子二女是冬君二弟亶交奉君之喪自京師歸靑州某縣某里窆用十月九日君器姿魁碩議論閎博其爲人彊毅能刻意自勉所好必學所學必成所成必精慨然將推是以致功名蓋其志慮逺矣初文忠公徳望顯重門下多英俊君年且三十而方以廕仕內恥無以逮人者文忠亦未之奇也辭詣導江朂而遣之君奮曰丈夫處世當碌碌如是邪到官勇自鍜礪至忘寢食比三年更還則於六藝百家之書歷代治亂之際至於方技小說罔不該貫文忠驚且喜自是待之猶益者之友其爲彊敏有如此者凡所歷官率有風迹旣爲禦史敢言不避權要數對論事上心器之有防用意奄忽淪謝卒莫展發嗚呼非命也哉亶交造余曰伯氏平時自言知我者張安道爾今窀穸之事不可以無識也嗚呼文忠之視余猶子弟則余於淳之義可知矣余故實知淳之者是宜爲銘銘曰嗟嗟乎淳之才余所知命非余所知子何志之逺而年之促耶靈府之蘊兮一莫得施年之促兮可柰何銜恨九泉兮無終期巳而巳而爲知子者之永悲

朝散大夫祕書丞上騎都尉杜陵韋府君墓志銘【並序】

韋氏世序逺矣漢丞相扶陽侯自鄒徙杜陵名徳歷朝著爲世家扶陽十六代至周逍遙公夐始別其族爲十三房觀唐吏部肇宗防之約則知韋氏之禮義與他族異矣第八房平齊公瑱之云孫萬年縣令象生臺州刺史方憲臺州生福建觀察判官鈞鈞生襄州錄事防軍允之府君之王考也唐昭宗末解襄陽掾將集吏部會梁氏革運感朝代之變不復北歸潛遁漢南谷城縣靑石川之峎下後唐莊宗入汴詔訪前朝衣冠不事朱氏者命方鎭優禮傳詣公車郡勸君駕嘆曰吾恥梁而逸奚爲乎沙陀之廷臥不起時孔勍帥襄陽夲儒者重君髙節善爲之辭而以疾聞莊宗嘉之不奪其志錄其子仁濟試祕書省校書郎沒因塟漢濵校書以父隠居躬耕釣以養終喪久之衞王符彥卿總兵在上黨領太原行府始應其召終於陳州錄事防軍娶司空氏實生府君於峎下府君諱襄字逾中幼刻勵好學早冇名譽雅爲冬官卿朱洞所知從洞光州廬州幕國初州郡辟署賔佐猶襲唐五代舊事太皇纂極詔悉罷之一命黃綬以上皆遣王官而益廣科第之選府君更就賔興於譙太平興國八年登進士第釋褐臨淮之盱眙尉遷廷尉平知防州贑縣邑多訟事號難理府君待以誠恕獄市以淸吏民悅之因上官以請諸朝遂畱六年就攺光祿寺丞南方卑溽風淫於末因以搆癘宦意寖薄代還求酤聊城朝中知君者惜其才或薦之上因召赴都授著作佐郎復求監徵宜春蓋祿仕也還自宜春遷祕書丞至道三年正月二十六日卒於京師春秋六十有三君天性和易識致衝逺從之遊者皆一時髙流名士善與人交淮陽孫茂蘭萬適南頓喬維嶽江南李虛巳睢陽戚同文宗度泰山張茂直咸以趣尙相得同文子綸西蜀李建中雒陽崔遵度鉅野王禹偁合淝姚鉉並以同年生定交澹乎相懽久而彌篤每官下士友自逺方至輒如歸爲食飲具俸入隨盡口不言利未嘗問家有無手不度貨幣對客淸談不及世務在官若私未嘗斯須見憂慍之色古所謂隤然其處順淵乎其似道者耶君之捐館四子皆未成立無田產可歸夫人吳氏教撫之慈且嚴母道稱於宗姻長子國祥舉明經不第卒仲曰不伐字次徳通經術有節義士君子推重之今爲衞尉寺丞次國華次爲道士一女歸程氏琬今宣徽北院使武昌軍節度琳之兄也某羇旅在睢上次徳忘年見友慶曆甲申某領審官次徳齋閥閱公謁曰不伐應受大縣願掌山陰之徵以其去峎下四十里便襄事也旣得請崎嶇陳蔡潁亳凡緦以上喪悉負歸漢上戊子孟秋十日徙君夫人以塟於隠君之塋側蓋治命也且來丐銘惟隠君之義祕省之徳乃史官所宜錄余史官也譔著宜矣銘曰猗嗟韋公沛乎其中𨿽不公卿道徳則充如彼金石咸韶具然不擊不考至音自全如彼杞梓棟杗之分不朴不斵良材固存灝灝汪汪渾渾粹醇順命懸解以還氤氳君子哉若人尙徳哉若人奚糟粕之足畱而功名之異云

唐州桐栢縣令上谷冦府君墓志銘【並序】

府君諱【闕】字【闕】薊人漢雍奴侯恂夲上谷昌平著姓佐光武成大業後裔蕃於河朔五代晉髙祖資契丹援立而賂以山後之地幽薊隔絕君陷北鄙不敢自晦仕爲應州節度判官檢校禮部郎中兼禦史中丞太皇之北徵也先自拔歸得見行在上甚佳賞將不次旌擢大臣有間言又值王師無功而還故君不防褒錄久之授綘州司理防軍後除撫州臨川縣主簿宋州司理萊州卽墨令唐州桐栢令卒官享年七十有五燕涿勃碣其人精急懻忮悲歌忼慨矜誇功名少禮文事遊俠風謠气俗頗雜戎索君家世獨傳儒藝曾祖徳誠以廉直立名義不侵重然諾當唐季諸侯專土詐力相雄爭欲致於賔佐莫之能屈朝廷知其節詔起爲右補闕一至京師尋歸老於家當時河朔謂之髙士祖安仁以才略累歷藩鎭幕府終於眞定節度行軍副使父顯贇尢篤志於學通經術不肯仕居鄕裏教授齊魯諸生更過河受業及終門人誄行追諡曰有道先生君旣歸國久困州縣喟然嘆曰吾得違於北鄙以至中原謂有以發所蘊今乃爲祿仕乎猶有民人焉是亦足以爲政矣惟日孜孜以誠心卹隠始至綘有重囚將決察其辭色若懷未盡者徐以私問之果大豪買直掠服取競一訊情得脫垂死之寃凡再掌獄嘗分俸營餐劑濟縲系之饑病者至家無餘貲去官不能就選卽墨瀕海多豪桀侵奪細民收倍稱之息役惡少督責勢嚴官賦君悉收其劵焚之鄕閭爲之一蘇凡歷官専意貧弱舉多愛利篤矣乎仁者之心也惜乎勢卑位微不得行其志直躬孤官莫或知其道使得據土疆之大撫吏民之眾政平訟理推之慈惠古之循吏何以尙玆至性忠厚動有規準言無遊飾居無惰狎凜凜然庶幾古君子之遺風者哉夫人髙氏淑愼克配子某承教義方再舉進士贈尙書職方員外郎長孫平時吉履休有令望歷東京淮南轉運使今以尙書工部郎中知徐州嘉祐四年歲次在大淵獻十一月二十六日始奉君輤帷卽安壠兆實潁川陽翟縣之麥秀鄕工部少孤艱勤自致塟是以緩銘曰崆峒陰方勃碣邊裔俗夲用武人知尙气有美昌平徳名奕世補衮風節隠居經義君初歸朝亶懷逺志尺蠖之屈幹將莫試篤哉若人循乎爲吏生𨿽逢時壯圖弗遂沒而不朽孝孫是似勒銘幽堂矢辭無愧

泉州淸溪縣令丁府君墓志銘【並序】

康定二年辛巳陽月丁氏啟新阡於睢陽宋城縣之某鄕司農少卿府君占丙穴淸溪府君占辛穴司農之穆也凡世系世徳則翰林學士王公伯庸爲司農鋕銘具矣府君諱立字某司農之長子以廕補太廟齋郎歷邵武軍建寧尉單之魚臺陜之胡城宋之寧陵三邑簿復調通州靜海尉遷泉州淸溪令卒官享年六十有二君在魚臺邑民甚苦前令佐貪苛恱君之廉靜譽甚美至達旁大府故相文節公守南都聞之形言嘉嘆在寜陵疏導溝洫得近官在靜海屬歲饑振廩救荒得免選在淸溪爲政寛簡視人恐傷閩俗𨿽獷猾感君誠恕率教不欺君天性和易處家蒞官未始有忿言慍色不惟不發形於外蓋亦未嘗萌於心術恬於聲利不知人間有巧邪進取事遊宦不擇地不驚不詭渾然不爲澄撓變無賢不肖𨿽至狂惡人一見君退必曰長者也更無嫌忤意夫天道無親常與善人君可謂善人矣胡不黃耉胡爲祿仕之微天之報寵不在其身將在其後乎前夫人張氏太子洗馬某之女有賢行生二男曰昉南京畱守推官曰以濟州錄事防軍酤畿邑一女適南京國子監直講王鼎臣張夫人先君而歿玆實祔焉今夫人王氏某官某之女順於爲婦慈於爲母姻黨稱焉生三男曰某舉進士曰某某皆防昉通敏方雅皆有才志君之積善將在其後不誣矣某鄕裏晚輩君不以年徳間之又與君之二子遊旣來請銘義不得辭銘曰嘻夫君涵天醇有時順無亨屯惟徳慶遺後人後人孝神永寧從先子歸泉扄君不朽在此銘

將仕郎揚州司法防軍時府君墓志銘【並序】

府君諱【闕】字舜舉世著籍彭城之滕縣考旦累典藩郡以政事知名終於尙書屯田郎中君少舉進士以父任太廟齋郎不樂仕宦學通古今重意气然諾四方之英才名士多從之遊君𨿽隠居常慨然而有憂世之志見時事有未便者輒以效於朝廷不敢爲私議士大夫尢以此多之仁宗始封升王君至京師上書請問言事章聖召對於便殿進曰升王宜日侍禦所預聞政事以資其聰明且使天下早熟其睿聞帝心喜之執政者曰位卑而言髙僭也罷之君曰致吾心而巳矣吾何求哉李文定與君雅厚嘗從容語嘆時人事怨徳巳甚且言丁謂寘余於死向余守洛厚卹其家諛我者構其子孫之罪余反坐之先是劉隨爲諫官以剛直忤時擯於外文定時作相有不足於隨者不與之進君因曰公之爲徳也奚於正則否文定曰正人爲誰君曰劉隨也文定嘉納其言卽遷隨於朝夏戎叛命君復詣闕上攻守之策十有二謂所親曰國家有事於邊鄙師久無功天下共其勞智者宜效其謀勇者當致其力吾𨿽一命微且逺思慮所及不可不自盡故自官制法令國家貨利軍儲馬牧之事有便於時有救於敝者罔不爲言旣以聞而遂行是時公卿重人如蔡文忠範補之流輩十數公皆與君交厚善富丞相在東平欲辟君防佐君曰吾老矣不能事人並帥孫元規復致意亦以是辭焉嘉祐四年五月三日卒年七十有八君爲人仁而尢孝先君卒於京師徒跣扶柩以歸居鄕裏恂恂如也惟謹爾貲素贍而好施羇旅之士造者如歸人一見之必曰長者也而彌知其所存必曰君子也矜寡廢疾日月給薪餼冬予薴絮歲饑出粟賑乏絕有遺稚乳於路收而字之多所濟活死不能舉爲之衣櫬凡掩藏暴胔且數千平生未嘗斷殺生物之命昆虫艸芥之細莫之傷也將啟手足顧諸子訓以孝悌忠恕一不及於家事祖延嶽仕至國子博士贈尙書都官員外郎母蔣氏封晉陵縣君三娶閻氏王氏宋氏皆先府君卒子男五人材鄕貢進士堯楚州司法防軍孝基河南府澠池主簿並亡徳基興化軍錄事防軍世基郊社齋郎八女適尙書職方員外郎申屠正光祿卿直祕閣李及之尙書都官郎中晁仲綽兗州萊蕪主簿苗總尙書兵部員外郎兼起居舍人呂晦國子博士孔承休尙書職方員外郎何世昌太常博士閭丘孝直孫曾孫十二人在易幹之四徳文言曰貞者事之幹貞固足以干事君實有焉故以此修身而修治家而治誠推而廣之是謂通才逺業足以經國阜民獨捲而懷之足乎巳而巳爾僕昔遊丰沛山東始見君於汶上三紀於玆熟君之風義久矣今適守東平而其子來請欲以丁未某月某日塟君於縣北之某鄕丐有以傳後者銘曰鄒魯之鄕士多儒服洙泗之濵巳爲楚俗滕介其間實同風土故君之材質有文武學其逺者資亦逢時一命家居蘊不以施秉義忼慨數言世務與民同憂匪躬之故以此爲政何用不臧豈夫不遭我實未遑有孚惠心願無伐善人斯忱斯其微自顯我邦我裏幼無所養至爲鞠育死歸之壤謂天蓋髙鑑於克仁君之受祉非止其身子孫眾多必有興者遺徳在人盍配於社

贈承奉郎大理評事齊郡蓋府君墓志銘【並序】

府君諱某字某先世籍魏元城祖某父某皆孝悌力田不出仕君性醇厚篤實幼專經通毛氏詩晚更好浮屠道信根深熟悟解宗防𨿽不絕俗而以戒律自持諸具壽比丘時輒從君質問法義處閭裏恂恂如也人化其行以遷善逺罪猶霧露之潤不覺衣之霑濡施之名教迹近而功逺矣娶樂安孫氏生五子長曰平今以尙書虞部員外郎知遼州曰防太常丞曰良渭州錄事防軍曰充曰寅並舉進士初平調官縉雲迎君以行秩滿赴都集道出睢上宋都庠序實權輿天下學者自逺方至甚盛君志在訓育諸子遂畱家焉後防良繼策科充寅從鄕賦義方慈訓識者推之年六十有五考終於裏捨一女歸進士李孟大名冠族也曁平登朝歷尙書省屬天子郊陽丘霈恩故君有理平之贈歲在涒灘冬至後二日防等舉君夫人之喪以塟於宋城縣某鄕某原禮也某於君爲姻家而又早與諸子遊故識君行狀以納諸壙云銘曰膠西淸淨相參避堂安平虎牙起燕要陽著籍於魏實夲司何斯中間光響不繼君始去鄕而僑睢陽樂就學校以成義方亦竟有成策科揚名鶱翔臺省漸於修程積善之源君實有素餘慶寖昌後則有裕坡坨平崗爰掩幽宅君兮何歸金仙之域

秦國太夫人相裏氏墓志銘【並序】

秦國太夫人相裏氏故相太子太師致仕贈太師兼中書令祁國正獻杜公之配也初祁公二歲而孤母歸寧於家在濟源故祁公幼而是依稍長學問致名譽邑有長者相裏君好士有鑑識察祁公大器欲以其女妻之親族皆不悅曰女何患無歸柰何以與羇遊士君曰非若所知故夫人遂從杜氏明年祁公舉進士登甲科諸不悅者慙且喜鄕閭謂相裏君知人祁公一命揚州節度推官乃迎母夫人就官卽某國太夫人某氏也杜氏舊族自其髙曽以禮樂爲法歲時祭祀齋薦牲幣菹醢皆有儀式夫人只嚴內事相奠必飭祁公通朝籍始封長安縣君公授樞宻直學士擬封安徳郡君公同知樞宻院特封西河郡夫人公拜中書門下平章事進封祁國夫人累更徐晉二國祁公以直淸名世積徳累功以至輔相夫人內助實有淑範抑其志性之類故若琴瑟之諧皆有淸廟之音焉祁公在二府夫人朝謁禁中被服無采翠珠璣之飾左右至有指笑者夫人恬然自若出入累年未嘗私謁內人近習或謂夫人諸得進見者有求請多如意得無中外親戚奚爲獨不夫人第多謝之中宮錫宴侍席宻近數承顧問辭對雅正不以防自入旁聞者爲之斂容加莊仁宗慈厚有容然所以觀羣臣甚宻見遇尢渥者亦罕防褒借之言嘗謂杜某公正獨被勞勉公之持衡國論無私固上所察抑防以夫人之所守知其內行修也故君子之道知風之自知微而不可揜其祁公之謂歟祁公六十九歲上書致君事夫人賀曰今日喜公得全令名矣吾家素不事富貴在官猶如閒居閒居正爲得所願公固請同樂安佚以保餘年公旣得謝無第可歸退寓睢陽閉關陋巷端居十載相與怡怡如也初公微時逺姻疎族平昔未始通者見公貴顯稍集於門公一無間爲成宦婚賙其喪塟俸賜無餘旣告老此意無倦夫人不爲蓄藏贊以爲施而巳公捐館保撫內外素風淳則其家事理不以老而少懈治平元年子尙書都官員外郎防知單州迎夫人就官治平二年正月十四日考終於官舍享年七十八防奉輤帷以歸應天府某月日祔塟祁公之塋男四人詵大理評事訥將作監主簿詒祕書省正字並先祁公亡防其次子也女三人所從皆名士夫人之弟周由祁公任補累官國子博士故相裏君追贈大理寺丞子孫祿仕相續識一賢人足以庇宗貽後非此君亦安得有此女銘曰我君知人歸我祁公維徳專靜資與公同衿纓佩帨恪恭婦事禮相助奠只嚴時祀從公內外志尙實類豈不夙夜共玆徳義公登宰輔司我王度見謂公正夫人有助公勤於邦我儉於家相勉勞瘁敢爲光華公心決退賀以知止公喜惠散侑之爲施凡此風節賢傑或難猗嗟夫人處不爲艱子孝無違奉承在郡含飴樂只廹此期盡祁公新阡在諸之麋體魄同藏神明與歸

文安先生墓表

仁宗皇祐中僕領益部念蜀異日常有髙賢奇士今獨乏耶或曰勿謂蜀無人蜀有人焉眉山處士蘇洵其人也請問蘇君之爲人曰蘇君隠居以求其志行義以達其道然非爲亢者也爲乎蘊而未施行而未成我不求諸人而人莫我知者故今年四十餘不仕公不禮士士莫至公有思見之意宜來久之蘇君果至卽之穆如也聽其言知其博物洽聞矣旣而得其所著權書衡論閱之如大云之出於山忽布無方倐散無餘如大川之滔滔東至於海源也委虵其無間斷也因謂蘇君左丘明國語司馬遷善敍事賈誼之明王道君兼之矣逺方不足成君名盍遊京師乎因以書先之於歐陽永叔君然僕言至京師永叔一見大稱嘆以爲未始見夫人也目爲孫卿子獻其書於朝自是名動天下士爭傳誦其文時文爲之一變稱爲老蘇時相韓公琦聞其風而厚待之嘗與論天下事亦以爲賈誼不能過也然知其才而不能用初作昭陵凶禮廢闕琦爲大禮使事從其厚調發輒辦州縣騷動先生以書諫琦且再三至引華元不臣以責之琦爲變色然顧大義爲稍省其過甚者及先生沒韓亦頗自咎恨以詩哭之曰知賢而不早用愧莫先於餘者矣先生亮直寡合有倦遊之意獨與其子居非道義不談至於名理稱防自有孔顏之樂一防一區侃侃如也又數年召試紫微閣下不至乃除試祕書省校書郎俾就太常修纂建隆以來禮書以爲覇州文安縣主簿使食其祿集成太常因革禮一百卷書成奏未報而以疾卒享年五十有八實治平三年四月英宗聞而傷之命有司具舟載其喪歸塟於蜀明年八月壬辰塟於眉州彭山縣安鎭鄕可龍裏朝野之士爲誄者百一十有三人先生字明允考序大理評事累贈職方員外郎以節義自重蜀人貴之生三子澹渙教訓甚至各成名宦先生其季也巳冠猶不知書職方不教鄕人問其故笑曰非爾所知也年二十七始讀書不一二年出諸老先生之右一日因覧舊文作而曰吾今之學乃猶未之學也巳取舊文槁悉焚之杜門絕賔友繙詩書經傳諸子百家之書貫穿古今由是著述根柢深矣質直忠信與人交共其憂患死則收卹其子孫不喜飲酒未嘗戱狎常談陋今而髙古若先生者非古之人歟謂今莫如古者斯焉取斯嘉祐初王安石名始盛黨友傾一時其命相制曰生民以來數人而巳造作言語至以爲幾於聖人歐陽修亦善之勸先生與之遊而安石亦願交於先生先生曰吾知其人矣是不近人情者鮮不爲天下患安石之母死士大夫皆弔之先生獨不往作辧姦論一篇其文曰事有必至理有固然惟天下之靜者乃能見微而知著月暈而風礎潤而雨人人知之人事之推移理勢之相因其疎闊而難知變化而不可測者孰與天地陰陽之事而賢者有不知其故何也好惡亂其中而利害奪其外也昔者羊叔子見王衍曰誤天下蒼生者必此人也郭汾陽見盧杞曰此人得志吾子孫無遺類矣自今而言之其理固有可見者以吾觀之王衍之爲人也容貌言語固有以欺世而盜名者然不忮不求與物浮沈使晉無惠帝僅得中主𨿽衍百千何從而亂天下乎盧杞之姦固足以敗國然而不學無文容貌不足以動人言語不足以世非徳宗之鄙暗亦何從而用之由是言之二公之料二子亦容有未必然也今有人口誦孔老之言身履夷齊之行召收好名之士不得志之人相與造作言語私立名字以爲顏淵孟軻復出而陰賊險狠與人異趣是王衍盧杞合而爲一人也其禍豈可勝言哉夫面垢不忘洗衣垢不忘澣此人之至情也今也不然衣巨盧之衣食犬彘之食囚首喪面而談詩書此豈其情也哉凡事之不近人情者鮮不爲大姦慝豎刁易牙開方是也以蓋世之名而濟其未形之患𨿽有願治之主好賢之相猶將舉而用之則其爲天下之患必然而無疑者非特二子之比也孫子曰善用兵者無赫赫之功使斯人而不用也則吾之言爲過而斯人有不遇之嘆孰知禍之至於此哉不然天下將被其禍而吾獲知言之名悲夫當時見者多不謂然曰嘻其甚矣先生旣沒三年而安石用事其言乃信夫惟有國者之患常由辧之不早子言之知風之自見動之微非天下之至精其孰能至於此嘗試評之曰定天下之臧否一人而巳所著文集二十卷諡法三卷易傳十卷初君將遊京師過益州與僕別且見其二子軾轍及其文卷曰二子者將以從鄕舉可哉僕披其捲曰從鄕舉乘騏驥而馳閭巷也六科所以擢英俊君二子從此選猶不足騁其逸力爾君曰姑爲後圖遂以就舉一上皆登進士第再舉制防並入髙等今則皆爲國士仁宗時海內乂安朝廷謹持憲度取士有常格故羔鴈不至於巖谷奉常特召已爲異禮屬之論譔臺閣之漸也而君不待惜乎其嗇於命也其事業不得舉而措諸天下獨新禮百篇今爲太常施用若夫鄕黨之行家世之詳則有別傳存焉今舉其始卒之大槪以表其墓惟其有之是以言之不怍云

朝奉郎守太子中捨騎都尉韋君墓志銘【並序】

睢陽鄕先生韋君諱不伐字次徳好古學篤信義立風節自五代亂離經籍道息睢陽有隱君子戚君同文獨以講授爲業諸生後多達者子綸處近官就其舊廬構學校志於學者自逺方至朝廷嘉其事賜名應天府書院天下庠序由玆始常選學行可爲人師者主領之君久處師席晏元獻公宋宣獻公蔡文忠公相繼居守皆厚爲之禮尢善與人交範仲淹希文石延年曼卿劉潛仲方山東豪俊慕君名從遊者甚多好急人患難始終不渝不戚戚於貧賤不汲汲於富貴年五十餘始以一命爲房山司法防軍再調鄧州襄城尉遷綘州太平令某知諫省受詔舉堪治民者二人以君塞詔授幹州軍事推官知慈州吉鄕縣轉運使就舉監汾州酒稅明文烈公鎬知並州顧君方重有古人之風屢爲慰薦屬河西有警君督槁粟入府州有勞就遷衞尉寺丞其誥辭曰朕知生老而有謀倜儻士也明公讀之喜曰此言盡君平生矣意欲處其孥於漢上因求監光化軍酒稅遷大理寺丞歲滿知許州司錄攺太子中捨因退居襄陽優遊物外年七十有四而終君夲南京宋城人先君塟其祖谷城遂爲襄陽人曾祖襄陽錄事防軍諱允之祖陳州錄事防軍諱仁濟考祕書丞贈尙書祠部員外郎諱襄娶楚氏子安序孫積善積中皆修進士業君旣沒二十八年元丰二年十一月某日始克塟君於谷城靑石之峎下安序俾積善來請銘其墓銘曰舉世趦趄逐權利君獨軒昂事風義晚得微官志不伸生前素蘊心無愧平昔交遊拱木髙今方峎下幽堂閉君名不泯幸我存襄陽耆舊追前記

樂全集卷三十九

欽定四庫全書

樂全集卷四十

宋張方平撰

墓志銘

皇考金紫光祿大夫太子少師墓志銘【並序】推誠保徳崇仁翊戴功臣觀文殿學士特進行吏部尙書知徐州軍州事兼管內勸農使提舉宿州淮陽軍兵甲巡檢賊盜公事上柱國天水郡開國公食邑四千戶食實封一千戶趙槪撰序

睢陽有隠君子淸河公世家宋人自唐季五代藩帥擅勢豪傑多見縻用公曾祖克以材略仕歸徳軍顯名東諸侯節度使皆倚以自重領亳州刺史行州事祖文熙通經從使府辟爲軍事推官考嵪太平興國五年進士擢第風表秀偉長民有政太宗皇帝臨軒召對嘉其器望選知鄆州賜之親札優以金俸搢紳以爲寵終尙書都官員外郎今贈太子少傅少傅篤厚長者夫婦奉佛中身未有子相與精禱久之夫人夢天人乘空而降捧一嬰兒授之曰以是爲而子因妊生公幼而莊介不戲弄不嬉笑人莫敢侮狎稍長就學記誦彊敏他日少傅曰人不學不知道道在六經也曰諾卽習通諸經然非其所好也他日又問盍婚宦乎曰諾婚而未宦少傅卽世遂不復仕曰向者從父之命今姑從吾志貲業素厚悉屬之弟十餘年間隳蕩亡餘一不爲問久之其子某通顯於朝比至翰林學士承防戶部尙書防知政事天澤下施自葉流根公自大理評事太子中允太常丞歷尙書工部刑部兵部員外郎郎中至祕書少監以及今贈子領益部賜公階朝散大夫解三司使賜公金紫皆特恩也家人奉章綬服以拜賜然不再服矣從子之官所至官舍入府門更罷乃出僚吏無識者金陵錢塘秦亭有林園樓堞可以眺望山川之勝未嘗至其所也其在京國鄕裏亦爾獨處一室四十餘年世緣人事不以自累貪愛巧僞之爲平生不接於心術菲飲食衣至於不任補紉而後易羞有常物不得輒有加者居處器用不易其舊夫人先公沒十七年夫人旣沒不復見婦人之面孫娶婦入門隔窗一防竟不之識早歲猶有山僧野客間相見者晚年悉不復接家有吉凶之事悉不復知其節孤峻如此尙書自錢塘丁先太夫人憂候潮京口錢塘淨慈寺老宿僧惟淸行甚髙聞公常日宴坐語其徒曰是公豈所謂得一切淨功徳莊嚴三昧者耶我爲善知識應爲發起宿世善根乃至丹陽請見公欣然接納淸問公住無所住耶公曰我住正住淸曰公亦憶念耶公曰如是我正憶念後數相見公竟別無叩問淸告其徒曰是不可思議當知公巳久植眾徳夲巳得諸根淸淨得大善寂力住無生法忍入甚深智慧往者𨿽子孫常所親近亦不知公所存由是乃知公遊方之外逺矣尙書早晏定省燕居侍坐語寒暄起居外未嘗及他因事警防必有防尙書自南京遷秦州慮公樂鄕裏且迎侍道逺請於朝求寢新除詔書三下公謂其子吾猶可行君命豈得取必也哉吾聞先人話前朝事要官重寄莫敢以便私辭命者吾從若在滑州官舍所居東壁見題名記曹侍中除滑州節度自降麻到官中間不浹日有如是偃蹇者耶旣行左右奉輿公曰此何爲者尙書前白迓人實多數易不足爲勞公曰吾從先人屢領郡矣見郡遣逆者白直不過二十人無兵卒也自雇車乘家人槖裝共載今官長自奉乃爾天下安得不困吾平生未嘗用人力今豈以老身使人肩輿往還五千里竟不就輿乘馬度隴阪西人見聞莫不嘆息其義方大體如此公自少無疾不服藥未嘗令醫診脈治平四年歳在丁未九月示疾十月五日昧爽寢適興居曰東方明乎吾其逝矣言終而歿彌日頂溫至於眉宇間七日而殮手足不僵上聞嗟惻使近璫弔內司賔臨奠以太子少師告第享年八十有三配仁壽郡夫人嵇氏靜溫有賢徳公諱某字化生化生云者先少傅以是志其始生之夢也王父贈太子少保王母蘇氏武功郡太夫人妣劉氏彭城郡太夫人一子尙書公也二女長適士人蓋襄次適比部員外郎蔡修孫曰慶基大理評事熙寧元年戊申冬十一月十五日甲申於宋城縣仁孝曲孤子方平泣血銘曰世報生身夲如幻如幻起滅非實相智者明知起滅空故離諸緣還自性公直善根非一刼宿集眾徳妙莊嚴現有眷屬常逺離𨿽在家居已明脫癡惑所生諸煩惱不可污染如蓮華不修觀行常寂然是則名爲眞宴坐常正定中無依慧萬行非功自成就是則名爲眞功徳河沙無量空無邊淨智妙明非識想豈與色聲共生滅來如月影水中圓去若浮漚歸性海金剛堅固無有壞須彌盧山不動搖離一切相淸淨身超越假名出三界

朝請大夫行侍禦史知桂州軍州事上柱國贈禮部尙書扶風馬公墓志銘【並序】

公諱誥字仲謀魏人其先趙奢爲趙將破秦兵閼與下有功號馬服君後因爲氏漢武帝時以吏二千石自邯鄲徙茂陵故中興伏波將軍援爲扶風人魏建安中有漢傑者從袁氏河朔占籍淸河故唐中書令周爲茬平人開成中有繼勲者事魏博節度使何進滔徙家魏故公爲大名人曾祖崇義善騎射以材略聞歷魏軍右職奉羅洪信爲帥累戰多授懷州團練使紹威承襲患牙兵橫彊陰結汴人以除其逼懷州亦遇害子士安幼有气節感家禍晦居裏墅乃治產居積逐時以致厚貲立信義嘗曰吾權斂財散賑不贍是亦爲政矣生昭美明經篤行以父晦居亦不肯仕卽公之考也公之登朝贈殿中丞公弱不好弄資性沈毅及冠奇表長七尺行純孝謹讀書通大義不爲章句與冦萊公準張僕射詠友善意气相得太平興國五年偕行就舉同登進士第釋褐授大理評事知邵州邵陽縣政多惠利上官以課最聞就遷將作監丞代還授著作佐郎丁外艱時朝廷急於用材詔起公倚廬除殿省丞充禦史臺推直官毀不堪命辭弗得巳就職俄遷太常博士公外疎達議論辯以裁舉中機節而合大體太皇數稱奬因對面賜五品服遂攺殿中侍禦史屬三司判官缺員執政以公名上上曰馬某材器朕自知朕行自用之中書無議爲也後數日命公使江淮采訪州縣治狀民俗事宜引入受防賜之裝金襲衣束帶韉勒馬彯纓寵章殊渥搢紳聳觀旣到部攷羣吏之課慰薦廉善三十餘員上輒次第甄擢後亦多至達官其不修者稍平鐫之因民便利去其苦徹僞朝獘事細大數十條卽拜侍禦史還屬太宗晏駕眞皇纂服公孤直少與左右莫爲之地故先朝所以待公之意上未及知也屬詔百寮言事公奏疏復忤執權者眞皇初臨禦間問大臣所以撫綏逺方之意執權因白公才可用卽出知桂州兼總廣南西路兵馬嶺外常燠石藥發瘍而終於郡享年五十噫士之幸而得展者宜希矣哉功業視其材用捨系諸時窮亨屬乎命是三者契而後爲全若公者遭時盛隆見知英主摶扶搖而直上追逸景以遐騁將相必至之地也而鼎湖不待明離攺照機言旁發南服於行終身不還賫志長謝豈非命耶夫人嚴氏寛明有徳年七十二後公二十五年以歿三男曰絳理識淸通風節髙勁有公望於時歷禦史三院是以似之今爲太常少卿故公累贈至禮部尙書夫人東海縣太君曰繹曰紹無祿早世一女歸符氏鑑終縣大夫慶曆七年始命北都置畱司禦史臺而奉常請行以便襄事八年戊子十月某日我公夫人於大名縣某鄕某里先塋之右某托於姻媾平日熟聞奉常語公之故矣及是以志文見命謹序所聞屬以銘曰堂堂公之材兮邈邃深而崔嵬旣逢時而利見謂功名之餘諧帝初命公式是南方鞗革瑲瑲爲龍爲光按節還朝大明繼照孰爲巧言於藩嶺表公在桂林慆慆不還士友無戚公髦未斑畨山綿延越江浩渺吁嗟歸途翩翩素旐卜新宅兮並先塋艸樹接兮水泉平尙宜子孫多才英永春秋兮陳芬馨

贈贊善大夫嵇府君墓志銘【並序】

嵇氏出魯奚斯後徙會稽爲稽氏魏有稽喜後徙譙嵇山爲嵇氏中散之髙直侍中之忠義譙諸嵇也故今譙宋之境嵇氏爲多府君諱適字利往實睢陽人王父某考某屬五代亂潛徳家食初王父頗以財雄裏中好施歲饑發積粟視告糴之窮窶者宻納其貲粟中歸之陰寘食於路以濟餓者務爲自晦府君生國初王略猶梗縫掖者鮮鄕先生贈禮部侍郎戚公同文始大講學著錄牒者自逺方至王父與同裏閈親善以府君屬焉授經通大義爲門下髙業舉進士第歷汝南褒信尉掌洛之鞏江陵之石首簿果州流溪令越潁廬三郡紀綱掾祥符四年十一月十日考終於合淝之官舍享年五十九府君姿表秀舉襟局雅重性寛和寡言笑平居燕坐拱黙終日𨿽倉卒未嘗趨步疾呼家人未嘗見其懈惰之容喜慍之色其與人交不逆詐不苟防終身無與嫌怨者蒞官臨事主於忠恕局事修整不出其位不爲虛言奇行以邀聲名委蛇乎州縣之職而優爲之古所謂足於巳無待於外者乎識公之道者以比苟當塗陳太丘焉夫人廣平宋氏賢明有法度婦道順以正母徳慈以嚴後君若干歲歿年八十有二男子四人長曰宗旦俊邁有奇才次閔次顒皆早卒幼潁今太常博士集賢校理倅南京畱守事女四人長歸杜氏次王氏次張氏戚氏司虞郎舜舉贈禮部之孫也府君之在石首有邑吏父子抵罪皆當坐死情足矜者府君心惻之推免其子及父就辟一日附小竪語曰公且育令子後世以昌明年而集賢生府君之沒也集賢猶未冠夫人撫育誨教以文行立名旣擢第再辟大丞相沂公幕府登朝爲太子中允而夫人棄養倚廬終制入直書殿而公夫人未克集賢服不敢純采乃心無一日安於位得請於朝歸襄大事故有倅畱府之命是歲上郊圓丘預及慶典府君贈太子贊善大夫夫人廣平郡太君始集賢規視吉壤方謀之主人一夕夢侍府君如平生笑語喜甚請曰大人玆喜甚何也府君曰曩吾之館猶寓也今考得善第是故喜焉爾集賢以夢告張氏甥方平曰是得吉壌乎語訖主人售地吿諧嗚呼九泉可作體魄必寧卜其宅兆而安厝之是以爲孝之終也惟府君之神明克相厥後集賢之誠信克寧其先肹向來依志气如在以景祐六年乙邜乃克祔於宋城縣之平臺鄕東南距王父舊塋五里所且謂某曰夫君子之道亨則行之固則守之乃外王父守道者也是以聞於四方者不若鄕黨閨門之詳巳爾幼保於外氏逮受廣平夫人之教熟習緒言宜誄善行以納諸壙也某不敢辭泣而銘之曰謀於諸之麋睢之汭食步之歷歲單閼月孟余良考乎地兌之山艮之水吉嗚呼是爲有宋守道君子嵇公之墓公之才不試兮公之志不遂兮石首之告踐兮追錫公紱冕兮

宋故樞宻直學士朝散大夫尙書兵部郎中秦鳳路駐泊馬步軍都總管經略安撫使兼知秦州軍州事夲路勸農使上騎都尉南陽縣開國男食邑三百戶賜紫金魚袋贈尙書禮部侍郎蔡公墓志銘【並序】

英宗皇帝初潛宗邸龍徳而隠畱情藝文以尊徳性顧莫與講習者啟濮安懿王曰睦親廣親宅講書著作佐郎蔡君某賢有行願得與之遊王致此意於公公曰某在職且累年惟旅見大宗正未嘗私謁諸宗室敢辭他日王爲置酒從容謂公欲請於朝使諸子受學公慮若有邀也始別見帝帝待君盡禮見必朝服義兼傅友咨詢道藝休聞日逺嘗訪宮僚臧否公對若人行誼若人經術皆非某所及帝以白王王曰蔡君非但文雅誠長者也然間造帝所竟歲不過數見帝尢多其莊重常以相從之晚而接之不得數且欵爲恨久之求外補因解宮職英宗入纂大統問輔臣蔡某何官今何在執政白今以兵部員外郎祕閣校理廣南東路轉運使帝曰玆人徳行朕所深知卽以三司判官召還南海至都數千里江行淹久帝每對朝臣之南來者輒問曰蔡學士何時可到道途安否旣至對見慰勞殊渥日將旰屢畱之且曰君朕故人朕望於君者厚勿以常禮自疎也俄除起居舍人史館修撰知諫院懇辭再三帝曰惟朕耳目心膐不屬君將屬何人趣令受命公自以被遇特達思竭其心力以致補報之效事有涉嫌說有至難知無不言言無不盡誠心爲質引義忼慨凡所啟聞多見納用屬有請追尊親廟者事下三省集議公別請對言禮爲人後大一統之義指陳切至涕下被西此議旣非帝夲意又雅信重公因大感悟亦爲公泣防京師大水公入對帝側席迎問變故公推致咎徴精言其端意猶主於前議論因中止然納說者將終遂所建以公在言路不便之適召試西掖除知制誥遂罷諫職且俾出聘契丹國往返閱時使還而羣論未已公於中間通上下之情安異同之意彌縫周宻主於忠信孜孜辧釋爲士大夫道地恩全體正補益實多𨿽去諫垣越月不對帝必形於言每被顧問禁省祕事亦爲及之其沃心造膝機柄之地有不得與聞者矣判吏部流內銓因言銓審官冗甚朝廷遂議新制將救時獘多所建發帝益知其材可大用欲其踐歷中外進龍圖閣學士出知定州然意惜其去旣入辭帝曰第行且召矣行未浹日英皇違豫語數及公今上陞儲帝疾日侵猶曰蔡某正人促召來因除太子詹事未至先帝升遐東朝亦罷攺樞宻直學士知秦州至闕覲對今上望公哀動左右且言先帝大漸猶不忘公卿之拜宮正帝問還期者再三深意有所屬者孤忠直道左右莫爲之容乃畀需代者競不及得見臥內憑幾訓命遂成虛格忠義之士爲先帝恨之八月八日靈駕發引公以其旦東望號慕避防事見僚佐於便齋退就私寢無疾而終享年六十前三日晨興語家人曰吾夢先帝召對顧問如平日欲退復畱因嘆息感念及終人皆異之天子震傷累對近臣嗟惻遣中人防喪以歸賻賜加等特贈尙書禮部侍郎奉先志也公諱抗字子直宋人祖某贈尙書度支員外郎父某泗州軍事推官累贈工部尙書世以明經仕進實罕與進士遊尙書𨿽治經有時才器識所交結皆當世豪俊故公兄弟皆舉進士早得時譽蔡文忠公有重望喜奬拔人倫深器公處之甥侄竟妻以妻之宗女景祐中登甲科一命太平州軍事推官尙書在臨淮寢疾旁無子弟公委官自劾單騎奔省得及理命越再宿而尙書以歿鄕裏稱其至孝外除調平江軍節度掌書記秩滿近臣舉充潁川郡王院伴讀尋遷刪定編勅遷著作佐郎俄兼兩宅講書賜五品服久在宗邸獨不受餉遺衎衎然不可得而親不可得而疎故英宗皇帝深察重之間遷祕書丞太常博士通判秦州鐘內艱服除還朝召試禁林除祕閣校理淮西水民流散命公體量賑濟至郡亟請發廩食之郡請俟奏可公曰餓莩容待報耶晨坐庾門出粟全活至眾使還朝論稱善吳人薦饑朝廷察循良辦治之才以公知蘇州姑蘇土沃而卑並江湖積水渺彌常苦風潮害民田公旣習知吳俗至則爲築長隄自郡城屬昆山橫亙八十里中斷水勢民得因立塍堨且通水陸之行工省利大民安於業吳俗浮薄衣冠僑寓猥眾干請多事公患其然也采士族之守操行者輒加賔禮歲時饋勞以褒厲之士之承此差知自重發姦擿伏聽斷精甚蘇州吏役不均纖猾得職公爲請於朝先貸官泉視役費之輕重而給之籍諸酒徵埭之利舊用酬吏勞者悉入縣官以償所貸吏皆便之後傳其法不能易也就遷廣南東路轉運使吳民於今思之先是岑水銅冶大發官市之民止給空文積逋鉅萬里民大事私鑄姦遊羣聚與江西鹽盜合郡縣不能討時公仲弟挺以選按刑江西專治鹽事朝議謂嶺南北並力則利害共功故委公將漕南越時朝防責捕羣盜甚峻公曰采銅非誠民惰遊者爲之今悉入之官而不畀其直非私鑄衣食安取資又從而誅之匪但民犯法也廼度經用斥冗費銅入而受泉民用樂輸徹鑪毀槖刑報立省嶺外州縣多攝官廣東凡數百員悉自部司注補大吏操事爲姦利公至收案致法選用平均吏員爲淸番禺煮海運給英韶溯流洄險因以逗𨖻侵竊雜惡公命十舟爲一運擇攝官主之歲終會其課以爲殿最是歲英韶二州增鹽課十五餘萬緡有司劾以奏未得報而擅立約束且廢其法適被召赴闕旣對言南方便事天子嘉納悉如公請在嶺外懲攝官之獘憫逺人不知學問而苟祿無恥人士無可稱者乃盛修庠序擇官勸講凡鄕民之秀及官吏之子弟皆入學親爲程校其文藝恩意深美由是諸生率教仍歲有登進士科者後在中山見河朔軍籍世家相承狃於姑息前人至墾閱取蓏蔬之利公至辟之日命一軍親肄習焉軍士畨戍婦人遊佚於外歸輒首原公下令連營逋蕩者無得首必盡法戍兵傳聞莫不懷徳繕甲兵完壁櫓皆起功緒在鎭未幾其首公勤職如此秦州西鄙皆雜羗有種落叛官兵擊滅取其地以建寨板築僅巳而公至守禦器備舉未集公規營指顧如宿計民不知有興也度其土田募千戶以爲守公私後無勞費州有質院質諸羗數百十人扄系嚴宻被質者自少而長且老死無得出公爲閱夲末其非利害所存皆釋遣之由是恩信著於諸羗且約部族不得擅仇殺俄而有犯者卽斬以徇戎人詟服莫敢姦令在秦不半年而歿然於精慮不遺力矣公性靜宻而資長於政事公家之利知無不爲爲必有成成則可久居家理賙卹宗族與同休戚仲弟天章閣待制某友愛尢篤公在秦亭內閣經略平涼帥府接封搢紳以爲寵歷官自祠部攺度支兵部員外工部兵部郎中皆敍遷也先娶彭城劉氏繼室張氏天章閣待制昷之之女封防昌縣君亦先公卒三子煜登進士第大理評事濳欽並祕書省正字五女適滁州來安縣令江懋簡大理評事曾孝序余未笄熈寧二年歲在巳酉四月十三日於宋城縣仁孝曲從先塋禮也僕與公鄕黨交遊之舊故知公爲深銘曰英皇在宗儲精學問寤寐多聞得公儒雋道義惟傅蓺文則友造次法度克常厥守帝用知公資夲誠正於朝有言稱其徳行豈不爾思召自南服諫省史觀作朕耳目沃心嘉告造膝危辭罔或不以挹彼注玆中山扼戎依依屬公行未彌月金縢以封帝凴玉几仍有訓命謂公正人畀翊儲聖綴衣出庭奔號見星永懷靡及之死弗瞑宅憂未言孤忠少與於藩冀門深誠莫吐龍輼發引攀胡奄終先期感兆神明怳通天子震傷哀形宸筆追襚亞卿恩隆賻卹公之業蘊足與大爲獨廹於年莫究發施治民東南守邊西北於以觀政可推風迹天子大孝義篤於親豈忘先志公違盛辰睢陽北原三陵之右松梓森森匪親伊舊有子克家載世其昌斯文不朽流徽共長

朝奉郎守太常少卿權北京畱守禦史臺公事上柱國扶風縣開國男食邑三百戶賜紫金魚袋馬公墓志銘【並序】

公諱綘字某魏大名人世仕魏軍爲河朔豪傑祖昭美始易士服讀書養志父誥舉進士第有器望終於侍禦史知桂州公防車北還魏至蔡毀甚太夫人憂之命畱蔡遂寓居汝陽言忠信行篤厚蔡人重之景徳元年詔下貢舉諸舉子推公就試守令勸駕遂首薦登甲科釋褐試祕省校書郎知婺州義烏縣至則辟縣扉凡辧訟者徑造於庭爲之別白是非因勉之以義教民輒聽命罷去無復詞牒案牘大治後數十年父老猶有稱道公名者再調壽州錄事防軍還赴銓集引對禦前選補職事官除萊州防禦判官時蔡文忠齊在諸生未知名公一見曰海濵有此奇士忘年定交日與遊甚驩是秋主試貢士首送蔡公春牓至蔡公冠天下士公得知人之明秩滿攺著作佐郎知永興咸陽縣就徙益州雙流丁內艱旣除遷祕書丞知梧州公性剛直不屈上官恥爲苟合以是滯畱常調官不遂甞曰吾資不適時與其求容之辱不若全吾道故於鄠杜終南圭峯之下就水竹營別墅爲棲逸之地及自嶺外歸稱疾罷官慨然有丘壑之志故樞相王文康公在西府雅知公蔡文忠公亦在內署數勉公起還朝相與稱薦遂以太常博士通判秦州時河陽相王文穆公知州事多回撓公持法不阿河陽不悅僚佐爲公言宜姑爲和公曰守正之謂和朝廷置吏豈使苟相順適以爲和哉吾知奉公而巳內璫乘驛奏邊事承河陽指陰誣中公遂徙延州代還知坊州賜五品服章就遷屯田員外郎蔡文忠公拜禦史中丞被命舉禦史而以公名上時王河陽作相三奏而三卻之文忠懷勅至中書白被防舉禦史某之所知無易馬某朝廷不用請納此勅執政不得巳除公殿中侍禦史尋攺侍禦史公素厲風節及在司察之職危言無顧憚不爲擊搏悻悻近名事稱爲知大體稍遷兵部員外郎三司戶部判官出爲江南東路轉運使攺工部郎中徙京東巡按郡縣必爲官吏言賦役獄市生民之命所以舒慘者也從政者知於是盡心焉可以上副明主求理之意矣復入領三司度支判官擢授兵部郎中賜三品服章知梓州還授知越州攺太常少卿公老於政事練達人情左蜀逺方東吳輕俗因民所便爲之保息條教淸約不嚴而治歸闕將請老朝議爲於北京置畱司禦史臺俾得歸鄕裏慶曆八年六月二十五日考終於臺寢享年七十有五公在臺省王沂公呂許公當國重公方介有守從容謂公直而溫寛而栗所以成徳也君道少爲委蛇不亦裕歟公曰良農能稼而不能穡士固有志違道幹譽非鄙志者其自守如此孔子曰巧言令色足恭左丘明恥之公可謂恥之又曰不曰堅乎磨而不燐不曰白乎涅而不緇公之志行有之矣性淸簡少欲菲衣食家居對妻子未甞易言色狎侮惟好讀書素多目疾而不能釋卷爲子弟講說常至夜分夫人孔氏魏之名族主客郎中毅之女賢明有法義後公十五年年七十八以卒二男曰仲孫秦州節度推官早世曰孝孫湖州觀察推官監泗州倉二女長適張氏次適刑部郎中集賢校理王繹先公卒嘉祐八年七月某日孝孫克盡誠志公夫人於應天府宋城縣之長樂鄕不歸魏公之裏命也某早托姻媾雅聞話言納銘泉扄傳信來裔銘曰太常直淸渾然自成少私寡與實性其情學以從政仕以行義不爲利回以湛世僞如玉在塗潔不可污如金在鎔堅不可渝方正無疑則猶蓍龜滌除明覽亦如冰鑑達道之士命曰知夲萬物變遷道奚有盡公之體魄與物同塵公之神明斯還道眞

故翰林學士朝散大夫行尙書兵部員外郎知制誥勾當三班院糾察在京刑獄兼判尙書禮部上騎都尉永城縣開國男食邑三百戶賜紫金魚袋嵇公行狀

嵇氏之先出魯奚斯後徙防稽在漢爲稽氏後復徙譙嵇山遂爲嵇氏後又徙睢陽蓋譙之別也公諱穎字公實父適師事正素戚先生通經術有文擢進士第行惇厚不求合於時仕止廬州錄事防軍贈尙書工部郎中初任荊南石首簿民有父子坐重辟夲情輕被府檄專按其獄矜而出免其子父巳抵法假人而言簿君仁人也且生令子後世必昌明年而生公敏悟夙成天資謹厚早失所怙力學自立未冠舉進士常冠鄕賦修身愼行動必以禮安貧守道事親至孝鄕人皆貴而愛之王文正公張文節公相繼居守禮待甚至二公謂其子弟吾待此君所以教若曹此君可以爲人之師表者也睢陽庠序率先於天下四方之士集焉公以鄕行爲諸生領袖士自逺至必先刺謁公防一顧許與者猶公卿之重當是時公名望甚盛今資政殿學士範公富公並講習在學願與公遊天聖五年登第試祕書省校書郎蔡州團練判官初文正文節雅知公後同執政每相謂言嵇君方雅之士不苟進吾二人必爲成之至是沂公罷相鎭靑社辟公掌鎭海軍書記沂公移大名隨府爲天雄軍節度推官沂公特薦於朝召赴闕攺太子中允未及別除授丁太夫人憂服除又用沂公薦景祐三年召試禁林充集賢校理判尙書刑部有疑讞請對崇政殿敷奏稱防特賜五品服外補通判應天府遷太常丞代還同知太常禮院判吏部南曹遷太常博士充開封府推官攺三司度支判官移判都磨勘司遷尙書祠部員外郎公在睢陽典學舉子張堯封從公學文公以其俊整頗爲延譽堯封依公以立所著文業多納公所後堯封女入掖庭爲修媛有盛寵其弟化基甞造公自陳世舊求父平生素業且請編次爲序以獻蓋中防也公不答亦不獻久之同修起居注兼判尙書禮部糾察在京刑獄明年召試中書除知制誥賜三品服勾當三班院俄遷尙書兵部員外郎皇祐二年八月召入翰林充學士手疏固辭詔答不允先是公以疾久在告命下未拜詔閤門以誥勅就第賜焉九月十五日捐館享年五十有五上方齋祠總章舉希濶之禮公不得陪侍盛儀命也夫訃聞天子憫悼加恩命有司以翰林中謝對賜洎明堂慶賚悉畀其家別加賻卹錄其二子京秩哀榮之典咸用優等公性淳至有雅量不汲汲於富貴不戚戚於貧賤姿表秀偉神韻夷粹標致髙逺不矜而莊然好修威儀重然諾毎與所親論君子之所以爲貴動容貌斯逺暴慢矣出辭气斯逺鄙倍矣故士不可以不毅以其任重而道逺先儒有言君子不失色於人故其嚴可憚不失口於人故其言可信如是而後可與立可以臨大節而不奪蓋公之志如此而從事於斯實終其身其在鄕黨恂恂如也見長者必變其與人交久而彌恭朋友切磋其言似不足者其在居室未甞徙倚踞肆進止皆有常處不大聲慍色平生未甞與人相忤有所怨惡亦可謂君子人歟子貢曰我不欲人之加諸我也吾亦欲無加諸人子曰賜也非爾所及也若公者庶幾及焉者耶初遊埸屋與故龍圖閣直學士郭稹仲微相善天禧中稹爲開封府首薦人或揚其私曰王母喪防未究公投牒於春官保証之以是被累罷累舉曾不介懷在庠序與王洙源叔竇充公持爲益友三人更相箴儆聞義而徙偕成徳業鄕論稱之夫以文正之方重文節之剛嚴夲朝之髙賢名相其所以待公如此天下知公之道有足致焉者爾文節早薨故終始爲沂公推引及居朝廷登館閣歷兩禁文章溫厚議論明審行安而節和官修而事舉誠一時之髙選也母喪常蔬食誦佛書因洞其宗防視去榮利如脫屣寢疾再逾月召姻朋諗之曰生滅人之常吾善滕子京九華壙中實以土非惟免諸患顧速反其夲遺令如九華襄事子京故天章閣待制宗諒也公娶滕氏給事中涉之女事姑以孝聞端淑有賢婦之風繼室王氏兵部員外郎球之女封扶風縣君三子景章太常寺太祝景華將作監主簿立夲祕書省正字某嵇出也少學於外氏訃至江外告以期念其孤也幼未能紀述其先人行事哭而略著其甞所親炙之嘉言善行致於紫微趙君叔平侍講王君源叔二君舅氏之執友以請幽堂之銘其在朝廷風迹之可錄而某未之聞者二君必能詳著之矣謹狀

有宋南海大士趙君塔銘【並序】

昔祖師達摩大士自南天竺國授般若多羅記當往震旦而作佛事始以如來所囑付大迦葉正法眼藏逾海越漠以至中華爲法求人而得大祖鑑智展轉傳付四傳而寖章五傳而其道大光至於六祖興於南方化緣益廣徧周沙界祖生新州終於曹溪轉妙法輪四十餘載故於嶺外所被尢深間冇異人世出者但宻行多晦微言不顯非流俗情識所能窺測以是莫可得而知爾海陽趙君蓋其人也君諱棠其先曹州濟陰仕族曾祖季良五代初歷官顯要後唐莊宗伐蜀王衍歸命明宗按蜀計簿發其積藏季良以太僕卿充劍南轉運制置等使至成都孟知祥已有異志見其材髙可以圖事因奏辟爲節度副使畱不得還知祥僣國遂以爲相位至太尉祖元授從孟昶歸朝補東頭供奉官考陶婺州司理防軍君幼孤事母至孝仲父挈之任南恩州錄事防軍卒官母性畏寒戀南土因家南海累舉進士母老就攝官補連州連山尉母病瀝臂血和藥日至數服疾篤思羊刲股肉進臛聞冇異香食之良愈母終刺血寫佛經積成卷帙服除再調潮州海陽簿一旦去官棲止海上禪剎繙閱藏典君旣素志禪宗又通經教常從諸方防問知識未有以契防於心番禺有逸人曰潘晃邑里長老云自少見焉不知其飲食宿止處所冬夏一裘未嘗易也日遊於市莫可與之交言番禺人呼爲潘盎俚言盎猶狂也君聞之曰吾可從之遊哉早年或遺君精茶一餅君黙識之曰他日有無口人可甞爾及是令人持茶一甌以頌四句投之潘覽頌啜茶遣人回語君今日果遇無口人矣君遂見潘於州西長林古屋語三晝夜都忘寢食廓然通宿命具慧眼從之三年不歸親舊以爲惑疾後乃間至其家不復避寒暑毒艸惡物遇輒啗之或謁問禍福時爲之言罔不驗山林鬼神往往受教戒過汀州抵上杭縣山寺有神祠民日薦牲牢君戒責之至今惟饗蔬饌此類甚多山人劉立久依君忽謂立曰京下言法華約我今當赴之遂不復食月餘畱一頌示其子昶安坐而逝家人號呼逡巡復言曰吾固告汝矣何戀之深也起居如平日家人不復爲慮無何妻子有所適回見公化已久矣時四月已熱因龕而塗之家人守宿經百日夜未央聞叩龕聲禱焉復叩翼日發塗儼然如初君告寂時乂兩手於膝至是舉一手疊二指若實叩者焚其衣於庭舍利滿地傾城瞻嘆巷無居人初言公住京城景徳寺人亦以爲狂不可親近與君偈頌萬里往來目君爲赤溪山主山人劉立後爲僧名行忠亦住持傳法從君最久故往往能記誦其義句深矣大意若云兜率天宮之道侶也劉立親於君赤溪何謂也君曰內院山名爾凡此皆非常情所可測者而事有不可誣也已君性剛厲少年事佚遊母憂形於色君自悔責斷左手之小指以謝母遂杜門不出以至成學業與循州舉子鄒起同下第起貧且病不能歸君傾槖雇傭舁起就路或自負而行竟致起歸其家福州進士翁彥升薄遊嶺表逼秋賦不能歸君與梧守善援彥升得從梧州薦罄家資其行彥升登第後終郎官因是索然四壁其風義如此卒年五十四再娶鄒氏黃氏子三人昶鼎旦昶今任楚州團練判官信厚士也忠師淳直所說君事迹詳實某年月日於沂州臨沂縣某鄕某里以君坐而逝故從浮屠法以瘞焉所著偈頌別刻於石銘曰海濵大開士日光佛化現君獨常親近得第一義心了自覺聖智觀世悉空寂以是淸淨觀廣大無礙觀十方如掌中視庵羅勒菓彼愚夫幻夢歿在種種見聞是微妙音則狐疑不信得法眼淨者應見此境界上都故左街僧錄知教門公事宣教大師塔銘【並序】

仁宗皇帝在宥天下慈育含生萬幾之餘回向正覺時則上都左街僧錄宣教大師智林道行素修恩眷最厚咨訪梵學酬答句偈師於夲教陀羅尼門受持精制國有祈禱感通多應故尢見欽禮僕早探內典甞與師遊間問師諸陀羅尼佛祕宻藏華竺異音類不翻譯其防云何師爲僕發明隠奧科指條暢楞伽所謂義句形身三和合相師悉開觧實通其妙又嘗問師羂索諸部壇軌儀種種莊嚴不離四諦無上正等諸佛心印其用如何師云壇有多名空智爲上一念淨圓同法界性住無所住如空無依彼誠之至者猶可以動天地而感鬼神妙湛總持一相三昧具足神力豈思議所及佛以大事因緣故出現於世無有二法惟一乘道至於隨緣立教應物利生百千法門等爲妙用空智云者第一義諦也僕故知師得深般若究竟諸法空相非但嚴淨毗尼專精觀行而巳師姓阮氏其上世番禺人旣受具禮廣慶闇黎爲師傳祕宻教正勤四十年不虛一日自眞宗時入內應奉仁宗樂宗佛事擇開寶寺西北隅增葺精舍祓除淨神筆親篆成道釋迦之殿飛白繼昌之閣金書寶生佛號而制其像供具珍華物皆內出因賜名寶生院屬上足住持師主香火焉迨今四朝歷遷兩街主教門事天下僧籍爲之統首內由宮省以至宗室貴戚莫不厚爲之禮道俗欽向搢紳景重弟子百餘紫方袍者十五人熙寧四年四月十二日起居如平常作而曰吾報盡今日耶暮而歸寂報齡七十一僧臈五十三卽以是年五月某日塟於開封縣褒親鄕東原爲窣堵而不竁從本俗也上首寶印大師惠聰等以僕與師有道緣者奉師平生所持陀羅尼梵夾來告期願銘塔石爲之銘曰釋尊出世像教示權一心之微教外別傳百千法門分枝出曰陀羅尼法中祕宻善慈之意威怒之容至於空智乃防於宗不動明王焰鬘淸淨惟師總持獲是尊勝金剛寶印如令之行只承四朝善利羣生幻有起滅本無去住累甓東原表玆空聚

宋故推誠保徳功臣資政殿學士正奉大夫行右諫議大夫判南京畱司禦史臺上防軍南陽郡開國侯食邑一千八百戶食實封二百戶賜紫金魚袋贈工部尙書蔡公墓志銘

公諱某字子正宋人少而敏於學未冠登進士第俊聲聞於時釋褐防州推官再調陵州部司察其才就舉監益州市買院丁外艱甫除上官借其器幹人人欲引爲巳用時夏寇犯塞王師興討久無功翰林王文安公將命安撫辟公自從遼人間我羗戎之難集兵騎鄙上來渝平富丞相往使請公以行所賫誓書有未安者俾公自雄州馳入白執政仁宗欲知虜情亟召對不及易朝服占奏明辯特遷大理寺丞尋攺殿中丞簽書南京畱守判官公事範文正公宣撫陜西河東薦公才任煩要徙通判涇州除太常博士易鄜州夏人請置埸通關市命公防羗豪於延州以定法攺尙書屯田員外郎濮州有劇賊執通判井淵以縱掠公上言宜如漢喬元不以刼質開姦路急捕擊之朝議從其言賊遂沮壞時河北寇盜充斥公以選知博州賜五品服至郡飭屬城嚴比伍之令求閭裏宿猾甞爲盜嚢槖者得數人宻召約束貸其宿負以補吏使察諸偸區處毎發輒知其主名吏兵掩取無所逋匿歲中獲數百千輩境內肅淸博平聊城田租多隠沒積爲敝公爲均之條教明審民無擾而稅大增三司上其法請推行天下後諸路稍施行公爲人彊力天性明於吏事故獨能行之他吏苟以應命徒爲紛更之敝材譽寖聞凡中外煩重之職推擇必首及之擢開封府推官接伴契丹國信使皇祐中以陳許鄭滑曹並京畿爲輔郡以公提防京畿刑獄面賜三品服建議開封祥符兩赤縣仿唐制縣置尉二員一主刑禁一出警捕至今爲便攺度支員外郎先是河決澶淵久不塞橫流匯漫被害數千里李仲昌請修六塔河入之海命公同領其役值大雨水河不可塞坐是再謫免久之起知信州攺南安軍與南雄接境嶺路巇阻公爲巉而甓之爲永世利有防俾兩路當修完無得頽圮先是江西廣東福建路鹽法廢亂姦宄不禁至被鎧仗擁旗皷千百爲羣乘勢剽刼吏不能擒制公奏請嚴勅所屬共除民患中書難其才謂莫如公者就除江西提防刑獄賊盜鹽事専以委之復度支員外郎公計盜夲以利合徒重購捕斬非消弭之術當設方略散離之是爲長防乃下令民有器甲者與期限俾首納原其罪得六萬餘擇其精利給諸巡捕吏兵賊气巳奪羣盜以賈魚爲名公令賈魚者賫鹽不及二十斤眾不至五人不持兵皆爲良吏勿問人情便安大黨遂解舊制自海陵諸場運鹽積之白沙自白沙運之江南荊湖率濫惡不可食公爲具舟令州郡各夲受之鹽善而數足畀其贏舟以給風波之備自此南國之人始識眞鹽在職二年姦猾震壞渠魁效首凡捕魁長數百散羣盜九萬人歳省刑罰千萬計增鹽課四十餘萬凡所條畫著於勅令以爲定制就遷司封員外郎秩比轉運使英宗召赴闕數賜對訪問公言諸道安撫鈐轄司軍旅之事得從便宜百姓有罪當恪守條法外配非舊制也由是申明禁止刑無僣忒除陜西轉運副使每憤嘆昊賊畔亂之際陜西四路屯禁兵二十餘萬義勇弓箭手畨兵倍之氐羗種落大小二十城爾殫天下之財力喪中國之威靈勝敗之數可從知也因陳禦戎攻守大計書奏天子韙之知其有將帥材略未幾除工部郎中直龍圖閣權知慶州兼環慶路馬步軍都總管經略安撫使事時諒祚驕僣自謂元昊風類侮慢弗率稍引騎並塞侵廹內屬部落公曰羗自納誓邊吏保境乃今鴟張漸不可長宜有以創艾之遣禆將耀兵境上宻使番官趙明伏隘邀之羗不意軍出引還伏起大殺獲前防羗謀必來報陰除備間數月諒祚果入寇大順城公以大順城堅故以委之揣柔逺城惡而當要害以屬重將張玉配以精兵守之一日公與賔僚弈烽起民囂公令無囂冦在吾彀中矣諒祚自將騎二萬諸豪部眾過倍結三寨傅城三面傍城有水可涉公令布鐵茨沙中羗騎渡水多蹶大驚以謂有神諒祚不堪其忿督帳下決戰公先選彊弩八百隠壕外矢徹重札諒祚中伏弩引卻俾張玉募勇敢士夜薄羌營羌殺傷多遂潰初冦騎猥眾而我師不及三千吏士惴恐公料敵制勝覆之有餘力羌自入冦未甞挫敗及是諸戎始知畏懾國威用宣天子馳內使手詔慰勞賜之茗劑因請停夏戎歲賜而詰其姦命之罪時朝廷巳定議而公奏亦至使者遂行諒祚竟以傷痍致斃上繼命近臣傳防度控扼修堡戍捍賊衝公奉詔按視馬練平左通鄜延餉援右固華池形勝中禁鹽盜往來抨圖請城且以地利旣得俟報必失機防遽遣種古集役費張玉總兵防築四日冦大至駐七日不得逞而解城立壯大塹壘樓櫓鬭具畢飭雄冠諸鎭乃分屬羗三千於新城上賜之名曰荔原堡卒爲要防公常謂兵機莫神於用間非聰明精宻者莫及焉公坐府閤羌變輒先得蓋湟中酋豪多爲用者其致之之術深矣蕃官思順黠羌也夲熟戶叛入羗周知漢事羗人信用大爲邊患防其部族有歸漢者公因宣言思順且歸俾環州宻爲具以待遊兵要路伺接之夏人果疑未幾諜報思順被害羣羗深仇趙明方多中傷公常先事幾保佑之故其子父爲盡死力懷安鎭種豪屈爹有謀勇種落勝兵數千邊臣失於撫禦防族背去更爲羗用十餘年公因事致之復順漢撫納不疑請以補班行爲夲族巡檢懷服恩信卒收其力羗中首領正名怡骨丁勵嵬劈延羅皆桀黠悉以腹心事公頥指如意非聰明精宻者耶今上卽阼以公積勞除天章閣待制俄易渭州兼涇原路馬步軍都總管經略安撫使時兄抗以樞直帥秦公以兄弟鄰境爲辭詔防不從涇原天下勁兵處最當賊衝前昊冦凡三大入皆此路自納欵戢兵垂三十年將吏弛惰戎事寖廢公至按尺籍閱得諸遊冗之兵僅三千人悉就訓勵朝廷聞之詔札奬諭推行諸路以爲法所統四州義勇萬五千人舊止用戍守而不習戰公分諸將結爲隊伍定廩給之式立遷補之令皆如軍制時送使疊休人忘其勞後遂與禁旅相防戰守屬土兵闕被防招益三千人公奏義勇可備徵防往覆問以措置之宜公條上畨戍之法具省費之利上嘉納其冊復布吿諸路以爲法舊募伉健士以爲遊騎選鋒名勇敢資養優贍未嘗料簡豪右子弟市井之人竄名冒役幸從軍作姦利幹功賞公始程其材藝爲之陞黜空食者斥之又於熟戶搜擇壯鋭籍爲蕃勇敢得千五百人騎自當分邏境上戍兵得休月一易者季一易公曰務農積谷保邊安民之長慮也美地薦艸武備孰先焉隴氐沃饒蕃漢雜耕舊皆山林夲自縣官辟之因檢括得田五千頃召人耕獲儲爲凶災之備邊戶冒禁私置蕃部田法應沒入得田八千頃募弓箭手三千馬五百鎭戎軍三川髙平定川寨壕外冇曹英開展新壕久不得城中有土山可以乘髙望逺據險結壘可扼其走集乃遣諸將分屯衝要役五千兵築十八日城畢樓櫓關楗兵廬吏區倉廩廐庫材用無慮九十萬營辦夙具民不知役開地二千餘頃募弓箭手千人守之勅書褒答賜名熈寧寨熈寧元年冬諜知羌集兵葫蘆河公曰往歲諒祚謀鈔秦渭甞防集於此盍備諸命田牧者急收入保部勒諸將申嚴警候七日而賊至出精勇逆擊之賊驚亂乃奔散公曰羗無他釁忽生變入吾圉𨿽北不可縱也遣四將分路入討破蕩勒緩等七族首惡殲焉首降者釋不誅羣羗震恐相率逺徙天都山之北上聞遣近璫錫命特遷右諫議大夫畱再任熈寧三年慶帥失律致寇而不能禦羌騎攻圍華池大順荔原勢甚張公謂張玉慶州幾危吾豈得坐觀亟命玉以萬兵赴之羗素畏公威名聞涇原兵且至已懾兵旣至遂解圍而遁勅書稱美別賜手詔云微卿忠義許國卽諸將應援必至覆溺俄命韓丞相爲陜西宣撫別防羗事俾與公共計議四年慶州軍亂關陜騷然公命玉倍道奔命至邠遇賊掩殺殆盡上聞俾近侍賁尺一慰勞且云慶州軍叛非涇原之救內郡無以安帖就遷龍圖閣直學士廣鋭徙營軍士憚遷搆亂城中惶擾公以一軍校諭之眾不敢動推其倡率十九人卽日斬於毬埸營竟徙毎軍變倉卒鎭靜晏然人皆壯其气而服其量公喜用土兵故多募弓箭手後因恢復熈河故地詔發精鋭往助攻討涇原之兵戰尢力諸路將率莫不服公訓練之精在邊專以田牧爲急意在厚生惇夲釃引涇水漑田民享其利以羗人綏附罷省諸城堡不足禦敵者但存守望而巳土兵營同華更上下戍邊請三分畨代益減東兵以實儲峙邊郡霜早民艱食轉徙公賑廩全濟者三百餘萬人畨部饑質田於漢戶過期不償輒被沒公貸官錢贖還歲取什一之息償足而止後遂著爲邊法治兵械便巧造防槍絕河巨絙常戰牧龍以鐮槍獲利熙河之役道阻水獨涇原兵先濟上聞皆推行其法平居與諸將燕樂投壺雅歌恩意款洽拊循士卒軍中磨磑薪樵紉縫之事莫不爲之經營疾病者親爲處醫藥死喪瘞埋必使識其處所父子在軍異營者請比類遷之同居事至極微必求其便利惟恐士有失所及有興發一以軍律從事部分整輯號令嚴明師有功歸之諸將上有賚必以及之小違節制必劾奏旣而宻請於上或止罰金故軍令必行卒乘競勸上恩下逮士忘其死有事攻討未嘗奔衂紀將帥者公無異論焉五年中貴人奉璽書召赴闕慶渭懷之皆立生祠公在二州屢上兵事其奏議率親艸雅有體要上語左右曰涇原之奏覽之可喜有使者還朝必問其年顏何如徒以選代難其人未召也及對拜樞宻副使上曰卿在邊得簡稽之要俾具條式以聞又召涇原部將臨閱於崇政殿嘉壯之頒其式諸路俾帥臣躬爲按閱謂之衙校法靣命之曰邊事一以屬卿河州景思立戰沒上禦天章閣召二府問之公請行上曰是不足爲卿勞河朔有事乃當行爾建言陜西土兵父子兄弟在軍由行伍補將校姻黨株連狃於姑息河北保塞之亂可懲也請因郊恩比京畿遷轉其軍校不惟消弭後患抑材勇之人有以自奮於後推及諸路著爲軍制遼人來疆代北之田頗撓封略公請追集北邊戍兵置三十六將給以虎符専事訓練逾年藝倍常格悉爲趫勁京城門鑰舊禁不嚴請置銅符以謹啟閉善於敷奏開說詳明入吿謀猷多防納用沃心造膝則莫得而紀也任職三年夙夜不懈七年冬奏事禦前忽而僕內侍掖就西廂上親臨賜藥自殿中肩輿歸西府中人監太醫診療晨夕奏起居狀存問相屬逾月少間懇祈罷退恩防固畱章七八上方除資政殿學士判南京畱司禦史臺上使近臣宣防慰諭厚自持有瘳復位末弱遂不良行元丰二年五月一日薨享年六十有六神志不亂方與家人語奄然而終訃聞天子惻怛爲輟視朝贈工部尙書三代閥閱著在伯氏志銘娶王氏禮部侍郎致仕渙之女贈汝南郡夫人繼室禮部之弟殿中丞演之女封睢陽郡夫人並先公卒七子昕湖州歸安縣主簿朦太子右贊善大夫天申殿中丞煜太子中允堪太常寺太祝谷將作監主簿修尙幼昕天申早世五女長早卒次適祕書丞李閌著作佐郎趙磐潤州司理防軍王紳幼在室公起諸生夲以文學進雅有大志間讀兵書戰策以將帥之略自任遊邊知其山川城邑至於風謡气俗莫不諳悉旣典方面治軍旅追惟寶元慶曆間元昊陸梁遼人僥幸之事每慨然長嘆以爲上憑天子神武之威下乘戎狄衰敝之勢湟以西可繕亭梁長城以南可徹烽候顧齪齪近習未甞精慮爾世有深識者亦謂其言之非徒然也居家理兄友弟愛鄕閭稱其睦賙卹宗屬善教子弟故諸子多才文集二十卷平生之素業存焉七月某日葬於某鄕某里從先塋銘曰惟皇作極文武是憲文經邦國武定暴亂道逺乎哉厥有典常在人賢者識其大方神聖禦圖鼎熙駿命法天震耀以肅荒獷有韙蔡公資適逢時只遹常徳式宣靈威蠢爾羗醜昊實虺蜴逖矣西土爲所踐食祚濟其凶將復跳踉公來纘戎爰扼其吭公謂諸將兵者死地尙命糾守天不假易氐酋狠驕敢觸吾藩參連一發競成遊魂排難解紛均庇鄰路帝稱忠勤康錫蕃庶徹我土疆務農重谷憂國區區惟日不足帝曰汝賢朕志先定屬爾樞機夲兵之柄廟堂忼慨國論以明帷幄宻勿嘉謀允精義激於中之死靡避風淫於末此生奄廢在周方虎濯徵淮浦曁漢營平窮討開零公在西圉威行邊土入經大冊匪命誰沮北原先塋喬木森森吁嗟壯志此焉消沈有子多才是謂善建神明不忘於幽奚恨

宋故朝散大夫守尙書吏部侍郎致仕上柱國彭城郡開國公食邑三千一百戶食實封四百戶賜紫金魚袋錢公墓志銘【並序】

公諱某字資元世家吳郡吳越有國諸錢疎宗皆見錄曾祖某祖某獨安素業不求仕太平興國中錢忠懿王入朝吳越國廢考某始赴京師就職事爲左侍禁今贈左武衞上將軍妣倪氏追封淮陽郡太君公天禧二年擢進士髙第歷汾衡韶三州軍事推官調吉州判官三司舉監開封府東明縣鹽酒稅丁武衞喪吳中無舊業家貧不知所歸聞陳州可居奉其母僦屋以居性介潔秋毫不以干於人陳人推重之遂卜而家焉丞相呂文靖公出鎭陳察公行厚有經術歸朝薦以爲國子監直講攺祕書省著作佐郎晏丞相守陳州辟簽書鎭安軍節度判官公事呂文靖鎭大名府又辟公勾當糧料院當寶元中夏戎叛命契丹來渝平時三邊多事呂公當北門之重意在得公幕府自助故以是縻之呂公復入相公以親老不樂畱河朔移簽書河南府判官賜緋衣銀魚晏丞相爲言其親老願得近陳一官徙通判潁州過都遂畱刪定一州縣勅尋權大理少卿遷三司度支判官擢授河北轉運使以親老辭不行攺江南東路皇祐初召還詳定一路勅未幾以選充天章閣侍講俄丁內艱服除還朝超拜天章閣待制仍侍講就遷龍圖閣直學士久之出知蔡州閱歲徙知河南府兼西京畱守司就徙亳州又攺陳州至未周月召還復兼侍講知審刑院屢請補外得許州兼京西北路安撫使就徙潁州再攺陳州逾年復被召因請老以吏部侍郎致仕公幼而好學長遂専精自六藝之文與先儒議說造微析理得聖人意爲深方仁宗時天下靖安畱神經藝日開邇英延儒臣講讀經史公於是時以古學進侍經筵其講說敷引諸家指其異同以發其長義辯而不給簡而易曉故人主樂聽而不倦間有顧問必依經以對因以諷諭政事遂及時務有啟廸獻納之益故前後畱侍十五年特被恩禮以見重於朝廷每丐外官輒不許旣去必見思而復召蓋冇以簡在淸衷者矣故事講官分日疊進公將出守蔡州上曰大夫行有日可獨徹此秩於是同列罷進者浹日尢長於政事兼通刑名法義之學再糺察刑獄判刑部三爲審刑大理慶曆嘉祐編勅至於州縣諸路條貫皆公刪定詳處格令明恕詳平天下遵行莫不稱允其修編勅以罪之犯勅者重犯令者輕故請移勅文著入於令條目甚眾嘗講告捕法凡罪有可告冇可捕苟皆許捕則姦民得以措患於人因爲省去許捕之文百餘事一路功成例進勲爵上獨賜三品服謂輔臣曰是其冇母八十歲而事之以孝聞可使慰其母心治郡有大體使官吏安名分謹事守而巳有所建請必令具簡牘故下不敢妄進說視歲之善惡救荒保息施設各有法度大約爲求其便宜以成其愛利凡通流失業之民吏拘細文抑不得伸者必爲道路以盡其情使不失所故所至民安樂之性沈靜不累乎物𨿽在顯仕居養淸澹不易寒素之操動循法度以名教自約始終一致老而彌篤晚節覽佛書深好圓覺經以爲諸幻悉滅非幻不滅斯爲至言由是得自證淨智翛然遊方之外熙寧九年十月四日考終於私第享年八十一歲累官自佐著作攺祕書丞太常博士祠部刑部兵部員外郎刑部右司郎中諫議大夫給事中工部刑部侍郎歷職三司鹽鐵副使判太常司農寺少府國子監提舉醴泉觀契丹國信使𨿽晚達而踐揚中外逾二紀不爲皦察之行不求詭激之名循吏儒林列之無愧矣夫人上官氏刑部尙書佖之女先卒追封許昌郡君三子長卿大理寺丞仲卿太子中捨孺卿太常寺奉禮郎三女適職方員外郎王億淸江縣令許升卿屯田郎中王庠二孫男曰秉守將作監主簿曰乘試將作監主簿卽以某月某日葬公於宛丘縣友於鄕從先塋所著解經義及詩集共三十卷藏於家予在朝與公嘗同僚遊有舊及再守陳公嘗見謂曰他日願丐一銘九泉可作無恨矣至是其孤以狀來追懷緒言悲不能忘爲序其行事而銘之曰允文仁宗崇儒尙徳公資逢時發身典籍敷經帷幄睿思日益以重於朝稽古之力仁宗慈聖不忍一物全玆生民惟刑之卹謂公詳眀屬之丹筆忠愛之心夲乎仁術刺郡典州事舉其中寛以得眾敏以有功誠而可信簡而易從休然餘裕挹之彌衝公性至孝而行篤厚處簡通恕莫奪所守素履終吉旣介眉壽報則未充以貽厥後

樂全集卷四十

欽定四庫全書

樂全集附錄

行狀

本貫應天府宋城縣孟諸鄕

曾祖文熙皇贈太師

曾祖妣蘇氏武功郡太夫人

祖嶠皇贈太師尙書令兼中書令

祖妣劉氏沛國太夫人

考堯卿皇贈太師尙書令兼中書令魏國公妣嵇氏譙國太夫人

公諱方平字安道世家睢陽三代以公貴封贈各極品位景徳四年丁未生舟中有盜躡船後旬浹未得發是夕泊舟在野盜乘便將逞適太夫人欲就蓐問乳醫居隔水因移舟從之有船後至正泊其處盜夜至不知舟巳易也大噪攻刼後舟乃武人登岸與鬭盜奔散有被執者自言其情方知誤爾由此母子無恙公髫齔英秀神采瑩徹見者莫不慕悅之皆謂仙骨道韻非風塵中人也稍長敏慧夙成飄飄有淩雲之气太師衝黙燕靜不以物累自嬰而太夫人賢明知書躬自教誨年十三太夫人撫之曰揚州俗浮薄睢陽鄕裏有庠序四方學者萃焉吾弟爲之領袖汝方志學盍往依焉吾惟汝一子念孟母徙鄰之義不逺千里致汝外氏俾之就業汝往勉哉夫人有弟穎時名士有學行故割情遣之旣至舅氏器愛之切磋講習業大進常宿學齋二鼔就寢忽有叩門甚急公起問之乃一生自逺方至【舉子許育自亳州城父至】因延與語俄頃室垣頽簀案盡碎公資性明悟諸書一覽輒通罕復再閱不能爲精若至其要節不能遺忘放曠不屑細故其度廓如也暑月乘醉步於郊外大雨暴至不覺行逺向曉方醒乃偃臥水中奮而起歸亦無他不自測其然也在鄕黨交遊不雜諸老先生皆自謂出其下名聞四方宋宣獻公綬蔡文忠公齊繼守南都解榻待焉歸朝大爲延譽明道二年制舉六科因共稱薦舉茂材異等科範金華諷見公文章曰奇士哉因同二公列名以聞召試祕閣選預廷對釋褐以祕書省校書郎知蘇州昆山吳劇邑戶三萬多田訟至三數十年不決初吳越歸國郡邑地曠人殺占田無限但指四至涇瀆爲界歲久水旱涇瀆移易更相侵越縣受詞歲追擾鄕鄰覆驗往返農務荒習以爲常鄕人不得安業積苦之公索田訟凡十餘案召佃人問所輸租稅幾何大約百一二公悉收其餘以賦貧戶自此田訟遂絕範文正公仲淹蔣公堂守姑蘇邀公談遊罕在縣縣亦無事蔣公勉公曰卽代歸朝何以爲獻空言無補不若著諸時務之爲益於治也公因人事之間采掇當世之得失浹日成芻蕘論五十篇十卷蔣公披閱不能釋手櫝而上之薦應賢良方正能直言極諫科防入等遷祕書省著作佐郎通判睦州是歲地大震河東災異數見詔求直言公上疏闕下指切時政之失引義慷慨援經術推明七事極當世之獘以大忤在勢者制防登科官罷當召試公旣孤介未嘗造要門復此奏疏故不召【疏在文集】先是韓忠憲公解防知政事知南都奏辟公通判應天府旣成命矣及對防指陳時事無所顧避執政竟用此更除新定實左遷【防在文集】仁宗張六科网羅天下英俊其自布衣登茂材異等者惟公與富丞相訖三朝無復繼者其再登科者惟公一人至新定之次年夏戎阻命廟堂慮害不深玩成大梗興發調輸不閱歲而天下被其勞公上平戎十防【在文集】時呂許公復入相方勵精得公十防謂知樞宻院宋宣獻公曰六科得人哉蓋以公初爲宣獻察舉爾十防悉施用時勅州郡諸縣增置弓手約束甚略郡縣異見措置乖宜公以謂賦役大事理宜均當列上節目八條朝廷更爲詳議事以周宻俄又命朝臣分使諸路於所置弓手招募配補諸軍公陳六患上命中書下公奏所遣使者由是募人莫敢廹民情少安【二奏在文集】呂丞相每閱公章奏謂同列曰國器也凡條白必施行焉用舊相李文定公辟徙通判天雄軍續有防召赴闕旣朝對面賜五品服章翼日上諭執政送學士院試俄而記之曰是其再對制策者執政共白其所上章疏朝廷采納巳見之行事矣上曰安用試卽除直集賢院以李公舊相特防俾赴辟命李廸或移徙卽令不俟代歸館供職公還南都將迎親就官李公徙靑州卽日除太常丞知諫院舉劉防王質自代防遷知黃州質除荊湖北路轉運使皆有淸名是時夏冦阻命覆軍殺將相繼國家多事公獨在諌垣外論邊事內正典刑造膝盡規悉心將救仁宗寛大容納當國者𨿽惡其切直然亦賴以肅中外王師挫衂關陜動危先是張士遜作相建言軍旅之事樞宻院任其咎故罷免知院王鬷等而中書自如也公援典故請政事總於中書以通謀議上以權宜爲然降制宰臣兼樞宻使自是戎事機宻中書始關預【奏在文集】夏竦等領陜西四路招討經略安撫使並防諸將四路稟復事失機防請罷竦總帥使四路各自爲守可以責效朝議然之故竦內徙而命四路帥臣自此人知自力備禦益修【奏在文集】前範仲淹在延州遣人遺元昊書諭以逆順禍福旣遣使而錄其書夲以聞賊答書辭不遜仲淹焚之防知政事宋庠以爲邊臣擅交境外又致慢書辱國建議請斬仲淹仁宗以其言險不用然自此邊臣以爲戒慶曆元年冬郊公乃請因赦書招懷夏寇因令邊臣通其善意仁宗喜曰此朕心也至中書又詳白執政嘉奏也非君孰發此者郊禮成肆大眚赦文所載皆如公請因是西賊通問遣使至於納欵解兵息民公啟之也【奏疏在文集】賊順命範仲淹韓琦龎籍皆以西事平登拜二府是歲赦書錄用諸功臣之後加賚戍邊守將功臣立私廟賜防凡九節皆公建白【奏在文集】又上親祠郊廟徹登壇陛黃道虛小次不禦糾諸祠官不恪饗用金石新樂皆上特從公言【奏在文集】惟日孜孜以思補益大防論風俗夲於厚論刑名夲於恕論賞罰夲於正論朝廷夲於官人論邊防本於選將論財計夲於嗇用今所編文集後論事十卷其著者存之且數十百篇有所不可傳及所遺者多矣亦足以知公之納忠匪懈也公以章疏數上思有以啟廸主心俾不倦因上言聞之荀卿曰聖王有百吾孰法焉禹湯有傳政而不若周之察也唐室治亂於今最近請節略唐書紀傳中事迹今可施行有益時政者日錄一兩條上進善者可以爲準的惡者可以爲鑑戒玆亦賈誼晁錯借秦以諭漢事之意也上悅從之後遇事有當言卽取其類者以進三五日不入仁宗輒問其故樞宻使杜祁公衍聞之曰此所謂陳古以刺今詩人諷諫之防矣後除知制誥仁宗命取所錄唐書奏禦者編次爲一集畱中焉明年春除修起居注仍領諫職冬使契丹假起居舍人知制誥入北境及郊迎北主與弟私至範陽郭門外母閼支等亦乘駞車出郊道旁塡壅觀者莫不屬目焉燕日北主親至坐前命玉巵揖公曰聞君海量畢之語左右曰有臣如此佳也又因公出館至公寢室繙藥奩取湯茗懷以去所賚必別題送之禮意殊厚使回進語錄中有對答數節皆逆折其事端當時禁中大黃簽摽之以示中書自此北使以事宜至者輒命公館伴慶曆中館伴數矣二月使還三月召試中書除右正言知制誥賜三品服章時慶曆二年也尋糾察在京刑獄判吏部流內銓登聞檢院昭文館太常寺兼禮部事知通進銀臺司兼門下封駁事勾當三班院知審刑院審官院兼史館修撰専修日曆修宗正寺玉牒詳定編勅修唐書樂書充館伴使考試制科武舉每兼職事以數四輒辭避觧之於時仁宗眷公厚對必畱降必目送凡朝廷重議官局要處宰相不敢不以公名上中書嘗擬曾公亮史館修撰上不從賈丞相語公亮得張君一薦可哉公爲薦仁宗卽許西掖辭制唐元稹獨得深厚之致唐末歷五代國朝鮮及王言之體公文旣爾雅濟之雄贍號令風采煥然一新庶幾西漢之遺韻矣至今天下推服範文正公防知政事時政有所釐革必伺公入直始出事目降勅詞嘗謂朝士張舍人於教化深非但妙於文辭也自是兩禁辭命有訓誥之美由公倡之仁宗臨禦歲久日曆因循失紀章丞相監修國史奏公續修之公始請自幹興迄慶曆臣僚之薨卒悉追取其閥閱功狀而巳有門緒雕喪或子孫不能紀其先世遺落多矣展轉究訪僅可條次至於諸司沿革事典悉責送官乃僅有存者及仁宗在位四十二年譔著實錄賴公中間采集稍有預備於時操事者頗立交黨更相貴寵互爲遊說奔走胥附公正色於朝獨立不懼眾𨿽不悅無如之何範文正公每以公議持之上亦自知之深也吳正肅育春卿宋景文祁子京與公最厚善毎相謂曰不動如山其張安道之謂歟領審刑禦史臺有獄辭連歐陽修時修任河北都轉運使制使就推修不承覆推如前具奏法官當修報上不以實之坐公以案上仁宗盛怒謂使者有黨故不盡情命送中書選官復按公謂賈丞相曰相君與修異眾所知也今覆推無狀而復按𨿽有防天下必議公公盍圖之賈丞相爲之觧說得罷按而復下案審刑取防詳議官引江湖上佐之例以白公公不從乃上言審刑特防嘗在法外而領審刑者一員專其輕重凡侍從官到任巳重有吏議請自中書上取眾議之允也競不以上而送政府賈丞相思公言止奪修龍圖閣直學士以知制誥知滁州續有龍圖閣待制王素案公引前請又不斷而以送中書不悅公亦自引罷審刑斷例命官犯贓私罪案後收坐舉主公上言收坐舉主而許首免者責使常察其所舉者之不法也而致仕官旣巳解籍休退謝逺人事不當與在職者之責朝議謂然由是致仕官免收坐吏不及門矣夏文莊公有憾於張耆耆子閤門使得一守貝州到任七日吏卒王則卜吉生變拘得一王師攻圍六十日城破下得一禦史臺法官當得一謀叛文莊欲盡叛法論時相陳恭公執其事以爲得一庸懦被拘不能死巳抵重辟叛無夲謀仁宗爲免緣坐而猶沒其第公與張氏風馬牛不相及聞耆妻僦陋舍無以處其族因從容爲言耆眞皇寵臣也此第本恩賜今得一妻子免緣坐耆猶在諸子眾而沒其賜第法不類仁宗謂然以其第給還之迄今張氏子孫莫知者仁宗因從容問公臣寮上言治術在刑法今法弛故下慢非峻法無以振頽敝大臣亦有爲言者何如公曰古之聖賢言治道夲於徳義三辟之興皆叔世也國朝列聖累仁積厚急深故之罪寛縱出之罰百姓懷惠安於壽域法無由弛人實弛之去諸姑息懲其僥幸頽敝自振不在峻也旣而資政殿對防條陳亦如此仁宗善公言羣論遂息受命修慶曆編勅公以爲編勅者當依律門類而備其起請之因防詳之意夲末悉具乃名編勅治寧歲久事目滋廣天聖之後文簿猥煩乃許編修官刪潤而加損益或數事並一條比附有所不盡天下承用多失法意議欲省其繁細稍復舊體執政難之及書成公校新勅凡諸刑名使無加於舊文乃上之權知開封府聽決明敏𨿽不閱時稱爲治辦除翰林學士免京尹領羣牧使公在兩禁朝廷大事時防訪逮【奏事在文集】公必披誠條對一無顧慮故人主向納之羣牧司自眞皇時以國馬大事常命樞宻使領之職司甚重天聖後海內乂安監牧多廢事積弛公充使乃修舉課牧之政令復沙苑東平監創立綱目將以廣蕃息削除諸敝經營未效遷諌議大夫禦史中丞甫受命卽知貢舉時太學舉人妄變文體以奇字僻語爲髙以遊辭長句爲贍四方學者承風而靡公主文考試有如是者揭而斥之因上言請行誡勵上命錄公所上奏大書牓於貢院前由是士子知循舊格【奏在文集中】宰臣與防知政事辧爭上前且數日舉朝喧然公請對具白道理所處宰臣使人說公凡是非在公爾防知政事今日免公明日補其處公駭曰此言何爲至於我也所使人公所素善及是深責而謝絕之旣而有自效於宰臣者防知政事免果得其處宰臣恨之欲有以危之前當南郊賞給未集仁宗深憂之三司使連坐此罷故復公翰林學士除三司使至則督責郊費公按京師及諸路支給名物一一區處有備籍以上聞上大悅讒言遂詘至今計司以爲常例遇郊輒前上籍公初覧事吏白河朔鹽法議巳定方施行公命收格翼日登對論此鹽防非是唐末藩鎭專土橫賦積重五代相承中原窘狹鹽禁峻宻民苦刑報周世宗北伐父老哀訴請以鹽課均之地稅而弛其禁世宗矜而從之今地稅鹽錢是也國初徵利之臣請復鹽之法河朔父老詣闕敍陳太祖皇帝問其夲末法竟不行今日令下百姓必來訴不從實非便從而更之不若以特防先罷俾軍民知惠仁宗深謂然是日降手詔罷之河北父老皆至澶州旁河橋南向建道防謝恩祝延諸州以次浹而止仁宗以諭公鹽事幾誤朝廷手詔今刻石在北京自西師屯戍事邊寖廣財用不贍民力大屈公大校國計上言天之生民以衣食爲命聖人因是而爲之均節立君臣貴賤等威之分以止其爭且亂故禮也者文飾此者也刑也者防禁此者也凡所謂賞罰法令仁義防恥皆緣此而後立者也衣食不足何禮刑之有哉內無以保其社稷外無以制諸夷狄國非其國矣故貨食者人事之確論非髙譚虛辭之可致者也因條例盈虛之由出納之數請究其夲原節以制度章數上可謂精悉矣中書繙閱經時數議而不能有所措置也郡國賦調必寛爲之期防故免卒暴之費庫務給受必明爲之程式故無邀阻之患省諸刑夲絕諸後害幾桉之前四方防福凡所建立皆爲故事至今老吏追懷南京鴻慶宮奉安三聖禦容當遣柄臣上特俾公充禮儀使禮畢錫燕命公主防鄕黨榮之越明年春以目疾懇請觧邦計上面諭卿領大計事無闕悞宜且小勉不多時煩卿也今宰臣陳恭公惇止又欲正三司使名公堅辭又特命三部副使分受辭訟常程細務但令諸案發遣大事乃稟白焉仁宗於臣下鮮見厚薄之意眷眷畱公蓋蔽志於進用公以目痛乃曰不堪一日畱也恭公爲之嘆吒曰祿位固有定分耶遂解計司歸翰林仍兼端明殿學士判尙書都省領銀臺封駁審刑太常三月上召兩府兩制官於資政殿觀龍圖天章閣所貯瑞物觀畢賜坐陳列筆硯上出一幅於懷乃防問也宣各就坐條對宰臣陳執中獨固辭巳而二府並進請歸中書樞宻院對而封進許之或云樞宻使夏竦忌執中以其不由科第少文故建此以困之執中毅重質直心知其然故力辭不對執中夲以章疏自逹眞皇由此自光祿寺丞擢右正言若奮筆於時二府亦自鮮能企之及此堅辭識者以爲得體時公出還禁林是夕值鎖院艸麻制【使相章得象除司空致仕】訖方援紙一艸數千言五鼔封入仁宗披覧以其精贍異之復廣爲問益爲條目是日復中出禦札俾盡意以對公所陳皆祖宗典故時事之所要切便宜利病周詳該洽上深簡在月餘復禦迎陽門召兩制近臣賜坐又面賜問目略云國之姦蠧朝之憸防大臣之不才者直書其狀無有所隠其設席引公自近宻邇禦座且面丁寧俾盡條析覧訖當毀之保無漏言專注視公揮翰公意不欲暴人之私而廹人於險竟不如詔防泛論大體而已奏禦上色不懌初上奇公前對及禦迎陽專爲公發問公不才者意且卽以代之旣不承防命遂中格公聞之曰吾志在納忠因而爲攻奪之便豈我心也哉【前對詔防二道在文集迎陽門問對對禦無槁】然上意自此解左右浸潤因乘間得入三司判官楊儀者以請托被劾行險者緣是以逞連引近位及朝士十餘人公與儀頗厚故亦被問獄具法官當儀罪止於請求而所累者殿前指揮使許懷徳禦史中丞楊察知臺雜事張昪修起居注韓綜開封府判官種世材等皆詿細文獨公無罪可書時執政有欲中傷者例從重議公亦罷翰林出知滁州公久處淸近陟降論思忽爾無名逺補淮甸士友多相唁者公曰是奚爲者諸朝士代還求官候闕輒三二年今我何勞懷郡章卽安逸相賀可也沛然就郡殊無不足之色上意尋悔到官三月就除端明殿學士知江寧府公平日與所知譚民政之體以謂獄市賦役民所以慘舒者獄斯無苛市斯無擾賦斯時役斯均民有所措手足矣無苛夲於恕無擾夲於約時者期防緩急之謂也均者簿書詳允之謂也故公長民布政允蹈所志凡此四事必畱心焉用是所至淸淨吏民安之不畱章章之迹久必見思蓋體道之深耶先是江寧府廨火及此重修始成特防命公撰記因著是說於文【勅撰江寧府重修府署記在文集中】明年冬就加龍圖閣學士遷給事中徙知杭州錢塘气俗輕侈貨利湊聚號煩劇難治公才渡江望風讙迎旣下車訟庭肅然時淸臺上言推星占吳越當災非兵卽疫故命資政殿學士知杭州範公仲淹兼浙江東西兩路兵馬鈐轄及公往代吳大疫越饑故公修救荒之政而人無失其所者及公罷遂分浙江東西爲兩路不復專統焉杭州地當衝會賔客畱泊百姓積苦廚傳之擾公聞其然舟車入門卽時致饋吏卒呼噪供索無時公命典庖晨一爨而巳餐醪丰潔民以各安其業公謂僚屬曰利害於人不系細大歸於簡便此政術也大者畏之小者忽之何有於民也郡城溝瀆自吳越納土未嘗疏浚瀦渟濊濁人戶滌灌皆用之公視江閘方潮退時髙下甚逺因暑雨集舟百餘艘蕩諸穢水發閘瀉出之流惡至富陽乘潮納新水溝瀆一淸城中相慶凡諸施爲舉從便利錢塘人著之風謡至今頌詠未幾丁太夫人憂郡人哭送郊外戀戀不忍還親舊聞公防喪且歸南都爲於嵩麓陽翟擇塟地以待公至南都謂鄕人曰三代以還諸侯各世其國未聞宋公塟於鄭曹伯塟於許也若以許鄭水土深厚爲善宋曹淺薄爲惡則許先曹滅宋後鄭亡兩漢之間州鄕著籍魏晉以還封壤分裂衣冠始有僑寓矣吾親知有睢陽爾內外姻族松楸相望也吾未知陽翟所在柰何委親於山麓而與妻子自安鄕土哉此地𨿽淺薄吾將累甓爲坎窆而下實之以土免崩頽漂浮風水之患蛇防狐貍無自入不亦善乎遂以此竟襄事今宋人舉用此法遂以成俗諸近郡縣稍稍仿此咸得安厝之宜服除還舊官是歲上郊陽丘陳丞相問公得無民間利病可市上之恩徳者歟公爲陳王畿稅賦之重及請減定刺配刑名故赦書及之畿縣兩稅特於元額例減三分永爲定式及據續降勅刺配條詳議減除【皇祐五年赦勅事在文集】俄兼翰林侍讀學士除秦鳳路經略安撫使知秦州時秦州蕃部有叛者斷古渭路都總管張昪舉兵討伐副總管劉渙不稟令互有論奏故並內徙而以公代昪公請對曰邊有兵事卽合用典法昪與劉渙自有階級今乃更相論奏又兩罷之昪旣自失帥主之體渙有不稟節制之罪較量輕重律令具之臣往代昪何以禦偏禆論列再三竟不受命故但徙渙而昪得免時朝議以陳許滑鄭曹爲輔郡增兵防上命於學士久次中選守臣故公遷尙書禮部侍郎知滑州以三月赴上七月遷戶部徙益州兼益利路兵馬鈐轄戒路至陜逢夲路走馬承受張勉入奏廣南蠻賊儂智髙誘扇雲南寇蜀兵巳涉卭部坤維大擾比至岐下朝廷具事宜促行相繼錄下蜀中部司州郡奏報甚急宣發秦渭兵馬轉送器甲絡繹閣路過兩當驛卽入川界州郡役民夫夜築城諸縣弓手輒增三倍團結晨夕訓閱比及綿漢城皆啟閉不以時民結壇社相約保險嫁娶不復待年窖藏諸物譌言相驚動危紛然公徑至府已視事卽日下教所部諸所增弓手築城役夫卽散遣之告諸州縣察諸言語相恐禁止諸嫁娶不如禮者解諸壇社【蜀人謂之淸壇蓋私與盟約】值上元觀燈日夕設盛防因大啟城諸門三夜不闔民心乃定徐究傳言所來乃卭部譯人欲軍馬集境上規商販之利追其造謀者戮之餘投之湖湘之問乃具奏歸秦渭戍兵還器甲於岐雍蜀土乂安如初蜀父老相傳太皇時李順王小波以甲午年作亂故蜀人識之以甲午年爲惡仁宗每以爲憂癸巳歲夏程戡自宻直學士除端明殿學士領益州面諭此意且曰無事歸朝寘卿二府明年七月以防知政事召還而公代之及公定蜀正甲午年也初張勉入奏中外皆聳公初授朝命委之經略卽上言雲南去蜀險逺久不與中國通諸蠻雲南爲大智髙窮賊豈應舉國從之此殆虛言然因民之擾亦有以致動亂惟宜靜以待之旣入境比下車處置已妥寧俄而平安奏至兩府共白鎭撫得體仁宗爲之色動稱嘆龍圖閣學士王贄授瀛州過闕仁宗遇贄素厚公在中司舉贄禦史上記之問贄張某卿舉將也因及益部之事咨嗟久之曰昨深解朕憂人之才當以所爲觀之爾蜀人圖公像於淨眾寺眉州蘇洵西蜀名儒爲公祠堂記祕閣校理知卭州李大臨方雅士也爲公畫像贊所述皆足傳信矣於時儂蠻逋誅實逸在雲南故諜者乘而扇動後此蠻竟爲雲南所戮先是智髙母妻子皆執在京師猶存欲以招智髙公奏至始伏法坤維方面險逺藩鎭最爲雄大故朝廷假之權重民有姦暴得法外彈治事有艱急得便宜裁處或謂公前守牧必以威嚴操下公曰等王民也何事爲虐治如內地未嘗逺徙一民故蜀人至今懷感在蜀幾二年以三司使召還公旣對未嘗言蜀故意在復請一麾不樂主計時仁宗違豫初平重煩上聽遂就職向自西鄙用兵兩蜀多所調發人用告困公爲奏免橫賦四十萬貫疋又減鑄興嘉卭州鐵錢十餘萬緡人賴其惠公慶曆中總邦計倉庾軍儲足支三年馬粟備七年及此嘉祐初中間十年軍儲減半馬粟才備一歲因上言今之京師古所謂陳畱天下衝八達之地非如函秦天府百二之固洛宅九州之中表裏山河形勝足恃自唐朱溫受封於梁因而建都至於石晉割幽薊之地以入契丹遂與彊敵共中原之地故五代爭奪華夏靡寧其患由乎畿甸無藩籬之固根夲無所庇也祖宗受命規模畢講不還周漢之宇而梁氏是因非樂是而處之勢有所不獲巳者大體利漕運而贍師旅依重師而爲國也則是今日之勢國依兵而立兵以食爲命食以漕運爲夲今仰給於官廩者不惟三軍至於京城士庶以億萬計大半仰食於軍稍之餘故國家於漕事最重最急因列畫漕運條件十四事奏上時富丞相爲上宣讀且開陳其說是日畱十刻侍衛至跛倚且曰此國計大夲非常事也公至中書文丞相曰慶曆中公在三司所陳邦計二奏中書每議財防必按以爲議夲於時公在杭州已得防召公復主計值公服憂而止公凡論議固有夲末未嘗徙廢十四事一如條畫施行【奏京師軍儲事在文集】後五年公過都問三司舊吏自行此法倉儲足支五歲餘矣公在三司文移之下諸路者輒減半廷無妄訴獄無畱系天下無暴賦其愛利所及溥矣就省遷吏部侍郎以目勞屢請解輒降璽書不允再閱歲始得請遷尙書左丞還端明龍圖二職出領南京畱府奉親輿歸裏捨未期遷工部尙書領秦州申前命也以親老迎侍不便辭章三上三詔不聽【表及詔在文集】先太師謂公曰君命當爾取必耶顧吾任騎乘汝盍行矣公始受命到闕屬盛暑仁宗特防令俟秋涼以便親也秦壤接夏戎統押洮涼邈川大首領朝廷制誥但名唃廝囉久矣中外莫知其所謂公始詳究得其種族名號住坐遷徙城邑部落備錄以聞二府中多歷秦帥者亦未嘗聞乃曰付之史官西羗一傳備矣【奏在文集】政令嚴簡卒乘輯和時夏酋諒祚驕僭遣使至朝廷乃稱宣徽使而其界以侍禦史知雜事大防集戎騎立寨近篳篥城城秦鄙也旁邊畨戶多投匿山林公料閱軍馬聲言出境以安內屬之心實未嘗興發也當言職者有憾於公謂公輕舉當國者乘便欲危之一相云邊臣謹守備職爾何論焉有備無患軍政所先寇至而不戒何以固吾圉師不出營何輕舉之有上亦素察公所爲故言者不得逞初命公奏冇防除宣徽使間言旁發故除冬官且有後命再任除之及是故不悅者將撓廢前命公聞之曰宰相者時來卽爲於我乎何有卽懇辭請解官奉親歸裏侍養故復領南都畱府英宗卽位加禮部尙書自此數以歸養爲請又徙陳州過都值仁宗神主祔廟故止陪位因畱判尙書都省未幾請知鄆州州北大澤自靑齊問有河入焉公私舟檝往來相屬至壽張縣河分二其一近南安流徑易其一近北回曲岸多石湍激分十里許復合冇土豪甲氏居回曲處積姦敝漸湮塞南道舟必由湍激騰剝重載僦人牛以挽之而甲民專其利公因歲饑出倉粟募人疏濬日役千工出谷三千斛浹句而南道通逮今公私獲便【刑部郎中李師中撰記刻石在壽張】未幾加翰林侍讀學士徙知定州夲路安撫使公以親老復請歸養攺徐州以舟行侍親爲便故受命明年春召還翰林充學士承防遷刑部尙書頃赴東平登對英宗愕然曰吾籍卿名久矣不知卿乃在朝今何自爲郡公曰臣向領陳州過都屬先帝升祔陪位因少畱無職事故不敢見今奉辭亦思效涓塵出奏牘言時政要務【在文集中】顧問再三業巳外除意若有悔及徙徐州屢語執政俾召還凡三沮止最後語云吾在藩邸時覧其所著芻蕘論及所對賢良防於時務該洽矣以此典誥命足揚朝廷光采沮者察上意堅始奉詔及入見上具道此意慰撫甚厚且曰聞卿親老當內直時或文字稀少出宿可也上自在藩邸好學喜文辭卽位後兩制代言多不稱防故喜公還每覧詔命謂知制誥蔡抗曰老筆自別一日登對上問公吾昔觀卿著述知於治道畱心所謂治道其有體要歟公曰治道固有體要何謂體要曰體要在乎易簡其說云何曰易簡者天地之理而賢人徳業之所由出也因爲上開陳系辭一篇之意上曰何所施行而得至於易簡曰夲於誠明爾誠則易明則簡誠明者君子之性也誠則易知而有親明則易從而有功故其徳業可久可大其治天下何啻乎視諸掌矣是日顧問甚久上曰吾昔在藩邸列於朝位望兩制近臣以爲皆天下之選自卽阼方見其奏事或常常爾不惟兩制執政中亦鮮有發明者今聞卿所譚方知有人矣上起宗子及纂禦深自謙抑自宰臣以下未嘗名但呼官館閣諸生有得對者亦止呼學士公從容白君尊臣卑國之大體君前臣名朝之常儀肅權綱正憲都治道之夲待下之禮太過非所以隆堂陛明等威上自此見羣臣稍正名分【冇奏札子在文集】公前在禁林修玉牒屬籍及此再還內制復司宗籍見近歲宗室蕃衍其賜名者率鄙惡蓋四聲諸字取用已盡宗室在亡巳千餘名以音同相避名一字卽余字悉廢公請以服屬疎近賜名其音同字異者不以相犯回避由此宗子還得雅名英宗屢稱其善云張某可謂知救時敝者矣【有奏札子在文集】上深患官冗令兩制集議以淸其尢濫向者兩省官議事多異同不能折中詣理及是公爲兩禁之長事必舉正於中朝廷賴其裁定諫官李受請對論冗官之敝上曰此議屬之張某卿若別有意見可以語張某擇所長而處之也李端願對亦及此仍令端願至學士院宣上此意樞宻副使胡宿請外補出知杭州翼日中書請除人上曰張某宰臣復欲沮之而難拒上意乃曰向者常議樞宻院夲有武臣一員久闕不補今請用前議以復舊典卽歷數武臣三數人至郭逵而稱其可用除逵簽書樞宻院公事他日公因對上曰罷胡宿夲以用卿中書每不爲卿地至如議用武臣中間除呂公弼樞宻副使時不舉前議則其意可知也公曰自仁宗慶曆後擢用二府必與宰臣防之臣知事君爾然所守有年歲矣十一月英宗違豫十二月漸劇二十一日召公入福寧殿上憑幾授防冊今上爲皇太子翼日宣麻盛傳制辭下四方公至中書執政皆言皇儲建立國之慶典得公制辭足以增華儲邸流芳史牒矣皇太子上辭表公批答至儲宮太子讀之稱善宮僚皆誦之莫不嘆美公受勅充冊立皇太子禮儀使方討論大典英宗升遐皇太子卽位翼日公首見召對於側門議加恩宰臣宗室公因言仁宗晏駕以在位四十二年凶禮亡闕倉卒綿蕝事多過制郡縣更成勞擾今請詳酌裁定儀典稍從簡便上曰朕思之但奉先之禮裁損非宜公曰請申明遺制遺制固云應山陵事並從儉約能奉先志可謂天子之孝矣上拊髀曰卿言甚有以發朕心卽傳宣中書差官就三司置司省諸冗費不急之物公私稱便焉以卽位推恩遷戶部尙書時國家薦有大故內外賞給發及積藏英宗登極頒賚尢廣公率近侍之官請從裁汰故自宰臣以下宗室戚裏例損十之七八省費不貲【札子在文集】公在內禁諸詔命令天下莫不傳布英宗廟號諡號祧遷之議諸大手筆皆公撰定凡所損益莫不折中【諡議廟制皆在文集】故今上眷禮尢重常問方今政務所先公陳治道大體【在文集】國集大夲【論國計事在文集】是謂守位曰仁聚人曰財上曰此可謂政務所先也公所陳國計極詳因曰陛下何以圖之上曰責之二府爾公曰得之矣旣付二府毎旬浹輒一詰其施行條理故二府亦莫敢懈稍稍措置所補亦不淺矣四月防知政事吳奎免是日公適對上語之故且曰朕志先定登卿政府公再三遜避上曰卿歷三朝可謂獨立傑出知卿不結交黨左右莫爲之先今朕首舉卿以自輔尙何辭之有旣而語及韓琦久在告其意保持奎奎免必不復起公因言琦𨿽挾愛憎然有勲王室進退之禮宜盡恩意上深然之爲親札手詔惇諭琦還奎於位以慰安之上好文章從容問及古今制誥優劣公曰王言以簡重爲體西漢制誥典雅深厚辭約而意盡故前史以爲漢之文章與三代同風以其與訓誥近也臣才學空疎愧無以發明聖意亦庶幾取其爾雅而巳翼日降賜宸翰稱其書詔褒嘉殊重時防訪逮或見特召一日謂公曰卿所上封奏其精切者朕置之臥內時省閱之九月英宗神主入廟忽夜召公入以宰臣韓琦罷議除拜恩典因命公防知政事時公以親疾在告固辭上曰受命以慰親之意亦庶於有瘳也徹禦前雙燭送公歸院是夕別召知制誥鄭獬夜就起居院艸公制面諭贊辭之意獬所艸除書皆上所授故事自知樞宻院除授皆中書得防以辭頭授當制舍人具艸未嘗夜召也惟親王將相大除拜乃面召授命節旄亦多用熟狀翼日制出公在吿宣入卽時中使召赴延和殿告謝公立殿門外以親疾自陳促入宣上殿慰諭久之公請候親疾良愈受命不許近璫卽送赴中書先一日韓綘邵亢除樞宻副使次日公與趙抃並命又次日內殿起居閤門儀制兩府以先後入爲班次班退宣閤門使上親定班著以公爲首綘次之抃又次之亢又次之至政府之次日宰臣議以王安石補禦史中丞公曰禦史中丞秉國憲度安石以經術爲名自處髙難居繩檢之地趙公抃亦以爲然竟止未幾太師捐館上聞震嘆遣內司賔臨奠近璫數撫問賻賜尢厚後每語及卽嗟惜命虛此位不除人以待公安石預政與公志趣不同又聞中司之議沮乘公執喪之間眾口交爍服竟乃除觀文殿學士知西京畱府遣使賫勅誥帶馬卽家以賜旬餘中批令赴闕朝見公旣入對懇請南京畱司禦史臺上慰問移晷且諭公可以宣徽使畱供職公堅辭惟南臺是請翼日乃除判尙書都省領集禧觀公復請對免不受勅上曰朕畱卿卿堅辭卿所請朕所難從且若之何藩鎭惟卿所擇歷問公太原雍河陽許靑鄆孰便公曰不得巳願爲潁州上曰潁支郡公曰潁實佳郡自舊相皆領之曰孰與陳公曰向經新行經國重戚也上曰經之移徙易爾遂領淮陽公因面言臣被恩特深當微有以展報也上曰甚善因探懷出單奏具言近聞朝廷置條例司開端創意且大爲攺作若一司一務有所釐革縱有過差後皆可復而國之大事在兵與民不可易議也師旅興發患必在後民心危動安之實難夫兵爲凶器戰爲危事不可玩夫民愚而不可欺弱而不可勝不可忽故兵猶火也可以焚物亦以自焚民猶水也可以載舟亦以覆舟願陛下謹守祖宗之法以保泰山之安時熙寧三年正月條例之議始行故公因對及之退而謂親友曰吾此得見亦不爲虛至矣奏辭上問且少畱否公曰今出都門行矣旣下殿不復至私第乘馬卽戒路聞後有賜亦不及也在陳一年餘慶州有叛卒構亂聲勢動關中夲路轉運使沈起傳檄在所兵官縣尉各集兵境上防守介冑持兵村落皆擾民大惶駭州縣展轉騰報急如星火公發檄止之故自陳以東皆安靜且具以聞上以付樞宻院頒下諸路兵方散顧謂二府曰守臣不當爾耶臨事乃見人器慮矣近臣登對者必語及之特防舉堪諫官者二員公以李大臨蘇軾應詔或止公公曰吾知舉堪諫官者不知其他也時監司官有苛深者事小嫌輒別推一州至設三數禁官吏多被檄推事州縣患闕官陳州置推四所速者猶淹半歲追逮證驗數千里外道路輿曳或在禁疾病寒暑瘐死間有之公條例上聞司官被問郊霈得釋朝廷因立約束頒行天下諸路推獄由此不敢妄作刑禁以淸公在西軒聞築者謳聲甚諠問焉曰民爲張太尉立廟公遣視之男女奔走以輸財力材甓貨食充積他日國忌僧寺行香堂後門闔下見畫像公問左右曰唐趙太尉也公曰巢寇亂陳今郡城北舂磨寨遺迹在焉其毒可知也趙犨守孤城以罷兵無日不戰竟全此州能捍大患而不廟食張侯何者【今有廟在京師封靈應侯】命徹張侯廟夷之籍其資用送官立趙太尉祠堂於寺中至今官吏以時薦常事陳人皆奉饗【石記在寺祠堂前】諸路司官所興功利長吏皆不預聞公曰吾衰矣且素不能事人盍歸歟以全所志故復請南臺不許又累請遂解州紱判南京畱司禦史臺先治裝受命卽行掃捨掩關罕所通接坐忘遺照遊方之外矣所居構虛堂題曰樂全蓋取莊生云樂全之謂得志所謂得志者非軒冕之謂也謂其無以益其樂而已矣自號樂全居士謂知友曰一丘一壑盡在是矣中外屬意朝議謂公必尋起或謂公朝議如此公將何如公曰吾進不求合退不爲髙今以病故爾何敢慢命也樞宻副使蔡公挺里人也上時問公動靜時宰知防欲就除南都公揣且別有除謂蔡寧就陳遂授陳州未幾夫人卒因請易南都便塟又徙南都上諭宰相韓公防政馬公張某可令過闕二公因所親通防遂入覲閤門新制應見而當對者並待次次日早宣令對巳退朝不果對又次日方對慰問畱數刻語舊甚悅曰先帝常說卿不立黨友所居竹柵門常掩或終日無一馬出入因曰且以宣徽使奉朝供職懇辭不敢當宣坐賜茶前殿罕嘗賜臣寮坐旣退上語左右張某气貌可四十許人爾俄有防下閤門前兩府見辭日卽對不得以班次隔遂著令是夕禦筆批出令赴南郊陪祠執政者以爲大臣得請有陪位今令陪祠特防也卽當攝事乃降勅攝侍中又攝太尉皆見執政所承攝之職也前一日宣徳門肄儀公端笏挺然進止詳整樓前萬眾無不屬目冬假未開先投牒奉辭上恩眷旣渥前嘗面諭令時對來公不敢數上意候假開且有除拜忽覩奏辭見班而公名在焉訝之夜半降一幅批張某三字付外在韓相所中書早防令攺宣徽使判應天府及入辭上曰巳有命懇辭不可居數日閤門促受勅告謝公請先對後謝有防令先謝後對蓋絕其避免也因陳宣徽使必由寄任而除向臣以私便請南都今授重官歸鄕裏是啟僥幸之路上曰此意朕未之思也卿自持誠得體靑州重鎭也大臣臨撫爲宜面諭輔臣咨嘉稱有風節攺判靑州兼京東路安撫使延和殿吿謝宣坐進茶上問卿知邊事祖宗時所以禦戎者防孰長公對軍旅之事𨿽未之學歷代史冊所著得失成敗亦可言之矣夲朝太祖專務擇人以安邊保民不勤逺略如夏州李彞興靈武馮暉河西折禦卿皆因用其酋豪使之承襲以固疆圉而選驍將如董遵誨捍環州一路郭進守西山李漢超保關南並久於委寄至十餘年不徙優其給賜寛其文法使佚樂自恣以收其力用故盡太祖之時無鄙上之事太宗旣平並州因兵勢遂欲收幽薊不克乃與契丹交怨邊難無歲不有曹彬劉廷謙傅潛等皆大失亡至各十餘萬人又遣李彞興馮暉之族內徙以取其地因是致繼遷之亂三邊大擾朝廷旰食後有蜀亂以至憂勞厭兵然悔無及矣由是觀之其禦戎之策得失明矣眞宗初趙徳明納欵西邊安靜及澶淵之行北國講和軍士觧甲及今七十年生民安於富庶可謂盛徳大業者矣近歲以來頗聞邊臣獻開拓之議此實進取之人僥幸立功以干賞蹈利恐非國家之逺慮惟陛下思太祖之善制鑑太宗之失防謹三朝之好以乂寧四方撫育黎庶上曰慶曆以來事卿知之乎元吳初效順如何待之公對元昊效順時臣爲翰林學士其誓誥封冊皆臣所撰因具言其夲末上曰爾時卿巳爲學士耶可謂舊臣矣又問慶曆初契丹泛使來常見富弼言於時兵在境上志必南侵竟以金帛餌之而退其謀果何在公對當時蕭英劉六符來使乘我西師之屢挫知朝廷用兵之困北國貪幸故來渝盟臣當時充諫官亦曾上言竊料敵情餌以金帛必解何以言之自和好以來北兵自亦驕惰其貴近安於侈逸其下無由自振故生事以邀功而圖富貴此人之常情也今北國猶有舊臣如馬保忠之比北國尊重其爲之謀必忠今若受金帛而解耶律氏之利也必棄好交兵羣下之利也於時仁宗命宰臣呂夷簡樞宻使晏殊於殿廬中置酒與議事蕭英自言兩朝和好乃是好事豈願更見兵革耶又自言北國事頗漏其情六符變色目之及歸英竟以此獲罪由此觀之乘利而動得所欲而解其謀止於是矣因言今聞泛使復至願陛下爲社稷生民計所議更且深加含忍今河朔薦饑民多流散財用不給糧饋空虛以至將帥之臣克堪整眾者實少必有忍其乃有濟有容徳乃大時泛使蕭禧頗黠猾恐對上禮有慢者或不能容故公深以爲言上曰兵凶器戰危事朕念慶曆中敵再和之後中國遂以自安不以淩侮爲辱亦不復忍戒備以善於後故朕今者除戎器訓軍旅非有意於興舉至於不得巳以爲應兵爾公對此魏相所謂兵應者王兵貪者亡然應兵者謂兵禍之巳成也及其未成消平其患乃善之善者也公向在內禁英宗大漸召公至福寧殿凴幾曰來日降制冊頊爲皇太子語少力公請紙筆書僅成公亦不敢藏之私家至是袖之面納上曰何者公曰先帝禦札欲閱之公曰請內中披展上然以付侍璫他日諭曰卿所納先帝親札乃憑幾末命此眞可謂之顧命矣公不敢當專乞赴靑州對下上遣近璫就班次宣謂卿可候過正旦朝辭次日中批俾就都亭驛押賜遼使禦筵都亭押宴常以兩府官未嘗有外官主之上曰卿舊望館宴可與戎使開懷譚話不與新進者同矣元日館宴戎使甚恭曰敢問押宴宣徽貴壽公言年六十八四人皆贊言公顏全不動公慶曆初嘗使北是四人中必有曾見公者旣而切切耳語久之蓋以公使北時北主有異禮北國紀之迨今三十餘年不意今猶在朝也晚暮上馬北人皆擁堂堦聚觀望公出門方散甫過元日請辭赴任面奉防令過上元上親諭閤門使張某且赴常朝過上元又請上曰靑州無事且知州滕甫見在任卿可畱過同天節公對同天節猶逺臣久畱京闕乞且赴任上曰卿老於朝廷典故朕且欲時相見眷諭再三是夕中批令歸夲院供職公以爲宣徽使畱京師惟國之重戚文臣未之有具此瀝懇競不許面諭曰宣徽院無事畱卿有以訪問非但供職而巳屬春宴北使蕭禧在路公請待禧到同此宴上語及禧來爲河東疆事諭示甚悉公奏仁宗朝嘉祐二年北使蕭扈已曾來辯朝廷討尋夲末令館伴王洙等具言扈辭屈遂錄節目付扈公猶收洙奏章遂以上之禧當辭偃蹇吏晨夕促之不入公於殿屛與樞宻副使吳充並立謂充北使畱館禮遣之不行俾主者日致饋而勿間命邊吏以故移告北可矣充以此入啟上然之居數日禧果自請辭上曰朕謂卿自詳事體兼一職乃除中太一宮使面諭宮新成國家所嚴奉故創置使名公對臣此入覲巳荷顧遇之深南都之命且引年矣念他日莫復望淸光夲志一謝恩眷卽行非爲官職來也願不以進退累聖懷臣自安分因辭宮使降詔不允上數言卿可謂顧命之舊臣矣常求補外得無在朝有所好惡者歟公曰君前何敢隠臣實未嘗與人交惡也閤門儀制宣徽使奏事辰牌上卽赴後殿公每對遇報辰時上必有防次日前殿對未嘗隔過後殿也蓋其禮遇不以常制待之親知或勉公曰公得君中外莫不知盍體上意數辭非宜公曰所謂得君者謂行其志也余於國旣無補又懷恩而求容以傷君之明是重得罪也引身而退有以逺恥辱是亦一介之守也生日中使賜餼醪見任二府有此賜宣徽使不及此異數也奉朝夙退門無雜賔久之復丐徐兗一郡遂不入上遣近侍就宣見問卿志常自疎外何也公對曰大夫七十而致仕禮也臣年巳廹幸得請冀便於吿老上曰卿殊未衰何謂年之廹也公曰譬之土木偶外若可觀中實幹朽上曰禮有不得謝進退不在朕公曰不得謝君所以加優老成者然亦不屬以煩重之事矣上曰年至而任煩重者固有之矣公曰天稟特異不謂無之大率古者四十而仕七十而老中間三十年是爲一世天之紀也物壯則老人之精力年至自應衰黽勉從事顧祿位者爲之臣𨿽知戀於聖朝豈敢忽於名教次日中書才奏事上曰張某朕再三畱而請不巳須從之因議恩典或有異言乃易宣徽南院使加檢校太傅有謂公上殊慊然有不足之色遂判應天府受命登對上曰卿請巳確此命朕深不得已玉色不怡久之辭日特賜方團帶宰臣解政除使相有此賜余無前比優恩及於私室辭後數日有長星見於軫犯左右轄掩其中星【名長沙星】上避正寢降禮下詔求直言公上疏論時事得失疏畱中到南都適髙麗使人過府先有制夷使所過長吏迓迎公上言宣徽使班秩同兩府夷使陪臣也禮太過特防罷迓送止令通判承事使人來謁見卽與復禮時使相公諸人之在揚州令揚州依此夷使入謁退而謂中使馮宗道通判韓晉卿李鈞曰某在夲國聞公名久矣不意今日於此得防接也廣西守官侵擾諸蠻交趾乘釁構亂破邕州廉州大殺掠南裔騷動朝廷命師出軍稱十萬二廣湖南至江西調夫輸送發陜塞勁騎往討公上疏論其事凡十條大意以爲古之徵蠻未嘗舉大眾以其巖壑深阻水土風气惡今爲大舉銳士難以久於瘴鄕突騎不能馳於鳥徑蠻走險兵不得用謂宜選吏綏集亡散保境徐以謀取之爲善疏上師巳出竟以癘疫兵夫不可畱而還時司農總制財利之條令典其職者間或非其材舉天下之祠廟令比諸坊場河渡歲入貲而專其祈祝之事公時守南都上言閼伯封於商主大辰之祀微子始封於宋宋者國家王業所興而又以火徳王奉祀尢嚴至於張巡許逺南霽云前代忠烈之臣廟食於此俾無賴之民得幹黷之殆非朝廷之議上覽奏禦筆批曰慢神辱國無甚於斯使執政推究其施行之因實未嘗經朝廷之議有防前主判司農嘗遇此事而不發舉者以輕重加罰申命天下一切罷之公身在外覩諸利害輒言請禁錢無出邊關復銅禁髙麗使人到闕初無防遏恣所適公請絕其私遊凡有便宜必以聞再閱歲年七十請老章累上每賜詔不允王丞相以上意諭公所親以爲𨿽百請必不從公致意相君姑就散地可哉相君爲言乃除東太一宮使府罷就第遂屛人事惟趙公叔平老在鄕閭往來未嘗他適也僅二年復請致仕又三請詔止之最後上以章付執政令召知制誥李淸臣至中書宣諭以公懇謝之意且令誥辭著公先預升儲事故命書具及之以宣徽南院使檢校太保太傅太子少師致仕遣使臣賫誥勅至第賜之聞蘇軾下吏思有以寛朝憲上言昔晉囚叔向於時祁奚老矣乘馹以見晉君聞說而釋之不見叔向而歸示公言也軾以刺譏爲罪加譴而免囚有以慰士大夫之望公坐軾亦罰金自是屛居一齋方且齊生死不但遺榮辱也回首風塵莊子所謂若蟁防之過乎前矣襟量坦夷無城府不逆詐不匿怨性不喜爲聲名故未嘗有所矜治標飾其於毀譽蔑如也性不好交黨故未嘗攀援結納其於人事泊如也性不樂權利故未嘗希時取容𨿽事君常禮不懈而巳其於進退恬如也所讀書專於六經讀史但觀太史公記班固漢書以爲猶足以傳信也暇時頗樂老彭導養之術閱佛典楞伽淨名而得其理每曰儒之誠明道之正一釋之定慧其致一也君子之道求諸已以正性命而巳矣公旣兼內外之學由是天下以通人推之故頗僻詭邪不接於心術愛惡哀懼無自入矣凡歷官釋褐祕書省校書郎著作佐郎太常丞右正言諫議大夫給事中禮吏戶部侍郎尙書左丞工禮刑戶部尙書宣徽北院南院使檢校太保太傅以太子少師致仕歷職直集賢院知制誥史館修撰翰林學士龍圖閣翰林侍讀端明觀文殿學士在朝知諫院登聞檢院糾察在京刑獄太常寺兼禮儀事吏部流內銓審刑審官三班院通進銀臺司兼門下封駮事尙書都省昭文館祕閣祕書省宗正寺修玉牒官提舉集禧觀羣牧使知開封府禦史中丞權三司使正三司使防知政事宣徽使中太一宮使間授命修日曆唐書樂書契丹國信使館伴押宴知貢舉南京奉安三聖禮儀使冊立皇太子禮儀使外任知蘇州昆山縣通判睦州知滁州江寧府杭州滑州益州應天府秦州鄆州徐州陳州秦再除而一赴陳五除而再就應天四除而三至西京鎭定太原永興靑徐皆受命而不行大約所歷藩鎭至則淸淨去必見思抑可知其中外歷之風迹矣文四十卷號曰樂全集內外辭制雜著二十卷號曰玉堂集元祐六年歳在辛未十二月二日精神不動寂然順化享年八十五訃聞輟視朝二日特贈司空官其屬五人其配永嘉郡夫人馬氏太常少卿絳之女有學識婦道順而正母徳慈以均晚年明性理其歿也有異別誌載之四子邦彥大理評事邦直邦傑並太常寺太祝皆有文學行義並先公以歿季曰恕克自修立保家之子也三女長適殿中丞蔡天申樞宻副使挺之子次適右朝奉郎王鞏端明殿學士工部尙書素之子季嫁而復歸以元祐七年八月九日庚申於宋城縣孟諸鄕之南原從先塋也右謹具閥閱功狀上太常考功請議諡及上史館以備編錄年月日王鞏狀

樂全集附錄

