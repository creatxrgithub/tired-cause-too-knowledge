淸江貝先生詩集

﹝明﹞貝瓊撰

●目錄

卷之一

五言古詩﹝一﹞

卷之二

五言古詩﹝二﹞

卷之三

七言古詩﹝一﹞

卷之四

七言古詩﹝二﹞

卷之五

七言律詩﹝一﹞

卷之六

七言律詩﹝二﹞

卷之七

五言律詩

卷之八

五言長律

卷之九

七言絕句

卷之十

賦

●淸江貝先生詩集卷之一

五言古詩﹝一﹞

◆五言古詩﹝一﹞

雜詩

眞眞曲

飲酒

烏龍井

十月旣望鳳皇山晚歸

白水村

九日遊鷹窠山

兩河兵興京師乏食民部尙書曹公徳基出使三吳因紀其事

送金子厚歸杭

贈迮元霖

耕樂軒

泮池荷花

戲贈李煥章

食糟蟛蚏

乙巳除夕

題尙北海聽雨軒

檇李郭宗夏兄弟五人友愛尢篤後值兵變東西散處宗夏思之爲作五雁圖賦詩一首

次韻張希載雨中書懷

淩霄花

丙午七夕

讀書堆

登積慶寺閣

名都篇

蘭

對月懷邵篔谷

懷夏士文

郊居

送潘時雍歸錢唐

題誠道原瀟湘八景

丙午冬十一月辟亂亭林明年春館於揚溪邵篔谷氏四月一日鄕兵復大起合境之人鳥驚麏竄不知所屇余亦去而從之旣定而返因寫懷云

出璜溪

歸崇徳西曹村

遷居

立秋日

夏夜

丁未重午

答客一首

題綠綺軒

仲冬秋涇客捨

皂林驛

春日宴滄洲詩一首﹝並引﹞

遊仙詩三首

丁一寉詩

采芝生詩三首

題夏頤貞西疇艸堂

○雜詩

我聞度朔山蟠桃何欎欎千歲才一花結子復何日食之云不死敷腴反枯質跨寉淩九天將共五龍匹諒非廣成子欲待安可必

祖龍帝六合不暇談黃虞且復求神仙入海窺方壼置酒阜鄕亭起然忘故都空畱赤玉舄安期今有無

種桑飼春蠶桑葉何沃若種瓜待秋摘瓜蔓何漠漠春秋各有獲在野猶可樂君看金張館艸深狐兔宅勿較是與非看云倚髙閣

大哉龍門樹欎欎上參天根株豈不固小艸還相纏蓐收行素秋淒其風露寒病葉危欲墮朔禽亦已遷朝華痛夕隕掩淚後何言

結束將何之龍門訪陳迹弁途及良辰置酒別親戚迢迢越千里人馬疲登陡大江不可濟天方限南北悵然回吾駕去從山村適

春山一雨過百艸皆縱橫百艸不出山山中人遠行懷金別妻子殉祿辭父兄寒暑忽已易燕趙千里程龍門能碎舟風浪安可爭性命輕鴻毛苦爲朝暮營愧此山中艸萋萋林下生

薛公未罷相賓客競相傾一朝偶失意門無珠履聲貴賤已如此何論死與生秋燕辭空室春蝶抱畱英盈虛信物理聚散亦人情達士甘寂寞力耕謝華纓道尊豈戀祿心遠孰希名腐鼠非吾餌朱鳳以時鳴悠然動遐想五鼎益爲輕

○眞眞曲

姚文公爲承旨時一日玉堂燕集聲伎畢奏有眞眞者操南音公疑而問之泣對曰妾建寧人西山之苗裔也父司筦庫於濟寧坐盜用縣官財賣妾以償遂流落倡家公憫之遣使白丞相三寶奴爲落籍且謂翰林屬官王棣曰汝無妻以此姬配汝吾卽其父也貲裝皆出於公棣字棣華後官至翰林待制噫以西山之賢子孫陵遲疑不至於此然辱於始而正於終是亦天也篔谷筆談記其事予乃賦四十二韻而沈欎淒婉亦足以盡其大略矣

斷然棄道邊。何日緣長和。墮羽別炎洲。不復巢梧桐。請君且勿飲。聽我歌懊憹。在昔全盛時。冠蓋紛相從。盤遊易水上。意气天山雄。金刀手割鮮。酒給葡萄濃。坐有一枝春。秀色不可雙。娉婷劉碧玉。綽約商玲瓏。寶髻金雀釵。已覺燕趙空。或聞操南音。未觧歌北風。上客驚且疑。姓字初未通。問之慚復泣。乃起陳始終。立本建寧女。遠山西山翁。父母生妾時。謂是金母童。梨花鎖院落。燕子窺簾櫳。迢迢官朔方。南歸山水重。侵貸國有刑。桎梏加父躬。粥女以自贖。白璧淪泥中。秋娘教歌舞。聲價傾新豊。永爲倡家婦。遂屬梨園工。覽鏡拂新翠。吹簫和小紅。身居十二樓。屢入明光宮。京華多少年。門外嘶靑騘。自傷妾薄命。失路隨秋蓬。不如孟光醜。猶得嫁梁鴻。客聞爲三嘆。祖徳寧未崇。回黃忽變綠。人事何匆匆。有客傷緹縈。無人憐蔡邕。遣使白丞相。削籍歸舊宗。小史三十餘。勿恨相如窮。配汝執箕帚。今夕看乘龍。鴛鴦並玉樹。鸚鵡開金籠。銀甲不復整。紅牙不復此。提甕自汲水。絺綌亦禦冬。應非事羊侃。頗類歸建封。琵琶感商婦。老大猶西東。崔徽怨顦顇。浪寫丹靑容。依依章臺柳。落絮春無蹤。小妾恨題驛。竟與瓊奴同。時多困坎坷。事或欣遭逢。焉知百尺井。歘登羣玉峯。借問爲者誰。內相姚文公。

○飲酒

六龍驟朝暮百川無西回所以陶阮輩落魄事酒杯共盡生者樂勿爲死者哀借問東方朔桃花今幾開秦皇及漢武求仙亦荒哉弱水三萬里何處登蓬萊與君且一適隨意坐蒼苔

坐看萬古月因思萬古人萬古人不見萬古月長新持酒勸我影可以成主賓利劍不斷愁火藥胡能神南阮與此阮一富復一貧白骨俱化土碧艸空自春酒盡月欲落狂歌驚四鄰

○烏龍井

曾飲烏龍泉爲愛烏龍井不辭登降勞迢迢越南嶺石散駝馬羣樹結龍蛇癭遂坐泉上亭聊以觀我影歲久科斗滅朝塞轆轤靜徘徊不忍去勝處心已領有約待春深攜客來煮茗

○十月旣望鳳皇山晚歸

村黑畏衝虎且復歸柴門風林月未出宿鳥爭且喧浮雲忽斷續萬丈飛金盆湛湛天宇髙光气相吐吞我行月還逐是身亦無根試求不死藥飛騰同久存老妻有鬥酒洗盞當前軒酌酒消我憂萬事俱忘言

○白水村

朝發白水村風帆健如馬行人互先後去鳥紛上下白雲生遠岑靑天入平野依稀林木外幡幢見精舍河邊四五家猶是雞豚社我遊亦已屢把酒心莫寫欲訪桃花源悠悠愧漁者

○九日遊鷹窠山

忽忽已九日出門淨無泥地偏寔斗絕有山如會稽賓客後雜沓僕夫各有攜天風海上來我馬驕且嘶坡陀出險徑窈窕遵回溪前登郯家嶺始覺華蓋低作者四五人更托千層棲日午扣其戶不愁蒼耳迷欲俛棲鶻巢上陵萬丈梯豈但畏猛虎彷佛聞天雞共燕修竹林落日猶在西相看且一笑四郊多鼓鼙

○兩河兵興京師乏食民部尙書曹公徳基出使三吳因紀其事

東南寔天府歲漕三百萬龍城積紅腐虎士班白粲焉知十五年不觧戎馬亂采穭以爲食屯集成背叛至今兩河地僵屍作京觀諸侯土貢絕君憂切宵旱尙書出宣旨跋涉非所憚國無九年蓄志士常切嘆空山獨病臥無書托飛翰中宵望使星迢迢阻河漢

○送金子厚歸杭

故人金子厚四十猶落魄扁舟溯江濤訪我黃山腳我慚老窮經春蠶空自縛羨君神仙姿翩翩九臯寉不上光範書暫賣壼公藥髙視萬物表道尊卿相薄山中十日畱窮天慰離索聯詩出險語酌酒成大噱東風碎河冰歸思中夜作鵝黃催柳條椒紅折梅萼重來未有期惜別中頗惡俱宜愼出處一瓢寧攺樂飛鴻正南來有書幸相托

○贈迮元霖

迮生固長貧賦詩朝忍饑破裘連百結但覺詩愈奇鏘然擊天球未作秋蛩悲嗚呼識者死舉國無人知鼓柁洞庭湖遠過三髙祠我無一斗酒爲生開兩眉宇宙非不大四顧將安之日落暮山黑百鳥爭寒枝翩翩五色鳳寂莫雙翅垂聖人坐明光遲汝一來儀

○耕樂軒

隱者東海頭安時事耕鑿有田百畝餘相率治境埆我稼沒牛腹我書掛牛角三洲雷兩均旣耕必有獲吹簫賽田租操豚不爲薄上給縣官租酣歌見眞樂江南風景異況乃賦斂數連云桑柘盡池臺總零落尙恐兵未休遠近無土著金生虎豹羣豈忍厭藜藿

○泮池荷花

荷生泮池中云覆明鏡密淸颷激回芳濁水鍾妙質凝碧洗朝雨嫣紅酣落日折莖或牽絲食薏時摘實猶疑南浦泛諒匪東林匹

○戲贈李煥章

善慱不成梟善射灴中鵠及此感衰謝世道方局促皎皎明月珠如何混魚目

○食糟蟛蚏

江鄕富魚錯有物小而鎧天晴走白沙月暗來滄海空憐朔客疑尙被南翁采刀斧不足膏瓶罌遂俱逮失身酒泉流舉族糟丘醢對此汝哀汝生食之豈罪

○乙巳除夕

春風何處來庭艸忽已碧不惜流年馳感此千里客管葛樹功名孔顏豊道徳低回違宿願覽鏡雙鬂白髙堂夜張筵新酒行琥珀得失誰與論浩歌永今夕

○題尙北海聽雨軒

海門飛雨集髙棟有餘淸斜侵虛壁過。遠逗大江平。檐花朝亂滴。庭葉夜俱鳴。涼知蘇道暍。潤喜濯園英。微茫空暝色。蕭瑟自繁聲。飛蓋阻來客。獨坐軫深情。

○檇李郭宗夏兄弟五人友愛尢篤後值兵變東西散處宗夏思之爲作五雁圖賦詩一首

五雁何翩翩飲啄同淸池失路在中道饑寒不相知昔爲八龍聚今作四鳥離驚飆廣漠至十月百艸衰天髙羽翮短苦受胡鷹欺上林豈不廣念汝歸何時管蔡興流言坐使君臣疑京城死大叔寤生手刃之淮南歌尺布千歲有餘悲東阿苦不容七步詠然箕骨肉成虎狼所爭毫與釐我觀五雁圖爲継鶺鴒詩

○次韻張希載雨中書懷

夏雨盈百川髙岸復深谷鱗鱗低度云汨汨駛流瀑口營嘆翔鸛臆訴哀病鵠徵夫在中道少妾亂心曲更希若木光照此車下獨

○淩霄花

木椿何亭亭相傳五百載陵苕亦揚芳灼芍藉光彩感彼徑寸苗附此千尺喬同心無異族假翼在崇朝朱塋耀白日翠蕤牽淸飆纏綿欣有托淖汋靜無妖坐愁節序易顏色易俱凋

○丙午七夕

生寡糜祿情不復就羈紲曝衣記蚤秋置酒陶嘉節曲無二八舞味薦水羞潔輕紈怯迅飆明燭欺初月林鳥戾且飛玄蟬淒更咽主賓聊晤語兒女空感別耿耿候雙星漏終河漢沒

芳燕樂淸夜浩歌悲暮年故國山河迥殊方斥堠連友於成契闊賓客暫周旋念曠情易洽懷歸思更綿列星稀未出金波澹始弦落燼秉殘蠟繁吹起終筵後會復經歲舉爵共無眠

○讀書堆

泊舟亭林湖突兀空王宮當時讀書處鳥雀呼秋風前瞻兩金山抃舞波濤中眷玆一簣力克配千仞崇恐有文字藏中夜飛白虹荒哉夢中語且復誑兒童我亦有書癖五經老未通艸堂可遂結當作兩希馮

○登積慶寺閣

層樓何巍哉。金碧中突兀。俯見百里外山斷平野闊靑天傾東南。伯气忽已滅。憶作皇慶初。六合旣同轍。眷玆葭菼中。鬼二成觀闕。我來屬喪亂。彷佛大業末。奔竄𨿽云苦。登眺亦頗悅。居庸不可見。太華才一發。故鄕今何如路險復霜雪。蒼蒼白日晚。目送歸鳥沒。

○名都篇

趙魏天下樞相從多貴遊起家至千石結客傾五侯光輝喧戚裏意气動神州蹋鞠東城罷張筵西第畱倒海爲我飲兼山爲我羞妙舞呈楚艷淸歌列齊優共稱齊三壽惟願樂千秋福盈知所戒寵極懼生尢

○蘭

叢蘭何靑靑羅生滿中澤阿那風葉翻葳蕤露房柝芳潔終自持光榮諒諒飾勿爲時所化歲晚同荊棘

○對月懷邵篔谷

攜酒東園遊望舒已就缺促席尊未空方舟君夜發東西耿相望復對三五月階前皓彩盈窻下朱榮歇同袍成異縣思逐回風結異縣非千里邈若胡與越吳趨唱誰和楚調哀自輟感此百年客世故怕羈紲榮華一朝露采秀亦可悅歸濯淸江流冥棲保芳潔

○懷夏士文

樓舡昔西邁霜降百艸衰日月一何遒子行忽經時眾綠榮枯條谷鳥鳴且悲豺虎塞道路欎欎勞我思我思晨復夜諒匪渴與饑行人發吳門消息安可知且復慰其私豈敢言是非惜哉無六翮念子何當歸雲中有黃鵠銜東南飛

○郊居

直木惡爲輪皮馬思捲斾匡時旣非才處約斯寡悔采詩鑑興亡讀易明進退永懷嵇阮放甘沮溺對

○送潘時雍歸錢唐

海縣兵未息公子今何之酌君莆萄酒聽我白薴詞憶昔來黃灣始爲相子師諸生老伏勝說客慚張儀連牀風雨夕秉燭聽新詩殷殷金石聲眞足觧我頤同居石壁下斗柄倐三移脫略勢利交所貴兩不疑久懷地主恩亦有蒓鱸思束書向錢唐磬折從此辭錢唐寔都會西湖天下奇朱樓起相對上有千蛾眉羽衣何翩翩處子冰雪肌樓前五陵兒並馬金鞭垂酒酣復張樂但惜白日馳近者屬凋喪不及全盛時空山鳳皇去月黑號狐貍春風吹行殿碧艸生荒基何當從子遊觀濤酹鴟夷辛苦艸太玄徒爲廉藺嗤子實濟時具飛騰方在玆匠石旣己遇小大隨所施從容宰相前奮舌論安危豈無一尺箠盜賊不足笞天空羽毛急水涸舟檝遲臨岐更揮淚中年傷別離

○題誠道原瀟湘八景

瀟湘夜雨

洞庭秋月

漁村夕照

江天暮雪

平沙落雁

山市晴嵐

遠浦歸帆

煙寺晚鐘

瀟湘夜雨

江空夜如何急雨千里灑水生黃陵廟云暗蒼梧野鼓瑟來湘靈移舟近漁者重華不可見竹上淚如寫

洞庭秋月

軒轅已上天弓劍人間畱惟餘萬古月長照洞庭秋君山雲气滅水合天光流勿遣金蝦蟆脫歸千文湫

漁村夕照

羲和忽西匿阡陌散餘輝澄江度雙翼遙岑明半規孤煙野店起歸人一何遲遺榮羨父老衰白無所悲

江天暮雪

曾雲起北渚萬象入鴻蒙散漫飛輕雪低回逐勁風思羣無牧馬失侶有徵鴻泛泛獨垂釣扁舟黃髮翁

平沙落雁

羣雁來衡陽亦如萬里客日暮空俳佪欲去饑無食兼葭暗汀洲驚飆吹倦翼上林湏春歸寧爲羅网得

山市晴嵐

山光洗新黛好雨不崇朝日遲蒙薄霧天近靄微霄茅茨猶隱約金翠欝岧嶤前峯恐無路有客度危橋

遠浦歸帆

楚客發天際揚帆入三湘回首靑山遠忽已過涔陽晚樹何歷歷歸思浩茫茫永愧波上鷗漁父共相忘

煙寺晚鐘

淸鐘象蒲牢夜觸海底鯨海鯨豈有意蒲牢本無聲二物偶相值坐使百里驚髙僧定初起月上空山明

○丙午冬十一月辟亂亭林明年春館於揚溪邵篔谷氏四月一日鄕兵復大起合境之人鳥驚麏竄不知所屇余亦去而從之旣定而返因寫懷云

茫茫新戰場白艸迷四顧烽火連石門我歸亦無路窮魚久在轍驚鵲空繞樹故園今何如猶思讀書處近聞遭殺戮豈復有親得附晨風從之西南去

○出璜溪

白首事章句不登金馬門空名苦爲累遂枉三聘煩一瓢𨿽屢空五鼎非所存願偕田父遊卜宅溪南村霜寒收杮栗日暮收雞豚去矣從本性得與巢許論

○歸崇徳西曹村

田翁驩我歸假我茅堂居石槁跨流水夏木友四隅風蟬聒旦暮亦有安巢烏覽之爲欣然息駕歌唐虞寄我六合內何地非其廬荒哉百年客千金營一區

○遷居

我貧無定居一歲三四遷破廬僅蔽席於生已爲寬南鄰盛車馬北裏矜綺紈髙樓出雲雨一一居神仙何異玉臺秀四時遊且盤念力守窮棲去去非所安

○立秋日

葉落天始秋一气自回薄欎蒸変淒厲衰它獨先覺行雲翳白日向夕風雨作所欣同一漑流水百道落園葵遂會滋可以供我酌白髮西鄰叟相過慰漂泊貽我酒兩鴟對之中頗怍髙歌盡君觸從人誚徐邈

○夏夜

憚暑夕屢興。飛虫亦紛拂。玉宇曠無鄰。星河阻靈匹。眷玆朱火中。悼彼靑陽失。舊知傷已逝。新歡邈難卽。虫虫气如焚。惕心心爲怵。懼先霜雪交。易變蒲柳質。彷徨不能寢。坐候東方日。

○丁未重午

世亂無安宅盡室久在路山蜩始一鳴海燕時雙去已嘆朱戶非不見龍舟渡采藥詎能壽酌酒聊自豫四時倐相代百歲同爲寓日長坐風檐更讀離騷賦

○答客一首

竊祿非本性適彼南山阿藜藿日不充慷慨獨啇歌有客向我言與世同其波商君震七國季子兵三河區區守章句白首成蹉跎念之爲三嘆所樂良已多潛魚駭鉤餌飛鳥愁网羅結駟非不榮違已當如何

○題綠綺軒

朱絲操白雪白寉舞婆娑猶聞廣陵散不廢懊憹歌風來茂花樹月落洞庭波不見古人久焉知古意多

○仲冬秋涇客捨

水涸天始寒爽气薄絺絡空林無榮木斥鹵艸俱白紛紛各有營驅馬不得息嗟予亦何者慘慘長路側饑寒恆累庂豈不厭所歷北風來廣漠徒禦皆少色踟躕但回顧白日忽西匿山川莽悠悠沿洄良未極索羣中野獸逐侶南去翼誰能獨無情歸山中宅

○皂林驛

朝發白水村。夕次皂林驛。水腥無飲馬。林墨有歸翮。昔時兵交地。白骨如山積。萬竈今已夷。風亭煥新飾。居人尙星散。父老悲故迹。團團關山月。夜逐南徵客。

○春日宴滄洲詩一首【並引】

歲在著雍涒灘春三月一日筠谷髙士合賓客序兄弟飲於滄洲一曲平池湧翠髙閣延靑圓景中天繁陰回合微飆遠激幽芳襲人淸醥在壼嘉肴旣旅徵蟋蟀之刺儉美伐木之求友終宴忘疲遷坐復酌鳴葭間發恊朱鳳之相和舞袖雙回翩驚鴻之欲舉嗚呼蘭亭金穀會豈能常滄海流沙兵猶未息懟神仙之無驗宜曠達以爲髙用綴新萹以紀雅集詩曰

天闊無畱雲山明洗新黛過從屬休假置酒滄洲會柔荑綠堪藉雜英紅尙在累觴旣不辭秉燭還相對淸彈促哀響祕舞呈修態蘭亭今已矣金穀徒增慨大化會有終四時寧復貨厭厭迄歸從人譏倒載

○遊仙詩三首

巍巍閬風臺層構切靑霄一气存太始三神建髙標天風翼芝蓋仙曲和簫韶左攜赤斧遊右禦山圖朝上帝頷其頤元君目相富貴一脫屣於焉恣長謠

寸田何茫茫其廣周九野超然淩昆侖銀河夜西瀉髙厲風塵表日月乃在下神官役鬼工樓觀丹靑假勾陳與玄武衛此神明捨麻姑別千霜豈是得道者不見海三枯白髮徒盈把

景風扇玄圃漠漠瓊花開乎美天上月夜宴九成臺盤行五色芝酌以紫霞杯黃屋豈爲貴秦政亦荒哉浩然中獨存萬象方胚胎紛紛夢玄駒生死益堪哀

○丁一寉詩

大道日已蕪遊談紛瑣瑣韓非不得死商鞅終梯禍偉哉髙世士結屋靑山左年來頗得道已覺初心果朝漱玉池津夜存金鼎火禦气超六虛萬物眞蜾臝

○采芝生詩三首

功名不可恃利祿恆爲愆舉世紛蟻集伊人倐鴻騫十年不出戶上友綺與園金芝敷九葩煌煌生石間朝陽晞宿露光輝一何鮮采之備服食度世希神仙永謝城市人振衣百尺巓黃虞悵已遠肆志獨超然

采采復采采相與登髙丘可以充我虛五鼎何足侔茂陵豈識道且從方一遊徒聞甘泉產更入蓬萊求白日忽已暮悲風來素秋未若幽居子不懷四海憂淸節尙巢父素心追許由

負版行欲僵飛蠅死猶集赴燭夜蛾焚好酒猩猩泣所以思遠托道路方險澀寧希百金賞豈慕千戶邑永言從我求鷦鷯惟一粒有材寔爲累無欲安所入韓彭苦不悟羞同匹夫執商山今寂寥髙風邈難及

○題夏頤貞西疇艸堂

九山惟鳳皇突兀尊中卣山斷忽平野四水東南流海潮日夜至新沙成故洲愛此斗絕境遂與長沮遊蒺藜苦滿道相率開西疇俗類桃花源無歷知春秋風寒禾黍熟兩多桑柘稠土芝頗益气玉延亦可羞過從有耆老請謁無王侯四時共相保千歲非所憂如何萬里客日暮行未休騎虎不得下短衣歸飯牛

淸江貝先生詩集卷之一

●淸江貝先生詩集卷之二

五言古詩﹝二﹞

◆五言古詩﹝二﹞

讀史五首

巳酉歲初度日書懷

初夏郊居二首

久客始歸寓井西舊宅述懷一首

晨興在殳山作

錢彥彬抄詩爲賦一首

對酒懷邵文慱擬東野一首

早春

擬出塞曲

赴召畱別諸友

送吳浚仲

六月十五日夜坐明徳堂一首

出都門一首寄張孟兼主事

辛亥初度日偶成

題盛蒼崖雁

獨酌

初冬一首

孤松

壬子秋七月一日與郭文伯飲入於朱弘道竹所是日大雨擬蘇州一首

擬東野一首

送錢公擇還象山

題聽雪齋擬孟郊一首

夢遊澄林

楊貞婦王氏詩﹝並引﹞

送王公勉赴沁水教諭

題金徳俊葵軒

禮部員外張惟中七月十二日暮歸賦詩入韻知者自尙書牛公以下凡若干人夫漢謠魏體互有不同巧於狀物者過麗切於言志者怕直惟中退食之頃率爾成章且不以私而忘公情與景俱至已予因續眾作之後凡器不足以諧空桑也

秋懷

題畫竹

送黃仲箎上官檇李

次韻張師廣助教登兩花臺一首

題朱孟辯層巒圖

送盛孔赴淄川丞二首

題上虞柳機仲朝暉軒

雨中漫興

臨川饒孟持所居西軒有先大父所植杏一株今百年矣幸不剪於兵火因築亭於旁名杏庭云宋景濂作賦予賦詩一首

擬古

晚眺

古意三首

六月二日至臨淮夜宿方丈敏東軒

送張思廣歸平陽

分題送友得忠孝廟

池河驛

大槍嶺

滁陽驛

猛虎行

李氏三節婦行﹝並序﹞

四月十日兒子翺■﹝肅羽﹞來鳳陽畱一月遣歸因令早營艸堂殳山下爲止息之所云

述懷

○讀史五首

吾憐閔仲叔始辟懷喜懼及其見司徒喜懼亦皆去勞苦非所堪虛名豈相誤用捨何必言投劾時已暮

周爕久不仕身屈名四馳玄纁一旦至舉族更勸之安知修道者出處亦有時慨然中途返獨守東岡陂

東漢多逸民山棲久懷璧法眞亦逃名詎屑三公職求蟬在明火求士當務徳此道今何如其人安可識

樊英杭髙節萬乘不能屈設壇爲見之豈若壼山逸光祿位已崇匡時竟無術遂興張楷譏尙待黃瓊出

五侯濁四海白日淪光輝處士切憂國空言相是非郭泰不絕俗申屠能見機朱鳯翔千仞百世令人希

○巳酉歲初度日書懷

餘生若小艸望成百尺材彊因客土植苦被秋風摧徒慚五十過況經元二災白髮不可變靑陽忽已回未忘藥褁好幾見桃捲開殘編掩黃石虛室生蒼苔故人且共棄不孫誰復哀終歸葛洪井詎上鳳皇臺衰榮置勿論待月酌金罍

○初夏郊居二首

彊學不知老索居恆鮮歡誓將從余好山河阻且綿淒淒風雨交四月秋浦寒夕寢不能旦日髙猶未飡念之安所尢通塞固有偏庶無外患及力稼或逢年

仲夏桑扈鳴气淸天愈髙新田己當泊南風翼良苗田翁起相戒庶務東作勞豊年諒可必勿爲蔓艸交嗟余失路久竟負伊人招屢空亦宜然何日耕東臯

○久客始歸寓井西舊宅述懷一首

在路日思歸已倦風水艱前經石門店喜見西南山憶我初去鄕忽忽三十年兒童盡成老此鄰無復存阡陌迷東西甲第空毀垣秋風落古木方池榮夏蓮倐忽驚世換豈獨遇神仙蕭蕭井西宅白晝惟髙眠所欣無維執貧賤何足嘆

○晨興在殳山作

夜雨四檐紀坐待扶桑暾天髙無餘滓初景方宴溫黃鸝萃霜木白雁來寒門所欣居處幽已忘趨走煩時枉道人過或逢田父言傷哉亂離後衣冠今幾存賦斂日已亟何地爲桃源結茅向絕逆牧豕學公孫

○錢彥彬抄詩爲賦一首

好古思古人古詩朝暮讀澹洎玄酒味和平綠琴曲古人乞白骨古意不諧俗已嘆知者稀古淚空滿掬錢起亦惇古其人美如玉昨者忽相過大雪山中宿不知破硯冰抄詩夜然燭諒非鮑謝才可継曹劉躅聽之詎能歡舊業且當束

○對酒懷邵文慱擬東野一首

今日忽不樂綠酒徒盈樽酌酒云觧愁愁生如有根安得二三子促席相與言尙思滄洲地十月花更繁云隨寉蓋合雪避貂裘溫終筵復秉燭歌吹髙堂喧盈盈二八女白薴寉翎翻月落猶未歸淸夜宿西園到今題詩處素壁龍蛇昏荊揚忽云擾海內俱星奔斷腸臨濠謫回首穎上屯昔如鷹脫韝竟作駒在轅淒涼城南路甲第今空存瀟湘窓下流三神鎖朱門江險隔秋夢山寒啼夜魂詎忘白璧贈更戀綈袍恩索居悵無匹落葉滿孤村

○早春

山寒花尙遲雪霽江已綠徳新感遊子嘆節喧眾族且同尊俎樂幸免章綬束更擬登前峯靑郊可遊日

○擬出塞曲

翩翩荊揚士結束赴幽州將軍豈樂戰匈奴爲我九已通大月氏更取烏珠畱驅馬白狼北洗兵靑海頭歸來飲髙廟庶雪平城羞

早從漢捕虜萬里惟一身軍中已三年苦樂安可陳但見隴底雪不識隴頭春北風利刀劍肌膚皆盡皴天王正開邊詎卹中國民

○赴召畱別諸友

用世非拙迂白首在山林詩書況久輟禮樂非所任王事忽相縻遂令違我心迢迢適西道惻惻辭東岑中田澤雉雊古木鶬鷓吟所親亦胡越耿耿辰與參愁來一回首涕下徒沾襟終當返田裏灌園希漢陰

○送吳浚仲

弱冠知君名王十始逢君南宮托同宿十明披淸文及我備修纂缺近幽蘭芬玆言歸故鄕告別那忍聞甡甡中林鹿猶能念其羣況我同心友去住從此分夜度浙江水朝看天姥云春禽正■﹝口桀﹞■﹝口桀﹞夏木方欣欣安得遂同載歸偶沮溺耘

○六月十五日夜坐明徳堂一首

大火直初昏回飆薦微爽行遵曲池靜坐蔭華構敝天髙積陰散水明圓魄上翩翩去鳥迅喞喞砌虫響胡爲京國滯屢乖林壑賞吳中有蒓鱸吾當理歸鞅

○出都門一首寄張孟兼主事

日落宿都門雞鳴發淳化城南夜來兩連山色如赭靑松夾髙崗煙火通旅捨到家湏十日畬田熟秋稼如何山巨源未知嵇叔夜野寉終去人疲牛豈勝駕寄書謝所親吾今老林下

○辛亥初度日偶成

吾生本如寄有酒還自酣豈待三宜休已知七不堪陶泓且當傳孔方安可談觸网笑神龜束身悲老蠶倘能從玆去卜宅南山南

○題盛蒼崖雁

八月鴻雁來往彼天南陬前飛倦已息後至饑相求日落洞庭晚風髙彭蠡秋彭蠡多蕪葭遠近彌汀洲怕恐羽毛損稻梁非所謀寒門阻冰雪異鄕安可畱徘徊念其族天外復千儔身今萬里客肉非九鼎羞愼爲弋者獲遠寄徵人愁願以海爲池上同朱鳳遊飲啄令微軀不愧波上鷗

○獨酌

行軍已六九發脫身漸羸不及桃李花遽成莆柳衰貴賤必同盡造化寧吾私徒聞王子喬何處求安期區區營丹砂貪生無乃欺今朝欣無事酒熟當自持

○初冬一首

一气變昏旦洞房風露淒田禽亦已化秋蘭同蒺藜爲客久成老懷人殊未夷慘慘白日暮迢迢歸路迷世衰不獲騁天遠何由稽永思讀書臺言采山中荑

○孤松

靑松類貧士落落惟霜皮已羞三春艷幸存千歲姿螻蟻宂其根烏鵲巢其枝時蒙過客賞但感愚夫嗤回飆振空至百卉落無遺蒼然上忝天乃見靑松奇苟非厄冰雪貞脆安可知

○壬子秋七月一日與郭文伯飲入於朱弘道竹所是日大雨擬蘇州一首

殘暑者尙爲厲客坐三四遷靑山一兩過虛室夜修然欣與公子酌語契中頗宣𨿽無絲與竹庶罄賓主歡所貴相知深豈惟懷一餐尊浮玉粒膩炬拆金葩圓厭厭詠露斯會面良已艱天明卽鴻燕西望獨悁悁

○擬東野一首

破屋夜通月霜气刀稜稜病骨不受寒卒歲仍無繒殘燈吐復翳僵臥如凍蠅事業慚蒸沙文章空樓冰已失國士意頗爲年少陵長歌獨慷慨坐候東方升

○送錢公擇還象山

金陵一杯酒送子歸海隅五月南風正荷花滿鏡湖登堂酌春酒上奉雙親娛但惜千里別莫贈鮫人珠𨿽仝天地間一旦具越殊皎皎渥窪子翩翩丹宂雛悵然不得從遠望白雲孤

○題聽雪齋擬孟郊一首

霆轟急雨瀉石鬭衝波蕩百族巧鳴春絡緯催秋紡詎知空山夜聽雪乃眞賞病骨僵如蠅殘燈虛虛幌積玉呈幻質潛韶泄微響一气變鴻蒙五音歸惚恍神淸已無夢理悟寧有象苦寒不可禁更被王恭氅

○夢遊澄林

我夢遊澄林方舟坐垂釣一水窮縈回三峯隱奔陗娟娟碧筱合灼灼朱葩耀殘兩趂回風斷雲通返照林昏野老炊溪動寒女漂平生愛桃源何年陡員嶠永慚白髮蒲起應金門詔猶思洗藥處空歌采菱調一寉已與譏九龍那免誚覺來復京華語兒成一笑

○楊貞婦王氏詩【並引】

天臺金沙裏女玉靜安年十七歸同邑楊伯瑞伯瑞爲樞密院斷事官未幾死於兵靜安守節不嫁權貴爭求之至斷髮至自剄不殊余讀其傳而悲之爲賦四章以明其始終云

石上有瑯玕孤生何猗猗婉彼深閨秀笑語間且儀榮華諒未晚芳潔當自持玉鏡一朝委相求豈無媒冰泮時當歸遙峯翠新拂行行別父母遂居君子室君子官已崇新歡鼓琴瑟如何事前驅中道永相失東家有宋玉西家有王昌皆知慕明艷詎忍隳太綱露多焉能污江永不可方貞心耀白日峻節厲秋霜泣淡欲成河捐軀遂如墓寧同陌上花誓比山頭樹織綺獻秋切條桑事春務向非厄彊暴豈知金石固

○送王公勉赴沁水教諭

淸商隕一葉白下未知秋倦鳥息髙蔭潛魚依弱流君子方北首山河阻且修歲久衣盡緇驅車良未休我無雙明璫何以結綢繆悵焉隔千里白雲空悠悠

○題金徳俊葵軒

結廬在林屋所欣知者稀南風應蕤賓我圃日芳菲負杖觀其生艸多露滿衣有葵獨傾陽豈願回淸輝淸輝𨿽不照物性諒無違

○禮部員外張惟中七月十二日暮歸賦詩入韻知者自尙書牛公以下凡若干人夫漢謠魏體互有不同巧於狀物者過麗切於言志者怕直惟中退食之頃率爾成章且不以私而忘公情與景俱至已予因續眾作之後凡器不足以諧空桑也

秋至星火流病覺中歲劇成均忝兮教才非一狐腋日入欣暫休野老或爭席淸談雜虛無以永風月夕百年會有盡富貴非所適鳴虫亦知候倦鳥思假息脫冠已童然如何拘百後酒醉不復言道固存目擊

○秋懷

露下百艸變淒淒天地秋亦如中年客玉顏安可畱山鳴迅商激水涸行潦收恩方攺團扇意復存獘裘梧桐葉盡脫孤雛夜啾啾光景忽已逝感之雙涕流

黃鶴日千里潛魚必深池蠢玆橘中蟊化蝶俄天飛翩翩苦不已倐忽膠蟊絲兩翅旣摧折何日回枯枝非才愼所處富貴亦何爲且盡一杯酒物我共忘機

○題畫竹

太史公紀渭川千畝竹此圖僅盈尺而遠意不翅千畝觀其毫枝發葉歷歷可見於秋煙暮雨外筆法視古亦精已寓日久之遂起余兩山之興徑欲買舟歸臥其所云賦詩一首

京朝非素心林壑契玄賞讀書甘寂莫密竹更蕭爽衝人虎豹經閉刀蠨蛸网寒梢朽不蠹野筍苞初長風生回寉夢月出聞狷響如何猶戀祿廐馬存病顙相期結二仲玆焉來往

○送黃仲箎上官檇李

嚴霜戒秋杪百艸俱已衰子別何匆匆一尊聊共持今晨白門道後夜滄海湄長歌獨慷慨健步何逶迆古來聲利場日出紛火馳進非才不任退亦分所宜吹竽我豈濫售璞人皆嗤峻節當自厲坦途方在玆從容有新語千里慰相思

○次韻張師廣助教登兩花臺一首

行行出城南登髙望三丘雉堞壯天居宮殿若云浮星分鬥牛野水合江漢流蒼然淮上山聚米當馬頭气已無朔漠人今冠中州慷慨憶當時遠近開朱樓仙人翠羽帳王母珊瑚釣貂蟬靄七貴車馬從五侯光輝互照耀气意何綢繆

皇威復禹迹風气移荒陬千屯夾虎士萬斛回龍舟將軍衛霍功相國房杜謀我來覽奇觀發興屬淸秋已將函谷並遂與洛陽侔所悲迫衰謝蒙汜安可畱目送桃葉遠水深鳬雁洲淸談哂諸老匡時忘遠猶庶窮入極曠慰此千里遊

○題朱孟辯層巒圖

疊嶂何崔嵬遠近皆可數不學王宰遲棄墨如棄土林藏風雨黑石戴冰雪古初疑造化鍾已覺精靈聚遙思兩山下流泉細通圃茅屋今何如人去苔生戶

○送盛孔赴淄川丞二首

天寒北風利有客赴臨淄臨淄古大國山川何逶迆小白相夷吾尊周攘四夷田單守卽墨一日走燕師二子不復見名今千載垂爲我弔精魄伯功未可卑

魏有徑寸珠守境無檀子照車十二乘何如照千里世乏威王賢孰知天下士所以飯牛兒商歌中夜起徒求南海產半觸蛟龍死異才何代無紏紛今可理

○題上虞柳機仲朝暉軒

日車上搏桑曈曈雞子黃遙夜忽復旦仰瞻有啟明徵夫起當發宿鳥號且翔城郭互參差曲戶通天光空照堂中人豈銷發上霜竹枝自垂蔭萱艸亦揚芳此心諒已短此恩一何長欲報固無極念之安可忘

○雨中漫興

端居少賓客鳥迹偏階除夏雨後兼旬眾木靑扶疏金石何必陳此樂當何如永懷漆園吏相去千載餘萬物𨿽一體忽若胡越殊人苟不知我我豈能知魚

○臨川饒孟持所居西軒有先大父所植杏一株今百年矣幸不剪於兵火因築亭於旁名杏庭云宋景濂作賦予賦詩一首

結構非壯麗可以樂晨昏仰蔭百年樹深蟠千歲根粲粲朱葩敷離離靑子繁秀出風煙表潤含雨露痕戎馬方縱橫境內悉崩奔桃李摧爲薪荊棘翳髙門榮華諒難恃尙見文獻存未擬匡山田詎論曲江園讀書弦素琴命客置芳尊永言益封植祖徳愼無諼

○擬古

荊山一何髙上與天門通猶聞產玉處吐气成白虹縣藜混燕石垚已無國工琢之懼不完不如在石中卞和恥再刖玉亦悲無窮吾今死抱璞庶以全其躬

○晚眺

極目登髙丘秋髙淮泗平淮泗東南流故繞鍾離城東京昔喪亂英雄紛戰杘殺人及雞犬曠野寂無聲悠悠千載下復見新人耕魏公今何在銅臺春艸生公路冡中骨豈憂王室傾北海固爲豪平原安可輕時哉有屈信漢道再昌明

○古意三首

春風天上來蒲城紅與紫如何朝暮間飄落隨流水堂前兩冬靑霜雪猶不死向來三月時誰言及桃李

對酒發長歌歌長苦難續浮雲空自行白日安可逐黃河走東海千里才一曲柰何人之心頃刻有翻覆

六國多好士堂上各三千所親苟不愼禍福怕相因李園賊黃歇馮驩復田文種桃得秋實蒺藜徒刺人

○六月二日至臨淮夜宿方丈敏東軒

北斗分四時怕星自昏曉如何百年客貴賤俱擾擾酒酣虛室臥兩絕四山悄道冥天地廣身在風露表六合一何大毫芒未爲小宅神惟寂莫適意忘纏繞朱絲竟誰賞白髮今已少永期江湖居相親有魚鳥

○送張思廣歸平陽

十月天地閉北風河已澌送子千里道太行極崔嵬日暮歸鳥疾雪深蒼兕饑酌以一卮酒爲浣身上衣伐木還重賦白駒不可維悠悠南丄惻惻勞我思

○分題送友得忠孝廟

丈夫死殉國於道詎非宜烈烈卞侍中忍顧王室危梟獍敢爲逆我師焉可支躍馬嬰其鋒以肉充虎饑苦戰旣不旋有子亦從之精忠貫日月未慚馬革屍至今石頭下尙使行人悲欎欎冶城山秋風吹古祠送客遠相過慷慨傷我懷當時諸老臣淸談竟何爲酌酒酹英魂忠孝以爲規

○池河驛

早發紅心驛日暮宿池河百里無人煙狐兔馬前過山明見野火溪淺通微波卻立時躑躅前登益嵯峨北風何蕭蕭塵埃衣上多下馬畱信宿對酒一長歌

○大槍嶺

巍巍大槍嶺羊腸盤九曲深林野雉雊短艸豺虎伏行人疲不進慘慘對僮僕下得仙居澗始後就平陸一株羅浮蒼春深粲如玉五年悵不見乞日開我目

○滁陽驛

羣山繞滁州城郭帶林壑豈惟居人稠遂使遊子樂苜蓿靑滿野羊馬盛幽朔固知

英雄主四方歸大略回視淸流關往事殊可薄新花寒未開細雪春猶落且持一斗酒獨與故人酌

○猛虎行

有虎有虎在彼中野髙步風生何物敢侮以比直臣獨立無與前稱長孺後載文舉亦有埋輪復聞破柱爲時所憚豺狼气沮柰何今人使我懷古

○李氏三節婦行【並序】

隴西李子平氏子茂徳聘同郡張氏女年十八歸李氏生子庸甫六歲而寡舅姑憐其少也欲嫁之使左右風之卽引刀欲斷髮以見志乃止茂徳之弟仲徳亦蚤卒其妻張氏年二十有八生子慶方齓亦誓不再適從弟希賢妻陳氏二十有四希賢卒時其子度方孕四月一門三婦以貞白聞而庸旣長好學仕元至正間累官至同知濟南路總管府事推恩贈父將軍同攵益都路總管府事隴西郡伯母封隴西郡夫人再調關襄宣慰階中奉大夫而夫人始卒年五十有六大明革命洪武初辟庸爲司農主簿四轉至嘉興府知府所至嚴而不殘夫人之教爲多至今滄洲父老猶能道之可見家法有素而關於世教之大如此爲賦三婦行以備太史氏所采云

赫赫隴西傑奕葉何光輝一門見三子不同鄕裏兒三婦名家姝玉貌長蛾眉大婦居中堂夜織流黃機中婦具朝飡泉出江魚肥小婦二十餘金刀新制衣靑松與女蘿百歲欣相依未及白頭日雙鳳俄分飛入房洗粉黛豈復施珠璣盤龍掩明鏡賓寉琴中悲生旣不同室死則湏同歸鴻雁猶有信婦道安可達殘燈冬夜長素月光徘徊共績還共語白玉當不灰有子官已髙少壯忽復衰丈夫少气節恆懼白刃威女子乃如上塩山同巍巍

○四月十日兒子翺■﹝肅羽﹞來鳳陽畱一月遣歸因令早營艸堂殳山下爲止息之所云

老病不得歸獨處常戚戚二子江南來眼暗初未識生常戒垂堂肌肉如雪白一月長途間海風吹盡黑買酒爲相勞問答向中夕迢迢漢陽簿春來斷消息阿寧在母傍頗知工翰墨艱難且撥棄倐使沈憂釋所愧無定居百歲半爲客經營湏及早尙愛龍湫僻況近讀書臺云銷回山碧泉深出丹砂地冷多琥珀旣非匡世資庶遂陶阮逸良辰戒僮僮匆匆又南北五月方欎蒸日气成霞赤出入非所宜川陸愼所歷惜別豈無淚向汝難再滴秋江有鱸魚當掛吳淞席

○述懷

浩蕩三十年如萍寄滄海起爲太學師一日揚光彩迢收赴中都送客紛云藹名慚相國知禮感親王侍徘徊未得去忽復朱顏攺詔許江南歸靑山艸堂在放浪黃牛村猶瞻金馬門適性詎非樂捫心空自論田翁四五人共忘鄕相尊把酒酬殳基白石今猶存天寒落松影歲久生苔痕試求金光艸超然事幽討依稀顧況臺寂莫錢王道東門嘆黃犬稅駕胡不早長歌歸去來吾從鹿門老

淸江貝先生詩集卷之二

●淸江貝先生詩集卷之三

七言古詩﹝一﹞

◆七言古詩﹝一﹞

夢遊秦望山歌送客歸越中

雪蓬小朵歌送奎方舟還靈鷲

遊菩提山值兩宿存思庵

鳳皇山歌

京口王節婦歌

玉山窟儡歌

題子昂松樹障子歌蓋王成之所藏者紙尾云大徳八年正月廿夜燈下書

題王立本山水圖

甲辰七月十三日書所見

題趙仲穆畫馬

送王好問赴春官

送浙省都事曹徳輔運糧北上

送文從周入京師

天冠法師鄧均谷禱雨歌

張靜婉采蓮曲

出塞曲

野中吟

田家行

樞密院椽曹李至剛從帖木公守耽羅一年詔回京師遇風抵曹涇明年夏復蹈海北上詩以送之

白茅歌美華亭丞盛彥忠

送天臺吳蟾友奉董宗師命主桐栢觀

題子昂秋林早行圖

題趙秋江漁艇圖

小蓬壺歌

醉芙蓉嘆

題趙處仁竹泉所

次韻鐵厓先生醉歌

用蘇東坡先生韻賦竹軒

孫孝子歌

白薴詞

行路難

團扇詞

題兒雲林畫

折楊柳曲

題王叔明茅山圖

秋夜長

遠別離

白雪歌

董逃行

雨中

正月廿九日楊鳴寉席上分韻得幾字

丁一寉以疾止酒詩以誚之

穆陵行

送定南宗佐四明大慈寺

○夢遊秦望山歌送客歸越中

秦望何崔嵬削如靑蓮開下臨七十二湖之浩蕩上接三十六洞之縈回夢中夜渡浙江水輕如寉背乘風來欲求軒轅上天處白雲尙鎖燒丹臺徒知有弱水安可覩蓬萊但聞私聲萬壑兮夾飛湍湍喧豗赤日慘淡而無色復殷殷之雄雷踰千盤兮歷百折香鑪玉笥左右列山中二女問何遲桃花落盡燕支雪金雞三叫失所在惟想忝差白銀之觀闕龍綃寄別淚三載猶未滅有美一人兮佩珊珊昨遊吳門復東還餘願從而上下兮叫安期於雲間回首隔千里可望不可攀

○雪蓬小朵歌送奎方舟還靈鷲

蓬婆雪嶺髙崔嵬橫絕靑山飛鳥回山中小朵更奇陗石作蓮花千葉開巨靈擘山斷山脈一峯夜向東南擲千秋幹竺空有名萬里峨眉盡無色攢靑疊翠兮西湖洞口白猿猶可呼咸和之年有慧理卓錫尙愛飛來孤本杯髙僧兩眉雪身如濁水淸蓮潔翻經石上不知年桂子年年落秋月

○遊菩提山值兩宿存思庵

連山插天危欲崩木客結構當千層我來看山風兩惡入山喜見靈泉僧閉門畱客共野飯風回雨絕淸無蠅酒酣熟寢喚不起夜深花落龕中燈軒轅已恐卽韓愈許汜未可譏陳登一奛童僕催欲去卻嘆世故來相仍重尋曲折恐蹉跌安得遠討閒支藤林開川豁見鳥下山寒石峻愁狷騰呼舟獨返艸堂路他日重來共毾■﹝登毛﹞

○鳳皇山歌

大城周回三百雉紫微閣對吳山起天目西來爲鳳皇蒼然不過錢唐水玉輦金輿北去賒行人折盡人楊花杜鵑夜叫葛洪井燕子春歸蘇小家燕歸不識更新主王气淒涼作風雨城南楊柳欎金黃一束纖腰爲誰舞

○京口王節婦歌

大江如帶從左來金山焦山碧崔嵬風吹楊捲度江去妾心如山不可回億昔移所天豈獨甘守節兩章方纏綿那知中道訣玉琴不奏雙鴛鴦玉簫不吹雙鳳皇紡績給朝暮蛾眉忽成霜蠨蛸网素壁燕子歸空梁生乖同室處死期同宂藏欎欎山頭樹已見忝天長白璧湏惡玷白絲湏惡染邊聲亂胡笳萬古悲蔡琰

○玉山窟儡歌

玉山窟儡天下絕起伏進退皆天機巧如驚猿木杪墜輊如快鵑峯尖飛流蘇帳下出新劇河梁古別傳依稀黃龍磧裏胡雛語李陵臺前漢使歸當筵舞劍不辟客頓足踏地爭牽衣玉簫金管靜如水西夏鈿山相是非昔聞漢主出大漢七日始脫平城圍當時論功孰苐一木偶觧走單於妃奇兵百萬竟何事將軍賜級增光輝龍爭虎戰亦同幻尊中有酒君無違無呼在家雙鳳和我曲玉斗碎落千珠璣

○題子昂松樹障子歌蓋王成之所藏者紙尾云大徳八年正月廿夜燈下書

吳興華法兼鍾王不獨醉艸過張旭旣無河朔少年之沓拖又無深山羽人之退縮故人相遇乞何夕銀燭吐光如月白手寫靑松障子歌百金一子無所惜何物小兒憎嫵媚玉環飛燕皆傾國嗟我平生禿千兔夜寫蠅頭愧無益王孫騎寉去不還日落太湖雲气亦君家此木世希有詞翰虱流與之敵紛紛眞贗那足辯珷玞敢廁連城璧勿同枕永和書一閟昭陵永相失

○題王立本山水圖

我有愛山癖每欲名山去秦溪一日寄新圖歌枕髙堂覩雲霧何年王宰畱眞迹靑城天彭接太白金堂石室猶可識大樹小樹忝天直千盤百折分秋毫木客時與行人遭一門通天劍閣險三峽漲雪瞿塘髙小舟如鳬爭入浦嘔啞臥聽沝鳴櫓拾遺近在浣花溪卻面龍湫結茅宇豺狼塞路何由通采芝亦有商山翁安得相從向絕境振衣千仞來天風

○甲辰七月十三日書所見

行人漸稀日已沒星墮西南大口月一道餘光夜不收靑天萬丈金虵掣

○題趙仲穆畫馬

吾聞冀北之馬如雲照川谷八尺飛龍在天育灤河遠幸翠華遲柳林大獵金鞍簇是時四海爲一家東踰日本西流沙拂郎近獻兩驌騻不數郭家獅子花公子前身豈曹霸一馬眞輕百金價黃金臺上倦爲客白髮江南隨意畫駵騧駰駓各不同飲泉齕艸落筆工君不見龍庭苜蓿與天遠何人更收靑海騘

○送王好問赴春官

君文空桑恊宮徵我文凡器不悅耳早隨舉子踏槐花曲江走馬秋風裏院門魚鑰晨未開白袍鵠立三十士風檐落筆誇先成食葉老蠶春乍起樗莆三叫不作盧白首讀書猶未已兩河艸動持干戈圭星無光作者死五門下詔搜遺村四月文場酣戰蟻先生有志復先登軟裘快馬入居庸得意看花麗春市上林賦就气淩雲我亦明年獻天子

○送浙省都事曹徳輔運糧北上

屯田未開歲未熟白粲一金才一斛將軍初下山東城使者復轉江南粟颶風五月西南回黃龍朱雀一時開雷霆夜槌海若死雲霧晝合天妃來黑洋北去五千里直沽近接金河水內廷傳勑賜宮壺侍臣出報龍顏喜

○送文從周入京師

文郎气如虹北上������折阪�覽百步洪日觸山折天柱百川亂流赤子若龍驤未見下益州虎旅猶聞駐靈武艸白風騷騷跋涉無方勞驊驑識駿骨鸑鷟非凡毛臨岐更酌酒飛雪落徵袍何以致縋綣綿帶昆吾刀

○天冠法師鄧均谷禱雨歌

至正辛丑秋七月官河無舟死魚鱉錢唐城中十萬室鑿井深通海鰍宂海底九鳥朝並出流金鑠石气愈烈我無快刃斫旱魃構孽爲妖降吳越老巫歌舞帝不悅眞宰之罪何當雪天冠法師與天通丹書鐵券呼龍公石壇晝晦羣神降金支翠旗來半空舉杯擲地霹靂從澍雨一日聲如硔三田白水禾花花兒童滿道歌年豊百金不顧歸空同師豈瑣瑣貪天功笑汝蜥蝸能爲龍

○張靜婉采蓮曲

妾長平康裏能舞復能歌髻斜梳墮馬眉淺約彎蛾陌上遊人顧日前侯客過塗黃初拜月拾翠欲淩波已知一身重不受千金喚十五事秋娘十六歸羊偘願妾比雙蓮爲君朝暮鮮君能重妾綢繆意別起髙樓大道邊春乘油壁香車出夜入����眠髙樓下俯平湖澗照妾濃妝並淡耒丑月平湖水正深蕩舟相逐起雙禽莫學藕絲容易絕試將蓮子托同心

○出塞曲

七星昱昱大將旗猛士百萬皆熊羆迢迢遠出雁門塞漢虜相見還相持軍中無糧殺牛馬夜得降人知眾寡天山月黑潛度兵飛箭著人如雨下捷書明日報甘泉死者白骨歸何年春風艸綠秋風白魂魄爲君長守邊五嶽爲城海爲塹天下人當親弓劍

○野中吟

野中古墓何累累子孫已絕傍人悲送車百兩喧鼓吹卻憶出祖東門時墓前靑靑春艸沒墓下縱橫狐兔穴昔年已見野人耕今年復見鄰人發千年髑髏出黃土翁仲無言泣寒雨何時故物總成灰猶有玉釵畱半股

○田家行

田中八月紅稻熟田頭黃雀飛且啄去年出走不得收今年父子田舍宿夫婦小婦長裁衫夜起剪乘飼五蠶不言畫眉無寶鏡不恨梳頭無寶簪稻登場蠶在箔新谷可舂絲可絡賽神城南聽神語但祈無兵歲不苦

○樞密院椽曹李至剛從帖木公守耽羅一年詔回京師遇風抵曹涇明年夏復蹈海北上詩以送之

白洋十月行人苦北風簸浪魚龍舞黑洋六月南風回海客椎牛賽彭祖使者迢迢入帝畿連艘夜發迅如飛六鰲尙戴三山起一寉初從萬里歸張儀𨿽困猶存舌置酒都門歌激烈丈夫得官貴少年腐儒窮經空白髮

○白茅歌美華亭丞盛彥忠

山東未息馬山西尙揮戈急起州縣丁北開白茅河海風裂面天雨雪山髙水深不見月萬人鑿土如鑿山河邊死者誰收骨白茅河成如白虹百里直與昆城通將軍不待驅鬼工平地遂作魚龍宮問誰愛民如愛子華亭盛侯古莫比昔去今還悲復喜非汝身爲白茅鬼盛侯之徳之汘古萬古流無已

○送天臺吳蟾友奉董宗師命主桐栢觀

天臺之山四萬八千丈中有飛仙共來往東方未白天雞號扶桑赤日三更上山人曾識玉蟾翁丹砂九返面如童吹笙醉跨千年寉朝上崆峒暮廬霍葛洪井西松樹老子晉臺下桃花落日邊人寄董師書別我卻入天合居麻姑相見已白髮蓬萊弱水人何如我亦張帆上南斗飡霞有訣能相授靑天更約借龍騎福地應知今虎守

○題子昂秋林早行圖

北上莫度河龍門如天誰敢過西遊莫趍蜀瞿塘如馬誰敢觸大星未落月掛樹行人出門向何處日日西東往復來靑山不斷天涯路天涯路險更無窮破裘羸馬怯秋風日髙茅屋猶未起愧爾山中白髮翁

○題趙秋江漁艇圖

朝漁江之南暮漁江之北朝暮淸江邊公侯不相識西塞山前秋日微滄波浩蕩釣船歸老髯何來一相就鐵笛夜吹彭浪磯

○小蓬壺歌

君不見蓬萊方丈三韓東上有飛樓湧閣何穹崇始知九州島更在赤縣外弱水不與人間通赤麟伏可擾白鳳馴可籠瑤艸四時碧桃花千歲紅盧敖一去已無迹燕齊弟子徒相從鐵厓老人有仙骨七十復向雲間逢髙臺剪斷一曲幽絕境銀河倒掛雙玉虹自非誇娥之神徙其處安得縮地如壺公讀書已去神禹穴獻賦不到明光宮麻姑相遇急灑掃有酒莫使金樽空酒酣更呼雙童爲我歌小海鐵笛雷怒來天風

○醉芙蓉嘆

蜀江芙蓉四十里花外樓臺來江水蜀主龍舟八月來日照千里錦雲起一朵依稀武都女雪色宮衣輕欲舉已竊玄珠化水仙不同右鏡埋黃土朝妍夕態還相惱傳粉塗黃俱艸艸春風入髓猶未蘇丹砂換骨應長好淩波殿廢花亦殘江上秋深風雨寒武林城南偶識面把酒共看赬玉盤十年流落雲間路欲尋舊賞知何處芳心一點對斜陽脈脈無言歲華暮

○題趙處仁竹泉所

王孫寶玦已流落九馬不復歸長安梨園歌舞入殘夢白屋無人空翠寒流泉汨汨如流乳竹應笑歌成律呂酒酣濯足望洞庭一片瀟湘隔秋雨有鳥有鳥來丹山羽衣五色朱其冠人間腥腐不足飽食汝竹實飲汝湍汝一出三千年

○次韻鐵厓先生醉歌

先生愛酒稱酒仙淸者爲聖濁爲賢淸江三月百花合江頭日坐流萍舡左攜張好右李娟紫檀雙鳳鵾雞弦兵買置酒且爲樂老婦勿憂無酒錢白日西沒天東旋秋霜入鏡何當玄蓬萊有路不可到祖龍已腐三重泉何如快飲三萬日酒樓卽起糟丘邊願持北平挹東海月落枕股樓頭眠

○用蘇東坡先生韻賦竹軒

朝饑不飽肉朝寒忍看竹愛竹已成癖尙勝桃李俗食筍冀生肥我癖無良醫籜龍未可斸頗怪鑱奴癡竹下哦詩空咀嚼月明夜半來笙寉

○孫孝子歌

亂兵夜入髙郵城孤兒失母號且行城邊白刃耀霜雪負母獨出千人驚君不見鴟鴞生子食母肉人間更有鴟鴞族兒知有母同死生蓼莪已廢猶能讀

○白薴詞

江淸月髙夜未央芙蓉半白微有霜天魔�隊分兩行胡姬更勸莆萄漿酒酣回身入洞房金鑪火暖藝都梁願君朝出夜飲酒祝君千年萬年壽

○行路難

古有行路難其詞非一近見楊伯謙之作則言其易而不言其難也故申其義焉

采玉於闐河問君勃律何時過采珠鮫人室問君百粵何時出珠玉歲久同爲塵君胡重利不重身海有波缺我楫山有石摧我輪行路難出門卽羊腸何況萬里道管叔危周公匡人仇魯叟尊有酒盤有壺鼓坎坎歌烏烏海不可涉山不可徒路旁之人愛爾玉與珠行路難我以爲父安知非虎我以爲兄安知非狼仰天悲歌泣下沾裳

○團扇詞

團扇何皎潔誤方雪與月雪當有時污月亦有時缺妾恨似天長君恩成兩絕昨夜秋風長信來星河已見西南回妾有新詞詎堪寫夜撲流螢玉階下

○題兒雲林畫

雲林先生老更迂酒酣落筆元气俱滄洲赤縣隨意掃不學徐熙沒骨圖沈犀石帶波濤潤石上煙梢勢千仞參天古木蛟龍僵赤葉已脫荊門霜北風蕭蕭白日暮相偶應知不相附丹山之羽何時來會待春色陰厓面

○折楊柳曲

楊柳何靑靑春風拂長路朝送行人歸暮送行人去行人南北無已時折盡可憐無一枝

○題王叔明茅山圖

一峯插天三萬丈眾峯旁聯不相讓我行未盡天下奇王宰寫山工異狀靄靄勾曲云蒼蒼溧陽樹天髙去鳥沒日落行人度茅君已千年浪憶燒丹處猶疑風雨夜騎虎山頭遇平生好山獨未歸山中桃花如雨飛相從采術定可日長向雲間瞻翠微

○秋夜長

夜長河漫漫嫠婦嘆且泣落月當窓懸回風尋戶入新愁不可道古恨無時斷吾將叫重華於江之南蒼梧山髙湘水滿耿耿不寐起觀東方溥彼白露降而爲霜碧艸無情亦隕其芳安得不老旣玄而蒼周公待旦思兼三王傷哉何爲攬衣彷徨

○遠別離

君不見靑天之月三五缺三五滿惟有別離愁千秋萬古何時斷憶昨郎遠行城南柳飛絮迢迢出居延匹馬隨都護今年得郎書猶在天山戍黃河入大荒白艸迷歸路夏日靑無光胡風起朝暮不若路旁塵隨郎馬蹄去妾居但守節郎去當封侯昔爲白門燕雙棲江上樓今作隴頭水嗚咽東西流時憑萬里夢迄到西梁州三十六部猶未滅良人那得朝金闕可憐池上紫鴛鴦白頭生死不相忘

○白雪歌

昆侖火炎玉已灰神爲六葉空花開北風萬里寒門來一夜吹落金銀臺塡坃委谷何皚皚龍蛇僵縮虎豹哀洪流不作龍門雷崆峒太白危欲摧將軍夜出猶未回馬前一片大如杯山中野老居崔嵬酌酒以匏燒芋魁安知銀屏翠箔圍白臺但歌田有百谷年無災

○董逃行

北風破肉胡兵利漢將驅人死胡地丈夫四出婦女號長安十日城門閉夜入南山忍衝虎尙勝迢迢隨捕虜城中有地盡蓬蒿城下何人種禾黍夜聞董逃四面歌卻思鄕土淚滂沱

○雨中

江南正月如臘月花開未開春尙慳空中白雨急飛瀑海上黑雲深抱山老夫閉門愁不出十日西窓聽蕭瑟公卿韝馬五更朝且獨髙眠舒我膝銅雀破瓦不補天哦詩彊學號風蟬荒村無路竹雞喚載酒何人尋鄭虔白頭爲農計亦足棄書耕田買黃犢

○正月廿九日楊鳴寉席上分韻得幾字

兩山昨夜風雨衝汞漲新痕沒沙尾黃知彭澤柳初芽紅見武陵桃欲蕋老去逢春更惜春平生酒伴誰知己白髮楊郎古奇士千金已散歸田裏閉門畱客爲張筵共喜一時成二美小兒行觴不計籌大兒割肉能操匕冬殖下筋白於肪秋藕洗泥寒刺齒且湏快意在今朝況我中年會能幾亂離相見亦偶然海內交遊半爲鬼顚狂豈顧傍人毀但恨白日無淹晷賦詩已覺無曹劉罵客安知有程李坐中一寉能商歌歌作連珠盡傾耳風捲新聲入夜云豪竹哀絲靜如水若爲倒捲玻瓈江百尺髙樓眠不起

○丁一寉以疾止酒詩以誚之

一寉先生老耽酒夜飲一石朝五斗春來連月醉如泥窺戶欣無太常婦杜康昨者忽爲厲鸚鵡不薦談天口結交昔在王侯間折節應羞兒女後地經檇李卻垂淚日落君山獨回首流說北遊年少時結束正似幽並兒朔風破肉雪埋脛桃花駿馬如星馳天街下馬意气盛胡女起間郎君誰涼州莆萄不論價龜玆觱栗當筵吹安知反復一秋夢白髮漸滿紅顏衰吳王宮中走麋鹿眞娘墓下號狐貍出門兩足苦無力彊與老儒時賦詩君不見人間萬事隨流水別有乾坤醉鄕裏不如與君更挾兩鴟夷李白陶潛共生死

○穆陵行

至元中胡僧楊璉眞伽利宋諸陵寶玉因倡妖言惑主盡發■﹝歹贊﹞宮庂在會稽者斷理宗頂骨爲飲器璉敗歸內府九十年矣洪武二年正月詔宣國公求之得於僧汝訥所乃命葬金陵聚寶山立石以表之金感而賦詩一首

六陵艸沒迷東西冬抈花落陵上泥黑龍斷首作飲器風雨空山魂夜啼當時直恐金棺腐鑿石通泉下深固一聲白雁度江來寶气竟逐妖僧去金屋猶思宮女侍玉衣無復祠官護可憐持比月氐王寧飼烏鳶及狐兔眞人歘見起江東鐵馬九月踰崆峒百年枯骨卻南返雨花臺下閧幽宮流螢夜飛石虎殿江頭白塔今不見人間萬事安可知杜宇聲中淚如霰

○送定南宗佐四明大慈寺

伏龍羅漢無人識萬里如雲倐南北南北山川不可窮云去云來自無迹朝辭鳳闕向東湖身乘一葉秋江蘆東湖何處更求我白雲去盡靑山孤開樓迄看山頭月月色湖光射冰雪四明太白相崢嶸天地虛空一毫髮老夫漂泊悲蓬根相逢已契三生魂人開火宅不可住他年聽法來松門

淸江貝先生詩集卷之三

●淸江貝先生詩集卷之四

七言古詩﹝二﹞

◆七言古詩﹝二﹞

靑蘿山房歌﹝並引﹞

題火龍烹茶圖﹝並引﹞

巳酉淸明

虀甕吟

耕樂吟二首

余避地千金圩屢遊殳史兩山酒酣與發賦詩一首惜山中無賞昔者空乘亦同於瓦器耳姑錄以自娛云

海翁謠

壬子春二月旣望乘君子材拈余重遊殳山遂燕陸景遠氏來靑堂與者丁一寉董祖南景遠父子及余季子翺一觴一詠不啻蘭亭之會也酒半移尊公主墓側而董海翁亦至子材遂大醉臥石上不能起命兩童掖之登舟余與眾客至東山興盡而返目賦一首以紀其事云

題徐復初參政驄馬圖

吳山人詩

胡虔雪獵圖爲徐復初賦

十月三日過梧桐涇時官籍僕彥宅彥龐氏唐氏自經感而賦之

奉化李公復祖母沈氏年二十生子七月而寡旣長沈爲娶兄之女爲婦生二子亦寡長卽公達次公復二母今皆已老號雙節堂賦一首

郭忠恕出峽圖

送迮士霖歸天臺

送車定夫赴萊蕪簿

徐給事山水歌

精衛憤

秋露軒一首爲馬本道賦

張継善寄桃源圖日賦詩一首

鳳皇臺懷古

雲中烈婦行﹝並序﹞

題兒雲林木石

毛女辭二觧

題山水四景

洪武八年三月奉旨分教中都生自龍江至臨淮凡十日爲賦長謠一首以紀山川風景云

桃核杯歌

題華山圖

贈乘槎客

李將軍歌

題董源寒林重汀園

題趙子昂松石修篁圖

太行山謠送靳手中歸潞州

次韻答王蘊徳紀善雨中見寄

日苦短辭九章

題海山秋曉便面

孤松圖

○靑蘿山房歌【並引】

靑蘿山在仙華之東蓋仙華爲黃帝少女升天處其山峭豎千仞而支別爲靑蘿今翰林學士宋公景濂讀書其下因名其所白靑蘿山房絕嶺之雲煙長溪之魚鳥皆接於耳目之間矣公𨿽去此而猶眷眷不忘間屬予賦予聞適意山林者恆抗公侯之富而爭名市朝者恆譏處士之介是皆得之此而失之彼惟公則不然昔之藏也非必於山林安其時也今之仕也非必於市朝行其道也故在靑蘿不爲損至於視艸北門亦不爲加隱顯一機喧寂同趣孰得而窺其際邪公擅一代之文章所著多行於世而貯於山房者必有光气燭天與山之寶玉同不泯矣遂爲之歌曰

仙華之山何嶄絕兮插天萬仞靑相磨山勢東來忽平地蜿蜒不斷爲靑蘿蘿蘿隱隱如崩石誇娥負山山爲析欲叫軒轅向何處千古萬古空遺迹玉女得道登云車淩空直上太淸家云車不復返落盡金莖花風淒淒兮又下雨行人慘兮子規語山回路盡或逢花知是靑蘿山人結茅宇山人紫府神仙客身仱六十頭尙黑胸蟠五色天女絲手煉五色神媧石絲可爲君成天章石可爲君補天隙一朝寘之白玉堂靑蘿寂寂寒無光何佯借我白石牀臥看明月來東方與君酌酒歌我曲君歸早訪初平羊

○題火龍烹茶圖【並引】

古火龍烹茶圖蓋寫古帝王事而斷縑落紛半爲好事者裂去獨有茶具及黃衣中使拱而立者二人烹茶者一人曲江錢惟善定爲唐之玄宗豈甞見其全歟然所謂玄宗者不知當勵精圖治與張說一二大臣共樂樂仙時邪抑其旣耄而暱於妃子時也特人物位置要非院工所及未暇考譜以實之姑爲賦詩一首題其左云

松聲忽作秋濤雄銅龍吐火鱗甲紅黃衣中使備玉食泉出金沙甘露濃春風一旗色尙活建溪山人兩前掇蓬萊殿裏沃焦余玉盌兮沽侍臣渴名花喚起海棠魂細葉未數丁香根宮中一日歌舞散世上千秋圖畫存開元盛事何人省書生亦觧誇雙井空中掃葉燒破鐺閉門書秋夜永

○巳酉淸明

白紵衣鮮紫驑馬淸明酌酒梨花下馬蹄一去不復來梨花又見淸明開城南城北多新暮日落蹄鴉滿髙樹有酒誰澆千歲魂子孫盡發濠州住主人更勸金叵羅阿蠻起舞玲瓏歌生前不飲君如何

○虀甕吟

淸江老人腹空洞白首談經恥無用酒酣入水問河神乞我黃虀三百甕平生不羨將軍腹冰壼先生眞我族山妻日晏具朝飡露葉霜根甘勝肉君不見海上巨族如公侯書夜遣官兵收

○耕樂吟二首

神人夜割蓬萊股蒼然尙作靑獅舞殳基得道此飛騰煙火千家自成塢前年盜起官軍下存者如星才四五我來欲置書牀林出入未愁穿猛虎山寒月黑無人聲夾道長松作風雨佩環何日歸公主泉下銅棺閟千古

近天不必城南社範蠡湖頭一茅宇瓜生隴上已離離亙長南山少荒土出門豈識卿相尊對客何憂子孫魯歲祈五風十日兩上無飛蝗下無虎四海從今盡中國作歌且爲歌洪武但存父子與君臣風俗當如結繩古

○余避地千金圩屢遊殳史兩山酒酣與發賦詩一首惜山中無賞昔者空乘亦同於瓦器耳姑錄以自娛云

南村北村喧僕姑一雨已蘇百艸枯靑稻如雲不見塗木龍三伏閒在隅檢源之樂人間無阿翁哺雛妻餉夫生來不作章句儒但擬百斛量明珠東家擊鮮大作社西家酒熟攜滿觚詔書昨日五門下天子盡賜今年租

○海翁謠

海翁隨白鷗白鷗亦不驚千金散如土身與白鷗輕問翁甲子翁但咲人間豈識女期生祖龍一別阜鄕晚已見六鰲脊腐三山傾天空潮落夜如冰月色下照珠宮明麻姑到家急汛掃桃核酌酒爲勸王方平

○壬子春二月旣望乘君子材拈余重遊殳山遂燕陸景遠氏來靑堂與者丁一寉董祖南景遠父子及余季子翺一觴一詠不啻蘭亭之會也酒半移尊公主墓側而董海翁亦至子材遂大醉臥石上不能起命兩童掖之登舟余與眾客至東山興盡而返目賦一首以紀其事云

老夫一月不見山山癖無醫殊未瘳野桃作花已爛熳故人約我山中遊日車出海風雨收千巖萬壑淸如秋帝子何年上天去黃鳥歷歷鳴相求來靑堂上坐終日飲酒況得公塋流金刀割鮮气頗壯向日下地仍相畱酒酣長歌動左右詩成落筆蟠銀鉤平生快意在一適放浪豈知公與侯玉臺王母自千劫海屋老人今幾籌靑春無秉燭明朝花落令人愁

○題徐復初參政驄馬圖

靑驄萬里來安西五花滿身玉削蹄將軍大雪騎出塞風鬃未洗龍城淮何人落筆通造化天上房星降中夜朱衣老奚驚有神不獨開元數曹霸漠南北千悵空將軍賜爵論邊功此馬豈與凡馬同觧鞍落日從遠放黃金臺髙春艸豊

○吳山人詩

西江吳山人者讀書綴文尢通地理書劉貴道葬兄之無後者山人乃指範蕭峯地旣固且安遂葬之以十金報人人卻不顧曰但得天下名士一詩足矣固持捲求余賦故作古詩一首貴道今繇起居注出僉浙江按察司云

吳山人讀書不作章句儒西上玉笥觀匡廬尋龍經在神莫閟金盌玉杯何處無負士哀哀者鄮氏兄死無兒惟有弟山人爲卜範蕭峯水抱山回上田美紫荊一榮復一枯岡頭日落啼老烏百金報吳咲不顧一詩價重雙明珠君不見孫生瓜熟能供客客指黃花洞前城山空白寉今有村白寉南飛杳無硛

○胡虔雪獵圖爲徐復初賦

太古天騎宅幽朔平沙四面苶城郭生兒豈識種禾黍走狗呼鷹共爲樂北風颾颾大雪濕越塹淩岡馬蹄急弓開滿月不虛發赤豹玄熊號且立日暮兩狼歸掛鞍燕支勸酒左右彈一時快意良不惡金刀割鮮行玉盤君不見漢家天子獵四海塞下將軍歸奏凱靑丘云夢何足誇猛虎長鯨肉俱醢

○十月三日過梧桐涇時官籍僕彥宅彥龐氏唐氏自經感而賦之

天寒水淸石齒齒杏葉初黃豆花紫舞榭歌臺不見人頭白烏啼月明裏當時豪俠傾五侯一榮一枯八十秋綠珠亦觧死金穀艸露作淚無時流

○奉化李公復祖母沈氏年二十生子七月而寡旣長沈爲娶兄之女爲婦生二子亦寡長卽公達次公復二母今皆已老號雙節堂賦一首

鳳觜鵉膠難續弦雙龍鏡破難再圓阿婆二十已守節新婦哭夫方少年大兒嬌啼母心苦小兒十月安知父破窓風雨來早秋夜績燈前共相語山頭松栢摧爲薪山前翁仲亦成塵紅顏憔悴垂白髮生死不慚泉下人

○郭忠恕出峽圖

巫峽何危哉夾拱如龍門禹治九州島不得此峽口水作雷霆奔問婆江中人幾日三巴去峩眉五月銷古雪灩澦堆深虎湏怒巫峽之險安可攀胡爲吳檣楚柁日日來往乎其間髙堂中有如花顏銀屏翠箔靑春間涉此萬里道經年猶未還黃金不買死直欲髙南山沙舟非龍汝非虎黿鼉出沒饞蛟舞前者已脫後者號江神無情天又雨石巉巖兮利刃攢一葉宛轉行千盤覩此魂魄悸豈待杜宇夜叫狷聲酸安得鑿之盡平土萬古不識風波苦

○送迮士霖歸天臺

赤城雲气神仙家千樹萬樹蟠桃花十二樓臺起花外石門水長通胡麻當時鄮郎亦艸艸出山卻憶山中好莫信升丘日月長玉人已共桃蒼老山空水流云自飛劉郎看花湏早歸

○送車定夫赴萊蕪簿

空靑丹砂世所奇烏喙昌陽亦皆用赤城車子玉峯孫年過四十猶未貢南宮昨日獻文詞百族紛紛見孤鳳一官初試萊蕪邑古人今人差伯仲釜中有魚晨不爨案上無螢夜猶誦尙思論道程朱后玉峯先生冣該綜一編大學正全書子後傳之四方共平生河神虀百甕豈望爲郎食官俸迢迢北上不可遲十月黃河雪先凍老夫買酒無一錢作詩直比瑯玕送

○徐給事山水歌

給事中徐以文善山水甞爲禮部員外張惟中作層巒疊嶂圖惟中求予題詩於上予久置篋中竟爲好事者持去乃賦長歌一首以復之云

吳門故人徐給事一水一山稱絕藝濃豪燥墨隨意成位置非難在神气大山積鐵巑鐵靑小山起伏蛟龍蟠���道﹑薄之飛湍宛然坐我明星玉女下五月六��聲寒荊關筆法自奇古未數畫師揚契丹仙家樓臺十二闌飯煮胡麻湏可飡采藥何人入少室讀書有客居王官我遊白下未得去五更出門雪滿鞍虛空翠黛不復覽一日剪向髙堂看員外張公尙文采身住南宮志滄海李白已死今無詩卷示老夫增慷慨近來好事後持去夢覺煙霞竟安在白寉夜怨淸狷悲山中春老歸何時寫我平生有聲畫價君太古無聲詩

○精衛憤

定海漕戶夏文徳元至大四年夏運粟赴京師其子永慶侍行抵河間海津鎭文徳墮水永慶奮身入水中挽父衣出波面枕丌提戟鉤其衣得不死永慶浮沈洪濤力弗支而溺時年二十一太史危素爲傳余讀而悲之爲賦精衛憤一首

乍登太行莫涉滄海水天吳九首馬一角白浪崩山颶風起精衛萬古長銜冤無人爲汝箋天門孝子亦何辜死掛扶幸垠願銜西山石朝飛暮飛折兩翼西山石盡海不極月黑珠宮閟魂魄魂魄不歸思可已乍登太行莫涉滄海水

○秋露軒一首爲馬本道賦

逸文

○張継善寄桃源圖日賦詩一首

張生寄我桃源圖桃源有路歸何日髙堂坐見武陵溪犬吠雞鳴猶髣髴雲气挾山山欲行山窮水闊桃花明仙家只在流水外世上無人知姓名一日花間問漁者山河百二如崩瓦赤帝西來祖龍死復見同槽有三馬太康去秦金百秋子孫生長不知憂商顏黃綺亦何事白發出侍東宮遊龍爭虎戰俱寂莫絕境空存已非昨種桃何必指秦人春到花開又花落

○鳳皇臺懷古

鳳皇臺前山色古鳳皇已去今平土雕夢繡柱非昔時月白連營宿貔虎登髙四顧何壯哉金陵形勝自天開酒星不見李太白何人與傾三百杯拒霜捲紅秋艸綠尙想英雄起相逐山河萬古一金甌宮殿中天開玉燭元嘉之事安足談瑯琊法堯終可慚蔥蔥佳气今復見黃旗紫蓋天東南當壚小姬字桃葉咲我重來髮如雪相逢莫惜千金裘五夜喙簫醉明月

○雲中烈婦行【並序】

武州守雲中張奉先妻華氏年甫笄有古賢婦風時舅沒姑老事之盡禮宗族稱之生子亨亨娶鐂鈞祥女頗涉書史至正戊申秋閏七月蕃將竹貞爲亂寇掠雲中婦姑匿復壁間爲遊卒所得驅迫以前華氏厲聲謂卒曰我張奉先妻也驅我安之必死於是復謂婦曰汝年少將若何婦曰甞聞忠臣烈女之事已審寧就辱乎姑曰欲經無索欲刎無刃婦曰賊可激而怒也遂大罵不絕卒怒殺華氏鐂不爲動聲气益厲又殺之姑年四十有五婦年二十有一餘聞而壯之作烈婦行

出門何匆匆姑行婦及從蕭條百里外但見旌旗紅東家破柱索珠玉西家夫死無人哭鳳皇中道忽相失豺虎滿城誰敢觸仰天天髙局地無泉白刃如雪馬屯塞川乍可玉碎寧能凡全旁人還共悲妾死猶生年雲中之英雪萬仞同嶄然

○題兒雲林木石

東海兒迂十年別昨日朱顏今白髮作詩作畫猶未休酒後揮毫見三絕緣江白屋知幾家忝天古木僵龍蛇蒼皮半死或垂癭赤葉未脫都成花我知用心亦獨苦﹑史庸奴焉足數英華已剝餘本根老气尙存冰雪古

○毛女辭二觧

一葉爲衣雙足赤何年入山不火食宮中歌舞猶能憶猶能憶空俳徊白日晚阿房灰

鳳皇釵脫鳥雲嚲紅葉花鮮還自把朝朝暮暮南山下南山下千萬年不采藥能神仙

○題山水四景

雨前雨後花滿川春光浩蕩殊可憐山人日髙眠不起勸酒提壼落紅裏

靑林五月不知暑玉女曬衣中迄客至淸談酒更添白楊梅熟薦吳塩

田家酒熟當早歸天气漸涼催授衣一夜西風破霜蕋芳菲不共芙蓉死

天云漠漠四野低大山小山玉戻齊春還何處尋消息花發枝南與枝北

○洪武八年三月奉旨分教中都生自龍江至臨淮凡十日爲賦長謠一首以紀山川風景云

三月金陵別匆匆催夜迄無處不傷春楊捲半江雪海水忽成潮奔流亦西回行人度江去何日金陵來可愛焦山孤直對妙髙臺天遣神鰲戴拳石靑蓮一朵龍宮閒雨足南風生五兩楚柁吳檣競來往海門雁陣入雲飛甓社鱟帆迎月上信宿過淮陰不見淮陰祠將軍竟爲兒女詐空憶釣魚城下時行行泗州近岸有鐵佛古水妃泉下伏猶疑作雷雨平生不出戶焉知天下奇前瞻鳳陽城宮殿起忝差兩都未足論天啟萬年基四方此會同車馬塡九逵苦酒能寬憂酌酒日賦詩遠遊頗快意白髮羞成絲悵望芳艸綠秪合歸樵牧明年上疏當乞身葛洪井西鏡湖曲

○桃核杯歌

鐵崖楊先生桃核杯歌序稱元初丘長生醉臥三日不起世祖候之時方醒日臣侍西王母燕食臣桃一枚因出手中核裂爲二杯一以獻上一畱長春宮體切怪之而江南野史紀蜀道士王回甞進桃核杯於其主云得之陳希夷所或者假之爲丘長生事乎而先生未之考也道家虛誕亦不足論特愛其詩有神珠脫胎日月破鬼斧鑿竅軋坤開之語可謂巧於詠物者矣因賡一首而主於王回爲言蓋以傳載有所據云

度索久山有桃屈蟠千里兮結子輪囷大如甕天上惟聞方朔偸人間不許劉郎種何年阿母燕雲臺食桃戲作鴛鴦杯道一王回獻闕下缺月夜墮靑天來玉杯未辯新垣詐學士銀杯一時化安知別有蓬萊物百斛莆萄向君瀉鸞歌鳳舞在君前酌此可以求神仙山中有花試挾雙窈窕一醒一醉三千年

○題華山圖

太華五千仞石色靑如苔嶄然表西極肇自鴻蒙開河流破石雷霆激父老空談巨靈迹山寒五月疑淸秋鳥飛不過仙掌側我欲上從羽客雲臺間錢鎖髙縣猶可攀千葉池蓮食之久不死明星玉女相往還相往還人間萬劫才一息峯頭大咲驚下方日落咸陽秋艸碧

○贈乘槎客

六月淮南不知暑閉門日日風和雨乘槎仙客何處來把酒張燈連夜語酒酣示我榰機石曾到天河見河鼓人間倐忽三千秋弱水三枯海鰲腐吳爭越戰空陳迹山繞錢塘作龍虎柳外樓臺十萬戶太平重自南朝數吳娘玉面勝梨芯觧向尊前胡旋舞樂極哀來淚相續城郭秋深半禾黍內前樹老啼寒鴉山月無情照今古白首相看亦偶然忘形何必論賓主天爲酒星地酒仙麒麟將相皆黃土約我他年一棹歸西湖煙浪從漁父

○李將軍歌

漢家李廣舊無雙年少提兵飛度江黃石素書心已授龍文赤鼎手能扛不作諸生自辛苦千金結客輕如土朝呼野外黃頭鶻夜殺山中云毛虎

天子詔書開四夷五年出塞事徵西三冬冰雪皴人肉萬里關山辟馬蹄今日相看鳳陽道繡袍換酒情編好虎符金印來未遲鐵硯毛錐吾已老豪俠平生感慨多尊前擊劍起髙歌定知班固文章在爲勒燕然示不磨

○題董源寒林重汀園

天下畫師無董源學者紛紛工水石雲山萬里出巴陵白首淮南見眞迹亂石平坡淨無土松根裂石蟠龍虎偃蓋千年飽雪霜深林六月藏風雨江上村墟何處入浮空遠黛蛾眉濕漁人日暮各已歸小舟如鳬落潮急我昔西淸甞看畫南唐此本千金價坐移絕境在雲間月出霜狷啼後夜薄遊未掛吳淞帆令我一夕思江南安得買田築室幽絕境開窓日日分晴嵐

余客雲間邵公筠谷所暇日觀畫西淸庵而董源寒林重汀爲第一筠谷出入必寘之左右未甞捨去累求余題而未暇也後十年至中都其子麟攜以過成均曰先人甞言必得先生奇文章與此圖爭蒼古可也敢重請焉於是賦詩一首謹書於左惜筠谷旣沒而不及見之豈勝今昔之感哉

○題趙子昂松石修篁圖

白髮王孫老薊門逢人只說山中趣酒酣落筆有天機寫作陰厓百年樹一株偃蹇龍虵影繞屋風聲三伏冷流脂入地成虎魄死骨經雷縮人癭森森竹石俱蒼然一日坐我天姥前王孫跨寉歸何年山空月明啼杜鵑

○太行山謠送靳手中歸潞州

太行之山包燕跨晉兮拔地千仞誰能踰天何不鏟羊膓九折阪使人萬古方駕而長驅山寒六月積水雪窮狷怪鳥左右時相呼故人玉女泉頭居北上豈不愁崎嶇翔風吹沙不見塗靑天茫茫飛鳥孤我歌短歌傾酒壼勿言太行險人間之險何時無

○次韻答王蘊徳紀善雨中見寄

老夫三月不出門懶性有如嵇�夜聖明遇物先采擢枯槁於時亦沾灑病駒只合中野棄寒雀寧思上林下印常不啟信官間書亦慵耽從容假淮南六月如早秋未脫吳綾頗相訝白兩三更滄海立黃河一道靑天瀉池翻紅艷落蓮衣石長綠文成藻藉姑惡時鳴父老憂鬼車夜過兒童怕空懷南蒼人相遠豈有東家馬堪借百錢沽酒愧缾空斗米如珠抱衾賣已慚不作子虛賦尙托端居廣文捨隱幾南窓亦自髙驅車九陌知誰暇識字終非楊子慱題詩誤許曹劉亞但覓丹砂苦未成久知白髮那能化兩峯絕境可誅茅何處良田足甘蔗赤城仙子玉符孫雙璧今傾鳳臺價楚筵設醴未應忘齊門鼓瑟空遭羅時看新學气如虹病送殘年肉銷胯投劾終當去石門日斜田父茅檐話

○日苦短辭九章

日苦短。夜何長。蟋蟀悲鳴在北堂。白露下。河漢明。【葉】黃姑織女東西望撫云和薦淸觴同心胡爲各一方麟有趾鳳有章蒼姬感之國乃昌世之微佞爲良鈆利一割投幹將悅巧辭隳大防蟾蜍食桂廱斃幸聖去魯軻遊梁道旣枘鑿徒倀倀昔少壯令老蒼朝榮暮歇同舜英【葉】胡不歸阻異鄕孰假以翼今髙翔

○題海山秋曉便面

巫子門前吹颶風一杯瀛海白浮空周回已吞赤縣小浩蕩直與天河通方壼員嶠不可見弱水更在三韓東無人鞭石爲梁跨萬里下拾明日龍王宮金雞三叫呼客夢日車夜衮波濤紅樓居之人起相顧白玉窓戶光曈曈我願羲和停六龍豈不能長懸照下土朝東暮西使人成老翁至今累累野葬悲英雄六龍爲我駐光彩千古萬古遊無窮

○孤松圖

峩眉古松寒不死曾見仙人三洗髓霜摧兩剝雷震餘千尺老蛟鱗甲紫城南桃卷千萬株亂後一株今亦無長身獨立何偃蹇正直自是神明扶

淸江貝先生詩集卷之四

●淸江貝先生詩集卷之五

七言律詩﹝一﹞

◆七言律詩﹝一﹞

送襲封衍聖公孔希學還闕裏﹝在京作﹞

送愚上人歸越中並木奎方舟長老﹝在京﹞

觀海與鮑仲孚同賦

送王克讓員外赴陜西

送戶部尙書貢泰甫開司閩中榷塩易米給京師

題徐大章白寉山居

三月晦日

寄內弟陸熙之

寄潘時雍

送翁鎭方歸天臺

題雲溪耕隱

題丁成之淸樾軒

鄭憲卿省郎織毯松江還詩以送之

門李克敏將歸吳陵作詩爲別

賦小瀛洲

題薴溪漁友宅

十月聞雷

靈鷲觀燈

謝買齊臣惠碧盌

題靜天鏡碧水春軒

送興福寺鎭靜庵

六月三日泛舟

七夕

十一月廿三日夜集次韻盧廷舉一首

剪韭軒

題玉士亨看山處

元夕次韻鐵崖楊先生

二月十六日雨中遣興

淸明日陪楊鐵崖飲城東門是日風�

送淩彥衝歸杭

寄林叔大

槐陰亭

卽事

經故內

立夏日

題云深處

題夏士文園亭

重午

瑞蓮

題淵明像

題松鶮山居圖

寄奎方舟後用章二上人

白蓮

中秋

錢塘秋夕

奉寄崔伯恭左丞

無題

夜坐

立春日燕西淸髙士滄洲一曲歌者李氏善胡琴者阮仲朋引觴奏伎賓主盡歡卽席賦詩一首

別呂徳常

姑蘇

陸景周宅槁梧復榮以瑞梧命之爲賦首

錢唐春日

遣興

春和鐵崖先生水仙入韻

二月五日燕夏士文漪瀾堂與者魯道原馬文壁馮困如賦詩一首歌者張寶童不至故及之

浙江亭觀潮

嘉禾道中

五月十一日過璜溪訪馬文璧時同門呂徳厚具酒相邀猶雨夜歸明日文璧有詩見寄用韻答之

支子

綠陰軒夏日書懷

客居

風涇定光寺周回三里皆荷花彷佛有錢塘西湖之勝與筠谷髙士同賦

題周伯昂水村圖

題劉商觀奕圖

初冬口號

答宇文仲美

冬日漫興

巳酉立春日

正月二日偕邵篔谷過呂徳常宅畱飲

聞夏士文南歸喜而有作特先寄之

寄陳性天

三月五日飲於性天所有紫牡丹一本三花不意池館丘墟之後復見於此爲賦一首

雨中書懷

過滄洲有感一首

送桑子材歸縻塘

十二月十六日雨雪至十九日大雪次韻陳仲謀一首

十二月廿六日蔡叔庸至剪燭聽雨一首

○送襲封衍聖公孔希學還闕裏【在京作】

星斗光芒萬丈騰賜書連舸出金陵雁違靑冢天將�馬度黃河夜已冰慱士經雜終漢出上公爵重自唐�喜聞手植庭中檜翠接東蒙幾百層

○送愚上人歸越中並木奎方舟長老【在京】

天界歸來亦已遲庭松此日定回枝山中結����海上畱衣有退之寉去雲霄隨錫狀龍收風����西湖若見方舟老爲說三生夢裏詩

○觀海與鮑仲孚同賦

弱水之外有蓬萊雲中髣髴金銀臺終驅�����始與鴻蒙一气開石壁三更看日上星槎八����麻姑何處窺淸淺近日無書寄寉來

○送王克讓員外赴陜西

貂裘萬里獨衝寒舊是含香漢署官白雪作花���靑山如鳳馬頭看關中相國資王猛海內蒼生望��應念東南有遺佚采芝深谷尙盤桓

○送戶部尙書貢泰甫開司閩中榷塩易米給京師

昨日除書下五門地兼中外亦殊思三山迥出南荒小八座元同北斗尊悟主已知如內相封侯終見自公孫荊揚樂土今凋擦他日從客爲一言

兩隅未掙出師頻聖主經營伏老臣天河轉粟遙通薊臘月看花近到閩道上豺狼應避馬山中猿馬不驚人公餘定有詩千首好托邊鴻寄蚤春

○題徐大章白寉山居

孤煙一曲紫雲村好客尋常遠到門水落已知魚可�夜深不畏虎夔藩鄰人送酒酌花下稚子讀書當��白寉千年時過上屯中還有令威孫

○三月晦日

王師未下姑蘇臺客子野次獨徘徊城南酒����院裏桃花空亂開兒女新年俱已長弟兄何����故人重裏寄書至相約山中拂紫苔

○寄內弟陸熙之

我別禦兒溪上宅月當二十四回新如何萬����卽恐回鄰非昔人簫鼓誰家猶作社樓臺�����夜寒憶爾無由見悵望黃姑祈木津

○寄潘時雍

桬閒居學灌園一椽茅屋近靑門野烏得食頻���慈竹團陰定長孫賓客過門車蓋合兒童汲井轆轤�春風金穀空流水且共髙歌醉瓦盆

○送翁鎭方歸天臺

雲气空蒙是赤城髙歌歸去不勝情天傾滄海東南迥地接丹丘日夜明念我好將黃獨寄知君先向石橋行春風一路啼鶯巧定有花間窈窕迎

○題雲溪耕隱

屋外靑山靑似蓮雲溪隱者卽神仙桑麻杜曲非無地雞犬桃源別有天載酒鄰翁時叩戶賣魚溪女不論�臥龍何事煩三顧祗合隆中老歲年

○題丁成之淸樾軒

九龍山前處士宅艸堂低小盡靑苔樹陰滿地日不到水气著人秋已回無數黃鸝相對語有時翠碧忽飛來移牀與客竹間坐千里好風何快哉

○鄭憲卿省郎織毯松江還詩以送之

鶴城翠織出天機捲付星查使者歸瑞艸奇花春欲動彩鸞靑鶴晝交飛峒人不用誇山罽朝士何須惜地衣聞說千秋佳節近吳宮髙會更光輝

○雲間見李克敏將歸吳陵作詩爲別

與子西東二十霜尙思年少醉錢唐人間日月如行客馬首山川忽異方歷歷早鶯初變語翩翩歸雁未成行明朝陌上重分袂更盡吳姬酒一觴

○賦小瀛洲

海上瀛洲碧水新地連方丈絕風塵九光霞館邀王母一曲鸞笙降玉晨若木回枝長掛日桃花結子不知春祖龍謾自求方士卻恐流傳語未眞

仙人長伯白銀宮不似淮王禮八公日月自周三島外山川盡縮一壼中亦麟紫鳳池臺勝奼女河車服食同淸夜步虛相和處琪花如雪又春風

○題薴溪漁友宅

徵君白薴溪頭住細雨斜風一短蓑山木兩邊啼杜宇浪花千頃落駕鵝故人且復光武使者何湏訪志知�我亦買田來結屋沙棠船小日相過

○十月聞雷

天气初寒春尙賒坎中夜半有鳴蛙百年宇����十月雷霆起蟄蛇老柳黃垂霜後樹小桃紅����三公爕理非無術愁聽空江度鬼車

○靈鷲觀燈

天樂風傳應壑雷鷲峯春色似蓬萊一天�����千月龍宮徹夜開西國胡僧依樹坐上方天����夜深借榻山房宿更欲題詩到二臺

○謝買齊臣惠碧盌

萬里堅昆來碧盌靑蓮十葉類天成於闐蒼玉���韶州白甆空得名馬湩可能羞北饌駝蹄且復薦��茅齋此日足家其一詩爲報故人情

○題靜天鏡碧水春軒

綠波如酒不成潮一曲潛通海眼遙祗樹國深靑鳥下桃花浪暖白魚跳疏星夜列開天鏡細雨朝飛落虹橋杜老賦詩湏重過遠公結社肯相邀

○送興福寺鎭靜庵

西山樓閣湧波濤西國髙僧見白毫貝葉有又畱藏室天花無迹上方袍毒龍在缽秋云濕馴虎當門夜月髙聽法他年陪相國定因元亮置松醪

○六月三日泛舟

六月三日好天气淸江轉柁雨晴初樹頭云斂山��石腳水生跳白魚何處老翁還獨釣可憐遊子���野王堆前三女竇得意唱歌隨所如

○七夕

滄江雨歇暑漸微銀牀一葉迎秋飛牽牛�����明月不照徵夫歸寸心耿耿只自苦雙鬢�����仰候神光向中夜秋螢暗度鴛鴦機

○十一月廿三日夜集次韻盧廷舉一首

河橋春向柳條歸買酒從教更典衣倒海北風三日盛著人南雪六花飛銅盤燒蠟詩初就羯鼓催觴令不違身後空名亦何用獨憐張翰早知幾

○剪韭軒

三韭行廚亦浪誇傍人猶笑庾郎奢春宵翠截山中華臘月黃分雪後芽野飯猶能畱上客侯鯖豈復到貧家盤中一筋靑絲細絕勝蕪菁散作花

○題玉士亨看山處

看山何處候神仙地近城南尺五天林屋雪消攢玉筍上方云影出靑蓮行人獨去西風裏倦鳥雙回落照邊此日騎曹誰記馬閒支手板思悠然

○元夕次韻鐵崖楊先生

元戎出號初鳴鐸狂客忘歸更賦詩貔虎千屯防要地魚龍百戲夢淸時月臨粉蝶南樓靜天接滄江北斗垂可得夜遊重秉燭佳人雙唱玉交枝

○二月十六日雨中遣興

城頭落日啼乳鴉城中煙火冷千家斷雲漠漠���急雨紛紛風更斜世亂不歸空灑淚春深何處���白龍堆前水二尺明日泛舟攜紫霞

○淸明日陪楊鐵崖飲城東門是日風�

蕩舟撾鼓出東門怪兩盲風野色昏海上�����樓頭三日共開樽靑山石馬新人冢綿樹黃����快意百年須痛飲轉頭何處不銷魂

○送淩彥衝歸杭

正好聽君蘇武慢傾壺共坐白鷗沙十年戎馬猶塞路三月歸舟催到家江燕與人同是客野桃成子亂飛花使回多寄平安字要看張顚醉墨斜

○寄林叔大

湖州別駕三年別文采風流想見之水晶宮裏無傳箭浮玉山前多賦詩海燕空歸尋舊宅具蠶未老賣新絲金閨學士臨池處還與何人話昔特

○槐陰亭

雲團車蓋起重重文正三朝相業隆種樹百年蟠厚地讀書六月坐淸風蟬吟露葉初回夢虫吐秋絲忽墮空今日洛陽卿相宅牡丹誰看狀元紅

○卽事

少海旌旗落照中沙陀兵馬雁門雄朝宗久廢諸侯禮翊戴方尊節度功今日豈宜求騎劫當年應失倚全�丹書鐵券存終始萬古山河帶礪同

○經故內

山中玉殿盡蒼苔天子蒙塵豈復回地脈不����潮聲猶上浙江來百年禁樹佑誰惜三月�����此日登臨觧題賦白頭庾信不勝哀

○立夏日

江寒雨急仍北風扣戶喜聞南巷翁錦城鮓送���玉盌酒瀉桃花紅三月忽驚春似客百年那得老還�一雙黃鸝寂無語飛過小月髙樓東

○題云深處

朝看云出暮雲歸翁住云深已息機海上仙人教種藥山中玉女未收衣須知倐忽神龍變已作絪縕野馬飛我亦無心共乘來往五城闕夢魂稀

○題夏士文園亭

窓戶靑紅竹裏開竹深無地著塵埃山移閬花千峯出水接銀河一道回釀酒每畱賓客醉賦詩重許老夫來暖風遲日春如海隨意何妨坐綠苔

○重午

北裏共持菖歜酒南翁未觧木綿裘臼波靑嶂三吳地怪兩肓風五月秋揮淚幾時朝鳳闕招魂何處覓龍舟海橊一點紅如火時序催人共白頭

○瑞蓮

雙花相向復相輝白帝西遊擁一妃羽蓋風淸朝並載珠宮月冷夜同歸翠房已作鴛鴦結紅粉那成候��亭上酒醒杏不斷滿汀暮雨濕仙衣

秋水嘉蓮瑞一門初花驚見出同根美珠�����鼓瑟相靈有返魂相府昔年曾制曲仙家�����合歡何限風流意怨綠愁紅謾自繁

○題淵明像

素琴無弦不復鼓淸尊有酒還相持者奴遷鼎亦苦早先生拂衣應已遲子房結客報秦日武侯出師匡漢時古人今人本同調坐對南山惟賦詩

○題松鶮山居圖

仙客盧敖東海頭好山百轉接丹邱開田種玉一千頃閉戶讀書三十秋雲气上天如白鶴茯苓入地化靑牛年來浪迹吳淞道夢裏猿聲憶舊遊

○寄奎方舟後用章二上人

奎公不種遠公蓮卓錫西湖已十年路入雪山靈艸合泉通滄海毒龍眠聽法每期雙樹下題詩湏到四卷前干戈滿地傷飄泊目斷千峯紫翠煙

○白蓮

太液初花宿露團香濃粉淡不勝寒金莖側瀉仙人掌玉葉危擎帝子冠水闊天空愁欲墮風淸月落好誰看西湖腸斷西施采一曲菱歌唱未闌

○中秋

中秋甲子無風雨吹笛星橋意最關七寶已修天上月三神不隔海中山故人此夜知何處狂客經年且未還小隊羽衣新按曲廣寒宮闕夢魂閒

○錢塘秋夕

殘蠟無光小院幽梧桐一樹更蕭颼西陵風雨來淸夜南國山河入素秋雞唱四鄰呼客夢雁回千里帶邊愁可憐季子貂裘獘遲暮何爲賦遠遊

○奉寄崔伯恭左丞

武林城下捷書回郡縣遙知次苐開一柱危擎南極正三江遠阻北人來謳歌後見唐虞徳匡濟深期管葛才東閣幾時陪笑語雲間夜夜仰中臺

○無題

樓臺十二近藍橋簾幙重遮半面嬌洛浦有神通子建天壇無意會文簫仙衣雪皎裁蟬翼寶髻雲松插鳳翹月落紅寒春夢斷相思空寄海門潮

錦瑟鸞笙恨總牽尙思華屋對嬋娟春風豆蔻初含日玉女蘭香未嫁年綃拆鴛鴦裁寶扇酒行琥珀瀉銀船蓬萊一別三淸淺憔悴應知不及前

○夜坐

夜寒蟋蟀語秋根獨客無眠憶故園天作穹廬籠四野月飛明鏡照千門胡笳相應時時發戎馬初生處處屯秉燭封書寄兄弟一身猶滯海西村

○立春日燕西淸髙士滄洲一曲歌者李氏善胡琴者阮仲朋引觴奏伎賓主盡歡卽席賦詩一首

百花堂深香霧生將軍燕客更多情春光已到篔簹谷客夢如在芙蓉城蛾眉八字遠山碧鳳尾雙絲流水淸金樽美酒敵秋露今日爲君懷抱傾

○別呂徳常

黃寉仙人道徳尊少年曾記及龍門王山照座聯兄弟白髮升堂識子孫衰謉已知英气盡激昂猶喜賞音存不堪杜宇催歸客明日扁舟出海村

○姑蘇

城潰姑蘇伯業終蕭蕭茂苑自秋風靑絲白馬來江表紫蓋黃旗入洛中宮殿獨畱殘月照綺羅應逐曉云空如何十萬貔貅士不及吳陵一旅雄

○陸景周宅槁梧復榮以瑞梧命之爲賦首

石上孤上百尺標鳳皇枝老尙蕭蕭半身秋委龍虵蛻一气春回霹靂焦影薄未能遮月色聲和猶待按云韶山童日夜勤封植莫使靑靑露葉凋

○錢唐春日

三月皇州望欲迷湧金門外艸初齊滿山雲气不見日一兩天街都作泥溫室樹移鸚鵡去玉津花落杜鵑啼斷槁何日重攜酒醉和兒童唱大堤

○遣興

我住雲間今四秋恰如杜甫在秦州賦詩黃耳冢前去打鼓白龍潭上游暮景飛騰如過翼此身浩蕩一虛舟黃塵九陌繞車蓋且年老翁隨海鷗

○春和鐵崖先生水仙入韻

千葉名花閬苑移濃香百和爲重肌藻翹半脫春如醉翠袖輕扶夜更癡賦就陳王空自怨佩遺交甫至今疑承恩不向金塗立入道初將羽帳離步月有時羞素女行雲無意妬瑤姬水邊寂莫誰能賞林下風流總未知腸斷二生孤舊約眼明萬槁出新枝朱弦五十閒瑤瑟黃九爲君重賦詩

○二月五日燕夏士文漪瀾堂與者魯道原馬文壁馮困如賦詩一首歌者張寶童不至故及之

漪瀾堂上又東風報答春光酒未空海鳥一雙鵬尾白山花千朵寉頭紅水邊列坐皆詞客天上淸歌少玉童不省日斜誰倒載從教拍手笑山公

○浙江亭觀潮

山摧岸坼晝冥冥動地西風帶蜃腥滄海倒流吞日月靑天中裂走雷霆欲擡白馬今無迹莫信神魚尙有靈一气虛空自升降乾坤與我亦浮萍

○嘉禾道中

秀州城下雪漫漫一客東歸更覺難雁度空江寒月黑馬嘶畏路曉風酸吳趨欲賦知誰和漠節忘回不復看俯仰乾坤正蕭瑟雲間身寄一枝安

○五月十一日過璜溪訪馬文璧時同門呂徳厚具酒相邀猶雨夜歸明日文璧有詩見寄用韻答之

因君懷抱未能開白寉磯頭一棹來江黑坐看飛雨至酒酣催趁落潮回故人有約金重過野老無機不用猜明日山瓶猶未竭當筵更擲左慈杯

○支子

南風院落掃繁英薝卜無人也自榮五月六花開白雪何年三粒種靑城已將色染天衣重那惜香分水殿淸胡蝶夢回聞更好酒醒夜半月微明

○綠陰軒夏日書懷

錦水西頭處士家深林無徑綠陰遮窓前翠合書帶艸階下紅開旌節花本藉居亭蘇老病屢從宴賞悅淸華一雙海鳥無機事日日飛來傍釣槎

○客居

移家處士橋西畔六月蒲蓮暗野塘乳鴨成花能黑白風蟬隔葉自宮商買田不待沾微祿垂釣須教具小航自比成都浣花叟旁人應是咲淸狂

○風涇定光寺周回三里皆荷花彷佛有錢塘西湖之勝與筠谷髙士同賦

南風隔浦聞花气菡蓞紅開十里花宮女三更環白帝洞庭千頃落明霞鑿池不待煩靈運載酒渾疑過若耶何日與君追勝賞滿船明日唱吳娃

○題周伯昂水村圖

愛爾讀書陽羨裏。喬林古木五湖東。山如城郭銅棺並。水落田疇罨晝通。野老猶能說周處。仙人何許覓張公。園收橡栗霜初重。飯煮桃花歲屢豊。馬隊豈堪延祖企。艸堂今復見盧鴻。已知貢賦隨時給。還咲衣冠與俗同。一般微茫在煙浪。采菱歌斷夕陽中。

○題劉商觀奕圖

日落靑山未了棊兩翁渾似海僧癡不辭虎口方爭險曾取龍牙會出奇春在洞天應不老路經石室到今疑老樵若悟歸來早物外神仙豈復知

爛柯山頭生白雲爛柯人去世空聞楸枰有路縱橫列石子如星黑白分寂寂中流方對壘迢迢出塞未成軍當時一著安劉氏四老應宜策上勛

○初冬口號

朝來吉語觧離憂四海銷兵戰伐休地辟堯封皆內屬江通禹鑿已安流復見老生談俎豆遂聞壯士脫兜鍪種瓜好覓靑門地我亦爲園學故侯

○答宇文仲美

五兩夜逐秋鴻䢐十年辟兵無定居君今不奏子虛賦我亦終返班生廬蹲鴟如斗足野飯江魚斫玉分王余更種南山豆一頃試看身子帶經鋤

○冬日漫興

大陰十日猶未觧臘月荊揚气候偏兩合樹聲來夜半風催花信立春前酒徒已老今何處狂客不歸殊可憐山茶一株欲爛熳百壺畱我醉新年

○巳酉立春日

今朝獨酌黃柑酒海曲逢春且自寛老愛陶潛家栗裏貧如杜甫客云安身輕不佩將軍印髮短猶勝隱士冠試筆更題新帖子風光無處不宜看

○正月二日偕邵篔谷過呂徳常宅畱飲

東風十日消殘雪溪上水生三尺髙同舟爲覓故人去閉閣不放老兵逃銀甲彈箏促雁柱玉盤縷肉鳴鸞刀夜深更盡百杯淦惜淋漓宮錦袍

○聞夏士文南歸喜而有作特先寄之

傳聞正月樓舡發靈鵲先人到竹扉突厥殘兵河外徙慕容諸客海邊歸山花兩過紅於酒江艸春深綠染衣從此髙歌太平日往來林下定無違

○寄陳性天

西嶽雲臺陳處士移家秋浦四無鄰光生虛室渾如雪夢在淸都別是春搗藥或聞林下鳥看花長悞世間人我來更乞胡麻飯爲爾題詩滿綠筠

汛掃天壇事老君卽從年少悟奇文靑童汲井朝分乳玉女裁衣夜染雲水上灻魚還可駕山頭白寉自成羣遙知客去能長嘯月冷天空半嶺聞

○三月五日飲於性天所有紫牡丹一本三花不意池館丘墟之後復見於此爲賦一首

名花新剖麝囊開與客花時踏雨來越土一枝分閬苑春風三朵出瑤臺朝云重壓珊瑚樹宿露低傾瑪瑙杯重憶當時歌舞處五侯池館錦千堆

○雨中書懷

漢苑秦宮迹已陳。金沙一簇爲誰新山河有恨空懷古風雨無情只送春南國鷓鴣愁北客。東家胡蝶過西鄰。尊前莫唱升平曲。白髮秋娘也自顰。

○過滄洲有感一首

駟馬橋南曲徑賖可堪重過故侯家靑袍杜甫從漂梗白髮劉郎怨落花憔悴已看身似寉娉婷不見髻堆鴉野芳亭上春猶在獨坐吟詩到日斜

讀胡笳曲

雨夜獨坐

秋思

紅菊

雨夜

至日

讀胡笳曲

百年已到甲辰終休倚山河百二雄八駿何勞巡海上一龍今見起江東専門學士空談道仗鉞將軍競策功忍聽胡笳舊時曲此身飄泊嘆秋蓬

雨夜獨坐

天陰十日不見星蟄龍欲起驅雷霆大風五月忽動地急雨三更如建瓴剪燭西窓還獨坐辟兵南國幾時寧可憐骨肉求相隔滿樹秋聲誰與聽

秋思

兩河兵合盡紅巾豈有桃源可避秦馬上短衣多楚客城中髙髻半淮人荷翻太液非前日花落蕃禧又暮春莫上髙樓望西北逺山猶學捧心顰

翠柳無枝拂禦堤風來閶闔更淒淒玉籠別主鴛鴦拆金井啼秋絡緯齊水上拾紅韓氏女窓間織素竇家妻傷心又送韶華去直似黃河不向西

帳望知音阻漢臯海門秋水欲成濤鷓鴣未肯隨胡雁燕子長教辟伯勞錦繡莫酬靑玉案琵琶空續紫檀槽可堪獨閉簾櫳坐花影鋪階月正髙

紅菊

日照東籠爛若霞誤驚春色到山家宮人曉殢莆萄酒道士秋開躑躅萇莫擅鵝翎欺白雪未論寉頂餋丹砂霜中苦節知誰並兩里寒香只自誇寂莫也羞彭澤陋風流還競洛陽奢移樽九日來同賞插帽休譏老孟嘉

雨夜

寒夜悲吟似夜蛩銀釭何事結花紅愁聽風雨三更盡夢在波濤一葉中神女佩環歸楚館鮫人機杼靜珠宮連陰未解何由旦翅濕南飛萬里鴻

至日

獨客無家望轉迷山空木落气淒淒愁催短髮渾如寉病覺長身不稱犀書斷薊門天萬里禪經秦樹雪千溪何由去學神仙術一鼎丹砂夜自泥

日上扶桑曉色紅。閉門慵似杜陵翁干戈送老甘人下江海生春尙客中雪盡南枝開大庾。天回北斗掛空同。試傾百斛蕪城酒。未嘆飄零兩鬢蓬。

○送桑子材歸縻塘

書囊未了復晨雞歲暮扁舟出大溪司馬倦從枚乘客伯鸞欣對孟光妻山通石屋風煙合海接天河日月低一路梅花千樹雪春來約我酒重攜

○十二月十六日雨雪至十九日大雪次韻陳仲謀一首

膝六春前試出奇三吳人賀太平時空山何處鑱黃獨半夜無風雨白釐梁苑一時賓客盛藍關千里逐臣悲老夫坐看縱橫落醉擁鳶肩日賦詩

○十二月廿六日蔡叔庸至剪燭聽雨一首

水气昏昏接海邊淸江狂客系吳船天風十日河冰碎夜雨三更瀑布懸寂寂春光歸柳上匆匆離色在花前故人著屐能相過剪燭西窓話昔年

淸江貝先生詩集卷之五

●淸江貝先生詩集卷之六

七言律詩﹝二﹞

◆七言律詩﹝二﹞

元夕

郊居

紅楳

蜀山圖

庚戍中秋九思主人置酒予洎景囦副使子仁理問同會時風雨驟作抵暮旋止天無餘滓華月東出相與聯句千餘韻皆大醉就寑遂忘所詠因復成一律

歸殳山一首寄楊徳中丁一寉

庚戍九日是日聞蟬

水芙蓉

寒夜憶梅擬西昆一首

次韻陳仲謀

次韻楊鳴寉

發春試筆一首

遊硤石西山訪逵上人坐天開圖畫所爲設酒賦詩一首

再用韻畣古道一首

送王熙易奉使安南

京師兩夜一首呈宋景濂學士王子充侍制兼主事

丁一寉病愈見寄然且戒酒次韻答之

送楊鳴鶴還鴻山

題材上人遐觀樓

鶴山親捨詩﹝並引﹞

龍江道中

送韓伯時歸山陰

贈王廷威

壬子春二月丙戍天雨新霽卉木向榮遙睇紫微復動遊山之興因述一首奉寄一寉子材復東良性諸友洎古道明遠大用默庵方外交以訂其約云

寄糜孝子

寓幽湖客捨

送朱顯道赴濠上

試院中和常景元韻一首

中秋試院和馬新仲一首是夜無月

九月望日錢塘瑪瑙寺僧照覺原過幽湖讀書所出示詩數萹因其別也走筆賦詩一首爲贈且有紫微山之約云

癸丑元日喜雪因攜酒過來靑堂招諸生共飲

寄材大用言默庵暢明遠

臨平道中

一寉道人回殳山未遂盍簪先以寄之

送谷克歸湖南侍親並東李中卿縣丞

五月三日登閣東望靑溪白蓮粲然如雪倚久之爲賦一首

送趙澤民歸越中

送江西僉憲趙宗典移守合州

送朱伯良赴隴西縣丞

送莫彥英赴賓州上林丞

送醫師張仁齊

贈龍虎山鄧子方煉師

二月一日病中口號

送馬本道赴潁上

送楊九思赴廣尉經歷

新晴

送朱質夫赴寧遠知縣

梅泉處士長卿挽詩

送詹同文承旨還鄕

贈韓友中

和張思廣九月韻時王景行阻雨不赴

鳳皇臺

秦準對月

送呂元歸四明

巳卯淸明日偕馬新仲李守中劉志遠遊聚寶山過泐季潭長老三塔院飲於志遠賦詩一首

次韻夏士文

題王顯宗巡歷圖

分教中都一首

苦兩淮水泛溢往來不通緬懷南京故人鄮子憲爲賦一首

次韻方文敏秋興五首

丙辰元日時在鳳陽趙穆仲方文敏王継遠枉騎相過

題洪大隱傳後

賦晚菊黃白二本

秋日漫興

次韻楊秉哲錄事見寄二首

病中一首寄方文敏

早春寄黃仲眞

鳳陽晚春

送馬伯溫之廣西

送王用中歸金陵以有親迎之期因並及之且戒其進學

賦西山爽气亭

送王以寧歸建徳並東魯道原

方文敏惠二白瓶及新茶土鐵

聽松樓

畱別陳敬夫

寄燕府錄事楊秉哲兼簡新民蘊徳二紀善

題梅軒

洪武六年五月初一日早朝奉天殿西域國師來朝蓋前代所未有也目擊盛事因賦一首

殳山隱居夏日

○元夕

夜醉城南酒百缸春來端使客愁降障開雲母東西一燈射琉璃日月雙鐵笛仙人傳麗藻金釵小妾度新腔歸來誤作三山夢月色如冰白滿江

○郊居

背郭茅堂低入燕。通村小徑曲縈蛇。碧雞坊裏詩人宅。石鱉崖前刺史家。流水暗通三徑竹曉云濃掩一溪花他年著我林間老。垂釣共分鸂■﹝涑鳥﹞沙

○紅楳

時世新妝學內家。漁人錯認武陵霞。百年艮嶽空畱樹。一夜春風爲染花。月裏嫦羞素服。山中仙客餌丹砂。也知風骨依然在。雪後黃昏瘦影斜。

○蜀山圖

連峯接岫寫秦州兩洗蛾眉積翠浮石出劍門皆北向水通鹽澤自西流松頭一片秋云濕鳥背千盤細路幽策馬匆匆度關客何如漁父一扁舟

○庚戍中秋九思主人置酒予洎景囦副使子仁理問同會時風雨驟作抵暮旋止天無餘滓華月東出相與聯句千餘韻皆大醉就寑遂忘所詠因復成一律

溪云通月轉金盤石上移樽興未闌可惜少年今總老莫辭良夜試同看玉人不得攜王趙詞客猶能敵孟韓細數中秋知又幾松花新酒更湏幹

○歸殳山一首寄楊徳中丁一寉

殳山卽與浣花同犬吠雞鳴處處通卜宅定如唐杜甫部符湏得漢文翁荷歌夜雨衰猶綠棗落秋風熟已紅一寉道人今可過九龍山客試相從

○庚戍九日是日聞蟬

今日出門風雨收。東山西山須可遊。那能束帶王事。且復開尊破客愁。雁別紫臺初辟雪。蟬鳴紅樹不知秋。桃萇細菊應相笑。歲月無情自白頭。

○水芙蓉

萬里名花蜀上分澄紅渾似錦江濆夜承仙掌三淸露春剪巫山一片雲未許王家誇少婦還從卓氏妬文君所思欲寄知何處雁斷天南日色醺

○寒夜憶梅擬西昆一首

星河西轉夜初長夢斷羅浮月在梁靑女五更欺病骨玉人千里割愁腸銅龍水滿聲催漏絳蠟花銷淚作行明發南枝應有雪試從樹底覓春光

○次韻陳仲謀

一夜秋霜入鏡中靜觀諸妄已圓融離禽自托寒枝小病馬猶思碧艸豊出海雲霞無旦暮紅天日月自西東危樓獨倚無窮思心事何人得與同

○次韻楊鳴寉

玄圃滄洲願未酬。倐忽光景豈能畱江艸江花還刺眼春風春雨又從頭已知出處非同調。且擬登臨爲寫憂。尹看南山盡松栢。英雄何處葬眠牛。

○發春試筆一首

宮花無意插烏巾。暫到金門遂乞身不用天官書上苐已蒙學士喚山人葛洪井畔應堪老。範蠡湖邊又見春。重賦遂初慚造化。狂歌痛飲樂吾眞

○遊硤石西山訪逵上人坐天開圖畫所爲設酒賦詩一首

淸明無兩試登山丹井西頭一扣關石戴樓臺飛鳥外天開圖晝白雲間桫欏樹合陰初綠躑躅花殘色尙殷卻喜遠公能置酒老夫爲汝一開顏

○再用韻畣古道一首

宮殿如波湧兩山上方不與世相闗望窮弱水三神外夢在匡廬五老間茶烹土銼旗槍碧酒瀉銀瓶琥珀殷聞有仙人葛洪井丹砂乞我駐紅顏

○送王熙易奉使安南

持節遙通五嶺南酒闌插劍气猶酣海風不洸春冬瘴山兩長和旦暮嵐玉盌白浮椰子重金盤紅擘荔支甘紀行定賦詩千首蠻語時同父老談

○京師兩夜一首呈宋景濂學士王子充侍制兼主事

昨夜歸心已到吳秋風相趣理荒蕪蓬蒿一畝揚雄宅桑柘千家範蠡湖但覓丹砂扶老病那能白髮事馳驅題詩爲謝京華客秦駐山頭一腐儒

○丁一寉病愈見寄然且戒酒次韻答之

千年遼海歸來寉骨相依然玉雪淸康樂愛山元是癖淵明斷酒信非情鄰人問事時時過野老知名處處迎三月閉門才一出南風萬頃綠疇平

○送楊鳴鶴還鴻山

慷慨長歌行路難何鄕堪借一枝安黿鼉吐浪江湖闊蟋蟀近人天地寒田父朝攜新酒送山妻夜補舊衣完只應去逐梁鴻隱萬壑風煙試獨看

○題材上人遐觀樓

上方臺殿酒波濤萬里無雲見羽毛滄海一杯流地底雪山千仞小秋毫天邊作客登臨倦夜半驚人咲語髙猶有秦川公子筆爲君題賦擅風騷

○鶴山親捨詩【並引】

富春爲具孫權之裏權大父鍾甞種瓜瓜美有三客謁之鍾爲設瓜旣而指示鍾葬地化寉而去故名棲寉村其地有黃花洞世傳黃石公所居洞有石牀尙在每風雨輒聞兵甲聲大霽則石牀隱隱有人見可識瑯函二字余友李巨川與母隱於是遂題其室曰寉山親捨元至正中會稽楊鐵崖先生數遊洞中必過巨川飲竟日忘返余爲賦詩一首

我愛郎君似老萊移家歸隱碧山隈赤城舊合尋常過白髮慈親八十開亂後桃花還自發秋深榿木更湏哉炊煙幾處相連接雲气無時共往回泉出龍蛇多枸杞石蹲虎豹盡莓苔賞心最憶黃花洞亦擬他年跨寉來

○龍江道中

長江風浪走髙棬白首西西遊苐一回五文章龍虎气六朝形勝鳳皇臺艸生白下連天碧花近淸明滿地開一路好題詩百首金閨使者不湏催

○送韓伯時歸山陰

中書落筆萬人驚奉檄東歸也自榮十葉相傳忠獻貴一官初授廣文淸春歸故國花都謝雨過空山蕺已生亦欲相從涉江去千巖萬壑杜鵑聲

○贈王廷威

江南文物三槐後傾坐郎君有阿戎酌酒初逢李盛宅說詩頻過杜陵翁麒麟騕褭歸天育結綠縣黎待國工插架書多湏可讀日長山院杏花紅

○壬子春二月丙戍天雨新霽卉木向榮遙睇紫微復動遊山之興因述一首奉寄一寉子材復東良性諸友洎古道明遠大用默庵方外交以訂其約云

東風日夜催花發花滿溪南路不分三月黧黃成鼓吹四山金翠掃煙雲題詩尙憶維摩室酌酒重登帝子墳如此風光君莫負畫舡歸載石橊裙

○寄糜孝子

幽湖老人七十餘一身如螙隱圖書朝廷不起常夷甫鄕黨已知徐仲車海燕定巢來屋裏林烏得食上階除雨晴有興卽相過一葉小舟通竹渠

○寓幽湖客捨

我無太古明星宅白首西東寄此身已免崎嶇投劍外敢辭寂莫老江濱枇杞結子初肥兩芍藥畱花不見春萬古乾坤同逆旅兩山風月屬詩人

○送朱顯道赴濠上

將軍五月過旴■﹝日臺﹞雪浪樓船快馬馳天地重開新造國山川多紀壯遊詩千屯霧合耕耘處萬里星奔貢賦時卻向秋風候旌斾南還莫負雁前期

○試院中和常景元韻一首

野老何知近上臺髙堂夜坐曙鐘催采珠滄海元無價懷璞荊山信有材三月龍門湏快躍五更魚鑰未曾開卻思年少多英气也赴槐花此地來

○中秋試院和馬新仲一首是夜無月

花落銅盤蠟炬殘風簾讀卷未能安地分甌越秋多雨人在蓬萊夜更寒敬禮每煩陳俎豆淸談仍喜接衣冠獨無仙客知微術天柱峯頭借月看

○九月望日錢塘瑪瑙寺僧照覺原過幽湖讀書所出示詩數萹因其別也走筆賦詩一首爲贈且有紫微山之約云

野老讀書溪水南渾如杜甫百花潭安得仙人來七七且從禪客語三三山多秋雨都荒菊樹著新霜未熟柑更約葛洪丹井上好詩連夜爲君談

○癸丑元日喜雪因攜酒過來靑堂招諸生共飲

夢覺黃雞唱已三隔窓聲碎飼吳蠶驚風夜半愁回北瑞萶春前喜過南攜酒試從由田父飤買花那老人簪豊年有象應堪卜滿意來靑共笑談

○寄材大用言默庵暢明遠

中秋看月醉流霞月裏桫欏又落花老去翻經思古寺春來乞食向誰家三山弱水元無路七寶恆河更有沙他日升堂重論法莫嗔身坐白牛車

○臨平道中

三月六日好天气臨平湖上酒舡開靑山如鑿自髙下白雲不收時去來道上看花多躑躅林間伐木到楊梅如何也趁西風燕遠過錢塘又一回

○一寉道人回殳山未遂盍簪先以寄之

三日不見已爲疏別來忽後一秋餘檇李城邊又回雁桃花水生初上魚可無薄酒試畱客定有新詩能起予絳蠟雙葩連夜結卽聽鳬舄到階除

○送谷克歸湖南侍親並東李中卿縣丞

五兩風生楚客歸夢魂先已到庭闈九疑舜冢蒼梧野三國周郎赤壁磯天地茫茫人自老古今歷歷鳥空飛若逢李白煩相問別後平安一字稀

○五月三日登閣東望靑溪白蓮粲然如雪倚久之爲賦一首

地淸無暑卽蓬萊髙閣披襟亦快哉楚樹日沈風北起鐘山云合兩東來枇杷子熟三時過菡萏花髙一色開今夜夜涼無限思吹簫人在鳳皇臺

○送趙澤民歸越中

天末秋風生白蘋連環入夢客思親蛾眉下嫁終傾國猿臂湏封莫問人禹宂讀書今幾歲蘭亭載酒約新春翰林供奉如相問爲說愁添雪滿巾

○送江西僉憲趙宗典移守合州

今日梯航萬里通使星一點向秦中蠻夷十月無冬雪山水三巴有閬風須可賦詩邀杜甫卽看爲政似文翁珠還合浦元非異但慶三田黍稻丰

○送朱伯良赴隴西縣丞

鞏昌風俗今猶古城郭弦歌足幾家渭水北來同穴近隴山西過武功賒天連苜蓿荒秋雨地種葡萄壓紫霞更喜淸官有朱邑明年新政萬人誇

○送莫彥英赴賓州上林丞

十月西徵天气寒兩江今日靜波瀾蠻夷萬里皆唐制齊魯諸生盡漢官榕葉似云埀滿戶荔支經雨喜登盤柳州刺史文章妙公退從容好細看

○送醫師張仁齊

縣壺長向市中藏海底龍公夜授方廬阜仙人知董奉長安女子識韓康藥存九轉芙蓉暖松化千年琥珀香暫到京華卽歸去一毫榮辱總相忘

○贈龍虎山鄧子方煉師

鬼谷仙人弱水東身騎一鶴禦靑童坎離龍虎蟠金鼎日夜神明守絳宮筆埽瑯玕三竺雨琴彈霹靂滿林風白頭欲問長生訣笑我京華尙轉蓬

○二月一日病中口號

新年尢苦病相侵白髮無持自滿簪五柳先生蓮社約四明狂容鏡湖心滿城風雨花時過曲水東西艸色深明日兩峯茅屋下故人持酒一開襟

○送馬本道赴潁上

悲歌把酒气仍驕幕府藏名怕折腰萬古山川豪俠窟一時文武聖明朝牛羊滿野秋俱放貔虎連營夜不囂馬援已衰猶矍鑠少陵多病且逍遙當筵落筆烏絲濕劍看書絳燭銷我愧白頭居太學雲林惟待伴

○送楊九思赴廣尉經歷

卭笮康居路盡通西南開鎭兩江雄漢家大將推楊僕蠻府參軍見郝隆象迹滿山雲气白雞聲千戶日車紅明珠薏苡無人辯行李歸來莫厭窮

○新晴

扶桑日上海門東野綠山紅在眼中流水轉龍分別浦斷雲如寉趁歸風雪色一時開菡蓞秋聲五月到梧桐白頭病客鄕心折獨愧登樓賦未工

○送朱質夫赴寧遠知縣

萬里番禺自漢通乘槎有客气如虹地分銅柱風煙外山湧璚臺雪浪中帝子旌旗何處開黎人衣服與時同興來好和蘇公語又度西南月半弓

○梅泉處士長卿挽詩

先生出處任乾坤四十不登金馬門長者已稱如石建孤臣終惜棄虞翻天寒栢樹無干淚月落梅花有返魂季子繡衣霄漢立風流文采喜猶存

○送詹同文承旨還鄕

奉天殿下親承詔老著黃冠薇萬里雲霄雙寉去【時內苑從二鶴】九江風浪一帆歸春前載酒黃泥阪月下吹簫赤壁磯大采昭回看帝制山中艸木盡光輝

○贈韓友中

雨花臺下古仙客門俯百尺玻瓈江靑山偃蹇自相伍白烏浮沈時一雙天寒鑱藥龍蛇窟夜永讀書風雨自紛紛市人不足數與爾笑譚傾百缸

○和張思廣九月韻時王景行阻雨不赴

秋藕無花寄斷絲。拒霜猶學漢宮姿錦袍江令還家早白髮秋娘對客悲剩水殘山畱勝槪酸風苦雨失幽期未慚寂寞陶彭澤。更把黃花畫一卮。

○鳳皇臺

鳳皇一舉用八極金陵猶有鳳皇臺萬年龍虎自蟠踞此日鳳皇湏後來隴西太白已無迹江左夷吾眞有才登髙送客多古意長歌慷慨共持杯

○秦準對月

大江流月浩漫漫一鶴南飛尙未安素練秋垂銀漢闊神珠夜吐貝宮寒胡雛觱栗霜中起商婦琵琶水上彈惆悵故人千里隔小樓十二獨憑欄

○送呂元歸四明

千里東歸訪故園春深滿目野花繁山橫鳥道如龍轉水落蛟門尙虎蹲賀老風流誰復繼舒公气節更須論故人爲謝崔文學何日聽詩酒一尊

○巳卯淸明日偕馬新仲李守中劉志遠遊聚寶山過泐季潭長老三塔院飲於志遠賦詩一首

城南看花花正開淸明微雨灑塵埃路從周處臺前過山轉曹杉廟下來墮地遊絲輕復起近人嬌燕去仍回髙歌擊節狂歡賞共盡生春酒一杯

○次韻夏士文

故人不見十年餘長憶故人看舊書直從渠象山頭至相過鳳皇城裏居白雪翻匙共野飯銀刀出网分河魚從來陶令苦迂僻只擬東臯歸荷鋤

○題王顯宗巡歷圖

六月霜威見直臣繡衣玉斧大同巡山分駝脊髙中土路折羊腸恐遠人今日邊戎應辟馬從來漢使獨理輪白頭校字慚年少爲客京華又一春

○分教中都一首

中都學捨今百區聲教遠及萬方初新羅百濟亦遣子期門羽林皆讀書一時復見制作盛回境已安攻戰餘老夫竊祿愧無補惟觧區區校魯魚

○苦兩淮水泛溢往來不通緬懷南京故人鄮子憲爲賦一首

寒猶挾纊思南國老更看書坐北窓白兩三時如倒海黃流一夜盡成江橊化支子開無數鸂■﹝涑鳥﹞鸕鶿下作雙天上故人何日見劍心詩思未能降

○次韻方文敏秋興五首

地拱皇陵松柏深君王法駕幾時臨漢宮甘露曾聞昔周室丰年豈自今太史已刪金匱錄詞臣應制鳳臺吟憶陪仙仗千官入春日新鶯在柳陰

一日龍飛濠泗間素橐胡馬走寘顏已未肅愼通滄海更卻呼韓閉玉關使者旌貧分道出將軍部田凱歌還白頭野老知何事紫气常瞻萬歲山

天限長江雪浪浮臨江百尺起朱樓春風秋月歸新恨楚水吳山憶舊遊已沃腥臊無朔漠從來壯麗有西州萬年大業如盤石四海諸侯盡綴旋

錦城春色醉芙蓉中第樓臺有幾重萬里黃河遙北注一九函谷小東封生常客寄悲工部老托官聯忝辟雍始信童謠應千古浮江一馬化爲龍

西湖一雨始知秋水碧山明散客愁何日仙人畱白石當時宋祖戰淸流銀河接地西南界玉气通天日夜浮懷古登髙無限意暮云千里重回頭

○丙辰元日時在鳳陽趙穆仲方文敏王継遠枉騎相過

今年元日漢鍾離著處簫鼓太平時老夫畏酒後多病好客到門能說詩春前春後雪才見水北水南花更遲卻憶華堂髙會處玉盤纖手送靑絲

○題洪大隱傳後

黃冠野服共逍遙七十何曾諳市朝傾國楚紀端不嫁入山商皓若爲招田中雲實收雙玉樹底風聲厭一瓢化鶴卻歸遼海路上林無處問漁樵

○賦晚菊黃白二本

引蜂勾蝶過紅墻千葉新花只道妝仙質曉勻胡粉白禦袍秋染欝金黃東家欲鬭西家艷十日元同九日香可笑當時彭澤今淸如楚客在瀟湘

○秋日漫興

靑楓葉赤雨新霜倦容棲棲自一方已愧公孫疏學術浪傳司馬擅文章天寒老驥愁長路日落孤鴻沒大荒何日兩山陪野叟一談一咲共相忘

○次韻楊秉哲錄事見寄二首

堯封北盡薊門寬執戟陽郎喜調官幕下賦詩諸客避馬前射雁一軍歡人才今日收孫楚相業沒來許謝安無限江南好山色他年歸約老夫看

一曲西湖罨畫間花時載酒正紅韻鄒枚上客團車蓋燕趙佳人結佩環甲第樓臺分處處南朝事業尙班班傷心可得重行樂空愧沙鷗白鷺閒

○病中一首寄方文敏

一秋已過春後回柳條梅萼定相催淮南病客惟髙臥雪後故人今不來詩卷暮年愁總廢燭花淸夜喜還開東軒風月與誰賞新酒雙行琥珀杯

○早春寄黃仲眞

樂全先生七十餘樂全堂深花事初山中酒熟試畱客竹裏日髙時讀書黃冠野服眞自稱灻車駟馬今何如相知還有惠施在適意共觀濠上魚

○鳳陽晚春

愁聞杜宇還催客。老向鍾離又過春。洞隔水簾迷絕境。山名雲母憶仙人牛羊自放空村晚燕雀交飛甲第新載酒看花同一適。百年胡蝶夢中身。

○送馬伯溫之廣西

樓舡椎鼓發江中昨夜檣烏喜北風可惜春歸還送客何知別後已成翁浮天雪浪三湘闊到海雲山百粵通有子漢陽專簿領一書千里托飛鴻

○送王用中歸金陵以有親迎之期因並及之且戒其進學

王生別我向長幹。門地從來盡達官水落瓜洲初雁到山圍建業尙龍蟠秋風客路嘶驄馬。日夜仙壇會彩鸞。金印虎符來未晚。莫忘重把舊書看。

○賦西山爽气亭

屋外雲山走海濤商歌扣角气猶豪把琴有各尋陶令住笏何人記馬曹生厭市聲籨地僻老增詩興敵秋髙九峯三泖何如此金穀池臺半野蒿

朝朝攬翠一憑闌田裏從教懶不冠夢破喜聞秋雨霽神淸疑對雪峯寒霓裳琴曲傳三疊石鼎車聲出九盤南北驅馳亦何事西風塵土沒徵鞍

○送王以寧歸建徳並東魯道原

睦州城郭風煙外亂後衣冠喜尙存山倒半江雲气合灘回七里浪聲喧讀書才子初還捨買酒鄰翁盡到門相見魯公勞問信春秋何日試重論

○方文敏惠二白瓶及新茶土鐵

建溪春茶風露潔赤城海錯波濤腥老天不費百金字遠道忽來雙玉瓶古井汲泉動夜月髙堂酌酒呼張星江瑤荔支亦可並旣醉髙歌誰與聽

○聽松樓

忽從何處聞蕭瑟樓外長松一萬栽隔屋嘯歌聲自和滿山風雨夢初回華陽眞逸元同趣太白仙人信有才貴客焉能辧天籟哀絲豪竹送蓮杯

○畱別陳敬夫

天低海上山如黛。雪盡淮南柳未黃。浩蕩春光還自好。飛騰暮景爲誰忙。膏車秣馬歸應急。把酒論詩樂未央。明發匆匆又南北。有書時托塞鴻將。

○寄燕府錄事楊秉哲兼簡新民蘊徳二紀善

西蜀楊雄苦著書相逢長憶武林初盧前王后名非忝楚尾吳頭迹更疏花柳春連朱邸靜星河夜落大江虛已知老病慚英俊且復籨容好曳裾

○題梅軒

枝南枝北芯無數夢在羅浮海上村白雪已空天下色黃昏曾返月中魂水仙樊子宜相近瘴雨蠻風定幾番今日賦詩我輩何人東閣與重論

○洪武六年五月初一日早朝奉天殿西域國師來朝蓋前代所未有也目擊盛事因賦一首

中天宮闕絢琉璃五丈髙懸日月旗天子萬年當玉座國師五日拜丹墀禦鑪不斷龍涎噴宮扇初交雉尾移江海小臣陪百辟白頭今日覩朝儀

○殳山隱居夏日

病客從教懶出村兩山一月兩昏之野花作雪都辭樹溪水如雲忽到門無後元戎喧鼓吹。試從田父牧雞豚。來靑處士時相過。猶是平原舊子孫。

淸江貝先生詩集卷之六

●淸江貝先生詩集卷之七

五言律詩

◆五言律詩

臨平道中

夜坐

壬寅夏五月廿四日對雨

題映雪齋

魏塘夜泊

過竹岡

橫港

靈鷲十景

人日

送王宗成歸越

冬夜

亭林漫興

守歲

寓翠豈庵

三月晦日

歸石門

晚眺

過王景修

答郭宗夏

題盛子昭畫

觀水

秋涇雨後二首

甲辰元旦

二月十三日初度一首

寒食三首

五月十六夜獨坐

登雲間驛樓次李顏韻

靑林道中

夜泊

重過亭林

戊申九日宴邵武叔雙桂軒

懷語溪舊業

十一月九日夜飲南山所用篔谷韻賦詩一首

挽溪南處士

寒夜

巳酉元旦

以韻邵篔谷千山夜泊

暮春雜詩

寄翰古淸

遇妓

舊宅

寺居

溪上

楊鳴鶴顧畱宿殳山有詩相示用韻答之

題山陰讀書處

辛春二月十日偕桑子材丁一寉遊殳山

澄林客居一首寄良佐沈復東

題紫微山嚴上人壁

排悶

雨中漫成寄九龍山人

次韻楊徳中見寄

次韻楊鳴鶴遊紫微山一首用章孝標韻

贈醫者徐仲純

壬子冬至日過來靑堂三首示勉中祖南二友

送陳楚賓赴泗州學正

題蘓明遠畫

病中次韻張思廣助教見寄二首

云臥

次韻管鄭州玄澤

題葉經歷水北山居

送曹季材赴京師因寄劉子憲助教

詠炭

題文壁畫二首

題王白雲畫

戊午早秋漫興二首

○臨平道中

落日臨平路連山盡向南水聲黃寉寺雲气白龍潭喪亂今誰在幽奇昔屢探湖邊樓閣廢髙柳與天參

西施采蓮處所歷已皆非雁度輕陰去人衝暝色歸甲兵隨地滿煙火隔林微賴有杯中物愁來爲爾揮

○夜坐

黃昏畏虎出湏使戶常關烏雀林間噪漁樵海上遇云深驃騎廟月照鳳皇山喪亂吾何適飄飄獨厚顏

○壬寅夏五月廿四日對雨

出門仍苦雨豈復辧朝曛白日不照地靑山都入云江漚元自濕杜宇豈堪聞喜有張公子相過共校文

○題映雪齋

門前雪一尺苦士未能眠永夜生虛白窮年守太玄寒通窓外月夢落同中天太乙如相過靑藜不用然

○魏塘夜泊

風帆如健馬一日過嘉興水鳥時相喚秋蚊尙可憎照人明月近接地白河澄耿耿渾無寐中宵對玉繩

○過竹岡

迢遞竹岡路邨墟煙火遲地從滄海盡天入大荒埀网集知潮落舟行覺岸馳平生貪勝槪隨處一題詩

○橫港

南行入橫港茅屋帶林丘落日猶斜照寒潮忽倒流牛羊平野散鵝鴨小溪浮喜見平生友籬邊一系舟

○靈鷲十景

蓮花峯

龍泓洞

葛洪井

合澗橋

連巖棧

飲狷臺

夢謝亭

理公巖

題名塔

呼猿洞

蓮花峯

亂雲交霮■﹝雨上對下﹞孤石疏岧嶤地識金仙隱巖看玉女朝香鑪貧秀色太華並髙標恐有峨眉雪千秋尙未銷

龍泓洞

遠通羅刈國近接梵王臺海客然犀入山人采乳回林間無日月地底有風雷聞道蜿蜒去寒潮自往來

葛洪井

洗藥源頭路通人有石門水涵靑壁靜云與紫崖奔鼓翼朝飛鳥連肱夜飲猿仙翁今不見濯足弄潺湲

合澗橋

橫水東西落幽人日夜過宛宛龍赴壑隱隱鵲塡河緬想赤城路潛通滄海波遠公不送客芳艸澗邊多

連巖棧

危棧梯空上人行香靄中險應踰鳥道幽已出龍宮日月三天近風雲一徑通何時倚飛翠極目送孤鴻

飲狷臺

猿父識狷性身與羣猿居應同支遁馬豈賦䢐公䢐共息具多樹時分香積廚黑衣今不至長嘯意何如

夢謝亭

相傳謝康樂曾寄杜明師此客今爲土何人更解詩人空黃葉墮歲久綠苔滋日暮髙亭坐悠然動我思

理公巖

山僧住上方髙處更蒼蒼不雨雲煙濕長春艸木香削成看小朵幽絕擬空桑謾識跏趺處白猿今亦亡

題名塔

雁塔髙千尺東南遠建標江山畱過客日月記前朝鐸受天風震梯經劫火燒四賢誰復継千古意寥寥

呼猿洞

白猿呼不至洞口白雲重澗落經霜果崖畱掛月松相傳來萬里獨嘯應千峯碧玉環猶在何人識舊蹤

○人日

卜宅鄰楊子登樓擬仲宣客星猶海上人日且尊前谷鳥晴偏樂林花暖欲然浩歌醒復醉何用惜中年

○送王宗成歸越

回首蓬萊閣東西兩眺髙參天秦望樹動地浙江濤事往登臨倦時危戰伐勞應無舊鄰里夏兩盡蓬蒿

慘淡風塵際崎嶇道路中榮知金馬隔老信木雞同擬逐桃源客相尋綺裏翁不湏登廣固撫迹嘆英雄

○冬夜

月斜窓戶白不寢夜何長避亂多空空偸生且異方安巢無燕雀競肉有豺狼脈脈如葵藿傾心待太陽

歲月悲遊子風塵老腐儒兵交連北冀客隱向東吳艸白秦皇道天淸陸瑁湖昔時遊樂處撫事一長吁

水闊三江地山空十月時寒花禁露變獨尌受風歌老大將何事漂淪幸托玆不忘憂國意展轉復成詩

○亭林漫興

野王讀書處一曲鎖風煙客記蕭梁日僧談石晉年黃金曾布滄海後復成田遺構丹靑落回頭一惘然

繞屋盡流水通人無石橋地偏冬不雪江闊夜還潮但喜逄迎蕳寧辭跋涉遙叢篁與古木風雨更蕭蕭

每過髙僧話應寬過客情詩成天藻麗酒瀉雪香淸文度推英俊元方辱弟兄何知漂泊際懷抱一時傾

又出亭林道樓臺尙自疑無邊春艸色不定野靈姿未就龐公隱空懷惠遠期飄飄何所適重擬結茅茨

○守歲

守歲西淸第幽懷且自寬極慚公子意湏盡老夫歡明日王春始疏星子夜闌殷勤一杯酒到手莫辭幹

○寓翠豈庵

己荒丹井宅近息翠巖祠老去時聽法春來且賦詩花香蜂出戶尌密鳥爭枝絕境風煙外漁人不用疑

彷佛東柯谷雲間雞犬聲梳頭忘日晏濯足愛江淸艸徑湏頻掃茅堂苦未營攜壺慚父老亦足慰吾情

蓮社僧相引柴門客屢回日髙人語靜風遠佛香來碧受瑯玕繞紅看躑躅開便應從此老城郭有塵矣

蠨蛸當戶罥科斗滿地生可世春光去何時晚計成病多添越思愁減發秦聲此意無人會芳尊且獨傾

○三月晦日

野樹殘花落風荷小葉開夜遊須秉燭春在更持杯屢閱雲霞變成驚日月催江山莫淹滯準擬賦歸來

○歸石門

不待秋風起匆匆歸石門宦遊情已薄婚嫁願猶存竹所湏開徑花時獨灌園比鄰共來往適應倒芳樽

○晚眺

極目三邊靜傷心萬室空斷山明落日飛藿捲回風漢節無歸使夷歌有野童煙塵幾時息歸釣古城東

○過王景修

不識滄洲路還經白石磯林深煙似織江黑雨初飛野店多先閉漁舟獨未歸幽人宅已近薄暮扣柴扉

○答郭宗夏

思君不得見起坐若爲情喪亂長南北交遊半死生家書春未達堠火夜偏驚何日聨牀語西窗聽雨聲

○題盛子昭畫

石轉交流水山浮欲動害名園鄭谷迥絕境輞川分老樹龍初化仙人寉不羣已臨吳道子不數李將軍

○觀水

布谷村村急三時農務勤靑山十日兩白水一溪云卽恐崩沙坼遙知小圃分朝來自瀲灩鳬雁動成羣

○秋涇雨後二首

地蟠吳會盡天與海門通雨洗秦山碧霜侵越樹紅居人分絕島飛鳥度寒空極目情何限翻如入剡中

石潤冬猶熱江潭晚乍晴樓臺消蜃气鼓吹入蛙聲且伴雙鷗逸何湏駟馬榮交遊今總絕酌酒任吾生

○甲辰元旦

五十今朝過談經滯海濱天陰不見日地冷未知春染翰題新語開襟侍故人宮花徧朝士那上小烏中

○二月十三日初度一首

知非吾已晚白首尙他鄕不入廣文館寧要太守章寬憂應有物卻老信無方謾憶兒童歲斑衣父母傍

○寒食三首

不知春已過一月兩聲中蒲短初侵水花殘更受風病疑耽酒過窮覺向詩工失喜聞鶯語飛來艸屋東

出門皆白水風雨復通宵忽似三川漲惟憂萬室漂姢姢輕鳥下潑潑大魚跳嘆息佳人阻空瞻烏鵲橋

爲客雲間久。深懷父老情江山元壯麗城郭又淸明傳燭初分火。吹肅競賣餳。重攜一樽酒。花下試因傾。

○五月十六夜獨坐

大野喧豺虎。深林集羽毛。天空雲气盡。夜久月輪髙。士卒悲秦戍。兒童唱董逃。此時空感慨。漂泊嘆吾曹。

○登雲間驛樓次李顏韻

萬國干戈裏荒荒野日曛殘唐終五季炎漢亦三分戰伐求頗牧謳歌憶舜文傷時一惆悵倚柱送孤云

○靑林道中

葭菼連云暗菱荷逐水漂靑林千曲轉黃浦一支遙賈客晨衝霧舟人夜聽潮何時免行後黃髮老漁樵

○夜泊

四更風露靜欹枕獨無眠野闊天斜倚江淸月倒懸誰家橫塞笛有客蕩歸船可惜云深處淒涼不及前

○重過亭林

欲訪曽遊地樓臺半有無夕陽明鳥背秋水落龍須爲客今成老逢人亦暫娛夜歸衝暝色重問顧亭湖

○戊申九日宴邵武叔雙桂軒

晚香迎九日秋色勝三春驚座非無客傾城況有人且聽歌白薴莫惜岸烏巾更覺淸狂甚不知誰主賓

○懷語溪舊業

不到溪南宅桃花又一春長貧疑造化已老厭風塵直道難容世虛名只悞人扁舟卽歸去吾豈戀秋蒓

○十一月九日夜飲南山所用篔谷韻賦詩一首

水國潛鱗靜。風林倦翼回。夜深云掩月。春遠雪封梅。剪燭淸談久。藏鉤急令催。山僧更多意。莫惜盡餘杯。

○挽溪南處士

天地消兵气江湖隕客星羣英同日起一葉向秋零伏勝終秦士楊雄老漢庭尙思風雨夜縱酒共忘形

不廢專門學猶存蓋世功時危明出處道在任窮通節士無元振諸郎有阿戎九山雲气冷何處葬仙翁

○寒夜

月落江天黑。長風正怒號靈雞寒史次別雁瞑呼曹擊拆徵人起。鳴機織婦勞。所思千里隔。十二碧峯髙。

○巳酉元旦

不攺山河舊同澹日月新百虫未啟蟄一鳥已鳴春白髮羞明鏡烏紗制小巾吾生任賢貧賤支學堯民

歲旦屠蘇酒還從稚子先宮花元不稱野服更相使出處寧非道窮通莫問天紅梅亦多意爲我發餘妍

○以韻邵篔谷千山夜泊

一水疑無路才通艓子舟連山分秀色絕境散窮愁行與月相逐臥看天倒流野人應不識林鳥自相求

○暮春雜詩

世亂疲奔走空傷萬事非塞鴻還北度戎馬未南歸樂土居人散豊年野客饑閉門風雨過一徑落紅稀

不見春歸路倦登江上樓五更愁聽雨三月慘如秋寂﹑紫含笑嚶嚶黃栗畱無心自相惱豈識老夫憂

四海尙風颷千門轉寂寥傳聞收土地思見復徵徭節士心肝在將軍髀肉消何時聽野老鼓腹頌唐堯

泛泛江湖上悠悠宇宙中一身常有患萬化本無窮已覺丹砂妄惟應白髮公滄浪還可濯閒伴釣魚翁

○寄翰古淸

一葦三江度人皆識道林龍公來聽法狐女試觀心雨散空花亂風生萬竹深我慚牽世務白髮謾盈簪

爲客長如醉聽詩忽已醒共飡香積飯更捨劫初鈴掃榻還堪臥呼舟約再經黑龍休易點破壁起雷霆

○遇妓

曾是梨園籍年應未破爪春風一枝雪別是漢宮花出繭修眉淡蟠龍小髻斜琵琶寫幽怨流落共天涯

○舊宅

甲第無人住蕭蕭風雨寒樹陰交繡戶苔色上來欄舞鶴猶思主鳴蛙亦爲官豪華易消歇都作夢中看

○寺居

堪憐小兒女相對色淒涼有客夜元亮無人候子桑水螢飛寶地山鳥入書堂九曲溪頭路何時上小航

○溪上

歇馬城邊路茅茨在眼中迢迢一水靜寂寂四山空白日西南沒靑天上下通行人俱已息獨立數飛鴻

○楊鳴鶴顧畱宿殳山有詩相示用韻答之

轉蓬悲杜甫命駕愧張翰把酒忘年老聽詩坐夜闌不趨龍尾道休上虎湏灘白屋眞堪樂靑山且共攪

○題山陰讀書處

蘭亭修禊處。愛爾好林泉。閉戶不曾出。讀書渾少眠靑山秋气蚤綠樹午陰圓何日期相過。西陵一問船。

○辛春二月十日偕桑子材丁一寉遊殳山

野曠夫無際山靑雨乍晴路從鰲背上人踏鳳毛行謖謖松風細輝輝竹日明浩歌猶未已新曲和流鶯

○澄林客居一首寄良佐沈復東

借屋暫移家當門亦艤槎地蒸云觸石江漲雨崩沙盧橘初垂顆冬靑未落花老夫無一事日日醉流霞

髙人戴安道詞客沈休文共喜成三友何勞比五君園荒葵自種水近竹宜分鍾鼎非吾事山中看白雲

○題紫微山嚴上人壁

雞聲催客起一枕夢初醒日射千山赤天垂四野靑夫客元自好蒲柳已先零海上兵戈後夷歌不思聽

○排悶

白首尙爲客飄飄天一涯耳鳴通夜兩眼暗來年花畏酒從今斷題詩浪自誇有村如栗裏準擬更移家

○雨中漫成寄九龍山人

稚圭蛙兩部日夜成笙歌四月雨聲惡兩山秋气多靑苔生客捨白水落官河悵望九龍客扁舟難重過

○次韻楊徳中見寄

五月大江滿白波如白雲看山重約客載酒試從君竹所宜頻掃桃源或未聞龍蛇今已遠麋鹿任爲羣

○次韻楊鳴鶴遊紫微山一首用章孝標韻

金剎藤蘿外通人一徑微天風鐵鳳語海雨墨龍飛水落仙翁井云收玉女衣東樓曾翫月夜挾彩鸞歸

○贈醫者徐仲純

我愛南州士風流今尙存讀書通魯史賣藥向吳門擬乞丹砂裹同傾緑酒樽茯苓應己長夜雨劚松根

○壬子冬至日過來靑堂三首示勉中祖南二友

浪迹依劉表忘形見陸生山中釀酒熟雪後具舟迎好學來諸子論詩過二更窮愁一披寫杯盡更湏傾

衣冠且從俗猶有晉風流我愛陶貞白人稱馬少遊蜂房寒未割雞柵暖宜修不必論三仕何如號四休

擾擾知何事人間卽夢間試從千佛轉能見幾人閒水落元通月云行不礙山長歌和樵者日暮抱薪還

○送陳楚賓赴泗州學正

舟行入淮泗初上廣文官地接中州近天連大野寬淸時先俎豆異俗盡衣冠暫別蓬萊闕無慚苜蓿盤

○題蘓明遠畫

絕境疑無路平川不起濤天光兼水闊山勢敵秋髙葛令惟求藥秦人自種桃雲霞如有意他日待吾曹

○病中次韻張思廣助教見寄二首

爲客金陵久。驚秋素髮幹。酒狂山蕳放。詩苦孟郊寒。野圃荒識理。宮衣病総寬。封書寄兒子。早晚發長幹。

有淚如銀燭。心灰卻始幹空瞻鴻雁遠不念鶺鴒寒江海浮吳闊。乾坤入楚寬。登樓重擬賦。落日在闌干。

○云臥

謝傳東山下白雲囟戶幽身如蟬蛻觧夢挾鳳車遊石潤初收雨衣寒已怯秋無心信舒捲天地日悠悠

○次韻管鄭州玄澤

相逢俱一笑官不補遺余鵉鳳隨新曲龍蛇見艸書日邊來使者濠上只空廬更展胸中學平明對玉除

○題葉經歷水北山居

地接天臺勝山圍雁蕩髙詩人同謝眺羽客見盧教樹色分厓翠江聲應海濤何年此棲托蓮葉好時操

○送曹季材赴京師因寄劉子憲助教

跨馬金陵去徵衫尙有塵壯心知烈士離色慘覊人艸白方經曉花殷欲借春殷勤一杯酒何日重相親

冣愛劉公幹同爲太學師班聯金馬客興在玉臺詩地闊雙魚斷天空一雁馳惟看千里月夜夜獨相思

○詠炭

三日南淮南雪烏薪價重銀色疑成鵓鴿形肖刻麒麟照淸虛室春扶老病身煮茶畱好客未覺孟郊貧

○題文壁畫二首

龍江今喜對鴈蕩昔曾聞樹黑深藏兩山靑半出云行人知虎迹仙客問羊羣老我來何日林泉定許分

小橋危跨壑破屋幸依山避地人相過朝天客未還麝眠春艸外■﹝犭員﹞掛古松間寂寞南窗月殘書亦久閒

○題王白雲畫

璚臺人去後麋鹿自成羣樹濕才經兩山昏又出云仙家三疊外春水一支分獨坐扁舟客棹歌時遠聞

○戊午早秋漫興二首

久作東山客山空少四鄰汲泉從老圃隔嶺見行人虎豹應須遠雞豚亦自馴幽棲猶未穩更訪武陵春

爛熳蕣花早亂開籬落間秋風機杼動夜雨桔橰閒牧豕公孫老思鱸記室還有時逢野叟猶自說朝班

淸江貝先生詩集卷之七

●淸江貝先生詩集卷之八

五言長律

◆五言長律

書事二十韻

李予庚挽詩

黃灣述懷二十二韻寄錢思復

題空翠軒

丁未除夕

擬香奩八詠

辛亥歲燒燈日張彥臯攜酒相過與楊鳴寉丁一鶴陳仲謀及諸門生十有二人共飲回以笙歌歸院落燈火下樓臺分韻賦詩餘得歸字

壬子夏端居二湖與二三子讀苦書而熱如焚一坐四遷杜少陵發狂大叫非過言也回思雲間時往來呂邵仁族其地有林藪之美池臺之勝可以避暑而遊士寓公咸會於此相與窮日夜爲樂及兵變之後所至成墟海內忘形半爲異物感衰榮之無定悼生死之相違遂成三十四韻粗述其事云

丙辰立春日大雪二十韻在鳳陽作

曉庵山水小幅

題畫

○書事二十韻

父老歌延佑君臣憶至元淸光回日月喜气入乾坤不意經淪喪相圖事吞吞橐駞空大漠騏驥死中原浪信傳三捷深憂病七奔關中防豕哭河內且蜂屯流血今千田傷心遠五門羽衣悲弟子寶玦泣王孫管葛眞難致孫吾莫易論如何輕大業俱是竊殊恩近報中臺坼遙瞻北極尊狐貍號白晝魑魅嘯黃昏貢賦時時急徵搖處處繁故園荒艸徑何處覓桃源野外來旗閃城頭畫角喧飄零從老去局促偶存生醉憶劉琨舞狂興阮籍言登臨空灑淚去住總銷魂水國秋鴻落霜林夜鵲翻相知共南北不得問寒溫

○李予庚挽詩

屢入元戎幕曾陪禦史騘一身辭汶上萬里入閩中東觀文章妙西平將略雄艱危眞自許敢決更誰同斬馬求藩劍號猿拓楚弓行師百道靜破賊兩關通擬復堯封大重開漢業隆觸蠻猶苦鬭鷹隼若爲籠重霧朝埋日長星夜隕空柱天徒有志塡海竟無功已並田疇義皆知葛亮忠江風吹獨樹山月照幽宮英气寧爲土神光或尙憐諸子在國士有遺風

○黃灣述懷二十二韻寄錢思復

海岱初云擾荊蠻遂土崩王公甘久辱奴僕盡同升遠適將妻子端居謝友朋艸堂森苦竹瓜圃蔓寒藤地盡山光斷天昏海气蒸夜深常畏虎秋後更多蠅鶴髮愁難理烏皮懶自憑娉婷羞不薦齷齪怯先登拔劍歌誰和聞笳寑復興過逢欣已絕疾病恨相仍自擬秦民去重煩魯使徵吹毛多見謫刺舌尙湏懲耆老惟君在文章對客矜才全懷戶壁道重比朱繩虎榜名非忝雞林價盡增極知童子陋深愧大巫稱冣憶春停騎髙談疚剪燈病駒終棄擲生鶻必飛騰迹已從信屈時多任愛憎賦詩閒莫廢好事老猶能漢月今頻滿天河本自澄山陰棹雪下興還乘

○題空翠軒

萬竹如雲盛瑯玕起石邊分枝巢翡翠觧籜化蜿蜒黑映瀟湘雨靑浮鄠杜天含滋團隊露倒影漾淸漣不柰蟬號夜深期鳳至年小冠知隱者虛室候神仙月上南榮坐風淸北牅眠壁魚漧縹帙海鶴操朱弦結友多裘仲封侯薄渭川忘形日相對秀色更媚媚

○丁未除夕

東風來日本北斗辟玄枵坐並華榱蔭班違紫禁朝淸觴陶令節明燭炳通宵曲付蛾眉唱香添鵲尾燒俗傳儺逐厲事類慱成梟舊疾應全減新歡且共要壓城云暗度侵慢雨斜飄紅折叢梅萼靑緘弱柳條明朝還獻歲更頌玉盤椒

○擬香奩八詠

黛眉顰色

香顂啼痕

花塵春迹

云窓秋夢

繡牀凝思

金錢卜歡

月奩勻面

金盆沐髮

對雨

黛眉顰色

才歌愁易斂。欲畫思難任雨過峯猶濕歸柳未深漢宮休競學。秦鏡莫重臨。不是嫌施粉。翻疑病捧心曲如天上月纖似樹頭禽。盡日窺靑鎖。如何別到今。

香顂啼痕

何限相思淚。年年苦別離。當春羞春見。終日爲君垂。落粉和雙玉。殘紅界一絲。仙人辭漢日公主嫁胡時鳳蠟流應少鮫銷拭已滋空彈銀甲盡。卻恨錦書遲。

花塵春迹

羅襪淩波小。潛行輦路中。東風吹不散。南陌去誰同。艷想蓮雙拆。痕畱月半弓定知爭拾翠應怕踐殘紅喜蝶無情撲。靈犀有意通。如何珠百琲。小妾妬翔風。

云窓秋夢

朦朧歌玉枕。蛩語夜何長。羽化爲胡蝶。神遊躡鳳皇。金屏殘宿火。翠被怯新霜。不識天涯路。相逢馬上郎。關山度遼水。雲雨會巫陽。不柰鈴攪。驚回月半牀。

繡牀凝思

丁香花百結宛轉若爲生蛺蝶描初半鴛鴦刺未成重將藕絲續獨看柳花行入戶羞雙燕停鍼怪一鶯那知天女巧翻爲雪兒輕困懶春猶劇無人識此情

金錢卜歡

字憶開元日淸光尙自全不知人逺近猶似汝方圓一別烏衣後三回白雁前芳心偸自祝吉語定眞傳玉兆符龜灼銀河待鵲塡可能如子母無術學神仙

月奩勻面

新妝自時世寶鏡拂塵埃妬雪重施粉看花莫近臺春風玉樹並秋水白蓮開瘦怯空光照嬌憐顏色回初酣妃子酒更點壽陽梅有約西園會鄰娃不用催

金盆沐髮

發亂朝新沐蘭湯試手慵年衰空自潔人遠爲誰容花委隨飛鳳水動浴蟠龍到地靑絲滑掩月黑雲濃向日晞初薄臨風綰更松休疑華山女此地復相逢

對雨

朝云才觸石夜月又從星霹靂開三峽滂沱覆四溟寬夏稱兕爵志喜續麟經卽恐蛟龍怒那知蜥蜴靈潤添禾黍色淸挹芰荷馨戰伐今應息謳歌且復聽常希流麥鳳誠聚讀書螢倚丈前寸望平波綠滿汀

○辛亥歲燒燈日張彥臯攜酒相過與楊鳴寉丁一鶴陳仲謀及諸門生十有二人共飲回以笙歌歸院落燈火下樓臺分韻賦詩餘得歸字

節過傳柑後餘寒襲故衣雷從梅上盡春向柳邊歸且復從人飲何湏密妓園金吾猶不禁鸚鵡試頻揮上客推文靖仙翁得令威交遊知有道笑語共無機細雨朝還作髙云夜不飛玉簫停鳳曲銀燭継蟾輝但覺新歡治應知舊事非莫辭同潦倒良會古來稀

○壬子夏端居二湖與二三子讀苦書而熱如焚一坐四遷杜少陵發狂大叫非過言也回思雲間時往來呂邵仁族其地有林藪之美池臺之勝可以避暑而遊士寓公咸會於此相與窮日夜爲樂及兵變之後所至成墟海內忘形半爲異物感衰榮之無定悼生死之相違遂成三十四韻粗述其事云

地僻從吾放山深少客過昏昏蒸酷暑欝欝抱沈痾斷酒愁爲敵拋書睡作魔云生空望雨水涸不通河唱和聞蛙吹遨遊記鶴坡輞川移絕境瀑布激懸波數子論新好諸翁樂太和百萹齊屈賈【楊錢崖】五字逼陰何【鄭本初】共哂佯狂徹【魯道原】焉知好辯軻【馬文璧】冰壺淸莫比【夏景淵】錢硯老猶磨【呂徳厚】公子時同載【夏士文】將軍夜不訶【邵篔谷】結交眞有道【兒菊存】與物總無他【兒耕間】每喜方舟坐何煩信馬馱秋風千戶竹宿露半池荷席賭藏鉤今亭邀竊藥娥【有賓月亭】頗黎行凍蟻瑪瑙進寒鼉潦倒衣從濕歌傾弁或俄胡雛能觱栗漢女善顰婆對舞翻朱袖羣謳斂翠蛾紛紛方大噱浩浩漸微酡壺中恆三馬詩成愧一螺如何棄俎豆卻復老干戈落雁長淮遠蜚鴻大野多死生俱異或出處不同科淚泣荊人玉腸回織女校秪憐成骯髒及此嘆蹉跎室已如懸磬門今信設羅淩霄縈小艸平地引危柯水鳥浮沈戲林蟬斷續歌分廿畱白屋身免束靑緺晚牧幽湖上春耕田磵阿丹砂尋舊井金剎過祗陀豈復因般樂應知廢切磋茫然感平昔興發彊吟哦

○丙辰立春日大雪二十韻在鳳陽作

正月淮南雪。空花五葉纖。隨風成唾王。平地出形鹽。重拆鴛鴦瓦。輕穿翡翠簾。色迷雲外寉。光掩月中蟾。河水冰猶合。昆岡火復炎。方圓如有道。先後亦無嫌。歲旱今方劇。春寒更覺添。夜深聲淋瀝。天近气淸嚴鮫女愁停杼雞人誤報簽一時延勝賞萬里入遐瞻路失羊腸曲山呈馬耳尖。炊煙空近市。急澑斷虛檐。林鵲饑爭啄。川魚畏卻潛。往來聽杖屨。歌舞起閭閻。研凍詩重賦。瓶存酒試拈節髙貧士臥時信老農占獨樹危能立。枯黃潤總沾。宮妝梅粲粲。野秀夌蔪蔪。白首歌誰和。朱門味兼。謾思全帳客。痛飲正厭厭。

○曉庵山水小幅

髙堂見林壑忽似過雷峯窈窕一門險崢嶸千嶂重人聲何處答虎迹有時逢怒瀑流淸耳曾雲起蕩胸松枯寒落子艸碧暖勾葺勢出丹靑假神疑造化鍾滄洲非世外玄圃亦王封絕境湏吾賞他年策瘦筇

○題畫

水通銀漢遠山對赤城髙一曲瓊臺路春來盡碧桃玉局彈棋旨不平

淸江貝先生詩集卷之八

●淸江貝先生詩集卷之九

七言絕句

◆七言絕句

別候春燕

勝南洲紅梅

西湖竹枝

贈小南枝

城南絕句

淸明日

枯棘雙禽

道中見梅

東村漫興

苕溪陸文寶挾筆過雪間持捲求餘言而一時縉紳之戶不啻百萹有論筆法自趙松雪用落墨而始廢者有爲筆卦者近世膚學小子率意妄作類如此可嘆也已因賦五絕

立春後五日

次韻邵篔谷暮春三首

題紅梅

漫成

赤城呂徽之慱聞彊識宋亡遂晦不仕一日大雪中至巨家易谷立堂下久之堂東偏眾客方詠雪有分韻得蝶字者艾思不就徽之不覺失笑咸詰之曰汝何笑曰吾欲用滕王蛺蝶事耳眾客皆驚陰知其爲徽之也延之坐不可欲賙以谷辭旣去使人尾之至其居地極幽阻及雪霽候焉荊扉竹屋不蔽風雨見桶中坐一婦人蓋其妻也問徽之所在曰出捕魚矣得於溪上具言所以來之意曰諸子可少畱乃換酒共飲返宿道傍大樓下主人怪輿馬之盛因言其狀主人亦不知有徽之也明日求之則已遷居矣徽之甞與陳剛中相過於道剛中下驢揖遂問乘驢故事各舉一事至四十事而剛中止矣徽之曰吾尙記某事出某書凡三十端後不知所終因賦一絕云

別徐楚芳

兒雲林小景

聞箏

巳酉重午

歸東郊偶成

客殳山偶成

過無錫

土橋

丹陽得風

題杏花

夜發

三月廿五日夜口號

辛亥重午

辛亥七夕五首

澄林冬日

贈別

讀書所有白花一株狀類楊州瓊花而花損一葉俗稱爲八仙云爲賦一絕且悼璚花之不復見而獨見此也

十月廿九日過永昌寺訪照覺原

春情

西湖竹枝

題松下丈人圖二絕

題扇

題紅梅二首

早秋

題溪山春曉圖

山家

題馬文璧畫二首

題淩波仙

送成徳琦兄北歸

墨梅

夜宿王継遠白雲半間

題徐雪州墨菊

題雙陸士女

題虞魯瞻山水

題東坡戴笠圖

朱實送桂花

題竹間桃花

○別候春燕

﹝前有逸文﹞玉局彈棋恨不平

○勝南洲紅梅

龍門狂僧老萬回燕支常染玉堂梅木杯何日過東海拾得海底珊瑚來

○西湖竹枝

六月玉泉來看魚湖頭雨過盡芙蕖芙蕖花開卽更遠玉泉魚少亦無書

○贈小南枝

相逄彷佛在西湖姑射仙人玉雪膚春淺芳心渾木透天寒翠柚不勝扶

○城南絕句

祗樹園荒客不來金銀猶指舊樓臺風林日落鳥爭噪雪岸春遲花未開

流水縈回一道斜隔林雞犬兩三家雪深藥塢迷行徑潮落村船閣淺沙

已從春艸長閒門風雨連朝不出村老婦煎茶燒上銼故人送酒滌山樽

○淸明日

二月楊溪花亂開黃須紫萼斬新裁春到淸明已如客看花一日定千回

出門今日向何處花惱山翁走欲狂此身忽已過半百直湏爛醉答旾光

北裏南鄰日日過花開不飲寬如何庭前昨夜暫相當地上今朝應更多

○枯棘雙禽

山禽白頭如老翁一雙相命復相從秋田無禾苦不飽下上胡爲荊棘中

○道中見梅

烏龍井上杓銷雪白鶴山中又見春湏可百回來繞樹莫教一片落隨人

○東村漫興

溪上秋風老拒霜居人星散似淮鄕誰家十五琵琶女就客能彈陌上桑

八月雨多新水生村南村北斷車聲老夫不識市朝變但與野人歌太平

○苕溪陸文寶挾筆過雪間持捲求餘言而一時縉紳之戶不啻百萹有論筆法自趙松雪用落墨而始廢者有爲筆卦者近世膚學小子率意妄作類如此可嘆也已因賦五絕

近代何人下筆精吳興松雪冣知名欲過大令歸前輩兢學中郎恥後生

吳興松雪眞奇士書到通神逼二三謾有兒童誇並駕更無弟子得升堂

退之作傳聊爲戲子云艸玄眞好奇更有區區工畫卦彊分奇耦學庖犧

石鼓鐫功元自缺秦碑頌徳久應訛一時篆籕今誰觧白髮江南玉雪坡

謾禿霜毫臨北海更求雪繭寫蘭亭也知不攺無塩陋浪抹靑紅鬭尹邪

○立春後五日

北風疚吹碧海凍立春以來仍苦寒城南酒貴更湏買江上花遲誰與看

○次韻邵篔谷暮春三首

處士渾同鄭子貞水南結屋與山鄰已從竹筍生旁捨不遣桃花誤世人

一枕槐根午夢長不知夢裏別旾光禽工唱和偏能熟蜂苦經營也自忙

櫻顆紅垂山雨晴荷錢綠捲水風生佳人莫惜頻行斝狂客從教醉絕纓

○題紅梅

山杏一株臨大路宮桃千葉倚空墻如何冰雪羅浮女也學春風半面妝

○漫成

今朝無酒只淸坐落筆猶有气淩雲天下黃金賤如土何人爲購相如文

東鄰昨日收白骨西鄰今日啼靑蛾傷心又過中元節下招魂應更多

平生落落苦難合十五讀書今老翁卻怕秋來添客思梧桐昨夜又西風

南金大貝亦何物六月胡商死道邊滿地淸陰日亭午老夫髙枕北窓眠

○赤城呂徽之慱聞彊識宋亡遂晦不仕一日大雪中至巨家易谷立堂下久之堂東偏眾客方詠雪有分韻得蝶字者艾思不就徽之不覺失笑咸詰之曰汝何笑曰吾欲用滕王蛺蝶事耳眾客皆驚陰知其爲徽之也延之坐不可欲賙以谷辭旣去使人尾之至其居地極幽阻及雪霽候焉荊扉竹屋不蔽風雨見桶中坐一婦人蓋其妻也問徽之所在曰出捕魚矣得於溪上具言所以來之意曰諸子可少畱乃換酒共飲返宿道傍大樓下主人怪輿馬之盛因言其狀主人亦不知有徽之也明日求之則已遷居矣徽之甞與陳剛中相過於道剛中下驢揖遂問乘驢故事各舉一事至四十事而剛中止矣徽之曰吾尙記某事出某書凡三十端後不知所終因賦一絕云

空山積雪深一尺車馬何來野老疑溪上捕魚歸換酒更無人識呂徽之

○別徐楚芳

別愁如佛割人腸空灑西風淚萬行楚尾吳頭各千里相知從此不相忘

○兒雲林小景

雲林筆力如王宰剪斷吳淞水半江更湏著我扁舟坐閒看飛來白鳥雙

○聞箏

白髮潘郎工錦箏江南江北盡知名雙手重彈白翎雀猶是黃龍塞下聲

○巳酉重午

風雨端陽生晦冥汨羅無處弔英靈海橊花發應相咲無酒淵明也獨醒

○歸東郊偶成

愛酒狂生老未逢十年蹤迹滯吳淞歸來鄕黨都非舊不及靑山向我濃

海上逃生萬死余亂兵初定且安居封侯萬里湏弓馬錯教兒童盡讀書

○客殳山偶成

春逐啼鶯去不畱一川風雨滿山秋笙歌不到愁人耳若聽笙歌更淚流

○過無錫

水包新城缺月彎城頭髙似九龍山將軍已縛山中虎道上行人日往還

○土橋

數家星散土橋西苦雨酸風叫竹雞一夜破窓愁不寐願回白日照春泥

○丹陽得風

出門平地卽羊腸白戾應添鏡裏霜今日天風亦憐我盡情相送過丹陽

○題杏花

日光霞气曉相參一路新花似酒酣記得少年遊賞處春風信馬過城南

○夜發

歸人不侵夜如何月滿溪船唱越歌彷佛吳淞江上路別愁一夜上心多

○三月廿五日夜口號

破月五更飛上天北林鳥啼驚客眠勞生擾擾亦何事溪女溪童相蕩船

○辛亥重午

去年重午憶嘉興風雨龍河一病僧今日山中人重午故人持酒說金陵

○辛亥七夕五首

子晉吹笙學鳳皇緱山一別已千霜當時黃屋非無意豈有神仙到帝王

阿母西來降漢家剛風萬里送飛車空畱千歲蟠桃核白髮到郎不見花

五夜天邊輟鳳梭長生殿裏望星河玉環他日無窮恨更比牽牛織女多

東家西家爭曝衣我但曝書誇小兒壁中科斗古文字猶有射光天陸離

性拙如鳩本自偏柳州何必更祈天人間機巧知多少無復三皇五帝前

○澄林冬日

連村桑柘猶存葉一樹枇杷已著花十月澄林好風景恰如秋浦野人家

○贈別

一南一北鳥辭畆一東一西芯送人與君此別似捲鳥對酒那不惜靑春

○讀書所有白花一株狀類楊州瓊花而花損一葉俗稱爲八仙云爲賦一絕且悼璚花之不復見而獨見此也

一夜東風吹白雪化爲胡蝶過西家七香車遠人何處空認唐昌觀裏花

○十月廿九日過永昌寺訪照覺原

幽湖水落疚初冰湖上雲山翠百層一个小舟輕似葉西尋瑪瑙寺中僧

○春情

新來不畫遠山眉翠被春寒起更遲靈鵲定知人有書一雙飛上萬年枝

○西湖竹枝

聞郎北過李陵臺湖上荷花今又開那似鄂王塡上樹枝枝葉葉盡南回

○題松下丈人圖二絕

長和百歲走蒼蛟日夜松聲如鳳匏山人有約賦歸去我亦來借白雲巢

仙人手曳九節杖行看好山應未窮石間三秀食可飽一曲試和商顏翁

○題扇

冰紈一尺寫修竹瑟瑟淸風生夏寒不見江南鐵鉤鎖總成石上靑瑯玕

○題紅梅二首

紅羅亭下又春風小鳯飛來樹已空後主當時歡宴處新花如火照唐宮

野槁山店記年時管領春風有一枝卻咲羅虯不觧事百萹空賦比紅詩

○早秋

白髮新來不滿梳玉蕭金管總成疏梧桐院落秋風早一夜神淸喜讀書

○題溪山春曉圖

仙家雞犬白雲中水復山回路不通萬樹桃花春似海莫教重誤打魚翁

○山家

鉏豆南山八十翁相逢相語夕陽中門前一个冬靑樹不學桃花似酒紅

○題馬文璧畫二首

長憶秦溪馬文璧能詩能畫最風流酒酣落筆皆天趣剪斷巴江萬里秋

田家一簇江南路艸閣柴扉近水開人背夕陽巫峽去雁將秋色洞庭來

○題淩波仙

姮娥竊藥能奔月嬴女吹簫亦上天萬古阿甄魂魄苦江淸雪冷夜如年

○送成徳琦兄北歸

雲中歸雁總成行腸斷連枝尙異方春滿江南江北路柳絲不似別愁長

○墨梅

雪後尋梅恐未眞花光一日寫花神廣寒玉兔分秋穎剪斷羅浮萬樹春

○夜宿王継遠白雲半間

吳歌但少玉童雙且盡仙家酒百紅一枕梅花淸夢遠不知夜臥白雲窓

○題徐雪州墨菊

先生愛菊似柴桑三徑歸來亦未荒莫道空山秋色淡新花一朵禦袍黃

○題雙陸士女

手轉梟盧爲破顏玉人何意整雲鬟也應暗卜關山客歸馬湏看一擲間

○題虞魯瞻山水

禦史新來水石工數峯依約米南宮試添茅屋秋林下著我江南寉發翁

○題東坡戴笠圖

兩屐新泥蒻笠欹滿邨風雨獨歸時玉堂天上神仙客婦女兒童總未知

○朱實送桂花

廣寒宮裏桫欏樹金粟初分第一枝滿室天香吹不斷老夫淸夜酒醒時

○題竹間桃花

萬瑯玕裏一枝春向客無言又似顰彷佛武陵溪上路放舟何處覓秦人

淸江貝先生詩集卷之九

●淸江貝先生詩集卷之十

賦

◆賦

鶴賦

懷舊賦﹝並序﹞

大韶賦﹝並序﹞

不礙雲山樓賦﹝並序﹞

玉笙賦﹝並序﹞

灌園賦﹝並序﹞

鐵硯賦

醉賦

石經賦﹝並序﹞

春雨賦﹝並序﹞

白鳩賦﹝並序﹞

金鑑錄賦

○鶴賦

余竊悲上昆閬之靈禽兮胡爲獨處而無鄰誠仙人之騏驥兮閱寒暑兮三千饑不■﹝口桀﹞乎腐鼠兮渴不歃乎盜泉生旣囚而憔悴兮夜長鳴而微天月朦朧而將曙兮風浙瀝而或寒尙蹁躚而欲舞兮終磊落其如人戀靑田之故林兮盻華亭之大檡路中絕而忘歸兮媒甚勞而寡匹頂的的以補丹兮毛毿毿而儷雪冀備君之曉駕兮常結心於紫極欲抗音而復噤兮時顧影而自惜陶河貪而無厭兮鸇又悍而不徳彼優遊以飽鮮兮亦絢練而矯翼內深省而益悼兮豈以才而見賊希有氏之西來鈩忽余眷而踟躕肉不膏於九鼎兮幸托君之階除諫一息而萬里兮奚孺予之能呼一引步而三卻兮思拔趾於泥塗苟懷恩而報施兮亦豈憚夫隕軀惡其玩而苶禮兮義獨潔而不汗目四顧而衝衝兮白日奄其西䢐訪玄夫以決之兮盍捨舊而攺圖覽中區猶一盎兮曾何足以度世坌千起而萬滅兮陋紛紛之蠅蚋寓寥廓之無極兮跨六合西髙厲嗟岡羅之𨿽設兮已超然而獨肆將西曆於靑城兮何太白之崢嶸杜宇號而血吻兮天懵懵其無情狐九尾而猖狂兮夔一足而伶俜望滄海之無垠兮會百川以東入悲精衛之含兮力旣微而何及山孰別其有三兮洲孰窮其有十扶桑不可以托巢兮蟠桃不可以爲粒日晝晦而淪精兮雨蕭蕭而翅濕指神堯之所都兮九門欎其嵯峨載吹笙之王子兮招鼓瑟之女蝸棲建章之髙棟兮浴太液之淸波夾玉輅以翺翔兮友丹鳳而婆娑尙騁力於廣逵兮矢厥心而靡佗

○懷舊賦【並序】

餘春秋二十有四館於雲間夏景困氏凡十閱霜略尢隆主賓之禮後去而覓舉武林遂畱西湖中罹兵變東西奔竄邈不相知今年春因訪焉則已物故而其子士文克承堂構余私喜其餘慶未艾也復觴於漪瀾堂者累日髙談大噱夜継以燭退追舊好不能不爲之慨然乃操翰爲之賦曰

覽雲間之雄秀拾海月於珠宮訪野王之荒臺俯鰲背之方蓬命羽人以前導召宓妃而後從翳崦崦之宿靄激冷冷之回風悼處士之永逝闖華榱而興嘆或縱飲而宵分或玄談而景晏搴渚秀之碧滋擢園英之朱粲歷十載而一來感凋落之過半登髙壠而長思夜漫漫其弗旦樂旣往而哀襲何遭特之多難已焉哉物忌盈而必隳運運寔關於否泰豺虎機而麋鴟鴞鳴而鸞鍜懟霞气之徒飡奚神仙之可介閔余行之未已絕洪流而東邁忍聞笛於山陽淚潸然而獨灑嗚呼千齡一息兮放曠自娛伊人不可作兮死生異塗聊寄心於翰墨悵旁眺而踟躇

○大韶賦【並序】

傳曰堯作大章舜作大韶韶継也言舜能継紹堯之徳也周禮曰大韶禹樂名也言禹能大堯舜之徳也前乎舜者堯非不継嚳也後乎堯者禹非不継舜也特於舜言継者法成乎堯也在嚳之時法猶未成堯𨿽継之而可継之事未備舜恊於帝在舜之時功爲已恊禹繼継之不足爲難矣則可継之善善継之功惟舜獨也是韶爲舜之樂無疑季紮觀樂見舞箾韶者曰徳至矣盛犬如天之無不覆幬如地之無不持載𨿽甚盛徳蔑以加矣後孔子學之於齊三月不知肉味曰不圖爲樂之至於斯也蓋知樂之盡善盡美莫過於韶宜當時之感召丹朱在位羣後徳讓祖考來格島獸蹌蹌鳳皇來儀也然非舜之徳致和於上夔之樂召和於下何以臻此哉故述而爲賦不徒極其聲音之美而且本之舜之徳云賦曰

有東吳公子北走齊魯之彊觀於嶧山而見孔林之主人焉主人曰公子之遊也亦將有所睹乎曰無也生於震澤三江之上僻陋寡聞竊慕禮樂之事而六律七均之制甞究心久矣願有請於大人先生焉主人曰嘻吳會東南之天府而天下之善音萃焉然公子猶有所未足者豈將厭澹泊而說鏗鏘乎必將挾陳娥攜趙女壓鵾弦考鼉鼓若是以爲樂乎公子懣然不悅曰霓裳之曲唐之所以播越也廣陵之散晉之所以分裂也固不足言矣若此者又夷狄之樂無異紂之靡靡以亡其國者豈君子之所樂乎願聞其它主人曰七徳之歌七徳之舞太宗之肇王業也亦甞聞之乎曰伯者之事子孫無所法焉曰漢祖蹴嬴龍飛沛中置酒層臺悲歌大風造基四百光啟西東若是何如公子曰猶有伯心之存也駁而未純然亦一世之雄乎讀言其上主人曰抑聞武之六成乎武之濟河而西也馬散弗乘牛散弗服倒載干戈包以虎皮天下知其寢兵不用也爰作武以象功焉鼓以戒眾久然後戰也長歌連延起其慕也發揚蹈厲時不可失也故一成北出再成滅商三成自北而南四成南國是彊於成分左右以居周召六成復始而爲天下王振鐸夾舞秉戈鷹楊若是何如公子曰其容美矣此武事也未盡善也請言其上主人曰其惟舜之大韶乎當夫六府治三事和敍九功形九歌嶧陽之桐可以琢琴瑟焉云夢之筱可以竅管鑰焉泗濱之石可以礱而爲磬焉荊山之金可以範而爲鏞焉八音旣具而大體短脰之屬有力而不能走者以之爲鐘簴焉小體騫腹聲淸而遠聞者以之爲磬簴焉其作也椌以合之其終也楬以止之洪者鏗而充淸者磬而介淒切而不流泛濫而可會當夫朝廷之燕享宗廟之祭祀於是而奏焉升歌在上匏竹在下代作間奏秩秩有序或擊或戞或柎或摶淸亮而髙遠象乎天之渾淪廣厚而捨容象乎地之磅礡一變一通兮四時之終始一散一潤兮風雨之回合是時也熙熙然八荒一春皞皞乎洪荒大朴格三苗於洞庭丹朱賓而有恪俯而聆之純如辛甘之相濟皦如有倫而莫敓詘如斷玉之復續繹如驪珠之碎落飛流合而萬壑雷轉淸風生而天籟交作吟九囦之老龍唳九臯之玄寉旣公妙而悠揚亦和平而澹泊無急微噍殺以感其憂無嘽諧慢易以感其樂其動於物也客何爲而肅若神何爲而來思獸何爲而舞於土階鳳何爲而翔於茅茨明恊乎大章慱儗乎咸池所以保無窮之治以示安而不忘乎危也悼六龍之南巡歷蒼梧而上九疑阿母之玉管猶在相靈之錦瑟堂悲悵遺聲之寂寂叫有虞兮遠而然而齊之有韶陳亡而流於玆也海外之有韶聖人之化播於蠻夷也宜孝北觀庂而知徳仲尼學之而忘味彼武之六極於陰特著其武功此韶之九極於陽寔昭其文治也公子以爲何如公子乃避席而謝曰至矣盡犬不可以有加矣主人曰未也請授以九徳之歌其一洪流橫曰玄黃判風气開洪流橫民乃災五行汨帝爲哀禹治之啟始孩決九川平九垓百谷生田每每其二洪流殺曰洪流殺兮民災旣除山有鳥獸兮川有魚爰可食兮可居胥樂且歌兮母忘厥初其三三苗格曰惟聖亶聡撫有九圍蠢蠢三苗險阻是依出師於南奮我帝威我師旣還苗亦來歸其四四凶黜曰徳與刑兮國之經四凶斥馬入元在庭帝無爲四海寧其五正徳之歌曰惟天降命物必有則民之瞢瞢胡乃自賊五教不行禽獸夷狄聖人龍飛四方之極其六利用之歌曰水旣平兮別九州島下爲隰兮髙爲丘徒則軒兮涉則舟以羨濟乏兮百貨流財孔阜兮樂且無憂其七厚生之歌曰下民孔艱兮遭墊溺寒我衣兮饑我食我無民違兮父母職其八鳳皇來儀曰堯不徳兮舜不辭授以天下萬物治寒暑無易風雨時簫韶九奏朱鳳儀其九萬世賴曰天覆地載髙廣莫測孰參贊是俾衣而食帝治天下如埏如埴萬世賴之安知其力公子曰嗚呼禮廢樂崩幾千秋矣而始聞主人之宏論乃復爲之歌曰雅南已亡兮流蕩曷正觱采雷怒兮空乘無聲綠綺不陳兮薦檀槽與■﹝秦﹞箏妖倡爲妍兮嘯鸞鵠而啼燕鶯孰究夫大韶韶盡善盡美兮寔媲夫六英六莖後千載之聖人兮集厥大成安得聞九秦於淸都兮禦天風而上徵

○不礙雲山樓賦【並序】

灻松溪楊竹西氏築樓一所在居苐之南而海中兩金山飛舞而前因取杜少陵詩語顏之曰鐵崖楊先生爲之記夫有雲山之境者恆不得其人有雲山之趣者恆不得其地而玆樓獨領其要朝嵐夕翠不起燕坐而盡得之豈非先生所謂境以人髙人如境勝哉竹西甞命余爲賦久未克就歲閼逢執徐之春放舟溪上始獲登竹西樓遠眺五茸三泖窮目力所至爲限飄飄乎若一羽淩空飛度三素雲中也命酒共酌揉壑雷之琴歌白雪之辭極驩而罷因援筆爲賦不惟狀雲山之勝且寓感今思古之意焉賦曰

巍乎層構之造天兮旣內敞而外隅滄海浩浩而左匯兮銀河淵淵而右紆激回風於四阿兮宿雲气於薄櫨七星掛於北屍兮送結鄰而迎望舒荷倒而菡萏兮芝旁生而扶疏寔仙人之所居兮候安期於虛無兩金■﹝山差﹞峩而並峙兮蛾眉巧以迎予斷太華之仙掌兮剪蓬萊之左股掃新黛之聯娟兮洗海門之秋雨大山北起而向背兮翩鸞回而鳳舞秦山拱以旁繞兮列邾莒於齊魯云霏霏以晨蒸兮散玉衣而輕舉何捲舒之無恆兮倐爲龍而爲馬羌不起於燕坐兮挹爽气於尊俎招誇娥之二子兮夢髙唐之神女聊從倚而四望兮悼吾行其孰與日散輝於斷岡兮鳥沒影於平楚羙人期而中訣兮魂煢煢兩若睹吾令云以申誠兮山復險而道阻願從赤松以授道兮邈淸塵之萬古昔祖龍之帝六合兮度浙江而東巡王气颯以燐滅兮璚艸萋而自春悼三女之中天兮髙冢崒其猶存暗沙窯之風雨兮猶想夫萬乘之雷奔偉希馮之夙悟兮隸九齡而知名荒臺北而荊棘兮余鳥跎之縱橫金石輟而弗聞兮繳流水之冷冷平原振藻於東吳兮翔雙鳳於太淸胡鹿苑之一敗兮竟鎩翼而就烹黃耳去而不返兮唳寉寂而無聲羨記室之見幾兮遂南斾而孤徵念丹轂之易債兮鱸秋美而可罾卒全軀於濁世兮歷千春而尙榮尋古洞之丹砂兮弔黃寉之仙人天瞢瞢而無光兮哭深林之帝魂白塩皎以雪積兮火萬竈之飛煙憤仲父之厲階兮冀海水而桑田慱陸忠而覆族兮宋南度而肇祀漢寔薄而少恩兮獨弗念乎厥始嵯時俗之好怪兮語荒唐而無紀疏余轡於髙丘兮濯余足於淸泚訪吳子之獵揚兮平蕪綠而靡靡挾白羽以命中兮感翩翩之飛雉寵西施以亡國兮猶痛恨於後嗣爰抗音以髙歌兮酌兕觥之芳醴諒髙明之可居兮胡汨沒而弗止陋齊奴之金穀兮歲曾幾而荒蕪雪月空而燕去兮鳥雀啾以驚呼斥粉黛而弗貯兮列圖史而自娛誶曰云動不測氤氳霮■﹝雨上對下﹞勃夢夢兮山靜不遷嵚崟嶻嶪欎叢叢兮飛樓蔽虧靑延翠攬棟隆隆兮瞻望美人於彼夕陽思無窮兮弦吾素琴自送飛鴻煙空蒙兮

○玉笙賦【並序】

昔余主雲間夏景淵氏凡歲時燕賓合族必奏伎爲﹝下有逸文﹞

笙竽兮托風雅以禁滛削霜節而來雪莖兮又惡其材之弗任惟西極之奇璞兮乃產乎昆侖之岑鍾氤氳之和气兮托間寂之太陰爰命工以采之兮跋峭阻而抵嵚崟古雪夏積而不化兮疏靑壁之萬尋虎豹晝出鼯蜼夜吟王孫跳躑前呼怪禽縣黎結綠棄而抵鵲兮曾莫得廁夫海錯與蠻琛也觀其白如截昉黃比蒸栗气成虹蜺光燭日月溫而有文剛而不缺嗤魏叟叟遽擲悼荊人之再刖抑顯晦之有時胡瑉玒之罔辯全匪琢而爲環斷匪椎而爲玦爾乃垂效其能媧陳其義揮昆吾之利刃鏤爲筩兮十二紛攢列以參差象鳳翼之相比勢欲振而孤飛聲若壹而羣唳黃鐘作則溫風生而春葩紛敷淸啇奏則嚴霜隕而秋葉凋悴何其神也惟匏也滯惡有玉之淸越惟竹也濫惡有玉之和平此其又足貴也當夫桃含秀而春媚月揚彩而夜明寒流咽而交赴浮雲翳而不行惜芳節攄幽情左宓妃右雙成嘉肴薦旨酒傾申白雪以廣意隔綠霞而飛聲湘靈不敢鏗其瑟嬴女不敢戞其箏厥狀伊何初欎勃而欲泄忽嘈啐而交沸鳥鳴春而嚶嚶蟬號風而嘒嘒或始剽而卒肆疑將絕而復綴彷佛蘇門之嘯翔鸞鵠於崖際又似梁妻夜哭淚盡而不能爲其气其悲也語刺刺以將別其怒也心悁悁而不遂其婉也有賡歌之雍容其激也有特立之淸厲其翕也若遠而不攜其和也若及而相濟其絡繹也貰驪珠之累累其縹緲也絮飛空而無蒂羈巨悅而解顏寡婦哀而掩涕嗚呼寉駕去而不還市朝之屢攺幸不委泥沙而同碎例金石而猶在望公子於雲間識羽人於東海悲逸響之無傳欲持此而奚待呼之而虛足以宣其壹欎吸之而盈足以平其魂磊劉間發而更奏誤一聽而增慨乃爲之歌曰故都墟兮艸樹秋鳳皇去兮百鳥喧啾感今思昔兮徒離憂安得如王喬兮從浮丘又歌曰酌紫霞兮羞玉芝舞回波兮吹參差天湛湛兮白露滋居不樂兮欲奚爲於是曲盡再鼓夜飲厭厭擫眾箕而愈放抽獨蠒而尢纖遂使伯夷去其介仲子失其廉孟賁忘其力京兆易其嚴海若爲出天吳爲咲老寉無聲淸猿絕叫肅賓客於四座輟野王之三調𨿽中郎督郵之善音亦莫洞其弘妙乃知王之爲物眾徳之萃笙之爲樂眾音之要是宜恊九奏而致鳳皇媲六英而薦淸廟武夷鐵■﹝遂﹞徒爲隱者之具龜玆觱栗特時俗之所好也

○灌園賦【並序】

錢塘潘時雍治圃於城東門築垣四周引泉成渠以灌園自號其意以爲無功而食人之食者元气之賊萬物之蠹也故勞焉而後食身執其役以給朝夕之費之親無戚戚之憂萊妻有同志之驩吁豢於貴富者不知澹泊之爲髙酖於寵榮者不知道徳之爲大旣盈而覆古今一轍則灌園之利不已多乎昔於陵仲子辭三公而爲人灌園充其廉也向秀呂安灌園於山陽安其逸也潘嶽去長安令而閒居灌園病其拙也時雍亦若人之匹與或者疑其居有闤闠罔利之習座有俗客鳴聲之聒又安能效彼之所爲者非知言也乃述賦以廣其意云賦曰

步靑門而長嘯遊余心於古初目藻麗而弗近惇朴素而爲廬資灌園以自業類潘嶽之間居食五鼎爲不及飲一瓢爲有餘幸免隸於徵伐或弦琴而讀書恥桔橰之尙巧逐末景而區區其地襟江帶湖靑紆黛蓄拱以連山突怒起矢寔東南之形勝爲帝王之行都周金城兮萬雉列甲第而當衢族茂許史家儗陶朱肆有藍田之玉斗量南海之珠技慱古今之妙音會八方之殊傾國過乎燕趙趿利屣而曳輕裾若神人之綽約耀水雪之肌膚於是命栢開藩塡我南服象天河而鑿池儗紫微而達閣集貂蟬之濟濟衛虎豹之肅肅單慮乎庶務者蕭曹之倫鋪張乎太平者枚馬之屬衣襲綺紈食兼梁肉塗比車蓋庭奏絲竹巖棲者未覩其盛家食者思發其所畜之乏匡時之明略乃退齒乎齊民墾不食之棄壤托鹿豕以爲羣疏濁流而遠注辟斜徑而支分筍長渭川之竹萊生云夢之葷蒲荒秋雨菘茂蚤春甘者如薺脆者勝芹始芽出而冒土忽葉布而覆云荼三名而可食虉五色而成文候靈雞而畢起庶戒逸而務勤冀襭秀於寒暑必浹潤於朝曛恆獨往而苶求爰四顧而欣欣乳鳩呼而相應惡艸蔓而當蕓感生成之攸遂亦有藉乎人人其或風雨之晨燈火之夕俎豆娛親琴尊命客楡竿引觧充庖有辛夏果磊落秋瓜輪囷玆田夫之所美又焉得獻之吾君嗚呼章綬不優於野服瑤臺何異於蓬室諒乘軒而取譏𨿽抱甕而奚卹寧陋彼而榮此聊逍遙以終歲金穀廢而蛙鳴玉津空而狐宂中𨿽侈於五畝後孰惜夫一石乃爲之歌曰朝汲於河兮其流湯湯暮觀我圃兮其葉已黃炎風捲沙兮白日藏尙昏其事兮母棄而荒又歌曰登彼陸兮猛虎噬人涉彼海兮白波滔天我藝而灌兮入以事親誓勿彼適兮危其身歌旣闋幽情暢白露下初月上陶然一適混乎無象委通塞之有時蹇余行其焉往

○鐵硯賦

客有鑄梁州之鐵爲硯者持而售於讀書主人主人用之以代陶泓焉風雨之夜滅燭就寢夢一猛士被甲戴冑面純黑而甚偉進而告曰時哉天乎吾之利天下者多矣胡枉吾之材而置之散地乎主人乃賓而問之曰若非棠溪之族乎若非太山之英乎若非九牧之所貢者乎吾聞君子隨時而變化若何爲而懟於天乎介者曰吾蜀之良也初軒轅之破蚩尢也爲戈爲甲爲劍爲棘爲鉤爲鎩爲鏃爲鏑气重六師威加四極神化蒼而雷電爲之繞體光吐白虹而日月爲之奪色漂大野之流血落髙天之迅翼王者得以成其功武夫得以奮其力此吾有功於戰伐𨿽缺折而莫之惜也逮秦而滅六國吞八荒聚其族而銷之亦何殊夫鳥盡而弓藏精爲神兮十二守故宮之淒涼世復以吾之利不可廢也爲刀爲泉爲布爲帛通四海之利法九府之式勢傾國中薄靑衣之五銖道濟天下斥黃金之萬鎰入紫闥排朱門贊天地行鬼神弱者以彊而卑者以尊上吾有功於貿易𨿽流徙而莫之冤也夫何挫吾之芒折吾之气祝融獻功卽墨爲謚儕銅雀之破瓦曾不及馬肝雊目之爲貴苟策功乎翰墨之場蘄亟黜而鑄錢鏄之器也主人曰嘻子何局於彼而不達乎此邪六合旣淸可以去兵而行仁萬民旣壹可以去貨而談義凡子之爲兵爲貨皆聖人之不得已也今主人書有屋漏之痕文有湧泉之思子歸吾而畢命吾托子而見志夫射鵠而無失者壯士之志力田而有秋者農夫之心董生成名於下惟李侯卒業於磨鍼李子引椎而佩印買臣負薪而腰金長卿題柱而遂顯終童持節而重臨並假翼於霄漢終脫身於山林故桑君已擢第於昔而子獨何疑吾今也哉山房月微燭光吐日蟾蜍腹冰饑鼯潛出

思而遠討每含辭而涉筆搜六籍於蠹余補千金之狐腋固資器以成能已辱子之我卽及其淩衢

風埃道遙乎玄圃放浪乎瑤臺校奇字騁逸才聽流鶯於太液接羣龍於蓬萊右毛穎而使禦左陳玄而爲陪滴金盤之秋露步玉堂而躋上臺顧不偉歟且鳳咮托眉山之重龍尾出端溪之先或以聖人之徳著或以才士之銘傳是皆一石之淸潤激波濤於百年始皇徒驅而梁海神媧竟遺於補天宗其人而名世亦宣力乎蕳編而子獨恥於爲研不思與是數者一其髙而同其堅乎介者伏而謝曰先生之言至矣不復有所悔矣逡巡而退余亦驚寤用志於齋不易吾素

○醉賦

余讀柳柳州答吳武陵書稱其醉賦及答客問而其文逸不傳因賦之以補遺辭曰

弱水竭三山折少君滅石芝歇吾將築九千仞之曲臺介風雲而賓日月援靑天之比斗釀千秋之古雪膾長鯨於東海肉狡兔於三宂縱長夜之樂負一世之豪脫處士之一角中觧仙人之五色袍右挈吾榼左操吾瓢出上方之酴醿引西國之莆萄流白雲於春甕落丹泉於夜槽擪玉環之鵾弦裂雙成之鳳肅六公作霓裳闋朝五斗暮一石耳不及於聽音目不及於觀蟣虱萬鍾泥沙白璧力過孟賁者醉能系其頸辯雄張儀者醉能斷其舌略兒女之愁而不爲動心夷王侯之勢而不爲折節太湖三萬六千頃醉俯之一兕杯太華三萬六千文醉覽之一蟻垤擊缶而歌心馳燕趙拔劍而舞气吞吳越走桓溫之老兵殲周顗之狂客又焉能蹈規矩而守繩墨也於是牅天地廬八荒神交曲生封侯醉鄕泄泄焉陶陶焉率千日而爲常柰何武公老而自尢屈子逐而自潔囚酒星於大獄斥酒地之覆轍絕纓而幾失其驩吐茵而幸貸於責不知堯舜樂之不厭孔子溺之不絕也九州島幾裂百川無回豪傑相噬白骨生苔吾其與犀首之徒相忘於無事之日乎淳於髠之滑稽於戰國乎與河東之季從時毀譽乎漢相之和吏而歌呼者乎與徐邈之中聖乎阮籍之放曠而適其性乎與荷臿之伯倫乎抑投轄以畱賓者乎與待詔之王績乎辱髙斥揚之李白乎與陶潛其幹沒於義熙乎山蕳遊於習池乎與甕下之吏部乎韋曲之杜逍遙於率府乎嗚呼與世無忤惟酒可從醒者爲愚醉者爲智醒者爲介醉者爲通天下之憤非醉不釋天下之難非醉不蒙命輕一羽气吐長虹決銀河而洗斝系扶桑之六龍復酌吾以大白渺海闊而天空

○石經賦【並序】

五經載道之器也秦燒詩書經毀而道自若也漢求壞爛之餘書禮樂已殘缺十九惟易以卜筮存詩以弦歌存春秋以口授存而俗儒章句之徒傳會穿鑿使五經大義不明於天下不亦悲夫靈帝熹平四年議郎蔡邕與棠溪揚賜馬日磾張馴韓說覃揚等求定六經文字詔許之邕乃書丹於石命工刻之立於太學門外時四方摹者日以千計然未知道之所存也持以邕之書耳洎唐文宗時髙重爲國子祭酒與鄭覃復刊定九經於石嗚呼漢唐石經已風摧雨剝於數百年之久與岐陽之皷嶧山之碑同一榛莽已因推衍其凡以爲之賦云賦曰

繄聖作而明述兮尼父集夫大成歷四海其遑遑兮威鳳瘖而不鳴吁嗟時之終否兮托空言以載道世莫知金奚卹兮閱萬世其果杲杲嬴旣暴向不徳兮舉籍而火之薄先王之仁義兮尙法律而爲治悲祖龍之鮑腥兮坑亦湮而無煙易幸存於卜筮兮詩亦肄於筦弦春秋閟而不出兮禮樂佚而不全科斗螙於壁中兮光白虹之射天嬴遂僨而劉王兮家六合而寧謚乃偃革而爲軒兮掇壞爛於十一洎六葉而遘武兮炳大明之當中黜百家之肴亂兮一道術而異同易科斗而爲隸兮復家畜而人誦道固不可泯兮亦何待夫汗牛而充棟時旣降而道晦兮經蟳滅而莫收割申勸之或舛兮眾咸失於校讎屬熹平之四祀兮帝孝靈之當寧正俗儒之穿鑿兮偉中郎之慱古辯魯魚與亥豕兮刻南山之堅瑉巍乎四千有六兮樹翼翼之成均鉤鐵畫之屈彊兮妙骨气之洞達非餓隸之嬴形兮非寒巖之枯枿非醉艸之欹斜兮非劍舞之渾脫初崩云之恍恍兮粲列宿之離離鵉振翼以千矯兮樹交枝以參差鷙鳥以乍飛兮羣鵝遊而戲海彼鶴頭與隼尾兮曾何足以爲態捷奔泉之渴驥兮縱入艸之驚蛇勢或埒於墜石兮體已悟於畫沙觀者紛其堵立兮車連連其日至豈八法之是尙兮幸經存而不墜陋石皷之苔剝兮鄙漆書之土瘞觀奇陽而偶陰兮窮太極於有無感堯湯之禪放兮求厥中於典謨何二南之和平兮悲雅變而逮胡儀三千與三百兮伊朝夕之攸執何曲折而精微兮謹一出而一入嗟聖人之憂世兮徒感麋而掩泣二百四十二年之筆削兮善旣勸而姦戢正夷夏之內外兮亦綱常之攸立夫何經之徒存兮昧古訓之時或痛賣官而列肆兮盛後宮之傾國奄豎黨以盤錯兮又孰卹乎社稷九州島裂而鼎峙兮黎庶化而爲豺經𨿽鐫而何補兮政與道而相乖逮有唐之文宗兮乃継漢而有作礱巨石之嶄嶄兮列廣庭之落落吁回首其幾何兮悉鳳摧而兩剝文斷缺而莫辯兮委荊棘之漠漠吾恐爲沈犀於蜀門兮同刻鯨於昆池曾不若慶雲興松風兮托艮嶽而效奇又焉得紀功千載兮擬岣嶁之禹碑誶曰已焉哉石經泐兮剡藤出書連車兮有萬國撫遺墨兮相得失道之存兮昭白日

○春雨賦【並序】

孟春之月時雨方降周視艸木莫不鬯懋條達造化之妙如此宜孟軻氏以況君子之教也余少從師讀書而知仁義道徳之說求之甚銳晚不加進則气質昏瞀可知其不得如艸木之化必矣故作春雨賦以自勗且示於翺使及時而用力焉其詞曰

維著雍涒灘之歲正月初吉上乃脈發融風應律布春令於遐陬回朝光於潛室燒經雪而未蘇蟄俟雷而將出欣違寒而向溫冀節勞而從逸於時靈雨斯降生我百谷伊農之慶匪珠匪玉以今揆昔載披厥錄一歲之候三十有六觀其屯云蓄而成衣隕石騰而傳羽紛坱紮以隨風黯冥蒙而交霧乍縈空而絲散或綴物而珠聚方疑有而可聆恍若無而莫覩醞比玉之醴泉泫如飴之甘露無町畦之或間沛旁流而布濩粲丹葩以耀林滋綠苔而生路紫鱗噞而爭躍繡頸呼而猶怒何浹辰而未休達中夜而復迅閉簾櫳以護寒覺琴書之含潤田夫悅而昏作羈客間而釋卹余何思而何營感四時之錯運欲抗音而熟継耿殘釭之落燼嗟杏壇之諸子各因材而爲訓躬四勿而不疑契一言而奚問若時兩之所化何力約而功峻憫奇偏之弱質奚古人之敢希瞻龜蒙其旣遠獨倀倀而安歸羌及時而猛晉懼失道而愈非當霢霂之渥洽悲事往而心違願爲杞而在山沾一漑於旣僕疏百尺以參天任權負於崇構願爲稼而紛敷冀常膏於朝夕托瑚璉以薦芳曰神明之可假願爲芝而三秀渥朱柯而久鮮豈幽人之所食表土徳於甘泉願爲桐而不夭被玄液之滲漉斲有虞之淸琴恊宮啇以成曲材苟摧而爲薪恥綺紈之徒襲何餘疾之難遷徙遑遑而汲汲屬萬族之方新期往訓之攸執惟渴今而求足信江海之可挹來侁侁之小子庶占畢之是習知與行其並進亦何憚夫弗給孰爲髙之可仰孰爲堅之可入春躍如之在前思卓爾之有立感春雨而成章庶乎學之恆緝

○白鳩賦【並序】

成均教樂所火椿一株有二白鳩焦其上春來久去亦物之異乎類者余愛而賦之其詞曰

夫何雙鳩之皎潔兮孕異質於金方豈仙鼠之變化兮狎野禽而回翔肖刻玉以爲形兮恥襲錦以爲章性弗慧而徒勞兮時自珍而久藏幸主人之見存兮托廣庭之嘉樹旣不爲其所好兮亦不爲其所惡夕同棲而晨興兮春偕復而冬去振霜翎而益鮮兮與月魄以爭素羌所賦之純美兮𨿽處污而不緇女恆尢於眾嫮兮士咸病於見奇羞鴝鵒之上獻兮悼鸚鵡之就羈玆惴惴而懷懼兮尙飄飄其安之王睢摯而有別兮鶻遇秋而愈急彼各挾其能兮固非余之所習何意仔之敢矜兮藉光輝之時及顧微軀以徘徊求故林兮永戢

○金鑑錄賦

帝開元廿有四載兮屬千秋之良辰進絲囊與寶鏡兮眾紛紛其相循臣九齡獨見其微兮述今古以前陳監美惡於一鏡兮盍監得失之在人鏡猴中而無隱兮洞萬殊而咸覩亦俯仰而取容兮月或冥而爲土書炳炳其如星兮與湯盤而爲伍期補衮之萬一兮竊比夫翼周之山甫惟一心之易螙兮恆惡直而好諛臣固不能矯以隨俗兮盍圖終於厥初使銘鼎之辭偶符兮寧取無逸而爲圖集厥類而成編兮奚翅玄冥之百煉光夜吐以屬天兮何益君之聞見堯舉舜而禪之兮記捨朱而無恩撫九州島之廣大兮匪黃星之爲尊饑吾餐使之充兮寒吾裘使之溫曰精一而執中兮本乎堯之一言心廩廩其履冰兮罔一息之不存玆爲鏡之金背兮君日監而勿昏至暴秦之並周兮與黔首以爲仇阿房岌以造天兮極虞樂而未休慕神仙之髙舉兮求弱水之三丘徐市去而不返兮嬴已僨而歸劉玆爲鏡之水心兮君日監而勿流手三尺而崛興兮壹六合以稱帝文景嗣而恭儉兮道益昌而弗替後竭內以事外兮徹孰優夫二世數四七而遘武兮洗日月於方翳痛桓靈之孱弱兮操遂乘而莫制玆非鏡之可監兮焉用夫渠搜之火齊彼典午之孓魏兮閔螳雀之相攻繇載盛而易顚兮審厥子之弗聰洎渡江而淸談兮祖莊老以成風衍崇佛而捨身兮胡貪地而受降【葉】破金甌而不顧兮士重介而談空莎非鏡之可監兮焉用夫赫連之靑銅目或瞽於眾嫮兮耳或簧於新聲受嬖妲而敖墟兮褒代申而周傾彼小白之創伯兮屍中國而會盟卒托子以召亂兮肉已蛆而兵爭継有漢之人彘兮亦累帝之聰明抑遠監夫甲生兮玆吾君之容成我太宗之戡亂兮羌修文而偃艸惟至誠以馭下兮韜神明於玄默斥美麗而朴素兮懼燕安之爲賊故孜孜以求言兮庶日蹈夫繩墨出宮女之三千兮來獄囚之四百彼刻民猶敢膚兮悼徇私而亡國知識兮之難精兮譬作室之屢易立帝範於子孫兮玆吾君之夷則君之大略誠不可及兮旣內平而外從焚珠玉固足美兮復兩坊之樂工相姚宋爲知人兮奄豎爵而加隆誅後戚以示公兮兆夫婦之不終禮旣輕於樹子兮化天倫爲寇我太廟壞而弗戒兮爰汲汲於東封曰析福遲太山兮又曷若爲民而建中臣捲捲於匡輔兮冀君心之日檢也恆法堯而非桀兮事必防乎其漸也義或媲於大訓兮實將垂之琬琰也中獨懷此耿介兮願從戇愚之汲黯也面從而背違兮臣固不敢也君苟不察臣之忠兮何貴乎鏡之照膽也使如盤龍之閟於匣兮羞舞鸞之同掩也宜帝覽而味其言兮特優詔以褒之惜不久而中棄兮肆匹夫之所爲卒信讒而爲忠兮斥荊州而無疑內玉環於宮中兮竟胎禍而速災【葉】子胡雛而播醜兮君旣耄而弗知闈闥腥於戎馬兮夜倉遑而獨西駐六師於馬嵬兮猶不忍於蛾眉四海繹騷兮九廟俱夷曠蓬萊之故宮兮濁太液之秋水微野鹿之銜花鈩痛羽衣之何在【葉】豈非人監之旣亡兮徒馳使於千里天眷眷於神堯兮幸兩京之載淸居南內之淒涼兮感風雨之鈴聲信丹扆之有箴兮伊君道之當明金鑑豈一時之可珍兮歷萬古而爲程

淸江貝先生詩集卷之十

附錄﹕

淸江詩集十卷文集三十一卷﹝編修汪如藻家藏本﹞

明貝瓊撰瓊字廷琚一名闕字廷臣崇徳人元末領鄕薦遭亂退居殳山明初徵修元史除國子監助教事迹附見明史宋訥傳考程慶珫聲文會選以貝闕貝瓊爲二人然陶宗儀輟耕錄載妓女眞眞事云嘉興貝闕有詩今眞眞曲載此集中則瓊一名闕審矣兩浙名賢錄載瓊集二十卷明萬曆中所刻乃止三卷此本凡詩集十卷文集分海昌集一卷雲間集七卷兩峯集三卷金陵集十卷中都稿九卷歸田稿一卷僅有鈔本流傳康熙丁亥桐鄕金壇購得之始爲刋板瓊學詩於楊維楨然其論文稱立言不在嶄絕刻峭而平衍爲可觀不在荒唐險怪而丰腴爲可樂蓋𨿽岀於維楨之門而學其所長不學其所短宗旨頗不相襲朱彛尊靜志居詩話謂其詩爽豁類汪廣洋整麗如劉基圓秀勝林鴻淸空近袁凱風華亞髙啟朗淨過張羽繁縟愈孫蕡足以領袖一時鄕曲之言未免過實然其詩溫厚之中自然髙秀𨿽不能兼有諸人之勝而馳驟於諸人之間實固無所多讓其文亦沖融和雅有一唱三嘆之音史稱宋濂爲司業建議立四學並祀舜禹湯文爲先聖瓊作釋奠解駁之識者多是瓊議則其考證古禮尢有依據不但詞采之工矣﹝四庫全書總目九集部別集類﹞

貝瓊正徳崇徳縣誌字廷珍嘗從石門黃次山傳周易大旨及聞楊鐵崖倡古文於會稽往從焉學益進元季不就有司試往來華亭海昌間生徒雲集明初應詔入史局預編元史同軰稱其敍事直而不詭尋校文浙省稱得人授國子助教凡五年以疾辭歸瓊才贍气雄爲一時俊傑而出處大節尢有可觀著有淸江集行世﹝四庫全書史部地理類都會郡縣之屬浙江通誌卷一百七十九﹞

貝淸江集淸江集者檇李貝瓊廷臣著瓊嘗師楊廉夫洪武初預修元史仕爲國子助教以卒余家三冊洪武乙亥得之其子楚府紀善季翔云﹝四庫全書集部別集類明洪武至崇禎東裏集續集卷十八﹞

跋貝先生胡敬徳字說

﹝明﹞鄭眞撰

﹝四庫全書集部別集類滎陽外史集卷三十九﹞

能敬必有徳春秋晉大夫之言也數千百載之下紫陽朱夫子卽河洛諸說而集厥大成其開示後人無以加矣今觀檇李貝先生著四明胡敬徳氏字說以操舟涉險爲諭自爲一家之言夫出險於無虞蹈險於不測誠有敬怠之分且天下之險莫海若也予與敬徳同居海島上其於涉海而卒蹈於海者固嘗目見而耳聞惟先生能形容而發揮之此立言之士所以有關世教也敬徳愼守而始終焉則於以字配名之義其庶幾哉

貝淸江嘗有秋日海棠詞其腔則八六子也後闋云淸明時節曽看院落早鶯猶困樓臺乳燕初還悵過了韶華一枝偸綻拒霜爭艶斷霞分彩空贏得人自先驚老去天應不放春閒倚闌干西風別愁幾畨予謂人自先驚老去天應不放春閒二句意思警妙古作中不多見也舊嘗有秋日牡丹句云傾國尙堪迷晚蝶返魂何必藉東風自謂得意然不免涉於形色視淸江所構知落第二﹝四庫全書集部詞曲類詞話之屬渚山堂詞話卷一﹞

淸江貝先生詩集

﹝明﹞貝瓊撰

●目錄

卷之一

五言古詩﹝一﹞

卷之二

五言古詩﹝二﹞

卷之三

七言古詩﹝一﹞

卷之四

七言古詩﹝二﹞

卷之五

七言律詩﹝一﹞

卷之六

七言律詩﹝二﹞

卷之七

五言律詩

卷之八

五言長律

卷之九

七言絕句

卷之十

賦

●淸江貝先生詩集卷之一

五言古詩﹝一﹞

◆五言古詩﹝一﹞

雜詩

眞眞曲

飲酒

烏龍井

十月旣望鳳皇山晚歸

白水村

九日遊鷹窠山

兩河兵興京師乏食民部尙書曹公徳基出使三吳因紀其事

送金子厚歸杭

贈迮元霖

耕樂軒

泮池荷花

戲贈李煥章

食糟蟛蚏

乙巳除夕

題尙北海聽雨軒

檇李郭宗夏兄弟五人友愛尢篤後值兵變東西散處宗夏思之爲作五雁圖賦詩一首

次韻張希載雨中書懷

淩霄花

丙午七夕

讀書堆

登積慶寺閣

名都篇

蘭

對月懷邵篔谷

懷夏士文

郊居

送潘時雍歸錢唐

題誠道原瀟湘八景

丙午冬十一月辟亂亭林明年春館於揚溪邵篔谷氏四月一日鄕兵復大起合境之人鳥驚麏竄不知所屇余亦去而從之旣定而返因寫懷云

出璜溪

歸崇徳西曹村

遷居

立秋日

夏夜

丁未重午

答客一首

題綠綺軒

仲冬秋涇客捨

皂林驛

春日宴滄洲詩一首﹝並引﹞

遊仙詩三首

丁一寉詩

采芝生詩三首

題夏頤貞西疇艸堂

○雜詩

我聞度朔山蟠桃何欎欎千歲才一花結子復何日食之云不死敷腴反枯質跨寉淩九天將共五龍匹諒非廣成子欲待安可必

祖龍帝六合不暇談黃虞且復求神仙入海窺方壼置酒阜鄕亭起然忘故都空畱赤玉舄安期今有無

種桑飼春蠶桑葉何沃若種瓜待秋摘瓜蔓何漠漠春秋各有獲在野猶可樂君看金張館艸深狐兔宅勿較是與非看云倚髙閣

大哉龍門樹欎欎上參天根株豈不固小艸還相纏蓐收行素秋淒其風露寒病葉危欲墮朔禽亦已遷朝華痛夕隕掩淚後何言

結束將何之龍門訪陳迹弁途及良辰置酒別親戚迢迢越千里人馬疲登陡大江不可濟天方限南北悵然回吾駕去從山村適

春山一雨過百艸皆縱橫百艸不出山山中人遠行懷金別妻子殉祿辭父兄寒暑忽已易燕趙千里程龍門能碎舟風浪安可爭性命輕鴻毛苦爲朝暮營愧此山中艸萋萋林下生

薛公未罷相賓客競相傾一朝偶失意門無珠履聲貴賤已如此何論死與生秋燕辭空室春蝶抱畱英盈虛信物理聚散亦人情達士甘寂寞力耕謝華纓道尊豈戀祿心遠孰希名腐鼠非吾餌朱鳳以時鳴悠然動遐想五鼎益爲輕

○眞眞曲

姚文公爲承旨時一日玉堂燕集聲伎畢奏有眞眞者操南音公疑而問之泣對曰妾建寧人西山之苗裔也父司筦庫於濟寧坐盜用縣官財賣妾以償遂流落倡家公憫之遣使白丞相三寶奴爲落籍且謂翰林屬官王棣曰汝無妻以此姬配汝吾卽其父也貲裝皆出於公棣字棣華後官至翰林待制噫以西山之賢子孫陵遲疑不至於此然辱於始而正於終是亦天也篔谷筆談記其事予乃賦四十二韻而沈欎淒婉亦足以盡其大略矣

斷然棄道邊。何日緣長和。墮羽別炎洲。不復巢梧桐。請君且勿飲。聽我歌懊憹。在昔全盛時。冠蓋紛相從。盤遊易水上。意气天山雄。金刀手割鮮。酒給葡萄濃。坐有一枝春。秀色不可雙。娉婷劉碧玉。綽約商玲瓏。寶髻金雀釵。已覺燕趙空。或聞操南音。未觧歌北風。上客驚且疑。姓字初未通。問之慚復泣。乃起陳始終。立本建寧女。遠山西山翁。父母生妾時。謂是金母童。梨花鎖院落。燕子窺簾櫳。迢迢官朔方。南歸山水重。侵貸國有刑。桎梏加父躬。粥女以自贖。白璧淪泥中。秋娘教歌舞。聲價傾新豊。永爲倡家婦。遂屬梨園工。覽鏡拂新翠。吹簫和小紅。身居十二樓。屢入明光宮。京華多少年。門外嘶靑騘。自傷妾薄命。失路隨秋蓬。不如孟光醜。猶得嫁梁鴻。客聞爲三嘆。祖徳寧未崇。回黃忽變綠。人事何匆匆。有客傷緹縈。無人憐蔡邕。遣使白丞相。削籍歸舊宗。小史三十餘。勿恨相如窮。配汝執箕帚。今夕看乘龍。鴛鴦並玉樹。鸚鵡開金籠。銀甲不復整。紅牙不復此。提甕自汲水。絺綌亦禦冬。應非事羊侃。頗類歸建封。琵琶感商婦。老大猶西東。崔徽怨顦顇。浪寫丹靑容。依依章臺柳。落絮春無蹤。小妾恨題驛。竟與瓊奴同。時多困坎坷。事或欣遭逢。焉知百尺井。歘登羣玉峯。借問爲者誰。內相姚文公。

○飲酒

六龍驟朝暮百川無西回所以陶阮輩落魄事酒杯共盡生者樂勿爲死者哀借問東方朔桃花今幾開秦皇及漢武求仙亦荒哉弱水三萬里何處登蓬萊與君且一適隨意坐蒼苔

坐看萬古月因思萬古人萬古人不見萬古月長新持酒勸我影可以成主賓利劍不斷愁火藥胡能神南阮與此阮一富復一貧白骨俱化土碧艸空自春酒盡月欲落狂歌驚四鄰

○烏龍井

曾飲烏龍泉爲愛烏龍井不辭登降勞迢迢越南嶺石散駝馬羣樹結龍蛇癭遂坐泉上亭聊以觀我影歲久科斗滅朝塞轆轤靜徘徊不忍去勝處心已領有約待春深攜客來煮茗

○十月旣望鳳皇山晚歸

村黑畏衝虎且復歸柴門風林月未出宿鳥爭且喧浮雲忽斷續萬丈飛金盆湛湛天宇髙光气相吐吞我行月還逐是身亦無根試求不死藥飛騰同久存老妻有鬥酒洗盞當前軒酌酒消我憂萬事俱忘言

○白水村

朝發白水村風帆健如馬行人互先後去鳥紛上下白雲生遠岑靑天入平野依稀林木外幡幢見精舍河邊四五家猶是雞豚社我遊亦已屢把酒心莫寫欲訪桃花源悠悠愧漁者

○九日遊鷹窠山

忽忽已九日出門淨無泥地偏寔斗絕有山如會稽賓客後雜沓僕夫各有攜天風海上來我馬驕且嘶坡陀出險徑窈窕遵回溪前登郯家嶺始覺華蓋低作者四五人更托千層棲日午扣其戶不愁蒼耳迷欲俛棲鶻巢上陵萬丈梯豈但畏猛虎彷佛聞天雞共燕修竹林落日猶在西相看且一笑四郊多鼓鼙

○兩河兵興京師乏食民部尙書曹公徳基出使三吳因紀其事

東南寔天府歲漕三百萬龍城積紅腐虎士班白粲焉知十五年不觧戎馬亂采穭以爲食屯集成背叛至今兩河地僵屍作京觀諸侯土貢絕君憂切宵旱尙書出宣旨跋涉非所憚國無九年蓄志士常切嘆空山獨病臥無書托飛翰中宵望使星迢迢阻河漢

○送金子厚歸杭

故人金子厚四十猶落魄扁舟溯江濤訪我黃山腳我慚老窮經春蠶空自縛羨君神仙姿翩翩九臯寉不上光範書暫賣壼公藥髙視萬物表道尊卿相薄山中十日畱窮天慰離索聯詩出險語酌酒成大噱東風碎河冰歸思中夜作鵝黃催柳條椒紅折梅萼重來未有期惜別中頗惡俱宜愼出處一瓢寧攺樂飛鴻正南來有書幸相托

○贈迮元霖

迮生固長貧賦詩朝忍饑破裘連百結但覺詩愈奇鏘然擊天球未作秋蛩悲嗚呼識者死舉國無人知鼓柁洞庭湖遠過三髙祠我無一斗酒爲生開兩眉宇宙非不大四顧將安之日落暮山黑百鳥爭寒枝翩翩五色鳳寂莫雙翅垂聖人坐明光遲汝一來儀

○耕樂軒

隱者東海頭安時事耕鑿有田百畝餘相率治境埆我稼沒牛腹我書掛牛角三洲雷兩均旣耕必有獲吹簫賽田租操豚不爲薄上給縣官租酣歌見眞樂江南風景異況乃賦斂數連云桑柘盡池臺總零落尙恐兵未休遠近無土著金生虎豹羣豈忍厭藜藿

○泮池荷花

荷生泮池中云覆明鏡密淸颷激回芳濁水鐘妙質凝碧洗朝雨嫣紅酣落日折莖或牽絲食薏時摘實猶疑南浦泛諒匪東林匹

○戲贈李煥章

善慱不成梟善射灴中鵠及此感衰謝世道方局促皎皎明月珠如何混魚目

○食糟蟛蚏

江鄕富魚錯有物小而鎧天晴走白沙月暗來滄海空憐朔客疑尙被南翁采刀斧不足膏瓶罌遂俱逮失身酒泉流舉族糟丘醢對此汝哀汝生食之豈罪

○乙巳除夕

春風何處來庭艸忽已碧不惜流年馳感此千里客管葛樹功名孔顏豊道徳低回違宿願覽鏡雙鬂白髙堂夜張筵新酒行琥珀得失誰與論浩歌永今夕

○題尙北海聽雨軒

海門飛雨集髙棟有餘淸斜侵虛壁過。遠逗大江平。檐花朝亂滴。庭葉夜俱鳴。涼知蘇道暍。潤喜濯園英。微茫空暝色。蕭瑟自繁聲。飛蓋阻來客。獨坐軫深情。

○檇李郭宗夏兄弟五人友愛尢篤後值兵變東西散處宗夏思之爲作五雁圖賦詩一首

五雁何翩翩飲啄同淸池失路在中道饑寒不相知昔爲八龍聚今作四鳥離驚飆廣漠至十月百艸衰天髙羽翮短苦受胡鷹欺上林豈不廣念汝歸何時管蔡興流言坐使君臣疑京城死大叔寤生手刃之淮南歌尺布千歲有餘悲東阿苦不容七步詠然箕骨肉成虎狼所爭毫與釐我觀五雁圖爲継鶺鴒詩

○次韻張希載雨中書懷

夏雨盈百川髙岸復深谷鱗鱗低度云汨汨駛流瀑口營嘆翔鸛臆訴哀病鵠徵夫在中道少妾亂心曲更希若木光照此車下獨

○淩霄花

木椿何亭亭相傳五百載陵苕亦揚芳灼芍藉光彩感彼徑寸苗附此千尺喬同心無異族假翼在崇朝朱塋耀白日翠蕤牽淸飆纏綿欣有托淖汋靜無妖坐愁節序易顏色易俱凋

○丙午七夕

生寡糜祿情不復就羈紲曝衣記蚤秋置酒陶嘉節曲無二八舞味薦水羞潔輕紈怯迅飆明燭欺初月林鳥戾且飛玄蟬淒更咽主賓聊晤語兒女空感別耿耿候雙星漏終河漢沒

芳燕樂淸夜浩歌悲暮年故國山河迥殊方斥堠連友於成契闊賓客暫周旋念曠情易洽懷歸思更綿列星稀未出金波澹始弦落燼秉殘蠟繁吹起終筵後會復經歲舉爵共無眠

○讀書堆

泊舟亭林湖突兀空王宮當時讀書處鳥雀呼秋風前瞻兩金山抃舞波濤中眷玆一簣力克配千仞崇恐有文字藏中夜飛白虹荒哉夢中語且復誑兒童我亦有書癖五經老未通艸堂可遂結當作兩希馮

○登積慶寺閣

層樓何巍哉。金碧中突兀。俯見百里外山斷平野闊靑天傾東南。伯气忽已滅。憶作皇慶初。六合旣同轍。眷玆葭菼中。鬼二成觀闕。我來屬喪亂。彷佛大業末。奔竄𨿽云苦。登眺亦頗悅。居庸不可見。太華才一發。故鄕今何如路險復霜雪。蒼蒼白日晚。目送歸鳥沒。

○名都篇

趙魏天下樞相從多貴遊起家至千石結客傾五侯光輝喧戚裏意气動神州蹋鞠東城罷張筵西第畱倒海爲我飲兼山爲我羞妙舞呈楚艷淸歌列齊優共稱齊三壽惟願樂千秋福盈知所戒寵極懼生尢

○蘭

叢蘭何靑靑羅生滿中澤阿那風葉翻葳蕤露房柝芳潔終自持光榮諒諒飾勿爲時所化歲晚同荊棘

○對月懷邵篔谷

攜酒東園遊望舒已就缺促席尊未空方舟君夜發東西耿相望復對三五月階前皓彩盈窻下朱榮歇同袍成異縣思逐回風結異縣非千里邈若胡與越吳趨唱誰和楚調哀自輟感此百年客世故怕羈紲榮華一朝露采秀亦可悅歸濯淸江流冥棲保芳潔

○懷夏士文

樓舡昔西邁霜降百艸衰日月一何遒子行忽經時眾綠榮枯條谷鳥鳴且悲豺虎塞道路欎欎勞我思我思晨復夜諒匪渴與饑行人發吳門消息安可知且復慰其私豈敢言是非惜哉無六翮念子何當歸雲中有黃鵠銜東南飛

○郊居

直木惡爲輪皮馬思捲斾匡時旣非才處約斯寡悔采詩鑑興亡讀易明進退永懷嵇阮放甘沮溺對

○送潘時雍歸錢唐

海縣兵未息公子今何之酌君莆萄酒聽我白薴詞憶昔來黃灣始爲相子師諸生老伏勝說客慚張儀連牀風雨夕秉燭聽新詩殷殷金石聲眞足觧我頤同居石壁下斗柄倐三移脫略勢利交所貴兩不疑久懷地主恩亦有蒓鱸思束書向錢唐磬折從此辭錢唐寔都會西湖天下奇朱樓起相對上有千蛾眉羽衣何翩翩處子冰雪肌樓前五陵兒並馬金鞭垂酒酣復張樂但惜白日馳近者屬凋喪不及全盛時空山鳳皇去月黑號狐貍春風吹行殿碧艸生荒基何當從子遊觀濤酹鴟夷辛苦艸太玄徒爲廉藺嗤子實濟時具飛騰方在玆匠石旣己遇小大隨所施從容宰相前奮舌論安危豈無一尺箠盜賊不足笞天空羽毛急水涸舟檝遲臨岐更揮淚中年傷別離

○題誠道原瀟湘八景

瀟湘夜雨

洞庭秋月

漁村夕照

江天暮雪

平沙落雁

山市晴嵐

遠浦歸帆

煙寺晚鐘

瀟湘夜雨

江空夜如何急雨千里灑水生黃陵廟云暗蒼梧野鼓瑟來湘靈移舟近漁者重華不可見竹上淚如寫

洞庭秋月

軒轅已上天弓劍人間畱惟餘萬古月長照洞庭秋君山雲气滅水合天光流勿遣金蝦蟆脫歸千文湫

漁村夕照

羲和忽西匿阡陌散餘輝澄江度雙翼遙岑明半規孤煙野店起歸人一何遲遺榮羨父老衰白無所悲

江天暮雪

曾雲起北渚萬象入鴻蒙散漫飛輕雪低回逐勁風思羣無牧馬失侶有徵鴻泛泛獨垂釣扁舟黃髮翁

平沙落雁

羣雁來衡陽亦如萬里客日暮空俳佪欲去饑無食兼葭暗汀洲驚飆吹倦翼上林湏春歸寧爲羅网得

山市晴嵐

山光洗新黛好雨不崇朝日遲蒙薄霧天近靄微霄茅茨猶隱約金翠欝岧嶤前峯恐無路有客度危橋

遠浦歸帆

楚客發天際揚帆入三湘回首靑山遠忽已過涔陽晚樹何歷歷歸思浩茫茫永愧波上鷗漁父共相忘

煙寺晚鐘

淸鐘象蒲牢夜觸海底鯨海鯨豈有意蒲牢本無聲二物偶相值坐使百里驚髙僧定初起月上空山明

○丙午冬十一月辟亂亭林明年春館於揚溪邵篔谷氏四月一日鄕兵復大起合境之人鳥驚麏竄不知所屇余亦去而從之旣定而返因寫懷云

茫茫新戰場白艸迷四顧烽火連石門我歸亦無路窮魚久在轍驚鵲空繞樹故園今何如猶思讀書處近聞遭殺戮豈復有親得附晨風從之西南去

○出璜溪

白首事章句不登金馬門空名苦爲累遂枉三聘煩一瓢𨿽屢空五鼎非所存願偕田父遊卜宅溪南村霜寒收杮栗日暮收雞豚去矣從本性得與巢許論

○歸崇徳西曹村

田翁驩我歸假我茅堂居石槁跨流水夏木友四隅風蟬聒旦暮亦有安巢烏覽之爲欣然息駕歌唐虞寄我六合內何地非其廬荒哉百年客千金營一區

○遷居

我貧無定居一歲三四遷破廬僅蔽席於生已爲寬南鄰盛車馬北裏矜綺紈髙樓出雲雨一一居神仙何異玉臺秀四時遊且盤念力守窮棲去去非所安

○立秋日

葉落天始秋一气自回薄欎蒸変淒厲衰它獨先覺行雲翳白日向夕風雨作所欣同一漑流水百道落園葵遂會滋可以供我酌白髮西鄰叟相過慰漂泊貽我酒兩鴟對之中頗怍髙歌盡君觸從人誚徐邈

○夏夜

憚暑夕屢興。飛虫亦紛拂。玉宇曠無鄰。星河阻靈匹。眷玆朱火中。悼彼靑陽失。舊知傷已逝。新歡邈難卽。虫虫气如焚。惕心心爲怵。懼先霜雪交。易變蒲柳質。彷徨不能寢。坐候東方日。

○丁未重午

世亂無安宅盡室久在路山蜩始一鳴海燕時雙去已嘆朱戶非不見龍舟渡采藥詎能壽酌酒聊自豫四時倐相代百歲同爲寓日長坐風檐更讀離騷賦

○答客一首

竊祿非本性適彼南山阿藜藿日不充慷慨獨啇歌有客向我言與世同其波商君震七國季子兵三河區區守章句白首成蹉跎念之爲三嘆所樂良已多潛魚駭鉤餌飛鳥愁网羅結駟非不榮違已當如何

○題綠綺軒

朱絲操白雪白寉舞婆娑猶聞廣陵散不廢懊憹歌風來茂花樹月落洞庭波不見古人久焉知古意多

○仲冬秋涇客捨

水涸天始寒爽气薄絺絡空林無榮木斥鹵艸俱白紛紛各有營驅馬不得息嗟予亦何者慘慘長路側饑寒恆累庂豈不厭所歷北風來廣漠徒禦皆少色踟躕但回顧白日忽西匿山川莽悠悠沿洄良未極索羣中野獸逐侶南去翼誰能獨無情歸山中宅

○皂林驛

朝發白水村。夕次皂林驛。水腥無飲馬。林墨有歸翮。昔時兵交地。白骨如山積。萬竈今已夷。風亭煥新飾。居人尙星散。父老悲故迹。團團關山月。夜逐南徵客。

○春日宴滄洲詩一首【並引】

歲在著雍涒灘春三月一日筠谷髙士合賓客序兄弟飲於滄洲一曲平池湧翠髙閣延靑圓景中天繁陰回合微飆遠激幽芳襲人淸醥在壼嘉肴旣旅徵蟋蟀之刺儉美伐木之求友終宴忘疲遷坐復酌鳴葭間發恊朱鳳之相和舞袖雙回翩驚鴻之欲舉嗚呼蘭亭金穀會豈能常滄海流沙兵猶未息懟神仙之無驗宜曠達以爲髙用綴新萹以紀雅集詩曰

天闊無畱雲山明洗新黛過從屬休假置酒滄洲會柔荑綠堪藉雜英紅尙在累觴旣不辭秉燭還相對淸彈促哀響祕舞呈修態蘭亭今已矣金穀徒增慨大化會有終四時寧復貨厭厭迄歸從人譏倒載

○遊仙詩三首

巍巍閬風臺層構切靑霄一气存太始三神建髙標天風翼芝蓋仙曲和簫韶左攜赤斧遊右禦山圖朝上帝頷其頤元君目相富貴一脫屣於焉恣長謠

寸田何茫茫其廣周九野超然淩昆侖銀河夜西瀉髙厲風塵表日月乃在下神官役鬼工樓觀丹靑假勾陳與玄武衛此神明捨麻姑別千霜豈是得道者不見海三枯白髮徒盈把

景風扇玄圃漠漠瓊花開乎美天上月夜宴九成臺盤行五色芝酌以紫霞杯黃屋豈爲貴秦政亦荒哉浩然中獨存萬象方胚胎紛紛夢玄駒生死益堪哀

○丁一寉詩

大道日已蕪遊談紛瑣瑣韓非不得死商鞅終梯禍偉哉髙世士結屋靑山左年來頗得道已覺初心果朝漱玉池津夜存金鼎火禦气超六虛萬物眞蜾臝

○采芝生詩三首

功名不可恃利祿恆爲愆舉世紛蟻集伊人倐鴻騫十年不出戶上友綺與園金芝敷九葩煌煌生石間朝陽晞宿露光輝一何鮮采之備服食度世希神仙永謝城市人振衣百尺巓黃虞悵已遠肆志獨超然

采采復采采相與登髙丘可以充我虛五鼎何足侔茂陵豈識道且從方一遊徒聞甘泉產更入蓬萊求白日忽已暮悲風來素秋未若幽居子不懷四海憂淸節尙巢父素心追許由

負版行欲僵飛蠅死猶集赴燭夜蛾焚好酒猩猩泣所以思遠托道路方險澀寧希百金賞豈慕千戶邑永言從我求鷦鷯惟一粒有材寔爲累無欲安所入韓彭苦不悟羞同匹夫執商山今寂寥髙風邈難及

○題夏頤貞西疇艸堂

九山惟鳳皇突兀尊中卣山斷忽平野四水東南流海潮日夜至新沙成故洲愛此斗絕境遂與長沮遊蒺藜苦滿道相率開西疇俗類桃花源無歷知春秋風寒禾黍熟兩多桑柘稠土芝頗益气玉延亦可羞過從有耆老請謁無王侯四時共相保千歲非所憂如何萬里客日暮行未休騎虎不得下短衣歸飯牛

淸江貝先生詩集卷之一

●淸江貝先生詩集卷之二

五言古詩﹝二﹞

◆五言古詩﹝二﹞

讀史五首

巳酉歲初度日書懷

初夏郊居二首

久客始歸寓井西舊宅述懷一首

晨興在殳山作

錢彥彬抄詩爲賦一首

對酒懷邵文慱擬東野一首

早春

擬出塞曲

赴召畱別諸友

送吳浚仲

六月十五日夜坐明徳堂一首

出都門一首寄張孟兼主事

辛亥初度日偶成

題盛蒼崖雁

獨酌

初冬一首

孤松

壬子秋七月一日與郭文伯飲入於朱弘道竹所是日大雨擬蘇州一首

擬東野一首

送錢公擇還象山

題聽雪齋擬孟郊一首

夢遊澄林

楊貞婦王氏詩﹝並引﹞

送王公勉赴沁水教諭

題金徳俊葵軒

禮部員外張惟中七月十二日暮歸賦詩入韻知者自尙書牛公以下凡若干人夫漢謠魏體互有不同巧於狀物者過麗切於言志者怕直惟中退食之頃率爾成章且不以私而忘公情與景俱至已予因續眾作之後凡器不足以諧空桑也

秋懷

題畫竹

送黃仲箎上官檇李

次韻張師廣助教登兩花臺一首

題朱孟辯層巒圖

送盛孔赴淄川丞二首

題上虞柳機仲朝暉軒

雨中漫興

臨川饒孟持所居西軒有先大父所植杏一株今百年矣幸不剪於兵火因築亭於旁名杏庭云宋景濂作賦予賦詩一首

擬古

晚眺

古意三首

六月二日至臨淮夜宿方丈敏東軒

送張思廣歸平陽

分題送友得忠孝廟

池河驛

大槍嶺

滁陽驛

猛虎行

李氏三節婦行﹝並序﹞

四月十日兒子翺■﹝肅羽﹞來鳳陽畱一月遣歸因令早營艸堂殳山下爲止息之所云

述懷

○讀史五首

吾憐閔仲叔始辟懷喜懼及其見司徒喜懼亦皆去勞苦非所堪虛名豈相誤用捨何必言投劾時已暮

周爕久不仕身屈名四馳玄纁一旦至舉族更勸之安知修道者出處亦有時慨然中途返獨守東岡陂

東漢多逸民山棲久懷璧法眞亦逃名詎屑三公職求蟬在明火求士當務徳此道今何如其人安可識

樊英杭髙節萬乘不能屈設壇爲見之豈若壼山逸光祿位已崇匡時竟無術遂興張楷譏尙待黃瓊出

五侯濁四海白日淪光輝處士切憂國空言相是非郭泰不絕俗申屠能見機朱鳯翔千仞百世令人希

○巳酉歲初度日書懷

餘生若小艸望成百尺材彊因客土植苦被秋風摧徒慚五十過況經元二災白髮不可變靑陽忽已回未忘藥褁好幾見桃捲開殘編掩黃石虛室生蒼苔故人且共棄不孫誰復哀終歸葛洪井詎上鳳皇臺衰榮置勿論待月酌金罍

○初夏郊居二首

彊學不知老索居恆鮮歡誓將從余好山河阻且綿淒淒風雨交四月秋浦寒夕寢不能旦日髙猶未飡念之安所尢通塞固有偏庶無外患及力稼或逢年

仲夏桑扈鳴气淸天愈髙新田己當泊南風翼良苗田翁起相戒庶務東作勞豊年諒可必勿爲蔓艸交嗟余失路久竟負伊人招屢空亦宜然何日耕東臯

○久客始歸寓井西舊宅述懷一首

在路日思歸已倦風水艱前經石門店喜見西南山憶我初去鄕忽忽三十年兒童盡成老此鄰無復存阡陌迷東西甲第空毀垣秋風落古木方池榮夏蓮倐忽驚世換豈獨遇神仙蕭蕭井西宅白晝惟髙眠所欣無維執貧賤何足嘆

○晨興在殳山作

夜雨四檐紀坐待扶桑暾天髙無餘滓初景方宴溫黃鸝萃霜木白雁來寒門所欣居處幽已忘趨走煩時枉道人過或逢田父言傷哉亂離後衣冠今幾存賦斂日已亟何地爲桃源結茅向絕逆牧豕學公孫

○錢彥彬抄詩爲賦一首

好古思古人古詩朝暮讀澹洎玄酒味和平綠琴曲古人乞白骨古意不諧俗已嘆知者稀古淚空滿掬錢起亦惇古其人美如玉昨者忽相過大雪山中宿不知破硯冰抄詩夜然燭諒非鮑謝才可継曹劉躅聽之詎能歡舊業且當束

○對酒懷邵文慱擬東野一首

今日忽不樂綠酒徒盈樽酌酒云觧愁愁生如有根安得二三子促席相與言尙思滄洲地十月花更繁云隨寉蓋合雪避貂裘溫終筵復秉燭歌吹髙堂喧盈盈二八女白薴寉翎翻月落猶未歸淸夜宿西園到今題詩處素壁龍蛇昏荊揚忽云擾海內俱星奔斷腸臨濠謫回首穎上屯昔如鷹脫韝竟作駒在轅淒涼城南路甲第今空存瀟湘窓下流三神鎖朱門江險隔秋夢山寒啼夜魂詎忘白璧贈更戀綈袍恩索居悵無匹落葉滿孤村

○早春

山寒花尙遲雪霽江已綠徳新感遊子嘆節喧眾族且同尊俎樂幸免章綬束更擬登前峯靑郊可遊日

○擬出塞曲

翩翩荊揚士結束赴幽州將軍豈樂戰匈奴爲我九已通大月氏更取烏珠畱驅馬白狼北洗兵靑海頭歸來飲髙廟庶雪平城羞

早從漢捕虜萬里惟一身軍中已三年苦樂安可陳但見隴底雪不識隴頭春北風利刀劍肌膚皆盡皴天王正開邊詎卹中國民

○赴召畱別諸友

用世非拙迂白首在山林詩書況久輟禮樂非所任王事忽相縻遂令違我心迢迢適西道惻惻辭東岑中田澤雉雊古木鶬鷓吟所親亦胡越耿耿辰與參愁來一回首涕下徒沾襟終當返田裏灌園希漢陰

○送吳浚仲

弱冠知君名王十始逢君南宮托同宿十明披淸文及我備修纂缺近幽蘭芬玆言歸故鄕告別那忍聞甡甡中林鹿猶能念其羣況我同心友去住從此分夜度浙江水朝看天姥云春禽正■﹝口桀﹞■﹝口桀﹞夏木方欣欣安得遂同載歸偶沮溺耘

○六月十五日夜坐明徳堂一首

大火直初昏回飆薦微爽行遵曲池靜坐蔭華構敝天髙積陰散水明圓魄上翩翩去鳥迅喞喞砌虫響胡爲京國滯屢乖林壑賞吳中有蒓鱸吾當理歸鞅

○出都門一首寄張孟兼主事

日落宿都門雞鳴發淳化城南夜來兩連山色如赭靑松夾髙崗煙火通旅捨到家湏十日畬田熟秋稼如何山巨源未知嵇叔夜野寉終去人疲牛豈勝駕寄書謝所親吾今老林下

○辛亥初度日偶成

吾生本如寄有酒還自酣豈待三宜休已知七不堪陶泓且當傳孔方安可談觸网笑神龜束身悲老蠶倘能從玆去卜宅南山南

○題盛蒼崖雁

八月鴻雁來往彼天南陬前飛倦已息後至饑相求日落洞庭晚風髙彭蠡秋彭蠡多蕪葭遠近彌汀洲怕恐羽毛損稻梁非所謀寒門阻冰雪異鄕安可畱徘徊念其族天外復千儔身今萬里客肉非九鼎羞愼爲弋者獲遠寄徵人愁願以海爲池上同朱鳳遊飲啄令微軀不愧波上鷗

○獨酌

行軍已六九發脫身漸羸不及桃李花遽成莆柳衰貴賤必同盡造化寧吾私徒聞王子喬何處求安期區區營丹砂貪生無乃欺今朝欣無事酒熟當自持

○初冬一首

一气變昏旦洞房風露淒田禽亦已化秋蘭同蒺藜爲客久成老懷人殊未夷慘慘白日暮迢迢歸路迷世衰不獲騁天遠何由稽永思讀書臺言采山中荑

○孤松

靑松類貧士落落惟霜皮已羞三春艷幸存千歲姿螻蟻宂其根烏鵲巢其枝時蒙過客賞但感愚夫嗤回飆振空至百卉落無遺蒼然上忝天乃見靑松奇苟非厄冰雪貞脆安可知

○壬子秋七月一日與郭文伯飲入於朱弘道竹所是日大雨擬蘇州一首

殘暑者尙爲厲客坐三四遷靑山一兩過虛室夜修然欣與公子酌語契中頗宣𨿽無絲與竹庶罄賓主歡所貴相知深豈惟懷一餐尊浮玉粒膩炬拆金葩圓厭厭詠露斯會面良已艱天明卽鴻燕西望獨悁悁

○擬東野一首

破屋夜通月霜气刀稜稜病骨不受寒卒歲仍無繒殘燈吐復翳僵臥如凍蠅事業慚蒸沙文章空樓冰已失國士意頗爲年少陵長歌獨慷慨坐候東方升

○送錢公擇還象山

金陵一杯酒送子歸海隅五月南風正荷花滿鏡湖登堂酌春酒上奉雙親娛但惜千里別莫贈鮫人珠𨿽仝天地間一旦具越殊皎皎渥窪子翩翩丹宂雛悵然不得從遠望白雲孤

○題聽雪齋擬孟郊一首

霆轟急雨瀉石鬭衝波蕩百族巧鳴春絡緯催秋紡詎知空山夜聽雪乃眞賞病骨僵如蠅殘燈虛虛幌積玉呈幻質潛韶泄微響一气變鴻蒙五音歸惚恍神淸已無夢理悟寧有象苦寒不可禁更被王恭氅

○夢遊澄林

我夢遊澄林方舟坐垂釣一水窮縈回三峯隱奔陗娟娟碧筱合灼灼朱葩耀殘兩趂回風斷雲通返照林昏野老炊溪動寒女漂平生愛桃源何年陡員嶠永慚白髮蒲起應金門詔猶思洗藥處空歌采菱調一寉已與譏九龍那免誚覺來復京華語兒成一笑

○楊貞婦王氏詩【並引】

天臺金沙裏女玉靜安年十七歸同邑楊伯瑞伯瑞爲樞密院斷事官未幾死於兵靜安守節不嫁權貴爭求之至斷髮至自剄不殊余讀其傳而悲之爲賦四章以明其始終云

石上有瑯玕孤生何猗猗婉彼深閨秀笑語間且儀榮華諒未晚芳潔當自持玉鏡一朝委相求豈無媒冰泮時當歸遙峯翠新拂行行別父母遂居君子室君子官已崇新歡鼓琴瑟如何事前驅中道永相失東家有宋玉西家有王昌皆知慕明艷詎忍隳太綱露多焉能污江永不可方貞心耀白日峻節厲秋霜泣淡欲成河捐軀遂如墓寧同陌上花誓比山頭樹織綺獻秋切條桑事春務向非厄彊暴豈知金石固

○送王公勉赴沁水教諭

淸商隕一葉白下未知秋倦鳥息髙蔭潛魚依弱流君子方北首山河阻且修歲久衣盡緇驅車良未休我無雙明璫何以結綢繆悵焉隔千里白雲空悠悠

○題金徳俊葵軒

結廬在林屋所欣知者稀南風應蕤賓我圃日芳菲負杖觀其生艸多露滿衣有葵獨傾陽豈願回淸輝淸輝𨿽不照物性諒無違

○禮部員外張惟中七月十二日暮歸賦詩入韻知者自尙書牛公以下凡若干人夫漢謠魏體互有不同巧於狀物者過麗切於言志者怕直惟中退食之頃率爾成章且不以私而忘公情與景俱至已予因續眾作之後凡器不足以諧空桑也

秋至星火流病覺中歲劇成均忝兮教才非一狐腋日入欣暫休野老或爭席淸談雜虛無以永風月夕百年會有盡富貴非所適鳴虫亦知候倦鳥思假息脫冠已童然如何拘百後酒醉不復言道固存目擊

○秋懷

露下百艸變淒淒天地秋亦如中年客玉顏安可畱山鳴迅商激水涸行潦收恩方攺團扇意復存獘裘梧桐葉盡脫孤雛夜啾啾光景忽已逝感之雙涕流

黃鶴日千里潛魚必深池蠢玆橘中蟊化蝶俄天飛翩翩苦不已倐忽膠蟊絲兩翅旣摧折何日回枯枝非才愼所處富貴亦何爲且盡一杯酒物我共忘機

○題畫竹

太史公紀渭川千畝竹此圖僅盈尺而遠意不翅千畝觀其毫枝發葉歷歷可見於秋煙暮雨外筆法視古亦精已寓日久之遂起余兩山之興徑欲買舟歸臥其所云賦詩一首

京朝非素心林壑契玄賞讀書甘寂莫密竹更蕭爽衝人虎豹經閉刀蠨蛸网寒梢朽不蠹野筍苞初長風生回寉夢月出聞狷響如何猶戀祿廐馬存病顙相期結二仲玆焉來往

○送黃仲箎上官檇李

嚴霜戒秋杪百艸俱已衰子別何匆匆一尊聊共持今晨白門道後夜滄海湄長歌獨慷慨健步何逶迆古來聲利場日出紛火馳進非才不任退亦分所宜吹竽我豈濫售璞人皆嗤峻節當自厲坦途方在玆從容有新語千里慰相思

○次韻張師廣助教登兩花臺一首

行行出城南登髙望三丘雉堞壯天居宮殿若云浮星分鬥牛野水合江漢流蒼然淮上山聚米當馬頭气已無朔漠人今冠中州慷慨憶當時遠近開朱樓仙人翠羽帳王母珊瑚釣貂蟬靄七貴車馬從五侯光輝互照耀气意何綢繆

皇威復禹迹風气移荒陬千屯夾虎士萬斛回龍舟將軍衛霍功相國房杜謀我來覽奇觀發興屬淸秋已將函谷並遂與洛陽侔所悲迫衰謝蒙汜安可畱目送桃葉遠水深鳬雁洲淸談哂諸老匡時忘遠猶庶窮入極曠慰此千里遊

○題朱孟辯層巒圖

疊嶂何崔嵬遠近皆可數不學王宰遲棄墨如棄土林藏風雨黑石戴冰雪古初疑造化鐘已覺精靈聚遙思兩山下流泉細通圃茅屋今何如人去苔生戶

○送盛孔赴淄川丞二首

天寒北風利有客赴臨淄臨淄古大國山川何逶迆小白相夷吾尊周攘四夷田單守卽墨一日走燕師二子不復見名今千載垂爲我弔精魄伯功未可卑

魏有徑寸珠守境無檀子照車十二乘何如照千里世乏威王賢孰知天下士所以飯牛兒商歌中夜起徒求南海產半觸蛟龍死異才何代無紏紛今可理

○題上虞柳機仲朝暉軒

日車上搏桑曈曈雞子黃遙夜忽復旦仰瞻有啟明徵夫起當發宿鳥號且翔城郭互參差曲戶通天光空照堂中人豈銷發上霜竹枝自垂蔭萱艸亦揚芳此心諒已短此恩一何長欲報固無極念之安可忘

○雨中漫興

端居少賓客鳥迹偏階除夏雨後兼旬眾木靑扶疏金石何必陳此樂當何如永懷漆園吏相去千載餘萬物𨿽一體忽若胡越殊人苟不知我我豈能知魚

○臨川饒孟持所居西軒有先大父所植杏一株今百年矣幸不剪於兵火因築亭於旁名杏庭云宋景濂作賦予賦詩一首

結構非壯麗可以樂晨昏仰蔭百年樹深蟠千歲根粲粲朱葩敷離離靑子繁秀出風煙表潤含雨露痕戎馬方縱橫境內悉崩奔桃李摧爲薪荊棘翳髙門榮華諒難恃尙見文獻存未擬匡山田詎論曲江園讀書弦素琴命客置芳尊永言益封植祖徳愼無諼

○擬古

荊山一何髙上與天門通猶聞產玉處吐气成白虹縣藜混燕石垚已無國工琢之懼不完不如在石中卞和恥再刖玉亦悲無窮吾今死抱璞庶以全其躬

○晚眺

極目登髙丘秋髙淮泗平淮泗東南流故繞鐘離城東京昔喪亂英雄紛戰杘殺人及雞犬曠野寂無聲悠悠千載下復見新人耕魏公今何在銅臺春艸生公路冡中骨豈憂王室傾北海固爲豪平原安可輕時哉有屈信漢道再昌明

○古意三首

春風天上來蒲城紅與紫如何朝暮間飄落隨流水堂前兩冬靑霜雪猶不死向來三月時誰言及桃李

對酒發長歌歌長苦難續浮雲空自行白日安可逐黃河走東海千里才一曲柰何人之心頃刻有翻覆

六國多好士堂上各三千所親苟不愼禍福怕相因李園賊黃歇馮驩復田文種桃得秋實蒺藜徒刺人

○六月二日至臨淮夜宿方丈敏東軒

北斗分四時怕星自昏曉如何百年客貴賤俱擾擾酒酣虛室臥兩絕四山悄道冥天地廣身在風露表六合一何大毫芒未爲小宅神惟寂莫適意忘纏繞朱絲竟誰賞白髮今已少永期江湖居相親有魚鳥

○送張思廣歸平陽

十月天地閉北風河已澌送子千里道太行極崔嵬日暮歸鳥疾雪深蒼兕饑酌以一卮酒爲浣身上衣伐木還重賦白駒不可維悠悠南丄惻惻勞我思

○分題送友得忠孝廟

丈夫死殉國於道詎非宜烈烈卞侍中忍顧王室危梟獍敢爲逆我師焉可支躍馬嬰其鋒以肉充虎饑苦戰旣不旋有子亦從之精忠貫日月未慚馬革屍至今石頭下尙使行人悲欎欎冶城山秋風吹古祠送客遠相過慷慨傷我懷當時諸老臣淸談竟何爲酌酒酹英魂忠孝以爲規

○池河驛

早發紅心驛日暮宿池河百里無人煙狐兔馬前過山明見野火溪淺通微波卻立時躑躅前登益嵯峨北風何蕭蕭塵埃衣上多下馬畱信宿對酒一長歌

○大槍嶺

巍巍大槍嶺羊腸盤九曲深林野雉雊短艸豺虎伏行人疲不進慘慘對僮僕下得仙居澗始後就平陸一株羅浮蒼春深粲如玉五年悵不見乞日開我目

○滁陽驛

羣山繞滁州城郭帶林壑豈惟居人稠遂使遊子樂苜蓿靑滿野羊馬盛幽朔固知

英雄主四方歸大略回視淸流關往事殊可薄新花寒未開細雪春猶落且持一斗酒獨與故人酌

○猛虎行

有虎有虎在彼中野髙步風生何物敢侮以比直臣獨立無與前稱長孺後載文舉亦有埋輪復聞破柱爲時所憚豺狼气沮柰何今人使我懷古

○李氏三節婦行【並序】

隴西李子平氏子茂徳聘同郡張氏女年十八歸李氏生子庸甫六歲而寡舅姑憐其少也欲嫁之使左右風之卽引刀欲斷髮以見志乃止茂徳之弟仲徳亦蚤卒其妻張氏年二十有八生子慶方齓亦誓不再適從弟希賢妻陳氏二十有四希賢卒時其子度方孕四月一門三婦以貞白聞而庸旣長好學仕元至正間累官至同知濟南路總管府事推恩贈父將軍同攵益都路總管府事隴西郡伯母封隴西郡夫人再調關襄宣慰階中奉大夫而夫人始卒年五十有六大明革命洪武初辟庸爲司農主簿四轉至嘉興府知府所至嚴而不殘夫人之教爲多至今滄洲父老猶能道之可見家法有素而關於世教之大如此爲賦三婦行以備太史氏所采云

赫赫隴西傑奕葉何光輝一門見三子不同鄕裏兒三婦名家姝玉貌長蛾眉大婦居中堂夜織流黃機中婦具朝飡泉出江魚肥小婦二十餘金刀新制衣靑松與女蘿百歲欣相依未及白頭日雙鳳俄分飛入房洗粉黛豈復施珠璣盤龍掩明鏡賓寉琴中悲生旣不同室死則湏同歸鴻雁猶有信婦道安可達殘燈冬夜長素月光徘徊共績還共語白玉當不灰有子官已髙少壯忽復衰丈夫少气節恆懼白刃威女子乃如上塩山同巍巍

○四月十日兒子翺■﹝肅羽﹞來鳳陽畱一月遣歸因令早營艸堂殳山下爲止息之所云

老病不得歸獨處常戚戚二子江南來眼暗初未識生常戒垂堂肌肉如雪白一月長途間海風吹盡黑買酒爲相勞問答向中夕迢迢漢陽簿春來斷消息阿寧在母傍頗知工翰墨艱難且撥棄倐使沈憂釋所愧無定居百歲半爲客經營湏及早尙愛龍湫僻況近讀書臺云銷回山碧泉深出丹砂地冷多琥珀旣非匡世資庶遂陶阮逸良辰戒僮僮匆匆又南北五月方欎蒸日气成霞赤出入非所宜川陸愼所歷惜別豈無淚向汝難再滴秋江有鱸魚當掛吳淞席

○述懷

浩蕩三十年如萍寄滄海起爲太學師一日揚光彩迢收赴中都送客紛云藹名慚相國知禮感親王侍徘徊未得去忽復朱顏攺詔許江南歸靑山艸堂在放浪黃牛村猶瞻金馬門適性詎非樂捫心空自論田翁四五人共忘鄕相尊把酒酬殳基白石今猶存天寒落松影歲久生苔痕試求金光艸超然事幽討依稀顧況臺寂莫錢王道東門嘆黃犬稅駕胡不早長歌歸去來吾從鹿門老

淸江貝先生詩集卷之二

●淸江貝先生詩集卷之三

七言古詩﹝一﹞

◆七言古詩﹝一﹞

夢遊秦望山歌送客歸越中

雪蓬小朵歌送奎方舟還靈鷲

遊菩提山值兩宿存思庵

鳳皇山歌

京口王節婦歌

玉山窟儡歌

題子昂松樹障子歌蓋王成之所藏者紙尾云大徳八年正月廿夜燈下書

題王立本山水圖

甲辰七月十三日書所見

題趙仲穆畫馬

送王好問赴春官

送浙省都事曹徳輔運糧北上

送文從周入京師

天冠法師鄧均谷禱雨歌

張靜婉采蓮曲

出塞曲

野中吟

田家行

樞密院椽曹李至剛從帖木公守耽羅一年詔回京師遇風抵曹涇明年夏復蹈海北上詩以送之

白茅歌美華亭丞盛彥忠

送天臺吳蟾友奉董宗師命主桐栢觀

題子昂秋林早行圖

題趙秋江漁艇圖

小蓬壺歌

醉芙蓉嘆

題趙處仁竹泉所

次韻鐵厓先生醉歌

用蘇東坡先生韻賦竹軒

孫孝子歌

白薴詞

行路難

團扇詞

題兒雲林畫

折楊柳曲

題王叔明茅山圖

秋夜長

遠別離

白雪歌

董逃行

雨中

正月廿九日楊鳴寉席上分韻得幾字

丁一寉以疾止酒詩以誚之

穆陵行

送定南宗佐四明大慈寺

○夢遊秦望山歌送客歸越中

秦望何崔嵬削如靑蓮開下臨七十二湖之浩蕩上接三十六洞之縈回夢中夜渡浙江水輕如寉背乘風來欲求軒轅上天處白雲尙鎖燒丹臺徒知有弱水安可覩蓬萊但聞私聲萬壑兮夾飛湍湍喧豗赤日慘淡而無色復殷殷之雄雷踰千盤兮歷百折香鑪玉笥左右列山中二女問何遲桃花落盡燕支雪金雞三叫失所在惟想忝差白銀之觀闕龍綃寄別淚三載猶未滅有美一人兮佩珊珊昨遊吳門復東還餘願從而上下兮叫安期於雲間回首隔千里可望不可攀

○雪蓬小朵歌送奎方舟還靈鷲

蓬婆雪嶺髙崔嵬橫絕靑山飛鳥回山中小朵更奇陗石作蓮花千葉開巨靈擘山斷山脈一峯夜向東南擲千秋幹竺空有名萬里峨眉盡無色攢靑疊翠兮西湖洞口白猿猶可呼咸和之年有慧理卓錫尙愛飛來孤本杯髙僧兩眉雪身如濁水淸蓮潔翻經石上不知年桂子年年落秋月

○遊菩提山值兩宿存思庵

連山插天危欲崩木客結構當千層我來看山風兩惡入山喜見靈泉僧閉門畱客共野飯風回雨絕淸無蠅酒酣熟寢喚不起夜深花落龕中燈軒轅已恐卽韓愈許汜未可譏陳登一奛童僕催欲去卻嘆世故來相仍重尋曲折恐蹉跌安得遠討閒支藤林開川豁見鳥下山寒石峻愁狷騰呼舟獨返艸堂路他日重來共毾■﹝登毛﹞

○鳳皇山歌

大城周回三百雉紫微閣對吳山起天目西來爲鳳皇蒼然不過錢唐水玉輦金輿北去賒行人折盡人楊花杜鵑夜叫葛洪井燕子春歸蘇小家燕歸不識更新主王气淒涼作風雨城南楊柳欎金黃一束纖腰爲誰舞

○京口王節婦歌

大江如帶從左來金山焦山碧崔嵬風吹楊捲度江去妾心如山不可回億昔移所天豈獨甘守節兩章方纏綿那知中道訣玉琴不奏雙鴛鴦玉簫不吹雙鳳皇紡績給朝暮蛾眉忽成霜蠨蛸网素壁燕子歸空梁生乖同室處死期同宂藏欎欎山頭樹已見忝天長白璧湏惡玷白絲湏惡染邊聲亂胡笳萬古悲蔡琰

○玉山窟儡歌

玉山窟儡天下絕起伏進退皆天機巧如驚猿木杪墜輊如快鵑峯尖飛流蘇帳下出新劇河梁古別傳依稀黃龍磧裏胡雛語李陵臺前漢使歸當筵舞劍不辟客頓足踏地爭牽衣玉簫金管靜如水西夏鈿山相是非昔聞漢主出大漢七日始脫平城圍當時論功孰苐一木偶觧走單於妃奇兵百萬竟何事將軍賜級增光輝龍爭虎戰亦同幻尊中有酒君無違無呼在家雙鳳和我曲玉斗碎落千珠璣

○題子昂松樹障子歌蓋王成之所藏者紙尾云大徳八年正月廿夜燈下書

吳興華法兼鐘王不獨醉艸過張旭旣無河朔少年之沓拖又無深山羽人之退縮故人相遇乞何夕銀燭吐光如月白手寫靑松障子歌百金一子無所惜何物小兒憎嫵媚玉環飛燕皆傾國嗟我平生禿千兔夜寫蠅頭愧無益王孫騎寉去不還日落太湖雲气亦君家此木世希有詞翰虱流與之敵紛紛眞贗那足辯珷玞敢廁連城璧勿同枕永和書一閟昭陵永相失

○題王立本山水圖

我有愛山癖每欲名山去秦溪一日寄新圖歌枕髙堂覩雲霧何年王宰畱眞迹靑城天彭接太白金堂石室猶可識大樹小樹忝天直千盤百折分秋毫木客時與行人遭一門通天劍閣險三峽漲雪瞿塘髙小舟如鳬爭入浦嘔啞臥聽沝鳴櫓拾遺近在浣花溪卻面龍湫結茅宇豺狼塞路何由通采芝亦有商山翁安得相從向絕境振衣千仞來天風

○甲辰七月十三日書所見

行人漸稀日已沒星墮西南大口月一道餘光夜不收靑天萬丈金虵掣

○題趙仲穆畫馬

吾聞冀北之馬如雲照川谷八尺飛龍在天育灤河遠幸翠華遲柳林大獵金鞍簇是時四海爲一家東踰日本西流沙拂郎近獻兩驌騻不數郭家獅子花公子前身豈曹霸一馬眞輕百金價黃金臺上倦爲客白髮江南隨意畫駵騧駰駓各不同飲泉齕艸落筆工君不見龍庭苜蓿與天遠何人更收靑海騘

○送王好問赴春官

君文空桑恊宮徵我文凡器不悅耳早隨舉子踏槐花曲江走馬秋風裏院門魚鑰晨未開白袍鵠立三十士風檐落筆誇先成食葉老蠶春乍起樗莆三叫不作盧白首讀書猶未已兩河艸動持干戈圭星無光作者死五門下詔搜遺村四月文場酣戰蟻先生有志復先登軟裘快馬入居庸得意看花麗春市上林賦就气淩雲我亦明年獻天子

○送浙省都事曹徳輔運糧北上

屯田未開歲未熟白粲一金才一斛將軍初下山東城使者復轉江南粟颶風五月西南回黃龍朱雀一時開雷霆夜槌海若死雲霧晝合天妃來黑洋北去五千里直沽近接金河水內廷傳勑賜宮壺侍臣出報龍顏喜

○送文從周入京師

文郎气如虹北上������折阪�覽百步洪日觸山折天柱百川亂流赤子若龍驤未見下益州虎旅猶聞駐靈武艸白風騷騷跋涉無方勞驊驑識駿骨鸑鷟非凡毛臨岐更酌酒飛雪落徵袍何以致縋綣綿帶昆吾刀

○天冠法師鄧均谷禱雨歌

至正辛丑秋七月官河無舟死魚鱉錢唐城中十萬室鑿井深通海鰍宂海底九鳥朝並出流金鑠石气愈烈我無快刃斫旱魃構孽爲妖降吳越老巫歌舞帝不悅眞宰之罪何當雪天冠法師與天通丹書鐵券呼龍公石壇晝晦羣神降金支翠旗來半空舉杯擲地霹靂從澍雨一日聲如硔三田白水禾花花兒童滿道歌年豊百金不顧歸空同師豈瑣瑣貪天功笑汝蜥蝸能爲龍

○張靜婉采蓮曲

妾長平康裏能舞復能歌髻斜梳墮馬眉淺約彎蛾陌上遊人顧日前侯客過塗黃初拜月拾翠欲淩波已知一身重不受千金喚十五事秋娘十六歸羊偘願妾比雙蓮爲君朝暮鮮君能重妾綢繆意別起髙樓大道邊春乘油壁香車出夜入����眠髙樓下俯平湖澗照妾濃妝並淡耒丑月平湖水正深蕩舟相逐起雙禽莫學藕絲容易絕試將蓮子托同心

○出塞曲

七星昱昱大將旗猛士百萬皆熊羆迢迢遠出雁門塞漢虜相見還相持軍中無糧殺牛馬夜得降人知眾寡天山月黑潛度兵飛箭著人如雨下捷書明日報甘泉死者白骨歸何年春風艸綠秋風白魂魄爲君長守邊五嶽爲城海爲塹天下人當親弓劍

○野中吟

野中古墓何累累子孫已絕傍人悲送車百兩喧鼓吹卻憶出祖東門時墓前靑靑春艸沒墓下縱橫狐兔穴昔年已見野人耕今年復見鄰人發千年髑髏出黃土翁仲無言泣寒雨何時故物總成灰猶有玉釵畱半股

○田家行

田中八月紅稻熟田頭黃雀飛且啄去年出走不得收今年父子田舍宿夫婦小婦長裁衫夜起剪乘飼五蠶不言畫眉無寶鏡不恨梳頭無寶簪稻登場蠶在箔新谷可舂絲可絡賽神城南聽神語但祈無兵歲不苦

○樞密院椽曹李至剛從帖木公守耽羅一年詔回京師遇風抵曹涇明年夏復蹈海北上詩以送之

白洋十月行人苦北風簸浪魚龍舞黑洋六月南風回海客椎牛賽彭祖使者迢迢入帝畿連艘夜發迅如飛六鰲尙戴三山起一寉初從萬里歸張儀𨿽困猶存舌置酒都門歌激烈丈夫得官貴少年腐儒窮經空白髮

○白茅歌美華亭丞盛彥忠

山東未息馬山西尙揮戈急起州縣丁北開白茅河海風裂面天雨雪山髙水深不見月萬人鑿土如鑿山河邊死者誰收骨白茅河成如白虹百里直與昆城通將軍不待驅鬼工平地遂作魚龍宮問誰愛民如愛子華亭盛侯古莫比昔去今還悲復喜非汝身爲白茅鬼盛侯之徳之汘古萬古流無已

○送天臺吳蟾友奉董宗師命主桐栢觀

天臺之山四萬八千丈中有飛仙共來往東方未白天雞號扶桑赤日三更上山人曾識玉蟾翁丹砂九返面如童吹笙醉跨千年寉朝上崆峒暮廬霍葛洪井西松樹老子晉臺下桃花落日邊人寄董師書別我卻入天合居麻姑相見已白髮蓬萊弱水人何如我亦張帆上南斗飡霞有訣能相授靑天更約借龍騎福地應知今虎守

○題子昂秋林早行圖

北上莫度河龍門如天誰敢過西遊莫趍蜀瞿塘如馬誰敢觸大星未落月掛樹行人出門向何處日日西東往復來靑山不斷天涯路天涯路險更無窮破裘羸馬怯秋風日髙茅屋猶未起愧爾山中白髮翁

○題趙秋江漁艇圖

朝漁江之南暮漁江之北朝暮淸江邊公侯不相識西塞山前秋日微滄波浩蕩釣船歸老髯何來一相就鐵笛夜吹彭浪磯

○小蓬壺歌

君不見蓬萊方丈三韓東上有飛樓湧閣何穹崇始知九州島島更在赤縣外弱水不與人間通赤麟伏可擾白鳳馴可籠瑤艸四時碧桃花千歲紅盧敖一去已無迹燕齊弟子徒相從鐵厓老人有仙骨七十復向雲間逢髙臺剪斷一曲幽絕境銀河倒掛雙玉虹自非誇娥之神徙其處安得縮地如壺公讀書已去神禹穴獻賦不到明光宮麻姑相遇急灑掃有酒莫使金樽空酒酣更呼雙童爲我歌小海鐵笛雷怒來天風

○醉芙蓉嘆

蜀江芙蓉四十里花外樓臺來江水蜀主龍舟八月來日照千里錦雲起一朵依稀武都女雪色宮衣輕欲舉已竊玄珠化水仙不同右鏡埋黃土朝妍夕態還相惱傳粉塗黃俱艸艸春風入髓猶未蘇丹砂換骨應長好淩波殿廢花亦殘江上秋深風雨寒武林城南偶識面把酒共看赬玉盤十年流落雲間路欲尋舊賞知何處芳心一點對斜陽脈脈無言歲華暮

○題趙處仁竹泉所

王孫寶玦已流落九馬不復歸長安梨園歌舞入殘夢白屋無人空翠寒流泉汨汨如流乳竹應笑歌成律呂酒酣濯足望洞庭一片瀟湘隔秋雨有鳥有鳥來丹山羽衣五色朱其冠人間腥腐不足飽食汝竹實飲汝湍汝一出三千年

○次韻鐵厓先生醉歌

先生愛酒稱酒仙淸者爲聖濁爲賢淸江三月百花合江頭日坐流萍舡左攜張好右李娟紫檀雙鳳鵾雞弦兵買置酒且爲樂老婦勿憂無酒錢白日西沒天東旋秋霜入鏡何當玄蓬萊有路不可到祖龍已腐三重泉何如快飲三萬日酒樓卽起糟丘邊願持北平挹東海月落枕股樓頭眠

○用蘇東坡先生韻賦竹軒

朝饑不飽肉朝寒忍看竹愛竹已成癖尙勝桃李俗食筍冀生肥我癖無良醫籜龍未可斸頗怪鑱奴癡竹下哦詩空咀嚼月明夜半來笙寉

○孫孝子歌

亂兵夜入髙郵城孤兒失母號且行城邊白刃耀霜雪負母獨出千人驚君不見鴟鴞生子食母肉人間更有鴟鴞族兒知有母同死生蓼莪已廢猶能讀

○白薴詞

江淸月髙夜未央芙蓉半白微有霜天魔�隊分兩行胡姬更勸莆萄漿酒酣回身入洞房金鑪火暖藝都梁願君朝出夜飲酒祝君千年萬年壽

○行路難

古有行路難其詞非一近見楊伯謙之作則言其易而不言其難也故申其義焉

采玉於闐河問君勃律何時過采珠鮫人室問君百粵何時出珠玉歲久同爲塵君胡重利不重身海有波缺我楫山有石摧我輪行路難出門卽羊腸何況萬里道管叔危周公匡人仇魯叟尊有酒盤有壺鼓坎坎歌烏烏海不可涉山不可徒路旁之人愛爾玉與珠行路難我以爲父安知非虎我以爲兄安知非狼仰天悲歌泣下沾裳

○團扇詞

團扇何皎潔誤方雪與月雪當有時污月亦有時缺妾恨似天長君恩成兩絕昨夜秋風長信來星河已見西南回妾有新詞詎堪寫夜撲流螢玉階下

○題兒雲林畫

雲林先生老更迂酒酣落筆元气俱滄洲赤縣隨意掃不學徐熙沒骨圖沈犀石帶波濤潤石上煙梢勢千仞參天古木蛟龍僵赤葉已脫荊門霜北風蕭蕭白日暮相偶應知不相附丹山之羽何時來會待春色陰厓面

○折楊柳曲

楊柳何靑靑春風拂長路朝送行人歸暮送行人去行人南北無已時折盡可憐無一枝

○題王叔明茅山圖

一峯插天三萬丈眾峯旁聯不相讓我行未盡天下奇王宰寫山工異狀靄靄勾曲云蒼蒼溧陽樹天髙去鳥沒日落行人度茅君已千年浪憶燒丹處猶疑風雨夜騎虎山頭遇平生好山獨未歸山中桃花如雨飛相從采術定可日長向雲間瞻翠微

○秋夜長

夜長河漫漫嫠婦嘆且泣落月當窓懸回風尋戶入新愁不可道古恨無時斷吾將叫重華於江之南蒼梧山髙湘水滿耿耿不寐起觀東方溥彼白露降而爲霜碧艸無情亦隕其芳安得不老旣玄而蒼周公待旦思兼三王傷哉何爲攬衣彷徨

○遠別離

君不見靑天之月三五缺三五滿惟有別離愁千秋萬古何時斷憶昨郎遠行城南柳飛絮迢迢出居延匹馬隨都護今年得郎書猶在天山戍黃河入大荒白艸迷歸路夏日靑無光胡風起朝暮不若路旁塵隨郎馬蹄去妾居但守節郎去當封侯昔爲白門燕雙棲江上樓今作隴頭水嗚咽東西流時憑萬里夢迄到西梁州三十六部猶未滅良人那得朝金闕可憐池上紫鴛鴦白頭生死不相忘

○白雪歌

昆侖火炎玉已灰神爲六葉空花開北風萬里寒門來一夜吹落金銀臺塡坃委谷何皚皚龍蛇僵縮虎豹哀洪流不作龍門雷崆峒太白危欲摧將軍夜出猶未回馬前一片大如杯山中野老居崔嵬酌酒以匏燒芋魁安知銀屏翠箔圍白臺但歌田有百谷年無災

○董逃行

北風破肉胡兵利漢將驅人死胡地丈夫四出婦女號長安十日城門閉夜入南山忍衝虎尙勝迢迢隨捕虜城中有地盡蓬蒿城下何人種禾黍夜聞董逃四面歌卻思鄕土淚滂沱

○雨中

江南正月如臘月花開未開春尙慳空中白雨急飛瀑海上黑雲深抱山老夫閉門愁不出十日西窓聽蕭瑟公卿韝馬五更朝且獨髙眠舒我膝銅雀破瓦不補天哦詩彊學號風蟬荒村無路竹雞喚載酒何人尋鄭虔白頭爲農計亦足棄書耕田買黃犢

○正月廿九日楊鳴寉席上分韻得幾字

兩山昨夜風雨衝汞漲新痕沒沙尾黃知彭澤柳初芽紅見武陵桃欲蕋老去逢春更惜春平生酒伴誰知己白髮楊郎古奇士千金已散歸田裏閉門畱客爲張筵共喜一時成二美小兒行觴不計籌大兒割肉能操匕冬殖下筋白於肪秋藕洗泥寒刺齒且湏快意在今朝況我中年會能幾亂離相見亦偶然海內交遊半爲鬼顚狂豈顧傍人毀但恨白日無淹晷賦詩已覺無曹劉罵客安知有程李坐中一寉能商歌歌作連珠盡傾耳風捲新聲入夜云豪竹哀絲靜如水若爲倒捲玻瓈江百尺髙樓眠不起

○丁一寉以疾止酒詩以誚之

一寉先生老耽酒夜飲一石朝五斗春來連月醉如泥窺戶欣無太常婦杜康昨者忽爲厲鸚鵡不薦談天口結交昔在王侯間折節應羞兒女後地經檇李卻垂淚日落君山獨回首流說北遊年少時結束正似幽並兒朔風破肉雪埋脛桃花駿馬如星馳天街下馬意气盛胡女起間郎君誰涼州莆萄不論價龜玆觱栗當筵吹安知反復一秋夢白髮漸滿紅顏衰吳王宮中走麋鹿眞娘墓下號狐貍出門兩足苦無力彊與老儒時賦詩君不見人間萬事隨流水別有乾坤醉鄕裏不如與君更挾兩鴟夷李白陶潛共生死

○穆陵行

至元中胡僧楊璉眞伽利宋諸陵寶玉因倡妖言惑主盡發■﹝歹贊﹞宮庂在會稽者斷理宗頂骨爲飲器璉敗歸內府九十年矣洪武二年正月詔宣國公求之得於僧汝訥所乃命葬金陵聚寶山立石以表之金感而賦詩一首

六陵艸沒迷東西冬抈花落陵上泥黑龍斷首作飲器風雨空山魂夜啼當時直恐金棺腐鑿石通泉下深固一聲白雁度江來寶气竟逐妖僧去金屋猶思宮女侍玉衣無復祠官護可憐持比月氐王寧飼烏鳶及狐兔眞人歘見起江東鐵馬九月踰崆峒百年枯骨卻南返雨花臺下閧幽宮流螢夜飛石虎殿江頭白塔今不見人間萬事安可知杜宇聲中淚如霰

○送定南宗佐四明大慈寺

伏龍羅漢無人識萬里如雲倐南北南北山川不可窮云去云來自無迹朝辭鳳闕向東湖身乘一葉秋江蘆東湖何處更求我白雲去盡靑山孤開樓迄看山頭月月色湖光射冰雪四明太白相崢嶸天地虛空一毫髮老夫漂泊悲蓬根相逢已契三生魂人開火宅不可住他年聽法來松門

淸江貝先生詩集卷之三

●淸江貝先生詩集卷之四

七言古詩﹝二﹞

◆七言古詩﹝二﹞

靑蘿山房歌﹝並引﹞

題火龍烹茶圖﹝並引﹞

巳酉淸明

虀甕吟

耕樂吟二首

余避地千金圩屢遊殳史兩山酒酣與發賦詩一首惜山中無賞昔者空乘亦同於瓦器耳姑錄以自娛云

海翁謠

壬子春二月旣望乘君子材拈余重遊殳山遂燕陸景遠氏來靑堂與者丁一寉董祖南景遠父子及余季子翺一觴一詠不啻蘭亭之會也酒半移尊公主墓側而董海翁亦至子材遂大醉臥石上不能起命兩童掖之登舟余與眾客至東山興盡而返目賦一首以紀其事云

題徐復初參政驄馬圖

吳山人詩

胡虔雪獵圖爲徐復初賦

十月三日過梧桐涇時官籍僕彥宅彥龐氏唐氏自經感而賦之

奉化李公復祖母沈氏年二十生子七月而寡旣長沈爲娶兄之女爲婦生二子亦寡長卽公達次公復二母今皆已老號雙節堂賦一首

郭忠恕出峽圖

送迮士霖歸天臺

送車定夫赴萊蕪簿

徐給事山水歌

精衛憤

秋露軒一首爲馬本道賦

張継善寄桃源圖日賦詩一首

鳳皇臺懷古

雲中烈婦行﹝並序﹞

題兒雲林木石

毛女辭二觧

題山水四景

洪武八年三月奉旨分教中都生自龍江至臨淮凡十日爲賦長謠一首以紀山川風景云

桃核杯歌

題華山圖

贈乘槎客

李將軍歌

題董源寒林重汀園

題趙子昂松石修篁圖

太行山謠送靳手中歸潞州

次韻答王蘊徳紀善雨中見寄

日苦短辭九章

題海山秋曉便面

孤松圖

○靑蘿山房歌【並引】

靑蘿山在仙華之東蓋仙華爲黃帝少女升天處其山峭豎千仞而支別爲靑蘿今翰林學士宋公景濂讀書其下因名其所白靑蘿山房絕嶺之雲煙長溪之魚鳥皆接於耳目之間矣公𨿽去此而猶眷眷不忘間屬予賦予聞適意山林者恆抗公侯之富而爭名市朝者恆譏處士之介是皆得之此而失之彼惟公則不然昔之藏也非必於山林安其時也今之仕也非必於市朝行其道也故在靑蘿不爲損至於視艸北門亦不爲加隱顯一機喧寂同趣孰得而窺其際邪公擅一代之文章所著多行於世而貯於山房者必有光气燭天與山之寶玉同不泯矣遂爲之歌曰

仙華之山何嶄絕兮插天萬仞靑相磨山勢東來忽平地蜿蜒不斷爲靑蘿蘿蘿隱隱如崩石誇娥負山山爲析欲叫軒轅向何處千古萬古空遺迹玉女得道登云車淩空直上太淸家云車不復返落盡金莖花風淒淒兮又下雨行人慘兮子規語山回路盡或逢花知是靑蘿山人結茅宇山人紫府神仙客身仱六十頭尙黑胸蟠五色天女絲手煉五色神媧石絲可爲君成天章石可爲君補天隙一朝寘之白玉堂靑蘿寂寂寒無光何佯借我白石牀臥看明月來東方與君酌酒歌我曲君歸早訪初平羊

○題火龍烹茶圖【並引】

古火龍烹茶圖蓋寫古帝王事而斷縑落紛半爲好事者裂去獨有茶具及黃衣中使拱而立者二人烹茶者一人曲江錢惟善定爲唐之玄宗豈甞見其全歟然所謂玄宗者不知當勵精圖治與張說一二大臣共樂樂仙時邪抑其旣耄而暱於妃子時也特人物位置要非院工所及未暇考譜以實之姑爲賦詩一首題其左云

松聲忽作秋濤雄銅龍吐火鱗甲紅黃衣中使備玉食泉出金沙甘露濃春風一旗色尙活建溪山人兩前掇蓬萊殿裏沃焦余玉盌兮沽侍臣渴名花喚起海棠魂細葉未數丁香根宮中一日歌舞散世上千秋圖畫存開元盛事何人省書生亦觧誇雙井空中掃葉燒破鐺閉門書秋夜永

○巳酉淸明

白紵衣鮮紫驑馬淸明酌酒梨花下馬蹄一去不復來梨花又見淸明開城南城北多新暮日落蹄鴉滿髙樹有酒誰澆千歲魂子孫盡發濠州住主人更勸金叵羅阿蠻起舞玲瓏歌生前不飲君如何

○虀甕吟

淸江老人腹空洞白首談經恥無用酒酣入水問河神乞我黃虀三百甕平生不羨將軍腹冰壼先生眞我族山妻日晏具朝飡露葉霜根甘勝肉君不見海上巨族如公侯書夜遣官兵收

○耕樂吟二首

神人夜割蓬萊股蒼然尙作靑獅舞殳基得道此飛騰煙火千家自成塢前年盜起官軍下存者如星才四五我來欲置書牀林出入未愁穿猛虎山寒月黑無人聲夾道長松作風雨佩環何日歸公主泉下銅棺閟千古

近天不必城南社範蠡湖頭一茅宇瓜生隴上已離離亙長南山少荒土出門豈識卿相尊對客何憂子孫魯歲祈五風十日兩上無飛蝗下無虎四海從今盡中國作歌且爲歌洪武但存父子與君臣風俗當如結繩古

○余避地千金圩屢遊殳史兩山酒酣與發賦詩一首惜山中無賞昔者空乘亦同於瓦器耳姑錄以自娛云

南村北村喧僕姑一雨已蘇百艸枯靑稻如雲不見塗木龍三伏閒在隅檢源之樂人間無阿翁哺雛妻餉夫生來不作章句儒但擬百斛量明珠東家擊鮮大作社西家酒熟攜滿觚詔書昨日五門下天子盡賜今年租

○海翁謠

海翁隨白鷗白鷗亦不驚千金散如土身與白鷗輕問翁甲子翁但咲人間豈識女期生祖龍一別阜鄕晚已見六鰲脊腐三山傾天空潮落夜如冰月色下照珠宮明麻姑到家急汛掃桃核酌酒爲勸王方平

○壬子春二月旣望乘君子材拈余重遊殳山遂燕陸景遠氏來靑堂與者丁一寉董祖南景遠父子及余季子翺一觴一詠不啻蘭亭之會也酒半移尊公主墓側而董海翁亦至子材遂大醉臥石上不能起命兩童掖之登舟余與眾客至東山興盡而返目賦一首以紀其事云

老夫一月不見山山癖無醫殊未瘳野桃作花已爛熳故人約我山中遊日車出海風雨收千巖萬壑淸如秋帝子何年上天去黃鳥歷歷鳴相求來靑堂上坐終日飲酒況得公塋流金刀割鮮气頗壯向日下地仍相畱酒酣長歌動左右詩成落筆蟠銀鉤平生快意在一適放浪豈知公與侯玉臺王母自千劫海屋老人今幾籌靑春無秉燭明朝花落令人愁

○題徐復初參政驄馬圖

靑驄萬里來安西五花滿身玉削蹄將軍大雪騎出塞風鬃未洗龍城淮何人落筆通造化天上房星降中夜朱衣老奚驚有神不獨開元數曹霸漠南北千悵空將軍賜爵論邊功此馬豈與凡馬同觧鞍落日從遠放黃金臺髙春艸豊

○吳山人詩

西江吳山人者讀書綴文尢通地理書劉貴道葬兄之無後者山人乃指範蕭峯地旣固且安遂葬之以十金報人人卻不顧曰但得天下名士一詩足矣固持捲求余賦故作古詩一首貴道今繇起居注出僉浙江按察司云

吳山人讀書不作章句儒西上玉笥觀匡廬尋龍經在神莫閟金盌玉杯何處無負士哀哀者鄮氏兄死無兒惟有弟山人爲卜範蕭峯水抱山回上田美紫荊一榮復一枯岡頭日落啼老烏百金報吳咲不顧一詩價重雙明珠君不見孫生瓜熟能供客客指黃花洞前城山空白寉今有村白寉南飛杳無硛

○胡虔雪獵圖爲徐復初賦

太古天騎宅幽朔平沙四面苶城郭生兒豈識種禾黍走狗呼鷹共爲樂北風颾颾大雪濕越塹淩岡馬蹄急弓開滿月不虛發赤豹玄熊號且立日暮兩狼歸掛鞍燕支勸酒左右彈一時快意良不惡金刀割鮮行玉盤君不見漢家天子獵四海塞下將軍歸奏凱靑丘云夢何足誇猛虎長鯨肉俱醢

○十月三日過梧桐涇時官籍僕彥宅彥龐氏唐氏自經感而賦之

天寒水淸石齒齒杏葉初黃豆花紫舞榭歌臺不見人頭白烏啼月明裏當時豪俠傾五侯一榮一枯八十秋綠珠亦觧死金穀艸露作淚無時流

○奉化李公復祖母沈氏年二十生子七月而寡旣長沈爲娶兄之女爲婦生二子亦寡長卽公達次公復二母今皆已老號雙節堂賦一首

鳳觜鵉膠難續弦雙龍鏡破難再圓阿婆二十已守節新婦哭夫方少年大兒嬌啼母心苦小兒十月安知父破窓風雨來早秋夜績燈前共相語山頭松栢摧爲薪山前翁仲亦成塵紅顏憔悴垂白髮生死不慚泉下人

○郭忠恕出峽圖

巫峽何危哉夾拱如龍門禹治九州島島不得此峽口水作雷霆奔問婆江中人幾日三巴去峩眉五月銷古雪灩澦堆深虎湏怒巫峽之險安可攀胡爲吳檣楚柁日日來往乎其間髙堂中有如花顏銀屏翠箔靑春間涉此萬里道經年猶未還黃金不買死直欲髙南山沙舟非龍汝非虎黿鼉出沒饞蛟舞前者已脫後者號江神無情天又雨石巉巖兮利刃攢一葉宛轉行千盤覩此魂魄悸豈待杜宇夜叫狷聲酸安得鑿之盡平土萬古不識風波苦

○送迮士霖歸天臺

赤城雲气神仙家千樹萬樹蟠桃花十二樓臺起花外石門水長通胡麻當時鄮郎亦艸艸出山卻憶山中好莫信升丘日月長玉人已共桃蒼老山空水流云自飛劉郎看花湏早歸

○送車定夫赴萊蕪簿

空靑丹砂世所奇烏喙昌陽亦皆用赤城車子玉峯孫年過四十猶未貢南宮昨日獻文詞百族紛紛見孤鳳一官初試萊蕪邑古人今人差伯仲釜中有魚晨不爨案上無螢夜猶誦尙思論道程朱后玉峯先生冣該綜一編大學正全書子後傳之四方共平生河神虀百甕豈望爲郎食官俸迢迢北上不可遲十月黃河雪先凍老夫買酒無一錢作詩直比瑯玕送

○徐給事山水歌

給事中徐以文善山水甞爲禮部員外張惟中作層巒疊嶂圖惟中求予題詩於上予久置篋中竟爲好事者持去乃賦長歌一首以復之云

吳門故人徐給事一水一山稱絕藝濃豪燥墨隨意成位置非難在神气大山積鐵巑鐵靑小山起伏蛟龍蟠���道﹑薄之飛湍宛然坐我明星玉女下五月六��聲寒荊關筆法自奇古未數畫師揚契丹仙家樓臺十二闌飯煮胡麻湏可飡采藥何人入少室讀書有客居王官我遊白下未得去五更出門雪滿鞍虛空翠黛不復覽一日剪向髙堂看員外張公尙文采身住南宮志滄海李白已死今無詩卷示老夫增慷慨近來好事後持去夢覺煙霞竟安在白寉夜怨淸狷悲山中春老歸何時寫我平生有聲畫價君太古無聲詩

○精衛憤

定海漕戶夏文徳元至大四年夏運粟赴京師其子永慶侍行抵河間海津鎭文徳墮水永慶奮身入水中挽父衣出波面枕丌提戟鉤其衣得不死永慶浮沈洪濤力弗支而溺時年二十一太史危素爲傳余讀而悲之爲賦精衛憤一首

乍登太行莫涉滄海水天吳九首馬一角白浪崩山颶風起精衛萬古長銜冤無人爲汝箋天門孝子亦何辜死掛扶幸垠願銜西山石朝飛暮飛折兩翼西山石盡海不極月黑珠宮閟魂魄魂魄不歸思可已乍登太行莫涉滄海水

○秋露軒一首爲馬本道賦

逸文

○張継善寄桃源圖日賦詩一首

張生寄我桃源圖桃源有路歸何日髙堂坐見武陵溪犬吠雞鳴猶髣髴雲气挾山山欲行山窮水闊桃花明仙家只在流水外世上無人知姓名一日花間問漁者山河百二如崩瓦赤帝西來祖龍死復見同槽有三馬太康去秦金百秋子孫生長不知憂商顏黃綺亦何事白發出侍東宮遊龍爭虎戰俱寂莫絕境空存已非昨種桃何必指秦人春到花開又花落

○鳳皇臺懷古

鳳皇臺前山色古鳳皇已去今平土雕夢繡柱非昔時月白連營宿貔虎登髙四顧何壯哉金陵形勝自天開酒星不見李太白何人與傾三百杯拒霜捲紅秋艸綠尙想英雄起相逐山河萬古一金甌宮殿中天開玉燭元嘉之事安足談瑯琊法堯終可慚蔥蔥佳气今復見黃旗紫蓋天東南當壚小姬字桃葉咲我重來髮如雪相逢莫惜千金裘五夜喙簫醉明月

○雲中烈婦行【並序】

武州守雲中張奉先妻華氏年甫笄有古賢婦風時舅沒姑老事之盡禮宗族稱之生子亨亨娶鐂鈞祥女頗涉書史至正戊申秋閏七月蕃將竹貞爲亂寇掠雲中婦姑匿復壁間爲遊卒所得驅迫以前華氏厲聲謂卒曰我張奉先妻也驅我安之必死於是復謂婦曰汝年少將若何婦曰甞聞忠臣烈女之事已審寧就辱乎姑曰欲經無索欲刎無刃婦曰賊可激而怒也遂大罵不絕卒怒殺華氏鐂不爲動聲气益厲又殺之姑年四十有五婦年二十有一餘聞而壯之作烈婦行

出門何匆匆姑行婦及從蕭條百里外但見旌旗紅東家破柱索珠玉西家夫死無人哭鳳皇中道忽相失豺虎滿城誰敢觸仰天天髙局地無泉白刃如雪馬屯塞川乍可玉碎寧能凡全旁人還共悲妾死猶生年雲中之英雪萬仞同嶄然

○題兒雲林木石

東海兒迂十年別昨日朱顏今白髮作詩作畫猶未休酒後揮毫見三絕緣江白屋知幾家忝天古木僵龍蛇蒼皮半死或垂癭赤葉未脫都成花我知用心亦獨苦﹑史庸奴焉足數英華已剝餘本根老气尙存冰雪古

○毛女辭二觧

一葉爲衣雙足赤何年入山不火食宮中歌舞猶能憶猶能憶空俳徊白日晚阿房灰

鳳皇釵脫鳥雲嚲紅葉花鮮還自把朝朝暮暮南山下南山下千萬年不采藥能神仙

○題山水四景

雨前雨後花滿川春光浩蕩殊可憐山人日髙眠不起勸酒提壼落紅裏

靑林五月不知暑玉女曬衣中迄客至淸談酒更添白楊梅熟薦吳塩

田家酒熟當早歸天气漸涼催授衣一夜西風破霜蕋芳菲不共芙蓉死

天云漠漠四野低大山小山玉戻齊春還何處尋消息花發枝南與枝北

○洪武八年三月奉旨分教中都生自龍江至臨淮凡十日爲賦長謠一首以紀山川風景云

三月金陵別匆匆催夜迄無處不傷春楊捲半江雪海水忽成潮奔流亦西回行人度江去何日金陵來可愛焦山孤直對妙髙臺天遣神鰲戴拳石靑蓮一朵龍宮閒雨足南風生五兩楚柁吳檣競來往海門雁陣入雲飛甓社鱟帆迎月上信宿過淮陰不見淮陰祠將軍竟爲兒女詐空憶釣魚城下時行行泗州近岸有鐵佛古水妃泉下伏猶疑作雷雨平生不出戶焉知天下奇前瞻鳳陽城宮殿起忝差兩都未足論天啟萬年基四方此會同車馬塡九逵苦酒能寬憂酌酒日賦詩遠遊頗快意白髮羞成絲悵望芳艸綠秪合歸樵牧明年上疏當乞身葛洪井西鏡湖曲

○桃核杯歌

鐵崖楊先生桃核杯歌序稱元初丘長生醉臥三日不起世祖候之時方醒日臣侍西王母燕食臣桃一枚因出手中核裂爲二杯一以獻上一畱長春宮體切怪之而江南野史紀蜀道士王回甞進桃核杯於其主云得之陳希夷所或者假之爲丘長生事乎而先生未之考也道家虛誕亦不足論特愛其詩有神珠脫胎日月破鬼斧鑿竅軋坤開之語可謂巧於詠物者矣因賡一首而主於王回爲言蓋以傳載有所據云

度索久山有桃屈蟠千里兮結子輪囷大如甕天上惟聞方朔偸人間不許劉郎種何年阿母燕雲臺食桃戲作鴛鴦杯道一王回獻闕下缺月夜墮靑天來玉杯未辯新垣詐學士銀杯一時化安知別有蓬萊物百斛莆萄向君瀉鸞歌鳳舞在君前酌此可以求神仙山中有花試挾雙窈窕一醒一醉三千年

○題華山圖

太華五千仞石色靑如苔嶄然表西極肇自鴻蒙開河流破石雷霆激父老空談巨靈迹山寒五月疑淸秋鳥飛不過仙掌側我欲上從羽客雲臺間錢鎖髙縣猶可攀千葉池蓮食之久不死明星玉女相往還相往還人間萬劫才一息峯頭大咲驚下方日落咸陽秋艸碧

○贈乘槎客

六月淮南不知暑閉門日日風和雨乘槎仙客何處來把酒張燈連夜語酒酣示我榰機石曾到天河見河鼓人間倐忽三千秋弱水三枯海鰲腐吳爭越戰空陳迹山繞錢塘作龍虎柳外樓臺十萬戶太平重自南朝數吳娘玉面勝梨芯觧向尊前胡旋舞樂極哀來淚相續城郭秋深半禾黍內前樹老啼寒鴉山月無情照今古白首相看亦偶然忘形何必論賓主天爲酒星地酒仙麒麟將相皆黃土約我他年一棹歸西湖煙浪從漁父

○李將軍歌

漢家李廣舊無雙年少提兵飛度江黃石素書心已授龍文赤鼎手能扛不作諸生自辛苦千金結客輕如土朝呼野外黃頭鶻夜殺山中云毛虎

天子詔書開四夷五年出塞事徵西三冬冰雪皴人肉萬里關山辟馬蹄今日相看鳳陽道繡袍換酒情編好虎符金印來未遲鐵硯毛錐吾已老豪俠平生感慨多尊前擊劍起髙歌定知班固文章在爲勒燕然示不磨

○題董源寒林重汀園

天下畫師無董源學者紛紛工水石雲山萬里出巴陵白首淮南見眞迹亂石平坡淨無土松根裂石蟠龍虎偃蓋千年飽雪霜深林六月藏風雨江上村墟何處入浮空遠黛蛾眉濕漁人日暮各已歸小舟如鳬落潮急我昔西淸甞看畫南唐此本千金價坐移絕境在雲間月出霜狷啼後夜薄遊未掛吳淞帆令我一夕思江南安得買田築室幽絕境開窓日日分晴嵐

余客雲間邵公筠谷所暇日觀畫西淸庵而董源寒林重汀爲第一筠谷出入必寘之左右未甞捨去累求余題而未暇也後十年至中都其子麟攜以過成均曰先人甞言必得先生奇文章與此圖爭蒼古可也敢重請焉於是賦詩一首謹書於左惜筠谷旣沒而不及見之豈勝今昔之感哉

○題趙子昂松石修篁圖

白髮王孫老薊門逢人只說山中趣酒酣落筆有天機寫作陰厓百年樹一株偃蹇龍虵影繞屋風聲三伏冷流脂入地成虎魄死骨經雷縮人癭森森竹石俱蒼然一日坐我天姥前王孫跨寉歸何年山空月明啼杜鵑

○太行山謠送靳手中歸潞州

太行之山包燕跨晉兮拔地千仞誰能踰天何不鏟羊膓九折阪使人萬古方駕而長驅山寒六月積水雪窮狷怪鳥左右時相呼故人玉女泉頭居北上豈不愁崎嶇翔風吹沙不見塗靑天茫茫飛鳥孤我歌短歌傾酒壼勿言太行險人間之險何時無

○次韻答王蘊徳紀善雨中見寄

老夫三月不出門懶性有如嵇�夜聖明遇物先采擢枯槁於時亦沾灑病駒只合中野棄寒雀寧思上林下印常不啟信官間書亦慵耽從容假淮南六月如早秋未脫吳綾頗相訝白兩三更滄海立黃河一道靑天瀉池翻紅艷落蓮衣石長綠文成藻藉姑惡時鳴父老憂鬼車夜過兒童怕空懷南蒼人相遠豈有東家馬堪借百錢沽酒愧缾空斗米如珠抱衾賣已慚不作子虛賦尙托端居廣文捨隱幾南窓亦自髙驅車九陌知誰暇識字終非楊子慱題詩誤許曹劉亞但覓丹砂苦未成久知白髮那能化兩峯絕境可誅茅何處良田足甘蔗赤城仙子玉符孫雙璧今傾鳳臺價楚筵設醴未應忘齊門鼓瑟空遭羅時看新學气如虹病送殘年肉銷胯投劾終當去石門日斜田父茅檐話

○日苦短辭九章

日苦短。夜何長。蟋蟀悲鳴在北堂。白露下。河漢明。【葉】黃姑織女東西望撫云和薦淸觴同心胡爲各一方麟有趾鳳有章蒼姬感之國乃昌世之微佞爲良鈆利一割投幹將悅巧辭隳大防蟾蜍食桂廱斃幸聖去魯軻遊梁道旣枘鑿徒倀倀昔少壯令老蒼朝榮暮歇同舜英【葉】胡不歸阻異鄕孰假以翼今髙翔

○題海山秋曉便面

巫子門前吹颶風一杯瀛海白浮空周回已吞赤縣小浩蕩直與天河通方壼員嶠不可見弱水更在三韓東無人鞭石爲梁跨萬里下拾明日龍王宮金雞三叫呼客夢日車夜衮波濤紅樓居之人起相顧白玉窓戶光曈曈我願羲和停六龍豈不能長懸照下土朝東暮西使人成老翁至今累累野葬悲英雄六龍爲我駐光彩千古萬古遊無窮

○孤松圖

峩眉古松寒不死曾見仙人三洗髓霜摧兩剝雷震餘千尺老蛟鱗甲紫城南桃卷千萬株亂後一株今亦無長身獨立何偃蹇正直自是神明扶

淸江貝先生詩集卷之四

●淸江貝先生詩集卷之五

七言律詩﹝一﹞

◆七言律詩﹝一﹞

送襲封衍聖公孔希學還闕裏﹝在京作﹞

送愚上人歸越中並木奎方舟長老﹝在京﹞

觀海與鮑仲孚同賦

送王克讓員外赴陜西

送戶部尙書貢泰甫開司閩中榷塩易米給京師

題徐大章白寉山居

三月晦日

寄內弟陸熙之

寄潘時雍

送翁鎭方歸天臺

題雲溪耕隱

題丁成之淸樾軒

鄭憲卿省郎織毯松江還詩以送之

門李克敏將歸吳陵作詩爲別

賦小瀛洲

題薴溪漁友宅

十月聞雷

靈鷲觀燈

謝買齊臣惠碧盌

題靜天鏡碧水春軒

送興福寺鎭靜庵

六月三日泛舟

七夕

十一月廿三日夜集次韻盧廷舉一首

剪韭軒

題玉士亨看山處

元夕次韻鐵崖楊先生

二月十六日雨中遣興

淸明日陪楊鐵崖飲城東門是日風�

送淩彥衝歸杭

寄林叔大

槐陰亭

卽事

經故內

立夏日

題云深處

題夏士文園亭

重午

瑞蓮

題淵明像

題松鶮山居圖

寄奎方舟後用章二上人

白蓮

中秋

錢塘秋夕

奉寄崔伯恭左丞

無題

夜坐

立春日燕西淸髙士滄洲一曲歌者李氏善胡琴者阮仲朋引觴奏伎賓主盡歡卽席賦詩一首

別呂徳常

姑蘇

陸景周宅槁梧復榮以瑞梧命之爲賦首

錢唐春日

遣興

春和鐵崖先生水仙入韻

二月五日燕夏士文漪瀾堂與者魯道原馬文壁馮困如賦詩一首歌者張寶童不至故及之

浙江亭觀潮

嘉禾道中

五月十一日過璜溪訪馬文璧時同門呂徳厚具酒相邀猶雨夜歸明日文璧有詩見寄用韻答之

支子

綠陰軒夏日書懷

客居

風涇定光寺周回三里皆荷花彷佛有錢塘西湖之勝與筠谷髙士同賦

題周伯昂水村圖

題劉商觀奕圖

初冬口號

答宇文仲美

冬日漫興

巳酉立春日

正月二日偕邵篔谷過呂徳常宅畱飲

聞夏士文南歸喜而有作特先寄之

寄陳性天

三月五日飲於性天所有紫牡丹一本三花不意池館丘墟之後復見於此爲賦一首

雨中書懷

過滄洲有感一首

送桑子材歸縻塘

十二月十六日雨雪至十九日大雪次韻陳仲謀一首

十二月廿六日蔡叔庸至剪燭聽雨一首

○送襲封衍聖公孔希學還闕裏【在京作】

星斗光芒萬丈騰賜書連舸出金陵雁違靑冢天將�馬度黃河夜已冰慱士經雜終漢出上公爵重自唐�喜聞手植庭中檜翠接東蒙幾百層

○送愚上人歸越中並木奎方舟長老【在京】

天界歸來亦已遲庭松此日定回枝山中結����海上畱衣有退之寉去雲霄隨錫狀龍收風����西湖若見方舟老爲說三生夢裏詩

○觀海與鮑仲孚同賦

弱水之外有蓬萊雲中髣髴金銀臺終驅�����始與鴻蒙一气開石壁三更看日上星槎八����麻姑何處窺淸淺近日無書寄寉來

○送王克讓員外赴陜西

貂裘萬里獨衝寒舊是含香漢署官白雪作花���靑山如鳳馬頭看關中相國資王猛海內蒼生望��應念東南有遺佚采芝深谷尙盤桓

○送戶部尙書貢泰甫開司閩中榷塩易米給京師

昨日除書下五門地兼中外亦殊思三山迥出南荒小八座元同北斗尊悟主已知如內相封侯終見自公孫荊揚樂土今凋擦他日從客爲一言

兩隅未掙出師頻聖主經營伏老臣天河轉粟遙通薊臘月看花近到閩道上豺狼應避馬山中猿馬不驚人公餘定有詩千首好托邊鴻寄蚤春

○題徐大章白寉山居

孤煙一曲紫雲村好客尋常遠到門水落已知魚可�夜深不畏虎夔藩鄰人送酒酌花下稚子讀書當��白寉千年時過上屯中還有令威孫

○三月晦日

王師未下姑蘇臺客子野次獨徘徊城南酒����院裏桃花空亂開兒女新年俱已長弟兄何����故人重裏寄書至相約山中拂紫苔

○寄內弟陸熙之

我別禦兒溪上宅月當二十四回新如何萬����卽恐回鄰非昔人簫鼓誰家猶作社樓臺�����夜寒憶爾無由見悵望黃姑祈木津

○寄潘時雍

桬閒居學灌園一椽茅屋近靑門野烏得食頻���慈竹團陰定長孫賓客過門車蓋合兒童汲井轆轤�春風金穀空流水且共髙歌醉瓦盆

○送翁鎭方歸天臺

雲气空蒙是赤城髙歌歸去不勝情天傾滄海東南迥地接丹丘日夜明念我好將黃獨寄知君先向石橋行春風一路啼鶯巧定有花間窈窕迎

○題雲溪耕隱

屋外靑山靑似蓮雲溪隱者卽神仙桑麻杜曲非無地雞犬桃源別有天載酒鄰翁時叩戶賣魚溪女不論�臥龍何事煩三顧祗合隆中老歲年

○題丁成之淸樾軒

九龍山前處士宅艸堂低小盡靑苔樹陰滿地日不到水气著人秋已回無數黃鸝相對語有時翠碧忽飛來移牀與客竹間坐千里好風何快哉

○鄭憲卿省郎織毯松江還詩以送之

鶴城翠織出天機捲付星查使者歸瑞艸奇花春欲動彩鸞靑鶴晝交飛峒人不用誇山罽朝士何須惜地衣聞說千秋佳節近吳宮髙會更光輝

○雲間見李克敏將歸吳陵作詩爲別

與子西東二十霜尙思年少醉錢唐人間日月如行客馬首山川忽異方歷歷早鶯初變語翩翩歸雁未成行明朝陌上重分袂更盡吳姬酒一觴

○賦小瀛洲

海上瀛洲碧水新地連方丈絕風塵九光霞館邀王母一曲鸞笙降玉晨若木回枝長掛日桃花結子不知春祖龍謾自求方士卻恐流傳語未眞

仙人長伯白銀宮不似淮王禮八公日月自周三島外山川盡縮一壼中亦麟紫鳳池臺勝奼女河車服食同淸夜步虛相和處琪花如雪又春風

○題薴溪漁友宅

徵君白薴溪頭住細雨斜風一短蓑山木兩邊啼杜宇浪花千頃落駕鵝故人且復光武使者何湏訪志知�我亦買田來結屋沙棠船小日相過

○十月聞雷

天气初寒春尙賒坎中夜半有鳴蛙百年宇����十月雷霆起蟄蛇老柳黃垂霜後樹小桃紅����三公爕理非無術愁聽空江度鬼車

○靈鷲觀燈

天樂風傳應壑雷鷲峯春色似蓬萊一天�����千月龍宮徹夜開西國胡僧依樹坐上方天����夜深借榻山房宿更欲題詩到二臺

○謝買齊臣惠碧盌

萬里堅昆來碧盌靑蓮十葉類天成於闐蒼玉���韶州白甆空得名馬湩可能羞北饌駝蹄且復薦��茅齋此日足家其一詩爲報故人情

○題靜天鏡碧水春軒

綠波如酒不成潮一曲潛通海眼遙祗樹國深靑鳥下桃花浪暖白魚跳疏星夜列開天鏡細雨朝飛落虹橋杜老賦詩湏重過遠公結社肯相邀

○送興福寺鎭靜庵

西山樓閣湧波濤西國髙僧見白毫貝葉有又畱藏室天花無迹上方袍毒龍在缽秋云濕馴虎當門夜月髙聽法他年陪相國定因元亮置松醪

○六月三日泛舟

六月三日好天气淸江轉柁雨晴初樹頭云斂山��石腳水生跳白魚何處老翁還獨釣可憐遊子���野王堆前三女竇得意唱歌隨所如

○七夕

滄江雨歇暑漸微銀牀一葉迎秋飛牽牛�����明月不照徵夫歸寸心耿耿只自苦雙鬢�����仰候神光向中夜秋螢暗度鴛鴦機

○十一月廿三日夜集次韻盧廷舉一首

河橋春向柳條歸買酒從教更典衣倒海北風三日盛著人南雪六花飛銅盤燒蠟詩初就羯鼓催觴令不違身後空名亦何用獨憐張翰早知幾

○剪韭軒

三韭行廚亦浪誇傍人猶笑庾郎奢春宵翠截山中華臘月黃分雪後芽野飯猶能畱上客侯鯖豈復到貧家盤中一筋靑絲細絕勝蕪菁散作花

○題玉士亨看山處

看山何處候神仙地近城南尺五天林屋雪消攢玉筍上方云影出靑蓮行人獨去西風裏倦鳥雙回落照邊此日騎曹誰記馬閒支手板思悠然

○元夕次韻鐵崖楊先生

元戎出號初鳴鐸狂客忘歸更賦詩貔虎千屯防要地魚龍百戲夢淸時月臨粉蝶南樓靜天接滄江北斗垂可得夜遊重秉燭佳人雙唱玉交枝

○二月十六日雨中遣興

城頭落日啼乳鴉城中煙火冷千家斷雲漠漠���急雨紛紛風更斜世亂不歸空灑淚春深何處���白龍堆前水二尺明日泛舟攜紫霞

○淸明日陪楊鐵崖飲城東門是日風�

蕩舟撾鼓出東門怪兩盲風野色昏海上�����樓頭三日共開樽靑山石馬新人冢綿樹黃����快意百年須痛飲轉頭何處不銷魂

○送淩彥衝歸杭

正好聽君蘇武慢傾壺共坐白鷗沙十年戎馬猶塞路三月歸舟催到家江燕與人同是客野桃成子亂飛花使回多寄平安字要看張顚醉墨斜

○寄林叔大

湖州別駕三年別文采風流想見之水晶宮裏無傳箭浮玉山前多賦詩海燕空歸尋舊宅具蠶未老賣新絲金閨學士臨池處還與何人話昔特

○槐陰亭

雲團車蓋起重重文正三朝相業隆種樹百年蟠厚地讀書六月坐淸風蟬吟露葉初回夢虫吐秋絲忽墮空今日洛陽卿相宅牡丹誰看狀元紅

○卽事

少海旌旗落照中沙陀兵馬雁門雄朝宗久廢諸侯禮翊戴方尊節度功今日豈宜求騎劫當年應失倚全�丹書鐵券存終始萬古山河帶礪同

○經故內

山中玉殿盡蒼苔天子蒙塵豈復回地脈不����潮聲猶上浙江來百年禁樹佑誰惜三月�����此日登臨觧題賦白頭庾信不勝哀

○立夏日

江寒雨急仍北風扣戶喜聞南巷翁錦城鮓送���玉盌酒瀉桃花紅三月忽驚春似客百年那得老還�一雙黃鸝寂無語飛過小月髙樓東

○題云深處

朝看云出暮雲歸翁住云深已息機海上仙人教種藥山中玉女未收衣須知倐忽神龍變已作絪縕野馬飛我亦無心共乘來往五城闕夢魂稀

○題夏士文園亭

窓戶靑紅竹裏開竹深無地著塵埃山移閬花千峯出水接銀河一道回釀酒每畱賓客醉賦詩重許老夫來暖風遲日春如海隨意何妨坐綠苔

○重午

北裏共持菖歜酒南翁未觧木綿裘臼波靑嶂三吳地怪兩肓風五月秋揮淚幾時朝鳳闕招魂何處覓龍舟海橊一點紅如火時序催人共白頭

○瑞蓮

雙花相向復相輝白帝西遊擁一妃羽蓋風淸朝並載珠宮月冷夜同歸翠房已作鴛鴦結紅粉那成候��亭上酒醒杏不斷滿汀暮雨濕仙衣

秋水嘉蓮瑞一門初花驚見出同根美珠�����鼓瑟相靈有返魂相府昔年曾制曲仙家�����合歡何限風流意怨綠愁紅謾自繁

○題淵明像

素琴無弦不復鼓淸尊有酒還相持者奴遷鼎亦苦早先生拂衣應已遲子房結客報秦日武侯出師匡漢時古人今人本同調坐對南山惟賦詩

○題松鶮山居圖

仙客盧敖東海頭好山百轉接丹邱開田種玉一千頃閉戶讀書三十秋雲气上天如白鶴茯苓入地化靑牛年來浪迹吳淞道夢裏猿聲憶舊遊

○寄奎方舟後用章二上人

奎公不種遠公蓮卓錫西湖已十年路入雪山靈艸合泉通滄海毒龍眠聽法每期雙樹下題詩湏到四卷前干戈滿地傷飄泊目斷千峯紫翠煙

○白蓮

太液初花宿露團香濃粉淡不勝寒金莖側瀉仙人掌玉葉危擎帝子冠水闊天空愁欲墮風淸月落好誰看西湖腸斷西施采一曲菱歌唱未闌

○中秋

中秋甲子無風雨吹笛星橋意最關七寶已修天上月三神不隔海中山故人此夜知何處狂客經年且未還小隊羽衣新按曲廣寒宮闕夢魂閒

○錢塘秋夕

殘蠟無光小院幽梧桐一樹更蕭颼西陵風雨來淸夜南國山河入素秋雞唱四鄰呼客夢雁回千里帶邊愁可憐季子貂裘獘遲暮何爲賦遠遊

○奉寄崔伯恭左丞

武林城下捷書回郡縣遙知次苐開一柱危擎南極正三江遠阻北人來謳歌後見唐虞徳匡濟深期管葛才東閣幾時陪笑語雲間夜夜仰中臺

○無題

樓臺十二近藍橋簾幙重遮半面嬌洛浦有神通子建天壇無意會文簫仙衣雪皎裁蟬翼寶髻雲松插鳳翹月落紅寒春夢斷相思空寄海門潮

錦瑟鸞笙恨總牽尙思華屋對嬋娟春風豆蔻初含日玉女蘭香未嫁年綃拆鴛鴦裁寶扇酒行琥珀瀉銀船蓬萊一別三淸淺憔悴應知不及前

○夜坐

夜寒蟋蟀語秋根獨客無眠憶故園天作穹廬籠四野月飛明鏡照千門胡笳相應時時發戎馬初生處處屯秉燭封書寄兄弟一身猶滯海西村

○立春日燕西淸髙士滄洲一曲歌者李氏善胡琴者阮仲朋引觴奏伎賓主盡歡卽席賦詩一首

百花堂深香霧生將軍燕客更多情春光已到篔簹谷客夢如在芙蓉城蛾眉八字遠山碧鳳尾雙絲流水淸金樽美酒敵秋露今日爲君懷抱傾

○別呂徳常

黃寉仙人道徳尊少年曾記及龍門王山照座聯兄弟白髮升堂識子孫衰謉已知英气盡激昂猶喜賞音存不堪杜宇催歸客明日扁舟出海村

○姑蘇

城潰姑蘇伯業終蕭蕭茂苑自秋風靑絲白馬來江表紫蓋黃旗入洛中宮殿獨畱殘月照綺羅應逐曉云空如何十萬貔貅士不及吳陵一旅雄

○陸景周宅槁梧復榮以瑞梧命之爲賦首

石上孤上百尺標鳳皇枝老尙蕭蕭半身秋委龍虵蛻一气春回霹靂焦影薄未能遮月色聲和猶待按云韶山童日夜勤封植莫使靑靑露葉凋

○錢唐春日

三月皇州望欲迷湧金門外艸初齊滿山雲气不見日一兩天街都作泥溫室樹移鸚鵡去玉津花落杜鵑啼斷槁何日重攜酒醉和兒童唱大堤

○遣興

我住雲間今四秋恰如杜甫在秦州賦詩黃耳冢前去打鼓白龍潭上游暮景飛騰如過翼此身浩蕩一虛舟黃塵九陌繞車蓋且年老翁隨海鷗

○春和鐵崖先生水仙入韻

千葉名花閬苑移濃香百和爲重肌藻翹半脫春如醉翠袖輕扶夜更癡賦就陳王空自怨佩遺交甫至今疑承恩不向金塗立入道初將羽帳離步月有時羞素女行雲無意妬瑤姬水邊寂莫誰能賞林下風流總未知腸斷二生孤舊約眼明萬槁出新枝朱弦五十閒瑤瑟黃九爲君重賦詩

○二月五日燕夏士文漪瀾堂與者魯道原馬文壁馮困如賦詩一首歌者張寶童不至故及之

漪瀾堂上又東風報答春光酒未空海鳥一雙鵬尾白山花千朵寉頭紅水邊列坐皆詞客天上淸歌少玉童不省日斜誰倒載從教拍手笑山公

○浙江亭觀潮

山摧岸坼晝冥冥動地西風帶蜃腥滄海倒流吞日月靑天中裂走雷霆欲擡白馬今無迹莫信神魚尙有靈一气虛空自升降乾坤與我亦浮萍

○嘉禾道中

秀州城下雪漫漫一客東歸更覺難雁度空江寒月黑馬嘶畏路曉風酸吳趨欲賦知誰和漠節忘回不復看俯仰乾坤正蕭瑟雲間身寄一枝安

○五月十一日過璜溪訪馬文璧時同門呂徳厚具酒相邀猶雨夜歸明日文璧有詩見寄用韻答之

因君懷抱未能開白寉磯頭一棹來江黑坐看飛雨至酒酣催趁落潮回故人有約金重過野老無機不用猜明日山瓶猶未竭當筵更擲左慈杯

○支子

南風院落掃繁英薝卜無人也自榮五月六花開白雪何年三粒種靑城已將色染天衣重那惜香分水殿淸胡蝶夢回聞更好酒醒夜半月微明

○綠陰軒夏日書懷

錦水西頭處士家深林無徑綠陰遮窓前翠合書帶艸階下紅開旌節花本藉居亭蘇老病屢從宴賞悅淸華一雙海鳥無機事日日飛來傍釣槎

○客居

移家處士橋西畔六月蒲蓮暗野塘乳鴨成花能黑白風蟬隔葉自宮商買田不待沾微祿垂釣須教具小航自比成都浣花叟旁人應是咲淸狂

○風涇定光寺周回三里皆荷花彷佛有錢塘西湖之勝與筠谷髙士同賦

南風隔浦聞花气菡蓞紅開十里花宮女三更環白帝洞庭千頃落明霞鑿池不待煩靈運載酒渾疑過若耶何日與君追勝賞滿船明日唱吳娃

○題周伯昂水村圖

愛爾讀書陽羨裏。喬林古木五湖東。山如城郭銅棺並。水落田疇罨晝通。野老猶能說周處。仙人何許覓張公。園收橡栗霜初重。飯煮桃花歲屢豊。馬隊豈堪延祖企。艸堂今復見盧鴻。已知貢賦隨時給。還咲衣冠與俗同。一般微茫在煙浪。采菱歌斷夕陽中。

○題劉商觀奕圖

日落靑山未了棊兩翁渾似海僧癡不辭虎口方爭險曾取龍牙會出奇春在洞天應不老路經石室到今疑老樵若悟歸來早物外神仙豈復知

爛柯山頭生白雲爛柯人去世空聞楸枰有路縱橫列石子如星黑白分寂寂中流方對壘迢迢出塞未成軍當時一著安劉氏四老應宜策上勛

○初冬口號

朝來吉語觧離憂四海銷兵戰伐休地辟堯封皆內屬江通禹鑿已安流復見老生談俎豆遂聞壯士脫兜鍪種瓜好覓靑門地我亦爲園學故侯

○答宇文仲美

五兩夜逐秋鴻䢐十年辟兵無定居君今不奏子虛賦我亦終返班生廬蹲鴟如斗足野飯江魚斫玉分王余更種南山豆一頃試看身子帶經鋤

○冬日漫興

大陰十日猶未觧臘月荊揚气候偏兩合樹聲來夜半風催花信立春前酒徒已老今何處狂客不歸殊可憐山茶一株欲爛熳百壺畱我醉新年

○巳酉立春日

今朝獨酌黃柑酒海曲逢春且自寛老愛陶潛家栗裏貧如杜甫客云安身輕不佩將軍印髮短猶勝隱士冠試筆更題新帖子風光無處不宜看

○正月二日偕邵篔谷過呂徳常宅畱飲

東風十日消殘雪溪上水生三尺髙同舟爲覓故人去閉閣不放老兵逃銀甲彈箏促雁柱玉盤縷肉鳴鸞刀夜深更盡百杯淦惜淋漓宮錦袍

○聞夏士文南歸喜而有作特先寄之

傳聞正月樓舡發靈鵲先人到竹扉突厥殘兵河外徙慕容諸客海邊歸山花兩過紅於酒江艸春深綠染衣從此髙歌太平日往來林下定無違

○寄陳性天

西嶽雲臺陳處士移家秋浦四無鄰光生虛室渾如雪夢在淸都別是春搗藥或聞林下鳥看花長悞世間人我來更乞胡麻飯爲爾題詩滿綠筠

汛掃天壇事老君卽從年少悟奇文靑童汲井朝分乳玉女裁衣夜染雲水上灻魚還可駕山頭白寉自成羣遙知客去能長嘯月冷天空半嶺聞

○三月五日飲於性天所有紫牡丹一本三花不意池館丘墟之後復見於此爲賦一首

名花新剖麝囊開與客花時踏雨來越土一枝分閬苑春風三朵出瑤臺朝云重壓珊瑚樹宿露低傾瑪瑙杯重憶當時歌舞處五侯池館錦千堆

○雨中書懷

漢苑秦宮迹已陳。金沙一簇爲誰新山河有恨空懷古風雨無情只送春南國鷓鴣愁北客。東家胡蝶過西鄰。尊前莫唱升平曲。白髮秋娘也自顰。

○過滄洲有感一首

駟馬橋南曲徑賖可堪重過故侯家靑袍杜甫從漂梗白髮劉郎怨落花憔悴已看身似寉娉婷不見髻堆鴉野芳亭上春猶在獨坐吟詩到日斜

讀胡笳曲

雨夜獨坐

秋思

紅菊

雨夜

至日

讀胡笳曲

百年已到甲辰終休倚山河百二雄八駿何勞巡海上一龍今見起江東専門學士空談道仗鉞將軍競策功忍聽胡笳舊時曲此身飄泊嘆秋蓬

雨夜獨坐

天陰十日不見星蟄龍欲起驅雷霆大風五月忽動地急雨三更如建瓴剪燭西窓還獨坐辟兵南國幾時寧可憐骨肉求相隔滿樹秋聲誰與聽

秋思

兩河兵合盡紅巾豈有桃源可避秦馬上短衣多楚客城中髙髻半淮人荷翻太液非前日花落蕃禧又暮春莫上髙樓望西北逺山猶學捧心顰

翠柳無枝拂禦堤風來閶闔更淒淒玉籠別主鴛鴦拆金井啼秋絡緯齊水上拾紅韓氏女窓間織素竇家妻傷心又送韶華去直似黃河不向西

帳望知音阻漢臯海門秋水欲成濤鷓鴣未肯隨胡雁燕子長教辟伯勞錦繡莫酬靑玉案琵琶空續紫檀槽可堪獨閉簾櫳坐花影鋪階月正髙

紅菊

日照東籠爛若霞誤驚春色到山家宮人曉殢莆萄酒道士秋開躑躅萇莫擅鵝翎欺白雪未論寉頂餋丹砂霜中苦節知誰並兩里寒香只自誇寂莫也羞彭澤陋風流還競洛陽奢移樽九日來同賞插帽休譏老孟嘉

雨夜

寒夜悲吟似夜蛩銀釭何事結花紅愁聽風雨三更盡夢在波濤一葉中神女佩環歸楚館鮫人機杼靜珠宮連陰未解何由旦翅濕南飛萬里鴻

至日

獨客無家望轉迷山空木落气淒淒愁催短髮渾如寉病覺長身不稱犀書斷薊門天萬里禪經秦樹雪千溪何由去學神仙術一鼎丹砂夜自泥

日上扶桑曉色紅。閉門慵似杜陵翁干戈送老甘人下江海生春尙客中雪盡南枝開大庾。天回北斗掛空同。試傾百斛蕪城酒。未嘆飄零兩鬢蓬。

○送桑子材歸縻塘

書囊未了復晨雞歲暮扁舟出大溪司馬倦從枚乘客伯鸞欣對孟光妻山通石屋風煙合海接天河日月低一路梅花千樹雪春來約我酒重攜

○十二月十六日雨雪至十九日大雪次韻陳仲謀一首

膝六春前試出奇三吳人賀太平時空山何處鑱黃獨半夜無風雨白釐梁苑一時賓客盛藍關千里逐臣悲老夫坐看縱橫落醉擁鳶肩日賦詩

○十二月廿六日蔡叔庸至剪燭聽雨一首

水气昏昏接海邊淸江狂客系吳船天風十日河冰碎夜雨三更瀑布懸寂寂春光歸柳上匆匆離色在花前故人著屐能相過剪燭西窓話昔年

淸江貝先生詩集卷之五

●淸江貝先生詩集卷之六

七言律詩﹝二﹞

◆七言律詩﹝二﹞

元夕

郊居

紅楳

蜀山圖

庚戍中秋九思主人置酒予洎景囦副使子仁理問同會時風雨驟作抵暮旋止天無餘滓華月東出相與聯句千餘韻皆大醉就寑遂忘所詠因復成一律

歸殳山一首寄楊徳中丁一寉

庚戍九日是日聞蟬

水芙蓉

寒夜憶梅擬西昆一首

次韻陳仲謀

次韻楊鳴寉

發春試筆一首

遊硤石西山訪逵上人坐天開圖畫所爲設酒賦詩一首

再用韻畣古道一首

送王熙易奉使安南

京師兩夜一首呈宋景濂學士王子充侍制兼主事

丁一寉病愈見寄然且戒酒次韻答之

送楊鳴鶴還鴻山

題材上人遐觀樓

鶴山親捨詩﹝並引﹞

龍江道中

送韓伯時歸山陰

贈王廷威

壬子春二月丙戍天雨新霽卉木向榮遙睇紫微復動遊山之興因述一首奉寄一寉子材復東良性諸友洎古道明遠大用默庵方外交以訂其約云

寄糜孝子

寓幽湖客捨

送朱顯道赴濠上

試院中和常景元韻一首

中秋試院和馬新仲一首是夜無月

九月望日錢塘瑪瑙寺僧照覺原過幽湖讀書所出示詩數萹因其別也走筆賦詩一首爲贈且有紫微山之約云

癸丑元日喜雪因攜酒過來靑堂招諸生共飲

寄材大用言默庵暢明遠

臨平道中

一寉道人回殳山未遂盍簪先以寄之

送谷克歸湖南侍親並東李中卿縣丞

五月三日登閣東望靑溪白蓮粲然如雪倚久之爲賦一首

送趙澤民歸越中

送江西僉憲趙宗典移守合州

送朱伯良赴隴西縣丞

送莫彥英赴賓州上林丞

送醫師張仁齊

贈龍虎山鄧子方煉師

二月一日病中口號

送馬本道赴潁上

送楊九思赴廣尉經歷

新晴

送朱質夫赴寧遠知縣

梅泉處士長卿挽詩

送詹同文承旨還鄕

贈韓友中

和張思廣九月韻時王景行阻雨不赴

鳳皇臺

秦準對月

送呂元歸四明

巳卯淸明日偕馬新仲李守中劉志遠遊聚寶山過泐季潭長老三塔院飲於志遠賦詩一首

次韻夏士文

題王顯宗巡歷圖

分教中都一首

苦兩淮水泛溢往來不通緬懷南京故人鄮子憲爲賦一首

次韻方文敏秋興五首

丙辰元日時在鳳陽趙穆仲方文敏王継遠枉騎相過

題洪大隱傳後

賦晚菊黃白二本

秋日漫興

次韻楊秉哲錄事見寄二首

病中一首寄方文敏

早春寄黃仲眞

鳳陽晚春

送馬伯溫之廣西

送王用中歸金陵以有親迎之期因並及之且戒其進學

賦西山爽气亭

送王以寧歸建徳並東魯道原

方文敏惠二白瓶及新茶土鐵

聽松樓

畱別陳敬夫

寄燕府錄事楊秉哲兼簡新民蘊徳二紀善

題梅軒

洪武六年五月初一日早朝奉天殿西域國師來朝蓋前代所未有也目擊盛事因賦一首

殳山隱居夏日

○元夕

夜醉城南酒百缸春來端使客愁降障開雲母東西一燈射琉璃日月雙鐵笛仙人傳麗藻金釵小妾度新腔歸來誤作三山夢月色如冰白滿江

○郊居

背郭茅堂低入燕。通村小徑曲縈蛇。碧雞坊裏詩人宅。石鱉崖前刺史家。流水暗通三徑竹曉云濃掩一溪花他年著我林間老。垂釣共分鸂■﹝涑鳥﹞沙

○紅楳

時世新妝學內家。漁人錯認武陵霞。百年艮嶽空畱樹。一夜春風爲染花。月裏嫦羞素服。山中仙客餌丹砂。也知風骨依然在。雪後黃昏瘦影斜。

○蜀山圖

連峯接岫寫秦州兩洗蛾眉積翠浮石出劍門皆北向水通鹽澤自西流松頭一片秋云濕鳥背千盤細路幽策馬匆匆度關客何如漁父一扁舟

○庚戍中秋九思主人置酒予洎景囦副使子仁理問同會時風雨驟作抵暮旋止天無餘滓華月東出相與聯句千餘韻皆大醉就寑遂忘所詠因復成一律

溪云通月轉金盤石上移樽興未闌可惜少年今總老莫辭良夜試同看玉人不得攜王趙詞客猶能敵孟韓細數中秋知又幾松花新酒更湏幹

○歸殳山一首寄楊徳中丁一寉

殳山卽與浣花同犬吠雞鳴處處通卜宅定如唐杜甫部符湏得漢文翁荷歌夜雨衰猶綠棗落秋風熟已紅一寉道人今可過九龍山客試相從

○庚戍九日是日聞蟬

今日出門風雨收。東山西山須可遊。那能束帶王事。且復開尊破客愁。雁別紫臺初辟雪。蟬鳴紅樹不知秋。桃萇細菊應相笑。歲月無情自白頭。

○水芙蓉

萬里名花蜀上分澄紅渾似錦江濆夜承仙掌三淸露春剪巫山一片雲未許王家誇少婦還從卓氏妬文君所思欲寄知何處雁斷天南日色醺

○寒夜憶梅擬西昆一首

星河西轉夜初長夢斷羅浮月在梁靑女五更欺病骨玉人千里割愁腸銅龍水滿聲催漏絳蠟花銷淚作行明發南枝應有雪試從樹底覓春光

○次韻陳仲謀

一夜秋霜入鏡中靜觀諸妄已圓融離禽自托寒枝小病馬猶思碧艸豊出海雲霞無旦暮紅天日月自西東危樓獨倚無窮思心事何人得與同

○次韻楊鳴寉

玄圃滄洲願未酬。倐忽光景豈能畱江艸江花還刺眼春風春雨又從頭已知出處非同調。且擬登臨爲寫憂。尹看南山盡松栢。英雄何處葬眠牛。

○發春試筆一首

宮花無意插烏巾。暫到金門遂乞身不用天官書上苐已蒙學士喚山人葛洪井畔應堪老。範蠡湖邊又見春。重賦遂初慚造化。狂歌痛飲樂吾眞

○遊硤石西山訪逵上人坐天開圖畫所爲設酒賦詩一首

淸明無兩試登山丹井西頭一扣關石戴樓臺飛鳥外天開圖晝白雲間桫欏樹合陰初綠躑躅花殘色尙殷卻喜遠公能置酒老夫爲汝一開顏

○再用韻畣古道一首

宮殿如波湧兩山上方不與世相闗望窮弱水三神外夢在匡廬五老間茶烹土銼旗槍碧酒瀉銀瓶琥珀殷聞有仙人葛洪井丹砂乞我駐紅顏

○送王熙易奉使安南

持節遙通五嶺南酒闌插劍气猶酣海風不洸春冬瘴山兩長和旦暮嵐玉盌白浮椰子重金盤紅擘荔支甘紀行定賦詩千首蠻語時同父老談

○京師兩夜一首呈宋景濂學士王子充侍制兼主事

昨夜歸心已到吳秋風相趣理荒蕪蓬蒿一畝揚雄宅桑柘千家範蠡湖但覓丹砂扶老病那能白髮事馳驅題詩爲謝京華客秦駐山頭一腐儒

○丁一寉病愈見寄然且戒酒次韻答之

千年遼海歸來寉骨相依然玉雪淸康樂愛山元是癖淵明斷酒信非情鄰人問事時時過野老知名處處迎三月閉門才一出南風萬頃綠疇平

○送楊鳴鶴還鴻山

慷慨長歌行路難何鄕堪借一枝安黿鼉吐浪江湖闊蟋蟀近人天地寒田父朝攜新酒送山妻夜補舊衣完只應去逐梁鴻隱萬壑風煙試獨看

○題材上人遐觀樓

上方臺殿酒波濤萬里無雲見羽毛滄海一杯流地底雪山千仞小秋毫天邊作客登臨倦夜半驚人咲語髙猶有秦川公子筆爲君題賦擅風騷

○鶴山親捨詩【並引】

富春爲具孫權之裏權大父鐘甞種瓜瓜美有三客謁之鐘爲設瓜旣而指示鐘葬地化寉而去故名棲寉村其地有黃花洞世傳黃石公所居洞有石牀尙在每風雨輒聞兵甲聲大霽則石牀隱隱有人見可識瑯函二字余友李巨川與母隱於是遂題其室曰寉山親捨元至正中會稽楊鐵崖先生數遊洞中必過巨川飲竟日忘返余爲賦詩一首

我愛郎君似老萊移家歸隱碧山隈赤城舊合尋常過白髮慈親八十開亂後桃花還自發秋深榿木更湏哉炊煙幾處相連接雲气無時共往回泉出龍蛇多枸杞石蹲虎豹盡莓苔賞心最憶黃花洞亦擬他年跨寉來

○龍江道中

長江風浪走髙棬白首西西遊苐一回五文章龍虎气六朝形勝鳳皇臺艸生白下連天碧花近淸明滿地開一路好題詩百首金閨使者不湏催

○送韓伯時歸山陰

中書落筆萬人驚奉檄東歸也自榮十葉相傳忠獻貴一官初授廣文淸春歸故國花都謝雨過空山蕺已生亦欲相從涉江去千巖萬壑杜鵑聲

○贈王廷威

江南文物三槐後傾坐郎君有阿戎酌酒初逢李盛宅說詩頻過杜陵翁麒麟騕褭歸天育結綠縣黎待國工插架書多湏可讀日長山院杏花紅

○壬子春二月丙戍天雨新霽卉木向榮遙睇紫微復動遊山之興因述一首奉寄一寉子材復東良性諸友洎古道明遠大用默庵方外交以訂其約云

東風日夜催花發花滿溪南路不分三月黧黃成鼓吹四山金翠掃煙雲題詩尙憶維摩室酌酒重登帝子墳如此風光君莫負畫舡歸載石橊裙

○寄糜孝子

幽湖老人七十餘一身如螙隱圖書朝廷不起常夷甫鄕黨已知徐仲車海燕定巢來屋裏林烏得食上階除雨晴有興卽相過一葉小舟通竹渠

○寓幽湖客捨

我無太古明星宅白首西東寄此身已免崎嶇投劍外敢辭寂莫老江濱枇杞結子初肥兩芍藥畱花不見春萬古乾坤同逆旅兩山風月屬詩人

○送朱顯道赴濠上

將軍五月過旴■﹝日臺﹞雪浪樓船快馬馳天地重開新造國山川多紀壯遊詩千屯霧合耕耘處萬里星奔貢賦時卻向秋風候旌斾南還莫負雁前期

○試院中和常景元韻一首

野老何知近上臺髙堂夜坐曙鐘催采珠滄海元無價懷璞荊山信有材三月龍門湏快躍五更魚鑰未曾開卻思年少多英气也赴槐花此地來

○中秋試院和馬新仲一首是夜無月

花落銅盤蠟炬殘風簾讀卷未能安地分甌越秋多雨人在蓬萊夜更寒敬禮每煩陳俎豆淸談仍喜接衣冠獨無仙客知微術天柱峯頭借月看

○九月望日錢塘瑪瑙寺僧照覺原過幽湖讀書所出示詩數萹因其別也走筆賦詩一首爲贈且有紫微山之約云

野老讀書溪水南渾如杜甫百花潭安得仙人來七七且從禪客語三三山多秋雨都荒菊樹著新霜未熟柑更約葛洪丹井上好詩連夜爲君談

○癸丑元日喜雪因攜酒過來靑堂招諸生共飲

夢覺黃雞唱已三隔窓聲碎飼吳蠶驚風夜半愁回北瑞萶春前喜過南攜酒試從由田父飤買花那老人簪豊年有象應堪卜滿意來靑共笑談

○寄材大用言默庵暢明遠

中秋看月醉流霞月裏桫欏又落花老去翻經思古寺春來乞食向誰家三山弱水元無路七寶恆河更有沙他日升堂重論法莫嗔身坐白牛車

○臨平道中

三月六日好天气臨平湖上酒舡開靑山如鑿自髙下白雲不收時去來道上看花多躑躅林間伐木到楊梅如何也趁西風燕遠過錢塘又一回

○一寉道人回殳山未遂盍簪先以寄之

三日不見已爲疏別來忽後一秋餘檇李城邊又回雁桃花水生初上魚可無薄酒試畱客定有新詩能起予絳蠟雙葩連夜結卽聽鳬舄到階除

○送谷克歸湖南侍親並東李中卿縣丞

五兩風生楚客歸夢魂先已到庭闈九疑舜冢蒼梧野三國周郎赤壁磯天地茫茫人自老古今歷歷鳥空飛若逢李白煩相問別後平安一字稀

○五月三日登閣東望靑溪白蓮粲然如雪倚久之爲賦一首

地淸無暑卽蓬萊髙閣披襟亦快哉楚樹日沈風北起鐘山云合兩東來枇杷子熟三時過菡萏花髙一色開今夜夜涼無限思吹簫人在鳳皇臺

○送趙澤民歸越中

天末秋風生白蘋連環入夢客思親蛾眉下嫁終傾國猿臂湏封莫問人禹宂讀書今幾歲蘭亭載酒約新春翰林供奉如相問爲說愁添雪滿巾

○送江西僉憲趙宗典移守合州

今日梯航萬里通使星一點向秦中蠻夷十月無冬雪山水三巴有閬風須可賦詩邀杜甫卽看爲政似文翁珠還合浦元非異但慶三田黍稻丰

○送朱伯良赴隴西縣丞

鞏昌風俗今猶古城郭弦歌足幾家渭水北來同穴近隴山西過武功賒天連苜蓿荒秋雨地種葡萄壓紫霞更喜淸官有朱邑明年新政萬人誇

○送莫彥英赴賓州上林丞

十月西徵天气寒兩江今日靜波瀾蠻夷萬里皆唐制齊魯諸生盡漢官榕葉似云埀滿戶荔支經雨喜登盤柳州刺史文章妙公退從容好細看

○送醫師張仁齊

縣壺長向市中藏海底龍公夜授方廬阜仙人知董奉長安女子識韓康藥存九轉芙蓉暖松化千年琥珀香暫到京華卽歸去一毫榮辱總相忘

○贈龍虎山鄧子方煉師

鬼谷仙人弱水東身騎一鶴禦靑童坎離龍虎蟠金鼎日夜神明守絳宮筆埽瑯玕三竺雨琴彈霹靂滿林風白頭欲問長生訣笑我京華尙轉蓬

○二月一日病中口號

新年尢苦病相侵白髮無持自滿簪五柳先生蓮社約四明狂容鏡湖心滿城風雨花時過曲水東西艸色深明日兩峯茅屋下故人持酒一開襟

○送馬本道赴潁上

悲歌把酒气仍驕幕府藏名怕折腰萬古山川豪俠窟一時文武聖明朝牛羊滿野秋俱放貔虎連營夜不囂馬援已衰猶矍鑠少陵多病且逍遙當筵落筆烏絲濕劍看書絳燭銷我愧白頭居太學雲林惟待伴

○送楊九思赴廣尉經歷

卭笮康居路盡通西南開鎭兩江雄漢家大將推楊僕蠻府參軍見郝隆象迹滿山雲气白雞聲千戶日車紅明珠薏苡無人辯行李歸來莫厭窮

○新晴

扶桑日上海門東野綠山紅在眼中流水轉龍分別浦斷雲如寉趁歸風雪色一時開菡蓞秋聲五月到梧桐白頭病客鄕心折獨愧登樓賦未工

○送朱質夫赴寧遠知縣

萬里番禺自漢通乘槎有客气如虹地分銅柱風煙外山湧璚臺雪浪中帝子旌旗何處開黎人衣服與時同興來好和蘇公語又度西南月半弓

○梅泉處士長卿挽詩

先生出處任乾坤四十不登金馬門長者已稱如石建孤臣終惜棄虞翻天寒栢樹無干淚月落梅花有返魂季子繡衣霄漢立風流文采喜猶存

○送詹同文承旨還鄕

奉天殿下親承詔老著黃冠薇萬里雲霄雙寉去【時內苑從二鶴】九江風浪一帆歸春前載酒黃泥阪月下吹簫赤壁磯大采昭回看帝制山中艸木盡光輝

○贈韓友中

雨花臺下古仙客門俯百尺玻瓈江靑山偃蹇自相伍白烏浮沈時一雙天寒鑱藥龍蛇窟夜永讀書風雨自紛紛市人不足數與爾笑譚傾百缸

○和張思廣九月韻時王景行阻雨不赴

秋藕無花寄斷絲。拒霜猶學漢宮姿錦袍江令還家早白髮秋娘對客悲剩水殘山畱勝槪酸風苦雨失幽期未慚寂寞陶彭澤。更把黃花畫一卮。

○鳳皇臺

鳳皇一舉用八極金陵猶有鳳皇臺萬年龍虎自蟠踞此日鳳皇湏後來隴西太白已無迹江左夷吾眞有才登髙送客多古意長歌慷慨共持杯

○秦準對月

大江流月浩漫漫一鶴南飛尙未安素練秋垂銀漢闊神珠夜吐貝宮寒胡雛觱栗霜中起商婦琵琶水上彈惆悵故人千里隔小樓十二獨憑欄

○送呂元歸四明

千里東歸訪故園春深滿目野花繁山橫鳥道如龍轉水落蛟門尙虎蹲賀老風流誰復繼舒公气節更須論故人爲謝崔文學何日聽詩酒一尊

○巳卯淸明日偕馬新仲李守中劉志遠遊聚寶山過泐季潭長老三塔院飲於志遠賦詩一首

城南看花花正開淸明微雨灑塵埃路從周處臺前過山轉曹杉廟下來墮地遊絲輕復起近人嬌燕去仍回髙歌擊節狂歡賞共盡生春酒一杯

○次韻夏士文

故人不見十年餘長憶故人看舊書直從渠象山頭至相過鳳皇城裏居白雪翻匙共野飯銀刀出网分河魚從來陶令苦迂僻只擬東臯歸荷鋤

○題王顯宗巡歷圖

六月霜威見直臣繡衣玉斧大同巡山分駝脊髙中土路折羊腸恐遠人今日邊戎應辟馬從來漢使獨理輪白頭校字慚年少爲客京華又一春

○分教中都一首

中都學捨今百區聲教遠及萬方初新羅百濟亦遣子期門羽林皆讀書一時復見制作盛回境已安攻戰餘老夫竊祿愧無補惟觧區區校魯魚

○苦兩淮水泛溢往來不通緬懷南京故人鄮子憲爲賦一首

寒猶挾纊思南國老更看書坐北窓白兩三時如倒海黃流一夜盡成江橊化支子開無數鸂■﹝涑鳥﹞鸕鶿下作雙天上故人何日見劍心詩思未能降

○次韻方文敏秋興五首

地拱皇陵松柏深君王法駕幾時臨漢宮甘露曾聞昔周室丰年豈自今太史已刪金匱錄詞臣應制鳳臺吟憶陪仙仗千官入春日新鶯在柳陰

一日龍飛濠泗間素橐胡馬走寘顏已未肅愼通滄海更卻呼韓閉玉關使者旌貧分道出將軍部田凱歌還白頭野老知何事紫气常瞻萬歲山

天限長江雪浪浮臨江百尺起朱樓春風秋月歸新恨楚水吳山憶舊遊已沃腥臊無朔漠從來壯麗有西州萬年大業如盤石四海諸侯盡綴旋

錦城春色醉芙蓉中第樓臺有幾重萬里黃河遙北注一九函谷小東封生常客寄悲工部老托官聯忝辟雍始信童謠應千古浮江一馬化爲龍

西湖一雨始知秋水碧山明散客愁何日仙人畱白石當時宋祖戰淸流銀河接地西南界玉气通天日夜浮懷古登髙無限意暮云千里重回頭

○丙辰元日時在鳳陽趙穆仲方文敏王継遠枉騎相過

今年元日漢鐘離著處簫鼓太平時老夫畏酒後多病好客到門能說詩春前春後雪才見水北水南花更遲卻憶華堂髙會處玉盤纖手送靑絲

○題洪大隱傳後

黃冠野服共逍遙七十何曾諳市朝傾國楚紀端不嫁入山商皓若爲招田中雲實收雙玉樹底風聲厭一瓢化鶴卻歸遼海路上林無處問漁樵

○賦晚菊黃白二本

引蜂勾蝶過紅墻千葉新花只道妝仙質曉勻胡粉白禦袍秋染欝金黃東家欲鬭西家艷十日元同九日香可笑當時彭澤今淸如楚客在瀟湘

○秋日漫興

靑楓葉赤雨新霜倦容棲棲自一方已愧公孫疏學術浪傳司馬擅文章天寒老驥愁長路日落孤鴻沒大荒何日兩山陪野叟一談一咲共相忘

○次韻楊秉哲錄事見寄二首

堯封北盡薊門寬執戟陽郎喜調官幕下賦詩諸客避馬前射雁一軍歡人才今日收孫楚相業沒來許謝安無限江南好山色他年歸約老夫看

一曲西湖罨畫間花時載酒正紅韻鄒枚上客團車蓋燕趙佳人結佩環甲第樓臺分處處南朝事業尙班班傷心可得重行樂空愧沙鷗白鷺閒

○病中一首寄方文敏

一秋已過春後回柳條梅萼定相催淮南病客惟髙臥雪後故人今不來詩卷暮年愁總廢燭花淸夜喜還開東軒風月與誰賞新酒雙行琥珀杯

○早春寄黃仲眞

樂全先生七十餘樂全堂深花事初山中酒熟試畱客竹裏日髙時讀書黃冠野服眞自稱灻車駟馬今何如相知還有惠施在適意共觀濠上魚

○鳳陽晚春

愁聞杜宇還催客。老向鐘離又過春。洞隔水簾迷絕境。山名雲母憶仙人牛羊自放空村晚燕雀交飛甲第新載酒看花同一適。百年胡蝶夢中身。

○送馬伯溫之廣西

樓舡椎鼓發江中昨夜檣烏喜北風可惜春歸還送客何知別後已成翁浮天雪浪三湘闊到海雲山百粵通有子漢陽專簿領一書千里托飛鴻

○送王用中歸金陵以有親迎之期因並及之且戒其進學

王生別我向長幹。門地從來盡達官水落瓜洲初雁到山圍建業尙龍蟠秋風客路嘶驄馬。日夜仙壇會彩鸞。金印虎符來未晚。莫忘重把舊書看。

○賦西山爽气亭

屋外雲山走海濤商歌扣角气猶豪把琴有各尋陶令住笏何人記馬曹生厭市聲籨地僻老增詩興敵秋髙九峯三泖何如此金穀池臺半野蒿

朝朝攬翠一憑闌田裏從教懶不冠夢破喜聞秋雨霽神淸疑對雪峯寒霓裳琴曲傳三疊石鼎車聲出九盤南北驅馳亦何事西風塵土沒徵鞍

○送王以寧歸建徳並東魯道原

睦州城郭風煙外亂後衣冠喜尙存山倒半江雲气合灘回七里浪聲喧讀書才子初還捨買酒鄰翁盡到門相見魯公勞問信春秋何日試重論

○方文敏惠二白瓶及新茶土鐵

建溪春茶風露潔赤城海錯波濤腥老天不費百金字遠道忽來雙玉瓶古井汲泉動夜月髙堂酌酒呼張星江瑤荔支亦可並旣醉髙歌誰與聽

○聽松樓

忽從何處聞蕭瑟樓外長松一萬栽隔屋嘯歌聲自和滿山風雨夢初回華陽眞逸元同趣太白仙人信有才貴客焉能辧天籟哀絲豪竹送蓮杯

○畱別陳敬夫

天低海上山如黛。雪盡淮南柳未黃。浩蕩春光還自好。飛騰暮景爲誰忙。膏車秣馬歸應急。把酒論詩樂未央。明發匆匆又南北。有書時托塞鴻將。

○寄燕府錄事楊秉哲兼簡新民蘊徳二紀善

西蜀楊雄苦著書相逢長憶武林初盧前王后名非忝楚尾吳頭迹更疏花柳春連朱邸靜星河夜落大江虛已知老病慚英俊且復籨容好曳裾

○題梅軒

枝南枝北芯無數夢在羅浮海上村白雪已空天下色黃昏曾返月中魂水仙樊子宜相近瘴雨蠻風定幾番今日賦詩我輩何人東閣與重論

○洪武六年五月初一日早朝奉天殿西域國師來朝蓋前代所未有也目擊盛事因賦一首

中天宮闕絢琉璃五丈髙懸日月旗天子萬年當玉座國師五日拜丹墀禦鑪不斷龍涎噴宮扇初交雉尾移江海小臣陪百辟白頭今日覩朝儀

○殳山隱居夏日

病客從教懶出村兩山一月兩昏之野花作雪都辭樹溪水如雲忽到門無後元戎喧鼓吹。試從田父牧雞豚。來靑處士時相過。猶是平原舊子孫。

淸江貝先生詩集卷之六

●淸江貝先生詩集卷之七

五言律詩

◆五言律詩

臨平道中

夜坐

壬寅夏五月廿四日對雨

題映雪齋

魏塘夜泊

過竹岡

橫港

靈鷲十景

人日

送王宗成歸越

冬夜

亭林漫興

守歲

寓翠豈庵

三月晦日

歸石門

晚眺

過王景修

答郭宗夏

題盛子昭畫

觀水

秋涇雨後二首

甲辰元旦

二月十三日初度一首

寒食三首

五月十六夜獨坐

登雲間驛樓次李顏韻

靑林道中

夜泊

重過亭林

戊申九日宴邵武叔雙桂軒

懷語溪舊業

十一月九日夜飲南山所用篔谷韻賦詩一首

挽溪南處士

寒夜

巳酉元旦

以韻邵篔谷千山夜泊

暮春雜詩

寄翰古淸

遇妓

舊宅

寺居

溪上

楊鳴鶴顧畱宿殳山有詩相示用韻答之

題山陰讀書處

辛春二月十日偕桑子材丁一寉遊殳山

澄林客居一首寄良佐沈復東

題紫微山嚴上人壁

排悶

雨中漫成寄九龍山人

次韻楊徳中見寄

次韻楊鳴鶴遊紫微山一首用章孝標韻

贈醫者徐仲純

壬子冬至日過來靑堂三首示勉中祖南二友

送陳楚賓赴泗州學正

題蘓明遠畫

病中次韻張思廣助教見寄二首

云臥

次韻管鄭州玄澤

題葉經歷水北山居

送曹季材赴京師因寄劉子憲助教

詠炭

題文壁畫二首

題王白雲畫

戊午早秋漫興二首

○臨平道中

落日臨平路連山盡向南水聲黃寉寺雲气白龍潭喪亂今誰在幽奇昔屢探湖邊樓閣廢髙柳與天參

西施采蓮處所歷已皆非雁度輕陰去人衝暝色歸甲兵隨地滿煙火隔林微賴有杯中物愁來爲爾揮

○夜坐

黃昏畏虎出湏使戶常關烏雀林間噪漁樵海上遇云深驃騎廟月照鳳皇山喪亂吾何適飄飄獨厚顏

○壬寅夏五月廿四日對雨

出門仍苦雨豈復辧朝曛白日不照地靑山都入云江漚元自濕杜宇豈堪聞喜有張公子相過共校文

○題映雪齋

門前雪一尺苦士未能眠永夜生虛白窮年守太玄寒通窓外月夢落同中天太乙如相過靑藜不用然

○魏塘夜泊

風帆如健馬一日過嘉興水鳥時相喚秋蚊尙可憎照人明月近接地白河澄耿耿渾無寐中宵對玉繩

○過竹岡

迢遞竹岡路邨墟煙火遲地從滄海盡天入大荒埀网集知潮落舟行覺岸馳平生貪勝槪隨處一題詩

○橫港

南行入橫港茅屋帶林丘落日猶斜照寒潮忽倒流牛羊平野散鵝鴨小溪浮喜見平生友籬邊一系舟

○靈鷲十景

蓮花峯

龍泓洞

葛洪井

合澗橋

連巖棧

飲狷臺

夢謝亭

理公巖

題名塔

呼猿洞

蓮花峯

亂雲交霮■﹝雨上對下﹞孤石疏岧嶤地識金仙隱巖看玉女朝香鑪貧秀色太華並髙標恐有峨眉雪千秋尙未銷

龍泓洞

遠通羅刈國近接梵王臺海客然犀入山人采乳回林間無日月地底有風雷聞道蜿蜒去寒潮自往來

葛洪井

洗藥源頭路通人有石門水涵靑壁靜云與紫崖奔鼓翼朝飛鳥連肱夜飲猿仙翁今不見濯足弄潺湲

合澗橋

橫水東西落幽人日夜過宛宛龍赴壑隱隱鵲塡河緬想赤城路潛通滄海波遠公不送客芳艸澗邊多

連巖棧

危棧梯空上人行香靄中險應踰鳥道幽已出龍宮日月三天近風雲一徑通何時倚飛翠極目送孤鴻

飲狷臺

猿父識狷性身與羣猿居應同支遁馬豈賦䢐公䢐共息具多樹時分香積廚黑衣今不至長嘯意何如

夢謝亭

相傳謝康樂曾寄杜明師此客今爲土何人更解詩人空黃葉墮歲久綠苔滋日暮髙亭坐悠然動我思

理公巖

山僧住上方髙處更蒼蒼不雨雲煙濕長春艸木香削成看小朵幽絕擬空桑謾識跏趺處白猿今亦亡

題名塔

雁塔髙千尺東南遠建標江山畱過客日月記前朝鐸受天風震梯經劫火燒四賢誰復継千古意寥寥

呼猿洞

白猿呼不至洞口白雲重澗落經霜果崖畱掛月松相傳來萬里獨嘯應千峯碧玉環猶在何人識舊蹤

○人日

卜宅鄰楊子登樓擬仲宣客星猶海上人日且尊前谷鳥晴偏樂林花暖欲然浩歌醒復醉何用惜中年

○送王宗成歸越

回首蓬萊閣東西兩眺髙參天秦望樹動地浙江濤事往登臨倦時危戰伐勞應無舊鄰里夏兩盡蓬蒿

慘淡風塵際崎嶇道路中榮知金馬隔老信木雞同擬逐桃源客相尋綺裏翁不湏登廣固撫迹嘆英雄

○冬夜

月斜窓戶白不寢夜何長避亂多空空偸生且異方安巢無燕雀競肉有豺狼脈脈如葵藿傾心待太陽

歲月悲遊子風塵老腐儒兵交連北冀客隱向東吳艸白秦皇道天淸陸瑁湖昔時遊樂處撫事一長吁

水闊三江地山空十月時寒花禁露變獨尌受風歌老大將何事漂淪幸托玆不忘憂國意展轉復成詩

○亭林漫興

野王讀書處一曲鎖風煙客記蕭梁日僧談石晉年黃金曾布滄海後復成田遺構丹靑落回頭一惘然

繞屋盡流水通人無石橋地偏冬不雪江闊夜還潮但喜逄迎蕳寧辭跋涉遙叢篁與古木風雨更蕭蕭

每過髙僧話應寬過客情詩成天藻麗酒瀉雪香淸文度推英俊元方辱弟兄何知漂泊際懷抱一時傾

又出亭林道樓臺尙自疑無邊春艸色不定野靈姿未就龐公隱空懷惠遠期飄飄何所適重擬結茅茨

○守歲

守歲西淸第幽懷且自寬極慚公子意湏盡老夫歡明日王春始疏星子夜闌殷勤一杯酒到手莫辭幹

○寓翠豈庵

己荒丹井宅近息翠巖祠老去時聽法春來且賦詩花香蜂出戶尌密鳥爭枝絕境風煙外漁人不用疑

彷佛東柯谷雲間雞犬聲梳頭忘日晏濯足愛江淸艸徑湏頻掃茅堂苦未營攜壺慚父老亦足慰吾情

蓮社僧相引柴門客屢回日髙人語靜風遠佛香來碧受瑯玕繞紅看躑躅開便應從此老城郭有塵矣

蠨蛸當戶罥科斗滿地生可世春光去何時晚計成病多添越思愁減發秦聲此意無人會芳尊且獨傾

○三月晦日

野樹殘花落風荷小葉開夜遊須秉燭春在更持杯屢閱雲霞變成驚日月催江山莫淹滯準擬賦歸來

○歸石門

不待秋風起匆匆歸石門宦遊情已薄婚嫁願猶存竹所湏開徑花時獨灌園比鄰共來往適應倒芳樽

○晚眺

極目三邊靜傷心萬室空斷山明落日飛藿捲回風漢節無歸使夷歌有野童煙塵幾時息歸釣古城東

○過王景修

不識滄洲路還經白石磯林深煙似織江黑雨初飛野店多先閉漁舟獨未歸幽人宅已近薄暮扣柴扉

○答郭宗夏

思君不得見起坐若爲情喪亂長南北交遊半死生家書春未達堠火夜偏驚何日聨牀語西窗聽雨聲

○題盛子昭畫

石轉交流水山浮欲動害名園鄭谷迥絕境輞川分老樹龍初化仙人寉不羣已臨吳道子不數李將軍

○觀水

布谷村村急三時農務勤靑山十日兩白水一溪云卽恐崩沙坼遙知小圃分朝來自瀲灩鳬雁動成羣

○秋涇雨後二首

地蟠吳會盡天與海門通雨洗秦山碧霜侵越樹紅居人分絕島飛鳥度寒空極目情何限翻如入剡中

石潤冬猶熱江潭晚乍晴樓臺消蜃气鼓吹入蛙聲且伴雙鷗逸何湏駟馬榮交遊今總絕酌酒任吾生

○甲辰元旦

五十今朝過談經滯海濱天陰不見日地冷未知春染翰題新語開襟侍故人宮花徧朝士那上小烏中

○二月十三日初度一首

知非吾已晚白首尙他鄕不入廣文館寧要太守章寬憂應有物卻老信無方謾憶兒童歲斑衣父母傍

○寒食三首

不知春已過一月兩聲中蒲短初侵水花殘更受風病疑耽酒過窮覺向詩工失喜聞鶯語飛來艸屋東

出門皆白水風雨復通宵忽似三川漲惟憂萬室漂姢姢輕鳥下潑潑大魚跳嘆息佳人阻空瞻烏鵲橋

爲客雲間久。深懷父老情江山元壯麗城郭又淸明傳燭初分火。吹肅競賣餳。重攜一樽酒。花下試因傾。

○五月十六夜獨坐

大野喧豺虎。深林集羽毛。天空雲气盡。夜久月輪髙。士卒悲秦戍。兒童唱董逃。此時空感慨。漂泊嘆吾曹。

○登雲間驛樓次李顏韻

萬國干戈裏荒荒野日曛殘唐終五季炎漢亦三分戰伐求頗牧謳歌憶舜文傷時一惆悵倚柱送孤云

○靑林道中

葭菼連云暗菱荷逐水漂靑林千曲轉黃浦一支遙賈客晨衝霧舟人夜聽潮何時免行後黃髮老漁樵

○夜泊

四更風露靜欹枕獨無眠野闊天斜倚江淸月倒懸誰家橫塞笛有客蕩歸船可惜云深處淒涼不及前

○重過亭林

欲訪曽遊地樓臺半有無夕陽明鳥背秋水落龍須爲客今成老逢人亦暫娛夜歸衝暝色重問顧亭湖

○戊申九日宴邵武叔雙桂軒

晚香迎九日秋色勝三春驚座非無客傾城況有人且聽歌白薴莫惜岸烏巾更覺淸狂甚不知誰主賓

○懷語溪舊業

不到溪南宅桃花又一春長貧疑造化已老厭風塵直道難容世虛名只悞人扁舟卽歸去吾豈戀秋蒓

○十一月九日夜飲南山所用篔谷韻賦詩一首

水國潛鱗靜。風林倦翼回。夜深云掩月。春遠雪封梅。剪燭淸談久。藏鉤急令催。山僧更多意。莫惜盡餘杯。

○挽溪南處士

天地消兵气江湖隕客星羣英同日起一葉向秋零伏勝終秦士楊雄老漢庭尙思風雨夜縱酒共忘形

不廢專門學猶存蓋世功時危明出處道在任窮通節士無元振諸郎有阿戎九山雲气冷何處葬仙翁

○寒夜

月落江天黑。長風正怒號靈雞寒史次別雁瞑呼曹擊拆徵人起。鳴機織婦勞。所思千里隔。十二碧峯髙。

○巳酉元旦

不攺山河舊同澹日月新百虫未啟蟄一鳥已鳴春白髮羞明鏡烏紗制小巾吾生任賢貧賤支學堯民

歲旦屠蘇酒還從稚子先宮花元不稱野服更相使出處寧非道窮通莫問天紅梅亦多意爲我發餘妍

○以韻邵篔谷千山夜泊

一水疑無路才通艓子舟連山分秀色絕境散窮愁行與月相逐臥看天倒流野人應不識林鳥自相求

○暮春雜詩

世亂疲奔走空傷萬事非塞鴻還北度戎馬未南歸樂土居人散豊年野客饑閉門風雨過一徑落紅稀

不見春歸路倦登江上樓五更愁聽雨三月慘如秋寂﹑紫含笑嚶嚶黃栗畱無心自相惱豈識老夫憂

四海尙風颷千門轉寂寥傳聞收土地思見復徵徭節士心肝在將軍髀肉消何時聽野老鼓腹頌唐堯

泛泛江湖上悠悠宇宙中一身常有患萬化本無窮已覺丹砂妄惟應白髮公滄浪還可濯閒伴釣魚翁

○寄翰古淸

一葦三江度人皆識道林龍公來聽法狐女試觀心雨散空花亂風生萬竹深我慚牽世務白髮謾盈簪

爲客長如醉聽詩忽已醒共飡香積飯更捨劫初鈴掃榻還堪臥呼舟約再經黑龍休易點破壁起雷霆

○遇妓

曾是梨園籍年應未破爪春風一枝雪別是漢宮花出繭修眉淡蟠龍小髻斜琵琶寫幽怨流落共天涯

○舊宅

甲第無人住蕭蕭風雨寒樹陰交繡戶苔色上來欄舞鶴猶思主鳴蛙亦爲官豪華易消歇都作夢中看

○寺居

堪憐小兒女相對色淒涼有客夜元亮無人候子桑水螢飛寶地山鳥入書堂九曲溪頭路何時上小航

○溪上

歇馬城邊路茅茨在眼中迢迢一水靜寂寂四山空白日西南沒靑天上下通行人俱已息獨立數飛鴻

○楊鳴鶴顧畱宿殳山有詩相示用韻答之

轉蓬悲杜甫命駕愧張翰把酒忘年老聽詩坐夜闌不趨龍尾道休上虎湏灘白屋眞堪樂靑山且共攪

○題山陰讀書處

蘭亭修禊處。愛爾好林泉。閉戶不曾出。讀書渾少眠靑山秋气蚤綠樹午陰圓何日期相過。西陵一問船。

○辛春二月十日偕桑子材丁一寉遊殳山

野曠夫無際山靑雨乍晴路從鰲背上人踏鳳毛行謖謖松風細輝輝竹日明浩歌猶未已新曲和流鶯

○澄林客居一首寄良佐沈復東

借屋暫移家當門亦艤槎地蒸云觸石江漲雨崩沙盧橘初垂顆冬靑未落花老夫無一事日日醉流霞

髙人戴安道詞客沈休文共喜成三友何勞比五君園荒葵自種水近竹宜分鐘鼎非吾事山中看白雲

○題紫微山嚴上人壁

雞聲催客起一枕夢初醒日射千山赤天垂四野靑夫客元自好蒲柳已先零海上兵戈後夷歌不思聽

○排悶

白首尙爲客飄飄天一涯耳鳴通夜兩眼暗來年花畏酒從今斷題詩浪自誇有村如栗裏準擬更移家

○雨中漫成寄九龍山人

稚圭蛙兩部日夜成笙歌四月雨聲惡兩山秋气多靑苔生客捨白水落官河悵望九龍客扁舟難重過

○次韻楊徳中見寄

五月大江滿白波如白雲看山重約客載酒試從君竹所宜頻掃桃源或未聞龍蛇今已遠麋鹿任爲羣

○次韻楊鳴鶴遊紫微山一首用章孝標韻

金剎藤蘿外通人一徑微天風鐵鳳語海雨墨龍飛水落仙翁井云收玉女衣東樓曾翫月夜挾彩鸞歸

○贈醫者徐仲純

我愛南州士風流今尙存讀書通魯史賣藥向吳門擬乞丹砂裹同傾緑酒樽茯苓應己長夜雨劚松根

○壬子冬至日過來靑堂三首示勉中祖南二友

浪迹依劉表忘形見陸生山中釀酒熟雪後具舟迎好學來諸子論詩過二更窮愁一披寫杯盡更湏傾

衣冠且從俗猶有晉風流我愛陶貞白人稱馬少遊蜂房寒未割雞柵暖宜修不必論三仕何如號四休

擾擾知何事人間卽夢間試從千佛轉能見幾人閒水落元通月云行不礙山長歌和樵者日暮抱薪還

○送陳楚賓赴泗州學正

舟行入淮泗初上廣文官地接中州近天連大野寬淸時先俎豆異俗盡衣冠暫別蓬萊闕無慚苜蓿盤

○題蘓明遠畫

絕境疑無路平川不起濤天光兼水闊山勢敵秋髙葛令惟求藥秦人自種桃雲霞如有意他日待吾曹

○病中次韻張思廣助教見寄二首

爲客金陵久。驚秋素髮幹。酒狂山蕳放。詩苦孟郊寒。野圃荒識理。宮衣病総寬。封書寄兒子。早晚發長幹。

有淚如銀燭。心灰卻始幹空瞻鴻雁遠不念鶺鴒寒江海浮吳闊。乾坤入楚寬。登樓重擬賦。落日在闌干。

○云臥

謝傳東山下白雲囟戶幽身如蟬蛻觧夢挾鳳車遊石潤初收雨衣寒已怯秋無心信舒捲天地日悠悠

○次韻管鄭州玄澤

相逢俱一笑官不補遺余鵉鳳隨新曲龍蛇見艸書日邊來使者濠上只空廬更展胸中學平明對玉除

○題葉經歷水北山居

地接天臺勝山圍雁蕩髙詩人同謝眺羽客見盧教樹色分厓翠江聲應海濤何年此棲托蓮葉好時操

○送曹季材赴京師因寄劉子憲助教

跨馬金陵去徵衫尙有塵壯心知烈士離色慘覊人艸白方經曉花殷欲借春殷勤一杯酒何日重相親

冣愛劉公幹同爲太學師班聯金馬客興在玉臺詩地闊雙魚斷天空一雁馳惟看千里月夜夜獨相思

○詠炭

三日南淮南雪烏薪價重銀色疑成鵓鴿形肖刻麒麟照淸虛室春扶老病身煮茶畱好客未覺孟郊貧

○題文壁畫二首

龍江今喜對鴈蕩昔曾聞樹黑深藏兩山靑半出云行人知虎迹仙客問羊羣老我來何日林泉定許分

小橋危跨壑破屋幸依山避地人相過朝天客未還麝眠春艸外■﹝犭員﹞掛古松間寂寞南窗月殘書亦久閒

○題王白雲畫

璚臺人去後麋鹿自成羣樹濕才經兩山昏又出云仙家三疊外春水一支分獨坐扁舟客棹歌時遠聞

○戊午早秋漫興二首

久作東山客山空少四鄰汲泉從老圃隔嶺見行人虎豹應須遠雞豚亦自馴幽棲猶未穩更訪武陵春

爛熳蕣花早亂開籬落間秋風機杼動夜雨桔橰閒牧豕公孫老思鱸記室還有時逢野叟猶自說朝班

淸江貝先生詩集卷之七

●淸江貝先生詩集卷之八

五言長律

◆五言長律

書事二十韻

李予庚挽詩

黃灣述懷二十二韻寄錢思復

題空翠軒

丁未除夕

擬香奩八詠

辛亥歲燒燈日張彥臯攜酒相過與楊鳴寉丁一鶴陳仲謀及諸門生十有二人共飲回以笙歌歸院落燈火下樓臺分韻賦詩餘得歸字

壬子夏端居二湖與二三子讀苦書而熱如焚一坐四遷杜少陵發狂大叫非過言也回思雲間時往來呂邵仁族其地有林藪之美池臺之勝可以避暑而遊士寓公咸會於此相與窮日夜爲樂及兵變之後所至成墟海內忘形半爲異物感衰榮之無定悼生死之相違遂成三十四韻粗述其事云

丙辰立春日大雪二十韻在鳳陽作

曉庵山水小幅

題畫

○書事二十韻

父老歌延佑君臣憶至元淸光回日月喜气入乾坤不意經淪喪相圖事吞吞橐駞空大漠騏驥死中原浪信傳三捷深憂病七奔關中防豕哭河內且蜂屯流血今千田傷心遠五門羽衣悲弟子寶玦泣王孫管葛眞難致孫吾莫易論如何輕大業俱是竊殊恩近報中臺坼遙瞻北極尊狐貍號白晝魑魅嘯黃昏貢賦時時急徵搖處處繁故園荒艸徑何處覓桃源野外來旗閃城頭畫角喧飄零從老去局促偶存生醉憶劉琨舞狂興阮籍言登臨空灑淚去住總銷魂水國秋鴻落霜林夜鵲翻相知共南北不得問寒溫

○李予庚挽詩

屢入元戎幕曾陪禦史騘一身辭汶上萬里入閩中東觀文章妙西平將略雄艱危眞自許敢決更誰同斬馬求藩劍號猿拓楚弓行師百道靜破賊兩關通擬復堯封大重開漢業隆觸蠻猶苦鬭鷹隼若爲籠重霧朝埋日長星夜隕空柱天徒有志塡海竟無功已並田疇義皆知葛亮忠江風吹獨樹山月照幽宮英气寧爲土神光或尙憐諸子在國士有遺風

○黃灣述懷二十二韻寄錢思復

海岱初云擾荊蠻遂土崩王公甘久辱奴僕盡同升遠適將妻子端居謝友朋艸堂森苦竹瓜圃蔓寒藤地盡山光斷天昏海气蒸夜深常畏虎秋後更多蠅鶴髮愁難理烏皮懶自憑娉婷羞不薦齷齪怯先登拔劍歌誰和聞笳寑復興過逢欣已絕疾病恨相仍自擬秦民去重煩魯使徵吹毛多見謫刺舌尙湏懲耆老惟君在文章對客矜才全懷戶壁道重比朱繩虎榜名非忝雞林價盡增極知童子陋深愧大巫稱冣憶春停騎髙談疚剪燈病駒終棄擲生鶻必飛騰迹已從信屈時多任愛憎賦詩閒莫廢好事老猶能漢月今頻滿天河本自澄山陰棹雪下興還乘

○題空翠軒

萬竹如雲盛瑯玕起石邊分枝巢翡翠觧籜化蜿蜒黑映瀟湘雨靑浮鄠杜天含滋團隊露倒影漾淸漣不柰蟬號夜深期鳳至年小冠知隱者虛室候神仙月上南榮坐風淸北牅眠壁魚漧縹帙海鶴操朱弦結友多裘仲封侯薄渭川忘形日相對秀色更媚媚

○丁未除夕

東風來日本北斗辟玄枵坐並華榱蔭班違紫禁朝淸觴陶令節明燭炳通宵曲付蛾眉唱香添鵲尾燒俗傳儺逐厲事類慱成梟舊疾應全減新歡且共要壓城云暗度侵慢雨斜飄紅折叢梅萼靑緘弱柳條明朝還獻歲更頌玉盤椒

○擬香奩八詠

黛眉顰色

香顂啼痕

花塵春迹

云窓秋夢

繡牀凝思

金錢卜歡

月奩勻面

金盆沐髮

對雨

黛眉顰色

才歌愁易斂。欲畫思難任雨過峯猶濕歸柳未深漢宮休競學。秦鏡莫重臨。不是嫌施粉。翻疑病捧心曲如天上月纖似樹頭禽。盡日窺靑鎖。如何別到今。

香顂啼痕

何限相思淚。年年苦別離。當春羞春見。終日爲君垂。落粉和雙玉。殘紅界一絲。仙人辭漢日公主嫁胡時鳳蠟流應少鮫銷拭已滋空彈銀甲盡。卻恨錦書遲。

花塵春迹

羅襪淩波小。潛行輦路中。東風吹不散。南陌去誰同。艷想蓮雙拆。痕畱月半弓定知爭拾翠應怕踐殘紅喜蝶無情撲。靈犀有意通。如何珠百琲。小妾妬翔風。

云窓秋夢

朦朧歌玉枕。蛩語夜何長。羽化爲胡蝶。神遊躡鳳皇。金屏殘宿火。翠被怯新霜。不識天涯路。相逢馬上郎。關山度遼水。雲雨會巫陽。不柰鈴攪。驚回月半牀。

繡牀凝思

丁香花百結宛轉若爲生蛺蝶描初半鴛鴦刺未成重將藕絲續獨看柳花行入戶羞雙燕停鍼怪一鶯那知天女巧翻爲雪兒輕困懶春猶劇無人識此情

金錢卜歡

字憶開元日淸光尙自全不知人逺近猶似汝方圓一別烏衣後三回白雁前芳心偸自祝吉語定眞傳玉兆符龜灼銀河待鵲塡可能如子母無術學神仙

月奩勻面

新妝自時世寶鏡拂塵埃妬雪重施粉看花莫近臺春風玉樹並秋水白蓮開瘦怯空光照嬌憐顏色回初酣妃子酒更點壽陽梅有約西園會鄰娃不用催

金盆沐髮

發亂朝新沐蘭湯試手慵年衰空自潔人遠爲誰容花委隨飛鳳水動浴蟠龍到地靑絲滑掩月黑雲濃向日晞初薄臨風綰更松休疑華山女此地復相逢

對雨

朝云才觸石夜月又從星霹靂開三峽滂沱覆四溟寬夏稱兕爵志喜續麟經卽恐蛟龍怒那知蜥蜴靈潤添禾黍色淸挹芰荷馨戰伐今應息謳歌且復聽常希流麥鳳誠聚讀書螢倚丈前寸望平波綠滿汀

○辛亥歲燒燈日張彥臯攜酒相過與楊鳴寉丁一鶴陳仲謀及諸門生十有二人共飲回以笙歌歸院落燈火下樓臺分韻賦詩餘得歸字

節過傳柑後餘寒襲故衣雷從梅上盡春向柳邊歸且復從人飲何湏密妓園金吾猶不禁鸚鵡試頻揮上客推文靖仙翁得令威交遊知有道笑語共無機細雨朝還作髙云夜不飛玉簫停鳳曲銀燭継蟾輝但覺新歡治應知舊事非莫辭同潦倒良會古來稀

○壬子夏端居二湖與二三子讀苦書而熱如焚一坐四遷杜少陵發狂大叫非過言也回思雲間時往來呂邵仁族其地有林藪之美池臺之勝可以避暑而遊士寓公咸會於此相與窮日夜爲樂及兵變之後所至成墟海內忘形半爲異物感衰榮之無定悼生死之相違遂成三十四韻粗述其事云

地僻從吾放山深少客過昏昏蒸酷暑欝欝抱沈痾斷酒愁爲敵拋書睡作魔云生空望雨水涸不通河唱和聞蛙吹遨遊記鶴坡輞川移絕境瀑布激懸波數子論新好諸翁樂太和百萹齊屈賈【楊錢崖】五字逼陰何【鄭本初】共哂佯狂徹【魯道原】焉知好辯軻【馬文璧】冰壺淸莫比【夏景淵】錢硯老猶磨【呂徳厚】公子時同載【夏士文】將軍夜不訶【邵篔谷】結交眞有道【兒菊存】與物總無他【兒耕間】每喜方舟坐何煩信馬馱秋風千戶竹宿露半池荷席賭藏鉤今亭邀竊藥娥【有賓月亭】頗黎行凍蟻瑪瑙進寒鼉潦倒衣從濕歌傾弁或俄胡雛能觱栗漢女善顰婆對舞翻朱袖羣謳斂翠蛾紛紛方大噱浩浩漸微酡壺中恆三馬詩成愧一螺如何棄俎豆卻復老干戈落雁長淮遠蜚鴻大野多死生俱異或出處不同科淚泣荊人玉腸回織女校秪憐成骯髒及此嘆蹉跎室已如懸磬門今信設羅淩霄縈小艸平地引危柯水鳥浮沈戲林蟬斷續歌分廿畱白屋身免束靑緺晚牧幽湖上春耕田磵阿丹砂尋舊井金剎過祗陀豈復因般樂應知廢切磋茫然感平昔興發彊吟哦

○丙辰立春日大雪二十韻在鳳陽作

正月淮南雪。空花五葉纖。隨風成唾王。平地出形鹽。重拆鴛鴦瓦。輕穿翡翠簾。色迷雲外寉。光掩月中蟾。河水冰猶合。昆岡火復炎。方圓如有道。先後亦無嫌。歲旱今方劇。春寒更覺添。夜深聲淋瀝。天近气淸嚴鮫女愁停杼雞人誤報簽一時延勝賞萬里入遐瞻路失羊腸曲山呈馬耳尖。炊煙空近市。急澑斷虛檐。林鵲饑爭啄。川魚畏卻潛。往來聽杖屨。歌舞起閭閻。研凍詩重賦。瓶存酒試拈節髙貧士臥時信老農占獨樹危能立。枯黃潤總沾。宮妝梅粲粲。野秀夌蔪蔪。白首歌誰和。朱門味兼。謾思全帳客。痛飲正厭厭。

○曉庵山水小幅

髙堂見林壑忽似過雷峯窈窕一門險崢嶸千嶂重人聲何處答虎迹有時逢怒瀑流淸耳曾雲起蕩胸松枯寒落子艸碧暖勾葺勢出丹靑假神疑造化鐘滄洲非世外玄圃亦王封絕境湏吾賞他年策瘦筇

○題畫

水通銀漢遠山對赤城髙一曲瓊臺路春來盡碧桃玉局彈棋旨不平

淸江貝先生詩集卷之八

●淸江貝先生詩集卷之九

七言絕句

◆七言絕句

別候春燕

勝南洲紅梅

西湖竹枝

贈小南枝

城南絕句

淸明日

枯棘雙禽

道中見梅

東村漫興

苕溪陸文寶挾筆過雪間持捲求餘言而一時縉紳之戶不啻百萹有論筆法自趙松雪用落墨而始廢者有爲筆卦者近世膚學小子率意妄作類如此可嘆也已因賦五絕

立春後五日

次韻邵篔谷暮春三首

題紅梅

漫成

赤城呂徽之慱聞彊識宋亡遂晦不仕一日大雪中至巨家易谷立堂下久之堂東偏眾客方詠雪有分韻得蝶字者艾思不就徽之不覺失笑咸詰之曰汝何笑曰吾欲用滕王蛺蝶事耳眾客皆驚陰知其爲徽之也延之坐不可欲賙以谷辭旣去使人尾之至其居地極幽阻及雪霽候焉荊扉竹屋不蔽風雨見桶中坐一婦人蓋其妻也問徽之所在曰出捕魚矣得於溪上具言所以來之意曰諸子可少畱乃換酒共飲返宿道傍大樓下主人怪輿馬之盛因言其狀主人亦不知有徽之也明日求之則已遷居矣徽之甞與陳剛中相過於道剛中下驢揖遂問乘驢故事各舉一事至四十事而剛中止矣徽之曰吾尙記某事出某書凡三十端後不知所終因賦一絕云

別徐楚芳

兒雲林小景

聞箏

巳酉重午

歸東郊偶成

客殳山偶成

過無錫

土橋

丹陽得風

題杏花

夜發

三月廿五日夜口號

辛亥重午

辛亥七夕五首

澄林冬日

贈別

讀書所有白花一株狀類楊州瓊花而花損一葉俗稱爲八仙云爲賦一絕且悼璚花之不復見而獨見此也

十月廿九日過永昌寺訪照覺原

春情

西湖竹枝

題松下丈人圖二絕

題扇

題紅梅二首

早秋

題溪山春曉圖

山家

題馬文璧畫二首

題淩波仙

送成徳琦兄北歸

墨梅

夜宿王継遠白雲半間

題徐雪州墨菊

題雙陸士女

題虞魯瞻山水

題東坡戴笠圖

朱實送桂花

題竹間桃花

○別候春燕

﹝前有逸文﹞玉局彈棋恨不平

○勝南洲紅梅

龍門狂僧老萬回燕支常染玉堂梅木杯何日過東海拾得海底珊瑚來

○西湖竹枝

六月玉泉來看魚湖頭雨過盡芙蕖芙蕖花開卽更遠玉泉魚少亦無書

○贈小南枝

相逄彷佛在西湖姑射仙人玉雪膚春淺芳心渾木透天寒翠柚不勝扶

○城南絕句

祗樹園荒客不來金銀猶指舊樓臺風林日落鳥爭噪雪岸春遲花未開

流水縈回一道斜隔林雞犬兩三家雪深藥塢迷行徑潮落村船閣淺沙

已從春艸長閒門風雨連朝不出村老婦煎茶燒上銼故人送酒滌山樽

○淸明日

二月楊溪花亂開黃須紫萼斬新裁春到淸明已如客看花一日定千回

出門今日向何處花惱山翁走欲狂此身忽已過半百直湏爛醉答旾光

北裏南鄰日日過花開不飲寬如何庭前昨夜暫相當地上今朝應更多

○枯棘雙禽

山禽白頭如老翁一雙相命復相從秋田無禾苦不飽下上胡爲荊棘中

○道中見梅

烏龍井上杓銷雪白鶴山中又見春湏可百回來繞樹莫教一片落隨人

○東村漫興

溪上秋風老拒霜居人星散似淮鄕誰家十五琵琶女就客能彈陌上桑

八月雨多新水生村南村北斷車聲老夫不識市朝變但與野人歌太平

○苕溪陸文寶挾筆過雪間持捲求餘言而一時縉紳之戶不啻百萹有論筆法自趙松雪用落墨而始廢者有爲筆卦者近世膚學小子率意妄作類如此可嘆也已因賦五絕

近代何人下筆精吳興松雪冣知名欲過大令歸前輩兢學中郎恥後生

吳興松雪眞奇士書到通神逼二三謾有兒童誇並駕更無弟子得升堂

退之作傳聊爲戲子云艸玄眞好奇更有區區工畫卦彊分奇耦學庖犧

石鼓鐫功元自缺秦碑頌徳久應訛一時篆籕今誰觧白髮江南玉雪坡

謾禿霜毫臨北海更求雪繭寫蘭亭也知不攺無塩陋浪抹靑紅鬭尹邪

○立春後五日

北風疚吹碧海凍立春以來仍苦寒城南酒貴更湏買江上花遲誰與看

○次韻邵篔谷暮春三首

處士渾同鄭子貞水南結屋與山鄰已從竹筍生旁捨不遣桃花誤世人

一枕槐根午夢長不知夢裏別旾光禽工唱和偏能熟蜂苦經營也自忙

櫻顆紅垂山雨晴荷錢綠捲水風生佳人莫惜頻行斝狂客從教醉絕纓

○題紅梅

山杏一株臨大路宮桃千葉倚空墻如何冰雪羅浮女也學春風半面妝

○漫成

今朝無酒只淸坐落筆猶有气淩雲天下黃金賤如土何人爲購相如文

東鄰昨日收白骨西鄰今日啼靑蛾傷心又過中元節下招魂應更多

平生落落苦難合十五讀書今老翁卻怕秋來添客思梧桐昨夜又西風

南金大貝亦何物六月胡商死道邊滿地淸陰日亭午老夫髙枕北窓眠

○赤城呂徽之慱聞彊識宋亡遂晦不仕一日大雪中至巨家易谷立堂下久之堂東偏眾客方詠雪有分韻得蝶字者艾思不就徽之不覺失笑咸詰之曰汝何笑曰吾欲用滕王蛺蝶事耳眾客皆驚陰知其爲徽之也延之坐不可欲賙以谷辭旣去使人尾之至其居地極幽阻及雪霽候焉荊扉竹屋不蔽風雨見桶中坐一婦人蓋其妻也問徽之所在曰出捕魚矣得於溪上具言所以來之意曰諸子可少畱乃換酒共飲返宿道傍大樓下主人怪輿馬之盛因言其狀主人亦不知有徽之也明日求之則已遷居矣徽之甞與陳剛中相過於道剛中下驢揖遂問乘驢故事各舉一事至四十事而剛中止矣徽之曰吾尙記某事出某書凡三十端後不知所終因賦一絕云

空山積雪深一尺車馬何來野老疑溪上捕魚歸換酒更無人識呂徽之

○別徐楚芳

別愁如佛割人腸空灑西風淚萬行楚尾吳頭各千里相知從此不相忘

○兒雲林小景

雲林筆力如王宰剪斷吳淞水半江更湏著我扁舟坐閒看飛來白鳥雙

○聞箏

白髮潘郎工錦箏江南江北盡知名雙手重彈白翎雀猶是黃龍塞下聲

○巳酉重午

風雨端陽生晦冥汨羅無處弔英靈海橊花發應相咲無酒淵明也獨醒

○歸東郊偶成

愛酒狂生老未逢十年蹤迹滯吳淞歸來鄕黨都非舊不及靑山向我濃

海上逃生萬死余亂兵初定且安居封侯萬里湏弓馬錯教兒童盡讀書

○客殳山偶成

春逐啼鶯去不畱一川風雨滿山秋笙歌不到愁人耳若聽笙歌更淚流

○過無錫

水包新城缺月彎城頭髙似九龍山將軍已縛山中虎道上行人日往還

○土橋

數家星散土橋西苦雨酸風叫竹雞一夜破窓愁不寐願回白日照春泥

○丹陽得風

出門平地卽羊腸白戾應添鏡裏霜今日天風亦憐我盡情相送過丹陽

○題杏花

日光霞气曉相參一路新花似酒酣記得少年遊賞處春風信馬過城南

○夜發

歸人不侵夜如何月滿溪船唱越歌彷佛吳淞江上路別愁一夜上心多

○三月廿五日夜口號

破月五更飛上天北林鳥啼驚客眠勞生擾擾亦何事溪女溪童相蕩船

○辛亥重午

去年重午憶嘉興風雨龍河一病僧今日山中人重午故人持酒說金陵

○辛亥七夕五首

子晉吹笙學鳳皇緱山一別已千霜當時黃屋非無意豈有神仙到帝王

阿母西來降漢家剛風萬里送飛車空畱千歲蟠桃核白髮到郎不見花

五夜天邊輟鳳梭長生殿裏望星河玉環他日無窮恨更比牽牛織女多

東家西家爭曝衣我但曝書誇小兒壁中科斗古文字猶有射光天陸離

性拙如鳩本自偏柳州何必更祈天人間機巧知多少無復三皇五帝前

○澄林冬日

連村桑柘猶存葉一樹枇杷已著花十月澄林好風景恰如秋浦野人家

○贈別

一南一北鳥辭畆一東一西芯送人與君此別似捲鳥對酒那不惜靑春

○讀書所有白花一株狀類楊州瓊花而花損一葉俗稱爲八仙云爲賦一絕且悼璚花之不復見而獨見此也

一夜東風吹白雪化爲胡蝶過西家七香車遠人何處空認唐昌觀裏花

○十月廿九日過永昌寺訪照覺原

幽湖水落疚初冰湖上雲山翠百層一个小舟輕似葉西尋瑪瑙寺中僧

○春情

新來不畫遠山眉翠被春寒起更遲靈鵲定知人有書一雙飛上萬年枝

○西湖竹枝

聞郎北過李陵臺湖上荷花今又開那似鄂王塡上樹枝枝葉葉盡南回

○題松下丈人圖二絕

長和百歲走蒼蛟日夜松聲如鳳匏山人有約賦歸去我亦來借白雲巢

仙人手曳九節杖行看好山應未窮石間三秀食可飽一曲試和商顏翁

○題扇

冰紈一尺寫修竹瑟瑟淸風生夏寒不見江南鐵鉤鎖總成石上靑瑯玕

○題紅梅二首

紅羅亭下又春風小鳯飛來樹已空後主當時歡宴處新花如火照唐宮

野槁山店記年時管領春風有一枝卻咲羅虯不觧事百萹空賦比紅詩

○早秋

白髮新來不滿梳玉蕭金管總成疏梧桐院落秋風早一夜神淸喜讀書

○題溪山春曉圖

仙家雞犬白雲中水復山回路不通萬樹桃花春似海莫教重誤打魚翁

○山家

鉏豆南山八十翁相逢相語夕陽中門前一个冬靑樹不學桃花似酒紅

○題馬文璧畫二首

長憶秦溪馬文璧能詩能畫最風流酒酣落筆皆天趣剪斷巴江萬里秋

田家一簇江南路艸閣柴扉近水開人背夕陽巫峽去雁將秋色洞庭來

○題淩波仙

姮娥竊藥能奔月嬴女吹簫亦上天萬古阿甄魂魄苦江淸雪冷夜如年

○送成徳琦兄北歸

雲中歸雁總成行腸斷連枝尙異方春滿江南江北路柳絲不似別愁長

○墨梅

雪後尋梅恐未眞花光一日寫花神廣寒玉兔分秋穎剪斷羅浮萬樹春

○夜宿王継遠白雲半間

吳歌但少玉童雙且盡仙家酒百紅一枕梅花淸夢遠不知夜臥白雲窓

○題徐雪州墨菊

先生愛菊似柴桑三徑歸來亦未荒莫道空山秋色淡新花一朵禦袍黃

○題雙陸士女

手轉梟盧爲破顏玉人何意整雲鬟也應暗卜關山客歸馬湏看一擲間

○題虞魯瞻山水

禦史新來水石工數峯依約米南宮試添茅屋秋林下著我江南寉發翁

○題東坡戴笠圖

兩屐新泥蒻笠欹滿邨風雨獨歸時玉堂天上神仙客婦女兒童總未知

○朱實送桂花

廣寒宮裏桫欏樹金粟初分第一枝滿室天香吹不斷老夫淸夜酒醒時

○題竹間桃花

萬瑯玕裏一枝春向客無言又似顰彷佛武陵溪上路放舟何處覓秦人

淸江貝先生詩集卷之九

●淸江貝先生詩集卷之十

賦

◆賦

鶴賦

懷舊賦﹝並序﹞

大韶賦﹝並序﹞

不礙雲山樓賦﹝並序﹞

玉笙賦﹝並序﹞

灌園賦﹝並序﹞

鐵硯賦

醉賦

石經賦﹝並序﹞

春雨賦﹝並序﹞

白鳩賦﹝並序﹞

金鑑錄賦

○鶴賦

余竊悲上昆閬之靈禽兮胡爲獨處而無鄰誠仙人之騏驥兮閱寒暑兮三千饑不■﹝口桀﹞乎腐鼠兮渴不歃乎盜泉生旣囚而憔悴兮夜長鳴而微天月朦朧而將曙兮風浙瀝而或寒尙蹁躚而欲舞兮終磊落其如人戀靑田之故林兮盻華亭之大檡路中絕而忘歸兮媒甚勞而寡匹頂的的以補丹兮毛毿毿而儷雪冀備君之曉駕兮常結心於紫極欲抗音而復噤兮時顧影而自惜陶河貪而無厭兮鸇又悍而不徳彼優遊以飽鮮兮亦絢練而矯翼內深省而益悼兮豈以才而見賊希有氏之西來鈩忽余眷而踟躕肉不膏於九鼎兮幸托君之階除諫一息而萬里兮奚孺予之能呼一引步而三卻兮思拔趾於泥塗苟懷恩而報施兮亦豈憚夫隕軀惡其玩而苶禮兮義獨潔而不汗目四顧而衝衝兮白日奄其西䢐訪玄夫以決之兮盍捨舊而攺圖覽中區猶一盎兮曾何足以度世坌千起而萬滅兮陋紛紛之蠅蚋寓寥廓之無極兮跨六合西髙厲嗟岡羅之𨿽設兮已超然而獨肆將西曆於靑城兮何太白之崢嶸杜宇號而血吻兮天懵懵其無情狐九尾而猖狂兮夔一足而伶俜望滄海之無垠兮會百川以東入悲精衛之含兮力旣微而何及山孰別其有三兮洲孰窮其有十扶桑不可以托巢兮蟠桃不可以爲粒日晝晦而淪精兮雨蕭蕭而翅濕指神堯之所都兮九門欎其嵯峨載吹笙之王子兮招鼓瑟之女蝸棲建章之髙棟兮浴太液之淸波夾玉輅以翺翔兮友丹鳳而婆娑尙騁力於廣逵兮矢厥心而靡佗

○懷舊賦【並序】

餘春秋二十有四館於雲間夏景困氏凡十閱霜略尢隆主賓之禮後去而覓舉武林遂畱西湖中罹兵變東西奔竄邈不相知今年春因訪焉則已物故而其子士文克承堂構余私喜其餘慶未艾也復觴於漪瀾堂者累日髙談大噱夜継以燭退追舊好不能不爲之慨然乃操翰爲之賦曰

覽雲間之雄秀拾海月於珠宮訪野王之荒臺俯鰲背之方蓬命羽人以前導召宓妃而後從翳崦崦之宿靄激冷冷之回風悼處士之永逝闖華榱而興嘆或縱飲而宵分或玄談而景晏搴渚秀之碧滋擢園英之朱粲歷十載而一來感凋落之過半登髙壠而長思夜漫漫其弗旦樂旣往而哀襲何遭特之多難已焉哉物忌盈而必隳運運寔關於否泰豺虎機而麋鴟鴞鳴而鸞鍜懟霞气之徒飡奚神仙之可介閔余行之未已絕洪流而東邁忍聞笛於山陽淚潸然而獨灑嗚呼千齡一息兮放曠自娛伊人不可作兮死生異塗聊寄心於翰墨悵旁眺而踟躇

○大韶賦【並序】

傳曰堯作大章舜作大韶韶継也言舜能継紹堯之徳也周禮曰大韶禹樂名也言禹能大堯舜之徳也前乎舜者堯非不継嚳也後乎堯者禹非不継舜也特於舜言継者法成乎堯也在嚳之時法猶未成堯𨿽継之而可継之事未備舜恊於帝在舜之時功爲已恊禹繼継之不足爲難矣則可継之善善継之功惟舜獨也是韶爲舜之樂無疑季紮觀樂見舞箾韶者曰徳至矣盛犬如天之無不覆幬如地之無不持載𨿽甚盛徳蔑以加矣後孔子學之於齊三月不知肉味曰不圖爲樂之至於斯也蓋知樂之盡善盡美莫過於韶宜當時之感召丹朱在位羣後徳讓祖考來格島獸蹌蹌鳳皇來儀也然非舜之徳致和於上夔之樂召和於下何以臻此哉故述而爲賦不徒極其聲音之美而且本之舜之徳云賦曰

有東吳公子北走齊魯之彊觀於嶧山而見孔林之主人焉主人曰公子之遊也亦將有所睹乎曰無也生於震澤三江之上僻陋寡聞竊慕禮樂之事而六律七均之制甞究心久矣願有請於大人先生焉主人曰嘻吳會東南之天府而天下之善音萃焉然公子猶有所未足者豈將厭澹泊而說鏗鏘乎必將挾陳娥攜趙女壓鵾弦考鼉鼓若是以爲樂乎公子懣然不悅曰霓裳之曲唐之所以播越也廣陵之散晉之所以分裂也固不足言矣若此者又夷狄之樂無異紂之靡靡以亡其國者豈君子之所樂乎願聞其它主人曰七徳之歌七徳之舞太宗之肇王業也亦甞聞之乎曰伯者之事子孫無所法焉曰漢祖蹴嬴龍飛沛中置酒層臺悲歌大風造基四百光啟西東若是何如公子曰猶有伯心之存也駁而未純然亦一世之雄乎讀言其上主人曰抑聞武之六成乎武之濟河而西也馬散弗乘牛散弗服倒載干戈包以虎皮天下知其寢兵不用也爰作武以象功焉鼓以戒眾久然後戰也長歌連延起其慕也發揚蹈厲時不可失也故一成北出再成滅商三成自北而南四成南國是彊於成分左右以居周召六成復始而爲天下王振鐸夾舞秉戈鷹楊若是何如公子曰其容美矣此武事也未盡善也請言其上主人曰其惟舜之大韶乎當夫六府治三事和敍九功形九歌嶧陽之桐可以琢琴瑟焉云夢之筱可以竅管鑰焉泗濱之石可以礱而爲磬焉荊山之金可以範而爲鏞焉八音旣具而大體短脰之屬有力而不能走者以之爲鐘簴焉小體騫腹聲淸而遠聞者以之爲磬簴焉其作也椌以合之其終也楬以止之洪者鏗而充淸者磬而介淒切而不流泛濫而可會當夫朝廷之燕享宗廟之祭祀於是而奏焉升歌在上匏竹在下代作間奏秩秩有序或擊或戞或柎或摶淸亮而髙遠象乎天之渾淪廣厚而捨容象乎地之磅礡一變一通兮四時之終始一散一潤兮風雨之回合是時也熙熙然八荒一春皞皞乎洪荒大朴格三苗於洞庭丹朱賓而有恪俯而聆之純如辛甘之相濟皦如有倫而莫敓詘如斷玉之復續繹如驪珠之碎落飛流合而萬壑雷轉淸風生而天籟交作吟九囦之老龍唳九臯之玄寉旣公妙而悠揚亦和平而澹泊無急微噍殺以感其憂無嘽諧慢易以感其樂其動於物也客何爲而肅若神何爲而來思獸何爲而舞於土階鳳何爲而翔於茅茨明恊乎大章慱儗乎咸池所以保無窮之治以示安而不忘乎危也悼六龍之南巡歷蒼梧而上九疑阿母之玉管猶在相靈之錦瑟堂悲悵遺聲之寂寂叫有虞兮遠而然而齊之有韶陳亡而流於玆也海外之有韶聖人之化播於蠻夷也宜孝北觀庂而知徳仲尼學之而忘味彼武之六極於陰特著其武功此韶之九極於陽寔昭其文治也公子以爲何如公子乃避席而謝曰至矣盡犬不可以有加矣主人曰未也請授以九徳之歌其一洪流橫曰玄黃判風气開洪流橫民乃災五行汨帝爲哀禹治之啟始孩決九川平九垓百谷生田每每其二洪流殺曰洪流殺兮民災旣除山有鳥獸兮川有魚爰可食兮可居胥樂且歌兮母忘厥初其三三苗格曰惟聖亶聡撫有九圍蠢蠢三苗險阻是依出師於南奮我帝威我師旣還苗亦來歸其四四凶黜曰徳與刑兮國之經四凶斥馬入元在庭帝無爲四海寧其五正徳之歌曰惟天降命物必有則民之瞢瞢胡乃自賊五教不行禽獸夷狄聖人龍飛四方之極其六利用之歌曰水旣平兮別九州島島下爲隰兮髙爲丘徒則軒兮涉則舟以羨濟乏兮百貨流財孔阜兮樂且無憂其七厚生之歌曰下民孔艱兮遭墊溺寒我衣兮饑我食我無民違兮父母職其八鳳皇來儀曰堯不徳兮舜不辭授以天下萬物治寒暑無易風雨時簫韶九奏朱鳳儀其九萬世賴曰天覆地載髙廣莫測孰參贊是俾衣而食帝治天下如埏如埴萬世賴之安知其力公子曰嗚呼禮廢樂崩幾千秋矣而始聞主人之宏論乃復爲之歌曰雅南已亡兮流蕩曷正觱采雷怒兮空乘無聲綠綺不陳兮薦檀槽與■﹝秦﹞箏妖倡爲妍兮嘯鸞鵠而啼燕鶯孰究夫大韶韶盡善盡美兮寔媲夫六英六莖後千載之聖人兮集厥大成安得聞九秦於淸都兮禦天風而上徵

○不礙雲山樓賦【並序】

灻松溪楊竹西氏築樓一所在居苐之南而海中兩金山飛舞而前因取杜少陵詩語顏之曰鐵崖楊先生爲之記夫有雲山之境者恆不得其人有雲山之趣者恆不得其地而玆樓獨領其要朝嵐夕翠不起燕坐而盡得之豈非先生所謂境以人髙人如境勝哉竹西甞命余爲賦久未克就歲閼逢執徐之春放舟溪上始獲登竹西樓遠眺五茸三泖窮目力所至爲限飄飄乎若一羽淩空飛度三素雲中也命酒共酌揉壑雷之琴歌白雪之辭極驩而罷因援筆爲賦不惟狀雲山之勝且寓感今思古之意焉賦曰

巍乎層構之造天兮旣內敞而外隅滄海浩浩而左匯兮銀河淵淵而右紆激回風於四阿兮宿雲气於薄櫨七星掛於北屍兮送結鄰而迎望舒荷倒而菡萏兮芝旁生而扶疏寔仙人之所居兮候安期於虛無兩金■﹝山差﹞峩而並峙兮蛾眉巧以迎予斷太華之仙掌兮剪蓬萊之左股掃新黛之聯娟兮洗海門之秋雨大山北起而向背兮翩鸞回而鳳舞秦山拱以旁繞兮列邾莒於齊魯云霏霏以晨蒸兮散玉衣而輕舉何捲舒之無恆兮倐爲龍而爲馬羌不起於燕坐兮挹爽气於尊俎招誇娥之二子兮夢髙唐之神女聊從倚而四望兮悼吾行其孰與日散輝於斷岡兮鳥沒影於平楚羙人期而中訣兮魂煢煢兩若睹吾令云以申誠兮山復險而道阻願從赤松以授道兮邈淸塵之萬古昔祖龍之帝六合兮度浙江而東巡王气颯以燐滅兮璚艸萋而自春悼三女之中天兮髙冢崒其猶存暗沙窯之風雨兮猶想夫萬乘之雷奔偉希馮之夙悟兮隸九齡而知名荒臺北而荊棘兮余鳥跎之縱橫金石輟而弗聞兮繳流水之冷冷平原振藻於東吳兮翔雙鳳於太淸胡鹿苑之一敗兮竟鎩翼而就烹黃耳去而不返兮唳寉寂而無聲羨記室之見幾兮遂南斾而孤徵念丹轂之易債兮鱸秋美而可罾卒全軀於濁世兮歷千春而尙榮尋古洞之丹砂兮弔黃寉之仙人天瞢瞢而無光兮哭深林之帝魂白塩皎以雪積兮火萬竈之飛煙憤仲父之厲階兮冀海水而桑田慱陸忠而覆族兮宋南度而肇祀漢寔薄而少恩兮獨弗念乎厥始嵯時俗之好怪兮語荒唐而無紀疏余轡於髙丘兮濯余足於淸泚訪吳子之獵揚兮平蕪綠而靡靡挾白羽以命中兮感翩翩之飛雉寵西施以亡國兮猶痛恨於後嗣爰抗音以髙歌兮酌兕觥之芳醴諒髙明之可居兮胡汨沒而弗止陋齊奴之金穀兮歲曾幾而荒蕪雪月空而燕去兮鳥雀啾以驚呼斥粉黛而弗貯兮列圖史而自娛誶曰云動不測氤氳霮■﹝雨上對下﹞勃夢夢兮山靜不遷嵚崟嶻嶪欎叢叢兮飛樓蔽虧靑延翠攬棟隆隆兮瞻望美人於彼夕陽思無窮兮弦吾素琴自送飛鴻煙空蒙兮

○玉笙賦【並序】

昔余主雲間夏景淵氏凡歲時燕賓合族必奏伎爲﹝下有逸文﹞

笙竽兮托風雅以禁滛削霜節而來雪莖兮又惡其材之弗任惟西極之奇璞兮乃產乎昆侖之岑鐘氤氳之和气兮托間寂之太陰爰命工以采之兮跋峭阻而抵嵚崟古雪夏積而不化兮疏靑壁之萬尋虎豹晝出鼯蜼夜吟王孫跳躑前呼怪禽縣黎結綠棄而抵鵲兮曾莫得廁夫海錯與蠻琛也觀其白如截昉黃比蒸栗气成虹蜺光燭日月溫而有文剛而不缺嗤魏叟叟遽擲悼荊人之再刖抑顯晦之有時胡瑉玒之罔辯全匪琢而爲環斷匪椎而爲玦爾乃垂效其能媧陳其義揮昆吾之利刃鏤爲筩兮十二紛攢列以參差象鳳翼之相比勢欲振而孤飛聲若壹而羣唳黃鐘作則溫風生而春葩紛敷淸啇奏則嚴霜隕而秋葉凋悴何其神也惟匏也滯惡有玉之淸越惟竹也濫惡有玉之和平此其又足貴也當夫桃含秀而春媚月揚彩而夜明寒流咽而交赴浮雲翳而不行惜芳節攄幽情左宓妃右雙成嘉肴薦旨酒傾申白雪以廣意隔綠霞而飛聲湘靈不敢鏗其瑟嬴女不敢戞其箏厥狀伊何初欎勃而欲泄忽嘈啐而交沸鳥鳴春而嚶嚶蟬號風而嘒嘒或始剽而卒肆疑將絕而復綴彷佛蘇門之嘯翔鸞鵠於崖際又似梁妻夜哭淚盡而不能爲其气其悲也語刺刺以將別其怒也心悁悁而不遂其婉也有賡歌之雍容其激也有特立之淸厲其翕也若遠而不攜其和也若及而相濟其絡繹也貰驪珠之累累其縹緲也絮飛空而無蒂羈巨悅而解顏寡婦哀而掩涕嗚呼寉駕去而不還市朝之屢攺幸不委泥沙而同碎例金石而猶在望公子於雲間識羽人於東海悲逸響之無傳欲持此而奚待呼之而虛足以宣其壹欎吸之而盈足以平其魂磊劉間發而更奏誤一聽而增慨乃爲之歌曰故都墟兮艸樹秋鳳皇去兮百鳥喧啾感今思昔兮徒離憂安得如王喬兮從浮丘又歌曰酌紫霞兮羞玉芝舞回波兮吹參差天湛湛兮白露滋居不樂兮欲奚爲於是曲盡再鼓夜飲厭厭擫眾箕而愈放抽獨蠒而尢纖遂使伯夷去其介仲子失其廉孟賁忘其力京兆易其嚴海若爲出天吳爲咲老寉無聲淸猿絕叫肅賓客於四座輟野王之三調𨿽中郎督郵之善音亦莫洞其弘妙乃知王之爲物眾徳之萃笙之爲樂眾音之要是宜恊九奏而致鳳皇媲六英而薦淸廟武夷鐵■﹝遂﹞徒爲隱者之具龜玆觱栗特時俗之所好也

○灌園賦【並序】

錢塘潘時雍治圃於城東門築垣四周引泉成渠以灌園自號其意以爲無功而食人之食者元气之賊萬物之蠹也故勞焉而後食身執其役以給朝夕之費之親無戚戚之憂萊妻有同志之驩吁豢於貴富者不知澹泊之爲髙酖於寵榮者不知道徳之爲大旣盈而覆古今一轍則灌園之利不已多乎昔於陵仲子辭三公而爲人灌園充其廉也向秀呂安灌園於山陽安其逸也潘嶽去長安令而閒居灌園病其拙也時雍亦若人之匹與或者疑其居有闤闠罔利之習座有俗客鳴聲之聒又安能效彼之所爲者非知言也乃述賦以廣其意云賦曰

步靑門而長嘯遊余心於古初目藻麗而弗近惇朴素而爲廬資灌園以自業類潘嶽之間居食五鼎爲不及飲一瓢爲有餘幸免隸於徵伐或弦琴而讀書恥桔橰之尙巧逐末景而區區其地襟江帶湖靑紆黛蓄拱以連山突怒起矢寔東南之形勝爲帝王之行都周金城兮萬雉列甲第而當衢族茂許史家儗陶朱肆有藍田之玉斗量南海之珠技慱古今之妙音會八方之殊傾國過乎燕趙趿利屣而曳輕裾若神人之綽約耀水雪之肌膚於是命栢開藩塡我南服象天河而鑿池儗紫微而達閣集貂蟬之濟濟衛虎豹之肅肅單慮乎庶務者蕭曹之倫鋪張乎太平者枚馬之屬衣襲綺紈食兼梁肉塗比車蓋庭奏絲竹巖棲者未覩其盛家食者思發其所畜之乏匡時之明略乃退齒乎齊民墾不食之棄壤托鹿豕以爲羣疏濁流而遠注辟斜徑而支分筍長渭川之竹萊生云夢之葷蒲荒秋雨菘茂蚤春甘者如薺脆者勝芹始芽出而冒土忽葉布而覆云荼三名而可食虉五色而成文候靈雞而畢起庶戒逸而務勤冀襭秀於寒暑必浹潤於朝曛恆獨往而苶求爰四顧而欣欣乳鳩呼而相應惡艸蔓而當蕓感生成之攸遂亦有藉乎人人其或風雨之晨燈火之夕俎豆娛親琴尊命客楡竿引觧充庖有辛夏果磊落秋瓜輪囷玆田夫之所美又焉得獻之吾君嗚呼章綬不優於野服瑤臺何異於蓬室諒乘軒而取譏𨿽抱甕而奚卹寧陋彼而榮此聊逍遙以終歲金穀廢而蛙鳴玉津空而狐宂中𨿽侈於五畝後孰惜夫一石乃爲之歌曰朝汲於河兮其流湯湯暮觀我圃兮其葉已黃炎風捲沙兮白日藏尙昏其事兮母棄而荒又歌曰登彼陸兮猛虎噬人涉彼海兮白波滔天我藝而灌兮入以事親誓勿彼適兮危其身歌旣闋幽情暢白露下初月上陶然一適混乎無象委通塞之有時蹇余行其焉往

○鐵硯賦

客有鑄梁州之鐵爲硯者持而售於讀書主人主人用之以代陶泓焉風雨之夜滅燭就寢夢一猛士被甲戴冑面純黑而甚偉進而告曰時哉天乎吾之利天下者多矣胡枉吾之材而置之散地乎主人乃賓而問之曰若非棠溪之族乎若非太山之英乎若非九牧之所貢者乎吾聞君子隨時而變化若何爲而懟於天乎介者曰吾蜀之良也初軒轅之破蚩尢也爲戈爲甲爲劍爲棘爲鉤爲鎩爲鏃爲鏑气重六師威加四極神化蒼而雷電爲之繞體光吐白虹而日月爲之奪色漂大野之流血落髙天之迅翼王者得以成其功武夫得以奮其力此吾有功於戰伐𨿽缺折而莫之惜也逮秦而滅六國吞八荒聚其族而銷之亦何殊夫鳥盡而弓藏精爲神兮十二守故宮之淒涼世復以吾之利不可廢也爲刀爲泉爲布爲帛通四海之利法九府之式勢傾國中薄靑衣之五銖道濟天下斥黃金之萬鎰入紫闥排朱門贊天地行鬼神弱者以彊而卑者以尊上吾有功於貿易𨿽流徙而莫之冤也夫何挫吾之芒折吾之气祝融獻功卽墨爲謚儕銅雀之破瓦曾不及馬肝雊目之爲貴苟策功乎翰墨之場蘄亟黜而鑄錢鏄之器也主人曰嘻子何局於彼而不達乎此邪六合旣淸可以去兵而行仁萬民旣壹可以去貨而談義凡子之爲兵爲貨皆聖人之不得已也今主人書有屋漏之痕文有湧泉之思子歸吾而畢命吾托子而見志夫射鵠而無失者壯士之志力田而有秋者農夫之心董生成名於下惟李侯卒業於磨鍼李子引椎而佩印買臣負薪而腰金長卿題柱而遂顯終童持節而重臨並假翼於霄漢終脫身於山林故桑君已擢第於昔而子獨何疑吾今也哉山房月微燭光吐日蟾蜍腹冰饑鼯潛出

思而遠討每含辭而涉筆搜六籍於蠹余補千金之狐腋固資器以成能已辱子之我卽及其淩衢

風埃道遙乎玄圃放浪乎瑤臺校奇字騁逸才聽流鶯於太液接羣龍於蓬萊右毛穎而使禦左陳玄而爲陪滴金盤之秋露步玉堂而躋上臺顧不偉歟且鳳咮托眉山之重龍尾出端溪之先或以聖人之徳著或以才士之銘傳是皆一石之淸潤激波濤於百年始皇徒驅而梁海神媧竟遺於補天宗其人而名世亦宣力乎蕳編而子獨恥於爲研不思與是數者一其髙而同其堅乎介者伏而謝曰先生之言至矣不復有所悔矣逡巡而退余亦驚寤用志於齋不易吾素

○醉賦

余讀柳柳州答吳武陵書稱其醉賦及答客問而其文逸不傳因賦之以補遺辭曰

弱水竭三山折少君滅石芝歇吾將築九千仞之曲臺介風雲而賓日月援靑天之比斗釀千秋之古雪膾長鯨於東海肉狡兔於三宂縱長夜之樂負一世之豪脫處士之一角中觧仙人之五色袍右挈吾榼左操吾瓢出上方之酴醿引西國之莆萄流白雲於春甕落丹泉於夜槽擪玉環之鵾弦裂雙成之鳳肅六公作霓裳闋朝五斗暮一石耳不及於聽音目不及於觀蟣虱萬鐘泥沙白璧力過孟賁者醉能系其頸辯雄張儀者醉能斷其舌略兒女之愁而不爲動心夷王侯之勢而不爲折節太湖三萬六千頃醉俯之一兕杯太華三萬六千文醉覽之一蟻垤擊缶而歌心馳燕趙拔劍而舞气吞吳越走桓溫之老兵殲周顗之狂客又焉能蹈規矩而守繩墨也於是牅天地廬八荒神交曲生封侯醉鄕泄泄焉陶陶焉率千日而爲常柰何武公老而自尢屈子逐而自潔囚酒星於大獄斥酒地之覆轍絕纓而幾失其驩吐茵而幸貸於責不知堯舜樂之不厭孔子溺之不絕也九州島島幾裂百川無回豪傑相噬白骨生苔吾其與犀首之徒相忘於無事之日乎淳於髠之滑稽於戰國乎與河東之季從時毀譽乎漢相之和吏而歌呼者乎與徐邈之中聖乎阮籍之放曠而適其性乎與荷臿之伯倫乎抑投轄以畱賓者乎與待詔之王績乎辱髙斥揚之李白乎與陶潛其幹沒於義熙乎山蕳遊於習池乎與甕下之吏部乎韋曲之杜逍遙於率府乎嗚呼與世無忤惟酒可從醒者爲愚醉者爲智醒者爲介醉者爲通天下之憤非醉不釋天下之難非醉不蒙命輕一羽气吐長虹決銀河而洗斝系扶桑之六龍復酌吾以大白渺海闊而天空

○石經賦【並序】

五經載道之器也秦燒詩書經毀而道自若也漢求壞爛之餘書禮樂已殘缺十九惟易以卜筮存詩以弦歌存春秋以口授存而俗儒章句之徒傳會穿鑿使五經大義不明於天下不亦悲夫靈帝熹平四年議郎蔡邕與棠溪揚賜馬日磾張馴韓說覃揚等求定六經文字詔許之邕乃書丹於石命工刻之立於太學門外時四方摹者日以千計然未知道之所存也持以邕之書耳洎唐文宗時髙重爲國子祭酒與鄭覃復刊定九經於石嗚呼漢唐石經已風摧雨剝於數百年之久與岐陽之皷嶧山之碑同一榛莽已因推衍其凡以爲之賦云賦曰

繄聖作而明述兮尼父集夫大成歷四海其遑遑兮威鳳瘖而不鳴吁嗟時之終否兮托空言以載道世莫知金奚卹兮閱萬世其果杲杲嬴旣暴向不徳兮舉籍而火之薄先王之仁義兮尙法律而爲治悲祖龍之鮑腥兮坑亦湮而無煙易幸存於卜筮兮詩亦肄於筦弦春秋閟而不出兮禮樂佚而不全科斗螙於壁中兮光白虹之射天嬴遂僨而劉王兮家六合而寧謚乃偃革而爲軒兮掇壞爛於十一洎六葉而遘武兮炳大明之當中黜百家之肴亂兮一道術而異同易科斗而爲隸兮復家畜而人誦道固不可泯兮亦何待夫汗牛而充棟時旣降而道晦兮經蟳滅而莫收割申勸之或舛兮眾咸失於校讎屬熹平之四祀兮帝孝靈之當寧正俗儒之穿鑿兮偉中郎之慱古辯魯魚與亥豕兮刻南山之堅瑉巍乎四千有六兮樹翼翼之成均鉤鐵畫之屈彊兮妙骨气之洞達非餓隸之嬴形兮非寒巖之枯枿非醉艸之欹斜兮非劍舞之渾脫初崩云之恍恍兮粲列宿之離離鵉振翼以千矯兮樹交枝以參差鷙鳥以乍飛兮羣鵝遊而戲海彼鶴頭與隼尾兮曾何足以爲態捷奔泉之渴驥兮縱入艸之驚蛇勢或埒於墜石兮體已悟於畫沙觀者紛其堵立兮車連連其日至豈八法之是尙兮幸經存而不墜陋石皷之苔剝兮鄙漆書之土瘞觀奇陽而偶陰兮窮太極於有無感堯湯之禪放兮求厥中於典謨何二南之和平兮悲雅變而逮胡儀三千與三百兮伊朝夕之攸執何曲折而精微兮謹一出而一入嗟聖人之憂世兮徒感麋而掩泣二百四十二年之筆削兮善旣勸而姦戢正夷夏之內外兮亦綱常之攸立夫何經之徒存兮昧古訓之時或痛賣官而列肆兮盛後宮之傾國奄豎黨以盤錯兮又孰卹乎社稷九州島島裂而鼎峙兮黎庶化而爲豺經𨿽鐫而何補兮政與道而相乖逮有唐之文宗兮乃継漢而有作礱巨石之嶄嶄兮列廣庭之落落吁回首其幾何兮悉鳳摧而兩剝文斷缺而莫辯兮委荊棘之漠漠吾恐爲沈犀於蜀門兮同刻鯨於昆池曾不若慶雲興松風兮托艮嶽而效奇又焉得紀功千載兮擬岣嶁之禹碑誶曰已焉哉石經泐兮剡藤出書連車兮有萬國撫遺墨兮相得失道之存兮昭白日

○春雨賦【並序】

孟春之月時雨方降周視艸木莫不鬯懋條達造化之妙如此宜孟軻氏以況君子之教也余少從師讀書而知仁義道徳之說求之甚銳晚不加進則气質昏瞀可知其不得如艸木之化必矣故作春雨賦以自勗且示於翺使及時而用力焉其詞曰

維著雍涒灘之歲正月初吉上乃脈發融風應律布春令於遐陬回朝光於潛室燒經雪而未蘇蟄俟雷而將出欣違寒而向溫冀節勞而從逸於時靈雨斯降生我百谷伊農之慶匪珠匪玉以今揆昔載披厥錄一歲之候三十有六觀其屯云蓄而成衣隕石騰而傳羽紛坱紮以隨風黯冥蒙而交霧乍縈空而絲散或綴物而珠聚方疑有而可聆恍若無而莫覩醞比玉之醴泉泫如飴之甘露無町畦之或間沛旁流而布濩粲丹葩以耀林滋綠苔而生路紫鱗噞而爭躍繡頸呼而猶怒何浹辰而未休達中夜而復迅閉簾櫳以護寒覺琴書之含潤田夫悅而昏作羈客間而釋卹余何思而何營感四時之錯運欲抗音而熟継耿殘釭之落燼嗟杏壇之諸子各因材而爲訓躬四勿而不疑契一言而奚問若時兩之所化何力約而功峻憫奇偏之弱質奚古人之敢希瞻龜蒙其旣遠獨倀倀而安歸羌及時而猛晉懼失道而愈非當霢霂之渥洽悲事往而心違願爲杞而在山沾一漑於旣僕疏百尺以參天任權負於崇構願爲稼而紛敷冀常膏於朝夕托瑚璉以薦芳曰神明之可假願爲芝而三秀渥朱柯而久鮮豈幽人之所食表土徳於甘泉願爲桐而不夭被玄液之滲漉斲有虞之淸琴恊宮啇以成曲材苟摧而爲薪恥綺紈之徒襲何餘疾之難遷徙遑遑而汲汲屬萬族之方新期往訓之攸執惟渴今而求足信江海之可挹來侁侁之小子庶占畢之是習知與行其並進亦何憚夫弗給孰爲髙之可仰孰爲堅之可入春躍如之在前思卓爾之有立感春雨而成章庶乎學之恆緝

○白鳩賦【並序】

成均教樂所火椿一株有二白鳩焦其上春來久去亦物之異乎類者余愛而賦之其詞曰

夫何雙鳩之皎潔兮孕異質於金方豈仙鼠之變化兮狎野禽而回翔肖刻玉以爲形兮恥襲錦以爲章性弗慧而徒勞兮時自珍而久藏幸主人之見存兮托廣庭之嘉樹旣不爲其所好兮亦不爲其所惡夕同棲而晨興兮春偕復而冬去振霜翎而益鮮兮與月魄以爭素羌所賦之純美兮𨿽處污而不緇女恆尢於眾嫮兮士咸病於見奇羞鴝鵒之上獻兮悼鸚鵡之就羈玆惴惴而懷懼兮尙飄飄其安之王睢摯而有別兮鶻遇秋而愈急彼各挾其能兮固非余之所習何意仔之敢矜兮藉光輝之時及顧微軀以徘徊求故林兮永戢

○金鑑錄賦

帝開元廿有四載兮屬千秋之良辰進絲囊與寶鏡兮眾紛紛其相循臣九齡獨見其微兮述今古以前陳監美惡於一鏡兮盍監得失之在人鏡猴中而無隱兮洞萬殊而咸覩亦俯仰而取容兮月或冥而爲土書炳炳其如星兮與湯盤而爲伍期補衮之萬一兮竊比夫翼周之山甫惟一心之易螙兮恆惡直而好諛臣固不能矯以隨俗兮盍圖終於厥初使銘鼎之辭偶符兮寧取無逸而爲圖集厥類而成編兮奚翅玄冥之百煉光夜吐以屬天兮何益君之聞見堯舉舜而禪之兮記捨朱而無恩撫九州島島之廣大兮匪黃星之爲尊饑吾餐使之充兮寒吾裘使之溫曰精一而執中兮本乎堯之一言心廩廩其履冰兮罔一息之不存玆爲鏡之金背兮君日監而勿昏至暴秦之並周兮與黔首以爲仇阿房岌以造天兮極虞樂而未休慕神仙之髙舉兮求弱水之三丘徐市去而不返兮嬴已僨而歸劉玆爲鏡之水心兮君日監而勿流手三尺而崛興兮壹六合以稱帝文景嗣而恭儉兮道益昌而弗替後竭內以事外兮徹孰優夫二世數四七而遘武兮洗日月於方翳痛桓靈之孱弱兮操遂乘而莫制玆非鏡之可監兮焉用夫渠搜之火齊彼典午之孓魏兮閔螳雀之相攻繇載盛而易顚兮審厥子之弗聰洎渡江而淸談兮祖莊老以成風衍崇佛而捨身兮胡貪地而受降【葉】破金甌而不顧兮士重介而談空莎非鏡之可監兮焉用夫赫連之靑銅目或瞽於眾嫮兮耳或簧於新聲受嬖妲而敖墟兮褒代申而周傾彼小白之創伯兮屍中國而會盟卒托子以召亂兮肉已蛆而兵爭継有漢之人彘兮亦累帝之聰明抑遠監夫甲生兮玆吾君之容成我太宗之戡亂兮羌修文而偃艸惟至誠以馭下兮韜神明於玄默斥美麗而朴素兮懼燕安之爲賊故孜孜以求言兮庶日蹈夫繩墨出宮女之三千兮來獄囚之四百彼刻民猶敢膚兮悼徇私而亡國知識兮之難精兮譬作室之屢易立帝範於子孫兮玆吾君之夷則君之大略誠不可及兮旣內平而外從焚珠玉固足美兮復兩坊之樂工相姚宋爲知人兮奄豎爵而加隆誅後戚以示公兮兆夫婦之不終禮旣輕於樹子兮化天倫爲寇我太廟壞而弗戒兮爰汲汲於東封曰析福遲太山兮又曷若爲民而建中臣捲捲於匡輔兮冀君心之日檢也恆法堯而非桀兮事必防乎其漸也義或媲於大訓兮實將垂之琬琰也中獨懷此耿介兮願從戇愚之汲黯也面從而背違兮臣固不敢也君苟不察臣之忠兮何貴乎鏡之照膽也使如盤龍之閟於匣兮羞舞鸞之同掩也宜帝覽而味其言兮特優詔以褒之惜不久而中棄兮肆匹夫之所爲卒信讒而爲忠兮斥荊州而無疑內玉環於宮中兮竟胎禍而速災【葉】子胡雛而播醜兮君旣耄而弗知闈闥腥於戎馬兮夜倉遑而獨西駐六師於馬嵬兮猶不忍於蛾眉四海繹騷兮九廟俱夷曠蓬萊之故宮兮濁太液之秋水微野鹿之銜花鈩痛羽衣之何在【葉】豈非人監之旣亡兮徒馳使於千里天眷眷於神堯兮幸兩京之載淸居南內之淒涼兮感風雨之鈴聲信丹扆之有箴兮伊君道之當明金鑑豈一時之可珍兮歷萬古而爲程

淸江貝先生詩集卷之十

