

欽定四庫全書

集部六

瑤石山人稿

別集類五

明

提要

臣等謹案瑤石山人稿十六卷明黎民表撰民表字維敬從化人嘉靖甲午舉人授翰林院孔目遷吏部司務以能文用爲制勅房中書後加官至參議明史文苑傳附見黃佐傳中史稱佐弟子多以行業自飭而梁有譽歐大任及民表詩名最著朱彜尊靜志居詩話謂民表詩讀之似質悶而實沈著堅韌王世貞所取續五子無愧大小雅材者僅此一人是集前有萬曆戊子陳文燭序稱民表請老以歸話別三山曾序其詩鎭江鍾太守刻焉又稱民表已下世其子吏部郎君華裒刻此集復屬以序蓋民表詩凡再刻也其初刻今未見此刻冠以賦三首餘皆古近體詩𨿽錯采鏤金而風骨典重無綺靡塗飾之習蓋與太倉歷下同源而派則稍異焉故𨿽與王道行石星朱多煃趙用賢同列爲續五子而終非四人所可及焉

乾隆四十六年閏五月恭校上

總纂官﹝臣﹞紀昀﹝臣﹞陸錫熊﹝臣﹞孫士毅

總校官﹝臣﹞陸費墀

●瑤石山人稿序

嘉隆之際黎惟敬在祕書以著作供奉稱上意公卿憐才者往往推轂惟敬漢儒待詔金馬門持論白虎觀不是過也時與歷下東吳興國長興銅梁新蔡赫然號海內才士而惟敬晚交不佞在諸君子去國之後惟敬請老以歸話別三山余曾序其詩鎭江鍾太守刻焉大都謂惟敬與諸君子章昭代風雅之盛惟敬覽之報書曰往文徵仲以集相托也今尙負之異時全集序在吾子乎惟敬下世長公君華以吏部郎出參江藩梓瑤石先生集復屬以序且曰先大夫之意也餘卒業焉先生品流書畫徵仲之後一人耳乃問學文詩徵仲何可望焉先生少有異質過目成誦其父侍禦公愛之甚學士黃才伯以文名雄宇內見先生奇之先生遂及其門無書不讀後詣公交車優遊中祕與諸君子倡和無虛日金匱石室之藏寒士未見者先生得以遊目深山窮谷之碑達人未窺者先生取以賞心故駿發而機應覃思而意弘應制之作敏速若注射而骫骳有體書記之文蒼古若鼎彜而朗暢易曉賦不衍而麗子淵太衝之遺也古詩不雕而藻子建景陽之遺也歌行恢張而潤達夫嘉州之遺也七律衝澹而逺應物隨州之遺也五言淸而逸排律整而潔浩然佺期之遺也萟林得先生猶麟羽有龍鳯音樂有琴笙矣瓊山博奧鐵橋髙古皆南海之奇也黃才伯與先生起而承之受授一道得其精華黃若大河而先生則砥柱之髙峻也黃若長江而先生則中泠之淸絕也至廉介易親孝友好施粵中後起之士皆先生倡之卽玆編也天壤俱敝安知後世不有相知定先生之言者乎不佞辱彥升筆札之托抱伯牙絕弦之感因道其槪焉君華博雅好修有父風萬曆戊子秋日五嶽山人沔陳文燭玉叔序

●欽定四庫全書

瑤石山人稿卷一

﹝明﹞黎民表撰

○賦

粵王臺賦

白露旣零玄霜始積艸木凋傷山川闃寂感京臺之忘歸登城陴而中惕慨然增思拊膺太息興國忘王累轍重迹豈徒咎陶之不祀爽鳩之弗宅而已哉則有彊秦定霸勁越守偏五軍摧而弗利睢祿卻而生捐囂死南海佗據龍川占王气於東井規閏位於瀛壖於是思華風陋魋結裒秦餘役徒■﹝列上巾下﹞乘黃屋以稱雄攺金墉而創制日不重明世無兩帝思首丘於故墟挫雄心於遊說循南面之儀講郊宮之禮恢夕室以重摹擬郎臺而增絫堙竇夷山審曲面勢輦道云連重軒霞起頳壤密石之工井幹榮楯之麗鉛墀扣閾之華藻梲雕欒之侈固已窮殫海陸而炳煥萬里且其躋攀縹緲曠望芊綿橫挏象郡卻俯龍編控以虎頭之阻隍以鮫人之淵疊金樞於窮髮散若木於虞泉淒風而纎埃不起赫暑則紈箑常捐信可以紆煩理滯而樂死忘年徒想其初春始秋宮車以出佩玉璽與丹符載琱輿及寶瑟靡旃如虹樹羽若日彈飛繳生掩羣射疾組練赧乎天庭金石殷乎地室欵塞洽鯷海之封舉釂沾狼盤之秩靈曜旣西歡燕乃畢目瞚心愉志驕气溢謂劉項可與並驅曾蕭曹何足爲匹𨿽麕伏於羈縻終兕決於受縶呂雉呴則閉闗反距代龍興則奉書要質道之污隆惟其順逆施及三主溘焉遂衰嬰齊入侍樛女來歸幹侯萌於鸜鵒驪戎興於龍漦終軍受冠纓而畫策揚僕泛樓船而出師三闗席捲駟介交馳石門爲欃槍之壘貪泉爲雁鶩之池煙焰焚其城郭棟柱郁其傾敧茫茫畛域戎馬生之𨿽有白璧紫貝之珍翠羽明珠之賄雕題黑齒之酋駱越蒼梧之徒曾何益於摧敗哉嗟乎乘時者先奮守險者莫當龍洲非表裏之地鵬溟豈百二之鄕卜洛者處其中入闗者搤其吭彼宴安於江介夫安取乎允長然而竊國者百祀稱制者五王豈不以藩籬足以自衛琛贐可以爭彊使呂嘉悔禍而內屬南武裂地而分疆安知不與卯金乎競爽而自底於滅亡𨿽天運之匪忱亦人謀之不臧諒覆車之當戒奚髙臺之怵傷哉乃振策而去曳屣歌商以舒鬱結之腸歌曰春風起兮春艸生春艸歇兮秋露零英雄去兮山川在羅紈盡兮臺沼平天時有代謝人理易虧盈林光迄已毀栢梁又行傾彼蠻觸之戰鬭兮安能使餘思之怦怦

釋志賦

余遘辰之連蹇兮志菀結而不平獨超舉以逺遊兮困惇之歲餘北徵越溪谷之嶃巖兮泛皇流之淩兢旣廓處而去親暱兮又羇旅而無友生𨿽人情之同於懷土兮獨余衷之蘊蒸溘大火之將䢐兮鶗鴂感秋而先鳴情憺憺而不釋兮心揺揺如懸旌夜漫漫而難寐兮神■﹝雨上滛下﹞■﹝雨上滛下﹞而外憑眾旣莫可與爲語兮吾將假臆而自明覽先民之所蹈兮咸先迕而後拔豈所遇之多艱兮抑天道之遐昧說胥靡以徵夢兮尙鼓刀而感璜仲伏檻以就縶兮戚扣角而歌商申重繭以存楚兮睢拉脇而危穰秦揣摩而多金兮斯遊成而被刑曰趨捨之殊域兮亦倚伏之異門夫孰贍智以顯榮兮夫孰幽闇而蒙患彼焦明翔於寥廓兮鷃乃決楡枋而翩翻應龍驤首以遊霧兮澤蜺乃樂乎泥蟠余豈不能愼棲而擇木兮心竊有以自安也始余摭菎蕗以充幃兮恐叢蒸之蕪穢褱懸黎以結佩兮又恐襲魚目而同匱冠云纓之嵬嵬兮彯霓衣之纚纚抑蛾眉而不揚兮矧敢呈其皓齒謂予情其不信修以好姱兮要九靈以爲質靈氛揆余之貞素兮索蔓茅爲餘葉妃曰女無儇媚以自喜兮持諒直其後無悔練元辰以俶裝兮詔鸞皇爲之先羌中道而竚昭兮傷成言之數愆心忳忳其侘傺兮非蜷局而不行捐修玦以陳詞兮涕浪浪而沾裳覽眾芳其猶未艾兮何直爲此皇皇也俟河淸之未極兮恐玄夜之降霜宿莽瘀以日萎兮艸木蕭瑟而焜黃余固知鑿枘之鉏鋙兮精專專而不能忘睇靈瑣以陫側兮邪气壯而內攻世方唼喋以競進兮何獨守困窮也抱龜玉而自衒兮又士之魗行也退修吾之初服兮思徘徊乎故宇被荷裯之容裔兮蔭桂旗而輕舉予誠不能變心而易累兮又豈貪婪而妄食諒不仇於今之人兮又何褱此怵惕撫年歲其猶未暮兮及余行之不迷肆墳索以自娛兮獵道徳以忘疲企泰階之一平兮願戢翼而俟時𨿽離違之可念兮又安用坎廩而長悲亂曰結精逺遊獨鞿羈兮覽古鏡則悵多違兮抑志忍尢自保持兮淪神道域其庶幾兮

雙節賦

誶髙梁之淑媛兮秉亮節而不移蘊貞專之奇志兮懷婉嫕之殊姿襲綺縞之繽紛兮佩瑤琨之陸離申蘭茝以充幃兮曳明月以爲綦賚盛時之■﹝女便﹞娟兮潛幽宮以自持俟鸞凰之成言兮假惠風而鴻儀奉嬪則於髙族兮荷樛木之蕤綏合珪璋之兩美兮倡塤篪而同气旣齊體而委身兮諒何嫌於葑菲胡賦命之■﹝山厄﹞巇兮又天路之遐昧曰之死而靡他兮謇中道而遂攺無松栢之峻茂兮同英芝之頓瘁悲伉儷之兩絕兮倐形響之捐背世淟涊而混濁兮余獨好修之爲害也援蒼天以爲正兮指皎日而申戒𨿽謡■﹝言豕﹞之詈予兮丼餐荼而不悔旦余依乎■﹝巾惠﹞帳兮夕餘息於玄房屏藻飭之金翠兮捐被服之華章申絓組以重結兮垂襜帷而蔽光琹瑟弛而弗禦兮薌澤絕而不揚何四節之疚心兮春與秋其回薄覽蕙若之曾敷兮淹梧楸之先落號失羣之羈雌兮唳單棲之別鶴霜霏霏而集楹兮露泫泫而飄幕庭■﹝宀康﹞■﹝宀良﹞而無人兮尠餘生之何托神恍恍而若亡兮冀音徽之有覿忽頺思而就枕兮晤話言之猶昔起攝帶以周流兮悵然疑而陫側孰微衷之可忖兮涕沾襟之泛瀾豈同穴之■﹝侃上心下﹞期兮將闕地之爲難頋遺孤之呱呱兮增纒綿而永嘆聊屈心而忍志兮鏡女史而臚情憫伯姬之待燔兮悼桓婺之毀形嘉紀季之存祀兮恫杞妻之頹城憤禮宗之絕命兮師班惠之揚名𨿽操行之不同兮咸保已而全貞苟余心之無媿兮何必汶汶而捐生嗟庇宗之爲大兮竊致余之精誠潔爼豆於肸蠁兮植枌梓於園塋訓恭儉以貽則兮竢黃河之一淸諒天鑑之匪遐兮終勒駿而騰聲重曰從一而終女之操兮婉彼淑媛惟義蹈兮闇沕幽翳垂兩曜兮潔如圭璋莫之缺兮矗如岷峨莫之折兮匪惟女儀實母則兮應像作鏡貽捆閾兮克昌厥後皇肇錫兮天之報施信靡忒兮

○五言古詩

逰僊

我思忽不愜藐然隘中區淩山度瑤碣肅駕自云衢遨逰淸都闕神猋吹我軀上帝垂藻旒羣後驂龍趨羨門進僊藥王喬授玉書餐和煉眞魄精神逰六虛自握無爲寶年壽安足虞

濯足紫沂海晞髮朝陽阿云車載玉女皓齒揚淸歌參差麗霄漢玉轔隠相和駕言憩玄圃貽我瓊樹華光儀忽以逝玆意成蹉跎岧岧閬風岑泛泛蒙汜波仙才諒非偶浩嘆將如何

燭龍銜奔景倐忽歸崦嵫思托浮丘子髙舉乘雲螭飄颻弭綘節旖旎驂芝旗朝逰昆侖丘夕泳弱水湄奇齡等金石桑楡安足悲誇父爲鄧林但爲俗所嗤

山林非所托所思在神州寓目八紘外經過華池幽神光颯然至靑鳥從我逰靈妃奉玉觴淸謡自相酬歡娛未終夕曜靈不可畱山川夐綿邈白雲良悠悠安得不死藥千載復來求

長鯨鼓玄濤巨鰲戴崇巘若華散餘暉照曜金銀殿流鈴韻空歌瓊蕤倐如霰飄飄一水間霞蹤杳難見頹齡不可駐流景疾蜚電喟彼蓬萊舟傷哉栢梁宴誰能回日車常令鬢不變

淮南方好術矯志棲雲間金鉼汲素綆寶鼎合神丹神丹資服食白日生飛翰永隨八公去翺翔戲天端志大術良疎功成慮亦殫連蜷叢桂樹翩翩畱空山徒聞脫屣去不見乘鸞還

詠懷

佳人入我夢華容渥如丹玉璜稱姣服揚辭吐馨蘭接歡在須臾寤言阻河山坐惜朱華攺空悲蕙艸寒別離不可處況乃玄律殫

肅肅髙天鴻冥飛慕儔侶豈無凝寒思連翩自容與眷我平生懷梯航限河渚塊然守空堂伊人自豪舉攬桂聊淹畱折麻空延佇道逺多風霜歲晏多思慮光儀恆不忘何異渇瓊樹

邯鄲才人嫁爲廝養卒婦

淹淚辭玉階含淒下瑤殿今日嘆離居夙昔歡同輦蘭蕙自有芳蘼蕪固所賤淅淅西北風吹我秋田蓬夜夢邯鄲路不識邯鄲宮王顏會銷歇君恩那得終

出郭十里望白雲

伊餘霞外心夙協滄洲想芳春戒簮朋靑溪肅䢐兩彌彌淸露漙英英白雲上旭日熹陽厓暄風散林莽棧道旣縈紆窺川亦沆瀁幹呂气多奇建木影殊狀陟云脰已捐覽勝心逾壯玄圃非冥設丹丘豈外像願矯淩風翰永恣山泉賞

僧歸亭故址望棲霞寺臨觀黃太史精舍

靑丘未云陟磴道方邅回煙霞迹以愴誰見化人開雕甍翼云外玄構隠巗隈中有蘊眞士雅負淩雲才汲古浩津梁蓄寶富玟瑰奇文釐七略玄象正三階薄遊沂水服屢舉河朔杯緇塵一以隔歲月緬悠哉空餘云臥地蕭颯松風來有懷諒難已願假徵鴻裁

登白雲最髙頂

靈嶽奠南隩鳳翼矯而跱上干爥斗樞下盤絕地理修阪饒莃苓回蹊蔭楩梓東觀極扶木西窺逼蒙汜晨標頳霞截夜气白虹起玉樹發蔥靑金潭耿淸泚平生信經奇玆山擅巨美圖史謾莫傳倜儻固難紀倘驂飛龍遊長揖當途子

入白雲寺酌九泉

頓足云外遊弭服雲中宇晨霞朗髙木晴暉射孤嶼泠泠山漱瓊湛湛觴浮羽層欄蝕金碧古瓦竄鼯鼠撫迹冺空有忘懷契賓主手掲畱荑贈目送飛鴻舉方諧鸞鶴蹤遽協濠梁矩齊物在斯辰憂生非逺慮

遡水簾洞過月溪寺

緣蹊路方澀尋異景屢延凝思矚幽巖朗詠遡長川靑蓮敞妙界璧月鑑華泉寶樹無重影金輪不復圓依微想臺榭出沒悵雲煙羽人絕髣髴員嶠徒空筌歸寂竟何感撫化彌泫然六龍倘可頓爲我揮虞淵

鶴舒臺是安期上升處

安期錬玉液飛步淩紫霄空餘璇臺在千古郁岧嶤金牀鎖靈穴碧樹敷英翹鸞笙空縹緲鶴馭徒逍遙物化迹逾勝理愜境自超願弭雲中駕隨君揮碧寥

虎頭巖

松徑光未黯賞心詎云釋攬勝陟崇崖褰衣履危石云構方蒙茸乳竇正淅瀝險逾呂梁壑嶃異天井壁仰接驚猱棲俯視飛鳥迹緑帙晝常扄丹光夜逾赩杳杳曛煙生澴澴冬霰積功非誇娥掉奇假巨靈擘棲眞事巖耕倩爾飛鳬舄

送何於遜遊衡嶽

朱陵郁佳麗眞气雄哉紛華芝翳鳳蓋空香飄鶴羣羽衣何婀娜行逢魏元君手掇金明艸口誦靑苔文玄言屢敷析刀圭時見分猋輪香難卽回身入靑雲流鈴歌未歇陵苕尙氤氳倘揖當途子相期淩紫氛

神臯鍾火徳名嶽奠坤維豈伊灊霍儔聰明諒在玆登封表崇壝肅事展靈祇欹厓結衡宇回阿蔭桂旗卿云出扣閾郎月流瑣扉玉童夜擊鼓祠官朝祝釐觸石散膏壤生賢翊昌期理冥信莫測迹賁良可窺蹇余俗士駕何時驂赤螭晨登岣嶁岑曠望彌赤縣坰服引昭丘襟帶窮楚甸五峯郁遊龍三湘皎澄練礧砢矯以虔雲霞藹而變尙想盧敖遊應蔑海若見尙子願終畢伯昏險可踐夙昔經奇心玆焉慰遐睠

姒皇昔導江翻然感玄夷奇文鏤金簡夭矯鸞鳳披靈蹤閟艸莽神功播無涯彼美昌黎子千秋乃來儀精誠廸窮昊白日回陰霏鑱厓紀大雅逸韻淩雲飛欽聖有逸軌懷賢注遙思愼矣渉修路跂爾瓊樹枝

送何喬仲赴闕

招揺有桂樹結根南海湄蒙蘢度霜霰皎潔常不移以玆孤直性貢之白玉墀春風被蘭茝榮耀同一時𨿽有艷陽質比君璚樹枝明堂備榱桷海寓瞻巍巍丹靑洵云美玄素豈所睽無言媿桃李幸得仰容輝

托養賁丘園深衷媚泉石乘流縱歸榜登山望飛翼揮觴欣與同嘯詠忘昕夕詎雲云雨乖悵彼山川隔忘言昔所歆投分貴不易龍蠖自有時誰能效沮溺

驅車燕趙郊道由介丘陽飄風起蓬藋陵谷晦蒼蒼津梁浩千古誰能測幽冥我猶局一隅子今營四方翻飛無勁翮蹇步愧同行安得皎日惠願言希末光

羽檄起邊庭夜火沈秋柝六月猶出師連營亙沙漠𨿽收瀚海功未極西山瘼丈夫狥國心安能處其薄努力宣令猷康屯運奇略卿云覩輪囷欃槍見淸廓馬多卻走餘民有康衢樂王道喜淸夷書生守藜藿

園居雜興

時雨滌芳園林臯薄暄燠微風捎池荷輕雲蔭修竹懷人倦寢興褰裳展遊矚鯈魚出深淵蜚鴻漸髙木云胡限歡賞跬步成川陸琴心亂無緒樵歌斷復續緬彼濠上游悵望淸溪曲卜築倘有期從君蓺松竹

衝懷寄林壑抱痾臥園廬詩書爲我縳一畆成丘墟淸晨具農笠命僕勤負鋤新畦灌靈藥舊埒環嘉蔬蘭生旣盈畆豆熟亦滿車夜雨剪春韭淸霜登紫萸朋來可觴詠安用烹神魚食力古所貴巢林誠足娛寄謝任公子持綸安所如

晨起齋中讀書

息躬衡門下游好在六經丘中列萬木風起皆金聲山林有殊觀耳目無逺營淸晨屏荒翳躧屣當前楹鳥耕思有歲熊經希養生遊心極罔象頓足遊大庭曠士恆抱朴宵人若懷永或偶蘇門嘯蹔返南陽耕龍蠖本殊性鷦鷃豈諧徵玆樂庶不忘烱然垂丹靑

辭家適燕薊遙遙逺行遊悵玆雲雨隔忽復寒暑遒人生寓瀛海安用懷百憂伊餘困泥滓有志仍丹丘臨淵非釣國巢林殊鑿壞奔波兾回舳駭路遄旋輈濠梁有逸矩箕潁多淸流仙夫杳難覿妷女徒好修去矣從所欲軒蓋誠多尢

懷友詩

急景馳西汜悲風起寒陸眷言心所思緬邈林塘曲芙蓉爲君衣薜荔爲君屋山巓思采苓雲中乃抱犢我欲往從之道路阻且復宴坐恆屢遷寤言復在目衾裯詎同禦椒蘭徒盈握歲晚當歸來從君蓺松竹

送鄺中伯北上

扶南有奇士雅志無與儔班荊翳環堵被褐臥林丘手掇靑瑯玕引領睇神州美人馳目成逝將逺行遊閶闔啟鴻運纓弁宣靈猷捨我蓬門衣披君紫綺裘挈壺有餘智揮刃無全牛軒車豈云晚邪徑安足畱居人易生思客子常苦憂跂爾渉要路知餘懷阻修

徵車何皇皇念子如騑服嚴霜被中野大气淒以肅我守衡門雌子騁髙衢足望望登君門悠悠漸平陸獻賦爭光輝夾轂相馳逐朝同樓護遊暮就主父宿時俗徇異同明月襲魚目去矣愼所投慰我忘薖軸

同丁戊山人遊白雲寺

流觀徧炎隩結賞自員嶠積陽熈層崖凝陰豁林杪云構何厜■﹝廠外義內﹞乳竇自窈窕澒洞出谷云淵渟瑩神沼稍疲暫憩石選勝益躋表欄楯寄躨跜軒窻瞰深窅猛簴發鴻音寶輪晃餘照龕以曇花覆階將慧艸繞詎謂刼灰餘遂成夷原燎棟撓芝菌生瓦圻鼪鼯嘯金薤剝石幢汞藥遺丹銚惠逺豈復招巫陽不可叫蕭晨命良儔蘭觴展奇眺感玆玄運䢐念爾衝規劭闗河閡舟楫雲雨乖言笑潛虯媚煙霄冥鴻避矰繳勉惇谷口盟無貽北山誚

二忠祠

二忠者副使陶公晟方伯陶公魯也父死節於浙子建功於廣有司以事聞今兩省並祠焉

矯矯忠烈公英謀本天惎不謂錦繡腸乃佇幹將器奮力當休明朱■﹝栽﹐鳥代木﹞始一試讞獄淸單辭觸邪懾文吏陳臬正統初皇輿偶中潰宼阻括蒼陽江介潛魑魅帷幕已拊髀詩書更謀帥公已深許國揮劍沒長篲連營赫組練中堅擁旗■﹝方邃﹞受降已蟻附來蘇乃麏至詎意下齊功更阻平吳志乘危出逺道孤軍陷死地可惜溫序亡竟踵睢陽事委巷有啜泣壯士愈決眥精誠感天閽廟食蘭湯涘巨榜纒蛟龍穹碑負贔屓哲嗣播淸塵鴻私永敷賁良史應特書終古垂幽懿

方伯本慶源嫓先樹勲烈騰驤在萬里早已見汗血剖符古岡州遇事輒勇決冠弁日岌峩珪璋遽昭晰授鉞典名藩賜履徧海澨溟浸殱鯨鯢碉房掃槎枿舞漧服三苗回面靖百粵玉麟錫紛綸銅柱表嶻■﹝山上臬下﹞石建蓋恭謹馮異功不說幽討從江門從容榜蘭枻憫溺弔厓山蹈海憤始渫左轄應未酬臺階遂中折殊勲載盟府芳猷被邦耋念功今神堯崇祠再昭掲秋風汗馬趨夜月臯禽唳金貂綴惠文千秋見臣節

巫山髙

巫山髙不極逺望何芊芊靈林構郁律神宇閟衝玄曳云翳白日興雨蒙層巓平瞻景夷館俯瞰云夢田芳春展遊豫弭節此山前精靈爾何感魂夢屢䢐遷晨雞奏天色環佩聲鏘然空山曠延佇掩涕方來旋人神道終異歡愛難久延荒滛古有戒玆樂誠已偏惟有髙唐賦千載淩雲煙

擬庭前有奇樹

嘉樹媚朝陽枝葉正相當佳人禦紈素攀條翫其芳眷彼從徵人思心共飛揚昔期別三載今已歷九霜繁華恱朝茂榮耀難久常願折三春幹一寄龍城傍不惜軒車晚所畏道路長商聲感鶗鴂日暮愁紅妝

社中分詠要離

勾吳素趫悍頗聞俠烈風咄哉要離子乃爲萬夫雄怯弱眾所咍伍胥明其忠鋒刃讎所愛艸芥捐微躬持茅執幾殆入水術當窮柰何殞彊敵天幸成此功求名固已謬輕生誠鮮終乘舟媿範蠡首丘感梁鴻腐骨已蔓艸英气猶長虹惟有興亡迹千秋悲甬東

虞翻宅

城西有名剎云是仲翔園煙蘿日以翳堂隍無復存幽林集異鳥曲沼羅芳蓀諌獵想奇節醉酒悼微愆懷瑜爾何罪捐玦誠少恩才情豈不劭骨相故多屯瘴鄕有逆旅江介滯遊魂抱獨縈遐感談經思偉言運銷名詎滅身屈道彌尊惟有靑蠅嘆千秋傷隱淪

天全所爲大司馬鐵橋黃公作

西郭佳遨遊芳園萃森爽修竹暎滄池潛虯動滉朗靑泛【軒名】何蜿蜒降池肅間敞遊神無近營寓目發遐想彼美賁丘園振纓遂遵養冥飛逺矰繳乘風適蒼莽若鳳感先民爲犧嘆哲匠嗒爾非喪吾超然得神王景行屬曠筵疏材荷甄奬豈伊平原歡況逾竹林賞願附扶揺翰從容撰幾杖

粵洲玩梅亭得世字

翠嶼屯朝霞靑蹊屏氛翳藻構郁巖嵉靑陽倐開霽萬物正蕓蕓見此孤根麗疎影帶欄楹寒花遶庭砌點素煥星懸凝英爛珠綴入室擬幽蘭畱人比叢桂搴芳慰幽獨懷玉期貞勵遊目悟先幾忘言獲眞諦一謝塵滓遊逍遙人間世

玉虹澗得日字

碧澑疏遙岑瑤光瀉晴日束石乍縈回銜厓轉泌瀄淸聲散竽籟靜聽調琴瑟分流𨿽究萬溯始乃歸一幽討訊眞源汲古懷修繘習坎浩自盈到海功始畢

贈陳詔州

韶石款南嶽肄水匯東溟巖鎭俟良牧疲人紆聖情推轂允明茂之子揚徳聲豹變蔚文采鳳儀葉咸英淵衝恆若谷溫裕式如璚淮陽本臥治華陰更傳經匪惟惇化穆實以心源淸三年報邦政萬里導遐徵衡茅惠髙蓋疲苶媿逢迎云螭不可弭鳬藻馳我誠所兾隆弘美王道今休明

送丁戊山人遊羅浮

逺遊豈不羨逼此區中情願得鴻鸞翮乘之以遐徵詰朝飾羽蓋嬉遊至層城陰室啟耀眞陽宮豁朱明俯盼列川嶽仰視燦日星朝搴瓊樹枝夕采瑤艸榮外觀豈足慕所貴能遺形紆爾瀇瀁懷馳我鳬藻誠臨風不得並望美空屏營

瑤臺峙十仞丹霞蔽朝陽上有靑瑯玕下有孤鳳凰來自君子國五色絢采章所啄非腥腐所營非稻梁我願偕此鳥遡彼靈風翔一舉軼宕冥再舉周圜方昆丘羅碧樹靑岑潄瑤漿路逺竟莫致苞羽空摧藏翻飛諒有待何必內懷傷

雙節爲內江蕭氏作

華萼何相輝蘭荃競爲美婉孌當靑陽賫歡侍君子翻飛豈獨翔遊行必俱止成言逾金石伉義期桑梓良願旣我從銜恩自玆始

白璧無緇燐禔身自孤潔分形本同株殉生豈殊轍鉛姿逐淚毀絲音隨弦歇逝水寜回流芳蕤不重結長夜何漫漫一往成乖別

淒風起雲屋夕景下玄墀徘徊別鶴慕啁唽離鵾悲陵苕奪幽色階艸舍碧滋芳年屢回換單居幾何時感物增淒惻羽觴難復持

境樂心逾悲年殊志還戚惸惸撫嬰孺依依感疇昔紅芳成皓首■﹝氵不﹞光信馳隙忘憂豈蘐艸可捲誠匪席不見靑陵臺上有雙棲翮

芳艸詎云蝕髙誼良有終懷淸表秦裏石窌當齊封感念臯魚子精誠回昊穹圖形晝褘翟負榜纒蛟龍從此岷峨下千秋傳衛恭

題仲弟惟和云野山房

白雲何燦蒨飛度玉山岑散漫南窻下徘徊嘉樹林凝霏入素幾委潤夾幽襟翹首帝鄕逺攬結興長吟釋耒起南畆膚寸待成霖捲舒在適性去來爾何心扶揺方整駕總轡瑤池陰

天寜寺【僧道衍故居】

穹標千朱鳥嵓鎭峙黃甸迢逓屢刼余曠望千里見威神翊棟宇丹梯淩棧齴隋荒戒不逺秦餘迹可踐宇內騁良圖異人側延盼混迹漁樵流中備帷幙選叱吒興風雲指麾定京縣豈徒人謀勝寔以覺力顯曩基有增飾故池仍重穿金骨永不焚智燈夜猶炫弓劍歸鼎湖丹書閟淨院古瓦蒼鼠竄寒林夕鳥囀玄運有興衰浮生信露電迷川藉津航塵海孰漂轉窮途創奇觀臨風淚如霰

白雲觀

翠壁苔蘚剝雕楹風雨傾不見赤虯返空聞白雲名環中龍虎伏鼎內鉛汞爭石函委眞蛻絳气乾天庭松杉緬延佇鸞鷖導遐徵古甃汲寒冽陰廊畫仙靈羽流萃雜沓鬼火流靑熒鮏羴漫玉椀瓦礫飄金莖云螭杳難駕霞蹤愴餘情修途逼暮景攺轍思長生稽首受玄鑰一爲開瑤扄未敢望鄞鄂庶能守申庚諦聽獲憂憫恍惚聆簫笙出門悲風起曠若失蓬瀛何時復來遊相隨朝玉京

瑤石山人稿卷一

●欽定四庫全書

瑤石山人稿卷二

﹝明﹞黎民表撰

○五言古詩

和陶徵君飲酒

僕自垂髫操翰渉於彊仕之年六上京師迄於空返蹇劣之效斯已彰矣甲寅歲言歸故山始營隱居之所暇日覽陶靖節集有飲酒詩二十首輒依其韻爲之意率詞俚取諸胸臆觀者幸略其辭而原其心焉

天路何遼廓吾生從所之致身苦不早奄忽非少時迷途幸非逺回駕方自玆但當飲美酒任性勿復疑有客款蓬廬一觴欣共持

禽慶逰五嶽仲長之邙山鵬鷃各有適大小安足言委運屬壯齒建功慚暮年所貴能遺形豈願竹帛傳

羲唐去世久緬然傷吾情營營當途子所徇利與名喬松歷千載蜉蝣無久生念此修短殊徒令心骨驚有酒且斟酌驅馳竟何成

有烏具五色乘雲以翻飛毛羽何摧頺日夜鳴聲悲竹花久不實饑寒無所依髙松生南嶽歲晏當來歸仲尼欲浮海楚狂譏徳衰戢翼守寒賤無令玆願違

髙臺架林麓眺聽忘俗喧頗愜曠士懷孰謂玆遊偏輕煙起平陸夕陽頺西山眾鳥赴喬林吾亦念歸旋無悶徵在昔銘骨事此言

愴然感昨非方知今爲是白璧混靑蠅荊玉遭讒毀田疆困二桃論功固當爾弋人亦何爲吾將尋園綺

秋風被庭緑粲然擢孤英變化每如此底用惜其情開軒盼流景倐忽西南傾攜壺就花間有鳥向我鳴玆歡信可畢擾擾勞吾生

翩翩繁華子灼灼桃李姿桃李𨿽不言霜風摧其枝榮期老帶索李廣逢數奇坎■﹝土稟﹞良足念天命不可爲安步聊復爾詎用乘金羈

衡門晝常閉好客每爲開謂我當逺遊故居不可懷明當偕子行永與人徒乖逰必昆華期止當廬霍棲應龍志天飛胡爲樂蟠泥感君吐中膓素心固所諧蹇裳自玆去徑路了不迷逍遙無何鄕千年方來回

我昔遊燕趙覽古登城隅回風振槁葉雨雪泥中塗慘戚遊子顏歲晏坐馳驅謀生一何拙衣襦豈無餘便當捨此去息影窮山居

依依辭宻親悠悠涉長道十上竟無成回車念將老所希恢令猷豈在憂枯槁冉冉玄運䢐顏色無常好彭殤等歸盡金玉焉能寶吾將謝世人抗情煙蘿表

吾年已彊仕非復少壯時都無懷祿心尙耽古文辭其人𨿽已逺玄解或在玆欣與二三子披襟瑩前疑忘言誠未易莊惠不吾欺遵途有逸軌逍遙隨所之

桑麻翳蓬門蕭然斷人境欣無耳目營旣醉還復醒知我誠已希玆言貴深領髙矩謝夷齊淸風挹箕潁天運固有常得喪吾當炳

晦朔相環周良辰已復至開軒候良朋一斗徑先醉衣帶乘不理杯盤亂無次龍蠖自有時人豈能賤貴但願餔其醨獨醒豈知味

炎洲負南海中有神仙宅我欲從之遊蒼煙杳無迹人生若驚電年壽豈踰百玄夜忽幾何晨曦將復白霞舉倘可期脫屣非所惜

子云不曉事白首窺玄經我昔弄柔翰竊祿翼其成豈謂玆道非年齒已屢更顧影守空堂枳棘塞中庭靈芝尙三秀鸑鷟待一鳴賴此慰遲暮可齊達者情

芳蘭雜蕭艾頺俗散淳風咄嗟可柰何有酒時一中噤吟笑唐舉幽憂憐敬通眞妄詎能辧荊人遺其弓

世人營丹砂系影無所得誇父爲鄧林古來共稱惑頺波赴沃焦壞土安能塞願言乘虛舟往就不死國玄珠𨿽難求獲之在幽黙

邴生長免歸於陵不求仕古之賢達士得失徇諸己念此媿平生屢進忘其恥不能守田廬胡爲去鄕裏𨿽云營斗儲力不任綱紀周任有遺訓吾行固當止蕣華不終朝達生或可恃

餘生素屯蹇頗復懷淸眞謬當盛明日再覩玄化淳人文固昭晰憲章亦已新豈起東蹈海會將西入秦徵途不遑捨所逐埃與塵爲策𨿽不就斯志良已勤柰何四海內棄絕寡所親朅來二十載皇皇尙迷津念之動中褱涕淚沾衣巾置此勿復言齊契在古人

吳中三子詩

文水浚靈源信國挺華冑才本埓機云論豈殊向秀好客屢淸言深衷轡攜手壊林委丘壑長纓困馳驟曩聆古劍篇森羅燦星宿烽起吳江濆驟珠不可覯

右文休承

彭公隱吳市坦蕩無俗氛雄書邁魯國善誄比揚雲光彩戢鸞翮圓方摩鵠羣沈飲知杜機萬物從蕓蕓晤言杳闗河夣寐懷淸芬何時覿璚樹良用慰悁懃

右彭孔加

周郎出江左朗朗散風標六籍潄芳液羣玉方采樵磬折見衝抱款言彌久要愴然念離夜攜手在河橋緬余樗散姿謬倚英瓊瑤回望具區云心旌屢揺揺

右周公瑕

遊雲谷山

朝從雲中遊暮投雲中宿煙嵐稍出沒岡巒相迆屬層標下奔峭雙竇驚騰瀑朗月沈東峯殘暉在林木迢迢浮雲徵寥寥天宇肅攬衣不遑寐良夜欣秉燭動極歸有靜吾以觀其復天雞奏晨曦杖藜騁遐矚

大科峯望日出

炎洲孕靈秀海澚潛異蹤躋攀極巖險始窮七十峯卻倚何睢盱競秀皆沖融駕肩朝羣帝蜿伏騰飛龍一气混溟渤萬有開鴻蒙驟陟憂鬢髮凝眄披心胸石菌不可拾金沙或能逢終營菟裘居賞心兾來同

謁白沙先生祠

玉臺昔飛遁名山屢登踐泉壑閟霞蹤垣宮飾嘉薦兩楹委林麓四壁帶苔蘚斂形隨化逝神理將無變深衷懷若人山阿或遊衍淵機涵飛泳帝牖滅聞見執鞭予已後升堂迹方添茫然空所思浮雲沒遙巘

天湖亭

湖水何悠悠鯉魴何簁簁臨川無芳餌嘆息將奚爲昔人思釣國淩霞構重基風雲有消歇池館遂堙夷我行偶見此躑躅心爲悲曠士懷鵲起霞舉當有期不能唼蘋藻泛泛隨鳬鷖

軒轅試劍石【羅浮雜詠】

仙翁本劍俠逰戲龍衮前金盤射白鵲鶴髮換童年幻化乃能爾金石亮非堅神化終騰躍洪壚空焰煙

通天嵓

郁羅隱蕭臺瓊扉不可扣耿耿閱幽灰迢迢歷星宿道逢猋輪客倐與靑精覯相攜毓華林行歌采三秀

飛雲頂

龜臺何岧嶤下臨西極天靈妃舞云軺嬉遊攜列仙鯨波忽簸蕩浮來知幾年至今三靑鳥猶巢珠樹顚

鳳凰谷

翩翩五色鳥乘雲自丹穴覽輝千仞岡弄影寒潭潔飲啄豈不謀腥腐非所屑虞羅爾何施淸冷坐怡恱

野人廬

黃野仙已去於菟守靈闗松風起萬壑時復乘鸞還朗吟梅花句淸麗非人間被衣出磵戶朗月沈空山

單道開石室

至人煉眞形冬夏常穴處細石伴瓊飴饑來自堪煮萬形等歸盡逍遙斂神去香火遺篏巖霞蹤杳何許

中閣爲陳公載賦

飛雲帶積阻磴道多莓苔旃檀駕髙閣芳剎淩空開連峯入戶牖金銀混蓬萊焱梯杳難卽天伎從風回閣中飡霞子早隱蓮花臺神遊挾希有升降隨九垓蠛蠓俯濁世滄溟視浮杯金沙發五內足底興風雷笑入桃花源浮光軼塵埃鑱文記石壁千載方歸來

同文壽承李伯承郭次父梁思伯集馮大參汝言官舍

明月出西山餘輝偏城樓城隅多軒蓋秉燭爲夜遊淸笳雜繁吹廓然銷人憂坐有白雲客髙談比琳璆意欲躡倒景遊戲昆侖丘頋我俗士駕安能驂云虯開尊且命酌主拜賓復酬悄然嚴霜下褰裳不可畱眷言玆夕歡荊璧獲所投

歲暮懷梁園三子

瑤林挺荊楚吳公秀無雙鴻逵振英響雞舌備周行沈思運圓象補衮回七襄猶龍不可縶歌鳳仍猖狂見客屢白眼何人得升堂再召異宣室憔悴同浮湘宇宙豈不廓斯人日摧藏梁園啜古淚蕭條灑煙霜寤言覿璚樹怨彼河曲長

右吳明卿

蜀都寔才窟銅梁奮天步心源邁古浚气岸流俗迕屢遷宦不達四壁家仍窶虛舟爾何心蛾眉自生妬言念河朔遊亟蒙班石頋款闗倒衣裳胠篋見情愫夷門杳何許勞人走霜露羊腸方險澀鸞翮將焉鶩憂來變鬒髮良以思君故

右張肖甫

汝南重月評中郎冠時哲水鏡銓人倫珪璋映朝列瑋詞鑄心匠奇頴表天嶷將整扶揺翰倒覽金銀闕抵掌笑時流出走因婦舌遇我胸屢披下士食爲輟銅街驂轡遊紫邏揮杯別懷材臥空谷下乘爭馳蹀思君阻寒水三花竟難折

右張助甫

五遊贈郭山人次甫

乘屩之勞山三神郁相距羨門駕吞舟淩波載遊女投珠赤水陽捐佩玄洲渚鱗裳雜星羅虯蓋隨云舉寓目溟涬觀揮手蜉蝣羽若士寜足矜三光可爲侶

恆代祕珍符蓬虆孕奇寶服食駐頹齡顏容美神娟息影事窮棲散髮臥絕島止渴漱玄泉療饑掇神艸三尸去我身谷神自綿抱冥靈𨿽千秋不知我壽考

璚枝列漲海若華散炎洲神魚運大壑巨浪排空浮雲帆倐飄舉恍見軒轅丘鸞歌自往來羽客乘煙流自非琴髙侶誰能駕扁舟一息騁萬里鵾鵬安足儔

龍駟乘奔雷羲和不遑捨白露應秋零朱華隨年謝願因慶雲興層城彌猋駕飄登閬風巓三辰伏其下金臺異溫涼玉瑩閱冬夏便姢多列僊娛遊使心奓

天壇冠王屋神芝伏其陰永願排火粒掇食駐蓬心躡屩三臺阻息駕伊川潯道逢王子喬笙竽吹鳳音攜手紫房裏匿影靑雲岑世人不可見三華徒碧林

送姚伯子還潤州舊隱

久作燕臺客幾經秋月白秋月復春花年年故園隔手把嚴安書家儲無甔石卻掃平津門垂翅長安陌昨夜夢歸來五湖荷花開楊帆從此去要路不須媒北固靑山在長江流緑苔更尋江總宅相期中散杯浮雲爾何物壯志空摧頹余亦乘扁舟雷平披艸萊

十四夜月同姚元白歐楨伯作

客心睠良遊秋月有華照霏煙斂天末灝气澄霞杪素采𨿽未圓云衢已光曜■﹝穴上叫下﹞窱捨朱宮奫淪薄蘭沼周除有近觀窮髮無遺瞭淸暉𨿽可娛煩襟自縈繞坐俯蜻蛚吟仰聆哀鴻叫闗山限羈旅歲月苦奔峭褰裳暫徘徊揮杯共淸嘯朗鑑應可期畱悰展遐眺

十五夜月

纎云屏氛翳圓景光逾爛澄輝溢層霄晶瑩靄平旦下見長安城金銀造天半甲第雜星羅雕甍蔚霞煥登臺翼神猋淸規彌可玩飛觴展良遊促坐命華管沈冥我思積負羈爾情惋朱華方葳蕤白露遽淩亂展轉長河翻勞歌南山矸攬環誓相於居諸復何嘆

十六夜月

盛滿不恆居馳暉已復歇輪囷尙皎鏡朒朓漸成玦气匠增蕭寥霜籟凝慘冽南樓俯岧嵉闗山不可越䢐年值急景蜚猋淩暮節良晤復幾何登臨念乖別朱絲屢促柱金罍豈徒設倚伏遞相尋榮賤同一轍且終今夕娛冥心寄盈缺勞謙可久安珪璋俟明哲

秋日集文壽承諸子得寒字

翻翻雙飛鴻戢羽遊河幹蹇予江海士托交靑雲翰黃華屇秋序蕭爽可遊盤驩然逅纓弁聚此西掖坦長筵列絲竹中廚具盤餐光華盛朝闕幽貞賁林巒吐訊出金石漓文馥椒蘭潢污非所貴明信良已殫片諾季布重盈虛翟公歡隙末申烱戒相期保歲寒

贈大司馬蔡公移省畱都

洪河俟舟楫大翼假扶揺明公值休朗弱齡見英標剖符臥江海浪迹偕漁樵徒聞季布諾誰同貢公招朅來蓬池嘯躧步淩丹霄秉珪入銅龍惠文綴金貂鴻思翊皇度具瞻肅羣寮姱容誰不企希音一何寥攺服指舊邦乘流命歸橈亷公思用趙長孺願在朝望隆位非薄心邇迹豈遼永言樹勲伐慫慂慰楊苗

觀舞

曲房羅薦合華燭黼帷舒嘉賓出上國妙妓產名區合歡垂綺帶連理綴羅襦霞起當瑤沓花生繞玉除妝成遙掩月體迅欲淩虛赴節偏容與應歌目疾徐圖雲開繡衩寫鳳曵長裾洛水驚鴻日吳城掩鶴余凝情增盼睞回態轉踟躕靜女思貽管芳華欲攬袪掛纓君未諒解佩持相於寄謝東鄰子捨顰信不如

同王元美詠窪尊

昔賢寄沈冥遺迹表江岸刳中若紙臼靑黃豈溝斷鼓缶歌如澠瓠落恣汗漫鯨飲聊止戈蠶頭剜柔翰豈惟勤小物庶用托遐觀盈虛有疊代壑舟乃回換形模尙輪囷銘識已蕪漫明牧展曠筵臨盼起淵翫舉釂咸盡歡輟箸屢興嘆緬懷若旦暮偕遊等鵬鷃斡棄何足傷堅貞賴幽讚

雪後同許計部過崔都水

潞水背京邑簿書成陸沈況玆異鄕感復爾玄運侵疲驂何所適矌望就前林大陸玄云合蒼龍迥且深綢繆賴君子芳訊吐中襟並坐蔭華榱醇酎時勸斟悲風振積霰頹光喧寒禽豫樂愜時序延覽諧夙心去晷良足念來歡猶可尋髙冥徯六羽結桂山之陰

送蘇子川之金陵

弱植窘修途衰齡奮徒步愧匪璠玙姿遂令琱琢誤紫閣崇造天銅龍辟朝暮邂逅逐驂鑣殷勤展情愫桂枝屢扳援葛藟相依附金門我滯迹烏衣子遵路方嗤洴澼勞豈有纓緌慕秋艸變蕓黃客子踐霜露睽離屬思淺中情不能愬

太霞洞爲周象賢賦

增城奠西趾靈景潛金方儀璘列兩曜川嶽備五藏衝騰郁劍气■﹝穴上叫下﹞窱捨朱光乘屩恣逺討劃然見金堂陽烏翼我體丹霓爲我裳仰掇毓華林俯吸瑤池漿形神永超軼千秋常恱康始知中區外還有不死鄕玄鑰頓能啟從君嬉紫房

別潘象安

鄣郡潘子象安淮南李公之門生也象安能爲古文詞隱居黃山中李公延之合下乃象安恬愉不及世事客李公餘十年無所請猶蕭然布衣也李公食必並席少別爲之揮涕其見重如此萬曆攺元象安復以校藝至於京師有司不見錄以大夫人年髙亟請歸卽當途欲邀致如李公故事不能畱也慨惟李公當朝守正不阿以萋斐去國而象安亦濩落不偶不肖之再爲掌故也實出李公奬拔顧窮途暮齒無所建明以酬知己之遇玆復與象安別能不悲哉然象安尙翩翩壯夫也必能收澠池之效於其行也詩以慰焉

紫閣崇造天劍佩聲相磨吐哺遘良宰招延奇士多伊人奮下國被髮行燕歌願以朱絲繩鏘然間云和千金不受賞抱犢遵山阿流言點赤舄推轂轉蹉跎手中靑瑯玕斡棄同蓬科倚門俟舟楫旅服返江沱素交一以盡行路起揮戈嚴霜下宿莽悲風增微波彊食以自愛啜泣將如何

予告出京師貽同好諸子四首

釋來趨闕庭潔身奉君子攺服踐二京提槧餘十祀並轡參羣龍衰賤難隸齒倦翮思林臯逰鱗羨江汜幹沒今有期離憂自玆始君門日九重行子在萬里豈無衣與繻所念在桑梓攬蕙遵前途淚下不能止

東閣多奇士林風邁前聞而我斥鷃羽安能鳳凰羣招延覯良宰翻飛荷明君攀援絕馬鄧論綴殊淵云荏苒經歲時思樹尺一勛駑鈍未及展驅策誠已勤行將反初服沮溺同鋤耘撫已寔踰量所志慚食芹

雙鳬戲中沚羽翼相因依眷言二三子疇昔同裳衣嬿婉未及終雲雨當乖離往嬰鴒原戚今懷機杼悲貞悔難具卜榮賤同一時眾人各有營疇能卹其私君子重明義申以皎日期采擷異葑菲以報瓊玖貽

揚旌出三河引領望雙闕飲餞傾路岐纓緌盡朝列婉孌貽贈章光輝奪明月上有愼修塗下有遄回轍懿此同心言念之五情熱昔如形與影今爲環與玦朽鈍誠已疲提攜俟明哲

紆勝園爲張元易賦

中條距芳甸丘壑亦未逺緬褱上世人於焉事嘉遁云螭不弭駕霞蹤尙可踐疏峯結綺構臨流杭珍館盱■﹝目亥﹞托幽遐魚鳬樂暄暖乘流罄洄沿習坎悟舒捲金門不可招佳期起深眷素苕𨿽未零朱華已堪蹇滯畱豈不歡歲月易婉娩願回苑洛轡丘中恣遊衍

出京師貽同好

弱植乘嘉運蹇步備用行慶雲垂華渥艸木共光榮提槧分已溢攺玉心彌貞徳宣藉親交芳蘭間杜蘅雲雨當乖析燕婉不及並蕭晨起嚴駕攬涕沾我纓緬然阻川塗曠爾逖音形貞悔豈預期損益難具明弭怨卽東路含涕望西京陳詞托歸鳥以愬我中情

同陵州牧闗文學遊小西天

陸海潛異珍奇觀在涿鹿積險希天門重深訝淵谷眞人感下生神僧懼沈陸鑿空啟檀施鏤石藏梵牘委積彌年祀靑苔尙可讀遙役詎能探飲河恆滿腹據槁日酣飲逺望蕩心目夕烏東南馳庭臯千里緑寤寐所思人往來山之曲

登泰山作

神臯表東海作鎭何窮窿气匠構萬有揮斤辟鴻蒙頹然壓九野奔伏如遊龍飛梯倚立壁側足臨絕淙靈猋生兩腋乃造玉女宮仰視但蒼莽欲往階何從平生汗漫逰泠然感絕蹤海日連周觀悲風起秦松息影止巖下揺心尙忡忡

畣李季常

衡門絕塵鞅慨然撫今昔良朋千里至末契等金石枉駕追前蹤意愜從玆夕開襟出雕章往往敍離析蔬畦漸堪剪濁酒聊共適嗚蟬歇髙樹棲鳥投林隙爲歡知幾何流火忽復易感君平生言重逾連城壁

食荔枝貽李季常兼柬歐經季歐子耕

火齊出南海累累蔭房櫳𨿽蒙側生誚移植甘泉中瓊漿一入口五內生泠風枳橘有常性气味將無同君子幸見賞飽食寜傷中𨿽云悅顏色亦能熱丹宮密脾間淸汲調燮乃見功神農疏艸木爾雅詮魚虫烹芼失其宜伐性玆無窮作詩貽北客細咽無匆匆

別李季常

擔簦越五嶺矯志仍丹丘攬桂淩石室晞髮登羅浮金沙杳難覿玄珠偕所求天長積逺思歲晏懷殷憂馳暉不可駐江介遲歸舟

歸舟夙云邁操袂大江陲一爲千里別晤言難重期余方憂鬒髮君自媚眉姿山川曠修阻安得長追隨玄素諒不暌臨路何足悲

臨路何所陳策身苦不早良馬疲皁櫪應龍困泥淖刺繡難爲工操瑟非予好歡誤未及營驅馳已衰老靑黃信木災被褐懷其寶

被褐守環堵舉目無相親泛覽窮鐵摘沈思鑄瑋言藜藿𨿽不充容色無比倫田疇洵奇士魯連稱達人君子愼末路榮名重千鈞

虯峯精舍爲謝尉賦

匡山峙東南積阻帶晴霓蜿蜒三百里峯巒轉嶃絕屹立睨中原髙擎拄天闕下有藏眞士散髮弄松雪時來起淵潛道味乃井渫薜蘿愜幽貞藂桂樹芳烈行藏豈不榮白黑因所說方追洪厓蹤距迷巨卿轍願言就松門揮杯共明月

櫟園精舍爲潘子朋賦

矯志事幽棲結宇依空林豈無嘉樹枝息此散木陰達人守淵谷遁思常陸沈靑黃豈不貴文繡非所任遊言翳蓬藋諧我忘世心班艸話平生寓目托嵚岑飛潛理自足榮賤行相尋蕭寥答天籟葛天有遺音

瑤石山人稿卷二

●欽定四庫全書

瑤石山人稿卷三

﹝明﹞黎民表撰

○七言古詩

木假山歌爲鄺子幹作

越城古檜靑虯枝萬仞孤生滄海湄繁陰婀娜巢鵷鳯盤根偃蹇藏蛟螭明堂大廈應難致匠石揮斤幾回棄礧砢已受風霜蝕崚■﹝山層﹞會有雲霄气山人家在扶溪邊邂逅神物心欣然解驂推食豈足數移置此物當楹前旋開北堂上坐我幽壑中眼前突兀見靑嶂繞室慘淡來悲風初疑天臺雁蕩淩紫煙中有丹梯駕日相邅連又疑巨靈遠擘昆崘丘下有黃河萬泒噴薄之飛流陰陽爲炭何年鑄至人往往能冥搜迢迢紫沂海鬰鬰三神山崒嵂在何所無乃虛無間就中拳石足怡恱胡爲跋踄凋朱顏不如阿堵裏更著黃綺翁弦琴坐白石散髮呼松風平泉良嶽知何在惟有緑樹揺靑空

飛花曲

長安戚裏競春陽桃李花開夾道傍遙裔鶴煙籠上苑丰茸雞樹邇明光濯錦含霞非一色刻翠施紅映朝日同心並蔕引鴛雛接葉交枝棲鳳翼西第東鄰望不迷溶溶宛宛復淒淒歌殘玉樹飄成陣曲罷山薌踏作泥婉態柔情分綽約不與春光共銷鑠初拂交疏入綺窓徑度華池上靑閣綺窓靑閣盛佳人二八蛾眉不解嚬紅牙度曲梁塵起銀甲搊箏壁月新碧復云屏畫不開鶯啼燕語空徘徊慵妝未進雕胡飯攬帶方臨玉鏡臺摘蕋扳條還自愛睡起曾無一枝在愔愔迸淚乍停機脈脈煎心翻解佩昔時爛漫空相惜今日凋零竟何益寜知歲月損鉛華寜謂風光類彈射萬事相看成轉蓬朝居裀褥暮塵中安陵坐棄前魚泣長信恆悲團扇風富貴榮華須及時烹羊炮羔君莫辭淸歌窈窕芙蓉帳羙酒蒲萄金屈巵髙陽酒徒良不惡執戟何如艸玄樂誰肯低頭拜七貴誰能閉戶窮三略莫嘆飛花太薄情可憐全盛昜驕盈銅駝陌上荒荊棘金爵臺前漳水聲

同闗中楊朂肖宋璫傳以忠吳暉王飬蒙西蜀鄧合何采燕集

朔風驅塵暗靑艸蟬聲夕滿燕山道豪貴相逢不揖鞭卻走城南事幽討城南淨域敞靑蓮悠悠鐘磬出人天緑水宛通秦苑樹繁花常帯漢陵煙寓目遊情無不有卻典貂襜爲沽酒紫綺初飄陌上桑銀鞍卻繋門前栁座中豪士本三秦西蜀才人並足珍手攬雲霞揮日月律調霜雪變陽春不分勛名歸汗馬常思稱納上麒麟邇來索米長安市伏櫪悲鳴絕知已撃築誰知髙漸離鼓琴未遇鍾期子就來論交應最深莫比悠悠行路心孟公痛飲猶投轄季子窮途尙剖金邀歡未久又傷離泛梗飄蓬無定期滄江白石揺歸興隴樹秦云入夢思予亦翻飛向越城幾回秋月向人明他年漢主隆詞賦應念雄文似長卿

僊鶴花異植也靑跗素蕚狀類胎禽卽嵇含艸木記所謂鶴艸也觀自隨時山人余因命捨弟爲圗系以此作

靑蹊窈窕連云上芝艸瑯玕萃森爽玉蕋飄飄間藥開璚蕤的的緣溪長何年華表舞胎仙縞翼霜毫勢宛然秀方薝卜深能淺馥儷優羅色更鮮五鳥枝頭羞綽約三花樹裏斗嫣妍駢素含香在遙巘幾度春風落如霰舞蝶縈枝乍可尋來禽隔水紛難見空谷幽人覓紫芝靜聞芳气遠相隨暫移僊種歸玄圃思植靈根在赤墀月滿空林露未銷碧海靑天思寂寥倘遇緱山王子晉願隨風馭聴鸞簫

天臺山障歌爲上捨歐載卿賦

僊閭五嶽玄風迥福地三山眞气孤煙雲雜沓見靑嶂知是何處夐絕之淸都披圗驗往牒無乃天臺山東南屹地軸灑落重溟間張生東吳號癡絕十年蹤迹窮追攀胸中盡吞云夢澤筆下橫掃淩荊闗經營滄海赤岸萬里之玄濤意匠縹緲眞宰號忽從波中湧寶地稍向浦漵分漁舠又寫風煙之九曲古樹聮綿走平陸髙人夜雪回扁舟初日鶯啼上修竹靑蹊此去入雲林扣舷時聞樵采音碧桃花落紛如霧家住秦人深復深探奇歷險恣窈窕卻在雲中躡層嶠石梁倒駕垂蒼虯霞標直上干朱鳥回流飛瀑何泠泠逺視但見銀爲城巉壁莓苔經日月崇祠桐柏剝丹靑金支翠旗颯羽衛斑麟白虎紛相迎飄飄雲气似可卽我欲散髮呼僊童起來行嘆復坐思不覺惻惻令心悲狂遊汗漫竟何有黃塵污衣眼迷津秋霜夜夜凋玄艸春雨年年長白芝山澤之儒知在無我今結束胡爲乎盤嚢絲絡蒼精劍玉京渺渺從雙鳬謝康樂孫興公精靈往來空山中文采風流今已矣汲泉采藥行當逢夜登天壇見海日朝驅列缺從罡風陽烏顧兔反在下笑駕樓船弱水東

秋風三疊

秋風裊裊流淸啇朱華零落緑艸黃明月委隙回素光寒螿夜啼候鴈翔膏鑪沈燎朱火揚空房獨宿私自傷凝思闗山繞羊腸杳難致之雙明璫■﹝艸縻﹞蕪昜莠菊昜芳君何遠遊長相望

秋風淅淅玄夜狙黼帷髙張華燭孤嚴霜被野鳴蟪蛄塞鴻沙鴇相喧呼慘慘白露棲庭蕪回身悃閣愁且旴不覺涕泗沾衣裾白雲在天丘陵紆杳難致之紅羅襦梁間夕鳥猶相於別長會促誰與須

秋風淒淒霜霏霏薄寒夜透琉璃扉玄蟬抱枝露气微疎燈耿耿流黃機中房淚下如綆縻金方路遙消息稀杳難致之雙明璣三星煌煌承夜輝何爲淹畱憶忘歸

劉明遠松石圗爲鄺子幹作

劉生善畵兼能書材力卻與凢工殊千金爲壽不一顧下筆頗獲驪龍珠凡花俗卉豈足奇貌此千仞磊落之雄姿左盤右蹙勢爭長崩厓巨石相撐搘皴皮剝盡風雨幹勁鐡屈作珊瑚枝蒼厓縞皓灑飛雪晴空夭糾奔鸞螭太陰冥冥气熛怒疑是巨靈揮斤之所爲鄺君髙堂懸此障階下迸泉倐排蕩四旁觀者寂不言頓覺丹靑色凋喪我生好古悲已遲五羊從前多畫師林良待詔金鑾殿劉也奔騰眞數奇欲遣巫陽不可招抱膝對爾興長謡秦封禹貢何瑣瑣看爾直干淩煙霄

答歐楨伯長歌見懷之作

天風木葉落江南應早秋故人何處住夢想在沙洲沙洲曠望彌芳渚桂檝棠舟自容與零露朝漙五色芝輕霜秋熟千頭樹憐君幽尙結精廬抱膝躬耕讀道書龍頟何年封李廣狗監猶未識相如翻飛本謂雲中鵠垂耳今爲轅下駒憶我別君顏色久去去天涯屢回首玄朔風髙豺虎驕黃河日落蛟鼉吼金門上書不得意落魄風塵在人後摧眉折翼還歸來寥落寒山對窓牖結駟誰知環堵貧金貂應笑牛衣丑悠悠世事那復論秪合狂歌飲醇酒桃哀已死不復生見爾交情不相負瑯玕贈我光陸離始知風雅未全衰垂名本是丈夫事莫謂揚雄壯不爲

碧桃花長句

上林珍蘌競芳菲姑射幽悰本自持蘢蔥掩月瑤臺扇皎潔臨風玉樹枝露井寒輕鶯尙澀虹梁日暖燕初窺施玄似污連城色結緑偏宜照夜姿不同隴首飄風早願言度索結芳遲美人詒贈方璚玖素影盈盈照窓牖摶成香霧睍難消點綴雲英瑩逾久宛轉冰紈半入懷的皪霓衣小垂手繁艷朝窺北裏墻輕霏夕灑臨卭酒輕霏繁艷正堪憐靑蕚芳蕤簇絳煙都荔胡繩慚酷烈蘭苕翡翠避相鮮秦人雞犬曾迷姓方朔詼諧遂得仙別有深宮愁日暮二八年時坐虛度纎腰束素楚王憐廣額塗黃漢宮妬蜂須蝶翅芳緒闌蕙樓菌閣羅衣單階前玉露生愁色鏡裏鉛華失舊歡

白蓮長句和公實

九春芳物已凋殘百舌聲中興轉闌東園有恨成蹊易南國無媒寄逺難成蹊寄逺空惆悵素蕚靑跌忽揺漾裊裊金莖瑞霧通霏霏玉井香雲上玉井金莖不昜逢緑葉田田復幾重鷺窺冰彩愁難定蝶繞檀心恨正濃鷺窺蝶繞疎華動幽香更倩回風送輕綃似出鮫人織明珠乍見江婓弄回塘曲水日初長妖姫妷女自相將但識漢宮持作蓋寧知楚客制爲裳照影競窺眉上緑淩波爭比額邊黃長裾蕩槳憐絲罥皓腕攀條畏刺傷直謂將心同白日始知行樂在靑陽靑陽白日去悠悠幾度相思南陌頭嬌靨只矜如月滿繁華須念逐波流銀牀寂寞翻淸露紈扇淒涼及早秋年催已畏傾筐盡晝短何妨秉燭遊風撼銅鋪難獨守星回金屋迥添愁願學漢臯能解佩還同河徼善操舟操舟解佩憐君久棄置紅顏相憶否空持白璧誤投人爲少黃金能取酒妾意頻驚桃李時君來已及芳菲後行路羞看陌上蓬連根願比池中藕采蓮日暮緑江深因君哀怨進謳吟鴻來不憚闗山遠菱唱還過越水潯

僕窮居方丈之室覩時事有郁抑於中者欲黙則不能欲言則不可因作五歌以遣意兾軺軒之使有聞焉

沈珠浦前惡气起玄甲朱裳附如蟻紅旗五丈畫蚩尢海艚掠盡行商死廟堂肉食運權謀刀尺紛紛搔獄市街衢橫屍君不聞調爕安能輔天子

去年斥鹵猶有苗今歲膏場若無艸漁人𨿽收网罟功農夫夙夜憂不飽皇天旱潦自有時渾沌終傷鑿機巧出門語塞不得言仰視浮雲色枯稿

買香南海千餘日昔日十家空九室惡風巨舶不復來官府懸金費要質已聞闗門閒斥堠復見宮中祠太乙君王蚤晚罷輪臺江湖私願從玆畢

四方郡國皆太平惟有粵南多戰爭攻城刼藏無虛日曠野蕭蕭聞哭聲我軍才出又獻捷椎牛釃酒沾冠纓沙場本是徵人死何用防秋苦募兵

乘車戴笠何后先粵人重交從古然邇來雲雨成翻覆秪有萁豆相熬煎屈原反遭申蘭妬尼父空羞盜跖賢我生本是忘機者痛哭應慚賈少年

送易居士還雲臺山

瓢僊昔隠雲臺山懸峯側徑常追攀又從蒼梧泛溟海窮搜始入羅浮間身上木皮常百結匣裏蓮花帶雙玦朱門豪貴眼曾經塵世功名口羞說逢予謂是飡霞人過款南窓動旬月伏火常思勾漏砂烹茶屢憶蛾眉雪有時半醉插雲煙代輿貟嶠當眼前神龍跋浪騰玄圃大鵬舉翼淩蒼天新縑偏掩籠鵝帖濁酒何須掛杖錢抵掌論心方未已海思江情倐然起玉舄朝翔庾嶺雲霓衣夜渡貪泉水把君衣袂還相憐看君神气何凜然爰居豈樂鐘鼓響麒麟不受珊瑚鞭要窺龍漢經浩刼下視滄海猶桑田緱山一別堪惆悵華表歸來又幾年

贈寫眞張山人孟易

張君少小傳家學粉繪新詩何磊落初仿林良畫花鳥近日白描能間作精心苦藝誰得知下筆翩翩气盤礡松煤雪繭相映光勢似流云載飛鶴移牀脫帽當前楹倐見山姿在丘壑荷衣蕙帶翻從風細紋瑣襭咸隠鋒英芝瑤艸在階下兩旁古木皆巄嵷向前摩挲始覺異僧繇醉旭將無同爾今技成何所羨褰裳便欲翔燕甸黃金白璧意自輕淩煙擬爲開生面曳裾擁篲過王侯琱盤錦席羅珍羞貂裘懶復事遊說白石空歌獨飯牛人生快意百不憂鴻冥鵠舉君莫畱魯人今日輕家丘余將獻賦長楊去爲結鵾鵬萬里遊

畣徐山人

東風二月沙塵起旅邸相逢徐孺子敝裘短褐常不完素髮蕭蕭垂過耳往年書記雲中城五侯書幣來相迎聴葭不獨知風角聚米兼能畫地形擬使陰山無黠虜坐淸沙漠報承明紈袴之徒何碌碌衛靑本自興奴僕鸚鵡才髙不受羈汗馬功多誰見錄歸來環堵空蕭然萬卷丹書徒在腹天涯過我情更親勸予俛首甘風塵髙冠大爵世豈乏何必文章能致身我謝君言良太苦九牛一毛何足數丹靑本自圖岑鄧汗竹誰曾薄巢許幹旋造化由羣公蘇息蒼生賴明主石田茆屋可盤桓閣皂羅浮相對看緇塵汗衣且歸去秋風落盡靑瑯玕

送鄺和仲之郁林

鄺君視我同門友廿載交情最相厚下筆翩翩掣鳳皇一代詞人盡回首少年折桂登皇畿黃金臺上傾珠璣直气屢千星象表赤手欲補山龍衣綈袍旅邸無人薦金馬門前稀召見起家才得中大夫出守遙臨舊京甸摧眉伏謁意所輕臥治烹鮮徒有名推轂不聞思魏尙催科誰復識陽城以玆修途還折翼世路羊腸堪嘆息白衣蒼狗在須臾騏驥駑駘同一櫪嗟君宦拙誠足悲羨君有才何不宜朝廷側席思化理蒼生引領蘇瘡痍行部倘過勾漏洞啜古可讀羅池碑丈夫遭逢信不偶雌伏雄飛會有時我今風塵胡見羈效顰半額羞蛾眉江臯已緑王孫艸煙雨欲折商顏芝慈親倚門待吾歸孤帆破浪杳然去贈君萬里遙相思

送羅山甫歸金壇

君不見句曲之山橫已字三峯巉巖勢相似金庭地肺杳莫窺上盤天文下地理前有大茆君後有楊長史膺圖受籙稱上眞煉石燒丹求不死隠居之後瑣瑣爾十賚猶存九錫風淸虛不救臺城恥翰墨長畱天地間瑯玕散落煙霞裏古柏槯殘元气裂龍池可以洗君耳華陽幼僊羅山甫早歲飡芝思脫屣風流逺躡二子蹤字藝之工亦其此三十無人是知己黃河之淸詎能俟前年裹足遊帝京幾度悲歌飲燕市布衣不得謁公卿詞場惟許交徐李翻然更作出塞遊擬樹奇功報天子風塵蹩躠不可畱劍气談鋒徒碨磥上書羞蹈終南徑垂釣空思五湖水只今豺虎多啖爭主持正賴周中興君期歲暮探雲谷余亦秋風發廣陵海鵠沙鴻不可羈水逺山長無盡期他時肯覓朱明洞叩門一訪軒轅師

經季子祠

古木叢祠走狐兔南北行人往來路墳前松樹摧折枝猶是當時畱劍處古來賢逹何紛紛生死交情只有君不獨片言輕尺璧能將千乘等浮雲可憐祠下東流水世事悠悠亦如此田竇相傾又一時寧保升沈不相棄失路狂生笑向天悲歌中夜思分子

桂之樹行

桂之樹枝葉一何紛披托根三山陽流輝南海湄隆冬霜露常不衰扳桂之枝仰母慈云衣霓帶皇所綏榮光煒煜無休期丹穴之鳥將來儀桂之樹其實何離離惟母有子載以馳南覲上元西瑤池鳲鳩均平巢樹枝嶺海之氓飽而嬉非母之徳嗟何爲猗桂樹壽無極長江如虹流不息踆烏之飛矯其翼何以壽母此其匹於萬斯年保貞吉

送梁尙寶宣伯冊封還朝

毅皇昔在承平曰廊廟幾人秉周禮文康玉立當靑霄遇事引經持大體逆耳每叫巫陽閽薦賢屢有三公啟元气當時賴斟酌蒼生至今無瘡痏手持璽紱迎代輿卻早抽身辭楚醴榮枯翻覆那可常回首臺階一流涕憐君傑出稱鳯毛少年聲價推詞曹丰儀磊落見孤鶴步驟英賢遺佩刀只今銜命窺江湖虎符龍節藩王趨雕盤翠釡勸餐飯皓齒蛾眉喧坐隅麾金應羨楊夫子授簡何慚楚大夫三湘洞庭渺在望日暮歸心愁緑蕪翻飛更向黃金臺五云垂采輝蓬萊霜前驛路牙旗轉海上樓船淸吹哀人生快意有如此君恩未報胡爲哉酒闌牽衣且徘徊中原羽檄飛塵埃宵衣正切河南地按劍直待諸侯來看君稱納麒麟殿不愧萬里騰驤材

送梁思伯遊燕兼赴故人吳給事匡廬之約

梁生倜儻非凡儔家世況乃平津侯前年束書走燕趙布衣屢作金門遊長安貴客競迎致生也拂袂仍丹丘歸來二頃無負郭茅屋秋風自蕭索壺觴誰過仲長園校讎空哂揚云閣翻然更作江湖遊知有心期在廬嶽出門大笑誰絕羣浮雲萬里忽相踰鴻鵠從來羞燕雀驊驑寧復顧轅駒江城貰酒與君別美人當筵歌一闋南陌衣冠聚似云東園桃李飛成雪丈夫此去豈長貧嵂兀黃金可致身萬國星躔環紫禁五陵意气驕靑春徐樂公交車相待久賦獻河東未白首羅浮應有倦逰人書來更道相思否

鄒將軍平寇歌

大羅之山莽回互石林岝■﹝山上咢下﹞盤西楚懸梯織鐵難躋攀朝啼鼪鼯夜猛虎茆棚竹箐何縱橫三峽黃昏怨行估上書無人扣北闕忍使蒼生茹荼苦丙辰之歲尢跳梁羽檄交馳震霆怒樓船下瀨遄出師詔遣將軍持繡斧荊蠻象郡抽精鋭漓水湟川動鼙鼓陰厓殺气回長風白日精靈泣飛雨將軍功成振凱歸大旱爲霖救焦土伏波銅柱安足誇昆侖之捷可重覩問君謀略何太奇昔日東吳遏倭虜丹書獸錦從天下大纛髙牙自能取吁嗟四海今承平南粵再見煙塵淸明珠貢篚歲豈乏玉門斥堠無修營更煩牛酒休軍士函谷封泥不用兵

送親丈黃廷寅應貢北上

孝宗之朝多俊賢金堂玉樹巢神僊中郎致身何坦蕩長離舉翼當雲天君臣契合在人耳更有子姓能聮翩季也森然見奇幹庭階卻立春風妍腹中萬卷何磅礡錦繡璣衡互參錯班嗣書多不借人相如劍成應恥學登臺自倚輕千金閉戶那知困三略靑衫白首何足悲樹幟詞場气益奇賢良對榮公孫子側席英才正此時首夏辭家望京闕三江五湖坐超越桂樹秋風幾自攀芳艸天涯未應歇龍陽秀色滿鄕闗知爾承恩霄漢間玉河橋畔逢五弟爲道冥鴻戀碧山

以李薊丘竹木荒寒圖贈潘少承

大漠飛霜沒平野見此森然挺奇秀蒼苔剝落龍鱗粗翠筱蒙蘢石稜瘦野火燒殘霹靂余爽气髙標颯回首佳人絕代臥空谷賢士羈孤成老醜何人貌此眞苦心古法兼應存篆籕異代流傳李薊丘父子聲名在人口輕縑古墨兩相投粉繪丹靑俱落後潘生好事偶見之以手摩挲嘆良久置身恍在顚厓間撝呵恐作蛟龍走錦標鈿軸裝重池持歸不用連城購潘生相就仍索詩爲爾重增遇合悲杜陵桃竹或變化張公寶劍能雄雌千金敝帚登廊廟肯使瑰材委路歧

題訶林異上人奇峯精舍

城西古樹枝相樛云是神僧手所植靑皮赤文十抱彊虎攫虯奔人莫識幾度摩娑行樹底爽气陰風振泉石頃來溽暑常伏枕悵望禪棲杳難卽淸晨剝喙聞扣門倐見磥砢懸素壁雪山靈艸光照眼祗園寶花亂相射跏趺座上爾爲誰龎眉電目仍霜髭楞伽萬徧口能誦毗邪丈室身不移白茆況邇訶林井大士曹溪曾灌頂勝地猶依龍象力淸地屢照鸞凰影吾師日長繞百過雨折風披何碎瑣香鑪仙樂知有無寶勝銖衣飄婀娜只今甲子旬五日種花誰見還成果予生苦遭塵网縳依止淸涼無不可此圖此樹俱幻迹況渉言詞計應左披圖且謝門徒歸野客吟成山葉墮

送李尙寶伯承弟仲連歸濮陽

李侯芳譽騰靑雲更有愛弟能攻文擔簦逺來遊上國歷塊丰神傾昔聞共著斑衣奉慈母滿挹黃封起爲壽謝庭玉樹乃連枝玄圃靈芝競三秀兄也委身奉明主弟也翻飛向林藪誰肯咸陽作布衣卻待燕臺收馬首兩情去住正堪憐歧路還逢雨雪天堯祠蒼莽望中斷濮水潺湲何處邊靑門羣公爭祖席知爾思歸畱不得雲霄豪舉詎爲難麟角鳳毛人共識池塘別後句應成寶月流輝在玉京倚門予獨勞歸夢鴻鴈南飛少寄聲

僊人白鹿圖同髙比部伯宗作

長安日暮塵沙愁張鐙置酒客爲畱靑山忽然在旅捨滿堂木葉風颼飅山下長松復崛彊徑路逼側巗石幽黃冠似是僊人流控馭白鹿如龍虯神情森爽散冰雪紫芝照耀靑雲裘瑯函玉斧揷翠籠羽扇冰弦掛杖頭將淩三山窮五嶽暫遊少別俱千秋白茆反瑣守丹汞洞門欲去還夷猶吁嗟此圖僅盈尺能令坐客開胸臆散髮思攀嶺上云枕流願得溪中石名羈利紲爲何人羨爾霞蹤少拘迫我家行來歲月久白鶴玄猿怨蕭索訶林實落虞翻苑金汋煙銷葛洪宅低頭■﹝目面﹞面胡爲乎瑤艸琪花夢中隔逺討湏尋縮地方思歸終假排空翮

送陳僉憲於舜之任浙中

蜀西使君才且雄繡衣謁帝明光宮紫髯白面驚左右劇談吐論回悲風金鍾翠釜世希有紫電掣曳凡馬空興來落筆滿毫素片片靑天飛白虹朝回遇我長安陌謂是夷門抱闗客亟呼羙酒登髙樓蛾眉千金輕一擲是時春盡寒云愁楊花糝糝縈芳洲金羈馳驟塵沙起萬里不見黃河流拔劍起舞君且畱茫茫世事空百憂五陵豪俠散煙霧魏國平原今在否酒闌看君雙玉玦會稽茫茫不可越乘興還從剡曲舟相思空寄樟亭月樟亭月色滿荷花靑山緑水擁鳴笳誰鄰金馬羈棲客悵望銀河慱望槎

送王生遊闗中兼赴諭中丞之招

王生朅來厭湖海乘屫直入雲臺山雲臺峯髙障白帝蓮花秀色開函闗秦封漢畤紛蟻垤龍爭麟鬥如等閒叔孫禮樂不暇數賈誼過秦文最古婁生脫■﹝車兌﹞從東來形勢興亡若目覩嗟哉二子曠世之雄奇生也磊落能當之文章少年薄騷雅行藏壯气仍孤羈黃金臺前撃短築少婦閨中賦扊扅星河可望不可卽推轂雲霄知是誰西遊候吏能物色開府才人舊相識意气偏輕範叔袍笑談肯恡虞卿璧請纓便可擊名王手彎繁弱揮天狼觧紛排難見胸臆功成不顧尙書郎平原之遊亟回首風光已緑蕪城柳祈連新塜生莓苔何似菱歌酌春酒

秋夜過王庫部定甫觀元人趙原山水小幅因題其後

荊闗神妙世希有莒國山人亦名手意匠經營頗逼眞水石山林气森秀剡藤一幅才盈咫萬穴千巖俱點就芙蓉開蕚迆太淸星宿匯流款崇岫陂陀暎帶粘箴莎磵石縱橫走泉澑日出初分意色濃秋髙始脫煙霞瘦吮粉含丹無此流北苑營丘合回首王君好事偶得之棐幾云房頓覺奇況當燕市風塵日見此溪山罨畫姿泠然便覺心神披嚴霜撲人葉辭枝翠眉更進金屈巵白雲在天河漢移醉來騎馬忘南北桐葉分題賦小詩

雜言題劉仲恭少巖圖

何雲霧之燦舊而苔蘚之爛斑劃層厓之中斷聞流水之潺湲長松蕭瑟散竽築冷風載鶴而往還納長春之景耀駐日月於山間意蓬瀛之不可渉兮曰太行之■﹝山斂﹞■﹝山戱﹞走千里而開壺闗懸梯織鐵倚天璧金堂玉澑非塵寰帝令倐忽鑿渾沌豢龍之子來追攀面岑靑兮翠觀列蕙榜兮蘭室繞九光以怡顏錬五石而永日步徙倚以忘歸撫榮觀其如失𨿽封珪與紲組終攖情乎玆術噫丹靑之紛詭兮乃气象之移人豈予見似而驚眙兮知久蹭蹬乎風塵君候千里騕■﹝馬上衣下﹞之身白環世業方嶙峋安能從黃石而脫屣望淸溪而垂綸

哀莆中王子世廉俠士也湣閩嵪之亂作爲此歌予讀之泫然亦同作焉

霜拂壺公無紫气惡氛剪斷蘭陂水城中斗潦直千錢鐵壁重闗裂如紙兒啼女哭不得將十萬居人同日死虹蜺蔽日頹無光毒蠱含沙海霧黃官軍重入收餘燼士卒馮淩轉創傷吁嗟二百年來久海上烽煙從癸丑徽饒行賈多緡金漳泉篙師稱好手七國連謀敗晁錯百年爲戎嘆辛有可憐枉死朱中丞束濕無功成禍首皇天厄運誠可悲翡翠瑯玕亦殺機王恢失計眞堪恨殷浩虛名徒爾爲腐儒藿食憂誠拙借箸前籌亦未遲虎符急下潮陽戍三版孤城好出師

送吳約卿西巡訊張助甫

男兒不成名老當死蓬蒿一朝被遇風雲起躐登卿相如鴻毛僕也江湖淪落士抱闗竊伏長安市蔡澤甘爲憔悴人穰侯卻忌縱橫子靑雲之客誰相親九牛一毛何足齒荊南吳公才絕倫念我鹽車蹭蹬身春花秋月常邀致剖玉傾金不厭頻十月西行肅行李爲購宛駒報天子錦節朝馳馬服山金笳夜渡黎陽水故人爲郡在滏城千騎雙旌來送迎推轂無人思魏尙停驂今日挹侯嬴勞勞下馬傾尊處湏憶靑藜臥漢京

曽繕部以三招余過楨伯館以事不赴有詩見貽因和畣之

華陽髙館向夜開嚴霜拂面如飛埃愧我驅馳猶未息南陌東城復幾回水部梅花淸興發招邀月下傾金罍可惜佳期竟虛度主人不樂爲停杯城頭紞紞鼓聲下碧雲愁暮空徘徊風塵澒■﹝江同﹞誰憐才昭王駿骨成駑駘鮑叔分金憐管仲左桃忍死推羊哀今人結交不重義斯道棄之如艸萊雲天髙誼乃見爾以膠投漆差堪儗曽聞懷友出闗門轉見悲歌覓燕市明堂榱棟日經營華省移文要綱紀多暇猶能過我曹露膽傾肝向知己魚目難酬明月珠陽春卻入巴人耳只今西北烽塵起四郊多壘國之恥摧眉伏櫪將何爲手執龍淵報天子功成當看畫麒麟拂衣歸釣滄溟水

瑤石山人稿卷三

●欽定四庫全書

瑤石山人稿卷四

﹝明﹞黎民表撰

○七言古詩

中宿山歌

中宿之山如積鐵兩岸臨江不容笮回波撇漩恐行人峭石驚湍難桂席土風𨿽惡山水奇丹檐絳宇橫江湄福庭七十傳孔記犧尊千載經秦時猿猴喜客擲山果木魅窺人攢翠眉陽開陰閉在頃刻神淒气凜令心悲我遊萬里常經此歲月崩奔逾四紀寶玉應畱沈宋詩黃鍾不見軒轅子矯首塵蹤欲臥逰此山安得軒窻裏

梁園歌

我從淮陽來十日苦風雨訪古登平臺蒼茫見齊魯平臺昔日孝王園儀衛還同萬乘尊周廬延閣通珍館修竹靑池帶國門四方賓客皆麕至枚叔鄒陽最稱美明月西堂作賦成嚴霜曲榭稱詩起榮枯翻覆那可常左右謀臣忽中傷日暮杵聲停故苑秋風葵藿下睢陽驕奢豈辧當時事惟有憐才解人意門館荒涼誰曳裾川原曠望聊停騎吁嗟行路良悠悠白日經天河漢流朱輪自古多傾覆黃金底用如山丘

答戴常伯

我昔浮沈臥金馬傾蓋當時盡騷雅戴逵遇我情最深一月新詩常滿把鴒原回首忽沾衣魏闕無媒此道非已甘伏櫪同雞皁爭謂彈冠謁紫微長安騎馬希相識朔風吹人少顏色窮途尙典鷫鸘裘泥蟠未有應龍翼憐君結駟慰吾愁霜腴雪韭庖人羞劇談銅狄今誰在遙指蒼梧望不流知君日下多恩顧奉輿執靶瑤池禦載酒須尋仲蔚居功成卻倚將軍樹

鯉魚圖爲大司徒三川劉公賦

誰剪生綃畫神鯉黃金作鱗丹砂尾大者矯健淩飛濤小者唼喋隨波起赤日簸弄扶桑潮此魚有意排靑霄气連海岱成膚寸勢挽天河注沃焦良工畫此有深意不獨研機在山水君臣遇合將無同龍變云蒸亦如此燕市何人購此圗寶之不減雙璠玙持歸華屋生煙霧倐爾滄洲落五湖是日天髙秋瑟瑟賓客滿堂皆動色朱弦喜奏鳯將雛瑤階更葉蘭生日知是禎符不偶然麒麟事業舊靑氈佩刀王氏元名徳經術玄成本象賢腐儒亦解知英物看爾扶揺上九天

運丁行

黃河運卒何艱苦不值泥塗卽風雨千里常行半載余得到京城半爲土大車小車輸上倉官家卻用大斛量揀成顆粒明如玉復以風輪揚去糠倉中鼠雀盡張喙片言不合輒笞捶入口沙泥尙不充掩骭單衣豈成睡潛辭甲長暫逃歸忍使丁年坐顦顇人言自古從軍樂豈知從軍亦太惡不如大賈浮江湖明珠滿載無官逋

思歸引

平生任性無羈束蹋翼塵途成碌碌年時提槧隠閒曹此日之官領錢榖秖謂朝參逺國門豈知束帶無朝昏問之幾馬不能對上林圈獸都無言以玆筋力轉駑緩安能驅逐隨車輪吁嗟叔夜無深識邴原辭俸過六百我今蹭蹬胡爲哉況乃形容轉衰白聞道故園初罷兵薄田數畆可歸耕揚舲稍待桃花水策杖須尋漉酒生

夏仲昭萬竿煙雨圖爲劉仲恭題

洋州墨竹曽傳譜東吳夏卿亦其伍常掃風枝及雨葉世人往往傾貲取此幅離奇動萬竿煙嵐滅沒蛟龍蟠碧鮮下拂彪池淺翠葆陰生洞壑寒天籟刁騷忽然起水意山情落棐幾窓前作賦戞金聲林下揮觴助玄理煩襟俗狀借解紛始知不可無此君寫眞已足輕尺璧何況溪邊十畆云願君寶之勿輕擲城南僦捨勝泉石藉苔瀹茗時展觀洗予骯髒風塵色

感舊篇答蘇子川

識君憶自公交車日傾蓋論心若膠漆長楊羽獵揮毫賦上蘭歌舞聮鑣出自余風月甞邀致興來每過蘇端室華陽駿骨知在否樂生髙臺未蕭瑟先帝乘龍去不返小臣江漢扶衰疾君亦南浮入會稽欲尋臺嶺營芝術當時席上幾才人世路艱虞各相失羅裳鈿翠爲誰驕鄰笛哀傷事非一豈知日月重昭洗明堂再覩成周禮更衣正葉鳴雞奏趨朝不待銅龍啟頗聞瀕海銷鋒鏑復傳宮中罷角抵否往泰來理則然感時撫事空流涕管鮑交情今已無驪黃過眼終難瞇憐君日侍上方羞笑余累索長安米風雲騰踏當柰何火色鳶肩猶旅邸

五嶽山人歌贈陳玉叔之淮陽

君不見有虞受禪封名山五嶽盤錯天地間金堂玉澑𨿽迥絕便門徑路堪追攀眞形混沌翕元气竊之可以超人寰恆宗風雨舜不到蓬萊波浪秦引還蜀嚴尙平爾何者裹足乃欲窮孱顏龍伯大人顧而笑誇父僵走誠可嘆丹牀一祕幾千載側身長望阻且艱好奇獨有陳夫子妙年曆落金閨士胸中云夢吞八九周逰名勝無難理虎頭盤囊穏系身直鞭天上黃麟起手排閶闔揮浮雲過都歷國尋常耳昆崘五城反在下焦原倒足愁胥靡玉階歷上帝謂之齊州煙塵待綱紀握節朝辭金馬門單車夜到淮陰市東吳綺縞輸幾軸洞庭橘柚來包匭徐闗白沙河彌彌須君治之平若砥食粱刺肥差可喜丈夫功名要磈磥臥遊不出軒窓裏

肖甫送至天雄故城因觀宋大觀五禮碑同賦

風吹古城勢欲倒徵車北指燕山道道傍穹碑十丈餘雨剝霜封臥靑艸我行拂拭開塵沙良工獨苦鹹咨嗟婉麗似出虞祕監廓落正類顏瑯琊金薤離披立蛟鵠赤手欲掣生龍蛇誰其能此宋令主千載重操黑帝矩宮中才人捧硯立殿前常侍登牀取白麻宣詔賜天雄署銜紙尾紛華虫琱鐫琬琰勒黃絹典雅尙有承平風可惜龜螭半斑剝牧童燒焚牛礪角銅仙何日去咸陽花石無蹤尋艮嶽停驂啜古不勝悲況是郵亭把手時闗門令尹逢迎處更說羊公曽過之

遇張元春

俠斜日暮紅塵裏揚鞭識是張公子春風大道控驊驑明月西園醉桃李瑯玕玉樹媚眉姿步上黃金未足奇諸生解作東山詠才子邀吟輞口詩長裾懶作侯門客掛帆歸訪専諸宅淋漓靑壁滿題名牛衣勝臥長安陌

送洪山人從周謁張觀察塞上

雌伏長安市時人嗤瓠落一朝烽塵起褰衣赴戎幕楞伽剎宇近邊庭槍壘風雲護井陘行拜將軍金鵲印還披壯士曼胡纓自言白猿傳劍學匣裏靑龍時出躍蠻府娵隅解賦詩轅門烏鳥能占角韜鈐本自用才人況爾風流入幕賓蒲類卽看登計簿烏孫不久作藩臣陸沈笑我棲金馬心期豈是悠悠者不辭酒肉似邱陵櫜鞬共醉垂楊下

送韓子成補三衢太守

君不見鳯凰羽翼何襹■﹝徙﹐衤代彳﹞丹霄掣曳誰能羈丈夫磊落負才气遇合風雲自有時江左韓生稱國俊射策君門名益振下筆偏窺左史書劇談合綰蘇君印曹郎待次拂衣回管樂心情付酒杯十載幽憂纏橘市兩朝仙馭上瑤臺疇昔論交幾人在一麾君亦思江海錢塘江水日生潮嚴灘明月何曽攺掛帆信宿且經過予亦靑山夢斧柯蘭陰之水葡萄淥襄陽小兒銅鞮歌腐儒豈辧一生事黃金到手須快意揚雄祿位誠足輕相如肯與公卿議濁水淸塵自不同貧賤之交莫相棄

劉觀察仲修酒後出芝杯飲客作短歌

劉侯喜客開華堂正逢三五明月光酒酣起舞欲爲壽夜深更出玄芝觴此芝何年入君手古色蒼紋如篆籀金環覓得寜論直玉髓凝來不曽久纖手雕盤照顏色滿座傳觀駭未識肯辭舉釂爲君歡百年有幾開胸臆劉侯玉署曽奮身早年骯髒辭風塵異物來作長生供憐汝本是飡霞人窮途遇君顏色好析膽傾肝爭艸艸交歡婁護豈足誇不飲公榮堪絕倒衰遲且欲息微軀水宿風飡借一盂杖藜更擬攜籠去煙雨雷平正可鋤

西王母圖歌爲陳侍禦道袠母太夫人壽

瑤池渺何許蕩漾連龜臺琳宮貝闕相逶迆旭日倒射輝蓬萊宮中之人衣綘衣左攜靑童右瑤姬鸞匏鳯簫儼先導天花萬片飄瓊蕤娥眉蕭颯三千歲翠軿下俯人間世靑萃長瑣丹臺藉紫元曽授金璫祕朅來覽輝南海遙雲林仙姥還相邀在傍笑者東方朔履上星辰侍玉霄黃封屢給天廚醴錦綺親裁織女綃一上太行停節斾幾回蜀阪住徵軺玆日烽煙銷南斗斑斕起舞尊前壽幔亭曽孫今幾代潯陽江潮淸淺否椷書靑鳥更飛來年年勸進長生酒

唐寅仲卜居英州不遂竟歸作此慰之

唐生宿有耽書癖早歲下帷窮鐡摘賦就還稱八斗才劍成自倚千人敵豈知明月翻暗投不覺靑春易拋擲去年辭我逰湞陽南山水石爲生色芒屨行經碧落天墨痕漬在雲華壁山中未具郤卿槖道傍爭避朱公席君有騰驤八尺身何爲蹩躠羈風塵爾非廣栁車中客亦豈臯橋廡下人勸君歸來且莫嗔城南萬雉連通津靑翰翠被堪娛日栁眼桃心競發春割角誰輕王粲少曝衣難笑阮家貧舊時彩筆休輕擲此日河東賦頌新

同黃全之梁思立黃公紹陳忠甫訪安期生石室

白雲山下棲眞室松徑何人訪黃石芳艸猶尋舊日盟棄繻千載曽書生野禪顧我忻而笑玄鶴鼓翅鏘然鳴林間木榻且安坐江上浮雲陰復晴巖前散發者誰子劃然長嘯爲鸞聲興來枕藉向天地何暇坎壈較不平﨑嶇石路且回車白日未落歡有餘登山臨水不盡醉枉作髙陽一豎儒

陳忠甫以卭竹杖遺予戲作短歌

卭竹傳奇西夏日腫節瘦莖如鶴膝天竺髙僧屢護持尙方靈壽差其匹陳君好事偶得之入手鏗然知古物指麾銅柱開煙霏柱石羅浮看日出朅來載笠訪安期怪石欹厓恐顚躓提攜似有蒼精翊閃爍應愁山鬼泣偸視刀環未敢言笑爾靑藜落吾室感君把贈意已多置之座右勤摩娑只今滄海揚洪波馮夷出沒翻蛟鼉微閭聚窟渺在望金堂玉澑空嵯峨杖乎杖乎柰爾何

畫菊爲孫舍人以道賦

九月嚴霜風槭槭籬下黃花紛五色千枝結束艷明霞一片叢生媚幽石略施粉黛人已驚淨洗鉛華誰解識孤根獨立已後時歲晚馨香堪自惜柴桑三徑未曽栽孤山萬樹長相憶舍人寓直披此圗棐幾蕓窓時拂拭嫣然空谷回春姿莫道佳人難再得

爲邵長孺壽戚將軍

將軍昔佩金虎符洗滌閩浙淸寰區上書不肯羈南越撫劍直欲鳴伊吾廟堂宵衣思頗牧詔移內地衛神都薊門坐鎭今幾載能使沙場成陸海投箠朝澄玄菟波銜枚夜奪烏孫壘旌旗整暇號令嚴士馬歡騰气逾倍椎牛釃酒日從容翠釡黃封下九重邊庭數米知軍實幕府程書上國功將兵不獨如王翦好士兼聞似孔融只今行年才五十冰雪肌膚髮如漆喜气遙從海上來明星炯向營前出仙籍靑華紀算多功名麟閣圖形畢頗聞戲下盛才良借筯今誰是子房腐儒不識徵西府畱滯空愧尙書郎願徯函谷封泥後劍履重看入未央

贈瞿生

齊安瞿生風骨殊騰驤七尺非凡駒十齡下筆薄史漢握中往往靈蛇珠而翁頃者遭羈紲裹足灑淚來燕都九闗峨峨森虎豹白日朗照明區區肉刑末減逢漢主檻車燻沐收夷吾豈爲能言識黃雀亦是精誠感白烏嗟哉瞿生孝且賢珊瑚碧樹誰不憐瑯琊小令人倫鑑倒屣爲賦長離篇我苦十旬始休暇不能羅致心茫然采衣持節卽逺道靑雲幹呂隨行船匣中蓮花光煜然韜而不試神乃全用少正及中興年聳身玉立當雲天遭逢不孤名下士帝師當時亦孺子

古墨齋歌

鍾王妙迹世希有典型一代存仙手碑版當時走四裔豈知摧折成枯朽負荷𨿽堪柱石才沈埋未免塵沙垢英雄困頓亦如此石闕何知但箝口誰其眄睞施■﹝施﹐冉代也﹞椎李侯無乃其華冑松煤雪繭相映光春蚓秋蛇互蟠虯團圓陰魄如頑鐵錯落星辰余北斗平生半世看墨本灑淚臨風一回首衝騰紫气初發硎匣之恐作蛟龍吼所嗟指腕不相隨習气平生今在否李侯瑰磊能攻詩亦復解發狂濡酒操筆應畱紙尾書不覺神明頓還舊願君寶此勿棄捐敗繒敝箒人爭售

書五嶽眞形圗後遺朱汝修

蘆灰一殺鴻水怒渾沌瓜分奠中土構形太素誰能知西王竊之遺漢武龍拏螭泊眞離奇鵠畫螺書安足數封珪錫號徒紛紜崇侈無乃宋道君苔文尙畱日觀頂野火不共秦碑焚金門吏隱桃椎子早學丹砂悟玄旨玉笈靑囊穏系身水懾蛟龍陸虎兕云外天行自玆始酰雞井鮒胡爲爾

題黃山谷書黃龍禪師開堂疏

鍾陵行押稱第一早歲已入蘭亭室轉運應知腕有神掣顫尢工老來筆學詩惟許杜少陵翰墨黃州乃其匹宋人豈解識眞龍天廏驊驑縦奔逸藉名黨錮疾如仇白首黔陽作系囚平生正得參禪力萬里危途百不憂黃龍老宿爾何子槁目曽識東家丘相酬妙語千金直能使芳名萬古流擘窠何人勒翠琰野火不肯焚銀鉤何年榻本來燕市慘淡無人知滿字金門久客逢休澣北牖臨風自粘綴發短誰知心尙長側釐尙望君王賜

幹上人以鐵如意遺余作歌答之

吾聞壯夫一吷昆吾折大半精光猶未滅煉爲如意堅且彊鏤作盤螭頗殊絕宛若寒空千丈電泠如陰山太古雪何年卻入髙僧手魍魎見之應卻走有時舉向蓮花座人天萬眾俱回首羨師根塵久已除身外尢物徒區區知予頗解鴻都學相招爲署阿蘭居空中一擲偶稱意倒匣不吝牟尼珠塵昏幸借指授力攬結願與行藏俱用之可代巨鰲足小試肯碎珊瑚株吁嗟人生電露眞須臾滿堂金玉非良圖壊衣瓦鐵堪爲供綺障轉覺羞吾徒

神鼎歌爲任參軍賦

神鼎何年出荊土三趾龍文形制古丹砂水碧紛斕斑款識縱橫尙堪覩就中星羅六十字讀之箝口不能數王在寒師命太史對揚王休周仲父戈鋋矛戟森開張蛟螭離奇忽奔舞嗟爾神物胡爲來中興撫運重明開兩宮鼎食備厚養萬方玉鉉多良材千夫操畚築城下富媼有意呈奇瑰瑯函將發出紫气石窌大吼如驚雷牧臣盱眵詫靈異貯之爲築中天臺衡霍呵衛驅罔兩江漢洗滌傾尊罍予生好奇頗識字荒僻安能逢盛事搦管爭傳王太令得寶況是任公子空勤棗木勒千言尙乏赫蹏遺一紙逡巡聞未獻明堂金薤靈篇尙祕藏且罷山中采黃獨期君蚤晚發瀟湘

送本空上人西遊

圓師亦是吾鄕士少小出逰迷處所尋師忽遇淸涼山裹足不踏長安路持咒經禪閱幾霜知有慈親在故鄕錫掛一袍迅飛鳥身輕千里不賫糧白髮相逢不相識雨泣含淒愬胸臆難將恩愛等尋常惟有無生堪報徳欲畱橘井與比鄰小築茅龕結勝因魔王瓔珞空持贈長者黃金不貸貧白雲又指蒼梧道三月瘴江多毒艸缽裏濳龍應避蹤水底鮫人爭獻寶機鋒妙說倒王公登壇振鐸演宗風勿謂道安逢鑿齒須知玄度待支公

瑤石山人稿卷四

●欽定四庫全書

瑤石山人稿卷五

﹝明﹞黎民表撰

○五言律詩

送泰泉先生赴南都掌院

舊迹紆皇覽稽謀藉老成位因推雋起國以用儒榮鳯閣綸爲艸龍門史作程所希調鼎鼐延首詠升平

粵臺山懷古四首

銅狄棲荒棘珠衣沒古蒿山回秦壘在云出漢陵髙大澤龍猶臥深春鳥自號雄圗將逝水誰與較蕭曹

京臺聊暇日四望栁條春象郡元吞楚龍洲自隔秦英雄無窟宅戰伐有埃塵漢文寛大詔猶自感遺民

冷露沾瑤磶淒風斷翠華中原曽掎鹿荒澤自鳴蛙澗古藏堯韭巗幽偃舜花隆坻聊永嘆林薄振淸笳

風急俯層城烏烏夜角鳴河湟千里艸駱越十年兵孤劍時聞吼雄心郁未平修名何冉冉徒媿請長纓

送陳公聘

京華非逺地子去近明君曉辧龍池樹春翔象闕云封章何日上旌斾此時分天末多佳句因風寄雁羣

寄盛子才

離鴻發五嶺比翼間云涯春拂秦城栁秋乘漢渚槎風塵憐玉樹江海思瑤華憶女山亭夜空巖度落花

題子幹雙鶴

愛爾雙籠鶴昂昂在野堂孤標能自許獨立亦何妨素翮逢秋勁淸聲入夜長云羅知不礙莫遣羽毛傷

神樂觀聽吳道士彈琴

和風扇楊栁古殿肅輕陰釋我樊中慮諧君方外心鈞天疑度曲流水自成音恐別仙源去飄飄不可尋

遊西山玉泉池

圓渟知異脈方折紀靈蹤濯月金規滿含風石鏡融平湖隠作浪曲澗瀉爲淙一入昆明去千秋照綺櫳

香山寺

卻月橫香閣祠星隠紺臺殿隨山勢轉池向水源開雙闕浮雲斂千林返照來鶴岑淸絕處心賞信悠哉

長門怨

永巷疎恩幸長門絕履綦由來妾薄命詎是妬蛾眉夜雨銷蘭气秋風落桂枝凝思君不見含態入羅幃

聞大駕南巡恭賦

君王遊幸地江漢本朝宗湘浦聆軒樂昭丘訊楚宮昔聞歡舊鎬今見入新丰徙倚看南極俄成五色龍

黃道天行速瑤圖睿覽紆萬方歸貢篚四海混車書問道回軒駕巡方奉舜輿非熊如入夢能載渭川漁

鑿道通龍輦疏山轉鳯軺栁當旗外拂花度幰前飄地卽橋山古津仍灤水遙皇情悲慟處松柏入靑霄

吉日行千里徵途駐六飛周廬聞夜柝旅帳正宵衣禦气翔丹轂緋煙繞紫微祝融先儆路何敢褺皇威

九廟神靈在鑾輿暇豫回徒勞賦黃竹祇見卻龍媒鳯歷占千禩鴻私下九垓懸知歌吹入髙宴柏梁臺

柬陳公聘兼懷盛子才

聆爾金閨贈思餘白石歌共看楊栁暮相隔海云多采服依叢桂髙軒映薜蘿椒潭風日美倚棹一經過

天南歸二鳥俱是鳯池羣獨立靑冥外時來瑞聖君春風揺彩筆夜月理玄文惆悵初陽洞相思寄暮云

挽陳少謙

定交憐鮑叔解劍憶徐君繐帳生秋色華池入暮云濳夫空有論封禪竟無文他日山陽笛重逰不可聞

除夕和惟鑑家兄

雨色淨遙天華燈照四筵气催殘臘日花發艷陽年冷蕋融殘雪疎枝帶暖煙春明好行樂莫忘棣華篇

再遊西山

爽气朝仍在乘春偶獨過雨稀芳桂少山密夕陽多粵鳥愁燕土南冠賦楚歌憑軒無限意流涕滿巖阿

出塞曲送陳公聘使邊

騁望白狼間追兵大漠閒黃河通月窟靑海入天山剖竹行秦壘封泥守漢闗豫知麟閣上先候策勲還

鳴笳發隴首建節望河源莫以邊功重能令中國尊名王應膜拜渠帥會宵奔早獻安邊議歸來入薊門

過儀眞訪譚子羽畱酌江霞館因贈

榻下髙人宅飛觴夜向分門臨揚子渡窓隔蔣陵云鸞嘯因風起漁歌送客聞江潭無限恨瓊樹思氤氳

畱滯周南久川程倚棹過江流經楚盡嶺樹入吳多興爲悲秋發情如惜別何津亭明日路相望隔煙波

畱都

鍾阜郁岧嶤河山望不遙神宮侵日月輦路上煙霄弓與龍髯墮笙隨鶴馭飄金鳬知不滅絳節下朝朝

六■﹝宀禹﹞神猷煥三垓睿覽存鑄金成九鼎剪葉建諸藩玉曆調元气瓊枝蔭本根叨逢中興日不攺舊乾坤

成龍占王气逰鳯記髙臺山色荊衡盡江源巴蜀來廟謨資一徳天險仗羣材壯觀今如此中流詎足哀

銅爵標霞外金莖擢漢間祥基開白水禦苑跨黃山殿古宵鐘徹花深委佩閒蒼蒼後湖月應載鳯逰還

紫署招延地時髦盡逸羣鎬京陪湛露韶舞續卿云秀抱江河潤光生艸木文菁莪今日化慷慨憶殊勛

伊昔風雲際誰依日月光鹿窮歸歷數龍變化侯王俎豆丹靑裏江山劍戟傍鉛刀思一騁流恨向宮墻

水府荒南國江津控百蠻登秋來橘柚踰海貢瑯玕歲月龍編逺風煙鳥道寒朝宗眞此地王會萬年看

幽薊稱巖甸重襟亦在斯尙紆南顧策數費北門師霜悴靑苖盡秋深赤羽馳誰能如賈誼流涕向明時

登雞鳴寺

寶地空香散金繩覺路賒樓髙礙白石軒密祕靑霞緑泣臺城艸紅悲辱井花江山今幾劫非獨有恆沙

駐目憑虛閣神思迥欲飛雨驚黃葉散磴繞白雲微鐘簴千秋在豪華六代非曇花無住迹頓染客遊衣

送李少階尹嘉興

君向東吳去幽尋興不違水田靑稻粒逰女緑荷衣問俗紆玄綬裁詩坐翠微趨朝須及早莫遣雁南飛

制錦榮新秩還鄕是晝遊彩雲辭鳯闕僊蓋彌麟洲身系蒼生望符分聖主憂江南民瘼甚應爲達宸旒

和子幹遊浮丘

海上仙山攺人間幻迹畱鼎猶烹白石霞自媚丹丘瑤艸期相拾璇房得並遊采芝人不見惟復桂巗幽

夢中作

春殿儆宵鐘千官步輦從中林親射鹿瑤水逺乘龍栁外笙歌發花間紫翠重周南畱滯久何日待東封

瑞雪

午夜罄靈祈千官匝紫微望云車蓋合度曲鳯凰飛皎潔隨紈扇淒淸炫玉衣侍臣裁郢曲轉覺和人稀

瑟密因風度嚴城迥不嘩入林俱綴葉妝岫詎成花積气浮瓊島流云結素華盈車占上瑞持此報皇家

題玉屏墨莊

淨業臨丹壑髙居擁翠屏雲光過沼白山色入池靑獨鶴將人靜閒門共月扃安知灌園客不是少微星

蘭沼碧沈沈微風生樹林遊魚避荇葉食鳥下蒲心徑狹牽衣袂巖虛應足音知君數來往應不倦幽尋

隴蜀平分處風煙迥不迷斜陽褒谷口古樹漢壇西泉石經龍臥煙蘿拂鳯棲何時紆俗駕從爾問丹梯

過盛子才館

花林同載酒幽客重相尋春事連三月鄕愁攪寸心艸靑臨浦盡云白到江深莫忘還家路緇塵易見侵

擾擾復依依閒來此息機一驚春艸緑再見杏花飛楚老懷瑜泣齊門抱瑟歸五陵珠玳美誰復念牛衣

眞州旅館小樓望江南

江臯飛雨至羇客易澘然稍濕汀前艸微生樹杪泉舟行移逺岸帆過宿孤煙偶動鄕園念知忘課秫田

同行諸公渡江予獨畱眞州

飄蓬轉岐路歸夢繞丘園落日天邊盡孤雲海上翻汀蘭看漸歇徑菊別應繁誰念分儔侶殊方獨閉門

答譚子羽

三年書少至萬里興難乘暫爾忘乖別從前廢寢興夢回芳艸積愁入夏云蒸待爾金閨去思予臥茂陵

延淸館小集和子幹

蓬徑初延賞空齋獨爾思酒深寒夜酌梅發早春枝浦外流云裊城闉上月遲莫緣風共雨長負此幽期

送何郡博遷信宜尹

初散槐陰市還過嶺嶠東地應鄰合浦人更美文翁縣靜山容媚官亷海錯丰雙鳬難久滯早見入丹楓

長汀李大尹挽詞

美政推楡次芳名擬峴山祇聞攜鶴去俄見泣麟還荒壠松楸古平原橘柚斑夜臺埋劍气猶照鬥牛間

一從淹建水無復畫麟臺學有雕龍辧人非展驥才茂陵長臥病栗裏竟歸來往事穹碑在松風起暮哀

桐廬道中雜詠

宿雨朝來歇山云尙接連芙蓉亂越渚秔稻滿吳田有景拚爲客無機任似禪鄕心𨿽彊制猶廢夜中眠

結宇荷爲蓋編籬槿作扉野晴幹鵲噪沙暝水禽飛牽路緣靑壁樵歌出翠微滯淫非客意山水自忘歸

谷口條風攺江中暮靄沈雲山招隠興京洛倦遊心緝芰香盈袂聽猨淚在襟客愁容易老星鬢莫相侵

失路人爭厭羇遊興獨緘已捐湘水玦還進赤亭帆水急流紋聚峯髙落日銜靑山如可買來此臥松杉

釣臺

垂綸人去後樓閣緬縦橫龍臥滄江晚鴻冥芳艸生水猶喧野碓風自落柴荊物色眞虛事知君不重名

豫章江行

緑筱迷荒岸淸溪下亂流可憐聽雨夜彊半爲花愁囊已無金錯衣猶擁黑裘翻悲生計拙不似釣魚舟

千越通津處靑山匝岸多鷗來揺水鏡鴻去避云羅釣■﹝礻冊﹞依蒲栁行舟觸芰荷本無浮海志乘醉且狂歌

路已經吳越舟還溯豫章洪濤撞逺岸獨鳥下危檣地近長沙濕山連粵嶠長所思非逺道猶復嘆殊方

呂仙福地

煙霞千仞閉滄海幾回枯碧甃流丹汞瑤壇上緑蕪溪深人過少松暝鶴來孤願探琴心妙藏身向玉壺

少壑爲蔡山人賦

林園無外事一榻類安禪翰墨塵悰少衣冠古制全市朝容大隠山澤儼儒僊更欲逃名去知成內外篇

玉笥峯頭景還専一壑奇山巵隨鳥勸澗戶有猨窺問字多攜酒尋僧不廢棋云房招隠處誰共此幽期

踰嶺

蕭颯風塵鬢棲遑幾入闗蹊回還有徑林盡轉多山無論鳴騶入欣隨望气還不知緣厎事容易損紅顏

彈子磯

玆嶺何綿亙孤根下杳冥雲光蕩鳥背水气雜龍腥蜀道攢爲閣廬山疊作屏定知人靜後風雨語精靈

香鑪峽

重林遙蔽日羣峭上摩天蜃气何崷崒猨聲更接連雙娥行雨廟百丈上瀧船逺道應愁絕鄕園若个邊

久雨

秋風吹暮雨蕭索滯空城窓隙應妨入檐虛不絕鳴稍侵書帙潤更益研池淸一榻容身外浮雲未足營

空齋長晝掩於世頗無機一雨野池溢千山黃葉飛林僧看竹少園客負樵稀試問浮生裏蘧蘧幾是非

愁霖淹別墅朋舊解招攜竹偃侵花徑欄傾礙鶴棲苔生吟畔石虫篆壁間題竚待晨曦至腰鎌課秫畦

容庵黃公挽詞

名髙魯單父孝掩漢黃香絕學箋蝌蚪淸朝詠鳯凰乞身書太早憂國鬢徒蒼賴有中郎筆新鐫古道旁

省署捐華要山樊適性靈身齊漆園吏人授濟南經紫气龍泉掩玄堂馬鬛扃年年椒糈奠圖像在丹靑

寄丁戊山人

髙情憐愽奕幾度宿芙蓉瓊樹海云隔瑤壇風露重晨餐憩危石旅服入深冬後夜聞笙處知從紫蓋峯

玲瓏石

險類天門鑿奇方日觀懸云移根尙濕雨滴澑成穿偃壑知靈艸窺窓有瑞煙可憐醒酒處樹木舊平泉

八月兵入京師十月廣州始得平安消息

京華愁獨坐蓬徑輟相期驚鳥南枝怨飛鴻北地思龍庭悲鼔角鳯野見旌旗此日江湖夢偏懸六月師

揷羽喧邊郡遊氛薄帝京士皆輕死戰將祇重橫行馬上靑娥慘腰間寶玦明生靈爾何苦會見掃欃槍

气倍臨軒日風生授鉞時九邊森虎旅七萃起魚麗選士皆穿札徵兵盡死綏聖謨眞不戰闗塞偃徵旗

幽薊襟喉地邊兵造次來雁門無李牧馬邑有王恢故壘秋陰澹淸笳落日催勒銘麟閣上應待出羣才

午夜聞班馬淸朝遂解圍風塵雙目短消息萬方稀保障逾靑海宸居正紫微柴門候逺使喜極倒裳衣

同易道人過霈上人山居

支公禪觀處密義許相酬白黒𨿽殊致玄無本一流經翻疎樹下茗宴曲池幽爲問浮生裏何人得此遊

師曽訪道去言至伏牛山殘雪經行苦深林乞食艱心花晴自湛身界老終閒一衲雲峯下秋來獨閉闗

過鶴舒山人別館

卻掃元非病齋心欲斷緣殘年惟翰墨虛壁祗燈煙夕露滋團菊斜陽下冷蟬漢庭今重武誰好子云玄

泰峯爲劉處士作

習靜空齋裏瞻奇仰泰峯白雲流絕壁黛色隱寒松寺與茅檐直門經竹崦重夜來淸夢覺還得聽晨鐘

從化山水六詠

羽駕今何往丹梯迹尙存窌藏金粟暗書積紫苔昏秋水淪妝鏡春風掩洞門空山人不見白露濕蘭蓀

右劉仙巖

片石橫江滸危亭駕泬■﹝氵寥﹞山煙初冪樹溪水欲平橋遊女思捐佩佳期托采蕭登臨意無限猿狖響山椒

右石鼔樓山

山色晚幽幽淸溪獨放舟輕風低舞蝶急雨應鳴鳩雞犬桃花岸人家杜若洲故園春服好應不厭經逰

右曲江

爲有云房約來探不二門雨花臨近砌山翠落前軒讚佛還聽偈看心本息言未能超忍辱聊此滌煩喧

右太平寺

側足應防險沈竿詎測深神珠浮沼面寶劍墜潭心艸樹涵秋碧煙蘿翳夕陰欲知霖雨意膚寸起遙岑

右龍潭

逺岫橫丹穴危梯倚玉虛長生畱祕訣淸隠閱仙書舄本鳬飛後羊知石起余滄桑那可測惟見化城墟

右楊溪洞

嚴何二子約予與易居士會海珠不果有詩見詒奉答

靈气方予愧眞緣子獨深片雲凝野思明月寄遐心羅网鴻飛急煙霄鶴去沈瑤臺知不逺同爾一追尋

丁戊山人再至予適泛海歸

捨舟俄見面素髮忽相侵縱有逢君處知無住世心身將靈嶽徧性入梵緣深莫動歸與興丹丘卽故林

童禦史仲良謫官南海偕隠士劉安元來遊傾蓋驛亭率爾貽贈

已向靑門隱欣從白社遊乾坤爲一馬身世在虛舟海擬張融賦丹從葛令求肯憐離索意來訪桂巖幽

槐裏歸來後蒼生尙系思史曽書直諫人久挹光儀踰嶺愁風熱攜家渡海遲想承前席問還在中興時

五僊觀鐘樓次劉安元韻

飛樓延倒景徙倚聽鸞笙樹並孤煙聳山當落日橫滄波終不極天路此時平未論求仙去深杯且共傾

十五夜同丁戊山人集泰泉先生宅分得深字

行雲隠明月華燭散輕陰南國詞臣第東遊海客心坐憐寒漏短閒愛夜杯深更聽霜空鶴翩翩送好音

同梁思伯訊陳貴吾臥病

怪爾經旬臥疎燈對影孤藥曽因病識身豈爲名拘嘆逝從星鬢安貧任澤臒莫愁過往絕人自訪濳夫

上丁日拜梁文康公祠

畫閣春雲裏參天翠柏圍虹光畱寶冊風雨動靈衣扈聖天心眷回鑾火徳輝畱侯名冠古能托赤松歸

聞梁公實得請南歸

天地干戈滿風塵信息稀暫辭靑瑣直遙望白雲歸種秫堪爲酒紉蘭可作衣蹇予猶負米慚爾息塵機

望思伯不至

北闕書難上南荒路不通爾仍淹水宿吾已倦沙蓬夢寐風波外交親意气中帝城知己絕何處托梁鴻

同吳而待楊挺秋朝天宮萬歲山登望

陟勝緣芝嶺尋幽過竹房帝鄕云冉冉闗路樹蒼蒼葉應空齋磬煙參畫閣香玉壺偏可狎何必淚沾裳

吳舍人內子挽詞

鸞鏡俄朝掩蘭閨遂夜扃路塵昏栁翣山雨泣松銘精衛魂終在潛英夢豈靈空餘潘嶽賦惆悵不堪聽

詎是朱顏攺還悲白髮催未聞封石窌誰見返瑤臺瑟共湘靈鼓舟從易水回江蘺應可薦詞客有餘哀

秀林亭爲王舍人桓賦

風煙塵市隔花木俗情疎閒愛尋漁艇靜宜看道書岱云翻迥野泉水灌淸渠羨爾髙齋客持觴常晏如

秋雨夜過公實

急雨驅殘暑蕭然夜掩闗秋聲過亂竹涼气殷空山紫署君期入靑門我暫還庭前桂花發曽憶幾人攀

懶性過逢少襟期祇見君雄心頻說劍淸夜且論文露早虫偏切風髙雁數聞便應欹枕臥時事日紛紛

隠幾不成寐蕭條來朔風髙城翻落葉逺浦滯寒鴻意愜新涼後杯深永夜中因君愛疎散三徑數來同

招梁彥國仲登二子

江湖羣盜滿搔首嘆離居舊好誰憐子新篇獨起予風前停野酌雨後剪春蔬不負山陰約柴門更掃除

拙淸樓聞笛

窈窕邊城思隨風下隴頭數聲山石裂一曲暮云流候雁霜前苦江楓露下愁庾公多逸興今夜在南樓

歐楨伯招余過艸堂不赴

擬尋雞黍約逺赴故人招落葉千山暮孤村一水遙天寒收橘柚歲晏罷漁樵未得同攜手新林過板橋

和中閣山人守歲

寒雨轉霏霏更長燈燭微風塵孤劍在江海十年歸短計惟收秫淸時屢食薇相看春色好花竹滿林扉

列炬照前庭分題尙未成風煙稍欲斂河漢淡將傾短褐南山夢長纓北闕情行藏俱莫問披豁任吾生

藥室六詠

未暇浮滄海淸思一室中飡霞歸絳府食柏變靑童采藥幽禽導棲心靜者同方知靈骨異飄舉欲乘風

結構緑蘿陰端居懷古今豈能隨橘性暫覺逺蓬心亞樹猿爭果窺玄鶴應琴世途俱冥絕惟有羽人尋

上士遺丹訣中年遣世情九光飛素鞅五嶽煉眞形緩步隨罡斗齋心禮太淸自能超浩刼何必訪蓬瀛

卜築𨿽方丈靑溪合自然壺中乘倒景枕內叩靈篇龜腦方和藥龍胎定假年從來山澤裏別自有儒仙

金門𨿽可羨雅志在玄虛身世了非我琴尊不願余行吟朱實落散帙緑陰疎幽獨園居懶尋山或起予

山林成獨往未覺興情孤作賦懷嘉侶忘言據槁梧冰肌仍綽約金液豈凋枯始信風塵外藏身有玉壺

別黃幼章南歸

客程猶萬里旅服已三春倦馬風塵色離觴江漢人病兼吟落葉愁復泛長津白璧誰持贈還家慰所親

贈王文純

玩世吾應拙逃名爾更迂夷門人豈識燕市酒曽沽白首矜然諾黃金信有無歸來江海日能﹝闕﹞

潞河風雨驟作

自笑浮生拙飄飄信客槎波濤翻陸海風色慘平沙岸圻應防燕林昏不辧鴉江湖成穏臥無夢到京華

黃子鋪

京塵猶未逺野落自蕭騷田父頻驅雀居人半帶刀牛羊斜日下蓬堁朔風號苦憶南窓下壺觴只自操

董子祠

古廟丹靑在幽人此重尋浮雲碣石外落日廣川陰壁尙藏書古庭猶積艸深因憐不遇者此地倍沾襟

狼口阻風

斷岸悲風急停舟濁浪深千山低野日孤樹繋春心客邸頻炊玉行囊屢探金無能慰離索箕踞向秋陰

同徐郎中吳給事訪李使君郡齋得雷字

故人千里至落日一尊開天合孤城雨風驅大﹝闕﹞

﹝闕﹞劍豈應孤

歌風臺

萬乘威靈逺千秋伏臘思古墻陰薜茘寒雨濕旌旗湯沐山河在光華日月垂豎儒逢世難流恨大風詞

集姚元白市隠園

江山余故國水石到名園艸色幽亭合雲光曲沼翻狂來猶說劍亂後此開尊一罷濠梁詠襟期誰共論

題余伯祥河亭

髙齋開白下疎樹倚靑溪竹露秋逾滴山云晚漸低漢京班氏學剡曲戴顒棲念爾風流在令予戀解攜

過黃淳父旅寓

烽火不堪論相逢但酒尊悲歌同易水長劍去吳門世事窮愁過貧交古誼存銷魂憐此別江路聽淸猨

姚園席上贈吳山人子充

劇談修竹裏共指白雲期四海無家日千山獨往時故人蟬冕貴久客鬢毛衰欲把吳鉤贈飄零念路歧

永興寺訪吳僧福懋

斂屨穿深竹牽蘿過石橋僧來經茂苑寺古記南朝暫住因烽火將歸駕海潮誰言緣易斷翻遣別魂銷

同黃淳父登雨花臺

髙座翻經處捫蘿試一登羣峯當暮斂萬象入秋澄樹色分蕭寺松風起漢陵傷心烽火日樓櫓在西興

過陳時億兄弟畱酌石亭先生之子

江左應才窟三株獨出羣交情原白首器業自靑雲萬事銜杯失千山把劍分龍門吾敢托生已後陳君

避兵靑陽將軍灘

已是愁風景兵戈復路難鬢毛今日變衣袖幾時幹山水還鄣郡奔亡自楚冠酒樓蕭索盡誰遣客愁寛

送林元育之仙遊

何氏乘龍處芳湖澹不流煙霞異人境鸞鶴下眞遊扇枕黃香戀巖泉謝客畱石牀須汛掃吾欲訪丹丘

送蘇仁甫之永安

君去延平郡傳經有舊蹤靑山藏九島紫气抱雙龍傲吏當淸世閒曹擬素封裁詩多暇日能寄海云重

同思伯將逰石室山經石門作

秋風揺落後水國掛帆逰壁壘成千古江山空四愁浦云移逺樹汀月送行舟不用歌叢桂王孫自滯畱

泊靈洲寶陀寺

荒亭圍樹色孤石攬云根野水寒侵岸漁舟夜到門霜楓閒共倚沙鳥靜聞喧不寐看山月秋聲滿給園

至三水江雨驟作

雞犬依茅屋魚蝦集市門峽山髙浪隠桂水細流喧雨枕聽更臥江船把酒論丹梯知不遠飛夢躡昆侖

渡峽

滄江流正急山勢劃中開絕壁交靑竹寒冰滴翠苔樹翻棲鶻動藤接飲猨哀不爲耽形勝能無夜雪回

嵩臺

景絕因江會樓髙更得名山回到海色樹殷落潮聲日影朱旗直風含白氎淸憑闌聊引睇誰悉古今情

宗呂二牧宴於孝肅堂

詞人今嶽牧能吏豈閒曹象郡烽煙淨龍門气色髙淸尊開暮雨虛檻俯秋濤不共南樓夜誰知庾亮豪

尹明府雨中邀飲

漉酒能畱客柴桑意緒多疎花明雨檻髙棟隠星河檐雀窺尊喜城鴉接翅過不愁沾濕重餘潤入煙蘿

宗呂二牧邀逰石室山

錦石分瓊島蒼山轉碧流巖泉髙迸出云木曲相樛棧絕應防馬崕懸穏系舟謝公今在郡何似永嘉遊

鶱飛心屢動回復意空迷山勢移舟失雲光避席低黃花粘岸細錦樹得霜齊風起長林暝淸尊未解攜

金牀何窈窕玉乳細堪捫苔蘚深題刻風雲出洞門幽仙閟絕景弱水斷孤根服食畱眞訣惟應靜者論

山水何來暮賓遊賴此同波濤恐謝傅風月醉山公竹日停深翠楓霜倚薄紅淸笳莫更奏簫鼓出巗中

宗呂二牧復飲餞於嵩臺書院

誰言千里別復此一尊畱意气深投轄聲名起共舟風江宜晚泊云嶠罷東遊一掩蓬蒿徑蕭條桂樹秋

唐寅仲以李公麟瓦研見遺謝答

一片陶泓質曽經洗玉池文章今日事模範古人師雨濯金星出苔侵玉筯欹連城何用假投贈比瓊枝

風泛崇蘭圖

在室偏同气當門偶自防祇憐幽谷性莫嘆後時芳作佩馨彌久裁書葉正長佳期頻悵望南國有微霜

楊祠部宅送陳玉叔之淮安

故人遙擁傳炫服且還鄕芳艸經吳緑淸淮入海黃離襟分夜月官燭照西堂祇益風塵夢隨君郢路長

瑤石山人稿卷五

●欽定四庫全書

瑤石山人稿卷六

﹝明﹞黎民表撰

○五言律詩

答吳明卿見寄

兵起黃河日余歸嶺嶠時風波一失勢歧路轉相悲白鹿成長往靑雲恐後期羅浮故無恙來把桂松枝

同歐楨伯梁思伯逰西樵山夜宿浦口

近戍津亭暗遙村獵火孤秋風吹日夜客思滿江湖夢怯魚龍起愁聽雁鶩呼蒼茫問前路吾已愧長途

鐵泉庵

鐵壁臨千仭乘危更一探瀑前安茗竈松杪出花龕鶴憶窺殘帙猨經伴夜談誰能開文室招隠南山南

翠巖在碧雲村外

靑山開斷岸千尺下嵚崟風起碧雲亂虹流白日陰藤蘿爭裊綴魚雁悅髙深縱有桃花發應無俗駕尋

下山復題雲谷書院壁

何年招隠地綺構出林端石磴蒼煙濕雲門白雪寒地因霞外僻天到谷中寛有約重攜手髙臨百八盤

同吳而待張中卿兄弟過崇勝寺

一徑逺塵囂孤峯坐閴寥霜林依斷岸江浦入寒潮艸自香臺積花隨寶勝飄禪心無起滅持缽過淸朝

寄劉安元

戎馬闗心日誰能問隠居想過天竺寺還著茂陵書鴻雁經年至風塵兩鬢余梅花難逺寄吟望獨愁予

逰羅氏園池

芳園窮落日山水有餘歡早歲知懷橘淸秋共握蘭風煙向浦盡花木隔池看爲戀幽巖桂塵冠且未彈

同楨伯泛芙蓉溪

錦水經寒淺扁舟任興行幽花兩岸紫殘照一湖明遊女行歌艷漁翁對影淸芳洲多杜若搴望若爲情

梁少傳館詠拒霜花

簇簇繁霜朶深秋開正齊纖濃隨落日結束對幽棲客屢停杯坐詩頻摘葉題試看臨水處何似若耶溪

少傳期集琪林徐道士館得靑字

采藥何時返乘風此暫停入門桐樹長到院薤叢靑碧海藏城市瑤壇見日星過逢元勝侶能爲寫黃庭

心逺亭聴陳公載彈琴

阮公操緑綺梧竹對髙閒白雪流深壑夕陽明逺山幽襟散物外餘響出林間興到悠然處披襟未擬還

送穀子遷還姑蘇

萬里尋師去滄波肯暫畱嶺雲經古寺江路入新秋瑤艸應堪拾丹砂不易求歸逢明處士沽酒話羅浮

泛石門溪

往來皆任興屢進石門溪雨气籠山淺江云過鳥低稻田多汲竹松火更蒸藜𨿽共漁翁宿桃花路卻迷

劉僊壇【羅浮雜詠】

坐出千林杪壇荒累刼餘煙霞歸內景天地入蘧廬白石畱禽戲蒼筠篆鳥書無能探蕋笈歸路獨踟躕

朱子庵

靈飛超浩刼珍館寄幽尋水引山門逺雲藏磵戶深靑精堪度世白日此修心洞口風雷起鸞笙下翠岑

黃子書堂

白業畱孤墅靑山蔽數椽鳥曽迎木客花更挹蒲仙瓢掛縣蘿壁茶烹滌硯泉猶疑散發處長誦紫苔篇彩

云軒

﹝闕﹞

﹝闕﹞翠向人開

暮春張考功助甫邀逰韋氏園時梁舍人思伯偕至

逺眺山河盡孤吟水竹偏髙云攙樹密野日避花鮮徑石欹相帶巖房曲對懸貪奇收客淚畱醉夕陽邊

勝事傳韋曲幽尋我輩能臨風觴酌緩落日興情增畫壁逢僧問丹梯引蔓登故侯應不賤瓜地有東陵

大野臨燕趙躋攀意自豪雲沙千堞暗松柏五陵髙西日愁相對南音醉懶操菟裘無處所彌覺此生勞

脫帽當松頂移舟傍竹陰豈知靑瑣客還有緑蘿心思苦詩篇警情忘酒盞深寥寥山吏部千載此知音

林壑晚逾勝風塵逺暫忘物情嫌骯髒吾意在耕桑敗葉虫行篆濃花密占房浮生堪濁酒窮逺任蒼蒼

列岫當空倚三峯近席攢碧滋苔蘚色陰益石池寒日費壺中藥天遺象外觀卻疑幽絕處堪掛野人冠

海柏南方得名花上苑移露添垂徑實風亞出墻枝采摘情都盡飛騰意轉遲芳菲應可惜停騎待成詩

布地千金積邀歡一徑開花光揺解佩荷气送行杯水蹙昆池動云移碣石來飄零猶壯觀肯作雍門哀

芳園爭倚並幽事此中多時序花飛甚身名老去何天遙金馬署星動白鷗波我去尋黃綺相思在薜蘿

過姚上捨伯子艸玄亭

憐君花樹下復有艸玄亭山色墻頭出宮雲雨後靑聽鶯移逺杖相鶴檢仙經誰測風塵裏沈冥有客星

官舍雜詠

多病年方覺淸齋日頗長槐陰閒閉合竹榻靜焚香宿鳥爭移樹疎花不過墻幸無塵牘擾幽事足徜徉

懷紱初爲吏修心未到僧流年穿木榻長夜伴燈檠懶出從題鳯慵書誤畫蠅款門逢酒伴勝飲玉壺冰

蘭省𨿽淸祕蓬扉自泬■﹝氵寥﹞編籬多緑槿間樹出紅椒客至常班艸觴余自掛瓢茹芝聊復得空費鶴書招

不堪驅世事祇足稱閒居叩齒淸朝過科頭累月餘墻隈常置筆帳內苦無書𨿽羨侏儒飽終年免負鋤

知有看花約春朝更不眠蓋多從雨借屐自上山穿得俸寜供醉謀生亦任天校量終歲裏常在習池邊

官箴渾不解俠气頓能銷素髮嗟垂領紅塵屢折腰世情飛絮過鄕思斷蓬飄爲甚抽簮未山中少藥苗

灌園常不仕沿牒偶爲官夜宿蕓香閣朝看苜蓿盤艸玄能尙白煉骨未成丹終擬藏名去墻東老鶡冠

潦倒時堪棄淸狂自懶醫生涯千日酒歲課五言詩倚樹常趺坐逢人或解頤汗靑吾豈敢賴有子云知

𨿽然稱校理筆研久生塵白虎多同異金門自隠淪桂薪從度日楡莢又殘春斟酌浮生理須尋漉酒人

髙枕從吾拙卑棲樂性全豈無洴澼計不受綈袍憐野客猶分俸當壚更覓錢管弦何處樂夜夜似西天

紅葉侵階出靑楓夾陛飛春風開紫閣月朔擁朱衣端拱封書少淸關接士稀驚心垂象下江海客星微

故山多勝絕歸夢不須占竹長成髙格松靑墜古髯種園芝自給煮石火頻添何日拋簮紱迎暄在短檐

同吳明卿遊大覺庵

風塵不入寺花木自爲林赤日淸涼地靑山吏隠心古藤垂屋角獨鶴占松陰車馬長安客誰能向此尋

張肖甫宅餞別髙右丞伯宗得杯字

長安殘雪後復共故人杯揮手闗山逺離心歳月催樓船過澧浦羽獵上京臺應念遊梁客金莖首重回

張肖甫洪從周過款山房

天涯殊物候猶未換春衣花事看將半故人逢漸稀過云傳旅雁乘月啟山扉幸有尊中酒能忘賦式微

同肖甫夜宿龍華寺

曲水通龍沼荒塍次鹿園風塵湖外斷雲气島中騫靜院鳥雙下寒檠客對言誰知朝市裏叢桂得扳翻

相期禪客話髙枕白雲層月色千江水山門七祖燈鐘聲散落葉壁影掛寒藤欲續良宵興塵勞恐未能

郭山人次甫從東海來將遊北海畱止軒中因贈

雙屐帶莓苔新從日觀來山川遊子夢風雪故人杯龍性應難馭鸞情不易媒莫言成獨往髙浪駕蓬萊

采藥三年別乘風萬里遊可憐叢桂約又過菊花秋大夢君先覺多岐古所尢魯連空蹈海何似駕蒼虯

陳侍禦道襄招朱陳二使君同集

雙鳬猶暫駐驄馬復同遊入夜城陰靜將春雪意收月曽千里共興作兩宵畱何處吟莊舄淒風起鳯樓

溪南別業爲萬考功言卿賦

自有山林性能將物我齊剪茅成野徑披荔待幽棲輞口茱茰沜芳洲杜若溪何當接衡宇琴酒日相攜

日暮鳴橈去溪流幾許深自隨明月往應少世人尋水石含幽意魚鳬識賞心漆園元寄傲何事掛朝簮

憑眺因髙盡虛明與水宜緑蘿垂雨幄叢筱罥風絲島嶼通桃徑壺觴到習池因知竹林下不減上皇時

昔年云臥處尙有讀書臺墨沼鵝羣浴蒼苔鳥迹開洞門扃館宇磵戶出風雷誰識東山意曽招隠士來

姚元白以玉華石見遺兼枉髙篇奉答一首

幔亭一片雪迢逓削孤峯云壑有千態丹梯知幾重瑤華君輟贈金簡我遭逢好駐壺中景他年煉玉容

同思伯攜酒訪文壽承辭以事弗果文有詩見貽和答一首

長安才日下猶阻使人來便欲籠鵝去空成騎馬回尋盟須夜雪畱興待春杯莫謂靑氈冷東風有落梅

和徐子與答郭次甫折梅相贈之作

何處來芳訊春風把一枝薄雲千澗暝深雪獨行時策杖香隨至開尊影倒窺羅浮虛月色此地有佳期

同子與過善果寺訪吳約卿時濮陽二蘇在席得臺字

稱心遊野寺攜賞上春臺日色催停騎花枝笑舉杯吏閒方外得山好雪中來暫過𨿽乘興翻成倒載回

雪中同約卿過子與

出闗愁日暮踏雪喜新晴酒挹靑驄客詩傳白雪聲徑花沾濕重檐澑滴階平此日衝寒興還因下榻名

十三夜過蘇子川兄弟

殘雪畱寒在空庭占月多玉珂停上客紅袖拂淸歌劈杏調香酪分杯試海螺謝家兄弟好鄰並忝羊何

憶歸

久客念將歸重嗟筋力違蘼蕪長送客荷芰未裁衣白首貧交少靑山舊業微傷心同海燕懶向畫梁飛

曉經西苑

玉樹曉靑蒼瓊花接混茫回風吹雨气曲磴落雲光薜茘揺珠网芙蓉暗石房魚龍無祕戲雙鷁鎖朦廊

送江山人遊岱嶽

暫拂緇塵去將扳嶽頂行布裘經雪綻藜杖入山輕奇字捫蘿識新詩望日成路人驚骨異疑是羨門生

過範子宣得山字

解鞍尋竹下逸客況同攀一榻成云臥雙輪對雪山籠鵝方點翰貰酒且開闗城市逃名得扁舟未羨閒

送董孟材

燕臺收暮雨楊栁變繁陰以我思鄕淚知君久客心雲門攀嶽近汶水到家深羽獵看成賦髙標在桂林

同尹王二僚長夜直禁中

偶同金馬客儤直鳯凰城景气浮瓊島春星麗玉衡繚垣疎樹色曲水細流聲獨夜難成寐齋心捧大明

同楊邦彥徐子與過汝和雪舫集

芳菲不可度幽意與誰論夜雪畱孤舫春花入酒尊風塵容倦客湖海共淸言興罷各分手靑山落薊門

韋園別子與得談字

賓禦促徵驂離觴且共銜春風吹杜若野日上松杉郡外嵩髙色尊前史漢談竹林吾黨在何必羨江南

張玄超諸子集借樹軒得春字

門多車馬塵行徑且逡巡滄海風期在長安冠蓋新燕來茅屋雨花暗玉河春莫厭尊中酒靑山別故人

蘇子川宅觀芍藥得枝字

爲掩羣芳色開花獨後時靑扶承露蕋紅妥出闌枝綽約東鄰子風流鄭國詩合歡還有恨名字是將離

送盛少府烈忠還長興

金門逢傲吏知住五湖潯洞壑蒼山逺雲門下篛深釣舟移栁浪茶具在花陰倘遂抽簪興雙鳬共入林

次甫將遊北嶽有期復過軒中同作

將還滄海上復共艸堂眠藥籠金鵝蕊藜燈白雪篇浮沈官自拙骯髒爾相憐三徑容歸去何須問俸錢

送梁思伯使雲間兼歸嶺南

尊酒促鳴珂雲間擁傳過王程千里逺秋色五湖多拜手辭金闕淹情寄緑蘿鄕心將去雁隨爾渡闗河

李伯承張玄超月下過軒中

竹簟因風敞蘿衣過雨披故人來此夜詞客況同時墜葉驚風早歸禽選樹遲煩襟何用滌玄論自相宜

省中卽事

蹉跎成白髮不敢嘆爲郎飽食知才忝髙眠苦日長渇思金井凍坐戀玉墀香不記頻來往藤花又過墻

送陳子野之崇仁

榮君非薄宦所貴在經奇山續匡君傳亭尋孺子碑行藏多任性詞賦不逢時會看雙龍气沖騰向赤墀

送梁彥國之灤州

擊築悲難盡揮杯路向分山藏到海郡樹引入關云才大人稱屈時明主好文白麟奇木對前席待終軍

送李仲連任趙藩審理

桐葉隨王命丹書遣侍臣出闗迎紫气飛蓋起黃塵樹擁叢臺月花餘鄴水春從來豪俠地授簡尙詞人

招姜主客宗孝王杜二舍人王項二文學吳沈劉居四山人集借樹軒

蓬徑畱嘉賞風塵得友生白雲窺夜酒明月照鄕情葉應孤砧響星浮萬堞平歲華空荏苒莫厭管弦聲

帝鄕星漸攺燕谷暖還遙心事邀歡盡年華賴酒銷花枝隨起舞月色破孤寥聚散浮生易難忘是此宵

同王儀甫過水塘庵

入寺已昏黃紗燈照上方寒冰膠積水淸梵響空廊頌酒襟期洽懷山夢寐長不辭風雪夜攜手共云房

得張廣平助甫書

經年傳尺素入手淚縱橫白髮生鄕國秋風到郡城著書千古事作吏眾人名謫去方年少懷沙莫愴情

雨【時計吏後作】

短日仍多雨輕飛似暗塵病逢寒食夜書寄故鄕人節物頻年異衣冠後會新聖朝容拙宦又過五陵春

聞徐子與解汝寜太守

一麾猶未達多病遽隳官豈爲才名誤終傷世路難河濆歸客騎苕水濯塵冠猿鶴應相語空山得歲寒

上巳雨夜王儀甫吳約卿杜從殷見過時王將外補

泛羽逢今夕春陰未有花鄕心隨去雁城柝亂棲鴉聚散京華夢飄零漢使槎朋知靑瑣滿前席莫言賒

李伯承將之謫所同吳約卿歐楨伯攜酒過訊

星斗正闌干春風夜復寒歸心牽濮水別酒共長安流落詩名在驅馳吏道難莫言捐玦易曽著鵕■﹝義鳥﹞冠

送王正意之任懷慶

不薄王門吏知君屬數奇圖書觀洛日車騎入梁時沙覆經秋艸風髙積雪枝河堤回首處碣石暮云垂

約卿授館楨伯攜酒過訊

風塵疲上謁幽興屢難忘斂屐穿深竹移尊過艸堂流塵經雨淨微月逗雲光誰下南州榻相憐有異鄕

過劉刑曹仲恭出先世所藏名賢翰札相示

華省歸常晚明燈坐不遲雨涼新艸徑風靜落花枝物論中朝在文章故老貽西園叨勝引淸夜可無詩

佛日過顧汝和觀栁公權書蘭亭禊帖同許元復文壽承姚元白集

欲尋修禊事屢問辟疆園車馬塵方靜鶯花日稍暄饌蒲供早食班艸對淸尊莫謂過逢易三生此共論

楨伯以西山紀逰諸篇見示因書其後

聞追金馬客振錫萬峯陰西嶺元天竺東來是佛心梯樓還見日絕壑更捫參歸詫風塵士探珠自寶林

遷居

沈冥無所適燕市又移居廡下從棲泊蓬門倦掃除炎風時展簟涼月乍窺書猶說金張第登龍日不虛

得家報云嶺外焦旱殊甚深有漁樵之憂賦此

近得家園信羇人易愴情四郊多壘戰三月廢農耕婚嫁謀多拙漁樵計未成誰憐炊桂者猶自滯秦京

同許長史殿卿姚鴻臚元白歐文學楨伯逰鄭氏園池

何處移觴得欣逢出郭晴林光披霧逺樹色入池淸喜客禽爭聒穿花日逓明𨿽然萍水地攜手一交情

逼仄緇塵裏玆遊屬興奇梯云花落樹伏檻水平池暝色催歌起涼風返棹遲分攜還此日須憶桂叢枝

姚元白將還金陵同顧汝和兄弟歐楨伯過訪

伏熱應難避幽尋重有期蓬門經雨靜旅館見花遲世路歸能早才名宦獨卑飄零五湖約杯酒又何時

約卿自邯鄲回同楨伯過訊畱酌出示張助甫所寄書

三徑促行杯單車逺道回涼風披菡萏深夜坐莓苔洛水雙魚至晴天一雁來碧雲何處所乘月故徘徊

約卿自北嶽回以廟碑見貽

絳節淩虛上行吟已日邊樹窮沙磧外石墮寺門前雲气扶雙舄泠風下列仙相逢嵇叔夜猶枉紫苔篇

獨坐

觸熱還騎馬乘閒卽掩扉鄕愁來伏枕雨气入秋衣薄祿勝漁獵貧家望蕨薇簡書聞遣將爲解掲陽圍

七夕約卿攜酒邀過楨伯館

北斗拂闌干涼風下露寒新妝初學鳯彩女正乘鸞別恨良宵促來期隔歲難誰憐金屋裏猶倚桂華看

雨夜姚元白歐楨伯攜酒過訪

杯酒銷餘日茆齋坐夜淸疎砧風外急孤燭雨中明鄕國傷多事浮沈笑此生問奇吾轉愧難得是交情

楨伯館同詠秋雨得靑字

蕭颯含悲思那堪倦客聴風煙驅慘淡木葉應飄零逺樹先浮白重巒驟失靑停雲無濁酒誰爲遣沈冥

助甫夢與余泣別見寄

謫宦人情異新秋景物悲別離如昨日少壯豈前時易水風猶慘闗山月屢虧故園嵩洛畔攜手莫教違

伯常攜酒過訪僦居

載酒蓬扉下烽塵正此時將軍勤破敵野客廢談詩久坐叢花爛狂歌白氎欹邊塵猶未靜吾敢道歸期

奉命至西山墳園

回首長楊苑風霜始覺秋靑山低捲幔寒日淡披裘楊栁兼村落菇蒲有釣舟佩魚𨿽漢使還得采眞遊

宿艸經春長新阡近郭多彩銷團扇粉香盡舞衣羅陌上花如綺雲間月似蛾繁華今不見遺恨雍門歌

陳侍禦道襄宅離夜遇雪得零字

把袂風塵日燕歌且共聽客心寒易愴離夜酒長醒蕉茘經持節江湖感聚萍黃金交誼少垂白任飄零

陳憲使少巖之西越附寄捨弟書

偶逢銅柱使一寄嶺南音鄕思楚云碧江帆漓水深名途誰薦士歧路我沾襟不似西飛雁隨君到桂林

歐楨伯館夜別梁彥國還盧龍

東閣多奇士諸侯有辟書豈知殘歲別仍臥茂陵居絕塞燒荒後孤城雨雪余飄零今夜酒難與故人疎

閱軍池河度淸流闗

赤符曽破敵紫气復臨闗千古興亡地中原指顧間浮雲隨馬策落日照刀環逺愧輕裘者銘功上峴山

同盛仲交宿黃崖嶺

荒村無雨蓋枕藉向田廬汲水初蒸黍燃肪可照書山雲遮戶密松韻過窓虛寄謝牛衣客勞勞且駐車

閩警

干戈愁越駱閩海更堪憐篁竹頻依險鯨鯢共戴天未收熊耳甲莫費水衡錢痛哭謀臣疏珠厓肯棄捐

得仲弟西越書云有掛冠之興予亦請告期暮春可聚故園賦此訂約

北闕無媒者南音只自操向人肝膽露爲吏愛憎勞藥餌丹砂少山林白霧髙故園茆屋在相見接春醪

銅符如可解皂帽肯歸遲迂拙人皆笑功名我自疑花應團北戶鳥亦戀南枝何必山陰守將歸發誓辭

聞吳明卿上計以禁例不得相晤賦此寄懷

流落閩中使生涯近始聞淚收江北雨身老越南軍積思生春艸新愁隔暮云倘攜延水劍猶可報明君

墜馬臥疾遣悶

寒冰方內手蹇劣亦長驅豈意千金堰翻成九折途過門勞客問策杖待人扶試探囊中俸東鄰酒肯沽

明卿自閩至晤於吳約卿官舍

一自遊梁后相逢又郭門酒因多病廢詩許故人論霜雪驅單騎星河望九閽莫談江海事羇客恐銷魂

曽子玉比部召飲同楨伯集

歲晏驅羸馬過逢亦少期偶從官閣裏共和法曹詩掃葉當風牖銜杯摘露枝琳瑯欣觸目畱醉願歸遲

姚元白自金陵至遇於慈仁寺方丈

共憐千里約還向五陵逢行徑尋黃葉棲禪問雪峯詩篇新滿紙旅思夜聞鐘君看雙班鬢知餘萬事慵

同蘇子川歐楨伯訪吳化卿姚元白於慈仁寺

二仕逃禪處人誰訪薜蘿穿林驚雪重梯閣見山多候騎花間並棲禽竹下過云房未寥寂紅燭對淸歌

送姚元白考績還金陵

賜舄旋南省歸軒背北風故人靑瑣隔江月白門空酒熟逢殘臘花開覓舊叢因君憶鱸膾攜手問江東

曽子澄過訪招楨伯同集時子澄將之塞上

論交千里日不獨旅情親夜燭長安酒徵衣北地塵榮途吾白首風景是殘春欲贈無奇策西秦別有人

亦知分手易杯酒問前期怨別難成賦從軍更有詩孤鶯將薄曙殘露尙明枝回首天山夜聞笳憶此時

孔子河逢劉徳卿

髙士藏眞處門迎孔子河靑山經楚暮涼雨到江多白髮生行路淸樽對放歌回車千古意今日共蹉跎

秋夜山亭答潘少承

別離欣把袂披冩共登樓木葉千山雨虫聲四壁秋酒緣多病止榻爲故人畱已似嵇康懶那堪復逺遊

蘭燻香

嶺南有嘉卉曰樹蘭者枝葉扶疎髙可尋文春秋始作花如穂气甚淸馥類今時所謂蕙者以諸香雜燻之逾時則蘭气盡入香中矣余之金陵姻友有遺此者偶盛仲交諸子過余出爇之咸詫以爲奇也因述其狀並系以詩用仲交韻

嶺外多奇樹扶疎異澤蘭空山徒自媚中土不曽看色奪靑綾被香宜紫籜冠攜來經萬里猶結故人歡

瑤石山人稿卷六

●欽定四庫全書

瑤石山人稿卷七

﹝明﹞黎民表撰

○五言律詩

元美攺席於浮玉山同作

靑山行不盡轉入道場幽孤塔云相拄雙溪水合流舟移石不礙星落影還浮俯仰看今古能無憶醉逰

雨中畱宿張幼千家

秉燭坐淸夜攤書共艸堂疎砧秋思早微雨客衾涼雞黍成良晤風波忽異鄕覊愁稍披豁觸目見琳瑯

不爲愁風雨還因戀解攜途長思老馬夢短怯晨雞離思中年惡音書後夜題片帆何處落邗水易東西

廣陵旅捨歐楨伯陸華甫黃定甫過訪

艸艸簇蔬盤還追燕市歡云停髙閣暮雨過大江寒貧賤交情在風塵昭語難行裝戒前路誰問客衣單

同定甫遊李鳴卿園亭

世事足悠悠因君復漫遊行隨修徑轉坐占小亭幽艷蕋晴堪摘淸池夏不流詩情餘白首云臥恣丹丘

謁董子祠

英風憐馬上間世覩人文玄冕加繁露靑衿仰慶雲詩書維漢鼎柱石奠淮濆東閣多奇士寥寥竟不聞

銅瓦廂謁大禹廟

徳水千年在誰能忘禹功金堤非舊迹銅瓦見新宮野著滄涼日林交慘淡風路岐何用感王气滿關東

冬夜過許計部官舍

壯心憐歲月濁酒話平生古院疏槐影髙樓畫角聲孤蹤懸北闕倦翮思南徵惟有無衣客同君獨夜情

趨順義縣

使者正乘軺東行上郡遙闗門臨井口城堡落山腰岸遠沙如雪風悲水似潮客愁何處著寒月助蕭蕭

內園停使節地主敞華筵釃酒黃粱薄登盤紫芡圓軍聲飛鳥外鄕思捲蘆邊向夕無探騎平沙直際天

洪勝寺

野寺逢人少殘僧乞食遲古墻花不發叢薄鳥兼悲沙聚看塵刼天長立暝時伊吾慚撫劍剜艸讀唐碑

峪口

翠削龎峯峻髙蟠鳥道孤東西分幕府沙艸滿平蕪牧馬閒千匹當闗用一夫傳聞漢諸將猶議塞飛狐

過眞如寺幹上人訪蔡文學子畊

霞蹤成海客休暇愜相尋累刼空彈指千言是說心當門官樹直隠座佛燈深階雪方盈尺何人候少林

杜比部遣惠瓶酒白魚

碧酒雙絲絡銀盤小白魚味全勝冷炙情獨重春蔬凍瓦封霜後晴檐曝日余賴君能好事難並太玄書

答陸山人本仁

三年無一字夢想落滄洲不遂金門謁還從廡下游春生瓊樹館天遠洞庭舟薄劣風塵裏空慚駿馬求

紫荊關

徑轉蛇盤險云連鳥去長山桃微著紫沙栁不成黃重鎭臨天府神功劃大荒金城誰獻議老作尙書郎

宿關城公署

深院靜松筠喧喧鳥雀羣窻明猶瞰雪榻冷半侵云入夜風聲異邊闗气色分更長夢猿鶴不解賦從軍

飯銀釵嶺館捨

云蔵千仭壁日落數家村節冷無煙火沙幹乏水源山家供麥飯野邏具醪尊稍喜臨邊靜垂鞭出此門

戧風嶺

沙泥拆雨岸細路轉堪憎去馬衝風色徵衣掛石稜疲兵時偃臥古堠更陵乘賴有銷愁地雲中嶽色層

至王家莊風沙驟作

知是山陰近風威特地寒驚沙鳴索索落葉聚團團鐵笥腰間重戎衣馬上難章臺冶遊子不向塞垣看

渡桑幹河

古渡是桑幹徵人曉渉寒鳴笳喧聚落帶劍擁材官霜雪經行盡煙花出塞殘春衣猶未寄空倚月輪看

西行詠懷古■﹝夾﹞

神龍困泥淖燕雀反見咍如何赤帝子遇窘白登臺謀臣𨿽幸中魚服幾殆哉不見芒碭气陰風千里來

右平城

佳兵古所忌奇智人不親武靈何倜儻變服詫彊秦禍機起牀笫興亡由一身惟有邯鄲道千秋狐兔塵

右靈丘

傳道荊軻裏町疃皆故丘隴樹無西指易水猶東流賢愚等共盡爾獨報君讎叔孫何首鼠詭對乃封侯

右荊軻宅

懸空寺與北嶽相接

隠壁金繩起依山翠殿安兩崖分嶽色百丈下風湍云狹牽衣過天長仰面看石樓遙似畫歸去濯金盤

大云寺在靈丘縣門對太白峯

誰知沙塞裏亦自稱禪棲雪漲晴沙合山欹晚堞低多歧分客路一宿憩招提才有安心處闗門又聽雞

同翟孝廉廷楠宿北嶽頂

貪奇猶未巳■﹝礻業﹞被宿諸峯入夜驚棲鶴知君是臥龍投杯臨瀑水臥簟展靑松自覺非人世煙霞衣袖重

橫翠樓元將張柔所建

髙樓當絕塞春望轉氤氳百戰全燕地千重大漠云控弦無敵騎飲羽憶將軍老去親戎馬悲笳向夕聞

答栢山人

邂逅夷門客懸燈共和詩竹齋鳴雨歇臥簟曉涼披肝膽平生是風塵此晤宜夜闌渾不寐五嶽起予思

秋夜楊懋功宅同王敬美諸子集得春字

白露沾衣重涼風送酒頻二京多賦客【王楊二君與予俱曽官南省】七夕會佳人月隠長河色花餘小苑春合並良不易畱滯任緇塵

七夕別張羽王得平字

隠樹風初起臨階月乍明故人千里別仙媛來年情爽气侵鸞扇輕陰下鳯城惜無雙寶劍濁酒見生平

祝樓張封君挽詩

老萊堅隠操襄漢接衡門徑竹餘千畆籬花具一尊气俄金馬淡星竟少微昏萬里生芻淚遙遙寄楚猨

遂初堂爲尢茂先作

何年遺邸第軒豁水雲鄕玉乳斜分澑靑溪曲抱堂虹流奎畫在日曬竹書光欲榜遊吳楫名園偶辟疆

別捨弟惟仁南歸

聯牀初引興■﹝皷上卑下﹞皷忽驚心售玉空燕市思家祇越吟微名人競老古調獨何深失路惟堪念先予到故林

送王百榖還吳

才名天亦妬連蹇似君稀得病因成賦還家憶授衣秋蛩吟共苦霜月影同依舊識平津邸無嗟此道非

送管建初

十上貂裘敝誰能老漢關祇應巖下客長望日邊還獵火明秋塞河流直故山身閒且歸去名姓在人間

寄吳惟善陸本仁二君

五湖秋望遠懷古意徒深爾逐闗門吏猶懸魏闕心相思如夢寐得句動沈吟愁絕荊溪上菱歌不易尋

黃定父自維揚至過訪旅寓

古誼惟君獨徵途訪我遙夢來淮水月棹發廣陵潮脫粟期同飯村醪爲解貂羈心正愁絕賴有桂叢招

送華文學之畱都

載書初詣闕沿牒復歸吳經笥諸生學章縫魯國儒軒車榮故里雨雪戒長途白虎羣賢在還來賦論都

何山人以詩過謁答之

同旅誰相問新詩獨見投校書非馬廏爲客任貂裘世事慿雙璧君才老一丘陸云書盡好須作鄮中遊

送陳垣卿之臨川文學

遠宦憐鄕土名山稱賞心松蘿勝絳帳乳洞洽靑襟兵已銷篁竹書堪奏上林逍遙【樓名】還引望雲气五陵深

送大庾僧遊五臺山

離卻梅花國西遊復渡河風沙僧律苦湖海梵緣多遠聚投人住殘年避雪過媿予塵想在頻夜夢煙蘿

送梁持伯奉使南還

房杜千秋後諸昆復象賢侍晨辭魏闕把詔下江天細艸縈花綬輕雲翼錦韀髙堂稱慶畢相待日華邊

送何介卿明府之任融邑

北闕方沿牒西遊復過家非緣尋碧栁應喜得丹砂暑月才衣葛王程正及瓜遠方知納欵一爲報京華

端午賜扇彩樓

分直從蕓省沾恩自鳯闈織成千縷細裁就一輪輝爽气微生握霞紋半入衣山龍無寸補徒自濫雲飛

獻俘禮成頒賜金幣

玉關初送款漢殿正垂裳恩出兼金重功微尺組長禮成沾綺饌喜極舉瑤觴王會千秋盛無勞事朔方

白雪山房爲李惟寅典禁賦

郢曲無人和南音每自操靑雲今少達玉樹轉孤髙兵偃閒金甲林棲接縕袍𨿽懸雙鵲印未敵飲春醪

送梁幼希之興國文學

抱玉無嗟屈談經自感恩相門韋氏在儒行魯人尊暮雨過章水停雲近故園賢良紛論難遲爾侍金門

送李少芬之新城文學

此去蘓湖近千秋見典刑風流看帶印靑紫起談經漁浦開官閣嚴灘問艸亭壯遊應不負鰲釣掣滄溟

送方進士季鄰之烏程

新恩多出宰羨爾獨遊吳官閣傍連寺春城半入湖山川良具美井邑未全蘇誰觧陳封事翩翩待玉鳬

送蔣氏兄弟還南中

北地霜風勁南中二妙歸雲間連彩翮堂上待斑衣三徑蓬蒿在千山道路微睠然臺省客玉樹夢音徽

送何子還嶺南

一雨驅殘暑長安花漸稀諸憐雙玉羽不共鳯城飛客邸嗟燃桂鄕心畏搗衣阮家兄弟好遲醉竹林扉

潘少承移居同裏間過小飲

僦居同裏閈休假得經過旅客親燈火閒門掩薜蘿風沙銅狄近雲气日華多試問王孫艸歸來興若何

司徒兪公挽歌

淮甸曽專席邊庭舊倚烽勞深蘇屬國名重鄭司農末路収奇駿中原失臥龍感恩門下客絮酒阻扶笻

臺中俄解印海上托求仙樞筦逢明主金貂起暮年途長孤劍在恩重一一身捐不藉麒麟畫千秋月旦傳

丘民部謙之招遊崇善寺得湖字

遠近皆消意淸遊自不孤塵途淹歲月客思渺江湖麗句裁芳蕙淸齋供野蒲一龕饒水竹端合老潛夫

至日子鳴再過

頭戴小烏巾閒遊逐市塵到門風雪暮劇飲性情眞坐久因行炙羮稀秪憶蒓君卿觧唇舌得似好玄人

安茂卿過訪因贈

蓬扉余夕照疲馬倦寒冰割炙逢王粲登龍媿李膺淸言心已醉文賦爾兼能未論靑萍色連城價轉增

鄭伯良攜趙子昂宋克溫眞迹見示

翰墨前賢在懸金不易求登壇稱二妙破塜閱千秋雅好憐昌歜窮途哂敝裘櫝還𨿽可恨已勝夜光投

遣力還家

阿段南歸去能攜尺素書世途同艸莽行槖易蕭疎故國新羣豕殘經老蠧魚因聲寄松桂東海欲移居

聞海冦入髙涼陷屬邑悵然有作

軍中飛檄迅天外跕鳶遙料敵書生短平時將士驕百城連赤羽一歲少靑苗縱有明珠在無緣獻聖朝

春日集思伯宅

春色燕山淺芳菲已不禁雪飛猶作熊雲起欲成陰無計投簮紱相攜就竹林樂遊原上客能服少年心

寒食前同童子鳴安茂卿僧普紀遊郊外

懶出東郊路因逢日稍暄暮云低古堞流水避山門麥飯澆中野尊醪貰近村因思故園夢黃犢繞平原

郊遊後同潘光祿孫上林童安二山人過朱在明宅小飲

踏徧荒郊路歸同促膝歡入春衣漸減經節食猶寒野態銜杯出新詩秉燭看雙童吹小管明月下階殘

寄胡元瑞讀書眞如寺

雙林成獨往蘿徑阻同攀詩卷參蓮座經禪息樹間餘寒猶擁衲長日不開關若漸天池羽修心起雪山

眞如寺訪胡元瑞不遇

芳菲能幾日屢騎到閒門流水過經院春風鎖給園履聲稀戶外棋局置松根那得逃空去佳期獨負言

望湖亭遲童安二子不至

野亭將日暮湖水蕩空回松塢明千塔雲山辧五臺聴鶯欹客枕摘蕋送春杯何處雙飛鶴翩翩不共來

下山別在明徵甫

靑山不忍別況與故人違水上俄生霧松間漸落暉宿云君借榻渉澗我褰衣莫逐桃花去聽雞入瑣闈

王亮卿將之塞上以詩見投賦答

徵書還出谷爲有故人憐手版趨西府心期在北燕聚沙規塞外測漏報軍前不受風塵色人今似魯連

同潘少承陳忠甫過康裕卿訪童子鳴

已向桐廬臥還從燕市遊雲山攜蠟屐風雪攬貂裘名以新篇重心緣古俠投黃花亦爛漫爲照艸堂幽

春夜同子鳴集少承館

向夕衡門掩吳中客子來長河翻月上斷栁逐風回小飲憐春盡繁花受晚開漢關吾欲去刻燭更徘徊

送孫少府之沁水

旅邸獨相親寧辭載酒頻貂裘爲客久黃綬出關新綿上煙猶冷西河俗舊淳訟庭閒坐嘯亦勝走風塵

朱在明阻凍返棹暫泊都門輒詩往訊

十丈滹沱雪凝寒轉不禁遙憐回客棹猶似戀朋簮髙枕懸歸夢層城隔醉吟誰知倦遊者一倍故人心

玉河泛舟別童子鳴

越客理歸裝春風思北梁風花渡水遠菱荇入船香落日催停騎淸波寫靚妝燕山靑未了相送意俱長

送吳孝父還眞州

來往亦何求風塵自薄遊爲文千賦熟行路寸心投木葉淮南暮家山白嶽秋驚心解攜易不共五湖舟

送何孝廉南歸

未獻長楊賦能髙洛下名不嫌薪桂盡還戀采衣輕江路蘼蕪緑家園橘柚榮東林吾舊社回首問柴荊

王仲諧邀看芍藥

姚魏元同品開時亦未殘動揺因翠袖扶植借朱闌靜影燈前落流云席上看夜來風雨至應恐越羅單

李惟寅集諸子貝葉齋予以病不赴

朱門成小築蕭散似淸溪水石淩棐幾香煙襲錦綈拈花憐昨夢藉艸得新題弦管驚心處長安更向西

汝修諸君見過

久客依人懶西行借艸堂物情堪俯仰吾意在耕桑鈴閣棲鴉近禪鐙落鴈光酒壚應可覓須恕阮家狂

喬啟仁後園丁香花盛開遲過同賞

君是含香吏花能作意開折來方玉蕋植下向瑤臺淡薄勻春色飄零入酒杯芳菲𨿽可惜不是故園梅

同邵長孺宿楡河

八千鄕路遠北上轉成遙暮雨停驂處山陵秉節朝館人羞野蕨行竈拾枯樵半百多羈旅關情獨此宵

曽太常召同張羽王邵長孺小集

涼風吹日暮曲水抱檐回玉醴祠官送華筵海客陪卜鄰傷往事推轂冠時才花下頻傾寫誰言觸熱來

王敬美以遊京口諸山篇詠見示

謝公山水癖名勝往來經篋裏蕪城賦帆前瘞鶴銘餘酣窮落日遠興盡滄溟太息屠門客風塵兩鬢星

故人招隠處蹤迹繼焦君【郭次甫隠焦山】樹色銜靑閣江津帶白雲飲猿垂澗接別鶴入山聞不是逢王烈誰能辧鳥文

同李陽榖袁進士曁兒琰夜集得峯字

萍水愜相逢春杯入夜濃宮云流五色城雪擁千峯花月畱飛舄才名得臥龍殷勤此攜手霞外覓行蹤

送董生還海寧時欲以春秋疏上不果

艸屩來燕市縫衣返故鄕叫閽心力盡垂槖路途長著論名堪老爲園計未荒吾謀非不用君自愛滄浪

盛仲交自金陵至集於喬舍人小園

坐蔭涼云好輕衣未覺寒月臨花樹午春逼鳥聲殘滿酌秦淮酒新彈貢禹冠栁條時拂拭渾作故人看

榮昭徳妃挽歌

名冠椒風日恩深桂殿前盛筐惟卒禮辭輦宿稱賢玉盌畱朝奠珠襦祕夜泉華容𨿽寂寞龍綍表新阡

女徳輝彤管嬪儀肅桂宮瑤池云自出湘水路應窮宿艸沾晨露疎楊切暝風鳯棲遺澤在能慰九泉中

素車遵廣陌丹旐轉墳園爵秩三宮貴威儀九禦存苔階凝古色松隧鎖黃昏秪有齊紈扇猶餘篋笥恩

祖道鳴笳引行塵疊鼓聲椒塗非昔日象服儼平生誄冊陳金印靈輀餙翠旌婉儀將舊徳靑史尙垂名

過田叔

促膝歡能幾還家路漸分我思湟水月君倚大行雲折簡開新醞探書得古文人倫吾豈敢惟喜過黃君

人日屠田叔邀同盧西臺張明府屠光祿張孝廉董山人小集

人日欣同賞禪棲七客來殘書畱雪暎髙興待花催燕越星方聚風霜鴈未回淹畱對紅燭便是百年杯

送彭稚修還南浦

相逢滿坐傾人知衛玠淸諸孫連帝冑五字占時名艸緑還家路花傷滯客情詞人如物色寶劍在丰城

送田叔

暫下白雲曹趨庭有鳯毛行多攜梵夾醉可讀離騷銅柱風煙迥梅梁海气髙驚心成去住能念舊綈袍

同梁公智過靈濟道院訪陳忠甫

一身經徼外千里渉殊庭暫憩登山屐閒攜相鶴經水衣生敗壁書帶拂虛欞但適沈冥興何妨笑獨醒

從張羽王借郁林觀碑本碑在海州

謫君余習气翰墨尙畱心輟食經淮海看碑到郁林登臨應墮淚行坐每沈吟可惜咸陽市徒捐一字金

同莫公遠張羽王梁公智過道院訪陳忠甫

一探壺中隠居然離俗塵石幢陰過午花院晚畱春俠烈心相許蕭閒興是眞抽簮吾已老羨爾白雲人

書陶貞白十賚文贈田叔系以小詩

知從京口渡還禮華陽云紫气三茒館眞言十賚文參苓誰觧給鸞鶴可爲羣豈是抽簮日歸朝萬石君

同張羽王梁公智步雙河庵堤上

憑眺非無地偏尋一徑幽風花過淨院蘆荻滿汀洲月漸中宵減人嗟兩鬢秋負羈將謫宧俱厭五陵遊

送歙僧大海眞了遊五臺

結伴西遊去靈山似竺幹錫飛千嶂頂燈現五峯前辛苦頭陀行平生佛國緣若論心印在還問海南禪

吾兼亭爲丘謙之賦【亭舊有空同少谷二先生畱題】

儤直常經此爲園亦在玆隠偏金馬籍地卽縉雲司苑樹常分色宮鶯或借枝秪應蘭省客來往洽襟期

詎意風塵裏還將一壑看浮沈操案牘懶慢著衣冠長嘯應懷古端憂更倚闌耽奇吾亦爾不是戀微官

宻竹千莖翠幽花一徑迷閉門初散吏倚樹更分題賴是官曹簡能將物我齊杜陵多遣興長釣浣花溪

當代文章伯裁詩畫省中風流今不見丘壑得無同翰墨虛畱壁蘭苕失舊叢憐才惟郢客灑淚此亭中

送梁公智移官吉州

懷祿非吾願移官肯嘆嗟鷺洲迎解佩螺水憶乘槎夢寐銷丹地行蔵問酒家拏音一回首紅髮滿溪花

握手平生好靑雲幾客途馬空疲皂櫪人漸老屠沽詞賦名何益弦歌計捴蕪飄零壯心在龍劍未全孤

應妙寺卽白塔寺僧慧乾居之

杖缽攜來久香燈靜院偏栽花成野徑接竹引春泉支遁逍遙論天臺止觀禪坐來忘妙說塔影掛窻前

護國寺以居僧之使遠國者中有趙文敏碑

漢家勤絕國檀施表奇觀梵品從天竺眞僧是法蘭護碑龍首缺巢棟燕泥幹不見金繒出闗門用一丸

雙塔寺興隆寺別院有金黨元英碑今廢爲內教場

長安開甲第捨衛接王城古佛旃檀閣將軍細栁營燈殘畱說偈碑半減題名此是紅塵地輪蹄終日行

能仁寺舊蔵有樺皮梵經字甚精鑿

遊人方捨俗釋子復開闗白拂支頥久淸言酌茗閒書難窺豹管墨是出雞山若杜毘邪口誰傳出世間

洪慶寺馬尾松

亭亭垂翠蓋趺坐一僧來梁棟非吾事靑黃是木災枝連拂衣石涼蔭譯經臺樗散拚人棄摩挲媿汝才

法弘寺建新城時闗地有僧湼盤龕中其形如生卽寺僧也

浩刼知何代長林過客迷不知今壁壘猶是昔招提定里人長寂花間鳥自啼醉來惟荷鍤岐路任東西

天寧寺有舍利塔僧道衍曾隠此

靑靑千栢林隋唐畱至今佛光時隠現塔影半晴陰艸細經遊鹿庭閒演戲禽機心刋落久那復異人尋

發長淸縣

丹梯初引興愁絕赴前期未蠟登山屐先題望嶽詩停車松日下觧帶麥風吹萬里遊今始抽簮恨苦遲

蘇公亭

謀生本業屨豈意學逃名千金兼束帛無乃故人情鑿湖從此遁蓬門空自扄潮中有蘭芷爼豆共芳馨

遊顧玄言二泉山亭二首

塵土夢初醒招尋得此亭泉分雙井練樓入四山靑倚樹方成偈烹茶舊續經異時雞黍約風竹細來聽

誰觧捐塵网煙霞共一欣引杯承竹露展簟接山云丘壑應忘我魚鳬正屬君扁舟從此去漁釣幸相聞

朱明洞

乘蹻入淸都居然景气殊泉聲迷逺近松籟答虛無神室畱丹火仙家閟玉壺衝騰已遲暮物色待潛夫

靑霞谷

霞外昔沈冥松篁尙匝靑橋邊逢洗缽石上記翻經一壑専名勝千秋更典刑偶來忘絮酒長揖謝山靈

黃龍洞

秀甲朱明外何年辟艸萊懸蘿千磴暝飛瀑二樓開采藥應迷屐翻經尙有臺相期看日出雲气在蓬萊

飛雲頂

飛步上■﹝山贊﹞岏星辰漸可捫一山浮海至五嶺此峯尊元气回陰洞丹霞辟妙門從來塵刼外別自有乾坤

答鄒方伯

共賦燕臺月佳期得重尋劇談當世事推轂昔賢心畫省開文苑靑衿列道林時艱思共濟吾待拂朝簮

答孫觀察

入幕吾何敢寒宵重有期披云占藻思零雨見新詩弭棹滄江外懷人落日時歸鴻如報客春在萬年枝

冬日楳華堂開社招君肅寅仲公補少仲仲登公紹開先諸子

北郭曾招隠深畱水石蹤蓬蒿憐二仲文史入三冬霜徑初封橘寒畦晚摘菘故山吾不負琴酒許相從

潘子遷過梅華堂待月梁士哲繼至

三徑蓬蒿在風流二子過狂來忘我懶坐久覺情多竹下黃花酒風前白雪歌徘徊還秉燭明月待羊何

朱貞吉孔陽昆玉以予校刻復古編有詩見訊奉答

天祿歸來日誰知四壁空技應憐刻鵠文不悔雕虫副墨名山在餘生雅尙同何時捉談塵披寫對興公

萬里乘風捲送友人北上

握手念將別淸尊尙未空離心懸嶺樹客路值秋風鵬翮搏南海鴻儀會澤宮甘泉多侍從誰爲薦揚雄

壽黃母六十一初度

喜際嘉平月奇齡六秩開萱花淩綺樹慈竹映春杯絳節排云下金書附鶴回潯陽正淸淺紅日莫相催

潘子攜酒同歐氏諸子過淸泉山中出吳箋索余拙書因畱夜坐

通家稱孔李聯騎問幽居性洽髙陽酒名慚大令書行吟隨一鶴風雨待三魚十載塵纓觧煙霞禮法疎

澹臺子羽墓

臨河聞返駕髙第乃南浮行徑無芳躅松楸余故丘山川良不攺吾道日悠悠誰憐卑薄地千古有麟遊

友人惠菊夜至

柴桑𨿽久臥三徑未曾栽海上封書至籬根帶雨來繁霜吹短鬢紅燼落蒼苔縱是相逢晚猶勝二月開

七夕同陳任夫髙正甫麥仲張林開先捨弟惟仁侄璘集淸居得燕字

閣道雙星過虛堂暮雨懸淸歌聞激楚寶劍憶遊燕雁下沈秋色螢流入野煙詞人方接席應不恨華年

瑤石山人稿卷七

●欽定四庫全書

瑤石山人稿卷八

﹝明﹞黎民表撰

○五言律詩

春艸堂爲巍甫作

謝公攜屐處坐愛一池幽朱邸依蘭阰靑山入蕙樓云容開浩渺客思滿汀洲莫嘆羣芳歇王孫正薄遊

尙雅齋爲佳甫作

試問通侯印何如樂志園傳家爲竹素入室有蘭蓀玉度波千頃淸吟月滿軒款門無惡客芳醴正盈尊

同丁計部諸子集王鴻臚山齋懷五嶽之勝得髙字

名山誰歷徧揮塵亦稱豪巖壑驅詞古風雲入望髙金光遙可掇藜杖肯辭勞猨鶴應相笑馳煙待爾曹

顧鴻臚諸子邀同丁計部遊玉河堤上得明字

久作塵中客閒從堤上行輕風花外度殘照雨邊明趨事聯三省遊蹤媿二京當歌聊駐馬輕別若爲情

重陽後過沈純甫同艾蔡二曹長小飲

偶爾襟期合相攜坐竹根霜華猶滿徑風葉漫開尊故國飛鴻斷長途老馬存非君慰寥寂誰解掃行園

送楊參軍

謝家傳玉樹傾蓋卽依然諫艸猶存笥琴尊半在船蓮花分幕靜楊栁掛帆偏若是過牛渚長歌夜月前

送黃孔昭

千山初落木歸客興偏新藥餌經秋減蘿衣似舊貧侯門無左席漁艇有閒身到處堪棲泊原非失路人

答蔡伯華刑部

衡門方晝掩特枉法曹過良晤尋雞黍秋風入薜蘿名山思裹足煙雨憶披蓑不爲沈冥久逢君白石歌

同姚伯子黃定甫邵長孺李季常遊甘露寺

髙閣生遠興飄然在五湖暮云低不散遠樹近看無說偈參蓮座遊蹤渺玉壺長天一回首惟有月明孤

題遲賢亭靳仙筆迹

白雲飛不去擲筆此亭幽星宿垂芒在虫魚汗簡畱識奇空白首招手卽丹丘欲展靑氈臥荒生霹靂愁

過顧叔潛得題字

幽尋不在遠吏隠占靑溪鄕夢銜杯失新詩摘葉題螢疎經雨亂花好傍人低日出銅街靜猶能散馬蹄

送胡山人

懸壺誰解識負笈且歸休招手丹丘近揺心白嶽秋虫魚窺祕簡虹月傍行舟回首風沙地逢人笑黒裘

詠匏冠

苦蒂才堪摘良工巧斵成不知蟬翼貴寧讓竹皮輕束髮禁霜冷穿花滴露淸終焉慚戴鶡還有著書名

送唐惟良之廣陵二首

邗水遙通海乘槎復此過兒童騎竹在鹽鐵算緡多市估帆檣亂人煙島嶼和徒勞君莫嘆畱興在滄波

才名余畫省吏隱得滄洲汀艸生春色漁歌喚客愁疎燈京口渡孤剎大江流試問觀濤處詞人幾度遊

送蔡伯華之閩中

出處幾人異非緣薄省郎交情異貧賤世事有滄桑煮海窺鹽策題詩出射堂流年堪自惜何用嘆浮湘

過天寧寺僧寶檀方丈

曾有黃金地誰爲苦行僧仗經行路逺采藥入雲層一食伊蒲飯長明石枕燈不依禪宿去頭白已無能

野外芳華早何妨策杖尋艸深垂井口碑臥古壇陰髙坐惟尊足淸齋尙攝心給園畱賞處還似阮家林

送黃淸甫偕顧舍人遊滇中

舊好如禽慶名山得共陪洱河神禹導路箐爨王開冠帶名家子登臨濟勝才闗城雄劍閣應待勒銘回

聞故園艸閣火

架上餘千軸俱隨緑焰飛平生惟蠟屐舊物秪牛衣信是冥懷待誰言損讀非嘯歌聊復爾北叟可同歸

同顧鴻臚兄弟過王鴻臚宅永上人在焉

委巷多車馬還因典客名鄕心燈下盡談塵坐中傾徑艸抽新雨風絲漾晚晴歸舟應可問春浪此時平

鄭伯良邀同諸公登萬佛閣

日送鶯花去風雩興可乘塵心攀閣遠野興入林增龍樹棲孤影蜂房颭萬燈若無光祿酒春思杳難憑

市中得舊琴囊而予無琴也

錦樣已模糊何時混世沽秪余空槖在多半古音無攜可緘詩艸閒將覆局圖勿言無所用五石泛江湖

冬夜同張元易過顧叔潛得紅字

櫪馬苦嘶風徘徊戀竹叢寒聲禦溝水月色建章宮小袖禁花艷衰顏借酒紅他年文字飲能復憶城東

過範子宣觀王生臨帖

用意頗精勤毫芒細細分春絲抽獨繭驚電出重云攜我靑藜杖書君白練裙長安應紙貴餘子但紛紜

送陳從訓還丹徒

河朔銜杯日蓬萊奏伎遊寸心酬國士詞組遜名流衣濕離筵雨帆開驛路秋南云正翹首一鴈下蘆洲

寄陸無從

不爲憂生產誰能廢嘯歌談經須歷下貸粟少監河秋雨生黃葉寒江擁白波不知蓬室底玄艸近如何

寄李季常

才名空落拓詩句轉淸新推轂無先軰論交見古人思君淮水月攜手蜀山春不是逢沮溺依然又問津

雨中奉訊唐惟良

帶印無多日前期遠見尋揺心雙闕下理棹五湖陰客邸嗟燃桂朝廷有賜金蕭條黃葉裏休憶白頭吟

同左轄郭公過廣濟寺

左轄中朝貴空門物外遊白雲邀入寺紅樹引登樓積雨逢新霽鄕心值早秋相酬無麗句誰觧識湯休

郭方伯應宿至自南中止廣惠寺同劉觀察仲修攜酒奉訊

未覺雙峯遠方營一日閒旃檀入古寺雷雨過空山苔滑停車處風生捉塵間禪房寧久住人望在朝班

南中無信使竹下有行蹤豈謂天涯遠還於佛國逢觧衣停暮雨聞梵報疎鐘世事悠然裏寒暄已自慵

劉觀察園亭送唐惟良還揚州同歐楨伯作

省署昔攀援衡茒更接連藤蘿猶迸月池沼欲分天作賦人投楚登臺價在燕一將揺落思銷盡綠尊前

題張山人子嘿孝思捲

已向滄洲老還從燕市遊行蔵丹檢在風月錦囊收搦管云生紙披衣雪滿裘江湖千里夢猶憶到松楸

贈醫士姚允升

蚤年耽內學一室事醫王薊子傳仙術桐君與藥方終朝常扣齒一榻自焚香若訪丹砂去雙鳬問艸堂

大司馬東沙張公挽詩

故老三朝盡芳名一代尊麒麟身未畫丘壑道終存赤水余篇翰丹霄投夢魂千秋文塜在榮耀竟誰倫

典午餘勲伐中朝尙典刑書能窮左史文竟薄玄經紫气終難翳滄波逝不停疎才慚許與頭白尙飄零

讀書樓爲曾陽白先生賦

風月昔登臨丹梯尙可尋靑藜天祿閣白雪郢中吟幾席嵐霏濕軒窻露气深瑯然雲水外猶是鳯鸞音

錦標軒

錦幟中流得泥金上國來衣冠通兩世星象接三臺題柱荊山積雕楹漢水開桓榮稽古力千載復論才

西圃餘淸

野望通云上衡門在水西騷人搴薜荔遊客唱銅鞮橘樹千林徧桃花隔岸迷鳳毛霄漢在垂釣任淸溪

哭徐子與六首

嶽牧才名大中朝禮數優天文垂左轄風誼起南州羽衛森開府江山自倚樓璽書𨿽未下爲政已風流

詞場應冠絕心匠亦兼能崛起無前軰雄飛值中興浮沈玄理勝時俗吏才稱往事穹碑在千秋下馬陵

蒼蒼不可問嘆逝每如斯豈意長安酒爲君永訣時鴻都今絕筆大雅久無詩不獨風流盡文章屬數奇

無書才幾月委蛻得非眞道喪應歌鳯吾衰更泣麟簿書聊偶世時命僅同人醉墨縱橫處星沈霅水濵

訟牒常移少髙齋日掃除故人無政府門客滿公交車酒徳應堪頌官箴亦未疎汝南多賦客猶是大風余

中原稱五子附驥亦紛紛國色應殊眾淸言獨見君不逢非漢讖垂老見雄文淒切鄰人笛長安醉後聞

林計部徳基同丘使君謙之陳山人汝信自通州泛舟送予至潞河

賴是官曹簡何妨勝事偏金章參野褐靑黛倚樓舩宿鷺驚人起殘虹傍雨懸空江回騎吏畱興緑尊前

別丘謙之以蘇晉圖奉贈

豈謂逃禪者臨岐欲別難昔聨東省玉今佩楚江蘭落日催回舸春風岸客冠披圖見顏色何異屋梁看

贈顧舍人

東閣多奇士文章未陸沈詩言自匡鼎家學得劉歆出入淸華地翻飛翰墨林交情元竹下況乃接朝簮

鷃適齋爲朱張水文學賦

一室蓬蒿下淸齋似杜機但求棲息穏不恨稻粱微喜客開山笥乘閒欵竹扉山川一何廣黃鵠待翻飛

同謙之丘使君自天寧寺騎至西湖上

欲送殘春去長堤日已曛村舂隔水遠浦樹到湖分惜別貪攜手行吟獨共君莫驚沙上鳥飛去各靑雲

龍潭

何年龍已去野色澹荒陂元气回深洞陰風出古祠探珠尋赤水沈璧問淸時牧豎猶回首千靈訪具茨

宿瑗上人房

久客應難寐中宵獨據牀心無蕉鹿兢夢已路途長曙色齋鐘動行廚野蔌香更衣問前路惆悵別云房

功徳寺牡丹

一徑交深竹千叢暗野堂碧疑天女唾花是佛王香絕艶休相妬佳期不可忘飄零一杯酒長嘯望西房

華巖洞有耶律楚材故桓夏公石刻

深壑因誰造揮斤亦有神江山畱王气【耶律詞云江山王气空千載】題詠待詞人泉作窻間雨苔生石上塵碧紗籠底墨蕭索竟千春

望湖亭

層崖出天半應接頗紛紜山合溟蒙雨湖通來去云春風吹桂棹野日散鷗羣一片江南色吟思越鄂君

酌玉亭上

登山方攺屐把酒愛臨流龍去還成雨風鳴並作秋開奩鴻照影弭蓋鳯經遊絕勝頻來往毿毿笑白頭

同謙之午憩金口寺石榻上

濟勝心無己看山日暫停夢回云屋冷衣藉石牀扄佛境看如幻塵途笑獨醒僧房無所供亦自遣沈冥

慰慈上人墜馬

經禪不出戶山色舉頭新絕磴應妨馬危途轉畏人塵勞余裹足電路爾觀身莫更生嗔惱西遊本宿因

丘謙之下碧雲寺予往香山兩作速歸

出谷應疑早看山欲去遲日斜人影獨林薄鳥聲悲咫尺猶相去逢近重有期不嫌騎馬倦難和碧雲詩

同鄔汝翼黃淸甫陳崇訓汪公漧李季常過焦山訪郭次甫

釣鰲生遠興歌鳳上髙臺海气風吹斷江流樹引回莓苔行徑滑鐘梵寺門開如此佳山水生涯幾度來

桐廬道中寄謝侍禦

有美吳山水星軺寵命新濤聲驅海曲風采肅朝紳入社推髙足追班沗近臣未酬虛左席長媿報恩身

劍气淩東越奎文映紫垣人倫開藻鑑禮數起龍門白髮存知己丹心奉至尊漢庭如物色虛薄詎須論

答鄰止少侯

髙步誰能似名駒本帝家向人操白雪投迹寄靑霞賓榻頻開醴山窻屢試茶淸言疲夢想叢桂又開花

與梁少仲林開先汲古亭夜坐

歸來無所適剩有艸玄亭巖澑千絲滴云蘿四壁靑燃燈聽佛偈酌酒試茶經若論浮生理惟知醉與醒

少仲開先過宿山樓

數過爭懸榻乘閒就隠居竹風披臥簟松火照山廚遠夢覺幽鳥淸神把道書長歌雲水外豪气不曾除

石羊館爲郭學憲賦

一室類安禪銅梁策騎旋試看持節日猶似下帷年花气迷春島藤陰覆玉泉淸吟不覺夜月在石橋邊

歸田雜詠十二首

一雨淹晨暮閒居似避喧鄰人難假蓋樵客少過門脫粟應妨罄殘書懶自翻本無經濟術蔵拙在乾坤

近卜城西地新畬漸可耕耰鋤課童僕丰儉付陰晴白水分畦映靑煙冒壠平蕭然茅屋底無力謝生成

一丘堪偃臥暇日掩柴扉山果垂藤熟林鶯接翅飛春風難再得世事況多違但坐南窻下休論昨日非

頗怪頻年事江湖屢滯遊王程妨野寺身世落漁舟徒費千金伎空餘一敝裘素絲𨿽可嘆知足亦何憂

鵬閣曽三入龍門幸一登散才當藝苑妙語屬山僧交熊看貧賤榮途有愛憎機心今已矣穏臥玉山層

家傳餘萬卷世故半凋零𨿽識數行墨終銷兩鬢靑人多矜敝箒世復笑玄經但飲尊中酒勝於案上螢

久欲遊衡嶽輕舟信所如川程限楚越生計系樵漁未種龍洲橘先馳汶嶺書四愁無處寫勝事恐成虛

浮丘吾郭近策杖屢經過神室無畱火滄溟有逝波靈蹤天亦祕遐舉事如何乘屩非吾意空悲去日多

豈謂歸田拙幽居事足娛虫魚詮古刻山海詠新圖名已落朝藉身當隠市沽𨿽無鄕裏識亦懶著潛夫

苦憶平生友憐予頗好奇能供光祿酒常和法曹詩宦拙騎官馬朝回補竹籬風塵闗塞黒魂夢故來遲

短衣殊入宋憑軾似經蒲宦轍十年有鄕書累月無推轂廟廊在歸山酒伴孤白頭惟彊飯亦足慰長途

自卜三間隠寧多二仲賢王家甥舅易何氏弟兄禪琴酒中年輟江湖遠夢懸浮雲爾何物不似淥尊前

西莊遲梁少仲林開先過訪

林霏將欲斂瓜地正堪耘隔竹頻呼酒開軒一待君拏音出浦遠人影過橋分莫謂余西日臨堂見碧雲

二妙聨鑣至塵襟頓覺披山風吹薜荔野日澹茅茨浮白君能醉還丹我較遲莫論風共雨俱是入林時

梁少仲林開先招遊西池泛舟

歲月欺人得乘閒只浪遊看花迷浦口回棹泊沙頭細雨孤村暝涼風野樹秋無心論去住雲水共悠悠

近出循西水中流具畫船淸遊藉朋好適興任江天鱠落金盤細杯行野割鮮當壚憐少婦不觧惜華年

同趙太史遊羅浮宿沖虛觀

寒宵無擊柝把劍起雞鳴紫閣浮生夢滄洲獨客情風回瑤室響云去鐵橋平何處參差發乘鸞朝玉京

龎太守湛別駕招同趙太史周明府葉刺史祁孝亷張茂才飲靑霞樓

五馬能供具闗門駐使車飯香抄白石酒味瀝丹砂入幕風初起扳林日未斜笙歌臨路發歸去葛洪家

同趙太史諸公過葉刺史石洞

憐君專一壑猶是俸錢余澗水鏘鳴玉云蘿引曵裾山都能送酒木客解窺書予亦瑤臺客過逢兩鹿車

同諸子憩玉女峯瑤石臺下

飛雲煙霧裏流水自潺潺一片瑤臺石飛來積翠間月應臨曉鏡風爲敞玄闗玉女休相笑予方錬大還

黃龍洞聴趙太史與諸生講學

釣鰲遺舊迹水石有黃龍使者乘軺至諸生挾筴從晨飡長白粥夜坐石樓鐘詎意風雩樂還於世外逢

水簾洞畬人獻酒

暫憩雲門外冬衣亦尙寒風煙詞客賞薇蕨野人餐白雨懷中落殘紅島外看臨流何所羨吾已掛塵冠

王鵝峯有巨石可隠趙太史題曰千丈厓

翠削逾千仭嵌空若二陵下方雷雨合陰洞鬼神憑起坐心猶掉艱危气益增何人劖石壁文字暗蒼藤

朱明洞見梅花

南園多嘉樹繁花舊有村天應畱絕艷仙爲返香魂雪後深緣壑風前半掩門一枝難折寄惆悵到黃昏

社中諸公懷予遊羅浮歸而奉答

名山期獨往采藥不同君夜聴羅浮雨心揺桂水雲風塵終自遠鸞鶴可爲羣惟有東林社齋鐘詎復聞

同李季常汪公幹過林開先艸亭

萬木俯城闉空亭絕四鄰竹淸娛永日花發占殘春認艸成書帶行蔬岸葛巾衡門常晝掩時過好奇人

浴佛日同汪公漧李季常鄧君肅黃公補梁少仲林開先過小東林

隠樹爲蓮座鳴螺集梵筵不知成佛後猶記下生年義豈因文字心難滅世緣閒來林下坐亦是小參禪

淨業無多地經禪只五君襟期同月朗經卷借蘭薫蘇晉猶耽酒周顒久絕葷縱然離世网終未斷知聞

宿端溪口

風煙猶故土信宿亦長途水遶羚羊峽山蔵明月湖平沙漁火亂遠戍角聲孤津吏休相問滄波一釣徒

同梁思立鄧君肅梁少仲林開先宿梅庵

名山宜結夏亦自斷塵情支竹同僧懶煎茶愛水淸石間移席坐松下挾書行但愜浮生興無憂佛不成

贈聰上人

移住端溪寺還因古佛緣梅花淸倚閣野水細通泉夜續傳燈偈貧資賣藥錢壯遊君不見來此十經年

爛柯山

白石經時爛仙蹤豈易尋但傳看奕去不記入山深蠻觸悲人世滄桑閱古今丹砂君莫問對酒且披襟

八賢祠

萬里南冠客生涯老瘴溪庭荒新薜荔階長舊吾提孤憤堪塡海遺蹤獨杖藜暫來無絮酒淚落楚云西

舟中讀泰泉先生文集

光嶽畱遺艸功名逐逝波祥麟悲魯史孤鳯避云羅一代風流盡餘生感慨多夜臺今拱木吾敢擬西河

新邑

本意通茅箐誰知摧釣舟野田荒■﹝禾罷﹞稏山木叫鉤輈轉餉懸孤戍開邊實隠憂槎頭成穩坐浮海任悠悠

同諸子舟中小酌

不爲江魚賤誰能觸熱來竹枝驚怨女萍水共深杯古堠西江上層城北斗隈浮家何日定又棹酒船回

返棹

歷險因乘興經遊亦故鄕江天足風雨人事有悲涼海燕歸何早沙鷗下不妨捨舟從此去花竹近茅堂

鄧山人招同鄒令尹黃少參黃令尹張都運郭學憲遊六榕寺

古寺何寥落榕陰故不迷薜蘿心共賞琴酒日相攜霜樹經龍臥云房避鶴棲興來成徙倚紅葉正堪題

塵勞捐世网放浪得閒身座上靑松塵林間白葛巾看花驚爛熳對酒肯逡巡香火思前事追遊是宿因

生涯能幾度登覧記吾曾地擁靑猊座行逄白足僧中廚供茗飲四壁照蓮燈莫更思身外隨緣亦小乘

塵中遺妙境樹杪並朱闌萬象披云出孤鴻背日寒艱危予側足騷雅爾登壇回首煙花地臨風一笑看

養拙樓爲潘子朋賦

萬象臨觀盡三山結夢遙平林朝捲霧曲浦暗通潮偃臥從書懶塵勞仗酒銷空中下鸞鶴雲气故飄飄

瑤石山人稿卷八

●欽定四庫全書

瑤石山人稿卷九

﹝明﹞黎民表撰

○五言排律

登六榕寺塔得微字

寶鐸搖靑漢金輪逼紫微眾香攢繡栱九級敞瓊扉仙樂飄空下天花雜雨飛萬形紛崒嵂千仭轉髙巍檻俯霆相激欞開月吐輝侵云看樹小入海見山稀側足應防險觀心擬息機永言齊浩刼更拂六銖衣

賦得臨池栁

春色方駘蕩霜華詎見侵縈堤輕縷結拂水亂絲沈搖落還同絮蕭疎不作林籠煙無逺態障日少繁陰夕鳥窺巢入寒蟬抱葉吟長因離別盡非爲笛中音

詠秋雁得頻字

風煙違栁塞霜气愴蕭晨度險追飛急淩空顧影頻沒云還結陣乘霧正迷津乍起搖邊思長鳴逐旅人稻粱翻累性矰繳獨防身不及雕梁燕銜泥逺見親

遊東山眞覺院

鹿園披絕徑鷲嶺逼諸天樹杪驚新瀑花間滴暗泉寶輪承曉日金鐸韻秋煙戒具蓮花捧經文貝葉聯地從初刼造僧是幾燈傳住想猿心伏忘言象教詮東遊誰小魯北望我愁燕願就靈巖宿飡霞度世緣

夜半聞山鐘

何處傳飛聽霜鐘應律鳴四山云共起千里月孤明斷續緣深澗飄飄滿太淸閉關僧始定翻露鶴同驚浮世多昏夢冥棲豈俗情阮公稱放逹始得聽鸞聲

同李棗陽遊七星巖

作鎭標鶉火經奇敞下都魁形連紫極嶽勢奠黃圖地肺相盤絡天窓豁暌孤起龍擎寶蓋寫鳯帶流蘓气象眞能構陰陽巧作鑪艸長芝似玉松久石爲株祕簡垂金薤仙牀上緑蕪巨靈曽此劈疏屬有誰拘眺覽寒暄異登臨景物殊霞流出窈窕風至答虛無未返雷門鶴叨從葉縣鳬洞如窺白鵠水似得玄珠苔碣開元在鴻才北海䢐輕颸下松桂溟浸隱菇蒲槎泛思垂釣巖棲擬結廬暝煙分手處惆悵失蓬壺

奉陪泰泉先生遊棲霞寺

妙剎開山久重新選勝偏憶從初地後誰辧刼灰前虹澗交檐際龍岡落座邊橋危妨度馬樹密翳鳴蟬平野看人小長空見鳥旋追遊寧寂寞披豁得儒玄塵迹吾增感幽棲性所便芳尊逢菊日興極對霜天

答黃汝弘山中見寄

宦遊心不愜早歲卽還家一徑初栽菊諸生已賜麻賦能輕季雅經獨重侯芭詎意躋金馬今將遁玉華監河能貸粟中散解飡霞昔枉丘中贈思余海上槎滄波分水曲明月共天涯待訪曹溪日幽巖覓桂花

東溪別業爲李錬師賦

璇流何窈窕琳館帶重深大隱𨿽朝市淸風自竹林泉光霏素幾霞气襲幽襟騁望金樞外紆回瑤水陰理能窺止足性本狎飛沈落月乘舟往微颸擊汰唫詎須探祕寶自覺逺蓬心柱下終豪舉浮丘將見尋玄珠君莫惜白髮我先侵異日逢黃石飛鸞早寄音修

復山中舊社

寥落空山裏當時結社蓮吟尊移竹外釣舫落池邊艸奏三千牘追遊十八賢云泥憐鵠舉歲月隔鸞箋猿鶴看交態煙霞愴結緣樹猶江揔宅耕是汶陽田往事成陳迹今吾豈故年還憐稽呂駕同在夜燈前

奉送座主大司徒馬石渚先生還南都

淮海聲華峻孤卿地望優經綸明主用性術古人求鸑鷟爭先翥麒麟獨晚收長沙從偃蹇炎嶠詎淹畱共治資長孺相迎得細侯輶軒恣歷覽井邑變謌謳重以紆籌逺還將賜履周威稜加赤電羽翮在髙秋气色幹星象班司切冕旒引經常獨斷焚竹豈窮搜虛已推朝議淸衷徹睿眸萬方虞大計一徳倚深謀飛挽踰靑海璆琳積介丘歲時私藏竭動輒大農憂剸削皆全刄操持實巨舟名髙諸老遜契合五臣流閉合耽玄黙淸關秪靜修魏多調水旱謝每鎭沈浮盛業今誰繼爲文更不休譚詩宗馬鄭搦翰捷應劉藻鏡咸瑩徹詞場屢校讎微才叨盻睞曲木荷雕鎪碣館嗟垂翅梁園厭薄遊永言陪燕席長得奉淸酬轍涸波空蕩途窮騁末由搖心隨幾杖捐玦別河洲世事云泥隔餘生日月遒吹噓無狗監江漢有莵裘去去隨朱鳥飄飄偶白鷗願公歸鼎軸六■﹝宀禹﹞奉皇猷

登臨淸城新樓

樓■﹝木虜﹞臨邊起旌旗蔽日翻眾山多魯望一水控河源直取巖城鎭應防敵騎奔戰閒耕士樂時逺霸風存迥眺山川異煩憂皷角喧嗣宗偏引恨平子易銷魂老去無長策春歸憶故園帝鄕何處是愁望且開尊

寓朝天宮道士館作

昔在宣皇日垂衣挹大庭陪京開峻宇劃地限嚴扄館卽藂霄敞居惟百聖寧雕檐行日月繡闥駐風霆海嶽驅羣象金銀役五丁齋宮虔紫極法駕導靑冥隱軫簮裾列都盧粉黛馨帝壇加檢玉天步振流鈴道自崆峒得言從河上聽理玄窮恍惚功大格生靈黃竹誰西母宮桃幾歲星慶霄猶晻靄琪樹不凋零備享遵時序追趨亟典刑禦香分寶蓋內酒賜銀瓶卻老方能驗遊仙夢詎醒歸依成晚屣棲息感勞形華表歡猶昨玄都嘆屢經鼎分燒藥火案有讀書螢滯畱應不惜願覩禪云亭

出京師作

北闕心仍壯南冠思不禁徒勞三獻璧遂有五噫吟野老頻爭席家人屢問金窮途當媚景初服攺寒砧駿豈髙臺得鴻應滄海尋散材堪眾棄狂態向人深計轉妻孥失愁仍酒病侵干戈天地滿抵事憶山林

聊城夜泊聞揚州冦急愴然有作

殺气朱方徙妖星太白低三江分部曲五月鬭鯨鯢箭滿蕪城郭笳哀邗水堤肉飛腥赤海炬列障丹梯紅粟千艘盡靑樓萬甲齊秋陰連斥堠白日慘虹蜺推轂漢庭上屯兵吳苑西至尊愁玉食諸將走桐圭東岱嚴軍壘聊城入皷■﹝皷上卑下﹞捐金空市駿拔劍起聞雞鹵莽拋殘帙倉皇擁舊綈此曹仍跋扈吾計失羇棲憤欲逃東海舂難假會稽冥鴻天亦礙老馬路逾迷衣食人相籍壺觴客爲攜河流驅黯澹月色助悲淒國事吞聲問鄕書掩淚題容身猶不定何處夜烏啼

沛上別子與明卿

騷雅論今代中原幾並驅捧心愁屈宋抵掌失楊盧一一風稜整森森法象殊雕籠掣孔翠玉勒歕神駒蕩滌開溟浸陰陽運巨鑪先鋒爭辟易歷塊不﨑嶇歘自西曹奮終爲俊國模徐公驂鄴乘季子騁吳都豈謂萬人敵還將二妙俱大庭羞絳灌厚祿笑侏儒白璧交遊冷黃金气色孤一麾分楚越雙涕渺江湖赤縣連烽火滄波挾舳艫秦庭何處哭漢檻待誰呼得喪皆行旅朋知到友於綈袍寒借問涸轍困相濡物論應吾輩山姿詎世途君寧忘鼎軸我漸老屠沽河水嵎夷徙浮雲芒碭䢐離筵卽此地後會恐榛蕪

滋蘭館爲潘少承作

客有思玄者能兼市隱名幽悰含白雪逸興托孤英三徑初開就千藂自種成隨風香更逺入室气彌淸緗帙沾餘馥瑤琴寄雅聲永懷君子徳延望美人情霜霰將無變蓬蒿幸免營相憐同臭味持贈保堅貞

答金子坤

嗟爾孤蹤士吳門自隱淪千金輕破產雙璧不逢人丘壑堪藏拙交遊反厭眞狂來書擬聖醉後句稱神萬物從芻狗吾生任涸鱗靑冥看意气白眼在風塵感激嗟長鋏飄零聚角巾亂離方此日握手重逡巡

寄懷歐楨伯

隱幾衡門下居然厭薄遊蘭滋楚畹日橘熟洞庭秋三徑懷羊仲扁舟問子猷驪珠照海浦鰲釣落滄洲迹豈求田系心緣攬桂畱三冬殊物候一水隔離憂欲就南州榻風煙伴客愁

婚禮述

九葉當陽日同時表震良翦珪元紹誦歸妹肇稱商乾象瞻雙麗天機儼七襄鳯輪停月馭龍戟導霞妝羔雁咸遵古芝蘭始毓芳金枝相隱映銀榜疊輝光率舞康莊溢傾心盛典揚卿云歌八百千載贊隆昌

題楊山人隱居

紫邏雲林僻靑溪徑路斜應憐招隱地況復艸玄家藤古蟠幽石松寒落細花山窓開罨畫天井上煙霞宅勝棲心逺慿髙屬興賖圖書淹日月芝術共年華雛鳯飛將奮冥鴻迹漸遐浮榮眞夢幻悔不學丹砂

寄董子元

江都千載後槐裏復名家日下無荀鶴人中識孟嘉封書寄蘿薜投贈比疏麻泖瀆烽煙異羅浮道路賖玄珠君自抱靑鬢我將華落月空餘夢寒梅未有花因風詢良覿何處上仙槎

寄答陸儀部

飄零吳內史投老在明時宦豈含香著心仍執戟疲丘樊綜逸興鸞鶴蘊遐思劇地通書少深居應客遲筆圖窺鵠立文囿煥星披傖客新停賦頭陀舊勒碑人間虛物色海內佇光儀騰逹空時輩風流實我師淵襟猶未挹淸夢已先馳旅寓梁鴻懶淹畱王粲悲艅艎失茂苑烽火起潢池典籍依何處追趍屢後期誰攀小山桂去采羅浮芝散木寧蘄顧鴻裁獨見貽霧鳶云外阻星鳥日南窺神劍終當合仙舟許並移五湖空浩渺三徑轉支離彊欲從公去鷗波理釣絲

寄朱子朗

念爾巢居子翛然遣世塵樓臺吳苑樹風月上皇人結駟心能淡攜壺興屢眞虎頭今傑手龍臥豈前身艸長胥門道魚肥笠澤春思君烽火日千里爲沾巾

送何太守振卿之潮州

風度看前輩交情已後期冰霜隨地逺旌斾出關遲海上銅符守西曹白雪詞望深人易挹節苦俗難知暴鱷行移宅祥鸞愼擇枝陰將韓木徧春與召裳宜保障君畱滯家園我夢思還因鴻漸羽跂望日南陲

送胡僉憲正夫之湖南

握蘭分省署委佩出承明節鎭羊開府風流漢客卿單車豪吏懾千騎逺人迎蕙葉薫奇服桃華引去旌山從五溪險水到九江平擊楫看今日觀濤壯此行廟謨資借筯逺興屬飛觥不遣荊南滯胡威有重名

送林僉事井丹之湖南

皎然靑瑣客銜命望湘川廊廟談兵日樓船下瀬年艸玄心最淡持斧任方專別路經芳杜秋風入夢田子長文賦似庾亮興情偏楚祲閒揮羽商歌起扣舷銘功思漢水圖像在淩煙誰念無衣客心隨越鳥邊

集許舎人稚乾宅觀舞

芳樹連溫室幽莊到習池白環猶相業靑瑣盡朋知翠鬘花間擁金尊月下移宴遊成野客吟眺及良時物理銜杯得鄕心觸景悲絕纓君莫惜頺玉更相期

兼隱亭爲陸大理賦

憐君開淨業還在禁城西不厭官曹簡能將寵辱齊移山成列島汲竹代廽溪方藥桐君得壺觴蔣詡攜幽深添意象朴略稱羇棲所志存山水何心立町畦栁閒當戶拂鶯好入林啼殘帙畱螢照新詩摘葉題步𨿽從瑣闥夢或遶丹梯竹徑誰稱逹花源我欲迷散朝常枕籍乘興屢攀躋慢世元方朔逃名豈會稽寒松方命酌芳艸忽相暌獻賦歸來日蔥靑覓舊蹊

重陽前一日同戴伯常姚元白歐楨伯過沈懋學東城旅寓

野次招攜得閒門少送迎枯楊村徑出殘芰水雲平藜杖稱居士蓮峯接化城雕菇畱客飯靑李遜書名燈火曽天竺琴尊忽帝京干戈經慘愴歲月苦崢嶸澼絖千金直龍淵片羽輕𨿽然朱履貴能免布衣情秋序黃花發他鄕白髮生縱橫憐計拙淪落賴詩成湖海扁舟足乾坤一馬並玆辰無濁酒慷慨意誰明

九日遊菖蒲澗

五嶺仙靈宅霞蹤昔此畱靑騾迷碧海玉舄下丹丘絕壑紛瑤艸飛泉帶藻旒探杯猶粵井拾翠有靈洲修褉遺前事簮茰偶勝流莓苔幾蠟屐身世一虛舟花沒劉王塢鐘寒趙尉樓頹齡湏大藥暇日恣冥搜結桂成延佇班荊共倡酬阜鄕知不逺云外更相求

送泰泉先生赴召

堯文光萬■﹝宀禹﹞睿徳格玄穹八葉乾坤大三元歷數隆緋煙流黼座王醴降丹空揆日開蘭殿儀天起桂宮屬車思渭水仙駕意崆峒夢賚惟良弼朝推寔至公承華詒帝則毓徳付天工宣室恩偏異銅扉禮更崇食萍甘素節獻曝耿微衷鸑起瑤山上鸞遊蘭渚東圖黃思故武拾翠感殊逢職是司綸舊官仍掌諌同玄文偏集鳯藻思獨雕龍有美恢瓊度無私任朴忠風愆偏娓娓諷諭極衝衝抗法光前典陳詩邁古風五稱初紀烈三至永垂洪飲醴昭余澤爲霖景茂功丹靑麟閣上竹素石渠中螭駕應難弭鵬霄未易窮暫乘沙苑駿莫羨粵洲鴻朽質慚深奬殊私荷廓蒙服箱憐蹇步刷翮慕髙翀離思縈秋杜愁心繋夕楓慿髙聊引望佳气正蔥蔥

泛彭蠡望匡廬山

碧落澄宵景平湖散暝煙縠紋初泛月珪采欲浮天候汐難廽棹乘流屢扣舷水香蘭茝變沙鑠芰荷鮮望美心無極搜奇興獨延地圖雄五嶺江勢束三川逺嶂芙蓉出衡波翡翠連霞標幹斗上日觀抱空懸仙掌才疑鑿丹梯斷復聨窓明開玉女閣邃貯金仙灑落松門下嬋姢石鏡前厓光三秀擢壑晦眾燈然鳥藝雲中艸猨攀樹杪泉瑤翻知鷺瀉丹澑識虹穿桂父驂鸞至芝童禦鶴旋旣如紆赤水還似望靑田未授長生訣先參內景篇江津鳬舄阻霄漢鳯情牽勝果超迷筏歸依結淨蓮盧敖淹汗漫謝客罄洄沿願整雲中駕隨君戲九玄

送楊都閫奉萬壽表入京

有美稱人傑蜚聲自海濆漢庭推驃騎晉室佐中軍獸錦榮新賜麟符策壯勲陣閒收虎落戈偃晦龍文佩玉趍丹地揚旌拂翠雰幽花明杜渚濃栁映長云重以修途阻而憐別袂分金焱廽魏闕玄露下秋旻繞電逢昌序當陽瑞聖君絳幡淸道引仙樂半空聞尊至傾堯酒弦調協舜薫羽林森象舞溢沄沄拜手霆初霽搖心日未曛禁中勞夢寐閫外荷殷勤擢雋才超乘登臺價逸羣恭承宣室召雅挹禦鑪芬稱慶將何以文思邁典墳

秋巖

江上矗諸峯奇觀不易逢波光濯翡翠山色隱芙蓉野曠餘煙斂川長積气沖近窺龍虎麗遙帶鳯凰重丁令廽孤鶴茆君馭兩龍秖憐幽谷賞還躡逸人蹤發穴搜金簡疏流導玉淙澑承淸露泫幾迸紫苔封列籍隨原艸披襟撫澗松鸞遊企霄漢鴻矯避矰罿疲薾慚髙駕逍遙命短笻丹砂如可學脫屣幸相從

文泉精舍爲梁少傅作

靈泉何湛澹飛下白雲岑皎潔飄空色縈紆到海心慶源天獨委修綆爾方尋潄齒含淸馥爲廬托靜深紫蒲緣近隰芳茝被幽潯石幾輕霏潤山楹積翠陰桂叢歌隱曲杏樹送淸音濠上抽玄緒丘中寄素琴終然聳巨壑聊復滌煩襟抱甕知余拙靑門且陸沈

將之京師祗謁先隴述感一百韻

蹇劣慚修步時髦濫廁肩端居心鬰鬰伏枕淚漣漣苦調慿誰奏勞歌試一宣一毅皇方鼎盛先子適鴻騫羔雁來多士車書混八埏扶搖輕九萬奏牘動三千駿骨寧輕市驪珠偶見捐祿微欣負米舌在且懷鉛坦腹人窺笥登堂客感鱣志思摧大敵力遂破中堅鸚鵡憐金絡驊驑飾錦韀置身當禁地淸夢邇鈞天宻勿咨三老追趍仰列仙羽陵紬祕簡石鼓叩殘編龍豈酬堅白雄應屈太玄大官供不乏伏臈割常鮮詎厭承明直還推季典賢匡時心獨在邁往气無前脫距讒邪伏嬰鱗寵遇偏赤丸銷狹猾白簡肅貂蟬炎嶠西甌阻洪濤左蠡壖霜威三命重水鏡九流銓雲雨多翻覆滄桑屢變遷積薪甘晚逹持戟備常員痛逼蘇耽井歸耕下潠田蘧廬堪偃蹇缾粟秖憂煎絣絖謀生拙泥途樂性全大臣辭汲引農父喜聯翩前席思遺逸中興秉化權嚴程趍瑣闥舊物擁靑氈徇報思縻竭持身極治涓國資淸望重庭倚直詞專縟典期增飾明裀肇袚虔聖誠虛聽納時頗妬嬋娟日月羣飛伏昊穹尺霧纒磨牙兢猰■﹝犭兪﹞刻木儼鷹鸇曠蕩恩難測纎毫眚獲蠲抽簮謝朝列識面溢郊廛去去隨陽鳥悠悠阽斷鳶未拋廬嶽杖須問下灘船果蓏潘園接壺觴蔣徑連犢褌暄自曝蠟屐歲常穿九薦咸虛左羣公舉讓先邴原甘劾免鄭谷絕夤緣匪石終難轉無瑕抵用悛卞和愁泣玉莊叟悟忘筌藥餌扶衰疾丹砂協靜便庶幾凝緑髓將謂逭華顚婉娩嗟何及幽憂遽不痊何辜來鵩鳥底事掩龍泉杳杳淪長夜蒼蒼昧上干爲山虧覆簣逝水閱成川劍舄猶如故精靈若个邊峴山歡宴地京兆哭遊阡鴻鵠標松隧靈龜葉澗瀍世家彤管勒名字翠瑉鐫東海波終蕩南枝憤未塡夜烏霜黯黯宿艸露芊芊掩抑雍門曲淒淸叔夜弦書空拚往事攬鏡惜流年舊徳將淪蝕余風兾接聨爲儒困抱槧失路懶施鞭壁以遺經授家惟素業傳暄陽仁杞梓芳潤被蘭荃月旦慚三鳯巖居蔽數椽門迎王子棹杖掛阮公錢隙地營雞柵殘冬縳稻篅範塵從滿甑墨突任無煙抱膝空長嘯餔糟只醉眠斑能窺豹管翰或點魚箋屈宋逺遊賦王公大雅篇縱饒勤刻畫祇覺遜精妍多病恬如憲求聞恥效顓以玆懷寡特會見越拘攣一徳咸昭格羣生舉在甄龍庭罷斥堠鯤海息戈鋋蠖屈眞聊爾雄飛企勉旃出門常惻惻怨別毎悁悁豈忘依枌檟安知法溯沿瀑收川後靜秋霽望舒圓細酌曹溪水髙淩句曲巓關河去渺渺鄕井思綿綿拂面祛塵垢褰衣裹足胼黃圖窮朔漠紫極拱星躔槐覆銅街轉香飄繡轂駢詞人投彩筆遊女拾金鈿越國寧論價傾城要取憐機云初入洛鄒樂逺遊燕擁篲傾流軰抽毫屬曠筵汾陰陪校獵岱嶽議封禪交臂俱猿鶴來儀盡偓佺優遊畫尊俎談笑沃鮏羴脫略牛衣賤綢繆鵲印縣終童何卓犖卜式豈迍邅伏櫪心無已攀龍竊慕焉奇勲堪自策玄理竟誰詮保已隨時連寧勞問著鞭

送李比部於鱗出守順徳

英玅山東出珪璋信國珍靈篇祕海瀆寶劍動星辰擢桂因才雋分曹以徳鄰冥心謝流軰傾意在父親潘嶽宦從拙揚雄家素貧河山聊發興簮紱暫隨身丹地含香久蒼生掩淚頻聖情紆內郡雅意用儒紳襟帶幽並外風煙灞滻津建旌衝曉霧鳴玉起行塵止解詢遺逸何湏問近臣燕巢公府靜艸積射堂春故老皆扶杖餘波盡飲醇儀章從脫略翰藻得情眞嗟爾匡時器憐予避地人知名從白社傾蓋枉朱輪一以雲霄隔偏愁年鬢新浮榮空自遣良覿杳何因所企歸鈞軸深淵有縱鱗

壽韓虞部應�八十

士苑推縫掖君門隱歲星許身雙白璧勁气一靑萍歷塊才初展摶風勢未停水沖當重寄華省限嚴扄楚醴期終設齊鐘豈浪銘乞身常懇切優詔屢丁寧識面符公議憂時付獨醒家惟供稻秫年或采狶苓指樹從初日揮金樂暮齡友多猨鶴異室有蕙蘭馨已見回淳俗還忻挹大庭橋邊違進履濟下憶傳經逺素傳雙鯉飄蓬感聚螢待公遊五嶽迎气在滄溟

寄錢叔寶

吳洲春艸緑時復憶王孫蝦菜應隨俗蓬蒿獨閉門醉鄕心自逺隱士道何尊白雪丘中賞丹砂塵外言幽蘭空采擷藂桂日攀翻倘有臨池興淸裁寄漆園

謁六忠廟

遺廟孤城裏經過爲撫膺運窮天步窘釁起敵鋒乘鐘簴嗟旒綴江淮忽瓦崩空齦戈尙奮折骨障還登一死闗宗祏千秋有廢興穹碑纒莽艸野日上觚稜委佩丹靑落危冠气色增鄰堪祠玉馬名自勒金縢大火時仍王洪河夕未澄蒼茫驅俗駕絮酒愧如澠

督府金湖方公召飲於籌邊堂賦得排律十六韻

漢室當全盛邊陲未寢兵疇咨惟雋乂帷帟以儒生嶽牧諸艱試崇班獨坐榮殷憂紆右顧長技在先聲賜履逾荒裔畱屯罷逺徵白登酬宿恥大宛墮名城鎭靜曹參畫風流庾亮情碧幢朝散騎玉帳夜休營髙會深投轄疎才濫請纓飛觥沾獵酒折俎過侯鯖克宻通家沗詞華四座傾中興得江漢人物信荊衡斥堠無嚴警銅街倐曙更臨關眞气近回首將星明淮海思長孺朝端問廣平承雲歸燕鎬願附赤霄行

同張別駕梁進士管山人幹上人過曉上人方丈

年少卽披緇修持似律師不邀支遁鶴惟擬惠休詩逸客名山至微官散地宜艸書畱素幾琴曲動朱絲夕鳥窺檐下寒星入戶垂津梁猶未涉酬對莫言疲

萬佛閣後有中官王振祠

西土威儀眾東隅地位髙桑田供一瞬沙界攝繊毫海若驅羣象神山湧巨鰲云容積蒼莽天籟起刁騷黃竹傷前事緇林庇此曹雍門何用愴送目藉香醪

隆福寺英宗命僧鬀度於此

紺宇開馳道天人此給孤宮羅裁寶勝粉壁儷椒塗電露浮生感榮華逝水俱薜蘿縣翠网楊栁閣雕弧壯麗驚遊目淸涼減病軀出門風色異羸馬倦長途

大慈仁寺國姻辭侯隱於此

髙臺臨淨土逺近見神州吉夢曽徵帝眞僧昔讓侯珠瓔從喜捨金碧盡冥摉有樹皆成寶無枝不似虯路人頻折栁羇客倦登樓一見王孫艸方知久滯遊

大慈恩寺卽海印寺中有鏡光二閣今廢爲內教場

赤帝開基日摩騰入漢來儀天開別宇鑿沼起層臺靑雀翻妝鏡長鯨隱渡杯化城俄易愴玄象疊相催獵騎呼鷹去遊人射雉回摩尼長不滅累刼照沈灰

鷲峯寺本唐淤河寺傍有貞觀刻心經後殿臥佛一軀甚偉

幻身何處現此地借淸涼大夢成蕉鹿千秋閱海桑碑猶貞觀列河已拔提荒欲問迷津者何如選佛場息心驅害馬失路有亡羊逹者應齊契寧論滯異方

紫芝堂十六韻爲太僕何石川公作

邁種徵名世靈芝茁臥園稍披珠网出漸覺紫煙屯斐亹明如月�����瑤光分秀气仙露灌靈根芬馥連三徑琳瑯萃一門揮金歸日樂數馬古風存故里常懷紱茅檐或負暄戶庭圗海嶽舟楫載琴尊稍證玄中祕還從河上言目能窺竹簡身自卻蒲輪國以人爲瑞家因義作藩奇齡開九袠娛老弄諸孫艸木文章賁經綸雨露繁授書時已晚同閈道彌惇蒲栁憐衰質樗材濫曲轅長歌隨羽翼難忘漢宮恩

李季常汪公幹移居北園和季常

匡濟知無術年來學閉關淸時難再得白髮任相拚龍臥無髙轍雞棲止半間未論今日是誰喜一生閒北戶涼初入南營靜可扳圜中修淨業城裏見靑山但取襟期在寧知步履艱應門期獨鶴策杖代雙鬟酒自賖來得書從借不還棲遲慚下榻談笑得開顏更喜新詩就煩君細細刪

象教精舍【有序】

孔陽宗侯近辟象教精舍屬予賦詩顧予未聞內學豈可贊佛然千里授簡又不可無言也

三昧神僧火燒殘有壊身浮生同瞥電世界一微塵幻作元非有歸空亦未眞益豪誰見相減胛爲畱神震旦符初志匡廬感宿因緘縢傳大令膜拜走王人鳩枚升蓮座田衣稱氎巾一時多妙說捨筏悵迷津瑤石山人稿卷九

●欽定四庫全書

瑤石山人稿卷十

﹝明﹞黎民表撰

○七言律詩

同陳公載登海印寺瑞光閣

燕京樓榭倚東風春日慿髙感慨同碧海水多連大內紫臺山半枕離宮平蕪縹緲沿江盡逺樹依微入望空鄕國更傷千里目夕陽何處送飛鴻

燕京秋懷

北郭秋陰接九垠登臺一望倍傷魂霜前砧杵千家動日落風塵萬里昏天上已違攀鳯侶山中猶憶臥龍村孤舟渺渺堪愁思恐入楓林有斷猿

廣寒宮殿帝城西錦石瑤沙玉作蹊白鶴每依華表下紫鸞多藉碧梧棲流云宛轉通仙掖墜葉飄颻滿禦堤一自金輿巡歷後月中環佩冷淒淒

秋風裊裊吹邊塞轉餉千艘入濁河白艸漭連靑海闊黃塵秋暗黒山多運籌賴有蕭何畫息戰無煩魏絳和聞道居庸虛將守邊庭今已悔干戈

萬木蕭森帶夕陽澄江偏使客心傷能文賈誼終投楚作賦相如已倦梁勲業獨看靑鬢在羽翰空羨碧霄長滄江歲晚歸來好岸芷汀蘭尙有芳

旅感

周南畱滯倍離憂京洛風塵自倦遊病裏看花如隔夢春來臨水似驚秋黃金價重誰招駿白石歌殘獨飯牛鄕土歲時渾不惡速營三畆作莵裘

髙臺逺望坐銷憂病後依依感昔遊貪客帝城如戀舊計程鄕路已逢秋人間幻夢惟蕉鹿天上閒情有女牛楚水越云千萬里北風零盡黒貂裘

萬歲殿【在朝天宮內】

鬰鬰靈山守百神宣皇曽此禮羣眞碧壇風度龍旗影瑤艸香銷鶴馭塵靑雀書來猶悵望紫鸞簫罷更逡巡玄關一閉無消息華鳥年年怨早春

露觔廟

仙媛芳名齊日月閟宮遺像鏁煙霞明湖日鏡金鈿影淸露長涵寶靨花颯颯靈風催苦竹泠泠秋色淨蒹葭可憐隕玉空山後慚媿蛾眉學浣沙

阻風李陽驛

滿目川原百戰餘旅情芳艸共蕭疎蒼山古堠逢秋騎野水殘燈見夜漁地近瀟湘多暮雨鴈來湓浦少鄕書故人憶我停雲外惆悵煙波少定居

舟泊金川望唐允治歐彥禎不至

嶺雲關樹思依依江上初逢秋月輝岐路無情還獨往靑山有約更同歸煙生古戍逢人少水落寒塘見雁稀楚客此時頻悵望不知何處寄金徽

與公載子幹吉卿送泉翁北上返棹石門

杜若靑靑聞榜歌佳期南浦悵如何風聲夜起潮侵岸天色平臨斗在波威鳯漸知隨日輦冥鴻猶自避云羅扁舟渺渺堪乘興況聽袁郎雅詠多

營淸泉精舍

幽棲逺愧王官谷修褉誰誇內史亭靑壁舊藏髙士傳艸堂今映少微星茶烹石鼎分泉味井問丹砂識地靈應是漁樵能混迹十年江漢任飄零

擬就壺觴開白社旋營瓜地向靑門雲中雞犬非忘世徑裏桃花似避喧鶴在松間同佇立僧來石上共淸言經過舊是濠梁侶秋水無心與細論

陳貴吾歐彥楨約遊玉舄亭故址

弱水桑田更淺淸殘碑猶自記嘉平靑騾海上應無迹玉舄人間尙有名笙管禦風廽鶴夢杉松將雨雜鸞聲那堪采藥歸來晚夜夜東風憶五城

春興次彥楨韻

和風助律景堪憐更有歡聲下逺天禦宿花光承曉日琳池月色帶春泉蒼龍東駕行陽令靑鳥西來拂曙煙南國山川勞望幸五陵佳气自年年

年夜鏘鏘簇佩鑾金吾千隊儆長安欲求海客先祠竈擬醮神君更築壇丹桂影中回日禦碧桃花下聳云冠侍臣聽罷鈞天曲銀浦無聲沆瀣寒

絳气迥連承露掌祥焱初拂相風旗罘罳影動旌旄轉閣道陰生漏刻移豹尾日長惟近幸鰲頭天逺更遙祠腐儒旅食驚心地獨望寒云動所思

九日和子幹登髙韻

錦樹團圓風滿林慿髙多難易沾襟石門返照千家盡磴道盤云九曲深坐閱歲時傷短鬢望連烽戍折遐心蒼厓羨爾題詩處山月隨人下鶴岑

遊玄妙觀

爲愛仙居隔市廛星君臺上共談玄坐來海水成淸淺歸去人間閱歲年竹院晚涼金碎瑣石幢秋淨玉嬋娟追遊擬受長生訣不用遺文說五千

和梁公實無題【是日余以病不赴用李商隱韻】

疎楡一夜動西風露腳斜飛桂殿東白玉鏡臺鴛被合紫雲香駕鵲橋通鳯皇衫拆胸前錦蜥蜴砂殘臂上紅何事人間不相見上陽宮裏怨飄蓬

燕京書事

河堤新築洞仙宮八駿經遊向此中絳節拂云遙駐鶴赤闌驅石已成虹丹書見說曽親授紫府還聞有夢通十里穗楊風日麗幾時軒馭過崆峒

日上蒼龍雪正消太淸宮殿轉空寥案前寶鼎斟明水仗外華燈燭慶宵關塞只傳靑海捷佩環空散紫宸朝可憐方朔金門待聽得霓裳雜鳯簫

一夜瑤池集絳鸞六花飛舞下云端蘭臺未許誇淸冷黃竹徒勞詠閟寒爽气蕭森連玉樹曉光零亂拂銅盤誰能和得陽春曲長奉君王萬歲歡

西宮瑤艸日芳菲珍館春深碧浪圍朱字署成華露濕紫泥封進鶴羣飛履隨虛步瞻依切簾隔天顏笑語稀不見平津開閣待經旬休沐始言歸

朱樓迢逓接平沙嘆息深閨有麗華靑鳥幾時隨阿母彩鸞今夜屬良家桃栽碧海多成實桂貯長門自落花寄語采桑南陌女莫將顏色向人誇

早秋

一見秋風心已驚關河回望不勝情霧迷天上金莖影月冷樓前玉笛聲歸興總銷塵土夢閒愁空對短長檠杖藜更擬尋山去何待他年學尙平

送丁戊山人還閩中詩【並序】

丁戊傳君風儀俊整天骨森立蚤肄丘墳涉九流之捆奧晚耽冥寂包八正之厓路故能遊心懸解宅美希夷鵬運天池卑楡枋之斥鷃智遊玄水得罔象之靈珠盧敖有遐舉之期嚙缺無榮觀之願出入水火吐納風雲日觀天門覲魯儒之遺址朱陵紫蓋搜姒氏之奇文意在忘言行無轍迹以爲善建不援玄關難啟曹溪閟傳衣之迹浮丘乃梯仙之戶擔■﹝艸登﹞負笈千里而遙度碣淩山九秋始至玄風所感聞者景從挹叔度之波濤鄙吝斯逺見紫芝之眉宇塵俗盡銷奧旨冥筌迎刄而解繁文眾說有叩斯應大器不官大巧不斵揚雄稱言若鳯孔子嘆其猶龍非斯人之儔與但以蕭晨在感梓里長違臨霞增慨遡風攸往禦冦以七日爲期令威乃千年一返𨿽紫極黃庭夐異人間之世而素絲歧路難捨區中之緣遙晤何時逺心空絕寄言竹素佇竢徽音

蚤從丹籙學神仙脫悟眞乘了內篇杖有百錢行自得居惟一榻坐皆穿尋山但可如康樂蹈海何湏學魯連臨別攬衣空戀戀幾時談笑復隨緣

木蘭江上動深秋千里誰憐汗漫遊家共白雲天外逺身同明月海邊畱秦人望逐桃花水楚客悲生杜若洲來本無機歸亦得不知何處是莵裘

同丁戊山人遊蒲澗寺

靑蹊■﹝穴上叫下﹞窱絕塵氛一泒鈞天下界聞龍去不收千日雨鶴來還動滿蹊雲山瓢祗獻長生酒石室應藏內景文歸去幔亭何日到緘書先報武夷君

心逺亭探梅得霜字

京兆池亭萬樹芳半臨秋水半含霜風林暗折玲瓏玉雪徑遙聞斷續香蕚緑觧知神女色額黃曽識漢宮妝江南地隔瑤臺逺欲寄璚枝思渺茫

登鎭海樓得慿字

歷盡丹梯第幾層下臨千仭若無慿石間細路縈紅葉松頂寒花絡紫藤逺目只隨芳艸去淸歌長共碧雲凝三山波浪空愁思誰躡鴻鸞共上升

和梁思伯宿寶陀寺

憐君獨泛靈洲水永夜空門坐寂寥雲起半從山上石月明還長澗邊潮芝傳隱訣行堪食桂遇幽人或可招遙想焚香誦經處更尋支遁問逍遙

粵州艸堂春日試筆得歌字

謝家賓從有羊何春日池亭載酒過紫气直從燕闕迥靑山還繞粵城多花沾瑞露低唫幌鳥囀芳林雜棹歌聞道漢庭偏側席未湏長戀釣魚簔

泰泉春遊得西字

雲峯一徑入幽棲不信風光有瀼西寒澗水喧知鹿下遙林花動覺鶯啼亭前玉舄仙靈宅洞裏金書太史題歡賞日斜猶未洽更攜賓從過文溪

大司馬鐡橋先生矩洲雅集得靑字

獨樂園深晝掩扄追趨今喜覩儀形勲名北闕髙卿月賓從南州聚徳星鸞鶴每依霞外詠魚龍長似鏡中聽石虹湖上春應蚤丰艸崇蘭滿眼靑

贈易道人

塵滓修然不受侵轉蓬無復憶家林路窮西極流沙逺身犯南方毒霧深靑竹一枝常在手丹經千卷不傳心亦知羝化終騰去白石蒼蒼何處尋

登五仙觀通明閣

目盡寥天艸樹平片帆經處是東瀛煙銷甓社珠浮出云擁猋臺玉作成逺浦迥含蘭芷思陰風初度雁鴻聲飛仙禦鶴何時去塵海冥冥笑此生

和公實燕臺感秋

紫塞霜飄雁影孤荒臺斜日下平蕪秦封隴華皆歸馬禹貢山川盡剖符一代彛章宗典雅百年風俗落虛無腐儒策蹇蓬蒿裏空憶文皇起壯圖

楚客思君賦澧蘭關山迢逓夢來難風前白鴈飛飛逺霜後丹楓落落寒碣館三秋愁桂玉鄕書千里比瑯玕蓬茆自是煙霄隔惆悵無因附短翰

桑幹千折抱燕臺豈謂天驕飲馬來兵气旋銷烏鳥樂陣云初散鼓鼙哀一時猛將多蟬冕三黜儒生尙艸萊臥病衡門秋又晚幾時東閣待重開

歲月升沈銷壯心鬢毛無那百憂侵炎方祇重龍香價燕市徒捐駿骨金艸木凋傷催暮景風煙蕭索變層陰黃花爛熳增愁思安得瓊枝共醉唫

文園遙憶病相如幾度裁詩慰索居西第看花搖彩筆上林遊獵從金輿生逢堯舜功名薄迹混漁樵計術疎聞道乞身書欲上聖明應未許懸車

旅食燕臺幾變秋才名應媿後時流雁來又值寒砧急霜落偏驚木葉稠滄海烽煙猶濺涙杜陵花竹未銷憂長安正在浮雲外不爲相思重倚樓

讀圓覺經

中歲驅馳困一經媿無鯨力破滄溟閒思種樹爲農圃病學餐煙飬性靈身在塵埃如瞥電鬂緣愁緒劇繁星年來悟得空王理止欲除嗔是戒銘

秋日同諸賢遊矩洲

謝公幽興在雲霄別墅追尋豈憚遙芳栁曲盤深淺水畫船輕送往來潮機心息盡鷗還下藻思飛時鶴共飄記取臨霞歡賞地後來煙月轉空寥

鄧君肅貽菊

窮愁九日偏蕭索別館淸秋祇益悲赤葉已隨風外落絳苞還向雨中移不嫌霜露侵蓬鬂爲愛馨香入酒巵素手折來憐汝意金莖唫望渺餘思

同傅木虛劉安元童仲良遊五仙觀

玉京琳殿海東湄上客琴尊得共移仙隱已經羊化後吏情休嘆鳯衰時池空半落流云影松古偏余積雪枝應是丹臺曽籍記喜於蓮社結幽期

丁戊山人招飲旅館

栢酒椒盤已薦辛天涯憐爾獨逢辰菩提爲覓西來種楡桞重經嶺外春風雨幾畨還秉燭路岐千里定沾巾干戈此日復滿眼何處飄飄寄此身

丁戊山人謁先君墓有述畣

蟬曳疎枝鶴繞林攀號應廢蓼莪吟生芻不負南州約寶劍多勤上國心指佞尙餘階下艸將歸空有壁間琴平原舊客無人在今日因君涙滿襟

太嶽仙宮七詠

太和

山勢盤盤壓厚坤宸居奕奕位大門龍蟠近接三秦勝鰲負遙連五嶽尊丹磴參差懸鐵鎖玉京璀璨湧金輪乘麟散髮遊何處直以升平報紫元

五龍

紫蓋峯前下鶴羣羽衣遙挹禦鑪燻云呈瑞像雙鬟玉帝賜霞裾五色紋星亂石枰當澗隱風廽金磬隔山聞蟄龍一去無消息悵望經臺日又曛

南巖

七十名區衛紫宮南巖幽勝若爲通亭亭仙掌漙淸露葉葉靈衣禦曉風山下煙霞常覆鼎壁間文字半垂虹欹厓可卜無人買洗缽焚香事逺公

紫霄

軫翼光芒夜夜垂洞霄峯勢入云危窓間下辧金銀气地底潛通日月池玄水當年非禹迹赤松今日是堯師祇應上界無人到輸與祠官種紫芝

玉虛

目斷仙山豈易逢紫巖回首有苔封三株暗結黃金粟九渡深盤白玉淙蕙帳別來驚夜鶴瑯璈歸去禦時龍茂陵自是秋風客腸斷靑騾海上蹤

遇眞

手把丹書侍玉宸紫髯蕭灑出風塵靑羊化後猶存石白鶴歸來尙幻身藥市當年曽隱姓花源今日正迷津可憐物色先朝事應爲蒼生訪隱淪

淨樂

綺寮珠綴冠丹丘翳鳯驂鸞在上頭窓外月明秦樹迥檻前風急楚江流天門險澀疑無路地籟淒淸直似秋不是文皇親指畫湘樊安得翠華遊

朝天宮追和喬太宰諸名賢韻

竹宮松栝晝陰陰時有鸞驂下翠岑檢玉舊傳三殿祕飛章遙向五云深仙都不與浮塵變浩刼多愁短鬢侵疑是上霄同謫客幾回淸夢得披尋

鋪金積翠寫神州羽景還開洞壑幽馳道屢經淸蹕過侍臣常奉屬車遊飛光直射蓬萊闕霽月猶懸翡翠樓自是丹丘人代裏卻從東海說瀛洲

吳而待候選已久輒詩往訊

久待公交車未擬回淸時難復臥蒿萊穰侯本忌縱橫客枚叔虛稱扈從才盡日悲風傳旅鴈到江春色落殘梅飄零別我靑山去誰共天涯竹葉杯

松巖爲鈕錬師賦

愛汝結室長松陰白鶴靑猿知隱心丹臺窈窕丘壑靜紫芝璀璨煙雲深月朗似聞木客嘯風起恍聽蒼虯吟人間埃世不可住安得枕流淸俗襟

飲餞徐比部宅時吳舍人李比部同集

燕京楊桞花飛日一上春臺望苑墻詞客喜同金馬署歸心遙滯白雲鄕鴻疎嶺嶠音書斷騎遶關山別路長■﹝扌棄﹞醉此宵應不惜眾人空自隔殊方

徵驂欲戒蹔徘徊極目風煙慘不開白社別來頻有夢靑山歸去獨無媒遙祠應待河東蓋作賦多逢鄴下才誰向天涯慰寥落封書湏爲朔鴻裁

鎭海樓登望

朱甍畫棟逼星河秋色蒼然隱薜蘿地轉靑山開越井天懸流水下牂牁慿欄漸覺淸商變顧影其如白髮何鴻鴈有懷成悵望浮雲西北晚來多

童太史仲良席上邂逅方太守禹績卽有詩見貽奉答一首

駿足登臺眾所稱一麾江漢忌能聲明時並數鄒枚賦末路誰收李杜名赤日夢懸鵷鷺署靑山家住鳯皇城風流郡閣猶如昨麗藻應深下榻情

別潘少承之京

汀洲渺渺愴離情塞鴈隨人又北徵燕地樓臺云外聳秦淮花桞日邊明才華狗監應知己家世河陽舊擅名此去君門還咫尺不須回首越王城

送何東莞之任江寧

三年坐嘯逺人安又綰銅章入禁垣秦地山河歸內史漢家星象應郎官艸靑夢渚懸帆度日落關門倚劍看此去公卿求識面無因停棹采芳蘭

同公實思伯遊北郭諸山

澄江一道抱城廽霽後丹梯四望開百粵地形云外出五陵王气日邊來殘春風景空回首故國河山謾舉杯畱滯莫傷生白髮漢庭今待子虛才

同公載公實思伯登白雲最髙頂

靑溪千仭出塵氛振錫還驚虎豹羣遊客屢窺丹檢字髙僧多臥石樓云風生大壑諸峯應澗落平田眾水分招隱卜居原此地重來休勒北山文

千巖雲气混重溟竹院松扉白晝扄金錫乍飛遊鶴去貝書初誦毒龍聽荒臺花雨空畱碧陰洞苔文尙帶靑浮世始知無住著長生還欲問仙靈

滄涼初日上雲樓金地應悲露艸秋龍象豈知千仭換江山虛道百年遊巖前散髮思髙臥石上看梅得暫畱爲道逺公能結社東林歲晚一相求

安期巖

絕磴陰陰松栝圍仙宮寂寞見霓衣曽傳海上靑騾去謾道山中白鶴歸霞起逺分丹洞色日生初弄石門暉浮雲變化成今古誰似淩空一舄飛

陳公聘憲使提五州兵徵海冦有作次韻

吳城遙望雪初殘又領奇兵過瘴灘龍節夜馳霜月暗鸞旗陰曵海風寒關山應嘆辭家逺恩遇方知報主難預喜鐃歌歸有日封章湏獻五云端

牙璋十月下江城百萬軍儲計不輕推轂屢頒明主詔臨歧先慰逺人情楳花競落來時路艸色初靑戰後坪聞道廟廊虛席待肯論鄕國念歸程

立春

倦遊寧復走風塵一臥丘園值早春滄海烽煙連百粵關門雲气引三秦江湖歲晚憐飄泊松竹年來事隱淪幸有習池供逸興願隨南畆狎芳辰

嬉春曲陳公載索和用韻

東風紫陌走驊驑何似咸陽縱冶遊校獵忽經平樂館鬥鷄還過富平侯霓裳寫月初停拍綺閣臨春盡上鉤愁極杜陵惟謾興新蒲細栁滿河洲

芳艸春陰垂釣磯寒城斜日閃朱旗燻人欲醉憐花气送客無情是桞絲畫檝迥隨蘭浦入金尊還傍竹陰移江湖十載渾疎放空愧靑樓半額眉

奏技當年入漢京緇塵曽逐麗人行金鈿控月三千騎寶帳臨風十二箏西第將軍畱盡醉東鄰詞客寄多情茂陵一臥長消渴猶倚金盤望五城

三星的鑠露華光宛轉歌聲逐女郎沈水欲銷金鉿匝曲璚初捲繡鴛鴦風前調笑思捐佩陌上含情問采桑惟有揚雄疲執戟年年空嘆鬢絲長

和竹平山人見余庭前桃花

庭前桃花開不遲堤邊明月復初宜流鶯恰恰坐深樹戲蝶紛紛穿短籬映水紅妝仍綽約臨風皁帽故傾欹梁鴻更有揮毫思好向芳菲倒接籬

寄王比部元美塞上

萬里烽煙接塞垣西風立馬望中原浮雲尙走陳琳檄明月還開庾亮尊靑艸北臨沙磧斷黃河秋遶薊城翻漢庭正是籌邊日誰遣長纓到玉門

劉百魁參軍修貢京師事竣還成都

仗劍堪嗟行路難春風一騎發長安愁心萬里懸秦棧壯志三年走漢冠白髮自於官序拙靑山不攺客途寒相知已向文園臥飛檄無勞父老看

天津同吳給捨舟中對月

獨驅嬴馬出燕關咫尺風雲敢自攀明月共懸千里外春陰不散五陵間書生彩筆謀仍拙諸將黃龍戰未還何處忽來楊桞曲滄江一夜鬢毛斑

登直姑城樓

吳檣楚舵望中收西北風煙接上游海气倒垂千嶂逺燕關日抱五云流賈生封事余雙涙王粲思鄕自百憂向夕蒼蒼洲渚亂斷鴻哀角不堪畱

同徐中郎吳給事訪李使君郡齋

揖客龍門意未輕北來風雨滯孤城靑山不盡檐帷色濁酒深知傲吏情豈謂漢庭疎汲黯翻令東海重黃生漫從華髮悲畱滯嶽牧於今有大名

夏五日袁比部攜酒訪舟中

燕京閶闔五雲開袪服晨趨亦快哉萍水敢期仙客棹橊花還及故人杯西曹詞賦畱髙步東郭河山得雋才戎馬正當揮涕日可無飛檄自天來

同黃淳甫盛仲交余伯祥過天界寺葦航竹館

東林曽有翠華遊別院風驅萬竹秋經品舊從天竺至禪棲應待許詢詶山開气色皇居近潮轉寒聲大地流依止空門猶未得干戈遙動故鄕愁

集何孔目元朗後亭

兵甲黃塵舊路非相攜六月到山扉松間薜荔牽衣過竹外鵷鸞挾子飛白髮尙淹金馬署靑雲空羨緑荷衣習池共把山公酒此日應■﹝扌棄﹞酩酊歸

畱別仲交伯祥

誰憐落魄遊千里尙得長裾狎二豪時論共歸江左玉賦才應折廣陵濤當壚夜倚花枝醉繞樹春吟野日髙白璧敢輕投贈意不堪秋雨夢蓬蒿

秋懷

髙樓欲上思遲遲關塞蕭條異昔時艸木風傳金气盛鼓鼙聲入朔云悲管寧東海歸何日梅福吳門去不疑白首烽煙重覽古芙蓉萎絕曲江湄

王气崤函終不攺建章宮殿倐爲灰瑤池靑鳥猶頻降渥水神駒未擬來叢菊漸荒元亮病汀蘭初歇楚累哀江天鴻雁冥冥去極目神州首重回

玉泉迢逓入昆池百尺闌干俯碧漪鏡纜雙維龍鳯舸雕楹深鎖栢松枝侍臣鳴佩丹楓逺宮女臨霞彩袖垂曽預都人誇盛事周南今日嘆衰遲

舊京形勝鬰盤龍設險曽當百二重組練未收滄海甲戈鋋猶起白門烽包荒茅服終湏問竹箭空山豈盡供蠢爾鯨鯢看掃滅屬車還擬待東封

三關羽檄似星流百萬戈船擁上游白晝峽深豺虎臥靑天磴絕斾旌愁孤軍銅柱空傳捷苦戰昆侖寔未休宵旰此時憂不細徵南諸將莫淹畱

粵王雄據有離宮翠竹黃花輦路中五嶺山川余霸气百年天地變華風滄波日落旌旗動白露秋髙帳殿空庾信江南休作賦漢家城闕正靑蔥

花木栽成帶逺坰北山孤絕寄幽亭漢陵歲月移滄海秦壘風煙斷井陘十載棲遲生白髮何人推引上靑冥煙波絕把漁竿去虛擬江湖有客星

長安旅食歲蕭條金馬才人每見招一臥雲林淹彩筆幾回沾灑望靑霄玉山瓊樹風塵隔庾嶺梅花驛路遙莫倚甘泉能獻賦衣冠今滿紫宸朝

石冷爲潘新寧賦

憐君家住積金陽海樹層層出上方山倚洞天多翠削窓窺禪月更淸涼市喧不到松間枕瀑水遙添竹外觴何事緇塵淹陸羽夢回泉石幾徜徉

壽歐母

會稽舊是梁鴻宅鄒邑今傳孟母家竹筍自能供白髮橘林應得勝丹砂書傳南嶽夫人鶴客問銀河織女槎卻愧荀陳交誼重年年來對壽筵花

雨中過噴玉巖

噴玉巖前山翠飛千絲披拂近人衣靑林忽亂蛟龍雨丹磴長連雪霰暉壺榼動隨髙士履桔橰爭息丈人機匡廬日暮何如此醉臥雲松未擬歸

尋烏利仙人舊迹

夢想仙人海上游欲尋蹤迹莽林丘霓裳碧落飛何處玉趾靑山此蹔畱勾漏丹砂猶未就蓬萊雙舄浪相求峯前明月參差夜應載鸞笙過十洲

經山人李子長墓

墳前鳥雀啄髙枝過客能傳處士詩食肉未爲何點累觧酲終笑季倫癡荒山躶塟非違俗流水浮名尙有碑獨鶴不歸華表柱麒麟髙塜幾累累

重陽前一日過歐楨伯館因談西樵之勝示同捨生

誰從雲路置丹梯海上諸峯盡覺低殘雪不消天柱外晴虹多掛竹林西金書鎭日煙霞護石髓何年澗谷迷寄語尙平須負笈瑯玕千樹待幽棲

同黃幼章捨弟惟和惟仁集蘇給事宅

嶽色風煙望轉賒秋光偏在拾遺家何人渴倚金莖露此地霜停玉蕋花楓葉亂飛江浦暗鴈行遙入楚天斜東山杖履能來往應擬尊前醉孟嘉

山人艾從之爲故司寇劉公求黃太史碑文事竣還大庾

荷衣數片鶡爲冠廿載江湖雪鬢寒方術未應論薊子交遊今獨有任安關門紫气閒能識玉笥丹書老尙看搖落此時無所贈天涯相憶桂團團

大司冦劉公孫堯士來求黃太史碑文卻還大庾僕曽拜公於家食因附致哀挽之私

林泉不爲蒼生起隴兆俄驚白馬悲淮海軍儲飛挽日茂陵詞賦謝歸時論功合上雲臺畫紀實應存太史碑玉樹傳家知不媿生芻何處寄遐思

白鶴花

靈根五葉似云屯絕勝名當揜兔園玉羽向風偏皎潔縞衣乘月正翩翻窺窓幾亂幽禽影入夢那知粉蝶魂同是羅浮山下客肯將零落怨黃昏

送同年張叔顯之愽白

桂海風煙逺國門一官應喜近鄕園領垂素髮休言命身致靑雲合報恩仙客正逢勾漏令居人猶指緑珠村桑麻種徧山城日狗監能無薦至尊

送何霽甫出守蒼梧

西風驛路遶黃花桂水遙乘使者槎騎省賦成年尙早龍門聲重地偏華坐看銅柱烽煙息回望金莖气色賖漢室馮唐能爲薦肯令符竹久天涯

十五夜淸泉山中待月

淸光看欲上東林何事風煙違賞心竹外飛觴催急景樓前雙杵變繁音芳塵漸滿梁園席爽思還披楚客襟十載靑山吾不負浮雲端爲破層陰

觀音閣同諸公登望

東林地僻少經遊暇日追攀最上頭九月關山爭攺色一時風景自生愁藤蘿影合諸天暗松桂聲長眾壑幽情爲故鄕成徙倚登臨休擬仲宣樓

東山別業爲梁少傅作

十里靑山帶郭遙風花三徑斷漁樵衣冠韋曲名家後詞賦淮南隱士招對酒暝煙連竹墅杖藜晴色過溪橋登臨更有羊何和詩興逢秋未寂寥

過公載浮丘得稀字

丹丘風日靜堪依隱處猶存舊釣磯金液已成仙令去靑山重到故人稀云移翠竹當階亂鳥挾霜蓬隔水飛白髮漸驚秋色裏相攜湏就芰荷衣

初冬過訶林淨隱方丈

雙峯晴雪隱禪枝乘興難孤竹下期龍象法從開士演風幡言有化人知曇花半落談經後幽鳥潛窺出定時籬菊肯同陶令醉不勞廬嶽逺尋師

薛卞二參軍邀遊五仙觀

仙人樓殿雪初殘松栢陰森繞玉闌門外喜迎靑竹騎雲中遙聚白蓮冠運籌劃省憐多暇秉燭良宵得二難賓從何緣畱僻地飛鳬先已候長安

別潘少承還鶴山舊隱

三載邀歡在竹林扁舟還得似山陰窮愁莫問潘安鬢久客應■﹝扌棄﹞季子金家寄漁樵歸路逺與因烽火避人深浮雲聚散知何處艸閣寒江送子心

黃幼章邀遊巢云軒

何年招隱靑山裏水石依然對艸堂桃谷已迷秦日月蘭臺曽祕漢文章風泉千磴常飛雨木葉三秋半帶霜惟有鹿門長接近屢能乘興到云房

送吳肅還姑蘓

故園應念尺書催一夜心隨北鴈回碧艸共迎南浦去靑山遙倚大湖開風塵寶劍誰持贈江海瑤華待寄來流落轉驚春事晚況逢花下有離杯

秋日蘇黃門趙藩參過淸泉精舍得池字

門外何人復問奇偶尋芳徑獨移時薜蘿過雨飄山閣松桂分陰到石池林下早拋朱紱貴尊前共指白雲期榮名更欲投竿去多病深慚狗監知

答趙藩參

衡門車馬喜相投髙誼應憐水石幽珠浦波光搖逺樹玉山雲气過髙樓笑移杖履同三徑悵望風煙恨九州島知爲蒼生湏彊起林泉安得遂身謀

壽李都憲七十

十年匡濟屬垂衣六詔山川擁節歸心繞赤墀隨日輦風行銅柱肅霜威金鑾天上畱詩卷黃石人間訪釣磯松竹歲寒知不厭更看蘭玉在庭闈

顧玄緯見過山房次韻二首

誰擬南陽有臥廬蓬蒿三徑閉門居祗緣好事能攜酒應爲窮愁獨著書闌暑气催鳴鳥變新涼風過落花餘雲山政值邀歡日入洛才名信不虛【顧榮與陸機兄弟同入洛時人號爲三後】

東陵今日學爲園芹曝何心獻至尊謾有聲名傳谷口空勞車騎訪夷門淸冰銷夏沈朱李涼月邀人倒玉尊自是羅浮堪吏隱肯將名姓擬軒轅

同林維喬山樓夜話

荒城擊柝坐淸夜微雨疏燈對濁醪三徑薜蘿同杖履五陵烽火暗弓刀明堂君擬陳歌頌歧路誰今感鬢毛叢桂豈堪畱客久翻飛秋望彩雲髙

瑤石山人稿卷十

●欽定四庫全書

瑤石山人稿卷十一

﹝明﹞黎民表撰

○七言律詩

﹝闕﹞

溫樹扶疏月轉明不眠烏鵲夜還驚天圍翠殿澄沙色冰合金塘墜葉聲虎旅喧傳屯甲帳龍輿深駐在西淸九華燈影微微散碧落空歌半欲成

慶成宴賜胙

旭日流輝徧綺櫳九賓聲徹玉墀東笙鏞奏格靑壇外衮冕回瞻翠幄中牛酒賜酺沾萬戶虎鹽歸俎宴羣公微臣亦預晞暘澤割炙何湏比漢宮

送郭給事冊封代府

雲中關鎭地雄哉金冊親持逺道來諌艸屢傳靑瑣闥使旌遙上白登臺九邊烽堠蓬飛斷十月河冰馬蹴開蘭阪桂藂𨿽可詠陰山還待勒銘才

萬壽節和吳舍人約卿

珠旗翠纛引祥煙銀燭光沈欲曙天象舞萬方連玉陛云韶千疊動金懸乘龍正向璇臺日鳴鳥應過洛邑年卻羨枚臯能獻賦幾回春酒醉宮筵

銅龍初辟曙雲開彩仗分行劍寫來日月旗常輝象魏金銀樓殿駕蓬萊風前鳷鵲翻珠綴雲際仙人捧玉杯魚藻正歡周室頌栢梁休數漢庭才

十六夜無月同助甫作

悵望淸光已不禁沈沈宮闕轉生陰雁鴻暗度千山色戎馬秋懸萬國心鄕思驟飛紅樹外佳期空隔碧雲深謝公不少南樓興淒斷髙城此夜砧

和捨弟惟和對雪作

飄花千片下蓬萊瓊玖河山對面開曙色逺從銀磧合驚沙還向紫關來飛揚敢望靑雲客歲月閒銷白玉杯喜有集靈傳勝事陽春多是郢中裁

人日同捨弟惟和小飲

塞烽銷盡薊門天秦甸初開萬井煙彤管風雲書正月紫宸車馬過新年窮愁桞色那堪折逺道梅花誰爲傳應是揚雄耽寂寞經時猶未獻甘泉

九日捨弟惟和自公署回共酌

故國山川煙霧深東籬忽憶醉行吟遲回畫省含香日淒切髙樓望逺心木落淮南空老大花開漢苑幾登臨深杯已索巡檐笑金馬何湏嘆陸沈

送客登毘盧閣

涼颸漠漠上層臺四野風煙望轉開碣石浮雲從海斷雪山晴色過關來病思鄕土依僧捨老向朝廷論將才十二碧闌俱倚徧肯將搖落負深杯

送崔元伯使楚便道省覲

仙舟並載紫鸞書負弩爭迎使者車夢澤天寒蘭茝變衡陽霜落雁鴻疎舳艫千里來包匭甲馬三邊賴積儲庭畔斑衣𨿽可樂王程安得少踟躕

送思伯使金陵卻回嶺南省覲

燕臺芳樹接吳天卻指鄕園路八千華省舊知綸綍貴靑雲爭識世家賢庾關曉度梅迎雪楚岸春生筍入船諭蜀未須誇父老題詩還醉竹林邊

大享

宮槐飄葉露初繁紫禁風來出絳幡池上仙班隨玉步月中仙樂道金根九秋報禮皇家重三殿靈祈泰乙尊遙想六龍回輦處百神深穆駐寒門

送吳進士子沐使遼左兼歸揭陽省覲

銅柱家山薄海氛歸心淒斷鳯樓雲飛芻逺向玄莵郡按轡宵勤細桞軍白璧許身應不沗黃金招駿可能羣風塵並舉傷春目鬥酒那堪逺送君

雪夜同伯宗集繕部張肖甫宅得林字

北闕寒云結瞑陰龍山飛度正森沈可憐西第歌鐘滿共把東曹酒琖深桞絮忽邀詞客賦椒花應折故園心宵衣更從鳴珂去玉樹靑蔥指上林

祈谷齋居

鈴索無聲樹色寒集靈臺上拜千官旌旗夜繞長楊陌燈火春祠泰乙壇暖入芳郊陽气淺月臨靑閣曙光殘揚雄白首玄經在誰捧雲中玉露盤

同陳公載吳而待重遊朝天宮

松栝陰陰禁蘌連樓居髙築佇神仙入門觧識金銀气披荔還開日月天白髮飄零猶昨日丹砂成就是何年弱流自隔人間世重到華胥亦可憐

歲除前一日同捨弟惟和過助甫

濁酒辛盤笑共看天涯應念此宵殘握蘭共接中朝彥含菽無如故國歡挾樹風霜隨臘盡步檐星斗向人寒陸沈正可甘吾拙莫更裁書擬治安

贈洪山人從周

仙藥靈苗手自栽乘風新向沃洲來白紈細點鵝羣帖靑眼相看竹徑杯旅服久從京洛化籬花秋隔故園開黃金不在燕昭館千載休論國士才

從周移寓眞如寺同張肖甫吳約卿過訪

懶曳長裾見五侯竹林尊酒日同遊淨緣久托維摩詰佳句兼酬帛道猷檐下雞棲翻夕照竹間蟬響度淸秋出門浩浩煙沙色悔別松風過虎丘

送許舍人稚幹使趙兼榮侍還靈寶

寒冰欲盡渡滹沱千里梅花擁傳過內史聲華髙紫禁才人詞賦滿漳河莖臺北望煙花繞關路西連金皷多莫向故園貪彩服鳯皇池上待鳴珂

旅邸葺小齋作

欲臥滄江始願違禁城新築類郊扉衰遲通籍猶靑瑣多病貧居合翠微靈藥長苖畱客飯野蘿垂蔓掛朝衣莵裘更在雲山外三徑將蕪可未歸

徐參軍邀遊天壇徐道士館

靑溪載酒共追尋雲气寥寥別院深花覆緑蘿三徑轉日移珠樹萬行陰玉壺自隔人間世白石同追物外吟欲觧朝簮猶未得冷風聊借一披襟

淸明日同肖甫郊遊

十里塵飛白玉堤煙花何處使人迷樓臺霽色宜春外蘭蕙風光曲水西鳴鏑艸中驚雉落引杯湖上聽鶯啼靑雲開合憐遲暮丹壑憑髙欲杖藜

送王元靜之建安幕【元靜履吉之子】

楊花飛盡撫春醪擊築相逢意自豪官似潘安才未拙賦傳枚叔調元髙行趣蠻府初丹荔天入連江正雪濤歸到竹林如借問風塵吾已倦靑袍

鍾戶曹邀遊鄭園同肖甫作

鄭谷東連禁苑開文園多暇數能來夾池浪繞檀欒去到岸風牽紫翠回細栁烽煙猶駐馬上蘭歌舞且銜杯陽春此日歸華省曲水新詞不易裁

同陳使君於舜酌肖甫宅

寂寂疎簾過雪餘寒燈相對省郎居紫貂可貰燕臺酒紅燭仍停使者車霜落禁中隨鴈斷夜闌星斗揷檐虛淸歌緩舞休辭醉江海憐君畏簡書

送姊夫黃廷寅任上饒文學

初拂塵冠拜玉除靑雲迢逓十年餘循良世業黃公傳經學儒林戴氏書璧水衣襟爭奉席金臺風雪正驅車錦嚢佳句休輕擲漢室詞人薦子虛

答張肖甫訊余臥病

落木寒砧不可聞山川蕭索夜平分故人顏色看明月倦客心情在白雲滄海終懷鴻雁計赤霄新起鳯凰羣何人不奏甘泉賦寂寞蓬蒿始見君

送張助甫之南都

拜手朝辭畫省香朱衣持節下南方雲中舊隱三花樹臺上今棲兩鳯凰詞賦寧知園令薄金貂還接上公行離心不共江流逺矯首靑雲總未央

當年龍變起輿圖弓劍千秋在鼎湖玉座春風花自落鐡衣明月夜常趍九闗烽火連魚鑰七萃戎臣盡虎符何事南方勞旰食丈夫還憶射桑弧

朝來委佩下彤墀鵠沼麟園席更移江上歌聲翻玉樹湖中雲气導金支六朝壁壘猶天險萬里梯航自聖時舉目風煙情並切一尊岐路罄吾私

腰褭千金獨上臺衣冠今有洛陽才三都文賦誰爭長六代豪華爾復開艸閣靑春鳴翡翠滄江白日鬭風雷誰論月夜徵西將曽與袁郎共載回

送張肖甫謫陳州

車騎西遊不可攀送君明日大行山宦情骯髒風塵外交態悲涼反復間書卷空畱靑瑣闥履聲初下紫宸班報恩亦有夷門客莫擬梁鴻出漢關

花時攜手鳯凰樓半醉曽披紫綺裘詞賦肯緣楊得意俠遊爭倚大長秋蛾眉自有傍人妬駿馬今無國士求不獨送君悲謫宦拂衣吾欲臥滄洲

三年執戟已磋跎形勝能無雪涕過二室煙花朝紫禁五陵襟帶繞黃河相如賦豈遊梁倦平子愁從拙宦多江海一麾良足慰勒名麟閣待如何

淸秋搖佩下蓬萊背指黃金萬里臺嵩洛山川原墨食北邙歌舞化塵埃衣冠不少靑雲客州縣何勞白雪才淪落古今同一嘆賈生祠下獨興哀

答吳明卿登梁城見寄

梁園風日值髙秋楚客心悲獨上樓逺道莫傳靑玉案故人偏觧紫貂裘層城畫角塵沙起四野淸砧艸木愁何事馬卿遊已倦只緣詞賦尙淹畱

和張肖甫夜宿蘇門山同雪蓑道人夜談

淸秋形勝百泉開不是湘潭楚客來日抱黃河明九曲星從中嶽動三臺山前夜色畱眞侶谷口天晴出怒雷不見孫登長嘯處浮雲今古意堪哀

同文壽承李伯承郭次甫吳約卿夜集思伯館得陽字

竹徑縈縈霞石光短檠分照薜蘿長飲中艸聖惟吳苑坐上才人擬栢梁玉手持觴娛永夜黃花畱艶過重陽風塵自有滄洲興不嘆飄蓬在異鄕

郭次甫移寓姚元白館過訊

手把靑藜誦逺遊薜蘿爲帶鹿爲裘別來天姥山中雪歸去安期海上舟關外千言猶可授桑間三宿爲誰畱金陵市隱元相逐好向長安作醉侯

徐子與至都下同梁思伯過訪得寒字

綈袍猶接故人歡尊酒同揮雨雪寒艸積射堂初觧■﹝君邑﹞花明燕闕復彈冠交遊漸覺靑雲盡世路從知白首難畫省願君還並入烽塵今已靜桑幹

臘後同次甫思伯過子與得來字

烽煙何意故人來握手同登郭隗臺北闕風雲雙劍在西山蒼翠兩眸開待攀玉樹成詞賦且對椒花頌酒杯聞道賜金多計吏周南畱滯獨稱才

祗事闕下逢李伯承有作

東風吹雪淨芳塵丹地相逢有故人寒壓苑墻霞綺散气浮宮樹霽華新中朝綴履多奇士兩省分曹實近臣日影漸移封事少叨從西掖聽陽春

殘臘同姚元白郭次甫梁思伯顧汝和過子與

北來裘馬苦風塵一臥長安值早春垂趐雲霄成倦客淹情丘壑羨時人梅花逺道心應折濁酒他鄕意倍眞白髮過逢知不厭栢梁歌頌幾回新

立春後五日同元白次甫思伯汝和過子與得車字

星回燕闕此停車尊酒相攜散直廬銀燭淹畱迷夜雪玉盤眞率剪春蔬煙花萬國元正會云物重臺太史書寂寞相如猶臥病抽毫誰奉紫宸居

省中對雪

燭龍銜景照神京佳气籠蔥拂五城色混瓊波沈太液爽分銀闕入西淸漢宮彩勝裁花就楚客幽蘭擬賦成華省追趍慚筆札幾回消渴望金莖

雪後省中聽檐澑作

建章宮沼已流澌冰柱初消滴漸微臺上虛搖神女佩苑邊輕濕侍臣衣金銀色近臨仙掌宮羽聲長出鳯闈三載鈞天聽舜樂只疑身在竹間扉

送陸大理使江北暫還洛中

雙旌指日入河陽嵩洛雲山是故鄕郎署遭逢身未晚江湖風雪鬢徒蒼恩加繡斧光輝逺醉別黃花驛路長藂桂莫淹淮水騎聖明垂意在南方

送徐子與補汝南太守

鳴笳伐鼓渡桑幹不是關山叱馭難明月共懸金虎去春風猶射紫貂寒中原回首分龍劍河曲裁詩隔露盤寄謝夷門車騎客陸沈方朔在長安

新鶯南陌酒初攜明日梁園又杖藜芳艸喚愁千里隔楊花如雪五陵迷漸經河嶽寒星斗忽漫乾坤入鼓鼙三月風光人共惜與君揮手鳯樓西

送魏順甫補濟南太守

單車東去入齊州虎竹新承帝命優百二山河元壯觀五陵冠蓋昔豪遊關心遼左登陴日騁望瑯琊縱獵秋卻愧繞朝無所贈前籌深待富民侯

佛日擬遊西山不果次甫竟申獨往賦此寄之

三山曽記手曽攜步壑穿林自不迷茗椀香花隨佛供白雲流水問禪棲气冥瀚海千巖暮天入中原萬象低丹屐十年遊歷徧錦帆龍舸夢湖西

懸梯千仭俯層巒松栝陰森夏亦寒玄嶽煙塵浮大陸玉泉流水散桑幹罡風上擊飛鳬逺丹壑重臨借杖難巖下陰書終可遇一龕燈火待來看

和顧汝和玉河見白燕

杏花桃葉盡芳菲曲水春風半掩扉玉羽乍窺池上影霓裳如舞月中衣畫梁多是無心繞金屋誰同作伴飛回首鳯笙雲路杳雕籠爭道不如歸

曽是烏衣國裏身玉樓瓊榭換丰神雙飛剪出機中素獨立妝成掌上人月下步搖花有態冰邊飄動襪生塵梁園詞客難成賦洛浦相逢總未眞

送內侄梁少熈萬戶南歸

相門千載尙稱良況復淸標接鴈行恩澤舊封存虎觀樓船新渥拜龍驤斑衣且遂南枝暖駿足先馳北海霜海上風煙煩一箭薦言爭借老馮唐

送陳師孔姻丈大參蜀藩

萬里驅馳戀闕情璽書重下鳯皇城明時好布靑雲澤逺海先傳白雪聲星斾影搖金馬去江花秋擁玉麟行徵求正賴前籌日賢頌能兼化蜀名

朱大行仲南招飲茹氏園得星字

碧梧藂菊晚熒熒別有風光在曲亭醉後徵歌憐白雪燈前邀客看靑萍髙城夜色翻霜樹西掖寒云隱曙星詞客當筵俱郢調不知王粲感飄零

送龎侍禦少南按河南

桃李吹香入夾城東風沽酒聽啼鶯豺狼逺遁都亭肅龍馬來遊洛水淸上苑有書曽諌獵河湟多事要談兵雲山不是邀歡日難折三花一寄聲

九日同顧內翰汝由兄弟登丹衝臺

雕闌曲曲帶層城下有璚波百尺淸芳桂逺搖妝鏡影紫苔深斷屧廊聲驚心歲月三秋盡極目河山萬里平彩筆幾回誇羽獵登髙今日賦還成

淸虛殿【元故宮前有監戒亭】

珠樓翠殿刼灰餘山勢盤盤上碧虛洞壑曉生雲气濕桂松秋滴露華疎銀河影落蒼龍沼金埓花迷紫鳯裾瑞靄輕煙摶不散祈靈方此駐鸞車

同王儀甫酌醉後賦此

紅塵蹤迹自蕭疎風雪誰停過客車俠气未能忘擊築酒狂那復記尙書七言不數題詩列六百應慚賜俸餘同病王郎最相惜緑羅中夜舞長裾

送朱從事之建寧兼訊吳明卿

閩海風煙黯不收南行應借幕中籌五陵花栁臨歧別九曲溪山盡意遊阮瑀有才堪管記異公爲政本風流揮毫想在幔亭裏好奏賓云爲我畱

春日同許元復顧汝由兄弟遊白雲觀

萬行珠樹接丹丘白日曽傳駕彩虯雞犬已隨金節去衣冠不見翠華遊人間陵谷成千載刼外乾坤自十洲行客只貪風景樂豈知芳艸易生愁

歐楨伯自嶺南至止宿借樹軒

烽塵天外嘆離居握手驚看萬里餘步入梁園看雪日來逢宣室禮神初多情不厭尊前舞小摘應憐雨後蔬金馬陸沈吾自老漢皇停輦問相如

和胡督學伯賢旅邸對月見寄

車馬遙從宛洛來又攜淸賞上燕臺南溟烽火侵云出北闕寒光冒雪開畱滯金門慚報主艱危麟閣正湏才天涯欲寫思鄕恨淸夜南樓許重陪

吳侍禦約卿訪楨伯畱酌得書字

故人逺道赴公交車詞客相逢下直廬河朔烽煙頻對酒上林遊獵久無書寒星近睇雙龍外羽檄頻驚萬里餘京洛過從誰健在夜闌歌舞莫踟躕

楨伯以泰泉先生夢遊羅浮之作見示依韻寄上

曽事蓬萊洞裏仙風塵回首隔鈞天燒丹竈冷殘金薤洗藥池荒長碧蓮潮水別來猶到海山庭歸去欲馳煙瑤臺東畔茆廬在小住桃花五百年

送吳子充還金陵

藜杖欲歸滄海上鄕心先繞白門前采芝未必終忘漢炊桂誰能久客燕蓬徑壺觴攜二仲春江花月剰千篇甘泉不是無人薦猿鶴驚心又一年

送伯承之亳州

紫垣朝夕侍龍旒濠上今爲握節遊雙闕夢回秦樹逺八公云蓋楚山秋淮南臥治人稱屈宣室求賢爾最優此去遺蹤多吏隱桂枝巖畔且淹畱

送岑司理允穆之池州

珂馬東風出漢關故人尊酒共追攀冰心夜繞雙龍闕黛色秋開九子山揮羽況憐烽火靜登樓多是簿書閒玄成世業靑雲上簮筆長楊待早還

過範山人雙塔寺旅捨

赤日風驅九陌塵禪房揮麈待幽人坐憐白鳥下雙樹不見繁華過一春燕酒味濃誇薏苡越鄕心斷有鱸蒓榮途煩刼難除卻何似雲門息此身

同吳顧二僚長歐顧二文學過沈鴻臚宅觀牡丹

春盡平陽戚裏家風回金埓故欹斜隋宮剪作千藂錦洛浦看成一片霞遊女明籹同拾翠侍臣沈醉幾攀花朦朧月色人歸去赤壁相逢俠路車

省中芍藥

綺檻藂花何日栽芬芳初逐艶陽回塵銷戶合云承輦風靜莖臺露滿杯唾碧恍疑天女散含香應待漢臣裁上林本自多奇樹扶荔誰移逺地來

答傅山人木虛

白鶴孤飛何處來封書猶憶朗陵杯衰遲我愧彈冠出烽火君能策杖回海上靑騾迷去路天邊金粟斷層臺石田茆屋不歸去鳯管鸞笙亦可哀

捨弟將使西粵鄭駕部攜酒偕楨伯見過

停雲欲賦意躊躇況復分襟萬里餘夢寐幾年搖碧海星辰三殿識金輿情多故舊能攜酒心折風塵懶上書天路驅馳俱駿足莫因畱滯念相如

送胡兵憲伯賢赴滇中

鳯起眞從七洞天又持旌節向南滇才名宣室方前席籌策秦中未乏賢逺檄正迎金馬使淸詞不賦夜郎篇莫愁萬里浮雲隔矯首扶桑是日邊

寄呂肇慶仁甫

李郭仙舟昔見同別來三度值秋鴻淹畱冀北浮雲異夢想嵩臺落月空漲海幾回頻奏捷將軍終自不言功丹砂早晚尋勾漏短榻相從擬蓋公

和姚鴻臚得告志喜

含香三載侍金鑾爲憶鱸魚不蹔歡仙仗乍辭鵷鷺序主恩還著鵕■﹝義鳥﹞冠題詩舊滿垂蘿石載酒重尋種藥欄同是滯畱君獨去綈袍能復念長安

約卿宅同楨伯詠荷花得吟字

消渴閒思過竹林碧雲依砌晝陰陰琳池寫出成雙影玉井移來有十尋倚曲似能翻翠袖臨風還觧助淸吟當筵共是蓬山客肯嘆仙源隔水深

壽王霸州待詔道甫之父

襄漢風流勝習家歸來三徑始栽花雲中忽下靑鸞使關外歡逢白鹿車新捧玉書從北闕逺擎金醴自東華芝蘭一一皆仙籍不羨方平燕絳霞

送許右史殿卿之河南

三年歸攬桂叢枝前席承恩再召時歷下書成人觧頌上林名重主偏知琴尊漸逺金莖色巾舄遙尋玉女祠不是關東勞旰食平臺吟望肯相思

和殿卿畱別韻涼風

落葉大河濵送逺傷魂似暮春梁苑題詩爲上客嵩山扶杖待幽人銅駝一別衣冠盛金馬重逢世事新君去曵裾還得計滯畱俱是嘆緇塵秋日

過吳侍禦約卿同文壽承許殿卿集

一滯長安未擬回蔣公三徑數能來殘花向客猶生色明月畱人故舉杯淸夜燕遊追鄴下髙秋雲气滿蓬萊飄零騎省𨿽多思懷抱能無此日開

戴金吾伯常招飲鄭園

禁城秋色淨無煙碧水澄波帶逺天十里樓臺通泰畤五陵花木有平泉風搖桞浪低紈扇日暮菱歌起釣船冰簟疎簾銷暑地流塵知不到尊前

經南城飛虹橋

萬樹繁花出苑墻彩雲如繞漢宮傍金塘漸落魚鳬水綺井先飛菡蓞霜銅雀望思連鳯闕白狼歸狩自龍荒翠華珠履曽遊地一半黃山下夕陽

萬壽聖節肅事大髙玄殿恩賚白金文幣恭賦

燎火香煙上紫微鬰羅天外敞瓊扉虹文夜抱芝壇下海水心從玉几歸宿雨乍消淸禁蘌矞云初散拂朝衣甘泉侍從何多幸三拜黃封出瑣闈

十七夜何太僕盧方伯歐文學袁節推過集

江海離心已十霜銜杯那意在他鄕風塵不斷函關气衣履頻趨漢殿香永夜星河臨桂浦髙城鐘漏隱長楊仙郎彩筆誰能似聞道卿云有和章

秋夜曹有卿余徳甫劉仲恭吳約卿見過得樓字

漢苑煙花望不迷停車還爲訪幽棲秋殘河漢雙鴻斷霜肅關山萬騎嘶露下金盤誰共倚尊前龍劍故相攜江南封事頻頻上十載乾坤厭鼓鼙

劉仲恭姚元白吳約卿毘盧閣送余徳甫

憶曽揮麈對雙峯尊酒還於此地逢漲海孤懸千里戍霜天晴落五陵鍾浮生轉覺空門是世事多因白髮慵芳艸豈堪重戀賞故人爲別暫從容

九日同李給事馮吳二侍禦歐文學登城南樓得天字

魚鑰重關鎭薊堧河山橫在赤闌前愁中白鴈經千里客邸丹楓有六年玄朔烽塵秋入塞紫垣宮闕上侵天淩雲更接詞人賦不數蘭臺白雪篇

送黃定甫還廣陵

未有詞人薄子虛拂衣歸待漢公交車家園舊倚金銀閣文苑曽開水竹居送客蘼蕪經海盡避風鴻鴈入淮疎風塵悵望焦先洞能卜欹厓爲結廬

送朱侍禦仲南使淮揚

華菊秋燈照夜闌平明車騎發長安借籌實控徐關險轉餉還襟楚甸寛披瀝正煩鹽鐵議冰霜不愧惠文冠曲江更接賓遊盛樓閣金銀起壯觀

奉答用晦

三江晴色起飛鴻芳訊遙傳自楚宮紫气獨看南斗外陽春多在郢樓中薄遊豈有裾堪曵上客多慚瑟未工湖海一身從此去澧蘭吟望思無窮

送胡翰林懋中冊封襄府

回望金莖雪色間南行旌節入昭關長楊羽獵停車待錦裏江山策駟還風射紫貂憐逺道月臨靑雀夢朝班詞人已在麟臺上招隱無勞賦小山

癸亥十月書事

遼陽碣石枕居庸天府元稱百二重豈少衣冠扶帝輦坐令城闕起邊烽投簮敢謂滄洲近鳴劍多慚白髮慵早晚單於須款塞玉門何用一丸封

宵嚴羽衛聽宣麻細桞巡行眾不嘩朔气九關屯虎旅軍聲千里震龍沙河山自昔雄三輔吳越於今總一家何事受降仍未築白頭揮淚坐聞笳

漢家本自惜天驕飲馬年來到渭橋五夜將星明玉帳七陵王气上丹霄軍中選士皆穿札幕府謀臣盡賜貂扈閣儒生慚獻賦燕然終擬勒岧嶤

甘泉羽檄似流星飛將威應震北庭蟣虱已聞生介冑貔貅猶未請灰釘中天日月懸雙闕三殿風雲擁萬靈屬國淺才還一試豈能垂老事玄經

寄懷曽工部以三直省

憐君儤值度寒霄予亦嚴趨紫閣朝梁月共傳芳訊逺關城空掩玉人遙星從左掖臨靑瑣云自西宮散綺寮誰道鳯池才咫尺休文愁臥已魂銷

送陳侍禦道襄按閩中

繡斧朝持出未央梅花東指客途長論交十載曽同捨把酒三秋忽異鄕離袂已搖燕市月按章先肅晉陵霜腐儒竊侍雲臺議願罷南徵事朔方

齋居後過楨伯旅館得何字

晨趍建禮聽鳴珂又到幽居訪薜蘿鳯吹忽從雍畤下鴈聲還向露寒過省郎遇主年垂暮客捨逢辰恨轉多遙想侍臣扶玉几更衣應問夜如何

寄挽傅木虛

金液將成劍忽亡楚騷何處問蒼蒼病來玄晏書猶著歸後黔婁室盡荒空擬延陵題姓字誰將江左卜行藏浮生竟未忘情得目斷虹橋灑涙行

送方憲使定之飭兵饒州

百戰潢池未觧兵廟堂流涕問蒼生誰當漢將登壇日兼有文園作賦名巨舳近聨吳苪國髙牙遙帶豫章城樓船王气依然在千載能忘擊楫情

歲暮和文壽承

歲盡飛鴻不到家尙將長鋏在天涯呼盧且醉咸陽酒騎馬頻看上苑花白首校讎成寂寞金門畱滯愧淸華廣文不道官如水彩筆分行奪錦霞

除夕

風雪寒宵欲變春短檠孤榻自相親久辭滄海思垂釣一臥金門沗侍臣靑玉燈煙遙拂曙銅駝衣馬暗生塵更闌未敢停雙管漢殿迎年事事新

甲子元旦早朝

劍舄翩翩起玉塵相風微轉應芳辰璣衡共覩成文麗鳳鳥重經紀歷新鸞輅靑旗回獻歲朱弦疏越奏陽春漢酺萬國皆歡慶瑤水年年預從臣

答助甫

楚客登樓賦不成四愁知爾有詩情才人久未還宣室明主今猶問廣平風雪夜回千里棹鴈鴻春送五云聲相思暫把蘼蕪艸早晚瀟湘計去程

頃以俚述投大司馬白石蔡公猥承見答次韻一首

十年華省夢淸芬喜挹風流在五云司馬舊曽傳諌艸侯芭元自好玄文鬥間一望雙龍气臺上誰攀彩鳯羣莫擬北山招隱士更開東閣奉明君

杜舍人從殷移居同約卿楨伯過訊

靑雲已沗同時彥不謂城南更卜鄰情似綈袍還借問興緣蘿薜故相親才名天祿誰中尉詞學樊川況舍人臺上早鳴燕騕褭漁樵吾欲乞閒身

送光祿卿李廷守請告還縉雲省覲

燕雪初融畫舫開靑門相送酒頻催衣冠世及逢昭代劍佩班聨自上臺彩服況持金虎節黃封偏在紫鸞杯白頭想問東方朔海上仙桃熟幾回

送客憩萬福庵題雲山方丈壁

花宮髙倚五云邊觧帶來參丈室禪趺坐祗畱雙迹在入門誰續一燈傳春風漸著燕臺桞歸思深懸下潠田還與逺師成暫憩東林攜手是何年

曽都尉子澄自吳中至止近關以詩見寄奉答

短服誰從灞上過楊花春暮一悲歌豈緣薏苡拋金印還逐鴟夷臥釣簔汝水觧歸憐許靖鴈門將老念廉頗漢庭執戟慚虛簿手把瑤華柰爾何

送林維承之邵陽

秋風怨別在京華楚澤前期萬里賒落木遙臨洞庭水深山時有晉人家烽煙絡繹猶傳檄井邑蕭條可種花撫字故應煩令尹不同王粲滯天涯

送吳太僕公路之畱都

金貂淸切近三臺招駿應煩楚甸來湯沐山川王气在煙花樓閣大江開旌旗實重談兵地林壑偏宜作賦才諌獵有書明主識栢梁歸日肯遲回

送楊參軍允恭守曲靖

冠蓋中朝第一流佩符還入楚鄕遊銅駝夜月淹燕甸金馬春風夢益州盤木漫勞通貢篚碉房今喜息戈矛淮陽豈是煩長孺白羽曽參幕府籌

張司理羽王將之雷陽攜酒見過招姚元白蘇子川吳化卿歐楨伯黃定甫同集

桂水飄零作賦才祇今東閣爲誰開宦情肯厭蓮花府離思難禁竹葉杯靑玉共看燎火近紫關猶阻捷書來淸歌戀賞俱詞客江海能無逺夢回

送別張羽王

歲晏難爲逺別心況逢霜雪易沾襟豪遊定有張融賦逺使非緣陸賈金傾蓋風流成寂寞積薪時事任浮沈思君驛路梅花發能訪茆堂在漢陰

答王亮卿

谷口曽聞隱士名瑤華相憶在江城五陵車馬已削迹十嶽排云空寄情倦客久思蒓菜羙滄洲終鬰紫芝榮關門正擬傳書去知爾排風羽翼成

寄懷許僕丞元復

作吏兼無簿領勞華陽仙掾夙稱豪捐金此日求龍種聨句誰能對馬曺蠟屐近尋幽谷賞木瓢遙取釀泉濤風塵愁絕難乘興雪滿長淮白浪髙

同鄺別駕中伯蔡山人子畊幼子邦理登九成臺

芙蓉山色半晴陰影入空江百尺深紫閣倒垂星宿夜碧天吹落鳯鸞音烽塵正屬談兵日雲路難爲出世心風景故園猶想象丹梯吾肯倦登臨

小歲劉觀察招飲籌逺堂

桞營吹角過良宵雪袖還從席上飄南省詩名論水部北門勲業待嫖姚驚心歲月頻更燭回首鄕園一頌椒策馬揮戈憐此地佩環曽奉紫宸朝

經韶石聞汝源報捷志喜

離家已是過新年夢裏山川尙儼然北闕煙花隨玉輦南溟波浪罷戈船人非陸賈曽遊說地有珠崖莫棄捐止輦上書勞聖主乞歸吾欲種春田

九日謁舜廟

仙馭曽畱桂樹叢冠裳肅穆儼升中地盤五嶺朝衡嶽城闕雙流遶閟宮蘋藻馨香猶楚俗山川淳朴有虞風嚴趨正憶羣龍會王气燕臺倍鬰蔥

同姚元白吳化卿歐楨伯登毘盧閣

禁城殘日漸棲烏傑閣髙慿見帝都霜外白楡連睥睨雲中金剎擁浮圖南來書札還看雁北望風塵欲射烏落葉可堪成聚散新丰那惜酒頻沽

淸明日謁孝陵

燎煙午夜徹明樓玉佩追趨拜委裘白水河山畱帝宅蒼梧雲气想宸遊松枝下拂金鋪暝澗道深還碧殿流誰羨大風思猛士萬年丰芑戴詒謀

遊靈谷寺

門遶黃山路不賒靑松回匝見丹霞禪河六月猶飛雪空谷千年自雨花雲气逺移金剎動竹陰淸入畫廊斜十行賜札畱初地老衲相逢說翠華

春望

回鴈髙飛隔上林春城凝望欲沾襟黃塵趨走余孤劍白首遭逢祇寸心淮海鶯花初爛熳長安車騎幾升沈章華逺道非遊豫早事春田下玉音

少江爲黃參軍錫之作

少江者黃君參軍錫之別號也嶺外諸水如湞水湟川武溪貪泉皆名川匯眾流以入於海若潯陽之九泒然越人名之爲九江錫之尊人毅齋公以名進士起家官至南京太常寺卿常居其地比謝事歸築室以逸老且遺其後之人曰吾之寢丘也鄕之人咸重公風節稱爲九江公云君克堂構屢試不偶乃貢入大學讀書論藝其中朋好亦輒以少江稱君蓋比之元方慈明之流也君仕爲建安參軍雅非其好間以使事至金陵屬予爲曺郎過從甚暱且言曰予仕不得志有先人之敝廬在行歸於江上與漁樵爲侶時樹藝封植俾故業不隕墜足矣安能役役徇人之耳目哉非子無知予心者予久滯覊旅卽欲拂衣從君遊予慫慂不已爲之賦此君獲觧纓磅礡玆丘能以翠翰之舟相逆於滄浪之上耶予固願從君遊矣

仙源近與海潮通還有幽亭碧浪中謝客石門﹝闕﹞

﹝闕頁﹞

黃金臺上見新詩傾蓋相逢慰所思洛下才名誰並羙竹林風致似前時心懸北闕先春到書寄家鄕有鴈知寥落艸堂虛月色梅花江路與君期

牛首寺

名山爲闕幾千年楚蜀山川在目前珠火夜明蕭帝塔石林秋隱辟支禪花房卻燭機才息紫閣攀蘿意欲仙一下白雲心未已最憐身世在西天

送李伯承還山

黃塵拂衣歸去來酣歌撃築相徘徊靑山似惜敬亭別明月況有金陵杯煙中桞條折欲盡池上浮萍吹復開楚江渺然掛席去知爾萬里遊蓬萊

秋風裊裊吹素襟別酒離情誰淺深黃金豈辦久客計白日不照孤臣心吳姬送君桞花店越人自歌山木吟煙波回首一相失幾時瑤華能惠音

東喬精舍爲鄭於業賦

谷口誰知隱士蹤家聲猶是鄭司農心情久已隨麋鹿名姓何湏擬臥龍北戶日髙無客款西林春暖有云封靑童白鶴相攜處不遣閒人采藥逢

同陳道襄憲使諸君集淸泉精舍

衡門還枕碧山棲溽暑初銷信杖藜天外白雲團作扇雨中黃葉下成蹊疎鐘入夜東林靜逺樹生煙北垞迷不有風流同小阮玉壺誰爲使君攜

冦退卽事

戰罷樓船日已曛城中不見捷書聞誰家羌笛哀明月幾處漁歌散暮云短服佯狂空說劍文身無賴豈能軍朱厓銅柱俱王土澒■﹝江同﹞年來盡海氛

兵後同唐寅仲酌借讀軒因寄懷潘少承

鸛鵝一夜起潢池江上人家避亂移橘柚豈能供井稅蛟龍難遣怯舟師漢庭推轂今虛切閩海援兵事可疑風雨開尊重憶汝琴書何處逐鴟夷

潘少承至同唐寅仲陳忠甫過訊畱酌舟中

故園兵後阻相酬乘興能來慰我愁花竹漸蕪因避地江山無恙復移舟赤闌回合垂楊暮白屋蕭條野水流諸將昆侖如早下持竿吾欲臥滄洲

梁思伯自楚使回以故人徐子與張助甫詩帙見示感賦

曽從君王幸上林風塵回首隔同心燕臺自築黃金館郢國誰傳白雪音淸世名髙翻見逐孤臣身逺莫沾襟扁舟不少江湖興應擬逢迎在漢陰

答張參知畱別之作

扁舟南下意遲遲忽復西遊嘆路歧久客蠻中愁毒熱將還宣室有佳期交歡正憶風塵際戎馬深憐去住時此後音書倍難寄楚云燕鴈各參差

喜鄺中伯觧官東歸

石門精舍喜新營爲政應傳鄴下名楚醴初辭王傅日越吟終有故鄕情歸心正值黃花發世路那堪白髮生知是督郵君懶見相逢先問水雲程

瑤石山人稿卷十一

●欽定四庫全書

瑤石山人稿卷十二

﹝明﹞黎民表撰

○七言律詩

舟抵胥江值王師東下

北來風雨滿長途濁酒他鄕客思孤銅柱烽煙連日夜樓船戈甲下江湖朝廷石畫誰今得諸將金貂莫浪圗白首看山重引興故園三徑任荒蕪

午日阻水橫石磯同陳亮夫舟中小酌

炎雨連山午不開靑靑蕭艾逐人來金沙轉觸還停舸錦席淹畱誰共杯千里歸心懸宋棧孤村荒笛起秦臺釣魚亦有江邊石誰解乘槎到此回

王曲江招逰芙蓉山寺

磵道靑松百尺懸琴尊已在楚云邊飛鳬倐化仙郎舄鼓瑟猶傳帝子篇三峽魚龍喧落日九成臺殿臥江煙亦知猿鶴窺人得不共桃花住歲年

夢吳明卿

楚粵風煙此地分南遷詞客不相聞楓林落日空懸夢濁酒狂歌擬對君百口移家經漲海幾行歸涙濕寒云武陵一曲堪惆悵莫更殷勤老漢軍

經韶州贈李同野使君

同捨當時在舊京春風三度寄專城諸侯已是麟符貴大邑仍多鳳鳥鳴千仞芙蓉供臥閣滿樓煙雨有詩情龍門聲價人爭重不遣馮唐薦漢廷

陳亮夫以尊公司徒韶石詩見示依韻奉懷

溪流西望似河源靑嶂淩空萬馬屯海上星辰朝帝座風前簫管下雲門晴陽弄色來衾枕飛翠當尊散鬰煩何事東山謝安石題詩猶憶臥龍村

馮方二方伯召飲滕王閣同余憲使徳甫集

羽騎臨江夜不喧龍沙秋色照千門尊前舉扇黃塵逺月下聽歌玉樹翻劍气直看連北斗使星今喜在南藩銅駝舊事休追憶賜履無忘聖主恩

五溪舫爲宗室子深賦是日同余徳甫集

仙人別館五溪濵終日垂竿臥水雲芳艸宻能容雉翳淥波晴自散鵝羣披裘未必幹星象把劍眞成動斗文江舸渺然愁去住府中聨句憶參軍

余徳甫朱宗良用晦餞予於滕王閣文休承繼至分得朝字

西山凝望過崇朝暑气眞憐此地遙藂桂詞人方賦別白雲仙吏苦相招回看庾嶺無來鴈一去潯陽有暮潮邂逅酒杯沾灑易天涯能不夢漁樵

王使君元美招同呂光祿逰硯山亭

丹梯千仞俯重溟驅傳來逰劇聚星山著暮云還並紫天連髙浪故揺靑瀟湘歸客憐芳艸吳下才人復此亭滿路風花相伴逐鸕鶿鸂■﹝氵鶒﹞起長汀

扁舟昔日聞吳詠千里佳期願不違開府風流爭寂寞長安前事尙依稀明時敢謂輕朱紱舊隠誰同攬芰衣君是三旌恩獨異白蘋洲上肯思歸

過廣陵訪歐楨伯官舍

玄艸何如執戟郎髙齋終日坐淸涼燕臺乍解雙龍劍汴水重逰兩鬢霜久客豈堪聞落水故人相見把垂楊賦才寂寞誰能薦猶媿含香入建章

李鳴卿黃定父諸子招同楨伯逰迷樓得春字

髙閣風煙邗水濵千秋寂寞綺羅塵彩毫尙入蕪城賦垂栁曾窺帝室春陌上放鷹憐野日尊前冠鶡盡幽人廣陵散後才情少驚見璚枝發興新

邵睢陽召飲作

貂裘堤上早涼輕河水渾渾欲近城驅傳總如司馬倦裹糧空愧鄭莊名莫嗟畱滯緣封事政喜中和布樂聲歸到漢廷重結襪故人相見是王生

馮別駕汝行招飲永寕寺

徵軺已歷五云邊重到花宮結勝緣艸閣校書晨散吏風檐鳴鐸夜棲禪追逰曾忝東林後出牧誰居北地前髙臥華陽堪白首祗將封禪惜流年

抵京王太僕儀甫許舍人稚幹梁舍人思伯偕康洪管三山人見訪

闗河迢遞豈堪論下馬秋風對一尊作賦屢同扳玉樹倚歌曽共宿麟園何求弦管西天落忽指旌旗上谷翻畱滯周南成潦倒愧無長策獻君門

集陳大理玉叔宅得云字

離離宮樹出重云促漏銅街入夜聞寒露漸髙仙掌色繁星遙動羽林軍【以大閱故】歌傳白雪應難和坐引靑藜喜共分卻倚東籬成獨醉誰將文似薦眀君

集王武選宅對菊

木葉誰知楚客愁省郎三徑足淹畱懸燈共照金花夕倚曲翻驚玉樹秋不爲鉛華傷國艷轉因淪落見風流東籬滿把饒相笑十載長安縱意遊

同陳大理玉叔集袁考功魯望旅寓

共促離觴月露前層城鐘漏隔林煙彩毫暫隠文園酒水鏡今推吏部賢艸奏想承淸燕對歸帆應待便風懸薄遊曾忝曹郎後鴻鴈牽情入楚天

九日同諸公登感應觀閣

白玉壺中羽景懸樓居元自有神仙坐窺睥睨疏楡外杯引闗山落鴈前楚客衣裳逢攺歲漢廷烽火入窮邊桑田碧海空愁思誰解乘鸞向紫煙

潞河雪後寄梁許二舍人

雪後回看霽後山金銀樓殿似堪扳算緡初隸司農省執蓋曾趨宿衛班一水逺從天漢下孤鴻終待上林還長安栁絮知裁詠誰念飄零滯抱關

至日遣兒理入京省其舅氏

翩翩雙騎立河幹遙望燕山雨後殘行槖已無金錯在路人猶作布衣看闗城近別偏多思客路相隨祗一官白髮愧吾衰且賤郗家兄弟在長安

胡北部卓孝廉自吳門至暫憩官舍過訊

與君傾蓋潞河堤千里長林暝色低旅服已經殘雪後徵軺猶駐朔云西梅花暫索仙曹賦春酒應從篛下攜此去雲霄多舊識黃金臺上共扳躋

寄宗室瀑泉黙庵兄弟

蒼梧翠竹似棲禪折節臨池卻管弦掣筆少年知大令評書當日是才仙風檐細搗黃金粉月榭重吟白雪篇慚愧中郎今白首鴻都誰送買碑錢

雪中登感應觀閣次王太僕韻

髙步仙臺喜對君煙花迢遞入楓宸城云近帶晴霏濕苑樹遙連霽色新逰客正傷千里目歸鴻先報五陵春江湖回首鈞天夢猶有當時獻賦人

潞河作

一自分司出五陵簿書終日苦相仍北庭飛挽懸軍幕西嶺雲霞屬野僧秪有陸沈供晚歲莫將箕斂負中興遲回正憶桑楡暖目斷黃河十月冰

雪夜同陳太史仁甫陳大理玉叔康管二山人集梁思伯宅

入夜風聲漸細微不知塞色上人衣平連靑閣千林暝愁逐黃雲幾處飛上國煙花仍自媚天涯芳艸待誰歸相逢劇對金尊好最是陽春此調稀

人日梁思伯康裕卿攜酒過曹使君旅寓

春日燕臺正值寒金花相促一杯歡三年重把詞臣袂千里虛勞漢使冠飛舄下時天闕近跕鳶回首桂江難莫驚客路新雙鬢落月從前夢裏看

立春日同王太僕梁舍人彭鴻臚集楊儀部宅

苑外靑旗帶雪翻殘冬風日亦微暄春盤生菜猶燕俗濁酒椒花非故園歲有金錢沾近侍月頒銀管是明恩南宮聽履元相接不爲玄經獨過門

送黃明府自燕還楚任興寕

金門執戟已蹉跎頻自歸心夢緑蘿五斗欲謀良夜醉雙鳬遙向帝城過芳洲鸚鵡誰題賦楚客衣裳舊制荷想到庾樓還騁望五雲宮闕故人多

題虯峯精舍圗爲謝侍禦

髙枝五粒似龍蟠長夏陰霏灑雪寒淸近射堂連碧艸影從文杏覆朱闌山中舊攬蒼精佩殿上今峨豸角冠一起東山慰霖雨莫因猿鶴故盤桓

將之雲中同曹大參康山人紀書記集楊儀部宅

車騎重經宛洛春賞心惟遇好奇人梅花東閣才爭麗雲气髙臺望迥新白髮相看成去住金門一臥轉沈淪當尊又是千楊栁裘馬誰憐驛路塵

將之雲中別曹大參還西越

雨雪襜帷萬里來歡承瑤水賜金回中朝先寵麟符重百越山川繡斧開北地至今多駿馬潢池何事借詞才車輪忽漫東西去空戀風期上薊臺

浮圗峪有木積山甚峻

靑磴云宵不可扳飛狐中斷此當闗河流東去盤孤碣營壘西行盡萬山夜火軍書猶告急春防戎馬未休閒凢才敢勒燕然石奔走爭辭道路艱

寒食行廣昌道中

桑幹轉入薊門天歷盡闗城未到邊冠蓋偶稱秦使者軺車又是晉山川春明拜手辭雙闕寒食離家已二年不獨介推逃祿去故鄕原少洛陽田

公署對北嶽作

近隔丹梯祗十尋翛然涼气襲衣襟天遙析木雲間斷勢壓玄冥分外陰陵谷暫移金檢沒烽煙不動寶符深鞭龍欲訪眞源去乘屩誰同出世心

易州何觀察招飲贈言奉答一首

千里闗城攬佩刀聲華奕奕在東曹黃金尙憶登臺重紫气遙看出塞髙誰謂書生曽汗馬盡令蕃將識旌旄從軍何用知王粲惟禦龍門慶所遭

賈太守馮別駕招飲臨漪亭

雜花芳樹滿回塘何似風光洛水旁開合煙沙連大路登臺春色過衡陽詩篇幸借西堂艸旅服初辭北地霜躍馬黃塵空慷慨富民今有漢循良

張憲使蕭甫招同楊參知登天雄城樓

落日慿髙送目頻漳臺羅綺散餘春丹梯自繞靑羊棧樹色遙連白馬津賓榻至今惟孺子北門終合用詞人尊前羽扇何勞障正是中原息戰塵

途中有扈閣之命遂還京師畱別蕭甫

春鴻飛盡過漳城馬首踟躕倦北徵載筆敢煩眀主詔解衣猶是故人情壯心未折風塵色髙調爭論楚越聲揮手太行天地裏彩毫還賦漢西京贈

魏文學懋權

春風持節渡黃河作賦聞君掩薜蘿漳水詞人元獨盛夷門賓客向來多天邊誰識靑雲气臺上爭鳴白玉珂無限太行山色在相思眀月夢中過

朱蔡二牧招飲郡齋時雷雨驟作

漳河三月始聞雷郡閣陰風颯爽開城掛飛泉來五鹿浪翻殘照上三臺虛慚貴客臨卭飲難和髙齋謝朓才畿輔試君今日意雙旌門外暫徘徊

送陳太史冊封楚藩

千里封軺豈薄逰朱衣朝日下龍樓鳴笳欲渡桃花水解佩俄逢翠翰舟赤社風雲遙動色郢人歌曲自堪愁荊州豈獨歸時論已是中朝第一流

送蔡員外之徐州

聖眀垂意在南方手詔常頌禦座傍治粟正同王內史能書復似漢中郎衣裘荏苒經燕月闗塞逶迆入楚鄕鹽鐡紛紛誰論難待君籌策獻巖廊

送梁僉憲思立之閩中

繡斧遙持出未央上方云日駐淸涼水晶禪室堪懸榻薝卜花林細認香猿鶴故山今好在烽煙閩海逺相望功成早綰黃金印歸向東籬續舊觴

梁舍人李環衛招同王楊丘三曹長康曹管張四山人逰鄧園得云字

燕陽萬栁古來聞轉入淸涼境自分夾岸生煙迷苑樹曲池流水泛宮云花源豈合魚鳬占散地眞成野鶡羣史漢對君談不厭露荷風葉已紛紛

送張羽王移六安

與君南浦一相逢聚散那知少定蹤白首天涯猶謫宦故人雲路幾登龍心遙皖水城邊月夢落浮槎寺裏鐘莫嘆賦才無客薦長門誰是主恩濃

送李計部搉材九江

未央朝下矞雲光並載鸞書到故鄕執戟班行曽接武司農籌策最稱良趨程不厭羅浮逺掛席應憐瀑布長落日寸心還共赤掄材還復獻眀堂

丘汝謙招逰觀象臺

帝城髙築望仙臺眺迥應逢楚客杯瀚海烽煙晴不斷盧龍山色晚爭回愁心並逐浮雲盡旅鬢還因木葉催闗吏未須論气色風流河朔幾人來

同王敬美待月梁思伯所

掖城靑桂隠團團詞客開尊正耐看色過露盤分半璧影浮宮瓦動層瀾吹笳漸覺千門曙搗練誰知此夜寒無柰秋光常滯客幾回圎缺在長安

送顧冏卿致仕

當年直諌伏靑蒲烱烱淸冰照玉壺雙闕重來王气盛江湖歸去客星孤著書合擬崔亭伯解組誰如疏大夫握手片言慚後輩扁舟從此夢逰吳

寄壽大司徒石渚馬公時有存問之典

朱衣獨坐幾人扳曽是中朝曵履班天上璣衡依北斗人間霖雨望東山平生匡濟心猶在歸去田園鬢未班麟閣姓名誰似者畱侯能托赤松還

翠釡黃封下日邊兩朝恩數故應全庭中賜馬桓榮老席上揮金疏傅賢飛挽尙憐司計日參苓曾給住山年荀陳賓從何由托長望關門紫气前

諸公九日登毘盧閣余以病不赴

千里風煙引太行諸天晴色入傳觴茱萸漢殿逢秋序砧杵人家下夕陽靑艸未銷城上壘丹楓不待鴈前霜誰憐悵望東籬客得似龍山發興狂

元夕前偕梁舍人思伯攜酒過余伯祥旅寓邀周潘劉黃諸子同集

河漢迢迢夜未央九微燈火雜星光風吹紫陌逰塵靜月上春城刻漏長浮白漫呼燕市酒圗黃休妒漢宮妝從來郢曲人難和無那髙陽興自狂

贈劉眞子兄弟

天中二景自爲鄰賣藥飡霞學隠淪明月競馳千里足繁花畱醉五陵春誰捐俠客雙龍劍自有嬌嬈對舞人賦就淩雲應召對何須東閣拜平津

同潘少承黃幼章過天寜寺訪蔡山人子畊

雙林持缽老應慵尊酒惟便對雪峯丈室煙花連小苑夾城云日遞疎鐘相期祗有靑精飯卜築先畱白鶴蹤去住空門應不礙肯論歧路各西東

送李子藩參軍畱都

曉奉潘輿出建章仙郎六傳正飛揚上臺气色聨花蕚江左風流繞鳳凰蓮府日長惟畫諾桂坊天逺憶含香淮淝正是烽煙靜一過名園訪辟疆

送包萬戶彥和還楚幕

論交海內盡名流豈謂風塵尙黑裘公子何人虛左席將軍猶自借前籌三年下瀬功羞說此日浮湘鬢颯秋酌酒對君還慷慨澠池勲業異時収

送梁彥國卹刑江南

尊酒天涯惜共持梁鴻休訝出闗遲中朝詞客頻推轂江左蒼生可察眉候館鶯花停節日縣人鬥酒過家時漢廷斷獄還經術封事歸陳白玉墀

答方景武

尺書千里托飛鸞烽火飄零涕淚看大將此時思劇孟故人從古重任安夢回紫气重闗隔心折黃楡片月寒白首戎旃應不誤疎才今媿請纓難

送少師李公致仕還淮南

先皇禦宇重詞臣手詔親題第一人望切上臺因補衮恩深三極盡垂紳朝承淸燕常焚艸歸揖賓僚許吐茵便擬東山操杖履五湖煙水正迷津

未央佳气轉氤氳退食遲回毎校文廿載超登門下省兩朝重扈聖明君淸關終日無私謁艸奏常時至夜分萬里臣心還咫尺豈能長戀白鷗羣

中原羽檄日交馳玉殿宵衣問六師詞組獨當天下計寸衷還有聖人知玉闗初納名王欵滄海頻收下瀨師帷幄論功誰解識麒麟圗畵肯教遲

大駕詣郊壇省牲恭賦

輦路仙云凍不飛喧喧鐘鼓辟端闈殿前甲乙分綈幕日下星辰閃翠旗寶校自乘天上駟玉龍初禦法宮衣漢家爼豆遙增色五夜神光燭紫微

慶成宴恭賦

靑壇練日禮初成左个回輿燕鎬京殿上魚龍傳舉釂雲中鸞鳯下吹笙星環翠幄來方國露溢華樽醉列卿簮筆汾陰曽侍從十年重覩泰階平

送葉侍禦謫洽陽丞

雙鳬忽散薊門云袖裏猶傳五色文手版正趨車騎府羽衣重謁太華君霜迎藍筍瞻前路日斷鵷鸞憶舊羣愁思中原烽火日灞亭空遇老將軍

送任侍禦出按江西

未央晴色閃朱旗繡斧親承下玉墀諫艸共傳騘馬使賦才還起白雲司鷺車霜肅千山外龍劍光寒午夜時江海誅求憐此日皂囊披瀝聖明知

九日曾冏卿宅同諸公集

旅客初逢塞鴈來佩萸遙下栢梁臺十年已分煙霄隔此日那知酒盞開黃菊似愁霜鬢攺碧雲應爲艷歌逥賓筵不獨徵西貴況是當時作賦才

重陽後李環衛惟寅招飲對菊

日下螭頭儤直回相逢三徑好銜杯浮雲晴逐淸砧斷紫艷頻將妙舞催南國音書無鴈至天涯尊酒爲誰開可憐月夜聞微詠惟有徵西解愛才

送喬中翰啟仁乞假南還

委佩朝來下玉除鄕心還憶茂陵居霜前香稻宜烹鴈湖上金虀入鱠魚劍舄揺心趨紫閣星晨回首隔周廬賦成肯待人才薦天祿當年美校書

送紀記室旭仁捧箋還嶺南

擊築時能過我曹五陵詞賦況稱豪東朝兩度驂鸞至南國三年寄鴈勞客路秋風催緝芰帝城佳節近傳餻烽煙一望連銅柱心折寒江白鷺濤

王太常仲諧招同孫孝廉潘光祿範鴻臚諸子逰神樂觀道館

緋煙晴日上寥陽松柏靑靑夾陛霜望气祗看銀作闕來逰眞詫海成桑羽人異代知齊鼎詞客多時識舜裳不借王喬雙玉舄乘風能到白雲鄕

送大司空陳洛南先生之畱都

鎬京魚藻幾逰陪新佩龍淵表漢才千載衣冠開百粵一時風采望三臺看花賜履名園徧憂國封書上苑來王气只今天北極登臨休羨鳳凰臺

送歐陽幼承分司徐州

暫捐筆札下蘭臺沛上東曹畫戟開詞客正爲都水使名家況接佩刀才中朝冠蓋頻年出滄海帆檣萬里來知爾壯心還躍馬肯論衰賤走塵埃

湖上居爲余徳甫賦

丈人結屋寄幽情綺檻倒影湖水明夜懸石鏡靑天出曉望香鑪紫霧生鷗鷺閒來爭坐席薜蘿聊復代簮纓浩歌擊楫杳然去一曲滄浪萬古情

送朱少參之洛中

十載論交識賦名中原回首正談兵薊門轉餉弭邊釁薇省分曹重客卿風土不殊新洛邑煙花猶是大梁城垂綸漸覺滄洲逺猶爲綈袍一愴情

答朱用晦見寄

黃塵趨走一官慵江海瑤華不易逢夢入匡山攜白鹿酒醒南浦泣雙龍廟堂豈待書生計雲水難追逸客蹤苦憶西園曾托乘幾回風雨落芙蓉

李惟寅招同顯靈宮望雪

紫閣闗前望不賖春風攜興與人家靑旗苑外猶飛雪綺樹林中半著花三徑壺觴頻藉艸五陵松栢欲棲鴉當筵彩筆俱能賦飄落西山幾片霞

同鄧徵甫朱在明逰西山抵夜宿金山寺

石林千仞削孤根飛閣遙臨小給園靑竹代橋無結構紫蘿垂徑費扳援星河正落髙僧榻猿鶴偏驚旅客魂起舞晨雞何事者不將瓢笠入雲門

明晨同徵甫在明逰玉龍洞題名其上

龍去山前空白雲流泉■﹝氵虢﹞■﹝氵虢﹞靜偏聞梯懸地底星辰見天入壺中气象分持缽懶過香積寺封書誰識洞庭君靑苔石上聊鑱記千載休疑鳥篆文

同徵甫在明入碧雲寺寺僧導飲流杯池上

鷲嶺東逥啟石扉嵐光竹色遞相依亭前古栁如人長木杪春泉作雪飛椿葉初齊供客飯蘚花猶碧染行衣淸涼此地堪招隠久臥長安興自違

送曽大參子玉之閩中

翩翩車騎起行塵人識西曹艸奏臣持節獨行秦內史題詩還羨郢中人風前赤業重闗逺馬首黃雲二華春此去報恩知有地玄成相繼在楓宸

送王亮卿之塞上

客邸殘尊不共歡敝裘羸馬出長安黃河落日天邊見白首飛沙塞上看南國詞人堪借箸漢家諸將幾登壇籬花爛漫應相憶鴻鴈難禁九月寒

送孫僉憲捧表事竣還閩中

故園樵采與君同執戟那知侍漢宮十道朱衣馳使者五陵華發值秋風鼎湖豈謂龍逰逺栢府猶傳馬步工試問旋車在何日欲乘仙鯉訪壺公

吳子化授武學博士還塞上

紫髯獵獵坐風生結東新從定逺行白艸五原無探騎黃蘆千里斷邊聲軍諮共識陳琳最都養何慚服愼名東閣觀奇予忝竊靑袍虛自滯咸京

周廷直茅平仲見過出新醞酌之同賦

誰擁寒貂獨過予蓬門風雪帶郊墟文章流落心還在湖海交逰興不疎喜客旋開缸面酒逢人應祕帳中書三山渺渺波濤外猶指雲林爲卜居

除夜同少承長孺小飲得寒字

漢宮迎歲雪猶寒三徑蕭條促舊歡送客屠蘇吾獨後向人燈火夜將闌匣中龍劍憐雙起醉裏塵冠更一彈何事賦才成久滯靑雲虛自滿長安

集劉憲使仲修日涉園

栢梁詩句舊知名林下閒居最稱情花木近栽圍別墅雲山相對在重城向來艸創髙陽會此地流傳白雪聲誰是五陵豪舉客倦逰吾獨類長卿

寄許石城先生

鳳凰城闕隠神仙海內聲華四十年酒興正如光祿美人倫還比仲將賢當時下士曾推轂別後諸生少好玄慚媿掃門頭已白華陽眞訣待君傳

同長孺登白塔得鐙字

宮闕參差見五陵置身如在白雲層寶花天外飛晴雨明月松間續夜鐙漢署棲遲猶執戟禪房寂寞又逢僧彩毫無復江淹興攜手佳人思不勝

送鍾計部之臨淸時李計部同使

司農今日政分憂千里黃河握上游南國詞人遜詩品中朝名士共仙舟當尊海岱諸峯出矯首燕云王气浮卻笑風塵畱滯客紫貂誰解酒家樓

贈黃石山人黃全之

巾舄塵中識者稀秦時黃石是耶非曾籌塞上風雲陣苦戀山中薜荔衣薊北琴尊成滯客江南烽火暗戎機洗兵誰挽天河水杖履同君住翠微

送袁勲卿邦表冊封河南諸藩兼迓太夫人

擬迓藍輿出建章闗東持節倍輝光侍晨班已聨臺衮轉餉功曾最廟廊錢爼送歸瑤水上詩情畱醉玉笙傍聖明顧盼深如海不遣乘軺到故鄕

送張民部之河東轉運

畫省年多白髮侵四愁知爾有哀吟此行望气同仙吏不爲移官廢賞心漉雪漸經河水落扳云將及華山陰故園白鶴休相怨神武寧容遽陸沈

祗事昭陵述感

日角常瞻禦扇前豈知人世有桑田金縢顧命畱三相玉輦升中已一年封似灞陵終用儉衣畱軒冢合成仙微臣握管恩偏重痛徹龍髯上九天

雨中望拜長陵肅

肅松區拜百官煙霄樓閣上■﹝山贊﹞岏崤陵風雨千山合原廟衣冠萬代看玉座有衣畱祕殿銅臺無淚灑長安煙塵不動威靈逺輦道晨趨鐵馬寒

送陸道函還大梁

翩翩文藻起平原白首含香奉至尊解組初辭夜郎國題詩還到孝王園闗門積雪風猶慘河水新楊日漸喧宣室豈應忘召對知君不負仲長言

送莫公逺還杭

木落長安歸興濃敝裘羸馬怯相逢梅花欲發孤山寺雲气長過三竺峯詩卷行吟江上月蘿衣將掛澗邊松五湖何處堪招隠石上先題異客縱

送大參知鄭公入賀還蒼梧

兵甲潢池尙未收都亭重遣始安侯殊方瘴霧飛鳶地壯歲功名躍馬秋折檻久知臣節苦賜金多是主恩優歸心正逐乘槎使無那瀟湘轉北流

送方元素還新安

雙飛龍劍去江湖文采英英在玉壺豈愧司農門下士曽從車騎府中趨雞壇得爾渾增價燕市何時見過都愁絕風塵垂老日鷫鸘還解酒家壚

送莫云卿歸雲間

觸目煙沙馬首重屠沽何處隠行蹤竹林酒徳同諸阮洛下才名有二龍並世猶嗟難遇合邀歡眞自不從容倦逰君且停車騎待我華陽策短筇

十三夜同莫公逺張羽王袁文轂梁公智別梁持伯之楚

客捨驚心見落鴻天涯舟楫待秋風畱人最是銅駝陌把酒先邀玉兔宮城闕輕陰雙杵外闗山歸夢一宵中靑驪又逐江楓逺題札能無鳳沼東

送王開府之鄖陽

數馬才名接建章先聲已自懾戎羌軍中白羽無勍敵坐上朱衣總後行大國山川連楚望帝鄕風土近南陽含毫莫漫誇田獵手酌璇杓徧八荒

送黃全之歸莆陽

艸屩逃名燕市中翻然歸翮欲淩空誰言采藥遺堯帝更喜無書寄子公飡气不妨形似鶴梯眞應有路如虹蕙樓茵閣非無興滯迹風塵自不同

讀靑蘿館集寄徐子興

誰解千金求絕技數篇眞足慰沈冥來從海嶠生煙霧行過延津濯日星掩閣至今思畫諾在門時有好玄經倚歌寂寞長安市龍笛春陰起幔亭

同周公瑕崇寕庵送張羽王之蜀

天涯爲客不曽歡燈火同君坐歲寒薝卜每從僧捨問椒花那得故園看尊前殘雪催春色席上疏燈耿夜闌愁絕劍門千萬里好將弦管憶長安

病中畣沈太史肩吾見訊

盡日淸闗應客遲尙傳芳訊慰支離舊趨虎觀稱良史新侍螭頭表直詞衰晚尙通金馬籍吹噓誰借上林枝持竿終擬江湖去風雨談天未可期

同歐楨伯過龍華寺訪汪仲淹

居士何心擬淨名閒尋車馬靜中行新開別業如龍樹直指西天入鳯城文賦每從揮麈就花林應與下帷淸雪山原是初禪地苦行知能證道成

雨後湖山一覧亭同歐楨伯汪仲淹小坐

十載紅塵始一經偶同詞客賦靑萍長堤水落蒼龍影斷葦風牽白鷺汀苑內樓臺含太液望中波浪恍宮亭誰言天漢人難到亦自乘槎有客星

爲黃明府題海會圗

龍眠居士還癡絕不羨吳生老擅場幻出如來金粟影移將龍樹水晶房衣裳下拂天人石艸木同沾佛國香京洛風塵空對畫豈知禪客倦津梁

淩貳守邀同闗文學逰泰山行祠

猋臺風景入蕭寥疑有仙人秉節朝二塔風煙雲外矗五陵宮闕望中遙揮毫倚馬非吾事投轄畱人值此宵十載對君仍拙宦官亭楊栁折長條

和陳公載致仕言懷

十載金華忝侍臣滄浪垂釣幾經春鼎湖回首風雲異橘井驚心艸露新白髮愧爲趍府客靑山合有避賢人柴門掩斷漁樵路車馬空憐陌上塵

得豫章朱貞吉孔陽書卻寄

歸心未問五湖船別後南州榻幾懸把酒暮鴻章水外搗衣眀月漢宮前黃塵白髮猶千里怨鶴驚猿又來年愁絕澧蘭何處寄江湖隨地有烽煙

瑤石山人稿卷十二

●欽定四庫全書

瑤石山人稿卷十三

﹝明﹞黎民表撰

○七言律詩

渡江別邵長孺李季常

越客歸心望海云銜杯猶自戀余曛交情落寞從今始歧路風煙向此分雙棹正迷桃葉渡髙城猶駐水犀軍懷人後夜江天逺多少新詞竹下聞

朱子深招同朱貞吉遊爽臺

疏才曾忝侍長楊敢謂交遊盡老蒼千里思君來竹徑幾回明月夢西堂風前桂棹閒相並雨後靑松濕不妨卻嘆陳琳今臥病誰能題札寄淸漳

朱宗良吉甫巍甫佳甫方士功趙修甫彭穉修招飲

梧竹成陰送晚涼可憐星聚在江鄕倦遊客己辭梁苑大雅名今起豫章歸棹琴樽堪作伴還家松菊未全荒懷人千里看明月偏照龍沙水一方

謝廷尉招同方員外趙刺史集

燕臺幾度逐靑驄畱滯那知在漢宮涼雨一尊開白社暮云千里望丹楓卜鄰我已慚王翰髙臥人今憶謝公長袖燈前頻起舞不堪歧路復西東

寄楊開府【二首】

借箸中原羨俊名牙旗遙鎭豫章城丹梯有路天庭近戰艦無波左蠡淸盡日櫜弓休甲士至今縣榻待諸生謝公縱是諳戎略猶倩淮淝艸木兵

栢府稜稜畫戟寒照人風采惠文冠鬥牛下挾雙龍气湖海還將一柱看略地昔曾收徼外佩符先已靖諸蠻掃門何處頭俱白矯首淩煙媿短翰

宿沖虛觀

陟磴攀蘿路幾尋飛雲影落萬峯陰仙壇蕪沒銅龍出帝歷悠長玉簡深醉後石函忘點檢年餘星發任相侵攲厓許卜朱明洞白鳥時來倘寄音

尋葛洪東山庵故址

勾漏西遊心不愜棲眞云構在層巒梅花夢裏禽聲聒符竹陰中鳥篆殘仙吏時來玉局觀野樵畱得紫金丹霓衣一去稀行迹始信人間脫屣難

天華精舎小集贈龎太守

靑天雙瀑下階除十載漁樵此卜居桃谷風煙迷日月林光庭館是秦餘參苓旋摘新開醞猿鳥頻窺舊讀書淸世抽身誰得似軒轅猶自待公交車

過黃幼章欣賞亭看梅花

水竹淸陰滿四鄰誰家池館似平津疏林冠絕穠華景小閣糚成澹泊春不用瑤臺攜佚女祗將姑射擬幽人金尊彩筆追隨地亦自風流繼後塵

梅花堂陳山人過訪

城裏靑山舊卜鄰問奇時復過幽人庭無嘉樹堪畱客園有梅花不當貧水石坐來忘歲月煙霞行處著衣巾習池敢謂風流在亦自蕭閒逺世塵

送惟節弟應貢北上

挾策那知煙水勞紛紛白雪上徵袍吾家自有駒千里名世誰看鳯一毛別後玄談疏竹徑夢回寒色在蓬蒿長風滿送飛帆去直指燕臺漢日髙

除夕前攜兒玖侄璐璘瑱等閒步自玉山遂登觀音閣

十載抽身返臥園靑溪林木故應存淮淝已息飛書警漲海猶聞戰艦諠寂歷人煙連浦樹蕭疏風雪靜柴門椒花秫酒供殘歲白首毋忘報漢恩

贑石同陳南雄羅平樂舟中小飲前夕同二君赴戴贑州招遊郁孤臺

朔風吹浪勢仍回舟楫初經灔澦堆譙火逺明花石戍柁樓才轉郁孤臺江城喜值雙龍合候吏仍驅五馬來寒色不須催日暮深杯還待月華開

將至南浦先寄楊姚安懋功

漢庭儒雅似中郎六詔山川擲郡章未論主恩憐薏苡秪緣詞客妒長楊兩湖日月開池籞九疊雲霞入艸堂十載憶趨丞相府猶將衰鬢對柴桑

大中丞潘公召飲於行臺別院

散吏從容具緑尊南州風誼至今存韜鈐正待登樓賦水竹仍開樂志園白簡曾經飛漲海玄圭初錫自天門長安十載追趨地垂老難忘國士恩

玄隠亭爲方司寇士功賦

衡門返鎖動經旬誰識西曹艸奏臣散地一辭金馬詔文園容臥白雲身江山次第勞詮品鵬鷃逍遙任性眞莫笑玄成無所用侯芭歲晚得相親

艤滕王閣逢朱公子枉詩見投次韻奉答

楓林遙見一帆開騁望還登帝子臺幹越人家江上盡咸陽王气日邊來飛騰自有靑雲翼邂逅能忘濁酒杯奕世聲華名不忝治安元待賈生才

朱宗良用晦貞吉巍甫佳甫楊懋功方士功趙修甫邀集東湖艸堂

豪遊何似習家池爽气西來晚共披一徑蘭苕鳴翡翠滿湖秋浪浴鳬鷖微名莫問靑藜杖髙調仍多白雪詞若有片言能止輦桂藂吾敢負歸期

東湖艸堂爲刺史趙修甫賦

誰從天外羨鴻冥浪迹湖邊一艸亭風月自邀攜鶴舫行藏惟檢種魚經省知朱紱非長物肯待靑山更勒銘鄰並況憐徐孺子不妨重有少微星

途中聞歐楨伯補國子監

三仕猶聞擁客氈四門經館亦堪憐人同曳履歌商日士慶彈冠入洛年尙有諸生求月俸更逢齋禁剰公錢三都紙價知何似奏禦應從紫閣前

答朱用晦

秋色章門入望來豈能乘興棹舟回登臨廬嶽名山近亭沼芙蓉別業開昭代才名應繼起故人雞黍此重陪鄕園回首梅花隔猶自淸塵憶楚臺

抱膝軒爲朱宗良賦

五嶽風期杖屨賖一軒靑薜寄幽遐坐臨章水雙流玉窓落西山半面霞書帶漸成階下艸彩毫還作夢中花躬耕莫問南陽事千里名駒在帝家

贈朱子深

老來招隠興偏濃爽气時時對五峯書似淮南傳內學人從河上挹玄蹤上尊屢拜中朝賜靈笈多於世外逢蒲栁自知凡骨異何能雲路待相從

依隠亭爲朱孔陽作

卜築還將隠者同朱弦多在此亭中路從荷芰芳湖繞夢與煙蘿絕島通修竹曾經梁苑賦白茆何謝陸家風臥遊久矣憐宗炳策杖何時到桂藂

朱孔陽攜酒舟中因贈

津亭欲別轉夷猶應有詞人攬桂畱一片歸心懸暮雨數聲長笛起新秋著書誰授關門尹共載虛疑郭泰舟欲問前期何處是楚雲湘水共悠悠

解維後方士功朱貞吉孔陽追送至龍沙龍光寺小飲而別

昏鐘山寺已棲鴉起踏長堤片日斜浦口風燈漁父棹雲中雞犬羽人家江流不盡心同折世事重逢鬢有華歧路蒼茫君自見靑門元少故侯瓜

舒大參招飲臥龍寺

獵獵寒風少雁行朱旗門外裂飛霜經禪握麈同髙座酒盞論交是故鄕帷幕功當歸圮上循良名自起河陽徐關正是安流日莫指靑山古戰場

過慈仁丈室訪胡孟弢畱酌

匡山髙臥意如何逺興難忘在薜蘿偶過禪房成下榻相逢天路待鳴珂雙林風雪經春盡西嶺雲霞入暮多知是甘泉新有賦休將禪解問維摩

沈純甫歐楨伯招同徐子與集李惟寅第

一自歸耕下潠田豈知杯酒共談天正朝車馬春城裏右轄風流紫閣邊醉後和歌成白雪燈前看劍是龍淵故人漢殿今持槖肯借聲華照別筵

方奉常李明府招同徐方伯歐博士集廣惠寺

花時曾共醉長安漢殿威儀備從官蘭艸每從西省握貝經頻對竺僧看重來冠蓋人非昔一落江湖計轉難不是夷門賓客在風塵吾已倦彈冠

程無過程虞仲招同歐博士楨伯陸山人華甫邵文學長孺潘上捨子朋登廣濟寺藏經閣【程楨伯門人】

鷲嶺雙開小梵天香燈處處可隨緣娑羅影半侵書閣檐卜花偏泥酒禪逺目正當春雁後鄕心多在海云邊誰操杖履供遊興絳帳諸生有鄭玄

送顧參軍擢守曲靖

幕府官閒似馬曹三年越調自君操才情合占波千頃時論同歸鳯一毛泔水西行通竹箐篛溪春泛接香醪家聲自著循良傳詞客何須觧佩刀

送張京兆孺覺歸省

燕市勞歌頻對酒章臺垂栁拂徵鞍中朝專席名家子三輔行春漢使冠芳艸送人江路永煙蘿歸夢石牕寒彩衣舞罷庭闈日華省思君共握蘭

端午日李明府招同沈刑部姚大名方計部歐博士王太僕集顯靈道館得宮字

琴酒誰將市隠同碧梧疏竹引離宮龍門謁客曾修刺緱嶺吹笙幾馭風雙璧並髙華省譽彩毫眞有漢都雄天涯蕭艾空愁思歸路能無馬首東

張林石幾爲呂心文賦

琢成山骨似方諸隠座支頥自有餘不遇卞和誰證玉偶逢王令卽畱書紫藤過雨痕猶漬碧蘚經秋駁未疏松下尋仙應有待平泉醒酒待何如

送姚叔卿移桂陽

中朝執戟早爲郎豈意雲霄落羽傷一臥攝山迷藥艸幾從江左擅文章明時不重懷沙賦逺播知無適越裝藉藉廣平聲績在禦屛前已記循良

送方計部子及還畱都

畫省三年報政成秋風吹客復南徵佩魚湘水名猶在策駿燕臺坐盡傾西第歌鐘憐卜夜司農飛挽待趨程揺心花栁秦淮路曾是江東老步兵

送捨甥黃公紹之山陰文學

入越遊吳不憚勞莫言湖海少綈袍長途豈墜靑雲價下裏寕知白雪操桂浦別來鄕夢斷梅梁經過海云髙春風坐徧諸生日彩筆先傳曲水濤

習儀後李臨淮史計部兄弟邀陪王使君敬美集顯靈道院

太淸竟罷散鳴環梧竹蕭疏一徑間地主冰霜森武庫使君車騎自廬山流云下拂罘罳影仙气遙連虎豹關一別玄都知幾日對君雙鬢已成班

聞王敬美談太華之勝同李惟寅賦

立馬關門紫气前丹梯無路可扳緣地形下見秦中盡鳥路翻從掌上懸西極千峯朝白帝黃河一綫落髙天飡霞無復蕭臺女得馭茆龍亦可憐

七夕同丁計部蔡刑部歐博士集沈刑部宅觀沈石田山水得秋字

長安木葉下新秋坐對雙星緩客愁明月漸収藏扇篋涼風偏在曝衣樓休文詞賦緣多病宗炳琴尊托臥遊誰道七襄難報贈才人先有夜光投

丁計部蔡刑部沈刑部歐博士過山齋作

秋風客賦不堪裁何意蓬蒿二仲來飛雨逺連雙闕暝殘花猶共一尊開長途意气看君在髙步雲霄見爾才惡說習池騎馬去淹畱須盡故人杯

同丁計部沈刑部歐博士陸山人集蔡刑部宅觀唐伯虎所臨蘭亭禊帖並圖書贈計部南還得和字

市煙宮樹晚相和三徑頻畱白玉珂西掖新篇堪倚馬東吳狂墨亦籠鵝千秋破冢名逾重百眾登壇世不多日下山陰將理棹不知修禊近如何

送潘子朋南還

一攜經笥趨西學幾載琴尊共帝京詞藻世傳潘騎省園林人比蔣元卿心馳蘐艸三春色行計梅花萬里程歸著子虛應謝客梯樓惟見日初生

九日同歐博士顧鴻臚兄弟李明府鄭張二光祿邵孝廉登廣濟寺藏經閣得陽字

禁栁宮槐拂地黃雙林風日入重陽蓮花才吐千燈焰白玉羞簪兩鬢霜畫手難忘金粟影禪棲爲借贊公房茱萸滿地應相笑肯負東籬此日觴

壽錢侍禦父母

星文遙夜聚江鄕籬菊催春入壽觴南嶽寄書傳白鶴中朝新彩賜神羊玳筵分送黃封酒紫殿遙傳白簡霜莫倚太行頻極目蘭臺恩澤與天長

大司馬曾公以予晉秩爲喜招歐博士兄弟陸山人於別館觴焉明日垂示佳篇念舊之情溢於言外伏誦感激謹用探韻奉酬

曾從蘭省挹風流別墅琴尊感昔遊白雪座中傳麗藻黃花籬下入新秋時名謬許同冠鶡人望於今重借籌衣馬長安心已倦五湖波浪有漁舟

送董侍禦出按關中

單車曾識漢循良歸去仙闈攬舜裳關外霜威傳繡斧殿前風采冠神羊行逢暮雨崤函逺望入黃雲隴阪長萬里玉門無斥堠詞人何用羨長楊

送歐博士季弟經季還南海

共道聲名入洛時雙珠南海亦稱奇逢人自識宴鴻羽別路俄分玉樹枝楚澤蕙蘭収客淚秦封苔蘚與君期對牀莫訝靑氈冷幾夜西堂有和詩

送陸華甫

心情野鶴共摧藏老去逢秋亦自傷澤畔羊裘千气象匣中龍劍躍幹將葑田莫問將歸計薪桂應愁久客裝不學磻溪垂釣叟豈知顏駟尙爲郎

送江鳯岐參軍之塞上

亭障東行烽堠少幕庭因得引文儒吹笳城上知風色聚米軍前識地圖翠鈿擁回朱鬛馬金杯催勸紫駝酥才名不用輕投筆舊勒燕然尙在無

過李臨淮白雲齋逢恩上人還金陵因贈

老向江東獻賦慵攝山猶憶舊遊蹤朱門客自開文苑白足人今是律宗隠處不離髙座寺中原亦有竺幹峯知君去住心無累秉燭尊前幾度逢

送何仁甫還楚故司空吉陽之子

登臺自許千金價滿座能傳入洛詩黃石授書吾已後相如成賦爾同時將歸不爲求田計失路猶懷戀主私江漢風流今在否杖藜來話鹿門期

寄壽錢叔寶

問壽誰能知甲子髙風還似隠支硎年收秔秫堪娛老舊餌參苓可煉形門客每從書白練羽人頻自與丹經欲尋海上桃花熟虛滯長安有歲星

答陳憲使道襄永平見寄

乘障逺行孤竹國銜杯髙望薊門天尙方履自東齊賜大將旗從瀚海搴踠足豈能參上駟登壇今幸有諸賢書生早綰封侯印釃酒椎牛在九邊

奉送大司馬王公還河東爲李臨淮作【二首】

受鉞曾登大將壇九邊重借惠文冠受降城向山陰築峴首碑從上谷看步履暫違天北極山川不攺晉王官鳯麟已在云羅外應笑南徵老據鞍

典午中朝席屢虛殿頭頻上乞休書沈碑漢水當陽事揮涕東門疏傅車誰識倚峯臣節苦莫言前席主恩疏縱憐松菊饒歸興竹帛勲名在石渠

送任別駕奉使還滇中

燕臺春色釀餘寒花栁千門駐馬看乘傳尙爲金馬使對君猶著鵕■﹝義鳥﹞冠樓船已見宣威逺蒟醬誰知入貢難莫道中朝推轂少姓名書在殿南端

無題

臨水看花萬恨並焱車應自枉飛瓊乍離舞鏡靑鸞散一落雕籠翠羽驚望入桂宮求不死夢回金屋可憐生愁心不與蓬根斷玉虎牽絲夜到明

錦字魚箋挹淚裁橘云無迹散瑤臺塵霾白日麒麟角霜老靑桐鳯鳥哀暮雨不成虛蝶夢落花無賴笑鶯媒如何折得瑯玕樹長向蓬山頂上栽

送潘少逸還新安

膺門聲價羨登龍回首平津卻掃慵紫閣風雲看尙咫梁園車騎散無蹤栁條忍向殘春折杯酒難期後會逢雙鬢對君俱落寞豈能畱滯待東封

送沈尙寶

侍臣如雨集蓬萊詞賦翩翩入詠才典璽名應髙兩省珥貂人已望三臺蘼蕪春送王程去花栁晴連候館開若到秦淮占气色五云元自在燕臺

送顧憲副益卿之滇中

寒城白日下如飛臨路蒼茫一攬衣名自竹西傳雪賦人今滇海避霜威和戎豈盡謀臣得略地休言漢策非一騁壯圖猶黒發不堪琴酒故人稀

答張助甫塞上寄懷

彩筆曾趨鳯沼東秋風飄怱散飛鴻路歧九折心仍在雲雨千秋事不同數出自應憐薄宦久遊何意遽成翁將軍日送關門喜計劃誰収幕府功

建節何年出武威玉關不斷羽書飛頗聞熊耳収金甲猶自天山臥鐡衣前席再承宣室召滯遊應待茂陵歸黃山白嶽堪招隠不似長安有是非

佛日範子宣朱汝修過齋中

多病謬爲趨府吏對君何異在家僧散朝微雨淸丹地臥閣千峯擁翠層圖佛豈知成白首修心猶未到初乘宗雷舊似能相逐銷盡蓮花半夜燈

送孫翰林以徳使楚

花外宮懸扣舜韶金函初捧下層霄絳河景气多澄霽赤社風雲自動揺過裏泥金榮賜第趨庭玉樹見淸標石渠詞賦元供奉千載蘭臺未寂寥

同李襲美過感應觀訪蔣少翼

空谷少憐老俊才荷衣原不受塵埃閒邀海上靑螺駕倒覧壺中白玉臺俠气頓從雙鬢盡遊蹤曾記十年來種桃莫問玄都事避暑難逢竹下杯

過李明府襲美書室同蔣少翼小酌

畫簾初下據胡牀靜境知無簿領忙琴酒已逢嵇叔夜功名休羨杜當陽夾城風遞寒更急滿座霄澄列宿光不是栽花能爛漫門前籠燭詎成行

雨中同劉觀察李明府歐博士朱汝修諸子集李臨淮第得風字

籌策於今借幕中退朝尊酒未曾空浮雲亦自憐燕館白雪眞能操楚風賓客人多逢冠鶡扁舟予擬逐飛鴻竹林肯厭過逢數瑤水年年曲宴同

陳使君玉叔督餉至京師枉過旅館同歐楨伯作得根字

何時車騎去中原白社重來意气存暮雨不妨淹使節秋花還共醉籬根文章浪說千年事虛薄眞慚一飯恩惟待淮南招隠賦更從梅福老吳門

陳玉叔事竣還南

長淮無浪九河淸入奏眞能慰聖情臥閣舊髙循吏傳揮毫元重客卿名包茅貢已輸南國魚藻歡同燕鎬京自有廟謨酬顧問贈言東海媿王生

九日同歐博士顧舎人南都禮上人過普恩寺訪呂山人

不共憑髙送雁羣禪房寂寞對鑪燻髙僧杖錫還滄海倦客題詩寄白雲古塔風煙當坐隠長廊鐘梵隔花聞浮生聚散尋常事來歲壺觴可對君

送郭方伯之貴竹

金馬遙天不盡悲白蓮髙會渺難期行逢峻阪應驅馬若到空門定賦詩郭泰同遊多勝客謝公重起在明時聖朝政重籌邊略暫遣褰帷到竹祠

送劉山人子繼劉督府兄

黃鵠冥飛不可畱自言家近嶽陽樓漁樵未得幹明主兄弟何妨盡列侯千里長齋云子飯五陵空敝黒貂裘靑山到處鑱名姓遲我金門賦逺遊

送蔣少翼之雲中

立馬關門不可畱黃沙白艸莽生愁天連玄嶽雲中出河轉桑幹地底流蓬虆應同仙客采貂裘還憶帝鄕遊蠻詩想在徵西府肯羨長裙過五侯

送秦舎人汝立歸無錫時補玉官不赴

臺上黃金貯俊良尙書門第尙餘芳靑藜儤直趨仙禁銀管分曹捧禦牀一下雲霄驚落羽幾回歧路嘆亡羊東齊不是長沙逺一侍靈光亦不妨

送陳士鵠補騰越州

北闕秋風綰豫章單車人自識循良長途正渡滄瀾水淸吏休論寶玉鄕行笥護衣無越艶碉房稽首有夷王漢家不事西南徼邛竹無勞獻上方

送洪兵備之楡林

舊日中朝典午才題詩曾共鳯凰臺揶揄莫笑三爲郡邂逅何妨數舉杯建節西行仙掌近彎弧一望蹛林開封泥莫閉關門路大宛名駒入貢來

送王舎人賫林端簡卹典至閩中兼扶侍還瓊海

一辭仙仗下皇闈久直靑藜許暫歸初拜金函持漢節旋裁宮錦作萊衣幔亭望入丹梯近瓊海行占紫電飛白首交情能不負鄭玄門下似君稀

送沈純父

早擬王褒頌碧雞南還無■﹝冉阝﹞入蠻夷曉行露艸荒山外夜聽猿聲越水西粉署雲煙猶自媚銅駝花月使人迷君看車馬長安道何似靑門手重攜

瑤石山人稿卷十三

●欽定四庫全書

瑤石山人稿卷十四

﹝明﹞黎民表撰

○七言律詩

請告後沈刑部顧中捨張光祿秦參軍朱文學汪茅二山人攜酒過訊

北闕停雲總系情風期千里亦難並思鄕懷古不辭醉擊劍髙歌幾送行雪色漸催殘夜曙燈花偏傍麗人生羅浮逺去丹霄隔惟待春鴻一寄聲

在告慧幹慧永二上人過訪歐博士範鴻臚同至

雪中扶策望層巒九陌煙花半已闌儼雅方袍來入座蕭條華發不勝冠空齋作供羞梨栗禪藻相看得蕙蘭欲說塵心應自笑衰遲猶嘆遇君難

寄嘉齋宗侯

回鴈新傳尺素多登臨應爲憶羊何琴尊長日閒朱邸書殿春風滿綠蘿白水飛龍猶故士楚人衰鳳自狂歌竹林聞有山公過憐爾才情滯玉河【時與方吏部結社】

寄子厚宗侯嘉齋之子

頗憶淮南招隠士曾題尺牘到滄州西闗眀月幾回夜北闕風沙千里秋自信蛾眉能絕世誰吟白雪在髙樓上書一謝金門去靑翰無因共傍舟

送司馬曾公總憲南粵

朱衣持節下長安奕奕威稜朔雪寒官品最髙三獨坐主恩新著九梁冠定林香火他年事淮水功名異代看賜履暫籌天塹險勿言江左有龍蟠

典午聲華際盛時雲霄玉立見奇姿平羌屢獻西川捷降敵重看上谷碑劍舄幾回依北闕簡書今日重南陲六朝襟帶江山在莫忘登樓逺寄詩

答歐楨伯除夕立春朝回紀事用韻

新傳彩勝出彤闈步履蹌蹌捧玉衣遼海捷書連日夜漢廷歌頌有光輝身離天仗因多病夣繞家園欲奮飛上國鶯花偏爛漫江南庾信幾時歸

人日督府參軍盧周王三子見過

買棹欲從滄海去因思聨句對參軍謝家池上憐芳艸漢畤臺邊見白雲數爲長齋開酒禁不緣狂墨換鵝羣正逢人日晴難得三徑風流待使君

劉觀察李眀府邀同余翰林過晉陽庵慈上人方丈

多病已辭東閣履思歸猶阻玉河冰偶尋香火過蕭寺爲證蓮花問竺僧燕雀晴依江閣暖煙霄春入漢宮層雲房寂寞知生色曽向龍門禦李膺

致政後吳鴻臚叔承自江都至過訪

未央朝謁罷晨雞楊栁春風戀解攜倡和正思臨海嶠交逰多在竹枝西金門通籍沾新命皂帽逢人問舊溪曾是白蓮琴酒客莫將榮賤比云泥

焦山別陳玉叔犬參

疎梧院落值秋風惜別那禁酒盞空潮水欲生淮浦月暮云多在楚江楓平生澼絖千金拙客路煙沙兩鬢蓬縱是故人能引薦不令三詔到山中

同鄔汝翼黃淸甫汪公漧李季常集姚伯子園亭

銅駝一別已參差邂逅名園倒接羅天外靑山銜落日尊前秋水浸平池閒無埜老來爭席坐有幽人對詠詩招隠鶴林俱在眼幾時攜杖更相期

逰茅山

絳節雲中下列眞山椒宮闕鬭嶙岣煙霞半雜龍池气芝術深連栁谷春天上投壺多玉女殿前持蓋總才人十年曽奉金門詔不種桃花學避秦

淸磬疎鐘警夜遙夢回偏憶紫宸朝云移三島聨猋駕月冷千峯聞洞簫藥餌豈勞天府給弓旌誰待鶴書招攬衣一宿空山裏萬壑煙花坐寂寥

髙躡罡風上翠微鸞驂相遇待晨歸金環委地無人拾毛節隨云到處飛兄弟盡通仙籍少利名眞覺畏途非朱門九錫應無分塵海冥冥悟息機

玉晨宮觀起參差雲際三峯坐不移蕭帝恩深頒虎尾秦庭髙會閃龍旗衣藏荒冢香壚出碑臥長廊薤葉披浮世桑田共如此仙人騎气欲何之

送鍾潤州長卿入覲

中朝水部最名流新領銅符握上游詞客登臨同海嶠仙人樓閣像瀛洲城邊暫謝兒童竹天上行參幕府籌前席想應承召對江南垂釣肯相求

金閶訪沈嘉則旅館

棠舟並艤越來幹廡下何人識伯鸞買鶴俸錢誰爲借籠鵝經卷手曽刋功名荏苒看雙鬢歧路奔忙誤一官紫气東門長不斷羅浮梯閣幾回看

九日陳使君徳基招同李季常飲呂氏園亭得華字

秋風有路別京華猶滯吳江萬里槎刻燭共題三徑菊解貂曽對五陵花煙生竹嶼深停翠霜淨楓林晚帶霞賴有使君能載酒籃輿來過埜人家

同陳徳基胡進士李季常同集呂心文園亭

黃塵車馬鬢成斑三月君能擲印還花下琴尊常遲客望中雲气尙臨闗休論藜杖攜靑瑣好去丹砂錬玉顏萬里鷗波元浩蕩可無招隠五湖間

同卓誠甫李季常黃公紹謁林和靖墓

封禪無書上漢庭生平不負北山靈七言麗句傳書史千古淸風剩艸亭湖上秋風維客棹山前落日下南屏梅花白鶴無消息水自潺湲艸自靑

寄潘司空

行水司空舊擅名紫宸飛疏報功成揚旌五嶺烽初熄轉粟重溟浪不驚臥治未須論汲黯傳經終是待匡衡掃門無復窺東閣髙倚羅浮夢月卿

同李季常泛吳江

才名吾敢羨同舟五嶽眞成結伴逰笠澤菇蒲連楚望蕪城煙月夢揚州江邊霞气多成雨驛路黃花並作秋名姓幸無津吏識罻羅髙鳥至今愁

奉答李蟠峯司宼

玄冕朱衣玉雪顏黃麻將下已還山千年合應龍沙讖八座頻虛鳳闕班談笑已收黃石略烽塵不動玉門闗江湖猶自幹星象身在蕪城紫气間

送諭邦相之任蘭溪

絕足當時見過都酒杯相聚復江湖浮生一笑莊周馬光寵仍飛葉縣鳬城外春流遙似瀫望中仙嶠盡如壺功名更奮靑霄翼不負淩煙閣上圗

楊懋功同朱巍甫佳甫攜酒過覧勝樓

南浦從來傷別地髙樓吟望更沾襟千門月色漁榔靜午夜風江酒盞深明燭卻添逰女恨絕纓誰識楚臣心蕭條孺子湖邊路此去朱弦絕賞心

用晦宗侯偕趙修甫刺史過訪

病後何人思越吟江樓尊酒愜追尋王孫麗句能千首豪客華筵直一金隔岸烽煙邀舉扇西山涼月照披襟文章千古應同調誰道交情異淺深

爽臺爲朱子深宗侯賦

梅尉丹崖對面開更憐花竹夾池栽秋衣夜染星河燦曙色初浮沆瀣杯黃鵠醉來招不下紫芝歌罷首重回是非已付浮雲外難忘梁園詠雪才

唐別駕惟良招同康山人蔣進士集郡齋

一下靑雲路萬重夢回偏憶五陵鐘西曹起艸名猶在北闕封書手自慵逺道欲歸逢暮雨客愁相對點幹峯丹砂此去尋勾漏江海瑤華不易逢

送康裕卿還東甌時赴唐別駕之招

客心殘歲兩相催故國東看斗柄逥一榻每依僧舍下五言多向郡齋裁灘聲隠坐常驚夢愁色連天獨上臺縱有梅花千萬樹豈能長鋏不歸來

豫章逢王敬美入賀

龍沙鼓吹引行騶不作平原十日逰下士敢因縣榻重故人寕爲解衣畱江霞欲變千峯雪籬菊初殘九月秋不是王程虛物色卿云遙待郢歌酬

寄曽以三大司馬

郢中髙步有陽春納履頻年侍紫宸蓮座昔爲同社客夷門今愧報恩人中朝禮數優專席四海升平寄一身莫道云泥今絕隔夢中猶得拜車塵

經曲江寄懷黃淸江

芙蓉秋色雨中微幾欲尋君始願違靑史待書髙士傳滄波終避弋人機心如越鳥還爭翥山是梅花本解飛爲報曹溪禪宿在香林燈火定相依

寄張肖甫中丞

回首風塵洺水杯感時思舊不堪裁山川險阨曽持節帷幄疇咨實藉才白首餘生甘伏櫪黃金無夢更登臺功名竹帛千年事惟願翹賢閣再開

寄許石城太常

蕓閣休論靑史在竹林應未覺途窮中朝月旦誰知己海內靈光獨數公著述尙聞傳頌酒衣冠何地復趣風揮金自是升平樂卻訝新亭事不同

畱余堂爲潘司馬賦

華堂飛敞自畱余昭代爭誇奕葉舒共指王槐呈緑蔭偏令謝樹照淸居窻開翡翠迎春靄簾卷煙雲灑碧虛自是承家名不忝韋玄勲譽可誰如

靑山曾擬臥龍居艸閣仍畱滿架書萬石家風元獨擅闗西經學定誰如鸞書每拜君王賜錦裏重迎使者車丰艸崇蘭皆雨露莫言三徑不畱余

讀書堂

昔賢曾選幽棲地小築還依此洞天二水逺從云外落千山半向檻中懸流霞似護靑編古彩筆猶傳白雪鮮未許閒居耽作賦鳯綸先下五云邊

芝林

霅水毘山恰耐看春風僊麓五芝盤瑤光乍散藂氛紫玉暈初圍萬疊寒秀纈齊房誇盛美瑞含商嶺協扳歡知君惟有探奇興一曲應傳和者難

毘山艸堂

湖上晴開萬卷樓淸時誰解卜莵裘龍溪雙練云邊合震澤千帆雨外收抗疏幾辭金馬詔題詩多在白蘋洲滄浪縱有乘槎興無柰中原正借籌

逢姚山人

結客長安興已孤寸心元自向吾徒誰從世外傳鴻寶惟羨僊家隠玉壺短褐尙能頻說劍明燈猶憶醉呼盧因君更問華陽事昔日金籠尙在無

發樟亭寄卓澄甫

不爲除書始問津天涯消息斷行塵家家爆竹新迎歲處處郵籖轉泥人桑薴已收三徑紀彩花虛度五陵春來鴻往燕應相笑何事狂歌越水濵

唐觀察招飲天書道院

一出闗門馬首東豈知交在片言中浮沈莫問靑藜杖身世行依紫極宮鳴玉昔聨南省步和歌眞有郢人風靑林鐃吹沈沈夜阮籍何須嘆路窮

西莊耕云堂新成陳太守同諸子過訪用韻

三徑頻來藉碧苔一區吾豈艸玄才旋呼白鶴爲童子笑指春江是綠醅隔岸黃塵休舉扇西山晴色好登臺金門錯憶浮生事何似林中酒一杯

謝家池館半蒿萊話舊重斟竹下杯漁艇夜隨雙磵入蓽門晴向五峯開求田計總輸秦客張樂人猶指漢臺不是北山迷出處煩君騎馬到蒼苔

谷隠亭爲鄭明府作

三徑初開倚少城萬花中帶一池淸傳家本擅司農學避世誰沽谷口名壁上苔生閒釣具竹間星亂有棋枰莫言神武抽簮早自是蓬蒿少送迎

送梁孔適詣闕

津亭過雨散炎埃畫舫靑簾薄暮開太史定占鳬舄至淸時爭待鶴書來螭■﹝土幻﹞對奏遲髙步龍井經逰想駿才曽是竹林琴酒客能無垂白望燕臺

趙太史招逰浮丘山

委佩朝來出漢宮暫將蹤迹托冥鴻掃門曽識登龍客采藥今爲負局翁嶺外素琴隨一鶴鬥間文劍化雙虹周南不用嗟畱滯矯首燕臺气鬱蔥

解印南歸問五湖昔逰風月未曽孤閒攜天祿靑藜杖來坐僊人白玉壺碧海蓬萊今又淺丹砂勾漏豈全無前身恐是浮丘伯勝事重逢蔣大夫

逰浮丘移酌心逺亭次陳公載韻

郭外名山卜築新艸堂花徑亦相鄰三休竟老王官谷四皓虛稱漢室臣金液方中迷日月桔橰機上偃絲綸五龍莫更誇髙臥恐有徵書到隠淪

少參漆公太史趙公過浮丘

負郭初開一徑荒丹丘雲气尙微茫松間更有潮通井壇畔誰知石化羊太史探書經禹穴羣公持斧靖炎方疎才幸際升平日不逐靑螺去故鄕

閣道丹梯駕泬寥靑松飛蓋影相交尊前共攬蒼精佩花下同趨絳節朝紫气闗門仍不散赤松天路肯相邀樓船已息重溟浪策杖何時過野橋

鄧君肅陳亮夫任夫林開先諸子招飲水竹居

夜來新水到柴扉鳴雨空階滴漸微詞客淸尊開別墅佳人紈扇畫雙飛沙邊宿鳥聞歌起江上徵帆入暮歸車馬長安塵似海不如乘醉臥漁磯

寄余徳甫觀察

不向淸時滯一官靑山繞屋薜蘿寒蔬盤菜婦能供給玄艸諸生許借看交態人今多側目賦才君莫羨登壇長途灑涙非兒女秪恐梅花驛路難

寄貞湖瀑泉兼簡少玄黙庵

片帆南去過輕鴻百里龍沙一瞬中別後有心如白水尊前無樹不丹楓浪逰豈爲營金槖罷秩何人丐玉龍一夜西堂應有賦扁舟明月賞心同

秋日趙太史招集浮丘聽笙亭同祁羨仲鄧徳咸林開先三孝亷賦得山字

持節初營海上山金銀樓閣出人間僊衣七日乘風下玉管雙飛載月還濁酒休論身外事丹砂能駐鏡中顏采眞恰遇瑤臺客後夜云車未可扳

壽黃明府六十一

三徑歸來際盛時長生僊籙此初披尊前起舞多瓊樹林下徵歌半紫芝蕉鹿休論循史傳柴桑常赴野人期五羊城下春如海遙指蓬萊問楫師

東莞楊明府義叔誕日

星軺計日赴燕臺靑鳥銜書海上來三禮才名髙鼎甲專城風采映中臺璇房花發鳴琴處瑤水春深獻壽杯白首文園深屬望殿東持槖待雄裁

送少參漆公還朝

霜淸木葉下庾闗卻指金莖杳靄間官列瑣闈知地重功收溟海見時艱僊山多暇方聨步宣室無端又召還北闕恩深猶未報因君長夢紫宸班

送梁貢元北上

靑袍何事滯蒿萊雨世談經有俊才手托驪珠堪自惜篋攜龍劍待誰開逰蹤暫瑣崧臺月客路先探庾嶺梅東閣至今猶薦士明堂三禮待新裁

送趙太史還蘭溪

朱衣銜命下金鑾到處人傾執法冠瘴海烽煙臣節苦文園休沐主恩難歸裝應折梅花去闗吏頻將紫气看一榻羲皇淸夢醒依依紅日近長安

寄唐惟良

莫道分符不暫閒五更無吏喚追班尊前嶺樹連宮閣門外春濤噴雪山萬里身爲遷播客幾人名在是非間長楊羽獵還今日應遣詞臣入漢闗

十六夜同黃幼章鄧徳咸林開先飲梁少嘉鏡林

何事良宵與願違林塘春色瑣柴扉煙花金穀成寥落車馬長安有是非明月避人深隠霧緒風無賴更吹衣此身已在云羅外猶羨冥鴻縱意飛

雨中過浮丘懷太史

蒼茫佳气望中收想象僊人駕彩虯獨鶴不知春事晚淸溪長共白雲流塵途已息莊周馬物外誰追葛令逰惆悵王孫歸去後鸕鶿鸂﹝氵束鳥﹞滿汀州

壽何明府母八十一

海上誰開獻壽巵北堂髙宴起參差飛鸞毎逐云軿下舞鶴還同彩袖垂舉案豈能忘舊節彈琴今更有佳兒春風正是芳菲日開徧桃花第一枝

送王用吾觀察之貴竹

伏波銅柱早登壇新命仍加執法冠千里風聲傳木夾三年冰雪寄珠官人從益部占星入雨過碉房倚馬看莫道殊方頻歷試循良先著禦屏端

寄陸六亭憲使

京洛蒼茫攬客裘風前長嘯拂吳鉤馬卿車騎辭梁苑杜甫詩情在閬州暮雨幾經沽酒肆江花猶滿著書樓杖藜便擬從君去不恨相逢是故侯

故人李季常汪公幹自維揚來訪志喜用季常韻

中原迢逓阻山河蓬徑誰知二仲過江路正憐新漲滿風期遙指白雲多塵中舊恨千杯失篋底新詩幾字訛何事冥鴻招不下肯來千里問煙蘿

竹下翻然念友生炎方應不憚徵行帆前韻石盤千磴海上金銀望五城薏苡錬來堪卻老鷓鴣啼處若爲情知君汗漫心無已肯以羊裘客帝京

送郭郡牧還閩中

江幹經歲罷垂綸應爲羅浮入夢頻烽火故園雙別淚鶯花千里獨吟身長途健步猶存馬末路卑飛總畏人九曲風煙靑雀舫不知何處有迷津

送李比部伯任使閩中

桂樹藂中共酒杯又逢持節故鄕來金閨通籍三株秀白社題詩八斗才離席暫因歌舞緩王程爭待簡書催漢廷不爲淮南事願播薫弦向九垓

中秋傅遜之見過小樓

短榻疎燈對濁醪朱弦切切爲君操銅龍細咽孤城思銀漢晴翻萬里濤鴻鴈將歸書懶寄芙蓉銷落興無聊佳人白薴休相怨共倚南樓看月髙

送汪公幹還新安

天涯雙璧喜相投不爲金裝萬里逰丹荔夢回千嶂雨白魚歸及五湖秋明珠滿載鮫人淚虹月偏隨估客舟玉舄未畱滄海上能無懸榻待南州

答李季常新秋寓海西社寄懷

策杖初從石室回暮云相望海西臺穿鍼樓上新停燭避暑林中共舉杯風土橘州差可隠山川炎嶠幾能來雞壇近日無爭長盡道靑蓮有俊才

七星巖

白玉樓中貯列僊浮來滄海是何年風雲半出窓前地日月雙懸袖裏天苔雜雨花侵坐榻澗含春澑入平田輕舟欲采芙蓉去觸散芳湖九點煙

玉虛宮

蓬萊千仭削孤根玉座遙曕黑帝尊細艸繁花秋滴露彤雲紫霧畫當門天河近向懷中瀉鰲極遙從掌上翻知駕麟車何處去滿山涼月嘯淸猿

流霞島

一徑才通鳥道微千峯元气此中歸天傾西北誰曽補山近蓬萊亦解飛石鏡看爲陰洞月紫蘿化作白雲衣臥龍不省人間事風雨時來濯釣磯

端州

桂嶺西來是上游堅城笳皷鎭雄州將軍舊擁樓船下使者曽乘錦石逰短筏半多輸竹戶長裾亦有采蓮舟風流江漢何如此不爲無魚嘆蒯緱

卽事【時有曇陽異記】

姑射僊人玉雪肌九華天上遇靈妃錬成金骨能輕舉飛去瑤臺竟不歸一代詞臣爭點筆千年華表定沾衣人間轉覺滄桑異不信乘鸞有是非

石室山寄沈純甫

石室經奇久未回因思許靖向南來刺桐花擁蠻姬醉白芷歌傳逐客哀漓水半黃遙入海楚山將暮一登臺羊何舊好𨿽能賦不共流霞竹下杯

逰石室山歸區用孺過訪【區端州人】

玉洞金壺气象分歸來眞詫遇僊羣誰能開徑遲羊仲便欲移家似少文丹檢旋開添石乳山圗初展析靑雲蒼龍知待新宮賦寂寞金牀不共君

樓居新成

江上黃塵不可逰中林小築勝丹丘北城隠地聞鐘鼓西塔橫空掛鬥牛萬里己歸余皂帽一枝差足慰莵裘春鴻知爾深延佇王气常依翡翠樓【時琰兒在銓部】

嶺嶠冰霜歲少逢北窓猶自敞深冬煙花迆邐開千井鐘梵蕭寥落半峯紺石東行秦尉築金沙西注葛侯封多慚長者回車轍累月扳云少定蹤

雲气朝來海上靑緒風吹夢酒初醒臨池小奏雕虫技探笥惟畱相鶴經星象天邊低析木江湖歲晚散浮萍梅花最起髙樓思不是闗山笛裏聽

十載追趨捧禁闈翻然歸興落漁磯詩餘對禦初裁艸篋有薫香舊賜衣緑酒易狂猶彊制金丹𨿽老不言非海門東去扶桑近黃鵠冥冥何處飛

送陸參藩

白簡當年侍帝除英英冰玉更誰如乘槎逺問珠官俗望闕仍驅節使車翠幄歡承瑤水宴皂囊人識上林書長安貴安如相問滄海依然舊釣魚

送捨甥林開先會試

長楊羽獵賦初成又奉籃輿入漢京身似麒麟行萬里心同藜藿仰重明徵帆細雨遲遲去離思春云冉冉生到日天門占气色泥金先慰竹林情

送闗婿北上

翩翩旅雁下江沱矯首黃金气色多操筆豈慚鸚鵡賦出門休論扊扅歌長途芳艸依單騎南國春風滿緑蘿花底鳴珂須記憶故園吾已臥魚蓑

送玖兒北上並示琰兒

朝來東海气成霞想見千官候物華彩筆欲成三殿賦靑袍貪看五陵花中朝諫獵傳司馬別墅圍棋憶謝家雲路奮飛堪自惜勿論吾種邵平瓜

白石淸泉未盡貧蓬蒿今喜卜居新不求絣絖千金技又見騰驤八尺身桑柘暫違南國暖鶯花深駐帝城春衰遲未有酬恩處跂爾追班入��

答張王屋

平子歸田賦已成尙栽花木寄閒情授經門下侯芭在采藥林間許掾淸祗有煙霞供枕藉尙思塵土笑逢迎槎頭縮項應須釣共泛滄溟看日生

黃公紹城西艸堂同袁文學鄧山人賦

紅槿編籬竹作橋堤邊應可系蘭橈已無絲竹相縈聒惟有琴書伴寂寥沙鳥下窺花散陣逰魚出泳水生潮路人知是濠梁客不用雄文爲解嘲

秋夜過陳伯求同鄧君肅張儀仲鍾會貞小飲

磯邊泛灩水平池百堞涼云靜不移白練醉書逢大令朱弦新調有鍾期風淪魚藻千重錦月寫菱花一曲眉自是仙源難得到阮郎歸去莫相思

答張儀仲陳伯求過北園艸亭

野客歸來問舊溪遙林應與北山齊滄溟雨气垂天際越井風光在竹西過客長畱門外履新詩多滿壁間題辟疆自有田園興花下壺觴屢爲攜

秋夜與張儀仲陳伯求黃仲孝攜張合卿過小樓

千里相期興不虛林塘猶是落花餘云問明月頻更燭雨後新荷急濺珠玉樹風流吾獨倚碧雲襟韻更誰如蓬蒿寂寞靑溪裏萊爾能來問隠居

偶述

少不如人豈獨今偶因雲雨遂飛沈三朝異典曽沾命一世爰書不在心筆札幾承天表側履聲初下玉墀陰閒來檢點人間事五嶽名山未盡尋

十六夜對月

蟋蟀梧桐秋滿庭浮雲散盡自疎星仙人修月渾無迹使客乘槎自有靈一道銀河通碧落三更白露下靑冥西風忽起吹黃鶴夢斷瑤池酒未醒

寄題匡山讀書處爲胡孟弢賦

抱犢無心管送迎含毫初賦子虛成雲山指點知名姓澗水沿回識淺淸白鹿解銜階下艸丹砂能斷世間情梅花逺道傳消息一嘯蓬萊海日生

○七言排律

和李季常同汪公幹過予新居錫爾樓用季常韻

首夏淸和葉舜薫梯樓還得共論文沈珠浦上鵬風起越井岡前鴈趐分三徑逢迎多散客一時交誼總憐君籠鵝舊帖傳靑李辟蠧殘編拂緑蕓白社比來增气色潢池今喜息妖氛賓筵倒屣迎王粲海嶠題書似陸云蒲爼自應殊臭味荼槍還欲鬭奇芬巡檐淅瀝詩初就下筯稀疎酒半醺行旅莫深流落感竹西詞客本同羣

浮丘用前韻

葛僊壇上轉南薫日莫登樓見霽文錦繡山河形四塞金銀宮闕气平分藝蘭舊事聊隨俗刻竹髙談屢對君魯酒半傾花上露楚香頻擷澗邊蕓聽笙稍見來天仗舉扇誰能障海氛丹銚棄來猶偃月紫荷飛後尙蒸云鳥窺歌席成淸韻艸藉行衣帶異芬但可淹流延夕景不妨嘲笑倚微醺欲從溟海看朝日須向浮丘借鶴羣

浮丘用公幹韻

淸池泛灩雨中開湧出蓮花似五臺倚檻影如窺獨鶴過橋聲半隠輕雷花殘恨不邀春住客好何妨結伴來不信化羝原是幻從知鳴雁亦非才風前屢挹浮丘袂水上初投越井杯勾漏移家還此地天涯雙舄未須回

郭東臯郡牧至自閩中招季常公幹同集

生平懷抱爲誰開失喜相逢趙尉臺人訝仙舟同李郭坐稱禪客是宗雷江濤忽湧雙龍至風馭重驅九鯉來百歲光陰成過客一時廊廟幾憐才寒暄欲敍頻更燭雞黍淹畱未盡杯千里山川徒極目暮潮猶得送君回

瑤石山人稿卷十四

●欽定四庫全書

瑤石山人稿卷十五

﹝明﹞黎民表撰

○五言絕句

別吳而待

相逢各已壯努力愛前期不用投孤劍銜恩自有時

戀闕心仍在還家路不迷淒涼弔古意疲馬入靑齊

江行

風隠正揚舲帆流帶夜星殷勤不肯別似惜蔣山靑

袁郎淸詠處月夜遇徵西寂寞憐才意空江鳥自啼

楚人菇米飯越女芰荷衣風土將相近家園猶未歸

樵溪雜詠爲黃廷賓

衡門絕塵鞅隠幾面靑山兀坐非南郭冥心萬象間

玉笈朝朝啟瑯函夜夜開甘泉多侍從應薦子云才

爲愛花時好遙林載酒過曉鶯啼不徹芳緒坐來多

銀浦流云淨淸輝獨映君夜來風露冷仙樂下方聞

云生靑幾上泉落素屏間若个堪招隠何須更買山

秋雨集淸泉精舍以唐人雨中山果落燈下艸虫鳴爲韻

明月隠靑厓髙樓曠延佇黃葉忽翻飛前山夜來雨

松下坐來久起行山月中涼風吹衣帶掛罥靑桂叢

老去耽冥寂秋來常閉闗還因送客遠夜出虎溪山

石田已収秣野蘿垂結果盤餐𨿽無魚畱客中夜坐

芳樹日凋零爲怨秋風薄惟有山中人無心任開落

結曲花源路柴門復幾層酒醒遊客散松杪出殘燈

載酒涉花林周遊古城下暫爾惜塵勞明朝復驅馬

樓北控靑山是昔呼鸞道金輿終不來羅衣散秋艸

絕塞聞徵鴈疎籬隠候虫故園添白髮今夕又秋風

舉火照山影山禽不住鳴幽人思千里玆夕夢難成

送子與同次甫作

落日登古臺垂楊拂闌干不見路傍艸煙沙浩漫漫

手摘捲葹艸願傳雙飛翼車輪千里遙中心自不隔

采桑南陌頭羅綺嬌靑春使君停五馬不是冶遊人

愁心貯折麻佳期怨采緑思君腸九回何似黃河曲

隠園雜詠

玉林

一雙余隙地種此靑瑯玕夜靜疑風雨蕭森萬籟寒

茶泉

鑿井得海眼淸冷味如雪靑絲轉轆轤下汲秦淮月

中林堂

夾林開綺構前對雨華臺倐忽煙嵐起庭中萬象來

思玄室

玄珠本難求得之在罔象回照一室間萬形自霄壤

春雨畦

夜聽蕭疎響春畦長漸髙丈人方兀坐抱甕亦徒勞

觀生處

世故多歧路功名一聚塵觀生何處是半榻隠吾身

容與臺

六朝迹蒼莽長江流古今髙臺自風月不廢我登臨

海月樓

明月出海底倒影池上樓淸輝不可攬白露濕衣裘

鵝羣閣

淸池浴皓羽亂此罨畫影蘋末來淸風葛巾自慵整

鷗波

白鷗日飛來止我茄下食不但無機心回旋似相識

柳浪堤

金塘澹淡浮垂柳參差碧千里江南春移來君幾席

飛影亭

太虛本無色止水亦長瑩如何桂輪中忽有山河影

浮玉橋

短橋流不去回波相激鳴度我幽尋屐千花隔岸明

芙蓉館

何年移玉井開作滿池花白鳥淩波去靑天裂片霞

鶴徑

曲徑不用車通行止孤鶴畏有紅塵蹤驚我巖花落

萃止居

睠然京華遊歲暮心無已寄謝陶柴桑今朝眞已矣

借眠軒

曽作秦淮夢篝燈對風雨客散春山空獨鶴向人語

別次甫因憶子與

疎雨過髙城流云止雙闕陰晴千里外何處看明月

風雨入夏涼林花開復謝深杯不共持柰此消閒夜

鹵莽風塵者相逢總問津如何臨別酒重憶遠遊人

賞菊

不用嗟揺落春風在習家天山三丈雪猶作滿籬花

疾風吹勁枝寒月照冷艶獨抱歲寒心林深人不見

列岫亭以窓中列遠岫爲韻

月與靑山對開門玉作雙有時乘倒景簸弄石蠔窓

端居不出戶吟嘯此亭中石牀畱夜月桂樹摶秋風

藥畦將菊徑整整方成列帶經日徘徊芳蕤露中折

會心不在多一丘堪偃蹇始笑武陵人移住花源遠

我本靑山云無心還出岫𨿽走塵埃中時時夢三秀

種桃爲汝和作

誰種瑤池樹妝成漢苑春金門𨿽避世猶是武陵人

題汝和石鼎寮

思苦詩難就松窓月過余可憐方外客不觧俗人書

過雪舫試龍井茶同張玄超郭次甫作

試將龍井茗瀹以玉河冰齋中幽賞客容易辧淄澠

流塵息屍屨桂影上團圞一歃淸源味能令齒頰寒

送署正請告還宜興

雉意感尼父鴻冥說商山風塵誰不厭君早去人間

暫解金門紱來窺玉女潭故人京路外瓊樹憶江南

曾繕部省中夜再賦一絕

竹下少行塵詩篇入夜新黃花𨿽滿徑不是倦遊人

同鄒方伯繼甫遊羅浮

架壑鐵橋迹飛空不著人煩君驅石去千古導迷津

丹竈

偃月祕眞詮寒溫無火候白鶴屢回旋知爲仙掌守

水簾洞

瀑布望如何上與銀潢接噴薄雙飛龍褰裳不可涉

石樓

壯士圖麟閣仙人惜蕙樓洞門常反鎖惟待采眞遊

自贛石舟行數百里山水多可遊涉未能申獨往之興記以八絕

玄潭潄孤石靑溪下雙練歲月屢經遊功名慚擬峴

曹溪傳去後白足老空山若論心是佛誰此置禪闗

棟宇非長物弦歌有妙思畸人𨿽委蛻幼婦獨畱碑

瓣香丞相祠行舟時一駐陰風起松籟還作靑螺雨

時來據鼎足身後余篇翰不見瀧岡碑文章薄秦漢

羊裘無客星桐江尙名裏下有淸淺流亦似新安水

心事俱已休名山尙畱蹤芳湖淸且淺曽照漢時容

感激龍門誼淒涼下士風鴻冥不可企江水自流東

竹在亭四絕爲貞吉賦

髙節淩霜雪孤根有歲年若論梁苑賦三徑是靑氈

深心探豪素蕭條無所欲臨池愛淸風坐蔭數徑竹

人閒不出戶落葉任紛紛借與靑鸞尾牕前掃白雲

齋閣夜蕭寥風林散淸影天籟忽刁騷幽人夢初醒

園居雜詠二十首爲顧玄言作

峣崝閣

小樓無結構勢與嵚崟敵雨雹縱橫下恐有飛來石

盧仙井

碧甃艸蒙茸仙人手自封莫教沈斷綆畱得照淸容

古梅岡

爲愛淩霜幹開花千萬樹待我羅浮人同君會心處

影澗磯

有月色還空無風浪常靜如何假合中忽有山河影

茶岕

玉露漙淸夜芳藂發舊溪無人知采摘山鳥爲先啼

淸音亭

汩汩寒流細烹茶取漫流有時來枕畔添作一絲愁

顧令公祠

桐鄕有遺愛瓣香日來往奕世揚淸芬何慚太嶽長

龍谷闗

抱石日沈吟都無寓世心不知猶出谷雲气夜來深

回賞寮

遙林山暝色返照入疎樹一與幽人期徘徊不能去

蒼松障

虯枝亂如織崇朝羃煙霧何人畫匡廬請君添瀑布

沃亭

紅蕖冒緑水秀色相淩亂漁人刺艇來恐斸荷根斷

慧臺

躧步淩髙臺景气非一狀明月本團圓不爲山河障

曲引

林下翳猶在淸溪澹不流江山閱人世惆悵昔賢遊

修竹圃

蕭瑟萬瑯玕淸陰五月寒閒門原不鎖傖客任來看

嘯齋

蜩螳假翅鳴眞人息以踵劃然空山裏萬壑泉俱湧

石雪賴

水石霜縈薄波濤日激撞平生多履險莫誤呂梁淙

懷陸館

著述傳畸士風流與後人一杯溪澗水猶想酹茶神

丈室

靑山無隙地會景方卜築那知藩籬外隠予誠亦足

圓照亭

濾水斷來人圓泓媚幽寂應知澹泊心不受蓮花色

石經幢

一資龍象力孤標尙撐拄金薤無人識千年漬花雨

雜畫爲劉仲修題

古木帶回溪來尋徑路迷莫驚春事盡花在野橋西

溪上風欲來扁舟歸漸緊不暇問桃源賴是柴門近

淸溪漫飛絮策蹇疑無路不爲探梅花誰肯衝寒去

一片空蒙色前山雨乍來荒村應可泊且棹酒船回

長風送棹歌得魚滿笭箵若逢朝市人道是江南景

呂氏心文友園亭雜詠十二首

玄覽樓

井幹何郭落髙出萬象表縱目無涯觀冥心破昏曉

素心居

中歲耽禪寂勤心禮世尊天花羅萬夾圓悟本無言

搴芳亭

雜花滿芳樹四時不攺色有酒須盡歡春風應可惜

松站臺

娟娟雲間月濯濯松上露杖策時一來神猋翼飛步

石丈

嵚碕帶古髯瑰磊離俗態更無兒女腸須合整衣拜

陽和洞

窓外畱書帶階前臥緑槍倦來拋素捲狼藉滿金牀

總芳徑

人閒無俗累日與花爲友惡客應不來琴尊落吾手

石幾

昔人畱曲幾何似石貞堅鳥迹縱橫徧安知後世傳

長生池

遊魚樂深池豈知肉登爼吾自貴吾生浮沈亦從汝

友芳橋

隔浦風煙暗桃花自不迷壺觴憐小阮時向竹林攜

澑石

流泉自淸泚片石激成瀧午憩畱孤枕塵心此處降

山礬障

芳心自淩亂翠帯常綰結日暮望佳人璚蕤不堪折

題芙蓉畫

玉路試新妝盈盈照秋水不是芙蓉花顏色應相似

○六言絕句

旅感

塞北江南迢逓春花夜月闌珊送客無情芳艸催人有意靑山

楊柳閨中寄恨梅花嶺下相思試問紅顏幾度春風頻自傷離

瑤石山人稿卷十五

●欽定四庫全書

瑤石山人稿卷十六

﹝明﹞黎民表撰

○七言絕句

楊溪洞四時歌

十年蹤迹愧名山一入松扉竟未還偶記桃華歸去後遂傳春色到人間

長松落落蔭丹霄策杖看花過野橋更有燻風生澗底入云淸切間蕭韶

我夢霓衣歷紫宮瑤華如雨散西風偶逢子晉曽相約後夜乘鸞向月中

四序回環驗落花巖扉苔徑足煙霞靑山不用頻招隠自有寒松共歲華

和子幹舟行

溪流東去水雲深十載靑山負夙心今日停舟聊一望幾時攜鶴住楓林

兩岸淸沙映落紅溪頭知有夜來風扁舟卻恨尋春晚不見桃花二月中

姑蘇曲

寶帶橋西柳作花吳王宮殿冷棲鴉蛾眉邀得旁人顧日暮江邊自浣紗

橫塘淸淺映紅妝摘葉攀花持贈郎浮萍飄泊無根蔕不似芙蓉到死香

臥芝山房爲傳木虛弟木剡作

茆盈兄弟昔飡霞回首松門幾度花畱得玉芝逾橘井煉成金骨勝丹砂

新種龍仙葉葉長春風吹作辟邪香那能白日驂鸞去手把璚枝獻紫皇

髙臥深山抱玉書商歌一曲意何如只愁四海云羅宻又出人間護漢儲

閉門日日艸玄文階下燻成五色云靈藥不將雞犬試仙壇今已候王君

元夜曲

束素施玄紺髮光暗塵偏逐越羅香內庭不放金蓮炬只恐蛾眉妬艶籹

蕭史乘鸞下帝臺參差仙蓋拂云來分明禁苑春先到萬朶芙蓉月下開

宮詞

漢主離宮太液傍舞臺籹榭映垂楊林穿翡翠渾無色花拂瓊蕤並是香

寶月團圓開素波宮娥前隊引笙歌白雲鄕遠應難到爭似琳池樂更多

金屋無人奉屬車君王初誦上靑書日長不用教歌舞自繞琪壇學步虛

未央樓殿敞秋風芝火煌煌徹夜紅知是驂鸞朝太乙旌幢斜出五雲中

祥鴉飛散曙光微魚鑰沈沈晝漏稀惟見玉闗馳露布不聞金殿坐霄衣

曾屬良家在禁城捲衣新得侍云屏同來女伴無消息惟記宮監舊姓名

立殘銀漏未更衣聞道龍池駐翠騑衛士夜深傳畫燭禦街塵起侍臣歸

聞捷報

鐃歌橫吹遏彤雲天子明堂議戰勲金帛未應酬死士麒麟先畫霍將軍

翩翩朔气引戎旌回望陰山斥堠平用盡黃金餉邊塞幾人曾爲取龍城

聞杜鵑

咽月聲寒露气微三聲濕盡楚人衣從來北土殊棲息何事南中久未歸

午日同諸親友泛越江作

水滿金塘鳬鴈飛吳姬雙漿逆潮歸只愁楊柳絲難系不畏芙蓉露濕衣

越瑟當壚發浩倡門前初系紫遊韁銀糟酒潑流霞色不羨宜城九醞香

魚龍曼衍戲江波天吳起舞翻蛟鼉連天白浪愁無那誰勸公歸莫渡河

珠海東連黃木灣化成樓閣水雲間秋花錦石行疎日五月潮生噴雪山

題畫美人

花落苔靑永巷幽羅衣一侍幾經秋長門縱有葳蕤鎖爭柰閒情逐水流

曲江絲柳漾春風侍女開元結束同籹罷臨池人似鳯紫驑飛入玉宸宮

夜聽洞簫同子幹作

天外飛聲逐紫凰響隨寒葉繞空廊曲終盡作行雲去月落闗城幾樹霜

沛上

手提三尺定咸京黃屋東歸父老迎今日丰碑荒艸沒行人猶記沛鄕名

豫章江行

赤岸斜臨溪水陰亂峯髙下寄禪林新流到海三千里不似歸舟一夜心

山磴﨑嶇猿夜號溪流如沸石如刀刺桐花下思歸客待得天明有二毛

聞馬市講和諸邊晏然識喜

隴北遼陽揔乞和盡驅龍種度黃河一時內廏三千隊應費東吳萬匹羅

長堤一望盡如雲沙苑秋開牧馬羣黃竹漫勞行萬里柳營從此息三軍

敵騎翩翩起朔風朶顏三衛亦梟雄藳街不是稽傳首應念當年靖難功

幾年宵旰在關門今日垂衣拱至尊檢玉不須升岱嶽泥金應合畣玄元

答徐汀洲

君向淮陽承主恩予亦扁舟歸故園金陵花月何曾見殺气西街白下門

胡牀坐嘯海風秋明月闗山滿戍樓麟閣何人誇彩筆功名應合佩吳鉤

靑山霜落九溪濆齋閣風流有使君褰帷欲指金臺路玉女先開五色云

燕京飛雪正漫漫十二樓空鐵鳯寒白首書生隨計吏共邀明月醉長安

寄題潘少承西樵山房

新營丹室鐵泉山千樹梅花不共攀夜夜京華成短夢白雲紅葉屋三間

送吳而待守歸州

洞庭西上蜀江深兩岸靑楓映竹林楚舞已歌隨使節猿聲何處更沾襟

衰艸寒煙過楚宮荒臺猶起大王風風流宋玉應同調白雪髙吟郢國中

十月江淸露冕遊鷓鴣啼處楚云流如花笑倚黃陵廟日逐長安客自愁

斑竹岡前煙霧開京臺髙築望蓬萊論才卻是馮唐老使酒誰招季布來

苦熱行

火雲髙擁太行間飛雪峩峩不可攀翠栢蒼松枯欲死淸涼空說五臺山

雲裏樓臺白玉京龍綃飄動引飛瓊涼風更奏哀蟬曲十里荷花碧浪生

月殿星宮望拜勞絪縕蘭麝湧金鰲仙人自有玄霜散任爾陽烏十丈髙

索米長安少俸錢無何安得醉花前渴羌自有封侯相拜舞君王賜酒泉

擬古溪堂半畆陰瓦甌磁缶足怡心如何病渴朱門客欲吸鯨波萬丈深

送吳明卿再謫睢陽司理

逐客新從澤畔來悲歌還上孝王臺掉頭不顧千金價東閣雲霄祗自開

濟中還復枉帆過急景停觴柰爾何陌上春花逢李白故人西指薊門多

睢水無聲下急湍古園修竹半摧殘問君領郡因何事此地曾飛白雪寒

笙鶴常過嵩少山知君蹤迹在其間科頭醉臥三花月不與長安貴客攀

出闗曾賦五噫歌鳴鳥相求意气多攜手燕京明月色隨君千里渡黃河

送徐中丞巡撫畿內

繡斧朱旗出未央北門開府鎭漁陽雪山萬里無烽火析木髙垂鳯闕光

海內衣冠望不孤笑談樽爼解兵符將軍肯羨祈連冡壯士休乘大宛駒

古北黃花勢接連墩臺何日息狼煙畱屯計策應先定上苑曾傳諫獵篇

伐皷撞鐘樹羽旗六騾沙漠遁歸時已磨上谷山頭石刻作中興破陣碑

題顧汝和所作寒影圖

澗底靑枝接鳯鸞梅花相並重瑯玕虎頭畫手風流在能向西窓寫歲寒

汝甫過宿軒中同玄超子野賦

黃金臺下日西飛野客相逢又解衣半醉不知塵世事白雲和夢到山扉

燕臺駿骨圖爲陳侍禦道襄賦

千金增價在燕都電目蘭筋骨法殊細柳營中方按轡大宛何用獻龍駒

寒鴉圖

寒山寂歷野蒼蒼繞樹驚飛不斷行畫角一聲天欲曙金河翻落滿城霜

過沈山人懋學旅捨

煙花聨騎走燕都十載相逢又酒壚金穀園中非舊主長安明月可曾孤

送王儀甫之蓬萊縣

紫馬東溟路轉賒杖藜予亦苦思家後期記取靑門酒滿地垂楊罥落花

蓬萊髙閣坐朝暉宮錦猶披舊賜衣招手列仙朝綘闕六鰲揺動海濤飛

雨後經天壇沙河口占

平沙雨濕艸茸茸白玉髙壇紫翠重馬上行人看不厭石廊流水繞疎松

玉河堤畔聞歌

一曲新聲起鳯樓他鄕明月易生愁涼風裊裊吹難去並作寒波出禦溝

月夜過楨伯旅館

破鏡雲間照寂寥愁將寒影對良宵闗山一一徵鴻去似逐梅花出麗譙

雨後餓姚元白還金陵召歌者蒒成侑酌醉後賦此爲別

楓江涼雨夢歸吳回首長安紫气孤君見金陵舊花月淸歌能似此間無

鼓柁瀟湘未有期尊前同醉把花枝豪逰縱有靑雲客子夜吳歌我獨知

北闕秋深雨不開翠眉紅燭夜相催浮雲世事應難料明月看山誰共來

送王宅松補邵武府太守

虎竹初分出鳯樓嶺雲關月莫生愁幔亭舊接煙霄路不是仙人不浪遊

詠懷濠上古迹寄李伯承

西過流沙道逾尊空餘紫气在闗門金函玉檢無人識畱與龍孫細討論

泉咽風鳴釣籟閒千年秋水祕玄闗君家濮上相鄰近不厭婆娑一樹間

雲臺峯上五龍仙吏部才人亦好玄雙劍精靈成寂寞解頥還有李靑蓮

送陳金吾祭王屋山

飛轡千峯躡紫霞沐蘭還宿太淸家金芝歸獻長生節笙鶴難淹二室花

露气初髙曙色寒蓬萊宮闕正東看金泥奏罷神君答松栢蕭森白石壇

同梁鍾二曹長過劉山人旅館看菊花作

下馬銅街日已斜北風衣袂滿塵沙秋光卻在閒門巷深鎖忘憂一樹花

卻立西風舞翠茵一枝枝似拂梁塵漢宮最妒塗黃額莫遣霜娥見麗人

重九花開已自遲雪中猶褭最繁枝金門白首悲詞客似爾飄零過歲時

雨中撥悶

愁見飛花委緑蘿習家池上急經過明籹艶粉相攜奪看到開殘較幾多

日日傷春到水頭摧頹還擁黒貂裘夢回不識邯鄲路老去眞思廣武遊

風雨秦淮花事稀春光彊半在薔薇蛾眉已自愁金屋更遣臨春舞畫衣

栢子潭【瑯琊山雜詠】

玉輦當時擁萬靈手扶千栢尙靑靑石廊紅葉圍山寺一曲寒波倒日星

庶子泉

李公妙迹已千年零落荒山何處邊世人祗重鵝羣字過落空迷鳥篆篇

歐陽公二亭

林壑山公去後寒鶯花又過幾春殘風流自合傳千古試覓徐陵片石看

瑯琊寺

山木千重嵐霧低紗燈猶照晉招提楞伽不益身前事聽盡泉聲日又西

龍泉寺

落葉連山寺不開夜深騎馬踏荒苔殘僧對客吹蘆管風雨龍池颯沓來

題畫爲李宮詹子蕃

玉露漙漙緑葉披花開金粟影離離仙禽欲下棲難定誰爲華林借一枝

武龍淸齋太乙宮上林舞處不春風遙知絳節隨王母靑鳥飛來禦苑中

雲中曲

小袖紅妝學內家檀槽髙撥走龍沙將軍只道邊城樂不見燕桃二月花

莫嘆明妃墮塞塵臙支亦是可憐人蔥河迷卻闗山路玉帳前頭立繡裀

題廬山瀑布圖送黃觀察之鄱陽

香鑪千嶂霽生云遙接天門紫气分湖海烽煙今汛掃不妨停蓋謁匡君

蒙蒙雨气濕丹臺萬壑濤聲送薄雷一片瓊花吹不散仙人長駕白龍來

五日同盛仲交屠田叔小飲各以事散去明日復會於雙塔寺

已過端陽一日來亟思塵夢理殘杯庭前幾樹葵橊在有酒愁花不再開

傭書五載老燕闗君亦陳情解印還【時田叔告終養】畱取風沙雙病眼鄮州明日共看山

題畫馬贈黃幼章南歸

沙塞風髙萬馬馳五花云錦散瑤池九眞亦有麒麟種不是長安果下騎

躡電追風不受韁千金有意待孫陽君王駕馭多奇駿肯使天閒老乘黃

伏暑經桐廬道中

淸淺無如七里灣層崕飛瀑下潺潺子陵不爲南陽起賴是淸源有此山

丹霄回首夢魂驚避暑還催奏賦成滄池何處堪停蹕笑指荷花放舸行

艸爛松枯太劇晴轉多煩熱是舟行驚湍夜入還家夢疑是靑林風雨生

玉盤盛水貯甘瓜蟬鬢迎風翠袖斜冰水如山供坐客驕陽不入五侯家

張元易飲紫菊二首

誰倚名園鬥麗華霜風披拂似晴霞不如開落空山裏淺白輕黃靖節家

叢桂秋風若有期一生鉛粉不曾施如何偃蹇東籬下猶學長安半額眉

送李春卿文學之博羅

鼓篋諸生待絳紗不同勾漏逺移家天雞喚醒遊仙夢倒覽扶桑五色霞

送傳成之文學之閩中

日射蓬萊气色髙無諸城下海生濤賦成應有淩雲气臺倚仙人舊釣鰲

命家僮於庭前雜蒔花木戱爲九絕

南陌東城無限花竹籬藤架任欹斜柴門亦有閒風景不道歸期已過瓜

金穀園中墮繡裀一枝憔悴可憐春但將酩酊酬髙格不與鉛華作後塵

騎馬長安日幾回梅黃已過麥秋來蔫紅縱好非春色憑仗東風幾日開

遊蜂舞蝶太匆匆爭較繁華一瞬中縱使花開能爛漫不知榮落總成空

微雨初睛蓓蕾開更教長袖夜深回開時正好畱連看待到飄零幾客來

古木長藤半斧痕霜藂猶自宿籬根煩君著意防風雨待到深秋發滿園

揷槿編籬費討量此生窮達任蒼蒼若教小艸看成徑緑竹抽梢已過墻

彊半光陰在直廬鶯花笑我太相疎故園亦詫忘歸去不寄長安五月書

小隊紅籹結束新妖嬈偏泥遠遊人縱饒頓遜杯中物不似銅駝陌上春

送張光祿元易使邊兼還河東展省

翠釡黃封勞外臣關門乘傳遣詞人燕支拜舞君王賜一曲琵琶絕塞春

三休亭上狎樵漁愛子持觴問起居不似東山輸別墅願從黃石授兵書

單於內屬已銷兵瀚海天山夜不驚玉節盡驅龍種至大宛何必墮重城

馬上微吟更擊鮮齊州回望入靑煙彩毫奏技明光日不羨封侯到酒泉

貂裘日貰酒壚家夜半籠燈上日華馬湩金杯休醉客春風思對五陵花

送陳汝信

揚帆萬里楚江行君是無機亦有情千樹梅花如問訊羅浮同看日初生

題天長館壁

日色曉殘野艸花行人觸熱轉堪嗟仙缾自汲淸泠水誰解鸘裘付酒家

尊酒文園會不稀五陵豪客自輕肥荒雞喚醒山郵夢猶憶更衣入瑣闈

鄧君肅以菊花見貽口占五絕奉答

燕臺幾見此花開急管繁弦處處催籬下白衣𨿽寂寞盡教明月照深杯

重溟天气暖如春霜後繁花作意新桃李園中相映發卻將穠艶趂芳塵

山人老作灌園翁手插疎籬玉滿叢莫道看花容易得長年多雨更兼風

篁竹烽煙起戰旗西風迸淚對花枝柴桑便合抽簮去難得閒田種紫芝

零落西園萬片霞顚狂呼酒醉鄰家鵕■﹝義鳥﹞冠上𨿽簮卻絕世元稱隱士花

隔墻桃花戲作

十日春光偏泥酒雨中猶見隔墻花丈人已自無機事莫道東鄰是宋家

同君肅少仲公紹開先諸子飲捨弟惟仁宅贈歌者

故園杯酒肯辭頻今夜雲間月色新不信淸歌能醉客鶯花曾見五陵春

和端州太守王君宗魯七星巖二十景詩

石室龍牀

紫气冥冥護白龍玉鱗千載尙畱蹤天門一去成霖雨閒卻金梯十二重

瀝湖漁棹

款乃漁歌逺近聞靑油晴捲瀝湖云蓮舟蕩漾歸來晚籠燭城邊候使君

虹橋雪浪

牛女相望一水中神人驅石便成虹奔云噴雪三千丈不是靈槎豈易通

天閣晴嵐

赤闌曲曲繞層臺風蕩嵐光水倒回一片靑天涵石鏡菱歌原未有人來

金闕朝陽

珠旗掣曵七星文萬壑朝暾射紫雲淸漏一聲猶未歇星妃如雨導神君

寶陀夜月

西方初月吐嬋娟湖上輕風罷釣船遙想水晶宮殿裏蓮花燈下一僧禪

星亭擁翠

隨波上下似蓬壺白玉樓臺天下無惟見七星浮水面不聞詞客賦仙都【巖卽古仙都山】

霞島飛璚

丹霞爲闕石爲扉玉澑淙淙欲濕衣湖上只開雙玉鏡飛璚乘月幾時歸

樹徳松濤

幽人伏枕興無聊何處翻江作怒潮夜半天雞驚夢醒萬川明月照空寥

棲雲榕陰

栽花種柳滿溪潯太守風流苦費心後人指點甘棠樹宻葉曾遮十畆陰

紫洞禪房

一半禪棲出翠微蒼苔石滑到天稀西天弦管休回首只合山門老衲衣

蓬壺仙徑

白石參差徑路斜玉壺終日祕靑霞紫芝滿地無人采十里風吹古桂花

臨壑荷香

桂棹沿回一水香秋風吹冷芰荷裳洛神邀得陳王賦故向瑤池試曉妝

方塘魚躍

千頃澄波溢作池爲君添作豢魚陂江湖老去應忘我只是臨流少惠施

杯峯浮玉

菱葉荷花素錦鋪中流一點落星孤扁舟曾逐玄眞子呼酒狂歌碧浪湖【吳興碧浪湖有浮玉山】

天柱浮虹

玉筆髙簮黛色濃海門長日駐髙舂世情盡逐頹波去誰住羅浮四百峯

仙掌春風

五夜吹班鳯沼東亭亭仙掌立春風蓬蒿寂寞文園裏錯憶金盤出漢宮

閬巖夕照

秋作千峯翠作陵松間織鳥掛寒藤道人半醉斜陽酒指點金銀最上層

河波泉湧

翠壁千重玉斧開中間一道出風雷若逢李白香鑪上定取銀河入酒杯

石洞云封

人間日月易飛奔浪水桃花自一村怕有漁樵來往路白雲長積掩柴門

送梁少嘉內侄北上

鵠沼麟園望不迷丈夫何事戀卑棲豪遊曾結長安客千里人知碧玉蹄

海子荷花十丈開龍舟避暑未應回無媒亦有江南樹扶荔宮中著意栽

一葦所如爲何太僕作

肘後黃金亦可憐身閒羸臥五湖煙人間縱有瞿塘險不到蘆花釣渚邊

三徑誰尋仲蔚家秋風幾度桂松花臥遊想到蓬萊闕一片山窓落海霞

送歐公孫遊南雍兼寄其祖虞部公

金陵花月不曾空粽汁曽經飲楮公伏暑夢回茅屋底何人酤酒話江東

江夏童年已拜郎殿前扶侍有輝光冶城髙會羣公在白首山林引目長

瑤石山人稿卷十六

