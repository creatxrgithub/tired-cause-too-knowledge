

欽定四庫全書

集部六

楊文敏集

別集類五明

提要

【臣】等謹案楊文敏集二十五卷明楊榮撰榮有後北徵記已著錄榮當明全盛之日曆事四朝恩禮始終無間儒生遭遇可謂至榮故發爲文章具有富貴福澤之气應制諸作沨沨雅音其他詩文亦皆雍容平易肖其爲人𨿽無深湛幽渺之思縦橫馳驟之才足以震耀一世而逶迆有度醇實無疵臺閣之文所由與山林枯槁者異也與楊士奇同主一代之文柄亦有由矣柄國旣久晚進者逓相摹擬城中髙髻四方一尺餘波所衍漸流爲膚廓冗長千篇一律物竆則變於是何李崛起倡爲復古之論而士奇榮等遂爲藝林之口實平心而論凡文章之力足以轉移一世者其始也必能自成一家其久也亦無不生微獨東裏一派卽前後七子亦孰不皆然不可以前人之盛並回防後來之衰亦不可以後來之衰並掩沒前人之盛也亦何容以末流放失遽病士奇與榮防乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

文敏集原序

國朝旣定海宇萬邦恊和地平天成陰陽順序純厚淸淑之气鐘美而爲人扵是英偉豪傑之士相繼而出旣以其學贊經綸興事功而致雍熈之治矣復發爲文章敷闡洪猷藻飾治具以鳴太平之盛自洪武至永樂蓋文明極盛之時也若建安楊公者其可多得哉直在鄕校時聞公領鄕薦第一名譽赫然思欲識公未能也太宗皇帝卽位之明年直亦取進士選入翰林俾盡讀中祕書學古爲文詞而公已在內閣典辭命職論思所與共事者六七公皆天下之望又後二年直再被選拔得從諸公後諸公不以直爲愚而皆辱教焉聽其所言觀其所存信一代之偉人也而公復以達政務善應變最爲上所親任凡制馭逺方飭師旅撫順討逆慮邊將有不能辦者必命公往圖之公決機發策皆適其宜上躬禦六師淸沙漠必命公從行所以贊襄裨益爲多其在朝廷朝夕侍左右圖議政事以安利兆民而人蓋陰受其賜間爲文章歌頌聖徳施之詔誥典冊以申命行事與凡官署民居所以施政教適性情而欲紀載其實序述其故孝子慈孫欲銘著其祖考之美以垂諸不朽者多請求扵公公皆有以應其求其學博其理明其才贍其气充是以其言汪洋肆變化開闔而自合乎矩度之正蓋沨沨乎盛傳扵天下得之者不啻若南金拱璧寶而蔵之而今不可復得矣直在翰林三十七年辱與處者蓋多惟公相好爲最深蓋自永樂以來親見上之所以教養拔擢而知其意欲有所用也故旣處之要地使習知其故至扵四朝實錄與夫大典禮大述作直皆與其間及直之去翰林惟公深惜之而反爲忌者所病夫士之進退出處有命焉非人力所能勝奚以病爲哉公之卒也直旣爲傳載其行事之大者以備他日太史之采擇至是子恭類次遺文若干篇將鋟梓以傳又屬直爲之序於戲公之文豈待序而傳哉獨感公之知有不能已扵言者故序諸其首簡公賜名榮字勉仁歷官至少師工部尙書謹身殿大學士贈太師諡文敏云正統十一年冬十二月望日資政大夫吏部尙書兼經筵官前國史總裁泰和王直序

天啟一代文明之治必生奇偉不世出之才以匡輔之故其事功足以經國而庇民其文章足以垂世而傳後夫豈偶然之故哉三代邈矣漢唐宋以來號稱極盛其間並美兼該亦不數人信乎才之難也吾觀贈光祿大夫左柱國太師諡文敏楊公詩文集有以見公之不可及焉公建安人少穎悟絕倫自逰校庠已有經綸天下之志曁登髙科入翰林遭遇太宗皇帝委以心腹之寄居則參掌機密出則謀謨帷幄寵眷優厚羣臣鮮儷逮事仁宗宣宗今上皇帝付托愈隆爵位益尊聲望彌著縉紳士夫瞻仰其休光四夷八蠻想聞其風采丰功偉烈鏗鍧炳耀天下誦之猗歟盛哉復以其宏博之學敏贍之才發爲文章與古之作者頡頏後先髙文大冊施諸朝廷雄詞直筆著扵國史嘉猷讜論達扵經筵凡文武大臣勲績之所紀述中外名流先徳之所表揚以及海內縫掖之士欲有所借譽者得片言隻字莫不以爲至幸公亦隨其人之所求樂然應之不倦皆各適其意以往何其富哉公沒之後其子尙寶司丞恭集公平生所作以類分之托敍校正且屬序其後敍辱受教扵公甚深屢防薦拔𨿽不果登用居嘗自誦以爲知已尙敢以蕪陋辭乎於乎斯集之傳豈徒見公著述之盛而天祐國家生才佐理之盛亦足徵焉敍何幸厠名簡末附諸永久哉南京翰林侍講學士奉訓大夫前兼經筵官吉水周敍書

自古國家以得賢材而興國朝太祖受命肇造區宇太宗嗣服茂隆化理天下之材應期而出以備任使者布滿於朝有能傑出其間學足以達治體材足以任國政文足以代王言居輔翼之任受腹心之寄無媿扵古之所謂大臣者建安楊文敏公其人焉公少有大志刻苦務學博洽經史扵治亂興衰之由是非得失之理莫不究盡慨然以功名自期許始由進士入官翰林太宗正位簡文學之臣凡七人入祕閣掌密務公在選列姿度英爽毎侍閒燕有所顧問敷對剴切上奇其材可大用扵凡政之得失民之休戚悉以問之公卽小心一志知無不言言無不盡皆見聽納其言之行而功利及扵民者不可勝計然多公所獨知它人有不得而與知者上益察知其忠日見親任邊情軍務一皆諳練嘗西鄙有儆敵中情僞不可測遣同大將籌之旣至洞識事機措置得宜邊境帖息回奏大見奨賚上毎親徵公皆在行從容帷幄贊畫居多繼事三朝忠勤始終如一日所以被寵待之者羣臣莫能及至爲文章見扵詔誥命令訓飭臣工誓戒軍旅撫諭四夷播告萬姓莫不嚴正詳雅曲當人心出其緒餘作爲碑銘志記序述贊頌以應中外人士之求又皆富贍溫純動中矩度詩亦備極諸體淸逺俊麗趣味不凡稿總若干捲蔵於家公子尙寶司丞恭屬爲之序夫士大夫抱材器力問學達則施諸事業窮則見扵文詞傳之當時垂之後世以托不朽公以宏材碩學遭值盛世歷事列聖致位顯要獻納左右謀聽計從以身任國家之重者垂四十年忠被人主之知澤爲生民之福聞望之隆勲業之著書諸史冊自足以垂於不朽果何待文而後顯哉詩之與文復皆用之朝廷布之方國天下賢士大夫莫不稱誦而追慕之又豈待序而後傳哉但習禮無所肖似得從公出入扵禁近者有年於玆辱見知遇今不可復作矣良深永慨故敢忘其膚陋序諸篇端云嘉議大夫禮部右侍郎吉水錢習禮書

欽定四庫全書

文敏集卷一

明楊榮撰應制

瑞應騶虞詩【有序】

欽惟皇上涖阼以來天淸地寧五行順序仁覆四海澤洞幽防曩者永樂二年秋騶虞見扵河南之鈞州白質黒章虎軀猊首尾長扵身性則仁厚不食生物不踐生芻旼旼穆穆姿態異常臣下得之以進於朝羣臣萬姓歡呼踴躍上表稱頌以爲希世之瑞今玆永樂十一年大駕巡狩北京而騶虞復見扵靑兗之間司獸者以獻皇上命置闕門之外臣庶聚觀莫不歡欣抃躍咸謂皇上至誠之徳洞逹無間乃克臻玆臣榮謹按瑞應圖云騶虞義獸也帝王徳至鳥獸澤洞幽則見然斯獸之瑞皆徒傳聞扵載籍豈若今之親覩而屢見哉此蓋皇上好生之徳通乎天地霈乎生靈故玆仁瑞之出以表天地之至和以彰皇上之至仁以兆聖子神孫億萬年太平之慶臣榮叨職詞林不可無詩歌以紀盛美謹拜手稽首而獻詩曰

於維聖皇徳被八垠神武不殺恢乎至仁恩信誕敷膏澤旁及九族雍睦萬邦寧輯蠻貊戎夷罔不來庭飛潛動植以遂以生治化重熈海宇同春雨暘時若禎祥駢臻黃犀白象集於靈囿馴雉祥麟見於郊藪景星慶雲煜煜氳氳甘露醴泉如酎如嘉禾瑞麥芃芃其茂赤艸靈芝煜煜其秀黃河載淸海不揚波靈表孝神人協和天地自位萬物並育瑞應之來以迓景福癸巳之嵗仲夏初吉坤只效靈騶虞再出維此曹邑瑤光降靈義獸在野艸木光榮匪兕匪虎匪熊匪防白質黒章猊首虎軀尾長於身是曰騶虞其內仁厚其外舒舒不食生物不踐生芻神馳靈邁一日千里周旋中規其儀可喜驅之不廹撫之不驚虞人致之進獻神京士庶駿奔歡聲沸騰僉曰噫嘻徒聞往古今乃得之瑞物斯覩於維聖皇乃文乃武維武不用諸福畢聚吁嗟騶虞實爲上瑞昭我皇仁以彰信義庖羲立極龍圖是呈堯舜繼作鳯凰和鳴夏符洛殷降鳥赤雀興周八百斯兆維玆仁獸應時而來皇繼往聖澤洞九垓孰云漢唐文禽靑兕赤騠白象曷足倫儗維皇聖神異物不寶所寶維賢丰年是禱端拱無爲以成至治瑞應斯蕃匪約而至皇不自聖皇仁如天光昭鴻業傳序萬年臣愧謏聞忻逢盛美作爲詩歌以繼麟趾

甘露詩【有序】

皇上紹承天位統臨萬方徳化洋溢庶績咸熈雨暘順序九有寕謐無有逺邇熈然泰和由是嘉祥疊臻諸福畢至皇上方勵精圖治夙夜孳孳敬戒不怠數命皇太孫率衛士演武於近郊以示安不忘危之意將以福生民奠宗社建億萬年太平之業乃永樂十年十月甲子甘露降於方山皇上復獵於武崗山之陽獲獸彌多宴饗從官如前儀臣竊惟古者天子嵗三田蓋以奉郊廟禦賔客充庖廚也故春搜夏苗秋狝冬狩各以其時名𨿽不同而所以爲田除害之義則一以是而觀誠非娯耳目心志之樂誇畋防甲兵之盛實所以順天道協人心乃車駕所次天休震動嘉祥滋至斯乃聖徳格天感應之機捷於影響是豈偶然而已哉臣聞鶡冠子曰聖人之徳上及太淸下及太寧中及萬靈則甘露降今玆甘露之祥駢臻疊見是皆皇上至仁之徳涵煦宇內聖子神孫重熈累洽以開太平之鴻業以流慶澤於悠久何其盛哉臣榮叨列侍從躬逢盛美歡抃不勝不可無歌詩以示後世謹拜手稽首而獻詩曰

聖皇車駕出九重狩獵屢駐鐘山東龍旗黃幄照晴空羽林猛士气如虹經丘越壑上巃嵸是時霜淸十月中木葉脫落鳴天風黃金羈絡玉花驄萬騎雜遝紛紜從錦袍羽箭控雕弓戈甲照日晴光融豪鷹健鶻筋骨雄勁翮直上摩蒼穹斮豜殪兕射麋熊妖狐狡兔無遺蹤駕鵝鶬勢蹙窮墮羽灑血相橫縱懽呼得雋意气濃乃知聖主致治隆不以旣治忘武功因時順動習兵戎爲苗驅害慰三農四郊自此樂年丰上天降祥福聖躬瀼瀼甘露凝栢松飴甘肪白醴酪醲珠璣駢聮綴芳藂粲粲不受杲日烘靈氛煜煜气沖融呈祥現瑞何所鐘衮衣垂拱蓬萊宮梯航玉帛俱來同小臣叨祿愧才庸但願萬嵗歌時雍

瑞應麒麟詩【有序】

欽惟聖天子以不世出之資膺受天命主宰神人卽位以來華夷效順海宇寧謐五緯不愆雨暘時若由是民安物阜和气充溢毓爲禎祥先後十餘年間駢臻沓至𨿽古昔傳聞所未見者今皆畢集玆非神化周浹聖徳感通曷克臻是乃永樂十二年秋榜葛刺國以麒麟來獻逾年麻林國復來獻今年秋阿丹國又來獻吁何其盛哉且四靈以麒麟爲首王者至仁則出又雲中國有聖人在位則至蓋非世之所恆有者今數嵗之中凡三至焉豈無所自而然哉實由聖天子至仁大徳上合天心下被四海故川嶽效靈百神恊應之所致誠國家萬萬年太平悠久之徵不惟天下臣民仰賴無窮之福抑亦聖子神孫萬萬世無窮之慶也臣榮忝職文翰屢覩嘉禎每遇祥瑞之來必有詠歌以播揚盛美況此上瑞所應非常奚可無述作以傳之於後世乎故不揣蕪陋謹爲詩一篇以獻其辭曰

於維聖皇受命自天仁及庶類恩周八禮義興行無有逺邇日照月臨化成俗美九夷八蠻悉妾悉臣罔敢逾越聿來獻珍鯨波洋洋望之無際島夷所居動數萬里玉音所至莫不尊親淪肌浹髄被於皇仁僉曰陋邦服此聲教海波晏然聖徳之效乃梯乃航惟恐或後乃奉麒麟歸於靈囿惟玆麒麟枵毓精非時不出非世不生其產應期祥光上燭五彩繽紛卿云煜煜天無沴气地息妖氛山川艸木發秀揚芬旣育旣長益奇益異萬靈防訶百神擁衛魁然其質昻然其形龍顱鳯臆肉角麕身牛尾馬蹄折旋規矩生物不傷音協律呂爰用入貢涉歷海洋祕怪屏迹蛟鱷遁蔵龜龍導從鸞鳯羽翼載馳載驅遂逹京國進之墀得覲天顏重瞳屢顧百僚聳觀嵩呼雷動再拜稽首吾皇聖神永膺萬壽皇帝曰吁瑞不在玆惟愼厥徳乃爲禎符爾公爾卿百僚士庶恪修厥職勿滋逸豫三光昭宣五緯弗虧品物咸亨惟瑞在玆仰惟聖皇體道謙虛奇瑞屢臻抑而弗居戒愼滿盈奉天法祖度越百王卓冠千古洛呈夏鳥降殷赤雀興周式昭前聞維玆麒麟實天所授聖徳格天永承天祐於維聖徳廣大難名巍巍蕩蕩堯舜莫京恩霈八紘澤覃四裔如雲之行如雨之施天錫多福集於聖躬惟皇萬壽百祿是崇雨順風調民安國泰海晏河淸萬世永賴臣拜稽首寶祚緜緜聖子神孫傳序萬年

神詩【有序】

欽惟皇上防恭仁孝一徳格天自禦宇以來深思太祖聖神文武欽明啟運俊徳成功統天大孝髙皇帝功徳兼隆而孝陵之碑未建無以垂示將來乃命儒臣紀其事實之詳繼命工伐石得於幕府山之陽其材孔良爰求厥趺於龍潭山之麓發土得石長尺許廣半之文蒼不假雕琢宛然若生眾工咸喜又下得貞石長袤適稱爲趺董工者以龜來獻勑置於奉天門命公卿百僚咸觀之莫不稽首贊嘆以爲皇上至仁至孝感通於上下神只故皇天后土用是以表著焉翌日羣臣奉表稱賀皇上率百僚躬獻孝陵以彰顯太祖神功聖徳萬世無窮之休臣以菲材叨侍禁近幸逢盛事不勝欣躍謹拜手稽首爲詩以獻

於昭皇祖聖神文武徳合干剛功超前古肇基江左虎踞龍蟠鴻圖鞏固宗社奠安際天極地罔不臣服朝貢以時獻琛執玉卉裳椎髻接踵梯航南金大貝厥篚相望猗歟我皇紹繼大統一遵成憲天錫智勇念形羮墻永言孝思陵廟奕奕未樹穹碑聖徳神功紀於史氏載勒貞瑉以詔後世貞石旣獲厥趺是求爰啟爰斸龍潭之丘有昂者若瞻若顧忽焉以呈神物斯防其傍璀璨果得巨石相趺是宜弗爽毫尺惟皇孝誠孚於神明有感斯應神只效靈濯以溫泉瑩如紫玉陳之丹陛韞之寶櫝窿然其分間錯以文匪雕匪琢气凝絪緼臣庶聚觀宛然天成歡呼踴躍幸覩嘉禎帝曰嘻哉匪予之力神瑞之應皇考之徳載蠲吉日獻於孝陵陳之閟宮紀之金縢昔聞神負書出洛夏后取則洪範是作今逢聖明文命誕敷獲此奇瑞異世同符頌聲洋溢洽乎四海福祚綿綿億千萬載

瑞應麒麟詩【有序】

祥麟昭聖徳也麟爲四靈之首希世之祥必有聖人在位則應時而見仰惟皇上以聰明睿智之資具聖神文武之徳深仁厚澤覆育天下是以和气薫蒸而靈物斯至玆實國家萬萬年太平之徵也臣榮生際盛時躬覩上瑞宜有詠歌以楊聖化謹拜手稽首而獻詩曰猗歟祥麟其祥曷徵維皇繼統萬邦咸寧誕敷徳澤丕昭文明至和旁逹海嶽效靈曰惟盛時兆此嘉禎維麟昭昭四靈之首精孕枵世不恆有羲軒以降成康其後爰曁我皇斯乃云覯何以致之聖徳之厚麟之爲麟具此眾體有麕其身有牛其尾旣龍其顱亦馬其趾彼獸之凡莫之與比春秋所書周詩攸美維麟之徳厥具匪常懷仁之慈抱義之剛步中規圓亦協矩方生物不食生艸弗傷有暢厥音協宮諧商維麟之生於彼海島和气所鐘逢世熈皥莫髙匪天弗愛其道莫厚匪地弗愛其寶式昭皇仁如天覆幬維麟之來獻於丹陛百辟交歡同覩上瑞咸曰玆麟聖徳所致天毓禎祥以隆至治聖壽齊天寶祚萬世

右祥麟六章章十句

白雉

憶昔成周時徳化何昭彰萬國悉賔貢白雉來越裳至今千載下簡冊尙流芳我朝際昌運至治躋虞唐列聖啟鴻業恩澤覃八荒我皇禦寶歷繼統握乾綱於時民物丰和气爲禎祥白雉出西陲奇異非尋常迢迢數千里持以獻明堂肌膚瑩凝雪毛羽淨涵霜皓鶴忽避彩素鷴亦韜光稟玆金气純上應聖徳昌百辟皆欣抃拜舞簉鵷行防臣忝朝列詠歌遂成章願效封人祝聖壽同天長



聖皇撫寰宇盛徳致雍熈雨暘旣時若民物遂蕃滋陰陽孕至和充塞溢兩儀西夏產靈黝然呈瑞姿守臣重驚異此何珍奇豈非我聖皇盛徳斯致之載以雕綺籠獻之白玉墀宛若負蒼璧有如錫圭炅炅碧曈開黒云垂初疑育圃又想咽墨池乃知造化神生此誠所宜大哉天徳純感召良在玆置之靈囿間麟鳯相追隨天階同率舞實若唐虞時願言著靑史萬載流光輝

神應泉詩【有序】

欽惟皇上禦極以來海宇寧謐祥瑞屢臻華夏蠻夷罔不率俾四海內外皥皥熈熈薫然泰和惟朔漠遺裔倔彊梗化拘戮信使冦攘邊埸皇上赫怒躬率六師往徵之三月丙子駐師於淩霄峯厥地髙燥泉水歉乏是夜忽天雨雪彌布於地士馬充足莫不歡騰鼓舞以爲皇上至誠格天之所致也遂逾錦水磧歷壓虜川陟金剛阜所經之處平沙曠漠鹻水悉化爲甘泉丙申駐蹕於淸水源地咸水涸忽湧泉上出滔滔汨汨瑩澈淸潔斯湏滂洋將士環覩驚駭嗟異咸以爲除滅殘寇之徵也皇上召中官汲取嘗之味甚甘美仍賜將士皆飲乃命之曰神應泉臣以菲才承恩扈從日近天顏親覩靈異莫效涓埃之報願爲歌詩以頌功徳於無窮謹拜手稽首以獻其詞曰猗歟我聖皇統承太祖業巍巍唐虞聖赫赫湯武烈六合皆同風蠻貊罔不從筐篚日相望熈皥樂時雍蠢玆蕞殘裔悖逆何昏嚚拘戮我信使毒痡我邊氓天皇忽震怒六師遂親徵桓桓熊虎士燀熖若雷霆戈矛相照耀旌幟何鮮明神謨展雄略廟算由天成龍旗出居庸雄師抵萬全綿延錦水磧雜遝淸水源跋涉極沙漠鹻苦地乏泉皇天彰聖徳瑞雪何翩翩山川爭效靈甘泉湧平川味若醴甘淸比冰壺鮮滔滔流不窮斯湏卽成淵將士皆懽躍汲負相後先龍顏爲之喜命玆神應泉僉言協休徴渠魁當就孿防臣忝扈從載筆隨天營鞠躬覩靈異賜飲沾恩榮行看淸朔漠一掃欃槍蹤神功昭萬世炳煥垂無窮

元夕賜觀燈

聖皇撫昌運肇基營北京駿奔來萬方小大罔不承上天錫靈貺異瑞繽紛呈維時屆上元樂與臣庶並巨鼇戴神山嶻出滄溟屹然向雙闕飛翠相回縈瑞气發華彩五色含精英凝輝燭霄漢吐耀亙天庭羣仙駕鸞鶴縹緲淩紫淸簫韶合舜樂九奏鏘和鳴龍旂拂層霄鳯輦敞云屏星毬百寶麗火樹千花明魚龍陳雜戲羅綺疊晶熒華夷總歡慶宴樂沾恩榮聖情重悅懌朝野騰歌聲防臣忝侍從何以輸忠誠願言頌帝徳萬嵗樂升平

白烏

慈烏復慈烏姿態何瑰奇由來能反哺厥性仁且玆心旣育亦旣長飛息相追隨靈異匪凡匹鳴止適所宜況此鐘素質皎潔純不緇霜毛正璀璨雪羽何陸離馴狎出天性回翔動光儀昨日產京兆呈祥應明時今復來南交致身白玉墀振翮發華彩瑤臺皓同輝瑞物不易致嘉禎協昌期聖皇有至徳大孝感穹只宗廟旣昭格扵焉錫蕃禧經始方在玆都邑煥巍巍奇祥日駢集寶祚緜鴻基百辟總歡抃恩波洽華夷治化超前古端拱自無爲願同鵲巢什萬世歌雍熈

靈犀

聖皇臨大寶萬國悉來庭奇獸方交獻文犀忽逺呈肉騣何磊磈獨角更崢嶸挺特應無比安馴自不驚辟寒知有異照水詫通靈長向軒墀立寧隨耒耜耕騶虞堪共處豹許肩行盛世多靈瑞長歌頌太平

白鸚鵡

上林風日美佳气欝蔥蔥花木競妍媚珍禽亦云充有鳥曰鸚鵡態度莫與同質稟金精秀性含火徳丰聰慧復能言淸音徹九重翠色變爲素造化施神功霜毛旣皎潔雪羽何璁瓏翺翔靑闥出入蓬萊宮系以紅錦絳盛以黃金籠常時沐恩寵眷顧回重瞳素鷴不可並白鷺焉敢從飲啄旣得所飛止何雍容適逢太平日昌運方興隆願言在靈囿祝壽頻呼嵩

嘉禾

聖皇禦寶歷萬國際升平海宇旣寧謐民物自生成和气遂充溢奇祥日來呈史冊莫殫述歌頌揚歡聲及玆闗陜間百谷嵗屢登嘉禾忽獻瑞數穂同一莖金稃旣璀璨玉粒何晶瑩盈筐進丹陛芳气藹天庭百辟盡瞻覩聖心乃弗矜顧此兆丰稔農事勤有徴所期雨暘順九有俱安寧微臣亦何幸侍從霑恩榮永言紀帝徳萬世昭皇明

獅子

聖朝統六合威徳被遐荒鳥獸旣咸若萬物霑恩光獅子產西極雄猛非尋常鋸牙自銛利銅首何軒昻雙耳正上聳兩目耀星芒巨尾搖錦茸長毛絢金黃顧盼雄風生哮噉百獸藏及玆來闕下俛首隨鵷行帖然自馴服感此仁化彰玉堦齊率舞靈囿恣翺翔仰惟聖明世物類皆蹌蹌永言樂熈皥天地同悠長

題賜上尊封識小帖【有跋】

聖皇昔禦西內時萬機多暇樂雍熈傳宣廷臣近玉陛賜坐轉覺天顏怡親調異饌出金鼎八珍之味和羮糜上尊九酲出天府瓊漿玉酪甘如飴內園朱櫻新薦後粲若驪珠光陸離銀罌翠釡遞傳送闔室均得霑恩私當時感激荷榮寵銘心鏤骨無窮期黃封題識最嚴密洞庭春色何珍奇墨花如雲注霜璽龍香繞甕猶淋漓恍疑晴霞隠霧朱文小篆蟠蛟螭尙書寶此弗敢置錦箋玉軸加裝池虹光熒煌動四壁坐覺雨露添華滋摩挲此卷倍增感何幸深防聖主知恩波浩蕩比滄海聊寫悃幅成歌詩願公什襲同拱璧盛徳榮名萬古垂永樂庚子夏四月丙辰上在西內圓殿特召都督臣薛祿尙書臣呂震臣李慶曁臣榮臣金幼孜至殿外命坐賜食其羮糜蓋出於禦前調和珍異非常且復有上尊熟食酪漿櫻桃之賜厚徳深恩難以云諭然所賜上尊封識皆有墨印洞庭春色四字復用朱印篆書禦用二字以蓋其上思惟古昔聖帝明王解衣推食之意不是過也恩眷之隆何其至哉今臣震謹以上尊題識封號裝潢成軸以彰聖上之恩賜且欲傳之子孫以爲珍玩復徴予言榮追惟當時恩實同霑則今拜觀於此又奚容自黙哉旣爲歌詩以昭盛美復紀其實扵後以識希世之遇云

元夕賜觀燈【四首】

防山髙接九重天珠樹銀花炫紫煙雲擁羣仙朝玉闕星垂大地簇金蓮峯巒疊翠回蓬島羅綺揺光映禦筵宴樂自知同在鎬聖皇端拱萬斯年

節臨三五雪初融百尺峯巒接碧空十二樓臺春浩浩九重宮闕月溶溶鳳笙龍管祥光外珠樹銀花紫霧中再拜嵩呼祈聖壽年年慶賞萬方同

六鼇擁翠出蓬瀛火樹星毬防結成萬燭光連金闕迥千花影絢玉階明云邊鸞鶴來仙馭天上簫韶度曲聲此夕內庭逢令節小臣何幸沐恩榮

和气氤氳四海春金鑪玉漏夜初分煙霞影炫浮丹闕星斗光揺動彩雲月照錦妝幹隊出風飄仙樂萬家聞兩京樂事眞難遇願竭丹答聖君

賜見東宮謝恩

天眷皇明萬世隆儲君育徳在春宮祥雲曉接龍樓上佳气晴開鶴禁中恭覩堯眉呈八彩仰瞻舜目烱重瞳防臣拜賜天恩厚補報深期竭寸

元夕賜觀燈詩【五首】

海宇升平日元宵令節時防雲飄鳳闕瑞靄繞龍旗歌管春聲動星河夜色遲萬方同樂事千載際昌期閶闔防魚鑰瑤空結防樓千花攢火樹百寶燦星毬良夜承恩宴淸時樂豫逰內筵稱萬壽嵗嵗奉宸旒禁苑東風暖靑霄月正中魚龍幹隊戲羅綺萬花叢云嶠祥光麗星橋寶炬紅太平多樂事此夕萬方同玉漏傳淸禁華燈徹夜明貝宮珠綴絡防隊錦妝成雲霧浮香气簫韶合樂聲願歌天保什萬嵗頌升平象緯臨天闕瑤空集萬靈雲霞紛掩映星斗疊晶熒寶地春應滿金門夜不扄千官陪宴樂拜舞在明庭

隨駕幸南海子

天開形勢壯都城鳯翥龍蟠拱帝京萬古山河鐘王气九霄日月煥文明祥光掩映浮金殿瑞靄縈回繞翠旌聖主經營基業逺千秋萬嵗頌升平

恭侍禦逰萬嵗山【四首】

萬嵗山

翠巘巃嵸接上臺黃金爲殿玉爲臺葳蕤寶樹含空秀縹緲煙霞照日開金露玉虹云外聳方壺瀛島海邊來聖皇嵗嵗宸逰樂百辟森森喜得陪

太液池

太液池深碧似苔溶溶漾漾自西來魚翻翠藻噓輕浪鳥下靑蒲絕防埃影浸防舟輕蕩颺光涵星斗自縈回願將一滴天瓢防防作甘霖徧九垓

小山

瑤空湧出秀芙蓉寶樹參差近九重波泛羽觴來玉澗泉垂珠箔噴金龍四時佳气浮丹闕八表晴嵐露碧峯喜遇太平無事日共霑雨露沐恩濃

白

金門曙日正瞳曨白呈祥迥不同逺帶霜華依鳯闕遙含月影出蟾宮淸標好傍瑤臺上素色偏宜玉殿中自是太平多瑞應願祈聖壽效呼嵩

五色鸚鵡

隴西有鳥名鸚鵡文彩輝煌快先覩九苞鳴鳯眞可方五色鵷鸞安足數翠羽紅衿何陸離錦膺綉臆尢瑰奇回翔自是多態度顧盼轉覺生光儀天賦美質獨含慧巧舌能言世所貴相喚相呼多好音雙雙顧影眞姸媚上林日暖祥風輕啄食永得沾恩榮願效嵩呼祝聖壽日日長聞萬嵗聲

元夕賜觀燈【宣徳三年】

聖皇禦極海宇淸民安物阜天下平九重端拱敷化理奇祥上瑞爭來呈是時佳節屆元夕思與臣民共懽懌特勑張燈萬嵗山錦防輝煌臨太液層巒復嶂髙崔嵬祥雲瑞靄相縈回懸知不借巨鼇力自是瀛島環蓬萊重重疊疊因山勢綉谷丹崖何綺麗千樹銀花炫碧空萬斛金蓮照平地星毬百寶巧妝成滉漾月華浮水晶魚龍雜遝分防隊笙歌疊進諧新聲聖皇垂衣臨黼扆百辟趨陪瞻玉几暖風微裊禦鑪煙環佩鏘鏘彩雲裏仙韶九奏音韻調和鸞駐驆天香飄皇情悅豫龍顏喜萬國嵩呼祝帝堯微臣素懷葵藿志何幸遭逢盛明世但願海晏黃河淸聖壽齊天萬萬嵗

嘉菊

內園植物眞奇特一種秋花開五色瑪瑙葳蕤琥珀黃胭脂隠暎鉛華白由來托根得所宜造化生成雨露滋喜見幽芳出上苑何須佳色羨東籬今晨拜舞承恩渥詔命中官送館閣穠艷偏含曉日明貞姿獨傲秋霜薄對此感激懷深恩嘗聞飡菊可延年願祈聖壽齊天地嵗嵗花開向禦筵

賜逰萬嵗山詩【十首有序】

宣徳三年三月庚辰上命尙書臣蹇義等十有八人同逰萬嵗山頃之中官傳防許乘馬及將從者二人旣入東上北門乘馬及幹寧門下馬步出度橋中官導引登山周覽復賜登禦舟泛太液池賜茶及素羞十餘品而凡蕩槳持楫者皆中使唱和合律旣而抵新建圓殿地勢奇勝金碧照耀恍若身在蓬萊宮闕有間上乘馬至慰勞甚周臣等皆叩首稱萬嵗上大喜徘徊久之特召臣士奇臣榮諭以天下無事𨿽不可流扵安逸而政務之暇命卿等至此以開豁心目庶幾古人逰豫之樂不在拘檢也臣士奇臣榮叩首稱謝而退傳諭羣臣方慿檻觀中官拏舟网魚復有防人賜禦釀玉醅一甌飲復命乘馬逰小山行一里許上乘馬繼至羣臣匆促將下馬迎特防勿下諭中官人賜鈔三千貫從者人三錠且令中官陪至小山飲饌盡醉而歸駕遂回未半里遇池中水鳥羣飛上親發一矢中一鳥墜馬前諸臣方入小山門遙見中官持鳥至傳命賜義等炙食之羣臣望闕叩首謝遂徧逰小山觀二獅子衮毬並覩金龍噴水水簾及曲水流觴之處皆雕琢奇異布置神巧莫不稱贊良久乃退坐松栢間享酒饌皆珍奇之品中官相與勸酬甚懽酒未防人賜鸚鵡一將徹復賜從者酒食皆醉飽而歸及出西安門天已暝抵家更初皷作羣臣莫不感恩懷徳以爲萬世之奇逢翌旦臣義等方相率詣禦前稱謝而中官傳防免謝羣臣不勝惶恐感戴天恩之至臣榮竊以爲君臣相遇自古爲難昔唐太宗之世房齡輩十八人得承寵眷時以爲登瀛洲至今相傳以爲盛事臣榮何幸遭際聖明夙夜兢惕深以弗克報稱爲愧伏蒙聖上不以臣榮不肖爲嫌屢錫寵恩奬諭甚至今復得預斯列恩榮之盛無以復加敢不勉盡心力以圖報效於萬一乎因不揆蕪陋謹賦五言律詩十首以述皇上眷待臣下恩禮之隆以紀羣臣遭際之盛且使後之爲臣者有所勸勉焉

瓊島宸逰日隨逰切九重天恩許乘騎仙仗從飛龍迆邐雲霄近汪洋雨露濃詞臣何慶幸千載得遭逢太液春波暖承恩泛防舟輕盈蘭棹發蕩漾玉虹流簾影移宮樹茶香出禦甌此中多勝景況是從宸逰翠巘開新殿團花簇玉防醇醪天上賜仙境禦前看浩蕩恩波濶光榮禮數寛防臣沾聖澤何幸侍金鑾奉詔隨鸞馭遨逰徧小山風光連禁籞花影覆淸灣路繞金宮轉云隨防仗還紫驑如掣電倐已度仙闗猛獸來西極低徊禦苑中爪牙眞猛捷毛骨獨奇雄寶樹橫金鎖珠毬結防茸從容看率舞還想有虞風玉澗通泉脈金龍噴雪花崢嶸山骨潤滉漾水簾斜暝色凝飛雨淸聲隔防霞此中塵不到應卽是仙家水鳥多馴狎偏隨防仗飛六龍回禦輦一箭落毛衣珍味同霑賜儒冠倍有輝獨慙無寸補遭遇古來稀松栢淸陰滿林間列宴時玉階分禦賜仙醴泛金巵翠釡駝峯異雕盤鱠縷奇恩同天地濶思報永無涯珍禽來異域分賜出雕籠稟質生尢異能言類莫同宴逰逢盛世恩眷自宸衷感激應無極懷思意不窮四海同熈皥宸逰樂太平防云隨禦輦瑞日照霓旌賜賚何稠疊霑承感聖明永言歌帝徳千載播鴻名

賜逰東苑詩【有序】

洪惟皇上恭膺天命嗣承大統宵旰孜孜以圖至治萬幾之暇每禦便殿延見儒臣講論古今移時乃罷此與古先聖帝明王同一揆也何其盛哉乃宣徳三年戊申秋七月十有一日召尙書臣蹇義臣夏原吉臣楊士奇臣榮同逰東苑夾路嘉植榮茂芬敷前至一殿棟宇宏壯金碧相輝其後瑤臺玉砌奇石森聳環植花卉淸香素艷穠郁可愛又有方池引泉其中玉龍吐水其髙盈丈噴激下注入於石渠直透殿內兩旁石溝溝之首圓轉各有二竅並列其一水貫其中委曲縈回復流至第二竅乃入於池直通殿外石池池之中奇石屹立不假雕琢宛若升龍之狀上有四竅以通泉脈而常閉之啟其竅則水皆湧出直上盈丈與殿後石龍吐水相應池之南又有臺髙數尺森列異石植以花卉紛披掩映殿陛之前復有二石左如龍翔右如鳯舞天然奇巧宛若生成初上禦殿中召臣等與語政務良久乃曰此旁復有艸舍一區乃朕致齋之所非敢比古人茅茨不剪之意然庶幾不忘乎儉矣卿等可徧觀扵是中官引臣等先至一小殿梁棟椽桷皆以山木爲之而覆之以艸四面防楯亦然不加斵削小大渾然林木參差蔚然可愛稍西有路紆回荊扉蔽防旣入則有石甃之河南有小橋覆以艸亭左右復有二艸亭各枕橋而度東西去遙望宛若臺星其下皆水逰魚沈浮各適其所中爲小殿其後有廊以通後堂東西有齋有軒以爲彈琴讀書之所悉以艸覆之四圍編竹爲籬籬下皆蔬茹匏瓜之類觀畢上臨河命舉网取魚連得數尾令中官具酒饌以此魚作湯賜食旣而召臣等至前賜以金幣絳環玉鉤等物遂賜宴於東廡珍羞異味不可勝計復被防令各盡醉而歸旣歸已暝恍如造蓬萊方壺之上瑤池弱水之間也何其幸哉臣仰惟皇上之徳如天地之大滄海之深顧以臣之譾陋叨居禁宻之地寵眷實隆曷能補報於萬一夙夜祗懼惟恐弗勝今屢防恩遇之厚賜觀內苑有同逰之樂相得之美以臣之愚何以臻此是用不揆蕪陋謹爲五言古詩一首凡四十韻拜手稽首以獻其詩曰聖皇嗣寶歷日表龍鳯姿典章率由舊制度仰成規萬方囿神化四海樂雍熈維時屬秋序暑退生涼颸萬幾旣餘閒行樂適在玆從容召儒臣內苑同逰嬉峩峩黃金殿璀璨白玉墀廊廡郁周回金碧光陸離岧嶤瑚石瑤艸間瓊枝玉虹出西山泉脈何逶迆引流入東苑滉漾涵方池蒼龍忽蜿蜒吐水一何奇飛流濺碧空爪甲何淋漓形態本天成雕琢寧用施異石旣磊落奇葩自葳蕤蓬島非可儗天宮信能移少前造幽境似與林壑期艸徑自森邃蔬畦亦紛披殿宇靡華飾儉朴同茅茨伐材爲曲檻編竹成疎籬小橋橫碧流短亭瞰淸漪防魚時出躍花木向朝曦致齋誠得所燕息允相宜翠華此臨幸鳯蓋簇鸞旗聖情歡未極錫宴荷恩私雕盤列珍饌內醖浮金巵旣醉增感激愈覺心神怡賜賚何駢蕃交錯粲相輝金幣雜香環玉鉤系靑絲愚臣本微陋忝遭聖主知顧玆益懷懼扵國何所裨經邦乏嘉猷輔理寧有爲叨陪鼎鼐間詎免竊祿譏夙夜弗遑暇竭力效驅馳傾心向太陽如彼藿與葵海嶽髙且深防埃豈能資但當祝聖壽垂拱朝四夷嵗嵗悉丰稔民物益蕃滋此生亦何幸際玆堯舜時拜稽頌皇仁願繼南薫詩

白鹿

古稱瑞鹿眞奇特千載爲蒼始爲白只今牝牡自天成並毓小麑皆雪色斯實吾皇聖徳純四方八表俱回春產玆素質表神異胚胎便覺超凡羣金精降靈天所錫百獸珍奇孰能匹貢來玉陛殊未知立近瑤臺恍難覓乃知造化之所爲欲與彩鳯同來儀小臣作歌獻丹扆願續文王靈囿詩

神功聖徳詩【有序】

宣徳三年秋八月戊申皇上以農事之暇躬率六師巡歷邊疆嚴固守備九月辛亥師駐石門遽得邊報云北兵南侵已迫近境天威震怒卽召將帥諭之曰蕞爾殘兵輙敢侵逼適朕在斯誠上天之佑助事與機防不卽勦滅終遺後患爾等率領大軍隨後以進至關而止朕躬率鐵騎三千倍道兼行以勦平之待有勅召爾等卽來臨發復召諸將示以神算且謂我軍必勝敵人必滅理勢昭然在此一舉眾皆稽首呼萬嵗而退越四日乙夘度喜峯口風日和明藹然如春士馬騰躍行將七十里間敵人與前鋒接戰上不以路之險峻河之間阻徑率鐵騎馳赴之士率協心勇气奮發如電驅雷擊望敵疾馳若有神助遂衝賊陣手射死彊冦十餘人麾左右翼禽其酋長百餘並射殺斬馘賊黨無算餘眾披靡奔潰卽下令軍中搜捕山林直搗牙帳乃盡收其人口兵器馬匹牛羊輜重倒載而歸烽煙無警邊境以寧臣榮自惟一介艸茅素無寸補伏蒙皇上寵任屢厪眷顧當出闗勦賊之際扈從文臣武將多弗得與特命臣榮侍駕前驅日在左右時時慰勞以酒食天語丁寧誨諭諄切臣榮𨿽粉骨糜身何能補報及今隨侍回京夙夜思念聖恩深重不能自己矧惟皇上以神武之資英明果斷威徳所及無逺弗服今玆獨以三千之眾橫行塞外剪滅彊敵數萬神功聖徳足以光昭祖宗震服天下巍巍乎萬世太平之功業豈特爲一時之盛美而已哉遂不揆淺陋謹以耳目所聞見者立題追述當時歷履共賦七言律詩一十五首拜手稽首上獻顧不足以鋪張皇上神功聖徳扵萬一抑可以少紀其實以示夫後之人焉

巡邊

天子時巡遂出京桓桓貔虎擁邊城風雲動色隨行帳日月回光繞禦營萬里戈矛橫殺气六軍鼙鼓震天聲懸知朔漠烽煙靖願頌神功答聖明

閱武

聖主戎衣振武功六軍意气總驍雄帳前戈甲飛騰處塞上風雲指顧中赫赫天威臨禦扆稜稜殺气亙晴虹枯摧朽拉應無敵四海謳歌樂嵗丰

得邊報

聖心慮逺飭邊陲正值農功休暇時塞外風煙朝乍警帳前羽檄夜交馳神謀誕布由先定睿算應知不少遺鐵騎驍騰眞勇敢玆行破敵更無疑

駕渡灤河

虹橋雙架輦初過天意潛孚气和飛騎豈知河有石防魚偏愛水無波微飈不動兵威肅化日才舒士气多此去定知旋奏凱六軍行處聽鐃歌

出喜峯口

崔嵬絕壁勢爭雄破敵機謀出聖衷雉堞逺橫千嶂外鸞旂遙度五雲中飛騰鐵騎兼程進散漫穹廬掃地空仰荷天威淸朔漠凱歌懽動六軍同

逾偏嶺

天邊絕嶺勢岧嶤玉削芙蓉入望遙風動鸞旂迎瑞日云隨鳯駕度晴霄石林曉霽千峯秀塞艸秋深萬馬驕此處登髙成壯覽華夷共仰聖明朝

度萬塔黃崖

怪石巉巖聳碧空浮圗髙出勢穹窿邊城百艸經霜白禦帳千旗絢日紅天气喜逢晴不雨曙光偏覺靜無風侍臣幾度承恩厚顧問時時到幄中

度駱駝嶺

山勢巃嵸類駱駝危峯崄峻少平坡上浮暝靄侵層漢下俯寒流近小河佳气蔥蔥隨禦帳兵威赫赫擁天戈宸謀指日殱殘寇佇聽旋師奏凱歌

次防州

樓堞連云地勢平昔年曽此築髙城平蕪渺渺當時路古木蒼蒼舊日營笳皷聲中涼吹髮旌旗影裏夕陽明殘兵假息應無地一掃欃槍大漠淸

破敵

三千銕騎气如虹勍敵紛披計已窮邊塞傑魁俱就縛窮荒巢穴悉爲空仰知聖慮恢神算自是天威振武功大駕回鑾歌奏凱懽聲喜气萬方同

重九

闗塞秋深灝气淸正逢佳節駐行營天回玉帳三軍肅地接龍沙萬里平白艸帶霜經物黃封賜酒荷恩榮聖王駐馬功成處百萬旌旗耀日明

諸將繼至【是夕微雪卽晴】

黠寇憑陵逼塞城天兵擒滅祲氛淸六花獻瑞寒光薄孤月流輝夜色明萬里旌旗回禦輦千官劍佩集行營時巡已喜安邊境定挽銀河洗甲兵

賜觀獵

戎衣躬禦武功成百萬熊羆訓練精馬上鷹鸇思奮擊林間豺虎敢橫行天威霽曉三軍肅霜气澄秋四野平倐見平原狐盡鐃歌載路喜歸營

賜觀射虎

渺渺平川百艸空於菟出沒勢偏雄气淩猛騎應難搏身斃雕弓計已窮日色蒼涼沙磧外天威炫赫塞垣中臣民共仰龍顏喜神武由來孰與同

班師

邊城巡幸駐天兵鐵騎如雲勢莫嬰一皷卽成除暴績六軍俱奏凱歌聲逺頒鳯詔初回馭遙奉鑾輿喜入京聖主實同天地徳萬年一統樂升平

早朝

禁城初聴曉鐘聲天仗森嚴簇繡楹風引禦鑪香霧逺雲開仙掌日華明班聨冠佩瞻龍衮樂奏簫韶葉鳯鳴聖主正當垂拱日萬方皷舞樂升平

題禦賜黃封

積雪凝暉繞建章黃封勅賜有輝光醅浮寶甕雲霞色醉濕宮袍雨露香周室治平開宴樂虞廷歌詠協明良鼎湖悵望龍逰逺追想深恩淚滿裳

賜觀擊毬射栁

禁苑薫風顥气淸天閒龍馬玉蹄輕花邊逺近星毬落栁外參差防仗橫演武正期防逸樂詰兵端欲保升平防臣侍從慙無補願效賡歌頌聖明

云移仙仗簇龍旗正是京華五月時駐蹕近依丹鳳闕彎弓遙剪緑楊枝萬年仰祝齊天壽百步欣看中的奇神武聖文超往古防臣何幸際昌期

賜扇及防縷

海宇熈熈景運昌君臣千載慶明良遭逢喜際風雲防賚錫常沾雨露香寶扇半規凝瑞色防絳百結帶恩光皇仁似海眞難報願捧宮筵萬壽觴

郊祀分獻宿神樂觀

駕次南郊展祀時千官扈從肅朝儀瑤臺露下天花防玉宇春回斗柄移大樂佇看來彩鳯齋宮乂見產靈芝防臣何幸陪禋祀恭拜彤庭一獻詩

瑞應騶虞詩【有序】

宣徳四年春正月初吉騶虞二見於南京畿內之來安縣守臣得之以獻白質黒章虎軀猊首尾參扵身穆穆旼旼內仁外威信治世之瑞獸也謹按瑞應圖曰騶虞義獸也王者徳至鳥獸澤洞幽防則見又云騶虞白虎黒文不食生物不履生芻人君有至信之徳則見欽惟皇上紹承大統主宰神人仁恩被於庶類信義孚於四海是以萬方底寧率服嘉祥異瑞層見疊出騶虞二同獻於朝實國家莫大之瑞稽之史籍曠古所無自非皇上至誠之徳洞徹幽顯天地神明協相有以廣彰聖化曷克致之臣忝職冬官躬逢上瑞是用播之詠歌以昭國家萬萬年太平隆盛之慶謹百拜稽首而獻詩曰聖皇禦宇天下寧玉衡維貞泰階平雨暘時序百谷登泰和氤氳毓嘉禎粵產瑞獸仁且靈素質黒章粲精英起伏馴擾行不驚白雪被體云凝性仁不折生艸莖步武所至祥風生嶽只防呵肅林坰靈光和气相回縈羣獸導引紛前行丹壑吐媚泉流瓊艸木茁秀山增榮卿云下垂煜熒熒文軒載之獻帝京臣民縱觀溢都城嘉气滿路騰懽聲聖主端拱坐天庭駿奔百辟公與卿上章揄揚古是徴揆厥所由咸頌稱華夷萬方仰聖明奉天法祖篤孝誠皇仁如天育黎氓好生之徳覃八紘下及萬靈上太淸四民安居品物亨女勤蠶織男力耕父父子子弟與兄比屋禮讓崇忠貞普天率土瞻儀刑上帝監觀歆徳馨嘉祥奇瑞來相仍聖心幹幹戒滿盈臣下遵職惟弗矜維此瑞獸逺來呈實表聖徳洞幽防愚臣感恩懷戰兢懽呼抃舞倍恆情上祝聖壽萬萬齡如川之增日初升皇圖鞏固永世承

喜雨

聖皇嗣統登九五和气周流徧寰宇忽因玆嵗气乖自春䢐夏天少雨四郊農人念西疇亢旱何由望有秋九重孜孜重民食宵旰弗暇心爲憂由來一誠能感格上天覽觀昭聖徳百靈葉順同駿奔揮叱雨師走風伯空中殷殷雷發聲飛電歘翕騰光晶神龍一夜捲滄海化作甘霖沛若傾炎埃洗盡見行潦萬物焦蘇免枯槁朝來四野沸謳歌旱魃消除迅如掃仰惟聖徳格昊天遂令四海爲丰年微臣作詩頌聖徳願和康衢擊壤篇

賜逰西苑詩【有序】

宣徳八年夏四月二十有六日皇上以時淸气和特命中官導引成國公臣朱勇等十五人逰西苑臣榮叨與其列遂得周覽奇勝首至新搆圓殿殿臨太液池池之中多嘉魚殿之左右多名花東去數十步又有嘉蔬奇果皇上毎躬自采摘以奉聖母皇太后甘防繼至淸暑殿此亦奉聖母逰覽之所規制宏敞巧妙天然花木森欝實非世間所有旣而登萬嵗山池水環之如璧磴道逶迆奇石森列千形萬狀莫可備述山之中有三殿正曰仁智左曰介福右曰延和稍上則有玉虹金露方壺瀛洲四亭而廣寒殿在其頂瑤臺玉砌畫棟雕甍蒼松翠栢盤郁垂防恍然如在蓬萊仙境也良久退坐山下勅賜內庖酒饌皆珍奇之品臣勇等莫不醉飽而歸臣榮伏思皇上之恩天髙地厚曠古以來所未嘗有而臣以一介艸茅幸際聖明屢沐恩遇夙夜兢惕深以弗克盡職爲媿玆復得預斯列敢不竭盡心力以圖報稱用是不揣蕪陋謹撰古詩一首上進伏惟聖覽

南薫澹蕩防雨晴時當首夏天气淸苑中風景最佳麗喜見萬物皆敷榮詔賜公卿暫行樂乘馬肩輿各恭恪入門步履不敢馳遙望瓊峯翠如削須防中貴傳宣來先向池上看崔巍長橋如虹跨碧水波光蕩漾無纎埃寶殿玲瓏聳金碧盤龍舞鳯何煇赫近堦古栢淩雪霜夾道蒼松翠千尺池有逰魚圃有蔬絳桃丹杏如瑚常時采摘奉聖母靑春幾度來鑾輿細栁新蒲滿洲渚輦路逶迆到淸暑雕防玉檻勝蓬萊芝艸瑯玕似圃中有寶閣環金扉聖慈暇逸時逰玆幹花防蒙溢香露瑞日照耀生光輝相將優逰陟華巘磴道盤空應百轉巉巖怪石虎豹蹲嵗久含滋多碧蘚方壺瀛洲峙兩亭玉虹金露何崢嶸空中忽聽玉笙響萬壑遙度松風聲躋攀絕頂意忘倦忽到丹霄廣寒殿恍覺臺髙爽气多更看天近祥雲見壯哉此景天下奇此身何幸親見之天恩曠蕩錫宴樂玉酒滿酌黃金巵聖皇仁明盡誠孝四海生民安徳教微臣欣得預玆逰際遇升平何以報瞻依日月拜九天寸心感激惟惓惓永歌天保厪祝頌聖壽皇圖萬萬年

隨駕謁長陵獻陵

韶光融融麗晴昊萬彚昭蘇春正好聖皇孝敬出宸衷恭奉慈輿謁陵廟方今六合皆同春聖皇大徳霑被均誠由聖母秉至仁天心悅鑑人懽忻翠華晨發隨鳯輦香飄藹藹祥雲絢平原廣路淨纎埃夾道嵩呼紛舞抃引望二陵松栢路霧斂雲開待皇輅粢盛丰備禮有儀對越之誠存永慕陵前旋駕仍徐徐陵旁蔀屋多民居洪恩錫賚何稠疊山童野叟皆懽娛孝誠上格神靈喜甘雨應時霑逺邇聖母怡愉感帝心臣庶防恩均拜賜我皇聖徳恊天機聖母洪福與天齊小臣何幸扈淸蹕願祝萬壽歌雍熈

上元賜觀燈

鑾輿臨禦九門開耿耿星河繞玉臺百辟陪班天表近六鼇擁翠月華來簫韶樂奏更籌靜寶篆香飄淑气回影動翠云連防罼光浮玉殿映罘罳千枝火樹霞凝彩百寶星毬錦作堆銀燭夜光仍燦爛瓊花春發孰栽培謳歌疊奏淸平調詞賦爭呈白雪才紫陌已令嚴禁弭銅壺莫遣漏聲催龍顏有喜頻頒宴鵷序承恩得共陪霑沐小臣無補報只將歌頌獻蓬萊

恭和禦賜春山圖詩【有跋】

畫裏雲山宛逼眞紫宸揮灑墨花新防臣願效封人祝聖壽如山萬嵗春臣榮欽蒙賜春山圖一幅並禦制詩題於上伏惟春者四時之首山則仁者之所好也人之仁卽時之春天以春生萬物皇上以仁育萬物其徳一也詩曰維其有之是以似之由此而觀斯圖豈虛作哉臣榮不勝感激謹拜手稽首恭和聖制而謹識於其後庶幾子子孫孫永世弗忘所自也

恭和禦制竹石圖詩【有跋】

植物紛紛著兩間云根新長碧瑯玕聖恩發育同天地願秉堅剛獨耐寒臣榮伏蒙恩賜竹石圖一幅並題詩其上臣竊惟物之勁直而堅剛者莫竹與石若也人能秉勁直之操堅剛之質則撓而不屈磨而弗燐然則臣蒙是賜者豈非叨受知遇而欲其嫓美於是乎臣榮其敢不加勉以副聖意之萬一哉輙不自揆僣賡睿作並贅數語於左方以彰恩徳於無窮焉

歌行

喜雪歌

聖皇禦天敷化理民安物阜天心喜九重垂拱萬方寧唐虞熈皥眞堪擬維時隆冬臘日後同云陰陰徧遐邇一夕天風吹雪花漏徹更防還未巳初疑巽二先驅來呼號奮發如奔雷忽然夜深萬籟寂六花片片空中開朝來碧空澄霽色寒光恍映瑤階白瓊樓玉宇粲相輝積素晶瑩連四壁趍朝矚目縱遐觀蓬萊宮闕凝淸寒由來三白爲佳瑞自是陰陽葉和气方今何幸際明時謳歌擊壤無休期嘗聞治世已歆慕況乃於今親見之我皇登三仍邁五聖徳歸功在匡輔賡詩願奉萬年歡永享天心符聖祖

白象歌

聖皇聲教被八荒乾坤和气儲嘉祥逺人效職貢方物萬里厥篚來梯航南邦白象生特異粲然逺自占城至殿頭旭日雙牙階下微風生兩耳特超羣隊毛質純月下渾疑霜滿身不由林邑渡滄海卻趂千官拜玉宸周章跪舞見天子重瞳屢顧龍顏喜晴霄遙晃雪花明拂曙銀光靜如洗食以瑤艸飲醴泉赤麟朱鳯參後先恵養欣登上林苑馳逐不記天南壖從玆出入近金殿仙仗徐行乘禦輦太平聖祚億萬年載詠歌詩播悠逺

神鹿歌

神鹿來從番國符盛治呈逺物神鹿來經萬里渉波濤超峻峗神鹿來色素光濯濯气嘔嘔神鹿來膚充盈飲玉泉嚼翠英神鹿來獻天庭沐光榮駕龍軿神鹿來仰皇明昭至仁協嘉禎

瑞雪歌

聖皇禦統天眷隆四方萬國皆來同祖宗敷佑靈貺錫雨暘順序民物丰維時嚴冬气凜冽同云布空陰靄結天教三白應奇祥一夕都城飄瑞雪沈沈萬籟寂無聲片片銀河剪水成凝華迥接瓊樓近積素恍與瑤堦平乾坤萬里纎塵息四望冰壺同一色沙鷗羣泛黯藏輝林鶴孤飛杳無迹由來瑞雪兆丰年況此呈祥當臘前聖心夙夜念民瘼自有精神格昊天微臣淺薄遭明主調燮無功愧何補幸玆六出應期至拜舞龍墀欣快覩聖情謙抑恆戒盈仰承天意惟兢兢作詩惓惓飭臣下賜以華宴當彤庭羣臣感恩咸稽首際遇明時古無有賡歌願效有虞風上祝齊天萬嵗壽

來逺人討不庭二章【有序】

伏惟聖朝恩威廣被遐邇歸心滿刺加國王效順率其眷屬全國來朝錫蘭山國王梗化遂致生擒獻俘闕下此皆古所未有臣等欣覩盛事不勝欣懌敬作歌詩二章上進亦續風雅之防忱也

皇施仁浩無垠普天率土皆王臣島夷卉服咸尊親如彼葵藿迎朝暾滿刺加處海濵道裏遼絕世罕聞使者過之忽咨詢老稚稽首怖且欣挈妻孥徔臣鄰逺涉鉅海趨天津不憚險逺謁楓宸方物上陳兼異珍琛貝絢爛雜寶薫服食器用羅繽紛吾皇愼徳期日新豈在玩好勞晨昕萬邦黎庶歸陶甄嘉此島夷忠且勤萬里效順輸瑤琨聖皇懷柔道彌惇大官宴之酌以醇錫以內帑綺與纁逺人屛營望天門喜瞻中國明聖君仰聆天語何諄諄感玆蒼穹雨露均小臣何幸沾洪恩稱聖壽億萬春

右來逺人

天威所加海宇淸皇華四牡擁旗旌樓船穏駕天風輕洪濤巨浪寂不興蛟龍遁迹海若驚錫蘭夷敢自矜蕞爾小島聚飛蠅依山環海爲垣城使節經沮弗行狼貪虎視驕且盈恣逞悖逆勢縱橫悉驅其眾將奮兵王師桓桓勇足勝以一敵百气莫嬰直搗巢穴破其營擄其全國歸神京妻孥族屬靡有贏汛掃防孽如控莖揚大舲笳皷鳴錦帆髙掛開滄溟馮夷拱衛河伯迎獻俘闕下眾目瞠防軀萬死惟戰兢孰知天意覆八紘不以小醜乾天刑神武不殺全其生以首叩地聲傖儜感聖徳歌皇明

右討不庭

詞

西江月【端午賜觀擊毬射栁五闋】

芳樹海橊吐艷碧池荷葉鋪錢端陽佳節太平年百辟咸沾恩宴仙仗遙迎瑞日鑪香細裊祥煙香蒲泛酒艾旗懸拜舞金鑾前殿

禦座正臨仙苑禁林大敞瓊筵臂間長命防絲纒何必靈符丹篆處處龍舟競渡家家簫皷喧闐萬方無事樂丰年仰荷聖明恩眷

內苑場開紫禁瑤臺佩列羣仙兩朋駿馬總騰騫玉勒金羈光炫左右分曹決勝毬飛仗擊爭先流星一防影回旋揮霍紛紜萬變

簫皷教坊間奏錦袍玉佩聨翩防毬擊罷聴傳宣競挽雕弓飛箭栁外爭誇中的花前捷報飛傳香塵起處正回鞭萬嵗嵩呼舞抃

令節新頒寶扇嘉言揮灑雲箋香羅細葛疊相鮮劍佩趨陪金殿臣庶欣逢舜世華夷共祝堯年皇圖鞏固福綿綿磐石尊安永奠

瑞鶴仙【元宵詞五闋】

三山浮海上忽六鼇移來髙聳萬丈祥雲防仙掌看峯巒幾疊洞天相向煙霞滉漾勢淩空奇姿異狀見丹霄翠色崔嵬特起十分雄壯凝望瓊裝萬樹綉簇千花倚天屛障羣仙慶防三島上共懽賞有飈輪鸞鶴飄飄天際羽蓋繽紛防仗向金門宴樂良宵太平气象

滿庭芳

玉殿傳宣金吾弛禁皇都春意爭妍暝煙初斂華月吐嬋娟紫陌香塵冉冉六街上車馬駢闐爭來看鼇山燈火滉漾九重天聖皇端拱處千官鵠立玉筍班聨有歌喉宛轉舞袖蹁躚淸漏遲遲夜永不妨對綺席瓊筵嵩呼願齊天萬壽同樂太平年

應天歌

星馳一綫寶炬騰空千花一時開徧萬斛金蓮恍似紅妝映波面香風轉云半捲見舞袖翩翻輕旋想勝景卽是仙宮蓬萊閬苑歡樂意畱戀嵗嵗年年長沐賜宴五色紅雲瑞气祥氛互蔥蒨移鑾輅開雉扇仙仗擁九華春殿向黼扆更祝南山壽觴頻勸

醉蓬萊

近天階咫尺云擁千官動搖環佩仙樂聲髙似飄颻天外羅綺香穠珠防光粲看紅妝千隊銀漢低徊月臨仙掌星垂華蓋覩此繁華古今應最禁苑中此夕同懽防海上三山與金莖相對寶馬香車九街馳逐徧五城欣快聖壽齊天年年嵗嵗嵩呼羅拜

畫堂春

春空云盡月華明雪消才放新晴元宵逰賞徧都城處處歡聲丹禁九重宮闕防鼇三島蓬瀛萬方玉帛防瑤京同樂升平

文敏集卷一

欽定四庫全書

文敏集卷二

明楊榮撰四言古詩

雙松堂

欝欝雙松植於堂傍誰其植之維邑之氓維侯在官佐理有方桃李滿城春日載陽侯善愛民不擾不攘俾之樹藝禴祀烝嘗民亦愛侯植材孔良俾侯之壽旣堅且剛匪玆嵗寒傲睨風霜碩大蕃衍爲棟爲梁樹之斯今維侯翺翔何以比之召伯甘棠

廣壽堂【有序】

前太醫院使韓氏公茂居姑蘇時嘗名其堂曰廣壽蓋取其醫術以濟人之意也及事今上扵潛邸謹厚小心甚見知遇由是名益著而術益顯永樂初遂擢前職嘗慨然以爲人之壽𨿽稟扵天然而不知戒謹或爲七情之所感六气之所傷往往致疾以夭閼其天年者不可勝數惟吾醫之道可以濟之而使皆得以臻其壽又嘗恐其所施者狹而世之抱疾疢者多不能以廣愛而兼濟之廼於南京復築堂仍揭其舊扁思有以溥其恵澤焉嗚呼公之心亦仁矣哉公旣歿其子伯永承先防爲禦醫與予同以扈從畱北京謁予言以題其卷子曩與公同朝交逰往還於兩京之間有年矣公之所以推仁濟物而惓惓於廣壽者皆予之所聞見而知之之審者然則於伯永之請又烏可以無言乎遂爲序次其槪而系之以詩曰翼翼髙堂有華其構匪堂之華惟以廣壽壽之修短實出於天何以廣之惟醫之全六气所幹七情所觸沈屙危亡厥壽斯促念玆短折曷由濟之聖神立教莫切於醫猗歟韓氏忠獻之裔世居姑蘇民受其恵惟公承之荷國寵恩典職從容出入金門惟公之心憫此抱疢活人孔多曽莫之靳公旣逝矣髙堂猶存匪公廣之有子有孫子孫繩繩壽者益廣積此陰功厥報斯享求公之徳實在斯堂播之詠歌永世其光

五言古詩

溪山淸曉

晴波何彌漫碧嶂自深窈晨光發遙岑爽气動林杪雲際落飛泉谷口聞啼鳥怪底風露淸微茫楚天曉

辭劍圖

楚人購亡命伍生亟奔吳蒼黃及江涘欲渡乏防江流漫浩浩千里豈易逾形勢轉危迫惻惻重躊躕漁父識其情毋乃爲子胥拏舟以濟之倉忙有追逋開樊縱羈禽汲水活涸魚急難古所然矧彼非凡夫悠然遂安渉出險登夷塗感佩意气厚報贈良難圖聊解百金劍以謝重生軀所志哀公子珪爵吾奚需殷勤辭弗受臨分立斯須願言愼自保毋使他人狙髙風邈千載俛仰隘八區撫捲懷其人伊豈尋常徒

望云思親

悠悠天際云捲舒無定迹懷哉防子心引睇增嘆息慈親在髙堂鶴髮已垂白春暉寸艸微暮景桑楡迫祿養豈不丰何由奉顏色冉冉時序遷迢迢闗河隔瞻彼孤雲飛親捨在其側徘徊騁遐盼欲往焉可卽睠玆名位崇夙夜盡所職庶以爲親榮孝思永無斁

承恩堂爲少師吏部尙書蹇公賦

聖皇撫泰運世道登隆平孜孜求化理期與唐虞並仁恩及臣下勉其效忠誠恊恭勤贊翊恢化扵八紘錫禮日優渥羣賢萃盈庭惟公國元老先朝著徽聲經綸資碩徳寅亮推耆英九重獨眷注百辟皆儀刑恩賚出異數特以表淸貞乃命相吉地治宅當南城陶堅與掄良所司爲經營百役欣奏技刻日工有程突然成甲第重門樹榦旌華采承日耀輪奐規制宏錫宴集朝貴遂以承恩名煌煌揭斯扁匪徒誇世榮公心循古道不愧邦家禎惟昔伊摯氏佐商任阿衡致君比堯舜推澤及庶氓一夫有不獲惕然疚在膺又思杜陵老所念在蒼生常欲得廣廈列置千萬楹大庇諸寒士使遂歡樂情惟公遇明主翊運當嘉亨祿崇績彌茂自視如弗勝方今海內外生齒何烝烝博施以濟眾往聖病未能周文奠區夏恵愛先孤惸重華保至治稷契同兢兢聖徳超古昔賢哲爲股肱千載一遭際六合淸以寧尙思廣聖澤仁化盛流行遐邇悉霑被謳歌頌皇明始終惇此念鴻恩世永承

壽萱堂爲鐘指揮題

羨子文武才出身事明主乘時際風雲臨戎擁貔虎偉哉樹奇勲榮華耀簮組嚴親旣云䢐致力養慈母髙堂種萱花緑葉何湑湑朝日畫簾深春風防衣舞承歡介眉壽華觴泛淸醑天倫有眞樂和气藹庭宇紫誥錫榮封聖恩自溥分閫肅江漢移節鎭荊楚桓桓仗天威韜略足禦侮丹心秉忠義報國誓相許願言愼始終芳名播千古

洪厓山房爲胡祭酒題

豫章古名郡洪厓出西山雲霞紛照耀鸞鶴相往還長松倚絕壁垂蘿不可攀聞昔有仙人扵玆煉神丹功成蛻污濁逍遙白雲端君家住城市卜築思巖巒翠林延朝光靈籟生夜寒石田不播谷所產皆瑯玕自從領鄕薦振衣遂彈冠鳴琴宰花縣載筆登金鑾英才樂教育討論孔與顏朅來寄遐想緬彼洪厓間蕭然絕塵俗景物幽且閒陽厓被春華陰壑含風湍何時返初服扵焉賦考槃我欲覽奇勝相從以盤桓幽期倘可遂膏車扣柴闗

題楊諭徳東臯春雨圖

春至時雨降駕言向東臯驅牛種嘉苗稂莠亦以薅所期斂獲丰詎辭筋力勞時復事簡編或以酌醴醪熈然隴畝間此樂一何髙掛冠未有期南望徒欝陶托此寓幽意毋使心忉忉

貞壽堂爲陳侍講賦

髙堂有慈母早嵗失所天煢煢撫遺孤辛苦人共憐孤年旣以長篤志勤簡編蜚聲列科目接武瀛洲仙沾此祿養榮防服何翩躚芝蘭與玉樹滿眼羅曽愛日有餘歡絲竹喧綺筵悠哉桑楡景永矣樂長年

題劉教諭兩山書堂

左峯儼飛蓋右峯如聚轂兩峯並髙寒對峙气淸淑羨爾志衝澹於焉構書屋中藏萬卷余瑯瑯時誦讀素燈深夜雨瀟瀟響梧竹豈無靑藜翁殷勤訪天祿白雲東西飛蒼翠宛在目於玆移教鐸逺度松溪曲靜對湛盧淸難忘故山麓寫此寓髙情尙慕紫陽躅

題童傑所藏登瀛圖

亡隋亂天紀生此龍鳯姿賢豪從如雲英聲紛四馳啟祚邁前古致治恢規巍巍文學館冠蓋肅光儀謀猷過元凱匡輔猶臯防才華夙所重魚水樂無涯從容進忠讜遇合眞有爲更畨直丙夜討論集良時房杜乃其最姚虞亦稱奇或以付托寄或以諌諍推餘子並奇偉恩眷政在玆飄飄偓佺輩登瀛信如斯遂令千載下浩然動遐思畫圖風采振史冊名譽垂念子久珍襲披玩日愉怡持之索題詠苦乏瓊琚辭濡毫一揮灑允矣同襟期

自牧齋

達人尙謙徳徳盛心愈卑崇髙不自居驕矜竟奚爲君子安此道處之不復疑遵彼聖賢訓戰兢恆自持自卑人益尊自晦道愈輝恪守以存位至樂良在玆嗟彼競伐者邈與此相違

北徵

鑾輿北巡狩垂拱敷至理拒車螳臂微煙塵起邊鄙皇怒赫䢐徵天討詎容已六師素驍勇韜略古莫比衛霍皆偏禆揚威荷天子義聲自無敵直單於壘一掃朔方平沙場淨如洗行將奏凱還龍旂復東指巍巍神聖功特筆紀靑史

題孔寺丞魯林懷思

孔林何欝欝聖逺道益尊洙泗衍遺澤苗裔今尙蕃迢迢浙水東奕葉有賢孫松楸日在念霜露寒更繁披圖重懷想水木求本源金石若在耳廟貌宛猶存羮墻寄遐思誠義情所惇偉哉千載下簮紱耀華軒願言崇令徳永世期弗諼

薊門送別詩【有序】

吾友張鳴玉由進士擢爲行人幾十年銜命走四方皇華之光榮映海內由是聲譽益振其爲人寛和樂易不事表襮與人交必以誠而操行彌謹又能恪恭所職未嘗以勤勞介意今年夏以秩滿謁選吏部遂陞知江西之贑州府予與鳴玉同裏閈昔嘗同逰鄕校且與其授業師楊君壽夫素所相知而交好篤宻故扵鳴玉之別也旣巳欣然喜其超擢之榮而又不能不爲之愴然於懷也遂托中書舍人陳宗淵作送別之圖且賦詩以寓意焉張君吾鄕彥夙有聲譽馳俊秀出庠序拜官當盛時皇華歷四方所至動光儀今晨忽告別出守西江湄五馬何輝煌皂蓋翼雙旗握手向都門臨岐薦芳巵丈夫志經濟早嵗當有爲章貢古名郡風俗亦淸夷願揚天子恩撫字安黔黎桑麻蔽田野雞豚日蕃滋老幼自生息嵗時樂雍熈朂哉古循吏龔黃以爲期

螺山村人

峩峩金螺山下有田與廬日出雞犬喧蓐食事犁鋤白髮不到城柴扉俯江墟鄰翁時來往濁酒聊與娯賣卜或開肆屢回長者車一朝承薦剡忽捧五色書朅來往都市門巷恆晏如淳朴本眞性寧謂禮法疎緬彼螺山側悵然懷故居願言崇令徳允矣揚芳譽

朴齋爲畫士郭文通題

鴻荒肇開辟民俗淳以熈太朴日雲散風气遂澆漓結繩旣已代巧僞紛日滋金罍鄙抔飲雕房易茅茨珠玉交璀璨錦繡互彰施人心競浮靡古道何乖暌郭生獨超邁質直由天資純然無表襮胸次良坦夷幽齋匪華飾衝襟澹無爲繪事益精到天機造神奇渾然辭刻畫興至無不宜持此慕淳龎仰彼農與羲永言愼始終素履以爲期

樂琴書處爲沈學士題

君子有至樂乃寓琴與書外務絕紛擾方寸恆淸虛簡編日披閱宴坐窺唐虞潛玩弗自釋意適忘其劬悠然千載心希彼賢聖徒有時鳴朱弦興至聊以娛泠泠太古音迥與滛哇殊淸風拂瑤軫明月照綺疏一彈曲未終懷抱湛冰壺顧玆愜幽趣四體長安舒翛然一室間此樂眞有餘況玆荷寵恩出入承明廬風采動當世卓犖誰能如退食得淸暇徜徉遂幽居衝襟益瀟灑陶情自怡愉永言崇令徳庶以揚芳譽

題王侍講山水

木落霜气淸秋山淨如洗天空萬籟寂地迥孤雲起深溪湛寒緑對此淸心耳安得掃蒼苔橫琴冩流水

送弟仲宜歸鄕

吾宗出闗西夙昔淸白門後裔日云盛派衍流益分建安遂占籍瓞綿以蕃我祖懷隠徳積善開慶源峩峩大山佳木森云屯芳名重當世遺澤傳子孫伯父抱才器聲價比璵璠一官處中都戎幕稱賢賔我父逺相從同气情實惇粲粲華萼輝嗈嗈鴻雁羣淸望屬明時懿範垂後昆淪謝嵗云久音容杳難聞嗟我承先緒遺訓心所遵窮經忝科第志願幸已伸優防詞垣職出入叨寵恩及玆二十載曷以攄忠勤譬彼海與嶽安能效防塵終期竭駑鈍庶用答君親豈無桑梓懷迢迢隔晴雲骨肉久乖違感嘅難具陳吾弟忽逺至義重情乃眞提防我仲子跋涉良苦辛相見若夢寐悲傷雜歡欣從容問故舊婉娩及鄕園枌楡幸無恙松菊今尙存顧此萬里心罄玆終夕言連牀聽夜雨秉燭對芳尊良晤能幾何別意遽忍論秋風吹徵衣灝气拂髙旻執手向都門頋此停車輪殷勤在長道善保千金身悠悠離別恨托之圖畫新煙樹旣綿邈雲山復嶙峋時或一披覽慰此懷思頻

友恭堂爲吳氏題

孝友出天性同气古所惇自從降衷後此道今尙存東浙有佳士夙昔重彛倫怡怡伯仲間玉季同金昆淸芬比華萼雅奏諧篪塤嗈嗈鴻雁行接武當晨暾和气溢華堂相歡對芳尊嗟哉防墻者鄙薄寧足論願言保終始令譽垂乾坤

聴松軒

雅志尙林壑軒居絕塵囂喬松當前楹柯條入雲霄淸風颯然至流響何瀟瀟初如振波濤倐若鏘鈞韶泠泠拂幾席飄飄度山椒憑防試靜聽迥覺形神超緬惟嵗寒姿節操長後凋朂哉愼所持永矣懷髙標

養拙齋爲石彥誠作

世俗尙智巧惟拙眾所嗤緬彼機警徒致用隨厥施浮華競誇靡宛轉無不宜巧言乃如簧聽者皆忘疲紛紛若此流意气髙當時卓哉徐聞令獨恥事瓌奇守拙心自甘安分以養之齋居揭華扁淳朴志不移涖官思盡職寧計崇與卑政化尙豈弟襟度亦坦夷乃知一寸心上與古人期朂玆崇令徳允矣芳譽垂

題韓滉田家移居圖

唐家多宰輔卓犖韓太衝煌煌六道間節鉞何其雄平生稱善畫筆法眞能工值玆多難余出鎭觀民風公退展毫素天機發心胸偶爲田家圖情態誰能同策蹇仍跨牛前行忽匆匆蕭然村野姿有此媼與翁小兒亦何知短髮如飛蓬移家向何處寧能辧西東想當風塵際流竄無定蹤惻然廊廟懷寓玆圖畫中方今聖明世四海樂年丰黎庶皆按堵田裏歡融融念此自興嘆所貴在遭逢皷舞歌帝徳萬古垂無窮

玉笥白雲爲胡祭酒題

江南多勝地玉笥古名山扶輿孕靈秀疊嶂森層巒洞天何泬寥羽駕不可攀瑯玕相蔽虧芝艸良足飡君家在其麓華屋依林間石田墾膏腴金川瀉潺湲緬昔風塵際避亂去鄕闗占籍豫章城東湖幽且閒惟君富文學聲華播人寰諸生仰模範象笏聨淸班兩京日遨逰撫時覺衰顏先塋在故鄕迢迢隔云端松楸覆泉臺霜露淒以寒沈思不得往托此圖畫看摩挲發遐想日夕增長嘆頋玆純孝心展轉弗遑安攄辭迪後昆貽謀垂不刋

松栢軒爲陳禦史題

松栢本孤直豈與凡木同深根蟠厚地危柯拂層穹後凋知嵗寒偃蹇冰雪中所以異羣植棟梁眞足充髙軒峙華構手種由乃翁年深遂培養枝葉何籠蔥淸陰覆窓戶黛色蔽簾櫳遺芳及賢嗣慶澤逺益隆豸冠聳峩峩衣繡兼乘驄扵焉仰余防景徳思無窮節操日以堅祿秩日云丰五栁竟蕭索三槐委榛叢何如玆軒上靑蓋欝童童願言愼封殖永世流淸風

雅集圖

汴京富戚裏王氏乃其賢雍容重文學瀟灑樂林泉名園足勝槪景物俱淸姸嘉時愜幽賞休暇適所便一時英俊流冠蓋來翩翩坡翁絕世資揮灑筆如椽偉哉丹陽公據幾方凝然主家兩名姬並立何嬋娟珠翠盛容飾雲鬟下垂肩雙松髙崔嵬上有淩霄纒石牀淸且潔古器相駢聨玉巵發光潤瑤琴縆徽弦伊誰寫玆圖云是李龍眠頴濵曁山谷傍觀志何専淮海自知音側耳碧虛前飄飄米南宮灑翰飛雲煙王郎獨仰觀但覺蛟龍騫亦有蒲團僧趺坐語空圓劉君諦聽之無乃好逃禪陰森古檜茂晻靄芭蕉連淸風灑修竹芳气出蘭荃怪石倚幽壑泉聲落潺湲佳景已如此況復開賔筵諒匪塵中人不異瀛洲仙良防𨿽一時英聲振八埏蘭亭付陳迹蓮社徒荒阡奇哉西園集圖畫今流傳嗟我懷昔人景仰心惓惓摩挲想風采歌詠聨詩篇斐然愧續貂願以厠末編

送太子少保金公歸省

憶昔領鄕薦挾藝來京師濟濟文儒士煌煌金玉姿眾中獨挺出傾蓋卽相知叨陪大廷對日晏出彤闈淸名列虎榜令譽騰四陲聨鑣上林苑攀折璚瑤枝天門旣蕩蕩雲路豈逶迆君居靑瑣重子忝詞垣推含香立螭陛簮筆趨龍墀胥爲侍近地密邇淸光垂內制須才賢遷轉秩允宜館閣久同登旦暮恆追隨趨朝戴星入退直乘月歸輔相乃宥密知者固云稀偉哉地淸嚴霈焉恩渥滋先皇數巡幸寧復辭驅馳宮袍毎同賜廏馬亦偕騎付托何深重顧盼增光輝天驕和未靖鳴鏑臨邊維赫然斯震怒撻伐蘇瘡痍相與扈淸蹕直窮瀚海涯獻替在帷幄艸檄粲云霓龍庭斾旣返鼎湖龍亦飛淒然抱弓劍匍匐還京畿至尊嗣寶歷恩澤遂旁施三孤責旣重八座任豈微宣公議常奏宗伯禮攸司不忘忠國志還切倚門思聖朝崇孝理推恩誠匪私錫號太夫人歸省當此時旭日明徵騎春風吹防衣朝列盡出餞輿馬擁郊圻淸歌白雪調緑酒黃金巵觀者誰不羨榮華有如斯悠悠薊門道迢遞金川湄林深筍堪斸水暖魚正肥稱觴祝遐壽拜舞慈顏怡伊我竟無似椿萱久已摧因君念罔極茫然心獨悲臨分無以贈感嘆伸此辭

退思齋爲蹇少師題

人心妙虛靈不能以無思所思得其正酬酢隨所施惟公出西蜀徳望眾所推龍飛際景運位重今少師雍容處廊廟輔治安黔黎退食有餘暇齋居思濟時秉心思至公律已思自治進思罄忠言退思補闕遺庶政思佐理庶績思咸熈賢才思簡拔禮義思維持治化思有成舉措思得宜我皇正垂拱至徳恊無爲惟公實啟沃四海將倚毗生民永安逸皷舞同邊陲願言愼所思令譽千載垂

送沈學士民則還鄕省祭

聖代重儒術賢才悉登庸搜羅極四海鶚剡橫髙空雍容居廟堂雜遝趨九重吾友雲間彥湖海蟠心胸揮灑出煙雲意气吐晴虹一官列詞林名譽日以隆薦歷遂升遷循序階顯融華萼旣聨輝椿桂亦籠蔥出入金馬門日覲明光宮兩朝承寵渥雨露何其濃一朝奉絲綸克展桑梓恭恩命旣云下畫鷁乘輕風祖帳臨薊門芳筵爼豆崇相勸須盡觴握手心忡忡豈無故舊懷停雲在江東蒓鱸鄕味佳蘋蘩孝祀同晝錦耀裏閭賔友紛相從嗟我久辭家閩山逺巃嵸因君獨惆悵繾綣情無窮立馬黃金臺目送孤徵鴻

送胡祭酒致政還鄕

昔在太宗時賢俊方彚徵與君初識面遂結金石盟一見得披豁聨袂登蓬瀛儤直居館閣顧問趨承明君獨負才學冑監遂榮陞危坐擁皐比六館來諸生菁莪沐時雨芹藻藹生成車駕臨辟雍峩冠講遺經寵眷自天啟四海騰休聲優逰職史事驅馳歷兩京迨玆龍飛運海宇躋升平庶政已咸熈恩澤九有盈百辟總歡抃盡職攄衷誠鸞誥重褒美存沒被光榮而君六袠年衰病久相嬰聖情爲淒惻賜歸豫章城璽書重嘉奬晝錦何足矜祖帳出都門執手難爲情西山欝嵯峨南浦春濤驚桑梓日在眼東風拂行旌嗟我今獨畱念別心怦怦矯首萬里天鴻飛正防防

薊門別意送程汝器赴饒州教授

秋髙薊門路灝气肅以淸念子將逺別相送出都城祖筵集冠蓋緑酒且頻傾臨岐欲分手繾綣難爲情嗟我子所契夙誼如弟兄麗澤借資益硯席恆相並衣冠立孔庭燈火親韓檠羨子先著鞭科目振英聲金馬待明詔萬里皇華行我亦忝後塵翰苑蚤登名與子聨鵷班出入在承明中道子暫蹶一旦復超升綉衣立霄漢驄馬耀神京俄然返初服振袂謝恩榮閉門臥空山塵俗澹無營及玆承薦剡簮紱喜重膺耄疾終懇辭職教任匪輕西江盛文物師道貴老成子行方自重泮水日橫經立雪長在門祖武眞能繩他年想模範帳下蜚羣英豈徒儒道崇宦迹亦有榮而我慨離居執手思回縈申章道逺意矯首秋鴻徵

上林春色圖

上林一何好芳樹何葳蕤繁花紛煜煜碧榦共低垂豈無幽曠原亦有淸漣漪修竹獨含秀枝柯忽紛披羣鳥恣防泳回翔各適宜和鳴馴錦雉間闗語黃鸝王睢自有匹鉤輈亦知時白鷴潔勝雪素鷺明頂絲鴛鴦有定偶鸂鶒恆並棲物性亦各異扵人竟奚爲展圖一披玩嘆息生歔欷願爾眾禽類髙舉毋自疑長隨雙鳯凰舜廷共來儀

題邵憲使凝秀樓

艸木有靈異三秀乃爲芝至和資發育造化孕珍奇邵君魁傑士家住浙水湄早登黃甲名聲譽卽逺馳繡衣動光彩白簡振霜威一朝掌外臺風裁善自持慈親旣云逝棄官遂東歸泣血屢欲絕哀慟無已時孝誠動天地致祥亦其宜棲居何幽深礎石發光輝靈芝光後出吐艷方葳蕤膚理益丰潤金彩耀陸離豈伊純孝忱感召良在玆父老重嗟嘆流傳世所知勝事古未有歌詠宜聲詩永言播淸芬令名千載垂

送楊學士省親

春風三月時花栁正明媚偉哉玉堂仙拜命辭丹陛靑綾疏禁直紫誥承恩意歸舟一何輕千里行已至升堂慰慈親珠冠耀霞帔稱觴介眉壽防服日嬉戲眷言罄深歡祿養丰且備顯揚方在玆志願亦已遂嗟予忝同年夙昔托深契玆晨忽告別握手忍分袂相看念睽離況乃篤交誼娛親𨿽云樂聖心懷輔治歸朝勿後期促裝戒畱滯新秋气涼紫陌需來騎

題惟心捲

人心妙虛靈本體自澄澈惟爲私欲蔽善惡由此別所以古賢達操存恆切切如苗去稂莠如稼去蟊賊一朝復其初方寸遂昭晰伊人慕心學勇往企前哲兢兢戒放逸孜孜務修潔願言斯勉旃庶幾踵先烈

送少保黃先生還鄕

憶昔事太宗從容侍帷幄時時被顧問密邇居館閣維公我最厚交契得所托丰標獨淸奇襟度自恢廓獻納效忠勤論思攄謇諤靑綾毎同直彩毫時間作出入二十年親愛宛如昨龍輿忽上賔銜哀淚俱落仁皇嗣寶位任舊多寵渥公時特承恩不日登峻擢三孤位隆重兼秩祿非薄寧期望鼎湖弓劍隔寞今皇紹大統眷遇恩禮數公乃久嬰疾懇辭返丘壑聖情念老臣錫賚何輝霍歸帆指東浙養親以爲樂榮名動宇宙英聲振南朔到家懷逺音好寄雲間鶴

恆齋爲順徳王通判題

大運固不息嵗運成四時惟人斯有常秉心貴不移所志在弗易所存當善持允矣先聖言孜孜戒巫醫賢哉三槐裔佐郡際明時齋居揭華扁賢哲以爲規勉循自毋怠矯激諒非宜惟能愼終始一節斯弗虧

悅琴軒爲趙光英題

眾樂人所悅惟琴悅者稀古聲一何淡古調一何微華哉此髙軒幾席涵淸曦所悅獨在琴興至時一揮泠泠朱絲弦粲粲黃金徽初彈別鶴操再彈威鳯儀悠然契衝襟恬澹中自怡睠玆山水音雅趣疇能知

送陳旺司訓之毘陵

年少負才志力學勤書詩振鐸大江右聲譽已四馳朅來始相見羨子美令儀皎然玉樹姿煜煜含淸輝操觚爲文章雅正且出奇復此拜恩寵鳴佩辭禁闈分教向毘陵與我敍別離子行且慰意守職爲儒師以道淑多士勿謂官秩卑當今聖明王功髙徳巍巍崇儒重賢俊致治昭雍熈勉旃益勵志惇默愼自持諭如荊山玉終不爾棄遺申章以贈行莫訝相箴規

雲山圖爲東裏楊公作

雲山何岧嶤林木欝而秀煙嵐絢晴光嵐際峙層構繞庭芳艸深淸禽哢春晝有書可覽適有田可耕耨展圖念初服淹畱嬰組綬因援嶧陽桐一寫丘中奏

送檢討陳嗣初還姑蘇

雨過晚色淨退直下西淸涼颸起木末防防來秋聲故人過我別明發有逺行撫景慕良覿睽離欝中情握手子不畱尊酒聊爲傾意厚未忍辭酒盡還獨醒長歌寫衷曲爲子敍平生憶昔未荊識林居養幽貞毎扵士論中往往聞蜚英以玆用推轂奪爾鷗鷺盟尙希擅制作庸以贊治平欣然解蘿薜遂赴求賢徵峩章謁明主秉筆登蓬瀛端操景先哲邃學傳前經予亦得益友晨夕資討評防晤益云密詎意疾所嬰浩然有歸志上疏思遺榮漢庭多寵渥不能畱長卿達士貴知止豈必功業成守道茍不惑足以傳其名理棹向吳防驅車出都城江云引歸興朔雁隨行旌故園指日到親舊欣相迎於於遂初願漠漠無外營金石宜善攝琴書益研精鄕黨得師範後學式儀刑永矣保令聞當與前賢並

題梅贈禦史張楷

雅韻不媚俗孤標絕塵姿皎如屑冰玉防在虯龍枝窮冬寒气盛艸木無華滋寥寥溪谷間春意先自知霜雪𨿽云厲淸貞詎能欺所以古君子往往愛詠之廣平素勁正亦吐幽婉辭愛物愛其徳豈以顏色爲念子栢臺彥修潔無瑕疵寫芳以相贈比徳良在玆陋彼春陽花嫵媚爲世嗤勉哉樹髙節嵗晏以爲期

題晚節秋香圖送羅閏副使之廣東

夭桃饒春姿所媚在靑陽舜華足朝玩日日無容光何如東籬下粲粲寒菊芳圓華凖天極正色侔坤裳繁露濯秀葉涼颸振幽香孤特謝時態可與君子方昔人取自況晚節終名揚寥寥北門什繼美維賢良羅君七閩彥文采何煌煌柱下著淸績志操淩秋霜進階貳臺憲持節按炎荒臨別寫玆圖贈子意何長匪以資玩好我志在激昻行哉懋晚節媺譽當彌彰

題楊應春梅竹圖

防閟重陰淒其北風涼江天正搖落艸木同凋傷云何梅爛開孤根獨回陽伶俜傲冰雪豈比挑李場亦有碧瑯玕秀色摩靑蒼貞姿與勁節相對殊羣芳君子有逺操儷美實所望畫圖供翫余自覺幽興長緬懷西湖詠載歌淇澳章

壽少傳西昌楊公

皇天開泰運帝徳光羲軒匡翊賴臣佐乃生名世賢道脈有所托文風由玆宣廬陵士淵藪歐陽啟其先昔人𨿽已逺勲業今猶傳先生踵其武气稟光嶽全文章與徳行當時罕與肩文皇安國本羽翼惟咨焉隨龍防少海捧日升虞淵鞠躬盡臣力所知無不言忠嘉納宸牖恵利蘇民顚進階貳臺輔領防詞林仙保釐參周畢纂述追談遷大名垂宇宙茂績光後前位髙心愈小任久操彌堅優防綏福履濵玆古稀年嵗運倐云往春陽聿來還堯蓂餘七葉壽星煥臺躔左孤屬初度秩秩敷賔筵盈門來賀客車馬何駢闐堂開塵外境酒醉壺中天獻酧禮有加登降容無偏仁者固宜壽願比椿八千祝頌匪予私眾心所同然長言播歌詠用繼崧髙篇

送徐太守仲敬致仕

聖皇禦寶歷圖治臻雍熈守令愼選舉務使安羣黎大守姑熟來循良時所推方書龔黃政力以印綬辭自陳七袠多志耄精神疲有母百餘嵗康彊尙未衰乞身遂歸養庶得盡其私寵恩倐渙頒五馬不可羈長揖別交友矧子爲故知憶昔永樂中宮僚並命時一朝餞出守防少多睽違玆焉謝事去把袂驚分攜黃鵠逝翩翩遙望淸江湄重結紫霞想不負靑山期樂哉戲彩服眉壽應同躋

文敏集卷二

欽定四庫全書

文敏集卷三

明楊榮撰五言古詩

題黃璿感螺捲

臥冰思王祥躍鯉懷姜詩孝行動天地簡冊垂光輝寥寥數百年誰能踵前規黃郎當妙齡至性超羣兒祖母忽遭疾奄奄日沈危煩渴思食螺天寒焉得之奮然獨持筐竟向南衝池攝衣破凝冰引手搜凍泥雙足任皴裂寸心堅不移神明黙加相螺出驚累累扵焉謝穹昊拾取盈筐歸石井汲淸泉烹煎進重闈蒼靨旣脫落素肪光離離以玆濟焦渴所思幸無違喉吻倐流潤體汗生淋漓颯然肌骨淸豁然心志怡不日疾康愈裏閈咸嗟咨王姜固云逺孝行相與齊風聲動川蜀童稚皆周知一旦擢科第際防遭明時郎署振淸風顯陟應有期朂哉竭忠藎允矣芳名垂

送參議陳彛訓致仕還西江

聖皇嗣大寶寛仁布新令敷此天地恩豈但及萬姓羣臣引年者簮組從致政矧君甫七袠翩然發歸興懸車及玆時抃舞拜恩命念昔永樂初遭逢亦何幸擢官鳯凰池寵榮日斯盛九載秩旣終仍官侍萬乘超遷佐方嶽任重徳益稱湖湘何渺茫嶺海亦綿亙甘棠垂蔽芾愛遺召南詠玆言還故山閒佚愜素性春光正明媚花栁紛相映都門集故交爲別復胥慶知止奚所懷退休志先定倦翼恣林棲潛鱗樂川泳載賦歸去來回視靑天迥

題惇孝堂

三山有孝子父歿方七齡母氏不二天囓指誓淸貞辛苦撫孤兒織絍營厥生子年旣已長奉養心益誠拾穂供盤飱采薪時自烹已身忍饑渴母食恆充盈溫淸在冬夏問當雞鳴陸績旣懷橘王祥曽臥冰藩伯重褒奬裏閈揚芳聲一旦母嬰疾栗栗增戰兢稽顙禱北辰願以身代更至誠感蒼旻母疾遄安寧溲器毎親滌僮僕不欲令扶養復三載母歿哀不勝淒愴霜露降怵惕春兩零華堂揭惇孝允矣當此名況今有賢嗣翰苑沾恩榮孝行格天地斯言誠足徵

雲林書屋爲曽防訓題

靑山何崔嵬白雲在林端石澗滴淸響松風生夏寒幽居一何靜塵俗澹不幹簡編恣舒捲怡然心所安正襟味道腴意適遂忘飡名教有樂地豈徒此盤桓朂哉崇徳業令譽垂不刋

送余侍講還鄕

西昌有佳士力學工文章才名動江右馳譽翰墨場科第膺妙選祕閣防恩光制作播當時古人相頡頑金石諧雅奏幹莫發光芒優防玉堂署意气獨軒昻論議振風采英聲重輝煌朅來偶嬰疾歸思何遑遑陳辭伏闕下承恩還故鄕徵防掛薫風祖餞潞水傍睠言成逺別握手心徊徨倒此雙玉壺相勸各盡觴懷思向何處萬里吳雲長

題菊送鐘郎中歸省

秋景已過半嘉節近重陽鮮鮮籬下花粲粲吐芬芳韜玉毎舒白椷金盛傳黃淸含九天露冷傲三秋霜郎官告歸省折贈壽母觴寫圖寓深意還期晚節香

送憲副徐廷謨復任雲南

徐君冰雪姿早嵗承恩光日近明聖主接武鵷鷺行豸冠自巍峩繡斧何輝煌英聲震百僚風采動四方烏臺皎明月白簡飛淸霜乘驄擬桓典攬轡期範滂餘子匪儔匹古人堪頡頑一朝寵命頒持節向南荒外臺冰鑑懸層霄秋隼翔邊氓各安妥豺虎俱遁藏遂令滇嶲間兵民樂以康及玆報政成入覲登明堂錦袍照云日珂佩聲鏘鏘奏最愜輿論言歸理行裝曉出黃金臺酌此白玉觴晴景耀晨旭好風散微涼緑樹敷繁陰蘼蕪吐幽芳道路阻且修別離情更長願言保淸操終始恆不忘剛貞比松栢嵗晚逾蒼蒼要遣遐陬民拭目孤鳯凰九載定髙擢秉軸當廟廊

送河南按察使包徳懷之任

聖明惇化理一念惟勤民綏輯良有要任官貴得人百職當畢舉況玆風紀臣激揚匪易事表率在一身登庸或有昧庶務將紛紜明廷秉至公所以愼選掄包公東浙彥早充觀國賔拜官內臺署冠豸垂纓紳屢看持憲節巡歷宣皇仁丰采耀冰雪霜威凜秋旻英聲播中外烜赫今幾春朅來膺峻擢輿論殊歡欣司憲涖河洛拜恩出楓宸玉音自天降文彩照三辰晴日絢祖席涼飈拂行塵臨分更贈言何以話情親外臺位望崇當使政令新此去必勉旃民俗廣咨詢官曹去蠧裏閈息頻呻坐令寃抑理庶俾恵澤均慙予寄寅亮未能竭忠勤願子盡乃職上報聖明君明明樹嘉績奕奕揚淸芬

送大參連士平考績還江西

連氏舊名閥奕葉聨簮纓衣冠照云日詩禮相繼承君昔英妙年意气摩蒼防肄業庠序中交防皆俊英麗澤互滋益防金堅素盟羣疑日分剖志篤學乃成閩藩棘闈開多士推先登驥足騁周道鵬翮快雲程東風遂髙舉黃甲書姓名峩峩獬豸冠出入蒙恩榮繡衣炳文彩栢府揚英聲稜稜曉霜肅皎皎秋蟾明九載陟薇垣持操固有恆江西古大藩自昔稱地靈湖江屬襟帶控引甌與荊君至贊旬宣翼軫騰光精恩恵洽黎庶田野安以寧芃芃秔稻黃藹藹桑柘靑簫皷千萬家弦歌十三城善政旣云就考績來天京相逢話心素適慰離別情九重奏最罷遙遙復南徵維時大火流漸覺天气淸梧葉墜金井涼飈奪炎蒸侵晨出都門別酒聊共傾膏車促言邁分手情不勝官河動雙櫓彷佛鵝鸛鳴鯨波息奔駭萬里如掌平到官及秋暮黃菊正芳馨爰與眾君子報國殫忠貞勲崇譽望髙當與廬嶽並

送葉太守於淵致仕還鄕

君昔英妙年秀發居芹宮與予金石交至性敏且聰講習資麗澤才气如長虹業成早膺貢皷篋登辟雍六館推何蕃餘子難與同丹山下鸞鳯矯翮思騰衝翩翩五色羽烱烱雙玉瞳來儀向朝陽和鳴何嗈嗈維時際熈皥賢俊俱登庸簉羽列鴛鷺接武偕防龍喜君荷優擢列職粉署中邦禁屬分掌讞獄惟至公澄潭湛寒水皓月行秋空淸譽動朝野明良慶遭逢遂分銅虎符作郡蘇疲癃五馬向嚴城一路春融融朱幡照云日黃堂藹仁風治績著當世不羨黃與龔丁艱歸故鄕號泣摧深衷服闋出墓廬促裝覲九重受命牧金華冰蘗全始終恵澤洽黎庶政化沾鄰封及今際聖明正好殫厥忠云胡宦況微思作香山翁懇懇乞歸田所願得俯從飄飄還山云去去南徵鴻末夏暑方盛槐栁陰正濃送君出都亭祖餞惜匆匆況予就衰老有志懷匪躬涓埃補河嶽嵗久難爲功感激受深眷戰兢如莫容退休固所欲但念民未丰顧玆倍憂切夙夜恆忡忡臨岐與君別感此情無窮

送刑部尙書施禮之南京

明經早登第文采如鳯麟軒昻軼人羣際遇當昌辰手持三尺法履歷皆要津雅操厲冰雪衝襟盎陽春南京倚注重北闕恩命新鳴佩別瑣闈揚鞭出城闉眷我久同朝臨分意彌親贈行欲有言繾綣難具陳所願愼刑罰欽哉服皇仁

送太守李公載赴任大名

淸時重民牧出守需才良毎當銓授際遴選循舊章李君臺端彥令聞如珪璋風采動朝著廷臣交薦揚大名畿內地委寄非尋常拜命沐天恩旌節何耀煌五馬出都門行行涖黃堂疲癃待蘇息姦慝應避藏宣此涵育仁慰彼綏柔望吾聞狄梁公勲業著有唐當年守玆郡遺愛人不忘懷哉瞻云念忠孝垂耿光君喜有雙親咫尺隔太行迎養良可遂詎用增離傷民安防恵化親壽樂時康願言繼前哲千載同流芳

送劉僉憲之湖廣提調學校

荊楚在南服土曠民物稠承平幾百年俗化追虞周庠序育英俊教養恩恵優近來振鐸者學政殊未修聖明急先務夙夜厪此憂大廷綸音降俊彥旁敷求分命典文軌因時振風猷劉君我同志學行誰與儔歷仕三十年白髮今滿頭鶚薦愜輿論經邦有深謀佇看揚英聲飛隼橫九秋勸懲肅規矩昬惰無逸防坐令小大材異日咸可收巍巍衡陽山彌彌江漢流朂哉全令徳聲望同久畱

送僉憲陳廷嘉之廣西提調學校

聖朝尙文治建學崇師儒四方樂熈皥聲教達邊隅西廣古荒服民夷相雜居皇仁若天地雨露皆涵濡云胡數載間庸才濫師模俊秀失教養學校多榛蕪陳君玉堂彥擢仕登要途煌煌五色勅錫命恩寵殊於玆振風化豈憚道裏紆英聲動蠻徼弦誦溢裏閭坐令荒逺邦俗比鄒魯區允矣稱厥職千載揚芳譽

題墨菊寄徽州太守崔用章

粲粲黃金花結根依竹石傑立風霜中常有好顏色我知畫者意所尙非粉墨持之贈故人豈但情可邊芬芳固幽澹雅操本淸直所願長愛玩何須掇英食安恬守衝素以保君子徳榮華及晚節壽祿天所錫

送髙唐蕭知州迪哲復任

金川素多彥接武仕明時蕭君更超卓夙抱經濟資射防黃金殿拜官靑瑣闈十年職獻納侍從多光輝一朝荷遷擢出守臨滇池恵化洽黎庶芳聲溢邊陲讀禮杜門久逺人勞去思邇來涖髙唐日益勤撫綏弦歌聲比屋禾黍秀連岐行春乘五馬露冕還褰帷坐令一郡間民物俱恬熈昨者來報政從容拜彤墀天府書最績承恩又言歸方今急掄賢廟堂重詢咨君才信不凡薦達良有期玆行勿遲遲勉旃勵操持防應丹書召髙步追龍防

題竹贈潛溟

竹以比君子所貴在幽貞況當冰霜間而有琤琤聲掩逕翠藹藹拂云玉亭亭坐令炎囂月頓覺涼意生我欲截爲管持之獻明廷鏗然中律呂永繼韶鈞鳴

持敬齋爲南昌經歷周文逺作

吾聞古君子主敬心不移戒懼乎未覩愼防乎自欺所以造至徳俯仰無忸怩周君務修省兢業恆自持凜如履冰際惕若臨深時發言戒輕妄周旋思中規一朝荷恩命贊政江之西郡齋揭華扁動靜體無違惓惓夙夜間謹此心術微以玆方寸中皎皎生光輝門庭杜私謁田野爭訟稀美哉持敬功逺大由此躋勉旃保終始峻擢應有期

題菊贈郡守

三徑富秋色粲粲黃金花姿美鮮可掬香幽靜逾嘉孤芳與晚節端足爲時誇我欲將其英逺寄賢守家泛之緑玉觴可以益年華采采不盈防靑雲天路賖

四老圖【有跋】

聖人建皇極斂福錫羣黎所以多壽考往往登期頥淮淝有望族奕葉繁且滋偉矣譽髦士冠豸何巍巍嚴親在髙堂壽算逾古稀諸父亦已老白髮俱成絲兄弟式相好疊奏塤與篪煜煜常棣花鬱鬱連理枝安居日無事列坐相怡怡綺食薦雕盤緑酒盈金巵芬敷芝蘭香炳燿斑斕衣羙哉同气樂世俗難與齊四皓居商山寂寞歌紫芝何如此四翁共際升平時豈殊康衢間擊壤含哺嬉監察禦史合淝吳鎰以其父與叔俱髙年無恙命畫史繪四老圖來請題扵予予聞吳之先世以忠厚相承而鎰之父與諸弟咸克惇孝友爲遵義遵道之民宜乎壽富康寧而有以享聖世皇極之福也故樂爲之書

送楊弼學錄之南京

涓流逹巨海拱木幹雲天諒此匪朝夕滋長必有年楊生倜儻姿卓卓懷髙騫特逹自有時淬礪志益堅及玆官太學出入偕英賢長養棟梁器濬滌山中泉宏逺方自此奚容嘆寒氊

池閣

豫章城南曲勝地何逶迆喬木翳平野流泉引深池池上建髙閣翼然似翚飛窓戶澹虛敞簾櫳欝參差爽逐涼颸至影隨明月移泛泛蕖荷艷蒼蒼楊栁垂松聲度靈籟竹色涵華滋鷺浴出深渚魚防動漣漪對此愜幽趣況當九夏時登臨恣休偃頓覺消炎防悠然風雩興良與靜者宜先生天下士道徳人共推承恩早休致林壑閒自頥當暑恆憤懣那堪向衰遲幸有賢方伯經營慰心期全勝杜陵客不費艸堂貲詩成勞逺示千里來京師開緘想風采三復感故知看君適優逸愧我猶羈縻願因南飛翰題贈寄深思

王氏世徳堂

本大末逾茂源深流益長淸門積徳厚世逺斯流芳彼美三槐裔移家文水陽前人侈餘慶後嗣蕃且昌眷玆朴叟賢教子惇義方學成擢科甲列職登朝行薦膺褒寵貴禦勅煥龍章秋官顯封秩雲林耀冠裳令子荷恩眷歸省拜髙堂晝逰衣宮錦倍覺生輝光始知徳善報髙情動江鄕

送張紀善世昌致仕歸鄕

鳥倦歸舊林魚潛依故淵物性尙如此人道豈不然張君淸流彥早嵗志精専徳行務修省問學深窮研一自永樂初擢桂偕羣賢親藩列淸秩輔導心乾乾淸操挺松栢豈爲桃李妍設醴眷彌厚匡正情愈堅流光倐已邁奄忽三十年顧惟衰老至白髮已盈顚鵬程宜逺舉素志未獲宣封章達九重乞身返林泉聖情特矜憫詔許歸園田朝出薊門道暮登潞河船鴻鵠遂逺適不爲羈絆牽迢迢閩闗路遙望渺南天親賔共迎歡然相後先溪山澹淸曠風月藹無邊壺觴適優逸杖履愜盤旋願言愼調攝壽祉永綿綿

題夏木重陰圖送侍讀陳叔剛歸省

逺山欝岧嶤近壑亙磅礡防防煙靄生霏翠半空落壁立勢轉奇屏開淨如削中有嘉樹林髙低相間錯隠隠虯龍姿巉巉見頭角驚風振巖巒雲气杳綿邈枝葉森相樛團團似帷幄林邊一兩家門巷逺城郭茅亭俯澗泉蹤迹幸此托心逺絕塵囂地偏甘寂寞愛此重陰敷頓令暑气薄俛仰適幽襟陶然有眞樂羨子昔間居靑山舊爲約秪今歸定省登覽應如昨衣錦愜髙情揮毫紀新作毋爲久淹畱早待翔寥廓

送巡撫趙侍郎日新復之西江

先皇禦寶歷致治思隆平治化己孚洽海宇咸安寧尙慮田野間未息愁嘆聲扵焉重巡撫選任須老成趙君人中彥早嵗負才名郎曹十餘載涖政公且明以玆荷遷擢秩亞天官卿西江古名藩控引粵與荊地廣民物繁彊弱時相陵巡撫受寵命厥任良匪輕鋤姦屏貪墨重賦寛苛徵妍媸囿冰鑑輕重歸權衡遂令十三郡黎庶總安生聖明繼天位制治遵典刑舊人一委任終始無變更君益勵厥職夙夜殫勤誠及玆屬秋序述職朝玉京胥晤未盈月匆匆復南行涼飈奪炎暑道路天气淸遙知下車日列郡懽相迎所期重諮諏綏輯慰羣情無嗟獨賢勞逺大良可徵

繼志堂【有跋】

鄱水有名宗自昔重修徳善源悠且長滔滔衍慶澤及今數百年子孫尢繁殖彼羙後來人畱心事經籍景仰徽國公惓惓慕芳迹敬恭奉雙親怡愉見容色椿樹防庭中萱花映堂北兄弟樂且耽友愛自相得風雨夜連牀壺觴日同席和气藹門庭恩意洽疎戚猗歟繼述心黽勉在朝夕大賢固云逺流風宛如昔今子登宦途名位漸輝奕尙期保厥終餘慶奚有極鄱陽朱氏本徽國文公從叔父桓之後其先自新安徙信之永丰由永丰而鄱陽相傳八九世皆能以詩書禮義爲教忠信孝友爲尙卓然爲邑裏首稱今廣州府推官克潤乃其裔也嘗慕乎流風遺韻而期有所光振者比來京師間袖其所扁繼志堂詩卷謁予請題因賦此歸之而並志於後云

劉節婦【禦史江玉琳母】

烈女不二夫古道誰信然懿哉昔共姜守志能自堅至今栢舟詩耿耿垂簡編偉矣百世下有此江母賢年當二十餘奄忽失所天子生甫八月勵志矢弗遷辛苦事織紝嚴恭奉其先一心抱貞白皎若明月懸延師教孤子夙夜惟勉旃子幸登巍科冠豸方騰騫受封荷禦勅光寵何昭宣遂令邑裏間稱羨無間焉婦道旣無愧母徳亦已全作詩紀貞節庶爲千載傳

送按察使郭智之福建

聖朝建百職風紀任匪輕外臺掌一面郡邑瞻儀刑自非英特流是職良難勝郭君京畿彥擢桂當妙齡遂峩獬豸冠正笏居明廷丹心照白日逸气淩靑防乘驄道途肅攬轡污濁淸鷹隼戾霄漢歘使凡鳥驚以玆荷優擢出入被恩榮朱衣面黼扆錦帶腰間橫奉命鎭闗陜惓惓效忠誠邊堠息烽警民物俱安寧暫息九霄翮髙秋再騫騰七閩在南服憲度虛鑑衡喜君膺薦拔告別今戒行風淸殘暑收雨霽涼气生畫船泛淸波一日千里程暮發廣川驛朝過下邳城蘇臺月先白錢塘潮正平行行抵閩粵下車振英聲林藪防豺虎海島絕鯢鯨令行羣邪伏心正公道明定知恵愛洽不負知已情永保松栢操嵗晚長靑靑

九峯歸趣爲主客郎中王濬作

名門多俊英家住九峯側君才更超邁務學探六籍伊昔未仕時朝夕看山色啟戶雲霞紅隔窓煙樹碧一從逰宦途寓迹在京國分曹屬春卿勵操尙冰蘗擬攄寸心丹可柰桑楡逼乞身遂退休辭闕中感激引領望九峯懷抱何所適飄飄峯上云無心沛膏澤戢戢林間鳥倦舉衝霄翼眷玆景物佳雅志自相得松風四座淸蘿月半窓白掃石撫朱弦焚香玩羲易利名了不闗塵累覺消釋髙風誰能如企彼陶彭澤

環秀堂爲禦史李安題

田西美山水面面景物同層巒峙髙標疊嶂開芙蓉湛湛碧玉流淸光涵太空蜿蜒勢回抱恍若虯與龍搆堂據淸勝秀气扵此鐘浮嵐藹窓戶黛色侵簾櫳憑髙一翹首如在瑤環中惟子孕靈秀卓卓超凡庸峩豸侍明主屢沐恩波濃朂哉崇令徳光價昭無窮

題蔣院判秋林書屋

美人搆書屋卜地逺且幽中有桂樹林蕭蕭黃葉秋涼聲滿窓戶暑气覺已收端居弭塵慮展捲窮防搜俗客不能到經生意綢繆講習資麗澤徳進業日修懷哉古聖賢存心異常流不爲一身計毎系天下憂得時顯吾道尙仰伊與周

榮壽堂爲江西吳潤布政作

榮名固難致得壽尢不常自非積善家二美疇能當延陵遺忠厚世澤深且長君乃仕明時守郡稱循良雙親享祿養七袠猶康彊顏酡絢晴旭鬢白垂秋霜綸誥自天降寵命垂淸光椿萱藹秀色喜气充華堂烏帽暎珠翟楚楚華身章子職旣無愧君恩自難忘矧今仕方嶽嚴慈壽且康具慶諒非偶無乃世徳臧懷哉古人言作善天降祥

送楊方中歸省

子乃保家器孝行人罕儔雙親隔南北兩抱離別憂昔來省嚴君數月居神州夙夜罄子職愛敬隆以周慈闈屬遐念官舍難久畱扵焉束行裝復上江陵舟瞻仰孤飛雲悵別心悠悠玆行諒修阻況值時未秋暑途愼自保去去安能休到家慰親畢母忘箕與裘

存仁堂爲孫太醫題

人爲萬物靈具此惻隠心存之有其要勿爲物欲侵是心一云防不異獸與禽孫氏世業醫利濟恩恵深施藥不圖報恪守厥祖箴以玆種陰徳芥視千黃金春意妙流動盎然滿胸襟杏花爛云日橘葉敷繁陰懷哉蘇與董此術無古今願言保終始允矣人所欽

題訓導滕愷小畫

有元失其鹿天下紛逐之髙皇仗劍起豪俊歸綱維謨算屈羣力勇者無所施思昔下金華滕君先見知禮之置帷幄制勝屢出奇玉堂職絲綸薇垣贊樞機恩榮有如此遭遇古所稀故人在田野寫此寄相思長林聳霄漢挺挺金石姿坡陀帶煙霧密葉陰下垂二君久捐世髙風尙巍巍展圖一撫玩彷佛如昔時賢哉滕氏裔謁我求新詩逝者不可見感此增嘆悲

送憲副王裕之山東

聖明重風紀簡任須才賢惟才政績舉惟賢徳澤宣外臺表郡邑二者寧可偏王君荷美質擢桂當妙年衣繡立霄漢峩豸侍日邊風采動百僚能聲人共傳屬玆公道開鶚剡橫九天扵焉被髙擢驄馬行翩翩山東古齊魯海岱遙相連民俗尙淳朴儒風猶藹然君今貳憲紀臨政須勉旃中心抱虛白雅操持貞堅凜凜曉霜肅皎皎秋月懸令徳一終始踐履惟幹幹庶以罄厥職行見祿秩遷

水竹居爲王學士題

君子尙貞白塵累皆棄捐寸心何所似璧月澄深淵一從辭故鄕髙步靑雲邊鳴環侍鑾坡儼若瀛洲仙嵗月忽如流華髮今垂肩興言思舊林彷佛瀟湘川萬竹密如簀下有石澗泉圖之當座隅撫翫心所憐亭亭立蒼玉湛湛涵淸漣對此足自適髙歌淇澳篇永言保貞操勿渝金石堅

慶裴修撰母八十

人子願親壽今古心所同賦命本扵天所願寧悉從懿哉裴氏母執徳柔以恭相夫務勤儉訓子親和熊婦道與母儀二者備厥躬所以獲天祐具此壽福隆夫貴子亦顯乃荷鸞誥封冠帔何煇煌髮白顏如童年今屆八袠目明耳猶聰華旦稱壽觴綺席生香風翩躚五防衣拜舞春融融冀母逾百嵗更祝繁禧崇

送袁忠徹尙寶致政歸鄕

碧空下涼露玉樹生秋風朝回別行客目送南飛鴻靑防浩無際去去不可從懷君先大夫夙昔遭奇逢潛邸識眞主不羨漢呂公列職淸華地最沐恩寵隆一朝忽仙逝惕然動宸衷推恩錫世祿不獨榮厥躬接武登鳯池垂紳侍重瞳累績陞少卿出入丹禁中侍從歷四朝眷遇期有終齒力尙未衰歸思何匆匆封章荷兪允拜命辭九重故鄕有先隴欝欝羅靑松嵗時伸祀禮誠意潛感通忠孝求無愧令望垂不窮

忠孝堂爲江西馮都指揮題

綱常立人極本自天降衷爲子當致孝爲臣當效忠有美馮氏世濟揚武功若翁熊虎姿赳赳振英風秉心一何良惟謹彛倫中親防居墓廬哀哀三載終痛心生白髮灑淚枯靑松至今匡山人稱道無不同倭奴昔爲冦防竊窺海東公領偏師出奮勇當前鋒力戰不旋踵恥作偸生庸捐軀死王事精誠淩白虹繼承有賢嗣允矣能亢宗名藩位連帥名爵方日崇髙堂掲華扁先徳斯昭融大書良史筆休烈垂無窮

題畫梅

江南殘臘際萬卉俱凋零惟有寒梅花粲然自敷榮操與松筠固色同冰玉明西湖幽興適東閣新吟成以玆修潔士往往資怡情薊北少栽植無由覿華英畫圖一披閱頓覺心神淸寒梢淨披拂素艷淡輕盈疑聞暗香度似覺疎影橫子乃愛蓮裔喜結逋仙盟得此愜珍玩不殊獲瓊瑛髙齋殘雪霽如在孤山行豈伊形模妙比徳良足徵永願保貞白庶用慰平生

梅月爲給事中謝莊題

一枝羅浮玉芳姿澹輕盈明月何皎皎照此冰骨淸遙疑暗香度近覺疎影橫懷哉君子操潔白可同情

五言律詩

贈韓院判

舊業軒岐術承家復幾年濟人咸仰徳醫國共推賢花滿仙林杏香分橘井泉九重恩眷厚四海盛名傳

鑑湖一曲爲史院判題

聞道山陰景湖光一鏡秋逺涵晴日動迥帶晚煙浮花發連堤樹帆歸隔浦舟承恩方顯擢何許賦歸休

陽山看碑和胡祭酒韻二首

江郭日方東羣山映碧空路經林影外人在畫圖中野老談時泰居民樂嵗丰昔聞堯舜日治化與今同

二

夜宿山中寺林軒對客開松稍新月上竹逕好風來刻燭催詩句持螯勸酒杯髙談禪榻畔淸興亦幽哉

題麥舟圖

自古多豪傑胸懷隘八寰一家賢父子髙誼重丘山盛事傳天下英名滿世間今觀圖畫裏气槪孰能攀

題江湖勝覽

正是升平日遨逰屬少年琴尊三峽月煙雨五湖船紫陌聫冠蓋紅塵醉管弦應知淸興逺蹤迹徧山川

思親堂

莫報春暉徳翻成隔九原音容嗟已逝夢寐想猶存蒿裏秋霜冷萱闈夜月昏淒涼千古恨揮涕不堪論

志訓堂

夙昔承先訓孜孜重義方音容長若覩夢寐詎能忘體魄歸防漠泉臺隔渺茫過庭言在耳灑淚向羮墻

題桂庭捲

種植由先世秋香尙滿庭瓊柯交碎影金粟帶余馨雨露霑天澤根株占地靈重榮應有自當戶正靑靑

題鄭員外山水

江西名畫史曽說稚川賢筆落天機到圖成景物妍靑山開第宅緑樹帶雲煙有待閒居日臨風漱石泉

次西昌楊學士贈太守張鳴玉詩韻

五馬自光榮南還兩月程江云隨去棹汀雨濕行旌客路歸時逺公堂到日淸龔黃多善政努力繼芳名

送尹禦史

驄馬金臺下承恩報政歸祖筵瓊作醴仙佩繡爲衣水國荷香逺闗河樹色微料應南去路五月振霜威

題鄧伯道棄兒圖

中原遭防亂兵馬正交馳念弟須存嗣謀妻遂棄兒人情終有歉天道豈無知此日觀圖畫揮毫謾賦詩

虛庵爲劉咸副使題

四壁淸無際疎櫺面面通獨懷玆室異迥與此心同燕坐羣喧寂消閒萬慮空懸知能受益華扁思無窮

送羅儀範照磨赴肇慶

垂白方膺薦之官逼嵗除晨裝趨驛路晝錦過鄕閭艸緑辭家日榕陰到郡初愼毋輕幕士滿腹有詩書

送戴肅知縣赴建安

佐政臨花縣哦松早著聲勤勞書宦迹遷擢被恩榮客路三闗去郎星五夜明山城思茂宰黎庶定相迎

題云岑書屋

書屋靑山裏云深翠欲流小橋通曲澗逺樹帶平疇地僻人稀到心閒景自幽學成須致用未必久淹畱

竹鶴雙淸圖爲西楊學士題

修竹瑯玕直仙禽迥立淸扶疎三徑色嘹唳九臯聲勁節風霜老貞姿玉雪明朝回賔客靜吟對獨含情

逰東郭艸亭

美景懷東郭重逰樂盛時杯香瓊作醴花暖錦成帷雅奏娯人久新鶯度曲遲興濃還有約來嵗副深期

挽焦中書母

鄕裏推賢範閨門仰令儀遽遺三釡養空抱九京思寂寞萱堂夢淒涼薤露辭總知賢嗣好今在鳯凰池

五言排律

壽少師吏部尙書蹇公

日月光華旦風雲慶防辰昌符開景運帝徳著深仁天爲儲賢哲時當翼聖神列星還降昴維嶽復生申漢水淸無比巴山秀絕鄰人鐘川嶽粹地產廟堂珍少負匡時學曽充觀國賔謀謨深啟沃禮樂盛敷陳已冠英華選遄登要路津奮庸熈帝載論道覺斯民天府馳聲久宸衷眷注頻銓衡明藻鑑梁棟倚髙旻共仰包荒量咸推治泰臣化樞資密勿士類荷陶鈞登貳三臺重調和二气均參苓儲已舊桃李樹猶新徵角招相悅鹽梅味獨眞四朝需碩輔一代見賢人位極功彌茂年髙行益淳三尊身具備五福日駢臻稷契勲堪繼松喬壽可倫坐忘溫室樹吟對漆園椿美矣顏如玉皤然鬢若銀壽鄕人不老化國日長春初度逢玆旦迎新屬此旬瑞光現南極蕃錫下楓宸藹藹繁禧集洋洋喜气勻金鑪飄翠縷綺席疊文茵燭熖搖紅蔤簾鉤釣翠筠充庭來賀客列座宴朝紳几案盈方丈肴羞貴萬緡賜來內膳美斟出上尊醇子姓皆蘭玉孫枝總鳯麟雲霞裁舞防絲竹恊歌唇拜獻情偏至趨承禮更循慶門元有積盛福豈無因我昔懷淸徳於今踵後塵追隨防防礪咨度識經綸有駜思陳悃非才愧效顰願言增壽算與國永無垠

圍獵

聖主宵嚴駕搜田正及時郊原霜气肅闗塞日光遲狐兔潛蹤迹鷹鸇厲羽儀虞羅彌藪澤獵火亙山陲雜遝連千騎張皇飭六師弓彎明月滿旗動曉云垂祝网龍輿駐歸營鳯蹕移三驅遵古典千載示規

瑞菊

艸木應多品均沾雨露恩君家培厚徳異瑞兆秋根可愛雙花艷寧知一萼分合歡含細瓣並蔕吐淸芬甘谷宜同美東籬未許論開時當令節看處映芳尊好客俱能賦騷人亦綴文羨玆霜下傑種向日邊園對景葵心在飡英蘗味存流傳誇眾口華采動詞垣

題沈崇知縣明恕堂

花縣爲郎久人歌卓魯賢存心應不昧推己自無偏水碧冰壺靜天淸玉鏡懸疲癃歸惻隠鰥寡屬矜憐不爲私情掩寧容物欲牽姦回能獨覺好惡自同然鑑物知無惑求仁術有傳弦歌淸韻逺桑柘緑陰連遙想安民績西山石可鐫

送尹防議之福建

出仕淸時久朝紳喜共推丰神何卓犖志气亦瑰奇美質名邦產才華治世資光韜和氏璧秀挺鄧林枝蚤嵗防侯泮潛心下董帷一經登虎榜三防對龍墀入侍楓宸早遷官棘寺宜平反無所隠直道不容私孤鶚終當薦良駒豈久羈躬逢千載遇名達九重知宸翰銓陞日藩方佐政時拜恩偏感激受任敢稽遲閩海千山路春風二月期江花含宿雨嶺樹隠朝曦父老歡迎迓官僚想設施寧論瞻表率直欲贊雍熈好似鳴陽鳯長傾向日葵優防宣治化豈弟愼威儀源潔流斯逺形端影自隨宦成當勿怠責重更精思常衮勲宜繼韋丹政足師廟廊猶有待竹帛可前追運海鵾鵬翼淩寒松栢姿盛名須振舉素操尙堅持仰體掄賢意毋忘贈別詩始終能敬懋庶不負疇咨

重逰東郭艸亭

雨霽纎塵淨春和萬景妍天門紅映日宮樹翠含煙散步從東郭追歡憶去年自慚聨閣老幸喜接羣賢花影侵文檻鶯聲近綺筵時和兼物遂觴詠興悠然

挽胡學士

閥閱簮纓逺才華自夙成彤幡遺舊徳黃榜占魁名卓犖金閨彥瑰奇玉署英謀猷膺主眷風采照人淸得句珠璣粲摛文錦綉明詞源驚倒峽步武羨登瀛共詫分蓮貴爭傳視艸榮鋪張昭聖治黼黻際隆平廏馬追星駿宮衣疊雪輕大官供膳美內帑錫金盈紫誥揚先澤靑綾直夜更光華承寵渥獻替盡忠誠淸問臨雙闕髙名重兩京宸衷方倚注薤露忽歌聲痛哭憐交契追懷愴聖情褒封增防典勲爵耀銘旌旅櫬孤舟路鄕山萬里程滄洲秋艸碧宰樹暮雲橫逝水空長嘆流年謾自驚惟餘同列者回首淚沾纓

挽蕭用道長史

詩書崇閥閱詞藻紹弓裘隠迹聲華著閒居行義修朝廷隆至治玉帛正旁搜擢相親藩重掄材寵命優校讐開石室忠藎徹宸旒梁國鄒枚並西都賈董儔四箴勤翊導八事贊謀猷忽罷長裾曳俄爲逺塞逰一投終莫返孤疾詎能瘳行槖金錢少遺編翰墨畱藍田生片玉蟾闕步髙秋仕路行當顯泉臺惜竟休靑山新勒石宿艸舊封丘悵憶斯文舊哀歌涕泗流

五言絕句

題四景圖

春至多新水彌漫四望同卻疑霄漢裏還有泛槎翁

二

萬疊峯巒秀遙空散火雲興來聊極目佇立向斜曛

三

玉露生涼風江空兔魄多分明桂樹影誰道是山河

四

寒山髙百尺老樹傲風霜更欲彈棊坐秋聲九夏涼

雙牛圖【二首】

碧艸微茫處江天欲暮時想應農事隙芻牧自相宜

二

逺岸長林下牛馴意態閒不須歌扣角歸去臥柴闗

墨蘭【二首】

九畹人何在湘江空自流向來紉佩處煙雨不勝秋

二

空谷誰能問幽芳獨占春不知湘水上何處弔靈均

文敏集卷三

欽定四庫全書

文敏集卷四

明楊榮撰歌行

壽少師蹇公

岷峨欝蒼蒼巴江浩洋洋陰陽二气互流蕩精英翕聚生賢良憶昔元祚衰天造正防昧公生癸夘冬適際眞元防賦此英偉資天意豈無待一朝發軔登巍科鳯凰池上承恩波彩毫彤管日簪侍禁密優防榮寵多先皇首擢爲冡宰天下人物歸權衡綱維百職肅儀表調劑四海臻和平偉哉金石操挺矣松栢貞聲名滿夷夏事業垂汗靑四朝歷仕荷深眷兩扶紅日升霄漢經綸邦國運嘉謨耿耿忠勤不知倦從容職寅亮秉軸居廟堂元化屬防贊斟酌隨低昻皇穹錫佑在元老年逾七袠愈康彊禁城梅玉淸香吐綺席開具尊爼蔥蔥瑞气滿華堂煜煜斑衣膝前舞稱觴獻壽來羣仙錦袍玉帶光相連共誇天地產良佐柱石邦家非偶然嵩嶽昔降神生彼甫與申詩人發歌詠簡冊猶昭陳況今聖皇位宸極不比周宣更化新盛世光嶽气完厚鶴髮龎眉多縉紳仰止岷峨峯崔嵬彩雲裏盼彼巴江流悠悠去無已爲公歌此度遐齡坐閱升平介繁祉

題竹石泉坡贈南京劉給事中

天孫織錦機邊石粲若雲霞成五色乘槎仙人攜之歸騰入滄溟深莫測波濤蝕囓千載余上產百尺靑珊瑚馮夷捧來爲我獻文彩照耀扶桑烏君不見石家小兒肆行暴競巧誇奇眞可笑髙枝大葉似此稀不待捜羅能自到堯舜在上來逺人貢獻盡卻奇與珍我今有此不自惜持以贈子何殷勤嵗寒別我金臺下春滿南都到官舍此行樹業當何如須與瑚比光價

送孝亷童景和還鄕

我家雲際峯子居玉溪側溪云相望百里間共聽溪流看山色我忝逰京國別家凡幾霜丘園子晦迹林泉足徜徉今秋忽領鄕書薦邂逅都門欣防面爲言堂上有慈親白髮如絲身尙健今晨奏疏陳衷情詔許還家晝錦榮人生何如奉親樂婦進甘腝兒調羮君恩如天尢罔極欲報涓埃那可得抒忠盡孝臣子分重系綱常諒須識我別庭闈音問疎防服亦欲相追趨若過閩山到鄕曲爲我先寄平安書

題張判府恆山書屋

恆之山相疊峙幽燕以南亙萬里蒼厓髙出幾千仭古稱北嶽中天起但見日月來東西蒼藤古木啼靑兕張公築室讀書捨其下閉戶不出識者寡左圖右史日相親下筆文詞襲班馬胸中更有治安書披腹瑯玕欲傾冩一朝選入逰上庠文彩燦爛云錦章許身報國竭忠藎佐治聖世如陶唐秉心精白恆自守髙誼如公世罕有朅來輔政居建邦化民已見風俗厚生平節操如秋霜禮法雍容睦僚友春風夜坐政事堂思看舊書那能忘白雲縹緲在眉睫緑樹晻靄遙相望君親兩立不可置惟願壽考如天長恆之山渺何許南閩逺望靑天髙更有幽人時仰止

冰蘗堂爲龎明敍作

萬物誰獨淸惟有玉壺冰羣卉難悉數蘗心良最苦人生髙潔勵貞操可使芳名照今古鹿門逺孫居吉文鳯凰池上超凡羣堂上令母年七十孀居自昔揚淸芬辛勤撫孤習詩禮遣贄從師脫簪珥熊丸有訓屢資勞膏沐無心寧復理只今三釡荷恩榮萱花雨露逢升平帨闈華扁署冰蘗煌煌史筆昭懿情豈不見昔王素所至亷名馳仕路不獨當時冰蘗聲千載髙風爭景慕而家令母何其賢淑徳早向鄕邦傳再歌一曲勵民俗以玆願續栢舟篇

金臺別意圖贈宋士徳照磨復任松江

東吳名郡雲間最山水鐘靈此其防九峯崒秀淩空三春流互縈帶就中宦績相後先只今郡屬惟子賢灑如淸風立翠竹烱若緑水開紅蓮昔年初捧除書至父老欣欣總懷恵閭閻雞犬寂無驚田野桑麻藹交翠公庭晝閒案牘淸終嵗不聞敲撲聲家家院落弦管溢處處寒燈機杼鳴政成回首逾三載考績京華見風采故鄕姻好情逾深宦路交逰心不攺盍簪道舊能幾時承恩南去催還期臨岐握手興不盡悵望雲山傷別離雲山微茫渺何許爲托幽懷向毫楮一段閒情入畫圖千里相思若親覩子今磊落非尋常政化覃敷名譽彰東吳民庶重懷仰滿眼煙樹皆甘棠殷勤祖帳送行色逺大相期須努力需看萬里自飛騰雲霄好展扶搖翼

崆山逺思圖贈章貢太守張鳴玉

庾嶺西來知幾里其下蜿蜒走章水章水盤回到郡城南有崆山相對峙層巒疊嶂通杳防儲珍秀多空靑造化生成挺奇異气勢磅礡鐘神靈玆山屹立何髙壯翠壁丹厓欝相向黛色蒼蒼望不窮嶻淩空幾千丈黃堂太守方盛年讀書掇科才且賢皇華光彩照海內玉節時時下九天昨來拜官守章貢五馬恩榮世所重皂蓋風雲自繞旋丹霄日月長瞻捧去嵗雙旌朝帝京金臺相見不勝情徵初指龍沙路歸鞍已向虎頭城分攜去住心何苦幾度相思未由睹謾憑毫素染崆山想象天涯渺何許懸知從容退食時獨對玆山覽秀奇晴煙暝靄相恍惚瑤林琪樹紛葳蕤我因斯圖寄遐想引睇南天神獨往髙名期與此山齊令徳應知人共仰

小畫爲韓院判題

君家畫品世無匹昨者滄桑忽相失題詠空傳名士詩揮灑猶存伯兄筆知君繼志眞才賢故物忍令終棄捐遂教好手巧爲此拂拭毫素生雲煙春山如黛春水緑芳樹重重繞華屋杏花日暖臥貍奴蒲葉風輕飛屬玉我亦平生林野情忽見新圖心目淸何時訪君向幽處一棹煙波江月明

題松鶴

靑田之姿眞不羣裳縞毳何繽紛有時淸唳向寥廓一聲直上橫秋云孤松亭亭髙百尺松梢盤挐倚石壁翛然來此立多時軒昻欲展雲霄翼何當結巢松樹間朝來飛去暮飛還間隨坡仙度赤壁不逐子晉逰緱山伊誰寫此最奇絕髙堂忽見心神悅安得蒼崖置一雙舞影秋空弄明月

一片秋意爲史院判題

昨夜西風起蘋末長林蕭蕭葉初脫夕陽流水澹無波玻瓈沈浸靑防闊防堤古岸遙相連彷佛疑是鑑湖邊黃花未發含淸露白鳥欲度橫蒼煙人間此景何瀟灑獨對新圖意閒雅安得扁舟泛緑漪坐看翩翩海鷗下

題韓禦醫山水圖

幽人襟度何瀟灑時來踞坐長松下天邊翠壁髙嵯峨石上垂蘿已堪把興來看山不厭山仰視浮雲不可攀流泉隠隠出巖谷長疑激石鳴潺湲只今作官居顯職日日承恩登禁掖還山未得但看圖一段閒情付秋碧

題王知事蒼梧親捨

蒼梧之山髙崔嵬蒼梧之水靑扵苔朝雲捲雨凝不散化爲五采天邊來知君攬結入肺腑綺語藻詞生筆下一從泮水樂優防聲名早已登天府朅來閩藩今幾年元戎幕下開紅蓮庭闈道逺不可見披圖展玩心悠然蒼梧遙遙幾千里引睇沅湘隔煙水慈親鶴髮雙鬢皤倚門日日長如此忠孝由來難兩全嗟君心事誰能憐丈夫有才誓許國要令事業垂簡編我時趨京赴西掖因君此圖情轉劇相思應在玉堂中明月滿簾天咫尺

西山精舍

西山疊翠峭且奇山前流水淸漣漪美人築室得幽勝獨攬秀色褰書帷紅塵不到柴闗靜緑樹陰濃晝日遲書聲伊吾出林杪時有好鳥鳴髙枝花雨飄香入醽醁松濤送響來琴絲以玆逰息信得所況有童冠相追隨毎扵大化探至理登山臨水應忘疲邇來有籍通仙府別卻舊業趨京師匆匆相見長乾道命我爲題精舍詩秪今去典常山教尙有西山猿鶴思

題張眞人鴣峯淸暑圖

鴣峯嵯峨幾千尺屹立江南半空碧仙家正在龍虎深林壑翛然絕塵迹茅屋俯瞰峯之阿石泉飛灑浸垂蘿向來六月不知暑空翠滿襟涼气多道人時把瑤琴理流水髙山少知已問誰載酒泛中流來聽淸商間宮徵我生性嗜山水幽忽見此圖淸興畱何當從子問眞訣周覽八極尋丹丘

題方尙書蘆雁

黃蘆蕭蕭波渺渺六花飛入江天杳逺渚長林落葉空平沙防迹行人少嗈嗈鴻雁自隨陽飲啄飛鳴古岸傍幾防遙橫闗塞逺數聲迥隔雲山長乃知良工妙無敵筆攬造化畱眞迹摩挲此畫賦新題崔氏已無空嘆息

題吳尙書山水圖

靑山嵳峩半空立萬疊芙蓉紫煙濕峯前昨夜春雨深繞澗飛花水流急隔嶼人煙凡幾家一徑蒼苔石磴斜溪回路細長芳艸月落幽林歸早鴉山深洞口行人少白雲飛墮靑山杪恍見滄洲樹色微如聞古寺鐘聲杳茅檐日出雞犬喧十里煙光連逺村依稀乍疑篔簹谷彷佛自是桃花源乃知畫者通理防染天機筆鋒裏尙書愛此欣得之素壁髙堂見山水人間美景不易尋此圖直比雙南金玉堂展捲慕淸絕爽气蕭蕭風滿林

賦西山送教諭周公明赴長洲

西山屹立何雄哉倚天盤地髙崔嵬壯气崢嶸逼太華秀色縹緲連蓬萊蓬萊咫尺臨天闕遙對玆山最奇絕龍樓鳯閣接飛雲玉殿瑤堦照晴雪周君文采儒林英蕭蕭白髮沾恩榮宦程初赴天官考教鐸還爲吳郡行今晨告別何艸艸祖帳離筵薊門道回望西山疊翠屏萬古靑靑應自好長洲花發春日初緑水蕩漾靑芙蕖臯比坐講有餘暇還念西山相憶無

壽萱堂爲王都禦史題

髙堂有母今垂老鶴髮慈顏喜長好愛日惟存慰母心階前多種忘憂艸願將此艸諭慈親一度春風一度新日傍花邊呈彩服時依叢畔膾金鱗公從早嵗承恩眷時向烏臺掌邦憲祿飬深期志不違宦情但祝親常健云冠霞帔簾幙深慈親壽考多歡心華觴累進浮香气輕輿幾度來花陰慈親安樂萱長茂九天雨露栽培厚有待他年晝錦還拜舞花前慶親壽

題夏尙書橫披山水

靑山綿亙何盤盤空翠杳靄連岡巒千尋黛色雲中出萬疊芙蓉天際看懸崖峭壁眞奇絕百尺飛泉灑晴雪石磴髙低入渺茫嵐光逺近相明滅其中茅屋臨水開野橋曲澗紛縈回抱琴客向誰家去鼓棹人從何處來百花爛漫爭妍媚逺樹參差帶新霽初疑盤谷隔風煙忽訝桃源在塵世人間此景那可逢嗟哉畫史何其工摩挲展玩不忍釋爲寫淸興思無窮

溪隠爲章氏題

幽人昔隠淸溪濵溪中流水光粼粼常時濯足風湍曉幾度蕩槳煙波春髙懷對此眞澹泊嘯詠滄浪心獨樂竹寒沙淨小窓幽酒醒夢回月初落幽人乘化知幾年溪邊勝景還依然臨流有客想芳躅況復嗣多才賢當時品題遺翰墨展捲悠然仰先徳誰云杖履迹已陳文采風流照溪側我亦平生慕勝逰武夷曽回九曲舟何當爲掃溪頭石坐看一片冰壺秋

孝友堂爲呂尙書題

名家本出藍田裔積善生公廟廊器堂中列鼎奉慈親膝下聨芳見諸弟公昔家居侍母傍朝朝暮暮在髙堂淸觴防灩蟻浮蠟防服連翩雁作行自從致身事明主一片丹心誓相許晨趨雙闕列朝班夕望孤云憶慈母昨者承恩晝錦還擁蓋持麾西入闗諮詢到處盡臣職拜舞喜得瞻親顏春暉煜煜聨華萼鶴髮龎眉宛如昨塤篪疊奏承親歡自古天倫有眞樂知公祿養榮且丰壽富康寧誰與同作詩願頌君陳美芳聲永世垂無窮

野橋春霽圖

東風吹花新雨晴微茫山影開云屏泉聲有無隔幽竇嵐光逺近排空靑小橋橫枕西溪側過客何由分野色日華防防因物榮芳艸萋萋爲誰碧五更朝下承明廬天香滿防登逰車十年未著謝公屐似與岡巒識面初歸來摩挲醉吟目不唱商顏紫芝曲何處有山如此圖移近蓬萊剪濃緑

林泉淸趣圖【有序】

凡處富貴功名炫赫而能安乎素履不以浮靡累其中者此其爲人必有瑰奇磊落之資淸夐絕塵之想卓然超乎庸眾者也今右軍都督府都督同知沐公世本元勲承閥閱之舊襲簪紱之華蓋未嘗以富貴名爵有所矜衒居常退然自下歉焉若弗勝此其志趣豈不賢扵人逺哉予世家建寧公之先人黔寧昭靖王在國初時駐節建寧撫鎭七閩號令嚴肅政行恵施士民懷慕予少時蓋已熟聞其徳量之宏才識之偉矣及予以科目登朝又幸與公之兄今太傅黔國公曁公與公之弟駙馬都尉胥晤扵是知公之伯仲皆以勲勞才望受知當時策名藩方聨姻戚裏實皆先世積累之厚非偶然也公自滇南入朝京師其將歸也屢索予詩以識別予惟公能超然物表無所系累𨿽在貴富顯榮之中而懷蕭散恬澹之志乃令善畫者作林泉淸趣圖以贈且爲歌詩以系之嗟夫謝安以晉宰輔爲四海之望而懷別墅之樂裴度以身爲唐安危而慕緑野之勝則是圖也亦豈非公之志也哉詩曰

公家先世國元勲舊有威名海內聞至今功烈尙如昨三鳯文采皆超羣公爲仲氏尢瑰傑自少藩方持節鉞標格渾如玉樹淸丰迥若冰壺潔平生不受塵俗牽時時髙興在林泉閒來與客縱歡賞碧雞金馬民安然昨者來朝雙闕下九重眷顧增光價萬里欣逢入覲初幾度從容退朝暇玆乘驛騎賦旋歸贈以斯圖慰逺思長林鬱鬱淨塵俗石泉泠泠洗襟期如公風度今能幾況復勲名世無比不徒恵澤被遐荒要遣聲光照靑史紅亭酒酣日向曛三疊驪歌未忍分揚鞭上馬重回首還見蓬萊五彩雲

題李參議轅門淸暇圖

李君磊落英妙年萬里靑雲先著鞭致身早振成均譽列職曽推宦路賢自從佐郡蜚聲久田野熈熈眞罕有千樹煙火藹桑麻萬落人家防楡栁只今防贊在轅門防秋猛士如雲屯詔書晝下笳皷靜羽檄夜發風雷奔有時調兵奉天討瘴雨蠻煙淨如掃帷幄爭推籌防良官僚共說謀謨好以玆身閒心亦樂時時談咲靑油幕秋空斥堠絕烽煙夜月邊城息枹柝況今大將有山公持麾擁節収成功幕中從容煩寄語勉旃報國垂無窮

賀許編修父壽日

名家自是簪纓裔種徳綿延今幾世遐齡可比竇家椿賢嗣宜方鄧林桂朅來初度屬昌辰鶴算今逾七十春遙想瓊筵開盛宴衣冠滿座來嘉賔玉堂令子尢歡慶緘寄詩詞逺伸敬紫誥曽頒已賜官防衣新制還相稱伊予千里仰芳聲未及登堂舉壽觥尙期黃髮膺嘉祉更沐天朝雨露榮

劍池書館爲鳯陽熊知府題

丰城寶劍天下聞紫气煜光照昏一朝劍去蛟龍合池水深碧今猶存熊君書堂在池側彷佛當年子云宅紅簾緑幙對髙秋細雨靑燈坐終夕翩然振翮起朝端靑瑣闈中列上班功成又轉二千石坐取功名如等閒有時夢入鄕園樹還憶臨池讀書處早晚承恩晝錦還劍池魚鳥寧相負

題陳徳遜靑山白雲圖

若有人兮尙貞獨爲愛靑山寄髙躅靑山盤盤江水涯白雲英英滿空谷昨日攜書逰帝畿白雲縹緲紛相隨中宵乍覩從龍處故里猶懷伴鶴時東風三月春正好白雲有意還山早多情更賦還山吟願與山人樂熈皥

寄翰林編修龔良器

我憶初年在閭裏扵爾嚴君重交誼坐論夜雨碧窓前醉舞春風落花裏盟心托好眞忘年往來出入相後先情深直擬金蘭契意厚寧如膠漆堅一從辭家上天闕平步云衢依日月只今已是三十春兩地相看鬢成雪自慚碌碌衰懶余君恩未報將何如故山迢逓隔江海飛雁不帶南來書玉堂退直重相憶幾度逢人問消息光榮已喜沐恩封老大偏憐少筋力翻思昔日辭家時爾生數月方孩提滄波東去白日逝門墻桃李皆成蹊向來大比屬庚戌喜爾翩然應時出防名飛步冠羣英餘子紛紛孰能匹詞垣三載承寵光禦勅恩頒增焜煌銀章紫綬貴尊甫霞帔珠冠榮北堂人生際遇有如此莫遣光陰枉拋棄尋常晝錦不足誇逺大勲名且須冀由來學問無終窮好將經史精磨礲促裝更囑來京早摩挲老眼看騰衝

題馮敏山水圖

鳯池仙客天機精筆端防染眞天成想當適意自盤礡呼吸造化含元英欣然寫此得佳趣雲水微茫帶煙樹左拏右攫森相樛恍若蛟龍飛不去懸崖峭壁不可攀岧嶤直入霄漢間幽亭卜築在深處塵氛不到淸晝閒是誰瀟散事逰賞短棹輕舟自來往晚風不動碧波平防灩寒光映蘭槳斯人偉矣眞罕儔飄飄儼若坡仙流披圖一覽發淸興彷佛萬里江南秋

送建陽何貳尹景春復任

建溪佳致著南土文物衣冠近鄒魯考亭夫子接洙源道徳輝煌照千古哲人一去三百年流風餘韻今依然桑麻蔽野藹春晝弦歌比屋聲相連賢丞自是俊髦士佐政琴堂勤撫字令克同心足有爲女織農耕日無事朅來考績上帝京銓曺書最揚芳聲曉辭雙闕瞻龍衮晚唱驪駒傷別情南風吹雨灑行路酌酒都亭話心素隠隠徵輪日下歸瀟瀟匹馬河橋度朂君此去休遲遲到官正值新秋時道傍棠樹多翠色堂下雙松森四圍更從父老詢民瘼撫慰貞淳袪詐惡公庭事簡訟不聞犬臥緑茵花滿郭方今聖主旌循良屏除貪墨投逺方好堅淸操保終始他日行看膺顯揚

重慶堂爲禦史崔仲玉賦

君家積善肇慶源云礽奕葉森相傳一門四世總無恙自是五福能兼全人間具慶亦云樂況有重闈齊矍鑠桑楡入暮駐流輝黃菊逢秋粲奇萼堂中大父八袠余更聞祖母壽福俱朱顏曄煜見神彩白髮飄蕭霜滿梳過庭詩禮重嚴父淸夜和熊賴慈母庭前椿樹傲淸霜堂北萱花沐時雨羨君卓犖方壯年由來孝友自天然禮闈擢秀並多士憲府乘驄推獨賢昔曽衣錦歸故里鳯勅恩頒重褒美銀章白簡相焜煌霞帔珠冠絢文綺一堂和气春融融子拜雙親孫拜翁雕盤品食備甘防斑斕五防迎東風嗟哉重慶世罕有偉矣君家徳深厚勉旃忠孝兩無虧嵗嵗髙堂介眉壽

送翰林修撰連景賢歸建寧省墓

長空淡淡秋气涼金臺紅葉飄淸霜詞林有士荷恩寵衣錦翩翩歸故鄕故鄕迢逓在何處雲水微茫隔煙霧一尊酒盡情更賖三疊歌殘畱不住綉鞍金勒王花驄洋洋意气如晴虹官河初泛過瀛海眼前景物應無窮岱宗磅礡亙鄒魯人物衣冠自今古梁山奕奕神禹功千載奇蹤在西楚錢塘月落潮正平吳歌越語相間聲買魚沽酒且爲樂弔古興懷無限情蘭橈桂棹疾如矢風正波平日千里望中閩嶠白雲邊咲指鄕闗在伊邇維時溪上梅花開花間喜迓扁舟回綺筵交錯列華饌紫霞防灩浮金杯錦衣絢耀已如此光被松楸及桑梓焚黃旣畢早趨朝忠孝兼全孰堪比嗟予衰老白髮多濫叨厚祿居鑾坡三朝自幸沐優渥涓埃未效將如何今晨送子轉淒惻聊寫長歌壯行色到家故舊若相過爲道年來重相憶

送江副使志堅復任淛江

都門朝下日方燠嘉樹蒼蒼藹新緑紅亭送子復之官頓有離情千萬斛憶昔初逰鄕校中書窓夜讀淸晝同共期情誼托膠漆肯教蹤迹分西東我慚列職近丹陛子繼登科擢髙第鶚剡橫飛出九重纂修共處淸華地金閨通籍承寵光丹墀簉羽連鵷行朝回傾倒足爲樂幾見庭樹飛秋霜書成峻擢天顏喜繡服輝煌燦霞綺十年風采動朝端富有聲名滿人耳外臺六載非偶然平生志節久愈堅淛水東西數千里咨詢多道使君賢朅來考績上京國書最榮歸動行色暫時酌酒須盡歡明日雲山杳相隔朂哉此去毋躊躕淛中黎庶望回車願言冰蘗保終始平安時寄南來書

送廣東恵州陳太守還任

京華三月春欲老栁嚲花明覺春好故人五馬促行裝淸晨取別何艸艸爲言昨日朝明廷三年考績承寵榮九重才覩蓬萊曉萬里復向龍川行念昔先皇選民牧愛子才華美如玉一時被命同幾人五色龍章絢人目平生力學頗自珍試推豈弟懷斯民羅浮山髙丰水濶艸木盡得霑皇仁玆行還領魚符去須信閭閻久延竚桄榔葉暗荔枝紅竹馬紛紛滿行處

文敏集卷四

欽定四庫全書

文敏集卷五

明楊榮撰歌行

送呂少卿升常歸省

先生宋代名臣裔簮紱蟬聯輝奕世潛心力學紹前聞碩望淸才更誰似一自英年領薦書騫騰獨步靑雲衢暫淹侯頖師儒席還擁行臺使者車手持憲節僉風紀盛有香名滿人耳勁气寒飛楚樹霜襟懷湛澈西江水移官閩憲益馳聲政成超擢佐廷平釋之自信無寃濫戴冑偏能適重輕昨來入覲明光殿奏績從容荷深眷防云仗裏綴朝班瑞雪光中侍恩宴天語丁寧復舊官玆晨拜舞出金鑾錦袍香惹鑪煙暖玉佩聲搖曙色寒羨君紫誥推恩久褒典榮親世稀有松楸鬱鬱霜露深欲薦蘋蘩酹尊酒翩然承詔遂南歸晝日煌煌絢錦衣人生得意有如此富貴功名願不違宦逰何幸逢昭代況復明良際嘉防話舊空驚白髮生攄忠諒有丹心在平生托好最相親官路俄經三十春棘寺知君體欽卹廟堂顧我乏經綸驪駒明發催程早祖席都門且傾倒殘臘遙辭紫禁門還官重上金陵道輔治由來需老成華資今已亞諸卿此行珍重慰時望有待嘉謨答聖情

雪窩爲苖修撰題

昔聞讀書泮池上一室臨池頗虛曠室邊面面種梅花惟愛寒香來紙帳有時雪後天復晴皎皎夜月當軒楹梅花雪月共一色室中湛若冰壺淸欣然把書映雪讀雪光照書同秉燭況玆素月復流輝四壁熒熒如削玉一從錢塘徙畿甸擢科入侍金鑾殿時看雪月宛猶昨只有梅花苦難見當時此室名雪窩別後相思魂夢多月華雪色諒依舊南枝消息今如何已知襟懷尙淸景雪消月落空梅影有待枝頭結實成試作和羮爲調鼎

送都禦史熊防之南京

曉風吹花飄紫陌陌上靑靑楊栁色繡衣驄馬何煇煌祖帳臨岐送行客客初拜命出都門意气偏承明主恩霜威凜凜孰敢犯狐兔斂迹鯨鯢奔彊摧弱植安田裏閭閻處處謳歌起還朝入對重敷陳九重顧盼天顏喜南京憲臺席久虛特承寵眷荷新除玉壺酒盡意不盡欲別不別仍躊躇知君此去肅風紀要使聲華滿人耳不見當年攬轡流千古芳名照靑史

送甌寧大尹章文郁復任

吾鄕風土冠七閩建甌二邑相比鄰淸和之風此融結山水秀異民心淳風淳俗朴無乖戾從古迄今稱易治況當聖世仁化行令長人人盡良吏章君自是錢唐彥早入成均與髦選足髙騰迥出羣牛刀小試初爲縣治成綽有昔賢風人方卓茂與魯恭晨霜翳蓋躬行學春雨乘車出勸農六載守官如一日藹然仁惠聲洋溢來朝仍著尙方履課最重書考功筆關樹生涼宿雨晴還辭北闕向南行雨露濃霑雙袖濕江風遙送一帆輕邑中耆老相望久有待來臨如父母長途風景秋正佳馬上看山莫回首我皇注意在愛民守令於今務得人勉旃終始樹嘉政褒命行看下紫宸

送陳必恭防政考績還雲南

陳君家住錦江裏居傍好山千仭起鐘靈孕秀在斯人少小畱心事經史一從領薦上神京成均肄業超羣英黃甲題名沐光寵烏臺列職揚淸聲日持白簡趍丹闕勁气稜稜凜霜雪平生心事孰與倫皎若澄潭湛秋月繡衣一出山嶽搖翩翩鷹隼淩九霄輶車按涖慴貪墨封章奏劾驚藩僚更聞攬轡向吳土狐鼠豺狼遁無所掃除姦一以空要使髙名照今古一朝防佐居黔中薇垣頓覺春融融遐荒艸木被膏雨閭閻黎庶歌仁風昔年報政好顏色此日重來頭已白懸車未遂歸老心匹馬還看別京國旗亭楊栁何靑蔥送君南去情無窮願推仁政洽荒服莫教中道隳成功頋予同郡托交誼衰老猶慙侍楓陛聖恩他日許歸休同看錦江山色翠

送太平知府姚政之任

禁城漏徹天門開紅雲捧日東方來仙蹕聲傳六龍至明堂朝罷千官回羨君卓犖多才智此日榮看荷恩意手分銅虎任專城袖帶鑪薫出丹陛賜來寶勑何煌煌龍文五防生輝光旗亭車馬集冠蓋祖筵酒泛葡萄香漙漙涼露浥芳艸道上塵氛淨如掃蘭橈曉發潞河濵回首雲山隔瓊島秋深水落波不興白蘋紅蓼爭鮮明云連齊魯黍初熟雨過秦淮山更靑道傍雜遝森童稚共迓雙旌日邊至閭閻已喜樂雍熈宛若春陽發輝媚黃堂宣化敷聖恩撫綏黎庶旌仁賢和風拂拂藹生意明月皎皎行靑天況君昔甞效勞績一寸丹心烱虛白早從絳郡著能聲兩入樞庭贊籌策地官分職眾所推敬敷五教昭民彛翩翩一鶚上霄漢騑騑五馬趍南畿朱幡皂蓋照云日勲名坐與龔黃匹公庭無事淸晝閒弦誦聲連萬家室古來郡守非不多惟有循良名不磨朂君此去愼終始再聽民間襦袴歌

題曹義編修花木翎毛圖

同云黯淡嵗華逼老樹輪囷雪初積瘦蛟起舞凍欲僵一鳥歸棲頭已白中山有物明月精睢盱相顧如有情天寒獵罟不復出靜倚叢薄無人驚樹傍枸杞枝裊裊搖落之餘見應少葉在猶如翠羽滋實成尙綴瓊珠小嗟哉植物胡不同榮枯開落誰能窮晴看畫坐嘆息黙識乾坤造化功

送禮部郎中蔣廷暉致仕還鄕

薊門二月春晝長有客翩然還故鄕爲言衰邁已七袠乞身幸已辭明光憶昔年華正彊盛工書深得臨池興逺師羲獻爭淸妍近法歐虞擅遒勁龍飛九五永樂初姓名早已登薦書拜官𨿽列鳳池上載筆毎向詞林趍毫端日日傳恩防綸綍輝煌播遐邇乘間縱意時一揮多在人家畫屏裏後來遷職尙書郎內庭如舊承寵光白金文綺頻有賜三十餘年鬢髮蒼顧予自昔同供奉靑眼相看意逾重只今別我遂歸休千里湖山入淸夢祖筵酒滿黃金巵盡醉休嗟臨路岐他時倘遂懸車定過錢唐話別離

送田萬陶教諭之沙縣

田君性質淳且良早年力學攻文章曉窺蕓簡碧靜夜對蘭燈淸漏長平生卓犖有髙志淬拭靑萍不輕試韜藏寶匣幾經年時有輝光動星緯秋風藩省棘闈開揚眉吐气爭先魁九重霄漢翔鳳羽雲程千里馳龍媒一朝飛步上京國擬向彤墀獻三防日華五色過眼迷乙榜登名眾皆惜聖恩掄選重才賢成均三載加精研誰知富貴自先定科名特達非偶然拜官再向黌宮裏得此欣然爲親喜封章懇欵動淵衷錫命南行近閭裏都門艸緑春日明臨岐使我不勝情官河水滿快徵棹指日諸生相拜迎東風吹雨潤芹藻泮水優遊景逾好親闈迎養足歡娛遙想藍輿到官早顏童髮白八十齡年來況喜身康寧公餘娛侍有眞樂不羨富貴兼功名

送大尹謝仲廉之沙縣

東風吹花舞晴雪正是京華夏初月上林日暖散鶯聲似與行人送離別翩翩鳬舄出九關一尊酒盡添朱顏丈夫慷慨別知已仗劍寧辭行路難憶昔君初擢科第際防風雲多意气綉衣絢防立靑霄白簡飛霜侍丹陛豈知利鈍亦有時得失往往常相隨只今承命宰百里況是閩南風俗奇喜君卓犖負髙節世態從教尙炎熱玉壺秋月烱虛明金井寒泉自淸冽玆行正好展才猷時將民瘼勤諮諏夜深無犬吠村巷春到有農耕緑疇夫耕婦織各安所比屋謳歌歌父母三年報政著勤勞佇見芳名同卓魯由來邑令任不輕君行莫傷離別情秋風若有燕鴻便應好緘封遙寄聲

送顧都禦史致仕還鄕

憶昔與君同射防兩鬢相看如漆黒流光迅速不可拘轉眼蕭蕭頭緫白君初釋褐宰花封桑麻百里春融融欻從鶚薦上霄漢手持玉斧乘靑驄英姿勁气獨超絕不好尋常事容恱三春栢府凜嚴霜六月江南灑飛雪銀臺進秩曽幾時擢官都憲防主知四方顒昻想風采百寮震肅瞻威儀聖恩優老古無比一朝勑賜歸田裏淸名已見重當時況復光榮善終始漢家解組有二疏都門相送多軒車髙風卓卓振寥廓夾道人稱賢大夫君今髙步踵前軌不使先賢獨專美歸來林下更優防錦綉輝煌照桑梓蹇予衰老思退休才薄應慙今尙畱防鴻何日遂髙舉九霄接翼橫淸秋

送中書陳宗淵致仕還鄕

天臺山水鐘靈气人物挺生多秀異陳君夐出流輩中襟宇舂容富才藝能書能畫莫與肩揮灑毫素人爭傳芳聲早嵗聞京國雅志不得棲林泉永樂之初領髙薦一時同召皆英彥儤直常居白玉堂承恩日侍金鑾殿從此飛騰際盛時廿年染翰鳯凰池烱烱雙眸明似電蕭蕭兩鬢白如絲詔許歸休娛晚節買舟卽日還東越故園遙指赤城霞片帆輕度滄江月我與相知爲獨早見君少壯今衰老送行難盡舊時情聊復長歌寫懷抱到家正是菊花天把酒東籬興浩然惟有丹心常戀闕時時飛夢五云邊

題紫芥圖贈同知王朝佐

中園百蔬雨後長紫芥新香味偏爽錦文繞葉光陸離金縷攢花色鮮朗莫嫌气烈俄驚嚏滌滯消煩功獨廣紛紛春韭與秋菘那得與之相比仿徽州貳守最賢明厚撫煢嫠薄自養晨飡暮膳無重味味此甘腴勝熊掌勤勞民事自忘疲不似庾郎同偃仰康侯擊節信民言我亦爲君加嘆賞繪圖相贈𨿽若防托此聊將寄遐想方今廉吏盡登庸不限內朝並外壌言終始務淸修佇見徴書降天上

題竹泉石坡贈宣城錢教諭

古來何人善畫竹湖州太守眉山蘇二公已去數百載毎嘆絕筆人間無此圖幾竿何灑落生气瀟森動寥廓胸中不有眞瑯玕筆下那能發奇作崢嶸老石莓苔靑叩之似作金玉聲虛竇玲瓏暗泉滴深根盤結微云生子今振鐸宣城去爲拂新圖寫新句梅花未發栁未生持此聊將嵗寒意不用截取長竿釣玉璜不用裁爲律呂鳴鳯凰惟應殺靑著書比班揚廣文之官𨿽冷夫何傷

翠筠軒爲黔國公子沐可觀題

世人見竹愛者稀子獨愛種當軒墀長稍宻葉自瀟灑虛心勁節同襟期拂云髙並靑霄直秀壓瑯玕繞檐碧千竿颯爽風雨聲四面陰森冰雪色蒼然滿眼如瀟湘敲金戛玉相鏗鏘虯龍露角帶春雨鳯凰振羽鳴朝陽有時攜客翫佳景滿地扶疎散涼影掃石彈棊白晝長鉤簾對月淸宵永有時截制紫鸞笙希音吹徹鈞天淸空中似引飛仙度翠翹緑佩何輕盈塵氛不到淨如洗幾回吟嘯霜天裏蔣逕寂寥何足論淇澳猗猗自堪儗君家慶澤流無窮種徳應與種竹同繩繩後嗣盡英傑撫綏夷落推元功羨子才髙踵前躅早有芳名動南服言長養資汗靑畱紀淸朝世勲錄

重慶堂爲曲靖知府晏毅題

堂中慈母雪滿顚況是大母尢髙年福祿康寧姑婦樂防甘備養孫曽賢人生重慶有如此孝慈同萃一門裏綺席懽承防服鮮緑醅香泛金樽美彤幡皂蓋綰銀章慈竹陰連萱艸芳錦衣屢得拜家慶幾廻庭戶生輝光知君久作靑雲客禦勑曽看侈褒錫寧將宦逰恱親顏直遣夷氓沾聖澤顯揚已喜振芳聲更兼祿養承恩榮願殫忠孝保終始不負髙堂鐘愛情

送李防議復任

藩維之任實匪輕古來重此良足徴咨詢州牧載虞典旬宣江漢葩經李君早嵗乘驄馬煜煜才名滿都下蒼隼橫秋振羽翰白簡飛霜肅朝野一朝受命防閩邦聖皇徳化能宣揚政平訟理息愁嘆坐令八郡生春陽朅來報政上京國官舎相逢慰相憶暖風碧艸三月春緑酒紅亭送歸客蒲香酒熟下車時再施惠澤安黔黎心如玉雪保終始廟堂峻擢應有期

送從弟尙文復任南京吏部郎中

憶昔少時居故鄕兄弟相親恩愛長碧燈火照經史肯以暇逸虛流光一朝歘動靑雲志泮水傳經汝來侍夢艸春吟毎得詩聴雨夜眠常共被是時愛汝才且賢靜觀羲畫窮先天陰陽變化悟消息爲汝指授加精研嵗逢己夘仲秋月我獨攀桂登蟾闕鵬程浩蕩遂騫騰翰苑編摩愧疎劣一從別後難與同喜汝攜書來辟雍日下聨輝想華萼云邊接羽看飛鴻時從官舎話衷曲顧戀情深如手足領薦欣題鴈塔名爲郎喜作天官屬十年粉署政績多彤庭奏最承恩波官階已齒大夫列煌煌紫誥頒鑾坡曽懷先隴多荒艸拜上封章歸祭掃始憐別我去路遙旋喜辭家到官早於今又是五載余重來慰此情郁紆官舎論心未逾月都亭又擬歌驪駒關河迢逓渺南北潞水鐘山兩京客百年兄弟皆過半此日相看総頭白匆匆且莫傷別離金臺防面恆有期秋風驛路多歸使時遣平安報汝知

別仲子讓歸鄕省母

常聞七十古所稀我今行年當此時鏡中朱顏已非昔鬢邊髮半成絲汝來官舎玆十載定省晨昏恆不攺趍朝上馬毎親扶退直還家立相待承顏養志希前修要使吾心百不憂撫摩弟妹恩愛厚應對賔朋情誼周家庭綜理恊規矩僮僕歡欣無間語眼中塵俗不相關幹蠱承家應賴汝今晨拜別還故鄕秪爲慈親在北堂劬勞鞠育思報徳豈憚關河歸路長到家正是小春節防服登堂慰離別鄕園桑梓須敬恭先隴松楸宜拜謁兄弟惟惇手足情閨門禮法在持循睦宗卹眾恆畱念敬老尊賢勿厭頻我家種徳自先世忠厚相傳貴相繼還將經史細研精莫遣箕裘業荒廢汝行日逺思日深去後平安多寄音殷勤侍母有餘暇重到京華慰我心汝來京侍養已十年小心敬愼夙夜不怠治家接人罔失禮度足慰老懷今以弟錫來乃欲歸省母𨿽命汝行而汝之庶母弟妹及諸親舊咸弗忍舎汝者皆由汝平素孝友誠敬之所致實非偶然吾𨿽欲畱旦夕侍左右然汝念母久違孝心誠切不可沮遏乃賦長歌一篇以朂汝行汝且暫歸以安母心尙期促裝重來以慰吾懷庶幾子道兩盡汝其服膺勿忘也

題竹贈登州太守楊頥

浴鳳池頭雨露濃波濤翻硯飛墨龍倐忽變化騰太空蜿蜒影掛尺素中初疑吐霧春蒙蒙崢嶸山角云雷從徐觀滿座生淸風淩霄勁節冰霜容葛陂昔日畱遺蹤至今勾漏思仙翁羨君久典千里封瑯玕萬个藏心胸嵗寒之操期相同長才他日須登庸簫韶九奏重華宮

竹雪書房爲畫士戴文進題

戴君舊業家錢塘幽齋剰種靑篔簹冰森玉立郁蕭爽佩珂時動音鏗鏘一林遙接淇園緑萬个如臨渭川曲涼宵白晝風月淸翠影重重覆書屋四時佳致迥不同況玆淸絕當嚴冬朔風吹雪滿空下凝梢綴葉相玲瓏素娥冉冉來云表皓鶴翩翩舞林杪是時掩卷一憑欄淸興滿襟應不少恍如玉壺照八牙籖玉軸生輝光開徑便宜同蔣詡映書更覺慕孫康一從寄迹京華地翹首山房想初志陽春桃李任紛紛勁節貞心自無異何人爲君寫此圖故鄕景物渾不殊興來展玩對立久一防塵埃外無

送修撰楊壽夫致政歸鄕

蓐收司令大火流金井涼生梧葉秋玉堂詞客嘆衰老振袂翩然思退休封章曉上五雲裏恩命旋頒倍忻喜香飄紫殿拜龍顏日轉西淸別知已顧予同邑又同窓少小論交情誼長一從筮仕列中禁南北迢迢天一方君從泮水歌芹藻化雨春風起枯槁烏紗白髮三十春一榻寒氊終老幾回受命司文衡南宮藩省推公平由玆薦剡上天闕擢任詞垣沾寵榮先皇龍馭升天后國史恭修喜承詔書成進入蓬萊宮聖徳神功永垂耀褒陞華秩錫瓊筵更頒獸錦宮袍鮮老成效用方自此如何拂袖翻歸田今晨酌酒送君去行色匆匆畱不住自是平生泉石心不辭萬里關山路到家想值秋暮時籬邊黃菊猶芳菲親朋歡防如相問爲說南還今可期

題孤峯疊秀圖送太守況鐘復任

東南名郡稱姑蘇土壤深厚山縈紆雲中黛色接天目天際江流瀦具區具區之中峙重屋孤峯髙瞰湖波緑獅巖虎阜相蔽虧紫翠浮光人目此中佳景眞如畫閭閻盛世涵淸化湖山處處有漁樵隴畆人人樂耕稼偉哉太守才且賢悉心撫字今幾年鉏姦擊暴植孤弱詩書比屋聲相傳有時勸農行屬縣露冕輕軒逰歷徧村童野老競歡迎甘雨和風緫如比來政譽何洋洋喜看奏最朝明光聊賦玆圖慰離別相期事業齊龔黃

送兵部侍郎徐良玉考滿復任

朝廷圖治臻虞唐峩峩廊廟登俊良六卿分理各有屬大綱一舉眾目張夏官司馬掌邦政統制戎師衛民命任髙責重職匪輕徳厚才良始能稱徐君筮仕當壯年皇華使節周八埏爲郎粉署著勞績佐政銀臺承寵遷金閨出入久通籍瞻望天顏才咫尺惓惓夙夜竭忠誠烱烱丹心抱淸白先皇擢貳夏官卿幾年蒞職居南京提綱挈領百事舉往往羣僚推老成朅來考績覲楓陛書最南還別知已驛路霜酣木葉丹潞水風髙翠濤起山連岱嶽神秀鐘路入徐揚風物同石城鐘阜自天設虎踞龍蟠今古雄君歸爲政勵初志上副宸衷廣仁治惟將盛業繼古人終有淸名照來世

宋徽宗耕牛圖爲黃福少保之子題

春原過雨春日熈春樹連陰春艸肥田家力耕貴及時手挽牛兮肩負犁艸香泉美牛步遲農心汲汲應何爲上恐公家賦稅虧下慮私門妻子饑吁嗟牛兮胡不知宣和之初能念玆九重燕暇親寫之驕奢一動萬事隳塞艸黃沙千載悲

送許編修歸省

秋風蕭瑟天气涼梧桐落葉鴻鴈翔詞林有客思故鄕雙親壽考俱在堂滿頭白發明秋霜久矣離別各一方白雲飄飄日飛揚欲往從之道路長朝回幾度心彷徨東山岌嶪恆在望九重懇懇陳封章拜恩歸去喜莫量舉桂棹兮理蘭槳錦衣白晝生輝光到家正是籬菊芳親𨿽已老身尙彊烏紗珠翟相焜煌撾鐘考皷獻壽觴祝千嵗猶未央人生此樂應不常於乎人生此樂應不常聖恩廣大安可忘

送夏仲昭主事歸省

靑年射防成名早文采風流出人表校書閒雅在鑾坡染翰優防趍鳳沼敭歷淸華嵗月多九重天上沐恩波粉署初遷司考課石渠還復預編摩從容退食無塵事時寫瑯玕發淸思風梢雨葉倐忽成綽有湖州筆端意髙堂慈母雪盈頭定省心勞不自由上疏喜承明詔許束書便買江南舟難兄解組歸未久相見欣然復攜手防衣雙舞壽筵前此樂人間信稀有玉峯秀色似昆丘乘興還堪載酒逰聖主恩深容暫去鄕園𨿽好莫淹畱

題禦史曹習古推篷淸趣圖

靑年攬轡臨三吳淸宵舉棹經西湖西湖湖上月初出推篷對月思林逋逋仙舊宅無人住尙有寒梅千萬樹老榦槎牙屈鐵垂嫩蕋參差雪花墜暗香細逐東風來疎影橫斜照緑苔夜深寒气沁肌骨眼前淸絕無纎埃湖邊又似湘江曲傍有千竿萬竿竹宻葉紛如金錯刀髙枝森若瑯玕玉雲際何人吹玉笙淸音彷佛鸞鳳聲此君自昔重髙節乃與梅花同結盟須臾月落東方白滿眼猶餘霜雪色道逢四明一老翁爲拂生綃灑香墨筆力精妙意無窮禦史冰霜節操同朝回靜坐一披翫恍在西湖湘水東

送少卿沈民望歸鄕祭掃

雲間自昔多才俊二陸文章著西晉君家兄弟際明時褎然並以能書進文皇在禦渙綸音雙鳳翩翩入翰林東觀校書延譽盛西淸應制沐恩深從此超遷登要地講殿齋廬常入侍久官庶子輔靑宮新拜亞卿居棘寺四朝寵眷豈徒然染翰今逾三十年曽奉聖言方逸少還同筆諌效公權優詔初承拜雙闕先塋祭掃歸心切祖筵羣餞出都門正是登髙菊花節九峯松柏秋容老到日逰觀展懷抱鄕閭士子共追陪見者爭誇錦衣好我念平生故舊情聊歌長句贈君行再三相囑來須早勉盡忠勤答聖明

竹石圖爲都指揮徐信題

長林雨晴露山骨怪狀奇形何突兀有似煙消虎豹蹲更疑水落黿鼉出修篁落落共幾竿碧玉交映金瑯玕老虯靑春露骨角威鳳白日生羽翰吁嗟物情易衰朽惟此竹石能持久欲看踐履竟何如一片貞堅更相守

題陳進士竹石圖

往時湖郡松雪翁竹石墨天下妙卽今亦有澹然者筆意精工頗同調數枝瀟灑自不羣髙堂白晝生風雲乃知雅趣脫塵俗何可一日無此君

送葉俊太守致政歸鄕

浙之東兮君所居嗣先業兮宗文儒早年俊邁風骨殊渥窪颯爽千里駒一從振足登云衢才猷卓犖罕與俱擢宰臨桂向南趍邊氓已喜疲癃蘇三考績最朝帝都髙超赤縣意自如寸心烱烱冰玉壺榮膺鶚薦分虎符出守太原民心孚弦誦之聲盈裏廬桑麻徧野陰紛敷夫何未及三載余翻然乞此衰病軀聖恩霈若雨露濡告別使我情郁紆諒君之歸志不孤尊有酒兮架有書田可耕兮圃可蔬山可樵兮水可漁退休之適安以舒嗟君之樂兮世所無白雲爲侶鷗爲徒

文敏集卷五

欽定四庫全書

文敏集卷六

明楊榮撰七言律詩

送張大尹之建陽

東館編摩近一年淸時多士羨才賢書成已荷恩光重命下還聞邑政專匹馬蕭蕭辭北闕雙鳬杳杳向南天建陽此去誰云逺士庶歡迎錦水邊

送王太守之肇慶

瓊州太守舊推賢此日承恩及暮年五馬行逢淮甸雨雙旌重拂嶺南煙都門莫惜金樽盡故里仍看晝錦還移郡喜聞民事簡好將徳意重敷宣

送僉憲王彥修之四川

幾年靑瑣荷光榮今日承恩出帝京玉節遙持霜气肅繡衣初絢日華明都門酌酒寛離思憲府臨民藹政聲莫道巴川西去逺錦城父老喜相迎

圍獵

關塞霜淸曉色明鑾輿校獵出邊城六龍扶輦旌旗合萬騎連營鼔角鳴逺火依微秋艸薄驚沙寂歷暮云平小臣躬覩三驅樂效嵩呼播頌聲

送義門鄭禦史致仕還鄕

栢臺珥筆久推賢喜見辭榮及暮年天語丁寧恩賜厚宸章璀璨墨華鮮幾年守職風霜凜奕世同居孝義全總謂田園歸興好丹心猶戀五云邊

送饒僉憲之陜西

聖代掄材擢俊賢喜乘驄馬向秦川綉衣行部臨關內玉斧承恩在日邊隴樹總迎霜气肅塞云多與曙光連方期此日宣恩徳西黔黎樂晏然

送弟尙文回南京吏部

遙持使節自南來闕下相逢喜色開風雨夜牀情不盡池塘春艸夢初回封章已進天顏恱尊酒頻傾驛騎催惟有新圖將別意雲山千疊倚崔嵬

送呂僉憲之福建

七閩南去路漫漫又喜承恩戴豸冠驄馬去時逢雪霽繡衣行處帶霜寒遙知攬轡澄淸易惟惜臨岐話別難翹首雲霄雕鶚勁艸中狐兔豈能安

送熊自誠南歸

都門楊栁緑如絲相送臨岐惜別離九陌鶯花催淑景一生湖海識襟期白頭就養看賢嗣靑眼交防總故知聞說江南多舊業石橊花發到家時

度野狐嶺

山頭一望一岧嶤四月寒巖雪未消使節有光南國重徵裘無暖北風遙心知聖壽齊三祝目極祥雲麗九霄共荷恩波同覆載只慙無補聖明朝

次興和舊城宴別夷人

聖主尊居四海寛天教頑梗自相殘山河一視乾坤大日月重熈社稷安中使丁寧宣聖徳逺人拜舞罄交歡何須更勒天山石萬古神功自不刋

度居庸關

居庸峻絕自天成鳳翥龍壯北京猛士防邊嚴警柝行人駐馬聽泉聲云連幽薊千峯立地接華夷萬里程聖代車書今一統遐方無事樂升平

自宣府至徳勝關

千巖萬壑擁層雲持節南來日正曛關塞有兵嚴號令屯營無事樂耕耘人家多在城中住流水還從澗裏分共喜華夷今一統萬方咸戴聖明君

培山書堂

知君華構倚培山泉石淸幽幾席閒挿架喜看黃卷積鉤簾應待白雲還廟堂此日陪伊傅燈火當時話孔顏未得投簮詢舊業畫圖空自憶鄕關

送魏則誠復任霍丘

故人別久動遐思此日重逢話舊時百里編氓勞撫字一壺美酒見襟期花飛客路鶯啼早栁拂官橋馬去遲遙望淮山靑一髮臨分還寫送行詩

送葉文翰致仕還鄕

別去鄕園二十秋喜承優詔賦歸休衡門松菊勞歸夢朔雪關河憶舊逰詩卷已知裁蜀錦客裝寧惜敝貂裘遙知紅樹溪邊路應有諸孫待舟

送王檢討使朝鮮

海外諸畨入貢頻懷柔有詔命儒臣俗傳箕子封疆舊人仰皇朝徳澤新蜃气晨消霞散綺鯨波夜度月如銀遙知稽顙歡迎處共祝鴻圖億萬春

陽山看碑和胡祭酒韻

退朝連騎出嚴關曉霧蒙蒙拂面寒村落喜從行處見江山如向畫中看巖松凝翠森晴蓋籬菊浮香簇露團皇祖聖靈端有在穹碑萬古樹防岏

題蔣禦醫永思堂

謦欬茫茫杳莫聞髙堂揮涕幾晨昏烝甞敢廢如存禮鞠育難酬罔極恩獨鶴下時風滿樹慈烏啼處月當門幸承遺澤膺天寵秪罄丹衷慰九原

駕送總兵官徵交阯隨侍口號二首

大駕宵嚴出近畿玆晨遣將討南夷金鍪耀日朱旂繞防鷁乘風畫槳齊已見兵威消瘴癘遙聞黎庶望云霓從徵士卒皆歡躍應有詩人賦采薇

拜領金符出玉墀風雲絢防動徵旗孤城狐鼠歸神算萬竈貔貅屬指麾獻捷佇聞馳露布誓師先見仗天威凱旋宴饗論功日淸廟長歌出牧詩

交阯進白象

萬方入貢列殊珍復見南來白象馴瓔珞淨垂珠露濕寶鞍髙襯錦衣新周岐不必誇丹鳯漢苑寧須羨赤麟聖世屢符祥瑞應會看龍馬出河濵

陟屺捲

一官監牧久辭家客裏思親鬢欲華逰子寸心憂已切故鄕千里路猶賖白雲天際孤飛處萱艸堂前幾度花晝錦何時歸養日壽觴防灔泛流霞

送李侍書赴廣東僉事

揮毫久任紫薇郎此日南遷佐憲綱朝佩正辭天闕曙繡衣猶帶禦鑪香都門臘酒催行斾水驛云防促去航遙想下車炎瘴息梅花滿樹月如霜

水竹居

髙人結屋枕淸流菉竹森森景更幽風戛秋聲來幾席月搖波影漾林丘身中道義眞堪樂世上功名澹不求早晚鶴書應赴隴未容心迹繼巢由

岷山圖

岷山遙對錦官城逰子看圖感宦情松樹吟邊滄海近杜鵑啼處白雲生思親客夢三更月聴雨鄕心萬里程佇見政成歸省日庭闈白髮沐光榮

敬亭山圖

宣州城北敬亭山長日孤云自往還兩水秀分雙練白九華靑鎖一眉彎林間竹韻鸞凰語石上苔紋虎豹斑五馬已知從此出錦衣光彩照親顏

城南耕隠

縣城南面結茅廬日事田疇樂隠居白髮自甘生計拙靑雲無夢世情疎身隨野老同來往意與巖云共捲舒已喜丰年多稼穡不妨燈火讀遺書

題閩嶺春晴送貢生劉景韶之京

嶺雪初晴麗景遲送君北上望京師江山幾處畱詩卷花竹誰家見酒旗璧水登名良不忝瓊林錫宴更深期顯揚自是平生志何用臨觴嘆別離

送沙同知赴祿州

大江南去路迢迢王事驅馳豈憚遙幾處雕題通象郡千年銅柱過龍標山城雨歇蠻煙淨海市風淸蜃气消莫道荒郊叢竹外思明經古戴皇朝

雙桂圖

亭亭老桂翠連拳秀對書軒過百年淸影轉時隨兔魄好花開處散龍涎栽培欲柰風霜久長養應承雨露偏知子不忘先世澤晨昏攀望思悠然

題杏林春曉圖

十年種杏已成林知子能存濟物心萬樹防霞凝艶色滿園晴旭散淸陰紅芳浥露鶯啼宻丹實垂金虎臥深多少疲癃沾惠澤看圖聊爲發長吟

和胡學士韻四首

玉署岧嶤禁苑西石渠天祿勢相齊雲霞絢防當近奎璧廻光照席低天闕喜同聨劍佩仙家何必羨刀圭鶯聲恰似簫韶曲時聴綿蠻隔樹啼

休將靑鏡惜流年身在瀛洲卽是仙視艸毎教依玉几簮花常得侍瓊筵宮羅疊雪頒時服宣管含云拂禦箋解賦淸平須閣老幾畨新調滿城傳

兩京長許從和鸞盛世賡歌興豈闌在藻賦余欣錫宴伐檀誦罷愧徒餐只慚淺薄叨陪久縂謂明良際防難葵藿有心終向日蒹葭嵗晚獨禁寒

風裊鑪煙散水沈隔簾千樹晝陰陰廣寒雲气通西苑長樂鐘聲出上林瑞日迥浮雙闕近彩雲低覆百花深承恩未效涓塵報共寅恭罄夙心

送鄒庶子還京

長陪鶴駕侍東朝又喜承恩在九霄報國丹心常耿耿逢人白髮已蕭蕭兩京遊覽山河壯匹馬經行道路遙歸到金陵逢故舊爲言雲樹思偏饒

三秀

積善由來慶澤垂名家屢見產靈芝已聞毓秀當前代又喜呈祥際盛時金采煇煌承曉露玉文璀璨絢晨曦太平自是多嘉應好掇英蕤獻赤墀

送鄭禦史致仕還金華【並序】

永樂己亥夏四月致仕監察禦史鄭公榦偕其弟致仕蜀府長史楷恭遇萬壽聖節自金華入覲皇上念其出於義門旣賢且老復能躬詣闕下以致其誠敬特賜宴於殿廷又賜以楮幣並爲善陰隲書慰勞甚至朝之公卿大夫見公兄弟遭遇於聖明之世者如此之盛何其幸歟榮忝有斯文之好於其歸也賦詩以贈之

驄馬才名出義門懸車深荷聖君恩朝天共祝南山壽歸日頻傾北海尊驛路飛花隨去斾都亭垂栁拂行軒到家喜得陳恩賜猶有鄕閭故舊存

慈節堂爲吳母題

蒼松古栢伴孀居苦節艱難二十餘寶匣流塵朝鏡掩靑燈照影夜虛承歡喜見斑衣樂介壽還驚白髮疎遙想髙堂調膳後春風花外度輕車

題周侍讀弟崇縉東園別墅

聞道林園景物新山光水色繞檐楹落花閒趂鉤簾入好鳥時聴隔座鳴一徑緑陰知雨過半晴影見云生雅懷不獨幽棲樂兄弟登朝久擅名

贈尙寶丞袁忠徹陞少卿

兩世承恩寵眷隆地居淸禁職兼崇君臣慶防時欣遇父子光榮世莫同長侍龍顏仙仗裏毎擎玉璽禦筵中鵷行屢得聨珂佩欲贈新詩愧未工

送政和傅知縣還任

朝天已得遂歸心相送臨岐思不禁潞水早寒冰久合薊門臈盡雪尢深仙人自有王喬舄黎庶重聞宓賤琴想到山城春已半停隨處是棠陰

皆山堂爲南昌李時佐題

西山勝處說洪厓應似環滁面面皆丹洞云深龍气濕翠屏風暖鳥聲諧前拄笏花圍席膝上橫琴月滿懷遙想當年稱壽日萊衣五色炫庭階

送錢僉憲之福建

百二山河攬轡頻又騎驄馬向南閩都門祖餞聨冠蓋憲節光華動縉紳荔子風淸宜卻暑桄榔雨細不生塵正當激濁揚淸日奉皇恩慰逺民

題彭士揚慈訓堂

楚楚儒冠映防衣生平教育賴慈闈十年燈下存丸膽萬卷前想防機烏哺深恩時有待鮭珍厚養志無違曳裾已遂娛親樂白髮還看衣錦歸

送胡訓導之新淦

安定孫枝世業專除書逺下九重天春秋筆法鳴昭代月旦鄕評重壯年芹艸池邊新子佩杏花壇下素琴弦席珍莫負斯文重他日蘇湖在淦川

題陳新冠山書屋

冠山深處擅淸幽戶沈沈黛色浮碧樹白雲千嶂曉靑燈黃卷一簾秋弦琴時弄梅花操書字頻將柿葉收好向英年勤學業成名宜與古人儔

賀吳子尙母饒氏壽

芙蓉華蓋擁臨川寶婺流輝照綺筵壽屆七旬孀節苦養霑三釜二兒賢北堂萱艸春如錦西母蟠桃日似年喜有文章昭善頌何須重續栢舟篇

題金幼學萬松亭

萬松深處結幽亭繞屋蕭森偃蓋靑十里秋聲風瑟瑟八翠黛晝防防雲橫老榦虯須奮露滴危巢鶴夢醒幾度慿闌淸興足半空竽籟月中聴

題胡廉使墨菊

誰灑溪邊洗墨痕東籬防染此花繁嵗寒不攺冰霜操晚節偏承雨露恩冷蘂開時詩滿捲秋香泛處酒盈尊殷勤持贈烏臺客三徑懸知舊業存

送潘民止之溫州

玉堂華髮老詞臣鄕郡儒官寵命新相見盡推前輩士從逰總是故鄕人枌楡醉後家林晚芹藻生時泮水春此去應知無限樂四時海味足奇珍

送大尹李孔翼之任弋陽

一官迢逓大江西把酒都門惜解攜孤棹逺經秋浦驛雙鳬遙向弋陽溪薦章已應丹書詔祖席還分防筆題好向山城敷惠澤循良應與古人齊

送判官陳季和之任安陸

十年載筆鳳池頭喜奉天書判一州薊北雨餘尊酒暮江南水落片帆秋山城民朴安耕作澤國官閒樂宦逰此去想應多善政他年風采動宸旒

和致仕祭酒胡公詩三首

江南歸老近何如別墅幽偏勝舊居濟世豈無經國術消閒惟有滿牀書西山雨歇秋風後南浦云生夕照餘二十年來同事者退休應羨獨懸車

人生宦業似君稀晚節投簮靜掩扉撫景屢驚江燕語緘情空望塞鴻飛關河道逺心相憶牛斗墟明劍有輝訓子有詩仍借重援毫揮灑見襟期

平生聲價重相如況有文君慰索居薊北謾嗟千里別江南遙寄數行書籃輿花滿春逰處石鼎茶香午夢餘遙想徳星相聚處二難持杖更將車

孔殿秋香爲蹇舎人題

文翁興化重虞庠古桂蕭森覆孔堂地走蛟虯翻晝影壁蔵蝌蚪帶秋香枝頭金粟含芳气葉底銀蟾耿素光黌泮托根應得所年年花發比槐黃

京師八景

居庸疊翠

羣山聳列勢崢嶸日照峯巒積翠明髙出煙霞通絕塞低回城闕擁神京休論函谷雙崖險絕勝匡廬九疊橫扈從常時經此處坐看天際白雲生

玉泉垂虹

一淸泠防蝀懸涵雲浴霧自年年聲廻曉闕鳴淸佩影落秋崖濕紫煙石罅轉來幽防裏瑤池分出禦橋前汪洋長比恩波闊萬古東流防百川

太液晴波

太液淸涵一鑑開溶溶漾漾自天來光浮雪練明金闕影帶晴虹繞玉臺蘋藻搖風仍蕩漾魚向日共徘徊蓬萊咫尺滄溟上瑞气絪緼接上臺

瓊島春云

仙島依微近紫淸春風澹蕩暖云生乍經樹杪和煙濕輕覆花枝過雨晴毎日氤氳浮玉殿常時縹緲防金莖從龍處處施甘澤四海謳歌樂治平

薊門煙樹

薊門春雨散浮埃煙樹溟蒙霽欲開十里淸陰連紫陌半空翠影接金臺東風葉暗畱鶯語落日林深過鳥回記得淸明攜酒處碧桃花底坐徘徊

西山霽雪

西山日上雪初晴素壁銀屏萬疊明髙樹迎風飛玉屑小橋流水澁琴聲恍疑滄海通三島絕勝昆侖見五城但使年年足丰稔桑麻燕雀遂生成

盧溝曉月

河聲流月漏聲殘咫尺西山霧裏看逺樹依稀云影淡疎星寥落曙光寒石橋馬迹霜初滑茅屋雞鳴夜欲闌北上已看京闕近五云深處是金鑾

金臺夕照

獨攜尊酒上金臺尙想當時國士來落木千章寒日下長空萬里暮雲開春風寂寂飛桃李夜雨蕭蕭瘞艸萊卻笑當時空買骨只今才駿總龍媒

送程大參致仕還閩中

紫薇分省大江西防佐如君世所稀拱極正期同北向乞身何事獨南歸闗河杳杳孤防逺江海悠悠一鴈飛遙想到家行樂處白鷗相對兩忘機

送吳僉事致仕還閩中

外臺分職久知名心似冰壺徹底淸攬轡早宣明主徳懸車今爲故鄕榮秋風薊北徵驂去夜雨閩南別思生最是聖君恩寵厚到家還著繡衣行

送吏部黃宗載之南京

敭歷亨衢際五朝從來徳望冠羣僚南京獨秉銓衡重北闕新承雨露饒逺道風髙鴻已去長河霜降水初消懸知耿耿丹心在松栢淩寒最後凋

送大理卿陳勉之南京

佐憲烏臺振百僚又承寵命下靑霄鳳鳴朝旭鐘山近鴈度秋空潞渚遙應擬有功傳異日還期無訟答中朝丹心一片知猶在莫道年來白髮饒

貞節堂

別鶴離鸞世所悲寒牕揮淚撫孤兒衰顏無復臨妝鏡華髮猶聞服惡笄夜雨辛勤熊膽訓秋風惆悵柏舟詩聖朝旌異隆恩典丹詔行看下赤墀

送彭琉僉事之廣東

翰苑編摩久著名喜承鶚剡出神京外臺共說乘驄好故里爭看衣錦榮不獨秋霜淸一道還期時雨化諸生嶺南自此民風厚燈火弦歌處處聲

送康政僉事之四川

衣帶鑪香出禁闈逺持憲節錦城西九霄勁翮橫雕鶚五夜文光動璧奎去路想通秦塞近髙名期與蜀山齊輶車到處東風暖桃李陰陰緑滿蹊

送髙超僉事之福建

栢臺衣繡舊儒紳此日之官向七閩禦勑翔龍騰瑞彩離亭徵馬動芳塵泮芹漸逐淸霜老壇杏應隨化雨新爲想南陲渾不逺卽看佳譽到楓宸

題竹泉圖

靑苔白石碧溪灣萬竹橫斜煙雨間雷奮忽驚龍化去風生疑有鳳飛還佳人日暮羅衣薄稚子春深錦服斑遙想家林應若此歸休未遂此身閒

東郭艸亭宴集

萬方人樂太平辰朝退郊逰逸興新近郭園林初過雨向陽花卉更宜春蘭亭觴詠殊同調茅舎衣冠自絕倫嵗嵗有期尋勝賞載歌旣醉答皇仁

爲僧題王牧之畫梅

牡丹國色桂天香獨有孤梅鐡石腸國色豈如寒色古天香寧似暗香長林逋佳句曽鳴宋何遜髙情亦擅梁嵗晏伊誰是知已只畱明月伴昏黃

送劉子欽致仕還鄕

才名獨步重當時宦路誰知與違泮水十年憐逺別闗河千里惜重歸江南擬結耆英防天上曽聨列宿輝話舊未能窮往事秋風分手思依依

送周式縣丞之東莞

除書朝下彩雲間晚嵗承恩鬢已斑緑酒正憐官舎別錦衣應喜故鄕還行經梅嶺靑春早吟坐松堂白晝閒佐縣想能施惠政頓令黎庶動歡顏

送禦史方勉巡治兩浙

曉持憲節拜金鑾冉冉天香拂豸冠霜气凝寒明繡斧日華分彩上雕鞍盛時已喜觀風好壯志寧辭攬轡難到日貪殘應屏迹閭閻民物有餘歡

正統丁巳臘月望後大雪三日聖情恱懌賜黃封內珍已而楊公濟賦七言律一首予勉賡韻用識其事云

聖治無爲徳澤長丰年降福自穣穣臘前宻雪昭和暢天際同云布渺茫玉屑瑤花應作瑞赤麟丹鳳謾稱祥廟堂何幸陪芳躅思竭微忠日贊防

和答少傅東裏先生

齒徳俱尊冠百僚聖恩優寵免趍朝丹心烱烱雲霄上白髮蕭蕭嵗月遙化已推嘉績著論心長遣鄙懷消明廷倚托今逾重肯許還山訪采樵

送陳祭酒復任南京【分韻得君字】

考績新來謁聖君悠悠心事得重論未誇紫綬金章貴且喜丹心素節存仕歷四朝名獨重望髙六館徳彌尊東風浩蕩門墻闊桃李咸沾化育恩

和眞率防詩

明時優老聖恩深雅防雍容集禁林列坐七人俱白髮論思一片總丹心中朝文物眞逾古東洛衣冠復見今海宇升平民物遂何妨痛飲和新吟

毎念耆年洛社英合歡此日見髙情生來已幸逢昌運老至還欣際聖明視艸金鑾恩獨厚論文玉署興逾淸乞歸未遂春將半擬奉鸞輿出省耕

喜雨

聖主純誠格上穹甘霖一灑萬方同山川流潤昭祥應艸木回蘇顯化工已喜三農歌帝力頓令四海慶年丰太平气象今尢盛贊理深期竭寸衷

文敏集卷六

欽定四庫全書

文敏集卷七

明楊榮撰七言律詩

送訓導周進赴襄陽

除書朝下九重天南去襄陽路幾千祖席滿斟燕市酒徵帆輕颺楚江船彤庭試藝逢昭代絳帳橫經屬妙年已喜難兄居禁宻名家伯仲總稱賢

題劉副使父寄綿詩後

官路思親日似年未寒先寄洛中綿衾溫不用鑪煨酒衣暖偏疑座有氊春透蠒窩宜早起香生燕寢足安眠詩成猶自憐輕費翻笑何曽食萬錢

吉郡劉君士皆僉憲河南時常附綿以奉親其尊甫得之作詩並書以寄惓惓焉戒飭之意溢於言表眞賢乎哉士皆以九載考最陞廣東按察副使持此請予和之且題之後嗟夫世之仕者其奉親惟恐弗至爲之親者幸其子之居官亦惟恐其奉養不備此固人之常情也若劉氏父子其可敬哉其可敬哉

送陳顏太守之惠州

平生淸節廣文氊鶚剡橫飛上九天晴日且傾燕市酒寒冰已阻潞河船雙旗曉度消殘雪五馬春行息瘴煙料想先賢遺迹在公餘逰覧憶坡仙

送謝良翰照磨赴建寧

盛世掄材擢有司謝家玉樹共稱宜雪殘鳷鵲辭京日酒罷驪駒上道時逺郡民風多朴厚明時治化自雍熈嗟余未得歸田野坐聴東南善譽馳

壽劉翀修撰母九十

人生七十已爲稀況母年登九十期孝養正當娛暮景恩封何幸際明時錦鱗斫鱠供調膳緑蟻浮香介壽巵有子詞林歸未得南山遙祝系遐思

送淛江按察副使江志堅復任

外臺佐憲逺馳聲考績趍朝報政成民在湖山俱樂業人傳江海久澄淸彤庭恩命催歸思紫陌離歌悵別情當寧需賢資化理深期盡職竭忠誠

題長安歸騎圖二首

咸陽山水麗晴暉云擁徵畨萬騎歸奏捷九重嘉茂績分符萬里振兵威栁搖暖色籠油幕花送春香上錦衣未數燕然功獨盛他時汗簡更揚輝

元戎玉帳擁貔貅武略文韜壓眾流恢拓封疆當聖代盡收部落入神州歸旌想愜輿情望奏凱親承寵渥優從此烽煙空絕塞邊民樂業日歌謳

送侍讀曽鶴齡歸省

才髙曽占甲科名官任詞垣獨有聲載筆久看承雨露寧親今喜荷恩榮長河風暖冰初泮故里花開日正晴想見升堂頻拜舞滿傾春酒祝長生

賜榮堂爲西江潛溟題

靑春擢第冠賢良華構新成倍有光喜著恩袍明獸錦恭承禦勑煥龍章山川總映雲霞麗艸樹皆含雨露香自是聖朝多寵數榮名從此重筠陽

仰髙樓

西山髙聳翠防天傑構平臨出市防風月晴分虛檻裏星河暝落曲欄邊地連滕閣懷遺迹望入徐亭仰昔賢最愛羣公多賦詠文光夜夜貫奎

東艸堂爲湯指揮題

艸堂新構足幽情半近平湖半近城堤上緑楊含曉色雨中黃鳥送秋聲多因暇日觀書帙總道安居荷聖明莫戀湖山多逸興好思麟閣著勲名

竹亭爲王行儉令祖題

百年淸望憶河汾人去亭空見此君素節尙存知耐雪新枝初長已淩雲色侵苔徑紅塵隔光泛芹塘翠影分此日披圖重懷仰無因林下挹餘芬

送羅照磨南歸

薄宦經年白髮生遙辭嶺外覲神京謝官自擬從元亮抱病誰憐似長卿要路靑雲非舊夢閒鷗野水有新盟還聞三徑多松菊相對秋風興轉淸

和答俊齋鄕先生二首

不羨蒲輪迓魯申豈圖黃閣畫麒麟暮云春樹無窮意鶴髮童顏尙健身行誼己知超俗士才華眞足任詞臣山林自得優逰樂八十年逾又幾春

夙慕靑雲志己申敢期瑞世比祥麟恩榮有幸遭明主效報無能愧此身位重公孤叨宰輔職兼翰苑忝儒臣佳章逺寄逢新嵗鳳歷初頒第五春

送廖自廉赴沅江訓導

捧檄趍朝鬢已蒼儒官南去入沅湘薊門祖帳逢朝雨漢口徵帆度夕陽秋入楚山黃葉落風生魯泮碧芹香宦情莫厭寒氊薄老去淸閒興味長

送梁本之紀善赴魯府

曽從巴蜀輔親藩零落堂萱泣血還喜向孔林懷聖徳遙從魯國綴淸班曳裾時復臨沂水拄笏多因望防山老去宦情隨意適優防文翰樂幽閒

題趙尙書致仕

致仕還家鬢似銀都門冠蓋送行塵眞卿持憲聲華舊廣徳懸車寵渥新閭裏達尊推雅望耆英髙防繼前人殿廷慣識尙書履別後還期覲紫宸

寄中書許鳴鶴

鳳池昔日獨辭榮未盡都門送別情南國雲橫天萬里西垣月落夜三更身閒尙想丹心在老去寧憂白髮生衰倦只今慚我輩何時洛社防耆英

題竹送僉事孫欽之江西

幾年攬轡大江西十郡山川入馬蹄雅操已爲當世重貞心應與此君齊葛陂自昔聞龍化憲府於今有鳯棲暇日臨圖更淸翫風霜秋色正堪題

題孫僉事山水圖

繚繞雲山倚碧空畫圖疑與輞川同何人放棹煙波裏有客攜琴夕照中緑樹淸陰迷逺近小橋流水自西東幽偏秪可耽佳興未許門畱憲府驄

題蘇武忠節圖

海上覊窮茹雪氊羝羊不乳竟誰憐十年身受風霜苦一寸心同鐵石堅虜塞獨持龍節在漢家豈料鴈書傳河梁泣別生還闕始信孤臣節誼全

宋舒城李龍眠寫漢蘇子卿忠節圖而文正諸公繼以詩厥後文信公天祥又識其首迄今幾四百年而河南左布政使旴江饒君得之攜來京師示余嗚呼忠義在人心萬世如一日也子卿居匈奴十九年臥起持漢節仗義不屈信公當宋運之去蹇蹇匪躬之日一覽此圖慷慨激烈有去國思君之念蓋公之心卽子卿之心所謂易地皆然者也第子卿之生還信公之死義有幸不幸焉耳彼甘心降虜忘國背君徼富貴於一時者視二公爲何如饒君生長江右文獻之邦出膺方伯之任於忠義之道講之有素又得此而寶之誠可謂知所重者矣因其請故賦詩一首書以歸之

送知縣羅永年復任昆山

昔承薦剡別鵷班墨綬銀章出九關花縣已聞宣聖徳楓宸今喜覲天顏去逢梅雪年華逼歸到琴堂晝景閒隠隠碧霄千里外郎星垂彩照昆山

郊祀恭侍大駕宿齋宮有作

六合塵淸化日熈南郊有事致齋時暖回玉殿春光早漏轉銅壺夜景遲五色雲霞依鳳輦九天星斗映龍旂侍臣肅睦惟瞻仰滿袖天香近紫微

虎旅龍驤列兩階翠華今夕駐蓬萊聖心亹亹祈天眷星象森森拱上臺已喜祥光調玉燭更看和气藹春臺禮成明日同稱慶歌頌無能愧譾才

送李永年防議致政歸鄕

防佐藩維鬢久斑投簮今喜故鄕還身辭北闕紅雲下家住南城碧水間籬菊未荒三徑在沙鷗相對一心閒有時半醉西裏簾捲秋風望逺山

茂恩堂爲熊經歷題

烏紗珠翟煥庭闈齊慶年髙白髮稀天上雙龍蟠禦勑人間五防絢斑衣椿林不爲風霜老萱艸偏資雨露肥自是聖恩深似海此生忠孝無違

送按察使章聰之廣西

象笏朱衣獬豸冠除書榮捧別金鑾九秋雕鶚淩空舉五嶺風霜動地寒才大已爲明主重政行當得逺人歡還持嵗晚松筠操畱取髙名異日看

送李太守致政歸鄕

分符幾載守維揚喜有能聲達帝鄕報國尙思葵向日乞身偏覺鬢成霜五湖天逺鴻初舉三徑秋深菊未荒歸去想應無俗慮閒居猶得頌虞唐

題兵部主事鄭厚兩峯白雲圖

兩峯峯上何所有來往白雲閒自飛英英不逐海風散冉冉應隨山雨歸身寄宦途長在望心懷親舎久相違好似梁公盡忠孝名垂靑史永光輝

和少保楊先生退食之作

皇仁廣大與天同萬姓咸歸覆幬中任重未能聖化才疎深擬效愚忠喜逢海宇文明日敬仰中和位育功制治保邦明訓在退朝憂思倍忡忡

題竹送按察副使嚴繼先

誰將修竹倚云栽翠色淸陰繞憲臺彩鳳羽毛迎瑞日蒼龍頭角起春雷不隨仙仗波間化應感簫韶闕下來向曉好風吹緑玉珊珊珂佩在蓬萊

賞菊

佳菊栽培近玉堂花開今喜應重陽貞姿肯逐秋光老翠色偏畱晚節香久向禁垣承雨露還同栗裏傲風霜移來翫賞逢淸暇爲爾多情數舉觴

爲爾多情數舉觴七人對此興偏長日臨佳色通靑瑣風引淸香散玉堂已喜四民皆暇豫更看百辟盡才良自慙老去成疎懶未信飡英力更彊

挽胡祭酒兄

白髮江南老布衣靑雲事業與心違平生詩酒人爭羨滿眼芝蘭古亦稀濟世只因收藥物看山長是著荷衣楚鄕千古思遺徳馬鬛峨峨映落暉

挽王孟端

襟懷瀟灑晉人風翰墨流傳羨獨工三峽波濤生筆下千山丘壑出胸中蚤逰鳳沼聲名在久處詞林意气同今日淒涼歌楚些臨岐揮淚思無窮

挽胡景芳

盛世才名自昔稀曽看白髮到春闈不教姓字題金榜空遣文章老布衣五夜案頭螢尙在千年海上鶴應歸蕭蕭落木文江路馬鬛寒云鎖翠微

挽主事王洪

一夕悲風起夜臺蘭苕秀質倐傾摧九京己作騎鯨夢半世空憐倚馬才蒿裏淒涼朝露積錢塘寂寞暮潮回懸知窮達皆由命始信馮唐最可哀

挽金鳳儀

儒官早遂少年逰繡斧光華繼馬周防翮孤飛誇鸑鷟霜蹄一蹶惜驊驑薦書方達黃金闕召記先登白玉樓碧嶂淸江家萬里西風旅櫬在歸舟

挽宋尙書

早有聲華著外臺還陪宗伯見多才垂紳已喜登廊廟聴履應宜位鼎臺遙望旌麾云外去俄驚旅櫬峽中回九重紫誥隆褒贈不獨生榮死亦哀

挽鄭長史

輔導親藩早著聲至今淸望重鄕評無人載酒詢奇字有子登朝播令名華表鶴歸秋月冷空山馬鬛暮云平爲公展捲思遺徳忍賦招魂倍愴情

挽古尙書朴

華髮蕭蕭坐廟堂南京政簡足徜徉明時共喜芳名播晚節欣逢泰運昌己荷恩榮頒紫誥寧期夢寐入黃粱司徒淸鑑當時重簡冊他年定有光

挽松齋

羨君髙誼與誰倫自昔芳名動縉紳道拾遺珠還故主廩捐積粟賑饑民烏聲雜雨山花落馬鬛封云墓艸新賴有諸孫能繼述豸冠文采映靑春

七言排律

送僉憲王孟堅之江西

蕭散鄕園已數秋又承徴詔別林丘詞垣簮筆榮名久憲府乘驄寵渥優衣繡三秋辭北闕觀風十月到南州明時文運昭奎璧禦勑龍光貫斗牛興學正期追往古育才端儗繼前修外臺五夜秋霜肅泮水三春化雨周共說松筠淸節勁更期桃李緑陰稠西江自昔推文獻料得明珠不暗投

送周職方致仕還鄕

字水仁山是故鄕先朝簮紱有餘光道宗茂叔家聲逺接磻州世澤長分職王門多諌諍橫經泮水育才良蒹葭己歷秋霜老桃李曽沾化雨香秩轉成均秦博士名髙粉署漢仙郎握蘭久著金閨籍投老先辭玉筍行天上正期星北拱云邊驚見鴈南翔五湖歸去舟應逺三徑行吟菊未荒晝聴松風閒偃仰夜看蘿月自徜徉二疏漢代髙風在九老香山俗慮忘此日分攜歌白雪滿頭素髮陋馮唐

七言絕句

題邊文進花木翎毛

翠袖逢春自不寒湘江雲散水漫漫飛來靑鳥知何處誤作仙源樹裏看

墨菊

聞道柴桑景最幽晚涼淸興到林丘墨池一夜西風起染出東籬一片秋

題扇面小景

一川澄練石梁孤隔岸雲林過雨餘松下老翁應有待谷城何處更傳書

石橋流水帶斜暉應有人家隔翠微坐久不知明月上露華偏濕薜蘿衣

題畫

誰家老屋枕溪濆十里靑山半是云此處更無塵迹到秪應啼鳥隔花聞

小橋流水漾晴沙杖防歸來日未斜昨夜東風花落盡一林髙樹鎖煙霞

題四景畫

十里晴山景嶂開水邊花木暎亭臺此中風景應無限自有蘭舟載酒來

溪頭垂栁拂靑絲溪水漾碧漪想得幽居多勝槪芰荷風細雨涼時

萬疊靑山隠薜蘿千尋瀑布落銀河白雲冉冉生衣上紅葉離離滿澗阿

千仭瑤華擁翠巒深深林宻玉光寒輕舟一棹歸何處疑是山陰月夜看

題雪梅

姑射仙姿不涴塵還教滕六助精神那知一段冰霜態付與時人爲寫眞

題折枝翎毛四首

片片紅霞入臉勻妝成穠艶照靑春山禽亦有風流意畫得雙蛾八字新

右山桃畫眉

梔子花開素影低哺雛野雀趂幽棲上林更是春光好莫與鷦鷯飲啄齊

右梔子寒雀

不肯低飛向野蒿從來棲息愛淸髙廣寒無數黃金粟吹得天香入羽毛

右木犀鸜鵒

翡翠叢深雪霽遲一枝冷蕋鬭瓊肌十年不到羅浮洞又是參橫月落時

右梅花翠禽

題畫

幾樹垂楊覆小亭雙雙白鳥度云屏飄然一棹來相訪正是山人午睡醒

紅白山花相暎開山中徑路久無媒老翁不是看花客只泛扁舟載酒來

遙看瀑布落寒汀野服烏巾自在行好似匡山讀書處滿林紅葉夜猿聲

千林萬壑凍無聲一棹夷猶溪上行興盡歸來卿莫笑多情何似不畱情

五馬圖

霜蹄霧鬛气騰虹日並天閒十二中自是淸時無戰伐四郊苜蓿老西風

題子昻竹

自是吳興筆法奇瑯玕隨意墨淋漓幾回猶憶吹簫處正是秋山月落時

栗圖

山果經霜欲熟時苞如刺蝟碧參差早知戰栗承天意不遣龍沙涕淚垂

五馬圖

天閒五馬最雄奇萬里驍騰識駿姿龍種自應充內廏豈同凡馬謾驅馳

題菜

澹蕩東風二月初過畦春雨長嘉蔬虀鹽自是先賢事猶有淸芬在畫圖

題十八學士

退直從容出禁林如何托興在瑤琴彈解慍南薫曲不待知心識賞音

右琴

淸擬蓬瀛海上洲閒將勝負決紋楸笑談咫尺心千里一似畱侯黙運籌

右棋

筆底雲煙落素屏金輝玉潤勢逾淸看來定是虞文懿獨擅臨池萬古名

右書

文館下論思余徙倚臨風看畫圖舉目河山今一統經營曽是贊良謨

右畫

題竹贈教諭胡舟

數枝瀟灑翠煙濃玉立亭亭泮水東遙想絳帷開講處諸生應得被淸風

題竹贈弋陽令

誰種扶疎一兩竿晴梢裊裊舞靑鸞西風忽送瀟湘雨散作琴堂九夏寒

題竹

雨過江頭夕照收蒼苔白石自淸幽不知昨夜蛟龍起化作瀟湘一片秋

海上移來怪石奇緑云深處竹猗猗雨聲昨夜春雷動應是神龍化葛陂

涼云晴壓緑枝低澗底瑚長欲齊愛對繁陰淸似洗幾廻掃徑獨畱題

辭

思親辭三章爲陳長史賦【有序】

唐府長史陳範字文範幼隨父避冦居惠陽父沒時年十五女弟三人俱幼弱值嵗饑賴母謝氏紡績織絍以給衣食且教且育曁歸龍川遣範爲邑庠生於時男女婚配各克成立永樂乙酉範領鄕薦明年登乙榜教諭湖廣麻城於是迎母就養嘗述其母子艱苦之由作詩三章名曰戱彩曲遇母壽旦及時序或公退之際輒具酒肴以奉率諸子歌是詩而舞務得母之歡心後教授於衡所以奉其母者一若麻城時母歿服除來京特承天恩授以今職誠不次之擢人皆謂其孝感所致閒來謁予出其所謂戱彩曲者欲請賡其意予重其母之賢而嘉範之孝因作歌辭三章以答之名曰思親辭使嵗時伏臘祭享可歌以侑奠不惟有以舒範之孝誠抑亦可慰其母於九泉之下云其辭曰

嗟陳母之早寡兮遭家流離避地惠陽兮嵗且薦饑遵夫君之命兮保此孤兒旦不停績兮暮不停機貞心耿耿兮誓天弗違念故居之難捨兮攜子來歸遣之就學兮於彼泮池幸子有立兮祿養逮時母今弗見兮子心傷悲永言孝思兮寧有窮期

悲陳君之失怙兮孑立防防母氏鞠育兮劬勞莫勝防名登仕兮母所成迎母就祿兮孝之徴稱壽觴兮防酒盈舞膝下兮斑衣熒祈天祐母兮百嵗康寧天不憗遺兮溘然遐徵北堂寂兮秋月明想謦欬兮慕容聲水可涸兮山可平悠悠罔極兮人子情

資母以生兮人誰不然嗟君有母兮其徳孔賢中壽遽止兮胡不百年司造握柄兮匪人能遷遐思往昔兮當壽筵舞且歌兮衣蹁躚幽明杳隔兮相見無緣舊曲徒存兮歌聲靡傳盼東山之梅村兮有髙其阡撫春秋以祭奠兮有淚如泉淚如泉兮目涓涓孝子思親兮永弗諠

寄致政修撰張宗海

有美一人兮蘇之陽昔甞鳴珂振佩兮班鵷行遨逰金門兮步玉堂赬云爲衣兮霞爲裳飡綺食兮酌天漿鳳凰鳴兮於髙岡振翮一去兮倐逺翔想優防於裏閈兮杖屨徜徉我身弗羽兮徒引領而南望

我所思之人兮蘇之濵自我不見兮今幾春意其與云鶴爲侶兮泉石爲鄰吟風弄月兮其樂無垠寄我以辭兮祝我誕辰披緘閱視兮如獲兼珍人可想而不可卽兮情曷以申維云有鴻兮維江有鱗

送黃大尹之廬江

君世家兮江之西聨簮纓兮紹弓箕學有得兮才有爲名所傳兮人所知乃膺薦兮官貴池欲與聚兮惡勿施撫鰥獨兮防孤嫠風禮譲兮弦歌詩徭役均兮耕牧時桑柘茂兮蠶績宜饑得食兮寒得衣吏不見兮犬生犛嗟古之人兮疇與齊召父杜母兮應可期

二

君今往兮於淮之涯民皆赤子兮地皆王畿官不遷兮心靡移終厥美兮愼所持諒公道之昭兮人莫爲爾之是非顧富貴在天兮而顯晦之有時維職弗鰥兮素餐之免譏循吾素分兮奚較乎崇卑淮山靑兮淮水流漪朂哉崇徳兮毋謂莫我知

鄺侍郎父哀辭

嗟美人之居兮荊山之陽詩書之林兮禮義之鄕學底於成兮爲徳孔良冰玉其防兮椒蘭其芳甘肥遁之優逸兮躬芰衣而荷裳紛鶚表之屢薦兮爰分教於邑庠有如時雨之化兮芳菲菲其彌章繼茂膺於寵命兮宰百里之封疆冽寒泉之澄澈兮湛秋月其流光邈卓魯之已逺兮偉政績之可方撫桑楡之旣迫兮樂退休以徜徉羌復徴而效用兮羨教鐸之載揚慨日月之不淹兮奄一疾其云亡喜鳳毛之騰彩兮麗雲霄而髙翔恩光賁於幽壌兮粲龍章之煌煌死而弗朽兮其存者長慶流後嗣兮奕世其昌

文敏集卷七

欽定四庫全書

文敏集卷八

明楊榮撰賦

皇都大一綂賦【有序】

洪惟聖天子龍飛當天下大一綂聲教所曁無有逺邇咸樂淸寧乃猶夙夜孜孜思所以紹承太祖髙皇帝之先志於是仿成周卜洛之規詔建兩京以肇國家萬萬世之鴻基以開天下萬萬世之太平甚盛舉也況北京實當天地之中山川形勢之壯帝王基業之盛莫逾於此由是車駕累經巡幸宸謨睿算上合天心昭孚祖考百神恊順川嶽效靈故自經始以來嘉祥駢集靈貺昭答而中外臣庶百工眾伎之流罔不懽忻子來樂於趍事而皇上擴天地之量戒之以勿亟撫之以厚恩賚錫駢蕃慰諭備至不數年間厥工告成以今年春正月朔旦皇上禦奉天殿朝百官凡內外文武羣臣與夫四方蠻夷酋長來覲於廷者莫不懽忻踴躍以爲气象宏偉規模壯麗卓冠千古眞足以臨四方朝萬國實爲聖壽萬萬年鴻福之徴宗社萬萬年磐石之固聖子神孫帝王萬萬世隆長之慶也猗歟盛哉臣備員侍從覩玆盛美敢不鋪張其事以昭示於無窮焉乃爲賦一篇述其大槪謹拜手稽首以獻其詞曰

維皇明之有天下也於赫太祖受命而興龍飛淮甸風雲依乘恢拓四方弗遑經營旣渡江左乃都金陵金陵之都王气所鐘石城虎踞之險鐘山龍盤之雄偉長江之天塹勢百折而流東炯後湖之環繞湛寶鏡之涵空壯江南之佳麗匯萬國之朝宗此其大略也迨於聖皇嗣大一綂剛健日新聰明天縱囿四海以爲家登羣賢而致用思繼志之所先惟都邑之爲重於是天意鑑觀人心和同神靈效順筮恊從旣應天以順人爰辧方而正位視往聖而獨超繼髙皇之先志乃相乃度載經載營眷玆北京山川炳靈其爲形勢也西接太行東臨碣石鉅野亙其南居庸控其北勢拔地以崢嶸气摩空而崱屴復有玉泉漫流宛若垂虹金河澄波雪練涵空膏渟黛蓄浩渺沖融包絡經緯混混無窮貫天河而爲一與瀛海其相通爾其連析津源分潞水旣環抱以縈廻亦彌茫而淸泚來職貢於四方通檣防於萬里至若王畿之內輦轂之間沃野彌望原陸寛閒煙火相接雞犬相聞宵無警柝外戶不關以牧則蕃以種則獲以佃以漁以耕以鑿隨其所營皆得其樂而其爲都也四方道理之適均萬國朝覲之所同梯航玉帛爲都邑之會陰陽風雨當天地之中爰勑臣庶爰伐材木南浮湖湘西入巴蜀斧披虹霓聲撼山谷䢐徠之儲新甫之蓄楩楠杞梓杉櫧檉橚梢橫靑天根連地軸鉅細畢輸長短悉錄駕雲車之百輛振龍驤之萬斛紛紜輻湊彌布川陸厥材之良不一而足若乃美石比玉從古所稱瑩者如圭潔者如瓊溫者若璐潤者若瑛以磨以礱乃堅乃貞鏗林振壑馳飈驚霆千夫所攻萬里啟行山靈助其光華坤後發其精英豈碔砆之敢混實寶玉之爭呈若夫坎離播功坤艮合徳出於陶冶成於埏埴飛紫焰於半空結祥煙於八極或規以圓或矩以方粲琉璃之一色耀文采於中央或肖形於獸吻或擬質於鴛鴦於是良時載啟吉旦旣卜臣庶駿奔滃若云矗源源其來登登其築百堵皆興萬夫相屬行若魚貫立若鱗蹙斧斤揮霍尺度攢簇由是賁育效力公輸獻奇曰殳曰斨伯與曁倕攄厥巧思運厥神機各效其能以見於爲顧小善之並錄矧妙伎之或遺羣材碨磊以山積鉅棟騰躍而翚飛爾乃九門洞開三殿攸建觚稜云聳丹漆霞絢輦路逶迆閣道廻轉華蓋屹立乎中央奉天端拱乎南面其北則有坤寧之域乾淸之宮璇題耀日寶柱淩空金鋪璀璨綺疏玲瓏珠玉炫爛錦綉丰茸葳防起鳳夭矯盤龍千門瑞靄萬戶春融其南則有午門端門左掖右掖丹闕峙而上聳黃道正而下直豁大明之髙張屹正陽之拱挹繚周廬之穹崇蔽重甍之防翼其左則有宗廟之祀以奉祖考仰在天之神靈隆萬古之尊號謹嵗時之烝嘗薦純誠於蘋藻其右則有社稷之靈以崇祀享汛壇之肅淸通神祗於肸蠁爰春祈而秋報用昭答於靈貺若夫乾淸之前門列先後日精月華之對峙景運隆宗之並構謹身翼乎其前仁壽屹乎其右又有奉先之祠大善之殿文樓武樓之特聳左順右順之並建若乃震位毓徳文華穹窿亦有武英實爲齋宮有天財寶蔵以貯珍貨有大烹光祿以典飱饔寶善在左以翼翼思善居右而崇崇若夫欽安之後珠宮貝闕藻綉交耀雕櫳嶻六宮備陳七所在列親蠶有館繅絲有室二南詠歌播於篇什輔徳相成風化洋溢皇城之外殿宇魁渠有翼有嚴太孫之居金水之濵瑤階玉除梁棟巍巍上淩太虛爲諸王宮翊衛皇圖星羅棊列以臨九衢至若文淵之閣祕書之府纂述乎今儲蓄乎古汗牛充棟莫知其數牙籖迆邐緗帙旁午粲奎壁之上連赫虹霓之夜吐若夫飛閣峩峩實爲承天綉楹霧簇畫拱星聨踞石猊之盤礡竦華表之巋然至若南郊之設特超古制圜丘方丘不岐以二合祀於中父天母地壇分內外二十有四羣祀有典百神有位惟我太祖寔配上帝乃嵗孟春三陽之始吉日斯蠲祀事有備薦以粢盛泛以醴齊豆籩秩秩庭燎防防鼓鐘戒嚴鑾輿至止儼對越以升中祝蕃禧之攸萃至若山川有壇先農有祀馬祖旗纛各以時祭寅畏恪恭罔有弗至若夫稽古建官爲民之牧內外相承各率其屬至若黃門給事靑瑣仙班典內廷之封駁近咫尺之天顏復有文翰之林詞藝之苑處嚴宻之淸禁列英華之妙選優防玉堂之署出入金鑾之殿擅瀛洲之美譽承黼扆之淸問至若鳳池之職尙寶之司掌絲綸於紫誥典符璽於彤闈有宗人以統天潢之有銀臺以通喉舌之機若乃六卿分職位躋臺鼎贊廟堂之謀謨縂藩方之政令至若憲臺之任風紀是司誠耳目之所寄實法度之攸施若夫都府有五軍政是宣奮貅之將士耀霜雪之戈鋋保輿圖於按堵掃絕漠之烽煙至若都邑有庠辟雍有學育才於玆以儲以擢若夫容臺典祀士師明刑錦衣総夫儀衛巡警系於五城鴻臚謹朝謁之禮太僕司監牧之名京畿布列於州郡田野參錯於屯營至若奉神有祠報功有廟梵宇琳宮光輝朗耀倉廩之積如坻如京露積紅腐陳陳相因鎧甲晶熒士卒精鋭靡彊弗摧靡堅弗碎驊驑騏驥騕褭驌驦宛冀之駿渥窪之良充乎內廏磊落騰驤又有福山後峙秀出雲煙實爲主星聖壽萬年層嶂疊擁奇峯相連鼓鐘有樓其髙接天勢若貫珠萬里綿延若乃朝市旣成井邑斯列閭閻輻湊闤闠有截豁九達之通衢羅萬室之如櫛富商巨賈肩摩袂接北通朔漠南極閩越西跨流沙東涉溟渤來百貨之縱橫雜輪蹄之塡咽珠璣爛其煇防羅綺煜其騰沓至若靑樓並峙綺榭相連妖窈窕艶女嬋娟穠妝競倚粉黛爭妍引歌喉之宛轉廻舞袖之蹁躚極酣嬉於暇日窮勝賞於芳年至若太液之池萬嵗之山澄波防灔層岫防岏開闔蔽虧縈帶廻環竦飛樓於晻曖敞貝闕於巖端門臨碧蘚之磴橋跨玉虹之灣晴光出乎軒檻飛翠灑乎闌干瞻廣寒之月殿撫桂樹之團團爾其瑤艸蘢防琪樹羃防長松之蟠古栢之直修篁煙挺老檜云積瑰偉之姿奇異之植蓊然其陰嫣然其色宛蓬瀛之在玆恍塵凡之遂隔至若上林衍沃靈囿逶迆瀦以碧海湛以深池百艸緑縟羣卉芳菲寛閒薄乎禁籞平廣屬乎坤維樂鱗介之防泳縱毛羽之離褷乃有騶虞效祥麒麟表瑞白質黒章麕身牛尾神鹿貢於遐方白象出於南裔倐兔之繼呈忽天馬之沓至復有馬哈福祿厥獸殊形駝雞之異白烏之禎奇姿詭態率舞縱橫首莫紀伯益難名至若地祗恊順天心昭格嘉祥疊臻靈貺蕃錫神木不運而自行祥氛煥發於巨石忽靈蛇之前導現大靑於沙磧瑞光煜乎半空卿云煜兮五色醴泉湧兮瓊漿甘露湑兮玉液靈芝產於碧山景星見於南極禿千兔以難窮殫百喙而莫悉然而歷觀前代迄於往古帝王所都難可畢舉丰鎬之美崤函之固宛洛之奇汾晉之富𨿽或雄據於一時控馭於中土而於今玆帝都之壯麗又豈可以同年而語哉廼嵗庚子告成厥功辛丑正旦方春和融聖皇禦朝萬方防同百辟卿士肅肅雍雍東西南朔罔不率從戴白之叟垂髫之童且欣且抃拜舞呼嵩仰祝聖壽萬福來崇慶此皇都佳气郁防擴基圖於萬世偉壯觀於九重眞帝王悠久之業據山河表裏之雄然而聖天子以六合爲家以四溟爲池以仁義爲幹櫓以禮樂爲藩維不恃險以爲固惟在徳之所施至和塞乎穹壌恩澤洽乎華夷致九有以寧謐躋萬國於雍熈此其所以徳侔乎堯舜道合乎軒羲窮天地亙古今而莫能與齊也臣職禁垣叨防眷顧譾陋是慙防埃莫補覩皇都之鉅麗壯宏規於往古潔頴於長辰陳盛事以爲賦又從而爲之歌曰翼翼皇都萬方之防兮聖徳之宏實同覆載兮聲教所曁一統無外兮又歌曰皇都翼翼民之所止兮惟皇萬壽福祿無已兮聖子神孫寶祚萬世兮

三峯書舎賦【有序】

建陽書林葉添徳景達氏自其大父榮軒父彥齡世以詩書爲業嘗作室以貯古今書版日積月增棟宇充牣凡四方有所購求者皆樂然應之由是縉紳大夫莫不稱譽其賢其室之外有三峯秀出霄漢望之嶻然挺拔千仭嵐光翠黛浮動乎幾席之間甚可愛也因名其室曰三峯書舎蓋景達之意其於羣書不惟鋟梓以廣其傳而將欲俾其子孫耳濡目染無非道徳之懿口誦心維莫匪仁義之說然則書舎亦豈泛然而作也哉閒來徴言於予予於景達素相知不可以辭乃爲賦其事以彰厥美云其詞曰

繄建陽之爲邑實南紀之奧區仰紫陽之遺澤沐道徳之膏腴俗嫓美乎鄒魯家諷誦乎詩書況山川之形勢欝磅礡而扶輿矗三峯其突兀偉奕奕兮華居匪燕息之是安乃版籍之攸儲嗚呼堯舜道逺素王有作刪詩定書考禮正樂贊易理之微嚴春秋之筆削柰薄蝕於戰國再焚絕於秦虐幸小復於漢代徒騁騖乎穿鑿尙有賴於宋儒卒光明而表襮維紫陽之挺生實闡揚夫正學遡淵源於洙泗踵軌轍於濂洛防詞奧義資之以發揮六經羣籍因之以充拓此三峯書捨之所由創而千載斯文之是托也若乃其森若筍植髙若淩空孤撐兮嶪岌並峙兮巃嵸根盤盤其數里翠冉冉其千重靑連武夷之秀勢壓雲谷之雄中有傑構重檐翚飛廓乎宏敞翼乎蔽虧堊素是尙藻繪弗施圖史序列庋閣逶迆如櫛之比如鱗之差名曰書林爲世所資異孔壁之防爛匪汲冢之怪奇上該乎皇王之紀下偹夫技藝之詞莫不俱收而並蓄旁積而靡遺實人間圖書之府宜海內購求者之交馳也嗚呼噫嘻世人金玉之丰寧若子圖書之蓄子家圖書之富寧若身誦習之篤究往聖之遺言籍先賢之賸馥日涵詠以優防潛心而佩服匪在躬之致勤課孫曽以私淑殆見鄧林之產終需梁棟之材渥窪之駿髙奮云衢之躅聲價昭乎前聞輝光播乎鄕族益勉焉以自彊諒子心之攸屬也

淸白軒賦【有序】

金華祝君存禮洪武中由太學生擢秋官主事歷河南湖廣兩道按察僉事今爲閩郡憲副自筮仕以來敭歷中外幾四十年矣恆念家居逰學時其先君子嘗訓之曰汝異日居官以淸白自勵庶彰令名不然非所以爲學矣由是服膺訓言因以淸白名其軒其後入仕果能振揚風紀綽著聲稱不負所學且克承其先人之志惟昔予之先太尉有曰使後世稱爲淸白吏子孫以此遺之不亦厚乎故歷數世皆以徳位顯至於今幸守先訓賴以不墜夫存心以淸白者惟君子爲能然非先太尉則亦不能爲是言也今觀祝君先大夫之貽訓若此豈非深有契於太尉公之所存者乎予旣嘉君之志而君復求予言以發其義遂爲之賦曰

繄君子之植立兮貴制行之彌堅懷淸白以自勵兮斯素履之澹然靈防湛以澄澈兮令聞蔚其昭宣旣流芳於往哲兮宜承式於後賢粵金華之名邦兮欝山川其秀麗鐘靈實於其人兮率明揚於盛世眷祝氏之多賢兮偉夫君其特異佩先人之遺訓兮持淸白而弗替力問學以好修兮齒俊乂於上庠羌發軔於秋官兮振憲府之風霜歷河洛湖湘之顯官兮佐閩海八郡之宏綱踐履確以純固兮聲價煜其輝光諒所存之介特兮中瑩澈而虛明皎乎若昆玉之防兮烱乎若淵水之澄塵氛之不能昧其質兮妍媸之莫或逃其形寔夫君之爲徳兮迥超邁乎羣英謇予懷夫先烈兮仰遺躅之未逺紹卿相於累葉兮綿千祀而逾顯嗟予生之已後兮承餘慶而黽勉念惟日之孜孜兮竭防躬之蹇蹇恐盛美之弗繼兮嘆流光之荏苒詎於予之獨爾兮諒君子以皆然緬夫君而信美兮期同服於訓言隨雲龍以上下兮防鸞鷺以周旋俾修名之有立兮庶忠孝之兩全髙軒廓其宏敞兮華扁欝乎穹窿懼誓言之難固兮致箴警於始終聊攄詞於翰簡兮庶流譽之無窮

筠軒賦

三山有篤行君子陳君仲昌性嗜竹扁其退息之所曰筠軒其子監察禦史叔剛與史館纂修事乃持捲請予題予作筠軒賦以畀之庶表予同好之意焉賦曰披往牒以覽想幽致於淇園慨竹林之勝迹悵予情之弗諼寄一賞而莫遂日轇轕於囂煩撫遺詩而載誦益惓惓夫道學自修之言旣而螭陛朝回雍容公署思理未遑凝神息慮有客衣繡衣冠章甫披畫圖持尺素再拜向予周旋合度受而閱之蓋其嚴君所謂筠軒縉紳之所歌詠而以求予爲之賦予曰噫嘻自來薊北久與此君之不相覿矣方稽古而追思淇澳之風況展圖而感夫故鄕之植耶爰濡毫以紓思試與子而敷繹粵有勝地閩山之陽岱嶺峩峩瀨江湯湯麵奇據幽天設地蔵其中則修竹萬竿紛敷欝蒼環繞垣砌蔽繄軒廊質嬋娟以閒淑性竦直而堅剛資生成於雨露傲勁節於冰霜宜君子之所愛匪羣植之可方爾其宻葉含翠輕筠凝緑森如羽蓋煜若膏沐陰翳翳其滿林根綿綿其連谷漏明月兮篩金結香雲兮團玉若乃涼雨乍歇旭景弄晴天風防度戛然有聲如雲韶之疊奏若鸞鳳之和鳴可以滌塵氛而淸俗慮可以恱心耳而怡性情此王猷所謂一日之不可無而蔣詡三徑之所由成也然論其爲徳則亭亭翼翼中虛外直獨淩厲於嵗寒並後凋於松栢論其爲質則欝欝靑靑凝煙遏云苞錦籜以絢爛滋緑綺而紛紜是蓋所謂筠乃竹之文煜乎其璘者也今子之嚴君以筠名軒豈非因其質以取其徳重其植而美其文耶記禮者謂君子之有禮如竹之有筠子之嚴君豈非欲因物以諭道而惟禮之是親耶子之兄弟森如立竹克承親志通籍金門異日所就詎不爲南閩之光而永是軒之聞耶客曰唯唯先生有以命我矣言佩服勉焉思勵予亦翛然自適充然心醉恍不知其置身淇園之濵而寄足瀬江之涘也

頌

平安南頌【有序】

皇天眷命於大明開千萬世太平之鴻業太祖髙皇帝龍飛淮甸順天應人掃淸六合凡際天薄海大小蠻夷之國罔不臣服嵗時貢獻雜遝後先無有少懈自歷代以來土地之廣幅員之長未有若今日之盛者也我皇上旣嗣大統奉若天道率由舊章臣民守職夙夜惟寅而海外諸蕃曁諸僻逺之邦素未入中國者亦莫不梯山航海稽顙扶服奉表獻方物以得瞻覲天朝爲喜幸是蓋逺人向慕之誠寔由皇上懷柔之有其道也邇者安南賊人黎季犛及子蒼濟惡不才滅絕倫理欺天罔聖久蓄祻心肆虎狼吞噬之暴興狐防狡黠之謀賊弒其主侵我邊境以逞凶刼奪占城要取其貢賦僣稱大號毒痡其生民姦宄日滋頑益甚朝臣屢請加兵致討皇上尙念無知遣使諭以禍福俾其自新而賊怙終弗悛復上表欺誑請迎陳氏孫嘗避禍來京者歸立之皇上信之不疑遣使送還本國而賊乃伏兵於途要而殺之事聞皇上召廷臣諭之曰今四方寧靖無事干戈惟玆安南小醜以蕞爾之地恃其險逺敢逞防逆其可置之度外乎羣臣咸進言曰悖逆不道國有常憲此而不誅何以警眾於是不得已告於神明命徵夷將軍率偏師往討其罪師行皇上乃載謀載惟躬詣龍江禡纛而遣之授以神謀睿算仍戒其毋妄殺無辜毋毀人墳墓廬室毋剽掠子女財帛曽未數月師駐鄰疆不疾不徐紀律嚴明甲冑精飭旌旗炫燿鉦鼓有節諸將士感恩慕義人懷敵愾之心奮迅鼔勇徑由坡壘破雞翎飛渡富良江直搗東都遂平西都而賊黨卽時殄滅所過秋毫不犯市肆不易百姓引領望風來歸者日以萬計將臣乃敷宣恩意拯其焚溺釋其脇從徧求陳氏子孫立之已無遺類國中官吏耆老咸詣軍門請復古郡縣以中國設官兼治庶幾咸沐聖朝淸化以脫遐荒蠻服之陋俗以永永福其子孫於無窮也捷音入奏皇上一從所請以其地爲郡縣設官兼理詔爲陳氏立祠設官典祀悉除苛虐用其才良而廩其無告者中外聞之莫不歡欣鼓舞以爲皇上恢基業之功光昭於祖宗而安輯黎庶之恩徧及於天下也臣榮備員禁掖欣覩盛事謹拜手稽首而獻頌曰

於皇太祖統一萬邦普天率土來廷來王嵗時貢獻厥篚相望如彼葵藿傾心太陽赫赫業業端拱而治嘉祥屢臻靈物畢至文武將相視同一軆龍興雲從風行艸靡南平江漢北定朔方中原晏然以耕以桑閩浙蜀越悉歸版章定鼎金陵旣盛而昌我皇繼統一遵成憲敬天勤民登庸俊彥信賞必罰癉惡彰善皥皥熈熈恭已南面萬里邈逺如覿目前幽側荒僻無不燭焉聰明神聖廣運如天無防不被無欝不宣蠢玆南夷肆逞悖逆詭詐萬狀罔知紀極在廷臣庶請加誅殛以振皇威以靖逺域皇帝曰吁藐焉狂獠敢肆防頑自致天討乃命大將以遏防暴以整我師以控蠻島鎧仗煌煌旗旐央央鉦鼓喧鍧師律而臧涉彼鉅海鯨波不揚平躋險阻虎豹遁蔵嗟爾蠻夷蕞爾土壌蜂蟻之眾狐貉之黨潛形穴巢孰使狂罔天戈一麾魄禠膽喪帝戒將臣神武不殺殱厥渠魁下人可活我師我旅毋饑毋渇緜緜翼翼其何能遏帝戒將臣奮揚威武相其原隰深入其阻旄倪毋辜載用輯撫𨿽云遐荒我疆我土將臣所至悉諭聖恩振揚威武雷擊電奔逆豎潛伏殱拔厥根以解倒懸以雪陳寃帝謂將臣爾訪陳氏厥伊何求立續嗣咨詢陪臣曰無餘裔國人衋傷欷歔怨詈帝曰吁哉惟彼南人𨿽在蠻貊同乎大鈞棄而弗理禍亂彌臻滌瑕蕩穢綱紀維新邦之耆老咸詣轅門請置郡邑維屏維藩教以忠孝俾知彛倫耕食鑿飲同我夏人邦人有言荷戈執防昬迷弗恭妖狐所惑今見王師如拯焚溺輸誠歸向剗磢洗滌邦人有言聚嘯跳踉猘犬所制莫知其方今覿義旗正正堂堂引拔崖石置之康莊扶攜涕泣指誓天日銷兵歸田裂幟入室袪其很暴以效質實世世臣妾永保寧謐將臣撫循以寛以勤徵夫鼓舞行旅歡欣歸牛休馬喜動風雲萬姓咸曰吾皇至仁捷書入奏大賚勲庸功逾銅柱勒碑崇崇凡在戎行咸預顯融莫不稽首惟皇之功惟皇之功克紹太祖惟皇之基超軼前古惟皇之徳上侔堯禹於萬斯年作民父母

河淸頌【有序】

臣比者伏覩髙平王平陽王奏蒲之河津縣黃河水淸繼而二王奉表賀未防秦王復來奏亦繼奉表賀億兆臣民莫不忻忭臣聞天降嘉應黃河水淸今皇上禦極統治萬方拯生民於墊溺致諸國之來廷海宇淸寧庶類咸若而河水澄澈𨿽甘露醴泉景星慶雲不是過也況夫野蠶吐絲嘉禾呈穗騶虞獻祥神表孝休禎疊臻是皆皇上仁孝誠敬有以上格於天心故天昭貺之如此者也今黃河水淸延數百里此又莫大之瑞曠世之所罕逢昔漢獲白麟赤鴈芝房寶鼎之類固以著爲樂歌薦之郊廟若玆嘉祥其可無述作乎謹拜手稽首而獻頌曰瞻彼河流浩浩湯湯來自西極源於天潢奔駛蕩潏厥勢混茫道雍經冀歷兗逾梁逶迆中原晝夜弗止逝者如是瞬息千里黃流一淸粵嵗三千適應其期夫豈偶然聖神禦極徳合羲軒川嶽效靈諸福駢臻騶虞獻祥神龜表孝復覩河淸實符至道以應太平以彰治效萬姓胥慶歡呼舞蹈帝徳如天績紹平成湛然止水昭玆淸明蒲陽之堧河津之邑居民競觀奔走原隰昔猶罕聞今喜親覿欣忭蹈舞樂沾聖澤龍門巍峩河流分中千古萬古神禹之功猗歟吾皇徳洽恩隆拯民墊溺曰禹實同天眷聖皇福覃華夏瑞恊前聞龜書龍馬於萬斯年慶延宗社防臣獻頌以配風雅

禦編爲善陰隲書頌【有序】

洪惟皇上以天錫勇智之資鋭意於古昔聖帝明王之治夙夜孜孜以振起斯文爲已任以惇徳勸善爲天下先卽位之初首詔設科幸國學修大典崇奨儒術興行禮義由是詩書弦歌之化衣被六合無有逺邇翕然大同人莫不曰天下已治風俗已淳惟皇上謙沖之心尙以爲未足乃以聖人之道具載六經燔滅於秦穿鑿於漢晦盲否塞千五百年逮至宋之諸儒𨿽已發明表章之然其奧義防防尙或有遺不無詳此略彼之患於是特發宸衷命儒臣類而纂之授以成法備載聖賢之言搜輯諸儒之說由是六經四書之防聖人之道粲然而復明書成名曰性理大全遂命刻梓賜之羣臣頒於天下使學者一覽莫不豁然貫通咸有以造乎閫奧以爲聖賢教人之言𨿽無不備若曰積善之家必有餘慶積不善之家必有餘殃又曰作善降之百祥作不善降之百殃又曰徳惟一動罔不吉徳二三動罔不防又曰惟天陰隲下民其善惡之理警戒之意不一而足而凡古人爲善獲報者亦皆載之簡冊歷歷可指然而簡籍浩穣難以披閱垂拱之暇乃取古人有陰隲而享其福慶顯有明效者彚次世代系其姓氏著其事迹仍各爲論斷以附其後且爲詩以列之凡一十卷名曰爲善陰隲頒示四方家傳人誦俾舉目之際莫非爲善之事遊心之頃莫非種徳之機於是罔不躍然興起樂於爲善而思有以享其報也皇上之所以陰隲於斯世斯民而納之於泰和仁壽之域者又何其至哉四海之民生乎今之世者實爲幸矣臣榮叨逢盛世列職詞林進得依日月之光退得盡文翰之職屢承聖訓諄切懇至恩眷之隆榮幸已極今旣喜覩聖道之復明樂斯民之盡善安得不鋪張盛事以昭示於無窮乎謹拜手稽首而獻頌曰

惟我聖皇纉承大統夷夏同春南面垂拱乃敷文教乃幸辟雍曁於遐邇弦聲沨沨乃召儒生乃修大典殘者以完防者以顯載惟聖道具乎六經秦焚漢蝕謬說肆興千數百年是非蠭起有宋諸儒克究厥防防繹系緒研窮窔奧搜精獵防以明斯道其言浩浩萬里散殊學者望洋莫測其樞乃劘羣編乃集眾論類聚倫分式昭大訓嘉惠萬世頒布四方性罔或昧理無弗彰復念斯民未悉歸善陰隲罔修懿徳弗踐古有善人天道昭然旣顯其躬福澤綿綿其人𨿽亡善行猶在史傳百家孰不備載乃輯乃編俾防於一從古迄今靡有遺失民旣獲此一覽粲然作善之應降福自天惡徳弗滋善念斯著如彼善人戶曉家諭四海之內皥皥熈熈戴白垂髫惟善之爲惟皇之徳與天同大宵旰孜孜動罔或懈惟皇之仁與物皆春涵和發育惠無弗均愽施濟眾堯舜猶難惟皇神聖恩周八寰皇弗自聖虛已謙沖澤深斯溥徳大乃容臣作頌歌載拜稽首聖壽萬年天長地久

表

陞授謝表

欽蒙聖恩加授臣榮等太子少傅等官不勝感戴之至謹奉表稱謝者臣等誠懽誠忭稽首頓首上言伏以奉天撫運仰景命之維新論道經邦置名賢於重任不圖三少之命猥及一介之愚恩徳自天悚慚無地恭惟皇帝陛下剛健中正文武聖神覆載無私同乾坤之大徳逺近畢照如日月之至明自臨寶位以來仰荷徳音之霈華夏蠻貊咸歸熈熈暤暤之仁動植飛潛均沐蕩蕩平平之化二儀之內萬象皆春臣某等朴之材朽鈍之質學深慙於博古用不足以適時昔先帝之禦朝叨居詞苑事陛下於儲位咸列宮臣𨿽爲輔導之官靡有防埃之報虛縻廩祿久積嵗年撫躬自切於忸怩感徳更深於銘刻幸際六龍禦天之日光屬萬邦惟臣之時仁聖之心不忍棄遺於舊物恩寵所及特防超越於眾人顧寅亮天地之資保傅承華之寄究觀往古所用惟賢揣分非宜實慙負乘控辭不獲徒重戰兢惟當竭愚力於駑駘效忠誠於葵藿堅如金石誓同報國之心敬效華嵩仰祝齊天之壽

駕幸文淵閣謝表

臣楊榮等玆者欽防聖駕臨幸文淵閣周視臣等寓直之所特頒恩命增益室宇兼賜飲饌器用周悉備至聖恩廣大感戴惟深謹上表稱謝者臣等誠懽誠忭稽首頓首上言伏以日月光華當大聖龍興之運車書混一正文明天啟之時鑾禦幸臨儒紳遭遇恭惟皇帝陛下聖神天錫剛健日新典章法度之修功成理定華夏蠻貊之率俾近恱逺來萬幾餘閒怡神稽古六龍捧禦寵顧延英上深軫於天心頫垂矜於寒士廣其室宇遂涼燠之攸宜給以饔飱兼什器之咸備凡百所用靡一弗周同乾坤覆載之恩逾父母生成之賜是皆皇上聖仁廣大明睿照臨溥徳澤於萬方施由侍從昭禮文於千載髙出古今所以致海宇之雍熈所以隆皇圖於永久臣等深慙末學幸際明時被沐恩榮匪名言之可罄策勵駑鈍豈報效之敢忘端秉寅誠恭陳申謝龍翔鳳翥瞻五采於中天春育海涵祝萬年之聖壽

文敏集卷八

欽定四庫全書

文敏集卷九

明楊榮撰記

進士題名記

洪惟太祖髙皇帝受天明命混一海宇誕敷文教以興至治建學設科以造就多士三嵗一登其賢能而擢用之迄今十有餘科賢俊譽髦之士乘時彚進布列中外建功立業黼黻治化皇上繼承大統率由舊章尢惓惓焉以興學育材爲務故得人之盛有逾於昔乃永樂十三年當防試之期時皇上駐驆北京天下之士來萃者凡數千人禮部旣合試之擇其中選者以進三月朔旦上禦奉天殿親降制防咨以古先帝王之治道聖情謙沖玉音渙發在廷大小百執事之臣莫不殫力恊心踴躍承事先是春雨方降浹日未霽及廷試之旦云捲舒將雨復止祥飊防來天宇廓淸霽景融和於是諸士子皆得雍容發舒各攄所蘊以對揚聖訓上答宸衷以自慶夫千載一時之遇而天意於此所以恊相文明之運有非偶然者旣賜陳循以下三百五十一人及第出身有差臚傳之日都城人士抃舞稱嘆以爲北京之盛美有以過越前代也旣而禮部請循舊制立石題名於太學上以命臣榮爲記臣惟賢才致治之本也唐虞野無遺賢書紀其盛成周濟濟多士詩詠其美漢唐宋科目得人史著其實其來也久矣欽惟皇上崇奨儒術作興士類而諸士子遭逢聖明乘風雲之防仰日月之光以得展其所學勒名貞石傳於無窮可謂榮且幸矣𨿽然後之人將於是觀焉可不愼哉惟其立身行事必光明俊偉上有以禆益國家下有以惠利生民斯可以無忝於科目有傳於來世其又可不思所以自勵哉臣榮承乏詞林祗承上命謹述國家所以求賢圖治崇重科目之意與夫諸士子遭遇之盛者如此且以傳之無窮焉

進士題名記

永樂十六年三月朔上在北京廷試天下貢士擢李騏等爲進士禮部尙書臣震請立石題名於國子監於是上命臣榮記其實臣榮謹受命拜手稽首言曰國家膺文明之運撫太平之歷興學育材化成天下取士之制𨿽非一途恆以進士爲重士子通經學古以圖進取而與名者世率以爲榮夫當大比之秋京郡合國子監及畿甸之士天下布政司合所郡邑之士三試之拔其尢者貢於禮部蓋什之一明年春禮部以其所貢士又合而三試之拔其尢者進之大廷蓋二十之一其選至精也廷試之日天子禦正朝賜淸問翌旦復禦正朝親覽而次第之臚傳之旦文武羣臣朝服稱賀宴賜恩數一循常典寵光衣被蓋渥如也與其列者誠可謂榮矣玆又立石題名以垂永久後之人將歷指其名曰某也賢某也才足爲國家千萬載之光則榮孰大焉或趣向有異徳業無聞則亦不能免於公論矣已之善否人之勸戒胥此焉徴於乎可不敬愼之哉題名者凡二百五十人第一甲第一名卽李騏也騏初名馬上特攺今名云

進士題名記

永樂辛丑寔皇上正大統之二十年先是上巡狩北京營建都邑至是告成春正月元日乃禦奉天殿受朝萬國來同景命維新而是嵗適當防試貢士之期領鄕薦而萃京師者三千人禮部拔其尢者二百二人三月望日上臨軒防試越二日以曽鶴齡爲第一劉矩次之裴綸又次之賜進士及第余賜進士出身有差掲黃榜於長安門外公卿大夫曁士庶人咸謂都邑肇建而人才彚進如此夫豈偶然哉莫不懽忻鼓舞以爲目覩盛事誠曠世之嘉遇也有司復請題名於國子監上命臣榮爲記臣惟昔周之武王遷都於鎬講學行禮以宣教化以作新人才而其子孫傳緒至於永久蓋啟之者有其道也方今都邑告成之日聖天子諮詢治道登進賢良以隆文明之運迓千萬載之太平斯世斯人亦何幸歟諸君子遭際明時題名於太學太學賢闗天下公論所自有其名宜有其實以副之詩曰古之人無斁譽髦斯士皇上之盛徳也又曰濟濟多士文王以寧是尙有望於諸君子其勉之哉臣榮謹記

禦賜圖書記

宣徳二年二月戊寅上禦文華後殿召臣榮諭之曰古者君臣莫不同心同徳以成天下之務君有失則爲臣者匡正之臣有過則爲君者訓戒之庶幾更相警飭兩無猜嫌信所謂明良相逢千載一遇者也卿嘗祗事我皇祖太宗文皇帝皇考仁宗昭皇帝二十餘年竭誠效忠始終一致及今侍朕左右益加敬愼知無不言言無不當深用嘉恱玆特賜卿鍍金銀刻圗書五顆曰方直剛正曰忠孝流芳者以表卿之忠實也曰關西後裔建安楊榮曰楊氏勉仁者以著卿族系之所自出並表其名與字也卿尙體朕至意永永無斁臣榮竊惟人臣之義惟忠與誠乃能贊輔國家光膺寵命以享爵祿於悠久茍阿徇以取容迎合以求恱不顧事體之重輕不念民情之休戚縱己之所欲言任己之所欲爲則將無所不至矣其可乎哉臣榮自揣菲才夙夜祗愼惟恐有負委托之重爲愧耳至於非分之恩曷敢希兾追惟初仕以至於今歷事三聖日得侍近淸光屢沐天地大恩眷待之隆錫賚之厚非一言可述今復防恩賜以範銀圖書奨諭之重制作之精誠古今罕有臣榮敢不敬承佩服傳之子孫永爲家寶哉故敢具述於左方以見皇上眷待恩禮之隆他日或可以備采錄云

建寧府學記

國朝混一天下大興文教內建國子監外置郡縣學以教育天下之英才其制甚備薄海內外翕然向風學校之盛振古未有也士生斯時得以漸摩詩書仁義之澤而周旋揖譲乎弦歌俎豆之間何其幸歟建之學舊在郡治西南洪武辛巳夏燬於火永樂癸未冬有司上其事詔命擇勝地而新之於時郡守宣城芮麟教授姑蘇張信銳意斯事遂卜吉於郡東黃華之岡髙明廣衍於學爲宜而帥閫廨舎軍士室廬實據其半於是都指揮師祐徐信撤其居室以地來歸乃庀材鳩工合屬邑之民以涖事凡藩憲兵衛官僚與夫使命之臣躬臨奨勵而建之人士亦皆捐貲樂助以相其成未幾郡守劉敬繼至命檢校李新專董其役經始於乙酉春二月訖工於丙戌冬十二月其東建大成殿翼以兩廡衛以防門而櫺星神廚庫室前後布列其西建明倫堂堂之左右則有志道據徳依仁防藝四齋齋之兩旁則有生徒止舎尊經有閣防饌有堂文昌有祠師儒有室至於泮池庠門庖廩靡不完具而門之內外又有金聲玉振之坊繚以周垣深邃嚴宻黝堊丹碧光彩煥然信乎東南之偉觀而他郡莫及也今年春郡守劉公來京師請紀事刻石垂示於後嗟夫學校王政之本風俗教化之所關自昔帝王之治莫先乎此聖天子卽位以來親幸太學禦筵講經訓飭諸生藹然唐虞三代之風由是教化旁達賢才輩出鬱鬱乎聲名文物之盛豈非教養之功有以致之歟吾建爲晦庵西山二先生過化之邦其流風餘韻宛然猶存士君子景仰其間而又遭逢聖明之治樂夫學之有成得以優防涵養於玆將見髙明特達乘時彚興效用當世以顯其功業流芳於無窮誠有以爲邦家之光不徒爲斯學之榮而已也

固安隄記

天下之難治者莫逾水而治水之先者尢莫逾京師故大禹之迹首在兾州豈非以水之利害所系者大而帝畿之內宜愼其防以爲宏逺之圖也歟盧溝之河發源太原之天池伏流至朔州馬邑從雷山之陽發爲渾泉而爲桑幹河鴈門應州雲中山西諸水皆防焉愈逺益大過懷來行兩山間拘束齟齬而不得肆至京城西四十里石經山之東地勢平而土脈防衝激震蕩遷徙弗常後魏都督河北道諸軍事建成侯劉靖及子平鄕侯築戾陵堰以防之水患以息後人思其功謂之劉師堰歷世旣久水勢漸更下流十五里距盧溝不逺有曰狼窩口時復衝決漫流而東浸沒田廬民弗安業聖朝建北京視河爲襟帶永樂間屢嘗修築輒復頽圯今聖天子嗣位命工部侍郎李庸內官監少監姜山義往任厥事復命太監阮公安少保工部尙書吳公中總其事且勑其務存堅久勿爲茍且庶幾暫勞永逸羣公效命材謀具濟經始於正綂元年冬畢工於二年夏凡用工匠二萬餘月給糧餉以萬計累石重甃培埴加厚崇二丈三尺廣如之延袤百六十五丈視昔益堅旣告成賜名固安隄命置守防者二十家建神祠於上有司以時修祀禮凡督事者悉賜鈔幣以勞之其視築戾陵堰役費加倍而堅實亦過之仰惟聖明至徳蟠際穹壌而於京畿益圖鞏固以寧濟斯民於千萬年諸公亦能同寅恊恭用成厥功蓋可久可固而利益於世者不小皆所當書於是敍其始末俾勒諸石庶後之人有考焉

應天府重建儒學記

國家崇儒重道建學育材懋圖化理爰自京畿至於天下郡邑莫不有學設師儒以訓之丰廩餼以養之嘉惠斯文列聖一心人材之盛風俗之美卓冠前古士生斯世而防遇若此何其幸哉南京應天府爲天下列郡之首學宮在郡治之東南蓋宋景祐中所建歷元再燬於火大徳癸夘總管陳元凱復之我太祖髙皇帝定鼎金陵卽以是學爲太學洪武辛酉始創國子監於雞鳴山之陽而攺是學爲應天府學以江寧上元二學之生徒焉永樂戊子復燬於火所存者惟東廡及防門欞星門東序三齋而已學官因循迨今二十餘年未有能復之者宣徳已酉南京守臣防成伯李公旣視政卽有事於學於是閱其舊址乃慨然曰是風化所自出而摧不復曷以稱皇上教育之盛心哉遂率府寮部屬各捐已帑僦工輸材而府尹史怡等咸捐俸貲用相其役以是年七月初吉經始越五月而明倫堂成明年而大成殿立齋廡門廊次第畢舉凡諸故構之陳朽者皆葺而新之煥然宏麗有加於前於是僉言立石以紀其事治中三山髙應以書請予記之予惟李公荷國家付托之重仰承徳意作新學校倡起斯文固爲政之所宜先其用意之勤經營之篤紀述以勸後人亦宜也夫自古帝王之建學莫不以明人倫爲化理之本人倫之大莫先乎忠孝學者之學亦莫切於斯二者自家及國以至於平天下莫不由是而推之馴致其極天地以之而貞觀日月以之而貞明五气以之而順布萬物以之而化成者何莫不本乎此茍不務此而徒學於文辭以爲進取之具是果何補於化理者哉予固知李公風勵之機而望於後來者如此故推本而書之俾鑱之石以示夫學者其母以吾言爲迂尙相與勉於成也

重建縉雲縣儒學記

學校之設所以化民成俗而爲治天下之本其所系甚重矣唐虞三代之世治隆俗美莫不由是也我太祖髙皇帝龍興之初首詔天下郡縣皆立廟學而於京師建國子監選擇俊秀甄拔師儒以教之聖謨明訓蓋宏逺矣繼以太宗文皇帝仁宗昭皇帝孜孜求治而於學校之政尢加意焉今皇上繼體守文茂圖化理欲使治效超於唐虞三代之盛爲臣子者敷宣徳意其可不以學校爲重乎宣徳庚戌縉雲重修縣學成教諭松溪楊銘馳書京師請予爲記曰邑有舊學在史隠山下國初知縣劉澤民因唐人故址而新之歷嵗滋久日就傾圮典學校者欲攺爲之而力不逮修補破壞茍且嵗月而陋滋甚宣徳之初三山陳京來知縣事旣至視學舎慨然曰玆非爲政所當先者乎京在是其敢不勉圖新之然以視事之始教令未敷未可以勤民及再期而民化乃謀於寮屬各捐俸貲以倡之而邑人之好事者皆樂從掄材伐石蠲吉興工化腐橈以堅良易傾陊以方正禮殿儀門講堂齋廡次第修舉丹碧黝堊煥然一新經始於庚戌之秋七月落成於是冬之十月計其用工𨿽不久而宏規永圖超前數倍不爲之記則無以示後來敢以爲請予與京銘皆閩人而京又爲令之有聲者顧其所爲實治天下之本系焉義不可辭乃謂之曰朝廷所以重學校者蓋以明人倫美風化育賢材以興文明之治也有司奉行而修舉焉豈直備文具爲觀美也哉亦因是而已矣然而人倫之所以明風化之所由美賢材之所由成非獨居之使然也必司政教者明道徳於其身有以倡率之耳京以文學登進士其於聖賢之教究之有素玆爲百里之政拳拳以興學爲心而典教事者又得銘焉是不徒以其治民者治民而又能以其教民者教民吾知縉雲之理效必有加乎昔矣是可書也乃爲之記

淸樂軒記

駙馬都尉沐公乃開國輔運推誠宣力武臣榮祿大夫柱國西平侯贈黔寧王之仲子今太傅黔國公之貴介弟也爲國勲戚而能忘乎貴富之勢日接賢士大夫敞一軒以防處列琴書尊俎其中外則環樹佳花美防之屬無埃喧囂之雜有夷曠靜嘉之趣從防者因名其軒曰淸樂或謂樂者人情之至願而公卿大夫士所得有不同者何以所處之地異也一介之士處衡茅之陋甘蔬食之泊味道徳而佩仁義饑寒不以爲累而其心休休焉以自得者眾人之所難也公卿大夫生以世閥寵以珪組而不溺於膏粱綺紈之習驕汰侈靡之歸其所爲與所得較之一介之士曽不少異者𨿽君子亦難矣故世之有得於彼者終遺於此玆乃於公而具見之此軒之所以名因以表公之一身有以致眾樂之備而玆軒之勝又有以見乎爲趣之淸也又謂公之盛名足以榮於身而徳益謙長才足以超於眾而志益崇顧乃得雍容自逸以享其樂何哉蓋國朝之制所以優禮於貴戚者然耳然公𨿽被優禮之隆昔在永樂中詔營繕太嶽太和山宮觀已嘗命公督其役績用有成旣而屢受命掌行後軍都督府事施設有序上以公爲才下以公爲惠而時論重焉玆遇聖明在上海宇晏安用是得遂享乎此所謂後天下之樂而樂者歟客有道名軒之意與玆軒之美於予者予方歆羨而致慕焉公乃屢走書金臺求軒之記意尢懇懇不獲辭也遂次第所聞者如此云

重建孟瀆河閘記

君子之立政有可以益國而利乎民者知無不爲爲之有方𨿽疲民力而民忘其勞耗其財而民不自卹茍或役民於非所當務則謗怨隨之其能畱聲當時爲利後世者幾希孔子曰擇可勞而勞之又誰怨孟子曰以佚道使民𨿽勞不怨其信然矣乎工部侍郎廬陵周君忱奉命巡撫蘇常諸郡常之武進故有孟瀆河閘以通東南漕運及商販之舟且漑傍近田數千頃嵗久閘壞公私病焉常守莫君愚圖攺作之以役費繁重弗敢專謀於周君議以克合遂發往嵗節省稅賦浮費以市財僦工礱石姑蘇洞庭山而舟致之郡民皆懽忻趍事作於舊址之南丈餘其下先錯列巨貫以長松而後寘石焉東西石甃縱以丈計爲十有六崇以丈計爲二百五中廣視縱當八之一南北爲鴈翅狀以殺水勢中夾木石鑿以納懸板而上下之經始於宣徳八年九月而畢工於是年之冬用徒匠以日計二萬三千七百六十木以株計八千九百石以丈計三千五百灰以斤計二十二萬磚以片計十有二萬始終董其役者知縣朱恕效勞爲多者耆民惲昶閘成而獲利如故莫君以爲茍無記述則後世莫知所自遂因通判張齡來京請記於余余按圖志兩浙運河貫郡城西行三十里歷奔牛呂城二埧以達京口舟行旣艱而河小不足以通巨艦唐元和中刺史孟簡始令開北河自奔牛北行七十里至河莊鎭入揚子江舟無巨細皆得徑達於江而免過埧之勞第其水上引運河源逺不能常續下仰江潮去來不能常存簡於是置閘河莊爲之節制使人以時啟閉而其利益博其惠之在人可謂深且久矣人以其姓名河謂之孟瀆又謂之孟子故閘亦以孟瀆爲稱閘廢民失其利今得周莫二君子恊謀而更置之二君子之惠足以繼簡而流於無窮是可尙也故系以詩曰

孟瀆伊始唐元和中始之者誰刺史孟公公時爲政佚道是崇鑿河築閘厥功旣隆泛泛者舟往來具通毎毎者田嵗恆獲丰歷數百年湮塞嚙衝旣阻於舟亦病乎農猗歟周君思成其終莫守贊之詢謀僉同相地之宜惟善之從乃市良材乃鳩眾工匪取於民匪私於躬錯累石旣堅旣礲傍峭而固中虛以容舟無阻艱農無嵗防人用懽謠二君之功功成惠施旣博且洪勒辭於石用昭無窮

浙江嚴州府重修儒學記

學校教化之本王政之先自古有天下國家者莫不致謹於此洪惟我朝天啟文明之運太祖髙皇帝定鼎之初首建國學於是四方府州縣皆設庠序以教育天下之英俊以至於今聖聖相承五六十年之間髦士彚進而治道大興猗歟盛哉浙之嚴州郡學舊在城東南隅宋雍熈二年遷郡城之西北方其時諌議田公文正範公淸獻趙公相繼來爲郡於是廟學之制教養之具煥然大備然自雍熈至大觀自大觀至紹興百五十年之間凡三攺作矣厥後知州事錢可則立石志之元季兵燹燔蕩靡遺國朝洪武庚戌詔設學校廼卽城西舊址以建嵗甲寅郡守趙士敏議徙城內今在郡治西南三十步中爲大成殿殿之東西爲兩廡南有防門門之外爲泮池池之上爲石梁東西立二祠池之南爲欞星門殿之北爲明倫堂辟四齋於堂之南左右堂之北爲防饌堂東廡之東則有神廚神庫等房西廡之西則有射圃講肄之所倉廩庖湢靡不整備規模宏敞視舊有加焉邇嵗廟貌傾圯梁棟朽腐繼遭洪水漂蕩渰浸不堪矚目嵗丁酉教授孫子敏首捐已俸以倡率之前太守李興同知曽所敬通判範耘吳顯推官申文才守禦千戶劉福遂安知縣胡子澄曁各庠師儒六邑士人皆出財以助之繼而郡太守建安葉公溥下車之初惓惓然以興學爲念復捐貲鳩力恊成厥美以是年夏四月經始至冬十二月訖工旣成分教郡學謝坤舒宗辰具書其本末因葉公與予同郡來請記予惟正風俗厚人倫惇教化育賢才皆本於學校學校之設誠爲政之急務茍非有賢守令誘掖奨勸黽勉維持以振起之則徒有其名而無其實曷足以致此哉嚴陵爲浙名郡學校之政初未嘗或弛故其士習之美賢才之盛至於今而弗替𨿽廟學完圯不常此固物理而又得太守如葉公與前守貳寮屬曁師儒賢俊富家巨室相與綱維樂爲之助俾僕者起者新漫者飭堂筵嚴整俎豆靜嘉不惟聖賢之靈洋洋如在而凡爲師生者亦得以雍容揖譲乎其間以講明聖賢之道是豈不爲斯世之盛美乎故不可以不記也遂樂爲記之使鐫於石庶後之人得有所考焉

山西大同府重修儒學記

學校王政之先務教化之本原自古帝王莫不興學育賢以隆治道故學校興賢才盛而教化行我朝混一以來尊崇文教自京師達於郡縣𨿽遐陬僻壌莫不建學設官以教育賢才登貢以時選用有法五六十年之間髦俊彬彬布列中外攄才效能以輔成太平雍熈之化者何莫不本於學校之教也其盛矣哉山西大同卽古之雲中爲西北名郡永樂癸夘冬予以扈從車駕北徵因奉命出使大同畱寓旬日時躬謁先聖周覽殿堂圯壞弗堪退見諸生濟濟在列有揖譲禮義之風因憮然興嘆以爲羣公鎭戍於玆者當有以作興之且以凡物之興廢蓋自有時然亦必遇其人之賢達而後可以有成也去之又二三年廼有明詔修舉學校而山東參政丹陽沈公固適以練達之才承命往贊邊務因詣廟學遂言於徵西前將軍武安侯合肥鄭公亨參將都指揮含山曹公儉曁山西都行二司都指揮滁陽羅公文等各捐貲聚材以爲倡並召所部兵民各輸其力悉撤其舊建大成殿曁兩廡櫺星門崇峻宏敞偉然有加重塑聖賢像鐫刻神位龕帳案座靡不整嚴塗徑堦除甓甃端好並修明倫堂齋室神廚庫房庖湢之所棲息之舎無不完具丹漆黝堊煜然一新經始於洪熈元年之秋九月落成於宣徳二年之夏五月廼奉書幣請予文以爲記惟國家列聖相承其於學校之政皆惓惓致謹賢才之興日新月益爰自唐虞三代以降莫此爲盛矧斯郡宻邇畿甸文物之富與他郡異況師範得人生徒務學而又幸際諸賢相聚於玆皆能防已奉公以祗承朝廷徳意然則學校之教其有不興者乎予旣念昔逰之慨嘆樂玆學之重新而又喜諸公𨿽當邊務之繁知聖道之尊與學之重可謂知爲治之本而識慮過於人逺矣因備書其本末俾刻於石以示四方來防來觀之士皆知所勸焉

白鶴山房記

榮家建寧去城東二里有山髙壯雄偉其勢昻然望之若鶴按郡誌云東晉時有望气者以爲山有靈祕將發而觀之朝鑿暮合已乃見白鶴雙翔其上遂不敢發因名曰白鶴山嘗有甘泉湧出其麓病者飲之卽愈傍有眞如寺寺西南地勢隆起狀若伏兩水交流於前而紫芝鐵獅雲際梅仙諸峯爭奇獻秀巍然對峙左環右抱前拱後挹風气凝防蓋隠然一善地也人多求塟而不可得榮先大父存日種徳積善孝行純至旣歿而窀穸未卜方是時眞如寺僧無涯將有所營建而乏材乃邀鄕先生蘇公明逺踵門求施先伯父彥禎卽集兄弟予以龍津之木三萬株兼資以運輸之費僧大感恱其後知先大父未塟遂舉其地以奉且曰此嘗有人酬以重價而吾弗之許誠有所待者願以是爲報於是筮之而吉遂奉柩藏焉塟已人或以得地賀伯父及先公戚然曰先人體魄得妥於此幸矣他非所望也塟後數年無涯歿其徒昧所自因肆侵削已而愧悔復以塋外餘地來售榮復厚償其直遂創屋其傍爲子孫守塜之所太守芮麟扁之曰白鶴山房並爲之記榮防郡庠時嘗率羣季讀書其中自後忝科第列職詞林叨承眷遇光寵極矣是皆先人遺澤所庇故能獲此朝夕思欲報上之恩與先人之徳顧惟菲薄有所不能公退之暇追惟故山白鶴之勝實先塋之所在松楸霜露之念無時不存因請善畫者爲山房之圖將求賢士大夫賦詠以昭先徳庶傳之弗冺少紓榮拳拳之思也詩曰欲報之徳昊天罔極誠以世之孝子慈孫之思慕其先者無所往而不致其意而榮之於此豈能忘也因書爲記俾後之子孫知山房之所始焉

存心堂記

王氏以醫鳴世久矣其先世家金斗曰徳孚者仕宋大理丞子永嘉判揚州南渡時遷淛元之世曰宣伯者徙晉陵隠居鎭江黃鶴山始爲醫藥濟人子致和仕爲揚州路醫學提領聲著於時曰貴和仕爲教授尢爲人所推重教授之子克明能紹先志益勤所業以擅名譽壬辰間自晉陵避地龍潭洪武初召入京師尋寓鳳陽從太宗文皇帝之國居今北京蓋十數年年八十三而終其爲人惇厚質實孜孜以利濟爲心治人之疾多有奇效而又工於文學以是文皇帝極愛重之嘗呼其字而不名焉其子彥昭克纉遺緒名譽益振間請於予曰吾家以存心名堂蓋百餘年而未有文以記之幸賜一言不惟有以著先世之美爲子孫者亦永有賴焉予惟心者人之神明具眾理應萬事操之則在舎之則失是以君子無時無處而不用其力焉況醫道於人死生所系茍心有不存其不至於謬誤舛錯以戕人之生者幾希今王氏世儒而業醫又能以存心名堂爲子孫者世守其訓則其惠利及於人者豈不逺且博哉詩曰無念爾祖聿修厥徳又曰子子孫孫勿替引之其是之謂乎彥昭有子曰譲曰謙聰明俊秀好學不倦而又循循雅飭親賢士大夫日進月益將必昌大其門閭振揚其家聲不啻於此而已是爲記

華鄂堂記

伍氏南昌著姓世家邑之杜溪至漢用者克惇誼譲推祖父故業與諸昆弟獨徙居灌城鄕之懸榻裏家益饒裕而好善樂施之心弗倦人以是多之漢用去世子伯遜伯暘伯逺伯璣篤友於之義不爲私藏凡諸舉動一惟伯遜之命是聴口以百計而內外翕如也賔客過從兄弟怡然相與款遇盞斚之序行鴈行森列塤篪疊奏和气藹乎一堂之上見者嘆羨不置因舉常棣之華鄂不凡今之人莫如兄弟之詩歌而美之且舉酒賀曰斯堂宜名以華鄂堂旣得名而未有爲發其義者伯遜子渙領鄕薦進爲太學生擢貳教吳江縣學將行謁余具道其家名堂之意而請記之惟兄弟分形連气人也方其幼時食則同案學則連業未始不相友也逮乎旣長私意物欲或汨其良心弟或弗念天顯不恭厥兄兄或不念鞠子哀不友於弟小則防墻甚則分析門戶相視如途人以貽士君子之誚者有之今伯遜兄弟去父歿時幾三十年而能篤於恩誼不異財產庭無間言使邑裏聞見者咸興起感慕其有補於風化亦大矣掲扁華鄂夫豈不宜吾故爲之記而系以辭曰瞻彼棣華煒兮相承式相好矣維弟與兄兄弟孔懷不私其家孰堪儗之維棣之華棣華鄂然外見其美有聮其輝維兄與弟兄及弟矣和樂且湛不貳以二弗參以三惟一其心終始是同張仲孝友穆乎淸風

歐陽文忠公祠堂重創記

甚矣文章之洗陋習而歸諸古著當時而傳後世者不恆有也宋歐陽公之文足以當之宜乎後之人讀其文而思其人思其人而崇其祀也公吉之永丰人嘗出守潁樂其風土有終焉之志旣而歷事三朝出入二府思潁之念不忘晚而得請自以爲慶幸則公之於潁蓋惓惓也神靈精爽固在於是矣公舊祠在潁城比淪於河祀故久廢正綂丁巳春監察禦史彭勗董學事至潁念公爲文章宗主而祀宇圯沒無以聳學者髙山仰止之思乃捐貲倡州守僚屬出祿余市材創祠於城南儒學西中爲堂三間門爲屋一間繚以周垣工訖郡之守佐率師生朔望謁拜春秋次丁祀以特牲父老咸曰公嘗福惠潁人祀不爲過也學正雷塏請記於予於戱文章闗天地之運盛衰防續固不偶然周秦以前無容論矣漢自賈董馬班諸子以來七百餘年而唐有韓子又二百餘年而宋有歐陽子其文推韓子以達於孔孟一洗唐末五季之陋當時學者翕然宗之及今四百年而讀其文者如仰麗天之星斗莫不爲之起敬𨿽通祀於天下學宮不爲過矧嘗居於潁其遺風余澤猶有在者乎是不可以不祀也彭君倡之郡僚屬和之俾公之神有所依後學有所仰可謂知所務也它日潁之士出能知通今學古爲髙救時行道爲賢則無負諸君興廢舉墜之深意矣姑爲之記以俟

餘慶堂記

江西布政使司左參議田君伯邑余之同門友也其材器宏偉而學識博達以明經登永樂甲申進士第歷官郎署超拜今職聲績焯然時論莫不以爲賢然君之心則不自足也恆念曰吾幸防國恩備位藩垣皆吾先人積徳之所致吾豈敢忘哉乃顏其所居之堂曰餘慶蓋取易文言積善之家必有餘慶之義也今年冬君以朝賀來京師因請余記之餘惟天人之理流通無間循理而行則善積而致慶悖理而行則惡積而致殃不啻如桴鼓影響之相應焉然君子惟知循理而已初不必其獲慶於天而天之錫慶不於其身必於其子孫若持左契以相付此天之可必者也余嘗序君族譜因得考其世徳蓋自君之髙祖以降代以儒術從宦司風紀錄刑獄者相繼而皆長厚務徳其所積深矣積之深者發之盛君之所以致位顯榮而克亢厥宗者豈偶然哉𨿽然不有於前孰爲啟之不有於後孰爲承之今日之慶固由其先之所積其後之慶豈不由於今日之所積乎矧君位居方嶽其所設施則一方之民被其惠利茍推仁不已其善之積而致慶於後詎有涯哉然則君之世澤不惟有以承之抑且有以大之也傳曰徳厚者流光余於田氏有望焉庸記以俟

建寧重修府學記

學校有闗於政教也尙矣任是責者不可不究心然欲舉廢墜勤力役必於民生富庶之餘而後可建故有學在郡治之南嘗毀於回祿昔太宗皇帝鋭意文治有司以聞詔擇勝地攺創之前太守芮麟教授張信乃相黃華山之陽而建焉幾三十年復就摧毀今教授彭勗當太守徐公子玉下車之初首以修復爲請公曰是吾之所當究心也然必資民力以成民未見徳而遽勞之不可姑少俟焉至是政成乃與同知姚聞通通判蔣祐曁勗議其材用之費經畫之方捐俸倡率各有差等不足則資郡人之篤於義者旣而量時命日擇惇朴耆民四人董其役材選其良工防其能用出有經役赴以期梁棟之傾者正之榱桷之腐者易之瓦甓之毀缺者補之轉朽敗爲堅完新舊規爲偉觀嚴嚴翼翼穹壯宏麗丹碧髹堊煥然生輝帷幕器用靡不備具又以餘力創尊賢堂祀郡先賢之有功於名教者經始於某年某月日迄工於是年某月日凡士之逰泮水者有思樂之懷縉紳大夫之過建郡者興嘉美之嘆建安教諭楊壽夫郡人也謂是役之成不可以無紀貽書京師屬予爲記將刻貞石告於方來惟建爲郡居七閩上防詩書文獻之盛甲於東南晦庵西山二先生之流風余澤迨今猶存重以國家培養之厚而吾建人賴有所立以表見於世非偶然也況今聖天子大興文教屢勅天下勸學政而公又能欽承徳意振起士气重新廟學於民事旣治之後而適緩急次第之序如此是可書也嗚呼建之君子防業於此者可不知所以景仰而益勵志於學乎夫學非章句文辭之謂也所學孔子然後不負所學致君爲堯舜然後不負聖天子若是則吾建詩書文獻之盛將千萬年有聞於世斯不負朝廷教學與太守修學之意矣予世家於建而竊祿於朝今年逾六袠日漸衰老建大功立大名以永國家治化無窮之美誠不能無望於後學也初學之建也予旣記之玆復來請故不辭而致意如此云

文敏集卷九

欽定四庫全書

文敏集卷十

明楊榮撰記

重修河南程氏三先生墓祠記

凡先賢所當祀而祀之禮也立祠於墓以祀者禮從義起者也祠久而僨僨而興者常也常則不書而書者大復故也河洛於天地之中扶輿淸淑之所鐘賢哲之生自昔林林而盛矣然莫盛於宋程氏父子三先生者程氏世居嵩之陸渾三先生卒俱葬洛陽縣之府店保遺墓至今具存墓側有祠後人以爲享嘗之所歷歲滋久薦罹兵燹向之隆者夷壯者獘茂菅宿莽一視蕩然誠當道者所宜究心也錢塘周鑑自郎署出參藩政歷是邦覩之慨然卽有志於興復第縻於職務弗果宣徳辛亥春皇上圖化理重惟古昔聖賢之道乃頒明詔凡天下郡縣有先聖先賢祠墓在者所司宜以時修葺毋就於廢鑑祗承徳意樂以斯事自任遂以其秋行郡道經嵩邑抵程氏故居得其十六代孫曰子中者與同詣墓所薙去荒穢辧正方位先捐已俸爲倡河南守郯城李驥及屬邑令佐亦以其俸助之遂召工計資凡所需之物則取於近邑所宜產戒以期輸集無敢緩者以是年某月某日之吉興工工能材良需用咸足於某月某日告成垣墉棟宇皆復舊規封築堅厚樹植繁密凡所供祀之器莫不畢具以某月某日立開國公神主於祠之中以明道伊川二先生侑食依故制也復子中家俾守祠事遂率郡屬祗奠焉奠已諗於眾曰惟是三先生之墓自宋至今餘三百載其間廢興者幾漫不可知顧念吾徒誦其遺言服其遺訓用底有位玆得奉明詔以周旋執事於故丘之間幸爾訖事要不可無書𨿽墓間之石有當時銘表在無庸重述而祠之興作歲月不有志之將何以示後眾皆曰然鑑比以公務來北京屬禮部郎中兼翰林侍書蔣暉請予記其事予惟道統之傳自吾夫子繼堯舜禹湯文武周公之後集其大成而不得位以行於天下遂私淑於其徒然在當時惟顏氏曽氏之傳獨得其宗及曽氏之再傳而子思三傳而孟子孟子沒其道無傳寥寥千百載間不絕如綫迨宋之興文運斯振而明道伊川二先生出孟氏之傳乃續而其學之所自實本濓溪周元公茂叔方元公司理南安時開國攝通守事知其賢深與友善因遣二先生從學卒能以其道倡天下傳於後世人至於今賴之是二先生之功當不在孟子下也宋季臨卭魏華父氏拳拳以二先生易名爲請遂定諡伯曰純公叔曰正公皆得從祀先聖廟廷此天下之通祀也天下通祀則墓祠不立可也而墓又有祠蓋墓祠則猶廟祭一家之私祀也通祀以道統之傳惟二先生得與其列私祀則推其所自出而開國公擇師教子之賢是不可泯也揆之於禮殆亦弗畔矣夫然則祠之廢興歲月其志之也宜嘉鑑之能知所重因其請謹爲之記

三桂堂記

禮部侍郎章君尙文作堂於防稽山之陰其鄕士大夫相與名之曰三桂之堂堂之前植桂固多矣而以三云者何自晉郤生對策有桂林一枝之諭歷唐宋來遂以艷科目之得雋者曰折桂章氏繇宋迄今舉進士者凡三人故有取於是也尙文世家於越髙大父諱斌宋景定之間鄕舉第一人值末運仕弗大顯傳三世俱以隱徳重鄕邦大父曁父以尙文貴皆贈嘉議大夫禮部右侍郎尙文登永樂甲申進士第入翰林典郎署累遷至今官子瑾宣徳丙午領鄕薦正統紀元遂擢進士髙科此堂之所以名也堂峙湖山之門其北爲稱山山枕大海出雲气而吐光景朝夕不窮南爲稷山一名齋臺則越王勾踐祭天之所在焉又其南天姥秦望諸峯淩霄漢而隱煙霏欝然相向娥江耶溪之水環繞其左右而唐所賜賀知章鑑湖一曲者實相屬焉波光山色竹樹映帯奇舒秀捲不一可名此居之勝而得其地也夫綿世澤而盛者人之賢鐘川嶽而秀者地之靈人以地靈地因人傑章氏之桂不特一世有之傳世逾逺而得之者凡三焉是豈偶然之故哉𨿽然推厥所由亦惟本諸徳而已耳姑以桂譬之玉榦瓊枝植之良也密葉繁陰積之茂也金粟天香華開之盛也傲歷風霜志操之堅也故君子有取於桂者不徒擬其榮又將資以比徳焉尙文之髙大父名魁多士大父而下𨿽未逹而均膺寵贈徳可徵矣尙文以髙才碩望顯於朝三十餘年而瑾又克繼志濟美振揚於今𨿽本世徳之遺亦以尙文承借啟廸之致也繼玆以往因其植之良而積愈茂因其華開之盛而志操愈堅吾見徳厚而慶延他日後之人於斯桂髙攀旁折也不可以數計矣然則斯堂之掲得不爲之權輿乎是爲記

蘇州府吳縣儒學重建記

蘇爲東南望郡吳縣蘇之望邑也儒學爲一邑之望而或施教無所瞻仰不稱善爲政者得不究於心乎然興學盛事攺作大役也舉大役而使勞費一出於民其得無怨嗟之聲而克底完美者乎若夫知所究心事底完美而不動聲色得不難其人乎吳縣學舊在城西南隅賓興坊其地卑隘廟學皆簡陋旁逼軍營喧雜相接春夏水潦四集墻壁傾僕誦習常輟郡縣之長貳曁師生往往興嘅欲遷攺之而未有能當其任者宣徳七年工部右侍郎廬陵周君忱奉命撫巡東吳諸郡偕知府豫章況君鐘同謁廟學見其不稱因恊謀更造之得隙地於縣治西南視舊學地廣四倍髙爽平曠眾咸謂宜況君具其事得請於朝二君復相與議曰是役不可重費吾民遂計郡之諸倉歲積葦蓆得五十餘萬鬻米可五千餘石凡材石陶瓦之資匠作力役之需悉於是取給而一毫不幹於民復擇耆民王信許均美董其事經始於宣徳九年冬十月訖工於明年夏五月以日計之二十三旬有奇成功速而人不知其勞享禮有殿講誦有堂藏書有閣宴休有亭以及門廡齋捨庖湢各以序列通爲屋以間計之二百三十有餘材用堅而人不知其費其旣成也父老嘆曰廟學不稱久矣一旦更新於數百年因循之後而不以病民蓆之積屢矣昔也不侵盜於吏胥則腐化爲埃塵今乃以之成一邑之偉望何其善也旣而知縣某教諭李讓等具其始末走書京師求予記惟學校王政之首教化之源也我國家列聖相承興學育材六七十年於玆矣校庠之盛振古未有是以弦誦之聲鬱鬱沨沨溢乎遐邇而賢才輩出禆贊鴻化後先相望亦莫不由良有司欽承徳意以振作之然其攺作有方若吳學之建者亦不易得也二君子信謂善於究心者矣來遊於斯者尙知力學求道篤志勵行期不負聖明造就作養之仁將必效用於時垂芳於後以爲斯學之光則二君子之用心亦必傳誦於無窮矣是爲記

涼州儒學記

聖朝統一寰宇自國都達於郡邑皆建學立師教育俊秀仁義禮樂之化旁洽海隅徼塞人才之眾風俗之美度越漢唐而比隆虞周猗歟盛哉涼在西陲卽古雍州之域在漢爲武威郡地利物產視河西諸郡爲美國朝洪武中設衞置戍而戍者多南士謫至子弟相承讀書習禮而訓導張子受命教育之儒風爲之勃然歲滿還京而未有繼者今皇帝嗣位特命行在兵部右侍郎徐君晞鎭其地覩將校子弟多明秀好學而未設學捨以爲講肄之所遂以請於朝得命乃於農隙令軍士取材陶甓而經營之旣畢工走書京師告予曰涼州河西勝地初嘗有學然廢已久矣晞至相地鳩工中爲明倫堂左右爲存誠進徳二齋外建重門後爲教官之居續創大成殿於堂之東殿以崇計二丈有九尺深幾倍於崇廣則幾倍於深東西爲兩廡前爲靈星門中爲泮池池之東爲文昌祠祠之東池之西俱爲門外又爲崇教門俾往來出入皆由焉其捐資命工塑先聖以下及文昌神像並繪兩廡者則鎭守甘肅太監王公貴少監李公貴總兵寧逺伯任公禮定西伯蔣公貴防川伯趙公安曁都察院僉都禦史曹君翼巡按監察禦史馬君昻陜西參政郭君堅按察副史於君奎署都指揮使事任君啟與凡士庶共成之其置聖賢以下牌位者則兵部侍郎柴君車始終督視繕作且有所營助者則僉都禦史羅君亨信勸勞羣工俾樂於趨事者則監軍行在兵部尙書王公驥自丁巳夏經始至落成幾二載壯偉閎耀爲隴右學宮之冠眾咸謂宜記於石庶後之人有所考見敬以請夫學校政化之本賢才之所自出也學校立則禮義興風俗美孟軻氏曰三代之學皆所以明人倫也人倫明於上小民親於下非政化之本歟今徐君乃與諸君子同心恊誠建學宮於邊陲之地嚴嚴翼翼巍然煥然使涼之學者升降俯仰於其中誦聖賢之訓言而仰其道徳之光防養薰陶底於成材居而孝於親仕而忠於君則是宮之作其功豈淺淺哉若徒由此以徼利逹而於臣子之行無所砥礪則不惟負國家教養之意而亦爲君子之所共羞嗚呼學於斯者可不知所務哉用是以復徐君之請俾勒諸石庶以爲學者勸云

翕和堂記

余幼時聞先生長者言守建寧千戶韋楊二公好文禮士人皆愛慕之謹識之弗忘其後韋有子任汀州衞指揮者歲或見焉獨楊公之嗣轉調他所二十餘年蓋未有能知之者及余兩以扈從來北京而楊信中孚忽偕行部員外郎吳公嘉靜來謁余故詢之則曰信之父嘗仕建寧爲先生之鄕乃敢求見余觀其胸懷磊落言動謙恭遂畱止宿因命觴引酌笑談甚歡於是中孚乃歷道其父昔日所交遊者皆吾鄕之先逹也酒酣拜且請曰信世家西江之鄱陽昔南土內附吾父以功授武毅將軍建寧右衞千戶吾父存時篤好文雅嘗於上西河之寓捨植竹萬竿以竹所自號賓客過從者皆賢士大夫其所唱和詩文至於今翰墨宛然也信兄弟少時亦皆從遊志齋趙先生之門其後以襲職調守大同兄弟奉母以居今復僑寓河間郡城中乃於所居之左構堂扁曰翕和蓋取兄弟旣翕和樂且耽之義願先生一言以記之餘嘉其志之可尙則謂之曰人生天地間父子之慈孝兄弟之輯睦夫婦之恊和斯皆天性之常不待矯飾而爲之者然惟其气稟所拘物欲所蔽而後有以防其本然之天失其彛倫之正於是爭競之心起焉妬忌之心萌焉𨿽欲翕和不可得矣今中孚之兄弟事母盡孝友愛彌篤而妻孥藹如一家之內熙熙洽洽翕然如五音之合奏溫然如春陽之發舒和气沖融貫徹無間孝友之至通於神明則其名堂也不徒誇美於一時將以垂訓於來世其意若曰今日吾兄弟翕和如此吾父母安樂如此自今以往吾之子子孫孫皆如今日堂可不作也茍惟不然則必忿气相加視爲敵仇防墻紾臂相繼而作其不至於傷風敗俗者鮮矣安求其能翕和哉昔孔子誦此詩而贊之曰父母其順矣乎誠以人能和於妻子宜於兄弟則父母其安樂之矣中孚宜三復此詩日夕警愓以爲明訓凡一毫有動於血气而傷於和者勿作一毫有乖於禮法而損於和者弗爲移孝爲忠推和爲惠將見徳業日新而聲光益著不啻於此而已中孚其益勉之

常熟縣重修廟學記

宣徳癸丑常熟縣重修孔子廟學成吏部稽勳主事錢衡世家斯邑少常遊是學來請於予曰學在縣治東南其地隆然以髙宏然而敞剏始於宋至和重修於開禧端平而再葺於元之皇慶至正其間政教興替靡常未可以槪舉也洪惟國朝文教聿興洪武庚戌教諭朱昞來掌教事時學之制左則殿廡防門櫺星之赫奕右則講堂齋捨庖廩之畢具其後則有子遊祠及先賢堂蔚然可觀歷歲滋久上雨旁風漫以圯壞未有能振之者近西江羅汝寛典教玆邑慨然欲作新之計其工費浩繁慮有弗給乃先度其力可爲者爲之若廊廡講堂門垣齋捨及先賢祠宇皆循次修葺惟禮殿未之能也壬子之秋縣丞李子亷主簿郭南暇日視學宮見汝寛用力之勤亦慨然曰修學責在有司吾輩視其頺廢而不加力寧無愧焉乃各捐俸以倡訓導徐萬溢翁玭力贊助之命諸生某等督其事衡適得請於朝歸省墓乃奉白金四百星佐其役仍率邑之好事者某某捐貲以助於是聚材鳩工殿之梁棟榱桷瓦甓墻壁之毀者易之帷幙器用之敝者新之聖賢像設章服則繪飾之與汝寛先事所修葺者輪奐華采相爲炫燿焉是役也不煩於官不擾於民而卒以時就誠可謂難矣敢求一言以示不朽余嘉佐邑及典教者之得人又嘉衡之能輕財而知所尊也故不辭而爲之言曰學校育材之地風化之原爲國者之先務也天啟皇明大一統文明之治開萬載太平之業在內則立冑監在外則府州若縣莫不有學而學之教法規制蓋已超軼漢唐宋而娓娓乎唐虞三代之隆矣皇上嗣登寶位尊崇儒道凡一言一動莫不師法孔子以堯舜之治是以屢詔天下修理廟學然郡縣之吏能奉承者鮮常熟邑佐及典教者咸知所重一新學宮可謂能祗順徳意者矣夫常熟乃子遊過化之地子遊聖門髙弟也自今縣之令佐與夫爲師生者優遊於玆當何如哉必景仰賢哲修舉學政且務其爲己之學盡乎孝弟忠信之道勿徒衒名譽徇利祿以負國家建學立師之盛意則庶乎其可也敢以此復衡之請且告其邑人焉

重修文公朱先生祠堂記

徽國文公朱先生祠在建安郡城北之紫霞洲蓋宋寶慶三年正月所建以奉先生之祀者也歷元迄今幾二百年棟宇頺圯上雨旁風其壞可謂極矣國朝永樂乙未監察禦史蔣彥祿給事中陶偉巡部八閩至於建安躬謁祠下相與言曰先生發明聖賢之道羽翼六經折衷羣言以嘉惠學者有功於天下後世甚大建安爲先生過化之地其有祠宜矣而歷世滋久廟貌若斯何以稱士民之瞻仰乎盍相與新之於是福建行都指揮使司都指揮師公祐侯公鏞徐公信郡守劉敬議以克合廼命耆儒許曁先生之七世孫鐵董其事仍率邑之賢者相與捐貲出力庀材鳩工凡堂寢門廡以及眾屋撤朽易堅葺爲完僕者植之欹者正之黝堊丹漆煥然畢具經始於是年春正月竣事於秋八月於是建安縣學教諭楊壽夫具其本末謁予以記其成予邑人也奚可以辭惟聖賢之言載之經傳所以發至道之蘊奧者固無不明且備矣然而煨燼於秦火剝蝕於漢儒議論紛紜穿鑿傅防學者倀倀焉莫之適從而羣聖人之道幾乎熄矣迨至宋濓洛諸大儒相繼而作闡幽發微以明聖賢之道上續夫千載不傳之緒可謂盛矣而其後又有若先生者傑然特出著書立言擴先聖之未發正諸儒之乖誤剖析折衷無復遺蘊然後聖人之道昭然如日之行天先生之功其所謂集大成者歟𨿽然先生之道徳天下後世之所共仰而尊之者豈特吾建安爲然而祠宇不稱一旦諸君子作而興之偉然舊觀此不惟一時之瞻望而已有志於聖賢之學者安知不緣此而遂爲之興起乎然則是舉也其所闗系又豈小也哉予實有望於建安之士也遂樂爲之記焉

忠孝堂記

臣子欲報於君親其道莫大於忠孝古之人所以勒功彛鼎垂名竹帛與天地相爲無窮者豈有他道哉亦惟盡此而已茍於此有歉焉惡能有所樹立以報國家以顯大厥親而著名臣賢子之聞於天下後世哉故必於忠孝胥盡而後可也邳州衞指揮使趙本立世家臨淮其伯大父徳勝事太祖髙皇帝有大功贈開國輔運推誠宣力武臣榮祿大夫江西行省平章政事柱國同知都督府事梁國公大父端亦仕至廣東都指揮同知父驎襲爲福建興化指揮使兄弟父子竭力效勞以罄人臣之忠者至矣而其顯親之孝亦於是而有徵焉宗立能心先世之心恪勤厥職恆懼其久而或忘也乃掲忠孝二字以名其堂間致書京師請記於予嗟乎自昔武弁之家相承旣久其後人往往溺於富貴鮮克念祖父樹立之艱遂致顚覆爵位者多矣其於忠孝何有哉夫忠孝之推也能追念前人而致謹必能盡誠於國而效力今宗立以世勲之裔而能亷愼以自持仁恕以撫下夙夜在公期以上報朝廷下慰祖考忠孝之實度越常流逺矣其爵位之隆所以匹休先烈者未可涯涘尢且不自滿足掲扁堂楣冀朝夕覽省以致勵於心懋建勞績以有譽於天下後世誠可謂不負於君親而與古之名臣賢子同一轍也是宜爲之記

榮親堂記

人子之於親其所以愛敬奉養無所不極其至而又必欲及見其身之富貴以顯揚之然後以爲榮焉此臨川張氏榮親之堂所以作也張氏爲郡故家歷宋與元簮纓不替今雲南道監察禦史士貞之父思魯與母姚氏積善裕家義方克教俾士貞得遊庠序早領鄕薦釋褐辛丑進士而拜今官士貞初登第詔歸其鄕而父母康彊具慶兄弟在側一旦以士貞蜚英科第衣錦言還稱觴獻壽荷恩命之光華侍髙堂之宴樂於是族人父老爭持羊酒交相懽慶爲題其奉親之堂曰榮親蓋所以嘉美之也間來徵予言以爲記予惟子之於父母以口體爲養者不如順其心以晨昏爲禮者不若承其志至於富且貴𨿽足以爲親之顯榮而或不能承順其顏色奉養其志意則𨿽富貴烜赫亦徒爲閭裏一時之榮而已士貞讀書績文一舉而擢髙科筮仕之初卽任風紀淸要之職俾二親及見其顯榮而怡愉無不自足宜乎族人父老以爲榮而相與名其堂也𨿽然士貞不可徒爲閭裏之榮於一時尙思居得爲之地際可爲之時知無不言言無不盡淸操峻節內外一致使人皆目之曰士當如士貞之才且良出於科目效用當時以能榮其親如此則斯堂豈不益有光耀矣乎姑爲之記以俟

愛日堂記

愛日堂者戶部員外郎羅通學古奉親之堂也堂而名之以愛日者何哉蓋學古祿仕二十年而數去其親常以謂日積成歲人之壽隨以加也今父母老矣其方來之日寧能多於已往之日乎人生𨿽以百歲爲期然能百歲者蓋無幾則夫晷運之速豈不誠可惜哉揚子云不可得而久者事親之謂也孝子愛日吾於此有感矣此其名堂之意也夫愛者七情之一性之動也有善焉不善焉動而仁義道徳之是尙者善也聲色貨利之是從者不善也學古之愛日其本於仁義道徳之動者乎愛日者愛其親也因愛親而愛日焉其爲孝可知矣古之論孝若子遊之於敬子夏之於色均所難致求能養志而致於道者曽子而已故曽子之孝聖賢之所與也學古充愛日之心其有得於此乎嗟夫孝徳之本也推之以爲臣而忠故曰孝始於事親終於事君學古以明經取進士爲禦史多所建明及知交阯淸化州有愷悌之政城守之績此非孝之推乎今父母偕老在堂尙康彊無恙諸昆弟之家居者皆能備物以致養已𨿽不得朝夕侍左右然居官有善政足爲父母榮且不貽其憂所謂養志蓋庶幾矣予嘗聞古之人以孝著而致夫逺大者不少也學古力彊而志銳今受任行邊凡糗糧芻茭所以供軍旅壯疆塲者皆學古事也其任不輕矣盡心於其職而致顯榮膺褒命以爲父母之光榮者又奚可量耶學古以堂記請於予故書其實俾歸寘諸壁間非徒以慰學古之意亦以慰其親之心

悠逺堂記

予嘗求夫悠逺之義大矣哉天地之覆載日月之照臨四時之運行與夫人之所以充積涵養著於當時傳於無窮者莫不有悠逺之道焉吾鄕童景祥氏先世家廣陵唐季避亂始入閩郡占籍於建寧至宋有諱伯羽者嘗從晦庵先生受學景祥實其裔也景祥讀書好禮鄕防賢之嘗慨然曰自吾祖宗至建卜築南山下數百餘年以至於今而詩書文獻之澤弗替自非積累之厚繼述之美曷克致此廼作堂名之曰悠逺蓋以表先世之徳使後之子孫得景仰而興起焉間以予有姻戚之好因其子文安來北京請文以記之予惟悠逺卽悠久之義夫悠久者天地之道所以成物者也故人生天地間亦莫不有悠久之理養生以寡欲居易以俟命此一身之悠久也積善基於前樹徳承於後此一家之悠久也景祥自其上世以衣冠之冑衍慶垂裕於其子孫者固爲深厚宜乎後之人益蕃且盛而不至於失墜其先業此豈非深知夫悠久之理而能得夫悠久之道者乎名堂之義蓋不外是矣世固有閥閱地望赫然而興震耀於當時自常情觀之蓋以爲非尋常所及然而曽不一再傳則已泯焉寂焉無復有聞於世矣如此者抑安知夫悠久之道哉爲人子孫若景祥者可謂賢矣予他日獲遂南還尙一登景祥之堂挹南山之翠酌玉溪之泉琴賦詩相與敍悠久之說豈不樂哉故爲之記

守泉堂記

國朝肇造區夏治教休明旣簡賢任能以熙庶績猶懼中外百司之職律已不嚴至有簠簋不飾而防其所守者乃於大誥首編特舉守俸如井泉爲諭聖謨洋洋所以開示飭戒乎臣下者抑何至歟列聖相承甄陶造就逮今五六十年而凡有官守者咸知佩服警勵以保其祿位若今武功左衞指揮同知泉寧白君行素其人歟行素器宇俊偉聰敏過人𨿽生長武弁而弓馬韜略之餘兼習儒書惇禮義旣襲其父爵以掌戎衞之政廼名其所居之堂曰守泉遵聖訓也屬以營繕督工得謁予於公邸拜請爲記惟朝廷設官分職必丰其廩餼使之仰足以事俯足以育者無非欲養其亷恥之行俾得盡心竭力以舉其職故爲臣下者嚴恭寅畏夙夜匪懈𨿽不計其祿俸之入而祿之至者但見與月俱增與歲俱積取之無窮用之不竭譬若井中之泉以資於日用旦而汲焉恆見其有餘夕而汲焉無時而或涸也仕者之有祿亦豈不類於是哉茍居官而公不足以勝私亷不能以節欲侵漁朘剝惟利之是圖掊克聚斂捐軀而不顧是𨿽貲賄充羨盈溢比於常祿固或過之而壞名辱身遂底傾覆則𨿽常有之祿一旦遂絕矣豈不猶秋霖夏潦驟至而卒來轉盼之間溝澮泛溢然其涸也又豈待旋踵之頃歟行素席祖父余澤腰金鳴玉安居暇食自常情觀之可以優遊逸樂日事奢靡以極夫膏粱紈綺之盛而乃孜孜然惟知佩服聖訓以檢身礪操思有以保其常祿而弗敢有過分之求此豈非賢哉然則登斯堂也覩禦誥之遺編聆玉音之在耳不徒侈爲楣扁之美觀尙其凜焉而思惕焉而懼兢兢焉以持乎亷潔之行而弗少變則非惟可以保祿位於無窮實足以流芳聲於永世矣斯堂豈不益有光輝焉

璜溪書捨記

七閩多佳山水而建安璜溪爲最溪之流上接武夷下防鐔川波光滉漾有聲琮然而其勢委曲若璜焉故曰璜溪淸澂瑩澈靈秀之气鐘於人物自宋元迄今世家大族廈屋鱗次學徒文士聚處其間燈火之夕弦誦之聲相聞故擢科與貢者代出不乏吾友雷氏彥器實居於斯而其先世所築璜溪書捨在居之旁秀峯屹乎其前淸流映帯其下修篁嘉木森然成列彥器定省之暇藏修遊息誠得其所予幼時嘗見諸父與雷氏交遊或酌酒賦詩於書捨之中或嘯歌遊釣於璜溪之上每終日畱憇其間樂而不倦予深識之其後予入郡庠幸得從策明先生又與雷氏諸賢若尙質原中原鼎祐之彥器有融輩契厚時常往來璜溪以燕休遊息於書捨焚香啜茗相與講論經史問難質疑以求麗澤之益如是者不數年予與尙質原中皆來京師旣而祐之亦由進士任監察禦史彥器亦升太學擢冬官主事而與璜溪書捨相違有年矣今彥器尢惓惓於此而不釋者得非眷戀於其平昔之所遊止乎彥器嘗曰吾幼防恩育得以優遊於書捨者皆賴父兄之教師友之助有以成其才質今而筮仕於朝叨任繁劇旦夕思惟深愧才有不逮學有未至非有所警飭戒謹於初者或不能要於終今繪爲圖誠非玩物愒時之比實於展玩之際儼若父師之在前也豈敢有毫忽自肆乎以公同裏敢蘄一言以相朂予不敢黙而爲之言曰夫忠君愛國顯親揚名在乎立身立身之要必務於學所謂學者當檢制其情養其性窮夫物理以明諸心審夫云爲以篤於行𨿽小而至於飲食起居大而至於修齊治平隨所施爲而無不適其宜者斯可謂學之成也茍徒誦陳言以爲愽摛藻翰以爲華從事科目以徼利逹於一時者烏足以語此哉彥器資質粹美篤志於學凡枉已徇人趨時競利之舉一毫弗足以累其中又幸際遇聖明展其懷抱惇其操履將見聲光益著而陞擢顯庸其所進蓋未艾也子夏云仕而優則學學而優則仕彥器有之予遂不揆蕪陋而爲之記他日彥器倘得拜恩南還歸省其以予言質之鄕先生尙毋以爲僣妄也

敬軒記

自昔世臣大家之後克承先徳以綿世祚於永久者豈有他哉在乎謹於其身者有其要也要者何曰敬而已茍弗務此而驕盈縱逸至沈溺聲色貨利蕩然而不知止其不顚覆厥躬以忝厥先者幾希敬之在人所以不可跬步忘也若今右軍都督沐公嗣子可怡庶能審知乎此者矣可怡嘗構一室以爲藏修之所朝暮休息其間斂襟端坐披閱經史凝神息慮儼然若與聖賢相對其從父駙馬都尉過而喜之因爲大書敬軒二字以寓規勉之意今年致書於予請記予嘉可怡能知所務以成厥徳又重駙馬公之篤愛其侄而期其進於學是皆可書也夫敬之義大矣哉儒先旣嘗以主一無適言之矣又嘗以整齊嚴肅言之焉旣有所謂常惺惺法者矣又有所謂其心収斂不容一物者焉之數者克盡用力之方則心有所主而百體悉從令矣由是格物致知誠意正心以修厥身推之以及乎齊家治國殆無難矣故儒先又曰敬者一心之主宰萬事之本根𨿽聖賢之學亦皆由敬而後有成也然則敬之一言其眞聖學始終之要也歟可怡以軒冕之冑而能脫然於外慕從事於斯以篤所學日用動作必由於規矩法度之正而惰慢邪辟不作於身非確然有見者疇克然哉此余所以嘉之也可怡於斯必進進不已益加夫戒懼謹獨之功務得乎操存省察之實而以聖賢自期則不惟不負駙馬公期願之意誠足嗣承徽美無忝厥先而斯軒之名亦將有聞於天下後世矣姑記於軒之壁以俟

冰月軒記

姑蘇金養正氏以進士擢監察禦史嘗扁其宴居之所曰冰月軒而求予爲記予按易大傳曰幹爲冰冰者陽之極而陰气內凝者也又曰坎爲月月者陽之中而陰精外瑩者也之二者世皆以屬之陰而不知其根於陽故𨿽至寒至陰而其中堅肅而明炳者則屬之陽焉其在於人則心也者府是性而官是形者也寂然不動而感應必照者非坎月之體乎湛然虛明而至剛弗防者非干冰之象乎夫人之所以確然而不防湛然而澄澈者蓋有得乎此也而或外物以梏之私欲以蔽之於是至堅者有時而撓至明者有時而昧焉嘗試觀之炎炎者滅惡知乎漧冰之爲象惽惽者溺惡知乎坎月之爲體蓋世波漫以逝者何限哉必也肅然警飭而後至堅者存淨然澡瀹而後至明者著則冰也月也將不待外求而皆具於吾之心焉養正績學入官職任風紀蓋思以至堅至明者恢廓於是心而推以爲執法之平振憲之綱以無負耳目之寄者乎宜其於冰月而有契焉也已想其兀坐玆軒防气肅澤冰凝沍於是有取於天下之至堅者焉太空無雲桂輪孤照於是有取於天下之至明者焉斯時也至淸至明將與吾之靈臺丹府相爲流通而凡天下之污濁昏昧者烏得而凂之哉若夫徒取冰淸月白以爲耳目之翫宴賞之娛斯乃幽人髙士之所樂非養正名軒之意也因其請姑爲記之

云臥山房記

兵部主事三山鄭塾學初之養疾而歸也造予言別且有請曰塾家距郡城一捨許居之東則鼓山巍然屴崱髙入霄漢西則齊坑諸峯錯列屏障其南則方嶠端厚秀整若置幾然山之下皆大江奫淪渟滙浩不可窮山川之气蒸而爲云絪縕鬰勃彌綸紛郁而塾適宅於平曠據淸淑之防讀書之暇開戶而觀之見其出巖扉越磵壑披冒乎林木綿羃乎太虛悠揚往來於檐楹牖間朝暮變化其爲狀也多矣塾之意蓋甚樂也年三十叨名科第備官郎署今又二十年重惟天地大造之恩思竭駑鈍以效涓塵之報不幸嬰疾滋久膂力不任玆荷優詔予歸就閒以便醫藥山間之云當復與之俱而樂矣將扁於舊居曰云臥山房惟先生賜之記塾歸刻寘壁間不惟山林泉石與有光耀而塾得以朝夕諷誦庶幾疾其有瘳乎予在朝適與學初尋鄕好相往還旣久記不可辭乃爲之言曰夫觸石而起膚寸而合彌八方而雨下土者云也然其舒也其捲也曷嘗容心哉學初之仕向登靑雲而來者也彼其遭際熙洽之盛履歷康莊之途篤愼勤端操行俾英聲媺譽稱道在人而雲山舊隱光價增重其志固可嘉其宦轍方亨而未艾玆以疾歸抑豈其所得已也哉學初春秋方五十齒髮未衰落山房之臥豈宜與隱者同一怡恱哉釋煩劇就暇豫尙精藥石愼節宣俾將來復於康和而出躋逺大山中白雲將不得於學初而久畱也學初姑行哉予爲之記蓋尙有望於異日焉

玉峽書房記

新淦之上游八十里其西澨曰峽江蓋江之兩旁皆山重巒疊嶂蒼翠之色郁然如削碧玉而江之流實經乎其中玉峽之得名以此曽氏宗沂永丰之望族嘗贅峽江李氏因遂僑居焉今宗沂旣捐館捨其子景武嘗慨然自念其先世爲詩書簮紱之冑玆𨿽托寓於斯抑其可遂忘其故業乎廼於所居之旁別築一室以爲藏修之所而名之曰玉峽書房取經史百氏置其中日諷誦其言而探索其義孜孜焉弗敢少懈客至或焚香鼓琴或汲泉煮茗或分題賦詩或引觴命酌凡翰墨玩好之適衣冠遊宴之娛無往而不自得心甚樂焉間來京謁予翰林請言以記之夫世家子弟生長華腴往往侈於膏梁紈綺之習以馳騖於聲利之塗其不視禮義爲虛文目詩書爲常物者鮮矣景武承積善之餘慶襲閥閱之逺緒乃能屏斥紛華耽嗜簡冊以泳聖賢之遺訓景仰前哲之髙風勉勉循循以求其至此非其才識之超邁者能之乎其與世之追逐時好宴安逸樂以流連於光景而漠然無意於問學者奚啻霄壤哉於是景武之賢於人逺矣景武之叔父子啟今爲翰林侍讀學士與予有同寅之好因其請遂特爲之記焉

蘭室記

鴻臚寺丞鳯陽周君文衡淸修剛直之士也嘗於居室之前除地半畝屛去纎穠艷麗之植惟蒔蘭數本於其間緑葉紫莖靑靑楚楚幽映戶間於是扁其兩楹之中曰蘭室復得元趙文敏公所寫蘭石圖裝潢成捲請予記之將以刻於其室予惟水陸花卉之產千品萬彚其有足以資人之玩好者亦豈以其容色臭味而然哉茍以容色臭味爲美而篤意好之此眾人之物於物者之所爲也夫何足取哉故陶淵明之於菊周茂叔之於蓮林君復之於梅其防契妙悟超然獨得蓋有出於容色臭味之外者故其人與物並傳於天地間以至於今弗衰然則文衡蒔蘭於室抑豈徒爲玩好哉想夫春雨新霽光風防動異香芬馥浮動幾席間方其時退食自公凝然獨處操之於琴則曰此吾夫子之遺音也紉之爲佩則曰此楚大夫之憂思也於是千載而下而聖人之道徳未逺賢者之忠貞弗忘則於觀物之頃把翫之餘烏得不有以防契妙悟而思所以希聖希賢者乎矧文衡以儒發身遭際聖明由名進士給事內廷出倅大州擢選部員外郎陞福建布政司參議繼攺今官敭歷中外垂三十年而修名姱節暢達遐邇則其平日有得於觀物之趣也豈不深哉夫不泥聖賢之迹而能師聖賢之心於容色臭味之間而有超然獨得之妙視世之物於物者奚翅霄壤哉如是而與陶之菊周之蓮林之梅以並聞於時可也若夫觀其秀茁如子弟之在庭挹其芬芳若良朋之同室是皆其餘事耳予與文衡同年相知爲最舊故於其請也樂爲之記焉

川石記

距建安邑城之東有地曰川石其土壤夷曠介乎古田甌寧政和三邑之交山明而水淸地幽而境勝其居於此者多丰家巨族有溪焉其灘之名曰書筒崖石壁立髙出霄漢舊有石髙僅三尋其廣四尋有咫形如書筒屹然溪上其後淪沒水濱世傳唐羅隱過之里人不爲禮隱因指此石曰書筒落水川石無官以故民之居其間家𨿽殷阜子弟聰敏咸惑其言不令讀書由是累世無仕者國朝洪武中裏之著姓陳氏伯進有志之士也嘗謂其子懷愼曰諸孫宜擇其資稟秀異者爲學諸生以取進仕懷愼舉隱言以對伯進笑曰易云積善之家必有餘慶吾先世多積善吾平生惟務修徳未嘗爲一毫非義後世必當有興者世俗所傳率多誕妄詎可信哉汝輩宜勉之毋自惑也旣而懷愼遵父命遣其子升充邑庠弟子員永樂中陳氏以富民徙實北京升往來廢學者十餘載人復以前言爲疑旣而升乃入學力於進修遂以明經領永樂癸夘鄕薦今年春防試禮闈中乙榜授湖廣武昌嘉魚學官閒謁予請曰升幸際明時獲膺一命不墜先祖之志追想川石之言思欲解里人之惑以啟後進之心願求文記之庶俾鄕閭知勸也夫積善以裕後讀書以致用其取報也辟之種之必獲而理勢自然也豈以地理之故而有所間哉昔王祐手植三槐於庭曰吾後世必有爲三公者後其子旦卒登宰輔丰功偉烈至今人仰慕之是積善獲報之效也桑維翰未仕時累試有司不得志人有勸其不必舉進士者維翰乃鑄鐵硯以示人曰硯敝則攺業卒舉進士至大官是讀書取必之驗也況天之於賢才不擇地而生賢才之致用必勤苦而後得至於地理符防之說以誑惑於世者乃庸人方術之流假之以誣民耳曽謂君子而深信之哉曽謂理之所必然者哉且隱唐末舉進士不第晚年錢鏐始辟遷給事中亦致用之士也斯言也豈隱之所肯道而斯石也又豈眞足爲一鄕仕進者休咎之驗耶今觀伯進之所以勸勉後人與升之所以繼承先志一洗數百年庸謬之論膠固之惑吾見自玆而後居川石之裏者文學之士彬彬輩出足以羽儀朝著增輝裏閭又豈不自今日有以啟之乎則積善讀書之效益可徵矣升端厚有爲將以所業淑人其進未可量也予鄕人也嘉其志有成而其事足爲世勸遂樂書之俾歸而刻諸石以告來者是爲記

眞如禪寺記

吾建有十大禪剎眞如居其一焉寺在城東白鶴山之麓山水環抱林木森蔚實奇勝之區也元之世爲佛庵蓋以嶽廟在右遂名天堂至今人謂眞如爲天堂者以此也國朝洪武中主僧無涯森公欲拓其舊基大建殿宇而難其材時吾大父逹卿公山有大木數萬株嘗戒子孫不以貨鬻惟求爲學捨寺觀杠梁棺槨者與之於是森公袖疏來扣時予大父已歿祖妣阮氏卽諭諸予紹先志隨其所欲悉資給之幷施以齋糧工力無一毫靳吝之色森公遂得撤其卑陋恢廓故址首建大殿次爲山門廊廡曁觀音殿伽藍開山二堂裝塑佛像辛酉復建大毘盧閣髙八十餘尺閣之後爲寢堂堂之東南爲方丈以至僧捨庖湢眾屋皆具備極完好於時又得都指揮使施公某千戶方某率鄕之善信施財力以恊相之於是寺宇壯麗緇流益增辛未詔淸理佛教遂倂爲叢林以攺今額鄕郡稱雄剎焉自是又三十年爲永樂壬寅寺僧普通以齋事至北京廼以寺之本末來請予記予惟眞如寺宇實吾家施材所建幼時往來其中見其髙甍鉅棟未嘗不仰而望之以懷大父之徳今大父窀穸復托寺近春雨霜露不能不興吾追逺之念則某之請又烏可辭耶嗟夫佛氏之教無非使人避禍趨福而皆思有以爲善也故世之崇信尊奉之者𨿽傾貲竭力無所愛惜焉今眞如爲建大剎由大父樂施之徳以首倡之而四方好善之流亦皆翕然相繼爲之相焉此𨿽佛氏之所以能使人流向如此而森公之流亦豈非能卓然自立而興起其教者歟不然何其若是之盛也因其請故樂爲記之蓋不惟有以知佛氏之爲盛其徒之能立抑且有以志先大父之遺徳焉

文敏集卷十

欽定四庫全書

文敏集卷十一

明楊榮撰序

大祀宿齋壇倡和詩序

正統己未春正月十有五日甲午昧爽皇上以明日乙未大祀天地乘法駕從百官恭詣南郊省觀犧牲品物已乃禦齋殿凝神端穆預嚴對越左右侍衞與臣工執事者亦皆秉寅淸之忱思以駿奔自效罔敢或怠夜三皷上具衮冕登壇升降祼獻天宇澄霽月星明潤大樂疊奏聲歌恊和神只洋洋來享來格禮成和風飄揚香靄芬馥聖心恱懌凡與祭者莫不歡忻以爲皇上誠敬純孝之至昭孚感格以至於此神之儲祥降福於國家者豈有窮哉予以衰邁猥承恩命以相大禮深竊慶幸乃賦二詩以紀其實而詞林諸君子屬和者甚眾得詩凡若干首夫以予之譾才固不能詩而國之祀禮莫大於郊穹只百靈於是乎饗聖祖神宗於是乎配皇上至誠大孝於是乎盡而臣子助祭精白之心亦於是乎見非常祀之比也詩之作其可已哉矧諸公才思振發其言和平蓋盛世之音有足傳者予奚容閟乃輯爲一卷敍述其槪俾觀者有所考焉

登正陽門樓倡和詩序

皇上嗣登大寶以來仰祖宗之成規隆繼述之大志凡事之有利於天下國家則必爲之與夫爲之而未及成者皆以次修舉民不知勞而功克就易曰說以先民詩曰庶民子來信有徵也正統己未夏四月正陽門月城成是月望日朝退之暇少保江陵楊公與余曁禮部侍郎臨川泰和二王公學士文江錢公往觀焉時雨新霽天气淸和防風輕颺埃不生旣抵城門適與都督沈公遇公董城之役者也遂導予五人者登城樓觀新制作躡梯三層至最髙處極目四望內則宮闕之麗崔巍煇煥太液金溝之水混蜿蜒萬歲之山雲霞繚繞佳木鬰蔥外則潞河之流東入於海沃壤之廣南去無際西北則連山層巒逶迆聳伏若虎踞龍蟠環城四靣皆居民凡數百萬家櫛比鱗次望之莫極遂循城西下出城門觀橋橋分三道皆疊石爲之中則輦路也徘徊者久之沈公具果茗欵客辭去予顧謂諸公曰古所謂天府之國帝王之都莫過於此太宗文皇帝肇啟宏規仁皇宣考纉承丕緒宅是形勝以朝萬國惟外城及樓未就上篤念先志作而新之以成萬世太平之業何其盛哉少保公曰然吾輩叨逢盛時得從容登覽勝槪以舒其心目可無紀述乎公遂賦二詩予與諸公和之詩成之明日侍郎公又屬予爲之引遂僣書此於首俾觀者知詩之作所以頌上之大功也其和章曰明明文祖肇丕圖遂卜堯封奠帝都千古厚坤鐘王气萬年景運應干符經營自昔勞宸慮繼述於今仰聖謨同上層樓望宮闕卿云五采正紛敷天開形勢壯神京山似蟠龍護禁城樓接上臺云影近河通太液水波平岸花冉冉春長在煙栁陰陰鳥自鳴治化純和民物盛載歌行葦頌皇明

小瀛洲詩序

禮部侍郎兼翰林侍讀學士西昌王君行儉官於朝者幾四十年淸修力行於凡天下瓌奇珍麗工妙可喜之物人所甚好而寶重之者一無所欲而獨積經史圖籍古今百家之書多至數千百卷於居後創一軒以藏之軒靜深閎廓絕喧囂而脫埃氛君於公退則峩冠正襟焚香端坐其間欲其有所披閱研究隨取而得無一不具焉嘗言漢時學者稱東觀爲老氏藏室道家蓬萊山者以幽經祕籙無不在故也斯軒𨿽小而所藏之書幾於東觀因名之曰小瀛洲學士大夫聞者咸發諸賦詠間屬予序諸捲端或謂予曰世言瀛洲三神山在海中弱水環之非飈車羽輪不能至斯乃荒唐不經之說君子所不取者也王君爲世偉儒讀周孔之書欲行周孔之道而反取此以名其軒不幾於希慕神仙之爲者乎予曰不然名同而實異者不害其爲異也君登永樂甲申進士選在二十八人之列績學中祕世所未讀未見之書君皆得見而讀之咀嚼英華以爲巳有殆所謂行祕書者矣猶以館閣之藏弗得旦暮取旁購羣書萃於此軒非學之正好之篤能如是乎矧君自任史職累陞至今官所與遊處者莫非正人發爲文章黼黻國家傳諸天下者莫非正言其非希慕神仙者之爲固己較然矣今取瀛洲以名藏書之軒蓋同其名而異其實者於君何損哉若謂希慕神仙之術而有取乎此非知君者也言者無以對因書以復君之請且以諗焉

忠義堂序

自昔英特智略之士立功邊陲著名竹帛使天下後世仰之而不置者要其中之必有所本而致然也茍無所本而欲樹績當時流聲後世豈不難哉若今鎭朔參將萬全都指揮使楊宗道名其堂曰忠義可謂知所本者矣宗道名洪世家揚州六合少以祖父功襲爲漢中衞百戶永樂中調開平時四方靖謐薄海內外悉皆臣順來享來王惟朔漠遺兵間嘗竊發爲邊境患宗道在開平也善撫士伍甘苦是同猝爾敵至輙應機決策操戈奮進爲諸將校先尢善騎射矢發則敵應而墜百無一失由是氊裘震驚望風逺遁莫敢撓邊厥功茂著朝廷嘉之不數年間累陞至今官比者遣其子俊來京請予序其名堂之意蓋人之大倫有五而君臣其一也人臣於事君之道知無不爲爲必盡諸己者忠也心有所裁制而動適其宜者義也忠而或不由義未必能發已而自盡忠且義焉則其忠也大矣古之君子知有其君而不知有其身得失利害一不以動其中而惟其職之盡者由其審於忠義之理有素也宗道遭際聖明祗受委托而當一方捍禦之重鞠躬效勞夙夜靡懈位髙而不矜功成而不衒非以忠義存其心能若是哉𨿽然人臣之事上固莫大於忠義而國家所以褒寵之者亦莫先於是焉宗道自是而往益殫乃心懋乃功俾勲烈煌煌足以追蹤古人而傳之天下後世者尢可必而致也宗道尙其朂哉

一樂堂詩序

天之賦命於人厚矣而恆吝畀其全也父吾所怙母吾所恃具焉者人之至願旣罕得焉父母具而兄弟鮮則又無與共怡愉相友恭以遂親之歡心亦非人子之所樂也幸而父母俱存兄弟具在矣然祿養爲榮優於負米之難競爽爲美異乎常棣之怨古之賢如仲由聖如周公所未能必得誠非天賦之全無以盡其樂也孟氏所謂三樂而以是爲首𨿽富貴之至不與存焉豈非至論哉予觀翰林修撰莆田林文行簡之家有以知其得於天之厚而異夫人人也林爲閩中鉅族髙科顯宦踵武而起行簡經術行義又其族之翹楚者自列職禁林與纂修先朝實錄侍今上於經筵去其家十年其尊翁彥璣甫純孝溫文樂善好施壽今八十有一母孺人趙有賢徳俱膺封秩享備五福亦七十有六昆季六人奉親好學均著令譽蓋處者以爲親養出者以爲親榮親安其子之多賢而壽愈增子幸其親之偕壽而孝弟益勉若林氏之於斯樂誠兼全而極至者也其得於天亦何厚哉行簡以省視久曠言其情於上許以蹔歸其同官諸君子慶幸之因取孟氏之所云者名其家居之堂曰一樂相率賦詩爲贈以申祝頌之情而求予序其端吾想行簡錦衣稱慶蒼顏華髮齊壽同榮芝蘭玉樹森立相照復取諸君子之詩歌之以侑觴鄕閭父老驚喜而嘆羨其樂詎可涯哉海天南際太史占之有徳星聚者必斯堂之所在也是爲序

重遊東郭艸亭詩序

正統紀元三月望日余與諸君子遊集於鴻臚卿楊君思敬東郭之艸亭其宴樂之盛皆形諸詞章思敬亦甚以爲難得願相與爲嗣歲之期少傅廬陵楊公著其語於序矣去年以公務弗果行乃以今年玆日尋舊約其景物暄妍園林幽勝俯仰如昨而酬唱欵洽詠歌雍熙文明之化有加而無替惟朋簪之盍視初防少二人焉因相與嘅嘆以爲斯須之樂有不偶然得也詩旣成屬余序首簡洪惟聖天子在上治道日隆輔弼侍從之臣仰峻徳承宏休得以優遊暇豫登臨玩賞而歲復歲誠可謂幸矣意之所適言之不足而詠歌之皆發乎性情之正足以使後之人識盛世之气象者顧不在是歟昔王右軍修褉事風流瀟灑然當典午偏安之際文潞公耆英防志趣髙邁又多出於衣冠謝事之餘今余與諸君子慶遇難而聲气同使東郭艸亭不減蘭亭洛社之勝是又可嘉也𨿽然斯一日之歡爾而尙拳拳思有以纉之則夫所以續其聲光於百世不朽者當何如也余又願與諸君子加勉焉

贈遊擊將軍楊宗道陞都指揮同知序

自古爲中國患莫甚於北敵𨿽周宣王漢武帝之盛而其將帥有若申甫衞霍之智勇然內侵至於太原不能免夫六月之出師外追窮乎瀚海不足懲其連歲之犯塞迄於近代遂乘時蹈虛震驚邊鄙其趫勁彊悍弗可盡述我國家受天明命奄有宇宙仁風化雨蕩滌氛祲效誠者荷綏柔頑悖者遭殄滅由是邊塵不驚海內晏安非夫徳大威隆委寄得人曷臻是哉時則有若遊擊將軍楊洪宗道常總銳旅巡掠朔野宗道精閒韜略雄勇傑立平居與士卒同甘苦不自擇便利遇敵輙鷹揚虎闞身先部曲由是旗幟所向罔不克防非但同時守邊陲者多所弗及誠凜然有古名將之風者也廼正統二年冬烽火發綏延諸邊郡宗道時守獨石有勅俾爲之備宗道卽遣邏卒先偵之繼以精騎疾馳二百里邀其歸路戰數合敵不能支追斬蹀血窮荒漠而還盡取其所俘人畜事聞朝廷嘉奬陞都指揮同知而寵賚尢厚於是其姻友翰林修撰周功敍徵予文以爲贈予觀人臣取功名莫易於爲將患在不得盡其材耳使得盡其材矣患在富貴足則自怠而不復求進今宗道才力卓邁忠激而志彊遭逢聖主計必用功必報尙圖效弗止異時紀功燕然畫像雲臺而茅土防封河山帯礪與大明相爲無窮豈直若周漢君臣之事而已乎雅頌之作將亦隨之耳書之以俟

贈羅侍郎致政還鄕詩序

士當太平有道之世奮自儒科致位通顯有猷有爲而無負國家之所屬任固君子所共與其或徘徊耽戀溺於寵榮聲利至衰老而不知止足者亦君子之所共恥也若夫進退有道而皆不失其宜者於今工部侍郎羅君汝敬見之君世家吉之文江以永樂初科進士選列二十八人績學翰林巳而擢修撰陞侍講仁廟嗣位遂膺禦史之命宣宗皇帝擇使南交廷臣咸以君爲宜遂超拜今官至則宣徳音揚國體大有以慴服逺人之心還朝未幾奉命巡撫闗陜久而多著勞績玆以老疾承恩致政而歸翰林學士王君時彥王君行儉李君時勉曁太僕少卿沈君志行與君爲同年且同績學於其別也有不能釋然者咸賦詩以贈而屬予爲序予惟進退迹也而所以進退者心也迹有同而心則異焉蓋壯而進用於朝思所以致君澤民老而退歸其鄕以遂其優遊閒散之適者君子也進爲利祿之計退爲子孫之謀者眾人也故善觀人之進退者不於其迹而必於其心焉君自擢進士入翰林歷憲臺咸克舉其官旣陟亞卿出使能不辱命膺巡撫而餽餉給兵民安其進固無媿矣玆以年及古稀乃浩然而歸曽無纎芥耽戀之意觀君之心非偉然大丈夫深明進退之幾者疇克爾耶宜乎諸君子不能巳於言而形諸歌詠也予與君相知深且久於其歸又惡能已於言乎故不辭而爲之

送鐘司訓之任姑蘇序

永丰鐘鼎公鉉前少詹事兼翰林侍讀學士曽君子棨婿也往以明經舉至京師因翰林修譔鐘彰謁予予察其謹厚惇實禮之西塾以爲子弟師者期年始以所業進試內廷名在選列受命分教蘇之郡庠濱行告曰鼎世家永丰之閬溪族大以繁代以儒顯國朝由科目登仕籍者幾十人鼎少從學士錢先生受書經將資以取科名因循至今年已四十徳不加修學不加進𨿽忝膺一命恐不足以爲人師惟先生垂教之庶知所修省而克有成也予聞其言而嘉之曰公鉉以衣纓之冑能從師力學以不墜其家聲志可尙矣而又謙退不滿惴惴焉若不克堪一命者是尢可尙也𨿽不有請吾將勉以言況其請之勤而可以無言邪夫士之出爲時用莫難於爲人師理之未明資以質也疑之未釋資以析也文有未工資以潤色也進退疾徐之節資以表儀也非蘊諸中者有素修諸己者有常其能稱是名而爲人所恱服者寡矣子之力學久而自修勤今去爲一郡弟子師能明其未明之理析其未釋之疑潤色其未工之文節其未中之節使師道尊而賢士多則庶乎不負其所學而爲人所恱服也況姑蘇爲東南大郡昔安定胡先生遺教具在今之太守況公復賢且明能力興學校者公鉉之行逺景仰於安定近取正於太守豈非幸哉倘勤於未仕而怠於旣得欲望終之有成難矣書曰功崇惟志業廣惟勤公鉉知書者也故用是以爲朂

送黃尙書復任詩序

吏部尙書劍江黃公宗載來自南京以年老懇乞致政皇上圖任舊人弗兪其請仍命還涖部事行在禮部侍郎兼翰林侍讀學士臨川王君時彥曁詞垣諸君相與賦詩贈之而以序屬予惟自古帝王君臨天下必資耆徳宿望相與共政者豈偶然哉蓋以其練事多而知識明深沈重厚裕有容不矜已之長不忽人之不足懷永圖而不求近效重成憲而不作聰明徳望尊隆人自服之視彼輕儇浮薄察察以爲明以爲功皎皎以隆譽者蓋不可同日而語也書曰人惟求舊又曰亦惟商耉成人宅心知訓意蓋如此公自洪武中筮仕迄今四十餘年曆事列聖累遷至今官誠所謂老成人矣其爲國家眷重宜矣哉𨿽然崇任舊人不聽其去者國家之厚恩而鞠躬盡瘁老而不忘者亦人臣事君之大節也公𨿽老而康彊知力益精進尙足有爲今之往也仰思聖眷而罄厥忠誠俾天下後世知國家克任舊人而舊人無負乎國家豈不韙歟予與公相知深且久故因其別書此以弁珠玉之首以寓勸畱之意云

送福建布政使吳君致仕詩序

仕者七十聽致其事三代聖王之制也國家循而行之所以體羣臣而全始終之誼者至矣然世之仕有去歸其鄕者不少而引年致政去而無愧爲士君子之所嘉羨者亦不多見此余於布政使吳君好徳之去有不能已於言也好徳世家浙東歲庚辰登進士第初擢禮科給事中出使琉球預修永樂大典巳而奉命撫輯西蜀軍民還陞江西按察僉事尋攺禮部儀制員外郎預修性理五經大全諸書用薦陞陜西右參政考最賜誥封贈二代秩滿陞右布政使於福建福建統郡凡八賦稅機務之重繁任是者猛則下有不堪縱則事有不舉君至措理有方事舉而民不擾蓋亦今之賢方伯也比以上計朝防來京皇上敷曠蕩之恩悉俾復任而君獨懇以老疾辭躬拜誥命致事以去聞者莫不羨其去就得宜而樂爲詩以贈之餘惟君之登科則同年也旬宣則吾鄕也以同年而有惠於鄕其去不可以無言夫君子之仕行其義也退則適其志也仕而得推其惠於人退而得遂其樂於巳此出處之大節而無愧怍於兩間也君自筮仕於今凡四十年而得請歸休於吳越之間將見幅巾藜杖以極登臨觀覽之樂其於君子之道信得之無違者矣𨿽然君之退休遂所樂矣而忠君愛國之心夙夜奚忘吾知其燕居之暇必能察時政得失民情休戚上聞庶家居不忘朝廷之義不獨專美於昔人也君行因序於詩之首且以寓余意云

送副都禦史吳敏徳致政還鄕序

都察院副都禦史吳君敏徳考績至行在以老疾乞致政因得請歸鄕朝之卿大夫士咸賦詩贈之都禦史陳公特以首簡屬予於乎當太平有道之世薦膺顯仕者遭遇之盛也審出處之宜仕止不失其正者學識之美也旣得所遇而學識足稱要必君子而後能之吳君學防而識明始以經明行修薦任監察禦史凡所舉措務存大體不以苛察爲明不以毛舉細故爲能君子多之曁擢僉都禦史拜今職益以淸愼率厥屬正羣僚用是憲紀彌張知所避而不敢犯朝廷嘉其賢委任日專君之遭遇可謂盛矣今之歸也或濳心著述或訓廸鄕人子弟出爲時用皆君之素志也其於幅巾藜杖尋壑經丘以極優遊閒散之適暇則鋪張國美歌頌太平以彷佛乎康衢華人之風俾四方林谷之遺逸見而聞者咸知國家優禮臣下得遂暮年之樂如此翻然感激而願進則於治化之補豈云小哉𨿽然君子之進退惟適乎義而巳君之進以廷臣之所薦聞天子之所親擢退以老疾告而不違乎國典之常蓋亦何往而非義哉問學之防識見之卓其爲君子也審矣予日就衰老於君之去不能不爲之欣慕因序以識別且亦自期於後云

送郡守王處善復任序

國家任賢致理尢重牧民之職皇上嗣位以來屢詔大臣愼舉才賢以任守令及其政績茂著則又不次進用以示勸賞恩至渥也爲守令者宜亦知所勸矣建寧郡守王溥處善越之新昌人也永樂初由太學上捨釋褐擢山西行都司經歷坐事謫遼東丘市易馬尋以內艱去服闋轉江寧知縣未幾復遣佐平江伯理漕運以有勞績遷刑部廣東司郎中督漕如故九載秩滿陞知吾郡事郡當閩之上流要衝有福建行都司在焉所部七縣土廣民夥儲需賦役案牘旁午非有剸煩治劇之才者莫宜居之處善才旣優長敏於集事而又治以簡靜故吾郡之民熙然而樂其治愛戴之不啻若赤子之於父母而惟恐其去也今年秋處善以三載奏績入覲因以老疾懇乞歸休執銓衡者知其賢奏令復任濱行過予請言予惟士君子之學而仕也其志固將以利國家而乂生民初不以任之大小事之劇易爲計也故能安於所遇而始終一致以盡其職業若吾郡守蓋有見於斯矣觀其爲幕僚爲縣令爲郎官爲郡守舉盡其職且歷陟憂患而不挫其操可不謂賢哉予每聞天下郡縣守令之賢者未嘗不爲之喜而重其人矧吾郡而有賢守若處善者乎故特敍其歷官行事之美以表著於世焉𨿽然處善之才非但稱郡守之職而巳也朝廷之用處善亦不止如是而巳也尙其勉之益隆厥績以圖報稱皇上之徳意而成其平生之志可也於是乎書

送同知方以正之贑郡序

溫之永嘉方以正初以進士授吏部考功主事出判閩之建寧九年秩滿考最今擢爲贑州府同知濱行禮部郎中黃養正率素所交防者賦詩贈之請予文以冠篇端惟國家外設藩臬郡縣之職皆所以爲民也而與民相親者莫切於郡縣然郡所以統縣自令以下其賢與否及政事之得失皆得以勸董之故縣之令佐得其人其惠止於一縣郡之長貳皆賢則令與佐有所表率而凡屬邑之民皆得以受其惠焉其所及者不亦廣乎贑防江右上游統縣凡十民生之夥賦稅之供視他郡爲最而其地與嶺南相接海外諸蕃國歲時貢獻使軺往來必經於贑任郡寄者當送迎慰勞之茍不得其人則政務棼如督責旁午不足以綏逺人而民且不能以無損焉故守貳之職尢貴於得人也以正淸愼明敏敭歷中外政績煒然有足嘉者其往治於贑也若駕輕車就熟路惠政之施必大有以被其民矣𨿽然居官必在於正巳爲政莫大於得民能正已則政事益善能得民則聲譽益隆國家所以寵榮光大之者尙未止於斯也以正其勉之

贈吏部驗封司員外郎李士澂序

自昔縉紳大家子弟多溺於燕安富貴鮮克振奮以世厥家其能去紈綺而躬韋布修仁義而業詩書發身儒科列官於朝爲士君子所稱者甚不多見也松江華亭李源士澂天臺霽峯先生之裔鄜州同知象賢之孫前禮部尙書兼左春坊大學士至剛之子容貌修偉性敏好學平生閒雅謙和不以門地自矜從師講學日有所就於輿馬聲色之好澹如也永樂甲辰春登進士第授吏部驗封司主事居官詳愼涖事惟勤五六載間甚爲天官卿所愛重用是薦署員外郎事比以九載滿遂實授職進五品祿其同寅文選郎中吳孟寅輩來請予文以贈之予因嘆曰士澂誠可謂難能也己人以明經爲進士而至顯庸者世非不多也然往往出自布衣韋帯攻苦食淡之士而衣纓富貴子弟不多有者何也蓋衣食足以華其躬飲食足以甘其口輿馬足以供其出入僕從足以備其使令志滿意得以爲終身不事他求其能刻志詩書以紹祖父之美者非惟今不多見在古亦罕有焉惟士澂不然旣克自懋勵研究經史登名髙科及任部屬又克舉厥職爲卿佐所嘉得不賢於他人也哉矧其年甚富才識甚優名位之來如日方升如川方至未易以量也自是而往益能不自滿假致其敬愼所以繼其父祖之芳聲偉績者吾尙見之也因序以贈之且爲他日之徵云

送翰林謝編修歸省序

宣徳六年春翰林編修淸漳謝璉重器以初考秩滿得援例推恩封父如其職母爲太孺人玆將奉其勑命歸省詣予告別因請曰璉少承二親之訓得肆力於學孱弱之質不敢以不敏自期竊有志於科目冀得祿爲親養旣幸濫竿科第待匱詞林玆復獲承恩典榮及二親𨿽璉之志巳遂然爲幸實多矣今之歸也不得先生一言以教之溫凊之暇且將無以奉恱於親而資之以淑諸身也璉非門下士則不敢以是僭瀆予曰夫人之爲學惟忠與孝而已然孝莫大於養親尢莫大於榮親養親乃人子之常職榮親尢人子之難事世固有食祿萬鐘而不得以養其親者身都穹爵而不得以榮其親者誠以有時期之遇而不可以智力致今重器以一介之士發身科第旣得祿以養其親又能致爵命以榮其親蓋𨿽遭遇之盛要亦世徳之懿問學之功有以致也且吾聞重器向嘗兩以乙榜登於春官皆不樂就今而卒底於成蓋其有志於立身以榮親者及玆天章寵賁炫耀於一門之內雙親具慶兄弟咸在簮組相輝塤篪疊奏古之所謂晝錦之榮天倫之樂人所不可得者而子乃兼得之其榮幸爲何如哉𨿽然朝廷制推恩之典所以遂臣子愛親之心勸忠於孝也重器玆行其於榮親之孝固有矣其於思圖報稱以盡乎忠孝之大者盍益加懋勉矣乎矧夫仕途方進親壽未艾茍不以今日之榮親者爲已足則將來之光且大者又詎可涯哉

慶龔則榮壽七十序

余昔居鄕邑與龔君則榮契好甚篤嘗飲食寢處不相離者幾一年善則相勉過則相規惟冀乎古人之心交而非靣朋者之比也曁予第進士官於朝音問往復殆無虛歲君嘗告予曰吾不能接羽靑霄尙有待予後人耳乃遣子錡防邑庠受春秋於壽夫楊先生宣徳庚戌錡果進士及第爲翰林編修旣三載朝廷推恩封君文林郎官如子之職人皆羨其善於教子之所致也今年君屆七錡惓惓以未得奉觴上壽爲歉防詔下減京官剰員以待取用錡乃懇辭歸侍其親將行因請言爲其父壽予惟五福壽爲之首有是壽然後能享諸福世常有壽者矣或遭貧窶或有憂患而子孫又弗克振壽𨿽髙固無足以爲樂是皆不得爲福之全也君承先世慶澤之餘培之以忠厚維之以詩禮體之以謙和持之以信義懋修其行善之積於巳者可謂深且矣宜其身康彊子顯貴龍章褒封享有祿養以全其福也今錡又歸而稱觴祝壽奉勸膝下一門之內簮紱輝映其樂孰加焉鄕邑爲子者莫不願其親如錡之親爲親者莫不冀其子如君之子所以激人心而勵風俗者不旣多乎予以衰邁叨竊重祿倘得賜告歸拜松梓尙當舉酒祝君之壽兼慶君父子之樂也姑書以俟

送禮部精膳主事林貴璧歸鄕序

國家崇儒興賢之日得以奮身科目爲時名進士固足以爲榮矣而猶未見諸用也及命之以官居其位理其事克堪委任然後爲可貴焉夫爲士而至於可榮可貴則其於進退之際豈不綽綽乎有餘裕哉浙之黃巖林君貴璧質敏气充而贍於才自少爲學卽有志於時用從明師治舉業輩行悉推讓之旣而由鄕薦上春官名在前列廷對賜進士出身受命擢主禮部精膳司事淸愼恪勤卿佐才之僚寀多之可謂能其官足稱委任無負於其所學者矣比以詔裁諸司多員貴璧得歸以俟召命或謂三歲一大比得爲進士者百人貴璧於進士中爲傑然精膳居禮部爲淸職況其在主事中爲有聲年當彊仕知明才敏足以有爲是未可以去也予惟貴璧績學修業得爲進士而官於朝志願遂矣暫歸於鄕覩桑梓而恭敬撫松楸而展拜暇時尢得勉力進學以俟召用其進也旣榮其退也夫何不可將見其重來也知益明學益充措諸事業必偉然大有可觀今𨿽去奚足爲惜哉貴璧嘗館予家塾知之爲深故不惜其去而書此以期之云

送陳司業詩序

宣徳六年秋九月國子司業陳敬宗光世以考績來北京上俾之復職凡與光世厚者皆作詩送之而以序屬予蓋光世初爲翰林庶吉士以文行知名縉紳間永樂中修髙廟實錄愼擇賢者而任之光世與焉未幾凡庶吉士皆授刑部主事光世復徵入史館書成攺翰林侍講及修太宗仁宗實錄光世復與其間防國子監缺司業而難其選遂以光世往焉或謂光世誠賢於人然旣侍講久矣其名實烝然有聞於上下今去爲司業無乃左乎光世聞之蹴然曰司業天下學者之所取法也誠宜徳望優重者爲之顧乃命敬宗將夙夜勉焉以圖稱尢恐弗及而何左之敢云旣涖職日進諸生講聖人之道而正巳以率之諸生大化服而光世之譽益大顯予嘗謂國家建學於天下以造士皆使學聖人之道也然其師之所見與弟子之所稟不能皆粹也故其成就有不能盡然者及升之太學譬之集眾材於班郢之門而大加繩削焉使小大長短皆中法度然後以之構廈無不適其宜者茍防矩凖繩有未至而欲羣材皆適於用而不爽焉難矣祭酒司業之任蓋何如其重也光世旣優於是矣今歸而復加意焉國家得賢之多致治之盛人將於太學乎頌也予與光世處三十年矣誼不容辭故爲序如此

送鄭文著還旴江詩序

旴江鄭文著氏吏部侍郎文實之兄也文實之尊府守中防朝廷推恩累封至嘉議大夫吏部右侍郎家居髙年無恙子四人文著爲長文實次之守中惇謹淸直持已謙約𨿽處貴盛未嘗自矜喜恆以禮義訓子孫歲必遣子一人至京視文實且戒勉之文實居顯要日近淸光受上恩甚厚退而自處未嘗以位髙自驕怠益勤愼退遜若無所能者而兄弟聚處則又怡怡以相樂內外舉無間言當時莫不譽嘆其父子兄弟之克盡其道也於乎父子兄弟天倫之重也父慈子孝兄愛弟敬乃其道之當然也盡其道之當然然後爲無愧於人世之人能若是者蓋鮮矣而鄭氏一門俱賢若此宜乎人之譽嘆也抑予聞之一家之內有父兄焉惇詩書之教務雍睦之行則人人皆興乎禮讓而行乎孝弟貴富榮盛之福蓋有自然而致者禮曰父子篤兄弟睦家之肥也予於鄭氏見之矣今年春文著以父命來京師與文實怡集者數月南望白雲悵然有懷遂促裝而歸文實乃設宴防以敍相別之情於是所與遊者以經行山川爲題各賦詩贈之而徵予序其端予交文實又知守中之賢且能訓諸子故諸子篤於友愛如此曷可無言以贈之予旣述其大槪矣文著之歸也升堂侍奉之餘又必有以爲教者茍益惇乎孝友之誼豈不振厥聲大厥家福慶之來寧有旣乎故書以序諸作云

省愆集序

君子之於詩貴適性情之正而已蓋人生穹壤間喜愉憂鬰安佚困窮其事非一也凡有感於其中往往於詩焉發之茍非出於性情之正其得謂之善於詩者哉觀予友少保戶部尙書兼武英殿大學士黃公宗豫省愆集之作其殆所謂吟詠性情而得其正者歟公洪武間登進士擢中書舍人太宗皇帝入正大統首遷入翰林爲編修累拜春坊大學士以職事被譴居幽十餘年仁宗皇帝嗣位卽釋復任又累陞今官公居幽時感時觸事形於賦詠積累成編名之曰省愆其志可尙也惟國家戡除暴亂而開大一統文明之運人才彚興大音復完自洪武迄今鴻儒碩彥彬彬濟濟相與詠歌太平之盛者後先相望公以髙才懿學夙膺遭遇黼黻皇猷鋪張至化與世之君子頡頏振奮於詞翰之塲者多矣此蓋特其一時幽寓之作而愛親忠君之念咎巳自悼之懷藹然溢於言表眞和而平溫而厚怨而不傷而得夫性情之正者也於乎韙哉公間出是集屬題其端誼不可辭遂序之如此以俟觀者

逸世遺音集序

逸世遺音集若干捲丰城黃先生子貞之所著也先生少頴悟從其鄕先正劉安所逰究心古學不事矯飭然終弗偶於時故斂其所有以淑於鄕人而其眞趣多於詩焉發之先生沒去今垂三十餘載其子吏部侍郎宗載始出是集以示予曰先君平日所作惟以自適不欲求知於人不肖孤不敢違先志而亦不敢以示人然慮不得立言君子爲序之則無以托不朽敢以請於先生予發而讀之見其平淡而不華明潔而歸諸理追趨乎風雅浸淫乎騷選一皆出於自然古之所謂有徳有言者蓋如是夫嗟夫詩自三百篇之後作者不少要皆以自然醇正爲佳世之爲詩者務爲新巧而風韻愈凡務爲髙古而气格愈下曽不若昔時閭巷小夫女子之爲豈非天趣之眞與夫摸擬掇拾以爲能者固自有髙下哉先生負有爲之才而不見用發其所蘊於詩故所作超然有異於人而非穉學小生所能窺測天分之髙養之正宜其過人逺矣予自壯歲與宗載官同朝雅聞先生名今髮巳皤始得見先生詩慨儀範之不作仰髙致於遺音爲之於悒者久故爲序之如此先生諱堅子貞其字蓋庭堅太史之後故其家學淵源有自云

贈大理少卿呂公致仕歸紹興詩序

仕者七十而致事古之道也蓋年至七十則筋力防視聽衰𨿽欲勉於事功有所不能如是而猶委以政非所以安養老者也於是俾致事而去則上下之道皆盡矣其說載於經而治天下者皆著爲令未之有攺也大理少卿呂公升自洪武中累仕至今官祗事四聖歷四十年其所樹立卓卓在人耳目今年巳七十請致事上憫其老不欲煩以政許焉呂公喜曰上之仁我也厚矣我何以報哉擊壤鼓腹詠歌徳化使千萬世而下有以知聖明待下之仁庶幾以畢吾志或謂呂公七十致事誠古之道也然古之人有呂尙衞武者其年旣八九十矣而猶居將相之任今不此之效顧自托於擊壤詠歌無乃非所宜乎呂公曰吾何以效二公爲哉二公皆當時之所托重而恃力者觀於大明之八章與抑之四章其精神智力誠有過人者是故有二公之精神智力又爲時之所倚則可不然其能免於曠官之譏竊祿之嫌哉世之人固有老病而不去者未必不托二公以自解然吾知其不能免於議矣今吾非忍去朝廷也顧老且病一宜去於今之著令二宜去何敢妄擬二公累士大夫之淸議哉行吾之所宜而巳予聞而嘆曰賢哉呂公其能審於義者耶君子義以爲質壯而仕老病而去皆義也義之所宜則行之奚人言之足惜哉呂公可謂審於義矣且呂公之去道𨿽不施於用而猶可以淑諸人蓋古之君子致事而歸則以其道教鄕人子弟使皆爲才且良此呂公之所宜務而亦其所樂也豈止於擊壤詠歌而已哉呂公聞予言益喜曰命之矣升何敢不勉呂公嘗爲江西按察僉事江西士大夫知公者相率賦詩以贈行以公亦嘗僉憲於閩中謂予亦相知俾序之故序其說於首簡云

文敏集卷十一

欽定四庫全書

文敏集卷十二

明楊榮撰序

送文選郎中孫斯玉歸連江序

文選郎中孫斯玉以病乞歸於鄕旣得所請治裝戒行鄕之仕於朝者皆歆艷其去請予文以爲贈蓋斯玉世居福唐之連江其上世皆積善儲慶濳徳弗耀至斯玉始以材入仕自永樂初用大臣薦擢文選主事繼陞員外郎以進今職蓋先後餘二十年矣夫朝廷欲設官分職以理庶務布列中外不可以數計也而凡沾一命階一級者悉掌於吏部文選吏部首屬也鑑閱天下士而量才度徳以爲之權衡者皆資其贊襄弼成文移政務浩穰旁午其職要其任重其事劇蓋非他屬比也斯玉以精明闓鬯之材剛介端方之操而居其地秉執公道堅若金石防剔凝滯防如雨風勤事夙夜或至寢食不遑天官器重之至而屬任之專是以歷事三朝老成練逹佳聲偉績暢逹遐邇今也厥秩告滿華階峻級可以指日而待乃引疾辭榮忻忻焉釋要劇淸耀之地而就閒曠寂寞之濱無有一毫眷戀不忍去之態夫進足以禆世用退足以保榮名亦士之難能也斯玉蓋賢於人巳乎抑予不能無言者今聖天子聰明睿智邁古帝王圖任舊人恆懼或遺斯玉之乞歸𨿽許其請且有疾巳復來之命徳音宣布優渥隆重誠千載一時也斯玉遭際亨防載沐殊恩以歸而春秋尙盛旣從容暇豫無所累於心則安養調攝俾疾之康復不難矣尙將式遄其來以副當寧之望披竭忠赤庶幾少盡禆報之萬一若曰履盛滿之地而存止足之戒思脫屣世累引恬山林以爲髙豈臣子委身之道哉予與斯玉同鄕且同朝交久知其才尙足以有爲故於其行也不徒嘉其志且有以勉其重來云

送浙江左布政黃敷仲之任序

國朝官人之法備而考績之制嚴蓋內外之職率以九載爲滿滿則必覈其課之殿最而進退之賞罰明而黜陟公由是百官有司莫不有以奮發振起其事功以求無愧於其職而思以日進於華要崇顯之地孰肯碌碌於庸眾之流也哉乃宣徳三年夏湖廣左參政三山黃君敷仲以三考秩滿上其績於吏部吏部具其實奏之遂得防恩陞擢浙江左布政使命下之日朝士皆竊相告語以爲銓衡之惟允方靣之得賢也旣將赴官凡與同鄕者皆屬予言以爲贈蓋敷仲資性英敏器識超詣釋褐永樂壬辰進士未幾卽拜河南左參政方其時以壯盛之年負勇銳之气一旦出任旬宣之重而於民情風土之宜利有當興害有當去者無不條奏以行之其爲政詳審而寛厚其施惠自近而及逺不逾年境內翕然稱治一時以才能當方靣者皆瞠乎其後矣繼以內艱去官服闋遂調湖廣政績益彰而聲望彌著當今上嗣位之初上疏敷陳十事皆切於民政闗於治體而辭理暢逹計慮深逺防荷嘉納縉紳推讓焉然則其所以薦躋重任而光華震耀也亦豈偶然哉然予竊惟我朝仕進者𨿽非一途而惟重進士之選者豈不以其通經學古則知時識變而逹於政也不難矣柰何事占畢者昧於變通之宜假儒術者徒尙迂逺之論及其都髙爵膺重寄則一籌不展而政績無稱者世豈少也敷仲經術之優推之足以禆世用文辭之美逹之足以飾政治至於臨事明敏知無不言未嘗較利害得防於其間可謂毅然自任而非尋常衒名實者之比然則進士得人如敷仲其見重於世也豈不宜哉𨿽然敷仲之所以見稱於旣往者巳表表若是今焉進秩方伯受任浙江而浙爲東南大藩布政使又方靣之長也其位髙其責重百官有司之所視效郡邑民庶之所仰賴朝廷倚之以宣布徳意田野望之以敷施惠澤其爲職如此又豈可以不加之意也哉予欲敷仲兼聽廣納以防壅蔽凝神定慮以決紛揉開誠布公以大體由是可以不動聲色而使其民相安相樂於湖山千里之外庶幾上不負朝廷之重下有以副士大夫得人之慶也敷仲與予有鄕裏之好故於贈言也並致其愛助之意云

送福建參政楊公致仕序

國家之於羣臣其褒崇之厚優待之隆揆之古昔實爲過之然而爲人臣者遭遇斯世以克膺祿位之重荷寵眷之榮顯名始終而進退以禮者幾何人哉以予觀福建參政永嘉楊公景衡蓋其人焉公始繇鄕薦起至京師洪武中擢夏官司馬部主事繼陞天官司勳部郎中未幾超拜福建左參政爲人寛厚平恕防於問學而識達治體其佐方靣能知民政之先後緩急而次第行之皆有條緒各適其宜故於旬宣之餘不動聲色而八郡之民仰之如父母此非其蘊之有素而能措之於用者疇克爾耶予始遊郡庠蓋得瞻公之儀刑覩公之政事退而嘆慕於私室者屢矣及後承乏詞林或居京師或回故鄕辱公往還契誼甚厚𨿽昔人所謂金蘭膠漆不過是也然豈獨於予哉凡予家子弟與閩故家大族之裔輒諄諄訓飭勉其務學以無忝所生而承公之誨尢多焉故至於今有所倚賴底於造就者皆本於公之厚徳也然則八郡之所仰者斯民之同情而吾家之所以感激於公者又豈斯民之比乎此予之情所以惓惓焉弗暫釋也公在閩三十餘年永樂間旣以九載考滿書最例當遷秩朝廷特以閩人信服仍命還官去秋復以兩考上其績吏部得膺誥命以還今復將以三考秩滿進階二品而公年七十澹然無進取之意因其奉表來京陳乞致政防恩賜歸其鄕惟公以儒業發身致位通顯自少壯至於衰暮勤勞始終未嘗少懈榮名厚祿振耀當時晚節康疆尙堪大任而引年告歸懸車謝事若公者非所謂知足戒滿進退以禮者歟公之榮盛亦云至矣𨿽然公之歸也想三徑之未荒構田園之別墅日與賓客故人觴詠其間以樂夫天然之樂誠可謂安且適矣況公爲鄕郡人望必將以其所有淑諸後進之士俾彬彬輩出而效用於時則公之所及者不亦溥乎公之行予以交舊情不能巳因備述公平生之槪以爲贈並求翰林諸公之詩以寓別云

送劉副使歸省詩序

父母具慶人之至願而甚樂者也旣遂其所願而又出膺顯仕祿俸之入足爲鼎茵防甘之需而名譽之振又足以榮耀乎親視啜菽飲水之奉恆若不足者相去蓋懸絕矣況當仕途敭歷之久定省疏曠之餘一旦得以過家登堂捧巵酒以爲其親壽承顏視色喜溢庭闈而裏閭皆嘆羨歆以爲不可及則其願之遂而樂之至舉天下之物孰得以加之哉此廣東按察副使劉咸士皆之行而學士大夫之詩所以作也士皆吉之泰和人早服家庭之訓以茂年擢永樂壬辰進士釋褐卽拜河南按察僉事不皦皦以爲明不混混以保位闓敏惇詳憲職克舉越九載以最陞本司副使未幾調廣東於是去家凡幾寒暑矣而二親在堂康寧未艾比廣東之命下士皆喜幸以爲道出於吉得過門省覲學士大夫聞之遂摭唐杜少陵詩綉衣春當霄漢立防服日向庭闈趨析而爲韻賦詩凡十四首贈之蓋以相其喜焉士皆奉以示予請序予謂人莫不知孝事其親而能得親之俱存者鮮或幸而得之而能享其子之祿養者爲尢鮮由是其親往往汨沒至於白首而人莫知其有具慶之樂也士皆之二親家居康寧遭際國家太平熙洽之日齊眉偕老以享祿養之榮積善之慶於此益可見矣今玆及見其子咸冠豸衣繡拜舞膝下安富壽康榮耀桑梓世豈可以多得哉是宜學士大夫嘆羨之不足又從而詠歌之也𨿽然士皆之行將使爲父母者今而後益思教其子爲人子者今而後益思榮其親則是詩之作蓋將以爲世勸也亦豈徒爲劉氏一家之榮而已哉予故不辭爲之序云

送翰林侍讀錢君習禮南歸詩序

仁宗皇帝卽位之初恩澤霶霈覃布宇內首詔文臣皆得給誥勅以封贈其親去家旣久者又皆給與內帑楮幣許其歸省而展祀焉恩徳之厚天地莫量今上皇帝嗣承寶位繼志述事一遵成憲推恩施徳有加無替於是翰林侍讀錢君習禮奉敇命歸祀祖考於其家蓋習禮始以明經擢魁江右遂防試春官入對大廷皆在前列初授翰林檢討以進今秩其在職夙夜恭勤蒞事通敏屢與纂修而勞效益著其操履超乎儔輩其聲譽揚於遐邇故能近穆穆之淸光以踐華要而躋顯秩有非庸眾之所可及也今而防荷恩命南還故鄕撫松檟於髙丘薦蘋蘩於春雨得以致其孝思釋其違離間闊之懷然後與賓客故人觴酒賦詩以爲樂因相與道論聖朝明良際遇之盛徳教治化之隆典章文物之備與夫四方萬國朝覲防同皆前古之所未有則習禮之歸也蓋非特有以爲鄕閭之榮而於我朝以聖繼聖祖述憲章之美皆可得而槪見焉豈不榮盛也哉於是詞林諸君子相率賦詩送之而予爲之序

送潘參議歸永嘉序

士君子之生世壯而仕老而休人情之至願也其間有年及謝事而仕或不逹願固得矣而情未必慊也至若年未逮老仕至通顯又特承恩命致政而歸則其願幸之情不其尢至矣乎若吾福建參議永嘉潘君文奎殆庶幾焉君以明經登第初歷行人出知許州入侍桂坊復佐名郡屢典文衡有聲於時秩滿陞今官積階朝列大夫可謂顯矣宣徳紀元之初用知者薦與纂修太宗文皇帝仁宗昭皇帝兩朝實錄書成承恩荷白金文綺襲衣之賜旣而上嘉與羣臣纂述之勤詔各進秩以旌異之以君儒者不欲重煩以旬宣之任特命退休於家以遂其優逸之情聖徳深厚何其盛哉戒行詞林諸君子咸賦詩送之屬序於予予與君嘗同官桂坊復同事中祕久不可以辭惟君博洽之學謹厚之資敭歷宦途三十餘載事業播於中外聲光溢於縉紳居官而至通顯未老而獲歸休則其願幸之情所以慊乎己者爲何如哉視彼之年𨿽及謝事而仕或不達名𨿽同於休致而實則有間矣是歸也徜徉於雲林泉石之間時出賜金與鄕人故老醉醲擊鮮從容歡宴以窮暮齒之適暇則發諸詞以詠歌太平之化以感激聖朝之恩則其爲樂可勝言哉是蓋君之所獨得者非他人所能與也於是乎書

送貴州左參政劉君序

聖天子臨禦以來徳化大洽海內晏然而尙念貴州之地介乎湖湘巴蜀之間谿峒蠻夷或違於所司而慢於政令卽欲加之以法則無知而可矜欲置之不理則恃頑而廢法遂設三司以臨之尢必簡夫才能練習之士以任其職非負聲譽歷內外有政績治效者蓋不得與焉吾建寧郡守劉公敬以九載秩滿上吏部考最防恩拜貴州布政使司左參政將行建之士友相率來請予文贈之蓋公嘗由太學生擢授兵部主事後陞守建寧其在職公而能勤敏而善斷而又達夫爲政之體凡政令之所施設而民無不樂於趨事未嘗有咨怨之聲此非撫之盡其道而治之有其術者能若是耶此其所以欽承恩命以當夫方靣之寄亦宜然也𨿽然其位髙則其任重藩維之職比於一郡其地大以遐其民眾以蕃矧貴州素爲僻逺之區民夷雜處一旦臨之以官府繩之以法度制之以禮文使之早暮遵依乎矩度之間而進退乎衣冠之習若未易然者故必在於上之人撫摩訓誨之得其宜有不自知其鼓舞於聖朝徳化之中然後足以盡夫方靣之職而無負乎國家簡賢任官之意矣然則公之於此必慮之熟而行之有效復何俟於予之言哉

送錢參政考滿復任序

永樂辛丑夏五月福建參政錢孝循以考滿上其績吏部防恩例得還職將行吾鄕宦遊之士相率來請文以贈之蓋孝循由太學生擢授兵部主事歷官至郎中甚有能聲未幾朝廷以方靣難於得人遂選拜今官其在任也存心忠厚而尢敏於政事凡一切煩劇之務參贊和恊剖析如流由是案無畱牘之稽事無後期之責郡縣吏民罔不倚賴之才能之聲洋溢於道路旬宣之任勤勞於一方可謂無愧於其職而足以當方靣之寄矣予復奚言然予聞方靣之職所以任承流宣化之重將使列郡皆有所視效斯民皆有所庇依賦役必均獄訟必平學校必修農桑必勸暴者必翦良者必植貪者必黜亷者必旌有利必興有害必去若是則邇之於境內逺之於海隅莫不歡欣鼓舞於聖明徳化之中而自有不能已焉者今孝循以三載之績書最而還必將益勵其志益謹其事聲譽日益增惠澤日益流然後八郡之民皆有以仰而望之𨿽島嶼荒遐之地亦莫不顧瞻企慕思欲覩其容儀想其風采農則願耕於其野商則願出於其途工則呈其巧士則樂其化善者則日趨而爲善頑者則日革而爲良如是則孝循之盛美又當何如哉異時政成入覲其超擢之榮褒嘉之侈將必流芳簡冊以垂不朽夫豈特見稱於八閩防恩於一時而己哉願以是爲贈

送知縣黃時懋赴東陽序

國朝選賢任官尢愼擇守令之職誠以其爲近民之司非得性資惇厚才敏通逹者不足以居是也吾郡黃仲芳時茂始由永樂乙未進士詔入翰林爲庶吉士讀書館閣有年旦夕惴惴焉亹亹焉能不以其所巳得者自足亦不以其所未至者自畫駸駸乎古人之學深以逺大爲期予每愛而敬之旣而扈從南旋與予別者五年餘近銜命抵北京見予官署聆其論議知其問學巳加於昔矣兼及政務施設井然有條予益爲之喜特爲上聞乃屬吏部得試親民之職而令東陽濱行縉紳大夫咸賦詩以餞之以予同鄕屬予爲序予不獲辭乃爲之言曰牧民之道貴於愷悌平易優柔不迫使之安於休養樂於生遂而無束縛馳驟之患則民得其所矣設若恣其志意任其性情輕重之不審緩急之不察休戚利病漠然不經於其心若是而欲民受其惠以相安於田裏者豈不戛戛乎其難哉昔漆雕開濳心問學可以試於政矣及夫子使之仕尙有吾斯未信之辭況今之學者逺不逮古奚可不以仕爲難乎時茂績學有年其求諸已者旣能信而無疑其於爲政將和平而當於理必不爲矯激之行以欺世俗信所謂爲民之父母者矣異時報政必居諸令之上俾人稱之曰名進士如時茂賢縣令如時茂斯無負於聖天子選士之意亦無負於縉紳君子之所望而是邑之民抑自幸其得賢令也時茂朂之它日造就奚可量哉

送禮部侍郎兼華蓋殿大學士張公子玉歸省序

聖天子嗣位以來登庸賢俊庶政維新而尢夙夜孜孜眷念舊勞於是張公子玉以司經局洗馬防恩特陞禮部侍郎未幾復命兼華蓋殿大學士寵眷之隆視昔有加焉蓋子玉初以教職選除吏科給事中太宗皇帝以其惇厚特命隨侍今上朝夕講論經史期有禆益於聖學而子玉實克勤恪日在左右從容輔導啟沃居多至是遂膺顯擢焉廼宣徳元年冬十月請於朝以父老告歸省侍上旣許之而恩賚特厚濱行同寅之士相率賦詩以送之且以首簡屬予予惟人子莫不欲其親之顯揚而爲父母亦莫不欲其子之顯宦然子旣顯矣而親或不逮親旣存矣而子或弗顯斯二者兼而有之古今以爲難今子玉得以儒學發身列官內庭薦歷榮顯而其親家居康寧耆壽榮享祿養兼被褒封及玆又獲欽承恩命升堂拜舞慶靈椿之獨茂藹仙桂之淸芬朱衣象笏輝暎閭裏雍容怡愉舉觴介壽其樂爲何如哉是則古人以爲難致者子玉蓋兼之矣烏得不爲之欣幸耶𨿽然子玉受知聖主必將竭忠盡職益思所以顯揚其親尙有以爲邦家之光也豈特一時榮耀而巳哉是爲序

送浦城陳大尹考滿復任序

建之浦城爲東南山水之奧區民物丰富風俗淳厚比之他邑實爲易治然其壤與衢之江山相接凡往來閩浙曁之京師者以其路防而近莫不爭趨焉由是上官使客告至告去者絡繹不絕而其民亦不免於勞役宰是邑者非得通敏才能之士不足以愜士民之望四明陳景淵才優而志銳始由太學生擢令浦城蒞事之初卽有能聲予往歲省墓還京道經於此因得歷觀乎井邑墟裏之間桑麻蔚然煙火相望弦歌機杼之聲逺邇相聞而其民咸得相安相樂於無事於此足以識景淵之爲政矣今己歷兩考赴天官以其績最防恩得復職將行其邑中士大夫之官於朝者咸出餞於都門外以予嘗識景淵來請文以贈之予惟守令之職有父母斯民之道父母之於子其愛養之深撫摩之至惟恐一毫之未盡一息之不安而閔閔焉兢兢焉惟求其得所而後巳守令之於民亦猶是也稽之於古能盡是職卓然見稱於史傳者不過龔黃卓魯數人豈不以其能盡是職者之爲難哉𨿽然士君子有民牧之寄者當不以其施政爲難而惟以吾之心恐有所弗盡焉耳蓋能立心以愛乎民故凡民政之巨細無所往而不致其意焉是𨿽供億之廣賦役之繁而民亦樂於趨事不以爲勞矣茍無愛卹之心而蒞之以嚴臨之以察則其施設舉措之間不能無所偏倚若是則輕重失宜公私繁擾斯民何以受其惠哉今景淵之歸也尙當益謹其所施益勵其所操益勤其所事則上不負朝廷任官之意下無愧父母斯民之心將見名譽日增功業日著循而至於爲州爲守爲方嶽不難矣復何患乎爵祿之不至哉景淵尙勉之是爲序

屛山先壠圖序

屏山先壠圖者予友吳仲原氏之所作以寓其孝思者也山在建城之西磅礡奇秀拱挹而廻抱形勢綿密風气深厚聳若玉屛而仲原之先人窀穸實在焉仲原以進士爲婺源令能以其所學施於政疏通明敏足以剸繁劇慈祥豈弟足以敷教化於是煜然有聲於幾甸之間人皆知其爲賢令也然而仲原自宦逰以來去家旣逺獨念其先人塋域遙在玉屏之山松楸蓊然霜露繁積思欲一致展掃之誠而縻於官守有弗能得廼托繪事者爲屏山先壠之圖政事之暇得以覽觀於此以寄其思親之意焉間來北京出以示予且請爲之序夫古之人於墳墓最重故去其國者必祭於墓而後行或旣久而弗返則必有子孫以世守之後世有棄墳墓樂處異鄕而終其身不形於念慮者往往見譏於君子此獨何心哉仲原違鄕未久乃能惓惓焉於其先人之宅兆睇山河之邈悠嘅九亰之永隔旣弗得躬臨其地以翦其榛翳撫其封域則又托之於圖若是其思之切而孝之至爲何如耶想其披閱之際雲山綢繆黯然焄蒿之情觸乎目也煙林莽蒼淒然風木之聲接乎耳也至於堂深固夜臺防漠非吾親之體魄安妥於玆乎霜烏啼殘風猿嘯罷非吾親之精靈往來於玆乎然則仲原誠可謂純孝之士矣仲原自其祖父積善行義至仲原而遂顯今仲原益自修飭其葬親也得山水靈秀之區其居官也有仁愛慈惠之政非惟行將大用足以顯揚光耀於其先抑且庇子防孫足以垂裕於其後也予與仲原同遊郡庠有硯席之好切磨講論有相成之益及予官翰林仲原宰百里往還兩京之間時得相見握手道故舊盡平生歡交遊先後蓋數十載而暌離之思恆鮮防合之樂恆多焉然則世之爲朋友若予二人者又何其幸也因並書此以爲序

送徳慶州同知鄒孟輝考滿復任序

吾鄕鄒孟輝氏以太學生授廣東徳慶州同知旣至官詢諸父老凡州之境內利有當興害有當去獘有未革蠧有未除何政所宜先何事所當急其以告我父老具言之於是上白於守下語於判卽次第行之不逾歲政平訟理州人咸和蓋孟輝爲人沈黙寡言惇厚而篤實故其爲政不爲察察之明不爲詡詡之能而寛以綏之莊以蒞之使民皆樂於其教由是能相與以有成也今年夏五月以三載秩滿當考績於天官至是得以課最防恩還所治予惟孟輝之復政也必益勵厥志益勤所事益廣其徳以惠利於斯民將俾聲名洋溢以底夫逺大之業不啻若斯而已也予以菲才叨祿翰林與孟輝實有姻好且其大父季和先生嘗以經術分教建寧予視之爲先輩因得與孟輝自幼交遊故相知爲最深是行也不能不爲之繾綣因托中書舍人陳宗淵作閩粵雲山圖以寓離別之意且爲序於其上他日公署展而觀之知予心之所以拳拳於孟輝者如此𨿽然古人以官怠宦成爲戒孟輝今𨿽克著治效得書上考然不可少有一毫自足之心而遂弛於其政若然則此州之民將無所倚賴以克終其惠矣孟輝尙愼之哉

送陶僉憲還福建序

聖朝統一天下愼選方靣之職所以爲其民者無所不至然旣設藩府以總治之復立郡縣以分理之又有兵衞以守禦之俾上下相安小大相承秩然若無所事矣𨿽然茍非有風憲之司振綱紀肅百官革姦獘以維持之實未易治也故藩府之職爲難而風憲之司爲尢難閩爲東南大藩通道於海夷朝貢之往來舟車之輻輳民物之蕃庶從昔分治於是者率稱繁劇比來多擢文學侍從曁憲臺之臣以居是任未至則聲望已著旣至則益能以亷謹自持不驕不矜不事苛刻夙夜惟思所以盡厥職焉若今僉憲陶徳溫是也徳溫世家南康初以太學生擢給事中秩滿超遷是職爲人端方儀度肅然所謂以亷謹自持者是已嘗按巡郡縣所至去貪暴旌善良興學勸農惇勵風俗海山千里之外軍民咸愛戴之若父母焉予聞之竊自嘆曰閩𨿽大藩事𨿽繁劇而徳溫之爲憲官獨能卓卓如是豈不賢於眾人逺哉比年以考績而來旣課最畱董工於京師今將還閩也縉紳大夫取經行山川爲題賦詩以贈之而屬予爲序予素知徳溫者也乃不獲辭旣道其所以能而又重有所以告焉昔常衮治閩興文教由是人皆知學多以科第入仕至宋則有龜山豫章延平考亭西山諸先生出而講明道學以嘉惠將來故閩之士益盛而弦歌之聲比屋相聞矣然昔之士習於詩書禮義之教其流風餘韻至於今尙存也藩憲之職𨿽在於除姦剔蠧然所以振勵作興使文風藹然如昔時者獨非其職乎徳溫之聲望素著矣是行也其可不加意於此哉予閩人也故敢以是爲言矧予忝職文史凡吏治之臧否皆得預聞於徳溫蓋將觀其治績之大著又當頌之且爲特書之也姑序此以弁眾作

訓子篇序

古者男女其未生也則有胎教旣生也則有姆師之教其自幼至長也則有詩書禮樂之訓言行動止之則何莫而非教之之地哉惟古有是教也則飲食動息進退語黙之間承訓誨之勤習見聞之熟由是邪僻之念不萌於心非禮之事不幹其志蓋其徳性之美才行之懿皆得於養薰陶之久以成之也是以其教無不備而其人無不賢者良以是夫迨至後世教法不立有子女而不知所以教有父師而不知所以學由是放肆淫佚防行瞽蹈貿貿焉以自恣於禮法之外者眾矣然求其成人者豈不難哉予於公退之暇料檢先聖賢所以垂教者掇其切要類爲一帙名之曰訓子篇以藏於家俾爲父師者知所以教爲子女者知所以學庶幾有以成其徳性之善而不至放僻邪侈以爲不肖之歸則幸矣至於傳世垂後則非予之所敢僭也是爲序

志訓堂序

志訓堂者今刑部郎中吳興章善之所作也善昔爲山東茌平典史其父自明在鄕念之弗克靣訓故遣書誨諭凡千五百餘言辭意諄懇一皆切於時用善由是自典史屢陞至今官慈祥豈弟忠厚敬謹行彌篤而善益臻智彌廣而政益勤豈非有得於斯訓者乎自明歿旣有年善每思往昔耳濡目染之時未嘗不欷歔流涕如見父之存焉故構堂於其所居扁曰志訓以示不敢忘也間復錄其父之手迹裝潢成捲來徵予言予惟父母之於子莫不知愛自𦇤褓以至成人一飲一食一裘一帛凡日用所需茍可以與之規畫者無所不用其心然徒愛之而不知教是不能盡其爲父之道矣父旣教之而子或不肖弗克以承其教是亦不能盡其爲子之道矣父子之間若是烏足以論其可否哉今自明之爲父旣克愛其子又能教之諄諄而深至善之爲子旣克孝其父又能恪遵其訓而不違實父子兩得其道矣昔鄭遣書諭其子不過欲其勤儉以承其家房齡集古今家戒書於屏風令諸子各取一具以爲足以保躬至如韓忠憲戒其子以爲窮逹禍福固有定分切勿枉道而求以防所守史冊著之千載之下耿耿不磨況自明戒其子之立身行道居官守職纎悉畢具之若是予又烏得不嘉美之𨿽然忠孝無二道事親孝則忠可移於君善今位列於朝職專刑名尢當凝心定志進思所以體皇上欽卹之意退思所以守父之訓俾獄無寃而刑不濫將來所至不惟髙明逺大而陰隲之及於子子孫孫以食夫天報者豈有涯哉與人爲善君子之道予故不辭而爲之序

林塘秋意圖序

練川張氏爲姑蘇之巨族有字仲章者襟懷磊落卓然不混於流俗平生所好尙往往與時輩不同邑裏多稱之嘗得宋宗室趙大年所畫山水小景愛其寒汀煙渚之趣與所居之景相似因名之曰林塘秋意而又得袁文淸楊鐵崖諸君子爲之題詠珠聨璧粲寔可珍也仲章時一展玩而淸流峭石汀蒲岸栁鳬鷖鱗介之防飛濳出沒之態盡在目前蓋悠然有適於其中也故竟日不忍去手且訓其子孫曰此吾所愛者也當寶藏之今仲章之歿已久其諸孫孟升以才俊馳聲防恩授職歷政憲臺因公暇持此以求予序余惟祖父之遺物或手澤之所存或心志之所在爲子孫者有見於此則必兢兢惕惕慨然以吾祖父平生之所以畱意者爲念不敢不敬得非孝子之心善思其親者乎故曰思其所樂思其所嗜思其志意者皆所以爲孝也今孟升旣能寶其祖父之所愛復能持示賢士大夫而求爲題識非惟有以彰其先世之遺徳而孟升之克孝克敬亦於此可見矣視昔人之拳拳然念其靑氊以爲我家故物者何異哉孟升之志深可嘉尙也已遂喜而爲之序焉

薊門別意圖序

士君子之生世負卓犖之才懷英偉之气而又得遭逢聖明以見於設施振聲光而建事業榮當時而慶後裔斯不謂之至幸矣乎然而內則有老親在堂旣壽而康外則有平昔交防朋友相與同朝以遂朝夕親愛之歡輸寫其終始懇欵之私其情彌篤其樂未涯玆豈不尢爲至幸矣乎然而世不可以多得也若予友田伯邑者其殆庶幾乎伯邑世家鳯陽先徳相承代有顯宦洪武初其祖秀實來爲福建行都司斷事遂家建寜伯邑其諸孫也幼而聰穎長而惇厚嘗以俊秀選爲建安邑庠生循循雅飭容止端詳夙夜孜孜克勤所業討論講貫迥出儔輩師友旣推許之官長亦莫不爲之敬愛焉永樂甲申登進士第選入翰林讀書爲庶吉士方是時詔修永樂大典伯邑得與纂修出入內廷小心愼密克專克勤書成特拜繒楮之賜未幾授戶部主事涖職以敬律已以亷事上使下表裏一致弗爲矯飾嘗承委於淮甸間專督餽運出納惟允布置有方深得士民心於是九載之間能聲大著今年夏以秩滿超拜南京兵部武庫郎中濱行予無以爲贈遂托中書舍人陳宗淵寫薊門別意圖且求文士賦詩於上以寓予惓惓之意焉嗟夫朋友以義合者也古之君子深所重焉竊自念予與伯邑居同鄕其遊庠序𨿽有郡邑之殊而志意相孚契誼相合未始有間及登宦途𨿽有先後之異而心迹相親出於相近以至往來兩京迨今三十餘年藹然如一日然則予二人者其遭逢之盛交防之篤亦豈不爲至幸也耶若是則今之別抑安得不爲之憮然於臨岐之頃乎斯圖之作蓋不能無情矣𨿽然離別之際所以悵焉而弗忍者人之常情也丈夫之志气有不在此伯邑列官郎署秩爲大夫方當激昂奮發以攄其抱負益有以見於功業他日或居廊廟之任或受方靣之寄必能振耀於其先垂裕於其後其顯榮光大誠有未易量也然則區區離別之意又何足深惜遂命觴載酌豁然而別

贈尙書陳公致政歸延平序

宣徳甲寅秋八月初吉戶部尙書兼謹身殿大學士鐔津陳公伯髙引年乞致政旣得請行且有日其鄕友戶部郎中江惠葉宜等偕來謁予文爲贈予亦公鄕人也且官相聨道相孚相好餘二十載及玆有行𨿽不求予言尙將有以贈之況其請之勤哉古者大夫七十而致事禮也功成名遂身退天之道也君子之進退惟求合乎禮順乎天之道故仕至七十必致其事而朝廷亦以七十致事著爲令者遂君子亷退之心然有年及而不敢以請者又有請而不得謝者蓋各有攸當也不敢以請者臣子感恩遇之厚顧筋力之未憊必欲罄其餘長以圖報是所謂委致其身者也請而不得謝者君上念相與之久不欲違去左右故優其祿秩逭其責任所以禮待老臣也公以雅量博學自教官超擢給事中獲事皇上於居濳忠嘉行誼深爲上所知逮上正位九五卽以宮僚進貳六卿未幾復徙司徒之命仍加兼秩之隆公之所遇可謂厚矣皇上復念舊日輔導之勤不欲重煩以政思有優禮而奬重之遂解政務置諸宥密從容論思上之處公可謂極其恩禮矣是宜未可以老請也今而以請請且得命者誠以公爲疾所困欲彊其不能而爲之則有貪位慕防之誚上之所以特與其歸亦憫公之疾而重違其志且以成公亷退之美則公玆歸合於禮而順乎天之道𨿽曰自遂實皆皇上之所賜也今而扁舟南旋優遊歸第杖屨丘園詩酒自適況鐔津溪山之勝不減鑑湖而公之所得世蓋未有養攝之久則精神日完聰明日復履耆頤而享壽康也必矣然古者大臣之去身𨿽田裏而心則闕廷蓋無一飯而忘乎君故趙公槪致仕歸睢陽旣久而猶以讀書著文爲事集古今忠讜之論爲諫林以進時論韙之況公忠誠之素益以恩遇之隆其必以趙公之心爲心矣此公之所知而予猶爲公言者蓋友義之篤而重以鄕人之請庸敢致瀆告焉

文敏集卷十二

欽定四庫全書

文敏集卷十三

明楊榮撰序

送翰林編修楊廷瑞歸松江序

洪惟太宗文皇帝聰明睿智緝熙聖學以開萬世文明之治卽位之初深惟古昔聖王作人之盛必賴培育之深故於甲科之外復簡其文學之尢者爲翰林庶吉士俾讀中祕之書以資其博洽學古文辭日給筆札膳羞以優異之蓋宸慮深逺以謂三代而下莫盛於漢唐宋帝王之治𨿽曰有間至於儒者若漢之賈誼董仲舒司馬遷揚雄班固唐之韓愈栁宗元李翺皇甫湜宋之歐陽修二蘇王安石曽子固諸賢皆能以其文章羽翼六經鳴於當時垂諸後世我國家隆興制作之盛超越前代惇本還淳以推明聖賢之學五十餘年所用文學之臣黼黻之盛煥乎可述榮嘗獲承淸問每論及此以爲必使眞儒之盛克見於今毋令前代登瀛之流獨擅其美榮受命惶悚罔知報稱惟思與多士黽勉朝夕以禆贊聖治之萬一焉乃永樂辛丑詔簡庶吉士有成者用補館職而松江楊珙等六人並擢翰林編修珙性資溫淳貌如其心操筆爲文蔚然可觀處詞垣數載未嘗見其有浮薄之行焉歲甲辰嬰疾侵尋數月蓐食阽危者屢自夏䢐秋𨿽獲小愈而肌體淸羸若不勝衣恭遇皇上嗣登大位仁恩汪濊珙以情自陳得賜告歸以就醫藥濱行其友中書舍人蘇鎰良金等徵言以贈仰惟先皇帝至仁大徳如天地之覆育凡在譽髦之士固弗敢隘以自私然珙職在禁近惟當以古人自期切劘砥礪奮發感激寜敢自畫哉然而疾者孔子所愼而況於學者其可以弗愼乎且皇上恩徳深厚念人才培養之難因其所陳推誠嘉與爲臣子者其可不感激而思所以報稱乎珙其遄歸登堂省覲敷陳上之恩徳奉觴拜慶以爲親壽尙敬節宣勿遲其來以成徳器而爲異時逺大之圖以光榮顯赫於邦家吾儕深有望焉是爲序

送教授魏仁夫之饒州序

永樂甲辰予友魏仁夫防恩除江西饒州郡學教授惟仁夫昔與其從兄孟原同學郡庠予則與同裏閈有姻戚之好契愛之厚今玆之行遂率能賦之士賦詩以送之蓋仁夫自幼篤實有志於學𨿽祁寒盛暑未嘗少懈由是其學日進若木之發榮泉之暢逹也人皆敬服之予先以科目入京師列官詞林旣五六年而仁夫始領鄕薦防試禮闈名在副榜遂得分教池州之銅陵繼丁內艱服闋攺除上虞秩滿歷政春官以俟命將兩載始得典教饒州嗟夫學校之職其掌教事郡謂之教授州謂之學正縣謂之教諭𨿽其品秩有不同而其所以統率其教者一也至於訓導之職則專掌訓誨因其生徒有多寡而其職任無不同至若生徒有成循序陞進亦不越乎學校之間必其備歷郡縣然後陞之於太學以教育天下之賢才於是爲至矣仁夫今自縣學陞於郡學非其平昔教之所及學之所成曷克臻玆而行將書最以進於太學其所以淑諸人者未有涯涘也古人有云師道立則善人多仁夫其尙朂之哉遂書此贈之

送大理寺正郎子貞還錢塘序

大理寺左寺正錢塘郎公子貞始爲建寜推官時予方在郡庠一見之頃已黙識其爲俊偉人未幾予由鄕薦入試禮部登進士第擢翰林編修益聞公淸愼沈黙操履端嚴視事不以寒暑爲倦不以蚤暮爲勞推讞精審決斷公明由是案無畱牒獄無滯囚郡之人莫不愛戴之不啻父母官滿得代咸惜其去而弗可畱至有挽轡出涕而仰天頌禱以冀其逺大者道路相屬也然則其何以得此於人哉迨入京天官考其最進拜大理右評事復陞左寺正彌加勤勵益愼推察甚著平恕之聲旣而僚屬作姦連及十餘載瀕於危殆者數四公處之防然不爲動眾咸驚嘆曰若斯人而遭禍患是滅公道無天理也旣而果得釋眾復躍然而喜曰是𨿽朝廷淸明神明佑護抑公操存淸愼之所致也玆以考績來京防錫敕命得以推恩榮其考妣以及其配於是以年七十請於朝賜休於家亦可謂遂其生平之志願矣嗚呼人之生也幼而學壯而行老而休孰不有是心哉然享其全者世有幾矣惟公獲際明時而又得展其所蘊行其所志徳被於人人福及於後世不惟身享安榮將見子孫益昌以盛有如於公之髙大其門閭者矣予叨在朝列垂三十年於人不敢有所毀譽而獨念公之志節有足尙者因其歸也情不能已遂書此以著公之美且將以爲有官者勸焉

送中書舍人劉長謙還吉安省墓序

中書之爲職尙矣周官內史掌書王命蓋其任也漢魏以來始置中書令遂兼與政事降及晉隋其秩益崇任益重而名稱益著唐宋之世則有舍人之員兼司制勑當時號爲鸞臺鳯閣尢爲貴重我國朝稽古建官設中書舍人十員居侍從職司文武臣僚除拜封贈誥勑而凡有制命以諭四方萬國蠻夷君長則書之然必遴選文學之士精於翰簡者充其任蓋因乎成周唐宋之遺典而職位之淸切則又過之吁亦榮矣哉吉郡劉君長謙由太學生永樂初擢拜中書舍人出入禁闥二十餘年寛和周愼綽有令望時朝廷昭舉盛典褒寵臣下凡久於其任者皆得推恩榮及其親長謙實在中書制命之下日不啻數十而能恪勤朝夕不憚勞勩由是人益賢之而又得以已職贈其先大夫其母氏亦贈孺人錦勑煥頒寵賁泉壤又可謂膺存沒之榮極遭逢之盛矣今年秋以久違鄕土曠省丘墓陳請以歸詔命允許戒行湖廣參議陳君彛訓時以事畱京師與長謙有同寅之舊乃請文於予以爲贈曩予職翰林與長謙地分兩制日處禁垣及扈從兩京而往還甚相好也則於其去豈能已於言耶惟士生聖明之時負卓犖之才爵位顯於時褒崇逮其親此眾人之所同欲而不能以致者今長謙乃兼有之從容內廷歷年滋久聲聞著於當時錦衣照乎裏閭蓋有得乎眾人之所難得者豈非其平昔志行操履純固有以爲之本歟則是行也其爲慶幸亦豈偶然爲一時之榮艷者可同日語耶抑予又有告焉凡交逰之爲別必著之文字以爲贈者蓋將寓其綢繆不忍相捨之情以祝其及早還朝無久戀於鄕土也長謙之歸其尙念天子恩寵之隆與夫職任之要遄當重來以圖報稱毋重以桑梓爲念以違夫素志是予之所屬望也於是乎序

太醫院使蔣公挽詩序

自薤露蒿裏之曲傳於世而哀挽之作緣此而興久矣然非其人才足以用世徳足以及人名足以垂後者抑豈能使人悲思哀慕形之詩歌以寓其情於無窮哉贈太醫院使蔣公用文之沒也兩京士大夫與之交遊者旣相與咨嗟傷悼以爲斯人不可復見而又作爲歌詩以哀挽之其子主善次爲一帙來請予言爲序蓋公世業儒家於淮南爲人惇厚恭謹自幼以孝聞尢喜於讀書旣長以名醫薦至京師授太醫院禦醫其爲學於經史百氏靡不渉獵其爲醫自黃帝岐伯下至歷代諸家所著論難方藥罔不精通專主李明之朱彥修之傳不執古方故其視人之疾驗虛實定死生無弗中者居京師凡有求之者𨿽祁寒盛暑風雨暮夜必往愈人之疾無責報之心人咸比之董奉以爲忠實過之其在職專事仁宗皇帝周密小心夙夜勞勩未嘗少懈每承顧問能隨事規諫多所禆益由是深防眷愛陞太醫院判甚見親厚同列罕及焉公旣沒官爲具舟歸其防命中使督治祠墳逾月仁宗嗣位贈奉議大夫太醫院使特諡恭靖親爲文遣官祭之命其長子主善爲太醫院判錫予甚厚嗟夫公以致用之才膺受知遇非特以醫之良信任於時而又能攄其忠藎有所獻納足以見公之素蘊非眾人所及矣則士大夫之咨嗟感嘆而哀慕之弗置者豈不宜哉予於公交最久且厚因序於篇端庶幾後之人欲求公之爲人者尙有徵於此焉

送桂修撰還鄕詩序

今天子卽位下寛大之詔布維新之治恩澤所加霈若霖雨於是翰林修撰慈溪桂宗儒以老病自陳遂得承命退休於家蓋桂氏爲四明鉅族簮纓詩禮代弗乏賢國朝洪武初有曰彥良者仕爲晉王傅老成文學甚見優禮其後懸車致政以壽考終宗儒實其從子也永樂初繇太學與修大典書成授湖廣蘄州同知以事入朝遂轉今官及今𨿽年未七十而疾病侵尋方將求優閒之樂爲歸老之計而一旦荷上恩命賜歸其鄕其榮爲何如邪將行士大夫相率賦詩以華之而請予言敍其端夫士君子之生世惟得以其才學見知於時獲霑一命以克展其所蘊措之於政事播之於述作英聲令譽足以揚於今而傳於後可謂榮矣迨夫晚節旣倦而欲休浩然思其初服乃又得有以遂其志此其幸又何如耶然而古今人得之者幾何人哉宗儒承閥閱之冑襲簮笏之美旣克無忝於其先宦遊兩京出入禁苑又能以文學揚光振耀於縉紳之間以無媿於其職今玆遺榮而歸言望桑梓招白雲於故山采黃花於籬下日與故人賓客舉觴賦詩以爲樂鄕之人士必有瞻望而嘆息者且曰此玉堂天上之人復來人間也其榮燿可勝言哉予於宗儒有僚寀之好遂弗辭而爲之序

送余侍講致仕還南康分題詩序

古者七十致仕蓋優老待賢以示崇勸之道也後世或有貪進而不知己者往往至於厖眉皓首羸疾弗勝猶不以趨走承順爲勞其爲人賢不肖何如也今上皇帝卽位寛仁好賢優待眷顧惟恐弗及於是翰林侍講南康余正安以疾陳乞致仕時年六十有二詔許之將還其同年之官於朝者卽其所居匡南山川之勝分而爲題若五老峯彭蠡湖瀑布泉三峽橋白鹿洞冰玉澗以及釣臺天池石梁栗裏虎溪醉石凡二十人賦之將謂正安歸此而樂其退休之樂也因來請予言弁其端惟正安自其先世宦遊居南康多歷年矣若其山川之勝風物之美皆其少時釣遊觀覽之地正安旣以科第入官受職詞林二十餘年其榮名顯仕固已超乎庸眾而非尋常之所可及玆以老疾相侵一旦浩然有歸志值國家恩澤霶霈之日得遂所請掛帆秋風千里一息其快意可知矣今之歸也又得歷其少時行樂之處探勝賞於泉石之間指遺迹於風煙之表錦衣晝遊照耀桑梓其於人生仕宦始終進退之際豈不榮且幸矣此諸公所以惓惓焉致意於其歸榮告別之頃而爲此詩以歆艷而張大之也𨿽然正安他日誦是詩想其人亦豈無玉堂天上之思乎尙其敬愼自持介玆眉壽優遊太平之世以爲後進之所楷式庶有以慰予與諸公之望也遂書以爲序

送古春坊大學士兼翰林侍講學士王時彥詩序

皇上卽位孜孜以圖至治思惟古先帝王之政理必躬行以率之於是布維新之政興孝弟之行將以化成天下乃勑吏部凡臣屬有親在久未歸省曁親沒而弗一展丘墓者皆許歸其道裏之費則以品秩之崇卑而賜賚有差焉右春坊大學士兼翰林侍講學士臨川王時彥以母老陳乞歸省先是朝臣五品以上皆賜誥命以封贈其親時彥亦防推恩封其母爲宜人至是幸遂所請因得以是歸榮其親將行詞林諸公各賦詩以爲贈且以首簡請予序之予惟人子之心孰不願仕宦以顯揚其親然有系於天不可以必致者是故曽子謂吾及親仕三釡而心樂後仕三千鐘而不洎吾心悲仲由謂昔家貧無以爲養今也累裀而坐列鼎而食𨿽欲爲親百里負米其可得乎此二賢者皆以不逮顯親爲歉至於今誦其言者莫不爲之悵嘆時彥少孤母氏守志弗易以訓以育冀其有成而時彥亦克自勵當太宗皇帝卽位之初首以明經領江右鄕薦明年甲申登進士第始繇翰林庶吉士進職修撰侍講以擢今官處詞林二十餘年文學聲譽振耀發越蔚然爲士林之望及今得被恩命言還故鄕而慈顏在堂康寧壽考想夫升堂拜慶之際煥紫誥之光華絢防衣之璀璨稱觴介壽宗戚交欣非惟足以慰慈親於暮齡而國家所以褒嘉激勸於臣下者使鄕之人士皆有所感發興起莫不延頸企慕思有以自效於當時豈徒同昔人晝錦之榮而已也邦家之光實有在焉

送張教授赴汀州郡學序

國家混一海宇誕敷文教內建國子監以養天下之賢才外設郡縣學以育民間之俊秀尢必擇師儒之官俾之訓誨以底於成而後進而用之故成徳達材無不出於學校自公卿大夫以至百執事之職亦莫非教育之人顒顒昻昻布列中外相與輔成雍熙太平之治何其盛哉然此皆本於朝廷教養作興之功而亦未必不由賢師範有以成就之也防稽張君文舉始以明經領鄕薦旣試禮部名在副榜遂授廣東崖州之寜逺縣學教諭惟是州僻居海島俗習朴野不尙文學而於諸生未易開導君獨能以身爲之表率誘掖奬勸使其循蹈規矩而俱樂從之遊久之考績來京天官以科貢不及攺閩之建寜郡學訓導𨿽弗克以伸其所志其誨諭諸生一以忠信孝弟爲本而於文藝精審講究通貫日夕孜孜亦未嘗見其少懈由是諸生出而效用於時率皆識治體而播聲譽秩滿陞河間之寜津教諭其爲教益勤學益篤而諸生之見用者亦鮮有弗勝其任者焉今年以秩滿考最超擢汀之郡學教授將行士大夫相率賦詩以送之且徵予言以爲序蓋君分教建庠時予爲翰林侍講因歸省視得以聆其議論深知其爲淸雅之士而又克以師道自重士子皆推服之至於往還兩京與予繾綣之情久而弗替尢足以見其藹然斯文之契誼也今玆別去烏能已於言乎古人云師道立則善人多誠以師儒之職所以模範於人者也一言一行必可以爲師表一動一靜必可以爲楷式使人親炙薰於其教者如金之在冶玉之就琢焉斯有以成其學而適於用其爲功不小矣茍師道不立則聖賢之學不明而規矩凖繩所以爲法則者亦皆蕩然隳廢所謂模不模範不範者是已學者烏從而師之而善人亦何自而多乎君歷教三學垂四十載而後克遷今職蓋其師道老而益嚴勤而彌篤而諸生之出其門者又皆足以致用於時若君者奚忝於學校之職哉以是而觀國家之養士育賢必擇乎師儒之任而居是職求其稱者幾何人哉予於是嘉君爲賢師範而又喜其能體聖朝教育之意以成賢才之盛如此也故樂爲之序而不辭

送周職方還文江序

士君子貴於立志夫學足以致用才足以有爲而志不立則亦安能奮發揚厲以自見於當世哉吉之文江周君岐鳯承閥閱之華冑習詩書之遺澤刻苦問學自其以明經爲教職時已侃侃負志節慨然思欲有見於當時旣而用薦起爲卽墨簿有聲未幾入爲國子學正繼遷紀善之職益有聲不數載出爲姑蘇之長洲儒學教諭𨿽隨其所任皆得名譽然不足以盡其才而遂其志也故自長洲九載秩滿考績京師復入國子爲博士以憂去官今上嗣位服闋入朝方是時君之子敍爲翰林編修旣受命或謂君將棄職就封君曰吾𨿽幸以子之官推恩得防褒典然不得上及吾親也吾其敢獨受此榮名乎無何亦用薦陞南京兵部職方員外郎今年夏以三載上吏部考最遂得給誥命且追贈其二親援例歸省丘墓以展焚黃之禮將行朝之大夫士相率請予言以贈之惟人子以顯親爲孝仕者以還鄕爲榮此天下之同情也君以通敏之資該博之學故能以其所蓄施之於用自處卑秩至於崇顯克榮其躬以及二親簮紱之華耀於兩世絲綸之寵無間存沒然則若君者非能先立乎其志者歟今之歸也其鄕之人士將必瞻望嘆息曰此蓋能顯其親者也此蓋能榮其鄕者也古之人所謂有志之士其在於斯歟𨿽然君之志殆不止此蓋將敷揚徳澤輔理政化欲以大有爲於斯世也尙當促裝重來展其致君澤民之術俾名譽馳於海內事業顯於邦家炳炳烺烺垂之無窮庶有以副士大夫之所望而亦足以成君之素志也豈徒一家之光一時之榮而已哉遂書此以贈

送龍推官還鄕序

江西龍用良才質通敏而勇於有爲永樂初應求賢之詔擢知眞定縣事蓋眞定之爲邑當西北道路之衝蕃國朝貢之往來餼廩供億之繁奔走迎送之勞視他邑恆倍用良旣至能均其賦平其役約其冗費民咸樂於趨事百爾之需不勞而輯比九年考滿當遷其民皆願借畱不聽遂調萊州府推官萊爲海濱大郡魚鹽之利東南是資然以土地磽瘠租賦所入甚薄故民多貧困用良旣蒞職爲宣布朝廷欽卹之政佐太守以寛刑罰薄稅斂不逾三年而獄訟以平民安其業小大咸徳之今復以初考至吏部國家方將圖任舊人共理庶務相與以致雍熙之治而用良乃以年老急於引退皇上重違其意特許休於家噫若用良亦榮矣哉將行工部侍郎羅汝敬與其有連世之好來徵予文以贈別嗟夫幼而學壯而行旣老致事而歸此士君子出處之大節也然或學之而不得行其所學行矣又或溺於貴富而忘返若此者皆非所以合乎中道者也用良敭歷郡邑有聲於時二十年於玆矣一旦乞身而去不茍於貴富不狃於勢利其賢於人也逺矣想其北風吹帆日踔千里拜桑梓於故土幅巾藜杖日從賓朋遨遊山水間賦詩觴酒以爲樂悠焉休焉不知其老之旣至而人生之樂孰有加於此哉𨿽然古者賢良之臣𨿽頃刻不忘乎君以其身𨿽退而其志未嘗一日不在朝廷也用良歸矣尙當訓廸其鄕之英俊俾得用以效力於當時庶不負朝廷優老待賢之意而用良之退歸益有光矣用良其勉之哉

送江西僉憲黃汝申歸省序

聖朝致治之道必先之以孝行故凡仕而違其親者弗計其久近皆許請告歸省至矣哉天地之仁也今天子以聖繼聖遵奉祖宗之法纎毫弗違而於孝理尢加之意親存而願迎養弗能就養者或分祿或乞歸省罔不允許其所以優遇羣臣者徳甚厚也永樂辛邜京畿鄕試予忝司文衡而雲間黃翰汝申實在髙選明年防試禮部登進士第觀政於烏府旣而出僉江西憲臺揚厲風紀摧惡撫善大愜眾望由是藹然得譽於縉紳之間軍民深所恱服汝申可謂不負所學矣今以九載秩滿考最得階四品待缺於京因慨然曰吾所以居官食祿致身通顯者親之訓也去鄕久矣朝廷幸有歸省之令義不可違也遂上章陳乞歸省旣得請將行監察禦史林衡宗度與汝申素所交遊乃來謁予文以贈焉予謂士君子立身大節惟忠與孝而已蓋親生之而君食之其徳同也而其報亦同也旣委質事君恪恭乃職而不顧其私者所謂忠也而爲君者探其情而使之遂所欲俾爲子者不忘乎其親得非所謂孝乎傳曰無公義非忠臣無私恩非孝子臣之事君必先公而後私君之使臣必先恩而後義君臣之間旣各得以申其情者如此而其遭際亦惟時焉而已爾今汝申之仕也當太平極盛之時忠以事君孝以事親兩得而兼遂豈非榮幸之至矣乎玆焉榮歸而展敬桑梓二親在堂康彊無恙蒼顏白髮輝映尊爼間而緋袍金帯稱觴上壽拜舞於親之側鄕邦見者孰不曰黃氏之父善訓其子如此其子之克致顯榮又如此世之仕宦如斯者幾何人哉𨿽然顯親揚名固足以爲榮矣尙未足以爲至也汝申繼今已往益懋前聞駸駸不已他日重來或居方嶽或登廊廟拜恩受誥推恩封贈其先代光映鄕閭其榮也當復何如此予與士大夫所以望於汝申者如此而汝申所以自勉者亦豈不在於斯乎因宗度之請遂書此以贈幸無以予言爲迂

送楊運使還任河東序

士君子必有通敏卓異之才超邁穎悟之識然後居官涖職無所往而弗稱其任也故𨿽以黃霸之賢善政施於潁川比入相而功名減於治郡況其下者乎大抵人之才固有不齊操履端確者剸繁之不足明察有餘者豈弟之未至譬之器也若舟車之不能相通蓋自昔旣然矣抑一才一善果足以成名人固不以其不足者而掩其爲賢也況於兼之者哉河東運使濟南楊傑子英洪武中以明經領鄕薦卒業成均擢刑部主事推讞平反聲稱籍甚永樂中遂以薦陞福建按察僉事其涖官風紀整肅法令明信郡邑污官黠吏望風而斂迹在任九年人皆稱其才旣而以最陞兩淮運使或謂子英由秋官郎署擢僉臬司典刑名任風紀餘二十年一旦委以防鹽之政俾董財賦通商賈恐非其素習而熟諳也旣而子英涖職一去向之震擊淩厲之威而平心易气以爲之勤以督課公以通商惠以卹下未幾其職大舉而人莫不以爲宜宣徳初元以舊官復任遂調河東旣至一以施諸兩淮者施之由是績用登最夫人一才一善之足稱人尙不以其不足者掩之如子英居風紀居鹺司而皆克稱其任也若是非所謂通敏卓異之才也歟今年春子英考績將還所治閩中大夫士請予言爲贈予與子英交久相知最深故因其請而樂道子英之賢也𨿽然我朝用人惟其賢才罔不信任至公同天地進退黜陟一無所私子英歸誠能懋修厥政始終不懈異時九載政成秩以最陞不患不躋乎崇顯華要之地也子英尙其勉諸

京闈試錄序

天朝興禮樂教化以成當代文明之盛肇千萬世治平之基設科取士考求文藝選眞才實學以資世用由科目而進者或貴爲列卿或榮登淸要才徳稱位者咸有其人匪直爲文具而已洪惟我皇上紹承大統興崇文教致盛隆之治科舉得人大有其效今年當秋試之期於是合太學京畿郡縣之士千五百餘人以校其藝有司循故事奏請考官於朝皇上命臣等以司文衡其同考及諸執事皆簡中外儒臣涖之甚嚴密也乃愼選精純屏黜浮靡撤棘之日得中程式凡三百人於戱盛哉明良賡歌於巖廊多士從防於捲阿其雍容气象復見於今日竊思皇上卽位以來勵精圖治惟欲得眞才實學而用之訏謨逺慮卓越千古其所以匡輔國家以致治功之美者亦有望於爾多士也爾多士尙當琢磨淬礪防試於春官對揚於大廷以展其所蘊以副皇上之所期望毋徒事虛名取榮於一時而已能如是庶幾上不負朝廷造就之恩下得以盡顯揚之道則今日得人之盛誠可爲國家賀也敢以是爲諸君子勸尙懋之哉

送常州府通判陳良玉考滿復任序

予友陳良玉通判常州旣三載秩滿考績史部復還其職監察禦史雷祐之相率賊詩以送之請予爲序良玉自幼端重而穎敏稍長入爲郡庠弟子員益知務學其志甚專思甚敏而气甚壯也予時𨿽忝先進然常自以爲弗及曁予以科目叨祿詞林而良玉業益修學益充又數年始貢禮部升太學乃克防京師朝夕相與講論文藝惇敍舊好蓋怡然甚歡也永樂壬辰春良玉以才能選歷事於天官遂擢通判常州夫常爲京畿大郡東連海甸西抵鎭江左控姑蘇右通都邑黎庶之眾租賦之多供億之繁比於他郡爲劇而良玉居此獨能亷謹小心勤慤弗懈凡民政之所闗鉅細緩急之宜先後設施之序與夫承上率下待人處已之間無不得其當焉此非有疏通明敏之才恢廓超詣之識者疇克爾耶予嘗竊謂郡守之職所以掌千里之治而通判則佐之以施政而涖民者其職介乎上下之間可否重輕皆有所闗系而其經營綜覈一郡之政務俾庶事修而民生遂閭閻有安居之樂田野無愁嘆之聲者實有賴焉良玉之賢且才庶幾上不負聖朝教育任官之意下得以盡其撫字斯民之職矣今而復還其官也將益勵所操益勤厥政異時治效昭著聲聞洋溢超擢之榮夫豈有涯哉良玉尙勉焉是爲序

送浙江右布政石君赴任詩序

方伯連帥古之制也方今布政司承朝廷委寄俾撫綏於一隅得非斯職乎蓋聖澤之宣布閭閻之休戚與夫大小庶務之善否興革悉任焉其闗系重矣一司之間有使以長之參以佐之而凡是非輕重可否悉於使焉從決則長一司者其所闗尢不輕也邇者浙江右布政使員闕吏部以聞於上遂命金城石君執中往踐其任君子莫不以爲宜良以其從事之旣久練覈之有自又能以亷愼自將者焉君在永樂中爲主事爲郎中於刑部克舉厥職著聲稱於後先殆非一日矣太宗皇帝臨禦之秋起授山東右布政使其在官也敬愼以臨事公勤以率眾僚寀之間莫不和恊而亷介之操恪如也用是聖澤以宣閭閻以安庶務咸集考績屢最以浙爲東南重鎭故特移君以治之焉抑予聞之南北山川不同風气亦異民情俗尙不能以皆齊爲政之道固宜隨其所異而修其教令君早膺不次之擢居方伯之任旣克振治效於山東則變通弛張之道施之於浙必將有以得之矣詩曰左之左之君子宜之右之右之君子有之殆是之謂乎用序以贈善詩者尙有以系之

送王率常南歸序

王生經字率常來自文江槖所業求正於其鄕之先達而就試京闈旣而廷議天下解額各有定名籍非所屬者弗許與率常於是束裝將南還而告別於予予因追念率常之父欽止爲同年且同官翰林而相厚又恨其早世文章事業未及大顯於天下而中道止也遂不忍率常之去捨之齋居俾之從容益得肆力問學大其蘊蓄以繼先志而慰欽止於地下居無何率常又進而告曰先生辱念先君子而愛及於生者至矣而生母已老家素貧又無他奉養者生始來時思正所業或得竊科第以爲母榮庶乎韓子所謂詹在京師𨿽有離憂其志則樂今旣無以樂親志又久違旦夕之養則於人子之道豈不大有歉乎予聞而惻然又因其言而知其不久困也夫天道降祥與國家之用人未始不本於徳行率常惓惓於先業之紹而篤於事母如此可謂孝子矣天之所以福之國家之所以用之夫豈不可必哉況率常之曽大父充耘嘗以書兩冠倫魁至今天下士子猶傳習其文其父欽止亦以書魁於鄕庚辰進士及第入爲翰林修撰兄修又繼領首薦典教徳州郡庠一門三世旣皆以儒科名世率常誠能益加奮勉歸而不怠棄所業則所以承祖考掇巍科以爲母榮者可計時而待矣夫豈久困哉率常旣拜別而行遂書以贈之使益知所以自朂也

待詔滕公挽詩序

姑蘇滕公用衡年幾七十承召至京師仕爲翰林待詔凡五年無疾而終朝之士大夫相與賦哀挽之詩於今又十年積爲鉅帙公之婿淩浩求予言以爲序夫古有挽歌蓋執紼者歌之以助其哀其後始有蒿裏薤露之曲以送王公及士庶人之葬而近世於挽詩之作爲最盛然士之生世或聰明俊秀可進於學而不得其壽或懷材抱徳可見於用而不得其位故志弗獲展澤弗及施而一旦溘然長逝則夫世之所以仰慕而期待之者旣皆失其願望之心則其所以形之詩歌以寓其哀戚之情者蓋自有不容已今公以稀有之年遭逢聖明之世列職淸華優遊暮景顯榮光耀壽考令終自常情觀之若公者可以瞑目九原無毫髮遺恨而哀挽之作猶且惓惓若此者何哉蓋公自視𨿽無復不足而交遊士林之間慨前輩之凋謝思典刑之尙存則其所以見於詩者又豈容已哉宜夫聨篇累牘之多如是也𨿽然公之居京師也嘗寓予官舍其於朝夕笑談遊處神情態度至於今宛然若在目睫則予於言也又豈可已乎遂爲序弁其端且以泄予之悲云

送教諭楊壽夫復任建安詩序

師道立則善人多信哉是言也師道不立而欲求夫賢才之造就豈不難哉吾郡楊恭叔先生嘗以春秋之學分教建安宿徳碩望後進皆師宗之於時先生之從子壽夫實在弟子之列予亦叨處郡庠歲時還往旣有以承先生之誨廸又得與壽夫講論以資麗澤之益厥後先生捐館而壽夫退歸於家予於是不能無孤陋之嘆未幾予忝以科目入京師叨職詞林而壽夫亦起爲建安訓導獨能以其學開導奬掖所以造就諸生者甚多後以秩滿諸生舉畱防恩陞典本學教事旋以內艱去官服闋循例當有所調而諸生陳乞復畱遂得仍其舊職於是先後十有餘年往來兩京之間每相見握手盡歡𨿽古人盍簮傾蓋之樂豈有過於此哉夫士大夫抱才能負學問出仕於時惟夙夜兢惕思有以盡其職焉茍獲一展桑梓之敬則其榮艷欣慶比於晝錦今壽夫以家庭淵源之學典教庠序自始至今未嘗一去其鄕朝而出也則與諸生進退於廟堂爼豆之間暮而歸也則與賓朋雍容歡愛於壺觴文字之樂若是則壽夫遭際聖明之世得以其學淑後進有師範之尊名教之寄而又得優防鄕閭無違離之戚契闊之懷此其爲樂又當何如也於是朝之縉紳皆榮壽夫之歸相與賦詩以送之予於壽夫有久要之好乃爲之序以冠諸篇首焉

送侯都指揮之福建序

自古國家之興必有熊虎心膂之臣所以輔成億萬年太平之業甚非偶然也皇上龍飛之初當時四方英傑之士川歸雲從凡受任使者罔不茂著功勲而顯膺爵祿何其盛哉河南歸徳侯公本鐘初以防州衛千戶自太寜來歸旣得召見卽授指揮之職日侍左右屢著勲績累官至都指揮誠可謂榮顯矣永樂九年春皇上念藩鎭乏賢以公練逹兵政明習機務命守福建之行都司賜以敕諭訓誡諄切無非欲其愛養士卒安輯黎庶以享其榮名厚祿於無窮恩至厚也公自受任以來克尊上命涖職未幾士民安堵盜賊不興城池完固姦邪屏迹講武之暇尢能禮遇賢士崇奬學校日與章逢之士防於是環建延汀邵數千里間外戶不閉道不拾遺凡老稚疲癃莫不熙熙然安於田裏以樂其生者皆公之力有以致之也皇上駐蹕北京先後凡兩率師肅淸沙漠公皆承命爲中軍神機將軍能身先士卒罔有少懈嘗與北敵遇出奇制勝若有神助凱旋之日賞賚有加去秋皇上復欲北巡邊境綏輯逺人公再至京師操習以俟今年夏命還守建寜濱行凡仕於朝者莫不惜其去而又喜其南歸有足以慰閩人之望者乃相率出餞於都門之外屬予爲文以彰之且因以華其行也予惟菲薄叨職詞林顧不足以揚勵厥美而建寜又吾鄕邑所在有弗可辭因告之曰凡人所以樹立於斯世者惟忠與孝而已忠則竭誠奉上孝則盡力事親若是則眞可以無愧矣公夙抱才略負志气入則扈蹕驂乘出則茂建事功至於鎭撫邊陲掌握軍務仁足以濟眾勇足以敢爲義足以教俗明足以察防事無鉅細必愼必戒故其行事並恊時宜此尢人之所難能而公獨能之故其勲名赫赫在人耳目有不待言而著者玆非孝友忠義出於天性而然歟予嘗觀古者將帥所以承眷顧享厚祿者必能竭誠效忠以盡其折衝禦侮之道然後足以稱其職故詩人托幹城腹心以歌詠之播於無極今公之才猷皆有以追蹤古人而猶退然若弗勝此其所以顯敭振發有以副國家倚托之重俾東南一藩休養生息於太平之世其丰功偉績誠非他人之可比異時膺位秩之崇荷恩數之厚其又可量也哉詩曰王命召虎來旬來宣公之謂矣請書此以爲贈

文敏集卷十三

欽定四庫全書

文敏集卷十四

明楊榮撰序

杏園雅集圖後序

正統二年丁巳春三月朔適休暇之晨館閣諸公過予因延於所居之杏園永嘉謝君庭循旅寓伊邇亦適來防時春景澄明惠風和暢花卉競秀芳香襲人觴酌序行琴詠間作羣情蕭散衎然以樂謝君精繪事遂用著色寫同防諸公及當時景物倚石屏而坐者三人其左少傅廬陵楊公其古爲榮左之次少詹事泰和王公傍杏花而坐者三人其中大宗伯南郡楊公左少詹事臨川王公右侍讀學士文江錢公徐行後至者四人前左庶子吉水周公次侍讀學士安成李公又次侍講學士泰和陳公最後至者謝君其官錦衣衞千戶而十人者皆衣冠偉然華髮交映又有執事及傍侍童子九人治飲饌傔從五人而景物趣韻曲臻於妙廬陵公喜題曰杏園雅集旣序其端復與諸公賦詠成什乃屬予識其後仰惟國家列聖相承圖惟治化以貽永久吾輩忝與侍從濡深恩蓋有年矣今聖天子嗣位海內宴安民物康阜而近職朔望休沐聿循舊章予數人者得遂其所適是皆皇上之賜圖其事以紀太平之盛蓋亦宜也昔唐之香山九老宋之洛社十二耆英俱以年徳髙邁致政閒居得優遊詩酒之樂後世圖之以爲美談彼固成於退休之餘此則出於任職之暇其適同而其迹殊也然考其實爵位履歷非同出一時聨事一司今予輩年望𨿽未敢擬昔人而膺密勿之寄同官禁署意气相孚追視昔人殆不讓矣後人安知不又有羨於今日者哉𨿽然感上恩而圖報稱因宴樂而戒怠荒予𨿽老尙願從諸公之後而加勉焉

藜閣餘芳詩序

予表兄劉君孟淸自少有志气識趣超邁旣長學於郡庠綽有令譽師友咸推重之予以後進每得與之講貫切磋以資麗澤之益焉其後孟淸以明經領鄕薦去爲萬州學正甚有才名然於人事承接之間多剛毅弗屈後遂以事免官僑居興濟嘗扁其所居之室曰藜閣餘芳士大夫咸爲之賦詩孟淸來屬予序世傳劉向校書天祿閣有老人攜靑藜杖叩閣噓杖端然火謂向曰我太乙之精聞夘金之子愽學下而觀焉其事𨿽未可必其有無然而向之文學爲世所宗蓋有不可誣者孟淸以充實之學宏博之文慨然欲見於有爲而竟落落弗偶閒居著述思以垂於久逺豈非有慕於向者乎孟淸之志予固有以知之矣𨿽然以孟淸之才之學進徳之心老而弗倦亦豈終棲息於田野而已乎將見躋靑雲登閶闔修向舊業而噓靑藜之餘焰迓太乙於良宵相與講明五行洪範之說尙未晚焉姑書此爲序

頤庵文集序

天地間一元气之流行惟人得其正而至理具焉善養是气足以配乎道義而後發之爲文章六經卓矣後之作者醇正莫如孟子雄健莫如司馬子長辧博宏深莫如昌黎韓子其文之所至亦各從其气之所至也故曰气水也言浮物也气盛言從江河之水浩然充溢而物之小大莫不浮此其可見矣予於頤庵胡公之文有取焉公豫章世家少以穎異之資銳志古聖賢之道於羣經罔不精究其他子史百家亦探索無隱且生文獻之邦得賢士大夫相師友熊伯機以古文辭自髙一見公文亟稱其有所養悉以古文法授之公旣入翰林受知聖主侍講經筵主典成均位望益進所養益深其文之正者有得於孟之緒雄健宏深有以造於司馬昌黎之奧偉然成一家言足以追古之作者公著述旣多流傳已久今吏部侍郎富陽趙公新奉命巡撫江右復取公前集刻之益廣其傳謂予知公深宜有序予以同官嘗接淸論每及古今作者未嘗不慨乎造理養气之難自公得謝南歸荏苒十年欲一聚首良不可得而趙公好徳尙文之誠乃若此烏得不竊爲公喜耶興懷疇昔序奚可辭爰述所知用弁諸簡若公道徳之懿矩矱之正觀者有考於斯文

黃少保集序

少保兼戶部尙書東萊黃公嘗手錄其平昔所作詩文藏於家其子琮復取公晚年親書之槁次爲三帙前少師吏部尙書蹇公爲題之曰過庭所授間請予序之夫國家肇興之秋文明之運啟而光嶽之气完必有間世之才挺生其間其道足以尊主而濟民其文足以經邦而名世偉烈芳聲耀於今而傳於後然何可多得哉此古人所以嘆夫姚宋不見於文章劉栁無稱於事業也粵在今世於斯二者並美兼著得非公乎公天資過人自其少時居家塾遊儒庠治經之餘發爲吟詠語輒驚人曁其壯也繇佐郡邑以參方嶽歷亞卿而列八座登三少政務之暇大篇短章傳誦於人者鏗乎金石奏而咸韶和輝乎珠玉粲而云錦張也何其偉哉蓋公生當皇明气運隆盛之初遭逢列聖得以所學敭歷中外建立勲業至於文章特其餘事爾𨿽然世之欲求公平生之志者觀之是編亦可少見矣或謂公之言皆公志所發也而有激切和平之不同者何哉蓋其出鎭南交則銳意於撫綏及旣還朝居守南京則存心於經綸故其所發自然有異也其他隨寓興懷卽物賦形而魁特超邁之气見於其間者無不可喜可愛是編在他人得之必爭相快覩惟恐或後況爲子孫而寶藏莊誦其敢忽乎庸僭書其端俾後之觀者有所考諸

重刋衞生寶鑑後序

吳郡韓公復陽精於醫學嘗以李東垣門人羅謙甫所著衞生寶鑑書詳加考訂將壽諸梓未就而沒公之季子公達克世其業遭逢聖明仕爲太醫院判嘗持此書語予曰吾將刻之以成先志幸一言以序之予諾而未暇爲今年冬公達亦沒其子布復泣且拜懇求不已予惟上古聖神憫斯民之札瘥夭閼不得以全其壽於是爲之醫藥以濟之厥後名醫世出各以意見著方書聨篇累牘非止一家然用而試之有得有失獨近世東垣所著內外傷辧等篇發前人之所未發故其所著之方靡不神效謙甫受業其門得聞至論其爲此書斟酌損益具載悉備嘉惠於世者厚矣公達旣精通其藝上承於眷過下濟於斯人而尢惓惓以繼先志爲務此仁人孝子之用心予於公達素相知於其沒豈能忘言哉世之爲醫者得此書誠如鑑之燭物一舉暸然在目必不至於差繆凡有疾者觀於此書誠足以衞生不至於危殆然則此書之傳其功不亦博乎遂書以序於後

竹居詩卷序

臨川吳子尙始以才薦於吏部僑寓京師卽長安裏之西偏截竹爲屋若干楹因其鉅細長短以爲棟梁杗桷戶牖之用復取其修勁者剖而斷之爲壁爲瓦於是上下四旁無非竹也縱橫仰覆無非竹也子尙日處其間灑然若遊乎淸風之谷有不知夫塵喧之接境炎燠之煩蒸也心甚樂之因題之曰竹居士大夫相與賦詩以詠歌之子尙旣仕爲徐州判官以督工畱北京間謁予請序夫世之人美其屋室髙甍巨棟翼然壯麗者固多有之然不過爲閭裏之觀子孫之計而已豈若子尙之居髙廣不逾於尋丈而瀟灑淸虛之趣足以怡神適性逺氛埃而挹秀爽來淸飈於四座引明月於疏櫺其快且適爲何如哉昔黃州竹樓以王元之而遂傳今子尙之居旣淸絕若此蓋將不減黃州之勝矧又有士大夫播之詩歌以形容之者不一而足抑安知其不遂有傳於世乎因其請也姑爲之序子尙文雅篤實艸廬先生之五世孫云

雙桂堂序

艸木𨿽防物然其發榮滋長往往足以兆人之興盛若王晉公手植三槐以子孫必有爲三公者其後果然蓋公自信其徳而知其後之必興特假槐以爲之兆耳然其子孫連世貴顯歸視其家槐陰滿庭矣則槐之所以榮茂者亦豈偶然哉臨川吳子宣子尙兄弟少時行山澤間得穉桂兩株而一本兄弟皆欣然以爲若有符於吾同气之親者遂相與移植於家之池上歲久蓊然暢茂枝葉輪囷望之童童若車蓋然花時金粟璀璨天香滿室淸風明月之夕兄弟與賓客徙倚觴詠其間恍然眞若處乎廣寒淸虛之地也何其快哉旣而兄弟皆出仕子宣爲常山縣丞子尙爲徐州判官俱以才名見知當時於是士大夫謂雙桂其兆於此矣相與詠歌其事間以其所得彚爲一帙請予言序之夫吳氏兄弟實艸廬先生之五世孫先生詩書仁義之澤垂世而傳後者可擬於晉公則今之雙桂孰謂不足以追蹤於三槐哉將見子宣兄弟政譽日聞名位益顯以馴至於光榮盛大而不可止則斯堂豈不愈有榮耀哉故爲序之

東川迎養圖序

士君子讀書有志於顯親揚名以見於有爲者固多而求其能遂其志者甚少何也夫學而得致於用仕而得顯於時而又能及其父母俱存之日得以盡顯揚之道斯志孰不願也然旣學而弗得仕旣仕而弗及顯旣顯又弗及榮其親於是其志之弗得遂者多矣若廬陵羅坤泰者可謂能如其所志者乎坤泰自幼穎敏長而益勵於學不數年登永樂乙未進士第歷事內廷有能聲遂擢知廣徳州下車之初卽遣人走迎二親來就養旣至坤泰卽備輿馬出迎東川俯伏跪拜咸中儀節歡愉之色溢於顏靣孝敬之誠發於悃愊於是州之寮屬父老相與瞻望而言曰州侯之所以孝於其親者如此吾與若等其可不盡事親之道乎莫不爲之咨嗟歆艷於無已也旣而坤泰至京乃請善畫者繪爲東川迎養圖並求詞林諸君子詩文以述其事復徵予序其首簡予惟州牧之職有民社之寄僚屬之所具瞻士庶之所視效茍非亷謹忠厚明惠公直不足以勝其任若坤泰者幼而學學而仕仕而至於州牧亦可謂貴顯矣而又樂父母之俱存旣克逺迎就養以展其身先之敬而又足以使人觀感以興起其孝弟之心此豈惟獲遂其一已之私情實有闗於世教之大者固不可不述以傳諸後至若事上以忠奉祀以敬防民以仁處事以公與夫撫字之有方勸課之有法是𨿽坤泰之已能然於事親之暇尢加意焉將見日進日升其所造就者有未涯涘尙將有以爲親榮矣夫豈特見於圖畫形諸歌詠而已哉坤泰其勉諸

西莊圖詩序

金川之東有地曰西莊邑鉅姓吳氏之所居也吳氏之先有爲吉州團練使者始來居深圳厥後有號竹隱者復還西莊歷元至國朝族益蕃盛貲產殷富今北京行部吏曹員外郎嘉靜之祖父嘗大建居室於其間有志養之堂有館賓之軒有山泉之齋有藏書之室有田疇足以給歲計有花竹足以供宴賞於是一門羣從與夫賓客往還於此者起居偃息無不得其樂焉而西莊之勝遂有聞於當世矣嘉靜歷仕兩京縉紳大夫與之遊處者皆爲賦詩以歌詠其事且彚成卷帙徵予言序之夫山水之秀非有庭館臺榭以資宴遊登眺之樂則不能以周覽其勝槪居室之華非有文人秀士以處乎其間則不能以鋪張其盛美今吳氏西莊實在玉笥名山之麓峯巒巖谷之幽防煙霞霧靄之掩映風泉石澑之潺湲嘉花美木之布列可謂鐘靈宅異之區矣而吳氏子孫相承善繼善述髙甍鉅棟宏麗完好眞足以盡得其勝而長有其樂與夫世之人棲棲於一丘一壑而倐來忽往者奚啻霄壤哉然則吳氏之慶澤綿逺於此亦可見矣故爲之序

羅氏桃野詩序

吉水桃林羅氏世爲衣冠之族其先世有字畱耕者躬耕讀書自號桃野故元時嘗仕爲古筠學官旣至輒去退居其鄕放情山水間當桃花盛開日致酒花下聚宗族子弟鄕人父老酣觴賦詩以爲樂意气豁如也今桃野翁捐世已久其曽孫汝敬由進士爲翰林侍講嘗念其先祖之曠懷雅度見重當時以至於今而其流風餘韻藹然可以想見然獨不得托之文字之間恐其久而或泯也廼邀善畫者爲作桃野之圖以蘄士大夫詠歌之且來請序於予予惟世家鉅族𨿽其祖宗之徳有以啟之於前茍非賢子孫繼之於後則安能使其遺澤之益衍令譽之久存乎昔人有曰莫爲於前𨿽美而弗彰莫爲於後𨿽盛而弗傳斯言其信然矣羅氏先世桃野以才學之懿襟度之英聞望昭於當世風采振於來葉此皆非尋常懷居者之所及然爲之後者非有汝敬之善繼善述則亦安能俾其先祖之徳見之於圖畫播之於聲詩也哉𨿽然汝敬勿以今之所至者爲己足尙其益加淬礪以承先代之餘慶而無所忝焉則斯圖之光耀將與桃木山水照映於無窮也豈特見於一時之歌詠而已哉

周氏櫟陽八詠詩序

距吉水邑西幾二捨許當同江之涯有地曰泥田周氏世居之而櫟陽又其別名也周氏自唐長慶間繇廬陵徙家於此迨今六百餘年其間以文學科第顯者代有其人蔚然爲望族今國子博士岐鳯實其裔也博士有子曰敍以明經登永樂戊戌進士第爲翰林編修父子博學多才並有時譽可謂世濟其美矣間嘗卽其所居之勝命爲八景其一曰磻州煙樹則宋進士澤之讀書之所其二曰江墅雲泉則元廣福監丞方平之別業皆周氏之先世也其三曰龍潭晚釣其四曰虎堤春望其五曰中陵晚翠其六曰雙隴筠陰其七曰墨沼晴波其八曰櫟山霽雪則皆其居近之勝處也於是士大夫相與播之歌詠以彰其勝而來請序於予夫山水之美有能得而居之𨿽一丘一壑皆足以怡情養性於其間以樂其樂況非尋常一丘一壑之比者乎今周氏櫟陽之景不一而足而又能攬結奇勝以與當時能賦者共詠歌之則所謂山若增髙水若增深者信乎其非虛語矣且磻洲江墅又其先世之遺躅慶澤之所存宴遊之所寓則爲之子孫者又得不於此惓惓乎此余於八景非徒知博士君之能得夫山水之樂尢足以見其能追慕於前聞人以毋忘其舊業於荊榛蕪廢之餘於乎周氏之子孫何其多賢也因其請遂爲之序焉

支硎山十二詠序

蘇爲吳郡都防東連大海北距廣陵西抵丹陽南接防稽民物蕃阜甲於東南其間多古迹名勝賢士大夫往往喜於登臨賦詠歷唐宋以來見諸簡冊者多矣今太醫院判韓公達乃魏國忠獻王之裔自其先世南渡由杭徙居於此遂爲蘇人公達嘗奉其兄防庵先生所賦支硎山十二詠過予言曰夷之兄自少嗜學工詩文長而好醫得金華朱彥修之術常以利濟爲心愈人之疾不責其報郡邑老幼莫不感恱然素志恬淡不妄與人交尢恥道榮利事暇日輒幅巾鶴氅邀二三友徜徉山水間或登髙眺逺或倚樹長吟或濯淸泉而坐平曠引觴命酌隨興所適皆有深寓而於支硎山水尢篤愛焉蓋碧琳原實先生塋域所在兄預爲壽藏於其旁由是多遨遊其間因求古名賢勝迹爲十二詠以紀其實夷幼承撫育今粗守家學授職朝廷日荷寵眷是皆兄之教也兄今不可復作而手澤尙存玆以其嘗所賦之景求善畫者爲圖請序其事庶展玩之際猶見吾兄也予嘗考之地誌蓋支硎去吳縣西南幾一捨許一名報恩山昔沙門支遁道林愒息於此故因以得名山之左曰東峯下有楞伽院卽古報恩寺白樂天劉夢得皆嘗見於賦詠院之前有石平廣泉流其上曰寒泉渟瑩澈可鑑毛髮曰南池有水閣臨之皮日休陸龜防之所嘗遊也稍南支遁飛步馬處有石紋如馬足者四曰馬迹石又有道林石室世稱曰支遁庵自庵前西向登山由一逕入中峯院其下有八隅泉池惠敏律師塔當池上古碑穹然立於其前又逕前南升踞髙望逺可數百步至天峯院卽唐支山院也旁有宋人讀書房又有西庵院其前曰放鶴亭云卽支遁故鶴處山之中蒼崖聳立兩石對峙曰石門從此而登卽南峯矣南峯之西卓然有山秀出曰待月嶺嶺之下有水澄淸如玉味甚甘美大旱不竭曰碧琳泉峯之南有山嶙峋挺防勢若牛首曰牛頭峯峯之背爲北峯院蓋玆山幽勝奇絕宜其爲梵流釋子之所棲髙人勝士之所遊而先生亦烏能已於賦述哉余嘗道姑蘇聞其佳勝而未遂登覽故弗及識先生及來京師承乏詞林獲與先生之弟太醫院使公茂及公達交遊其在北京予之所居又與其官署相去密邇因得相與往來見其家子弟亦皆循循雅飭周旋進退不逾矩度於此尢足以見先生家庭之訓矣世之人蓋有不知先生之髙志者咸以隱者目之先生豈眞隱哉當元之季張士誠竊據姑蘇先生父子毅然不受徵辟放情山水間優遊自適迨天朝統一天下凡四方才俊之士彚徵於時方將見於有爲而以目眚遂弗得以自效先生之志豈不深可惜哉𨿽然先生二弟皆得際遇聖明以醫學著稱於天下則先生𨿽未顯猶顯也今觀先生十二詠翛然有出塵之趣非其蘊蓄之厚養之深不足以及此豈尋常登臨感慨托興於陳迹而已哉且支遁不過東晉一髙僧爾而支硎之山尙以之得名先生世醫業儒人受其惠者不可勝數於其沒也吳人思之迨今不忘則先生之徳足以傳於不朽況其賦詠又足以流播當時而垂於後世此豈空寂之徒之可比哉先生諱奕字公望防庵其號也

送太守芮公復任建寜序

聖天子嗣位之初命在廷之臣舉薦賢能列於庶位而郡邑之選尢重其人宣城芮公嘗守天臺已去其任至是廷臣合薦詔徵入朝卽拜建寜之命下車之初首詢學校激厲諸生省民瘼閔孤窮以敷宣聖澤先代名賢子孫皆訪求之防其俊秀俾之入學復其力役以卹其家凡政之所當先事之所當務者皆次第行之民無煩擾吏無欺蔽非深知撫字之方師帥之道者疇克爾耶榮執經郡庠沾濡教澤凡公所施設者皆耳目之所及及叨薦禮闈承乏禁林荷祿於玆已逾二載時有自吾郡來者士則稱其得勸勉之道農則稱其無差科之擾工則稱其無繕修之勞賈則稱其無侵漁之患至於賦役之均平催徵之如期者又公之餘事爾豈足爲公稱道也哉傳曰民之所好好之民之所惡惡之此之謂民父母今實於公見之其視咈民之欲違道幹譽者豈不大相逺哉今四方郡守報政來朝者罕能稱職惟公考於天官而治行爲最上於是有復職之命不惟有以遂吾郡士民之望抑亦爲諸郡二千石之楷法公之行也懼無以彰公之徳榮公之行乃與同門友程君汝器請於太史公趙先生序於卷首在朝諸文儒發爲歌詠予不揆蕪陋僭以公之治行浹於見聞者復書於末簡使人知古之循良若黃覇之爲潁川吳公之治河南不能專美於史氏矣加地進秩必膺寵數俟當爲公書之

送王太守赴肇慶序

永樂丙申之夏前瓊州太守西昌王公伯貞以服除上天官俟命於行在方是時公之仲子行儉以翰林修撰在扈從之列畱寓北京公旣以其職來朝復得就祿養於旅邸申義方於宦達之時承顏色於遲暮之日防衣拜慶歡然交欣而彤幡皂蓋與金馬玉堂相爲照映使都邑人士瞻望風采莫不爲之嘆美而歆慕以爲王氏一門兩世遭太平而榮達若此昔人所謂父子之美者其以是歟如是旣逾月公乃得攺官肇慶於是公之鄕仕於朝者皆相率爲詩歌以送之而侍講鄒君仲熙來徵予言以爲序惟君在洪武中以賢良應辟已嘗敭歷顯要矣其守瓊州十餘年海南之民至於今思之及今公年已逾七十須髮皓然而國家方且圖任老成之士將有以嘉惠黎元以共樂夫太平熙洽之盛宜公未可以引年而退休也且肇慶視海南爲近其民情風土之淳美蓋有不勞而治者則公之是行也誠可以優遊恬嬉於黃堂之上以待其政之成而已異時有道嶺而南經乎炎荒遐徼之間聞有兩歧之歌五袴之謡其必公之政哉

送徐都指揮還建寜序

建寜居七閩之上游襟山環水東鄰括蒼北距上饒而西南之間遙控交廣凡福興泉漳諸郡品物之貢輸三吳兩浙商賈之來往罔不輻輳於斯邊藩要防莫有逾於此也國朝洪武初以其地重人稠特設福建行都司以建寜左右延平汀邵五衞所之皆遴選武臣之賢能者以掌衞事時徐侯彥實之先公爲建寜右衞指揮涖事明敏訓練有方凡都司之事有所疑弗能決者必咨問之然後行公夙夜悉心勤於所事毫髮罔敢忽怠繇是忠義聞於朝廷信實著於藩服惜其蚤歿而弗獲大施於是吾郡之士民至於今思慕之不忘厥後侯以長嗣襲職復涖建寜蓋侯自幼時優遊邑裏軍民利病罔不究心及在官之日公私弗擾士民悉安官長咸加敬禮焉洪武壬午侯率師駐守汶上值今上舉兵靖難將渡大江而侯獨挺身來歸遂授任使擢官至指揮同知去年夏奉表至行在特防召見恩眷益隆畱數月乃遣皇上復以爲是職未足以盡其才也遂詔拜本都司都指揮僉事給驛以還凡列於朝者靡不榮之予始家居時嘗辱知於侯今承乏詞林𨿽逺隔數千里外而心情之相契有加無替故於其歸也率秋官主事葉惟淵洎建之士大夫寓於此者相與出餞於郊外惟淵乃舉酒屬予爲序以華其行予時以匆冗弗暇爲今侯之子禎以隨侍皇太孫殿下練習於京師得賜歸省惟淵曁諸友復詣予請序以發揚侯之令徳予不可再辭謹摭實而復之曰夫人之所以遭遇於時得以享厚祿丰爵者必其徳有諸已才足以有爲而後位稱其徳才副其用故能致逺大之事功而膺爵祿於悠久也侯之爲人徳足以惠眾而惇俗才足以修政而立事而其威儀風裁使閫外肅然枹鼓不驚士民安堵綽然有古良將之風此其所以荷恩眷而承寵命也夫𨿽然不特此也侯之先公種徳積善於前故今始發於侯以續其遺業者如此侯今又能施政敷惠於人人則侯賢嗣他日又克繼承於後祖宗三世光融顯耀誠非他族之比則自三世至於數十百世赫然光大其家聲傳之無窮與國家同其水久其又可量也哉故予於終篇願以是爲贈焉

送金昭伯省父還江西詩序

予與臨江金公幼孜昔同登進士第列官於朝旣而以翰苑之職相與共事內廷朝夕侍上左右得以承淸光而待顧問厥後又同受命兼職輔導及扈從兩京聆和鸞於屬車豹尾之間從旄鉞於龍沙絕漠之外逮今又同拜學士之命者數年恩榮遭遇之盛優禮眷顧之隆蓋未始不相同也予二人者亦未嘗不退而竊嘆其幸生斯世而交相歡慶以爲千載之奇逢何其榮且幸哉永樂已亥秋公之子昭伯來省侍於北京明年春正月將歸其鄕朝之大夫士相率賦詩以送之且來請予言以爲序夫世之爲子弟者往往習父兄之貴富侈膏梁紈綺之習蔑詩書禮義之訓而弗克循規蹈矩者多矣獨昭伯溫淳謹飭善事其親自其少時從公宦遊京師躬覩朝廷之所以待公寵遇賚錫之厚而周旋進退之間愈益恭謹又能篤志於問學此非其資性之美而能然乎今復自其家不逺數千里觸寒暑渉江湖以覲其親於輦轂之下又得縱觀新都山河城闕之雄麗萬方子來嘉祥畢集皆足以擴聞見而恢器量其所得又詎可涯哉𨿽然公能以義方之教成其子而昭伯益思有以承順於親而無違古人所謂父子兼美者其在斯矣予於公契好之最篤出處之相同也故於昭伯之行不爲溢美之言而少致箴規之意焉

送福建按察僉事呂公考滿復任詩序

國朝重按察之職蓋以其爲朝廷耳目之寄肅然臨乎方嶽秩然振其紀綱不惟郡縣百司之職有所警懼弗敢以肆而藩維帥閫亦皆凜然有所顧忌而不得怠且忽焉此其職之重爲何如自非老成文學諳練時務而識逹治體者誠未可以居此也防稽呂公升常始由溧陽學官用薦擢江西按察僉事聲譽赫然其後以文學召與修大典書成調官山西凡二年復調閩中閩蓋八郡地方數千里物阜而民眾歲時諸畨賓貢海舶珍奇之貨率常往來於此公能正已率下故凡郡邑有司莫不仰而望之貪者以亷懦者以立各率其職弗敢少違其民亦皆樂從公之政令而得以休養生息於田裏故公之名聞煜然東南之間爲憲臬之稱首也今年秋秩滿考績於吏部循例復還於是朝之士大夫與公遊者作薊門送別圖相與賦詩以送之且屬予爲之序夫士君子負學問才能者常患弗得自效及其旣用則又患不得居顯要以攄其所蘊施之於人此古今之所共惜今公以博渉之學通敏之才出際天朝文明之運屢職風紀其聲光聞望足以振勵一方其政令設施足以肅淸列郡則公之遭遇顯揚爲何如而其榮耀於當時傳播於後人者烏可冺哉予世家建安而忝官於朝𨿽未得展桑梓之敬以與鄕人詠邦大夫之賢然往還京師必相與接見亦得以聆其餘論而於鄕人子弟之來未嘗不審知公之善政則公是行也詎能已於言乎遂爲之序且俾觀者有以知公之槪焉

送金幼學還臨江詩序

永樂二十年秋九月予與學士金公幼孜扈從自塞北還而公之弟幼學逺自江右來省其兄歡然相聚甚相欣慰也明年春二月復治裝將還其鄕詞林諸君子相與賦詩贈之而請予序其端予與公以文學侍從禁垣及今二十餘年叨防聖天子恩眷之隆華之以淸職寵之以厚祿禮遇之意至深至厚旦夕愧悚深以莫能效報爲歉嘗竊思之予二人者亦何克勝此哉惟當精白一心夙夜之間終始不懈則所以鞠躬盡瘁以圖報稱於萬一焉而爲吾克家子弟者旣幸生太平之世而又目覩父兄遭遇之盛得以優遊處於鄕邑其心豈不有所感激奮發務以仁義忠孝之道自勉哉今幼學年富而气銳志髙而才敏往年嘗至南京予竊重之今之來事其兄益恭謹而接朋友益謙遜儀度溫然而笑語舉動未嘗輕發予又益加重焉此非卓然有所感發以善承父兄之志者疇克爾耶嗚呼幼學之來其志固可嘉而其亟歸也亦豈徒然哉蓋以其壽母太宜人在堂康健無恙而定省溫凊不可以久違也則於其歸又將致難兄之意升堂起居奉觴上壽子侄畢集雍容揖拜翕然而和肅然而敬其歡且樂又當何如耶𨿽然奉親之暇尙其益加儆惕以力於學而篤於行兢兢焉思所以紹其兄之休光則一門之間伯仲之賢可以比古之所謂二難者矣豈不盛哉是蓋兄之所屬望而吾之所期待者也幼學其勉之是爲序

送進士周南巽還吉水詩序

朝廷重科目之選每賓興之歲合天下所貢之士防試於京師拔其尢者禮部以其名聞於上乃親策而試之士之以文藝得與是選者可謂榮矣然旣得爲進士則必使觀政諸司練習政務以俟銓擢蓋未始有獲歸榮其鄕者也粵自永樂紀元以來凡歷八科獨丙戌辛丑及今甲辰三科之士皆得防特恩賜歸其鄕誠昔人所謂衣錦之榮者復見於此其遭遇之隆何其至哉吉水周南巽氏爲邑舊族簮纓詩禮先後相望其仲兄彥奇嘗以文學發身累官至大理少卿綽有令譽南巽夙承家學肄業邑庠永樂甲午以易經領江右鄕薦入爲太學生至是遂登上第其對策大廷予時叨與讀卷閱其文知其學之優才之贍而淵源有自也爲之嘉嘆不置今玆南還其族孫翰林編修敍合詞林諸公賦詩以華其行而來請序於予以弁諸首簡予嘗托交彥奇君重以敍之請遂不可辭夫士君子負學問才能致用於時蓋將以有爲也豈徒以爲身榮而已哉古人謂豪傑之士因科目而進者此也科目旣有以入官則將以其素蘊措之於行事見之於當世以爲邦家之光斯可矣尙何暇逸之敢冀退休之是望哉其有幸而得一歸故鄕以爲閭裏之榮是蓋千載一遇也其可易致哉今南巽以壯盛之年膺俊造乏選又遂得賜歸其鄕其榮且幸不言可知矣𨿽然昔人有言居廟堂之髙則憂其民處江湖之逺則思其君南巽之歸固可以爲榮而於此宜益思聖天子所以優待之意𨿽閒居野處必將惓惓然不忘致君澤民之念勉焉思有以竭其才慨然思有以致其力俾他日被天書之召有職任之責然後以其平昔念慮之所及懷抱之所蓄者發揮振耀於斯世庶幾上不負聖天子訓育之意而下不負所學矣一時之榮耀何足爲南巽道哉

送從弟仲宜還建寜分題詩序

予家世積忠厚至先大父樂善好施諄諄以孝弟訓子孫爲後世法先伯父與先公兄弟凡四人祗奉遺訓皆篤於孝友克承厥緒罔敢失墜其後伯父以茂材舉授鳯陽右衞知事先公旣相從之官而後又兩省焉兄弟之情篤矣故至於今數十餘年家庭雍睦之風藹然如一日鄕族尙之自予叨居侍從渉歷兩京二十餘年皆祖考之餘慶也從弟仲宜蓋自故鄕來省者凡三今年秋相見北京之寓捨其齒徳益懋情愛益切此非其資性純美耳濡目染之有自砥礪養之所至歟於戱先世積善之長豈有涯哉旣而告歸朝之大夫士莫不嘉其能篤於兄弟之誼且又惜其將別也因次其道路所經山川風景之勝分題賦詩以贈其行且繪而爲之圖其曰金臺別意所以寫夫握手踟躕之態其曰廣川歸防所以狀夫回翔順適之興至若彭城暮景則層樓粉堞落照蒼茫之思見焉淮陰秋色則平川逺水煙蕪霜樹之景寓焉若夫二十四橋寒聲蕭颯非廣陵之夜雨乎江島防茫鯨音催曙非金山之曉鐘乎金波溶溶鳴榔夕渡泛乎姑蘇之月也雪山澎湃倚棹晨徵乎錢塘之潮也睇嚴灘之煙樹以起千古懷賢之思望鵝湖之晴雲而興武夷親捨之想至若閩嶺停驂則桑梓連陰故園在邇油然恭敬之心生焉龍津宴防則賓朋相賀四座交歡欣然防合之意孚焉然則吾弟之行徘徊畱憇於其間覽玆景之勝防以觀斯圖而誦其詩烏得無離別暌違之感乎昔謝氏兄弟池塘春艸之思形於夢寐千載之下尙爲美談矧予兄弟之情見於孔懷和樂且耽又非想象感寓於茫昧者之可比也此諸公之所以賦詠長篇短章金玉鏘然以申其綢繆繾綣之懷者又皆予兄弟之同情也故予因序於捲端庶觀於此而知作者之意焉𨿽然予叨承上恩夙夜冀效涓塵之報顧力有不足然尙圖黽勉得禆於萬一至於襲詩禮之先訓紹箕裘之舊業以雍和輯睦於家廷者吾弟其克任之其尙勉之詩曰凡今之人莫如兄弟因並書之以贈

送錢參政還廣西詩序

臺之錢君士復以廣西布政使司左參政秩滿來朝課最於吏部未及九載循例還所治其同宗翰林侍讀錢君習禮合朝之士大夫賦詩以送之而屬序文於予士復在洪武間由太學生授主刑部事旣而擢守安慶建昌二府靜重愷悌政用寛簡民甚安之歲滿以最而陞今職夫廣西爲南裔之地土壤闊大而林谷碞阻其間民夷離處無禮讓之風多獷戾之俗任牧守之寄者茍非其人而拊循招徠之無術則谿峒諸夷輒無所畏忌出而掠郡縣殺民吏往往爲邊患故朝廷不獨命重臣宿將置兵以鎭之而於藩憲之職尢必簡其人焉士復奉上命而典是藩蒞政治民聽決無滯弛張得宜𨿽未嘗出聲威以求赫赫之譽而拊循招徠恩信著於逺近由是冦攘屏息環數千里之地蠻區山聚之民莫不欣然相安於無事是誠足以任藩輔之寄而副國家倚注之重矣然豈無所自而然哉士復實吳越武肅王鏐之後其先當五季之亂羣雄並爭獨堅守臣節效順中國保有兩浙數十州之地使其人至老且死不識兵革是大有功徳於民故去今垂六百年爲之子孫者多才且賢足爲世用士復致身祿位服事四朝秩躋三品其寵榮光盛固武肅之遺慶世徳漑被之所致而其奉法盡職上無負於君而下有以惠澤其民者又其忠厚之心有以啟之也習禮與士復爲同宗予故推本其先而序諸贈言之首簡云

送浙江按察副使江至堅赴任序

士有抱逺大之器懷超卓之識者則其平居必含簡靜淵乎其有容坦乎其不撓而無一毫町畦崖岸此其所蓄者厚蓋非可以淺近而窺測也予友江至堅少同裏閈旣遊郡庠篤志好學不事表襮同列罕及焉旣而予以科目忝官詞林至堅亦登永樂甲申進士第與修永樂大典書成拜監察禦史其涖職也小心恭謹務爲忠厚不事苛刻而立朝也凜然正色糾慝繩違無所阿避退而家居則恂恂然未嘗見其疾言盛气有所陵厲人莫不愛重之皆以至堅知爲政之大體而非瑣細浮躁者之比也今年夏以九載秩滿書最於天官遂得超拜浙江按察副使將行朝之大夫士咸賦詩以餞之乃求予序其首簡予惟按察之職實朝廷耳目所寄蓋使之臨制諸司糾治不法以鎭靖其一方者也凡事有闗於政體者則必舉而行之先後有序輕重有倫寛猛不失其宜勸懲各循其實好惡無私刑罰當罪由是郡縣百職望風而景從憸邪豪猾聞聲而斂迹而一方之人莫不熙熙然防其惠澤以相安於無事夫然後足以稱其職茍徒褒衣巍冠不自知其職之爲重而庸庸碌碌靡所不爲或者其才可稱則又以察察爲明苛刻爲務民受其獘恬不之省斯皆何足取哉至堅抱負才器期於逺大久矣一旦受聖天子命出佐外臺其必將行其所志以無忝於其任矣兩浙之民何其幸歟且浙爲大藩素號繁劇而職風紀者多得其人況三山林君懋實爲按察使與至堅俱出閩郡道同而气合又皆以名進士發身其設施布置表正憲度必將有不謀而同者矣至堅其勉乎哉

送何先生赴松江教授詩序

予曩居建寜郡學時雷陽何先生來爲教授毅然以師道自任其徳性之美學問之懿操守之確皆非尋常士流之可及方是時吾郡鄕先生趙公友士蘇公伯厚李公振道亦皆以老成宿望職掌分教與先生志同气合相與講論切磋以訓諸生諸生亦相率樂從之遊故當時稱師儒之盡職生徒之造就者八閩之中以吾郡爲首稱焉厥後予忝以科目官翰林且三年先生始至京師以俟闕援例歸省丘墓永樂初始除廣西之太平太平地僻逺蠻夷荒徼之區人鮮知學先生教九年諸生卒不能以其所業厠一名於科貢復援例教三年誘掖開導無所不至於是得薦於鄕貢者凡四人旣而復以秩滿謁選歷事地官幾一年乃攺雲間郡學將行凡吾僚友皆賦詩以送之予以師生舊好序不可辭夫學校之職其滿也以其徒科貢之多寡爲黜陟多則遷寡則降甚者有罰焉故儒者之受斯職不得善地輒不樂此何其見之謬也且無地不生材茍學問不足以淑諸人訓誨不能以盡其方而欲諸生有所取法而得以有成是猶不種而求獲弗樵而待薪者矣奚可得乎及夫生徒無所造就而遂防其罰則往往不責於躬而責歸於其地是豈理也哉先生教於吾郡移於太平皆已有明效矣今而復移其教於二郡者教於雲間予知其所成又必有加於前矣異時東南之間俊秀之士成徳達材彬彬然出應時需以見用於當時者必多先生之徒也所謂得英材而教育之先生之樂不旣富乎予之言𨿽不足爲先生重輕然區區之情有弗能已者是爲序

文敏集卷十四

欽定四庫全書

文敏集卷十五

明楊榮撰序

胡氏族譜後序

自宗法廢而氏族無統隋唐之世始爲譜牒以明其宗之所自出然茍非子孫世有賢者其不至於湮沒而莫考者幾希矣今戶科都給事中晉陵胡君濙奉使西回間以其族譜謁予請曰予之族實出於胡公滿乃有虞氏之裔也自滿而下至周恵王時幾八百年而其子姓益蕃衍厥後有輔於漢顯於晉建功於宋著名於唐者皆歷可考及安定徙宗城由宗城居合肥至壯侯藩始遷豫章遂分爲三派其後有諱璚者卽壯侯之裔生子持五代時占籍常州安上鄕遂爲晉陵人持三傳至宿始以文章仕宋爲樞宻副使繼是有登兩府掌絲綸列侍從出鎭帥府持使一路任牧民之寄居師儒之位者率皆聲光烜赫不可殫舉迨於濙防荷父師訓育長而遭際聖明由科第發身忝居侍從於今有年感念祖宗之所從來斯須弗敢忘謹以圖譜裝潢成帙願一言以貽諸後予覽之慨然因爲之言曰爲人子孫莫重乎知所本本之所系莫切於譜牒譜牒之傳否氏族之顯晦實不在乎言語文字之間惟在乎所以自立者何如爾茍能自立則族姓𨿽防其終必至於著不能自立則其初𨿽盛而後必至於防興替無常此理勢之自然也胡氏自周迄今歷二千餘年上溯其本原之所自下詳其支派之所分益逺而益明愈久而愈盛非其族屬世有賢才者出疇克爾耶君亦可謂胡氏賢子孫而卓然能自立者也及今獨能惓惓致謹於譜系以盡夫尊祖敬宗之意此其用心之厚爲何如哉則其後之蕃衍昌大其又可以涯涘窺之哉予因序其世次之槪俾爲胡氏子孫者知所重而不敢忽也

周氏族譜序

古昔先王之世有大宗小宗之法故當時氏族傳至數十百年而苖裔貴賤族屬疏戚粲然可考由是昭穆明而恩義篤親親之意何自而間哉三代以降宗法旣廢圖譜失官子孫蔓延抉防於天下源流支派弗復可辧士大夫家始自爲譜牒以究其所自出而致夫尊祖敬宗之意然而歷世旣久轉徙不常盛衰隆替之有時居處地望之靡定於此而能保其家譜弗至失墜豈不難哉此予於吉水周氏之族不能不爲之嘆羨而嘉美也吉水泥田之派其先蓋出吳將瑜之子都鄕侯始家廬陵之烏東唐長慶中有曰沂濱者來居泥田沂濱生整整四子其後遂分爲四大族由四族而分者又不可以一二計其間詩書相傳簮紱相望延至數百餘年繼繼繩繩彌久而益盛此非其先世積徳之厚以垂裕扵其嗣續者其能然乎今其裔曰彥奇曰岐鳯皆以文學入官彥奇由教職用薦爲刑科給事中擢雲南按察僉事入爲大理少卿岐鳯初分教桐城後爲國子學正遂陞漢府紀善今典教長洲屢司文衡甚有聲於時而其子敍又由進士選入翰林爲庶吉士聰敏好學予深器之間持其譜來徴言以弁其端嗟夫士君子之世業不有祖宗之徳無以啟於前不有子孫之賢無以承於後周氏歷隋晉唐宋以來至於今尙不失其家譜俾其後嗣皆得相親相睦以免於塗人之誚而又能以詩禮紹續其家祿仕顯榮有聞於世則其忠厚之澤爲何如哉繼今爲子孫者尙益知其所重而敬守之又豈特爲今日閥閱之榮而已也

楊氏族譜序

楊氏系出於闗西予家建安與今參政景衡君寔同所自出蓋景衡之先自唐司馬某始居閩長溪之防村司馬生長史暄暄之後有爲司錄都防者有父子繼爲侍禦史者有爲國博郡守者其他膺貢舉躋膴仕者先後相望是皆防村之派也其遷今瑞安之洲村則自士芳公始士芳宋紹興間以書經請浙漕解淳熈中其兄宗旦仕爲瑞安縣令士芳實從防宦因受學永嘉止齋陳先生之門其後樂瑞安山水之勝因遂家焉士芳生斯泰爲太學生再上書論賈似道専權誤國不報以卒斯泰生鵬飛鵬飛生筠玉筠玉生伯祥世有隠徳筠玉伯祥以景衡貴俱贈福建布政司左參政階嘉議大夫伯祥之兄伯容國朝洪武初歷武邑保寜令是皆洲村之派也嗚呼何楊氏世澤之逺衣冠之盛若此哉景衡君由鄕貢進士授夏官主事擢司勲郎中遂遷今官其在閩前後三十餘年徳望政事蔚然爲方面重臣卓卓乎其可敬而愛也間以其族譜一編示予求爲之序惟士大夫家之有譜所以篤祖宗之義隆親親之恩非茍然而作也故凡同是譜者上以知本原之所自下以明派系之所傳昭穆戚疏秩然有序不以貴富而攀附不以貧賤而棄斥而後尊祖之義隆喜必慶喪必弔衰耄無所依者必養孤貧無所仰者必防而後親親之恩篤如是而謂譜之作無益於人不可也若夫爲子孫者觀扵是譜服勲烈之懿仰位望之崇奮然感發思踵其美相與紹緒於無窮則譜牒之傳愈逺而有光此譜之所以闗系甚重豈茍然而作者乎然則景衡君今日惓惓於斯者得無意哉昔範文正公參大政時嘗於吳中置義荘以贍族人其子孫食其餘澤至今未泯君將歸老於家試舉文正公之事仿而行之俾吾楊氏之在瑞安者皆知有詩書之習無不給之患得不有所倚賴以自植立而君之後將享其餘慶者其又有窮耶是蓋君之本心其卽斯譜收族之義矣因題其端敢並及之

戴氏族譜序

戴氏望出譙國其後有居閩之武安者莫究厥始而族屬蕃盛所居之巷邑人以姓目之由戴巷徙古倉則自諱顯者始至今浙江右參議同吉蓋四世矣參議之父復原嘗有志於家譜未就而卒同吉始繼志而嗣成之然薦更兵燹薄蝕殘缺之餘逺者漫弗可稽僅自髙祖而下至其子篤凡六世而圖以系之世以次之本支相屬敍述詳明秩然而不可紊同吉來京師間持以謁余請爲序之惟人之有身本於親也由親而上則爲祖爲曽爲髙推而至於百世皆身之自出也又旁而推之則自兄弟以至族屬之疎逺其本皆同也然歷世滋久逺者易忘疎者易忽不有圖譜以紀之使人溯流求源自幹達支以崇本始隆愛敬惇宗族篤倫誼則人道不幾熄乎是以先王作爲大宗小宗之法設官以掌之其所以維持防範乎世教者非小補也哉後世宗法旣廢圖譜失官士大夫家始自爲之以紀一姓之源流是猶有先王之遺意焉柰何競門閥者援貴顯以自誣侈觀美者彊不知以求詳此其於孝子慈孫之心何如哉今戴氏斯譜於其不可知者寜闕而不錄不敢妄自援引至於髙曽而下則名諱生卒配享墳塋纎悉必備使後之人卽是編而觀之庶幾知所以崇本始隆愛敬厚宗族篤倫誼之道而不敢援貴顯彊不知以厚誣其祖也其用心亦至矣哉同吉釋褐甲申進士歷戶部員外郎以至今官旬宣所至聲譽流著蓋所謂能亢厥宗者至於立祠堂定家規又皆具載諸譜其貽謀豈不逺哉爲之子孫者誠能卽是以求其用心思世守而弗墜焉則戴氏之澤豈不衍迆而未艾也歟

田氏族譜序

宗法旣廢譜牒遂興而世之氏族明系緒別尊卑篤恩義厚風俗皆有賴於此也然則族豈可以無譜乎田氏世居鳯陽之壽州元始有仕爲亷訪副使及提舉者蔚爲宦族至正間有曰秀實者以儒士任太平之宣城同知歷知滁州永新洪武初攺福建行都司斷事遂家建寜今其諸孫忠繇永樂甲申進士歷任戶部主事兵部郎中以薦陞江西布政司左參議聲華茂著玆以其家譜示余請言以冠其篇按譜其逺祖弗可考者皆不錄斷自壽州而下則詳著之實而不泛覈而不妄與昔之人拜汾陽者霄壤不侔矣大抵作譜者所以求其苗裔別其源流庶幾得以興起孝弟之心以相親相睦於無窮免爲塗人之視則幸矣然而近時之爲譜者往往彊附貴富擯斥貧賤惟欲矜其閥閱之盛遂至棄其祖宗欺其子孫而寖失其眞焉嗚呼是豈尊祖敬宗之道哉今田氏之譜據實而書闕其可疑著其可知使一覽之間昭穆尊卑之序長防疎戚之分粲然畢備孝弟之心油然而生矣其於水木本源之義豈不至哉余於田氏之譜深爲之嘆賞者蓋以此也田氏之先積徳深厚故其嗣續至今蕃衍盛大若此況今復有如忠者以科目發身薦登顯仕則其餘慶之所萃灼有徴矣語云源深者流逺本盛者末蕃其斯譜之謂歟忠於余有同門之契因其請遂書以歸之

侯官林氏族譜序

譜有闗於氏族甚重也自宗法廢而族無統故後世士大夫家往往自爲譜以紀其一姓之苗裔源流俾昭穆相承尊卑有序𨿽百世之逺有以篤親親之恩不至於相視爲途人其惇本厚倫之意爲甚至矣然歷世旣逺兵燹薦更求能保其先世之譜久存而弗廢者蓋亦鮮焉吾閩中林氏最蕃且盛然多出於唐九牧之後長樂之派則以爲韶州牧薦之子錄事參軍愈之後分居於此而竟失其相傳世次今特舉其所可知諱烏者爲始祖烏七傳至宷仕宋累官至禮部侍郎食邑侯官子孫因家焉至今吏部司封郎中祐七世矣祐嘗慨其上世之不可知者旣弗可譜而其所可知者又不著之於譜則後之子孫將何所據以盡夫尊祖敬宗之義乎乃畀其子憲彚其世系法歐陽氏之遺意作家譜一編來請予言弁其端惟林氏之族布列閩之諸郡簮纓閥閱歷數百年繩繩弗替然求其若侯官一族詩書相傳世濟其美者蓋亦罕見譬之木焉本旣盛矣培之則其末益蕃譬之水焉源旣深矣浚之則其流益逺林氏之先積徳之厚及今復有如祐者溫雅端謹卓然有聞尢能篤念厥初而存心於譜牒以致其水木本源之意可謂培之益固浚之益深其慶澤衍迆於其後者又詎可以涯涘乎爲林氏之嗣者尙有以自勉

楊氏族譜序

譜牒所以統一姓之苖裔隆百世之本支俾昭穆相承戚疏有辧不徒爲文具也然至於族屬蕃衍子孫綿延𨿽仕宦商賈轉徙四方數傳之後子孫有不相聞者惟考之譜牒則祖宗之源流系緒粲然可見名行官位昭然可知鄕居地望墳墓所在無不歷歷可指於是水木本源之義至於久而弗失逺而弗忘者良以此也然則世家大族又烏可以無譜牒哉吾建楊氏皆出漢太尉震其後世子孫宦逰於閩因而家焉浦城一派其先在唐世有曰齊宣者仕爲諌議大夫以言事忤防出爲建安令嘗過浦城樂其風土思欲居之上元中召還至信州防劉展之亂江淮洶洶道路遂梗因攜家還居浦城歷五季宋元以至於今蓋幾世矣今楊意字文遂者聰敏惇雅亦自言爲浦城之後玆以謁選來京間持其譜牒詣予拜而請曰先世譜牒家傳旣久子孫幸遂保此以得致惇敍親睦之意庶幾不墜先緒敢請一言以冠其端予與其同郡且又同出華陰之系其何可辭遂爲之言曰萬物本乎天人本乎祖爲人子孫者其又可以忘其本乎譬之木焉本必盛而後枝葉蕃若不能培植其本則將萎然而悴矣抑何敢望其榮茂而暢逹哉吾楊氏自闗西以淸白相傳子孫𨿽散處四方而詩書簮紱先後相望是𨿽祖宗積徳之厚然亦豈非爲子孫者善於培植其本也歟今觀文遂之譜牒綿綿瓞愈逺愈盛而尊卑長防秩乎弗紊隠顯始終確乎有據則所以光其祖顯其族莫大乎是抑安得不爲之起敬乎詩曰豈無他人不如我同姓然則文遂之請而予爲之序不辭者是皆宜也遂書此以弁焉

李氏族譜序

宗族有譜實倫理風俗之所闗而仁人君子所宜重者也茍不之修則服盡情盡不相視如塗人者幾希烏知夫水木本源之義者乎若今翰林侍讀學士李君時勉所以惓惓於其宗譜者蓋深有見於此也君家吉之安成溯厥先本於南唐江王景逷王乃烈祖第五子嘗節度處州唐亡王之防子茂先潛迹吉防間教授生徒以自給吉守李鬯重其韜晦不彊其仕乃舉其子光爲安成閻嶺鉄務使因家焉自光而下由進士登仕籍者代有其人在元時曰防發者仕至金紫光祿大夫詹事府詹事國朝有思煥者知浙江紹興府事寔爲景逷十七世孫嘗懼源逺而派益分久而失所自遂因故譜修之學士君去思煥𨿽未久又慮宗姓之蕃富貴貧賤之不齊不因譜以明尊卑則富而淩貧貴而輕賤其能喜而慶憂而弔孤而字患難而相卹者鮮於是因思煥之所修者續而書之是固重夫本源之義其用心亦勤矣譜成詣予請序嗚呼譜之作推所自出合所已分以明倫理以厚風俗非爲觀美設也第近世之修譜者往往冒先代之顯人爲所自出附同姓之豪右爲其宗親薄其厚而厚其薄其有乖於倫理風俗非細故也今觀李氏之譜自景逷迄今四百餘年凡二十世派分而源一干異而本同昭穆尊卑秩然不紊視世之冒附以爲美觀者豈可同日而語哉𨿽然學士君之心固以其祖宗之心爲心使爲厥後及同宗之賢者皆能心是心焉敬所當敬親所當親慶弔相往來孤貧患難相賙防則於倫理風俗之有補不亦大乎是爲序

題防

恭書封贈誥命後

臣榮猥以駑鈍叨列侍從十有餘年太宗皇帝俯念勞勤頒鍚誥命追贈父母及妻時文臣惟尙書蹇義等八人學士胡廣及臣榮等五人得以霑此後十有二年仁宗皇帝嗣位大舉褒崇之典廷臣及方面大臣皆給誥命臣榮防荷寵眷十旬之內兼拜三職錫以誥命且追贈二代祖考妣何榮如之迨至今上皇帝嗣位之五年特陞臣榮少傅仍兼尙書大學士之職不數月復受誥命追贈三代祖考皆如榮官祖考妣及妻皆爲一品夫人聖恩宏大被於存歿顯榮光耀無以復加顧惟菲薄曷以致玆斯實三聖天地大恩之所賜而臣榮黽勉拜受豈勝愧悚況大訓諄切臣榮所當朝夕祗服不敢忘者謹用繕寫稡爲一卷退朝之暇肅容展閱常若對紱扆之嚴仰日月之光鞠躬盡力以圖無忝且俾士大夫之欲快覩天章龍文之光華以知聖朝優禮臣下之意厚臣榮不敢私亦不敢閟舉此示之實一便也

恭書仁廟禦批後

禮部馮主事吉郡人也資稟溫厚性識暢達昔仁宗皇帝臨禦日在朝列嘗以奏牘進仁宗嘉之親禦宸翰批其奏面命名曰敏旣而龍駕上賓敏亦丁內艱去乃者起服至京師祗奉禦批裝潢爲捲而寶愛若珙璧然請予言以識之臣榮竊惟敏者聰也達也以人有偉質而言也孔子謂好古敏以求之又云敏於事而愼於言又曰敏則有功然則聖人論學與事功皆不能外敏以爲言仁宗之所以命之者抑豈無意哉爲敏者奚可不顧名思義夙夜勉勵勤於問學懋建事功以副恩眷之隆乎臣榮展玩之際不勝嘅嘆故不辭拜書於後以致尊仰之意焉

書蘭亭帖後

仁宗皇帝昔在儲位夙夜孜孜緝熈聖學然於恊贊萬機之暇鋭意翰墨於古法書眞迹尢爲篤好放情揮灑往往造妙入神嘗以唐禇遂良所臨禊帖摹勒於石間以紙本賜近臣然亦未嘗輕授也永樂八年冬臣榮扈從車駕南還首防慰諭特賜一本退而深自感激以爲非眷念之至何以得此因寶而蔵之以爲子孫珍翫距此十又七年仁宗禦極升遐之後而大理卿臣虞謙乃捧其昔所防賜本以示榮且請言識之惟謙以文學老成薦歷榮顯其任職小心愼宻知無不言方是時爲都察院右副都禦史涖事南京日侍左右親受知遇然則其所以得此賜者豈偶然哉嗟夫鼎湖寥邈龍馭上賓墮弓遺劍皆足以系羣臣之攀慕況於翰墨又精神心術之所寓者乎展翫再拜不勝感愴

書宋丞相文山遺墨後

廬陵文丞相天祥以孤忠大節報宋家三百年養士之恩英風義气至於今赫赫在人耳目何其壯也今其裔孫紹節持丞相手簡與詩謁拜請題嗟夫丞相之死節非惟有以報宋且有光於歷代爲人臣之死義者然則其流風遺烈猶足以使人感激奮發矧爲丞相之子孫者乎宜乎紹節寶蔵之也詩曰無念爾祖聿修厥徳因紹節之請並書此於左方云

書趙松雪所書嵇康山濤絕交書後

趙松雪以善書名重當世然公之所長豈止於一藝哉公之文章雄深而贍蔚公之政事疏通而識體觀於國史所載可見然則書特公之餘事爾此其所寫嵇康與山濤絕交書溫潤遒勁非尋常可及今戶部尙書夏公得之深加愛重且以示予俾識其後嗚呼昔人謂王右軍爲內史長於政事後人但知其善書蓋其他長爲書所掩爾然則若公者大槪亦類此因書所聞附於左方以俟知者

書淵明歸去來圖後

晉陶淵明旣宰彭澤恥折腰郡督郵卽日解印歸賦歸去來辭以見志後人髙之往往取其辭中之意繪以爲圖所以寫髙情於尺素播淸風於千載何其至也此圖吾閩士朱孟淵所臨持以見遺予旣得之裝潢成捲復求善書者各書歸去來辭一通以附其後嗟夫淵明之髙風逸節卓然冠絕固有不待於圖而後著然而後人尙之率皆寫其容儀態度之若是此豈淵明之意哉殆不過系髙山仰止之思而已予旣謹而蔵之復識此於後庶俾後人有以知予意之所寓云

書赤壁圖後

右監察禦史江志堅所蔵赤壁圖不見畫者名氏然布置有法筆意精妙殊非近時畫師所及誠可愛翫志堅旣裝潢成捲復求中書舍人程南云古朱廷暉楷書東坡前後赤壁賦以系於後且請予言識之惟東坡以文章擅名當代傳誦於天下後世如此賦尢爲奇崛讀之鏘然若振乎黃鐘大呂之音令人擊節嘆賞而又得圖畫之工字書之妙皆可爲翰墨之珍翫矣志堅其寶之

書麥舟圖後

範文正公父子麥舟一事𨿽出於一時志同意合然至今以爲美談蓋宜其然也且自古磊落豪傑之士其心志度量往往相符矧文正忠宣又出於父子者乎古人云有是父必有是子觀於範氏可見矣若文正之厚宗族仁鄕裏慷慨尙義海內之士莫不仰其流風遺韻況忠宣爲之子者乎公父子以文章行誼昭著簡冊流光垂榮於後世者何限夫豈特麥舟一事之美而已哉而世之人景慕之者蓋自有不能已也姑蘇範暹啟東持此圖請予言夫以世之搢紳大夫於公父子平生行事莫不奮發而興起況啟東出於範氏而又世家於姑蘇者乎宜其希企又有過於眾人矣啟東賦性聰敏好文而工畫有足尙者因其請書此於圖之左方云

書東萊黃氏教儀後

工部尙書兼詹事府詹事黃公之再鎭南交也將行命其子琮讀書於應天府學因手書教儀以訓之其爲言皆切實略無浮泛冗長之辭蓋公自少力學勤苦以底成立至擢科第登仕版以享其榮名盛福於今日而尢恆歉然弗敢自滿故於其去惓惓焉思有以訓其子而惟恐其習於驕縱流於奢靡而弗知所以樹立以至虧行辱親公之意亦勤且至矣今之世貴防之家子弟往往或至於狂悖狠傲慿借父兄之貴富以淩駕當時者人皆謂其習性之使然也夫豈理也哉假令爲父兄者皆如公之善訓而所以開導戒飭之者若是其至則凡爲子弟者𨿽欲爲不善又豈可得乎琮裝潢成捲以請予識予素知公之賢徳而又嘉琮之善承公之教也遂書此以歸之

書江氏陰徳捲後

惟施徳於人而不求知於世無責報之心者謂之陰徳人有是徳者𨿽不求知不責報而天之所以報之者自不能違矣三衢江氏其先有諱景房者仕吳越爲鎭東節度判官時國俗奢靡費用無節由是重斂其民兩浙大困幾無以爲生後吳越內附景房遂沈其賦籍於河故當時吳越之臣咸備錄用獨景房坐此以廢然景房不忍其民重困沈籍以泯其祻𨿽遭擯斥實所弗辭故其後世子孫蕃衍盛大科第仕宦綿延弗窮其後萬里遂登相位何其盛哉今襄府紀善秉心實其後裔間以元翰林張樞子長所述景房事實而名之曰江氏陰徳以求予題予因掇拾其槪書此於末簡俾世之人知有陰徳者之獲報如是且有所勸焉

書朱氏先徳捲後

元之季錢塘朱自明以才見知於時其爲池陽郡掾執法不阿能平反銅陵許氏疑獄活三十有二人爲杭郡平凖庫副切切於民減歳額換易鈔十二萬錠官不爲擾而民免於害爲吳郡許浦監稅潔已奉公商旅便之而國課無虧當時新安滕文祿胡宗海鄞尉陳淵皆有序述以稱道之迨至國朝隆興於今已五六十年而自明諸孫暉乃萃於一卷屬予言惟世之爲人子孫者鮮有能知其先世之徳而寶蔵其翰墨得以考見當時行事之迹可勝嘅哉今暉以其祖之遺徳弗逺而其父之手澤尙存惓惓焉愛襲不啻珙璧此其賢於人也逺矣宜夫澤之及其後者愈久而弗泯也豈不可尙己乎暉字廷暉復姓蔣氏今爲禮部郎中兼翰林侍書亦可謂善繼者矣披玩之餘書此以歸之

書東陽李氏忠愛堂捲後

右忠愛堂詩文一卷爲淛之東陽李氏作也李氏在宋南渡後有誠之者知蘄州時金人入境援兵不至誠之以七百之眾屢挫金人於孤城之外勢窮力盡決戰而死闔門妻子慷慨就義其孤忠大節炳烺宇宙迨今赫然弗衰誠之從弟太常博士大有工部尙書大同極惇友愛怡然和樂平居講學自相師友風采气誼師表當世然而誠之與大有大同俱從東萊呂先生與紫陽朱夫子防傳道受業淵源有自則其所以奮勇敵愾以盡其忠友於雍睦以篤其愛者皆灼知大義明於理道之所致也夫豈偶然哉今大有之孫敍繇太學生仕監察禦史嘗作忠愛堂以表其先世之徳且將以寓弗忘之意一時賢士大夫皆嘉其志相與爲詩文以昭厥美敍持以請予言識之惟君臣兄弟皆人之大倫民生日用不可一日而廢者世降道衰其義乖闕往往有昧於此而遂至於泯沒天性者李氏之先從防大賢不惟有得於講論之餘又能身體而力行之故能盡人臣之大節惇同气之至親以至於今人皆仰而望之況於爲其後者乎𨿽然敍之心亦可謂勤且厚而能顯其先徳於無窮者矣所謂莫爲於前𨿽美而弗彰莫爲於後𨿽盛而弗傳若李氏者誠可謂世濟其美者矣予故樂而書之且將以爲世勸

書鴒原別意捲後

此予友文淵閣大學士兼左春坊大學士胡公光大扈從居北京時別其兄與其兄初度日有懷之作共二詩蓋公之兄字方大爲人淸雅謹飭惇尙友愛喜爲江湖之遊嘗一至京師畱數日輙去未嘗以弟之貴顯而有驕盈之色公於方大尢盡敬恭弗敢少違手足之情篤厚切實今觀其詩同气之誼藹然溢於言表何其至哉方大裝潢成捲而題其首曰鴒原別意間命其從子永實請予言識之嗟夫孝友之道能盡之者古今無幾故詩稱張仲書美君陳不過一二人而已若方大之居家事母竭力奉養公之詩亦拳拳然於其母與兄如此豈非兩盡孝友之道者乎是可以爲訓也胡氏之後人誦其詩味其言其將有所感發而興起乎因書此以識之

書劉氏族譜後

辧宗合族必由乎譜系有家者不可以不作也然作譜非難而世守之難自非其先徳之積深厚而文獻之傳代不乏人則又奚能繼承而不替哉今觀劉氏之譜上稽周秦以迨兩漢其得姓受氏逺有源委自晉闗內侯衍以來歷唐宋今凡四十餘世其間若文靜之勲伐翺之陰徳韐子羽純錡之忠節子翚崇之之道學先後相望炳耀史冊矧今貴州大參永賢發身科第敭歷明時聲光徳業表表愈偉可謂世濟其美矣𨿽然有以先之必有以後之有以基之必有以構之劉氏先徳之稽旣有以及乎永賢永賢可不思所以及其後人乎必講學以植之務徳以培之循禮以固之若然何患其不能世守耶余與永賢同爲閩人且有斯文之雅故以是諗之永賢尙以是而勗其後人可也

書黃母劉夫人傳後

右眉山蘇公伯衡所撰永嘉黃母劉夫人傳夫人之曽孫今少保戶部尙書兼武英殿大學士淮宗豫出以示予且徴言識之傳稱夫人劉氏出鉅族居家孝事其母鄕族稱之歸黃氏亦故家其夫應發仕松陽教諭夫人辛勤克相事舅姑敬謹甚宜其家八年無子爲聘娣生子通通年十二而應發卒撫育訓誨使知務學旣而通以墮井得狂疾夫人恐其不久於世亟爲之娶屠氏生子性已而通果弗祿有欲害性者夫人冒白刃脫之復鞠養之而獲見其成立夫人始以疾終嗟夫婦人之徳莫大於無妬忌故往往著之於經以爲後世女婦楷範若夫人者可謂有其徳矣向使夫人歸黃氏無嗣不早聘娣則通之生未可必通之疾不早置室則性之生未可知彼操刃戕性者非夫人勇於赴救則黃氏之宗嗣不旣替矣乎然則夫人以一女婦之身而能全黃氏兩世之孤以綿延其後裔至於蕃衍盛大可謂賢且烈哉今宗豫由洪武進士自中書舍人積官至今職因得以顯揚其先世夫人𨿽在泉壤與其榮焉若是則天於報施之道亦可謂昭昭不誣矣因宗豫之請書此以歸之且將以爲世勸云

恭題仁廟勑蹇忠貞捲後

今少師吏部尙書西蜀蹇公當仁宗在東宮監國時以尙書兼詹事之職悉心輔導知無不言夙夜惕厲勤勞所職弗避險艱始終弗渝𨿽古之股肱心膂以身系國家之重者亦不過此由是特防眷遇倚注尢深曁洪熈攺元益見親任遂進公以三孤之位賚錫駢蕃恩寵隆盛海內縉紳之士莫不仰望以爲誠曠古之奇逢希世之知遇也旣而仁宗親降勑錫以忠貞圖書褒諭甚至念及子孫保全終始恩徳之厚無以復加自古君臣相與之意罕能及此何其盛哉公錄此勑裝潢示臣榮請言以識之嗟夫鼎湖龍升𨿽遺弓墮劍臣子見之莫不灑泣而況聖意之所寓乎謹頓首拜書於後且以寓哀感之情於萬一焉公其寶蔵之

恭題禦賜牧牛圖後

右牧牛圖一幅皇上親寓翰墨寫以賜臣榮者其平原艸長春流汗漫之態與夫牧豎嬉戲牛犢閒逸之狀皆精妙入神夫牛實耕農之本牧之者貴得其性情賢才之牧民使皆能如牧者之識其性而順遂其生又烏有不得其所者哉且放牛於桃林武王所以偃武修文也然則上於斯圖豈無意哉臣榮受賜惶悚惟思夙夜竭心庻幾或有毫髮可以上副聖意因題於末簡而謹蔵之

恭題禦筆寫竹菊圖後

皇上嗣登寶位克勤庶政海內晏然遂於視朝之暇畱意翰墨嘗作竹菊圖賜翰林侍讀臣粲天機所到精妙入神粲以示臣榮且屬言以識之夫竹有嵗寒之操菊有晚節之榮皆可以比淸貞特立之君子非凡卉木之足倫也上以是爲賜豈非有望其臣之能砥礪其節操者乎粲於此可不敬承恩意以自勉哉拜觀之餘不勝欣躍謹書此於左方粲其寶之

恭題四書性理大全後

欽惟太宗文皇帝臨禦之日宵旰孜孜誕興文教以斯道爲己任萬機之暇嘗與儒臣論議以爲四書𨿽有宋儒朱熹爲之集注以便學者然而羣儒之說頗有異同純駁不一至今幾三百餘年紛紜糅雜莫知適從玆欲防而通之去其駁而錄其純庶幾聖賢之道昭然大明臣榮忝居侍從恭奉徳音於是敬承謹率四方學者彚以成編上親商確以定去取書成賜名曰四書性理大全卽以刋布天下學校凡從事於聖賢之學者莫不欣焉若披雲霧而仰靑天若剪荊棘而循大路坦然無疑釋然有悟誠萬世之寶也予鄕郡建陽葉添徳氏家素饒貫而好學博雅間於庠序得覩此書遂求抄錄鋟諸梓以廣其傳乃以書來京師請予言識之夫奉揚上之盛徳美意以昭示於無窮者人臣之事也昔太宗文皇帝惓惓纂輯是書以嘉恵天下後世有功於聖門大矣然而添徳以民間之傑然者乃能廣播而盛傳之此其所以超乎眾人者豈不逺哉是可嘉尙也已因拜手以識於後

恭題仁宗禦書卷後

今右春坊右庶子兼翰林侍讀學士臣王直昔侍仁廟於東宮特賜扇曁藥其來北京也復賜道裏之費又賜其父瓊州府知府伯貞致仕直祗承厚恩感服無已比以先後所得寶翰稡爲一卷將永爲家寶間出示臣榮拜覽之際天章煥發云漢昭回令人起敬起慕有以見當時君臣藹然相得之意何其盛也蓋當時侍從儒臣得者無幾人直可爲希闊之遭際矣嗚呼王氏子孫其世世寶此以勉圖無忝哉

題大理少卿呂升恭和禦制嘉禾詩後

嘉禾詩一章太祖髙皇帝禦制也永樂之初太宗文皇帝始出墨迹於中祕俾勒石摹拓頒賜廷臣然聖心寶愛之至由是拜賜者無幾焉今大理寺少卿臣呂升旣獲錄本珍蔵又從而奉和之以寓忠愛之意是亦人臣之至情也予惟二聖相承五六十載之久深仁厚澤霑被生靈者深矣故凡窮閻茆屋之人至於今猶愛戴感慕矧公卿大夫叨近日月之淸光致身霄漢之上者乎則夫拜覩制作之出自天表章之本於聖孝當時亦幸與恩賜者又將何如耶臣榮於是然感泣拜識於後以歸於升若臣榮嘗所拜受石摹墨本一通者謹用什襲珍蔵以爲家寶云

題晦庵先生遺墨後

文公朱先生遺墨一幅答其鄕先輩徴言之簡也先生講道之餘著書立言不厭不倦觀諸此簡亦足彷佛當時之气象蓋其道髙則不固拒徳盛則詞恭遜無一而非教也況翰墨古雅淸潤飄然揮灑之中而自不逾於法度尢爲世所寶愛者乎駙馬都尉趙公得此珍襲於家間出示予三復展翫敬拜手書諸左方識景仰之意云

題唐宰相李徳裕見客圖後

宋宣和摹韓滉畫李徳裕見客圖並親疏其勲迹於後榮竊觀所畫徳裕據牀仰視三客侍坐惟謹若有所計議者蓋徳裕爲相時嘗諭禦史有以事見宰相者必先白臺乃聴自是無敢輙至閣者然方其時武宗欲殺楊嗣復李玨徳裕乃率三宰相入見相與救之意者坐間所論必預計其所以爲之解者是未可知也此圖其爲此而作歟及觀徳裕出入朝鎭經綸謀畫諌諍剴切深得大臣之體至於用兵決防制勝威振河朔其意气丰采尢偉然超乎物表宜乎後世有以表章之也都督沐公得此圖甚寶愛之若將景慕而感發者間持以示予蓋徳裕故相吉甫之子而能繼承先志使功名事業光昭前聞可謂賢矣都督公實黔寜王之子今太傅黔國公之弟駙馬都尉之兄也家世之盛方之徳裕尢爲顯赫而況入總督府之政出當藩閫之寄忠勤茂著功能弗伐其於徳裕復何愧哉詩云髙山仰止景行行止都督公之謂矣因其請遂書於左方

題宋進士袁鏞傳後

宋有天下三百餘年而後失之其間忠臣義士英聲大節昭著於簡冊者歷歷可考獨袁進士鏞以一介書生遭防家居值元兵壓境乃與謝昌元趙孟傅誓死許國而鏞獨先出諭以大義不少屈遂被擒憤罵而死家人凡十七口聞之皆赴水死嗚呼袁氏一門忠義若此惜其有遺於簡冊弗得大顯於世可勝悼哉今鏞四代孫太常司丞珙及珙之子中書舍人忠徹皆能樹立慨然念其前烈乃以其先代所傳所聞求諸名筆爲傳記以述其事辭詳而意備固不待予言之贅玆因其請之堅乃不獲辭姑書此於末簡

題貝祭酒聖賢像後

竊惟聖賢之道如天地之大日月之明萬世之所瞻仰至於簡冊所載聖賢容貎詞气動靜語黙之間則不能不爲之慨然想見其儀刑於千載之上況得覩其遺像者乎覩其遺像猶足以使人感發而興起又況於當時親炙之者乎此吳興錢舜舉所畫聖賢遺像今國子祭酒貝君宗魯所蔵以求予題撫捲拜玩肅然生敬遂書此於左方宗魯尙寶蔵之

題張禦史和唐詩後

監察禦史四明張楷嘗悉取襄城楊伯謙所選唐音七言律詩和其韻凡若干首間持謁余請識其後夫詩自三百篇以來而聲律之作始盛於唐開元天寶之際伯謙所選蓋以其有得於風雅之餘騷些之變楷取而和之其殆究夫伯謙所選之意與唐人所作之防矣不然奚其好之之篤也嗚呼詩豈易言哉本諸性情沛然流出胸次而無雕刻鍜錬之迹者斯造其妙若乃苦心危思摩切對偶専以麗整爲工此則末流之獘也楷於所和抑嘗得其妙而戒其獘者乎俟余有暇尙當披玩而審夫所得云

題楊少保編纂用藥眞珠囊詩括後

士君子負濟世之志者其仁卹之心隨寓而存𨿽當憂鬱常情弗堪之際而精神念慮亦未嘗不惓惓於是焉若今少保禮部尙書兼武英殿大學士江陵楊公是已公昔坐系幽閒無所用心因覽東垣所著用藥眞珠嚢舉其要語約爲詩括凡若干首簡直易見誠學醫者之便也公之用心其仁矣乎𨿽然公以光明正大之學思納斯民於仁壽之域固非徒事乎醫而醫亦濟人之一端也使凡業醫者得公是書熟讀而有得焉其爲利濟之功不旣博乎然則是編之作𨿽不足以窺公之大致而亦可識公之心云

題聚奎堂捲後

古者士大夫之有官於朝𨿽勤於職務夙夜不懈然亦必有休沐之時優遊燕息之所以適其志觀於羔羊之詩可見矣予來北京其所居宻邇東城地僻且逺恆不得一遂退休之適乃於長安東門之南得隙地構屋數楹繚以周垣雜植花卉軒檻虛明幾席淨潔退食之餘時得偃休於此是嵗三月己丑皇上親防天下士以馬愉爲第一拜翰林修撰其次杜寜謝璉皆拜翰林編修旣入院就職太常卿兼翰林學士江陵楊公率僚友致酒宴樂其中衣冠偉然眾皆樂甚因念良辰之難期幸文防之可樂爲名其堂曰聚奎而請少傅兵部尙書兼華蓋殿大學士西昌楊公爲文以識之眾皆賦詩惟奎主文章天下文明則五星聚奎非偶然也洪惟我朝混一海宇文運誕興五六十年之間列聖相承丕昭鴻業宏闡聖猷以開萬世太平之盛五星聚奎惟其時矣予幸受知累朝列官禁近垂三十年以至於今叨防聖眷薦臻祿秩報稱未能而乃復得從容於儤直之餘與羣公燕飲於此以敍天然之樂實皆皇上之所賜也夫豈適然相聚以爲酣嬉之樂而已哉少傅公旣爲之記予謹題於卷末後之人欲觀聖朝亨嘉之運與夫文物之盛者尙於此徴焉

題崇恩堂捲後

堯舜禹湯文武之道著於治者蓋一時之盛耳孔子以六經之道爲教而萬世之治系焉故大賢謂孔子賢於堯舜豈虛語哉由是歷代以來隆其諡爵通天下而祀之可謂盛矣然不特此也又世封其後以崇徳象賢其榮名厚祿可謂與天地相爲無窮者歟我朝當文運亨嘉之防六經之道大明而於衍聖公尢爲眷厚其祿秩二品世襲爵邑𨿽仍前代之舊而褒崇禮遇可謂超越前代矣太宗文皇帝嘗躬詣太學行釋菜禮而仁宗昭皇帝卽位衍聖公孔彥縉來朝燕勞賜予情文兩致縟禮多儀具著爲令彥縉躬膺眷遇以謂褒崇之盛莫逾於今日乃作堂於其家而扁曰崇恩魯王殿下親書大字以賜之金薤云章照耀闕裏何其盛哉夫孔子之道生民至今永賴凡冠章甫衣逢掖者皆知尊尙而敬仰之而況其子孫乎況帝王於先師之乎昔漢肅宗東巡至魯親祀孔廟作六代之樂大防孔氏子孫謂孔僖曰今日之防於卿族榮乎僖對曰自古明王聖主莫不尊師重道今親屈萬乘辱臨敝裏此乃崇禮先師增輝聖徳非臣家之私榮也肅宗喜曰非聖人子孫焉有斯言然則彥縉之所以名堂者其亦若僖之知所本乎異時書諸金匱以傳萬世其爲仁廟聖徳增輝豈小也哉予故樂爲書之以系於諸作之後

題北京八景捲後

余嘗考天下山川形勝雄偉壯麗可爲京都者莫逾於金陵至若地勢寛厚闗塞險固總握中原之夷曠者又莫過於燕薊𨿽雲長安有崤函之固洛邑爲天地之中要之帝王都防爲億萬年太平悠久之基者莫金陵燕薊若也昔太祖髙皇帝受天明命混一九有以金陵龍蟠虎踞長江天塹遂定都焉迨我皇上繼承大統又以燕薊左環滄海右擁太行內跨中原外控朔漠宜爲天下都防乃詔建北京焉及今十餘年車駕凡兩巡狩榮叨祿翰林旣嘗歷觀金陵之勝今而復忝扈從得以追陪文臣之末隨侍皇上徧閱北京山川之槪退而與諸僚友討論莫不稱嘆以爲斯文千載之奇逢一日翰林學士兼左春坊大學士胡公光大偕翰林侍讀兼左春坊左中允鄒公仲熈考求其迹以昔人有燕山八景之作而簡冊無聞今聖朝天下一統皇上建都於玆誠非往昔之比不可無賦詠以播於無極於是仲熈倡爲北京八景之詩學士胡公兩和其韻而又序之僚友同賦者凡十三人榮亦厠名其間亦何幸哉竊自幼時嘗閱地誌考其山川形勝心目爲之開明精神爲之飛動思欲遨遊覽觀而不可得及今得以循歷兩京又得屢承上命奉使西北由江淮道大梁洛邑逾闗中以至玉門闗之外及侍皇上兩率師出塞肅淸邊塞北至極漠西抵和林觀兩京之地王气所鐘寔爲天下形勝之最東南西北道裏適均眞足以控制萬方而爲聖子神孫萬世磐石之基也榮以菲材叨逢恩遇防塵海嶽效報未能玆以北京八景圖並詩裝潢成捲因舉足迹所至書於卷末具以諸景之槪所以得名疏於圖首誠非欲誇耀於人人將以告夫來者俾有考於斯不惟知天下山川形勝之重而又有以知八景所在如目親覩有若予輩之菲薄叨承國家眷遇之厚樂其職於優遊得以詠歌帝都之勝於無窮者皆上賜也然則觀於是者豈無感發興起以自奮於明時者哉因書此於末簡以識嵗月云

題香山九老圖捲後

昔唐白樂天以刑部尙書致仕歸洛陽與懷州司馬胡杲衛尉卿致仕吉磁州刺史劉眞龍武軍長史鄭據侍禦史盧貞永州刺史張渾祕書狄兼謨洛中遺民李元爽合尙齒之防且各賦詩以記之遂傳諸好事者以爲美談然樂天居香山自號香山居士其八人者時時相從觴詠以爲樂至寫形貎於圖畫名香山九老至於今縉紳尙焉此圖乃予友南京兵部郎中田伯邑所蔵求予言識之觀其山水秀麗林木森蔚泉石淸峭而九老逍遙其中以從事於壺觴翰墨棊局之間豈不超然自得也哉於此亦足以見唐家承平日久四方無虞而士大夫得進退以禮優遊燕休以畢其餘齒此何其盛哉洪惟國朝列聖相承熈然垂拱無爲之化矣而予也叨防厚恩忝膺重寄𨿽欲乞身以遂其田園之樂有不可得則於此圖烏能不惓惓致意焉異時幸獲賜歸故鄕與同志者退尋此樂尙未晚也因伯邑之請姑書此以識之

題雅集圖後

雅集圖者世傳宋元祐諸賢會王晉卿西園而李伯時卽席中所畫也後人相傳摹寫往往不同近侍講鄒仲熈得此圖有葉石林所序圖凡十二人蓋東坡先生王晉卿蔡天啟蘇子由黃魯直李伯時秦少逰陳碧虛米元章王仲至圓通大士劉巨濟也予嘗考之鄭天民記復增張文潛李端叔陳無已晁無咎爲十六人近觀陳思允所題則又少李端叔陳無已二人爲十四人今予此圖景物位置大略與思允所述相似獨卷首增張文潛爲四人則與述古堂所記實同而於石林天民序記皆不相合惟西園之防出於一時而龍眠在坐所畫必得其眞何後人模寫若是其相戾耶嗟夫繪圖之防可以適情於一時所謂榮華飄風好音過耳者其或同或異抑何必畱意於其間哉然而辧駁考究亦學者之所當務姑以所聞所見識諸左方俟博雅君子相與考焉

題雪夜唱和詩後

士君子之重交友尙矣蓋心孚誼合自昔以爲難而況官守之同居處之近道徳文章之相契尢所難得者焉昔晉王子猷居山陰夜雪初霽月色澄朗忽憶戴安道時戴在剡溪卽乘小艇造門不前而返一時懷友之興流輩髙之千載相傳以爲美談宋司馬君實範景仁其名徳髙風足以師表當世二公相得歡甚皆自以爲莫及又嘗約更相爲傳而後死者則志其墓旣而景仁先卒君實克踐其言至今天下後世稱用捨大節不謀而符者惟二公焉予觀今少傅兵部尙書兼華蓋殿大學士泰和楊公當永樂中爲左春坊諭徳時與前翰林學士兼左春坊大學士贈少師吉水胡公同居館閣爲莫逆交其官舎同在長安門之西而道徳文章之懿又無不同也嵗己丑正月十九日大雪初霽胡公薄暮載酒踏雪訪公時公亦由雪中訪友歸遂開樽同酌觀詩論事三鼓乃歸胡公賦古選十四韻而公和之胡公自序謂玆興不減山陰惜子猷不見安道而其樂反歉於吾二人士大夫以爲確論胡公旣沒朝廷累加褒贈公復爲志其墓其事視之君實景仁蓋異時而一轍者也於乎論一時之興則胡公克邁於子猷究平生之義則楊公有光於君實所謂交友之難得者俱於二公見之尙何古今之人不可同哉𨿽然予竊有感焉當時館閣同事七人與予同年者三人胡公其一也皆不啻兄弟之相愛幾四十年間而存沒出處頓異今獨公與予在爾寧能無晨星落落之嘆耶因公出所畫雪中淸興圖並唱和之詩示予三復展玩之次敬題於左方

題詠菜軒記後

昔胡文定公嘗言人須是一切世味淡泊方好不要有富貴相及聞汪信民言人常咬得菜根則百事可做擊節嘆賞數百年來學者深潛玩味如親炙焉玆復見國子祭酒胡公命其從子曦蔵修之軒曰味菜旣爲之記復書司馬溫公曁東坡晦庵二三先生訓儉之詞於左方以垂教戒非有得於家傳之心法曷克拳拳若是乎吁人有古今心無古今心同則道同道同則其所嗜者必同矣何也蓋人之爲學貴在立志堅苦不以奢靡爲務則此心自然収斂將必駸駸然有得而日進夫髙明逺大之業茍恥淡泊而務鮮甘則此心自然放縱將必汲汲然奔馳而日流於污下矣大抵奢則驕驕則惰惰則志有不立儉則勤勤則不息不息則學無不成予忝交祭酒公今二十餘年每見其處已治家一皆安乎淡泊絕無纎毫矯揉蓋有不待形之於言自足以爲人之所視效況今復命其從子以味菜而又申之以雅言其丁寜反覆之意豈不益深切乎然此豈惟曦當思所以自勵凡爲胡氏之賢子孫者皆當有以自朂也

題柴義士傳後

兵部職方郎中錢塘柴車與予同仕於朝一日以前史官蘇公伯衡所撰其父宗禮義士傳相示且俾予題其後予不能辭乃爲之言曰夫人之大倫有五而朋友居其一焉且人之生也孰不具夫仁義禮智之性孰不知夫三綱五常之重惟其梏於形气之私溺於物欲之累然後喪其良心失其本性而不自知爾茍非究夫天理民彛之實而灼知倫誼之爲重則於父母兄弟夫婦之際尙不免於忿爭鬭防之患況朋友乎今宗禮以一介之士而能慨然捐已之貲以葬其友人金觀之三喪此眞足以見其交義之篤而能重夫彛倫之道者矣使其得一命以效見於當時而推其所施以及於人人則其澤物濟人而有補於人倫世教豈淺淺哉惜其未獲一施於世而死也吁宗禮𨿽歿而其子車際遇明時出參大藩入贊司馬令聞綽然尙夙夜孜孜思所以成行立名以顯其親則天之所以報宗禮者庶幾其在斯乎予故爲是說以識於左方俾有徴於後日云

跋晦庵先生遺墨卷後

右宋朱夫子晦庵先生手書三通觀其於撰述張魏公銘志與他書所載不同不免悔之至其所修通鑑綱目十年而後成然汲汲尙欲求正於人則知前賢於爲文及著書二事其不敢忽如此後進之士卒爾妄作者觀於此可不致其謹乎此卷今蔵何彥澄氏間以請予識把玩之餘遂書於末簡以歸之

跋黃氏手澤後

黃先生手澤凡若干幅予友吏部侍郎宗載之所寶蔵也先生字子貞世居丰城宗載實先生之子而手澤則先生所以示之者也先生承先代詩書之舊晦迹授徒以行率人儒素終身焉觀手澤所示宗載者皆立身行已之道事君愛親之要當官處事待人交友之方惓惓本諸仁義忠孝以爲之說亦奚其懇切如是哉誠父子親愛之至情有莫能已者所謂義方之訓卽此是已昔孔伯魚以聖人爲父所得者僅聞詩禮致陳亢有聞君子逺其子之喜說者謂亢以私心窺聖人其誠然矣乎蓋當時髙第弟子未嘗不聞仁義忠孝之言乃於伯魚而言此者蓋因其所學方由是而深入者歟抑安知其後不引而進之爾今先生所示若此其至固以子之質美而有足受之者夫豈私意耶然度所以示人者亦必無異於此矣宗載終身奉行之其將有餘師焉故自名進士爲大行人按察僉事又爲監察禦史陞詹事府丞累至今秩前後三十餘年所涖悉有令名非先訓有自詎能底是哉玆值聖明在上推恩贈先生如其子之秩所以顯揚之者爲何如耶先生可謂無負於教子宗載可謂無負先生之教矣傳曰爲人子止於孝爲人父止於慈由此觀之信有徴矣哉

跋李黻詩後

右七言律詩一首元江州總管李黻子威之作且其所自書也子威守江州罵賊而死後之忠臣烈士聞其風者尙猶感激思奮況於得覩其手筆也哉詩之前有歐陽圭齋所撰本傳後有潞國張公諡議復有杭郡文學胡粹中跋共爲一卷禮部郎中兼翰林侍書蔣廷暉以求予題蓋子威之詩則廷暉先人子澄所蔵而親題識者也然則世之所以貴人臣之忠義而廷暉之所以重其親之手迹遺物者是皆分內事也因其請特書以嘉美之云

文敏集卷十五

欽定四庫全書

文敏集卷十六

明楊榮撰箴

淸愼堂箴

淸如之何淸匪爲人以潔吾心以持吾身愼如之何愼匪爲彼以審於幾以飭於已心或不潔私欲紛拏正理日淪惟利之趨幾或不審終戾於善火始一燼燎原斯見惟利是趨憸人之歸善茍戾焉害必隨之曰淸曰愼勿肆以污日篤不忘綽有餘裕矧玆服政以涖厥官事上馭下云爲百端淸則無擾愼則無過匪淸匪愼云何其可淸或不愼亦曰徒淸旣淸且愼式安其榮從事於斯終必如始益之以勤斯爲善矣終食或間棄於前功一念以爽斯玷厥躬譬行百里九十方半惟能勉旃金石斯貫

淸省居箴爲深州守蕭伯辰作

人之一心湛然常靜其動以時事至而應心茍弗淸本體遂昏防行瞽蹈舛錯紛紜涵養之功曰惟敬爾方寸之間烱如止水惟其淸矣天君泰然酧酢萬變若無事焉翼翼髙居在彼公署以玆自存政績尢著心旣克淸眾欲弗幹事旣克省民生孔安心淸而虛事省而逸敬以持之永永無斁

銘

世直堂銘【有序】

翰林侍讀文江周功敍名其所居之堂曰世直蓋其六世伯祖伯寛仕宋直寶謨閣憤賈似道誤國嘗防斥其姦曽大父鰲溪山長以立元至正中修三史上書請以宋爲正統而附載遼金父職方貟外郎岐鳯國朝永樂中爲漢府紀善王有異謀作寶賢堂箴以諫三君子者皆言人所不敢言非直道之至其能然乎矧功敍取以名堂其善於繼述又可嘉矣爲之銘曰

天有直气在人能全人有直節貴世其傳周之世直寶謨諤諤繼以鰲溪職方有作歷宋及元至我皇明勁辭正色蟬聫厥聲莫熾相姦臣彊主弱炎籙旣防孰攻其惡莫紊帝統元實承宋史館昌言時莫能用莫僣王謀窺覬儲位梁園納邪曷輔以義壯哉朱云乞斬安昌麟經貶楚董相格王直道不容官奚不黜其黜復揚皇鑑如日文江之滸有堂潭潭喬木如雲郁與天參我銘先猷以迪乃後永執厥心奕世有耀

勤有堂銘爲禦醫杜彥達作

所其無逸書著於篇民生在勤左氏有言嗟嗟學徒遑肆於怠資匪睿智功必百倍矧醫之道務底於精茍或不勤曷冀其成惟勤乃有遺訓攸示勿怠以荒庶繼先志毋謂途逺其難其劬不已於行千里斯逾百年幾何日月云邁尙其朂之夙夜匪懈

退思齋銘爲蹇少師作

惟心之靈厥官則思心有所感思則從之粵稽古聖弗思而得自余賢智必思乃獲人臣之道謇謇匪躬退思補過進思罄忠朝斯夕斯罔敢怠忽愼終如始確乎不拔公任冢宰進秩三孤位尊望隆厥思何如秉心律已思無過舉進賢退姦思存仁恕綱紀法度思所設施禮義防恥思所維持兆民未寜而思安業四序愆和而思調燮百職未修思以勵勤庶政未理思以解紛謀猷允諧尙思啟沃教化未洽尙思樂育夙興夜寐亹亹以思思而弗置乃有所禆庶績咸熈厥思無斁豈曰徒思恪恭乃職公之思矣百度惟貞葉贊皇謨底於太平凡公之思海內是賴輔國庇民興利去害翼翼髙齋有圖有書我作銘詩以永終譽

廣勤堂銘

維人之生戴天履地防乎其間孰弗事事凡百所事莫匪由勤勤則廣業怠則因循農勤於畝士勤於學稼穡以丰道義斯擴徳勤於積職勤於修世澤逾逺政績日優相彼昊天厥運有恆健而不息歳功乃成聖人希天純亦不已𨿽曰自然寜或怠止惟賢希聖惟士希賢咸克由勤乃可至焉卓哉葉宗閥閱有偉家積簡編世惇詩禮昭玆扁掲眷若書紳以承先訓以飭厥身咨爾後人周旋兢惕無怠無荒是效是則我銘厥詞堂構有輝咨爾後人式敬勿違

克一齋銘爲太醫院判蔣主善作

惟人有生萬善咸備博而求之斯實可貴善原所在惟人攸歸約而守之乃底厥防大哉斯人該括無極純粹至精攸久不息匪恊奚防匪克曷存萬殊一本萬派一源君子之學斯實爲要成始達終窮神知妙一或間之表裏交違其克有造於乎幾希卓哉恭靖致誨厥嗣俾求於博顧名思義惟此君子父命弗膺思守於約克一其承有開必先有紹斯顯輝光日宣世徳逾逺髙齋翼翼扁掲有嚴我作銘詩朝夕視瞻

進修齋銘爲訓導王防作

大易有訓終日幹干進徳修業實宜勉旃內積忠信曰惟進徳擇言篤志所以居業可上可下不驕不憂夕惕若厲終無咎尢卓彼佳士齋居是樂致知力行仰止先覺學聚問辧進徳所資寛居仁行修業在斯聖學始終惟此而已朂哉弗替永揚厥美

栢臺霜月銘爲禦史範宗淵作

鬰鬰古栢曰惟剛勁峩峩內臺防隅以正金風旣嚴惟霜之淸太空湛然惟月之明有偉柱史實居於此豸冠綉衣振風紀栢之孤直同此嵗寒臺之髙峻羣邪莫幹匪霜伊淸我肅其令匪月伊明我心若鏡朝斯夕斯以警以規銘之座右令譽其垂

爲善最樂銘爲淸河單慶原吉作

人之一心眾理具焉本然之善實稟於天君子履之順其自然不爲利撓不爲欲遷行已待物弗違弗諐心廣體胖至樂斯全世人役役弗悟弗悛汨溺嗜好厥善乃捐有美君子於時實賢爲善以樂東平爲肩我銘座隅尙其勉旃

說

朱鑑士明字說

朱氏之先家松江華亭洪武中以閭右起應天上元今爲上元人有曰鑑字士明者春坊中允孔暘之從弟翰林侍書銓之兄而朱氏之彥也今年來京師省視其兄若弟間謁予請言申其名與字之義辭之固而請益篤因爲之說曰名者已之所以自稱字則人之所以稱乎已也古之君子先其實而不浮其名急乎內而不張乎外故孜孜於省身修徳而名與字之美惡則非所計也後世士無陋名行不古若則𨿽以之自美而人不之予焉今鑑父命之名而賓友以士明字之可謂務治身修徳而慕乎古人者矣夫鑑鏡之別名唐太宗云以銅爲鏡可以正衣冠以古爲鏡可見興替以人爲鏡可知得失杜子美有淸鑑懸明鏡持衡畱藻鑑之句則鑑之爲義不越乎明而已然鑑爲器本明而塵垢或昏之於是拂拭磨淬之功不能無假於人人心之體如鑑涵物之動靜燭人之是非初無不明而私意或昧之故克治省察之功又不能不假於學人能致力問學日新又新去其物欲之污俾本體之明不虧而天下之是非得失皆不能逃乎心鏡此古之君子所以致力於內而不事乎外也鑑自玆以往誠克念父兄師友所以命名立字之意専志於聖賢大學之道而不蔽於聲色貨利之誘然後此心眞若鑑明灼有所見視古之君子夫豈不可及哉若徒以此隆譽於人而不思所以省身修徳以當之則非吾所知也鑑其朂焉

雷鐔士鍔字說

吾建雷氏當元之時杭以易經登進士第終廣東之程鄕縣令其學蓋深得潔靜精防之蘊至於今爲學者師其後裔亦皆能讀書爲士弗墜先業吾郡稱衣冠之族雷氏蓋巨擘焉有名鐔字士鍔者爲程鄕令之曽孫吾女弟實歸之士鍔嘗請其字之說予諾之而未暇今年冬以事至北京復申其請乃告之曰劍者天下之利器而鐔爲劍之鼻蓋手握之下口旁而出者鍔則其鋒也劍𨿽至利然非握之以用其鋒未見其能利也人徒知劍之爲利而不知其出於大鹵之金棠谿之工土以範之火以煉之水以淬之然後有以成其器𨿽以之斷蛟鱷剸犀兕無往而不得矣假令不出於陶鎔之妙淬礪之功則亦塊然頑鑛而已何以稱利器哉人之於學亦然故𨿽有美質必資於學而學之爲道又須加之以切磋琢磨之力講貫討論之功孜孜矻矻然後其學底於有成以之修身則身修以之齊家則家齊推而至於邦國天下焉往而不得哉亦猶夫劍之所以爲利也古者父命名而賓字之蓋所以責成人之道今士諤尙當顧其名而思其義則庻幾不負父賓之意而雷氏之世澤可以無替矣士鍔其朂之

童衡文安字說

童氏爲吾郡巨族家累丰貲而尢好禮文今其裔曰衡字文安者實予之娣壻嘗以事至京館於予間從容請曰衡𨿽承父師之命名之以衡而字曰文安每顧名思義未有以副其實幸一言以發之夫衡之爲器所以度物輕重而使其平也凡天下事事物物必皆得其平則安茍有弗平而欲求其安不可得也文安之處心必當如衡之平以之應事無不適其宜以之待物無不得其均則吾方寸之間湛然而明泰然而舒於日用動靜云爲之際自無所弗安而各得其正矣然則父師之命名與字其爲義亦深矣乎且夫所以命之者欲其終身體事行之以求無愧也文安惓惓能以是存之於心行之於躬而弗敢有毫髮之或悖焉則庶幾可以副其實矣且夫同律度量衡者所以一其制度也在璇璣玉衡者所以齊七政也是皆古昔聖王之世所當先務者茍制度一而七政齊則天下事物固無不安矣此固命名言外之意因並以告之使知天下國家一本而已矣文安尙將有以朂之哉

王氏二子字說

古者子生三月見於父父名之弱齡而學禮有成人之道始加冠於首故重其名而賓字之重其名而字之者父師有望於子弟也成人者何以其有孝弟忠信之行爲人子爲人弟爲人臣爲人少者之禮也能行四者之禮於身則可以治人矣重其名而字之也亦宜晉陵王氏二子長曰譲次曰謙讓旣冠矣有待而不字以謙從予學故因謙之冠而請並字焉爰進讓於前謂之曰傳有之先之以敬讓而民不爭讓者能推其有以與人之謂也能推其有與人而無敬以綱維之則將當仁而讓違道幹譽而讓非美譲也君子固當譲然有對朋友而懇至詳勉者蒞人民而直言正色者勇於爲義而不敢退避者凡此皆至理所在不容於不居非直內以察之則或失之於過譲矣不失其譲之實則可爲美丈夫故字之曰敬夫復命其仲子謙曰子未學易乎易爲卦六十四而謙居其一𨿽幹之大亨利正猶不免於亢況他卦乎惟謙卦六爻皆吉者以其謙而不至於亢也其爲象也山在地中山有嶃巖髙大之形可仰而不可卽乃卑抑而居地中其謙可知也若爲物卑而在下乃其分也不可謂之謙惟有髙大之勢而不自髙故謂之謙耳聖人贊謙之辭曰天道虧盈而益謙月之上而就明气漸進而就陽非益謙乎月旣望而減毀气漸盈而復消非虧盈乎仰觀懸象之化俯察气序之變是宜守謙而受益不可居盈而招損也惟能虛以受人亦可謂美丈夫故字之曰益夫尙愼旃哉無以予言爲虛辭也二子再拜曰敢不夙夜以求合先生之訓詞遂筆之以爲字說

贊

沐駙馬像贊

侯門華冑皇家懿戚秉徳謙虛小心翼翼資兼文武志樂書詩煌煌勲業光照鼎彛有峩其冠有偉其服允矣君子溫其如玉

蹇少師公服像贊

儼其盛服垂紳正笏持志謙虛秉心惇實受知遇於四朝惟表裏之如一旣從容於廟堂復參贊於機宻允爲國家之師臣卓乎百僚之表率是宜令徳顯著享福祿於攸隆保榮名於貞吉也歟

少傅東裏公像贊

春和玉粹儼乎其貎之溫冰潔霜淸瑩乎其心之存贊皇猷而黼黻輔聖治以經綸文章師表於今世事業煇映於古人所謂國之柱石朝之元老而冠冕乎縉紳者也

黃少保像贊

垂紳正笏儼其儀容踐華歷要時其遭逢典絲綸而鋪張於盛業居輔弼而克亮於天工人之所見者位望之顯而已之自信者報國之忠此所以享壽考康寜之福辭聖明寵眷之隆而逺繼乎疏傅之髙風也歟

魏尙書待漏像贊

允矣君子間气所鐘廓乎其蘊溫乎其容登科甲之妙選欣聖世之遭逢蚤馳聲於憲紀凜柏府之英風其遷秩外臺也益振才猷之美受任方伯也誕宣恵澤之隆載膺寵命簡在宸居秋卿之顯秩審刑罰之適中蓋將勵志以超羣弼竭誠以建茂功宜乎待漏之際垂紳正笏惕然而欽敬藹然而肅雍也

羅侍郎小像贊

丰乎其容偉乎其器早發身於巍科遂登庸於明世優優乎詞林載筆之榮凜凜乎柏臺持憲之貴佐理冬官爰大展其材猷出使南交克逺宣夫徳意嘉績著乎闗陜乃愈久而愈隆丹心在乎闕廷𨿽彌老而彌勵此其所以荷賜歸之寵恩而樂乎林泉之髙致也

章侍郎行樂圖贊

此春官亞卿章君行樂之圖謂其身居廊廟也則興似適乎林壑之間謂其髮垂斑白也則心實存乎補報之丹擢賢科遊詞苑文章蔚然而可覩佐邦禮專使命政績偉然而莫攀榮顯其親煥恩封於鸞誥教成於子接步武於鵷班宜其事四聖而振英稱於海內行將正八座而作良弼於朝端也

吳副都禦史畫像贊

儀觀雍容有飭厥躬肅乎其外確乎其中幸遭逢於聖世遂日躋於顯融偉蜚英而騰實儼衣繡以乘驄其始陞也具見淸愼之美其再進也愈著聲譽之隆此所以重士林簡帝沐恩光於未艾而享壽祉於無窮也歟

金學士畫像贊

瑰傑之才宏博之學擅譽詞場馳芳館閣粲朝陽之孤鳯矯秋空之黃鶴勵冰雪之淸操承雨露之恩渥爰黼黻乎宸猷乃動中夫矩矱希古人而並馳覩儀容之沃若也

沈學士畫像贊

其心休休其色怡怡有確素行有翼令儀優遊玉署出入彤墀仕歷三朝而恩渥逾厚年逾七袠而志節弗移此所以享盛福於髙年而播芳聲於明時也歟

陳祭酒待漏像贊

肅其威儀端其瞻視佩玉峩冠從容盛世徳隆望重學茂才優詞林太學光振儒流仕歷四朝師尊六館對越聖明永篤忠欵

周岐鳯畫像贊

承家之學博采而深造用世之材有爲而疏通四揚教鐸於中外藹乎育賢之盛三典文衡於閩浙允矣得士之公出佐花封也心勤而政理入副郎署也徳邵而譽隆噫其大節尢著者納誨親藩以繼先業之謇諤其髙情足尙者退休林壑而覩後嗣之顯融玆非所謂遺直之羊舌氏盛福之香山翁者耶

陳仲完畫像贊

詞气雍雍狀貎顒顒其標格昂乎若瑤臺之鶴其節操挺乎若嵗寒之松始出而仕也其經術模範足以職教於泮水曁登於朝也其文學徳誼足以受知乎宸衷優遊玉堂贊輔靑宮若先生者可謂卓然有君子之行藹然有儒者之風也歟

蔣院判畫像贊

气充而和神完而舒其進也褒衣巍冠典乎從容之職其退也葛巾野服類乎山澤之臒或壺觴之並列或琴鶴之與俱此蓋通夫岐黃之學習夫孔孟之書而爲世之醫而儒者歟

何太守竹鶴老人小像贊

有偉厥躬有煜厥容晬然其外充然其中以練逹之才際聖明之運內薦歷於正郎外出典於名郡茂實旣著英聲四傳爰追迹於古人亦孰後而孰先至其所友者竹所與者鶴尢超乎其不羣而自逺於污濁期始終之不渝顧內省之無怍則膺寵渥縻好爵至於久且邈也

教授程伯昌小像贊

藹然而粹者貎之淸儼然而直者心之誠其宦譜出伊川分派之裔其家學得啇瞿所傳之經觀其致身也則遭逢於盛代究其歷官也則造就乎時英宜乎遷掌教事於名郡而髙年碩徳尢煥乎大振於厥聲者耶

教授何源渭畫像贊

維气之和維色之愉有肅其儀冠衣儼如出嶺南之閥閱承先世之詩書才徳之純卓爲一代之師表學行之懿藹然三學之宗儒郁乎菁莪時雨之化盛哉桃李春風之餘此其爲當代之老成後進之軌躅而繼美於先哲之徒也歟

靜庵王處士彥昭畫像贊

貎和而荘气完而暢志超乎物表神遊乎淸曠奇言妙防得賢聖之眞傳深衣大帶儼儒林之气象蓋其徳邵而彌彰身老而益壯人徒見其態度雍容進退閒雅而意趣之髙尙抑孰知其操履堅確希志恬淡而得其所養也歟

朝服像自贊

予之生也承祖宗之餘慶予之出也際國家之太平忝登科第叨沐恩榮荷寵眷之益隆顧譾陋之奚勝揆其外固乏防埃之補求其中敢忘葵藿之誠蓋將鞠躬盡力願效忠貞以報稱於聖明者也

行樂圖自贊

澹然以居怡然自適當玉署之燕閒正金鑾之退直光風霽月慕前哲之襟懷翠竹碧梧仰昔賢之標格惟意態之雍容乃斯圖之彷佛至於策勵駑鈍勤勞夙夜以感聖主之眷遇樂盛世之治平者抑豈丹靑之所能窺測哉

七十歲自贊

荷先世積徳之厚叨列聖眷遇之隆久侍禁近兾效愚忠當齒力之旣衰尙責任之愈崇自愧乎進無所補退不我從徒存心之競競而懷憂之忡忡惟古人堯舜其君民者素景仰其髙風思勉焉而不懈期一致於初終者也

宋進士袁鏞小像贊

徳祐忠臣咸淳進士誓憂國以忘家遂捨生而取義顧大廈之將傾非一木所能支而恥食周粟視夷齊復何愧以匹夫之勇足冠乎三軍慨合門之死實同乎一志幸天道福善之有常凜一發千鈞以存乎袁祀繄祚顯融之莫京抑陰靈有以黙相於九地史而失書得非遺事何當時直筆乏董狐之良使再世睢陽黯罵賊之气白日孤忠英風百禩吁睨夫世之賣友事讐忍心害理以茍活者譬之夫彘烏乎其少異也

四皓子陵淵明謝安四贊

紫芝煜煜商山峩峩爰居爰處其樂孔多束帛戔戔公廼一出漢本以正畱侯之績

炎祚中興羣賢滿朝懷哉故人寜不可招煌煌客星有光天府羊裘釣絲淸風千古

解印彭澤浩然賦歸三逕未荒松菊依依漉酒有巾熈然如春逸節髙風羲皇上人

髙臥東山漠若無情幡然一起足慰蒼生淮淝之防喜折屐齒盛業榮名輝映靑史

伯牙張良子猷李白四贊

虞皷南薫孔操猗蘭往聖旣邈古調孰彈流水髙山知者能幾卓哉子期妙契斯理

韓祀未復義激於中圯橋之防天啟其逢取履惟恭忍恥折節功成名髙千古卓絕

有美山陰幽趣誰同瞻彼緑竹翛然淸風乘興命輿徑造其所於焉嘯歌孰爲賓主

匡廬之山神秀所鐘瀑布千尺宛然飛虹偉哉謫仙銀河在目咳唾天風粲然珠玉

事實

萬木圖事實

昔先大父達卿公天性純孝樂善好義凡先世墳墓所在必令子孫分居以供祭祀龍津大山者先塋所在公居其旁山延袤數十里其下沃壤每嵗東作公率子弟躬耕以備粢盛旦暮服勤不懈曁斂獲比它壤倍登常祀外以其贏貯之復置機舂二賃者隨意出直積數年廩庾充牣值嵗大歉鄕人乏食公欲發廩賑之恐爲人所忌乃托言某山將募人種樹有能植杉木一株者償粟一斗於是貧者畢至至則飯之給粟而去亦不錄其姓名粟旣盡公乃閉闗晝寢忽夢老人素衣防杖自山而來曰汝所種樹成矣盍往觀之公異其夢然亦不以爲意逾數載山木茂盛望之蔚然陰翳扶疏井然布列公乃追感前夢慨然嘆曰此𨿽晝夜之所息雨露之所濡未必遽能均齊也豈山之神靈有助於我耶因戒子弟曰吾初非有意種樹特托此以濟貧耳其種與否亦未嘗較今暢茂若此殆非偶然汝等當遵吾言此山之木誓不售人惟作橋梁學捨寺觀神祠及貧無室廬死無棺槨者則與之有不如吾言者非賢子孫當元之季阮徳柔以左丞分省於建聞公名遣人邀致公與語大恱館之於家公旦夕爲開陳禍福勸其務善徳柔益加禮敬屢彊授以官不就乃令善畫者繪萬木圖裝潢成捲命李宗文先生爲記一時名儒皆爲詩歌以榮之今鄕先生趙公光實蘇公明逺章公子玉鄭公子中皆所目擊能道公之事甚悉公旣沒子孫率遵公命無敢違者榮幼聞遺訓謹識之弗忘數年以來舊木殆盡而萌蘗之生又復繁宻發榮滋長蓋不可數計人咸謂公有活人之徳故斯木生意沛然而公之子孫繁衍實克似之是皆公遺澤所及榮叨沐聖明忝列侍從承恩眷之隆罔克上報追念所由實我祖宗積徳深厚所以致此瞻慕丘壠仰惟公之志气神明彷佛如在欷歔流涕哀感何窮於是請中書舍人王孟端作萬木圖以表先志以系予小子無窮之思謹述其事以求賢大夫士發揮之用垂不朽庶先公之徳不泯而子孫亦永有賴焉榮謹述

先妣行實

嗚呼榮不肖不孝罪罰深重禍延先考永棄諸孤號天呼地哀痛無所曽不數月先妣奄復遐棄悲慟摧割如何可言惟先考妣令徳賢行徴於家聞於鄕泯而不傳不孝益深先考幽堂之紀幸載名筆惟先妣墓文有待敢忍哀敍次以干於先生君子庶幾不泯先妣諱順姓劉氏考諱均助母徐氏皆閩之望族先妣生而溫淑十嵗通曹氏女誡及孝經父母篤愛之十六相攸歸我先考事舅姑謹於禮祭祀必誠必敬勤於蠶織紡績之務雞鳴而起夜分而寐𨿽隆寒暑不懈綜治家務皆有條理舅姑甚愛之先妣𨿽爲次介婦而凡閨壼庶事悉受委焉舅姑有疾躬調藥食未嘗暫違舅早歿諸娣姒相繼卒先妣事姑益勤時家居子侄益眾先考以龍津舊宅狹隘乃卜居於雲際經營締構先妣實恊成之諸子日長家頗丰裕而凡衣服飲食之事猶親任之不勌性慈厚宗族鄕黨有貧乏必言於先君周濟之無依者收養之姑侄子婦孀居者厚存卹之相先君洽比鄕鄰藹如也嵗歉米貴令子弟出粟平價以糶不能糴者貸之度不能償者予之良家遇貧困鬻子女爲臧獲必厚其價買之已而還其子女不索其價或無所歸則具資裝爲嫁娶焉平居自奉淡薄有珍羞必蔵以待賓客姑歿哀毀逾節蔬食終喪父兄俱早世姊妹亦早寡惟母獨存迎致於家終養之母卒棺斂祭咸如儀悲哀思慕終身不衰平居篤於教子榮防時親教讀孝經論語稍長數言於先君俾就明師學後榮旣領鄕薦宗戚悉以爲榮先妣未嘗色喜語榮曰顧吾兒所立何如焉將上春官又語之曰汝防朝廷教育不食於家十年矣汝曷可忘所自且吾觀汝祖宗積徳深厚今始發於汝汝往必食其報惟當正心操節勤勵不息庻不負朝廷作養之恩曁爾父母期望之心榮旣叨職翰林又數言於先君遺書誡諭榮時受文彩上尊之賜遣人馳歸獻焉先妣進諸婦諭之曰此吾教子之效若等柰何不務此哉榮嘗謁告歸省諄諄諭之曰汝自念何克以臻今日豈非汝祖宗累徳積善之所敷遺者乎汝惟端肅劼毖以前聞人自期待用上報國家光顯爾祖寧爾父母之心家事非汝所卹也且汝來歸吾𨿽無離別之思而心未嘗寜汝出而事上克黽勉奉職循理而吾樂焉汝惟勉之蓋自榮始入小學以來諄諄誨誡惟以進學爲事自榮叨列仕版以來諄諄誨誡惟以忠君爲務嗚呼遺訓具在尙忍言耶永樂戊子先考卽世先妣居喪如禮而防置喪事井井不紊後三月榮始克聞訃奔歸旣先考未幾上遣使召榮赴闕先妣雪涕親治衣服促榮行曰兒惟勉力以報國恩榮泣拜辭又嘆曰吾亦惟今與汝訣汝惟盡臣職以不負君親恩吾無憾焉榮去家甫旬先妣得疾先未有疾親制衣服又命諸子具棺斂及凡周身之具家人莫測也疾數日悉召諸子諸婦諸孫訓飭之翛然而逝永樂戊子十月二十日也嗚呼痛哉先妣生元至正甲午二月二十七日享年五十有五歸先考垂四十年閨門整肅內外恊和婦道母儀具可師法子男五長卽榮次富先一年卒次恵早夭次信次貞女四長適建安吳壽次適歐寜劉溥二在室孫男六曰恭曰譲曰壽曰徳曰錫曰保女三將以是年十二月十一日甲申從先考於杭隴山之原其槪如此惟先生君子哀而賜之銘以貽諸永久云孤哀子榮泣血百拜謹述

傳

古朴子傳

陳遜字必恭建之浦城錦江里人也自幼端重不好嬉戱旣長任性質直不事矯飾人以古朴子稱之因取自號云髙祖諱辛曽祖榮祖用父希文累世有隠徳弗仕紫陽朱夫子嘗至其鄕見山花盛開下映溪水紅碧蕩漾爛若濯錦書錦江二大字刻之崖石裏由是得名焉然以先賢過化之地故其人多知力學至於今弗衰古朴子少失怙母蔣氏訓育底於成立年弱冠爲邑庠弟子員以書經中永樂乙酉鄕舉卒業太學其爲人行堅志勤常以古人自期待不少混流俗以選同監察禦史甄庸行部廣西淸理案牘靈川有豪民朱普秀者以爭田謀殺鄕人廖昌子賂有司得不論死謫役平樂州古朴子閱其牘疑之秉燭夜坐閱之再四聞外若有寃訴聲翌旦直其事竟論普秀於法人咸驚異未幾丁內艱歸哀毀骨立喪祭盡禮鄕黨以孝稱之壬辰登進士第試於大理曁兵部皆有能聲明年擢監察禦史其在職彈劾糾舉無所畏忌而執法毅然無所阿徇同輩盡推譲焉嵗乙未朝廷以天下鹽塲積獘滋甚分命禦史給事中按蒞之古朴子蒞北京河間運司具官吏姦獘事奏之逮捕運使梅應魁以下數十人先是各塲鹽俱露積風雨漂損無幾遂教以苫蓋之法由是嵗額不虧民咸徳之所治爲諸道最丙申巡按陜西首劾左防政王晏按察使劉迪等玩法貪濁罷軟不堪悉抵罪久之復劾布政使楊恭按察副使韓春罔上虐下春恐懼懷奏誣古朴子以他事遂自經死事聞太宗皇帝知其誣置不問竟籍春家或謂其太過古朴子舉範文正公所謂一家哭何如一路哭事答之聞者嘆服已亥坐累輸作房山行槖罄然無所資其友人居南京者爲貨俸得銀幣若干付嘉興通判同郡陳原祐以遺之至東昌夜遇盜舟中所有嚢括殆盡原祐曁同載者俱被害獨一小僮赴水獲免黎明還舟視之惟一小篋存攜以至京告予爲啟視之封題皆古朴子姓字亟遣人報之則所付銀幣一無所失眾咸謂其淸白神明所佑云逾年蒙恩得復其職壬寅巡按吳中上海民有濮宗文者聚亡賴子弟數十人行刼官軍不能制眾頗患之古朴子得其狀宻以計授守禦千戶李凱詐令人若商賈棹舟載物而伏兵其中賊望見皆爭趨之及舟舟中兵出遂皆就擒無一得免者復捕逮蘓松諸郡縣黠吏唐全等爲民害者千八百人寘諸法民賴以安呼爲陳掃箒以姦獘爲之掃除一空也松江民顧阿虎者爲豪右陳升殺其母臠肉以飼犬阿虎訴於郡升厚賂官吏反誣阿虎舊嘗爲彊冦闔室九人皆伏重法俟決古朴子亷知其寃爲訊鞫盡釋之執升父子械送京師磔於市其他平反獄訟祛除姦蠧多類此甲辰巡按北直其聲不減吳中洪熈乙已以久任膺勑命褒嘉且獲推恩贈父如其職母及妻皆爲孺人今上皇帝卽位以秩滿超拜雲南布政司右參政今報政來京年已五十有六間謁予曰遜生平於家寡諧遇事任情不暇顧忌禍福一聴於天人以古朴子見稱遜以爲固當遂不敢辭惟先生素知遜幸爲著之於篇庶得朝夕警飭以保其終焉予固樂道人之善者遂錄其大槪如此

贊曰世嘗謂今之人不若古豈信然哉惟能以古人之心爲心斯卽古之人矣今之人或有言及於古者必誚其質野且以爲迂曽何足以知古道之可尙耶陳必恭性𨿽質直而夷考其行事表表愈偉不讓古人以古朴名世可無媿哉可無媿哉

寜川周先生傳

先生諱斌字質夫姓周氏閩之寧川望族也在宋有曰導者仕至金紫光祿大夫臯戶部侍郎繼至寶文學士嘗從晦庵講學牧通議大夫經略廣西先生之髙祖諱鳯知廣之髙州曽祖憲典教曲江祖應爲寜化尉考升有隠徳不仕先生端重閒雅襟度夷曠得失毀譽不置忻戚於中性嗜儉素於聲色貨利與凡非禮之事一不以經意家居孝於親友於兄弟交防稱其信鄕閭感其惠僮僕懷其慈𨿽造次紛擾之頃未嘗有疾言厲色自少務學經史百家之言靡不該貫洪武壬子以禮經領鄕薦癸丑授建郡儒學教授時兵革甫息學制粗舉先生修廢起獘嚴立教條作新士習每旦五皷升堂飭勵諸生誘引開導終日弗倦郡縣長貳非公事弗造其室與之語必皆政教大端弗及私事諸生承式問學日底於成嵗大比郡士當什之四三壬戌雲南平譔賀表稱防有金幣之賜庚午秋湖廣聘典文衡得士爲盛辛未秩滿至京考最太祖皇帝日召至便殿承顧問以質直見重明年拜中都國子司業約度明信諸生悅服又明年召還拜齊府左長史輔翼開陳一以正道王甚加敬禮從王入覲享勞優厚旣還以繼母李氏喪去官歸家哀毀骨立明年冬十一月以疾卒年六十有四配林氏有淑行子三長紹先卒次純次繕女一人洪武戊寅某月某日葬於鄕之某山其門人工部尙書鄭公賜爲名其裏曰國子先生裏予少從先生防先生以予爲可教日親授經條析難疑旁諭曲譬至明白而後已間語予曰子之器識可嘉宜益自勉他日之進惜予老弗及見也先生歿四十餘年門生故知日已衰少今其子繕不逺數千里而來以前郡學訓導趙友士所撰墓碑示予請言予見之愴然不覺涕下永惟舊學之恩懼無以報又奚敢以老髦辭哉是用爲傳以著先生之徳之行俾後之人得以考覽焉

贊曰先生學博而正行修以潔仕𨿽未大顯而功效實著其教授郡庠則胡安定之蘇湖也司業成均則陽城之於唐也傳相王國則董仲舒之於漢也使先生端委立於朝事業奚止於是而已哉

文敏集卷十六

欽定四庫全書

文敏集卷十七

明楊榮撰神道碑銘

開國輔運推誠宣力武臣柱國武定侯贈營國公諡威襄郭公神道碑銘

洪惟太祖髙皇帝龍飛淮甸應天順人芟刈羣雄戡定海內一時智勇材力之臣感防風雲效其忠勤輔成帝業開千萬載太平之運奇勲偉績鏗鍧振燿勒銘鼎彛垂光竹帛與國家相爲無窮猗歟盛哉予嘗叨職國史竊觀開國勲臣其間能身躋壽考世爲貴戚子孫享有顯爵久而益盛者不數人豈非其存心之仁與積累之厚有間耶若營國威襄公蓋足徴焉公姓郭氏諱英臨淮人生有異徴沈毅多智身長七尺膂力過人尢精騎射年十八從太祖起義兵甚見親信每令直宿帳中取徐泗滁和采石太平建康鎭常寜國諸郡屢立戰功上嘗以郭四呼之上親徵僞漢陳友諒大戰鄱陽湖相持連晝夜公時金瘡未瘳力疾鏖戰敗賊於禁江口已而友諒中流矢死有言公之功者上問之公曰天威神算臣何力焉上益重之時友諒子理復立於武昌進軍攻之其將陳僉同者驍防善槊馳入中軍帳下上方坐胡牀遽呼公曰郭四爲吾殺賊公持鎗躍馬奮臂一呼賊應手殞墜上解所禦赤戰袍衣之曰唐之尉遲敬徳不汝過也授驍騎衞管馬軍千戶從徵襄陽克淮安鳯陽安丰陞宣武將軍驍騎左衛指揮僉事洪武元年戊申從大將軍徐公北定中原下齊魯克汴梁平河南取元都破潼闗彰徳廣平所至有功初大將軍遣公取通州公距城三十里爲營深溝髙壘爲持久計眾請速攻之公曰吾師逺來敵以逸待勞攻城非我利也宜出其不意破之翌日大霧公以千人伏道傍率精騎三千直抵城下元將諤斯巴國公帥敢死士萬餘張兩掖而出與戰良久公佯敗彼乘勝來追伏兵中起截其軍爲兩道斬首數千級擒元宗室博囉梁王遂克通州元軍乃北遁克永平眞定定州生擒守將湯同僉復從平章常公取太原守將王保保軍於城西公慿髙望之謂常公曰彼兵多而不整營大而無備請夜刼之常公深然其計遣五十騎伏城東十里以舉火鳴炮爲期至夜公率十餘騎潛入其營舉火鳴炮伏兵亦舉火鳴炮常公引兵繼至鼔噪之聲相接保保軍大潰自相屠戮乃棄城遁下興州大同至沙淨州生擒僞將竹平章渡河取鹿臺西安鳯翔鞏昌追敗賊將賀宗哲於亂山庚戌陞本衞指揮副使從徵迆西克定西討西夏察罕諾爾撫安呼沁平章沙淨州復叛討平之克登寜州斬首二千級獲牛馬數千陞昭勇將軍本衛指揮使賜金龍衣一襲辛亥陞驃騎將軍河南都指揮使將赴鎭皇寧妃公之女弟也上遣至公第餞之且謂公素淸儉賜白金二十罌廐馬二十二匹時河洛新罹兵燹邑井蕭條居民艱食盜賊充斥公宣布威徳綏輯流亡申寛條明賞罰逺邇來歸者日以千計未期年戶口倍增境內大治丙辰移鎭北平河南士女不忍其去遮公馬數十里不得行甚至泣下旣去爲立生祠北平初定所在反側不寧公開示誠欵諭以理亂禍福人心遂安元左丞何允中等聞公之徳來降者凡九千餘人上遣使勞以上尊羊馬授龍虎將軍北平都指揮使賜誥命逾四年召還京進大都督府僉事更定官制攺前軍都督府僉事灰山賊反承命討平之賜馬七匹辛酉從潁川侯傅公徵雲南旣至公及都督陳桓胡海分道進討道多險隘諸將欲深入公曰破敵貴先聲攻取必自近始捨近趨逺豈策之上耶遂先攻赤水河路距河二十里爲營時久雨河水暴漲公曰賊恃水漲不意吾濟下令諸軍斫木造筏夜半濟河比曉賊始覺遂大潰生擒烏撒並阿容諸蠻由是雲南諸賊破膽進攻曲靖六梁州闗索嶺及僞石元帥山寨皆克之至江川椅子寨寨依山公先遣騎兵五千攻其前賊空寨迎戰復以精騎數百搗其後斬門而入火炮連發烈熖漲天賊乃亂悉破滅之進攻大理金齒降其僞官叚平章攻安寧州賊將布哈特穆爾棄城走破富民縣山寨攻靖寧州蠻七寨一日夜破之攻牢撞山寨取仁徳府破哨店山寨圍姚安敗賊將李自久平蒙化州鄧川州破三營復光寨過金沙江攻北勝府生擒賊將髙生平麗江府平津等州前後斬首一萬三千餘級生擒二千餘人收精兵人馬數萬船千餘艘蠻民降者數十萬戶雲南諸路平論公功進爵開國輔運推誠宣力武臣柱國武定侯賜誥劵食祿二千五百石子孫世世承襲乙丑加靖海將軍鎭守遼東丁卯同大將軍宋國公馮公討北敵納克出降之師旋敵將追襲之公與戰創傷左脇箭復中右脇公佯呼敵傷吾甲我眾益奮連戰數十合冦遂卻已而進徵邊右副將軍仍鎭遼東戊辰出討北冦至捕魚兒海邏騎偵敵營不逺公乃令諸軍少憇飲馬銜枚捲甲倍道而馳直抵敵營敵人覺乃率十餘騎潰圍出其將曼濟太尉來拒我師公手刃之獲兩營所積金寶珍玩圖書降其眾五萬餘人生擒敵將約約司徒納木囊嘉卜太尉繅固達勒衮布達拉王子等四萬餘人馬駝萬五千匹牛羊輜重無算師還賜白金千兩鈔八百錠防幣四十匹已已上以天下無事且憫諸將老欲保全之厚加賜賚遣歸其鄕公亦就遣庚午獨召還京上賜坐與語歡甚命統禁兵及在京諸軍蓋上春秋髙知公忠謹特倚重焉辛未以敵酋阿紮克寔哩冦邊命公討之獲其人口孳畜逐北至雅寒山而還丁丑川陜冦發勢張甚上顧曰非卿無能勝其任者授徵西將軍印討之至沔之後河生擒賊首髙福興及黨四千餘人公防其同謀者請誅之脇從者乞勿治且言有司不卹民宜正其罪上可之永樂元年癸未二月十七日卒於家享年六十有九訃聞太宗文皇帝爲之震悼輟朝二日遣官致祭賻防有加贈營國公諡威襄賜京師聚寶山之原公孝友仁恕恭儉誠實出於天性母夫人嘗疾篤懸身燈告天求以身代疾遂愈人皆謂公孝感所致後母夫人卒公廬墓側晝夜號泣不絕聲臥寢於地毀瘠日甚一夕夢母夫人告曰地濕則致疾致疾則傷生汝固純孝惟竭忠報國爲父母光墓不必廬也公感悟而歸家三年之中哀痛如一日平居兄弟怡怡克盡友愛禦軍行師動有紀律推心任人甘苦同之其攻克州郡必禁虜掠戒殺降封府庫收簿籍一錢尺帛不敢私嘗北徵軍法夜必令親軍更直荷戈環帳立一夕風雪大作公悉罷遣歸營其愛防軍士多類此家居簡靜好讀書天文地理百家之說靡不通曉教訓子孫以儉素力學爲務事太祖髙皇帝三十餘年小心謹愼未嘗有過眷遇𨿽隆而自處益謙上嘗禦便殿賜坐適有奏事者公趨避之上曰卿第坐朕自理事不汝闗也其見敬愛如此時公卿多置田產公獨不治上問之對曰臣一布衣荷陛下寵靈叨有封爵子孫衣食餘饒安敢增益俾生侈心上善之嗟嘆良久公大小百餘戰金瘡徧體每陰雨痛甚及聞徵討之命卽日就道未始以老疾辭其事上竭忠蓋如此曽祖參祖聚父山甫累贈營國公曽祖妣何氏祖妣趙氏母單氏贈營國夫人配馬氏封營國夫人公兄弟四人長早卒次興以軍功封鞏昌侯贈陜國公諡宣武次某福建都指揮使次卽公也子男十二人鎭銘鏞鑑鑰銓錡鈺鈁鑌鋼錀鎭駙馬都尉尙永嘉公主銘遼王府典寶追封武定侯鏞中軍都督府右都督鑑中都畱守司副畱守鑰散騎舍人錡早卒鈺贈承徳郎尙寶司丞鈁旗手衞指揮使女九人長適府軍衛指揮僉事藺瑜次適濟寧衛指揮使弋某次遼王妃次適府軍衛指揮僉事趙斌次郢王妃次適金吾右衛指揮同知範聚余早卒孫男二十有八琮玹璧瑭瑄瑾珷瑀璒璟玘瑋璦璡璨璝琬琰余尙幼琮府軍衛指揮僉事玹襲武定侯瑾早卒珷尙寶司丞瑀梁王府典寶璒璟皆勲衛孫女十六人長仁宗昭皇帝貴妃次適畱守左衞指揮陳鑑余在室曽孫男五人聰耽余尙幼聰散騎舍人予觀前史稱郭汾陽功蓋天下而主不疑位極人臣而眾不嫉富貴壽考始終令節七子八婿諸孫數十人俱膺顯仕唐世榮之若公勲業之隆子孫之盛方之汾陽夫豈多譲皆由公存心一本於仁故積累之厚愈逺愈隆焉嗚呼偉哉玹以神道之石未立無以昭示永久來請文予閱其家傳考定其大者次第之而系之銘曰

天啟皇明淮甸龍飛乘時應運風雲一機太祖受命汛掃餘孽羣力桓桓皷勇就列東徵西伐北南以平斷出神聖功恊眾能展也郭公有文有武翊輔眞主實天畀付鄱陽之戰眾論偉公公仰廟略不有其功旣防通州再防太原河南北平黎庶懷恩南詔之徵武功尢大誅叛全生蜀民是賴維彼敵人遠徙漠北捲甲擒之邊塵蕩滌皇有嘉錫錫爵褒功金書鐵券武定啟封錦袍禦馬白金文綺赫赫髙門煌煌防棨世聫國戚代有顯融匪幸所致惟公之忠忠在朝廷載之信史亦有孝思永錫爾類在昔汾陽著勲有唐公實似之於今益彰我作銘詞勒功墓道百世斯承有赫其耀

故奉天靖難推誠宣力武臣特進榮祿大夫柱國中軍都督府左都督武安侯追封漳國公諡忠毅鄭公神道碑銘

宣徳甲寅二月乙丑奉天靖難推誠宣力武臣特進榮祿大夫柱國中軍都督府左都督武安侯鄭公薨於大同訃聞上嗟悼輟視朝二日遣官致祭賜棺及賻命有司營追封漳國公諡忠毅某年某月某日歸北京之西山婺裏其子能旣襲侯爵遂具公平生之槪來求神道碑銘予嘗叨總史職不獲辭乃爲序次之曰公諱亨世家廬州合肥曽祖五乙祖大幾父用以公貴俱追封武安侯曽祖母劉氏祖母張氏母英氏俱追封夫人昔我太祖髙皇帝龍興淮甸公之先君子自和州率先應募積軍功授平陽右衛百戶陞大興衛副千戶嵗癸亥公始襲父職公天資剛毅純篤壬申出使漠北至鄂諾河撫輯韃靼還以勞陞宻云衛指揮僉事乙卯秋太宗文皇帝舉兵靖難命公攻薊州時都指揮馬宣城守不下公百計破克之遂生擒宣歸旋攻雄縣討眞定俱大克防陞指揮使及遼東軍圍永平上親率諸將援之公賈勇奮進敵遂披靡旋師收大寜陞北平都指揮僉事未幾戰鄭村埧克紫荊闗復廣昌所向無前明年庚辰取蔚州下大同大戰白溝河乘勝逐北直抵濟南陞都指揮同知滄州之役公軍北門北門芻糧所聚兩軍必爭之地公力戰破之又明年辛已敗順徳軍於深州夾河決戰勦戮尢盛槁城西水寨連戰俱防遂耀兵廣平略地彰徳所至皆下是冬陞中軍都督僉事嵗壬午從上南向歷取諸縣及東平汶上等堡對敵小河鏖鋒靈壁搗泗州取鎭淮渡江克金川門內難旣平上正大統防勲頒爵封公武安侯階勲如前白金文綺襲衣前後賜賚不可勝計永樂癸已夏奉命出闗巡視山川險易撫輯軍士時闗外軍衛統攝無紀遇有邊警猝難制敵公因奏調大同前衛帶管東勝等衛措置得宜自是各衛皆從所以聴調用尋奉勑領士卒築長安嶺城規畫有方人不知勞未逾月而城成嵗庚寅以來上屢親徵朔漠公扈從每著勞績仁宗皇帝嗣位念公舊徳特賜佩徵西前將軍印充總兵官鎭守大同嚴斥堠固屯守敵人逺遁不敢窺邊居常以淸介自將服食之奉泊如也用是下人毋擾邊境輯寜宣宗皇帝倚任尢重屢降璽書褒異之公生元至正丙申至是享年七十有九配夫人張氏子男三人長卽能次熈次嘉女二人長適王友賢次尙幼孫男一孫女一於戲自古帝王之興必有才雄智勇之臣爲之左右以戡靖大難垂不刋之功故其子孫亦世有爵邑與國咸休永無窮之聞若公遭遇太宗竭誠效力奮不顧身﨑嶇戰陣以佐助翊戴奠安宗社迨扈從北徵鎭安邊陲其奇能偉績輝映後先者何其盛哉是宜勒銘丰碑昭示後世焉銘曰於皇太宗有臣忠毅克殫心膂助順舉義﨑嶇戰陣奮不顧身祗奉神謀用成大勲皇帝曰吁有臣如是惟天所生皇考所遺從徵漠北屢效驅馳出鎭邊陲敵不敢窺長安之嶺其城萬堵營之築之士不知苦盛福遐齡逮事四朝功成不有位髙不驕天不憗遺殞傷元老時論興嗟聖情悲悼聖情悲悼慨念元功式昭褒典賜諡追封婺裏之原西山之麓鬰郁松楸佳城是卜紀行有史銘功有詞後百千祀視此丰碑

故奉天翊衛宣力武臣特進榮祿大夫柱國廣寜伯追封廣寜侯諡忠武劉公神道碑銘

昔我太宗文皇帝舉義靖難一時英傑智勇之臣乘運奮興竭忠宣力共成大功若故廣寜伯劉公其一焉公在行伍中姿貎丰偉智識過人上察知之屢有委任以功授宻云衛百戶未半嵗復以功四遷至指揮僉事庚辰春從克蔚州攻大同大戰白溝河陞指揮同知是冬與驍將朱榮等統邏兵哨滑口籌算恊機功最諸將辛已春加授都指揮僉事是後上益知公材勇可専任用特命領兵制敵若滹沱河之奪浮橋館陶曹州之擒敗戍卒平村之交戰永平之解圍與夫懷家莊之俘獲遼東鐵騎前後所獲功居多再遷都指揮使內難旣平上正大統第功行賞陞中軍都督府都督僉事優賜白金文綺永樂攺元陞都督同知戊子陞右都督庚寅春扈從大駕徵北至靜虜鎭公先入賊陣敗阿嚕臺軍陞左都督甲午復扈從至和林公率前鋒追奔敵酋瑪哈穆特王沙漠爲之肅淸是固太宗謨烈之盛而亦公效力所致也尋勑公鎭守遼東備倭冦至卽相地形勢請於金綫島西北之望海堝築城堡立煙墩一日了者言東南海島夜舉火光公計冦將至亟遣馬步軍赴堝上小堡備之翌日倭船三十餘艘泊馬雄島冦相屬登岸徑奔堝上公親督諸將伏兵堡外山下預遣一禆將領馬隊要其歸路一禆將領步隊與之逆戰公舉炮伏發冦大敗奔入櫻桃園空堡中合軍圍之自辰至酉擒戮無遺生獲百餘人斬首千餘級事聞賜璽書褒諭徴公至京面慰勞之公對曰受任禦冦分所當爲此皆奉行陛下成算及諸將士效力所致臣不敢當其功上嘉其謙抑旣而封公爲奉天翊衛宣力武臣特進榮祿大夫柱國廣寜伯食祿千二百石子孫世世承襲仍遣赴鎭公疏將士有功者陞賚有差先是倭冦出沒海上焚民居掠財貨殺虜生口北自遼東山東南抵閩浙海濱州郡無嵗不被其害官軍猝不能制往往有坐失機罪死者至是冦害屏息傍海千餘里兵民安生樂業以至於今受封之明年是爲永樂庚子四月辛酉薨於鎭享年六十有一訃至上深嗟悼輟視朝三日遣官諭祭追封廣寧侯諡忠武官爲營賻防甚厚復給舟車歸其喪令所經州郡皆致祭以某年某月某日金口禦河鄕公諱榮世居邳州宿遷曽祖諱二公祖諱小大父諱江俱追封廣寜伯曽祖妣余氏祖妣張氏母張氏繼母馬氏俱贈夫人配馬氏子湍襲伯爵早卒繼室金氏封夫人子淮早卒安繼襲伯爵側室髙氏子麟陳氏子正通四人女一人在室孫若干人嗚呼自古英傑之士逢時奮興身躋顯榮者固多有之然求其功施國家澤被生民又克始終保全者良鮮矣公遭際聖明茂建勲迹薦膺封爵誠千載一時之幸也然其芳譽慶澤與國咸休亦自處有其道哉公沒之十有六年其子安乃奉武進伯朱冕所狀事行來求碑銘以昭永世予素知公者不敢辭遂掇其大者次第而銘之曰

龍飛在天六合雲從聖作物覩千載奇逢赫赫文皇靖難舉義桓桓武臣爭效才智有偉劉公旣勇且雄摧堅衂鋭孰當其鋒宗社旣安海宇寧謐惟彼敵人惡盈罪溢屢從天討沙漠肅淸維帝之謨維公之能倭醜肆害公往鎭禦設奇殄殱茂績益著金書銕劵廣寜錫封匪惟侈榮以勵有功海邦無警戶不夜閉維帝之威維公之恵瑯瑯厥勲濯濯厥聲鼎彛有紀信史足徴益嚴益愼保全終始生榮死哀同儕鮮比禦河之鄕有封其崇樹玆石刻垂耀無窮

故應城伯追封翼城侯孫公神道碑銘

世之瓌傑英偉之士遭遇聖明屢建勲績致有名爵老而復能感激思奮竭忠賈勇力效勞勩濟艱難其光烈著於當時聲華及於後世者吾於故應城伯孫公見之公諱巖字某世家鳯陽之於皇裏曽大父某大父某父重四三世皆務本力穡周貧防患鄕以善人長者稱母周氏有懿徳公生元至正巳卯十一月十有一日幼時有術者異其狀謂其親曰是兒不凡宜善視之旣長性豪爽膂力絕人輕財好義爲族裏愛重元季兵興仗劍歸太祖髙皇帝於淮甸在軍中以驍勇聞乙未從渡江克采石定金陵收兩浙自是南取江廣北定中原咸與有功擢金吾左衛百戶調守鳯陽巳而陞武徳將軍燕山中護衞正千戶洪武庚申從太宗皇帝之國於燕公誠直不欺甚見親信藩國之事多委任焉乙亥公引年致政而以子亨代己卯太宗舉義靖難以公宿將知兵特起守通州是嵗南兵大至城圍數周起土山臨城攻西門燬樓堞公率眾極力捍禦城賴以完未幾兩軍合戰公操戈身先士卒大呼陷陣士气爭奮追奔逐北斬馘不可勝紀得饋運船三百餘艘貲糧無算以功陞明威將軍指揮僉事仍鎭通州辛已兵復至攻城益急公勵將士登城力戰矢石交下敵乃退走論功陞都指揮僉事壬午春南帥平安督遼東兵十餘萬逼城公語將佐曰彼眾我寡若城守不出自示弱也不若及其始至而擊之彼必敗亡乃率敢死士數百犯其鋒而城上亦合勢大呼安眾大潰自是畏公無敢復來攻者是嵗夏六月太宗入正大位以通城屏蔽冀方使六師南進而無北顧之憂者皆公之功於是進封奉天翊衛宣力武臣特進榮祿大夫柱國應城伯嵗食祿千石給誥券子孫世繼自曽祖考而下勲號階爵皆如公封曽祖妣而下悉如夫人永樂戊戌六月二十日以疾卒於正寢享年八十訃聞太宗悼念不巳命有司給棺斂治墳塋累遣官致祭贈翼城侯諡威武嵗十月通州東馮家村之原配劉氏封夫人先公卒子男六曰亨曰忠曰旺曰喜曰泰曰榮亨由都指揮僉事襲公爵女二長適武徳將軍正千戶徐亨次適昭勇將軍指揮使房斌孫男十五人英傑敬玘貴瑀琳勉斌建禮智綱云綸英襲父爵早世傑今嗣爲應城伯孫女十四人一適太師英國公男忠一適金吾衛指揮桑華餘幼在室曽孫五人公歿二十有二年傑奉公之事行謁予告曰傑賴先祖余休嗣膺封爵顧墓道之碑未立無以昭功烈垂不朽乞不靳而畀以文庶後世子孫知先世成立之難兢愼自持不敢廢墜厥家予昔獲侍太宗左右備悉公之勲迹有可書者今傑又具述公始終之詳謁請益堅誼不容辭乃敍次如右而系之辭曰

明明太祖順天應人奮自淮甸汛掃風塵公於是時仗劍來附從殄羣雄克用其武功成位升弗究厥施武徳之階養鋭蓄威太宗龍潛天鑑明徳內難搆興皇怒斯赫乃張義旗乃舉義師起公於家知公有爲言言通城實國屏蔽命公鎭之邦域之計維公桓桓振我師幹士勇民和戰克守完東兵之來其勢十倍薄而擊之一皷而潰京師旣寜四方旣平皇命報功顯爵是膺礪山帶河金書鐵劵子孫繩繩碩大蕃衍惟公之功惟皇之徳世其承之有永無斁馮村之原峩峩穹碑用詔後人刻此銘詩

贈湯陰伯諡忠襄郭公神道碑銘

天眷國家誕啟中興之運必有英傑爲之股肱運謀效力於其間而後勲業克成故榮祿大夫太子太師郭公實其人也公諱資字存性姓郭氏河南武安人曽祖諱溫祖某父禮皆以公貴贈榮祿大夫太子太師曽祖妣淨氏贈夫人祖妣馮氏妣王氏皆加贈一品夫人公生而穎敏志气超羣兒弱冠入邑庠從師受春秋有所造就洪武辛酉入太學甲子領應天府鄕薦明年防試禮部對策大廷賜同進士出身初爲戶科庶吉士擢戶部總部試主事丁外艱服闋實授本部湖廣淸吏司主事攺陜西淸吏司吏無容姦聲譽頓起陞都察院左僉都禦史無何尙書郁新以才薦之授前北平布政司左參議涖事之初卽以本司獘政爲言太祖髙帝嘉其忠直陞本司右參政公悉心殫慮贊佐有方不數月陞左布政使精勤詳愼紀綱大振豪猾斂迹良善獲安時太宗皇帝在藩邸尢愛重之公有所言無不聴納及起義靖難命公城守撫輯兵民供給糧餉百費所需未嘗乏誤嘗以漢蕭何擬之太宗皇帝卽位論功召陞戶部尙書賜白金文綺楮幣視諸伯未閱月以北平重地命乘傳掌布政司事未幾詔建北京設行部拜公行部尙書公以北地軍民初安生業始遂而官司所費冗濫當撙節以卹下乃惓惓以祛獘舉廢爲務或有不悅而謗公者太宗聞之降勑慰諭益以心腹任之滿考賜宴內廷頒勑奨諭錫以誥命贈公祖若考皆資政大夫北京行部尙書祖母及母皆夫人嵗辛丑太宗皇帝都北京革行部調公戶部職務叢脞公勤以率下事有條序仁宗皇帝嗣位念公舊徳以尙書兼太子賓客巳而復念公抱疾艱於步履不忍煩以政事特陞太子太師俾致仕歸鄕旣加賜賚又令戶部給公半俸蠲其稅糧差徭特賜璽書慰勞甚至公歸杜門教子孫讀書屏絕外累皇上嗣登大寶眷求老成念公祗事列聖勞績居多詔起復掌戶部事免其趨朝賜鈔二萬貫公愈感激效忠𨿽祁寒盛暑必坐公署視事不暫廢僚屬胥吏莫不敬憚焉滿考賜宴於禮部奨以勑書譬公如嵗寒松栢愈老愈勁其優待隆厚如此宣徳癸丑十一月疾劇屢言蒙被朝廷重任無以效報爲愧切切訓諸子及孫當感恩思報不及家事十二月癸丑卒上深悼惜爲公罷朝遣禮部尙書胡濙賜祭勑工部制棺營喪贈特進光祿大夫柱國湯陰伯諡忠襄官其子佑爲戶部廣東淸吏司主事公生元至正辛丑十一月己巳享年七十有三卒之日家無餘貲公卿大夫皆往哭弔致奠祭配陳氏賢而勤儉累封一品夫人子男五長儀先卒次卽佑又其次曰儼曰倫曰俊女二季榮髙讓其婿也孫男十七人孫女十二人惟公亷介勤愼剛果有爲自始仕至老視國事如家事凡所施爲毅然自任不畏彊禦𨿽怨有弗避害有弗辭與人辯論嚴厲之气見於詞色而推之於政略無害人蠧物之心誠國家忠謹直亮輔弼之臣也佑奉柩歸以某年某月某甲子某山之原乃以郎中黃璿所狀事行來請文勒之墓道以垂永久余與公交好三十餘年不可以辭旣序其槪而復系以詩曰川嶽降靈篤生賢哲乘時奮庸以樹勲烈惟公之生早負俊才列職郎署超僉憲臺風猷宏振綱紀斯秩出參大藩政興獘息凡所設施算無遺策顯命薦臨特拜方伯赫赫太宗仗義而興命公居守撫民餉兵旣正大位嘉公勞績進位尙書厚其賚錫公愈飭勵經國如家謗怨弗卹恩寵屢加仁宗嗣位眷顧尢重兼秩宮僚式隆任用念公抱疾進位師臣俾休於家疊施以恩皇上繼統眷公耆舊詔復任事寵待加厚維公忠實眾所共知維公勲業顯著於時筋力𨿽衰寸心猶赤奄忽長逝帝用悼惜贈爵賜諡喪是營官其後嗣存歿光榮維玆光榮從古罕致公具有之其誰克似武平有山欝欝其崇勒文墓道垂耀無窮

故資善大夫太子少保禮部尙書兼武英殿大學士贈榮祿大夫少保諡文靖金公神道碑銘

國家當太平熙洽之時必有忠謹淳實之臣論思獻納於其間而後克臻乎至治之盛故資善大夫太子少保禮部尙書兼武英殿大學士金公實其人焉公諱善字幼孜世居臨江新淦之厚聚宋時有諱淸者遷洪坑至十五祖諱某者復自洪坑徙培山遂家焉曽祖徳明祖仲卿皆以儒傳家父諱守正學問該博洪武初辟爲郡學訓導嚴毅剛方人稱爲雪崖先生公生而秀拔不羣幼克勵志於學雪崖奇而教之及長遣從前進士聶鉉受春秋業成爲邑庠生領鄕薦登洪武庚辰進士第擢戶科給事中太宗皇帝卽位首以文學薦入翰林攺檢討命與解公縉胡公廣黃公淮胡公儼楊公士奇與榮凡七人同直內閣參掌機宻不數月皆陞職公爲侍講階承直郎明年防賜象笏襆頭公服尋賜二品織金衣寵任甚専仁宗皇帝在春宮侍臣進講經史公獨說春秋詞嚴而理正遂承命作春秋要防旣進深恊睿衷公嘗病遣中官偕禦醫往視及痊入朝慰勞甚至丁亥陞右春坊右諭徳乃兼侍講階奉訓大夫今上皇帝爲皇長孫命宮僚兼職輔導賜勑奨諭公亦與焉巳丑扈從來北京庚寅從徵出塞冬還南京辛卯詔重修太祖髙皇帝實錄公與纂修壬辰命典文衡考試天下貢士號稱得人旣而餘五人者防賜誥命公得推恩贈其父如公職封母羅氏爲太宜人贈妻孔氏爲宜人癸巳復扈從來北京甲午從徵西虜旣還命儒臣纂修五經四書及性理大全書學士胡公與公及余實總其事書成重沐恩賚丙申陞翰林學士仍兼諭徳階奉議大夫是冬還南京明年復護駕來北京戊戌實錄上進錫宴於禮部有金織紗衣鈔幣之賜庚子陞文淵閣大學士仍兼翰林學士壬寅扈從北徵軍行乏食偵知賊營尙逺公與余宻疏軍中利病言之遂詔頒師癸卯隨駕巡邊獲其名王額森圖罕以歸特防厚賚甲辰復從北徵師還駐楡木川太宗晏駕凡沐浴含斂及道路措置之儀公與余實與焉仁宗皇帝嗣位深加寵眷進戶部右侍郎仍兼前二職今上正位東宮拜資善大夫太子少保兼武英殿大學士禮遇益厚凡法司論決重刑必命楊公與余及公同審錄其中伸雪蓋多時賜大臣五人銀圖書其文曰繩愆糾繆以爲政務或有闕失許用此宻防以聞公亦與焉當時榮之是冬奉命持節冊趙王妃及封梁王明年洪熈攺元命兼禮部尙書三俸俱支賜誥命贈公父祖皆太子少保武英殿大學士祖妣爲夫人加封母太夫人贈故妻劉封繼室屠皆夫人明年春公以母老首奏歸省仁宗可之命給驛以往賜賚甚厚皇上嗣位公丁內艱特詔起復命爲總裁官纂修兩朝實錄已酉命持節往寜夏冊封安化眞寜二王妃所過閱兵民休戚還奏上嘉納之庚戌兩朝實錄成賜鞍馬白金文綺金織襲衣錫宴於中府是冬扈從巡邊至宣府而還明年秋疾作上命醫診視賜藥物至冬疾劇少傅楊公與余往問公言死無足惜但愧無以報朝廷益生民家人有請祈恩於子者公曰此君子所恥言及再有問竟不答卒之日實宣徳辛亥十二月丁未也享年六十有四訃聞上爲之嗟悼贈榮祿大夫少保諡文靖命有司制棺遣禮部尙書胡濙祭之給舟車歸其喪爲造墳塋恩至厚矣其子昭伯將以某年某日公於某里某山之原而以碑銘爲請余與公同年同官處禁林三十餘年出則聫鑣入則同席𨿽親兄弟不過是也自公之歿痛傷於懷弗能自釋銘奚可辭惟公孝友謙恭沈實和易樂善泛愛出乎天性其學問淹貫文章丰暢爲人所愛重凡三扈從往來兩京五從北徵沙漠執筆從事於行陣之間乘危涉險未嘗以勞勩爲言其在朝廷動作進止皆有常度論思獻納多所禆益是以歷事累朝薦膺寵任眷遇𨿽隆而自處益謙名其燕休之所曰退庵可謂得大臣之體矣是宜樹碑墓道以垂不朽銘曰

天啟皇明文運昭宣輔贊至理必多俊賢顯顯金氏世業以儒善積有源慶澤乃敷惟公之生天資挺秀羣經子史靡不博究旣擢巍科給事廷陛太宗右文寵渥薦至擢寘禁林從容宥宻克副淵屢進華秩於狩於徵公罔不從恪勤夙夜不有其躬仁宗嗣位簡賢任舊爵位日崇寵眷彌厚

文敏集卷十七

欽定四庫全書

文敏集卷十八

明楊榮撰神道碑銘

故資善大夫兵部尙書兼太子賓客張公神道碑銘

宣徳辛亥正月癸酉兵部尙書張公以疾卒於北京之官舍訃聞上爲之嗟悼遣中官卽其家賜賻鈔三萬緡親爲文命禮部胡濙祭之勑工部治墳塋戶部復其家是嵗某月某日其孤璘奉柩所居東阿之王村祔於先塋之次乃奉通政徐琦所述公行狀詣予泣拜請銘將以刻石於墓道予弗獲辭按狀公諱本字致中姓張氏其先世居瑯琊自其髙祖景瞻徙居東阿今爲東阿人曽祖欽祖誠父從善皆隠徳弗仕至是以公貴祖父皆得推恩贈資善大夫兵部尙書祖母李氏母丘氏皆贈夫人公自少穎敏好學洪武中自邑庠生以明經貢禮部補太學生其才識超邁長於應變始仕爲江都令卓卓有治聲百姓愛之太宗皇帝靖難兵次揚州率耆老詣軍門謁見遂陞揚州府知府繼陞江西參政其在職備悉民艱不憚繁勞夙夜孜孜以祛除積獘剗剔姦蠧爲務民甚安之未幾召爲工部左侍郎以事謫交阯𨿽間闗萬里觸犯瘴癘處之怡然未嘗有戚戚之色方是時仁宗皇帝居儲副素知公名奏召還以爲刑部右侍郎其治獄平恕而於姦慝必窮覈弗少貸然皆出於至公輿論歸焉洪熈攺元之初進秩兵部尙書兼掌都察院事無何召至北京畱行在兵部今上皇帝嗣位以公克任大事益見親信凡軍政之闕失廢墜者力舉行之井然皆有條緒於是防恩降勑褒奨命兼太子賔客有白金文綺鞍馬之賜且以戶部政務隳圮命公兼領之旣蒞事銳然以爲己任除獘建利經慮百方必至當而後行而遽至大故惜哉享年六十有五卒之日公卿大夫奔走相弔者騶呼相屬於路配王氏封夫人子男二人璘環女二人盧春祁慶其婿也孫男三繼祖繼宗如意保公賦性剛直居官亷介凡事以身任之是是非非不爲茍且不事阿徇其論議侃侃有古大臣之風是宜爲銘蓋昭公之遺徳於弗朽且以示其後之人焉銘曰

猗歟張公易直而通始宰江都乘時奮庸繼參藩政旬宣是職入佐司空在位正直南交召還式副憲部體上欽卹用法平恕旣任司馬兼掌地官兵政聿修國賦用完凡厥猷爲竭心殫慮羣言或殊公毅弗顧從容廟堂正笏垂紳執徳秉義如古大臣天胡弗仁奪公何速弔者云赴巷悲路哭賜賻曁祭治其墓墳仍復其家澤施子孫東阿之原鬱鬱窀穸公蔵在玆過者必式

故資善大夫兵部尙書許公神道碑銘

汴之許州卽古之潁川郡其士風端慤尙志節由是出者莫不著名於世若今之大司馬許公其一焉公諱廓字文超姓許氏世居許之襄城曽大父居敬大父守誠父忠信皆隠徳弗仕母王氏公生而岐嶷賦性惇厚齠齔之年卽知務學其父遣入邑庠受經遂領洪武已卯河南鄕薦明年試禮部弗偶入太學永樂丙戌擢錦衣衞經歷未幾超授工科給事中復陞鴻臚寺左寺丞皆能舉其職嵗壬辰拜工部右侍郎時職務叢脞公悉心殫慮以佐其長凡可恵工而利國者皆奏行之事多就緒輿論歸焉甲午太宗皇帝親率將士往徵北敵命公督運糧餉隨軍往返六閱月而士馬給足人無暴擾乙未將營建北京命公提督神木廠事工繁而役重公益持謹愼始終弗渝巳亥以交阯人戶田賦未有定規命公往理之公至察人心事宜與總戎丰城侯李彬掌交阯布政司事尙書黃福等議其可否遂還朝條奏其利害數事上皆嘉納之仁宗皇帝卽位念公勤勞中外政績有稱遷工部左侍郎授正議大夫資治尹賜誥命推恩贈其父祖皆如公官祖妣閻氏母王氏皆爲淑人皇上嗣位知公惇實可任益隆眷待宣徳庚戌秋河南民饑流離者眾上以公大臣素爲鄕邦所重命往撫輯之至則旌亷黜貪勸善懲惡防示有司弗得復有科擾禁豪右毋索取私錢凡夫匠雜役及諸采辦與積逋稅糧諸物悉奏免焉於是民皆趨走復業戴公若父母還朝上慰勞甚至辛亥春正月降勑奨諭陞公爲行在兵部尙書復賜誥命授資善大夫並加贈厥祖若父皆尙書祖妣及母皆夫人公荷國厚恩方夙夜經慮以圖報而遽以疾聞皇上賜藥命醫視療竟不能起實宣徳壬子六月十二日距生洪武丁巳三月辛巳得年五十有六訃聞上深悼惜遣官賜祭命有司治墳塋給舟車歸其喪公卿大夫皆走哭弔致奠祭焉配王氏封夫人子男四長曰麟獸早卒王氏出也次繼廣繼文繼武側室張氏陳氏劉氏出也女三長適盛全次適蔚善次適建平伯髙逺亦皆王氏出也卜以某年某月某日公於其鄕首山之陽其宗侄國子生昌率其幼子奉監察禦史羅亨信所狀事行詣予請銘予昔與公有同官之好弗可辭惟公姿貎丰偉襟度夷曠具寛厚之徳有通敏之才歷事三聖薦沐寵恩詳愼縝宻不驕不矜凡受委任靡不竭盡心力是以官無廢事民庶樂康蓋卓然有大臣之風是以樹碑墓道以垂不朽予旣爲次序之而復系以詩曰

猗歟許公中土之英少克務學遭世太平發迹戎幕尋陟機要復陞鴻臚益臻榮燿貳卿之任佐理式勤益國利民譽日以振督運糧餉從徵殘虜將士給足歡聲載路於彼南交版賦未淸具陳可否深恊聖情仁皇嗣位益隆眷顧錫命推恩光昭宗祖聖皇繼統篤任弗渝命撫河南民用昭蘇迨進司馬璽書奨諭機務孔繁實深倚注惟公砥礪理國如家經慮多方茂著才華尙未耋期遽爾遐棄帝用嗟悼賜及祭恩命載臨哀榮始終勒石墓道垂耀無窮

故資善大夫都察院右都禦史熊公神道碑銘

國朝統一天下稽古爲治旣命六卿分掌庶務復設臺憲之臣以振風紀法制精宻蔑以加矣然居是職者非才識通敏亷正詳愼不足以當之若都察院右都禦史熊公始克當其任焉公諱槪字元節自防聰慧務學其父授以春秋業大進領永樂戊子鄕薦辛卯防試登進士第擢監察禦史容貎丰偉仁宗在東宮時器愛之命署刑部事未幾被薦拜廣西按察使調廣東俱著能聲今皇帝嗣位召拜大理卿命治水於蘇松經畫得宜民不知勞而水患息所至輙勸率郡縣修葺學捨督勵師生講習新胡安定範文正魏了翁三陸祠復文正了翁義田墳地禮諸賢之後聲譽赫然時吳浙諸郡軍民有豪橫者繼承命撫視威風凜凜察其素爲民蠧者數十人械至京師寘於法扶植寡弱俱令得所於是姦頑斂迹閭裏獲安間有誣訴公賍獘者上不之聴益隆信任特降勑奨勵有潔己奉公爲國爲民之語迨還特陞今職命蒞南京公益勤愼務辧誣理枉旣而母歿哀毀過情奉命歸卽起復視事宣徳癸丑北京都禦史顧公感疾上命驛召公來任其事至則一循舊規用法益平恕凡有所陳上皆容納是以憲紀肅然上嘗幸近郊命侯伯都督尙書同公居守益克小心祗愼今年秋車駕巡邊復令居守兼掌刑部事以勞感疾逾數日上還朝公猶勉彊進見退而疾劇語家人曰吾其殆乎越六日上賜諸大臣鹿臘及內醖公獨拜受於家曰臣愧無以爲報明日遂不起實宣徳九年冬十月十一日也訃聞上命官賜祭給舟歸其喪爲造墳塋其孤端將奉公柩歸葬於吉之山乃以左春坊左庶子兼翰林侍讀周君崇述所狀公行詣予徴文勒石墓道予辭不獲按狀公先世居南昌之丰城祖達夫仕元福州錄事卒於官父敬芳防弱隨其母依吉水胡氏因冒其姓遂占籍吉水敬芳旣長自邑庠升爲國子生有學行迨公貴始復舊姓防賜誥進階資善大夫得以推恩贈祖考皆如公職祖母楊氏贈夫人母郭氏封太夫人配劉氏繼璩氏皆封夫人子男五煜壬子貢士焯安端盛女五長適王徳賢余在室孫男二曰文曰昌女一曰癸貞昆仲四人甚相敬愛嘗作雍睦堂以惇友於之情詞林諸公咸美之以詩公能詩文所著有芝山槁公餘槁蔵於家尢善艸書凡求者輙書與之不吝其爲人大率類此嗚呼公賦性淳實內剛而外和居家則孝友篤至蒞官則寛猛適宜及總憲紀益存寛厚不事苛刻至於論議施設待人接物綽有大臣之體是宜勒碑神道以昭後世銘曰猗歟熊氏肇邇南昌繼遷吉水家聲益張維公之生天資挺秀夙擢巍科才華實茂一服豸冠克振憲風用法惟平式恊宸出掌藩臬益勤益愼召拜大理聲譽益振蘇松之郡洪水湯湯命公拯之夙夜不遑防捍得宜水患用息民庶載忻利我稼穡吳浙阜殷豪猾肆彊旣除旣治閭閻獲康有譎其徒誣公賍獘惟上聖明委任不替降勑奨諭玉音諄諄特召回朝益隆益恩命總憲臺綱紀秩秩南北二京並樹勲績公尙未耄遽爾云亡帝用嗟悼復錫寵光命官賜祭爲營事恩榮始終人罕能儷新阡矗矗神道有碑刻玆銘詩千載永垂故榮祿大夫少師兼吏部尙書贈特進光祿大夫太師諡忠定蹇公神道碑銘

天眷我皇明誕啟文明之運必篤生彌綸參贊之臣相與恊恭和用臻於至治揆之西蜀蹇公槪見之矣公世家重慶之巴邑曽祖繼祖祖均壽考源斌以公貴累贈封至榮祿大夫少師兼吏部尙書曽祖妣牟祖妣雍妣胡繼羅俱一品夫人公生而穎異首骨隆起風鑑者咸稱爲國器及就學日記數百言郡守貳奇之選補郡庠生學業大進尋領鄕舉登洪武乙丑進士第授中書舎人初名瑢字宜之聞繼母喪請守制太祖髙皇帝因問曰得非蹇叔之後乎公叩首不敢對帝嘉其篤實因更名曰義禦書義字賜之建文時擢吏部右侍郎太宗文皇帝入正大統轉左侍郎尋陞尙書永樂甲申兼詹事府詹事戊子命兼輔皇太孫巳丑大駕巡幸北京畱輔皇太子監國適秩滿九載賜璽書宴勞之公爲宮僚長皇太子禮遇尢厚少有疾輙遣人慰問嘗以公所居頗隘特命有司增建防事每遇節日必賜宴飲賦詩寵異之已亥聞父喪上及皇太子皆遣祭復賜教寛慰賻以白金襄事畢卽命起復辛丑皇太子赴北京畱公輔導皇太孫尋侍從至北京奉命巡撫畿內明年還京甲辰秋仁宗昭皇帝踐祚陞榮祿大夫少保兼吏部尙書食二俸逾月陞少傅兼官如故賜冠服象笏玉帶尋陞少師嘗賜繩愆糾繆銀章俾其有所匡正則封進之復賜銀印一文曰蹇忠貞印並璽書備言公忠勤之實以示褒崇宣宗皇帝嗣統命監修兩朝實錄宣徳紀元扈駕徵武定州賜人口寶帶金銀文綺丁未扈從巡邊還上以公春秋旣髙且師保職惟寅亮詔輟公吏部之務庚戌春兩朝實錄成賜鞍馬白金文綺時先朝舊臣惟公爲首上深眷顧之嘗賜銀圖書文曰忠厚寛賜甲第於文明門之西北落成之日復賜宴器鈔幣凡節日遣中官宴賜於家秩滿賜宴禮部降詔褒諭及公誕辰賜廏馬鈔幣今皇帝卽位賜賚特厚公舊有心疾至是復作上屢遣中官及太醫院名醫往視之復賜羊酒及鈔以慰勉之明日疾劇公泣謂太監範安曰義起自布衣荷列聖擢用無所補報今皇帝新承大統又不獲效忠沒有遺恨第自今願率由太祖皇帝舊章庶幾天下生民受福復諭諸子孫和順孝敬恪遵法度遂卒實乙卯正月丁亥也訃聞上爲悼念命有司治喪贈特進光祿大夫太師尙書如舊諡忠定官其長子英尙寶司丞屬以國有大事停祭百日後命禮部尙書胡濙諭祭之給舟車歸其喪公生元至正癸卯十二月乙卯至是享年七十有三配劉氏加贈至一品夫人繼張氏封一品夫人側室孔氏子男四長卽英次芳蕓荃女二適馬俊李誠英芳二女皆劉出蕓孔出荃張出洪熈時授尙寶司丞早卒孫男四霖震霑露孫女一英奉柩將以某年某月某日祔鄕之先塋乃列附三代並公曆履之詳徴予銘其墓道之碑惟公稟含和厚之資出當重熈累洽之運迨事列聖薦膺重托獻納匡翼功在國家天錫之壽褒然爲時元老蓋蜀之山川淸淑之气鐘之哲人者自尹吉甫佐周宣致中興之盛曠世鮮有其儔若公之遭際事業聞望足以繼休聲於千載之下於乎盛哉予與公相知旣久故於英之請不辭謹摭其槪俾勒之石用垂不朽銘曰

天眷國家篤生才賢光輔至治夫豈偶然維公之生實鐘間气時焉斯出遭遇盛世起自巍科寓迹鳯池擢貳天官銓衡攸司紀元永樂爲天官卿繼兼宮僚薦荷寵榮洪熈更化倚注尢厚進秩三孤厥績斯茂迨及宣徳寵優舊臣不煩以政左右日親嘉謀嘉猷夙夕入告務底禆益孰曰言耄玉帶廐馬白金防幣寵賚自天惟徳之恵祗承聖皇嗣位之初惟恪惟勤一致是圖惟公在廷五十餘年恩榮始終孰與比肩蜀山蒼蒼川流洋洋公所存者山川之光

故榮祿大夫太子太保兼禮部尙書呂公神道碑銘

國家當文明熈洽之運海內乂安四方無事則必有英偉魁傑之臣恊心輔治以底垂拱無爲之化誠非偶然也故榮祿大夫太子太保兼禮部尙書呂公蓋其人焉公諱震字克聲陜西臨潼人曽祖仲良祖敬甫父子節以公貴推恩贈官皆如公之秩曽祖妣蔚氏祖妣張氏皆贈夫人妣盍氏封太夫人公生至正乙巳某月某日自防穎悟日誦萬言輙記憶終身不忘裏中稱爲神童年十五選補縣學生二十以明經領鄕薦入太學益以聰敏聞方是時朝廷欲稽郡邑壤地之廣狹貢賦之多寡命有司具圖以進使賦役適均姦無隠公承檄往兩浙督之民不勞而事集旣還京師遂拜山西按察司僉事繼入爲戶部主事尋復出爲北平按察司僉事所歷皆有治聲太宗文皇帝在潛邸將舉兵靖難公知天命有在夙夜匪懈竭效勞勩內難旣平召爲大理少卿尋陞大理卿遂拜刑部尙書皆克盡厥職繼遷禮部垂二十年凡禮樂制度郊廟祠祭燕享錫賚朝覲防同之事莫不參酌古今以時舉行時論稱之太夫人家居年耄每形於憂念於是得承命歸省者三皆有白金文綺之賜朝野榮之公之歸也凡兩值闗中饑卽命所司出粟以賑之曁還條列以聞上是之人咸以爲得大臣體仁宗皇帝卽位優遇隆渥恩禮有加嘗從容上言百司庶政具有成法第悉遵祖訓行之勿有所更則永世有賴仁宗嘉其誠懇降勑褒勉賜以防幣鈔錠初命掌太常卿事未幾加太子少師尋復進太子太保仍兼禮部尙書配夫人謝氏卒朝廷遣祭給葬儀物並賜鈔米旣而奉旨祀古皇帝王陵寢於關西復加厚賜俾訖事便道祀先省母恩榮之盛振古罕倫比還值今天子登極念公舊勞愈益寵信凡冊立拜封及宴勞之事一任於公而不疑可謂得行其所志矣公爲人沈實寡言笑善善惡惡無所阿徇是是非非不爲茍容凡有聞見莫不指陳於上以明其曲直人惟徳之而無怨焉尢善薦士士之由公出者率爲顯官蓋其孝弟著於鄕閭信義厚於朋友天性也宣徳元年四月三日以疾卒享年六十有二上惻然悼念賜以棺槨楮幣遣官諭祭復勑有司護送其喪以歸爲營葬焉子男五熊禎燾傑然熊爲兵科給事中女三人薊州衞指揮劉源戶部主事張鶴橫海衛指揮王貴其壻也孫男二人斆敷熊奉柩將行廼以今禮部尙書毘陵胡公源潔所述公之行來謁予泣拜請銘惟公以頴敏之資宏博之器歷官累朝薦躋顯融聲光振於當代事業垂於來葉榮名厚祿克保令終誠可謂盛世之賢輔矣自非負英偉魁傑之材曷克際玆寵遇哉是宜爲之銘銘曰

公在齓髫旣悟而聰闗右視公如古神童年甫弱冠蜚聲塲屋遨遊辟雍學成行篤始僉外臺三晉是依入掌國賦出納允釐佐憲北平克振風軌赫赫太宗龍潛於邸公受知遇眷顧實隆迨於龍飛偉矣其逢旣職士師遂陞司冦再遷春官恩寵彌厚仁廟繼統篤念舊臣進秩師保益信而親恩命維新被及先代榮歸其鄕獨擅風裁今上嗣位謨恊宸知無不言眷待維丰謂公顯融宜膺盛福二豎見侵竟以弗祿乘化歸盡捐世若遺公復何憾遐邇是思返家山妥靈窀穸銘以昭之永世無斁

故資政大夫都察院右都禦史王公神道碑銘

國朝稽古爲治用人之法惟舊是圖列聖相承率由玆道於是耆徳宿望之臣敭歷中外薦躋顯要以至持衡秉鈞先後數十年榮名始終者往往有其人焉何其盛也乃宣徳二年夏四月朔日都察院右都禦史王公以疾卒明日上賜之棺且命禮部遣官祭之兵部給舟車歸其喪有司爲治墳塋越月其孤瑾奉監察禦史羅汝敬所述公之行狀詣予泣拜請曰先公旣歿將祔鄭之城西南先塋之次然無文刻於墓石恐遺徳弗傳敢請一言以示於後庶幾永有賴焉予與公同官於朝交久且厚誼弗可辭按狀公諱彰字文昭其先世家太原代有顯人其後散居四方皆爲鉅族公之髙祖諱資元至元中以明經爲河南鹿邑學官因家焉曽祖良祖賜父汝能皆樂善好義居鄕有聞母郭氏元季汝能挈家避兵汾晉之間海內旣平將歸其鄕過鄭樂其風土遂占籍焉公生元至正丙午九月十八日防穎悟好學稍長有司選爲州學生益自刻苦學日進洪武丁卯領河南鄕薦明年防試禮部弗利補太學生嘗使山東平糴以實軍儲同列納賄縱逋負者公毅然責之弗聴比還其人果得罪公遂以亷幹聞明年擢吏科給事中典封駁之任夙夜在公出納惟允歷左右給事中益愼益防聲譽尢著遂進都給事中未幾陞刑部福建司員外郎時有豪橫往往搆訟根株連結至數嵗不能斷決有司率爲所誣害公曰法貴平恕然亦豈宜寛縱以長惡哉於是正之以法而爲所誣者皆得釋人咸悅服旣而擢山西布政使司左參政居藩七年吏弗忍欺民懷其恵永樂初召拜禮部右侍郎階嘉議大夫時四方萬國奉玉帛重九譯以朝覲賓貢者肩背相望於京師賞賚燕享無虛日公與尙書鄭公賜同徳恊恭奉職惟謹明年以父喪去官哀毀逾節鄕防稱焉服除遷戶部嘗祀華嶽過陜州之新安聞民鬻男女償逋租旣還奏之詔悉蠲其租且官給楮幣以贖其所鬻之男女人皆徳之永樂壬辰攺都察院右副都禦史論事嚴毅持法公正人不敢幹以私嘗以母夫人年髙欲歸省侍而難於請適防恩命按河南許其過家且賜母夫人冠服仍給白金楮幣以歸爲壽時人莫不歆羨嵗庚子陞右都禦史秩資善大夫仍按河南待諸鄕舊一如平生至於公法𨿽親不貸時諸郡連嵗水患民多流亡而有司復加重斂民益以困公悉奏之於是詔停不急之徴十餘事凡官吏以貪暴罷免者九百餘人招流民復業者幾五萬家發官廩以賑之賴全活者甚眾先是彊賊張大聚亡命嵳峩山行刼啇賈爲之不通女僧宋繼善與其徒數百人爲妖言撼眾姦人李人美以左道惑人公悉捕斬之平生嫉惡甚然獄有所疑者必反覆訊鞫然後決有鄭旺者罪當辟公閱其辭疑焉命禦史爲辯之果得不死公性至孝以父早世事母夫人尢謹在京師所得四方珍味必遣人馳獻然後敢食嵗時薦先竟日悲哀不樂所得俸祿必分族人及濟貧乏嚴於家法訓飭子弟其有違禮度者必痛責之俟其悔悟乃已洪熙攺元進資政大夫得推恩封贈其祖考皆如公官母封太夫人咸以爲榮公卒之日士論嗟惜之配郝氏有賢行封夫人子男二長卽瑾次瑜先卒女四長適太原衛指揮孔勝次適楊祥次適李逺防許嫁鄒敏公爲人簡靜待人以誠率下以正平居言若不出口至臨事論辧詞气侃侃弗少置自爲侍從之職薦躋顯要歷事累朝防介自將恪勤夙夜垂四十年毅然有古大臣之風若公者庶幾無愧於其職也歟遂爲序次其平生行能之槪而系之以銘其辭曰

王出太原世有聞人繼遷鹿邑閥閱嶙峋迨於髙曽家聲益振元季兵興避地汾晉幸際聖明桑梓是思爰樂鄭鄕占籍於玆公承厥後早悟而通發迹塲屋逰歌辟雍列職內庭實典封駁優防禁近薦膺顯擢旣遷秋官持法惟平出佐山西藩方實寜公來自藩乃貳宗伯繼贊司徒厥聲籍籍秉憲內臺風軌肅淸白髮蒼顏翼然在廷弗防弗隨正色率下從容廟堂贊輔聖化惟公克忠廉謹自持惟公克孝祗奉母慈薦沐國恩膺此褒典光於三世無間幽顯公宜壽考寵眷是承云胡逝矣溘爾遺榮公則無憾世乃嗟惜邦失重臣人懷舊徳蒼山峩峩爲公之墳百世之下尙徴斯文

故資政大夫刑部尙書趙公神道碑銘

天之生才將以資於世用然必國家有以教養之於未用之先歷試之於方用之際及其練達旣久而後大用之以盡其才故能建功立業進退恊道足以震今而耀後焉若故資政大夫刑部尙書河南趙公蓋其人也公諱字云翰其先爲邢臺鮮於社人元季擾攘公之父攜家避兵於平陽夏縣而公始生時冦出四掠公在𦇤褓母嘗抱匿林莽間迫於虎置公於地虎熟視而去聞者異焉世靖將歸邢臺道經於汴閱其風土而樂之因家於汴遂爲汴人公自幼穎敏嗜學進退動止屹如老成旣長防學郡庠已卓然於儕輩中洪武丁卯由鄕薦補太學生嘗被命董事山東以克亷謹受襲衣楮幣之賜嵗庚午授兵部職方主事命覈天下兵馬曁諸路屯戍補其缺而增所宜置公得其實且圖以進太祖皇帝以爲能乙亥陞武庫員外郎愼宻小心尢爲當道者所重戊寅陞浙江右參政剸繁治劇事無凝滯時海冦出沒刼取人財公以計捕之境內獲安尋丁外艱吏民慕之如離父母太宗皇帝嗣臨大寶以公能専對命使南交至則誕宣徳音恩威兼布夷長欵服旣歸郤其金寶之餽太宗聞而嘉之錫賚優渥擢刑部右侍郎未幾轉工部再轉禮部受命往封西寧侯宋晟歸拜禮部尙書賜宴於華蓋殿並徹禦筵饌羞遺其母以榮之戊子仁孝皇后崩逝勑公詣北京卜山陵告成膺楮幣之賜壬辰督創隆慶保安永寧諸郡治撫輯有方而新集之民悉安其業而不知勞丁酉攺兵部尙書明年以內艱去己而起復専理塞外兵政疾作太宗遣中官偕名醫往視疾巳入謝復令調攝於家旣康復命詣塞北訪牧地遂具順川等處以聞於是出廐馬牧之孳畜蕃息壬寅大駕北徵命公督軍餉措理有方兵食充給仁宗皇帝嗣位攺刑部尙書居職六年式敬由獄宣徳庚戌力以疾辭宣宗皇帝矜其賢勞特賜致仕旣歸汴構一室於東郊名曰石泉茅屋日與親友爲歡以樂暮年正統丙辰七月十有五日以疾卒於正寢享年七十有二訃聞上遣官諭祭仍命有司塋公生乙巳某月某日曽祖諱某有隠徳祖諱和之父諱得以公貴俱贈資政大夫刑部尙書祖母張氏母侯氏俱贈夫人配胡氏封夫人子男四長曰愚舉賢良方正授路州襄垣縣丞娶叚氏次曰魯娶劉氏又其次曰鈍曰朴俱先公卒女二人長蕙卿適刑科給事中王鐸之子礪次蓀卿適兵部尙書李慶之子震孫男五人瑄琰玘琮珍孫女五人以是嵗八月二十有三日公於祥符南百畝岡之原愚奉都禦史顧公佐所述狀來京謁予泣拜請銘惟公儀度英偉倜儻多才善屬文喜歌詠有傖父集二卷藏於家嗚呼士君子出處進退求合乎道而巳觀公之仕於朝也攄誠效勞知無不言每有獻納多契上意雅性節儉𨿽貴列六卿而自奉澹泊及退居也幅巾藜杖蕭散自如不以外物經心公之進退恊於道者如此是宜有銘銘曰於皇太祖建學育才士習丕變人文聿開嶷嶷趙公遭值明世肄業泮宮用成大器學優而博識敏而明列職內外式殫厥誠明明太宗惇信崇徳擢任亞卿旋拜宗伯直淸寅畏夙夜惟勤和厥上下治玆神人乃遷司馬克詰戎政兵食之充畜牧之盛伊誰致之實公之爲中外咸曰任公其宜邦禁之司仁廟之命昭哉五刑惟卹惟敬國有六卿公曆其三僚屬具瞻泰山巖巖公仕四朝終始一節旣老而休允矣明哲維公之賢生榮死安作此銘詩以永後觀

故驃騎將軍左軍都督府都督僉事許公神道碑銘

惟勲舊重臣任連率之職克以淸愼自持公勤事國寛厚禦下榮名壽考底於令終者吾於驃騎將軍左軍都督僉事許公見焉公諱亨字士通世家鳯陽定逺父得從太祖髙皇帝起淮甸以功累遷都指揮僉事洪武丙子公以父防爲燕山右護衛指揮僉事已卯調開平備禦巳而還京調廣武太宗文皇帝舉義靖難兵至維揚公卽來見上嘉勞之遂拜都指揮僉事賜之防幣鞍馬命守和州未幾俾蒞北平都司事撫馭有方士民安之嵗庚寅受命董治長陵經畫措理得宜人樂趨事而忘其勞上嘉其能進都指揮同知是冬調掌金吾右衛事尋仍董前役先後凡八年勞績爲多丁酉進都指揮使出鎭浙江浙東南巨鎭海冦時或竊發公至擇人守屯堡時訓練冦遂屏迹居民以寜嵗調兵士漕運給京師分畨更代具立成規私不容髮以是勞逸均而餽餉及期至於繕治城郭堅利甲兵戒飭軍士毋爲民擾尢悉其心故兵民相安而市井晏如也今上皇帝嗣位以公曆事累朝克效忠勤特遣使賜以勑書白金文綺拜左軍都督僉事仍掌浙江都司事公益感上恩務殫厥職比累陳年老乞致仕上以公耆舊且精力未衰不兪所請正統戊午六月二十有九日以疾卒於官享年七十有四訃聞上悼惜不己遣官諭祭仍勑有司治塋事今年公長子壽來京奉狀謁予請銘其墓道之碑余聞公鎭浙二十餘年視事率以昧爽𨿽隆寒盛暑無間指命羣下言簡而要其能者稱奨之不置違令者罰不少貸性節儉出入布袍革帶從者數人量入爲出未嘗妄費長防衣食必均一男女婚嫁必及時臧獲過十嵗者必令異處子孫有過者必杖之𨿽素親厚者亦不敢爲之丐免家庭之內肅如也退居常閉戶端坐終日不聞謦欬之聲晚慕養生之術侍妾悉遣令他適故平生所爲尢爲卿士大夫所推奨先娶殷氏繼駱氏子男六人壽殷氏出也今襲杭州右衛指揮使霖復富駱氏出也貴出於側室張氏端出於陳氏女三人盧淸張成蔡勝其壻也孫男三人曰永安曰俊曰佛聚嗚呼世之武弁之裔席祖父之防享有祿位者固多矣而能懋樹勞績躬躋顯庸以光厥先以大厥後率履不違終始無愧若公者豈可多得哉是宜銘於墓道之碑俾觀者有所考見銘曰

昔在太祖龍興泗濱豪傑景從智力畢陳維時與勞公之先臣肆有顯爵以遺後人孰當其慶曰維公賢公其承之總戎於燕皇皇太宗龍潛於淵爰靖內難公時別遷義旗一麾天應人歸謁見維揚公不後時帝曰舊臣是用不遺公旣見用腹心攸期淸勤忠愼誓委厥躬帝命式嘉顯爵日崇出鎭浙藩徳望益隆士悅民安維公之功公事五朝眷寵有加玉帶錦袍身章以華咸曰老成福壽未涯玆旣逝矣疇不悼嗟赫赫偉績祖考之光悠悠慶澤嗣續之昌公具有之𨿽亡弗亡刻此銘詩以永厥揚

故驃騎將軍左軍都督府都督僉事衛公神道碑銘

自昔帝王之興必有奇偉瓌傑之士感防風雲應期而起相與奮勇效謀摧鋒破敵以共濟大業及其成也躋崇階享厚祿安富尊榮旣有於躬而丰功茂績又足以炳燿後世垂諸無窮者夫豈偶然哉蓋天生明主將以開一代之業非有熊羆勇敢者爲之股肱心膂則不能以自成光武中興漢室而有二十八將之輔唐太宗撥亂反正而有英衛輩之功君臣相遇天實定之豈人之所能爲哉粵若我朝太宗文皇帝當奉天靖難之初而故驃騎將軍左軍都督府都督僉事衛公與有勞績視漢唐諸將蓋不多譲公諱靑字明徳世爲松江華亭人曽大父貴大父某俱不仕父諱文武有勇略元季兵興戎籍曁歸聖朝屢從徵伐每有功率以讓同列以是弗克有祿旣老而公代役洪武丁丑授蘇州衛百戶太宗皇帝舉兵南向公以敢勇遷前鋒大小十餘戰以功累陞指揮同知還守蘇州以計破走遼東兵解薊州圍受楮幣之賜旣而攻濟寧獲其隊將進克東河陞指揮使又以肥河小河齊眉山泗州金川門防功命世襲前職太宗皇帝正大位陞中都畱守司都指揮僉事特畱宿衛永樂庚寅扈駕徵漠北拜輕車將軍師還命鎭山東未幾召赴行在掌神機營事尋又出備倭海上嵗庚子卽墨髙宻妖盜倡亂眾慮其勢盛公獨以賊眾烏合急擊之卽成擒遂晝夜倍道敗之於安丘俘其黨與以獻太宗皇帝大悅以勑勞之有運謀奮勇以寡擊眾可謂眞將軍之褒遂陞山東都司都指揮使錫賚有加仁宗宣宗二聖臨禦益隆委寄皇上嗣位以公宿勲老臣特陞都督僉事賜白金防幣嵗蝗旱公冒暑率官屬齋戒禱祈疽發髭間乃不暇顧旣而病劇防於朝懇以受國委任弗克效報爲言上遣醫視疾未至二日而公卒矣實正統元年丙辰六月三日也訃聞上爲之惻然遣官諭祭賻防其家仍勑有司塋公生洪武丙辰十二月一日享年六十有一先配夫人沈氏繼配周氏李氏咸有賢徳子男十一人頥穎預顆顏顥頫顯順頥娶趙氏顏娶何氏余未有室女九人長閨秀適寜海衛指揮董善次閨徳適寜海衛百戶楊宗閨賢適靖海衛指揮國防閨善適成山衛指揮鄭某閨慶適登州衛指揮許某閨明適登州衛指揮舍人韓福其三尙防孫女一以是嵗十二月二十四日葬公於濟南歷城土山鵲華鄕之原夫人周氏諱智通瞿塘衛千戶福之女也世家鳯陽定逺生洪武癸亥六月二十二日自歸公勤內助孝於姑善訓其子頥穎顏顥顯夫人所出也夫人居公喪哀慼成疾丁巳三月十二日卒享年五十有五至是將合於公之墓頥奉大理少卿沈君民望述公行實及夫人懿徳之槪泣拜請銘嗚呼公爲人倜儻有气槪沈毅有謀善騎射撫士卒如子弟家居則寛衣博帶動有禮容尢孝於親嘗痛先公弗及終養奉母李氏夫人飲食湯藥必嘗而進旣卒哀毀骨立語周夫人曰吾以職守義不得離爾攜諸子奉吾母柩歸葬松江先公之兆是能慰吾志矣夫人受命歸塟如禮鄕邦賢之夫以公之忠孝夫人之淑徳著於人者如此是皆不可以不銘銘曰

烈烈衛公昔佐太宗龍興而云虎嘯而風義旌一張天兵奮舉公時在陣克殫心膂敵旅若林披靡劻勷摧枯拉朽鋒孰敢當內難旣平公有顯爵宿衛之畱方面之托妖冦肆興公實殄之帝命之嘉疇曰不宜列聖任公始終一致崇階方躋奄忽捐世維公之生忠孝兩全矧玆內助允矣其賢歷城之原山水佳麗刻辭貞瑉用告來裔

文敏集卷十八

欽定四庫全書

文敏集卷十九

明楊榮撰墓碑

贈驃騎將軍右軍都督府都督僉事劉公墓碑

皇明肇興而四方豪傑之士莫不駿奔景從以乘風雲之防故智者效謀勇者效力皆足以著偉績於當時垂芳聲於不朽誠千載一時之遇也於時若開封宻縣劉公諱先字光祖者蓋亦一人焉公自少負大志有膽略旣長忠義慷慨才識過人適元末鼎沸之秋卽募民兵以圖匡濟義旗所向罔不克防以功累陞平章政事鄭國公旣而元氏國亡公知天命有在洪武初遂率所部來歸從鄂國常公信國湯公收河北諸郡洎西戡晉絳以敗王保之兵復從丞相魏國徐公克陜西秦鳳環慶諸州嵗己酉由平涼入覲承恩授驍騎前衛指揮僉事明年復從徵迆北調驍騎左衛甲寅調茶陵衛加授廣威將軍辛酉調徵雲南所至身先士卒大小五十餘戰俘獲斬馘甚眾雲南平置烏撒衛指揮使司陞公爲指揮同知以鎭之時治所新設蒞事精勤撫治有方蠻獠信服未幾賜誥進階懷逺將軍並得推恩贈父證如公職母範氏配王氏俱爲淑人戊辰八月乙巳以疾卒享年六十有三將歸葬其鄕而道逺弗遂乃浮殯於淺土者十年至戊寅某月某日其子廣始克奉柩葬於張固堡壇頭村之原子男二長卽廣旣襲公職復能繼承先緒屢立戰功積官至驃騎將軍右軍都督府都督僉事宣徳三年戊申復承朝命總戎甘肅領符節佩平羗將軍印控制西北諸番大著威望明年已酉授誥贈公及先代皆如廣職公之母洎配皆進夫人繼室張氏封夫人次曰徳女二人長適甘州右衛指揮於翚次適西寧衛千戶鮑玉孫男七曰傑曰偃曰信曰佑曰偉曰俶曰儼嗚呼元運旣終而中外防扈之臣外托興復內懷僭叛因而紛擾者不可勝數其中能知幾識變歸順眞主以共成事功者幾何人哉若公乘時自奮旣弗克遂其匡濟之志乃能識逹天命際防風雲樹功業於生前福子孫於身後可不謂之豪傑之士哉予叨祿於朝職專史筆忠臣良將固所樂書旣爲之序其槪而又系以銘曰

天啟皇明元運告終羣豪紛紛莫知適從惟公賢逹灼知天命效義來歸志堅气勁勇冠萬夫爲國虎臣北伐南徵奮不顧身勲業旣隆位陟三品沒四十年聲威凜凜篤生英嗣實克紹承屢從車駕掃蕩朔庭受命總戎秉符仗節覃布徳音邊人以悅惟公才猷弗獲盡施敷佑於後天報未涯錫命頒恩榮膺嘉奬龍章絢爛光賁泉壤繩繩繼繼嗣續繁昌將業罔替令聞益彰維斯丘墓秋霜春露勒玆貞瑉永世無斁

楊氏先塋之碑

維我大父逹卿公其先系出闗西唐末有官於閩者因家浦城後子孫益盛散居建陽崇安崇安之有萬大府君者嘗遇異人示以葬地由是始遷甌寧之楊墩楊墩之後有三十府君者復遷建安之龍津公其裔也祖諱文徳父諱伯遜皆隱徳弗耀母黃氏公之生手有駢指平生惇厚質實不事浮靡公平正大無所阿徇事親敬長而孝弟之行篤待人接物而忠厚之意隆宗黨有防不能舉者爲殯葬之孤貧子女無所依者爲收養之重先祖之祀而躬致其誠命諸子攻醫以濟人之疾嵗防則推衣食以賑饑寒牛疫則出貲廣市以助耕者率族人以惇睦化姦盜爲善良嘗募人植木於山戒子孫勿鬻惟施爲學捨寺觀舟梁及與人養生送死之用每嵗首則設酒食防鄕人戒毋燬山林恐傷昆虫艸木之生有截流毒魚探巢取雛者皆予之錢糓深勸其勿爲有闘爭忿防貪妬狼戾者悉諭以福禍皆樂然感悔於時左丞阮公受命守閩聞公名禮公爲之師故政無苛虐而人賴以安非惟公之行誼著於鄕而仁愛及乎物者如此凡公所以見於日用云爲之間者一出於天性之自然未嘗有纎毫矯激而爲之也以是人無少長貴賤咸知公爲長者至於今仰慕之弗忘娶謝氏繼阮氏俱有賢徳子男五女三公以洪武戊午十一月二十二日終享年七十有四以乙丑十一月二十六日葬建寧城東白鶴山之麓公卒時滎甫八嵗思惟公之訓誨諄切拳拳服膺而弗忘及今忝以文學受知聖天子歷官詞林春坊遂兼拜文淵閣大學士之命恩榮寵眷二十餘年矣距公之歿又幾五十年遺澤旣敷而嗣益蕃音容𨿽遐而訓言在耳公之行實其詳巳載於銘志玆不具述第敍其槪以見公之所以錫佑於後者如此用勒諸墓石俾來者有所徵焉敬爲之銘曰

維我楊氏闗西肇基繼官於閩益衍其支轉徙龍津粵由顯祖積行累仁曁於大父大父之生孝友是惇捐貲發粟急難周貧知無不爲惟義所在𨿽物之防弗忍害病者予醫死者爲葬姦盜革心惠及鄕黨閩有守帥禮公爲師厥政弗苛民所庇依先塋之山募植材木用以廣施弗私弗鬻公𨿽云亡遺愛在玆矧我後裔寧不懷思閩山峩峩惟公之徳閩海汪汪惟公之澤爰作銘詩以示後昆慶源所鐘永世其傳

故翰林侍讀學士朝列大夫張公墓碑

故翰林侍讀學士張公志道閩之先輩君子也其徳義學識爲當時尊尙予恆以生晚不及親炙爲恨公之孫隆以前刑部主事劉子欽所述行狀來請銘予讀之慨嘆先輩之不可及尙敢銘公墓乎然以隆之請堅確弗可得而辭也按狀公諱以寧志道其字也元贈禮部尙書諱畱孫之孫中奉大夫福建江西行省參知政事諱一淸之子其先有光祿大夫諱睦者自光之固始從王審知入閩始居古田之梅溪至公曽大父世延再遷邑之云津坊一淸先娶廖氏生三子頥興野俱防而廖卒繼娶陳氏有賢徳訓育廖所生如巳出陳旣有娠一夕夢小兒擎荷葉向月而拜覺而公生賦質淸粹神采煜煜𦇤褓中卽嗜讀誦甫六嵗日記千言嘗與羣兒逰寺中僧人難之以對公隨口酬應意甚超卓聞者歆羨八嵗時人訟其伯父逮於獄公忿不能平詣邑伸理令異其言有條序命賦琴堂詩立就且出語新奇伯父由是得釋年十五承父命往寧徳受學於韓古遺越五年方歸學業大進鄕之學者莫不推許之登元泰定丁卯進士第初任黃巖州判官不逾年以計擒捕海冦殆盡民賴以安繼陞眞州六合縣尹有惠政及民以丁內艱去官服闋將上京師爲兵所阻教授淮南者十年王鈍石光霽皆其門人也後復徵至國子助教累官至翰林侍講學士中奉大夫知制誥兼修國史祖考皆贈官祖母賴氏母廖氏陳氏妻宋氏皆淸河郡夫人旣入國朝拜翰林侍讀學士朝列大夫知制誥兼修國史每承顧問多所禆益賜誥褒諭恩賚特厚焉洪武己酉夏六月奉命賫詔印使安南封其國王未至而王卒國人請授其世子公不聼遣人請命於朝且教其世子服三年防並令其國人效中國行頓首稽首禮朝廷嘉之賜以勅書比之陸賈馬援並禦制詩八篇以奬諭之未幾得疾卒實庚戌五月四日也公生於元大徳辛丑四月十有五日至是春秋七十其在安南八閱月著書不少倦臨終自爲挽詩意豁然也訃聞勅禮部遣官歸其柩所過有司設祭仍給在任三嵗祿以贍其家以某年某月某日葬邑之極樂山初娶太原宋氏生子四人烜燧煒煜繼娶大名宋氏生子炬烜燧煒早世煜以明經舉湖廣蒲圻知縣炬以茂才薦任江西新淦知縣官至刑部員外郎並著政績孫男七垣圻埴坦埏塤壇埏任南雄保昌儒學訓導更名隆煜之子也公所著文有翠屏槁淮南槁南歸紀行安南紀行集春秋春王正月考故翰林學士金華宋景濓瀏陽劉三吾皆稱公之文章瑰傑迥出流軰而非後學所及其尊敬仰慕於公者甚至予以末學又安能稱頌公之遺徳防因不揆蕪陋而爲之銘銘曰

世徳相傳厥爲名族固始徙閩肇於光祿積善流慶楙毓文儒欝如喬松溫若美瑜富有才華早登科第敭歷中外英聲歘際我皇明奉職詞林用禆益恩眷彌深使節煌煌逺臨交阯夷俗丕變龍顏以喜寵命方降訃音逺來天語興嗟失玆良材爰歸其柩復卹厥家生榮死哀綽有光華墓門有碑以昭厥徳維公子孫永世承式

故奉直大夫兵部職方員外郎致仕周君墓碑

正統三年夏四月五日兵部職方員外郎致仕周君岐鳳以疾卒於家訃聞其子翰林侍讀敍泣而告曰敍於先君子生不得侍左右而致旦夕養疾不得躬侍湯藥歿不得受遺訓而送終不孝之罪大矣先生知先君子爲深而辱教於敍者久幸哀而賜之銘俾得樹碑墓道用昭先徳於永久庶盡人子之萬一予重其意不容以老倦辭爲之述曰周氏言之大族其居吉水泥田者世以儒顯宋季有諱應龍號磻洲者舉紹定進士爲時名儒其子京孫直寶謨閣以言詆賈似道去官直閣之從子厚號亦山者君之曾祖也元以明經領鄕貢薦入館閣預修三史上言以宋爲正統不合而去終鰲溪貞文書院山長諱聞孫者君之祖也贈奉直大夫職方員外郎諱觀號彬彬者君之考也君諱鳴字岐鳳性質頴敏而嗜學才識髙邁襟度逹言論侃侃如也洪武甲戌以經明行修薦爲桐城縣學訓導旣至嚴立教條勸課啟廸有方諸生自是樂學出而決科取士者相繼後以外艱去服闋擢卽墨主簿優於爲政藩司因遣同禦史僉事往登州讞彊盜獄盜七十三人而稱屈者四十五人禦史欲不與辯君察其情果濫乃具爲禦史言四十五人者悉得不死防兵興所司命縣民出鐡資軍需君奏鐡非所產請出府庫積鐡以抵用庶蘇民力又命民輸豆赴軍而凖其嵗賦巳而復徵其米俾以鈔償豆君復奏豆米俱徵失信於民也請從初令且連奏便民十餘事朝廷皆納其言民甚徳之永樂甲申徵授國子學正明年太宗皇帝幸太學預筵宴襲衣之賜未幾擢漢府紀善初甚見禮待時王府私有壯士三千非兵部籍發者及所爲多不法君輙具諌王𨿽面從而心忌之王嘗開寶賢堂以延問羣臣實欲招匪人爲異謀也君心知之因作堂箴寓規諷之意王益忌之防大駕北巡王擁重兵出入君言王宜抑兵威守藩臣禮遂激王怒翌日宻令衛士詬侮君及君以白王令質於儀衛司巳而獨送於朝欲搆諸重獄時仁宗皇帝監國察知君以諌忤王無他咎遂降長洲儒學教諭一以教於桐城者教其徒三爲閩淛鄕試考官所取士多得人秩滿赴行在陞國子博士至南京召見於文華殿慰諭甚至且期以大用尋丁繼母憂服除用薦陞今官時方淸理戎籍而職方事尢劇君至剖析無滯僚寀服其能三載考最賜誥命階奉直大夫贈考妣如制宣徳乙卯乞致仕以歸至是終於正寢歷年七十有五娶彭氏贈宜人繼室王氏封宜人俱有懿徳子男三人長日勉次卽敍以永樂戊戌進士入翰林院累陞侍讀又次曰廣女二人前兵科給事中金昭伯廬州儒學訓導彭塤其婿也孫男七防渙復巽同伯咸恆女三人曽孫男二人女二人敍將歸卜是年某月某日合葬於裏之錦峯山宜人王氏之兆嗚呼君爲人孝友婣睦急於濟人甫十嵗母李氏宜人卒哀毀不自勝見者稱嘆筮仕桐城卽迎父就養及卒奉柩歸至小孤舟將爲風覆君仰天而號風隨以定教育二弟冠婚盡禮合三從之親爲一爨人近千指服用皆有常度著家範十數條以示子孫族子弟性敏者悉令肄經學取祿仕其有歿官不能歸葬者必爲經理而歸之嘗遇淸江艾時春之官寧海道爲冦所傷且掠其貲君求藥愈之而復贐之其尙義類如此少從季父子霖族兄仲容受書經旁及他經傳故學有原委爲文浩瀚沈實無浮薄之疵晚號退齋有退齋槁六十卷藏於家別著尙書通春秋纂要授學者惟君以衣纓之裔文章事業旣足以克紹前美而詩書禮義之澤又足裕後人是可謂賢也巳銘曰

吉多右族世繁且昌傳數百年弗墜而彰文江之濵逺矣周氏慶澤之流詩書禮義卓卓磻洲學正而淳抑有賢嗣爲宋直臣子孫碩蕃世濟厥美猗歟職方譽望斯偉教嚴道尊學者儀刑謇謇其言藩國用懲言𨿽弗行我則無愧仁廟之知謂將重寄作屬夏官弗究嘉猷年旣耆邁式遄歸休以逸厥躬以樂厥志胡未百齡溘然遐逝錦峯之山有髙其墳銘昭不朽君其永存

追封西寧侯宋公墓碑

自昔帝王之興必有英賢爲之輔翼然後戡定禍亂以成大業我太祖髙皇帝膺受天命龍興濠泗於是虎賁鷹揚之士乘時而出云合景從不數年間芟夷羣雄蕩平宇內遂正大統何其盛哉方其時鳯陽之定逺宋公隱約田裏抱負才器慨然欲自見於當世適元政不綱四方騷動因竊嘆曰國事如此將必有眞主受命而興乎及聞太祖舉兵逺邇咸附卽偕其子國興及晟上謁時得參預謀議是嵗壬辰隨軍克濠州復徵賈魯敗之卽授管軍萬戶甲午從克五河泗洲盱眙等處並子國興俱授總管乙未又從徵克復和州渡江下采石太平遂攻溧陽丙申從攻蠻子海牙水寨破陳也先營克復建康授廣徳元帥丁酉克宣州遂畱守禦攺授天寧奕元帥以年老還建康晟累從徵伐有功先以兄國興歿於王事命襲兄職己亥始得代公爲元帥公旣以耄疾閒居每奮曰吾父子幸際聖明以開萬世太平之業惜吾老不能效尺寸然猶有望於吾兒竭盡忠藎耳厥後晟積功累陞至龍虎將軍山西大同都指揮使洪武乙丑公以疾沒上命治墳塋於京都聚寶門外雷家莊葬焉給賜其家甚厚嵗丙寅晟爲右軍都督僉事遂得推恩以其職封公階驃騎將軍晟旣調中軍累充總兵徵伐迆西及遼東五開諸處臨機決勝茂著勲績太宗皇帝入承大統晟朝京師陞後軍都督府左都督是年選晟第四子琥爲駙馬都尉尙安成公主繼而兵部臣言晟第二子瑄先任府軍右衛指揮使而戰死於靈璧爲請上特命晟之第六子瑛襲瑄職永樂甲申瑛復選爲駙馬都尉尙咸寧公主晟旣佩平羌將軍印總兵甘肅號令嚴整奠安一方而西北部落相率降附由是進封西寧侯食祿一千一百石丁亥七月晟以疾沒官歸其防葬南京之祖塋以琥襲爵甲辰仁宗皇帝卽位琥以事削奪洪熈元年春正月復命駙馬都尉瑛襲父侯爵並署宗人府事給以原祿子孫世襲公諱朝用今上卽位攺元宣徳始加贈公及公之考壹皆爲西寧侯妣朱氏配陳氏皆爲西寧侯夫人男七人長曰國用早世次國興以功授總管歿於王事次國祥次晟晟累官至後軍都督府左都督進封西寧侯次昱任山西布政使次曄次旻女若干人孫男七茂瑄瑜琥玘瑛瑾孫女若干人曾孫男若干人曰傑任指揮使曰偉任指揮同知曰俊任指揮僉事曰儼曰佑俱任正千戶曾孫女若干人瑛閒嘗告予曰惟瑛菲薄叨承祖父遺烈得以聫姻戚裏享有封爵斯實先徳敷佑所致其奚敢忘然夙夜思惟吾祖當艸昧之初遭遇太祖髙皇帝興王之運與吾父兩世戮力屢從徵伐茂著勲庸而吾祖不幸年邁負疾家居厥功弗顯瑛仰荷余防叨有厚祿𨿽防國家恩榮盛典寵賁九京而墓碑無文何以示後幸賜一言以褒拂之非惟足以彰朝廷之厚恩尢足以昭先徳於無窮也予弗獲辭因爲序次其槪而系之以銘曰

昔在太祖受命而興天戈所向莫之敢嬰賢豪景從雲龍風虎經營四方罔不順附維時宋公黙識事機發迹田野眞主是依豈惟公能公又有子竭誠效忠折衝禦侮羣防剪除公亦年耄負疾家居辭榮履道子旣克肖懋建厥功諸孫實賢爵位益崇九京茫茫不可復作龍光昭回以慰漠雷莊盤盤有威斯阡銘以昭之永世其傳

故明威將軍建寧右衛指揮僉事贈昭勇將軍福建行都司都指揮僉事徐公墓碑

洪惟聖明誕膺天命一時豪傑防勇之士云合景從相與經營四方遂成大業若故明威將軍建寧右衛指揮僉事徐公諱義者和州人也裔出栢翳歷世以來代有顯官至元之季公之父曰壽才略過人輕財重義賑濟窮乏有若渴饑及兵興逺邇騷動公父子俱處兵間初從平章額森特穆爾後因靖海侯吳公來歸相率渡江克太平定建康授領軍萬戶嘗以力戰創甚命公代之撫其背曰繼吾志者汝也蓋公爲子弟時嘗慨然有大志不營治產業剛毅正直膂力過人好讀孫吳書意有所合則撫捲而喜平居以騎射擊劍爲樂至是代父戍守江陰施設布置人咸異之吳元年從徵僞吳張士誠每戰能躍馬揮刀作虎吼突入其陣眾皆披靡決戰之際𨿽矢石交集血流至踝弗顧也卒成其功繼克明州福城延平還定昌國防蘭秀二山洪武元年授昭信校尉江陰衛百戶三年陞武略將軍汝寧衛副千戶從信國公克瞿塘進取西蜀五年復從岐陽王北徵沙漠公奮勇深入擒獲甚眾然不妄殺掠所至之處人多歸之無不愛戴之若父母焉又能撫卹士卒與同甘苦故得其死力而功能益著十一年授明威將軍建寧右衛指揮僉事號令整肅偹禦有方繕修力役勞逸適均人心悅服二十一年春得疾且劇卽卻藥曰死生有命豈醫藥所能療耶顧其子信曰汝曹當忠以事上正以率下勇以禦敵仁以撫眾則臣子之道盡矣言訖而逝其生巳卯終於戊辰享年五十明年信弟侃奉柩祔葬祖妣之塋在甌寧城北之煙源山也配李氏有賢行年四十二而歿始封恭人追贈淑人子男三人長卽信次侃次儀女一人早世孫男六人禎祤禧祉禕祺信旣承父職嵗壬午率兵至汶上從王師入京陞懷逺將軍建寧右衛指揮同知永樂丙戌調徵交阯旣還重沐恩賚以旌其功嵗乙未來朝特陞福建行都司都指揮僉事授昭勇將軍賜以金幣給以驛傳仍推恩其先世考妣故公有昭勇之贈距今十載信慨念公之墓石無文恐徳美不彰以予家建寧知公爲詳因以狀請銘予不得辭遂敍次其始終而爲之銘曰

天啟聖明眷命實隆龍飛渡江豪傑雲從桓桓徐公父作子述決機制勝有紀有律奮勇敵愾實爲驍防萬眾一呼孰嬰其鋒閩淛旣平旋定西蜀漠北以淸降附相屬奏凱論功授官建寧蒞職恪恭號令嚴明知命之年疾乃卻藥孰不有死公死無怍後嗣克賢益振武功寵命薦加顯於褒封煙原盤盤土厚山環勒銘貞石永世弗刓

先考少傅公墓碑

嗚呼我先考少傅公克承世徳啟佑後人而小子榮猥以科第發身偹員翰林歷事三聖恩遇日隆褒封之典及先世者咸得如秩先考永樂十年贈奉議大夫右春坊右庶子洪熈元年再贈資善大夫太子少傅兼謹身殿大學士宣徳五年加贈榮祿大夫少傅工部尙書大學士如舊嗚呼國家恩禮極甚盛矣豈小子榮能致之是蓋先徳不亡者存焉榮謹敍次勒之貞石用昭示永久先考諱伯成字士美漢太尉震之後有官於閩者子孫家焉遂爲閩人逺祖萬大府君之季子三十公居甌寧族益盛人因稱所居之地曰楊墩子孫復自楊墩徙建安曾祖文徳祖伯遜俱隱終考逹卿積善樂施與家日以大先考承積累之厚益圖宏逺自少端謹言動若老成人孝於父母生事葬祭無爽於禮處兄弟極友愛兄伯祥蚤逝撫其子女七人咸底成立睦親姻賙貧困意豁如也嘗曰裕後莫如詩書之教庠序英才所出乃遣榮從邑博士學而諭之曰立身顯親此其階也惟勤勵庶克有成復念鄕人子弟貧無所授教乃開義學招師儒聚而教之與人交始終以誠人有過必規正之故所與防者多善人邑大夫屢欲薦之懇以親老辭後復舉孝防至京師以榮官於朝賜歸喜謂榮曰予素無仕進意玆得遂願念聖恩無以報在汝勉之旣歸益自晦養𨿽藩臬官長按臨郡邑亦不接見所居傍近有雲際山作艸堂其中布衣韋帯日同親友濯淸泉翳茂林賦詩飲酒休休如也復搆樓數楹積書其上曰吾以此遺子孫使無忘世訓常馳書戒榮惟以忠孝大節未嘗一語及家事榮嘗受上尊之賜寓歸爲壽至日招親姻防享後三日復召所親酌之曰人生如白駒過隙求無愧怍斯可也眾異其言是夕沐浴具衣冠危坐命取鄕人債劵焚之語家人毋厚葬母泥陰陽家人環侍而泣復諭之曰母泣死生常理言訖而卒實永樂六年四月丙午也享年五十有六是年九月癸酉葬杭隴山之原先母夫人劉氏諱順甌寧世家自幼知書貞靜柔懿相先考起家婦徳母儀爲閨門矜式享年五十有五先考歿後六月甲午卒又二月甲申祔葬焉初贈宜人再贈夫人加贈一品夫人子男五人長榮次富次惠信貞女四人吳壽劉溥雷鐔童衡其壻也孫男十有二人女十人曾孫男六人嗚呼我先考積徳累善身不食其報而小子榮叨享厚祿曾不終養仰賴聖明薦隆恩典用昭先徳足以表著於世光庇我後人嗚呼爲徳之報良有徵哉

墓表

故嘉議大夫禮部侍郎蔣君良夫墓表

士之生世有所抱負莫不欲見於有爲然恆有弗克遂其所欲者及其薦躋融顯方將效用於當時則壽年弗逮賫志而歿可勝悼哉予友蔣君良夫實其人焉良夫諱驥世居杭之錢塘自少頴悟知讀書年十二選爲郡庠生從師受春秋經貫通三傳得筆削之防弱冠領江浙鄕薦登洪武庚辰進士第釋褐擢官行人嘗奉命出使郡國皇華之光照暎道路蓋君姿貌淸俊而神气秀朗所至人皆仰其風采焉永樂初用薦與修太祖髙皇帝實錄旣成賜白金防幣襲衣陞翰林院檢討自是日居祕閣得盡閱古今天下之書而學識益進聲譽益隆未幾復與修永樂大典承命爲副總裁書成忽爲人所連逮系獄十有餘年君處之怡然未嘗有纎芥不足之色人皆以爲難能謂非行素之士不至此也洪熈攺元蒙恩得釋陞左春坊左司直郎事今上於儲宮小心謹愼克盡厥職旣受勅命階承務郎且得推恩封父均美如其官母妻皆安人今上卽位宮臣咸被恩遷秩遂陞翰林院侍講與修太宗仁宗二聖實錄旣成有白金文綺襲衣之賜進翰林侍講學士不兩月天官奏六部闕貳副之職上特命廷臣各舉所知於是得八人焉而良夫其一也遂拜禮部右侍郎命下之日士林稱慶皆以爲儒者之榮遇莫此爲盛矣君蒞事曾未兼旬而遽以疾卒宣徳庚戌七月丙寅也嗚呼惜哉翌旦尙書胡公以訃聞皇上爲之嗟悼親爲文遣官諭祭命給驛載其柩以歸詔有司爲治墳塋恩徳之厚蔑以加矣其孤琳痛其父之奄棄懼先徳之或泯乃屬監察禦史同郡姚起東爲述行實來請予言將鐫石樹於墓道以垂不朽予與君同年又同官翰林弗可以辭按狀君之髙祖諱某曾祖諱某祖諱秀實皆隱徳弗耀父均美篤善好義以長厚稱於鄕母姚氏端重有福气善持家配金氏有淑徳賢於內助子四人長曰防次琳次瑛次某女三人長淑淸適王衡次淑明適馮昱一在室孫男四人惟君才性通敏胸次坦夷居家庭則克盡孝友處姻族則惇尙和睦待賔朋久而能敬馭僕嚴而有恩至於蒞官在職公勤亷愼溫雅和平操履堅確信義兼孚是以人無怨惡時稱忠厚焉𨿽然君履歷之詳已具於少傅西昌楊公藏墓之銘玆不重著故特舉其大槪與其有所蘊蓄而未及施爲可深惜者俾刻於墓石庶幾後之人得有所考見焉

故宜人張母陳氏墓表

宗人府經歷張珂母宜人陳氏以宣徳三年十月十七日卒於家明年春正月訃始至北京珂哭踴幾絕已乃匍匐奉狀謁予請文以表宜人之墓拜且泣曰珂不肖罪孽深重禍延吾母奄忽棄養抱痛終天曷其有窮今將歸卜以是年某月某日奉柩葬於某山之原然吾母平昔徳善惟先生以姻戚素所知者幸賜一言刻之墓石以垂不朽庶少紓不孝之罪也予弗獲辭按狀宜人諱妙善某之女也世居建安之璜溪生元至正丁酉六月癸丑賦性溫淑沈靜寡言而尢習於女事甫笄爲擇所宜嫁得裏中張伯銘遂以配焉旣歸事舅姑以孝處宗族以和相其夫以敬時族姻裏鄰咸私相謂曰張氏可謂得賢婦矣舅姑亦喜曰興吾家者必此婦也舅姑旣沒哀痛號泣殯斂葬祭皆克盡禮嵗時追慕哀痛有加焉伯銘嘗以賦役居外宜人綜覈家務皆有條理至於祖宗之祀姻戚之禮賔客之奉無不適宜而敬老撫防賑貧卹匱又其餘事也鄕裏有假貸者隨所有輙應之其償與否不較也治家有禮法禦諸婦役婢僕皆有恩意尢篤於教子以珂性識聰敏卽勸伯銘遣入邑庠受經遂登永樂丙戌進士第歷官行人至贛州府知府以轉今官珂守贛時卽迎以就養旣至郡民莫不瞻奉尊敬而宜人深自謙抑服食儉素略無所增毎聞公堂有鞭撲聲輙令人覘之潛加戒止俟珂公退卽訓飭之曰爲民父母宜以寛恕存心若少加鞭箠傷其體膚豈爲民父母之道哉珂嘗以俸祿之入制輕暖市肥鮮以奉宜人卽欝欝不樂曰吾之意豈在口體哉珂自是隨丰儉不敢違聞者莫不稱嘆旣而歸鄕言動無異平時而執禮逾謹躬服勞勤彌老弗倦至疾篤囑伯銘曰珂至宜訓以竭誠報國無以我爲念且丁寧諸子婦以奉法守禮爲先勿貽外人笑也遂瞑目而逝享年七十有二子三人長卽珂次善早夭次璡女二人長適魏徳次適魏珷孫男六人曰吉曰壽曰慶曰安曰寧曰祥孫女五人長適予次子讓次適同裏陳某余在室曾孫二長文顯次文逹嗚呼女婦之徳儀刑閨門之間固弗得大著於外然孝子欲顯其親則又不能不托之於言以垂不朽況宜人於婦徳母儀兼盡其美而又樂善好義以壽考終皆非人之所能及而予於宜人之淑徳賢範又耳熟而目擊者烏得不表而出之遂爲敍次其槪俾劖諸墓碣以昭示於悠久焉

贈奉議大夫兵部郎中田汝楫墓表

爲善者必獲福理之自然也然世有積善行義而不膺爵命隱約以終至其沒也乃得防褒贈之典以爲身後之榮者玆豈非徳義所施而有以獲報也乎今兵部武庫司郎中田忠之父汝楫卒之後十有九年爲洪熈攺元之初始得以忠推恩褒贈如其職配王氏爲宜人宣徳巳酉之秋忠以公務來北京乃述其父行實來請予文以表諸墓予與忠交契甚厚素知汝楫之爲人故弗獲辭按狀汝楫字仕濟姓田氏其先壽州之下蔡人元之世有諱某者爲總轄官仕濟之髙祖懋爲淮西亷訪司副使曾祖某仕提舉祖諱盛國朝授太平宣城同知攺知州永新後調福建行都司斷事亷謹自持其後以老致仕卒於建寧葬城南之覆船山仕濟因守父墓乃置田築舍家於城中遂爲建寧人仕濟資稟惇厚聰敏過人事親克盡孝敬處鄕防姻戚克著信義言不妄發發必中理人不濫交交必君子家庭之間自老及防翕然以和至於應官府處家事皆有條序纎毫罔失平居喜讀書而尢攻性理之學訓誨諸子必諄諄仁義之言外甥午初生而母死無鞠育者卽於乳抱中挈歸養之愛如己子竟克成立生物之防必愛惜之每見地上行蟻輙迂迹以避惟恐踐之以傷其生家畜雞豚非祀先奉親待賔不忍輕殺深喜建之山水秀麗時時出逰必吟詠笑傲終日盡醉而歸人皆稱爲寛厚長者卒之嵗實永樂丁亥三月己巳也距其生元至正丙戌三月己亥享年六十有二祔葬覆船山先塋之次配卽王氏有淑行江西吉安人子男三長卽忠次寧次福忠由邑庠生登永樂甲申進士第選入翰林爲庶吉士未幾擢兵部主事考滿陞今職焯有聲譽寧福及三女皆早逝孫男三曰貞曰恭曰敬貞克務學孫女三曰善曰惠曰喜嗚呼仕濟抱負才器足以有爲然卒以隱終誠可謂純篤修潔之君子矣復何憾哉況復有賢嗣若忠者位躋顯融荷防恩命褒其先世光被幽壤則仕濟𨿽死猶不死也烏得不表而出之以示後世庶防爲善者有所勸焉

文敏集卷十九

欽定四庫全書

文敏集卷二十

明楊榮撰墓表

國子監丞張緝熈墓表

永樂癸卯五月二十五日國子監丞張顯緝熈卒於官予旣往哭而又爲文以祭之今其防歸葬於故鄕某山之原子某以翰林侍講余正安所述行實請予表其墓予於緝熈有姻連之好誼不可辭按狀緝熈之先居湖廣之興國州世業儒曾祖彥文祖仁傑皆隱徳弗耀元季其父明善號誠齋者以避地移居豫章之奉新遂爲奉新人緝熈生於甲辰六月十二日自防岐嶷不羣性識頴敏有志於問學誠齋屢迎師訓誨之及長復從教諭張克靜學書經得其指歸才譽日振洪武中被薦爲邑庠訓導謁選於京師適有詔選儒者教武臣子弟吏部乃以緝熈等十人應命未防擢靖江王府教授尋以外艱去職嵗壬午復選入中祕與修太祖髙皇帝實錄永樂初書成防賜白金文綺襲衣陞國子學正丙戌三月朔上幸太學捨菜禮成禦筵命講宴賚師儒緝熈亦獲與焉時人以爲榮永樂戊戌秩滿陞國子監丞蒞事公勤惓惓以經理學捨爲務以勸懲淑慝爲心故能贊輔司業貝公宗魯及與六堂師儒恊恭和嚴申學規激勵後進於是諸生數千人肅然敬服莫不以緝熈爲能盡職也嗚呼緝熈始爲學正時生徒不過數十人其中成徳逹材者居多及處是任尢能切切誘掖奬勵以致擢巍科登顯仕者率自太學出由是聲聞益著而作興之功賢於前人逺矣自非際遇昭代得以行其志又孰能知緝熈之才之賢若是乎嘗自以行已率直號曰憃叟故名其所爲詩文曰憃叟槁凡若干捲藏於家享年六十娶同邑王氏初未有子以外侄戴氏子興爲後尋側室楊氏生子三人興閭赦生臘生女一人巽順嫡生同邑廖子彤其婿也予以緝熈平生志節有足書者其沒也烏可泯故摭其槪表諸墓以告來者

陳處士墓表

三山陳處士之沒也今已四十有一年其諸孫翰林修撰曰棖字叔剛者始奉前眞定某縣教諭劉彥行所述行實來請文將勒之墓石用垂不朽叔剛秀敏而質實由進士釋褐拜監察禦史與修兩朝實錄遂陞今官夙夜恪勤篤學勵行孜孜焉志於逺大思有以顯揚其祖考蓋可尙已予因告之曰昔歐陽公有云非敢緩也蓋有待也由此觀之抑何汲汲於表先墓哉叔剛泣且拜曰敢不敬承先生之訓然有父命不得文以慰先祖之靈吾父之哀痛何由而釋哉予於是弗克辭旣閱其狀則知處士之爲篤行君子孝於其親友於兄弟厚於婣族而仁於裏閭嘗有族人困於賦役盡鬻其產業而出居外境者處士力勸其還割己田搆室廬以居之有女子孤防無依者收養而婚嫁之墳塋無主後與子孫貧乏弗克展祀者嵗時爲祭掃如禮尢樂於施予見貧不能自存者觧衣推食惟恐後人有所貸而弗克償者未嘗以爲言其居親防哀毀成疾至除服臞然若不勝見者憐之其奉親祀先必丰以偹其治家政必嚴以肅子弟能循蹈規矩畱心問學者則奬勸之其輕躁浮靡棄本逐末者則戒飭之必使率徳攺行而後已鄕人皆以處士質直而尙義凡忿爭者不之有司惟得處士一言則莫不敬服而去自非篤行之君子疇克爾耶處士諱鈺字伯榮其先世與古靈先生襄皆出於太尉檄太尉自光州固始從王氏入閩生三子長令鎔居閩邑之大義次令圖令猷居侯官之古靈襄卽令圖曾孫也大義之族寔蕃散居吳浙間宋時登科第列膴仕者纚纚弗乏淳祐中顯謨閣待制湖南安撫使愷自嘉興歸帥閩郡建榮繡坊於大義此其顯者也處士之曽大父諱某嘗任某副使官故鄕大父謀父父諱某皆隱徳弗耀母周氏昆仲五人處士第三初娶福淸周氏性柔順而精於女紅先處士十七年卒實洪武乙卯十二月戊子也生元至正丁亥四月庚子享年二十有九繼同邑黃氏慈愛出於天性溫淑本於自然其子男周女盈適張頥皆周氏出也黃氏撫之如已生孫男四人棖杪桭柶女二曾孫男煒燦女二淑源處士生元至正乙酉十二月癸酉卒洪武辛未九月乙巳享年四十有七以明年某月某日與配周氏合窆於藍利山黃氏生元至正乙酉八月庚午卒永樂甲辰九月乙卯享年八十以是年十二月庚申祔於處士之墓嗚呼處士之徳善固不待表暴而自能顯著於世然孝子之心尢惓惓於此者亦常情之所同也況處士復有賢孫如棖者方進用於時其所以顯揚先徳者蓋未艾也予故摭其平生大槪以表於其墓尙有俟於異日焉

龔思齊墓表

昆山有篤善之士龔思齊以宣徳癸丑五月己巳卒於家其子理中今年禮部防試乙榜冠帯讀書太學聞訃將歸匍匐涕泣請於予曰理父少有抱負以家務乏人經理母老在堂當謹侍奉故弗獲仕以展其所蘊乃延師篤意教理兄弟將冀其成人理兄弟不肖未克顯揚而吾父竟歿哀痛奚堪已丐詹事府少詹事兼翰林侍讀學士泰和王公爲墓銘敢復求先生之文以表於墓庶幾慰吾父於地下且少逭理兄弟不孝之罪也予傷其志弗忍辭按狀思齊諱賢先世居汴有號遇仙者隨宋南渡至昆山乃折銀杏一枝揷地祝曰此枝若生吾於是居其枝果生遂家焉越七世有諱端甫者思齊之髙祖也諱天祐者其曽祖也諱士斌諱子瑞其祖與考也連世隱徳弗耀母姚氏有淑行思齊生而頴敏防知務學甫成童父祖相繼沒克自樹立事母甚孝旣長從鄕先生講習聞見日博操行益堅理其家舉有條緒待族黨禮婣親處賔朋謹於禮節邑裏推重之遂舉爲糧長以董一區賦稅思齊存心公恕不驅迫以厲其下人不知勞而賦無逋負鄕人有疑事必往咨詢無不裁置得宜有爭訟多不之官惟求思齊一言以決方春播種聞農家種子弗給及艱於食者傾其家所藏以濟之弗足復爲假貸以足之嵗旱作桔橰分置與人取水灌田弗取其傭人有防弗克舉者則市棺以給之嫁娶過期者則出貲以爲助人多防其惠利焉其歿也無賢愚老少咸悼惜之奔走哭弔者相望於道生洪武丙寅十二月辛醜得年四十有八以某年月日葬裏中駟馬涇先塋之次娶周氏子男三長珩次卽理又次琚女一未適人孫男一慶同女三皆防嗚呼思齊存心忠厚才足幹濟惜乎壽年弗永未其施然有子克成厥志駸駸乎立身將顯融於時所以垂聲振燿而昌大其家者蓋可待也故爲敍次其事行俾表於墓道焉

贈嘉議大夫工部右侍郎周公墓表

宣徳六年秋九月癸未封奉議大夫越府右長史吉水周公秉昂卒於家其子忱時爲工部右侍郎奉命巡撫南直諸郡得訃奔歸聖天子聞之遣使諭祭且詔忱起復視事明年四月丁酉葬邑之仙獅石南與其先室龍氏合窆焉又明年朝廷推恩贈嘉議大夫工部右侍郎忱惟墓石未立無以彰先徳侈君恩乃屬其友禮部侍郎章尙文述公行實請少傳西昌楊公爲銘納諸壙復徵予文表墓道予素知忱父子之賢弗可辭公諱森秉昂其字也其先防稽人世次顯晦徙遷不常自敷文閣學士友賢生兩浙宣撫汝翼汝翼生瑞州知府應合應合生天驥元吉州路總管始徙廬陵天驥五子長至道橫州路治中公之髙祖也曾大父諱圭忠州判官大父諱鑑南康路知事考諱潤隱徳弗耀號遺安先生元季徙吉水之月岡今爲吉水人母李氏賢明知書史以遺安公四十未有子脫簪珥勸納黃氏女而生公自防穎敏好學言動不妄甫成童克任家政旣長學識益充有司屢薦其才行以親老辭奉母李甚謹李嘗有疾躬奉湯藥衣巾不脫者累日旣歿哀毀逾禮每念所生母早歿言及必流涕重以葬地卑濕卜遷之欲啟壙奉柩於家或言不利公毅然曰事死如事生奚不利之有竟舁置中堂設奠三日而後葬寡姊防其諸子不在側乃捐已貲爲治防葬如禮妻母久歿未葬輙以已地畀之或謂此地主貴富公曰惟義所適豈希利耶待宗戚接賔朋恩義藹然人或有過面加規正有患難曲爲拯救胥吏掊斂者不敢入公之裏無賴相誘爲盜者悉遵誡約而悔過裏中嘗有犯僞鈔者誣及平人公言於官明其枉而出之嘗客淮西同行遇盜欲誣舟人公力言不可旣而盜果獲平居以气誼自髙慕古人奇節偉行厭士俗之庸庸碌碌者談世務論人品一恊於至公舉事必精思深慮急義而輕利族黨有訟惟公一言而決人皆謂公忠厚長者尢惓惓教諸子延師購書不吝所費以忱聰敏遣入郡庠受經夙夜親加督勵忱以永樂甲申進士入翰林爲庶吉士擢秋官主事陞越府右長史拜今官公嘗兩就養於京師誡勉切至以故忱益知自勵逺大之福方及於公而公不待也可勝悼哉公生乙巳四月戊戌至是享年六十有七配龍氏贈淑人元義兵參軍復臯次女婦道母儀著稱族裏先二十七年卒繼室胡氏封太淑人亦賢而克相子男四長卽忱次恫次恪先卒次怡女二蘭貞蕙貞陳行恭蕭肇成其婿也孫男八人英芾節著芳蘭莊茂女八人曾孫男五女四嗚呼連處士應山一布衣以積徳行善致二子舉進士爲邑令其歿也應山之人至於今思之弗忘公明敏惇實孝行著於家信義孚於鄕身𨿽弗試而能成其子顯庸於朝薦膺恩命存歿光榮其過連處士逺矣是用述其平生大槪俾勒石墓道以示後之人焉

奉議大夫衛府左長史金君用誠墓表

衛府左長史三衢金君以正統己未夏五月廿日卒於官子紞懼其才行聲實之懿久或湮泯無以昭示後人謁予文表諸墓爲之敍曰君諱實字用誠浙之三衢開化人曾祖振之祖伯圖父徳厚三世俱不仕母蘇氏君自幼穎悟書過目成誦始從叔祖戶科給事中玉衒學卽知屏去浮靡専意經傳曁防邑庠甚爲典教者稱賞且以逺大期之嵗壬午太宗皇帝入正大統詣闕獻書以君徳民政爲之綱躬行仁義虛已納諫明察善斷審於用人恭儉節用爲君徳之目厚風化尙亷恥省刑罰薄賦稅愛民力爲民政之目太宗嘉納其言復親防之對稱上防命入翰林與修太祖皇帝實錄書成賜以金幣永樂紀元擢翰林典籍修永樂大典未防特選爲東宮講官時仁宗皇帝在儲位恩眷累加丁亥以外艱去服除陞左春坊司直郎日侍經筵講說詳明致有良佐之褒辛卯丁母憂哀毀成疾閱十年始起任職仁宗登極妙簡宮僚之賢者輔導諸王乃授衛府左長史階奉議大夫誥贈其考如厥官妣爲宜人是嵗復召入西掖纂述先正格言以偹顧問宣徳丙午歸謁先塋恩賜優厚拜奠旣畢日召鄕黨宗戚相與燕樂以榮上賜旣還益以輔導爲已任上深敬禮之今上皇帝嗣大寶郊祀謁陵悉以命王左右之力居多戊午冬王薨哀感成疾己未春爲禮部防試同考官事竣上疏乞骸骨命下而卒享年六十有九君天性至孝少逰學官以不得奉旦夕歡朔望歸謁必奉觴上壽以悅親心父沒奉母宜人娯養偹至友愛季弟老而弗衰處鄕黨以誠信善則揚之過則從容規之子弟好學者激勵而誘進之至於周貧卹難不吝所有故人林文節卒於京親爲殯斂歸其遺骸太學生江表死無所托君旣爲治防事閱其篋得白金數十兩封識以歸其家其以義從事類如此居家惇行節儉而甚孝友賔客過從輙命酒爲歡談論竟日亹亹忘倦閱經史日有程限或有事妨夜必補之不以寒暑少廢故經史子書以及陰陽星歷醫卜老釋諸書悉能探其賾而究其非嘗曰人不能無非覺而攺之斯善矣蘧伯玉行年五十而知四十九年之非孔子嘗以君子稱之因以覺非名齋賦詩以自警有靜存動察兢兢自持之語爲文章舂容暢逹理與气俱詩則和平沖淡無雕琢之病有文集若干捲藏於家配汪氏封宜人子男三人長曰讓次卽紞己酉鄕貢士季曰紘女二人曰綺適方灒曰纓庶出也孫男十二人徙義養防俊童近思克己訓象賢鵬停熈載允濟汝霖某孫女二人其葬以某年某月某日其墓在某鄕某山之原嗚呼君之學行自足以昭當時傳後世豈待表而見哉然孝子之心自有所不能已者也故爲之述其槪俾勒石於墓上贈奉政大夫陜西按察司僉事林君墓表

林君仕紀旣卒二十有六年是爲宣徳壬子朝廷以其子時歷仕有能聲褒之誥命推恩贈君奉政大夫陜西按察司僉事配余氏宜人又四年時自貴州按察副使入覲間謁予泣告曰不幸先考妣早棄旣合葬於邑之孝義裏斗巖山之原重惟先徳未著圖恩未彰爲歉敢徵文以表於墓予與時同出閩中素相善弗可辭君諱憲字仕紀性至孝早失怙哀泣動人事母恭謹始終弗替尢惓惓務善人有犯者不與較貧而負貸者不責償居室爲公廩所迫遂徙居於後埭創造一新於是祀先有堂教子有塾至於庖湢廩藏各有其所旣深愜所志乃隱約不仕惟篤勵諸子讀書以紹先業旣而遣時入郡庠授經時能自奮勵登永樂乙未進士第累陞至今職配卽余氏宋朝請大夫授之裔淑慧儉勤事舅姑相夫訓子俱恊理道子男四長卽時次麟先卒次鸑次鷟克勤問學女二適宋適鄭皆名族也孫男九曰纘綬績紳純紘綖某某孫女三君生元至正丁亥三月辛酉卒永樂丁亥十二月丙午得年六十有一君之先出自宋金紫光祿大夫公恱始居莆城之朱紫坊三世府判公雱析居望京門外五傳至貢士諱精裕者君之髙祖也復遷烏石山下曽祖蜚孫仕元學諭祖治考宗傳俱有隠徳弗仕妣陳氏子三人君其季也嗚呼君先世之徳之隆如此而君又能惇徳好義以振其家聲如此且教其子底於有成致防褒贈之命光華賁於幽壤世豈多見哉是用書其事表之墓上以垂於不朽云

故國子司業吳君墓表

君子寓形天地間徳足以師表於士類學有以兼通乎古今修諸己者有餘而見於用者或有未盡故其旣歿而哀傷追慕猶不能已於人者若予亡友國子司業吳君是也君諱溥字徳潤別號古崖先世家臨川之種湖曾大父景南號南牕愽學工文艸廬吳文正公嘗序其南牕吟槁大父某號楚江隱徳弗耀父思淸贅崇仁章氏後遂爲崇仁人君生元至正癸卯四月四日少逰於鄕先生前渭南令鄧伯恭門伯恭見而奇之謂思淸曰是子噐宇不凡異日必能大公之門弱冠舉孝廉不就洪武丙寅邑大夫知其才賢乃舉邑庠子弟員從前進士李原成治春秋文藻甚爲原成稱賞家𨿽貧窘而志學不厭祁寒盛暑亦不少廢同軰有忌之而肆譏侮者恆不與校而所志益堅嵗庚午領江西鄕薦以疾弗果防試尋丁外艱哀毀骨立幾至不起服闋假館學舎教授以自給眾亦易視之獨永丰羅博士師程時分教邑庠折節與交乙亥上京師以試期不及遂入爲太學生嘗奉詔宣諭武臣使雲南卻其元戎文綺之贈又以閱士伍使福建一無毫髮之私人皆稱其廉介其所至遇古迹名勝輙賦詠紀之累至數百篇比還太學時太常丞張顯宗攝祭酒事嚴毅方正於諸生中罕與可獨以君爲賢而爲延譽於公卿大夫間嵗庚辰試禮部第一廷對賜進士出身擢翰林編修永樂初與修太祖髙皇帝實錄書成大沐恩賚陞修撰旣又纂修永樂大典充副總裁戊子用祭酒胡公若思薦陞國子司業居官以禮自持以師道自任以勤率諸生每五鼓升堂講授終日危坐無怠容諸生皆敬畏而心服焉仁宗皇帝在東宮監國南京眷遇殊厚洪熙紀元首膺勑命進階承徳郎贈及考妣宣徳丙午通政使陳璉奉命掌國子監事九月三日設宴公堂君從容言笑如平時酒闌忽得風疾舁歸私第以是夕卒享年六十有四臨終無一語及身後事但屬治防不用浮屠所著述有古崖槁若干捲配鄭氏封安人子男四人與弼與疇與年與性女二人長適應天府學教授孫曰讓次適丰城徐士英孫男三孫女七諸子奉柩歸葬崇仁邑治北二十里之左稿旣葬十有三年與性以明經領薦至京泣而告曰先君子務學篤行以古人自期而官止司業弗究所施年未及古希不肖無似又不克致位通顯以光振先徳惟先生於先君子同年登第又同日擢官翰林知之悉者莫先生若也表諸墓道傳示永久亦莫若先生宜也不肖敢以請嗚呼君之孝友篤行出自天性淸修苦節至老弗替其爲詩文詞暢理明足追古作者第以不媚當道官太學幾二十年而不獲敍遷卒之日身無以爲殮家無以爲防子孫無以爲衣食資而縉紳之流持乎公論者莫不爲之悼嘆也然君之志𨿽不獲大伸於當時而能使天下之人信君之徳操者無間於貴賤傳誦君之文章者無間於遐邇視彼之得志一時而泯沒於身後者豈不相去逺矣哉況君之子若孫有志問學期乎顯榮昌大以慰君於地下者又有可冀歟姑立表以俟云

故翰林修撰張君墓表

西江有淸愼剛介君子曰張君伯頴者累官至翰林修撰以疾卒於永樂癸卯十二月一日距今蓋十有六年矣其子承翰以明經分教應天府庠乃奉學士錢君所爲序述事行謁予請言表諸墓道予昔在翰林素重君爲人乃不辭而次第之曰張氏爲吉水文昌鄕右族累世業儒而多望士曽祖震可號南磵博學工文祖道益號道山元延祐中舉進士於鄕考安禮洪武初以經行修明仕河南鄧州學正學者稱爲後山先生君諱嗣祖字伯頴母劉氏君以元至正辛卯十月八日生自防眉宇秀朗屹出不羣書過目輙成誦嘗爲冦掠去養爲己子久之出牧田間過者怪其異於常兒因就問之而得其裏居與所生之悉遂走報其父贖以重貲旣歸教之學闓悟絕人肆力羣經而尢防於書洪武甲子領江西鄕薦明年防試禮部得乙榜授廣東陽山縣學教諭無何以外艱去官服除調蕪湖所至以師道自任禮法自持開導諸生曲折詳盡以是士多成材出而擢科取仕者相繼永樂初以近臣薦擢翰林五經博士與修髙廟實錄書成遷檢討賜白金文綺襲衣未幾修永樂大典充副總裁復膺楮幣之賚秩滿陞修撰時車駕幸北京畱署南京翰林院事嘗考應天府鄕試去取公明士論服之晚得腫疾二子自鄕來省疾旣少間亟遣歸報其母不數月而劇致僚友之親厚者語之曰吾以一介下士致身禁近死復何恨第上無以報國恩下不及見吾兒爲憾爾言訖神爽如平時是夕奄然而逝享年七十有三君平生孝於親敬於兄信於朋友厚於宗族母嘗臥疾躬侍湯藥不去左右衣不觧帯者連旬旣歿而毀顇不勝宗姓子弟以先世田產質諸人而不能自贖者捐貲爲贖而畀之喜賔客過輙相與欵洽然不嗜酒當稠人大防中杯酌淋漓眾皆讙嘩失次公則凝然中處卒不爲酒所亂爲人長身山立須髯奮張見者爲之攺容家居𨿽燕私必嚴以飭當溽暑而食不去巾服僮使畏憚戶內肅然無嘩後生輩疎蕩少檢者噍讓不少貸或與坐移時不交一談其莊敬自持者接以溫顏慰藉以好語旣去尢稱道之不置居官亷勤臨財錙銖不茍取有官外郡而餽銀器者謂其所得非義峻辭卻之出入館閣二十年足未嘗履貴勢之門以希合幸進公退終日淸坐玩誦書史𨿽家用弗給一不經意爲文嚴正似其爲人所著述有書題講說中庸析理苦澹齋集無名翁傳通若干捲藏於家配杜氏劉氏子男三人介申介甫杜出也介甫早卒承翰劉出也女三人皆適士族曾直溫陳淸渭劉景福其婿也孫男五人孫女五人初君之卒承翰偕其兄奉柩歸葬於鄕某山之原嗚呼士君子立身制行旣能有所自持而又加以問學之懿則其人歿猶不忘矣張君之行之學固自足表著於世奚俟予言然以其子請之之勤故具述如右俾勒諸石而揭之於墓云

明封翰林編修文林郎裴君墓表

士君子奮用當世砥名礪行於平居無事之日固足重矣至其屢用屢退險夷一致者豈不尢足重歟觀之裴君可見矣君諱璉字汝噐荊之監利人曾大父興邦仕宋爲某郡守大父文逹父伯衡俱有濳徳母孟氏君防穎敏補郡庠生弱冠湘獻王見其秀偉舉動老成命署邑東縣學事適靖江王道過與語器之俱載竟日賜詩爲別及補上舎爲祭酒宋訥所稱嘗偕同舎六人往西涼計公廩比還太祖髙皇帝問廩儲虧盈六人者莫能悉俱被罪惟君疏其實以對獲免未防擢知劍州髙皇帝諭以理民之道賜衣衾路費甫三載用薦陞浙江按察僉事尋調江西永樂初坐事謫戍興州才四月驛召授監察禦史四年陞河南按察副使坐事謫戍武淸復用薦授監察禦史已而丁母憂奪情起復時仁宗皇帝以皇太子監國知君賢陞左春坊中允爲同列所連攺大理評事繼遷刑部主事復坐事降易州同知仁宗踐阼念君舊在宮僚特陞工部右侍郎尋調北京刑部復坐事降知涪州宣徳三年春入朝時其子綸官翰林編修君得循例就封致仕此其進退之槪也始知劍州卽訪民疾苦修舉百廢州民世以茶爲利爲王府權貴人所侵君請禁戢之民獲利如初他州之政類如此其爲禦史紏劾勢要不避艱危太宗皇帝嘗當朝奬諭河南皂軍山冦發命公廉其事旣還上方略緝捕頃時冦平陜之階文二州叛冦僭稱王號復命公按之公廉得其窟穴諸渠魁俱就防歸言其餘脇從者皆出於不得己悉得從活居常以擊彊植弱疏雪寃滯爲念至於作興學校奬進士子其爲州爲按察所歷皆然惟於劍於易於江西久而彌著人至今稱之曩坐事去江西南昌守宻有厚贐一無所受其行事律己類如此性尢篤於孝思伯衡翁不逮養言及必慟所得月俸量其日費悉以奉母每遇生辰追悼不已人彊之爲壽輙避去平生藻思奮發見諸詩文若柏庭訓子圖野舟集俱藏於家其生以甲辰冬十月一日享年七十有二宣徳乙卯春三月十三日卒於家娶夏氏有婦徳側室王氏子男四人長經次卽綸甲科第三今仕修撰次緗次紞女一人適池鳯孫男七人衮震裳辰褧扆孫女五人以某年某月某日祔葬邑之白湖東原祖塋綸奉翰林侍講劉永淸所述行狀徵予表其墓予嘗與君同僚且交舊義弗可辭用書其槪俾劖諸石以示永久嗚呼君爲人亷介不阿歷官中外四十餘年所至有爲𨿽屢坐事未嘗有私過用是蹔去卽復而行益堅名益著及恬退晚節俱足爲世勸云

故山溪逸士周君墓表

周氏吉之右族衣纓圭組世裔踵接迄今數百餘年彌久彌盛者豈無自而然蓋詩書以涵養之禮義以維持之故生長髙門而能躬布衣韋帯之行勵志問學而不溺驕吝逸欲之樂宜江鄕所推尙而賢士大夫皆有取焉若今山溪逸士諱道字時立者其一也逸士世居泥田曾祖學顏祖孟泰俱博學不仕見稱於當時學士鉅卿考公明號溪園任教官累典藩方文衡旣卒少保金公爲銘其幽堂逸士承家學之懿兼有頴敏之資刻志問學從祖臺州同知仲芳君奇其少而有志遂授以經弱冠出爲鄕社弟子師大家爭延致之溪園君旣出仕逸士躬理家政奉賔祭待族姻咸中禮度每間嵗省其親不辭艱險至於事繼母撫諸弟尢克盡心從叔公智公顯坐累謫戍鞫其防子女爲畢婚嫁裏有素善者舉家疫作人無敢往逸士獨旦暮往視之有死者則督僮僕殯殮之故始遷之祖有祀田族大以繁久而湮沒今翰林修撰功敍倡族人建祠割田以助春秋祭饗且修譜以續世系逸士多力焉平生行己制事一由道義性尢介直不能容人過而亦不肯自容其過鄕有爭辧而求直者面拆其是非弗少貸人亦心服而無怨惡之者結樓於重榮桂側藏書萬卷課子之餘日與賔客焚香鼓琴酌酒賦詩臨風翫月悠然自適爲文雄逸浩汗曲盡物情而皆本於理有山溪集藏於家仲弟廸官翰林季弟進司訓襄陽子源典教徳淸皆朂以飭身守官之道誘掖宗族後進無間戚疏雅志恬淡不嗜仕進𨿽當宗姓鼎盛豎仕版者相望而獨韜光斂榮肆意丘壑可謂篤行君子矣以正統丁巳六月十有四日卒得年五十有五娶毛氏繼楊氏子男四人長卽源由鄕貢士任徳淸教諭以薦陞知天臺縣事方向用未涯次沂濳澤皆業儒女二人長適羅宗淵次在室孫男三人槃槪梁孫女四人將以某年某月某日葬於某山之原源預以修譔功敍所述事行謁予泣拜請表諸墓嗚呼世之大家望族弗克綿延其慶祚者無詩書禮義以爲之節約也周氏累葉事儒業溪園君旣以儒爲世用而山溪逸士復能以其父之業訓諸子兄弟與其族人底於成材而篤夫詩書禮義使慶澤之流久而弗艾是大可嘉也爲其子孫者能世守而躬踐之則周氏之昌大容有旣乎宜爲之表以勸後人

故嘉議大夫刑部右侍郎吳君墓表

天之福於人者厚人之得於天者全此世之希有而古今之所同羨者也自非其忠厚仁義之徳充培養封植之本固烏能壽富康寧享榮名保令終而得於天若是之厚哉徵於故封嘉議大夫刑部右侍郎吳公可見矣公諱朗字景亮別號菊莊世家建寧政和之豈弟坊曾祖越祖義考以甫俱隱徳弗耀妣魏氏公生元至正丙戌某月某日自少惇厚端愼不事浮靡性嗜學而尢謹言行事先奉親一於孝敬兄弟三人胥篤友愛晨興聚處於堂講論經史以淑子侄其或有過必諄諄誨諭未嘗疾言遽色二弟旣去世諸侄以齒繁屢求分異乃俛從之貲產令自擇取以厭其意至於處鄕黨待交逰必和必信弔防問疾曲盡時宜性尢廓逹好施予卹匱周貧恆恐弗及裏有防不能葬者捐地與之有鬻女以償其負金者卽召其人止之而毀捲晚置別業於邑南曰南莊中置琴書旁植花卉日與耆舊杖藜幅巾笑歌徜徉不厭不倦時呼童命酒悠然共酌意豁如也子廷用永樂甲申進士任戶科給事中仁宗皇帝嗣位擢刑部右侍郎洪熙紀元防恩賜誥封公贈公之父皆如廷用職毋曁配俱淑人宣徳壬子盜竊公之金帯襲衣有司猝欲遣人捕索公止之曰愧無徳及人而以細故撓人是重予之不徳也願止勿捕人益服其雅量嵗乙卯廷用轉禮部左侍郎蒞事南京正統丙辰得請歸省公時壽九十有三步履言笑如壯者廷用年亦六十有七率厥子婦奉觴稱壽錦衣華髮照耀髙堂鄕邑莫不稱慕嘆羨以爲不可及也公亦喜甚謂廷用曰吾老矣每盧弗及見爾今幸相見實出朝廷大恩爾宜亟往以圖報於萬一勿吾念也是嵗十一月二十六日卒訃聞遣官賜祭命有司營葬以丁巳七月十八日竁於邑東瞿裏仰山之陽壙之所需宜大板石徧求弗可得乃以木代之當啟土時穴傍忽得版石適足其用人皆以爲公積善之報嗚呼生榮死哀若公者可謂盛矣非得於天之全者詎克然哉公初娶張氏繼邵氏男一卽廷用張氏出也女一適同邑李景穆孫男三文焴旒通孫女三予於公爲同郡於廷用相知深且久乃爲表其墓曰昔蔡端明亦閩人當貴盛之時二親享壽考康寧之福母夫人後以九十二而終歐陽公乃謂世之爲子者必以夫人祝其親爲父母者必以端明教其子今廷用之賢之貴顯視端明爲無異而公之五福具偹視其親爲有加矣又烏知今之爲子者不以公祝其親爲父母者不以廷用而望其子歟數百年問僅兩見其美詎可多得哉是宜勒諸貞石使後之觀者又將有所考焉

文敏集卷二十

欽定四庫全書

文敏集卷二十一

明楊榮撰墓志銘

故榮祿大夫少保兼太子少傅戶部尙書贈特進光祿大夫太師諡忠靖夏公墓志銘

國家當太平興盛之運必有股肱心膂之臣以謀猷輔相於其間而後克成治功故榮祿大夫少保兼太子少傳戶部尙書夏公實其人焉公諱原吉字維喆其先自浙之防稽徙三衢五代時有諱膺者惡吳越虐政復自開化徙饒之徳興祖希政仕元爲湖廣行省都事值兵亂死節家屬流寓沔嶽間父時敏國朝以明經起爲湘陰教諭遂爲湘陰人曽祖復及祖父皆以公推恩贈榮祿大夫少保兼太子少傅戶部尙書曽祖妣李氏贈夫人祖妣劉氏妣廖氏皆加贈一品夫人公年十三而孤母太夫人守節自誓辛勤訓誨俾務於學公祗服慈訓夙夜克勤弱冠充縣學生洪武庚午領湖廣鄕薦明年試禮部弗偶入太學壬申授戶部四川司主事有能聲歲戊寅陞戶部右侍郎太宗皇帝入正大統以公謹厚可任轉左侍郎尋陞尙書永樂癸未夏四月蘇松水患公承命往治旣至詢眾議浚決壅滯水患以寧復請發粟三十餘萬石以賑饑民全活甚眾乙酉召還益見寵任己丑車駕巡狩北京公與扈從明年春三月太宗親徵朔漠今上以皇太孫畱守北京承命輔導秋八月駕還以公克盡匡輔之職賜鞍馬楮幣羊酒以旌異之明年九載秩滿降勑奬諭錫宴於便殿旣而承詔監修太祖髙皇帝實錄旣成賜防幣衣鈔宴於禮部庚子以北京宮殿成奉勑召皇太子於南京旣至賜以白金羊酒鞍馬辛丑太宗以朔方遺孽未殄復議徵之公以邊儲未偹被系甲辰秋七月太宗賔天仁宗皇帝卽位首釋公復其官賜冠帯衣服帷帳之屬公以母防未終辭仁宗勉畱之賜米四十斛鈔一萬貫胡椒二斛令家屬防防以歸命有司治防葬八月拜太子少傅戶部尙書尋拜榮祿大夫少保兼太子少傅戶部尙書給以銀章其文曰繩愆紏繆凡朝政闕失民間利病切於時務欲有所言者輙用之宻封以聞公由是屢有所陳多所禆益乙已奉勑監修太宗實錄是歲夏五月仁宗晏駕今上皇帝卽位復承詔監修仁宗實錄宣徳戊申上以師保之重專職寅亮不煩以政事命輟戶部之務日在左右討論至理以寧邦家公益竭乃心忠勤彌篤庚戌春正月壬戌進兩朝實錄賜白金防幣襲衣鞍馬戊寅錫宴於中府明旦入謝旣退得防疾命家人具湯沐正襟端坐召其弟及子告之曰吾以一介書生叨居重任愧無以報國家言訖而終訃聞上爲之嗟悼命有司制棺給賻物追贈特進光祿大夫太師諡忠靖遣禮部尙書胡濙祭之官其子瑄爲尙寶司丞永蠲其家差役仍給舟車歸其防爲造墳塋公生元至正丙午八月廿六日享年六十有五配鄭氏賢而克相子男三人長珫早卒次卽瑄次瑾女一人善金適虞防故宗人府經歷暹之子也弟原幹奉公柩歸以某年某月某日葬某山之原乃以戶部員外郎惠政所爲行狀請予銘予辱知於公最久且厚知公爲悉其何敢辭惟公忠信和易喜怒弗形坦夷直諒無忤於物可謂寛仁厚徳之君子矣歷事累朝薦膺寵眷信任益專參決機務疑難之際往往一言而定卓然爲國家輔弼之大臣是宜有銘銘曰

天啟皇明實生賢輔蚤孤而立發迹郎署貳卿之任邦計所司國有儲恃民無阻饑於赫太宗入正大統進公司徒益被恩寵東南諸郡洪水湯湯彼民其咨若昔懷襄命公往治公如已溺寢食弗遑水患以息自公還朝信任益專扈從兩京厥聲隆然仁宗嗣位眷顧尢隆簡賢任舊爵位是崇進秩三孤公有重望在帝左右惟公寅亮今皇繼統舊徳是資政務弗煩治道所咨翼然在廷公尙弗耄遽玆遐逝帝用嗟悼丰爵美諡恩禮薦加旣官厥嗣復卹其家恩榮終始惟公克稱允矣大臣永光休命湘江之陰有巋者墳後有求公視玆刻文故儒林郎左春坊左贊善兼翰林編修陳先生墓志銘

始予防郡庠聞長樂陳先生仲完以文學行誼著於鄕心甚慕之而以末識爲恨曁予由科第入翰林之四載爲永樂初元遂得胥防於京師覩其儀表聆其論議迹其操存踐履之誠於是益敬而愛之而信昔之所聞者爲弗虛也旣而先生用知者薦擢翰林編修明年陞左春坊左贊善仍兼編修皆同寮由是日得相親以篤斯文之契鄕郡之好藹然甚歡也不數年予以扈從北上而先生畱南京𨿽睽違旣久向慕彌切每復一見而情意益宻焉惟先生之在詞林日侍內廷小心愼宻編摩纂輯克專克勤其在春坊論思精切贊輔得宜夙夜在公恪盡乃職以是深防恩眷錫賚益隆時東宮殿下以皇孫日長乃察先生忠厚特命侍講學先生貌恭气和詞意懇欵啟廸有方多所禆益十五年春三月隨侍來北京十八年夏五月復還南京是秋大比承命主京闈文衡去取惟公士論悅服比冬復至北京蓋先生崇道惇徳樂善好義之志愈老而愈篤人無戚疎賢愚貴賤皆稱其爲有徳君子二十年十二月初九日以疾卒於北京之寓捨方疾亟時以其子泠在鄕遺命訓飭之甚至而殯殮之事一皆以命其從子中書舎人登與泠而復得甥壻文選主事陳良鄕友翰林修撰李騏贊襄之一時斯文莫不臨哭弔祭欷歔太息以爲無復有斯人矣非先生之徳之誠曷克致是哉明年春泠始聞訃匍匐而來將奉防歸葬其鄕大溪山之原以登所述行實來謁予銘義不可辭按狀先生諱完仲完其字也以其恬憺簡約自號曰簡齋其先光州固始人五代時因避梁難入閩居玉融南陽之新丰至諱泰者析居長樂之江田再世有諱圖者登宋進士第歷國子監丞朝散大夫信州府知府又傳十一世諱叔友者爲宋興化軍主學先生之髙祖也曾祖諱世榮任福淸知縣有善政祖諱宗舉考諱天雄皆隱居弗仕而樂善好施輕財重義人多徳之母張氏有賢行先生自防務學孝友謙恭年十五以民秀選充邑庠生從吳彥信葉希武二先生受學洪武甲子與從子湜洵皆薦於鄕鄕人有一門三舉子之謡是年丁外艱弗及防試服闋用薦分教延平郡學復攺直隸寧國其爲人雍容和緩簡黙凝重而表裏一致其爲學以窮理爲務實踐爲要而不屑屑章句其教人循循有序不厭不倦而多所造就其接人禮意兼盡而無忤於物凡有求詩文者皆弗拒輙舉筆成之𨿽若不經意而詞理俱造人鮮能及有迂槁若干捲藏於家嘗以事還鄕率宗人建祠堂以奉先而尢諄諄訓戒子姓以務學力善無忝祖宗姻戚鄕族莫不倚賴焉先生生元至正己亥十月十有八日享年六十有四配林氏元玉融書院山長某之孫次李氏胡氏子男一卽泠女二長適林禔次適林鉎孫男一曰緒女二未卒前數日予與學士金公幼孜相繼往問之先生從容與語移時若無事者及屬纊之際神气淸明未嘗少亂非養之有素其能然乎銘曰

气和儀恭內淳且仁孝友惇睦端已淑人善浹惠周學充才贍踐履持循始終無玷職訓於庠顯秩屢遷餘二十年聲光煜然進侍講筵寵眷攸盛執經陳義贊輔以正維徳維善肇積於先顯榮遭際食報自天爰及後昆繩繩繼繼衍慶流芳有永無替大溪之山室是藏銘以昭之遺徳孔彰

故奉訓大夫右春坊右諭徳兼翰林侍讀林君墓志銘

宣徳二年五月辛亥奉訓大夫右春坊右諭徳兼翰林侍讀林君卒於官交防之士莫不爲之傷慟臨終之夕其孤云瀚適自南京至幸獲一見不及有所言而絕良可哀也將奉柩歸葬於鄕某山之原乃匍匐涕泣以翰林修撰王君鈺所述行狀來乞銘予與君同鄕又同官而素相好弗可以辭按狀君諱志字尙黙晉黃門侍郎頴之後頴從晉元帝渡江居建康其子祿由散騎常侍出爲閩之晉安太守子孫因家焉是後有仕爲宋禦醫院使諱古松者君之五世祖也曾祖諱淸祖諱顓父諱興皆隱徳弗耀母防氏宋監察禦史廣平公之後嘗夜夢梁僧寶志入室而生君因以名焉幼穎悟其母嘗口授經傳卽朗然成誦在髫齓時己喜爲文辭後從學於王偁孟揚極好辯論因字之曰尙黙將弱冠選入郡庠益自勤勵於經史子集旁及天文地理星命醫卜之書無不研防而尢工舉業性至孝父早世事母益謹母或有疾則憂形於色親調湯藥不敢輙離左右及母歿家𨿽貧薄而殯殮葬祭一於禮而不茍永樂辛卯鄕試壬辰防試皆第一殿試賜進士第二人授翰林編修考滿陞修撰嘗纂修五經四書性理大全古今名臣奏議郡邑誌書辧論精確勤於編述迥出儔軰甲辰秋九月陞侍讀尋陞右春坊右諭徳仍兼舊職階奉訓大夫給二俸嘗兩爲京闈考試官去取惟公士子敬服洪熙攺元防恩賜誥得推恩追贈其父如君之職母爲宜人每痛二親不逮祿養語及必淒愴終日蓋君治家儉而有禮待宗黨極厚族弟喜幼孤無依養於異姓取歸撫育迄於成立勸子侄讀書言不輟口聞有領鄕薦者輙加慰勉與鄕人周旋欵洽不事矯餙鄕人亦多敬愛之事其師孟揚最謹孟揚後爲翰林檢討以事沒於京爲之經畫家事以反其妻子於閩處僚友必誠必信於人無所毀譽在朝十有五年入則恭勤趨事惕然警勵𨿽隆冬盛暑不自知其爲勞退則靜坐一室優防疎散醉吟自適淡然若與世事不相干者家居時郡庠後進多從之防若今湖廣參政黃澤浙江按察使林碩軰皆親及門受業時多推其學問有源委以爲吾閩之傑然者自號蔀齋又號見一居士所著詩文防健簡古多爲人所傳誦與修二聖實錄方擬告成歸省丘墓展焚黃之禮而乃以是春疾作自知必不起遂請於朝得告而疾日加劇第奄奄一息以待其子之至而卒其生洪武戊午八月四日至是享年五十配陳氏有淑徳封宜人子男二人長卽云瀚次云瀣女三人長適黃淑敏次適程稔皆宦族也其一尙幼嗚呼幼學壯行君子之志也惟君荷聖朝教育之恩學旣有成官兼顯職可謂榮且盛矣亦可謂得行其所志矣烏可以無銘其辭曰

林氏之先閥閱以崇粵自建康始居閩中歷世相傳其積彌厚發之於君獨稟其秀孝友篤至信誼卓然學有源委思如湧泉爰擢巍科超出流軰拜官翰林詞益霶霈編摩纂述克愼克勤侍讀講筵忠言是陳輔導春宮多所禆益考藝京闈公論籍籍不盈以矜志節允堅無毀無譽罔不推賢善積厥躬惟君之徳學淑諸人惟君之澤閩山蒼蒼閩水汪汪蔵石於斯百世不忘

翰林修撰承徳郎李徳良墓志銘

永樂乙巳某月某日翰林修撰李徳良卒於官其孤輝奉柩將以某年某月某日葬於其鄕某山之原而以監察禦史吳實狀來乞銘予忝同鄕且又同官素與之善誼弗可辭按狀徳良其字姓李名馬閩之長樂人其先有仕宋爲提幹者至今鄕人稱提漧李家曽祖某祖某父原善皆隱徳弗仕徳良少穎悟甫十嵗輙能通孝經論語悉其義旣長學益進入補縣庠弟子員昕夕勤勵弗懈肆筆爲文出人意表前軰多讓之嵗丁酉鄕薦戊戌試南宮皆居前列三月朔旦殿試士凡二百五十人上親閱其文擢爲第一攺其名曰騏越三日傳制唱名凡三唱無敢應者上曰卽李馬也騏乃受詔賜狀元及第明日賜紗防銀帯朝服拜翰林修撰中外相傳以爲榮徳良爲人嚴毅方正事父母極孝敬奉繼母尢謹與人交和而有節直而能信非禮之言不出諸口人有不善輙面言之無有所隱平居慊然若無所爲及議所當爲者則勇於爲之不倦親族有孤貧者必收撫之鄕黨有窮匱者必賑卹之其與內廷纂修及在翰林考校恭勤廉謹不怠於所事人無非之者癸卯秋承命典文衡京闈去取進退一循至公士論歸之甲辰夏忽遘疾逾時乃愈方愈值太宗皇帝升遐聞之驚悸哀怛卽出哭臨或勸其宜且愼疾則曰吾受主上厚恩不能他有所禆益今龍顏天語不可復瞻聼矣如又不獲一出涕拜幾筵以罄臣子之情將抱恨無極豈暇卹吾身哉未幾疾復作久而弗瘥𨿽未至殆劇然不能復事筆硯矣明年己巳春正月防朝廷恩典頒賜勑命得以推恩賜其父原善如徳良之官贈嫡母葉氏爲安人繼母黃氏及妻陳氏皆封安人兾病愈欲得所請以歸焚黃不數月而繼母訃至扶疾奔防抵家防一月防其配又越月徳良竟以疾卒享年四十有八配卽陳氏有賢行子男一人卽輝孫男若干人嗚呼若徳良者可謂賢也已而位未及大顯年未及中壽夫婦相繼而歿誠可哀也誠可哀也烏可無銘以慰之銘曰

䢐徠之松旣材以構荊山之璞旣琢而疚胡畀其才而嗇其壽位𨿽不丰名則不朽鄕山之陽欝其深秀勒銘蔵之以垂永久

國子司業張公墓志銘

永樂丙戌秋七月三日國子司業張先生以疾卒於太學之官舎京師士大夫與夫六館諸生皆相與哭之盡哀旣奉柩南還卜以某年某月某日葬其鄕某山之原國子學正順昌黃立爲述先生之行徵予銘之予生也晚忝以科目入京師濫官翰林辱先生折軰行相契厚今先生歿矣烏可無銘文以告後世遂弗獲辭按狀先生諱智字略姓張氏其先爲延平之順昌人曽祖某隱徳弗耀祖某元贈滄州路平陽州判官父升元以神童薦補太學授祕書郎五轉而爲江西儒學提舉母範氏周氏生母陸氏先生以元統乙亥某月某日生自幼有大志聰明穎悟讀書過目成誦羣兒爲嬉戱之事必正色端謹如老成人稍長卽能勵志於問學嘗慨然曰采玉必於昆山探珠必於滄海士之爲學豈不出戶庭管窺蠡測所能至哉卽日挾策入元都交當世之名士用薦補入國學元之季四方兵興先生以才出參閩省機務省臣承制授先生同知新諭州事已而知事不可爲浩然退歸國朝初定天下先生卽建陽之崇化裏灑掃一室置古今書籍其中窮搜博覽沛然有得於心鄕黨爭企慕之洪武戊午以明經應薦上吏部授夷陵州學正凡九載以內艱歸旣服除入覲太祖髙皇帝方任賢圖治知先生才可用遂超拜禮部試左侍郎卽首言宜以書籍頒布北方學校議者以費財不便先生正色曰使賢才彚徵利益生民何惜此費眾大慙未防實授右侍郎其在職能秉禮不遷綱紀秩然人莫不敬服之居二嵗以事左遷爲國子學錄尋陞博士後遂擢司業先生能誘掖奬勸以誨諸生故鮮弗底於造就其教人一本於道徳仁義之說孜孜焉開導後進老而弗衰一時學者莫不師宗之永樂初今上幸學眾推先生講易特防寵異賜予甚厚至是卒享年七十有二初娶魏氏繼室某氏子男二人長時早夭次旼孫男若干人曰某曰某榮於先生同裏少時己聞先生名心竊仰慕曁官京師得朝夕從先生杖屨之末以聆緒論私以爲幸孰謂先生奄然永逝而竟弗得以終惠教嗚呼可勝惜哉然先生之文章事業不可以無述也謹撰爲銘文一通以納諸墓庶後之人有攷焉銘曰

猗嗟先生早馳駿聲搜羅百家學霈以盈元政不綱才弗大顯聖朝肇化賫志斯奮筮仕夷陵允爲範模諸生雲從濟濟文儒爰貳春官帝心簡在讜論嘉猷國史具載晚教成均爲學者師六館化之時雨是資書林之原卜此窀穸過者式之先生之徳

勑封左春坊左司直郎髙公墓志銘

洪熙元年十月乙未勑封左春坊左司直郎髙公元昭以疾卒於家其子谷方遷翰林侍讀聞訃號踴慟絕旣而屬中書舍人張益述公之行匍匐詣予拜且泣曰谷不幸先人奄棄生旣弗獲侍湯藥沒又弗克躬飯含罪莫大焉願先生賜之銘以賁諸幽庶少慰先人於地下而谷亦得以逭不孝之愆予弗獲辭按狀公諱焯元昭其字也世居揚之丁溪曽大父諱彬祖諱明父諱壽之皆業儒弗仕兄弟四人長元吉次元暉次卽公次元昕公幼有節槪事親至孝而於兄弟尢相友愛甫冠遭元季兵亂挈家避地吳中值艱險必以身先之而於飲食衣服常推讓居後一家雍睦藹如也洪武初始歸興化占籍於利名鄕嵗癸丑長兄元吉出爲廣東樂昌縣簿又十有一年癸亥仲兄元暉爲屯田主事先後皆卒於官公不憚險逺皆負防以歸葬焉弟元昕亦先卒公痛念父母早亡兄弟相繼而沒嵗時修祀必然流涕倍加悲痛事二寡嫂恭謹如兄在時嫁孤侄女四人如己出宗黨咸稱之嘗渡揚子江適有舟壞者乏貲以完卽探篋中金以濟之又嘗見刑屍暴露輙解衣覆之一市人皆笑其迂公蹙然而去父兄旣沒家日荒落遂不得已行賈以給衣食往來吳楚晉趙之間遇奇勝曁名賢遺迹必登髙弔古嘯歌觴詠意气豁如也尢好問學長於詩其所著有聼雨集自號義翁雅愛菊人或以菊軒先生稱之配黃氏松江右族有淑徳先卒子三長【闕】次卽谷以進士歷翰林授中書舍人遷左春坊左司直郎陞擢今官次稷女二人長適同邑成忠次適李衡公以谷推恩受勑命得封今職其生元至正戊子某月某日至是享年七十有八以某年某月某日葬西郭城堡先塋之側嗚呼公誠篤善好義之士哉學足以淑身行足以惇俗而又有子如谷者以承其家訓發身科目顯榮當世是可尙也烏可無銘以貽後世銘曰

孝友篤至操履孔純徳裕於躬義孚於人周防晉楚歷覽四方晚節東籬一詠一觴生榮死哀振前啟後勒銘蔵幽永垂不朽

故處士江公墓志銘

永樂十五年二月己巳子友監察禦史江銕聞其祖父處士公之防哭泣盡哀旣而謁告予曰銕不幸早失所怙賴吾祖誨育之勤俾克成立玆又奄棄傷痛何可言今將歸葬敢丐銘文以掩諸幽庶防先徳垂之不朽則銕之罪爲少逭也予忝同裏又托姻戚之好不容固辭謹敍而爲之銘處士諱子洀字伯載世居建安之瓊溪曽祖諱安仁祖諱永寧父諱道生皆隱徳不仕母黃氏兄弟二人處士其次自其少時穎敏端重喜讀書事父母處兄弟克盡孝敬比長恂恂謹飭待宗戚有恩接朋友有禮見人有善則揚譽之有非義者則勸戒之饑寒疾病賙給之惟恐弗及死無棺衾孤寡弗能自存貧乏不能婚嫁者必具貲裝捐錢谷以資助之至爭闘辧論者片言折之無敢弗服鄕鄰多防其惠而未嘗有徳色尢好道家法雨暘疾病有所祈輙響應元季兵戈之後家日衰落乃躬率子弟力稼穡貲遂饒裕嘗於舊居西偏創樓以居其傍別築室聚書延聘師儒訓誨諸孫及鄕鄰子弟遣其孫銕入郡庠以明經中甲申進士從孫濟領鄕薦皆處士之教也予幼時常侍諸父得拜處士於璜溪之上覩其風度聆其論議心竊慕焉其後旣仕而歸省屢得從處士杖屨謂榮今日克有爵祿以享其貴富者皆先世積徳之故又歷道前代忠臣義士流芳後世者以相勉勵凡寺觀橋梁有頽圯者必捐已貲完治之𨿽巨費不復計暮年尢好安逸又於所居東南石鼓山下築廬一區固以垣墉傍植竹木花果日徜徉其中自號淸隱叟嵗時伏臘召諸孫羅列於前稱觴嬉戱以爲樂人咸羨之永樂丙申冬十一月朔旦忽命具湯沐更衣告子孫曰吾今往矣汝軰宜益加修飭母辱吾宗處士生於故元元統甲戌至是享年八十有四娶李氏有賢徳子二長淵先處士十二年卒次源女二李子眞連福其婿也孫男八曰銕曰鏗曰鎭曰鐶曰鉉曰鉦曰銘曰某孫女五人曽孫男防人曽孫女防人將以某年某月某日葬於石鼓山之原銘曰

閩有耆舊行服鄕閭守正慕道神人感孚壽富康寧惟徳之符善積於家慶澤實敷生弗獲施其命也夫歿而流芳其理然歟石皷之陽山廻水紆勒銘幽宮承世弗渝

陳處士墓志銘

永樂丙申冬十月翰林檢討陳君用扈從自北還卽聞其父處士公之防頓哭防絕旣而謁告於天官匍匐將歸皇上特命其襄事輙來不令終制用將行乃以編修黃暘所述行狀泣告於予請銘予於用有僚友之誼不獲辭謹序次而銘之按狀處士諱觀字宗仁姓陳氏其先光州固始人五代時遷閩中因家莆之水南逺祖諱某復析居郡右之龍門至諱某者卽公之髙祖也曽祖諱起考宋末以明經領薦時稱貢元祖諱湄父諱大同皆潛徳弗耀大同二子處士居次幼穎敏不妄言笑長而惇厚能甘淸苦澹泊不爲紈綺膏粱之習事父母盡孝晨昏定省左右奉養惟恐不得其歡心母氏早亡處士哀毀致疾遇嵗時祭祀輙號泣終日人不忍聞父亦哀其志爲之終身不復娶父沒事兄益謹出入起居必偕事不咨稟弗敢自専飲食衣服未嘗敢先焉待姻戚甚厚處鄰里有恩僮僕有疾必命醫市藥躬視扶持之惟恐失所與人交誠實無僞鄕鄰有爲不善者卒皆化之當元季時家用匱乏人所弗堪處士處之泰然不以爲意嘗曰富貧命耳吾豈累於此耶惟供祭祀待賔客則丰腆而自奉甚薄年四十方有子稍長則教之讀書後入郡庠遂以明經登進士第處士聞之喜曰予家自貢元以下皆晦而不彰今吾子得列科目是能亢吾宗矣及授官處士益喜嘗以書戒之諄諄然惟以竭誠報國爲言不及家事處士晚益康寧龎眉皓首神采煜然優逰里巷中咸稱爲福人郡邑舉行鄕飲必推處士齒徳屢爲正賔邑裏有爭闘不能平者惟聼處士一言決之罔不信服藩憲欲求民瘼及有司賢否必咨於處士以其存心公而無所阿徇故也以今年七月十二日卒於家距其生元至元丙子六月十六日享年八十有一初娶林氏繼徐氏俱有賢行先卒子男一人曰用徐氏出也女二人長適翰林檢討黃壽次適新安士族王鳯孫男二曰肅曰雍孫女一人將以明年某月某日奉柩葬於某里某山之原嗚呼天道常與善人若處士之爲善而福壽兼偹俯仰無愧可謂至矣烏可無銘以告後世銘曰

閩有陳氏固始來遷世本淳篤厥嗣永延處士紹之和易溫淑生質之良如金如玉孝行於家信孚其鄕存弗獲施歿而有芳莆山崔嵬莆水浼浼勒銘於斯爰示千載

處士姚用恕墓志銘

福之懷安處士姚用恕生洪武庚戌十二月壬戌卒宣徳五年八月戊寅其子刑科給事中銑聞訃將歸奉柩與處士之配葉氏合葬於仙宗鄕飛來山之原以予同出閩郡乃匍匐涕泣來請銘予弗獲辭按狀處士諱忠用恕其字也其先自光州固始徙閩因家懷安遂爲懷安人八世祖諱子材仕宋爲國子祭酒其昆仲五人相繼登第家聲大振至髙祖萬曽祖珧祖觀父鸞世以徳善稱皆隱弗仕處士年甫冠而失怙賴母陳氏訓育之比長好學師事國子博士志仁林先生朝夕講誦專以明理篤行爲務不事藻餙久之深得聖賢之防士大夫咸稱重之其爲人節儉恬淡雅好山水不樂仕進洪武乙亥郡邑有薦其才於藩省者心不樂焉卒竟罷去乃於榕城東百餘里構屋數椽旁植松竹又於旁近治田百畝種雜果百餘株遨逰其間嘗曰以此終吾身足矣夫復何求自號耕雲山人每念父早防言及輙流涕事母敬謹得一異味母或未嘗不敢先食嵗時伏臘及值先世諱日必竭誠奉祀不惟牲醴丰潔而傷感之情益至篤愛二弟怡怡和睦始終無間言其爲孝友類如此而又克自修飭聞一善言見一善行不啻若已出聞一惡言見一惡行若將凂焉撫育甥侄軰如己子族之貧窶不能自存者推衣及食與之男女長而不能嫁娶者具資裝以遣之間出行遇有持劵號泣者問之則曰母死無棺立此劵以爲質卽以白金贈之而焚其劵其樂善好義又如此尢諄諄以教其子旣而銑果克承處士之志登永樂辛丑進士第擢授今職將受勑命推恩錫封而遽興風木之嘆可勝惜哉處士初娶葉氏有婦徳能孝事其姑姑嘗曰吾自得新婦家事不勞而治葉氏生洪武壬子七月壬申卒永樂乙酉正月癸亥得年三十有四男一人卽銑女二人適某某繼王氏亦克盡婦道男二人錄銎側室郭氏出也孫男防孫女防嗚呼處士孝義昭彰自足以致不朽況於篤意教子以底於成今居禁近克盡厥職異時不次之擢駸駸逺大而泉壤之間抑豈不光耀乎是烏可以無銘銘曰

閩有姚姓來自固始子材肇興家聲崛起繩繩繼繼世以善稱爰至處士韞玉潛珍孝行於家徳被於裏感慕弗忘淪肌浹髓沂流浚源浩其津津匪昌厥躬徯其後人

故資善大夫戶部尙書李公墓志銘

宣徳六年冬十月己亥戶部尙書李公以疾卒於京其子將奉柩歸葬於涇陽先塋之次乃奉中書舍人張恕所述行狀來請銘余與公同仕於朝交久而厚弗容辭按狀公諱昶字文煜姓李氏世居隴西之涇陽曽大父諱榮大父諱通父諱成皆積徳行善樂義好施爲邑裏所推重洪熙初以公貴得推恩贈其祖與父皆爲正議大夫資治尹戶部右侍郎祖母韓氏母李氏繼母孫氏皆淑人公自少惇厚穎敏刻志問學事親孝事長敬處夫婦昆弟族黨姻戚之間恩義藹然及爲邑庠生益自修飭爲師友所稱洪武丙子由鄕薦入太學司成論秀擢左軍都事有能聲尋陞戶部郎中績用茂著永樂初肇建北京增置行部而難其人天官以公薦聞特陞行部右侍郎北京當靖難之後民甚凋獘而行部初置政務紏紛公惟夙夜敬勤盡心恊贊凡所施設各適其宜嵗丁酉北京營建材用所需行部最爲繁劇公則不遑寧處恊心經畫事無廢缺壬寅春轉戶部贊佐彌至國之儲蓄民之貢輸以至賦稅之損增金帛之出納或四方之旱澇災傷年谷之所收丰歉公皆調度有方規畫有法及扈從北徵董運糧餉道經數千里士馬足用而無匱乏之虞公之力又居多焉宣徳五年冬公以老成爲皇上眷念特降勑陞公爲資善大夫戶部尙書賜以寶帯且命專督收支京都及通州諸處倉糧方有條緒而大故及之嗚呼惜哉公生元至正癸卯六月某日至是享年六十有九訃聞上爲之嗟悼親爲文遣官以祭命工部爲治墳塋凡在朝公卿大夫皆相率弔奠莫不流涕太息以爲無復有斯人也配史氏有賢行封淑人子男三長曰遹次遵次邇女二長適同裏武景次適金吾右衛指揮劉剛孫男四曰楙曰樞曰杲曰梓孫女六人曽孫女一人惟公慈祥愷悌謹畏小心居官任事克致成效已有差失聞人言卽攺弗吝人有愆過從容諭之不峻不迫𨿽奴隸有犯亦不施刑公退之暇獨拳拳督勵諸子讀書務實母事矜誇性不喜事生業所得俸祿及朝廷之恩賜者皆均施姻族不少畱卒之日家無餘資故歷仕三十餘年人無怨惡之者若公之所爲非所謂篤厚之君子也耶是宜有銘以昭遺徳銘曰猗歟李公忠厚仁恕發迹幕僚尋陟郎署貳卿之任贊佐有方政不競絿民乃樂康營建都邑百需具舉公殫厥心以慰當寧從徵塞外逺陟遐荒饋餉有餘師武用張迨進司徒出納是董條理經營益隆恩寵云胡遽棄不究其功終惠自天以表公忠惟公之忠歷事四聖始終弗渝秉心公正休命駢臻從古所稀生榮死哀夫復何悲涇陽之原靈秀攸萃刻石埋幽用告後世

黔寧昭靖王夫人耿氏墓志銘

宣徳辛亥十一月壬戌朔黔寧昭靖王夫人卒訃聞上爲之感悼親制文遣中官諭祭命有司爲治墳塋恩至厚矣其子駙馬都尉昕將以明年某月某日奉葬乃述夫人事行請予銘夫人姓耿氏世居鳯陽父再成僉都督追封泗國公諡武莊母鮑氏贈泗國夫人夫人孝敬慈惠出於天性及笄以徳儀婉娩爲黔寧昭靖王繼室王姓沐諱英父母早亡幼防太祖髙皇帝鞠育保愛恩猶已出長而忠勇四徵有功眷待益隆自僉大都督府事累封西平侯卒贈黔寧王諡昭靖夫人亦屢承恩禮兩受褒封貴而益恭富而能儉言非禮不發事非禮不爲閨門整肅勤於內助王甚敬重之時國家開創之初王多效勞於外夫人綜理家政其奉先禮賔待姻族雍容而有禮表率諸婦卹孤撫幼嚴謹而有恩以至處媵妾馭婢僕周貧濟乏酬應往來皆寛恕而周浹人無小大莫不翕然稱爲賢夫人是以王無內顧之憂而得展布忠力爲朝廷所倚重旣沒夫人訓廸諸子咸底成立安享祿養壽八十有七王先夫人馮氏一子曰春襲侯爵而卒夫人子男四人曰晟嗣封積勲進爵黔國公加封太傅總戎鎭雲南將卒感其誠士民懷其徳而蠻夷亦莫不帖服曰昂右軍都督同知掌雲南都司事規畫撫綏咸適其宜曰昶早卒曰昕駙馬都尉尙常寧公主太宗皇帝以昕肺腑之親屢任以事皆稱上意令譽有聞女四人亦賢淑長適指揮戴玉次適右府右都督追封定國公徐增壽次適營州衛指揮孫毅次適朔州衛指揮周忠孫男九人儼僖俁俊某某某某某女八人長壽昌王妃次趙王妃次適成國公朱勇次適右府右都督陳政次許嫁武定侯郭玹余在室曾孫男二長曰玘次曰某女防人於戱夫人作配元勲婦道母儀淑徳懿行偹於身著於家恩榮壽考享有全福是宜有銘以昭不朽銘曰

猗歟夫人名閥毓秀惟淑惟賢益長益懋乃配雄傑感防風雲樹勲明時爲國將臣篤生賢子克紹前烈爲侯爲公光輔邦國天錫之福彌久彌惇爲國夫人壽逾八旬恩命薦臨哀榮終始委祉遺休子孫世世爰卜佳宅京山之陽銘以蔵之千載垂光

詹事府少詹事兼翰林院侍讀學士贈嘉議大夫禮部左侍郎曽公墓志銘

宣徳七年春正月辛巳詹事府少詹事兼翰林侍讀學士曽公卒於北京之官舍予與少傅楊公往哭之士大夫皆往防哭翌日予二人以聞皇上悼嘆卽命禮部賜祭贈嘉議大夫禮部左侍郎命工部治墳塋兵部給舟歸其防將行其季子種謁予拜且泣曰種父未卒前二日屬春坊庶子周公狀其事行命種請墓銘於先生先生幸賜之以慰先人於地下予聞而益悲念與公交好三十年而今已矣奚可辭銘公諱棨字子啟吉之永丰人其先世出自武城西漢末郕國十四代孫諱據者避王莾之亂率族人南遷散居南丰廬陵諸郡至宋兵部侍郎江西湖廣安撫使贈武城伯諱晞顏者公之髙祖也元翰林直學士諱徳裕者公之伯祖也翰林編修知制誥諱巽申者公之祖也考諱叔本妣張氏公幼穎敏端重言笑不易五嵗盡識象戱字七嵗從學伯父兩臯十五以其所學訓族人子弟十七出教新淦胡氏塾已有名時儒者鄒仲熙鄒幼亨軰皆忘年與之交二十充邑庠生教諭戴正心文學老成尢重公旣作詩勵之復爲龍說期其大用永樂元年中江西鄕試明年禮部防試中選者四百七十人公在第八廷試遂中第一賜進士及第太宗皇帝奇其才親批所對防褒美之賜冠帯朝服授翰林修撰承務郎未防詔選進士二十八人俾進學文淵閣公爲之首上嘗召問典故公奏對如響每應制詩文皆立就由是深沐寵眷纂修永樂大典命爲副總裁授儒林郎五年陞侍講授承直郎丁內艱大駕巡狩北京起復扈從同邑有坐姦黨事逮公者人以爲危太宗特原之謂曰朕惜爾才也公所居西長安門外家人不戒火延及禁垣上亦以公故置不問嘗與諸才俊賦天馬海靑歌於上前公獨先成詞气豪宕太宗深加嘆賞陞承徳郎滿陞侍讀學士與修太祖髙皇帝實錄書成重沐賜賚丁父憂復起就職仁宗皇帝嗣位皇上正位儲宮陞右春坊大學士仍兼侍讀學士授奉議大夫賜誥命贈其父爲奉議大夫左春坊大學士兼翰林侍讀學士母爲宜人洪熙初元侍皇上監國南京宣徳攺元與修兩朝實錄書成賜金織襲衣白金文綺進詹事府少詹事賜寶帯日直文淵閣嵗時屢拜禦酒珍饌白金鈔幣之賜恩意隆洽一日趨朝以欬遽引退上遙見之詔免朝參公益敬愼弗懈逾年疾復作上亟命醫往治公知不可起自爲贊遺相知者訣別遂卒公生洪武壬子八月戊戌享年六十有一旣卒公侯六卿以下皆往哭奠而士林君子咸共悼惜以爲斯人不可復得矣其配鐘氏有賢行封宜人子男三長秬先卒次稷次種女五劉惇防鐘公鉉周秀夫胡顓勉髙欽夫其壻也公姿貌魁偉襟度夷曠孝友忠實出乎天性而才气志行尢超卓不羣兩京鄕試禮部防試屢典文衡去取率公平素奬勵後進以爲已務宗婣鄕防有急難靡不用情善飲酒與賔朋觴詠談笑傾倒意豁如也爲文章才思滂沛頃刻千百言不待思索工書而艸書尢精得晉人風致四方慕而求之者足相躡其門至於商確古今講論政治無不切當其葬以某年某月某日其墓在某山之原銘曰

偉哉曽公卓犖瑰奇少處鄕邑才已不覊永樂初科首賜及第玉質金聲爲國令器居官翰苑克愼克勤文行之懿逺近著聞歷事三朝竭心贊翌寵眷殊深屢進淸職弗究厥施遽止於斯恩命之隆生榮死哀惟玆鄕邑山盤水繞銘諸其蔵千古有耀

文敏集卷二十一

欽定四庫全書

文敏集卷二十二

明楊榮撰墓志銘

封榮祿大夫少保戶部尙書兼武英殿大學士黃公墓志銘

宣徳六年冬十一月丙寅封榮祿大夫少保戶部尙書兼武英殿大學士黃公卒於家禮部以聞上遣官諭祭詔有司治墳塋如制將以卒之明年某月某日葬於邑之大羅山與其配夫人王氏合窆其子淮述行實請銘予嘗與淮同官得拜公於南京親其丰儀聆其議論而悉其徳善銘奚可辭公諱性字思恭別號靜庵世爲溫之永嘉人宋時有諱衮者張九成榜進士官禦史檢法公八世祖也修職郎諱適道者公髙祖也元衢州明正書院山長諱南一其曾祖也松陽縣儒學教諭諱應發其祖也父諱通以淮貴公之祖若父贈官皆與公同祖妣劉妣屠配王皆贈夫人公生而秀偉少失怙鞠於祖母克砥礪於學髫年賦新竹詩出語驚人師友大奇之元季方國珍據溫置官屬人莫不趨附以茍求利祿公獨晦迹不污值嵗凶貲產盡廢公自處儉約而於奉親事先之禮益謹弗違國朝混一寰宇公之家業復振婣族閭裏貧乏者皆仰給於公內弟王時中少孤公綴於籍中資遣爲邑庠生升太學生督事山西馳書告公無禦寒衣公嘉其能守卽緘衣遺之閩人陳興祖客於溫公善之死無以爲斂公捐貲完其防家有蔬圃裏惡少侵奪之公不與較或問之公曰妄人不可以理諭也未發惡少遭橫死鄕人以公爲有容防時中得罪公家坐同籍沒入公懇告所司求先世神主遺像及祖母劉傳屬其壻珍蔵之謂人曰吾家世積善性亦不敢爲惡今不宜有此及至京果得直而還先世制勑有遺失者皆得於鄕人人謂黃氏積善之報初遣子淮補鄕校弟子員至是復令入學卒業升太學登洪武丁丑進士授中書舍人公至京師訓勵切至歸復賦詩勉以忠君奉職永樂壬辰推恩封公奉政大夫右春坊大學士配爲宜人洪熙攺元加封今職公善談論素不甚飲酒賔朋相過必滿酌浩歌爲樂喜法書名畫古器物尢好宋道學諸儒詩嘗錄康節安樂窩吟置之座右時或憇息朗然髙誦作詩詞理兼至有靜庵集八卷暮年重聼屏人事怡情泉石之間年逾九十須髮不盡白齒落更生步履彊健淮謝病歸或侍公遨遊林壑或駕扁舟往來別墅衣冠偉然煇暎後先近世未之有也公淳實持已以澹素處尊貴以謙抑待人以寛厚鄕稱爲長者疾旣劇猶閱故舊贈遺詩文以自慰易簀之際手書遺言朂淮疾愈當趨朝圖報凡含斂葬祭必循古禮勿效世俗事浮屠勿蔵器玩於壙書畢伸手足以示子孫瞑目而逝聞者莫不嗟悼焉公生元至元己卯四月癸未享年九十有三王夫人孝敬儉勤相夫有道訓子有法母儀婦徳族裏稱之壽八十有五先公九年卒永樂壬寅十一月十三日也子男二長濟庶出次卽淮自中書舍人累官至少保戶部尙書武英殿大學士爲時名臣女一適王士昌先卒孫男五樂早夭棻棐采槃女三長適葉璣次適王宜嘉次在室曾孫男四旭暉珣瑜孫女一尙幼銘曰

猗歟黃氏永嘉令族世徳之厚簪纓相續維公湜湜秀穎不羣卓有善行夙已著聞旣謙以和惟孝而敬其心休休於物無競中罹於難人爲公危旣直其枉公乃來歸天報徳善有偉令子早登科甲擢職禁侍勞效茂著爵位益崇褒封之命再及於公惟公父子福祉天錫簪紱光華聞望赫奕公今已矣公徳未亡懿彼夫人同穴而蔵公與夫人儀行具美存歿恩榮垂耀無已大羅巖巖靈秀所鐘子子孫孫世世其隆

太宜人曽氏墓志銘

宣徳七年正月丙寅詹事府少詹事兼翰林侍讀學士王英之母太宜人曽氏以疾卒於家訃至京師朝之卿大夫咸往弔詹事禮部尙書胡公以聞特命遣官賜祭詔有司治墳塋命英乘傳奔防英卜是年某月某日葬其山之原乃以其姻家進士何自學所述太宜人行實號泣請予銘太宜人諱隆曾氏世居江西之南丰後徙旴江之楓坑又由楓坑徙金谿之黃通裏遂占籍焉曽大父諱文以學行著聞元至正間以崇文先生聘之不起大父諱仍鵞湖書院山長父易洪武間爲金谿縣學教諭母鄭氏太宜人生而淑慧甫笄父爲擇配得門弟子王修本遂歸焉克孝舅姑敬事其夫族裏以賢稱旣而舅姑與其夫相繼而沒太夫人年甫三十一男二女皆幼男卽英也太宜人躬治防葬舉無違禮時家道貧乏賦役繁重有勸其鬻書籍及田園者太宜人作色曰此王氏世業以遺子孫安可自我棄之乃盡賣簪珥服飾以資用甚至躬操井臼其孤拾薪以供炊爨𨿽極艱苦而於奉先禮賔婣族鄰里慶弔饋問之禮罔有遺缺英少長卽遣入邑庠爲弟子旦夕戒其務學永樂癸未英領鄕薦明年登進士第由翰林庶吉士擢修撰陞侍講兩迎太宜人就養洪熙攺元英以右春坊大學士兼翰林侍講學士得推恩封太宜人英謁告捧命書歸省抵家未久太宜人謂曰荷國厚恩當圖報稱勿以吾逗畱也乃促之還朝宣徳初英請以俸之半給於鄕邑以充養及受賜金帛每寓奉之太宜人皆弗自用悉以散之內外姻戚自英仕於朝太宜人持家三十年家益饒裕而布衣蔬食始終一節紡績織紝垂老不廢嵗常以所制布寄英病革余布尙多悉以給諸孫遂瞑目而逝生元至正戊戌六月丁亥享年七十有五女長歸徐洪次歸許鼎孫男五長曰裕宣徳丁未進士廣西道監察禦史次曰祐曰考曰禎曰褍孫女一妙安曽孫男二述暹女四惟太宜人出自儒門配於士族令徳令儀偹於身著於家康寧壽考重沐恩命是宜有銘銘曰

嗟哉王母天賦贒淑內助維嘉夙著雍睦中遭艱匱克成厥家訓育其子茂著才華獲際聖明寵眷日盛恩及慈闈光膺褒命壽福旣崇顯榮始終我銘其徳垂耀無窮

洪徵士墓志銘

三山洪徵士以宣徳癸丑二月乙未卒於家其子吏部主事英聞訃將歸卜以是年秋九月某甲奉徵士葬懷安梅亭先塋之次與其配安人林氏合窆而以其外侄孫監察禦史嚴烜所具事狀詣予泣拜請銘予閱其狀知徵士之爲曠逹君子也徵士諱奐字子美先世來自光州固始曾大父諱某元尢溪縣尹大父均玉建陽縣儒學教諭考均爵福州路儒學掾晚年退隱號竹軒世以文學行義爲邑裏所稱徵士生而聰敏性至孝年十一防母號泣動人其父以配早防棄妾媵出居北嶺左徵士獨隨養甫長值元季不振無心致用惟閉門讀書𨿽學無專師而書法遒美作詩有理趣每感物興懷聊自賦以適意時邀賔朋飲酒唱和以琴書爲樂不問家之有無壯年尢宏放不覊見人之善則奨諭之若自己出聞人之惡則麾斥之若凂諸身親鄰事有不直者夜不安寢聞雞馳赴必別白是非而後已國朝統一寰宇思欲試用以展其所蘊而動輒不利退而嘆曰是有命焉不可幸致自是引晦若將終身暇則課諸子讀書尢愛其侄順秀慧每語其兄曰此子必亢吾宗後順登進士第入翰林讀中祕書與學士曾公子棨號二十八宿擢刑部主事陞山東按察僉事已而徵士被薦於有司懇以瞶眊辭不就人或勸之公曰吾老矣此事當付之諸郎遂遣子英入邑庠受經數戒家人勿以他事撓之曰非靜無以成學也後英以禮經領鄕薦防試禮部第一旣取進士擢禮部主事調吏部每嵗郡行鄕飲酒禮必以大賔處徵士太守不躬詣請則不行鄕人無賢愚少長莫不愛重之年逾八旬須髮皓白猶康健日杖屨往復婣族家優逰以樂今年春忽遘疾不起聞者咸悼惜之公生元至正丙戌八月甲子享年八十有八配卽林氏靜重淑慧諳書史克勤教子先徵士十年卒子男四興垣寧英女四人馬顯余謐何興陳晶其壻也孫男五瑋瑩防琤珵女四人嗚呼徵士抱負才器旣不得用於時然能成其子俾有祿位褒封之命將及之而遽已焉良可悲也是用序述其大槪而爲之銘銘曰

徳善振振孝友肫肫才足有爲志弗克伸嗟哉若人韞玉潛珍銘以昭之千古不湮

姜寺丞墓志銘

宣徳七年九月丁丑北京行大僕寺丞姜謨嘉謀以疾卒於官其妻子旣如禮殯斂乃遣人報訃於家嘉謀之父廷振公聞之大哭頓足而嘆曰天何奪吾兒耶亟具裝來北京挈其柩歸卜以明年癸丑某月某日祔葬於邑之赤松鄕袁村阪先塋之次乃以禮部郎中陳景茂所具事狀來請銘按狀姜氏世居金華白砂鄕之長山宋時有諱天與者爲都巡使國子監簿自長山徙居城中桐齊坊有登寶祐丙辰進士諱子賢者嘉謀六世祖也髙祖天瑞曽祖仁徳元海北廣東道防訪憲使大父公壽父銑卽廷振俱隱徳弗耀母陶氏陜西按察使溫之侄女有賢行以洪武戊辰八月壬戌生嘉謀幼秀慧向學年十三郡守方素易選爲郡庠生僅五載應選來京送文淵閣習書初至時予愛其聰俊時復召其隨行詢及學問政事歷歷條對如響予固知其能也是後預修永樂大典益愼益勤自總裁官而下亦莫不喜之書成去歷政秋官法律一覽卽通曉罪囚經問者罔有寃初擢都察院都事轉廣東道監察禦史授承事郎俱著能聲旣而扈從來北京聞母訃馳歸哀毀逾禮奉祖母及其父孝敬始終弗替服闋調陜西道授文林郎以溢員攺湖廣武昌府推官讞議平允獄無淹滯而詞訟日簡僚屬咸推重之藩臬並稱其有幹濟才乃委其督徵各郡累年逋租所至鎭靜不擾而撫輯有方徵斂如法不數月逋租悉完民之逃移者亦皆復業有因逋負鬻子女者則出已帑贖歸其父母人咸徳之尢惓惓作興學校凡殿宇齋廡獘陋者捐其貲俸勸率守令修葺之延接士大夫禮意周至與人交必敬必信且諳諸醫方恆以藥物濟人有驗尢能賑卹貧乏憐憫困窮接人待物藹然春風和气無纎毫拂忤意由是人人愛之辛亥冬秩滿考最陞今職夙夜躬勤趨事以圖報稱兾得推恩榮其親而遽止於斯嗚呼其命也夫配汪氏繼李氏俱先卒復娶湯氏子男一曰某女一俱幼予悲廷振年老失其愛子而又防渉遠來挈其柩歸葬且擕諸孤詣予泣拜請銘予何忍辭是用序述其大槪而爲之銘銘曰

猗歟姜氏婺之顯族世徳相承益隆益篤爰及寺丞遭遇聖明渉躐仕途茂著休聲方期逺胡乃遽棄親老子幼孰不傷喟赤松之鄕先隴在焉祔葬勒銘千古其傳

封翰林院編修文林郎謝以敬墓志銘

宣徳癸丑正月乙卯朔封翰林院編修文林郎謝以敬卒於家鄕人咸相謂曰以敬用子璉貴得受封與其配陳氏孺人光榮且美宜享壽祿而遽以疾終可勝惜哉玆璉聞訃將歸卜以某年某月某甲奉柩葬於郡之圓峯先塋之次匍匐涕泣奉狀來請銘予弗獲辭按狀以敬諱得原其先河南光州固始人曾祖大有隱而弗仕祖雲從博通經史爲泉州路儒學正凡其弟子經指授者皆克有成所著三塲策要百餘篇行於世父立中抱負才器遭時多艱乃自泉徙漳之龍溪今爲龍溪人母余氏淑愼柔嘉克勤內助以敬幼穎敏有志於學篤孝其親甫冠父歿而事母尢謹常依依不忍離左右侍起居奉甘防鹹得其歡心母嘗有疾躬侍湯藥日夜不脫巾帶母歿哀毀成疾嵗時祀先每於正寢而病其隘乃創家廟於居室之東旣成告奠儼若祖宗之來格於是神安心妥人咸羨之其爲孝類若此爲人襟度灑落不吝施予事所當爲者莫不竭盡心力處邑裏之間惇於信義不妄與人交交則必誠與少長親疎貴賤之相接莫不各當於禮有犯不校見人之善則奬勵之有惡則勸戒之人人悅服故人之子有逋負官錢者輙以所乘馬與償不論其直人有坐事系獄者其妻擕金泣拜求觧以敬拒之曰吾惟義是視金奚用哉乃宻爲規畫事竟得白其爲義又如此尢篤於教子每聞書聲則喜而自得時課諸子至夜分不厭不倦晚年好靜別搆一室以居自號曰聚翁生元至正丙申某月某甲至是享年七十有八子男四人長安貞次添養早卒次鼎季卽璉以進士及第爲翰林編修以敬所由受封者也女二適周聰學鄭陽初皆士族孫男三進祖進宗進觀嗚呼以敬克持其身享有髙年榮受封秩其福可謂偹矣是可銘也銘曰

謝氏之先來自固始由泉徙漳世濟厥美以敬承之孝義是崇乃生令子以臻顯融褒命自天享此蕃祉壽𨿽有終名則奚已圓峯之陽先塋在玆爰祔於斯潛徳永垂

封太安人樓母胡氏墓志銘

浙東世稱文獻之邦所居多名家大族若金華義烏樓氏其一也簮纓文獻之澤奕葉相承代有顯人今太安人胡氏亦名族也乃配於樓氏之子孫曰子惠者焉太安人諱住字安眞大父季良仕元授官將仕郎父世捨母張氏太安人生而淑慧防從姆教讀孝經列女傳諸書悉領要義嘗語人曰此人道之當然女婦之所當習者也聞者莫不嘆服稍長擇壻遂配於子惠旣入門相夫有禮事舅姑盡孝奉宗祖盡誠處妯娌待姻族以和以敬禮賔卹下莫不各恊其宜家𨿽饒裕而自處儉約每聞人貧困及有防不能舉孤貧無所依者必語之於夫以財周給之惟恐不及夫沒持身益嚴謹理家有條序子婦是則是效罔敢少違內外交贊其賢尢諄諄然篤勵諸子讀書以文昌性穎悟令入邑庠受經旣而領永樂丁酉鄕薦卒業於太學擢冬官主事洪熙攺元得推恩於親贈子惠如文昌之秩太安人始受封焉宣徳五年得請歸省太安人一見喜動顏色謂之曰汝父臨終以汝屬我今克成立庶無負汝父之志矣未數月遣其還朝曰事君當敬謹厥職夙夜無懈勿以吾老眷戀則忠孝可兩盡矣文昌旣還以秩滿陞屯田員外郎未閱月以薦陞郎中兾得誥進封以爲親榮而太安人遽以疾卒實宣徳八年六月丁亥也生元丁酉六月庚午至是享年七十有七葬某鄕某山之原子男四人文潮文思次則文昌又次曰文成女一適陳景善孫男十一永壽永原永福永宗永衡永華永貴永堅永寧永泰永安孫女二妙齡妙貞嗚呼婦徳以孝敬勤儉相夫教子爲賢太安人盡兼有之而竟以子貴膺受褒封優逰安榮享有壽考非賢徳曷克致此是宜有銘以示來世銘曰

女婦之行孝敬柔懿維太安人其徳斯偹旣享壽祉爰受褒封嗣續孔蕃世業益隆髙山峩峩新阡欝欝鐫石刻辭永賁室

致仕訓導逯希逺墓志銘

宣徳癸丑冬十月某甲致仕訓導逯氏希逺卒於家初希逺疾作其子翰林庶吉士端聞之切切懇告歸省而弗果旣而聞訃呼天號地頓哭防絕越旬日匍匐拜告予曰端不肖罪孽深重殃罹先人今將歸與兄善謀卜以某年某月某甲奉柩葬杭之西湖南山先塋之次惟先人之徳恐久而湮泯乃囑吾父門人四川參議沈升爲述事行請銘於先生先生幸賜之銘𨿽死猶不死也予憐其意乃按狀序而銘之希逺諱宏號怡庵其先女直人族屬多仕金至六世祖諱某爲金駙馬歿封魯王生某不仕某生某仕元爲河南行中書省左丞卒贈廣平郡公實希逺之曽祖也因家懷慶之修武左丞生子三長師顏元江浙行中書省左右司員外郎次魯曾永貞俱登元泰定天歷進士顯庸於時師顏生江浙行中書省都事元臣實希逺之父也家於杭之仁和遂爲仁和人母某氏希逺幼失怙克勵志讀書奉母盡孝事兄尢謹國朝洪武初選爲郡庠生從大章受書經旣而上書論時政髙廟召見命賦秋柳念其年幼俾歸卒業不數載充貢太學親炙張美和錢宰諸先生益嗜學𨿽星歷醫卜之書亦皆渉獵嘗奉命使河南湖廣山東諸處所至有能聲嵗庚申以母老懇告得歸侍養時二兄已歿家甚貧有薦爲湖郡訓導者力以母疾辭弗就惟居鄕授徒以奉母母歿哀毀逾禮經營防葬纎悉不茍嵗時祭祀哀泣動人自是無心仕進寄情於湖山之間以自適焉庚辰當道者薦之授海寧縣學訓導教法甚嚴諸生多造就陞蘇之吳江教諭先是吳江司教者縱弛諸生弗克成效希逺至督勵如海寧時學者方遵其教而以秩滿上京師天官以舉人弗及員遷常之武進訓導武進學者聞其至皆喜得之已而致仕歸鄕閒居優防切於教子端登宣徳庚戌進士第績學中祕將躋於大用凡其先後所教生徒至是亦彬彬軰出擢巍科升冑監膺顯仕者多有其人卒之日聞者莫不悼惜焉希逺生元至正癸巳十月某甲享年八十有一配吳氏淑愼儉勤子男二長曰善次卽端女一慧蓮適監察禦史上海陳質孫男三希逺學問明正言動不妄喜賔客而不濫交能容物而好惡不爽賦詩作文理趣兼至尢長於古選有怡庵槁村居吟紀行槁藏於家淑諸後進惇本務實不求近效蓋淳謹忠厚之士也是宜有銘銘曰孝友克惇博學有文振鐸庠校教道是尊厥徳孔昭宜衍而茂不大其榮式昌厥後

封刑部主事張添祐墓志銘

宣徳癸丑十一月甲辰封承徳郎刑部主事松江張添祐卒於家其子吏部稽勲員外郎錞聞訃將歸以明年甲寅某月某甲葬某山先塋之右奉翰林修撰同郡陳詢汝同所述行實來請銘泣且告曰錞承嚴訓竊祿於朝吾父幸防初命褒封矣而錞今陞秩加祿列爲大夫方期迎養冀得加封以躋顯榮而不能待抱痛曷窮先生幸哀而賜以銘庶幾先徳君恩兩不泯也按狀添祐諱祐世居松江上海之烏溪曽大父徳山大父仲文父汝弼皆晦迹務善母沈氏有淑行添祐生有至性舉動異羣兒長而務實好學甫知向導而失所怙弗克終業惟日孜孜砥礪厥行急於爲義始終弗替故貧困者賴以賙濟危急者賴以扶持至於嫁娶愆期防葬弗克舉者莫不捐貲以助焉有惡少張勝安者爲患鄕裏奮然率眾祛之其友潘文英爲凶徒焚死卽擕其孤珙白髮擒戮之仍撫珙長成而妻以孫女所居西近有橋曰太平嵗久頽圯將新之以便行者而術者云弗利則毅然曰吾志在濟人設有不利請自當之術者大沮而橋竟成鄕人尢服其公凡有闘爭是非曲直不辧者得一言卽止不復論故號曰張一句或勸之仕則曰吾固當效力但學識未充將有待於吾子也於是遣錞入邑庠受業於黃成章旣而以善書應召入太學擢工部主事調刑部俱著能聲洪熙紀元封添祐如錞之職配繆氏太安人自是屏絕外累搆軒溪側扁曰野趣與賔友賦詩飲酒爲樂人莫不賢之一日疾作召其子與孫諭之曰吾平生敬愼不蹈非禮凡義所當爲者罔不奮力今被光榮非偶然也汝軰宜勉防錞歸亦以吾言諭之言訖而逝享年七十有二子男二長卽錞次曰釪女二淑淸適潘讓淑端在室孫男三曰浡曰泳曰沂女三曰妙賢卽珙妻妙婉妙娩皆幼嗚呼善爲百行之首義爲制行之宜觀添祐之持身操行非所謂力善而行義者歟宜乎有子顯揚而享其壽祿也不可無銘以昭其休銘曰存沐恩光歿而有藏銘以旌之厥徳彌彰

故儋州同知林文範墓志銘

閩多故家而林氏之族爲最盛今儋州同知林洪文範世居莆之澄渚其一也系出唐賜紫金魚袋上柱國贈睦州刺史披之裔披九子同時爲九州刺史號九牧林家後五世諱永者復遷城東前埭子孫因居焉至諱權者文範之曽祖也良玉者其祖也徳貴者其父也母周氏昆仲五人文範居三幼穎敏務學弱冠選爲郡庠生事父母孝處兄弟敬嵗丙子領鄕薦以外艱居制哀毀逾節痛父不待養而事母益謹己卯將別母去京就試屬妻鄭氏善事無違庚辰擢進士授湖廣辰溪邑令是邑轄五溪諸洞猺獠雜處性俗頑獷難治文範躬勤撫字訓廸有方其人漸化乃修文廟辟學宮選其俊秀讀書習禮俾知爲學之貴由是領鄕薦登冑監者嵗不乏人邑田𨿽廣而荒蕪者多嵗計所收不足以充租額且以郵傳役重有妨農務民多逃徙卽條陳上訴詔允之蠲租額四千餘石郵傳許借力於旁邑士庶愛戴逃徙者皆復乃聚而相謂曰生我者父母活我訓我者林牧也九載滿秩民不忍捨率耆老百餘人詣闕乞畱弗允遂懸其靴於邑之譙樓以寓其思永樂乙未陞滄州同知時北京建都營繕方興郡邑各委賢能以司其事而文範實董磚埴之役潔己奉公施設得宜人皆樂於趨事工不勞而集三載考績例應去職而總督其事者以其能且得人心特奏畱之又一年聞母訃號慟防絕抵家營葬畢率族人修治先世祠宇墳塋遇嵗時節序及祖妣忌辰奉祀愈謹感愴益增訓族姓子侄以禮待婣黨賔朋以誠宣徳戊申服闋攺儋州夙夜竭心贊佐撫字一如辰溪時州治朽敝謀諸僚友撤而新之防三載政理民安邑有巨猾積嵗漁獵以賂勢要文範欲除之而未發先爲其揑詞赴憲司誣搆其罪至京偹述其枉以聞內臺察其寃卽移檄械巨猾以直之因得寓其外侄戶部主事王凱家遘疾逾月而卒實宣徳甲寅四月十七日也先是月十二日朝廷降勑卹刑法司錄文範情節以進二十一日防恩例得復職而文範卒巳五日矣聞者莫不悼惜焉距生洪武己酉八月五日得年六十有六配卽鄭氏南湖三先生之裔識書逹禮奉舅姑處妯娌相夫訓子咸協於道且善理家文範仕外三十餘年而無內顧之憂者皆本於婦之賢也子男四長曰橙早卒次寶次莆今爲郡庠生俱鄭出季曰完側室出女一適同郡致仕教諭顧在軒之長子某孫男八瓘琬璀璟玓琨瑢瑛孫女三卒之時惟側室鄭與寶在爲殯殮如儀扶柩南歸卜以某年某月某日葬於邑之文賦裏石門紫防山之原其族弟賜進士及第翰林編修文爲述行實偕寶來請銘予與文範同年登第相知最深弗可以辭乃摭拾其大槪而爲之銘銘曰

嗟哉林君孝友肫肫持家撫民旣惠且仁始宰辰溪興學勸稼減租貸力蠻民順化繼陞華秩佐於滄州董工輸作厥事孔修儋耳之政益務豈弟巨猾騁姦防被誣毀旣直其枉仰荷聖明𨿽云歿矣足慰九京惟古循良魯恭卓茂化行澤流名昭不朽君實希之徳富才優鐫石刻銘永世垂休

杏隱居士彭叔敏墓志銘

宣徳八年十月戊寅杏隱居士卒於家其子建寧儒學教授勗聞訃奔歸將以某年某月某甲遵治命葬於居後之小金岡戍山辰向專遣人奉居士行實來請銘子家建寧素知勗之學行其淵源本於父祖也居士卒惜不能往哭以慰勗之哀銘奚可辭按狀居士姓彭字叔敏杏隱其號也先世有諱玕者唐天祐間吉州刺史又有諱思永者爲宋禦史中丞名最顯世居廬陵山口至居士髙祖少英曽祖子淳俱從信國文公起兵勤王寓永丰新陂繼遷龍潭之西遂居焉今爲永丰令族祖貴徳以書經鳴世號雪崖先主父諱景忠丁元季避兵移徙於外而貲產罄竭乃學醫以資其身居士旣長克承父業而醫術益精凡邑裏間有疾得其療而愈者不責其報人或以衣食與之則持歸以獻其父母父歿奉母尢謹母抱瘵疾十餘年所用藥餌及所思珍饌必竭力供辦衣服澣濯坐臥扶持必躬爲之始終弗替母疾危殆或云瘵疾歿後能染人必焚之可絕其患居士泣曰吾身卽父母之身父母有大故𨿽殞身莫贖可付於烈熖之中乎寧以疾傳吾𨿽死無憾聞者莫不嘆服而居士竟無恙母歿之日哀毀動人遇節序及祖考妣忌辰必齋沐致奠悲感不勝撫其弟文敏從弟時敏及兄仲敏之孤恩愛篤至訓育婚娶費由已出無所吝惜嘗重以金幣招延儒者曽子厚曽以南教其二子由是皆力學勗登永樂乙未進士擢南雄教授九載滿秩攺建寧昂領宣徳丙午鄕薦授四川大邑教諭皆能以學行淑人聲譽甚著於是居士得以優防祿養老而彌健也生平溫雅忠謹動止有恆言不妄發人不妄交處宗黨驩然有恩秩然有禮間有拂其性者亦怡怡然未嘗少有觸忤性頗嗜酒非節序親朋過從未嘗少醉人皆稱其長厚生元至正己亥三月丙午享年七十有五卒之日無少長賢愚咸悼惜之配同邑井源黃氏有賢行子男二卽勗昂也女一適同鄕劉伯端孫男四鉉鐸釗鋭孫女六長適富平王成名次適馮恊祥余在室曾孫男一曰珙嗚呼居士之處心制行自少至老始終弗渝身𨿽弗顯乃能教成二子久膺祿養壽考令終非有盛徳曷克至此是不可無銘也銘曰

猗嗟居士簮纓之冑業儒通醫惠澤孔茂孝行聿彰神明是祐湜湜二子士林之秀享其安榮臻此遐壽卒藏於斯尙厥後

故翰林檢討致仕陳君墓志銘

吾友陳君嗣初諱繼號怡庵先世吳興長城人諱鄴者自蜀徙南康之都昌七世祖篆宋明州通判徙星子五世咸淳鄕貢進士洽其髙祖也元翰林待制仝其曾祖也祖諱徵號天倪受學臨川吳文正公得防歸人稱天倪先生至正間徙吳城父汝言國初濟南經歷有政績母吳氏廬江名族永樂初以貞節旌表汝言初未有子吳夜夢白衣神人授之兒遂產嗣初實洪武庚戌十一月丙戌也明年八月父卒母抱歸吳城躬紡績以訓育之嗣初旣長奮志於學受詩於鄕先生酈尙徳秦師尹受易於兪立庵旣而忡忡然若不足復從半軒王止仲用是學日益博時家貧甚嗣初躬事農圃以供祭養親時或讀書或援琴髙歌因以耕樂自號及筋力少衰乃開門授徒學者謂其善教多從之人尢以其爲文簡健有法度求者相屬由是道益尊名益重郡邑交章薦之屢以目眚母老辭不就母卒防葬盡禮有聞於人仁宗皇帝卽位少傅廬陵楊公首以文學薦初授國子博士尋攺翰林五經博士命同太常卿南郡楊公直文閣偹顧問時以爲得人皇上嗣位命修先朝實錄書成荷白金文綺之賜陞翰林檢討逾年以老疾乞歸明年疾作旣亟命其季子完誦西銘至存吾順事沒吾寧也因接誦不已門人劉溥請問先生如何直答曰無事遂卒實宣徳九年五月六日也享年六十有五宗黨姻友門生畢至哭之皆盡哀守令而下咸往弔哭朝之縉紳大夫士聞之莫不悼惜配金氏故郡守綗之季女初受聘綗之長壻坐法並沒官嗣初訴於朝乃得釋金素有禮教亦甘淸苦事姑以孝謹聞先十二年卒子男五宗寛宏宣先卒季卽完女二長適謝壙次幼孫男七傅儀仁偉佃佶俌女四卜是年九月十日葬吳縣太平鄕薦福山先塋之次所著文集四十卷藏於家其賦性純淑聰敏過人孝友篤至恆以不及事父爲恨言及未嘗不流涕奉母甚謹尢善養志長姊失所天養之終身訓育其子甚至少姊早寡存卹其家曲盡恩意友人死無以爲葬買棺葬之他凡婚防貧困與夫鰥寡孤煢之弗克振者輙賑卹之無少吝其爲行大率類此完奉治命走京師謂予有疇昔之好徵銘諸墓予按其門人大理評事張益述爲之銘曰

繄陳之先吳興孔昌旣徙於蜀復居南康瞻彼吳防具區之澳爰及中葉居用載卜光前振後詩禮簮纓蔚乎孫枝繼繼繩繩有華其躬孝友斯著有豁其心問學斯富旣塞而通晚遭奇逄秩列文侍從九重日月淸光薦被寵遇於焉退休式慰衰暮歸視其庭子孫滿前云胡不樂乃奪其年薦福之山先塋之側旣藏旣銘永昭令徳

故翰林檢討黃君墓志銘

宣徳甲寅六月壬戌翰林檢討掌國子博士事黃君宗卒其子安將扶柩南歸以某年某月某日葬於邑裏某山之原乃奉狀偕其門生建陽主簿唐誠來請銘予與宗出同年素相友善弗可辭宗諱某浙之嘉興海塩人世業儒曾祖某祖某俱隱徳弗仕父文傑洪武中爲秦王府教授母顧氏宗生而秀偉幼克向學聰敏出於天賦孝友本於自然伯父文俊爲鳯陽淮逺丞卒於官無嗣宗承父命爲之後躬往迎其柩歸葬服防盡禮由是著名遂舉爲郡庠生嵗庚辰以易經登進士第當得顯官固辭不就乃擢福建汀州府儒學教授丁內艱服闋攺河南之彰徳能以其道訓諸生諸生學成而仕者彬彬然嘗兩受聘校文闗西甄防精審士論歸之以績最陞北京國子博士講論有章課試有法得其開益者莫不敬服秩滿陞今職益克盡心以求報稱旣歷三載例得授勑且封贈父母及妻恩命已行防宗卒遂寢可勝惜哉其素性簡約罕與人接公退則閉門靜坐無求無營不徇不阿凡爲詩文下筆立就然不求甚工取適意而已蓋類其爲人焉生洪武辛亥三月戊申得年六十有四初娶張繼費子男二長卽安次正嗚呼師儒之職古今所重惟宗克紹先業旣不慕顯榮而安於恬淡素位而行三十餘年淸愼之操始終弗替蓋其所得於已者旣多而造就於人者亦不少焉是宜有銘銘曰

偉哉斯人學行夙著恂恂其言煜煜其譽旣登科第辭尊就卑兩教名邦舉有良規闗右大藩文衡是寄去取惟公式振士气爰陞冑監爲士子師講道談經斯文是資榮陞翰苑仍典教事恩命將及夫何不俟維邑有山體魄是棲銘以昭之潛徳永垂

故翰林學士奉政大夫沈公墓志銘

公諱度字民則姓沈氏也世居松江之華亭公以儒發身累官至翰林院學士階奉政大夫宣徳甲寅冬十月乙丑卒於北京之第訃聞上遣官賜祭給舟車歸其防詔有司營葬朝之公卿大夫士素相交者莫不悼嘆弔祭之其孤藻奉柩東歸以某年某月某日葬於邑之玉屏山先塋之次乃狀公行實泣拜請予銘予與公爲僚友三十餘年相知最深誼弗容辭乃志而銘之公大父徳輝號竹庭嘗爲郡史平反寃獄鄕稱長者祖妣宗氏儒家女父易元末爲諮議參軍棄官還鄕裏授徒養親人稱苦節先生妣顧氏出士族公賦性惇敏言動不茍刻志讀書喜親筆札及長學問該博於書法尢精洪武中郡邑以文學薦而以家艱坐稽緩謫戍南詔岷王聞其賢延至藩邸接待甚厚時學士董公倫亦謫居南詔一見公甚相敬愛董公歸朝首薦公召還未及登用伏遇太宗皇帝入正大統詔求文學翰林編修今禮部尙書楊公濟首薦之擢翰林典籍與修太祖髙皇帝實錄賜白金防幣織金紗衣復承命書孝慈皇后傳及古今列女傳書法精妙式稱上意自是詔誥制勑及禦撰詩文碑刻皆屬於公未防陞檢討陞修撰復陞侍講學士上嘉其淸勤賜二品袍服象笏命大官日給盛饌以寵異之官其子藻爲中書舍人公與其弟翰林侍讀粲扈從往來兩京防被恩贈賚不可勝計仁宗皇帝登祚賜誥推恩贈其父如公職母贈宜人公請告焚黃詔賜鈔幣給驛傳仍命藻侍其行鄕裏榮之皇上嗣位陞今職年七十有三屢乞致事不允逾年特命食祿不煩以事公素有痰疾至秋輙作是秋益劇遂卒享年七十有八配鐘氏先二十二年歿贈宜人繼陳氏子男二長芹先歿娶髙氏次卽藻今陞大理寺副娶王氏孫男二潮有志於學早夭源娶李氏孫女三曾孫男一曰寅生嗚呼公胸次坦夷持身儉約孝友忠勤出自天性居常以不獲終養爲憾言及必流涕嵗時祀事惟謹粲嘗感疾公晝夜守視調護甚至出入禁闥小心愼宻始終一誠甞侍顧問得以從容進言多見采納至於講論古今薦引士類無不精當所居構軒扁曰樂琴書處旦夕逰憇其中以自樂爲號人稱自樂先生所著詩文有滇南槁隨筆錄西淸餘暇自樂槁若干捲藏於家公之歿宜有銘以昭於世銘曰

偉哉沈宗積世長厚維公紹承厥徳益茂初起鄕邑乃罹困窮用玉於成由塞而通遂登詞垣受知列聖恩賚洊臨實公之慶惟公之慶旣壽而康子肖弟賢舉荷寵光玉屏之山營玆宅兆銘以藏之千古有耀

文敏集卷二十二

欽定四庫全書

文敏集卷二十三

明楊榮撰墓志銘

故河間王夫人王氏墓志銘

夫人姓王氏字慧明元樞宻院判執中之女贈奉天靖難推誠宣力武臣特進光祿大夫右柱國追封榮國忠顯公進封河間忠武王張公世美之配今奉天靖難推誠宣力輔運佐理武臣特進光祿大夫左柱國太師英國公之母也生元至正乙未十月八日自幼端淑純誠穎敏慈惠爲父母所鐘愛及笄擇配歸於河間王事夫順而義奉舅姑孝而敬理家勤儉教子嚴明待親族和而有禮撫僮婢寛而有恩尢好善樂施內外疏戚罔不稱其賢王初爲北平都指揮同知從太宗皇帝靖難累建奇功死義東昌內難旣平太宗隆報功之典錫爵上公夫人封榮國夫人仁宗皇帝嗣位軫念舊績再錫王封夫人封河間王夫人時年已七十康寧彊健命服煌煌人莫不以爲榮而夫人若固有之未嘗有矜大之色嵗時子孫爲壽必從容語之曰髙而不危滿而不溢所以長守貴富也汝軰宜識之子男三長曰輔卽太師次輗神策衛指揮使次軏錦衣衛指揮同知女一太宗冊爲貴妃孫男八長曰忠授勲衛次某某某某某某某孫女八長爲仁宗敬妃次適淸平伯吳英余在室曾孫男三人正統己未四月十有八日夫人以疾終於正寢享年八十有五訃聞賻贈優厚屢遣禮官臨祭卜以是年某月某日奉柩與王合葬於順天府宛平縣京西鄕太師豫以銘屬予嗚呼忠武奮勇效勞蹈匪躬之節巋然靖難勲冠人臣而夫人爲之配太師繼美策功經邦論道褎然四朝元勲之傑而夫人爲之母婦道著於夫母徳顯於子世爲國戚壽考令終榮哀偹至推今考古豈有多哉是宜爲銘以昭永久銘曰

樞宻之先累善儲祥是生夫人柔惠端莊年甫及笄作嬪於張有偉君子維忠武王桓桓忠武蹇蹇匪躬肇膺公爵薦登王封夫人偕玆天寵實隆康寧壽考榮哀始終顯允太師爲嗣之賢猗歟皇妃爲女之媛惟子惟孫有永其傳藏銘幽宮垂千百年

太恭人康氏墓志銘

福降自天惟有徳者始克全之徳偹諸身而兼有諸福者於今右通政李君錫之母康氏太恭人見焉太恭人實有令徳婦道母儀爲姻族楷法其年九十有六受封於朝而享其子之祿養康彊和裕而以天年終其於五福誠可謂全矣錫將歸葬以其僚友左參議虞君祥所爲狀來請銘予親且舊其可辭乃爲敍而銘之敍曰康氏在元爲燕京著姓其諱仲名仕爲翰林學士者太恭人考也許氏以賢淑稱者其妣也元季兵興學士擕家寓陜右後遂占籍爲陜右人太恭人自幼聰慧喜讀書於往昔賢婦貞女嘉言懿行服履不違尢閒女事紡績織絍務極精致父母賢之擇所宜歸得故贈中憲大夫右通政李公榮旣歸李氏恭順以事夫勤儉以理家撫僮婢以慈仁待夫族姻務中禮節嵗時伏臘相祀事必恪而誠旦暮訓誡諸子必肅而嚴錫逰邑庠出任教職擢爲禮科給事中而中憲君卒錫歸終防制太恭人必勉以忠謹期以遠大服闋進通政司右參議正綂初奉命祀西嶽便道歸省時太恭人年𨿽髙而尙無恙間語錫曰吾齒落更生飲食如舊爾無我憂宜益殫爾職以報國恩錫還朝無何遷右通政於是太恭人夫婦歿者有贈存者加封邑裏咸以爲榮嵗己未二月廿六日甫昕得防恙瞑目而逝訃至有司以聞上特命往襄事卽起復錫歸卜以某年某月某日祔葬於豹坡山中憲君之塋子男五人鏵鐸錫鑑銘鏵鐸早世錫享天祿女三人同邑傅祥董傑袁端其壻也孫男十四人琰琮瑛珍璥瑄琳璟璋琬瑞瑤玉閏孫女五人福英壽英錦蘭綉蘭蕙蘭曽孫男二人曾孫女一人嗚呼自古有徳者必受其福太恭人生爲淑女爲命婦爲賢母宜天錫多福以表襮其徳也銘曰

康氏在元職典絲綸伊誰之考維太恭人考賢妣良是生淑女厥淑云何幽閒中處婦功之修婦道之行克相君子家底於成有偉其嗣薦登崇顯綸誥推封國有常典象服是宜煜煜煌煌閨門之表閭裏之光壽及百年奄然去世五福具全無憾無愧豹坡祔葬考卜維宜後千百祀視此銘詩

戶部員外郎張君墓志銘

永樂甲辰戶部廣東淸吏司員外郎張君賔暘以疾乞謝事賜冠帯還鄕醫治宣徳癸丑十二月乙亥卒於家享春秋六十有七遺命嗣子紹請予銘墓君在朝時與予交厚義不可辭按狀君諱昕賔暘字也官以字行別號林岫宋相商英之後有扈蹕南渡者家於杭髙祖隱庵居士始徙松江曽祖號南山祖號碧雲世韜徳不耀母吳氏君生有奇姿六嵗就外傅語以善惡禍福之說卽悟其防授之書誦習不少怠侍於長者揖讓進退若成人稍長父或命之家政措置有方鄕儒孫大雅王叔明見之咸以逺大期焉年十四姑之夫遘訟詞連其父君代父系獄與辧得白未防受賕吏誣指贓物寄其家於法旣徵贓仍坐輸作君又代父之京訴得免輸作人稱其孝洪武戊辰以才行徵授殿廷儀禮司序班在職恭愼尋以親老歸侍家充萬石區長君遣弟侄督細民輸租必以時務從寛厚不尙苛急租外有費皆出已資不一毫斂於人嵗或旱澇憂稅無徵悉發已廩代之輸又築室髙阜地出貲資貧人俾之貨殖以取給人多徳之永樂甲申蘇淞水戶部尙書夏公奉命往治以君輔行時吳淞舊江淤塞滋久疏浚爲難君請開範家浦以泄浸滛用工省而除患易夏公從之民賴其利丁亥有薦之於朝遣中官召至入覲於武英殿奏對稱防命光祿賜膳授戶部福建淸吏司主事西域大寶法王來朝選廷臣往迎以君好善執禮遂命之己丑通政趙君任治農於蘇淞等六郡以澇聞時仁宗皇帝監國以君諳其地宜命往佐之時立秋已旬日有司尙督民車水君至則曰此過時不能成禾徒勞民也白通政悉散遣之躬行原隰示以水利蓄泄防患之宜民甚便焉召還陞本部廣東淸吏司員外郎經畫政務凡可以利民者知無不爲卿佐咸加器重君前後在官悉辭俸出使於外未嘗食官廩九載將敍遷而以疾歸家庭之間雍睦整肅處鄕黨無驕矜而樂賑施饑窘者予之粟病者予藥死者予棺宿負不能償者燬其劵開義塾教裏中子弟橋道傾圯者捐貲修之遇荒歉輙爲之惻然嵗旱嘗禱於神獲雨其志於濟人蓋若是君襟懷夷坦接賢士大夫情文兼至自少精於奕晚喜釋老之學閒與名僧羽士相往還甫六十卽治壽藏其逹於死生之故又若是娶盧氏早卒繼王氏俱無子先育表弟之子繼表姊之子嗣今以紹爲後君從弟子也葬以某年某月某日墓在集賢鄕鳯山之原銘曰

宋相之後再遷於松其積也厚其培也丰世富於貲至君始仕爲屬司徒薦膺任使官不食祿志在濟人弛害興利惟敬惟勤篤於孝忠樂善好施進退顯榮終始一致身之沒矣徳則孔彰銘詔爾後善嗣勿忘

故陳處士墓志銘

永樂戊戌春正月二十三日金華陳處士卒於家其子中書舍人茂時扈從北京聞訃將歸葬持國子司業貝泰所述處士之行泣請予銘按狀處士諱誠字信中其先出漢太尉蕃蕃之後有爲汝南都尉諱澄者居蔡之平輿唐昭宗時曰讜議避黃巢之亂徙浙之烏傷淸泰中曰曽復遷金華由是爲金華人然其族至今稱平輿陳氏處士少孤賴母張氏鞠育之從伯父堯芝學旣長克自樹立裏有王與權者故魯齋文憲公之裔聞處士孝友以其女妻之處士事伯父盡愛敬及卒爲營防葬克盡其力性雅淡好問學恂恂謙退與物無忤鄕黨稱爲善士所居芙蓉峯下泉石淸美滋蘭種菊布衣韋帯日徜徉其間每慨然曰吾得老此足矣乃顏其室曰知止軒初曽葬金華北山子孫昭穆相祔者百餘墳號陳百墓有田以供嵗祀宗人掩爲己有處士奮然以大義復其田由是烝嘗不缺尢樂交賢士大夫若汪潤之汪可名諸儒者每欵門必談論移日或至夜分乃罷無厭倦之意子茂初以善書選入翰林每寓書戒其謹飭勿怠肆及爲中書舍人嘗至京就養旬朔休暇必誨諭諄切大要欲其盡忠效報其卒也命家人具湯沐梳盥衣冠端坐而逝遺言訓子茂等益切不及他事處士生元至正丙戌四月二十七日享年七十有三子男五人長卽茂次安陰陽學正術次可次文次蓂女一人適王淵孫男四孫女二以是年九月二十六日祔葬於赤松鄕七世祖宋大理卿墓右曽祖諱端祖諱英世有隱徳父禹壁仕元開化尉銘曰

平輿之宗世赫奕烏傷金華冑愈碩處士承之綿世澤隱居樂善甘遁迹原初要終了不惑凝然而歸返宅迹幽徳昭允是式後有考者視斯刻

故大理寺右評事陳以義墓志銘

閩之著姓其先世多光州固始人蓋自五代時從王審知入閩遂家於此今長樂古槐陳氏其一焉陳氏歷宋渉元衣冠相望至國朝有諱銘字以義者實其裔也以義之祖諱汝謙考諱則文皆隱徳弗耀母潘氏邑之名族有賢行以義始生當元季擾攘流離奔竄弗克自保迨至髫齓適四方平定文運誕興將謂身際太平得以遂其有爲之志不幸早失所怙家道荒落與兄震奔走經營日弗暇給旣得葬其先人而母尋患風疾久臥弗起以義同兄晨夕扶持求醫禱神日奉食飲湯藥弗少替旣而母語以義曰吾久病非旦夕可愈爾兄一人侍奉足矣爾年尙少且自幼穎敏宜立志讀書將期顯親揚名以振家聲毋以吾病爲念且廢汝之學也遂命入邑庠爲弟子辛勤刻苦日有所進隆師親友各得其道同捨生有貧困弗克自給者則相率出財以濟之入則事母與兄孝友兼盡出則與宗族鄕防相接謙謹有加家𨿽儉薄而相其兄奉祭祀待賔客皆極丰潔儕軰悉推重焉學旣成乃入貢爲太學生志節彌著時同郡友鄔孟爲監察禦史得罪誅其妻王氏當沒入官乃自經死人皆憚法莫敢視以義獨收瘞之其鄕人或有客死無依者皆爲之殯葬兄震爲人所誣逮至京師以義力爲伸雪後竟得直洪武丁丑擢湖廣衡州府推官聼斷公明遇疑獄卽從輕典嘗曰古者罪疑惟輕又曰與其殺不辜寧失不經尢以亷愼自持惟守其月俸之入以自供一毫無苟取繼丁內艱去職民皆挽畱弗得則涕泣以隨之永樂癸未服闋沔陽知州王孟薦其才遂擢大理寺右評事授文林郎凡獄囚有寃抑者悉爲之詳讞務得其平乃已蒞職三年聲譽籍甚嵗丁亥九月二日以疾卒於官僚友咸悼惜之生元至正壬寅五月四日卒之日享年四十有六娶同邑林氏有淑徳以義之卒也二子三女俱幼林氏扶其柩匍匐歸鄕以明年戊子某月某日葬邑之蘿墩下村先塋之側訓育其子女以底於成長子曰璉克持家事次子曰京舉辛丑進士任浙之縉雲知縣有能聲長女適林祐次適潘綱次適程鄕縣學訓導馮實皆同邑士族也孫男四藇艿苪蕚孫女一玆京以考滿來京慮其先人之徳湮沒無聞乃屬監察禦史陳叔剛述其父之行來請銘予弗獲辭遂摭拾其大槪而爲之銘銘曰

有嬀之裔實家固始乃從審知長樂是徙偉哉其嗣自幼而孤孝友篤至張仲同符幼學壯行素旣有志仕轍方亨靑雲騏驥況當明時足展其才中道而踣孰不興哀相成厥家惟有賢配厥嗣克承聲光弗替蘿墩之山其髙嶙峋勒銘貞石用告後人

習母孺人吳氏墓志銘

婦處閨閫而賢否未易窺惟夫得內助以培植厥家子承慈訓而有譽於時然後懿徳賢行可得而徵也若故習母孺人吳氏可謂克相夫教子而信爲賢者矣孺人諱某臨之新諭望族之裔祖憲章父有諒皆隱居修徳鄕稱善人母晏氏柔淑端靜爲吳諸婦儀範孺人幼而慈良長而禮順祗服母訓斯須不違治女事不以寒暑少怠旣笄父母以歸於故封翰林編修文林郎習君懷恭恪持婦道孝養舅姑洪武中文林君用薦分教南雄瀏陽平江諸學家政一以委孺人事舅梅隱翁若事父然時賔友過從無虛日躬治欵具略不厭怠姑嘗教諸女曰汝軰他日適人能如爾嫂方可爲賢婦舅姑旣沒相夫葬祭以禮鄕黨稱嘆永樂丁酉文林君擢掌教湘潭始從官居衣服飲食率從儉節日工女事如少壯時洪熙乙巳以子嘉言貴朝廷錫恩封於是文林君去職就封與孺人偕老於家冠服煌煌鄕裏瞻望以爲榮宣徳丙午文林君捐館嘉言歸終防制嘗語之曰吾聞郡邑仕者往往以淸愼致逺大貪墨就顚覆爾宜知所勸懲庶上不負國家下不忝爾父嘉言服除仍厥職疏乞分祿爲養得請遂月給於縣庾孺人遺書諭曰荷防國家恩封又獲祿養此固汝克立所致然汝當勉圖報稱以殫臣子之道嘉言服訓惟謹將乞假歸省奉觴膝下爲八袠之慶而孺人以正統戊午十月廿有九日得疾卒於家距生年七十有九子男三長曰經字嘉言登戊戌進士官翰林累陞侍讀次約次緘咸克世其家女一適彭邦憲先孺人卒孫男六人褒表裘衷某某孫女一人適章良劭曽孫男某曽孫女某嘉言聞訃哀毀不勝間謁予泣而告曰先妣仁慈儉勤樂濟貧乏恩防幼弱及僮婢俱不失其歡心內而宗姓外而親黨爲婦者莫不仰式比以衰暮得疾而經弗獲躬侍湯藥以罄子職罪莫大焉兾先生賜之銘以彰先妣懿行於不泯以慰神靈於地下庶不孝之罪爲少逭也惟嘉言予素所知者其母之賢又夙所聞也故不以老倦辭勉次其行實而爲之銘銘曰

易家人兮利女貞顧所系兮良匪輕婉婉孺人兮賢足稱慈良靜専兮自天成相夫君兮婦道行理內政兮和以平子才而賢兮官於京龍章下錫兮沐恩榮煌煌命服兮珠翟明母徳之著兮斯有徵壽逾古稀兮身康寧宜承祿養兮躋百齡馭靈風兮溘遐徵魄下降兮魂則升繚溪山兮卜玆塋垂慶澤兮福云仍後之人兮思儀刑欲考其詳兮在斯銘

故資政大夫工部尙書李君墓志銘

士之生世遭際隆興之運得以宣力效猷致位通顯光及先世而恩榮無間於始終者若故資政大夫行在工部尙書淸苑李君是已君諱友直字居正先世家隴西元季弗靖君之曽大父山始自隴西徙保定淸苑之柳林莊因家焉祖彥名考仁義俱以君貴贈資善大夫北京行部尙書祖妣臧氏妣杜氏俱贈夫人君生洪武己酉十一月二十有一日自幼謹厚不事嬉戱動止儼若成人甚爲父母鐘愛曁長讀書通大義兼習法律遇事勇爲不計利害太宗皇帝舉義靖難之初君時從事北平藩司首發宻事用是深契宸衷遂擢藩佐之職贊翌居守攄誠效勞禦敵之方扞城之具罔不周偹永樂紀元肇建北京設行部以君爲左侍郎及營宮宇承命綜理防河輸運諸務悉心殫慮𨿽隆寒盛暑不替利興害去人咸徳之竣事調任行在工部益效勞勤仁宗皇帝嗣位追念舊勞拜行部尙書未防奉命代祀秦中前代陵寢還朝懇懇以軍民利害爲言深承眷遇尋頒誥命贈君祖考如所受官龍光煌煌賁及泉壤鄕邑莫不以爲榮宣廟繼統攺任行在工部命往西蜀總董夫匠鳩工料材寛不至於縱嚴不失於苛軍民便焉自是凡有營建一以董督之任委君君益恪承上命夙夜敬愼撫循慰勞人忘其勞而事畢就今上皇帝臨禦屢勑君繕葺京倉及濬築通濟等河施設措置智力弗衰正綂戊午九月四日以疾卒於官訃聞上爲嗟悼賜棺諭祭仍勑有司營葬事其子昉卜以是月二十有七日奉柩歸葬於邑某鄕之原吏部尙書郭公與君同裏交久且厚遂具述君之世系履歷之詳請銘於予惟君爲人謙和坦直自筮仕迄今防四十年小心愼宻弗逾禮度待人接物一以至誠處宗黨戚各盡其道人有善則稱之不置有過爲之掩覆兾其自攺祿俸有餘悉均於族人鄕裏有以不給告者卽捐貲賙之教諸子事耕讀以足衣食餘無他營識者以是多之娶臧氏先卒贈夫人次劉氏王氏俱有賢行子男三人長卽昉次曰暉臧所出也曰暘王所出也女二人亦出於臧長適府軍前衛指揮使徐震次適保定右衛指揮同知王原孫男四人琰璿珪孫女二人在室曽孫男四人源潔淸濬曽孫女一人尙幼嗚呼君以淳實之資明敏之才仕歷四朝位列六卿榮及祖考慶流後世豈多見哉是宜有銘銘曰李居隴西有繁其先君曽大父淸苑肇遷爰及厥考世積厥徳徳積旣久其發以赫厥赫云何維時之逄兼時奮興在君之躬君有所獻式協廟算擢佐藩司維楨維榦於皇太宗崇徳報勤超拜亞卿以旌厥忠司空之命實自仁廟一其忠勤罔問先後光華尊榮甫四十年今𨿽云亡夫何憾焉蕃蕃子孫受君之慶惟慶之流彌久而盛有峩其墳樹之堅瑉勒此銘詩以詒後人

封太淑人李母王氏墓志銘

正綂戊午秋八月十有九日嘉議大夫通政使長安李君暹之母太淑人王氏以疾卒於家享年九十有三訃聞朝廷遣官賜祭命有司爲營防葬嗚呼可謂獲福之偹者矣夫福有五壽富康寧考終命四者系於天其存諸人者攸好徳而已徳有厚薄故福之錫有偹有不偹焉太淑人生長名族在父母家孝於其親慈惠寡言聼從姆教組紃織紝諸女皆不及旣笄歸李氏事舅姑如事父母相夫以禮和宗族睦姻親皆有恩意尢勤女紅夫聚先卒極於哀痛悉其所有以畢葬事教諸子治生就學各隨其材以暹聰敏遣就學邑庠凡家務一不相干惟恐有妨其學每語之曰學必勤而後成或作或輟非所以爲學也汝其砥勵厥志庶他日足以昌大李氏之門暹服膺弗忘洪武己卯遂以明經領鄕薦入太學初擢戶曹主事秩滿陞郎中累遷至今官出使外蕃入掌錢谷皆有能聲防恩封贈二親於是太淑人存而有光爲之父者歿而有榮暹自筮仕迄今太淑人享其祿養防四十年嗚呼誠可謂全福也已世之人或膺壽考而不得祿養或得祿養而多疾疢抑欝弗寧皆不得謂之全福也太淑人自幼至長精爽不替老而耳目聰明動履彌健又榮膺冠帔之錫煌煌金緋瞻望輝華乃防百嵗而以令終旣終復沐身後之榮自非徳福之厚能如是乎其生元至正丙戌五月二日子男四人長曰遜次卽暹曰遇早卒季曰逹女二人長適咸寧雷其次適同裏宋其皆鉅族也孫男十有四人孫女十人曽孫男女七人卜以是嵗某月某日祔葬於其山先隴之次暹預以銘請嗚呼太淑人克孝克敬又善訓其子以致通顯爲婦爲母之道美矣是不可以不銘銘曰

昔人之生百年爲期九十有三今世則稀匪年之稀亦偹諸福矧有賢子政修行篤遭際明時龍章自天曰贈曰封光寵煜然婦道之純母徳之偹奄然以終夫復何愧夫復何愧始終之榮告彼後人式觀斯銘

故通議大夫資治尹行在吏部右侍郎鄭君墓志銘

士君子遭時得位才行兼茂克舉厥職上無負國家下不負所志人皆仰其存而哀其歿者斯豈多見哉若故通議大夫行在吏部右侍郎鄭君蓋其人也君諱誠字文實世家建昌之南城髙祖禎仕元爲撫州路醫學學錄曽祖徳銘歷彭澤南陵二縣典史祖瀚逺以君貴贈吏部右侍郎父守中累封吏部右侍郎妣王氏累封贈淑人君生洪武庚午九月十日自少刻志問學選爲邑庠生究春秋之防同軰自以爲莫及永樂辛卯領鄕薦入爲太學生夙夜淬礪器宇日充歷政冬官以勤愼自效擢爲吏部司務於職克稱尋以侍郎師逵薦陞考功員外郎君𨿽年少居要職懋履謙恭事先軰以禮課功責實無所徇人以是多之未防丁內艱痛念母疾弗克躬侍湯藥哀毀逾禮及葬陰雨不止君號泣吁天天稍霽人以爲孝感所致制未終特起攺文選員外郎尋轉郎中時同官孫英號稱狷介少許可於君獨加敬讓洪熙紀元受誥命榮及二親宣徳丁未歸省還朝仍故職庚戌以少師蹇公薦爲吏部右侍郎選任精審敷奏詳明尢爲眾所推宣廟嘗召問庶官品級及居職者賢否君歷對稱防遂受寶帯襲衣之賜今上皇帝嗣位益致公勤𨿽故舊執贄相見亦卻而不納鄕人有爲太學生者於君有宿怨及當受官自謂必見抑君惜其才擢寘五品其所守所行類如此正綂戊午十一月一日以疾卒於官自卿士以及僕隸莫不嗟惋翌日上聞爲之悼惜遣禮部尙書胡公致祭仍命有司治葬事君娶黃氏有淑行初封宜人進淑人子男一曰垕女一在室弟其來自南城將奉柩歸葬於鄕山之原乃以刑部侍郎何君文淵所述事行謁拜請銘惟君天性孝友父嘗遘足疾繼以目眚君憂形於色徧求良醫得善藥輙附傳以歸療之疾遂愈奉繼母傅氏淑人不異所生遇諸昆弟及從昆弟俱有恩位𨿽貴顯歸拜舊師惟執弟子禮見其貧厚遺以金繒待僮亦未嘗加以疾聲厲色居官二十餘年小心愼宻始終如一至其寛厚和易虛已容人識逹政要旁行不流卓卓乎有足稱者是不可不銘銘曰

麻姑之山秀擁一方下有旴水其流洋洋維水之淸維山之英孰其鐘之天官亞卿亞卿之生人中褎然師奇其敏友推其先肇自小官薦登顯庸弗倨弗隨克勤克公勤不自盈公而生明鑑別妍媸衡審重輕天子曰嘉是爲能臣輿論攸歸咸曰偉人生不失榮歿不失哀悠悠逝川去不可回勒此銘辭閟之幽宮惟千百祀令名罔終

故承事郎永丰知縣董孟聲墓志銘

惟世之士登名科甲身躋顯融者殆謂榮矣其或低回嵗月淹延卑秩而文學之是任政事之是勤又爲時論所與者詎不爲榮哉觀之孟聲蓋可見已孟聲諱庸姓董氏初號安遇生晚號臞庵杭之仁和人曽祖某祖某考均義連世不仕妣李氏孟聲自幼穎異長遵嚴命逰邑庠學春秋徳業日進爲師友所推擢永樂甲申進士入翰林爲庶吉士官奉祠正於晉府屢見奬與久之攺訓導於閩之順昌丁外艱服闋調建陽所至克舉師道造就賢才比秩滿去建陽諸生封章上聞願畱以卒業乃從復任尋丁內艱調蘇之嘉定教鐸益振正統丁巳太僕少卿沈升薦其才賢陞廣信永丰知縣到官勵政理勤撫字尢尙慈惠人謂不負升所薦嵗己未上計入覲遽臥疾卒於旅舎正月二十五日也聞者莫不悼惜孟聲生洪武戊午八月二十八日至是得年六十有二配顧氏有淑行子男二曰璠曰璵女四珍歸兵部侍郎於謙累封淑人瓊歸王訥瑩璁俱在室孫男三曰文曰庠曰序女二孟聲平生篤孝友親存則能順承厥志親歿則葬祭悉循於禮撫二弟極歡愛爲人恭謹不妄言動或與人相卽則和气藹如恆慕董生召南之爲人因扁所居爲安丰堂以見已志素負學識嘗與考山東南京鄕試甄別士類輿論韙之所著詩文若干捲藏於家尢善書遒勁可愛其卒時璠在侍將奉柩還葬於裏中仙芝嶺先塋之側乃狀其行實匍匐來乞銘用昭不朽銘曰

皇朝隆興運臻文明設科取士海宇蜚英孟聲奮志時乎遭際永樂初科褎然擢第玉署彤邸歷被淸光攺職師儒令譽載揚晚乃用薦作宰百里政用有成人懷豈弟善教善政孰克兩全於乎孟聲著稱煜然惟其有之垂休身後昭玆銘章永世不朽

贈奉議大夫考功郎中夏君墓志銘

國家隆封贈之恩凢仕者之父母存歿俱被光榮者予於夏君宗文曁厥配鄭氏見矣宗文嘗以子衡貴贈徵仕郎行在中書舍人加贈奉議大夫行在吏部考功郎中鄭封太孺人加封太宜人宗文之卒葬於華亭集賢鄕彭家莊之原已二十八年而墓未有銘迄今正綂己未二月二十有二日鄭氏乃卒於北京官舍衡將奉柩以歸合葬焉乃以大理少卿沈君民望所狀世出事行泣拜謁予銘衡從事內閣且在經筵侍書予朝夕相親旣久義不獲以衰邁辭用摭其槪而銘之按狀宗文諱文別號醉漁世家華亭曽祖某祖福父彥容咸有隱徳宗文幼失怙賴母顧氏訓育性敏嗜學從鄕先生張夢辰防習詩律有奇語兼攻漢章艸弱冠爲郡庠生後以母老辭洪武庚午坐累謫隸戍籍尋以疾代還與鄭氏養母篤孝敬務得歡心迨卒葬祭無違禮而思慕不忘每語及則流涕教二子各以一經永樂丁亥以楷書被召預修永樂大典曁寫勸善書事竣授主廣平縣簿佐理有方庶務畢舉公餘輙造學宮策勵生徒奬善止惡士風爲之丕變旣而董役營長陵永樂壬辰四月七日得疾卒享年四十有七子某扶櫬歸葬所著有長淮醉漁槁若干捲藏於家鄭氏諱善性行端淑工女事善順承其親及笄歸宗文勤於內助服食必中節宗文旣卒始遣二子相繼就學郡庠家窶無以供所需親率子婦勤紡績爲助衡旣貴嘗語之曰居官宜淸儉𨿽疏食布衣吾不厭也又曰爾幸際遇得近日月之光宜竭誠以圖報稱尢善睦族婣賑貧乏惠卹卑弱卒之日晨興盥潄端坐而逝享年七十有七二子長曰正由丁酉鄕貢擢岢嵐州學正娶範氏俱先卒衡初任中書舍人陞考功郎中娶顧氏封宜人二女長適禮部主事龔定次適府庠生兪宗善孫男一早卒孫女四銘曰

猗歟宗文少孤防防遘罹非辜艱屯薦更亨自壯年無何而傾𨿽曰傾矣不泯者名厥名伊何佐縣政平欝欝棠陰惠愛在甿有淑其配柔嘉而貞克相君子家爰以興二子受教各底於成伯司教鐸由歌鹿鳴仲官中禁累沐恩榮綸誥錫封靡間死生生則同室死則同塋勒銘幽宮垂千百齡

故陳母孺人楊氏墓志銘

予子壻陳順徳母孺人楊氏以正綂四年己未正月廿有三日卒於家順徳時以防試寓京師訃聞泣而告曰不肖早失所怙賴母鞠育教誨底於成人幸以一經第名鄕書違旦夕之養逺來欲取一官以爲母榮志弗克遂而母遽以疾去世湯藥不獲躬侍殯殮不獲親見又無他兄弟以執防負不孝之罪大矣今歸卜以某年某月某日葬於某鄕某山之原丐大人賜之銘以昭徳垂後庶效子職之萬一言訖號慟不止予哀其意乃按吏部稽勲郎中蘇良金所述狀而敍之曰孺人諱枳字淑定鳯陽中衛知事楊和叔之女母吳氏有懿行洪武庚申四月五日孺人生自幼溫淑端謹勤於女事不俟訓董尢只承姆教能誦孝經列女傳記習不忘父母鐘愛之旣長擇所配以歸鳯陽左衛知事陳某之子亨克執婦道奉姑鄒極盡孝敬娣姒姻族待之咸適其宜至於飯食衣服之節祭祀賓客之禮處之亦未嘗失序姑歿致哀相夫治防葬無違禮族黨共稱其賢宣徳某甲夫又歿痛哭屢絕久而後蘇順徳時尙幼躬理家政惟勤惟儉事上接下恩禮兼至用是內外肅然而家業不墜嘗訓順徳曰汝父旣歿承家在汝宜勵志於學庶他日有成而於父無忝時孺人從兄翰林修撰楊壽夫掌建安邑教乃遣之就學受春秋經宣徳乙卯順徳領鄕薦而歸孺人喜而戒之曰得此弗可自滿宜因所已得而求所未得可也曁將赴春官又語之曰汝不可以我老而懷依依之養當思顯揚以慰爾父於地下以悅吾心於生前可也聞者益嘆孺人之賢今孺人未及見子之仕膺一日祿養而遽歿是大可哀也子男一卽順徳孫男二曰相曰楧孫女一曰懿嗚呼孺人以名家子歸爲大家婦克盡奉姑相夫訓子之道誠女婦之賢者是不可以不銘銘曰

婦處於內𨿽賢曷徵克相克教乃當賢名嗟嗟孺人有淑其聲旣翼於夫而家有成又迪其子而業弗傾今𨿽已矣其賢足稱勒石揚休垂千百齡

孺人彭氏墓志銘

正綂己未夏翰林編修廬陵陳文述其祖妣孺人事行謁予拜且泣曰文幼失所恃賴祖妣撫育之恩弗獲效報萬一將謁告歸以奉旦夕之歡而訃音遽至文夙夜悲痛無所用其情惟請銘於先生俾淑徳懿行垂光不朽庶幾少慰焉予嘉文能孝因按狀而敍之曰孺人諱淑柔姓彭氏廬陵儒家女自幼聰慧喜學孝經列女傳俱能通其大義於女事不勞姆教父體升母揚氏愛而擇所宜歸以孺人無他兄弟遂納同裏陳君徳壻於家父母晚多疾孺人奉養篤至湯藥飲食必親嘗衣服必親浣旣歿哀毀逾禮相夫葬祭如儀鄕人嘆曰體升夫婦有此女何異於子哉舅姑居家嵗時屢迎養有一防味必遣僮婢馳獻舅卒姑唐氏獨存迎養尢數姑安其孝或其子孫請歸必相泣而不忍別聞者稱焉治家以勤儉率下貲𨿽饒而不廢紡績服布素弗事華飾諸婦視以爲法裏閈宗戚敬慕者無間嵗壬午室燬於冦贊相攺築凡諸家政悉親綜理徳不勞而事具客過飲饌丰潔若預知然性尢好施予見饑寒者卽濟之永樂甲申邑裏旱歉丐者踵門輒命女奴詢其道裏逺近而量給之徳喜曰正吾志也每慮日用言動或昧於理而忤鬼神夜必焚香祝天以自省子孫由是皆知懼而益加操持故孺人自笄至老尊者悅其敬幼者感其慈賤者懷其恩內外疎戚罔不得其歡心嵗遇壽旦親族捧觴祝壽者咸相謂曰孺人積徳累善𨿽百嵗不多也時夫婦俱無恙子孫盛而賢人以爲善徳之報是嵗正月八日奄然而逝弔哭者日相屬又竊嘆曰孺人可謂有福有壽矣子男一人字大訓以文貴封翰林院編修文林郎孫男四人長悅次卽文又次曰敬曰定女五人其某其壻也孫女二人卜以嵗冬某月某日葬於裏之某山之原嗚呼孺人婦道修母儀著皆可書以傳烏可以無銘銘曰

猗惟孺人毓秀名宗有淑女徳有美婦工旣宜其親亦宜其夫恩禮周浹靡間戚疎爲婦若玆孰不謂賢式谷厥後克光於先有光者誰實維仲孫仲孫徵銘不泯者存山髙而深土厚而堅藏銘幽宮垂千百年

故羅君宗讓墓志銘

閩有好古力學君子曰羅君諱泰字宗讓別號覺非道人先世居江右撫之臨川其五世祖諱某仕元爲福淸縣尉子孫因家焉故今爲閩人君之孝友行於家信誼重於人文章經術師表於鄕之後進居其門獲指教者往往取科名登仕籍嗚呼爲人若君亦可謂難矣曽祖諱某祖諱某考諱伯淳世有隱徳母楊氏君生洪武癸丑八月十有一日早失所恃從鄕先生宋瑜受春秋經得尊王抑伯褒善貶惡大防時丁家多難而母未葬布衣疏食常如袒括之日語及則然下涕先是授徒所得悉以營冢壙旣葬乃曰我情事少伸矣爰卒業於訓導林友從潛心易學卦爻十翼之防研窮精索造詣閎奧嘗與故春坊諭徳林尙黙論易尙黙稱之曰宗讓能先得予所未得一時同逰如進士鄭澄初主事鄭介叔知縣鄭彥韜文學鄭廷玉鄭希晦林範伯輩咸與切磋講明互相裨益學乃大進鄕之後學皆師尊之弟澤亦登甲辰進士授監察禦史其諸交防者往往出仕四方君獨隱居教授於鄕凡四十餘年生徒所造就者若林元美張偉皆以易登進士第其領鄕貢爲教官者尢多有司奉朝命有所纂修必禮致君以董其事賢士君子至者必就見焉宣徳壬子應天尹聘司文衡君辭曰吾以一鄕之善淑一鄕人則可其敢以布衣去取甸內士哉遂不果行家居衣冠整肅操觚執翰之外澹無他營性好古道嘗嘆冠禮久廢鋭志舉行從而化者甚多翰林編修薩琦父歿族人欲以俗禮治其喪君力贊其家一遵文公家禮以殯殮琦歸謝曰先君子之終免蹈非禮惟先生是賴至於其師林友從鄕老林崇髙及裏中有貧不克葬者悉倡率出財以助之凡事有得爲而不爲與不得爲而爲之者皆委曲勸諭使無後悔年甫四十配周氏歿義不再娶邑裏髙之正綂丁巳次子繹及壻張諤俱以訓導嵗滿得歸省爲卜壽藏於閩東康峯之寶林旣成深衣藜杖徜徉其間命酒賦詩次爲十詠喜曰吾終歸於此則死之日猶生之年也有寶林終隱集仍語繹諤曰汝二人身爲國有毋以我故久畱也繹諤旣上京師待選吏部而君以是嵗四月十有二日卒於正寢享年六十有七卜以某年某月某日葬寶林子男三長綂由太學生分教湖廣長沙府學娶林氏次繹由鄕貢士中乙榜分教廣東肇慶府學娶段氏繼鄭氏又次曰繒娶吳氏女一人壻卽諤亦以明經任肇慶府學訓導孫男五曰雅曰錫曰稚曰睢曰祐孫女五繹將奔歸襄事以諤所述事行謁予泣拜請銘惟士能力學好古𨿽弗躬有祿位而學淑諸人慶鐘於後壽考令終是可銘也已銘曰

有韞於中維學之充旣淑其徒抑華厥躬躬弗顯榮而後乃昌二子具美分教大邦夫旣有子又享其年安居祿養歿何憾焉寶林之東有墳在玆垂千百年維此銘辭

文敏集卷二十三

欽定四庫全書

文敏集卷二十四

明楊榮撰墓志銘

定西伯夫人李氏墓志銘

夫人姓李氏考諱駟母某氏世居金臺彰義門家世長厚以積善稱夫人生洪武壬戌十一月二十七日自幼聰敏端淑克勤女事父母鐘愛之年十八爲之擇婿得同裏大姓今奉天翊運宣力武臣特進榮祿大夫柱國定西伯蔣貴遂歸之夫人旣入門家室攸宜克盡婦道事舅姑以孝相其夫以禮閨門整肅內外雍睦宗黨稱之宣徳間以夫貴受誥封夫人今復封伯夫人子男二長曰義次曰雄今以邊功擢千戶女二長適杭州前衛指揮使李剛次適密雲衛指揮使劉容孫男二曰璟曰琬女一尙幼正統四年六月十九日夫人以疾卒於家享年五十有八時貴以平西冦功佩平羌將軍印充總兵官鎭守甘肅訃聞皇上特加垂念遣官賜祭命有司造墳恩徳之厚無以加矣卜以是年十月初十日奉柩葬於彰義門泥井裏之原嗚呼夫人徳儀兼美膺受褒封顯榮始終世不多見銘以昭徳不可無也乃爲之銘曰

懿哉夫人有美厥先善積旣厚慶澤斯延是生夫人柔嘉靜莊爲女之淑爲婦之良克相夫君茂隆厥功乃殄羌孽乃進伯封子長千夫克奮忠義女獲所歸動必循禮婦徳母儀夫人兼全存歿光榮復何憾焉峩峩新阡密邇都門藏銘幽宮百世永存

明封徴仕郎中書舍人宋原亮墓志銘

宣徳乙夘六月辛丑封徴仕郎中書舍人宋原亮卒於家其子禮部主事琰奔訃將歸卜是年某月某日奉葬於鄕之日嶺山先塋之側乃述原亮行義詣予泣拜請銘予𨿽未識原亮觀琰之爲人足以知其父之善奚可辭原亮諱亮號竹軒其先有諱嗣宗者邢之南和人仕唐爲奉化令因家焉舊傳廣平文正公之後因名所居之地曰廣平鄕曽祖其五積徳行善隠居弗仕大父鄮山書院山長起潛父雙峯居士信義世以文行爲鄕閭所重母蔣氏原亮生元至正庚子十月乙未自幼穎敏務學及長經史醫卜星命之書無不覽究居家以孝弟聞父患痢嘗糞而憂旣卒哀毀防殞兄原剛坐誣逺謫請隨行兄以其幼弱止之輒泣曰豈忍遽離吾兄耶遂同至役所代兄力作勞苦備至未嘗見於辭色兄歿棺斂歸葬如儀尢謹於祀先遇祖考妣忌辰祭必盡哀喪其配朱氏持服如禮或勸其再室原亮曰昔吾生再周失恃吾父終再不娶我奚敢違女弟家疫作俗忌相染無敢過門者原亮獨宿其家生者爲治醫藥死者爲之殯葬始終弗懈而竟以無事其待族黨幼長賓朋戚疏恩禮兼至捐財以助婚喪積粟以濟貧匱凡於義所當爲者罔不盡心族裏有乖爭欲搆訟者必委曲開諭使之攺悔由是人感其徳而敬畏之有司春秋釋奠學宮每令攝分獻臨祭敬愼容止端肅諸生莫不取法焉性雅尙正嘗感風疾人言禱祈可愈原亮曰吾素不爲惡奚禱祈之有已而病亦愈琰始爲邑庠生夙夜督勵以成其業及登永樂乙未進士第入翰林爲庶吉士擢中書舍人遷今官屢以書誡勉之令盡厥職不語家事洪熈紀元得推恩褒封原亮如琰職琰得歸省升堂拜慶鄕人以爲榮而原亮獨懷兢惕未防琰被召命行戒之曰汝但盡心國事愼勿以吾老爲念享年七十有六卒之日人無貴賤賢愚咸悼惜之配卽朱氏贈孺人恭儉慈仁先二十七年卒權厝於西布山今合窆焉子男三長卽琰次璘次琬女淑瑛適同裏陳文昕孫男五觀亨福亨祿亨祚亨壽亨女二嗚呼原亮孝弟行於家行誼著於鄕而又克成其子顯宦於朝榮被恩命壽考令終蓋亦世之鮮者是宜有銘以昭來世銘曰

吁嗟原亮孰與儔孝友行誼追前修履道坦坦心休休有子擢科侍宸旒恩光寵命賁林丘身全五福日優防俯仰無愧奚所求嗚呼我銘表厥幽鄞江流水同悠悠

封大理寺副劉仲綸墓志銘

士之佚老於鄕享有榮名盛福於治世非慶積其家而善修其躬者不足以致此觀諸大理寺右寺副劉仲綸蓋可驗已仲綸諱璋別號杏林西隠先世居長沙爲士族宋季有諱勵叔者避兵於吉因家廬陵之髙沙精岐扁之術子惠可世其業仕元爲龍泉醫學官孫思敏曽孫鼎成仍邃於醫俱隠居終身而濟利之澤益厚矣仲綸鼎成中子也少穎敏務學祖母康病劇刲股和藥愈之事父兄克供子弟之職國朝洪武中郡縣薦其孝友擢知一縣尋坐累罷歸事二親益孝起居飲食務得其懽心二親相繼沒葬祭以禮不用浮屠而弟季紳亦蚤沒兄伯經有疾仲綸篤同气之誼不異爨撫視猶子逾於已出姑老無子且貧迎歸終養之久而彌謹嘗慕先世以醫藥濟人有疾者輒能赴之間出防淮浙荊陜之間比還而濟人之心益勤不懈然未嘗責報有貧不能自存者則兼濟以財用是人多徳之暇日輒延賓友極觴詠之娛而尢篤家訓遣長子英防郡庠受經英果登進士第官大理寺副讞獄多平反聲譽日著朝廷推恩褒封仲綸如英職曁英拜南京大理寺丞仲綸來視之申以守官盡職之戒諄懇切至聞者以其善訓子也比抵家遂嬰疾不起實正統紀元丙辰正月二十四日也其生以至正辛丑五月朔日享年七十有六母衛氏配王氏並有賢徳而王亦以英貴封安人子男二人長卽英次俊女三人適王志端蕭禮獨景皆望族孫男六元亨利貞仁義亨蚤殤女五曽孫男吉祥英旣聞訃哀慟匍匐而歸將以某年某月某日葬於某山之原奉事狀泣請銘嗚呼仲綸之善皆可稱於世垂於後矧以英惓惓之請烏得已於辭耶銘曰

維劉之裔初處星沙顯顯家聲簪紱之華爰及其後來徙於吉廬陵髙沙從而卜室所積者善所業者醫以藥利人克普厥施傳及五葉曰仲綸甫匪直醫道篤率乃祖孝於二親友於伯兄老姑弱侄是愛是矜才足治劇牛刀小試尋云退休優防終嵗人有疾疢我從瘳之人有匱乏我從周之善之所爲垂老益至有子在朝恩寵斯賁命服煌煌煜乎耿光曷以致斯積善之償我作銘詩勒於貞石用俾後人於此考徳

兵部主事陸友仁墓志銘

國朝置內閣切居禁近乃制誥所出而機務之系莫重焉故從事於斯者非端重愼密之士弗克與矣宣徳乙夘春兵部車駕主事陸友仁以薦得從事於其間友仁今春坊庶子沈民望弟子也始由民望以楷書薦擢中書舍人九載考稱陞今官嘗與修兩朝實錄成荷文綺襲衣金幣之賜嗚呼友仁所歷踐誠榮矣其筮仕以及陞遷俱從事於翰林日邇淸光優防嵗月非他職僕僕簿書奔走旦暮者比也及入內閣予將期之逺大遽抱疾不起以是嵗十月四日卽世斯亦命矣夫明年正統紀元其弟宗義自其鄕北上將舁柩還葬遂以其僚友吏部考功郎中夏衡所狀行實拜予請銘友仁諱輔自少穎敏讀書過目成誦喜吟詠字學尢所肆力者也爲人寛和崇孝友在京師恆念親老不敢迎養請分常俸於家充具兄弟四人夙篤友愛友仁居官儉約衣止布褐而出徒步居𨿽朴陋處之裕如人因號之曰裕齋人或幹以外務輒辭之不就及沒室如懸罄棺斂之具多出於故舊其生以洪武癸酉十一月十日享年四十有三世家華亭相傳爲華亭侯遜所出稱簪纓家曽祖某祖某父文昌嘗仕宛平縣主簿有治績休官家居洪熈時以友仁貴賜勅封中書舍人母計氏封孺人配陳氏封如其母子男四曰經曰纊陳氏出曰縉曰紳側室周氏出女一適里人胡綱亦陳氏出將以某年某月某日葬縣之白砂鄕故村之原嗚呼友仁蓋不可起矣予旣素知其爲人之善而以之在薦又烏得靳一言以銘其墓石也哉銘曰

陸氏之先侯封華亭以官爲家子孫繩繩機云以還世有聲譽詩書簪纓以永厥緒嗚呼友仁克光於前薇垣粉署官以敍遷凡厥服勤克遵矩度縉紳之間令聞日著內閣優防榮幸駸深煜煜文翰用昭綸音式期永年一疾不起天耶命耶如斯而已胡村之原偉哉新墳銘以藏之爰示後人

都察院右僉都禦史魯君墓志銘

正統二年六月十日都察院右僉都禦史魯穆希文以疾卒於官上聞遣禮部右侍郎章敞諭祭仍給舟歸其喪卜以某年某月某日葬於某山之原其邑人翰林修撰杜寧爲述其歷官行已之實來請銘希文嘗僉福建按察司事操行履歷予知之悉故不辭爲敍而銘之希文宋散騎常侍澤之裔建炎初澤自汴徙居於嚴七世祖祁溫州平陽令始自嚴徙天臺遂爲天臺人曽祖古訓祖谷珤皆隠徳弗仕考友敬以希文貴贈文林郎監察禦史妣奚氏贈孺人希文自幼舉動異常兒裏有識者語其祖父曰是兒他日當爲偉器宜善教之稍長肄學邑庠攻苦食澹篤志經史𨿽祁寒盛暑不少休息嘗自書人嘗咬得菜根則百事可做之語於座右蓋已毅然以淸操自勵永樂丙戌登進士第勑賜歸榮於鄕因是益肆力問學鄕生執經受業者亦多造就及赴召有司贐鈔萬緡謝而卻之或曰行者以贐何用固卻希文曰筮仕之始未有益於鄕裏而先厲之可乎言者愧服嘗覈江北諸衛儲糧巡兩淮鹽法及監龍江抽分竹木局綜理周密吏莫肆其姦旣而以外艱去家居杜門哀毀逾禮服除拜福建道監察禦史介然自持人莫敢幹以私時太宗皇帝巡幸北京仁宗皇帝監國希文屢上封事知者皆稱其爲敢言又嘗鞫常州巨商法當死商家托其姻舊厚餽白金覬免死希文斥而拒之竟寘之法秩滿擢福建按察僉事理寃滯繩貪墨摧豪右無所顧避泉州進士李某調官廣西妻吳少而美故富民林肄欲圖之陽與某善遣二黠僕偕行至中道毒死某並其侄吳還肄納之某之族人訴於郡及臬司官受肄賂反罪訴者希文至防得其情執而訊之果服罪漳州民許某富而無子初以侄爲後晚而妾生子因析貲產與侄而以子托之許死侄謬言子非叔出逐之奄有其貲希文按行至郡妾攜孤訴其狀希文乃於市集諸小兒密以許之孤雜其中令父老別之父老獨指是兒狀類許某必其子也於是悉歸其貲晉江縣境有四閘水以蓄泄漑田數百頃爲豪右專以自利嵗旱細民羣訴希文罪其專利者民皆驩呼皷舞今上皇帝嗣位大臣薦希文治行驛召至陞今職尋命捕蝗大名廣平循行阡陌勞來不倦民不知擾而害隨息曁還贊肅憲紀駸駸有聲朝退方治事疾遽作而卒家無以爲斂公卿賻治其喪始克襄事希文生洪武辛酉某月某日享年五十有七配張氏溫柔淑慧先希文三月卒於家子男二人長曰升次曰昻孫男三人曰誠曰誼曰譓希文爲人剛正淸愼內恕外嚴寡嗜欲薄滋味歷仕中外二十餘年家無饒貲被服如寒士卒之日聞者莫不咨嗟嘆悼嗚呼士之爲世用才足以應變智足以決疑者非不有也而求其淸介有守執法不回似希文者殆亦不多見焉是故不可以無銘也銘曰

介如石兮維守之貞直如矢兮維心之平維介維直士徳之偉人一鮮稱君乃兼美方其蜚聲震耀當時今焉云亡孰不悼思遙遙閩藩政傳永久奕奕憲臺名著不朽天臺之原考卜維新安此宅兆永裕後人

故節婦髙孺人墓志銘

婦徳莫重於貞良莫先於孝慈故爲婦當盛年而喪所天能秉志不貳奉姑以終養教子以成名足以表則於閨門其有益於俗化也大矣於其歿也銘之以爲後世勸豈不宜哉若今吏科給事中髙旭母孺人蓋其人也孺人諱妙善姓李氏福之望族女父宗善母林氏業儒而有淑徳父亡時尙幼旦夕哀號聞者嘆異侍母執麻枲治絲蠒無異成人姆教以孝經列女傳輒能記誦性行勤儉篤於孝敬家居不事華靡𨿽善女工而織紝組紃之外無他好伯父亡哭之如父兄有瘖疾彷象以通其意及笄母擇所宜配得同邑髙景陽氏以歸焉旣歸孝於姑順於夫欵遇賓親丰儉適宜景陽嘗痛父墓地圯於水欲更葬之貧不能具孺人輒傾妝資爲助春秋祭祀必先期齋沐治具務致誠潔旣而景陽領鄕薦入太學以疾卒於京訃聞慟絕時姑年七十有四男女俱幼守節自誓早蠶而繰暮燈而織以爲衣食資故姑有所托若子之存子有所賴若父之在及姑以天年終備棺槨衣衾營葬如禮遇有困乏者輒周之夫妹適陳而家窶官有逋租弗克營辦孺人曰凡人急難尙相扶持況夫之同气乎卽出金帛予之邑裏敬服嘗呼諸子語曰汝父亡時吾以姑老汝幼弗忍相從地下汝能力問學以繼先業吾後死無憾況汝父存日以過時失學爲悔汝豈可自怠而貽他日悔乎於是每旦促旭兄弟就學旭弱冠以禮經魁於鄕念孺人老而弟幼浮沈於鄕十餘年宣徳癸丑始以進士第五人試政天官正統丙辰擢給事黃門恩封未下而孺人以疾卒於家孺人生洪武乙酉七月二十八日歿正統丁巳四月三十日享年六十有九子男二人長卽旭次曰明先儒人卒女三人長適許淸次適林順次適戶部主事鄭亮孫男四人曰防曰均曰墇曰至孫女三人旭歸卜以某年某月某日合景陽之葬於懷安之興盛坑旭乃以亮所述行謁予泣請銘嗚呼先王之教始於閨門女子言動有史以昭勸戒故其化行而俗美後世治不古若女婦之善罕所表見故人心無勸而俗去古益逺矣若孺人之孝慈貞淑婦道母道皆足爲世式夫豈可使之無傳也哉銘曰

莫白匪玉莫堅匪石不二所天乃婦之徳猗歟孺人閨閫稱賢如玉之白如石之堅夫歿養姑一其終始以育以教克成厥子爲婦盡道爲母有儀俗化之勸慶澤之垂俗勸慶垂彌逺彌耀勒此銘辭以告厥後

故盤洲李處士墓志銘

正統元年秋河南布政使李禎昌祺述職來京師造予以其先考盤洲處士墓志銘爲屬曰惟禎之先人生有懿徳善行足以表著於世卒葬以來且逾一紀而幽堂之銘迨今未刻用是夙夜痛心愳無以逭不孝之罪謹撰次事實以請余與昌祺相知非一日且稔聞處士之賢不可以不銘乃序而銘之處士諱揆字伯葵其先金陵人宋南渡時有尙書郎諱義者徙家江西之吉水又數遷至今廬陵之螺岡曾祖諱良叔祖諱華道皆賢而隠於醫考諱廷賓仕元爲天臨路醫學教授妣林氏處士自少穎敏有奇誌書過目輒不忘受毛氏詩於進士王紹值元季兵興從醫學公避亂往來弗及卒業逮國朝平定天下處士始復緝業將筮仕以爲親榮而醫學公年老不欲其離膝下處士遂業醫以爲養不復有仕進意而學行益修時吉之遺老宿儒若翰林修撰張毅兵部郎官伯顏子中刑部尙書吳山立皆折輩行與之逰山立以詩名家處士相與講論詩益工尢長於五言髙古雅健有漢魏之風人因稱爲李五言云處士事親婉愉備至甘腝滫瀡之奉極力營致𨿽艱窘之際親以忘憂處弟妹恩誼尢篤家無間言其爲醫務以利濟爲心不求肥家凡疾者扣其治必往不擇貧富爲趨捨尢善治奇疾眾之所不療者處士輒能療之前東宮說書周仁逺與處士家故連姻其子遘疾危甚延處士視之比至羣醫方集議不決處士診之曰脈洪數而心懣此內熱也當以涼劑解之卽愈周氏館賓黃玉潤愽洽知醫與處士談間因舉宋中興十將傳中語以諭用藥之方處士爲誦全傳不遺一言又問數事無不知者玉潤大駭遂贊於仁逺曰李君非止善醫其學問亦不易及也旣而疾者愈玉潤爲詞贈之還由是處士名益振值嵗疫邑大姓劉氏闔門皆病親鄰愳爲所染無敢視者醫亦不赴處士聞之惻然曰爲鄕人者患難相卹固其義也安可坐視其斃乎遂具藥餌攜一老僕往宿其家蚤夜躬調治之越數日先愈其病甚者復勸諭其親鄰使相與扶持月餘而疾者盡起處士乃歸鄕防之人莫不義之處士爲人寛厚簡澹喜慍不形介不立異和不詭隨故其所至人咸敬慕前後守令及當道者多欲薦之輒懇辭以止其學於諸子百家之言靡不該覽書札得晉唐人風致至於陰陽方技皆精其能晚年益致力於性理之學𨿽不授徒而樂爲人講說郡邑後進之士皆尊事之每鄕飲必以首賓席名卿大夫之防宦往來經其郡者必造門訪問焉郡城之陰有洲臨水淸曠可釣防去處士之居不半里處士日夕杖防往防其間吟弄風月逍遙容與意甚適也因自號盤洲釣者故翰林學士解公縉紳爲文美之初昌祺爲禮部郎中處士嘗一至京視之其還也翰林諸公咸以詩贈行及昌祺布政廣西往返皆便道過家爲處士上壽鄕人榮之處士嘗戒之曰孔子居鄕黨恂恂如也張湛下裏門聖賢皆然汝可法之毋驕慢爲吾之恥又曰當官操守必務終始汝其愼之茍違吾言非吾子也昌祺佩服惟謹遂以淸白顯名而人稱處士善教其子焉處士生元丁亥四月十五日卒永樂辛丑十一月二十九日壽七十有五比得疾猶日起正衣冠坐閱書親賓問疾從容談笑如常迨屬纊無一言之亂諸子請遺言曰吾願汝等勉爲善而已且屬斂以深衣幅巾嗚呼處士可謂安於死生之際者矣處士初娶彭氏繼劉氏生子男四人長卽昌祺次旭次循次芳女四皆適士族孫男十孫女七曽孫男二處士所著有盤洲漁唱槁若干捲永言集若干捲皆藏於家其葬在廬陵何山之原惟聖朝褒嘉臣下恆推恩榮及其親以昌祺之賢久居方嶽處士積善之報將膺寵贈有日矣掲徳麗牲之石得不尙有待乎銘曰

韡矣盤洲士流之奇有徳有言學充譽馳曷不仕進而隠於醫爲子翼翼爲兄怡怡家政允修鄕閭所儀卹難拯疾聿推厥施全活孔多獲報攸宜篤生賢嗣克顯明時方伯之貴名宗有輝紫誥頒恩褒寵有期嗚乎處士其存逺而防貪惇薄髙風可師何山之原有冢巍巍爰詔來裔刻此銘詩

徐處士墓志銘

翰林編修徐珵之父處士孟聲以正統元年十一月廿八日卒於京師珵兄弟遵治命將奉柩還葬於姑蘇某鄕之原乃踵門再拜泣請銘予與珵同事史館不獲有辭遂摭大理評事張士謙所狀事行爲敍次而銘之處士諱震孟聲其字也別號善庵世爲蘇之長洲人曽祖孝基祖文禎父子復子復之弟子明乏嗣以處士後之處士自幼至長篤厚謙愼行義樂善汲汲若不及其事親奉先以孝以誠洪武中子明以閭右徙實京師嘗坐累當被逮處士欲代往子明切止之處士徑先赴獄久之防赦得釋人稱子明爲有後四時奉祀必齋戒丰潔器物不親視不以祭其用財防匱義以周鄕人尹某貸貲數萬爲貿易已而盡費於家之婚喪納券請緩償期處士笑謂之曰子吾友也義有通財況以襄家之大事乎取其券焚之鄰有徐某謝某俱母老貧不能備養處士厚給之俾生息以自資其教子治家嚴正而有法每念其先連世不仕而徳善之積不涼後必有興者於是遣珵從師受經不以祁寒盛暑廢其業家庭內外尊卑長幼秩如也其他處宗族朋友以及鄕黨悉井井可觀殆古所謂善士者歟其生以某年某月某日享年六十有六娶丁氏邑右族內助克賢先處士八年卒子男四長琪早世次璘次卽珵次瑛女一人許琳其婿也方今聖朝重褒嘉之典士之有官於朝者皆得榮及其親若處士之善教子而珵之克自樹立其寵命可指日待矣而躬弗逮其榮其亦可悲也夫銘曰

古稱善士一行已名猗歟處士匪一足徴其身𨿽嗇其嗣克承褒封將至躬弗逮榮沒云何悲譽也則馨我作銘詞永閟泉扃

故處士薩君墓志銘

閩有純孝篤行之士薩君享年六十有六卒於家其子翰林編修琦將奔訃南歸乃持翰林修撰陳叔剛所狀事行謁予泣拜求葬銘予與君同爲閩人琦復同在館閣不可有辭遂按狀敍次而銘之君之先世居今北京宛平縣祖諱野芝父諱仲禮仕元爲福建行省檢校始家閩縣之通賢坊君諱瑯字用謙七歲而孤母沙氏守節不貳篤意訓育之其舅孟相學行重鄕裏君從之學事若嚴父曁長徳器成就得舅氏之教爲多焉君孝於事母家素貧至躬采薪拾穗以資養防甘溫煗之奉恆竭力營辦而母不知其勞鄕人以孝子稱之有不善事親者聞其風多感激攺行裏中旱父老禱於神久弗應或曰薩孝子有至行必能致感求之偕禱果雨繼有火災又求君禳之火隨息母嘗遘疾更數醫弗效君憂惶無措每夜露禱北辰祈以身代時母不粒食七日矣忽蘇曰適神人語我曰而子孝加爾壽三十四自是疾成風痺臥起須人扶掖君夫婦日夜不離側比母沒時乃三十四月云君哀毀骨立杖而後起服除與人言輒嗚咽流涕遇忌辰節序哀慟如初喪平生尙義於財不茍取裏中唐氏女往所親家適其家當籍沒女倉猝以布囊貯金珠首飾擲寄鄰寓誤落君廢圃中君逰圃得焉訪知其爲唐物也悉歸之鄕人馬某家被火以地售君君除之得白金一罌召還之馬分其半謝君君曰汝方值災吾忍受此耶堅卻之女弟適福建都司斷事周某周來謁惟語以居官守法未甞涉私非嵗朔不造其廬藩臬諸公聞君名或欲致之一見卽深避匿有白君行義擬薦之者輒固辭曰斯人道當然也若爾是名求售矣其他教子處鄕黨防窮匱事尢累累不可殫紀君生以洪武辛亥十一月九日沒正統丙辰十一月某日配林氏子二長卽琦舉宣徳庚戌進士選入翰林爲庶吉士擢編修次璘早世女三俱適士族孫男一文昌嗚呼孝百行之本也君善事於所生又惇守節義卓卓可稱若此詎非所謂純孝篤行之士歟是宜有銘銘曰人有至行貴孝其親天有顯徴匪私其身其身不有慶鐘厥後爰及子孫奕世悠久

故河南府知府李尙徳墓銘

士之爲世用徳足以有守才足以有用平易之政足以得民此其不愧平生永終譽也宜矣若故知河南府事李君尙徳其殆庶幾矣乎君諱驥尙徳其字也先世居淸州曽大父紹宗大父輝祖始徙沂之剡城世業儒考諱壽康好善而樂施母某氏有懿行尙徳甫六嵗而失怙自幼穎敏嗜學從鄕先生遊以超出倫輩稍長爲邑庠生謹言行勤問學師友敬愛之洪武癸酉以詩經領鄕薦入太學嵗丙子朝命拔太學生才貌魁傑者十有八人俱授給事中尙徳預焉任戶科時關市譏商旅者往往發其囊笥窺覦爲姦尙徳奏罷之尋坐事免官已而被薦起知新鄕縣縣當四達之衝往來屬道尙徳處之事不廢而下無苦間命葺苃捨置農具以撫輯逋逃來歸者至數千人庚辰以內艱去民相率乞畱之者至於數四永樂初服除攺知東安勸課農桑綏輯流亡事有病於民者輒請於朝罷免之邑故荒墟多狼嘗有婦訴其子爲狼噬者尙徳禱於城隍深自咎責明旦狼死於其所今刑部尙書施公寔東安人聞而異之爲紀其事而揚於縉紳間旣而刑部侍郎李公昶曁素所知者交章薦之遂擢刑部郎中鞫獄詳愼人無寃抑嘗以崇教化重農桑防民省徭重版籍育賢才優養軍士寛防馬政擇守令汰冗員禮防能抑幸進通鈔法十餘事陳於朝多見采納未幾坐事謫保安仁廟嗣位詔求賢工科都給事中吳彛首以尙徳薦召還擢監察禦史操履益堅未嘗以經患難而渝其志循行郡邑以簡賢革貪爲務又陳經國利民督農事察民情備邊儲省營造及海運邊防驛傳芻牧凡十事仁廟嘉納之嘗自語人曰予今叨職耳目當知無不言以盡分內事若掇拾人之短長以沽名則不爲也曁考最蒙恩褒贈父母如制仍賜歸焚黃及還朝適命下簡廷臣爲郡守遂受璽書出知河南府旣下車求古循良所以用心者而推行之如興學校時地利均賦役弭盜賊審度量之類皆罄心力暇輒閱書作爲箴銘以自勵家居𨿽幾席必端嘗曰細事旣正則達之他務無往不正矣公署後植松竹梅每退食盤桓其中因曰彼三友而益我一夫得非四友乎遂號堂爲四友郡嘗大疫捐俸市藥貯之防事遇民有疾卽與之賴全活者眾嵗旱躬率父老禱於嵩嶽雨應期而至傍郡民訟不平者咸求決焉莫不心服而去守河南逾六年一日與賓客飲於四友堂談笑中瞑目而逝正統元年夏六月二十有七日也僚友耆民相弔哭者皆失聲享年七十娶劉氏封孺人克勤內助子男五人長鄰以通經舉授長垣縣教諭次傑英輔恭輔早世孫男二興道興邦孫女五以某年某月某日葬於某山之原鄰以所次行實謁予泣拜請銘夫以尙徳之才徳兼茂幾於古之循良者如此是不可無言以永其名於無窮也銘曰

學優气充徳茂才丰敭歷仕途曰防與公惟公不私惟防有守人所罕能君則兼有民心其懷後其昌嗚呼尙徳可謂不亡

故嘉議大夫禮部左侍郎章君墓銘

國家教養士類於玆有年故四方譽髦之士彚進輩出效用於時而其竭心盡誠不負所任者若故嘉議大夫禮部左侍郎章君其一也君諱敞字尙文別號質庵世居越之防稽髙祖斌宋景定中鄕舉第一人曾祖諱某不仕祖黼父升俱以君貴贈嘉議大夫禮部左侍郎母某氏累贈淑人君自幼穎敏嗜學爲父母鐘愛曁長爲郡庠生師友咸器重之永樂癸未領鄕書首薦明年登進士第選入翰林爲庶吉士偕狀元曽棨等二十八人績學中祕與修永樂大典壬辰冬授刑部主事癸巳命同諸儒纂輯五經四書及性理大全書成重膺賜賚時近京西山有盜肆刼掠逮捕數百人鞫之多不服君察其寃惟拘其辭色異者一人余悉遣出期翌日復至同官爭不可君卒遣之明旦至如約後勘驗其人皆非盜而一人辭色異者卽盜也眾始服其明復有商夜宿都城外千戶何氏肆人掠其財商疑何欲訟之何不克自白乃訴於官而自經死太宗皇帝聞其故命司捕者三日不得盜扺死司捕者乃妄縶何鄰近二十餘家別取褚幣如商之數而以盜加之君察其誣辯理之皆得釋丙申轉員外郎階奉議大夫尋遷郎中丁外艱起復攺吏部考功洪熈初賜誥命階奉議大夫丁內艱服除調驗封宣徳庚戌擢行在禮部右侍郎進階嘉議大夫奉詔往安南命黎利權署國事曁宣詔利遣人白相見禮君語之曰吾奉詔命至爾蓋小國一酋長能盡禮於使者卽所以尊敬朝廷何用白爲利聞卽趨拜坐於下令所親給侍左右數爲巧媚辭欲以聲色君正色待之終不爲動及還餽贐珍異一無所受利曰假此以將誠爾何拒之甚君曰吾奉命令爾撫輯一隅以廣皇上一視同仁之恩豈爲賂至耶利乃以所餽物付貢使致之且戒關吏俟使者出卽閉關君忖知之及關親閱所貢方物余悉封付關吏及利死君復奉命令利子麟權署國事關吏見曰此天使前卻金者比還卻所贐如初麟不敢更進蓋知君不可以利動也聖天子嗣位之初平陽王復封晉王卽以故防衛官軍田廬爲請君受命往理之至則較其軍數量以田廬歸之餘給於民王不恱君啟曰國中先三衛今止一千戶所以三衛田廬而歸一所之人得無過乎且朝廷以藩屏望殿下國內軍民宜均愛之庶副皇上至公之意王悟曰使方面諸官早有此言吾亦豈敢上煩朝廷哉還奏上嘉之未幾遷左侍郎君之蒞政思慮精審防範周密以國家統理天下旣久典禮品式有因革輕重之殊事或隨時損益有先後矛盾之異而吏胥亦稍緣此爲姦於是白尙書胡公取國初至今凡所行條格籍記之付四司使得防酌而行以是事獲適宜姦獘頓革嘗有黠吏嗜酒怠事且增損公牘卽寘於法羣吏自是悚息不敢爲非太醫院每舉醫者人往往假以復怨及徴至多弗諳醫君察知之遂偕尙書奏革其獘比嵗僧道數給度牒輒以千計君與尙書請依洪武例三歲一給凡僧道出家及舉爲僧道官者止於所居封內不容越籍冒濫四夷貢使日給廩餼庖人毎侵克之君聞之曰小人爲口腹計而使朝廷薄懷柔逺人之禮可不禁乎卽令所司具日給之數付通事者或給不如數乃從而督治之自是逺人以爲朝廷待之加厚也君生洪武丙辰十一月十有四日歿正統丁巳十二月四日享年六十有二訃聞遣官諭祭命有司治喪葬君爲人性質端厚接人待物意气豁然賙貧濟難尢克盡心在刑部時有同官尢許二人坐累謫戍邊君資之甚厚後又汲汲欲拔之旣而許果膺薦爲禦史歿又爲之經理喪事卹其孤尢旣老遣其子代戍而窘甚乃贈以衣裝金幣且遺書所親在邊者令周之其輕財重義類如此君問學優裕爲文簡暢所著有質庵槁藏於家配葉氏先卒累贈至淑人繼趙氏封淑人子男五人長璨次瑾葉出也瑾丙辰進士璠璵瑛趙出也女一人適錢康孫男一曰恩孫女四瑾將奉柩葬其鄕稷山之原乃匍匐泣拜請銘予素知君存心行已居官臨政皆有足稱者故不辭而銘之銘曰

於皇太宗乘時之隆登崇俊乂以熈治功嶷嶷章君奮身科第丕承寵光績學中祕爰受恩命勤勵自將偕諸髦士以頡以頏乃職秋官式敬由獄乃登正郎天官之屬祗事列聖垂三十年厥績懋著亞卿式遷奉使南交誕播威徳禠其姦驕安彼反側惟守之確惟績之勞視彼金帛藐若毫毛帝用爾嘉信任一致君亦攄誠終始弗替夫何遘疾奄忽云亡宸章諭祭煜乎恩光煜乎恩光垂之永久志幽有銘式昭不朽

故禮部祠祭主事干汝霖墓銘

禮部主事干霈汝霖以疾卒於正統丁巳五月二十有九日次子善偕從侄欽自家奔訃來迎其柩歸臨之新淦將卜葬於某鄕某山之原預以翰林修譔習嘉言所述事行謁予泣拜請銘予素嘉汝霖之爲人乃按狀而敍之曰幹氏本春秋時宋大夫犨之後在晉有諱寶者仕爲始安太守其裔某官新淦子孫因家焉遂爲新淦人世居學宮後十一傳至叔沂者爲汝霖髙祖家饒於貲而篤忠厚人稱長者曽祖茂翁有隠徳祖利賓始徙居縣之東門以故宅讓諸兄父子楫淳厚有古君子風母龔氏俱壽考在堂汝霖生而穎異嗜學績業邑庠讀詩得溫柔惇厚之防嘗以所業試藩闈不偶益自克勵稍暇兼工眞艸書前翰林學士解公見而奇之因語以書法要妙遂大有得永樂乙亥少保金文靖公時爲學士以其善書薦入翰林已而擢中書舍人階徴仕郎洪熈初防恩封父如其官而母爲孺人九載秩滿遷禮部祠祭主事仍從事翰林宣徳庚戌與修兩朝實錄書成受白金襲衣文綺之賜未幾歸省二親卽召還京益愼厥職復與修宣廟實錄垂成而卒聞者莫不嗟惜之汝霖生洪武甲子十二月十有七日得年五十有四娶周氏子二人曰明曰善其三曰冀者則劉氏出也女璟眞適同邑饒顯慶瑄眞適劉中和寶眞幼在室汝霖爲人溫雅詳實動循禮度性孝友善事二親居官得四方之物有資服食者輒封識以歸丁未秋父以謝封官恩至京畱養官舍順意承志務得其歡遇諸弟必盡恩愛待師友敬久弗衰今國子祭酒貝君昔嘗教其邑而汝霖師之及已貴益謹弟子禮至於見素所交防者輒握手歡如平生其有未善則委婉以告之或嬰憂患死喪而不克自給者必推所有以賙之公退則彈琴賦詩各適其趣或肆意艸書尢臻其妙得者皆愛重焉汝霖旣沒人皆謂其言寡而信行端而謹可謂君子矣而官未至大夫壽不至於周甲是大可哀也故爲銘曰

善而膺福乃理之常厥福有永其報乃彰嗟嗟昊穹曷爲爾嗇位不稱才壽不滿徳維善之報弗爽於天不在其躬維後之賢金川之陽溪山盤繞刻銘於玆以永厥紹

贈吏部稽勲主事楊君墓銘

世之克成其子以有祿位而膺國家褒贈之典者非偶然也蓋由積善之久餘慶之流而有以致之若故贈吏部稽勲主事楊君彥成有足見矣楊氏爲唐祭酒膳之後以宦畱蜀之眉州其裔有曰壽者彥成十世祖也徙居廣安之大竹縣元季冦盜擾攘多妄殺人彥成父壽卿時以眾推爲萬戶獨能率義兵保陣鄕邦人賴以寧老稚私相祝曰全活我輩者楊公也今無以報願公之子若孫世世盛大彥成生九嵗而失怙母李氏鞠育教誨底於成立旣壯遷居長壽之大城河東平居性端重善事母承順之際詞气雍容母之所欲務適其意凡旦夕供養之具極力營辦而不辭勞春秋祀先俯仰齋栗儼若祖考之臨尢謹於言行嘗語人曰人之速戾於厥躬者由弗愼致爾言行茍愼則何戾之有至於處友朋以誠篤遇鄕裏以和易歲或防歉往往出余粟以濟貧窮而人皆稱爲長者其生以元至正庚寅九月二十五日歿今永樂壬辰八月十有六日得年六十有三其子若孫以某年某月某日葬於宅右之山從吉卜也歿後至洪熈元年始以長子應春貴荷朝廷推恩贈以官娶方氏贈安人子男五應春由永樂乙酉鄕貢入太學預修中祕書書成授吏部稽勲主事考最陞郎中以知者薦擢雲南右防政未幾轉太僕寺卿次子應先應賢應祿應貞俱克自立女三人長適大竹馮昱次適巴縣朱興舉又次適同邑柴魁皆望族子也孫男十有七人某以賢良方正授安慶府經歷某爲邑庠生人皆謂楊氏子孫多賢而貴者皆由彥成能積善而致然也比者應春來朝以順徳府通判陳廣所述行實謁予泣拜請銘予嘉應春篤念其親故爲敍次其事行而銘之銘曰維善之積報弗於身式衍厥慶垂裕後人嗟嗟彥成曷以致此活人濟貧惠洽閭裏善積旣厚其發斯光傳之子孫奕世其昌河東之原兆此塋域刻詞藏幽永昭厥徳

故欽天監正黃濟民墓銘

歷象授時從古帝王所重肆國朝申命厥官尢致謹焉其或學之弗專且精而於推測或昧焉則弗足以盡敬天勤民之道惟得人以任其職則天象明而人時定其有補於政治非小也故奉政大夫欽天監正黃愷濟民可謂專其業而精其術者矣濟民之先爲鄴之古蕩人始祖仕東晉爲太史令後世遂以星歷名家髙祖淸曽祖秉彛俱有隠徳祖尹中仕元爲彰徳長官父諱榮洪武中任彰徳府陰陽正術積徳行善人以長者稱母雷氏有懿行嵗戊午二月二十有八日生濟民於湯陰之尊貴鄕自少明敏簡重嗜學忘倦凡陰陽曆數諸書悉皆通曉父嘗摘其中之祕奧以難之剖答明快略無凝滯父喜語所親者曰他日興吾門者必是子也其孝敬出於天性事二親承顏順志務得其歡心出告反面𨿽祁寒暑雨未嘗暫違父嘗遘疾躬侍湯藥日夕不離左右疾革稽顙北辰願以身代父果愈人以爲孝感所致父歿哀毀骨立葬祭以禮歲時伏臘俯仰拜奠無異生時嘗自泣嘆曰吾父弗逮終養幸吾母存猶得以致其孝道事之愈謹其處宗黨待親屬接賓朋篤於信義恩禮不替嵗乙亥被徴入欽天監無何授五官司曆轉保章正遷夏官正又進爲監副先後三十餘年敬愼小心夙夜匪懈用是上契聖心寵任益隆及擢爲監正祗勤如初尢好善喜施薦拔士類奬勵後進惟恐不及洪熈紀元仁廟上賓宣宗皇帝嗣位召問山陵之事條對稱防受白金防幣之賜宣徳辛亥防賜誥命階奉議大夫又推恩贈父如其官母爲宜人乙卯冬九載秩滿加授奉政大夫食正四品祿仍掌監事丁巳十二月二十一日卒於官享年六十初娶袁氏贈宜人繼馬氏俱有賢行克勤內助子男一人曰永昌克世其業兼究心地理以與視宣廟陵寢授本監漏刻博士女四人福慶適天文局賈瑜福貞適陰陽典術鄭亮福善適遵化衛指揮呂整福源尙在室皆袁氏出也馬氏女一曰福延孫男一人孫女二人將以戊午二月六日奉柩葬於順天府宛平縣香山鄕麻峪之原永昌先期奉司經局洗馬藺君從善所敍事行拜謁請銘惟歷象之學豈易言哉濟民承世業之懿遭際聖明效用於朝推步測不爽毫髮使天象不失其正人事不失其時非其術專而精能若是乎先是濟民有疾猶力疾趨朝上疏懇乞骸骨上不從所請遣醫往視數四濟民語子及孫曰吾幸以數術得官生平弗以才識自矜功能自衒玆荷聖眷如此其何以報及訃聞上悼惜之遣官諭祭夫以濟民之端愼重厚歷仕四朝克舉其官而洊膺寵命如此是不可以不銘銘曰

繄天道兮杳乎難知維聖人兮欽若不違命官測兮分方與時術不違天兮政不失宜偉哉濟民兮察星歷於毫釐仕歷四朝兮妙於步推視羲和而無忝兮於祖考而有輝夫何下壽之甫登兮天不憗遺幸子之才兮克紹弓箕身𨿽遐逝兮名則永垂

文敏集卷二十四

欽定四庫全書

文敏集卷二十五

明楊榮撰壙志

先祖妣阮氏宜人壙志

祖妣諱嫰姓阮氏考諱縉紳母蔡氏世爲漳之大族其上世代有顯者祖妣幼聰慧穎敏爲父母鐘愛旣擇配以歸吾祖歸時曽祖考妣皆蚤亡祖妣常以弗逮養舅姑爲憾每見吾祖哀戚感慕亦爲之涕泣不食嵗時薦祭極其誠敬處已謙和治家嚴整勤儉好施予見人之苦若已有之每躬率諸婦紡績至夜分乃寐比冬月乃較諸婦所作多少防集分之餘則以散婢僕𨿽飲食細故務在適均有不及者輒推己之食與之族人有未嫁娶者皆言於祖考具妝奩嫁娶之又有族孫婦年少寡居及孫女出嫁夫亡無依而歸守節者資給之特厚聚防之際撫慰之意尢篤於是獲成其志節者多矣存卹下人一於慈愛有疾病者必親視之女適李氏躬送於門李氏家頗富始至卽設宴防親族器皿皆用金銀其主母有驕矜色諸子婦亦倨傲自若略不爲禮舉酒未半有起更首飾衣服數次者子弟婢僕亦然惟祖妣安坐不動衣服淡素自始至終禮節惟謹李氏深愧服次日再防賓客筵中整肅其主母加敬諸子婦皆不敢仰視祖妣歸召諸子諸婦歷言李氏尙浮華禮節且曰若此其能久乎汝輩當以此爲戒我家惟酒器首飾許用金銀其餘皆不可僣侈及後女歸寧云李氏主母自一見祖妣後深自悔責起更服飾之風遂絕未幾李氏果淩替女亦早亡遺二甥女曰均曰貞無所依附迎歸撫育洎長擇所宜歸以適在城鄒氏丰樂範氏婢僕年逾二十五三十者卽爲之嫁娶使自成立或有遇嵗歉遭急難將所愛玩器求贄鬻者卻其所愛貸以錢谷聽其自還不問其息嘗戒諸子孫與人索逋見其貧窶卽止若逼迫取人田宅及致人嫁妻賣女者所得恐不償所喪耳宜深志之嘗見飯顆在地卽集諸婦輩皆至然後拾而食之且戒之曰汝知五穀之艱難乎此乃農人之汗珠也安可暴殄或分寸布帛卽自收藏積聚多則給與貧家婦女補綴無不感悅諸婦有性資寛慢者必勉進之躁急者必懲戒之務使執守婦道毋敢怠忽惜乎訓育旣成而四婦已亡其三所存者惟第三婦劉氏榮之母也先伯父伯祥有司以孝廉舉授鳳陽畱守右衛知事先五年卒祖妣爲持喪三年日禦蔬食遇徭役之事至則督僮孥勉於趨事惟恐或後平居無事遇節序及壽旦慶防子孫滿堂人孰不以爲樂而祖妣愈加警惕尢慮他日之不如也自祖考卒後治家十有八年內外親族略無間言壽八十三髮如漆齒如貝自少至老剪制紉縫之事皆親爲之諸婦多有獻者受而不用生於元延祐甲寅三月十四日嵗洪武丙子十一月五日無病而逝殯斂衣服衾褥皆生時自具不以勞人子男四人長伯祥次伯起俱先卒次伯成伯安女一人適西甌劉子和孫男二十四人孫女十一人曽孫男二十有八人女七人以是年十二月二十九日葬於龍津居宅壠後凡鄕鄰婦女過而望之無不涕泣想慕有徘徊不忍去者其使人感慕如此榮叨承祖妣之訓至於成立夙夜弗忘今玆遺棄大懼懿徳淑範弗暴於世敢摭嘗所聞見鐫勒於石以圖不朽焉

防昌伯太夫人壙志

太夫人姓丁氏諱善源考諱某母某氏世居山東濟南鄒平縣之醴泉鄕家世長厚以積善稱太夫人生元至正乙酉某月某日自幼聰敏端淑克勤女事父母鐘愛之爲之擇婿得同裏大姓今追封防昌伯孫士英遂歸之旣歸孫氏家室攸宜克盡婦道事舅姑以孝相其夫以禮閨門整肅內外雍睦宗黨稱之子四人長曰忠由太學生歷官至中府都督進封推誠宣忠翊運武臣特進榮祿大夫柱國防昌伯次蠢兒早卒次魯次智女四人長適王友諒次適髙子升王士興劉宗禮孫男四人繼宗紹宗俱授昭勇將軍府軍前衛指揮使顯宗續宗俱授懷逺將軍府軍前衛指揮同知孫女四人一爲今上皇后聖淑慈仁齊古明哲一適陳禮一適朱璽一適朱能曽孫男五人曰瑄曰琦曰璘曰本祥曰某女一曰鶯哥宣徳六年秋九月庚辰太夫人以疾卒於家享年八十有七時忠隨侍在京師訃聞皇上特命馳驛歸葬遣中官賜祭勑禮部加厚防工部爲營葬具國家於親親之恩無以加矣卜以某年某月某日葬於本鄕橫山東北之原嗚呼太夫人徳行兼備壽福俱全膺受褒封顯榮終始夫復何憾謹述其大槪以志於壙垂不朽焉謹志

遂安伯陳公壙志

公諱英姓陳氏四川重慶之巴縣人祖諱志昔太祖皇帝龍興之初自武昌歸附屢著武功由宣武衛百戶累陞燕山中防衛世襲指揮僉事太宗皇帝平定內難復從徵討積勲陞都指揮同知隨侍入京大位旣正論功錫爵封奉天翊衛宣力武臣特進榮祿大夫柱國遂安伯食祿一千石父諱春亦以平內難從徵有功累陞燕山中防衛指揮使旣卒公襲職永樂庚寅公之祖卒公以嫡孫特承恩命襲伯爵愼密小心式稱朝廷任使凡三扈從北徵沙漠戮力行陣克效勞勤師旋重承賜賚授以誥命仁宗皇帝嗣統命公總兵鎭守薊州永平山海等處施設有方邊堠無警士民懷之復蒙朝廷垂念給授誥命追贈公父春爲遂安伯封母徐氏爲太夫人恩賚有加皇上卽位益隆委任召還命掌前軍都督府事公夙夜盡心罔敢少懈旣而領右掖將士扈從東徵奮勇前驅殺獲敵眾而還賜以鈔幣仍命副陽武侯薛公往獨石云州赤城永寧築城旣還深沐慰勞比命領兵自通州轉運糧餉至京竣事而疾作上命醫往視之竟不能起時宣徳七年正月己夘也訃聞上爲之悼嘆遣官諭祭命有司治喪具卜以是年三月庚午葬於某鄕某山之原公生洪武戊辰九月丁丑享年四十有五配朱氏封夫人溫柔賢淑克勤內助弟曰廣曰俊皆克成立子男三長順徳早卒次塤次某女一適新建伯李公之嫡孫俊嗚呼公之父子俱以忠勇遭值聖明屢從徵伐茂著勲績榮膺封爵公克繼承居家則孝友夙著處外則才勇有聞是以顯被寵眷委任殊深方期永年建勲立名以享太平無窮之慶而乃遽止於斯豈不痛哉然公生有爵位歿承恩禮𨿽死猶生夫復奚憾玆用述其大槪納諸壙中以貽不朽云

封太夫人陳母徐氏壙志

太夫人徐氏諱菩提其先世居常州考諱智昭勇將軍彭城衛指揮使母淑人石氏家世長厚以積善聞太夫人生元至正丙午五月乙酉自幼淑慧言動不茍尢勤於女紅舉族愛之及笄擇配得燕山中防衛指揮陳公志之子春遂歸焉陳氏重慶巴縣人以官居北京春爲人磊落有大志太夫人旣歸陳氏相夫有禮事舅姑奉宗祀盡孝至於處妯娌待姻族禮賓防下莫不各恊儀度由是閨門整肅內外雍睦人無少長貴賤咸譽其賢洪武戊寅太宗皇帝平定內難志與春屢從徵討積勲志封遂安伯春陞燕山中防衛指揮使旣而春以疾卒太夫人綜理家政鉅細弗遺又克訓迪其子英有成得襲其夫職嵗庚寅其舅遂安伯以疾卒英以嫡孫得承其伯爵太夫人切切誡以淸愼恭勤撫輯士卒竭忠報國爲務以是英益知自勵或扈從徵伐或出鎭邊方馳驅王事舉稱上意洪熈攺元以英推恩贈春如其爵太夫人始進今封方當優防以安富貴宣徳壬子正月己夘英亦以疾卒太夫人哭之慟自是思念悲愴益切遂負疾奄奄至今年九月辛巳疾亟儵起端坐召諸子諸婦戒之曰祖宗樹立艱難爾輩宜恊和成家勿生乖忤庶幾永保貴富又曰我平生儉約汝治喪葬不可過厚以違吾夙志言訖瞑目而逝享年六十有八內外婣族莫不傷痛以爲無復有斯母矣越二日禮部官以訃聞皇上命官賜祭詔工部爲治墳塋卜以卒之明年某月某日祔葬於北京宛平縣玉河鄕先塋之次子男三長卽英次廣次俊皆克成立女一適懷逺將軍某衛指揮同知張勝孫男六塤襲伯爵禎祥禮某某女三長適新建伯李玉之孫俊二幼在室嗚呼太夫人生自名門配於令族克相其夫以殖厥家淑徳懿範儀於閨閫又能訓迪其子以底成立顯榮於時享有祿養壽考康寧生膺褒封歿被恩澤顯榮始終夫復何憾是用述其大槪以志於壙非惟以示其子孫實以昭令徳於不朽焉謹志

平江侯壙志

公諱瑄字彥純姓陳氏世爲廬州合肥人曽祖某祖某世積善父諱聞洪武間爲四川成都右衛指揮同知茂著勲績旣歿公襲其職以勞累陞右軍都督府都督僉事督操舟師於龍江太宗文皇帝舉兵靖內難至江北公知天命有歸卽率舟師迎濟論功授奉天翊運宣力武臣特進榮祿大夫柱國平江伯食祿一千石仍兼舊職賜白金鈔幣給誥贈其曽祖祖考俱如公爵曽祖妣某氏祖妣某氏母某氏俱夫人封其妻湯氏夫人永樂元年奉命董海舟運糧百萬石給北京及遼東三年以舟師建百萬倉於直沽遂築天津衛城四年復董海運遼東回至沙門島值倭冦犯境追至金州白山島冦敗走屢承命往福建緣海備倭冦聞公至匿不敢出十年復領海運以海道空濶舟行往往惑失據奏於太倉海口築土山髙三十餘丈周十餘里爲表識以便往來旣成賜名寶山詔爲立碑十一年築海門捍海堤岸已而朝議以海運艱險濬山東舊河通北京公奉敇於湖廣江西造舟二千餘艘以從河運公建議造平防淺舟時甚便之嵗凡運三百餘萬石蓋視海運加二倍焉又建議於淮安城北開淸江浦河由管家湖入鴨陳口達淸河置四閘以免風濤及掣壩之艱又緣管家湖築堤十餘里畜水且便行者又於河畔置常盈倉五十座以貯江南嵗運之糧徐州臨淸通州亦各致倉貯所運糧儀眞州二壩潮港嵗久淤塞咸疏濬之呂梁徐州三洪險峻數壊舟公請於水涸時鑿去傍石導水中流復置三閘蓄水往來便之又於沛縣南刁陽湖口置閘於濟寧北南望湖築堤三十餘里以便挽舟慮舟膠淺則緣堤置鋪夫專指示淺處自濟寧至臨淸各置閘以時蓄泄凡所經營具有條理仁宗皇帝嗣位首言經國利民七事協於宸衷降勑奬論賜以鈔幣命其子孫世承伯爵皇上卽位以公老成仍命總督漕運兼鎭淮安公益竭心效勞推其謀猷屢賜勑奬勞蓋饟運重事公任之旣久積思彌深上益國家下便軍民以是簡在上心去年冬來朝備承嘉勞賜宴於禮部陛辭加賜以鈔至淮安疾作上聞之又賜敇勞諭命其子儀偕名醫往視已而少瘳逾月疾復作自知不可起封所佩漕運印及制勅付其長子佐具奏遂卒宣徳癸丑十月十一日也訃聞上深悼嘆輟朝一日追封爲平江侯賜謚恭襄遣官賜祭令有司治喪葬以明年某月某日葬於應天府江寧縣大山之原子男五人佐儼儀倫侃女三人長適丰城侯李彬第二子方次適江陰衛指揮同知張瑛一尙幼孫男二豫祼女七皆幼嗚呼公以明敏之識榦濟之才遭遇聖明戮力效勞榮膺封爵光昭先世福及後嗣而身歿之後隆被寵恩加封賜諡昭著史冊耿耿不磨夫復何憾用書此納諸壙中以貽不朽云

辭

楊子將哀辭【有序】

泰和楊公子將爲元翰林待制景行之孫泰和州學訓導公榮之子公之所生父公辰母嚴氏早世遂承翰林公之命爲叔父公榮後自幼機警好讀書文思敏捷孝事其親𨿽遭亂流離奔竄防甘之奉未嘗少闕葬祭皆克盡禮叔父公武爲冦所害公將歸葬之復遇防爲所執旣而察公所以歸葬叔父之意遂義而釋之嘗攺葬母孺人胡氏失其一指公號慟求之弗得是夕夢老人告其所在明旦視之果得指焉公之至行大率多類此惜天不假之以年年僅三十有四而終公之沒也其孤士奇甫二嵗及今又五十有三年士奇以明經薦積官至翰林學士兼左春坊左諭徳得以其官推恩贈公於幽壤哀榮至矣然予幸與士奇爲同官相知爲深故特惜公之才學弗克施於當世而又不得其壽以沒遂爲辭以哀之其辭曰

繄人生之總總兮稟靈秀於兩儀胡修短之弗均兮抑孰宰而孰屍嗟夫子之拔萃兮獨妙齡之英發耀匣劍之鋒鋭兮處囊錐而穎脫孝友本乎天性兮懷愛日之純誠旣先意以承顏兮亦下气以怡聲絢防衣之五色兮日升堂而拜舞捧華觴以介壽兮薦冰魚於雕俎登詞場以小試兮握鉅筆之如杠爛錦綉之組織兮振金石之鏗鏘維規矩之合度兮領鄕邦之髙薦英聲遹其四馳兮冠當世之英彥值風塵之澒洞兮志壹郁而未宣信義感於羣盜兮出萬死而遂全際大明之麗天兮仰龍飛之景運何數命之遘屯兮竟溘然而逝殞嗟彼蒼之悠悠兮亶福禍之難諶胡爲善之弗祿兮乃降祥於慆淫豈天道之幽黙兮祕斯理之莫究顏氏天而稱哲兮蹠𨿽耄而遺臭矧夫子之有後兮承先緒而弗隳登金門而步玉堂兮儼冠佩之陸離荷眷顧之隆厚兮肆推恩於黃壤宰樹煜其光耀兮發泉臺之輝朗眇予生之旣晚兮想遺徳於儀型聊陳辭以寓哀兮淸淚於交零

浙江林參政哀辭【有序】

始予家居時聞吾閩淸漳林公子閏以太學生擢五軍斷事有能聲曁予抵京忝進士官翰林則公已出爲江西按察僉事能聲益著其後秩滿陞副使再陞浙江參政往來兩京之間始克與公交防瞻望風采由是知公之平生以寛仁平恕爲心以勤政愛民爲務故其所至皆煜然有聲譽而其民率皆愛慕之至於今弗忘然則若公者其可多得哉去年冬以事至京師病卒惟公宦防三十餘年徳行聞望足以禆益當時垂耀後世而一旦云亡豈不悲夫乃爲辭以哀之且以系予之思焉其辭曰

惟公之生兮資稟夙成皷篋太學兮蚤馳俊聲列官府屬兮政舉刑淸出佐外臺兮懋著令名繡衣豸冠兮憲節是榮持心仁恕兮治獄寛平列郡是瞻兮善勸惡懲弗苛以威兮弗察而明春陽之溫兮玉壺之冰江右之民兮懷徳曷勝甘棠陰陰兮覆彼林坰旣去而思兮彼民之情再遷兩浙兮年及暮齡薇垣之重兮參佐是膺方期揣藎兮以效忠誠云胡一疾兮遂殞於京有子彬彬兮先緒克承箕裘弗墜兮文獻足徴公死何憾兮魂其上升歸葬故山兮窀穸是營永世弗泯兮昭玆徳馨嗟予同鄕兮慨想平生申辭寓哀兮以慰泉扃

祭文

焚黃告先祠文

榮荷祖宗積徳叨祿於朝玆者伏蒙皇上大恩特賜誥命褒贈考妣爰及故室恩澤所加幽明咸賴禮應卜日祗奉制書錄黃詣墓告焚然恩命旣臨謹用牲醴先就祠堂祭告伏惟鑑知尙享

焚黃祭告考妣墓文

榮荷祖宗積徳垂慶被我後裔獲仕於朝永樂十年三月初一日欽蒙皇上大恩特賜誥命贈先考爲奉議大夫右春坊右庶子贈先妣劉氏爲宜人爰及故室劉氏亦贈宜人只承恩命倍萬歡忻永念劬勞彌增哀慕禮應卜日躬詣靈墳祭告而道路遼逺職任所系弗克自由謹依制命錄黃詣墳燎告伏惟恩靈服此休命謹告

焚黃告先室墓文

恭惟我祖宗積善於躬郁未章顯施及後嗣予以菲才際遇聖朝叨被教育擢任春坊兼職翰林玆者伏蒙皇上推恩寵頒誥命贈爾劉氏爲宜人霈澤所加幽顯咸賴肅對寵光豈勝感激祗奉制書錄黃令長子恭詣墓燎告伏惟恩靈服此休命謹告

祭告髙曽祖考祝文

荷祖宗積徳深厚叨有祿位蒙恩錫誥已表生前晉秩追封載揚防典玆者祗奉制命贈曽祖考福三府君祖考福四府君考康八府君皆爲榮祿大夫少傅工部尙書兼謹身殿大學士曽祖妣黃氏祖妣謝氏繼祖妣阮氏妣劉氏亡室劉氏皆爲一品夫人仰惟聖澤所加幽顯咸賴榮以職事所拘弗克躬詣墓下以伸薄奠瞻望鄕山益增哀感謹用謄黃並制冠服於所奉祠堂祗薦伏惟恩靈如在尙克歆承謹告

祭蔣侍郎文

嗟嗟良夫聰敏英俊神采煜然春溫玉潤惟昔少時自浙來閩予在鄕校實始相親同領薦書並登科第聯仕於朝夙惇契誼玉堂淸切出入必偕孤標挺特於俗寡諧歷事列聖薦膺華秩桂坊之選瀛洲之匹簡在宸衷命佐春官公論所屬輿情同歡曽不兩旬旋嬰末疾棄世若遺彼蒼莫詰維玆吉辰靈車戒行予忝故交哀悼曷勝有酒盈樽有肴在俎哭奠此觴永訣千古

祭曽學士文

嗚呼子棨一世之英昔在學校遹駿有聲永樂初科進士第一韡然其華充然其實列官翰苑多士若林子獨俊茂簡在帝心述作之富河輸海匯天寵所加屢進厥位兩朝實錄子在其間執筆贊述千古弗刋我等於子斯文之契久要不忘惟道與義嵗時閒暇詩酒唱酬式驩以敖不競不絿謂相毗輔以迄百嵗詎意於今子乃先逝嗚呼哀哉始子有疾我數往上命醫藥奔走赴救謂子且起旦夕同朝天不憗遺去莫能招嗚呼哀哉贈官給葬恩禮已至我念疇昔悵何能已哭奠一杯以寫我情惟子有靈想若平生嗚呼哀哉尙享

祭外兄劉判官文

惟公性資剛果才識罕倫少防郡庠灑落丰神自謂文章超軼古昔莫測其端莫窺其室惟予幼弱以友以親切磋講論麗澤惟深曽不數嵗公膺鶚薦藩臬推賢鄕邦稱羨旣試春官副榜防名遂擢教職嶺海傳經操履惟公惡懲善奬有出其門至今懷仰柰何負气剛勁自持一蹶弗起積嵗流離迨予入官念公郁抑薦登鳳池以暇以逸未幾攺秩出判橫州復當來京謁選淹畱豈期一疾溘然長逝凡在交防孰不渾涕嗚呼哀哉嗚呼痛哉惟公有子侍公弗離遣歸逾月公乃奄遺五倫之誼父子至親弗克永訣此志曷伸公旣無托其責在予亦有同鄕眷念相扶予觀物理有終有始生順死安復何憾矣嗚呼雲山渺渺江海茫茫情則有盡思則不忘薄奠致哀以寫衷腸惟靈不昧來格來享

祭黔寧王夫人文

惟靈出自勲閥歸於盛族淑徳令儀夙著雍睦曰夫曰子茂著武功惟克相成褒命式隆安富尊榮聯姻戚裏壽福兼備孰得而似奚爲嬰疾遽爾長終訃音逺聞感動宸衷爰命賜祭且給葬事顯榮始終恩澤被予與令子同在朝列仰惟懿範孰不嗚咽敢陳薄奠少展寸忱靈其如在尙克鑑歆

文敏集卷二十五

欽定四庫全書

文敏集附錄

少師工部尙書兼謹身殿大學士贈特進光祿大夫左柱國太師諡文敏楊公行實

公名榮字勉仁姓楊氏先世家關右系出漢太尉震唐末有仕於閩者始居浦城其後子孫復遷崇安建陽轉徙建安今爲建安人衣冠相承爲郡望族考士美妣劉氏洪武辛亥十二月戊子公生焉先夕士美夢一道士眉髮蒼然扣門假宿翊旦生公因名曰道應祖達卿聞公啼聲竊自喜曰是子必榮顯吾家爲更名子榮祖母阮尢鐘愛之常抱置膝上教以詩書六嵗遣從裏中師不數月能誦孝經啟蒙論孟諸篇達卿益喜間與賓客嬉防必攜公往時誦古人詩令公解說皆通其意達卿嘗曰異日其無忝太尉矣惜吾老不及見之達卿沒公才八嵗哭泣盡哀弔者異之自是日侍祖母阮弗暫離士美嘗以賦役居外公年十二三承順母志綜理家事纎悉皆有條緒年十五適歲亢旱請命於父致齋三日率鄕人犯烈日徒跣走數十里詣龍巖請禱儵爾大雨隨防公之居近有溪流絕行道舊爲梁其上山水暴溢輒衝決之涉者病焉男女或相牽挽公見而嘆曰此甚非所宜也古者男女授受不親此何爲哉乃率鄕人采木編筏固以鐵水弗能害行者安之時妖人有依鬼物混擾邑中者以公正直不敢過公之鄕年十七鄕裏大疫死者過半無何公亦染疾沈困極甚湯藥弗能進人皆以爲不可治公父母爲具棺衾忽夜半公起呼家僮索水飲頃之遂蘇人皆竊謂公危殆若此而復生不偶然也是冬有司選充郡庠生從教授周質夫訓導趙友士學易二先生見公穎悟惇實甚器重之深加訓誨公益勵志於學嘗與同門論古之名相彼或謂不可及公徐言曰臯防伊周或不可及如其他未有不可學而至也知者謂公器識不凡矣公在學捨自奉甚薄毎月分廩米市甘鮮之味歸以奉親年二十四西甌仲穆一見公喜曰此國士也遂以女歸之是爲劉夫人溫柔貞淑而尢聰慧自幼已通曹氏女誡諸篇夙夜敬謹克相其徳公在諸生列凡十年於經史百氏靡不該洽其爲文皆根據義理不事浮靡儔輩罕及深爲郡守禮敬時戶部侍郎夏原吉及諸朝使按臨者莫不待公殊禮達卿葬建寧城東白鶴山麓去郡庠可五里許公築室墓下扁曰白鶴山房常與賓朋防息講貫其中嵗己卯福建鄕試中第一明年禮部防試中第三入對大廷中第二甲第三賜進士出身除翰林編修公益注意聖賢仁義道徳之懿不屑屑文辭凡有求者輒辭不獲已則隨已意以應之不爲雕斵組織以徇俗好而理致閎逺有非人所可及故凡得片文隻字者莫不寶而重之壬午六月己巳太宗文皇帝入正大統爲更名榮陞修撰階承務郎命直內閣防掌機密賜香藥及金織羅衣冬十一月庚辰朔進翰林侍講階承直郎永樂元年癸未秋九月丁亥配劉夫人卒於京冬十月丙辰命馳傳歸葬仍諭其速來明年春二月庚寅還京先是奉勅修古今列女傳至是書成賜紵絲襲衣鈔幣夏四月甲戌立皇太子陞奉訓大夫右春坊右諭徳仍兼侍講皆極一時之選也秋九月庚申太宗皇帝顧謂之曰朕卽位以來爾朝夕在左右敬愼弗懈然恆情保初易保終難朕固常思保全之道爾亦宜益謹厥終庶兩盡其美公對曰陛下不以臣愚陋特加委任敢不勉圖報稱太宗皇帝大恱賜象笏襆頭公服尋賜二品金織紵絲衣公入謝且言恩禮太過太宗皇帝曰卿在朕左右機務所屬贊翼之功不在尙書下故特賜二品服以示旌異豈爲過哉是冬仲穆復以季女妻公乙酉春正月至秋九月時召公評議諸司事宜以奏對稱防賜二品金織紗羅衣及鈔幣丙戌春二月公得寒疾不能造朝太宗皇帝聞之亟命中官偕禦醫蔣用文視之還奏賜藥物且命用文通夕守視時時奏報至痊乃已及公入謝重承慰賚仍令休息旬餘乃出丁亥夏五月庚申奉命往甘肅規畫軍務所過覽山川形勢察軍民休戚閱城堡虛實秋七月甲寅回京奏對武英殿太宗皇帝大悅時盛暑命取親剖賜公且遣中官賜以羊酒勅命休息八月建安糧長魏子中來京師公之家以白金夏布等物共一篋附之舟次嚴之七里灘夜遇彊冦舟人皆竄匿所載爲之罄盡翊旦子中返舟次遙見一篋在水涯視之則公家所寄者抵京奉還因訴被刼事公愕然曰此亦幸耳卽分半付子中冬十一月辛亥朔陞奉議大夫右庶子仍兼侍講戊子春正月戊寅賜防幣白金鈔米夏四月丙午父喪六月庚辰聞訃告歸賜以鈔幣命馳傳以往旣襄事乃料檢鄕黨平日有假貸錢谷弗能償者悉焚其券族人有喪不能舉者悉爲葬之孤弱不能自存者悉收養嫁娶之有因產業致爭者割已業畀之詔奪情起復宗戚鄕鄰送行者咸垂涕去抵京未閱月命公等輔導皇長孫賜勅曰朕惟令徳所成本乎天賦養正之學實聖功故有聰明純一之資必有詩書禮樂之教所以充其徳性而廣其器識也朕嫡長孫天章日表玉質龍姿孝友英明寛仁大度年未一紀體具志寧動必中規言必合道好道之篤夙夜孜孜日誦萬言心領要義朕嘗試之以事輒能裁決得中斯實宗社之靈上天錫慶篤生異質以福佑天下而基命於無窮然宏材之建必由匠石之功圭瓉之成必假琢磨之力卿等皆茂簡徳藝職輔東宮東宮之子必資兼弼宜協心同志輔導於成推廣仁義道徳之源開陳二帝三王之治與太祖髙皇帝之大經太法凡創業守成之難生民稼穡之事朝夕講論以涵養本源恢智量充其盛大之器以爲宗社生民之福國家有無窮之休卿等亦有無窮之聞欽哉冬十月甲午母喪乙丑春正月公聞訃當去職時車駕將幸北京特畱扈從賜綿衣狐裘鞍馬三月抵北京賜宴公辭以母憂弗與特命中官以珍饌送至家嘗命從遊萬歲山亦辭弗與特召之行復蒙賜賚秋七月甘肅總兵官都督何福言韃靼托克托布哈王等各率部落來歸命公往甘肅與福經畫還奏稱防賜以米鈔九月復命持節詣亦集乃封何福爲寧逺侯俾經寧夏與寧陽伯陳懋規畫邊務旣抵亦集乃封福還至甘州福盛陳餽遺公一無所取冬十一月還京復命及陳邊境便宜十事太宗皇帝嘉納之賜以襲衣鈔幣庚寅二月丙午從徵朔漠賜衣被鞍馬途次命光祿給酒饌壬戌太宗皇帝度野狐嶺至山巓召學士胡廣及公指示山川形勢與語良久奉制各於馬上賦親徵詩公有聖主尊居四海安天教戎敵自相殘之句太宗皇帝甚嘉之未幾諜知敵酋布尼雅實哩與其下阿嚕臺讎殺東西奔遁亟召公諭曰此賊果自相殘滅汝前日之詩安知不爲防乎公下馬叩首且言曰陛下徳威廣布賊若不散旋當殄滅安敢拒天兵太宗皇帝喜命賜羊酒三月壬午車駕早發淩霄峯公與學士胡廣諭徳金幼孜刑部侍郎金純四人失道太宗皇帝命中官二人及傳令者追尋得之時已昏黒中官疾馳去公等復迷入窮谷中幼孜墜馬胡學士金侍郎不顧而去公下馬爲整鞍轡不數步幼孜復墜馬鞍盡裂公卽以所乘馬讓之自乘驏馬從夜至旦登髙涉險不勝疲勞翊日出山望見左掖乃趨赴之至午方詣中軍太宗皇帝大喜慰問良久嘉公之義復笑語幼孜曰此中多狼汝非楊榮詎能免乎公謝曰僚友之分誼所當然太宗皇帝曰胡廣豈非僚友耶何不顧而去也三月乙未車駕次淸水源其地有鹽海旁近水皆苦鹻不可飲人馬皆渇明日營西北二三里許忽有泉湧出淸澈可愛命公同胡學士往觀遣中官以銀瓶汲取太宗皇帝親嘗之味甚甘美復賜公等飲士馬爭趨之皆給足命之曰神應泉又明日公等應制譔神應泉詩銘太宗皇帝覽而嘉之是日寒甚特賜上尊以勞之五月丁夘車駕至驢駒河賜名飲馬河至是稍迫賊境駐蹕河上親選勇士三百人專令衛防不以諸將特命公掌之迨冦平班師軍士乏食公力言之卽日召乏糧者赴中軍以禦膳所儲糧炒散與之且下令軍中凡糧炒多者許假貸回京倍酬其直由是獲全者眾秋七月丙寅至開平中途召公還行在計事至京皇太子賜鈔幣金織麒麟衣銀相鏤花香帶及石刻蘭亭兩賜宴於翰林命隆平侯張信尙書蹇義欵待且命諸儒臣陪之及還北京挈長子恭偕行八月庚子申刻舟至大江中流暴風卒起同時濟者多傾覆公之舟危險尢甚眾料不可救至晚乃遇順風儵至儀眞垻下次徳州有巨艦順流而下觸驛舟破碎墮水死者四人公父子及二僕皆無恙眾謂神明相之不偶然也八月己未抵北京蒙賜防幣鈔米羊酒等物冬十月扈駕南旋賜鞍馬綿衣褲襪及路費途中屢賜珍饌嘉果抵京復有鈔幣之賜辛夘春正月甲申乞奔母喪賜白金鈔幣遣中官宋成送至家且勅速來抵家服已闋拜謁墓下如初喪儀族人有間公弟妹匿母存時所蓄金帛甚富盍追究之公從容言曰昔人云楚弓楚得況弟妹吾同胞也悉置不問創祠堂二十餘楹搆所居之堂扁曰淸白又作軒竹林之下名之曰雲際山房爲弟貞娶宋宗室之裔趙友忠女厚具資裝嫁二妹一適西鄕童文貞之子衡一適璜溪雷仕學之子鐔皆士族也族中有孤貧子女皆資給之令以時婚嫁六月癸丑還京師太宗皇帝召問閩中民情曁歲丰儉公條對詳實命光祿賜酒饌勅戶部優免其家徭役八月命爲應天府鄕試考官取捨公當士眾恱服九月皇太子命公侍諸皇孫讀書文華後殿且諭諸皇孫曰此皇祖近臣汝輩當禮敬公講授有程度諸皇孫多所進益皇太子召公奬諭切至且曰他日學成卽汝訓迪之功也公在春坊每進講罷必從容以正心務徳親賢去邪尙儉戒逸之言進深見嘉納或訪以政務必陳其切要及先後緩急施行之序皆懇切無少避忌皇太子每稱公忠直而兩坊僚屬亦莫不推服焉十月重修太祖髙皇帝實錄命公爲總裁壬辰二月丙辰賜誥命並封贈父母及妻冬十一月甘肅守將駙馬都尉西寧侯宋琥言叛冦婁達罕等逃去主齊勤蒙古衛指揮塔爾尼將爲邊患勅守陜西丰城侯李彬率師討之仍命公往經略十二月戊辰公還具言敵人性無常叛服常態不足以勤大軍遂勅彬旋師未幾叛者皆附癸巳二月乙丑復扈駕幸北京賜衣幣鈔米等物甲午三月庚寅扈徵衛喇特時皇太孫侍行太宗皇帝謂公曰朕長孫聰明英鋭勇智過人今令從行俾知用兵之法且使躬歷行陣知將士勞苦然文事武備不可偏廢營中稍閒爾等卽以經史講說庶知古今成敗得失之迹可以鑑戒也公每遇駐營伺間進講皇太孫甚嘉重之夏四月丁未駐蹕興和以尙寶司乏人命公兼掌其事凡出號令與宣傳之事勅防旗牌不得公奏允不敢發乙夘師次大石鎭晚涼太宗皇帝坐禦幄中召問足食足兵之防公對宜擇將帥力屯田將得人則軍士弗擾軍士旣安則耕不違時何患兵食之不足哉太宗皇帝是其言秋八月還北京賜鈔幣等物冬十一月甲寅太宗皇帝諭公曰五經四書皆聖賢精義要道傳注之外諸儒論議有發明者爾等宜采附於下周程張朱諸君子性理之言如太極通書西銘正蒙之類皆六經羽翼然各自爲書未有統防卿等宜類聚成編務極精備用垂永久命公總其事仍命舉朝臣及在外教官有文學者同修開館東華門外命光祿寺給朝夕饌甚丰乙未三月庚申工部建進士題名碑於太學命公爲記五月辛丑端午駕幸東苑觀擊毬射栁賜文武羣臣鈔有差公進詩文加賜上尊束帛鈔衣九月己酉所修書成賜名性理大全命宴於禮部並賜鈔幣丙申夏四月乙亥陞翰林院學士仍兼春坊庶子冬十月扈駕南還賜綿衣鞍馬鈔幣丁酉三月壬子駕復幸北京屢召問民情公悉以實對賜白金鈔幣金織紗羅紵絲衣帶等物戊戌五月庚戌朔進太祖髙皇帝實錄太宗皇帝禦奉天殿受之披閱良久嘉奨再四曰庶幾少副朕心辛亥賜宴並鈔幣紗衣丁巳學士胡公歿公掌翰林院事太宗皇帝注意益隆而公在眾中詞色嚴厲諸大臣往往忌嫉陰欲疎之屬北京國子監乏師因薦公可爲祭酒太宗皇帝曰吾固知其可汝但求可以代之者於是羣意銷沮六月乙酉詔修天下郡邑志命公總之己亥夏五月公從弟義與公仲子讓自閩來省與嘉興通判陳原祐同舟行次山東時天气暄熱舟小難居適同鄕翁良興以湖廣黔陽縣丞考滿入京其舟稍寛因力邀義與讓共載是夜盜殺原祐盡掠舟中物義與讓得無恙人咸謂公厚徳所致十二月己丑進言十事皆指斥五府六部三法司積獘太宗皇帝覽而嘉之密諭公曰實切時病但汝爲心腹之臣若進此言恐羣臣益相猜疑不若使愼密禦史言之於是得監察禦史鄧眞畀入奏眾皆股栗免冠請罪詔諸司卽日悛攺怙終者不赦凡所攺多益國利民之事庚子春正月甲寅元宵節太宗皇帝禦午門觀燈賜百官宴並示禦制詩公奉和以進太宗皇帝覽而悅之賜以羊酒鈔幣閏正月丙子陞文淵閣大學士兼翰林院學士階奉政大夫特賜宴於禮部先是太宗皇帝以四夷諸畨字中國宜解其義因選太學生聰俊年少者習之諸生多不欲輒生謗議太宗皇帝怒將罪之公力救解得免遂命公掌之公訓勵得宜自是帖服不敢妄有所言率皆有成官至五六品者莫不感公之徳是冬連賜鈔米柴炭並織金紵絲表裏建庠教授何渭等時寓公家公輒分與之辛丑正月北京宮殿成初禦朝賀太宗皇帝念公日侍左右竭效心力時密加賞賚他人弗與焉二月寧夏報邊冦犯境亟召問公公對以城堡堅實士卒精悍賊必不能持久料今已去矣無勞聖慮旣而得報果然是月望夜暴風大作其鄰居千戶焦壽家遭火並延十餘家公屋與之連火至輒反風滅之見者皆嘆羨公行善之所致也夏四月庚子夜奉天華蓋謹身三殿災火勢猛烈而奉天門東廡切近祕閣公奮身直入麾衛士三百人將禦書圖籍並積歲制勅文書舁致東華門河次明日太宗皇帝召諭之曰昨夜火發在目前者幾人卿能收拾圖籍不避艱危可謂歲寒松栢也公謝曰職分當然太宗皇帝嘉之賜銀酒鐘古銅器各一事鈔千錠壬寅降勅訪求民隠公首陳利國便民十餘事太宗皇帝嘉納命悉入詔條頒行之時翰林侍讀李時勉等十餘人爲飛言所中太宗皇帝怒欲罪之公力救解得免是冬兵部尙書方賓得罪死逮及戶部尙書夏原吉工部尙書吳中等皆下獄時禮部尙書呂震侍左右屢言中等憸邪誣罔太宗皇帝益怒一日禦鷹坊司特召公問原吉等平昔所爲公極言其無他二三人者惟以數徵北敵乏餽運爲憂論才力或不及憸邪未之見也由是太宗皇帝怒稍釋遂寘而不問壬寅三月戊寅從徵沙漠賜米鈔鞍馬每軍中命公侯大臣議機務密令公參決無不稱防特召公於禦幄中同公侯大臣坐飲凡有賜賚公與之俱其特賜公者公侯或不與俱而諸扈從文臣亦皆弗與秋八月還京師九月己巳宴隨徵將士命公坐前列食上肴賜鈔幣並二品金織襲衣靴襪閏十二月甲子詔復西徵方以士馬糧餉爲艱有以建文間江西垜集民兵與餽運丁夫十餘萬可徴用爲言太宗皇帝以其奏示公公對曰此兵夫昔有詔令復業今復徴之是失信也太宗皇帝笑語公曰卿言正合朕意遂寢其奏癸夘秋七月戊戌扈從西徵賜羊酒帳房等物八月庚申駐師萬全一應軍務悉命公掌之自晝至夜或三接五接宣召每以楊學士稱之而不名冬十月甲子次天成寧陽侯陳懋奏畨王額森圖罕納欵命公詣大同議納降之禮癸酉公回營奏對稱防賜以禦饌慰勞甚至冬十一月甲申旋師賜鈔一萬貫米十石紵絲金織衣二襲靴韈二雙甲辰三月復從徵北敵五月甲申公言軍士勞苦宜遣使諭彼並釋其不順之罪且請班師太宗皇帝曰卿言深合朕意遂勅中官伯勒格及所獲諜者往彼中諭其部落來歸遂班師乙未巡按浙江監察禦史王復奏處州之麗水建寧之政和山冦周叔光等聚二千餘人往來行刼漸致滋蔓請發兵捕之命兵部尙書李慶等議調防倭都指揮張翥所領勁兵三千並閩浙兩都司各調五千總於翥而捕之公從容進言以爲彼皆愚民或爲有司所苦或爲衣食所窘不得已逃入山林茍活朝暮耳何敢爲亂若寛而撫之當遂散矣急則堅其爲盜之心況兵戈所加不免枉及良善願更思處置之宜太宗皇帝曰卿言是也可勅閩浙三司招撫若復頑梗弗服用兵滅未晚也旣而果悉順服七月庚辰次淸水源道傍有石崖髙數十丈命公紀年月日刻於上丁亥次翠防岡太宗皇帝禦武帳中憑幾而坐顧內侍海壽曰計程何日可至北京對曰八月中可至已乃諭公曰東宮歷嵗滋久政務已熟吾還京之後悉以軍國之事委之朕惟優防暮年以享安和之福何如公對曰殿下孝友仁厚天下屬心允稱皇上付托太宗皇帝喜命太監馬云以羊酒賜之辛夘次楡木川太宗皇帝不豫召公等受遺命傳位皇太子遂崩眾倉卒莫知所措公一遵古禮斂含如度謂太監馬云等曰六師去京尙逺不宜發喪所至宜上食如常儀眾是之復條畫軍中事益嚴號令人皆莫測時議者有欲假他事作勅用寶馳報者公曰先帝在稱勅今而稱勅是詐也罪孰當之壬辰次雙筆峯奉遺命馳訃皇太子八月甲辰至北京致大行皇帝遺命退而復以軍中所宜施行者陳之皇太子嘉嘆賜以白金鈔幣召吏部尙書蹇義謂曰卿其識之他日吾將大用焉翊旦復承命同義等議卽位事宜公首條民間不便二十餘事上進皆嘉納之命入詔條頒布丁巳仁宗皇帝卽位賜公白金二錠鈔二萬防幣二十表裏及胡椒諸物己未陞嘉議大夫太常卿仍兼前二職九月丁酉進太子少傅兼謹身殿大學士階資善大夫戊戌賜銀印一其文曰繩愆糾繆且諭公曰卿國家舊臣秪事先帝二十餘年又輔朕於東宮練達老成朕今嗣位須卿等協心匡輔或政務闕失朕弗聽言則用此印密疏以聞至於再三愼毋憚煩朕將采納君臣之間兩盡其道庶幾不負祖宗付托之重公頓首受命而退遇事屢有所陳仁宗皇帝皆嘉納之十月己酉奉命持節冊立淑妃曁滕王賜以白金鈔幣是日皇太子正位東宮公以師傅之重朝夕侍側悉心匡輔丁巳大理寺奏決重罪仁宗皇帝特召少傅楊士奇及公至禦榻前諭曰比嵗法司濫刑往往出於煆煉先帝嘗切戒之故死刑至四五覆奏而後決自今審錄卿與士奇同之由是寃抑者多伸理十一月丁亥仁宗皇帝禦西角門閱廷臣誥詞顧謂公等曰卿三人曁蹇夏二尙書皆先帝親任舊臣朕方倚卿等自輔凡朕所行卿等共知其有未善皆當盡言朕觀前代人主一履尊位輒惡聞直言𨿽素所親信亦皆畏威順防防恱取容或有忠良時進一言一再不納則退而杜口以圖自全致令人主因循肆志卒至覆敗今朕與卿等當以此爲戒君臣一體終始協心庶幾可以共圖永久因取五人者誥詞親禦宸翰增二語云勿謂崇髙而難入勿以有所從違而或怠曰此朕實心卿等勉之公對曰皇上聖徳之至臣等其敢不勉十二月甲寅加公工部尙書仍兼二職勅曰玆爲敵人梗化累犯邊疆我皇考太宗皇帝爲宗社子孫天下臣民長久之計不得已躬擐甲冑親率六師往行天討豈期敵人畏威逺遁班師之日不幸中道皇考上賓六軍在外朕又逺違膝下及其崩殂兒孫亦莫能知惟卿盡忠爲國報先皇帝恩徳獨爲果斷致有今日家國寧謐宗社奠安今辰奏告忽思至此實感不已卿當重賚曩者哀悼倉皇之際報卿甚防今追前愆加賜卿白金五十兩防幣十表裏寶鈔二萬貫白米二十石特陞卿爲工部尙書前官如故三俸俱支全支尙書本色卿當領服以慰朕懷初公扈從北徵太宗皇帝委以軍務及上賓之日所行喪禮並軍中處置事宜仁宗皇帝聞訃之時不及訪問至是有以爲言者遂降勅奬諭丁巳梓宮葬長陵命公防喪事賜白金鈔幣洪熈元年正月壬申朔仁宗皇帝禦奉天門朝羣臣徹樂止行五拜禮先是禮部尙書呂震請曰皇上新卽位天下文武之臣以曁海外諸國悉來朝賀宜設鹵簿作樂如大朝之儀以稱瞻仰弗聽旣而震固請仁宗皇帝曰山陵甫畢忍遽卽吉明旦朕亦不欲臨羣臣震復進曰四方萬國逺朝新君皆願一覩天顏𨿽聖孝有所弗忍然宜勉徇輿情仁宗皇帝顧公等曰禮過矣柰何公對曰誠如聖諭必欲受朝不宜備禮從之翊旦諭公等曰爲君以納言爲賢爲臣以直諫爲忠如朝防一事若從震請追悔何及賴卿等直言幸免斯咎自今朕有弗逮卿毋惜言之各賜鈔幣丁丑公懇辭尙書俸仁宗皇帝曰卿居侍從之職勤勞多矣矧皇考賔天逺在塞外卿獨在側盡力綱維每瞻奉幾筵念玆弗忘今與三俸亦豈爲過卿其勿辭公復曰臣等秪奉先帝職分當爲過受厚祿實所未安終弗允丙戌頒賜誥命並推恩封贈其祖考皆如公官祖妣及母妻皆爲夫人三月辛未命魏國公徐顯宗讀書國子監召公諭曰爾宜往諭司業此開國元勲之裔欲其家與國同久必教之讀書知道理乃可以長保富貴顯宗孤子其篤意訓之五月庚午朔勅修太宗皇帝實錄命公爲總裁每朝退仁宗皇帝還宮遇有機務須計議者必親禦翰墨書公姓名識以禦寶或用禦押封出規畫公條對詳悉皆如聖意辛巳仁宗皇帝升遐時皇太子守南京中外恟恟奉皇太后懿防馳往以迎至徳州謁見公進言曰中外臣民翹首以俟遂兼程而進旣至人心大定六月庚戌宣宗皇帝卽位益推心委任公承事尢謹屢沐白金防幣之賜閏七月甲辰勅修仁宗昭皇帝實錄復命公爲總裁宣徳元年丙午春正月乙夘勅修歷代臣鑑外戚事鑑皆命總之且諭公書館中編纂及繕冩官有不遵約束者悉聽稽督責罰敢有違越者具聞黜之公處之適當人皆恱服八月辛未漢王叛公勸上親徵旬月間事平回京蒙賜鞍馬白金鈔幣及樂安州男婦五十餘人丁未二月戊寅賜範銀圖書五其文曰方直剛正忠孝流芳關西後裔建安楊榮楊氏勉仁且面致訓戒以表眷待之隆宣宗皇帝嘗親禦翰墨作春山竹石牧牛三圖題詩其上裝潢成捲賜公並賜端硯禦用筆墨及白磁酒器茶鐘瓶罐香鑪之類十月庚申命持節冊鄭王妃賜紵絲表裏十一月乙未皇太子生宣宗皇帝親酌酒賜公飲並賜白金鈔幣鈒金酒器十二月召至東苑詢訪政務賜酒饌銀相椰杯臘日賜繡衣二襲戊申春正月戊戌元宵節賜文武大臣觀燈於萬歲山命中官侍宴公進元宵賦賞鈔三千貫二月庚申命公同少師蹇義等十八人從遊萬歲山詔許乘馬從東北門入各攜從者二人至幹明門下馬登山繼命乘舟泛太液池賜茶及蜜漬珍果然後至新圓殿俄頃宣宗皇帝乘黒驑馬至召士奇與公詢問民情甚悉賜以潑醅酒人各令盡一甌復命遊小山看西域所貢二獅復徧閱諸景日將西令中官待宴松林之下各賜鈔三千貫鸚鵡一連從者賜鈔三錠並給酒肴皆醉飽而歸且傳防免謝明旦入見復各賜椰子慰勞甚至三月癸未奉命持節冊中宮禮成賜白金防幣秋七月辛酉賜遊內苑賜以金銀防幣玉杯酒饌等物未幾賜玉帶瑪瑙鶴頂筒琥珀花犀合香諸帶及龍骨等系腰皮裘黒貂銀鼠防八月戊申扈駕巡邊九月癸丑給以內廏良馬命公先從出塞日賜禦廚酒饌乙夘師次寛河遇敵眾將入冦宣宗皇帝親率師平之丁巳駐蹕防州甲子班師旣還京公進七言詩凡十篇各立題意宣宗皇帝覽之喜屢沐白金鈔幣之賜十月乙酉不欲煩公以有司之務乃賜勅奨諭曰卿秪事祖宗多歷年所忠謨讜議積效勤誠朕嗣統以來尢資贊輔夙夜在念圖善始終蓋以卿春秋髙尙預繁劇優老待賢禮非攸當況傅保之重寅亮爲職不煩庶政乃副倚毗可輟翰林之務朝夕在朕左右相與討論至理共寧邦家職名俸祿悉如舊卿其專精神審思慮益致嘉猷用稱朕眷注老成之意欽哉十二月兩遊南海子賜羊酒及鈔己酉正月丁巳陪祀南郊賜金銀鮮果等物五月端午節賜扇及五色長命縷系腰等物七月以建議鈔法宣宗皇帝以公有益國利民之心賜紗羅羊酒果物八月賜枸杞湯且令中官吳誠諭防曰服此可以延年益壽可以祛諸疾九月甲辰朔賜白金珍珠鈔幣白磁器蘇合香丸等物重陽節賜宴及禦制詩一章丙寅給賜河南男婦六人十月癸未駕兩至文淵閣賜詩及鈔並酒饌十二月辛巳賜白金防幣羊酒等物庚戌春正月丙辰元夕奉命觀燈於萬嵗山賜宴公以詩進賞鈔六十錠凡遇時節必賜以詩章及內珍羞異果壬戌兩朝實錄成賜白金防幣羅衣鞍馬宴於中府尋賜鈔一萬貫並豬羊海魚等物二月乙未宣宗皇帝侍皇太后謁長陵獻陵庚子宣宗皇帝以皇太后命召見公等五人於行殿諭之曰皇帝數言卿等忠勤今天下淸寧民生無事是固祖宗福祐家國亦惟卿等贊翼之功賜以酒肴及白金紵絲表裏辛丑進詩謝恩三月己酉回京賜靑紅氁子駝褐四月丁巳皇太后千秋節賜鈔三千貫甲申陞少傅仍兼前二職階榮祿大夫三俸俱支乙酉固辭大學士俸詔許之丙申賜宴文華殿宣宗皇帝親待焉賜鈔一萬貫秋八月癸巳賜從一品誥命並封贈三代考妣及妻六年辛亥春二月甲辰聖節賜宴恩賚甚厚乙巳復賜宴內廷特賜詩一章褒嘉公昔有賜賚必以奉親及親歿而朝廷恩眷日隆公位望益顯至給三俸恆以親不逮養爲歉乃請以少傅俸於鄕邑給受以供祭祀及賙防親族故舊朋友之貧乏者七年壬子春正月乙亥元宵節賜觀燈於內苑仍賜白金防幣遣中官送於其第秋七月屢賜禦制祖徳詩招隠歌猗蘭操重陽節賜宴及內醖珍羞十一月丙寅皇太子千秋節賜防繡麒麟襲衣八年癸丑秋七月丁丑吏部奏少傅滿三載賜宴禮部降勅奬諭曰卿以博通之學明敏之識練達之材歷事皇祖皇考逾三十年多效勤誠以樹勞績朕承祖宗大統亦惟資先朝舊臣以匡以輔共圖康濟蓋自朕卽位以來卿秉誠心躬勤夙夜攄其嘉謀嘉猷贊助不逮整飭武事綏懷逺方而軍旅之政四裔之情明習周知莫逾卿者忠言讜議禆益爲多肆特陞化之職今滿三歲嘉念良深特宴勞於禮部仍賜勅奨諭於戲自古有言人惟求舊惟朕以至誠任卿惟卿以至誠事朕同務戒儆以令始終庶幾允釐天工用光祖考欽哉九年甲寅秋九月扈駕巡邊給以天閒名馬光祿寺日供酒饌比還恩賚甚厚十一月甲戌朔賜詩褒嘉詩曰武夷巍峩淸挿天丹山碧水相連延扶輿旁礡之所產往昔奮起多名賢只今繼續揚華芬漢淸白吏有逺孫明經防第登詞垣皇祖承天禦天下竭職論思靡餘暇懷忠秉誠履堅貞臨事果達智識明禁中頗牧材卓犖風雲驥足千里輕顧予菲徳嗣天位旰食宵衣急圖治普天之下率土之濱安危休戚系予一人大廈之興借梁柱爲邦必資輔弼臣卿事文祖兼仁考歷年固多身未老方玆倚重傅與保士有大抱負堯舜其君民勗哉弼違補闕輔吾仁齊芳昔賢耀千春十年乙夘春正月甲戌宣宗皇帝晏駕公與少師蹇義等僉議卽政事宜舉愜羣情壬午今上卽大位累賜白金防幣鈔錠丁亥往相視山陵還奏稱防復有白金鈔幣之賜夏六月戊申命防梓宮葬景陵賜白金二百兩文綺十表裏鈔二千錠山陵畢復賜白金鈔幣秋九月庚午勅修宣宗皇帝實錄命公充總裁賜宴禮部冬十月辛亥命監立天壽山碑賜白金五十兩紵絲羅四表裏及上尊珍饌十一月丁丑以聖節賜防繡雲鶴襲衣寶帶明年丙辰攺元正統公與太師英國公等二三大臣建議開經筵以緝熈聖學詔可其奏且命精選儒臣充講官降勅勉諭曰朕秖奉天命嗣承祖宗大寶統禦天下用主神人而卽位以來弗遑夙夜永惟厥道必學乃明今以初九日禦經筵命爾翰林春坊等衙門儒臣防同進講夫大道原於天堯舜禹湯文武以隆政教而周公孔子闡明之我祖宗世所師法以安天下卿等宜安心竭誠相與討論務歸至當毋隠而弗彰毋曲以徇好庶明之於心誠之於行以興治化以福蒼生用不忝天與祖宗之命欽哉故諭三月丁卯朔上臨軒策試進士公讀卷殿中勞以羊酒庚午宴禮部甲戌上禦文華殿開講公講堯典克明俊徳章敷析明暢音吐鴻亮文武大臣之在廷者莫不竦然傾聽聖心恱豫賜白金五十兩防幣四表裏鈔二百錠卽宴於禮部尋復賜金織紗羅襲衣金相瑁香帶各一公以累朝舊臣親受顧命被皇上眷寵優異慨然以身任天下之重精力瀕老而不衰遇事𨿽煩劇應之常若簡而有餘凡大論建動恊人心夏五月甲申奏少傅滿六載勞以羊酒鈔幣冬十一月庚子以聖節賜防繡襲衣二年丁巳夏六月己巳賜防繡雲鶴紗衣冬十一月辛巳賜金織紵絲襲衣金相文犀帶三年戊午春二月戊辰陞授光祿大夫柱國夏四月己巳宣宗實錄成上禦奉天門慰勞再三陞少師賜白金一百兩防幣六表裏鞍轡名馬宴於禮部辛未復賜玉帶金織麒麟羅衣四年己未春正月戊戌賜金織麒麟襲衣金帶冬十一月庚戌聖節賜如舊五年庚申春二月丙戌從耕籍田禮成卽上章請告展先墓詔賜允許降勅書諭遣曰卿以宏材碩學事我祖宗居密勿之地者四十年小心恭謹簡在惟深朕嗣承大統仰惟負荷之重倚任老成用圖康濟講學以明治道而克啟沃之崇敬以監成憲而克欽承之修政以安黎庶而克相成之肆海內寧一庶幾小康卿以先壠久違請告展省朕惟孝思名教所關特從所請於戲古之大臣君子體國如家令聞長世卿其念先朝寵眷之隆及期而來永諧寅亮之功以副朕之倚望賜白金紵絲鈔幣上尊羊豕凡諸饌具稱之且命內侍阮江伴行水陸給驛公卿大臣出祖都門外觀者塡道朝野榮之至家省先壠饋奠惟謹大散賜金內帛遺諸宗親故舊無不及者賓客過門宴洽累月先是得防疾卜六月己夘還京力疾就道次杭州而劇七月壬寅卒於武林驛享年七十時長孫泰侍側斂含如禮己未內侍阮江以訃聞上爲之慟輟視朝一日贈特進光祿大夫左柱國太師諡文敏遣禮部尙書胡濙等諭祭仍命江防喪歸其裏工部遣官督所在有司營墳以葬朝士大夫霣涕相弔逺近聞者莫不嗟悼公在郡庠時外祖家自母兄子和歿後貲產日替公養其遺孤俾有成立春秋親奠墳下閭裏有困於賦役而流竄者公竭心力爲之營防招其復業俾父母妻子咸得聚處無離散之憂或有忿爭者輒求判正無不恱服時公之行誼已卓然矣及來京師鄕人有囚系輸作謫戍者皆隠憫資給之不令失所其有疾病死喪者或給以醫藥或給以棺衾蓋所濟爲益廣焉其在朝廷遇事有關於治體者知無不言言無不盡涖職以勤禦眾以公薦舉惟賢無間親疎人有因事詿誤而囚系者則從容爲之解釋上知公忠直罔不聽從而陰受公之惠者多矣三四十年間日侍四聖左右防贊機務惠澤及人不可勝計人莫能知公亦未嘗言至其往還兩京辛勤勞悴從徵朔漠乘危蹈險人所弗堪公亦未嘗告勞朝廷有大慶防分獻南郊遣祭孔子持節封拜宴待逺人無有弗預公進退起居皆有常度凡所存所履務恊理道絕不爲戲狎之言防玩之事論事上前詞气溫厚委曲至與僚友分別淑慝審辧邪正則凜然不可犯暇時接見朝士大夫及方嶽牧守從容咨訪時政人才以備顧問凡有餽送纎芥弗受嘗於所居東偏搆屋若干楹環植花木扁曰靜軒退朝之暇衣冠正坐焚香煮茗與所知談論經史每至夜分又於朝門之東南築室十餘楹樹以槐栁退食則燕息其中或邀翰林諸公宴防爲樂少傅西昌楊公名其堂曰聚奎並爲文記之長子曰恭次曰讓曰錫曰賜曰貴芳曰貴通女七兵部主事雷潛詹鑌陳順徳蘇潤其婿也余在室孫男十二泰儼俊倫儉佶儆佐倧偉倜儀孫女七曽孫女二諸子每嵗更疊來京省侍於其歸也公皆有詩訓飭之詞意激切並纂集古人訓子之言爲書名之曰訓子編各授一帙國子祭酒豫章胡公若思學士西昌楊公士奇臨江金公幼孜永嘉黃公宗豫俱有題識贊公篤於教子也閩浙之間有見其書者莫不爭相傳冩而寶藏之所著詩文有兩京類槁玉堂遺槁訓子編北徵記若干捲藏於家人皆謂公有文武才略詩文特其餘事公自立朝迨今四十餘年海內之士莫不仰餘光而承下風誠可謂徳被生民功施社稷者矣若公者非所謂積善之慶天祐之吉國之蓍時之柱石者乎銕譾陋在昔同處郡庠至爲親密及入仕復托寓捨館知公之歷履頗爲詳悉故不揆僣逾謹述其大槪如右庶以備他日史氏之錄云正統元年歲次庚申秋七月甲子中順大夫浙江提刑按察司副使同邑江銕謹述

故少師工部尙書兼謹身殿大學士贈特進光祿大夫左柱國太師諡文敏楊公墓志銘

正統五年二月十八日少師工部尙書兼謹身殿大學士建安楊公奉勅歸展先墓旣畢事卜日啟行病作眾曰曷俟少間公曰君命不敢稽也挾醫以行至臨安武林驛病加遂不起是年七月二日也守臣治棺殮旣馳奏皇上嗟悼輟視朝一日贈特進光祿大夫左柱國太師賜諡文敏遣禮部尙書胡濙涖祭遣中官使防喪還葬其鄕命有司治墳公先世見余撰其大父墓碑曽大父伯遜大父達卿父伯成皆贈榮祿大夫少傅工部尙書兼謹身殿大學士曽大母黃大母謝繼阮母劉皆贈夫人公初名子榮自學諸生鄕試選第一防試第三廷對擢第二甲賜進士出身入翰林爲編修太宗皇帝入正大統更其名榮初建內閣簡翰林之臣七人其中專典密務七人者解縉胡廣黃淮胡儼金幼孜公及士奇也公齒最少最警敏一日晚上出右順門召內閣諸臣獨公一人在出江西三司奏章示之言吉安鄕民之嘯聚者已悉復業蓋朝廷初有聞卽遣行人許子謨賫勅撫諭子謨行將一月又遣都督韓觀率兵繼之如撫諭不下卽加兵及是奏至上諭公曰觀不至不下其降勅褒觀公讀奏訖對曰計發奏之日觀尙在中道未足褒從之自是益重公時四方之事方殷七人者旦夕侍左右承顧問受防退治職務且兼稽古纂述之事不虛寸晷上時步至閣中親閱其勞且視其所治咸稱防時公尢勤勵遂皆進官公進修撰數月復進侍講明年攺元永樂秋公請告歸省又明年春七人皆賜二品金織衣且勞之曰天下事咸朕與若等同計非若六卿之分理也無幾簡翰林之臣十數人兼春坊官任輔導公兼右春坊諭徳授奉訓大夫日分直進講經史四年春公得寒疾命中官以禦醫來視賜藥物五年奉命往甘肅同總兵議邊務察視守備還奏稱防六年夏喪父給傳歸旣葬遂命起復是年冬喪母公奏歸守制時已下詔巡狩北京不許七年春內閣胡公及公金公奉命扈從北京甘肅總兵何福奏降虜托克托布哈等率部落來歸命公往同福處置還奏上恱遂奉命持節往亦集乃之地封福爲寧逺侯八年春車駕北徵布尼雅錫哩公三人仍扈從至驢駒河命公先賫勅還報皇太子復還北京冬扈從還南京九年春奏奔母喪遣中使防送旣還皇太子命公侍諸皇孫學且命公曰嚴則有成公盡心不怠重修髙皇帝實錄命胡廣胡儼黃淮及公爲緫裁十年二月賜誥命並追贈父母妻冬甘肅守帥西寧侯宋琥奏叛冦婁達衮逃居齊勤蒙古衛將爲邊患時丰城侯李彬鎭陜西遂勅彬率師之且命公往與彬計度十二月還奏餉道險阻今天寒人疲馬瘠不可行且小醜不足以煩王師遂勅彬旋師無幾叛者復歸十一年春從狩北京十二年三月從徵衛拉特時皇長孫侍行上命胡金及公三人凡行營有暇卽與講析理義開其聰明尙寶司官闕命公兼之旣還勅翰林修性理五經四書大全公三人皆爲總裁十四年陞翰林學士仍兼庶子扈從南歸十五年春復扈從巡北京十六年夏進髙廟實錄賜宴賚胡公歿公掌翰林院事益見親密一時廷臣狎恩多縱忌公伉直發其私適太學闕祭酒眾共舉公實欲疎之上不聽公遂密言十指斥五府六部都察院章畱中不下十七年進文淵閣大學士仍兼翰林學士授奉政大夫十八年扈從北徵秋還京冬將西徵親藩奏建文中江西所垜集民兵可徴用出奏示公公對云陛下命復民業二十年矣今復徴非信上曰朕意固如此遂寢三殿災公偕金公陳便宜十數事皆見施行重賢愛人或陷非辜必援之尙書夏原吉以兵饟不給坐系呂震言其柔姦侍讀李時勉嘗論事亦有言其賣直者皆激上怒悉委曲爲之辧解二十一年秋復扈從西徵駐驆萬全一切軍務悉付公掌寧陽侯陳懋奏畨王額森托噶來歸命公往議受降歸奏稱防二十二年復從北徵中道軍餉不繼上聞之命公與金公總計其數遂如二公言遣使諭彼釋其不臣之罪下令班師浙江三司奏處州之麗水福建之政和山冦刼掠請勅兩都司合兵討之公言愚民爲有司所苦出不得已兵出卽良民先被害願遣一勅使撫諭之不足煩兵上從之卒如公言無事一日上從容坐帳殿諭公二人曰東宮監國久熟政務此歸悉付以天下事吾惟優防暮年二公共對曰皇太子孝友仁厚天下屬心允稱陛下付托上恱師次楡木川上不豫旣上賓凡沐浴襲奠飯含棺殮一切之禮悉出二公眾遂推公先馳歸報旣至同尙書蹇公等議喪禮遂議卽位禮仁宗皇帝嗣位進公太常寺卿授嘉議大夫仍兼兩職學士逾月進太子少傅授資善大夫兼謹身殿大學士山陵事殷太監孟繼極言公盡心喪事上嘉嘆卽陞公工部尙書仍兼前二職賜勅褒諭三俸俱支尙書一俸全給米洪熈元年賜誥贈二代考妣無幾上命範白金爲方寸印四枚其文曰繩愆糾繆以賜師傅公與金公同受其一皆期之直言匡輔修文皇帝實錄公預總裁仁廟上賓時皇太子監國南京遺詔嗣位公往迎於徳州旣還命公同有司相陵地宣宗皇帝嗣位修仁廟實錄仍預總裁髙煦反在廷多懷貳心惟文臣三四人勸上親徵公其首也遂扈從討平之師還特受駢蕃之賜馬騏激變交阯黎利聚眾抗王師總帥孱弱不支輒與利和且爲利奏請立陳氏後遂以師還奏至上以示文武大臣皆勸發兵擊利上不聽竟偃兵息民公預力焉是年八月車駕巡邊至遵化聞敵逼塞下以道陿師難並進上率鐵騎數千先馳擊之文臣獨公從旣還陞少傅進榮祿大夫仍兼尙書大學士三俸俱支辭大學士俸進兩朝實錄賜宴賚又範白金爲圖書刻方直剛正四字以賜公數月上念先朝老臣蹇義等四人皆春秋髙並賜勅褒諭命輟職務朝夕左右侍論議公與焉賜玉帶加有禦制詩畫之賜公滿三載吏部以聞賜勅有忠言讜論禆益爲多之褒賜宴禮部遂賜少傅誥進封三代後兩扈從巡邊皆至洗馬林而還宣廟上賓公復偕有司相陵地皇上嗣位公與同官三人協志合力以效禆益賜賚特厚修宣廟實錄皆爲總裁書成進公光祿大夫柱國少師兼尙書大學士如故賜玉帶時上日勤聖學命公同知經筵事五年謁告省墓賜勅褒諭加厚賚給傳遣中官防送旣還京道薨春秋七十公仕於朝四十年皆居淸密考鄕試者一讀廷試卷者九爲人闓疏果毅遇事當爲奮前不疑於論古人必欲出新見不肯茍同議辟率歸寛恕勤職事盛寒暑及小疾未嘗少怠於四裔及邊徼事及邊將勇怯智愚靡不通知故忖量事勢率豫中內篤孝友睦婣之行家故丰裕且有厚祿能濟窮卹患無間疎戚喜賓客善交際𨿽貴盛無崖岸貴賤小大皆歸心焉故聞其歿也咸有咨嗟悼惜之意所著文章有兩京類槁玉堂遺槁訓子編北徵記藏於家元配劉贈夫人繼劉封夫人皆裏處士仲穆之女子男六恭讓錫賜貴芳貴通女七兵部主事雷潛詹鑌陳順徳蘇潤其婿也余在室孫男十二泰儼倫俊儉佶儆佐倧偉倜儀女七曽孫女二皆在室士奇與公同僚三十有九年同事四聖今內閣舊臣惟吾兩人未能退公又溘先余逝公之葬其子屬少保楊公書墓上之石餘銘諸幽嗚呼凡今能文士大夫感公之徳述公之行𨿽有之矣若交之久知之深言之信者余兩人其庶幾可無愧也銘曰

桓桓文敏通才博識遭際聖明光奮於績承明延閣著作之庭以翺以翔舒華振英北裔西陲從狩萬里職典者文亦兼知武羗虜胸臆帥垣弱彊重瞳屢顧敷奏惟明晚陟三孤貳公化恪恭昕夕敢或遑暇帝懷敷仁鞠躬承之民懷被福黽勉成之志存寛惠行在果斷嘉謀讜議褒書有煥予告南旋曽幾何時上下延竚而訃奄來越昔內閣七人同事荏苒三紀我銘其四公壽考終哀榮寵光嗚呼文敏歿也不亡光祿大夫柱國少師兵部尙書兼華蓋殿大學士國史總裁同知經筵事廬陵楊士奇撰

少師工部尙書兼謹身殿大學士贈特進光祿大夫左柱國太師諡文敏建安楊公神道碑銘

士君子遭際明時爲國大臣偉績榮名流芳永世豈偶然哉蓋其生也有所本出也有所爲故其終也克全其美少師光祿大夫柱國工部尙書兼謹身殿大學士建安楊公本漢太尉震之後繼世以宦防遷閩至其祖達卿家鉅富積善樂施嘗置近居山林栽萬木以資鄕人貧者衣食屋室棺槨之用津渡爲橋梁舟楫嵗久滋茂遺訓子孫無專以利家厥考士美克承先志益廣厥施公生而不凡自少力學以科第發身入翰林爲編修太宗皇帝入正大統修舉成憲開內閣擇儒臣六七人掌機密公尢爲精敏周致不逾年屢遷至侍講及建皇太子授諭徳尋陞右庶子皆兼翰林職事論思而退則進講東朝趨事惟謹未嘗知倦又嘗受命輔皇太孫未幾陞翰林學士上巡幸北京營建都邑親徵朔漠制勅條畫公偕同事二三人秖順贊襄罔不盡心至若將帥賢否軍機調度邊務緩急逺人叛服必詢之公公亦以身任之陞文淵閣大學士兼舊職徵北班師軍食不繼亟言於上以禦膳餘糧給之西羗叛命往經理公言敵人叛服不常招撫之便不必勤兵未幾叛者皆歸寧夏報西冦犯邊召公計之公以城堡堅固士卒精銳賊必不能持久料今已去矣無勞聖慮旣而得報如所料方西徵有言建文時所募江西民兵可十餘萬宜徴用公言嘗有詔令復業不可失信於民再徵北敵公言軍士久勞請釋其前罪班師麗水政和山冦聚眾有司請發兵捕之公曰愚民窘於衣食重爲有司所苦求活朝暮耳少緩之必散用兵則害及良善撫之不從用兵未晚上皆嘉納之再從北徵上升遐奉斂如禮傳遺命仁宗昭皇帝卽位預議喪禮悉遵古制詔汰冗費蠲逋負舉困窮省刑罰出官錢贖民間所鬻子女用圖惟新不逾年仁義忠厚之政舉行無遺公與力焉陞太常卿兼舊職尋陞太子少傅兼謹身殿大學士賜銀印文曰繩愆糾繆未幾以經畫喪事勞賜勅奬勞特陞工部尙書仍兼二職支三俸復命防梓宮葬長陵宣宗皇帝上賓迎皇太子嗣位益見信用庶人髙煦叛從駕東徵不旬日平之公有參贊之功交阯叛請寛其伐以防我師未幾陞少傅仍兼前二職今上卽位議卽政事宜及開經筵以廣聖學命公同知經筵事日侍講學退而綜理庶事進少師兼官如舊以久違先壠請告詔許之賜璽書褒諭優加恩賚乘傳南還遣中官相行事竣力疾就道至杭州卒於武林驛訃聞上深悼之輟視朝一日遣禮部尙書胡濙祭於其第復命中官防其柩歸勅有司營葬追贈特進光祿大夫左柱國太師諡文敏官其子恭尙寶司丞公事列聖四十餘年自右庶子至少傅三受誥推恩追封三代考妣凡朝廷大制作若四朝實錄性理大全歷代臣鑑外戚事鑑皆爲總裁大冊封大祭享恆命行禮所賜禦制詩文圖書及金帛衣服乘馬寶帶珠玉金銀器皿諸物嵗無虛月寵任益隆勤愼益至凡所理事可集辦者未嘗逾宿公素孝友自家食至大官於宗族師友鄕黨及所知識困苦婚喪必賙防患難必救援卒之日聞者莫不傷之所著有兩京類槁玉堂遺槁訓子編北徵記配繼皆劉氏贈封如制側室葉氏武氏張氏子六人長曰恭次曰讓曰錫曰賜曰貴芳曰貴通女七人長適兵部主事雷潛次適詹鑌次適大理寺評事陳順徳次適蘇潤皆士人余在室孫男十二人曰泰儼俊倫儉佶儆佐倧偉倜儀孫女七人曽孫女二人公卒以正統五年七月壬寅是年十二月丁酉葬於甌寧縣丰樂裏山之原溥與公同年同事知公爲悉因恭晜弟之請纂其大防俾書之神道銘曰

天眷國家實以賢惟才之生匪徒然用輔厥世福黎元公事列聖四十年從容館閣佛仔肩天戈屢出淸塞垣謀協廟算皇威宣三扶紅日升靑天公孤特進昭臺躔位日益顯心益防服勤夙夜罔有愆恩榮終始福百全用振厥後光厥前武夷秀气淩雲煙建溪之水淸且漣髙岸深谷有變遷我銘昭昭其永傳榮祿大夫少保禮部尙書兼武英殿大學士國史總裁同知經筵事南郡楊溥譔

少師楊公傳

公姓楊氏初名子榮字勉仁太宗皇帝更名榮遂以聞於天下漢太尉震之後唐末有仕於閩者因家浦城三遷遂爲建安人祖達卿父士美皆不仕而皆爲善人長者以公貴累贈至榮祿大夫少傅工部尙書兼謹身殿大學士公幼聰悟絕倫喜讀書善講說當時大奇之事大父母父母盡孝敬處內外屬皆有禮弱冠已有濟物之施公輔之志朝之公卿大夫道建安者皆重之由郡庠生領鄕薦第一遂取進士入翰林爲編修太宗卽位選儒臣六七人置內閣典辭命而公在焉陞修撰尋陞侍講修古今列女傳仁宗皇帝正儲位公爲諭徳兼侍講太宗嘉其勤謂曰卿朝夕左右敬愼不懈恆情保初易保終難朕常思保全之道卿亦宜謹厥終賜二品服上恢逺略經營四方公獨以警敏勤於外嘗命往甘肅視師及還規畫皆稱防且言其山川形勢軍民休戚城堡虛實上恱陞右庶子侍講如故父卒賜鈔三千貫俾馳傳歸葬詔奪情起復皇長孫英睿夙成篤志學問命公兼職輔導永樂七年當巡幸北京適聞母喪又奪情以行時何福守甘肅言虜酋布哈等率眾來歸詔公與福議所以處之者旣還又命持節至亦集乃封福爲寧逺侯且命過寧夏與寧陽侯陳懋飭邊務歸奏便宜十事上嘉納之從徵北敵師至驢駒河而還軍士乏食公以爲言上命供禦之贏盡給之令軍中有餘者貸不足歸而倍償眾賴以濟公在軍事旣繁劇以親喪不飲酒食肉時哭泣不自勝因以羸悴上憐之旣還乞歸終制不許許奔喪遣中官宋成防往來旣而仁宗命與諸皇孫講學學益進深見奬重甘肅守將西寧侯宋琥言叛冦婁達衮等依齊勤塔爾尼將爲邊患勅丰城侯李彬率師討之命公往經略時艸枯冰凍士馬不可動彬不敢言公歸奏之且言小醜無能爲不足以勤大軍乃止而叛者已復歸附師徵衛拉特皇太孫侍行上旣訓以武事命學士胡廣及公稍閒卽以經史進講又嘗問足食足兵之要公曰愼擇將帥力屯田訓練有方耕獲以時食足而兵精矣及還上以五經四書傳注之外先儒多所發明且性理書及諸議論皆未有統防詔集儒臣類次成編又命廣與公總其事書成賜名五經四書性理大全陞翰林學士兼庶子益見親任朝臣有傾巧迎合爲公所抑者議欲間之防北京缺祭酒眾請以公任焉上不許公又指言五府六部三法司積有十上命以授禦史揚言於廷中眾皆請罪詔原之而使釐正陞文淵閣大學士兼翰林學士寧夏報虜入冦上以問公公對曰寧夏士勇邊實冦不能持久今去矣已而果然浙之麗水閩之政和有冦合二千餘兵部請發兵之公奏曰愚民窘於衣食剽掠求活耳急之則益生變臣以爲莫若招撫便從之果順服太宗屢北徵公必在行軍中密務多命公掌之決機發防亦使參與眷待與公侯等上嘗語公曰東宮歷事久閒於政務朕歸悉以軍國事委之得優防暮景公對曰殿下孝友仁厚天下屬心允稱皇上付托車駕還至楡木川疾甚召公等受遺命傳位皇太子上崩公與左右中貴人奉斂如禮以去京尙逺慮不虞戒勿發喪整軍旅嚴號令而與中官海壽馳還報仁宗宣大行遺命仁宗卽位禮儀詔赦命公與二三大臣計議條奏行之賜公白金二百兩鈔二萬貫防幣二十表裏陞嘉議大夫太常卿仍兼前二職尋陞資善大夫太子少傅兼謹身殿大學士賜銀印文曰繩愆糾繆且諭公曰朕於政務有缺則用此密疏以聞至於再三愼毋憚煩公奉命惟謹又慮法司濫刑命公與諸大臣同審錄獄以不寃上嘗閱翰林所作公等誥辭謂曰朕倚卿自輔朕若有失皆當盡言親禦翰墨增二語云勿謂崇髙而難入勿以有所從違而或怠曰此朕實心公拜曰陛下聖徳之至臣豈敢不勉旣而有言太宗升遐時事多公爲主之上嘉嘆降勅奬諭加賜白金防幣諸物特陞工部尙書前官如故三俸俱支公辭尙書不允仁宗崩宣宗爲皇太子在南京遺命徴還嗣位公往迎於徳州由是益任公公亦益盡力髙煦反公力贊親徵及累出巡邊公皆從久之念公等大臣且老不欲煩以事命輟翰林之務惟朝夕在左右討論至理共寧邦家陞少傅階榮祿大夫又陞少師勲柱國階光祿大夫今上卽位待公益重而公謀國益盡心有大事眾取決焉累朝眷遇宴賜之隆前後不可計𨿽元勲世戚不過也然以久去墳墓常欲一歸省而縻於職務防有事西陲及西南夷不敢求去至是西師解嚴西南夷亦納貢乃請行上命中官與偕往且命公速來事畢戒行已有疾或勸且止公曰君命不可緩也挾醫而行至杭州卒年七十事聞上嗟悼輟視朝一日贈太師諡文敏又命中官往防喪歸建安葬事皆官給之夫人劉氏先卒以其弟繼亦封夫人子六人恭讓錫賜貴芳貴通上念公不已命恭爲尙寶司丞公秪事列聖凡四十年未嘗去禁近每四皷起俟朝𨿽風雨寒暑不變日親所事至或廢飡常迫暮而後反初修髙廟實錄其後三朝史事皆公爲總裁紀載詳備實而不華京闈鄕試典文衡者一廷試讀卷者凡九其文施於國家與凡碑銘序記之散於天下者人皆傳誦之其於武事尢諳練將士之勇怯饋運之難易邊鄙之利害道裏之迂直靡不知故每承顧問與籌算皆能適事宜體國之心老而彌篤嘉謀至計造膝而言所以禆益於上惠利於下者蓋多矣直從公在翰林亦三十七年知公平生爲詳故摭其事有關於天下國家之大者爲公傳俾後有考焉若其徳義之施於親戚朋友以及鄕防州閭則有公之行述與墓銘在此不著

論曰古之君子之事上也必委身於國而不顧其私故能視官事如家事知無不爲爲無不力公受任四朝竭心殫慮不以險夷禍福易意況經綸於外弼亮於內又有眾人所不能知者豈非古之君子與昔仲山甫事周出入中外所任者眾矣而皆能善其職詩曰肅肅王命仲山甫將之邦國若否仲山甫明之旣明且哲以保其身夙夜匪懈以事一人今以公比之何有異哉何有異哉行在禮部左侍郎翰林侍讀學士國史總裁兼經筵官泰和王直撰

少師楊公哀辭

少師楊公勉仁予同年老友實關西世裔才識髙邁性質剛明敏事愼言慱極經史洪武已夘魁福建多士庚辰春闈廷試悉居前列授翰林編修累陞侍講諭徳庶子擢翰林學士兼文淵閣謹身殿大學士轉太常卿進太子少傅工部尙書尋陞少傅遷少師黼黻治道翼贊宮僚四十餘年始終一致功光社稷名重華夷古之名臣不能過也正統五年春皇上念其勲勞錫賚稠疊命歸展墓遣中使隨行恩意優渥拜掃事竟回至武林遘疾而易簀焉訃聞上爲之興悼輟朝追贈太師特進光祿大夫左柱國諡文敏賜祭逾等勅工部造墳仍遣中使防喪歸葬嗚呼公壽七袠位至臺衡生榮死哀名垂竹帛夫復何憾𨿽死猶不死也予與公有同年之好相知之深故嘗形於夢寐用敍其防以哀之辭曰

性之蘊兮乾剛行之著兮端莊明心易而多才兮早發軔於科塲踵世徳而顯融兮掌絲綸於玉堂承列聖之寵眷兮殫心力於巖廊贊廟謨而密勿兮佐泰運以榮昌位益髙而勛益著兮知經筵而啟沃乎聖皇上念厥功兮賜歸展墓公詣先隴兮追逺焚黃事畢復還兮炎夏疾革捐館兮錢塘訃音聞上兮爲之感愴遂輟視朝兮防典逾常諭祭營葬兮恩沐存亡追贈加諡兮萬古流芳𨿽沒不死兮永耀耿光資徳大夫正治上卿禮部尙書毘陵胡濙述

少師楊公誄文

鳴呼天下未嘗無賢才也其患在於有之而不能知知之而不能用用之而不能當知之而能用用之而能當竊見太宗皇帝之於故少師楊公矣太宗用之而不疑列聖繼之而不攺書曰知人則哲又曰任賢勿貳聖明不可尙矣古稱夙夜匪懈以事一人又云鞠躬盡瘁死而後已公其庶幾矣乎公之沒也其子屬循誄其平生循忝舉制科官翰林托從公之後者凡二十有六年誼不容黙爲之詞曰

緜緜楊宗肇漢太尉繼而顯者自唐之季遂官於閩因家浦城崇安建陽其徙屢更卒遷建安卜宅乃定世積忠厚子孫日盛盛豈徒然厥務惟臧冠裳文雅表於其鄕有偉達卿好義尢篤恵賙於人恆不自足達卿𨿽往萬木尙存鄕人所植酬其施恩再傳士美性亦樂施人謂達卿積徳有繼聖明撫運世際太平嵗丁辛亥而公遂生易云爲善必有餘慶公之生也詎非其應警敏防達其孰與公遇義果爲亦罕所同公自少時已拔流軰長遊鄕校學篤弗懈堂堂閩藩賔興賢能公試其間獨冠羣英旣領薦書春闈校藝爲第三人鵬摶鵠起大廷進對公擢髙科授職史館日事編摩皇皇太宗入正大統特更公名以昭眷寵眷寵維何偕此七賢置諸宥宻專典代言代言之典豈眞文翰托以腹心俾盡誠欵公每論事必持度權時防機要被奨上前數月之間其官疊進匪徒進公旌乃勤愼官𨿽六品出入禁廷襲衣之賚制視六卿擢兼宮僚用資贊輔進講之餘仍治職務凡承咨問有事於民匪寛不對匪恕不陳廷臣狎恩忌公伉直徉言薦公疏以外職上賴明聖私計不行公疏十指斥其情公𨿽伉直爲眾所忌上益重公委信不貳車駕屢發巡幸親徵往還扈蹕公咸在行內而館閣外而夷狄眾或罕預公悉機宻有事邊閫往必命公公受親信或過元戎公每還朝隨事獻替成敗利鈍多如所計兵將勇怯邊方實虛公且究知如履其區公非能武蓋知武者能者用之或出其下公𨿽知武所典者文凡百制述克任以身五經性理聖明所右纂緝編校公預領防四朝實錄盛徳丰功帝命緫裁公在其中一典京闈九侍廷試校文讀卷克稱上防公居淸宻四朝所同未嘗一朝譴辱在躬於赫仁皇褒鍚孔厚範金刻文繩愆紏繆方直剛正簡在宣亦用範金刻文賜公或褒璽書或賜詩畫文綺繡服玉帶名馬三代考妣褒典咸加施及家室幽顯光華自昔文臣罕臻極品公位三孤更見親信儒者稽古苦難遭時公之際遇孰幸如之抑公平生所存忠厚有防非辜力爲觧救憫人疾苦猶已不寧汲汲思濟必底於生家故多貲俸賜且倍施賑貧乏恆恐弗逮公宜耋耄丞相朝廷胡嵗七十溘然仙升千里訃聞主上震悼爲輟視朝曰失元老亟命有司爵贈太師諡以文敏於禮誠宜紀徳述行已具太史顧予有情聊爲公贅迢迢南服建水閩山計公之靈返棲其間翰林院侍講學士奉直大夫兼修國史兼經筵官廬陵陳循述

文敏集附錄

