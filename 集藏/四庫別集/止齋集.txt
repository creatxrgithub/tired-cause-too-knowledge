

欽定四庫全書

集部四

止齋文集

別集類三【宋】

提要

【臣】等謹按止齋文集五十一卷宋陳傅良撰傅良有春秋後傳已著錄此集凡詩九卷文四十二卷其門人陳叔逺所編前後各有叔逺序所取斷自乾道丁亥訖於嘉泰癸亥凡乾道以前之少作盡削不存其去取特爲精審末爲附錄一卷爲樓鑰所作神道碑蔡幼學所作墓志葉適所作行狀而又有雜文八篇綴於其後不知誰所續入據宏治乙丑王瓚序稱澤州張璡欲掇拾遺逸以爲外集其璡重刋所附入歟自周行已傳程子之學永嘉遂自爲一而傅良及葉適尢其巨擘本傳稱永嘉鄭伯熊薛季宣皆以學行聞伯熊於古人經制治法討論尢精傅良皆師事之而得季宣之學爲多及入太學與廣漢張栻東萊呂祖謙友善祖謙爲言本朝文獻相承而主敬集義之功得於栻爲多然傳良之學終以通知成敗諳練掌故爲長不専於坐談心性故本傳又稱傅良爲學自三代秦漢以下靡不研究一事一物必稽於實而後已蓋記其實也當寧宗卽位之初朱子以趙汝愚薦內召旣汝愚與韓侂冑忤內批與朱子在外宮觀傅良爲中書舍人持不肯下其於朱子亦不薄然葉紹翁四朝聞見錄稱考亭先生晚注毛詩盡去序文以彤管爲淫奔之具以城闕爲偸期之所止齋陳氏得其說而病之謂以千七百年女史之彤管與三代之學校以爲淫奔之具偸期之所竊有所未安獨藏其說不與考亭先生辧考亭微知其然嘗移書求其詩說止齋答以公近與陸子靜互辧無極又與陳同甫爭論王霸矣且某未嘗注詩所以說詩者不過與平人爲舉子講義今皆毀棄之矣蓋不欲滋朱之辧也云云則傳良𨿽與講學者遊而不渉植黨之私曲相附和亦不渉爭名之見顯立異同在宋儒之中可稱篤實故集中多切於實用之文而密栗堅峭自然髙雅亦無南渡末流冗沓腐濫之气蓋有本之言固迥不同矣乾隆四十二年五月恭校上

總纂官【臣】紀昀【臣】陸錫熊【臣】孫士毅

總校官【臣】陸費

墀

欽定四庫全書

集部四

止齋集目錄

別集類三【宋】

卷一

歌辭

古詩一

卷二

古詩二

卷三

古詩三

卷四

古詩四

卷五

律詩一

卷六

律詩二

卷七

律詩三

卷八

律詩四

卷九

挽詩

卷十

內制

卷十一

外制一

卷十二

外制二

卷十三

外制三

卷十四

外制四

卷十五

外制五

卷十六

外制六

卷十七

外制七

卷十八

外制八

卷十九

奏狀札子一

卷二十

奏狀札子二

卷二十一

奏狀札子三

卷二十二

奏狀札子四

卷二十三

奏狀札子五

卷二十四

奏狀札子六

卷二十五

奏狀札子七

卷二十六

奏狀札子八

卷二十七

奏狀札子九

卷二十八

講義故事【廟議附】

卷二十九

廷對策

卷三十

表上

卷三十一

表下

卷三十二

啟上

卷三十三

啟中

卷三十四

啟下

卷三十五

手書一

卷三十六

手書二

卷三十七

手書三

卷三十八

手書四

卷三十九

記

卷四十

序

卷四十一

題防上

卷四十二

題跋下

卷四十三

策問

卷四十四

雜著

卷四十五

祭文上

卷四十六

祭文下

卷四十七

志銘一

卷四十八

志銘二

卷四十九

志銘三

卷五十

志銘四

卷五十一

行狀

卷五十二

雜文

附錄

止齋集原序

先生稟抱天頴硏盡學力據六經奧防執九經百家之轡俾環向以趍於一披剔文義躪借眾糾究明帝王經世宏模而放於秦漢以下治亂興衰之故獨掲源要不牽多岐由是彰往考來黙察當世丕平之機深抱大業至於化裁推行不動聲色使人回心而向道者其綱領條目靡不該具蓋嘗忘寢廢食審玩孰復庶幾對越天地百世以俟後聖而不惑也𨿽言論未孚幾進輙沮而志念回皇與物委蛇左推右挽旁接廣誘其任重道逺終老未嘗一日敢忘於斯焉嗚呼盛矣鄒魯之統緒河洛之承續千載以來不知其能幾見也執經戶外方屨闐集片言落筆傳誦震響塲屋相師而紹興之文丕變則肇於隆興之癸未屏居梅潭危坐覃思超詣絕軼學成道尊則防於乾道之丁亥博交徧驗洞礙融窒對防初第懇藎獨到則盛於乾道之壬辰官太學倅閩府詆劾卻掃勤十寒暑防繹文獻宏綱具舉則備於淳熙之丁未起守桂監持節湖南防滌拊摩民信有古百年之思郁乎湘山則驗於紹興之庚戌召對光宗驟遇奨用侍立代言贊翊儲邸次第蘊畫庶將發揮則著於紹熙之癸丑宛轉極諌徬徨乞身龍飛急召十旬乃罷爰抒舊志著於訓傳疾疢漸臻梁木竟殞則終於嘉泰之癸亥叔逺夙蒙挈防俾窺津涯蒿幹鷃羽惕負大賜適當新義川漲羣文蝟興疇昔愬析而致孤條之靡郁砥途之失榛乎是用敬輯遺稿寄諸琬琰儻開後哲庶弗淪墜矧韋布慕影響徧傳或混幼作或雜眞贗詭題叢帙誕彌遐陬輪耀掩污理合釐別故今裒次防自梅潭丁亥之後凡爲歌辭古律詩內外制奏狀札子表啟書簡序記雜著祭文墓志行狀總五十一卷卽先生燕坐之齋以爲集名若成書則有讀書譜二卷春秋後傳十二卷左氏章指三十卷周禮進說三卷進讀藝祖皇帝實錄一卷未脫稿則有詩訓義周漢以來兵制皇朝大事記皇朝百官公卿拜罷譜皇朝財賦兵防秩官志槁別自爲編附識其目庸熄淆亂先生名傅良字君舉世系歷官具見於神道碑墓志銘行狀云嘉定戊辰門人承直郎太學博士曹叔逺謹序

儒者之所難曰徳曰功曰言而已三者克具斯爲儒者之盛逺而有以恢魯鄒所傳之緒近而有以昭闡濓洛未啟之機尙論其世有足徵者此止齋陳文節公所以不可及也公少以斯文爲己任彊學篤志弗得弗舎其從鄭景望薛季宣也以克己兢業爲要其友張欽夫呂伯恭也則交致夫持敬集義之功涵養於致知之際躬行於自得之餘剛毅樂易孝友恭肅融澈混成莫測涯涘是能立徳者矣其教人也誘掖不倦四方景從士習丕變隨才有造其仕於外也事無細鉅一裁以義勸善革姦縮用溥利卓越之績傳不絕書其在朝也正色讜論直前極陳扶翊大政匡持君徳欲進忠賢則黃冕仲朱元晦之遷攺不與書行欲摧權姦則率逢原張子仁陳源之除目繳駁論奏茍禆社稷奮不顧身是能立功者矣讀書有譜六經有論建隆有編毛詩有解詁春秋有後傳左氏有章指周禮有進說制誥有集皇宋有大事記進讀有藝祖實錄周漢以來有兵制著書明道簡冊充棟是能立言者矣功在人徳言在己三者相須以爲用者也瓉幸生公之鄕屢嘗誦讀遺文而私淑之茫乎如陰陽之闔辟也浩乎如河海之防潏也燦乎如日星之炳耀也油乎如風雲之流行也雄偉而不放精深而不晦馳軼而不迫起伏斂縱愈出愈駛引古質今滌冗爲新錯綜萬務體悉人情而歸宿於至理蓋不獨繩矩之具而精粗隠顯皆可以適天下之用自有文字以來學士大夫竦企傾動固其時乎非有本者其孰能之公淹貫六經包括百氏洞徹天人之奧而於歷代經制大法與夫當世制度沿革失得之故稽驗鉤索委曲該洽此豈泛然雕飭以騖於虛言者也公文散載於羣書遐陬寡陋未見有統彚爲全帙者瓉近於祕閣錄出公集五十二卷則向所嘗誦讀者百無一二存焉蓋曹公所編止自梅潭丁亥之嵗而他作不入也治乙丑侍禦史同年澤州張君伯純往巡浙中因論鄊哲而於公尢致向慕瓉遂出示公集伯純喜曰璡求公文久矣而莫獲見之是行未廣也請得梓之以傳且欲彚拾散逸以爲外集伯純積學善文風裁峻整在公若有宿契焉者宜其樂公之制作行於時也瀕行屬瓉序於集後瓉何人乃敢序公文哉況樓蔡水心諸公紀述備矣聊摭立徳立功立言之實以寓泰山喬嶽企仰之意然公名髙招忌行方取詆君眷未幾而輒沮道術略伸而復斥不肯少貶以從流俗而所謂立功者未能充滿其志而國運防以衰下矣可勝嘆哉天佑斯文而使公之制作復行於時固世教之所闗也後學王瓉謹序

欽定四庫全書卷

止齋集卷一

宋陳傅良撰歌辭

暮之春六章章五句【先生有堂曰暮春禦翰扁榜】

暮之春兮物維其嘉乾際兮坤涯母將雛兮彼實者華魚在藻兮燕子還於故家今者不樂兮云何

暮之春兮風日與柔桑女兮南疇相爾夏畦兮悲秋斵冰兮長夜無裘今者不樂兮何求

暮之春兮雍雍熈熈堯裳兮舜衣五弦之琴兮一防曽不知結繩與秉鉞兮何時瞻言千載兮忽焉其逺而山有龜防兮水有沂天未防斯文兮在玆二三子兮皇皇欲何之鼓瑟兮爲誰捨此兮吾將安歸

止齋兮年年室環堵兮兩山有川鷗鷺巢檐兮圓荷田田豈無芳艸兮杜鵑世防孔子兮獨抱乎韋編

云漢之章兮光燭天朝宗兮列仙胡歸晚兮病骨拳然與客歌商兮忘食與眠防爾何如兮吾未知其孰賢

西廟招辭【並序】

淳熈十有三年二月知瑞安縣事公非先生之曽孫劉龜從再作西廟以祠宣和縣令王公經國於其落也邑人陳某爲作迎神一章使工歌之經國字公濟其守禦事許忠簡公嘗識之故不敍

君昔兮胡不去斯君今兮胡不來斯文棟兮雕楣峴山之麓兮江圻防酒牲兮潔肥皓遺老兮須眉坎擊鼔兮吹篪君勿來兮遲遲山蜿蜿兮榕陰萎蕤江水淸夷兮無蛟與螭君之來兮可以娯嬉君不共安兮誰與共危鳴玉兮衮衣彼亦君兮一時莾中州兮爲夷匪冡則廟兮牛羊累累尙我民兮有知子子孫孫兮永依揆之兮以是非君捨此兮安之田有畔兮澤有陂桑稻兮誕彌懷不報兮忸怩日早暮兮夜何其猶容與兮誰湏

古詩

落葉一首別諸友客新昌

落葉一二數遙夜忽己午百年能防何望道猶未睹淸揚得邂逅簡易從險阻明朝買扁舟萬議付風雨新詩話別恨爲我謝酸楚蒼蒼嵗後竹白首見肺腑要有不別時尸居一環堵

讀範文正公神道碑有感佚事

武侯不可致元徳造其廬公在衰絰中乃上時政書維時君臣定事與艸昧殊出處千載同豈必名迹如行伍防大將寒饑得名儒推轂天下士百年用其餘生平慕河汾未許王魏俱慇懃八司馬意獨何區區自古朋黨論消復莽無期誰令羣疑亡韓富及有爲惜哉公不見功名止西陲

送國子監丞顏幾聖提舉江東分韻得動字

長安夜未艾客枕厭羣動平明視天闕劍佩鳴珌琫學省𨿽冷官上意向周孔六飛自天下多士溘云滃饔飱燕蘋鹿道義發醯蠓方將屬耆英髙舉出埃塕離觴春駘蕩歸路月膧朧勲業當及時千年付南董

懷寜國守鄭少卿景望

一日一度過短墻三日風雨撓我觴天球河圖在東序保障繭絲分晉陽我欲從之苕水逺搔首不見月滿廊笑看兒女羅列拜老人星下燒夜香

送宋國博參議江東分韻得夜字前年上幸學一時同捨今去略盡爲之悵然

南門供帳江上亭北門觴酒湖邊榭兩年出餞略可數往往行人半同捨憶昔翠華臨璧海儒先一日爭聲價蘇君舌掉巫峽水楊君气奪幽並夜黃君石矻不可轉夫子居然古彛斚艾軒風流天下少獨奏咸韶無濩夏黃粱未熟事如許白髮不生心亦怕古來賢俊多坎軻道與世違胡足詫武皇好少臣已老孟子尊王君尙霸嗟乎夫子幸遭時諸公衮衮皆流亞徳尊不過五品薄嵗晚曽無一飰暇君恩豈必間湖海家事姑惟問桑稼此行端可振頽俗令我短轅今欲駕

遊皷山

皷山聞天下一見名不空自從周職方閩在王防中登山亦幾人興寄隨所逄騎君常愒日遷客多悲風劍川發甌西萬阻與海通忽焉得平壤北山矗其東我行未及巓已見國勢雄三韓到吳防不可道裏窮俯瞰南來防沄沄自朝宗曩時諸降王各撫千里封相招神防圖旅獻東都宮東都今何如代馬鳴蒿蓬一春長雨霧明日歸樊籠恣探泉石幽篝燈道歸笻

和孫偉卿雜言十章

萬事如浮雲可翫不可有三年刻一葉未就骨已朽可憐負薪子誤有廊廟志出門欲何之馬拙車未試一飰腹果然身外百不湏深知饑方朔不似飽侏儒墮落生死間大患爲有身老子識未破天地豈不仁幽居悟前疲寡欲得身健筮之此何祥厥繇無水困有書但揷架有門亦常闗是非天下爭而我土石頑好酒來誰家明月得我心把酒防明月醉臥盜不侵阨窮果何尢利達竟誰在眷言荷鉏人妻子敬相待或歡著子書我恐落人世呼兒具紙筆一嵗復一嵗人事盡鄕曲田租了王官獨於大海枯不攺古井寒

送林正仲丞玉山

去年我爲客持酒送君歸君今理徵驂我適臥舊廬人生足離合仕宦相乘除科名餘十年丞縣亦旣遲顏色日愈好絕口無歔欷自言有時命嵗宴知何如深蔵濟人具不作借勢書虛名多自誤徐步乃疾驅從玆拭老眼看君上亨衢

和林懿仲喜雪韻

常晹厥咎何君相疚朝夕愧莫慰羣黎淒其望三白是心與天通昨夜平地尺蓑笠在東阡耰耡在西陌忍待明年飽欣及吾事隙海宇正無塵艸木亦煥赫遙知紫宸朝千官手加額溫綸粲龍光賀牘交馬迹銜枚懸瓠城仗節防延澤獨擁藍闗馬共飰滹沱麥更願吾君相對此念忠赤當今挾纊溫恩意到疆埸有士如有年要豈旦日積袁安自甘寢掃軌無過客

再和前韻

冬夜苦難曉短景復易夕安得戶牖光不待東方白恍如遊化城瓊臺若干尺英華發林藪餘彩散阡陌平鋪浩無垠巽入防有隙忍寒貪縱觀未願朝曦赫栁綿著歌茵梅片墜妝額皭然羣污中有意欲比迹自識玉皇家臒仙陋山澤新米學爲農遭嵗屢無麥穉子色恆饑老婢腳盡赤一飰今有待喜更問埸歸來看牀頭瓶粟幸余積且以炊春醪號召已散客

除夜用前韻

又添犬馬齒常恐牛羊夕牙無數株牢鬢已太半白六朝貴人家瑚髙數尺復有陵邑豪沃壤動連陌防然燕巢幙忽矣駒過隙伊傅亦中壽至今名赫赫蒼苔臥風雨曽乏斷碑額中原五十載兵燹亂禹迹誰當懶折腰去學陶彭澤憂端壓不下中夜歌秀麥昭代豈無人腰黃眼前赤鴻儒籌禁省壯士守邊場罷歌且杯酒澆此懷抱積柴門剝剝響已有賀年客

和林宗簡除夜韻余與宗簡皆病餘而除夜皆賦詩因反前意

窮懷卿相憂老作兒女悲百爾皆妄想一粲看新詩短長總歸盡君閱古盛衰煌煌五侯家寛作數世期經史或不讀名字亦奚爲茂對幹三陽靜養月一規

再用喜雪除夕二韻寄宗簡

百年彈指頃羣動不遑夕孌彼惰遊者長夜浮太白豪俠旁無人臥我樓百尺衲子防禪靜不敢踐桑陌武夫髀肉滿睥睨邊隙道家求不死眞火養陰赫躁人幹速化自防雷門額書生苦穿鑿奇字窮鳥迹何如吾老農一雨犂春澤相忘與雞豚所辧才菽麥不聞有孔子安識由與赤紛紛舉世士肝膽自疆場老翁捧腹笑空洞無一積有來問時事請以臆對客

子歌我有感我和子益悲文武有天下二南無變詩陵夷及其季小雅亦旣衰殷人早墜命秦氏不及期治身如治國夭壽人所爲舊恙何時已與子看前規

賦芙蕖簡諸友

我欲待明月相從弄芙蕖月郭一再滿我行竟徐徐誅茅困黃埃開卷疲蠧魚纒防二事間紅披緑蕭疏秋風白髮生撫事增欷歔美人隔雲山芙蓉並吾廬近者不得見逾逺還何如花無三月長人壽千嵗余相期不朽事勿與艸木俱君上鐘鼎銘我作山澤臒

送楊似之提舉湖南

昨日有客去分符今朝有客來攬轡蕨芽掇盡筍可送客焉知老將至儒雅風流能有幾南宮先生無乃是十年不復夢蓬山萬里何爲隔湘水葉公巋然地官貳顏公領袖天下士星聮郎署尢與何次第諸公亦連茹一時臺省舊名徳十見班行已三四可令僕馬病崔嵬獨抱蘭蓀弔憔悴漁樵混迹山窮處故故肯臨人不記酒半停杯問須髮夜闌秉燭徵文字多時渇見痛折節萬事要看方得意先生行矣扈甘泉請自此心扶大議【薛士昭寺丞赴衡陽守之翌日而似之吏部至初似之與葉侍郎叔羽顏祭酒幾聖尙書郎尢延之何一之同在館學今皆還朝故並及之】

哭呂伯恭郎中舟行寄諸友

去年上溪船落日建安旐今年上溪船濡露金華艸當代能幾人胡不白髮早念昔防合時心事得傾倒倚廬魚皷夜聯轡雞人曉遐搜接混茫細剖入幽眇挹注隘溟渤扶攜薄穹昊斯文何契闊之子復凋槁百年在無窮寥廓一過鳥家人徵舊聞學者拾余稾區區存萬一散逸誰可保君看魯論上彭壽顏回夭於今懸日月豈必言語好儻無後來者泯沒秋毫小南浮吳蜀防北顧闗河杳懷哉各努力人物古來少

張冠卿以前詩懷哉各努力人物古來少之句爲十詩見寄次韻奉酬

明月不可涴有時障氛霾芙蕖生淤泥豈必所處佳老子苦鏈蔵釋氏多遣排如欲盡物累自古誰好懷連楹著胡椒環堵誅蒿萊節士亦良苦乃築懷淸臺世故何浩蕩人心亦崔嵬之子訪田舍厥繇安在哉冥心觀宇宙孰是同與各夜旦無反惡日出星河落此有齊人瑟彼有荊人璞嗟余耳目短豈故重然諾朝雞警冠劍巷犬吠村塢胡然子列子越在鄭東甫永懷王黍離莫與戌申許雞犬各有役人亦宜自努說合何必然金化黃河塞眞然說不合千鈞等蟬翼累累近丘墓浩浩古載籍﨑嶇蓋天意解後匪人力我友天下士逝者八九人非無新造交亦有久故親可與共安利未可同隠淪欣然得一个廻首終酸辛秦人獘申韓亡梁防崇佛六經獨何罪莽亦竊大物堪嗟二百年吾道功第一熈丰餘論在河洛諸賢沒澶淵竟要盟老萊气安吐韓範猶自憐不遂臣西虜人材系其逄事業隨所附千載有南董何啻今視古江梅嵗已過燕子春又來不愁吾鬢霜所恨此志灰扶桑焞焞明閶闔蕩蕩開欲往豈不可致逺非駑駘子歌我三嘆我和子一笑方期俗耳合勿與知音道頗聞古韶捲不落人間調悲歌泣鬼神妙語無餘少黃巖張之望之立來訪與遊梅潭詩以送之

張子好兄弟別我今九年東風刮瞇眼雙鵠忽墮前坐定看兩鬢喜極意慘然來日豈不多此意合少延念子伏巖穴有作皆巨編稻粱未暇謀從我志獨堅虛名適相累浩嘆當誰憐積雨得新霽綠漲彌百川載酒問何有漾舟隨所便與子梅潭遊以玆寓惓惓傾崖俯仰立中有飛瀑懸平地儼閶闔晴空自雲煙旣見各有得欲語不可傳眾妙在領防天成謝雕鐫子歸有新詩時寄三兩篇

和張孟阜尋梅韻

平生拙狀物出語輙自咍久欲頌梅花恆恐累紙寫不該羨子年少气豪敏詩筒往往嵗一來語不驚人意不止筆力待盡千松煤我以病驥追霜隼著鞭不上嗔人催置詩太息梅困我恨不縱斧尋條枚嗟乎孤山無人老坡死水邊竹外誰低徊我嘗欲擬禁字軆不道雪月冰瓊瑰退藏物後獨笑傲奄有嵗晚多驚猜紛紛自謂好顏色萬彚禿立皆堪哀模將此意入詩句十年未就梅空開君詩卻怪梅不早令我內熱紅生腮彊隨崄韻終不滿今年又恐坐看落片飛莓苔

送劉茂實宰奉新

逺別欲無寐細論誰有酒今當作劇縣君意亦樂不江湖吏道僻嵗月民勞久救之敝精神自愛終袖手要中名甚美用意物所咎君觀蘭桂林余茂及樵槱移根托客土顏色非故有贈言幾滿車一字堪皓首於焉但裁擇對越二三友諸賢在當路公論在眾口

送趙叔靜教授閩中四首

家無宿舂糧適意恣所向徵鞍催上官防海看疊嶂有言及當代浩歌益悲壯以玆寘周行盍在幾人上讀書湏讀經學文湏學古靑衫故不換白髮早可數我亦窶人子風雨蔽蓬戶胡爲數相過夜話恆過午烱烱出萬壑冰壺縣淸秋孰與玉瓉中穆然養黃流孤松髙半天蘭芷復過幽看君最雍容柰何短自謀百吏不可試卷懷州校官翩然落南閩不爲荔子丹雕虫妙經術倚市多儒冠吾道未必貴政此良已難

遊白石巖

地向東南傾石際滄海立蛟鼉限波濤雞犬得城邑防然通國望防莫他山及道人獨有之置屋三四級幾看星月爛卻聴風雨急於今二百年我共鴻集晤語夕陽低對酒秋旻濕明朝江上舟避雨漁翁笠邂逅一俛仰此道可於邑

和孟阜老梅韻

朝逰山南莫北隅修竹之下手所披五步一顧立不趍柔枝弱榦千萬餘粲然笑倩多新奇嵗寒安用眾穉爲驚嗟怪怪丈人行縞衣籃縷冰斵肌莓苔雪片凍不飛玉飾其末璣衡敧藐姑之仙下縹緲蒼虯爲駕羽葆希三閭大夫從女湏枯槁嬋娟卻並馳張子愛之亦旣癡人不得覷以我歸我生自視梅孰如滄江獨立兒女嗤年來稍稍學折枝柰何復與此老期

再和

望美人兮天一隅薜蘿爲衣顚倒披水竹隔我不可趍令我搔首三嵗余漢庭年少六七奇須眉皓白來何爲我欲避寢問之道安得玉貌生枯肌長翁傲睨欲奮飛滄江釣雪蓑笠敧少翁頓挫�牙角笑齒一粲知音希樵家斧斤磨以湏過者萬人人背馳梅乎梅乎我非癡持汝二老將安歸古來弱植剛不如孰有嫵媚爲人嗤君不見孤竹之管求孫枝汝盍早定歸山期

止齋集卷一

欽定四庫全書

止齋集卷二

宋陳傅良撰古詩

送同年林多益丞寜海

同裏衣冠近闊疏同年齒髮多衰變美人宜在玉筍班隠吏亦隨花雨縣有杭一葦逢迎可每食雙魚甘防便顧瞻周道竟何如善爲身謀吾豈願淸廟笙鏞濟濟陳碧梧鸞鵠深深見由來盛事嵗月晚誰到修途肝膽健楊花吹水酒搖波一請加餐再無倦

送謝希孟歸黃巖四首

紛紛竹帛傳浩浩金石刻淪亡已無限存亦誰愛惜如何伏羲氏文字二三畫姬孔豈不聖用以演周易法令如牛毛斯鞅信手成簿書積丘山趙張眼愈明萬人立下風國勢尊且榮未省三代前誰獨有此名圭璧襲繅借山龍餙衣裳不聞燧古初而興自虞唐毀車崇騎射作篆籀藏至今人便之秦亦忽以亡累觴以爲歡班荊以爲儀交際貴如此勿使至意虧頗常怪小雅鹿鳴至魚麗賔主禮百拜六經似支離

看筍和潘養大韻

兒童才丱角兵衛忽森防十日不汝見尋丈出咫尺隠幾觀物化軒奮恣所極褰裳欲從之世事有繩墨

贈尹紹伊

吾友尹紹伊十年抱心疾休然萬事廢豆子黒如漆從之問舊學歷歷不遺一佳篇間哇鄭法語雜方術豈其遇人耶托此訪遺逸張皇鬼物怪漏泄宮禁宻君看服烏喙孰與近參術

送郡守汪充之移治嚴陵【方郡小旱汪禱雨甚急禱三日而雨至郡人大喜是日有攺刺之命】

掛梁龍骨經時蟄井井黃雲秋已及十日不雨民未急使君日膳長蔬湆澄空防防雲霧入饁婦休眠兒覓笠村舂化出云子粒市上明朝升二十農家語圃商語賈恆願使君無疾苦自今一飰吾腹果健看將母從簫鼓馮翊扶風天尺五見說嚴陵在何所詔書奪去萬舌九重欲扣君門阻棲鳥防巢駒戀皁東人自視西人好那知湛露漙秋艸春意平鋪無剰少有客解事翻然笑元祐治平諸故老身要人扶功未了誰知靑絲絡馬橫門道應笑江湖華髮早

寄題陳同甫抱膝亭

稻梁不難謀軒冕亦易得胡爲抱膝翁惻惻復惻惻秋風墮碧梧鳯鳥去無迹愁吟艸際蛩兒女淚盈臆忽然一長嘯孤響起空寂令人識雅頌一唱三嘆息室廬在路傍耕鑿在民籍行人聴笑語稚子共眠食讀書果何罪須髮又半白此意太勞勞此身長抑抑抱膝且不可出門更何適但勿問門外蓬蒿若干尺

送葉正則赴浙西憲幕

頻年送行客酒罄詩不工最晚與君別柰此百感叢岐山有鳴鳯雅頌移豳風於時二老生出處海上同曹劉對匕箸失色一語中明朝蜀江水不與灞滻通人心起毫末世故闗鴻防乃知貧賤交不下王覇功霜根宿病驥云防背蜚鴻秋水能隔人白蘋況連空相從自束髮各去隨轉蓬今懷欣有合後防苦未重鱸魚直萬錢羊酪醅一鐘願君養盛年我友半已翁

送陳益之架閣

論事不欲如戎兵欲如衣冠佩玉嚴重而寛平作文不欲如組繡欲如疏林茂麓窈窕而敷榮楨榦盍亦煩繩墨滋味何如余典則吾宗受才萬人敵排空所向無遺力親防三年面漆黒交情一語千金璧明朝不爨鼾撼壁裘馬借人無徳色作掾閩山可蹤迹擬將秉稈空螟�相君有令民未得勿問堂髙若干尺春江彌風張席欲言江水何終極貧賤相依鬢毛白吾可雷同名送客浩歌未放情彌激君看風雅詩三百亦有初章三嘆息

翁誠之尉慈溪再擬祖送不及

昨來久佇驪駒集今來悵望檣烏急中年送客亦多違先事徒勞後無及江頭祖帳幾百人落紙珠璣詩什什自哦短韻意甚得亟欲陳之復羞澁君方筮仕從玆始驊驑開路日千里若逢人話子陳子侏儒一節今如此

送鮑淸卿教授莆中

閩中豈不好莆中況多儒其山有丹荔其水有子魚艾軒諸老生典則故所餘堂堂退傳門海內欲曵裾宦逰得此樂餞者酒滿車我亦勸君酒我意獨未舒嘗聞入林獵不可背水漁背水漁尙可背時更﨑嶇方今朝廷尊紳笏日走趍官多豈勝記勢逺復易疏媒身眾所同借口誰不如柰何但溫飽去向天一隔平生拙自謀蓬巷嵗月除更事亦旣熟畫此未必愚豈有服蘭佩之以瓊琚令人愛不見搔首空踟躕

作南塘記郡守沈持要以詩來謝次韻奉酬

周公作雅頌退然在豳風功成貴無迹名大謗亦叢彼人自標置刻畫豈不工君看榛莽間斷碑臥頽墉想當在世時拳拳效深胡然今弗省身後議論公達人悟物情覽昭有融區區彊名我咨爾來何從沈公天下士於今萬夫雄邦人見未嘗譽之口不容請將氏南樓語盡意未窮公詩陳誼髙恥與好事同年登百廢興解後吾何功勇去學休影倦防謝遺蹤吾方笑徵南雙雙勒堅玒一以棲山顚一以沒水中

送謝倅景英赴闕

言詩必南雅自鄶吾無譏嗟餘生已晚觀人以觀詩人情日變化往事十九非相從餙邊幅欲語懷衘羈久不見官寺下與家人夷渡江六十年得此心目疑早從諸公防晚佐一郡治居嘗陳誼髙動與作吏違大白浮朋簪單車欵民扉多文𨿽素履用拙眞良規二年意綢繆一別事彌有酒公不飲贈言我何禆穆穆淸朝班僉曰尙徳宜何妨著此翁衣冠皓須眉

懷同捨石天民編修

山陰不得見見期在東陽東陽忽嵗華欲往又阻長貽書輙無報有便復寄將以君懶於書我豈望得當永懷十年別動止曽莫詳君貌今何如孰與我老蒼就使白髮同腳力誰弱彊日飰米多少飲酒可幾觴尙能甘寢耶比之昔對牀嫂氏亦晚景吾婦伯姉行爲君過客頻膏沐當不常有兒若干人己未勝冠裳但要能譍門勿問鄙與臧一紙細說似慰此遙相望末乃及田舍何有還何亡丞郡祿已厚豈不可小康憶昔夜夢君托交少年場竦身而掀髯眸子烱烱光依然論時事悲壯淚以滂我方閉門嬉謁至卽暫忙婆娑松竹下細數秋葉黃舊志益凋落羣書半遺忘請君勿他及卻使我意傷

次韻蕃叟弟月下有感

平原接翠防修竹圍綠淨乃於此中間更以皓月映佳人笑隠幾萬物獨我正幸哉吾有母侍飲得缾罄

夢人誦詩覺省數句足成一首

三人共一被寒夜爭抽牽一人恥不讓起坐遟朝暄明朝復雨雪忍豈無春妍四時各天運二人正鼾眠

送曹器逺試臨安二首

靑衫豈必貴未得不可已皇皇海內人趨走共一軌生前極浮榮沒後抱深恥他山有隠淪一笑粲冰齒豈知天地間樹立在人紀

大有扛鼎力小有挈瓶智誰當頓八紘舉以掩眾器煌煌一百年此道最宏被𨿽躋三事尊亦起一藝試或云科目獘此語復有味

約同捨蜀人王徳修三首

逺莫逺闗塞鴻鴈來年年我嘗按輿圖嶓漢在眼前胡爲與君別壯齒今華顚下峽君有期防吳我何緣令人媿不如鴻鴈得自便

疇昔夢遡江巴陵至瞿唐兩崖束秋旻中有一帯蒼安流進分寸怒去千丈彊求君竟不得望之涕淋浪往日事已然來日理未詳

橙橘方粲粲魚蝦亦多多能舂半年糧豈惜一見過良夜月如霜聴我苦別歌翳翳葭蘆鄕風定水自波或者阻君舟柰此佇立何

次徳修仙巖韻

我家仙巖人迹稀客從何來此何時岷山之陽適海嶠萬里欲寫心精防瀑泉自雨一丘壑有龍蟄不隨羣飛病樵弛檐渇猿喜𨿽未作霖良已奇吾聞岷山天與齊仰止不見如調饑君登絕頂小天下此縱有山安足嬉翩然肯過非所期此道遼闊車誰脂願言稅駕母遄歸爲我更賦崧髙詩

再用韻呈徳修

一日一見猶爲稀如何十年見無期昔方壯嵗意輕別一笑聼君歌式防江流永矣劍閣阻恨不羽翰能奮飛不圖今日已華發話此怪怪還奇奇桑麻不競蒿壓屋厚祿書斷兒恆饑誰當附斵冰雪嵗晏獨可相從嬉功名富貴各有時人亦空自爲韋脂與君持此將安歸滄海雪山無盡詩

夷門歌送修徳還闕

萬古江入海吳蜀有不通不通誰使然人自爲異同昔在李孟錢士各懷土封靜言彼何尢亦各徇所忠恭惟宋受命三姓皆朝宗斯文已百年名世才數公眉山與金陵柰何不相容大雅如闗洛亦復互詆攻朋分文字間禍起師友中四郊忽戎馬塵滿夷門宮往事已覆轍後事如飄蓬一飰忘苦饑一褐忘苦冬身謀毎不長王事靡有終有客獨惻惻萬里興深相過話離合歷歷繇熈丰我久世慮薄念之涕無從貧賤將安歸功名在其逢有能用斯人可使百阻空西人不爲西東人不爲東

借書一首別薛子長

山阿著柴扉陋甚誰盤桓美人此何求鉅竹數十竿日閱書百篇尙覺日力寛欲從我借書我書何足觀辛勤抱遺經及此鬢髮斑一語未領防累日不自安𨿽更聖人手亦恐眾說謾況復秦漢下曽莫修與刪致之獲麟前存者今若干我無以裁之望洋久空嘆羨君方盛年恣意渉浩漫又聞書少多不系學缺完讀書固匪易用書良獨難昨來荷堤上嘗試及孟韓此話如涓埃此道如丘山

寄陳同甫生日

南國雨初潤西風水防波持酒欲勸君柰此道阻何天地自久長日月良蹉跎志士惜少年用意矢靡他豈無文字功百代名不磨胡然朝攬鏡夜起瞻星河思婦視貞操驕人視勞歌曽防彊飯書覆出爲詆訶永懷姑射神尸居養天和下視塵防防鴻鵠謝网羅身將世誰親得孰與防多請君以尊生我亦以養屙

述懷

有客盈門飯不足有書千卷兒懶讀王公勞問煬爭竈樵牧相忘盜騎屋古來堪笑如我少生無一事能恰好獨有居閒可引年我又不然華髮蚤

簡鄭景元

西風肅萬物於卦曷爲兌說言就凋蟄之死矢靡悔方當春和時動植出艸昧喧號聒穹蒼怒長彌大塊紛紛誰則敢所恃蓋有在

簡王道父

瞻彼萬仞巖亭亭上煙霞其下寒淵水淸不容魚蝦閔子生好修而居東海涯顧見泥中蔵日食百萬家浮名太累人未語眾已嘩爲海不爲淵何道以自瑕

贈東陽呂望孫周登二武士

鴻門無人易水寒安得壯士久所患求之市隠戎行間紛不當意鬢已班匈奴未討憂萬端此得兩君聊自寛有石堂坳立防�百夫睨之欲舉難兩君挾起如弄丸舞空一葉風圑圑呂君忽作戎衣冠瀝酒於地盟血殷長劍久倚燕然山義欲爲漢誅樓蘭九重深虎守闗竟以劍器愽一飱語未良已聲兩蛟出沒萬馬攢夜防月暗天汗漫滿堂悲憤淚欲澘嗟爾兩君誠義肝我方乘障荊之蠻五營諸將皆豢安髀肉久不堪徵鞍誰能喚與百辟看但得汝等一解吾君顏書生老死不足嘆

書黃巖丁明仲墓志碑陰

葉君隻字雙南金予子拳石藏幽深百名以上辭不滛我豈識子酒漸襟黃山之阿墓林林斷碑日爍秋雨霖彼豈孫子力不任人莫過問嘷孤禽子以窮餓死苦吟束棺逆旅無衣衾末乃得此世所欽子視昔者孰與今區間壽短升與沈長畱天地誰無心於中詩人最嶇嵚竟亦朽腐如書蟫何獨遺子天球琳上與郊島名相尋𨿽無薦借鬼已歆況立之後主釡期防數嵗頭勝簮有田可稼桑可紝收拾舊槁編朱綅未必千載無知音請我書此碑之陰大亮一語不肯侵嗚呼讀者悲不禁牛羊勿踐木森森

止齋集卷二

欽定四庫全書

止齋集卷三

宋陳傅良撰古詩

赴桂陽道中喜晴書事

十日九雨垂垂雪馬僵僕病泥乘橇披衣闖戶得星月喜有恥向妻兒說耳根久與朝雞別熟睡八年謀未拙乞米作糜防被啜客來午漏家僮出如今兒噭妻愁絕我縱喜晴心已折可以藝麻多筍蕨苟有一丘吾計決柰何諸公廝役皆豪傑尙愛舂陵老元結

簡友人二首

南去有五嶺北來有重湖水淸石益奇往往中州無在昔宦遊者越若韓張徒胡然自衡陽只鴈亦不䢐安眠夜至卯休吏日加申廩稍亦已厚養屙非隠淪恨無封君法老矣藏其身遄歸豈不欲更有宜歸人

和王教授謙叔述郡圃韻

守邊豈無事治圃亦有說朝看士飲羽暮與客投轄且以示多暇且以勞同列我生腸九回世故肱三折環堵僅尋丈短亭聊嵗月忽防當寧記濫補專城缺區區自米鹽在在欲黼黻矧惟有玆山未省從何月張羅上空庭尋斧及勁節舊觀誰緝熈新思蓋綿蕝幸方一小治【謂拂云】尙可六太息【謂芳州漱玉風月釣磯錦湖撫松】胡然召南人而驟歌所茇

臨桂尉楊渭夫以詩來因次其韻兼簡同僚

萬物各美惡一室有靣背去來故無恆欣厭惟所防有能悟玆理何必著幽防後圃並山麓修竹積空翠斧尋自何年樊養特過計陳根獨遭時沃壤亦借勢居然成獨淸可以掩眾媚亭院起中間湖潦粲前際於時吾豈敢謂此天作對新詩忽盛談俗狀良內媿子方及歸期客復攪離思【謂謙叔教授】尙當封殖之去日如始至

送宋伯潛宰髙安

秋風日來諗役車何時休有鳴丘中琴玉瓉懷黃流此腰不可折此笏未忍抽亦入鴈防行而爲稻粱謀四海楊誠齋吾道得自由悠哉思萬端哿矣試一籌風詩訖於豳易象重以周【偶語詩易因詩及之】當知橫空翮不若逆水舟

送楊渭夫歸省

應侯气蓋百粵小朱侯誼與漓江長兩侯愛士早成癖怪甚渭夫懷故鄕士窮萬事一不就就得一事窮何傷渭夫壯者忍窮久老驥欲秣胡沙霜吾家何在雲橫嶺趙媼不寃劉兒瞑孰與親旁煮湯餅【渭夫初至臨桂劉氏兒被殺賊不獲不數日渭夫竟得之旣而權義寜今復有殺趙氏嫗者或執平人將處死人以爲非渭夫莫能辧府召渭夫與議旬日又得之】

南嶽聖業寺禹栢

久與林壑居所見皆眾稺豈無壽千年未有此栢異壯而嘗參天晚乃但僕地定非風雨摧殆是斤斧棄其本則離披其末則倒植其枯如殘枿而蔚有新意其靡如弱植而凜有髙致將前復卻行宜右忽左次驤龍或俯顧遁虎或回眙隕石或猛起飛翚或顚墜山立或磬折屍寢或拳跽斷支或彊附橫陳或巽避綢繆情不狎頺墮力未瘁朴略自光怪挺持匪標置終焉人僞盡獨以天巧遂吾聞古有道純朴去故智與世每如此全身亦幾是疑將間嵗月缺弗見載記誰言導江時手植特嬉戱世人那得識防有神禹至

牡丹和潘養大韻

看花喜極翻愁人京洛久矣淪邊塵還知姚魏輩何在但有歐蔡名不泯夕陽爲我作初霽佳節過此無多春更燒銀燭飲花下五陵佳气今方新

張漕行部過湘岸有作因次其韻

春晚得新霽艸木日夜綠陽光初蔽虧野暝或單復美人浮湘波領此入蓬屋故放歸防遲更呼漁火續窮探物精華盡付詩凡目憶昨欣晤對令我忘休沐劇談酒行希危坐兵衛肅相思正倚樓所寄忽累幅瑰辭堪買貧軼韻和難屬自從楚騷興悲些逮差玉後來數唐人欸乃巖隈宿世無梁昭明斯文又誰錄

送王南彊赴紹興簽幕四首

詞章行天下嘉賴二百年甲科至公卿誰敢謂不然有人妄媒孽一世所棄捐我亦欲防短諱不言幽燕汗簡在吾後覆車在吾前

人人尊孔孟家家誦詩書未省有宇宙孰與今多儒儒者道如砥豈其自﨑嶇申以黃老廢賈以絳灌疏漢書嘗紛紛政爾門戶殊

歷官如歷階越等多所傷柰何坳堂水持綆萬丈長誰無斯世方乃此袖手旁永夜淚不禁仲尼故皇皇又聞𨿽小魯乘田問牛羊

聞之浙河東見之湘水南未歸卻相送旣喜復不堪行矣乞自便帥幕或可參君方乘日長勉爲停朝驂我池有螃蠏我園有黃柑

題明皇醉歸圖

騎者兩人扶不正夾道誰知爲萬乘一人前馳一顧後懷欲並驅無號令狩人亦忘記鷹犬仰視只愁天欲暝有司刺上起居杳莫得詳宮鑰靜嗚呼開元自英主前鑑竟遺盈幅紙君不見漢宮圖妲己未必當年甚如是

送範憲東叔帥潼川四首

離逾十年合合復十月離往日苦無及來日忽未知江源與海通吳防與蜀違通固天道常違亦物理宜勿作兒女感是中有精防

相從意气豪相知鬢毛斑細說竟昨非淺斟始今歡每懷吾黨多未捄此世難一則琢冰雪再則紉芝蘭騷人絕芳防孰與風人寛

有書但遮眼有位亦養屙養屙猶近名遮眼已患多聊復嵗晏爾柰此人逺何聲光正橫空議論如懸河宜君見別輕欵曲理則那

逢人九頓首遇事三折肱𨿽知少爲狂正復老可憎吾今有儲粟吾昔有短檠魯論訓何如周易讀未曽言歸又言歸兒女喚不譍

行湘喜雨簡劉公度周明叔

將行客有戒正熱人不禁出門一昔雨解防十日陰湘山益以碧湘水益以深天光接云夢野暝防衡郴蠅無盤中迹蟬有木末音顧乃廢枕簟爰方索衣衾我起問夾岸往嵗孰與今衡茅或數間叢竹皆十尋蒲蓮間華實鷗鷺時浮沈老稺各有得漁樵不相侵早揷禾欲孕新炊粟如金爲之失倦遊於以成孤斟永懷泛湘人屈賈多愁吟往者亦此境今者亦此心空名但千載佳思誰一襟時哉不可失浯溪更駸駸

劉連州和前韻因道湘中之樂以謝

湘中足可樂誰苦愁不禁孌彼蘭蕙姿固怯霰雪陰賈子天下士子何念慮深貞元兩禦史南還防於郴亦復相唱酬間有亡國音愚溪更憔悴中夜起擁衾而得欸乃句膾炙循至今我後五百年公來適相尋田疇嵗膴膴獄市春沈沈寛書日夕下民蠧祛牟侵況也省賦甚小郡至萬金交歡有陸賈私恨無羊斟我飽竟甘寢公暇多長吟廼知湘中樂闗時匪闗心湘民忘勞力樂極翻沾襟卻愁吾二人四牡歌駸駸

聞葉正則閱藏經次其送客韻以問之

順水去吳防逆水來防門萬古逆順舟以斗占旦昏曩余好百家信不及魯論初亦半喜愕久之乍亡存白髮一無成頗識委與源風停波自平卻視消長防六經夫如何夫子手所翻恆言但桑稼怪志無鵬鵾規圎而矩方往往萬巧攢諸儒各有得長短賢若干玉帛相防盟兵車相並吞一語苟暗合羣生皆晏溫經成今幾年嘗試以是觀此道未軻死此書未秦燔猶之鬥經天於以生蓋渾西方亦人豪國自爲乾坤書來入中州坐使學者奔君豈捨從之或但遊其藩吾聞欲乘槎鑿空訪河根孰與瞻鬥車把柁行江湍

和張倅唐英詠梅十四首

種梅欲百畝誰老意未渝有山在堂背有溪在庭除我危坐中央花以寘坐隅人固不可親花亦不可疏花芳以養性花陰以休影更欲從旁謀種秫可半頃衝寒時一觴我醉花獨醒醉醒兩相忘久矣系歸艇因山爲髙下因水爲縱橫恣花欲何之勿撓所性淸卻愁雪太深瞻言不勝情有時亦肯來當我戶牖明我豈愛花者而獨愛此花愛之匪無人詩且數百家前有水邊橫後有竹外斜但作如是觀桃李亦可誇人言物不齊相較三十里以梅等羣芳何啻隔弱水杜陵狀百物無語可著此巡檐索之笑但不禁冷蘃駸駸入衰暮故作不防淸美人美無度可使一國傾胡然立林林夾此東西榮對之意自消令我欲近名以之爲雪耶雪或墮污淺以之爲玉耶玉或附旒冕春前每嘗試嵗晏不退轉悠哉似有道可與共舒捲政應違眾好可忍負幽探以玆落南雅蜂蝶獨遺憾豈無好顏色一雨竟陳暗誰知嵗寒姿可久非可暫若以色見我色衰令人忘香爲眾妙宗妙亦不在香鄕來蕓蕓者自意傲雪霜當斯玉立時曽莫一在旁遲遲可殿後寂寂可鎭浮風人第一章

窕河之洲穆如三代英惟此宜與儔不然則臞仙玉簫下秦樓紛華有心說艶美得目送越在篁葦間顧使詩興動詩人被花惱盡日手自弄愁吟日不足又作栩栩夢亭亭湘岸竹炯炯湘波月其中雪垂垂一樹爲誰設不應皂蓋人於此能忘折折之寄相思可以慰分裂商山皓須眉久不見綺黃邂逅一笑粲可與斯人當如何爲林逋托根向錢塘居遺蘭與芷牢愁楚沅湘先人手所種家在何處村自別此堂堂不知幾寒溫盍歸封植之嵗嵗爲此言老如霧中看正恐目力昏

招隠二首

將子無登山山上岡復岡朝爲朱陽煒暮作陰飈涼磴滑幽鳥啼林深山鬼翔子兮何所求樂此螭魅鄕國人佇齊軾吾黨多魯狂望子子不來翠袖天風揚緇塵擺落盡幽願次第償焦鵬入冥云蟣虱寛貝陽子兮竟誰從獨樂無已康豈其羊之饑而可谷與臧

將子無渉水水深下無極鯈魚舞浮陽螭首闖陰碧弱去一羽沈惡來萬波激子兮何所求快此蛟涎滴諫議起陽城拾遺招李渤望子子不來羊裘號逋客踞坐山石麤晞髮朔風疾亂流兩白足何日踔疏逸【扶疏淸逸倉司二亭】子兮寜不悲饑氓俟唐稷豈其洛之涯而可溫與石

記夢

窪然石壁罅防防如絲繩其人指此泉下去爲滄溟旁有玉蟾蜍空中底方平視之鼻通尻徹竅刻畫精泉從鼻聰入可止不可盈欲問已無人我亦悟我生惜哉煙火食滓我朝淸明

止齋集卷三

欽定四庫全書

止齋集卷四

宋陳傅良撰古詩

始生七章章八句上皇子嘉王生辰

生爲帝子貴本自歷數歸歷數萬億年帝子壽無期今夕果何夕欲頌皆贅辭但願王此心無忘始生時王看松栢萌未具葉與枝衝然一防春其大可十圍云胡間不茂爲失雨露滋乃知生意同其異各所罹人均此生爾王生樂無涯如將與人同請自今夕推奉觴一何多於以介壽祺王其敬舉觴一念周八維百鼎羅珍羞世豈無調饑錦綺爛盈門藍縷還誰衣龍樓近日月茅舍或不支三宮子孫孫亦有孤與吾方貴吾生相彼多阽危豈伊天地公而獨及我私於焉識仁端一物豈忍遺當思宇宙間壽域咸熈熈獵人愛麛�漁人愛鯤鮞萬物欣自遂況也民秉彛家有舉桉婦人有譍門兒王心至於此壽不數耆頥詩人誦稷功造周本岐嶷首言民初生次及稷誕彌民命系於稷此語非誇毗末僚甚拳拳所愧無周詩

送丘宗卿帥蜀戶部侍郎丘公被命以煥章閣直學士出帥全蜀其友生永嘉陳某作詩三章送之一章以重別也二章頌也三章以遄其歸也

嘗陪諸老後亦與晚進防有能一夕話可洗萬古愁昔君尙靑衫今我已白頭闕下何匆匆蜀江正悠悠一請工治庖再請拙操舟

好靜從古始尙恩極今時寜使舉國貧勿與一士遺熈寜固前轍元祐誠良醫我亦欲宴興人方乏朝炊持之訊人傑人傑良自疑

前瞻及河隴內顧連江沱邊籌尙彈壓民瘴湏挼挱方當上懷逺況復嵗薦瘥宜公去防輕嵗月亦易多西人豈不好柰此東人何

短歌送呂子約丞郡天臺

露荷不肯附緑漲石橊自欲當朱明我無一物與君別持此薦以雙玉瓶橊花結子荷成的定亦扁舟去爲客良集偏於吾軰慳新功或向他山得我歌𨿽短聲苦長君不能飲湏滿觴申公何在麗澤死又送防鴻謀稻粱

送黃子聞得縣瑞安

西都循吏無墨綬宻令忽用爲三公仁人遭時乃自見不系官爵污與隆黃君﨑嶇髮半白得縣吾州滄海東平生經術久未試今幸小試難爲功休聲出自士論眾遺愛見於民力窮如君作吏豈擇便第勿謂難斯令終嗟余欲歸歸未得觀政不在漁樵中逢人每似卓傅傳此道萬古君王同

送陳仲孚還裏

意勝不受暑交深欲忘言子車今日脂我經何時箋卜稼豈無疇頌橘亦有園掛冠特易耳柰何子盛年

教授李夢符恵宣聖畫像用韻奉酬

一藝必有師尙論襄與防一國必有師尙論管與伊信知師道尊分與君父夷吁嗟文王沒斯文屬之誰防言二十篇論次自學而傳之者顏曽其後則子思方當周之衰諸子出怪奇王公各師承一語可解頥見之擁篲迎不見嚬其眉孟子獨推尊是惟聖之時苟不本孔氏皆放其滛詞於是尊孔孟誕作百世師自非戎翟秦孰背此道馳本朝郡爲學薄海屍祝之往往屈萬乘降升廟庭垂我作暮春堂魯論以自隨扁題落天上鬼遁蛟龍移江山防昭回誰敢或訕嗤中有夫子像來從魯家兒廣文以遺我溫厲尙可追吾今得吾師下視眾說卑世世萬子孫永此巢一枝

還徐叔子犀帯

徐子贈我舊寶犀宣和國工所事治玉十截黃四垂厚且半寸徑尺圍方廉整不刻毫釐金餙諸末柔丹韋寘之止齋光陸離天吳海若不敢窺柰何骨相堪蓑衣自得此帯逢百罹我服黒角二紀余嵗月幾半防蛛絲識與不識皆歔欷恨不披拂來隆墀湖湘老把乘邊麾次第三節

登王畿修門再入畱郎闈上皇一見玉色怡闊步蓬山上坳螭向者所恨今交譏懼瀝肝膽得請歸自意永與漁樵嬉急詔適際潛龍飛誤恩狎至湛露斯古來逾分天不宜百炊未滿萬事非還觀櫝中一觧頥吾腰安用爾帯爲徐子盛年修干支才華不數紛紛兒請以帶去藏待時拖金縣玉未可知招招車騎來何遲苦勿畱此令我悲君不見在昔十圍終失之終朝三褫事尢危況我昏睡誰防持亦恐夜半神運蛟龍移

憶笻杖

岷峨山下笻竹杖危者使安衰可壯秦皇漢武窮兵不可得我獨得之今丞相前年有防還故園其冬急召朝日邊半嵗驅馳數千里賴有此杖常扶顚倉黃又別修門去私室無人謹呵防夜半雷霆下取將兒叫妻啼畱不住我聞丞相下峽時一物無有杖自隨屬當晏朝立仗久憐我弱脛疲坳螭如今步屧隨衰艸十步趑趄九步倒假如杖在欲用之山精海怪震怒亦不保君不見杜陵桃竹歌常恐失之君山湖上之風波梓潼使君之贈尙爾耳況自丞相還如何

蘭花供壽國舉兄

山丹吹出靑藜火金蝶窺叢何婀娜朱槿更作猩袍紅誇道風人嘗印可【詩顏如舜華注舜木槿也】沒利從旁粲然笑奄有諸香誰似我素馨蕭然山澤臞至香不數脂粉腴眾芳固自有醖借要是傍人之庭除何如琉璃千頃水涵碧淤泥不解污芙蕖幽蘭獨自倚修竹生來未始受諸觸深知抱此竟安用用多亦豈芙蕖福若以滋味屬厭人虀粉此身人不足今夕何夕新風露入秋一雨天西顧止齋有兄永難老止齋之弟愛莫助但以淸白傳之萬子孫嵗供蘭花美無度

東陽郭希呂山園十詠

幽人有遐心蔀屋防澄空況復得此山心事與境同

右淸曠亭

一壑亦易得安得桂林林道人偶見之不是嵗月深

右桂壑

兩崖束靑天中有月皎皎乍可謂月低不可謂天小

右月峽

促膝有仙凡爛柯無小大誰知桃源人不在秦晉外

右小爛柯

嘗聞鳯棲梧梧老鳯未棲令我日佇立不知月東西

右傾月

云以無心出雲歸亦何心樵牧窺其藏妄意此阻深

右閟云闗

淸曉閱艸木各具天一水安用學飡玉將以蘄不死

右玉泉

防防自空來霏霏復不見安得自尢物使我耳目亂

右飛雪

憑欄時獨立萬象皆見前若非著眼髙亦是天一偏

右壺天閣

釡吾已漑吾纓亦無塵窪石以瀦之恐有抱甕人

右石井

送郭希呂

我門閉重重我徑阻且深梅花獨相依聊以慰我心美人從何來﨑嶇自幽尋亦於琢冰中而和南風琴萊甲尙可羮新篘足同斟不知嵗已華歸興生霜砧欲別復少往棲烏歸月林客去鳥翾飛落花滿墻陰

水仙花

江梅丈人行嵗寒固天姿蠟梅防著色標致亦背時胡然此柔嘉支本僅自持廼以平地尺气與松篁夷粹然金玉相承以翠羽儀獨立萬槁中冰膠雪垂垂水仙誰彊名相宜未相知刻畫近脂粉而況山谷詩吾聞抱太和未易形似窺當其自英華造物且霽威平生恨剛褊未老齒髮衰掇花寘膽瓶吾今得吾師

止齋曲廊初成

但酒勝如水但花勝如艸小廊曲通幽竹椽亦良好止齋十數間足以便衰老檐低逺風露地窄易汛掃淺溪浮薄觴短屏糊舊槀著書僅易過客多韋縞於中榜退思誰其諒深抱吾思亦已晚吾退盍更早懷哉彭澤令仰止商山皓維淵有潛龍維嶽有藏寶煌煌暮春堂三字落穹昊昭回際南極鎭撫及東島胡然廼在斯夙夜懼不保鬼神無世情呵防必有道

次沈儉夫求花木韻

我意何不樂我顏復何防止齋有新畬耕犢角已繭止齋有溪水釣席隨所展兩山夾精舎佳處迫廬峴朋來盡名流燕坐皆勝踐頺然止齋翁心故不可轉厭書或窺園乘興時陟巘日月之蔽木陰自幽顯雨露之宻疏艸色自深淺翁乎一觴詠初不著姝孌易老探醇駁風騷較寛褊眠食𨿽甚佳病患盍加勉謗篋況所招訟缿那能辧於焉更悟入豈但苟排遣寄言子沈子所欲果何件葭豕來春田冥鴻脫秋狝谷蘭猶見紉月桂不可搴慕逺失之近求多得常鮮請以壯縣才從玆益懷捲深居勿近市隘巷莫容輦有花門擁篲無花地生蘚嘗試玩喧寂何者是眞舛舊學枉初心新功費重研何如過止齋我亦精文選

春晚書懷二首奉簡陳益之

百舌喜太甚杜防恨何深睍睆斯黃鸝律中宮之音物情自不齊天運初無心道人獨領防杖藜立芳陰百卉得雨露華滋巧相娛但知說姚魏河洛竟何如我方悟吾生箋經未成書安得小學師從之注虫魚

題沈仲一所藏周氏羣公書帖

紛紛世上如落花東風卽入西鄰家要亦餘事吾何嗟斯人故國之喬木枝葉胡然亦流落吾生已晚講聞熟見欲墮淚那忍讀古來道徳功名上傳世不曽緣物重君不見人間秦漢鼎彛銘與頌子子孫孫永寶用

贈章虞卿【並序】

虞卿相別久意其困塲屋舍而它之也忽以書說來余喜甚畱數日晤語不但說書諸學無不渉也又愛之甚欲作一詩亟稱之輙不就虞卿促歸姑贈數語

章子一別二十年此來衘袖書一編自出己意說百篇至說五誥尢愕然我今萬事付幽屏是書挿架漫不省子之書意吾已領且探梅花試湯餅

題僧法傳爲沈仲一畫聴松圖

古松不知幾千年直幹欲上干靑天樛枝下與人世接冷風過之萬喧猿驚鶴怪樵牧遁百鬼愁絕誰傍邊紛紛海內絲竹耳何處縹緲來臞仙整襟拱聼移永日置琴弗顧僮敧眠松風有際意無盡莊騷不數惟易嗟乎深山大澤松不乏斯人往往千載之陳編筆端若有夜半力一日忽在軒楹前止齋虛靜對立久晴昊亦爲生蒼煙畢宏韋偃骨已朽畫工一世脂粉便北湖居士安得此奄有二子雲山傳北湖居士雲山傳吾詩孰與杜老起九原

送畵僧法傳【雪庵禪師從瑾之弟子】

問訊雪庵今何如子來掻首更踟躕時於戱墨窺禪悅尙想家傳及緒餘曽防爾各言爾志陶潛吾亦愛吾廬誰人觧寫二歸意欲放風防還撡袪

題瑞安宰朱元成乃祖云莊圗

功成不受富貴污輕舟扁然下五湖至今風流在姑蘇我復見此云圗兩坡喬木樛相扶殘山剰水千里餘天際未知何有無一葦橫絕雙風蒲楊花春岸秋蒓鱸在在著此儒仙臞世無宗師貌不如誰其嗣之吾大夫

詠梅分韻得蘂字

惜樹湏惜枝看花湏看蘂枯瘦發纎穠況此具眾美千林墮黃埃數防昭靑泚誰知霜雪深天意欲玉女

送蕃叟弟赴江西帥幕分韻得獨字

生平未省友松竹愛言從宦輸幽獨子也諸侯老賔客襆被僅緣升斗祿爲問江神何世情霽月光風送防幅天意元來向事功謹毋遐心自金玉

皷琴行送許深父同知被詔赴闕【並序】

廼季秋朔旦上禦祥琴公亦始免喪蓋五日而趣召至揆路虛左以待公者三年矣盛事盛事初某識髙宗所賞之琴僧於西湖晚入太學髙宗晏居殊宮而僧亦希得進見數與之防歸琴一張寶之有年今覩盛事而不敢愛持以贈別故作是詩以道其所從來因禱以爲辭焉

伯牙非不善鼔琴指下能寫山髙而水深亦有師曠號精絕蜚雪白晝爲重陰吾琴不以與二子二子不過衰季愁嘆而悲吟後夔安在九嶷逺南風不競鳯鳥瘖恭惟髙宗復古殿得此淨洗禁昧朱離任一鼔朝綱日井井再鼓邊柝秋沈沈桑麻萬里皆按堵笙歌三紀無沾襟橋山遺此嵗月侵何時雅頌得所籥不僭寶藏豈愛五重玉市價敢論雙南金公歸舊隱三霜砧天子恭黙思商霖君臣祥琴適相際使者十軰來駸駸白麻已艸弄印久端揆虛左誰當今我抱此琴病山林不如送公西歸調釡但願爲作南風音上以對揚髙宗中興之大業下以追還虞舜萬國之歡心

送徐一之客贛上兼簡贛守薛象先

淸冰一段出萬越玉五重陳兩廂美人去作諸侯客幾年薖澗籌行藏【一之自號所居曰薖澗】系舟夷猶暮春堂細雨冥冥煙樹蒼竹萌梅實盡此觴別恨豈但山川長章貢分流合江水西風爲我送雙鯉休言相憶彊加餐報道吳防何日起

止齋集卷四

欽定四庫全書

止齋集卷五

宋陳傅良撰律詩

新昌詠歸

回頭三十二年非木落霜空水見涯萬事自憐多譽早半生猶幸一官遲好將翰墨付儕輩去與漁樵相爾誰還有故人招隱否寄聲橘柚欲黃時

贈石時亨【並序】

釋氏敵生死老氏無怛化而吾儒則曰殀壽不貳修身以俟之所以立命夫垂涎麯車染指羊鼎豈曰不知味要不若饑食渇飲之爲至也吾友石時亨喜二氏書晚與余遊讀易論語於其行作詩贈之

要是同根本應湏識等差六經無剰語百氏自名家日落山含斗潮回浦見沙了知來往意萬古一生涯

題觀潮閣

俯拾滄溟大衡陳蒼【去聲】莽多閩山飛鳥沒吳防一防過消長看沙尾行蔵問釣蓑登臨有如此人物付誰何

上閩帥梁丞相生日二十二韻

炎正維中葉皇圗再造年天潢流少海星緯粲臺躔臣主嘗難並乾坤豈偶然千齡開歷數一气付陶甄黃屋傳神器彤庭領眾仙風雲從此防日月更誰先昔者求侵地何人賦甫田吳兒咸抵掌噲等欲差肩廟論惟多士戎功不在邊一麾分赤社萬事屬靑編吾道誠難用諸儒亦自偏才名多濩落經行失拘攣洛蜀何嗟及熈丰竟禍延旁羅兼鴈木平步忽貂蟬甚矣知當寧淒其望濟川年來羣老行公在萬民懸定作鹽梅夢行歌杕杜還滄溟宗眾濫衡嶽倚蒼要使垂身後無爲慰眼前管弦無算爵桃李未央天魯燕𨿽堪頌閩山不足鐫中原康濟事彛鼎願聨翩

送鄭少卿景望知建寜

過家鄕裏敬將母士夫榮得失從人論行蔵獨自明百年中古少一笑萬金輕防讓吾何敢新茶可擷英有志湏身健闗心在嵗寒一時諸老盡多見大名難湖海方連旱甌閩適少寛爲州人不乏千萬彊加餐淸廟圗書寶熈朝雅頌音頻繁三節召荏苒二毛侵衣飯家才足丘園意亦深臥聼牀下士時作武侯吟海內言華蕚誰名動搢紳豈無當世志能忍十年貧酒興新來減交情老更親公餘如促膝剰把古書陳【兼送景元】屏廢誠愚分牢愁更索居若逢知己問猶解課兒書地僻門長閉年饑萊自鉏相望無一字不是故情疏

庚子除夜有懷

老盆自酌共誰歌嘆息其如此夜何已覺二毛嗔婦問可堪一飰患兒多闗河滿眼風塵在天地蔵身嵗月過事業文章吾所畏東陽人亦臥巖阿

送沈元誠赴臨漳主簿

誰說鄕先進能無沈隱侯靑衫今適越白髮竟依劉【時里人劉義夫守臨漳】道固爲名累人當與命謀三臺行漸近且勿問歸舟

終蔵懷未己欲去事多違士友方推轂鄕鄰但挽衣防鴻寒汲汲霜菊晚暉暉何限春蜚動君看果是非

送徳逺弟赴省

科名𨿽細事文字要新功方拙存家學丰膄與眾同江湖多我友臺省半諸公爲道貧非病連檐有芥菘

和張孟阜嵗旦韻

白髮朝看鏡靑燈夜數更文章輸善宦名字誤浮生廢學兒鼾睡安貧婦饁耕從今定逢吉吾已卜先庚

聞沈元誠歸自臨漳喜而奉寄

荔圃斑斑熟蠔房个个肥我𨿽緣此誤公亦爲何歸吏事生衣垢家山減帶圍不無華衮字卿月更光輝

晚春二首

萬枝寂寞待春風風雨過多春已空未曉啼鶯相喚語海棠飛盡一庭紅

莫道春歸事已非水邊天際緑成圍隔籬聽得農家語雨過田田麥含肥

送孫謇卿赴壽昌主簿

烏鵲塡門雪滿除倩誰騎馬謝雙魚苦吟孫楚三年別饑臥袁安一病餘仕宦吾人聊復爾夢魂今夜定何如釣防多是西徵客莫道渠能賦子虛

哭呂大著至明招寺簡潘叔度

小雨崇朝過深秋薄海淸故人期不至喬木眼偏明欲往還何日堪論久此情侯芭幸無恙應就太名

招徐居厚

老來卻憶少相過別自何年白髮多山葉抱蟬虫弔夜去看滄海壯秋波

天臺王子木解官長樂見訪

夜深擘荔眞愁絕春淺傳柑更惘然世事愛來欺兩鬢人生堪得別多年琢冰積雪江湖阻樹羽崇牙日月懸此理倉茫君勿問明朝且莫刺歸船

月夜書懷二首

送客門初掩收書室更虛新篁髙過瓦涼月下臨除婦病才扶杖兒饞或饋魚今朝吾已過莫問夜何如道徳吾何敢功名代有人倉黃恆畏咎斑白防憂貧細字書全廢深杯酒勿親靜言空自愛萬古亦泯泯

送周魯山辰州法曹

團欒妻子是誰家獨被饑驅天一涯逺地豈無人晤語長才能免世驚嗟好於書作千年計勿爲官驅兩鬢華爲問湖南似湖北逾年吾亦訪丹砂

防丁次翁篔簹園期次翁不至

徑蹊曲折屋參差半是天成半自治修竹萬竿人獨立我來掻首菊花期

送朱同之福州戶掾

我自三山失馬余君方千里問津初衣冠萬室催科易禮樂元戎節目疏謹勿向人徵外事只湏著意訪奇書一年正好榕陰密丹荔黃蕉奉版輿

覓樹栽

覓得循除數畆園衰遲無力正乾坤學爲老圃徒幽意富比封君亦浪言計日若將栽樹木成陰當待長兒孫出門悵望春連塢爲向云屯斸一根

題仙巖梅雨潭

衮衮羣山俱入海堂堂背水若重闉怒號懸瀑從天下傑立蒼崖夾道陳晉宋至今堪屈指東南如此豈無人結廬作對吾何敢聊向樵漁寄此身

次陳益之韻戱呈汪守充之

雨過山新沐風平水漫流移尊來選勝立馬步通幽春在桑麻塢香圑橘柚州從君詩有律還我酒無籌【汪守坐上苦吟而忘飲客酒因戱及之】

汪守三以詩來次韻酬之

一年春事墮槐宮卻愛淸和與政通乳燕黃鸝相倡和落花修竹亂靑紅羨君有賦非占服【使君以四月一日爲題】愧我無才可送窮細與論文一樽酒它時還憶暮江東江城如在水晶宮百粵三吳一葦通桑女不論裘粹白橘奴堪當粟陳紅弦歌滿市衣冠盛缿訟無人刀筆窮多荷弱翁今少霽更能攜客謝巖東

音合桑林律中宮試聽布皷亦三通相從璧水浮蔥白【見酒正注】一別閩山擘荔紅把釣扁舟將老去欵門多竹未全窮若爲皂蓋能忘我立盡斜陽車不東【汪守屢期見訪不至】

酬謝倅景英用前韻見寄

窮巷蕭然一畆宮勞勞漫刺倩誰通空翻故紙頭垂白晚對淸標靣發紅諸老飄零亡幾在【謝乃參政任伯之侄】百年放佚不勝窮擬將舊學相從問何獨詩壇欲讓東

用幽字韻戱簡謝倅

當戶排危翠循除漾淺流此生從稼圃誰與伴深幽韓子癡憑桉龎公倦入州靑蒭與白飯卻待爲君籌

用幽字韻呈汪守謝倅

旌騎收人迹簪紳雜道流引杯忘日永得句與山幽行在今當路中興此望州爲將登覽目著處訪邊籌

用幽字韻答賈端老

人皆忘姓字誰獨訪源流病驥宜懷櫪遷鶯故入幽十年慚主簿萬戶薄荊州此事吾何敢相將負一籌

自仙巖還捨畱別諸友

瀑布衡從云一塢浮圗明防木千章在山終愛離山去遮莫黃塵涴我裳

送任虞卿教授江陰

學省穿楊末江城振羽端聲名人不忌仕宦意常寛缺月天將曙孤村嵗已寒小舟來話別此道少人惇

和謝倅見贈生日二首

朝天冠佩幾千貟熟數東州未乏賢若論中原舊文物蒲輪應合聘髙年

獨醒長愛眾歡酣酸苦隨人卻嗜甘好客不知彈劍鋏聞公風味可無慚【謝倅絕不飲而善勸客酒惟客所好獨嗜甘物】

再和

休將枘鑿問方貟且引壺觴對聖賢鴻鴈不賔滄海凍梅花相伴笑年年

淺杯莫到十分酣但愛夜夢甘萬里桑麻風雨好一夫屍祿我何慚

謝倅生日

此夕其如好客何秋風嫋嫋水防波渡江公子今無恙上蔡家聲世不多未放淸朝空老去欲談前事竟誰過阻陪觴豆彷徨久坐想風流爲一歌

景元益之諸友考試旁郡餘夢與步月聨詩得水花初淨月如銀之句追成一絕

連年波浪與埃塵誰可論心五六人昨夜夢同天地濶水花初淨月如銀

謝倅監試未畢事而出以詩三章來用韻奉酬

殷勤送客蹇誰畱久待江城未解舟我醉欲眠君且去不妨懶瓉繼前猷

歸舟莫訝太匆忙防面何曽累十觴孰與持螯霜月下拍浮酒浪舊陂塘【公不能飲】

極欲從君十日歡倦飛終羨鳥知還棘圍觀戰緣何事亦縱驊驑自出闗

沈仲一三益堂

有此名三益之人可晤言防藏無俗物典則似諸昆剰著書充棟仍添竹過垣翻愁長者轍稀得到柴門

逰金嶴趙園

脈脈循檐水林林夾岸山令兒從竹下領客入雲間稠木容人過懸崖著手攀從今名字出不到徑苔斑

海棠絕句

澹月看花似霧中遽呼燈燭倚花叢夜來月色明如晝卻向庭蕪數落紅

湖樓送客卽事一首奉懷益之兼簡同餞諸友

誰家喧馬盍朋簪屋壓城頭水照檐橘柚兩山香盡在蒲荷十里淨相兼愁將久雨春無賴別在明朝酒未厭甚欲去同三四友鱸風更卷一江簾【時益之尙館鮑氏鱸風亭】

春晚一首約同志泛舟

匆匆春事竟如何問訊庭前手種花又送行人又風雨半爲芳艸半泥沙橘香通國今無恙梅實於人晚更佳莫放此春齊去盡夜深愁聽一池蛙

用前韻招蕃叟弟仍和蕃叟癸卯二絕

細看物理愁如海遙想朋從眼欲花逆水魚兒衝斷岸貪泥燕子墮危沙百年喬木參天上一昔平蕪著處佳行樂不妨隨邂逅我無官守似蚳蛙【蛙通作鼃】

落花風雨柰愁何愁亦不應緣落花尙可流觴追曲水底湏占鵩似長沙【孟夏事】無人晤語鳥烏落爲我食貧櫻筍佳休說闗河無限恨腹非空怒道旁蛙

大饗湏三飰中黃起四維欲追千古意眼底合深思功名還壯士道術付諸儒但欲謀田【闕】扁舟下五湖

送翁誠之尉慈溪

徐劉文采後鄒魯典刑間爲母求三釡令人見一斑時平無事立地僻得官閒好索梅花笑題詩海上山詩律吾將問心期孰與親明朝當異縣永夜更懷人尙友逢三益明農識大臣可無相問訊勿道鬢毛新

和陳仲石韻

久矣懷相與翩然喜見臨淸風生案【闕】短日過墻陰王事何時暇神州半陸沈諸公宣力去伴我水雲深送謝懷英道士歸廬山懷英棄儒服從皇甫道人防晚入東宮賜號觀復大師

塲屋收餘防匡廬寄一瓢欵門如有欲委幣輙難招菜甲畱終夕蒲團共小橋崆峒他日問應記說神霄【懷英自言林靈素遭遇誤國事甚悉】

一別忘年月重來失故初美髯今幾尺衘防竟何書【謝嘗持所著老子實錄並皇甫記求題防余未暇及也】勛業諸公在衰遲半世余許身無補報吾亦欲樵漁

送陳持中赴四明節推二首

更無人未識東州晚得吾宗第一流編磬在縣金奏合淸冰出玉壺秋喜才一見還分袂懷欲多言但倚樓亦有鄮山三四友可令觀政話然不

前修恨不爲同姓更有跫然喜似人嵗晏得君顏靣好天涯從此尺書頻政湏有力同扶世業已將名自絆身它日雲臺勛績上南陽應記舊比鄰

乙巳嵗首寄彭子復徐子宜

又過一年空艸艸尋思萬事太勞勞嵗煩士友愁薪米日見兒童嘆鬢毛亂卉各隨分寸長新禽已變兩三號及時君亦圗良集莫待春深水一篙

次韻奉酬丁少詹見過同逰仙巖遇雨而別

佳人何似似江梅邂逅梅陰共舉杯欲與溪山成勝話卻因風雨得空回新詩報我春乘興小徑從今日掃埃自是衰遲愁獨立敢論名字望朋來

瑞安宰劉伯協載酒逰趙園叔靜道甫子宜行之同集小雨喜霽

上已所餘春有幾不堪風雨付春愁君能載酒知誰佀我欲看花不自由倚岸小舟謀未定隔林斜日故相投莓苔踏徧篝燈去收拾殘紅挿滿頭

和丁少詹韻

盡日支頥聼雨聲閒中惟得自知明朋來何敢煩公等老去方慚負此名待欲短檠看少作敢將尺牘論交情區區卻望從容意要莫令人一座傾

明月隋珠忽墮前坐令衰颯意飄然無端太史頭搶地安得揚雄賦上天前輩門墻餘幾在他時竹帛竟誰傳落花流水君愁不南渡於今六十年

病餘久不趨郡且遷仙巖書院於屋西有懷同志

欲往如天際相期忽嵗華山空明獨樹江晚暗連葭作屋皆三益藏書可萬家豈無人褁飰躬自灌園芽

酬陳頥剛見和前韻

離合皆天意盈虛幾月華家才辦藜莧吾亦逐蘆葭憂世還當路論兵有故家深深看踵息陰火養黃芽寄謝景英參議夢作寄詩覺來追記兩句防夢半年皆艸艸鬢毛一別益蒼蒼足成之

故人不見吾何適欲見其人已異鄕防夢半年皆艸艸鬢毛一別益蒼蒼籌邊淮海何遲暮乘障湖湘亦阻長及此居閒宜問訊題書湏待滿林霜

寄題翁誠之慈溪縣尉防無我亭

星月明當戶烏鳶下傍人小亭長獨立通國自相親置尉緣求盜居官已防眞湏知三尺外敲榜亦深仁

和郡守沈持要賞柑之什三首

滄海無波日萬艘山農囷廩自相豪爭看紫槖行阡陌可對黃柑負酒醪曲水一觴隨意集成都千騎最頭遨風流儒雅誰公似增得東嘉地望髙

東都門外問徵艘去國身輕亦太豪誰可對牀聽夜雨自於同社燕春醪不知溫詔從天下又罷幽尋與世遨從此宜休堂下夢顧瞻松栢爲誰髙

仰止苕溪近一艘幾年猶未識人豪黃堂爲客知何夕白髮從公飲此醪四海衣冠多後進兩朝幾杖舊同遨令人仰視冥冥翮不道防風燕雀髙

和沈守持要觀潮閣畱題

平生欲賦觀潮閣立盡斜陽倦復還一日江山防筆力百年名字滿人寰郡從晉宋風流後詩到蘇黃伯仲間向去摩挲看石刻誰知功在十年閒【公閒居十年】

奉陪王徳修登觀潮閣兼呈邑宰劉伯協

觀潮閣在東溟上有客來登自華陽不道雪山通老栢卻看朝日上扶桑勝防气合南三郡【荊揚益也劉江西人】妙畫家傳晉二王后防不知誰與繼爾江吾海永相望

落成王朝奉廟以薄恙不獲預謝劉宰並諸鄕丈五首

盜起淸溪兩淛空童王親自帥元戎誰知小邑無亭障但握空弮有隠功

橫塘一字比南金滿紙書勞屬意深太史不知收拾未邦人父老淚漸襟【許忠簡公嘗手防王公濟守禦事欲列諸朝】

操一豚蹄亦可憐欲將廟食自旌賢壊墻頽壁神臺笠不見干戈六十年

卻向平時念後艱榱題百尺忽如山誰將西上逢人問令尹何如此一班

抱病荒村望欲迷駿奔無數獨雞棲瞻言咚鼔何時歇好聽農郊雨一犂

和沈守持要題謝公樓額

危樓何在水雲中穿市牙旗退自公閒作此來橫笛夜愛看人醉落防風歡呼夾道江聲合硬語蟠空客技窮姓字從今聨沈謝不知千古更誰同

沈守生日

燕寢凝香不記春宜休堂下栢輪囷三吳南渡今多士四皓東宮此一人雅不欲書名上上謾令在處嵗陳陳玉巵宴罷思黃髮應合從頭第從臣

觀南塘四首呈沈守

曽不容舠咫尺間誰知救溺合纓冠今從枕席人行過【用趙充國語】最好翻盆雨後看

夾道歡呼百里間不論扶杖與勝冠公年幾許顏何似遲放牙檣待我看

樂在宜休水竹間十年黃帕褁朝冠卻乘五个花文馬來與江村婦子看

別乘潘郎伯仲間朅來公適去彈冠更將未盡公碑意收入新詩爲並看

止齋集卷五

欽定四庫全書卷

止齋集卷六

宋陳傅良撰律詩

桂陽勸農

雨耨風耕病汝多誰將一一手摩娑幸因奉令來循壠恨不分勞去荷蓑涼徳未知年熟不微官其柰月樁何殷勤父老曾無補待放腰鎌與醉歌

九日奉呈同僚四絕句

澤國重陽花較遲得花𨿽【闕二字】愁余家家人醉雞豚社獨對西風憶鱠魚

小雨廉纎僅滑泥彊隨年少更攀躋欲慿最上浮圖望晚稻如今齊未齊

臨風遮莫晚山佳自古功名看鬢華幸自不知余種種可教容易落烏紗

領客山危亦旣懽故人往往去歸班明年此會知誰肯爲上吳山望楚山【教授將赴闕簽旬亦旦夕解官】

郴守丁端叔以九日詩至次韻奉酬

十年不見尋常事九日相違咫尺間橙蟹渠能追勝賞藙牲孰與奉慈顏逝將酒坫更酬酢乍可詩筒略往還新將適聞臨遣罷鹿頭吾待望吳山

丁端叔和九日詩至用韻奉謝卹鄰之義且申前請

壯不如人老更遲可憐赤【闕二字】宗余鄕微膚使賢方伯誰激西江活鮒魚

生怕遄歸趂紫泥緣危方借得同躋交鄰誼與春秋並應許臧孫數告齊

夏畦不病晚穜佳哿矣將詩補黍華散百爲千吾冩似深山窮谷徧籠紗

不因與國近交歡冰齒相從發已班多見長才無肯綮豈辭一簣竟爲山

再用前韻簡丁端叔

乞鄰亟只報何遲愁絕饑甿一勝余上有加飡下相憶莫同泛泛寄雙魚

閉關饒看一丸泥我亦前扳更後躋四海弟兄君看取苛風不斷鴈行齊

事到難時意轉佳聲名早已動皇華撥煩自古書生短只合橫經住絳紗

繇吳入楚共悲歡懷欲班荊竟未班直待還艫願銜尾洞庭彭蠡浪如山

和丁端叔竹梅二詩韻【端叔於庭前對梅柏竹八竿】

空堦琤若下瑯玕全楚何人巧耐寒誰伴八龍長傲雪蕭然一榻臥袁安

管領春風別有天不論水際與山巓祝融玉立湖湘凍獨付寒梢笑粲然

丁端叔送牡丹以詩來用韻酬之

覺省他年見一班老從湖海看春頒瞻言百里幾相及仰止髙山竟莫攀每事乞公畱上策不才容我著中間一時公論方當路愁爲絲麻棄蒯菅

客來談政已班班況復書縢一再頒亦欲頡頏相上下不容分寸得躋攀花猶河洛承平【闕】詩在黃陳輩行間簿領役人塵撲面沃如雲霧下茅菅

和丁端叔歲晚書懷韻

來塗藍縷雪埋人三百於今又六旬奏課定應書下下班春聊復喜津津余蔬被壤農無恙茂艸連扉盜自新曵杖鹿頭時極目炊煙齊起兩州民

丁端叔送海錯以詩來用韻酬之

澤魚山豕各忘年味可勝窮總所便堪笑荊吳相俎豆遂令蠻觸自矛鋋食無誤蟹車同軌貢不徴蚶澤漏泉我在窮山人迹罕亦蒙惟錯饋甘鮮

酬王判官和九日韻一以歸徳於部使者二寄郴州使君三以爲謝四奉畱也

皇華六轡按倭遲博采參差到接余【詩注荇菜接余也】我獨內慚無具甚萬家亦免釡生魚

想懸郴桂一云泥夫子聲名正日躋乞與蚤移河內粟牙牌歸徳報班齊

翩翩公子一何佳銜命窮山薄歲華獨自把將詩過日不知梅影下牕紗

懷自何年晚見懽匆匆惜已【闕】聲班靑芻白飰吾何有風月猶堪倒玉山

戊申臈桂陽喜雪

月不能明雨卻稀山容野色夜輝輝淸霄下際雙瓊闕仙仗前驅萬玉妃亙古嶺旁冬不到從今湖外嵗無饑來年此日吾何適蓑笠寒江一釣磯

再用喜雪韻一以書懷一以喜客

南人見雪古來稀見只愁吟艸木輝畱囓氈毛窮漢使說開圍角老胡妃我嘗豪健能無褐今已衰遲要不饑北望鴈門腸欲斷春蒲空老舊漁磯

瘴雨蠻煙此後稀山童亦與借餘輝爭看狂穉相呼喚下啄饑烏自匹妃苦乏貂裘堪夜永喜無蝝子著冬饑興來那況山陰客爲我扁舟倚石磯

題範秀才萬卷堂

雅尙時相背幽棲我數過兒應看客慣田孰與書多自析唐郴縣誰聨漢甲科儒門今有此天意定如何

和段君仲衡同令嗣天晴少出之作

文字時髙下功名勢去來誰人堪語此吾道竟懷哉攜幼安容膝巡檐笑索梅巷門通後圃今數爲君開陳頤剛注孫子許拾遺贈詩用韻寄之

千帆過盡獨舟沈玩世齁齁踵息深何自著書今白髮不禁戀闕此丹心詩來滄海珠盈把人在掖垣梧十尋應爲一編三致意細論小雅到交侵

和段仲衡譙樓新軍額二首【潘帥徳鄜爲書軍額以立春日揭之】

筆落元戎重詩成坐客新譙門雙壯觀邊將一團春夢破盤行玉名存甕得銀【桂陽因銀置監今無復有】衰遲亡補報著意與民親

寒消晴後雪光轉凍前風嵗已宜麻麥人猶厭芥菘樓頭千里望筆勢萬夫雄及此吾何力天低露艸丰

和蕭俊仲司法詠譙樓新軍額韻

海濵驅馬過湘濵喜及今春憶舊春公燕有時令市酤村舂不繼待炊新嚴城鼔角畱三字當代衣冠第一人看取吾民繇此去萬家雞犬永無塵

送洪子端還鄕【子端丞相之孫】

將相三陳后文章兩漢餘英標還有此天意定何如海內相離合年來半毀譽未知貪尙友孰與鄴侯書

送吳徳夫

嶽麓樓頭臥湖湘眼底空聲名無處著容止與人同白髮何多日輕帆不待風修門春漏淺封事倩誰通楊伯子以其尊人誠齋南海集爲贈以詩奉酬

辱與門墻最不遲白頭方誦嶺南詩文從嘉祐今三變人在廬陵此一時細數儒先能幾見獨憐嵗晚欲何之瀟湘直下長江去得望蓬萊卻更疑

潭帥潘徳鄜生辰

落南添得黑髭歸歸與相忘艸木知嶽麓沈沈秋柝靜湘波穆穆夜帆遲人間公論今何在柱下家聲此不疑【徳鄜乃子賤舍人之侄】但欲公年如衛武爲畱淇澳變風詩

衡守劉子澄以詩來和韻奉酬

曵裾朝路不同時謀食衡湘亦把麾一見相忘光可鑑十年何在惄如饑力堪扶世將誰可語不驚人或自危夜雪埋山江欲凍依然春信在南枝

遊南嶽

天作之山曷爲哉遙知閶闔正南開兩川文武長江下百粵車書五嶺來柴望久爲周墜典牢愁多見楚遺才不知崧岱還何似我欲將書寄鴈回

登祝融峯喜霽

仰止扶藜鬢髮蒼恰當風雨暗三湘爲誰一辟天無際及我重來日未央江過數州多曲折山緣長畝半靑黃老僧耐得從頭問問到吳門竟渺茫

和沈帥持要張漕季長韻二首

欲杭一葦近聲光恨不先期燕子涼舊學甘盤聊此日倦遊司馬尙他鄕別從滄海山橫斗【謂別沈扵永嘉華蓋山下】來自岷峨水濫觴不謂偶成三楚客得爲蘭杜附諸香麾節元戎祖席光晚風吹雨借初涼師傳問訊誰書院石刻摩挲是道鄕聞有先聲來召馹想無後防到流觴路朝正設橫經席冊府重防辟蠧香

送沈帥

甘盤夢不入髙宗四皓莫知其所終傅野有人能論學漢庭無事可言功行蔵於此嘗成趣談笑從今得退公分付諸兒理民社宜休堂上聽休風

攜客過王提舉園訪梅劉連州以詩來因用其韻

屋後云梢萬个長屋前風蔓一川芳有梅自索巡檐笑無酒還酤踏雪香偶與三劉同下榻卻懷二宋對持觴【是日同集劉連州景晉父子及宋伯華也坐客皆懷伯潛故云伯華伯潛宋景文公後】冩將詩句吾何敢欸乃聽人汲曉湘

再用前韻簡劉連州

吳楚相望路阻長我來邂逅挹羣芳人如盤谷元非隠詩到孤山不道香每與盍簮移永日更須篝火及餘觴何湏誇去東州說不學藍關獨弔湘

小詩爲張漕壽一春苦雨張漕行部謁嶽祠而霽是日登祝融

皇華散作九州春老穉【闕二字】夾道陳韓子莫愁今夕雨甫侯元是此山神我𨿽載酒【闕二字】算孰與將詩附不泯他日中興編小雅若論孝友更誰人

謝司馬倅惠東坡竹石

出自坡翁餘百年傳之溫國子孫孫兩家文物來歸我便盍投簮去杜門

和趙帥俊臣壽張漕韻二首

但得桑麻徧楚間此心不在大夫環落花流水深春好畫防淸香永日閒英蕩偶來成勝賞萱庭孰與奉慈顏正應得句尢奇傑可繼淮南大小山

使者耕時出省春聨翩珠玉又前陳先聲所曁搖山嶽落筆相豪泣鬼神嘉與九城俱晏粲訖無一事尙棼泯獨慚衰惰歸何晚亦著中間作廩人

題耒陽黃宰詩卷

詩卷來何處棠陰日夕佳令人添白髮及此有黃花事業誰千載文章各一家何時定還闕解柂向長沙

送黃元吉【陸子靜門人】

荷君來意固非輕曾未深交意便傾語到七篇無欠少學從三畫已分明每懷前此傷標置頗欲從今近老成爲謝荊門三益友何時尊酒話生平

懷歸丐祠

久矣懷歸曷月哉冠纓吾欲濯吾埃天寒病馬尙逺放日夕罷牛宜下來名家翰墨書還蠧蓋世功名骨已苔孰與東籬訪黃菊柴門終不爲人開

送範東叔歸帥潼川

楚山黃落洞庭波背卻雞人問釣蓑歸思甚於三峽壯才名空自十年多曩遊記得靑燈在後防愁如白髮何我更有懷言不盡故將短韻代長歌

送丁懷忠教授象州

二毛羈旅久一飰瘴鄕輕把酒時相屬令人意自平校官無簿領帥閫甚聲名【應仲實帥廣西】所恨冥冥雨梅天不肯明

長沙臈月雷是日約宴趙帥俊臣聞雷乃罷越三日雨雪帥喜以詩相賀用韻酬之

民欲遮畱上欲來【時長沙民數數投狀乞畱趙帥而廟議欲召還】政聲無間到輿臺道迎和气收蠻瘴彈壓余陰蟄楚雷已是因風成柳絮防湏逐馬見銀杯一觴好上公堂壽不爲梅花昨夜開

又和

沴气反【平聲】爲和气來長沙千里一瑤臺新炊頓頓匙抄玉熟睡家家壁撼雷天直於人如合券公應憐我欲停杯向來韓子誇精禱云合衡山特易開

趙帥復賦詩來用韻酬之

天水交光地欲無中問老子獨軒渠一蓑漁隠眞堪畫萬玉龍驤不可屠已卜菑畬何幸甚卻憐藍縷更愁如莫將此惠長私楚好上甘泉扈屬車

用韻詠雪簡湘中諸友

夾湘而住一塵無不在瑤池在石渠气蓋松篁誰與競令行螟�自相屠山光際水天無間夜色通朝月不如中有一翁須皓白蕭然野鶴亦乘車

贈張孟阜絕句

燕坐何曾論古今束書髙閣反求心若能領會無多子絕勝相從嵗月深

用趙帥韻爲孟阜解嘲

恨無毫髮老波瀾世有曹劉亦後班堪笑燕人誇璞臘欲隨圭璧上三壇

登祝融峯觀日出

星月凋零萬象昏誰能先我見朝暾東南已得乾坤正蠻貊方知夜旦分但覺滄溟浮佛屋卻忘衡嶽近天閽迢迢下憩山腰寺人世煙雲尙吐吞

舟中奉呈趙帥一首且速迎侍相與滿嵗

曷不放言追鵬賦豈無幽思續離騷去年比屋餘三釜【周禮用鬴字】昨夜沿江長一篙白髮豈曾緣吏役靑衫那更有兒曹魚軒肯爲公來否相約春光訪蟹螯

除浙西憲舟過釣臺有感

一再登臨萬事非裹頭還已雪垂垂敢論筆力今無恨欲附碑陰始不疑臺閣有人堪共政江山如此且隨宜論功漢鼎吾何有自是風流百代師

止齋集卷六

欽定四庫全書卷

止齋集卷七

宋陳傅良撰律詩

上皇子嘉王生辰詩三章

兩宮頻燕喜交舉萬年觴防慶川方至重明日未央聖賢何繼世孫子更宜王聞說斯幹夢祥占近一陽造次依儒術朝回只一經更無他嗜好端是眾儀刑符應當良月聲華自妙齡帝垣從此日光熖粲前星要識皇圖永當觀藝祖初維持今盡是回復更何如庸陋誰推轂衰遲此曳裾慙無爲壽具獨袖一編書【方講藝祖實錄故及之】

袁起巖防飲湖上出示古刻酒罷各攜桂花以歸因成一絕

湖光不動見魚蝦敗紙殘編數十家巖桂叢中三四客醉歸人得一瓶花

又和

湖上簾須半捲蝦調冰雪藕各名家有人不解長安飲話極茶鐺吸井花

寄陳同甫

古來材大難爲用納納乾坤著幾人但把雞豚燕同社莫將鵞鴨惱比鄰世非文字將安托身與兒孫竟孰親一語解紛吾豈敢祗應行道亦酸辛

送辛卿幼安帥閩

長才自昔恨平時三入修門兩鬢絲甕下可能長夜飲花間卻學晚唐詞潸然北顧關河永簡在西淸日月遲雙鴈乘鳬滄海上與君從此恐差池

送盧郎中國華赴閩憲

相望千里馬牛風聨事湖湘各已翁造次便呼兒女見綢繆略與弟兄同百年又是梅花發萬事何如荔子紅欲附使軺嗟不及卻憐身在俊躔中

送範大著文叔知彭州

中書世祿今無幾唐鑑家聲世不多安得有人賢若此忽聞去國意如何同朝最是頭先白知己還愁語太苛盡欲讀書三萬卷蓬萊未必似岷峨

和劉進之韻兼簡吳阜之

憧憧滿眼事何稠落落論心思獨幽去國未能身一葉懷人但覺日三秋池塘春艸方同夢江漢歸舟更別愁安得簫韶儀兩鳳不妨燕雀自嘲啁

初夏有感因用前韻久旱適得雨欣然卒章

湖山嫵媚綠陰稠誰向蕓蕓得趣幽半破橊花方恨晚新來燕子未知秋去爲吏隠𨿽吾願歸得家山正自愁賴有雨聲寛百感忽如孤鳳見羣啁

送潘徳久之官建康

平生不解通毛刺萬事無能攺鬢華豈是襟懷堪逆旅直湏詩句可名家老爲賔客從戎幙彊使妻孥理帽紗不有將軍寛禮數新愁卻恐墮江花

同遊張園酒中各嘆明年未知誰與此防余最衰病宜去因作詩識之

春過新煙能有幾愁生飛絮轉難禁可憐衰白隨年少愛看殘紅到夜深一輩衣冠方事事故園松竹已陰陰明年此防知誰共鴈蕩山前寄好音

次韻奉酬方輝先

也知朝士愧山林猿鶴相懷怨亦深屈指落花年荏苒斷魂凋鬢日侵尋向來相與期何事老去誰能防此心多謝故人重話舊獨憐志古定遺今

送倪正甫侍郎賀正

雪枿冰芽又復春中原【闕】覩屬車塵懽呼漢節從天下愕立邊兒夾道陳老去獨慚【闕】偃蹇君行決意問經綸顧瞻河洛關心處應記幽燕用事人

喜雨

天顧於人略有情片時收盡越山靑老農望外扶犁立倦客愁邊擁被聽塵翳欲淸閶闔道井花已上轆轤亭冥冥直待黃梅熟未要風池看約萍

送曾繼先赴山陰路鈐

胡髯白盡猶彊飰髀肉添多未跨鞍不向燕山親矢石卻來橋冢防衣冠歸舟自此長相背薦墨於今尙未幹只恐燕然他日事獨無名字可同刋

送何起巖之江東

苦吟海內知音少獨往江東問政頻我亦他山於此別世無吾黨更誰親六朝故實皆新句一代風流尙幾人話次儻懷無恙否爲將衰惰再三陳

上元日同京仲逺趙徳老羅春伯謝子肅訪郭殿帥遊鳯凰山次韻

層雲飛鳥共危欄江漢朝宗萬折盤王气信知千古盛聖圖元自九朝寛公餘曳履探殊勝酒罷磨崖記眾懽衰惰不知能健否相從河岱弄柔翰

癸丑冬車駕過宮畱相還朝

一聲警蹕接天齊馳道無塵馬不嘶月禦順行隨日轂幹端和气匝坤倪三槐相繼歸公衮細栁還須聽將老矣尙能歌二聖不應專美在浯溪

和樓大防尙書送行韻

齊年兄弟又齊名商略行蔵共此生自昔從君瞻馬首如今輸我與鷗盟讀書松竹交千載曳履星辰聽五更借問塞翁誰得失請無一語到畱行

折子明提刑自湘中以詩問訊用韻酬之

久立天涯詠式微胡然華髮尙【闕五字】

望歸簮履便冀君恩到蓋惟當世豈無君子論【闕五字】

人詩湘中一似桐鄕好安得扁舟著釣絲

泊釣臺灘下

今嵗僅餘今夜月此舟三泊此江圻遭逢明主還遺恨慚愧先生獨見幾泗水列侯多不免湘山四皓竟安歸漢家故舊嘗枚數孰與東南一釣磯

臈月望泊舟釣臺灘下賦詩旣而登婺女明逺樓誦之鄕丈陳徳承同集黃奇卿張伯廣因書以遺徳承之子性甫直甫後春六日奉和徳承韻兼簡奇卿伯廣爲別

行蔵獨倚少陵樓怨鶴愁猿孰與儔嘗與萬人爭魏闕何如一壑老菟裘追隨士友從吾好領略江山自此遊急趂梅花理歸棹雙溪爲我亦西流

贈杜伯髙

臘後意气驕餘寒造物亦亡聊風收夜雨春何淺云障朝暾雪不消眞悟此生才半歲恣聽何處是三朝粲然一笑將迎我賴有江梅慰寂寥

除夜宿處州天寜寺

人言老去不如初我愛初心老轉無懶向門前題郁壘喜從人後飲屠蘇杯盤甚簡眠須早禮數多寛拜要扶況復僧紙帳雞人不聽禁庭呼

寄僧嗣淸

衡陽傑閣宵人記淮右丰碑刺史書永已橋山藏劍佩空餘云漢照林廬河圖萬古陳東序汗簡諸儒校石渠誰道幽深窮衲子乞錢買石更崎嶇

余與嗣淸作云章閣記欲刻之衡山不果今淸來致舒州吳使君所書閣記石刻一本蓋投子山碑也於是壽皇晏駕一年矣讀之涕泗交下頃爲學官逮事壽皇滿歲當罷去而對班尙在數月之後遂乞補外晚爲祕書少監防聖政書成被防詣重華殿進讀首篇壽皇色甚康顧視良久益恨平生之不遭也因作詩詒淸以附碑陰

蔣處州仲可惠酒

括州太守【闕】亭侯及與前時一輩逰剰欲池塘看芳艸謾隨煙雨上危樓無錢可解催科拙有酒能寛放逐愁可笑杜陵嚴武客時時傍捨過墻頭

再寄用前韻

幸無骨相可封侯歸理先人舊釣遊山下剰栽諸本竹水邊須著數問樓羣書可讀自隨喜一客不來誰與愁時把釣絲銷永日魚兒亦得兩三頭

丙辰壽國舉兄

是間南極老人星喬木修篁亦有情直向朱明爲後殿不隨黃落入秋聲兒孫衮衮看新出兄弟團團得晚成笑閱世人心事短卻從黃老問長生

送長溪髙國楹從學朱元晦

洛學今無恙東南屬此翁從遊𨿽已晚趣向竟誰同一第收良易遺經語未終歸期定何日我欲叩新功

以兩鶴壽薛象先

日與山農共一防不應家有四乘軒殷勤分送平齋下爲看蟠桃熟幾年

重陽日寄瑞安畱宰畱宰以是日宴新第人並見招不及赴

落帽沾衣總失眞追隨茰菊亦勞神酒無肴核依然好家有溪山豈是貧沆瀣從空來夜气靑隨處際秋旻不知此是登髙否爲問慈恩塔上人

和林宗易菊花韻

一歲所餘秋有幾重陽偏與老相催每憐白髮能長健𨿽愛黃花亦懶栽好景遊從須好友新詩風味似新醅人生適意無過此恣聽東籬早晏開

和沈仲一北湖十詠

北湖只隔嶺頭云誰在湖邊問訊人若得小舟通我過雨晴須破半時辰

右北湖

人去岷峨水自流豫章三字竟沈浮懷人好上層樓看木落山寒不肯秋

右豫章閣

可愛南山與北山北山上有斗芒寒碧雲歸盡人何在更捲珠簾到夜闌

右仰止亭

平平下語及云管學到詩人豈不難莫似【闕】人大芳防湘波千古訴椒蘭

右藥房

一年曾得幾畨圎恨不驂鸞上廣寒占得波光須細翫恰聞滄海已狂瀾

右穆波亭

欲來花底竟差池我有佳名誰與歸翼日看花天一色狐裘猶自織寒機

右粹白堂

借無舟楫亦褰裳目斷蒹葭水一方今夜不來同剪韭隔山明日事茫茫

右遲客臺

萱艸須鋤莫放深竹須剪伐待成林一花一葉皆相附要使兒孫識此心

右萱竹堂

紛紛萬木盡西風獨立霜林我禦冬澤畔無人誰著語止齋但防紫泥封

右楚頌亭【余雅愛頌橘之語仲一欲以名其亭一日出所蔵潛邸頌橘二字遂攺今名】

看花只爲雨愁人一片才飛減卻春獨此得春無盡蔵毎於愁外見精神

右宜雨亭

周宣義三子仲敏明【闕】幼謹同年登第因以前韻奉寄

營營浮俗贗還眞孰與傳經妙入神一榜及看三子貴數椽能忍十年貧自將弧矢書閭史便使冰淵誦小旻家學如君今有幾殷勤羅拜我何人

再次韻簡新第諸人

行酒何如溫太眞風流元不鄙錢神扁舟容我歸來老一子令人買得貧𨿽有羣仙來月窟欲扶衰力上霜旻吾今已定漁樵約勛業煩公一輩人

送瑞安尉林叔全尊人還鄕

論交海內略飄零最晚相看卻有情不以一經誇魯諺自於二子識徐卿橘香賸與蜂衙晚麥信急催鳩喚晴天气正佳歸恰好莫將愁思爲空名

送林叔全秩滿歸四明

三年絕境興誰同雞叫桑巓犬巷中但欲戶庭多暇日不將鞭撲奏膚公相期霄漢摶風翮每見燈花綴玉虫此去逢人臺閣上丁寜莫道止齋翁

送雪庵瑾禪師還山

五馬逢迎甚濶疏滿朝問訊近何如諸公極有遲畱意一日連收竟別書佛法盛衰千刼後人生老壯百年餘向來遊舊今亡恙願得斯人尙起予

周和叔通判雪寒索酒戱用來韻以將朋尊

持杯𨿽念故人寒欲予還不似印刓此債豈應行處有麯春何日寄云安【和叔入蜀故云】

奉和周蕃伯用王道夫韻二章見寄

森森萬木一精廬黃卷靑燈自捲舒卻肯追隨三舎逺不論聞問十年疏遺賢公已長懷玉老圃吾方欲荷鋤安得謝巖題壁處一尊相伴看芙蕖

論定千年後心寛萬事平吾方慚防伎安敢道鴻冥門戶𨿽人境溪山亦世情半天喬木立盡日好禽鳴

壽叔祖母【與先人同生】

三陽昨夜轉洪鈞鳳歷今年又紀寅再拜與君觴壽母更生猶我面先人兒孫夾侍渾忘數梅栁前陳不記春從此常爲湯餅主賸看諸婦抱麒麟

東陽杜季髙逺訪詩以送之

當世關衰壯斯文看合離彊餐吾豈敢後防子何期村落秋彌好溪山晚最宜逢人相問訊所欠更能詩

春日和林宗易韻

白與紅兼盡落梅小園獨步日千回浮空曉色臨無際排闥春光撥不開學語新禽更後囀鋪茸細艸雨邊來卻憐追逐今無力放下簾鉤就麝煤

移花

櫻栁初無素與蠻可將何物伴身閒欲栽花木千餘本但春風還未還

送花還宗易

酷愛看花懶種花知心惟有故人家花開分送花殘取娛老扶衰度歲華

遊鳴山寺徐一之兄弟載酒卽席和其韻

惰歸春力不勝驅風雨尙愁人摻裾掠盡殘紅前日樹催還新綠去年畬相將興盡隨花屧賴有朋來載酒車但得從今身尙健吾鄕風物勝匡廬

和徐叔子用林宗易韻見示

相過風雨獨何歟校酒論文已不如方信深交相戀嫪卻因衰退更躊躇吟生池艸書成束飲落檐花醉墮車明日待隨公等去我頭應始自今梳

和徐叔子勸農韻呈畱宰

親從蓑笠問饑寒赴愬人人得犯顏更向棠陰聊憩茇要令粒食共鮮艱身歸雨露司存後詩在山川刻畫間飽飰之餘能細和止齋應有幾年閒

遊金嶴趙園賦海棠梨花呈畱宰

海棠故作十分紅梨更超然與雪同文物英華周盛事風流逺晉余風

赴畱宰寶壇之集因和蕃叟弟趙園韻

一枝才放前村雪一綫初開愛日天潘縣風流凡五客趙園名字亦千年可無能賦如難弟恨不曾來有尉仙待得中興用循吏更於此地設離筵

示畱宰

縣樓卽日气橫空施及觀潮亦奏功曾上石崗看蟻穴當圖一飽到山農

或以詩送來禽次韻奉酬

連年栽樹未成陰赬實堆盤慰我心手把新詩堪永日休誇法帖送來禽

隔水佳人久不逢祗應我懶或君慵感時相饋情何厚卻說云泥笑殺儂

遊雲頂院和徐叔子韻

老大生憎兒女態更無春怨與秋悲略將杯酌隨宜具剰有溪山取次嬉愛客不妨兼泛泛論文何苦太奇奇況曾窺得尊生術通昔蒲團日一炊

壽薛象先

蕭然山澤一臞仙故被聲名絆俊躔祗爲春秋同社燕遂歸風雨對牀眠中年曾未須眉白盡日全無車馬喧我有壽觴誰與共防昌湖上釣魚船

酬蕃叟弟韻

朋遊同一輩伯季自相師薄宦俄衰暮淸懽僅暇時我懷靑冢曲子念紫荊詩但得無憂患幽棲豈不宜

壽潘省之

泛水淺紅荷十里蔽云濃綠木千章旁無俗子同居巷中有臞仙一瓣香今夕還知是何夕吾鄕終勝似他鄕雙鳬便合靑防上笑看兒孫樂未央

丁巳壽國舉兄

歲自爲詩嵗自賡愁無新思思還生便從今閏書初伏待看何年值後庚漢网疎如天地濶奎文下與水雲平弟兄長健貧何病判解金龜當一酲

止齋集卷七

欽定四庫全書卷

止齋集卷八

宋陳傅良撰律詩

村居二首

業已將身落耦耕時於觀物悟浮生擇棲未定鳥離立避礙已通魚並行野老窺�占太歲牧兒敲角報殘更絕勝倚市看郵置客至還無菜甲羮

野衣農圃雜華髮弟兄同佚老便居僻貪閒喜命窮習成杯酌少脫落語言工危坐看流景新萌又落紅

和宗易作屋之什

欲因舊築倍勞形昔在先生配二程梅樹防持供北顧萱堂潤色作東榮但堪樽俎來三益何必籓墻屏五兵若徙荼防分乞我亦令兒輩記家聲

送縉雲葉正初兼簡杜伯髙

我固閱人非艸艸君於前輩亦拳拳經師未數郯夫子筆力方窺李謫仙所恨尙於收第晚將詩空與背時傳頻年不信燈花報報得人來亦可憐

和宗易賦素馨茉莉白蓮韻

軒牕一日粲三英盡室無塵眼倍明閩粵固嘗矜絕美風騷猶未及知名羞將姿媚隨花譜愛伴孤髙上月評獨恨遇寒成弱植色香殊不讓梅兄

沈仲一送菊自言封植之勞欲得詩爲報爲賦三絕

東籬何在菊年年菊視陶詩竟孰賢未必緣詩花更好花將詩與萬人傳

霜螯風味小槽春新樣宮衣試麯塵【見周禮麯衣注】一段秋光誰領此芙蓉凡子桂陳人

愁幹手自搭連筒苦雨丁丁杙小篷乞得花開急催客明朝恐已著霜紅

仲一以詩來用韻奉答

陪侍經幃渉嵗年亦嘗尙論鞠衣賢如今三嗅馨香泣惟恐將詩去浪傳

嗚咽苔移玉座春昔年曾扈屬車塵重陽不見黃封酒只見餐英獨醒人

剰有新詩入逓筒豈無能畫作掀篷金錢翠蓋相輝映著我皤然酒借紅

寄題薛象先新樓

矮檐風雨送蝸牛有客來誇百尺樓闔郡臺池皆下瞰背城湖海亦全收淸時未放徒髙臥半世何爲故倦遊解盡槖金君計決月明長笛起漁舟

立春

千官勒馬謝幡勝萬國鞭牛占雨晴誰據槁梧相近午頰車徐轉鼻無聲

除夜用前韻

春來十日垂垂雨嵗盡今朝亦未晴衰老見年殊不覺臥聽穿葉打窻聲

送子壻林申甫還侍

鏘鏘笙磬阼階東穆穆黃流玉瓉中近在門闌無此稱老來襟抱更誰同幽燕遺恨須收第孔孟微言要忍窮精舎一區泉石好何時相就看防鴻

遊趙園

主人避客竟何之雨過停橈落日遲賴有畦丁曾識客來禽花送兩三枝

赴林宗大招賞牡丹之集

剝啄要春酌團欒得晚晴千花名品下一葦病身輕文防非投轄淸歡勝絕纓倦逰吾獨愧歸趂兩山明

寄謝懷英髙士

聞君已得歸山請顧我方當絕迹時欲葺止齋猶未就篋中應有艸堂資

和張端士初夏

綠陰四合水迷津春去𨿽愁卻可人無數飛螢窺案帙有時乳燕落梁塵滿塘荷防將還舊試火包香又斬新短夜得眠常不足僧鐘遮莫報昏晨

屈原賈誼陶淵明文辭皆喜道孟夏而悲樂不同𨿽所遭之時異要亦懷抱使然爾端士寄夏日一首若無聊然因和其韻頌初夏之美以解之

送周介之同年赴徳化宰

民社湏吾黨江湖足此情不堪秋暑近欲趂莫潮平拙宦成華髮憂時自短檠君看廬阜石千載尙垂名謝林黙之居士惠酒居士山居方與世絕尙欲友此廢人耶小詩舉發一笑

不將鵞鴨惱比鄰林下蕭然老幅巾乞與靑州十從事添成明月兩閒人

戊午壽國舉兄

一母分身四白頭從今家事付兒流只須老艸供觴味乍可婆娑伴釣逰勞世萬人輸暇日好天一雨薦新秋平章何物宜爲壽三十餘年晏子裘

止齋卽事二首

性已耐岑寂老應忘隠憂齊年雙白髮盡日一蒼頭竹閉緘門鑰蒲團數漏籌未知庭廡下還有雀羅不教子時開卷逢人彊整襟再貧看晚節多病得初心地僻茭蓮好山低竹樹深寄聲同燕社明月又秋砧

戲題止齋叢石

𨿽無壁立翠瑯玕聊當庭前犢鼻裩我亦聞之方伎者眾山皆大小爲尊

重陽和朱直方韻

衰老登臨得並家絕勝十載向天涯直湏與世爲陶令謹勿令人識孟嘉藍水悲吟空雅健牛山醉墨漫欹斜誰知竹葉𨿽無分一笑何妨菊自花

用徐叔子韻送其過毗陵

家食年年未解忙浮沈閭裏但壺觴偶緣他故趨吳防可使吾徒憶魯狂曲水風流王逸少鑑湖窮約賀知章請於百尺樓頭上下視人間有肺腸

送四明汪文子

文盛經生少官輕舉子繁誰能堪逺役相與及微言殘凍畱春雨新愁起夜樽斯文吾不敢短句送歸轅

寄九江宋居士

篋中每閱所蔵書長憶瀟湘九死餘一別十年身尙健恨無飛羽過匡廬

酬劉進之

冰柱劉義句綈袍範叔寒所親多物望相識半人寰今老猶徒步吾窮亦厚顏幽懷眞易足萬卷屋三間

己未上已淸明

霖霪故作落花天佳節重重倍悵然𨿽有庭除臨曲水更無尊俎試新煙酴醿雅欲延春賞杜宇還能破晝眠賴得二昆同一客蕨芽蒲筍短檠邊

和林宗易上已韻

咚咚曙鼔五更初枚數何門可曵裾孰與課兒翻故紙幾曽緣客掃精廬常饑未免時中酒多病安能彊著書自笑無才供視艸徒勞身後問相如

和林宗易雨後韻兼簡沈仲一

溪山秋色日侵尋一水循除萬木陰幸有新炊送農扈可無勝踐盍朋簮蒲荷綿亙衡從畝鷗鷺追隨下上音寄語北湖休獨自摩娑周鼎與商

張端士以詩送蘭蕙因和其韻

暮春堂上抱天和時啟柴扉與客過客有可人須語似新篁來看玉森羅

寶壇寺和林宗易韻

夢回齒頰自天香何必招魂怨渡湘少待精廬天向曉有來嘉客歲爲常雲山鎭壓魚蝦市煙雨莊嚴橘柚鄕最好題名雙石闕可題周曆萬年長

答朱翔逺見別之作

總角相看五十年行蔵殊轍各皤然豈無子美書成束欲送相如賦上天俗眼不寛多小謹交情何限復長篇乘壺偶自兵廚至聊助徵帆一醉眠

嘗語客蒓鱸橙蟹的對或言今年斗門堅寒故蟹不上又今秋風急鱸魚亦鮮餘發一笑因成二十八字

蒓鱸有玉西風急橙蟹無金東海深只爲酒醒愁夜永二虫得失我何心

因客說秋秫水傷復用前韻

風鱠不湏鹽豉好霜螯湏著酒船深無由種秫求旁舎旁舎秋螟已蠧心

己未生朝謝莘叟兄送梅

無歲探梅不恨遲緝齋今送兩三枝也知造物多生意亦爲畸人解笑頥壬子恰同身地庚申還值國開基數家誇道明年好好在長貧誦系辭

又

莫笑栽培日月遲待看老榦及孫枝天將臈去春回首人與花同雪滿頥萬里隴頭空故迹孤山籬落但餘基至今佳句無人繼誰與招魂著楚辭

覓花

背山面水竹周遭𨿽乏樓臺气已豪更得好花千百本中間容我誦荘騷

和徐魏叔見寄三絕

蒲團坐閱嵗如梭不管門前雀可羅投贈紵衣才薄物道人微笑已嫌多

紈袴何嘗不誤身梁園金穀艸長春送將重錦齊三十笑殺生芻一束人

獨向心源識背趍豈於身外較精粗淒其下視人間世朝市區區地一夫

和朱宰逰丁園韻

楡火逢佳節棠陰接勝逰移樽忻及暇乘屐共尋幽日靜竹光合風喧花气浮主情殊未倦衰暮爲遲畱

庚申上已

何事【闕三字】天低雨露慳一【闕】遺晚【闕】百感又春關墨客山陰竹騷人洧外蘭誰知千古意不在【闕】防間淸明後一日宴客明日宗易送牡丹有詩次韻

客去朝酲惡詩來晚思和名花如洛上佳句近陰何雨故妨新火春應墮夢柯莫將行樂地蝸角動干戈和汪仲嘉樓大防二尙書賀鄭貴和華文休致韻貴和四明人從其子泰興爲瑞安主簿

簮笏相摩入殿廬人皆自笑此區區豈無隻字逾華衮未必千鐘勝飰蔬吾見北山多後倦誰如東裏竟先驅追隨曵履枌楡社猶及香山退傅無

巋然名節萬人尊詩落文昌帝九閽耄及衛公還失策早如疏傅亦傷恩華文延閣如今少神武修門自古存我與東樓最欣慕掖垣燈火幾同論

寒食早起圍鑪中戲和林宗易韻二首

疊帳重裘更怯風絕憐寒食到匆匆一春不見花開落但說栽花費幾工

春工偏以速爲神誰管沈屙未覺春禁得春寒長恣賞甘心輸與少年人

晚移舟塘次值風而回莘叟兄有詩次韻

經春屏迹與誰同苦雨衣篝亦自烘方此欲爲官況事依然不值世情風蒙茸水國蒲荷蕩馥鬱田家橘柚叢最是一年行樂處翻成咄咄坐書空

送四明方伯起

世事關分合人情看短長君應愁富貴人已畏文章竚立親雙鬢追隨客累觴未知歸定否吾亦愛吾鄕

送楊渭夫入淮

老去關心最語離不堪離久防還希君方慷慨思矜振我已婆娑喜惰歸萬事莫如身自愛十詩亦與世多違倘將書寄南來鴈且問瓊花果是非

從族叔覓老桂

他山有桂老鬅松好植梅旁伴槁容著我對吟前赤壁乞君分與左靑龍逾墻之樹宜無取【國風將仲子兮無逾我墻無折我樹桑】益屋於東本不防【家語有人問東益屋不祥孔子辟之】恭想短章防一笑便呼鉏鐝破苔封

蓮花

伯仲之間竹與梅魏姚聲價浪崔嵬𨿽然亦混魚蝦處風度自從邱壑來

寄林宗大

春已無情雨妬花病還妬客到花家今當未雨才身健杖策來看半吐葩

和莘叟兄詠張子房韻

不緣多病遽懷安閱盡人間萬事難謾以笑談分楚漢竟將功業付蕭韓

朱及之以所種荔枝結實招飲不及赴以詩謝之

閩譜余嘗第狀元年來𨿽見僅名存貢存天寶猶徒擾賦似相如亦妄論每羨朝陽私沃壤正愁秋雨妬芳樽絳衣玉質今何夕照我西歸十二軒【及之云以風雨僅存十二顆】

從徐一之覓菊

我欲作亭題獨立苦無翠蓋著金錢園林百輩皆名勝爲趂西風乞冗員

土盆瓦斛空中久羞見重陽挿滿頭寄向柁樓煩送似芼鱸韲蟹待新篘

次韻奉酬徐一之送菊

桂叢蘭畹悄無嘩但有哀鴻天一涯節物更誰知白髮交情於此見黃花聲名獨立空秋際香色平鋪與露華南雅未收騷致意騷人應欲補詩葩

廷植侄得男朱文昭寄詩於湯餅集卽席和韻

喜說徐卿得二雛吾家波及亦君余靑衫手板宜從此斷簡家蔵莫付渠但欲健如黃犢走不妨錯寫防麞書更看湯餅頻頻供笑索梅花到歲除

送鄭主簿泰興解官歸四明

師友於今說鄭鄕親庭分付舊行蔵但知職分宜棲棘盡把聲名屬憩棠一字未曾緣薦墨扁舟才可著詩囊問津漁浦多西笑獨爲萊衣味更長【泰興以乃尊華文老不能車迀道處婺自錢淸漁浦歸四明】

送孟延昌歸蘭溪

典同周命士律協漢諸郎師友今千載妻孥各一方髮從何處白菊有去年黃惜別無多語關雎三斷章劉進之飲蕃叟弟筠亭且賦詩餘與蕃叟族居蓋屏迹不出各數年於是有感次其韻

判與漁樵日往還鶴亡蜂遁徑苔斑何人不棄尋常事有弟相忘咫尺間寛网及余端已老祥琴相爾未應閒但將邱壑全分付可待移文始厚顏

林宗易劉進之見訪有詩再用前韻

牛羊日夕鳥知還休說年時玉筍班四皓亦嘗空老去二疏不在共功間修書尙覺歸期晚隠幾兼忘永日閒況有宸章長對越昭回云漢不違顏

題錢宰吸光亭圖

棲身云夢八九上用意風雩五六間惟有澄波兼皓月尙憐波月蔽虧山

止齋集卷八

欽定四庫全書

止齋集卷九

宋陳傅良撰挽詩

擬進禦制孝宗皇帝挽詞五首

九廟威靈逺【逺一作重】三宗徳業尊謳歌思藝祖歷數在神孫欲返皇圖正先推帝系恩諸儒議東向此意定初元【謂以隆興紀元】

但謹雞鳴問何知鶴髮侵石經方典學盟載更關心四海堯防畢三年舜慕深匆匆付神器長樂尙沾襟神機規禹迹廟算奪燕支大號初歸我成功少待時鞬櫜懷不滿簞食問何遲河洛空遺恨年年上玉巵好學元無斁忘疲晚有加明謨宗六藝妙用合三家照映天經緯流傳士齒牙奎文尊閣處更合榜重華羣才何輻輳聖度似天寛淸蹕畱儒館黃金散將壇風雲一語合日月萬人看攀附今無路哀摧壯士肝

孝宗皇帝挽詞五首

藝祖開皇極何心畀後昆天將翊堯運世復見湯孫武接規模在仁追典則存煌煌宋宗社永永配乾坤深衷何自見寛詔不勝書當寧延方嶽逢人問裏閭嵗爲周委積家被漢蠲除巷哭彌天逺長江淚不如豈以崇髙極能忘凜凜憂衣更三澣舊費爲十金休熊館無秋獵期門絕夜逰恭惟懷顯徳眞可締孫謀正觀眞英主三王合庶幾此時生後聖端欲踵前徽濟世功何異除志偶違辛勤三十載十漸更無譏不作修齡夢天乎詎可諶白雲新厭世黃屋舊非心徳業成千古閭閻寢八音烏號在何許霜重越山岑

挽吳明可給事

諸老俱淪落流風日轉移獨懷憂國意長說渡江時姓字誰如此功名早不疑卻收湖海气燕坐雪垂頥憶上諸生謁公方薄恙侵欣然防絮帽恨不醉花陰自說看人熟相期晚嵗深半天蒼嶺雪回首爲沾襟【謁公之夕宿蒼嶺下天大雪明日嶺上深數尺】

挽木奉議【蘊之詹事尊人】

寵數頻年及兪音萬口傳丰碑來少海大軸落臺躔教子宜如此聞風亦凜然送車今塞道拱木看參天【東宮爲冩榮慶二字史丞相以詩賀之】

盛事無虛得襟可自知徧觀同輩行誰似暮年時衮冕趨椒殿簫韶送玉巵又宜天一笑獨此有遺悲

悼蔣升仲承事

扁舟來往適吾眞卻笑旁觀道隠淪三釜豈無兒可就百年要與酒相親賸栽梅竹皆緣客晚得冠裳不語人試向南塘問漁牧定於此老亦沾巾

挽族叔父

松竹深圍屋【闕】蓮賸種魚所愁賔客少不問稻粱余盡日【闕】相語盈門手自書吾兒有名字萬事聴何如我懷終古恨不及奉觴時滿眼看諸弟何心賦此詩牛羊來蟄蟄邱墓去累累亦有千鐘養曽無一字碑【蕃叟自爲尊人埋銘】

題丁少詹姑墓志後

白髮從夫志靑芻爲客謀送車今幾兩樂土有斯邱【歸葬於父黨】猶子聲名盛他時雨露秋摩挲看石刻嗟惜到松楸

挽樓朝奉

裘馬朋簮盛緋魚筦庫卑行蔵公論在然否寸心知嵗晏曽三接民功僅一麾空餘華衮字有恨蓋棺時【史少傅銘其墓】

九寺方連茹專城又夾河晚看諸子好孰與一門多薄海皆驚嘆亨衢忽薦瘥大連同厚夜其柰少連何

挽包顒叟

樵牧常爭席篇觴早防功有懷隨事見不恥與人同我故奇諸子年來識此翁待看稽古力喬木己悲風翁子看時輩平生不妄賢獨於公有誄惟恐世無傳他日須深刻吾詩可附聨艸黃松柏禿名與石巋然【翁誠之作行狀】

挽張子由母

又是君王上玉巵未央雨露湛垂垂版輿此去還無恙芝檢重來更不疑四世團欒能有幾百年澌盡亦堪悲裏中諸母今誰在聴說承平祐聖時

挽潘才叔母

剝啄惟深夜門前杙小船有兒能自致此母已堪傳竹院前聞熟桓楹大字懸病懷嗟不及健筆附諸賢【才叔所居有竹院】

挽周宣義【魯山司法尊人】

無酒澆陳艸將詩刻隧碑遺名從此在眞意竟誰知教子還餘事周人亦有時憶嘗從夜話欲去更遲遲

挽婺女何茂宏

勸駕嘗連萼應門忽二毛竟於時不偶吾更晚相遭宿艸堪揮淚丰碑忍泚毫送車今幾兩誰最戀綈袍

挽薛季益尙書

徧試江淮聲籍籍久勞荊蜀鬢蒼蒼同時半已登槐棘卒嵗才能足稻粱遺槁不爲他日計佳城尙及此邱蔵豈無後作多文勝令我懷人淚欲滂

州裏誰如此達尊戶庭深靜最情惇不將尺牘通當路卻枉扁舟訪杜門每見色溫如有屬欲書心愧不能言從今若祭枌楡社好配橫塘兩獻樽【公與許忠簡公居同鄕】

挽彭通直【子復監丞尊人】

前輩如同郡流風僅幾人不令兒巧宦所尙世淸貧及老猶書卷通班但幅巾吾銘𨿽未就鄕譽勝堅瑉

挽沈次卿學正

洛學傳當代家聲屬此翁一生無世味萬事與人同恨不師前鄭欣嘗客阿戎宜銘千古意豈在語言工

挽林承信【道夫教授尊人】

重交寜問田安在急義固於官不知膴仕幸多花萼好幽棲宜與竹林期牀頭周易吾將老案上楞嚴晚得師此意自應天予後嶧陽未琢長孫枝

悼林仲逸縣尉

家故書千卷生才試一班賞音殊不少筮仕獨何艱松菊將身隠蘋蘩忽涕潸幸哉賢玉潤有誄不容刪

挽張材卿知郡【大猷端明之子春卿尙書之弟】

貂蟬不逮老端明世濟誰如好弟兄能著靑衫偕計吏卻將白髮去邊城夜魂俄斷凝香寢秋淚仍兼曳履聲萬石君家同一傳嗣書應更有公卿

挽新昌呂修職

頃作庵廬客看公手種蒔溪毛無亂理宰木有連枝久欲鑱他石今還賦此詩黯然懷宿昔絮酒定何時不道千山阻將遺百世名有兒能自致此老已堪銘祿豈無三釡賢誰似一經吾詞𨿽未就應有防幽扄

挽尢延之尙書

自爲師說竟誰宗每事持平屬此翁有志政須名節是斯文非獨語言工要令舉世人材出合在前朝行輩中安得長年畱把柂後來各與一帆風

宿畱江湖長子孫行蔵節節耐人看及爲侍從身垂老欲試平生事轉難書就僅題前太史功成方記舊甘盤令人長恨經綸意歷事三朝見一斑

向來諸老獨巋然羸不勝衣萬事便燈下細書批勅字雪邊先著趂朝鞭豈應無故令身健卻止功名與世傳遺奏定畱封禪槁慿誰吹送九重天

壯嵗從防兩鬢霜重來函丈各堪傷那知卒業今無及極悔論心昨未嘗相約歸期須次第獨存病骨更淒涼他年賴有門生記托在碑陰永不忘

挽沈虞卿侍郎

官重元非好思閒樂有餘生兒早傳業課女夜抄書時事方闗念歸懷不遂初經綸緣未了天意盍畱渠嗜古眞成癖摩挲笑眼開斷編遺汲冢名篆出秦臺【闕二字】緣應盡雲山喚不回淒涼子云宅問字有誰來

挽東陽郭徳誼

簮紱何能貴聲名幸自修凡今爲我友幾半與君逰翰墨千年托松梧一夜秋令人懷昔日炯炯夢丹邱

悼楊休甫

袖手旁觀一世余元非親物亦非疎酒邊每事如人意燈下通宵讀我書學到莊騷才止此生逢周漢定何如西州相識無遺恨獨恨無從摻子袪

挽宋巖老參議

居然是是亦非非錯處稠中定不疑萬事過人旁袖手一生從眾自觀頥肯爲壯縣𨿽嘗試略見周行已逆知盡日杜門佳客至小槽親校酒醇醨

少小修蔵近市朝亦非著意混漁樵不爲禦冦猶爭席好說淵明更折腰一飯重違凡子約千金終卻故人招送車幾兩交相唁我獨難忘最久要

悼劉謙之知錄

海內多吾友飄零今幾人相忘尢墮淚欲誄輒傷神【余欲作景元同父祭文皆不勝悲輒止謙之亦然】才力矜餘地心期恥後塵溘然無一語愁殺白頭親

挽王興之提刑

四海王詹事傳家有象賢宦情塵滓外風誼典刑邊遺愛依前鄭羣居得少連生平才樂此一夢涕潸然

悼濟陽夫人

久接江山境曽論子姓文於焉觀內則可以繼前聞榛栗嚴賔豆蘋蘩潔祀芬有人言不朽片石合摩云

挽張春卿尙書

懷抱今遺直身名古象賢路車陳左塾笙磬在東懸再世星辰上三年雨露邊﨑嶇空老去有識共潸然論建回天力生平與眾同居常焚諫艸人自避乘驄朝譽多張仲家聲近魯公挽辭吾不愧收入汗靑中

悼翁仲立達州

憶昔看封事令人激懦衷邊籌皆破的硬語更盤空晚亦通家好居然與眾同行蔵嘗論定誰假一帆風淮幙何多譽巴城僅一麾最書膚使上好語近臣知篳路江山【一作煙雲】久維舟日月遲空懷歸報牘不逮勞還時

挽劉端木司戶

十年共語昨來非長憶初年握手時身世自憐心炯烔功名猶恐論卑卑民彞亙古非蕪沒學者如公好器資緩轡徐行逢九軌可堪倐忽九原悲

挽林致賢提舉

一經韋氏學五桂竇儀家每恥鄕評過深懲履道華人方貴全璧事已墮空花襃衮來黃閣千年置齒牙

挽劉茂實和州

欲課民庸元道州欲評人品馬少防居無一事可切齒薦有三公方掉頭送公曆陽令我愁目斷賔鴈書沈浮識與不識涕淚流人世安用須封侯

鄭自明哀詞【並序】

鄕士大夫書說自明果然嗚呼悲夫自明爲太學諸生數與余遊乾道壬辰同試進士自明不第於是始別別三四年間自明以釋褐仕於朝而余之再至在所也則自明寖貴絕出其輩行間相過語至其歡狎悲壯與在學校時無異也余郡丞長樂防自明家居待臺州闕更數往來嘗造其所舎僧寺室中蕭然箯輿一乘老牀凳數隻凡若干口日須婦翁米以爲食而自明意象與在館閣時亦無異余每語人自明來日甚長也而今死矣自明言行焯焯在人耳目不但餘能言之也余獨悲自明以喜事嫉邪取名於世而死最不幸好議論者曰是宜不良死也余觀自明立朝於進對苟得之閭裏廝役當諱而不以言上者具以情奏滿朝爲危而自明𨿽卽死不悔眞若不愛其死者然其事母孝左右不敢違晚得師友務爲靖恭閒雅不苟坐立𨿽一飲茹亦必揣度無害乃下口余嘗羮菌以進自明驚謂曰是可食耶往聞有食此死者至今不近也自明可謂重其死矣士患無志有志矣患不見知於上知而少不合輒不持重以究其用亦士之罪也方自明以母老請外去非上意天下皆以旦夕且復用自明又甚自愛而及於此何哉是不謂之天耶故余爲斯文也他不暇論於其死亟致意焉以見餘悲且以解議者之惑亦自明之志歟自明長樂人姓鄭氏名鑑詞曰

母曰余兒兮吾莫知其何尢婦曰良人兮吾曷爲罹此憂兄弟不以是咎兮良友稱其好修恭不得其故兮庸彊名之曰命相彼下堂而貽戚兮或結纓以順聴萬不同咸自取兮曽二者孰失其正聲鬼神之所仇兮人直躬焉是病胥屬鏤忽墮其前兮屈魚腹以爲穽奇禍作於牖下兮顧奚悲而宜慶嗟子何傷兮獨餘懷不能以自勝尙或相爾藐孤兮天終焉其有定

止齋集卷九

欽定四庫全書

止齋集卷十

宋陳傅良撰內制

慶元攺元詔

勅門下朕以眇身托於兆人之上惟日兢兢懼無以紹列聖之休而對揚上皇之慈訓也永惟當今之務何者爲急非欲百官修輔而民力裕歟夫親君子逺小人慶曆元祐之所以尊朝廷也省刑罰薄稅斂慶曆元祐之所以惠天下也是彜是訓歷年彌長肆於中興舉偏補敝皆於此乎取法克至今日中外乂寜朕幸蒙遺業繩祖武而敢一日忘此乎掇取美號於紀元詩曰不愆不忘率由舊章蓋庶幾周成焉其以明年爲慶元元年故玆詔示想宜知悉

哲文神武成孝皇帝梓宮啟攢塗奏告祝文

伏以兩楹啟殯六引䢐東欲遷仍幾之神以卽因山之吉敢先防告用兾安行尙享

啟攢畢梓宮還殿皇帝行祭奠禮祝文

伏以厭世上賔終天永嘆撤攢塗而卽吉罄薄海以攀號酹奠𨿽防瞻言何及尙饗

發引前一日初更總防使行夜祭祀祝文

伏以三年之制念在終防七月有期忍當明發共修祭事曷究哀悰尙饗

發引前期祭告錢塘錢淸江龍神祝文

伏以於昭烈祖將祔思陵方六紼之問津維大川之借助用伸忱請尙兾明聴尙饗

發引遷奠祝文

伏以仰止龍輴臨於邱隧方少須於筮日庶永妥於賔天昭告何云哀摧罔極尙饗

掩攢前一日奏告昭慈聖獻皇后徽宗皇帝顯恭皇后顯肅皇后顯仁皇后髙宗皇帝憲節皇后攢宮祝文

伏以思皇烈祖往附諸陵當復土之及期願在天之垂祐不震不竦以永萬世之蔵來燕來寜如同一堂之上尙饗

掩攢祝文

伏以遣車攸屆復土維新竟蔵橋冢之衣冠莫覩堯天之云日永懷弗及隕越何勝尙饗

九虞祭祝文九

一虞

伏以稽山仰止想祖烈之攸宣淸廟肅如悵神遊之未祔於玆易奠何以勝哀尙饗

二虞

伏以廞衣安在曷堪丹旐之思虞幾是慿尙系羮墻之念道周之薦海內如摧尙饗

三虞

伏以亙古永違貽孫謀之如在自今始吉嗟孺慕之何窮三薦旣陳長號罔措尙饗

四虞

伏以信信宿宿暫妥於神棲子子孫孫永懷於祖武方舟而濟有淚如傾尙饗

五虞

伏以維堯傳舜俄同閟於衣冠自越入吳乃獨還於翣衛望如弗及哀曷能勝尙饗

六虞

伏以念玆皇祖忍當昌歜之陳瞻彼昊天痛極胡髯之逝恭迎仗衛疑對音容尙饗

七虞

伏以濤江限斷嘗攝事於攸司郊次森嚴方飭躬於斯薦扳依永已慟哭何云尙饗

八虞

伏以顧瞻橋冢已深萬古之蔵想象袗衣尙禦重華之舊反虞將畢追慕罙新尙饗

九虞

伏以百神受職來奉於主車三後在天行升於祖廟哀哉永訣忍此終虞尙饗

掩攢畢謝土神祝文

伏以於皇烈祖來祔思陵允惟百神襄此大事敢忘答貺更冀明聰呵防之防永永無斁尙饗

安南國王李龍翰加恩制

勅門下朕宣室受釐言念梯航之逺揚廷孚號載疏綸綍之恩以昭烈祖之宏摹以篤價藩之丕祉推誠順化秉信守義奉國履常懷徳謹度思忠功臣特進檢校太尉充靜海軍節度觀察處置等使兼禦史大夫上柱國安南國王食邑一萬戶食實封三千八百戶李龍翰恪勤厥服紹美於前克提千里之封勿替累朝之好霜露所墜固同洽於至仁滄海不波蓋良繇於多助維時嗣服有事合宮亦遐想於彌恭莫共陪於肇祀駿奔在廟𨿽阻修黼冔之儀旅實充庭嘗與備蕭茅之享肆朌新渥爰廣舊封裒載籍之名言侈元勲之顯號於戲閔予訪落疇在公助祭之勞嘉乃象賢謹與國咸休之度於焉申錫其尙欽承可依前特進檢校太尉充靜海軍節度觀察處置等使兼禦史大夫上柱國安南國王加食邑一千戶食實封四百仍加濟美功臣散官勲如故主者施行

賜徽猷閣學士太中大夫知襄陽府張杓辭免攺差知建康府恩命乞在外宮觀不允詔

勅具官某省所上表辭免恩命事具悉爾獨不聞故國世臣之說乎而來諗疾也夫保墳墓孰與成先正之美休祠館孰與圖累朝之報智者當有所擇矣式遄其驅毋事多遜所辭宜不允

賜文武百寮宰臣趙汝愚等上表請皇帝還內不允批答

省表具之朕遭家多難懍乎懼不足以當大事賴天之靈宗廟之祐乃者壬寅獲與同軌祔烈祖於思陵而遣車䢐東虞主未返仰止稽山明發不寐皇皇望望未知所爲也公卿百辟其何以慰朕而欲徇故常之請還廣內乎方將稟命於上皇以供養仍九虞侍兩宮爲事所請宜不允

賜趙汝愚等再上表請皇帝還內宜允批答

省表具之夫防朝之囂讙非所以示下宿衛之暴露非所以持久朕豈不熟慮此歟但以任姒之養未忍違離阜陵復土盍亦宿畱是用卻前請而勿聴也今承命三宮皆曰不可百辟卿士又懇懇以爲言朕惟捨獨見以從眾允徇大權而勝私誼自古後王鮮不由此顧如衝人其敢咈親尊之意抑臣庶而弗省乎所請宜允

止齋集卷十

欽定四庫全書卷

止齋集卷十一

宋陳傅良撰外制【自紹熈四年正月以後】

皇后歸謁家廟親侄忠訓郎閤門宣贊舍人幹辦軍頭司李孝純武經郎帶禦器械幹辦皇城司李孝友各特轉右武郎

敕具官某等朕惟古后妃有求賢審官之志而不私謁而人主則特隆於肺腑之親夫惟后妃彌遜人主彌恩斯可觀已日者吾後省家廟爾某皆以猶子只服厥事朕何愛一橫行郎而不以寵汝惟無忝爾祖以長守富貴則予汝嘉可

皇后親姉故任武節郎閤門宣贊舎人致仕霍漢臣妻平涼郡夫人李氏封成國夫人故任武經郎致仕馬煥妻安化郡夫人李氏封信國夫人忠訓郎【闕】士亷妻彭原郡夫人李氏封崇國夫人

敇朕惟古后妃有求賢審官之志而不私謁而人主特隆於肺腑之親夫惟后妃彌遜人主彌恩斯可觀已具位某氏夙以淑惠友於坤儀日者翟車還省家廟越來相事禮無違者其益湯沐視君夫人尙服寵榮以綏壽祉可

皇后親侄孫承節郎李瑜李璨各轉兩官

敕具官某等日者吾後還省家廟朕循故事推恩後族自尊及卑罔或遺者爾以幸防爰進二階豈不榮哉尙務靖共以綏爾祉可

皇后親侄婦故忠訓郎贈文州刺史李斌妻安人潘氏右武郎帶禦器械幹辦皇城司李孝友妻安人趙氏親侄女通直郎充防檢贍軍激賞酒庫所幹辦公事韓松妻安人李氏並特封恭人親侄孫孫女右武郎帶禦器械幹辦皇城司李孝友女孺人李氏特封安人

敕具位某氏朕惟古后妃有求賢審官之志而不私謁而人主則特隆於肺腑之親夫惟后妃彌遜人主彌恩斯可觀已日者吾後省家廟爾以猶子實來相禮朕嘉與之用益汝封尙服寵榮以無違我齊家之化可皇后親侄女夫通直郎充防檢贍軍激賞酒庫所幹辦公事韓松特轉一官

敕具官某日者吾後還省家廟朕循故事且酌有司之議推恩後黨而爾來自勲閥雅有能稱眷在甥館亦與幸會至於增秩豈不榮哉尙務靖共以綏爾祿可皇后親侄女之子從事郎韓大用大任各循兩資

敕具官某朕惟古后妃有求賢審官之志而不私謁而人主則特隆於肺腑之親夫惟后妃彌遜人主彌恩斯可觀已日者吾後省家廟爾等乃以諸甥亦與幸會例進兩階豈不榮哉尙服寵章無忘忠報可

皇后親屬進武校尉韓大有將轉承信郎

敕具官某日者吾後還省家廟朕循故事且酌有司之議推恩後黨而爾以諸甥亦與幸會例進一階豈不榮哉尙服寵章無忘忠報可

皇后閤提舉官武功大夫帶禦器械楊舜卿轉觀察使

敇具官某等方周盛時后妃永懷賢士大夫僕馬俱病而不敢私謁於上徒欲爲觴酒勞苦之而竟不可得慨嘆而已爾服勞宮閫乃以吾後有事家廟之恩至將廉車豈不榮哉而槪之周人何其幸也尙服寵章無忘忠報可

皇后幹辦宅從義郎張友直忠訓郎沈植各特轉一官

敕具官某等朕酌有司之議推恩後族而及其私人爾等適與幸會各進一階其尙恪恭毋替爾事可

隨龍修武郎閤門只兼皇后閤主管進奉袁佐額內翰林醫官太醫局教授王良佐成安郎陳翊額內翰林醫官郭儀忠訓郎幹辦人船伊昱忠訓郎主管文字傅昌時忠訓郎掌牋奏劉玘忠翊郎主管進奉周良臣成忠郎掌牋奏黃允文隨龍成忠郎浙西安撫兼準備將領主管進奉趙友信成忠郎私名掌牋奏吳衍保義郎王寜費師旦承信郎陳琪承信郎轉運司準備差使王演承信郎魏嘉言承節郎薛拱承節郎幹辦人船李袚進武校尉私名掌牋李大受該遇皇后歸謁家廟並特轉一官

敇具官某等日者吾後還省家廟朕循故事且酌有司之議推恩後黨而及其私人爾等各以幸會至於增秩豈不榮哉尙務肅給毋怠其事可

秉義郎韓侂冑特授閤門舎人

敕具官某朕永惟舊相有勲勞於我家而其裔孫或防戚裏之澤越在右階無以著見惟是試之後省以發其文官之上閤以華其選尙庶幾焉爾其懋哉用俟明陟可

皇伯太師嗣秀王伯圭合得冠帔一十五道並特換封孺人賜親屬內欲將一名與故妻秦國夫人妹宋氏封孺人

敕某氏古者醻勲賢之勞則及其私人況所尊敬自吾壽皇以兄禮之者乎況其君夫人父之同產子乎以其貤恩爵爲命婦𨿽過於惠朕何愛焉可

閤門宣贊舎人防恭特授武徳郎落閤職權發遣臨安府兵馬鈐轄

敕具官某爾男爵也習於階兼之儀而不閒軍旅之事非設官之意矣第其久勞優以增秩試移賔政往治戎韜其務赴功以須器使可

起復武功大夫文州刺史興元府駐札禦前右軍統制兼知鳳州郭諝特轉復州團練使令再任

敇具官某朕以禁旅扞邊而擇將以撫馭之閱嵗云久西顧晏然方眷其勞就進戎團之峻尙難其代故遲戍之更爾其茂對新恩踐修舊績式嚴戎律兼緝郡條朕不汝忘將有明陟可

皇兄沂州防禦使權王奉吳王祭祀多才磨勘轉明州觀察使

敇朕崇長宗支以綿帝系髙爵厚祿宜與共之而猶計嵗課勞循次而進所以昭至公謹成憲也具官某信厚以爲質靖共以自將入不恃家人之恩而出無違於闕庭之禮況以尊屬於今幾人則徑陟亷車誰曰不可而必中有司之度積十年然後進之豈朕有所愛哉然而身無吏事之責秩比法從之崇其視匪躬盡瘁沒齒下僚者又何其幸也宜對殊渥無忝所生可

武功大夫和州防禦使權知閤門事兼客省四方館事韓侂冑特與落階官臣寮繳奏特與轉行右武大夫

敇嘉祐治平之間爾先正可謂社稷臣矣肆列聖寵嘉之施及子孫簡在戚裏於焉尙主於焉納後凡可以熾韓氏之門者無愛也具官某蚤以才稱薦膺器使庀職上閤宣勞累年惟彼橫行賞典所吝獨以命汝庸示殊恩一以懽慈福之心一以大忠獻之後盍亦自勉庶穆羣言可

武功大夫集慶軍承宣使入內內侍省副都知張安仁除入內內侍省都知武功大夫祁州團練使入內內侍省押班李彥正除入內內侍省副都知

敕具官某朕嘗稽之周制內宰於天官夫古道誠未易復也至於建隆舊章尙有宣徽院之籍今亦廢矣而別爲北司則爲之長者顧不當謹擇其人乎是用命爾以肅禁中蓋親近之久識察之詳矣其益靖共以身率屬毋使外廷謂汝不稱可

武功大夫和州防禦使帶禦器械於惟修武功大夫明州觀察使帶禦器械楊舜卿並除入內內侍省押班

敇具官某自宣徽院之籍廢而北司之長蓋難其人朕旣差擇之矣則參伍其間以相內治苟不有以自異於輩行而識風防謹憲度者皆不在此選也然則爾名在四人之數盍亦思報稱者哉可

張祐正系隨龍祗應勤勞特補承信郎

敕某日第攀附之勞而偶遺汝蓋累年於玆矣爰詔有司授之初官以見朕懷不忘疇昔可

武節郎禦前祗應鄭孝友應奉有勞特轉一官

敕具官某服勞左右𨿽無顯庸閱日進官亦國之舊可殿前指揮使左班年代上名劉成等十五人授修武郎許元等三人授訓武郎禦龍直上名方正等三人授忠訓郎殿前指揮使左右班守闕行門蔣榮十三人授從義郎東第一班上名婁勝等四人授承節郎散直上名孟端等七人授承信郎

敇某等饗衛士而遣之古也而命以官則彌恩矣往只吏職毋替忠勞可

皇弟右監門衛大將軍復州團練使多助皇弟右監門衛大將軍成州團練使多能實及一十年並該磨勘轉防禦使

敇具官某等朕崇長宗支以綿帝系而猶計嵗課勞循次而進所以昭至公謹成憲也以爾靖共簡在近屬眷焉增秩誰曰不宜而須假十年以中有司之度豈顧有所愛哉以此風厲則爲士者勸矣可

入內內侍省東頭供奉官降授寄資武功大夫遙郡刺史霍汝翼轉歸吏部除帶禦器械

敕具官某自以諸司使攺今寄祿官而內侍與戎行雜矣然而名不在銓曹之籍則猶非秩官是則異焉耳轉而屬銓斯爲寵渥爾其敬哉毋曰序進可

招箭班殿侍訾彥澤在班及十五年補承節郎仍舊存畱在班祗應

敕具官某方罷遣衛士而次第官使之爾以藝成令祗舊次宜益矜舊以須後思可

瀘州軍變守臣張孝芳被害特贈三官與兩子恩澤

敇具官某朕觀春秋書盜殺某人夫謂之盜則非死者之罪矣蓋喟然嘆曰士大夫或死於不幸而無所歸咎者焉則其所遭之變非必有以取之此仁君之所務白也國家閒暇士馬飽逸受命分閫尊重難危而爾曾無咎端獨罹不測之禍夷考其治皆率故常則盜起帳下非春秋之所不罪者與𨿽然世無叛兵久矣庸人爲將髙枕有餘爾以名流顧至於此卹典之隆豈但汝哀亦以使繼今者之知懼焉可

瀘州被害官兵故節度推官杜美贈兩資與一子下州文學故忠訓郎瀘州駐泊兵馬監押安彥斌贈三官與一子承信郎故下班祗應潼州府鈐轄司指使雷世忠贈承信郎

敕具官某等苟能效死於其長上皆忠孝之徒也瀘盜之興爾等義不顧身各死於帥卹典之厚朕豈有所愛哉可

儒林郎前瀘州安撫司幹官郭仲傅失覺察本防虞張信爲亂首亂作復與賊宴飲相爲賔主特降三資放罷

敕具官某帥死於亂卒而爾爲屬顧欲以卑讇自全可乎削之三階尙用中典繼今有恥亦豈汝棄可

太史局測驗渾儀刻漏所學生周奕特補挈壺正

敇某今官類非古稱謂而挈壺氏見於周官爾以諸生馴致於此亦宜知所職矣可

修武郎閤門看班祗霍寛夫供職實及二年與落看班二字

敇具官某課其年勞正其名稱非徒以敍遷也由是而釋煩辱之事則宜知自貴重矣可

部侍郎倪思訪修至尊壽皇聖帝聖政特轉一官

敕昔者仲尼序書斷自二典以爲堯舜揖遜之美後世弗可及矣矧惟我家父作子述不待倦勤親相授受蓋視帝者有光焉則聖政之作豈不足以匹休虞書哉具官某以折衷六藝之學發明心傳以同風三代之文揚厲治效作宋一藝垂之無窮及此奏篇朕爲之序日上慈扆壽皇嘉焉借使仲尼在宜如何表異之而有司以故事第賞爰進一官此朕之所甚不愛也可

祕書省著作郎黃由沈有開著作佐郎李唐卿王容太常丞兼國史日曆所編類聖政檢討官章穎將作少監黃艾並該修進至尊壽皇聖帝聖政內黃艾系經修不經進各特轉一官

敇具官某等昔者仲尼序書斷自二典以爲堯舜揖遜之美後世弗可及矣矧惟我家父作子述不待倦勤親相授受蓋視帝者有光焉則聖政之作豈不足以匹休虞書哉爾等各以名儒載筆東觀作宋一藝垂之無窮及此奏篇朕爲之序日上慈扆壽皇嘉焉借使仲尼在宜如何表異之而有司以故事第賞爰進一官此朕之所甚不愛也可

承信郎監潭州南嶽廟徐靖忠訓郎祕書省書庫官盛端友訓武郎監祕書省門梁周弼翊郎趙章該進至尊壽皇聖帝聖政各轉一官

敕具官某皆賞典也而他以待煩辱之勞至以書局進官則稍寵矣爾尙勉思無忘忠報可

武功大夫降授昌州刺史帶禦器械霍汝翼該進至尊壽皇聖帝聖政特轉成州團練使

敕具官某鈆槧之勞繄學士大夫力也而無人乎其間則安能關乙夜之覽今也奏牘來上兪音不遲慈庭有懌冊府攺觀是誰之助歟則以爾靖恭實與執事通達中外其勞實多夫以文字得官皆徳賞也進之遙刺誰曰不可其尙勉思以圖忠報可

宗正少卿鄭汝諧奉使回特轉一官

敕具官某爾以老師宿儒銜命萬里修鄰好於北庭縉紳往往憫勞汝矣朕觀春秋使聘之際楚人欲傲晉叔向以其所不知而不能晉人亦曰鄭子產博物君子也而皆異其禮有以大國而微老師宿儒專對四方非所以令逺人見也迨玆歸報亶焉無闕而書勞進秩但循故事豈朕所以相勞苦之意哉爾其少休嗣有寵數可閤門舍人兼皇子嘉王府內知客譙令雍奉使回特轉一官

敕具官某擯上閤之儀聨朱邸之事皆華選也爾以趣操文藻至於共二可謂吾親臣矣是用命爾介於膚使銜命萬里修嵗聘於北庭迨玆歸報亶焉無闕則朕所以相勞苦之意何但循故事增秩哉有它掄用朕不汝忘可

奉使親屬一員淮東安撫司幹辦公事譙令憲準備差遣一員新監明州贍軍酒庫黃仁裕書狀官一員新明州昌國縣主簿楊正臣指使將仕郎葉時中將仕郎鄭如等回程各轉一官

敕具官某等凡出疆者有賞所以勞苦之也爾使事與於驅馳迨玆歸報書勞進秩蓋國舊章朕豈汝吝可閤門宣贊舍人宋克俊夏允言閤門祗蔡唐卿來處恭並該應舉人使十次賞各轉一官

敕具官某等贊儀上閤能與聘客周旋十不失一亦旣勞矣課效增秩蓋國舊章尙益靖共以須器使可浙江潮神順濟廟善利侯祈禱感應特加忠靖二字

敕某神朕固不爲祕祠專鄕其福也至四方長吏有爲吾民請曰某山川之神能惠其境中則襃崇之典朕靡愛焉以庶幾古蠟百神之義矧惟濤江近在寰內而有司以報禮未稱將侈大之用錫美名以從民欲神尙終惠使世世享可

袁州仰山神特加父母妃施子婦封號

敕某神等朕固不爲祕祠專鄕其福也至四方長吏有爲吾民請曰某山川之神能惠其境中則襃崇之典朕靡愛焉以庶幾古蠟百神之義惟仰山之神禮以王祀而自江以西猶未慰滿是用推本父母施及子婦或隆品秩或衍稱號朕所以寵嘉神貺以從民欲者如何哉尙終惠之俾世世享可

知平江府沈揆奏五龍靈濟廟乞加封第一位龍王封東靈侯第二位龍王封西侯第三位龍王封中侯第四位龍王封南平侯第五位龍王北寜侯

敕某神等朕𨿽不令祠官祝釐專鄕獨美至四方長吏有爲吾民請曰某山川之神能惠於其方則襃崇之典朕靡愛焉以庶幾古蠟百神之義矧惟五龍以時節雨暘功著近甸𨿽良二千石雅不言禨祥而具道所以然之故文詞爛焉爰錫命書秩以侯爵則所以寵嘉神貺以從民欲者何如哉尙終惠之俾世世享可

懷安軍金堂縣進士黎崇禮年一百三嵗遇大禮恩特補廸功郎致仕

敕某昔在元祐合祭於圜丘之歲而汝以生於今五朝矣朕方奉觴兩宮爲萬歲壽乃如髙年甚心羨之爰因郊賚登諸仕版以見吾貴老近親之意且以教天下之孝也可

翰林醫愈充重華宮擺鋪軍兵醫治兼臨安府駐泊看醫邢守中到官及二年轉額外翰林醫痊

敕具官某天官之屬六十而醫命士二十有八人周家之重醫也如此再歲無失爰進一官此又吾家法也往服明恩毋怠爾事可

止齋集卷十一

欽定四庫全書卷

止齋集卷十二

宋陳傅良撰外制

正議大夫守給事中兼侍講尢袤除禮部尙書兼侍讀【四年正月十一除禮書三月二十日兼侍讀二詞並行】

敕方朕在東宮時嘉與僚友切磋經義緝熈光明肆以菲躬托於兆人之上克奉詒謀庶幾寡過永懷三益宜如之何具官某博極羣書折衷六藝凡與我言者於今不忘也憫勞瑣闥位之春官進讀路門以竟餘論昔者甘盤輔髙宗於舊勞之時而無與於中興納誨之選至漢二疏同傅太子而亦不在初元醻功之詔我有故人始終典學視昔蓋有光焉爾其輔養精神陳古以誡今惟毋以謝事之年而有遐心則朕以懌可

朝散郎試中書舍人兼皇子嘉王府翊善黃裳除給事中兼侍講【四年正月十一日除給事三月二十一日兼侍講二詞並行】

敕朕有元子出就外傅敷求其人蓋累年於此矣晚得三益聰敬日聞間嘗侍燕從容能道二南之化朕嘉其勞圖以自近具官某習先聖之術而【闕】於當世之務凡與吾兒切磋言之者皆實學也是用擢之瑣闥勸講路門冀發其蘊並以告朕昔四皓調防太子而不屈於髙帝李泌以布衣交肅宗而不能安其身於君側爾以西州之彥出入宮邸爲父言慈爲子言孝是不謂之遭時乎尙其殫竭以報簡知可

降授朝散郎許及之前任淮東轉運判官不覺察【闕】錢降一官滿一期復朝請郎

敕某官日者淮錢多姦禁不以道有受其咎者矣爾其以同過之仁而不言上亦從鐫級非所謂吏議乎閱日旣久宜還其初可

忠翊郎前韶州兵馬監押周升在任不法降成忠郎

敕具官某爾爲兵官而州家以佚累囚來諗𨿽會恩不汝貸也其鐫一階以警慢事可

文林郎階州將利縣令藺森攺初驗因傷身死人杜十四作凍餓身死失出犯公罪笞該赦取旨特降一資

敇具官某吏與吾民親莫如令爾尙不知其寃死也而以爲道殣曾謂與吾民親乎其鐫一階毋以恩免可保義郎李珙家遺火燒民屋四百餘間有司自來以屋直計贓坐罪得防宣諭依條聽贖臣僚上言特降一官

敕具官某傳春秋者有人火之說則無所歸咎之辭也爾不戒於火而禍及於閭巷將安咎乎尙爾闊略其上一官可

故通直郎趙公廣昨知饒州因旱歉民流臣寮奏追兩官勒停男彥倓訴寃特追復承議郎

敕具官某左右諸大夫之言朕知其不如國人也爾守畨中遭歲不淑能有惻隠之實而不爲文具而達於朝聽者皆反繆言者不置麗於佚罰而爾旣賫恨於地下今觀闔郡連編累牘哭汝甚哀蓋棺論定莫公於此朕爲憫然盡還舊官不但慰汝亦以勸來者之勤民也可江西運副鄭汝諧奏奉議郎知袁州黃劭丁母憂不肯離任倍支棺櫬防服官錢等服闋日降一官不得與親民差遣

敕具官某爾嘗將毋以就二幹石之養垂及滿歳竟以防歸漕臣見劾侵紊郡計姑鐫一秩俾務省循尙蓋前愆朕豈終棄可

承節郎盱眙軍指使潘撫權淮河監渡不職降一官放罷

敕具官某邊禁之嚴而弛於汝免官鐫秩以警後來邦憲有常非我佚罰可

淮東運使趙師睪奏修武郎張世榮管押歳幣防路恣橫生事降兩官送吏部與合【闕】入差遣

敕具官某發幣於邊事關逺聴紛嘩不靖使者有言闊略弗懲人將是效其貶兩秩且屬銓曹庶使邊臣繼今知懼可

湖北提刑張垓奏承議郎常徳府通判趙善彥在任貪婪不法降一官放罷

敕具官某部使者所治且有良二千石焉爾丞郡顧不以治行聞而速官謗非朕所以奨用屬籍之意矣其貶一秩免所居官繼今有恥亦免汝棄可

知成都府邱崈奏奉議郎知成都府郫縣郭公謩病昏乖謬降一官放罷

敕具官某夫不能勝其任矣而昏於酒黷於貨然而郡太守猶以爲嘗有鄕曲之譽不寘於理鐫秩免官吾亦從薄罰焉其對隆寛益思懲艾可

睿思殿祗寄資武功大夫入內內侍省東頭供奉官王師珪轉歸吏部差在京宮觀免奉朝請

敕具官某自以諸司使攺今寄祿官而內侍與戎行雜矣然而名不在銓曹之籍則猶非秩官是則異焉耳轉而屬銓斯爲寵渥閔勞朝謁祿以眞祠爾其敬哉毋曰序進可

武功大夫祁州團練使入內內侍省副都知李彥正武功大夫明州觀察使入內內侍省押班楊舜卿職事不謹各降一官

敕具官某等朕惟周制內宰掌王內之政令會其屬之功事而賞罰之今內宰不設而爾等不防於事實乾宮中之罰其上一官應古經誼繼今有悛亦豈終奪可

李彥正楊舜卿復官

敕具官某宥過無大況其細者乎爾以服勞不防嘗麗於罰蓋八柄所以馭過者閱日滋久俾還舊官則予恩茂矣其益靖共以圖報稱可

入內內侍省副都知李彥正除入內內侍省都知入內內侍省押班楊舜卿除入內內侍省副都知

敕具官某昔在周制內宰以中大夫爲之而天官說者以爲禁省之祕不宜屬外廷而本朝爰剏北司之長就擇明習靖共可以率屬者以董正之官最貴近亦不可不重其選矣爾自輩中進在四人之數曾未逾日能贊內治進之長官楊舜卿六進亞長官委寄彌重其益防匪懈以報殊渥毋使外廷謂汝不稱可

親衛大夫淸逺軍承宣使提舉佑神觀林憶年除入內內侍省押班

敕自宣徽院之籍廢而北司之長蓋難其人朕旣差擇之矣則參伍其間以弼內治非識風指謹憲度者皆不在此選也具官某服勞禁近見謂老成玆用命汝秩在四人之數欲俾其屬於內肅給於外靖共則爾責重矣盍亦思報稱者哉可

皇兄故吳王府【闕】奉利州觀察使多才上遺表妻令人髙氏特封碩人

敕具位某氏朕所以賁爾夫於幽壤有加禮矣【闕】何愛於疏封爾使居往皆寵光焉以塞其悲可

多才上遺表親弟二人乞比換南班訓武郎多藝修武郎多見並特授太子右監門率府率

敕具官某等朕以諸衛處宗室子俾日奉朝請非苟示私也以爾多才身後之請及其仲季惻然重違之而並命爾其務靖共以稱徳意可

皇叔祖右千牛衛將軍不儳磨勘轉右監門衛大將軍

敕具官某等朕考周官凡衛王宮者皆同姓也國朝簡宗英寘之環列之尹蓋循周制屬意深矣惟爾叔祖簡在衛中歷年彌長勞績兼茂進長禁闥職守益嚴欽哉無違以稱明陟可

皇叔祖太子右監門率府率不延特授千牛衛將軍

敕具官某以階官易環衛率視其秩日者有司故貶損爾今徹朕聞始仍舊貫𨿽曰緒正亦以示恩其尙恪恭稱此宻察可

武功大夫權主管侍衛馬軍司公事張師顏落權字

敕具官某朕以金陵形勢襟帶江淮輟吾騎衞布之屯所且以壯畱鑰焉則統馭之才厥選艱矣爾以名將往訓羣騶方當無事士馬飽逸觀者咸謂可以卽戎緬懷武備於風駟鐡於雅車攻或庶幾焉繄爾之力肆用命爾自攝爲眞班秩益崇寄任罙重其尙加懋以究爾功俾周秦之詩得以專美則予汝嘉可

皇叔祖武徳郎主管臺州崇道觀不詉特換右監門衛大將軍

敕具官某朕考周官凡衛王宮者皆同姓也國朝亦簡宗英寘之環列之尹蓋循周制屬意深矣惟爾叔祖行尊徳修今在選中應於經誼宜率典常作宋恭先有馮有翼則繄汝賴可

昭憲皇后親侄孫杜士寶特補承信郎

敕某朕惟藝祖之子孫自吾壽皇篤敍之恩備矣而於母黨顧無世祿豈昌陵之意乎取之白丁授以右職爾其永懷無沗所自可

右丞相葛邲初拜贈三代封妻【四年三月拜】

曾祖朝奉郎致仕贈太師諡淸孝追封魏國公書思封魯國公

敕朕覽周誥至命君牙爲大司徒實【闕】冢宰是謂股肱而追本乃祖世篤忠貞之美蓋有感焉維今大臣相我孝治經文緯武海內晏然則亦惟其先徳之休足以燾後可無襃崇以應經誼具官某故曾祖具官某躬行對於古人鄕譽髙於月旦方其筮仕亦旣有聞而以其親掛冠再調筦庫以此終身僅通閨籍法不應諡朝廷異焉易名淸孝足以發明其人矣燕及曾孫爰司宰事則所以推本其美朕敢忘周道乎進封大邦莫如曲阜尙食其報永綏爾神可

曾祖母魏國夫人侍其氏贈冀國夫人

敕周之盛至於旣醉極矣其卒章曰君子萬年景命有僕其僕維何釐爾女士釐爾女士從以孫子言周之羣臣皆有士行之女以爲之妃使生子孫足以傳世蓋天意也具官某故曾祖母具位某氏作配君子行修於家覃及曾孫乃生耆哲考其世次亦足以知吾祖宗盛時天意攸屬而豈一日之積一門之私哉假使當周之世必從夫爵侑食五廟然則胙以大國秩之小君𨿽古未有亦可以義起禮矣可

祖宣奉大夫顯謨閣待制致仕丹陽郡開國公贈太師諡文康追封楚國公勝仲封齊國公

敕朕旣本之六藝大啟爾宇以宏賁葛氏之祧則嗣有令聞逮事兩朝申錫名邦亦禮之稱具官某故祖具官某服某家聲踐修累世濟以力學連由三科然而名滿天下而位不過從班文字行於方來而身不究逺業惟是一經之教被於聞孫蔚爲名臣間我兩社則劬躬之報可無異恩維此營邱太公舊宅是用卽命以爲新封對我寵靈以昌爾祚可

祖母楚國夫人張氏贈夏國夫人

敕朕方廣念祖烈匹休於周假以溢我而收得賢之福則所以尊大其家以答天貺豈顧有所愛哉具官某故祖母具位某氏夙以懿行來嬪名家儀於前人以詔婦子亦旣再世然有聞而未艾之祥施於今相詩不云乎樹之榛栗椅桐梓漆爰伐琴瑟種徳彌逺歷年彌長豈必皆身親見之乎報本醻勞式至今日大邦美號以慰永懷非以爲生蓋禮之稱可

父朝議大夫致仕贈太師許國公立方封越國公

敕王室百年之間公侯將相故家希不失者有以文墨論議綿及三葉是謂世臣固朕之所寵嘉矧予宗工尊爲禰廟者乎具官某故父具官某襟度粹然聲華籍甚文未脫槁往往誦之一時英防莫敢輩行紹興之季歸爲從臣蓋其行蔵皆可蹤迹用而不盡士論惜焉宜集善聲發於賢嗣凡所著見孰非典刑爰侈舊封建邦於越以厚教忠之報以伸追逺之懷可

母雍國夫人樊氏贈陳國夫人

敕爲吾股肱之臣則上自三世皆襃大之而況於其母乎禦不及百兩養不及萬鐘也而無以慰滿其防極之恩亦何以責移忠之報哉具官某故母具位某氏承休襲美發育自躬恩斯勤斯鞠我良弼𨿽及晏歳逮事舅姑旦莫敬共至忘櫛颒是足以成其子之令徳矣攺疏上國之封以世世配於禰廟而今而後庶幾吾大臣之不廢蓼莪也可

故妻蜀郡夫人沈氏贈成國夫人

勑夫人起家以致爵位風人懼焉乃若克相夫子至於登庸嘗與之同隠憂矣而不同休顯此則又禮經之所悼嗟也具官某故妻具位某氏女徳配於珩璜婦功著於蘋藻胡不偕老以須美成朕惟吾相祼於祔姑之室而副笄之服弗被翟茀之車弗乘也非有追寵何以慰之乃辟新封以賁幽穸可

妻魯郡夫人王氏封信國夫人

勑永惟二南大夫勞於王事而勉之以正勸之以義者皆其家室也矧吾輔臣孤立一意佐佑乃辟是不曰警戒相成之助歟具官某妻具位某氏自繼元配徳音不瑕旣有芳殽進畀祖妣亦有雜佩施及朋侶佐我名臣迄登三事聞譽日廣績用日崇則與夫汝水之墳南山之側遭世不淑動心忍性者可同年而語乎冠於命婦爲君夫人我有茂恩宜不汝吝可

知樞宻院事胡晉臣初除贈三代封妻【四年三月除】曾祖贈太子太保修已贈少保

勅昔周宣中興將相皆天下之選矣爰命皇父以整六師而推本所以實南仲太祖之後爰作常武之詩朕甚慕焉維今本兵得我碩輔則其宗祧可無襃崇以應經誼具官某故曾祖具官某躬行對於古人徳行髙於輩行而懷道不試士論惜之夫屈於名者享其實不發乎其身者遺其後是宜燕及曾孫蔚爲名臣久陪國論晉長樞庭則追錄其積行之勤增華其種徳之報朕敢忘常武之詩乎陞班亞保以寜其神非以爲生蓋禮之稱可

曾祖母濟陽郡夫人黃氏贈崇國夫人東來郡夫人張氏贈安南國夫人

敕周之盛至於旣醉極矣其卒章曰君子萬年景命有僕其僕維何釐爾女士釐爾女士從以孫子言周之羣臣皆有士行之女以爲之妃使生子孫足以傳世蓋天意也具官某故曾祖母具位某氏作配君子行修於家覃及曾孫乃生耆哲考其世次亦足以知吾祖宗盛時天意攸屬而豈一日之積一門之私哉假使當周之世必從夫爵侑食五廟然則胙以大國秩之小君𨿽古未有可以義起禮矣可

祖贈太子太傅夑贈少傅

敇朕旣本之六藝不愛髙爵以崇報胡氏之祧則嗣有令徳休於後昆並命爲孤亦禮之稱具官某故祖具官某當天下之淸得幽人之履世無孝廉之科而不偕於計吏居無朝市之交而不聞於上國天命弗僣爲之生孫蚤爲聞人遂專樞筦是不謂之劬躬燾後者乎申錫命書班於次傅豈惟發潛亦勸來者可

祖母平原郡夫人王氏贈永國夫人

敕朕方寅念祖烈匹休於周假以溢我而收得賢之福則所以尊大其家以答天貺豈顧有所愛哉具官某故祖母具位某氏夙以懿行來嬪名家儀於前人以詔婦子爰集慶善施於聞孫詩不云乎樹之榛栗椅桐梓漆爰伐琴瑟種徳彌逺歷年彌長豈必皆身親見之乎報本醻勞式至今日大邦美號於禮爲宜可

父奉議郎致仕贈太子太師宗贈少師

敕自蜀平至今二百餘年蓋西土無遺賢矣而尙有潛徳三世不逢詩不云乎何其久也必有以也具官某故父具官某行著而晦於名才丰而嗇於位乾道之際有子然諸老先生見謂公輔吾壽皇駸駸向用矣而方考槃阿澗永矢弗諼不以鼎來之養而易燕居之福匪棘其欲卒爲帝師殆所謂有道者乎然而生則遂循墻之志沒則極告第之榮吾於大臣之親亦質之詩書無愧矣可

母通義郡夫人鮮於氏贈信國夫人和政郡夫人蘇氏贈和國夫人文安郡夫人王氏贈惠國夫人

敕爲吾大臣則上自三世皆寵嘉之而況於其母乎禦不及百兩養不及萬鐘也而無以慰滿其罔極之恩亦何以責移忠之報哉具官某故母具位某氏承休襲美發育自躬恩斯勤斯鞠我良弼蓋副笄之飾翟茀之華一朝醻之不以爲泰朕惟樞輔怵然永懷是用疏以上國之封以世世配於禰廟而今而後庶幾吾大臣之不廢蓼莪也可

妻大寜郡夫人康氏封安定郡夫人

敕永惟二南大夫勞於王事而勉之以正勸之以義者皆其室家也矧吾輔臣孤立一意佐佑乃辟是不曰警戒相成之助歟具官某妻具位某氏酒醪之所羞雜佩之所贈皆天下賢傑也爰相夫子至於登庸經文緯武績用甚茂則與夫汝水之墳南山之側遭世不淑動心忍性者可同年而語乎冠於命婦爲君夫人我有異恩宜不汝吝可

廸功郎祕書省正字蔡幼學該修進至尊壽皇聖帝會要轉一官

敕具官某載筆東觀迄於成書序進一階可謂徳賞益修鉛槧以昌爾文二典三謨亦其選也可

忠訓郎武學博士李興時知融州【七月十三日】

敕具官某簡在右學諸生咸曰賢哉吾博士也滿歲宜遷官而自詭治民將以其淑人者施之行事融在嶺表嘗建旄鉞而荊湖之與鄰視旁郡爲善地爰以付汝是謂異數尙其懋哉以踐爾言可

髙文虎除將作監丞

敕具官某朕旁招俊彥布列周行徳進言揚如恐不及矧子太史氏之舊引疾居家十有四年昔病今愈予環可後乎爾博學篤志承伯父之傳网羅舊聞述史遷之緒采之公論僉曰汝賢再轉爲丞尙居繕監職務淸簡可以卒汗靑之業毋以匠爲嫌也可

武學諭範仲壬除武學博士修武郎黃襃然除武學諭【並七月二十一日】

敕具官某等國家設武科以取士有周道焉所以貫革之射息說劍搢笏冕衣裳在西學則皆俊防也矧若爾仲壬爾襃然人所亟稱者乎分以橫經之席從以滿戶之屨𨿽甚寵異豈曰不宜可

止齋集卷十二

欽定四庫全書

止齋集卷十三

宋陳傅良撰外制

和州防禦使殿前副指揮使郭杲除宜州觀察使

敇古者六軍皆以卿將元戎十乘有瑲蔥珩二雅誦之庸示光寵矧我中權可無異數具官某鷹揚之勇輻湊之謀山西將家今才一二醻勞屯所晉長周廬訓我羣騶壯我中壘累嵗於此士聽無嘩日者貝冑三十來閱庭內捨矢如破可以卽戎朕圖爾功宜及懋賞枚數勇爵峻極亷車禮均從班視古卿士是用命汝蓋周舊章光對明恩益思忠報無使行狩専美車攻無使止居遺恨祈父則予以懌僉曰汝諧可

武略大夫侍衛步軍都虞兼權侍衛馬軍司職事閻仲持轉右武大夫忠州刺史

敇日者朕重冬狩之役又不欲乏武事也而爲簡之師試諸廷內於環列得師焉於步旅又得師焉皆可以卽戎朕甚嘉之具官某久於行陣積有戰多枚數壯士莫與儔伍觧朐山之圍殿符離之返至今言之令人矜奮頃自遴選涖我師徒百夫千夫各習其教往往營壘廬次之間無囂塵也於是閱也介冑堅好旌麾光明坐作進退動中尺度朕惟勇爵以橫行爲右階之最以刺郡爲遙領之始悉不汝吝用賞懋功其對隆恩益殫忠力可

閤門看班趙弼奏祖故寧逺軍節度使侍衛馬軍都指揮使贈太尉趙樽累遇郊祀登極未曾陳乞加贈特贈開府儀同三司

敇朕永懷將閱克勤王家宣勞實多贈典有闕具官某忠於許國勇不顧身能以衛社稷之心效於死封疆之力戰自束髮觀者汗顏日者欲澄冗員甞第元從閱實數千人之眾定爲十三處之功爾獨最聞朕尢嘉奬然論報自昔𨿽峻極於武階而訟言有孫尙少虧於褒律是用申命幽壤視儀上臺以昭我不吝賞之功以成爾無遺恨之美抑使介士奮於戎行可

朝散大夫權刑部尙書京鏜兼侍講【四年八月二十三日】

敇朕與賢士大夫切磋經誼之日久矣而今加意於春秋春秋固爲夷夏作也蓋聞在漢或申復讎之義或庶防止戈之武而皆有大功號稱七制斷之經意孰得孰失朕將安所取此而誰與茂明之也具官某簡在法從蔚爲名臣修聘北庭非禮勿聽往釐西事無言不酬斯可謂據古而通今者矣進之路朝重席以待其爲朕深探遺經之指與漢二君行事以佐取捨爾信不爲章句學者而朕顧不能尊所聞歟往其懋哉以副延竚可太中大夫權尙書吏部侍郎沈揆兼侍講【八月二十三日】

敇朕與賢士大夫切磋經誼之日久矣而今加意於春秋春秋固爲夷夏作也蓋聞在漢或申復讎之義或庶防止戈之武而皆有大功號稱七制斷之經意孰得孰失朕將安所取此而誰與茂明之也具官某紹興諸生逮事髙廟乾道博士見知慈庭於今士林鮮矣輩行而況甞與朕遊舊乎進之路朝重席以待其爲朕深探遺經之指與漢二君行事以佐取捨爾信不爲章句學者而朕顧不能尊所聞歟往其懋哉以副延竚可

朝請郎右正言黃艾兼侍講【八月二十三日】

敇具官某諫臣朕所甚嘉與也廼者封囊朝奏而夕不下則言者輒不自得豈朕意哉勸講闕貟有司來諗庸命汝艾切磋經術晉陪從班無所降殺豈惟以爾聞見博洽宜在選中亦使人人曉然知朕嘉與之意則繼此盡言不諱矣尙殫厥心以副延竚可

湖南提刑孫逢吉奏邵州獄囚死者二十餘人守臣胡澄特展二年磨勘

敇昔在三朝每嵗盛夏以一札賜郡長吏爲姦獄丁寧也自長吏不奉此詔而吾民瘐死者滋眾爾某守邵亦以獄囚多死見察於部使者毋乃非朕寄元元之意乎貶損年勞以示薄罰繼此領州無怠臬事可

文林郎邵州錄事參軍柴璿修職郎邵州司理參軍李邠獄囚多死各特降一資

敇具官某爾爲獄官而不省囚疾苦至多瘐死非所謂士師不能治士者歟其鐫一階以警怠事可

太尉定江軍節度使興州駐札禦前諸軍都統制兼知興州吳挺守本官致仕

敇圖任世臣盡護蜀將貔貅十萬不從中覆蓋五六十年於此矣此意安在哉而欲致其事耶具官某性有忠勇之資學有韜鈐之素寛我西顧賢於長城假以數年庶底丕績而一旦以疾來諗願上大將軍印綬此朕所以屏奏不省也𨿽然誦詩至於勤歸勞還詠嘆辛苦則古者遣將數日卽休未有以獨賢久勞若爾然者朕豈得不動於心乎姑徇忱辭使自休養若屬有疆埸之事彊爲朕起何以報我爾其勿忘可

故太尉定江軍節度使興州駐札禦前諸軍都統制兼知興州致仕吳挺特贈少保

敇朕誕膺聖緒渇想賢勞方分托重之權尙阻勞還之禮眷惟三世每興西歸漑釜之懷胡不百年遽有東首拖紳之恨可爲震悼何以追榮具官某爲今價藩視古名將本之以鷹揚之勇濟之以輻輳之才越在江源而不忘宗海之心旣安蜀道而常爲得隴之計是用倚以大事付之全師永惟王室之中興皆有世臣而後濟維周復古則召公是似之功維漢禦天則耿氏獨隆之力期爾晏嵗對於昔人曽諗疾之亡何而告哀之已至朕方深念莫起於九原國有常儀率加之二等肆頒渙渥以慰沈冥晉陪亞保之班配食先王之廟噫有以勇爵至於聫左棘之華𨿽云湣章足以示前茅之勸可持服前武功大夫祁州團練使吳曦持授濠州團練使起復

敇具官某有金革之事則三年之喪無辟自伯禽以來未之有攺而況爾曦世爲將乎移孝爲忠朕所以彊起汝也又況蜀師十萬聽命爾家西陲晏然於今五紀方圖前烈宜及後人則脫爾於寄祿之階授爾以戎練之任豈以爲利其毋固辭可

提舉江州太平興國宮郭棣授利州觀察使致仕

敇憫勞將帥畀以眞祠尙復抗章勇於忘祿重違雅志俾遂歸休爰進崇階以勸亷退具官某奮自將種卓有俊聲薦更轅門晉尹環列累嵗於此六軍不嘩方篤邦交久無疆事鬭士𨿽倍戰功不多然中權屹然大敵知懼繄卿之力簡在朕心所冀壯猷不忘王室胡爲解組遽此垂車豈非以行百里者末路之難而三世功名道家所忌乎勉從忱請良咈眷懷尙服寵榮益綏壽祉可故利州觀察使致仕郭棣特贈寧逺軍承宣使

敇聽垂車之請亦旣永嘆聞易簀之言可勝遐想宜舉卹典以醻舊勞具官某自束髮之初有褁尸之志方其賈勇於宣威沙漠之間竟爾收聲當偃伯靈臺之後然而我有萬乘如周畿兵我有千廬如漢中壘舉以副托究其設施歷年彌長課效爲最往者以厭直之請踐更幹邊𨿽分州符亦以寄重反卽祠館從其憚煩曽鳴劍之未酬何掛冠之已決朕方有感徳非忘杕杜之詩今顧不然乃是迫桑楡之景覽此遺奏爲之防傷爰錫使名視唐畱務以華身後蓋國舊章其尙欽承用自寛慰可

耶律古哩致仕

敇有能厭氊毳之習蹈不測來歸我可謂壯士矣胡爲諗疾欲自便乎具官某恥事朔庭義不攜漢觀光中國誓將滅燕蓋壽皇之所寵嘉而朕待之勿替者也夫鳴劍之志未酬而掛冠之請已決豈以其兩國方歡賈勇不售將退處以自娛暇乎抑膂力旣愆自視非昔人而不復感槪然也不然果疾病耶重違忱請聽致爾事若以疾辭則豈庸釋可

耶律古哩贈官

敇掛冠有請良惻余衷華壙有恩蓋綏爾後具官某以幽燕任俠之气懷江漢朝宗之心萬里來歸甚欲宣威於沙漠而兩君爲好適當偃伯於靈臺竟爾收聲至於賫恨蓋聞中外之分春秋所嚴有能擇衣冠於流蔡之間而顧執干戈於社稷之役眷此壯志令人永懷爰防錫命之封庸示飾終之典尙歆殊渥以妥英魂可正議大夫充顯謨閣待制提舉江州太平興國宮陳峴磨勘轉正奉大夫

敇夫循次非所以待勞能也計年非所以處法從也而有司以告重違舊章宜有命書且見明陟具官某以名臣之子自托於儒生以夕郎之官踐更於州組奉祠累嵗益見靖共序進一官曽非特典朕不敢廢姑慰永懷可

合州赤山縣多山至道觀沖妙眞人祈禱感應加封沖妙靈應眞人

敇具某神朕𨿽不令祠官祝釐専鄕獨美至四方長吏有爲吾民請曰某山川之神能惠其一方則褒崇之典朕靡愛焉以庶防古蠟百神之義今蜀部使者來言爾神惠及闔境求之掌故則建炎之所表章也爰錫命書申衍稱號所以寵嘉神貺以從民欲者何如哉尙終惠之俾世世享可

潼川府中江縣靈威廟善利侯祈禱感應加封善利敷濟侯

敇具某神朕𨿽不令祠官祝釐専鄕獨美至四方長吏有爲吾民請曰某山川之神能惠其一方則褒崇之典朕靡愛焉以庶防古蠟百神之義今蜀郡使者來言爾神惠及闔境肅然古祠前修所敬吾民其嘉賴不忘也爰錫命書申衍稱號所以寵嘉神貺以從民欲者何如哉尙終惠之俾世世享可

盱眙軍通判【闕四字】降一官

敇具官某爾爲通守適掌北門之管姦民犯禁而莫之禦顧欲歸罪於徼吏可乎其鐫一秩以爲不事事之戒可

武節大夫權發遣郢州任世安特轉一官再任

敇具官某往時三邊吏不數易滿嵗無虞則增秩以寵之蓋自建隆以來未有攺也今爾乘障日有能聲爰進新階仍紓舊組爾其益固吾圉以訖外庸杕杜勤歸之詩朕豈忘之乎可

從義郎權知思州田祖嚴特轉一官

敇具官某昔爾以歸地進秩而有司繆誤仍年勞之舊貫於焉正名以示懋賞其服今命益見寵綏可

履正大夫奉國軍承宣使提舉佑神觀鄧從訓主管國信所任滿無違闕特授宣政大夫

敇交鄰之禮於今爲重自束帶與賔客言至於凡執事皆所以覽示逺人以中國之有體也具官某昨長內庭甞發贄幣竟以明習曾無忒違鄰好不渝亦繄爾力醻勞滿嵗懋賞崇階蓋國舊章朕豈汝吝可

朝散郎守司農少卿詹體仁除太常少卿【十月三日】

敇具官某奉常惟禮樂是司而去古浸逺放逸尙多非得博物洽聞學有根據者未易輕畀也爾少明經術務爲有用探賾索隠恥一物之不知總餉之久蓋已由郎省而貳大農矣召對雍容效忠無隠其爲朕典禮樂之事鐘鼓玉帛抑末也尙求其本而釐正之可

朝散大夫尙書戶部貟外郎趙謐除軍器監兼權郎中【十一月十八日】

敇具官某戎監之設本以嚴飭武備而休兵嵗久繕修之職各有司存長貳亦惟摠其凡而已以爾舊弼之孫克自抑畏久在郎省能寡悔尢序進爲長仍攝民曹往其祗欽無替爾舊可

朝請大夫起居郎兼玉牒所檢討官兼權中書舍人樓鑰除中書舍人【十二月二日】

敇壽皇初策在廷之士蓋極一時之選矣朕閱名籍得爲相臣者二人焉樞臣者一人焉從臣而下以聲績著見者迨不可枚數也具官某於是時甞褎然爲舉首而偶不中有司之度然至今海內士所樂道議論文章風流蘊借則未甞不在稱首也間者旁招時望寘之本朝爾以攝官屬筆能道朕徳意與其人才美之所宜文字之上下簡書之長短皆足用勸而僉言不同往往不奉吾詔仁者之勇見於封章肆用命爾爲眞詞掖除書之出國人皆曰賢詩不云乎假以溢我我其收之朕於是蒙壽皇得人之福矣昔者鄭爲辭命終屬國僑唐掌帝制實先韓愈爾其懋哉稱此優異可

額內翰林醫痊李九齡轉翰林醫效

敇具官某天官之屬六十而醫命士二十有八人周家之重醫也如此矧爾服勞有以自見進之二秩視周命士往服明恩毋怠爾事可

判太史局吳澤荊大聲劉孝榮周端友職事不謹各降一官

敇具官某等東方未明之作挈壺氏所以刺朝廷也朕夙興待旦而五夜之漏聲不肅是誰之咎歟各鐫一官敬共朝夕毋以爲星官歷翁而弗汝察也可

秀州海鹽縣陳山龍王顯濟廟神母慶善夫人加薦福二字

敇某神母朕旣從二千石之言宏賁二子之祠維爾能與而子共福吾民郡人推本所自而廟食之可無寵嘉申衍稱號以大慰民欲乎可

賜進士出身宣教郎趙善防系濮安懿王近屬更轉一官

敇具官某策士於庭而吾屬籍有以文克列於丙科朕旣異焉而問諸宗人則於濮園爲近抑可嘉己申命一官以勸冑子爾其懋哉務自著見可

宗子顯夫量試不中年四十以上特補承信郎

敇某國家所以待屬籍至矣不得雋於進士則有量試不得雋於量試則有免試皆欲使之齒仕版習吏事也爾其勉哉以稱朕意可

量試中宗子汝弼等八十一人補官

敇某等凡有司考校之科甚嚴宻也而獨寛於量試宗子蓋欲使之齒仕版習吏事稍涉於文墨而不求其備爾等盍對明恩思所以自勉哉可

合格取應宗子時信等四十二人授官第一名補承節郎余補承信郎

敇某等有司考試之法至嚴宻也而獨優於宗室子夫旣闊略以取之而授官與寒畯等則非所以示公姑屬右銓以須器使可

四川宗子師說等十人趂赴殿試不及並特補承信郎

敇某等爾以宗黨越在西州甞得雋於有司而道阻且長弗獲與親策之選置而弗錄朕心惻焉亦授以官庸示篤敍爾其懋哉可

宗子師鈜量試不中依近降指揮年四十以上特補承信郎展三年出官

敇某有司考試之法至嚴宻也而獨優於宗室子夫旣優矣而猶不應令徙以彊仕予之初官然必使爲三年之淹而後筮仕用示篤敍不爲苟私可

宗子汝璺對策中間全冩禦題首尾各用一段湊成特降一官推恩補承信郎

敇具官某策士於庭而無以對宜不在第中以爾屬籍子而不求其備始命以官亦可謂茂恩矣可

廣東提刑李信甫奏朝奉大夫通判徳慶府權英州張公蓋失陷官錢科擾民戶特降一官放罷永不得與親民差遣

敇具官某嶺表以去廷逺而吏不自愛往往淪胥而爲欺削爾一秩且不得與於民社之寄苟自愛者繼此尙少懲乎可

忠訓郎趙師湧在任不職南劍守臣楊祐按罷輒敢伏闕妄論守臣特降一官仍押送寄居泉州拘管

敇具官某爾以屬籍試吏不自貴愛而見劾於州家亦旣虧吾教矣詣闕自防復繆失實鐫一官俾爾省循可四川制置邱崈奏承直郎知敍州慶符縣魏良忠侵刻夷人又輕入夷囤致殺死巡檢程仲幹降一官放罷

敇具官某夷人畏亷而服威重爾爲邊縣不足於斯二者而致吾疆吏於死地免官鐫秩是不謂之寛典乎可知成都府邱崈奏從政郎錄事參軍史定之不親蒞獄致囚自刎死降一官放罷

敇具官某夫爲獄掾而弗躬弗親幽枉多矣囚致於自盡特其甚較著彰彰者也免官鐫秩是不謂之寛典乎可

文林郎婺州浦江縣丞趙大亨不遵依提刑司差委推勘公事輒申任滿離任降一官

敇具官某士而不事事是欲素餐也爾方丞縣而再卻憲臣之檄以自擇便豈非不事事歟按章來上姑鐫一秩繼今知懼斯可從政可

知萬州季圭奏修職郎萬州司理參軍向紹祖獄囚系死降一資放罷

敇具官某爾爲獄官而不省囚疾苦至於墮指至於死而不以告豈非所謂士師不能治士者歟其鐫一階以警怠事可

止齋集卷十三

欽定四庫全書

止齋集卷十四

宋陳傅良撰外制

慈福太皇太后冊寶書冊文官中大夫知樞宻院事趙汝愚轉太中大夫

敇廼十有一月癸未日南至朕帥中宮從以婦子朝於重華獲陪親尊上顯號於王母永惟一朝四世非常之休則亦二三股肱克相孝治以輯威儀可無茂恩昭示褒律具官某任重而道逺經明而行修累朝篤敍同姓然自熙寧以進士對策而卿始以讜議冠羣英自治平以儒臣本兵而卿始以雅望位三事卓爾大雅百年而復見之朕甚嘉焉屬玆成禮盍圖爾功維昔太任儀刑姜姒功在十亂徳在二南於是周公推本聖子作思齊之詩以歌之而仲尼定爲六藝傳信萬世朕今逮事過於成王翳【闕二字】曽不在周公之下醻勞進秩實應經誼噫繼自今爲【闕四字】陪朕嵗上萬年之觴顧不偉歟可

篆寶文官通議大夫參知政事陳騤轉通奉大夫

敇廼者具法駕以日南至朝慈福宮壽皇拜乎前壽母拜乎後朕帥中宮從以婦子搢圭稽首奉上寶章亦惟輔臣克相鉅典可無褒律以示同休具官某直內而方外博文而約禮及見故老在紹興文獻之間蔚爲儒宗極重華侍從之選眷言舊學簡在初濳所謂獨抱遺經能斷大事者矣晉預機政益行所知俾予孝治度越千古蓋周頌大任而不及子孫逮事之榮漢尊長樂而不備父母俱存之福洪惟我家一朝四世自有載籍未之前聞翳卿特書盡善具美噫朕式克至於今日休豈惟兩宮將髙廟亦嘉之序進一官匪以爲報可

前導禮儀使並奏禮畢通議大夫同知樞宻院事余端禮轉通奉大夫

敇日奉寶冊上之慈福也乘輿所過觀者萬人夾道率皆歸美於朕躬朕豈敢専也則亦有宅心知訓之臣克輯盛事可無褒寵用以示勸具官某直諒而多聞明哲而匪懈蓋退然如不勝衣而道任天下之重謙謙鞠躬而勇過孟賁矣從遊潛邸陳誼最髙晉翊鴻樞臨機必斷朕嘉賴焉廼者導予有儀可象肆於竣事盍圖爾功朕誦思齊之詩推尊文王本之太任於是蓋四世矣而周公始作大雅考引功徳以昭前人未必逮事王母親周旋揖遜乎其間也以今況古孰與朕休如卿遭時亦曰鮮儷繼自今卿其以予萬億年對天之休將書勞進秩不一而足焉尙其懋哉可

兵部尙書羅防母太淑人繆氏遇慶典恩特封齊安郡太夫人

敇朕觀魯詩頌僖公之有道及其壽母於以知吾卿大夫之賢其母氏不可以無報禮也具官某母具位繆氏克相君子種徳云邁是生賢嗣爲邦司直以防之議論風操過魯侯逺甚則爾母視魯夫人賢何如也義不貳其夫而善祥集於晚年教行於子而淑譽聞於斯世肆朕嘉與防錫贊書秩以小君疏封名郡抑與魯人請命於周而後作頌者異矣尙服寵光以綏壽祉可

中書舍人樓鑰母太碩人汪氏遇慶典恩特封太淑人

敇朕觀魯詩頌僖公之有道及其壽母於以知吾卿大夫之賢其母氏不可以無報禮也具官某母具位汪氏克相君子爲名大夫是生賢嗣世濟其美以鑰之議論風操過魯侯逺甚則爾母視魯夫人賢何如也爵𨿽從其夫而善祥集於晚年教行於子而令譽聞於斯世逮玆邦慶洊錫贊書抑與魯人請命於周而後作頌者異矣尙服寵光以綏壽祉可

參知政事陳騤子臧孫遇慶典恩乞進封其母

敕日奉萬年之觴於朕王母嘉賴爾父爰進褒律而爾又以錫類之恩崇大其母膏沐之邑豈不榮哉具官某母具位某氏吾大臣內助也而及偕老方爾父夙夜匪懈熙我庶績亦惟爾母整齊家事而後得以並意一卿不懷其私則從夫之爵𨿽不以癸未詔書從事晉封名邦朕何愛焉而況乎夫人獨得之也若夫可以久處約於燈火之初可以長處樂於簪裾之後凡百命婦於焉取式則此異恩又足用勸可

安定郡王子濤遇慶典恩轉官

敇維建隆磐石之宗澤流後裔維慈福奉觴之慶燕及髙年兼二者以有言進一官而何吝具官某爲今屬籍視古典刑以孝恭友兄弟如周君陳以謹重率宗室如漢劉徳至於試吏允也過人信抱負之不羣況行藏之無愧比觀掌故誰其逮事於四朝彊起襲封玆謂憖遺之一老可以華國豈惟奉祠方欽想於達尊宜亟蒙於殊渥假如老老亡元日之詔書只以親親亦盛時之恩意明揚進律晉陟承流其茂對於寵光用永綏於眉壽可

慈福太皇太后侄淮東總領吳珽特轉一官

敇具官某朕甞從上皇后恭上慈福之冊親聆慈訓勉之以學至今心不敢忘也而施恩外家久不予決甚失朕意爰趣有司上之而爾某方饟淮師序進一秩以太后訓朕之意則爾亦宜自好修以成思齊太任之美矣可

吳璹【方令奉常序進】

吳瑊【方分郡符序進一秩】

吳璿吳琯吳錡【寓直延閣序進一秩】

吳鈞吳鏜吳鑄【方爲屬外臺序進一秩】

吳銓等一十二人【序進一官浸卽膴仕】

燕棨等九人【各以姻聮進官一秩】

廸功郎前金州司戶靑陽炳文年九十一遇慶典恩特封承務郎

敇具官某在易之晉受玆介福於其王母而朕身親見之豈不盛哉餘慶溥將燕及人老俾爾晏嵗齒於初官尙服寵榮益綏壽嘏可

儒林郎禦史臺副引贊官賈忱應奉上尊號冊寶了畢轉承直郎

敇具官某典禮行於上而澤下逮蓋廣愛之道也爾適幸防亦與進秩尙務肅給毋愆於儀可

朝散大夫軍器少監兼實錄院檢討官兼權考功郎官黃由除將作監兼嘉王府直講【十二月二十日】

敇具官某朕有元子愛之固深而教之惟恐不至一時賔僚儒學之選爾以魁倫之彥久儀羣玉之府侃侃正色抗論不回自少匠而爲長蓋亦寵矣技巧精能非所以望汝也橫經朱邸使吾兒有直諒多聞之益是惟休哉可

武徳大夫帶禦器械幹辦皇城司陳守忠系重華宮淑妃陳氏親父久在殿陛特與帶行遙郡刺史

敇具官某於重華爲掖庭之親於廣內爲屬鞬之列矧惟肅給濟以靖共出入兩宮而無違周旋四姓而不競爰醻勞於嵗籥俾借重於州麾以歡庭幃以壯軒陛可奉議郎太府寺丞曽三聘除祕書郎【十二月二十三日】

敇道山蓬萊圖籍鉅萬士夫仰望眞有飇車羽輪之隔遊其中者皆天下選也以爾力學自奮持論不阿憂國之心如饑如渴擢自外府徑登淸貫益讀未見書以昌逺業且使四部秩然有序是爲稱職哉可

大理寺主簿王寧新知信陽軍劉崇之並除太府寺丞【十二月二十三日】

敇寺監皆有丞而外府設官特詳焉蓋欲上裨版曹之調度下托有司之出納不可以非其人也以爾寧文辭蔚然明習吏道勾稽棘寺平反爲多爰俾序遷以醻勞勩爾崇之聲稱籍甚蚤登著庭出守邊方召對尢敏使還朝迹以慰公言所貴於儒者謂其能通世務以其所學見之事功勉哉可

朝散大夫王進之知徳慶府

敇具官某爾頃以天府貳車往守武陵突不得黔已復報罷朕心憫焉晉康𨿽逺實髙皇興王之地舉以授汝以觀汝能尙其懋哉毋替朕命可

張某知宜州

敇具官某自桂林以南之州宜爲大其與蠻人鄰也宜爲邇置候固圉重於他邦舉以付爾不謂之選擇而使子歟尙對明恩無乏邊事可

朝散郎充顯謨閣待制兼皇子嘉王府翊善黃裳兼侍講【五年正月二十日】

敇朕每嵗仲春詔諸儒講路門將修故事有日矣比覽名籍爲之矍然昔者所進今安在耶而不爲予講也具官某以六學之醇長於勸誦甞發明春秋之防纚纚可聽也何恙不已而憫勞以大夫之事但與吾兒遊乎夫文帝能前席賈生於久不見之餘而武帝不能畱汲黯於出入禁闥之日兩君治效較然可覩爾不當起爲予講耶詩不云乎素絲祝之良馬六之彼姝者子何以告之此朕所以責望汝也可

從政郎建康府江寧縣尉趙汝章收使射賞轉文林郎

敕具官某澤宮不建士無射禦之習壽皇以爲此非所以合文武也旣策之廷中復取之囿【闕】於此皆得雋焉士亦艱矣俾進一階用爲如吾詔者之勸可

降授朝奉郎權通判建康府徐嶤任國子博士日奏對失儀降官特復朝散郎致仕

敕具官某闕庭之禮陵三軍者懼焉以其嚴也爾爲博士長而進對失容至於鐫秩朕豈深咎爾耶丞郡亡何聿來致事毋乃謹畏過自刻責乎俾還舊官示棄前咎則朕之遇士大夫明恕兼矣可

福建提刑盧彥徳奏泉州同安縣尉鐘安老增彊盜希賞本州錄事參軍從政郎鄭繼功符同結錄更不駁正繼功特降兩資放罷

敕具官某捕盜之賞建隆舊章也比嵗吏緣爲欺往往傅防得官縉紳數以爲言而重攺作將以待實能焉爾汝治其獄乃不審察竟以傅防之辭上之州家士師不能治士非是之謂歟其削兩秩仍免居官尙務省循以蓋前咎可

前提舉廣南市舶江文叔容縱押綱官移易香綱錢物特降一官

敕具官某建隆舶司蓋長吏兼之尋以爲有遺利也而専置使亦稍宻矣爾領其事乃以貢輸屬污吏然則何賴焉削之一官以爲不謹所使者之戒可

知建康府余端禮奏武經郎李存道和糴淮西總領所米般量少欠降一官

敇具官某峙糧以省漕此大事也而爾不究心至見劾於帥閫爰奪一階以警怠事尙其省循冀不終棄可入內內侍省東頭供奉官毛居實轉歸吏部授從義郎

敕具官某爾自謫籍得歸銓曹命之秩官往護陵寢其對恩渥毋忘懼思苟無後愆亦豈遐棄可

新知錢塘縣趙盛婺州通判吳璹並除職事官【三月二十一日】

敕具官某等維昔忠獻光輔髙宗以建我家維今太皇實佐求賢而無私謁天下誦之則以爾盛忠獻之後璹太皇家人也靖共在位克世其美而寘諸周行以勸勲戚不亦宜乎可

大理少卿許及之奉使回特轉一官

敕具官某昔臯陶明刑能弭猾夏之患爾吾諫臣也而爲大理稽經傳古人自不寃非所謂淑問如臯陶者耶銜命北庭且以覘國朕所爲用汝也肆於歸報亹然獻忠蓋歷道其所更見至於禾黍而未甞一語及僕馬之病朕聞之有感焉書勞增秩是特舊章若屬有鄰國之大事爾其選哉可

閤門舍人蔣介奉使回特轉一官

敕具官某使於四方孔門以爲難是可以觀士矣爾以西州之彥庀職上閤意象容止亶如儒素蓋其所趣尙然也屬修鄰聘以爾輔行肆於歸報禮無違者書勞增秩蓋循舊章欲究爾能嗣有晉寵可

帶禦器械蔡必勝除知閤門事

敕具官某昔者仲尼設科可使束帶與賔客言者皆髙弟也矧吾上閤四方於此乎觀禮而可不用士乎爾以諸生習孫吳對策爲天下第一操履趨尙學士大夫也壽皇嘉之駸駸膴仕朕方在潛邸每視朝輒屬意汝以爲可在左右肆我嗣服首加趣召俄而銜卹乃今來歸是用命汝典我閤事夫不以寒素處私人不以學問望右列其來尙矣自我作古追復仲尼之遺意爾其懋哉以圖忠報可

朝奉大夫試尙書禮部侍郎倪思復薦舉不當降一官滿一期敍復朝散大夫

敕朕維聽言信行𨿽髙第不保其終身觀過知仁則寛朝宜諒其本意爰棄前咎俾復故官具官某蔚爲國華簡在法從久居臺閣蓋習於推轂之風樂道縉紳亦恐有積薪之恨云胡吏議及此上聞乃不知猾吏之爲而徒錄名臣之後或者愛博至於言私𨿽薄示懲章豈遽忘於善類思皇多士朕所以捨舊而圖新求備一人爾毋爲矯枉而過直可

降授通議大夫顯謨閣待制提舉江州太平興國宮陳峴薦舉不當降一官滿一期敍復通奉大夫

敕朕維聽言信行𨿽髙第不保其終身觀過知仁則寛朝宜諒其本意爰及攺嵗俾還故官具官某屢典名藩久持從槖以公卿大夫之後雅有扳援則門生故吏之多豈皆決擇況重以名家之好則忘其贓狀之非及此上聞掛於吏議旣往不咎朕所以捨舊而圖新永矢弗諼爾母爲矯枉而過直可

顯謨閣學士降授通奉大夫知建康府鄭僑舉淳安令舒光攺官不當降一官滿一期敍復正議大夫

敕具官某淳安令之獄至今人疑之朕徐考其所爲主則皆吾賢卿大夫也吾賢卿大夫也而坐以繆舉之罰毋乃已重乎以爾經明行修爲海內所稱數而閱天下之士多矣門生故吏必善推擇而不苟取乃者所舉令其具如刑書邪則與其進不保其往孔子有是言矣不如刑書則是卽墨大夫也豈以微文而廢善類爰棄前咎俾還故官其繼自今毋以精失士之意益舉所知是謂忠報可

朝請大夫中書舍人樓鑰磨勘轉朝議大夫

敕計日非所以處賢才也書勞非所以待法從也而有司以功令來上曰某人當進其官則朕亦重攺焉耳具官某以文墨議論方代予言自吾與丞相執政進退羣臣當不當功罪爾皆得以可否是正於其間分職授任亦異於百辟矣績用益彰聲望益茂則等而上之不過三數官皆將以待汝何屑屑以課日月增秩爲事尙服訓辭以須明陟可

曽某知嚴州

敕具官某贛川之曾人物相望仕至二千石者前後以十數厥聲茂焉爾習於家傳有志於古試以郡寄有志於民還奏便朝嘉其詳練惟嚴陵之輔郡實髙廟之濳藩分以左符用撫吾民由小州得大州益勉厥職以大爾家可

林大中磨勘轉官

敕計日非所以待賢能也循次非所以優法從也而有司以功令告是爲舊章庸可廢乎具官某以直道正臺綱至於累朝以勇退紆州組殆將終更槪之懋官一階不足酬也況夫訓詞深厚駮議剴切朕甚嘉之乎而有司防課姑惟增秩其尙欽承以須殊奬可

奉國軍節度使開府儀同三司充萬壽觀使夏執中所生母郡夫人沈氏贈崇國夫人

敕詩人誦後夫人之賢必以爲某人之子之孫之甥之妹蓋推本其所從來不一而足也具官某所生母具位沈氏作配名門雅有淑徳是生賢嗣爲國元舅日者朕緣申伯之誼加錫命數視儀鼎司夫寵其身而不及其母豈所以宏賁外氏之祧乎是生不霑膏沐之賜而死無以慰蓼莪之思也爰自郡封陞華上國尙歆明恩永綏爾後可

故妻郡夫人諶氏贈寧國夫人

敕公卿將相處貴倨之勢而不驕非獨其身賢也警戒相成厥有內助具官某故妻具位諶氏甞爲吾舅氏之配與之共隠約矣今以吾舅申錫命數視儀鼎司敬共不違退若初筮推本所自非有如齊風雞鳴之配然耶夫生有中饋之勞而不及從夫之爵死祔於姑之室猶未離於郡小君也則吾外氏之祧尙有遺恨晉陟上國庸慰幽冥尙歆明恩益相夫子可

止齋集卷十四

欽定四庫全書

止齋集卷十五

宋陳傅良撰外制【自紹熈五年八月以後】

皇后初冊封贈三代

曽祖資政殿學士贈少師韓小冑贈太師

敕慶曆嘉祐之盛萬世帝王基業也而弼亮之功惟爾先正燕及奕葉嗣有象賢宜爾子孫與國無極具官某踐修厥猷益有令聞夷險一節見於艱難髙宗圗舊晉諸樞筦而再入穹廬將命不辱奠安宗社天下賴之然位不稱徳有識同嘆爰有曽孫來儷宸極朕嘗以國史次韓之事諗諸中宮以似以續爰因追錫晉陟師垣非以爲生蓋禮之稱可

曽祖母秦國夫人王氏贈魯國夫人魯國夫人文氏贈【闕】國夫人

敕維昔忠獻身修家齊被於後昆將相三葉克對前人皆有內助具位某氏夙以淑徳嬪於相門輔佐君子繼世承弼永惟鵲巢國君積行累功夫人起家與享休顯而召南推本以爲徳足以配非偶然也是宜儲休載生賢後以綿國祚以大家聲被封於秦亦旣從爵申錫於魯蓋取諸頌使與僖公令母千載相望豈不榮哉可

祖承議郎贈中奉大夫韓栛贈太傅

敕朕聞燕齊之祀與周並傳漢之封君爰及苖裔矧惟韓氏之勲度越自昔於是僅三世耳而胡浸防天命弗僣其殆再昌乎具官某於衛國爲裔孫於少師子也學足以克家而宦不達才足以用世而懷不得試卽其靖退足見所存集善爲祥積於閨閫載篤其慶後所自生夫屈於名者享其實不獲乎其身者遺其後晉班公傅誰曰不宜𨿽曰緣恩亦足用勸可

祖母令人馮氏贈【闕】國夫人

敕周人之頌任姒曰是有摯仲氏也是有莘長女也蓋本其所自出必名邦大族而豈無故之福母儀天下乎具位某氏身爲少師婦以奉魏祀於是浸防而不病其夫子之不遇敬共朝夕世守弗違餘慶流光萃於今後詩不云乎君子萬年景命有僕其僕維何釐爾女士言周之盛天命附著使生淑媛以爲之妃則我式克至於今休蓋祖烈也亦天意也新封美號爲之報本豈惟忠獻將吾祖宗實寵嘉之可

父朝奉大夫提舉佑神觀韓同卿授揚州觀察使

敕詩人之誦賢後必曰是有摯仲氏也是有莘長子也蓋本所自來必君侯世家儲休積慶而豈一日之積哉具官某魏忠獻公之裔孫也踐修厥猷益自謹飭嘗試以事茂於材猷是生淑媛來配潛邸肆朕嗣服正名長秋在詩之旣醉曰君子萬年景命有僕其僕維何釐爾女士釐爾女士從以孫子言有士行之女以爲之配皆天意也維爾先正功在社稷徳在蒼生以克及此豈非天乎戚裏故事必在右選爰觧郡紱攺畀廉車宜益靖共以綏寵祿可

母【闕】氏贈【闕】國夫人

敕朕誦周南至於葛覃后妃躬儉節用服澣濯之衣皆其母家實爲之未嘗不忻慕也具位某氏吾後母也以吾後作配朱邸共蘋蘩之葅正位中宮獻穜稑之種親事煩縟曽無吝驕則其素教豈一日之積哉夫區區侯邦而渭陽之思閟宮之頌必及其母況以後徳流化天下則推尊母氏可無茂恩且與之共隠約於雞鳴櫛之時而不與之共休顯於象服委蛇之際揆之經誼本之人情皆非稱也胙以上國爲君夫人非徒示私亦足用勸可

少保觀文殿大學士充醴泉觀使益國公周必大登極恩贈三代

曽祖故朝奉郎贈太師潭國公衍加封秦國公

敕朕嗣守丕圗永懷元老而訪落不與於廟謀也嘗告在廷晉爵亞傅則所以推本世系以宏賁其先正之祧庸可後乎具官某曽祖某躬行對於古人宦學聞於當世位不稱徳士論惜之夫屈於名者享其實不獲其身者遺其後是宜燕及曽孫蔚爲名臣徧儀三事光輔兩朝也則追錄其積行之勤增華其種徳之報大啟土宇晉封三秦非以爲生蓋禮之稱可

曽祖母潭國夫人郭氏贈秦國夫人

敕周之公孤並祀五廟以君夫人祔焉而世世享具官某曽祖母某氏來自名門作配君子躬備勤勞以詔婦子而生無從爵之榮歿不得與共牢之報天命弗僣是生曽孫爲吾輔臣弼亮奕世朕循周制寵綏爾夫誰其助之劬躬燾後爰因舊號俾卽新封用賁幽宅尙克永世可

祖故朝散大夫贈太師潭國公詵封秦國公

敕成王之雅曰周王壽考遐不作人蓋歸美文王得人所由來之逺也具官某故祖具官某世濟其美蔚爲名臣然而徳業藏於身聲聞流於時官不過五品而位止郎捨也惟是一經之教施於曽孫我髙宗取之壽皇用之天下又安於是三紀肆朕嗣服獲蒙余休非所由來者逺歟醻勞報本玆惟其時襲封於秦實應經誼可

祖母

敕朕純用周政廣恩錫類以褒大吾輔臣之世則燕及閨門可無追命具官某故祖母某氏儀於前人益謹內則載篤其慶萃於聞孫方周盛時公侯皆君子也而風人本之袵席以是爲徳在鵲巢功在采蘩也我儀爾祖克大其後用見家政庶幾召南從爵大邦以命婦可

父

敕周公拜前魯公拜後父子休顯著於春秋胡我元臣遺恨禰廟此憫章之所由起歟具官某故父某襲美於家學振聲於世科而雅不善宦老於博士功業不見於世而文辭但以詔後人也然而過庭之訓揷架之書淵渟駿發見於賢子經文緯武天下賴之詩不云乎維其有之是以似之儻防申錫非所以爲義方也爰考古誼襲爵爲公庶幾周魯衮舄相望不亦榮乎可

母

敕朕旣本之經誼爲公卿崇報禰廟以侈移忠之報則母氏與享使之匹休亦古道也具官某故母具位某氏恩斯勤斯鞠我良弼譽在薦紳功在淸廟夫嘗同其夫處約於燈火之初而不及同其子處樂於簮裾之後此吾大臣爲之補南陔廢蓼莪也象服之弗被魚軒之弗乘有此寵綏足慰居往配食二姑以奉【闕】祀其明享哉因其舊號益以新封𨿽曰邦彛亦足用可

觀文殿學士宣奉大夫致仕李彥頴登極恩轉光祿大夫

敇朕以眇躬嗣膺丕緒闕焉懼無以紹列聖之休訪落求助庶防周成公卿大夫其將何以佐朕也具官某歷事三朝蔚爲元老夫致位丞弼方倚爲相而不爲苟同竟於謝事昔蕭望之意輕丞相而位不過禦史大夫以爲身計則不工以爲道誼計多見其可尙也肆予紹服久矣裏居以卿忠諒則敬之之頌七月公劉之風雅能忘於心乎爰因舊章序進厥秩亦示永懷以兾樂告可資政殿大學士通奉大夫知潭州王藺登極恩轉正議大夫

敕朕以眇躬嗣膺丕緒闕焉懼無以紹列聖之休訪落求助庶防周成公卿大夫其將何以佐朕也具官某歷事兩朝孤立一意方其受重華之托而光輔上皇始初之政忠言讜論不自同於眾人蓋天下嘆其難長慮郤顧不苟安於一時又天下服其逺也肆於紹休適分帥閫以卿忠諒則敬之之頌七月公劉之風雅能忘於心乎爰因舊章序進厥秩式昭永懷亦兾樂告可

資政殿大學士通議大夫提舉臨安府洞霄宮黃洽登極恩轉通奉大夫

敕朕以眇躬嗣膺丕緒闕焉懼無以紹列聖之休訪落求助庶防周成公卿大夫其將何以佐朕也具官某歷事兩朝蔚爲故老方淳熈之季年天下晏然櫜弓槖矢簡在宥府不動聲气而彊本折衝之功自不可掩至於行蔵庶幾前朝孫文懿張退傳之倫矣肆予紹服均佚外祠以卿忠諒則敬之之頌七月公劉之風雅能忘於心乎爰因舊章序進厥秩亦示永懷以兾樂告可朝散郎煥章閣待制兼侍講朱熹登極恩轉朝請郎

敕朕以眇躬嗣膺丕緒闕焉懼無以紹列聖之休訪落求助庶幾周成子大夫其將何以佐朕也具官某學先聖之道而明於當世之務三仕三已義不苟合天下髙之蓋累朝之所嘉嘆而不忘也長沙謀帥彊爲時起肆予初政式遄其歸處之次對於以講朕將虛已聴焉爰因大賚敍進厥秩𨿽曰舊章亦朕美意可

權戶部侍郎梁總登極恩轉官

敕朕以眇躬嗣膺丕緒闕焉懼無以紹列聖之休訪落求助庶防周成卿大夫其將何以佐朕也具官某方以民譽簡在從班肆予初政日月獻納而不記成王踐阼七月在風公劉在雅敬之在頌皆一時俊爲之乎自今以始朕日望之爰因大賚序進厥秩𨿽曰舊章亦兾樂告可

在外侍從登極恩贈父

敕朕方訪落求助自公卿大夫各加地進律矣則推本其世而褒大其家𨿽禮未有可不以義起乎具官某故父具官某生有種徳之勞而位不稱歿享義方之報而何其流之長也以爾某論思獻納著節兩朝肆予嗣服心在王室非忠孝之傳有自來歟增賁禰廟追錫崇階𨿽曰舊章亦以示可

在外侍從登極恩贈母

敕朕旣本之經誼爲卿大夫崇建禰廟以侈移忠之報則母氏與享以次申錫使之匹休亦古道也具官某母某氏來自名門作配君子是生賢嗣蔚爲從臣夫雞鳴警戒之道不篤則過庭之訓不嚴蘋藻不共則甘防不謹爾某何以能移孝爲忠也因其舊號易以新封𨿽曰邦彛亦足用可

在外宰執登極恩贈妻

敕昔成王踐阼世修忠厚其詩曰孝子不匱永錫爾類其類維何室家之壼蓋施及臣子不但其身而亦被於室家具官某妻某氏克相夫子蔚爲宗工積行累勞致位孤棘惟周人克廣孝思慰滿梱內肆予嗣服繄爾臣鄰多助之至則爲之推恩燕及閨門𨿽祔於姑亦胙大國非苟爲私蓋周道也可

在外侍從登極恩封妻

敕朕二南之詩闗雎爲皇后鵲巢采蘋爲君大夫妻作也則正家之化君臣一體然則力定長秋之位而可無以爲爾內乎具官某妻某氏以爾夫子嘗爲從臣獻納論思夙夜匪懈則入朝有雞鳴之戒退食有羔羊之徳非爾之助申錫命書晉之美號則在初政豈曰不宜可

煥章閣學士宣奉大夫提舉隆興府玉隆萬壽宮洪邁弟朝散大夫新知陜州邃登極恩母楚國夫人沈氏加贈魏國夫人

敕朕訪落求助自卿大夫皆加地進律矣士有能尊禰廟至官一品斯足以報本矣而母氏與享爲君夫人猶視列國宜益褒崇使之匹美具官某母具位某氏聿自名門作配君子遭時不淑萬里違離而勉正義庶防風人所誦汝水之墳南山之側也天命弗僣宜享後福肆予踐阼益大爾封晉之魏邦庸示光寵庶克用豈徒舊章可

右丞相趙汝愚初拜贈三代並妻【七月丙子拜】曽祖【闕二字】贈太傅

敕昔周公位冢宰成王爲之作魯廟宣王中興則命召虎亦有秬鬯圭瓉以告文人我相同姓蓋周道也推本其先以致美報可無褒典以應經誼具官某曽祖具官某躬行對於古人譽處聞於公族然夷攷其世於漢恭憲王爲裔孫於建國公爲嗣子蓋屬未防也而僅綴逍遙之班以其靖退足見所存夫屈於名者申於實不獲乎其身者遺其後是生曽孫迄爲上相則追錄其積行之勤增華其種徳之報朕敢忘周道乎晉陞帝傅於禮固宜可

曽祖母【闕】氏贈申國夫人

敕昔周盛時公侯皆君子也而周召二南本之袵席以是爲內助之賢徳在鵲巢功在采蘩也具官某曽祖母具位某氏出於名門作配公姓身爲建國婦以奉漢祀於是浸防而不病其夫子之不遇世無風人無所著見爰及曽孫篤生賢哲然則取漢上之詩以名其國爲君夫人俾世世享亦二南之意歟可

祖【闕二字】贈太傅

敕朕旣質之六藝醻勞報本以褒吾相臣之祧則嗣有令徳燕於後昆申命匹休庶防周召並建五廟不亦宜乎具官某祖具官某以王公之冑而有學士大夫之習非無富貴之階而宦不達也集善爲祥聿生孝子載篤其慶發於聞孫詩不云乎蓺之榛栗椅桐梓漆爰伐琴瑟忠孝之門豈一日之積哉我儀圗之宜爵公傅爰錫命書以賁幽壤可

祖母晁氏贈【闕】國夫人

敕詩人之頌婦徳必本其家世曰是齊侯之子東宮之妹也是汾王之甥蹶父之子也具官某祖母具位晁氏蓋濟陽之晁也濟北諸晁族望甚偉以其父兄子弟風流儒雅名滿天下則爾以閨門之秀來嬪吉人克教其子得名篤行至於奕葉遂間兩社揆之風雅無愧在昔大邦美號饗此後福非以爲生蓋徳之稱可

父【闕二字】贈溫國公

敕朕聞之周以魯孝公訓國而漢亦謂劉徳謹重使爲太常以率宗室赫然著於史傳豈非以帝系之餘世祿之及而篤行者難其人乎具官某父具官某踐修厥猷益自力學被服造次必於仁義而事親之孝庶防曽閔縉紳先生爲之起敬卒於小官法不應諡而相與志其墓曰宋篤行君子也尙論周漢豈非其倫肆其嗣子致位三事朕於是稽經據古尊爲禰廟作邑於溫以寵嘉之積善之報足以不朽可

母李氏贈【闕二字】夫人

敕以髙帝子孫而再世婚姻不於勲侯貴戚而於書生是宜有子蔚爲名儒度越故事以宗人相具官某母具位李氏又故丞相文正公七世孫也代有家法及爾不違克相其夫力行孝友聚族百口曽無問言躬自勞苦以成永圗一簮一珥先人後已是宜發祥萃於吾相夫能使其夫稱於沒世而禦不及百兩能使其子冠於多士而養不及萬鐘追錫湣章晉封大國我有異數非爾曷堪可

妻【闕】氏贈衛國夫人

敕朕誦二南之詩以義示以正皆室家也我有近臣致位丞弼顧其內助晚不同休可無湣章以賁泉壤具官某妻具位某氏𨿽嬪王族實寒畯也晁李二姑簮琚之望奕世載徳誰其嗣之而爾承休襲美無愧在昔克相夫子遂爲名臣夫與之處約於雞鳴櫛盥之初而不處樂於象服委蛇之後儻防追錫得無若汝水之墳南山之側遭世不淑詠歌者乎鄱陽小邦未足言稱晉封於衛庶防碩人以配二姑永永廟食可

翰林學士承防李巘除寶文閣學士知婺州攺知太平州【八月三日除承防卽丐外】

敕夫厭直玉堂之廬而紆郡紱士之操也閔勞豹尾之班而便私計上之恩也具位某早以英華簡在烈祖晚益蘊借眷於上皇遭逢兩朝自守一節蓋髙文大天下傳誦而防辭幾諫世莫得聞也肆朕纂緒人惟求舊胡然勇退曵鈴其空朕亦惟自古詞臣一視中外子羽修令兼爲行人相如視艸嘗使於蜀朕獨可以弄翰墨苛畱久處卿乎峻延閤之班均便藩之佚不以寶婺而以當塗去繁就簡兾爾整暇夫下無懷寵之心而上有從欲之意君臣俱美不其韙歟可

正奉大夫吏部尙書兼侍讀莆田縣開國男食邑二百戶鄭僑明堂加恩進封開國子加食邑二百戶

敇朕新嗣服將有事於合宮也逺惟孝武始建漢家之封而太史談畱滯周南不與從事議者惜之朕敢忘儒先乎具官某經明行修士所髙仰不但擢科爲天下第一也越從畱鑰晉長天官上皇意也至朕而決迨及盛典式遄其歸蓋視漢有光焉增衍封畬第循故事方資告猷嗣有顯擢可

朝請郎試禮部尙書兼侍讀黃裳封普成縣開國男食邑三百戶

敕朕新嗣服日有事於合宮兢兢焉懼不閒於禮而無以接三才之奧也明乎郊禘之義治國其如示諸掌乎顧朕曽何以得之具官某吾舊學也切磋經誼及於春秋郊禘之際嚴矣有一不敬至於四卜至於攺牲仲尼正色書之以詔萬世朕所深致戒焉肆予初禋克輯盛典本所自來簡在三益徹之土田第循故事可與治國非卿誰哉可

中奉大夫試工部尙書趙彥逾封祥符縣開國男食邑三百戶

敕朕新嗣服日有事於合宮兢兢焉懼不閒於禮而無以接三才之奧也詩不云乎相維辟公天子穆穆朕嘉賴焉具官某吾宗英也使於四方防葵之操𨿽天下能誦之比冠從班賢勞忠瘁大節不奪則世未之聞也肆相予祀克有上儀徹之土田第循故事方圗爾功永稱殊渥可

中奉大夫權刑部尙書兼侍講南昌縣開國子食邑五百戶京鏜封開國伯加食邑二百戶

敕朕新嗣服日有事於合宮兢兢焉懼不閒於禮而無以接三才之奧也詩不云乎相維辟公天子穆穆朕嘉賴焉具官某以海內之英有言有績而執禮行於蠻貊遺愛被於江漢往往薦紳能言之曵履從班義形於色賢勞忠瘁世莫得聞也肆相予祀克輯上儀增衍封腴第循故事方圗爾功嗣有顯擢可

朝議大夫試禦史中丞謝深甫封臨海縣開國男食邑三百戶

敕朕新嗣服日有事於合宮兢兢焉懼不閒於禮而無以接三才之奧也詩不云乎相維辟公天子穆穆朕嘉賴焉具官某以海內之英有言有績輦下彈壓不怒而威而回天之力見於闥廼若論思義形於色賢勞忠瘁世莫得聞也肆相予祀克輯上儀徹之土田第循故事方圗爾功嗣有顯擢可

朝散郎試尙書吏部侍郎兼侍講彭龜年封淸江縣開國男食邑三百戶

敕朕新嗣服日有事於合宮兢兢焉懼不閒於禮而無以接三才之奧也傳不云乎誦詩三百不足以一獻非深知其義者將誰與講明之具官某吾舊學也切磋經誼及詩一編蓋自二南至我將之頌凡交神明之道反覆言之肆予初禋克輯盛典非有感於此歟胙之食采𨿽循舊章無言不酬於是焉在可

中順大夫守給事中兼直學士院兼實錄院同修撰樓鑰封奉化縣開國男食邑三百戶

敇朕新嗣服日有事於合宮兢兢焉懼不閒於禮而無以接三才之奧也詩不云乎相維辟公天子穆穆朕嘉賴焉具官某以海內之英綽有譽處蓋嘗久勞螭坳矣遂陟掖垣遂躋闥不慍不喜天下誦之若夫囊封牘奏備極剴切於爾取具世莫得聞也肆相予祀克輯上儀徹之土田第循故事方圗爾功嗣有殊渥可

朝奉大夫試中書舍人林大中封永康縣開國男食邑三百戶

敕朕新嗣服將有事於合宮也逺惟孝武始建漢家之封而太史談畱滯周南不與從事議者惜之朕敢忘前禦史乎具官某以海內之英譽處甚美嘗盡忠瘁侃然一臺之上矣越自外服晉陟詞垣式遄其歸遂相予祀蓋視漢有光焉胙之食采第循舊章其益論思以稱簡擢可

朝議大夫試右諌議大夫張叔椿封永嘉縣開國男食邑三百戶

敕朕新嗣服日有事於合宮兢兢焉懼不閒於禮而無以接三才之奧也詩不云乎相維辟公天子穆穆朕嘉賴焉具官某以海內之英綽有譽處方平居時恂恂惟謹而侃然正色一臺之上言人所難肆予初政爰貳冢宰爰長諌垣僉曰汝諧也實相予祀克輯上儀徹之土田第循故事方圗爾功嗣有寵數可

朝奉大夫權尙書吏部侍郎孫逢吉封廬陵縣開國男食邑三百戶

朝奉大夫權尙書工部侍郎兼侍講黃艾封莆田縣開國男食邑三百戶

敕朕新嗣服日有事於合宮兢兢焉懼不閒於禮而無以接三才之奧也明乎郊禘之義治國其如示諸掌乎顧朕曽何以得之具官某吾舊學也蓋嘗與習禮矣每至於掃地而祭至敬無文凡盡內心之道反覆言之肆予初禋克輯盛典非有感於此歟胙之食采𨿽循故彛無言不酬於是焉在可

太中大夫權尙書戶部侍郎兼修玉牒官建安縣開國男食邑三百戶袁說友進封開國子加食邑二百戶

敇朕新嗣服日有事於合宮兢兢焉懼不閒於禮而無以接三才之奧也詩不云乎相維辟公天子穆穆朕嘉賴焉具官某以軼羣之才有言有績輦下彈壓外戶不閉民曹之令郡國晏然廼若論思義形於色賢勞忠瘁世莫得聞也肆相予祀克輯上儀增衍封腴第循故事方圗爾功嗣有顯擢可

中大夫權尙書戶部侍郎西安縣開國男食邑三百戶梁總進封開國子加食邑二百戶

敕朕新嗣服日有事於合宮逺惟孝武始建漢家之封而太史談以畱滯周南不得從行爲恨朕敢忘從臣乎具官某積有民譽晉貳地官蓋方盡瘁於朝矣防命北庭越在萬里之外肆予肇禋獨不侍祠朕是以於漢事有感也增大食采庸示永懷曷月遄歸將有申錫可朝請大夫權尙書禮部侍郎許及之封永嘉縣開國男食邑三百戶

敕朕新嗣服日有事於合宮兢兢焉懼不閒於禮而無以接三才之奧宗伯掌禮朕之所嘉賴也具官某以海內之英綽有譽處方貳春官以禮詔予自省牲視滌凡玉幣爵之事至於告時至於告備治及竣事禮無違者胙之食采蓋循舊章方醻爾勞嗣有寵數可

朝散郎煥章閣待制侍講朱熹封婺源縣開國男食邑三百戶

敕朕新嗣服將有事於合宮兢兢焉懼無以接三才之奧也爰求儒先來相予祀具官某經明行修士所髙仰而越在藩服朕敢忘之乎昔者孝文受釐宣室召見賈誼而武帝建封顧使太史談畱滯周南不與從事二帝優劣於是乎見此朕所以式遄爾歸也徹之土田𨿽循故事吁俊尊帝蓋庶幾焉可

止齋集卷十五

欽定四庫全書

止齋集卷十六

宋陳傅良撰外制

特進觀文殿大學士提舉臨安府洞霄宮廣陵郡開國公食邑五千三百戶食實封一千五百戶葛邲明堂加恩加食邑五百戶食實封三百戶

敕朕新嗣服日有事於合宮兢兢焉懼無以接三才之奧也駿奔在廟豈無辟公金玉爾音尙想故老具官某歷事兩朝蔚爲元輔蓋嘗溫恭朝夕執事有恪侍我烈祖爰曁上皇執珪幣見上帝者屢矣肆予肇禋均佚就國相維穆穆於以永懷方周盛時防子以二王之後聿來助祭有客頌之孝武始建漢家之封有臣如太史談而以畱滯周南不與從事爲恨朕𨿽不能比徳於周邦視漢有光焉其因舊章增大食采非苟爲恩蓋示不遺之意可

在外宰執明堂加恩

敕朕新嗣服日有事於合宮兢兢焉懼無以接三才之奧也駿奔在廟豈無辟公金玉爾音尙想俊具官某歷事烈祖蔚爲宗工蓋嘗齊明盛服習於侍祠之禮矣肆予肇禋均佚分閫相維穆穆於以永懷方周盛時有客助祭詩人頌之孝武始建漢家之封而太史談畱滯周南以爲恨朕𨿽不能比徳於周抑視漢有光焉其因舊章增大食采非苟爲恵蓋示不遺可

在外侍從明堂加恩

敕朕新嗣服日有事於合宮兢兢焉懼無以接三才之奧也駿奔在廟豈無辟公金玉爾音尙想故老具官某簡在烈祖蔚爲名臣蓋嘗齊明盛服於侍祠之禮矣肆予肇禋均佚殊館【或云越在輔郡或云越在外服或云亦旣謝事】相維穆穆於以永懷夫畱太史於周南自昔浩嘆對賈生於宣室至今羙談朕覽漢事豈能恝然於卿等乎爰因舊章增大食采非苟爲惠蓋示不遺可

張淑妃明堂恩贈三代

曽祖

敕朕有事於合宮旣蒙嘉貺均休於戚裏益廣茂恩眷言妃徳之賢夙備皇宮之列爰稽邦典追賁曽門具位某氏故曽祖某謙和本於性資醇厚推於鄕黨善修於身而不享其報慶流於後而端有其原迨其三世之孫遂應四星之象玆朌祭澤爰陟師垣精爽如存寵光是服可

曽祖母

敕備慈庭之妃掖象應四星敷祭澤於私門寵及二世具位某氏故曽祖母某氏柔嘉協則淑謹流徽好善稱婣族之間種徳及子孫之逺是生賢女【闕】選皇宮慶霈漏泉防章告第懿魂未泯新渥其承可

祖

敕朕肇盛禮於明堂敷大賚於天下惟慈宮之妃列夙膺皇眷之隆加異典於私庭實率邦彛之舊具位某氏故祖某官某善積於已行信於人報不在於一時慶乃流於再世澤被女孫之淑象應四星【闕四字】之恩寵齊三事玆開大國載錫湣書泉隧有光靈魂式慰可

祖母

敕熈事備成湛恩汪濊乃眷四妃之貴列於皇宮爰加再世之封賁其祖配具位某氏故祖母某氏相夫以勤儉爲本燾後多福慶之儲孫枝生賢門楣遂大朝敷祭澤邦有舊章爰攺胙於營邱尙歆承於褒命可

父

敕方被神釐慶成三嵗永言妃徳象應四星爰加湣章用慰禰廟具位某氏故父具官某劬躬有慶操行靡它豹略之才髙於輩行雞鳴之配出於閨門玆誕布於湛恩宜追朌於防典爰因舊爵攺畀新封精爽如存寵光是服可

母

敕朕方謹親祠恩如湛露亦懷妃掖念在蓼莪爰按邦彛載朌贈典具位某氏故母某氏蔚有婦徳克相夫家凡此嬪則之賢莫匪母儀之訓生蒙象服旣極寵光沒啟茅封又多福履玆敷惠澤更建名邦尙克歆承以慰防漠可

右丞相趙汝愚明堂恩贈三代

曽祖【闕二字】贈太師

敕朕觀成王踐阼肇稱盛禮而歸羙辟公相維穆穆文武宣哲燕及皇天朕甚慕焉屬玆受釐無徳不報蓋周道也具官某曽祖具官某積有善祥覃及來裔是生哲爲吾相臣維周公孤並建五廟賜鬯歸胙洊有寵嘉資爾曽孫共輯熈事而周制亡失何以崇報爰頒異數晉陟師垣庻防醻勞無愧在昔可

曽祖母【闕】氏贈陳國夫人

敕周之祭澤至於旣醉盛矣其詩曰孝子不匱永錫爾類其類維何室家之壼則施及臣子不但其身而亦被於室家具官某曽祖母具位某氏克相夫子行修閨門聿生曽孫問我兩社朕惟周人推廣孝思慰滿梱內於玆初禋佐佑乃辟實維爾孫則綏以寵光胙以太姬之國朕敢忘周道乎可

祖【闕二字】贈申國公

敕朕閱宗人之譜蓋因侍祠追錫其祖父尊寵多矣未有子孫致位三事而後及此者具官某祖具官某𨿽在天族猶寒畯也克世其家濟以淸約是生良弼簡在兩朝如周諸姬如唐諸李於是度越凡例及於茂恩矧惟肇禋澤及四海爰錫公爵作都於申其視宗牒不有光歟可

祖母晁氏贈吳國夫人

敕維昔宗婦不少槪見而衛有碩人魯有令母於周諸姬獨著名於六藝豈不盛哉具官某祖母具位某氏以濟陽之晁來奉漢祀廼生孝子名在薦紳廼生聞孫功在淸廟肆朌祭澤洽比幽明申命於吳增大爾邑蓋與衛姜魯母相望千載亦足爲宗婦之勸矣可

父【闕】贈【闕】國公

敕朕讀史至漢興以來宗室子弟無得公卿位者而坐酎金奪國動以百數未嘗不慨嘆也於是旣祠純用周政防宗輔告其文人申錫名邦宏賁禰廟具官某父具官某以同姓而行誼篤於韋布以右選而聲聞賢於儒林卽所躬行施及其子遂魁多士遂冠從班擢自樞筦徑司宰事疇昔之夕相予合宮三靈具依百福來下洪惟我家生此賢哲本支百世與周匹休下視漢事則九原可以自慰矣可

母李氏贈兾國夫人

敕朕旣捨爵書勞爲公卿大夫崇報禰廟則母氏與享可無褒典使之匹休具官某母具位某氏甞相其夫以孝聞於四海嘗教其子以賢著於三朝日者爾子相予世室克輯盛儀而可忘所自乎因其舊號錫以新封我圗兾方用以命汝其世世享以綏後人可

妻【闕】氏贈益國夫人

敕魯人之頌僖公至於閟宮享祀不忒及其令妻以是爲內助之賢也具官某妻具位某氏嘗與吾相臣共隠約躬定省想夫蘋藻之共爼豆之飾以薦時事無或不防也日者合宮而爾夫有駿奔之恭無跛倚之色推本內助賢於魯人我錫贊書晉封於益奚斯作頌侯邦之私孰如爾名藏在王府可

知樞宻院事兼參知政事陳騤明堂恩贈三代曽祖贈少保斆贈太保

敕朕觀成王踐阼肇稱盛禮而歸羙辟公相維穆穆文武宣哲以克燕安甚心慕之屬玆受釐無徳不報蓋周道也具官某曽祖具官某躬行對於古人泛愛聞於鄕譽而懷道不試士論惜之集爲善祥覃及來裔是生哲爲吾樞臣維周三孤並建五廟賜鬯歸胙洊有寵嘉資爾曽孫共輯熈事而周制亡矣何以崇報申錫命書晉陞帝保以義起禮亦庻防焉可

曽祖母滕國夫人成氏贈福國夫人

敕周之祭澤至於旣醉盛矣其詩曰孝子不匱永錫爾類其類維何室家之壼則周家忠厚施及臣子不但其身而亦被於室家具官某曽祖母具位某氏克相夫子行修閨門是生曽孫功在宗社且夫旣醉非旅酬之事歟推廣孝思慰滿梱內況朕初禋懼闕於禮佐佑乃辟實維爾孫則綏以寵光爲之報本侈其舊封胙以上國朕何愧於周乎可

祖贈少傅防贈太傅

敕朕旣本之六藝不愛髙爵以宏賁陳氏之祧則嗣有令徳休於後昆可無褒典以應經誼具官某祖具官某當天下之淸得幽人之履太史之觀風不講而文采無以自見孝防之科廢而實行不上於計書也天命弗僣爲之生孫旣長樞庭又陪國論推本所自當及茂恩肆予初禋醻勞相祀宜及爾考並爲三公荷天之休其世世享可

祖母崇國夫人朱氏贈福國夫人

敕旣醉之卒章曰釐爾女士從以孫子言周之羣臣皆有士行之女以爲之妃使生賢智子孫足以傳世具官某祖母具位某氏夙以懿行嬪於名門儀於前人以詔婦子載篤厥慶萃於聞孫夷攷其行不足以當旣醉之卒章乎有崇故封未足言稱大邦羙號聿從其姑質之二雅誰曰不可可

父贈少師讜贈太師

敕自亞保以來及是三葉蓋王室百年之間而劬躬燾後如一日也於吾宗工尊爲禰廟朕豈敢嗇於禮乎具官父具官某義方之教不以籝金陰徳之傳不以駟馬成我碩輔蔚爲宗工緯武經文何鄕不可是不謂之賢考歟日者合宮有嚴羙報生民尊祖視古不慙而大臣之禰位不稱徳以卑臨尊殆非周道申錫贊書冠班九棘非以爲生蓋禮之稱可

母杞國夫人成氏贈福國夫人信國夫人王氏贈福國夫人

敕爲吾股肱之臣上自三世皆褒大之而況於其母乎禦不及百兩養不及萬鐘也而無以慰之予心惻焉具官某母具位某氏承休襲美發育自躬恩斯勤斯鞠我良弼采蘋所共雜佩所贈恭儉精白無非教也揆諸周制則被以象服乘之魚軒爲君夫人孰爾宜者亦視王母並建大邦𨿽曰均釐誠有以致此矣可

妻【闕】氏封【闕】

敇朕誦二南之詩流荇采蘩相與共祭自天子達皆內助也仲尼序詩定爲篇首寓意深矣具官某妻具位某氏來自名門克相夫子防朝有雞鳴相警戒之道而退食有鵲巢致節儉之徳日者合宮而騤也相予肆祀吉蠲齋明迨及竣事禮無違者則豈惟闗雎之助哉而爾亦與有勞矣錫之羙號爰示寵光𨿽曰舊章實應經誼可

給事中兼直學士院樓鑰明堂恩父贈通奉大夫璩加贈正議大夫

敕朕旣捨爵書勞自卿大夫以次第賞矣則推其世家爲之報本𨿽禮未有獨不可以義起乎具官某故父具官某生爲才大夫而用不盡歿爲賢考而何其流之長也屬予初禋百執事在廟爾鑰不但駿奔匪懈而發揮潤色凡祀之大號皆稱朕意非爾素教而克然歟追錫有彛爰進厥秩非以爲生亦徳之稱可

權吏部侍郎孫逢吉等明堂恩贈父

敕朕旣捨爵書勞自卿大夫以次第賞矣則推其世家爲之報本𨿽禮未有獨不可以義起乎具官某故父具官某生有種徳之羙而位不稱歿享義方之報【袁說友章頴父云生爲才大夫而用不盡歿爲賢考】而何其流之長也屬予初禋百執事在廟爾某不但駿奔匪懈而敬之顯思之戒日徹於聴聞也劬躬燾後非爾素教之所自來歟追錫有彛爰進厥秩非以爲生亦徳之稱可

煥章閣待制侍講朱熹明堂恩贈父

敕朕方捨爵書勞自吾從臣以次第報則推本世系及其禰廟皆寵綏之亦祭澤也具官某故父具官某少而英發晚益深造渡江諸老多其師友嘗歷郎闈秉史筆力詆和議緒正謗史蓋官𨿽薄而志在於天下後世也位不稱徳識者恨之屬予肇禋有嚴羙報則爾有賢子講路門可無褒典以慰罔極之懷乎追錫崇階用賁泉壤非以爲生亦徳之稱可

母

敇朕旣爲卿大夫宏賁禰廟以侈教忠之報則母氏與享可無申錫使之匹休具官某母具位某氏來自名家克相夫子本之純厚申以敬恭其仰而事姑備極順適俯視媵禦又何其不察察也是宜篤慶聿生賢子蔚爲儒宗名滿天下則加以羙號用慰孝思我有茂恩宜不汝吝可

右諌議大夫張叔椿明堂恩贈母

敕朕方捨爵書勞自卿大夫以次第賞則爲之報本及於母氏使匹休於禰廟不亦可乎具官某故母具位某氏克相大雅如商甘盤復生賢嗣如唐陽子然而生不得與於從爵之榮晚不得享夫五鼎之養儻無湣章以賁幽壤何以慰爾之廢蓼莪也因其舊號益以新封𨿽曰邦彛亦足用勸可

妻

敕朕誦二南之詩以義勉以正皆室家也我有從班豈無內助具官某故妻具位某氏儀於前人克濟其羙遂相夫子爲吾諍臣夫與之處約於雞鳴櫛之初而不與之處樂於象服委蛇之後儻無追錫得無若汝水之墳南山之側遭世不淑詠歌辛苦者乎爰錫贊書以賁幽宅可

孫逢吉明堂恩妻恭人李氏封令人

敕朕誦二南之詩至於流荇采蘩相與共祭自天子達皆內助也故詩人誦之仲尼定爲篇首其意深矣具官某具位某氏以爾夫子爲吾從臣肆予初禋執事有恪以朕之獲助於長秋則爾亦可以受不失職之賞矣晉封羙號庸示寵光𨿽曰舊章實應經誼可

在外侍從明堂恩贈父

敕朕旣捨爵書勞自卿大夫以次第賞矣則推其世家爲之報本詩不云乎孝子不匱永錫爾類蓋周道也具官某故父具官某生有種徳之勤而位不稱沒饗義方之報而何其流之長也屬予初禋有嚴羙報生民尊祖視古不慚而可以忘爾某之禰廟乎本之經誼追錫崇階非以爲生亦禮之稱可

在外侍從明堂恩封妻

敕朕誦二南之詩至於流荇采蘩相與共祭自天子達皆內助也故詩人誦之仲尼定爲篇首其意深矣具官某妻具位某氏以爾夫子爲吾從臣肆予初禋克輯盛典則豈惟長秋之故亦爾臣工嬪婦【闕二字】其流及上則不失職之賞庸可後乎晉封羙號爰示寵光𨿽曰舊章實應經誼可

汪大定知九江郡

敕具官某嘗爲嶺南郡卓然以防惠聞而無以旌異之何以勸逺吏乎九江名邦牧以選授是用命汝式賞賢勞益圗民庸以俟廸簡可

倉部貟外郎汪梓陞郎中【八月十四日除】

敕以日月爲功固非所以待賢能也而功令亦不可廢況晉陟爲郎與員外置者絕有間抑足以昭宿業勸寡過庸可廢乎可

朝散郎江西提舉汪逵除員外郎

敕具官某難進易退賢士之操也爾某議禮容臺浸有休問汲汲焉以外服爲請𨿽畱行不顧也將指奏公亟頒召節則舒遲累月翔集可觀是不謂之士操歟郎闈之選南宮最淸往其欽承踐修家學可

中奉大夫提舉衝佑觀丰誼除吏部郎官奉議郎王聞詩除考功郎官【並九月八日】

敕具官某等仕至於刺史二千石亦通顯矣而浩然有歸志是不謂防退之操歟爾誼持節湖湘吏畏其敏而固稱老爾聞詩秉麾淮甸民安其寛而固諗疾朕以是嘉之俾還郎省分治銓事往祗成命母有遐心可

止齋集卷十六

欽定四庫全書

止齋集卷十七

宋陳傅良撰外制

同知樞宻院事京鏜初除贈三代

曽祖【闕】贈太子太保

勑昔宣王中興登用將相必推其世系本之始祖自南仲召虎韓侯之雅皆爲此言謂是文武成康之世積累致然而非一日之故也具官某故曽祖某躬行對於古人鄕譽髙於月旦而懷道不試有識惜之爰及曽孫遂生賢佐夷考其世則朕之得人所自來逺原始根本可獨愧於周乎追錫宮保視儀孤卿𨿽曰舊章實應經誼可

曽祖母【闕】氏贈郡夫人

勑周之公孤並建五廟以君夫人祔焉而世世享亦惟羣臣能有功於國者必有助於其家者也具官某故曽祖母某氏來自名門作配君子躬備勤勞以詔婦子而生無從爵之榮歿不得與於共牢之享天命弗僣是生曽孫爲吾輔臣以翊樞筦朕循周制寵綏爾夫申錫郡封視古命婦用賁幽宅亦足以報可

祖贈太子少傅

敕成王之雅曰凡周之士不顯亦世世之不顯厥猶翼翼思皇多士生此王國蓋言周之得人由文王以來世家之所由生也具官某故祖某克承其緒以紹前聞因之以共儉加之以惠和至於生孫偉然人望佐我宥府海內晏然揆諸周人寅念祖烈及其世家則爾劬躬燾後可無褒典以慰居往命之儲傳於禮固宜可

祖母

敕朕旣純用周政廣恩錫類以褒大吾輔臣之世則燕及閨門宜有追命使之匹休具官某故祖母某氏儀於前人益謹內則載篤其慶萃於聞孫方周盛時公侯皆君子也而風人本之袵席以爲徳在鵲巢功在采蘩也我儀爾祖克大其後用見家政庻幾召南爲君夫人斯禮之稱可

父

敕爲吾股肱之臣褒及三世而況禰廟乎周公拜前魯公拜後亦周道也顧今九原已不可作此憫章之所由起歟具官某故父某具官某徳積於身而位不過八品行修於家而功業不見於世過庭之訓施於嗣人而資父之忠簡在烈祖肆朕纘緒擢爲樞臣天下賴之繄爾之訓詩不云乎維其有之是以似之不有申錫非所以爲積行種徳者勸也爰考古誼爵爲公師其始自今不一而足可

母

敕朕旣本之經誼爲卿大夫崇報禰廟以侈教忠之報則母氏與享以次寵綏使之匹休亦古道也具官某故母具位某氏來自名門作配君子是生賢嗣蔚爲樞臣譽在薦紳功在淸廟夫雞鳴警戒之道不篤則一經之教不嚴蘋藻不共則甘防不謹爾鏜何以能移孝爲忠也因其舊號益以新封𨿽曰彛章亦足用勸可

工部尙書趙彥逾除端明殿學士知建康府依執政恩數

敕維我烈祖作新同姓使與天下寒士共趨功名之防蓋一時興起藹然多名卿大夫矣朕方相其魁傑而次第用之以昭我烈祖作人之盛具官某奮自儒科積有民譽蓋防膏梁之習而獨淸修苦節甚於布衣豈惟不以髙帝子孫自居而謙謙惟謹不敢遺於僮僕也肆朕嗣服而忠勞見於大節之際夷考周漢同姓有防則朕將何以對揚烈祖之意昔周人敍康王之事而孜孜於仲山南宮毛漢錄代來之功而額獨後朱虛之賞二代治效醇疵與其俗薄厚於是乎見是用極之以祕殿之隆名申之以丞轄之異數分釐畱都增大食采凡所以尊寵卿至矣尙其懋哉毋忘忠報可

右正言黃度乞祠祿差主管衝佑觀

敕具官某昔者汲黯薄淮陽而願備左右拾遺補過蓋天下不以黯爲懷寵而咎漢武之不容直士也姑蘇近輔朕重其牧以爾度懷材厲操濟以恵和是用輟從諫省以重北門而不屑就若爾度有汲直之風矣無乃使朕似漢武乎從欲奉祠固非朕意毋爲考槃永矢弗告則予汝懷可

考功郎官王聞詩覃恩轉官

敕具官某朕方罷祠而爾遄歸畱之郎闈以濟世美緣恩進秩又率舊章視漢賈生召對宣室而不見用爾不謂之遭時乎可

知寜國府木待問除煥章閣待制

敕朕方隆孝治瞻言慈扆昔者所進今誰在乎將第其功而何舊學越在外服也具官某蚤以摛筆簡在烈祖晚而勸講眷於上皇胡然江湖荏苒嵗月一時輩行疊爲三事而猶紆宣城之組乎自魁多士及班從官於今守宣事久論定而又遭世不淑克防爾心活瘠起痿闔郡見徳朕覽奏計益嘉賢勞次對西淸我有異數一朝酬之誰曰不可可

尙書吏部貟外郎李季友除右司員外郎

敕具官某詩不云乎彼都人士狐裘黃黃其容不攺出言有章爾某似之輟從郎闈來掾宰事蓋將試可以防爾能尙其懋哉毋曰序進可

韓彥直致仕

敕三朝法從方欽企於告猷奕世賢勞何遽聞於謝事姑惟從欲盍亦疏恩具官某顯允材猷懋昭聲聞以雲臺功臣之後奮自儒科以璧水寒畯之交明於世務踐更中外嘗試險夷投之於撥煩而咸宜彊之以易武而不慍至於歸休殊館殆遺簮紱之榮論次本朝雅有簡編之樂肆予初政懷此舊人屬抱沈屙竟安居裏亟頒新渥猶阻侍朝覧奏牘之所陳想拖紳之何及晚節末路固莫奪於忱辭故國世臣尙益綏於壽嘏於焉增秩抑又念功可

四川制置使奏辟知敍州慶符縣謝辛討捕叛夷有勞身死特贈

敕某官以攝官而冒萬死以保縣而奏膚功有臣如此而無位無年可爲嘆惜也追錫一秩寄於異恩以慰沈且勸來者可

煥章閣待制知鄂州王信知池州

敕故事以待制而上官典於大州大抵以望郡多宿兵耳朕方以此意擇牧敢輕授乎具官某奮於書生而爲才大夫肆我烈祖簡在法從代言掖垣【闕】敕闥議論風指聳聞一時蓋薦紳翕然以爲落筆妙天下也晚領名藩屢聞最課夫鄂渚池陽今江湖重兵處也萬竈與民居相錯而介士往往不樂於文吏朕卽已試自鄂徙池爾其深知托重之意而不厭薄以是爲煩調防也而非苟易置則予汝嘉可

端明殿學士趙彥逾攺除四川安撫制置使兼知成都

敕分閫於外蜀爲專宿師於邊蜀爲重欲省賦以裕民又蜀爲急而比年謀帥多輟從臣朕擇其人班在丞轄尢所以加恵蜀也具官某亷足以律百吏之貪靜足以應多故之變簡在兩朝績用甚茂至於試之撥煩而無難辭居之絕逺而無慍色又何其過人也羽儀禁塗物望愈偉肆朕嗣服益見忠操引以自近宜在本朝朕亦惟自昔功業之臣一視中外鄭武相周義和就國鄼侯當軸平陽䢐齊以卿一意首公無有遐邇其爲朕﨑嶇萬里以寛西顧豈顧介然於懷歟昔在神考亦彊趙抃而今朕所以煩卿又自有意噫周以宗彊苟不居中必爲二伯此王道也非朕所以煩卿之意乎式遄其歸日月可冀可

新除江東提刑陳公亮除福建轉運副使

敕具官某凡持寰內之節往往雅意本朝也爾詳刑於郊風績甚茂簡在慈扆行且遄歸而秉心無競固自引郤將輸江表亦非其好我圗爾居莫如閩部防使者易地爰攺畀爾其爲朕通八郡之鹽防以紓吾民則朕以懌可

趙渙補官

敕具官某歷學不精占天者病之爾以家傳蓋防其術自吾賢士大夫亟稱焉取諸右階使爲保章氏其與疇人訂正疏略以成吾敬授人時之志可

潛邸有勞轉官

敕具官某朕第酬潛邸之勞𨿽小臣不忍遺而亦不敢私也以爾歷年彌久庸進二階其尙靖共母曰幸得可

薛登降兩官

敕具官某古之人重請而況違三尺以請乎違三尺以請且不可又以不得志焉而咎所從請之人宜鐫兩階以警貪冒可

骨舜輔隨金國賀正使充引接儀範回程循修職郎

敕具官某凡出疆者有賞所以勞苦之也爾嘗使事與於驅馳爰進一階且書於籍爲賞亦不薄矣可

趙公介知舒州

敕具官某龍舒於淮爲名郡擇守往往皆名流也爾所試吏雅有治稱蓋薦紳翕然以爲通才爰付此土以防爾能尙其懋哉以圗報效可

趙謩知嘉定府

敕具官某爾以蜀之人望之予而典州有治行是用明陟畀爾潛藩矧嘗爲別駕民譽藹然於焉分符可謂眾允詩不云乎維其有之是以似之益茂乃績無忝所生可

淮西提舉張同之磨勘合轉一官乞回授封母

敕具官某以年勞增秩其在功令防計至纎悉也而爾同之固請貤恩於母是足以發明人子之心矣詩不云乎是用作歌將母來諗此周所以勞使臣也爾方馳驅淮甸勞來安集吾民則朕豈有愛於此哉可

朝奉大夫江東提舉陳士楚除吏部郎官【九月二十一日】

敕具官某爾以舊學之臣持節行郡且滿嵗矣趣歸郎省以慰永懷經說一編尢在藏史朕方資之潤色初政無言不酬將有殊渥可

朝奉郎湖北提刑陳謙收捕徭冦有勞特除直煥章閣

敕具官某有以書生而可以卽戎是不謂之長才歟爾某嘗有位於朝矣介在下僚無以著見試之劇郡談笑而理越持湖節遂克徭冦誠得如數十輩萬物吐气非爾之謂乎寓直延閣姑以勸功寘諸周行誰曰不可可

汪楚材王圭收捕徭冦特轉三官

敕具官某徭人犯邊爾以戶掾攝機幕【王圭云爾以疆吏】能帥其旅不日克之有司差其獲級宜進三階悉以畀汝以勸果毅可

知宜州沙世堅收捕徭冦有勞特轉團練使

敕具官某爾威名著於嶺南薦紳能言之比擢自逺服攺畀郡符而桂林之奏牘始至日者討平徭人爾功居多朕益壯之粵自刺州寵以戎圑之峻賞不逾時吾豈愛此義不辭難汝將安報乎可

知饒州樂平縣楊簡除國子博士【九月二十七日】

敕朕方崇長學校所以加惠諸生甚渥也則聨教事於其間宜得名士爾簡蚤有賢譽不求聞達徒勞縣章益務持養是以不俟滿嵗俾長冑子豈惟諸生又以爲善類勸也可

廣西提刑胡長卿除廣西路轉運判官主管衝佑觀張玠除廣西提刑

敕具官某嶺南去朝廷逺而民困於鹽防之數易枉於訟缿之偏聴朕惻然念之爲擇膚使以爾長卿嘗司臬事晉之輸漕以爾玠嘗持湖節俾之詳刑其各爲朕布宣徳意以恵逺氓則朕以懌可

國子正陳希防太學錄湯璹並除太學博士【九月二十七日】

敕具官某朕新嗣服崇長學校所以加恵諸生甚渥也則聨教事於其間亦盍序進矣爾希防爾璹俱以名勝來掌學士之版譽處藹然也晉之講席發明經意僉曰汝宜則朕以懌可

祕書省正字李璧除校書郎【九月二十九日】

敕具官某詩不云乎君子有之維其有之是以佀之以爾先人文墨議論之選而垂名千載但見於史筆宜爾之能嗣其業也校讐冊府益博爾文鴻漸之序於是焉始可

主管架閣文字陳除國子正戴溪除太學錄【並十月一日】

敕具官某朕方崇長學校所以加惠諸生甚渥也則聨教事於其間宜得名士爾溪爾皆以經行教授於鄕從遊之屨滿戶外也凡學之冑子與國俊造爾其爲我紏治校數之益自著見以湏明陟可

端明殿學士四川安撫制置使趙彥逾贈三代曽祖少師崇國公諡淸簡加贈太傅

敕朕閱宗人之牒蓋追錫其祖父尊寵多矣未有子孫以功名著見致位丞轄而後及此者具官某故曽祖具官某𨿽在天族猶寒畯也克世其家濟以淸約易名之諡同姓蓋鮮是豈苟得之哉廼生曽孫簡在法從肆朕嗣服厥功甚茂於是度越凡例及於異恩而爾亦自三孤晉陞帝傅其視宗牒不有光乎可

曽祖母崇國夫人【闕】氏加贈【闕】國夫人

敕婦徳爲難而宗婦尢難其人也朕觀詩人之誦賢婦於諸姬獨稱魯衛豈不謂之難歟具官某曽祖母具位某氏出於名門作配崇國防純自持動有軌度假使生周之時則衛姜魯母之倫矣侑食於崇於禮爲稱晉封大國又以聞孫凡爾宗婦視此用勸可

祖【闕二字】加贈太子太傅

敕朕觀漢宗室以恩澤侯且王者何限曽不長久往往國除世祿之家鮮克由禮古人所以嘆息也具官某故祖具官某以崇國之子益自好修克勤克順以詔厥後至於孫子遂爲榦臣而朕亦追錄其種徳之功爲之美報粵自右階亟躋宮傳其視漢王侯自著浸防何相絕也尙克有知足以自慰可

祖母淑人【闕】氏贈【闕二字】郡夫人

敕詩不云乎蓺之榛栗椅桐梓漆爰伐琴瑟況得才而用之而不錄其所自生非詩教也具官某故祖母具位某氏作配君子行修於家覃及其孫廼生才美周人作頌祖妣攸同蓋未有不獲助於其內而收效於其後者粵自命婦防以郡封爲君夫人實應經誼可

父【闕二字】加贈太子少師

敕自帝傅以來於是三葉而義方之教何其獨隆也具官某故父具官某以王公之冑而有士大夫之習非無富貴之階而宦不達也集善爲祥聿生賢子淸名特操庻幾儀休其視漢儒不以籝金而以一經不以駟馬而以陰徳殆無愧焉寵之宮師𨿽曰褒典非以爲生蓋徳之稱可

妻淑人【闕】氏贈【闕】郡夫人

敕朕誦二南之詩勸以義勉以正皆室家也我有近臣致位丞弼顧其內助晚不同休可無湣章以賁泉壤具官某故妻具位某氏儀於前人克濟其美遂相夫子曵履從班夫與之處約於雞鳴盥櫛之初而不與之處樂於象服委蛇之後儻防追錫得無若汝水之墳南山之側遭世不淑詠歌辛苦者乎粵自命婦防以郡封爾其享哉永祔姑室可

龍圗閣待制知潼川府閻蒼舒除煥章閣直學士提舉江州太平興國宮

敕朕新嗣服有懷耆俊庶幾聞而作興曰盍歸乎來而何遽以賢勞欲觧州組不顧乎具官某材猷出於輩學議論近於前聞蚤陪禁路邁往不羣而晚爲嶽牧又何其豈弟也竟上懇章將就居裏六閣通班莫髙於學士殊庭均逸莫便於外祠申錫命書勉從所欲母爲考槃永矢弗告此朕之所以圗於卿也可

知成州宇文子震知潼川府

敕具官某以吾臺閣之臣而淹卹之久僅起爲州又絕逺外此士論所甚鬰鬰也潼於所部爲東西蜀地望甚重畀爾州組庶究爾能益輯外庸嗣有褒異可

新知眞州權安節除利州路轉運判官朝奉大夫徐柟除廣東路轉運判官

敕具官某等夫持節行郡國是爲周王人漢部刺史也然周以下士漢才秩六百石何歟深知此意宜何以圗報乎爾安節尙懷郡章爾柟甞有朝迹防擇逺使僉曰汝堪此周漢意也安節誠以其惠淸江之民者將漕於蜀部柟誠以其恵零陵之民者將漕於嶺表調度不煩抑揚無阿是足以歸報矣可

司農寺丞李大異除夔州路轉運判官【十月二十日】

敕具官某夫持節行郡國是爲周王人漢部刺史也然周以下士漢才秩六百石何歟豈非擇英俊之在下僚者試可之乎爾大異嘗以文藝得雋春官蓋輩學往往膴仕而方抱槧修書徒勞州縣之間也晚綴班行又防平進若爾者是足以循周漢之制越次而出節矣將漕夔門布宣徳意自今以始庸究爾能可

籍田令費士寅除太學博士【十月闕日】

敕具官某以西州之彥嘗先闔郡防名春官日來造朝風度醖借東州士樂與羣居也猶爲借人未足著見分以橫經之席往哉汝諧可

武學諭黃褒然除武學博士主管架閣文字蔣來叟除武學諭【並十月二日】

敕具官某等右學猶左學也朕旣妙選凡掌東學之士則右學可以次舉矣以爾褒然晉都講席爾來叟聨教事於其間經武緯文於穆士論不亦可乎可

知信州石畫問除司封郎官淮西提舉張同之轉一官再任

敕具官某等荒政十二著於周官苟非其人是徒法也爾畫問以郡太守同之以州刺史當嵗不淑克究爾心使境內無菜色計書來上朕甚嘉之誠得監牧如二人者布之海內吾民其蘇矣乎書勞進秩宜見褒異至如畫問訖事遄歸郎省同之善後因任使華朕意攸屬無有內外可

軍器監主簿王恬除司農寺丞將作監主簿劉三傑除太府寺丞【並十月三日】

敕具官某等列寺丞非所以見才也以今仕版徒勞州縣蓋未嘗有一日朝迹者而校數之則是亦足以致身矣爾恬爾三傑非嘗淹卹於州縣者歟頃因【闕】揚簿正二監今以恬丞大農三傑丞外府豈足見汝才哉尙務靖共以須器使可

主管官告院李孟傳除將作監主簿幹辦諸司糧料院張震除軍器監主簿【並十月四日】

敕具官某等二監於百官事爲簡簿正之職於監事益簡有以好修不務競趨者居之斯不謂稱乎爾孟傳震無以爲序進而不加勉也可

浙西提舉鄭公顯攺除湖南提舉

敕具官某漢三互之禁吾本朝莫之行也至士大夫以嫌自言則亦從欲以便其私爾公顯持寰內之節風指凜然而以司憲姻黨雅不欲聨事也懇章來上易汝湖湘姑徇爾懷母曰胥逺可

止齋集卷十七

欽定四庫全書

止齋集卷十八

宋陳傅良撰外制

知襄陽府張杓知建康府

勅維周公太公功在盟府而伯禽見於費誓呂伋見於康王之初克世其美垂名六藝顯允魏公弼亮二祖咨爾後人宜自著見具官某踐修厥猷謀略輻輳牧民馭士何鄕不可內史擿發文昌論思績用甚茂稱者不容口也備邊襄州隠若敵國太上疇勞欲徙秣陵而未果肆朕嗣服爰咨分閫托重畱鑰莫如爾宜且夫金陵魏公之所經略也元勲大節賫志未就歷年於此胡能嗣之文事武備兼修者何術內寧外憂長慮者何事其究爾心以圖忠報豈惟先正將二祖亦寵嘉之可

朝散大夫知南外宗正事趙不遡換右監門衛大將軍濠州團練使擢知大宗正事

勅具官某自藝祖置大宗正以睦親族蓋歷年於此本支蟾聨世次櫛比而無忒違職此之由可不謹擇之乎爾屬尊而身修宦達而志無競爰自左選攺畀南班秩以門衛之崇加以戎團之峻甚尊寵矣益輯宗盟以綿帝系往其勉哉可

直祕閣劉穎除直顯謨閣江東轉運判官

勅具官某課賢勞耶則誰如汝多采民譽耶則誰如汝著況久淹卹朕豈忘汝也江表將漕司存與畱都相時蓋視畿甸等耳煩爾調度以寛州縣之急歸報有期勿替前績可

浙西提刑黃遹知贛州

勅具官某粵從臺掾遂畀畿節不可謂不遭時矣章貢名邦選牧爲重而其民亦號難理夫地重則須宿望事難則借容徳疇咨爾宜就畀州組益究民庸毋曰逺外可

太學上舎生李斗南葉元英賜釋褐出身

敕某等科目之制至嚴宻也而繇學校進者則課其功緒蓋有不待試於春官而防之廷者焉亦旣得雋矣肆予嗣服又防其尢若爾某某者而卽官之則所以加恵諸生豈不盛哉可

侍衛步軍司後軍統領戚拱宿衛部轄官兵特贈一官【邵建孫光祖鮑信陳孝慶孫顯忠夏震並同】

敕具官某環列之尹著於春秋書勞進秩則有常典爾其毋憚煩使式克欽承則予汝賞不一而足可

湖南提刑趙不逿除江西提刑寺丞趙某除江西提舉

敕具官某等自江以西綿地數千里其吏善讀律其商善趨鹺茗之利而其田疇多旱潦部使者得其人則刑罰中而訟缿之俗易禁弛散斂行而民不失業以是不逿詳刑湖湘不偏聴於單辭爾【闕】率職省寺謹厚而無失其以不逿序遷臬司【闕】爲庾氏皆王人也觀省風謡布宣徳意可不勉乎可

張縯除直祕閣宮觀

敕具官某以熈寧論事之臣之後其文足以自見其學足以自飭此吾烈祖所以寘諸冊府上皇以爲郎若卿也晚分郡符數上奏計𨿽不見察於部使者而見直於言路而秉心無競固請解組成爾素履歸休外祠還爾舊著寓直延閣尙對新渥以爲後圖毋若考槃永矢弗告可

江東轉運判官劉頴知平江府

敕具官某將輸江東方錫贊書擇牧吳門又分符竹爾亦諭朕指乎以爾才足以撥煩且宜引以自近也夫足以撥煩則弭節而爲劇郡所以發遊刄之有餘引以自近則置諸扶風馮翊之間蓋鴻漸之序也深諭此指無非簡記盍疾其驅以對新渥可

李嘉謀知襄陽府

敕具官某維烈祖旁求西州之士幾無遺材用以爲公卿大夫多矣而一時同進宿畱州縣位卑官薄聲聞藹然者猶一二數朕所以式遄其歸也防乏襄陽之帥僉謀惟久而又中道輟汝以寛顧憂是豈朕初意乎夫旅進周行毎恨非功名之防久勞外服又懷無拾補之益有能於此何鄕不可則通儒也爾其欽承以圖忠報可

新除福建提刑盧彥徳攺江東提刑

敕具官某觀蜀道之歌湘累之賦則知士大夫不樂久宦於此也爾某﨑嶇荊益至於累年晚歸郎闈意不自得懇章亟上持節七閩夫安於平進而樂逺外曽無纎芥見於詞色是不謂之吉士歟以嫌自引易地江左姑徇爾懷嗣有它寵可

權戶部侍郎梁總除刑部侍郎

敕朕誦周書至立政用人之戒詳矣而三致意於庶獄至於卒章獨告司寇蘇公夫皆凖人也他無所槪見而司寇獨明言其人何歟蓋謹而書之也具官某以寛厚長者名當世而以法士名其家夫法士則深於文而長者則傷於恵二者皆偏才也而卿獨兼二美焉頃爲理官空圄案月及掌邦計郡國晏然銜命來歸備見忠瘁晉貳秋官此蘇公之職也式敬爾獄以長我王國爾尙無愧於周書哉可

司農寺主簿張孝伯除國子監【十月十一日】

敕具官某朕方加恵諸生凡聨事於成均者皆遴選也冑監有丞與聞學政以爾孝伯雅致不渝肆用命爾其益好修以須明陟可

諸王宮大小學教授姚愈除司農寺丞國子監主簿羅克開除軍器監丞【十月十一日】

敕具官爾愈爾克開皆以文雅嘗與聞學政矣而以愈丞農扈克開丞戎監蓋試煩事益究爾能左右具宜則有明陟可

直祕閣兩浙轉運判官黃黼除直龍圖閣陞副使再辭龍圖攺除直顯謨閣【十月十一日】

敕具官某以元祐名宦之後而其學足以自立才足以自見也將漕郊畿燕及三輔朕圖爾功正名使華晉職犧閣是豈謂之過歟而何遜章來上至於再三也益嘉亷操少卻文謨𨿽不償勞亦足厲世可

倉部郎中汪梓以趙汝愚親嫌除淮東提舉【十月十四日】

敕具官某朕不以防禁遇臣下而或自言嫌則亦從欲以便其私爾大臣之子克世其家比解州紱遄歸郎舎嘗試未久譽處有聞顧以當路之嫌願就外服政畀淮節以華其行𨿽徇爾懷亦足風厲可

大理正閭邱泳除利州路提刑【十月十七日】

敕具官某夫持節行郡國是爲周王人漢部刺史也然周以下士漢才秩六百石何歟深知此意宜何以圖報乎爾爲理官亦旣累嵗博文敏事似不能言防擇蜀使咸曰汝可若爾者足以循周漢之制越次而持節矣詳刑於蜀庸究爾能往其欽承以須明陟可

祕書監兼實錄院檢討官薛叔似除權戶部侍郎【十月二十八日】

敕朕欲省賦甚而用不足蓋嘗嘆息安得執古以禦今之士與之共圖邦計乎而澤下究也具官某習於六經之道而明當世之務自薦紳先生下逮新進稱爾不容口也屬玆銜命萬里來歸革帶蔬食行乎蠻貊朕甚嘉之曽未復命擢貳民曹夫從班豈所以償勞乎可使治賦孔門之學何以利國孟子不對於斯二者並行不悖此朕之所圖於汝也尙其懋哉以永士譽可

起居舎人兼侍講劉光祖除起居郎司農少卿鄧馹除起居舎人【十月二十八日】

敕具官某左右史朕所嘉賴以謹言動爰自嗣服儀圖其人皆舊學也爾光祖馹頃在儲寮蔚爲國士而光祖繇霜臺馹繇騎省各以論事不避權近俄而去國朕甚懷之蓋嘗嘆息安得三益以自近也今之歸止實慰我心其以光祖序進左坳馹擢居右陛豈徒以是爲私乎其繼自今直筆在前則出入不欽號令不臧將懼思焉爾其懋哉勿替初意可

國子祭酒彭椿年除直龍圖閣江東路轉運副使【閏十月二日】

敕具官某昔荀卿嘗爲祭酒矣而卒老蘭陵後世恨之爾某於今百辟最先進也方在諸生及見故老比爲博士獨抱遺經而自詭治民遲遲翔集蓋累年於此矣晚長成均雅不自喜亟上懇牘欲便其私將輸江堧陞華犧閣𨿽寵爾行而朕尙冀爾無遐心也以解荀卿之恨亦有意乎可

大理寺丞林思齊除大理正【閏十一月二日】

敕具官某本朝重科目而有以奕世父子一門伯仲赫然聨翩擅聲名於塲屋若爾某者豈不足貴乎而何州縣淹卹亟稱賢勞嶽牧論薦始有朝迹也淑問獻囚士論惟允俾爲理官自丞而正鴻漸之序嗣有懋官可戶部郎中王漑除直祕閣知平江府【閏十月三日】

敕具官某治辦之吏患在鍥薄豈弟之長或不事事此二千石所以難其人也爾自分郡寄比遣使華長於心計往往所在足用而長財也而捐以予民動累鉅萬蜀道之人至今懷恵若爾者可以托千里之國矣吳門擇牧蓋久而後得之輟於望郎華以寓直爾其懋哉勿替民譽可

太府寺簿範蓀除大理寺丞【閏十月三日】

敕具官某奕世載徳孰如範氏爾克踐修益自問學色辭粹溫君子人也俾丞棘寺未究爾能謹視刑書嗣有寵數可

朝請郎權發遣滁州石宗昭除度支郎官新攺除浙西提舉吳鎰除司封郎官【九月八日鎰閏十月十四日】

敕具官某等以吾冊府校讐之臣而越在外服不知其反期何時非所以爲經生學士勸也爾宗昭鎰嘗同日給筆札試於玉堂之廬觀如堵墻其美無度而何宗昭在淮鎰在湘之久也夫合江之水環滁之山將指承流爾固樂此公論不置盍歸郎闈其亟來朝以對新渥可軍器少監兼權司封官李大性除浙東提舉知常州黃灝除浙西提舉【大性十月三日灦閏十月四日】

敕具官某今二浙猶三輔也比嵗不登仍以旱潦荒政十二其誰與朕推行之乎爰諏其人得於周行則汝大性得於列郡則汝灝也東西二節於以分畀平興頒積悉咨聴之吳越之間民無菜色我有褒璽必不爾後可太學博士陳峴武學將士陳邕並除祕書省正字【閏十月十四日】

敕具官某等朕命以云漢側身之誼防爾於玉堂之廬爾峴不徒具文而有惻隠之實爾邕科別其條而昌言之不枉於執事文詞拳拳皆可觀也冊府儲才得爾惟允勉司校讎益務涵育以就逺志以副殊休可

監登聞檢院楊大全除宗正寺主簿主管官告院傅伯成除司農寺主簿【十月十四日】監都進奏院孟浩除國子監主簿【浩閏十月十四日】

敕具官某等夫以百畝之宰三年之淹僉言賢勞始有朝迹而後階升簿正列寺士欲以才自著也斯已艱矣矧爾大全西州之彥而伯成浩又南國之良乎姑懋厥官以須褒進可

太學正孫元卿除武學博士【閏十月二十五日】

敕具官某古者幹籥皆學於東序而貍首騶虞又皆樂師所以教國子也爾以文行簡在東膠譽處甚矣推所講明施及右學將見諸生不但習孫吳而已則朕之所以用汝也可

李知已陳景俊並除大理寺丞【十月八日】

敕具官某等魯人以淑問獻囚而漢以文無害爲獄掾皆所以重士官也爾知已於今多士爲前進而有亷退之稱不幾於魯詩所謂淑問者乎爾景俊於今法家爲通才而無少恩之蔽不幾於漢制所謂文無害者乎俾丞棘寺同審刑書庶幾吾民幽枉必達可

國子司業葉適除太府卿淮東總領【十一月十二日】

敕具官某昔者仲尼攷定六藝至大學之卒章歸於義利易道深矣亦曰天地大徳次及於理財也今宿師數十萬以天下之財贍之不領於大農之經費而居此官者不知此誼是不重爲吾民病乎宜廷臣論建者欲得賢士大夫使之久任以加恵吾元元也朕覽奏矍然攺圖其人而大臣首以爾適應選擇輟從司成晉長外府以儒術總戎餉昉於此矣行爾所學奚必多訓可

楊源轉一官

敕具官某爾請昏於戚裏將以圖膴仕也方優湣章及其黨族宜進一官以廣恩意可

楊緯引嫌攺知閬州

敕具官某朕不以防禁遇臣下而或自言嫌則亦從欲以便其私爾紆州組浸有民譽顧以伯氏庀司防牧抗章引卻易地閬中𨿽徇爾懷亦足風厲可

主管衝佑觀黃度知婺州

敕具官某言者不狂擇者不明此漢文帝之詔也深厚寛博庶幾六藝朕甚慕焉日以練官補郡守而爾度方抗疏論事無所撓且竟舎州組便親養退省爾私豈有爲爲之乎若但從欲不彊起汝亦異於漢文矣婺越境錯可以將父便道之官是用命汝其往拊吾民益以民事之暇彊學待問朕豈汝忘哉可

髙宗周押馬賞轉官

勅具官某詩不云乎秉心塞淵騋牝三千馬之增減於此觀人心焉此吾所以設賞典也其進爾秩勸後來可武節郎提轄制造禦前軍器所曹組職事修舉轉一官

勅具官某以除戎器課勞而增秩非苟以爲恩也天下無事武備易弛有精其能不可不勸可

沈槐胡仲衡呂友直並除大理評事

勅具官某等日者屢肆大眚囹圄空虛理官具員而已然而擇人以詳刑則不可不謹若爾某者皆由此選也宜及閒暇益務明習以稱朕哀矜庶獄之意可

前知撫州趙彥繩知贛州

勅具官某江右民牧章貢爲重爾彥繩以屬籍之秀奮於儒科而臨川治行奏計爲最解組來朝適防闕守畀爾符竹咸曰是宜往其究心以永終譽可

宗正少卿李祥除國子祭酒【十一月二十一日】

勅具官某士行莫髙於知止廟謨莫急於畱賢一舉而二美附此朕所以用爾祥也以爾議論接於前聞行藏備於素履見推文行多士攸同粵從樞屬擢貳冑監而秉心無競陳誼甚髙蓋旬嵗之間亡慮數請以年爲解懷不自安也朕爲此風不作深用嘉尙爰醻已試晉長司成本之諸生以重兩學夫人臣守誼人主尙徳是足以明教化矣可

虞儔知湖州

勅具官某以爾嘗入霜臺持玉節風績甚茂淹卹云久尙徒勞州組乎夫仁不異逺義不辭難廼苕霅之間自昔樂土維年不逢民有菜色荒政十二朕靡所愛苟非其人是將焉寄此朕所以用汝也寓直延閣姑寵爾行亟圖民庸以計來上可

張宗況張宗愈轉一官與幹官差遣

勅具官某等勸分之令下未有帥先爲吾元元輸粟於縣官者而爾以勲閥世臣能奉明詔朕甚嘉之爰進厥秩俾屬外臺非苟爲恩將以風厲可

倪思知泉州

勅具官某朕觀周詩至於廷臣䢐齊入謝爲之作誦勤勤勞苦然後知官人之道焉爾早以英聲穎脫時輩浸卽膴仕蔚爲國華日者方憇徵驂俄而去國顧乃願休祠館不就郡章以若所爲豈必待仕而後慊於心歟而朕自不能忘也維閩山樂土溫陵佳郡成爾素履姑惟遲次事簡賦寛可踐所學往其欽承益自明試可

鄕貢進士方權輸米補廸功郎

勅某勸分之令下未有帥先爲吾元元輸粟於縣官者而爾嘗預計偕能奉明詔授之初官以厲來者不亦可乎可

程需輸米特補承信郎

勅某勸分之令下未有帥先爲吾元元輸粟於縣官者而爾能奉明詔是足嘉與官以右選以勸後來可

馬大同特復元官致仕

勅霜臺有請固不可屈於恩泉壤可懷亦不容廢以法爰棄前咎遂還故官以昭念舊之仁以示勸能之典具官某信已之學兼人之才粵自少年意已輕於先達浸更膴仕恥徒事於淸談蓋時出其抱負之長而槪見於設施之際修明臬事有發伏擿姦之功論建版曹皆足用長財之畫肆予初政洊有煩言屬爾沈屙姑從薄責諒兼忘於寵辱何遽隔於幽明東首拖紳曷慰九原之恨西淸持槖尙歆再命之榮可

著作佐郎王奭除著作郎【十二月二十三日】

勅具官某雍也仁而不佞仲尼所以第徳行之科也爾羣居則寡言旅進則卻立不幾乎所謂仁而不佞者歟久遊冊府殊無兢心比上著庭見謂直筆於焉序遷未足以究爾能也朕方識之行有簡擢可

祕書丞陳棟除著作佐郎【十一月二十二日】

勅具官某載筆東觀極天下之選矣官資崇卑嵗月久近不足論也爾嘗奉大對亞乎襃然之選才長文富不自衒鬻從其所好翺翔著庭以昌令名以就逺器詩不云乎潛𨿽伏矣亦孔之炤爾亦諭此指乎可

太常博士邵康除祕書丞【十一月二十三日】

勅具官某筮仕學省遂入容臺遂上冊府士而能致身如此蓋亡幾人也以爾奏名南宮嘗爲天下第一種學績文益務持養次第及此朝無異言往其懋哉以就逺器可

太常寺主簿劉誠之除太常博士劉孟容除祕書省正事【十一月二十三日孟容二十七日】

勅具官某朕毎講至於春秋一書則聞劉氏之說本朝經學未能或之先也訪求其家則爾誠之孟容皆世科第誠之方簿正曲臺雅有譽處而孟容淹卹在外稱者尢不容口也其以誠之爲禮博士而特召孟容寘諸冊府詩不云乎凡周之士不顯亦世世之不顯厥猶翼翼思皇多士生此王國朕蓋庶幾於此焉可

中書門下省檢正諸房公事兼權刑部侍郎徐誼除權工部侍郎兼知臨安府【十二月三日】

勅商邑翼翼四方之極夫爲內史而無尊重難危之勢非所以覽示海內壯京室也具官某外寛而中剛末詳而本約能通當今之務而不失古意能得君子之心而不忿疾於頑也比嘗試對賦奏闓切朕識之久防謀畿帥而簡之庶僚貳於起部蓋聞兾裏言之助者開羣枉之門懷危得之情者持自營之計內史不競職此之由儀圖其人無以易汝是用蔽自朕志度越故常以論思之班行彈壓之事往其懋哉以振首善可

袁燮除太學正【十二月】

勅具官某今周行之士可以爲人師者不乏而朕取諸逺至於一再爾燮亦諭此指乎夫行修於家而未施用於世名聞於州裏而未有著於朝列此人主之所務白也宜益懋官以副朕不遐遺之意可

添差臺州通判呂祖儉除太府寺丞浙東常平司幹官孟猷除借田令【猷閏十月三日祖儉十二日】

勅用人之獘其惟泄邇而忘逺乎肆朕嗣服覽示無外間有遺材取之下國爾祖儉爾猷皆以故家子孫雅有譽處孝友行於窮約而趣尙不専於科第也徒勞州縣未究爾能以爾祖儉丞外府猷令籍田其益好修以稱朕意可

止齋集卷十八

欽定四庫全書

止齋集卷十九

宋陳傅良撰奏狀札子

學官乞在外差遣申省狀

某庸陋晚學近塵末第驟蒙朝廷擢置學省遭遇車駕幸學蒙恩攺秩疊有幸冒豈不欲勉策駑鈍少圖報塞實以多病曠官前後以病不與私試凡五个月職事廢弛不遑安處欲乞陶鑄一在外差遣或祠廟一次【十月十二日三省同奉聖防添差通判福州仍釐務】

赴桂陽軍擬奏事札子第一

自古帝王之興未嘗不因天下之變或艸昧之初或叔季之後皆可以成大功而熈鴻號於無窮載籍所稱創業中興之君是也往者外有方張之敵內有交叛之將闗河海岱羣盜云擾光堯太上皇帝﨑嶇馬上撫定東南以康世屯以系國祚遭變之難自古所無而天命復集於宋蓋時無不可爲者矣恭惟陛下睿知神武之略寛仁恭儉之徳憂勤惻怛之意自纉丕緒以恢復爲已任可謂對天地而不慚質鬼神而無慊者然而遷延稽故至今二紀比者賢士大夫類曰時不可爲而以恢復爲諱𨿽臣至愚竊所未諭且隆興用事之臣𨿽以朴忠竟無成功天下不與其才而與其心乾道用事之臣𨿽以大言亦無成功天下不與其心而與其名孔子曰必也正名乎今顧以恢復爲諱果何名歟論說定則習俗成習俗成則人心不起人心不起則賞刑不足以懲勸是王業往往遂已也孟子以禹抑洪水周公兼夷狄孔子誅亂臣賊子凡以正人心也聖賢事業以人心爲本靖康之禍諸夏陸沈而人不恥君父播遷而人不怨天地易位三光五嶽之气分裂而人不懼是尙爲有人心乎馴至於今晏如平時不念國辱私相恩讐但爲身謀患在得喪自非陛下有以再造彛倫一新士气臣恐此義寖微寖滅或有後憂也方今北主春秋甚髙志不在動庶子嫡孫未知誰立一傳之後必非今日所覩矣以血气方剛之君一時新進大抵生事儻無逺略且有內事兵端其可禁乎就使敵無動夫以中原宗社顚危生民塗炭五六十載北不足懷南不能令厭亂思治豈無其人聞之道路河決非常擾及闗陜神怒民怨其兆見矣卒有特起何以待之就使敵無動中原無特起以臣過計千乘萬騎介在東南禮樂庶事比儗全盛地气不能勝民力不能支亦豈子孫萬世帝王之業乎恭惟陛下睿知神武之略寛仁恭儉之徳憂勤惻怛之意宜爲中興盛帝顯王而以人心不起至於憂在子孫臣實未諭孟子曰得百里之地而君之皆能以朝諸侯有天下未聞以千里畏人者也是在陛下而已臣不勝拳拳

第二

臣竊謂士大夫以恢復爲諱但曰時不可爲者必有以借口矣其說以官與兵俱冗而方困於財有此三患何鄕而可彼好論邊事以希戎功者皆誕謾迎合耳誕謾迎合自中人知恥此名進言之人要當觀事情如何不宜以此妄自沮卻臣誠愚陋揆之往古國家之患何世無之上有悉心委意之君下有至公血誠之臣𨿽多患必且盛彊君臣玩安虛延嵗月𨿽無患亦且衰弱臣故曰以人心爲本誠使中外人心並意一向以佐下風治是三者有一弗治且害大計則九重不怡九重不怡則朝野震疊如是則恢復之形見矣臣之所謂恢復非論邊事以希戎功之謂而結民心以祈天命之謂也往者渡江諸臣僇力討賊大義明矣竟無所成陛下亦嘗究其所以失歟不鑑前轍而以重斂濟師以王蔡之遺法圖冦鄧之髙勲一戰之餘民力已屈縱微秦檜其勢不得不出於和後之議臣不務反此乍和乍戰莫知攸濟臣請略陳祖宗立國深仁厚澤之意與熈丰崇觀以來用事者之紛更動危邦本以致邊兵之禍訖於渡江理財本末陛下詳覽而審擇焉則興衰之分決矣是恢復果在此而不在彼也國家肇造之初𨿽創方鎭専賦之以天下畱州錢物盡名系省然非盡取之也當是時輸送毋過上供而上供未嘗立額郡置通判以其支收之數上之計司謂之應在而朝廷初無封樁起發之制自建隆至景徳四十五年矣應在金銀錢帛糧艸雜物以七千一百四十八萬計在州郡不防可謂富蔵天下矣大中祥符元年三司奏立諸路嵗額熈寧新政增額一倍崇寧重修上供格頒之天下率一路之增至十數倍至今爲額其它雜斂皆起熈寧於是有免役錢常平寛剰錢至於元丰則以坊塲稅錢鹽酒增價錢香礬銅錫防秤披剃之類凡十數色合而爲無額上供至今爲額至於宣和則以贍學錢糴本錢應奉司諸無名之斂凡十數色合而爲經制至今爲額至於紹興則又始以稅契七分得產勘合添酒五文茶引鹽袋耆戶長壯丁弓手雇錢之類凡二十餘色合爲總制至今爲額最後則以系省不系省經制有額無額上供贍軍酒息等錢鈞撥爲月樁又至今爲額至所謂湊額糴本降本折帛坊塲淨利供給吏祿之類令項起發者不可勝數且夫自系省而有上供自上供未立額而有年額又有無額自有無額上供而後有經制而三之入盡歸京師至經制悉矣故邊兵之禍起且邊兵安能一旦入中國哉民心離則天心不享則其禍必及於此而渡江諸臣不惟盡循宣和橫斂之舊又益以總制月樁令項起發王朴有言以此失之以此興之可乎今天下之民皆不便其長吏徒以陛下時出徳音有所罷省蠲閣振業之而民心不解夫恩澤有限不能勝無藝之斂可爲寒心臣故曰觀諸此則興衰之分決矣則恢復非論邊事以希戎功之謂而結人心以祈天命之謂也若曰方困於財何鄕而可是坐觀成敗者之說不事事者之利非國家之福也

第三

臣聞熈丰崇觀以來用事者紛更祖宗之舊以致邊兵之禍今天下皆追咎之矣至於重斂不惟奉行不以爲過又從而附益之者何也昔者以妄費今以養官與兵故也方今經費兵居十八官居十二官未暇言也敢言養兵國初州郡無禁兵也著在令甲自騎射至牢城凡名額二百二十三總爲本城而已所謂禁兵者皆三司之卒分屯而更戍【闕】今之屯駐駐泊之名而鈐轄都監監押之官所部領也三邊之兵間因事宜升爲禁軍者則所謂四十四處禁軍是已是爲就糧自元昊叛而西北有保毅王倫叛而東南有宣毅於是列郡稍置禁軍至威果旣云多矣然亦無過大郡要害之處熈寧按天下廂軍之籍五十萬人而不知戰於是教閱之法起其後以廂軍團並爲額則今之兩浙崇節福建保節之類是以教閱之兵因別爲額而之將下則今之兩浙雄

節福建廣節之類是已【闕十字】

方戍法之行也三司禁旅轉徙於四方而州郡廂軍大抵以供百役蓋勞之則易使散之則易養此藝祖神謀也自州郡各有禁軍而三司之卒不出不出則常坐食於京師常坐食於京師則必盡天下之利歸之公上利盡歸於公上而州郡之益兵已多則其勢必巧取陰奪而後足於是養兵始爲大患若今屯所諸軍亦何異本城哉特以三總領饋之而不節制於長吏爲差異耳要之所謂韓家軍者今爲京口人矣劉家軍者今爲建康池陽人矣嶽家軍者今爲鄂渚江陵人矣向之數經行陣以功得官往往揀汰冗食於廟祠添差之類比所招刺例多下等久不離營兒女滋息稍食鮮薄類苦饑露當此勞辱最易撫摩臣愚以爲此可以漸復祖宗舊制之機殆天授陛下也誠有爲國家任是責者稍使不仰食於縣官以省月樁則經總制之名亦可以次第攺正恭惟陛下不愛爵祿以待天下之士大官重權可謂尊寵至於養兵則國家被重斂之名而不得辭臣享其佚上任其怨臣竊不取也

第四

臣所謂養兵【闕六字】

國家任其事者臣嘗思其故矣非必皆郡臣之罪也勢也方今天下之勢以陛下明聖豈不灼見其偏歟其在朝廷有官守者莫如文墨議論之寵其在四方有民社者莫如監臨【闕】察之専蓋非一日之積也往者給諫館閣與省寺之官位望相等而不歷省府往往不至執政夫是以績效白而有司無失職儒雅進而能吏有以自見而朝廷之勢適【闕】自主判廢而職掌分更疊之法攺而流品別由今臺省視六品長吏【闕】爲淸濁況它有司乎臣故曰有官守者不如文墨議論之寵也往者帥漕望郡事力不分而將相大臣多領藩服夫是以利歸公上而邊郡未嘗不實耳目【闕三字】而守將【闕四字】繩墨之外而中外之勢適平

自以【闕十一字】

歸之提舉大軍之餉歸之總領至今帥臣徒擁空名位望風采不逮監司逺甚況支郡乎臣故曰有民社者不如監臨【闕】察之専也推是二者可以察見天下之勢曰趨於偏矣是故煩言勝而事不待其成糾禁苛而官不盡其力今上自臺省下至州邑胥史執其政長官不能誰何大者【闕六字】卒伍失色則主將屏气甚者匹夫單人動搖【闕五字】之下持其長是今日之勢也是以不事事者常

無【闕六字】

之俗成臣故曰非羣臣之罪也勢也且以綿【闕二字】數州之廣外有邊方之難內有盜賊之患而執事者徒取具足曽無一人根柢深厚可以托重𨿽有許國之人欲展布而無繇陛下念此可長恃乎自古事變不於暇豫圖之則俄而至於倉卒不與忠愛臣子共之則或不得已付之一切之人倉卒不如暇豫一切之人孰與忠愛利害甚相遼絕也而毎患不果易曰黃帝堯舜通其變使民不倦神而化之使民宜之伏惟念光堯遭變之難鑑藝祖造邦之意推黃帝堯舜宜民之術以正人心以捄天下之勢則宗社幸甚蒼生幸甚【十四年六月王丞相準取防免奏事】

桂陽軍乞畫一狀

一臣照對本軍以銀爲稅自天禧間行之民以爲便但銀價不等折納亦隨時髙下官吏未免以意增損紹興奉行經界本路漕臣見得銀價大重遂立條約毎兩折錢二貫貫八百文足自此始有定數乾道六年正月二十九日因前知平陽縣羅公旦札子準都省批狀指揮行下本路於毎兩價錢上減錢一貫文足至淳熈二年六月三十日因轉運副使李椿奏尙書省札子三省同奉聖防指揮行下本路於毎兩價銀上減錢三百三十六文七分足今毎兩折錢二貫三百六十三文二分足至與市估低平相等逺方之民鼓舞聖恩老穉相傳無有窮已然臣區區尙有不敢隠黙竊緣節次裁減銀價內一項轉運副使李椿所乞共減去嵗收錢一萬二千貫而當時先乞於月樁大軍錢內減放上件錢數紐計銀價除落故所行乃爲實恵知縣羅公旦所乞共減去嵗收錢二千七百四十一貫四百九十文足而當時卽不曽乞於月樁大軍錢內減放上件錢數𨿽曰減價而其錢至今猶是隨鈔敷納故其所行但爲虛文臣究見本末李椿以具奏出於宸斷故𨿽以一萬二千貫之多捐之爲易羅公旦以不曽具奏出於省部故𨿽以二千七百餘貫之少捐之爲難臣竊思念本軍財計支數漸增收數漸減勢不獲已必取之民臣已將乾道六年正月二十九日淳熈二年六月三十日所降指揮申尙書省欲望聖慈特與行下本路轉運司將乾道六年正月二十九日已降都省批狀指揮所減銀價一百文足止共無收錢二千七百四十一貫四百九十文足照淳熈二年六月三十日聖防指揮一般事理毎嵗於月樁錢數減放二千七百四十一貫四百九十文足卻將見今稅戶隨鈔收錢均懇蠲免庶使徳澤下流不爲文具

一臣檢防到淳熈五年正月空日守臣徐大觀奏昨準聖防指揮減收銀價錢一萬二千貫毎貫元收經總制頭子錢四十八文五釐省共計錢五百七十六貫六百文省毎貫元收勘合錢二十文足訃錢三百一十二貫文足兩項共錢八百八十八貫六百文省今旣減放銀稅正錢其上項經總制錢亦無名色可收已是一例除放之數欲望特降一睿防與隨數除豁當年五月二十二日都省批狀戶部勘當行下湖南提刑司更切取見桂陽軍所收經總制錢勘合錢委是於人戶折銀錢上所收卽將今來本軍前項合放錢數並行除豁本軍自此並不起發去訖今來所乞減放二千七百四十八貫亦有毎貫上收經總制頭子錢四十八文五釐省共計無收一百七十一貫二百五十文省如蒙施行並乞照淳熈五年五月二十二日已降都省批狀指揮並行除豁施行

一臣照對桂陽𨿽小壘實邊徭峒頃年郴寇蓋嘗上煩南顧之憂矣稽其兵籍最爲單弱見管禁軍一百九十八人廂軍一百二人牢城七十四人牢城一營旣不在準備緩急之數則通廂禁軍止三百人而其接送守臣各九十六人提刑提舉司各四十人幹辦公事官二十一人諸司占破二十人率毎嵗用一百七十八人又有押部綱運賫擎文書之類差撥不足不免通那禁軍應副臣之到官亦欲略行整齪教閱然常不滿百人臣因根檢詢究自紹興十一年史願措置量屯軍馬於管下平陽縣臨武峒諸處彈壓至十四年抽回臨武峒戍兵差撥鄂州軍五百人前來軍城屯駐至二十一年復抽回鄂州軍尋有李金之寇乾道元年賊平之後再差鄂州軍五百人以二分屯本軍一分屯臨武淳熈十一年十一月二日樞宻院降聖防指揮抽回鄂州兵差撥潭州飛虎軍三百人於郴州黃沙寨親兵一百人於宜章縣忠義軍一百人於本軍臨武縣駐札自此軍城遂無戍兵契勘平陽縣自舊有臨武縣楊梅寨巡檢土軍一百人紹興十六年析平陽之臨武置縣遂以平陽臨武兩縣巡檢帶衘今來臨武縣見有戍兵一百人弓手七十人稍成次第所是舊管平陽巡檢土軍一百人合還本縣管內置司臣今相度平陽臨武兩縣巡檢就移在城內外置司仍舊以平陽臨武兩縣巡檢帶銜以所管土軍一百人相兼教閱稍壯軍壘猝有抽喚止六十里往來應接管無缺誤如臣所乞卽不敢引用紹興乾道事例增添軍馬亦不曽違戾淳熈十一年二十日已降聖防指揮只是軍縣一體務令均平伏乞聖慈詳酌施行

一臣伏見前後臣僚屢言郴桂之間宜興學校以柔人心尋準淳熈八年八月二十一日勅節文三省同奉聖防依體戶部勘防事理施行行下本路於郴之宜章本軍臨武兩縣剏建縣學所以勸奨風厲條目甚備仰見睿明旁燭幽照欲使邊氓同被文化幸甚幸甚今來兩縣𨿽各有學然而無訓導之官無供億之具名存實亡不足以仰稱明詔以臣愚見所在縣學多是文具莫若只就州軍學展套齋舎增養生員責之教授誘進義社豪民或邊峒子弟孫侄入學聴讀仍以縣令佐兼管幹贍學錢糧事措置應副専委本路提舉學事司常切防檢別爲一籍如教養到生員一百人或一百五十人以來許將見任教授並贍學錢糧官理爲勞績量立賞典如此則事體歸一庶可就緒惟陛下財幸臣檢到本軍準本路安撫牒備準淳熈八年八月二十一日敕指揮申尙書省去訖乞賜檢防施行

一臣照對本軍祖來年額系招趂住賣茶引二十二道毎道一百斤價錢二十三貫四百一十九文省一年計二千二百斤共價錢五百一十五貫二百一十八文省分系三縣並在軍合同塲招趂緣本軍非產茶地分又非商旅孔道自舊將買引價錢均敷於民歷年彌久不以爲病至淳熈元年守臣妄希增羨之賞於任內添起年額茶引二十三道作四十五道增及一倍之數計價錢通五百一十八貫六百三十七文省其錢無所從出卻於輸納倉庫收趂內折銀塲毎鈔三文足和糴塲毎石九文足常平倉毎石二十文足苗倉毎石三文足猶未及額敷及合干等人至今十五年凡科斂民錢八千七十九貫五百五十五文省臣𨿽已具申本路提舉司乞覈實申奏除豁去訖臣愚竊謂國家嵗計宜不借此瑣瑣欲望朝廷詳酌指揮行下本路提舉司將淳熈元年以來增起一倍年額茶引二十三道特與免行招趂令臣將見今倉塲受納鈔面所收茶引一項錢盡數除落𨿽其事微細亦足以彰陛下加恵元元之意

一臣將本軍牢城指揮兵士見管七十四人逐一契勘元來斷由見得內系竊盜二十五人彊盜十二人刼盜八人渡淮作過一人竊緣本軍被邊其民習見剽奪之利乃以四方彊惡之人配於此間者往往佚去散入村聚率人以爲盜臣因捕盜嘗獲郴之逃軍數人皆故江浙間彊盜也臣愚以爲本軍無城壁開閉之節無營房出入之限居民荒涼官府不威重兼廂禁軍人數稀少部轄不前凡此等配之人實難闗防欲望聖慈特賜指揮自今應盜賊並渡淮作過等人住配本軍庶得安靜臣檢準淳熈十四年四月十一日樞宻院批狀指揮知郴州王薰申乞諸州盜賊不須配郴桂大理寺防詳淳熈十三年六月十一日指揮諸州牢城人數如溢及五分仰先申本路提刑司照應詣實保明備申省部以慿行下住配自合遵依施行難從所乞伏念本軍事體又與他郡不同伏望聖慈特賜矜允

止齋集卷十九

欽定四庫全書

止齋集卷二十

宋陳傅良撰奏狀札子

湖南提舉刺列郡太守狀

臣照對湖南治郡莫難於永莫易於全臣取十年以來事闗本司至於目卽反覆參攷見得永州實是匱乏積而至於淳熈十五年終大軍月樁常拖下七个月不解共爲錢三萬五千貫文余逋稱此而又民俗彊悍動多囂訟此所以爲難全州素號僅足自淳熈十三年後大軍月樁每孟月錢季月起發並無缺誤他亦齊整而又壤地褊小公事甚稀此所以爲易今來知永州趙謐自到任之後毎月綱運已起至紹熈元年五月分若從今八月理起較之累政防前三个月卻又補帶舊欠凡爲錢二萬貫文使知永州者皆如趙謐則永𨿽凋郡可以漸寛知全州施廣文自到任之後毎月綱運初頗如期洎至今年四月以後於本司新故交承之際頓不起解若從今八月理起較之累政更拖下三个月凡爲錢一萬二千貫文又官吏久無俸給軍人冬衣才支一半使知全州者皆如施廣文則全𨿽樂土又必凋敝近者朝廷集議蠲減臣實奉行寛大之詔數內永州減月樁錢嵗五千貫亦是謐率先他郡將所蠲減之數分爲等第均與諸邑必欲上澤下及於民今之州郡大抵上欺監司而下不防民自非謐有志愛民安能如此臣以爲若謐者可謂不負陛下使令矣施廣文𨿽本書生顧爲鄙猥之計及此垂滿略無顧憚自上供軍須至官吏之俸一切勿問臣尙以爲行且受代或是儲積以遺後人比及體訪累月以來郡帑並無見管錢物且財賦若不在官卽須在民而廣文已將今年民戶秋苗剏行預借一半方禾未登場之時民正艱食柰何有此暴斂全之民力自是困矣臣以爲若廣文者可謂負陛下使令矣至如知武岡軍王公弼亦有治狀武岡軍𨿽小壘自公弼爲之闔郡之事井井有條士人恱之軍人安之旁及猺峒悉聴約束觀其才有過人者但視永州不爲甚難勞效差小耳以臣愚陋衰疾實不足任刺舉如此三郡治否之狀蓋久而後得之已忝耳目之寄今三人者各及滿替若更隠黙遂使施廣文僥幸善罷再竊官職何以爲負使令者之戒趙謐王公弼不蒙旌別稍異倫輩何以爲不負使令者勸已具狀奏聞欲望聖慈加恵此方首正諸郡將施廣文特賜黜責趙謐王公弼特賜擢用伏候勅防【紹熈元年十月二十七日有防趙謐王公弼各減二年應勘施廣文與宮觀】

湖南提舉薦士狀

臣恭觀明詔搜羅湖廣遺材竊見通直郎知潭州長沙縣宋文仲有通務之材而發於謙和有及物之志而安於靜退蓋文仲𨿽生長南土其家學則中原文獻也頃丞萍鄕藹有民譽方臣假守桂陽得其爲人就訪之而文仲嘗爲桂陽錄事參軍授臣本軍防計錄一卷臣遵行之所以能蠲除宿負罷弛斜科不得罪於其民者文仲之助也尋領使事訪以九郡利病無不周知前者倉司糴補諸郡米僅十萬斛今者漕司蠲錢亦數萬緡皆文仲發之臣以爲文仲𨿽衡陽人實國士也奉議郎知常州無錫縣吳獵學問本於純實器識期於逺大所居闔郡宗爲師友凡與之遊類多自愛而獵於其交有善稱之不容口有過戒之不遺力有急難𨿽不利於其身赴之不卹也頃從事桂林幕府與平李接之亂未嘗言功已而帥臣劉惇不理於口而獵誼不避罪屢訟其寃人臣如此其不負國必矣臣守桂陽獵適爲贍軍酒官助講荒政甚於饑渇桂陽故事遇皇帝登極奉表進銀三千兩屬方救荒之際力不辦此臣懼無以塞責獵實教臣申請減額迄蒙睿防損三之一爲恵一方獵與有力臣以爲獵𨿽長沙人亦國士也文林郎知潭州攸縣蔣礪素稟端亮恥爲苟簡往嵗江陵今玆攸縣亷恵之譽兩邑同辭觀其爲吏苟不便於民𨿽上官令之不聴苟便於民𨿽匹夫不獲伸則身任其責也臣嘗見其詣闕所上書論廣右利害有四捄獘之說及與提防刑獄司論經總制錢其言惻怛可以施用則邇臣所謂逺方因革可備咨訪者在靜江則礪其人也奉議郎知全州淸湘縣楊炤賦受沈審濟以通練亦佐桂幕與平李接之亂隨宜知變見謂善謀而其操履自不可奪及今爲縣益著吏績郡實賴之臣得其嶺外鹽防本末一書自開寶訖於淳熈上下二百餘年燦然明白其論以蔡京變法實爲咎根馴致二廣連年多盜官般客販疊爲民擾蓋利東路則西人被其害利西路則東人被其害宜爲損益兼恵兩路斯可以便公私息紛更以臣所見廣鹽之說十數家未有如炤之平者則邇臣所謂逺方因革可備咨訪者在臨賀則炤其人也如臣不肖非有知人之明能得此數子於眾人未識之先正以久居於此或聞之公論之熟或見之同事之詳如宋文仲吳獵之在湖南蔣礪楊炤之在廣右朋儕鄕黨咸所推先牧守賔僚無不器重臣如隠嘿不惟負蔽賢之罪是不奉明詔也已於今年某月某日具狀奏聞臣愚欲望聖慈特賜甄錄以昭示公朝不遐遺之美謹錄奏聞伏候勅防【有防吳獵蔣礪楊炤宋文仲並赴都堂審察】

辭免浙西提刑乞祠申省狀

某一介庸陋本不適用偶際休明薦叨器使自守軍壘就除本路監司之任一嵗而遷將漕又一嵗而遷按刑可謂寵光狎至私計兼足矣方寵光狎至而無圖報之心私計兼足遽爲求便之請苟非至愚豈敢犯此不韙而某祠祿之請不避煩瀆至於再三實非獲已伏念某秋初心痛至不省事當倉皇回司之時盧檢院範少卿俱來相問苶然一榻不能交談舁入廨捨盡室驚惻僅逃鬼錄賴有天幸以此心气衰憊目力短昏𨿽極勉彊嘗慮妨闕重念某才有一兒尢不敏事書問滿前莫能報謝米鹽瑣碎時復闗決夫多病早衰傍無佽助在官則以奉公不辦爲憂在家則以應俗不周爲媿若不乞假嵗月務近醫藥貪戀祿食必致自斃區區欲望檢照前請特賜敷奏別與祠祿差使一次則未盡之命皆生成之賜

小帖子稱照得某蒙恩攺除上件差遣系是朁應孟明資闕初以待次嵗月足便休養故不敢輙有陳請今來應孟明已除郎官卽成見次所以須至煩瀆若未欲便與祠祿卽乞與一般待闕差遣某見迆邐前去衢婺州聴候指揮【十月二十九日三省同奉聖防不允依已降指揮疾速赴行在奏事訖之任】

吏部員外郎初對札子第一

臣恭惟藝祖受命平定海內凡所以創業垂統莫非可傳之法而深仁厚澤垂裕後人則専以愛惜民力爲本臣案故牘自建隆至景徳四十五年南徵北伐未嘗無事而金銀錢帛糧艸雜物七千一百四十八萬計在州郡不防古所謂富蔵天下何以尙此當是時諸道上供隨所輸送初無定額畱州錢物𨿽盡曰系省而非取之也蓋至大中祥符元年三司始奏立諸道上供嵗額以此承平百年家給人足傳序九帝天下嘗多故也而民心不離迄用中興則以祖宗之澤在人深厚故也臣嘗惟念藝祖以得民心受天命比隆三代矣然而以天下遜不私諸子才一再傳而萬世不祧之宗僅同支庶則是在天之靈未享其報髙宗遭變深探其本由是推正統之自納至公之說而大命復集於壽皇聖帝爰曁陛下豈非天哉且天之報藝祖者如此而陛下以睿聖之資寛仁之徳誕膺天眷方當繼體之始伏惟夤念髙宗推本之意欽承壽皇付托之訓以推行藝祖在人未冺之澤爲萬世無疆之休今其時也臣不勝至願取進止

第二

臣聞熈寧以來用事者始取藝祖之約束一切紛更之馴至於今而民力之困極矣蓋自祥符奏立諸路上供嵗額熈寧新法增額一倍崇寧重修上供格頒之天下率一路之增至十數倍迄今爲額是特上供耳而其他雜斂皆起熈寧則以常平寛剰禁軍闕額之類令【闕】封樁迄今爲額至於元丰則以坊場鹽酒香礬銅錫防秤披剃之類凡十數色合而爲無額上供迄今爲額至於宣和則以贍軍糴本與凡應奉司無名之斂合而爲經制迄今爲額至於紹興則又以稅契七分得產勘合添酒五文茶鹽袋息之類凡二十餘色合而爲總制迄今爲額最後又以系省不系省有額無額上供贍軍等錢均撥爲月樁大軍迄今爲額而折帛和買之類不與焉夫取之之悉如此而茶【闕】盡歸於都茶場不在州縣鹽鈔盡歸於貨務不在州縣秋苗斛防十八九歸於綱運不在州縣州縣無以供則豪奪於民於是取之斛面取之折變取之科敷取之抑配取之贓罰無所不至而民困極矣夫藝祖以得民心受天命而使困窮至此此天所以復命壽皇爰曁陛下將以捄民窮也書曰天明畏自我民明畏方今之患何但外域蓋天命之永不永在民力之寛不寛耳豈不甚可畏哉豈不甚可畏哉陛下知畏則宜以捄民窮爲己任陛下以捄民窮爲己任則大臣不敢苟目前之安大臣不敢苟目前之安則羣臣陳力何鄕不濟此藝祖意也亦天意也惟陛下畱神幸甚

第三

臣恭惟陛下嗣位之初詔防丁寧皆爲寛民力而下臺諫侍從置局講究而臣猶以爲民窮未捄何也誠以裁抑細微或蠲空張之數而已議結局未有以稱明詔大慰民望也臣來自逺方不知朝廷之費宮掖之奉嵗當幾何以所親見則天下之力竭於養兵而莫甚於江上之軍故毎欲省賦朝廷以爲可則版曹以爲不可版曹以爲可則總領所以爲不可總領所欲以爲可矣柰何都統司不可也陛下亦熟念之歟則以都統司謂之禦前軍馬𨿽朝廷不得知總領所謂之大軍錢糧𨿽版曹不得與故也於是乎中外之勢分而職掌不同事權不一施行不専矣職掌不同則彼此不能以相謀事權不一則有無不能以相濟施行不専則前後不能以相守故𨿽欲寛民力其道無繇且夫承平闗陜已行之久中興韓嶽未罷之前養兵亦甚盛矣而不見其不足誠在今日稍仍舊貫使都統司之兵與向者在制置司時無異總領所之財與向者在轉運司無異則中外爲一體中外一體則寛民力可得而議矣凡事斷之而有異論勿斷可也行之而有後患勿行可也往者元祐至於宣和嘗罷新法矣則有紹述之說起而爲梗靖康至於紹興嘗用兵矣則有講和之說起而爲梗故上之號令相反而不能定下之朋黨相傾而不能合若夫寛民力誰獨無是心哉斷之而無異論行之而無後患莫過此者而何疑不決陛下誠斷之則今之大臣皆足以立綱陳紀二三大臣誠推行之則今之人才皆足以受令承教方當年谷屢丰邊鄙不聳失此閒暇後將何及詩云譬彼舟流不知所屆臣不勝拳拳

是日上殿方奏臣不肖蒙恩爲郎幸得賜對上云卿去國幾年朕欲見卿久矣讀札子至寛民力上曰莫急於此只爲處置難奏云臣第三札子是處置大略容欵曲敷奏天顏甚喜讀札子畢褒奨再三奏容下殿謝恩上云且說話聞卿在永嘉從學常數百人奏臣無所長只與士子課習舉業過蒙淸問不勝悚懼上云知卿學問深醇著書甚多朕欲一見可盡進來奏臣豈敢著書不過講說舉子所習經義何足仰塵乙夜之覽上云經說更好但隨所有進來奏臣來自逺外乍對淸光已逾平生之望又蒙睿慈曲垂褒諭令進所習經說顧臣何人遭逢如此然臣委是目下未有成槁以應明詔容臣守官之暇收拾編錄候成次第奏乞投進欲望聖慈特賜寛假上云防撰得幾卷卽逐旋進來不妨又奏在廷儒臣多是前進臣一旦入朝便敢僣越投進文字以此終是踧踖未安上連聲云不妨不妨

辭免除祕書少監

準尙書省札子三省同奉聖對冒陳臣除祕書少監兼職依舊竊惟【闕三字】自古所重自非時望不在此選假如循次而進亦以待【闕四字】之人伏念某學術空疎重以衰惰視今同進爲日又淺上之不應遴選之科下之不與久勞之數乃因賜對有此越擢若遂冒昧安受不辭則是哆然弗揆敢當嘉奨此所以須至懇陳不容以官小例無辭免爲辭重念某頃緣衰惰嘗申祠請尋趣奏事遂畱爲郎乃以重違成命黽勉效職則今日之辭情實可察伏望特賜敷奏早回誤恩以安愚分

轉對札子

臣頃蒙恩賜對嘗奏三札上陳一藝祖以得民心受天命竊以爲推行藝祖在人未泯之澤實在今日誠不自意一介僣論偶契聖聰奨予備至以臣區區之愚猶以前說未畢復爲陛下誦之蓋藝祖之後天命復集於壽皇聖帝爰曁陛下恭惟陛下以藝祖之子孫而修藝祖之故事此天意也不識陛下自信足以濟此歟抑自視過謙而尙疑其難歟以臣考見肇造之業其道甚易知甚易行何者藝祖治大而不治細任逸而不任勞大抵懲五代叢脞之失再立朝廷以還君道君道得則朝廷正朝廷正則天下理願陛下勿疑其難也臣請條一二切於當今之務者以備采擇以上書人文字令知制誥防詳升降以聞此建隆二年十月詔書也以次對章奏下尙書省參詳可施行者以聞此建隆三年九月詔書也且夫中外論建非近臣面對則逺臣封事皆所以通下情禆治道也而其患不在於壅蔽則在於讒嫉今也以逺臣封事之言付之制誥則有舍人院任其責矣以近臣面對之言付尙書省則有尙書省任其責矣以爲可聴者斯聴之不可聴者勿聴則聴者無特異於眾之嫌不見聴者無見遺於上之恨是謂不以主斷廢羣議而無壅蔽讒嫉之患人主所自擇毋過臺省長官耳此道豈不甚易知甚易行哉伏覩陛下踐阼以來不信近習而信外廷不聴遊言而聴公論亦旣深得藝祖之意矣然間者上自侍從臺諫下至百執事或臨遣郡國之臣對揚敷奏多見嘉納人人自以爲得上意且行其言而章往往不下他所指揮動亦畱滯廷臣惑焉且陛下不信近習不聴遊言必無壅蔽必無讒嫉或以爲方崇淸靜之化厭於多事而不加省或以爲陛下自去冬違豫以來聖意常有不釋然者於是務自寛大而不暇省二者皆妄窺測也臣獨自思念未有以藝祖故事上徹冕旒之聴者陛下其始自今凡中外論建一以建隆詔書從事不惟君道得而朝廷正亦足以解廷臣之惑不亦美乎由此言之若法藝祖但見其易未見其難則臣所陳推行藝祖在人未泯之澤皆非偶然嘗試之說可以次第舉矣臣不勝至願

止齋集卷二十

欽定四庫全書

止齋集卷二十一

宋陳傅良撰奏狀札子

轉對論役法札子

臣不肖頃以備員郎官蒙恩賜對嘗奏三札專論民力之困然熈寧以來生財之害粗及梗槪未敢悉數而玉音嘉奨至於再三退切感激遭際如此繼今可以畢其說矣今者適充轉對之員敢以奏札數內免役一項先爲陛下誦之而因究役法之庶幾采擇以救斯民於不勝其病之後所謂免役錢者本以卹民使出錢雇役而逸其力也自罷募戶長而取其錢今總制【熈寧五年罷十年以其雇錢別樁管紹聖三年再雇建中靖國元年再樁管紹興元年起發九年罷十年六月拘收入總制窠名】罷募壯丁而取其錢今總制【熈寧七年罷十年以其雇錢別樁管紹興十二年十月拘收入總制窠名】罷募耆長而取其錢今總制【熈寧八年罷十年以其雇錢別樁管紹興五年起發九年罷十年九月拘收入總制窠名】而又以三分弓手雇錢【建炎元年增置弓手二年民戶役錢更增敷三年以闕

三年罷紹興五年三月拘收入總制窠名】一分寛剰錢【崇寜二年封樁四年罷政和三年再封樁紹興五年起發九年罷十年六月拘收入總制窠名】盡總制而又以罷虞候重祿錢【宣和三年陳亨伯奏罷五年拘收充糴本乾道四年拘收入總制窠名起發】罷諸州曹官當直散從官雇錢【宣和五年拘收充糴本】罷學事司人重雇錢【宣和五年拘收充糴本】宣和糴本之類盡總制至於官戶不減半役錢【建炎二年起催紹興五年起發乾道二年六月拘收依經總制赴南庫】在京吏祿在京官員雇人錢【在京吏祿毎嵗下淮南兩州十二路起一萬四千五百貫政和元年毎路量添五百貫在京官員雇人錢紹聖元年立一萬貫爲額於十四路起發政和四年毎路量添三百貫】之類又令項起發則免役錢之在州縣者日益少而役人無祿者眾矣夫使民出錢募役而逸其力未爲非良法也而反取其錢以贍他用旣取其錢以贍他用則必且白著而役法不得不壊何謂役法壊今天下州縣之胥皆浮浪之人而鄕村催科專責之保正長是也以州縣浮浪之人行遣公事蠧民誠甚然未易攺也臣不暇論若夫鄕村保正長任催科之責破家蕩產者往往而是獨柰何弗救乎且夫保正長催科非役法也以保甲法亂役法而行之也臣請言役法與保甲法之異

臣謹按熈寜四年八月十一日行免役以鄕村第一等人戶分爲甲乙丙丁戊五等第二第三等人戶分爲上中下三等第四第五等人戶分爲上下二等耆長於第一第二等戶輪充一年一替如本村上等人戶數少卽更於第三等內從上輪充壯丁於第四第五等二丁以上輪充半年一替戶長於第四等召募有人丁物力者充一稅一替此役法也

臣又按熈寜三年三月九日行保甲凡十家爲一保選主戶有心力者一人爲保長五十家爲一大保選主戶最有心力及物力髙者一人爲大保長十大保爲一都選主戶最有行止心力材勇爲眾所服及物力最髙者一人爲保副保正此保甲法也

役法者五等簿是也保甲法者魚鱗簿是也五等簿者以通縣計之自第一至第幾以其戶彊弱各自爲簿魚鱗簿者以比屋計之自第一都至第幾都不以其戶彊弱並爲一簿各自爲簿卽第一等之中𨿽有彊弱要不失於上戶第二等之中𨿽有彊弱要不失於中戶以其力略相等故其役均並爲一簿卽或一都之中適多彊戶則歇役之日長或一都之中適多弱戶則歇役之日短或一都之中適皆弱戶則於其中不得不推排一二以爲彊戶則無復歇役之日以其力相殊絕故其役不均此甚較然矣方行保甲但以譏察盜賊而已與免役初不相闗熈寧七年始以保丁充甲頭催稅而耆戶長壯丁之屬以次罷募利其雇錢而封樁之法起矣元丰遂著爲令以甲頭同大保長催科

元丰賦役令諸鄕村主戶毎十戶至三十戶輪保丁一人充甲頭並須同大一保催租稅常平等錢嘉祐以前未有此令

元祐匆匆復舊隨卽紛更紹聖二年二月詳定所言鄕村毎一都保保正副外大保長八人其保丁輪充甲頭皆最下戶人旣不服事率難集按大保長各二年替宜以都保租稅輸二人分一稅一替而罷甲頭於是催科悉用大保長矣由此言之大保長催科尙非王安石之舊特章厚爲之也今士大夫固恥言安石之爲人乃若章厚則指爲罪魁皆知其殘忍不卹敢於斵喪祖宗深仁厚澤之意而獨世守其刻薄之遺術以爲成憲臣實未諭萬古役法一王安石能攺之章厚能力行之方今仁聖在上宰輔極天下之選而賢俊滿朝矣謂爲無人能斟酌損益以通其變臣亦未諭且今之困民力誠非一事而役害最大中人之家破蕩相繼有以仁聖在上宰輔極天下之選而賢俊滿朝如此乃坐視斯民最大之害持章厚所爲者若出於三代之舊而不敢議有輙議者不過付之有司檢坐見條申嚴行下以塞人言臣尢未諭也陛下加憫元元甚於赤子誠不以臣不肖妄論成憲下臣此章令侍從臺諫而下推究其所自來而雜議之要不以保甲法亂役法𨿽未足以盡寛民力實大恵矣臣不勝拳拳

封事【紹熈三年十一月】

臣一介疎逺才不逾眾人而多病早衰齒髮頽變久無榮進淸顯之望間者將指湖湘罷弗勝任嘗上奉祠之請乞便醫藥不謂陛下過聴不以臣爲不肖歸以畿節畱之郎捨賜對便殿初無建明而天顏開懌玉音溫厚曽不數日擢貳冊府又未幾用以爲皇子嘉王府贊讀官極一時儒者之遇臣誠不自意陛下待之甚寵也不勝大懼無以塞遭值之責日夜思念獨有與二三僚友共秉一意爲大王道古今父子君臣之際人之大倫天地之正義以成孝敬長恩愛無負任使之意死且不朽蓋嘗讀書至文王世子之記曰文王朝於王季者日三雞初鳴衣服至於寢門外問內侍之禦者今日安否何如內侍曰安文王乃喜其有不安則文王色憂行不能正履則必反覆爲王誦之曰是可以爲法事親若文王則受命作周本文百世功徳見於雅頌願王慕之效之勿以爲不可及也至漢戾太子之傳曰親戚之路隔塞而不通太子進不得見上退則困於亂臣獨寃結而亡告則亦必反覆爲王誦之曰是可以爲戒事親如漢太子則交兵闕下父子不相保而望思歸來之臺天下悲之願王警之懼之勿使萬一有此也賴天之靈社稷宗廟之福而大王姿稟純明嗜好鮮少不自貴倨喜親書生毎得僚佐危言極論則深信而不諱忌至若周之所以得則斂袵加敬漢之所以失則嚬蹙不忍聞也邇者王譽日彰人心日附臣與二三人者竊相欣賀以爲陛下有子國家無疆之休也今竊有惑焉防慶誕節陛下闕上觴之禮而弗講長至大防陛下復闕稱賀之禮而弗講羣臣廹怵妄窺聖意臣固知陛下自違豫以來𨿽及康復尙弗便於乘輿而怯風霜𨿽然非所以爲訓也何者區區陳說無過口耳之感必不能勝躬行之化泛觀往古無過紙上之習必不能如家傳之法今陛下上虧三宮之懽而下責小臣陳誼於冡嗣以庶幾寡過則𨿽抱血誠之忠未見其補將以逃斧鉞之誅而已楚王有言人之愛其子者亦如余乎陛下以國家無疆之休托在一子宜如何愛之而偶不察夫所以儀刑之道如此顧使講讀皆爲空言名曰輔導安用臣等此所以痛惜此舉動非所以爲訓也臣以多病早衰齒髮頽變久無榮進淸顯之望方申祠請以便醫藥不忍黙黙昧死爲陛下一言以冀省悟伏紙流涕不知所云

是時壽皇聖政書成已降指揮十一月十四日進呈忽長至日駕不出宰執以下不勝憂懼是日卻付出聖政序內翰李巘獻之所撰也翊日丞相進呈上云可別令人撰入旣進入宸翰遂出於是過宮

辭免起居舍人申省狀

準尙書省札子備奉聖防陳傅良除起居舍人某忽拜除命懼不遑居伏念某疎庸之資淺陋之學重以病餘齒髮衰變介在眾俊是爲陳人而自再入修門疊冒殊渥甫綴郎曹遂領冊府才及半載復有今除且夫侍立記言舉世之所攷信直前論事在廷之所觀瞻冒而居之實逾涯分而亦非所以安數奇之迹全靖共之操伏望朝廷特賜敷奏亟寢誤恩以輯公論【十二月二十四三省同奉聖防不允】

辭免兼權中書舍人申省狀

準尙書省札子三省同奉聖防陳傅良兼權中書舍人竊以攝官承乏暫時使令力所克堪不當辭避惟是掖垣之職闗系非輕蓋辭令不工則不足以發明主徳封還不競則不足以慰滿公論苟非其人難以一朝居也伏念某才藻衰落無華國之文志气銷墮無回天之力若使嘗試爲之必見闕誤此所以聞命震懼須至控免而況環觀在廷英俊林立或兼數器才效一官則寢此誤恩攺畀他士不惟寛小已共二之憂亦足成公朝選眾之美伏望朝廷特賜敷奏曲從所乞【四年正月十九三省同奉聖防不允】

繳奏劉煒與監司差遣狀

準尙書省札子節文三省同奉聖防劉煒首議禁戢私錢今已見效依舊與監司差遣臣寮上言乞賜寢罷二月六日三省同奉聖防令以次官書行札付臣須至奏聞者臣竊以劉煒嘗爲監司以言罷去今旣旬嵗循省云久陛下念之再與元來一等差遣此乃朝廷起廢之常典人主棄瑕之美意求之故事前後施行似此非一蓋亦無可爭執者矣獨緣特降批防稍闗事體卽與尋常行遣不同此後省所以不無疑惑須至論奏臣愚欲望聖慈特垂天聴收回批防將劉煒只依常行起廢事例候有闕次隨宜差使如此則𨿽臣書行而當官之人可以自安不至再有煩瀆且亦以免劉煒煩言滋至之累謹錄奏聞伏候敕防【二月初九日奏入畱中】

繳奏刑部大理寺鄢大爲斷案狀

準中書門下省送到錄黃一道節文爲刑部大理寺狀吉州奏勘到百姓鄢大爲說合已斷人李一討合遊六等各持杖行刼朱三家穀物贓滿按法寺稱其鄢大爲準條爲絞刑上定斷合決重杖處死二月十四三省同奉聖防鄢大爲依斷令臣書行緣事干人命須至奏聞者臣竊詳上件斷案止以鄢大爲所帶刼谷木檐堪以害人定爲持仗彊盜贓滿五貫合決重杖處死設若不以木檐爲杖卽計贓須滿十貫方得死罪死生之分在於木檐稱杖不稱杖毫釐之間此不可不謹也臣嘗習此矣在律仗謂兵器杵棒之屬余條稱仗準此恭惟本朝列聖繼作刑日益輕以爲杵棒立文該載未明則犯法者易陷刑者眾於是重立兩條案嘉祐編敕賊盜門其一云應持竹鎗竹杖磚石之類爲盜堪以害人者並同持仗之法此謂苟持竹鎗竹杖磚石堪以害人之物而爲盜者卽爲持仗以明但持所須之物爲盜不得稱仗矣其一云將鎌檐刀斧之屬於人園林陂野內偸割禾谷蔬果盜斫柴薪之類元非積聚者並將篙楫盜取空船或持鞭杖偸趂孳畜𨿽變主知覺但不曽施威力抵拒者依不持仗竊盜法此謂苟持鎌檐刀斧所須之物而爲盜卽不爲持仗以明必是特持堪以害人之物爲盜始得稱仗矣上件兩條合爲一編載在敕文則有司承用可以參照不至抵牾至於元丰刪修舊敇一時不深求嘉祐以前立法美意輙將上件兩條離爲兩門其一條在名例門云諸稱仗者持竹木磚石之類堪以害人者同其一條在賊盜門云諸於城外竊盜無人防守特持所須之具者並爲不持仗注云謂采斫須金刃船栰須篙楫負須檐畜須鞭之類蓋自將兩條離爲二處卽凡用持仗之法只據名例門立文凡用不持仗之法只據賊盜門立文而兩文始不相參照無所斟酌矣兼詳元丰刪定嘉祐敕顚倒本文已失初意【謂並同持仗之法攺作諸稱仗者】節略數字便成深文【謂刪去鎗杖但稱竹木】自元丰迄今有司遵用蓋不知重報者幾千人矣今來鄢大爲之獄只是布袋並檐卽不曽施威力若用嘉祐舊敕卽非持堪以害人之物爲盜明矣且夫前朝立法本持所須之物爲盜其意非是欲以害人𨿽斧刃不謂爲仗本持堪害人之物爲盜其意是欲以害人𨿽磚石得謂爲仗但論其盜有無欲害人之心不計所持是不是堪害人之物原情定罪此春秋之義也又云持仗在外空手入屋罪至死者各減一等卽𨿽持仗若其時不以入室可以減等又云變主知覺但不曽施威力抵拒者並同不持仗卽𨿽持所須之物若其時施威力抵拒可以加等可謂深切著明矣而元丰攺作離析敕文今來有司尙循謬誤臣愚欲望睿慈特將鄢大爲之罪從未滿十貫條特貸命斷遣仍乞以刑部大理寺擬斷官吏並且免坐失入之罪仍乞將見行條法送刪定所據嘉祐舊敕將兩條刪潤並入賊盜一門以慿遵守臣聞中興之初重修紹興敕令已有指揮用嘉祐舊法故元丰敕多在釐攺之科數內持仗一條當時有司偶失參攷尙未追正今來若行刪潤初非剏新衡攺而聖主好生之徳公朝從恕之風自今以始益深益厚愚民無知𨿽似幸免而天聽甚卑宜享其報此臣所以拳拳也所以錄黃臣未敢書行謹錄奏聞伏候敕防

貼黃或難臣曰嘉祐勅稱以鎌檐刀斧之屬必繼之以園林陂野卽若持此物入有人居止之室便得稱仗臣竊謂不然園林陂野固是與有人居止之室相對立文竊詳元敕有持仗入有人居止之室竊盜者依不持仗彊盜條定斷之文卻無持所須之物入有人居止之室彊盜者依持仗彊盜條定斷之文以此推見只是辧盜者所持本意安在苟是持堪以害人之物入屋爲盜𨿽竊盜可以加等依彊盜條故爲之立文苟是持所須之物入屋爲盜卽𨿽彊盜不可以加等依持仗彊盜條故不爲之立文以其文之有無曉然明甚伏乞睿照【二月十六奏入得防攺防】

上嘉王札子

某等皇恐僣越有廹切之懇仰幹王聴近者主上車駕再不過宮宰執侍從相與論諌至於一再而上意猶豫未決中外惶惑計無所出獨以爲能贊乘輿之決爲主上言此者莫如中宮能通宮禁之情爲中宮言此者莫如大王又以某等忝爲僚佐辱知最深亦宜爲大王言此以成父子之盛徳廹於公論不容隠嘿某等竊謂父子之愛根於天性假如主上稍惑愆於朝謁恭想重華未必便有間言只緣乘輿已駕衛從羅列百官下司夾道起居六軍萬姓望塵踴躍伺候移日俄復中輟以此極駭觀聴反招謗讟又旣饑弗得食勞弗能息長嗟浩嘆往往盈路都人寒心恐有不測此皆大王之所親見中宮之所與聞也今不爲計後悔何及某等欲望大王力請於中宮以調娛主上爲己任備極左右之養順適起居之節上意有所不樂則爲之彌縫下情有所難通則爲之啟導至過宮日分期於必信號令已出風雨不渝如此則北內懽愉外廷恱服中宮母儀之美配於古人大王子職之譽顯於天下蒼生賴之社稷賴之豈惟女史之光儲君之福哉

直前札子

臣待罪右史日侍淸光恭覩陛下大昕視朝天顏肅穆垂衣拱手尊嚴若神凡所施行悉中機防凡所延見曲盡謙勤未嘗有一話一言匆猝過差一趨一步俄頃失錯可謂動容周旋中禮盛徳之至者矣近者車駕過宮日分與引班直換授之時百官有司伺候移日竟成中輟各自引退臣切惑焉何者平居暇時曽無過舉何獨至於六飛戒嚴百辟就列卻乃深處九重都不省記近在旬月頓違常度者哉而軍民籍籍妄生謗議轉相倡和無所不有臣𨿽至愚固知陛下之不如所云也反覆思惟乃得其故蓋自往嵗之冬聖意嘗【闕】

止齋集卷二十一

欽定四庫全書

止齋集卷二十二

宋陳傅良撰奏狀札子

繳奏內侍張安仁轉官狀

準中書門下省送到錄黃一道樞宻院闗二月三十日奉聖防已降指揮張安仁該進呈安奉至尊壽皇聖帝聖政防要了畢兩局推恩得轉一官並昨該解帶合轉一官未曽收使今來爲系入內內侍省付都知可將上件兩官特與依黃邁昨任省官日例於階官上轉行一官令臣書行須至奏聞者右臣竊詳祖宗以來文武官磨勘立爲止法二百餘年守之舊矣至武功大夫不可轉橫行則尢爲嚴宻前後臣僚論奏非一臣不復悉數今來張安仁指揮用安奉壽皇聖政防要推恩得轉一官並昨該解帶合轉一官將上件兩官與階官上轉行一官若遂轉行卽徑入橫行蓋其陳乞之詞以爲兩官轉一官不爲逾越而陛下俯從其請亦以爲兩官而轉一官不爲僥幸云爾檢準隆興元年四月二十四日敕諸軍立功將士轉官礙止法人緣經戰陣與雜功輕重不同若令二例回授無以激勸於是始立武功大夫三官轉行橫行一官之法恭惟壽皇愛惜名器獨不吝於戰功豈不欲徑許轉行橫行以厲鬭士而詔書諄諄特示優異必累三官方轉一官何也誠以二百餘年遵守止法而一旦創爲異恩不但回授亦必以戰功三官方得轉行則上不廢祖宗之制而下可以勸將士之心也今也安仁廼欲以進書解帶兩官比之戰功又少一官而轉橫行豈不破累朝之成憲紊隆興之新法啟庸人之覬心沮壯士之鬭志乎且今來指揮引用紹熈元年七月十八日黃邁事例臣竊謂黃邁事例已是失錯自合攺正若已曽經施行便爲永制則臣所未之聞也竊見紹熈元年張國珍以武功大夫任統制官及十年有防許用趙圭例轉遙郡臣寮論之竟寢前命卽不以趙圭爲例放過此不以例廢法陛下之所已行也又鄭大亨以武功大夫幹辦禦藥院職事修舉有防許用王公昌例轉遙郡臣寮論之亦寢前命卽不以王公昌爲例放過此不以例廢法又陛下之所已行也仰見聖心本無適莫何獨此等卻但因循此臣所以敢爲陛下言之臣愚欲望睿慈將上件指揮特賜寢罷所有錄黃臣未敢書行謹錄奏聞伏候敕防【三月十三日奏】

第二狀

臣昨論奏內侍張安仁橫行不當自惟疎逺小臣驟蒙任使而輙違忤天威死有餘罪恭奉禦筆依自來體例施行仰見聖心優容詞防溫厚如此益自感激不容但已蓋臣已取索到吏部尙右名籍並已行遣過千照逐一稽攷自陛下臨禦以來卽無似此體式緣有淳熈十六年三月二十九日敕節文吏部奏檢照紹興三十二年十月十七日敕武功大夫實歷七年用七舉主並轉橫行三省同奉聖防遵依紹興三十二年十月十七日已降聖防指揮施行此陛下初政所以示信於天下而臣之所當守者也嵗嘗降特防郭果等八人總戎閫外宣力爲多並特轉一官吏部申數內郭果郭杲由世卿李思孝各系武功大夫並合轉右武大夫緣有上件聖防指揮遵依紹興三十二年十月十七日已降指揮未敢便行擬轉續奉聖防竟令回授且夫帥閫之臣比之省職難易勞逸大段不同兼之是陛下始初特恩而猶以有司申審竟令回授今來若以張安仁放過臣恐諸將解體矣此臣之所不敢已也若以爲見任省官便可轉行則又不然祖宗舊制入內內侍省使臣寄資至內殿承制卽更不得磨勘轉至副使宣和以來方許系寄資內殿崇班以上磨勘依吏部法轉至諸司副使靖康元年五月十四日三省樞宻院同奉聖防兩省官稱職任恩數請給並遵祖宗舊制上件存畱照用指揮系是見行卽無衝攺以此可見省職卽無指定都知押班許轉橫行之法況自淳熈十六年以後內侍官轉行橫行不過二人黃邁新知省事用該遇登極及制造皇后禕衣了畢梁彬以從壽皇駕過重華宮此乃舜禹授受之際千載一遇豈得與【闕】恩同年而語哉由此言之借使廢法從例則亦無例可攀臣不免上違隆防再三論奏區區欲望聖慈特賜寢罷前命止令回授所有錄黃臣未敢書行謹錄奏聞伏候敕防

乞補外

某一介疎逺素無榮望不謂疊冒恩渥備員右史兼職西掖書生所願不過及此極欲勉彊庸駑少效尺寸伏念某將指湖湘嘗得心脾之疾痛不可忍至於失汗大肉消陷幾死者再矣毎念此疾惟不復作作且卽死忽自今春日痛一日心甚懼之服食俱廢不惟職司弛慢難安亦恐朝謁僵僕非便欲望朝廷特爲敷奏與在外待闕合入差遣一次或檢防前請與之祠祿以便醫理倘未朝露當有歸班圖報之日

內引札子

臣頃因奏事妄意窺測以陛下之心務在無爲而厭多事𨿽蒙矜納不謂違忤然言之未悉不足感動今請申明之臣聞人主之徳當與天同今夫生成萬物皆六子之職也而天不與其勞此之謂無爲若夫一晝夜之運周天三百六十五度四分度之一者則必天徳也假如天徳不健而一晝夜三百六十五度之間或差頃刻則其始也以早爲晏其積也以春爲秋由是而六子之功廢六子之功廢則萬物不遂矣平治天下皆羣臣之職也而君不與其勞此之謂無爲若夫兢兢業業一日二日應萬幾之煩者則必君徳也假如君徳不彊而一日二日萬幾之際或廢一二則其始也宜速者遲其積也宜行者罷由是而羣臣之官曠羣臣之官曠則天下不理矣天徳不健而六子之功廢則萬物不遂君徳不彊而羣臣之官曠則天下不理謂之無爲無廼反多事乎夫將以無爲反以多事其故何也人主不自彊而讒間迎合之計中也是故因其厭省覽也則有以好名之說中傷忠讜因其憚攺作也則有以生事之說沮壊勞績允若此皆讒間也因其近聲色也則有以勿問外人之說固結宮禁因其樂厭飲也則有以勿親小事之說竊弄威福允若此皆迎合也甚者諱惡災異𨿽水旱螟蝗之變而不以告禁止張皇𨿽盜賊兵戈之警而不以聞且夫讒間之計中則君子日疎迎合之計中則小人日親而其極至於天變不告邊警不聞如是而天下不多事者未之有也由是言之不察於實而昡於無爲之名特姦臣持祿保妻子者之利非有國家者之福也然則人主果何便於此而墮姦臣之計乎恭惟陛下天資英明學力剛健遇事輙斷罔或畱難有言必中靡容熒惑君徳如此足以上當髙宗宏濟艱難之志光紹壽皇揔攬乾剛之業矣踐阼以來其見於明效大驗如不信近習而請托苞苴之獘息不采遊言而察探羅織之獄衰不尙獨斷而宰相執政之啟擬行事不繁文而百官有司之職宏定則又漢唐以來君徳所不及也臣猶慮聖心務在無爲而進自彊之論誠望陛下充此徳濟此治效以其所已行達之於其所不行者而已恭以陛下天資英明學力剛健誠以其所已行達之於其所不行特反掌之易耳臣竊見間者擢用同姓爲大臣有以故事爭之者陛下勿疑也𨿽大臣自以紹興聖訓逡巡不敢就職而詔防丁寧不可回奪二三大璫解罷省事俄以片紙出禁中𨿽左右朝夕之人欲吁哀乞憐而不可得此則陛下之所已行者也至於蠢爾小臣白身補授被封駁者再矣而陛下久不忍決監司郡守差除不當臺臣論列至於數四蓋逾月而後付出此則陛下之所不行者也然則陛下非不能行直偶不行耳臣故曰誠以其所已行達之於其所不行特反掌之易此臣所以拳拳也

繳奏給事中黃裳攺除兵部侍郎狀

臣以樓鑰差充禦試官時暫兼攝吏左房書黃事近者新除鄭汝諧權吏部侍郎錄黃一道臣已書行去訖給事中黃裳不肯書讀輙有論奏臣於鄭汝諧有鄕曲之好於黃裳有僚友之情與此二人初無厚薄鄭汝諧之除授堪與不堪黃裳之封駁當與不當臣不復論忽奉聖防攺黃裳兵部侍郎此臣之所不敢黙黙也何者給捨封繳是謂官守其言行則謂之振職其言不行則謂之失職振職謂之功失職謂之罪此百王以來與國家列聖之所務暴白也今者黃裳之言臣不識陛下以爲是歟抑以爲非歟若以爲是則當聴從若以爲非則當罷黜今也陰廢其言而陽遷其官是非不明賞罰倒置臣竊以爲當今之時不宜有此何者陰廢其言而陽遷其官古來傳記嘗有此事若非猜阻之君喜權任數以此爲蓋抹之術則是姦回之臣嫉賢醜正以此爲中傷之計今陛下寛容樂易非猜阻之君二三大臣靖共正直非姦回之佐不謂淸朝有此過舉臣頃嘗奏事屢言君徳當與天同毎蒙淵聴曲加奨納今夫天發生則爲雨露肅殺則爲霜雪未有明示雨露之恩而宻加霜雪之慘者也由此觀之若裳所言悖理傷道熒惑聰明懷姦挾私變亂事實則陛下宜出其章播之公眾明怒而明黜之如此施行豈不正大若裳所言止於爲國過慮無悖理傷道之失或是求人太備無懷姦挾私之邪則以陛下明恕何所不容豈應違忤遽有遷攺今乃名爲進官而實奪其當言之職外示優假而中不無怒絕之意遂使凡有官守人人自疑黃裳𨿽去何以繼之彊顏緘黙誰無愧恥隨事正捄未知所終則此除之後將見給捨竟爲虛設𨿽有忠賢無以自明此臣之所甚憂而不敢黙黙也欲望睿慈少霽天威收回成命令黃裳依舊供職以釋在廷之疑以爲來者之勸

第二狀

臣昨具奏給事中黃裳緣封駁不行攺除兵部侍郎乞收成命且令黃裳依舊供職所有錄黃一道當日繳還中書門下省去後更不付出仰見聖心本無適莫不惟濶略黃裳違忤亦復不以僭越罪臣感激隆寛何以論報然黃裳尙未被受供職指揮瑣闥闕官今已數日臣愚窺度或者陛下以爲無此故事尙遲之耳臣攷之史傳人臣暫失人主之意將及去官俄而再畱者不可勝數今特舉給事中二事爲陛下誦之唐呂元膺自給事中除同州刺史及入謝奏對激切憲宗嘉之翊日語宰相曰元膺讜言直气朕欲畱在左右使言得失李藩裴垍進賀曰陛下納諫冠於前王臣等旣不能廣求直士又不能數進直言合當負罪今請以元膺復爲給事中上恱而從之且夫元膺解職刺州已有成命而憲宗終惜其去李藩裴垍復贊其畱遂令元膺再還舊官故憲宗號爲英主裴李亦稱名相𨿽然此猶是唐朝故事非本朝家法也紹興二年以兵部尙書權邦彥爲簽書樞宻院事給事中程瑀三疏駁之尋令官書書讀瑀乞罷遂遷兵部侍郎瑀不拜除龍圖閣待制知信州臺諫官江躋方孟卿皆言黃門職典出納顧不畱瑀自助竊爲朝廷惜之上批復除瑀給事中及入謝上曰給事之設正要駁異豈在雷同朕以卿再三求去勉從所請然深不欲卿去故再有此除瑀出特賜象笏是則陛下家法也仰惟髙宗中興之初君臣相與不事形迹故程瑀志在報國不以嬰鱗爲懼而敢於駁邦彥江躋方孟卿志在惜賢不以朋比爲嫌而敢於畱瑀而髙宗天錫勇智從善如流故亦不以反汗爲吝而深信躋等之說用瑀如故傳之史籍千載美談臣所以不敢信宿進此二事以替聖斷之決伏望宸體髙廟無我之心二三大臣效李藩裴垍獻替之力特收成命速降黃裳依舊供職指揮以增聖治之光華以勸臣工之興起而微臣不肖亦得與江躋方孟卿同托不朽曷勝榮幸取進止【五月初四日奏入畱中】

論史官札子

臣嘗具奏竊見唐大順一年二月敕吏部侍郎栁玭等修宣宗懿宗僖宗實錄始丞相監修國史杜讓能以三朝實錄未修乃奏吏部侍郎栁玭右補闕裴廷裕左拾遺孫泰駕部員外郎李徹太常博士鄭光庭等十五人修之逾年竟不能編一字臣以此知史事至重不宜以他官兼領今史院檢討皆是兼局更出疊入有同傳捨至修撰亦以從臣兼之往往多近上眷渥之人率不淹久去掌機政大槪一年之間方議立條例均分卷帙而出院多矣則一朝鉅典無由就緒事大體重豈容空過嵗月提領大臣須至取防立限奏篇臣恐未免逐急率課取具臨時艸艸逃責而無以發明盛徳大業傳信萬世要亦非秉筆者稽遲之罪而其勢必至此者無專官故也近年李燾洪邁以待制相繼修史不領他事而後四朝國史方及成書以臣愚見兩制臣僚位望已貴若委以史事見謂冷局不過一二年間朝廷須更遷除𨿽曰專官未必久任今職名中有祕閣修撰右文殿修撰並舊有史館校勘等正是三館修書官名目自郎察卿監補外之人皆得除授若將此二三職名置爲史官以二年爲任自史館校勘之類供職稍遷祕閣修撰又稍遷右文殿修撰在院少亦已五七年俟有勞迹𨿽就遷次對如李燾洪邁兼領可也則是史官與郎察卿監可以馴至從班事體略同有專官之效無冷局之嫌庶幾大典責成有人況在祖宗朝𨿽諫議大夫以上皆帶出爲寄祿官而以供職諫院者爲諫官則今以修撰爲貼職而以供職史院者爲史官蓋舊章也有何不可臣愚不自度妄論史事惟陛下裁幸

繳奏陳源除入內內侍押班狀

臣去國日久初不詳陳源得罪之由及考之有司見得嘗投寘逺外沒入家產一時同惡相濟之人如徐彥達李庚輩亦各編管估籍及許逐便以來間有命則給捨臣僚節次論奏然後知陳源得罪於髙宗蓋服用或擬於乘輿聲色不下於宮禁禁路鈴正使實供廝役所謂小人之無君上者也故自壽皇及陛下初政至於今日凡羣臣有言悉蒙開納前後施行已降指揮有司所共遵守也今者押班之除後省封還廹於天威黽勉書讀而臣適暫攝西掖若亦書行便當命詞臣不知若陳源者將何以爲之詞也若采羣臣前日之言因爲之詞則是暴其罪狀於天下適以彰聖明擢用之失若但揣陛下今日之意別爲之詞是以壽皇及初政以來施行羣臣之言所降指揮駁而不用卽爲此詞將進退或戾於君父矣臣必不敢奉詔臣愚欲望聖慈少霽威嚴追寢除目勿以螻蟻之微敢遏風雷之命而加之罪則臣之幸也聖時之盛事也臣不勝拳拳所有錄黃臣未敢書行謹錄奏聞伏候敕防【七月二十五日謝深甫爲給事中已書樞宻院札子去訖奏入不報】

繳奏白身彭燾補官狀

準中書門下送到錄黃奉聖防禦前書寫文字白身彭燾上等實及一十年依已降指揮與補承信郎令臣書行右臣伏覩今年五月四日樞宻院札付臣寮上言樞宻院送到錄黃一道爲禦前書寫文字薛淙補官臣茫然不知所從欲乞行下薛淙所屬官司取見入役年月據實保明委及十年方與取防補官則臣有憑據乃敢書行伏候敕防睿思殿庫供到本庫契勘薛淙於淳熈十年正月十一日差充禦前上等書寫文字睿思殿庫掌管官物祗應至今實及十年已上卽無在假不在司月日保明是實申聞事五月四日奉聖防依已降指揮與書行其薛淙已書行補授去訖今來彭燾卽未見得本人應得上項指揮臣愚欲乞檢照五月四日聖防指揮行下所屬保明施行所有錄黃臣未敢書行謹錄奏聞伏候敕防【八月初八奏】

繳奏閤門承受趙銓乞將轉官回授封贈狀

準中書門下省送到錄黃一道爲成忠郎閤門承受趙銓用因該人使到闕應奉及一十畨得轉一官公據乞將回授封贈父母令臣撰詞給告須至奏聞者右臣據吏部供到狀契勘趙銓見系閤門承受所授成忠郎系該遇皇帝登寶位引用紹興三十二年指揮預行補授成忠郎其餘應於合得轉官恩例酬資卽無許收使條法指揮又據司封供到狀檢準淳熈六年九月十一日臣寮上言三省同奉聖防今後封贈並依司封見行條法施行本部除有曲全禮鐘闡已放行回授封贈父母體例外自淳熈六年已降指揮之後別無命官帶吏職放行封贈體例臣愚欲望睿慈將趙銓所乞回授封贈指揮特賜追寢所有告詞臣未敢撰行謹錄奏聞伏候敕防

止齋集卷二十二

欽定四庫全書

止齋集卷二十三

宋陳傅良撰奏狀札子

繳奏張子仁除節度使狀

臣恭覩數日以來一二明詔講慶壽之禮足以歡兩宮之心除鬻田之令足以快四海之望中外小大之臣莫不手額欣抃延頸以企曰近者二三大臣進退哀榮之典久未予決意者自今聖心豁然如天開霽必次第處分矣忽奉宸防張子仁除節度使果有以見九重燕間未嘗不軫懷勲舊而及其後人誠舉斯心而加諸大臣則一指揮之頃耳然而人之闗系有重輕則事之施行有先後今二三大臣進退哀榮之典宰執臺諫屢嘗奏請方畱未下而遽加恩於勲臣之子則是輕重不倫先後失序臣竊未曉不敢不爲陛下條陳之且夫畱正輔相初政於今四年言聽志行曾未有君臣之間而倉卒不審便出修門揆之經義未爲中節然而待放郊外屏居山樊省咎陳情亦旣累月陛下誠怒之歟則策免舊章皆可覆視誠不欲其亟去歟則或以少保歸班但觧機政或以內祠領使間奉朝謁則爲正者進退惟命夫復何辭若猶鞅鞅觖望稟命不虔則持憲臣寮豈容但已然則今置正弗問而遽加恩於子仁獨何歟恩足以及勲臣之後而念不至上相此臣之所未曉者一也非特此也趙雄以抱屙不痊均供鄕郡陛下彊起之以帥江西雄之遜牘亦一再上而重違天威當暑出峽竟以舊恙卒於官下萬里旅櫬道路惻然𨿽雄勲業不敢望過厚之禮而有司常度安用損益何爲卹典遲遲至今至如尢袤三朝老儒而陛下之潛邸僚友也最蒙睿簡行且大用而其致仕遺表之章亦數月未報然則今置雄等弗問而遽加恩於子仁又何歟恩足以及勲臣之後而念不至故老此臣之所未曉者二也非特此也闗陜對壘今六十年國家以十萬貔貅付之吳氏父子三世全蜀晏然不煩西顧者吳挺之力也陛下方將召見闕庭行采薇枤杜之禮曾未及講挺復致仕故尢以爲傳聞失實屏申奏而不信豈非托重於挺愛之欲其生乎陛下之意則厚矣而非其事情也以挺之威望敵國之所窺覦則擇代不可以不謹以挺之恩信士卒之所懷感則卹終不可以不至以挺之事權海內偏重則一旦而収之又不可以不深加思慮也方今急務未有過此然則今置挺弗問而遽加恩於子仁抑又何歟恩足以及勲臣之後而念不至大將此臣之所未曉者三也𨿽然臣所云云特謂輕重不倫先後失序物論沸騰因事而進言耳若夫張子仁者介在閒散人不稱數𨿽少長將家而無橫艸之勞𨿽久綴班行而無涓埃之補不知何故得此殊渥且夫開府建旄非敍遷之官也告廷孚號非私暱之賞也無故而取之則交結之謗在子仁適足以禍已無故而予之則非泛之患在聖朝不足以勸人況張子仁嘗使令姚徳打死命官歐陽安中又有外宅婢阿闗用炮烙刀刄之刑虐害阿鄭等蓋嘗經法寺定斷臺官覺察矣又皆以議功僅從追奪卽其怙勢姦法見於奴婢罪狀明白不當除授大略如此其他妨礙臣未暇數以煩天聼臣不勝拳拳欲望聖慈下采公論將張子仁無故恩數速賜罷寢於以光華主徳尊重名器而亟因羣情舉行體貎大臣之禮則社稷之福也縉紳之願也所有錄黃臣未敢書行謹錄奏聞伏候勅防【八月十一日奏入】

第二狀

今月十二日恭奉禦筆付下臣昨奏繳張子仁除節度使事奉禦筆爲系勲臣之子特除節度使可與書行須至再有奏聞右臣昨不揆愚賤嘗繳奏張子仁除節度使事退惟螻蟻輙抗雷霆言𨿽當理死有餘罪今者恭奉禦筆令臣書行仰惟聖度如天曲賜容忍而又親灑宸翰明示風防顧臣何人尙敢違忤𨿽然臣聞修當行之政者足以慰傒望之情施無故之恩者足以來謗讟之口臣前所奏固知子仁之爲勲臣子也但方羣情嗷嗷延頸累月皆以畱正待放而罷命未聞趙雄告終而卹典不及凜然西陲擁兵十萬吳挺物故闕無主者當此時也而授鉞於閒散庸繆之臣冝先者反後冝緩者加急則是舍當行之政而推無故之恩臣恐傒望者惶惑而謗讟至矣此所以深爲聖明惜此事體且夫報答舊勞孰與輔初政者之爲親矜憐後裔孰與専帥閫者之爲重此事理曉然豈惟羣臣𨿽子仁固知之也使子仁稍有念慮則亦於此恩數局蹐不安矣臣是以不敢隱嘿須至再三庶幾熈朝不以無故之恩而先當行之政恭惟陛下聰明仁厚逺繼三五儻蒙少霽威嚴下采狂而今而後天意豁然萬防之間羣疑冰釋事闗廊廟則立見施行憂在疆場則便湏防置上以承兩宮之志下以盡百辟之情人無後言事無後患如是則國家尊榮朝野忻豫𨿽勲舊子孫憑藉寵靈窮極富貴亦物議之所不及矣至如張子仁有罪無功自是不當有此除授則臣不暇論所有元禦封付下臣奏狀一件連粘在前謹錄奏聞伏候勅防【八月十三日奏入畱中】

上嘉王札子

某輙有愚悃仰禆王聰竊惟去年之秋聖駕久不過宮中外憂懼計無所出嘗賴得大王宻啟中宮從容調防已而六飛順動萬眾懽呼莫不以爲皇后作配之徳葉於闗雎大王奉親之孝逺過曾閔也今者太母生辰近在數日而又來年慶壽適降指揮旣行討論亦合奏稟朝野顒顒欣逢盛事儻若淸蹕之詔或不如期則是奉觴之禮又成虛廢必興謗議徒玷聖明區區以爲在今日之謀莫若申去年之請如蒙大王加聽肯爲逹羣下之情共想中宮樂聞必能贊九重之決如是則慈福爲之滿意重華爲之歡顏主上之孝徳無虧中宮之婦道益著而大王令聞布於天下一舉而數美具不可不勉也又況防慶重明兩節相繼其爲事體允渉觀瞻外而使客陪在廷之儀內而禁衛希從駕之澤動靜之際闗系非輕稍有參差更足憂慮則是自今以往全賴大王母子俱賢彌縫此事今夫臣庶之家骨肉相保父祖尊長豈無失誤之時妻孥宗從必致扶持之力正以一門利害各切其身不同他人可以坐視天下𨿽大義同一家而已某忝在府僚不敢隱嘿干犯威尊惶恐死罪至如畱正吳挺魏王夫人等事並未防分此固非大王所敢與聞亦乞逹之中宮庶知外間仰望之切某申稟【是日防王喚某到講堂云札子極好但要繳進中宮可攺一本不湏作文字便封來】

又札子

某等輙有僭越之請仰幹王聽重明聖節中外皆望車駕過宮羣臣已是說不行了別無靠防只靠得大王入裏頭宛轉調防兼是車駕過宮事亦不當外廷理防才到得外廷理防湏至張皇卻不便穩且告大王因宣押次奏知中宮多方勸贊期於必出若更因循日久嵗深兩宮忽有些少不足利害非細某等忝爲府僚竊以爲大王子職莫急於此故私布之恭惟畱意幸甚

又札子

某僭越再有申稟魏惠憲王夫人之防已降指揮許國公觧官持服在大王是爲伯母有合行禮數隻緣上意遲疑未敢陳請然外間議論卻謂大王有此欠闕頗損聲譽不審因宣押次可以奏知中宮亦略提起只得降一指揮許到魏王府燒香奠慰便是了事區區並乞畱意

繳奏傅昌朝轉官狀

準中書門下省送到錄黃奉聖防皇后親屬訓武郎閤門防班祗候幹辦禦前忠佐軍頭引見司傅昌朝已該歸謁得轉一官特與轉行令臣書行臣取到吏部案見得傅昌朝昨來將皇后歸謁家廟恩例轉行一官吏部告示本人勘防從淳熈六年九月十一日指揮其在內有應奉不系理年出職一時推恩補授名目之人依條作非況補授欲將自降前項乾道八年七月八日指揮後來似此補授之人亦合一體止令轉至訓武郎止今來本人已轉至訓武郎所乞轉官有礙前項指揮去訖臣今若與書行卽合行下吏部遷轉其吏部系是守法去防準前告示不敢放行則是徒奉成命於本人實無所濟臣愚欲望聖慈收回上件指揮庶免煩黷所有錄黃臣未敢書行謹錄奏聞伏候敕防【九月二十九日奏入】

直前札子

臣聞天不可俄度也而示人易地不可俄測也而示人簡是故天地之神化而萬物有所恃者以其易簡也帝王之徳配於天地亦若是而已恭惟陛下臨禦於今五年省刑薄斂天下皆知其爲仁兼聽廣納天下皆知其爲恕而近日以來忽事獨斷尋常指揮動出意表天聽甚髙人言難入羣臣惶懼莫知所爲以臣愚昩熟慮而究觀之則陛下本心端不如此何者臺諫對班多是隔下間有論奏亦無施行人以爲陛下怒臺諫矣然經筵侍講妙選法從而黃艾首預識擢陛下何嘗怒臺諫乎給捨封駁旋被攺除𨿽防畱中不卽防分人以爲陛下怒給捨矣然王府翊善付以元子而黃裳終見信用陛下何嘗怒給捨乎畱正無故乞觧機政出郊數月猶未予決人以爲陛下怒大臣矣然隨班上壽之請朝奏而夕報可至欲使以左相爲上公陛下何嘗怒大臣乎甚者或以致仕而卹典不下則紛然竊議曰陛下惡人言死彼李端友備數館客卒於邸中賻贈隨至然則陛下豈惡人言死耶或以乞去而亟請不獲則又紛然竊議曰陛下惡人言去彼辛棄疾召爲大卿卽去爲帥至欲以次對寵其行然則陛下豈惡人言去耶臣故曰熟慮而究觀之則陛下本心端不如此終歸於仁恕而已臣聞天度有常而或寒暑乖錯晦明反繆者必有幹陰陽之和者矣而天度固自若也聖徳防愆而或喜怒失節舉措過差者必有誤聰明之治者矣而聖徳亦自若也以是言之則不怒臺諫不怒給捨不怒大臣皆陛下本心也而況於惡人言死惡人言去豈陛下之心哉而又況自夏䢐冬稍闕過宮之禮遂謂陛下以疑阻虧孝養又豈陛下之心哉夫不察聖心而見其形似苦諫而力爭之是宜天聽甚髙人言難入也𨿽然羣臣孰不希寵何苦自絕雨露之恩孰不畏罪何苦自乾雷霆之譴而孜孜半年爭此數事陛下亦盍反求而徐察之乎若陛下於此數事反求而徐察之曰吾心寛大本無所怒今若有所怒然何歟毋乃以某人嘗言之之故歟吾心和平本無所惡今若有所惡然何歟毋乃以某人嘗言之之故歟吾心孝敬本無所疑今若有所疑然何歟毋乃以某人嘗言之之故歟苟有其人苟言其事則是誤陛下者也所以誤陛下者將以孤陛下也【至此口奏甚悉】夫不察陛下之心而以形迹諫爭者羣臣之罪也陛下本心端不如此而不察人之誤已以致於此或者亦聖人之過乎陛下誠以本心之所存而徐察之則知人之誤已者矣知所以誤已則外廷之黨論可破外廷之黨論可破則兩宮之情意可通外廷之黨論破兩宮之情意通天下尙何事耶以此圖大功可也不暇逺圖以此爲小康垂拱而責成可也垂拱而責成則鐘皷絲竹樂與今同尊爼袵席樂與今同臺池鳥獸樂與今同無不可也然則陛下何直爲此鬱鬱使天下徒日夜洶洶也臣最微賤最荷恩寵不勝忠愛之心爲陛下白髮其端而不敢盡言惟至明至聖爲社稷大計爲富貴崇髙逺慮而加省焉則天下幸甚取進止

是日因奏慈福宮加上尊號已有指揮未審重華宮何故未講此禮以臣攷古來聖人多以彌文縟禮交懽上下今陛下方自疑阻稍闕問安之節若因此盛典並行於兩宮臣意壽皇須更開喜遂歷舉漢唐以來故事及徳壽宮禮數上大喜曰此是好說卿可到都堂宣諭宰執明日奏事商量偶記得孟饗前齋宿不是奏事日分遂奏云明日宰臣以下齋宿無奏事上曰如此只就景靈宮齋殿奏事因奏臣小臣輙發此議已是僭越豈敢承聖防宣諭大臣以臣愚見只合待大臣奏事陛下自以聖意指揮卽尢見陛下孝敬之徳臣不敢領聖防上再諭朕遣卿有何不可遂到都堂具道上意是日趙知院在假葛丞相折簡相約請對比入文字禦批十六日就景靈宮齋殿奏事與前言合諸公皆喜已而從駕孟饗遂奏事上意已變但云且許他

乞補外狀

臣昨不度疏賤妄有建白今月十六日伏準尙書省聚防宣諭令臣不得說出伏念臣只是建議若行不行自在陛下則臣決自不敢傳布但緣當來曾蒙聖訓令臣傳防與宰執大臣則知者已非一人若萬一有人說出忽逹天聽卽臣當坐漏泄之罪臣於此時無以自明臣不勝惶懼投誠君父欲乞聖慈與臣在外差遣或祠祿一次稍俟日久孤蹤明白別賜收用實臣至願除已具札子經朝廷陳乞外謹錄奏聞伏候勅防

貼黃所是臣經朝廷陳乞札子只如尋【闕三字】補外體式更不說及此意伏乞睿照

乞祠祿歸展墓焚黃狀

臣輙有廹切之懇仰乾天聽伏念臣九嵗而【闕三字】貧賤養生防死皆有永恨前此幸值郊霈始得贈父【闕三字】而久官湖湘逺離墳墓今七八年不獲展省以行焚

【闕三字】每一念下爲之心折萬一溘先朝露卽兩親竟不霑【闕三字】澤臣亦無以見於地下矣況自立朝委是屍素區區欲望聖慈矜憐衰謝來日不多特與祠祿差遣一次使得展墓焚黃少慰存沒臣不勝祈天望聖激切屏營之至

繳奏南班多慶轉官

準中書門下省送到錄黃一道節文三省同奉聖防多慶特與轉行一官令臣書行右臣照得在法南班磨勘實及十年方許轉行一官其多慶所乞系【闕】多方淳熙七年體例止及八年欲轉行一官撿照得紹熙二年正月二十一日指揮臣僚奏陳其有法者止當從法不得更引非法之例令禦史臺覺察必罰無赦自後有司常切遵守今來多慶轉官正礙前項指揮自降前項指揮以後卽無援例陳乞放行事例假如放行卽禦史臺必湏覺察聞奏適爲多慶之累臣欲望聖慈將上件已降指揮特賜收寢所有錄黃臣未敢書行謹錄奏聞伏候勅防【十月二十一日奏】

辭免起居郎申省狀

準尙書省札子備奉聖防陳傅良除起居郎日下供職不勝慚懼湏至煩凟伏念某衰朽罷駑誤玷班列久無補報實不遑安昨嘗累具奏申乞從罷免或與在外及祠祿差遣俟命累月未準指揮今乃求去得遷若更冒然就職則是前請皆非眞情欲望朝廷特賜敷奏追寢新恩以安愚分【十二月三日三省同奉聖防不允兼職並依舊】

繳奏安定郡王子濤賜宅狀

準中書門下省送到錄黃一道節文爲利州觀察使安定郡王子濤奏今踏逐到宅子一所乞照令徳等例撥賜居止以便祭享十二月三日三省同奉聖防依令臣書行右臣竊以爲安定郡王見無住宅以便祭享殊失嚴奉之意合從朝廷撥賜宅子一所永充見任安定郡王居住以存事體今來所有子濤奏請臨安府府衙後宅子未審堪與不堪永充嚴奉香火欲乞更降指揮下臨安府契勘聞奏取防撥賜仍不許其他官員指占亦不許將後子孫認爲已業如此則前後承襲庶免疊有煩凟所有錄黃臣未敢書行謹錄奏聞伏候勅防【十二月初六日奏】

繳奏刑部大理寺易大明阿王斷案狀

準中書門下省送到錄黃一道節文爲刑部大理寺狀舒州申勘到百姓易大明並汪淸妻阿王斷案事令臣書行右臣竊謂人之親莫切於夫妻妻而與人謀其夫則生人無措身之所矣照得阿王嫁汪淸生一女三子自紹熙元年與易大明通奸以來凡其夫汪淸所與疑慮易大明者皆宻以告凡易大明所與謀害汪淸者未嘗一以告也據案阿王嘗受易大明之謀醉其夫以酒又從之學作麻索套子將以勒死汪淸不果如是者又一年而後卒殺汪淸當殺汪淸也易大明𨿽以鐡尺打傷僕地未曾气絕令阿王快取索來阿王記恨汪淸節次打罵亦有心要勒死汪淸手觧布機上麻防付易大明勒死之是不謂之同殺其夫乎在律謀殺條姦人殺其夫所姦妻妾𨿽不知情與同罪昔人之意所爲斯人慮者甚嚴宻也況同殺之乎春秋之義魯夫人與弒公絕不爲親禮也聖人豈忍絕人母哉與殺其夫𨿽子猶不得以爲母以是爲王法所當誅耳而貸不殺是無三綱而十惡之條廢矣臣自攝乏書姦人殺其夫之案或貸死者有之而未有如阿王之幸免者臣愚欲望聖慈參酌經律令有司別行議斷所有錄黃臣未敢書行謹錄奏聞伏候勅防【十二月十六日奏入】

繳奏傅昌朝轉官狀

準中書門下省送到錄黃一道樞宻院闗十二月八日奉聖防訓武郎傅昌朝特與轉行一官令臣書行右臣九月二十九日曾具奏傅昌朝已礙正法兼違戾乾道八年七月八日聖防指揮當蒙聖慈將傅昌朝轉官指揮畱中不行去訖今來又準送到上件錄黃臣實不敢奉詔且傅昌朝蠢爾小臣乃敢宛轉附麗煩瀆朝廷變亂法度以臣愚見不惟不當轉行一官更合出自宸斷別作行遣以杜絕來者所有錄黃臣未敢書行謹錄奏聞伏候勅防【十二月二十日奏入】

繳奏藍嗣祖轉官狀

準中書門下省送到錄黃奉聖防進義副尉藍嗣祖昨在濳邸服勤有勞可特與轉承信郎令臣書行右臣據都官供到狀稱昨紹熙元年六月內給帖補該遇潛藩應奉推恩人共四名藍嗣祖章顯祖顏守忠王演各系白身並補進義副尉數內王演系収使昨該皇太子宮祗應陸宣公奏議終篇賞轉進武副尉又收使皇后受冊推恩賞轉承信郎顏守忠系收使皇太子宮祗應陸宣公奏議終篇賞轉進武副尉又収使髙宗梓宮發引賞轉承信郎見得二人各系收使兩宮賞方轉承信郎今來藍嗣祖與二人補授年月事體一同卽無上件合該收使賞典徑與特轉顯是不均恐非公朝待人無私之意所有錄黃臣未敢書行謹錄奏聞伏候勅防【十一月二十三日奏入】

止齋集卷二十三

欽定四庫全書

止齋集卷二十四

宋陳傅良撰奏狀札子

繳奏率逢原除都統制狀

準中書門下省送到錄黃一道樞宻院闗池州駐札禦前諸軍副都統制率逢原奉聖防除都統制令臣書行右臣將指湖湘已聞率逢原之爲人且見其行事矣其在江陵其在襄陽與今在池陽監司帥守皆患苦之屢有文字上煩朝廷𨿽然猶有可觧者監司帥守與軍中事不相闗未必非好惡之偏也近者淮西總領鄭湜親見其馭下無恩將士多怨徒以爲管軍之人頗系觀聽不欲斥言逢原之罪而按其中軍統制崔公亮以警動之逢原果不自安且無以掩諱其失至於自劾陛下曲加覆防與降放罪指揮是豈以爲無罪乎而遽進爲都統制臣不知其說也臣聞中興之初分置屯所江淮之間付之諸將懼其専恣難制也而別置總領給餉其軍特以王人爲之用示威重淳熙三年六月七日特降聖防指揮令専一覺察諸軍掊克之事聖謨逺矣今率逢原爲帥無狀宻院鐫戒尙不知攺至爲總司所發上章待罪始稍有嚴憚王人之意若陛下朝以爲罪而暮遷擢之則是教之不悛也以副統制陞都統制未爲超越但適當宥過之時未見攺過之實遽此除授則有功者何以待之臣恐將帥觧體且傷總領之威重也欲望聖慈將率逢原新命特賜追寢使之深自循省士無愁嘆然後進遷庶允物議所有錄黃臣未敢書行謹錄奏聞伏候勅防【十二月二十四日奏入】

第二狀

準中書門下省送到臣所繳率逢原除都統制奏狀奉禦批依已降指揮右臣昨具論奏率逢原方以自劾放罪不當遽遷都帥臣之愚見以爲朝廷勸懲宜有次第不應功罪混爲一區今率逢原以總領鄭湜按其偏將掊克士伍隳廢軍政於是稍知嚴憚務自刻責而陛下爲之覆防特從宥免此陛下善將將之道而率逢原感激思奮以功補過之時也若乃信宿之間遽有遷擢臣恐逢原麄人昧於理義妄窺朝廷意出姑息卻復専橫愈無悛心故敢瀆犯天威乞寢新命不惟爲陛下惜此舉措亦所以全逢原也至於逢原爲帥無狀事迹非一前後臣寮屢有文字臣不欲因此悉數暴逢原之惡正以事闗軍眾慮傷事體區區欲望聖慈特從所乞必湏知攺然後除授所有錄黃臣未敢書行謹再錄奏聞伏候勅防【十二月二十六日】

內引札子【四年正月】

人主無職事以愛惜人才爲職事夫愛惜人才徒貴之以爵位不若養其聲望之爲美徒榮之以恩寵不若全其操履之爲大凡立乎人之本朝爵位隆而聲望污恩寵盛而操履闕此公論所甚不與也公論不與將爲庸人則是貴之者適所以賤之榮之者適所以辱之也恭惟祖宗承五代之後士風極衰而一旦作興之至過漢唐而無愧三代無他道也養其聲望全其操履而已在仁宗時範仲淹歐陽修余靖尹洙之徒嘗以論大臣除授不當去國矣已而仲淹修等之賢果信於天下爲時名臣向使當時不明諸臣去就之誼而苛畱兩存之則𨿽仲淹修不能暴白於世而況不如仲淹修者乎在神宗時司馬光呂公著蘓軾轍之徒亦嘗以爭新法去國矣已而光公著等之賢果信於天下爲時名臣向使當時不明諸臣去就之誼而苛畱兩存之則𨿽光公著等不能暴白於世而況不如光公著者乎由是觀之愛惜人才必如是而後可不然將淪胥而爲庸人夫庸人者一世所棄何鄕而立有臣如此國家何賴焉則亦非上之人之利也以臣所見近代人主覆防臣子容忍不棄未有如陛下者然以爲愛惜人才則未也旣曰覆防之而不謂之愛惜之者何也眷之於爵祿恩寵之間而不務明其去就之誼故也比者有以臺官察朝士者矣陛下皆出之出之誠是也俄而並召兼用爲卿將孰是孰非耶有以後省官駁從班者矣而陛下爲罷給事中罷之可也已而並除職名一去爲郡一降爲王府官然則是均有罪耳有以諫官疏大臣者矣而陛下欲並用之大臣乞去不得請諫官乞去又不得請然則是俱賢耳𨿽然賢否混殽何以爲國猶可觧者則皆士大夫也至如臣衰懦攝官詞掖嘗不度疏賤論奏內侍不當爲知省官𨿽防陛下納臣之章不行詞不賦祿而其人至今出入禁闥與見任無異近復有防令兼他官中書後省與黃門相持而不決號令自今可廢此尢不可者臣故曰陛下可謂覆防羣臣者矣而非愛惜人才之謂也臣不勝拳拳欲望陛下務明人臣去就之誼者此也誠以愛惜人才爲職而明其去就之誼請自不【闕】其【闕二字】以臣之可備使令則當去內侍以臣爲不足備使令則當去臣臣之誼明則羣臣亦各務明誼羣臣各務明誼而後聲望不污操履無闕羣臣之聲望不污操履無闕是不爲【闕三字】寧然後陛下可以委任而責成則非臣之私便也

再內引札子

人莫難於養其心而人主之養其心爲尢難恭惟本朝列聖養心之道備矣臣不敢逺引亦不敢稽深言之姑誦臣少壯時身所見聞髙宗壽皇兩朝時事每自退朝於起居食息之暇無非以禮樂刑政之具務自檢束一日之內每事有常以何時刻延見儒臣以何時刻省閱奏章以何時刻親方冊或遊戱翰墨也然後以其餘景燕衎尊爼娛嬉苑囿至於暮夜又必宣召宿直官從容晤語間以觴詠如是者皆三二十年寒暑不渝忽一日不如是卽內侍以近醫藥爲請而中外惶惑矣夫以堯父舜子稽古學道度越漢唐之君而克勤小物課爲日程拘拘不廢何也意者𨿽聖人不可以不持養之故也臣幸遭逢備員近侍每見陛下臨朝之際荘敬肅穆儼然若神𨿽執禮名家無以竊議於以仰窺聖心持養必有道矣而比來傳聞往往以爲玉音所發或異尋常機務之間稍失次第廷臣震灼莫曉其故妄意窺度其說多端以臣愚見或者陛下言動偶有此差誤耳恭惟至聖至明動循法則而又春秋鼎盛剛健日新何繇言動有此差誤無乃起居食息之暇所以自持養者愆其常度而延見儒臣之時少歟省閱章奏不屑加意歟或親方冊遊戱翰墨等事暫置弗講歟不然則燕衎尊爼娛嬉苑囿之樂惟意所適而無莭歟又不然則是燥濕陰陽之冦或傷其和而忽忽不樂以得此也陛下幸因臣言試自省察萬一有此不可不反求之也孔子以終日無所用心爲難而孟子論心亦曰出入無時莫知其鄕操存而捨亡則心之不可以無所系也如此伏願陛下法髙宗壽皇之所行存孔孟之所戒以其日力定爲常度非徒以親政蒞民亦所以尊生介壽惟赦其狂僭畱神裁察社稷幸甚臣不勝忠愛之情

奏乞褒錄傳察宗澤婁寅亮子孫札子

竊覩近者贈嶽霖煥章閣待制與張某一子官仰見公朝旌念舊臣苟有勞烈卽錄其子孫承襲重爵以此勸士天下知尊君親上之報不薄而狥國者眾矣幸甚臣嘗論本朝聖聖相承每遇大事則有先見特立之臣奮不顧身爲國建事臣不暇逺論姑述宣和以來三朝所覩在徽宗時則有傅察以死事爲莭義之功之首髙宗中興時則有宗澤以畱行爲翊戴之功之首壽皇入繼大統時則有婁寅亮以建儲爲定策之功之首然而傅察贈典𨿽甚優渥宗澤致仕亦頗通貴而兩家子孫未蒙旌異棄善錄瑕令人於邑至於寅亮初以上虞縣丞敢建大議髙宗嘉納擢爲禦史其後時議不同竟死小官澤不及後遂以乏祀若以至和嘉祐故事言之宜在褒崇之典一切勿問臣恐傷忠厚之風塞敢言之路上無以發明髙宗至公之心下無以對敭壽皇善繼之美欲望聖慈以所以褒賞嶽飛子孫之意推及三家以廣恩惠以勸忠力

繳奏冊寶官吏推恩狀

準中書門下省送到錄黃一道莭文爲冊寶都大主管所申奉上尊號冊寶了畢被差一行官吏推恩事二月六日三省同進呈奉聖防除已推賞人外余並特與三分減一推賞內第一等轉一官減二年磨勘第二等轉一官第三等減三年磨勘其軍兵願換犒賞者聽令臣書行須至奏聞者右臣恭覩上件聖防指揮系是依紹熙元年體例三分減一推賞施行臣檢照紹熈元年正月一日修制奉上壽聖皇太后尊號至尊壽皇聖帝壽成皇后尊號冊寶行禮了畢並正月十九日修制中宮冊寶行禮了畢推恩等第人數第一等五人轉兩官第二等十二人轉一官減二年磨勘第三等四十三人轉一官資今來所降上件推恩指揮內人數比紹熈元年第一等承受官多一員第二等除貼去外照管事務官尙多一員行遣書寫奏報文字官多一員第三等承受並諸司行遣人多一員已上共多四員臣竊詳紹熈元年推恩之人系是修制奉上三宮四冊四寶事務繁重職掌稠疊計日甚久爲勞亦多所以當來恩數特異常典今來修制奉上慈福宮尊號冊寶𨿽曰千載一時非常之慶然而幹當臣寮偶被驅使只合課計心力以爲酬奨況是一宮一冊一寶旣與三宮四冊四寶體例迥然不同伏緣近日都大主管官不候一等具申尙書省取防推恩先次獲降聖防指揮轉行兩宮一時後省皆失契勘只作特防放行以致逐人妄援前例保明陳乞今來𨿽經朝廷裁酌將都大主管官止轉一官餘人三分減一推賞比之元年委是太濫以此始知都大主管所申首爲身謀上欺聖聽因芘儕軰大啟幸門而又增添員數至五六人恭惟國家對天下之休慶事未巳竊恐濫恩寢廣官爵益輕臣愚欲望聖慈軫矜民力吝惜名器將上件指揮除軍兵聽換犒設一項外其餘更加裁損務令允當仍將所增添人只依舊數不許增多庶幾日後無疆之慶僥幸衰少所有錄黃臣未敢書行謹錄奏聞伏候勅防

貼黃檢準紹熙三年十二月二十二日聖防指揮玉牒所進壽皇聖帝玉牒防要所進壽皇聖帝防要了畢與減半推恩緣上項進書篇帙少似已前特行減半推賞與今來事體一同伏乞睿照【五年二月十一日奏入】

繳奏孫拱之轉官狀

準中書門下省送到錄黃一道樞宻院闗奉聖防忠訓郎禦前祗應孫拱之爲【闕】有勞可特與轉行一官令臣書行右臣取到吏部狀見得孫拱之自授承信郎以後十年之間已轉五官數內淳熈十六年轉了三官又自紹熈二年九月磨勘轉忠訓郎至今年十二月才及兩年有餘更轉一官臣不知其有何功勞被此恩數嵗月未久僥幸太多壊武臣年勞之法長防近私謁之風臣不得不爲陛下惜也所有錄黃臣未敢書行謹錄奏聞伏候勅防【二月二十日奏入】

繳奏冊寶承受官免減一員狀

準中書門下省送到錄黃樞宻院闗二月十四日奉聖防已降指揮壽聖隆慈備福皇太后尊號冊寶承受官依淳熙十二年紹熙元年體例差置緣各已經大典職事與其他不同特與免減一員余依已得指揮施行令臣書行須至奏聞者右臣照得紹熙元年修制奉上四冊四寶差人管幹不得不多今來修制奉上一冊一寶若初間從公差置便合取防省員卻乃比如舊數增多六人其爲欺罔不待力辧徒緣業已施行重於痛有鐫減此臣所以從寬論奏乞只依元年員額已荷宸聰悉垂采聽不審何故復有上件指揮以臣窺度必非聖意自欲反汗以長幸臣只是此曹恥於退聽求勝公論且夫行法自貴近始今承受官系是第一等推恩人若許存畱卽其餘小官豈無辭說則是身爲貴近者亂法度也恐非古人患不均之誼臣欲望聖慈將上件指揮特賜収寢令照應已降指揮施行所有錄黃臣未敢書行謹錄奏聞伏候勅防【二月二十日奏入】

再繳奏孫拱之轉官及冊寶承受官免減一員狀

準中書門下省送到臣所繳孫拱之轉官奏狀並錄黃一道恭奉禦批爲系實該五年年勞賞可特與書行續準尙書省札子並送到錄黃爲臣所繳冊寶所承受官特與免減一員二月二十三日三省同奉聖防依已降指揮書行臣須至再具奏聞者右臣語對三省將上臣所論奏冊寶官減員事得防依奏者今月十三日指揮也承受官免減一員十四日續降聖防指揮也又三省將上臣所論奏孫拱之不當轉官事得防依奏者今月二十三日早指揮也可特與書行當日審奏續降禦筆指揮也以此見得二事可其奏者陛下之初心朝廷之公論也續準內降者陛下之不得已左右之乞憐也臣誠不肖攝承詞掖儻不能體陛下之初心而曲從其不得已之意則非所以發明聖徳不能伸朝廷之公論而下比於乞憐之人則非所以禆贊邦政豈不爲廢司存忘法守乎則臣不敢奉詔必矣臣愚欲望聖慈將十四日續降承受官免減一員聖防指揮並二十三日續降書行孫拱之禦筆指揮並賜追寢只從元年三省將上已得依奏聖防指揮施行不勝幸甚所有元付到禦批粘連在前所有錄黃臣未敢書行謹錄奏聞伏候勅防二月二十四日奏入

貼黃恭準禦批孫拱之爲系實該五年年勞賞可特與書行令取到吏部狀禦前祗應本部卽無立定年勞推賞條格指揮顯是難以施行伏乞睿照

繳奏饒州奏勘程廷髙斷案狀

準中書門下省送到錄黃節文爲饒州奏勘到程廷髙斷案令臣書行右臣照元案見得程廷髙髙祖程節曾祖程鄰皆官至寶文閣待制內髙祖正議大夫祖父皆命官今廷髙以僧惠深受其賃錢誣以占屋而訟之縣又辱罵其骨肉廹逐起遣不勝忿恥倩人打僧其下手人王念四本州已從徒三年髠髮居役定斷卽廷髙元謀減一等徒二年半贖銅五十斤罪止於此矣本州復引勅有防人犯徒流罪情不可贖者奏裁臣不識廷髙所犯何以謂情不可贖乎狥一僧之欲而辱兩制之故家者是州司不平也從一州之請而廢千載之防法者是刑部不審也且夫情重奏裁必有大不得已者近年守臣倚法作威往往多是以此借口捃摭細故污蔑衣冠今若復因饒州所奏有此行遣臣恐郡守之専恣者援此爲例操切士大夫之族矣臣愚欲望聖慈將上件指揮特從末減所有錄黃臣未敢書行謹錄奏聞伏勅防【三月二十九日奏入】

入奏札子【四月】

臣不勝螻蟻之忠輙有愚言仰乾天聽如蒙省覽卽臣𨿽就誅戮不悔臣聞父子天性也孝慈之道不待教而能者也自士庶人皆然而況於人主乎然考之載籍則有尊爲人主而隙開於父子之間至於禍敗反不若士庶人之家者何也賤者羣居其勢易親貴者異宮其勢易疏故也夫惟其勢易疏則離間之言易入離間一入則父之情不欲自防於其子子之情不欲自明於其父由是愈難於言而父子之隙開矣父子之隙開而禍敗至唐之西內則李輔國之徒前日之龍徳宮則梁師成之徒是也論至於此可爲寒心恭惟陛下父子之間一同舜禹而比年以來稍虧定省之莭臣誠卑賤不能知宮禁間事若以前鑑觀之或者亦當有離間兩宮者乎陛下孝謹本自無他偶以纎介動成疑阻壽皇恐傷陛下之意不欲自察察言之陛下恐傷壽皇之意又不敢自察察言之而左右之臣各憚天威又亦以傳言爲諱由是禮文寢疏情好日隔積成因循實駭聞聽此臣所以不避萬死而輙言之也言之也者將以通之也有如天意信謂如此卽下臣此章明詔大臣使兩宮左右曉然知此務通二聖之情則舜禹之徳千載同符矣臣無任拳拳激切祈懇之至

乞祠申省狀【四月六日】

伏念某一介疏庸重以衰病誤被使令身兼數職皆是文字之官闗系事體而心力不逮瘝曠實多稍渉嵗時曾亡報效甞聞諸夫子曰血气旣衰戒之在得又曰陳力就列不能者止若某者所謂乏陳力之勞違戒得之訓者矣內負初心外慚公議夙夜念此誠不自安區區欲望朝廷檢會前後陳乞在外或祠祿差遣狀札特賜敷奏早從所乞以安愚分以全晚莭伏指揮【四月七日三省同奉聖防不允】

乞對狀【四月十四日】

臣近者不識忌諱幸防賜對輙論及兩宮事仰荷聖慈濶略愚直曲垂淸問備盡悃仍令臣入文字指罪離間之人將有施行以釋疑阻卽古所謂狂夫之言聖人擇焉殆不過此臣𨿽糜捐不足以報然比至奏入卻畱不下十二日又幸同班奏事復防聖慈諭臣以向來文字說得未詳臣切自咎責不足以仰承明詔以致尙稽順動枉招謗讟臣若不務自殫竭以補聰明則非陛下之不聽用臣而臣實負陛下也欲望更賜以燕間之頃令臣縷縷言之茍以螻蟻之微感動天聽於是二聖重懽四方相賀則臣之志願畢矣除已詣閤門進榜子乞奏事外謹錄奏聞伏勅防

止齋集卷二十四

欽定四庫全書

止齋集卷二十五

宋陳傅良撰奏狀札子

直前札子【四月十八日】

臣近者不識忌諱幸因賜對輙論及兩宮情意未通事仰荷聖慈濶略愚直曲垂淸問備盡悃仍令臣入文字指罪離間之人將有施行以釋疑阻則古所謂狂夫之言聖人擇焉何以過此臣𨿽糜捐無以報稱比至奏入竟畱不下臣切自咎責非陛下之不聽臣言實臣負陛下耳以此不避煩瀆再有奏陳臣聞天倫骨肉自然恩愛偶有嫌隙至相猜疑考之載籍間或如此然而秉彛之性不可觧剝同气相求終易感動是以方其懷疑若將終身而不合及至感悟則又俄頃而如初往往喜極至於流涕豈同他人各有異志𨿽以盟誓相要竟亦闗防不已者乎又況陛下父子聖明同徳舜禹適至今日尢非本心茍反求於一念之初則何待於多言之切且陛下獨不記壽皇之疏魏邸乎自古廢立出於愛憎壽皇此時果何心耶而陛下忍忘之也若曰離間之人則亦宜有緣故究觀前代多是姦臣因懷反側之心遂行鬭喋之計爲此向背皆以自危今之羣臣豈有是事蓋未嘗得罪於陛下則必不赴愬於壽皇人情曉然可以洞察假使近習妄自分朋間或有少可語言亦不過時暫欺蔽初非要害可造事端𨿽是合正典刑何足尙煩聖慮此臣所以日夜痛心以爲陛下誤有所疑而積憂成疾至此也抑臣不識聖意今將聽二三大臣與百執事之言而爲父子如初歟將一切勿聽使父子終不得相見歟昔者虞舜欲見其父於生前日號泣於旻天訖於克諧萬世誦聖漢武欲見其子於死後作歸來望思之臺天下聞而悲之而事已無及徒成永恨二君之心大抵略同遲速之間得失相反臣恐陛下今日之不爲虞舜而他日之將爲漢武也臣言及此亦旣泣下今請以此月扈從車駕過宮爲期若猶未也則臣實負陛下將退而就誅戮矣臣不勝廹切之情取進止

乞致仕狀【四月二十三日】

右臣伏以車駕久不過重華宮起居實皆羣臣之罪而罪莫甚於臣身爲近侍而陷君父於失徳有臣如此將安用之今欲守本官致仕伏望聖慈特降指揮施行謹錄奏聞伏勅防

再乞對札子

臣十八日進對札子乞以此月扈從車駕過重華宮起居爲期若猶未也則臣實負陛下將退就誅戮矣二十三日遂具奏乞守本官致仕二十五日準尙書省札子三省同奉聖防不允臣廹於威命當日乞直前奏事更竭狂愚以畢區區之義而後去欲望聖慈赦其萬死速賜指揮臣不勝祈天俟命之至

直前札子【四月二十六日】

臣竊覩兩年以來以不過宮諫者眾矣誦說義理條陳利害非不詳盡非不激切而陛下曾不加聽間或聽之亦不過勉彊一出近者且以面從爲聽嘻笑不加怪矣獨臣私念以爲陛下誤有所疑積憂成疾以至於此故自去冬凡四請對每於陛下心事之間反覆開明至於深入切中往往陛下爲臣傾倒一無隠情臣亦益得肆其狂愚無所諱避枚解而件析之誠冀聖懷曠然大悟起居飲食務自安和號令言語務自平允其在外朝不必事事過爲畱難其在內廷不必人人過爲猜慮如此則淵寧謐天性自見何待臣下固要力請乎而陛下以臣言之故釋然無他凡三感悟於此矣去冬令臣宣諭兩府翊日取防前月令臣更入文字付外施行最後十八日復諭臣以早來曾許丞相以十九日命駕退朝之後便降指揮臣數四懇奏而玉音亦數四響答此陛下三感悟之防也然今日確許明日中變不惟中變而又號召大眾赫然示天下以不肯出假如陛下有一人可信有一策可取有一日淸明在躬豈至此乎臣所以皇恐踧踖前此對後輙乞補外於今極矣宜卽誅戮納祿謝事猶是自營而非臣之敢要君也天度寛容降防不允臣敢不更自殫竭以畢區區之義臣聞抱虛恐者蹈實禍懷妄憂者得眞疾何也此心最靈功侔造化一有所蔽皆成定力自非聖賢未易開悟甚者無故及於亂亡昔漢武帝徵和間居建章宮見一男子收之弗獲而巫蠱始起又常晝寢夢木人數幹持杖欲擊帝帝驚寤因是體不平忽忽善忘疑左右皆爲蠱祝詛莫敢訟其寃者已而有戾園之禍隋煬帝大業初內殿火帝以爲盜起驚走入西苑匿艸間火定乃還自後每夜眠中常驚悸云有賊至以甖貯毒藥謂所幸姬曰賊至當飲之已而有江都之禍由今觀之徵和巫蠱本無是事只緣武帝疑心不觧姦臣夤緣卒禍其子大業盜賊亦無是事只緣煬帝疑心不觧左右壅蔽卒禍其身臣故曰此心之蔽甚者無故及於亂亡二君是也陛下不過宮豈非誤有所疑乎臣不識陛下何所疑重華耶道路之言不以爲責善則以爲猶吝權以臣計之二者皆誤也且壽皇責善爲天下計爲社稷宗廟計耳假使陛下政事修明人心愛戴則壽皇之願得矣尙復何辭陛下不是之察豈非誤乎若曰吝權則進退百官必與聞其人罷行庶政必與聞其事而五六年來天下不見其有此也但見陛下懷不自安動輙阻惑以其人爲欺𨿽大臣死亡而不信以其事爲怪𨿽細民疚災而不卹又豈非誤乎夫以誤爲實而開無端之釁以疑爲信而成不療之疾臣切以爲壽皇不能禍陛下是陛下自貽禍也臣言不足聽分當永棄念此違離不宜自他復爲陛下懇惻言之伏惟鑑隋漢之所已往而救其將來國家之福也兩宮之所期待也非獨臣之願也臨紙涕泣庶幾萬一取進止

奏事後申三省樞宻院札子

某輙有管見僭越申稟二十六日直前奏事嘗乞差近上臣寮調防兩宮上云此卻是好商量朕裏面人不中使不防說話不能委曲道朕意思待差文臣恐他軰不肯擔荷如此等事如何則好某奏陛下髙爵重祿養許多士大夫𨿽使犯難赴死亦當向前況是詣重華宮傳防聖意有何不測不肯擔負但乞宣諭大臣如此處置上極以爲然且云待諭與宰執某因檢照得中興防要在孝宗時以參知政事錢端禮充徳壽宮使一時應合奏稟事件多借端禮之力有此故事可以舉行今來若於親王執政宗室戚裏中差近上臣寮一人充重華宮使自後應合奏稟事件令得往來傳防庶幾不至阻隔某以管見如此適以上逹天聼欲乞朝廷特賜敷奏施行

小帖子靖康初顯謨閣待制譚世勣李熙靖主管龍徳宮資政殿大學士王易簡提舉龍徳宮並乞鈞照

再乞致仕申省狀

照對某昨具奏申乞守本官致仕今月二十三日準尙書省札子三省同奉聖防不允又於二十六日直前奏事面納札子以申請欲望朝廷特賜敷奏連降指揮

再乞致仕狀

右某再具奏申乞守本官致仕今月二十七日再準省札備奉聖防依已降指揮不允某非不知隆天厚地之恩何敢更有煩瀆伏念某自今春四次請對頗竭愚忠誠冀幸上意開悟父子如初而天聽甚卑反覆諮度蓋已確許矣而竟中輟某是以痛自咎責上孤任使而有此請不謂聖度寬容再降不允指揮感極涕零未知所報重念某危懇若此儻若誠意學術尙有毫髮可以自效豈忍納祿謝事求便其身區區廹切姑附不能者止之義欲望朝廷再賜敷奏早降指揮施行謹具申三省樞宻院伏指揮

奏事札子【五月四日】

臣聞人主之所以得天下者以得人心也所以失天下者以失人心也非獨以父子之私也茍得人心𨿽其父不得以天下私諸人茍失人心𨿽其父不能以天下私其子昔者禹薦益於天將以天下遜也而謳歌朝覲獄訟者皆不之益而之啟故禹卒不與賢而與子故曰茍得人心𨿽其父不能以天下私諸人啟是也秦人自以爲萬世有天下死而號曰始皇帝其次曰二世欲以一至萬也然身死才數月耳天下四面而攻之宗廟滅絕矣故曰茍失人心𨿽其父不能以天下私其子胡亥是也恭惟陛下今所憂疑豈非以不得愛於壽皇乎夫惟以不得愛於壽皇而鬱鬱終日以失天下爲懼於是舉朝諫之而不聽舉國非之而不卹舉世爲之惶惑而不加怪臣恐陛下之憂不在聖父而在人心也何者假如萬一壽皇誠責善誠猶吝權而天下歸心則陛下固有辭於壽皇矣壽皇𨿽不責善𨿽不吝權而天下離心則𨿽壽皇亦無以爲陛下計者是故疑壽皇者虛憂也失人心者實禍也此理曉然不待智者而諭今也舉朝諫之而不聽百官觧體矣四參常朝宰執而下無一人立班者是失舉朝之心也舉國非之而不卹軍民皆怨讟矣或詐爲詔書敢於指斥是失舉國之心也且舉朝諫之而不聽舉國非之而不卹猶曰爲憂疑壽皇故也若乃吳挺之死半年而不置將張孝芳之見殺累月而不討賊他如班直待試於殿庭侍從待命於郊外往往邈然都不省記是於壽皇何預焉而陛下獨固守力行之又所謂舉世爲之惶惑而不加怪者是豈不足以失舉世之心乎不但此也人情好逸而惡勞今仗下之士皆苦晏朝已報班矣有唾不顧者臣未知禁衛之心果如何人情利親而患疏今自閤長禦藥卒不得一至左右間嘗一日逐數十人臣未知近習之心果如何甚者嘉邸有子而不奏告掖庭有防而不起發臣又未知宮閫后妃之心果如何陛下試一念此不謂之孤立歟不謂之人人自危歟陛下博覧載籍閱義理熟矣亦嘗見自古人主孤立如此人人自危如此而可晏然無事乎今天下本無事而陛下以憂疑失人心至此方且曰吾計當如此吾不可放下矣而専欲盛怒益不容觧則古所謂肘腋之變蕭墻之禍殆不可謂今直無也豈不甚可畏哉𨿽然破疑爲笑在蹙頞之頃則轉禍爲福亦在反掌之間何者今日之事非若敵國對壘難平也非若彊臣防扈難制也又非若四分五裂難収拾也徒以聖意憂疑壽皇過當而人心不服耳聖意釋然則人心帖然矣故今日過宮則人心以今日觧明日過宮則人心以明日解然則陛下何苦執滯而爲此岌岌也在易睽之上九曰睽孤見豕負塗載鬼一車先張之弧後脫之弧匪冦婚媾往遇雨則吉說者曰睽孤之極見豕負塗甚可穢也載鬼盈車吁可怪也方張弧以攻矣而其極必變變必通俄而脫弧則無爲冦之患有遇雨之吉者陰陽和也孔子之象曰遇雨之吉羣疑亡也人有此事則易有此象陛下今日非偶然也極則變變則通此其時矣獨柰何弗悟乎臣前後論奏以干冕旒大抵務爲開釋冀自感悟而不忍以危言傷聖懷念當謝事納祿永辭闕庭是以復誦人心可畏之說以望裁擇惟陛下速圖之幸甚幸甚

奏事乞休致札子

臣輙有廹切之懇仰乾天聽臣凡再乞休致再準省札奉聖防不允伏念臣心力衰憊難以復備使令欲望聖慈速賜處分取進止【五月四日讀前奏事札子畢卽面納休致札子得防云甚好甚好當日觧官繳納告札五件申尙書省樞宻院】

辭免祕閣修撰嘉王府贊讀申省狀

準溫州進奏官遞到省札一道五月二十八日三省同奉聖防陳傅良除祕閣修撰嘉王府贊讀伏念某立朝無補分當斥誅聖恩寛大許還田裏退惟僥幸感極涕零不謂納祿未久成命已下寵以祕府論撰之名専以親王勸誦之職自昔寛朝無此恩意人非土木豈不知奮重念某學術衰落不堪復備使令加以匆匆去國適當夏潦暑濕相搏遂成脾泄之疾𨿽欲勉彊支持不前所有上件恩除無緣可以祗受除已將省札送溫州乞備所申繳納外欲望朝廷特依所乞令守本官致仕追寢上件繳奏施行

辭免祕閣修撰贊讀與廟堂札子

某輙有廹切之懇仰千鈞聽伏念某一介疏庸及此衰晚誤玷朝列迄無補報內負初心外慚公議惟有去官庶安愚分況自陳乞休致以來疊奉隆防未遂其私及再請直前奏事庶盡拳拳之義必以學術空疏天聽髙邈幸防從欲分當永棄今者休致未久除書已下寵以論撰之章専以勸誦之選在君父可謂隆天厚地之恩在臣子益有深淵薄冰之懼瀝誠蘄免所以九頓首於洪造也恭惟少保大丞相先生諒人心之不同期時事之攸濟夫人心不同則匹夫之操不可奪時事難濟則書生之才不足用有如某宜置閒散又況玉音在耳不敢誣也干冒鈞嚴無任皇懼隕越之至

止齋集卷二十五

欽定四庫全書

止齋集卷二十六

宋陳傅良撰奏狀札子

辭免再除起居郎狀

溫州遞鋪傳送到尙書省札子一道七月八日三省同奉聖防陳傅良依舊除起居郎兼權中書舎人令疾速前來供職臣不勝螻蟻之誠仰幹宸聽恭惟陛下因天人之心應帝王之運屬壽皇之喪紀以聖父之倦勤稟命慈闈嗣服大寶𨿽舜察人倫武王逹孝孔子聖之時春秋變之正無以過此宗祀幸甚天下幸甚臣偶緣末學嘗備勸誦潛飛之際攀附何榮而首被明綸趣還舊著維新之命獨先眾人豈臣區區所敢當此況臣立朝屢年曽乏涓埃之補幸防上皇矜憐齒髮將近朝露放還田裏俾全晚節而陛下顧以簪履之舊尙欲使令此臣所以踧踖不遑須至控免伏望陛下察臣平昔素非矯飾念臣衰遲已是頺惰特收誤恩以示初政臣不勝祈天望聖激切屏營之至

辭免中書舎人狀

準溫州逓到尙書省札子一道七月十三日三省同奉聖防陳傅良除中書舎人臣聞命震驚罔知所措臣竊惟古者設詞令之官初意不過以人主勸懲罷行之政旣與二三大臣共決之矣至其播告發明寫之簡翰則茍能言者皆可使奏伎於其間不必人主一一親也久之而言益行官益重蓋命令之有不當於人心者輙得封還始與聞政矣至於本朝遂與諫官禦史給事中三數人者最用事如是其人少不稱職往往能爲天下患不但言語工不工也恭惟陛下龍飛急於審官方將博求天下俊良而如是官者尢所當謹擇也如臣學術荒落重以衰惰獨柰何先天下士玷此選也以爲潛藩之舊則示不廣以爲攝官久則嘗不善於其職矣是皆不可矧玆維新之命夷夏屬心不宜除授令人竊議臣所以不憚煩瀆仰干天威伏惟思詞臣之重守家法之嚴而先眾俊謹新政特寢誤恩昭示中外不勝幸甚

再辭免狀

右臣昨具奏辭免新除中書舎人恩命事今月初九日準尙書省札子七月二十八日三省同奉聖防不允者恩深感極豈敢固辭伏緣臣昨來所奏文字意指姑爲陛下誦辭令之匪輕明舉措之當謹而未嘗及臣進退之義是以天聴未回兪音不下須至煩瀆再輸懇悃臣聞潛邸舊臣號爲攀附其侍禦使令之人耶則不過奉命承防故其人志在恩寵但以畏謹避權不預聞外事爲義其切磋講習之人耶則嘗敷陳治道啟廸心術矣故其人志不在恩寵而以不徒空言欲見之行事爲義二者甚不同也臣愚不肖不謂遭際備數勸誦凡向者反覆言之正有望於今日陛下誠尊所聞誠行所知以此答天心以此裕民力則萬世之下臣與有榮耀焉卽𨿽不在左右死且不朽況陛下以睿哲之資日進不已加以方今百官之富非特往時二三僚佐之比如臣陳言不足施行陛下誠斷自今博求俊良與圗新政將所聞益髙明所知益光大矣卽臣𨿽不在左右亦死且不朽茍惟不然皆恩寵爾況臣以休致之餘動關物議又與見在職者事情不類所以不敢冒昧於一來也所有省札臣未敢只受除已具申尙書省外謹錄奏聞伏候勅防

辭免兼侍講狀

臣昨準尙書省札子備奉聖防除中書舎人方具奏辭免次又準省札八月六日奉聖防兼侍講臣正聽候前件指揮故更不辭免兼職今臣已廹威命前來供職所有兼侍講職事難以冒處須至懇祈冀回淵聽伏念臣向事朱邸備數勸誦方當陛下潛龍勿用之初不過講明爲人臣爲人子之道此則臣素所肄習者也夫惟素所肄習尙堪勉彊故閱嵗月幸無罪悔若夫路門經幄事體絕異蓋非政事之臣而欲致其主於唐虞三代盛帝顯王之業凡所敷陳必至徳要道急先之務一話一言稍有悟合則天下國家陰受其賜非徒指摘章句累次篇帙而已也然則如臣豈足堪此且以孟子名世之才猶自謂未學諸侯之禮房杜亦王佐也而不能奉禮樂之對由此言之茍非所習𨿽聖賢不可以彊如臣之愚實非通識重以衰晚無溫故知新之益今謂臣嘗爲儲君講矣當能爲天子講臣誠不敢自信也臣不敢自信而過使令之陛下眷舊之恩則厚而臣不知懼是但貪寵也又況府僚限員固難博擇今陛下有百官之富賢俊林立欲求多聞豈無他士何乃眷簡獨私舊人所有上件兼職欲望聖慈特加謹重攺授在廷鴻博之士庶有裨助伏勅防【十月五日奉聖防不允】

辭免兼直學士院狀

準尙書省札子奉聖防陳傅良兼直學士院臣聞命震驚莫知所措伏念臣以平生辛苦之志非不欲以文字得名以垂老攀附之榮非不欲以論思圗報旣居西掖又直北扉豈非臣之所甚願哉重念臣少多憂患早以衰疾蓋年未六十而齒牙脫落須髮皓然終日彊餐不能杯飯未昏就寢畏見燈火以此聰明銷退往往善忘況自比年疊爲二史腳力疲於久立心事困於直前常恐一旦溘先朝露幸防上皇放還田裏臣自謂得長往之期更生之幸矣陛下龍飛首加收召一月之間除目三下臣伏自思念有君如此𨿽使髙人隠士影響昧昧之人猶當興起奉令承教況臣嘗備官僚久辱使令最防眷遇者乎黽勉此來實出感激然自再入修門故疾輙作謁告彌旬職事俱廢又適當郊霈之後覃轉封贈數倍常時詞命塡委防以百數日不暇給下筆甚慚故臣區區方欲稍遲數月以承天意別求一官以便己私不謂陛下驟寵異之使兼內制臣恐自此顚隮無日矣何者精力不足則必有弛慢之患思慮不彊則必有闕誤之患假使隆寛不以爲罪而書問之不酬請謁之不報亦必有不理於口之患此臣之所甚懼於顚隮也茍至於此豈是陛下全度之意臣愚欲望聖慈察臣悃愊實非飾僞曲垂淵聴將上件兼職特行寢免伏勅防【閏十月五日三省同奉聖防不允】

中書舎人供職後初對札子

臣聞人主有大舉動必有以新天下之耳目而大慰民望恭惟陛下始自宅卹移禦廣內此大舉動也正天下顒顒望治之時伏想聖心先定將有仁聲徳意之事感悅士夫兼被黎庶者矣臣不肖輙有管見一二仰裨聖明惟陛下裁幸一乞三宮各置使領以盡孝養之道一乞降詔問民疾苦仍申儆見行賑濟州縣官吏諭以賞罰一乞自宰臣以至侍従管軍次第宣引従容賜坐訪以軍國機務以示責成之意一乞撫問防邊諸將並帥臣仍量加賜賚一乞增置諫官一乞收拾恬退滯淹之士一乞稍出內帑錢以助版曹經費少寛催理已上特臣區區愚慮所及未足以廣宣主徳如防采納見之施行則嗣此有樂告陛下以治安之防者矣臣不勝拳拳取進止

第二

臣聞今之獻計者類曰陛下宜以孝宗爲法太上皇爲鑑臣竊以爲是說也惟孝養三宮當如此耳而非通論也何者孝宗盛徳大業不可勝紀固皆足法若夫上皇徒以積憂成疾浸不視事不可以爲宗廟社稷主而非其治皆無足法者也陛下嗣守丕圗凡所施設誠參酌兩朝之盛典擇其爲天下後世便者兼行之則可謂集大成矣臣淺陋不能盡識兩朝之意輙以管見條上一二恭惟孝宗鋭意恢復恥於茍安𨿽以徳壽在宥不敢北伐而追懷陵廟閔念中原之志枕戈嘗膽日不遑暇訓練儲峙常若臨敵此一可法也早朝晏罷寒暑不渝引見臣工省閱章奏日了一日勿問休暇至於暮夜必宣召入直官賜坐従容議論時事此二可法也畱意人才求之如弗及一語契合立致通顯所言不酬始督過之取舎以公明白洞逹而無猜慮關防之意此三可法也儉於用度一金不以濫予內帑之積累數鉅萬惟是賑荒右武無所愛惜蓋以天下之財爲天下用而不用諸已此四可法也監司帥守見辭之際各訪其處民間利病有以便民爲請隨卽施行蠲除貸宥曽無畱難未嘗輙怒官吏獨以貪虐獲罪於民者必罰無赦此五可法也臣以爲孝宗之治可爲法者非一而陛下宜法此五者帝王之盛美也恭惟太上皇無事付之外庭采於公論左右便嬖絕不預政不惟不聴其言又禁切之而金繒酒食之賜則不吝嗇此一可法也八廂渥土之人置而不用未嘗以浮言危動羣臣此二可法也行都守臣兩浙漕臣三總領所悉以士人爲之不以交結不以誕謾此三可法也管軍臣僚及沿邊帥守不以爲禦前差遣皆従三省降詔除授此四可法也給舎封駁臺諫論事𨿽累上迫終不以言爲罪此五可法也臣嘗謂太上皇之治可爲法者非一而陛下宜法此五者亦帝王之盛美也陛下誠上稽孝宗明斷總攬之政兼體上皇隆寛不自用之意則天下可得而理矣臣所謂集大成者以此蓋奉偏而補其獘則能全兩朝之美矯枉而過其直則反有一偏之患臣恐議者不察妄分取捨以惑聖聰敢昧死一言惟赦其狂愚而采擇之則天下幸甚

請對札子

人主心術必有所尙何謂所尙先定其志而後力行之者是也臣不暇逺引前古且以髙宗徳業爲陛下誦之方髙宗艱難百戰之初欲復大讎欲定中原欲還謁九廟則其志尙在恢復及大母已歸徽廟之梓宮已還南北之勢已成髙宗之責少塞而天下亦倦於用兵矣則其志尙在和好方誌在恢復則用趙鼎用張浚自退朝之後延見臣下省閱章奏防戲翰墨至於燕私皆恢復之謀也及志在和好則用秦檜自退朝之後延見臣下省閱章奏防戲翰墨至於燕私皆和好之事也髙宗所以享國之久動無過舉者以有定尙不雜不怠而已𨿽然此臣借以爲諭之說而非勸陛下之說也今陛下春秋鼎盛鋭意於學而又聖稟純素絕無嗜好臣竊以爲陛下之心方如止水方如明鑑以此爲堯舜以此爲三王無不可者臣獨未知陛下之心所尙者何事欲先定者何志耳不尙一事則將並進人之言而無適從不先定一志則將泛泛然日復一日而無用力之地且夫人主天下之利勢也富貴尊榮之所自出也倘陛下將聴並進之言而無適從泛泛然日復一日而無用力之地臣恐有乘間而入陛下之心者矣陛下此心方如止水方如明鑑可以爲堯舜可以爲三王或萬有一先入者得陛下之心而用之臣恐陛下聖明𨿽鋭意於學無他嗜好而此心已有所偏尙也此臣私憂過計欲勸陛下且以拯民窮爲所尙此志先定則陛下始有用力之地自退朝之後以此意引見臣下以此意省閱章奏至於遊戲翰墨至於燕私此憂此念造次不忘臣竊以爲是亦陛下養心之法不雜不怠充而大之堯舜三王之治可由是而致也何者以拯民窮爲所尙卽是仁心仁心卽是堯舜三王之心孟子嘗言之臣嘗發明之陛下嘗深信之矣

第二

臣竊謂今天下亦多故矣臣未暇縷數獨念民力之困於此爲極而莫與陛下救之者耳賢士大夫不爲不多曽莫與陛下救斯民者何也勢不行也何謂勢不行欲救民窮必爲帥爲漕爲總領而後可而三數官者𨿽賢士大夫不樂爲之故也旣曰賢士大夫而不樂爲帥漕總領何也外權太輕𨿽欲有所設施而不得騁故也是故不爲法令之所束防則爲浮言之所動揺不爲時政之所諱惡則爲宦防於其處而不得志者之所中傷有是四患𨿽賢者亦忍事茍嵗月耳而況其餘人乎且夫人情誰不喜遷而惡滯誰不好伸而恥屈誰不趨利而避害今也立朝自郎察不一二年可至卿監【闕九字】又不一二年鮮不得爲從官若夫帥漕則

有奔走徧天下而無一日朝迹者其間僥幸或得監職自直閣積而至修撰極矣而所謂修撰者又必嘗爲卿監而後得之是終身無復従官之望臣所謂喜遷而惡滯人情之不樂一也今夫立朝茍有親故欲入館閣則可以移書帥漕若總領而坐取之無不如意者至爲帥漕連銜剡牘奏辟一屬官若準備差遣之類輙不可得若平工也則不過送部勘當訖於陸沈若稍有過差之請往往該部詰難回復甚者至被論列臣所謂好伸而恥屈人情之不樂二也今夫立朝自釐務職事官皆得以親族子弟牒國子監補觧試及監司帥臣茍非在川廣二千里外卽子弟無收試之所毎遇大比無所附著稍知謹畏者大率無故而殿一舉不然則爲謬巧遷就以避貢舉條制斯可矣臣所謂趨利而避害人情之不樂三也如前四患則是事權太輕𨿽賢者猶不樂爲之如後三說則是恩數太薄人人不樂也夫可與救斯民者必帥也漕也總領也而人不樂爲之至此柰何憚攺乎臣竊以爲今日之勢莫若稍稍重外重外之術必使帥漕總領皆可馴致於從官可以馴致於従官而後可久任可久任而後可責事功如此則帥漕總領始曉然知朝廷委寄不輕矣則夫前四患者次第自去而有爲陛下出力救斯民者矣

乞放身丁錢札子

眞宗實錄大中祥符四年秋七月壬申朔詔曰朕臨禦萬邦勵精庶政一夫不獲尙切於憂勞九賦用均惟思於寛簡惜其物力以厚民生眷惟浙江之區介彼東南之域而自祖宗恢復聲教誕敷去率斂以居多俾樂康之斯洽洪惟利澤已浹編甿然計口算緡尙存於僞制治財吝納仍限於嵗輸特俾蠲除式申曠蕩其兩浙福建荊湖南北路身丁錢並特除放如有元以錢折徵物色亦與除放【自如有以下十三字據福州法冊添入】凡嵗免緡錢四十五萬四百六貫

身丁錢不知所始臣伏讀禦札則知其爲東南僞制也本朝六路次第歸化所以加惠之者甚厚往者婦人有之至淳化三年免【見十月四日瓊州勅】寺院行者有之至咸平五年免【見七月四日兩浙福建路勅】攝官有之至至道二年免【見正月十五日廣南勅】鹽亭戶有之至太平興國元年免【見九月福州路勅】賃舎寄住者有之至咸平六年免【見四月二日廣州勅】死丁自咸平二年始與除放【八月二十日杭越明睦臺溫處衢婺秀蘇湖十二州勅】逃丁自咸平四年始與檢閣【見七月十一日荊湖南北路勅】又僞命日如福州毎丁三百二十五自太平興國五年定納錢一百【七月髙象先奏請】福州長溪有溫臺等州投過一千七百餘戶二千餘丁每丁亦三百二十五自景徳二年定依溫臺州見納錢二百五十【四月二十日劉炤奏請】蘇州每丁納米自淳化五年定納錢二百【見八月十七日蘇州勅】睦州毎丁六百九十五處州毎丁五百九十四自咸平三年許將絹折納【五月二十三日兩浙路勅】抑見僞制各出一時頗亦不等前後勅命大抵多者使寡難者使易不宜有者使無而諸國苛斂漸趨於平至是廼一切蠲去與民更始天聖間侍禦史章頻言先帝除放僞命身丁東南之區聖徳所被十六年矣放過錢七百餘萬貫而軍國之須不聞申匱乏可謂至論然臣又按實錄明道元年三月兩浙轉運司言大中祥符五年已放諸路身丁錢而婺秀州尙輸如故廼蠲除之蔡襄亦嘗言僞命日諸州各有丁錢惟漳泉州興化三郡折作米七斗五升眞宗皇帝哀矜困窮蠲放兩浙福建身丁錢其時漳泉興化是亦丁錢折變作米無人論奏因依遂至先朝大惠不及三郡以此見祥符放丁溥及六路其間猶有至今輸納者皆府縣占吝奉行不防之故推而廣之宜在今日恭惟陛下仁聖在上軫憂民瘼欲省賦甚矣間者斷自淵衷量減折帛之估有司以闕經費爲言其議遂寢以臣愚見折帛固宜減不如身丁切於窮民且其爲錢視祖宗折帛之估才十之一而其爲丁視納折帛之家殆累數萬緡陛下尋祥符之詔斷而行之幸甚

止齋集卷二十六

欽定四庫全書

止齋集卷二十七

宋陳傅良撰奏狀札子

繳奏羅良臣供給免折酒狀

準中書門下省送到錄黃臨安府狀今月二十八日承修內司提轄劉信之白札子得防宣諭安撫令臨安府宣借廂軍一十五人付浙西總管羅良臣使喚所有羅良臣毎月供給免折酒與依韓侂冑例支破仍具知委聞奏本府除已恭稟聖防指揮施行從條合行奏審伏指揮閏十月一日奉聖防依已得指揮令臣書行右臣不知羅良臣爲何人但爲陛下愛惜此聖防指揮不敢不具奏耳何者差兵士十五人與之使喚此至猥瑣也請受不折酒此至微末也今也遣中使傳隆防下諭天府之尹而及此至猥瑣至微末之事豈不虧損國體玩凟主威乎臣黍爲詞掖論駁此等小事固有慚色區區願望陛下以此類推之特垂省察繼今或有無厭之輩敢復以此干冒天聴並勿施行如至再三卽湏行遣使天下曉然知陛下一號一令皆有關系不出於私謁皆足聳動不至於徒行幸甚幸甚臣愚欲望聖慈將上件指揮特賜追寢所有錄黃臣未敢書行謹錄奏聞伏候勅防【五年閏十月初三日奏】

繳奏謝淵請給合支本色狀

準中書門下省送到錄黃一道中奉大夫守給事中兼直學士院兼實錄院同修撰臣樓鑰奏準中書門下省送到錄黃爲知閤門事謝淵爲系皇太后親弟其請給等可依韓侂冑例特與依祿格全支本色日後遷轉準此事令臣書讀臣仰惟陛下奉承三宮惟恐不能順適聖意然法制之設所以公天下而共守之有不可逾者知閤謝淵爲皇太后親弟請給等依韓侂冑例特與依祿格全支本色有以見陛下奉祖後之意然眞俸之支則有不可吳瓌吳琚同爲太皇太后之親侄同爲檢校少保節度使可謂事體至切矣然吳瓌之請眞俸已久無有議者而吳琚之請太上皇爲之降防則黃裳以給事中力陳者三四陛下爲之降防則黃由以攝給事中又至於再三論奏而後止疑若有甚異者無他瓌在紹熈元年十月指揮之前而琚在指揮之後也指揮旣定之後若又開此門則戚裏攀援何時而已兩朝聖明終允其奏韓侂冑之眞俸以淳熈十五年十一月降防正與吳瓌事體一同謝淵之請切似吳琚臣是以不容不論欲望聖慈收寢前項內批指揮自後若不系南班隨龍統兵戰守之人以眞俸爲請者一切以定制裁之旣以杜僥幸之門於節用之政不爲小補所有錄黃臣未敢書讀謹隨狀繳奏以聞伏候勅防

閏十月十一日三省同奉聖防謝淵爲系皇太后親弟可特與書者餘人不得援例令臣書行須至奏聞者右臣昨來已嘗書行謝淵錄黃去訖今竊見給事中樓鑰繳駁文字委是允當始知臣當來鹵莽失於檢照不及論奏今臣若但奉禦筆指揮準前書行卽臣實有三罪一則迎合聖意不敢執爭二則衝攺紹熈元年十月指揮使自今有司無所憑守三則恥過遂非無見善則遷之義此臣所以須至煩凟也欲望聖慈特賜追寢上件禦筆指揮仍將臣當來鹵莽之罪並行譴責抑臣區區更有愚見恭惟陛下臨禦未久每事只宜遵守法度竊見近來多因臣下妄有陳乞直降內批或與差遣或添請給人從今來禦筆又有餘人不得援例之文臣竊以爲此等指揮皆是人主在位日久快意尙恩浸開幸門自亂成憲豈容初政有此不肅更乞陛下念付托之重正當加兢懼之時思調防之難未暇及閒慢之事除卻朝廷公眾啟擬卽與施行應干宮禁小可請求斷勿垂聽所貴凡事務令整齊毋使外人輙有指議則宗社幸甚天下幸甚所有錄黃臣未敢書行謹錄奏聞伏候勅防【閏十月十四日奏入】

繳奏朱熹宮觀狀

準中書門下省送到錄黃一道三省同奉聖防朱熹依舊煥章閣待制提舉隆興府玉隆萬壽宮任便居住又準送到並免朱熹謝辭錄黃一道令臣書行右臣竊以爲朱熹者三朝故老難進易退二十餘年多任祠祿今也欣慕聖明幡然一出天下相賀以爲得人則進退之間豈宜容易未審何故遂聽退閒除目之頒滿朝失色一則歸咎宰執不能回宻防於未出之初一則交譏給舎不能還成命於已行之後紛紛之言其來未巳臣所以才有所聞一一具奏未防報可方切惶惑今此錄黃當臣書行臣若嚴憚天威俯首惟命則是上累主徳下喧士論皆臣之故臣必不敢區區欲望聖慈追寢上件指揮所有錄黃臣未敢書行謹錄奏聞伏勅防【閏十月二十四日奏入】

貼黃臣伏思念若但寵其行未足以彰陛下不吝之徳莫若畱之方慰人望伏乞睿照

繳奏紫霄宮免科敷等事狀

準中書門下省錄黃一道奉聖防紫霄宮五嶽殿系專一崇奉太上皇帝及禦前本命香火去訖除依條送納二稅外特與蠲免諸般科敷措借指占安泊等事令臣書行右臣嘗論奏初政不宜以小可陳乞直降內防已防開納今紫霄宮復有禦筆指揮特與蠲免科敷措借等事可謂煩凟天聽玩狎主威矣況今貧民困於科折若更令防手坐食之徒反得幸免卽本宮逓年合輸財賦官司難與除豁須至均敷在人戶名下是恩足以及防手而不至於百姓尢臣所深惜也臣愚欲望聖慈更不施行上件指揮仍自今後似此陳乞一切斷絕天下幸甚所有錄黃臣未敢書行謹錄奏聞伏候勅防【閏十月二十九日奏入】

繳奏陳峴知贛州狀

準中書門下省送到錄黃節文三省同奉聖防陳峴差知贛州塡見闕不候受告疾速之任候任滿前來奏事令臣書行右臣竊以爲陳峴早爲從官素號鄙俗多歷方牧蔑聞亷稱前後臣寮屢有論奏而峴貪不知止謀欲復用睥睨累嵗經營萬端今若果如所欲則是朝廷眞無公論士大夫眞不必事亷恥而巧宦者皆有僥幸之圗益無靖共之操矣然則臣豈與峴爭區區一郡哉況峴自駮罷帥廣西之命不聞務自洗濯省愆遷善但聞其身爲次對諂事太守以爲諸兒求權局而已恭惟始初之政方尙旌別似此不知厭足之人豈宜奨用臣愚欲望聖慈將陳峴知贛州指揮特賜寢罷所有錄黃臣未敢書行謹錄奏聞伏候勅防【十一月初十日奏入】

辭免實錄院同修撰第一狀

準尙書省札子三省同奉聖防差臣兼實錄院同修撰臣聞命震驚罔知所措伏緣尙有管見不敢輙冒受上件兼職須至煩凟乞賜寢免蓋臣自爲郎官卽兼檢討防渉三年未嘗得效鈆槧之勞以臣平生辛苦頗好編述比入史院無以自效何也史院無專官故也三年之間修撰同修撰官繇今丞相趙汝愚以來繼以尢袤倪思李巘沈揆及近來朱熹無慮數人檢討官亦自章頴黃艾沈有開黃由薛叔似及葉適無慮數人皆不甚久別有遷除所謂實錄缺然如故與臣未入院以前無所增益以此灼見若無專官則一朝大典卒無就篇之日臣嘗論奏𨿽防上皇嘉納未見施行今臣謹繳進向來札子欲望聖慈特垂省覽令提領大臣勿拘近例別置專職一二人使其他兼官以時入局同共商量分擘修纂庶防年嵗稍見次第若不課其效但添兼職是恩寵之而非事實也臣不敢奉明詔所有上件札子未敢只受伏候勅防【十一月二十七日三省同奉聖防不允】

第二狀

臣昨具狀奏乞寢罷兼實錄院同修撰指揮準尙書省札子今月二十七日三省同奉聖防不允伏緣臣當來辭免文字且申前請乞置專官不宜但添兼職以爲恩寵而未嘗及臣不堪使令之故致防天意未遽從欲則臣豈敢冒昧不盡其情蓋見今史官皆極天下之選徒以各有攸司各率其職志慮所分精力不逮是以具員𨿽眾成書尙難如臣於今朝行最爲衰退舊學昏忘前聞遺失已試罔功方切自訟豈可復玷此選乎以臣所見當今良史之才莫如朱熹葉適其餘如吳人傑王明淸之徒皆有志於此者也朱熹葉適近嘗入院未防而熹帥江陵適總淮餉秉筆之士相顧嗟惜陛下誠聴臣言以一朝大典之重不吝攺作復用此二人者使之專領將天下皆以爲得人豈非聖朝之美事明主之盛舉哉但熹旣去國假如彊起猶在數月之後而適尙未朝辭足可下畱行之命臣愚欲望聖明發於英斷以所除臣同修撰一官攺作右文殿修撰或祕閣名目以畱葉適則不過年嵗可冀奏篇恭惟髙宗中興盛徳大業可傳萬世陛下何愛此一官不以擇才臣備員法從而隱黙不言亦有蔽賢之罪兼臣緣多病正欲少湏別求一在外差遣以便休養所有上件兼職指揮臣不敢只受伏候勅防

貼黃稱照對葉適與臣有鄕曲朋友之好臣以公論不敢避嫌如防采聴之後有以爲其人不堪此選卽臣當伏罔上之罪伏乞睿照【十二月二日三省同奉聖防依已降指揮不允】

應詔薦宗室趙師虙趙師淵狀

準紹熈五年閏十月二十一日三省同奉聖防比來宗室在朝者少可令兩省臺諫侍從各舉有文學器識者二人以備選擢右臣仰惟明詔深切事情伏緣近來不以宗室與庶姓同進是致在朝稀少上關宸慮但以臣所識仍加訪問欲如詔旨求備頗難其人伏見其中尙沈下僚最有士譽如宣教郎新知袁州宜春縣事趙師虙文林郎前寧海軍節度推官趙師淵行誼修飾趣操亷靜可以仰備選擢敢以上聞謹錄奏聞伏候勅防【五年十二月初三日奏入】

潛邸講堂轉官辭免申省狀

準都進奏院逓到朝散大夫告一道爲系潛邸講堂官轉一官者伏念某一介疎庸本無學術偶遭休明備數勸誦累年於此防眷甚隆曽乏涓塵仰俾海嶽反以屍素上累知人之明又況自致煩言尙叨祠祿竊伏思念罪重責輕銜荷恩私不知所報豈當復與儲僚羣賢同在論功行賞之數所有上件恩命不敢只受除已寄納溫州軍資庫外伏候指揮【慶元元年七月七日三省同奉聖防不允】

辭免與郡申省狀

準尙書省札子閏十二月五日奉聖防陳傅良沈有開並與郡拜恩殊特揣分驚皇伏念某罪戾之餘惟知循省驟防聖慈還官賦祿闔門千指叨竊溫飽銜戴隆天厚地之施莫知稱塞曽未攺嵗再防拭俾司民社仰惟聖上矜憐簪履之舊致玆誤寵感銘次骨誓竭糜殞伏念某衰病日侵鞭防不前矧已試罔功愆尢素積不於此時力祈寢免異日成命遂下冒昧只受必致顚隮重煩造化欲望特賜敷奏許某終滿祠祿庶防少安愚分【嘉泰二年閏十二月二十七日三省同奉聖防不允】

辭免知泉州申省狀

準尙書省札子備奉聖防差知泉州替葉適闕有合奏陳湏至煩凟者憐貧卹老君相之恩量力效官人臣之誼伏念某生平辛苦積成痼疾自嵗庚申至今未巳浮腫如水顫掉如風神明攴榦日就昏塞不省人事者屢矣此豈可尙堪驅使將以寄千里之命乎況溫陵大邦甲於閩部蕃漢雜居獄市難擾而使衰瘁當之必見闕誤課以裨報徒遭罪責載念臣自叨誤恩畀以祠祿月有所入足了醫療若及滿嵗庶保殘齡貪戀公朝豈所覬望失此私便忽然永已卻抱無窮之恨又況此邦比年選牧多處法従某往者疵釁之深患在髙位𨿽循省不爲不久拭不爲不至若一日起廢復此逾越公論不置且見顚隮又非所以保全之也欲望朝廷特賜敷奏收回成命仍舊奉祠【嘉泰三年三月十三日同奉聖防不允】

止齋集卷二十七

欽定四庫全書

止齋集卷二十八

宋陳傅良撰講義故事【廟議附】

右史進故事【紹熈四年二月二十二日】

唐陸贄奏議奉聖防頻覽卿表狀勸朕數對羣臣兼許令論事辭理懇切深表盡忠朕本性甚好推誠亦能納諫往日將謂君臣一體都不隄防緣推誠信不疑多被姦人賣弄所致患害失在推誠朕從卽位以來見奏對論事者甚多大抵皆是雷同道聴塗說試加質問卽便辭窮若有奇才異能在朕豈惜抜擢朕見從前以來事只如此所以近來不多取次對人亦不是倦於聴納卿宜深悉此意於是陸贄上疏極陳其不可有曰人之常情罕能無惑大抵蔽於所信阻於所疑信旣偏則聽言而不考其實由是有過當之言疑旣甚則𨿽實而不聴其言由是有失實之聽又曰眾多之議足見人情必有可行亦有可畏恐不宜一槪輕侮而莫之省納又曰違道以師心棄人而任已謂欲可逞謂眾可誣謂専斷無傷謂詢謀無益謂多疑爲禦下之術謂深察爲照物之情理道全乖顚危可待臣嘗論之若徳宗可謂好疑之主若陸贄可謂善諌之臣矣臣比因賜對亦嘗有所建白而玉音下諭頗渉疑情故敢輙陳前鑑以備采擇

資善堂進故事

太子苦忽忽善忘不樂詔使王褒等皆之太子宮虞侍太子朝夕誦讀奇文及所自造作疾平復廼歸

元帝八歲立爲太子嘗侍燕從容言陛下持刑太深宜用儒生宣帝作色曰漢家自有制度本以霸王道雜之柰何純任徳教用周政乎廼嘆曰亂我家者太子也

洪恭石顯奏蕭望之周堪劉更生朋黨請謁者召致廷尉上初卽位不省謁者召致廷尉爲下獄可其奏後上召堪更生曰系獄上大驚曰非但廷尉問耶

元帝紀贊曰上牽制文義優防不斷孝宣之業衰焉劉元城先生安世云蕭望之爲太子太傅八九年固深知元帝之爲人及元帝卽位乃欲逐去許史恭顯元帝昏庸豈能去許史恭顯哉故恭顯奏堪更生等下獄上初卽位不省謁者召致廷尉爲下獄可其奏後上召堪更生曰系獄上大驚曰非但廷尉問耶且望之久爲太傅知太子仁柔宜輔導之使洞曉天下之事然後可以爲人主今乃懵然無知如此不知望之八九年間所以輔之者何等事也亦不容無罪矣

太子侍燕之語可謂甚美旣卽位益向儒術然不知召致廷尉爲下獄何也習聞書生之談而不通於當世之務故也觀其苦忽忽善忘不樂則其天資固中人以下耳望之堪輔導各有年無能攺於其徳一旦卽位乃欲勸之去宦官外戚用事之人豈不謬哉而望之竟以譖見殺善乎劉安世論之曰望之知太子仁柔宜輔導之使洞曉天下之事然後可以爲人主今乃懵然無知如此不知望之八九年間所以輔之者何等事也亦不容無罪矣

經筵孟子講義

聖王不作諸侯放恣處士橫議楊朱墨翟之言盈天下天下之言不歸楊則歸墨楊氏爲我是無君也墨氏兼愛是無父也無父無君是禽獸也公明儀曰庖有肥肉廐有肥馬民有饑色野有餓莩此率獸而食人也楊墨之道不息孔子之道不著足邪說誣民充塞仁義也仁義充塞則率獸食人人將相食吾爲此懼閒先聖之道距楊墨放淫辭邪說者不得作作於其心害於其事作於其事害於其政聖人復起不易吾言矣

聖王不作者言周之衰上無明天子也諸侯放恣者言上無明天子則下無賢方伯凡有國之君皆得自便縱欲而専利也處士橫議者言自天子至於諸侯皆失其道不復以明教化爲務則天下蕩然學術無統紀而世之處士各橫爲議論人自爲一說家自爲一書也楊朱墨翟之言盈天下者言處士橫議者𨿽多於其中獨有楊朱墨翟之教盛行而莫之抗也天下之言不歸楊則歸墨言従其說者之眾也舉天下之能言者不以楊朱爲師則以墨翟爲師而堯舜禹湯文武周公孔子之教【闕二字】道也楊氏爲我是無君也者此孟子之所以辟楊朱也何也朱之爲說曰抜一毛而利天下弗爲也且夫惟天生民有欲無主乃亂故人主者天之所置非天下徒尊之也葵藿之於太陽江漢之於海鳥獸之於麟鳳皆此物也而誰敢易之是故天下之士忘身以爲主忘家以徇國非直茍利祿也假使世之學者皆操楊朱之心𨿽損一毛而不以利物是無與事君者也故曰是無君也墨氏兼愛是無父也者此孟子所以辟墨翟也何也翟之爲說曰摩頂放踵利天下爲之且天之生物也使之一本父母是也今夫人有父母有兄弟有夫婦均此愛也而先王立教每爲之差而獨隆於父記曰爲人子者不可不私其父不私其父不可以爲人子矣是故有東宮有西宮有南宮有北宮此言茍私其父𨿽其父之伯仲不可以不異宮也又曰資於事父以事母而愛同天無二日土無二王國無二主家無二尊以一治之也故父在爲母齊衰期者無二尊也此言茍尊其父𨿽父之妃不可以不殺服也是之謂一本假使世之學者皆操墨翟之心愛無差等是人人而父也故曰是無父也無父無君是禽獸也者孟子極其獘而言之也人所以相羣而不亂者以其有君父也有君在則上下尊卑貴賤之分定有父在則長幼嫡庶親疎之分定定則不亂矣茍無君父則凡有血气者皆有爭心茍有爭心不奪不饜是人心與禽獸無擇也公明儀曰庖有肥肉廐有肥馬民有饑色野有餓莩此率獸而食人也者此孟子舉公明儀之語推廣言之也公明儀以爲國君之肥馬在廐而民饑莩在野是爲君者率獸而食人也楊墨之道不息孔子之道不著是邪說誣民充塞仁義仁義充塞則率獸而食人人將相食者蓋孟子終言楊墨之害與禽獸無異也且夫孔子之道所以尊信於萬世者非儒者能彊之也誠以三綱五常不可一日殄滅故也三綱五常不明而殄滅則天地不位萬物不育矣自古及今天地無不位之理萬物無不育之理則三綱五常無絕滅之理三綱五常無絕滅之理則孔子之道無不足尊信之理今楊墨者自信其私說而不信孔子故楊墨之道不息則孔子之道不著如此則邪說行而仁義廢今夫人之所以老者相共養幼者相撫字敵己者相往來以其本諸仁義之心也無君則不義無父則不仁矣此心茍亡則私欲橫流弱者之肉彊者之食爾故曰人將相食吾爲此懼閒先聖之道距楊墨放淫辭邪說者不得作此孟子以衛道自任之言也且孟子非好辧也懼斯道之不明而人心淪胥至於【闕十八字】

謂君不君臣不臣父不父

子不子𨿽有粟吾得而食諸𨿽有天下不能一朝居也此聖賢之所大懼也作於其心害於其事作於其事害於其政者言淫辭邪說之初亦甚防也不過其門人弟子轉相傳授以爲可行而深信之焉耳夫茍有是說也在於人心則不見之於行事斯已矣茍見之行事則必害及於其事不施之於有政斯已矣茍施之於有政則必害及於其政孟子逆知二氏之學一日得志於天下其害有不可勝言者聖人復起不易吾言矣者孟子篤於自信之辭也臣聞之曰天下未嘗一日無邪說也聖王在上教明而禁立𨿽有邪說而不得行耳反道敗徳侮慢自賢有苗氏之邪說也而虞舜遷之威侮五行怠棄三正有扈氏之邪說也而夏啟徵之謂祭無益謂暴無傷謂已有天命謂敬不足行商紂之邪說也而周武滅之然則道術分裂間爲異端自唐虞三代有焉而卒不足以干大中至正之統者聖王在上故也今夫楊墨非有王公貴人之勢也非有醲賞以誘率人嚴刑以驅迫人也又未得嘗試其術於戰國之際也而天下翕然従之不歸楊則歸墨是豈一人之力一朝一夕之故哉蓋聖王不作則教不明禁不立教不明則曲學之論興禁不立則朋邪之類勝及其末流而莫之救也由此觀之凡不本於孔子而敢爲異說者豈不甚可畏哉有聖王者作豈可不深察哉

昔者禹抑洪水而天下平周公兼夷狄驅猛獸而百姓寧孔子成春秋而亂臣賊子懼詩云戎狄是膺荊舒是懲則莫我敢承無父無君是周公所膺也我亦欲正人心息邪說距詖行放淫辭以承三聖者豈好辯哉予不得已也能言距楊墨者聖人之徒也

抑遏也兼並也言並治之也膺當也言北當戎與狄也懲艾也言南艾荊楚及羣舒也承止也言天下莫敢禦之也聞之曰聖賢之生斯世必以天下爲己任當堯之時洪水爲天下害商之末夷狄禽獸爲天下害周之衰亂臣賊子爲天下害戰國之際邪說詖行爲天下害洪水夷狄之害則生人不得安其居不得安其居則不得適其性矣亂臣賊子之害則生人不得定其分不得定其分則不得適其性矣邪說詖行之害則生人不得修其學不得修其學則亦不得適其性矣是皆人心之所由紛亂而昏蔽也聖賢者天民之先覺將使之啟廸人心而歸於正者也則以生人爲己任者聖賢之責此正人心以承三聖孟子所以不得辭也是故禹不抑洪水周公不兼夷狄驅猛獸使斯人脫於不安其生之患而君臣父子兄弟夫婦相保也則禹周公之責不塞孔子不明亂臣賊子之罪使斯人脫於不定其分之患而君臣父子兄弟夫婦相保也則孔子之責不塞孟子不辯邪說詖行之非使斯人知所學而君臣父子兄弟夫婦相保也則孟子之責不塞禹周公得君以行其道則見之立功孔孟不得君以行其道則見之立言凡以盡聖賢之責而已且夫禹周公人臣也孔孟布衣也夫爲人臣爲布衣不敢不以天下爲己任況尊爲天子富有四海之內乎今敵國之爲患大矣播遷我祖宗邱墟我陵廟蹂躪我中原塗炭我生靈自開辟以來干戈之擾未有甚於此者也髙宗﨑嶇百戰撫定江左將以討賊而沮於議和孝宗憂勤十閏經營富彊將以雪恥而屈於孝養二聖人之責至今猶未塞也陛下以仁聖之資嗣有神器豈得一日而忘此耶陛下誠一日不敢忘此則當以天下爲己任而不敢以位爲樂所謂一日不敢忘此則不敢以位爲樂者每行一事每用一人必自警曰得無爲敵國所侮乎吾民困窮如此吾士卒驕惰如此吾內外之臣背公營私如此吾父子之間歡意未洽如此吾將何以待敵國也常持此心常定此計周公豈欺我哉則大義可明大功可立矣𨿽然臣特因兼夷狄發明一事爾若夫人心不正豈止於此皆陛下之所當講也臣不勝拳拳

僖祖太祖廟議

詩淸廟祀文王也執競祀武王也天作祀先王先公也【先王謂太王以下先公謂諸盩至不窋】思文后稷配天也我將祀文王於明堂也雝禘太祖也【禘大祭也大於四時而小於祫太祖謂文王】生民尊祖也天保禴祠烝嘗於公先王也

禮記中庸武王末受命周公成文武之徳追王太王王季文王上祀先公以天子之禮大傳禮不王不禘王者禘其祖之所自出以其祖配之【盧植以禘嚳爲五年殷祭以後稷配之】系之以姓而弗別綴之以食而弗殊百世而昏姻不通者周道然也

周禮大宗伯以肆獻祼享先王以饋食享先王以祠春享先王以禴夏享先王以嘗秋享先王以烝冬享先王典瑞祼圭有瓚以肆先王司幾筵祀先王昨席亦如之司服享先王則衮冕享先公則鷩冕大司樂乃奏夷則歌小呂舞大濩以享先妣【先妣姜嫄也周立廟自后稷爲始祖姜嫄無所配是以特立廟祭之謂之閟宮】乃奏無射歌夾鐘舞大武以享先祖【先祖謂先王先公】天府掌祖廟之守藏【祖廟始祖后稷之廟】守祧掌守先王先公之廟祧【廟謂太祖之廟及三昭三穆遷主所藏曰祧先公之遷主藏於后稷之廟先王之遷主藏於文武之廟】

儀禮喪服傳諸侯及其太祖天子及其始祖之所自出【馬融云諸言祖者近言太祖逺言始祖】若公子之子孫有爲國君者世世祖是人也不祖公子春秋外傳魯語臧文仲曰有虞氏禘黃帝而祖顓頊郊堯而宗舜夏后氏禘黃帝而祖顓頊郊鯀而宗禹商人禘舜而祖契郊而宗湯周人禘嚳而郊稷祖文王而宗武王幕能帥顓頊者也有虞氏報焉杼能帥禹者也夏后氏報焉上甲防能帥契者也商人報焉髙圉太王能帥稷者也周人報焉凡禘郊祖宗報此五者國之祀典也

以經傳考之自商而上以受命之君爲宗而祖其所始生之帝故虞夏以舜禹爲宗而祖顓帝商人則異是矣亦以受命之君爲宗而祖其所始封之君故商以湯爲宗而祖契周監二代鬱鬱彌文於是以受命之君爲祖繼祖爲宗而郊其所始封之君故周人郊稷祖文王而宗武王【文王未稱王何以得爲受命之君周公爲之也其在詩文王文王受命作周也大明文王有明徳故天復命武王也此周公推受命於文王祖文而宗武之事也】其在詩思文后稷配天則稷之郊樂也淸廟祀文王則文王廟樂也執競祀武王則武王廟樂也我將祀文王於明堂則又文王配帝之樂也文武每廟各有樂章而後稷廟無專樂則見周祖文王而後稷不在七廟之列於是有先王先公之廟祧先王謂太王而下先公謂後稷而下其在詩天作祀先王先公則後稷以至太王王季之廟樂也【文武每廟各有樂章文王配帝又別有樂假如后稷爲太祖則不應但有郊樂而無廟樂今天作一詩通用之先王先公則由王季而上其遷主皆藏於后稷之廟而合享之明矣在書洛誥秬鬯二卣禋於文王武王烝祭嵗文王騂牛一武王騂牛一不及后稷不應毎事皆遺太祖又明驗也】由此言之後稷固先公之廟也【守祧八人蓋以此以天保之詩曰禴祠烝嘗於公先王先公時祀固同而周禮享先王禮甚備享先公但用鷩冕或亦有隆殺之等】記曰武王末受命周公成文武之徳追王太王王季文王上祀先公以天子之禮當武王之末追尊三世周公金縢之卜但告三王則太王爲祖而文王猶爲穆考酒誥所謂穆考文王是也成王制禮作樂更定廟制於是推稷爲始祖文王爲太祖閔予小子之詩曰於戲皇考永世克孝念玆皇祖陟降庭止則武王祔廟成王時也雝禘太祖謂文王也其詩曰旣右烈考亦右文母則是以文王爲祖而武王爲昭考矣武王爲昭考故文王之子皆第稱昭富辰所謂文之昭武之穆是也【周禮天府掌祖廟之守藏注云祖廟謂后稷始祖之廟詩禘太祖注云太祖謂文王王肅家亦曰文王自是祖廟孝經云宗祀文王宗自訓尊則以後稷爲始祖文王爲太祖王鄭同此說也】喪服傳曰諸侯及其太祖天子及其始祖之所自出此始祖太祖明文也【馬融云諸言祖逺言始祖近言太祖是也韋昭曰商家祖契周初亦祖后稷而宗文王至武王𨿽成文王之業而有伐紂定天下之功其廟不可毀而後更祖文王宗武王此說近之矣】孔子稱之曰孝莫大於嚴父嚴父莫大於配天周公其人也昔者周公郊祀后稷以配天宗祀文王於明堂以配上帝以爲周公其人言非周公不足以及此明非夏商之舊也周變夏商非特此也追王至於三代前此未有也系姓至於百世前此未有也推其所自出至於禘嚳又前此未有也【商人禘舜至周禘嚳世數益逺】是謂仁之至義之盡也漢魏以來諸儒考經不詳或得或失王鄭二家互相詆毀要不足深信此某所以專以經爲斷以贊廟議之決恭惟本朝世次弗彰今當以太祖之所推尊爲定以僖祖爲始祖之廟與太祖之廟皆世世享推廣孝思崇長恩厚則羣臣之議不相抵牾而大典可就矣

止齋集卷二十八

欽定四庫全書

止齋集卷二十九

宋陳傅良撰廷對策

臣恭惟陛下發徳音下明詔博考漢唐已然之效下問承學之臣慊然有師古不自用之心顧臣淺陋何以稱塞抑臣聞自古建議之臣赴功之臣翊扶治道之臣類竊嘆曰不遇聖主如遇聖主當不自用則言無難行事業無難就者臣亦稽之漢唐興王𨿽六七作考論君徳鮮能全美是以規模褊迫而治效凡近陛下寛仁神武對於二五之隆粵自紹堯所以剪除文具脫略邊幅嘉與羣臣洗凡而破陋以躋至治以迓宏休甚盛甚美臣愚妄自量度陛下之聖誠具二美何謂二美臣觀比年有大更張有大施設造命之初慮不可奪一旦事狀陳露陛下頓悟立攺曽無畱難天下咸曰陛下之無我自昔所進今不知其爲何以其間蓋有違詔令負任使者陛下察見情僞一予一奪動中公議天下咸曰陛下之知人夫以無我之量知人之明於漢唐可俯視焉而臣伏讀聖防曰朕丕承大統司牧兆人寅畏嚴恭懼徳弗類是以順考帝王之憲鋪尋載籍之陳求其可師以濟於治蓋方慊然師古而不自用如此則臣所謂言無難行事業無難就者捨此時尙安湏耶然而十有一年於玆而治績未進於古下情猶郁公論猶沮士大夫猶有懷不敢盡獨何歟或者陛下之所以聖亦所以累盛徳歟不自用之心𨿽能形之於言未能充之於事歟臣竊迹前事曩者創復發運經營移屯當時廷臣亦有疏其非是者而陛下姑惟試之終於無狀今謀者有譴矣將命者有譴矣豈惟朝野誦九重之不吝而服其英斷哉𨿽陛下將自喜矣茍惟自喜是以爲累夫有去故之喜則有圖新之謀抑臣未知來者之獻計果有以異乎此否也以臣參之輿言揆之事情其誕謾茍且舉是類耳陛下捨彼取此而不察其適相類臣恐後之悔今亦猶今之悔昔無乃以大有爲之時徒費而爲攺過之日月乎夫以天子聖明春秋鼎盛何向不立今且二紀歷日彌長嵗復一嵗攺過不給可不爲惜乎漢元帝唐徳宗寵任羣佞不移如山遇主如此政復何恨柰何以虛心大度過不憚攺而僅足以度越庸主而竟無所施也聽言之道亦於誤者察之耳假如曩者以好邊功誤繼今言邊功者無遽聽可也反而求之愛根本可也曩者以徼近利誤繼今言近利者無遽聴可也反而求之識大體可也且陛下何不一思曩者誰爲主張是乎時不再來事且積廢毎試不效曽未決捨已乃數悔而頻攺之豈所以圗全耶臣是以妄議陛下𨿽有無我之量而累於自喜也且陛下之所尊信所寵任其果以爲皆忠實而無欺乎深謀逺慮而無敗事乎若果待之如此臣知陛下必已舉國以授之矣今乃不然𨿽已尊信已寵任蓋至於論人論事之際陛下類有執而不從從而不盡者然則尙疑之歟夫尙疑其人則必旣其情而待遇如故委寄如故【闕四字】何耶豈非聖明之意自謂吾能知之吾能駕馭之彼𨿽欲爲欺不可𨿽欲害吾治不可姑亦縱捨而弗問乎以此自恃所患滋大何者聰明所加豈無限極萬機之務烏能徧知陛下之所執十不一二而轉移侵竊於之中殆不可勝數矣夫未知猶可耳旣已知之彼且永固凡所以自歸於君上者惟有恭順耳惟有伺趨和耳惟有養交借譽以蓋前愆耳陛下見其如此因置弗慮豈知面従者皆所以爲背違之地乎茍無誠慤豈足憑藉今予之事權假之歳月足以遂其私矣徒曰駕馭陰受其害此臣所大惑也大抵使貪使詐惟爪牙之賤役可也股肱心膂要湏忠良用人之道百王一法不宜以洞見是非易此弗守臣是以妄議陛下𨿽有知人之明而累於自恃也夫陛下之慊然師古豈不曰吾將不自用也然而陛下以無我之量而累於自喜以知人之明而累於自恃始臣管窺陛下之所以師古是誠不自用耶抑名曰師古而實自用也臣伏讀聖防曰惟七制之明後若三宗之顯王固本培基則有務徳之君振旅治兵則有雄才之主習聞其號未睹厥成咸有所偏未臻於極夫樂其號而考其成患其偏而要其極誠如所言信陛下有師古之實矣抑臣有疑焉何也臣伏讀聖防曰若孝文之徳則罪不孥宮不女惜露臺之費除租稅之徵可謂仁矣然而恬芒刃之施釋斧斤之用惟尙寛厚其威不伸朕以孝文之文也而能厲之以武不亦善乎臣固知陛下慕文帝之寛仁足以富民而所闕者武功也且陛下自度所以富民者何如文帝耶臣觀文帝以錢谷問丞相而陳平不對謂是有司事耳非所以煩廟堂由是漢之計臣得以自盡倉廩之吏至以氏其子孫臣不識今之所謂冢宰制國用於左藏之外別爲南庫者何也且其辭曰經費一領於大農而增羨幣余之入南庫受之其名顧不甚美乎然而制國之權與司農孰爲輕重增羨者遄有遷擢經賦辦否則莫能黜陟也厥今漕臣守臣類多自營觀此二途意將安向是以比嵗經賦日耗而南庫之積日滋大農告匱時捐數百萬緡以相補足比及奏聞屢有徳色且均之爲國用耳虛彼盈此竟何謂耶夫兵廩如昨吏祿如昨凡嵗百湏如昨而大農甚匱將安取此陛下信以爲版曹諸臣自賣以取辦乎抑甘受闕額擁虛數坐俟乏絕被誅譴乎不能爲此必且他爲謬巧以茍逭嵗月之責是以上不加賦而民生嗸嗸夫暴徵橫斂出於朝廷則羣臣得以論列細民得以赴愬今也州縣之賦一按故籍無秋毫加益焉而有司巧爲斡旋暗相資奉旁緣科色誅求錙銖羣臣欲論列之耶細民欲赴愬之耶而獨無彰彰之名可以指摘所以至仁在上惻隱至矣而澤不下流是可不爲寒心夫文帝以司農理財至於寡取陛下以宰相理財至於多取臣故曰陛下慕文帝之富民而不由其道所以評文帝者誠善矣而無益於治也臣伏讀聖防曰若孝武之功則選明將討不服匈奴逺遁百蠻向風可謂盛矣然而積屍暴骨快心胡越財賄耗而不贍干戈因以日滋朕以孝武之武也而能本之以仁不亦善乎臣固知陛下慕孝武之雄才足以彊兵而所不取者薄於仁也且陛下選將厲兵亦嘗用武帝故事乎臣觀武帝操縦將帥最有繩尺一旦乃以愛故欲將貳師夫以帝之威靈寵一偏將其誰敢議而帝也必枚卜諸將貳師最吉然後行之誠不欲以女子之故弛廢家法抑絕廷議也今天下之兵不屬之三衙與邊帥乎或云近者禁扈之際專閫之寄往往由徑抑臣疏逺未知信否間亦得之防夫走卒街談巷議以爲諸將平時所以侵克廩錢隱占伍籍貿易稱貸以謀聚財大抵將以結交媒進身耳臣竊憤之夫以陛下篤意戎事妙選授鉞𨿽大臣且不預議尙安有此日夜思念莫執其咎或者左右朝夕積譽之漸遊談之久亦足以宿畱宸聰而宻回天聽耶患生所忽殆不易知陛下習聞姓名忽不以次用之當是時豈敢有誦言論薦者乎蓋其於簡記之先借助多矣夫斷自宸衷恩顧歸下賂入私室怨在公家凡有愛君之心誰忍聞此況又將帥素輕士不素附而欲望其立功靖邊不亦難乎且武帝以私選將猶不廢公陛下以公用人柰何不稽於眾顧得以容私耶臣故曰陛下慕孝武之彊兵誠得其所長而擇將之理未盡臣未見其能彊兵也臣伏讀聖防曰文者帝王之利器武者文徳之輔助也文之所加者深則武之所及者大唐之太宗實惟兼之觀其內平禍亂外除夷狄安靖黎元各有生業史氏所以稱其功徳兼隆由漢以來未之有也臣又以知陛下小漢家之偏尙而想貞觀之獨隆陛下之志豈不大而學豈不博哉然臣據漢鑑今未能無惑而折衷諸唐殆有四未諭焉夫陛下以古問臣臣不敢徒以古對如陛下誠有慕於唐歟臣請言今之所以異於唐者願陛下審擇而更張焉則豈惟如唐將有隆於唐者惟陛下所欲耳太宗諫官入閤之制非以求諫耶而陛下不樂忤意之臣此臣之所未諭者一也太宗幕府學士之選非以崇儒耶而陛下有輕視儒生之名此臣之所未諭者二也太宗感魏徴之言使羣臣不存形迹陛下乃以近名責臣下此臣之所未諭者三也太宗屈意讎臣而不以秦府自衛陛下乃以合黨疑外廷此臣之所未諭者四也臣非但以太宗望陛下者安敢懷所未諭而不試陳於前曩者議除發運議遣泛使論思之臣一語不合往往罷斥甚或流竄事亦少異矣𨿽然是尙有可諉者曰是非官守言責也日近除授而臺諫有所彈奏舎人不書黃學士不艸詔是不曰官守言責乎蓋職分常事耳而夜半一紙忽従中出或廢或逐曽不淹辰而吏卒譏訶不容置輦轂下夫震霆不及掩耳古所以待桀猾也此皆陛下忠愛臣子進退惟命安用若此怱怱惶惑民聴哉夫陛下有混一夷夏之志而不能容一二齟齬之臣將以垂宗社無窮之休而不能少屈湏防之聽省闥臺掖虛位防月臣竊怪此何景而見於不諱之時也太宗獨不怒諫臣乎宮中無髮之語尙能忍之深知言路開塞乃人主切身利害彼紛紛以口舌爭者果誰爲也臣以爲陛下誠慕太宗當自求諫始腐儒空談只亂人聴豈惟人主厭此𨿽稍知務書生固自厭此陛下不與共事其誰念之哉然而腐儒端不可用而不可有輕視儒生之名何也非所以招徠其類也非所以令眾庶見也脫有眞儒亦其儔輩或以取輕爲媿而一動歸去來之心陛下安能有之夫燕昭之禮郭隗其虛聲猶足以致士焉有聖人撫禦天涵地育而一旦有棄士之名哉且以陛下臨禦以來凡所謂陋儒其被戮辱防頓挫者誰乎蓋未之見而逺方之士風傳料想往往過當或曰經筵特虛器耳科詔特故事耳賜出身特未混流品耳無乃闕盛美矣乎十八學士豈盡全才間亦無過區區章句文墨淺事而太宗兼取並蓄厥意不獨爲緣飾也臣以爲陛下誠慕太宗當自崇儒始夫好名之士貎異而心不同如其浮躁剛愎掠美於已而歸過於君誠不足顧惜也以臣泛觀人才無慮數等蓋亦有介直而不隱疎易而寡慮其溫言似掠美其憤悱似歸過者要其存心至拳拳也至不自爲計也若以好名槪視無乃非所以全愛之乎且陛下亦知其所以失者乎其器度不宏其所養未厚焉耳夫惟容小所以見大納污所以成深人主固當有逺過天下之量也儻亦以不推遜爲諱不彌縫爲嫌不防於示天下狹耶正使不然而以聖徳洪深責備臣子稍稍矜露亦恐凡百在位俱不足以望淸光佐下風矣陛下將誰與共理乎臣故以爲陛下誠慕太宗惟無以近名責臣下可也獨不觀魏徴請以諫槁付史官乎脫欲爭名將以焚艸爲賢矣僕碑之防乃晚節一恨又何足法臣竊考自昔黨議多興於下何者此人臣相傾之私而非君上之願也蓋黨成則大官重權利歸於已誅戮斬殺怨在一人而禍歸社稷若其不成又將沈浮茍免耳由此觀之黨議成否一無便於上者此太宗所以中持衡焉無所偏倚以銷伏其爭而和平其心臣愚不識近日戒令何爲而合黨之言累累發也以臣觀今羣臣大抵外同內異惟身是計何暇相黨假如議一大政疏一大臣甲才譴訶乙且退縮其餘立而觀之耳甚者反是而迎合耳陛下何不審觀比年亦有議一事而連章不置如曩時濮議新法事乎亦有用一人更數年不奉詔如曩時李定入臺宋敏求李大臨蘇頌之徒乎亦有逐一人而同列乞與俱坐如曩時範仲淹尹洙余靖之徒乎正患人臣不同心耳而陛下方以爲黨此人臣私議於國何利而可倡於君上哉臣故以爲陛下誠慕太宗惟無以合黨疑外廷可也牛李之禍唐之所以亡也豈太宗家法乎臣伏讀聖防曰瞻言淸風竊所向慕伊欲規其能事跂其成績何修何飾而外戶不閉行旅不賫何取何營而斷獄防刑措米斗直三錢歟家給人足厥道何由仁義功利四者之宜當安所施臣以爲太宗能事成績不越數端陛下所爲修飾莫若去其不如太宗而就其如太宗者捨是將有所營取焉非臣之所敢知也且陛下試思臣之所未諭者其與太宗異果何由歟豈非恃天資之髙明謂天下可獨運而専斷歟昔貞觀之初蓋有以獨運之說惑太宗者矣而太宗卒莫之聴是以後功利先仁義而收家給人足之效陛下欲比迹焉而操其所不用之術臣竊爲陛下惜之方今下情猶郁公論猶沮士大夫猶有懷不敢吐而陛下方且顧盼周行類不適用慨嘆當世殆無其人非以忤防而去則曰是腐儒耳則曰是好名耳則曰是黨耳然則陛下臨事腹心將安寄乎於是乎𨿽有棄文尙武親內疎外之心臣豈不知陛下固非好違經常幡然攺圗而徒防不韙之議哉誠以一時聞望之士歷試而甚亡具十年以來凡許國者皆不踐言也大功未立萬緒缺然展轉周回莫能與濟是獨非人臣負陛下至此哉𨿽然意有所偏則事有其禍詩不云乎無田甫田惟莠驕驕無思逺人勞心忉忉臣竊憂陛下之他有所求將以獨運専斷而去道愈逺徒以勞心也且陛下之所以右武臣未知何如也竊聆近制削下拜之禮升雜壓之序夫操馭英雄亦顧聖略何如耳安用此瑣瑣爲耶是固其細者也彼閨閤賓贊之臣肺腑之戚彊名曰武特服飾類焉耳爵號類焉耳欲實安能而陛下優防容與累年之久而再畀之樞筦之地豈惟縉紳煩言韋布喪气下至於老兵悍卒亦籍籍後議有侮視不平之心方當大有爲之時而但曰不必右武誠迂濶矣若陛下但以名取茍服飾爵號僅與文士異輙取而寵之百僚之上罷亦不失麾鉞居不足與謀也出不足與戰也無乃似武而卒非乎夫以似是而非之人躐處民上而曰以作士气以起戎功臣恐其去腐儒無防也陛下何不因羣心之所共違而察一意之所獨向乎且陛下淸心寡欲不翫細娯彼侍禦僕從之臣凡所以承間而取憐者一無惑焉則陛下豈偏厚內廷者哉或者徒以好事逺略好察臣下興利除害之心動乎其中而或爲容悅者所中耶何者欲擊射之便則不可與外廷共習欲探伺之宻則不可與外廷共議欲用嘗試之說則不可與外廷共施行勢非此曹安用乎夫陛下用之才不過此耳而影響气焰足以傾人不惟容姦殆且生患比年羣臣或以言斥或以事斥者相繼也獨侍禦僕従未有聞焉豈在位皆浮僞而彼獨無所蔽欺耶其地宻邇其彌縫之計精也陛下手撓指顧彼因而趨之矣陛下聲嗟气嘆彼従而和之矣若是而不能幸免將誰幸免耶外議因是謂果親之也患且必至陛下何不因羣心之所共違而察一意之所獨向乎陛下聖防之末丁寧於臣曰子大夫習先聖之術明當世之務合志變義其知之矣其明以啟告朕悉意正論無枉執事朕將親覽焉臣誠淺陋無所稱塞區區之愚獨以爲陛下有師古不自用之心而顧恃於獨運專斷任一意之所獨向而忽羣臣之所共違是以下情猶郁公論猶沮而士大夫猶有懷不敢盡故於卒篇乎獻焉而不復他云詩云心乎愛矣遐不謂矣臣不勝拳拳

止齋集卷二十九

欽定四庫全書

止齋集卷三十

宋陳傅良撰表

乾道壬辰進士賜第謝太上皇帝

疎愚之對爰契九重聲教所陶聿來三紀推本功徳度越古今【中謝】竊迹本朝家法之詳究觀列聖心傳之要規模一以經術事業付之書生皇帝陛下所以載纘大猷曲垂淸問臣等顧遭逢之幸甚而循省之缺然其何稱塞招延之休徒以生長涵養之澤玆蓋伏遇太上皇帝陛下道久忘世仁深入人光昭斯文燕及今日退藏於宻資萬物於乾元長髮其祥生多士於王國臣等敢不益堅精白茂對龍光言念何繇庶防無斁【闕三字】士將無負虞舜聰明之朝遐不作人其敢忘周王壽考之賜

桂陽軍謝到任

湛恩所被樂嵗相仍邊境晏然書生幸甚【中謝】伏念臣起於寒逺持是空虛憖嘗試之罔功欲自新而無路粵惟郴桂介在湖湘周職方之所未聞漢刺史之所不察惟本朝之建國合四海以爲家蓋壤地僅同於附庸則簡書皆聴其専逹如臣疵賤際此休明𨿽貪假守之榮但求便道亦有來王之問爰至公車誠世所謂謹守三尺之常而臣實爲上通九重之始譬諸稺子得言笑於親前意者孤根有發生之天幸玆蓋伏遇皇帝陛下不居其聖無斁於人凡試其外服之勞皆待以晚成之節遂令庸冗亦與寵光臣敢不言念昨非務收後效毋以己見紛更己便之教條尙於公餘增益未能之問學

髙宗小祥慰皇帝

鋪筵仍幾方篤時思鉆燧新煙忽更嵗序九重號慟率土悲摧【中慰】恭惟皇帝陛下道對百王識髙千載諒闇如古不拘易月之文練祥於今尙損逾年之禮追惟愈逺痛甚何堪伏乞少抑聖懷紹世徳作周之孝特垂天聴徇同心戴舜之誠

賀登極

揖遜相承乾坤嘉賴謳歌所曁中外宗依【中賀】恭惟皇帝陛下篤生元良遵養濬哲雞鳴而起方趨問寢之時龍躍以飛俄繼中天之統彛倫秩敍歷服延洪永惟二典以還亦旣千載於此髙皇於漢無神器之傳太宗於唐非儲闈之正孰與以明述聖自祖及孫當垂拱以襲堯盡君之道爰詢謀而命禹若帝之初獨冠百王同符隆古臣適際離亨之防叨分邊瑣之麾跂望淸光欣霑殊渥但與林篁之眾咸有葵藿之心

謝登極赦

維帝出震與物爲春在舜紹堯眚災肆赦爰孚大號實本舊章【中謝】恭惟皇帝陛下誠足以格幽明徳足以侔髙厚養以天下嗣萬世無疆之休洽於民心思匹夫不被其澤聿觀載籍具在典儀周有大賚蓋惟初基漢與更始但爲故事未有重規疊矩一視同仁率循繼照之初備舉好生之典臣遭時華旦假守遐方葵藿傾陽式謹朝宗之義蓼蕭零露敢忘滲漉之恩

賀壽皇聖帝尊號

舜薦之天以禹傳九疇之正幹稱乎父則震成六子之功中外榮懷宗社嘉賴【中賀】恭惟至尊壽皇聖帝陛下徳及動植孝通神明素隆藝祖之丕圗昭受髙宗之大烈方邊鄙不聳蓋聞中國之至仁而羮墻靡忘欲行天下之逹禮遂辭尊於南面爰致養於東朝況夫歷數有歸彛倫攸敍惟聖知聖繼今實爲萬世之休可名非名舎此曷表一人之意𨿽六言而甚約與二典以相輝臣假守遐方遭時盛事上未央之壽正隔於淸光說稽古之書尙修於薄伎

皇太后移禦慈福宮賀皇帝

歷數有托而伸堯母之尊謳歌攸歸則本禹疇之敍粵惟自昔莫若方今【中賀】恭惟皇帝陛下恭敬溫文聰明睿智乃眷壽皇之顧聿懷神器之傳爲天下得其人遂忘南面爲人子止於孝式奉東朝惟太極之生兩儀與三聖之守一道未之嘗見可以擬倫臣叨備符分阻陪旅進𨿽恭想瑤池之宴與世相忘然永同沔水之宗自今以始

皇太后移禦慈福宮賀壽皇聖帝

堯天逾逺方切於追懷文母彌尊益隆於寅奉【中賀】恭惟至尊壽皇聖帝陛下躬上聖之質嗣中興之功歷年於玆薄海無事粵従恭黙極爲人子孝之思竟托倦勤決以天下遜之計欲備東朝之甘防不知南面之崇髙二典所無百王何取臣叨分符守阻簉周行富貴無足觧憂幸粗知於大義謳歌咸曰與子願永曁於同心

立後賀皇帝

父作子述增光典謨身修家齊匹休南雅屬彌文之具舉罄羣聴以交欣【中賀】恭惟皇帝陛下得聖之傳繼天之統深惟內則莫隆嬀汭之風粵自初潛元重塗山之選爰稽謀於慈極以秩正於中宮於以成未央奉觴爲壽之歡於以對長樂含飴弄孫之福遐觀往古孰盛當今臣假守偏城欣聆鉅典但縻廩稍曽無僕馬之勞當課農桑以廣耕蠶之化

賀皇后

維帝出震維坤承天宗社榮懷中外康共恭惟皇后殿下徳足以配任姒功足以佐唐虞肇開靑宮及建皇極問安六寢嘗同共子職之勤正始二南又得化天下之道以雞鳴之盥櫛成像服之委蛇可謂日並月明風自火出臣欣聞郵置阻預歡呼𨿽幸雲龍共覩聖人之作自憐僕馬曽無臣下之勞

皇帝登寶位進奉銀

重明繼照當班瑞羣後之初一徳尊天率貢金九牧之舊上件銀地不愛寶而後出人不易物以爲珍敢修任土之儀庸見來庭之義箱篚不腆斧鉞奚辭

謝賜歷日

通天地人大一王之作統恊時月日罄四海以朝宗拜賜甚榮奉職惟謹【中】謝竊以歷之疏宻代有革因原於日積之餘分揆以嵗差之眾說及大衍而始定至統元而加詳自有此書莫如今日恭惟皇帝陛下不愛其道以覺斯民比元防之肇修當三陽之緫至凡玆敬授皆所裁成徇以孟春昭示人臣之憲觀之挾日誕敷都鄙之和臣敢不奉以周旋勤於勸課及豳風之寒暑秩敍農功同魯史之春秋寶爲邦典

紹熈攺元賀皇帝

一元之建𨿽曰舊章二美之並玆惟盛事【中賀】竊以防書所記年號則多有以守成而愧揖遜之君至於更化則非沿襲之意未若二聖親傳於大寶兩朝兼著於隆名播告多方超逾前古恭惟皇帝陛下審時所上親政於初逺惟紹大業之難近思熈庶績之廣聿稽堯舜之典合爲禹謨奄有夏商之年布在周曆臣謬持使節欽誦詔書恊時月正日敢有不恭道徳意志慮愧非其任

賀壽皇聖帝從吉

三年一祫率古舊章四海八音與民同樂宗祊嘉賴臣庶榮懷【中賀】恭惟至尊壽皇聖帝陛下孝足以通神明徳足以施孫子宜享厚報而備聖人壽之福宜居常尊而極天下養之歡與國無窮自今以始臣粗知善頌久去周行喜共遐方復見舜琴之禦瞻言廣內莫陪漢蹕之朝

賀壽聖皇太后從吉

舜畢三年共爲子職漢朝五日燕及孫謀【中賀】恭惟壽聖皇太后殿下維徳是行以慈爲寶親見重華之盛永膺至養之榮長樂東朝肇稱於吉禮瑤池西母茂介於修齡臣屬於隰之載馳喜舊儀之復見龍旗鳳扇想浮慈福之春寶殿玉巵莫扈未央之駕

賀壽成皇后從吉

式恊靈辰肇稱吉禮天人底豫宗社延休【中賀】恭惟壽成皇后殿下周母嗣音虞嬪著徳長樂宮之養尙小前規內司服之衣率循彛典親見累朝之盛永陪慈極之尊臣屬職馳驅阻前賀舞衮龍相映想觀廣內之儀韶鳳來翔仰祝後天之算

至尊壽皇聖帝冊寶賀皇帝

親傳大寶懼功徳之不宣恭上鴻名質詩書而何媿重闈燕喜率土榮懷【中賀】恭惟皇帝陛下道配唐虞行殊曽閔謂孝非直養莫如得四海九州之心謂禮有常尊孰與兼五典三墳之號寫之琬琰炳若丹靑以彌隆報之文以永昭垂之聞昔漢之尊太上與唐之事明皇羣臣萬嵗之稱早嘗擁篲二聖重歡之頌竟亦磨崖以方熈朝皆有慙徳臣欣逢慶事越在遐方𨿽揚厲鋪張莫預觀光之列而詠歌嗟嘆曷勝報上之誠

賀壽皇聖帝

元年正月恭上徽稱五日一朝永膺備養乾坤豫順中外歡呼【中賀】恭惟至尊壽皇聖帝陛下體道之眞遺物之累成功不宰妙合先天之天聖徳無稱亶爲眾父之父尙従人欲爰舉邦彛惟富有四海之內之謂尊惟尊居一人之上之謂至以言乎壽則斂箕子之福以言乎聖則集孔子之成肆裒朝野之談兼采典墳之號於焉歸美是亦彊名臣幸際昌朝親逢盛事吉禮嘉禮𨿽莫預於觀光大書屢書豈敢忘於善頌

賀壽聖皇太后

慈闈備養聖子垂休懽騰桂宮美播玉牒【中賀】恭惟壽聖皇太后殿下福爲晉母徳配坤元率先釐降之風克諧舜孝光輔思齊之化丕顯文謨惟重規疊矩之相承致偉迹宏休之間見臣謬持使節阻簉朝班聆盛事之鋪張不勝鼇抃與生民而鼓舞殆若鳳儀

賀壽成皇后

響佩而朝夙嚴內助鏤玉之牒式播徽稱實爲邦國之榮豈止宮闈之慶【中賀】恭惟壽成皇后殿下母儀克正陰教聿修以周南肅雍成天保治內之化以坤道柔順贊乾元資始之功丕揚宏休允屬嘉防臣謬持漢節阻簉周行聆顯冊之輝煌預編氓之踴躍

賀皇后

寅奉慈顏職勤櫛縰載揚丕典懽動宮闈彌文畢張薄海胥慶【中賀】恭惟皇后殿下母儀範俗女則冠倫關雎自北而南蓋由正始天保以上治內悉本躬行值冊寶之告成肅褘褕而稱慶臣阻持漢節莫簉周行聞縟禮之修明與編氓而抃蹈

壽聖皇太后冊寶賀皇帝

奉長樂之觴制獨尊於文母議曲臺之典禮尢謹於湯孫儀文畢張天壤交慶【中賀】恭惟皇帝陛下夙推孝治得自家傳謂侍膳問安猶想含飴之樂而宅中圗大敢虧報本之誠宜彤管之巍煌與寶章之焜耀仰瞻慈極夤奉徽稱臣將指南州馳悰北闕鳳儀獸舞忻縟典之修明螽躍虫鳴預編氓之抃蹈

賀壽聖皇太后

太初之有太素莫與同尊文子以及文孫曷勝歸美爰升顯號用答羣瞻【中賀】竊以老氏三寶惟聖爲能箕疇五福以壽爲貴克並盛美誕受彌文永惟女史之傳未有母儀之懿恭惟壽聖皇太后殿下行合內則道濟中興與武造周名在九人之列自堯傳禹功爲三聖之參宜極揄揚以昭報稱臣欣逢盛事越在遐方呼萬嵗者三𨿽莫陪於善頌襲六經爲七尙願繼於前聞

賀壽皇聖帝

慈闈就養遽辭南面之尊縟典告成恪謹東朝之奉禮文交舉海縣均懽【中賀】恭惟至尊壽皇聖帝陛下道軼漢唐行髙曽閔謂聖徳無以加孝敢怠躬行𨿽天下不足觧憂益勤色養載衍鴻儀之慶常懷雞寢之安臣叨擁使軺阻窺仙仗上萬年之壽莫與鳬趨聞三楚之謡第深鼇抃

賀壽成皇后

尊歸慈極夙嚴婦事之誠美播徽稱交舉禮成之慶聲傳桂海歡動椒闈【中賀】恭惟壽成皇后殿下子育羣生母儀六合采古事而著女則史誦宏休爲京婦而媚周姜詩歌懿範飾褘衣而備養燦玉檢以揚休臣幸際昌期適符明命宮庭雝肅𨿽莫窺長樂之班原隰馳驅猶欲賦思齊之詠

賀皇后

寶冊揚庭尊歸北闕禦輿至閤制謹西廂懽動慈闈孝形薄海【中賀】恭惟皇后殿下躬履節儉性鐘惠和司服陳儀載想褘褕之敬尙官贊禮夤修棗栗之恭式奉徽稱尢嚴內職臣逖聞縟典阻造淸朝但揄揚捲耳之詩而頌述思齊之美

止齋集卷三十

欽定四庫全書

止齋集卷三十一

宋陳傅良撰表

壽成皇后冊寶賀皇帝

長樂問安重闈燕喜太常議禮大冊崇成鋪陳典章炳燿古昔【中賀】恭惟皇帝陛下盡倫之至爲治之原重以離明方繼大人之照受玆晉福聿申王母之休揭盛典於熈朝燦縟儀於顯冊三宮衍慶千載同時臣阻詣漢廷尙於周隰麟趾騶虞之化幸際風移雞鳴鶴駕之朝莫陪旅進

賀壽皇聖帝

五日一朝俱享玉巵之奉六宮九禦載揚寶冊之文邦國有光臣民胥慶【中賀】恭惟至尊壽皇聖帝陛下重華稽古正始齊家事親以萬國之歡虞嬪是相夢帝有九齡之予文母攸同方防神於穆淸之宮而垂世皆希濶之典臣謬叨乘傳適阻稱觴𨿽莫陪鶴駕之朝觀光禁籞尙能述麟趾之化流詠河洲

賀壽聖皇太后

鶴駕問安夙備西廂之敬螭章成禮尢嚴北面之朝盛事罕聞鴻休疊出【中賀】恭惟壽聖皇太后殿下助成陰教贊佑皇圗式符坤徳之元尊爲聖母爰作離明之兩親授神孫適昭揭於徽稱宜恪恭於婦職臣謬將使指逺去朝行𨿽莫趨長樂之班但遙賦關雎之詠

賀壽成皇后

三壽作朋備極慈闈之養重明麗正前陳寶冊之文振古所無大邦之慶【中賀】恭惟壽成皇后殿下虞嬪匹美文母齊芳袗衣鼓琴克相重華之化寢門侍膳聿成正始之風惟二十七載之明昌宜億萬斯年之稱頌臣逖聞盛舉欣過明時雞鳴鶴駕之朝𨿽莫陪於盛事麟趾騶虞之化尙能播於聲詩

賀皇后

徽冊有光尊歸北闕尙宮前導制舉西廂彌文煥然內則嚴甚【中賀】恭惟皇后殿下贊裨孝治修潔母儀褕翟褘衣寅奉執笄之禮根車羽蓋載嚴問寢之朝式當寶冊之成恭想玉巵之奉臣冒持漢節阻簉周行逖聞縟典之肇修自慶愚生之幸防

皇后冊寶賀皇帝

書周正月粵若始年建漢長秋玆惟內治三宮燕喜四海瞻依【中賀】恭惟皇帝陛下離明而巽齊乾健而坤順共爲子職必有告榛栗之慶彼以婦功必有獻穜穋之種眷言中饋聿自初潛式陳玉冊之文用正椒房之號於以端本豈徒示恩臣乘傳於玆趨庭罔及關雎正始當明承教化之由捲耳審官敢在知勤勞之數

賀壽聖皇太后

慈闈問安夙謹東朝之事正宮備冊載修北面之儀鋪揚典章慰懌中外【中賀】恭惟壽聖太皇太后殿下徳尊聖母謀畀神孫謂九重端冕之儀早垂內則而再拜執笲之禮首建中闈旣陳禕衣庸備玉牒臣逖聞縟典阻簉外庭望紫闕以傾馳與蒼生而瞻頌

賀壽皇聖帝

迪從子保喜承長樂之顏先欲家齊親畀塗山之助再揚顯冊盡出宏規彌文畢張率土稱慶【中賀】恭惟至尊壽皇聖帝陛下以身爲度於禮不愆凡后妃嬪禦之常悉循古制而父子夫婦之正曲盡人倫兾其嗣太姒之音足以正二南之始式陳玉檢用建椒闈臣逺去朝行謬將使指𨿽欲殫於頌述曽莫究於形容

賀壽成皇后

坤象承天甫就防甘之奉家人正位仍嚴笄緫之朝宏休載揚盛事創見【中賀】恭惟壽成皇后殿下化由治內道本家齊謂嗣聖禦圗適萬乘龍飛之旦而尙宮奉冊修九重燕寢之儀式昭六服之常庸備三宮之養臣驅馳周隰瞻望堯階聆寶瑑之鋪張與編氓而抃蹈

賀皇后

貢金九牧夏統惟新正位六宮周儀攸重於穆椒房之號有光彤管之書【中賀】恭惟皇后殿下作配幹潛同功坤載舜鼓琴被袗克傳嬀汭之規禹菲食卑宮實變塗山之美長秋初建諸夏宗依而【闕二字】父父之尊榮將以垂孫孫之矩範臣瞻言京室頌詠河洲獻穜稑於王遙想躬行之事采藻蘋於澗益觀丕變之風

湖南提舉謝到任

重明麗正方此第功五【闕】在邊【闕】然冒寵業未免宜黜得遷之幸臣不勝以榮爲懼之情【中謝】竊以蕞爾桂陽鄰於嶺表自升軍額將五十載之間可紀守臣才一二人而已然必宣勞而滿嵗廼能循次以爲州未有卽賜除書遂將使指輙衡陳於當路皆度越於他邦周防王人防亦序諸侯之上漢置刺史始皆屬丞相之官豈容如臣亦預玆選重念臣腐儒無用假守罔功勤不足以蓋荒政之愆亷不足以塞曠官之責顧專城而不理況闔部以安施𨿽幸遭時以政拙心勞而見錄未知善後將力小任重之爲憂玆蓋伏遇皇帝陛下自天出寧如日委照敬識百辟之舉無有幽深允釐庶績之熈不遺防細遂令庸冗輙沐恩榮臣敢不懋明詔條采聴謡俗平頒興積庶將自古以有年懋遷化居不失與民而共利

提舉司謝賜歷日

夏時三之日振古如玆周曆萬斯年自今以始凡防敬授悉賴裁成【中】謝恭惟皇帝陛下得聖之傳爲天所命受三朝之圗籍罔不朝宗在七政之璣衡皆如軌度廼頒初政爰布新書臣濫職將明當思考恊不違咫尺旣同拜賜之榮敢離須防而怠觀風之事

湖南轉運判官謝到任

乘傳彌年缺然補報將輸所部滋甚光華【中謝】惟本朝行仁政之原自諸道置計司而始孰爲之說浸失其傳不知國家之意本以勝暴殘但曰藩鎭之財聚而歸公上由是多故至於中興𨿽懷惻怛之心莫奉丁寧之詔惟聖有作視民如傷疇咨廷紳申固邦本方當講求民瘼之際宜得布宣主徳之才深明盈虛稍務損益顧以玆事付之臣愚伏念臣學不過於虛談仕未離乎嘗試曷期衰暮偶際休明且治郡徒勞初無毫髮之效況察州不敏近在目睫之間以自知之甚明將大幸之難再云胡隆委得以次遷恭惟皇帝陛下豈弟作人髙明覆物謂曠日持久或有盡知情僞之長謂便道之官庶無數易將迎之患遂令庸冗有此僥逾臣敢不對越龍光勉旃駑力茍不至乏絕以深貽屯所之憂則有條便宜當漸爲來者之計

湖南提舉賀慶節

太極之生兩儀尊無與並嵩髙之呼萬嵗喜不自勝【中賀】恭惟至尊壽皇聖帝陛下徳配百王心防太古行堯之道莫測於聖神薦禹於天復【闕】於順受適紀誕彌之旦永膺滋至之休臣將指荊湖馳心魏闕【闕二字】爲壽𨿽莫綴於淸班石崖可鑴豈敢忘於善頌

湖南運判賀重明節

地辟天開聖作明述於赫重離之運有來載震之祥【中賀】伏以禹相舜歷年之多武繼文受命之固昔嘗聞於六藝今親見於一時恭惟皇帝陛下允執其中聿修厥徳斂時五福豈惟敍有夏之疇與我九齡抑又過成周之歷臣濫將使指嘗簡睿知若帝之初𨿽阻闕廷之觀禮如山之壽但瞻衡嶽以爲詩

重明節進奉銀

後天祝算旣同嵩嶽之呼任土貢珍爰致荊州之品前件銀气鐘淸淑產類朱提侑萬年之觴深慚微幣得諸山之甕願賦休祥

丙辰賀瑞慶節

長髮其祥自一陽之生子誕彌厥月當六位之乘幹宗社寵嘉邦家欣頌【中賀】恭惟皇帝陛下聰明時乂剛健日新省事淸心獨冠百王之上深仁厚澤丕承列聖之傳於萬斯年自今以始臣頃叨虞侍最荷簡知屬當去極之遙阻在奉觴之後昭回下燭常對越於奎文舞蹈永歌但熈然於堯壤

丁巳賀瑞慶節

地辟天開爰紀大來之慶川增山壽咸輸美報之誠【中賀】恭惟皇帝陛下典學光明性原溥博澹然無欲裒六藝以自怡聖矣不居守舊章而惟謹是宜誕爲民極永荷天休臣介在遐陬阻陪盛事毎慚隆眷曽無圮上之一編竊幸餘生猶有華封之三祝

戊午賀瑞慶節

聰明作後聿開出震之祥歷數在躬有永後天之算【中賀】恭惟皇帝陛下宅心慈儉玩意穆淸承列聖之儲休輯兩宮之燕祉誕爲民極長握乾符臣夙荷簡知久違抃蹈嵩呼萬嵗欣盛事之難逢天保六章愧隆恩之未報

己未賀瑞慶節

萬年景福誕膺天授之休四海歡心姑盡臣恭之義【中賀】恭惟皇帝陛下道無偏陂學有緝熈燕及兩宮增聖圗之廣大陶成多士粲王度之淸夷肇開震夙之期永享熾昌之壽臣防恩至厚抱釁罙深積五稔之淩兢無一毫之覬幸衣冠甚偉𨿽阻預於耆英畎畆不忘但欣逢於華旦

謝中書舎人

代言之任與政相通顧惟何人亦在此選【中謝】臣聞惟虞夏商周之世有謨訓誥命之書至於兩都亦稱七制要是人主猷爲之盛見於儒臣文字之工惟其相遭是以不朽然則鄒枚而下詞藻豈謂之乏人魏晉以來號令不聞於傳世𨿽僅存於職掌曽何補於治功洪惟本朝追並隆古慶曆元祐之際豈非千載之一時歐陽蘇軾之徒故有六經之遺意式至今日作興斯文由此觀之則臣幸甚玆蓋伏遇皇帝陛下虛心無我立政惟人方且視民而如傷未嘗以位而爲樂凡所播告無非休明臣敢不益勵初心以期後效必也緝熈光明之學至於令終庶乎艸創潤色之文可以行逺

止齋集卷三十一

欽定四庫全書

止齋集卷三十二

宋陳傅良撰啟

除太學錄謝宰執

拜命衡門備官璧水書生已重公論謂何矧如庸虛有此逾越竊以祖宗家傳之法學校風化之原於其訓廸之臣工可以考論其世故儻具員而亡擇欲首善以何繇永惟韓範歐富諸公當國之間則有孫胡石李一時作人之盛如某者學不足以適用才不足以及人固知迂濶於事情豈敢覬覦於宦逹營求末第政未免於爲貧往教遐邦只自虞於見短徒便於此遑知有他引而置之薦紳先生之林従而付之規矩學者之事還觀所缺豈惟獨慙推本自來或者上累但揆之進退小已以無稱報爲憂然較之重輕公朝有收疏賤之美徒抱私誼重逞逺模某官直道事君淸議在上察見頺俗杜絕幸門毎於斯道寂寥希濶之中郁有前輩扶持興起之念與其妙選以得【闕】孰若兼收而示公意有所存人不暇計爰俾凡質亦叨誤恩敢不體悉深知循其素履門墻愛博願悉略其奔走伺之文農馬【闕二字】庶少盡於灑掃應對之際

答釋褐黃上舎

伏審課最於學爵命自天【闕二字】推髙旁觀嗟異且取士必多其節目而後進而授官亦積夫嵗月以爲勞𨿽裒然舉首之艱猶越在外服之久未有【闕二字】從於【闕】覆禮又爲之特加卽賜恩綸遽分師席某官以【闕二字】之彥收中雋之功因難見奇凡舎矢以如破制勝有道𨿽注金而不昏某究觀當今科第隄防之詳【闕三字】寵光度越之盛尙勉終於逺業用增重於諸生

上福建安撫梁丞相

道徳文章以此名世公侯將相於今防人偃四海之經綸需一方之膏澤善類太息下僚敢私某官剛大而沈潛髙明而慈惠貴極三臺之上猶如書生謙無一日之長隱若敵國事有關於消長身不顧於是非猝遇人情之未嘗徐圗天意之自定勲業藏於不覩議論付之將來昔王文正之終相天禧爰弭冦丁之爭韓忠獻之獨畱康定式遄範富之歸蓋嘗夷考舊聞仰止先哲悵此意之莫嗣防我公而安歸是宜再調化元一定國是肅【闕】羣【闕四字】之雨風朝宗百川作中流之砥柱某適與走趨之【闕四字】在之詳與其從元戎十乘之防輝光自近孰令在【闕四字】之數穹壤攸同暄冷未齊霖潦將作伏乞俯從民【闕三字】太和

與福建柴運副

風憲一臺【闕二字】歸於正豈【闕二字】復與驅馳載惟幸防之深莫諭忻愉之至委官刑於太【闕】老成莫刑挺松栢而後雕抱圭璋而不琢承宣淮右【闕四字】之言入覲明廷嘗建久長之防所以不【闕】推愛爰命【闕六字】

嘗中於機防薄物細故不登於簡書眷言其【闕】之可莫若國家之重然居紏繆繩愆之任則無服讒搜惡之諷方平之遣發大臣【闕】景仁深陳其非是邢惡之追窮往事【闕三字】尢論其不公於大雅之寂寥俾善類之安輯意已【闕二字】俗難異言某旣疇昔之依仁矧繼今而受令願言終教吾之全歸

與福建陸提舉

功名富貴不知防人儒雅風流自有定論當致後生之敬豈云屬吏之儀某官志古而通今方中而圎外詞章近於大雅議論接乎前聞及從南渡之老成不數東州之輩行餘輝映物有晉七賢之遺風數語名家非唐諸子之末伎是宜次鳥生民之作薦圜丘淸廟之休而乃袖手旁觀用心更苦退老鑑湖之曲與世相忘行歌蜀道之難令人太息萬里來歸之晚羣公迎勞之勤胡然湖山忽己嵗月𨿽所臨之幸甚將有識之云何某志在従逰乃今受察十年始見嘗有感於斯文一紙自通輙遂忘於不肖

與福建錢運判

爲貧擇祿幸察於寛朝同正置員獲依於徳宇忘其恐懼繼以歡愉某官老成典型儒術潤色自昔連萼世有令名於今薦紳孰爲先進薦揚華貫甫直禁林方濶步寵光之時乃逺懷流俗之外自攬湖湘之轡復還閩越之轅淸風彌髙善類太息然而弭伏澆訛之習布宣寛大之條若有隱憂不事表襮𨿽周王人特序諸侯之上居之甚謙有漢刺史不察黃綬之風欺者豈忍眷此意之常在當古人之與求某昔嘗侍瞻今在按撫願言終惠式俾依歸

與西外知宗

誦玉牒之名講聞甚久間防幸之【闕】欽慕惟深晚得所圗逝將旣見某官出於帝系及見老成人物典刑可想承平之舊才猷蘊借固宜宦逹之難【闕】嘗得之士友之間而與聞於議論之末薄物細故皆有定【闕】數日閒居他無惰色宜爲宗盟之率以顯邦家之光永惟維城之所以彊周下逮磐石之所以安漢上實念此今以屬公某【闕】知書意粗好問學毎於前輩願在下風矧惟謀食之家【闕】眷依仁之便以累年瞻望之弗及受教可期【闕】平日見聞之未嘗悉心以聽

答桂陽趙守

交贄閩山幸徹名之惟舊問津湘水將觀政之有期辱牋翰之先施緬風猷而增感某官宗盟領袖朝路羽儀典刑蓋得之前聞事業未量其逺到溫恭爾雅在二南公子之間樂易宜民眞兩漢循吏之選永惟昭代克壯維城大連十州小乘一障以固磐石之勢以綿瓜瓞之祥眷言賢勞越在邊瑣有書生而繼此將輿論之謂何如某者筮仕匪多才賦甚拙徒以諸公久憐其家食遂令一介嘗試於邦條欲其防成可不終惠方剖竹合符之始罙切淩兢惟甘棠所茇之餘尙堪憑藉

與湖南潘安撫畤

燕及庶邦實恃元侯之重瞻言當代誰如舊徳之尊廼以諸生來爲屬邑心獨自喜口不能宣某官以大雅之英得中庸之學跂彼羣老淒其百年自昔聲名非故國喬木之謂於今輩行在中流砥柱之間永惟衡嶽以南荊州之鎭荒地弗治欲稍如閩浙之區足兵何先正急此湖廣之賦孰爲二者之善計以副九重之至仁於以煩公蓋將托國有如朴亦預驅馳上之不能宣中和樂易之風下之不能及期防簿書之事爰従初【闕】良有後憂【闕三字】未知安仰【闕】緣幸防忽過所圗逝將聽謦欬以自寛抑【闕二字】分守而不敢【闕】憐拙學乏由求従政之長庶俾愚蹤【闕四字】譏之致

答楊知錄

地方千里豈無問政之人天各一涯未有納交之日遽防朋翰良慰面墻某官以湖海之豪擅【闕二字】之譽繇淵源之實學出文字之緒餘閱過千帆不作積薪之嘆功收百戰益知防刃之才蓋有志於淑人亦何心於試吏永惟舊郡粵自熈朝與計偕者間嵗有之能宦逹者於今罕甚文物不競國風所關不資先進之賢曷振淸流之望【闕】其弗友廸以多聞固假守之急先亦【闕】居之嘉賔【闕二字】可式庶防多幹木之風獄市所容奚上問蓋公之道

答鄭教授

不圗行李遽辱華牋以髙誼之相先知衰悰之不敏喜於旣見誠無異於菁莪之詩愧在後來恐未免有積薪之嘆某官汲古之學濟時之才藹然桑梓之評籍甚縉紳之譽循次而進宜在衮衮臺省之間有懷不伸尙爲靑靑衿佩之伍𨿽名教之可樂而師言之不然顧此面墻曷堪乘障聞風而悅廼於此以定交寡過未能宜如何而加教徒藻飾之已過曽切磋之不聞儻未瘝官尙可及橫經之日庶其問政幸毋如傾蓋之初

答桂陽王教授【益】祥

內交邇止曷勝借助之私辱贈勤斯廼見相先之誼未知所報已足自寛某官學造淵源文有根柢以其邁往不羣之气見於嘗試已效之間露學校之一班輙先課最對闕廷者千數獨以昌言卽初筮之已然何究觀之不可顧如假守於此依賢乘障實難面墻是懼事多隃度孰如旣見之詳學亦空談未必可行之實政湏眾智以廸微明載窺正始之音殊識起予之意不有師儒之托良系民心尙資經術之餘以飾吏事

答桂陽吳贍軍畿

思先生而不見雅有典刑以平昔之所聞今爲僚友方將分半席之共事【闕二字】貽朋緘之過嫌𨿽以自寛未知所報某官汲古之業濟世之才淵源所漸接嶽麓再傳之緒指顧而定成桂林三防之功𨿽文章不露而世己驚然禮義無愆而人何卹徒以同門之故肯爲筦庫之官悵此風之缺然得吾黨而幸甚矧惟乘障憂在面墻撥煩攸難寡過則未事皆隃度孰如旣見之詳理亦空談未必可行之實政惟求助奚止納交以先辱之勤斯知遄歸之邇止可與共學儻惟嘗事洙泗之間不卑小官則豈但爲趙魏之老行以爲請言不能宣

桂陽謝宰執

起家爲守曽何勞能便道之官徒以貧病𨿽君恩之丕冒皆廟議之獨憐竊以自昔大臣加惠多士凡待以晚成之器則養於煩使之時功如曹參才若賈誼開淸淨之道必去齊而後能陳治安之書非渡湘則弗克矧惟此意施及中人自匪偸安寧不感慨某官以毋我之學成代天之功一紀於玆曽莫窺其慍喜百工所職初不失於重輕乃如疎愚尢所幸蓄𨿽嘗試之不效而作成之有加某敢不佩服深仁圗惟薄效儻報三年之政遂及終更茍有一日之長敢忘大造

與湖南張運判縯

三館題名誰非後進六條問事日有先聲凡同衡嶽之盟悉仰皇華之庇廼如獨喜則倍羣瞻某官當代典刑本朝經行卓爾逹尊之徳藹然爾雅之文方獨步於英躔已徧儀於淸貫富貴利逹不知兩蜀之防何議論風流當自三蘇而至此是宜次鳥生民之頌薦圜丘淸廟之休胡然江湖久矣嵗月還驅九折流俗以衣錦而爲榮閱過千帆善類於積薪而加嘆萬里來歸之近諸公迎勞之勤豈外計之無人況裏言之有味推之在昔多收嵗晏之功意者由今竟爲海內之福某以空疏之學當雕敝之餘毎事面墻所憂末路孰謂夤緣之幸迄應慕用之私自其初筮以微名亦旣終更之知免然而願言受業曽未及門與學省之靑衿摩挲石刻及天涯之白髮奔走學【闕】永惟修敬之【闕】並誦屬心之久儻辱以書生之故不宜【闕二字】若責其【闕四字】則有餘罪

與衡州劉守

進謁賓墀圗納交而弗果分符郡寄欣問政之有鄰爰修使聘之儀以篤邦聨之敬某官絕人徳業康世才猷有聞無聲擅圭璋顒卭之望何鄕不可見淵泉溥博之功謂宜上廟朝論思獻納之班何獨宣湖海豈弟和平之化方當綜核尢重外庸蓋國家所以進賢而皇上於焉注意況江亭遺詠邦君實王佐之才且郴岸瞻言刺史有巖廊之具永惟自昔是用煩公將期年報政之時奉尺一賜環之詔若某者空疏末學齷齪散材乘障何堪面墻是懼譬諸弱植固欣依松栢之髙正使澡身猶慙厠珠玉之側佇誨言之惟服儻官謗之可逃同寅恊恭匪一人之私義比小事大尙往昔之通規

與郴州丁守逢

一星於玆久不造下風之請百里而近今廼同與國之盟卽其講徳之詳重以納交之早心獨自喜書不能宣某官學本六經才兼數器毎懷往事欲收南渡之功名若論後來不數東州之輩行越在外服竟無裏言宣勞蓋自於靑衫養望殆防於白髮陞華延閣盍歸西省之班服美長淮廼掌北門之管胡然自詭復此遐徵避名湖嶺之間用意市朝之外令人髙仰舉世誰如若某者疵吝之餘空疏如故冒來乘障憂在面墻不圗雅故之交而托撫封之近屈公於此將物論之云何知我者誰亦己分之幸甚何繇隙地之遇薄敍小邦之懷滕間於齊楚之間盛衰則異江別爲滄浪之水源委攸同撤名之初歸徳彌切

謝潘安撫列薦

舉最有三罔功第一𨿽未嘗於推擇終自切於依歸伏以蕞爾桂陽已非古郡析郴置縣與廣爲鄰周職方之所未聞漢刺史之所不察蓋厥壤處諸華之裔而其君視大國之孤嘗因壁記以泛觀自升軍額而枚數中興至此凡六十載之間善狀爲誰才一二人而已間或收效於毫髮曷嘗掛名於齒牙未有當路爲之同辭剡章至於專逹越在他邦之上突如今日之榮豈無賢勞堪此寵異昔方嶽考績於僉言以見公春秋予人至特書以爲貴儻凡流而與此將公論之云何如某者才不逮中學非適用早嘗困於鉛槧晚但謀於稲粱豈謂誤恩遽叨假【闕】意所勇敢動違小吏之規理當便宜輙束拘儒之見徒勤無補將罪是求矧惟郡計之空重以嵗功之薄欲罔民而何敢懷言上以無繇惟有再三以乞憐庶防萬一於免戾居常自謂殆非巧宦之宜爲己乃不然竟以拙誠而見錄某官當今先進薄海逹尊覆防諸生不遺餘力扶持斯道如有隱憂毎於眾好惡之言獨有公是非之意始以致曲將如萬折之必東迨其旣孚則並一談而弗破遂令庸陋亦被甄明某敢不更體深知益堅晚操處非其據幸而轉敗以爲功歸潔其身當務以退而爲進

與湖南沈安撫樞

大邦維屏眷言衡嶽之雄元老壯猶簡在甘泉之舊先聲所曁羣聽已孚連十國以相歡獨二天而尢幸某官居今大雅當代逹尊風流蓋接於前聞績用莫詳於己試世方倚重儼然綺裏之衣冠人忽爲危閱盡翟公之賓客𨿽三已而何慍無一辭以自明上獨知心晚將共事況民庸之愈偉曽物望之誰如嘯詠東嘉粲防閭而可數指麾鄂渚寂井竈以無嘩爰進陟於西淸尙來宣於南服求之輿誦謂歸衮之奚遲揆以比年宜召還之相繼蓋有定論豈曰遐徵某甚矣面墻於焉乘障意所勇敢動違小吏之規理當便宜或束拘儒之見徒勤無補將敗是求豈期末路之難廼有萬間之庇顧惟列郡共瞻周使之光華孰與諸生嘗近魯侯之色笑其爲欣抃實倍等倫

止齋集卷三十二

欽定四庫全書

止齋集卷三十三

宋陳傅良撰唘

賀周左相

伏審對揚大號晉陟上公宗社寵嘉邦家震疊恭惟某官才足以緝熈於天縡學足以潤色於皇猷自秉國鈞獨行儒術許身衮職則近古社稷之臣借譽布衣如久要平生之友至於一意孤立三辭彌髙於人情之已安以世道而自任遭時其盛親承二典之都兪臨事加詳人眀九變之憂患以其難進之節定此非常之原是以簡在帝心托之聖子甘盤之爲舊學未嘗入總於百官鄼侯之爲宗臣蓋亦借煩於四皓孰與早翊儲闈之善晚陪神器之傳於以嗣萬世無疆之休於以起先王未有之禮弼諧昌運度越前聞永惟載籍以來鮮出勲勞之右如某者不足比數最蒙保持每【闕】綸告之四馳喜福等夷而百倍況毎蒙慰藉有周南畱【闕】之詞而迄值亨嘉在沔水朝宗之數輒因賀牘並敍感悰【闕】傾之私敷宣罔旣

賀畱右相

恭審渙揚大號晉陟中臺以薄海之具瞻知本朝之永賴恭惟某官蔚於雅望度越前修眀允而寛慈精防而廣大徳兼眾美在伊尹惠夷之間學貫羣儒無程氏蘇臣之辧若論行蔵之晚節則眀義利於秋毫自其厭直於甘泉亦旣見思於宣室而乃越在外服殊無裏言獨上簡於帝心迄共圖於邦采永惟論相粵若淳熈弄印十年曽缺員之弗補致身二府必詳試而爲眞率以序遷誰其特起召從帥閫謂見大夫之無人擢貳樞庭出諸君子之不意訏謨屬耳績用藹然遂繇同列以先登竟與舊勞而並命昔有因夢卜而見用世曰宜哉公不以日月而爲勞事適類此矧屬壽皇之髙蹈欲傳神器於初潛斷自淵衷托之聖子可謂千載眀良之防兩朝社稷之臣廊廟爲之光輝中外爲之震疊某嘗瞻英衮及聽眀綸累洽重熈何幸值九官之盛至愚極陋庶將安一介之私

賀王參政

召従外閫入告嘉猷擢寘上宗晉參大政恭惟某官受天間气爲世宗工粵來修門以踐禁嚴率本直道而聞海內每陪國論持平於左右大夫之間及沃上聰致戒於君子小人之際仁必有勇知無不言是宜簡在於帝心相與儀圖於宰事蓋冊書所紀亟稱節誼之閒然世道相違鮮值眀良之防永惟前代孰與熈朝嘗於疇昔以觀人不待急難而求士慶曆全盛則範韓四傑之爲元祐淸眀亦劉呂諸公之故徒以行蔵之節初無夢卜之符有如下風無愧先進矧屬壽皇之獨斷欲傳神器於初潛亦旣多賢能堪大計先定朕志𨿽僉共於詢謀素髙此人乃卒煩於調防可謂非常之寄托又將之心泰道方亨宜上體朋亡之義故但申於賀幅不敢布於私

賀葛同知

大號之敷元樞攸寄宗社於焉增重華夷之所具瞻某官天下達尊生民先覺才濟其美可謂故國之世臣行歸於周不忘平生之久要至於善蔵諸用自牧以謙本其視韓魏欿然之資養其過孟賁逺矣之气利惑而不動位尊而彌恭與人同功則急所當先之義下士折節有施於不報之仁蓋昔或以一長而過人而公乃兼眾善以名世足以任重穆乎師言是宜簡在於帝心相與儀圖於兵本況甘盤之爲舊學初無說命之三篇鄼侯之爲宗臣亦借商山之四皓未有早翊儲闈之正晚陪神器之傳寵光獨隆載籍鮮儷必有非常之報稱又將不次以登庸某久辱下交最防異顧附靑雲而後顯慚非士君子之倫蔵尺牘以爲榮徒有兒女曹之感

與湖南監司賀冬

觀防以望日增一綫之功衡嶽而南天與九州之幸皇華所庇福履攸同屬乘障之有拘欲稱觴而靡及某官當今先進薄海令名以宣慈恵和之資膺咨度詢謀之寄將明主徳旣孳育於羣萌對越天休斯朋來於丕社凡在具依之列咸輸善頌之誠寜復久居鴻鴈劬勞之野定應亟入騏驎供奉之班

賀正

六轡驅馳閔勞使指三朝圖籍趣防王正連十國以防休並一談而稱慶某官達尊之徳爾雅之文議論蓋本之歐蘇風流尙想於王謝道闗交泰旣上當君子之亨義取觀頥宜眀享聖人之養聿新嵗律茂介春祺某最被深知尢防善頌越在外服𨿽頌花客次之無繇幸爲諸生將摯菜師門之有日

除提舉謝宰執

旌之邊畀以使華已弗理於専城將何施於列郡𨿽極矜憐之感曷勝慚愧之私竊以蕞爾桂陽介於湖嶺中興至此凡六十載之間善治爲誰才一二人而已率皆久次然後序遷未有輒爲當路之聨越在他邦之上重念某疏愚如故衰惰有加徒緣知己之多亦忝牧民之寄惟其迂濶初無文具之可觀或有便宜正恐官謗之不免及此殊渥曽未前聞𨿽幸拙誠見錄於淸眀之始但虞小量自顚於盈滿之餘以寵爲驚未知所稱某官弼亮二聖整齊百工秉國之鈞目具瞻而下逮使人以器嘗易事而兼容故所甄収及於微陋某敢不更堅晚節上體深知平易近民以將眀於隆指劬勞安宅庶補報於秋毫

與交代張提舉

不能勝任愧見旁觀何至乏人濫爲嗣掌矧嘗受察以公叔而同升竟復防成荷子文之必告積此私感難於具陳某官大雅典刑故家文物造防之學至於殊塗而同歸正始之音可以一唱而三嘆所宜路門委講詞掖敷言可使書生不立五經之異庶防帝制尙追三代之風方當歸報而停驂姑自總銓而寄政某最爲晚出辱在後陳周雅肄三偶值勞還之日蕭規畫一遂爲代匱之人敢論伯仲之間但有子孫之托

謝沈安撫

爲十國之連治無善狀假一封之傳寵有誤恩𨿽庇賴之如初而僥逾之已甚未知報所誰實使然某官多士宗工吾君舊學如周保傅如漢老更輟從淸禁之班畀予中權之寄自其分閫曽未淹時五嶺衡山藜藿不采三江彭蠡舳艫相防凡昔謂之盜區廼今歸於徳防粵若藩宣之眾矣誰如威望之巋然𨿽二老盍歸而此豈久居之地然一防已足則他皆不置之官矧如某者竊爲稻粱濫分符竹方恐嘖言之未免豈期最課之已聞竟因借勢之私輒備聨事之數自知甚審公論謂何與文子以同升詎敢衡陳於先進喜樂正而不寐諒惟辱在於諸生聊布謝悰他圖幸防

交割謝沈安撫

除目何因必有防成之故司存匪逺可無告至之儀況嘗試之尢難實講明之是賴蓄疑欲問請間可期某官年髙徳邵實大聲宏老成典刑非喬木之謂故國師表言行乃砥柱之在中流正虛當寧之懷聊借上防之重昔者髙宗之思舊學光武之訪故人恨不同朝與之分國如公聞望視古等夷方兩地之闕員必九重之深意某從防最久聨事奚堪以乘障之未能而察州之豈易亡専對四方之具自視歉然惟元戎十乘之依願安承教

交割謝張運判

除目何因必有防成之故司存匪逺可無告至之儀況嘗試之尢難實講眀之是賴蓄疑欲問請間可期某官特達之資後雕之操績用莫詳於己試風流蓋接於前聞老成典刑非喬木之謂故國師表言行如砥柱之在中流方虛當寧之懷暫借外防之重自其弭節曽不厭時五嶺衡山野無曠土三江彭蠡步有新船以當路之誰如宜他官之不置如某者依仁則可聨事奚堪𨿽驂乘以甚榮而面墻之加懼不能専對況詢謀爰度五善之難何以克終惟直諒多聞三益之助

答郴州丁守

治狀不如寵光先被𨿽同功一體且不可以偏施況從事獨賢抑柰何而倒植有來謙問徒厚慚顏某官一代之英萬夫之望蓋大雅典刑之攸屬將中興勲業以爲期定交學省之初聲華甚早出守邊城之上羈阻略同屬玆兩郡之雕然重以比年之歉甚動有契闊相爲隠憂滿紙細書凡欲言之必盡泛舟相繼靡爲恵之不周粵從魯衛以至今曽謂湖湘之得此遂令不敏亦茍無虞每也伎窮念安得廣漢以兼治胡然課最顧乃令雍齒之先封相公論之云何懷自知而甚審謂我宣勞而弗遜因人成事而無言𨿽則善鄰可想見貢公之喜至如將母亦嘗聞子厚之風積愧之多臨書罔旣

答道州趙守

治狀不如寵光先被揆之愚分豈無愧於積薪意者徳鄰嘗有心於推轂粵來謙問益感衰悰某官大雅不羣成功可紀本其素履有嗟兮麟趾之風試以専城殆莞爾牛刀之戱期年於此績用誰如以頌聲載路之傳宜召節自天而下如某者學非適用才不逮中曷堪一障之乘徒借餘波之及遂令不敏亦幸茍安鄶以下而無譏自知甚審鄭有功而見後公論云何尙期未替於邦交庶防可眀於使指防言伊邇屬望惟深

與湖南範提刑仲藝

宰旅不居過家蜀道師言未穆弭節湖陰夫人以引去爲髙吾黨以畱行爲幸矧如聨事昔在從防某官經眀而行修宇定而光發以中庸大學之防究觀九流以國風雅頌之文奄有眾作周行斯久譽防誰如徧抽石室之蔵分治天官之目上方鄕用胡自喜於懷章公固倦遊然重違於追璽永惟先正名滿天下亦越太史動合古人時則有若熈寜元祐之間位皆不過學士諌官之選惜者舉世至於渡江巋然門戶之存籍甚弟兄之望猶未大用顧且遐徵四方典獄之官於今不乏故國世臣之謂捨此安歸某空疏如初衰惰已甚自別修門之後浸亡當世之交曽謂盍簪於焉乘傳惟無補一毫之故人其謂何乃有來三益之期天實爲此

止齋集卷三十三

欽定四庫全書

止齋集卷三十四

宋陳傅良撰啟

答王簽判

貴名方起誰不納交暮景已侵胡然辱贈豈左右之過聽以往來之遊談否則好謹將以成大顧此道之不作當古人而與求某官學足以逢原言足以行逺博極百家之說斷以中庸奄觀三變之文歸於爾雅如迫逐功名之防則從容議論之流嘗試緒餘蔚爲舉首況廼占五緯蓋荊州分野之祥而其應三魁皆嶽麓同門之舊天無虛像事未前聞永惟興宋以及今僅見聚奎而有此信如公等端爲時生曽謂陳人可堪華問某方恨盍簪之無所不圖乘傳之有期先之報章行矣拜況湏乃畱更僕盡聞他日之行藏恐不俟駕車已系吾人之消長

答長沙宋知縣謝解

譽處甚休計偕何晚聞之有識僉曰攸宜共惟國家之多賢本於科目之取士蓋以逺大之業在於章程之不違招徠之公甚於聲譽之兼采所思亦多新進少年斐然之作不必能得故家舊族試可之才誰爲羽儀增重場屋某官中庸之學爾雅之文奕世源流一家機杼士無知己固宜連枉於有司人亦勝天豈能厚誣扵君子矧如門戶屬此弟兄蓋嘗聞乾道千佛之經尙未繼天【闕】三人之選惜者有日意其在玆某偶因乘傳之來遂托【闕二字】之舊喜於善類上賢能再拜之書憂在瘝官無直諒多聞之友

賀範提刑

摻別吳門未知後防來宣楚甸乃與旁觀爰方拂篆之初罙甚盍簪之喜某官淸朝聞望昭代典刑冨貴功名𨿽今多士風流蘊借如君防人蚤結聖眀之知浸躋華要之路過家上冢陳義固髙攬轡登車須賢爲急言念江湖之阻嘗煩廊廟之憂玆惟祥刑可以弭盜茍吾使無訟用能鞠艸於圜扉則人自不寃安得弄兵之赤子少屈以此遄歸有期某嘗托下風又聫小事平生久要誠知不遐棄之心世事多違恐有母疾驅之詔

答諸郡賀冬

十國爲連仁聲相逮七日來復福履攸同乃如防成敢不胥慶某官以縉紳先生之望爲五等公侯之尊政與時新旣於昭於永譽天惟民視宜茂介於鴻休過觀上考之聞卽對遄歸之寵某相依幸甚善頌云何敢以景於南至去極漸近之占以爲剛自外來爲主於內之應

與趙安撫賀正

元年正月肇開與物之春同姓一家均被自天之祿廼如胥慶矧在焉依某官以當代之英作大宗之翰如晉二文而受彤弓之賜如武五宗而分赤社之封方茂對於寵光用亶乘於谷旦某幸聫小事竊借餘光喧馬盍簪遙想朋來之頌燕毛序齒宜遄天揖之班

與張運判賀正

元年春正月式防幹初名卿材大夫宜居泰內廼如胥慶矧在同寅某官累朝故家多士先進以道山蓬萊之舊出董計書以國風雅頌之流下行吏事方亶乘於谷旦將茂對於龍光某偶托下風毎資餘潤豈徒使騁致憶別之雙魚所冀工歌聴勞還之四牡

答郴州丁守

見靣未見心昔尙牽扵毀譽同功而同過今廼得於戚休永惟世道之相違大抵交情之不篤茍如失意卽杯酒以相讐借曰古人曽綈袍之足戀孰有惟鄰之厚見於方事之殷況復防成遽先濫賞公固察此有分財自予不以我爲貪之風人將謂何蓋受爵不讓至於己斯亡之類幸而論定竟以功遷是時九五知人之眀與夫二三執政之力曹邱未見人皆多季布之賢狗監不言上必重相如之賦何卑謙之已過謂竊誦之云勞無故得之不勝懼甚恨其人來謝初非求安世之名好以事爲功正恐獲髙止之罪願言深戒庶以相安

賀劉殿院光祖

光奉恩綸進司風憲上念深矣師言穆然某官髙眀有融中立不倚學得其要宜在四科之間論歸於平不致九流之辧而又養以靜重發於謙和自肅朝端益隆物望往者一臺之長取諸三院之聨蓋啟沃帝聰必獻納司存之久而維持國是宜名實上下之孚豈曰序遷政惟眾允矧屬淸眀之始方須是正之賢疇咨百工誰克堪弄印之選孤立一意公素有埋輪之名爰舉宏綱以聳羣聽行述百年之憲遂躋三事之班某辱在下風頗防異顧𨿽上體朋亡之義不欲自言至薦叨器使之恩敢忘歸徳

賀林察院湜

光奉恩綸進司風憲方棘闈之試士豈無周行以烏府之須賢曽不竣事上念深矣師言穆然某官薄海令名當今大雅以運量不窮之才而養以靜重以正直無偏之操而發扵謙和𨿽未結扵主知固已孚扵物望永惟國勢莫重防綱何近事之不然而缺員之弗補孤立一意公素有埋輪之風疇咨百工誰克堪弄印之選除書所播羣聼無嘩某早辱下交防異顧平生自附固深知久要之心泰道方亨宜上體朋亡之義

除運判與交代提舉伯壽

簉迹周行辱爲後進觀風漢部愧在前陳𨿽忻道舊之有期亦懼告新之無狀靜言久要欽遲肯來某官學優古人文妙天下以大學中庸之旨究觀九流以國風雅頌之音奄有眾作科名甚偉譽處誰如徧防石室之蔵分治天官之目爰方鄕用胡乃倦防永惟先正徇國之風不數宣和在庭之士忠孝奕世莫盛於一門出入三朝未離於五品士方太息公已遄歸某瘝曠之餘覆防何幸況尙聨於小事而近托於下風然陽子之去舂陵遂著壊麻之節而賈生之對宣室訖防前席之知恐公此行孤我所望

謝宰執

擢居刺舉方忝攸司就畀【闕三字】安所部固己見大造保全之意或者資晚學嘗試之能伏念某語道茫然渉世疏甚意惟竊祿以爲暮年饘粥之謀勢可投閒庶遂平生筆硯之樂豈期遲晚乃際休明起十年家食之人拜三命踵來之寵分符共理信撫字之徒勞乘傳察州於建明而何有矧今漕事絕重他司督九郡之民庸餉三流之禁旅承平旣久不出數端所當取之名中興以來未免一切不得已之政況地控湖嶺俗雜民猺正湏通變之才以權損益之術有如無似深恐不勝某官盛徳愈恭虛心並受以其便扵遷徙庶免新故迎送之勞以其習扵見聞或得利害廢興之實遂令庸散倍費生成敢不博詢所長仰副玆選邊鄙不聳𨿽無軍旅乏興之憂銜轡甚寛庶免煩難見短之責

謝侍從

備數監臨缺然補報陞華餽運益不自安靖惟厚幸之由端有裏言之助伏念某庸疏已甚迂濶奚堪少所爲燈火之謀大不過稻粱之利偶緣塲屋之困嘗錄於宗工遂免州縣之勞浸陞於膴仕今已過望他無覬心凢其竊祿以妨賢特以便私而畢志不圖殘枿晚多雨露之恩所恨罷駑終乏風沙之力矧此湖湘之寄久爲江漢之【闕】宜得通才以膺隆委職在辧防則有遲鈍不及事之憂諠當激揚則有姑息以愛人之患持是書生之短責其吏事之能處非其宜懷以爲懼某官言爲國是志與人同苟聞有時輩之名則取作朝家之用乃如愛蓄尢切吹噓某敢不知所感興勉其偸惰𨿽無補秋毫之具安能及人然未先朝露之年敢累知己

賀丁郴州除湖北提刑

筮言谷旦涖止崇防便道之官不待上漢庭之計入境問俗已來宣周隰之勞先聲所孚羣聴咸若某官器愈大而能受才無施而不宜欲請長纓宜雲霄之可上尙分半竹胡州縣之徒勞蓋【闕三字】其老成而上益詳於試可果煩以四方之典獄俾洽乎累政之深仁問平反幾何人豈特庭闈之喜得參錯十數輩當知江漢之寧某阻自【闕】車欲馳聘介以浙東西之雅故晚更知心於湖南北之司存今當取法

賀畱左相

孚號昕朝正名臺極兩宮嘉與四海榮懷恭惟某官盛徳而禮恭功大而心小誠身有道非聲音笑貎之間事君以忠在期防簿書之外自持國柄益葉師言至於散植壊羣而無智名哀窮悼屈而無徳色燕及幽隠薰爲丰穰於以成正始之風於以答重華之意爰被殊常之眷竟膺虛左之求夷考前朝蓋有不備官而專美廼如近制率嘗與次輔以同升舉世翕然惟公宜此某辱知最厚頌美尢勤況未免於驅馳尙有煩於顧卹𨿽多病早衰之故欲陳力以無堪然大書深刻之傳或托名於不朽

賀王樞使

疇庸左轄正位中權渙號之孚羣聽惟允某官直方以大中正而通徳𨿽盛而愈恭義可爲而必勇功名自許無愧社稷之臣富貴不渝尙餘湖海之气自參大政益展壯猷茍利公家寧顧便文之計務先天下不知折節之難於以成正始之風於以答重華之意爰被便蕃之寵進專宥宻之司聞之師言久矣上意蓋小宰若今中丞未曰柄臣而太尉爲右丞相厥有故事將以托國豈惟本兵佇聽文徳之麻以祚中興之運某辱知冣厚頌美尢勤況未免於驅馳尙有煩於顧卹𨿽多病早衰之故欲陳力以無堪然大書深刻之傳或托名於不朽

賀胡參政

擢陪大政就翌洪樞二柄同歸四方歸重某官才全而徳懋實大而聲宏尙友其人皆前修之輩行事君以道必平昔之規模永惟絕俗之資亶有格天之業宜簡知於睿主遂夾輔於昌期而況瞻言坤維代有人傑範蘇二氏緝熈元祐之休雍衛兩公弼亮重華之盛以是邦之問學知今日之訏謨若乃大眀生於東伏羣陰於將旦九河注之海屹砥柱扵中流則在公身尢闗世道某側聞渙號倍激懦衷𨿽深知久要之心而敢犯朋亡之之義愛之莫助有懷未免於感興老矣無能所恨不堪於驅使

賀邱侍郎

顯承天寵晉貳地官渙汗之揚師言惟允某官淸朝偉望昭代英才風人二雅之文皆有典則方伯三監之效蓋出緒餘頃從畿甸之聫來定曲臺之禮凡所建白色動冕旒立皆施行功在宗廟矧是逺交之好誰如専達之才豈煩使之徒云將寵光之狎至求諸掌故在此勞還屬省禁之缺員宜周行之循次上方弄印謂見大夫之無人公未入疆出諸君子之不意徑從絕域遂扈甘泉以睿簡之彌勤非民曹之可久某受知冣厚贊喜實多公論不誣猶曰用賢之晚交情所屬政惟行道之難

上嘉王賀冬

鳴鑾順動舜禹交懽鏤玉崇成姜任胥慶亶惟元子對越昌期宜膺萬福之同允屬一陽之始恭惟皇太子大王仁由天授學本聖傳語及三宮亟見津津之色講聞六藝曲垂亹亹之聰惟育徳以彌新將以剛而俱長裒時丕趾爲國元良某辱在隆知可無善頌今夕何夕當觀幹健之濳藏𨿽休勿休更玩震亨之修省

止齋集卷三十四

欽定四庫全書

止齋集卷三十五

宋陳傅良撰手書

與王徳修

伏承歸舟解纜不勝瞻依之至人生不足把翫一別輒數年能復幾別令人愴懷惟學問同源在彼猶在此也前輩所謂野色更無山斷隔天光直與水相通足以自慰釋耳某還家才此數月觀書𨿽不得如臺山靜僻然亦有緒左氏課日趣就書成萬里相寄兄亦當終我易傳也大抵周禮古文尙書三代之法存焉讀者未易造次且如禹貢州末系河先儒固曰運逆三於靑州達濟揚州達泗荊止於南河雍止於西河則以爲受上之爾不知此正裴耀卿節級轉輸之法不以江人入河不以河人入洛洛人入渭賈誼云漢都長安而以淮南【闕二字】爲奉【闕】致輸非是豪傑之見略與古準牧誓千夫長百夫長之下言庸蜀羗髳防盧彭濮諸國何也左氏謂蠻軍不陳蓋無預於三軍之以待令者也杜氏於春秋晉人姜戎一義亦得此意今多言常平出漢耿中丞顏祕書且以爲權道不知常平乃法周官司稼所謂以年之上下出斂法出則減價糶斂則增價糴也是非常平乎自鄭氏以出其斂法爲解後人遂以周禮耳孟子亦曰狗彘食人食而不知檢野有餓莩而不知發今又作益食貨志作斂是也載師所徵稅或二十而一或十而五自漢來諸儒因此疑周不純用徹法亦輕重非二等是又失之不考凡徵於載師皆非謂在野受田之民率士官賢牧所食公卿大夫王子弟采地耳凡此其收之民則什一也而自以其租歸公上則別以厚薄勞佚爲差輕或二十而一重或二十而五此冡宰所謂邦中四郊稍甸都鄙之稅與萬民九職諸侯九貢各調度耳漢律諸侯王自有少錢亦其租之所在也

答潘叔昌

周禮妄意熟讀豈敢言他委訪綱領闕然自失往年薛常州先生問天官一編參之漢氏自宮衛分領光祿衛尉府蔵分司農少府一官分爲數卿天子之奉又皆爲私錢之屬王后世子各養於防宮謁者奄官亦散他局此紐一解未易操制隋唐之際殿中監內之吏作矣古人制度豈易輕攺竊意天官而下往往盡然左右抄拾漢晉以來下及五門官制幸以薛常州之意一一尋繹得其離合切告條示亦欲共講之爾

與吳居父直

某賤不肖其所與遊皆田野布衣儔類之士未嘗從王公大人之後蓋謂之貴倨不可就見況敢望其卽我哉京都足下特造窮巷夜叩門而賜見焉其行不以車馬其謁不以爵敍其簡牘不以記【闕】凡所以加乎賤不肖者顧王公大人不能得之扵其門人弟子乃今愧昔甚矣小人之懷厚誣當世君子也蓋聞【闕二字】之化於貴公子見之外戚立傳自秦漢始王道之行壹【闕三字】之爲比也將有繇然者矣君與相急士於其公貴家【闕】蓋爲【闕】於其私而一介之士無遺焉則國欲無治不可得也矣一【闕】而闗風俗系治道則豈僕私幸亦豈足下之私爲【闕二字】徳不肖誠謂非僕私幸且非足下之私爲恵也寵光之未【闕】戒今之不趍宜弗之罪是以敢遲遲而往也𨿽然施有所不報扣有所不答將以成其人之賢多而陰觀其向背戰國諸子爲之孔門無是也僕𨿽不肖敢不謹於禮其將擇日【闕】戒拜賜於下風

與林安之

中間作懿仲書極欲如吾安之二三臭味脫去鄕邦來客山國庶得淡中之腴尋承已過巖下良用缺然安之飯之粗足亦屑就何耶僕久厭此如沐漆解去無由爾比來新昌亦欲漸與人疏稍回鞭策自警督視家居良爲未便然毎念呂后劉歆輩視張子房揚子云眞自苦者要之兩翁意未易與兒女道故𨿽未便樂也安之乎子眞知味者南坡茹菜動逾月無憐色與友生語率不十四五相惟諾惟吾安之有聞如響天姿如許加之小自警督當入張揚防中謹勿爲劉呂輩以兒女語相甘誘落身杯酌間某無過人但知非輙深悔恨亦漸去舊習矧如安之相愛之篤不知其言之苦亮之否

與鄭景望少卿二

拜違誨席六七載百無一進獨幸扵毗陵從百九兄防半年平生气息爲之遲緩推挽之賜何敢廢忘中間托子之命仰見盛徳簡在宸衷可爲天下賀簿書之勞非所以混儒者比來轂下傳聞傳謾詳宻不見端【闕】私用慰釋𨿽然百九兄書蓋期望不但此愚見偶合故未敢深喜也百九兄屢不應書自敵已猶倦況違尊者乎又從縣請祠爲禮率直如聞朝政頗不相然臺符徑至殆非初心而得書願欲一來舍昨就今或者胥失近知扁舟赴約計已全並得此消息馳報千萬詳審勿使易來難去甚善甚望芮祭酒僅及家易簀劉大著王詹事皆竟不療海內賢者相繼凋防令人喪气張侍講方結主知忽刺逺郡呂博士亦悼亡暫告未果復入年來所得師友亦次第渙散如此劇用無憀識罷還家了親事益逺得禦儻憐其不自棄而終教之時賜尺紙略去少褒之辭直下砭鍼則千里猶膝下也

拜違誨色忽復旬嵗中間兩辱墜教一一具報後許簿報書亦嘗略布淺漏以求是正領令嗣書缺然不至左右爲之歉然建寧附問又嘗以大賢推轂不茍之意爲請殆言輕無效許簿亦不欲復以上聞焉爾垂諭得防順正自是天資頑頓不甚領防世間羞辱一事非敢以爲學力也見性之誨敢不從事蓋讀孟子得百里之地而君之皆能以朝諸侯有天下行一不義殺一不辜而得天下不爲則學力亦至矣猶以爲與孔子異然則士之任可謂甚重得其一二以爲盡在是端不敢也或防索見前二書他有以警策毋惜頻示何時扣系臨紙惘惘

答天臺張之望

始僕讀足下所著書心許之亦心疑之系辭篇末輙略去世俗相贊稱語托古致規以觀足下之志向深淺堅脆其虛受我耶逝將與君咨其所已至者而講求其所未至者其不悅辭我耶余豈捨之望者離未必合合未必相志越期年足下果復擕書已來且以先君子故弟之奇之遺槁與其季氏所爲文十餘篇以相寵僕不自知釋然以喜非特喜足下亦喜吾交道之不阿素心之幸見察也且足下之書其於歷代傳統正偏南北宜宗宜絕自漢晉以來諸儒去取異同是否可以立斷其於春秋三傳諸家章句孰得聖人意孰不得聖人意參互往復辧論務眀白乃已要其歸大抵貴平而惡鑿不以私意傳公道若足下之學可謂博且篤矣入適於用矣僕𨿽愚頗好古道及其文辭凡今以是稱者未有聞而不慕慕而不求交者也況得如足下恵然肻顧先施而過賜之者乎宜一見顏色趍向已決然猶因請而後眀逾年而始信甚矣吾未知足下之所歸也況足下容貌不能逾中人言語吶吶無以自表見卒然遇之庸常稠眾中猶若人也先儒之論正統者歐蘇張陳數公皆已名世春秋之學至程氏胡氏義精矣今人固習聞其人而好尙其書然猶曰吾方有舉子事未暇盡讀其視足下書何如嗜古者不必利於今足下其知之歟以僕觀先君子書究其淵源蓋以樂貧賤尙志節爲家世然則足下宜知之矣誠知之吾冀足下之無悔也無悔於今必有傳於後吾所望於足下也𨿽然僕所望於足下者又進於此矣足下偏親在堂急朝夕之養卒卒引去有懷塡然曾未究竟相期秋風不逺千里僕所謂咨其所已至而講求其所未至者有日矣僕𨿽愚敢不修飭以竢

與鄕守曾仲躬

瑞安腳剰錢知防臺慈除甚厚又分給有次第仰見眀逺千里無蓋傳聞尙悉輸往年夏秋租將繇省符抑漕檄也如漕檄度惟深仁必有以已之果由上來將何以示恵蓋積畱而頓取之則昔日之奉今日之困曾不如勿倚閤也眀道先生嘗於新法中曲折便民蓋大君子不願法如何於其中爲致意則𨿽防恵猶無虐是道也非吏部將安望歟受知之深敢爾喋喋不以爲僣易將博訪所以爲便者嗣告

與閩帥梁丞相論耆長壯丁事

切見熈寧保甲法行始以保正副大小保長代耆戶長壯丁承引催科之役至元祐間復差耆戶長壯丁法其舊以保正長代者並罷紹聖復雇役法再以保正長催科【闕】其保正長不願就雇者依舊召募耆戶長壯丁以此福建路耆戶長壯丁往往與保正長並行不廢然其所以不爲民病者以其猶有雇錢也自紹興十年以耆戶長雇錢撥入經總制司窠名十二年又並壯丁雇錢撥入總制窠名由是江浙諸州耆戶長壯丁並廢惟福建諸州至今有之某照得福州官司檢驗緝捉催率勘會煩重之事必責之保正副大小保長而耆壯時時以縣司帖引追系搔擾夫役不給祿誠未易論然州縣曹吏日在官府猶可以防檢譴訶之又不比耆壯散居鄕村爲寄編戶莫知禁止也以某短見宜如江浙間事例一切廢罷毋重爲民害亦仁政實恵之一端矣

答長溪王佐之

某無以愈人獨博交當代賢俊之心出於天然𨿽以之得謗訕或相背棄不悔以此凡先生長者往往見察幸肻與之防而士之好學者亦或過聴以爲可師友也而欲與之防向者臺評云云誠非過當然初不知其中實無所有偶然得此而遂疑其挾此以傲物也訟咎以來不敢復從羣眾妄出己見論事是非與人短長但杜門讀書不則熟睡足下廼欲捨幾筵之奉從我於寂寞豈非益其疾乎息陰休影已出下策足下顧秉燭而照之此某所以辭不敢也因事懲艾當防亮悉然厚意不可虛辱繼此恵音不以淺陋將必有以奉報

答林宗簡

下問甚善古人之不可見所以壊人心者非一端也受田百畆皆足以自給嫁女無過純帛五兩無圭田則不敢祭薦魚菽而已舉一隅則他費稱是而自喪祭射鄕器服以上率數百家合力爲之毎舉一事閭裏共其勞以比皆農夫也而其秀民得從事於學蓋二千五百家而後有序三年而興之是謂艸澤之士於公無廩於朝市無制其升於國則異是其從公卿大夫之子匹學校者固有廩矣其市朝固有制矣士之子恆爲士不敢捨而之他也漢承絕學之後猶謹鄕教授之法而取士以戶口率不敢開防士之禁唐之四門學所謂俊士者則四方之所升進餘皆品子自國初以行舉誘致偏方之士而聚之中都向之爲閩蜀唐漢僞官者往往慕化從順願仕於本朝由是家不尙譜牒身不重鄕貫以此得人而其流獘則在今日又自熈丰變役法而鄕邑之豪無以自見鬻度牒而隠逸之路塞罷學究而椎魯之徒無所入若此類不可徧舉於是舉世悉由於進士合四瀆之流爲一川而歸之海其不放而被原野乎今其勢極矣度其變不逺上之抑揚闔辟恐非人事也

答朱文昭

書問濶疏未有似此別者然得之往來人知讀書著文不休亦足慰釋彼所貺字帖具審所論譔不少其意若欲續史家之緒又極忻快未得卽觀遙想增气耳某窮日益甚意思卻不銷沮年來反覆古者與論當世之務頗覺向者鹵莽思得故人共論此往往隔阻毎一上心於邑移日近到東陽哭呂著作墓又迫蕃叟弟先叔匆匆遄歸疲頓不少且復休養幾時或能乘此暇日訪我仙巖之下何啻百紙相暖耶西漢士大夫深厚其季姦臣擅國羣盜竊號而名卿大夫擇君而事之於是中興光武規模窄狹而士气薄矣晚來名節之盛要是衰俗一舉不勝散爲吳魏之役率多喜功自見其不肻叛去者南陽一輩耳往時嘗說西漢無節義東漢有節義殆未深考孝章一變明光之政漢祚遂防孝章誠可恨其不可裕後傳逺者大抵眀光之爲也攝【闕】古防禮也蘇氏引之未當若周公誕保七年豈是事例魯隠當國攝云者傳從其初言之也

答蘧舜丞

下諭律學極見詳博所欲著書無惜早下筆因以見寄前書【云云】正以方今功業當付儒者自建隆創業嘉祐守文熈寧變法宣政召禍其間盛衰何可勝道建炎諸賢竪立亡幾紹興季年粉飾已過上獨慨然右克廣文聲之意而書生承紹類皆齪齪以至今日吾黨宜究觀大方深求【闕六字】

則講求廢墜以興文物如來示亦將次第舉之耳不以爲不足學也

答賈端老五

去載防肻來相與於寂寞之濵荷意不淺淺髮齒衰攺無復他覬儻假之年獲與士友共圖不腐於經術之餘志願足已閒居須課一書要當自古文書始逾年便可到春秋之末而及通鑑可也益未知防期願言加愛別去殊恨匆匆以循陔之念不欲奉畱然終不滿也左傳且熟讀見得隠桓以前僖文之際哀定終篇無慮三變綱目則成書舉矣其他依經爲傳文無虛發優防不迫而意已獨至蓋非二家所能及非一二面剖難以筆舌盡也懿仲諸友已決謀遷書院於先人壠下以爲來嵗過從之地入春便下手春暮當奉約矣

防恩守壘交防借譽之力多矣幸甚以感讀左氏書頗有條貫防示於所當報已一一據見釋其左方有一二條似不足疑也若今年了此書開嵗便可從太史公史記下手陳了翁云譬如緝麻忙復暫捨暇而續之自成長條不忘室銘才就卽附上應不但已也

近稍爲眼昏花不能苦讀書毎客去則玩想向來所誦習自娛不足爲念也示諭防過左氏傳甚善防問數條只是小小事目未是穿貫五霸之變五霸功罪未分則東遷之不競與歷年多處未見著落春秋同是聖人經世之用要其托史見義以五霸爲據案而左氏合諸國之史發眀經所不書以表見其所書因五霸之興衰究觀王道之缺則戰國之事起周亡而秦漢出矣此其大略若夫精詳非面莫究太史公書又以接尙書春秋之統緒而下逮秦漢其用功略與左氏同而不敢比假春秋是以變爲紀傳世家書表耳何當合並共講其指讀史記甚善然有猥駮奇怪之疑何也獲麟以後孟荀推尊孔氏明禮義之統紀二子死百氏益亂眞老儒如浮邱伯伏生之徒區區於秦楚之際抱經自【闕】而其力不足以發揮前緒至漢六七十年間董大夫始究大業田何孔安國戴聖戴徳【闕】毛萇並出各有所著而又未能合羣書爲一削其不合以存其合者太史談有意矣然六家之論猶崇老抑儒遷卒家學乃盡百家之精而斷以六藝易本田何春秋本董仲舒尙書本孔安國禮本河間獨恨不見毛氏詩耳蓋其融液九流萃爲一篇罷黜雜論自五帝紀以下盛有依據荀卿之後僅見此書爾其論五帝云百家言黃帝其文不雅馴搢紳先生難言之書缺有間其軼乃時時見於他說非好學深思心知其意固難爲淺見寡聞者道則所得多而自負亦不薄矣惜自班固看渠不過妄有瑕摘後生沿習遂成牢談千五百年之間此書湮晦正賴吾黨自開隻眼不惑於紛紛之論謹勿容易便生疑薄也老矣不能自白於後世常欲落筆少發所自識破者爲前哲出气因循未果近諸友爲遷僊巖書塾於屋西偏今未就工後月足以奉盍簮之歡得三兩人相助檢討便可了此一項冬間肯來同社幸甚

止齋集卷三十五

欽定四庫全書

止齋集卷三十六

宋陳傅良撰

手書

答黃文叔

三監班固說非是商都六七遷皆夾河是後東徙朝歌周自岐雍興初務撫定凡東諸侯嘗爲商畿甸近服者皆命之三母弟自荊以南蔡叔監之管叔河南霍叔河北蔡故蔡國管則管城霍所謂霍太山也其綿地廣不得爲邶衛眀甚三監誅廢晉衛始皆爲諸侯蓋有管霍之地而蔡嘗空置矣後以命其子仲其他則齊魯燕二三大國州牧之境揔之周南召南也當文武成康之盛天下有二南國風而已江沱漢汝諸詩不言其封君甘棠𨿽美召伯而不系之召是時安得所謂十三國風者哉國風作而二南之正變矣邶曹鄶特微國也而國風以之終始焉蓋邶自別扵衛而諸侯如無統紀及其厭亂思治追懷先王先公之世匪風下泉有若曹鄶然君子以爲是二南之可復世無周公誰能正之是故以豳終風以邶嘗統治於衛旣得之矣以其封滅不見於傳疑爲虛置之國且諸侯封滅不見於經傳何獨邶【春秋亦無】是不足惑也𨿽然以爲周公封建之說則又不敢不告且周官封建自鄭氏汨亂之而其書迄不見信於世古者建國率小大相維其邊國皆大國也故寰內則以家邑小都大都爲中外之差寰外則以諸男諸子諸伯諸侯諸公爲中外之差禹貢亦云五百里侯服百里采二百里男邦三百里諸侯以一服爲率正此說也鄭氏考之不詳輙以大司徒測地制域以建邦國諸公之地封疆方五百里是爲分地推之他書不能合則有夏商三等周更置五等之說則有周公斥大九州之說則有其半皆附庸之說又有爵尊而國小爵卑而國大之說至於攺定經文以七伯爲十一伯之類臆決彌甚數說不暇盡論凡試以典命司服大行人司儀諸文攷之則封國三等至周公不變其小異者公一位諸侯伯一位子男同一位耳蓋周未有爵爲公者必若宋杞而後爲公周虞皆爲天子三公而稱公非有其國而子男獨多職方氏云凡邦國千里千里云者以毎服相距言之以其方五百里封公則四公方四百里則六侯方三百里則七伯方二百里則二十五子方百里則百男且周未有封公者則通一服之地小大國之多寡以是凖凡爲侯伯母過十二三子倍之男又累倍之其在經傳晉爲甸侯曹爲甸伯班班可考他如顓臾在邦域鄫無賦於司馬者何可勝數而附庸不與先儒以八州爲千八百餘國固繆以春秋僅有一百六十餘國亦繆僕固曰惟賈生冣得其意自司馬遷以下往往爲經生所亂不敢不告也至如乘車之限祿食之等無足深言者且書不能悉計髙眀必有以推見之區區所陳勿爲他人道幸甚

答陳同父三

某尋常人耳防老兄拈掇冣早而晚又爲正則推作前輩行此二三年間𨿽不鄕進而交防殊未散落皆二兄之賜獨恨未及與晦庵防講求餘論如人一身血气偏枯以是脈絡未相貫穿而愚見復謂千書不如一見終當相就不欲以紙筆呶呶其間以辭害意失之逺矣老兄懸度而欲附之下風此意厚甚而不敢當也往還諸書熟復數過不知幾年間更有一畨如此議論甚盛甚盛然朱丈占得地段平正有以逸待勞之气老兄跳踉號呼擁戈直上而無修辭之功較是輸他一著也以不肖者妄論功到成處便是有徳事到濟處便是有理此老兄之說也如此則三代聖賢枉作功夫功有適成何必有徳事有偶濟何必有理此朱丈之說也如此則漢祖唐宗賢於盜賊不逺以三代聖賢枉作工夫則是人力可以獨運以漢祖唐宗賢於盜賊不逺則是天命可以茍得謂人力可以獨運其上無兢畏之君謂天命可以茍得其下有覬覦之臣二君子立論不免於爲驕君亂臣之地竊所未安也以兄之奇偉適不如樂毅論之迂濶朱丈之正大適不如王命論之淺近是尙爲有益於訓乎且朱丈便謂兄貶抑三代而兄以朱丈使五百年間成大空濶至於其間頗近忿爭養心之平何必及此不得不盡情以告然勿爲晦庵言之徒若犯分也

自七月間病暑幾殆凡事盡廢蔡直之到闕欲附數字猶未能自彊也瞻仰嘆故何可勝道專人恵書就審訊後尊萬福懌之至各年半百餘嵗不過一再相問勞無由聚頭又堪懊意也某昔者何所有今者何所進自是老兄諸人過相拈掇每自謂人品極是尋常而亦礙人眼孔端是友朋捧擁之過近來衰惰益見天道尙思而好安無復更有他念來書方以爲課進豈以爲尙忘意當世乎然老兄之論要是攧撲不破若得人之伏不免背去求一喜之遇隨手敗闕只是侵砌闘合工夫能有多少光景往時曽與東萊語及非來復安得浸長老子極以爲然所不識亦與求意略同否然悲劣弟所當言請置是事元晦往復諸書何嘗敢道老兄防當得錯只是書中詞气全似衲子【闕】面捧【闕】之語不應冩在紙上一便傳十百便傳千豈可不忍耐特擇言語卻乃信手添起後生胡亂模畫而元晦亦【闕】趕趂出了無限不恰好話故亦爲修辭之難而輙進區區之見老兄旣嘆作附勢令人不敢再三且漢唐事業若說並無分毫扶助正道教誰肻伏孔孟勞忉與管仲百里奚分防亦太淺矣暗合兩字如何斷人識得三兩分便有三兩分功用識得六七分便有六七分功用卻有全然識了爲作不行放低一著之理決無全然不識橫作竪作偶然撞著之理此亦分曉不湏多論但老兄任直不能亷纎自占便宜其間時有漏气言語元晦執以見攻蓋是忠愛然亦緣要攻老兄漏气去處遂把話頭脫體蹉過此劣弟愚陋之見若兩家原不是如此則是智不足以知兩家耳初非有輕重抑揚之論也

自兩壻入館繼以遷徙少定欲遣人間應之報有意外之橈方謝絕人事無從問訊且道逺不詳本末無著力處但與老妻日夜懸念長吁竊嘆而已子約來言事已眀白不墮小人穽中盡室驚喜嗟乎怪哉老兄直至此也天之生才不遇則亦已矣閭巷蟣虱之徒時欲置之罪罟若非朝家以不殺士爲國是法令眀具有司【闕三字】放手生事耶兄當未易免禍吾平時毎欲望人度外

【闕】寛防墨以便功名之士由今觀之士以此免不知幾人則議論誠難事耳又況朋友滿世一旦有緩急束手無策若衰朽猶荷親愛亦不過叫寃叫苦與坐視者無異卽知老兄負謗負累奔走鄕曲之急直是枉卻舉此兩端方服前輩遵守三尺不敢放開一綫穏便話頭又防鄕如處女𨿽親戚在縲紲之中或不營救乃是知時識勢非茍然也老兄數年以來再脫於禍目今亦只得還他本朝學者轍樣將秦漢間士大夫公案一切封起末當其位屈著頭合著眼杜門燕坐以養和平之福而已浙西別業稍有倫序漸爲擇鄕之計尢所願望某腐生之說𨿽可厭薄然不到老兄之前他誰敢言者急時坐視慢時以空言相切某則自知罪矣幸察至望

與王亞夫運使

某竊惟宋興之初藩鎭専命擁財以自封靡爰建將輸之節以阜通天下之有無𨿽自【闕】錢以上名曰系省而州郡之闕一仰扵部使者四方之計至於三司或累十年不省而蔵富於外臺不可勝計中更變亂於是盡歸公上而漕失其職往往僅同催綱督租祖宗所以懋遷南北均調內外之道缺矣臺座以耆眀之望簡自聖裁畀以總輸之寄豈與循次而進不得已而授者同日語哉講究顚末還之國初不勝士友之望前書所布自倉司發之尙爲涉越今臺座事也畱意幸甚辱在愛予不當因賀但奉腐熟之談輒申前稟伏紙僣越是懼

答丁子齊三

示及新篇意趣閒淡然詩律更當進步子齊徳性器度絕過倫軰而區區猶有增益未能之望則磨礲乎事業奮發乎文章也古之大人未有不兼通此而後可以應天下之故者以曽子守約之學而曽子問一篇自禮之窮世故之變悉講而後已以此可以推測孔門之傳也過節儻能恵然一來各進所見幸甚舊學典刑日就寥落非壁立自信安得脫世間波蕩某老矣所覬朋友共發眀之無任引領

下問讀書譜近方脫槁自畫易至獲麟聖賢調度盡在此卷若從頭商防得到分數則異時出處定不艸艸以此益要團欒如來諭也書譜又辱爲之敍文意俱盛前發藝祖以來諸賢又及邵氏經世書前輩未曽提掇中間一二處未穏更刪定方可防誠之恨未一見向薛常州毎毎稱其爲英才緩急可倚伏聞與張欽夫相聚甚久欽夫幕中得其助爲多鄭四三丈爲福建倉失此良友深以爲歉子齊旣與之處若下人不眞不得其精要當切思到底日月不可悠悠聞子約見子靜陸丈不受其砭又是意气未除子約之凝滯非陸丈不能剖斷得下其他空疏之人又不可入其陶冶楊敬仲尊禮子靜如洙泗此必有以得其心者曾往扣其本末否某甚恨不得與諸公相講切追憶伯恭景望二賢於丁酉聚首之時不覺淒然

除夜有懷一章豈能無意詩三百篇大抵喜怒所作要不失其正讀楚詞漢賦建安五言吾輩可謂首鼠畏禍夫畏禍豈所以待寛時耶近日士友相厲多說無圭角此是大患知者一向沈黙不知者固有所激昻以要君爲利爲利者負國沈黙者謂之何哉六朝人物區區中原之念見之寢食今日舉子握筆作塲屋文字者未嘗肻道其名字獨不謂不能撥亂反正其人固不足道耶吾輩爲漢民將十餘世而使吾君忍恥事讐垂六十年而學校鄕黨晏然無進志其大者則率其徒爲淸談次摘章句小則學爲詩文自娯當此時吾黨與士友不變其說謂之波蕩此某所爲懼子齊勿以爲疏也幽人貞吉勿事奔競之謂若曰時事不得講人才不得評則非古人之意平生讀書亦以爲理義如此足矣杜門以來大覺不然子齊試以堯典至平王文侯之命商略古人所以處興亡盛衰之變有人則濟無人則否此事占田地濶不應碌碌休也相愛之切忉怛彌甚惟吾子齊志在本朝故盡布之不必於不相知者道也文季口手自足受用未必聽朋友之砭器逺於足下信厚異時出處共相規約若子齊話頭止如向來所云非所望也蘇黃門晚節甚慚於東坡以溫公待小申公如許至變法時每苦晦叔太懦力量眞難事耳

與林懿仲二

某凡八十餘日始達官下一冬雨雪難阻萬狀回想閒居士友團頭之樂不可得已桂陽本一縣置吏養兵與賦輸視他大郡民力重困至於甚不能平則或騷動非其俗喜亂也至此逾月犴無見囚而訟牘但田土典賣不明等事蓋朴魯耳惟是帑藏盡虛蕩無綱目而漕檄如織官兵持逋劵責償者累月正使收拾得到亦無以供之是則可憂也湖南諸郡劉子澄冣善政竟不能免蔡直之邵陽次之亦有不樂者今春臧狀未必調一言勞者何以勸乎勿爲他人道幸幸

淮甸不知此去當如何錢幣一事想已動揺了人情朝家方捄過不暇應置此未經念要是便錢務冣佳俟稍定試拈出此活頭也某荷上眷不薄然竭盡區區無毫髮之補至乞休致其情可想朋友宦防四方𨿽時時上心亦未有餘力相照燭非忘之也

答薛子長三

日欲報所況教以乏便未果方此歉怍承命重爲不敏某衰惰何足與語今古而左右獨見推遜以所著南北之際義例爲恵且下問其然否老矣交防雕落願方得三益豈非天憫其窮以此厚幸之耶感激過望所論晉非南遷元魏無淩逼中原之暴而其亡以六鎭齊梁陳之暴興北齊之後斃向者亦嘗見此意往往不能發今得筆力先眀之胸中了然甚盛甚盛至於君臣譜系尢足考其細故不謂晚年見此奇特宜前輩所嘆也方令兒輩傳冩一本旦夕卽納上左右議論誠淵源於正則要其所到又有過人者近宗簡逓示吳門書槁讀之益爽然自失徐復自念鄕間學問將趍於獘非時流之過必得溫厚爾雅之言以殿其末則吾輩皆賴以免足下其人也願言勉之扶此墜緒

數日流連酒盞間欲課詩奉送竟不就晨興抽毫而來使已及門矣謾塞盛意爲借書一章以往所謂雷門鼓也一笑一笑兩學官書附煩送似昨報潘叔昌簡云平居尙友有相先之美臨事立我爲自全之計此自昔儒者通患而國朝風流持論嚴正消息盈虛尢不屑意老兄以爲然否

衰惰無復貪書之念昨偶將熈丰後來長編過眼數卷便昏澁異常毎對挿架慨嘆而已此事當盡付左右諸人來諭方閱南北史二史盡佳然一代沿革附見表志者往往不收未免遺恨則諸史要不可廢自荀袁二紀以來下逮司馬通鑑大率欲祖左氏蓋左氏本依經爲傳縱橫上下旁行溢出無非解剝經誼而非自爲書今乃合太史公紀世書傳繋之編年則其間事辭轇轕勢必至得此遺彼由此觀之類不如正史之悉也然區區所冀深探書外之意求書所謂實事本末往往在此且如西都之末士大夫知有所擇遂成東都之業及其季年𨿽豪傑之士散爲吳魏之後拳拳於漢獨南陽數人當時必有實以致之而豈可以書盡哉何當並合共講一二新詩寄見疾讀降嘆建安以來乃今見此作也

止齋集卷三十六

欽定四庫全書

止齋集卷三十七

宋陳傅良撰手書

與周丞相

伏自相公參預以來奏記非一間亦及於管見而徒依善頌以爲言不敢妄陳當世之事今相公獨運大柄無所避屈頃讀謝表嘗略窺鈞意所向矣故敢僭言之往者渡江諸老知討賊而不知立國紹興李正知保境而不知尊君夫惟不知立國故保境之說勝不知尊君故討賊之義髙二者相持至今未解王公將相往往以此代爲進退者五六十年於此矣𨿽比嵗以來此義磨滅殆盡而朝野之情終未但已伏惟相公兼而收之次而舉之勿使忘【闕】之臣以國家爲志天下之大義靜重之士以朝廷爲徇匹夫之狂言此固當今風厲自營消伏黨論之所務白也夫兼而收之則助之者眾次而舉之則沮之者難惟相公畱意幸甚若夫薄物細故各有司存付之責成而已非以煩精神分志慮至冒犯威尊皇恐死罪

與呂子約二

某自離上饒以後申問啟處不任悁企罙入湖湘凡八十六日始達官所蓋一大縣而置官養兵如他郡又以敝政蕩無綱紀交割之日見緍不能百千而漕檄如織官兵持劵索舊逋如所【闕二字】主之說於是俱廢未必能免於戾矣柰何柰何老兄年衰讀書得趣而門庭反狹陳義愈髙而意气略肆夫門庭狹則風流不接意气肆則士友不附所兾追紹前緒旁求後來所謂坐進此道者非君尙誰堪耶六經之義兢業爲本詩可以言禮可以立玩味服行自覺麤厲此某近所窺見且以勉同志者劉衡州言笑自由動多觸忤亦嘗造膝共語深切此公矍然若有失也堂堂晦翁亦復少此乃知前修端不可議某老矣望兄冣厚勿罪喋喋爲祝趙推官易說自成一家可以相資亦未可爲準杜伯髙兄弟文字正使往時諸公亦見領略何遽絕之再及此事欲以實前所云千萬致思儻有疑勿惜往復也

某空餐負愧義當弛去然未能自由也毎防見囑與臨潭同論若某何足以堪之衰晚無志務爲自全聞此悚畏名爲國士自古患之蕭曺舊知房杜同捨所成就獨如許要是金蘭耳團沙作飯遺恨極多此所以貴力學惟力學則【闕】然相值必有以處此也東撞西突誰能料之但平時而友共持兢業之律務令後輩趨於靜重是則可爲耳容易放開養成虛驕卽一不獲而萬有餘防老兄以爲然否象先別後不及聞其論議如何一見便許以爲有異昔日切磋何神耶所欲言無限非書所及臨紙惘惘

桂陽與嶽漕論移

伏蒙矜惻小邦移運郴米三千斛𨿽已一一具申般跋次第去後其間有不敢不以情告者輙不避罪私布之本軍舊有夫逓之則某到官來不置夫簿今彌年矣及此運米若復調民𨿽與僦金恐復多事不免誘諭諸卒添貼糧屨之費以漸致自禁旅外卒苦不多部押等人堪托尢少度盡此嵗郴米方可齊集若某誠愚陋亦豈不知速辦之利願見小壘事力如此重以拙滯實難如意以此深慮淹費日月有違簡書王判官在館備見區區艱勤之狀非敢飾說上欺威尊儻防臺慈錄其不忍爲擾之情而赦其不善集事之罪特賜寛假所無闕誤豈惟某將此邦同戴徳無窮已也

謝諸司列薦

某僣越申稟聞之道路門下嘗以愚不肖姓名上徹天聴事出非常未知信否某竊伏自念乘障彌年絕無一長可充職者何以得此恭惟門下一話一言爲天下輕重凡所舉措必有以起人心闗風化而亦何爲出此也意者今日爲吏軟熟以相取下否則事文具謬巧以應令又否則持兩可伺風旨爲進退大抵自營而莫肯用情於上之人若某者疏率山野無周身之防動有稟白悉不自他一則當路再則當路不敢萌毫髮之欺於有司門下以爲若人而進之則吏朴耳蓋與孔子取狂狷孟子惡辟艸萊漢不用嗇夫同意自今以後天下之言取人者曰必若門下之取陳某者而後可天下之言取於人者曰必若某之之見取於門下者而後可不日坐廟朝進退百官則眞賢實能小失其爲起人心闗風化莫大於此然則某豈惟榮進之慚【闕】悰感激將千載之下同於隗始𨿽防魄不能忘也萬以傳聞未敢輒效雙牘之謝尺楮陳誠不勝皇懼之至

與劉淸之寺簿三

來教具道毎事已有付托足見了了然不幹已一項似不必累病懷此猶可也禁兵教閱鄕【闕】職分今何預長者乃追恨之天下如此等事何限若曽經【闕】卽終不置恐不足與言了了耳荘周有言吾生也有涯而死也無涯以有涯隨無涯殆已此語未易以諸子不加察也近得弱翁書正說尊抱不肯放下故病勢益增弱翁自是不放下人猶能相念足以見長者多事矣胡季隨嘗一來數日卽棄去觀其中頗有先入然極【闕】扣之廼云片時不挾冊卽意思甚不佳是靠冊子過日去持敬之義逺矣何當盍簪並求規益未間惟一切省事彊親藥食以介壽祉

獻嵗逺辱書饋專人拜貺承已解組有楊知錄者赴官亦嘗附記乃復發還則兩遣皆不關視不勝惘惘去就行藏洞見此理共想歸臥林泉喜如釋負超然燕居益有足樂某沐漆方自此始漕檄如織官兵持劵以責償者如堵墻料理不行固以譴去正使事事企及衡陽亦未知免如何如何晦庵人卽須遣去旣有入覲之命計當爲吾一起潘丈嵗裏鼻衂兼脾疼作楚尙未全安謙仲待制竟來江西矣前書曽舉似大雅仲山甫一章必已領略某麄率日夜念此以懼尙冀髙眀坐進此道勿謂家食自由卻放開去幸甚至願溫公元祐變法匆匆不但以愛日之故意亦是十七八年心力盡在通鑑不肻更將熈丰諸事細心防檢到得天人推出𨿽以許大規模終少彌宻未爲恰如前輩多恨焉耳

某守壘亦已期月殊無毫髮及物之效夏旱彌月竟得歉嵗憂沮滋甚所幸晚田收及七八而連帥部使者各致周急之助往往來年遂可支捂要是補過不暇儻可免其身耳愧見吾民則自若也髙臥以來伏想玩繹益精綽有餘樂廬陵多士從學爲誰亦有切磋之交乎近與富眀叔較量易義因見乾坤交則爲泰不交則爲否坎離交則爲旣濟不交則爲未濟蓋追訟平生爽然自失矣如及善還便當一意以此佚老不敢持未信之學但匆匆讀過漆雕開一叚話頭臺意以爲如何毋惜痛下鍼砭甚望

與史丞相

某頓成衰眊不能細書區區歸徳請罪之誠輙慿楷牘布之人至於管見敢復以【闕】楮申言之惟鈞慈勿以爲咎幸甚昔者衛武公逮事東周之初晚而就國年且百嵗而抑之作賔之初筵之作拳拳愛君與年少气鋭敢言之士無異蓋嘗讀周公無逸七月召公公劉泂酌與抑初筵乃知卜年八百皆一時元老世爲弼亮以身任天下之力非爵賞刑禁所能爲也方今聖明相繼對於典謨而太師實與終始其事天壽平格豈獨私公之身哉則衞武之托於是焉在願勿以造朝不造朝當介鈞念若某者無能爲矣賦淇澳之詩樂道切磋琢磨之美尙圖附名國風之末與衞之旅賁禦同不朽也某僭越死罪皇恐

與髙炳如監丞

某得出桂陽瘴境過厚又叨廩人之命衰晚豈堪駈使顧久憂愧尋承州組少屈英豈而叔章黃丈亦持江西之節盡出西府兩公故意蓋交道鮮此久矣卻用自慰然某眼昏花須鬢無黒者日飲酒不能過三爵飯米半升晡後但持空筯伴客【闕】才見燈火昏暝思睡未嘗聞二更鼔比五更展轉達旦彊絀雜念又性不善鼓引養生度無多寒暑當同艸木念之悵然欲緝一二書籍手見古人亦復懶下筆忽猛省前代狄公早世至今當以事文王見譏王允若無晚節漏逗卽爲全人一修一短何【闕】得計亦莫若隨公了昏嫁早爲休影計差得耳尊意以爲如何要補史記之缺甚善但史記一書自班氏莫窺其珍後學祖班轉爲詎剝令人扼腕若能爲發大意不必若諸家餖飣訓釋亦千載美事如索隱之類收拾無害要只是向下工夫閒居且一面羅取爲編何當良覿互相扣擊痛快後已及此於邑之至

與王謙仲防政薦郴守丁端叔

某輒有冒昧之懇竊伏自念於門下宜不自他而敢言之某與郴守丁直閣𨿽有雅故然未熟其爲人同官湘中適相鄰比通財僇力兩年如【闕】家然後見其心與才誠有過人者他未暇徧舉以桂陽之民得免轉徙者則皆郴守之力也桂山邑率嵗仰米於郴毎郴閉糴則桂人坐困去嵗旱歉兩郡特甚丁守旣自措置條【闕】沛然多備則下令許桂人殷販臣室之積令行而民信之故桂市米不絕此一也郴饑則民流入桂桂饑則民流入郴不能相容繼以剽略而爲盜自昔如此某與丁守約各自拊其境內訖今春夏皆按堵此二也桂嘗乞米於漕司今就郴撥三千斛應副桂去郴陸行六十里舟行彌旬而後至般津之費幾半所得丁守遂移苖米輸之桂陽由此省費而又及期此三也毎惟今嵗捄荒艱辛萬狀儻郴稍有鄰之意則某何以塞責必且罪去因人免罪又防朝廷不次擢用列之諸司而郴守獨未見旌異同勞偏賞心甚愧之秋間帥漕相約同薦奏牘已就適聞列薦之禁詞司皆相顧失色至今民言陳乞不已某與丁守別久不知其別後爲安丰及得簡得盱眙復徙郴本末何如就今觀之則一路郡守畱意民瘼理財以寛而用足聽訟以恕而刑省待僚屬以禮而人趨事郴當爲第一矣朝廷錄功當以實事有人如此若與碌碌者同視將何以勸勞者況某實賴其力禮尙施報但恨疏賤不足動人不敢率先爲朝廷誦言之然丁守母甚老一子多病在數千里外誠使某得效栁子厚事以官遜之誼所不辭又恐以矯激取譏故但私布之門下恭惟門下愛惜人才凡可爲斯世驅使者何所不當素蓄又辱知幸必不以鄙言爲不實或阿所好或於不得已冝切惜啟齒爲丞相白髮其【闕】豈惟某將【闕二字】九州之更於門下歸心矣某干犯鈞嚴臨紙不勝惓惓

答胡季隨

見諭梅庵【闕】語【闕】右也蓋不勇猛則無憤悱啟發之幾不詳宻則無湏防不可離之實無憤悱啟發之幾所見皆軀殻之私無須臾不可離之實所得皆【闕二字】之外晦庵所以憂嘆而不敢無其實【闕】來省伏讀之餘境界何異欲望盡去前輩見成之談自轉一【闕】繼以見示廼知衰惰安能印可或有異同當奉聞耳詩禮奉指不殊前云云若非詩無以言當思吾所言何者爲詩非禮無以立當思吾所立何者爲禮尋章摘句擎踢【闕】泰或安詩禮之末矣近得晦庵書索詩說某初無詩說亦告者之過也何時肯來互相扣發日月易得後防良不易臨書欽【闕】之至

與沈叔晦

某自落南化爲一翁百念俱喪獨未辦二頃不敢決去更須旬嵗卽遂此圖可以不墮學問相須才力相軋若海中矣六經之教與天地並區區特從管窺見得兢業一節足了一生受用儻不失墜及啟手足如後山所謂生稱善人死表陳君之墓亦是小小結褁其他樹立扶持悉俟豪傑之士所冀尊兄輩行勉之而已切承近得瘍疾以內補散效欣釋之至更乞謹護務至完實久欲遣問適得報新幕廼仁裏交好遂畱待迓者因成不敏諒之幸甚本司有問四方故事具之別箋佳闕何時或在某乞歸之後尙圖並合扣發新功臨書悁企之切

止齋集卷三十七

欽定四庫全書

止齋集卷三十八

宋陳傅良撰手書

答劉公度二

某乘障無狀誼當自弛不謂誤恩就移廩人每惟衰嬾日與不勝己者處當此委寄何以寡過及讀來教又惘然自失也經生徇偏何者爲全文士逐末其本安在拘攣並緣必有受病之處充塞中節豈無進徳之序所以見告尙愧不敏況言證不及藥未覺爲益【闕】須嗣音切【闕】完之儻有鄙見亦當反覆某老矣何以慰四方士友之望然年來篤信六藝之學兢業爲本彼此紛紛自爲黨與【闕】若人之已甚亦恐吾人躬未自厚而責人不薄有以致此【闕二字】以來事者君子遺恨如左右應洞然察之耳

某汨汨無新功有愧【闕】益前見在諸病以不得藥爲請今方悟虛已寡欲乃是指南感甚天【闕二字】不敬也【闕】有疑不宜不盡所謂虛已寡欲常並進耶【闕】者次第【闕二字】以虛已之外更有寡欲卽未可驟言虛已若以寡欲之要更在虛已則似不必兼陳寡欲六經語孟及此二語全欠而來【闕】對言之今來旣教以爲對意者二事也喚作二事若非並進卽有次第以爲並進或乖守約之防以爲次第或有後倦之吝吾人講學直須的當尙冀切道言之以得未曉老矣三所望於十友也徐尉所屬愚見亦無用辭費爲記【闕】遂來示書爲錢若干爲舟若干官員年月刻石橋次屬來者勿壊之耳解組有期分宜去此不進決意者來端出望外餘幾千萬善愛

答寜逺王縣尉

伏辱惠書及於行已之大節致君澤民之要道誠欲講明其一二甚矣足下之志乎學也若僕衰暮何足以言此𨿽然不可無以復來辱凡書【云云】載在方策不可勝用也足下亦博識而詳考之矣願以爲問或者筮仕履之而後難歟夫履之之難則自信之難也士誠自信以爲與古人無間古人能是吾亦宜能是古人能是吾獨不能是者非其質然也私欲害之俗學汨之也欲免於俗學惟去私欲者能之私欲去則見已見已則自信茍自信矣凡書【云云】載在方策者不可勝用矣足下更反求之末由合並臨紙惘惘

答道州康判官

辱惠書及於屬吏弟【闕】員之說足下誠有見於此幸甚來書以爲本職無闕有司不以爲過然後望以磨礲成就之益豈惟吏道然耶學者固同然也今之望於人者異此矣吾無闕與否不暇計人以爲有過與否不暇計獨【闕】胡不磨礲成就我耶但曰胡不磨礲成就我道以義言也或者相望於利相望於利必人人而悅之然後無咎安得如足下之語告之也末由合並臨紙惘惘

答趙南

某衰惰久無彊附士友之意晚得名勝喜後自失晦庵門人眞有學者而不相亮者【闕】云特未並合耳𨿽然吾黨亦有患自相推尊患太過與人無交際患不及二者皆孔門所戒也頃因欵洽嘗及一二來【闕】逺有同風三代之語得無猶未聽察乎詩篇盡佳更加停【闕】勿以言盡意爲【闕】三百篇往往爲訓詁家解駁類【闕】淺迫【闕】人意有逺矣謝逍遙嘗說三百篇非易其心而後語者不能此義足可三復公餘但於南雅索之聖賢貴寡怨詩至於可以怨必有道也來教所謂攻之愈力愈不見效豈謙辭耶克己非攻之之謂在易休復以下仁也人患不肯下耳譬之鐘聲擾擾者無聞初非有物問之者擾定則聞之矣

答漳川守範東叔

拜違以還辱貺教不一而奉狀亦無便豈但以獲詳行李爲慰要是別恨牢不可釋家人婦子尙不能團頭況於交遊又況士宦此理洞然而亦未易以理遣也領開府後書就詳動止感愜幸甚然事力如許𨿽有慈惠之長而不得騁令人寒心隨機方便量力濡沫正賴儒術耳某嘗侍坐語及四總領恐是今要告去防往時北伐諸將各擁兵總領不顧驅催漕計自以諸軍禦前始以版曹卽領總餉而別置所版曹長官莫得要領是漕司本行文書則天下財賦盡在四領所若非稍稍從此整頓民窮無救策意矣嗣勛足得商確或者其時乎張子儀【闕】元等所減次第虛額然亦盛意謾錄二公奏牘因或送嗣勛如何來【闕】及之喋喋悚息正是自破戒堪發一笑

與朱元晦

某逐祿南來本爲溫飽不謂【闕】善嵗晚遷官至於將漕然但循故事無所建明【闕三字】終當他去而亦未得其說何以教之此專人所爲道也【闕】非豈所以事君【闕】而公論開塞日異而月不同敢乞安時防與如戰兢自發眉壽用答海內欽遲之意

某衰惰之迹幾自絕【闕】門廣而長者【闕】尙教之便中再拜眞翰之貺感激不可言【闕】此先施豈【闕】附報官事擾擾及今始遣辱幸察之非敢望也來徴詩說甚荷【闕】包所見何槁豈向時聚徒所爲講義之類則削槁久矣年來時時諷誦偶有興發或與士友言之未嘗落筆誠有之當於長者有隱耶區區愚見但以雅頌之音【闕】勺羣慝訓故章句付之諸生尊意以爲如何每懷企慕三十年間不在人後防並差池未有瞻侍之幸聞見異同無從【闕】正間欲以書扣之念長者前有長樂之爭後有臨川之辧【闕】如承康往還動數千言更相切磋未見其益學者轉務誇毗浸失本指蓋刻畫太精頗傷易簡矜持已甚反涉吝驕以此益覺書不能宣要須請見究此衷曲耳不數月還浙可圖卽償此願尺楮匆匆但有悁結

與王弱翁

某衰惰宜休歲輙遷官𨿽荷借譽之力然有見短之懼亦未知免所也廬陵政績在左餐右粥之民而不在逺客與彊宗大族得失當有能辧之者暫屈何病區區更冀寛以居之勿以絲髮見於詞色戲防娛親之暇杖屨從容與鄕後進尊酒論文爲樂仍一切不及時事以間執讒慝之口未省尊意以【闕二字】爲然否有如尊意不合幸切磋究之也仲權正字貧甚子靜淳父皆需逺次柰何陳正已亦寓裏中復教官非所以防之也何時晤對伏紙顒企

與立宗

某衰暮之迹向綴班行伏防眷遇特厚言念疇昔何可弭忘某官才猷器業蔚然爲當代第一方被選入蜀無幾微不自得意旌麾下壓境三陲然世將之後人將謂何重以疑阻半年無師蓋朝野凜凜然而迄無西顧之憂非公門有重臣其克底此乎頃因內引甞遵勲業泰安喜見天顏且曰當用漢賜金故事旦勞還房𨿽事不果亦足見九重倚賴也甚盛甚盛三事逓遷還歸補【闕】庭之闕而識者【闕】無先於門下非但交防之私言聖明後【闕】視聽一新伏惟歡慶

與國舉兄家書

書黃事前日不及細【闕】淮上有劉煒運判者以禁私鑄太急幾生事遭論罷久之私鑄戢畱丞相追【闕二字】功遂畫防再與監司樓大防駁還【闕】者防令以次官書行卽是傅良遂竟書過蓋以爲劉煒不是【闕】人贓吏罷去年嵗再與差遣此何不可而紛紛云耳後生小子妄相訿毀不足聽也不足聽也近復有禦筆陳源除押班【內侍官比外執政人】張子仁除節度使此事所系甚重謝給事已放過押班事傅良獨繳之朝論甚以爲危乃防聖防容納至今不出至除節鉞合先送給事卻直付舎人【或說謝給事有人主張故令劣弟當此重難】亦獨繳上次日禦筆封付陳傅良可與書行再繳上亦防聖防寢之不出此兩事系朝廷非尋常事之比至此公論方信劣弟不論其細而論其大捨易而犯難矣恐家兄不知端的見謂茍且有玷家傳特此詳報卻勿令一人見慮有人讒謗以【闕】爲好名漏泄上防也至祝至祝

與徐韞之

渉夏一病幾殆以丹附扶衰稍善【闕二字】余無足煩軫記者昆仲時時過訪偹詳譽防然年來【闕三字】喜於相安左右意象挺特且習聞前輩師友風防更宜【闕二字】誘掖工大而損挹裁抑廼時善教之道至和若夫嶽麓餘芳令人起【闕】橫經於此自有足樂不可不自慰也【闕】憲家子弟亦往還否何時每一見輙談中興問趙張秦【闕】爲【闕】長【闕】迹灑灑忘倦晚入修門數詣東西靣言其人不可終廢【闕】後相不領略鄱陽相頗有意未及拈書亦各東西矣至今忿之且恨不得秦師垣相業一書付史館助南董之筆某老矣【闕】此勿念左右年方彊儻能從吳察院交諸【闕】窺見所藏【闕】不【闕】長沙此行耳外此只攺秩一事須索結知帥閫回同年進士莆中來軌【闕】及識靣尋亦行藏異塗頓成疏濶假如不疏已難破發言之戒無足爲左右先容者徒切愧衷如之【闕】湘中教官惟防府多名士其舉削或溢格故事如此想不【闕】至左右有遺賢之嘆盍少須之也因防【闕】丈煩致癉暑不及拜狀皇恐之意諸相識不外此懇

答張端士五

下問漢髙封國是初來急於撫定【闕】得不然班孟堅諸侯王表說得錯至今因仍未明使髙帝以延年嵗必別有區防如本朝藝祖開基事多未究英雄如二君豈容輕議自古功業多遺恨惟周公無虧欠孔孟監二代兼三王之論王通說經制大偹皆見得徹載師閭師縣師三官皆徵賦稅載師乃徵公卿大夫王子弟諸食采若其食者三之一之類其徵之民則什一而自以租歸公上則有差等輕或二十而一重或二十而五若其他受田之民什一之稅鄕則徵於閭師遂則徵於縣師顯然三局自昔諸儒見不破可勝嘆也

某病軀日衰弱漸漸了得春秋一書及未啟手足之前更加刪潤則自有春秋來未有此書可借手見古人無怍更侵砌結褁詩傳看了在何時他工夫【闕】截防惟日課易未敢輙下筆深見乾震之爻辭皆危而幹【闕】言吉只緣純陽聖人垂訓意深矣許由君【闕】務光之徒治【闕】舊學如後來甘盤自古此一輩人竟晦藏念此妄想盡【闕二字】詩固佳更宜練功

某病後且搓排過日非能如所【闕】亦愛之者過辭也毛氏詩傳淟汨有年久欲爲發明之因附己見其下且以補呂塾之缺自今夏落筆近緣過客廢矣未期其成就也有暇見過略觀綱目爲佳

某近復苦泄防今幸稍愈以年例論之如此浸久是結褁之證也萬事已置勿論惟春秋後傳垂成尙欠刪潤不免就病中勉彊詩說盡豳風雅頌亦未落筆此書又看天命如何耳每見云云【闕】某以爲不作悵然人生與艸木俱腐者何限不恨固非恨亦非也倘可自見勇爲之爲善也

某初有脾寒前日復作𨿽不過一日所損不少也愛念甚荷端士力如虎亦復畏厄嵗何耶新詞相好要是未圓熟耳著書防關心病懷益覺要緊所恨無朋友共成之柰何柰何舒宰政事止如此聞之殊爲嘆息

代胡少欽監酒上婺守韓無咎書

筦庫之士自古卑之矣而今爲甚古者財散於民縣官但衣食租稅而所謂鹺茗醯酒凡民用之百須公上不牟利焉則筦庫云者止於籍出入校余欠以告於在位爲每嵗制國用之節而物之不登經費之不支在位者實憂之有司不與聞焉勾稽之不察扄鐍之不時度蔵之不免於燥濕腐敗捨是有司不任其罰是故其職甚簡其責甚薄也士君子之不遇於世者可以祿食於其間而無悔咎夫子甞爲委吏矣防計當而已爲是故也今也不然由漢而下公上所以民者講求悉矣而鹺茗醯酒凡民用之百須皆有徵而甚詳於今自建隆聖人專務寛厚不忍以加賦厲農而祿士饟軍隄防大河固圉三邊與夫賔賜祭饗凡邦之大用不可已者往往十有六七仰給於徵之吏蓋今之田賦視古有損而徵之入累數十百倍於古則筦庫云者不但籍出入校余欠而已其督辦也有課其輸送也有程督辦之弗集輸送之弗繼在位顧缺然無以爲計故凡物之不登經費之不支轉而爲有司之責而勾稽扄鐍庋藏之細不與焉勞亦累十百倍於古矣仕乎此者𨿽欲徒祿食而無悔咎如古者不可復得國家知其然也待之亦加異矣自州縣監當官皆有賞格而可以察舉於其長與他官曹無異在京釐務凡有錢糓之蔵者賞之特厚而爲上選用亦與他官曹無異若是而曰卑甚於今何也其居使之然也今夫皆州縣官也皆得以察舉於其長而繇幕職教授若曹官令佐得之則人以爲宜繇倉庫務官則人以爲怪皆在京官也皆得以選用於其上而由檢鼓諸院得之則人以爲宜繇審計貨之官則人以爲怪等而上之繇卿監爲侍從則以太常祕書國子爲宜而以太府司農爲怪由侍從【闕二字】則以學士給捨諸曹尙書爲宜而以戶部爲怪名實未有分也而取捨若是豈一日積哉夫以徵之入嵗累十百倍於古而其官司之勞亦累十百倍於古國家方加利焉而卒卑於士議如此則自愛者宜知所擇矣某也不才由太學諸生以塵末第窮太甚逐食太急以措身於甕盎防杓之間蓋日夜念此自憐矣凡三易守未嘗敢自言也今者執事來守是邦某伏自計今之諸老先生尊經而下百氏可望以古道者莫如執事國朝以來世爲卿輔究觀本末源流之際而通於今之務者莫如執事若夫議論持平用意均一卽之溫然有並包兼容之度而其中如鈞石之有銖兩不爲世俗取捨以亂名實者又莫如執事於是輙不自揆道古今之異陳國家之大意與小已之不善擇而告執事庶幾采察焉若執事猶曰是筦庫之士而胡敢僣易若此則某繼今不敢復有言矣

止齋集卷三十八

欽定四庫全書

止齋集卷三十九

宋陳傅良撰記

選徳殿記代周子充內翰撰進

皇帝踐阼以來宮室苑囿一無所增修獨辟便殿於禁垣之東名之曰選徳規模朴壯爲陛一級中設漆屏書郡國守相名氏其上羣臣有圖方略來上可采者輙棲之壁以備觀覧數延見文武講論治道訪求民隱至於四方奏報參軍國之機務皆於此省決暇則防繹經傳或親禦弧矢𨿽大寒暑不廢臣某俟罪禁林間嘗奉詔獲至焉一日命臣汝爲之記臣愚學不足以推廣聖意詞不足以鋪陳盛美謹但采禮詩古文以射觀徳事及歷代治亂興衰大端次第其說禮君世子生三日射人以弧矢六射天地四方其早計若此至於擇士以祭必於射也進退天下之才與祭者繇是得爲諸侯卿大夫若屬有賓客之事燕勞之寵莫不用射詩人又於其獻酬歌咢之餘中度不中度罰爵與否有所戚休刺美以爲是王公大人風化黎庻者之本也由此觀之古者君臣周旋禮樂以服習勤苦可不謂先事知懼安而能危者哉是故三代而上士大夫皆可獨將而兵民爲一戎不生心世用底定比其季也徒以爲威儀觀美而實不稱馳騁弋獵而政不舉則國人爲之隠憂而變風作其後王道浸缺而文武兵農遂分而不可合一夫荷戈海內騷動社稷之主以兵廢興蓋自秦漢下迄五季數千百載間大抵亡具而漢之車騎材官唐之府衛一二近古則享國最久其效可覩矣以臣所按三代舊聞放乎漢唐文武離合之際要之國家閒暇以戒懼爲本天錫陛下厲精百王之後追蹤太古之上乃爲是殿以訪羣策以裁萬務以閱圖史殿不主乎射也而托名焉射不專於覿武也而尙徳焉聖謨明逺於以覧示中外感諷臣子敵國外患之慮甚深甚至昔宣王中興其詩曰射夫旣同助我舉柴序之者曰是小雅盡廢而復古之詩也治有先後功在不捨沈潛剛克時乃天道陛下堯舜揖遜而實可以爲湯武臣實以是【闕】

重修石崗斗門記

元丰四年宋興百有餘載矣郡丞趙防景仁行縣與令朱素履常隠士林石介夫賦詩記事則有觀石崗斗門之作是時國家方修農田水利之政通守與其屬邑若布衣巡行阡陌詠歌民事而郡守李公鈞報之以詩亦相勞苦往還如交逰豈不盛哉而事何患不集者然詩不著其所始則有門舊矣不知其起何時也紹興之季年屋閘俱壊獨兩股防與溝底以巨木爲之長或三文而厚徑尺有屹然存者往往朱令之遺迹也余爲兒時逮見父老多喜道斗門事蓋門始附穗丰山之南址以距海逺防水不效而議遷置三鄕之人聚訟不決也湏時潦至廼爲木鵝數十卽並山諸水所發源縱之而觀其所防則旦日防於石崗又患其平壤不能【音耐】嵗月涸而審之皆磽埆沙磧與地名不謬宂以鉏鍤率人日得土盈鬥於是定遷則其謀始甚長𨿽更元丰之盛人精其能慮不可易浦堙而門廢民久病而官不省乾道間莆田劉朔爲司戶喜事及物隠士之孫以告劉輙率余夜詣門所遲明天大寒垂垂欲雪招漁舟泥行數十里役夫皆凍栗幸且已而劉不已竟遵海堧引絙以度其浦修廣之數而歸白郡郡不果聽又三年故國子司業王公速爲守甞用錢五十萬民夫二萬四千通其故浦然是役也浚浦之功居多而以餘力及門惟支傾塡漏茍完而已蓋以俟後之人而復不省浸趍於廢知州事李公棫與通判謝公傑慨然念之謂主簿石宜翁能以錢七十萬俾治其役發視遺址則股岸之木蛆食之過半【闕】底板亦浸滛潄嚙穿蠧百孔矣知縣事劉從又勸得民錢六十萬而縣自助致五萬宜翁因擇其鄕之秀黃廷瑞者三人以蒞匠以石代木撤舊而新之爲防若干丈爲底若干丈爲閘之裏蔽若干丈益其柱若干爲若干上爲覆屋旁爲輔梁凡百可久無不臻極不惟還吾民之利如初而又過望訖事公以劉石之請屬某爲之記嗟夫自元丰至於今又百有餘載矣人多言時不同吏道相防切益薄顧事無可爲者惟公惇大樂易不以獨見之明治郡謝公以風流文雅時出而緣飾之上下相安闔境自以無事因以整暇之際出帑錢四百萬治三邑之道阻而且爲此門旣付之人則一聽其自爲淹速良楛未甞過問饋勞時至無以簡書故其人不以見察爲憂而以欺爲恥務趨其難用情於文具之外以求追元丰之迹尙可以想見承平盛時爲長吏者之意向使紹興之末官與民同患如此則必不壊使劉司戶之說行𨿽壊亦必不極近十五六年間有補門事之缺猶不至如今日大費甚勞而難復然以積壊之極費大而勞甚視元丰特爲難而卒復之事之廢興要亦顧其人如何爾【闕】但曰時不同事無可爲者吾不信也淳熈十二年三月

溫州重修南塘記

自中興永嘉爲次輔郡其選守蓋多名卿大夫矣然境內有宜治者三間歳貢士羣試且萬人於浮屠宮中艸舍托防一宜治兵與民雜居頡頏市人間要束不行而鬭訟多二宜治州城外南達瑞安有石塘百里所不知起何時而歳積壊傾者爲嵌陷者爲匯遇時潦咫尺不得進往往溺死自閩山至於吳防去來者病之三宜治而歷年久更太守幾人皆畏其役不敢議議輙弗就𨿽僅就亦茍簡復廢者何哉吳興沈公治郡之明年謂賔佐曰上方朝徳壽宮爲壽加惠防內詔減算錢之半吾屬備數奉詔何以仰稱而適無一事可以宣勞效能廣上意者惟是郡之百廢終將累民吾幸逄年帑有幣余而嗇其蔵失今弗圖以煩後來將安取此也於是作貢院於是作五營蓋晚而有以塘事告者公與通判率兩邑大夫卽裏居謀曰役復有大於此者乎柰何使吾民錙聚銖斂竊自支補甲前而乙郤也茍無愆時工勿問庸幾何茍無乏事石勿問價幾何輿匠肯來市無彊賈自冬十月至今三月而塘成凡是役邦人亟請於州於部使者前太守李公以錢三百萬提舉勾公嶽公繼以米四百斛倡民興之民亦輸錢案至四百三十二萬起淳熈十有一年而事丕集今糜錢一千一百萬而弛民錢六百五十餘萬不取邦人以是役爲宜書而屬予焉以予所聞於公者如此況州縣官數易事彌廢熈寕考課又削橋道弗擬世相蒙習以偸爲得間有興作則議者顧曰是希進務以出名迹則又曰是一切厲民爲美觀爾則又曰彼將以爲利長吏𨿽欲自信而不得騁公以法從舊人起家爲郡且復用矣向使過計收聲養尊安用事事而獨意鄕不撓愈勇以今較昔難易淹速是皆宜書然公他所爲便民者𨿽多而其大者在石塘水行禦艫陸行躡踵更相和歌不爭以賀夾河老翁有年七八十者擕持小兒嬉戱於其上不謂繼今民免於死或爲詩謡或香火以祝公且乞田二頃嗣歳積之蓋欲公徳與是塘爲無窮云公名樞字持要前爲太子詹事兼吏部侍郎淳熈十四年三月記

重修瑞安縣學記

縣學故有記政和間右丞許公景衡記蔡侯景初徙置學事【闕】

袁州分宜縣浮橋記

分宜浮橋爲舟十有六袤四百尺廣十袤之一前轉運判官劉公經始副使直龍圖閣趙公成之凡捐錢不啻一百萬佐州縣之費仍率三歳以五千錢當河渡之人入而幹辦公事楊君潛能贊二公意主簿劉君孟容眡其役訖以不擾最後知州事黃君劭知縣事鄧君友龍至恨不在役中州率嵗儲錢二十萬以待修繕縣伐石記之相與圖是橋勿壊乃已橋於邑便甚橋北地勢下爲治所南髙爲上供倉邑東西兩山善束水每時雨大至水輙冒邑北民騎屋危望防南爽塏咫尺不得往避南民欲朝夕販於市者亦不得往就也倉與縣離立輸租者常病爭舟父老計之熟數以爲請於是始集世多言儒生論治但曰得人得人此何等軟熟語毋亂吾聽由今觀之分宜於江西邑爲小浮橋於分宜事益爲小大吏必得如數君子者小吏必得如數君子者扵是始集向使二部使者相先後不同出一意必且中輟幸不中輟而幕中贊不力邑中治其役無具卽必不速就𨿽速就後之人惡莫已出壊弗壊聽自如何則亦難久余不足以知天下事甞言以其小且易者度其大且難者當世君子誠同出一意如此贊其畫者昭其事者如此後之人以勿壊爲已責又如此往往天下或可爲矣余樂是橋之成且以劉鄧之請爲記因著儒生之言固有不可廢者劉公名穎趙公名善俊

潭州重修嶽麓書院記

自唐季至扵五代用兵而教事闕聖人作四方次第平以爼豆勝干戈而天下靡然日趨扵文蓋宋受命四年遂平荊湖又十有一年尙書朱洞來守長沙作書院嶽麓山下朱在國史其行事不甚較著足以考見上意所向爲吏者皆承休徳知所先後如此豈不盛哉而其風動抑何速也五六十載之間教化大洽學者皆振振雅馴行藝修好庶防扵古當是時州縣猶未盡立學所謂十九教授未有顯者而四書院之名獨聞天下上方崇長褒異之者甚至則其成就之效博矣熈寕初行三舎之法頗欲進士盡由學校而鄕舉益重教官之選舉子家狀必自言甞受業某州教授使不得人自爲說崇寕以後舎法加宻𨿽裏閭句讀童子之師不關白州學者皆有禁詔令誠甚美然由是文具勝而利祿之意多老師宿儒盡向之書院不知起何時以余所聞漢初郡國往往有夫子廟而無教官且不置博士弟子員其學士甞課試供養與否闕不見傳記然諸儒以眀經教扵其鄕率從之者數千百人輙以名其家齊魯燕趙之間詩書禮易春秋論論家各甚盛則今書院近之矣縣官時時遣守相勞問致饋爲禮其門生皆世守師說更相傳受不易業蓋至孝武帝時郡國始稍稍有學校官由今觀漢晚出視其初儒者術業工楛優劣可知也已方大中祥符間天子使使召見山長周氏式拜國子主簿詔畱講諸王宮式固謝不應詔卒還山肄習如初至賜對衣鞍馬內府書而宋有戚氏吳有胡氏魯有孫石二氏各以道徳爲人師不茍合扵世著名余以是益嘆國初士風之厚本之師道尊而書院爲不可廢乾道元年故師樞宻劉公珙克復門寶之舊已浸費治今直徽猷閣潘公畤亟踐修之某得官桂陽扵長沙爲屬邑始詣大府請事時公至鎭適數月矣與九郡守要束咸以寛簡闔部晏然民吏意得曾無凢目可以再三扵有司者因得陪別駕後至書院謁諸先生祠下防修事且輯諸生穆然而志專徘徊樂之不忍去也旣去州教授兼山長顧杞堂長吳獵以訖役屬爲之記某嘗獲誦侍講張先生所爲記及扵治心修身之要湖湘之俊亦旣知所指歸近嵗以其論述由大學禮部奏名及對大廷連爲天下第一他未試可略覩矣𨿽欲有言無以出講聞之外者而公扵今卿大夫爲先進年益髙聞望益尊重人人能道之又何待餘言者故但次書院所從廢興之故系以嵗月而彊附名焉是嵗淳熈十有五年

云章閣記

臣恭惟壽皇聖帝在禦二十八年防內之士可謂遭時矣臣爲布衣識僧嗣淸扵行在所之西湖淨慈寺淸尙年少土形木質窮晝夜或累日不飯蔬飲水一破衲凡數十寒暑其徒類訕笑之士大夫猶未甚有識者然時時聞被防入禁中莫知上訪何事淸所對者何語臣每惑焉隆興乾道之間方講修內外之政惟日不足有以作士气寛民力足兵長財之說進則朝上而夕召見或不淹時至達官貴人而空談不適用但習紙上語云云者往往不錄蓋舉選人必考課勞績果如何進士必習弓矢扵殿庭試中與否而羣臣方病不知當世之務趨扵實學扵是時上安取扵嗣淸而嘉與之如此後二十年爲紹熈之元壽皇禪大寶今上適再嵗燕居殊宮澹然遺事物之累恭儉滋甚玉食日不費萬錢而嗣淸則亦去江浙南防湖湘之間矣臣乃釋然窺見聖意鄕者凡以博求防內之士陰訪幽隠庶防有豪傑者不但爲佛法也𨿽然佛法幾墜淸扵是時能以苦學動萬乘世傾向之豈不盛哉其南來也無一物自隨當暑行數千里未甞宿人家獨所受上賜四句贊詩衘袖不懈始至寄藏臣所爲之震疉已而師臣趙善俊請住南嶽之福巖寺明年臣行郡過山間旣拜稽首瞻想宸翰且嘆曰云漢之章足以鎭玆山矣顧未有尊閣之所其徒遂相與作云章閣藏焉而求記扵臣維嶽之尊維宸翰之光相與爲無極也抑臣何幸附名碑陰死且不朽謹拜稽首書之

溫州淹補學田記

郡校官有賜田自慶曆四年始於是宋興且百年上所以加恵學校之道備矣崇寜學制行郡各置博士弟子員費廣不繼用事者文飾過當至苛斂以贍之中間多故輙一切弛去往往所在凡校官之入不足以待學士之版直煥章閣司諫謝侯來守永嘉下車才數月修墜緒平滯訟人用乂和乃以其暇訪求裏中士賔致之學又得公田民私以爲利而不應令者歸扵學有司闔郡驚嘆方爲吏者急他務不暇有學政侯顧獨加之意耶相與請扵博士李君求余文記之餘固樂道乎此者也蓋宋興士大夫之學亡慮三變起建隆至天聖眀道間一洗五季之陋知鄕方矣而守故蹈常之習未化範子始與其徒抗之以名莭天下靡然從之人人恥無以自見也歐陽子出而議論文章粹然爾雅軼乎魏晉之上久而周子出又落其華一本扵六藝學者經術遂庶幾扵三代何其盛哉則本朝人物之所由眾多也余甞求其故三君子者皆萃扵東南若相次第然殆有天意而浸灌培埴斯已勤矣𨿽後生晚進失其師傳自爲異同不務相扶持然要其消長皆關扵興衰之數非細故也而議者但患官冗而舉子多厭薄而銷沮之之說滋甚吾州【闕】生長旁郡最有聞則亦毎在數中侯於今加意焉政何足以言之是尢余所樂道者也而況李君之請乎侯名某邵武人李君某廬陵人田若干畝著之碑陰

止齋集卷三十九

欽定四庫全書

止齋集卷四十

宋陳傅良撰序

奉詔擬進禦制至尊壽皇聖帝聖政序

臣聞乾坤之文不著無以見太極而太極非有待於文也虞夏之書不作無以見堯舜而堯舜非有蘄於書也恭惟至尊壽皇聖帝以妙道治身參之三才而無間以篤行事親質之六藝而無缺以深仁厚澤幸斯世極之根荄鱗羽而無不被宜配雅頌宜襲春秋而臨禦二十八年之間凡施凡設歸美髙廟金石之刻無傳名山大川之藏未睹也夙以神器授於防身盡遺有迹之累而退托無名之境方將淵乎其藏用衝乎其忘言尙友太極法堯而蹈舜矣則聖政之書何容心哉然而寶章玉冊希濶之典儲於三宮廟謨宸斷溫厚之辭施於百辟而詠歌休盛摹冩功徳之人又徧天下至於中原之故老蠻貊之君長懷好音歸大號者家有其說國有盟載也豈惟史臣將夫人能記之豈惟今日將後世亦能記之則鋪陳彚次以作一經蓋有孺子弗能抑聖父弗得辭者焉矧惟菲薄膺受重寄蚤夜震懼何以嗣服對天之休亦越成書是訓是式率舊因余庶幾底又是用申命大臣總領眾作起初濳至於內禪掇其最凡得六百四十一條爲五十卷一言一動皆足以經天緯地垂裕無極猗歟盛哉昔者文王演易周公系辭父作子述臣竊慕焉於是親序此書之意以附篇首上之慈庭副在禁中紹熈三年十二月二日嗣皇帝臣謹序

進周禮說序

王道至於周備矣周之作誥曰上下勤卹惟曰我受天命丕若有夏曆年式勿替有商歷年處心積慮蓋庶防兼夏商之祚訖於防秦略如其言是道也惟孔孟知之孔子曰周監於二代鬱鬱乎文哉吾從周孟子亦曰周公思兼三王以施四事是故合族以五世自夏商用之至周則系之以姓而弗別𨿽百世而婚姻勿通諸侯以五服自夏商用之至周九州之外猶以爲夷服鎭服蕃服世一見嗚呼偹矣後之傷今思古之士往往謂周文獘學者尙論三代要當折衷扵孔孟且夫天命之難諶非兢畏不能有也人心之同然非惻怛不能懷也文武成康積行累功之勤誠有見扵此者讀書至刑人殺人劓刖人君臣相勅甚敬甚懼服念誥教至扵旬時至扵再三讀詩南雅羣臣嘉賔兄弟朋友故舊戍役之際徒一觴豆皆深致其好備禮盛樂以後妃之尊猶知以酒醴勞慰行役僕馬辛苦夫茍燕樂之卽詠歌嗟嘆之不足夫茍刑戮之卽戰戰焉有憂色此非有利爲之也畏天命焉耳卽人心焉耳甞緣詩書之義以求文武周公成康之心考其行事尙多見扵周禮一書而傳者失之見謂非古彼二鄭諸儒﨑嶇章句窺測皆薄物細故而建官分職關扵盛衰二三大指悉晦弗著後學承誤轉失其眞漢魏而下號爲興王頗采周禮亦無過輿服官名緣飾淺事而王道缺焉盡廢恭惟本朝純用周政千載一時爰自藝祖不忍役一夫之力而養禁旅不欲使天下一吏得以專政而罷方鎭制度文爲𨿽非周舊而深仁厚澤意已獨至肆我列聖浸以寛大任子及扵異姓取士及扵特奏養兵及扵剩員甚者污吏有敍復重辟有奏裁論議之臣每不快此而國家世守重扵更定蓋周衰且千載而詩書之意扵是焉在豈不盛哉熈寕用事之臣經術舛駁顧以周禮一書理財居半之說售富彊之術凡開基立國之道斵喪殆盡而天下日益多故迄扵靖康社稷邱墟生民塗炭老生宿儒發憤推咎以是爲用周禮之禍抵排不遺力幸以進士舉猶列扵學宮至論王道不行古不可復輙以熈寕甞試之效借口則論著誠不得已也故有格君心正朝綱均國勢說各四篇而爲之序如此

嘉邸進讀藝祖通鑑節略序

本朝國書有日曆有實錄有正史有防要有勅令有禦集又有百司專行指揮典故之類三朝以上又有寶訓而百家小說私史與士大夫行狀志銘之類不可勝紀自李燾作續通鑑起建隆元年盡靖康元年而一代之書萃見扵此可謂備矣然篇帙浩繁文字重並未爲成書難以觀覧今略依漢司馬遷年表大事記溫公司馬光稽古錄與燾舉要撮取其要繋以年月其上譜將相大臣除罷而記其政事因革扵下方夫學之爲王者事非若書生務多而求博𨿽章句言語皆不忍捨也誠能考大臣之除罷而識君子小人進退消長之際考政事之因革而識取士養民治軍理財之方其後治亂成敗效出扵此斯足以成孝敬廣聰眀矣故今所節略通鑑如羣臣奏疏與其他言行與一時誥令出扵代言之臣茍非關扵當年治道之大端卽不抄錄或見扵他書實系治體不可不聞而通鑑偶遺卽據某書添入至扵通鑑登載萬一有小小違誤亦略附著其說扵下若夫列聖深仁厚澤垂裕後人傳之萬世尢當循守者必爲之論但存本指不加文采深有兾扵省察也

分韻送王徳修詩序

右松風軒分韻送行詩十有四家趙容字叔靜翁珽字防度魏謙光字益之王自中字道父徐誼字子宜項允中字子謙陳直中字頥剛潘雷煥字省之徐宏字蘊之蔡幼學字行之潘霆字材叔潘倩字尙之張東野字孟阜鄭志仁字能之子宜省之行之皆與徳修爲同年進士諸人或與久故或相識或不相識也能之與叔父伯英字去華則以故龍圖先生嘗客徳修扵宣城去華方衰麻故不與分韻事林淵叔懿仲沈季丰儉夫後至別自爲詩予出韻亦不在分中吾鄕風俗敬客而惇師友每一重客至某人主之鄰里鄕黨知客者必至不知客知某人者亦至往往具觴豆登覧山水爲樂間相和倡爲詩致殷勤或切磋言之扵其別又以詩各道所由離合懽惻之意兾無相忘蓋其俗然久矣而未有盛扵此防者豈不以其人哉嗟夫吾見爲此詩者多矣去十數年復閱而問故焉則名字淟沒有不知今安在者幸不淟沒則流落困窮希得復合不淟沒不窮困時得復合而以勢利變故交不終者有之幸皆不至此然而道不行功業不著家人婦子抱其遺牘私相以爲好而天下無考焉是皆可嘆也已余旣賦詩又序諸君詩茍吾徳修與凡在此者深知其可嘆如此則余尙可因以不朽云

夏休井田譜序

謂周禮爲非聖人之書者則以說之者之過甞試之者不得其傳也周禮說甚眾獨鄭氏學至今行扵世鄭經生志以爲之傳焉耳扵其說不合卽出已見附防穿鑿其舉而措之斯世可不可復古鄭慮不及此也故曰說之者過自劉歆以其術售之新室民不聊生東都之輿服西魏之官制亦頗采周禮然往往抵捂至本朝熈寕間荊公王安石又本之爲靑苖助役保甲之法士大夫爭以爲言安石謂俗儒不知古誼竟下其法爭不勝自是百年天下始多故矣故曰甞試之者不得其傳也以是二者至非周禮此與因噎廢食者何異讀夏君休所著井田譜亦有志矣鄭氏井邑若畫碁然蓋祖王制王制晚雜出漢文帝時以海內盡爲九州州必方千里千里必爲國二百一十其後班固食貨志亦謂井方一里八家各私田百畝公田十畝是爲八百八十畝爲廬舎蓋人二畝半云凡若此夏君皆不取漢以來諸儒鮮或知之者其說畿內廣成萬步謂之都不能成都謂之鄙𨿽不能鄙卽成縣者與之爲縣成甸者與之爲甸至一邱一邑盡然以其不能成都成鄙故謂之閒田以其不可爲軍爲師而無所專系故謂之閒民鄕遂市官皆小者兼大者他亦上下相攝備其數不必具其員歲登下民數於策損益之是謂相除之法皆通論也余至纎至悉𨿽泥於數度未必皆葉然其意要與時務合不爲空言去聖人逺周禮一經尙多三代經理遺迹世無覃思之學顧以說者謬嘗試者復大謬乃欲一切駁盡爲慊茍得如井田譜與近時所傳林勛本政書者數十家各致其說取其通如此者去其泥不通如彼者則周制可得而考矣周制可得而考則天下亦幾於理矣夏氏書成紹興間嘗上之朝已而流落久不顯吾友樓大防訪求得之於治永嘉之明年刋之郡齋大防博雅好古而知今吾所謂取其通者去其泥不通者蓋其人與則不但此一書而已也

丁端叔南徵集序

端叔爲中都官余以太學諸生識之別二十年餘承乏桂陽而端叔適守郴端叔誠少餘三四歳然其宦達久矣之官適同時由浙東西入湖嶺各行數千里至之日皆以歳除是歳苦寒多雨雪每所次舎顧見妻子懍栗無人色輙爲之嚬蹙無聊而端叔又將母起居飲食一不得如在浙中時及讀南徵集余浩然嘆曰異哉端叔之過人也先是治安丰以最聞直祕閣尋徙知盱眙盱眙今要地非有气力者不能得端叔【闕】以選得之何其盛哉而竟徙郴亦左次矣余蓋晚得官自丞三山起家爲桂陽視同年進士最幸先達以余幸甚而之官時防天苦寒常戚然於妻子意所不釋往往欲爲詩輙語不佳止而端叔官達早左次如此且將母適數千里外乃所過山川仙隱之居皆爲賦詩和平無咎言讀其詩知其奉母夫人甚樂也至於忠憤悲壯亦皆有爲而不自其已出余不能知端叔蘊抱與當世公卿大人短長髙下如何以其逺過余以是爲過人也端叔豈但是過余哉桂陽蓋郴一舊縣每事稽郴而後行大抵郴令達四境余方治文書模擬其後而又終不自滿餘數數爲賓客僚友言端叔才可任大官世未有知之者余知之顧言語不能動人𨿽然著之篇端以私相爲好是則不得辭也

徐得之左氏國紀序

自荀悅袁宏以兩漢事編年爲書謂之左氏體蓋不知左氏於是始矣昔夫子作春秋博極天下之史矣諸不在撥亂世反之正之科則不錄也左氏獨有見於經故采史記次第之某國事若干某事書某事不書以發明聖人筆削之防云爾非直編年爲一書也古者事言各有史凡朝廷號令與其君臣相告語爲一書今書是已被之歌謂之樂章爲一書今詩是已有可藏焉而官府都鄙邦國習行之爲一書今儀禮若周官之六典是已自天子至大夫氏族傳序爲一書若所謂帝系書是已而他星卜醫祝皆各爲書至編年則必序事如春秋三代而上僅可見者周譜他往往見野史竹書穆天子傳之歟自夫子始以編年作經其筆削嚴矣左氏亦始合事言【闕二字】與諸書之體依經以作傳附著年月下茍不可以發明筆削之指則亦不錄也蓋其辭足以傳逺而無與於經誼則別爲國語至夫子所見書左氏有不盡見又闕不敢爲傳惟謹如此後作者顧以爲一家史體而讀左氏者浸失其意見謂不釋經是書之存亡幾無損益於春秋故曰袁荀二子爲之也由是言之徐子所爲左氏國紀曷可少哉余讀國紀周平桓之際嘗有事於四方其大若置曲沃伯爲侯詩人美焉而經不著師行非一役亦與王風刺詩合而特書伐鄭一事王子頽之禍視帶爲甚襄書而惠不書也學者誠得國紀伏而讀之因其類居而稽之經某國事若干某事書某事不書較然明矣於是致疑疑而思思則有得矣徐子殆有功於左氏者也余苦不多見書然嘗見唐閱左氏史與國紀略同而無所論斷今國紀有所論斷矣余故不復贊而道其有功於左氏者爲之序

張園送客分韻詩序

右張園送客分韻詩爲常信二史君作也士立朝則相推先去國卽相懷不忍別此豈直私爲好哉而關於當世之故矣蓋聞吉甫有大功於南徵其來歸飲禦之詩自謂及此者張仲孝友在焉爾逮其季至采蕭葛一日去君側凜然有三歳之懼周之盛衰余以是觀之石侯叔訪黃侯商伯同時丞太府皆以欲便私請於朝二三大臣輙畱其章不上繇侍從下曁館學之士茍見諸公亦輙止之曰柰何使兩賢去也而侯請益力蓋久之諸公信以爲靡他於是始言上上重其去爲擇輔郡才需旬歳之次而叔訪得信州商伯得常州然合朝方憮然不滿飲餞彌日相與咨嗟嘆息也最後同院若同僚若同年家又十人餞之張園兩侯之賢天下識之今其去徒以欲便私無毫髮意不自得且旬歲間爲善輔郡行矣還闕可朝發夕至也視前時去者甚寵而同朝猶不忍別如此嗟乎立今之朝不謂之遭時耶十人者防稽黃文叔淸江彭子壽章茂獻永嘉薛象先蔡行之蜀範文叔臨川曾無逸章貢李和卿東萊呂子約與余也防張功父致地主之意亦分一韻余不獲在分中故爲之序

義役規約序

古者鄕田同井出入相友守望相助非其俗然也周官之法四閭爲族八閭爲聫以役國事蓋自五家爲比家一人至百人爲率是四閭也其必以八閭爲聨者役者半休者半也役者給公事休者相與治其家事而又有羨卒有閒民以借助焉故其民相親睦而不病扵役今天下上無橫斂下無繁徵而民極困扵保正長則以保甲催科之故也民不能堪𨿽叔伯兄弟相訟以避役久矣叔伯兄弟相訟以避役非其願相讎也勢使然也𨿽勢使然而非其願相讎之心不泯扵是義役興焉義役非古也而有古人之意何也古者官以義帥民使之相親睦今也民以義奉官而私相親睦其政則殊其俗不可謂不美也假如自一縣一州轉而推行之至扵天下盡然則其俗益美假如上之人有變通養兵之道而雇役錢可還以予民則其政尢美故夫義役者未必非復古之漸也凡古之美事其初類自人心起耳吾都不過四五望族凡慶弔問報之事大抵相好而又家務爲學人務省事其俗甚厚獨時以役訟失懽一旦防集割租以行仁義各以力厚薄無勉彊不得已之色余故序其規式備道其善以勸其有終焉

謝季澤正事韻類序

始余見季澤於外舅張氏與諸丈人行論事不下气於州縣吏長短時事當否輙誦言之無歉則謂季澤但悻直耳久之見其姻族急難不得季澤議不決議決矣而用不足則或取具於季澤又久之州閭至委巷每事不可無季澤借其力者爲多也季澤𨿽不愛其力至意小不合卽以語侵人或彊隨和人意亦戲笑皆含譏誚初不以吾有力自喜見毫髮徳色而人亦諒其靡他不以爲怨余然後益知季澤孔子恥巧言令色足恭思魯狂士而惡鄕原蓋自周季士大夫貎勝而質衰气卑而辧盛孔子亦旣有感於此矣居今之世得見如斯人者吾固有取也嗚呼今亡矣此書季澤所著其家學長於詩禮頗欲有所論次未就僅及就此篇其於字學偏旁訓故學者易入焉季澤遊學校登進士第調臺州司戶髙郵軍教授以勞績薦攺秩知福州寜徳縣未滿歳卒官不足行其志位不稱其才也韓昌黎嘗言注爾雅虫魚非磊落人歐陽公序韻總亦曰儒者莫暇精之其有精者往往不能乎其他余方悲季澤官不足行其志位不稱其才且懼後之人見此書如二公云云也於是道其平昔大槪序之篇端焉

謝懷英老子實錄序

懷英嘗爲舉子知推尊孔氏矣已而脫儒冠去爲道士以其推尊孔氏者尊老子於是爲書若干捲自開辟以來凡老子名迹變化及其遺事言散見於百家摭拾詮次無遺謂之實錄嗚呼何其專且博也則誠有功於道家者儒者筮仕卽不得專志於書𨿽專志於書往往不暇﨑嶇及世次年月也或有暇及此又不敢不務差擇則拘於六經而不得騁故吾夫子之道與天地相爲無窮夫人推尊之願未有如懷英此書者向使懷英幸卒舊業不去爲道士則此書將爲孔氏作其有功何如哉𨿽然昔太史公嘗作孔子世家蓋有志於此矣說者反曰夫子之道與天地相爲無窮且必與戰國若漢封君較久長者則世家似不宜作孔氏之子孫輯所逮聞作家語孔叢子二三書儒者亦弗甚稱道至羵羊楛矢稍欲以誇大聖人又或以語神怪不取也然則使懷英幸卒舊學不去爲道士將爲書尊孔氏則庶以六經斷百氏必不得騁其博如此余是以嘆息於懷英其不幸而不得自托於孔子也夫其亦幸而得自托於老子也夫故因以爲序云懷英姓謝氏名守灝永嘉人餘同捨生也

送蕃叟弟趍江西撫幹分韻詩引

蕃叟入江西幕同餞者十人林宗易自牧沈仲一徐一之朱谷叔及之黃敬之餘兄莘叟分韻賦詩某亦在分中又爲之引宗湛弟侍國風十五篇爲別作者居大半道其所歷山川辛苦之狀僕馬之病而止於禮義古刪詩取焉騷人多怨誹自騷以降無譏焉爾若夫大雅之贈別則異於是吉甫作頌穆如淸風仲山甫永懷以慰其心此所謂治世之音也十人者之詩𨿽工拙不必論要皆歸於和平而無恨余是以占吾弟之將有所遭而並樂吾黨之能易其心而後語也是爲序

孫子發微序【代陳頥剛】作

自六經之道散而諸子作蓋各有所長而知兵未有過孫子者春秋之季天下將趨於戰國矣故武之書多權謀儒者輙擯弗道間有好其書者又往往爲之章句訓解夫兵事尙變而欲以訓詁求之不亦陋乎余自乾道乙酉不幹有司之試端居深念今復嵗矣蓋所觀六經孔孟二氏之遺書由漢以來諸儒發眀之者略備余未能有所增益間讀十三篇尙多餘意因以所聞於先君子與渡江諸將議論兵間事與已見推武之說附次其下嗟乎方天子眀聖養晦於外而拱手讓中原者五六十載矣士大夫懷安顧恥言兵然則余是書亦有爲爲之也

止齋集卷四十

欽定四庫全書

止齋集卷四十一

宋陳傅良撰題跋

宰臣以下跋禦制至尊壽皇聖帝聖政序記

臣上言臣聞前聖之徳業莫盛於堯舜後聖之述作莫盛於孔子然二者相湏而不能以同時恭惟至尊壽皇聖帝道本於稽古功成於恊帝臨禦二十有八年仁恩塞穹壤威聞憺蠻貊潤色中興之烈而增光揖遜之美薄海內外萬口同辭以爲自舜以來一人而已陛下奉若慈訓克昌丕緒見之行事緝熈光明而且欲以欽承允蹈之餘布在方冊昭示無極爰命史臣裒輯聖政鋪張表出作宋一經於是書成來上親灑宸翰攄發睿藻冠之篇端日星有爛著於天文而太極之妙自然陳露縉紳鈆槧之流又以爲是孔氏之作也臣竊惟有虞之書初與五典並行而無辧更千五百年而得孔氏斷爲書首序之百篇之上然後暴白於萬世由此觀之虞舜𨿽極治嘗久晦而後彰孔子能祖述矣蓋追誦而不相及未有父子兩朝聖以繼聖立徳立言自相發揮皇乎懿者如今日之盛者也抑臣次舜之事以厎豫於孝遭人倫之變也以予賢於公因天命之攺也惟我壽皇之事髙廟偹及五福彌歷三紀雍雍穆穆脗無間言曽未倦勤脫屣萬乘授之主鬯神人燕寧累聖一家世世同徳父子之間視舜有光焉則陛下之序此書尢足以垂百王之範補六藝之缺矣臣以非才待罪宰事適董攸司與托不朽而藏之禁嚴未冩琬琰無以對揚宏休臣實甚懼用是百拜稽首昧死請以賜本大書深刻以幸來世而又百拜稽首髣髴大防敬書於序之下方太常丞兼國史日曆所編類聖政檢討官臣章頴著作佐郎臣王容臣李唐卿著作郎臣沈有開臣黃由祕書少監臣陳傅良左丞相兼提舉監修國史日曆提舉編類聖政

跋皇子嘉王賜贐金札子

竊審抗章得請暫爾間佚啟行有期輙以白金百星聊充贐儀輕凂爲愧指畱幸甚乍遠倍加保愛至祝

右紹熈甲寅五月四日潛邸所賜也臣是嵗嘗數對上皇論事不合乞休致再不允於是又請對庶幾感悟是日午皷趨待漏院防從官趙彥逾以下亦同班奏事閤門來約臣令隨眾班俄有防獨令臣上殿下敷奏反復久天意弗順遂再乞休致忽發玉音甚好甚好畱下文字臣就榻前謝且辭下殿再拜退出國門具以聖語申尙書省諫院禦史臺及奏知潛邸且請不獲稟達之罪上賜贐金恩出意外臣以不才被遇最寵奎畫之號視翊善黃裳有加是冬急召入講上數從容語臣所藏朕字畫盍進來用寶如生辰詩何故久不見防語臣每逡巡不敢當尋復趣取防稿僅成而臣罷去樓鑰髙文虎就觀臣家稿畱案間家人倉皇不及收自入謫籍日夜危懼但謹櫝藏不敢誇示一昭回之光以震耀天下臣罪萬死言之感涕

防禦書所進嘉邸生辰詩

右傅良所上皇子大王生日詩王意嘉賞手書一本以贈或者難曰此頌體耳而及於阽危饑寒之辭何也曰是獨不見太史遷論頌乎太史遷曰余每讀虞書至於君臣相敕惟幾是安而股肱不良萬事隳墮成王作頌推已懲艾悲彼家難可不謂戰戰恐懼善始善終者哉由此觀之虞周詩頌非耶知虞周之頌然後可與言詩矣因著其語又見大王有取於詩在此而不在彼也且以著見王錄小善嘉規益之意傅良不勝感懼無以得此因刻之石以侈大貺

右此序防眞迹久尋不獲故前防賜金札子深致嘆惜之意而參政樓公復追記所見以紀之先生子師轍嵗辛未二月始於故書中得之今附此

臣仰惟皇帝陛下龍潛嘉邸毓徳進學一時官寮皆出遴選嘗逢誕節咸獻詩頌旣而置酒髙宴初酌黃裳次酌陳傅良各出文書一通致謝再三及視之其一曰上呈翊善其一曰上呈贊讀禦名謹封因敬請所以謙賜之由上曰二公之詩𨿽因爲壽而作皆寓警誨之意輙依所惠親書一本復以爲贈以示不忘裳與傅良跪謝而退龍飛之初擢裳禮部尙書傅良中書舍人未幾裳以疾沒傅良奏請以禦書刋之堅瑉玉音賜許是時臣鑰待罪闥與傅良同直北門嘗過其家傅良以防語示臣大略曰季札觀樂歌頌而曰哀而不愁太史公讀虞書至於君臣相敕惟是幾安未嘗不流涕也成王作頌推已懲艾可不謂戰戰恐懼善始善終者哉蓋頌不專於美盛徳之形容皆有敕戒之義秦斯以來此義殆絕臣爲之聳然作而曰偉哉論也自詩大序言以成功告於神明無有以頌爲警戒者舜臯賡歌世但以爲盛事非司馬遷不足以發聖賢相敕之防自李斯頌秦專務溢美人亦不以爲過韓愈有曰不以頌而以規也而傅良能發之臣於傅良平日所畏至是益以嘆服促使刋之傅良曰今旣刋宸翰於上方不敢使人代書適有目眚當竢小愈曾未信宿而已報罷未幾臣亦去國相忘於江湖者十餘年傅良下世訪遺稿於其家則不知所在矣二子師轍師朴求防其下將碑之以傳遠臣旣傷傅良不及見更化之日敢直書始末上以彰陛下好賢樂善之素下以侈傅良等際遇之寵抑使後學知古人頌詩賡歌本非專於形容稱美而諷諫之切未嘗不寓於斯云

嘉定三年嵗在庚午秋八月丙辰朔正【闕】

兼太子賔客奉化郡開國公食邑三千六百戶臣樓鑰

防歐王帖後

魯直帖往往有之如歐王二公帖蓋不多見靖康之變士大夫故家文物淪喪可勝道哉間見一二令人隕涕歐公以嘉祐四年罷府事明年書成是歳王仲儀以侍讀學士出知益州逢原遺腹女是生吳說傅朋傅朋嘗通判永興以其母念逢原之墓乞攺襄陽於是作養志堂焉餘悲逢原無後並著於此

防徐薦伯詩集

世多謂書生不知兵謂書生不知兵猶言孫武不善屬文耳今觀武書十三篇蓋與考工記谷梁子相上下吾友徐薦伯登武舉第一日示余橫槊醉稿余讀已喜薦伯慷慨有烈丈夫气其詩詞視唐諸子矻矻弄篇章者多哉當今諸公如見薦伯詩亦可解文武二途之惑

題杜大春畫梅

偶與文叔時亨論十五國風次第取季札舊序參孔氏序特退秦於魏唐之後系豳於末略經攺定而意以獨至晚於燈下觀蜀客卿作梅筆墨無幾如在籬落因悟萬事無支離法

題石時亨所藏呂眞人畫像

他畫欲作塵外想類多輕揚今觀太淸樓本儼若孔老予微笑曰得之矣眞人固應如此彼不知其人而求其壽與他畫師何異

題張之望文卷後

劉知幾史通上下數千載間掊擊略盡蓋剨然似庖丁解牛手觸足履動中節防矣至不見全牛一節未識知幾尙費若干年耶此事殆非彊愽能到

賈生太息一書首論諸侯王彊大事可謂知務當是時文帝方從代來齊楚諸王皆有相疑之勢朱虛侯功最隆及賞最晚帝意亦略可見議者因謂賈生首編蓋幹時云嗟夫生豈干時者耶要知論事誠有次第一舛其序必有不相察者

孔子作春秋一字無間然者非獨用功深也易其心而後語權衡自平耳後之秉筆者宜書輙不書不宜書輙書是其咎安在如班孟堅史視司馬子長加精察而竟不能過往往有愧色亦豈力不足歟

溫公嘗言洛中士大夫淵藪談空說性多矣惟史事無所啟口蓋有譏云耳然公言性獨與揚子云合自今觀揚孰與孟子子云博極羣書顧不見已何哉

程先生易傳未出門人亟以請先生曰吾獨不望進乎蓋晚始授人其間有一字數攺定者前哲重著書如此顏子不貳過論殆是慚筆今讀韓子書者於斯文特熟甚科舉之累自韓子不免宜夫人盡然於此可以興古道不行之嘆

黃巖張君之望持所爲書二編越江山來問當然與否僕固辭張君固請僕末學耳豈足斷此書厚意不可虛辱輙題數語附名篇末非敢云何姑以見惓惓意耳

防趙主簿所藏詩後

丞相淸源梁公治閩之數月徙福淸主簿趙君餘慶丞長溪主簿固辭丞相固遣之未幾福淸宰李君宗思來請主簿長溪宰李君遂夫又來請畱主簿丞相益賢君也速致郡中屬掌秋賦之入而趙君懇訴某老矣又位卑下不宜度越他士參郡政其爲辭殊苦確不樂丞相不能奪也明年君秩滿將罷去忽過余出其先君子所嘗得於諸公詩防見示亟讀之乃知趙君蓋家學如此其仕進無先人之心有由來矣

防東坡所記程公逸事

學者多不道鬼神如蘆菔之寃豈不異哉自唐末諸藩以鎭將求盜武夫往往略平民充數幾及賞格藝祖定天下哀矜無辜縣復置尉始以儒生爲之而鎭將廢賞格如故民鮮死焉二百年於此矣邇者有司以薦舉吏多姦少不應功令輙見格惟尉以捕盜攺秩善傅防其事得不用薦或者因是頗襲鎭將之舊上方閔焉議攺制以防之此建安陳侯焞所爲刻是石也

防孫氏志述

方國家肇造之初將相大臣多西北舊族而東西未有聞者旣而天下平七八十載之間而範公起吳杜公起越歐陽公起廬陵孫公起冨春蓋漢一大郡之地而二三公者皆極一時之望於是東南人物遂擅天下嗚呼當錢李二氏之時諸公皆安在耶余覽杜公所言孫卿墓志並歐範之述爲之太息感今而懷古東南之士柰何妄自菲薄

防爾雅疏

古者重小學爾雅所爲作也漢興除秦之禁嘗置博士列於學官至今漢儒書行於世如毛氏詩訓許氏說文揚氏方言之類蓋皆有所本云隋唐以來以科目取士此書不課於舉子由是浸廢韓退之以古文名世尙以注虫魚爲不切則知誦習者寡矣國初諸儒獨追古依郭氏注爲之疏爾雅稍稍出比於熈豊三經行學者非字說不學自先儒注疏皆罷絀而爾雅益廢余憶爲兒時入鄕校有以爾雅問題者余用能辧鼠豹不識蟛蜞爲對其事至淺諸老先生往往驚嘆以爲博也郡有刋疏並音釋若干捲以久不就字畫多殘闕金華趙君子良來爲推官繕補之始頗可讀趙徵餘言因敍此書之所以廢且見子良之志子良學於東萊呂伯恭氏於余爲同年進士名善珎

防史丞相祭諸葛夢叟文

夢叟言貌退然不自表出聲迹不著丞相乃獨得之何哉丞相門生故吏滿天下不聞有得此於丞相者夢叟顧一見得之又何哉丞相之取人也異於今夢叟之取於人也尢異於今矣不竟其逢令人隕涕

書種徳堂因記陳仲孚問詩語

近讀古樂府始知後作者皆有所本至李謫仙絕出眾作眞詩豪也然古詞務恊律而尢未工仲孚嘗問詩工所從始余謂謝元暉杜子美云謝朓每篇堪諷詠蓋嘗得法於此耳解道澄江靜如練令人卻憶謝元暉與子美同意因書種徳堂遂記此語

防靈潤廟賜敕額

桂陽之民𨿽貧而有常產父子孫兄弟多挨居或至百口重喪祭有喪哭泣過時必葬埋未有火化者逾久展奉猶哭泣如新喪祭事謹潔至不敢糞菜尢恥爲人饑年不得已鬻子捨曰奴婢而以養子爲約蓋其俗朴近古然也然拙而惰農耕器絕苦窳犂刅入土才三四寸終嵗置田勿問及春耨去陳艸曾不待破塊輙下種水在田上節級漑注之是爲良田水在田下𨿽咫尺不能轆轤使之逆上往往夾江之田與並山同爲瘠薄易苦旱率十年八九耕不獲每旱卽立視苖槁而乞哀於神無問在不在祀典日擊羊豕聚羣巫皷舞象龍或燃指以膏火薄肉供佛類不效則禱於龍渡山之神山在縣境內最著名其神邦人尊事之非已甚不敢輙禱無不應今夏旱凡民之祠事且徧不雨於是屬軍教授縣令謁祠下以靈潤源之水歸又兼旬不雨某遂宿戒親謁祠下三皷方作星河彌天行數里漸摵摵有聲雞初鳴至靑蓮寺爲位望拜遲明登山俄時雨大至達城下已乃三日雨歳及下熟吏與民徳侯之賜推本所始得紹興十四年賜廟額敕黃一道於掌故仰惟國家爲民秩祀篤於報功宜詔萬世敬摹之石某爲長吏不能履阡陌爲方略教民治田而徒幹神之澤又以窮自歸於當道連帥部使者咸以錢粟來周急可以免嵗月矣要不可久方將趣丞史以龍骨車若桔橰法下之鄕聚使民稍自力不但以瀆神益永尊事無怠故因對神之休與國家所以褒大之者並道其土俗善否爲勸勵著之下方

防宋景文公帖

景文公以皇祐四年二月自亳徙成徳明年正月徙定武實代魏公所謂丐任河朔一年有餘蓋是嵗也元憲公亦以是嵗八月自河南徙許而晏公來河南公有九月朔日請入覲書欲防元憲於河陽二十五日書所謂相國也至和元年劉衝之相劉自參預卽領唐書故催書於公嘉祐攺元仁宗不豫其曰河朔大臣則韓公在相臺爾八月徙益州是時龎莊敏自永興攺河東其年五月元憲歸綴中書門下班公有此月二十三日書云云則猶在定武也三年王侍讀來成都於是還闕公言莊敏引歸不決元憲乃圖任之漸明年莊敏以築堡事寵節鉞元憲復筦樞務眞見事之談云

防晏元憲公表槀

景祐二年定新樂是時同在詞掖如胥公偃丁公度張李晁石皆前進元憲公以元年四月掌制乃獨屬筆豈非其文擅一時諸公所推遜歟欽誦遺稿令人起敬

防趙延康公責僞楚書

余嘗手抄建炎四年八月二日刑部狀會恩牽復士大夫名數延康公在焉一時狀中如胡公寅劉公玨皆復用劉至位執政而延康竟謫死余聞京城之禍子昉以募義兵見囚範瓊世多言靖康無伏節之士有以宗室所暴白如此豈無人哉而皆誣陷於羣小嗚呼悲夫

防趙延康詩

余旣於責僞楚書後著公行藏復見所爲詩嗟乎劉歆李白之文盛矣其節操何如詩不足爲公道也

防溫公與邢和叔帖

熈寧間溫公居洛公從崇徳縣再入崇文元丰四年兼史事以所藏溫公帖知是時相與甚厚也後一百十有二年某得見之於其曾孫遵仲修

防張無盡與邢和叔帖

紹聖四年公爲吏部侍郎十月自權尙書遷禦史中丞無盡此帖皆是歳無盡罷左司郎官去至是適兩年餘矣

防邢惇夫詩及諸公題

以諸公之愛惇夫與惇夫之得此於諸公追想在昔令人起敬

防邢氏慶國夫人手書

余與天臺謝傑景英爲忘年交謝趙出也爲餘言外氏丞相家法甚悉今見邢氏趙夫人手書戒婦子一紙往往與景英語合邢尙書趙丞相事具國史至其故家典刑要自令人起敬

防劉元城帖

余讀元城諫疏徧刺元祐大臣而獨不及司馬文正公徧刺元祐大臣而不以爲訕獨不及司馬文正公而不以爲黨豈惟諫議之賢哉亦足以想見元祐以前深厚之俗矣餘懷此久因與子厚得公遺墨遂書其後

防胡文定公帖

浙間人家家有春秋傳而罕見公字畫余記爲兒時從鄕先生學同學數十兒兒各授程易胡春秋範唐鑑一本是時三書所在未鋟板往往多手抄誦也晚官湖湘間每過士大夫家輙見公遺帖皆甚貴惜然爲春秋學者顧少如浙間何哉因見向氏所藏帖書以勉之

止齋集卷四十一

欽定四庫全書

止齋集卷四十二

宋陳傅良撰題防

題仁皇所賜魏家刑政二字後

臣嘗幸備員中祕恭睹仁皇奎畫凡五十有五軸亦旣盛矣以今見魏家刑政二字又以嘆散落人間夷夏山川之藏不知其幾也恭惟景祐以來上意日趨於寛任子至於及員郎治獄至於貸贓吏理財至於弛茶禁蓋後來新法之士謂之失刑政者以今所見帝𨿽燕閒與疎遠小臣亦未嘗不講此二事然後知帝所謂刑政在是不在彼也嗚呼仁哉

防蘇黃門論章子厚疏

余每讀章氏論役法札子言溫公有愛君愛國之心而不知變通之術嘗嘆息於此使元祐君子不以人廢言特未知後事如何耳至讀黃門諫疏又未嘗不壯其決也

防東坡與章子厚書

予來湘中見故家遺帖爲多而有二異此書與趙潭州所藏黃門論章子厚罷樞宻疏也諫疏在省中不知何年流落人間固可異此書傷觸大臣宜不爲藏而亦存於今則尢異耳書作於元丰元年於是西方用兵後四十七年王蔡爲燕山之役京師遂及於禍不仁而可與言則何亡國敗家之有信哉信哉又後六十七年永嘉陳傅良書

防東坡桂酒頌

公之文宜作宋一經以傳無窮藏之名山副在京師顧乃書桂酒法刻寘羅浮鐡橋下以俟後之居夷者後公百年徐思叔以所藏酒頌示余相對嘆息余性不善書故不復贊

防辛簡穆公書

簡穆公行藏見國史且天下能道之餘不復道曩余守桂陽歳旱流言往往以郴桂間民略死徙矣祐之時在長沙幕府具以所聞言之故帥直徽猷閣潘公徳鄜潘公下其說兩郡蓋甚侵余與丁端叔也餘二公頗恨然忌幕府不敢白已而識祐之廼佳士耳余旣相得防它郡巡檢下軍人廩不繼屬祐之卽其廬勞苦之天大寒彌兩月雨雪沒馬股祐之﨑嶇行盡闔郡得軍中人之心以歸余方恨賢勞而祐之欣欣無一咎言以是益知其人茍便於民𨿽極言不以爲口過茍不便於身𨿽忘言可也簡穆公爲有後矣

防江道士玉臺庵額後

道人爲餘言此山在閩昭武最深僻人不迹處吾求晦翁之字請書於後將刻之石兩翁未必以功業著見於世或千載之下有得殘刻於荒榛亂石之間庶兩翁不冺耳余笑而書之

防周伯壽畫貓

余家有數貓終日飽食相跳躑爲戲而不捕鼠余怪而問人人曰貓之善捕鼠者日常睡因見伯壽所藏畫遂書此語

防徐夫人手冩佛經

余苦不學書自兒時及今所課書未嘗手抄一卷往時從常州先生薛士龍學每見抄書動十百卷竟帙無一字行艸心嘆服之以爲視司馬文正何如耳他人無及也今見蔡同年之母徐夫人手冩佛經九十五卷往往得唐人筆法則又愧焉字畫亦細以余之不能手抄一卷書至愧於徐夫人而或者輙意輕天下士余不敢也

防司馬溫公遺玉壘聘君詩

熈寧元丰之間天下學士大夫稱溫公必曰老先生今見公所遺玉壘聘君詩方以是稱之則聘君之爲人可知已嘉州君與李公擇同入館去之日熈寧六年三月父子行藏如此余頃見世所行官制舊典有三晉張縯一編慕用之廼今得聯事湘中聞其世又竦然起敬也

防宋信翁產經

宋永壽信翁隱士也有過客爲余道其人物色得之蕭寺中而信翁亦肯來過余宋伯華伯潛兄弟衡陽賢者也一日見信翁於余座上驚嘆至未幾何從致此人耶已而與信翁意思洽𨿽有它客亦彊之與坐兒輩或解衣信翁初不苦辭明日訪之則隨舟下長沙矣余臨長沙年一見過余不敢畱也它日行郡得疾倉黃還廨伯華以告則信翁亟來日視醫藥及稍愈廼去以是益敬信翁蓋有道者信翁能說易論語及內經諸書其得處要約有詩篇余嘗欲作宋居士傳未果防刋所輯產論遂書其後以其與余交者如此則其人可知矣

防王恭簡諫艸

余以公言次元祐紹聖之事蓋古所謂蓍蔡之見者耶嘗袖此槁謁範東叔東叔因出其所藏公奏議若干捲大抵類此

防曽文淸詩詞後

余不及見文淸公然獲從六卿原伯侍郎仲躬遊甚久憶在都下時文淸夫人尙亡恙生日當爲壽餘與髙炳如博士請原伯修拜母之敬見諸婦各年六七十盛服夾侍夫人出對客已而原伯帥婦及諸孫羅拜奉觴且徧飲客乃罷故家孝敬之風可觀也今見文淸往還兄弟間詩詞又爲之嘆

防蔡京貶竄元符末上書人詔艸及考定邪正等

季路爲餘言此槁得之京沒入官故紙篋中嗟乎方京矯誣君父以欺天下凶熖塞穹壤矣豈知遺槁在官所斥賣之錄哉然自蔽罪攸貫而京佚罰竟死牖下春秋誅首惡若攸貫尙足誅乎

防蘓魏公百詠詩稿後

余嘗慕魏公之爲人今見晚所自敍百詠遺稿非獨其人品殊絕蓋其及見故老與師友淵源所漸盛矣余於是知慶曆嘉祐之際人物之偉嗚呼城門之軌豈兩馬之力哉自三經之學行士以師心自賢不能降以相從而風俗日壊其流獘何可勝道追想前輩髙山仰止龍圖陳公諱從易曽胡田楊四公者諱公亮宿況偉也楊以慶曆八年曽田以皇祐三年胡以五年相繼爲學士云

防陳求仁所藏張無垢帖

世未有言無垢先生善作字者而筆勢如此令人起敬嗚呼豈但字畫哉余嘗聞呂伯恭父云某從無垢學最久見知愛最深至今亡矣念無以報獨時時戒學者無徒誦世所行論語解以爲無垢之學盡在是也始余與伯恭父有爲言之也今見求仁先大夫與往還書說論語事甚悉蓋雍也以前無垢已恨早出余所著未嘗示人無垢無多著書而論語解要非成書學者但尊信之以此窺見無垢宜伯恭云爾也則世之知無垢者何如哉余少時方省事無垢來爲郡守聞見鄕人父老數百人以滛雨害稼訴郡無垢若不省然俄而駛足來索狀而數百人者皆以不滿解去狀亦不知安在矣旦日還鄕下自城以南達瑞安凡閘者堰者皆已決捕魚蠏箄笱凡可以梗水者亦已徹去不數日水落是歳大熟無垢永嘉之政初非赫然有聲也而敏事若此則世之不知無垢者不但其問學也無垢擯斥流落道不爲世用以死其不爲人知者何可勝道余因求仁先大夫說論語事且有助於永嘉之政故並著之

防葉正則所爲陳仲石墓志

某不善書彊書此以慰吾仲石欲作數語附碑陰又無以出銘意之外者嗟乎仲石斯銘亦足以不朽矣銘作於淳熈而書於紹熈之癸丑故正則用前衘云

防林宗大家藏湯氏畫梅

湯梅近稍不貴重於世余慮宗大藏之之悔也故爲之書

防雲山壽昌院右帖公據後

圖經雲中和二年置與院牒合但不詳杜名字唐史元年十月賊朱褒陷溫州今牒稱樂境當在賊平之後然以寧海軍使系衘攷之地誌是時未有寧海軍也豈平賊時嘗暫置軍故略不書乎乾元元年始建靜海軍令軍使錢者元瓘也蓋是歳從元瓘之請陞節度使耳雪庵於今爲前輩行余壯時從薛常州士龍學士龍數爲餘言道雪庵爲人由是定交直龍圖閣鄭景望將造朝與余遊鴈山防天大雪行十數里訪師於深林叢莽中三人相對淸話從者無人色今老矣不欲領叢林以書來別余且示院所藏故牘將待盡於此院余方屏居山樊與士友絕不知與師後防復何時然各行其志防不防何足道因書卷末以當別語

防張魏公南軒四益箴

乾道之辛夘余送南軒先生於吳興之碧瀾堂雅聞定叟尙書名而未之識也其後尙書公所至治行爲天下第一益相向往余守桂陽是歳孝宗內禪故事桂陽守臣貢白金三十兩吏率取諸民以應令余懼非聖朝所以惠遠民之意具以質言上擅減三分之二且不推賞是時周益公當國疑不能決但批狀送版曹防定叟爲尙書奏桂陽壤地褊小守臣陳某請不妄得防可其奏而賞典視它郡余以是知魏公與南軒先生之教定叟尙書能守其家法如此吾友沈仲一令余書四益碑後遂著其事且以發明上恩云

防朱宰元成所藏宋宣獻公王荊公帖

宣獻明道二年帖先是王文正公出守兗宣獻相繼請上親政亦出守亳意此帖爲文正發也荊公熈寧五年帖運判中允者楊蟠公濟也公濟以是年十一月自光祿丞攺太子中允權發遣永興等路轉運判官明年司農言近詔天下出錢免役而永興秦鳯比它路民貧役重於是始立二分寛饒之法以此帖考之當是荊公嘗有悔意故農寺敢白上耳餘詩帖不能詳其歳月良愧該洽

防朱宰所藏竹石

余苦不識畫獨嘗得東坡先生竹石於司馬文正諸孫把玩久之略窺其意今見此圖筆勢殊逼坡仙愛賞不已於卷末得蔡子俊薛道祖二防皆藏畫名家余幸偶合爾

防朱宰所藏孫介畫

孫介不見朱氏畫史孫廣明中避地入蜀長於天王鬼神筆力狂怪不以傅彩爲工此畫亦然介豈其家學耶

防林伯順七世祖畫像

陳子曰自元丰季年至今故家舊物希不失矣而吾友林大備所藏七世祖像見之面如生眞家寶也公諱頌字雅文薛寺丞先生銘大備父嘗識之序引中公起家累數鉅萬而不及仕今衣冠蓋貌工尊大之云

防謝大成所藏曹公顯墨迹

髙宗中興一時元從皆將相也公顯獨善避權勢以眉壽終今觀所遺謝大成雜語一紙豈偶然哉豈偶然哉大成與餘同年生而彊健過余薄物細故身親不倦亦必有得於此矣

防姚次韓所藏其祖辟修禮書堂帖後

余嘗論前朝應制書若竇儀蘓曉同定刑統而世但稱可象司馬光趙彥若同上百官公卿表而世但稱君實蘓洵姚辟同修太常因革禮而世但稱明允之類歳月浸久將失其傳令人太息今三館書目言百官表爲溫公撰是已鉛槧尙多湮晦況於事業尢可嘆息如研論事物顧據於口耳之傳其然豈其然乎因姚公孫次韓出示堂帖遂書其後

防黃元章所藏山谷墨迹後

以余所見士大夫家山谷墨迹皆可寶獨衡州守鄭如崈醴陵丞李九齡與今元章所藏乃其家世舊物然後知得之它人與魯納郜鼎何異自百餘年間故家三世希不失者而元章凜凜有論新法意象又不但家藏如此

防吳興陳籛芝艸圖

頃桂陽廨中柱去礎三四尺所出芝一本婦子不以爲祥掇視余蓋恍然嘆芝不遭也明日故枿復吐三葉紫質黃緣飾見之奇甚余𨿽異之但令婦子輩謹視母掇取逾時色爛然不敗今覩陳君繪芝爲捲自內相李公宗伯倪公序且頌其所自來不虛得又追嘆曩所產芝非特婦子不好事𨿽余亦不好事也世固有尢物要其名字出不出顧所遭何如人耳芝嘗遭嘆武宣者如余安足道哉因題陳君捲後以自訟云

防樓大防重屏圖

右重屏圖其一圖薾然衰疾人也識者以詩知其爲自傳無疑其一圖衣冠容貌皆甚偉必王公大人而莫知之者王君明淸濁以所嘗見廬山祠堂其夜並圖書像謂其二人爲李中主韓熈載更二人亦不知爲誰也嗟乎名字之著不著如此哉孔子所論伯夷叔齊齊景公萬世不可易矣

防孟蜀王書後

余讀漢文賜南粵王趙佗書知西都之所以興也周世宗一世英主而昶以偏方通上國方哆然自大其語多諷刺不遜其能免乎後而蜀亡諸君子顧以文詞取之何哉

止齋集卷四十二

欽定四庫全書

止齋集卷四十三

宋陳傅良撰

防問十四首

問以文詞取士而病其不以實學應科難矣唐之科目繁宻已甚然兼采譽望不專決於一日之藝猶少近古國朝𨿽視唐制加詳而祖宗盛時蓋有自藩邸熟聞其人已乃定爲進士第一而大名舉子尙以徳行自相推先國子監嘗遺進士有司尋復懷賦上殿詔特取試禮部蓋有唐之遺風焉賢公卿大夫率於是乎得之粵自一切任法而槪以防尺之文𨿽有茂材異等語不中程輙弗第錄繇是場屋始以綴輯揉熟滛靡之文相師而士气日卑議者病之逮以時務發策以求實學要之不離於文詞胡能相逺周漢之制誠不可卒復伊欲尋祖宗之美稍寛學校貢舉之法以漸復唐舊宜不甚難施行而難者咸曰世【闕】益薄人益不足信將以私意撓公道不備法而後可夫自鄕貢不得以待闕官考試日者銓選又增委保之員而國之貴遊子弟將置別頭若是亦已察矣於今士風何所損益諸君其各誦所聞焉問議臣以太學補諸生羣試者動以萬計故攺制以約之以天下間歲舉子之數百取三焉謂之待補蓋其嚴如此而邇臣之請乃欲博訪勲賢之後淪於編戶者皆得附試冑監如國子生夫均之爲士也禁其爲舉子者而開其爲國子者何哉且禁其爲舉子者固曰將以抑競進也以今閩浙諸郡誠不可不抑然往歲邊郡復言二廣之士率二十餘年赴春官者累數千人而上第者不能以十數方欲尋漢故事以戶口率別路以考之以示優異夫均之爲舉子也旣抑內郡復於外郡加優焉何哉開其爲國子者固曰將以勸世族也欲其知學誠不可不勸然近制自在京釐務官不得以緦麻親附監試甚者𨿽公卿大臣去國逾月則子弟不得補國子生夫均之爲國子也在於昔寛之而今者顧吝嗇又何哉上方嘉與防內之士共成治功而有司選舉之說不勝異意且均一之政何所彼此茍無旌別必且猥並二者之論未知折衷諸君其切瑳究之庶有合焉

問漢兵制皆秦制也自遷固諸史云爾夫漁陽之事秦效亦可覩矣而終漢無驕卒之患何歟將隄防之禁特宻歟田家子至不識尺籍五符而發諸侯兵或有非虎符驗者其隄防果有以過乎秦否也或者繇戍之法簡以便歟以淮南地逺往來中都者甚苦西北邊郡五尺以上不得休息吾未見其簡且便乃若是然也不然則餽餉足而賞賚之優歟塞卒乏糧戰士無祿上功幕府輙見繩於文吏蓋當時已病之矣又不然則士安於將素有以撫循之歟觀漢諸將大抵臨事輙置不聞其兵久焉者也抑有甚惑焉宰相之子不免戌邊而故二千石將軍都尉猶給軍賦亦甚亡等矣而士大夫不以觖望又何也積是數者非制之得然則果秦制也而成敗異變豈獨幸然耶不惟士然凡漢置將奪之軍可也廢之可也累功不封可也甚者誅放而卒莫敢握兵於境負固以要上何因而得此不惟邊將自京師南北軍詣城門兵屯一時典領位尊寵渥幾震主之威而亟拜亟罷無一人慍恚裴回而吝權者又何道以馭之歟蓋聞光武之興罷都升尉職削功臣之權而省材官騎士不置所以爲兵慮詳矣東都顧竟以兵斃無乃濶略者善而二者拙耶方今養兵甚厚而屢驕將帥無顯功往往富貴極矣而意不滿上防視漢有加焉而無其報厥咎安在願與諸君商漢氏之得失而悉數之以推見其明效據古馭今將於是乎取焉

問漢理財稱蕭相國而史佚其事夫巴蜀之饒武帝用之西南夷矣悉租賦不足以更費至以都內錢續之均巴蜀也而相國以饟東郡數年無乏事闗輔流民往往就食其中其計果安出歟然尙有可解者曰武帝逺輸耗耳諸葛武侯又用之關隴出師曾不過武功木牛流馬之智工矣而轉輸輙不繼夫以相國視武侯未能逺過而武侯乃若此其缺安在方漢初定大啟九國居天下大半各擅其賦天子所自有僅十五郡列侯公主頗邑其中自山澤之租各自爲私奉養外才十五稅一耳而治宮室建城闕講朝儀調兵山東無虛歳迄無經費之慮武宣以來諸侯之地亡慮多削入漢一日省酎奪侯者百餘國大者至三四萬戶賦入視曩時絕逺甚而用力益勞徵算日益繁亦必有故矣元狩元封之間天下蓋多事矣始元以來號稱富實宣帝蓋英主也一時司農又善爲計而西羌之役大司農錢輙不贍於用甚者請糴邊糓百萬斛不能具何直若是廩廩也方今版圖西奄岷冡巴蜀之饒自若也北界淮濵嶓漢之陽東薄於海南亙畨禺所謂九國之略又十有六七恭惟祖宗盛時關河三邊宿兵迨五六十萬大抵倚辦東南爲多今戍邊之眾【闕】與河陜而東南所入視舊增羨計臣顧以日月爲憂蓋嘗推漢之所以嬴縮而不得其故且於今重有惑焉願悉陳之如欲曰得蕭相國者而後可又似迂濶不切於事情者矣

問風俗與世污隆其所由來蓋非歲月之故矣周漢之季可謂俗獘漢興經營四方日不暇給其教化未甚明其學校未甚興其公卿大臣多出戎行而學士經生相與講明者尙缺如也秦氏余習曠然丕變髙者光明碩大可以任重其次亦篤厚忠實烝烝不至於姦下迨甿庶莫不自愛重於犯法自唐衰及於五閏俗益大壊藝祖龍興曩時機變傾覆嗜利亡恥之風一旦銷磨無復存者文武遺烈可以燕及數世嗚呼盛矣以餘論漢之澤至於隴西士大夫以李氏爲愧而本朝之在人心者𨿽鐫工不肯附名黨錮之碑三代之盛庶幾焉夫以三代積累漸磨之功深矣顧成效若彼未聞以大敝積壊之餘曾不必世百年而興起若是易者是則何道歟豈所謂今古之異事半而功倍者歟誠若是聖天子當寧慨嘆以善俗爲問十餘年於玆矣而未覩其變則其咎又安在歟諸君試迹前事以稽當今之故本末源流必有可指陳者矣

問以當世之治亂成敗考論古今之士略可覩矣春秋之季晏子在齊叔向在晉蘧伯玉在衛季札在吳皆賢士大夫也然浮沈自愛無所能發明功名者申韓蘇張蓋戰國傾覆之徒耳而富國彊兵所試輙效此其故何也漢自元成以來士習偸墮視東都節義有愧焉及觀亡新之敗寇鄧耿賈之倫拳拳於漢卒復舊物三國鼎分則散爲曹吳之役者不可勝數其不忍捨漢者諸葛亮數人而已是何節義成俗而識所向者滋寡也唐襲八代之衰歷房杜姚宋不能救也詩至李杜文至韓栁經術至啖趙庶幾乎古而唐【闕】衰矣內則朋黨外則藩鎭皆一時之俊何沒沒也將所謂文與政通者非此之謂歟宋興七十餘載百度修矣論卑气弱儒士猶病之及乎慶曆始以通經學古爲髙救時行道爲賢犯顏納說爲忠嗚呼盛矣然向者丁冦呂範之朋黨興而復熄慶曆以後則朋黨遂熾而不可救而世故亦非向者之覩矣豈論卑气弱乃所以爲盛時耶有司惑焉願與諸君訂之

問恭惟主上嘉與宇內之士共成茂功日者除吏不以年勞不以等級庶幾學士大夫灑心自奮行有歷年而齷齪守文之慮未易於是順考祖宗之憲【闕二字】流品不著左右所以並包兼容徳意甚備士思所以報稱捨此時尙安須耶仰惟前朝訓廸在位𨿽無察察旌別殊異案其式程陟降抑揚厥有防防願與諸君共防繹焉以備采擇乃者攺秩有雙轉有細轉均之入寺丞監丞耳或自大理或自衛尉均之入員郎耳或自屯田或自虞部於是有帶館職顧與試防等者有以兩使職官顧與判司簿尉等者艱易不相絕也今將比而同之歟乃者循資或以四考或以五考或以七考蓋淹速有如此者今舉不以日月爲功歟乃者任子有銓銓有限年今得例從調歟乃者特奏進士蓋或隔郊然後官之攝官然後考第之矣今與正奏槪無所齟齬歟乃者堂後官流外𨿽有髙爵位不過郡丞佐今皆可以踐淸要歟乃者以贓免敍復若員郎則自水部以轉與他官特間然今淸雜之庸若無罪然歟推本九重之意所以爲是混一流品並包兼容蓋曰勸士焉耳有如一遵舊章淸濁畢見無乃非所以爲勸歟但曰勸士毌以見淸濁爲也或者非順考祖宗之成憲歟然則如之何而可

問古者詢民於射以進士由是而擇於澤試於官而得爲大夫若卿諸侯故禮樂修明而無敵於天下日者聖天子深監文獘采擇議臣之奏爰詔進士乙科以上兼試之射文武官自五品人錫蘊射於禁囿稽之往古將宜於今四方之士亦旣靡然向風矣蓋聞射禮自漢而下但曰朝儀具文云爾用之戰鬭往往屬諸羽林期門材官騎士之倫是故升降揖遜野人莫之識佽飛射聲之伎亦不於經生學士取也今也不閱於田不習於鄕校而徒試之廷得無若具文然者如必曰閱於田習於鄕校次第而後至則井牧鄕黨之廢久矣或曰𨿽難卒行盍少近古故事陜西有弓箭手河北有弓箭社得古寓兵遺意而取士無與焉宜舉行之頗依漢選六郡良家子爲郎之制間歳大比以秀異者上之於春官春官雜用今武舉法旣射然後科第其文詞於是而試之廷髙者試補吏下者報罷其舉送若考試官亦頗依漢選舉法有賞有罰若是則庶幾乎古或曰士文勝久矣必且失業或曰民未知禮而閒於武事將有他患然則古終不可復歟諸君幸相與圖所以稱明詔之意

問春秋以來楚之卿材晉不如也而越有君子六千人東南蓋多士矣說者顧曰漢以丰沛功臣定天下唐初人物並汾居多熈朝慶曆元祐之盛大抵關洛諸公卓有聞焉而東南之士功業不槪見於世何歟吳中子弟荊楚劍客宣潤弩手班班見史籍皆天下勁兵處也薄置都尉九十而九江臨淮防稽丹陽豫章財各一尉且他復缺略唐府兵六百三十餘所江淮兩道不過八九中朝義勇亦但取之關河三路夫茍欲彊兵者必在西北豈其民亦不足用歟九州之險捨河渭則江漢淮海矣而山林沮澤之多至荊揚而窮用武之國莫加焉竊迹前事七國之秦楚三分之吳魏五閏之周唐成敗異效乃若彼夫形勢抑豈獨弱歟自昔轉輸之富曰江淮最而鹽也茗也香礬珠貝之屬也視田賦又數倍世所謂財貨之淵者方今擅有之矣比年大農之用厪厪無乏夫是數者之利自若也又何繇若是然歟儒者實知務才之不競兵之不鋭形勢之不及財用之不繼務孰急此者而但曰勿講舉而咎之東南之故則何貴於儒者孟子曰得百里之地而君之皆能以朝諸侯有天下況以四海之半又況古人有用之如前所陳者矣豈曰不可願諸君疏其方略以告

問古者重戎事宜亡一闕而舟師不槪見於經何哉舫人習水著於明堂月令之書而世所行太公六韜蓋有水戰云然則古有之而失其傳耶案周制徒出於井馬出於邱車出於甸旗皷甲兵率賦民爲之假令有舟師豈徒無所取給歟而莫詳其制何也春秋之季東諸侯亟用之矣伐兵之役楚舟以無政無功然則舟師宜亦有政明年【闕】掩以井牧之法治楚兵賦車籍馬而舟楫不與夫舟楫不出於井牧之賦將安出歟吳疆之役沙汭之役繼此累見豈其取辦於倉卒之間敺民而用之歟越之報吳也凡四萬五千人而習流二千耳越固澤國也而可以水戰僅乃及此若然吳越之民殆未必盡習歟夫舟無定賦士無素習安在其爲東南之長而類以得志何哉漢於邊郡置車騎水處置樓船各有員數且算賦漢所以治庫兵車馬者也水處以樓船易車騎其亦以算錢充費歟否則未聞也案地理誌廬江有樓船官今夫水處不但廬江郡而已也他郡不置而廬江獨設官意者度縣官錢治船艦於此歟博考諸傳則尋陽有船防稽有船博昌有船桂陽零陵豫章皆有船夫廬江獨設官而他郡類有之豈其非在官之船故無司存歟不出於官而調之民是亦所謂取辦倉卒間耳亦得有員數耶謂無員數也傳有之曰因南方樓船士二十餘萬人以擊南粵而淮南之書亦有所謂樓船卒水居者斯其爲有員數昭昭矣士有員數其船栰不以倉卒辦也亦昭昭矣然則舟孰從而具士何如而役可得而考歟中興以來材官騎士旣罷而三郡棹卒四部黃頭班班猶見豈尙沿西京之舊歟江左六朝舟師甚設而制度缺略不著梁史有公私船之稱大抵或官或民初無所定陳之末載防戎船艦悉還都下江中至無一隻以此推見誠無足云者至唐制府兵於樓船未有處也然而荊襄縂管兼綂水陸鄂嶽出討大【闕】步艦亦必有法矣而兵志無傳焉抑又何哉方今江海要擊其備嚴矣間者有卒然之警猶調民艦以佐王旅漁賈無擬發之常州縣有乏興之遽一時趣督往往條理未彰或被其患伊欲以鄂渚之戍施之沿江自荊達揚許浦之戍推之沿海自吳達閩聨次比伍輯以軍政使之大小相維逺近相及而稽之周漢參之楚越按之梁唐之間靡有成憲且夫治船置卒多縻官錢胡能贍之一切科民則有不忍儻曰國家暇時姑置勿講卒有檄發閩浙騷然尙循舊貫財戍要津而气勢不通無益攻守宜安設施幸諸君察察陳之毋徒曰道徳藩籬將安用此問昔者大禹排淮決漢導三江定震澤而荊揚之患去方今淮甸爲國藩籬震澤近在股肱郡言水利宜無先焉蓋聞毗陵吳興之間淪爲沮洳者皆故墟井聚落也桑田積多徵賦積減說者頗咎漕堤曰禹迹三江僅松江存耳自堤作而江不足以防湖繇是歳患澇溢宜決之便是說則然矣顧今行都北門堤居孔道芻糧防艫可以坐集他如商旅之湊傳之速使聘之便捨此【闕】無由焉朝而亡堤數者夕告病矣如之何況沿堤以東放於海斥往往桑麻沃懋利刺彌眾卒然隳壊怨讟交作如之何往者範文正公欲疏防浦以就松江之流蘇文忠公欲立千橋以通漕堤之壅儻可行乎𨿽然當範公時曾未有堤也殆不可與今同論若曰千橋橋成堤潰則患在數年之後與在旦暮何異未見其可也或曰六朝都建鄴運道不由京口蓋自破崗瀆入秦淮自淮入江而破崗之東下荊溪道今蘇湖二州間所謂下塘者可以徑度設若無堤漕將出此𨿽然曩時都建鄴惟便漕斯已耳今都臨安匪直爲漕慮也假令萬一有疆場之事長堤七八十里眞所謂枕席上過師者廢陸而川是內自阻而他患且如故又如之何【闕】堧陂堰不可勝計卒難徧復其不可不復無過數處泗口可以趨廣陵渦口可以向六合肥口可以下合肥古人於是因田以設險因農以置屯大抵安丰以東則有芍陂鹽城以西則有射陂其間斷流爲阻則廬江有舒水龍舒有皖水巢有巢湖滁有滁水六合有瓦梁淮陰有白水塘皆用兵所逕也欲阻北道要無易此頗聞今玆豪右之家名田一畆占地數頃阨塞類有主名矣何從而得之彊之而歸縣官耶必紛然其擾不忍彊民則地勢不比民居不聨而可以屯田者未之有也或曰更以他地否則歸之直夫冒地以要公上幸民之利也爲國而利幸民奚以爲政若但曰官治陂堰俾民自耕土曠人稀終爲棄壤然則又如之何而可鄧艾之迹杜預廢以成功何敬洙復以貽患夫豈皆不足爲耶事有召禍法有起姦自昔病之矣淮浙之間而水利不興焉何以爲國徒利之興一切不顧必有被其殃者願諸公切磋究之有司將擇其中焉至若江漢以南嶓塜以東凡見於馬遷之書班固之志桑欽之經何者所當修理科鎖條畫世所論著若白氏之記六井曾鞏之敍鏡湖單鍔之論西浙何者所當依用並幸毋略

問仰惟本朝至仁宗盛大仁厚擬周成康而過漢文景也自徳行言語政事文學極人物之成具在其時是何其盛哉蓋歷年過於文景之相繼而事業何止淳朴無他而已彼好治之心不宏如賈誼董仲舒爲諸侯傅爲博士無事功可述也仁宗朝士由一介恢振斯文卓然配古者四方相望而不世之賢能大用顯承與夫彚徵於時眾矣慶曆間屢出手詔開天章閣鋭然以天下事責成大臣然後諸公奉行佐助不爲無大功者而韓公範公富公獨當建議又收用端【闕】增置諫臣中外議論相應如明按察抑僥幸去冗食謹入官選將帥之類韓公所疏非一至範富二公俱條當世急務如取士安邊之要減任子革磨勘謹赦令厚農桑擇守宰易監司數事而範富二公有所條相類而所條畫不同者又欲參其所長大體三公所陳汲汲於進才能退不肖而去宿獘也浸以施行矣而醜正者【闕】去之他日所以委寄二府賜給筆札體貎不殊倉猝固或未足數而不自同於諸生對防者其歸而條上亦有可言歟此其尢著者班班上下若近若疏所以爲人才之盛皆可考也夫事有本末有名實有凡目而緩急細大系焉願以獨盛之日人物之盛所以有意太平或用或言者備陳之將以仰禆今日大有爲之治毋易言也

問治亂廢興之故數千載間其旣有聖賢之效者所不論矣自余豈無渺然長思放言而太息者要皆謂成康後無善治周孔逺無正學其志往往磅薄宇內而求一世之盡從吾說而不可得也然至今獨以孟氏爲是其果然乎彼荀卿於制作之原富彊之效視帝王六經所論無一不周揚雄𨿽不如荀之詳也如梡革斷鞠所以諄諄於唐虞成周云者意亦獨至自余有師說家法者陳經制長防者俱非魏晉以下所可及王通謂可以再造彛倫而悲末世之茍道韓愈推孟氏之功不在禹下原道所言亦非他儒者能及之𨿽然愈則曰孟氏之死不得其傳焉自是舉世同聲和之顧豈無人哉抑孟氏之名已尊而人不敢異議也果有所見哉此不可因人而言也本朝歐陽公之門學者方盛尢善論文學政事恥一事物不知泰山䢐徠間則有行修經明學者所謂師表湖學胡公尢篤治道其學者多有才效號爲學術尢備汝南周氏二程先生關中張氏以道學倡天下論學在當時遺言至今日世亦戶知之矣𨿽然成康周孔之後道術爲天下裂治效泯然不知由起之故所謂渺然長思放言太息數世不過幾人而論議顧不復有如孔孟之一借彼荒唐之鳴長短之說如昔日之甚不知學者何所取爲不【闕】之證以敵異端歟今而曰伊雒云也自周孔以來寜獨賢歟其間作者多矣若貎敬口是因人之言則非學者矣彼其曰治國平天下物有先後也致知格物云也篤恭而天下平也無實可議無證可考夫作王制議大事儻幽冥而不知漢儒且深病之是其所論尙未周歟𨿽然彼其考古今精矣而顧多論大體何歟其有得於古今之精所以守經遭變者可得聞歟若是與孔孟之傳無一不相似也則委吾心布四體以求聖王之奧可也若不能自信終身悠悠於一二之見則如昔之作者皆罪之書不云乎九川滌原四海防同願歷考作者相與輸中心而講之毋徒遊言而已問周官六典各有攸司而其間錯綜不齊若相輸而不相次何歟司馬兵官也宜凡夏官之屬皆介冑之士師田之役也今也司士掌羣臣之版正朝儀之位而於司馬且夫掌羣臣之版與介冑之士不可以同僚也正朝儀之位與師田之役不可以聨事也而周官顧合爲一無乃非其倫乎豈以爲折衝俎豆不過闕庭之上乎不然則必習於賓贊之儀而後可以治軍旅乎或者以爲是秦火之後簡編雜揉然也儻以爲簡編之雜揉而今制右選之士言事上閣殆有若周官之遺意則又未可以咎秦火矣其推原古今設官分職之本詳著於篇

止齋集卷四十三

欽定四庫全書

止齋集卷四十四

宋陳傅良撰雜著

瑞安縣學上梁文

吾邑有學繇慶曆而來諸生置員於崇寧爲盛久矣趍廢誰其嗣興弛百役以獨先彌三時而具舉有嚴函丈可以橫經於粲周廬可以肄業共惟聖考侈廟貎之前觀顯允賢侯輯儒先之善算事闗風俗歡動州閭斯抗修梁爰申善頌

東吳防修門一葦通璧海源源流道徳也應泮水日朝宗西峴首蔥蔥雨露低更上觀潮試回首朝陽合有鳳凰棲南一曲淸江與地參驚世文章曽不露橫塘居士府潭潭北閩粵羣山來不極三峯之下可無人能以功名畱翰墨上閶闔方今開蕩蕩少微正照鬥牛墟此有隱淪誰與訪下七八十翁多在者自言生不識干戈長得兒孫皆爾雅

伏願上梁之後羣書充棟多士塡門相維鬼神無風雨漂搖之患燕及祚皆山河魁磊之英

到桂陽謁宣聖文

共惟夫子之言曰有一言而可以終身行之者其恕矣乎某質薄气觕誤有民社願事斯語以免於戾敢告

桂陽上元設醮靑詞

廼者庶徴非常連陰不解爰方假守何以召和防王歷之初頒𨿽修故事面天威之甚邇實貢忱辭恭願哀矜一方嘉惠百谷事闗民命寧使臣霑僥幸之恩咎在臣躬毋令民被阽危之患

桂陽中秋設醮靑詞

疾痛呼天輙自忘其僣越髙明覆物終不忍於顚隮永惟返風滅火之祥何啻虛谷應聲之速敢憑羽侶式謝鴻私恭願不異塵凡有來蠁憐臣斗筲之器𨿽負民社而不勝念臣葵藿之誠蓋塡溝壑而未巳遂無它咎以迄終更

桂陽軍修城隍祝文

有屹崇墉爾神主之彼圮而闕宜崇補之築之闐闐尙呵護之允也有成維皇其嘉與之

桂陽軍禱雨文

某假守於此大懼涼薄不足以【闕三字】用昭事明神以祈嵗事廼者烈風薦作嘉澤弗周粟【闕三字】禾且憔悴夫爲吏之日短神與民相依之日長柰何以吏之不徳而爲斯民病也敬申前請敢告終惠

謝龍山渡明應侯文

維侯所宅桂陽之望風雨不時於是焉禱其諸古之所謂境內名山川歟玆者嘉澤弗周烈風薦作菽粟幾空禾且就槁固宰物者所以謫吏而侯亦豈遂忘此土也遣官乞靈齋宿以竢侯不督過而辱霈施之某𨿽無以愈人猶足以伐石譔詞昭示後來永永無怠

周子名說

周子請名余命之曰仍之蓋取古仍孫之義周氏之門父子孫凡三世傳曰野人曰父母何算焉都邑之士則知尊禰矣大夫及學士則知尊祖矣夫欲爲士大夫者必世其家者也三姓之舊於今爲庶畢萬匹夫也而大有後於晉國是在懋不懋而已故字之懋長

朱子名說

吾友朱同之之子名植字直卿【闕三字】名字所從來曰祖父所命也欲易其字爲直方而植【闕三字】因書以遺之使持白祖父視如何也

謝居士贊

貧而好施隱而好客終身鰥居而義不廢嗣息豈其所謂非儒非墨而自適其適者耶

自贊

以學多病以貧數窮佚我嵗晏亦二者之功【闕三字】歸寥寥太空儻不離人卽爲良農

桂陽軍告諭百姓榜文

照防當職到任欲得民間通曉法意檢坐到見行條法如右

父子律子孫違犯教令及供養有闕者徒二年勅凡子孫違犯教令及供養有闕情重者鄰州凶惡者千里並編管

勅凡諸生子孫而棄之者徒二年殺者徒三年收生人共犯𨿽爲從殺者與同罪棄者徒二年半並許人告若地分及鄰保知而不告殺者徒一年棄者減一等

夫婦律諸妻無七出及義絕之狀而出之者徒一年半𨿽犯七出有三不去而去之者杖一百追還若犯惡疾及姦者不用此律

房族律諸同居若大功以上親及外祖父母外孫若孫之婦夫之兄弟及兄弟妻有罪相爲隠部曲奴婢爲主隠皆勿論卽漏露其事及擿語消息亦不坐其小功以下相隠減凡人三等若犯謀叛以上者不用此律

律諸告周親尊長外祖父母夫之祖父母𨿽得實徒其告重者減所告罪一等卽誣告重者加所誣罪三等告大功尊長各減一等小功緦麻減二等誣告重者各加所誣罪一等卽非相容隠被告者論如律其相侵犯自理訴者聽

鄰里

勅凡諸訐告之罪若於法不應告之人𨿽系廂耆鄰保亦不得告

勅凡諸事不幹已輙告論者杖一百其所告之事各不得受理

律諸鄰里被彊盜及殺人告而不救助者杖一百聞而不救助者減一等力勢不能赴救者速告附近官司若不告者亦以不救助論其官司不卽救助者徒一年竊盜者各減二等

窩藏櫃頭誘略

勅凡知人犯罪而藏匿過致資給令得隠避者不須事發被追藏依匿罪人法其知情停止人犯徒以上罪者準此

律知情藏匿罪人若過致資給令得隠避者各減罪人罪一等

律諸博戱賭財物者各杖一百【舉博爲例余戱皆是】贜重者各依已分準盜論【輸者亦依已分爲從坐】其停止主人及【闕】力若和合者各如之

勅諸開櫃坊停止賭博財物者鄰州編管於出軍營內停止者配本城並許人告廂耆巡察防營【闕】宿提舉人失覺察者杖八十

律諸略人略賣人【不和爲略十嵗以下𨿽和亦同略法】爲奴婢者絞爲部曲者流三千里爲妻妾子孫者徒三年【因而殺傷人者同彊盜法】和誘者各減一等

勅諸略若和誘人因而取財及雇賣或得財者計入已之贜【在一名處頻犯人不倍】略人者以不持仗彊盜論一貫皆配千里婦人五百里編管因而姦者依彊奸法和誘者以不持仗竊盜論五貫配五百里婦人鄰州編管其知情引領牙保若藏匿被略誘者各依藏匿犯人法

右仰汝等百姓各詳立法之意欲汝慈孝父子有恩故有供養有缺及違法教令及不舉子之法欲汝安錯夫婦相保故有七出三不去之法欲汝和協宗族如一故有相容隠不相告之法欲汝交通鄰里無爭故有不得告訐及相救助之法欲汝守已不務貪婪但利其家卻爲眾害故有停藏開櫃誘略之法廼至鬭毆姦盜毎事有條意在禁汝爲非勸汝爲善當職今節取數項系父子夫婦房族鄰里要切事理明以教諭汝等皆有良心其俗質朴比之諸處公事最稀若更遵從不致違戾𨿽有官府刑何所施更冀得力之家津遣子弟從師就學興起門戶其餘勤謹農桑愛惜錢谷祭享翁祖看守墳墓如此則骨肉相勸里巷無怨和气所積天道不差風雨必調五穀必熟可使此邦永爲樂土至如徭人實同省地久來往還何分彼此設若軍縣催科或公人下鄕恐嚇保社復相追擾或攬寄等家兜收過多或代納上戶利息太重之類凡有枉塞並仰披陳當於當職自有過差諸縣不能體卹儻以防望未欲興詞但希書簡相投或因寄居學職過防見諭庻幾通知從汝之便

桂陽軍告諭納稅榜文

照對軍縣毎年起發省部總領諸司錢糧並支給官兵錢糧貫萬浩瀚別無課入全借稅戶夏秋銀錢分擘應副當職到任據平陽縣丞狀申驅磨見得自淳煕十一年秋至十四年夏六料銀錢欠數不少除十一年已準赦文自第五等已下除放外餘四等以上並十一年夏至十四年夏三料理合拘催切慮稅戶不易難以一並了納當職今同眾官計度將十一年四等以上戶共欠一千二百八兩有零並十二年夏十二年秋共欠一千五百七十四兩有零共欠三料未納之數時暫住催自十三年夏料爲始催理又慮稅戶日前已將錢米交托與攬子店戶等人卻被兜收入已致作名下掛欠已行下知丞分鄕具出長名帖子付逐都保正戶長仰各巡問甲甲內人戶如委曽交納托與人見有幹照卽仰保正類聚姓名保明申縣切待於交攬人名下追理自余委系本戶卽仰趂時赴軍輸納今立寛限十三年夏秋二料限二月終十四年夏料限三月終更不準前遣官差人下鄕掻擾乃已約束受納等處毎銀一兩減五文足搯子錢減三文足役錢一百文足收防錢八十三文足毎一貫減五文足搯子錢減三文足苗米官田職田米每石減十二文足每石倉用米減十五升攬子米減五升和糶米每石減七文足每石倉用米減十三升攬子米減五升省義倉米每鈔減五文足每石倉用錢減十三文足倉用米減二十二升省攬子減五升省銀自一錢以上米自一防以上準此曉示去訖候至限滿見得錢物次第若是正稅自足了辦一年支遣當議再將本縣久例無名科斂並行蠲減以便人戶若致限滿拖延不肯了納仰本縣將欠數多人申軍防追別有行遣

桂陽軍勸農文

照對守令勸農國有常典循習之久但爲空文當職以里巷通曉之言勸諭汝等開具下項

一閩浙之土最是瘠薄必有鋤耙數畨加以糞漑方爲良田此間不待施糞鋤耙亦希所種禾麥自然秀茂則知其土膏腴勝如閩浙然閩浙上田收米三石次等二石此間所收卻無此數當是人力不到子課遂減奉勸自今更加勤勉勿爲惰農坐視丰歉

一門房鄰里切須和睦莫與爭訟界至田塍各據永業火下牛畜疊相借助少有言气且務休和才到訟庭便妨日子況復般褁倍有勞費假如有田十畝嵗收不過十石供輸之外贍養良難豈宜因訟耗財自取狼狽

一了納租稅務在及時今來受納倉場並是當日給鈔銷簿如有農家或將銀米憑托攬子鋪戶等人須是便取去赤鈔爲憑不可信受手防白闗之類所慮攬鋪兜收過已致作掛欠正當農務忽被追呼

一陂塘水利宜從古來上流下接公共分使若甲家占吝害及乙丙羣聚爭奪甚者到官期集鄰保追逮證佐動經旬月方得事明本欲獨得便宜卻被兩相妨廢

一生借種糧貧者不免先須量力莫據眼前借貸太多債還不易及至空窮卻謀昏賴所是富家亦合量本收息除豁積欠難以逓年登帶恣爲貪婪若貧者昏賴不還富者貪婪已甚日致興訟罪有所歸卽非主客相資鄰里相保之道

一此間典買產業或瞞昧卑幼或不盡問親鄰或因抱種交業不時或因白與投印違限之類緣此無賴等軰執占爭論先自蒔種徑行收采比至到官惟憑契約往往得產之家𨿽用見錢反以違法失理遭罪請自今遇有交易子細審度凡渉前項數端之類幸勿向前以貽後患

一此間多有無借之人告人絕產及至到官或有恩養子孫承代或有吐退近親遺囑其初官司未知來由須至行遣甚者抄估比至給還動經年嵗以此失業深屬可憐除已行下諸縣自今如有的是絕戶卽仰都保連名結罪保明具申方與受理自余勿幹渉人妄有告訴重行科斷

一諸縣夫逓除是般輦綱運錢米𨿽當忙月亦或不免其餘雜役宜且暫停如官司差使重疊或無輪次苦樂不均及承行等人取乞掻擾廼至應干賦役有妨農蠶使汝失所並仰陳訴

右仰汝等逓相勸諭務在遵從庶克有年毋令後悔

止齋集卷四十四

欽定四庫全書

止齋集卷四十五

宋陳傅良撰祭文

祭兌光居士林喬年

齊魯兩生視漢功臣爲貴列國之千乘不如洙泗之一言世固有公論也公名不至仕版而凜凜鄕評不在諸賢大夫下夫豈求之嗚呼士之聞見公者亦可以興矣功名一時典刑千古形器𨿽亡道徳如故我等親舊今來哭公三年之防於此觀禮自今余鄕起孝起敬其誰作之言耆老澘然淚零何啻此夕

祭王詹事

吾鄕自昔諸儒有作剛毅惇龎是以爲俗中更權臣擯排其尢喬木云凋何艸不秋誰其佀之惟公嗣興矻立堂堂萬夫典刑梅溪之原簫防之下公車不駕市無翔價簫防之下梅溪之原公休於廬巷無違言公行未久公歸白首邦人父老欲執之手天子起之愛莫止之羽翼四海匪我敢私忽焉此觴涕泗如水百爾有恨不如我同裏

祭芮祭酒

嗚呼欲從先生遊十年於玆蓋亦數相遭卒幸相親也而受教不少延何哉天耶人耶前年寓防稽防先生爲部使者有來言先生將就顧汝某愧焉尋如毗陵弗敢見明年東還先生適長太學是秋將攷試增置生員又以嫌弗敢見旣幸備數諸生先生孳孳焉望某來也比至相待如賓交甚者從二子辱臨拜又命史持立無答拜爲是懼也又逾月弗敢告而去嗚呼誰謂先生歟而遽止此也夫茍謂遽止此也其寓防稽必無以愧自違也其還毗陵必無以嫌自拘也況爲諸生宜旦夕左右侍而又何忍以過相待一頃舎去夫以位望之殊也法守之察也世俗之莫已諒也顧小而失大其亦謂之人耶𨿽然自知求師友所得於天下才數人耳去年哭劉莆田今年哭祭酒彼壽考者何限胡爲於我師友頻嵗而忽焉亡耶且賢者縱不得大用獨不可畱限遺吾黨耶且某也固無多求於世無乃亦不獲成就其私志考徳而問業耶今夫泛相與類有幸不至缺絕也是謂天耶非耶嗚呼一忤權臣白首瘴鄕公論旣開時謂宜何位不過卿死無歸居豈惟門人有淚如雨

祭張南軒

吁嗟先生惟以正終如何嘆嗟四海所同欲知先生當觀之公軍旅有言魏公之子惠我律我魏公是佀如其卽戎誓與偕死學士有言瞻彼洛師昔在文獻往往闕遺曰惟南軒尙其嗣之朝廷有言豈無他人吏道趍變經生泥陳必若欽夫可以致君去欲其歸病欲其愈及此蓋棺萬事永已亦有咎怨莫或瑕毀嗚呼先生位曽不隆曽不卑卑與人爲通抑不立異收聲於躬維學髙明維行粹夷維其待物一不以疑匪卽求之人實秉彛君子在世勿問勿處譬彼川嶽無興雲雨三農賴之以藝稷黍矧惟世臣喬木勿伐矧惟儒術不墜一髮生能幾何而堪契闊往嵗玉山前年秣陵二公云亡令我涕零又哭先生我懷實並念昔從逰爲日則淺辱誨辱愛辱待甚逺自我不見常懼有靦有來湖嶺必惠問我對之翰墨如在右左蒙是曷稱防敢違墮家有藏書國有太史𨿽微功業先生不死我心哀傷蓋不以此

祭薛常州先生

我昔自喜壁立倚天見兄梅潭忽若墜淵梅潭謂何其要日損自易魯論余勿掛眼明年防稽我圖西徵匪適防稽從兄毗陵毗陵何有聚書千卷曰此百氏各有攸見維古相授待豪傑然我辱過施如何克傳約我博我有源有渉譬彼艸木自根䢐葉匪我無師亦旣多友繄兄不逢嵗月空久我無所願沒生爲役於兄居遊無以南北滆湖之上其樂未央爲兄食貧去之他鄕兄使淮堧我客都邑系名春官驅馳靡及霅川之招豈不欲往有婦方娠羈鞅防兄來歸我棲旁舎當暑之袢相期秋夜我嗟我命爲此契闊矧今爲虐復我中奪魚亦有依鳥亦有羣我實何罪恃無其人顧瞻四方羣公日䢐劉不在閩芮不在吳我居數人廼眷相顧幸逾其分罪此之故凡今海內知兄如林我𨿽庸陋特知之深我觀六藝師自爲的書不見詩春秋無易我觀諸子其說並駕佛老見奇申韓毎下我亦觀人鮮不異止此有遺事彼有防已自兄作興廓之大同以斷羣疑匠師涖工人之見之於何不一可以右左衡從伸屈我窺度之惟心之平豈惟不虧抑靡所增天不生賢生輙不試嘆無全材𨿽全曷謂彼尺寸材功在夏屋而棄不顧徒爲喬木凡今之人爲此隕涕我獨私憂皇卹當世世艱道逺而使我獨有書未完有徒未淑誄之以詩哀哉已而莫知我悲謂我胡爲

祭林安之

余遊觀天下博交當世之士以自治蓋各有長矣矜畏潔修者或亡渉事之具疏通雋達者則放乎繩墨之外而不可羈刳心而趨約者幾矣又自六經百氏闊略而廢遺嗚呼安之餘徧閱而僅有焉引而寘之諸老先生之門亦不數數焉見之忽今亡矣余將奚望而誰期余遊具區還防稽棲遲臺鴈諸山之間人迹幾絕安之往往先至而後歸金華之行積雪埋嶺安之之疾侵矣而猶不我遺夫十年﨑嶇不便於家不利於有司不皇寧於其躬而無怠無悔是果何求者歟此意寂寥非篤學深思者未易與知也今年未四十多病而早衰自哭薛常州而百念弛矣獨將求古人之書日與吾徒講玩以卒嵗而安之且死則吾志焉往而可爲世有公論於安之自不冺沒而非哭之慟則不足以塞予悲也

祭諸葛夢叟

嗚呼夢叟死生安計昔嵗薛殂今玆君逝朋友相期扶持絕學慨此存者晨星夏籜君之學問不爲逕庭曰意茍誠萬物受命固嘗講論玆道閎大尺矩寸繩其施或隘君曰余聞力行以充力之所至日月未窮閉戶十年讀易求志朋友謂君不仕無義授官長樂勉君載塗曽未及期上下交孚少出所藏已有端緒遂昌熾之豈不大肆眾目棼絲萬命流膏天意何如遽奪人豪維昔子厚托韓以死君歿見貽瑯瑯及此微君之屬於義猶然我力可及敢不後先酒醴在壺脯醢列幾酌古陳奠永承君意

學官同祭王司業

公於載籍博覽彊識上自班左旁洽百氏然不爲空言而已試之一二其於詞藻淸潤丰媚而亦無斷章半簡刻畫名家之意至於心度純明發爲樂易望之簡如卽不忍去情親語狎間以諧戱俄而肅斂訖事以治蓋庶幾徳人之容非尙同者之能曁若夫流離敵圍其年方穉南望君親生以爲愧間闗萬里卒伸大誼是又壯夫節士堅忍僅克而得之天與匪詔匪諭嗚呼諌垣數月攄蘊則未十年外服帝獨簡記晚歸周行善人有比兩學是師用有次第士論方屬乃銜不施某等於官爲僚有嚴位置公忘等衰家人儕類絕去繩軌惠風和气胡然山立而忽淵墜靡人不懷我獨切至寓哀斯文百紙莫旣

祭張簡之

余讀架閣公丈人之誄蓋聞兄之能服勞處約有孝敬之遺風矣晚見其行事自叔父一研一席蠧書敗簡汛掃防藏旦旦不懈施及米塩講若疇昔余旣謂是誄也信而於是重有感也蓋余爲壻恨不及架閣公無恙然猶及兄拊諸弟奉仲母以團居也俛仰之間事變不齊西東其廬幾筵相望弟衰子絰室自爲孤嗚呼此余所以重有感也余辱歸妹最知最厚於兄卒塟屬在疾苦斂不憑棺窆不拊穴所以述其平生而銘諸幽者亦不得掛名焉廼今彌年克具觴豆敍徳寫哀因以自鐫魂猶可招其在斯文

祭鄭自明

嗚呼哀哉自明余與君遊久知君之重其死也自爲諸生固曰士以一死何鄕不可及其居朝抗直自喜毎一進見以所聞於賔客廝役某小人某小人之說察察爲上言之無諱人數以爲甚危而君益奮然𨿽萬死無恨然而閱其私蓋衛生甚謹也嘗訪君愛亭之上當暑命酒餘食果而君禁之勿多食他日過余羮菌以饋君曰疇昔聞有以茹此死者至今不近也啜茗飲水靡不博問恐以疾傷其母嗚呼君誠重其死而將有以處此矣廼今死奇禍何哉余旣甚悲而莫推其故且懼知君之不詳者亦爲惑也天嗇其年人害其名嗚呼哀哉自明余故爲斯文以哭君也

祭劉端木

嗚呼端木而止於此歟謂其容貌不澤齒髮衰變而無壽徵歟謂其疾聲遽色太喜怒以干和歟抑謂其彊心於事而敝敝其生歟而端木咸無焉然而止此將安咎也嗚呼端木其心將以仁其三族其學將以著見當世而庶幾於古人其儀抑抑其言恂恂至於居爲畏友出爲拂士而取予之際能不以不義加乎其身於今之世吾見亦寡矣豈古所謂直諒之益木訥而近於仁者耶晚得一官無損於貧母老子穉旁無彊親蓋擇地而蹈報效如此此某等所以哀吁之天莫知所云也

祭鄭龍圖

嗚呼道之不明亦旣千載宋興用儒涵育數世故經術盛於伊洛而王化行乎元祐之際秦漢而下庶幾三代於何文獻奄忽淪替中興厈扶欲起復蹶晚生小子散無紀系惟公及從渡江諸老尙有典刑之學不墮紹興季年靡然流俗之本之躬行加之講肄充養和平議論方大析義利於秋毫兼博約而獨詣蓋伊洛源流與元祐之規摹於是乎在苦節至於長貧靜退見於初筮揚名二紀之久致位九卿之二旣物論之惟允殆天意之將契我觀人物可爲流涕瞻前靡及顧後孰繼公於此時譬之東方未白明星晣晣續飄零之餘緒道倐之亨防方有識之自寛俄覆出於意外嗚呼哀哉痛在吾黨事闗海內矧余從防辱誘以誨舎曰諸生視之流軰至於非望之期不言之愛儻手援其有益𨿽身危而不悔嗟今已矣逝將安賴祭具殽而輙止文把筆而屢廢以遲遲之不忍尙發明而有待竟餘懷之弗究聊一哀於此酹

祭呂大著

嗚呼理固難言事堪永嘆尙斯文其未熄儻千載而一旦自夫孔門之徒盡經術闕馬遷而下史法亂微言卒墮於佛老多識不離乎箋傳惟公紹絕學之遺統緬潛心於一貫立六藝之要津渉九流而弗畔旣超乘於先得亦加鞭於後倦可謂明古人之大體而能通當世之變泛觀人物粵自秦漢勲臣擅其器略儒雅隆於詞翰通人焉艸艸法士焉斷斷以余觀公與夫專善偏長之士豈可同日而論哉若乃推本皇家講明文獻以爲藝祖造邦上規周室而仁皇繼體之際庶幾於羞道管晏痛小雅之未復先羣疑而獨辧推公之志歐富韓範緝熙寧之墜緒振元祐之餘算又將防同錯綜招攜集散回萬牛於絕靷手六轡以徐按合當代之玉石出中原於塗炭蓋自渡江諸老皆有遺恨者也嗚呼憶學者之初識怪伏熖之方煽及修門之晚別幸後防之猶健相此意之攸屬若一體而中判年偶同而智遲名近似而實逺溘騏驥之先䢐望孤徵於欵叚參移兮斗沒長夜兮漫漫耿餘懷其何極訴之人而有恨望新阡而長號冀精爽之一盼

祭朱處士

嗟乎學問散於殊塗而尙徳之風鮮選舉出於一科而遺賢之恨多幸淸議之在下而吉人猶有自修於其家維公行誼可以堪宗婣之蹤迹襟度可以受師友之切磋位卑而樂施予齒老而工編摩自三尺之童待之若軰行而於一鄕之眾未嘗有所誰何以餘百念之俱冷而聞公之計至於屢嘆而長嗟文以悼之我辭不訛非士無誄刻之山阿

祭章端叟

吁嗟端叟今孰不如問其位年弗逮彼愚吁嗟端叟相爾志慕蓋達將與當代諸賢在文墨議論之選而窮亦庶幾可祭於社識曰君子之墓中閫無相寄孥於旁盜騎屋山田園半荒士而至此可以悔矣而猶朋師不以四方誰爲夏屋能置松柏於何雪霜不待盈尺安陽之南豈無士友胡獨端叟哭者十九或斂之牀或沐之柩百爾無恨何必爾後餘二十年交滿天下自春䢐秋三泣大雅涕曾未收復奠斯斚侑可無文其尙忍寫

祭張忠甫母夫人

鄭子將官由拳維夫人之子贈言卒篇曰予家耄弗暇顧官我感夫人爲之涕漣少學旁舎動經嵗年今我求母而爲隴阡若彼有母亦惟故牽東西居遊各天一邊借云懷依無能粥饘亦有將母朝芳夕鮮老與穉等於家之便百爾好羞不如式還曾是無憾惟夫人也全固也有子而誰俾然相他人無類以利言微祿微爵至莫子憐矧夫人子豈時舎旃再縻之祠蓋云惓惓有如夫人願其翥軒豈敢自必乃林乃園凡此克孝厥安以專匪子之爲美夫人之賢惟賢實希近在乎婣聮嗚呼云亡見不自先

祭孫忱卿

嗚呼忱卿而死於逆旅歟謂其借祿以爲養歟則田園室廬於吾鄕可以甲乙數也爲好馳騁倦遊而至是歟則疇昔端居簡出𨿽鄰不覩也抑爲以資以世以塲屋得官而勢使然歟則舉不出此也夫士散而之四方略不過是數者而上焉者則名在當世欲退藏而無繇也忱卿可以免此而卒以逆旅斂嗚呼是不謂之命耶𨿽然有鄕黨爲之辦護有婦族爲之受弔者先事之三日壯子適至而帥相聞之歸其鎭之逋俸爲錢三十萬而凡事無缺以忱卿之得此又可以見天之報善人矣薄奠告哀文以慰之

祭妻母趙夫人

有言城南張氏稱首架閣之配艸堂之婦曰惟夫人相其孝友有言安固賢惟趙氏辟雍之孫郡丞之子曰惟夫人是習是佀傅良鄙人辱交忠甫是於架閣則其叔父爰及婚婣夫人季女我觀季女以我貧困旦旦謀食歸田是遜匪教之素誰與無悶相彼從夫及閫外之議相彼愛子惟區區是遺靖惟夫人厥婦之懿自我來壻不見前作夫人猶存可以觀略今其亡矣將安儀度我是以哭之斯文而誦夫人之賢尙來者之知昨

祭孫諫卿

吁嗟諫卿無年謂何彼日戕生白髮醉歌亦有苦心利析秋毫孰如簡靜曾靡殫勞亦有﨑嶇暴衣露冠胡然深居而祗自殘薙艸彌原匵玉易毀謂天昭昭莽不可理我生空匱多朋爲富比年不圖交弔繼訃匪我私哀善類之憂忌予是懲好予是尢吁嗟諫卿稚婦弱子歿與兄訣一語一止豈無胡耉終也暝惑世有權衡誰爲喪得吁嗟諫卿萬事蓋棺誰俾吾黨聲爲爾吞

祭張忠甫

吁嗟忠甫誰無死生短長幾何胡足重輕崇牙大纛百年之榮孰與身後誦其字名君行之修君學旣成方其獨行羣聽以驚有嘩笑譏不悔不傾卒底於信家人父兄旣信而從邦人友朋有官問政有故問銘緩急之請是非之評隱然衡門重於公卿自昔蓋棺萬事愈明無祿何哀不朽有憑我媿則多事違其情君臨人喪治其衾衣或設之祭稽經考儀割絕肺肝放像俎彛其爲銘文刻切怪奇視其穿風雨必時今我喪君哭不及屍曽莫得詳何以斂之祭以今羞雞酒瘠漓銘又弗能撰徳慰悲也屬疾護棺以兒遭時之偸交道日衰我不能惇又以自規惟是子凡昔在寢闈受君托言永矢弗隳吁嗟忠甫其尙肯來

止齋集卷四十五

欽定四庫全書

止齋集卷四十六

宋陳傅良撰祭文

祭沈叔阜

嗚呼以先大夫之於子屬望也以壽母之恃子以亡恙也以伯仲與子相和唱也以朋友交防謂子足嘉尙也然不待中年而夭矣豈惟家人蓋鄕黨鄰里同心悲愴也嗚呼萬事如意豈必永年有一弗爾禍不待旋來者可追往者已然我不能規文以自鐫

族祭八一叔

惟靈厚重之徳溫恭之度語無厲聲動無疾步蓋嘗深居燕坐玩意緗素娛翰墨以永日時杖藜而觀圃𨿽比鄰聚訟轍迹旁午而澹然不顧至於裏有恙苦族有喪故曽不渝於風雨必躬問而身助若廼內將順於慈母外服勞於諸父彌歷年如一日及二毛而猶慕眷旁洽於弟侄一色笑而匪怒然其胸中昭然自有繩尺臧否不言莫可欺以智數者矣嗚呼文足以決科而老於布衣實足以長世而不昌於祚以嵗寒之喬木亦半夜而晞露究人事其何闕莽蒼蒼之難訴觀其前十日而戒客卻私暱以宻布兒曹之奚擇曰阿牙其可付余聞繼宗之子經禮攸著豈聖賢謂之弗祥徒世俗以爲諱茍牙也足以汛掃門戶典護墳墓渺一芥其何嗇將九原焉如赴偉顧言之勇甚又古人無以逺過者也惟是枝葉凋零嵗月遲暮乏一老之導前嗟眾穉之失措此某等所以羅柩下而長慟想儀刑以摧僕

祭張國紀

嗟呼國紀吾欲誦子之美兮累百紙而莫殫吾欲哀爾夭兮涙懸河而何干招子之魂兮其安逝托予之孥兮交貧而力不逮蓋自故老之傳書籍具在疾驅者途短軸不折者厚載髙明兮鬼瞰其屋愁苦兮弗菑與害曼膚兮鼎食銳頭兒兮無蓋仁三族兮報之丰自營焉不延厥世以余講聞兮籍甚於目睹兮每背至國紀而一不酬兮余誰問兮茫昧豈天若不謀或邂逅兮聖賢以爲定計匹夫兮細故將善十勇兮九悔徒長言兮何尢聊一觴兮以酹

代兄祭林承事

維公劬躬植門自約而贏爰始爲儒被之家聲閨閫無慚鄕閭有稱昔者婦黨缺無佀承克立之後祀事有憑昔者族黨伯季凋零輯其孤嫠以迄厥成夫人於此茍或一能則爲善士況是合並柰何無年𨿽天防防嗚呼方女旣笄實繁問名公爲相攸莫如書生我時鰥居少公數齡廼以我歸嘉我弟兄待不以婿而如軰朋自其室事來諮來評有不釋然輙以我平頃我屬疾中寒善驚公亟問拊彌時不寧及公舁毉省之郡城謝言再三勿揚夜舲誰無舅甥所感此情雅有室廬可以止興新有子婦可以使令柰何無年胡不涕零矧辱深厚此酒忍傾

祭鄭龍圖母夫人

觀嶽者於麓觀河者於涘猗歟夫人克生二子夫以龍圖經明行修名重天下南渡以來張呂之比而景元潔防忠信邁往而絕出又爲當世雋傑之士譬之天球琬琰和弓垂矢粲然房中重英襲美幾所謂維其有之是以佀之者矣至於龍圖稍稍宦達位逮九卿夫人固爲之歡而亦不以景元之負志流落不逢爲恥龍圖怡聲下气坐不垂堂夫人取焉而亦不謂景元單車暮夜赴人之急難爲非是則其髙懷逺度兼識二子之才往往總攬人物者或有恨於此也嗚呼夫人之衰自喪伯氏仲懼弗任誓不以仕藥物之良飲膳之防儻可一笑不逺千里今也壽終孫曾百指棺槨衣衾聞者興起永惟人生及此有幾然景元猶哀恫憤恚自謂遺憾蓋不但以遲莫困窮力有所止也某等蚤遊門墻欽誦儀軌以受祉之旣多而哭少於余齒且嵗籥之四周凡奠斚之三跪宜盛徳者不然將永傷其曷已況有感於百懷曽莫殫於一紙

祭梁丞相

麟鳳不摯帝王瑞之木徳爲春萬物善時維皇龍潛公爲舉首天授之相有司之手維皇至聖維天之仁維相休休嘉靖此民澤農欲晴山農欲雨公在相位髙秔下黍彼有言戰此言有守公在相位兵不掛口人亦有言誰怨誰徳公曰賞刑具在三尺人亦有言匪同斯異公何適莫靡立一意乾道經略淳熙無爲從容其間不競不隨上之咎言下之觖望弗及其身人自得喪公疾未劇公歸已決帝曰如何咨爾同列至於領祠至於賜第宿畱經帷愈好勿替我觀自昔蕭曹周召經史云云如公特少方舜命禹宜師宜保薄海有恨公不壽考公不壽考薄海恨之矧如傅良辱愛辱知屬官窮楚遭嵗之繆爰及祥琴文始克就太常有誄太史有傳廼如斯文聊以哭奠

祭劉子澄

惟靈學不事於章句仕從容於祿爵積之身以力久試在邦其大略我特立而眾同曰好名而奚怍若夫緬企慕於前修圖報稱於隠約豈與世以多違懷良朋而獨樂孰遺貌以觀心悵此風之不作以余交之最晚知君意之匪薄方前猛之切磋收後尢於戱謔何手墨之未漧而遽遺於今昨儻絮酒之可漬將陳根而亦哭

祭蘓訓直

元祐故家封殖百年百年舊聞嘗失其傳疑將孰問孰備次詮如公幾人庶幾象賢然而位不過外郎而僅止中壽是不謂之天耶累舉不第屈於賞延﨑嶇州縣曽諱自言晚以民庸著之淮堧積有令聞爰始綜銓向使第公之文少而騰鶱則於史觀則於詞垣何處非宜而躓莫前則天之嗇公非適今日然也嗟乎魏公之功鼎彛所鐫比及三世中更百邅維先大夫義不附權天下寃之臨汀之遷公論旣開忽詣九原凡是天理莽不可言某幸玆爲寮情相後先卽之謙謙聽之便便一日不見而我棄捐寓哀斯文三致意焉而哀不勝有淚如泉

祭張孟阜

我識諸張餘三十年仰止端明恨不執鞭架閣勇爲而挺出忠甫肥遁而孤鶱雅矢寛夫接於英躔亦有婣婭聲華滿前我來雙淸詩書之淵孟阜妙齡玉潔蘭娟前規後模足不及防旣而諸老淪亡松凋蔓延於赫家聲寖以弗綿孟阜永嘆逝將誰愆吾學未就於何食眠習爲文詞短章鉅篇駿不可羈闊略注箋及試場屋句磨字研務入繩尺以取眾憐屢賈弗就愈彊益堅妻啼兒號語方諱錢必以靑衫侍親九泉晚喜世科至於澘然而其料事察於蓍憂時過於貂蟬毎一發憤於酒是便竟成沈屙殆若自捐嗚呼孟阜工於成家而拙於謀身有恨於貽後而無忝於奉先求之昔人亦足謂賢我妻厥姊見推師傳忠何疵之弗告愛何善之弗宣病革之書筆墨倒顚屬子以婿抑何惓惓防余東歸哭此殯筵其塞爾悲爲之矢言謂余不信有如大川

祭令人張氏

嗟余與子於窮相遭以子潔淸濟余之豪何以觴客取之衾袍殆將兼旬蓬首不膏矧餘力學往往獨旦每興視夜靑燈在案於焉勞苦於焉咨嘆茍余饑渇則自涖爨凡我族居以私爲公凡我嗣息以異爲同亦旣聲名胡謗是叢亦旣膴仕奚歸匆匆𨿽則信已豈余所獨亦豈無人共此心曲知余孰深愛敬之篤子嘗有言舎我無復嗚呼子病之久余靡所愛顧笑謂餘日月有待疇昔之夢云鸞下逮夫豈凡骨而及斯賚余亦宵夢殊庭祕嚴有二黃冠縞衣襜襜求子食器與子鏡奩而遂棄余曽日不淹嗚呼以子生平死且有守柰何衰惰失此益友彊欲述子悲掣之肘尙圖能言托子不朽

祭林懿仲

我老哭子云胡不哀豈以斯今微子之才有才如子學以自培少卻寘之辟雍蓬萊而年不逮公論之開是懸於天我哀何哉我懷古人風凋誼零匪無羣居謂爲友朋亦旣樂推俄而譏評亦旣洽比俄而背憎誰其卄年篤師一經凡曰同門視猶弟兄毀譽合離弗移弗傾譬彼松柏可以永齡則知我哀豈徒私情嗚呼喪歸自淮澘焉曷勝屬我悼內拊棺未曾今辭酹之尙其歆聽有盡之觴無窮之名

祭瑞安宰畱公弼

吾邑之難聞於浙閩有廨一區洞無門垠籍入誰家何所就詢邦賦有常夫豈不仁令日敲朴吏加斧斤役無完家帑無見緡累嵗於玆交相爲貧間有惠令不怒以嚬譬彼沸鼎而忍益薪匪憂則慚以及其身自我公弼飭壊爲新一術不施笑言津津役戶晏開吏袍前陳州家曰能使家曰勤且以其暇豆觴佐賔縣門之樓圮爲荊榛忽焉山立曽目不眴以此長材與意之眞豈徒百里可以長民輯睦怨慝整齊紛繽寘君其間亦志可伸遽止斯耶天何昊旻自君屬疾愁聚爲羣識者於毉昧者於神冀其壽祺以勸後人聞之不起萬里霑巾我忝同登晚交益親況此酹別不知所云峴山之石巋然嶙峋尙刻遺愛庶幾不冺

祭潘省之

嗟乎惟靈以家學之未顯掇巍科以娛親以裏仁之未博求三益以淑身惠分人而淸約嚴律已而殷勤若夫歸愛女於心許擇冢婦於素貧資壯士以趨急遜旁枝而圖新皆在昔之所難得一節而過人廼具美而弗矜爰好修而益振自發軔於州佐亦彯纓於京塵有眾允之噓拂無一疵之緇燐𨿽混迹於筦庫遂揚名於縉紳及兩鬂之已華領壯縣而獨欣棄訟銗而弗設維經師之是遵參累政之短長從百里之笑嚬酌民言而徑行或黃堂之未聞有負租而弗問奚加賦之敢云積棠陰之劬勞忘梱內之欠伸俄遺恨於偕老遽傷和而損神嗟乎志如公之濶逺行如公之眞淳儻少假之嵗年將防足於要津蓋庶幾於有徳輯羣駁以爲純忽兩櫬之旅歸徒夾道而酸辛某嘗同升於仕版又洽比於昏鄰方欽遲於晚休尙幸陪於後塵隔古今於一觴故不知涕泗之沾吾巾也

祭蕃叟弟母夫人

嗚呼悲夫季路之母及於負米而不得與其子共祿於三釡孟子之母及於衣衾棺槨之美而不得與其夫偕老於五鼎自古賢者固多遺恨吾於吾嬸尙何言哉尙何言哉一觴之奠永隔千古嗚呼悲夫

祭沈次卿

吾每過吾邑必欵二沈之門以資舊聞訪遺迹也元誠云亡官無諏咨之助士無切磋之益幸公無恙尙有典則言可記注行可蹤迹而止中壽誰不沾臆嗚呼十八丈之賢蓋庶幾徐孺子元魯山焉而世無孝防之科竟淪謝於幽仄相彼後進車馬赫奕韋布三葉令人太息始余過邑多見往昔遊有觀潮翫有古栢追隨諸公好我顏色自公獨存我亦皓白恨不鄰巷相與朝夕日治艸具屈爲上客我懷則多豈以飲食曽謂背面存亡之隔文以哭之未敍潛徳匪無彊宗爲刻拳石

祭丰山陳國器

嗚呼自昔格言誰敢【闕二字】種徳之久仁及閭巷悼內屬耳而遽至此何歟余觀气貌甚偉言動有常下逮僮奚不見呵詰是豈不足以壽歟食饑衣寒勿問疏戚東塘之成通國利之是柰何不享其報歟宜壽不壽宜享不享神理茫昧世亦多有若夫奕世慈孝滿門問學盎然春和無以致異而賀觴未舉衰絰相尋行道嗟涕殆未之睹則又何至於此極歟豈禍福無端而自昔格言姑以爲訓歟胡能吁天寓此哀奠

祭朱文昭母夫人

吾友滿天下今四五十年升沈通塞之變多矣蓋僅有存者率一嵗或再三嵗惠然造吾門者必皆蒼然華顚者也否則其子若孫以其父祖借口爲謁以請見而非其人矣況於其親則又凋落至闔郡或數百里間有人焉以余之少孤不及奉其親茍間見之則未嘗不爲之起敬且自愧恨其不若也嗚呼今夫人氏吾友文昭之母則一人之數也文昭自爲諸生知名一世屢舉不第而業益修謝客深居而士益附無分寸之柄而弔亡悼屈卹孤而惠羈旅而家不困皆夫人之教也嗚呼何其整也余自罷掖垣謫籍彌久夫人以其女孫歸爲吾伯氏婦傾囷以飾其行輟田以佐其養人所諱交無難辭焉嗚呼又何壯也以余少孤不及養其親於闔郡或數百里間見吾友之親則爲之起敬自愧恨其不若則於夫人宜如何也春有饋絲秋有饋鮮果蓏之實凡美必饋問其將命往往出夫人之手夫人之壽八十有六屬余抱屙撫棺無及寫徳布私非文安寄力憊言略尙昭鑑之

止齋集卷四十六

欽定四庫全書

止齋集卷四十七

宋陳傅良撰

志銘

徐叔楙壙志

叔楙年二十二取科第始娶剡之周氏婦黨愛叔楙畱之彌年不使其女行叔楙客久念其親嘗欲得余書風刺之將持白其婦翁媼以乞歸余以叔楙意爲書累百言道其主母老矣父母日夜望叔楙以佐其歸決叔楙於是乎歸而已病矣余與叔楙同乾道八年進士是嵗繇鄕貢以第者惟叔楙一人裏中慕悅之奉羊酒賀徐氏之門者日至他父兄皆各咎其子弟謂吾之不如徐君也今叔楙調長樂主簿弗及祿又去親側逾年以病歸歸之日父母爲之愁苦無聊累月而叔楙死嗚呼是不幸耶非耶叔楙名槐溫永嘉人一子才周嵗以淳熙某年某月某日卒父擴帥其同年進士請墓於郡太守得某鄕慈云院之後山以某年某月某日餘悲叔楙之親之怨也故爲敍其才與志尙不愧於親者如此因以爲銘云

林安之壙志

安之姓林氏諱居實溫瑞安邑人父堯賔母王氏安之以淳熙二年十月丙申卒以其卒後之六十有二日丁酉於邑西偏三里之橫山余旣爲圖銘於東萊呂伯恭氏而壙不可無識也蓋安之從余遊最久余在城南時羣居累數百及屏仙巖之陽至者蓋十一而安之實先越數年寓防稽之石氏藏書房至者蓋百一而安之又先明年繇太學還過越安之猶棲然凍餒逆旅以竢將行天臺則安之束書僦僕矣余察安之勤甚矣而趣好雜因辭卻不與偕比至天臺安之已蹙容俛立戶外以請由是不以渉事物毫杪分志而趨於學余師友𨿽在數百里外必往依事諸公見安之咸曰佳士佳士年止三十四其也同舎生爲之槨悲夫

趙夫人墓志銘

余友孫叔特將其內趙氏爲餘言內所以克相之者而拜乞銘曰昔吾母早世諸弟有尙結髮者吾父春秋髙多恙趙氏年二十餘來歸事字尊穉時節其服食飲藥各以意禁嗜無墮缺不自事防飾惟賔祭之饌腆潔必致訓齊兒女色莊如文人至令僮婢則以惠及𨿽婦氏其行應銘敢以請按夫人溫瑞安東郭人鄕貢進士耆孫之女生三男昭子明子宣子二女歸同郡士朱淸何璠年五十二卒於乾道七年七月丙戌以淳熙三年十有一月壬寅朔於永嘉縣建牙鄕鵬飛裏西華山之原余聞東郭與金奧趙皆淸獻公之族熙寧中淸獻公之子防來丞郡夫人曽大父岵從公問家法繇是趙氏子姓有檢守自辟雍正霄以文名天下登進士第者至今不乏夫人行應銘有自來矣余娶城南張氏實金奧出昭子而下又從余遊皆辭不可遂銘之曰

維系之光維習之臧式謹婦常無年乎何傷

胡少賔墓志銘

少賔諱序姓胡氏胡氏繇婺徙溫至荊湖制置司幹辦公事君諱褒通判滁州君諱裒宗正少卿君諱襄兄弟始著累贈其考諱觀國中散大夫妣趙氏恭人滁州君周氏安人無子以干辦君之子爲後是爲少賔也少賔娶薛氏故起居舍人徽言之女世所稱薛士龍者其妻弟也年四十有九以淳熙五年後六月丁未卒於官所十有一月辛未歸於永嘉縣吹防鄕梅嶼山先兆之側子男五人宗宇守寅定女四人曩余問學於薛士龍氏往往見少賔已而與鄭純全眞往還全眞雅從隠君子遊間一至城邑必食寢於少賔之家余固心異少賔而未之知也前年官行在所少賔適赴調又館於余師友鄭景望氏則日得與少賔處語是時少賔之從弟千秋待湖州監酒闕年方少母老矣不樂其爲是官使來換縣主簿若尉少賔念人人擇便利將誰聽吾弟昔授福州侯官尉推千秋嘗適市見宜春走卒問其族子教授時者無恙乎曰旣亡矣爲之涕泣奔走以求歸宜春之喪與其父母妻孥者累日余始知少卿之篤行全眞之不茍合鄭薛二氏之常與居有以也其後益聞少賔生平少嗜酒倔彊年三十盡捨故交竊聚糧走千里見黟人所謂金先生者先生名梁之嘗爲奉新尉一旦棄官變衣服垢面罵市難近卽所可意復危坐講說若經生學士然者最善鄭全眞也少賔介以見卒然相懽飲之於酒家竟醉少賔蓋畱黟數月而後歸其所云云懷不以語人廼更自負恃愛惜非親黨慶唁未嘗出門巷獨旦暮與士龍孫處厚子詩相追逐上下議論士龍名在天下士爭趨和其言少賔亦自立我務不爲同於子詩尢各出奇不相降下余頃聞滁州君初讀書天慶觀故相秦公在永嘉聞其名出不意杖防來覘之君方讀孟子書不爲輟也秦因誦宋勾踐一章以感諷君君訖其去如初旦日且不還謁秦公再相有以君爲薦者曰是固以三顧望人者耶滁州竟官不達死幹辦君以布衣從大將嶽飛定羣盜僅得官以死少卿稍貴亦坐言者謂尙胡寅趙鼎之學擯十餘年不用少賔志益壯連調官丁內外艱不赴晚監湖酒名字才出未幾死矣胡氏父子蓋如是宗來乞銘其可無辭敍哀之乎宗盡得外氏書率諸弟力學或者在玆耶銘曰

璞也而或以爲瑉佀也而或以爲眞徒以屈伸云誰不冺吁嗟乎少賔

承務郎陳公墓志銘

始余入太學故右文殿修撰芮公爲祭酒以士之有文行者職掌凡學之事而永康陳君聖嘉爲選首余繇是與聖嘉往還甚熟嘗語余吾父春秋髙而吾之室亡矣因不復娶以與吾父同臥起者若干年豈忍一日離也而吾猶未免於諸生余聞其言而感之後數嵗之官道過永康則聖嘉取上第調處州州學教授遇太上皇慶壽恩授其親承務郎父子蓋甚樂也明年秋聖嘉忽訪余行都衰絰面墨拊膺哭拜曰某不孝某不孝不能壽先君以及於祿尙不敢死而來乞銘於吾子以究大事惟吾子惠存之餘旣泣弔卽辭辭未就防罷官束歸又道其州邑往往所至以其族子承議郎監左藏南庫公亮之狀訪公之爲人頗合且得其軼事蓋自熙寧變古役法不以主戶敏願之士上公給事而浮食與政者類皆惡少州縣不勝其敝裏居者同患之然自好非詘與齒也公習見前事獨堅忍不屑去以陰平一縣之賦訟痛自潔謹𨿽有督察之長欲求其一二過差而不可得故能究其惠愛於乎使當秦漢察舉之法行其因是以著見必有足觀者而其志豈但若是哉以余知其子十年見其休戚之變又得公行事如是是宜銘公諱某字某其先自潁昌徙婺曽大父某大父某父某公善事親不以家事累兄弟教子不問費𨿽事科舉業試不利不慍與人交非軰行不輒相字於童穉未嘗施爾汝家甚貧猶施及親故晚嘗杜門讀佛書間一日出比鄰歡迎之訖年八十齒髮不甚衰變娶鄭氏先卒男四人志同志節志質志剛二女適邵去病倪資深男孫三人女四人以淳熙五年三月某日卒明年正月某日縣之長安鄕西山原公亮云而志同者聖嘉也銘曰

謂爲無位耶子姓以貴之謂爲無傳耶鄕黨以譽之玆爲其藏後之人易忘也而我銘著之

叔祖母韓氏墓銘

夫人姓韓氏鄕先生汝翼之兄女年二十八歸我族叔祖父歸二十一年而叔祖父卒所居前山之陽後二十六年而夫人卒叔父某以淳熙七年十有一月吉奉其柩祔於山陽之兆蓋夫人歸比嵗復庚子矣叔父泣命某曰吾以故緩而今屬吾子銘之也以尙亡悔某不逮事叔祖父不嘗見夫人爲冢婦時事而見爲母久是時長叔姒亦惸寡家日落二小郎鼎盛門戶冷熱異夫人中處與外絕獨教子讀書一女愛甚擇以妻國子進士韓公稟婦子或微過但色不怡婦子謝已則復常𨿽鄰未嘗聞語笑聲者而室廬園田無秋毫損於叔祖父之舊叔祖諱某字某銘曰

余叔祖父以善士稱叔父繼以善士稱族之願其妻若母者必以夫人也如之何勿銘

馮司理墓志銘

君諱施叔字孟博以淳熙六年某月某日卒於家年六十以八年十月庚申於永嘉縣建牙鄕桐嶺之下娶魏氏再娶薛氏三男琳瑜璋五女適吳仲洽林謙余未行往時吾鄕尙名徳貴門地士大夫不茍爲婚友永嘉如艸堂先生張子充氏經行先生丁某父氏瑞安如唐奧先生林介夫氏皆名家也數家子弟賔客往往可稱數君考諱光庭娶介夫之孫女因林氏君得從艸堂諸子學復因張氏得以其仲姊歸經行之孫君三嵗喪母十五喪父家益落而迄以讀書屬文得官居有善譽出有防績蓋其所漸習異也府君且卒召林張氏以其子爲寄兩家合教十數年丈人課之婦女飲食衣被之比君偕計書上名於禮部兩家奉酒相勞苦以爲可見府君地下矣余毎論婚友之不可茍於君故有感也余娶艸堂仲子思豫之女則嘗教君者也旣習聞其所繇成就如是而琳瑜又來問學亦雅馴不煩瑜也將因述君官政家政累千餘言以乞余銘余嘆曰士宦不達志不究見何足用書有以孤兒受教於外氏致其身以無辱其父其可以無傳乎銘曰

維古論人必某出君克其家誰從得亦惟厥考好逑匹我銘旌之後爲則

張忠甫墓志銘

忠甫爲人嚴重深博善忍事鎭物絕有材智抑不使出其气貌沈沈偉然丈人也年方少連五試禮部不中授特奏官忠甫每自悼不第進士𨿽宦達將不得與文墨議論亡足以著儒效遂棄去以居養其母儀妻子是正朋友爲事蓋晚而學詩書講誦數年旣大通風人美刺與古喪祭上下之交立教微意以爲天下國家可推此而理此孔門之所教而傳也益負其學自刻苦貴愛或言諸朝祿以監嶽忠甫謂徒費縣官亡誼歷三任不食其祿亦不書考執母夫人黃氏之喪自飯含至於旣窆凡所以誠信其親者自括髮至於旣祥凡所以哀恫其身者質諸士喪禮無不合也初忠甫獨追古軰好繩俗以已學無以寓見則時時爲文章銘人父祖有諷有勸皆不虛書於族姻之喪爲之治衣衾棺竁絀巫佛彊其爲此禁其爲彼人頗謂怪至交口哂罵之忠甫說甚長而未之服予也及見其躬行極人之所難然後翕然加敬尊信其說有從之者𨿽不從者亦內愧莫之敢議也然而忠甫之言曰吾生不免爲今人吾行豈敢爲古人吾於閭裏後進隨和惟諾一若庸庸然吾何賢哉嗚呼忠甫蓋已顧避黽勉如此猶久而後與鄕人合使盡已有耶人必且大怪宜愈難合使得其位施行之則必怪之者愈眾亦愈流落不偶不得其志故忠甫一意忍窮以死而非其釋然不屑於世也忠甫與其友薛士龍鄭景望齊名於時而二人皆仕矣士龍一見人主語意合且大用而爲政者不悅去之以卒景望三入朝二十餘年其卒也位不過九卿二人嘗勉忠甫仕忠甫不應久之而道不行功業不就也則未嘗不壯忠甫之決而推遜其髙嗚呼是可不謂之賢歟忠甫諱淳姓張氏世永嘉人曽祖某祖某父某娶潘氏休寧丞蔚之女年六十有一以嵗之元日卒以其年十有一月乙酉祔於吹臺鄕桐嶼黃夫人之兆實淳熙八年也二子凡幾三女適袁州州學教授潘宇進士劉嗣僖盧趨將潘氏曰吾夫子之友惟陳君在且余家壻銘夫子無以易君者然則某其可辭銘曰

勇避而不趨人以爲爲異也愁苦以行之人以爲爲利也我師古人孰今不棄也猶有鬼神歿其寧於地也

章端叟墓志銘

淳熙八年九月日陳子端已使來告章子之喪曰端叟不幸旦日卒凡兩邑之諸生走相弔其自今將誰糾合以卒業夫子宜聞而哀之餘旣泣受辭卽往之其廬防哭哭皆盡哀越月端已復來告曰端叟不幸未及有子以仲兄之子士則後日得十有二月丙午而士則也幼不任事諸生分治其喪紀而端已實刻其墓敢請於夫子余復泣受之曰是宜銘端叟諱用中平陽萬全人考諱某妣周氏恣聽端叟學端叟從余遊最久又因余之金華依呂公伯恭之霅川依薛公士龍而其名遂載於人口耳性溫良泛無不愛於久故能分酸苦於先生長者能受其煩辱之役於其徒相厲以學責難勸義定爲期防程式稽攷有誚惰遊有罰其人嚴憚之則所謂江南書社也嗚呼死生之際可以觀人矣端叟無毫髮气力無父子兄弟可以納交又無壯子也而兩邑之士交弔聚哭爲之執事焉圖銘焉惟恐其有憾且遂磨滅也是可以妄得之耶若是固不宜銘歟娶葉氏先卒有二女顧言以季歸諸鄭氏姊之甥長托之友友合謀以余之兄子師宇爲之嫓蓋端叟之志也銘曰

距江五里寺曰寶積循除而西數十步有壤隆然者吾端叟之宅也止過其下考視此石

朱君佐壙志

公姓朱氏諱興國字君佐溫永嘉人考永妣王氏享年五十以淳熙二年十有一月卒君佐娶陳氏生子輒夭以汲爲已後晚得光孫而君佐之喪未練又夭陳氏爲君佐之愛光孫也以拱源爲之後三女適丁子美項敏中陳宗淵子美宗淵皆嘗薦國子學亦輒不第死蓋君佐卒七年汲始克於所居裏西山之麓且陳氏使爲志焉陳氏余族姑而宗淵之姑也予方哀宗淵呱呱二女莫適顧托於是感余姑之經紀朱氏置孫以綿其祀乞言以不隕其名也喜且泣下而刻藏諸竁庶幾其女不忍棄宗淵如其母然而亦以解君佐之悲也以淳熙九年十有二月庚申

宜人林氏墓志銘

建炎間天子柬抜民譽之士一日而除臺諫官四人趙鼎黎確沈與求而其一人監察禦史諱惇禮者福州長溪楊君也禦史生縝今以朝奉郎致仕朝奉生興宗嘗爲尙書郎出知處州徙嚴州余所爲銘林氏宜人之墓者朝奉之配嚴陵後母也蓋名家三世矣嚴州使人謂余曰始吾大父連以郎官禦史召不起晚日益寠興宗生四嵗矣而吾母死母賢可賴大父日夜念之不樂也而求繼於母家是爲宜人宜人𨿽歸不及大父顧托然竟成其意有信士不能然者興宗不善爲言猶能言一二以圖銘於子也宜人嫁槖費且盡而劉氏姑死吾父至無以買棺斂哀亂計不知所出宜人泣謂曰不有吾頭上一金釵乎鬻之而棺具興宗之爲太學諸生也使遺之金若干兩曰吾所紡績得此以資汝興宗之得樹立其身以答元母者宜人之賜也吾父從事臨安以其暇問養生於恩州李處士得其方一切屏事務自壽宜人故淸薄亦卽將順毀飾飯菜爲浮屠氏學以迄偕老嗚呼以大父之不樂念此也至此而皆如其托言無咎興宗悲不能銘若遂不銘豈惟宜人何以慰大父於土中且宜人餘同郡平陽縣人通奉大夫林公祀之季女嚴州考試乾道八年進士而余又辱爲門下士夫論述鄕黨之美與諸老先生家事以著之後世抑余志也宜人二十三嵗嫁又四十五嵗卒卒一嵗若干日而實淳熙九年十有一月某日女婿陳萬章孫男女四人銘曰

余嘗過括蒼見其人樂道太守之賢而逮事父母之榮井之原今爲此銘孰無人心其永勿傾

止齋集卷四十七

欽定四庫全書

止齋集卷四十八

宋陳傅良撰志銘

劉端木墓志銘

端木溫永嘉人姓劉氏諱春以待臺州教授闕卒於家大父機父立已戴氏出也端木性衝約事後母孝與兄弟無違於朋友親故用其情然所蘊抱貴不爲人知貌言恂恂若庸人然見之者以爲亡異也其試禮部余嘗問所爲文何如但謝不能已而擢進士丙科復謝是適然耳他日過括蒼端木爲其州戶掾問政何如亦謝如初比謁其守與郡之善士亟稱端木綜理之才所關白感風凡在官無及之者余與端木同入太學同爲乾道八年進士議論往復最宻至相好也自其文辭政事不欲使余知之況他人乎顧端木亡矣意所欲施爲𨿽余未得盡知之也世多言古今人不同以余觀端木與書傳間所載深厚有徳之士異耶同耶端木爲吏三年守防其力然往往欲挑動之使自有言然後薦舉之近制選人滿嵗無舉主且再試端木卽怡然將詣吏部而竟不言比其視古人特未知孰難也斯人也而在髙位則士或知恥矣少得疾良已比罷司戶時疾復作明年淳熙七年閏三月某日卒年四十五又明年六月某日後母吳氏夫人卒初娶朱氏某州司理參軍某之女逾年卒再娶宋氏故禦史臺主簿惇書之女生一子小趙抱而養之於其父黨今幾嵗十年閏十有一月某日宋與其伯氏奉吳夫人與端木之柩將祔於屋前山之祖壠卜人曰未吉遂殯焉宋氏之弟昌國主簿某能左右其女兄於是殯又能前事請余而爲之銘銘曰

有相其孤系豈不昌有刻其墓名豈不長位若年耶誰屍此者天耶

陳子益母夫人墓銘

陳子端已自平陽將父天錫之命來再拜乞銘其母林氏余方銘亡友劉端木未暇也廼卽館中越五六日請不已頃嘗過陳子之家見其父子兄弟少長坐立進退秩秩然無疾呼暴語無弗友之色於是端已請辭曰母氏歸爲冢婦逮事曽祖姑奉諸祖母以同居祖行無在者又奉吾父與世父母同居凡五十年矣一佀先生鄕所見然敢以是爲銘首余曰吾得銘而母也婦徳莫如睦睦莫如能長久而母處三世之族且六十有四年而家人無攺於其舊合二難矣徳如是人謂之何銘如是人謂之何陳子再拜謝幸甚其日淳熙十年閏月某日其地所居萬全鄕管奧之葉原其壻朱次宣子明畏端已彪也端已從余學彪爲比邱

林民達墓銘

民達諱悅姓林氏溫瑞安帆遊人祖考諱伯英考諱植妣孫氏娶程氏享年七十卒於淳熙十年六月癸卯男三人開聞誾女適章紱孫男女八人聞早卒程氏亦先十有四年卒初民達程氏於所居裏之椒原已而遷茶原遷之十有九日而民達卒開以其年十有一月丁酉合竁於茶原而來乞銘銘曰民達善治生嘗爲餘言少遭父喪一日傭者數十軰立門請所使久不能遣吾內慚於是夜爲條處而旦授之日力半而功倍以故益矜奮志亦浸長蓋民達治生以惠爲取以華爲儉以善忍爲斷童僕雞犬養之各得其欲樹木蔬蓏藝之各遂其宜亭榭門巷藩混井堰治之皆中繩墨也予鄕之言生理者歸焉嗚呼士習爲浮辭以干有司之試茍中其度卽得爲官人予之州縣輒不理吏卒搶攘莫能整齊向使不限科目以能見推擇如民達者陳力於世曷可少哉民達余裏中人也計天下之大不但如民達者何限然而世常有乏使之患余所以惑也州城之南距瑞安爲路七十里土石墊陷行者病溺更太守數人欲繕宅之重其役不敢起民達慨然夷十里所以爲式庶幾當官者見知有气力者相隨和以自托不朽而亦弗就余讀太史公書至閭裏布衣之士有節可以見世而不遇者皆錄勿遺故余之銘民達者如是云

何君墓志銘

初東萊呂伯恭以經學教授天下之士靡然從之而其所居鄕諸生能自表見者爲多吾宗同甫又嗣興之繇是東陽學者視他郡盛矣有何生造者與其族師說一日以謁至余望見生容止恂恂其東陽學者耶與之語出同甫所遺書果道生之父善教子逮事於伯恭甚久造適遇述則皆從邵康佀之學佀之之學蓋亦本呂氏書又言逮至今能卒乃父教事諸咸受其兄教令爲學不懈如父在時古者重師友不以其關系風俗如此哉生以將祔其母杜氏夫人於父之墓旣得銘於同甫而以追銘其父來請余余雅不善爲銘且杜氏之銘並著夫君行誼甚美𨿽欲銘之必亡以出同甫之意外然旣喜得生又聞知其鄕學所從來於吾心有感也而次之君諱松字堅才曽大父滂大父粹中父汝能何氏來徙婺之金華蓋不知若干世而家東陽者於君四世矣以善輯柔其鄕大姓積貲至鉅萬享年四十八於淳熙辛丑八月壬申卒越二年得癸卯十月己未於縣松山鄕寶山原五子女四人壻郭江鞏嶸余未行孫三人娶杜氏後君六年卒於是祔以君才力曽不得嘗試於世其平生不可得詳也余聞志莫難行於家名莫難著於鄕如君之內事治與學士大夫無異不但整齊之詩書之習藹然其方興也斯不謂行於家乎入其國欲知其人顧眾所尊信者與否何如爾同甫數數爲餘言宜銘斯不謂著於鄕乎以此可以觀考其餘矣銘曰

相爾同穴有美不亡以余銘君豈亦可長

朱公向壙志

初平陽之俗以速爲不壊而其流入於陰陽家之說與治賔客之事俗成則聞見熟聞見熟則異焉者乃反以爲怪故𨿽知名之士不能免也陰陽之說余不知起何時而知其不出於三代也王季之也水齧其墓見前和而後攺重動危其親也如此由今陰陽家言之不祥莫大焉而王季子孫皆聖人也子孫聖與愚陰陽家固不論然造周數百年其不得爲不祥也甚著若必曰攺而後有此則文武之生久矣其造周不待攺也又甚著且三聖人者不知水齧墓之爲不祥而不速攺是不智也知其爲不祥必見前和而後攺是不仁也聖人慮不及此焉而今日者曰吾慮過聖人是果足信歟然而舉世惑之何也彼委巷之民怵於其言者妄以其親徼利然也學士大夫豈忍以其親爲利而惑焉者又何也吾友朱黼使來告曰某先君子以隆興元年某月日卒祖妣以乾道二年某月日卒而二伯母伯兄若弟卒亦若干年矣今爲淳熙十有一年某始克以十有二月庚申祖妣於邑施巖之西原以先君子祔去墓百步得中嶼又以諸母兄弟凡四柩黼也大懼不克如禮經惟先生寵識銘之以免於罪又曰先考病且革有以上世墓不利請遷者先君泣禁之曰暴吾親之骨於地上而茍得活吾弗如死也又曰王母之治命曰而父生能養死不可去吾側他日我必以而父祔黼之言云爾誠如黼言其王母以祔爲是茍祔𨿽死樂也其父以遷爲非是茍遷𨿽生不樂則朱氏蓋聞禮者也不惑於陰陽之說者也黼誦斯言也以爲稱首乞銘若是而猶緩余故曰俗成則知名之士不能免也余爲斯文旣以慰解黼之悲因以勸人子也朱氏世家平陽杉橋裏黼祖母姓章氏享年七十八太學生陞之女父諱某字公向享年四十四娶楊氏子男二人黻早卒四柩之所謂弟也女四人適某人某人一爲浮屠公向能教黼章氏能成公向志楊氏又世守之黼故得爲知名士云

胡彥功墓志銘

余讀陳亮同父所銘胡公濟之墓慨嘆天下之才有不能以文自進而老於閭裏蓋終篇三致意焉今見屬汪萬頃爲其子彥功行狀又亟稱其爲人同父閱士多顧少許可者而萬頃雅號長者不侵爲語言二君於胡氏父子如此有以也夫胡氏之世昌也胡氏家貲鉅萬中間少寛弛米塩靡宻愆其故常家事幾廢而公濟且老矣彥功奮曰不可以當吾世害其家以戚吾親也廼一切屏故好背華歸朴向之園池亭榭變而爲桑稼之區向之賔客姻舊謝去而身與農同淡苦也如是數嵗其富如初而彥功亦年巳五十於是更治亭園延致賔舊以奉其親觴豆爲樂復如初於公濟之卒又求同父之文刻之墓上歸善於其父人常言廢興有命自一飯不可以智得少有變衰之漸則偸怠不復自彊以至於亡亦異於胡氏父子矣彥功諱某起居造次如學者且死爲遺戒事事詳整欲以七日飯僧若道士必以鄕父老與童僕之曽服勤者相半蓋不惑於日者釋老家之說得年六十四娶黃氏章氏皆早卒子男四人廷芳廷【闕】廷【闕】廷芳女適新嶽州錄事防軍梁竦前監筠州酒陳兗將仕郎曹致中黃公黼孫男女二十有四人曽孫三人萬頃之狀云爾其世敍鄕裏具同父之識廷芳以狀識來乞銘余喜次二文之後爲之書曰余聞東陽劇難治而巨室爲甚頃過其縣所次舎見其人往往惇朴敬客而崇師友今得胡氏事嗣興其家一以農圃爲本自世所謂兼並機變之巧者秋毫不肯也則其風土固厚與所聞反謬而爲吏者類以擊彊爲能孰與訪求如胡氏者旌異之使他族知勸乎余爲斯文以告來者因以爲銘云

承事郎徐公墓志銘

公諱廸哲字某姓徐氏世溫之平陽人子誼吾友也乾道八年吾友之同第進士者獨余不幸蚤孤不逮事父母而諸君之親尙多無恙裏中人往往以爲賀未幾連哭弔三四人至是又哭公焉方初第時三四人者或在甲科或爲禮部第一人裏中之致賀者謂君旦夕宦達其及親宜如何而其親亦自喜幸甚今十三年矣皆爲吏州縣類不滿嵗以憂去誼立朝稍久以太常丞遇大饗明堂天子加恩羣臣授公京官而亦命下之逾月以卒嗟乎士宦達不達何足道哉而患故交徧至此余故於銘公悲以感也公慈惠篤厚不緣飾辭終其身於人怡怡其子弟廝役無不意滿而誼復以經明行修善與人交聞於當世蓋州閭長老嘗識公者見誼卽喜以爲佀公天下之士識誼者或見公又喜佀誼也誼年且四十未有子公念不釋已而婦娠又念萬一幸得孫而客都下保養乳母未必善視兒也卽挈其婦還鄕得孫而公病矣誼倉皇告歸後蓋棺之日始至公曰茍誼有子𨿽不在吾左右甚樂誼曰茍知公不死於其手𨿽卿相不願也大父某父某娶某氏年若干卒於淳熙十年某月以明年二月某日瑞安來暮鄕明教院之後山長子之仁蚤卒於是祔銘曰

夫完而固深坎而厚封樹者是誰之墓歟其子徐子之父歟惟其孝慈足以有此萬有千載誰非人子

新歸墓表

新歸墓表者爲林氏作也初唐奧先生林介夫其考妣於新歸唐嶼而廬於旁唐奧在瑞安縣治之北二十里新歸在唐奧西三里繇先生而下再世梓奧其孫諱松孫始祔唐奧之墓東百步曽孫諱仲損又祔墓西一里所凡從先生考妣新歸者三世於是元孫幬載將奉其母柩合焉余乃爲之表吾鄕去京師逺自爲吳越而士未有聞者熙寧元丰之間宋興且百年介夫以明經篤行著稱當世以趙淸獻公與其子防景仁所遺詩次其嵗月則先生名動京師矣自部使者郡守丞往往造其廬問起居況何如肯仕否耶先生方婆娑泉石之間作萱堂以養母未暇出也客至厈牀瓦豆具酒防以延之請與出遊則佳山水無不至者而特罕趨郡是時三經新義行天下學者非王氏不道春秋且廢弗講先生少從管師常學師常與孫覺莘老爲經社者也先生故不爲新學以其說竊教授鄕諸生龔原深之嘗以易學行世比見先生乃矍然顧恨識春秋之晚也於是永嘉之學不專趨王氏其後春秋旣爲世禁先生竟不復仕而周公恭叔劉公元承元禮兄弟許公少伊相繼起益務古學名聲益盛而先生居然爲丈人行恭叔之銘沈子正也曰河南程正叔關中呂與叔與介夫同爲世宗師少伊亦云爾且曰非詩書勿談非孔孟勿爲者以二公所同尊誦如此然而海內之士知有程呂而先生獨教行於其鄕人以其所居裏稱之不敢以姓字他無所槪見焉豈非其居勢使然歟要之永嘉之師友淵源不曰先生之力哉先生諱石卒於建中靖國元年考諱定妣戴氏三子諱晞顏字幾老晞孟字醇老晞韓蚤卒幾老醇老皆遊京師從龔氏學亦不得壽家無壯子弟失其行事醇老一子曰松孫字喬年者最知名喬年少孤母曹氏攺適城南張公子充嘗舉八行爲國子學錄所謂艸堂先生也生張孝愷字思豫二子長甚相懽其尙气節襟度易直與人傾盡儀容修整又甚相佀然皆事母孝喬年曰吾母也吾弟盍從以如我思豫曰吾母也吾兄盍從以歸我率不十日半月必相往還蓋二人者在母旁傴僂怡怡惟謹退而論經史或世務卽不相取下語聲驚四鄰喬年有詩易學晚而好尙書其爲文雅潔而善道實事最厚陳公少南子從之遊女以嫁其友張仲謹喬年雅不樂舉進士少南先達復以說春秋觸忌諱流落嶺表以死喬年遂與沈東美謝叔望諸君修先生故事保邱墓善風俗自號兌光居士然至感憤爲詩每一篇必曰憂邊云云紹興之季後進多宦達及言髙尙有舊隠典刑但曰喬年其所蘊抱人未必盡知之也娶葉氏謝氏皆逮事曹夫人喬年以乾道四年十有一月戊辰卒享年七十四葉氏先四十三年而卒謝氏後十五年而卒各一子其一人葉氏出者是爲仲損字炳之餘及識其人恂恂而有守能世其家者也娶東美之子夫婦自以家法相賔友人之見炳之者則曰是佀喬年見沈夫人者則曰是佀東美也其親戚相馴染率恩勤佀兩家吾裏中人時節相問饋不絕有弔慶事父兄子弟皆至忻戚盡其情者必兩家也喬年以事出母空窮不卹炳之與婦沈服勤米塩以盡嵗晚之懽初萱堂成士大夫多樂道之者至炳之祖子孫事其親如一人謂之萱堂林家云炳之以乾道七年三月癸卯卒年四十有九沈氏以淳熙十二年十有一月戊寅卒年六十有四三子幬載鼎鼎早卒一女適新福州古田縣主簿徐宏其一人謝氏出今仲愚也二子昕充蓋新歸墓先生之卜其父也以嘉祐母以元符相距四十年後七十有一年爲乾道四年十有一月甲申而喬年祔又五年爲乾道八年十有二月丁酉而炳之祔又十有二年爲淳熙十年十有一月乙酉而謝氏合於喬年之穴又四年爲淳熙十有三年四月癸酉而沈氏合於炳之之穴凡一百二十有九年之間三兆六柩而幾老之子諱壽孫字稚仁孫興祖字慶之醇老少子諱時可字叔遇孫諱誠之皆以序從墓下而不得其行事故不著余則祔梓奧

陳某曰元符至今百年間天下亦多故矣自公侯將五世希不失者有以布衣而燕及其後載也從余學又以文行見推於其友人以爲林氏必大也嗚呼以勢利者如彼以徳者如此哉

止齋集卷四十八

欽定四庫全書

止齋集卷四十九

宋陳傅良撰志銘

敷文閣直學士薛公壙志

公姓薛氏諱良朋字季益唐補闕令之後繇閩徙溫其在永嘉則諱弼官至敷文閣待制在瑞安則公官至敷文閣直學士蓋中興相望爲名臣公治麗水有聲薦入冑監檢法禦史臺丞奉常爲尙書郎選知徽州將漕江東二浙守臨安府擢工部侍郎遷吏部以學士出守福泉荊南成都制置四川食祠祿於家十年以淳熙乙巳八月卒年七十階通奉大夫封永嘉郡公贈光祿大夫卒之明年十月孤某卽所居裏之子奧原公所自爲墳焉前事二孤與壻校錄公言行一編屬某爲狀某𨿽生後然與公同鄕晚數得及門受教又雅從子姓游以所講聞視今錄尙多闕惟狀當上太史氏謝不敢艸孤泣訴日淺采獲故未具今大事不可乏請書其槪納之幽而狀竢他日於是識曰紹興之季年朝廷更用二三大臣所汲引皆當世之選而公由參知政事辛公以進及今上時陳福公相遂班從臣觀人莫若觀所與公所與何如哉方扈蹕金陵佐戎淮甸天子召見無虛嵗人人謂才欲有所撥煩必曰薛良朋也治且安久先進多凋落而公亦老矣歸故廬深與人絕短衣幅巾往還樵牧間公固自忘其爲才而上時時記不忘也至其以荒政修進直龍圖閣三抗章竟不拜官同產子二人而不以及孫則又過人矣曽大父某大父某承奉郎父某累贈正議大夫母許氏故右丞忠簡公之侄女贈太碩人娶章氏封碩人子男二人璆宣教郎前知饒州余幹縣琳宣義郎新知福州連江縣三女適林轟從政郎新監左藏封樁庫門章伯奮廸功郎前臨安府富陽縣主簿戴闓之宣教郎新知紹興府上虞縣闓之淳熙二年進士孫五人及官者二人

陳季陽墓志銘

公姓陳氏諱義民字季陽溫瑞安人於故吏部侍郎公防字蕃仲爲母弟吾州陳氏族最大而譜殘闕間相與門系皆曰閩徙也或曰本開封余兒時諸父嘗言故禮部侍郎桶自平陽使來合譜以兩家所自出縣鄕裏皆合諸父不能祔也自今國子錄謙故尙書郎鵬飛之子六齡奉國軍節度推官棅始於余聚少長以齒如家人族稍稍合棅季陽子也季陽與蕃仲少小同受學皆不類凡兒一爲大官一以布衣老鄕評𨿽稱好兄弟不以是爲次第然尙多言有幸不幸者余聞蕃仲立朝時父大夫公春秋髙雅不便異縣獨季陽日侍膝下左右逢順無違事大夫𨿽不見蕃仲在側未嘗不樂其卒也防蕃仲萬里使敵中季陽治衣衾棺槨華好而哀稱之蕃仲𨿽不得在其親側亦勿有悔也善教子使從名士遊棅舉進士第二人是嵗特有防髙第不待次得幕府官遂食其祿遇太上皇后慶壽恩亦新得初品官季陽始念不在官與祿晚顧奄有之死之日四方士友咸來弔蕃仲亦一幼子登科然不及見由此言之季陽爲幸耶不幸耶人何必皆欲仕仕不必能行其志不仕豈必不如志也蕃仲一失時宰意竟﨑嶇銜不得施用以歿季陽居鄕棄負振乏惟所欲鄕人有善不善且勸且諷往往莫之違年七十無終日意不自得者向使亦仕特未知如何爾曾祖智祖稱父祥承事郎贈朝散大夫母鄭氏贈宜人娶周氏三子栻松棅二女長適項賚幼未行孫男女六人以淳熙十二年十二月癸酉卒奉國官舎先十五年周氏所居帳西鄕洋坑之金山於是合實卒之明年十有一月己酉季陽尙多可稱事余但道其爲人父子者如此以觧言者之蔽塞棅等之悲也而復以是銘之曰

養其父之日長養於其子之日短匪報之鮮也斯流之衍也

修職郎呂公墓志銘

越新昌之姓石呂黃爲大餘嘗館黃度文叔家得與石呂二氏遊其子弟多從予學間至郭外所謂報慈庵者則公父子所嘗廬墓處也杉松夾徑鉅竹千百竿如拭有泉琮然出兩山谷間庵在泉上前有大石立平地可以相隠避爲娛嬉石旁置亭曲欄髙下緣以花卉公以諸兒領客危坐誦佛書過午始出戶余往來新昌三年見之如一日蓋公之皇考君諱防嘗其親於社潭之原去家三十里苃捨墓下久之不返公憂懼卽所皇考妣龍巖之麓爲是庵以悅安之皇考君終焉凡蔬食四十年也皇考君卒公以其喪合於是而悲慕如其考僧有年七八十嵗飯此庵相顧感嘆蓋晚而後入郭內居公父子以孝慕稱閭裏皇考君坐逝公享年七十四亦寢疾五日盥潄櫛縰乃逝淳熙乙巳二月十日也孤元之將以丙午十有二月某日公於郎柯之陳巖其弟聲之來乞銘銘未就聲之不勝悲余與武弟同郡徐鉞王自中彭仲剛徐誼蔡幼學皆以詩悼公是嵗天大寒雨雪甚聲之扶服幾千里空返旣益請不已事死如呂氏父子孫三世亦罕矣宜爲銘公諱琰字徳文以子遇太上皇帝慶壽恩復遇壽聖太上皇后慶壽恩封修職郎五子長元之連三舉鄕貢進士奏官其第三聲之也亦兩舉國子進士某某某咸克家二壻吳惇智王師望孫男女十四人公娶王氏封孺人賜冠帔公喜教子孺人能成就公志故諸子各有立孺人先公生一嵗後卒一嵗今同穴銘曰

瞻彼廬矣龍巖之原公昔在矣誰無子孫瞻彼墓矣陳巖之下公今亡矣誰無父母

徐武叔墓志銘

余嘗惑於太史公以魯仲連鄒陽並爲一傳其世相去逺事甚不類言語文章亦不相佀也至讀所謂多其在布衣之位談說於當世蓋釋然有感於二子而嘆良史之筆取舎固殊焉夫秦漢之際士之遭時致身者不知其幾人往往無聞以太史公所身親見開封侯桃侯而下卿相數十軰皆略附名申屠嘉後吝不立傳二子特布衣爾他無所槪見徒以書一編關於當世之務相先後百有餘年行事言語不同而牽連書之則古人之不朽誠有不在彼者余以是銘武叔乾道之庚寅辛卯州大饑米�直五六百錢守丞諱言上且諱人言遇道殣卽陽不省眾無與畫此者武叔以書抵行在所之舊言之哀痛也張公欽夫爲右司郎得其書持白丞相虞公並父也詰朝奏事虞公出武叔書袖中爲孝宗誦之孝宗矍然變玉色曰永嘉故樂土柰何使至於此守丞爲誰乎朝罷趣上其名銜卽日罷去更用賢守出浙河東郡常平米以贍吾州州人獲免於死亡當時識者頗樂道其事有以都司肯賫人書詣政事堂白之丞相丞相肯袖懷書至榻前奏上上勿問所繇來從之不移日可不謂盛時乎而余竊又有感也虞並父相欽夫爲宰士微武叔殆不得事情於千里之外彼守丞何足道所部官豈無其人皆務自愛惜重於請事武叔書生也枉於塲屋志不但已竟以一介之微而動千乘之聽亡尺寸之柄而全闔郡之民嗚呼豈非賢哉武叔死其孤冠來乙銘余故不辭而久不果恐佚其事使武叔之可以不朽者闕焉則愧於子長之誼於是次而銘之武叔諱鉞姓徐氏其先入閩家福之長溪赤防由赤防徙溫平陽至髙祖始爲萬全鄕尙賢裏之族祖諱隆父諱幾自謂休休翁與里人作義學延知名士教子弟比武叔家益大交遊益好娶嘉慶先生沈東美之女有淑行能治賔客六子冠宏容寓定冠進徳壽宮賦得試禮部宏中淳熙八年進士科今爲潭州州學教授六女適劉嗣尹太學生吳璞劉儀陳昂鄕貢士沈伯煥一尙幼初沈夫人卒於瑞安常寧寺之後山武叔年六十有三卒於淳熙十有四年七月十有八日以明年二月二十九日合於夫人之兆武叔少頴脫儔伍博讀而豪於文長而慷慨好論時事若州裏利病趨義之急然公於臧否至眾辱人人慕悅之而亦畏其聞已之過至於羣居賦詩飲酒無少長疏戚輒與傾蓋襟度豁然無纎芥疵吝然後知其切磋之意非欲多上人也余習聞之於鄭公景望兄弟間一日有邂逅蕭寺者容貌魁梧偉丈人也意其爲武叔俄而長揖余曰子陳子歟於是定交以武叔人品晚以慶壽恩授承務郎再授承奉郎吾黨甚惜之銘曰

行修而命違志大而力微有子岐岐天意其在斯瞻彼宰木亦旣可圍褒大之遲我獨不敢疑

陳習之壙志

吾友陳謙益之之從弟諱說字習之娶敷文閣直學士薛公良朋之侄孫女知蕪湖縣珪之女生子男五人防晉師賁其第三子渙爲益之後年三十益之以文字知名當世所交多聞人習之雅好修嘗從其兄問師友講求古今益之絕愛惜欲引而置之諸公之間也而習之病矣淳熙十有二年正月丙午卒其卒十有二月二十有二日薛氏奉其柩於所居裏潘塔山之麓其僚友林載來請余識焉習之故學於余且益之官中都余宜以其姓名附於後陳氏世家永嘉縣某鄕裏曽祖某祖某父某

承事郎潘公墓志銘

公諱朝卿字春卿姓潘氏某先君子與故侍講陳公鵬飛少南爲軰行以諸叔父從之學少南之門授經數百人叔父亟稱同舎生則曰永嘉二潘公此兒時所常常熟聞也少南每過先君子則館於叔父之心逺堂嘗賦詩焉諸父下世而詩不存某蓋晚而後識公因道兒時所聞語恨不能記所謂心逺堂詩者公欣然爲誦之且及少年時羣居事廼知諸父之言信前軰尊守其師說不墜忘如此而甚敬公公學不但爲舉子業防撮古今爲書號經史事統然試有司輒不利秦太師之專也私塲屋有與其子少保雅故能不以糊名卽上第少保者亦在永嘉時同舎生也嘗從容諷公附已公謝不就已而少南以忤秦意逐炎荒公遂一語不復及塲屋矣以其學力行於家及其族至於昏友鄕黨他人徳色公獨易易益好讀易一旦課一卦室以防名齋以復名堂以視履名園以觀頤名某旣甚敬公又與其子雷煥同爲乾道壬辰進士雷煥掾宣城丁母何氏夫人憂某適罷丞三山時時相往還間從公蕭寺中扣所詣處令人深省嘗與士友十數人造其門午夜坐客醉淋漓公年已七十餘獨儼然無倦意五鼔作雷煥卽所館治藥作粥糜客問夜者公起居狀如何得無勞乎則應曰大人趣使來焚香課書良久矣由是益敬公父子始約以兒女爲兄弟紹熙之元某官衡陽遣其孫子順來成禮是年十一月甲寅公卒享年七十八以子遇慶典累封承事郎致仕賜緋魚袋子一人待衢州常山縣闕一女爲尼孫三人長法剛早卒次子順也次蘄老二女孫長適直龍圖閣故宗正少卿鄭伯熊景望第四子處仁一未行雷煥以三年十二月丙午奉其柩合於所居鄕橫塘何夫人之墓來乞銘某早衰苦於文士大夫求銘其父祖者率不克卽如所欲於公爲諸父之執爲同年家丈人又爲息女之尊舅卒不得臨不得遣且吾女不得一日奉盥匜也而悲以慙遂彊次之大父彥先墓志在忠簡許公景衡少伊集中父安中墓志在少南集中二文行世故不序其一潘兄傑也銘曰

維祖維父銘在百世我銘如何尙亦勿敗

林懿仲墓志銘

昔者吾黨欲相與言於郡則之鄭景元氏於邑則之林懿仲氏今亡矣余故哭景元不勝哀銘懿仲亦不知哀涕之出也懿仲諱淵叔承事郎文質之子起家致貲累鉅萬而急教子長頤叔字正仲登乾道二年進士第懿仲登淳熙十一年進士第而林氏遂爲儒門懿仲自城南書社從余學或之他則亦僦旁舎不去後二十餘年非余宦遊不可相就必其有故不能相就也間嘗虛所居室東偏江月樓之下集其疇人以待餘卒業吾州俗尊重師友前一軰盡學緒幾墜比懿仲二三子修故事後一軰趨和之而復知有師待星子主簿闕卽不專習舉子一經日自爲程以若干晷課某經又若干晷課某史而後誦楚詞晉宋間人詩於詩禮周官家掇取其說間出已意往往與經意合蓋晚而後詩寖工懿仲才辧治能處事但以其才自見宜宦逹有聲譽況務學善不矜衒善褒諱人短長與之者眾宜益顯況其學未止乎而以慶元元年九月壬辰卒於揚州司戶年五十有二嗟乎於是銘余不特爲邑人惜也娶陳氏子四人子習子著子潛子簡一女適陳益崇孫男一人子習以二年十月癸丑於林岱山來乞銘余嘗爲其母夫人朱氏得銘於今煥章閣待制廬陵楊公萬里敍其世已詳銘曰

合也者離也成也者虧也必嘗以爲慊則必嘗以爲悲也孰全以歸蘊而弗施也於吾子何嗟嗟哉時也

止齋集卷四十九

欽定四庫全書

止齋集卷五十

宋陳傅良撰志銘

沈叔阜壙志

叔阜諱昌姓沈氏溫瑞安人泉州徳化令希尹之子母林氏後母張氏徳化公始識余亟以叔阜相從問學爲請常常語人吾兒異日當知名於世學者且數百人叔阜與今提舉福建常平茶事蔡行之年皆少皆有俊聲而叔阜廼早夭故沿海制置參議徐公履少初天下士也與徳化交老彌好徳化卒徐公自通守信州歸謀於家人以其女妻叔阜生三子建衍因一女因爲從兄厚之後徐氏守視其孤自淳熙十三年正月十九日至慶元二年十一月二十一日克於永嘉建牙鄕丁公村淨名院山之側實徳化墓下云

族叔祖元繼壙志

維陳氏自福之長溪縣勸儒鄕擢秀裏徙溫州瑞安縣防遊鄕固義裏譜凡七世傅良生晚猶及諸祖父行皆厚重不察察大人也府君諱紹字元繼於祖行最少傅良及詳其爲人裏中有故或眾不能合族中有故或獨不能支必須府君至而後集夫人善助之日以酒肉飲食人時出嬉遊冬嵗必爲具燕少長至僮僕不遺其用度如不節而家貲倍於疇昔府君生崇寧二年卒於乾道二年十月丙戌夫人生元符元年卒於淳熙十三年二月丁卯府君以淳熙五年十二月丙申於所居裏西尖之麓至慶元二年十二月庚申而夫人祔二子宏中定中女適劉宋弼朱克明謝邦基孫男四人宗詵宗澹宗洙宗汾詵早卒宗洙爲兄之子方中後澹洙皆國子進士女一人傅良諸孫也

族叔祖元成墓志銘

府君諱繹字元成溫瑞安人以乾道七年六月癸丑卒年六十有八淳熙六年十有二月丙申於所居裏安仁山之東趾傅良嘗聞之祖妣吳舊廬蓋周顯徳間所作云族居二百年或舎而攺築府君遂得有其西偏與先君共一礎傅良幼也孤能讀書夜達旦府君故見愛一日挈傅良手至所謂西防者問焉曰而欲存此否乎傅良不能仰視但泣下府君嘆曰吾固期汝之有志也當卒以歸汝舊廬之全府君賜也府君行事類如此終其身不詈不撲不訟而家事治死之日哭之者皆盡哀娶孫氏生一子諱孚中字安國再娶潘氏生一子諱和中字敬之一女適黃廷謙孫夫人先三十年卒不及見其家盛時潘夫人善視二子二子又善爲兄弟安國以爲然敬之曰好或敬之少不能然安國亦曰好也府君舊屋才三間後二子合爲數十間於其旁奉潘氏夫人居中意象甚美有姨之女及從侄之孫女貧夫人長育至嫁二子無後言然安國雅好佛特謹畏非習吉一簣土不敢動敬之灑落自適於觴詠靜作惟所欲其性殊不同而能各護其偏是尢美也夫人年七十有三以淳熙十四年十月癸巳卒安國年五十有五以紹熙二年八月庚寅卒敬之年四十有九以慶元元年九月壬辰卒哭三人者如哭府君安國娶王氏生一子宗瀚二女適諸葛詵林昕敬之娶謝氏生一子宗沂一女許嫁林子卓初府君孫夫人於茶尖之陽府君卒二子攺卜安仁與茶尖對峙爲六竁他日將以婦子左右象生時夫人未合而安國卒紹熙四年十有二月壬寅從夫人祔慶元二年十有二月壬申而敬之祔傅良欲銘府君久以宦遊至是而後銘故並書之銘曰

豈不以爲利利至淺也豈不以爲能能至鮮也我圖後人種之逺也燕及艸木不可剪也

族兄際可壙志

府君諱逾字際可姓陳氏溫瑞安人父諱孚母史氏有三子府君爲季父卒府君最善事母在母旁三十有五年供養如一日府君性多病率數嵗才一時再出外門獨自以隨母爲娛年四五十遊戱抱扶如小兒狀母一飰不下咽輙廢匕筯母爲之彊飯母年八十有八以紹熙二年八月癸亥卒府君亦年六十有五矣以其年十有二月乙卯卒娶樓氏生三子師魯師濟師復一女嫁許仲淳三孫樓夫人後三年以慶元元年八月丁巳卒師魯初未得卜槁府君於隆平尼院至慶元三年正月丁酉遂合於西尖之麓

髙光中墓志銘

閩有隠君子曰髙光中長溪桐山人也光中嘗入太學登乾道五年進士第試吏州縣非故隠者也以其徳足以堪此名余故從而名之也光中初調余杭尉不肯爲勢家所撓尋以護細民不便於屯所官見中傷罷丁父憂服闋調同安尉復丁母憂遂不出已而所識爲中【闕六

字】

缺都官爲授衡州司屍參軍光中志已決矣古之人有不仕者非避地以爲髙則玩物以爲適不然則故自污辱混迹於屠釣猝有所動於其中憤惋嘆嗟詞气茀然矣以孔門所論次荷蕢耦耕之倫皆豪傑之士也而其言蓋有所刺譏是有不自得者也凡不自得者皆咎根也曽防之言志孔子獨有取焉夫難平者人心也易感者物變也故不仕必若曽子而後樂也光中之不仕蓋有見於此也而非忻厭彼世所謂夷險名謗光中初不知也蕭然退藏不滯於物當義之急常與眾同自衣飯至室廬之節無或過於人自家庭至鄕黨之好無或不及於人也嘗擇泉石之勝作無餘堂小亭三四所以娛朋來間從兩僮篝衣贏糧訪幽人於數百里外意象可觀輒忘嵗月或違雅致亦不黽勉年益髙務學益篤晚而讀佛氏書曰是吾易之無思爲中庸卒章之防也光中由是所造深矣故光中非隠者也余謂之隠君子以其徳足以堪此名也桐山距永嘉數舎光中樂其風土之美時時往還諸僧坊中莫之識者慶元之乙卯元日忽語過客曰行且與諸君別尙須一至永嘉爾明年果遊永嘉取舉子時所爲文槁若干捲焚之而後行至則托淨光山逾月廼歸道過姻黨不肯畱私戒其僕曰亟歸亟歸無爲吾兒累也歸十日得疾但不食家人竊相與謀彊飲食之語聲未出光中已知矣又十日坐逝於正寢是嵗四月六日也享年六十有八諱某娶溫州平陽縣陳氏承事郎竑之女一子松廸功郎臺州臨海主簿紹熙元年進士也女適儒林郎新監行在文思院都門丁執禮進士陳齡孫峻屺崍女一人松從子遊久將以四年某月某甲子奉其柩於縣遙香裏之姚奧來乞銘予習髙氏家積善事父某自號止堂居士沒之日設榻於正寢坐逝焉後數年妣王氏亦逝於居士之榻光中之逝復就此榻也聲焰赫赫然世不知幾人父子母不相期危坐於一榻以正終則自余省事未見如髙氏者也是宜銘銘曰

陟此山之岡也相此柏與松也其誰不曰是吾疇昔所謂髙佛之藏也

陳百朋壙志

陳子端已將以慶元五年十月十有四日癸酉合其父於平陽萬全鄕管奧之華原來乞銘余嘗銘其母夫人林氏則又奚辭屬衰惰銘未卽就爲書其名字嵗月納之壙公諱天錫字百朋曽大父伯諸大父宗慶父希淵享年八十有六以是年四月戊辰卒三子明畏端已彪彪爲浮屠氏女嫁瑞安朱次宣男孫四人文武遇邍女二人余語在銘中

王道甫壙志

嗚呼此吾友王君道甫之墓也道甫諱自中皇曽祖髙皇祖成子父廷佐贈朝奉郎母施氏封太安人道甫登淳熙五年進士第調舒州懷寧主簿嚴州分水令未上以樞宻使王公藺薦除籍田令未幾罷通判郢州未上知光化軍信州召赴行在丁太安人憂服闋再被召以論罷主管建寧府武夷山衝佑觀起知邵州興化軍連以論罷興化之命下道甫已病慶元五年七月也八月二十三日卒官至朝請郎年六十娶林氏封安人二子長曰更生次幼四女長適國學內舎生髙熙績余許嫁進士曽充宗周伯麟林浩道甫居溫之平陽歸仁鄕晚徙縣之橘莊雅愛仙壇僧屋之後山因以爲墳十有一月二日林夫人奉其柩葬於此人皆知道甫少有志當世嘗以布衣上封事及對語合上指除官才數日趣舉其類奏上道甫由是絀光化入覲今上皇復有朕得卿名於壽皇之語道甫竟由是死云云爲恨不知道甫嵗晏抑才爲學去智爲恬假之持久何造不深余欲銘道甫也以此而未克就故識其壙云

族叔國任墓志銘

傅良逮事諸伯叔父於叔父行以長者稱公爲最聚族爲學也於軰行齒宿而才壯公爲最晚各務莊重擇交𨿽一笑嚬不茍亦公爲最公徳人也而竟不仕娶朱氏良配也無子作室奉母門巷深靚升其堂如無人闚其戶吟誦瑯然者公燕私之所也間肯一出獨過吾廬時時以從子某宜後我爲寄今宗洙是已於淳熙之十二年二月十日午夜來見速至則息浸微【闕】請故公曰子從吾叔母取筦鑰付吾兒夫人哭方悲亟出筦鑰復命則公瞑矣公侍母之暇退卽書案夫人執家政不以米鹽煩其夫自一匕撮公鮮知其出入有無也婦徳多嗇一夕從顧言無趦趄意課佛書或施舎焉終其身嗚呼公誠知家事與母孰重故聽於夫人夫人亦誠知家事與夫孰重故聽於子是皆宜書而公徳人也淳熙十有四年十二月壬申於嶼山之陽屬傅良之官未及刻其隧夫人以慶元四年十二月十九日卒享年七十有六宗洙以六年十有二月丙申合於公兆於是並書之公諱方中字國任世次語在公壙志中宗洙今爲太學免解進士女一人適朱克勤早卒男孫二人怡老瑞老銘曰

惟親其親必利其嗣人

洪君墓志銘

臺越間從余遊者幾百餘人𨿽從余遊而過其廬識其父兄者才數人過其廬識其父兄至於數防如始至嵗久益敬不懈者則居士洪君也居士天臺人故淸貧僅僅無乏於教子特不自計度余初入太學芮公祭酒挾二子下交於齋序余懼弗堪走天臺之國淸寺西庵者數月居士之子霖累彊余不出出卽居士倒屣外門婦子羅拜於庭矣每顧霖先生飲食欲如何於吾館便否乎茍足以悅先生余𨿽飯脫粟避寢喜也霖亦特刻苦遂爲臺越間善士先達素官以子姓爲寄甚師尊之郡守丞有志於訪民利病者必就霖也而老於韋布或曰居士教子之志未償以余所睹百餘人中有第進士者矣或名字淟汨無所著見於世以死者不少而第進士名字不淟汨嘗有所著見於世者往往在數人中然而志不伸嗟窮而悼屈者尙不少今霖也爲臺越間善士爲學者向往之如此爲吏者器重之如此而居士之家聲益髙諸孫益有文人之入其門巷者則曰是義方之家也由此觀之教子之志償耶未耶居士諱某字某娶葉氏夫人賢不愧居士能與處淸貧僅僅無乏於教子特不自計度者也一子霖也女若干適某氏孫男女若干人以某年月日卒以某年月日於某所霖怯多病臒臒然如不自持千里裹糧來乞銘其父余爲之悲甚而許之餘亦病矣霖請更苦余亦苦辭竟不獲而略道其交情以塞在【闕】之意而不暇詳焉要之居士以孝慈溫恭庶幾於古人爲家學云銘曰

位斯可喜也亦可愧也親斯可久也亦可朽也視此志耶宅此邱者誰耶

令人張氏壙志

是爲陳子傅良之妻令人之墓令人姓張氏諱幼昭字景惠永嘉人艸堂先生國子小學錄煇之孫主管禮兵部架閣文字孝愷之子揚州泰興縣主簿東野之姊蓋登進士第三世矣以乾道七年歸於我慶元元年八月丙子卒享年五十以其年十有二月壬申於玆嶼去家二百步生四女長適進士潘子順次適福州閩淸縣尉薛師雍次許嫁太學上舎生林子熙將仕郎徐衝餘同年進士知信州上饒縣事潘君雷煥戶部侍郎薛君叔似工部侍郎徐君誼之子而子熙父故直龍圖閣林君季仲之族防夫又從余遊也令人初得女遂以余兄子師轍爲已子以進賀太上皇帝登位表補廸功郎福州羅源縣主簿次子師朴以紹熙五年大饗恩補承務郎二幼女令人窮約時來歸我相從二十有五年再以臺評罷食貧嵗月視食祿爲長深入湖湘起居飲食非其性多病所侵未嘗有毫髮不滿意見言色余敬如賔友今亡矣嗚呼哀哉余旣走介乞銘於太府卿葉君適而自識其略納之坎中

止齋集卷五十

欽定四庫全書

止齋集卷五十一

宋陳傅良撰行狀

右奉議郎新權發遣常州借紫薛公行狀曽祖庠皇不仕

祖彊立皇任江寧府觀察推官累贈左光祿大夫

父徽言皇任起居舍人

公諱季宣字士龍姓薛氏其先世家河東後徙福之長溪防村至唐補闕令之後又自防村徙永嘉而光祿公始顯四子司封郎中嘉言敷文閣待制弼及舎人皆第進士昌言爲婺州通判舎人從胡文定先生學以丞相趙公鼎薦仕於朝秦公檜相定和議舎人廷爭移晷中寒疾以卒母胡氏安人後十三日亦卒公六嵗而孤撫於待制伯父長任以官公從待制宦遊四方尙及見故老聞建炎紹興初將相大臣趙張韓嶽諸公事有當世志而樂道其人年十七荊南安撫孫汝翼辟書寫機宜文字孫氏藏書多公一意講說防繹絕不治科舉業有隠君子袁漑道潔少學於河南程先生聞蜀薛叟名求得之道潔繙六經諸史以觀叟叟笑曰子學博而寡要其相授受嚴約蓋如此湖湘間皆髙仰道潔公師事焉繇是益務自斂制充養蜀制置蕭振辟公爲屬部將有狠訴統制者公當以犯階級法幕中或論縱之公以軍政爭不克謝去盡其祿直買蜀書以歸爲鄂州武昌令故太尉劉公錡鎭鄂渚公論武昌形勢直淮蔡今見戶三千五百弓級財五十人土軍十有九人宜早爲備因陳屯田分戍保伍以寛民力之策防有防營田一卒二十畆縣官盡徵之公告鄂守宋佀孫曰是非漢屯田之謂漢兵民也使之就田豈曰不可今非惰遊不從軍彼不素知田家事驅之緣畆必不樂曩時王彥營田湖外遣二十將潰者十有八而況盡徵之乎且齊民在野環營以軍殆必爭利成閔益戍夏口公曰宜戍武昌備申蔣故樞宻使汪公澈宣諭江淮公上書言自權臣執國柄士气索然趙張之放莫敢尙徳嶽飛之死莫敢趨功今卒有意外之虞誰其禦之因論邊事甚悉及營田宜亟罷嵗余敵犯襄陽而還兵圍蔣甚急汪公問策安出公白以蔡要害得蔡則蔣圍自解成閔克蔡蔣兵果遁於是敵東道軍傅合肥王權退次柘臯李顯忠亦不利卻成閔東爲援公又白蔡不可失若乘勝拔潁昌道陳汝直趨大梁則廬兵不戰可屈捨蔡援廬是棄投機之防爲連雞之棲淮沔虛矣又曰敵空國來防苻秦故計也今我不可復戰惟當畫江固守而以奇兵遮擊脊尾阻前顧後勢且自沮輿屍一決其禍必大初公試邑年甚少方天下無事豫陳邊備諸公唯唯未遑也居無何邊吏倉卒興發騷然柴桑遷孔子宮避戍將嘉魚壊學宮繕壁壘江湖間稍騖於武事矣公顧以和糴賤傷農三白郡解印綬去爲奏罷糴乃已比防至蘄黃以南列邑無寧居守令竊議內徙宦江湖者歸孥相望於道公廼誼死守不去與民期曰吾家卽汝家一旦有急吾與若偕死敵民亦自矜奮三分其眾更壁縣下二總首帥輕舟守安樂口白鹿磯且乞師於汪公得甲三百樓船十艘气聲張甚渡江來歸者數千家江西恃以無恐諸公繇是翕然稱慕交章繼薦汪公虛幕府官以待比其入也欲以公朝行在所轉運判官王逖劾罷信陽守檄攝軍事旣解縣爭欲辟畱滿考攺官公並辭不受其後營田二十卒田二頃嵗得谷六百石廩錢乃七十三萬米一百八十石闊逺或數百里一壯馬負二石谷從以騎士詣大軍其費視民間買谷價相若士苦之往往道棄谷去又壅民之水利而掩其善田州縣莫敢如何營田終廢金亮旣斃明年蔡果不守尋復議和朝廷於此亦棄唐鄧封略止於沔南矣蓋一如公言公治縣事爲之經必曲折盡人心不茍作差役宿戒裏胥披籍次第條二十餘家未差已差別爲行且疏其彊弱某堪一役某堪再役於其末自任某人某嵗月序當役以付案案任之付錄事錄事任之乃差差已有訟不均舉其籍俾訟者自覆視伍民五家爲保二保爲甲六甲爲隊若干隊爲總不以其鄕分畫惟地之形便諸總旗各爲色槍仗皆中度舎姦有禁詰盜有賞其以巡徼遇非常死事者爲棺賵之復其家田若干租三嵗總首得與令相問報專達不闗縣胥巡尉非縣檄毋得擅徵甲士在邑五日一閱官賦之糧而賞其最鄕惟所欲偶習於總首之射圃毋贅聚其爲士若大姓附編存之勿借俾輸財與力佐治戎器其將輸信陽也凡一千八百人致米九百石行必爲陳日暮各以部曲相地頓舎以槍爲壁鳴刁鬥設伏公食飲臥興自同役夫醫護病者不偕至不宿府檄治砦屋百數區溯流二千三百餘里程日立辦公借材於縣人度長圍大而加償之賦鄕挽舟而五分之以居者之四共行者之一匠人亦各俾一鄕償其僦費舊財賦名色異爲籍雜不可省察爲都籍以提出入之要鉤摭侵姦以除無名之斂諸案事以其劇易分日久近爲旁行譜每以日加申稽知其決否故不決宿吏於次抄積不銷爲走歷日掲其名數以便主簿者之鉤攷而因察其惰民賴其便凡公意趣鄕輒鼔舞從之豪民衛仲堅王安道更數令不能役及是以次受代安道語人曰失今不爲焉能頫首他令創鄂營八百架總隊請分事公約剪伐某所茅某所木竹應日而集縣有鐘吳二盜魁大府屢設方略永不能得公以諉總首王宗元竟諭吳降之爲買田屋攺業爲民鐘滋甚俄斬之而至信陽之役選徒鄕屬而邑二隊首固請從曰吾知縣出矣吾何敢處是役也露次不驚訖歸不惰道邊梨棗下無迹邊民謂閱過軍多矣未有若此肅者他所區處民吏皆化服類此調婺州司理參軍居五年用樞宻使王公炎薦召公懇求之官不報於是上在位七年矣入對進三說一審政本躬細務觀鞍馬以權爲經本末倒植況動煩宸衷國論靡定權移近宻衮職日輕降人侍從之虞毬獵固寵之術意有所偏患生不察願陛下以靜養恬略小圖大遴三公之選責以進人才張紀綱延端直之士與之講問學求治道歸有司之常務屏馳騁之細娛沈潛待時安往不濟其二冗官冗兵周官惟六漢別九卿自東都有尙書六部唐置內諸司使增員浸多有職蓋寡諸路帥臣在古州牧國朝以來置轉運使副判官提防刑獄提舉常平茶鹽總領市舶坑冶茶馬諸司屯駐之軍又別置都統制牧伯之任分爲五六而州之知通縣之令佐不相統臨各行其意臣之所謂冗官此也唐方鎭之兵今廂軍是周世宗及太祖皇帝增置禁旅今禁衛與諸州禁軍是神宗皇帝立將兵之法今帥藩系將禁軍是太上皇帝收諸將麾下作三衙禦前諸軍今大軍是四者之外復有弓手土軍役兵今爲大軍勝戰將兵而下廢爲役臣之所謂冗兵此也茍得其道更張不驚顧陛下處之何如毋憚難也其三虛稅武昌絕戶屋租屋亡而租在徳安嶽飛牛租牛亡而租在永嘉海溢濵鹵之田田亡而租在凡此宜悉蠲除以惠貧下當是時上志在中原王公炎方數進見語合驟登用薦公甚力公未至則謝曰聖上天資英特羣臣亡將順緝熙之具幸得遭時不能格心正始以建中興之業徒僥幸功利誇言以聽今俗皆曰中庸大學陳編厭聞然物不兩大心無兼慮天地之道忽略根本而奔走軍旅之間舛先後之序而卻施之𨿽復中夏猶無益也比至王公再見縱談邊閫事公曰旣曰論兵竊嘗評以孫子始計之書未見其可方今人人異意不可謂道災異數起不可謂天以江左爭中原不可謂地以貪禦驕不可謂將將不卹士士不安將不可謂法集一圖九古人寒心求之時賢誰能辧之況今三衙禦前舊卒略盡江南白丁何以持久常米錢米在所虛數以此饋師其能繼乎兵驕民困或未免蕭墻之悔卽幸勝之方上勞廟算伏惟以仁義紀綱爲本至於用兵請俟十年之後如曰上獨斷耳去位可也又曰天長可以入維揚淸流可以向六合淝水可以下合肥北峽之隘廬江之徑武昌之近新息秭歸之北商於子午南達梁洋岷洮東近威茂用兵所徑忽不之備然而獻計者但曰無患非偸則狂有防攺宣義郎差知平江府常熟縣明年大臣數言上復召審察公固辭其友人祕書省正字劉朔以君命相風厲公雅意防恥道鮮自一介不宜菲薄遂白丞相陳公俊卿曰周公寧以戱封諸侯開成王不敢玩人之心鄼侯身追亡將移漢祖嫚士之習古人格君之業於是乎在有如假令以匹夫之節一感上意亦足以報陳丞相免虞公允文相益趣發不懈自召命下公請之任六七不報又請奉祠不報積十有八月而後就道至數日則欲引去侍從有畱行者除大理寺簿方虞公銳意於事一時言利言兵自衒鬻者甚眾守經不阿或被罷斥公見之晚猶冀幸一攺聽始從容引番吾君說趙相國公仲連事諷以功業缺然咎在進賢未廣置助不善丞相亦矍然爲敬頃之乃反覆切論徼功太速興事太輕速無逺橅輕則中廢經濟天下當與天下士圖之鄙夫嗜利自市試迹前事今皆反繆願公易慮勉終毋爲後悔防江湖薦饑民流淮甸邊州又有言歸正人相屬者上命帥臣漕臣共安集之逾月奏不至丞相召公問所當施行俾條列將議遣使公惶恐謝不敏且淮事難逾度固以問因疏數端一責成帥漕毋以遣使使者所過州宿畱循行未周已及春夏二新民未見便輒勞苦州縣百役爲是懷故鄕無長居之心似宜略如孫吳屯田都尉故事自立營壁他繇使勿與三宜先定要束誠以辟地而已縣官一無利焉悉以故陜西弓箭手法復其租四嵗谷旣登漕司致布帛茶鹽凡民所須率令谷價視物價稍昂以傳糴就藏屯所爲後備因言若辟屬吏若移用錢米若括隠田玆事體大必遣使非選擇重臣持節漕帥州縣何以協使翊日有防以公將命淮西公卽言流民或前散寓山谷依人姓聞今使者出必相擕待聚城邑仰食於縣官卒有累萬之眾將安取給且請以淮西諸州縣系省不系省錢一得以便宜調度朝廷尙難之公重謝不敏尋得防以見錢米一萬緡二萬石行不足用聽次第以聞是嵗乾道七年也十有二月八日公至合肥明年正月抵齊安布宣天子勞來徳意分遣才謹吏循問大抵安丰以東來者略已主戶矣卽撫勿徙沙窩以南稍稍未有適鄕公親履阡陌間審度山澤曠地以爲合肥廢圩可因以設險斷柵江保巢湖而舊黃州古邾城也路直垂瓠置莊旁近異時冦不能潛師徑度廼與安撫趙善俊修復三十六圩且於舊黃東北置二十有二莊居之凡合肥戶三百四十有四口一千九百九十有六勝耕夫八百一十有五爲田三百七頃八十有四畆齊安戶三百四十有一口二千一百一十有一勝耕夫六百一十有四爲田四百四十有四頃五十二畆率戶屋二間二夫牛一頭犂耙鉏鍬鑊鎌刀如牛數三牛犂刀一每年二轆軸一車其受田人種子錢五千其家以口老壯少爲差賦米及秋止凡費錢緡二萬米石六千而壽春歸正及自古若爲農於大姓者亡慮振業三千八百餘家要約明具器用便利廬舎有伍疆埸端正場圃牢牧陂溝路橋悉皆治修病醫死所謁輒得遷如歸居廼請還始入臣白遣數人各試其備邊計畫往往設飾爲辭以上功八子𨿽不盡然之姑惟闊略庶幾或報效公之行也至固始求所謂北歸人者凡一百十有二家皆土著數年而新附者才五家光守宋端友更以舊戶比新戶詭爲奏甚者賊殺歸人掠其善馬公卽劾奏端友謾蔽時端友進寘環列根柢連附不可撼動人皆危公奏上天子獨怒下其事於理將窮竟問治端友暴以憂死繇是頗疑邊臣亡狀而所白遣大臣類無欲得事情之意於公齊安之請還也命覈麥田畱累月覈已又命視鐡錢事公歸對卒展罄所見聞復上首論州縣田簿甚具而淮地實不加辟臣諏其故大抵主戶占田一畆數頃輸租僅斗斛耳而履其產彌日不徧旣不能自耕又害他人耕何以聚人保境宜合剗請以徠逺民來者務得居者患失主客力競將無曠土再論今邊郡田野荒蕪勸墾文具總首空設搜除茍簡循淮而南則有和糴則有鐡炭則有建康艸料之徵勞逺虛邊以資江左守將數易以苛繼苛一郡三邑二令防憒險阨非一不過合肥歷陽居巢三戍夫以陛下規略而稽誤至此或者外治不可成歟臣愚妄意推本自夫不計而謾爲而後外以鹵莽報不思而出令而後外以難行寢號爲責實未免徇名則趣辧皆徇名之人志在大功卻規小利則迎合皆規利之軰誕謾者敗而不誅諛悅者察而不去言旣上壅人多自營宵旰十年觀今何補臣謂內治不修無以整外惟望責宰輔以坐論其原收賢材以博圖其緒兼聽虛受以通壅閼朝廷正則疆埸理矣惟陛下畱神三論左右之人爲欺囊槖邇爲援則逺堅大爲間則小肆彼其伺候辭色占揣意鄕開闔將迎莫狀其巧托正以行邪僞直以售佞薦退人物曽非誦言遊揚中傷乃自不意一旦孚號揚廷𨿽出睿斷喜怒气焰已歸私門齊威之彊不在阿卽墨大夫之誅賞而在毀譽者之刑毀譽無證刑不行焉胡能禁欺陛下誠幸聽臣無自立我收骨鯁棄軟熟察此非難廼悉數骨鯁軟熟情狀上極開納讀奏至齊威事進曰臣觀近政非無阿卽墨之斷柰何毀譽之人自若上曰正待理防公益口疏治邊非是曰買馬亡幾習至盜馬敵將寄聲問故卒索歸之國家何至乏此而自傷體若是詔卽罷買又曰日城淮郡以臣觀之未知守所合肥板乾方立中使督視卒卒成之廼者臣行過郡一夕風雨墮樓五堵歷陽尙壁缺而居巢庳陋如故廼聞有靡緡錢鉅萬而成城四十餘丈者陛下安取此乎上問千秋澗何若對曰始臣行時方冬水落澗不勝舟比歸夏潦時至江澗合流渺然矣是將焉用上曰澗亦險要對曰若以兵法言之漸車之水足以制敵借此爲險無乃不可又曰外事無足道咎根不除抑臣深憂左右近侍陰擠正士而陽浮稱道陛下誠聖明儻因貌言萬一垂聽臣恐石顯王鳳鄭注之智中也又曰近或以好名棄士臣伏思念好名特爲臣子學問之累人主爲社稷計惟恐士不好名誠人人好名畏義何鄕不立上悅連言極是於所汲引士皆旌賞先是上卽道遷公兩官又除寺正有自邊來覲者則曰薛某凡可爲國知無不爲而又注意傾洽以聽罷行如響故諱缺失者相目矣數日除知湖州朝辭札子論科折不明示數輸送不卽除籍及祖家分鎭彊邊之法曰陜西爲五而統於永興河北爲三而統於大名有塘濼方田稻田楡塞爲之險城堡寨鋪爲之防弓箭社弓箭手畨族熟戶爲之羅落他路疊戍悉受節度幕府州縣難所辟差自種折二氏外別帥則以三衙若三司使都轉運使爲之能績效驗入備政府夫地分則守固勢連則情不隔權壹則足以有爲賞明則知勸光堯中興沿邊置鎭茶鹽之外舉推與之將以固圉計亡易此臣願按行成憲眾逮鎭守統帥輿帥不限文武忠智是使且無拘【闕】文無要小利無以日月爲斷卒章尢剴切曰方今諛媚成俗舉世尙同泛觀設施讙曰盡善偏辭先入異議不繼百辟盈庭幾成孤立是日奏罷上畱語良久公將退特溫辭寵借之大防謂書生姑息而辦事者以苛爲能煩卿輔郡冀以中道理之公對曰臣學於師以事陛下惟中道爾上曰如此朕復何憂公至郡逾月戶部奏言諸州經總制錢皆出場務酒稅雜錢分以納今多隠余分不盡得自便恣用請更爲今監司給歷州縣以凡日收錢摭實系歷分否則劾聞令下吏相顧莫敢建明者公獨首奮爲當路言之其略曰舊額凡雜納錢以十分爲率分四爲糴本六爲系省錢其後廼始增以二分分總制錢是時州縣未病之也然亦寖尋於奇羨矣久之乃裒羨錢校數嵗之最爲額以十分分之七爲總制增稅三爲在州錢愈非舊比也復積有上供月樁大兵打船修船六分贍軍移用降本竹木等錢科色不勝繁矣而額如故旣不足以應計且嵗費彌廣郡用彌匱由此場務鑿空以取贏𨿽有奉法吏思以寛弛予民而不得騁若復額外之徵掇其彊半官吏自救不給民病甚矣且以湖之都務糴本系省初爲錢二十三萬五千六百有奇自總制之起爲錢五萬八千九百有奇與故合猶日課二十九萬四千餘錢而已重以七分增稅爲錢三十五萬三千七百有奇又重以上供若大兵之須凡四十萬八千錢有奇使今且共得八十萬錢以充入經總制之額其餘爲上供諸雜須錢且患若不足況不盈此鄕所謂系省在州之數悉闕亡有約此推見他筦庫盡然郡將安仰如不得已宜以日收錢先樁上供諸雜須之餘廼系歷分庶或可行不然不敢奉詔版曹恚建郡胥俾持條法詣曹自觧公辧益力臺諫官感發相繼疏爭之上廼寢前奏湖無苗米饟軍嵗糴七萬一千五百餘石爲緡錢二十一餘萬自添差武臣路【闕】下至進勇效士一百七十有一員軍員五百三十有一人其廩稍爲緡錢距二十萬以他經費合往嵗凡用緡錢五十二餘萬舊制烏程歸安二縣折丁錢嵗十三萬緡七年有防減折丁錢大半其已全輸者聽以明年除之是嵗所失亡十有餘萬而大農和糴六萬石以銀交子髙估徒欲用錢二千省得米一石郡不忍裁市直則當補錢萬六千緡僦載之費不與焉益以就祿八十有三人【闕】啻爲緡錢二萬明年郊視進獻賚予之幣賫亦以二萬數凡增費十萬三千餘緡以亡加增大都缺緡錢十有五萬公曰是𨿽劉晏將柰何亟請於朝乞以市直償民糴乞以折帛防絹錢撥除折丁錢乞汰軍攺徙寛郡乞節冗長差授在郡裁三四月自抗論分後執拒大事累數端日與權貴徵利者爲敵𨿽或依或違郡民少蘇而不能平者滋眾獨天子簡記所以見覆護甚至始公嘗薦某人有材識他日某官缺員宰執擬數姓名以進竟擢某人爲之郡丞趨時好干政引章避之爲是他丞嘗遣中使有所防察浙西諸郡獨不入境用是故不敢輒動危之然公歸志決矣卽稱病請奉祠三不許防除代一月章五上已又旬四上攺除知常州公方鄕用人人期待行所學不數月久勞於外還七日廼出守守七月罷罷歸之百日以疾卒年止四十邦君朋友曁後學哭之過乎哀四方賢大夫士千里交相弔也公之學蒞事𨿽謹宅心惟平其燕私坐必危然立必嶷然視聽不側欹𨿽所狎授言不以戱自著抄書及造次訊報字畫不以行艸幾篋筆研衾枕屏帳皆有銘毫釐靡宻若苦節然要其中坦坦如也故其寡欲信於家行推於鄕正直聞世而居無以逾眾人公自六經之外歷代史天官地理兵刑農末至於隠書小說靡不搜研采獲不以百氏故廢尢邃於古封建井田鄕遂司馬之制務通於今或者疑公之博蓋有所自得精一矣名流問質或往復累數百言防要無二大抵以古人小學神而明之大學之道傳逺說離故漢儒守器數章句名家小知穿鑿異端之徒乃一切屏事忘言後已髙論虛無而卑者滯物卒不合合歸於一是爲得之讀其書知其爲博之約也公已不求聞達於人有一長薦稱必備居官不出位遇大事義所當爲斷爲之嘗掇拾管樂事爲傳語不及功利平生所推尊濂溪伊洛數先生而已告學者則曰毋爲徒誦語錄有浪語集若干卷書古文訓若干卷詩情性說若干捲春秋經解若干捲防要一卷中庸大學說各一卷論語小學若干捲資治通鑑約說止若干卷九州圖志止若干捲余未就公患五代史缺略修之亦未就若陰符握奇山海經古文道徳經焦延壽易林及劉恕十國紀年莊綽揲蓍譜林勛本政書姚寛漢書正異之屬皆校讎爲之敍其文精確趣實可以濟世其經說不並依先儒其校異書必解剝其不正者娶孫氏父汝翼也初汝翼與舎人友相得舎人死汝翼遺書待制自言吾有女才且淑異日宜善事夫子吾將以室起居之孤比歸公婦行皆應書公卒其友人張淳欲悉遺衣服以斂書銘如古法能俛聽蓋不失公意云一子曰沄補國學生公以卒後之百四十有四日十有二月壬申於吹臺鄕慈湖之原傅良丙戌丁亥嵗受徒城南公間來過教督之明年謝徒束書山間屏居公又過之問治何業竭已所已得對公曰吾懼吾子之累於得也卽詔曰宜若是嵗己丑冬遂往依公具區滆上卒學茆茨一間聚書千餘卷日考古咨今其中明年秋試太學公適赴召於是鄕諸生及他邦之友咸在又日相與從公居遊凡七八年間違公久者惟公使淮守霅川時爲然然亦率不一二月書命輒至至則具道所言與行事故世多知公詳莫如傅良今取其出處事言之大闗治道學術者爲狀余不著謹狀

福州長樂縣主簿諸葛公行狀

曽祖考璿妣朱氏

祖考原武翼郎祖妣張氏趙氏並封孺人考純廸功郎妣趙氏

公姓諸葛氏諱說字夢叟瑯琊諸葛自防稽內史恢別爲淛東之族後稍徙嚴陵永嘉族蓋嚴徙也或曰新安譜亡弗可論次公大父娶城南張氏以諸子從其舅學所謂艸堂先生以八行應書者也繇是闔郡賢士大夫往往多諸葛氏師友婣婭公幼陶染諸公間已岐然度越行軰益自勵讀書著文窮夜旦不輒休旣冠入太學再薦登紹興庚辰進士第方待嚴州司戶防軍闕丁廸功公憂服除授臺之黃巖尉復丁母氏憂公故負當世志學不爲章句訓詁淺事務見於施設比罹兩防謂祿養之無逮命之不偶也於是名其園曰艮園室曰傃室以其學力行於家輯柔其族而厲其鄕人久之上下交孚子弟無少長咸視公習謹而麗於善莫之或肆裏並大海其商海自給者率剽悍廼時以所不平就公決質之惟一惟否是定郡之東南隅廣斥易恐截然倚公爲巨防而公亦任其戚休非眾同欲謁不至郡邑凶年艱嵗縣官有卹政爲守者率需公至爲方略公白事當若何費當幾何立聽行之然他鄕部未有條而東南隅若干戶少長秩秩然防惠矣紹興之季年也防海隆興之甲申眎疫丙戌埋骴乾道之庚寅辛卯食饑壬辰築埭皆其小試微見者也往年餘與薛叔似象先陳謙益之俱防行在所私相語爲授福之長樂簿公重違吾黨意彊起之官是時前丞相史公帥閩部丞相閱人熟不輕以獄訟畀屬吏雅聞公賢數諉以事公以理平決不視大府意所疑信爲非是丞相滋相知延之幕中幕中故盛賔遊惟公自一話一言無禆補不出諸口丞相自喜晚得士禮以已敵且率當路者薦之朝而公死矣實淳熙元年正月庚戌也公平生燕寢無惰待物不矜莊施交際語惟恐傷人聞或爲不義必反覆鐫切不但已𨿽行百里從一僕持被飲食厪厪無乏所以周鄰里朋友則不問費室事一切勿理趨公事未嘗不勇決也年且五十徳日加修講問日加切余嘗見公曁張淳忠甫夜論學自敍讀書二十年得一健字余輒從旁嘆公健天徳也盍求其本公云云旦日忽挈余手出曰吾固深省於疇昔之言余竊自恨規意之淺也比將歿猶校讎儀禮家人不知其甚病也厥明盥櫛已遽索紙書遺友人以訓其子爲寄更以一紙書吾他日將族必擇寛地問法於伯忠甫又以一紙書吾弟兒女多以某所田若干畝盡歸之適劉氏姊薛氏妹具有缺以田若干畝歸之已呼其子耕來曰汝行之毋敢違戒又曰語汝母屏毋來前也一家始大驚頃之長樂尉之書至還答如平時又頃丞相遣客與其子至亦將迎如平時客出大門公目已瞑矣娶徐氏一子耕也享年五十有易論語說若干捲碑志詩文若干捲耕卜以三年十二月丙申奉公於黃嶼山以狀來請始余聞公誼甚髙未之敢請見也寓城南有題曰裏弟諸葛某之謁入余愧嘆袖謁走出見遂辱與爲忘年交將何敢辭以余所見聞公居鄕試吏建民利甚眾夫人有一事則以傳世要之於公不足道故道其出處進退死生者爲狀

國子司業何公行狀

何氏郡大家別爲二族諱溥字通逺官至翰林學士爲百里坊族公諱伯謹字誠夫官至國子司業爲城南族翰林公試禮部奏名爲天下第一百里坊之何於是始大而城南何氏自諱某生四子金華主簿子發爲宣和間進士子達子謨同時爲太學諸生子達晚授官累封至朝請郎公以金華仲子來爲朝請後復與其弟靑田令伯益同爲紹興二十一年進士公卒靑田之子叔忱與其三從兄次常又爲同年進士蓋以儒生賦祿三世矣論之𨿽繇文詞以孝睦爲本往時金華蚤世朝請撫其孤教之有成是爲靑田令靑田復早世公撫教其孤如朝請今竟成是爲叔忱也父子以善托孤起敬鄕黨則何氏之世其家有以也公信厚靖共務不暴白宦稍達皆循次平進不自意得而世之奔競沽激速化之術不但不欲亦誠不能也由國子博士攝尙書郎出知饒州罷起知廣徳軍以朝請年九十餘丐祠不行丁朝請憂服闋除太府丞是時上方更用一二執政闔朝士詣府稱賀致辭已而顏行前論今進退人宜誰先則皆曰若何君不當久居此官已而攺大理正不越月眞除兵部郎官駕幸學於師儒選甚遴闔朝士相與語則又曰上旣用某人某人矣必將用何君明年除司業以余所見士入朝不爲眾媢忌顧冀幸其遷官鮮有如公者觀公羣居平日寡言笑初無以恱人也每進對論事具以質言不好立新奇自以學官至爲郎凡三四對所上十餘奏大要以當世之患文勝而實不足比年臣子爲陛下丰財繕兵嘗試不效者類多誕謾無補事情方今慕漢宣帝而賞罰未盡當其功罪俗何由變末論久任曰以競進之人爲自營之計望其實課績猶卻行求前也在饒州江西諸郡皆旱甚往往諱不悉言上公以戶口若吏卒之稍食計見廩實所欠爲米十有四萬石乞諸朝有防予三萬公連奏不已更奏月樁爲緡錢十六萬折帛十二萬綿絹六萬二千匹不蠲民必重困禾且熟猶自疏力不足救荒當罷去永嘉不宜蠶民嵗輸絹以貿絲旁郡爲苦轉運使將以桑土例槪數敷和買絹公適在度支持不使下有建造二百艘者宰相以爲問公懇言溫瀕海郡木鐡皆非其有爲損其半平生不多見設施於其一二足以發明公之所存矣豈所謂徒文具無惻隠之實者耶以某年某月日卒於官年若干娶某氏某氏俱先卒又娶某氏子男三人叔願廸功郎叔謀叔振女三人長適某次適某次許嫁某叔願以某年月日公於某鄕某里之山來謀於某曰先君辱知於今參政周公厚嘗惠許之銘不肖孤自惟念設不獲執事之文以借手則參政公將誰從而信予之某不敢辭遂爲之狀

止齋集卷五十一

欽定四庫全書

止齋集卷五十二

宋陳傅良撰雜文

民論

天下之事有可畏之勢者易圖而無可畏之形者難見也易圖者亦易應難見者必難支故明智之君不畏夫方張之敵國而深畏夫未見其隙之民心蓋民心之搖慘於敵國之變其變之遲者其禍大而患在於內者必不可以復爲也古者有畏民之君是以無可畏之民後之人君狃於民之不足畏而民之大可畏者始見於天下嗟夫民而至於見其可畏其亦無及也夫秦之先蓋七國也自孝公至於莊襄亟耕力戰薦食諸侯之境歷七世而並於始皇之手吁亦艱矣始皇惟知天下之難合而其患在六國也故危其社稷裂其土地而守置之以絕內爭之釁中國不足慮而所以爲吾憂者猶有四夷也於是郡桂林城磧石頸系百粵而卻匈奴於千里之外始皇之心自以天下舉無可虞足以安意肆志拱視於崤函之上而海內晏然者萬葉矣而不知夫天下之大可畏者伏於大澤之卒隱於鉅鹿之盜而其睥睨覘覷者已滿於山之西江之東也一呼而起氓云合𨿽邯鄲百萬之師建瓴而下而全關之地已稅駕於灞上之劉季矣嗚呼秦以七世而亡六國而六國之民以幾月而亡秦以秦之彊不能當民之弱天下眞可畏者果安在乎人君不得已而用其民以從事於敵國可不懼哉

舟說

吾子知舟之所以致逺乎凡治大舟其檣以負防欲其屹乎其不撓也其防以彍風欲其騖乎而不靡也其柁以轄乎軸欲其壯以殿奔也其磴以柅乎艫欲其堅以鎭浮也其維以縻欲其固而莫之脫也其櫂若篙以櫂欲其勁而莫之折也其篷以卻雨欲其績宻而厚也其防以捍濤欲其端方以宰也而又樓焉以逹逺戈焉以禦害則以航於川以實萬斛肆千里行遭匯洑枟亂石晝晦防大颺掀而無虞不然而斬杙以檣之裂席以防之續綆以維之折竹以篙之編蒲以篷之冒而航焉以幸一濟之不覆則溺嗚呼君子者濟乎世之舟也而溺乎其器以空中之質冒焉而求速能不覆且溺邪今吾子之舟其才良而文其器厚而深吾所望乎致逺者也𨿽然其所待者闕如也吾子而能丰其所中而不倚爲檣大其所受可則舒否則翕也爲防截乎其所守徑乎其所趨爲柁正於動引而不發爲磴某人宜師某人宜友擇而附麗焉爲維勇而不懈乎進爲櫂若篙謹重以屏其患焉爲篷峻整以逺其侮焉爲防則吾始無虞於子不然其以致逺也殆也哉吾聞子試於學驟先諸先登吾固憂其挾少年之弱器以其空中而幸然於一濟冒焉而遂求速也詩不云乎譬彼舟流不知所屇心之憂矣不遑假寐以吾子學夫詩也於是乎贈舟說

責盜蘭說

予寓梓溪一夕友人以園隅蘭芳告予往視之愛其美而憫其不知於人也遂出置於庭數日香無聞欲去而猶遲之旣卒以不香遂目之曰盜蘭而語之曰吾聞鼠有似豹大小異形吾得以辧其爲鼠鳥有似鳯赤紫相間吾得以辧其爲鶩石𨿽似玉疵而不醇吾固知其爲瑉艸𨿽似苗秀而不實吾固知其爲莠彼固有近似吾惑之今汝蘭其形蘭其色花簮焉而臒葉修焉而特吾乃薙茹藘剪荊棘出汝於散地置汝於坐側汝乃假蘭之名乏蘭之徳蕕如其臭苕如其賊吾方汝竊其近似以自欺深其僞而難測者也向使漢宮捨汝何以對乃辟楚人捨汝何以祛乃祥鄭君失汝何取乎七穆之瑞屈原去汝何誇乎九畹之芳然則汝之盜蘭而不香亦何異人之盜儒而實亡吾試言汝以證夫人陽短石顯盜吾公也陰附王鳯盜吾直也釣名布被盜吾儉也伏死諫墀盜吾忠也托經以媚婦盜吾學也口聖賢而行市人盜吾誠也是皆君子近之而不知讒人主俯之而不覺其姦此社稷所以危覆忠良所以凋殘吾今可置汝於中庭是君可置斯人於百官也吾故效魯司寇誅少正卯之義戒鄭寤生去叔段之難亟命除汝汝其何安蘭曰伏辜願屏園樊

戒河豚賦

余叔氏食河豚以死余甚悲其能殺人吾邦人嗜之尢切他魚余嘗怪問焉曰以其柔滑且甘也嗚呼天下之以柔且甘殺人者不有大於河豚者哉遂賦之

物固有害人兮人之勝者智也牛能觸吾爲之絡馬能蹄吾爲之銜且轡也烏喙之毒用之藥以治也虎豹搏且噬也機與穽足以備也蛟蜄可驅兮蛇虺蚖蜥可避也𨿽其質禍賊兮名彰莫余僞也是故防之疑兮待之懼也吁河豚柔滑其肌兮防厥味也孰魚匪羞兮而柔以甘人同嗜也曽謂其斃人亟兮孽肝膽慘腸胃也人𨿽疑致死兮饋者弗忌也吁嗟乎物之害人兮不在乎眞可畏也凡蓄美以誘人兮蓋中人之所利也余誠悅而啗兮彼則陰以其恚也減殘忍以爲仁兮文嫵媚忌也甘我以言兮鼠伺而狐覰也笑怡怡吾蠆兮弱婉婉滅人之气也富貴懷安吾鴆兮幣帛饔牢吾餌也吁嗟乎愛者禍府兮所玩以易也兵莫慘於貪兮干戈伏於不意也晉滅虞以璧馬兮商君以好囚魏也莽詐忠以盜漢兮武賊養以媚也眇河豚其弗戒兮欺天下者曰得志也吁嗟乎若子豢安兮擲天下於一試也

文章防

三代無文人六經無文法非無文人也不以文論人也非無文法也不以文爲法也是故文非古人所急也古者道徳同而風俗一天下未嘗惟文之尙也學校進士無文教也鄕黨選士無文科也朝廷爵士無文品也士之有文皆涵養之素而談笑之發蹈履之熟而議論之及非有意也是故𨿽其所出而非其所爲𨿽其所有而非其所知文之在天下鬱鬱矣昔者嘗疑夫子於詩之三百篇斷之一辭則曰思無邪夫易也書也春秋禮樂也皆其無邪思也而聖人獨及夫詩蓋思而得之聖人謂是以爲天下之文也出於數人之手非一人也出於數十國之風非一國也出於數百載之間非一世也或出小夫賤非止於學士大夫也或出於暴政虐世非止於寛時暇日也而其辭其義粹焉一軌上之化深下之化厚固如是也嗚呼道盛則文俱盛文盛則道始衰矣射防之晁錯不如木彊之申屠談經之公孫不如戅愚之汲黯自漢以來甚矣文之日勝而士之俗日漓人才之日之而國家之日不理也華藻之厚而忠信之薄也詞辯之工而事業之陋也學問之該而器識之淺也吾不意夫文之爲天下患如此也漢之文揚雄其尢美新之作庸人恥之唐之文韓愈其尢諛墓之誚在當時固不免嗚呼他何望哉愚方惟是自獻而先生辱問焉故愚不敢道其末而願聞其本惟先生賜之

守令防

古之天下無宂官亦無窮人無幸法亦無怨吏夫官不濫則人無滯嘆法不屈則吏無滿心勢亦然也而官若是其甚簡也敷奏賔興又若彼其眾也法若是其嚴也黜陟用廢又若彼其果也以甚簡之官待人才之眾以甚嚴之法行賞罰之果而人無滯嘆吏無不滿之心何也上之人無愧則下之人無憾也用者必公則未獲者不敢議也顯者必賢則繼者不敢覬也內之者非所暱則所外者不敢浮也逺之者非所怨則所邇者不敢偸也是舉天下之官皆可以用人抱關擊柝府史胥吏士不恥爲也嘗觀周公立政之書論文武得人之盛而至於夷微盧之烝三亳阪之尹皆有常之士而其選無異於三宅彼皆逺方也皆卑職也逺方非要地卑職非膴仕而天下之美材居之宜亦有所不安焉而莫之問者何也有君如文武非棄才之主有臣如周公非蔽賢之相則逺之非疏之卑之非薄之也且夫周公大聖也天下所共知也而諸侯無伯則出爲東伯六卿無宰俯爲冢宰畢公大賢也亦天下所共知也而周公不沒則未得以爲伯則未得以爲監商聖如周公而下闕人也則降而爲之不以爲辱賢如畢公而上有人焉則淹而畱之不以爲恨天下之不聖於周公不賢於畢公者又何擇也愚故謂今日難於久任非誠難於久任也難於外任非誠難於外任也以古之官視今之官則今宂也以古之法視今之法則今幸也以其甚宂猶苦其不足以其甚幸猶苦其不平無他下有所要者上有所畏也用者未必公人固不恬於退也顯者未必賢人固不屑於小也內之者或所暱人斯競於求也逺之者或所怨人斯難於去也夫如是則盡今之官應今之人廢今之法娯今之吏天下日愈嗷嗷矣嗚呼天下非怨吏之可畏也今日遷某守明日易某令其擾則妨民其費則傷民其無意於畱而茍簡於治則獘民其自以爲亟遷而求足其欲則又困民故夫吏之便民之病也有便民之法而又有不便吏之憂愚所不敢知也故凡執事之三防愚不暇憂而所深憂者上有所畏則下有所要也

收民心防

漢文之仁不在復租而見於復租周官之仁不在荒政而見於荒政武王之仁不在散財發粟而見於散財發粟聖人之仁其積之有源其發之有機其所以厚天下無窮而見於卹天下者特其有限者也天下之人不以其有限之施而致不足之望而常以是信其無所不愛之心而懷不盡之感者蓋於其所發占所積聖人之心始形見乎此夫媒人而盛譽之人不以爲喜役人而彊飯之人不以爲徳何也媒之而譽之吾固有所私也役之而飯之吾固有所利也故夫一譽之及必謝者必其無所私之之初一飯之施必謝者必其無所利之之素聖人之仁形見之日而天下吾戴者非其形見之日也其心無所事於形見之末而所召之速則形見其機也昔嘗怪宣王咎已之急辭罪嵗之觖望夫咎已之急辭生於自治之不足罪嵗之觖望則又窮焉而尢天也而中興之雅實先是詩序詩者顧以爲中興之根本何也彼其心未有系天下之心也宣王之機所藏者甚微而澤之及人者尙自淺也藏乎中者甚微非力久則未易以著而澤之所及猶淺則亦難乎遽孚云漢之旱宣王之惻怛忠愛一旦而大彰彰焉天下以是爲文武成康之心也車攻未作復古之業就矣不然遇災而懼漢唐人主如此者總總也彼其令下而民玩而此則速中興之功未可以言語及也人皆曰云漢之旱中興之福也無雲漢宣王之仁不加損有云漢宣王之仁亦不加益而中興之機也是詩也故嘗爲之說曰商非興於解网而實興於解网周非興於扇暍而實興於扇暍宣王非興於遇災而實興於遇災聖人之仁不外假以収天下而天下之歸心則嘗有俟也天地之徳非止於雨露而物則徳天地之雨露父母之恩非止於乳哺而子則恩父母之乳哺也愚固爲今日賀而爲吾君勉也方今版圖未盡復也主上踐阼以來江浙之間饑饉薦臻水旱相仍固斯民病也而聖心惻然勤卹民隠下減租之詔遣賑饑之使卻免錢之請又斯民幸也愚則以爲是宣王中興之機也嘗讀孟子至於鄒魯之閧有司死焉而莫之救孟子以爲是凶年不發之報而不可以尢民至梁恵王移粟於民勤矣而孟氏又以爲非先王之政夫饑而勿卹穆公固有愧也饑而恵之恵王稱無政何也天下之事安於莫之爲者非也迫而爲之而不反其本者亦非也是故以梁之政視鄒之政梁若可喜以鄒之治責梁之治梁之及民末矣愚故因鄒之失賀今日之所以得以梁之所未至勉吾君大之

章子林子名說

古人之名惟所遇焉斯取之矣非擇也商而上疊以甲乙命蓋雜紊而無章至於周諱行而名始尊然曰顚曰夭非美辭也而取之以名春秋之世猶不厚乎名衛有石惡宋有伊戾齊有陳逆楚有屈蕩周有史佚夫數辭者皆人之愧焉而至不美者也而取之以名展禽解狐若是者則有取乎物之賤者以自名下漢晉士方以名相髙唐以來士無陋名名美而人才日卑嗟夫專於其內而不張於其外急乎其外而不勵乎其內古今人之異也宜哉吾友章子林子皆恥夫擇名之不詳而請更於予予何吝於名哉而二子之請甚矣其非古人之意也名不若人汲汲乎求治之心不若人姑徐徐而已耳盍亦反其本乎𨿽然二子以自治之請予又何可辭之於是名章子曰用中林子曰毅章子願而固林子弱而浮以其名之得微中乎心夫二子而由是焉反之斯名也其猶二子之益友乎裏名勝母曽參不入彼裏名豈足以凂吾孝哉而君子亟去焉亦合內外之道也然則二子之請於予予不吝於二子𨿽非古人之意是亦古人之意而已矣

朱甥子臧名說

吾兄有朱甥者每遇予持尺紙拱而問名焉予曰爾何若名之問也人能美名名不能以美人淑爾身𨿽陋爾名人不汝議也爾身之不淑假而以丘軻自號焉天下莫之予矣是故古之爲名姑用是焉別稱道而已矣賢否不問也爾何名之問也𨿽然童子而知問名可嘉也凡人之善自一念而爲也故患莫大於無識學莫彊於自興爾知重而名則必知重而身矣噫是念足以爲善矣吾故名汝曰子臧而猶未汝字越十年吾將汝考焉而不負吾名字汝未晚也

止齋集卷五十二

欽定四庫全書

止齋集附錄

樓鑰神道碑

嘉定三年集英殿修撰陳公告老於朝天子嘆曰此吾舊學且書命之臣也除寶謨閣待制遺奏聞贈四官錄其後所以飾其終者如故典門弟子哭之失聲里人聚而相弔四方士夫聞之無不防傷者蓋非他人云亡之比也公諱傅良字君舉其先自閩徙溫州瑞安縣帆遊鄕湗村裏至公八世矣曽祖靖祖邦父彬皆不仕父以公貴累贈朝請大夫妣徐氏贈令人朝請邃於易教授鄕裏以篤行稱公天分髙勝其於學問心悟神解而苦志自勉精力亦絕人隆師親友有不可解於心者興化劉復之朔以南省第一人來爲司戶參軍攝教官得公程文以爲絕出公之年甚少也而名巳髙開門授徒於仙巖僧捨士子莫不歸敬薛寺正士龍季宣見公問所安公曰毋不敬士龍曰比參倚如何公釋然增進歸心薛氏後又相從於滆上讀書一日千里其爲薛氏祭文云我昔自喜壁立倚天見兄梅潭忽若隊淵梅潭卽仙巖也伊洛之學東南之士自山楊公時建安遊公酢之外惟永嘉許公景衡周公行已數公親見伊川先生得其傳以歸中興以來言理性之學者宗永嘉惟薛氏後出加以考訂千載自井田王制司馬法八陣圖之屬該通委曲眞可施之實用凡今名士得其說者小之則擅塲屋之名大可以臨民治軍之際惟公遊從最久造詣最深以之研精經史貫穿百氏以斯文爲己任綜理當世之務攷覈舊聞於治道可以興滯補敝復古至道條畫本末粲如也本朝名公鉅卿不可縷數然自韋布而名動宇內者不過數人公自爲舉子業其所論著如六經論等文所在流播防於家有其書蜀中文學最盛讀之者無不動色文體爲公一變至傳入外國視前賢爲尢盛乾道六年始入太學士無賢不肖斂衽下風八年公之髙弟蔡公幼學爲省元公次之徐公誼又次之薛公叔似鮑君繡劉君春胡君時等皆鄕郡人非公之友則其徒也尢爲一時盛事旣登甲科朝野想望風采授泰州教授以歸參政龔公茂良帥江西以書幣招之願與定交公曰此古人羔鴈之禮不行於世有年矣善辭之未赴防太學錄闕求之者眾龔公實行宰相事奏孝宗曰待次不攺闕初官不堂除陛下良法也太學錄一闕而睥睨者眾臣欲擇取名儒爲士林所推者越拘攣而用之則人自服矣上問爲誰以公對上曰是朕所素知者除命一下果無異辭就職防月車駕幸學攺承奉郎龔公旣罷政亦浸有相嫉者添差通判福州帥相梁公克家得公喜甚以政委之公亦悉心禆贊不事形迹卒以專擅論罷時淳熙七年也尋主管臺州崇道觀起知桂陽軍閒居八年始赴郡提舉荊湖南路常平茶鹽事就遷轉運判官攺兩浙西路提防刑獄公在桂陽蠲除宿負罷弛斜科倉司則補糴諸郡米至十萬斛漕司亦蠲錢數萬緡力講荒政所及者廣進登極銀三千兩屬力救荒力不能辦申請減額損三之二實恵遂及一方以服勤使事嘗感寒疾至是以奏事再入修門須鬢如雪丞相畱公正一見嘆曰防年陳君舉尙可使外補耶奏畱爲吏部員外郎初對上曰卿去國防何朕時欲見卿久矣知卿學問深醇有所著書進來時上臨朝淵黙罕有聖語公敬謝而退以周禮說進擢祕書少監訓詞曰朕日禦便朝延見郎吏有郎白首色夷而气溫儐者贊其名則汝傅良也朝列傳誦實黃公裳之詞也兼實錄院檢討官皇子嘉王府妙選官寮以公兼贊讀未防除起居舍人兼權中書舍人期年始遷起居郎紹熈末年龍樓問寢不以時自大臣而下更進讜言從班多連名騰奏或同班叩請公自以受不世之遇必欲身任其責請對直前防無虛月剴切痛憤指陳利害無所不用其至蓋嘗贊嘉邸爲中宮言之又嘗奏疏謂臣等在王邸於古今父子君臣之際人之大倫天地之正義以開導賢王而防慶闕上觴之禮長至虧稱賀之儀區區口耳之感必不能勝躬行之化紙上之習必不如家傳之法今旣上失三宮之歡則臣等講讀皆爲空言矣其餘骨鯁之言有敵已以下所不能堪者上終不加譴而言亦不用一日奏云陛下屢許臣以出又令傳防於廟堂而復不然臣貪戀厚恩未忍決去容臣退思補過更圖入奏若不垂聽則有致爲臣而去耳又從而艸奏曲盡事節犯顏極論度上意不回遂上掛冠之奏上𨿽不受玉音賜可公卽申省乞致仕宰輔畱之不可旣行授祕閣修撰嘉王府贊讀皇上禦極以中書舍人召還兼侍講兼直學士院同國史院修撰謂可以行素蘊矣而言者指其學術不正罷爲提舉江州太平興國宮慶元二年復劾其在太上朝奏對狂率降三官罷祠嘉泰二年敍復元官再畀祠祿遂除泉州以病力辭至再除集英殿修撰病革謝事遂有次對之命十一月十有二日終於裏第享年六十有七積官至朝議大夫爵永嘉縣開國男食邑三百戶娶張氏名幼昭字景恵主管禮兵部架閣文字孝愷之女以婦徳著聞先公九年卒子男二人師轍迪功郎安丰軍壽春縣主簿師朴承務郎女七人長適迪功郎監鎭江府淩口茶庫潘子順次適從政郎新福州連江縣丞薛師雍次適迪功郎處州州學教授林子熈次適迪功郎新福州連江縣尉徐衝次適進士張紹次適進士張疇一尙幼令人於前山開禧元年三月庚申二月奉公之喪合焉嗚呼以公之抱負偉傑學博而精觀書別有髙識作文自出機杼類非今人所可企及求之古人亦未易多得也受知三朝掌內外制經帷史館不爲不遇而名髙多忌卒不得究其經世之學爲可痛也公行誼著於鄕曲述作擅於當世不待屢書敢摭其論奏之大者列之然後知其非諛墓之詞也公之赴郡免奏事而去歸覲光宗以舊欲奏之孝宗者陳之蓋公憂國之心澤民之具其說不易謂藝祖創業垂統無非可傳之法而深仁厚澤裕我後人則專以愛惜民力爲本攷之故牘自建隆至景徳四十五年間南徵北伐未嘗無事而金銀錢帛糧艸雜物七千一百四十八萬計在州縣不防古所謂富藏天下者也諸道上供隨所輸送初無定額畱州錢物𨿽盡曰系省而不盡取大中祥符元年三司始奏立上供稅額熈寜用事者始取藝祖之約束一切紛更之新法旣行增上供之額一倍至崇寜遂增數倍此特上供耳其他雜徭熈寜則有令項封樁元丰則有無額上供宣和之經制紹興之總制月樁皆至今爲額而折帛和買之類不與焉茶引盡歸都茶塲鹽鈔盡歸貨務秋苗以十之八九爲綱運是皆不在州縣於是取之斛面取之折變取之科敷抑配贓罪而民之困極矣方今之患何但敵人蓋天命永不永在民力之寛不寛豈不甚可畏哉上曰莫急於此但以處置爲難公奏第三札子乃是處置之說旣奏褒美再三其大略曰嗣位之初詔爲寛民置局講究而民窮如故蓋以裁抑細微或蠲空張之數未有以稱明詔慰民望也國家財力竭於養兵又莫甚於江上之軍故每欲省賦朝廷以爲可則版曺不可版曺可則總領不可總領可則都統司不可以謂之禦前軍馬𨿽朝廷不得知謂之大軍錢糧𨿽版曺不得預中外勢分職掌不同事權不一施行不專𨿽欲寛民得乎都統司之兵與向者在制置司時無異總領所之財與向者在轉運司時無異事出一體而後可議寛民力矣轉對又論藝祖治大而不治細以上書人文字令知制誥看詳升降以次對章奏下尙書省參詳人主所自擇不過臺省長官豈不甚易行哉又嘗論役法謂免役錢者本以卹民使出錢雇役而逸其力也自罷募戶長壯丁而取其錢今總制之類於是役者白著而法不得不壊保正長催科是以保甲法亂役法而行之也熈寜自有役法五等簿是也自有保甲法魚鱗簿是也五等則通縣計之魚鱗以比屋計之保甲但以稽察盜賊與免役初不相闗熈寜七年始以保丁充甲頭催稅而耆戶長壯丁之屬以次罷募利其雇錢而封樁之法起矣元丰遂著爲令以甲頭同大保長催科元祐匆匆復舊隨卽紛更至紹聖二年催科悉用大保長役法轉而爲保甲嘉祐以前固無此法至此又非王安石之舊特章厚爲之今士大夫恥言安石之爲人指章厚爲罪魁而方世守其變亂之餘以爲成憲萬古設法一安石能攺之章厚能力行之此斯民最大之害乃若出於三代之舊而莫敢議有議之者則付之有司不過檢坐見行條法申嚴行下此臣尢所未諭也誠能不以保甲法亂役法𨿽未足以盡寛民力亦可謂至恩矣進故事以眞宗詔兩浙福建荊湖身丁錢並特除放其論尢詳以爲減折帛不如身丁切於窮民此皆公平時考古驗今可舉而行非若泛然美觀之言卒不得見於用若其封還詞頭遇事輒發未易悉數如請還黃裳給事中則引唐呂元膺紹興程瑀以爲比論張子仁之建節則請先處分畱正之去畱吳挺之除代而其甚難者莫如陳源與率逢原二者源之貫盈幸不及誅忽除內侍省押班瑣闥攝事者繳章五上人皆傳誦大臣力請觸雷霆之怒防不自全一爲書行公議沸騰黨與凶焰不可向邇而公獨當之逢原麄暴恃有奧援所至凶橫其在池陽防至軍變爲總領鄭湜所發按其偏禆上命樞臣鐫戒方待罪間自副統制升都統公又論之源供職自如而詞命不行終不得俸逢原先被宣札已自書銜而公於二者執奏再三終不奉詔以至乞身而去公去未防而內禪子仁訖不得節鉞源亦罷去逢原以病廢惟此三事無敢嬰其鋒者公神色不動來則繳奏旁觀者爲之寒心而外間罕知之者鑰與公同生於丁巳少我九日自分教東嘉爲布衣交義兼師友後𨿽一同朝迹而情義日篤一旦同在西掖同攝北門相與如弟昆然至於同寅協恭尢非他人之比藝祖東向宗廟大典集議至再始正百年之禮而臺諫有異論鑰極論之丞相趙公宣防鑰又執不可公從旁力贊其決而事遂定謝知閤淵以太母之弟有防請給等依祿格全支公已書行而鑰駁之再命特與書行公上奏先具鑰之駮章且曰樓鑰駮章委是允當始知臣失於防檢不及論奏若更書行臣有三罪一則迎合聖意不敢執奏二則衝攺揮使有司無所憑守三則恥過遂非無見善則遷之義欲望追寢禦筆仍正臣鹵莽之罪其事遂已嗚呼孰有負重名於時致身至此而服義引慝同濟公議如公者乎汲引人才如恐不及在湖南應詔薦宋文仲吳獵蔣礪楊炤在朝則薦朱熹葉適吳仁傑王明淸修史茍知其賢不復以私嫌爲忌其他成就延譽使就聲名者不知其防也博極羣書而於春秋左氏尢究極聖人制作之本意左氏翼經之深防著春秋後傳左氏章指二書蓋經止獲麟孔子卒傳止韓魏反而喪之之後殆未有此書也願見不可得則曰此吾身後之書近旣得之誦讀不已不揣而爲之序其門人遂以銘爲請鑰欲述公行事或恐有觸忌之嫌自以投閒十有三年已掛衣冠視防防何知公爲最詳若畏避而沒其實豈不負吾亡友防稿未集而病深恐溘先朝露不究此志小愈遂扶憊而畢之公風度髙逺動輙過人詩律之精深字畫之遒媚登覽髙致吟諷低昂親之則使人意消王謝韻度尙可想也方主上在宮邸時寮寀以詩爲壽惟翊善黃公與公之詩皆有諷諫上爲置酒各親書所上詩謝之公後嘗奏知以禦札登諸石而跋其下以其稿示鑰未及刻而公歸訪求此稿不可復得猶記其略云季札觀樂歌頌而曰哀而不愁太史公讀虞書至於君臣相敕維是防安未嘗不流涕也成王作頌推已懲艾可不謂戰戰恐懼善守善終哉蓋頌者不專於美盛徳之形容皆敕戒之義秦斯以來此義殆絕鑰讀之爲之感咽嗚呼此又先儒之所未發也銘曰

溫居瀛壖儒學之淵間气所鐘挺生斯賢向舒金玉遊夏淵源羣書博極本末貫穿退然布衣名震八埏晚登周行帝席爲前典刑具存訓詞是專王邸螭陛史館經筵獨當雷霆力欲回天經世澤民賫志終焉天之生才夫豈偶然儲神毓秀其必有年宦匪不達受才則全道之不行賴有遺編後有百載復見儒先哀哉止齋見此銘鐫

蔡幼學行狀

公諱傅良字君舉姓陳氏其先自閩徙溫州瑞安縣之帆遊鄕至公八世矣曽祖靖祖邦皆有隠徳考彬深於易學潔行自晦鄕裏稱爲長者以公貴累贈朝請大夫妣徐氏贈令人公英邁不羣彊學篤志其爲文出人意表自成一家人相與傳誦嵗従遊者常數百人宗正少卿鄭公伯熊大理正薛公季宣皆以經學行義聞於天下公每見二公必孜孜求益修弟子之禮一日與薛公語恍然若有所失乃獨潛心易論語二書求古聖賢所以窮理盡性之要近思深探弗造其極致弗措也旣而薛公客晉陵公往従之薛公與公語合喜甚益相與考論三代秦漢以還興亡否泰之故與禮樂刑政損益同異之際蓋於書無所不觀亦無所不講經年而後別去還過都城始識侍講張公栻著作郎呂公祖謙數請間扣以爲學大指互相發明二公亦喜得友恨見公之晚是嵗乾道六年也其秋入太學國子祭酒芮公曄雅聞公名親訪公於所齋見其二子且卽以公爲學諭俾爲諸生講說經義公以非故事因辭芮公不可公遂謁告去従容天臺鴈蕩間益究其學越二年禮部以名聞孝宗方鋭志治功慨然慕唐太宗之爲人於是臨軒以太宗事防新進士公對言陛下有無我之量而累於自喜有知人之明而累於自恃是以十有一年於玆而治績未進於古下情猶郁公論猶沮士大夫猶有懷不敢盡且以太宗求諫崇儒等事反復規諷其言深婉切至有司奇之將請寘第一或議不合猶在甲科當是時公名震天下其文流入外國授迪功郎泰州州學教授未赴參知政事龔公茂良爲孝宗稱公之材特除太學錄車駕幸學攺承奉郎居嵗餘力求外補呂公方在三館謂公曰盍少畱公曰出處之義不敢不謹其始也添差通判福建丞相梁公克家領帥事委成於公公爲之畫凡一路若郡所當興廢及訟獄之曲直一裁以義無所回屈彊禦者不得售其私始忌且怨州人有方在諫省者論公罷之居二年主管臺州崇道觀又二年差知桂陽軍又三年乃之官居閒旣久日覃思於六經將有所述以開後學一室蕭然與士友終日澹如也治桂陽首爲教條戒其吏以徙善逺罪諭其民以孝弟婣睦人感公徳意不嚴而化蠲民宿負及縣月輸之未入者凡廩藏受輸以例取贏者悉裁之明條目簡文移縣得達情於郡而吏無所容姦郡計自裕嵗小旱預出錢糴於旁郡置數塲以糶糶已復糴循環不之又聽民以薪易官粟或就役於官食其力民無饑者連帥潘公畤以緡錢五千助糴公益以郡錢立式貸之約嵗登償及期不復索光宗受禪除提舉湖南常平茶鹽去郡老稚遮送不絕明年就除轉運判官湖湘民無子孫者率以異姓爲後吏利其貲輙沒入之公曰使人絕祀非政也況養遺棄固有法存其後者防二千家潭州常平粟且四十萬而全永道等州數絕少無以備歉嵗公曰移多益寡使者職也旣掌漕猶攝庾事乃令諸州各畱嵗運粟以益常平以潭之常平代其輸郡告乏者減其送漕司之錢民輸折苗錢重爲損其直潭州儲州市酒課嵗嘗至緡錢二十萬遂以配於民爲額公攝州事按舊籍頓減之民得少紓攺提防浙西刑獄過闕畱爲吏部員外郎論對奏言藝祖皇帝垂裕後人專以愛惜民力爲本熈寜以來用事者始取藝祖約束一切紛更之諸路上供嵗額增於祥符一倍崇寜重修上供格頒之天下率增至十數倍其他雜斂則熈寜以常平寛剰禁軍闕額之類今項封樁而無額上供起於元丰經制起於宣和總制月樁起於紹興皆迄今爲額折帛和買之類又不與焉茶引盡歸於都茶塲鹽鈔盡歸於貨務秋苗斛斗十八九歸於綱運州縣無以供則豪奪於民民困極矣方今之患何但敵人蓋天命之永不永在民力之寛不寛耳豈不甚可畏哉陛下宜以救民窮爲己任推行藝祖未泯之澤以爲萬世無疆之休且言今天下之力竭於養兵而莫甚於江上之軍都統司謂之禦前軍馬𨿽朝廷不得知總領所謂之大軍錢糧𨿽版曺不得與於是中外之勢分而事權不一施行不專𨿽欲寛民其道無繇誠使都統司之兵與向者在制置司無異總領所之財與向者在轉運司無異則中外爲一體中外一體則寛民力可得而議矣上従容嘉納謂公曰朕思見卿久矣卿學問深醇著書必多可悉以進也遂遷祕書少監公進周禮說以格君心正朝綱均國勢爲目目各四篇兼實錄院檢討官選兼皇子嘉王府贊讀公以爲王者之學經世爲重祖宗成憲尢當先知乃纂次建隆以來行事之要爲王講誦大防每至立國規模必歷敍累朝因革利害附見其下本末粲然如示諸掌紹熈三年十二月擢起居舍人四年正月兼權中書舍人先是上少不豫羣臣奏請或弗時決公言一國之勢譬如一身少有壅底便生疾恙若今日遷延某事明日阻節某人人心益玩主勢益輕設有姦憸乘時爲利則中外之情不接威福之柄可移𨿽是擅傳防揮將亦無従覺察陛下何不務自寛大以怡精神出則従順動之宜居則享燕閒之福而乃徒速無故之謗且貽萬一之憂哉又言人主不自彊則讒間迎合之計得以乘之因其厭省覽也則有以好名之說中傷忠讜因其憚攺作也則有以生事之說沮壊事功凡若此皆讒間也因其近聲色也則有以勿問外人之說固結宮禁因其樂燕飲也則有以勿親小事之說竊弄威福凡若此皆迎合也讒間之計中則君子日疏迎合之計中則小人日親而其極至於天變不告邊警不聞如是而天下不多事者未之有也給事中兼嘉王府翊善黃公裳以封還除目攺兵部侍郎公言給捨封駮是謂官守若以爲是則當聽従若以爲非則當罷黜今陰廢其言而陽遷其官是非不明賞罰倒置不謂淸時有此過舉乞令裳依舊供職以釋在廷之疑池州副都統制率逢原就除都統制公言逢原專橫掊尅士伍咸怨淮西總領鄭湜姑按其偏將以警之逢原懼而自劾方詔放罪不應信宿之間遽有遷擢詔依已降指揮公復繳論之陳源除入內內侍省押班給事中駮之不可以書讀矣公言源僣侈專橫得罪髙宗投竄逺方籍入家產及許逐便以來間有恩命則臣僚相繼論奏悉防開納今鎖闥迫於天威黽俛書讀臣必不敢奉詔艸詞內批張子仁除節度使公言畱正輔相初政於今五年待罪郊外而去畱未決趙雄以前宰相起帥江西抱病告終而卹典不及西陲擁兵十萬吳珽物故擇代不可不謹卹終不可不至而屏去申奏以爲失實當此時也乃遽獨加防於勲舊之家輕重不倫先後失序臣深爲聖明惜之詔子仁系勲臣子可與書行公又言報答舊勞孰與輔初政者之爲親矜憐後裔孰與專帥閫者之爲重陛下儻下察末議少霽威嚴天意豁然羣疑冰釋事闗廊廟則立賜施行憂在疆埸則亟須處置庶防國家尊榮朝野欣豫奏𨿽不報然陳源竟不命詞張子仁亦不果授鉞是嵗十二月遷起居郎公言陛下覆防臣子容忍不棄而不務明其去就之誼比有以臺官察宰屬者矣陛下皆出之俄而並召並用爲卿將孰是孰非耶有以後省駮従班者矣陛下爲罷給事中已而並除職名一去爲郡一爲王府官然則是俱有罪耳有以諫官疏大臣者矣陛下欲並用之大臣乞去不得請諫官乞去又不得請然則是俱賢耳至如臣不度疏賤論奏內侍不當爲知省官陛下𨿽納臣之章不行詞不賦祿而其人至今出入禁闥與見任無異則是中書後省與黃門相持不決尢所未諭願陛下明人臣去就之誼自不肖臣始時上疾猶未平重華之朝稍闕大臣而下交進更諫公自以受知最深每入對必以父子天性及古今禍福安危之際委曲開陳期以感悟上心上亦爲之動及孝宗有疾公逾旬三請對以爲兩年以來以不過宮諫者多矣陛下間或聽之亦無過勉彊一出臣獨私念陛下特誤有所疑積憂成疾以至於此每於陛下心事之間反覆開明至於深入切中陛下爲臣傾倒一無隠情然而今日確許明日中變以誤爲實而開無端之釁以疑爲信而成不療之疾是陛下自貽禍也公敷奏剴切上未能聽因面乞納祿不許最後復言今天下本無事而陛下以憂疑失人心若聖意釋然則羣情自解轉禍爲福不過反掌之間臣言不足聽當永辭闕庭是以復論人心可畏之說願陛下亟圖之是日公論諫益切度上意弗回乃上致仕之奏上曰甚好甚好公退則申尙書省自免而歸攺祕閣修撰復兼嘉王府贊讀公辭不拜今上受內禪三日詔公歸班又四日除中書舍人公三辭而後受未至命兼侍講時方博延名徳之士進諸朝廷知潭州朱公熹召爲煥章閣待制侍經筵與公同日造朝班行相慶公入見首言陛下嗣守丕圖宜上稽孝宗明斷總攬之政兼體上皇隆寛不自用之美參酌兩朝治體擇其爲天下後世便者兼行之詔知閤門事謝淵系皇太后親弟特給全俸今同知樞密院事樓公鑰時爲給事中封還錄黃公言樓鑰所駮允當望追寢前命臣失於論奏乞正鹵莽之罪因言陛下臨禦未久每事當遵守法度近因臣下妄有陳乞往往直降內批或與差遣或添請給人従深恐自此浸開幸門願陛下念付托之重加兢懼之誠凡宮禁請求斷勿垂聽兼直學士院防有詔朱熹與在外宮觀公請對將陳其不可詔俟別日宣引公連疏言朱熹三朝故老難進易退欣慕聖明幡然一出天下相賀以爲得人則進退之間豈宜容易內批之下舉朝失色臣不敢書行後四日詔朱熹進寶文閣待制與郡未防以公兼實錄院同修撰公以史事宜有專官再辭不許阜陵復土上始自重華宮入居大內公首請增置諫員收用恬退之士詔問民間疾苦上雅敬公每對必虛已以聽始上在潛邸寮寀因誕日以詩爲壽公與翊善黃公詩皆以開導徳性冀有所規益上感二公意各親書其詩謝之於是上屢趣公爲跋語刋石同進者以上眷公厚始多忌之知閣門事韓伌冑浸竊威福倚言路以排斥忠正有上章詆公者詔提舉江州太平興國宮慶元二年夏言者復交章詆公詔降三官罷宮觀公屏居杜門一意韜晦榜所居室曰止齋日徜徉其間賔至則相與講論經史亹亹不厭故舊之在朝者或因人問公起居公皇恐遜謝而已嘉泰二年正月詔復元官提舉江州太平興國宮三年起知泉州公以疾力辭許之授集英殿修撰疾益侵請謝事授寶謨閣待制以其年十有一月丙子卒於家屬纊酌酒與兄訣凝然而逝年止六十有七積階至朝議大夫爵永嘉縣男訃聞贈通議大夫娶張氏主管禮兵部架閣文字孝愷之女封令人以婦徳稱先公八年卒子男二人師轍承務郎新監臨安府鹽官縣買納鹽塲師朴承務郎女七人長適迪功郎新光化軍司理參軍潘子順先卒次適従政郎福州連江縣丞薛師雍次適迪功郎新處州儒學教授林子熈次適迪功郎新福州連江縣尉徐衝次適進士張紹次適進士張疇次未行孫女一人開禧元年三月庚寅師轍等奉公之喪合於所居前山令人之兆公剛毅洞達寛博樂易其爲學先於致知充以涵養黙識自得不可企及而篤於躬行周於人情事物兼博約貫精粗不倚於一偏與同志論學必以兢業爲先蓋其所自用功處也事兄恭謹終老不懈自奉淸約閨門肅然其接人委曲周盡人人得其歡心汲引後進如恐不及小善曲藝奬予無倦士多不逺數千里樂従公逰公隨其所長誘掖磨琢以成其材在湘中奉詔薦湖廣之士以今四川安撫制置使吳公獵爲稱首其他如宋文仲楊炤蔣礪皆一時之選及在後省丞相畱公正知樞密院事胡公晉臣數訪人物公爲言某人有徳某人有材宜兼収而器使之毋有所偏廢二公以公言多所引用公未嘗以語人也公早有重名媢疾者眾往往爲謗語以中傷公故當孝宗有爲之時主上願治之始而不得少安於朝退而家食者前後且二十年比上念公起鎭名藩天下期以復用而公已病篤矣卒之日室無餘貲田不過二頃其也資友朋之賻以集事然後讒沮公者始皆愧服公在三山閱故府所藏累朝詔條凡財賦源流國史所不盡載者考之悉得其要領常以爲祖宗徳澤深厚而後來有司乘時易令取民之數乃過於前代宜有以變而通之故一見光宗首陳其要及轉對則乞議免役錢進故事則乞除身丁錢至上初親政則又乞出內帑助版曺經費少寛催理以紓民力然皆言之而未及用天下不少被其澤也公旣沒之四年上誅韓伌冑盡黜其黨一時故老爲侂冑所排斥者收用略盡使公尙在得復見上以素所考論次第條奏見於施行其所補豈有淺淺哉公有毛氏詩解詁二十卷周禮說三卷春秋後傳十五卷左氏章指三十卷讀書譜一卷建隆編一卷制誥集五卷文集三十卷公深於春秋其於王霸尊卑盛衰消長之際及亂臣賊子之所由來發明獨至又以爲左氏最有功於經能存其所不書以實其所書故作章指以明筆削之義樓鑰爲之序曰自有春秋以來蓋未有此書也平生篤於學易嘗爲之說而未及就幼學未冠従公遊朝夕侍側者且十年公愛而教之勉以前輩學業幼學𨿽不敏然佩公之訓不敢自棄每視公以爲出處知公獨詳敢狀其言行之大略以上於太史氏謹狀嘉定元年十一月日學生朝議大夫試尙書吏部侍郎兼侍講兼直學士院蔡幼學狀

葉適墓志銘

公姓陳氏諱傅良字君舉溫州瑞安人初講城南茶院時諸老先生傳科舉舊學摩蕩鼓舞受教者無異辭公未三十心思挺出陳編宿說披剝潰敗奇意芽甲新語懋長士蘇醒起立駭未曽有皆相號召雷動従之𨿽縻他師亦借名陳氏由是其文擅於當世公不自喜悉謝去獨崇敬鄭景望薛士龍師友事之入太學則張欽夫呂伯恭相視遇兄弟也四方受業愈眾乾道八年防進士殿臚定公對第一奏入不果用教授泰州朝廷難以銓法持之遂除太學錄將召試館職復不果使告公將以爲編修官公辭焉通判福州右正言黃洽引王安石事劾公罷主管崇道觀知桂陽軍或言知名士廢不用凡三十三人公爲其首執政病之稍遷提舉湖南常平茶鹽轉運判官浙西提刑吏部員外郎去朝十四年至是而歸須髮無黑者都人聚觀嗟嘆號老陳郎中光宗逆勞曰卿昔安在朕思見久矣其以所著書示朕遷祕書少監兼實錄院編修官皇子贊讀歷起居郎舍人兼中書舍人防上疾不能覲重華公陰諷顯諫危論婉說因乞致仕出殿不返舍攺祕閣修撰復兼贊讀不至今上卽位除中書舍人侍講同實錄院修撰直學士院禦史中丞謝深甫論公言不顧行提舉興國宮居二年察官交疏削秩罷時慶元二年也嘉泰三年始復官再爲興國宮知泉州辭授集英殿修撰待制寶謨閣三年十一月丙子卒開禧元年三月庚寅於帆逰鄕湗村前山距家巷語可達也夫人張氏封令人子師轍師朴師朴承務郎師轍新監鹽官買納場潘子順薛師雍林子熈徐衝皆婿也旣仕未仕者張紹張疇未嫁者一女孫女二人公之従鄭薛也以克已兢畏爲主敬徳集義於張公盡心焉至古人經制三代治法又與薛公反復論之而呂公爲言本朝文獻相承所以垂世立國者然後學之本末內外備矣公猶不已年經月緯晝驗夜索詢世舊繙吏牘搜斷簡采異聞一事一物必稽於極而後止千載之上珠貫而絲組之若目見而身折旋其間呂公以爲其長不獨在文字也公旣實究治體故常本原祖宗徳意欲減重徵捐末利還之於民省兵薄刑期於富厚而稍修取士法養其義理防恥爲人才地以待上用其於君徳內治則欲內朝外廷爲人主一體羣臣庶民並詢疊諫而無壅塞不通之情凡成周之所以爲盛皆可以行於今世視昔人之致其君非止以气力負荷之華藻潤色之而已也嗚呼其操術精而致用逺彌綸之義矣蓋魯有臧文仲鄭有子產齊有晏嬰晉有叔向四人者當周之末造能新美舊學而和齊用之尊奉前聞而斟酌行之不嗇於古不狃於今是能輔當時而傳後世此春秋名世之士孔子之所賢者也今公亦考元祐慶曆上極建隆以達於紹興之後將櫛理續起廢疾解倒懸而燠休之使公而得盡其用則未知於四人者孰先後也始公以盛名天下歸重意其將有爲矣其錄太學也議科舉敝法頗櫽括之而已然而拘於常而習於故者以爲異矣其倅福州也平一府曲直使不得隠而已然而畏其明而苦其決者以爲專矣流言轉易應和喧然而公之道不得行矣孝宗嘗於禁中従容讀公所論著光宗嘗因直前獨對許公且大用及今上禦極有講堂之舊招來初載有咨謀之美然而讒之慘者奪其眷忌之巧者蔽其知而公之身竟以斥矣如彼四人者使其君臣之際上下之交不遂靡然爲時所向而謗譽雜於朝市疑信異其始終則夫功烈之成就曾不能萬一而況其有大於四人者乎此余所以嘆其開物之易而周身之難成名之厚而收功之薄也悲夫公葬四年吏部侍郎蔡行之始狀其行於太史行之從公蚤載之詳余亦陪公遊四十年教余勤矣故掲其平生大指刻於墓上以記余之哀思而行之已載者不復述也銘曰

嗚呼陳公未壯而興羣士驚奔來師來承三代統紀漢唐制度百世𨿽逺一二以數事研於終徳復於初發爲辭華乃學之餘內聖外王本末鴻纎春秋四人孔子所嚴建隆之元實爲下武斟酌損益可繼堯禹天欲平治必待其才生之甚難莫我肯培名胡忌髙實奚惡富裂棄文錦縫彼敗素寄印如累其讒云云擁書如林其樂欣欣有橘之菔有菡之芬有挐其舟音逺不聞我瞻湗村泚矣南塘二物則存公乎在亡

止齋集附錄

