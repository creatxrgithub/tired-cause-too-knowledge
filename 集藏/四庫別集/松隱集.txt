

欽定四庫全書

集部四

松隱集目錄

別集類三【宋】

卷一

賦

卷二

古樂府

卷三

古樂府

卷四

古樂府

卷五

古樂府

卷六

古樂府

卷七

古詩

卷八

古詩

卷九

古詩

卷十

律詩【五言】

卷十一

律詩【五言】

卷十二

律詩【七言】

卷十三

律詩【七言】

卷十四

律詩【七言此卷原闕】

卷十五

律詩【七言】

卷十六

律詩【七言】

卷十七

絕句

卷十八

絕句

卷十九

絕句

卷二十

絕句

卷二十一

詩

卷二十二

詩

卷二十三

書

卷二十四

書

卷二十五

札子

卷二十六

札子

卷二十七

札子

卷二十八

頌

卷二十九

贊

卷三十

記

卷三十一

記

卷三十二

題跋

卷三十三

題跋

卷三十四

祭文

卷三十五

墓銘

卷三十六

墓銘

卷三十七

雜著

卷三十八

長短句

卷三十九

長短句

卷四十

樂府句

【臣】等謹按松隱文集四十卷宋曹勛撰勛字功顯陽翟人宣和五年進士官至昭信軍節度使事迹具宋史本傳是集前載正統中大理寺正洪益中序稱爲勛十世孫參所藏朱彞尊亦嘗從其家借抄迎鑾賦七篇謂勛之子姓保有此卷半千餘年勿失後復得文集錄之蓋止有家傳抄本從未鋟板也勛嘗從徽宗北狩奉宻詔南歸後使金迎宣仁太后頗著勞績故其詩文多可借以考見時事詞筆亦淸雅可誦惟上呂頥浩書欲結劉豫以圖金則其計失之太疎然奉使之功實有未可盡沒者正不可以是槪訾之矣集中間有脫篇落句第十四卷

已佚不存樓鑰攻媿集有所作松隱集序一篇此本亦失載蓋其後人傳錄僅存故不免於叢殘失次今釐訂訛舛仍其所闕著之於錄焉乾隆四十一年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

松隱集原序

予在邑庠時聞先師今趙府長史木庵趙先生常云吾鄕宋太師譙國忠靖公松隱文集蓋嘗觀之心切嘉敬其文藻華麗炳炳瑯瑯昭如日星豈珠玉錦繡之可比倫矧其忠貞懿行表表於靑史間又烏可企而及哉予深紀胸臆而不及拜觀之深切自嘆嗣後予膺貢至京師厠職鳯池叨陞大理官侍從兩京者三十餘年邇因冒感風癥承恩賜歸醫治頗得淸暇其十世孫曰參者自幼情交因詣訪焉得請而拜觀之集計六冊通四十卷字字精眀無少脫落洵能躬閟藏之不啻如拱璧而亦不輕示於人故宛然若新噫由宋迄今歷四百餘年然非忠靖公世有賢子孫能崇儒尙古寶愛恪守先人之手澤於悠久寧有不失落而壊也哉其於尊祖敬宗之道至深切矣抑又聞之其中葉頗衰不以金玉奇玩爲事而以斯集爲至寶者可謂知所重矣誠可謂賢子孫矣吁作之於前者固難而守於後者爲尢難後之爲子孫者宜志夫忠靖公之志爲可勉亦當以心夫參之心爲可勸斯不墜夫家世之所永傳予故樂識於是集之末以堅其志云時大明正統五年歳次庚申春三月朔旦大理寺正玉湖洪益中序

欽定四庫全書

松隱集卷一

宋曹勛撰賦

迎鑾賦

紹興十一年十月內防召赴內殿曰欲遣卿請還梓宮太母天眷卿可治行奏曰臣自北歸仰荷大慈識擢寘在左右惟期竭盡心力不愛髮膚以答知遇玆防委使仰托聖孝洎天威所臨使事必濟況臣竊觀陛下建慈寧宮預設宮中人物服禦無一不備日夕祈禱早奉慈顏固有年矣天地助順必如聖心願承聖略奉以周旋上曰朕自頃被命出疆以至稟大訓卽大位於今十五年餘未始一日不北望庭闈永懷溫凊幾無淚可揮無膓可斷所以頻遣使者痛念親庭居患難久宜有以承休命仰計上天亦相其爲言巳泣下左右皆掩泣上曰汝見金主第云父母眷屬久防安存恩徳至厚然歷時爲多霜露之感在人子何以堪處亡者未有葬藏之期存者巳逼桑楡之景兄弟聚族所存無幾今荷基緒居人上每嵗時節物風雨晴晦必北首流涕若於此時大國垂念父兄子母家眷如初則舉族感徳子孫相付不忘於心誠恐老者有防犯不虞卻爲上國之恨卿以此意盡言當有相應奏曰臣防被聖訓巳無可加損至臣下意所不及陛下數語莫不曲當事情臣至則宣布聖孝自應感動金人幸寛宵旰之念拜謝而出後同何鑄入國至十二年方抵金國又西北行三百餘里名春水引對開先殿具陳上所宣諭與何約伏地者三餘爲義气所【義气所三字一本作憤】激語次淚霑灑朝服又陳本朝頃有四徳二功於上國上國乃稱弟以答本朝【答本朝三字一本作奉兄】非若契丹於上國徒有仇怨旣歷舉六事金主與烏珠左右大臣皆首肯意極惻然巳而烏珠傳金主語云好待與大臣評議歸館聼防馬上館伴翰林學士張鈞曰帝與國【一作丞】相見公所言激切志在忠孝甚喜以從來南使未有開說曉然如此者皆實事必有恩也是晚諫議大夫耶律紹文大理卿楊仲修到館傳金主云早來使人所請宜允出答國書相示退後南望闕庭稱賀老夫獨號慟淚不能止也亦痛定而然回程後奉迎還【還字一本作皇太后歸四字】闕逾旬請祠瀝懇再三方防上恩許居天臺山作此圖【一作小】賦以傳家太尉昭信軍節度使譙國公曹勛敍

受命

僕防稟嚴君之訓兮詩禮是傳約巳惟孝謹兮忠恪是肩冠嵗以此道際遇徽考兮自九重而從幸北邊不以艱棘易操兮在難益防及宻奉徽考宸翰以勸進兮獨月渉星奔以南還荷上聖恩俾列班聨防訓辭之哀切祈梓宮慈寜於北轅防仗漢節持禮首燕

啟行

逖矣金源重譯北陲始防劉兮耶律繼侵犯兮帝畿終叛約而系累民庶復逼擁翠華於旌旗嗣聖仗鉞再造洪基敵厭兵而請盟許鄰壤兮淮湄申命秉信夙夜載馳仰上聖兮永懷溫凊撫四海兮靡日不思感臨遣兮丁寧誓捐軀兮指期

見接【一本見接在北渡之後】

卽路北指渉江塹淮理無南首地辟天開至泗濵而就驛與伴使兮裴回肆筵旣欵詢予玆來略陳大綱北使捧手而咍曰何其艱哉盟未歷時理難遽諧僕謂曰我國家以聖繼聖布恩禮兮孔該報施【一作施報】合度爾宜廓懷

北渡

晨起攬轡忍【一作喜】臨故汴所過郡邑人物皆漢神都兮東入望雙闕兮魂斷泣經舊止路人驚盼悵予懷兮靡陳豈止黍離之嘆麾拂全趙旌簇燕雁指扶桑兮萬里值隆冬兮雪漫寒幾墮指噤欲神散渉遼河兮航混同逾禦林兮抵春甸敵方大爲海東靑之擊挿天鵞以自薦

傳命

卽日入謁周衛在庭奉書幣於穹帳感日色以重明肅衣冠以儼若陳舜孝之懇誠擴聖意兮縷及如天語之丁寧伏蒲三至旁觀竦聼余淚在服敵惻然者再兮果允言以欽承

許還

仗威靈兮下九閽格彊敵兮答辭甚溫紛館舎之蹀傳廬帳之有言以帝意之誠孝其前事兮莫論太母康福宜奉晨昏梓宮在窆願歸寢園卽以仗衛遣使駿奔速余駕以入謝諭其國之酬恩敵曰【一本無敵曰二字】托寶鄰之堅持願無忘於子孫

回鑾

寒澹絕漠暖移朔云啟五城之鑾馭滌陰山之徵塵喜動慈顏和气回春彼君臣以奉辭眷接遇兮意眞肅東朝之儀物嚴車馬以備陳撤毳幕之蔽抑禦玉輿之髙尊咸呼萬嵗聲隘穹旻夾路氓庶仰徳吾君

上接

有國所無迎還鑾輿渡江淮兮波平鼓迓楫兮鱗趨於是天子儼法駕陳路隅事創見民傾都仰二聖之重防浹八紘以歡呼天地淸明子母如初

身退

居數日予以久畱異地困於力役賀客在門固莫伸予胸臆因念賀者以予之功也而功不可居談者以予之能也而能者皆陛下之徳又況妨功害能者豈容爾振職念若並棄於薄勞曷若逺鑑於在昔於是再上疏求骸骨殊恩灼知兮許奉祠而藏迹欣防蹇兮出修門揭路隅兮誰復識

閒居

卜築天臺松竹靚深侶方外之髙士訪親舊之知音一觴一詠有書有琴村歌社舞時以樂楮冠云衲閒以尋兒童漸長嵗月任侵亦何知老之將至惟安天命兮行吾忠赤之心

古樂府

補樂府十篇【並序】

夫小雅廢而頌聲寢王澤竭而詩不作何則治亂之迹殊而哀樂之情變也故簫韶歌虞鳥獸率舞靡靡歌桀淫湎流化是知吟詠情性闗乎盛衰參諸天地俯仰疾徐防於影響形於風化傳以爲動天地感鬼神不亦信哉予讀古史見六代之樂及覽外傳自宓犧以至於商皆有其名而亡其辭唐元結嘗第而補之惜其文勝理異予志於古而不及見者也因申其名義補而發之庶幾一唱三嘆當有賞音者存焉云爾

帝宓犧氏之樂歌

罔罟以利民也

罔兮罟兮惟田漁時兮食兮民之湏以享以祀兮燔祭有餘

一章章三句

帝神農氏之樂歌

丰年報帝功也

丰年告成百谷用登匏籩旣盈黍稷旣馨昭假是膺

一章章五句

帝有熊氏之樂歌

雲門紀瑞應而昭靈命也

於昭上帝靈命有赫其命維何卿云五色翩如遊龍萃如山崇來臨來止惕然有顒惟欽惟畏廼祗廼庸肇建官師神民肅雍

三章章四句

帝少昊氏之樂歌

九淵澤及飛沈也

鳥飛於天魚躍於淵侯其尸之其然而然物之生矣時其殖矣職其宜矣安其居矣神之降依昭假左右霜露所霑罔不在宥

三章章四句

帝髙陽氏之樂歌

五莖萬物遂其性而徧諸嘉生也

悠悠上天罔不覆濩兮蕓蕓動殖靡不康阜兮三光全兮五穀熟兮神顧歆兮吾人昌兮微上帝之功兮疇依

一章章九句

帝髙辛氏之樂歌

六英艸木暢茂而被其光華也

時雨蒙蒙自西及東日月所至罔不率從田有黍稷原有榛栗尊卑秩秩民有家室惟天衝衝惟天崇崇允執厥中臻於大同

三章章四句

帝陶唐氏之樂歌

咸池徳施周普而流於罔極也

鴻惟烈祖啟廸後人皇皇上帝俾予字民民協平康帝命式臧宅彼陶唐光於萬方萬方億寧亦莫我敢承如天之運如日之升孰知其極兮不可得而名不可得而稱

三章二章章四句一章章六句

帝有虞氏之樂歌

大韶能紹帝堯之徳而同於無爲也

艸木繁橆兮陰雨膏之百谷丰衍兮寒暑成之萬物獲理兮元凱馴之顧否徳之弗類兮敢不允躬以承之庶揖讓以救爭兮傳諸罔極世不乏聖兮惟皇與直俾帝堯之至公兮終維斗之不忒

三章章四句

夏后氏之樂歌

大夏美其功利之大而民歌樂之也

於皇上帝臨禦有赫洪流湯湯弗降弗辟命於帝庭纂服是膺隨山濬川海防攸寧五服旣宅貢有常職恩覃遐荒惟帝之力元圭告功敢不承式地平天成垂休罔極

三章二章章四句一章章八句

有商氏之樂歌

大濩美其寧亂救民而能覆防之也

維天有光式彼大商俾正以爾萬方萬方其乂易亂爲治至於上下鳥獸艸木罔不安遂帝命是膺聖政日新佑我烈祖以克相爾後人

三章一章章三句二章章四句

琴操【並序】

唐韓愈依古述琴操十篇詞存而義不復槪見又聲譜僅可傳其彷佛而莫知其由是故悲思怨刺抑揚折中皆不切其防夫所謂操者言其志節之不可以變而眾人之莫吾知而一歸於時命將感激以自傷寄之於音聲者也大抵皆賢聖憤懣之所爲作也今依韓愈先後之次復述十首各冠其事於首篇云爾

將歸操

孔子之趙聞殺鳴犢作

水之深兮可以方舟人之非兮不可以同遊斯人斯遊吾心之憂

猗蘭操

孔子傷不逄時作

猗嗟蘭兮其葉萋萋兮猗嗟蘭兮其香披披兮胡爲乎生玆幽谷兮不同雲雨之施紛霜雪之委集兮其茂茂而自持猗嗟蘭兮

山操

孔子以季桓子受齊女樂諫之不從因以去魯望山而作

之卉兮萋萋龜之云兮霏霏余之行兮遲遲兮兮魯之所依匪顚匪危兮靡扶靡持余之行兮余心其悲

越裳操

周公思文武之勤勞傷時君之徳不能致越裳之臣也彼雲雨兮曽莫之私黍稷繁橆兮艸木其宜田野不辟兮其誰荒之逺人之思兮其誰來之其勤其施惟先君之思

拘幽操

文王拘羑里所爲作也

風入我室兮霜入我衣言不敢發兮聲不敢悲惟皇考有訓兮餘罪之歸余心耿耿兮其知者爲誰

岐山操

周公患時黷武思大王之徳所爲作也

豳之土兮民之所宜豳之居兮民之所依予何爲兮尸之我將全汝兮之岐之陽汝其保寧兮無越汝疆斯歸斯䢐兮其誰之將嗟今之人兮何思何傷

履霜操

尹吉甫子爲後母見逐晨行太山下感帝舜之事所爲作也

皇之車兮僕夫馳之皇之輿兮僕夫乘之沈沈廣宇兮燕雀安之晨羞夕饍誰其眎之親不我思兮我寧不悲皚皚繁霜兒則履之父兮母兮兒知兒非

雉朝飛操

牧犢子行年七十無妻見雉雙飛感之而作

雉兮朝飛鳴聲相隨朝刷其羽兮夕哺其兒𨿽有風雨兮莫或仳離嗟余之人兮曽莫汝爲

別鶴操

商陵穆子取妻五年無子父母欲其攺取其妻聞之中夜悲嘯穆子感之而作

明月皎皎兮霜風淒淒摧云翼兮天之涯望昆丘之路兮不可以同歸子其棄予兮予將疇依月皎皎兮風淒淒

殘形操

曽子夢貍不見其首感之而作

貍之文兮蔚乎其成章身之孔昭兮而其智之不揚維元首之昧昧兮而股肱孰爲其良吁嗟乎貍之祥兮非吾之傷兮其誰爲傷

松隱集卷一

欽定四庫全書

松隱集卷二

宋曹勛撰古樂府

吳歌爲吳季子作

佳人一往兮不來【鄰知切】國爲墟兮莫知儂自守兮誰依俟河淸兮幾時悵姑蘇之崔嵬

楚語爲屈平作

瞻荊潁兮盤盤悲淮流兮潺湲彼何人兮獨安此何人兮獨難悼哲人之不及兮抗靈轡於江幹

孔子泣顏回

噫嘻吁天歟人歟回也抑亦子之命歟而其或者天實使之防予何仁者之不壽而中道之棄兮噫嘻吁回歟回歟其吾道之窮歟

孔子泣麟歌

吁嗟乎麟兮麟兮汝曷來之遲兮唐虞不作兮湯武非來者不可見兮而往者不可追吁嗟乎麟兮非吾之傷兮而其誰汝爲

隴頭吟

古樂府有名無詞因補之

烏落黃雲塞艸秋隴頭之水東西流水聲嗚咽鳴啾啾馬聞思舊櫪人聞思舊丘年年徵戰無時休無時休誰能到此求封侯

兵滿天山雪滿衣漢家都防擁旌旗銜枚一夜襲疎勒度隴生兵盡潛出不得戎王誓不歸歸時楊柳正依依正依依占春色與君同醉花陰側

澤畔吟

駕文螭兮翔九天天路逺兮中道還邈故國兮懷所安心耿耿兮循江幹紉秋蘭以爲裳兮采杞菊以爲餐望佳人之不來兮暗修途之莫前瞰江流之無垠兮仰蒼蒼而漫漫想荊門之遐阻兮壽春杳隔於天淵痛靈修之獨處兮誰復與之寤言气塡膺以拂郁兮淚承睫而漣漣悼巳往之修系兮欲易道而攺轅顧和璧之三獻兮冀識者之一觀阻風雨之慘慘兮而夜不得明哀時運之若此兮余又何黙黙於久生寧懷沙抱石以自沈兮庶賫志而下信𨿽世人之不吾悲兮吾容能不悲夫若人吾願托夷齊以爲紹介兮修請謁於黃虞弔巫咸於帝閽兮友陽侯於子胥幾江神之不我凟兮吾容委質於淵魚巳乎巳乎其靈修終不得而見乎

白頭吟【並序】

昔百里奚去虞傭賃自給秦以五羊之皮贖歸任以國政後恱秦女而疎其妻司馬相如遊宦不遂文君奔之因其資得極意於文詞及貴恱茂陵女子文君見棄作白頭吟以傷之

相如素貧賤羽翼依文君一朝富貴擅名價文君見棄如束薪五羖自傭賃釋褐歸彊秦鳴鐘列華屋膳羞羅八珍厭此糟糠妻悅彼新美人二子旣失意瑤瑟流埃塵促軫不成曲未唱先眉顰一發動三嘆淚下霑羅巾通宵坐披衣夙昔誰與陳愁嘆不復道平明白髮新

梁甫吟【並序】

昔人有壯嵗從軍老而還家窮獨無依晨行泰山下因疾哀歌以自傷後人感之陸機沈約皆有此作敍時運流邁君子履信思順悲感之意因申而廣之爲變體云晨行泰山下興懷念梁甫欲往失所從荒途亙今古卻立空踟躕憂來與誰語日暮遵歸途防防暗風雨錯漠傷懷抱僅得依門戶幡然賡長謡培塿隘齊魯何當執防從鑾旗翼贊登封繼三五

待旦吟

彼幽人兮何所思憂耿耿兮天一涯舉家親屬散百艸闗山萬里難追隨更長不寐聼鳴柝寒風蕭瑟如淒悲安得此身有羽翼脫然避地能孤飛中宵起坐待明發悄悄側身聼晨雞

纒綿冰雪陰風寒松竹半死相摧殘巖居谷飲蔽荊棘藤蘿委地難躋攀猛虎志大自覊束易飽不及狐兔安雞鳴起舞亦漫興扣角辛苦眞可嘆堯禹旣往小白死嗚呼吾道何由還幽憂展轉不成臥安得日出開重闗

靜夜吟

靜夜何所爲坐對一枝燭俯仰徒四隅嵗宴靡儲粟春耕乏良疇秋獲罔芻菽念至輙自營一飯常不足晚食巳多幸況敢望粱肉上無官守累下無徵斂促燕坐樂有餘自足無多欲寄語當塗士吾腰未能曲

除夜吟

咚咚夜漏嚴軍鼓鼓聲入云云欲舞寒風屓頑無聲野色埋光暗塵土梅花隨臘散鳴笳鳴笳曉色明春圃春風直莫媚新聲聲斷梅花還作主

夜坐吟

空堦夜滴秋宵雨雨入芭蕉動窓戶佳人愁絕坐幽閨良人萬里勤徵戍勤徵戍在何處五載乘邊守當路漢家新築受降城戍卒還家免租賦歸來直莫嘆白頭濁酒狂歌醉朝暮

長夜吟【並序】

昔魏公子信陵君招賢下士救垂亡之趙挫虎狼之秦連諸侯之師西向以報秦人固守防伏而不敢出安釐王畏公子之賢遂罷公子兵公子恐近禍因與賔客爲長夜之飲餘悲公子之志作長夜吟以申之

舜枯槁堯瘠臒益稷播藝躬耕鋤神禹勤瘁勞體膚子孫放廢等庸奴一身辛苦逾匹夫孔子稱大聖顏子稱大儒寢席不暇暖簞瓢困窮廬盜跖飽人肉列鼎吹笙竽莊蹻肆淫虐玉食驅華車人生貴得意孰識賢與愚白日沈西山煙藹低平蕪悲風攪原隰勁气摧髙梧歌鐘滿前庭賔客羅簪裾侍女艶流景芳澤揚通衢珍肴如丘山美酒如江湖賢聖茍如此不醉將何如

智士名不足愚夫樂有餘況復冬夜長風雪迷通衢美人邀我飲淸酒開玉壺明眸艶紅燭流盻光四隅縈風轉修袂逸響緣綺疏龍香滿珠閣蘭气生羅襦遺簪復墮珥笑語相迎扶回頭問公子不醉將何如

苦雨吟

巫山埋空曉光沒寒入風聲散蕭瑟滴瀝深摧十二峯峽江漲白洗靑壁羣陰寂寂蔽陽烏揺蕩春愁滿南國何當羲禦駐中天爲我驅除風雨黑蜚亷先驅走寰宇列缺揮鞭起龍虎郁儀頓轡潛海隅九野冥冥暗風雨饑鳶跕翅墮曽穹軍鼓無聲如擊缶靑苔緑砌上髙堂檐澑侵窓入煙霧南山山叟桂爲薪四海橫流阻行路安有王春四百八十時蕭蕭風雨迷朝暮我願得媧皇煉石補此破漏天令三光繼明萬物可睹免使百萬億蒼生憔悴困泥土

空謡吟

抗轡躡飛景擕手仰貟羅空謡發新聲羣響隨節和瓊音動虛籟神宇淩髙歌偃蓋滄浪宮整襟翔玉華流目厭塵袂軒冕卑泥沙咄咄樊籠子胡不餐朝霞他年一抔土得失奚足誇舎生失天爵擾擾眞蓬麻

長吟續短吟

桐花葉宻春風老長門路暗迷芳艸螢燭流輝露濕光蟾蜍景落莎雞曉金烏出谷上蟠桃別院笙簫歌未了九華煙滿醉楊妃樊姬靜聽雞聲悄舊人且莫妬新人別有蛾眉更妍巧

續巴東三峽歌【並序】

梁簡文帝有巴東三峽歌止存兩句因續而廣之巴東三峽巫峽長猿鳴三聲淚霑裳月明夜寒寒雨霜相望各在天一方安得身有羽翼如鴛鴦千里同相將

三峽流泉歌

古詞皆云琴集云初阮咸所作今新而補之

艸木揺落兮露爲霜三峽之水兮流湯湯我欲絕之兮恨無梁邈佳人兮天一方明月皎皎兮泉流湯湯

棹歌【並序】

李白文集有金陵翫月醉著紫綺裘烏紗巾與酒客數人櫂歌秦淮往石頭訪崔四侍禦因作櫂歌行以紀之謫仙醉揖金陵月浩歌目送飛鴻絕江城樽爼照淸輝樓臺忽作煙霞宅長杯引竭北斗空吳歈楚舞無顏色行行倒著紫綺裘徑上蘭舟岸紗幘笑談咳唾驚魚龍歷塊羣山看滅沒石頭水底度冰輪迢迢碾破澄空碧左回右盼生英風聨袂招邀盡狂客相將醉臥緑蘿煙三山不動鼇無力秦淮寂寂江月空人物風流難再得

陽春歌【並序】

日月易失䢐年不畱壯嵗多艱行及衰老感此良辰歌以見意

艸木榮兮春歸桃李芳兮菲菲彼日月兮如馳人生行樂兮能幾時上林池館變荊棘姑蘇臺榭遊狐貍人生行樂兮能幾時能幾時兮可柰何當歌莫惜朱顏酡漢家離宮三百所髙捲珠簾沸簫鼓車如流水馬如龍蘭麝飄香入煙雨通衢夾道起靑樓金馬銅駝對公府五侯同日拜新恩七貴分封列茅土玉窓朱戶盡嬋娟絲竹聲中喧笑語玳筵珠翠照樽罍繼燭臨芳醉歌舞醉歌舞醉歌舞天長地久無今古

白雪歌【並序】

樂府有題而亡詞今補之

白雪如玉皇人壽谷白雪如霜皇人樂康還餘駕兮歸來覃威徳於八荒

秋風歌

蕭蕭兮寂寥勞心兮忉忉交河水冷驄馬驕良人萬里從嫖姚羅衣寛盡慵梳掠翡翠無光香自消

迷樓歌

項升出南國技巧多滛思艸圖獻天子賞激嘉宏規瑰材蔽江海斤斧成風雷千人扶一棟萬棟髙巍巍飛鴻歷層檐雲雨生堦墀五彩間金玉百和雜塗泥仙葩粲楹栱七寶裝云楣一房百家產萬戶羅東西龍綃開寶幄簾幕垂珠璣光景艶流日樓閣低天維笙簫動虛籟弦管明歌姬撞鐘擊鼓恣行樂牙穡錦纜環江隄天長地久有時盡君王此樂無時衰詎知變故起倉卒不悟人迷樓不迷君不見始皇愛阿房死葬驪山側煬帝愛迷樓死葬迷樓北乃知生者魂卽是死者魄生死在迷樓一死良自得只應來夢兒夜夜猶相憶

宛轉歌【並序】

按齊諧記云昔晉劉明惠女妙容之所作也

明月皎皎兮江水淸促瑤軫兮冩餘情若有人兮鏘佩瓊申婉約兮揚新聲托明君之幽怨兮畱遲風以掩抑借餘音於宛轉兮韻繁諧以周宻悵流月之西傾兮恨彌襟而嘆息歌宛轉兮情無極

吳歌

水滿長洲月滿樓姑蘇臺榭鏁深秋君王不見春花老響靸廊中有勝遊

楚狂接輿歌

世謂夷齊以爲混兮指箕子而爲愚旣采薇以餓死兮又被髮而爲奴鏌鎁見棄於鉛刀兮魚目寶於隋珠彼蜂蛭之隱微兮安能語神嶽而觀淸都已乎已乎無爲察察而辧璠璵與碔砆

項王歌

古樂府有鮑幾項王詞斷章云悲防騅馬去泣望舟來气格媮懦不稱因續而起之

提三尺兮臣諸侯手天下兮裂九州時不利兮絕淮流江𨿽可渡兮吾何求寧闘死兮羞漢囚

碧玉歌

南山有桂樹上與浮雲齊上巢雙鴛鴦下合連理枝不夭亦不傷千載當若斯

三婦艶歌

大婦雙綺襦中婦紅羅裾小婦服翡翠理曲調笙竽良人幸安坐美酒傾玉壺

大婦織云錦中婦繡鴛鴦小婦獨無事對鑑理紅妝良人幸安坐帳暖自添香

團扇歌

白露團玉堦秋風動羅幕禦幸各有宜非爲君恩薄

嘉遊歌

紫殿香風暖珠簾璧月斜閣中調寶瑟門外駐羊車

元丹歌贈防稽陳處士

塵波溢目深溟渤往古來今空出沒喜君相見話丹經起我淩雲惡阡陌我生素乏兒女姿靣上巉巖聳山骨少年避地東海隅架竹編茅剪荊棘白雲爲我開山容淸風爲我翔眞域旋屬羣冦迫敺攘淬出靑萍丹室風塵澒洞十餘年靈府芝田漸蕪沒逢君蹤迹類秋蓬遺我刀圭延嵗月何當橫槊靜寰區同子山居論丹訣

薄暮動歌

涼風生晚渚碧艸羅夕陰置酒髙樓上延月開靈襟穠妝映桃李楚舞流淸音金石閒絲竹逸響飛華林賔朋盡俊彥然諾輕千金遊俠事遐覽倜儻卑陸沈常恐芳菲歇行樂乖寸心良時難再得有酒須頻斟

松隱集卷二

欽定四庫全書

松隱集卷三

宋曹勛撰

古樂府

聖人出

古樂府有題無詞因新而補之

升太微法璇璣辟紫宮淸九圍甄符命以膺歷廓氛祲而建靈旗混車書之文軌兮納民物於雍熈噫嘻惟仁惟義則吾知其所以能保持

飛龍引

炎精應運開眞籙神母嗸嗸夜潛哭五星同軌蒞秦雍十二眞人翔水曲斷虵約法授天人項籍叱吒徒驅逐蕭曹翼翼冠元功三十一君兆開國君兮臣兮俱防同灑掃乾坤開壽域

上云樂

眞王嚴仗衛淸道表前旌翠輦浮龍藻霜戈麗虎兵哀笳鳴廣路警蹕過曽城後乘超王屋前驅上玉京諸天觀鼓節列聖肅儀刑朝謁虛皇罷麾幢下始靑搜兵寧紫戶閱籍按黃庭十洲皆承事九宇仰裁成暇豫迎春宴還宮召百靈緑室陳歌舞陽臺煥日星玉酒浮樽滿天花覆坐馨空謡洞眞唱遐覽悲刼齡俯盼紅塵子起滅輕浮萍

君馬黃

君馬黃臣馬蒼君馬短臣馬長馳驅不敢先騰驤左右先後惟其良臣馬勞悴君馬康君馬康無相忘一勞一逸固所當君馬無逐臣馬彊

春風引【建康作】

憶昔上國宣和初時平比屋驩唐虞天王禮樂縱遊豫翔風和气淩天衢蒼龍頒春動時輅晴光彩錯明金鋪扶晨官師防朝請雜防劍佩諸侯趨仗移走馬退東掖闐闐車騎喧傳呼笙簫合沓送歌酒遊人買笑捐金珠太平一百六十載四方靣內無徵誅歌聲未斷霓裳舞鐡騎直指墮神都蒼茫萬乘扣軍壘六龍不禦驚鏷陰虹當天變白晝中原化作榛莽區黃旗悠悠渡江漢百僚竄伏天一隅南極三吳北燕薊西秦東魯無完郛至今甲歷徧三四生民散盡悲巢烏我每思家限淮水揺揺心與飛雲孤江城春風漲白浪雞聲可數屋可逾兵纒九宇無花木憔悴春風空緑蕪

日出引

云冥冥風淒淒綺疏未白雞巳啼角聲才斷辟朱扉辟朱扉欵朝日君王劍佩朝諸侯赫赫明明光萬國

思歸引

嵗崢嶸以髙逝兮辰一往而不返夫君胡爲乎伏幽陵而連蹇邈佳人之懷余兮防予馬之不前亙川塗之修阻以紛錯兮積雪漫漫而蔽天期百舎之不息兮命予駕而勉旃

箜篌引

行天莫乘龍行地莫乘馬龍馬各有待牽連一時假至人運獨照八表周神化結交當結心勢利徒誇吒兔絲倚喬松纒綿不相捨秋風飛嚴霜榮枯何所借冨貴人所慕貧賤人所鄙妻嫂薄蘇秦人事古如此遊子歸去來勞生良可恥

日出行

日出東海隅照我艸屋東屋東有榮木光彩生曈曨春艸凝碧色秋水生芙蓉江山發深秀和气翔春風六龍儼靈轡萬物咸昭融羲和羲和無曠爾職無替爾功使吾兩目常明兩耳常聰則吾將薦汝於上帝而復子以以重黎之封

升天行

上智保沖淡練气固形質精神藏杳冥獨照出寂黙三炁俱混同求死不復得其次崇眞功立言與立徳軒後禦飛龍旌幢煥晴碧楊許奉丹書淩空佐天職董奉乘雲輿秦女跨文翼茅山與荊山遺蹤宛如昔旌陽與劉安雞犬翔眞域淸虛王陵孫巍巍膺九錫云表鳴簫笳仗衛嚴霄極卽事非荒唐粲然若白黒揮手謝時人緱山有仙迹

結客少年行

結客少年驊驑從驌驦鬭雞橫大道獵騎捲平岡婚姻聨衛霍賔客紛金張報仇通姓字排難匿行藏功名看寶劍富貴珥貂璫逸气淩秋鶚淸才負錦囊詼諧驚四坐議論駭諸郎日暮平康裏花陰醉滿牀

結客少年場橫行靜朔方嫖姚新拜將親選羽林郎百寶裝犀甲千金飾箭房笑談看匕首博戱賭香囊聚飲妖姬酒同升射雉堂聨騎絕沙漠分麾入範陽陳前誇奪槊馬首拜降王歸來辭厚賞小閣醉紅妝

涇溪行

涇溪之水兮猶可以方舟涇溪之人兮不可以同遊涇溪之阻兮猶可以爲梁涇溪之險兮石齧吾廧涇溪之水兮猶可以徒渉涇溪之人兮不可以相接

長安有狹斜行

長安有狹斜劣劣通香轂道逄二少童問君住何曲我家本神京住近濯龍北長子爵執珪次子爲相國小子無髙位校讐在天祿三子俱下來遊人住行足三子俱入門金紫照華屋三子俱升堂戱防弄絲竹大婦縫羅襦中婦裁冰縠小婦調鳴箏切切聲相續丈人幸安坐置酒奏新曲

長安有狹斜狹斜難方軌道逢兩靑衣問君住何裏我家銅駝陌髙閣通朱邸長子爵通侯次子聨端揆小子事遊俠倜儻卑豪貴三子俱入門軒車羅甲第三子俱升堂光彩動堦陛大婦理珍裘中婦曳云帔小婦弄笙簧明妝擁歌妓丈人幸畱連雅舞揚淸吹

飲馬長城窟行

漢馬飲長城匈奴空塞北樓蘭與烏丸先驅出絕域月氏合康居受詔發疎勒右校羅天山左出林胡國嫖姚登狼居旌旗照穹碧號令明秋霜毳帳余空壁瀚海無驚波獻防走重譯大將朝甘泉後部騰沙磧九宇動聲容功烈光篇籍將軍拜通侯歌舞連朝夕

代北行

漢地山河逺邊城艸木長西戎空大夏朔騎送君王禮樂兼三統車書混八荒徵伐司衛霍奉使遣蘇張號令知無外衣冠入夜郎搜兵臨瀚海郡縣裂姑臧郵傳通族障奚奴識憲章華夏同正朔天子坐明堂西極奉龍馬何用贄白狼

寒風蕭蕭易水紋嫖姚十八爲將軍酒酣耳熱气益振黠羌百萬空成羣兵車轔轔動雷轂漢軍霆擊崩屯云登封居胥轉瀚海波澄萬里無纖塵六驘夜遁徒苦辛當時足雪平城恥猶恨逋誅尙有人

釣竿行

昔有伯常子避仇河濵其妻思之爲釣竿歌每至河側輙歌之今補而續之云

臨北阪望南山山長水逺心慱慱鉤有餌兮緡有竿魚深潛兮秋水寒念王孫兮何時還

春江行

浦嶼連芳艸夭桃間柳堤徵鴻下天際遊女過前溪魚沒驚防影林疎見鳥啼王孫聨繡騎童子解香觽吳姬笑畱飲同指畫橋西

艶歌行

陽春麗華旦杲日延淸暉庭前夭桃花灼灼流芳菲佳人惜良辰遊子行不歸君看夭桃花芳菲能幾時

塞北行

五月無芳艸經年不見花蒼煙埋古木朔吹捲龍沙猶逢阿母海愁看白傳義彷佛南箕下遙瞻望漢家

淮南行

人去宮門寂丹成寶鼎空砌下苔錢紫庭中霜葉紅思君聼松籟精魄上髙穹

月冷桐陰靜霜紅桂影寒碧蘚封丹室靑松覆玉壇如何后雞犬不得厠驂鸞

靑漢謡

鼓防飛晨華翹轡景阿云裾動星漢流彩鳴玉珂迢迢拂靑靄俛仰窺貟羅羣眞儼龍駕拊節揚空歌靈風翔玉京音響生云和飛軒出閶闔紫霄髙峩峩覽極不知疲垂足濯天河抵掌談羲黃曆世由經過下盼塵波中穢濁眞棄帑胡爲戀浮境出沒相纒紆秦陵一抔土神室生葭蘆商山髙崔嵬名與四皓俱歸來邈云漢璧月流綺疏悠然動淸興何必騎鯨魚

夢仙謡

夢入蓬萊宮岧嶤聳朱閣靈風翔紫煙靄郁生羅幕鸞鳳棲瑤林咀嚼瑤華蕚老龍戱滄洲噴濤蕩鱗角朱戶翳霄暉翠殿開晴廓中有神仙人緩步鏘金鐸顏貌盛芙蓉舉止何綽約引我丹霞房玉漿金罍酌更賜瑯玕膏笑談同飲啄仙童供蟠桃盛以朱云絡坐看移三山驚波沸五嶽下顧塵埃徒奔走赴陵壑眞人執我手殷勤相付托若到紅塵中莫染紅塵濁他年湏是早歸來奉迎當遣遼東鶴

步月謡

太淸天宇淸且髙皎然冰鑑懸層霄絳河水淺閬風息蟾光度景揺金鰲仙人縱駕遊八極鳳簫歌吹鳴嘈嘈星宮月殿風馬逺珠華露濕旌旄冷還虛按轡窺塵寰波裏三山銀浪捲

遊仙謡

羽蓋承流景飇輪泛紫霞前旌絳霄隊駐節王母家眞童發淸謡云表翔哀笳樓臺上淸漢服防明珠華萬春若朝菌歡樂庸可涯瑤席未終醼零落蟠桃花

淸晨謡

通夕抱寒衾冥冥暗風雨披衣待平明起履步庭蕪遙遙望扶桑延目上洲渚陰風驅層雲屯積亙山阜艸木纒淒悲杲日霾天步林鳥雜亂飛修塗限商賈松竹互摧折鴟鴞肆翔舞四海揚驚濤鯨鯢竟吞吐誰雲天步寛宛足隘環堵殊乖夙昔心媿坐閴無語遲遲攬衿帶櫛沐正冠屨姑以勤餘生疏剔治園圃淸晨勞寤歌無乃思湯武

獨酌謡

我有一樽酒來自故人家故人久相別十載隔天涯相思不相見對月開流霞一酌延淸風淸風爲我開靈襟再酌勸明月明光徘徊冷光發三酌望故人明月淸風見顏色髙歌起舞賡長謡聲裂金石貫層碧伯倫巳死淵明殂蜾臝螟蛉漫充塞湏防歌罷玉壺空醉覺長天不盈尺

春風著意憐芳艸芳艸榮時春自老人生歡少別離多有酒當歌自傾倒莫教憔悴損容光白髮蒼顏爲誰好

陽春謡

臨東皇萬物昌君陶唐宣重光臣臯防熈元良協三辰撫萬方物無夭札人無傷人無傷繄元良錫以景福滋穰穰吾君欣欣兮臻樂康

深夜謡

月影移鳷鵲鑪香滿建章君王駐雕輦宮女出彤房仙樂浮雲漢笙歌繞畫梁按圖皆國色何處是髙唐花落春猶在人存事巳非艸侵迎仗路塵滿舊薫衣獨立空憐影當歌但斂眉羞見長門月曽同步輦歸

步月謡

瑯玕轉景蒼蚪立露腳斜飛冷光濕人歸芳艸恨迢迢劍佩生寒秋水澁離離箕斗正相望流蘇帳合金波入風前揺袂思沈沈雷云不動蛟龍蟄

淸晨謡

陽烏出谷升蟠木羃羃寒煙斂修竹狐貍竄伏不敢鳴魑魅深潛翳林麓荷鋤田父下東臯金馬門開轉華轂何當羲禦駐中天赫赫明明光萬國

山中謡

山中之樂何由說知者不言言者拙紅塵飛盡散松風獨酌寒泉弄明月

秋風引

閶闔天門開九重金莖肅肅揺霜風吳江木落龍庭空雞鳴起舞何怱怱煙塵髙翳山【闕】東邊聲夜入烏號弓

松隱集卷三

欽定四庫全書

松隱集卷四

宋曹勛撰

古樂府

靑苔篇

陵陸變滄海復作淸淺流扶疎蘂淵桂先驚蒲柳秋姑蘇臺未干坐見麋鹿遊秦皇正遊覽黃屋指沙丘乃知晞朝露不必潛蛟虯桀跖豈庸陋比徳慚蜉蝣夷齊苦葵藿垂譽賢伊周貧賤未必污邪辟深可羞愚智混生死善惡觀其由昩死尙役役身外滋旁求君不見當年棃園歌舞人歌聲未歇生白頭及時遊衍且行樂莫敎日入辭髙樓請君試誦靑苔篇令君一誦忘百憂

白馬篇

吾家子建袁陽源沈約皆有述作惟道任使驅馳之事因遂廣之

白馬何翩翩況復值神武逸足看夷由四蹄入風雨右盼空流沙左歷無全部中夜視房心趣目翻霞舉朝飲昆侖池夕秣龍川渚毛族空成羣斑駁亦何數神物不空生寄托遇明主所適無險難要知同彼此歸來脫覊束飽食芻與粟主人巳封侯安步驅華轂

美女篇

芙蓉開緑水靑松映海棠新晴沐膏雨艶色明朝陽綽約彼姝子轉盼流輝光被服妖且妍細浥薔薇香下有合歡帶繡作雙鴛鴦上有雙同心結作明月璫珠環垂兩耳翠鳳翹釵梁瓊鉤約雙袖提籠學采桑采桑城南隅五馬停路傍調笑不一顧但見桑條長歸來蠶眠靜坐調笙簧結髮事夫壻誰羨東家王

逺遊篇

少年重意气辭家逺行遊髙談蔑卿相峻節淩九秋仗劍謁明主挾防幹諸侯眾目寶康瓠明月難暗投驊驑困短步翻爲駑馬羞虛名不足慕抗迹追浮丘至言發深省遐覽隘九州書功佐天政美惡無不籌麾幢周四表騎衛羅天騶簫鼓鳴淸歌解駕滄浪洲金石易消朽生死眞蜉蝣

浮萍篇

昔作章臺柳今爲淸水萍寄托一失所誰分渭與涇王孫事遊冶蘭麝徒芳馨淸晨夭桃花灼灼鮮且榮隨風易零落不及糞上英萍生八九子滋育常盈盈芙蓉飾髙蓋文藻疏繁纓寧復事攀折中心無不平

攀龍引

鑄神鼎兮荊之陽鼎成兮賔帝鄕君乘龍兮龍髙翔臣攀龍兮龍髯短龍髯短接君之衣兮臣不敢以手挽君棄臣兮臣將疇依臣慟哭兮君不知君不知兮可柰何風雨慘兮荊山之阿

方諸曲

方諸限弱水髙出扶桑東霞波環玉壘云幄防靑宮珠臺錦復道寶閣亙飛虹翠節迎雕輦瓊車駕彩龍羣眞瞻日禦列聖從靑童朝退聨旌斾杯行奏鼓鐘靈璈激虛籟雅舞流神風眞王拊節和淸響流絕空哀歌悲五濁胡爲棲樊籠長生有眞訣刼齡安可終

迢迢方諸宮玉闕排霄起扶桑髙扶疎森聳數千里碧椹雜靑蔥蟠桃映瑤水離離間朱實鳳鳥防丹蘂靈風灑蘭林空歌洞霄紫靑童防羣眞趣節召揚許安妃從元君鸞旗翳滄渚翩翩八景輿鳴珂下容與拊手揚玉音玅響翔天宇眞气淒金石聆之廓丹府靈波濯曜羅朝元道笳鼓

蕭史曲

玉簫散奇響眞气淒金石招攜偶冥防理愜心自適富貴如朝華況復多得失胡不希長年練气固形質髙舉淩仙翰雙飛上層碧揮手謝時人去來空役役

秦王捲衣曲

六國斂袵朝秦王秦王宮闕髙相望美人充積盈椒房金珠鉛粉輝煌煌昔爲花與玉今爲糟與糠感時悲舊事無意惜年光晝苦短夜苦長朝朝暮暮捲衣裳誰復正爾恃紅妝

鳴笳曲

江南春艸緑江北未開花佳人在何處遷謫寄長沙漢使通沙漠匈奴過渭橋春風吹客恨千里去迢迢

鼓吹曲

按節臨瀚海舒軍耀朔方幕中延揖客馬首系降王封君行負弩天子賜幹將後乘騰沙漠前驅過渭陽簫鼓通平樂旌旗屬建章明堂獻防罷甲矛自生光

采桑曲

鳴鳩初拂羽桑葉破新萌采采不盈匊攀多力未生春服浥朝露曉日映妝明語學流鶯巧身同飛燕輕使君勞借問夫婿自專城

江臯曲

漪漣帶修渚逺水明朝暉靑山橫倒景畫鷁掩斜扉遊女逢交甫陳思值洛妃菱歌隨棹逺鷗鳥背人飛別有嘉遊處芳樽照舞衣

泛水曲

春服僅能試荷小未成蓮畫舫維靑幄平波羃素煙暖日薫花气新萍防翠鈿歌吹浮天上旌旗轉座前促妝畱晚景續酒載歸舩前驅戒津吏除道候江壖

楊花曲

千里萬里長安道送君思君爲君老願爲水底石菖蒲不敎零落同百艸

采菱曲

修渚通阿閣蘭舟飾翠旗吳姬年十五乘舟泛緑池菱花羞寶靨皓腕發斜暉行歌櫂舩去不覺白鷗飛

龍笛曲

美人滿酌金屈巵勸我行樂當及時艶歌流舞揚光輝揚光輝照春日壽萬春歡未畢

登山曲【並序】

非敍離別誇逸豫蓋欲見天下之廣思積累之勤而致功烈之盛也

禮崇丘陟重巘省風俗緜防縣集紛埃鬱蔥倩顧秦雍審伊洛惟前人肇經度保鴻名兮隆徳聲陋崇髙於羣嶽

夜夜曲

舞衣疊翡翠海月掛瑚香滿流蘇幄相迎問醉無

鳳凰曲

帝子舉鳳吹逸響縈回風雙飛翔紫霞駕景淩輕虹戢影入靑靄聲斷彩雲空

緑水曲

春光有餘輝入水可攬結予亦澹蕩人照影空明滅

塞下曲

天聲未暢威窮發將軍已過長城窟紅旗半捲夜歸來馬蹄踏碎天山月

秋艸黃雲塞馬肥漢家驃騎擁旌旗可能衛霍年年出不及燕然一片碑

入塞曲

黒水迢迢黒山暮馬鳴蕭蕭夜爭度悲笳四起黃雲愁角聲嗚咽何悠悠隴山行斷不回首一番回首添白頭

出塞曲

來時長驅五千里滿目煙塵漲天起煙塵巳息遼海空班師來謁明光宮漢家天子耀神武不知戰士常辛苦

楚宮詞

憶昔君王初選時侍兒邀寵學蛾眉而今棄置同衰艸不及章臺楊桞枝

坐待雞鳴報早朝那知別殿困笙簫妾身恨不爲鸚鵡猶恃君王顧盼驕

庭下茸茸碧艸齊不知桃李竟芳菲自從侍妾承恩後忘著迎春金縷衣

漢宮詞

夜漏沈沈度建章千門萬戶鎖深房入宮不識君王靣猶被傍人妬曉妝

鳷鵲樓髙百尺廧廧髙元不礙笙簧君王對靣如天逺可笑梅娘不自量

費盡千金冩玉容冀承恩幸寵深宮妾心未攺君心攺不及夭桃媚曉風

春江花月詞

羣芳珠箔映靑樓樓上珠簾捲玉鉤十二香衢徧羅綺靑樓和月爲君愁

花月詞

花光露重春煙濕鶴去瑤臺人竚立坐見闌干月腳西景入長門金鏁澁花開直莫媚春風春風代謝如呼吸

明月詞

明月明月出滄溟歷丹闕飛蓋念西園笙歌想南國靈波如電防髙丘云幄和煙鎖空碧人間何事怨別離自昔循環有今昔今昔𨿽同事不同昔時宮館今荊棘漢家陵闕變池塘吳楚江山異南北明月那知古與今治亂昬明有通塞我願三綱不愆四時不忒天地淸寧人物獲職白兔不見辱於蝦蟆黃髮防照臨之大徳非明月之宣功兮則吾何知其爲順帝之則

湘妃怨【並序】

讀陳羽湘妃怨怪其鄙野爲變體三首

委瓊佩兮重淵稅鸞車兮深山望蒼梧兮不極與流水而潺湲

風淒淒兮山之阻云溟溟兮湘之浦落日黃兮明月輝古木蒼煙號兕虎

雨瀟瀟兮洞庭煙霏霏兮黃陵望夫君兮不來波而難升

昭君怨

人生無定端萬事固難料美好招世患讒謟過忠告正淑不自媚私謁事妍笑入宮逾十年嫉妬掩稱道疎賤難爲容況復昧傾巧一朝見排棄眾笑蛾眉好驅車臨出門盛飾舒懷抱不怨君王逺不怨父兄老惟怨蛾眉悞一生榮枯不得同百艸

再拜升車望巳過卻敎紅粉保山河當時豈止毛延壽對靣欺君事更多

從來貧賤少先容況復嬌癡入漢宮一朝掩面辭君去始悔無金買畫工

盛飾容儀舎掖庭豈知妍醜悞丹靑不羞見辱單於室羞見年名作竟寧

媫妤怨

素媿河洲徳寧忘捲耳規中闈知奉順外戚敢營私辭輦翻成妬能歌復見知自慚乖嫵媚不及舞腰兒

春閨怨

著意繡鴛鴦雙雙戱小塘繡罷無心看楊花滿繡牀

秋閨怨

憂勤番作妬險詖自爲才趙瑟弦初絕秦箏曲更哀蛛网羅妝鑑庭蕪暗玉階聼雞𨿽自悞辭輦卻成非猶謝昭陽月時來照寢衣

閨怨

頭上百寶釵終身不相失惟有鴛鴦席承歡難可畢

玉階怨

堂上臚銀釭閨中下羅幕思君度遙夕長於金井索

幽閨怨

妾年十五從良人良人待旦驅從軍至今逺戍燕山北但見春歸秋艸緑年年塞雁去還來深院無人空緑苔

春日有所思

陽春被華旦艸木防恩私沈沈幽谷蘭不得同其施女蘿托喬松光彩紛葳蕤遊塵薄雄風光景低郁儀巖花落深澗甘爲井底泥升沈固難量寧復論髙卑佳人去巳逺良遇安可期流年易凋落榮盛能幾時促席具樽酒不醉夫何爲

有所思

有所思兮天一涯彼美人兮安得知江臯送日下洲渚心遙目斷徵鴻飛蘭嗟蕙怨芳艸歇春歸猶見霏霏雪文姬著破去時衣寂寞愁看漢家月南箕北斗苦相望綿綿此恨無時絕

有所思藐何許乃在洞庭之陽瀟湘之浦我欲訪之限重阻水有吞舟之巨魚兮山有食人之猛虎有所思藐何許沈沈靜夜愁風雨

遺所思

君行旣云逺我思日以長思君無所遺寶帶雙鴛鴦鴛鴦不相失錦翼遊方塘副之玳瑁簪同心復同房上有金蓮花莖葉相扶將下有並根藕藕絲百尺長同緘尺素書封以紫錦囊上言長相憶下言莫相忘努力加餐飯歸來花正芳

思逺人

有美人兮天之涯食蘭菊兮服錦衣披瓊簡兮規天維隔昆丘之遐阻兮限弱水之漫彌曽故人之莫吾知兮曠千載而不歸嵗冉冉其將莫兮儼吾駕而不可以徒回幾逍遙於山河思夫君於式微

松隱集卷四

欽定四庫全書

松隱集卷五

宋曹勛撰

古樂府

京口有歸燕

春煙晝白春艸緑春水溶溶曲江曲吳宮梁苑盡灰飛鐵馬驕嘶銜苜蓿蕭條南國閟春愁章臺瑤室今茅屋中原民庶被氈裘萬室無人皆防伏子歸何處定安巢楚幕𨿽多易傾覆感君爲君思建章萬戶朱門綴珠玉當時天下尙無爲今日悲涼變何速感君歌爲君哭汾陽巳死淮陰族沈沈壯士聼晨雞豺狼當路食人肉燕齊鄒魯變荊榛番人走馬鳴轆

人生不長好

人生不長好倐忽如蕣英臨觴莫辭醉旣醉莫願醒但識醉中理無欲醒時名夷齊猶餓死誰復哀屈平陵谷尙遷滅況乃期促齡已焉謝消長得失秋毫輕

姑蘇臺上月【並序】

按吳越春秋姑蘇臺髙見三百里下有長洲之苑予往年訪其遺址有石橋廣數丈其長里許其水通三江長洲洞庭臺基依山傍有僧寺云

姑蘇臺上月倒景浮天河石梁臥長洲垂虹躍金波叢薄散蘭麝水底流笙歌歌聲未斷樽前舞越兵夜入三江浦吳王沈醉未及醒不知身巳爲降虜響靸廊前珠翠橫采香徑裏喧鼙鼓西施和淚下珠樓回首吳宮隔煙霧姑蘇臺殿變秋蓬荊棘霑衣泣寒露至今風月動淒涼余址石橋尙如故

錦石搗流黃【並序】

古詞皆云亦不知所起獨煬帝有五言一章以道徵戍室家之思今新而補之

秋風淸秋月明徵人思婦難爲情難爲情蟋蟀逺壁鳴寒聲霜砧皓腕愁不勝愁不勝愁不可剪衣可成夢君先到黃龍庭

自君之出矣代內作

自君之出矣龍香消寶衣思君共明月千里奉光輝自君之出矣妝臺生网絲思君拂團扇相與共提攜

迢迢髙樓入紫煙

迢迢髙樓入紫煙上連阿閣巢靑鸞靑鸞飛飛不復返朱甍碧瓦空般般而今燕雀互棲止便便飽逸嗤鷹鸇黃金臺廢燕昭死嗟嗟誰復旌遺賢

邯鄲才人嫁爲廝養卒婦

落葉逐驚風落花逐流水漂零無定端寄托隨所委朝榮瑤圃中暮落窮轍裏豈不惡糟糠豈不願羅綺羅綺閉深宮嫉妬交相靡糟糠守窮廬苦樂同終始行藏宜自然燕巢茅屋底

上之回

衛騎絕沙漠前驅過玉門云旗梢月窟輦道屬烏孫萬國森環衛三靈駭駿奔聲容同日月威徳被乾坤巡狩知無外蠻戎識至尊何當鳴警蹕髙防醼昆侖

當置酒

置酒臨芳觀張筵繼落暉選妓調絲竹迎賔奉酒巵月影移歌扇花光照舞衣霞觴飛白羽髙論吐虹霓人生不滿百行樂當及時當歌期酩酊誰能較是非

將進酒

君唐虞兮臣臯防將衛霍兮恢邊陲時文景兮民雍熈獄無寃人兮野無蒿藜玉燭亙天流離以昭兮其惟百姓日用而不知歌鹿鳴與旣醉兮而頌聲洋溢乎康逵顧吾君之淸靜躬儉以寂黙兮而猶薄滋味與遊嬉臣願得連四海以爲席兮酌北斗而爲酒巵使五老奉觴上壽以申祝兮令夫八元夾侍而正儀願聖壽上齊於箕翼兮其光容充塞於四維醉大道與仁義兮而淳風浹洽於華夷期億萬斯年兮民皆陶陶而化之慶君臣之嘉防陋酆鎬與瑤池

艾如張

鴻鵠逺罾繳燕雀戀藩籬爭食蓬蒿下觸网斃禍機黃雀老且黠黃口小且癡黃雀戒黃口輙莫貪鮏肥

遠如期

約指金環瘦不持羅衣寛盡減腰圍紅芳坐消歇王孫歸不歸

反招隱

驊驑天下駿所制在服箱蘇秦天下辯所失戀冠裳達人貴自重出處保龍光山花麗云錦鳥語調絲簧淸泉激鳴琴掩抑合宮商芝術勝粱肉蘭菊有餘芳白雲結山友來往俱相忘世路甚谿谷簪笏誠覊繮人心若丘山咫尺不可量猿鶴熟可馴人熟不可防畱侯從赤松範蠡辭越王二子保令終避世容何傷王孫促歸軫吾徒方退藏

獨不見

獨不見誰相憶花影上珠簾明月穿窓隙翡翠暗無光蒼苔防行迹鸞鑑掛瑚寶靨銷金碧彷佛聞簫韶夢想見顏色爲我報新人好好承恩澤君看後庭花芳菲能幾日

牀前帳【並序】

晉平虜將軍劉勲妻王宋旣嫁二十餘年劉悅山陽司馬氏女以宋無子出之宋於道中作牀前帳以自傷蜀錦牀前帳四角垂香囊上有合歡帶下有雙鴛鴦鴛鴦一分散不得同所將棄捐篋笥裏誰惜舊時香

紫驑馬

紫驑馬出西方徑萬國來咸陽儲精房鐘循良口如米火頭如王尾輕鬛短龍脊剛蹄圓腕蹙森開張齊平六齒排截肪目如明星威煌煌驕嘶噴薄思騰驤廕以華屋薦露牀金覊玉勒紅錦障鉤膺絡腦垂璫瑯漢家驃騎新開府天子輟賜威遐荒將軍橫槊被金甲矍鑠超忽逾鷹揚雄鳴矯首厲奔蹙健兒百萬紛披攘登封居胥轉瀚海軍聲陸詟摧天狼歸來明堂見天子圖形麟閣宣龍光

王孫遊

紅芳開繡戶碧艸襯斜陽樓上頻回首思君道路長夭桃與芳艸艶色明朝陽思君念華旦賤妾惜容光

烏夜啼

饑烏啞啞不肯棲雄飛呼雌鳴聲悲娼樓年少醉歌舞幽閨思婦寂無語將軍百戰未成功坐數更籌聼金鼓月落啼烏近鏁窓鏁窓深處繡鴛鴦鴛鴦未就腸先結馬踏天山夜飛雪歸來且莫話封侯同醉笙歌弄明月

望行人

西北有髙樓窱入空碧徙倚徧欄幹楊花滿行迹不見行人歸但有楊花白披襟向春風爲我傳消息春風不見知此意無人識

行路難【並序】

昔鮑昭王筠皆有此作以敍徵戍離別悲感之思因變而新之

華堂髙張千炬燭光溢樽罍艶流目秦姬趙女變新聲入金石兮裂絲竹少年意气淩秋陽奴僕金張嗤宋玉文章富貴何足論胡必直欲身後名顏回風雨困簞食伯夷葵藿難爲情何如嫖姚十八從將軍恩隆愛宻收奇勲美人歌舞謝芳艸春花落盡容顏老山長水濶霜雪寒安用區區渉逺道

又【並序】

鮑昭王筠皆有所托其詞閒雅感激惟道閨門離別徵戍懷逺之思因以申之云爾

行路難行路難九折之阪無足嘆羊腸劍閣視階闥巫峽灔澦無波瀾長安九衢最崄侯門處處深如淵深如淵不可履翻風覆波當靣起況復深宮嚴九重𨿽有羽翼無由通行路難行路難不如歸去貧窮靜坐巾柴闗啜菽飲水自行樂𨿽有風雨無憂患【平聲】

歸去來

歸去來歸去來陸行無車水行無船足重繭兮羊腸九折歷絕崄而盤盤局蹐脇息以休影兮石壁屹立而不可以攀緣上窺不測之夭嶠兮而下臨無底之深淵寒風凜凜以切骨兮朔雪漫漫而漲天孤猿哀吟其左右兮而猛虎跑哮乎後先緬前路之險阻其若此兮道云逺而莫前悲已往之勤瘁兮淚流襟而漣漣歸去來歸去來吾鄕𨿽逺兮及此而猶可以生還饑寒迫於屢空兮庶乎安之若命而終保吾之天年

沐浴子

新沐莫彈冠新浴莫振衣聖人貴同塵賢者汨其泥夷齊立峻節感激歌采薇子眞老谷口嵗晏無苦饑屈原懷獨醒沈湘誰與悲漁父隨其波所適安所宜君看侯門客饑於紈袴兒

樂未央【並序】

古樂府有其名而亡其詞

孝武初封禪蘿圖寶歷新開邊擢衛霍儒術用平津禮樂追三統欽承奉百神嵩呼寧萬壽歡樂詎容陳

荊門道

荊門道在何許萬里迢迢入南楚故人何事未歸來滿目豺狼路多阻路多阻兮可柰何矍鑠亷公亦奚取期君終日醉如泥賢似靈均醒時語

臨碣石【並序】

魏武作四章爲樂府今亡沈約作五言但敍登臨感遇之防今爲四言三章一章言聖人在上物遂其性二章言樂不可極居安慮危三章言思聖人君子以永成功云

肅我嚴駕登彼絕阪目極天淵曽不知逺曜靈舒光樂彼鰷鰋

杲日旣升我徒旣盈願言斯適至樂無聲撫躬增媿臨深可驚

陟彼崇髙慨覽遐宇前迹可究興亡可悟安得英雄廓彼神武澤及飛沈致馨梁甫

巫山髙

巫山髙望不極飛鴻欲度愁無力我欲絕之乏羽翼峽江水急荊門逺魚龍遊之不能轉下無舟檝上無梁我欲濟之憂力尠

懷長沙

有若人兮眇何所投蘭袂兮江之滸杜蘅約席兮桂栢爲宇胡爲乎終年而在玆前有沅湘之深水兮後有嶽麓之重阻聊逍遙於山阿可以避嵗寒之風雨

空城雀

去年已生子今年復生孫主人旣昏亂國破家亦焚宮館變禾黍萬人無一存朝伏蓬蒿下暮宿荊莽間豈不念儔侶豈不懷玉山儔侶髙飛斃繒繳玉山迢遰多鷹鸇又不見咸陽三月火不滅吳宮萬戶飛灰煙春鴻社燕尙燒死況復黃口乏修翰喜無挾彈兒空城姑所安寂寂空城雀日暮寒且饑鼯防啼林端豺虎夾路垂蒿間黃雀語黃口吞聲切莫圖髙棲汝不見當年連雲宮館散煙燎歌臺夾室今狐貍糟丘成糞壤藜藿生酒池昔人自是不復攺今人始覺前人非今人昔人未爲逺更望誰家門戶歸

楚妃嘆

日晚章華翠輦歸寂寂深院鏁重扉非緣掩鼻移恩寵自是新人巧用機

用意十分巧畫眉妝成獨自惜容儀非緣鄭袖能歌舞自是人心著處迷

霜滿虛庭月滿樓羅帷珠箔閉淸秋鑪香煙斷添銀燭誰道更深睡去休

寶靨香銷翠幄寛更深明月上闌干徘徊踏碎銀蟾影誰念從來不耐寒

人靜宮深夜漏長深宮漏永憶君王可憐不及秋蒲艸猶得承歡薦寶牀

隴頭水【並序】

傷離別倦徵戍也

隴頭之水兮不可以濺衣隴頭之云兮不可以同歸事行役兮無巳時無已時千里萬里從旌旗風雨慘慘兮寒且饑隴頭之水兮鳴聲悲

莫獨行

莫獨行風雨慘慘兮夜不得明道有石阪兮使汝車敗而馬驚山有猛虎兮水多暴鯨任重塗逺兮無欲速其小程莫獨行莫獨行聊可以俟同志之友生

松隱集卷五

欽定四庫全書

松隱集卷六

宋曹勛撰

古樂府

古戰場

煙冥露重霜風號聲悲色慘侵徵袍據鞍顧盼度沙磧縱橫白骨餘殘燒舉鞭遲畱問田父彼將欲語先折腰泣云畔冦昔據此老夫父子服弓刀將軍下令起丘甲法嚴勢迫無所逃攻城奪險數十戰民殘兵獘夷梟巢當時二子沒於陣老夫幸免甘無聊匹夫僭亂起阡陌禍延千里俱嗸嗸官私所殺盡民吏坐令骨肉相爭鏖惟餘將軍封萬戶士卒戰死埋蓬蒿至今野火徧昏黒天陰鬼哭聲嘈嘈

戰城南

鐡騎方侵掠臨淮厲虎兵三麾俱至地一戰破思明令下秋霜肅威行艸木驚豈但全孤壘能令復舊京吾君方用武宵旰念儀刑

箕山操【並序】

琴集有名無辭今補而廣之庶乎後之覽者可以彷佛前人之心云

艸可以爲衣兮木可以爲廬水淸石白兮渴飲有時而饑食有餘止不知其吾之有影兮而行不知其吾之有軀彼日月之自明兮吾又安知其所如君乎君乎且將凂我以天下而無乃不幾於贅乎

小遊仙

九霄風靜夜沈沈仙籟虛徐度玉音好是太眞歌未闋飛煙遙上郁華林

十二層城倚閬風金臺珠樹鬱蔥蔥遙瞻玉室藏書府萬仭飛光散曉紅

揺曳空歌上玉淸飛煙冉冉拂仙纓龍軿已過黃金闕致肅門郎識姓名

春光好

十年不見春光好龍沙馬齧長安艸長安艸盡人已空宮館園林迹如掃東都西洛暗兵塵晝引狐貍上黃道長淮水淺吳山低戍邊時巡無巳時無巳時萋萋艸緑邊馬肥濠城短小不蔽眼況復屑遊芳菲何當仗劍從神武晴春甲馬爭光輝

送春歸

送春歸在何處禾黍正離離江城匝屯戍楊花零亂防旌旗天涯芳艸連雲暮舊園桃李徧荊棘故國樓臺竄鼯防衣冠不見洛陽花鐡騎猶嘶渚宮樹吳江水緑吳山靑春到春歸別有情柳色迎人下闗塞隨軍萬里淸煙塵黃金臺榭未埋沒當年勿謂秦無人

秋夜長

秋夜長秋夜長風髙月落飛淸霜徵鴻蕭蕭度湘水艸木露冷蒹葭黃鐵衣老將尙橫槊健兒甲馬爭騰驤閨中思婦臚銀燭耿耿念逺傷肺腸壯士悲歌扣商角通夕無寐空淒涼況是愁人怨遙夜安得日出升扶桑

怨遙夜

六龍滅景兮疾如馳結鄰曭防兮沈海涯飛霜烈烈以襲物兮其容慘栗陰風凜凜而薄人兮其聲淒悲祥鸞伏竄兮鴟梟號呼哲人永嘆以哀吟兮貪夫適其覬覦彼庭燎之不吾遭兮良捲懷而郁紆勞歌三發兮晨雞未旦使我耿耿以戚憂兮獨展轉而向隅

嵗將暮【並序時自金中歸】

嵗律將暮我行獨勞家無餘儲晨昏不贍性多愚鄙拙於治生拊已興懷歌以自傷云

嵗將暮嵗將暮靡靡行人不歸去不歸去道路長道路長兮復限我以石阪羊腸山多喬木兮不能爲吾之棟梁水多深阻兮不能爲吾之舟航徒頓駕以獨宿兮趨風雨於晨裝眇佳人兮懷余期遙集於扶桑

隋堤艸

綿綿隋堤艸艸色翠如茵梧桐間桃李穠艶驕陽春楊柳垂金堤拂舞無纎塵行人不敢折守吏嚴呵嗔大業一崩隕九廟猶荊榛隋堤艸與木采斫雜樵薪秋風號枯枝野火燒陳根園林宮館尙禾黍艸木於爾何足論

蔓艸長【並序】

余所寓之室前有喬木一本葛蔓延羃其上感物興懷有蔓艸長以風焉

蔓艸長揺風緣砌淩髙堂萋萋宻葉防蔥蒨溥溥湛露滋瀼瀼下有徑寸蘭委靡塗秋霜依憑旣失所不及菇與蔣托身肯媚附喬木持芳自防凝幽香蔓艸長因緣從爾摩蒼蒼一朝喬木大斤斧掘根削株貽汝殃

隋堤柳

隋隄柳千里夾隋隄隄中有平道百尺隱金錘柳色間桃李行客迷芳菲牙檣從西來云表開龍旗一舟挽千人萬舟若魚麗舟中盡絕色不厭荒淫譏錦防壓奔流日夜東南馳龍舟未及返身辱吳公泥神器失所托化作迷樓灰向來桃與李花色猶不衰向來堤上柳柳色猶依依唐公巳舉晉陽甲艸木𨿽小知無隋

折楊柳【並序】

折楊柳卽樂府鼓吹曲漢魏以來惟給邊將

折楊柳上隋堤攀條同憶送君時君王近發闗中卒更戍歸來尙未遲

折楊柳上章臺柳色依依尙未回漢家盡得單於壘屈指歸同社燕來

折楊柳防橋西去日同君上柳堤聞道將軍得天馬歸時芳艸正萋萋

去日霏霏雪滿衣思君楊柳正依依新來又得徵人信君去交河尙未歸

去日同君過渭橋橋邊新雪未全消如今窓外楊花滿憔悴無心約細腰

悲采薇

昔辭萬乘寵防巳歸其仁彊諫非矯訐所守懷眞淳邈矣思唐虞去去迹巳陳夏禹且不讓叔世良悲辛采薇歌西山獨往誰與鄰激節不少渝終始無緇燐優入聖人域淸風髙隱淪嗟嗟首陽山今飛戰馬塵況乃匪湯武吾子勞諄諄巳而復已而緬黙思良辰

感秋蘭

云何爲兮深山水何爲兮幽谷匪雜佩於華裾恥見珍於流俗噫嘻疑枳棘與荊榛不辭榮於秋緑

梅花落

殖𨿽無逺近開獨占三冬怨入哀笳切香凝素臉穠有子調金鼎遺根益縣封佳人初睡起畱取照芳容

哀孤鴻【江上書事】

哀孤鴻孤鴻杳何所堅冰合洞庭積雪滿南楚弔影破寒空淒涼宿煙雨上林衰艸暗池塘衡嶽居人雜豺虎縣官下詔收箭工繒繳髙張求勁羽稻粱粒粒盡輸軍飲啄號呼困秋浦至今燕代滿干戈每欲歸飛畏弓弩畏弓弩誰能爲我驅先路驅先路歸故土一身𨿽困忘辛苦

天上月

皎皎天上月隨人如有情何當背銀燭棄我如絕纓

闗山月

闗山月闗山月分影送徵人寒光射矛防悲笳聲斷塞鴻驚徵人淚下思鄕國

髙樓月

髙樓月倒景入闌千人眠綺牕影月在靑雲端相攀不可得空成簾幕寒

估客樂

朝飲文君酒莫宿邯鄲妓近得浮梁書春前辦行計

班媫妤

寵移非爲妬花落不因風來往長門月羞將團扇同

王昭君

好惡由來各在人況憑圖像覓天眞君王視聼能無壅延壽何知敢妄陳

遊仙【四】

天河水冷煙波渺流水無聲銀浪小白楡歷歷映瑤沙白露淒淸下云表扶疎丹桂落紅英片片紅霞散瑤艸月中桂子空傳名散在人間無處討仙翁呼童收紫芝紫芝肥嫩光離離遺英殘蕚墜無數仙鶴飲啄時鳴飛仙人種玉耕云隈倚雲橫笛學鳳吹湏防羲禦崦嵫沒相呼拍手騎龍歸

飛轡絡絕景訪我同心人解駕三秀嶺濯足玉華津晤言防良契攜手淩髙晨揚旌出閶闔羽節趣羣眞入宴明霞館回軿過始靑音靈散空洞逸響縈云營倐忽九萬里流目低蓬瀛玉妃欵淸話偃蓋希林庭顧彼簪纓客寵辱勞汝形神仙有眞訣胡不希長齡

嚴駕發滄浪行樂從所之方諸欵靑童隱景朝郁儀流金戒前道玉節紛萎防運防乘飛電揚旌耀彩霓斑龍承倒景蠖略翔紫防命我發金防受事臨西垂白帝啟眞籙斟酌合四時解帶淸商館置酒璇淵池髙酣發空謡羣響淒以悲海水變蒼陸翻覆如奕碁咄叱紅塵子役役何所爲

駕景絡絕響遊目低陰虹靈光轉修袂羽節飄晨風抗手辭金母偃蓋東華宮髙仙發空謡逸響飛九重霞觴艶流目疊舞歌玉童緣云上虛籟笑語鏗洪鐘海水屢淸淺倐忽欣再逢不惜暫遊詣情欵無初終歡餘促歸軫攝轡翔斑龍投閒憇三素保績崇眞功

劉生【並序】

劉生不知何代人自齊梁以來有劉生詞盛稱豪俠周遊三秦五陵又云抱劍專徵爲符節官云

劉生世闗輔遊俠周五陵倜儻天下俊持誇矜劉生落魄遊其間豪族相依承鬭雞橫大道走馬入重城醉臥金張館髙談衛霍營報仇先劇孟排難鄙侯嬴逸气淩秋鶚淸才瑩玉繩燈前看寶劍雪裏按蒼鷹校獵黃山苑追兵靑海濵華夷知姓字燕趙冠婚姻恥作諸侯客寧爲奔走臣匈奴方入覲雄略未能申且醉當壚酒將軍詎敢嗔

細君【並序】

漢武帝元封中以江都王女細君爲公主嫁與烏孫昆彌至國而自治宮室嵗時一再防言語不通公主悲愁自爲哀怨之歌其後元帝亦以王穰女昭君嫁匈奴單於昭君至彼作歌自傷後人多爲歌詩流爲樂府遂有明妃怨昭君怨獨細君最逺而悲思尢甚又世人無有哀感之作余亦迹而新之抑亦攄昔人之幽憤爲來者之深戒云

族類皆有偶所偶各有方我本漢家女逺嫁烏孫王言語旣不通嗜欲寧相當生肉以爲食羶酪以爲漿毛卉襲衣服蒜薤爲馨香嗚嗚當歌舞跳躍紛低昻風沙障白日四野皆蒼黃逐獵射禽獸借艸氊爲墻喜怒不可測貪戾詎易量自爲治宮室僅能庇風霜嵗時一相見但見眉目光東南望漢日獨覺霜天長飛鳥戀故林遊子思故鄕而我被遐棄失身投窮荒明明漢天子一女奚足傷武威與文徳豈不在周行吾王居下國奉上固所當結親徒自辱掩泣羞漢皇

懷逺

有美人兮隔千里彼不來兮我獨止吳江木落又經年壯士悲聲寒易水

秋色

空空翔水裔海月飛冰輪大斾連天山羽校羅秋旻霜輝明縞練防錯光鱗鱗一掃龍庭空海宇無纎塵

秋思

日落碧山暮陰風生白蘋飛響散髙梧水石光粼粼海艸未凋緑朔馬嘶咸秦蕭颯兩華鬢十年吹戰塵

黃鶴【並序】

古樂府有其名而亡其詞

子晉升眞後茅君謁帝初靈風翔羽葆舒轡聳云裾淩虛前虎節方駕後龍輿平旦辭龜嶺禺中過鳳虛故里頻遷攺山川遽有無當時武昌水淸淺轉城隅

黃雀

羣聚羣飛畏行止飲啄驚鳴顧無已多虞多事足機張獨宿蓬蒿信爲美

楊花

春光誰占得楊花獨自知未到傳消息將歸送別離隨風飛更急入戶舞還低大有撩人處妝臺惱畫眉

當壚

吳姬年十五艶色嬌陽春花間開繡戶席上設紅茵含羞畱醉客斂袂送行人多謝金吾子情詎易陳

有雪【時冬無冰春大雪】

有雪有雪何不時號令無乃乖其宜元冥失職變常燠艸木不黃流不澌羣蟄開張動平陸廣野宮闕騰蛟螭方今春王布仁政育養萬物如嬰兒爾何干職助陰沴致使造物無威儀四序平分佐天吏物色消長隨指揮元綱旣絕亂箕斗五行顚倒盈縮虧安得調元按天步太防受事三光齊璇璣不愆四七正時歌玉燭滋黔黎爾之不職有常律司晨執僇歸攝提願得唐虞二八一十六相佐天子雷風時至無錯迷

皚如山上雪

皚如山上雪凜冽生陰寒狐貍臥深穴猛虎饑不眠下有千尺松埋沒多摧殘山椒冠叢祠寂寞無孤煙傍有古戰場鬼哭聲煩寃燈火斷城郭雞犬雜喧喧朝官急徵夫迫促爭後先柴門不得閉行者不得還何當齊風雪巖岫開南山

松隱集卷六

欽定四庫全書

松隠集卷七

宋曹勛撰

古詩

僕持節朔庭自燕山向北部落以三分爲率南人居其二聞南使過駢肩引頸气哽不得語但泣數行下或以慨嘆僕每爲揮涕憚見也因作出入塞紀其事用示有志節憫國難者云

入塞

妾在靖康初烽火滿京師城陷撞軍入掠去隨廬兒忽聞南使過羞頂羖羊皮立向最髙處圖見漢官儀數【上聲】日望回騎薦致臨風悲

出塞

聞道南使歸路從城中去豈如車上缾猶掛歸去路引首恐過盡馬疾忽無處吞聲送百感南望淚如雨

早行相州道中

安陽道上晨沖融西有雲气成靑紅四重欄幹五滴水五花競鬭相穹崇旁有臺殿峙鴟尾上有翔翥如飛龍擎拳嘆仰得未有頗似西母居其中微臣一念到彼處仙班趨揖殊從容跪奏內人遇至道沆瀣一飲和气充翛然退歸復故幹神宇欲便摩靑空卻看向來禮謁處但見碧落相冥蒙

過楚有作【十年三過景物輒異慨嘆成詩呈內相楊尙書】

昔見山陽盛气象吞淮壖士子世忠孝民物安園田再到已屯兵鼙鼓喧中天戶口莽凋獘廬裏儲櫜鞬濟師有虎臣隔岸旌旗翩翠華江海上玉闕風塵邊未至重慨嘆荒城委蒼煙貔貅過江南狐遊城顚餘民如驚鹿菜色慘不鮮呼之莫肻畱猶意敵所專三過乃三變感時良然二趙忠益髙仲車魂尙賢欲弔寂無所淮月空涓涓

過邯鄲

恭持天子節再經邯鄲城斷垣四頽缺艸樹皆欹傾慨念全趙時英雄疲戰爭殆及五季末瓜分無定盟慨念藺君髙璧亦安所盛翩翩魏公子有徳勝所稱殆今已千年廢臺漫崢嶸趙民尙自若歌舞娛春榮金石絲簧奏彷佛余新聲興廢乃爾爾人事徒營營望城只嘆息盡付西山靑

望太行

落月如老婦蒼蒼無顏色稍覺林影疎已見東方白一生困塵土半世走阡陌臨老復玆遊喜見太行碧

持節回呈王樞

去時炎歊極蒸鬱塵滿籃輿困搖兀歸時大嶺雪已飛易水淸漳醒病骨三月不親君子儒一笑且脫蕭何律身輕頃刻渡長淮眼前喜覆杯中物

賦洪景伯分繡閣

赤城今屏翰瀕濕浙右同不有仙人居梅溽難從容洪仙下瀛州一笑除蒿蓬創閣俯江海重檐煥云空排衙碧嶙峋煙霞透玲瓏遙岑與絕壁但覺開靑紅愛之榜佳名坐見羣山工萬疊烘曉日六幕泛景風時時與賔僚醉酌黃金鐘請憑十二欄更賦煙雨中

及甫坐上分題賦洗竹得百字

竹有舊貫剪伐未容測長身數竿足叢薄徒累百稍令掩翳去漸放修直色要知淸明朝惡者在所格

有惠錦雞者因暇賦之

山雞美毛羽五采若絺繡不能掩顏色居然遭籠囿嗟賞入欄檻玩好資稚幼有稻莫能飽有水漫濡咮低昻不自得雲山計未就應嘆鴟鴉類腐鼠遨白晝

分題墨梅【得客字】

北風吹雲村寂寂練練溪流湛寒碧馬頭忽有暗香來撼雪尋芳識標格揚鞭敲鐙荒寒路酒惡難禁賴銷釋隴上故人消息遲一枝誰寄疎煙隔老禪幻此空花相墨暈橫斜淸照客定應飛夢防羣仙玉樓澹月連天白

題澉浦金粟寺【二】

我聞金粟名來謁示病相不見隠幾老松竹空函丈雨花誰聲聞擊鉢定非想歸去一笑粲春風快雙槳入門不見佛已悟本無相若爲是眞求沙界等尋丈欣逄兩禪老【尙初法舟】妙悟滅心想行當求所求筏諭不言槳

題黃灣眞如山般若堂

眞如山中龍象宅前三後三率禪客珍公提唱悟本心一指不畱庭下柏我來春事梅巳玉仍吸靈泉酌寒碧防看海印發光時臺前璧月連天白

題惟庵後大松

惟庵有長松秀防撐靑空銅石並根榦楡枋比蒿蓬天地防中邊日月奔西東願言滋浩養千歳看此公

題友人書後

客子得秋涼壯懷亦增慨永念故人逺三湘渺滄海

題王氏女自寫渡水羅漢

尊者蹔離方廣間神通遊戲山水閒女郎夙植窺其藩妙筆冩出尊者顏甚知此意大廓落直與世塵解纒縛不湏錫飛與杯渡政恐有僧敲折腳

贈吳思道

某也極連蹇世緣牽喧卑久困戎燼間方與鞍馬辭得奉宮觀祿遽失糟糠妻淚零惟惠風春慘中梱悲生理正落莫幽思難平治公來黟歙遙率孤再拜之慰藉累年別嘆息私門私而公顏渥丹緑鬢白髮稀頓換神气妙密驗刀圭奇內典禪悅深外丹日月遲陰功粹雅度方爲世所師永懷我先君與公深相知辱以執友契肯顧賤子微賤子感誨言於玆老鋤犁甌窶祝圃翕張防寒饑時時射逺郊一一得自怡次第教三子令諳田畆爲老鈍依頽檐忘言隨四時幸防道此樂秋風遽言歸尙有一瓣香願奉鐘呂期

贈陳季野

平生聞說陳季野渠正奇奇餘下下人間韻語光陸離韞櫝藏之當待價顧我飄然離帝傍適是適非思陶寫庶防一笑排春溫賴有梅花尙盈把

選上人素履精修僕先識於崇信岑寂之時重來見之作詩爲贈

我初遊赤城松竹空函丈師時奉諸佛略不乏供養玆遊再見之談笑益夷曠橫披慰老眼甖粟煎夜餉不以三生緣遂作一指想新蕉展時雨風鸞鳴晝講勉旃自愛重公才定龍象

寄蘇徵君

平生聞說蘇養直鞅掌塵勞慚未識淸江韻語百代尊擬望孤撐徒著屐未將經綸佐廊廟且落珠璣滿泉石頗知新築更靚深願並廬山歌馬迹【先生在馬迹山居】

寄張逹道先生

永懷凝神公履正羣僊誇流目厭塵土軒冕悲泥沙羽蓋承倒景飇輪泛晨霞前旌絡霄隊駐節王母家眞童發淸謡云表翔哀笳樓居映朝日服采明珠華萬春等朝菌歡事詎可涯瑤席未終醼零落蟠桃花想同董奉君更尋上漢槎

寄鄭漁仲

君家谷口藹淸節後裔於今耿冰雪髙明固巳天下聞卻向山中弄明月貫穿諸史極成敗鼔吹六經方論說碧雲日暮臨庭柯緘封肯寄衝煙蘿邊頭嗸嗸一雁過坐想空山霜露多

寄空上人

華頂峯頭空侍者家在全閩九峯下後山妙香今始聞西江一口元非假可但枯木已陽艷更喜淮碑仍續雅天風海雨防入詩況近梅花欲盈把

雨中寄李正字

我能甘貧誰委悉惟欠鼓頷曳杖乞閉門寧餓十日雨約已何能六尺屈裹子桑飯公等恩食駿馬肉我固失行將雲水縱所如一琖淸泉負朝日

新歳七十以人生七十古來稀爲韻寄錢大參

從心之歳自由身恩許前期脫搢紳一褐林泉侶樵牧熙熙端是太平人

蕭然心迹喜雙淸且得肩頭擔已輕老病正須安靜處林間風味慰平生

一二三四五六七行年臨之如電疾只將香火對淸閒古井無波應委悉

未就歸心如束濕久客京塵常汲汲碧雲向晚愛歸飛空看五五與十十

小築幽深無伴侶黙坐忘言時獨許百年心事付閒雲一卷仙經還太古

一兒軰自鋤開繞屋梢梢並種梅摘葉尋枝看未足橫斜已覺報春來

居當山麓入煙扉喬木蒼藤接翠微築室暮年今尙少得歸眞是眼中稀

錢大參有和用韻謝之

瑞峯來現宰官身淸峙巖巖聳搢紳聞道石頭時說偈一堂驚動水雲人

冰玉無塵徹骨淸世間榮祿一毫輕未論此際通三際直向今生度此生

天一地二數至七開天之天識量疾蕩然獨立放全身莫問諸方悉不悉

露地全牛何濕濕豈比漢陰負井汲拈出老胡向上機便知掛一不成十

相君自是仙山侶大筆如椽鄙燕許七篇方愧不成章肆筆相酬語罙古

忠孝傳家大府開蒼生久已待鹽梅我𨿽潦倒山林下防聽中天紫詔來

曾奉淸言吐屑霏巖廊又復仰防微正須國論籌前箸毋使人間見亦稀

瑞巖仰老見和復酬前韻

請得忙中物外身要看飛瀑防天紳佳時毎與漁樵伴笑語相陪是故人

雙澗流泉徹底淸五峯晴掛白雲輕泉流雲散遲歸步猶欲思丰問此生

生死之徒六與七可救羣生可愈疾心如秋月碧潭空深閉巖扉方表悉

臺山之麓少卑濕小築還占甘井汲陋巷閉門飲一瓢慚非回也能知十

當年卜近虎溪侶領略閒心笑相許豈圖雲水各一方回首向來若懷古

白足持詩懷抱開淸言秀潤喜惟梅便知雅貺翛翛意端爲閒人特特來

雲英兩鳳跨煙扉收盡詩才坐翠微相國題評爲攜挈一方蓮社似公稀

松隠集卷七

欽定四庫全書

松隠集卷八

宋曹勛撰

古詩

送凝神張先生還茅山

我家天臺玉霄峯旁臨雲海空復空水光際天接山影山間樓閣相溟蒙仙人騎鯨度空碧步虛聲下飄天風纓冠葳蕤跨防翼子晉鳳笙驚盲聾半夜電雷動巖壑一壇松檜知仙公別來放迹入朝市但覺塵土塡心胸猿驚鶴怨愧昏旦竹露蘿月徒蔥蘢君庵三茅何沖融暮春旅寓凡聖同同造勝境瞻眞蹤弟兄乘雲禦飛龍爲時作瑞畱從容但見仙驥頂有紅凝神坐嘯隠萬松粲粲玉齒猶顏童佩聲促詔朝帝宮淸淨爲正禆聖聰坐乎少廣追崆峒物不疵癘壽域中翩然鶴歸茅岫東一篙秋靜磨靑銅他年我亦披蒙茸艸屨瘦藤饑不充應許下竈爲陪從

送曹蘊淸歸廬山

吾宗出西蜀托迹廬阜岑恭禮淸虛相與道義深別時白日長忽玆秋云陰永懷一笑粲水雲勞我心

送子威兄鈐兵池陽

伊昔侍伯父一官尉池陽時年方九齡讀書未知方於今渉五紀皤然須鬢霜玆喜伯兄官鈐兵總戎行素風出韜略貔貅稟宏綱小試部勒勤著鞭揚榮光靑林脫幽籜濃緑棲殘芳起予水雲心尙拘朝市忙齊山上穹碧九華儼珪璋紫巖誰敲冰云葉供展張淸江霽逺目帆檣下滄浪林泉作佳遊爲公發天藏伯父昔所臨云漢披天章琳瑯戞鳴球往往題僧坊何當切訪問便與磨瑉蒼庶於門戶間能事歳月長仙舟渉初夏浮雲及淸涼毫舉塵土境海運圖南翔兄弟各垂白語離熱中腸願言養浩然時舉黃金觴因風托素鰭訪我菇蒲鄕

送許尉【顏】

平生許彥充軀膽兩豪舉掀髯參軍事詎可細碎語我時百僚下計拙役甚苦從事得餘力慷慨志相許公乃小著鞭一官尉南浦鹽車𨿽云困垂棒亦其所願子自薦逹天王方振旅求田勿墮气苞茅當問楚此事豈不壯況復吾素與我緣擁縗服窘欲訪雞黍天寒霜雪盛世亂豺狼阻何堪南北趨別意寓琖俎傷心有淸淚揮灑欲如雨

送戴才美郎中出使襄漢

仕宦將相理所當致君澤民則爲良竊竊茍作兒女語紛紛徒在鵷鷺行惟君英槪吞七澤早以閎略吞黠羌天子神聖熟姓字臨遣亟自尙書郎密奉疇咨持玉節荊襄將漕觀施設小攄胸次浩不極一辟土疆包有截江南梅開欲飛雪老境何堪與君別可竚促召黃金闕爲賀收功在三傑

送徐正時歸浦城

徐子志義士觸熱如探湯逺從南浦來訪我存與亡語兼瓊瑤溫气回蘭蕙芳炎云正爍石懷抱爲淸涼顧予巖壑姿小築臺山傍兒軰雜編氓荊扉繞松篁感公久畱玆語離熱中腸行行括蒼道念此山路長公懷武夷春復多知見香靑雲勉震耀冝近天漢光艸堂不道逺時寄煙蒼茫

別鄭康道

與公相從久未始蹈細我旣困索米公已安吳地一鄽了百指與閒殆天意陛下聖而武庶物進以彚擇材訪耆宿粲若數一二考槃出幽隠鼓篋趨朝市公尙有遐心詎冝忽初志腰防與手斧甘窮防經歳我願以公名充庭如孔翠風雲際盛旦用激志士气胡爲倐來往老懷惜摻袂惟冀加飡飯賢者不終棄功名防有日當看詠旣醉

別無錫南禪蓮老

僕昔困眾難老來始一欣得履方外趣不渉劵內聞畱錫憇福境禪恱志所勤日欵鄕關舊俱嘆鴻鵠分偶同一牕雨永懷九仙云好持洞下香法界期普薰

和程機冝見貽

僕昔困犯難戎陸日所虞何能守一經且話雄千夫識公好兄弟宛同周司徒爽徹絕俗姿秀發連璧軀駸駸駕文圃吐論淸而腴伊流如學源一洗眾病膚韶音防沂說舉世必所無公家徐起之力因拯其蕪諸儒步武役反若轅下駒方知鉅鹿功列國冝鳬趨念玆風塵際再得如元珠流光澈太淸欲飛月下烏釀爲五字句妙語兼良圖愧此溢美多通甚非康衢新涼到棐幾翠竹環茅廬更當對論文莫問金僕姑

和鄭康道喜雪

東方已明雲海立怪來雀噪爭枝集凜气著人不苦寒老境增衣欲重襲忽驚朔吹翔臘白隴畆爲祥時適及稍聞淸響食蠶聲漸看落檐傾粟粒縈梅閣竹巧相積透隙穿窻莫能戢散鹽蔽空誠非虛回風作舞勢方急歷亂瓦溝已一撇紛泊何假鮫人泣但喜彌空絮影下不管霑衣玉塵濕谷口先生好出詞韻險致髙俱足給嘉言浩若長河注答問殊非古井汲乘時和樂致上瑞屢丰固非一朝緝湏知天門開九重布化調元密呼吸明朝稱賀明光宮髙冠長劍千官入

和李判院見貽

楚風燃竹爆幽吼曉覺春云時蒼狗慚看歷日與桃符猶襲塵緣戀升斗先生冒雪肯過我椒觴得奉談天口寒素每嘆濡之儒品俎常嗟韭之九但喜盍簪侍誨約渉世粗豪一肯首五云防約采眞遊天公見賜良不茍

和王倅見惠十篇

惟公霄漢資梢梢摩天翮回溪略蹭蹬乃爾詠葵麥防復見軒昻一笑忘覊客

有琴寫流水無言道情素水寒江海深川濶牛羊暮倒指三十年猶記潮陽路

道遠一跬步心勤毎僑如荷深露初下翠密紅亦疎是知詩興多賸寄懷人書

老態念百出傖客無吳田空收靜中觀三疊能蹁蹮以之忘物我此生休問天

十篇賁蓬茅心親不道逺內抃如登瀛外愧稽策蹇徒誦碧雲句幽香發芳苑

若人冨文史皮裏羅陽秋婉此建安格當從古人求醉侯豈可縻當封冨民侯

伊昔晉室雄風流藹於門至今掇巍科儒行歸後昆子捨江左來應喜今尙存

僕頃將明命三往責楛矢所期宣國威寧復賦霞綺須知處死時與生亦相似

嗟嗟困犯難皎皎心莫攺而能畏四知遂復瞻八防又起山林思浩蕩渺江海

潦倒固久矣猶渉世网深中經謗嫉人屢欲魑魅尋赫然天日照敢攺藜藿心

和程右史見貽

平生仰東坡蘇程契尢熟兩家慶流深云外世髙躅於今鳳池貴方判卞氏玉何止試典刑一想岷峩緑

和程進道見貽

秋聲起木杪便覺密葉稀風至艸木勁水濶鴻雁知壯懷感揺落嘆息囊中錐功名未卓立此心常坐馳君家朱橋側細俯秋水遲气近龍鳳闕喧無笳鼓悲蕭齋琴書靜不知花影移棣華好伯仲騰起風雲時心親詩禮學日與冨貴期不忘黃塵苦乃眷寒士饑此理誠素抱豈復持詭隨已獻仲舒策孰謂李廣奇文中有至樂妙處含天機一官勿言困且喜願不違我誠老賔客合爪喜見之關西相有在行矣當無疑

和李提舉山宮梅

客中乍喜暄風回徐行東郭嘉惟梅蕭蕭千竿繚秀色粲粲萬玉明芳蕤海山飛仙墮蕚緑珠璫縞袂令人疑須臾四山下倒景華姿照眼無纖疵主人才气世所知意謂澹坐徒爾爲杯槃錯落光陸離與客揖此玉一圍鏘然韻語壓鄒枚淸思徹骨歌無歸它時尙容嗣此賞冠巾亂插無迎隨

和仲逺新池

公有靜中趣鑿山俯淸深秋風夜雨過飽聞泉石音云岫冷蒼翠遊萍紛浮沈心賞殊未已悠然付微吟

和錢處和扇車

君家世徳冑冨貴出謙受泠然禦冦車爲君駐戶牖初訝鼔淸薰與客破宿酒又疑建溪風碾聲出兩肘細視碧玉架蓮梗轉雙手遂令靑田鶴奮翼揮莫後因知心匠妙殆與造物友人生土宇內孰不渉煩垢有物能渾成旣耦不以九坐使塵沙刼熱惱如拉朽惟君韻髙秀人譽不容口述作協穆如亦莫祕關紐願君均此施淸涼被馳走他時贊南風爲佐虞舜壽

和李次仲韻

先生柱史後道價連城重火龍燎金鼎玉樓詎可凍扁舟造交舊已奏少微動藹然義風暢舉世士莫共雪聲灑蓬背皓彩耿幽夢相見忻把酒淸嘯塵落棟願奉圯橋履豈憚吏部甕六鑿方有愧一錐煩屢痛益知仁者心新詩得頻諷

和丹客林公

自念老境今枯楊徒順兒軰求藥方頗聞大藥性炎燥如燎於原其中藏是非海裏石鼎煎大藥何適求云仙但傳鐘呂有妙旨著在詩曲成華編誦之如射必中的堅然不朽貫金石內外悉云妙在丹吐納何嘗及津液此事知有行則差種芽安得豆有芽北轅適楚毎自失復似入海欲算沙豈惟阮籍途窮哭錄錄尙念太倉粟水雲難訪我軰人風期詎知晉江客三百字與五千言一指便到元牝門它年肯約移玉趾焚香促膝爲細論浩气收還質無槁有待斯言能卻老小築云臥天臺山再掛此冠供汛掃

小三郎試院髙防喜成四韻

吾妷千里駒一噴緑沙外韜鈐本書史方略扶經緯小出附眾策坐使勍敵潰持弧褦襶子雨汗亦良媿

憶天臺

懸車歸臺山乘田方自勤豈謂覊紲舊嚴召煩聖君至止忽三歳遇事無一欣屢奏歸田書遐心行白雲

送趙添戎還漳州

北風號枯葉漠漠天正寒弛擔逆旅中方稅遊子鞍吾甥遽相訪別久心萬端意定話親舊或悲或可歡乃將十年心只作累刻彈修塗困塵土客庖無盤飡舉杯少延欵荷子襟抱寛明朝復摻袂老懷淒以酸漳山無瘴煙漳水無驚湍侍親友於樂勿倦爲戎官願因南風期時時寄平安

春晴野步

春風揺天宇散策喜徐步樂與二三子緑艸池塘路鳩鳴桑柘春川濶牛羊暮眷言益妍暖更約窮逸趣

聞北軍犯淮

落日慘客意老懷增百憂朔風動地吼湖水吞天流甲馬隘兩淮殺气橫九州無徳彼將滅復讎我有休羽檄交馳際哀歌寄淸愁

大駕親徵

北庭敗盟誓飲馬淮之沱煙塵犯江漢烽火連岷峩王師因雷動虎臣亦星羅靈旗建玉帳鐵馬馳雕戈三軍指故國巨艦淩滄波一戎遂大定上天佑無頗整刷舊俗苦掃除涼法苛姦謀尙濟詭旣戰猶連和復圖稱職爾眇哉浯溪磨已悉將相力敢獻大風歌

將至嚴州丘平仲忽舟中見過

念子別我久我心嘗衝衝豈意蘭溪船忽作瀟湘逄一笑出意表相對如夢中子有親庭樂我無塵事籠願言雲水信時寄菇蒲風

松隠集卷八

欽定四庫全書

松隠集卷九

宋曹勛撰

古詩

次魯季欽安序堂韻

蒙溪有廣廈先生居之安雅得林泉樂不與塵土幹隠隠揖遙碧彌彌濯淸川髙明意乃適至遊情所耽世故蠟味薄豈待寶所參北牕接陶令素月撫阮咸終吉遂無咎位置遵連山邈哉巖壑老公契如金蘭揆此宅相奇歡然談笑間落落幽勝處安得同遊磐媿我西北客恨匪戶籍占但當風月夕遐想冰雪顏

次李提舉過南園飲散賦詩韻

小山叢薄棲南郭蘭若蔽虧如間錯竹色低侵几案涼海云常壓波濤惡遣愁五字了未有取醉一樽良可托折簡敢致先生遊俎豆陶匏殊寂寞風流固自出元化祥鳳夲合巢阿閣步武乃肯臨艸艸塵光不間知落落今年田疇極丰熟早禾晚禾靡風雹爲酒具黍共婆娑應爲野人一笑作

次蔡瞻明題南園

小亭倚山肋東望渺雲海松蘿翳窻戶披拂大塊噫細路窘步武幽花植湫隘鄰有長者轍乃幸接符采山爲獻秀潤水亦舞澎湃語眞頓忘歸談宗知有在復拜五字句新喜入四大尙期一笑粲天宇約晴快

次韻程機冝感懷【海風吹秋志士增感八韻】

防見秋風來坐念歳月攺宮蕉泣白雨孤愁越靑海十年戈甲際四海煙塵中慘慘鼓角晚萋萋禾黍風至交類萍梗離合寧前知相思梅花發豈待中郎吹老驥千里志元龍百尺樓想同湖海心逸气橫淸秋阿俊平生友忘言金石志永懷菡蓞晚應想峨嵋翠北塞艸色黃吹作邊風駛惟公發蹤謀莫並橫經士浩蕩气明潔慷慨念廢興何能一念息空令眾愁增敵彊未尋盟天王日嘗膽邊聲入河嶽孤臣增百感

次南安務前水亭趙介叔韻

玆亭楚風煙晴嵐獻斜疊我來及秋杪黃花舞紅葉主人喜淸論曠覽意並愜明年西郊春防當來日渉

松窻用杜句爲韻和以棋酒爲意

相君有妙趣一切不容且紋楸誰與談惟彼上人者燕坐靡天防何必求云將泠然契至道廐有眞乘黃遊戲三昧手絕代無對棋勝負俱可喜是中聊作癡簾旌風不揺博山云自度主人下東山月色轉歸路小小試部勒誠可銷長日汀沙防鷗鷺局帶山云濕相君有妙理芳醪正所應紅妝艷綺席翠幕張華燈公冨天人學巳收廊廟用宿有雲水債聊寄泉石供香復篩辣兵廚瀉芳酒天宇澄淸瀾山中寄聲否紅塵舊老我靑秧新插爲寧幸田畯喜何能屬車鴟誦公十妙語便覺舒華年意與境俱防超淩心以仙

登逍遙閣【廬山】

松杉閟琳宮仙君朝帝所神風故靜黙人間漫今古地靈驅鳥雀磬聲肅壇宇倚檻夕陽間雲山認歸路

謝李伯時自臨安見過臺州

我生雅志泉石間金閨通籍誠厚顏眞人下憫覊靮舊琳館許辭鵷鷺班

念公萬里回異俗睠我南來忘趼足它時短幅問死生爲向荒寒訪云屋

與曹道士

吾宗有佳士導江秀賢支妙處本淸淨浩气蟠虹蜺駕言還廬山春臺方融怡他時鳴云璈共采桐柏芝

擬古

君有西州役金鑪斷夕香虛窻伴幽獨惟有明月光帳深淸露寒繡冷雙鴛鴦明發持似君知妾心淒涼

戲作

昨日暴熱加蘊隆今日寒色如窮冬居然寒暑變春事大鈞造化誰始終我欲直前扣天闕萬神森衛不可謁上豈縱勾芒神朝驅赫日夜沈月吹香濕玉失長養發陳璺啟若徒設願天勿令移指麾卻收正令還春曦暄風布暖活貧窶免詠眉山禦臘衣

效寒山體

嗟我世間人有山只暫聚冨貴空中花遇合風裏絮夜夜植業種朝朝奔苦趣佛有妙蓮花讀取平等句嗟我世間人彊有六親念看子是惡少目妬作美艷分香且供佛有財莫言儉俯仰卽異世六尺那可占

新秋自喜信筆

嫋嫋秋色來不慳翩翩落葉鋪闌干藏鶯社燕圃中靜蘆葉藕花波水寒我生逄辰似陸賈老去恨未歸長安天公賜以八旬老客況如寄僧家園

中秋前一日邀賀子忱爲對月之欵乃審放意山林扁舟東去引企不已偶得小詩

積陰掃秋風吹作今夕月山嶽四髙寒天地一澄澈幽人渺何許應喜淸暉發一樽不同樂孤光共愁絕

人倫僧求字

上人早出岷峩山頗遊五嶺﨑嶇還妙定休咎指諸掌防心不出眉宇間顧予從來多得防歸老林泉喜無量它年見我巖壑中應笑如如得非相

過江州柴桑淵明故居

匡廬防徧僧家園南望柴桑墟裏煙但尋疃畦供指畫不知市井今防遷五桞旣無只衰艸三徑莫識皆平田欲歸四顧但遐想歸來髙致猶凜然

感齒髮之衰作詩自解

我生飽艱苦初年心已衰況今七十化形憊聊支持頭童漸不束齒敗余墻圍髮落尙爾爾齒豁良依依

過淮值雨偶成呈王樞密

明日立秋秋色至向晚雨隨大風起飄盆如麻不足諭倒海傾江差可擬髙林老木亞復折簾幕頽垣紛若委須臾霽色上南山落日燒云照淮水

王樞宻見和復用前韻

惟公帶礪長淮比聊爲蒼生拂衣起一時冠劍滿漢殿簡注非公欲誰擬金鑾文采粲黼藻玉扆平章看端委敢將蠅影附驥塗願薦盤盂奉明水

老病

老態日益出老病日見侵疾多戒少飲杯行常淺斟孤坐每憚起紓思不成吟白日事有待中夜誰知音

懷歸自訟

讀書老不入屢讀屢遺忘遇事欲彊記轉首輙怊悵以此趨事爲豈但成嘲謗人豈不自知去矣殆天放

治圃

腰斧治小圃朴久不省妬芽盡芟除條逹出秀整臨津獲梅株蓓玉作寒炯三繞無所裁畱看橫斜影

虛飄飄

虛飄飄虛飄飄禹門三級浪仙子百花橋雪霙輕作霰檐澑凍成條防絲千尺网春色掣電一抺收逺霄虛飄飄虛飄飄比時幻聚猶堅牢

梅

吾家捨西多此梅白玉花綴棠棣枝冒寒糝糝已蘊玉自開及謝酒屢持覊棲臨安三換歳向來一醉知無期君家此花富冰艷舉觴折贈如雲披欣然拱眎不暇揖坐想故隠增依依只今匏系未歸去俗鞅吏网相驅馳就公看花仍摘實信美我語如觀頤祗應兩庵有歸夢夢到花下奚復疑

寄張逹道

茅峯何山亦何好瑤木琪華並三島其間巖洞邃且深隠居仙人得窮討遠業已跨雪色驢諸孫何能玉顏老黑虎防有靑鸞信洞章同夢池塘艸關鍵眞符付自爾鴛鴦瓊壺每傾倒頗聞雲篆經九試自應太上傳三寶他年芒屨謁凝神洗心拱聽無上道

送鄭猷歸福唐

君家有唐第一人耕隠谷口同子眞臨安始終三十載我亦掛冠君歸閩重話向來倦防處蒼顏禿鬢皆如銀喜君南歸不可從雁飛時寄天臺春

王正道再遇竹冠輙和來韻見鄙愫

惟公秉操如仙官一任酷暑兼祁寒存心香火接造物達誠果再逄竹冠應言蓬萊有至樂六十九洞無纖惡松姿鶴態不復老琪蘂瑤房未嘗落上庵至眞聞屢過口付訣目相琢磨公今得妙騰逸駕我嗟老景飛輕梭願投黃寧拯將溺有香一瓣致禮敬誦生神歌

先生有號復有官不畏隆暑兼祁寒歸來山中侶松檜無愧太上翔云冠我比同庵有餘樂雲山百好無一惡喜君宏度如容波媿我大匏眞濩落乃今漂流如無何進退未果徒鐫磨夢魂遊揚欲舞蝶歸意浩蕩遄飛梭得歸衝嗇𨿽當侵伐後一醉尙可同詠歸山歌

與馬通判

皖山邃密常若春中有仙士久隠淪幅巾嘯傲喜接物彷佛白鶴乘孤云朅來帝所暫戾止亹亹淸言償所喜內慙已老不受教猶幸一奉圯橋履

題衛太尉巖集圖

衞公雅志安林泉稟生似無塵土緣英標孤映出羣鶴姿儀密際三界仙居臨山麓絕煥麗楚楚松竹相後先幽巖嵌空截緑玉嘉木防映揺蒼煙喜招社友共淸集中有一老談幽禪其餘六逸咸自若炷香瀹茗殊怡然曹丘倚案獨閣筆想見窘思人所憐眾賔得接書史樂浩气髙壓江湖天只覺談話可上漢不擬步武猶居鄽墨隠能畫巧爲此一叚美事端冝傳好辭更賦風月上勝韻直徹星辰邊他時一笑【以下闕】

松隠集卷九

欽定四庫全書

松隠集卷十

宋曹勛撰

律詩【五言】

投連泉州顯學五十韻

某也多奇蹇艱難已十年素風惟汗簡生計只韋編先業𨿽殊軌時流幸比肩固窮心尙壯鼓勇气無前念昔時方阨居懷影自憐廟堂荓蠆毒宮闕防漦涎敵騎南趨楚天皇北狩燕六龍塵黯淡二聖淚潺湲【某以干當龍徳宮扈從太上皇帝北狩至燕云】故國人何在新君信未傳自陳心膽大肯避虎狼先落日幽都路西風易水壖珥璫金不暗睿札墨仍鮮【某到燕京被密旨晝伏夜動賫持上皇禦衣禦札邢後金環子投進】間道逃穹帳開緘徹禦筵苐知從聖化寧復較騰騫寵錫防天造兵戎付路權危言乖上相邏職俾南泉【防恩錫帶增秩差福建路分以奏敵營密事黃相謂警朝廷止授州都監】復記丹陽渡初移禦座船孤城逃守令衂陣擁戈鋋法駕方登頓生民豈保全嬰城因率爾拔劍意茫然軍旅增提振囷儲不棄捐詔封霑錄用師气亦周旋【比權鎭江府兵官經車駕渡江南幸府中率皆逃避獨死守訓兵卽日防奬諭遷秩】部領終如舊奔馳信有緣萱庭方舞防紼序忽終天遽見炎涼變悲隨節物遷故園愁緒外歸橐淚痕邊朋舊仍稀濶饑寒念接連豈惟裘已敝政坐履長穿塵土千山道風濤萬仭淵輿臺俱偃蹇鞍馬亦迍邅玆幸提封肅方依刺史賢宣恩持閫寄持橐下班聨日暖黃龍北風遲紫帽巓【黃龍紫防山名】五兵咸內戢千雉卽中堅廡屋除餘壤榕陰上故煙旣能防勇鬭誰敢闕緡錢黠吏俱冥迹虛詞詎得專禦流先治栰發僞不輕蠲燕寢鈴無響虛庭艸有芊盡欣新政下一洗宿屙痊皂蓋聊均佚神舟艤濟川藩維隨振舉風日遂淸妍只恐三臺近行看一札宣第功冝玉帶歸照稱金蓮徑入雲臺仗冝陳述職篇泉人心戀戀閩部思綿綿內顧玆緣病趨承失備員但能懷惠養愧不預櫜鞬恐後瞻依便先伸梗槪防秉鈞今有待拱手聽陶甄

張右相生日二首

玉律歌無射金風下四蓂三臺丞相位一徳將臣星弼亮時師表文章世典刑百神扶大手逺業慶千齡气稟無爲秀鐘靈付秉鈞周南知盛徳江左任斯民衮繡東山望貂蟬防服春帝師殊壽祉漢祚有元臣曾端伯自承移帥川口有懷風旨無便附信忽領教喜成小詩附便奉呈三首

好在曾夫子寧追晤語期倚毗離楚日鼔吹入防時赤甲薰風近黃堂淑景遲相望邈坤軸空詠竹枝詞衣袽先九潤此日上瞿塘風月動官柳旌旗開蜀疆詩壇淩李杜政績過龔黃追詔知非晚肯令生智嚢某也庵居久心形付自然山林藏老退松竹養風煙遇物元非遠尋眞自一天懷人防心處熟誦見山篇

和賀子忱喜雪

蘊玉梅初艷埋靑麥自丰漸冰畱水研時喜拂窻風能賦懷王粲開樽憶孔融警寒方認鶴掃逕屢嗔童色動書帷白寒侵蠟炬紅剡溪方逸想秀句墮春工豈意疎慵外猶存引領中須君乘暖景一笑得相同

和泉伯幽思韻

蕭蕭云日靜細細竹風侵窻影方虛白鑪煙一沒沈帝鄕憐久客歸夢亦何心洞戶褰珠网應煩問槁砧每惜年華易風燈與鑿光心情成老大世態只炎涼冷入芭蕉雨煙輕薜荔墻故人愁更逺夜夜渡淸湘

和子忱惠八月靑梅

神仙聞水部妙物與長生鼎飪元滋味山樊好弟兄佳音當有象短韻已馳兵試咽甘酸處行看雪裏英

和錢處和野堂

日淨嵐光上山藏野意添海潮來隠幾越岫巧當簾絕俗冝招隠論詩未屬厭居𨿽朝市近事事見安恬堂隠云將隔名髙客已知半巖施匠石一室見操爲鐘鼎功方著山林興未遲蘭臺風致在更喜讀新詩

和人久雨

緑漲東籬菊桐凋古井欄雨頻傷早谷煙冷佐新寒有木皆生耳何顏得渥丹平章濟農事淸坐且團團瞀知陰久茶甌不厭濃苐憂沈稼穡寧問浸芙蓉天濶翻盆雨雲昏淡墨峯長安鼎烹者列坐正撞鐘連朝陰未斷仰食慮尢深檐澑無窮響邨燈防處砧吾兒詩有債老我韻勞心屏翳安能借吹天掃積陰

和曾守有作

問俗猶秋熱移牀趁晚涼笑談懷酒伴節物念吾鄕聞道銀槽熟思傾玉指香政須圖一醉寧復較行觴

和人見貽

某也多奇蹇當年侍玉除馳驅先輅馬扈從達幽都守已常安分臨官嘆自愚旨甘方薄宦一語冀逄途

和王應夫見貽

不見應夫久永懷淸晤同名髙湖海內詩在笑談中光泛崇蘭露香傳碧桂風只應家學著更看廟堂功況味年來薄書音寄亦稀亂離多病後人物故園非潮揭當年防朋儕防旐歸悲心那聽此生理念依微

和雙溪

常憶雙溪老伽陀日益多津梁今坐斷風月柰君何淸梵山藏路南薰歸滿柯何時話暌濶芒屨入云蘿

和曾谹父見寄

活水從澆竹閒書防引眠玉溪何處所璧月共淸圓詩到惟供錄歡如不隔年何當見風度應向日華邊小庵雲雨上朝檻俯晴雷客子得幽勝道人時往來閒情聊自喜昔事只堪哀衝嗇從玆老何能敍玉臺

和茅山張達道

茅岫藏淸隠詩仙秀格春道眞淵有妙素守峻能循鶴舉秋聲逺詩成句法新遙知防詠樂言筆更如神好笑曹功顯山林過防春世緣猶積壓塵网復因循踵息綿如在顚毛雪更新歳華行八十泉石正馳神

和國器喜以事業爲懷

鄭氏傳家學詩書不愧心佩刀知素業遊序況同襟但喜知難字何能識至音小軒多暇日爲賦九州箴久無軒冕意出處亦何心世味思三沐花風快一襟喜君方礪志顧我豈知音毉手非吾事深慚不可箴

次韻呈南嘉

塞外初歸節泉南濫總戎請纓懷壯節橫槊媿家風艸木年華晚關河鼓角雄何當一笑粲要賦馬羣空

用李參政遊延福寺韻上之

落日泉南郡秋風嶺北城臺符均庶等杖履喜幽行與客情文重持懷事物輕致君皆典禮躋俗向丕平相業甌名在辭華鉢韻成豈惟才廣大且復性澄賤子欣承庇微官得代耕孤單常自畏比數欲誰名橐有書千卷家無屋一楹朝廷今再造心迹漸雙淸山轉客容薄天迷海色橫心期奉圯履鎔冶在髙情

和同官問耳疾

行年七十化聵景亦乘時日近尢爲祟雷轟尙弗知顧多居士病賴有寧馨兒若得都無聽惟哦見贈詩鐘鼓嗟無與衰殘亦任時歳華髭鬢上心事水雲知尙若泠然善何能養就兒數篇存雅道三復愧新詩牛鬭當年事何當復此時謷乎𨿽有象黙爾類無知不作多聞士難尢造物兒儻能三耳出更誦五言詩慍心𨿽悄悄藥物亦時時半耳念非病全身聵始知三湘懷楚些一櫂憶吳兒防見相陪處應多古錦詩袁宏方詠史江總得隨時歸興連天去文盟落筆知雨多移蟻垤花過靜蜂兒賴有西齋友薰風正入詩中原困戎馬久欲謁明時文軌𨿽非昔英雄似未知寰中無好漢帳下得豬兒慨念燕然勒終還吉甫詩

久雨

五月正陽月何嘗與雨期浹旬檐澑注罙夕水聲馳古屋牀牀漏苔墻堵堵隳子桑誰復餉勾漏政須醫蝕余仍苦雨猶爾晦陽暉浩浩陂三尺家家水半扉汨陳非佛意昬墊蓋天機祈懇須冥造當仁要逹微一旬連夜雨人物困泥中竹樹侵書暗橫流趂路通竈煙薪更濕檐澑耳難聰潤逼衣襟重何時日照東

松隠集卷十

欽定四庫全書

松隠集卷十一

宋曹勛撰律詩【五言】

贈胡珵隠君

星聚西豪里人誰識少微忘懷劵外少此道眼中稀筆墨騰瀛禁圖書動衮衣趨風忻並世一語欲淸非

贈張鏈師

昔仰蘇仙迹今瞻弄玉身嶽靈朝捧劍飇騎夜朝眞笙鶴聲常近煙霞到處新願言承道防祕語慰斯民

又

防幄通明殿仙階貴可知塵凡聊渾迹功行欲康時明月丹崖路秋風白玉墀行聞普濟足飛步萬眞期

題小石接待庵

老大思閒適山林喜晦藏一防𨿽異縣三徑得崇岡地僻煙雲潤年丰黍稷香心期得多矣襟袖更新涼

題今是齋

偉矣髙情著齋名世亦稀但能塵事逺便覺昔年非琴靜凝香碧神淸眾妙歸諸緣只心法鷗鳥亦忘機

敬題箕潁集後

昔侍先君日多令誦近詩尙知塗抹處猶記唱酬時竟負經邦志終爲造物疑篇篇親訓釋字字念恩慈太史推經學【東坡謂先公深於明經史學】先君得最深文章八面敵辛苦一生心禁掖傳新句公卿錄苦吟遺畱示有子捧捲淚盈襟

寄溧水宰李仲鎭

不見李君久水雲魚雁沈調官聊制錦得句賸關心每訪民情恱相望春事深故鄕與賢者北首重登臨小三妷遠持兄嫂之命見訪於荒寒寂寞中將歸二詩爲別

投老臺山麓松篁築靚幽行年今七十撫事防春秋但喜親情話難忘爲小畱山川煩跋履事事見操修不見小阮久相看情甚溫肯來成宅相端可大吾門暖日長江路梅花細雨村眞成好兄弟言謝卻忘言

示諸子

霜入晴雲暖冰生掠岸沙卑枝閒剪橘幽徑試尋花客路人情薄鄕關去路賖只應托諸子莫倦問桑麻

獨步南園寄子忱

野老悲春事相如復倦遊肯來傾濁酒同與散淸愁逺岸重重栁晴江處處舟飛紅殘照晚閒倚水邊樓

聞敵兵近淮

壬午收亨運余屯未肯休風煙淮水近天地老身愁敵意驕如昨江幹景易秋得閒如自若心在一扁舟

方撿詳出歙研求詩

黟歙與端璞爭雄稱權奇馬肝乃正色龍尾終視儀霜毫瀹紫玉松煙生華滋都付文學老看誦浯溪時

淮上幕府

上將宣威重長淮朔吹來兵戎已超距鼓角有餘哀日薄雲多暝天寒火易灰詩成且排悶興在倒金罍

聞有衣冠附僞命者

義分元無守跳梁遂不臣美新應有賦思漢定何人晚景嗟逄此孤忠尙欲伸君王在靈武日竚靖風塵

問訊子忱遊天臺

落落賀吏部蕭蕭湖海姿好山應自適短棹得回遲花發庭中檻香傳捨外籬相思梅已謝無處問歸期

喜張叔潛登第

潛也忠良士騫騰喜縱觀主人收俊彥學校益尊安臺閣名聞久交防意始寛佐時行拭目正論聳朝端

到廬阜謁淸虛

足趼逾千里仙山豈易逄欲將遮日手欵扣撥雲峯奎壁垂無極星辰拱防重師心微太漠不礙白雲封

遊廬山道中作

早踏丹楓路西風禾豆幹鳴榔秋水濶擊漂曉溪寒短褐冝扶杖長塗懶據鞍卻思冬後景黃菊壓欄幹

遊廬山塗中雜詩

天臺久宴坐廬阜得遊遨殊慰水雲念敢辭塵土勞冬溫寒色少江靜水痕髙歸趁新年近同斟玉色醪去去忘回遠行行廹臘天江寒侵老淚霜冷逼宵眠客路𨿽經至歸塗尙過千家山在臺嶽南望防悠然稅駕南昌郡城頭喜少畱兒時誦閒賦老境作佳遊傑閣收英槪長江倚暮愁何人識老子淸月上貂裘

苕溪道中

秋日苕溪路輕舟棹晚霞夢魂猶畏客行李乍離家細細來涼吹娟娟有晚花平生雲水興老境似難誇

過小圃

小隠州城北先謀儋石儲防椽將獘屋數策未看書碧色新松徑泉聲舊石渠欣然終日過眞是愛吾廬

上塘值淸明

客路逄寒食劃船閙水漧嬌云易得雨暴冷不成寒白水連天去繁桃觸目看朝來有家信稚子報平安客路逄寒食淸明未到家起居須藥餌飲食任魚蝦水淨垂垂桞風遲艷艷花興來隨處樂不復問年華客路逄寒食猶尋禦臘衣羣芳須暖景曨日尙寒暉餘力求閒早勞生昨夢非薺花渾似雪蝴蝶夢中歸客路逄寒食光陰亦可驚如何介子節再過闔廬城列岫遙逾碧羣芳晚更明飰余風力壯掀舞小舟輕客路逄寒食山光觸處新取魚多樣网艤岸防州人黙爾非無住超然得任眞今年卦气盡四顧欲何親客路逄寒食浙西春事稀日華藏暖景天气未單衣歌棹喧椎鼓桃花巧映扉空收麰麥粉藥病豈心違客路逄寒食禾秧出已齊淸溪三汊淺白鷺一行低褉飲心何在茅峯路恐迷隨時隨有樂何處不幽棲客路逄寒食欣同不系舟閒中聊適往要地固抽頭不作揚州夢何能賈客畱壯懷今防防世事任悠悠

塗中寒食

上已當覊旅飄然浙水東好花閒照水宿雨冷連空靈武兵方振燕然信未通無人訪老子有淚濕春紅

南園夜宿有懷

老病杜門久佳時誰與過親朋懷我少風月向人多梅影橫淸夜江聲動白波不如潮早晚墻外聽漁歌

臨安久雨

初夏連朝雨土人云入梅但聞檐澑密不見曉光開衣潤疑霑汗堦空任長苔地車無住著只擬上層臺

謝岸老惠顯明新芽

幽壑乘春摘芳芽辱見分鶯花妨老眼香味喜新聞細石飛輕雪圓甌泛亂雲𨿽無七盌量淸興重欣欣

食虀有作

防化八珍爽須煩一品虀村寒求甕下麪法記山西宮徵難忘味【虀賦云嚼得來宮商角徵】膏粱勿遽迷終然調鼎手深旨出扶犁

得致仕喜成

久甚嗟形役今方得自怡所欣官已了得與靜相期風月閒如舊心情喜可知山中雞黍友賀幅已先持

憶梅

江云暗江路曽向玉川家冷入參差玉香隨的皪花照溪回夜色冒雪冠春華猶記西窻伴寒枝片月斜

暑後喜雨

雨因祈禱得連日作亷纎候變涼飈肅人皆和气添秋暘猶執熱竹色故侵檐但喜穹崇徳難從甲乙占

招賈祕書

不見賈夫子病懷何得陳呻吟一春了物色九秋新閒花翳欄檻秀气浮衣巾笑言約中澣雞黍供蕭晨

和張才甫野望軒

聞辟新軒檻髙明豈鞠窮八荒供望眼萬事付冥鴻聊味靑龍鈔【公日念佛聲不少止】行趍白虎通大千兼內外拈出便無同

寄吳思道

別去書音短愁來客路長飛魂常故國舉目念殊鄕未暇論奇字何堪別最良秋風入邊艸意苦不相忘

簡衝嗇庵故人

寄迹臨安久思歸夕夢頻愁多難彊醉病苦故禁人夜短無淸夢年髙嘆幻身山中有道伴云壑擅餘春

松隠集卷十一

欽定四庫全書

松隠集卷十二

宋曹勛撰

律詩【七言】

恭進徳壽芝艸

椒掖衝襟奉玉宸靈芝莖葉出氤氳如頒月令欣欣政先學巫山藹藹云璀璨吐奇康壽棟輪囷絕異漢唐聞只應一葉三千嵗萬億斯年贊大君

會慶聖節

帝出乘時葉小春中興復古付曾孫奉親聖徳躬仁孝禦極天章廓宴溫書軌自應歸正統戎蠻先已侍修門淩虛志逺吞寰宇億載端臨四海尊

癸巳聖節

堪輿亨會接洪基鬱鬱蔥蔥動紫微理契奕秋專國手徳兼周武一戎衣恩言下浹皆中道帝意終潛復九圍升濟羣生歸大業同心億萬仰天威

曉云紺瓦不飛霜瑞靄融春十月陽電繞璇樞開上瑞虹流華渚葉珍祥威騰紫塞天驕外日拱蒼龍闕角傍今歲防壇伸謁欵是冝萬壽詠無疆

恭奉聖訓賦淩虛

新規傑閣倚蒼巒地拱天成十二欄但覺星辰來廣莫不知步武切髙寒春風先到黃金闕皓月常臨白玉槃曾侍威顏香案末防瞻旒扆瑞云端

宣召看紅木犀賜宴索詩並謝恩

九霞深借曉光披粟粟輕紅防碧枝不逐秋香勻菊艷要烘花色並彤墀涼雲收雨朌慈惠寶幄中天拜宴私折得一枝恩所賜喜如初掛緑衣時

恭覩上聖親臨江淮耀武伊洛謹成詩一章仰贊聖化【辛巳】

曉傳淸警出龍樓八駿騰驤下鬥牛鐵騎屯云朝障殿羽林扈蹕拱凝旒暫迂玉趾臨三楚便覺榮光煥九州恢復故疆知黙定已看森索墜旄頭

恭題觀堂

松篁深靚隠新宮十六淸眞位位同笙鶴似臨三境上佩環應下五雲中煙霞頓隔塵寰路道徳追還太古風固已羣仙資聖壽嵩呼益願祝堯聰

初到闕下

墨勅雙馳侍帝傍何堪窘步入明光退風久作翻風翼倦客何能久客梁野寺殘僧思緩步斷橋流水憶寒香何時裋褐攜笻去數里松聲細麥岡

故舊見辟幕府

生逄艱苦念無前扈聖猶悲易水壖知效一官常自愧死須五鼎遂身先頗收姓字朝廷上寧復功名日月邊軍旅固非平日事願將餘力從櫜鞬

持節和王樞密

長淮矯首得遐觀猶記當年獲奉鑾萬馬飲淮貔虎肅六師扈蹕水雲寒欣瞻幕府蓮依水慨念神州李下冠狼望已銷歸廟略更持韻語訪任安

稍陪酬唱與榮觀聲並琳瑯和八鑾可但文華迎日麗自然符采照人寒笑談殊喜親犀麈接侍終慚戴鶡冠公等雍容瑚璉器騫騰行見近長安

右府登車竦聽觀皎如玉韻葉和鑾淸薰已解南風慍和气先舒易水寒行李喜陪金虎節移文應閟竹皮冠願看歸去爲霖雨天下蒼生在謝安

持節過界

泗濵悵望艸連云眼暗淒塵秪斷魂香火固難尋寶塔雲煙時復見沙墪五更悲壯眠難熟一片荒寒曉更昏往事興懷今二紀道傍父老豈兒孫

持節過京

與客西防歷汴都荒寒不復見吾廬只今黯黯塵埃起當日蔥蔥气象無𨿽覺人情猶向化不知天意竟何如遙思閶闔西邊路一夕飛魂繞故居【昔家州西竹竿巷】

聞江上防音

朔騎南窺久未恭天王淸蹕靖邊烽軍威早已聞三防喜色遙知動六龍師旅夙嚴新號令版圖行復舊提封中興大業書歌詠願刻浯溪頌九重

被旨軍前講和得回

仗節親宣詔語還敢期幼稚得重看鐵衣冷掛龍鱗靜寶劍髙藏玉彘寒兵甲從今挽河水兒孫獲與復儒冠淸閒放意山林下老援何能更據鞍

呈時宰【時年十八】

黔黎誰識迓衡功赤白囊閒寢燧烽史不絕書稱上瑞地無遺利足三農已聞奠玉祠眞室未見泥金欵岱宗七十二君梁父禪何時展采更東封

又

不毛山海盡梯航徳洽重熙聖祚昌萬國鼎新周禮樂千官星拱舜衣裳惠霑圜土恩波濶徳及昆虫化日長天地至和昭感格比聞甘露降番陽

政府生日

文經武緯致尊榮功徳崇髙不可名艸檄預聞全國勢按圖行見復都城衮衣三總郊丘禮黛耜初親帝借耕過眼蓬萊防淸淺凝神治道自長生

上公翊戴肅朝紳衮繡趨庭下帝宸一徳格天瞻相業密雲不雨協郊禋初筵寵錫淸都奏和气融隨明日春成算自應同壽算兩河黎庶待陶鈞

鉅徳元功鳳應韶屏風隔坐翊昌朝星辰循軌三階正鐘鼓重新一气調活國工夫歸斷斷鏈形眞一已飄飄芒鞵門下塵埃客防宅惟看上紫霄

歳躔回次拱臺星麟閣儀刑首萬英鐘阜堂堂分秀潤淮波衮衮湛淸明鋪張治具調元化整頓皇綱撫有生鶴馭它時赤松伴丹砂九轉待功成

殿帥生日

薰風拂拂下槐庭師帥膺時奠四溟代北家聲今嗣業淮南艸木亦知名陣前鐵馬三軍勇肘後金丹九轉成立國宗臣宜壽考陰功篆玉定長生

林詔使生日【時以禦史募戰艦】

杪冬慶閥綺雲浮挺育文英气奪秋烏府暫煩安遠俗龍驤方倚破姦謀三吳遂奠時巡馭四海咸瞻入告猷何止陰功鐘五福巖廊已識濟川舟

何季崇生日

慶閥當年侍從臣傳家今見石麒麟瑤觴初過菖蒲節碧海聊觀荔子春超逸絕塵髯政事暑天湯餅魏簮紳祝公千百松筠壽常對團團月色新

題吳郡王家雙竹

環碧亭前碧玉枝森森連璧揖多姿節涵宿雨蒼龍並梢舞晴雲翠鳳差架雪淩霜俱有志懷仁抱義本同時戚垣密協如苞瑞盛事應先黼扆知

題錢參政東巖

龍顧初聞辟縱觀盡收淸勝閟髙寒四圍列岫飛雲靜十里平湖碧照寛麈尾有言皆灌頂塵中無路不驚湍東巖端作東山望行爲蒼生起謝安

題王懋功秀才秀野堂

卜築淸幽遠市塵一川窈窕靜松筠下臨城郭千門曉中有軒窻五畆春防藝本圖佳客語好賢不覺主人貧我來登覽秋風晚喜揖淸言月色新

題謝太尉養素堂

東山雅望意雍容養素璇題振道風賸貯琴書供嘯詠更新窻戶不靑紅數峯吳越登臨外千里江山指顧中玉碾碧天冷無際中秋莫放酒杯空

賦郭步帥歸耕堂

漢水無波楚岫靑歸來風月久經營要親稼穡資三徑已試韜鈐息五兵賣劍買牛聊適意揚鞭敲鐙蹔忘情秪應未穏耘耔樂褒詔行需父子榮

題迎暉堂

爽塏幽居抵萬金東西領略水雲深江山入坐淸無暑文史銷閒靜有琴何處菱歌煙艇雨最冝秋月海潮音主人占得林泉樂本有江湖一片心

題人舫齋

君家作屋擬虛舟想見低窻事事幽竹榦巧同檣影直簾波寒並水光浮五湖煙月應無意四海風塵計少畱掛斾天山端有待要慿巨楫濟橫流

題客捨

路邊小捨靜無泥風入松杉緑滿枝溪抱回隄山抱屋舟藏曲港竹藏籬主人野性畱應懶倦客閒情去輙遲內訟塵埃猶僕僕厚顏如奉北山移

寄題祝祕校航齋

密密簾垂映柂樓濟川聊此艤虛舟羣經列坐供防息巨浪掀天得罷休猿鶴依棲知有地兒童遺墜且無憂業成一棹黃金闕穏上鼇頭拜冕旒

賦陳嘉謨東西軒

田田東作襯柴關濕碧吹靑一望間已許傾心常向日尙容髙臥且懷山光風春動方崇蕙沆瀣宵零可駐顏要是耕耘在毛墨圖書佳客樂餘閒

西成髙鑿一軒通荷蓋吹涼入坐中新月不妨回夜色有秋何止閱年丰直須落日紅無際剰看羣山翠掃空更約他年身退後披襟來此揖涼風

詠雙竹

千巖萬壑碧嶙峋密有雙成瑞此君破籜猗猗聨緑玉並梢裊裊舞淸薰巧穿怪石嵌空地色映虛亭窈窕云比節合心皆美事孤髙殊喜不同羣

賦友人竹軒

軒外蕭騷靜碧雲有來君子助通津煙幢羽蓋誠銷暑玉軸牙簽不受塵解籜竹林冝碎漙梢風露獻淸新茶雅納開懷客俱喜髙材似主人

友人所居竹岡以關名之

曉驅羸馬踏塵埃喜見前關亦快哉防啟雙扉迎曉日未妨斜月掩蒼苔聲揺沙塞可無此翠鎖城埤寒未開趁得雞鳴也須度棄繻不是俗人來

贈許察院

海內知名第一流詩從偉度破優柔知公少駐摶風翼念我都如露地牛解臘天容先布暖得春梅意小遲畱紅穿碧甲聊隨俗不柰心驚雁過樓

贈李嚴州

謫仙風骨今何如自我不見三年餘雙眸如電尙可想兩鬢欲雪今安無干戈塞路軍麾滿骨肉避地星散居未知艸堂可歸否有使可寄平安書

贈聞人子進

丹地淸江若有期卜居仍俯小漣漪頗憐松竹無多地秪頓琴書已近籬久雨不妨田要潤暫涼眞與病相冝何當去此炎歊酷日待風髙脫葉時

贈靈隠老

一笑相逄語上方水雲蹤迹覺淸涼未論方丈葛藤話且喜齋廚蔬筍香閒拄瘦笻隨意立卻愁欵叚入城忙宿山更作他時約枕簟茶冷不妨

潮州贈劉大夫

山繞防庵十里陰兩翁逸駕毎駸駸人隨衡雁野雲薄夢繞鱷溪秋水深別後詩章淸有思向來防處賸關心何妨一笑云蘿上小約湖邊特特尋

贈李次仲致政

縠水柯山隔防年又來輦轂拜雲天東西南北任造化甲乙丙丁皆宿緣老境精神惟坐臥故居松竹想淸妍豈如溪上木中子日飲溪光今地仙

接伴贈相送諸公

曉隨幽徑踏行雲拄頰南山眼界新馬上客塵良自笑山中梅意欲驚春淸愁有底能隨酒世道何方可問津賴有諸公同一笑得舒軟語話情親

黃侍郎宮祠贈行

無雙佳譽久騰芳蹔解繁機下帝旁舉世不能容直道淸時聊欲欵江鄕修塗按轡三秋雨別殿陪祠一炷香顧我辱知門下久語離淸淚灑滄浪

與曾侍郎

里巷風和遞曉騶髙軒見顧識英猷揮犀唾玉聞鄕語對酒看花話舊防殊喜故家靑玉案方承大問翠云裘願持相業天鈞上箕潁重爲第一流

與李先生學士

先生聲徹大明宮顧肯馳驅與俗同但得琴書娛白日何須鞭帽犯朝風未容倦客尋源去應謂斯人底死窮它日雲林陪杖屨欵承願軰囁嚅翁

松隠集卷十二

欽定四庫全書

松隠集卷十三

宋曹勛撰

律詩【七言】

送趙安定弭節三衢

茆土眞封輔帝畿天潢近派冠彤墀當機久契拈花笑示病何勞闔國追北闕暫違文石陛西風正是菊花時瘦笻短褐他年去洗雨蒙煙訪習池

送王制置帥成都【剛中】

從來吳蜀勢相親制閫今勤侍帝臣可但覆甌稱直道蹔煩分陜濟斯民劍關目下山河重井絡天開號令新聖主遂寛西顧念遨頭正及錦江春

送子威兄歸邵武

閩浙相望一寸心鴒原落寞嘆孤音五年情話空相憶千里閒門肯見尋只擬連牀常對語豈堪垂老更分襟他時果許鄰幽築莫倦天臺塵土深

送鄭吏部出使

聖主東南眷念勞繡衣行部輟名曹喜尋物外人多竺應遇山中相有陶丹筆不搖吟筆健頹風頓革古風髙如何大展安邦手勿使鯨鯢弄海濤

又

生靈塗炭帝應憐攬轡公應願著鞭禹貢山川仍舊貫漢時戶口失殘編交徵夷夏疑非古積公私不記年且乞韓州風信好二君歸計托樓船

送謝景思從辟督府

乘傳逆知懷抱開壁門春晚靜塵埃萱明子捨𨿽云樂檄愈頭風得屢催橫槊便知威逺塞指蹤端復賴長才維持江左風流在冨貴行看正鼎來

又

艱壘師行遂坦夷中興仍待老文辭上公固已虛油幙碩畫旋看贊鼎司气隔龍荒朝隴蜀令嚴虎旅肅旌麾風聲鶴唳天威振會見碁余折屐時

送子芬年家之官越上

淸潤丰姿玉不瑕篇章典重見詞華韜鈐小試諸侯幕事業共稱丞相家蓬閣晝長冝笑詠山陰春早已鶯花鳳池自是風流在行見金門帽帶斜

送人倅潮陽

情文俱至接交親折節如君未有鄰垂棒不妨希孟徳榮親當復比安仁碧雲斜日羊山路黃葉西風鱷水濵嗟我殊鄕遠良友尙堪病眼看徵輪

送丁致遠司理

苕溪霅水接雲沙秀气全鐘化鶴家三語固知油幕近八吟不覺石渠賖庭親戲防心應悅路近乘槎梅已花一意相期升館殿三年倚玉愧蒹葭

送表弟丘彥澤失官之潮

此身江海一浮漚遇坎乘流莫預謀萊子奉親眞是樂塞翁失馬定無憂關山照眼長安近裘褐生香鱷水秋隠忍功名丈夫事行知冨貴自相求

送楊子寛還臨安寄錢處和

送客天臺不上船東風欵叚喜揚鞭山容閣雪曉猶冷花色烘云春正妍壠上麥芒猶緑嫰枝間梅子漸靑圓有懷閣老應詩罷盡捲珠簾按管弦

送懷英訪廬山

臺嶽相逄麋鹿墟識公風骨秀而臒山林訪道誠多切雲水期眞進所如罏鼎丹砂知煉已闗河霜霰不妨渠它時應有衡陽雁莫忘南來一紙書

送張沖舉先生還山

道人丰骨出埃塵玉頰防紅爛澷春金液宻傳張果老黃庭曾授赤明民秋來行李林泉好雨後雲山意气新顧我年華已垂盡餘齡薪水願相親

送王道錄桐柏住庵

早覺人間萬事非便尋幽遠淨徵衣每嗟老境難辭老政使歸時未得歸物外無思皆妙道塵中有患更危機羨君行李翩然去瓊闕從玆兩子防

見說當年夢甚眞公今髙步挹淸塵經傳桐柏兼三洞名在明廷接萬神馬過越山資浩气花飛剡水正殘春白雲二友皆仙士晤語多應一笑頻

送人遊福唐

蘿月溪云各未防他時薪水肯相安家依梵剎鐘磬靜路近臺山松桂寒橫槊勝流公遠詣觀瀾逸興我難防歸時一棹宜須早趁取薰風荔子丹

送別曹封叔

華宗丰度藹長云一笑相逄契懶眞豈但金蘭如舊分固應兪扁是前身久爲輦轂緇塵客欲趁龍園茗盌春顧我華顚今放迹水邊林下願相親

久別黃虛中忽防又別二詩道意

汪汪陂量有家聲文擅區中世典刑別去十年頭已白相逄一日眼猶靑君裁短後姑假道我訪內丹殊不經蘿月風櫺傳古錦無令簿領困周星

蘋滿煙沙柳滿洲緑荷風軟轉船頭歸篷亟作恁麼去許事肯令如是休自有文章追洛下【虛中與朱希眞酬唱】莫緣譽處厭糟丘君能坐致錢流地行逹通明十二旒

送殿幹譙公暫歸莆田

暫輟京塵擾擾間一鞭行色冒春寒梅花細雨資能賦野水遙山好據鞍引道頗聞辭魏闕覓官況可近長安掀髯西笑歸宜早應及莆閩荔子丹

送錢處和知三衢

忠孝傳芳在一門防旌光動小陽春柯山瀫水聊均逸石室龜定可人紫詔宻嘗符夙夢朱轓果見撫斯民故家未有如公者自致勲名侍帝宸

和都運龍圖

一時耆舊盡英遊玉節迎鑾暫少休不以秦人視越瘠載馳楚尾與吳頭兩淮濃被鐘離政一水聊縈杜若洲行見鋒車還禁槖巳防仁化浹魚鷗

老大心情故倦遊直誠自許賦休休淸流固已久絕望白髮只今空滿頭軟語每思揮玉麈尋源便欲過瓜洲他年一棹煙江雨有愧輕輕不下鷗

和鄭康道

絕嘆當年故作癡水邊林下欲淸非未應阮籍塗窮慣自是王通世念防仗節舊聞英槪偉掛冠惜與壯心違起予徑辦從公物一防芒鞵一衲衣

耕隠春江水盡頭一已自鄙通侯好辭遽作春半別歸意欲兼天際流我尙未栽三徑竹君能先泛五湖舟要來便作乘風客莫使煙光有許愁

和謝景英提幹

公家繡戶壓城垣物采隨時入懶軒人倚層樓風滿檻江防秋影月當門賸聞薌淥羅襦麗醉防金荷燭影昏可但頽然信眞率亦思秀句得重論

和穩上座

與公緇素兩無成世路低回窘墨繩弱羽機繒懷畏避孤根霜雪厭侵淩未須神秀終齊雪好囑維摩且判慿喜讀師詩破塵坌了如松雪拂人膺

和楊季廓觧元

下帷聞說盡英奇賦就三都墨未醨分比楚蘭同講學文逾荊玉不遐遺豹藏煙霧聊相與蚌剖珠璣要及時龍虎他年題淡墨緑衣皂蓋防風姿

用前韻書田間晚步

寓居蕭寺憇衰遲得酒寧論濁與醨閒裏風光常自喜暑中人事棄如遺一溪煙水漁鄕後萬疊蒼山月上時竹杖芒鞵田岸久稻花細細歳丰姿

用前韻贈岸老

年來學稼似樊遲惟有農功每不醨事與本心𨿽自適病隨老境豈相遺我方枕簟和云住公已風幡撇地時林下相逄笑相領一枝笻竹水雲姿

和曾竑父光孝佳句

使君幽討徧禪林名動三臺殿閣淸稍賦詩章回好色坐令艸木有佳聲政須膏澤隨軒至未礙隼旟衝雨行爭冩雄文惟恐後喜兼和气滿重城

和黃南嘉相賀【楊勍賊馬在城下余以帥檄統領全師渡晉江對壘三戰賊北南嘉有詩相賀次韻謝之】

賊馬慿淩勢怒號鐵衣夜掛映徵袍謹嚴甲士方超距森索妖星絕繹騷橫槊賦詩𨿽昔事枕戈待旦敢徒勞公詩一洗煙塵气媿甚橫行不鼓刀

和鄭國器來自江州道中之什

聞道山鑪一炷香三餘常得寸心降直須了取詩千首始可閒期璧一防梅潤未能排絮帽日陽只擬上蕓窻竚公納錫充前列毋使遲遲出九江

和國器因以奉勉

宿云濃澹弄空明桃李吹香雨屢經燕識舊巢猶頡頏枝駢新緑尙芳馨力田須待年多黍知病好尋參與苓莫爲無家怵鄕思且籌傑論獻明廷

和鮑判院見寄

掛冠十載水雲鄕忽奉新詩助發揚老境不能尋汗漫聖時欣服值虞唐喜君均佚琳祠樂愧我初無襪綫長他日林泉儻相覓一蓑煙艇洞庭霜

當年壯志作三軍防馬曾同幕下賔欲試韜鈐毘廟算便期鷹隼出風塵暮年嵗月嗟殘景一水波濤有故人端謂題輿因卜築不應佳句尙悲辛

次韻李漢老參政重陽前防泉州東湖

郊亭十里繞風漪一鑑光防萬象防勝址幾年因事廢遺芳今日識公歸鳯山前直供晨翠鯨海旁連漲夕暉少並江湖魚釣樂緑蓑靑笠鱖魚肥

用李參政韻並錄寄舟師

峙玉層冰瑩肺肝秉鈞風節素巗巗交河諭防師無戰楡塞宣恩俗舊衘成算巳功休大樹洞章詠志發幐緘斯篇疾讀林宗意快甚長風破浪防

世間羣盜膾人肝避地方圖水石巖客有緑林嗟路阻書無黃耳欲何衘雨推溪柳金方重春入江梅玉半緘永念陸趨今弗獲垂云安得倚天防

昔年壯气激腸肝錦帶吳鉤鄙隠巖喜試輕裘裁白【以下闕】

霜初

應憐別久愈無味落塞如今擬荷鋤

大方今始識無隅明月瑚袖手攄愧甚許提圯下履喜於親授活人書風神峙玉藏純白議論昻霄到古初內顧斐然知不稱祗宜歸隠自扶鋤

開緘韻語起亷隅坐使心胸百想攄公比士元方展驥我如毛頴不中書燭搖冷暈人方寂犬吠寒雲月上初北首故關山萬疊幾時艱棘一誅鋤

曉程寒水散成隅欵段徐行得自攄天外好山宜日襯風前老柳半虫書賡詩巳玷淸新後扣戶仍煩剝啄初忙似老農無住著防人倉庾亟持鋤【有詩催和】

用前韻贈張正仲朝散

郎官出宰鎭方隅聊試牛刀意未攄不特持平爭結友要知博物有成書不驚雉羽桑陰靜一洗蠻煙霽景初恨識羽山眉宇晚每聞嘉惠及耕鋤

朅來仰止徳之隅頗欲徜徉遂所攄倚杖未忘千里恨飛鴻爲作一行書喜君燕寢凝香暇念我哀塗稅駕初湖海不除豪舉想尙容訪古問槐鋤

和曾谹父見招

使君邀我避炎蒸好句先馳識故情長日流金𨿽可畏小槽釀玉得同傾耡荒喜已親三徑作吏誰能更一行且與詩翁頻嘯詠个中佳處絕將迎

和李判院宿松隠見貽

未論琢句比元暉餘事猶思學退之數畝園荒松菊在一生心有水雲知時平豈暇尋三窟事際何能出六奇幸有松篁隠幽築所欣鶴馭到時時

和錢大參題松隠明秀堂韻

溪聲山色助淸豪小葺蘅茅望玉霄蓮社粗能追惠遠虎頭寧復愧班超有池淸淺方儲水厥木扶疏豈待髙甚辱品題嗟老矣而今不夢紫宸朝

和賀參政與應宣教詩應居與墳廬相近

庵外山髙水不窮庵中道徳與時隆豈圖寶所千靜得奉淸言一笑同幽築禪扉俱不遠水光蘿月冷相通他年更約稽山老共棹西溪十里風

和錢參政卜宅

數篇隃寄梵王宮玉立髙寒並兩峯亹亹詩章煩防惜時時情話憶過從雪殘蒼嶺野雲暗花著疏梅春意濃他日庵居定相奉半山松竹更誰容

和曾守祈雪

怪來六幕了無風虛室光搖表裏同端木已飛花委積老蟾應借色朦朧忍寒須教兒軰喜淸賞莫令樽酒空想得明朝呼舞處森嚴冠佩大廷中

天其或使不輕飛有待隨軒故作遲風靜圓虛才半夜雪隨精意若前期影藏寂寂沙頭鷺寒入靑靑壠首岐千里歡謡歸太守邦人固已播聲詩

和曾守洪倅喜雪

不知時雪覆雲沙但怪虛窻木影斜入竹不妨聽瑟縮映空寧復問津涯杯深喜近圍鑪火香冷誰尋小樹花語到蓬仙煩寄我固應黃竹屬詩家

和曾守出後房麗人

方慚虛薄預時流仍見娉婷恰上頭檀口細能哦赤壁羊醅喜爲沃淸愁當軒妙有眉宇秀列屋尙誰庭院幽頗恨夜深人已醉翩然翠袂挽無由

和曾守東郊賞梅兼送範子芬

溪曲山橫動曉光天開玉雪照崇岡不妨花陌依防雨爲洗春風澹薄妝送別休歌河滿子相思應待返魂香坐中客已無腸防何況離聲更抑揚

松隠集卷十三

欽定四庫全書

松隠集卷十四

宋曹勛撰律詩【七言】

謹案此卷原闕

欽定四庫全書

松隠集卷十五

宋曹勛撰

律詩【七言】

和人題倚江亭

老去求閒計巳疎若尋多事卽荊舒孤髙簡澹爲三益淳白淸涼共一虛有意煙雲供眼界無心鳥雀下庭除玆亭未足爲依泊自是山中有舊廬

再和呈李提舉

僑寓江城意豈疎得親仙李似南舒髙門帶佩昭寰宇一代勲庸切太虛相業自應求的子老成冝復被親除中興文物須名世會見金珂下直廬

和人荔子

冥冥細雨不霑梅喜熟筠籠荔子來滿眼驪山當日意十年閩嶺此時杯色香豈謂撩禪悅甘防隃知並老萊伏讀佳章輙賡唱敢將瓦礫擬瓊瑰

和紹興次子所寄詩

連旬零雨暑猶彊未信人間九月涼甕裏麯生初泛蟻壺中桂子並尋芳斑衣未遂蘭玉集吾子少畱雲水鄕門戶喜猶家法在詩情輙莫似王陽

和次子積雨損紅木犀

應向西瑤立赤墀鮮云仍帶緑煙冝要先籬菊三秋艷不放蟾華一防窺頗訝夙宵涼雨疾頓思晨發曉光披騷人豪舉經年意絕嘆丰姿積漸吹

和人惠詩

憂患心知振古稀北徵盡讀少陵詩孰能狡兔謀三穴且願鷦鷯寄一枝出隴麥苗憂客念搖風栁色動春辭與公共作詩魔役不害閒中故作癡

又

從來五技巳成窮顧我方今五技中治絮不能防暴冷擁鑪聊復借微烘懷鄕固與我同志浮膽懸知酒有功待約杯盤尋一醉醉來寧復問凶丰

再答前韻

不裘而暖得橫披絕叫西昆不復詩聳入山容成紫障暖回玉糝綴繁枝從知公有靑雲志聊欲文成黃絹辭但得錦嚢風月在胸中佳處未妨癡

客居索寞厭天窮撫事無能笑語中破睡好茶盈盌白曝檐晴日半簾烘向來切巳連丁禍政以臨民獲防功賴有破除余習在後山端欲扣南豊

老景逄春每多畱賞子羙所謂老去願春遲子忱雅知其況以佳句見貽信筆爲答

吾儔春味等閒情識我幽花種繞亭云帶竹光天外碧風回松吹夢中醒樽罍湛緑邀芳景紅翠收香拂夜屏歸傍淸池畱未足更防涵泳一天星

答趙周卿

柴扄小隠二林間徳有鄰兮迹遂安支派發源公雋秀客情催我老蹣跚松畱日腳秋煙薄塔響風鑾夜月寒頗喜笑談皆自在兵戈聚首蓋良難

和英上人見寄

華鯨吼雨曉聲長詩罷蕭閒百步廊倚暖花梢淸有思傲霜菊蘂冷猶香好閒懶瓉聊煨芋不病維摩尙倚牀滿眼雲山應自足笑渠門外馬蹄忙

奉答國器見貽

連朝好語見勤渠得失從來要一如公但忘情支定事天交更讀未防書柳藏窈窕金千縷月在西南玉一梳倚熟何妨駐行李神仙亦復喜樓居【時鄭館於家之東樓】

光熖方期萬丈長壯心肯以醉爲鄕功名莫與平泉李志業須還鐵硯桑待價自應聊隠黙逄年安得更韜藏翩翩賸讀春風句兩目增明膽亦張

防溪云老寄示佳句及新茶用來韻爲謝

老去光陰不問春只思麋鹿與爲羣每求書附風前雁便想山深日暮云鈆槧塵勞應念我詩章棋局久思君新茶仍副淸新句碌碌麤官愧少文

王元龍惠新制輙依末後耘田韻敍謝

雕章琢句茂家聲如閱龍跳讀快晴秀韻淩虛天外立春熈及物坐中生只應翳鳯遊八極但覺儀韶聞九成願防浯溪擅文學要收功業付耆英

新歳雪示兒軰

攺歳晴和兩月慳雨聲兼閏濕長安江梅已挾春風嫩朔雪猶飛臘月寒老境亟尋篝火暖此懷不放酒瓶幹珠幢玉蘂明心目冩入淸吟異日防

政恐東臯穡事慳曉霞擁日作平安禽聲便與和風暖梅影潛搖碧砌寒幽谷定遷鶯囀巧芳郊滋喜燕泥幹吾君勤儉寛宵旰富入倉箱億兆看

老拙觀諸公及兒軰和篇差以自慰再和前韻

濃陰罙月作春慳玆夕棲巢鵲不安淅瀝潛回連夜雨繽紛遽作勒花寒色迷梅徑香非遠聲抑琴絲潤未幹西北髙樓臨縹緲海山羣玉得重防

鄭吏部有詩謂未當作壽穴和其韻

子眞髙韻屢裁詩不得同行暫語離春色正如重醖酒好花尙有最繁枝老翁只喜先安穴壽數何能更問眉冒熱歸來便如夢何堪塵土混幽思

謝楊監丞雪中送羊羔酒

朝回六出勢飛浮歷亂初看積瓦溝漫以郢人歌白雪曲煩從事到靑州因知洗吻羊肪滑可但傾腸鼠腹休紙帳燻鑪今已矣觧嘲得免繼前修

謝錢處和惠燕坐搘頥蓮

不倚蒲團有妙機搘頥眞可助癡兒輟君拄頰看山用拯我垂頭欲睡時燕坐巧能畱蝶夢吟髭聊復寄蓮枝從今寧有靈龜嘆一枕跏趺總不知

臘日謝仰上人惠蘭

未覺光風轉朔云深窻乍見意增新欲先楚客傳淸些未放江梅占早春自許幽香傳窈窕更煩白足下嶙峋爲君抖擻煩襟防要是都無一防塵

謝衛太尉送新酒

君家冰玉傳素風甕頭色與冰玉同薰人气和喜屢接入琖色輕防若空梅花破蕚香澹澹江天欲雪云蒙蒙坐客已醉復贊嘆頭不岑岑常憶公

酬許察院

十載天涯客路身不知何處是通津華顚久已從公道靑眼遙思有故人壯節未隨塵土變窮愁專與歳時新鄒枚正此遊梁倦引手毋令浪苦辛

再酬丁尉

九臯仙緒豈凡門肯顧衰翁笑語溫槐裏少畱傳好句楓宸固已奏嘉言彌彌野水山連碧嫋嫋新涼月掛昏妙筆摛華想髙興政須檀板與淸樽

寄宋徳可觀察

北歸一笑脫風沙淮海相逄五歳華寄語欲慿滄海月昔遊空想赤城霞遙知漢殿宜鳴玉不謂靑門尙種瓜𨿽是道人心似鐵餘情應得賦梅花

病中寄曾使君湖上

露曉紅幢緑蓋明使君千騎防耆英笙歌逓奏連云上荷芰傳香拂靣淸遐想雅歡均四坐欲尋幽夢下重城負薪獨恨窮閻臥不得臨流預濯纓

用前韻酬陳判官

刺桐花發照人明三防薰風舞絳英海近魚肥隨米賤山髙溪淨照人淸久聞射防先黃甲何意棲鸞尙赤城顧我婆娑老林下防君事業映簮纓

寄儲子椿

卓犖姑溪有隠君當年遠識逹楓宸鑑明塵土無畱迹水淨妍媸久自眞聞道燕居求性理固應有暇對閒人一已約同藏海他日茅齋定卜鄰

寄陳居士

君住西山我住東杖藜時復得相從欣欣未見飄飄舉楚楚先經靣靣松仙事旣無妻子累丹罏自有鬼神供來春麥壠靑中過待碾新茶約段公

寄山中友

同朝不復舊交遊畱滯行都歳兩周落景殘霞曛夕靄斷雲橫雨霽髙秋因仍久作歸歟計蹭蹬端如賈客畱慚愧君恩何以報此身江海任虛舟

新建祕書省呈李祕監

道山賢範久摧藏聖徳重興接耿光招隠稍來周俊造防書行見漢文章掛檐玉榜昭新渥挿架蕓籖識舊香喜見諸儒在天祿嘉謨應欲贊時康

懷歸呈同官

老去光陰易變遷佳時常在淚痕邊一寒休待綈袍惠二頃須資負郭田邀客預畱醅下酒慿欄閒數渡頭舡此身更待煙蘿去放盡天遊只醉眠

小園午集坐間呈處和瞻明諸友

共向花時笑語頻不須七七倩花神中郎碁戰投機防閣老詩壇著語新暖景遲遲鶯喚友落英寂寂艸成茵牡丹芍藥開非晚更約同遊浩蕩春

再乞休致未遂得二詩呈之奇鄕友

晚歳歸心豈易收掛冠已去復淹畱東方曼倩多奇節司馬相如故倦遊牀上詩書供一笑山中松桂入淸愁兒童怪我經春病此意還能掩得不

錄錄𨿽能早致身中年東海與西秦只宜桐柏山中老不是麒麟閣上人故病未休新病起黑頭應笑白頭新天公早賜還山詔懷抱紛紛倦俗塵

懷趙希元

久懷宣殿浮山老句滿東南著老成一笑忘言尋小隠十年去國得防淸別來體力兼人健喜甚詩書滿意評天子中興求讜論故應啟沃慰平生

戱簡錢處和

聞道維摩棐幾前花隨寶女下雲天合歡帶緩新妝薄燕子樓深晚色鮮想得瓊枝宜夜夜只應璧月共娟娟何時遂預平生友與出湘云伴錦筵

榮侍郎暫寓張園小詩寄懷

家來三樂益芬芳不愛華堂借艸堂每聼鳴騶傳陋巷便知寶勒下明光炊煙茶潤兼旁捨蘿月松風同一岡錦瑟似聞方醉臥西樓橫玉助新涼

僕至赤城英侍者見訪好語瀾翻喜以成詩

【闕】

露

自應雙鶴下靑霞頗聞北海終棲火莫向東陵只種瓜他日黃庭畱黍米遨防海嶽未須家

靈明獨耀駐年華九任歸有等差帝一澄明藏水火昆丘凝結粲雲霞金精盛處須尋兔火棗成時要似識得神仙木中子丹腴願及小生家

松隠集卷十五

欽定四庫全書

松隠集卷十六

宋曹勛撰

律詩【七言】

陪宣撫置酒南樓

逺業嘗輕萬戶侯今陪笑語庾公樓聲空冀北一曲妙木落淮南千里秋酒興勇隨髙意上月華影入大江流主人爲客畱淸境銷盡牢愁與客愁

遊惠山

舊約溪山拄瘦笻踏雲漸聽短長鐘山腰古佛閟金殿石眼細泉噴玉龍欲濯泠泠終日水且臨楚楚一庭松知公弭節期遊勝看取詩來阮仲容

過鄭吏部水閣

九夏銷煩日正長沈沈虛閣枕橫塘更無塵土侵衣裓只有荷花度晚香一道淸泉供枕潄千章古木進風涼相從時得遊佳處何必持杯玉色光

過處和賞荼防

泛舟憑檻在蓬瀛一醉心期任此生滿腹本來同鼴鼠吸川遂欲比長鯨歸來尙帶荼防露夢想猶聞佩玉聲醉後狂歌能恕否如今五日未全醒

處和有詩欲過小圃

小園花木暖成圍況復軒窻倚翠微一檻海棠云錦展四邊山色曉煙飛春風爛澷何妨醉濁酒淋漓任滿衣甚喜鳴珂肯相訪濟川蹔艤緑苔磯

思歸天臺

山中小築枕溪流卻踏紅塵笑拙謀鬢防吳霜今已老兒皆楚語秖堪愁猿驚鶴怨事偶爾燕語鶯啼春罷休每與兒曹話歸計一簾淸夢繞滄洲

閒居泉州

平世功名不可期羝羊自恨觸藩維勞生漫揖眾人謗𨿽死肯辜天下知勸進偶能回漠北輸忠猶憶佐邊陲秋風一夜翻庭緑曉看髭髯半作絲

黃灣書事時敵人犯淮

海邊鼓角動星辰我復驅貧近海濵彊對溪山方袖手不堪梅栁已驚春新元北客愁邊淚故國西郊日暮塵誰與髙寒伴幽獨雪聲淸夢入霜筠

出關

筍輿淸曉出都門便喜松聲到處聞可但佳防今止止試尋舊友只紛紛卑棲故傳吳楚語髙意自同鸞鶴羣且樂退身無罣礙滿襟塵土逐春云

天臺宰祈雨有感

炎風逾月熾穹蒼稼穡如雲已變黃令尹爲民躬血懇神龍奮雨破驕陽髙低禾穎芃芃秀壠畝風回細細香自爾屢丰應課最西成先可賀倉箱

次子自越來見省

江分吳越寄寒溫賴有飛鴻旦夕聞作別半年常入夢相望百里嘆離羣庭萱雪已侵寒綠梅萼春回耿暮云喜汝蹔歸俱慰恱老懷無復更紛紛

無錫得次子詩促歸

老大心情不外求得閒歡喜且閒休每思塵土年華老欲接神仙汗漫防三月不知春爛熳五旬卻值雨飛浮催歸又誦吾兒句便且呼童上小舟

山中

告老吾君得掛冠交親猶肯問平安連天秋色雁已過滿檻竹聲風逗寒對客杯盤心共醉催人節物嵗將闌但知適意山林去不覺山頭行路難

松隠坐上寄錢大參

閒裏光陰不記名曲勤宏度訪公榮五云灑翰情文厚九節浮香琖色輕瑤箑含風淸致爽防絲縈臂眼增明團欒每得佳時醉卻恐宣麻下帝城

戊子正月廿一日雪及半尺

晚訝爭鳴白項鴉梅風隨夜冷窻紗忽驚寒透多年被不儗潛飛六出花歷亂已應藏月桂糢糊無處認山茶朝來多悞尋芳客都向東風賣酒家

初見梅有作【仲子折梅見寄𨿽尙未著花而疎瘦纎婉巳自有無窮春意戱作短韻】

至後微和入燒痕煙稍寄我嶺頭新尙無紅糝離離意已覺淸姿冉冉春未暇儗爲烏有賦絕勝遂詠墜樓人夜寒翠袖臨明月且影橫斜上醉巾

淸明書事

老來不復較三餘只養恬愉守故居新火又逢寒食節故人誰寄一行書隨人只得身康健寓物須煩酒破除賸讀佳章正慿檻海棠花上雨疎疏

寒食有感

輦下相知把酒稀更逢寒食淚霑衣五漿道路何嘗饋三徑荒蕪未得歸春事沈沈寒慘慘暮煙漠漠雨微微杏花零落春還半空看簾間燕子飛

春晚卽事

化國舒長日正遲漫天風栁緑成姿髙低蝴蝶尙春色零落荼防猶晚枝倦思有餘時種竹老懷無著彊賡詩人人一覺是非夢但得百年猶此時

晚春書事

東風苒苒又將歸甚叵飛花不戀枝半夜雨驚殘夢破一春愁是落花時暖梢裊裊靑歸柳輕浪痕痕緑滿池惟有小欄藏秀色數枝芍藥殿春遲

風雨驚春

一年春事急如流每被顚風斷送休錦瑟華筵常漫度杏園景物只供愁須知勝踐何時闕自是靑春不少畱徧倚欄幹望歸路落花飛絮思悠悠

連雨有感

連雨霏霏作曉陰倚欄不復見遙岑已疏日上三竿報只聽風隨十日霖枝上綻梅紅自墜庭中新緑色逾深田苗漲水橫斜臥甚憫爲農種植心

扇車

良工巧制鮑魚形短架圓機扇比名十幅懷箱塵不到一輪因力羽猶輕輾回劇暑軒楹去載得長風枕簟淸失喜門邊須茗客隔籬悞作碾時聲

初冬日懷先壠

中原金鼓未全衰拜掃逄時淚滿衣丘壠蕭條應蔓艸松楸寂歷想斜暉殘骸漫向天南住鄕思空隨雁北飛海上傷心一巵酒夢魂先巳酹重圍

閒過小圃督治冬蔬

山園乘興便忘歸習靜關情萬事非落葉翻江垂露网小梅藏白倚苔磯等看朔雪連云宻數得棲鴉幾陣飛臺嶽久慚猿鶴怨水雲三合寸心違

辛卯題壁

中原防賊百城沒龍馭天旋守一江恢復未逾衣帶水功名慚有碧油幢痛無雁信來沙漠愁覺梅風到夜窻朔吹攪云心慷慨拊牀未易寸心降

病起有感

老去心情在一是中憂樂稱華顚因知不悞三三句空近偸安九九年生死去來渾付夢火風煎廹諒非堅第知一防安排了任我朝昏且信緣

【闕】

臺城雜詩

卜築城隅久罷休數椽忽得水西頭四圍竹色繚寒碧一徑杉風畱素秋門外水天分棐幾天邊桂子入簾鉤指蹤盡得神仙客更乞佳名爲歸不

老境光陰怯雨霜怕寒窒隙似猜防養生飽悟風中燭卜宅閒尋肘後方明世漁樵終混迹故山猿鶴怨循墻天臺肯約他年隠半嶺松風殷夜牀

長歌山林五風霜翠竹靑松是巨防每謂肉身求淨觀猶勝飯袋繞諸方因風老葉閒粘网久雨新苔巧占墻何以待賔余舊貫一香一飯一胡牀

向來小築久鋤荒更覺閒中日月長山腳孤煙迷市井岡頭斜照下牛羊乘槎未喜閒侵漢騎鶴何求再上揚簡寂新詩淸有素雨隨擊節助浪浪

歸塗只欲自治荒久習田間興益長挿稻方能騎秧馬觸藩遽復嘆羝羊乍爲事奪愧俯仰卻得公來時舉揚更待涼風下天末醉防墨妙冩淋浪

雨後秋風十日陰衣羅初覺曉寒侵淸愁彊欲親歡伯瘦骨何能舉聚鍼碧玉麗詞殘照晚靑樓秀色暮云深中郎好句傳茅屋端比逃虛喜足音

金柔火老轉淸商已近蟾華冉冉光尙有防云遺暑濕不妨森木作新涼境中自有壺天濶物外每同春日長願得身藏箕斗內白蘋紅蓼水雲鄕

元夜晴和中禁好梅影玉欄幹峭窄春衫入嫩寒金翠防羣仙移下一天星斗燦喜色動宸顏行樂風光莫放閒月在鳯凰山【此詞疑悞列此】

【闕】

春光過似不春光自念曾無作法涼鞍馬固先均臭味薰蕕安得更芬香畵脂敢謂名堪惜食防今知味更長珍重好辭皆發藥頗慚宮徴顧周郎

爝火寧知日月光遽聞騎火犯伊涼周宣懋建中興政上帝潛符至治香天欲卦爻重彖象民知瓜瓞本綿長商孫駕馭方經武行見防衝系夜郎【夜郎防牱以系戰艦出漢書音義】世道艱虞太白光風棲雨食鐵衣涼誰歌漢月空相識漫有山花先自香塞上許時兵未息水邊他日話尢長想當淸夜圓蟾白曽欲題詩問庾郎

彊栽松竹養煙光官舍公餘喜晚涼習靜關情惟挾防愛閒修供只焚香自憐怯事如欣泰止合摳衣扣子長斷斷此生今巳矣擬尋艇子學漁郎

遽朌翰墨發幽光內顧鯫生徳甚涼已幸貳車臨海國因知汗簡發天香花梢擢緑蜂初靜梅實桃靑晝巳長防見紫泥傳詔札中興事業屬淸郎

海色天容浸冷光秋回山谷進風涼不須悟性三關語自有澄心一炷香倦客棲遲歸意逺暮林搖落晚山長從來習气聞風悅慚愧如今陛楯郎

韻語初疑擲夜光頓驅熱惱作淸涼紫髯英槪云仍著藏室文華錦繡香客況詎能論酒惡髙懷當不較龜長與公避地均休戚天使詩人識澷郎

松隠集卷十六

欽定四庫全書

松隱集卷十七

宋曹勛撰絕句

謝賜宸翰扇

恩從淸暑殿中傳鳳翥龍盤墨色鮮何物老臣容拜賜禦風挾月下中天

上元前四日宣召賞梅

冉冉東風春乍回睿思宣入禁中來忽參鼻觀淸香徹殊喜一庭都是梅

徳壽春帖子

曉來簾幕捲東風尙有春寒下綺櫳徳滿人間和气浹卯山宮殿瑞雲中

弄黃宮栁未齊勻便覺風和淑景新自是東君朝防貴欣欣春事足頥神

捲簾康壽麗朝防經卷龍香晝漏遲閒暇瑤琴成雅奏和風吹入萬年枝

臘餘七日換年華玉砌靑萱半吐芽竹色松聲淸佀玉未須剪防作春花

椒房懿徳慶源同環佩雍容冠六宮妝罷朝元無一事闗睢詩詠二南風

露香欄檻已靑靑梅蕚驚春照坐明天極元妃資內助常年春首祝椿齡

向曉天中月一痕春陽先到鳳凰門苑中鬭艸尋芳處日日春熈奉至尊

嫋嫋柔風泮緑波深沈甲館已微和新春玉帶香羅薄從此宮中樂事多

端午帖子

非煙苒苒上宮云嘉木團團午影分玉案琴書供燕適五淸韻助南薰【徳壽】

怡顏無暑到新宮一樣珠簾廣殿風角黍菖絲隨節物防甘時下五雲中

辟兵龍印篆神經系臂香縈綉色輕自有微涼生玉宇池光靜照午陰靑【康壽】

日華露重防防竹寶砌風回楚楚松酪粉冰壺驅薄暑瑤琴永日得從容

朝下仙班曉景遲步揺香認九華妃花藏窈窕知金屋亭照回波在翠微【貴妃】

曲檻橊花綘色鮮博山一縷水沈煙奉華窗戶淸無暑習習香傳遠岸蓮

參差臺殿照祥雲疊雪含風防縷新玉帶輕紗迎令節五云深處奉嚴宸

下直歸來閬苑遊椒風髙轉紫雲樓冰盤紋簟淸薰細卷上珠簾白玉鉤

雨後風微荷芰香頓驅初暑作疏涼黑雲捲盡靑天大卻倚湖光看夕陽

癸未禦前帖子

廣殿薰風日正長雲峯遠岫各微茫上天不似人間熱夏木陰陰六月涼

聖君英略凜橫秋十萬偏師奉睿謀一日已聞三奏捷版圖行見復神州

中原久巳望天兵攻守知惟斷乃成便有呼韓歸聖化甘泉應得慰皇情

隆興天子七月十三日親享太廟先期風雨彌日及夕防木震海窗戶俱動轉五更卽止乃行禮時也喜而成三章

萬騎如雲下太淸至尊親享在天靈才聞初獻風雷息皎皎涼蟾數防星

一夕秋風勢震雷頹山防木屋傾欹錫春大廈猶驚畏蓬蓽茅廬亦可知

雨腳如麻入夜深飄風從雨防山林守燈危坐不敢息惟有皇天知此心

謝賜丹桂

秋入幽巖桂影團香深粟粟照林丹應隨西母瑤池曉染得朝霞下廣寒

觀覩宸制花落尢艶之句自古詩人未有形容及此者使落花不與艸木俱委可見天地大徳之心小臣不量蕪纇仰賡宸韻

春事匆匆緑漸穠林花鋪繡曉煙中如何卷上黃金闕許作華裀舞閬風

題禁中黃石橊

橊花紅染猩猩血薝卜叢中今鬭新何事司花與純素不同妖艶污天眞

安石開花比禦衣縐紅繁綠不能奇上林別有嬌黃貴如剪冰綃襯玉肌

宮詞

鬱蔥佳气轉春風五色云低駐玉龍紫府淸都天不遠翹鴟渾在翠防中

南山迎座曉雲開閶闔風遲絕防埃受職百神知有象會稽春色過江來

防聖軍容簇仗齊云屯甲馬耀春防行知蹴踏邊塵靜十萬吞江午飲時

爲銷烽燧拯吾民都督親行號令新仍詔克戎恩寵異牙牌禦札賜功臣

聽政勤勞撫萬方蹔畱行殿駐錢塘巳將輪對規行事更向龍牀閱諫章

法書防畫久非眞上聖傳眞妙入神鳳翥龍盤時降出二王應望屬車塵

今年臘日近春繁帝意深憂气未暄益恐吾民有饑凍太倉連發賑元元

山迥江回地少塵方州桃李不成春要知駐蹕非閒暇看取君王蘓遠民【蘓遠民禦制詩也】

蘭亭久巳昧精觕睿藻傳模字一如莫更堅瑉求定本且瞻奎畫看臨書

元正不賀自淸衷睿札頻頒念兩宮天相吉音來自北便知孝悌與天通

女裳緣飾麗靑紅俗競浮華廢百工聖意與民惇儉素盡除金翠復淳風

潮隨春漲雪千尋南越山藏暗浪深欲識錢塘兩回汛便如萬國奉君心

防天逆黨作兵端生致魁渠詔意寛咸與維新皆赤子釋囚還並賜衣冠

中興仁澤浹昌期則百斯男自可知例詔髙禖祭春社掖庭應已夢熊羆

拱北星辰靜守心蹔淸警蹕鳳凰深蕭條梅栁春如許可復風煙比上林

威懷頻嵗斷侵陵聖運當天日正升頂相如山知美防紹隆火徳卽中興

澤國春非上苑同近郊花木漫靑紅今知聖化惇風俗不許移根入禁中

寛卹從來只陸沈丁寧今始慰人心聖情更欲民孚信親禦云章下詔音

射殿從容禦六鈞飛星白羽駭臣鄰莫驚壓盡天山箭自昔軒臺畏聖神

溥綏聖澤浙江湄風轉行宮赤羽旗責巳但書農本詔乘春豈有宴遊詩

嗣歲厖恩浹九垓熈熈人物詠春臺行知大業同文軌今見蕭曹佐漢來

東風拂拂到行朝剪防膺時下絳霄不但劍歌隨騎曲行須儀鳳舞云韶

務農春詔將臣宣欲翳禾麻變有年聖意且耕仍且戰稍令諸道作屯田

升暘宮裏雪初消便覺春風襲栁條新醖嘈嘈防輕碧盡分和气浹狐貂

碧甲紅芽物象新天聲震耀仰堯仁只應露布來非晚移蹕中原爛漫春

三年不廢策儒宗淸問圖回自九重不特賜書榮進士聖君政本道中庸

六宮上直試羅衣未聽鞭聲等駕時且趂曉閒臨禦札官家常是下朝遲

天徳同符立極恩紹興億載撫維坤今年頒歷更名賜大定中區號統元

江淮控制接荊蠻銷患無形仗衛閒藹藹東風符帝力新春先到鳳凰山

聖徳隆昌紀紹興稍馴彊敵會淸明須知不待黃河報自有天威靖太平

湖山風月鎖蔥蔥渙號春回萬國同因使吳人霑聖澤一齊翻入櫂歌中

上聖憂勞昔未聞看花豈復禦佳辰內人聞道頻相語不見秋千巳幾春

天開黃道日華明細細南薰下太淸宮殿云扶龍虎气樓臺風轉筦聲

禁中賞芍藥口占

千壺芍藥靄祥雲一部簫韶合曲新三聖臨軒聽歌舞端知造物欵畱春

禦舟應制

玉蓮翠葉粲成川十里湖光碧浸天桂楫壓波橫斷浦鉤簾絲筦接薰

禁直賦所見荼防

宻葉素華靑羽帔繁香秀色六銖衣枕間爲挿琉璃滿淸夢泠泠入翠微

禁直偶作

寓直承明意味淸風傳禁漏作春聲梅梢影轉三更月身在蓬壺夢不成

緩移淑景覺喧妍春晚尢宜聽管院宇日斜花欲睡池塘風澹栁初眠

聲藏禁栁鶯簧巧香靄宮花鳳髓浮不怕苑中歸騎晚分光禦燭下神州

從駕玉津園

天子行春禦六龍五云回暖泛晴風和鸞寶苑梅花路賸有香傳玉座中

花梢糝糝動朱欄萱艸侵苔雪巳干行闕風光隨處樂春臺人物不知寒

扈蹕建康道中值雪

玉界瓊田處處村羣山繚白曉云昏聖君縞素天垂應三白飛花奉至尊

雷動天旋從六龍更催時雪下云空師行銀色光中地鳥過瓊瑤艸木中

和曾舍人梅影雪意

防枝冷蘂欲揺春照水鋪苔不礙塵莫遣移寒占月中應有可憐人【梅影】

防防何處認飛鴻天地同云冷不風玉蘂瑤林應在望兒童喜入笑聲中【雪意】

守閘書事時已退居

十年壯節下淸都鷁首常辭負弩驅一棹西來黃篾舫閘胥指防若樵漁

薄陰防雨濕春容兩岸增添綠與紅短棹悠悠了無事卻憐雲水舊怱怱

坐斷天臺四五年居山心迹兩超然誰能更看紙上語且守自家方寸田

老去惟思徹骨淸便無弱水限仙瀛士龍猶記當時夢夢想如今海上城

野情漫對三眠桞幽思空懷九畹蘭他日倘從春步約湖邊一笑佀非難

接伴書懷

客路空過桃李春塞塵濕徧馬蹄痕薺花如雪薹苖老應有垂楊綠防門

遊玉隆宮【戊子冬至日】

宮宇璇題日月明幾經兵燼獨崢嶸庭中欲問參天柏一餉淸風相伴行【殿下有吳眞君手植檜】

由晉神功竦八荒抑姦扶運煥天章中原正苦鯨鯢毒應爲蒼生淬劍鋩

至日西山道路長逍遙蹔喜息奔忙無人共飲山村酒只對淸虛一炷香【王隆號逍遙福地】

至日棲棲水竹村晚尋淨捨拂徵塵梅花未見臨淸淺巳有鳴鳩喚早春

遊廬山將歸有作

繞砌流泉響佩環翹鴟宮殿隱仙山老難徧踏山中勝且看輕雲薄霧間

上眞應禦白雲閒肅立香霏玉殿寒五百年中今應運介鱗還與襲衣冠

遊蓮峯

絕壑垂蘿蓮出泥靈根防碧潄香曦支笻得住煙雲上賸看飛流濺沫時

巢湖阻風題岸亭

病體縈仍未安益嗟气血頓衰殘更堪五日守風苦殊覺一年行路難

夜泊仙居客捨

山寒虛籟接溪聲暮雨連空翠幾層寄榻若無千里夢便如雲衲一孤僧

道過京師

都城百雉曉云空四塔亭亭倚望中自是老懷多感慨一襟淸淚濕秋風

離離禾黍滿東郊秋入鵶聲處處嬌敗壁斷垣成悵望一鞭又過懊來橋

過眞定

南北東西本一家從來河朔富桑麻棗棃陰翳忽如雪漠漠一川蕎麥花

過太行

太行應助往還程一帶峯巒日日靑豈比韓蘓當日禱玆行國事葉三靈

過淮甸

長淮煙靜是天津兵裏因循一半分尙有舊時鷗與鷺夕陽歸處記南云

淮陰廟

當年漢室巳興隆自是侯居大半功火徳正炎神預否他時爲造楚王宮

書玻瓈泉壁

秋夕淮天不明壯懷衝斗若爲情臥聞隔水吹三弄又喜孤城報五更

到飛泉

曉入飛泉帶月華山如相識路如家百虫不響露初下開盡一川蕎麥花

夢中作

閬苑東頭白玉京五云拂拂防層城龍鸞髙並旌幢過知是仙班退紫淸

鮮云覆首肅朝衣靑靄橫霄映玉鴟浩闕一聞金石奏人間幾度歲華移

賜得淵書下太微淵靈先巳載云旗便從碧海方瀛去淸道鸞歌與鳯吹

八景云輿駕六龍東方常禦太和風簫笳冉冉升黃道冠劍重重拜木公

觀月藏書樓

月出西南气便淸看來看到滿輪明莫嗔夜夜東樓賞卻恐中秋未必晴

衝嗇有新泉

梅黃積雨思無歡麥浪揺晴喜縱觀聞道源中添一脈莫交輕觸水精盤

松隱集卷十七

欽定四庫全書

松隱集卷十八

宋曹勛撰絕句

王徳言樞宻生日

露華澄澹月痕秋灝气儲神侍帝猷蹔握元樞均造化蒼生願看濟川舟

骨相霜筠與雪松髙才直節固無同向來舉佀他時貴聲出丹田踵息中【公作撫屬時巳識公貴在聲】

借甚家聲孰可儔玉堂金馬著淸修巳攄荷橐三千牘行相楓宸十二旒

慶源淮瀆正防防昆季中間譽最髙三接固知先政地五兵聊欲試鈞陶

友於相愛陟通津同气同居善益親自是茅家好兄弟一堂和樂棣華春

每喜髙情語甚眞讜言亹亹贊天鈞不殊林下忘形態定是因中地位人

皇華臨遣下彤墀雨臥風飡益自怡口伐可汗初不識得陪後乘始應知

中原秋色入輶軒益助胸中造化權大有新詩入行紀他時防筆一時編

筍輿軋軋塞沙黃赬檐廬兒語隔窗且喜縱觀臨易水未須楓落賦吳江

八月涼秋艸未斑誕辰正近舊長安客塗拜壽無琴奏應念淸輝玉臂寒

政府生日

寥廓無塵臘雪晴距正五日鳳凰鳴巳膺一徳明良會更祝千齡輔太平

帝師位重侯王上身任安危社稷臣一國眞封知簡在要教長佀錦城春

郊祀三年大禮崇上公翊贊極寅防淸壇九奏應昭格今歲人神識景鐘

凜然漢相萬人英勲徳綏懷海宇淸聞道茅峯獻新植松芽看到茯苓生

朝回寶勒照金狨防服熈熈笑語中隔坐屏風未爲貴衮衣眞是黑頭公

中興光啟自元鈞比徳褒功禮意新是贊是圖超古習儀刑一代冠麒麟

近臣宣勸上恩隆金石聲和出禁中禮貌元功宜異數一門和气藹春風

隆冬造化浹根荄三白書功凍漸開歲事穰穰如祉福亦隨春色九天來

從容國論對楓宸今古無雙第一人永佐無爲明大道怡然髙壽鄙莊椿

汛掃門前積有年從來頂踵盡陶甄應憐歲歲稱觴客又倚崇墉獻十篇

和賀子忱

雨餘屐齒不妨泥自課家丁細理畦尙有種花移竹意要令好鳥入春啼

樗散端如老鄭迂喜尋山水每攜扶歸來勌臥蓬門晚猶憶松篁巧映途

投老身同釣與漁放懷寧較董梧鋤愛閒成懶心常適習靜須香意莫虛

一川淸露泣黃花拜掃人歸石路斜我亦天涯淪落客丘園回首亂雲遮

逢時頓足念松楸節物頻遷止佐愁衰艸蒼煙非故里短篷輕槳漫歸舟

和何季崇簽判

覊思登臨巳怯秋紫茰黃菊更添愁海光不動暮山紫人在天涯空倚樓

露寒煙冷不勝秋紅葉黃花總是愁擬趁登臨倩新鴈爲傳書札到靑樓

簾靜櫳香嫋嫋秋綺防錦瑟寄淸愁夢回冩出西瑤句尙想風神白玉樓

和範倅

臘雪已知收歲事快晴喜復上朝暉淸樽要及東城醉趁取風光未苦飛

當年越相有靑氊百越於今奠枕眠蘭玉堦庭傳相業聲猷賸在日華邊

繽紛剪防慶雲低佩玉揺金冷不知禁殿想趨三白賀微和先入萬年枝

海邊艸芥一冬新況復冬溫接畛春從此近城花漸好不妨閒作惜花人

巖壑未銷連夜雪松篁深映一川梅忍寒故作遲遲去只爲淸香特特來

喧喧暮雀啅寒枝夜雪澄光入錦帷示病維摩元不病要收好語入新詩

防幡金勝裊宮云碧甲紅芽巧鬭新異縣幽懷易牢落彊看兒女艶芳春

輕綃乍試依微巧蠟白仍隨掩苒春忽得新詩知節物衰遲渾佀夢中人

幕天席地供余酌惜月畱云憶舊書今日海邊消息斷空令稚子摘芳蔬

對雪惘然懷酒伴縈心還復爲詩魔老農心念須三白漁父家風想一蓑

和錢處和大資

迷雲公巳性天開雙澗相逢若再來二老果能如洛下固宜慧遠賦優哉

五峯懶瓉笑顏開正欲乘閒特特來十里松風一鞭穏虎溪捉手亦奇哉

曹源一滴鑑雲開便覺星蟾動地來君去我方專此興秖應空照話誠哉【瑞巖有空照堂】

松牕蹔向瑞巖開便擬尋云步月來只恐紫泥催去路都兪還復詠康哉

和張逹道先生

杖屨從風入帝闗坐令爽气滿西山身隨淸蹕雲煙上心在華陽晻靄間

先生道價徹云空凜凜撐空玉一峯我亦何知求至理頗如纎莛扣洪鐘

寒暑今應不見侵聊將內事付淸吟不妨帝澤駢蕃處燕坐山房花木深

和防溪

雕章琢句老雙溪秀韻淩虛獨擅時字佀金陵詩似甫風流詞翰兩相宜

從來絕粒喜畱侯作个庵成漫幾秋未得歸休桐柏去每尋故老話臺州

發緘喜讀五篇詩詩到天成分外奇五一自應歸定位他時笑領更何疑

秋夜雨濕晴空水國新涼滿袖風更向西湖見西子禦風如過紫霄峯

別去仙山今幾春客心牢落渴生塵建溪寄向雙溪去一飲還應念故人

和人見贈

新詩璀璨來蓬蓽徑寸光揺白玉盤二鹿巳知煩細剪一樽無乃輟餘歡

嘗借階前三尺地從容壯節進銅盤如今袖手林泉去惟喜天開二聖歡

牢落梅邊惟教子書聲殊喜聽三盤芳樽遠寄柴扉靜洗盞開嘗得盡歡

白玉芳醪何所似仙人掌冷下金盤靑衫漢殿人將老應酌淸醇擬舊歡

和韓子溫韻時在九江

千里尋眞一老翁南樓樽酒喜相同卻愁一笑還分袂定與江流日夜東

和蘓飬直題孫郎中扶疏堂

白頂鴉兒趁曉啼梢梢寒栁出防籬未飛臘雪連天白且看江云四靣垂

馬上看花夢裏鶯自憐行路每勞生道人猶說未自在且是扶防堂上行

和李判院宿松隱見貽

又看歷日攺新元卦气匆匆過二年老境尢於光景惜斜陽時候每茫然

和皇甫先生題惟庵

十載重來春晚時羣峯獻秀曉風微淸談更讀神仙句一炷氳香忘卻歸

和陳彥容雪中

云雪商量天四垂花應剪水未容飛旗亭有客巳豪飲江上無人空釣磯

居泉南和江給事

西山爽气不誰何政恐愁容積漸多動地邊聲入河隴未妨車馬斷經過

年來意緒柰愁何逢著淸樽不厭多聞道公餘白蓮社可能防懶許相過

和李伯時韻送行

公來觸熱冒炎云風義淩虛獨有君但覺一家增喜色便如滿座揖淸芬

一別丰姿遽六年相望淮浙限江天糟丘聞甚羊腸險履踐欣如玉色鮮

當年成性獨存存聞道今爲五女門收拾桑楡早棲泊香煙輕捲靜朝昏

移花種竹增幽尋捲箔髙邀遠岑腰鐮餉耕不覺老鬢華雪領從渠侵

松喬吹斷綠云璈海迥天空冉冉髙他日幅巾期汗漫昆邱同約上風濤

居臨潮落潮生地占得溪南溪北云紫陌淸歌同聽曲丹邱連日喜逢君

老病衰殘得養閒語離可復對秋山只應今夜相思夢同渡江雲水石間

和鄭國器

歸休三徑得怡顏何所羊裘與釣竿賸得新詩載行事如遊元圃拾瑯玕

老境欣逢世路平收回神觀遠逢迎五更不復趨雙闕六鑿都忘任七情【述懷】

幄宻花深畱暖徑日融天醉泛晴芳何人收向黃金榼猶得氛氳助玉香【荼防】

濕玉吹香吐萬花先春粲粲等芳華朶云不惜吟防影踏雪應能訪我家【梅】

帯雨看時意始眞誰家院落故藏春不須更待溶溶月鬢影香傳縹緲人【梨花】

小桃經雨暖成川云錦相輝粉色天摘實未毉塵世病飛霞且致洞中仙【桃花】

送曾谹父還朝

故家門地少相傳公獨翹翹朝墨仙五兩詩章藹天祿看同勲業映靑編

異枝同頴繞祥雲貢入南州瑞木新並影薰風舞交翠要知仁政在斯民

麗句淸言繼風雅手開云漢煥天章珠璣散落佳山水奕世人薰一瓣香

大參宴客有遺址棟宇半欹荊棘中一日靑紅麗云表因知雅量自相同【公重修錢大參云榭】

玉霄欄檻冠東州幻出風煙最上頭壁月山光入遺愛此方今巳號曾樓【公建玉霄亭】

識公政事在愷悌接物情文惟至誠天臺兩歲士民說要雨雨來晴便晴

詩源正嗣江西句律先空冀北羣從此金門玉堂去持歸詞禁啟吾君

阿蘋能唱大蘓詞赤壁長哦更一奇臨賦圖成好相伴東山它日固先知【公姬名小蘋】

老來百事不闗身惟有芳醪意甚眞憶著碧琳相覓去問梅期醉水南春

借防何能共此邦離懷未易寸心降惟將老淚逐梅雨流入玉溪共一江

送徐正時之官贛州

君以髙標比太阿方將試用倚無何肻來訪我松筠裏踏徧崇岡與斷坡

報道君乘六月潮在齊端可比聞韶探湯劇暑不易度應喜南云瞻玉霄

交遊之厚鮮如公信越前修軰行中有弟方登龍虎榜乃兄力踐古人風

君方贛水赴除書百防橫江信所扶他日鴈山新鴈到問先曾過赤城無

送純老往會稽住華嚴

淸隱孤標久死心稽山遽欲扣髙深休將下渚如華藏須聽潮音作梵音

重陰雪意正商量豈佀師心徑絕江識破須彌山句否任交幡影上云

送四子耜倅四明

我家潁水著元勲千佛名經世有聞汝幸題輿接賢守益修防節報吾君

髙秋風月變新涼老淚何堪不計雙從此夢魂應逐汝南云夜夜過鄞江

送選兄歸天臺

一笠彌天亦大奇選公訪我索新詩赤城歸去應相憶十里松風月上時

夢中作

畫版淩虛意欲仙彩旗招入綺羅川阿誰借我鴉鴉版一蹙須教蹙上天

書事

山居終日不開門室有南气自溫人籟暫休天籟息月華將冷炤黃昏

有感

百拙無能性又昏欲將昏拙去求眞新來又更添些懶雪上加霜笑殺人

小軒偶成

才添祿廩便添事豈若淸貧自在閒常恨吾廬無水石漫將靑竹當靑山

戱示子捨

八八光陰又四春同柈殊少去年人不妨諸子頻修供莫厭擊鮮休說貧

日日有花終日賞時時酌酒亦時醒今年剰得優遊樂亭榜宜書醉景亭

松隱集卷十八

欽定四庫全書

松隱集卷十九

宋曹勛撰

詩【絕句】

題扇

霏防梅雨暗林塘潤逼琴絲艸木香捲箔鉤簾無一事篆煙終日伴淸涼

勢淩空碧小嶕峣秀木成陰映斷橋注意便爲廬阜想揺風最喜水芭蕉

薰風過雨到池臺綠防都無一防埃傍架垂垂薇露重糝枝已有橘花開

含笑殊名縹與緗就中暈紫最芬芳纎枝小摘涓涓露鼻觀須參著肉香【此花須著肉佩之益香】

東風巳過曉天淸尙有飛來栁絮輕捲起珠簾牕戶靜一番新綠照人淸

引睡文書堆棐幾穿簾燕子揀梅梁好風弄袖湖山近隴畆揺春禾黍香

碧沼波澄拂栁條坐來未覺水雲遙輕輕風絮迷新漲一囀新聲破寂寥

慣向靑林與碧溪幽居竹石自相宜種成滿眼花堆錦開落如今總不知

艸縈平碧栁舒金春色融融積漸深巢燕髙低尋畫棟宿云濃淡作輕陰

紅槃花上綠煙防風轉天香暖著衣行徧四橋閒竚立碧波時有防鴛飛

彌彌水檻俯橫橋水靣新荷影動揺時向靑空飛白鷺不妨翡翠立蘭苕

春去煙光綠巳齊陰陰欄檻曉晴時新梢替盡殘芳靜喜見餘花一兩枝

松篁交翠入幽深道院蕭閒每遣心一炷淸香宜燕坐數聲鐘磬有餘音

弄袖和風拂拂輕眾香迎靣酒防醒涼尋小徑通幽處花壓欄幹竹一亭

小樓連苑碧山前終日涼生枕簟邊自是西湖秋更好水光山色接長天

栁滿長堤綠滿池藕花倚岸兩三枝文鴛撲鹿驚飛起一棹髙荷艇子移

庭萱戢戢漏新春竹外梅花冷帯云與客對牀風撼竹一燈殊喜細論文

小軒風景畫圖寛一再閒尋綠綺彈雨著梨花春巳老煙沈芳艸夢猶寒

老境惟期得醉歌何能浩蕩渉風波闗山月白聞歸雁風雨秋深想釣簑

殘春已去不堪招猶喜鶯聲破寂寥花片片飛風弄蝶栁陰陰下水平橋

雨餘湖上數峯靑湖水連天似鏡平一棹迎涼快襟袖香從蘋末晚風生

暫脫塵埃污履絇白雲坐看起天隅筍梢觧籜揺新翠爲作麾幢執萬夫

秋風天淨絕纎痕且喜新涼莫更論坐上卷簾人未醉秋香滿院月黃昏

燕尾溪頭晚色分蜂腰山斷日斜曛半篙碧靜秋垂釣一棹黃昏冷載云

題人畫扇

云余蒲葦襯沙黃野水寒淸鴈半翔栁下揺風雲漠漠飛鳴應喜下瀟湘【雁】

一川芳艸接濃云拂地垂楊帯雨昏蓑笠不堪牛背濕迎風呼犢趁柴門【牛】

寛圍綠野正華滋放牧橫溪艸軟時跪乳從玆富原隰尙羔先喜詠來思【羊】

槲葉聲幹雪尙浮馴和羣出映寒流啼猿不在闗山冷相顧應無羽獵憂【麞】

栁巳如眉拂上林細風吹動綠煙深東君巧欲裝春色更引黃鸝囀好音【風栁黃鶯】

薰風欄檻送微涼防白南花玉蘂芳倚徑一枝殊楚楚任教蜂蝶繞淸香【末利繡蝶】

長沙筆墨妙山林植立如聽嘯月音岸槲不妨俱遂性一溪閒與照淸深【獐猿】

煙苞綠葉擁祥雲一種芳菲秀色新宻蓓臨風凝重露橫枝照眼覺濃春【來禽】

野林物物適幽棲春引風髙裂石時何處雙禽飛不定靜宜翠竹亞寒枝【竹禽】

慘慘江天散六花燐燐寒碧不藏砂扁舟蓑笠撐何去應向溪頭問酒家【雪景】

題兪防畫八景

吳越山髙紫翠重浙江東下竦雙峯峯前忽湧東西白飛舞潮頭萬玉龍【浙江觀潮】

千秋人去水雲空只有荷花繞岸紅寄語阿溪垂釣處莫教閒卻一絲風【鑑湖垂釣】

蕭蕭木葉下西山便覺蒓鱸興不閒莫踏長虹千尺去孤帆正在暮雲間【吳松秋遠】

玆山泉石壓江西肩衲枯禪萬眾棲欲向南州理煙艇香鑪先望紫雲低【廬山霽色】

秋濤初過靜魚龍海納斜陽萬頃紅待向焦山畱夕月一防猶記掛西風【海門夕照】

輕舟短棹下安流回首煙江望夕樓卻記阿瞞當日事灰飛煙防只供愁【赤壁扁舟】

上下天光一碧時白蘋紅蓼照晴暉漢陽樹遠江煙起黃鶴樓空燕子歸【鄂渚晴光】

淸湘列岫擁煙霏不見靈均弔楚妃一帶僧園入修緑待看嶽麓雨晴時【瀟湘雨過】

題光武廟

隴蜀趨風泣向隅徵途殊喜讀雙趺他年新載碑中語百萬俱摧歷古無

故人髙臥枕嚴溪香火紛紛俗不疲倘贊提封如帝業也分百戶奉眞祠

九州思漢定雄夫天下雄夫待一呼冰亦復隨人意合從來大度自同符

題倚江圖

有客登臨酒半酣道人仍爲掃煙嵐痩笻更約風塵上鬻飯老同彌勒龕

題焦漧釣雪圖

四山飛雪正漫漫蓑笠何人把釣竿六月披圖方執熱風隨玉塵不勝寒

題建寧府分水嶺鋪

三年閩海類飄萍今近天樞第一星𨿽是玉京猶萬里江南山巳望中靑

題泉州延福寺壁

春深猶未試春衣漠漠輕寒酒力微堪笑楊花太輕薄淡煙細雨不教肥

題釣臺

遐想先生後丗名常如山水四時靑因知功業成何事歸美惟消犯帝星

題張太尉畫

一帶煙沙接冷云平林寂歷夕陽昏輕舟急槳歸何處應住山前黃葉村

題董亨道畫西湖

湖上秋山翠作堆湖光千頃漾漣漪曉雲貼水菇蒲冷正是吳江楓落時

題信州月巖寺

不長凢花不長松山藏月影紫雲中巨靈巧鑿如規玉借與神仙上桂宮

題岸老庵居

惟庵無住老禪人一坐中間遠丗紛不討毗耶方丈飯應思雨滿北山云

題家園海棠小亭壁

萬防勻紅上海棠小亭無處著春光放教曉日滋新彩要問東君學醉妝

題丁掾釣雪圖

連鼇妙手艤前灣蓑笠琴書得自安更待一輪淸月上靜看千頃玉光寒

題潮州黃崗驛

旱作顚風日日吹冬來渾似麥秋時土人尙畏生炎瘴北客聞時淚可知

題顯恩寺

筍輿軋軋度林巒投宿招提一枕寛尙有山頭半峯雪助成淸夜五更寒

用前韻贈閭丘民表

四寂無人雪在巒喜君乘興酒腸寛上方歸路踏梅影霜月一庭天正寒

襄事畢次舊題韻

坎臨四正峙重巒前直平田十頃寛中有佳城揖東注萬松深宻障朝寒

題李次仲庵中

杖藜乘興出江頭自掛靑錢買小舟祈問仙翁餐玉法便風一日到嚴州

仲冬再到和前韻

江淮烽火照雲頭買盡臨安去國舟行見中興聖天子一戎大定復神州

題雪景

雪滿羣山萬類沈幽人閉戶寂無心輕舟衝冷肯乘興情與剡溪寒意深

四山吹雪灑滄浪兩兩漁舟冷不妨自是寒魚依宻藻江深岸迥謾鳴桹

題山景

林薄空蒙未見花縈紆一徑向溪斜杖藜倚待舡中客山崦同尋賣酒家

亂山蒼翠靄嵐光采藥幽人鳳子香路轉峯回茅舍靜好尋絕頂訪僧房

題淸虛庵

淸虛指出翠防旁便湧流泉漑一方更拜璇題作神力源源千古出甘涼

撥雲峯迥勢岧嶤傑閣翚飛倚絳霄扶翊道風千載遇昭回奎畫百神朝

松篁交映有無中行近仙扉一水東獨上上淸三洞妙寶章雲笈助眞風

綠綺七詠

新廏翚飛萬馬還珠纓金埒防旗間巳看騋牝三千駿更識君王十二閒【新馬棚】

巧辟軒靣靣風坐收駿足玉闗通渥窪汗血供龍馭盡在慿欄指顧中【閱駿】

連滄觀下兩軍分金勒爭馳笑語溫綽撥未能防軰棒飛星時聽過毬門【習毬場】

鑪薰一炷北虛公幹歸來樂有餘挿架萬籖時諷味孟光倚阮閱琴書【西軒】

武庫森嚴馬政髙寶鞍裝絡列周遭飯餘百役皆親董出格爭先奉赭袍【後防】

頗聞公退靜淸晨吏捨蕭然只數人豈比簿書程不識是中得句更無塵【官舍蕭靜】

皓鶴婆娑戢羽翰移巢忽自下雲間主人元是蓬山伯特地飛來伴晝閒【自來鶴】

梁防夫幽居林宇靚深規畫幽防不類貴第宛然山林輙得七詠以廣命名之偉

伯鸞遠業列仙臒聊欲藏修六藝初肯費精神作無益要回淸節入詩書【恱禮】

胸中丘壑上千尋卜宅喧塵了不侵賸對直淸君子痩滿檐寒碧是山林【谷堂】

近天尺五哄車音此復闗門自古今盡卻煩緣畱靜照破閒應賴有淸琴【靜娛】

堂依山麓淨風煙松竹虛小有天汲水炷香供佛後蒲團燕坐得安禪【本寂】

低窄榻頗怡顏香繞衣襟丈尺間一笑渠渠得三壽要令風味似商山【橘中】

平生端亮履淸修公退蘧然得少休栩栩尙忘飛蝶想黑甜一枕更優遊【思無邪】

西疇築圃弭櫜鞬矍相佳遊此比肩自是序賔觀徳處固宜百發不虛【射圃】

防希遠細雨圖

牽風藻荇舞淸漪浪板無聲細雨時小大自殊同隊樂宻圖勸學助韓詩

防仰老小畫二軸

秀韻淩虛玉鏈顏蒼官偃亞碧瑯玕只應中夕蕭騷月相對一庭風露寒

蟾影寒升白玉京浩然天地一壺冰痩笻肯倚瓊田立應念瑤臺十二層

蔡提舉野望亭邀同賦

飯了從容人豈知一江風月入新詩登臨莫負野望處更看冷云堆浦時

送荔子與髙觀察

磨銅碧海駕天風吹落閩山荔子紅弭渴文園剝明玉急須寄上自嬉翁

送臘梅與曾谹父

紫煙破蕚綴蜂房薇露濃薰冉冉香寄與赤城賢太守要知和气入風光

送柑酒與少瞻

小摘洞庭霜後實旋篘眞一甕頭春雪中急欲林夫子漫助詩人笑語新

送淸隱純老住池陽杉山

防防細雨綠陰齊湛湛長江客去時剔起眉毛欣應供橫擔楖栗看來期

【闕】

送新酒糟蟹與賈之奇

小酢銀槽新撥醅帶糟郭索佐樽罍一時送上天臺友助對梅花人舉杯

陋巷何能有玉醅閒人正以鄙惟罍搗香篩辣宜相送似勝騎鯨月下杯

雪後寒濃酒未醅凍吟誰與酌金罍不憂轂下米炊玉同放馬蹄銀作杯

新詩慰我勝浮醅豈待杯盤更舉罍但願車中無折齒何憂舉案乏持杯

企詠公才綠漲醅我方破器不成罍詞源端並流三峽薪火何能救一杯

以桃並酒餉賈之奇

家園有桃甕有酒取以先餉國正公定能百杯步兵飲可助一枕羲皇風

得雨

喜乘一雨洗空濶便覺四山來夕陰飯了從容隨所住追涼輕吹入防襟

松隱集卷十九

欽定四庫全書

松隱集卷二十

宋曹勛撰詩【絕句】

雜詩

方塘到影靑天淨幽徑生苔綠防濃春去得閒觀物化吹涼醒睡喜支笻

孤山不復訪林逋杖策東風踏碧蕪九里蒼云經曉徑四圍碧玉照淸湖

雲際翻風斷雁斜城陰槃暮噪棲鴉春容落景寒猶嫩望盡遙天數縷霞

遠水兼天冷暮云驚風脫葉靜逾聞蒲團宴坐都無事只有山罏供夕燻

幽棲眞在赤城隈桂月蘿云冷斗臺猿鶴定能知我意移文未怨晚歸來

景陽未下水雲鄕梅影揺寒月一欹枕夢能歸故隱滿帆煙雨渡濤江

春事匆匆祗可驚暄和喜試曉衣輕梅花爛熳渾如雪只恐風多墮玉英

欣欣花木遞香紅雲散天容靜碧空恰是韶華濃似酒栁絲澹蕩杏花風

從來甚愛水雲居投老安閒且自如瀹茗焚香方外友白灰紅火養丹鑪

臘後暄和若夏初梅花催暖不容防從來凖擬連旬賞數日能忙雪不如

曉天梅潤喜追涼湖上夷猶興自長淸耳要聞蒲稗雨挐舟深入水雲鄕

淸暑堂深日景遲牀頭書策夢回時小欄閒倚薰風晚一防紅橊綠萬枝

連旬梅雨暗人家甚阻支笻一徑斜待得晴明防新綠追涼風帽側烏紗

此生擾擾事無窮脫得閒身石火中聊種柴桑三徑菊未輸嚴瀬一絲風

危亭欄檻倚江漧飯了登臨得暫閒林木巧隨髙下路山容都在有無間

西忽見弄微明甚喜江湖作晚晴不憚雲霄遺暑濕且無聒耳防檐聲【喜晴示同捨】

綠暗紅稀迷處所梅黃雨細半陰晴小軒坐久無餘事喜聽黃鸝一兩聲

飛去鶯兒黃一防壓低梅子綠團枝鉤捲箔涼生坐但覺新陰轉影遲

栁浪收晴水拍天湖邊宮殿影相連悠揚笛韻惟愁徹欵乃漁歌何處舩

柑花開宻玉璘珣香轉薰風滿坐聞摘得一枝參鼻觀不妨終夕醒餘醺

佛頭山下雨隨風倒海翻江一餉中徙倚欄幹便晴霽湖光渺渺夕陽紅

一山孤秀隠溪雲溪影涵光隔丗紛松竹徑深涼意透衣巾不覺午風薰

道人身在水雲鄕誦罷楞伽日乍長滿坐好風驅熱惱一庭濃綠作淸涼

輕雷隠隠初驚夢小雨防防巧潤花正是暄和好春色常將詩酒賞年華

欵叚揚鞭過雨村沙平步穏轉山根好花一簇墻頭見深院誰家尙掩門

淅淅西風入小樓樓中聽徹玉笙秋不妨靑竹揺殘夢甚怯新涼攪客愁

澹煙防雨冷瑤林一水涓涓淨不深照影自憐逼揺落歸塗未就更闗心

紹興癸丑上巳日

連歲邊氓不荷戈今年禊飲喜如何中興樂事𨿽無象甲子先同晉永和

枕上聞杜宇

催曉鐘殘景气淸杜鵑聲裏夢魂驚山林廣袤不知樂猶作不如歸去聲

曉聞禽

一枕山城曉夢驚子規啼破月斜明只應知我勌遊苦故作不如歸去聲

初夏松隠看雨

細細南薰气巳深午來庭戶作煩襟雨雲不向西山出只在靑天忽變陰

松隠雨過

坐見靑天變黒雲雨來海上似翻盆千巖萬壑方噴薄寂歷斜陽巳掛門

云籠赫日藏陽熖人向紅塵困暑風山驛醒心何處是幅巾蕭散夢魂中

斷梅

暑雨連朝困鬱蒸淖深蛙蚓上堦行晚云翻海忽雷震農說斷梅明日晴

寄迹天臺見未曾夏間休市絕蝦腥茄只有園中菜淡素渾如寺裏僧

積雨連宵气象淸曉來日色頓分明更無一片閒雲采萬里靑天萬里晴

聚景園看荷花

四山收盡一天雲水色天光冷照人靣靣荷花供眼界頓如身不在凢塵

途中七夕

道塗行役費光陰節物還撩一寸心百尺煙壇上星斗笑看兒女競穿鍼

秋日有作

秋暑彊如三伏時午云不動漲炎暉晚來忽作一霎雨喜有新涼入客衣

未有鴉啼露气淸西南殘月半規明無言步繞闌干曲景與老懷空自驚

丹桂再開對酒

丹桂何堪急雨催淸香不肯逐蒿萊卻應念我經年待借得餘霞爲再開

浙西刈禾以髙竹義在水田中望之如羣駝

浙西純種晚秋禾更得明年雨不多且刈且歌丰歲甚平洋彌望列明駝

幕中冬至書事

書云節物動冠裳愧我從軍樂事妨聽得鄰家響絲竹壯懷無處不淒涼

夜坐偶成

雪後淸寒硯巳冰地鑪火冷撥防星夜深何物閒相伴惟有紗籠一防燈

代簡國淸老惠梅

梅從云塢冷揺春玉雪浮香不著塵愚谷斬新肯拈出一時全露法王身

憶臺城之東十里梅

東城十里冷云低照眼傳香總是梅冷落京塵誰晤語闗河千里獨裴回

問西湖梅

山肋梅花秀色新不堪寒雨浥淸塵故應倒影澄瀾碧濕玉吹香爛熳春

訪印老宿寺中值雪

白項鴉兒啼遠林怪來新冷透重衾僮奴竊語若爲去雪滿前山數寸深

與印老同訪天封老至夕忘歸

斜風吹雪冷徵衣來見長眉老阿師爲我曉開銀色界笑談寧復問歸期

光孝病中聞予與印在天封亦冒雪見過

老病維摩方丈開天風破冷舞瓊瑰滿山皓色作和气知是道人衝雪來

代廣漕劉元舉謝趙相茶

龍焙黃封錫有功謹嚴正味徳相同便知鈞播無求備更借扶南兩腋風

方珪圓璧貢春前上相分朌自九天何止芳薌禦魑魅要知紅日在斜川

謝錢處和惠握靑

暑气侵淩坐起難忽朌一握滿雕盤起嘗頓覺煩蒸去熨齒甘香碧玉寒

孫倅書尾附二詩

已作驚禽不擇柯異鄕那復困風波別來莫訝書淒惻憂患艱難我最多

南徐作別抵閩鄕三見春風換眾芳若對舊遊知識問爲言覊旅鬢成霜

小詩遺人謁邑令

林生牢落嘆萍蓬詞采飄飄甑屢空聞道河陽花滿縣欲從大手借春風

書王應夫題記後

每逢佳處見新詩語妙春紅繞萬枝我亦欲尋潮揭去擬求握手話風期

南園有懷

江上春陰一棹閒濕雲遮袖有無間輕莎細雨未歸得且看重重疊疊山

卽事

殘冬梅玉已全開明日新陽應候來但喜癡兒欣節物又聞殘酒滴罏灰

防仲營子母馬

苜蓿枯時霜雪深崚嶒痩骨病侵尋髙蹄豈復騰驤意眵目終存防犢心

老駒𨿽病气猶雄垂耳應憐一尾風春艸明年沙漠路奔塵絕足許誰同

和雙溪

從來野性自由身正欲山行不亂羣小築與君今不遠松蘿只隔一山云

戢戢靑林萬籜龍滿提煩貺囁嚅翁只宜放出長梢去抹月披云紫翠中

欲往雙溪積有年病身須是履晴川梅霏正作侵衣冷餘暖猶思糞火邊【糞火懶瓉事也】

謝雙溪見招

入夏山中樂有餘梅風淡淡雨防防塵勞久欲雙溪去正類饑鷹待一呼

謝崇上人惠新茶

春入閩溪艸木香靈芽一夕一絲長上人自是春風手分與閒人齒頰芳

夏日偶成

梅溽霏微晝景長竹吹淸潤著衣裳未妨燕坐連宵雨且對澄心一炷香

且欣久雨得新晴水靣荷香入坐淸盡日水塘無一事夏鶯恰恰囀新聲

田田秧稻半靑黃比屋人家煮繭香新綠侵人襟袖爽滿川煙水助淸涼

雨濕雲容廓太淸池邊向晚喜閒行回溪曲港煙波綠巳有荷花照眼明

晴湖捲箔掛時三靣山光翠靄低漸放扁舟波浩蕩喜看臺榭水東西

雨過梅黃五月天風林宻處漸聞蟬直須破浪銷煩暑一頃波光一棹煙

天臺書事

南靣日北寒終日南牕體甚安向道老來惟倦坐看銷一縷篆煙殘

老來少睡怕房櫳欲睡還休被屢烘半夜披衣還打坐耳邊聽盡兩山鐘

人情人事撥來無惟有親知意不防數幅沓來還一幅寒溫而巳作回書

連雨催寒黃著苔紛然枯葉擁閒堦了無春意到梅蕚只有瑞香先臘開

淸曉鴉啼睡夢間喜聞飛雪滿前山攬衣忙作披衣意不問輕寒且憑欄

小圃都無花木名只栽松竹養餘淸時時風向邊頭過喜聽松聲又竹聲

綠陰侵坐午明几案書繁倦思生喜拆緘題新卷帙故人惠我見髙情

終日飛霙下遠空冷回簾幕卻東風瑞香滿檻深遮映怕損亭亭紫錦籠

水雲深處是吾家飯有胡麻飲有茶鐺裏未能炊一粟山頭學得種三花

云出雲歸山未靜潮生潮落海非閒豈如此老猶彊健一掛冠裳便掩闗

束髮名塲歷百艱荷恩早許出淸班未能脫迹塵埃外已愛著身泉石間

香火尋盟欲過門相迎道地盍先論路從捨北淸溪曲家在縣東黃葉村

飯了從容古寺前杖藜閒倚聽淸泉因看鄰僧一則話攪卻老夫中夜眠

觀馬院洗馬

相靡相踶性不同金環壓轡照晴空晚來洗罷遊韁緩喜聽驕嘶岸栁風

春晚

春事紛來似到家恨無仙術駐年華一聲雷送曉來雨百和香凝欄裏花

滿城新綠障淸塵景物回環付大鈞無柰垂楊千萬結織成幽恨付殘春

楊栁宻栽煙外縷丁香嬌結雨中愁細推物理何能理且作東風爛熳遊

新荷貼水翠田田綠滿花梢午影圓飯了從容春事靜螭頭閒掬水濺濺

春過花飛不可尋空餘新葉翠光深鑪香裊裊軒靜時有珍禽囀好音

泛湖次栁洲

一棹西湖意不闌觧頤風約水雲寒彌彌細浪篷邊去疊疊靑山枕上看

淨捨乘閒一葦航入門松竹獻淸涼倚欄澄碧龜魚樂照眼荷花風露香

試筆偶書

家住天臺水石村四圍都是給孤園有時桐柏庵中醉醉後歌歡更自翻

小雨看海棠

浣花紅綠四回環何事輕陰作嫩寒應是化工知勝處海棠宜向雨中看

雨作

千峯注雨作微涼寶殿畱陰忽夕陽入夏暄寒曾莫測雷聲猶震碧雲傍

倒海傾潮翻白雨鉤捲箔度淸風江山一餉驚雷靜巳有閒雲行碧空

題應之二扇

紡車補网住溪頭艸木蕭蕭隠顯秋賈客數聲何處櫓水雲應卻羨漁舟

一帶晴林散曉鴉山邊理棹釣雲沙有人策蹇春風裏應向溪頭問酒家

題幸蜀圖

曾讀開元天寶間四時風月不教閒常聨玉轡遊淸夜豈意﨑嶇蜀道難

松隱集卷二十

欽定四庫全書

松隱集卷二十一

宋曹勛撰詩【五言】

山居雜詩

種杏三年實種桃一載花花實固可樂爲農本桑麻功成不占地攺植常可誇要是農須學作略自一家隔歲種成麥起麥秧稻田晚禾亦云竟冬菜碧相連收割不閒手壠畆無空阡家蓄千指客始知常有年

孟夏物物茂瓜瓠先置架【闕】

纒掛白花亦巳出靑實旋造化會喜園枯時【闕】筯不增價蒸沙以爲城冶鐵用作限未伸彼利害先爲巳憂患家事席未暖基址已永嘆在徳不在險推類仁者諫吾年今七十非杖或能行食罷散步武欲與跛鱉爭皮裏气不充骨中髓不生安能勉筋力笑傲雲霞輕伏日更酷暑當午劇炎烈火雲凝不動勢欲【闕】歲熱天公蘓赤子雨隨震霆發一掃回淸涼庭筠助騷屑除地臺山麓稍葺五畆宅松竹互偃亞雲山若阡陌子捨念我老文余躬幹役欣欣歸來樂樂豈一朝夕墻裏種桃杏新春亦巳花墻外繞扶防綠防皆桑麻今年風雨時日見田稻嘉長缾防黃湯且餉田畯茶淸曉看田去乘露衣襟涼巳有耘夫出揖我喜非常爲言苗正好喜顏笑亦長𨿽有吏在門視苖端可償松根有至藥琥珀與茯苓琥珀未易致茯苓【闕】宜精制與鞠塵細色如截肪並一一伴朝粥地黃安可京松色防人居松力治人病丹砂含其滋復可延性命幽居繞蒼髯不畏夏日盛風來聽笙竽便有華胥興卜居得幽勝景物無升沈峯巒環郛郭松竹排園林時時破寂寥翛翛賴鳴禽於焉自有得天籟皆餘音朅去天臺居邑有萬戶酒一出嘗十家巳覺醉屢肘畱連多好事方圓煩飣鬭約趁黃昏歸不知月掛栁年來心目昏稍息文字業曉擁臺山云時讀修禊帖稚子來捋須防孫每持鑷晚來微雨休幽徑無不渉三伏暑可畏貧富方共之雨忽兼飄風涼與淸气隨一餉滌炎暍萬里失蒸炊大哉天地徳好生常所施七月正流火晚飯淨剎中稍脫蒸鬰苦頓覺心境空放意覧翠岫徐行迎好風得來喜不徹【闕】賜皆天公棄官了無事飯餘心境空淸琴或數弄濁酒時一中人生苦不閒得閒須從容閉門適吾樂三籟皆同功今年巳斷梅七月雨益大苗𨿽不厭雨灌恐有餘漑禾梗正柔嫩水滿舞澎湃其間田髙低於焉有畏愛北風忽捲熱山頂云巳馳日影未容斂雨腳俄驟垂一向得涼吹四山橫修眉暄寒本兩陸莫能測宻移今歲立秋早便覺驅探湯𨿽有正午熱巳覺中夜涼麻豆率房角早禾亦上塲吾心喜可知紀實藏詩章晚家臺山下雲水同一鄕人事講鄰曲雞黍期相當秋風起木杪涼气吹衣裳東家喜見招社甕開新嘗道人談長生禪子論寂防二子互出奇生滅孰判別吾儕守黃卷生理知猶劣惟當一以貫無問亦無說前巖有蘭若委徑宜細履未能望窣堵屢復渉淸泚路紆疲腳力僧老識茶味策杖趁棲鴉斜陽在林際客惠雙井芽千里冒寒暍品格自髙勝香味兩奇絕小小猷溪磨團團掌中月揮肘喜旋之紛汨看落雪東岡老道友招我閱子孫大兒教以孝小兒撫以溫舉觴意未暢巳復月掛昏興言還吾廬更待它日論眞隱古招提長林如磔蝟𨿽有羣山峯所欠一支水艸木乏秀潤巖竇燥肌理安能借僧錫卓處泉湧沸士不遠千里訪我村落中話舊語益宻論交顏不紅酒防乏供給近制相延容白飯與靑芻且餉驢與僮栽竹勿傍墻種蕉莫近砌頃之根蔓延寖乃壞階戺扶防宛成趣茂宻相映蔽操刀時遣獠洗削去蓊翳朝來天無風秋暘劇炎鋭當年屛翳動松竹發淸吹風豈憐我老飄蕭翔異气泠然濯煩襟蘓息殆天意平生文字飲眞積力巳久溫故忽若醉卯飲不待酒昬然亟步武快哉繞衡陋水濶夕陽紅雨餘羣山秀閒時謁墳山小築眞隠麓怪來少淸景頗似闕修竹荷鋤斸雲煙移種扶防綠亭亭才數根一掃羣朴閩浙風土異九日未見菊丰枝閟秀色細蓓淒巳綠當樽折野蘂气味亦棖觸詎知三徑中采采不一足【闕】

偶讀禪門禮老賾存淸規魚鼔鐘磬間細行兼威儀能居三板頭可當一住持破衲受用薄後來有不知瑞香本廬阜瑞昌最爲冠以此得瑞名昧者彊臆斷種法避寒暑錦籠不足纂欲披紫雲裘時分建溪椀天地有大徳好生洽民心炎云漲毒暑此風散重陰欲驅罙旬熱忽作三日霖人物荷造化喜歸田畆深頃職古器事三代考纎悉閎異必夏商形模且朴質其間盛欵識鼓文儼周室固知文武隆牧惇當第一蒲桃天下冠太原與全邠邠故近西涼種植紛士民豈但馬乳堆殆若荔子春爲膏爲酒醴香味有此珍調羮商相業粉額漢宮妝寄遠與卻月六朝用彌彰犯寒淸而潔騷經何獨忘撫捲懷靈均靈均亦沈湘蓋屋不在華所欲庇風雨種花品無繁四時看開處指諭多非約日渉乃成趣吾年能幾日景物亦漫與海棠盛西蜀豪壓春風塗三月浣花溪遊人鄙金珠少陵時居瀼詩史切太虛獨不被品藻此理端何如道徳五千言屢讀殊隠奧頗能分句法巳自到微妙治國與修身篇篇言上道講解七十家識者自知要僧相同剃除其門則異竇律儀尙講論枯禪則烏有悟去此大魁窮說則學究與語判此科是非免紛糅閒居養僮僕衣食必鮮美小則愛睡眠大者趨博戱不然言疾病莫能承付委長須與赤腳昔人誠有理莫怪遊春頻只被老逼身念此樂天語誠哉辭甚眞遵行我不勌治具汝勿嗔持炬接迎我村醉欹冠巾三春羣卉盛在花茂與殘好花正穠麗不作十日看蓓嫩便須賞開時惟可嘆繼自喜新綠吾心常並觀熅室宿火銷緼袍良獨暖病身怯夜永老懷苦晝短棲鳥驚檐頭朝日上眼未問粥靣花地黃酒須滿侵晨盥櫛起爽气隨涼飈曵杖踏露艸不覺路已遙水淸出沙觜煙白橫山腰致爽列羣岫不待西山招從昔漫浪心家居意不適晨朝香火余飯了辧遊歷或訪僧掇齋或隠者對奕歸來任侵燈龍吟噴霜笛前村有經社香火訊屢通攜朋閒步往老人顏有童一杯苦澁茗滿塘蒲稗風笑顧紙上佛何時供渠儂平生不能棋遇棋亦輙喜從來號萬戶知生不救死多見國手說得先乃妙理更有末後著此著知者幾不持月三長不奉八闗戒久素則生疾多肉亦思菜齒決今莫遂啜汁老所快終當屏去葷君山得自在江海吹天風飛舞散千壠橫斜任所適光麗世非種險穢巳平治屋背欲洶湧年丰此兆之有秋髙可拱旬日扣玉京所見如夙昔紅雲隠碧洞淸溪映白石臨流坐且久浩气洞胸臆溪深竟難渉踟躕撫蒼壁古鐵如鉤防歲久鋼斷綻久爲土气蝕皆成豌豆銖兩每不多積之可精煉爲劍或爲刀花賔劣於滇平昔喜鼇舉未易自摧墮功名邂逅來求則成大過壯年不艱苦老卽困寒餓消長理或然要知非力可造化致有生旋亦致凋瘁艸木方薿薿枝葉忽靡靡初發白雨滌接以赤日熾末爲飈風吹從是卽委翳早年困俘囚驚痛失方寸居常𨿽勉勉臨事輙悶悶作字每誤墨裁詩或失韻老來疾益侵苶然誰可論半夜秋風髙便覺殘暑退一涼精神醒終夕枕簟媿我老念病役生病爲形贅永懷忘形友寒暑孰能累雞冠與鳳仙早種近階砌夏秋無花時類能作幽致雞色惟靑紫鳳蘂雜紅翠來年不待種罅隙自苗裔臺山邑萬戶戶以酒爲天不憚甑生塵所願酒如泉多疾自麯蘗致天非天年因思禁酒法積粟民沛然萬花烘天容粉色騰雲气花云覆臺榭疑若天亦醉杯盤多歡賞供帳亦明麗遊人侵宵歸風雨恐踵至赤城玉京天冠簡奉香火一旦僧有之道容易佛坐忽爲道復得瞿曇加巾裹屢攺神不聞二家自人我先生羲皇上與物同逶迆道伴雜然至閒情示之希蒲團茶味足明情話遲一室多入靜相見亦何時蒔松須殘臘栽花宜早春移竹日隨月種麻月及辰旺方八卦定農詩七月陳物性無不然農業宜斤斤山間气候晚初冬菊英回定俟開鑪集始送泛菊杯漸列眾色異不殊東籬栽冷雨與寒煙深惜易塵埃臺山穴三獸樵者不得薪忽是食人虎便有射虎人善惡必對待禍福常相鄰罙月寢三皮居山聊一欣【時有三虎出入澗下一月間獵人盡得之】

春雨要如膏發生物巳拆霢霂則易耨浸漬乃損麥連旬不見日過社麻亦阨再拜祈開晴民食庶可得蓬蓽久不居乍歸欣故情落葉聚蛛网殘莎閙蛩聲迹與朝市遠夢隨風月淸從此眠食間蕭散安餘生八月河漢近涼蟾輝太淸戶紗巳薄艸木風有聲所喜暑云退不憚歲䢐徵招客對晚色酒與月同傾村落辟幽居深靜頗得趣白雲棲檐棟嵐光照牕戶往還得隠逸談笑皆舊故不畏歸途遙家家響機杼手種亭下松偃蓋出云外攀條喜修榦爲我發淸吹曉庭風瑟縮夜月金鎖碎種久方來歸對之顏有愧寓居溪陰剎未暇理歸棹遮眼闕文史借書得探討捲舒白虎通涵泳靑龍鈔賢哉絕世書欣然慰幽抱吾年巳七十眠早起不宴勌甚就宵枕臥久思永旦𨿽無文字勞漸絕人事嘆收其放心爾戒得尢所贊得閒一何樂佳處先徜徉每扣隠逸士屢過淸靜坊地僻干戈遠年丰禾稻香訪我亦何所南澗與東岡架屋集匠氏斵石防可卹相石千仭端塹山方得出疲形困輦置巧磓較絲忽所直等眾人人可不擇術陳梨甘若飴雪梨脆如水二物浙左右大顆擅甘脆秋熱兼宿酒防之手不置𨿽非鳳濁鵞惠予亦多矣臺蘿甘擅名油蔥芼枯臘及居臺山下生致出巖隙丁頭形燐燐雞股香羃羃淸對雲水客葷素得共食休退居遠邑頓喜人事防飯籮自不足日記無可書惟對楮先生復接松大夫溪友畱白魚鼾睡驚長須晨粥山中行落葉響步武委曲訪隠逸淸談銷百慮老湯瀹苦茗宿火煨山芋卻照夕陽歸家人不知處初意得閒適處處期登臨豈謂病見拘未能攄靈衿小滯廣莫願恐辜雲水心彊半人事爾無令成侵尋臨老看艸聖作字意少快居然落筆際防畫反畱礙早意亦易事懷抱殊不介玆來每把玩徒復一嘆慨歲華念將晚寒色慘中抱昔年困韲鹽撥灰吟苦調老來適其適所樂在燕笑招賔共一醉圍鑪不妨小北風號枯桑濃寒堅夜凍闗河鳥過少雪意曉來重陌上未霑塵山中已成壠雝雝南去雁袖手徒目送

松隱集卷二十一

欽定四庫全書

松隱集卷二十二

宋曹勛撰詩【五言】

山居雜詩

我生不僥福始終躬純臣𨿽更齊楚僞常鄣西風塵耳順早引年掛冠逾八春甘與田畯防遂予胸次眞農人作田務耘者最辛苦肘膝伏泥塗拔莠連茹取所拔隨已多悉釀所伏處惟覬禾稲肥豈問正炎暑地水與火風四大各一性和合乃養形損增則成病圓覺著於品岐伯峻其證君子知其言窮理宜至命山中四序景巧供晨夕間茶甌不少輟詩魔常畏閒生計付風雨年華寄毛顏支笻正獨立棲禽相與還歸爲田舎翁不作無復理耕鑿頃畝地遠近先視水溝塍欲利達農具無委靡髙田下田事得馬失馬爾小圃藝花竹春末已繁秀土脈得鋤斸枝葉易秀茂久以告老病未免閉圭竇相忘無芥蒂一二約親舊古斗喜妙供溪蓀種勻抽蘸水浮翠蝟絡石駢栗皺薿薿巧凝緑梢梢眇含秋相對几案間蕭然無與儔閒裏心情拙還知興自嘉饑鴉時立檻野蝶自防花客至聊從容僧來不厭茶晚煙時竚立列岫映餘霞人生行樂爾行樂則心閒心旣無所用和气滋容顏衛生有此妙餘事皆可刪若益兼忘理敢告知識間招客圖客歡不圖能病客旣醉失匕筯吐茵墮巾幘何堪欵曲意貽念風月夕拂旦往問訊慙恨見顏色春雪翳重霄寒雨連日夜不輟獸炭熾甚恐庭花謝疎簾莫禦冷鑪焚屢成炧寒食數日間春事求諸野吾年逾七十眞欲願春遲豈謂上元過適丁多雨時韶華荏苒半淸明旦夕期流鶯與蜂蝶冷落殊未知【戊子年二月廿淸明】

客寄輦轂下馳心田畆間君恩重山嶽臣節殊安閒𨿽幸米塩足其如塵土顏終負告歸罪判然誠獨難老去情懷懶翛然只此翁閒千里月修竹一簾風事與孤雁遠心將止水同故人如問訊癡坐正觀空寂歷秋風晚閒庭落葉深天髙晴日澹山淨暮煙沈疾病無時巳年華有底侵兩行南去雁一片北歸心北歸了無日先壠掃何時愁與燕鴻遠心同楚客悲寒蟬咽敗栁幽鷺來淸池誰與話舊事淚蘚空在衣連日山村雨牛羊都在欄低田漬積水臥穗鋪新寒气逼琴絲潤香傳巖桂丹天光惜壠畆應放月團團秋色遂將半防云時淡濃水光影防防秀色增芙蓉斸地種三徑鉤來五新晴何以卜一意聼晨鐘冷趂西風便云趨南國深相舂聞野唱漂絮擊溪砧小立遲殘炤閒愁倦寸心新亭有耆舊應共惜花陰白日忽若暮北風天正寒濃陰欲釀雪云侶商量間羣兒競喜躍婢子爭仰看命席撥甕碧取醉期盡歡淒風入林薄旵日升山遲槿花落因雨菊英開映籬身老每倦客目昏猶喜詩所欣水雲念得赴猿鶴期晨起冒淸露筍輿出城闉原野回舊色花栁揺新春眷言山林性常與魚鳥鄰怡然適襟抱自謂羲皇民我夲汝潁士老隱天臺山一瓢顧粗足三謁無厚顏身與樵牧遠居眇林壑間不爲物事役常對風日閒平生江海性俗冗不到眼偶然牽祿養遂復事篇簡所愧道益遠所喜性習懶末路終此惠尢得養樗散梢梢岸上栁岸下波晴雲羃遠岫東風扇防和去冬有耕植連春無干戈田畯知此意種秫應更多髙原收菽麥下田挿禾秧田頭與地尾一一意所量躬耕辧好怯擇種均丰荒所以終嵗間食米不及糠大麥未救饑小麥漸擢芒此時農夫嘆政阻接靑黃多畏頻雨澤只欲暄晴光農安吾亦安朝夕祈蒼蒼堂堂春將去好花如欵畱荼防蔓層雪芍藥欹重樓金沙挿架富蕙香轉林幽我欲助送之飛絮漫天愁曉來浩露出細履欣悠然壠麥漾輕浪芳艸迷平川無邊緑成幄團飛栁皆綿老翁指謂我漸熟髙低田西山隱道室山光鏁蔥蒨松竹意可揖芳潤欲入饌扳攜一二友香火共昬旦天臺坐忘身笑領吾所眷日鑄得新茗色味建水空未論七盌足先借兩腋風烹在擊拂外香泛齒頰中若論破睡魔自可書元功行都老故舊見贈新曆日快哉得過目蘧然若有失巳病嗟再嵗漸老念弱質嘆餘落麈尾非言付揺膝冰壺凍欲裂霜風淩雪屋牛鬭攪夕眠缾笙不成曲平生湖海心弗受車轅促晨興且探梅不憚肌生粟閒中每自得閒意非陸沈蟻穴漫說夢鷗盟誰更防一年記好處萬緣隨夙心卽以洗其勞淸月升層林幽居嵗屢換豪舉欲誰作閒情寡賦詠舊句漫筆削艸茅晦小隱筍蕨供大嚼不時有佳處悠然動春酌塵境得閒適塵事從如麻且發蟹眼湯一試鷹爪芽蕭蕭衲帔冷泠泠心境嘉坐久若爲侶淸月上梅花小庵築桐柏宛在艮山位數峯直遠目一水繞右地門徑連主山松篁接空翠貴客下北闕喜話卜鄰計平生有知舊相望以疎臥念十日雨誰寄一行書景巳來白雁詩漫如黃初不忘剡溪棹且防雪中驢下邑常寂寞細履寒溪頭魚鰕腥防岸橘柚明晚秋山色儼晴碧溪光泛澄流相思故人遠應過回雁洲秋色不勝悲濃霜寒入衣蔬畦倦小橘茒檐曝晴暉人去歌酒歇雁來音信稀好客招不來楓葉伴愁飛雨急怨春晚花殘獨稔香燕巢方穩宻蝶翅覺淒涼引睡謾支枕銷閒時炷香新晴故晚照芳艸畱斜陽駸駸隨日老寧能問分陰波流固自遠云在初無心鳥聲驚幽思風徐快衝襟馬卿苦病多中懷天莫忱小隱世味薄花飛慘殘春明玉剝楚筍嫩紫庖吳蒓不覺槃筯闕但喜志意新我惟一足何必問大鈞僕以義制心自謂頗忠赤保國不保身用忠豈用力所以四將命悉能全趙璧未當引年歸痛定思政刺雲山貯回腸日月任轉轂客居不問鄕一飽寕較粟家釀報浮蟻溪鱗買尺玉以充朝莫槃懷抱無乃足平日爲飽役方拋世网嬰買魚沽市醖借姓過州城老脫塵中境心防物外淸寒溪行不盡端爲濯衣纓素懷繞列岫乃家臺山麓人境兩俱絕事物濟所欲芳醪澈琖白茗飲瀹溪綠對客調玉軫淸風入梧竹春來每竊抃春去孰可喭防勝攬妍姿對花得淸燕樽酒所以樂摘植得忘倦忽攺綠陰陰蒼苔從滿院鑿池固不廣納納隘所居茍無水光寒便覺非吾廬漪漣漾芳渚澄影浮晴虛樂哉濠梁心巳復防嘉魚道人範子瑉隱迹朝市端筆墨作峯嶺气象爭防岏稍變煙雲態便覺風雨寒鶴舉忽衝霄大羅得遐觀範仙最所長畫牛誠絕筆圍模大小定毛孔不少失膊腕與腹胯一牛動數日惟我頗得之臥起盡纎悉寒毬格𨿽下春事亦可防故園少見之花葉均來禽芳蓓暖苞玉半腮紅淺深與客屢淸賞只恐風雨侵隨春動艸木防和入池閣羣芳爭妍媸紅翠媚寥廓一枝姑到眼萬態便如昨春深風雨來固巳任開落閒居必家釀不以空乏廢小槽壓春碧渾含揖和气三杯禦客寒一巵欵僕意寧論有賢聖且復供村醉小圃養春色乘時不可緩翌鋤常於於成趣湏旦旦花摘去年種喜供一時翫舉杯付歌兒野服更蕭散隨分作欄檻松竹帶花栁四時靣靣防百種日日有玩目必羣卉洗心付芳酒吾儕不攺常居間簡可久老來參同事勤志不敢失人言壚偃月吾意壚藏日朝陽升西山異液甘若蜜一體奠所居旦旦享淸逸和靖骨巳槁後來欲無說細雨防魂句妙處益淸絕朅來客異縣籬落冷風月吟哦一字難愧此枝下雪臺山無牡丹單葉巳最貴斗檻數花爾便欲發光气珍重莫肯折如天藏地祕西都每興懷此賞殆夢寐春深多夜雨倦臥得飽聽穿林乍依防滴檐巳紛競衾寒似落莫人寂眷閒靜怡然遂髙眠枕上頗適性澤國經炎夏常厭日晷永旣乏枕簟涼亦欠冰雪冷北但倦臥閒人遠造請時濯醒心泉栁下汲深井道人有相訪不求養生訣或問琴碁妙或笑汗漫說何州有隱逸何山富薇蕨飯了且分攜日課所不屑吾年將八十歷踐何足數義不惜骸骨愧無罔君父掛冠復掛冠求去再求去至願誠遂心燕笑樂畎畆山髙翳落日殘照欣晚晴意適防笻杖意倦眠桃笙雲水喜益近語話能忘情書來故人意相憶應遄徵松隱靜無事松竹惟參差避熱臥其間綠防回涼吹水雲不相遠起坐常自怡此心益浩然西風生桂枝城居得髙勝欄檻俯闤闠斂迹紅塵中防目雉堞外湖光浸晴碧若與云外防渙舟何處來防防忽隱晦葉落復葉落衝飈黯寥廓重疊響瑟縮翩翻下紛泊倦客行修塗幽人倚髙閣歸來故山休冰霜欲蕭索商飈忽在序候虫淒以鳴嵗律念向晚崦嵫逼於徵巳嘆日月疾但覺須鬢獰搔首欲何爲松篁助秋聲秋暑正炎酷人不得以息向晚注大雨劇暑遂掃迹蕭然物气平蹔止火禦職上天常好生一涼誠大徳人生不如意十固常八九吾軰窮物理挺特惟所守東風暖入律客意濃勝酒防鞍縱所如寧能困圭竇雲山環所臨煙景日自異山作故人接云爲久處計酒酣一聲笛梅風四山起淸香賸披拂參橫伴村醉我生茍無禍放懷在詩酒詩酒得自在功名亦何有正欲醉墜車豈問栁生肘寫我平生適笑寄方外友墐戶喜冬序秋容換霜風可嘆景物移只在笑談中菊茂遠先見蓼疎寒更紅老懷欣自愜漸享愛日功四大一和合所以兆我命及其有損增遂復制我病五年過縱心四大失正定新嵗轉盼來疾應攺新證新年供家廟老稚晨少忙塊坐溫暖處但聞油醤香不問物物闕有食時時嘗諸孫甚解事翁乃無饑腸林泉久自得戶向深幽不復嫌村酒何能有客愁夕陽烘遠水飛絮挾輕鷗杖屨歸從晚柴門月一鉤中春艶桃李東風惠以繁胡爲連日雪花葉飄闌干气非驕陽候宛若殘臘寒冥僣融和玉川知其端【二月中旬大雪兩日】

新春遨西湖結伴每有侶豈意气差忒旬中自寒暑欣欣一日晴愀愀三日雨謂言愛酒伴有酒誰能湑門前露艸嫩極目遨靑龍防杖不知遠防山兼別曉廚防晚筍客供摘新菘舌下淸肥足何勞細肋供我有舊知識生來晦蹤迹邂逅不可見早夜何能覓忽然積習處相逄吐胸臆臨了一句子防心極得力斗水小漣漪拳石獻巖竇蒼蒼三足挺挺數葉秀棐幾得巨壑幽色淸永晝以我兼忘心嵩華亦何有秋雨濕庭戶陋舎集閒客重以樽酒空可爲饑腸厄呼籬取杯酌村香我先識一杯復一杯滿坐生春色秋雨不可雷雷卽雨無節況當收刈時只欲天明潔夫何連日雨臥穗恐芽蘗已失早禾望晚田幸天輟山色侵衣冷異气作心賞嶺月聞鳳笙松風吹鶴氅碧池縐澄綠羣山發淸響以此助蕭閒欣然同擊壤寂歷斜陽岸髙低猶漲痕輕舟隨浪穩遠水帶煙昏野色防畨換喬林何處村情懷了無事安得易銷魂素願防羌廬夢寐不可易棄官竟一往不以歸意廹屢扣淸虛仙杯酒話疇昔永懷撥雲峯西塵每相憶飯了縱閒適杖屨渉晴晝時物破百感環山獻明秀承宇茂芳桂追涼風細逗摘果靡憚勞聊用引稚防前日花正紅今旦香已攺我知色空相未開固非在韶華每偹陳風雨不相貸任渠萬防飛豈待愁如海吾家遠城市四圍縈疊嶂意防煙霞防喜逐樵牧上松間憇兩足論髙等四暢或時戴月歸山花記心想雅意老山林每作山林趣引領山林景賦詠山林句嵐光增日夕林風度朝暮時時攜笻歸羣山送歸戶

松隱集卷二十二

欽定四庫全書

松隱集卷二十三

宋曹勛撰書

上皇帝書十四事

艸土臣曹某謹昧死再拜上書皇帝闕下臣聞負髙世之慮者必有絕俗之言有尊主之功者必虞殞身之患何則言未出而見讒計巳成而被戮自古然也故志存王室未伸所言恐罹於難者必每進而止踵將言而鉗喙上負朝廷祿養之惠下乖見危致命之節此志士言臣每嘆息於斯乃推明哲保身之詩以自廣然果所謂移孝爲忠事君不二之臣竟未嘗以一死惑志鼎烹在前卒鳴所言求聖君擇焉臣行年三十有六愚不練大事獨知以孝移忠之義冀免尸位素飡之責故凡所臨必以身殉九殞之虞常在所略臣以爲方今天下連兵不休地不加復兵民膏原野聖主不奠居正良將死節邊陲志士諫行言聽之時也豈可上貽六龍巡狩耶若春夏之季少安行宮秋冬之交卽偹車騎𨿽幸暫寧又一日萬防四海庻務可天下之奏躬乙夜之覧心委於慮而身任其勞夫何使陛下憂勞若是臣每扼腕奮衣而起求思知略欲爲陛下攘除宿憂稍奠帝枕況主憂臣辱獨忍緘黙不求試用耶臣謹有息民安民之防自謂可以仰資聖化然語之至者不可載於奏牘事之祕者不可泄於左右臣願賜淸閒之燕望見淸光俾口陳其略一不僥幸於寸進一不貪冒於賞典惟冀陛下知有賤臣抱忠如此儻一語無效請就誅殛臣之幸也臣竊覧載籍封章亟上朝奏暮召者有之立談賜璧者有之以疇昔戰國猶取議論之臣若此方之今日豈不萬萬於彼哉臣故不敢隱忠避死思效愚計決意所言干犯通進惟陛下加惠特賜宣召

臣聞官者勵世磨鈍者也人者向徳慕名者也官得其宜則事辦而功就人樂其事則加倍而邦寧故聖人觀向順宜因事制法所以勵人厚國也恭惟陛下建中興之業必制中興之功然後驅一世之民而成興王之典臣欲乞如古制爲武功官賞十等惟寵戰功他賞不與每授令系於銜官同則以此髙之宻院別置籍記載其名謂之入等入等則不次召用陞擢使令庻約功而得死節革濫而收實才方時右武於是在焉或可施行乞下臣具等格聞奏

臣竊以聖王禦極總覧人羣股肱之政不間親舊所以開導聰明覺悟姦宄也周漢之法𨿽不可全用而加恩戚屬俾典宿衞似猶勝四海之人且子母之性天道至親母以子貴自古皆爾陛下卽位以來至親分離外戚杜隔使恩禮不能兼宣且漢室之制𨿽任英賢猶援姻戚親疎相錯杜塞間隙所以安宗廟重社稷宣徳澤尊至親也今母后之族久廢不錄散在遐遠不得日望淸光誠非慈愛承上之意況亂離日久人肆異謀威令不行叛逆僣號至或訛言憸行驚懼宿衞此誠可慮倘追召一二姻戚任以散官使奉朝請防未然之事察羣下之端爲陛下肘腋之親豈不恩禮兩全聖孝俱至哉伏望防自聖心幸甚

臣恭惟二聖北狩屢易年所陛下孝思日甚一日冀在攘卻彊敵迎請以歸天未悔禍尙畱羑里伏望明詔有司稽參舊典將將來大禮加上二聖徽號不惟內伸陛下孝友之誠庻四海萬里益知聖意瞻懷之切

臣聞有大徳者必靈瑞以符應撫大寶者必濟世而安民鮮有端居必先窮阨如周宣之伐玁狁如世祖之平簒莽然後光濟四表奕世承休天下所歸天神所福𨿽遭變不同而天之助順均也洪惟陛下以徳承天爲天所子甚矣上帝之覆防於再於三昭陛下精意之防扶陛下神明之祚驗於天人之際煥若日月臣請縷陳其目靖康之初金人犯順陛下亟臨敵寨人莫不畏天日之威洵武之直气懾羣敵因亦還轅此天之光啟者一也比臣歸自敵中恭奉宣仁皇后訓詞曰陛下再出北道欲就鞍時二後洎宮人送至防事有幼女招兒者見四金甲人狀貎雄偉或劍或防擁衞聖躬女指示眾眾皆不見然莫不畏肅後悟曰我事四聖甚謹果獲玆報今𨿽在敵中益當不忘焚禮夜深必斗下四十拜此天神陰相者二也恭聞初領元帥欲勒兵入援至相州睿意有卜宻射樓牌於字畫間三發三中及東渡大河冰堅徹底渡騎未畢冰已澌流此天兆中興同符世祖者三也靖康之末敵騎南渡時當艱危都下震動大臣防气無防枝梧陛下以講好之職毅然就道繼京師失守果恊謳歌此天之昭答者四也維揚之役斥候不嚴賊棄輜重三路並進鋭鋒已趨於揚子柄臣猶安於廊廟陛下禦殿未畢亟叱六飛方渡江壖敵騎巳及此天之保佑者五也逆黨滔天謀危宗社皇矣上帝臨下有赫大臣同徳升日虞淵此天援明辟者六也方駐蹕防稽敵眾遽邇羣工惶惑未有施爲欲以大兵嬰鋒則慮失機防勤討則謹重宜嚴宰相建利渉之言陛下亦從諫如響此天開聖徳者七也惟上帝眷佑若此而陛下報夲巳隆惕惕昭事可謂至矣伏望陛下憲天之度益度天心鑑天命匪易之言爲陛下力答之意臣恐朽質倐先朝露則聖瑞未昭謹條奏以聞乞宣付史館

竊以古者寓兵於農以禦大敵兩漢而下無不皆然惟魏及唐建府兵之制民兵遂廢唐全盛時戡大憝勦元惡無非官軍者及徳少衰據藩鎭起大盜亦無非官軍者是以歷古有叛將而無叛兵由唐而下多叛兵而少叛將理或致然今州縣之民百倍於兵力而義不能卻內侮彊不能禦外侵者豈非未嘗習用而墮其力哉竊見諸路州縣見行火甲以禦夜盜民安之若素習臣嘗推行偹見其便今欲乞就建民兵之法俾粗知部勒稍知戰事廂有坊坊有甲甲有伍伍有長許置器甲以肄武偹州委都監縣委令佐帶民兵將領專一習按復委太守提督之不期年一路便可得兵百萬實欲宻制兵卒使不得逞而州郡內侮外侵遂無竊發倘或可采乞下某取索畫一便見不擾有利無害

竊以連年徵伐略無虛月凡功烈死事之軰冺沒無聞致孝子嫠婦無所旌顯昔太宗皇帝不防勲臣猶次敍其列得二百四家今建中興之功豈可不成一代之典人死畱名賢愚所共而聖王之祀臣有五義欲乞令所在州縣有忠義報國當時功烈出眾所明知者許搢紳之儒作爲傳記經所屬投陳然後州府繳進宣付史館並嚴所在常優給其子孫不惟仰照聖澤下漏幽防遂可激勸方今死節之士

竊見諸路州府管下廂軍數各不少不堪戰陣徒供送迎然月給錢米與禁軍相等縻費軍期實爲不急欲乞權罷招塡防年竢平定之日依舊逐營闕額錢米仰令項樁防委官主管以偹別色支用

竊以朝廷加惠歸明官散在諸路以全懷來【闕】之恩爵之祿之徳亦至矣付以職任有親民者有監兵者上下玩習皆謂遠人平日彊暴桀驁之性尙存廢法自任莫能訊治郡縣姑息率以成風此類豈可長也欲乞今後凡所注授並作不釐務

竊見朝廷以連嵗兵火財計匱耗用度旣巳不足而軍旅錢糧爲先念不可誅求於民遂設鬻爵之法自承務郎修武郎以下入中之數有差然應募者終嵗才三兩人至攺易度牒則靡然從命是皆喜於易應而樂於創建者竊原命婦冠帔之類似可如命宜等第自宜人以下三等優立入中之數許人承請俾爲榮母榮婦之寵必見所至奔赴一如度牒便可施行

竊見建炎初置賞功司防卽廢罷恐當時主者兼用他屬之吏不得專掌致所行功賞因仍廢怠動經嵗月致獻言者得以借口遂成無用而類於他房竊原此司誠爲今日之急蓋賞不逾時又曰賞必以信是烏可比他廢置哉意欲使掌有專官而亟行亦俾將士知功有專治而不雜信賞之政中興所先也欲乞復置賞功司專行戰陣功賞等事委能吏典治仍置簿月書巳收行過某人功賞名件上司季攷其數或多至千百量與官吏推恩以勸其職

竊以方今軍國之害所大者二一外侮二盜賊外侮則朝廷固巳有處盜賊則尢不可忽嘗謂陳吳起秦赤眉起漢以至隋唐無不緣巨盜而隳國者此害豈不爲今日之急哉竊原地日益曠盜日益眾湖廣之外鞠爲戰墟大江東西屯爲賊壤其眾熾盛動以萬計所向州郡莫敢枝梧𨿽不能鼓向朝廷而朝廷安得奠枕自防至著建賊範汝爲可爲深戒若漢武帝遣暴勝之衣繡持斧逐捕長沙今而始知當時盡善古今𨿽異事勢則同欲乞今後應干盜賊專責憲臣親臨督捕次責郡守總眾討蕩凡在界內不計大小湏管撲滅況此兼節制管內軍馬自可提兵防界臨時許以便宜如此則盜賊可遏任內用殿最勑法以明功罪必見郡縣爭奮兼功自厲矣賊息則民安民安則國定國定之後卻外侮而鄰敵莫能窺其隙馴致之道在戒其初

竊以州郡之富全賴商賈其什一之稅則有益於公上阜通之貨則惠養於民庻利固不一也方今駐蹕之所宜招徠此徒少禆財用贍軍之費竊見廣泉二州市舶司南商充牣每州一歲不下三五百萬計若今兩州除紵麻吉貝等麄色物貨許依舊抽解外應細色權移就臨安府抽解候事定日依舊庻得上供物貨旣皆眞的又免起發腳夫之用是易十五之蠧耗爲十全於行在也加以四方商旅悉來奔湊則投回二稅並在城下茶塩鈔法當倍售於昔時舶船聞之亦必懽忻承命以就利源比負擔竭蹙猶且趨向況許以全船竭貨而來哉竊以廣南兩路自潮州而南居民鮮少山荒甚多前此惟土人仰食故歳計租賦一皆贍足自中原兵火西北工商士庻散處其地以鮮少之種供億兆之用又官司科調四時有之以此民頗困乏欲乞將廣南兩路州縣見今逐處荒廢田土括見頃畆丈尺召北客耕種量免二三年官租委運司專一均撥授田務在隨宜就便庻浮食流離之民有所依附而盜賊可以衰息且空居與作役同當衣食茍爲處畫則官私兩便

竊以帝王異尙損益隨時阨於艱危必奮獨見思所以下采人事上禳天變以建大聖之夲以通天理之明在臣下宜悉所舉在朝廷宜博詢究以稱隨時之意臣不知圖緯弗明天象徒以講讀故實記錄其語比聞祥符中謝絳上疏言太祖皇帝生而包絡黃及受命五星聚於奎而鎭星主之眞宗升中泰山日抱黃珥含譽星見其色皆黃土徳之符也國家宜以土徳王天下以繼聖祖若漢以炎徳紹堯後也臣誠知此非天下急務蓋念前人一言之出誠發於中或獲半詞之獻死不可避萬一得偹采擇少補國家則不猶愈於黙黙耶況前歲法駕駐蹕防稽去歲臨安不旬日間三經回祿豈火失其性而至於是倘因玆多故稽合天意以順土徳不惟除舊寘新爲禳卻之術而迎气致祥亦不失五行傳徳之序

松隱集卷二十三

欽定四庫全書

松隱集卷二十四

宋曹勛撰書

上呂丞相書

某竊以中國所患獨苦金人上使天子駐蹕淮浙宗廟祭享靡得定居下致元元父子離散肝腦塗地瘡痍不復哭泣不絕以至四方雲奔霧合姦臣賊子僣用車服釁端悉自金人明矣然建炎間遣使十餘軰鑿空而行求敵悔悟禮意非不偹陳辭非不切每拘畱使者竟無一報亦莫得敵意徒兵戈相防連年困苦豈昔所遣使輕冒尊貴妄言自薦臨事而懦姑私一時耶豈不察其端所向未當致違籌畫之善徒爲敵人輕笑之具耶然朝廷至今未再有處某謂北邊之患方今天下未定境土未復士卒疲敝民力匱耗未可以威武服也金人蹂踐中原暴虐毋信窮兵殺戮甚騖無道未可以仁義交也委曲之禮書辭之勤固巳行於靖康之末建炎之間又不可以典常遇也獨可旁資所親假其防談萬一受交得通信使然後務屈藏疵稍以徳致則社稷之計成矣某聞山東劉豫政和間嘗任臺諫金人信任僞王以全齊未卽天討偸生海表彼亦待朝廷之命固久儻因以一介之使間道馳詔諭以恩信許以爵位使日就月將開悟敵心委以贊成南北之好爲駐蹕息兵之期於可否間將明得其情僞彼劉豫業夲儒生曉知義分必涕泣被靣稽首聽命理之固有事實可圖此上計也故熟思今日之急無先於此朝廷宜力行之某居親之防言事於上逾越禮制有誅無赦蓋聞忠孝者天下之大夲頃親安時薄祿是私今親亡矣身當報國故冒哀投陳政以時事之急間不容髮茍偸安便非忠孝人也玆願竭力死節請行於東致主上屈己通盟之誠宣主上懷親孝治之切諭以大義激發其衷俾君臣向化歸命聖徳此某之赤心有死無渝者也伏望僕射相公詳閱利便防於必行似不惜捐小臣而冀大事昔漢髙帝困平城婁敬進和親之議飾子女以悅匈奴極天下之至弱當時以圖安四海猶卽施行今某不知忌諱進聘僞之說蓋事或權宜有不容憚者至某糜捐一節以取報命則區區自謂肯多古人惟主上以天下爲度則漢文之詔尉佗不屑爲也如允某所言乞不用禮物私覿及奉使人從等只乞朝廷降國書詔命罄身賫往庻得成事其餘詳略乞賜機務之暇令靣陳所以去之狀一語無效願就斧鉞冒犯鈞嚴不敢繁敍某下情不勝戰汗之至

與劉豫書

某聞巽以行權者君子之乘機貴有所狥者志士之顯位執權以司契則事或便民而虐已獲狥以就義則理或功崇而業廣古今不常惟知者爲能就變從時同符大業安能規規於所屑哉伏惟公以文武之資搢紳之望安輯表海宅全齊而有之矜士民塗炭之久憫郡國兵火之甚酌時隨宜勉徇敵意建大號居畱都豈遵上令有不得已者前所謂巽以行權者歟我宋以金人丙午之防三辰失序二聖北狩流離兵革之苦從事徵伐之勞天心已回於顯佑廟祀有永於寶命今上皇帝以英謀睿武厚徳深仁獨提天綱撫寧列辟海宇愛戴日月重光屈已尊賢而旁招俊傑安民繕兵而式鑑前恥與一二大臣宵旰國政復祖宗之基建中興之業今親屈而下逮惟公熟察前所謂貴有所徇者歟治國治家審此兩塗爲治道之先外料敵之彊弱內度勢之可否以人徇已則已得而人失以已徇人則已失而人得徇人者賤人所徇者貴貴賤得失較然而明豈待夫兩軍相當而復決於眾人之言哉故某之來有得於此重以今上皇帝食不甘味寢不安席心如揺旌蓋有日矣意者天下苦於兵革父母罹於阨困赤子盡於屠戮國步厭於時晦欲因足下得結金國通使議和以親南北之好然後互有所便各得以聞求攺作而捐故定安危而保民弭亂是期他無求也懇懇切切願公受交於宋以成所徇上息天變下安封畛時哉天命公其畱神則溥天率土大慶幸甚然四海方徳公之美順於太常者曰戰國爭彊齊稱十二臨淄遺俗忠烈具存靡煩攻城野戰之役毋有遺鏃亡矢之費荷戈百萬遂聽威靈此公之武也播告之語率戒覆車彼疵已徳自古皆爾公正云前朝失禦罔及其他此公之忠也襟帶土宇用廣疆埸而拓地之騎終不忍南下此公之仁也汴爲都防宗廟具在權宜正南無所毀撤此公之禮也公詩書貴冑冠冕偉人乃降詞气屈體北俗有見忍恥包羞欲成佳傳此公之明也推此五美令於國中實得其利兼得所願矣然將順正救敢布腹心古謂暴得大名爲不祥必有所屬乃成善救故立國者冠蓋相望伸其所附附徳貶暴假以濟眾則作政立事人心敉寧動兵行師毋有越絕致赤心之約固百世之守堅以大義而不渝固所附然爾必或不能𨿽淸濟濁河長城鉅防不足以爲固塞徒階於怨惜哉是有義於創始必秉徳以善後則聖賢之業也復次五願者中國冠帶之域稷下禮義之聚俗義甚髙人濟其美公無重世之徳於齊土民有莫大之怨於金國公之拔起驟加民上不能無內剛外柔坦然無間者願公親宋者一也公因金命制有一方彼常貪於厚與曲順其防則孰不見賔一旦無厭之求稍稽需應飾詐中變奪其所憎與其所愛竊恐後之有齊者非公子孫也石晉在前可爲鑑況今屯兵設將悉彼付授又與石晉異矣願公親宋者二也此疆爾界中外之限初𨿽侵據終亦還復金爲虎狼之國蹂踐我土以殺不以徳民厭苦甚久又內有契丹渤海之憂外偹我宋收復之慮彼固惴惴不保枝梧而欲長倚以爲重則誤矣儻結於宋北乖所存南猶獲助子子孫孫終不失勢願公親宋者三也公不與宋則巳今契丹以數百年基業其中豈無孤臣孽子欲復其宗廟者豈無貴族大種不甘其役屬者或結宋連衡而起金必並力以銷內變收兵於公公寧不遣遣則新造之齊內失兵力外虞彊敵我宋亦遣精兵復故地誰不爭下其城以迎王師方時𨿽有威宣之略諸田之智不能興已願公親宋者四也割地包利五伯所以覆軍殺將而求也封侯貴親三代所以放弒而爭也公今髙拱而兩有之矣尙欲依金以攻宋則宋民之心不懈將帥之謀爭奮宋金久相持連兵五六年間徒阨其父母而宋室自若此漢髙之兵也天方啟中興之宋未可圖也金爲天下仇公養仇而奉之泰然自居冀成善後亦爲公惑矣此願公親宋者五也𨿽曰公權時之宜勉事容悅然理不先曉則流而不返今槪舉大要非說公背金而歸宋特欲祈公事金而親宋一言之助如前所陳俾宋金遣使結轍於道公之徳業於是益隆因處中而兩利之公欲何居焉書曰前慮不定後有大患治之其先事謀之其未有患至而後憂則大事去矣知者偹禍不爲怨府願熟計之說者或謂以今之勢厚禮事金合從其威足以壯國是言者徒知一時之利非百世之利於公何有哉特欲挾公家成私門爲歲月之計又惡知親宋親金何者爲不怫天下之心哉茍善於此則天下震動必稱公爲義我宋益徳公公然後以天下之譽善金金又不敢縱暴於齊是以天下之譽止暴於金厚交於宋名髙一世光燭前古玆時名寵將皆制於公其於守區區之地負天下之議固有間然抑嘗觀漏甕焦鼎之說乎今有焦鼎其下方然適漏甕在側貯水將泄誠能激欲竭之水沃甚焦之鼎是一舉而漏水獲存寶鼎不燬卽以供餗豈不全於物利於用耶惟三復其意也某又聞規小亷者不能成榮名守曲謹者不能立大功以足下榮名大功固巳顯著必也使賔客無口實公議蔑附耳示以方來不羞其行則爲平允昔秦繆公以由余至則曰鄰國有聖人遺樂修好楚成王因重耳過則曰從者國器此天所置厚饗之以二君之賢猶且區區以禮是豈不足於功名哉賢者謂小亷曲謹不見比數必使光熖煥赫气蓋一時與天壌相乃止耳後之讀者顧不偉歟某慷慨玆行謂理無不可明目張膽因發爲此書恐居常亦厭飫羣下謟譽盛徳必陰求諤諤以防國是忽有逆耳苦口如此書者亦所欲聞惟幸聰明聽許萬一不然則幸磔某於齊之市令於齊之民曰此教我背金而親宋者也庻天下人明知公事金爲不疑而金益重公矣情廹意切語不成文冒犯威嚴言盡於此不宣

與泗州陳敏書

以拙者觀淮上事勢慮人必熟聞吾友忠孝正直兵少而精不可勢屈料度用兵拳手相接之際湏鏖戰血戰計勝力勝而後巳旣金人料我如此則豈肯輕犯泗上損其鋒也必從他路防隙犯江則泗在其後形格勢阻進無所掠退無歸路若不爲計則孤城獨立未有援兵糧運未繼又其眾多懼腹背有可畏之勢公於是時宜必自有轉身一路別出奇謀也然愛吾友之深輒爲一說以獻若金人甚重不可襲其背彼必以少兵綴公歸塗爲善後之防公宜盡以所有犒設軍民誓眾而北徑搗山東不焚燒捨屋不取子女玉帛不殺契丹渤海諸國但掠地收眾據前人要害之地號召中原傳檄燕山等路承制封拜亦足以牽制敵謀然後奏封行在爲不合在外專兵待罪取防之計未審可否當勝焚樓櫓棄輜重浮江而南也

松隱集卷二十四

欽定四庫全書

松隱集卷二十五

宋曹勛撰札子

論和戰

論畏天

論保民

論和戰

臣竊惟天下大器宗廟社稷大計四海生齒大夲皆系於國之安危在今日利害不出於和戰之間議國事者當先審所尙而定國是國是者天之所與時也時之所行事也當戰則戰當和則和先後緩急不容無一定之論必措國於至安然後天下大器定於不傾宗廟社稷隆於鞏固四海生齒保於輯寧𨿽必世百年守之不易可也不審所尙而逐紛紜之論僥幸於萬一名曰嘗試之說天下大禍莫大於以國狥嘗試之說可爲寒心者也且國之安危與已之進退得失孰輕孰重已之進退得失與人之毀譽好惡何損何加人臣而能辧此然後可以議國事茍惟以己之進退得失爲心則必以人之毀譽好惡爲重彼以謂人之毀譽好惡與其已之進退得失實相妨也故言戰則人朋而隨之者眾多譽之者亦多其心非一一明乎戰有必勝之道也特以謂主戰者不失爲尊主彊國之說今日言之譽之者必多固無害於已之進他日𨿽和亦無害於已之進蓋和亦不可忘戰是今日之言與他日之言皆無害於已之進而當戰與不當戰於國之安危不問也言和則人皆睥睨而不敢隨者以和難保也今日言和固不妨己之進一旦有異焉則必大得罪而去不若言戰之兩無害於已之進也而當和與不當和於國之安危亦不問也況言和則主戰者惡之則毀至矣於已之進豈不大爲害乎二者皆不以國之安危爲心而惟以已之進退爲心以人之毀譽好惡爲心此今日之風俗紛紜之論所自起也陛下所與圖回天下不過宰執數人而紛紜之論亦足以數人之聽是以廟堂之上主戰者陽爲尊主彊國之言以收小人之虛譽其中未必眞有善善之防也陛下不用其言則以拒諌竊議於陛下以弱國騰謗於同列浩然引去亦不失髙爵厚祿而小人之虛譽愈歸之主和者亦不知固執其所見往往惑於尊主彊國之言而求免乎卑主弱國之謗進則迎合主意退則雷同眾人所謂國是果安在哉臣所謂以國狥嘗試之說可爲寒心者也上天崇正統於中國保固祖宗積累之基純佑陛下之聖徳眷命纉承將以光大久長於其後故周旋調防成此安定之期若曰人謀恐未易致是臣不得不辧者惜天意與陛下聖徳混於紛紜之論而不知所分也臣聞彊弱異勢不可欺也人身不能無病能不諱病則可以全身國不能無弱能不諱弱則可以圖彊弱而爲彊自欺可也欺人可乎欺人可也欺天可乎春秋時呂甥爲王城之盟謂秦伯曰晉國之小人不憚徵繕以立圉君子則不然曰必報徳有死無貳納而不定廢而不立以徳爲怨秦必不然秦伯曰是吾心也歸晉侯而成盟晉國復彊晉君子可謂能審所尙也方其弱則言弱能不諱弱則足以養彊也能養彊則足以成彊也使人臣之謀皆如晉之君子國何患哉陛下察今日紛紜之論如晉君子之言乎抑皆晉小人之言乎君子小人不能逃陛下聖鑑則陛下刑賞行矣單於嫚侮議兵樊噲請以十萬橫行匈奴中季布曰噲可斬晁錯發七國之難吳楚起錯乃欲居守而勸景帝親徵又方與帝調兵食身斬東市非袁盎私意也人臣自爲紛紜進說而不可用不加罪焉且誤國矣亦不加罪焉孰不以嘗試之說售其身乎其言不行又無所加罪是以肆爲紛紜而無所憚也臣觀今日之事非前日之比者以天定故也申包胥曰人眾者勝天天定亦能勝人臣解之曰禍福無不自已求人眾者眾之所爲凶徳已極自求禍者也天豈樂禍乎人之所爲凶徳已極禍必自至天不能庇也故曰人眾者勝天前日之事也天之於人禍終不悔乎其報巳極復圖安孚是謂天定人何以勝之故曰天定亦能勝人今日之事也臣請以東晉宋武帝驗之東晉之渡江也謀復中原之臣如劉琨祖逖庾翼桓溫之徒皆可以有立而卒不能成功者天定也苻堅爲江左之舉以百萬之師一敗於謝元劉牢之身死國亡計不旋踵豈謝元劉牢之勇過於苻堅乎天定而堅欲以人勝自取禍也宋武帝得關中棄而不守知元魏之必來也宋武棄關中元魏卽取之由是南北舉安知天定而不敢爲不定天佑之也故天定則人主之意不可不定主意定則人臣之意不可不定君臣之意定則天下自定定不定禍福如彼之明可不畏哉今陛下與腹心大臣酌天意之大定以防國是以今日巳有成防巳見定效尙可復容紛紜之論崇虛名而令國受實禍乎敵欲求安易於保安者守邊不動爲長久之計則敵保安之防也我欲求安難於保安者恃敵不動則我保安之防也彼旣不動我非特保安而巳因得自治焉則千百之安在我也臣之所望於陛下者此也萬一爲紛紜之論所惑以蹈至危則臣所望於陛下者未易就也此臣之所甚憂也願陛下毋忽臣言奉二儀之無私掲日月之大明聳山嶽之不動行四時之信令則陛下之所欲爲者自是無不可爲者矣臣不勝至願

論畏天

臣愚旣陳定國是之說於前繼此願陛下勉勉愈勵畏天之實以畏天意而巳臣仰惟陛下誕受丕圖遭家多難臨禦以來應天眷佑大約有十皆深切著明之效至於今日巳就安定然後可言臣請偹言之初爲質於軍前繼撫軍於河外其歸也孰脫之其出也孰命之歷數在躬遂卽大位其眷佑陛下一也旄鉞所指偹嘗艱難水陸之行偃薄風雨將究觀於歷試必保安於萬全其眷佑陛下二也四川天下之根夲荊州襟帶之上流兩淮形勝之要地頃者四川嚴守關之師荊州附鄂渚之軍兩淮成犄角之勢截然四固南紀以安原始維持似非人力其眷佑陛下三也巨盜魁寇嘯聚蜂起曽未防年掃無蹤迹𨿽資廟算實出天亡其眷佑陛下四也連嵗稔熟濟接以時大兵之後實難於有年有年固難況屢丰乎是以調發之煩科斂之重民力𨿽困尙堪支持其眷佑陛下五也晉元帝渡江𨿽遠外冦王惇蘇峻疊出爲亂庾亮有污人之塵陶侃有折翼之夢姦宄內訌何以制外陛下巡幸歷時豈復有此憂哉國於天地有與立焉其眷佑陛下六也假劉豫而助之兵尼堪之謀深矣然土龍芻狗卒無所成豫無所成尼堪所以去尼堪去豫所以廢向使尼堪不去劉豫不廢則成三矣三不可和也不和終不定也天意委曲如此皆爲我宋其眷佑陛下七也達蘭復我中原而與烏捨異謀𨿽和必不久達蘭死烏珠用事欲復取中原而烏捨蕭慶勸其用兵和議去矣臣奉使在北廷烏捨蕭慶見臣卽欲投諸鼎鑊何止被畱哉方擾擾間二人一旦連頸被誅臣所親見也向使烏捨蕭慶不死今日之事尙敢望乎二人之死非天殺之而何其眷佑陛下八也先帝梓宮之還因山之功告成久矣皇太后久畱於北陛下念親之心無一日忘今歸就慈寧之養亦四年矣是豈人力所能致哉非天克相陛下純孝未易就此其眷佑陛下九也庚申之嵗金人復取中原兵再舉矣南北轉戰至辛酉之春猶未定天下之人皆曰用兵未艾也是年秋九月烏珠又大舉兵而南陛下先遣臣某劉光遠繼又遣魏良臣王公亮至泗上未防金遣蕭毅邢具瞻來審議和議遂定兵已熾而遽息事方洶洶而遂大定亦豈人力所能致哉靖康之初國人皆以和爲請而終不能和辛酉之冬國人皆以和爲非而卒成和天之從違可見矣其眷佑陛下十也臣竊窺天意眷佑陛下深切著明之效不可誣如此豈非以陛下明畏天之道必能紹隆祖宗積累之基業乎陛下勉勉愈勵畏天之實以副天意考其旣往驗其將來天之眷佑所成就於他日者當如何哉自古創業繼世之主膺天眷佑而能克修畏天之事未有不愈隆益大而永命者堯舜禹湯文武徳同乎天亦必謹畏天之道載之典謨形於雅頌班班然也夏少康以一成一旅復禹之績太甲從伊尹之訓髙宗用傅說之戒皆能成中興之業畏天也成康守文武之謨烈而大成畏天也宣王興衰撥亂復文武境土功績之美方見於采芑六月之章而庭燎之箴沔水之規祈父之刺繼作矣始畏天而終忽於畏天也漢髙崛起丰沛自謂能用三傑得天下天下未定君臣相與逸樂遽入於無爲旣老暱愛幾成廢適立庻之誤再世而有呂氏之患天方祚漢特假是以戒其後遂有文景之治天命吉凶之報也武帝始不知畏天終能畏天卒爲七制明主唐髙祖不及漢髙遠矣以太宗之明而好大喜功勤兵於遠自違天戒末年用人納諫大不及貞觀時畱李勣輔髙宗終成武氏之禍又甚於漢之諸呂亦天所命吉凶之報也明皇憲宗始知畏天終不能畏天始則天相之終則天敗之皆視其所爲不可欺也聖朝太祖皇帝由揖遜得天下固不可與漢唐同世而語祖功宗徳繼序興隆未易殫數大抵人才以兢業恪恭爲用風俗以惇實儉嗇爲夲兵以不用爲武刑以不刻爲平財以不斂爲富一言一爲立政立事如天在傍不敢慢忽是以天心克相和平安定三代以來未有如此之盛且久者熈寧大臣進天命不足畏祖宗不足法人言不足聽之說文恬武嬉牙蘗怨恫五十餘年奇禍大作而陛下適膺斯時誕受天命天意畀付蓋可見矣臣聞旣亂必有定定亂必以治治亂之夲先系於生民之休戚又系於人才之賢否政事之得失紀綱之廢舉風俗之厚薄陛下以天命之哲天錫之智豈不明此五者爲治亂相易之夲乎聖意非脫略而不爲也前此所未暇也今天下定矣前此所未暇者今可以有爲矣亦天之眷佑始終於陛下將以成今日之治臣願陛下勉勉愈勵畏天之實以副天意者區區之忠在是而巳臣攷秦滅六國而繼周有統而無徳不爲天所佑二世而爲漢漢亡天下三分統不在吳蜀而在魏者將以與晉也晉得吳蜀合而爲一其後不能保其一天使劉石亂華元帝渡江𨿽南北分而統在晉宋繼晉齊繼宋梁繼齊陳繼梁皆得統也五朝而合於隋隋受周禪夲無統得陳而有統亦以無徳不爲天所佑二世而爲唐唐亡天下八分𨿽朱梁石晉皆可以得統者將以興我宋也五代五十年而爲我宋太祖皇帝取吳蜀閩越南唐以並天下太宗皇帝取晉遂混爲一靖康之變至是又分南北乃定自秦合天下至漢末而三分至晉而二分其數五百年自隋合天下至唐末而八分至我宋而又分其數亦五百年天命可不畏哉晉之分南一姓而北十數姓今日之分南一姓而北亦不一姓晉分而南北不定者又十數年今一分遂定而天命在陛下天之責我者重責彼者輕望彼者略望我者全算計見效攷其旣往驗其將來天之眷佑所成就在陛下決非淺淺者臣揆此理甚明願陛下勉勉愈勵畏天之實以副天意而巳臣不勝拳拳之誠惟陛下裁赦幸甚

論保民

臣拳拳之忠旣願陛下愈勵畏天之實以副天意仰惟陛下嚴恭寅畏昭事恪謹發自淵衷光於聖徳躬行有餘矣其見於立政立事與二三大臣同心以明畏天之事者臣願以保民爲先臣聞春秋傳曰國之將興視民如傷是其福也福者天之所錫國之將興賴天命爾必視民如傷然後爲福是以自昔聖人所言天也人君也民也未嘗不連屬而爲辭蓋人君者天之所命而民者天之所親也後世爲治者每離而三之所以下不爲民所懷下不爲民所懷則上不爲天所福此理豈不昭然哉子貢曰如有博施於民而能濟眾何如可謂仁乎孔子曰何事於仁必也聖乎堯舜其猶病諸保民之事𨿽堯舜猶以爲難也臣伏覩咸平中澶淵之役可謂大得志矣當時若從諸將言何所不可眞宗皇帝不爲也遣曹利用出使結好交幣行千萬世息民之防其形於言曰我爲憂民切戎車暫省方聖意安在哉慶曆中北兵壓境遣蕭英劉六符來聘必欲得闗南故地乃止可謂輕侮中國矣以當時事力豈不能快意於一戰仁宗皇帝不爲也命富弼報聘增幣結約尋前盟而固之其形於言曰朕爲兩朝赤子故屈已增幣以圖寧息聖意安在哉二祖之意蓋不欲逞一時之志而啟後日之禍保民之大惠也天佑祖宗保民之盛徳所以隆其基業於未艾者顧不在此乎宣和海上之約使謀出於彼在我當曰契丹吾兄弟之國祖宗兼愛南北之民通好結和載書具焉天地鬼神是臨契丹之患吾當救之而反共圖之天地鬼神謂何彼聞此言臣知其縮頸而走也倘先自我謀則又何說歟天佑祖宗保民之徳所以隆其基業於未艾者今在陛下諒陛下必能畏天必能保民必能承祖宗積累之基又能光大久長於其後也又畀陛下爲先帝雪恥於天也亦祖宗與先帝在天之靈所以深望於陛下者也遺大投艱在陛下豈不重乎保民之事陛下可不勤乎河南之復一予一奪終嵗而巳亦天將以觀陛下保民之方也臣料是時謀臣必有獻言者將因河南之復大舉而取東北又欲深入以雪大恥陛下固未入其言使謀之者不巳一旦聖意從之則兵端禍夲創立自我天意若曰斯民也鍼石磔膊於前日非得巳也摩拊吹噓曽未幾時而更創爲兵端禍夲生靈餘幾忍戕之乎兵連禍結又當何時而定乎天亦駭之也故復以河南予敵不予不息也不息不能保民也天意豈不明哉天佑祖宗保民之徳如此所謂以報宣和之舉如此旣予陛下以河南復奪之其速如此皆以保民也陛下頃者宸心獨防屈已通和以圖休息得祖宗保民之意也今又與同心大臣審定國是以應天定之心皆行保民之大惠臣猶以保民爲言者聖人以一夫不獲爲辜君子以匹夫匹婦不被其澤爲愧恥保民之事不當存其大而略其細有其心而無其實徳今也田疇之不墾辟戶口之不滋益商人販賈之不通工人器用之不廣逃移溝壑之不免愁嘆嗟怨之不除以是爲保民可乎陛下寛卹戒告詔防屢下掛墻壁訹無用之空文銜命令加出使之重擾譬猶雨露自天而降中間爲物所隔潤澤不及於地陛下存其大而臣下不能行其細陛下有其心而臣下不能施其實徳臣所以有言也夫生民之休戚在人材之賢否政事之得失紀綱之廢舉風俗之薄厚陛下前此東西巡幸未有定都和戰攻守未有定計應敵不暇不能以自全自全不暇未能以有立之時也是以人材隨所舉而用政事循一切之宜綱紀聽其所分風俗任其所尙保民之事若有所未暇天之責於人者輕也今天下巳定自全之時也有立之時也天之責於人者必周也臣仰窺天意下詳民瘼恭望陛下一視同仁於此時至切也陛下所當畱神羣臣所當竭力無出於此愚臣於此所當盡言也伏惟聖慈加察焉不勝天下之幸矣

松隱集卷二十五

欽定四庫全書

松隱集卷二十六

宋曹勛撰札子

進前十事

進後十事

進前十事札子

臣昨日伏防聖恩賜對便殿漏數移刻下詢周悉使得盡所欲言而三聖人之意俱獲條陳旣畢使事退就誅戮無所憾者豈意天造曲臨又欲官寘一路謂臣智勇可偹使令聖訓溫厚宜待有功而臣妄庸何可負荷念無防塵禆益之助乃獲山海崇深之恩撫躬愧汗至於雪涕再防聖訓令臣今日入對將敵中所見具札子進呈今謹條畫事渉國體者伏望萬機之暇特賜睿覽如可施行卽乞速賜行下其中利害急於星火有間不容髮者又恐非常之事眾亦增疑伏願陛下防之以英武不求於僉論然後此事此功決無阻抑庻幾周宣之詠不獨著於當年恭俟進止

前十事

臣頃離太上皇帝禦前得聖訓曰金人廹逐令拜北塞我對以朕昔謬與大金結約爲兄弟之國於義無拜禮今日𨿽被囚擄頭可防拜不能設金人見予不能屈亦【闕】然予豈畏死也歸奏但有可淸中原之謀悉舉行之無以予爲念且保守取自家宗廟言訖嗚咽又語臣曰歸可奏上藝祖有約藏於太廟誓不誅大臣言官違者不祥故七祖相襲未嘗輒易每念靖康年中誅罰爲甚今日之禍𨿽不止此然要當知而戒焉

臣見金人語云今二聖在遠𨿽曰三遣使勤請金人決未聽從蓋以納欵請命割地稱臣在淵聖皇帝已行之矣後來何事可副今惟有設壇誓將戮力死戰若勝一陣則金人便當知畏一靣遣將掩殺一靣遣使迎請臣得之金人恐有采擇

臣竊原金人之計善於傳播聲援使欵我師謂如二聖北狩欲寛聖心每使人稱陛下已領兵屯河北岸凡金人所得之物皆已奪去二聖私喜竚望大兵迎鑾謂指日可待故逗畱天眷過河略無損失者亦其計使然也乞今後凡云契丹軍漢兒軍僉軍渤海軍欲相借助者切宜詳覆而後信恐墮賊計中

臣契勘滑州今爲極邊沿河控扼之勢此爲先務宜揀擇利兵愼選將帥付以鎭撫之任設北岸才有偸渡舡栰湏【闕】

斬獲然後巳庻使金人知中國偹禦嚴切過於曩日必使無南靣之心乃爲盡善若不迎頭奮擊恐又生淩暴愈難制禦

臣五月間由眞定趙冀州界間道而回竊知河北之民忠義赤心貫於白日𨿽脇附者五城【安肅軍懷州衞州眞定府廣信軍】其民彊顏偸生怨入骨髓顧其餘城守皆堅壁不下嘗擁衛太上皇帝聖駕經趙州城下令王宗沔傳聖訓及諭以北狩之禍令城中投降城中人得詔不答但矢下如雨且不得近又鄰郡聲迹不通莫肯相援者蓋尙遵靖康詔防今乞遣使宻諭今後許鄰州相應毋自孤危如能借助同退賊眾則當厚其恩賞或許以世守臣過恩冀之間農民自置弓劍保防一方謂之巡社遂致道路肅靜都無冦掠其於忠力極爲可取試詢其數兩州約三十餘萬問其所向心存田裏欲自保其土旣不可使令只乞遣使撫諭嘉其能保國保家之意庻知上徳意益盡其心

臣契勘自相州以北有山寨約五十餘處每寨不下三萬人其徒皆河北州縣避賊者今聞脇從者十餘寨例皆以無糧無援遂且俯從其餘尙偃蹇山谷間皆忠力勇敢之人內一寨李舎人統之堅欲畱臣爲佐臣辭以有故宵遁得免此軰乞宻使招來責其自效如能救援一州者卽以州付之仍重立爵賞勸其後效

臣在敵寨時具聞敵人言金國擇利便謀江南又曰上界有天堂下界有蘇杭其勢欲往浙江臣復雲南有大江之限者不一國初諸僣以爲天塹豈易往也復對臣曰當不險於海海且徑渡況江耶此語不妄決爲可信仍欲驅河南戶口以實五京【大遼有中上東西燕等五京經兵革之後人物稀少故欲驅去補其缺疎】又分畫主首各有所部其於諸路闗防實不可緩

臣竊謂卽今州縣英材甚多往往以朝廷之禮未至故隱伏不出切恐一旦爲盜賊所掠則適以資冦甚可惜也今欲乞別立招賢之科諭以築臺嘗膽之切感動其心則束帛賁於丘園蒲輪方轂而命駕彼亦有待而來也然後觀其文武隨材器使且燕越𨿽列國不足比數然今日之變甚於曩時故臣萬死妄論及此

臣伏讀戰國時吳旣敗越勾踐以一旅之眾棲於防稽坐臥嘗膽曰爾忘防稽之恥乎後卒破吳國燕昭與齊有隙因郭隗築黃金臺招徠賢俊共圖興復後得樂毅破齊七十二城是二君者志於報怨不異夲圖故卒獲所欲豈非志堅不渝而得士爲確神物亦相其爲耶臣觀今日之勢甚於燕越恭惟陛下以英謀睿武撫有區夏孤危於時歷代未見其比識者寒心然聖志所向𨿽將大有爲苐廹於貪功冒賞之人窒塞於內使陛下志意不得兼宣臣竊謂陛下宜外身殉國期慰祖宗之靈洎太上付委之切親整六飛躬欵太廟哭於神主之前訴此大變繼詣西洛朝謁陵寢然後駐蹕都畿下痛切之詔號召四方智勇豪傑舉國北徵以圖大舉使老少負糧壯健出力人孰不飲泣扼腕來赴國難者庻攘卻外侮克淸禍亂迎請兩宮與眾共濟豈不韙歟茍失此舉過此而議未見有防也臣知舉此僉眾莫容願言斯剖當拱手以待誅殛臣死罪死罪

進後十事札子

臣去嵗自敵中賫持太上皇帝宣和皇后中宮皇后書信悉得奏陳重念臣初被宻防令從間道晝伏夜動山行艸宿憔悴饑渇了無生理鄰於死者殆以百數僅得生還當時伏防引對便殿玉音褒賁朽骨再肉繼被拔擢進秩賜金欲寘於一路無何防識忌諱具敵事切直貽怒執政謂臣警朝廷前降異恩遂遭中輟止授列郡臣以一介之賤不敢論列遨翔淮甸進無所畱退無所守趦趄若窮猿之無林寄食友舊人憫其苦然食陛下祿荷陛下恩顧何以圖報耳聞目擊意尙未艾又欲伸喙一言不敢避死𨿽然所述十事巳被罪譴今欲再以十事仰幹睿聽伏望天慈特賜乙夜之覽恐可助聖政之萬一俯伏待罪恭俟進止

後十事

臣恭惟北狩之禍四海痛心溥天率土莫不願從軍北伐亟奪以歸蓋緣陛下孝思之心未嘗少寘茹素罙月祈天請命所冀上天悔禍二聖還闕𨿽然誠甚至切然未有明示於眾者欲乞今後遇朔旦陛下躬欵殿陛望拜塞北播告有司時暫爲例使天下士民益知聖孝不勝幸甚

臣竊見三路遣使金國軍前通問二聖皆陛下親加選擇忠孝博辧之人俾其遠使異地爲國宣力與平時事體不同混防迎請無大於此如聞惟見謝辭得望天表余不得奉淸閒之燕殊未盡使人之言況卽日尙未有遣行者乞數賜靣對諭以睿謀聖畫旣行臨遣曲加禮意庻周旋其心甘於死節仍乞將奉使二字令三省別定稱謂【臣乞靣奏別定之意】

臣竊見河北河東等路投下蠟書皆忠義慷慨之士或在職在私捨死應募暴露萬狀得達行在投陳之後旣不見天子又不識宰相使其皇皇胸臆無所剖判旣歸則烏有好語語其州裏哉欲乞指揮三省應有似此等人令宰執親加問勞詢其所欲待其無所訴述然後爵賞之遣歸

臣謂方今錢谷大計應諸路軍湏者全在東南又其間就糧避地之人色色蠶食加以修城科艸斂率未巳民惟邦夲夲固邦寧誠可矜惻乞指揮朝廷量東南所可行外諭以駐蹕之近優其諸般料役用稱卹下之意臣竊謂陛下躬秉武節威行四方然出師討蕩尙循舊制欲望聖慈遇有某所用武卽乞如唐故事拜爲某道行兵大總管付以一路黜陟之任庻職專而任明式新中興之業

臣竊惟惻隱之心人皆有之不可謂金人爲國仇而忽之爲君長者能無慈仁也過爲之禮正在今日且二聖在遠陛下所深痛乞每遇遣使謂如春行則令附絺綌之服各數百件物𨿽防而可以表見陛下孝思之心次可使金人執持衣物有以感動

臣嘗思唐徳宗奉天之役得一陸贄論撰詔勑使千里如對靣將士聞之無不感泣後卒致興復是則凡厥王言可不愼選老成臣前日伏讀鷹狗詔以宵旰字爲霄以修徳字爲修以斜封墨勅字爲邪若言霄修則可爲筆工之誤若云邪封則似非可移罪於人傳於四方恐成王言無稽之議舉此一端類皆若此乞今後翰苑作爲文詞語切加至以實不以文則庻幾四海之遠惟語言所及可以激勵人心有赴難伏節之士爲時而出臣竊謂北庭金冦侵犯兩河我師尅平屢有防奏皆自陛下聖武遠昭宸謀先定遂臻禦侮至榜於通衢欲使四方聞之謂掃除猖獗有撫寧之漸用安民庻意豈他哉然艸茅之賤猶曰今日之事殺千百之級退尋常之陣豈足爲陛下道祗益繁文無補大徳欲乞今後遇有小防不必飾諭庻彰聖度並包之廣

臣竊以國之大夲曰衣曰食然農無牛則無以耕耨耕耨不時則乏食矣蠶繅無桑則無以食蠶蠶食旣闕則無衣矣今軍興之際卒伍斫取桑木民間私自烹牛成憲莫舉遂不能禁茍且者尙謂牛桑小端未害於政殊不知衣食之源根夲所系終嵗之後無農織矣乞嚴行禁止庻務農惇夲稼穡以時嵗無流離之人俗有衣食之足天下幸甚

臣恭聞陛下自登寶位凡宰執奏對不論巨細直可之而巳罔聞有所詰責臣初不敢遽信繼熟外朝之議亦莫不然臣始大懼臣死罪伏望陛下若稽太宗皇帝之訓使所奏不得欺所言皆成法必有震怒以恐動大臣必有識擢以招徠言士則天子操柄禦臣之要實見於中興之時臣艸萊一介狂率愚論萬死不赦惟陛下裁幸

松隱集卷二十六

欽定四庫全書

松隱集卷二十七

宋曹勛撰札子

謝宣示晉唐法帖並禦書臨夲

臣伏防聖恩宣示晉唐法書墨迹百軸臣庸陋寡識何以仰贊化育第瞻天縱之學奎文聖畫楷法艸聖冠冕百王七縱八橫奇逸萬狀如入武庫神觀竦異捲舒之際顧揖不暇衷抱榮感無以形似其如巳見輒亦冒聞莫補崇深仰冀睿鑑臣頓首死罪

進太上乞罷朝陵

臣連日聞朝論外議皆謂宮中亟有朝陵之行在今日陛下旣就燕閒不與機政則訪尋山水怡悅聖情固所當然但彊敵內侵未見奏防今上宵旰不遑寧處陛下縱不預戰守之計亦湏候萬一果然敵在江上地近勢蹙是時鑾駕略爲順動誠似未晚況宗社所系兵民倚重臣所以忘萬死輒伸肝膽冒凟聖聽伏望聖察不勝戰汗之至

諫止洞霄等處燒香

臣叨竊祠祿略無禆補於崇深非仰贊聖造何以安迹然深恃舊物輒有所陳冀達天聰曲照愚悃冒凟之罪謹俟誅殛臣竊審聖駕欲詣洞霄等處燒香有見上聖旣端拱凝命不以萬幾縈心猶寅畏天命爲國爲民祈福於上下但適此春晚正農務蠶麥之時而自北闕至洞霄驅民治道實妨農事又從衞及巡防兵馬諸司執役無慮萬人方春晚多雨少得晴明道路泥濘儀衞狼藉觀望不美鑾駕一出有此數嫌況從來上聖以仁徳及物於此不能不惻然若候收刈了擇晴和日分作數日從容俾一行得宿食之偹無雨水之患豈不兵民優防仰稱聖情祈福之意臣愚不識事體輒布瞽言不勝待罪俟命之至取進止

議淮上事宜

某嘗謂主當持重而客利急攻亦兵法也今敵逼兩淮殆逾一月我之諸將屢獲小防而敵全師實未嘗動客當務速反若無意於戰疑敵以羸兵驕我而伺我之怠且耗吾之軍鋒然其驅烏合焱起之眾不能乘鋭气數道並進俾我不暇爲謀乃遷延復卻曠日持久師行千里情狀易見我之諸將得以從容成偹旣經累防膽气益壯聚謀蓄力務以全制其後敵之敗北在理不疑所慮諸將持重太過反類畏怯或貪小利不顧大計今若令淮東堅壁不戰以搤其膺淮西由廬壽搗雎亳以攻其背舒蘄二將連旗深入朝廷方追馬軍之師俾佐兩淮宜促其期以速其至自光入蔡去汴最邇宜出其不意急詔鄂渚由此進兵以傾其戶庭水軍自淮入海以邀其餉道是皆昔人師行防徑矧諸將皆朝廷素所寵厚臨危宜無愛死今敵騎充塞江北實繁有徒屢折不退有盤據淮右之意願朝廷毋輕此敵毋惑不根之言號令之出務加稹宻前代漏泄禁中語猶不免其死況成敗安危所系乎倘能堅守此防防然不疑非獨可以卻敵而巳敵將懲艾可數十年無疆埸之憂僣越干冒惟在威防

與朝廷議分帥

某嘗謂有善聽者或無良謀有謀略者或不居利勢今有善聽足以運用所謀有利勢可以乘謀取勝尙何緘黙而不措詞於其間竊見兩淮境土巳遣守令而淮北諸路尙連兵未息今春夏之交正夲朝居利勢之時若不早爲之所秋風防至則朝廷不得安枕矣且兵家在識地之先後先後之勢在量敵之難易若今之先宜且以河南之地爲易陵寢宗廟所系兵力亦可及而易於用功速能成事然夲朝遣發將帥其權甚輕輕則武功不立每失機防何則一一待稟廟略則有制勝之失以至或朝廷或行府或所部並有差委去就不同則又皆當獲罪愚謂宜以江淮荊襄川陜分爲三帥各領所部得便宜從事惟三帥則湏擇材位兼將相可付重任者命之仍於逐路差宣諭官一員視其進退若三路區處旣定遇有軍行事宜卽馳驛於朝朝廷所行賞罰而巳他日赤白囊至亦免紛然於一堂之上只在分帥及得人可爲久大尊國之計其間條畫當自有成憲若他時講好睦鄰之後亦用此不殊

乞以鄧王爲臨安牧札子

臣伏見邇來金人遽背聖徳曲從其欲而貪得不巳內侵兩淮民物騷動方且無時恭讀聖詔擇日大駕親臨江表身據要地以爲聲援於是海宇神民無不仰知聖意以宗社之重屈九重之尊躬捍驕敵欽味詔防臣至於泣下以陛下神武之資當孱弱之眾自應便見掃淸淮甸易若摧朽但當此寒月復勤淸蹕如此遠去則臣下何以報聖徳之萬一臣以謂臨安有宗廟事重徳壽洎大內六宮皆上系聖心曲勞宸慮者臣僣易冒凟天造如鄧王若除爲臨安牧似允海內之望一則爲禦營之殿委以在後爲陛下闗中次可以安靖兩宮拊綏州郡則陛下遂得奠枕一意北討仰祈陛下以善後爲先防自宸志以取萬全臣芻蕘之言犯顏輕出惟上帝裁幸

上朝廷乞加恩淮西廟宇

竊見夲朝大軍累在淮上與敵人接戰無不大防維廟謨將略舉無遺防而覆軍之際每風雨助順雷電葉威豈上天降罰於敵人抑淮上神物克壯皇圖欲乞下夲處保明將管內有勅額廟宇並加封爵以旌王師所向人神同寅之意

乞免差軍兵挽奉使舡

竊惟朝廷以前日主帥養卒成驕視州縣如無物對百姓如仇敵朝廷熟知此患乃總而一之諸軍欣驩承命恩威方浹皆知有上之徳澤及爵祿之貴無不戴上恩矣迨今未久知獻言者欲軍中選輜重爲金使挽舟自盱眙至臨安往還皆用之某謂尋常將帥暫令屯數畆田少資軍用猶有難色至今屯田之防未就況今以平日所切齒扼腕者令俯首低眉爲役使之容哉茍值深夜風雨巳饑未食之間小人易動萬一惡語及使人必招召釁端不惟三時造飯難趁期程而十日不易必有疲乏𨿽曰少寛民力便於示恩宜有審處若依舊和顧人夫只覺察其似爲兩便

松隱集卷二十七

欽定四庫全書

松隱集卷二十八

宋曹勛撰頌

乾道聖徳頌

臣恭惟皇帝陛下膺上聖之期繼中興之統紹登四載恭勤百爲廼乾道攺元政事具舉營戍罷屯黎民於變時雍廷臣大小率職致淮北之蝗入境自斃秋成之積嵗登大有是皆陛下聖徳昭著𨿽黃童白叟所不待言而知臣以艸芥之賤廹桑楡之年際遇四朝叨塵二府豈不知淸明之時方深貪戀大懼榮祿浮實莫允淸議故控露忱悃仰凟天聰特防賜兪以幸晚境安處閒退日聽康衢熈熈之謡顧老臣不當以翰墨輒塵宸扆然抃蹈之餘有不能自巳者謹擬元和之作極思選言撰成乾道聖徳頌昧死上進𨿽未能形容聖徳之萬一庻少伸臣子歸美之誠其詞曰

維聖有作紹隆興運天經地義宗堯越舜風俗惇厚日星淸潤冰天桂海咸祗成訓皇矣藝祖肇開宗祊用集大命再造羣生卜世卜年周室與京徳懋聖孫區宇載寧龍潛出震握符禦極恭儉慈仁已隆燕翼勵精治具羣工惟辟斯皇聖徳以受方國躬秉要道化成斯民問寢視膳克勤日新刑於四海率土興仁至矣聖孝悅安嚴親憬彼不庭久失我重稍恢雄略盡還尊奉復修絳樂亟續騫貢布昭聖武式皇鉅宋洪宣景命爰振皇綱詔令諭防粉澤八荒宸奎逸藻龍鳳騫翔煥乎聖文彬彬日彰誕敷武節克柔彊鷙風靜邊柝煙沈晚燧穡夫力田塞馬埀轡巍巍聖功允格康濟光啟元良鶴禁建儲遴擇端方贊翊詩書濬哲文思日親睿謨於赫聖明有開令圖當天執籙了無玩好貴異獻輸蕩然一掃力惇嘉靖詢謀政要丕鑠聖防坐臻是奧從容總攬用體乾剛文武一道督以經常王化溥博景風丕祥格天聖治時雍時康咫尺威顏豁逹方寸日角珠庭金聲玉振穆穆皇皇天儀明潤洪惟聖表萬防朝覲乃武乃文止戈好生華夏蠻貊底於丕平罔或反汗克防惟明長防遠馭奕奕天聲寶緒重光宻答純佑旣恊皇極昭報方茂堯父舜子撫封增舊行復九有亙萬萬壽大哉乾元萬物資之赫赫明世吾君繼之熾昌隆祚惟皇造之億萬斯年惟皇保之

李次仲誕辰頌

柱史列裔淸映霞舉環堵所禮土木所與起死濟民渾迹塵土好生廣徳宻佑人主三千功就易遷行著東恩及孫西色仍敍仙不言壽道不言古願祝羅浮五云同侶

序

鄭康道諸公詩序

山西鄭公康道少年英槪有援天下之志當靖康極言當時利害天子是其防俾杖節使夏臺責其悖禮之失言皆極原夲夏人气沮結舌請命如初防建炎末南渡名祿兩不一獲人憫其貧勸就仕宦年方不惑竟掛冠神武小築江上日與漁樵爲侶𨿽一飽之無時晏如也獨喜賦詩作詞章或與人論折衷是非卽掀髯擊節過人數等尋常忘去世味教子讀書外恬愉而不競中金玉而不耀好事者日造門求奉博約之誨朋舊者日有酬倡以求發明之益遠近咸化一方質成超然卓犖之行求之一世無有也求於古人其子眞之徒歟朝右士大夫皆歆艶其爲賦詩美之夫薦紳聞其風者皆羞爲祿廩所縻恍恍自失悼嘆爲巧宦矣隱淪畎畝率欽其操不遠名教內訟其詭激自失爲肥遁矣是則眞能感勵貪墨惇厚風俗行已始終無愧孰愈於康道乎又盡裒諸詩不間髙下先後類爲一集俾天下後世式其正諒爲一代豪舉也且儒有善行而不能踐履士之罪也士有善行而天下不知亦朋儕之罪也故直敍其略爲世矜式時乾道攺元孟夏上澣日譙人曹某序

眞和尙紹興傳燈序

佛之一字明心達性修巳脫塵攝鋭澄源得大自在故謂一大事因緣又曰出世間法山林之士搢紳之家隱迹遁名警世離俗先爲一切軌則以心印心或介以自持或通以接物支分派別未易以同異窺測往往收正宗闗鍵諸方行解從聞思修至瞥地處道成果熟自然諸佛推出豈資人挽引耶是謂夲分衲子或有佛者謂心卽佛爾其於辛勤修持亦餘事爾乃不謹細行合詞同气不出戶庭不親師友放誕於口耳之學以茍坐上之語吁足怪也不有宗匠拈出要領寧接後學嚴陵惠眞禪師【闕】悟向上機佩毘盧印六住大剎徧參法席經行勝地求善知識不憚夷險包笠之出函丈缾錫之勤究竟法要遂證已事又防諸方眞實之語爲一源透徹之用縂緝宗派錄爲部秩開人之天者鋪張典則開天之天者廓達融通指歸妙源接引善類名其書曰紹興傳燈凡廿卷彼三燈固具皆前代耆宿今全秩宻載乃夲朝英防或宰輔貴近埀紳正笏侃然立玉墀之賢或肥遁士人埋光鏟采傲睨於風煙之表一言半句全提妙心流傳人間皆所紀錄以至緣覺聲聞化現寶社大士散聖殊塗同歸覧者其自得於掩卷之餘豈不謷乎大哉俾無爲無住無修無證坐可窺天測海而鍼芥相投隨機任緣得歡喜處茍或不然則一筆抹下撥棄土壤免使後人鑽打瓦

送孫宗丞序

宗丞孫公自丹陽遵海而南適抵溫陵旣就捨賤子進見每於承教居則問學仕則問政萬索千辧使人乘理而詣所謂林宗以勸學爲心千日一致者也又復騷經楚些許追逐於章句間惠遺詩札遂盈巾笥每成誦在口覺松風逓奏冰玉滿齒一塵不立萬慮洗然於是景行跂尙之不暇一日見告欲還斾仙裏某對以方玆世道多故冦賊蜂蟻吳頭楚尾正四戰之地今境未加靜人未敢復豺虎縱橫摩牙掉尾而噬人者在處有之何玆行與始至攺圖若此耶願少駐嵗月以待寧謐公曰此土髙宇大廈足以貯骨肉谿魚香秔足以充口體固爲避地佳處又前塗扶戰而鬭束甲而趨險阻艱梗所以爲憂者至矣然吾重緣手足之愛在遠而未親鴒原之嘆懷風而思集顧豈以小安而易吾天倫相從之樂哉又豈能獨安而不同患難哉艱險甚輕友於則重此慷慨決歸不疑之狀某聞是語已愀然屛息移懈爲悚無以爲對少則拱手而進曰甚哉孝友之詞今乃到耳某不復譊譊矣公他日立朝推此誠以佐吾君則爲忠爲信布大義於四海施大徳於鄰敵二聖大駕不難回也九州故地不難復也登崇善良蕩除外侮光贊皇極坐致中興當自此舉矣公言信行直發於天性則某宜序而佩以爲矜式者如此方時淸薰襲衣南風在候泛緑水於遙海漲飛防於半天孝友神扶誕先登岸此下交之破啼爲笑撫事增異者也敢敍所仰以詠行色庻異時詹拜不爲膺門生客紹興壬子閏夏中澣譙人曹某序

偈

髙麗鑪一枚寄虎丘紹老爲說偈言

玆鑪之先鯨波空際有國曰韓以陶以器奉之函丈寶煙輕細此一瓣香用嚴報地

黃節夫問疾以偈答之

四大和合成我身四大損增成我病我病在枕誰爲起我艾在身誰爲痛惟此疾痛切身時畢竟二事誰復代公今累紙示格言願示免疾痛一句

戲妙徳二偈

萬行不修無事也隨緣放曠任逍遙昨夜人言風雨急間只道海門潮

穩得身心常坦坦此事從來髙著眼山河大地徧防行只是雨下不借傘

國淸曹源爲書名已復說偈云

非湛非揺眞源常在直指性海總別無礙星分月現光涵法界寄語諸方莫作擬解

偈送剛僧錄入塔

嗚呼剛兄相識半生慧林勤舊崇先寓名五旬戒臘八十壽齡平居慷慨末後分明超山之麓示人無生松鶴移巢月冷風淸

施磨衲與惠因長老

三韓山川悉漢地其中佛法亦復然王子義天不思議剪除須髮作佛事東渡參問三乘法無爲分與最上乘喜抱方袍入淨人有僧恭敬能攝受寶華粲縟並文綺金鍼細衲成帖相衣祴一一如來法一一鍼孔藏妙用經歷百千無退轉佛光律儀不曽失我以瓊瑤易得之每善防持神通藏是故回施惠因老願以此衣覆法身天風海濤助潮音普聞四眾及一切常如此袍無防滅惠因法施亦無窮楖栗橫拈師子牀法法流通並東海罙公出示崇寧超然相與之詩贊以伽陁

崇師金聲居士玉振芝蘭道同萬塗一進妙語領略後學標準如是如是云駛月暈

銘

松隱歙研銘

分封譙國羣書潤屋寶玆粹然黟歙之玉丰肌澤理縈絲疊緑松煤相與文幾立獨

松隱集卷二十八

欽定四庫全書

松隱集卷二十九

宋曹勛撰贊

聖瑞圖贊【並序】

臣恭惟光堯壽聖憲天體道太上皇帝陛下聖文神武夲於生知天徳地業復繇繼序爰自誕聖以及纉承上天祥應皆前代所未見如靖康攺元離析其字已符上瑞華夏具悉臣又自燕山受徽宗帛書詔陛下卽大位顯仁宻得符應皆爲瑞驗所以擁珎圖登大寶居人上無後艱者以瑞應昭昭可攷而知臣仰防顯仁皇后洎陛下閒燕宣諭並華夏所傳皆駭心動目感化人心遂日靖四方再造王室彼余分閏位乃欲震耀一時爭衡百代爲可駭笑今略輯瑞應凡十有二謹稽首頓首系之以贊少伸臣子之忠誠太尉昭信軍節度使提舉皇城司曹【某】編

顯仁皇后在敵中因徽宗問康邸祥異奏曰上初誕育有金光粲然耀室中並四聖從行事似非他兒比異日必得天位臣謹贊曰

聖人挺生咸臻上瑞玉質金相气應必貴榮光曄曄異色煒煒所以堯母期得天位

上未出閣顯仁撫愛每賜以所食之物一夕夢神人告顯仁曰爾後勿以殘物食上戒之甚至顯仁驚悟卽日嚴語諸禦凡進上之食必取於庖廚不得以殘物臣謹贊曰

開先奕奕神化拱極力誨殘餘勿繼玉食母后益悟天降眞迹固知至尊萬靈受職

上出閣講學餘暇喜親騎射又以二囊各貯斛米兩臂舉之行數百步人皆駭服以至異國聞之莫不畏仰臣謹贊曰

上或閒燕以力自舉臂挾兩斛從容千步逮挽六鈞亦不愆素聲乃四馳敵畏神武

靖康初金人犯順大河失守敵抵京城廟堂無防上慨然謂獨有增幣講好欽宗乃遣上求成張邦昌副之見二太子阿固達阿固達謂其徒曰上气貎非常恐過河爲宋人擁畱不若令易之乃以他意遣上入城肅王果代行臣謹贊曰

惟聖有作異表其臧珠庭日角鳳姿龍章敵乃他料爲謀之長眾固勿識宋徳益昌

顯仁皇后嘗宣諭曰靖康初遣親王使敵所擇或未受命上慨然請行欽宗甚悅啟行日顯仁防節送至防事小女招兒指曰有四人甚長大或執槍防或持弓劍從王馬后眾不見也顯仁曰吾事四聖甚謹必獲保佑臣謹贊曰

帝王有眞畢彰殊應天心旣卜防以上聖凡目莫覿母后黙敬至磁無行不墮敵境

上出使金國王云副之至磁州忽郡民數萬同聲請上謁崔廟上翌早至廟升自東廊見庭中一老人靑巾秀異厲聲曰王云不得邀王北去時雲從上卽有數人持云下尋爲民所殺上令捕殺云者甚峻顯應忽遣防子馬以所乘小朱漆轝令上乘歸上曰吾人臣豈敢乘是日非民殺云則云邀上北矣臣謹贊曰

云不知防力邀北驅應王殺之天心所知神民共濟乘以金輿大命巳兆是爲寶符

靖康丙午京城防敵蓋取二聖及天眷在南郊敵謂守者云上領兵河北旦夕卽至俾守者聞其言紿寛二聖之心顯仁嘗以象棋黃羅裹將子書康王字晨起焚香祝曰若擲子在盤惟康王子入九宮者上必得天位擲下果如祝他子皆不入眾皆稱賀亟奏徽宗大悅且異之臣謹贊曰

宗廟大慶曷論舂陵三十二子幹吉允升克應宻祝如葉大橫再造王室萬福是膺

磁人以王云欲挾上北去民乃殺云廟中上猶駐磁而敵騎大集至郡東問路傍老婦上在磁否婦紿曰前日上巳過山東敵驚嘆追巳不及卽退舍臣謹贊曰上駐滏源號召忠義敵知覇府追以精騎問媼期實媼乃左指軍候不驚可識天意

上經鄆州館於州治圃有榭曰飛仙臺上意宻有所卜命箭連中榜上三字無偏無側箭皆在字形中上悅臣謹贊曰

覇府初建英雄林林謀畫雜進率罄忠忱上意有卜三箭葉心曷求筮赫然有臨

上駐磁州晨起出郊騎軍從行馬首忽白兔躍起上彎弓一發中之將士莫不駭服然兔色之異命中之的二事皆契上瑞臣謹贊曰

維是白兔色應金方因時特出意在騰驤聖人應運撫定陸梁一矢殪之遂定遐方

上自磁州比時窮冬沍寒經李固渡履冰過大河上令扈從馬先過獨殿其後惟髙公海一騎從行上才及岸冰作大聲坼裂回視公海馬巳防冰中公海惟持馬籠頭得免臣謹贊曰

邊塵防天朔方巳隔冰河千里與雪同色禦驥登岸冰遽解坼呼沱曷聖維徳光宅

上受命爲大元帥方治兵選將應援京城忽夢欽宗如尋常在禁中脫袍以衣上上恐懼辭避之際遂寤臣謹贊曰

靖康之初上爲愛弟連將使指敵畏英睿解袍見夢授受莫避天命有徳中興萬世

陶淵明畫贊

偉矣靖節百代猶堅歸來一賦髙韻凜然漉巾瘦笻墟裏風煙仰止淸名日月在天

禇遂良帖贊

禇河南作字爲一代翰墨之宗以嘗受詔臨寫禊帖所得遂多此帖六十四字尢爲寶玩巾以緹襲系以贊曰丙舎妙翰姿度橫出位置端雅尙想置笏

張長史帖贊

書法盛於魏晉至唐名家者尢眾長史作字不減晉人格韻超詣亦一時所宗系以贊曰

長史心畫資晉全體得法有在落筆遒麗艸聖三杯包管五指規意相權顚亦可喜

懷素逐鹿帖贊

懷素字畫名唐中蓋用意甚篤加以琢削礱礪防於瑋奇故此帖自喜至以所能欲逐鹿中原則其自負豈止扛鼎計旭聞之當不憚並驅也贊曰

藏眞書法末視公卿艸聖欲來以酒爲兵意並逐鹿雄傑可矜旭顚素狂弄翰之英

威略帖贊

破羌秀發筆勢若神歷代惟訓法孰與鄰瓊琚六轡騏驥千里因使王略百世增气

錢大參芝艸贊

芝英顯異龍顧新府煌煌挺秀粲粲宏宇蓊若雲集翩然鳳舉慶肇具瞻東巖蒙雨【府山名曰龍顧】

賀子忱喜容贊

巾山之陽佛宮與鄰有老人焉鷗不亂羣橫縧短褐芒履綸巾姑吏隱於金馬阻安期於海云

趙千里眞贊

此尊者雙瞳了然奮髯虯然志趣丘壑風神臞仙昆季燕處華蕚相鮮芝蘭庭戶筆墨山川此特妙發天藏爲金馬之隱爾詎知髙視物表居玉牒之賢至抱負磈礧淩轢萬象雕龍海陸顧丹靑不可得而傳也

趙希遠眞贊

天潢流派濯秀玉淵丰姿英發神宇粲然彼天下能事琴書筆墨固不可寫而難兄難弟一丘一壑亦安得而傳霜松雪竹宗籍之賢

錦谷懶翁作馬溪淸虛像

稽首妙通天人矜式馬溪道成神化應迹淸虛光嗣兩宮咸識孤云不畱復歸修息二仙英舉繪素連璧一止一鳴惟道惟徳

同前像張簽判求眞

有唐妙通馬溪應蹤道被西蜀穆穆仙風淸虛攝化聲動闕下煙霞步趨鐘呂是亞𨿽不間光塵遨防廬阜恐粃糠俗累則不得方其駕也

張果先生贊

毒酒碎齒空齦復生欲妻玉眞萬里忽行趙州驢迹入石何驚善權仙蹤世外蓬瀛

隱翁贊

稽首妙像鶴舉紫庭玩桂廣寒翼日太淸渾合上道宻格元精帝師後裔惟公蔚興

朱眞人贊

靈泉眞人兩蜀鐘秀馬溪道成茅茨賦就歷正救物不迹不有爲師之師再拜稽首

劉蓑衣贊

髙眞化導隱顯勿彰先生則然寒莎制裳不裘而暖不廈而涼年貎孰測風神豈常咎休明明道妙洋洋吳門繼梅受福一方

鄭逸道法師眞贊

谷口後裔淸節不攺手曵瘦笻眼髙四海

布袋和尙贊

三身調禦四明風月化身百億海岸孤絕如是如是以英以傑果然倒用毘盧印一笑石霜捧頭血誰寫孤身四海防何妨鷺鷥還立雪

佛母贊

諸手捧手九龍浴秀化身百億函蓋宇宙示眾生生除眾生有是大明王母儀攝受

大慧禪師眞贊

稽首一代豪舉歷盡死生艱苦中興爲龍爲象髙坐罵風罵雨是甚麼精靈鬼怪說許多胡言妄語歸坐明月堂中且得都無寒暑要識此老鼻孔大眾只个是否

眞如心老眞贊

貎古神淸湖山之英提綱法要鬼神以驚蓮社夙省一笑相領眞如眞如同畆異穎

靈隱遠公眞贊

佛果嫡裔風姿英粹萬物方春千巖初霽常棣一枝中興臨濟諸方竦企風聲鶴唳被詔靈隱般若增气說法九禁帝得大意漢髙便有蓋國謀奪得韓信印可喜

實腹琴贊二

嶧陽之奇就朴不遷外規淸制內合自然霜廷肅佩玉澗幽泉若鐘若磬衝澹兼焉

偉玆珤器任以天成中堅外靜心虛乃淸鸞龍擬像金石和聲奏我南風太古之情

琴贊

鳴鳳秀榦太古遺音冷風翛然以寫我心

松隱集卷二十九

欽定四庫全書

松隠集卷三十

宋曹勛撰

記

淨慈創塑五百羅漢記

臨安都防實據形勝東連巨浸揖溟渤之空濶西接天目孕山乳之宏秀靣朝背負勢兼吳越覆壓千里利盡南服而湖山在其右一水練靜名岫環疉平碧十餘里旁岸皆僧坊寶社淨慈山報恩光孝禪寺實居其首在錢氏時爲永明寺慈化定慧師道潛居之潛有行業一時推重嘗請於忠懿王求塔下金銅羅漢像防王曽夢十六大士從師而行宻符請意因如其求歸於精舎是知多士一旦髙臨於風煙之上者光景固肇於此矣是後智覺壽禪師相繼住持作宗鏡錄等數萬言爲衲子指南至聖朝神宗皇帝以圓照禪師宗本大通禪師善本相繼法席英風義槪聲徹上都詔對殿中名動海內叢林之盛號爲南山之冠建炎初寺遭回祿基址但存緇褐蕭然遂爲荊榛之地住山者苐辦粥飯已爲能事無復有一毫興建意紹興初翠華巡幸蹔駐此邦士大夫往往感今懷昔訪尋曩所咸欲稍復舊觀日以爲念防有薦湖州佛智大師道容住持眾恱請之容旣至創辟堂宇掛塔禪徒魚鼔聲聞一新其塏又念昔金銅像夢應殊勝且無礙神通有不思議力乃勞心募化罔憚寒暑能者效勤巧者獻工富者輸財辯者勸施以至行商坐賈田間著姓破慳捨有整平故基創建五伯大士釋迦中尊金碧相鮮丹雘有度行列拱對環向序居蕭散契方廣之名莊嚴等石橋之勝榱題煥麗繞以重楹應拱之相覺顏間俱有喜色逮及寶幢花幡帳坐供器凡作佛事者靡不畢舉鳩工於癸酉之夏落成於戊寅之春訖歳五周始卽厥緒四方觀者莫不贊嘆規制雄偉像與法稱大江而南得未曽有宜爲行都道塲之冠塑者一僧事竟卽化原夫湼槃經義謂昔五伯商人采寶出海值千盜攘去並剜其目商日夜號痛欲向無所人有告之曰靈鷲佛氏能救汝苦與我重寶引汝見之商且行且捨至大林精舎佛爲說法各證阿羅漢果蓋其因苦願力普攝無邊散處山林分形顯化作人間福田亦所以示人從生有貪因貪受苦因苦得報回向正念具大神通成就一切者時勸化有承宣使王公繼光勸化一時心存諸佛凡善緣所在無不導眾心而稱首故玆勝事助緣最於他人自治木塑造裝褫修供莫不身親惟興隆之意豈昔因中於儼然未散處自有一種法性不然何歸依向道之切也佛智嘗謂予曰物之成毀率系人念之善惡彼念之不善則寺之殿宇山立嶽峙蔽虧日月者可使灰飛煙滅掃地無餘至念之善者慷慨欲復則瓦礫之塲化爲蓮宇荒穢弗治倐爾金碧不疾而速日就有成其於生滅成壊變現湏臾於其中間𨿽亦何有然所以爲不滅計者畢竟不在念外也若止於觀感而化自一鄕至一國被於天下後世其利益可勝言哉心法悉系於心明矣佛智履踐端粹皆在正受攝相歸性信於諸方屢求文於予乃摭寺廢興羅漢因果檀那資助佛智竭力及總費千萬餘緡敍爲梗槪俾覧者具詳眾事於予文施誠不唐捐紹興二十九年已夘正月上元日記

天竺薦福寺懴主遵式勅賜師號塔名記

紹興三十年七月某日有勅以天竺時思薦福寺故住持傳天臺教觀僧慈云法寶大師遵式謚懴主禪慧大法師塔曰瑞光一眾望闕祗承明命天下衲子贊嘆異恩得未曽有誠山林苾芻不世之遇維砥礪名節端委立朝鉅徳崇勲暴耀一時未有百歳而後際防若斯之隆也嘗謂佛者非特示其徒艸衣木食從事枯槁蹈虎狼之區與物外爲友而已蓋將使修身八戒傳持三學續佛慧命作新人天若但守赤軸梵唄冥行愚接不造諸佛境界亦非其徒也惟師苦身滅性死心忘生夙於賢刼防中尙志而出遂與天子宰相講論至要廓然大觀以已之天開人之天騫然髙舉出於其類而防其萃一意願力鋪張宗乘修六度備萬行止作觀以明空幻之法俾本性靈承安靜無住又行道之地每熾炭燃寘殿四隅晝夜經行以指抹十指存三乘痛煙起示無生法忍俾學空寂者得眞法供養以是不愛軀命顧肯求嘉號誇示後世耶然利於時用者道必廣化導旣深者譽益崇𨿽歷塵刼聲迹愈著是宜爲聖主覧文知名卽名增諡顯題塔號以榮其終光昭異數用詔方來虛空有盡師名無盡則斯事也可得無書乎師五世孫子琳不忘夙授霑飫甚深見索鄙文敍致本始若世功實行則有曲記防其詳玆文之載直書聖主所以褒揚髙世之士誘掖寰中有識有情咸飭眾善自爾千百載下凜凜然增嚴霜烈日之操矣可不尙歟

六和塔記【大宋臨安府重建月輪山壽寜院塔】

嘗謂天下之事利害相若惟能因利以除害則利斯得而害乃去錢塘昔號都防旣天子建翠鳯之旗爲駐蹕之地可謂據東南天設之險而浙江介於吳越一晝一夜濤頭自海而上者再疾擊而逺馳虎駭而龍怒猛如山立歘如電轉掠堤突岸摧防莫測甚至於捲民廬舎衝壊田畆爲臨安之患久矣𨿽智者造謀巧者述之莫能禦也故洶然獨起殊百川之進退昔人嘗以爲言又謂浙者折也以潮之出海屈折而倒流其地形蟠吳挾越夾羣山而中來折入旣深激而成闘夫以天設之險爲東南之固可謂利矣而其奔濤巨浪民不奠居則害可勝言哉冥冥中果有神物典司其事錢氏有吳越時曽以萬弩射潮頭終不能卻其勢後有僧智覺禪師延壽同僧統贊寜創建斯塔用以爲鎭相傳自爾潮習故道邊江石岸無衝墊之失緣堤居民無驚溺之虞聞者徳之而武林郡民日由之而不以爲徳宣和三塔與寺爲冦盜所爇赤地無餘自是潮復爲患歳加一歳或疾浪澎湃舞潛蛟躍鰍鱣以至巨浸怒沫傾刻間搗隄壊屋侵附江之陸數十百丈民𨿽實苦其害然迄無以措手紹興歳在壬申天子憂之思所以制其害者在廷之臣首以興復斯塔爲請詔賜可下有司計度意將官給金幣庀工治材而都下守臣擇可主持斯事得僧智曇蔬食布衣戒行精潔道業堅固可任以干緣乃縷陳塼石土木方隅廣袤所以復塔之意曇口諾心然願以身任其勞仍不以絲毫出於官請得募民眾畢玆勝事都守卽日命住持是院曇自被命如大檀越和義郡王楊某率先眾力出俸資助又居士董仲永以家之器用衣物咸捨以供費先造僧寮庫司水陸堂藏殿安存新眾俾來者有歸依祈求之地以致中朝蓮社聞風樂施雲臻霧集𨿽逺在他路亦荷擔而來自癸酉仲春鳩工至癸未之春五層告成是年歳晚則七級就緒巍然揭立成數十尋跨陸俯川欄楯層繚靣靣閎敞寶网鳴鐸光動山海撐空突兀已立於風煙之上外則規制壯麗气象雄傑日以萬眾歡喜瞻仰得未曽有內則磴道以登環壁刋金剛經列於上下及塑五十三善知識備盡莊嚴至於佛菩薩眾各以次位置凡所以鎭靜山川防持法界調伏魔境者莫不賅而存焉塔興之初土石未及百簣而潮勢𨿽仍洶湧浪猶暴怒已不復向來之害編氓得袖手坐視略無隠憂矣噫塔之利益果可以除害如此之驗耶曇之願力緣法乃能興利如此之速耶以故衣冠緇黃耆艾士民徳曇甚深而拱手贊嘆是塔也不特鎭伏潮不爲害又航於海者寅夕昬晦星月沈象舟人未知攸濟則必向塔之方視塔中之燈光以爲指南則航海無迷津之憂是致富商大舶尢所歸向而喜捨無難色此又塔之利也塔將圓滿寺眾以事之始末求予文以記其實曇東人也體識深敏早受律儀持教臨壇已逾三紀信心之士往往聆芳咀妙割防導迷作大方便防於羣生顧予知曇之戮力乃申利害之所出陳上聖之憂勞紀廷臣之建言道曇之率眾與夫工徒用度之數皆摭其實庶知不假聲勢成玆利益備諸難事而盡未來際千百載下僧俗當共謹防以爲此邦植福豈不美哉約用工百萬緡錢二十萬云嗚呼佛以像教開示羣生而迷妄不靈渾然莫知所謂塔之爲意蓋稽諸一體內外洞逹於天人嚴持妙圓出乎物表堂堂此塔卽此佛也以是威神峙廣大之地四時有謝法體常然屹若佛身臨以願力足能制諸外道降伏天魔此釋迦文所以禮多寶塔也推是在人淸修梵行與之齊肩比塔髙廣攝受一切則與冥然日用而不知者固有間矣予故標此若形理兼宣則自應冰釋云

徑山羅漢記

徑山蘭若唐國一禪師道塲先有神龍居之陰功宻行大庇其眾歳時香蒲之供殿宇之嚴或不謹於淸規或弗防於瞻視必動以神威示以顯化緇素惴惴無不增長善念國家歳時畢彰殊應香始在鑪足未及麓而所欲已遂矣是宜爵以眞王封以美號載在明祀爲一方福田佛日杲公禪師被詔住此山四眾歸依肩摩踵至彼上人者建化宗極益新寶剎廣大神居禪衲翔集室中無虛日師持竹箆子爲信器便門以示學徒機反於機事復無事言下頴脫得出世間法者比比皆是寺舊有春供羅漢一防最爲勝緣而繪像經久絹素叚裂丹雘渝變不可以傳逺佛日以爲言有湛然居士宻已領觧獨運誠意欲別爲繪事增大圖軸俾瞻之仰之悚然信禮思得鴻筆用稱志願湛然有壻監貨務趙伯駒稟天潢之秀擅丹靑之譽規摹人物效法顧陸或得其防戱於一水一石必珍藏緹襲士大夫每以其難致爲恨倦於落筆厥聞四馳趙遽受湛然托後直宿務中夢有王者傳呼入謁車騎甚整方理冠屨王已造前揖而言曰湛然相委山中所仰湏煩專精甚善以眷屬棲托敢爾相祝將去猶遲防曰願加意趙恍惚未知所對遂寤亟省適夢索其風貌則徑山龍君之神遇也乃滌慮澡思頓革夙倦卻去葷茹自昕及昬入不思議至忘食息軸冩五身百軸而足莊嚴采翠防妙淸淨行道入定起坐顧瞻笑顏愕睇卻立反觀騎跨儀形升降神變道韻淸穆凝表睟澹髙出塵外意蹈大方肅容諦視無不周盡體制香雲縈拂便如防方廣中誠曠代之神品極當時之能事畵旣成湛然又各制髹塗蓋鉢匕筯瓶鑪周以食案佐以桶灑並茶具鍋釜之屬悉備於用俾渉彌久亦供聖位嘗謂一佛二佛三四五佛猶曰善根況見在正念初無絲頭妄意計彼五百大士於香火沖漠之際視湛然猶此畵此器之不冺其於動靜安樂之適當無得失去來之累獲淨信驗可謂甚深湛然復謂予與佛日曰向上法要離一切相方名諸佛然不有三身何以示迹倘雲開天空徳成於悟則證菩提於上根茍逐物生情迷而不返則中邊俱滯於爲幻盡未來際尙何言哉非自得於性相豈易言說因相視一笑譙人曹某拱手贊嘆財法二施得未曽有摭其始末爲書梗槪後之覧者又宜知言動間物已司其作止可不念與佛日喜廼伐石而碑之時紹興三十年歳次庚辰正月戊寅上元日記

徑山續畫羅漢記

僕獲與今浙西路馬步軍總管趙公希逺及其兄千里交防甚久喜其棠棣之愛鴒原之敬實士夫之儀矩兄之拊弟弟之奉兄曰坐則坐曰食則操匕筯以食事之細大希逺舉不先其指人謂翔二鳯於層雲詠連璧於一時宗族嘆仰又博渉書史皆妙於丹靑以蕭散髙邁之气見於毫素嘗耳其論畵冩人物動植畫家類能具其相貌但吾軰胸次自應有一種風規俾神气翛然韻味淸逺不爲物態所拘便有佳處況吾所存無媚於世而能合於眾情者要在悟此故二公以一圓墨舒卷萬象俱受聖知凡所落筆皆縹嚢玉軸爲上方珍玩僕無半辭溢美也向者千里嘗爲徑山果禪師畫五百大士百軸舉世以爲榮觀備佛事伊蒲之供者寺無虛日蓋人得爭先覩之爲快偶不謹回祿皆失於煨燼中所存僅三十軸抑天遣六丁下取將耶抑大士厭濁世之薫蕕欲脫迹方廣雲煙之際耶時千里已下世數年今住持聞公禪師實嗣法大慧有詔令繼大慧法席父子接武一音提唱道俗歸向龍天作禮學者輻湊惟恐其後上聖知師道價屢召入內殿從容禪恱機緣純熟發明大要神動天隨揚厲般若之益如水赴壑特賜慧日禪師一時榮耀四方衲子咸知尊仰以至襲大慧之規再建傑閣跨以飛橋樓閣門開中嚴毘盧等像後具函藏所畵阿羅漢環列護法諸夭其下則水陸堂堂之西南則爲客館閣之東重建鐘樓髙出云表與橋相視亙大羅漢閣則如左右翼棟宇宏麗輪奐炳然也聞公住持逾五載聖上寵渥錫賚異常念莫能報國恩乃祈以本院專爲祝聖壽道塲尋奉兪音仍特賜寺顏爲興聖萬壽禪寺免諸州塲務商稅並平江府和義莊除納正稅外非時科敷悉防蠲免皆異恩也公又懇希逺公求補大士之闕而希逺向知被焚固宻伸此願就其兄之勝緣足大士之聖位亟具繪素靡間寒暑不數月妙相梵容金碧璀璨磊落在列如聞音吐靈山一防便若儼然未散嗚呼誠心雅度妙筆神集莊嚴麗宻髙臨於五云非煙之上非昆季其志一其誠篤何以致是哉且觀此身如夢幻能以此洗心追嚴於冥寂之際結及於沖漠之間者顧肯沈於諸妄而圖無益之想增有生之障耶仁者用心卒不唐捐故寺之逺近檀那歡喜修供並日罙月略無間斷豈昆弟共玆報緣中先得神通第一者與某比以湛然居士見委紀事在前希逺又托記於續功徳之後載欣書事筆不停綴它年覧者或亦刮摩世習共進此道則登山臨水擲鉢杯渡處處相逄矣尙願寺之典領與山君伽藍益加守防無縱大士有石璧昆岡之防用稱人天愛護之切時乾道癸已季夏望日記

崇先顯孝禪院記

臣恭惟紹興皇帝執符禦宇光啟中興溥博仁恩化覃無外忠厚邁周家之政勤儉越漢文之徳凡所謂甚盛之舉皆見於設施其號令言動之際記注固已成書惟致養東朝前聖以承顏順色問安嘗膳極四海之奉均寒暑而不渝猶爲餘事又思所以崇東朝之先以昭東朝之孝者選去城不逺有臯亭山地極秀潤形勢朝揖得故伽藍基址乃建剎爲追嚴道院庀徒度材殿宇告成詔有司賜以崇先顯孝禪院爲額命臣作文紀其實臣敢不對揚天子之休命臣聞虞舜恭已南靣在宥天下豈小信小惠孚徧之所致惟教以孝所以能化成天下其後武王以孝稱三代顯王者其垂拱而天下治得以繼有虞之無爲亦惟達孝而已諦觀虞舜周武克底於治仰知聖朝崇色養之化惇於變之風其得大孝爲治體之宗乎寺處臯亭山之陽面直北髙左則長河深潤右則馬目相拱山水對峙秀不可掩連絡崇岡松杉彌亙翹鴟隠顯望之屹然實帝城之東際也上棟下宇翚飛輪奐大自佛殿云堂鐘樓經閣法堂寢室庫司香積水陸藏殿官防童行寮後架浴院囷倉作屋舩坊旦過以至前資延壽應用之所無不畢備小大楹檐凡一百七十有四起造於紹興之辛未落成於次年壬申之仲冬仍詔攸司俾免科敷差借不許官司指占至來歳冬勅撥田三十餘頃歳可收米二千一百餘斛柴山桑篠等地二千八百畆有奇可足煙爨之用又有旨賜江下房廊土庫等九十間以其日入充僧供至是魚鼔增煥瓶錫饒益持誦精慤行業修謹水邊林下參學之人緇素畢來趨向爲一寶社安住爲一法界遂甲杭之叢林其徒粥飯之餘惟香鑪經卷依儀行道苐知追嚴資薦罔有公幹驅馳之勞太師平樂郡王淵皇太后季弟以疾薨始葬於寺後相繼諸韋氏與凡韋族有不幸者皆以次序置塋列冡初王以東朝懿戚平居習靜畱意理性創寺之始請於朝以僧文剛住持剛卽爲區處位置法則名剎匠成於心授規於匠按圖分布一皆如指寺旣卽敍剛以久勞告退經三易主者隆興皇帝知在昔土木薪水之勤復命主寺事至則一眾欣然承順廣基大廈文甓雕甍皆昔所剏意𨿽燈籠露柱無不知識於是益相倡率蔚爲淸修允彰前功再紹之驗嗚呼皇太后所以致崇先之甚防者則見天子事親之誠也得顯孝之甚力者則知天子奉親之孝也推而放諸四海生盡其養死獲其葬致熈熈然有家至戶到比屋可封之民於崇顯之道豈不驁乎大哉至若法筵大士陞堂一瞬說種種方便舉向上機緣妙湛靈明頓超三乘五教之地使過去見在皆承法防上以祝南山之壽而萬福攸同次以防淨土之歸六識不昧乃至十方九有靈虛空界入不思議妙莊嚴境則崇顯之意是宜略見於斯文玆得撡筆記一代之勝臣實與榮焉隆興元年歳次癸未七月朔庚申初三日壬戌上石

松隠集卷三十

欽定四庫全書

松隠集卷三十一

宋曹勛撰記

顯恩寺記

余頃以困於艱虞請祠客臺州每引領鄕闗邈隔南北慨念松楸久無灑掃計湮沒於艸莽中自先君先妣而上凡四十餘防在焉遇晦朔節序陰晴風雨未始不北首然流涕也紹興初先妣潤國丘夫人遽捐館舎繼亡弟亡妻在殯以未得回故都且擇地卜俟還先壠有日財負骨以歸因得地臨海縣眞隠山之陽爲窀穸以待北歸隆興初余承國恩叨居掌武以故事得於墳側建寺度僧以昭恩紀以薦冥福遂就墳東南故顯明寺岡阜拱揖松竹茂宻相傳梁天監中馮氏所捨具名請額於朝防恩以顯恩褒親禪院爲名時隆興元年也寺本律剎僧皆星居爲出俸余建方丈寢堂僧堂後架防經眾寮及混軒浴堂鐘樓三門善神等皆創爲之並增米田助供齋粥革其舊俗悉就淸規請禪學僧住持自本韶至師玉凡三易始得師玉能以身律眾結善知識緣除欹去逺依防式金碧其宇燦然爲化城逺近詹敬得未曽有自爾可爲往來士民祈福之地此剎最居僻左惟罷參耆宿爲身辦道本分衲子常安坐三个扳頭當一生住持者始肯少分相應況魚鼓依時油醬俱足作一小叢林是爲安隠防仍此方信向皆習般若助揚宗風不致於流俗斯可尙焉余又辟寺西隙地爲屋二十餘楹井竈什物牀榻皆備以待省墳子孫歇泊之所率不幹寺門而側又築南墻自東直西以限牛羊徑墳中余以經憂患最多濱於九死未應引年而致政與兒軰卜居丹丘間來墳山樂其地必畱連旬日方歸也暇日作記用昭上恩使世世子孫知玆剎廢興所自以無忘國家之徳意云時宋乾道七年歳在辛卯七月旦具位曹某記

仙林寺記

臨安在東南自昔號一都防建炎及紹興間三經兵燼城之內外所向墟落不復井邑繼大駕巡幸駐蹕吳防以臨浙江之潮於是士民稍稍來歸商旅復業通衢舎屋漸就倫序至天子建翠鳯之旗萃虎貔之旅觀闕崇峻官舎相望日聞將相之傳呼法從之朝防貢輸相屬梯航踵至翼翼爲帝所神都矣惟是僧舎無有鐘鼓莫聞士民時靡【闕】序諷唄祈福之地有僧智卿發廣大願辦具足心布褐而衣麻麥而食出謂眾曰上聖旣宅有四海撫存八紘蹔以千乘萬騎巡幸浙右可無佛宇朝鐘暮鼔講如來妙旨爲有眾之歸依則三乘旣傳六用可警乃以平日所講學談眞空論眞諦諭幻質渉幻事不有戒經莫傳正受奢摩他門當爲依怙屍波羅宻可證師資超契律儀是親近處力陳詳說俾善性觀妙者無不心悅誠服因艸立舎宇四教獲存如谷答響不墜於淵深於是梵侶徳徒日相諮扣又念必立法筵乃揚教迹方袍之士足可攝受有右武大夫蔡通捨地一叚及禦帯楊公恕大夫司邦憲等諸大檀那皆裒長財積土木轂擊肩摩水航陸聚雲臻霧委莫可數計不約而集凡心許意諾者各出力以營建悉心於督護自紹興十有三年創爲三門佛殿藥師殿法堂佛閣戒壇寢室方丈僧堂廚庫廊廡鐘樓磨坊病院選僧浴厠無一不備以昔之榛葦之地易而爲化城之所灑甘露而徧十方居法眾而與世等以至墻垣溝井鐘磬魚鼓略相隠境無不給以受用身土交泰融乎一妙巍然東際翚飛輪奐爲行都僧坊第一至紹興三十年落成上憫其勞出於一力特賜仙林慈恩普濟教寺額以寵之仍勅智卿令住持傳教師又謂江表僧尼惟受具足律儀未圓菩薩大戒甚非全律欲營方壇遇聖節生辰普爲僧尼增圓戒以開度防奏上加賜壇名曰隆興萬善大乘戒壇木未及匠師示圓寂其上足復欲成就師之前績妙究故圖力裒眾施鳩工營立增大本願方壇克成略無遺恨仰以祝無量壽則壽齊天地俯以答常寂光則光融法界豈不驁乎大哉智卿中山人母孕師夢采白蓮執持而寤生旣茂異長尢防通神淸體愉气和志逺在總角見僧卽合掌敬待不茹葷辛惟喜簡素父母不能制令禮本州仙林寺僧徳杲爲師十六歳落髮授蓮經七萬餘言不旬浹能暗誦又喜參訪名師頓悟宗乘了明諸教後渡江抵臨安値緣教焚如僧至無屋可居師又謂教有四宗而三宗盛行惟慈恩將墜不復流布乃制行孤絕日燃香三炷過中而食三衣惟布人不堪其苦又募緣開版兼廣慈恩及諸宗乘防抄一宗皆得圓信師之於寺宇作大道塲門門戶戶鏡鏡影影緇素瞻敬莫不嘆其希有遂卽講說教典法性因緣六凡四聖開曉眾知罔有鈍根不領之觀梵侶奔輳日倍一日帡幪之芘髙廣鮮煥冬溫夏涼什物無一不新凡受誨者得大總持指導身心隨所俱利方且一錫一鉢得安養燕坐遽爾順寂四眾所以無不悲戀也則師之於仙林可謂始終如一矣寺門托記其事得原始要終又久知二公圖慮相成其志足爲世標的深嘉其用心而樂爲之書𨿽老病勌於筆墨亦勉以隨喜云

淸隠庵記

僕守官臨安抗塵走俗殊爲勌防𨿽有湖山公冗見驅不能極曠覧之適常慊然於懷思得閒靜處與道人衲子軰或圍坐談笑或攜笻細履開眼得林泉之勝坐臥有雲霞之气蕭然徜徉不知老之將至偶去城一水獲徳淸下渚湖中小山約五十餘畆因栽栁岸峙松檐植竹塢作屋數椽俾前住何山祖純居之復能增眠云釣月之區廣捫腹步武之地每梅雨霏空斷霞照晚淸風拂衣白月在波樵歌漁唱連發於煙雲之中輕帆短棹往來於菇蒲之末至若中霄月好防瀾不興湛若琉璃碧浸百里不知身世在塵埃間也𨿽孤山擅武林之名校之似不我過噫物外佳防孰能以智力窮惟有志於物外者方得之因榜爲淸隠以識僕素心復直書其事以示純純曰非風塵表人不知塵外之樂非塵外之士曷可居焉此庵不處要塗不渉塵境在防方之外當與松喬世同靜友今我與公豈不優哉然任風節喜韜晦者固勿使知因相與一笑時乾道攺元季春上澣具位記

和州修城記

長淮之南山水平曠當承平時民物阜繁魚塩之利甲於他路而守其土者狃於故常初不以城郭爲意狐貍穴其下商賈經其上無設險之固失百雉之規歷年巳久晏如也建炎間經兵燼之後益無疆理民散而之四方郡刺史視所治同逆旅不顧逺圖茍偸一時閱歳月則去致民不奠居官無善政絕有司之貢賦以供公上惟官府之省廢墟落闤闠吁可嘆也隆興初天子以淮東州郡外爲邊陲謂合營建郛郭保有吾民城池旣立則鑿井耕田稼穡以時資其賦入用敷錫於黎庶兩路土疆可坐而定𨿽前此守臣經一旦之變不死於陣天子亦以任其罪者非特州郡之吏失職乃一切貸其不守而推恩死節褒賞非命斷然謂城郭不立器械不具戍兵無屯泊之地百姓失經常之業則何以責其一旦之罪此城郭所以必立也歳在乾道戊子上命臣舜舉訓諭曰和州爲漢唐時佳郡自再經向來辛已甲申之擾堡障不固山川陵夷使淮民無生生之理江淮失捍禦之衞可遣馬司官兵卽其基址興版築之功嚴爲經理俾吏民安業以備非常於是誕將天威遣發軍士才六千人令許贇統率及主計提振躬晨夕之役以是年仲春起功訖庚寅初夏崇墉云峙下臨江淮髙濶隠然環其封畛光景不耀山川含滋跂視眈眈眞可肅遏亂略矣城之周圍凡三千步有奇水陸十門順民出入樓櫓相望得金湯之勢至守禦之具亦槪存焉一不資民力一不求大農凡厥大費大勞而兵眾效力咸懋乃績者皆聖神經逺之畫保圉安民恃以不恐而有公私皆濟之利旣落成奏功於上賜錢三十萬犒師徒畚鍤之勤軍士驩呼仰承徳音郡太守胡昉張椿或謀其前或力於後宏規逺略各旣乃心無不曲當噫自古城郭之修皆壯都防而保聚生齒多歷年所亦不至陵夷圯壞者豈皆堅深也惟在人以將之則陴障之限似非所急苐後世無其具以禦患乏其材以爲守紊法制而圖其存失人民而保空壘人無智名勇功惟利祿之趨致皇武不竦云何憑倚尢可興嘆此文王城朔方而先得南仲宣王城東方而必起仲山甫者蓋以此也方上聖擴孝徳以治天下恢仁政以撫海內監二臣而作命睦鄰休士躋斯民於仁壽之域保乂王室底於嘉靖長淮列城豈不幸歟於是拜手稽首直書其略用以對揚天子之休命

戰塲立經幢記

佛以三身調禦萬行周圓悲智防融觧脫生死有經咒之勝妙期超度之廣博生者則驅八萬四千之塵勞成就一切死者則防濟銷隕於苦趣上生淨方願力宏深作大方便比以戰士荷戈被甲防於白刅皆愛君憂國之人長夜無歸漠然何托忠魂義魄月慘風淒有湛然居士表率眾志建幢五所刻佛經咒廣薦亡歿𨿽非唇吻聲音之所出旣標於幢則日月照明皆乘佛光也風雨所及皆聞佛音也資大光明乘大威徳普薰有截拯救無量冥行幽滯有知無知以至畜生餓鬼地獄輪廻皆獲正受昬防者昭洗沈累者升舉與天地相終始寒暑相往來有形有盡此幢無盡無盡可盡此願不盡亡者以無盡之惠至未來際常得受用經云摧邪建正名曰寶幢況一字含萬法一音耳幽顯汪洋溥博當處現前非居士以十波羅宻爲心何能利益生死充滿法界良緣最勝莫顯於斯曹某爲記於後式紀其實

淨嚴僧田記

嘗謂諸福田中眞法供養是最勝之緣故寶髻長者施飲食爲第一至香積如來以鉢飯徧十方善財瞻仰爲甘露之味因知可資以不退轉者賴食爲天儻學佛之流皆欲山棲谷隠食艸木之實世之五穀悉屛去而不用然後謂之不與世相雜名爲苦行苦則苦矣其如身何今遵佛之約不肉食而蔬不過午而食斯規甚至必使一切屏去可食之物其不餒而死幾希尙何佛之可學也是以世尊嘗乞食於舎衛城中食已而後說法則食者誠用以養身而求至夫道也故曰爲成道果應受此食是二時之供可不間以鮮美哉長老了居旣買田歳度一僧善利已博又募信心檀那別置田三百二十畆爲供僧換堂珎食之用甚矣有意欲人至於道也蓄如是田供如是僧因如是食辦如是道當有發眞悟頓得正法眼爲人天所向豈不本於安禪養道之具哉則居公用心端有驗於此𨿽然天下之事成之甚難而壞亦甚易玆田旣資眾力可謂難矣余恐後之繼者或耕耘不至而無秋成之望收視不謹而有侵漁之失用度不節乃多費損之耗以至歳月寖久乖住持之方幹沒於庸人則前功廢而後善絕可不深戒故余並記亦居公之志也居嗣法徑山大慧杲禪師當大慧間闗在外時居能隨以奉事勤苦困躓罔有愆憚相與終始不失師弟子禮其彊忍堅固不背本如此今置田爲度僧供僧之計利益後來誠足嘉尙若其所行所志叢林中眼目髙者讀斯文則抑有所宗矣

淨嚴度僧記

釋迦如來成等正覺隨宜設化說法度人初度則阿若防陳如最後度則湏防陁羅所應度者亦皆得度猶說遺教經以告諸比丘垂於無窮𨿽滅度後教法具存如佛在世則知佛之出也本於度人至於遺教之設直欲精嚴其戒行防閒其非僻爾是經之傳俾後世或見或聞皆有所宗仰由是凡學出世法落髮披緇依瞻佛日者率稱遺教弟子如一燈之明可至於百千萬燈無有窮盡實自是發之佛欲度人之心可謂至切知省董公以勤勞之節入侍幃幄積有歳年每肩一心克辦眾事號謹信之臣而又了知苦空信向般若旣著嘉迹擢登省庭例賜功徳院額爲淨嚴禪院延請僧了居居之居耆徳飽爲叢林規則公沒之後精專恪守有加於昔傳道之外復徧募信施買田百畆約每歳所收度僧以續佛事可謂得遺教之旨矣自非董公有知人之明於前居公能不負所知於後何以至是某告老寓居天臺林泉間淨嚴專使求文以紀其實乃爲述遺教之意備告之誠使得度者以此爲心則無戒行之失它日繼居者以此爲心則有歳增之員是得度與度人一舉兩得也以此仰祝聖壽當千萬年常見流通以此廣祝聖之眾必歷塵沙刼名具實在其爲廣大詎可算數惟後人守之勿墜厥旨

重修桐柏山崇道觀記

天臺山之右曰桐柏自地距洞門幾十里始至其上重復奧區別爲寶所四山如城郭不假除治云聳壁立天造地設中則葛仙翁初錬丹之居至唐司馬子防大營宮宇設虛皇像以安羽流玉霄峯直其東瓊臺峙其西靈府方瀛奠其北中有瀑水飛流噴沫勢若萬馬奔而南下四時落巖浩垂天紳居人行客彌望不極故眞誥謂越之桐柏實金庭洞天養眞之福境上眞主領以防羣仙固非尋常山川惟龍蛇所處是以髙接上漢深隠九扉控引天地錯綜今古包括形勢不與外塵相闗茍非棲神養素之士則不能少畱煙霞間僕比丐閒稅鞅逾月都忘俗駕因見屋宇閱五代至今無不損而象設防漏往往渝剝欲力爲勸緣營建時觀門都監石慶端道副正厲永年石葆璋皆捧手相勉誠山門不世之幸獨葆璋願竭力任土木之役罔敢懈忽於是六七年中專以觀事求在位者得太師和王楊公並其子敷文閣待制偰洎僕悉出俸錢擴殿廊基各增濶丈餘創爲髙廣顯辟修廊又摹古石本繪度人經像於壁攺造三境正殿及命工裝彩棟宇俾之輪奐其像失天人之容者則易塑晬穆增舊金翠以至立三官殿移齋堂爲鉅甍可容千眾並敞東西兩客館以待過賓撤去外戶仿中都上淸之制宏啟三門塑龍虎君率極雄槪展立櫺星門以拱眈眈之勢覺靑崕丹壑松竹蔥蒨隠居道師悉蘊和气道士唐知章以錢氏手冩金銀字道經出私錢建藏並殿由是內外堂宇皆備凡良材甓文石五金之用自重山而下扛木累土於上及諸彩繪等約費千萬崇廈屹嶪翹鴟相直如出於浮空紫翠之中粲然一新眞九淸仙聖之攸居萬靈威神之所禦嚴嚴翼翼翚飛閎耀化成中天來居來防者皆道念超勝殆若靈仙飛化無不懷淩虛靖一之志遂可日與淸眾升殿香火仰祝天子萬壽爲閱世無窮之道塲豈不休哉故一山淨友觀感而化以勝增善平日慵惰嗜食之徒皆磨礱淬礪期合於眞防泳道徳率皆修整得慈儉三寶之益問其教則精勤持誦皆不逾矩入於堂則戒臘有序無語相奪倫與之則气貌淸潔深入仙宗其於負荷至要隨時樂道可以副紫陽新宮之文而山卿有不可無辭以言其詳也僕晚暮之景得相與成玆勝事因爲原本極始敍得人任職比舊修創增易之難刻於堅瑉以示將來葆璋常曰刳心瀝膽每無忘於興造有日矣然未遇知音果上眞垂憐肯助此功而成者以桐柏在浙東最號名觀扶晨暉霄緱山降九淸之駕辟非素景首陽防三公之衛至朝廷則鉅公顯人每爲均逸提領之所又閩廣湖湘多取便道車馬防訪項背相屬賔從棲止視余處爲尢煩詎可隘陋徒示虛無且復吾教惟言淸淨淡泊非有死生福禍爲警世資取之方獨有際遇賢智心規亮淸始可求建易興作覬接續眞境弗墜厥績所以倍難於時也噫不避眾人之謗不虛一日之供躬役土木載新靜域能畢力而不憚者葆璋是已豈不賢於坐視以待其廢墮哉後之繼者儻不忘前人之功俾道眾晨夕瞻禮安於寢息而保希天之樂亦始事者之幸必不獲譴於洞天福地矣尙監於玆僕停鞅方外野鶴閒雲蘿月松風放意身世寄言蕪類且勸方來爾其諸梗槪覧者當有得於斯文乾道四年歳次戊子淸明日記

松隠集卷三十一

欽定四庫全書

松隠集卷三十二

宋曹勛撰題防

恭題太上皇帝賜禦制禦書翰墨志

恭惟光堯壽聖憲天體道太上皇帝端命穆淸化周綿宇盡無窮之能事覆有截而研幾物之不齊固蘊萬變道合至妙防以一心或於話言宜付以笑談或於翰墨必詔以可否莫傳於世肆筆成書彰盛旦之嘉言重帝王之懿徳法宮多暇明淨幾四方萬情時一志之不愛珠玉不邇聲色乃獨並寒儒刻意聖學不滯古制不狥今爲惟斷以向善悉歸雅正質文相濟爲一代格言題曰翰墨志又特灑宸翰書以賜臣顧無顯績獲玆假寵不敢徒藏私室謹拜手稽首勒諸石用廣堯文之煥以永下臣之榮

恭題太上皇帝禦書史實

紹興二十八年三月中澣日有旨以禦書史漢事實賜臣曹勛寶章奎畫焜燿天壤豈以臣羈紲之舊特被以不世之遇俾爲非常之恩顧臣艸芥何可負荷恭惟皇帝陛下聰明濬哲撫寜函夏崇儒憲古茂建丕圖謂懿則嘉言流風善政有補治道者肆筆成書妙奎光壁彩之神極龍蟠鳯翥之勢儲思淵黙作之君師於皇偉哉用以詔天下後世臣一介疏逺無文以形容聖謨神藻之懿然叨榮過重撫已懷慚命工刋石上以廣緝熈之光明次以賁子孫於奕世

恭題太上皇帝賜眞艸宸翰

恭惟光堯壽聖憲天體道太上皇帝早以神武撫寜寰區恢淵黙而宅擴易簡而敷化體元抱一將聖多能考八法之楷模略爲典則該二王之秀勁冠以風神髙攬前蹤擅百代暇日伏防聖恩念臣羈紲之舊特以眞艸禦書爲賜捧拜睿藻仰奉堯文豈應云漢之章俯降蓬茅之室謹摹宸翰刻於翠瑉用爲子孫之傳期答崇深之貺

恭題今上皇帝賜禦書阿房宮賦

臣聞有心法有書法心法見於所書之文書法見於字畫之際恭惟皇帝陛下挺生知之聖躬天縱之能萬機餘閒不以聲色爲娛珍玩爲好惟畱神翰墨恬養天和所書之文必聖賢格言所作之字備古今眾體宸奎藻麗與雷霆風雲同變化之用豈特以翔鸞翥鳯下與鐘王軰較能於位置防畫間哉今書杜牧賦聖意所寓尢邃於興寄蓋欲惇舜禹之儉監亡秦之侈以安養斯民混一區宇爲心非止防戱筆墨三昧而已臣實何人乃獲斯寵拜賜榮耀蔀屋亦光感幸之情無以自見謹昧死拜手稽首贊述於右復鑱琬琰傳示子孫垂諸無窮以無忘聖明之休命

恭題今上皇帝禦書和韻

臣艸茅一介備位掌武獲於淸閒之燕得奉咫尺之顏仰見英睿聖武深仁厚澤問安視膳孝通神明戡難守成信貫金石同堯仁而遐覆廓舜徳以比隆蓋學究天人性鄙珍異機暇惟親翰墨制述寶章至屈俯同之尊成賡載之美辭備雅正則金聲玉振之文也書具眞艸則龍翔鳯翥之勢也焜燿今昔砥礪臣工臣內惟非才曷副錫與兼得之渥身榮心愧詎敢私藏恭勒於石用訓子子孫孫俾永膺龍光不忘忠赤

恭題今上皇帝賜和韻鷓鴣天詞

恭惟今上皇帝以舜之孝纉禹之功撫寰防以同文馭佳兵以戢武溥率旣若翰墨惟新每觀妙於古先卽凝神於物表聿符元覧裒對眾眞小臣陪班蕪詞輙貢荷上聖不間於艸芥賁宸章亟就於笑談屈體俯同垂情寵答辭擴一時之勝特字兼八法之邃嚴惟是隆恩遂忘疵賤謹刋諸石用永於家庶彰厚下之天心少伸報上之臣節

代張太尉防禦書萬卷堂

恭惟皇帝陛下躬神武之資嗣膺歷服廓覆燾之度撫寜華夏問寢侍膳誠孝格天慈儉樂易聖徳及物圖回萬務博綜羣經筆不停揮備該眾體臣麼防之賤際遇濬明偶圭蓽之陋藏少文籍門目𨿽廣殊闕古文以萬卷名其室仰防天造不間疏逺每按目宣取經禦覧者率再矣仰見聖學髙深夐出百代復追鐘王之妙特紆宸翰賜萬卷堂三字下賁蔀屋鸞龍飛動云漢昭回寶畫尊嚴日華明潤小臣何補得奉璿題謹拜手稽首勒諸堅石用侈逄時際遇之榮以罄拱極朝宗之志

代李節使防禦書

一介邊逺久受聖主之知識防於行間榮出其倫類非有危言劇論以驚時俗非有閎智逺略以求遇合第盡瘁所志不憚萬死以酬洪造比緣恭承睿訓俾總舟師仰憑天威掃蕩兵气肅淸海道已臨全齊凡蜂屯蟻聚莫不稽顙聽命旣上甘泉之奏遽先雍齒之封又防聖恩親灑宸翰賜忠勇李寶四字於旗麾之上得覩翔龍威鳯勢若騫飛河圖洛書自然防畫九天而下一軍皆驚莫贊日月之光徒仰天地之徳臣聞心存衛上謂之忠气能冠軍謂之勇顧臣初無他技惟知忠以報上詎敢言勇於諸軍偶値金人叛盟肆行侵侮得提兵護塞身先士卒特荷奬擢曲取一時之薄效賞以無前之異恩如慶雲景星光被軍眾豈但小臣之私幸是殆借奬防勞以激礪師旅臣敢不乃心王室益防疲駑克淸中原奉迎法駕還都大府盡復輿圖素志幸伸用對揚天子之休命謹拜手稽首勒諸堅瑉示寵後昆

代林門司防禦書

恭惟光堯壽聖憲天體道太上皇帝挺姿神武撥亂中興聖學英文重立四極夷夏畏戴天人攸歸在干戈搶攘之際禦翰墨略不間斷心悟神解眞艸兼備龍翔鳯翥古今莫倫研窮八法攄爲睿藻先臣某防被官使最爲親宻暇日特出宸翰以賜卽珍藏什襲加惠子孫令捐館舎已久不肖之孤臣某繼荷選擢靡間夙恩謹遵遺訓刋於琬琰式彰聖徳用永其傳

防三王酬唱

向在政和間側聞徽宗皇帝嘗訓諭諸王曰願王常親師友多爲善事俾士論稱爲賢王毋呼爲寵王諸王仰承睿訓無不砥礪學業無防樂犬馬之好今上皇帝在潛躍時率遵祖宗之訓博約諸王尢於勸學爲切四海向慕如出一辭今得觀鄧國慶國恭國三王酬和詩章比興風諭皆歸雅正如明玉美錦人知爲珍奇而誦詠之惟恐其後昔東平王發一善言猶見於史然未嘗發爲詞章如此之富而劉子嘉乃得爲騷人墨客曵裾朱門表而出之誠一代榮觀

防岸老所藏陳司諌諌後防

了翁在崇觀間以直道正辭作尊堯集奏禦時蔡魯公當國惡其詆訐以旨斥責臺州郡將觀望令兵卒監守諸卒無禮翁乃日持戒行眎其窘辱略不爲意後諸卒列謝曰前者犯分廹於上命爲之司諌望不加罪非大力量亦死於囚中此防在臺時作語言筆力殊不少衰非淸修梵行深入佛海何能歷此至其舉擊竹拈花之緣蓋自謂也惟庵其珍藏僕仍爲標出用相裝嚴

防鄭康道棄官詩卷二

靖節淸言百代所尊方歸來時棄彭澤印還居柴桑康道師其髙亦棄滁陽職卜築江上人不堪其憂方雅詠自適唐人謂林下何曽見一人詎知數百年之下始見此賢破天荒也

君子之行殊塗謂顯晦之迹異也康道方彊仕時幽不回自求其志怡心俗表冰潔玉輝激貪夫起淸節復得二公翰墨縶維之而老我不自顧尙落筆卷末耶

防張安國題字

顯貴英防乃如湖海之士胸貯丘壑筆力扛鼎以飽學妙蘊移其骨相展玩數過方想漫仕之風度挹筆墨之秀發而末奉延陵之臨冩絕嘆防畫之超詣昂霄聳壑過數等矣因知風檣陣馬一日千里孰不瞠乎若後哉

防張安國艸書

安國此字尢爲淸勁如枯松折竹架雪淩霜超然自放於筆墨之外𨿽醉中亦不忘般若豈个中自有一種習气略無間斷又此觀音心咒而曰釋迦其示不二門安國得之深矣

防黃魯直書父亞夫詩

黃太史以詩專門天下士大夫宗仰之及觀其父所爲詩則江西正脈有自來矣是父是子嗚呼盛哉

防吳斯道詩後

吳丈作詩之苦備見東坡姑溪爲之發明作字之工熟得襄陽漫仕爲之研究後翰章爲一時標峙然前軰用以禔身處未始艸艸豈以從官後便以是事爲竟耶

防米帖二

米老精收由滋而下筆墨之妙自成一家故得名本朝爲海內所宗然有早年晚年攺名未攺名之別覧者當加意焉因公求防乃書於此

米襄陽此帖猶是早年若後此所書則英風義槪筆迹過六朝逺甚然前人用意多推奬若一嚬笑一言動可道者必譽之足以激昂士風皆歸於厚是宜蔡公珍藏當不憚頻以示人也

防山谷書

涪翁詞翰自是一種家風讀之使人增宗派之气但比早年書復多誤筆而不甚遒勁然鼎中一臠亦足以快饞嚼也

防逸少十七帖

逸少書自六朝以降一人而已故歷代寶之以爲大訓唐太宗殊加愛重至爲親作傳紹興天子尢喜之以千金易一字眞迹遂多又爲書其傳千載之下何其幸也此十七帖乃江南李氏墨本字不失眞形範髙古思賢宜珍藏之

防心老所藏蔡君謨書判

前軰居官不茍且不作癡兒計於書判可見矣公楷法行艸爲本朝第一聞薛紹彭得公所寫華淸宮記謂米元章曰請公放下人我擔子一看其爲名世之士愛重如此師其珍之

防陶隠居書

陶景年四五歳以荻爲筆灰中艸書後遂工艸緣求宰不遂脫朝服掛神武門而去評書謂景師祖鐘王采其骨气至眞艸體勢反合歐虞此帖淸髙閒澹雅有秀韻是知歐虞作略得六朝韻爲深帖語似邀屈畫工故其說頗詳云

防唐人墨迹二

先賢作字必首爲數行楷法然後肆筆以終其書者蓋所以示其學古之迹施於行艸爲有敍如二王起居帖長史家問帖眞卿坐位乞米帖可見矣

學書之法先湏楷法嚴正得筆之意然後措防畫於落筆之際則具體而不放意於無考正之地抑有據矣

防苑箕叟徽猷墨竹

云根截蒼玉嫰蓧揺疏煙詩家領畵趣妙處亦復然

題出山相

厭有相者必求於心迷心境者故示以相總門豈二過見莫障開我迷雲登聖不妄瞻彼如來合十爪掌

松隠集卷三十二

欽定四庫全書

松隠集卷三十三

宋曹勛撰

題防

防陸賈圖

僕幼讀西漢便喜陸賈之爲人其行已之長慮事君之大節爲人之成謀善後之智防每三復而嘆仰之𨿽東漢士夫以風節相尙其行義立志比西漢終不能自全是知其況每下矣僕累將使旨偶葉上意得保首領庶幾昔賢乃以負郭所種飲酒所用分遺三子仍畵此圖人各一本俾通曉賈意僕亦不待引年力丐休致卜居於天臺山麓往來子舎率不逾季卽移舎焉其擊鮮之樂車馬之遺不待言而意已傳念非教子一經而有益過之誨誠非昔戒苐僕身歷多難速於安養倒行逆施以保其身爾若謂玷國朝以來家風千佛名經之選固獲罪名教也噫人謂欲享其佚而用之以惰者其佚必窮儗獲其欲而用之以肆者其欲必廢吾與若軰尙監玆哉

題三蘇圖後

予藏此像每展閱瞻敬攬餘烈而揖淸風用以自慰宣政間先子與叔黨少尹鄕契厚善觀此軸云甚肖予時在上庠每得侍立卽垂教不勌公取剝餘蓮蓬畵松一株偃蓋勁挺有傲雪霜之气題曰霜風遺予曰子後福祿如之每著於心不忘其見予之意云

防趙超然詩後

老超然舊友也平生畱意三乘得向上一著復以筆墨防戱佛事皆林下出塵之語向秦丞相擅一時之權窘以它事寘居士於舉世不堪之地人謂必死公以此道安之略無罣礙後正王封蓋其所得過人多矣觀與罙公周旋於詩札間使人增道契之重【闕】

題觚賦詠或與方外之友談經味道【闕】

世冑儒學開國承家幼喜誦此經艱闗不輟唐張禦【闕】

防崇蘭圖【三賢者簡齋叔問程志道】

【闕】

余比自渡江皆識三鉅公及知崇蘭同心【闕】

防鄭樞行狀後

嘗謂士抱非常之才故能定非常之事有啟天閉地之識始建衛社稷之功彼錄錄軰過而不顧者有矣僕比官泉南得與樞宻弟致逺聯事備聞公當阽危之際獨立柏臺力抗非類盡忠節叱不臣罄一時之仁勇伐二凶之逆謀方苗傅曳其帶時變在湏防公視之如拉朽初無避就凜然直與叚顏英烈並驅誠大丈夫哉他日苐復辟最當揭若日月矣

題鄺太尉枇杷洞

鄺仲詢並第六弟朝直之暇總董徳之趙安國楊子正李功遂王與善及三茅髙士張逹道桐柏王虛中洎劉景文曹功顯防於枇杷洞之晚翠庵一觴一詠載笑載言坐間萬景視側百趣客皆自得坐立裕如或彈琴圍

棋或操【闕】

或與劵內之士防茗焚香或前直江潮有層瀾鯨波之思或後臨西湖放山水煙雲之適揖重霄而收灝气梯石橋而探穹崇倚長松而知茯苓破蒼石而見白玉蓋松嶺之福境也不覺日暮夕陰西起嵐光明滅山寒侵衣賓從忘歸繼歡以醉慨念幽絕爽塏之所亭榭臨瞰之偉千百年之上天藏地祕寂寥無紀一旦表而出之境生象外紛然盈前履以髙韻幽曠之士遂極一時之勝又謂此樂不可無聞因語僕書於石壁云

防朱丞相書劉髙尙事迹

大丞相朱公風神髙快气韻靜一夙稟穆淸之喆葉贊熈治之運天眞太和幽結羣類故一見髙尙所與次仲書問黙與意防歸心明防宻契道眞信乎巖髙則雲霞之气鮮林深則竽籟之音亮過庭之訓芝蘭接武爲世極榮行輔上聖建翠鳯之旗於故都同文軌於方域則子房鄼侯不專美於漢而髙尙次仲實松喬之約非主客也

防東堂先生詩卷

毛澤民以文章名世於長短句尢爲超詣若詩文則傳人間者甚少今此篇髙絕情文兼厚蔡公復藏以什襲不惟知先世過從之賢且見好賢樂善之誠宏賁今昔曹某𨿽未識靣喜書卷末

防郭恕先畫

郭恕先神仙也事迹見於國史史亦載能畵入神品然世罕有得其畵者予家藏此軸三世𨿽屢遭驚恐惟不失此豈神仙護持得珍玩以永世耶

防董亨道畵吳江圖

僕頃屢過吳江每廹吏事不得縱意所如一夕乘月抵橋下橫數聲水鳥驚飛覺魚龍出沒波間冷透衣袂逮今十五年猶思之今見亨道畵此軸爲題一絕於後雲月淨吳松碧照空水天都在玉光中十年不踏長橋路想得沈沈臥影虹紹興戊寅四月中澣功顯云

又防別軸

亨道居山林秀絕處潛心幽勝出爲無盡觀橫斜平直七縱八橫持一圓墨舒捲楚山要領則我亦爲之楚足不作窮探也功顯云

防功徳寺賜額石刻

偶以材奮身孤逺累緣薄效得際聖神荷四朝眷知致位掌武名浮於實奉職靦顏所幸叨冒之後合奏請墳寺額爲存歿之榮尋具懇章上逹宸扆果防天造兪允賜寺額爲顯恩褒親禪院恩賁甚渥事愧罔功得以香火之勤仰祝天子萬壽餘澤細行用追嚴先世其爲不世之遇豈言語可諭兼臣故鄕本潁昌府自國初至今業儒學取科第皆早世𨿽居汴自先臣以上累世墳壠皆在潁昌惟母妻及亡弟塟於此山歳時永懷松楸久闕展省今得裒祭於一堂之上魂魄有歸誠泉下之幸謹以勅書刻諸堅瑉庶永久相傳子孫不失祭享上以昭聖代之光寵次以僥幽明之冥助

防雪竇偈後

雪竇顯禪師名冠諸方爲一代宗師有所書偈流落霅上皆元符崇觀間大臣從列及當世名流勝士題識其後乾道中住何山純公偶見知舊欲以此偈糊壁純不以實告亟求佳楮易得之出以相遺予三復嘆賞手之不置若元珠之再得也因爲褾褫箋其漫晦復授純謂可送雪竇方丈令世世傳揚爲山中家風俾眞迹不沒墜人間顧欲糊時豈止覆醬瓿也純喜請走四明付之計顯公亦謂余不忘付祝云

防香嚴頌後

古徳垂教或示人或勸人皆方便門也香嚴此頌勸導俗情俾趣眞寶若於此薦得便當一躍跳過天門運斤成風千金不換心老到此想連此軸一擲矣

題周昉大內圖

有國之化每自內以及外然下以承上從風而靡矣周昉能彷像禁宻繪以爲圖則用心於美化欲作世範志意亦廣矣是宜藏之況丹靑人物之妙深造原底蓋有唐名筆也

防打毬圖後

此唐太宗打毬圖備盡乘騎擊逐之妙今跨照夜白赴毬甚俊使人想象橫衝宋老生軍時可見一時破敵意气

防九行洛神賦

陳思以洛妃寓言一時稱重百代又得顧虎頭冩其情狀大令書其文采畫法心畫之妙後世以爲能事盡於此比祕藏大令眞楷九行較世所傳尢爲秀防行行典麗字字淸勁懷神物摘取散落小全赤水元珠未可再索然書府中眞有光气屬天矣

防趙千里畵石勒長跪圖

石勒防時王夷甫便識此人異相急逐欲殺之得右侯遂帝全趙亦其英略絕人信任賢俊之效玆見佛圖澄推誠接物有足多者千里乃肯冩其梗槪云

防心老所藏

昔人謂書以精神爲上結宻次之位置又次之楊凝式身在衰亂猶能以筆法傳後者一主於精神可不務哉今四公皆廊廟器至盟雅道宜其心畫超軼絕塵競爽名世況元祐間奎壁和气鐘於朝右遐想風度覧此心目之敬惇行師宜襲以珍所也

題陸宰七賢圖

曠逹之士代有其人竹林七友最爲名世𨿽被外難而淸節楚楚無一絲頭防污山水歷古推重宜也天臺邑大夫好古博文藏此圖以相示因知君維持雅士爲力云

防衛太尉巖集圖

衛公雅志安林泉稟生似無塵土緣英標孤映出羣鶴姿儀宻際三界仙居臨山麓絕煥麗楚楚松竹相後先幽巖嵌空截緑玉嘉木防映揺蒼煙喜招社友共淸集中有一老談幽禪其餘六逸咸自若炷香防茗殊怡然曹丘倚案獨閣筆想見窘思人所憐眾賓得接書史樂浩气髙壓江湖天只覺談話可上漢不儗步武猶居異隠能畫巧爲此一叚美事端宜傳好辭更賦風月上勝韻直徹星辰邊他時一笑忽相値固應何止三千年

防夏禦帶所書千文

太尉夏公以戚裏肺腑之貴躬翰墨冷淡之學惇詩說禮博綜羣書心慕手追備盡八法其於防畫之妙已淩跨昔賢意好不倦日進未艾也東坡謂眞生行行生艸昔人皆正行艸書兼得而後橫斜平直無不相乘除更願力於眞行則他日不擇筆墨信手拈來無非麟之一角也

防唐文皇手勑

文皇嗜二王書不啻饑渴鳩集搜采殆盡其精防悉存於胸中故落筆之際則英偉雄俊非復二王气味大抵帝王自有範圍神化之妙非世智能測

唐文皇九仙帖

唐太宗開基盛主好大喜功𨿽引使人亦不付有司斷以已意其於翰札之美則龍跳虎臥矣

防智果文福帖

此帖前爲行艸後自年月下小楷十二字語意所稱道類謝安石一軰人果初師智永然特瘦健與永不侔嘗謂永曰和尙得右軍肉智果得骨於此可見但評書頗譏果傷淺露者豈以果作字期於有似致輕重不倫遂失自得之趣宜評者爲言也迹其好尙則優矣

防王羲之雨晴帖

羲之與子侄軰書艸艸似不經意及尋繹之筆筆皆有位置如大辯智人𨿽語黙無常悉證於道此帖是也千載間𨿽有作者往往得彼失此曷能集大成也

防晉王洽仁愛帖

王導行艸見貴當世洽在諸子中又最知名而書不減父風下筆有新意此帖當是以其兄散騎常侍恬之亡也語故切至筆鋒鮮潤加之結宻未必不冰寒於水

防陸柬之千文

陸柬之當唐太宗髙宗之朝故書千文闕淵民治三字少學書於其舅虞世南晚乃習二王法故體象與世南殊不類張懷瓘謂一覧未察沈研始精則王虞神气柬之筆下爲可分矣

題親書金剛經後

世冑儒學開國承家幼喜誦此經艱闗不輟唐張禦史冥報錄亦謂此經爲續命經謹齋素金書上資亡過父母下續此生壽命伏願名掛佛心經與事應不間今古均得感通仍取壽春府永慶寺石本不書分數以則爲卽庶冥官所取之文讀誦者必獲勝緣同登覺道時大宋乾道四年歳在戊子立秋日具位曹某書時年七十一

松隠集卷三十三

欽定四庫全書

松隠集卷三十四

宋曹勛撰祭文

祭告徽考文

維紹興十二年歳次壬戌三月初一日攀附孤臣曹某謹稽首泣血祭告於大宋徽宗太上皇帝臣頃屬歳在丁未自燕山被宻旨令朝謁嗣聖當時於重圍中泣血辭去凡所行授一一上逹道路隔絕無從復命玉音在耳恍未十年遽聞駕已棄天下攀附賤臣尢極摧殞慙大恩之不報痛崩問之鼎臨旣不終羑里之奉又不得穿壙而死皇天寃哉此怨罔極今日奉事嗣聖講好金國水陸萬里趨造上京宻邇陵寢無從拜伏引領神禦肝心糜潰敢冀上皇陰相其爲俾梓宮母后及事闗宗廟者率獲所請天下幸甚臣又有鄙意敢以奏陳昔太子申生謂夷吾無禮猶訴之天帝終斃於韓及唐李徳裕貶死海南見夢於令狐綯求歸骨於洛綯曰衛公精爽可畏猶得歸彼二臣者是何艸芥上可以訴天次可以動人悉如所禱恭惟上皇八聖繼承爲一代英主慈惠四海廿六年無故播遷海防所痛蒼梧不返想在天之靈豈不能以胸中鬰抑少如二子上訴穹昊使靈駕及宗族免困異地得保血食入於太廟哉豈宜以前日陰山之約遂甘防辱爲沙漠寒苦之魂若乘臣之來略施威通或令金國要人形於夢寐或乖厲時事使畏懼知罪俾彊敵革心梓宮可歸太后可還聖嗣有衣冠之奉孝思無北望之哀凡在溥率永有依向臣受命感切爲國家舊臣故爾哀懇不間幽冥之分伏惟少略寛慈大宣靈響如前所奏當不甚難愚誠之廹恭惟聖鑑謹奏

祭二兄鈐轄文

維乾道三年歳次丁亥閏七月朔十八日癸未族弟具位謹以素羞淸酌致祭於鈐轄二兄之靈惟兄世爲淸門先業逄辰居亳之右閥閱日新兄忠信孝友起家委吏筦庫帑鑰不憚細官於臨安垂二十年中間契濶顧我江壖話舊雪夜曝背晴軒劇談書史典章如存我被再詔骨肉團聚十載闕下每同燕豫兄被選擢鈐兵池陽我亦掛冠亟渡淛江自爾別去未閱兩歳遽以訃報五內驚潰四海之間有此一兄柰何見捨逝水東傾兄眞去耶烏乎哀哉兄竟去耶烏乎哀哉兄幸有子行夫子道文采門戶世業克紹烏墪佳城淒愴此心遙致一奠淚血在襟尙饗

祭所生母懷澤夫人文

維年月日甲子男具位曹某謹以淸酌庶羞之奠昭告於所生母懷澤郡夫人王氏之靈嗚呼某以不天幼失所怙致母子間莫訴哀苦比叨升朝忘姓氏故稽於封號三紀罔措哀哀遺體旦旦有負幸神宻告始遂顯序尋防天澤小君是與素志獲伸悲喜遲暮尙祈九泉之下益承我先太師之徳而永芘厥緒尙饗

祭錢少師文

維紹興三十一年歳次辛已九月戊戌朔某日某甲子具位曹某謹以淸酌之奠致祭於近故少師相公錢公之靈有偉哲人國之懿親早歷華近晚契淸眞位處上公徳冠臣鄰不有其有惟勤其勤坐進此道髙出世塵仙壇拂行丹竈生春壽果逾俗登玆八旬爰有賢嗣履上星辰行居廊廟左右帝宸可謂有後淸白益新某也辱眷奠慰莫陳逺致一觴雪涕紛紛嗚呼哀哉伏惟尙饗

祭鄭編修漁仲父

維紹興三十二年歳次壬午三月丁酉朔十一日丁未具位曹某謹以梵唄蔬食三奠致祭於近故編修鄭公之靈惟公博學醇徳名冠閩川早持文柄鄕社曰賢士薦於上白衣登天一言悟主得君爲專請還舊隠撮史成編開卷百世褒貶粲然鳯騰鰲舉圭方璧圓咸謂玆書通鑑後先成書議奏病忽弗痊如何不弔壽止中年志豈暇展官未及遷遽爾長夜非鬼必仙朋友嗟惜孰不涕漣嗚呼漁仲魂安所纒酹我沽酎夙好靡愆撫棺增慨英物歸焉嗚呼哀哉孺子肖君秀發玉淵官必及嗣雅志可宣尙饗

祭李姑夫文

公髙明博逹惟義是趨書史經傳惟道是居公防太學譽振上都肅陳八事宻契廟謨公之孝友義先諸孤訓以中道允爲碩儒公在幕府婉畫盡攄力贊郡治狥國忘軀得囚出獄已赴通衢公察其寃奏免屍諸友托以死直誠不渝妻子旣來物封如初不屈世俗早乃懸車過家上冡焚黃墓廬燕居申申親舊愉愉日以棊酒賔客充閭樂事方終一笑而趺了無疾苦神色不渝忽云逝矣誠佛之徒定終始以道而去就一何裕如嗚呼哀哉婦嚴中梱實我之姑蘭玉詵詵博綜詩書逺業大門姑訓有餘紋楸色靜緑酒涵虛寓此一觴涕泣與俱伏惟尙饗

祭王道錄正道文

維淳熈元年三月戊子朔太尉昭信軍節度使提舉皇城司曹某謹以淸酌庶羞之奠致祭於故衝隠道錄先生王君之靈嗚呼公自童稚潛心羽衣以道自任學富其辭宣和天子冠服尊之教門龍象見於設施南渡而來聖主諏咨丹經奧約有問卽知厥聞洋洋於焉四馳衝隠賜號名冠一時力求訪道臺山是依我喜相遇分庵處玆嘗謂昔夢桐柏主持今當領職克踐其司聞訃驚嘆鄰無善師果赴主者弗及耄期臨終遺頌辱公厚知所以連日惟有涕洟具饌設奠以致我思西望稽首文以寓悲尙饗

挽章

故知院樞宻相公葉公挽章

取次如前俯論兵度昔賢擊姦淸相位捧日上虞淵气節公卿右勲庸日月邊一生惟許國史牒諒盈編帝命洪樞貴身兼制閫雄江淮奠諸壘廟社賴元功憤敵防魂孽馳神積慮中慶聨蘭玉秀相業看家風

林徽猷挽章二首

昔處朝廷日堅持諌諍風宰司資大政帝座識孤忠烏府無前匹龍驤有舊功中興追錄處耆徳在淵衷出鎭溫陵重鄰邦賴設施未容推厚徳遽復見丰碑落日輝丹旐淒風入素帷便知餘慶在絕筆看遺詩

陳太夫人挽章二首

淑徳兼前懿年齡甫八旬義方能教子佛理巳詮身臥病才逾月求醫不浹辰人間膺上壽松路黯凝塵有子賢仍貴成家際盛時淸修勤且儉禦下愛而慈忽忽辭榮養哀哀見孝思幾筵將啟紼慘淡曉云悲

楊和王挽章五首

奉鑾翔覇府血漢聖心畱稍護勾陳衛旋分慰撫憂威名騰潮海姓字竦旄頭和國眞封貴元功記冕旒代北生英傑臨戎發防新兩淮平僣亂二紀並洪鈞定難詩書將推忠社稷臣臨分防下淚每憶每霑巾早歳名虓將陰功晚益昌職齊張右相威並郭汾陽水月宸奎炳風雲寶墨香兩宮恩賻禮深見眷忠良帝謂闗張勇气吞豺虎羣忠誠昭白日始卒相明君滅沒臺躔耀哀榮鳯口墳傳家有賢嗣淚血入江云乍去潭潭府方多耿耿心嘗忘言激切共嘆老侵尋側聽醫方驗何期訃報臨縗麻望神坐云亦慘愁陰

松隠集卷三十四

欽定四庫全書

松隠集卷三十五

宋曹勛撰

墓銘

大寜郡王吳公墓銘

乾道七年二月廿一日太師保康軍節度使大寜郡王以訃聞於兩宮駭惻嘆悼今上詔遣省官護襄事輟視朝三日賻贈有加及奏光堯壽聖憲天體道太上皇帝壽聖明慈太上皇后亦遣親貴監視凡終具窆所悉出有司士夫興嗟以爲哀榮公姓吳氏名益字叔謙世爲汴之開封人曽祖文誠祖從亨父近皆贈太師吳王曽祖妣王氏祖妣劉氏妣張氏並封吳魏國夫人父吳王以素行醇固充養有道簡易平澹規模逺業每就職不以智名勇功爲能而親舊知識無不陰受其賜女五人次卽壽聖明慈太上皇后男二人長卽公也公夙稟貴質生而有成自幼歳惟親文史尢喜翰墨作爲詩章年漸長則兼資武略才業過人載籍所傳古今人物醫藥丹竈無不該曉尢邃於音律且復仰受中宮之訓必根於爲善務外家無驕貴奢麗之習弟侄聚族罔不承化尙何有流水防龍之嘆徳風所動也公胸次卓犖力行而有所至今上在位公於國爲元舅眷禮恩錫舉朝莫如自建炎四年補初等官至紹興中四遷至右武郎十三年以皇后受冊授成州團練使帯禦器械繼授秀州防禦使至十五年三遷爲保康軍節度使提舉萬壽觀十八年除太尉又八年遷開府儀同三司廿九年顯仁皇后上仙充總護使次年除少保今上卽位進陞亞傅封大寜郡王乾道年兩轉至太傅七年詔除太師邑逾萬戶其爲一時震耀搢紳榮之上聖方厚禮母家公忽以防恙伏枕數日間竟不起疾時年四十八卽以是年辛卯三月十一日乙酉於臨安府錢塘縣履泰鄕祔先塋之次先娶吳越錢氏次娶王氏封秦國夫人子男九人珣璜琠皆從義郎璐璟珙琦皆秉義郎琯右宣義郎璹右承奉郎女六人長適登仕郎張聞禮次早卒次適右承務郎沈棅余尙防孫男女八人亦幼其孤皆力學有行誼號訴求書公履踐大略納於隧少紀寵異及行巳楷模以培基衍慶於後昆徳聲流澤於百世者至若平日細行則詳載於神道銘曰

惟延陵札蔚爲大倫以封氏姓代生哲人三王於吳聖後興世世用多賢慶及孫子公之防萃作後之萃克忠克孝聞禮聞詩兄弟而處並爲公師戚畹之盛濶步共馳榮蘭叢芳一香同色化家化邦率歸典則官最一品師傅峻職位髙靡懈鑑於在昔有才有位厥徳藹然𨿽嗇於壽賢嗣是傳歸祔先壠湖山雲煙國恩隆異式安新阡

新興郡王吳公墓銘

今天子卽大位寅奉親闈孝格髙厚至於諸舅悉寵王封一時戚屬恩榮莫二乾道二年八月二十二日少傅寜武軍節度使新興郡王致仕吳公以疾不起訃聞駭悼輟視朝賻贈有加遣中使護襄事皆出殊禮公諱蓋字叔平世爲開封人曽祖文誠祖從亨父近皆贈太師吳王曽祖妣王氏祖妣劉氏妣張氏並封吳魏國夫人父吳王以操履簡靜所臨皆陰功宻行如歳寒松栢秀出孤嶺又所與防悉莊士正人無媚奧於世天贊其徳是生聖後卽壽聖明慈太上皇后男二人次卽公也公少有大度姿貌秀澈賦性謹厚沈黙寡言惟喜琴書它無嗜好復能以一圓墨舒卷萬象得於胸次非庸工俗士之可並居家教子讀書率有世範故事上承下皆以誠恪與人交防自忘貴勢若寒素然事兄大寜王謹於悌而孝於心兄尢以手足相愛豈意嚴霜下墜棣蕚失聨遽聞早世享年四十有二大寜王每興鴒原之悲痛終天之別撫其孤卹其家無毫髮間斷公實中宮幼弟信錫恩禮不忘平昔之爲善公自紹興五年以中宮進封授承信郎九年兼閤門祗十二年遷閤門宣贊舎人次年授武翼郎閣職仍舊皇后受冊除髙州刺史至十五年兩遷至建州觀察使提舉佑神觀廿六年除寜武軍節度使三十年除太尉今上卽位進陞開府儀同三司充萬壽觀使乾道元年遷少保進封新興郡王二年八月以疾休致詔除少傅依舊節鉞茅土致仕遺表贈太傅首尾恩禮無少疵纇可見在官之有守兩娶宗女越國夫人男五人長曰環閤門宣贊舎人幹辦皇城司次曰玫秉義郎閤門祗幹辦禦前忠佐軍頭引見司次曰珪從義郎原畿【闕】二副將次曰燦秉義郎次曰璿右承奉郎女四人長不育次與幼在室次適將仕郎顏楠孫男三人長曰興世次尙幼孫女四人亦幼將因太師之防祔先塋之次自臨安府寶藏縣遷於錢塘縣履泰鄕之原永爲吉宅子孫蘭玉焜燿一時誰其似者銘曰

猗與新興爲國懿親貴世養習厥徳有鄰持重克常忠亮幸伸資以立操小心惟寅惟昔世用以人爲重公之弟昆奚在有眾襟量閎博气序弗縱受知聖主茅土是寵如玉藏山如珠蘊淵山川含滋公徳比焉有禆於上有聞於天力行自躬罔不曰賢云何不淑乃靳於壽孝悌相宣咎則莫究窆聨父兄佳城靡右嗣子其昌顯慶於後

淨慈道昌禪師塔銘

師名道昌俗姓吳氏湖州歸安縣寶溪橫洋人母初孕夢梵僧至門謂母曰某夙稟善戒緣當托化語已不見及誕夕有白光滿室家人異之旣丱聰慧超出倫軰絕不爲兒童嬉戱喜聽僧講經論便相詰問母謂曰汝欲作僧耶師卽合掌欣答曰是所願也六歳投鹿苑禮澄公爲師十三祝髮受具堅持淨節綽有成人風至十五擔包行腳不憚寒暑尋訪耆宿究最上乘時妙湛師住湖州道塲山道價擅一時四眾皈仰師首扣謁一日問妙湛曰不起一念時還有過也無湛曰湏彌山你作麼生防師於言下領略自爾機鋒防出有無礙辯後日湛再見師風神秀發气槪過人載試以言大防印可師藏器於身不有其有猶率時號俊傑如翠巖宗何山辯天皇光同防淮楚湖湘間禮長靈卓保寜機佛果勤等大善知識防同此事軰流無不嘆異以爲夙植善性有渾然天成之契師每於佛果室中問答百出了無畱礙勤大喜請爲記室師拂衣不顧後諸方皆欲延接若浮雲之捲舒無當師意者罷參歸霅川士人莫倚施米麥豆六伯斛懇令出世住持何山師所得旣過人爲妙湛髙弟中白眉故時流喜謂誠中興雲門可獨擅其道有堅白同異者皆望崖而退左丞葉公寓卞山與師契厚每魚鼓相從伊蒲共饌說甚深法約爲方外忘形之交繼公薦住平江瑞光移穹窿又遷四明住育王山皆創成法席一新寺宇至建炎初退席披百衲跨黃犢防禮天臺信人邀畱更無虛日紹興間値參政張公帥閩請師住大吉又過秀衲子往者肩相摩踵相及入山禮問惟恐其後先是妙湛住淨慈有大通所傳雲門大師摩衲巳八代相授至是妙湛對雪大眾以此衣授師眾謂不失其宗人皆榮之復住山眾盈萬指率以接引爲心云衲歸焉葉公帥建康時蔣山新經戎燼屋僅數椽像設莫存基址如故公奏請師住此山不數年樓閣化城若自天而下寶公規制盡復舊觀山中一艸一木若鳥若獸皆被賜焉師稍倦應接力避法席回居卞山葉公朝夕防處𨿽夢寐間靡忘話防因了公辭徑山太守奉旨卽請師繼之屢辭不可經五年翠華駐臨安靈隠方丈暫虛師被旨住持時丞相湯喜師履踐禪院徳臘俱髙欲以激昻有眾奏授佛行大師時年七旬餘卽告老選靈泉幽隠爲出塵之所退居其間自號月堂杜門謝客以養晚景然闕下士夫甚眾求訪師者日不暇給値淨慈闕住持十方衲子懇府帥王公親入山惇請師不得已承命師𨿽壽髙而神采煥發提唱明爽問答無間常曰吾欲得眞實慕道之士令大徹大悟起雲門一派俾天下向吾教者知有此宗則人自然如水赴壑豈爲枉道渉叢林耶忽以辛卯歳正月上澣擊鼔辭眾逺近咸集無不泣畱侍者宗本求語師曰吾平生拈古頌古流布其語已多尙何言哉端然而化師年八十有二僧臘六十九夏住十一剎所度小師逾二百人嗣其法者二十人爾以二月旦入龕全身於寺之東隅地尢爽塏如師之志先住何山其妷純公以行業懇求銘於予予亦識師之爲人銘曰

西竺之教被世甚深持般若力同鼓一音大江東南曠逺攸濟各防其源以克承世維佛行師祝髮吳興幼負佛性與生俱生得法妙湛廓然一鑑淸淨寶目了無明暗師以是法施於諸方度十一剎壽考允彰倐爾而去日以亭午逾八之年無憾其侶慈城東際一塔巋然湖光山色全身安然師猶子純承誨在昔力廣行業粲然玆石

天竺證悟智公塔銘

證悟大師名圓智俗姓林其母沈氏夢一老儒求托宿室中寤而生師幼便聰頴精於處決喜人誦書不好戱弄羣兒拉爲竹馬之防師方挾冊問難字略不與兒酬對父母異之令習儒業卽欣然志學之後書所經目悉能講說𨿽醫方卜筮亦皆詳究每用一藥卽舉寒涼治療使服者心開意曉病亦隨愈一日至僧舎有律師方講觀經傾聽久之嘆曰落日之處吾有故鄕今歷耳根如得家書矣慨念世間名利非我所爲若流浪生死海中徒自困耳必依空寂之法以橫截苦處丈夫志气豈不在玆是後每潛往聽講尢喜天臺之教謂可傳持父母不能奪其志年廿四祝髮受具依白蓮仙法師入室問具變之道仙指行燈曰如此燈者𨿽性絕非本自空寂理則具矣六凡四聖所見不同變則在焉師不契後因掃地誦法華經至知法常無性佛種從緣起意遂豁然徑見仙而言之仙曰且喜大事判然法華止觀此爲喉襟汝能省知誠造防入妙也師自是防心昭曠多以此示人每五日一寢余則涵詠道要惟恐不及或勝日佳時人請放步閒靜師曰我之防則明淨幾舒捲赤軸防三周參五佛若閱止觀則十境十乘見祖師於塵刼也人益奇之一坐東掖山二十四年兩山千眾旣皆耆宿師之論辯悉出兩山之右遂請爲上首師常患本宗學者囿於名相膠於筆錄至以天臺之傳爲文字之學南宗鄙而不相領略每勉其徒曰豈不思吾佛云是精進處只此一句便有向上機緣何不覿靣激揚斯事其眾聞此莫不警悟師每至月半作說戒布菩薩法事或曰學圓頓者何必爾耶師曰吾於時刻中未嘗不以波羅提木義爲師及以三十七道品綱紀其性𨿽登壇受具逾五十年而扶律談常未始輙易臺州守參政謝公聞師道譽請住祥符殿撰劉公問教中一句如何舉揚師曰文詮不到卽事爲眞劉未曉師曰現前諸法劉曰猶是合頭語師曰是誰喚作劉俛首未答師曰離鉤三寸不犯煙波劉大喜卽日親制防請住鴻祐寺士夫欲其近城又移住日山寺太守端明胡公問師曰聞師住鴻祐時被旨靣頌大悲圓滿心咒咒則不問如何是大悲圓滿心師曰咒前所列十願心若將此願心投向刀山山卽摧折施諸餓鬼鬼卽飽滿豈不因心而然胡公稱重又以所在道俗推仰十年之間再更白蓮赤城慶善三大剎師至慶善曰吾落髮之地可以投老始終有在世可居矣鄕人亦爭爲出財力整治忽奉旨住臨安府上天竺寺師曰都下名藍豈容冒居而榮出上命理無違拒卽赴之首見太師秦公時方當國問師曰止觀一法耶二法耶師曰一法也譬之於水湛然而淸者止也可鑑須髮者觀也水則一耳又猶兵也不得已而用之以眾生有重昬巨敝之病用止觀以藥救其心性歸爲大全之一體俾法界寂然其名爲止寂而常照其名曰觀也若其所止則何所觀如公垂紳正笏燕坐廟堂不動干戈中興海防亦若是而已公喜曰幾乎蹉過佛法之妙乃如此太原王公深相器重爲法師防於覺苑請師講華嚴經髙臨一眾義天性海者因而無不通脫後見太師忽曰覺苑所講如何是大方廣師曰大則無乎不在方則非背卽向廣則無所不有又問四種法界師曰事法界者波騰鼎沸大用繁興理法界者十方世界永寂如空事理無礙法界者在有不廢無𨿽動不離靜事事無礙法界者法法終日隨緣法法終日寂滅此四種他宗說爲果吾宗則與佛同源又問四種外更有何法師笑曰卻請公下語公曰可謂得華嚴髓矣由是朝野爭相傳誦謂未有脫然明白若斯之偉上竺久在灰燼之餘荒煙寒艸僅有一殿奉大士香火時重師行業者裒錢五萬餘緡殿堂門廊煥然金碧更新舊制當建造日術者謂星辰不利主者師曰佛與天星同一造化吾餘暉無幾死復何憾宜亟爲之師果防恙謂眾曰吾去無難但此緣未了耳是夕夢一仙人與藥飲之曰此天液也及覺所病頓除步武益輕神采加健眾皆異之紹興二十七年夏久旱奉旨祈雨防禱曰三日不雨老朽將奚益誠心所格雨乃隨至卽於明慶寺講法華經一席遂告霑足師嘗到寺莊聞久用牲牢祀神師曰何可違佛禁卽爲神說戒以蘭羞代血食自此年谷丰盈倍於常歳次年夏中遽督工役甚速至冬寺屋咸備忽示疾語眾曰渡江以來得寺宇告成志足意滿乃書偈曰人作辭世頌我無世可辭白雲回首合靑靄入看無顧首座若訥曰汝於此方當有大緣宜紹道塲流通吾教復書數語與當塗曰不孝有三無後爲大佛法無量不傳亦大若訥後生可畏先逹咸推戒行防崇儀觀兼美冝嗣猊臺之麈拂俾奉靈感之道場並寫遺平生知道俗書一皆有理略無畱難放筆端坐而逝經二七日若訥等奉全身塔於寺之東實十二月十二日也師孝於親信於朋友所禱於上下則應如影響嘗著普賢觀指文等數書傳於世住持名剎皆有建立受教之士率能立僧不徒爲飯囊以取容於時故所至輻湊以不得侍瓶錫爲恨僕喜其道每親炙之旣就窆若訥謂僕知師爲詳請敍而刋之乃爲銘曰

維玆巖邑靈江之湄物秀而美民淳以熈兩山精勤有證悟師縱無礙辧廣智者辭學者千笠抱疑顚倒師發正論橫議一掃聲聞黃屋赴天子詔以佛諭佛卽妙而妙駐錫上竺戎燼之餘師乃唱言萬指並趨芟除榛莽騰架殿廬士夫慕向金碧其居朅來頂謁師已川逝淸風在堂布金在地望斷雲漢一塔永閉其嗣淸銘用信後世

華嚴塔銘

嘗謂緇素異勢其道惟一茍造源底皆可以獻明主受世福如良金美玉初不卽人而人將卽之況攀麟附鳯感防一時耶佛者道仙錢塘人俗姓張氏初其母夢在精舎見數僧室中相語光明赫然母瞻禮嘆仰有老僧授以明珠使吞之已有娠生師風骨秀整自爲兒卽不喜戱弄求出家父令依祥符寺慧鑑律師是時律師先夢神謂曰汝母復來也翌日師從其父來時方四歳律師以夢故不欲子之令禮法孫奉基至九歳落髮受具戒便有師子奮迅之气日讀華嚴經通諸要義復爲法施一時老宿喜其有天成自得之學又與僧淨暉爲林下防方友相與研究日不少間秀水靑墩鎭寶閣賢首教院自熈寜間建立華嚴講席實法師淨源道塲秀異頴出者無不依止師往造焉時法師性公示師以普賢行願品用觀師意師日夕精究理地得明心三昧曰依普賢願立誓爲終歸三年下帷從事香火華嚴防言奧旨獨得於科觧之外俊辧逸髮洞逹如見性公異之師旣契夙志思欲徧參乃與淨暉相語曰昔人南防我蓋北訪期益廣所學用印實際因同防京師舎於酺池寺之仁王院稍攄積習作大佛寺知音者眾日以借甚親王戚裏賢士大夫皆喜從師爲澹泊之緣寶韉金勒戶外屨滿不倦也師各以其身而爲說法厭足歡喜凡十四年至宣和丙午復同淨暉回姑蘇居光福山招法侄思彥翦艸結廬爲終焉計防今天子握乾符接天統建翠華之旗省方南國鉤陳之衛蹔駐臨安有懷蓮社卽詔有司以物色求一師使至不敢避卽赴行在所旣對上大喜自爾數侍淸燕逾十年間未始有干求所奉惟炷香瀹茗每逢壽節赴內道塲皆爲上首用對揚休命始以淨暉爲左街僧錄師爲右街至紹興十二年暉死乃以師錄左右街思彥代爲左街僧之品秩以是爲至師庵於西湖九里松暉公塔在焉增益殿閣依華嚴界觀作諸佛事淸修梵行若化城出於東際上特賜寺額曰圓覺日嚴妙供以祝萬壽後力懇還山未奉兪音以紹興十八年閏八月廿一日示疾命思彥曰吾報緣將盡汝其紹之上酬聖恩下從吾志又曰夢幻之身如水浮漚豈能長久動不動法皆是敗壊不安之相無牢彊者思彥慘然曰師平日得出世間法今將安歸師曰從來所得老無背違惟此願王不相捨離普賢境界隨處發現我以淨土寂光爲所歸矣次日晚气息僅屬猶示眾曰凡所有相皆是虛妄若見諸相非相卽見如來語訖儼然自右脇而化壽五十五僧臘四十六以其年十月初四日塔於圓覺之東北實與暉俱師始賜號妙音圜常至是上恩攺賜無際海印法師塔名華嚴因師所得法要用旌不朽旣塔又詔臣某類其行事載之於石顧久與防處多見其行業且嘆虎溪一笑之集泊然無所因爲直書系以銘曰

維師仙志醇誠自斸髮爲時英兮誦華嚴儼上乘推至要悟後生兮以昔契見帝庭膝前席藹休聲兮統方袍僧極稱旣遇合志弗矜兮立精廬圓覺名保願王香惟馨兮謂時哉永厥齡忽去來隔幽明兮上恩渥號益增窆於塔孰與京兮噫方外有哀榮千載下視斯銘兮

松隠集卷三十五

欽定四庫全書

松隠集卷三十六

宋曹勛撰墓銘

永嘉郡太夫人唐氏墓銘

紹興二十年三月二十二日永嘉郡太夫人唐氏終於賜第夫人實大內媫妤之祖母內出車馬臨奠恩防隆渥極一時之哀榮夫人潁昌府長社人內殿崇班唐禧第五女年十七歸果州團練使劉公諱從逺夫人稟性慈仁接物惠下得溫溫恭人之道方其在家也事父母以孝職女功以謹見兄弟不逾閾閨範懿徳藹於宗族旣歸團練公事舅姑以恭奉夫以禮舉案之際相與如賔娣姒婣睦稱爲孝婦且復欽老慈幼厚人薄巳澣衣菲食梱內肅然略無世間脂粉態戚疏則效僚友知勸薰蕕他類平日闕傳訓者慚戢自貶無司晨索家之疵後聞父母喪累日不食毀瘠幾於殞絕兒女泣止之始少親漿粥其於追惟若將終身士夫增異焉政和壬辰間團練公監信州永丰縣稅甘露降於防事前兩松之上凝結光瑩大者如珠細者如霧取而咀味甘若飴蜜紛泊雜墜殆逾四旬州將異其事剡章上達君相嘉嘆人皆謂夫人調防內外淑性一如眾情贊美聲淩浮雲感召所致然非誠信結於人格於神見於物則未易曲臻上瑞天意何炳炳耶初團練公病夫人躬親藥餌至連月不觧衣後時而飯當暑而燎以身祈禱及不起疾哀摧茍存不禦塗澤外除之後縞服齊素誦佛書累年日勤香火靣垢服獘不廢常徳又專教諸子力學應進士科三遷而至道不愧孟鄰諸子克副其意皆躋顯仕相勉致譽於搢紳效見明矣夫人奉蘋藻之薦尢盡誠畏每經時祭則終日夕不懈煎和盥滌丰潔品羞隆暑沍寒細大必親每語子弟曰爲人後者盡瘁嗣孫之職猶不足以答劬勞況時思之際可輕事死之道耶其家遵以爲始訓弗敢弭忘平居不殺物命欲去葷血多菜食不以厚味易其介自哀疚之餘益親內典世道眾務莫能縈拂其心惟聞人疾苦惻隠而覆防之若鄰里有喪亦爲揮涕艱於送死者出財以賙其急足於用度者丰具以盡其禮蓋仁心出乎天性果繇衍慶女孫入嬪宸極有輔佐之賢處貴軫物尢襲其慈孝致一門鼎貴身封小君天假上壽克答淑謹捲耳樛木化被寖廣豈不有自夫人初以長男陞朝遇郊祀封孺人繼以媫妤進封永嘉郡太夫人享年八十有五視聼聰明步武輕彊不資扶掖𨿽臥病逾月神識不亂怡然而逝類有道者團練公先夫人廿二年卒有子男四人長曰懋任右武大夫貴州刺史兩浙西路馬步軍副都縂管曰懃承節郎特添差幹辦儀鸞司曰願承節郎特添差幹辦馳坊曰悟正幼修梵行祝發受具戒爲右街鑑義賜紫定慧圎明大師女一人適惇武郎左宗彥孫女二人長卽大內媫妤次適校尉張文中孫男三人允升閣門宣贊舍人幹辦禦輦院允中承節郎允恭未仕曾孫一人早亡以是年五月丙子朔二十七日壬寅於臨安府錢塘縣所賜褒親崇壽院祔團練公之次禮也嘗謂賢母之承家亦希出於時本其威慈不偏陶成子孫以膺明代之選千萬年尙有耿光如懋居戚裏之懿猶惇舊學同气燕居以詩禮相傳媫妤以婦政嬪風克宣陰教義形熊檻爲履常之域則賢母積習之應神所祐者固將奕世是知希出之人其節必異書傳所載才一二數不止當世企羨亦信史所喜而垂爲令則也某跂慕有素防懋泣血見屬乃次敍其行事而銘之曰

猗嗟夫人其先潁濵秀著閨房義動搢紳作配彭城惟禮惟孝詵詵芝蘭世知其教內助孚允僚友格思所漸旣廣化悍爲慈婦容母儀是爲衡鑑施及六姻以則以範气薰神格甘露宵零郡舉孝感達於帝庭眾謂柔儀旁緣上瑞瀼瀼所居前瞻無愧信以志達事逐和宣史牒載光朝右嘉焉況稟專靜奉上率下克肇令緒闗睢之化女孫二人承光紫宸避輦題扇懿徳日新奉眞好生宜被壽考歿享至榮一時煥耀賜以安宅鳳山之陰川陸秀鬰气象靚深夜臺弗晨永賁不朽輔翊昌旦益慶厥後

董太尉墓志

乾道元年七月九日董公終於私第皇帝聞訃驚悼賜水銀龍腦以殮太上皇帝加賜祕器賻贈等人以爲哀榮公諱仲永字徳之世爲開封人曾祖居正故贈左金

吾衛將軍【闕】

祖之純故任中衛大夫康州觀察使祖妣安康郡夫人任氏父舜臣故贈寧逺軍節度使少保妣福國夫人鄭氏公幼而端謹不爲兒嬉事便若成人父母待之不與諸子等特所鐘愛寧逺君經郊恩奏授入內內侍省左班殿直年在髫齓連丁家艱哀慟過情形體骨立親舊勉以門戶大事方且在已何至毀瘠若此始就苫次政和二年服除入直禁省時方十四嵗就職未幾防禁掖火公挺身撲防人甚壯之功最遷右侍禁欽宗覃恩轉西頭供奉官光堯壽聖太上皇帝禦圖於應天轉東頭供奉官建炎二年扈從至維揚轉修武郎兼睿思殿祗應奉殿中益自刻勵蚤夜不懈渡江而南勞能爲多遷惇武郎紹興初幹辦延福宮騰踔之基皆自公始公乃謙以自牧謂耆宿在其後丐閒歸吏部銓寓居蘇臺後二年上思其屢試繁劇除幹辦後苑以起之次年遷天章閣兼翰林司馳坊經奉上顯仁皇太后冊寶典司內中儀範遷官一等繼修制中宮冊寶及受冊恩並遷至武功大夫遙郡刺史攺幹辦鈞容直時樂府艸創公整齊鈞奏綿蕝慶禮簫韶悉備律呂和雅上喜其克諧亦遷秩焉後因專發機速郵逓旣不稽遲又無差舛特轉團練使攺鈐轄教坊尋擢內東門司主管嗣聖潛邱遷承元殿神禦赴景靈宮苐賞居多亟升橫列再經中宮謁家廟轉左武大夫年勞增禦侮再陞亷察又三年幹辦禦藥院四年除昭慶軍承宣使實紹興二十六年也嵗中帶禦器械經三嵗除內侍省押班兼親賢宅是冬遷入內內侍省押班因自謂曰材本孤逺躐寘省庭極職之下豈宜久處卽引疾丐退授提舉佑神觀未幾上聖龍飛太上頥神宮宇以公勤舊命提防徳壽宮才二年復求奉內祠遂如歸休之心方與同志訪尋雲水擇山林佳處爲終年之防忽感河魚疾一朝夕間便覺委頓親舊環繞力以藥石鍼艾拯救公正坐若屛絕念慮防誦心經稍不聞喘息則已逝矣享年六十二公娶趙氏尙食奉禦舜賢之女治家嚴而有禮梱內之政晏如也先公卒男三人長曰原忠訓郎閤門祗早亡次曰壽寧入內內侍省髙品以疾廢季曰壽祺見任武翼郎兼閣門宣贊舍人幹辦禦前忠佐軍頭引見司女九人長適武翼郎權發遣兩浙西路兵馬鈐轄趙伯駒次適修武郎閣門祗沈衎武徳郎盧師忠忠訓郎郭忠髙椿保義郎楊大亨承節郎蕭曛賴嗣昌成忠郎姚諤孫男三人曰玨曰珪保義郎曰璟承節郎孫女三人皆幼卽以是年八月十四日庚寅於臨安府錢塘縣履泰鄕賜寺淨嚴佛剎合夫人之域禮也公天資仁厚賦性敏逹歷事四朝夷險一致恩禮每加優渥服勤益殫夙夜始終富貴無矜伐之色周旋禁省有謹畏之稱領職不懈辦事約已輕財好施周人之急有苦必濟片善不遺爲之恐不力聞之惟恐後四方貧乏客寓疾病者皆投誠倚辦出囊中萬數創浮圗營佛廟預置絮襖褚衾囷廩積粟遇冬月卽宻遺饑凍之民嵗終往往自亦無餘閭閻有男女婚嫁貧不能成禮者必裝以遣之仕至銓曹有無糧以日給及已受成命而無僕馬費者悉出財以賙其用識與不識皆與之至若貧病於旅邱必先濟以財然後遣醫療疾日問安否或道路死而未殮必與棺槨衣衾遣親信葬藏之又創一淨坊在城東曰因果院凡遺骸暴露專用歸之嵗時齋設經咒令僧追薦里巷間不能營口腹或不起疾皆指董門爲歸公應之裕如未始自徳也至聞他郡邑有營善之眾必持香茗經卷及供僧之奉專介饋遺用勸其勤以是善類無逺近宗之昔嵗淮甸民被兵刃士死戰陣公書度人經金剛經刻五大石幢分峙江淮間曰艸木風雨助二經之音亦可超度亡魂其設意慈愛蓋眾人思慮素所不及者公自幼喜學問然不求甚觧末年嗜易得邵康節之學辟室名安樂窩主上爲親禦翰墨書榜以賜又希董奉君營小圃曰杏莊日與賔客炷香瀹茗佳時觴詠放懷杯酒偶或無侶則不操匕筯名山勝地命駕亟行千里之逺裹糧不憚遇仙佛道塲必作嚴供而廻手書佛經滿四大部藏其他經咒鏤板印施莫可數計自號湛然居士比嵗薄歉死於疫癘者眾公隠然興懷思有以薦防之大具普博之供爲水陸於四名剎凡經中祕宻語可資冥福者悉刋印焚化是緣未竟公有長夜之痛士大夫及逺近之人無不嗟惜以公仁心感於四眾深且厚也先是公去嵗方燕坐忽命壻髙椿執筆書曰吾開封人父祖皆顯仕祖母任氏介玉之親母鄭氏子約之妹居於東都甘泉坊小貨行自幼從學事佛修種種功徳無不感應政和入仕所經變故皆全身逺禍以重佛道書經之力副以偈曰年次甲申無著無塵心中了了道徳全眞命藏篋笥中當時固疑其言至啟手足求其行事果得證明乃預知大期人增異之介玉子約皆當代北司名臣云葬有日壽祺持趙伯駒所記公曆官行實泣以見深幸爲先君銘於幽阡庶信後人而盡子道泣涕不止僕辱公久要甚喜其仁心不可他辭於是盡載所記文不加防系之以銘曰

猗嗟董公藹著仁風逮事四朝惟勤惟恭秉操玉立遇物心通四十年間仁化在中束髮筮仕入侍殿閣一節以趨中外咸樂回祿偶煽撲防祗恪自爾簡在繁劇是托建炎禦極被遇殊專給事嚴祕軍檄兼宣縂治鈞奏備樂聞天宮苑華要峻從內遷復以勞能職供神殿日在眾務冠佩不燕遂擢東扉時謂更練序進省闥力丐祠館天子憫之賜以優防靜寄山房放意林邱忘懷觴詠莫間朋儔爲善不足力繼前修防孤拯貧濟饑念死扶生療疾送終掩胔無告寒士道人禪子弗間市道率若在已以身方暍急人之煩以我履霜知人之寒想望矜嗟施不爲難棺殮衣被蓄以赴艱成性存存黙契深造數得方外至言妙道脫屣之際屈伸臂了方恨無語遺辭在槁嗚呼仁人世善畢臻壽擬松髙倐忽春云淨嚴賜剎哀哉髙墳無愧俯仰尙鑑斯文

鄭門司墓銘

紹興七年八月武功大夫文州防禦使寄資入內內侍省東頭供奉官幹辦內東門司提防六宮一行事務鄭公感疾體漸淸羸上聞之亟遣其子幵輟禁職侍疾公戴上徳賜屢手額惓惓若不巳者誡諸子曰勉力問學忠以事上勤以涖職居家惟儉接物惟恭四者吾軰事也不可少怠後四日神色怡然終於正寢聞者驚悼莫不嗟惜公諱景純字夢得世爲開封人曾祖守鈞累贈少師祖志明累贈左金吾衛上將軍父昭緒累贈開府儀同三司母孫氏永平郡夫人公以建中靖國元年父任淸切補入內黃門經崇觀給事之勞凡六遷爲供奉官皆獨被恩遇最防眷奬又自政和至宣和初九遷至武節大夫忠州刺史直睿思殿當平居時宮壼之選殊號難致公奉淸間之燕出入謹宻朝夕不懈受知徽宗皇帝日躋顯仕又兼皇子嘉王府及蕃衍宅承受公始名康祖宣和三年特轉右武大夫保信軍承宣使七年三月以足疾力丐外祠用便醫藥太上皇帝不重違其請差提舉西原嵩山崇福宮賜今名當時以進官之峻橫躐數等復預賜名之寵人皆榮之次年除拱衛大夫至靖康淵聖皇帝卽位公以服在舊列素已知名上方簡防待之不次而逡巡避職弗肯冒居乃同樂忱等上章謂祖宗朝凡北司官悉當寄資至帶禦器械及兩省官始正領所授旣日直殿廬攝事禁掖請依舊制以備朝謁上知其忠也從之是月誥授武節大夫文州防禦使從寄資之請也建炎三年以今上皇帝登極覃恩轉武功大夫遙郡如故特差兩浙西路兵馬都監至紹興四年召入幹辦龍圗天章寶文顯謨徽猷閣公爲一時耆宿老於文學欲器使之故不由延福宮後苑兩階徑擢龍閣超遷之峻未見其比繼不閱嵗再除幹辦內東門司兼提防六宮事務時北方用兵盡防宮掖條畫有方更歷施設號爲稱職次年八月四日忽以疾不起訃聞上悼惜其材未盡用也享年四十有七娶牛氏封安康郡夫人有子三人長曰甡任入內西頭供奉官次曰幵見任入內內侍省東頭供奉官睿思殿祗幹辦後苑幹辦翰林司次曰朋武經郎閣門宣贊舍人幹辦禦前忠佐軍頭引見司女二人長適武功大夫寄資入內內侍省東頭供奉官實錄院主管諸司兼監門楊興祖次適左武大夫貴州防禦使兩浙東路馬步軍都縂管劉綱孫四人曰邦美見任入內內侍省內侍髙班曰邦直承信郎曰邦【闕】未仕曰邦憲入內內侍省內侍黃門孫女三人長適入內內侍省內侍髙班聼喚上名梁彬次適入內內侍省內侍髙品續康伯次尙幼公年十三卽入仕居家力學不倦書史爲樂日親賢士大夫講說大義凡經籍隠奧古人成敗無不該通自少及長惇尙儒素凡追逐綺靡畋防狗馬之好一切未始經意喜學楷法酷好虞永興書作字淸勁體制超邁知法書者宗之故歷事累朝皆蒙擢用不以尋常見遇蓋其操履純正徳歸於厚任嘉王府日口不及俗務言不及世態勉王爲善日不輙廢誦讀閒暇必規於孝謹之道令親詩書致王修餙肅謹朝謁徽考大見嘉賞每有寵數每辭之公智思凝逺絕人數等所至不憚勤勞後來遂爲則效又喜從士人遊食客日至了無倦色嘗有畵雪滿羣山爲獻者命坐客名之皆欲出奇求合久未有答公悠然曰卻暑圗可乎舉坐嘆其曲盡命名之意又府屬中嘗有負才不得表見者公宻陳文章行藝於王前以謂已當居其下府屬因得陞攺人知而造謝略不接顧甄別士類不收私恩類皆如此所以教子卓犖不羣苑使公雅繼父風入侍玉華兼領要務以亷謹稱宣贊公束帶立朝多被掄選館客入覲持禮出疆薦受付委爲時聞人昆季間雍穆自將同居無間言搢紳稱之皆義方之訓也將以紹興二十七年丁丑十二月癸丑朔初十日壬寅於臨安府履泰鄕胭脂嶺大監塢之原一日苑使公持公履歷泣見謂曰先公嘗與子之先君有同僚之契今者志文非子尙誰屬乃泣下沾襟念頃因過庭實聞公行事爲詳義不容辭乃爲銘曰

於皇徽考乃聖乃神在帝左右必惟其人偉矣鄭公名藹搢紳問學之富首被選掄維公秉徳中外樂易所以造道博約申止事上則忠睦族曰悌攝職從政亷以行已殿閣禁嚴揚歷方崇亟擢東扉遂禆天聰旦夕顧問侃然納忠有猷有爲方付委公胡爲不淑弗假以壽帝曰惜哉所用未究令子克紹新阡安茂千載視石尙慶厥後

幹辦內東門司楊公墓志銘

頃宣政間近衛多名公賢者往往賦性凝逺識度絕人臨事不茍爲一世則效如楊公延宗在徽宗朝被命陜右亷訪時淸河郡王張公武威郡王韓公皆在部屬公識其人特於眾中延致每異禮之且力加防撿勉以善事又宻賙其不足常謂王苐精習戎事思建功名他日必立殊常之勲勿以尙在貧乏遂自棄也二王自是謹其教盡捐里巷之習率由仁義之道後三十年果皆貴顯皆致王封二王見其子門司公必加禮敬俱曰知人之鑑無若阿父我輩非公教飬何得致身如此然賢者必有後公卽亷訪公之長子也名良孺字子正早受父防爲內侍曾祖懷憫故任金吾衛上將軍妣馬氏安康郡夫人祖元卿故任供備庫副使妣張氏秀容郡夫人母彭氏封恭人公在建炎初入仕日侍淸禁備著勤績當時邊境未息赤白囊封無日不至公職儀鸞司扈從應奉左右略無闕失洎兼殿閣晨夕近宻不以家事爲念上每撫慰之愈盡恭勤二十年間以省戶舊制凡五遷至幹辦內東門司逢時遇合際風雲之防人皆榮之前此未見其比在職二年以防恙力求祠館上意方加任用累不許其去公數具懇誠竟如本志轉武功大夫主管佑神觀恩至渥也旣就閒適卽治所居爲燕息處蒔松竹花木日與親朋飲酒賦詩時有佳句爲時輩所稱聞諸方有道者不憚數千里命駕便往初不以寒暑違其意物外之性尢超然自得殆將與造物者防於無何有之鄕人徒見其尋訪髙勝逺適名山不知其寓興所在實趨名教中樂地至隆興甲申方俟秋晚訪桐柏山異人忽前數日治嵗計多寡箱篋所存創爲簿書防計其用曰人生貴在知足知足則不辱樂在自適自適則心逸儻營爲不止且老境見逼嵗不我與吾將曷以哉所欲惠遺兒曹者旣足飬吾身者又備尙安所事左右怪其言至四月十四日朝脯竟散步之餘就枕食頃初無疾苦亦無驚怖如平時熟寢者侍人以時起之方訝不聞喘息則奄然脫去矣識與不識皆悼惜之莫不嘆其壽不永而用未盡其材也非渉道者疇克爾享年五十有四娶彭氏封宜人長子震受性中和樂於爲善過庭筮仕綽有父風次子需日親翰墨不墜先世以次年乾道新元三月十有一日於錢塘縣方家塢母夫人先塋之次公少時尙气節奉宸之外與世寡偶當官處事茍一決於心𨿽羣議紛然莫能撼也勤職奉法守正向公上特知之故在儀鸞司累任不易他吏可見爲政之方受知甚渥至閒暇則彈琴摘阮嗜詩書作爲文辭中年略去時好放懷交防孜孜雅道日有課程惟恐不逮後旣退休多作善緣親友間摩拊以誠骨肉間待遇以信接物誠信有加士以此爭爲過從交口道譽內外雍容至身後送車沓至皆傾蓋之效其孤震泣謂余曰公嘗與先人遊處多得平日行事哀祈作文將表其墓義不可辭於是敍其履踐系之銘曰

猗嗟楊公忠厚致身持已以亷及物以仁宻侍禁嚴逾三十春夷險一節惟忠與勤眷顧日隆職業逾新領局幕帟萬數新陳晨夕出納條目其振帝謂勤恪薦授莫倫峻遷異渥超逸絕塵序進東扉習與徳鄰忽謂榮祿豈宜久遵抗章黼扆竟回萬鈞得就閒曠藜杖幅巾觴豆親友寓意松筠設醴情話訪道求眞性天方適遽罹厥屯有子嗣徳惟孝惟純長湖之側石廩藏神朋舊泣涕瞻彼煙雲過而式者有感斯文

松隠集卷三十六

欽定四庫全書

松隱集卷三十七

宋曹勛撰雜著

讀李斯傳

余讀李斯傳惡其以忠名已以邪徇事國輕已重大逆不忠試舉其目知有國者資禮樂以綱維斯則請焚滅詩書以愚百姓知太子者天下之本斯則使扶蘇監上郡而不諫誅嫡立庶以滅公知物禁太盛盛必有衰斯則身居其地而不知所稅駕知商君之法刑棄灰者爲苛斯則聼趙髙嚴刑酷法之令增督責誅求之術以至帝不坐朝趙髙用事禁中族大臣治阿房盜賊半天下身爲丞相旣不能鎭撫又不能諫諍及墮髙計中乃疏七罪以自矜引比干子胥爲諭斯妄人耳又安可希二子之萬一也噫吞國稱帝致秦一統者斯也法嚴人叛致秦一旦委地者亦斯也至其死又具斯五刑論皆斯而已豈不宜哉豈不宜哉

答蘇張問

客有曰蘇秦張儀一等人否余曰原其利吻辯給鋪張心計疑若同科較其行事則秦當優於儀秦以三寸舌說六國君合從擯秦使秦兵十五年不敢出闗天下無事其智蓋有過人者及畏誅詳罪未能敝齊而身死勢使然也若儀則忠不足而詐有餘者也如兩說秦誅周王取寶器挾天子令天下周當七國爭雄時危阽莫支賢者孰不欲奮而安九鼎尊天王儀乃每以周爲言故司馬錯言刼天子不義卒不用儀計然所不幸者後世師其言莽卓魏武率挾天子以相簒弒逮六朝五季叛逆皆爾非儀啟於前耶作俑之姦擢髮莫數其罪至再語楚以秦女爲箕帚妾縱楚王昏童不悟其薦詐而儀之無恥甚矣余故謂秦優於儀者以此

孟軻辧

孟軻莊周蘇秦張儀皆同時人軻與秦俱事齊宣王然孟子有公孫衍張儀豈不誠大丈夫之語而獨不及秦豈軻俱祿於齊而羞其行故不及耶又周在楚賢者當相聞而書乃相逺宜軻道不同不相爲謀耶知此者亦有辧矣

書硏靈

曹子從事軍幕有故硏敝於泗水之山把玩細碎慨然者罙日客有教以漆續其璺周以文絲滴水取墨庶幾嵗月復補幾格之缺乎余信斯言呼工印其語未竟至夕夢方頥頯顙深目蒼色者揖余語曰公欲膠破硏乎曰然曰公何匿於世譽不知起滅之理也夫物生於土必反於土歸根復命輪轂更相此生死亦其常研旣從公登頓貧賤水陸共載松煙披拂發公臆說或受賞於上或獲罪於下見公倉皇筆墨窘思相對伸紙卻捲欲罷不能者積有年矣今幸見敝得瘞於槁壤亦公終惠尙何信客語欲續已破之物使不得休息耶𨿽公無恥於硏而硏獨不求冥心元造耶予聆其言拱未有對客遽揖出覺而視硏客教因已

住持論

予每恨訟火坑極大何爲負之而走又未有脫計因以此身爲住持人骨肉爲堂眾住持偶有報緣爲眾齋粥飯頭復幸庫司未闕緣合而聚方其聚時一眾自若何妨住持行道豈勞住持人大費心力耶苐自不生他見不作陽禍守已知分以待緣離爾至於比僧則預合區處生理人道有不可已者用數日筆墨心計則辧矣幸不以火坑之困自惑於心也心口議定頗似泰然

掛冠說

譙人生於元符之戊寅至乾道乙酉六十有八春旣晚耳忽聵窅然無所聞兒輩問起居則無以答婢僕問飲食亦無以應目不瞬形不搖木偶人也兒輩厲聲而呼始呀然有聲亦不諒其云爲諸子始駭嘆呼醫矣胗之者謂本無甚苦病非在內恐藥之不加驗形拘於外宜砭以取效依其法連旬其聵愈甚醫又言气痞於上則喜怒所致藏弱於內則證通於竅於是加用藥劑並施鍼艾曲盡方技終塞不通予呼兒來前曰予自少年渉歷艱苦遭罹憂畏冒犯霜露洎隨從徽宗北狩死於敵手而復生又被宻防間道攜勸進書及二後的信間行北道夜行日伏或饑渴並日或臥於污濕一已百恐朝不保夕旣得上達又困於桂玉勞於千慮聞鼙鼔之音猶疑有變驚鳴笳之響尙思困敵聞足音之眾則惕然慴懼皆損心神傷血气積日已久膏肓其疾老則形見遂不能治所幸身獲存與汝輩得保門戶爾惟此幻軀如日用之物璺裂旣眾勢欲還土詎能補其罅隙之多耶顧相繼有生之病豈止聵耶已而已而速謝醫亟掛冠也諸子唯唯

記枕上有感

地與天接天爲水籠涵虛混淸與道合同水彌六虛道與適從渙然我懷心水俱融

記翟望話

翟望京師人大父光圗爲安定靖王教授望年二十誦書通大義性端靜沈黙仕宦泊如也喜讀騷經楚些亦寓詞蘅杜間規衍其才意紉蘭握蕙遇合非常每水邊沙外屬思幽放人莫測其意嘗寄言曰洞簫吹兮春煙緑風光粲兮人如玉搴木蘭兮溯流波懷彼美兮憂心若何一夕夢麗人莊容獨秀翳修竹而立隔溪語望曰苕之榮兮春日陂遲濕汀蘋以建址兮冒卿云以爲帷吹浩香以渡漢兮示秀色與華姿居誰與復兮挽明月以揚輝悵谿風兮聊詠言於玆歌畢致一笑而逝望寤亟書於紙心惝怳者累日後思天淸寺之菊坡謁僧琴防僧出因憇北軒有一姬先在焉容色鮮麗疑若素識因質名氏不自知體之前也姬笑曰妾有外姒約我防此偶故渝爽然室有酒肴能少駐否望欣然從之至則一奇醜婦傳餐酒數行移坐相近稍旣情暱望被酒諷苕之榮以自喜姬曰溪風之隔殆不然矣望領其語而不訝復扣以他辭宛不蒙答日暮姬曰而後月半約當預聞願寘君子之念姬先出門莫知所適望徘徊欲歸見軒壁掛所喜玉女觀泉圗心以爲畵之靈遇後售圗以歸亦擬夢詢作靈遇賦賦多不錄噫無妄之想則陰物遂托以見祟抑可戒也

記施逵事

建人施逵字必逹頃在上庠小才無所成建炎間賊葉濃陸梁閩部逵宻佐之後官兵獲濃而朝廷以逵書生偶然相從宥其死只從編置後逃入燕中攺名宜生就燕登第其賦題曰帝日射三十六熊逵賦破頭曰天子內修文徳外偃武功云屯一百萬騎日射三十六熊後進用至翰林待制曾將命本朝小人之態方有徳色不愧也余被防入金議事逵又爲館伴亦不相惟阿可見賊心逵少年時題人平沙落雁畵云塞鴻橫天三兩行欲下未下先悠揚平田到處菇蒲美托身何必來瀟湘則南北之意固已夙萌詩言志可不信哉

傳

荔子傳

荔子其先夏末隱居巖谷讀松柏後雕之語乃曰吾鄙不若其自防行間不易其操秀出畦疃人譽其實則慤然可全也子孫悉遵其範後散居粵蜀漢初逺孫支因南越王佗去帝號隨使入貢畱居上林司馬子長引爲章句以贍賦律人始知名或夢曰答遝離支寤而莫識其義筮得卦之離【離上離下】曰離麗也日月麗乎天百谷艸木麗乎土吾根於土木之列後世子孫其顯於文明之時乎今夢與卦符當緣卦受姓因省麗爲荔而氏焉至於爲人顏如渥丹內明潔若冰壺鳶肩火色人謂似馬周每賔客環坐必摘實抵核眾美之不容口曰與子語端如揖云表之靈沆之液渴心灑然爲之釋去子素知飬生每對客健啖之餘必以蜜爲漿人或問其故曰蜜中邊皆甜吾服食多用以疏利爾防尙食監奏子名於上上卽日召見與語咀味其防稱善久之曰惜卿居南方僻逺之地不近長安合待詔中元妃殊喜其爲人謂子淸心玉瑩當備啟沃上因時時召見或出則上與妃虛已以待致驛使交馳每從樓上望見騎塵蔽天妃必笑而識其來丞相九齡薦其實曰君子有三變惟子有是夫居益熟賔從盍沓爭求邀置上疑有賄詔曰子門如市何也曰臣門如市臣心如水上益厚遇之子昆季見子顯咸謂吾儕視靑紫如拾地芥豈久累累於時必待子乃食於時君耶子爲奏名於上賜陳紫方緑令如所志又荔非元禮亦將兵居塞下同列咸害其寵乘間譛於上曰荔子爲人性多熱中易以形見旣乏耐久之表又多幹沒於下非大臣體上唯唯未有以發防子晚節多內重上由是疎之乃以鄼侯封於家子沒後蔡君謨譜其世家閩族方著云太史公曰荔之先旣能禔身後雕慤然於世子又能純白備於胸次韞匵而藏諸𨿽無甚功烈其進退不逾於實亦君子之致乎然率徳易變蓋中人之疵其不免於讒口又豈一朝一夕哉

綦局傳

綦局字定方本木支姓漢初避地東甌局生而有文鄕人皆材之後走長安益自盤錯了無節目當時宗匠一見之曰此奇器也因與定交局亦自負有四方之志與孔子髙弟漆雕開遊後得墨子白子相與聚首談兵家之要以此俯仰於時士大夫莫不喜爲之下皆曰但吾習戰而老死不見兵革者其在二三子乎居頃之東郡太守奕秋者天下名守也喜局輩從容俱薦於上得待詔公車每呼局則墨白二子不待詔而皆往景帝喜局方正不撓俾職東宮侍太子遊宴甚與局熟防吳太子朝洛陽帝令與太子飲博吳子被酒桀驁太子目局提殺之自是信用而吳濞亦階此稱兵尋復破滅太子謂人曰局𨿽外示平易而中含繩墨所謂有界有辧以經緯致師者耶卽位以前功封竹放侯局旣侯而年已髙或告二子曰吾位至此實子左右之然公等玉質圎重以縱橫應物元素分矣惟餘樗櫟之賤老朽日逼旣不能韜晦文質又自媿亡於多岐每念平日目歷戰陣觀所謂達者硏道知士奮機云合星馳虧成一判是事於吾所閱多矣蓋彊梁者先敗未有不以知靜勝者吾計已決今幸上未賜斥逐及此丐退𨿽靣蒙塵埃身親槁壤亦無所憚茍上惡其久寘新以代則頃時膠漆之固頓挫一隅欲以直列無益也卽日請去上從其志有子盤嗣太史公曰甚哉局之進以道退以義也方其履冒行陣則無轍亂旗靡之責乃有三覆七牢之功又能以時而退與夫一介不立賂以買直者固有間矣

松隱集卷三十七

欽定四庫全書

松隱集卷三十八

宋曹勛撰長短句

大椿【太母慶七十】

梅擁繁枝香飄翠簾鈞奏嚴陳華宴誠孝感南極老人星垂眷東朝功崇慶逺享五福長樂金殿玆時壽恊七旬慶古今來稀見慈顏綠髮看更新玉色粹溫體力加健導引沖和气覺春生酒靣龍章親獻臺祝與中宮同誠歡抃萬億斯年當蓬萊海波淸淺

花心動【太母慶七十】

椒柏稱觴撫寰瀛佳辰正臨端月瑞應屢臻宮籞多祥气暖回微冽聖母七旬壽夐無前天心昭格溥慶處坤珍效祉宴開淸切金殿簫韶備設鏘鈞奏畱云舞容回雪赭袍繡擁禕翟同誠逓捧玉杯歡悅願將億萬喜祝億萬從玆無缺太平主永隆聖孝鳳闕

保壽樂【太母慶七十】

和气暖回元日四海充庭琛貢至仗衛儼東朝鬰鬰蔥蔥響傳環佩鳳歷無窮慶慈闈上壽皇情與天俱喜念永錫難老在昔難比六宮嬪嬙羅綺奉聖徳坤寧俱至簫韶動鈞奏花似錦廣筵啟同祝宴賞處從教月明風細億載賞溫凊長生久視

宴淸都【太母誕辰】

畵幕明新曉晴日薄小春防動花栁宸闈薦祉東朝誕育載光坤厚朱顏內鼎丹就喜自得長生妙有奉冕旒衣彩坤珍同耀帕羅珠袖鈞奏翠羽簾垂三千粉色花明如繡歌聲緩引梁塵暗落五云凝盡龍香繞斟芳酒盡夜飲何妨禁漏萬萬載常向慈寕俱獻聖壽

又【貴妃生辰】

鳳苑東風軟春容早嵗端新律初轉宮云麗曉人日應鐘慶符閨範元妃懿徳尊顯位四聖晉芳避輦佐聖主美化重宣光被海宇彌逺香滿帝渥恩隆歌珠舞雪俱陳絲管彤闈共悅天顏有喜看壽觴親勸今年外家華煥擁使節新班侍宴願萬載衣冠椒房常奉舜殿

一寸金【太母生辰】

霜落鴛鴦綉隱芙蓉小春節應運看月魄分輝坤順同符文母徽音芳烈誕育乾坤主均慈愛練裙豈別經沙塞渉履煙塵瑞色怡然更英發上聖中興嚴恭問寢宮庭正和恱看壽筵髙啟龍香低轉聲入霓裳檀槽新撥翠衮同行樂鈞韶奏喜盈絳闕傾心願億載慈寧醉賞閒風月

國香【太母生辰】

十月新陽喜桃杏秀發宮殿春香寶歷開圗文母恊應時康誕慶欣逢令旦向花闈罄列嬪嬙歡榮是九五侍膳芳筵翠扆龍章天心人共喜拱三釵瑞彩同捧瑤觴禁中和气都入法部絲簧一片神仙錦繡正珠簾乍捲雲光遐齡祝億載永奉慈顏地久天長

又【中宮生辰】

紅染芙蓉似曉霞麗日秋滿珠宮瑞彩朝來都做和气蔥蔥共慶臺降祉化均調六幕同風升平助陰化奉飬餘閒翰墨鸞龍羣仙移彩仗盡紅妝玉帶樂震霜空響入千巖芳桂香散房櫳勸壽酒天顏有喜奉觴雁序雍容蟠桃侍從比嵗嵗今朝薦酒瑤鐘

長壽仙促拍【太母生辰】

舜徳日輝光正初冬盛期東朝喜誕生時向彤闈淸淨均化育自然和气長生久視金殿熈熈宴瑤池褘衣俱侍玳筵方唘防花如錦耀朝輝太平際天子天下飬共瞻誠意南山防祝億萬同斯

又【貴妃生日】

絳闕聳岧嶤正春光到時當人日誕芳儀向宮壼雅著徽譽美懿徳無虧深被恩榮金殿宴嬉气融怡賢均樛木宜頌二南詩天心喜錦筵啟闔部奏笙簫祝壽處願與山齊年年常奉明主瓊幃

齊天樂【中宮生日】

芙蓉凝露靑霞防朝日綺疎風細正是中秋時喜逢中宮蔥蔥佳气雲龍慶防贊眞主當陽輔成天地暇日琴書暫閒蠶館見賢志嬪嬙衣羅乍試盡趨椒殿喜芳綉筵初啟酒靣騰紅香煙罩碧恩滿六宮金翠何妨絳燭任花欹玉側勸交沈醉鳳闕龍樓夜色涼似水

透碧霄【中宮生辰】

閬苑喜新晴正桂花飄下太淸寶籞涼秋夢祥明月天開輔盈成宮闈女職遵慈訓見海宇儀刑奉東朝晨夕趨承化內外咸知柔順已看彤管賦和平宴坤寧香騰金猊煙暖祕殿防衣輕六樂絲竹繞雲縈水縂按新聲天臨帝幄親頒壽酒恩意兼勤雁行綴宰府殊榮願萬億斯年南山並永坤厚贊堯明

芰荷香【中宮生辰】

防雲閒正西瑤阿母初駐非煙曉空吹靜暑風淸度薰母儀萬國配帝徳直切天垣陰化從此俱宣六宮內壼欣拜新班況是闗睢詠懿美奉東朝晨夕甘防芳鮮上膺慈訓下齊海宇均歡坤寧暇日慶盛旦且欵芳筵永贊二聖當天雍和化洽億萬斯年

瑞鶴仙【貴妃生辰】

小梅凝秀色泛霽靄晴和春容初透璿霄降仙格覺蔥蔥佳气先驚花栁芝蘭戶牖慶稟質天長地久有當熊避輦嘉聲懿徳六宮居右淸晝文簫儀鳳妙舞低云緩鏘鈞奏香傳繡幄騰非霧上金獸願千齡遐算三寧慈愛長享玆辰勸酒向瑤臺閬苑芳音永嬪萬壽

賞松菊【壽聖誕辰】

涼飈應律驚潮韻曉對彩蟾如水慶霄占夢月已祥開天地聖主中興大業二南化恭勤輔翊撫宮闈看儀刑海防盡成和气禁掖西瑤宴席泛天風響鈞韶空外貴是至尊母極人間崇貴緩引長生麗曲翠林正香傳瑞桂向靈華奉光堯同萬萬嵗

玉連環【天申壽詞】

慶雲開霽淸華明晝殿閣風度薰弦電虹敷瑞應炎運當千端景命符聖徳三階正萬國歸化逺性文思睿藻問寢格中天深嚴防啟芳筵正花擁絳扆瑤殿神仙緩聞鈞韶奏下歌舞云邊宮闈罄和气浹南山罩翠靄上壽煙祝無疆禦歷萬萬年

夏雲峯【聖節】

紹洪基撫萬防中興寶運符千樞電瑞繞景命燕及雲天挺生眞主平四海復禹山川班列立瞻云就日職貢衣冠歡均鼇禁鵷鷺望花城粉黛金獸祥煙笙簫緩帶化國日永畱連寶觴親勸須縱飲歌舞韶妍都是祝南山聖壽億萬斯年

鳳凰臺上憶吹簫【聖節】

碧玉煙塘絳羅艷卉朱淸炎馭升暘正應運眞人誕節寶緒重光海防均頒湛露環佩拱北極稱觴歡聲浹三十六宮齊奉披香芬芳寶薰如靄仙仗捧椒扉秀繞嬪嬙上萬壽雙鬟妙舞一部絲簧花漏蓬萊殿裏光照坐樽俎生涼南山祝常對化日舒長

安平樂

聖徳如堯聖心似舜欣逢出震昌期中興繼體撫有寰瀛三陽方是炎曦萬國朝元奉崇嚴宸扆咫尺天威瑞色滿三墀漸嵩呼均慶彤闈正金屋妝成翠圍紅繞香靄髙散狻猊東朝移雕輦與坤儀同奉瑤巵闔殿花明億萬載咸歌壽祺視天民永祈寶歷垂衣端拱無爲

夜合花【聖節】

星拱堯眉日臨云幄曉天初靜炎曦香凝翠扆花籠禁殿風遲防山髙與云齊奉明主玉斚交揮慶天申旦九州四海同詠昌時今年麥有雙岐別有瑯玕並節深秀聨枝丰世瑞物嘉祥效祉熈熈坐中莫惜沈醉仰三聖玉徳光輝獻南山壽嚴宸萬載永奉垂衣

綠頭鴨【聖節】

喜南薰泛景翠云低栁正涼生殿閣梅潤曉天暑風時應乘幹彩虹流渚驚電繞璇霄樞斗大業輝光益建火徳梯航四海盡奔走六府煥修多方平定寰宇歌元首凝九有三辰拱北萬邦孚佑對祥煙霽色淸和鳳韶九成儀晝聴山聲響傳呼舞騰紫府香濃金獸禁籞升平慈闈燕適褘衣共上玉觴酒齊奉舜圗南山同永合殿備金奏祝聖壽聖壽兩儀並久

浣溪沙【恭請賞棖】

禁籞芙蓉秋气涼新棖豈待滿林霜防甘初薦摘靑黃乍剖金膚藏嫰玉吳鹽兼味發淸香聖心此意與天

長

又

西苑煙光倚檻新桃花艷艷靜無塵照溪紅映一天云肯放落紅流出水且尋歌舞賞明春持杯知是洞中

人

又

翠袖攜持婉有情湘筠犀軸巧裝成隨聲一葦更分明倚竹雙絲明玉細低眉數曲語鶯輕轉移新韻幾多

聲

又【恭請賞燈】

春到皇居景晏溫冰輪駕玉上祥雲燭龍衘耀九重門宮掖兩儀臨舜殿金蓮萬斛奉堯樽官家慈孝格幹

坤

又【詠丹桂】

初過西風煙雨防霓光畱景正團枝月中新彩與增輝霞影分丹乘浩露珊瑚秀色滿彤墀涼飈吹上赭紅

衣

又【西園賞牡丹壽聖親見防花臣下皆未覩折以勸酒詞亦繼成】

春曉於飛防仗明西園嘉瑞格和鳴花王特地獻雙英並蔕輕黃宜淡淡聨芳競秀巧盈盈飛瓊蕚緑不勝

情

又【賞梅】

日上龍城散曉陰瓊芳堂下玉成林江梅開未十分深隨處錦亭穹帳暖冷香邀住入衣襟酒腸判斷付頻

斟

又【琵琶】

玉柱檀槽立錦筵低眉信手曲初傳鳳凰飛上四條弦楊栁已吹三疊韻何須人在九江船夜涼人與月嬋

娟

臨江仙【中秋夜禁中待月遐觀淸風襲人嘉气滿坐前夕連陰至此頓觧少間月出云靜瞻天容如鑑上喜以詩句書扇臣謹以臨江仙歌之】

連夜陰雲開曉景中秋勝事偏饒十分晴瑩碧天髙臺升吳岫頂樂振海門潮桂影一庭香漸逺四幷都向今朝宸歡得句付風騷圍棊消白日賞月度淸宵

又【應制賞芍藥】

嫰緑陰陰臺榭映南風初送淸防揚州花市進芳菲絲頭開萬朶玉樹襯繁枝自是詩人佳贈意花王香借餘姿翠紅深展奉瑤巵何妨沈醉賞天與絆春暉

酒泉子

愛景催暄初向晴梢舒玉防修筠靄靄隔嬋娟更淸妍東風欲到冷霜天常記孤山殘雪路一枝流水小橋

邊臥疎煙

又

慘慘西風人與西州俱不見一江殘照落霞紅櫓聲中汀花蘋艸六朝空人向賞心增逺恨閒雲猶繞建康

宮古今同

又

霜防云低竹外斜枝初璨璨仙風吹墮玉鈿新度淸芬欺寒冰艷了無塵不占紛紛桃李徑一庭疎影冷搖

春月黃昏【朱希眞嘗防此詞及謁金門春待去詞云讀二詞灑然變俚耳之滔堙還古風之麗則宛轉有餘味也蓋治世安樂之音歟恨無韓娥曼聲長歌以釋子幽憂窮厄之疾但誦數過增老夫暮年之嘆】

又

迎靣霜風野館山村逢至日開懷欲殢酒杯空與誰同一緘來信托飛鴻信裏催歸無限意黃昏應是出房

櫳夜香濃

又

簾幕閒垂宻宻圍氊紅獸暖有人陌上冷徵衣未成歸檐間鵲語卜歸期應是疑人猶駐馬窻日影又還

西翠眉低

訴衷情

西都花市錦云同谷雨貢黃封天心故偏雨露名品滿深宮開國艷正春容露香中綺羅金殿醉賞濃春貴紫嬌紅

又

人情世態飽經過眼也見來多忙中掉得便去不是有人唆云似舞水如歌笑呵呵這回還我半世偎綏一味磨跎

又

得抽頭處好抽頭等待幾時休賢且廣張四至我早已優防黃道服布錢縐煞風流往來熟後也沒驚怕也沒憂愁

朝中措

酴釄芳架引繁英香逺透簾淸更與洛陽花市一齊移在宮庭琉璃萬朶嬌紅嫩紫縂是嘉名殿閣眞仙同賞天顏喜入歡聲

又

寶箏偏勸酒杯深歌舞乍沈沈秀指十三上挑吟擊玉鏘金牙臺錦靣輕移雁柱低轉新音妙是不須銀甲向人說盡芳心

又【詠雪】

斜斜整整暗江灣蓑笠有無間應與君家卻暑冷看白滿羣山想來何處金鑪焰獸玉斚顏好是溪涵寒影山陰一棹人還

又【送袁提舉】

鳴珂攬轡玉霄東持節散陳紅子捨已先多士一鞭同裊春風西甌舊治棠陰秀茂竹馬迎逢正陪行馳金殿仙班看綴防龍

西江月【應制丹桂】

霞綺濃披翡翠晨光巧上瑚丹林偏許下淸都香占深巖煙雨秋到九華宮殿赭袍紅借繁株廣寒桂與世花殊不帶人間風露

又【西園雪後應制】

連夜六花飛舞淸晨玉境金堦湖山寒霧隱樓臺難畵西園眞態月殿九華同到雕輿乘興俱來浮春簾宻錦筵開不是山陰訪戴

又【琵琶】

弦泛龍香細撥聲回花底鶯雛低眉泛手巧工夫猶帶巫煙楚雨人占東風秀色花籠寶髻眞珠錦絳金鳳要人扶只恐乘鸞飛去

又【賀子忱家賞瑞香】

春綉東風疑早映檐翠箔低籠氤氳不似夢云空葉宻香繁侵凍折桂廣寒手段移來防撿珍叢醉歸滿戴紫雲濃抱膝庵中仙種

謁金門【詠木犀】

香乍起滿院垂垂巖桂未捲珠簾香已至酒杯言笑裏葉下茸金繁蕊別是淸妍風致更逺隨人聞細細月

華天似水

又

春待去簾外連天飛絮老大心情慵縱步艸迷池上路春去不知何處欲問誰能分付但有淸陰遮院宇晚

鶯和暮雨

又

春漸至雪染梅梢輕細試踏新蕪殊可喜冷雲閒照水白薴今年不寄最好且尋幽防不怕淸寒侵紫綺看

燈同晚醉

松隱集卷三十八

欽定四庫全書

松隱集卷三十九

宋曹勛撰長短句

水龍吟【防慶節】

翠簾遲冷龍樓麗日海宇明新霽樞旋大電虹流華渚陽春天气出震乘乾保民立政垂衣裳治誕恩均九有功兼七制恢圗撫四荒外威動殊鄰萬里擁衣冠稱觴玉陛虞韶緩度龍香飛下晴雲如水行見冰天版圗來下諸侯盟防奉怡顏宴罷歸移寶輦向瑤池醉

又【東宮壽詞】

嫰涼防嫋秋容乍肅迥覺涼如水重陽已近巖華增秀一鈞天際香動前星气橫文圃榮光呈瑞仰宸心宻眷行都正牧兵民奉神明治金殿朝廻燕適肆武功文徳咸備消閒翰墨惟親書史不尋羅綺歡動龍樓宴開鶴禁生朝和气願靑宮布政龍樓問寢同千萬嵗

又【慶王誕辰】

傍堦紅藥新梢翠竹榭閣薰風靜維神降嶽維熊占夢姿儀玉聘金殿趨庭禁嚴衣彩寢門溫凊是宗藩帝子天潢寶牒當神武侍明廷爲善先知最樂詠詩書存存成性親師講道摛華揮藻水雲髙興一代榮觀千春嘉祉古今難並看靑華蕊簡松喬比壽佐南風政

玉蹀躞【從軍過蘆川作】

紅緑煙村慘澹市井初經敵捨館人家淒淒但塵土依舊春色撩人栁花飛處猶聼幾聲鶯語黯無緒疋馬三防西楚行路漫懷古可惜風月佳時尙羇旅歸處應及荼防與挿雲鬢此恨醉時分付

又

雨過池臺秋靜桂影涼淸晝槁葉喧空疎黃滿堤栁風外殘葦枯荷憑欄一餉猶喜冷香襟袖少歡偶人道銷愁須酒酒又怕醒後這般光景愁懷煞難受誰念千種秋情乍涼𨿽好還恨夜長時

花心動【瑞香】

玉井生寒正楓落吳江冷侵羅幕翠云剪葉紫錦攢花暗香徧薰珠閣瑞非蘭麝簾櫳透比氤氳淸徹寥廓向燕寢團團秀色巧宜圍卻寶檻濃開對列蜂共蝶多情未知花蕚愛玩置向窗幾時時更碾建春澆著最是月明風靜夜驚夢回酒醒初覺野梅早前村任它暗落

又

緑結陰濃漸南風初到舊家庭院細麥有花圎荷浮葉翠徑受風新燕乍晴還雨香羅怯惜栁絮已將春逺最好處淸和气暖喜拈輕扇好對層軒防館供極目晴雲曉江橫練煮酒試嘗梅子團靑艸艸也休辭勸待等閒暇尋勝去又閒事有時縈絆且趂取良辰醉後莫管

淸風滿桂樓【丹桂】

涼飈霽雨萬葉吟秋團團翠深紅聚芳桂月中來應是染仙禽頂砂勻注晴光助絳色更都潤丹霄風露連朝看枝間粟粟巧裁霞縷煙姿照瓊宇上苑移時根連海山佳處回看碧巖邊薇露過殘黃韻低塵污詩人謾自許道曾向蟾宮折取斜枝戴惟稱瑤池伴侶

四檻花

鴛瓦霜濃獸鑪煙冷鎖窗漸明芙蓉紅暈減疎篁曉風淸睡覺猶眠怯新寒仍宿酒尙有餘酲擁閒衾先記早梅糝糝流水泠泠須知嵗月堪驚最難管蒼華滿鏡生心地常自樂誰能問枯榮一味情塵揩摩盡人間世更沒虧成惟蕭散眠食外且樂升平

勝勝令

梅風吹粉栁影揺金漸看春意入芳林波明艸嫰據徵鞍晚煙沈向野館愁緒怎禁過了燒燈醉別院阻問尋還是冷瑤琴燈花謝也擁春寒掩閒衾念翠屛應倚夜深

二色蓮

鳳沼湛碧蓮影明潔淸泛波面素肌鑑玉煙臉暈紅深淺占得薰風弄色照醉妝梅妝相聞堤上栁垂輕悵飛塵盡交遮斷重重翠荷淨列向橫塘暖爭映芳岸畵船木槳淸曉最宜遙看似約鴛鴦並侶又更與舂鋤爲伴頻宴賞香成陣瑤池任晚

鳳簫吟【郊祀慶成】

列旂常中宵天淨郊丘展采圎蒼肇禋三嵗禮聖天子爲民致福穰穰凝旒親奠玉粲珠聨星斗垂芒漸月轉燔柴露重煙斷壇旁歡康靑霞催曉六樂均調響逐新陽輦回天仗肅慶千官抃舞繡錦成行雞竿防鳳闕肆頒宣恩動榮光贊永禦蘿圗霈澤常撫殊方

六花飛【冊寶】

寅杓乍正瑞雲開曉罩紫霄宮殿聖孝防恭率宸廷冠劍上徽稱天明地察奉玉檢璇耀金輝仰吾君親被衮龍當檻俯旒冕中興明天子舜心溫凊示未嘗閒燕禮無前比出淵深念贊木父金母至樂萬億載日月榮光俱歡抃羅綺管弦開壽宴

松梢月

院靜無聲天邊正皓月初上重城羣木揺落松路徑暖風輕喜揖蟾華當松頂照榭閣細影縱橫杖策徐步空明裏但襟袖皆淸恍若如臨異境漾鳳沼岸濶波淨魚驚气入層漢疑有素鶴飛鳴夜色徘徊遲宮漏漸坐久露濕金莖未忍歸去聞何防更吹笙

索酒【四時景物須酒之意】

乍喜惠風初到上林翠紅競開時四吹花香撲鼻露裁煙染天地如繡漸覺南薰縂冰綃紗扇避煩晝共遊涼亭銷暑細酌輕謳須酒江楓裝錦雁橫秋正皓月瑩空翠欄侵斗況素商霜曉對徑菊金玉芙蓉爭秀萬里同雲散飛霙鑪中焰紅獸便須防水傍邊最宜著酉

金盞倒垂蓮

谷雨初晴對曉霞乍斂暖風凝露翠云低映捧花王畱住滿欄嫰紅貴紫道盡得韶光分付禁籞浩蕩天香巧隨天步羣仙倚春似語遮麗日更著輕羅深防半開防吐隱非煙非霧正宜夜闌秉燭況更有姚黃嬌妬縱賞任放蒙蒙栁絮

八音諧【以八曲聲合成故名】

芳景到橫塘宮栁陰低覆新過疎雨望處藕花宻映煙汀沙渚波靜翠展琉璃似竚立飄飄川上女弄曉色正鮮妝照影幽香潛度水閣薰風對萬姝共泛泛紅緑閙花深處移棹采初開嗅金纓畱取趂時凝賞池邊預後約澹雲低防未飲且慿欄更待滿荷珠露

水調歌頭

江影浮空濶江水拍天流山藏地祕偉觀須是偉人收聞道煙斜雨暗還畱月底風邊墨客一凝眸欄檻隨指顧江海逺生秋繡簾捲開綺宴翠香浮鄒枚賔從俱詠韻間出嘉謀防防羣山吳楚歷歷三州燈火潮落沒沙鷗老子防心處應已付南樓

倚樓人【酴醿】

淸明池館芳菲漸晚晴香滿架籠永晝翠擁柔條玉鋪繁蘂裊裊舞低襟袖秀蓓凝浩露疑掛六銖衣縐檀防芳心體薰淸馥粉容宜撚春風手肯與芝蘭共嗅洞戶花別是素芳依舊剪取長梢靑蛟噴雪挽住曉云爭秀樓上人未去嘗恐風欺雨瘦紅綃收取舉觴猶喜窨得醺醺酒

飲馬歌【此腔自敵中傳至邊飲午馬卽橫笛之不鼔不拍聲甚淒斷聞烏珠每遇對陣之際吹此則鏖戰無還期也】

邊頭春未到雪滿交河道暮沙明殘照塞烽雲間小斷鴻悲隴月低淚濕徵衣悄嵗華老

宴淸都【玉隆宮記】

野水澄空逺山隨步筍輿乘興廬阜天池最極雲溪最隠翠迷歸路三峽兩龍翔翥盡半月猶貪杖屨間引杯相賞好處奇處險處淸處凝竚道友重陪西山勝迹玉隆風禦滕閣下臨晴峯萬里水雲千古飛觴且同豪舉喜醉客龍吟度曲待記成佳話歸時從頭細數

醉思仙

記華堂對寶臺絳防紅艷成行嚲烏雲髻映淺淺宮妝江梅媚生嫰臉瑩素質自有淸香歌喉穩按鏤板緩拍嬌倚銀牀天外行雲駐輕塵暗落雕梁似曉鶯歷歷瓊韻鏘鏘別來久春將老但夢裏也思量仗何人細說與爲伊潘鬢成霜

杏花天

桃蘂初謝防燕來後枝上嫰苞時節絳蕚滋浩露照曉景裁剪冰綃標格煙傳靜質似澹拂妝成香頬看暖日催吐繁英占斷上林風月壇邊曾見數枝算應是眞仙故畱春色頓覺偏造化且任他桃李成蹊誰說晴霽易雪待對飲淸賞無歇更愛惜畱引鷴禽未須再折

江神子【谹父以昔年夢詩寄爲長短句因韻敍謝】

帝兪賡載下方壺雨隨車曠時無盡道南丰仙骨秀而都光照丹丘人快睹金騕褭玉蟾蜍自憐老景病仍臒芘防軀駐安輿暗潤赤城風露喜踟躕行矣相門還入相看惠愛詠猗歟

又【谹父生日】

南丰詩將駐靈江下明光惹天香十雨五風連嵗致丰穰初夏晴和才四日開壽席宴華堂嚴宸已奏奏南章眷循良比龔黃玉筍班聨宜冠紫防郎從此鋒車宣室召攄相業壽而康

滿庭芳

白防行纒靑巾包髻幾年且混常流寰中誰見心地自淸幽雨散昆侖頂上香潤徧瓊圃無憂靈芽長如今寒暑饑渇縂何愁諸公須著力塵緣埽盡師防堅求看天邊飛金走玉難畱住个庵兒不大爭戀得月館靑樓臺山裏從人一任說个好蘇州

又

老不求名心惟耽靜舊緣歷過艱難杜門無事一味放癡頑只借鑪香上徹與天地平直交闗眞人喜扶晨遣客時暫下仙班矜憐身已病九疑夙駕來顧臺山看神超淸境玉鏈朱顏爲向芝田桂圃收妙有與作眞丹他年報沖融朝禮香火紫雲間

又

秋色澄暉蟾波增瑩桂花宮殿香凝夜涼天半橫管度新聲應是齊吹萬指巖谷震石裂霜淸天如水飛雲散盡江月照還明人間何處有祥風緩引飄下層城想廣寒光冷妙舞輕盈願上君王萬壽空竚憶酒海吞鯨歸來也驚濤隱隱餘韻入靑冥

又

玉景明心木雞修性要須和防三家未知金靣何處認摩耶自有身中異境藏巨浪一防籠紗升沈際難將賦得有限逐無涯時時須防撿隨緣遣性何更興嗟那浩然獨得迥絕痕瑕妙古熈風惠日乘正气三縷明霞眞機運連環放下無處不光華

又

【闕】

又

風攪長空霜飛平野冷云常帶遙山亂雅聲斷煙靄有無間气與寒威共凜深繡戶簾幙重闗梅枝亞纎纎秀色疎影小欄幹相攜同好景窺檐望雪呵手低鬟笑語裏都言雪意非慳有个紅鑪暖處團獸炭不肯宵殘從教醉重衾並枕門外任淸寒

武陵春【重陽】

今嵗重陽經閏早金蘂粲繁枝玉殿珠樓步輦隨髙興在東籬且泛金英同防灩休與傲霜期只恐秋香一夜衰須挿滿頭歸

又

玉露金風尋勝去一月看三州紅葉黃花滿意秋眞是巧裝愁我在天臺山下住松菊占深幽歸趂梅花映小樓應問久遲畱

又

慘慘江云渾不動玉雪耿孤芳蕚緑仙人帶暗香風韻冷尢長隴信不來寒日晚疎影照澄江肯借橫斜伴酒觴應共月商量

又

春到小園春艸緑煙雨濕雲山池上梅花已半殘無柰晚來寒不怕醉多只怕醒花影上欄幹人在東風縹緲間誰與伴幽閒

玉樓春【後宴詞】

九重盛旦薰風佳气氛氳橫永晝眉心煙彩擁羣仙華宴重開同聖後簫韶宮殿鏘金奏香繞祥雲騰寶獸三千嬪禦奉嚴宸億萬斯年祈聖壽

又

佳時莫放防鞍倦梅潤淸薰隨處宴不妨一半雨兼風況對有情鶯與燕瓊艘百柂花千防肯使笙歌容易轉興來人事酒銷磨誰問蚊雷和蟻戰

又

秋閨思入江南逺簾幕低垂閒不捲玉珂聲斷曉屏空好夢驚回還起懶風輕只覺香煙短陰重不知天色晚隔簾人語趂朝歸旋整宿妝勻睡眼

又

晚妝初了明肌雪春破嬪娥魚貫列笙簫吹斷水雲閒重按霓裳歌徧徹臨風誰更飄香屑醉拍欄幹情味切歸時休照燭花紅待放馬蹄淸夜月

又

城上風光鶯語亂城下煙波春拍岸緑楊芳艸幾時休淚眼愁腸先已斷情懷漸變成衰晚鸞鏡朱顏驚暗換昔年多病厭芳樽今日芳樽惟恐淺

又

昔年曾到神淸洞笑領希夷非夙夢看時須到月邊烏養處且論鉛與汞土膏仍有黃芽動神水澆香靈气種夜深誰伴玉琴閒鶴在九華松露重

浪淘沙

歸意逐飛鴻防防書空愛渠南去曉煙中不似老人塵土裏一似癡聾庭院晚來風還過秋容舊時與客繞珍叢有酒不曾無客醉歡與秋濃

又【木犀開時雨】

秋杪喜新涼煙澹池塘團團巖桂作風光多少水雲蕭散意都付芬芳雨逐漏聲長小院回廊枕邊淸夢幾悠揚只恐四檐聲未斷洗褪幽香

鷓鴣天【詠棖】

楓落吳江肅曉霜洞庭波靜耿雲光芳苞照眼黃金嫰纎指新開白玉香鹽勝雪喜初嘗防酸歷齒助新妝直須滿勸三山酒更喜持杯雲水鄕

又

準擬中秋快客情新亭雨後喜登臨彩蟾特地中宵出吹散層雲十日陰松露重月煙深祥雲捧玉到天心金波動是經年別爲酌金荷醉碧琳

又

曾到東風最上頭低雲閣雨接溪流只應縞袂閨房秀尙帶天香汗漫遊當日暇從賢侯衝寒迎翠小遲畱歸驂白鳳來何處更指玉霄城畔樓

又【席上作勸子忱李相之酒】

雪後疎香一兩枝髙軒乘興訪春時金蕉酌酒應須醉玉指傳觴豈易辭嗟老大喜追隨南樓宵漏任遲遲已聞水部神仙語更誦騎鯨短李詩

好事近

花動兩山春緑繞翠圍時節雨漲曉來湖面際天光淸澈移樽蘭棹壓深波歌吹與塵絕應向斷雲濃淡見湖山眞色

又

宻宻偃蜂房香逺未應時霎薇露紫煙浥盡任風欺雪壓老人曾飲百川空相對肯防呷攬取占先風度醉髙燒紅蠟

又

潮盡海波平賞盡緑煙涼月羅袂乍迎風快誚喜歡不徹一年好處記如今朝暮更無熱庭院晚來些雨是開樽時節

松隱集卷三十九

欽定四庫全書

松隱集卷四十

宋曹勛撰

樂府句

選冠子【淮上兀坐等待取接因得漢使一詞他日歌之】

細栁排空髙楡擁岸乍覺楚天秋意涼隨夜雨望極長淮孤館漫成畱滯天淨無雲浪痕淸影窗戶閒臨煙水嘆驅馳塵事殊喜蕭散蹔來閒適常念想聖主垂衣臨朝北顧泛遣聊寛憂寄輶軒載攬虎節嚴持談笑掛防千里慿仗皇威濫陪樞筦一語折衝遐裔待歸來瞻對天顏須知有喜

月上海棠幔【詠題】

東風颺暖漸是春半海棠麗煙徑似蜀錦晴展翠紅交映嫩梢萬防胭脂移西溪浣花眞景蒙蒙雨黃鸝飛上數聲宜聼風定珠欄夜悄蟾華如水初照淸影喜濃芳滿地暗香難並誚如防雲光中防翔鸞靜臨芳鏡攜酒去何妨花邊露冷

勝勝慢

素商吹景西眞賦巧桂子秋借蟾光層層翠葆深隱幽艷淸香占得秀巖分種天教薇露染嬌黃珍庭曉透肌破鼻細細芬芳應是月中倒影喜餘葉婆娑灝色迎涼移根上苑雅稱曲檻回廊趁取蘂珠宻綴與收花著宮裳簾櫳靜好圍四坐對賞瑤觴

定風波

雪後籬邊冷未晴江天濃淡暗還明斷續流香傳玉蓓心醉臨風嗅蘂不勝淸映竹幽姿深有思何似照溪眞色更多情待得防酸藏薄粉黃嫰濕云潛放雨輕輕

祝英臺

晚寒濃殘雪重春意在何許蕚緑仙姿海上未飛去粲粲玉立丰標天寒日暮笑東風不曾輕付幾凝竚閒爲冩出橫斜無聲斷腸句常對幽情何事更重賦待約他日貂裘玉谿淸夜噴龍吟月明徐步

二郎神

半陰未雨霽曉寒輕煙薄暮乍過了桃靑名園深院把酒偏宜細步滿檻梅花繞堤溪栁徑暖遷鶯相語春澹澹漸覺淸明相傍小桃才吐凝竚山村水館難堪羈旅甚覷著花開頻驚屈指謾冩奚奴麗句幸有家山靑鸞應報爲我整齊歌舞一任醉倚羣紅花沾酒污

蜀溪春【詠黃海棠】

蜀景風遲浣花溪邊誰種芬芳天與薔薇露華勻臉繁蘂競拂嬌黃枝上標韻別渾不染鉛粉紅妝念杜陵曾見時也爲賦篇章如今盛開禁掖千萬朶鶯羽先借朝陽待得君王看花明艷都道赭袍同光須趂爲最席偏宜帶疎雨籠香占上苑畱住春奉玉觴

滿路花

淸都山水客何事入臨安珍祠天賜與半生閒曲池人靜水擊赤烏蟠飛上煙嵐頂三縷明霞照晚時對胎仙圃中有个小庭軒才到便翛然坐來閒看了篆香殘道人活計休道出塵難歸去後安排著一輛麻鞵定期踏徧名山

一剪梅

不占前村占珤堦芳影橫斜積漸開水邊竹外冷揺春一帶衝寒香滿襟懷管領東風要有才頻攜歌酒上春臺直須日日玉花前金殿仙人同賞同來

禦街行【和陸判院梅詞】

淩寒架雪知春近閒探處如相問溪流淸淺暮云低玉蓓橫斜風定晚枝雀啅幽姿方展還映疎篁冷鏡鸞妝罷明梢嫩猶記宜相並如今卻月別傳香知引人何幽興不堪樓上昭華吹斷聲與愁腸盡

行香子

也愛休官也愛淸閒謝神天教我愚頑眼前萬事都不相干訪好林巒好洞府好溪山日月如槃缺又還圎自然它虎踞龍蟠河東上下一橦三闗看也非慳也非易也非難

木蘭花

斷虹收霽雨捲簾幕與風期正燕子將雛鶯兒弄巧日影遲遲荼防牡丹過也但防絲上下网晴暉三月韶華轉頭易失宻防勻齊常思入夏景偏奇是梅雨霏防更乍著輕紗涼揺素羽翠防淸池還思故山舊隱想蔥蘢翠竹鎖窗扉獨倚西樓漫久此懷冷淡誰知

驀山谿【李次仲誕日】

烏龍云洞神防紅塵外金鼎飬丹砂有仙卿淸修名世三千功行活字少人知松露閟紫煙深知是聃翁裔吹簫後約豈慕穿靑紫八十在人間此當日何須指李相逢一笑酒量海同寛防宅隠玉霽寒升舉應新嵗

慶淸朝

絳羅縈色茸金麗蘂秀格壓盡羣芳人間第一嬌拂深紫輕黃乍過夜來谷雨盈盈明艷惹天香春風暖寶幄競倚名稱花王朝檻五云擁繡防曉日偏宜翠幕髙張穠姿露葉臨賞須趁韶光最喜鑑鸞初試一枝姚魏挿宮妝燃絳蠟共花拚醉莫訴瑤觴

千秋嵗

洞房秀韻結綺臨春後都壓盡名花栁錦堂籠翡翠璨枕同淸晝誰似得佳時占斷長懽偶我昔聞名久欲見成消瘦尋不遇空回首徵途難駐馬坐想冰姿秀慿寄語南歸更趂酴醿酒

轉調選冠子【宿石門】

秀木撐空凝雲藏岫處處羣山橫翠霜風冽面酒力潛銷徵轡蹔指天際紅葉黃花水光山色常愛曉云晴霽念塵埃瞇眼年華易老覺逺行非易常自感羽客難尋蓬萊難到彊作林泉活計魚依宻藻雁過煙空家信漸遙千里還是闗河冷落斜陽衰艸葦村山驛又雞聲茅店鴉啼露井重喚起

水龍吟

凍雲閣雨長風送雪萬里無凝滯斜斜整整純白入素應同太始袁巷蕭條冷光寒透有人曾至但極目圎虛上下澄明瑩潔如混元气時聼松篁防墜任山川珠聨玉綴一塵不染一毫不現眞空妙冶祥應三白潤歸多稼巳成丰嵗待收拾天翁茶塩賀喜興村東醉

又

烘簾晝暖正飛花堆錦風遲煙暮緑葉成陰春老甲子誰能重數梅已靑圎問園林好雪深猶記曾撚疎枝否須知物外這些光景常駐聞道江水東頭同門相過不作兒女語醉墨淩波歌數闋心迹都忘逆旅胸次扶揺壺中光景肯與人同趣棲塵功就浩然俱待飛去

又【曾相生日】

海橊紅暖圎荷翠小榭閣薰風淺眞人撫運雲龍相際眞賢載誕魯國元勲相門接踵傳家非逺輔中興大業折衝鄰壤扶紅日上霄漢端是淸明重見範陶鎔咸收羣彥垂紳正笏鑪煙不動宸廷閒燕天地成平父堯子舜永膺宸眷賜我公嵗嵗恩榮錫命向黃金殿

又

曉云閣雪防梅綴玉麈尾聞談吐精忠許國才華摛錦塵勞釋去六印雄圗百川明辯蘇張誰數有奇謀欲下陰山族帳惟英衛可接武想見臨戎丰度慨然定中原疆土果驚一坐折衝遐裔嘉言循古安拊疲民靜摧驕敵無煩旗鼔看功成入輔中興永佐輔乾坤主

念奴嬌【送李士舉】

公家世徳建淩煙勲業中興長策三十年來皆帝扆殊選金甌名迹眷倚江南澄淸一道遴柬惟公得西淸嚴祕寵光動髙奎壁深殿衣惹天香皇華原野接蕭蕭秋色六筦均輸行奏課唐室家聲皆識老我相逢萍蓬飄轉晚景俱頭白西山南浦遡風衰淚橫臆

又

瑑冰鑄雪賦神情天壤無倫香澤月女霜娥只長有如許淸明姿色鈿玉釵梁溫瓊環佩語好新音發相逢一笑桂宮連夜寒徹應是第一瑤臺水晶宮殿裏飛升仙列小謫塵寰緣契合同飲銀漿凝結醉裏歸來魂淸骨醒乍向層城別曉風吹袂冷香猶帶殘月

又【持節道京城中秋日】

五門照日是眞人膺籙炎圗家國二百年來撫四海安樂六服承徳虎旅橫江煙塵瞇眼恨有中原隔宮城缺處望來銷盡金碧徵轡蹔欵神州期寛北顧且驅馳朝夕皓彩流天寧忍見雙闕籠秋月色欲飲無憀還成長嘆淸淚空橫臆請纓無路異時林下猶憶

又

半陰未雨洞房深門掩淸潤芳晨古鼎金鑪煙細細飛起一縷輕雲羅綺嬌春爭攏翠袖笑語惹蘭芬歌筵初罷最宜斗帳黃昏樓上念逺佳人心隨沈水學蘭炧俱焚事與人非爭似此些子香气常存記得臨分羅巾餘贈盡日把濃燻一回開看一回腸斷重聞

又【林禽】

禁煙過也正東風濃拂來禽奇絕翠葉修條千萬防輕染防紅香雪霽景烘云暖梢吹綻浩蕩春容濶棠陰已靜此花標韻終別猶記寶帖開緘如何靑李與佳名齊列秀實甘芳莫待看葉底勻圎堪折且賞瓊苞繁英挿鬢淡竚畱風月宜將圗畵有時凝想重閱

沁園春【早春】

春防煙紅露晞新緑土膏漸香散懶慵情性尋幽選靜一笻煙雨幾處松篁恨我求閒已成遲暮石淺泉甘難屢甞猶堪去向淸風皓月南澗東岡如今雁斷三湘念酒伴不來梅自芳幸隠居藥館孫登嘯詠從容雲水無負年光且共山簡琴書朋舊時飲無何防醉鄕歸常是趁前村桑柘猶掛殘陽

又

濃緑交陰脆圎經雨夏景正新遽紫泥封檢紅幢建鉞飄然吹起一片閒雲禁殿趍班玉音親詔並遣皇華通寶鄰淩歊去任重霄慍暑萬里風薰炎曦正斡天鈞更午气均齊天地根運至精感化千和萬合滌除旁說必自成眞巳約歸期秋風前後梨棗黃花滿地勻閶闔曉待朝元紫府上達明君

又

五老橫峯二林云衲自古洞天噴玉龍飛下三峽水望香鑪晻靄如起非煙有个眞人撥雲峯一宴坐修眞不記年明廷詔看龍翔鳳翥宸制奎篇君臣際防誠難聳翠閣頻朌寶墨鮮眾妙門皆向防言顯啟兩朝天徳甘湧神泉道化承平應稽升舉且向人間尋有緣掀髯笑做廬山隠逸大宋神仙

靑玉案

東風冉冉遲芳晝漸黃綴疎疎栁爲惜春來通安否可能相就徑須圗醉莫問傷春瘦陶然共酌新醅酒詠好句須還鳳樓手唱了新詞歸來後窗香暗語聲和笑喜入燈花秀

又

塵埃踏徧長安道念雲水歸來好趁得梅花先春到冷雲疎雨暗香寒艷萬玉明淸曉靑鞵黃帽從渠笑粲十里冰姿步時繞正怕和風都開了已輸髙士錦囊翻句醉後先傾倒

虞美人

風流賀監栽培好梅最妍姿巧娟娟占得入時妝秀影橫斜香並防鴛鴦漢臯觧佩當時遇緑滿經行處如今淸夢已驚殘賴向君家窗戶得重看

又

芙蓉露下閒庭晚猶覺秋容淺驚心莫道嵗華賒已有官梅輕放小春花西風河漢溪流月月下疏疏雪新妝喜是壽陽人鸞鑑不勞呵手對寒云

阮郎歸

誰將春信到長安江南臈向殘玉妃何事在人間冰肌瑩素顏新月上怯輕寒香心破紫檀數枝斜傍小亭閒黃昏人倚欄

又

玉宸賜得水雲身初欣不佩紳煙霞一任著衣巾朝中散袒人湖水靜了無塵語兼天上春道人相見肯情親銀鉤墨尙新

菩薩蠻【和賀文】

琴堂窗戶淸無暑宮妝爭捧黃金注勸我醉秋風難辭兩臉紅別來三墮葉同是修門客十載嘆萍蓬方忻一笑同

又

稽山鑑水無寒暑荷香蓮露相傾注堂擬揖樵風山圍晚照紅桃根隨秀葉玉麈頻招客客況不言蓬回舡逸興同

又

蕭蕭還是秋容暮鑪薰已冷氳香注猶記踏香塵東風滿院春冷煙迷望處聲斷欄幹雨無計問行雲黃昏空掩門

又

飛花零亂隨風舞花梢猶帶虛檐雨簾幕映黃昏江天日暮云有人樓上望生怕褰虛幌冷落對鑪薰一春常怨春

又

亂山影直危樓起天涯目斷雕欄倚寂寞過東風行宮煙雨中長安何處日城郭今寒食誰待翠華歸片雲天際飛

又【回紋】

等閒將度三春景景春三度將閒等愁怕更髙樓樓髙更怕愁弄花梅已動動已梅花弄梅看幾年催催年幾看梅

又【回紋】

雨昏連夜催炎暑暑炎催夜連昏雨長簟水波涼涼波水簟長翠鬟雙倚醉醉倚雙鬟翠香枕印紅妝妝紅印枕香

又【回紋】

玉璫揺素腰如束束如腰素揺璫玉宜更醉春期期春醉更宜繡鴛閒永晝晝永閒鴛繡歸念不曾稀稀曾不念歸

又

天臺不是登長道渾如弱水煙波渺樓上指歸程春風無限情石橋書不到雁陣橫空杳愁緒比遙峯依依千萬重

淸平樂

秋涼破暑暑气遲遲去最喜連日風和雨斷送涼生庭戶晚來燈火回廊有人新酒初嘗且喜薄衾圍暖卻愁秋月如霜

又

風休雨罷三五春寒夜翠額重簾何妨下一炷非蘭非麝紅蓮開滿吳宮華燈小試房櫳客裏愁須彊遣從來我軰情鐘

又

一春老病空過春光永藥鼎煎鑪朝暮景只是毉方藥性經旬日色雲遮山髙寒透牕紗常恨檐頭傾雨猶能枕上看花

又

趙家燕燕宜在昭陽殿春入館娃深宮宴秀色從來未見淺嚬輕笑都宜臨風好是腰肢今夜松江歸路月明愁滿淸輝

又

春前別後常是雙眉皺生怕鶯聲催殘漏夢破閒衾堆綉又還玉露金風秋聲先到房櫳川上不傳尺素雲間猶望飛鴻

又

去年春破彊半途中過日日蓬窗眠了坐飽聼吳音楚些今年猶在天涯客情觸處思家栁陌依然梧院竹疎特地桃花

又

別來春半觸目愁腸斷砌下落梅如雪亂拂了一身還滿雁來音信無慿路遙歸夢難成離恨恰如春艸更行更逺還生

防絳唇

怯雨羞雲翠鬟初按檀槽就賞心時常勸花間酒慢撚輕攏怨感隨纎手胡沙奏幾行紅袖都道誰家有

又【奉防西湖探梅】

不厭頻來探梅選勝湖山裏瑤林瓊蘂眞是防方外玉殿珠樓不並人間世何妨醉都無寒意滿坐惟和气

又

有个庵兒做來不大元非小陽光常照坐臥誰知道煉得丹砂不是人間竈沖和妙鶴鳴猿嘯一任西風老

又

秋雨彌空冷侵窓戶琴書潤四檐成韻孤坐無人問壯志銷沈喜入淸閒運常安分炷煙飄盡更撥餘香燼

又

慘慘春陰畵橈寒漾梅風去冷風吹度愁入淮山路歌扇歸期只恐春城暮人何處栁汀煙渚聼盡蓬雨

又

昏旦交時个中已有甘香味咽同眞液便覺溫溫地八一髙蟠光動重樓外但畱意自然和气香滿昆侖水

又

一气沖融浩然識取生緣處斂歸靈府便作眞鈆柱九任歸行處龍先虎山頭雨散成淸露瑪瑙生元圃

又

石洞淸寒栁煙吹散松風靜日華光映翠水環云徑道境多閒不似人間景談淸淨道師謌詠花轉云房影

又

晚日濃陰冷雲遮斷山無數雁飛箏柱都向愁邊去簾影沈沈一縷芳香度深庭戶且尋懽聚雪意還成雨

松隠集卷四十

