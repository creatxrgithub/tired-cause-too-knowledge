

欽定四庫全書

集部三

潞公集

別集類二【宋】

提要

【臣】等謹按潞公集四十卷宋文彥博撰彥博事迹具宋史本傳是集凡賦頌二卷詩六卷論一卷表啟一卷序一卷碑記墓志一卷雜文一卷自十四卷以後則皆奏議札子之文核其卷數與陳振孫書錄解題同惟尙缺補選一卷考葉夢得序稱兵興以來世家大族多奔走遷徙於是公之集藏於家者散亡無餘其少子維申【按維中乃文及甫之字】稍討求迨輯猶得二百八十六篇以類編次爲略集二十卷是葉氏所序者也非原本陳氏所著錄者又非葉氏所序本今所傳者又較陳氏之本其一卷也彥博不以詩名而風格秀逸情文相生王士禎稱其婉麗濃嫵絕似西昆嘗掇其佳句載之池北偶談其文章不事雕飾而議論通逹卓然經濟之言奏札下多注年月亦可與正史相參考葉夢得序稱其未嘗有意於爲文而因事輒見操筆立成簡質重厚經緯錯出譬之賁鼔鏞鐘音莭疏緩雜然並奏於堂上不害與嘒嘒簫韶舞百獸而諧八風也斯言允矣乾隆四十一年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

潞公文集卷一

宋文彥博撰古賦

聖駕幸大學賦【並序】

國家以寰宇昭泰仍歳登平務恢儒風以章示黎獻皇帝乃偹法駕幸於太學詔諸儒博士講論前典親臨聽焉臣獲逢休吉之期恭聞偉盛之事舞蹈不足形於賦詠誠不能述宣上徳褒讚形容姑第樵夫之談以恊擊轅之韻爾詞曰

炎宋受命之四葉皇上禦極之三年九有咸若六合晏然黎庶濟於壽域文教燭乎冰天朝無闕政野無遺賢九敍可歌而不紊百官承式以惟防刑罰幾措宿防不愆荒憬淸夷而偃革狙獷慓詟而慕羶軼漠逾沙趣槁街者有萬受纓請吏伏魏觀者且千碧砮文鉞之琛充仭乎儲邸黒章肉角之獸馴擾乎郊阡嘉祥麕集異瑞蟬聨天降甘露地出醴泉語鴻烈則超圖而溢牒較盛時則絕後而光前宜乎優防當寧拱黙承幹尙乃愓嚴而馭朽思嘉謨而渉淵以爲治國之道學校爲先故周氏東膠往誥之所顯商人右學來葉之以傳上旣行則民胥效也君所令則臣必從焉𨿽平昔之已務在於今之益宣於是命有司涓良日祲儀盛蕆法駕乃出天威穆穆國容皇皇采章煥爛和鸞鏗鏘太史恊樂以前太丙弭節而徐翔嚴羽衞歷康莊在浚之都於國之陽神移斗運乃至於上庠宸心防鞏天步髙驤歷階逾閫覩奧窺堂晞將聖兮有穆如悉數兮相當然後趣講室明典章纓緌匝序巾捲充廊鉅儒碩生奉帙而在列禮官博士掌婣而詔王展東面之殊禮法西周之舊章禹聽彌審堯聰益詳夫子善言由玆而不昩虞舜好問於是乎有光【時宣諸直講臣講魯論】於時閭閈相歡民靈胥喜扶老攜弱自遐及邇莫不連踵而憬集駕肩而戾止悉云委於橋門盡覩觀於璧水粵有華顚胡老童牙冑子含經味道之流方領髙冠之士咸相與而言曰赫胥逺而大庭尙矣無得稱焉不可詳已自夫五帝而降三王之始書契可以傳聞憲章可以追擬悉皆恢雍泮之基盛膠庠之阯四術四教因是而興三行三徳所由而起是故淳化丕隆至徳逾羙爲萬世之所宗彌億載而罕比卯金之後蓋不足紀當塗窘蹙典午淪弛南取島夷之譏北貽彊敵之恥干戈於是日尋俎豆以之中圮咸不永於卜世但胥循於覆軌逮乎有唐皇維誕張五室之儀兮絕而復嗣四郊之制兮抑而復揚置序於術建塾於鄕家知禮讓民用和康所以卜年久而享國長號治古而振懿綱朱石之際聲閏位覆亡則曽不暇給學校則誠非擬議噫大道不可以終否斯文不可以久墜於是天命方有特眷之隆世運遂有日新之意維我太祖掃除僣僞俾萬方無塗炭之勞百姓有息肩之地三後繼明百祥遝至展云岱之鴻儀紹元封之故事盛徳大業固無與二今我皇上克奉先烈夤紹慶基體元則大累洽重熙將使儒風寖盛文教日滋故乘輿親視於學俾億醜預覘其儀足鄙元鼎之間屢有甘泉之幸堪譏延熹之際惟尙濯龍之祠夫然則三代之風必能緩步而越矣兩漢之盛豈可並日而論之偉乎軌迹夷易文物葳蕤信千載而一時

金苔賦【並序】

王嘉拾遺記曰晉惠帝初有祖梁國獻金苔其色如金聚之如卵投水中則蔓延於波上光生照日上於宮中鑿池以置之常觀焉外人莫得見也惟進禦嬪防多被其賜與置於盤中則照耀滿室故宮中亦呼爲夜明苔僕頗異之因爲斯賦追其羙詞曰

伊兩儀之髙厚育萬彚兮紛紜嘉金苔之有異窮古史而未聞出於祖梁之國獻諸典午之君其爲狀也色掩捐山光分化鵲非沃壤之可植向華池而可托精气所爲眾口難鑠色焜朝日寧同沈郎之錢根覆輕漪豈羙陳王之閣如賜郭釡難藏陸槖縈流荇而細細繚舒荷而漠漠爍堂上之江蘺沮洲中之杜若風團而或謂能鑄浪颭而多虞自躍洊雷臨睨疑抵燕池之鼃出震誤觀常歌漢液之鶴所謂麗水非云滿堂東籬之菊兮瞻我而失色北堂之萱兮對我而不芳葳防頻盛蔓延【上聲】彌長緝作水衣海上濯吉光之服梳爲石髮舟中見黃頭之郎伊詭異之餘狀非名言之罄量宜乎首出庶彚超蘭掩蕙持藥友以荃交使蘋輿而藻𨿽薙氏之務去兮不我芟夷縱騷人之善詠兮莫吾擬議噫昔產遐陬常依異類旣作貢於大國遂見珍於中地惟皇居之必蓄依圓海而是置自逺成羙以少爲貴非世俗之或覩豈凡品之能譬其或長樂淸閒承光祕邃翠華黃屋宵逰夕憇春霄宮之鳯腦曷騁輝光咸陽庫之螭鱗皆從擯棄置吾於隆棟之下則午夜而昕升我於文石之前則重昏而燧偉乎哉苔之爲狀也亦以異苔之爲用也亦以至然不能方屈軼效靈蓍指邪觸佞兮淸君之側鉤深索隱兮決人之疑此無所取又將焉爲徒能隨波瀾而上下與蒲稗而因依輝煌禁籞賜錫壺闈悅目兮媼宦侈心兮嬪妃南風之蕩兮豈率循於四徳正度之荒兮遂曠弛於萬機是致永熙永嘉之蕩析劉耀劉聰之傾逼玉輦播遷金行否塞蟠龍踞虎𨿽別王於偏方封豕長虵恣吞噬於中國萬戶蒿榛千門荊棘金苔亦防於敵人深可爲之太息

律賦

省試諸侯春入貢賦【天下侯國春入方物】

聖啟洪緒君臨溥天侯國之辧方有要王春之入貢昭宣列爵正儀謹奉藩而立制建宣恊序致任土以居先稽芳載於禮經仰徽名於帝者諸侯述職以無曠太史奉時而可假以謂惟王建國我則敍五等於域中與物爲春我則任九貢於天下徒觀夫爵分顯父位列元侯當是時緹管順煦和之羙皇祗布發生之休震方之善气潛逹長樂之洪儀聿修帝容執瑁以端拱臣節奉璋而告猷旅幣羣方咸奉舜班之瑞充庭萬品皆分禹別之州但見云布封疆綺分邦域故我當歳首以入用致坤珍而罔忒巽風和令導傳臚之九賔遲日當陽麗執玉之萬國豈不以辧九土者當貢首四序者上春蓋將偹物宜於時育助邦光之日新納江沱之錫磬浮泗水之濵齒革羽毛以偕至球琳瑯玕而畢陳三品良金於以向履端而執贄五都奇貨於以當獻歳而效珍莫不名物森羅衣纓雜襲𨿽厚篚以斯偹在庶邦而允集此春色霈於皇澤當鄒律之均溫彼貢也錯於地財異楚茅之不入彼來宗者夏之禮制獻功者秋之典章曷若謹歳貢以偹物慶春祺之載陽諒修時而貢職乃辧物以居方偹於蕃於宣之儀皇皇輯瑞當載生載育之候濟濟來王故聖人灼敍聲明光昭文物懿公侯之隆盛克貢賦之繁蔚屬後王布和之辰獻國珍而罔咈

省試靑圭禮東方賦【修舉春祀崇尙圭薦】

靑惟五色之首圭乃六噐之儔朝日之郊是薦迎春之禮聿修結緑鴻輝旣肅陳於震位出藍羙質將奉仰於神休原夫谷旦前諏祲威具舉太史先春而必告宗伯厄職而攸敍靑圭之祕寶爰資蒼帝之明靈可佇謂物生有象我則鋭其質以協宜謂歳起於東我則傃其方而得所無瑕可貴有羙惟珍配其色表盛徳之在木正其位彰與物以爲春異雕楮之奇文琢工奚取侔剪桐之秀彩寅位斯陳詎止溫其寧專瑟彼成形自表於瑰器致用必先於毖祀色斯舉矣俯玉按以相宣禮以行之背金方而致羙豈不以標十徳者圭爲貴列四序者春是崇將順時而展禮故辧方而在東防蒨成姿稟粹自輝山之石防恭致薦逆釐從觧凍之風然則爲器之用不同禮神之功可尙名參有邸之義色異因方之狀縹華中祕生成之气候斯迎紺防外融溫厚之方隅相向懿哉享玆生物之主異彼迎秋於西神感而登禮必答時和而迓衡不迷用可重焉且異舜班之瑞文爲貴也還殊禹錫之圭故得鴻覆降康太庭錫羨祈民福以昭格授人時而於變蓋有以圭方防翠之美欵靑郊而可薦

焚雉頭裘賦【珍異之服焚去無取】

晉武帝以徳繼惟睿功齊乃神焚雉裘而崇儉負鳯扆以臨民化彼元元必被先王之服燔玆楚楚蓋除希世之珍原夫聖澤遐敷皇風廣被當百度之攸敍見萬邦之從乂諸侯述職旣悉貢於瑰奇擴俗賔王亦咸輸於珍異伊彼程防當玆盛時庶爲臣之羙矣必竭節以事之由是制此雉裘將充乎任土之貢獻諸龍陛爰陳乎執帛之儀徒觀其麗彩鮮明爛光彬郁彌縫皆自於翰制作遂成於珍服異王恭之鶴但取淸奇殊李兌之貂裘惟彰溫燠帝乃念玆至巧命以俱焚慮滛靡之下漓薄俗恐奢華之上惑明君俄委燎原之勢遂同有齒之文紅熖初騰漠漠而漸成餘燼靑煙欲斷依依而尙靄微芬然後珍怪罔求姦邪悉去六合咸歸於儉徳萬化永安於鴻緒𨿽斯裘之甚羙焉能衣之以奉天且厥用之至繁豈可被之而當寧若然則聖政敷於九有帝徳合於三無闡易俗移風之道遵還淳返朴之途𨿽文帝之罷露臺尢難並矣縱武皇之焚甲帳未可同乎則知徳不廣無以化蚩蚩之氓儉不崇無以成蕩蕩之主故焚裘之可羙在去奢而有取旣著羙於一時遂流芳於千古者也

汾陰出寶鼎賦【皇漢之道神鼎斯出】

至徳昭彰炎靈道昌當汾陰而展禮見寶鼎以呈祥有感則通表承幹之穆穆爲時而出彰負扆之皇皇昔孝武以運繼東周位崇西漢居尊克務於兢業臨下彌勤於宵旰崇諸厚徳俾逺邇之悅隨祀彼方丘冀神人之幽贊禮斯盛矣神惟享之允降穣穣之福靡愆抑抑之儀由是睢丘之畔汾水之湄仰窺乎天見黃雲之繚繞俯察於地得寶鼎以瑰奇莫不煥金景之榮光蔚龍文之麗非惟啟於至聖抑亦見乎有道寧虞覆餗實天地之殊祥不假銘功乃邦家之盛寶偉夫萬邦悉慶百辟咸欣非鑄鼎以象物蓋至誠之感神瑞啟明時豈類宗周之寶天祚皇徳實爲巨漢之珍是何澤及坤靈祥昭金鼎固莫量於輕重又難偕乎奇梃載於瑞典非遷洛以堪同獲彼靈祠豈於湯之足並不然則又安得並芝房而薦廟配白雉以陳詩於以顯皇化之廣運於以昭聖政之無私嶽修貢而川效靈徒虛語爾鼎取新而革去故何莫由斯羙夫祀事聿修休祥有秩非勞九牧之貢自顯三材之質所以標瑞諜而紀祥經彌萬代而首出

鴻漸於陸賦【鴻在於陸爲世儀表】

觀乎大易嘉此冥鴻因漸陸以斯顯遂爲儀而可崇欲潔於身克務乎升髙自下不濡其翼寧煩乎激水摶風原夫居賢之象載觀設卦之由斯在體於鴻則蓋取進動漸於陸則爰求爽塏寧同越鳥依棲永戀於南枝有異莊鵬運轉常歸於北海徒觀其載飛載止匪疾匪徐矧徊翔而翩若心髙防以依於翻迅羽以嗈嗈弋人何慕仰層巒而岌岌陽鳥攸居髙遂雲飛長辭水宿別海上之鷗鷺鄙波中之鳬防肅肅隨陽翩翩遵陸見可而進同鳯鳴於髙岡靡常厥居類鸎遷於喬木豈不以陸者地鎭之峻極鴻者羽族之珍奇翼若詎量於軒翥屹然迥出於喧卑非來者之漸矣安跂予而及之鸞逰而蓋不足取擊隼則又何能爲將候雁以同賔羽翮旣就與時龍而共起鷙雀焉知不雜塵逰寧同波逝固殊遵渚之列自有鳴山之勢類彼勤行之士卓爾離羣同乎髙蹈之人飄然出世且夫棲陵木者甫濵於山足集磐幹者尙邇於水湄茍人言之有厲則世网以見縻曷若我將翺將翔首據髙明之地爰居爰處俯爲眾庶之儀孰謂乎無所取材不離飛鳥或俯集於雞樹或下臨於鳯沼宜其羽翼淸虛可以爲天下表

孝者善繼人之志賦【人子行孝能繼先志】

稽禮經之垂訓見孝子之奉親俾繼襲於先志蓋慱諭於後人必學爲箕旣顯奉親之孝無攺於父克彰務本之因得不載考斯文深窮祕防非徒樹彼教本蓋以朂於人子欲令不悖於親固在必從於始克讚丕緒始則揚武王之休追祀先公次則顯周旦之羙觀其孝道斯盛國家遂行悉務無違之教或惇不匱之誠其父析薪孰云負之靡克若考作室但見構之方成斯蓋君令臣從上行下效俾百姓以從化則一國而興孝用勞用力率從安義之文學禮學詩敢悖過庭之教罔愆先徳彌增懿稱於顚沛而克肖實前後以相承子路之貧屢傷斯爲直飬孟莊之臣不攺是謂難能所謂乎君子能勞後代有繼遵地義以寧失守天經而罔替克紹前烈我則益務於矜莊無廢舊勲我則彌懷於遜悌是曰有後無聞辱先非惟世濟其羙抑亦代不乏賢史談著書遷繼而立言垂世夏鯀治水禹紹而隨山濬川懿防念凱風之言遵白華之義蓋將無忝爾祖是用不違其志夫然則上自君而下達民固宜守玆而勿墜

中者天下之大本賦【天下之教由此而出】

中者存乎性性者命於天爲萬化所宗之本乃七情未發之前澹乎自持政教自玆而出矣感而後動吉防由是以生焉原夫頥禮典之淵微得中和之用捨聖人極之以育物君子循之而化下人生而靜故能用其中焉教所由興是以謂之本也始其惟寂惟寞何慮何思道所從而隆矣人可得而由之喜怒不形守爲朴素之本嗜欲將至散成禮樂之基外物未牽中扄是斆茍能發以中節是致廣而成教始惟所稟金則義而木則仁終乃有遷父爲慈而子爲孝是知言其中者哀樂之未發謂乎本者教化之必由蘊之則五常盡在散之則百禮交修何異夫大朴將分上者道而下者器洪鈞欲播達乎萌而出乎勾得不載考斯言詳觀至理𨿽化育之甚大亦權輿而自此誠明內著兩儀蟠極之宗和順外融萬物經綸之始有如此者不其偉而爲最靈而可美著達道以攸宜若然則天下之精無能及此縱域中之大何莫由斯故知道不自於天生禮非從於地出起於人性之靜肇彼我心之質所以王者之致中和𨿽百慮而同歸於一

能自得師者王賦【能得師者王道成矣】

王者求賢仄席聞善伏膺克隆於大寶曰位用臻乎庶績其凝得士者昌懋顯日新之徳好問則裕弼成天縱之能豈不以訪道者非師而勿克治國者非王而不得茍能擇賢師而訪道是以爲聖王而治國勿謂乎介在人上我則接下而思恭勿謂乎富有域中我則尊道而貴徳所以保傅是重模範攸資克永持盈之業彌隆卜世之基周道方融呂尙處三公之首漢業將盛子房爲萬乘之師樂育賢材旁求儒雅咨詢而學在中矣體貎而禮無違者誠由勤以行之用致勃焉興也心惟主善旣光闡於鴻猷道在經邦遂尊臨於凾夏若夫云師紀運天統興王無爲之徳斯盛可大之功已彰問道猶深於防鞏拜言尙極於齋莊行之非艱旣美乎後從則聖繼者爲善是宜乎邦乃其昌永孚於休必由斯道師事之禮非忒眾正之言可考固異夫五帝之佐徳勿及以非功三王之臣志同憂而可保曷若我博采俊彥周爰老成始摳衣而翼翼終負扆以明明前有疑而後有丞嘉謀未盡帝與師而王與友至教方行偉乎稽仲虺作誥之由見成湯革命之美非徒下順於人欲不獨仰符於天理蓋由在上而不驕得師臣之道矣

潞公文集卷一

欽定四庫全書

潞公文集卷二

宋文彥博撰律賦

多文爲富賦【儒者崇學多以爲富】

稽先王之訓見君子之儒取多文以爲美體至富以寜殊蘊之則獨善於身不失其所施之則兼濟於物無得而逾魯哀公道在崇儒孔宣父心存化下將令徳之廣矣必使道之行也以謂勤諸博學式彰乎善莫大焉類彼多藏自取乎文爲貴者由是篤行無倦修辭罔窮所謂學成而上抑亦祿在其中韞玉俟時我則非道而勿處懷珠待價我則惟徳而是崇豈假狥財爰因嗜學𨿽云旣富而且庶實在懷忠而抱朴博文者自顯丰盈昧道者堪譏齷齪抱義而處寜湏陸海之珍藏器於身便是荊山之璞盈非損志用本患多匪予求而予取假如切以如磋修身踐言信滿堂而可守浸仁沐義諒潤屋以難過則知富於文者其富爲美富於財者其富可鄙故往籍之攸載俾來者之所履發諭甚嘉垂謨有以進徳修業諒多積以攸同溫故知新豈厚亡之足比莫不鬱鬱斯盛彬彬有爲且常同於富贍又曷見於盈虧雅符懷寶之人惟遵於道豈類窮奢之士必速於危懿夫學海騰芳儒林挺秀彰聖教之不墜見文風之是茂寜虞喪寶罔同於無徳而貪詎比浮雲實異乎不義而富

主善爲師賦【能主其善成彼師道】

徳由善立學以師興茍見善而可采則爲師而足稱抱義戴仁旣崇乎顯顯令徳摳衣凾丈尢務乎拳拳服膺故克已而復禮在推贒而讓能者也稽古典之立言見先贒之遺矩謂道也有益於攸往謂學也無常於所主遵乎立善則非禮而勿言務彼求師乃惟徳而是輔由是尊贒勿怠服義忘疲茍積慶之美者在修業以宜其順彼如流必展趨隅之禮崇諸若水湏陳擁篲之儀令譽爰彰嘉猷遂闡蓋千里之所應故五常之是顯片言可法我則捨短以從長一行可宗我則遏惡而揚善則知人非善而不主善非師而靡成故君子就義以如竭聖人聞善而若驚翼翼彌恭允盡持謙之志孜孜防倦爰傾景行之誠所以見贒思齊聞義能徙豈宜乎以貴而格物必在乎去此而取彼𨿽周公之聖下白屋以成能縱夏禹之尊拜昌言而擅美是故徳無常主學無常師所謂乎見而遷也誠宜乎擇以從之近取斯文同以贒而爲寶旁探厥諭類立徳以成基異哉嘉善之言足稱容眾之文可考實逺邇之咸仰亦邦家之所寶夫然則上自君而下逹民何莫由於斯道

祭法天道賦【君子之祭能合天道】

稽立言於往典考至徳於明君承大祭以無忒法髙穹而有聞礿祀爲儀隨時之義寜爽蘋蘩致潔用天之道爰分昔者明王古之君子著誠將格於祖考昭孝遂嚴於禋祀必防黷祭之失乃恊奉先之美所以法乾造以無違順天時而有紀外盡物而內盡志旣表僾然春曰禘而秋曰嘗皆符倬彼禮無違者神其饗之順寒暑往來之節感陰陽代謝之宜簠簋斯陳怵惕於履霜之候黍稷是薦齋莊於濡露之時然則域中四大實本於天禮有五經莫崇於祭伊祭典之克舉與天道而相契不防不數爰遵奉若之防是享是宜蓋得欽崇之制是知威儀抑抑夙夜兢兢將惟馨而是薦在無變以爲能感於神明舉十倫而寅奉行其典禮循四序以欽承故得愉愉之忠是伸穰穰之福可納或宗祀之怠棄則禍滛而暗合不然則何以嵗祈百糓涓辰日以郊耕君主五行體盛衰而祖臘則知將制其祭必本乎天於以表乎思孝於以示乎承幹率神而從固未彰於純嘏被衮以象可同致於吉蠲偉乎潔彼踐籩具其薀欲恭致於薦亨皆冥符於穹昊是則葛伯之爲仇焉知天道

一生二賦【元气之用生是天地】

一者本乎妙道二者資乎混元道生一而旣顯一生二以斯存通幽洞冥作三才之肇祖從無入有爲萬化之本原昔老氏以識鑑道樞心存義緯和光允執於眾竗施教遂熈於庻彚以謂一之所起蓋兆自於眞宗二者何先必生因於沖气察其所以因而陳之本無象而生有象自無爲而成有爲旁考斯文類黃鐘之生六律近探厥義同太極之分両儀得不逺頥眞筌深窮妙用當始在於沖漠固未分於錯綜無名漸散惟道也寂爾而日彰有物將形惟一也淵兮而景從是故一由道以昭著二因一以潛生淸濁本玆而遂判剛柔自是以方成爲品物之宗我則觸類而長作聖人之式我則與時偕行若然則大道俄分澆風漸靡旣成形以成像則有非而有是茫茫兮仗我生成浩浩兮因我繼始狀轔轔之華轂起自推輪同皎皎之層冰生於積水則知一者生乎立極二者兆乎先天見相生之道偹得下濟之功全當有儀未象之時包藏莫顯及自寡成多之際孕育無邊懿哉事體無形功符不器始則混而爲一終乃分而爲二故侯得之以大寜可以經天而緯地

鴈字賦【云淨天逺騰翥成字】

艸木落兮鴈來賓掦淸音兮淩紫氛迆邐而齊舒勁羽聫翩而宛類崩云幾陣斜飛認初成於鳥迹數行髙翥疑上雜於天文時也秋風髙秋气淨嗈嗈而奮翮彌逺肅肅而排空逾勁初同灑翰如絲之宻雨輕籠幾訝書紳似練之澄江下映莫不魚貫星聫防而復連極望而廻鸞宛若仰觀而返鵲依然常因避繳以橫飛畫開飛霧幾爲隨陽而上擊防破靑天理翰方道傳書更逺禦蘆而倒薤宜並遵渚而偃波相混暮穿霞綺依稀而竇氏廻紋曉拂云羅髣髴而仲尼華衮徒觀其一一成列翩翩上騰自得羽書之妙固非虫篆之能拂巖岫以徊翔宜刋翠琰觸网羅之縈絆可代結防寜假染濡自隨騰翥精硏靡在於彤管淩厲皆侔於玉筯水宿近蒹葭露下垂露勢全雲飛經防蝀橋邊題橋象著堪銘鴛序可志鵬程比人文而𨿽異紀鳥道以惟明不識不知皆因效奎而制自南自北悉同取史而成是何羽族之中斯禽有異違朔塞而整翮颺秋天而成字彼冠之與蟬緌非吾族類

經神賦【明識經防能若神矣】

昔鄭康成英聰挺生擅窮經之妙譽著饗徳之嘉名識洞精微我則惟變所適學臻幾奧我則用晦而明豈不以溫故知新慱聞彊識明先典之奧義曉聖人之遺則足以道並無方功侔不測下帷靡怠莫窮乎變化云爲開卷自精可驗乎聰明正直豈止夫防心萬仭皓首一經爰因學以知道遂表人之最靈闡掦乎黃卷靑箱難迷禍福講貫乎三墳五典可洞幽冥嶽嶽騰芳孜孜擅美允符得一之義克配害盈之理惇詩罔倦應遵嶽降之言學易彌勤自合蓍圓之防若夫彼之神兮於冥漠而足稱此之神兮在探討以爲能諒咸因於廣慱固靡自於依慿皇士安之書滛豈能方軌杜元凱之傳僻誠宜服膺厥號堪嘉斯言可度蓋經明之是務豈石言之有托多文爲美知福善以攸同非聖不談信依然而宛若偉哉斯人掦名立身以學優而旣顯將誠感以斯親有同乎周季劉臻皆稱漢聖且異夫隋初楊素止號江神是何盛徳昭然遺芬若此當一時之攸仰俾千載而可韙神兮神兮與百神而有殊吾亦禱之久矣

土牛賦【春祀牛設農作無忒】

國家以上遵古典下示蒸民出土牛而應候俾農事以知春塊然不羣自取授時之制卓爾可象殊無引重之因原夫欲示農時爰陳春祀命圬人以偹物俾司在而謀始遂合土以爲牛非任重而服軌有典有則成形而旣取坤爲不欹不傾尙象而爰因脈起徒觀夫寂然不動莫與之儔𨿽顯逸風之狀實非喘月之流在泥蟠而著美豈肉視以包羞俯以觀之異伯陽之芻狗逼而察也殊葛亮之木牛於是當觧凍之嘉辰乃立春之令節觀其儀之攸序見斯牛之遂設禮無違者俾三務之防愆人必知之得四時之有別美哉土者五行之本牛者六畜之宗何瑩蹄之有象假聚壤以爲容爰殊木偶匪類泥龍用還非於薦廟義實本於勸農庖刅如投破塊之虞是切歌或叩擊壤之名可從五色爰資一毛靡落其用也待時而動其制也因人而作防模乍設想覆簣以無虧丹雘俄施疑衣繒而有若是何觀形象以𨿽著考動靜而則無耕耘自我以無爽先後因玆而不逾候日土圭信方斯而異類翔風石燕定並此以殊途盛矣哉標祀典而聿修稽舊章而防忒觀其形𨿽類於角立頥其本爰符於土徳所以示諸溥率之民俾常勤於力穡者也

天衢賦【亨逹之路無復凝滯】

否窮必泰畜極當亨取天衢而垂諭在易象以著明孰謂乎險不可升半塗則廢誠因乎利有攸往直道而行原夫幹以剛升艮能柔遏卦成大畜之象亨在六爻之末言其天者示吾道之髙明譬彼衢焉表時塗之洞逹徒觀其蕩蕩防極平平甚夷必在與其進也方可跂而及之將列曜以同逰曽無險阻與羣龍而共躍迥出喧卑廣矣亨塗坦然大路小人寸進以無便君子階升而有素逺者近者已當開泰之時何斯違斯詎見艱難之步豈不以屈伸道異窮逹路殊困躓率由於邪徑超騰宛在於康衢管闚固上行而莫有區區跛履信髙蹈以應無蓋以本乎天者悠逺而不窮況於衢者遵行而惟速旣亨逹之有遂則制畜而無復初惟藏宻同鶴鳴之在陰終乃升髙類鴻漸而及陸偉乎髙連云漢直比絲防將何人之率履欲誰氏之先登上士行之而克勤大勲必集王者蹈之而不返庻績咸凝若然則道遂坦夷往無凝滯豈惟推四逹之廣蓋將及九重之際何當履此髙衢振芳蹤而出世

玉雞賦【祥瑞之气因孝而至】

王者尊臨四海孝治萬方握金鑑以禦眾感玉雞而降祥將韞櫝以彊名實資光潤假棲塒而賦象用表飛掦原夫翼翼奉先孜孜繼志允彰恭已之道克恊因心之義精誠能格於上天和气遂鐘於下地非煙非霧侔攻石以騰輝將翶將翔狀銜珠而爲瑞油然生也仰以觀之或縹緲以瑜潤或气氳而翼垂籠漢室之飛鳬髙呈蔥欝映周行之振鷺俯煥羽儀奕奕堪嘉溶溶可貴混銅龍於慱望防金雀於象魏有道則見寜同野馬之光爲時而生宛類白虹之气來豈無爲至實有因且非求於照廡亦無假於司晨𨿽名符於五徳蓋瑞應於一人將紫气以俱浮度關寜辧與靑雲而共散甜鼎相倫旌此至誠表乎篤孝標名且異於石燕窮理亦殊於霧豹輪囷乍布輝山之美應同蠛蠓蹔收斂翼之儀是效能致此者夫何偉而誠日烏之可遂諒天駟以難追湛露宵零已類記流之際長霞曉映還符系火之時偉乎呈瑞不羣淩空有異非醇化而不顯故曠代而罕至吾皇以孝徳升聞玆玉雞兮來萃

頌

徳號繼明頌【並序】

臣聞圓象髙明運四時而不言所利方只慱厚載萬物而防矜厥功然則藏用顯仁其來尙矣仰觀俯察無能名焉及乎太古造書先王畫卦鉤頥崇卑之理範圍淸濁之原必也正名況以乾坤之象所以昭徳配於易簡之功圜璧方琮欽崇之禮遂廣往圖先諜擬議之文益多嘆鳳著隤確之言猶龍有淸寜之說斯豈陋神明以永稱謂發施貺以佇推崇者哉誠以資始之道隆則非常之名自顯成物之功慱則溢美之號攸歸至若厥初生人樹以司牧𨿽越防契之上固有筌宰之殊必立之名用紀於徳則大庭柏皇之氏栗陸驪連之君赫胥具英聫車而繼起尊盧渾沌接武而互興申史闕之寡聞尙槪舉而防略春皇啟運帝魁在辰云師土徳之精鳳紀金天之歷參於天地炳若丹靑莫不本嘉瑞以建官因盛徳以著號彌上世而出亙來籍而罕儔顓頊髙辛陶堯虞舜揖讓而治具存慱聖之稱損益可知兼襲建邦之號三王而下両漢已還𨿽積徳以成王率因土而命氏祖功宗徳觀七廟以僅存茂實英聲去二典而逾逺是知徳號地號皇哉唐哉非炎宋之嗣興信兼之者鮮矣洪惟太祖皇帝稟天皇之精气基唐侯之創封靜淵有謀爰膺五勝之籙神武不殺詎煩三戰之師獄訟攸歸民靈允屬五讓難推於天歷六飛肇正於宸居丹魚之祥罄鱗宗而淵躍朱艸之瑞旅莢物以海渟皆所以恊火徳之景光表炎靈之丕運太宗皇帝嗣顯離照紹熈寶圖䢐徵不庭削諸侯之髖髀髙拱無事坐合宮之蟺蜎虎包不試於五兵魚夢薦登於四輔廣詳延之路煥乎有文辟箴誦之塗變而至道眞宗皇帝握元樞而觀妙執大象以司民文物葳防逾武宣制作之盛軌迹夷易軼成康勤儉之風象譯遝臻邊鄙不聳於是慱采處士之議曲詢樵夫之談刻石紀功輾無懷之逺迹奉符行事邁元封之上儀是故得萬國之歡心盡百王之能事者矣皇上天資惇敏日愼溫恭靈承三後之基紹繹九功之敍順稽古道惠綏庻民孝愛盡於堯門節儉刑於禹室始謀於廟宮鄰咸慶於乃讙其智如神荒憬具瞻於惟睿風行桂海化漸冰天鯨津底貢以率賓月竁奉琛而來享書文車軌遐邇以混同乾符坤珍升降而沕潏於時股肱三事嶽牧庻邦越雍泮之諸生迄膠庠之羣老紺宇丹房之士文身辮髮之酋累伏當塗願上徽號上猶懍然馭朽惕若乘奔堅持徳柄之謙俾斷公車之奏羣心益固得請爲期日簉南端之前罔虞北壘之系皇上以重煩臺弼俯狥羣黎尙依違而積時方黽勉而從欲先是禮官錯事將陳報本之儀委粟增壇肇舉因髙之典防玆勤請頗邇嚴禋俾竣事於圜防甫受冊於路寢仲冬初吉太宰前諏祲儀象物而陳舊禮不戒而具天子乃凝慮蠖濩逆釐神明一之日祗見於琳宮二之日昭告於祖廟三之日乃偹法駕將臻夫泰壇攝提運衡風後參乘招搖煒上紀於旌常堪輿奮防中靜於關軸及夫郊之夕也歌大呂舞雲門百神受職以降康四圭有邸而登薦惟聖饗帝稽戴禮而有光惟辟奉天鑑周書而無愧瘞祀云畢乘輿乃旋禦員闕之嶕峣發大號以渙汗纆校悉原於滯系粲薪咸釋於弛刑曽未逾時恊气克於上下固不旋踵歡聲動於華夷旣而回六尺之斗車正九筵之斧座百僚師師以就列多士濟濟以盈庭臚傳甫終寶冊遂上未央前殿方蕆於鴻儀興慶內朝先崇於大號大哉事地之禮著矣承幹之道光矣恢三雍之上儀監二代以增郁聖文也兼七徳以禁暴罄八荒而畏威睿武也禦眾以寛臨下有赫仁明也繼志於外承顏於中孝徳也宜乎紹列聖之丕休舉邃古之墜典踵八九之遐武兼三五之懿稱者爾臣跂仰徳輝親逄聖旦濡化偶從於學版載塗竊效於髫歌穆如淸風敢兾先臣之式嘆之不足願續防童之謡謹上頌曰

厥初生民樹以司牧三皇繼軫五帝聨轂民淳世質仁洽道丰罄地作主與天比崇徳號地號大道常道騰茂飛英緜穹浹昊三王而後兩漢已還繼之者鮮行之惟艱皇矣帝宋紹天闡繹徳煥往圖道光前辟赫赫太祖巍巍聖功龍興雷澤鳯起丰宮拓世貽統圗大宅中萬邦作乂四海防同於穆太宗嗣興舜麓紹堯之緒纂禹之服大明繼照時文載郁俗阜刑淸遠安邇肅眞皇撫運大業重熈禮樂偹具文物葳防東封岱嶽西祀汾睢鴻勲顯號紀石銘彛皇上握樞體元立極四葉重光三後貽翼居域中大爲天下式聖文睿武仁眀孝徳軒崇寶附唐奉慶都內熈坤則外讚寶圖慈教廣被仁風誕敷化億兆兮歸厚與三五兮同塗

潞公文集卷二

欽定四庫全書

潞公文集卷三

宋文彥博撰古詩

逰紫雲洞

同登靑雲梯逺訪紫雲洞黃冠旣前導絳韝亦後從幽奇素所希險絕曽無恐況此巖谷逰不知防舄重攝衣叩洞戶肅若心神悚両崖勢相嵚左右如抱擁萬木傍森羅一水中洶湧信哉天下奇豈適俗間用賞景未盡興向夕旋踵飄然禦風行怳若逰仙夢異日期再來退閒心更勇

寄贈華淸觀主大師

五城三洞朝眞客紫房名神仙籍玉案晨飡沆瀣精椒庭夜飲流霞液姑山綽約冰雪容亭亭霞外脫塵蹤飈馭狂逰紫具闕云裝醉入白銀宮想陪桂父與金母昆蓬春賞蟠桃紅愚亦放懷隨淡泊采芝茹木希彭朔常祕六泥東竈丹每求五色西山藥紫防久判浮防防錦川繡嶺三千里羽駕鸞驂未載逄經年望斷凾關气彭門賢守器之度支【趙鼎】記餘生日過形善祝並惠黃石茶甌懷素千字文一軸輙成拙詩仰答來意

使從徐方來執訊如防魚遺我黃石器副之懷素書素書與黃石得之宜在徐或在圮橋下或在畱城墟因物以逹意思賢而警愚愚今所叨竊何止承明廬位歷二府重年登七旬餘陋軀賁華衮微名得虛譽【此二句一本無】三朝被寵遇八難慙嘉謨瞻言西洛汭願繼東門防意者赤松子果是吾之徒

寄致政太傅侍中曽魯公

近以王屋山所產靈壽杖爲獻伏防尊恕不責輕浼仍貺雅章並惠古鑑吟繹捧玩不能釋手輙成拙詩一首以答來貺

天壇小有洞神仙稱福地艸木盡翹秀靈壽持珍異孑立無附枝挺生出羣類旣不假矯揉復不煩削治制杖待時用刻鳩循古義獻於君子堂逹此野人意所獻𨿽已微其意亦有謂願公稍扶持與國同安置匪惟布私誠玆乃出公議豈圖一羽輕復委千鈞賜報之以寶鑑百錬精明致副之以雅章二南風格偹蔀室天光照陋軀華衮賁何以稱尊貺傳家爲重器何以繼希聲陳詩言鄙志

伏防僕射侍中賈寄示防潩上園歸至湖上詩一章研味欽服不能自已輙成拙句仰答來貺

修篁小塢潩水湄略有亭觀闕甚微陪京上宰樂幽趣閒乘齋舫臨荊扉是時仲夏之晦日日輪停午炎炎時披襟岸幘意自適林下穆若生涼颸子猷愛竹不問主魯侯在泮因成詩妍詞麗句溢累幅金防灑墨何淋漓公適東偏訪顏陋愚當北道承蕭防魏人思公過召伯一言一話無所遺疇昔篇章僅三百至今琬琰羅珠璣跨山飛閤常逃暑白醪滿泛黃金巵沈李浮瓜信美矣回舩防水曽無之遙瞻徳星方聚處正與両両交光輝頴川異迹冠天下湖上勝景鄰日圍鹿輿桂檝亟防覽卽見零雨東山歸

送子駿朝議歸闕【鮮於侁時罷西防】

累年分領西防憲畱滯周南人共嘆蚤傳文價出坤維爲有仙才生閬苑桂籍登科旣已久蘭筋飛步終難絆兩持漕節賦均平歷守藩符政寛簡聖皇繼統始謀廟哲輔官材專進善巍巍云闕此歸覲禁嚴侍從須邦彥離襟欲判重徘徊林下相從池上杯別後思君何處望肩輿頻上紫金防

送乾元寺住持實大師【思實座主】

乾元古道埸宛在香山陽實師應請去無滯於一方飄然振鐶錫殊不事包囊孤風尢可尙靜法固有常眞心得正住安重如陵岡況聞師議論慱洽而精詳和防禪與講若登圭峯堂迎知向學眾汲汲趨門墻洪鐘旣大叩隨宜爲發掦淸伊自南來長波極茫所謂栰諭者利濟如橋梁

某伏防宮師相公杜寄示新居詩齋沭捧讀不勝銘嘆某謹成拙詩一章上紀盛徳粗伸謝意

年至卽還政賢哉近古稀明哲冠四輔謀猷翊萬微名遂身乃退意確天弗違奇節煥靑簡遺法在黃扉仁裏開新第徳宇翔采翚晏宅儉有制防墻髙可依雅言重金鼎淸音繁玉徽一覽近觀徼三復終研幾私槖永緘祕蔀室增光輝信矣賢人業發於君子機孤生懷絳帳引頸詠緇衣聖神方圖在日異東山歸

招劉伯壽祕監

君自山中來熟見山中事我亦山中人素懷歸山誌切望靑牛車細問歸山計

題史館兵部傳君艸堂【欽之】

羨君濟上墅勝槪不可名泉石與松竹聲影交相淸周墻數百堵版築皆親營箕尾出南極直對茅軒明陶廬自愛樂蔣徑堪逄迎但恐赤松子到此難忘情捨卻畱侯伴從我林下行

過燕川渡

燕川東北孔山西借車直渡馬頭溪【退之逰厲枋口詩云馬頭溪深不可借車載過水入箱】農樵引路津不迷行行引上靑雲梯回頭下視林木低谷風冷冷山鳥啼巖隈泉甘土仍肥昔人於斯卜幽棲春深芝術生新荑采芝茹術希夷齊諸公共逰不知疲長吟吐气如虹蜺水濱石上冩此詩手拭蒼蘚腳踏泥冒寒履險不憚辭勉欲繼踵前賢題

寄題宻州超然防

莒侯之燕處層防逾十尋俯鎭千乘國前瞻九仙岑勿作西州意姑爲東武吟名教有靜樂紛華無動心慿髙肆逺目懷往散衝襟琴觴興不淺風月情更深民被袴襦惠境絕枹鼓音欲識超然意鴒原賦擲金

樂府十首

塞下曲二首

老上焚庭後昆邪右衽時休開小月陣罷禱拂云詞徒覺筋竿勁寜聞羽檄馳祁連皆積雪渠答夜應施朔漠凝寒久窮荒气候賖凍雲藏虎谷殘雪滿龍沙地迥邊風急天髙漢月斜何人動鄕思壠上聼金笳

新楊栁

長憶都門外低垂拂路塵更思南陌上攀折贈行人行人經嵗別楊栁逐年新何當慿塞鴈重寄一枝春

關山月

宕子久行役遼西戍未還佳人怨遙夜淸淚裛朱顏蘚晦蘭閨寂塵昏寶鑑閒相思不相見明月下關山

采蓮曲

江南秋色早江上早蓮芳佳人采紅蕚両槳渡橫塘翳日華芝薄隨風錦防長蕩舟方自樂緑水任霑裳

夜夜曲

明月流淸漢娟娟照洞房微風吹敗葉颯颯下銀牀塵晦流黃素鑪銷辟惡香年年機杼妾獨怨夜何長

長相思

逺別苦無悰離居常戚戚顧慕懷所歡徘徊彌自惜瓊蘂不可采瑤華未堪摘惟慿尺錦書一寄長相憶

陽春曲

頗傷金管遽仍恨緹光促四序若循環百年如轉軸佳人暮不歸蘭苕春又緑空持緑綺琴愁防陽春曲

陌上桑

佳人名莫愁采桑南陌頭因來淇水畔應過上宮逰貯葉靑絲籠攀條紫桂鉤使君徒見問五馬亦遲畱

巫山髙

巫山髙不極髙與碧穹齊朝云常靄靄暮雨復淒淒髣髴聞珠佩依稀認繡袿無能畱彼美徒使夢魂迷

律詩

禦溝【已下三十八首鄕貢進士投贄】

逺防銀浪深入帝王州不爲朝丹禁何緣異眾流冷穿平樂觀淸繞景陽樓金屋嚴妝罷香波苑外收

荷花

翠羽亭亭蓋微障越鄂君錦書何日寄繡被幾時薫步穏非因學絲輕未見棼惟愁容易防盡作楚天云

讀漢史二首

漢室方中圮咸京欲半蕪髹墀傾馺娑齯齒笑諸於未暇平靑犢旋聞奉赤符貨泉誠妄攺天命本難渝久吏皆黃髮頻年困赤眉忽逄司屬重覩漢官儀謳詠皆欣合民靈共樂推區區蹇軰猶不悟天時

西晉

馬圉言𨿽驗鳬毛事亦奇紫微徧植白刅已交馳星麥應無酒私蛙尙有糜銅駞休反袂何救黍離離

玉階樹

亭亭依玉砌欝欝盡瓊枝璧月夜𨿽照金風秋更吹陳宮惟是唱漢殿只應悲似有君軒戀嵗寒終不移

無題

西陵何限栢一一勝瑤華幾縱靑絲騎多逄油壁車香嚢猶未致春帶已成賖莫作雲間月願親梁上霞

贈市隠者

縠帔絳絹頭墻東隠儈牛閒門甘骯髒薄俗重伊優有頍【丘蘂反】寧湏拂無資可用防故人𨿽茜斾郍復問前騶

山中隠者

塵巾久絕迹谷口自忘機艸橋淩晨出柴車向夕歸磴泉濡蕙帶逕竹敗荷衣借問何爲者山中嘗采薇

偶作示同志

隠幾淸吟久投瓢浩嘆頻如何爵舉日猶是傳還人膠葛終當戾洿塗偶未伸苦嫌家監傲殊不厚田仁

夜思

明河秋耿耿小閣夜愔愔魯酒不成醉洛生惟是吟簟涼初捲玉鑪暖乍薫金黙坐終無寐西牕月影沈

華月

皎皎新秋月分明照洞房幾人千里別今夜九回腸皓彩穿珠幌澄輝上璧璫畵樓兼繡戶渾是可憐光

閒齋偶作

鼓吹盡私蛙蓬蒿蔣徑斜梧髙惟待鳯栁宻只容鴉度暑巾裁縠迎涼帳捲紗茂陵無柰渇猶有鎭心

詠箏

別院秋仍靜髙堂夜更閒繁絲移寶柱數曲奏陽関好薦瓊筵上長親黼座間野王𨿽後出無復謝東山

對雪

同云方靄靄瓊屑已漉漉陌迥皆連璐防髙盡結瑤羽樽深酌桂碭壁暖塗椒誰念牛衣客袁扉困一瓢

旭日

乍出扶桑海如輪隠半防未晞槃上露已側檻中葵赫奕晨霞映空蒙曉霧披君看可憐處偏在照梁時

秋望

逺目仍秋望依依江上楓煙濤寒颭白霜葉亂翻紅列岫晴霞外遵鴻晚照中覊懷同屈宋倚立恨無窮

詠苔

緜緜上釣磯漠漠擁閒扉石靣風梳髮垣根雨濯衣不將凡卉雜還與俗塵違謝砌曽成詠深嚴近紫防

詠栁

帶緩何曽綰眉長未見愁靑靑緣禦路欝欝映金溝亂絮淩空蕩繁絲逐吹流傳聞隋水上千樹擁迷樓

玉梁

玉梁千丈駕澄流曽與羣仙爛熳逰丹桂扶防應近月紫苔漫沒幾經秋蒙蒙五里皆金霧岌岌三休是寶樓此地回驂時一望世間塵土盡蜉蝣

幽蘭

燕姞夢魂惟是見謝家庭戶本來多好將緑葉親芳穗莫把淸芬借敗荷避世已爲騷客佩繞梁還入郢人歌𨿽然九畹能香國不柰三秋鷤鴂何

寄友人包兼濟【極】

締交何止號如龍發篋疇年絳帳同方領聚防多雅致幅巾嘉論有淸風名髙闕裏二三子學繼防城百六公【每策事則生之條防常多】別後愈知琨气大可能持久在江東【生意詩有枕戈待旦之句】

公子

甲第峩峩爵觀前對回防岸鵕防冠錦韉飛鞚丹砂埒宻炬流膏紫玉槃狐尾單衣常裛麝虎頭防綬鎭薫蘭閒馳便面章防陌里巷児童逐彈丸

寓懷

髙樓閒背夕陽登長懷不自勝錦瑟有時聞北渚鈿車何日到西陵地寒萱艸猶難種天逺瑤華豈易慿多謝蘓門淸嘯客了無塵事染壺冰

時興

綸巾短袖迎涼服蠒犢笨車乘興逰豈謂煙霞生曠逹只緣塵土倦伊優更無傾蓋將誰共縱有吹雕不我畱曽過酒壚惟獨醉幰前猶恨欠三騶

暑中言事【分得華字】

薫飈獵獵度融紗赫日流金樹影斜寢簟冷便鋪薤葉門裾輕愛曵橦華仙盤想挹三危露靈漢思乘八月槎雪散冰丸猶長物鎭心堪笑茂陵

初曙

漢宮金掌露淋漓椒殿裝梅欲罷時宿靄空蒙昏繡榻曉暾依約上文防九苞威鳳猶棲閣三匝驚烏尙繞枝玉女虛蓮燭謝西南金魄隠殘規

和人畱題華淸宮溫泉

玉唾神逰接漢京朝元金碧照天明香波淺鬭龍原潤炎液深雁甃淸狎獵亂光浮井穹隆長影浸雕楹聖皇勤儉無西豫輦輅經春煙艸平

秋風吟

獵徧蘭叢與桂枝巢居未必有先期靈防十仭烏隨轉阿閣三重鳯豈知度栁暗催蟬嘒嘒出云髙送雁離離漢宮玉樹知何限爭忍重吟畵扇詩

閱史有感

縹帙靑箱次第開慨然英气轉難裁莫言美事俱長往須有淸風屬後來彈鋏始知皆旅枕戈方信是雄才平生自況眞菲薄只是休容楚鴆媒

詔開禮闈偶作呈諸友

星弧首辟羣英彀天畢初張眾目羅漢傳仍聞求泛駕周明何止育菁莪碧紗已有蓬山籍緑李將分桂殿科全仗阿香推轂力九門三月化陶梭

省試蒲車詩

漢祀精禋潔云亭禪禮殊金泥伸祕襝車轂尙編蒲越席侔前制文茵愧後塗軟輪同致美規地用難符翠幰芳蕤集華芝秀彩敷升中儀矩盛偹物壯皇圖

天聖五年春省試獻羔開冰

國重司寒祭羔羊獻禮陳開冰遵舊典薦廟屬昌辰肥羜方登爼淸壺兾饗神防疑非早夏狐聽異先春鑿鑿凝光瑩峩峩發彩新何當比魚上從此出迷津

元日作

萬壽稱觴日三光肇祚辰新陽方攺故暖律已升春桃梗分朱戶椒花獻紫宸子輿方飬浩何必造盤辛

春日偶作

借問此何時南園蝶又飛杏梁棲紫燕麥隴覆驚翚楡莢深堆砌楊花亂撲衣洛吟經永日還似舞雩歸

梅花

洛涘幽居植江南驛使傳一陽初應候萬木獨爲先素蕚淩繁雪淸香襲淡煙欲知佳麗處漢殿繞妝妍

元日阻雨

林花脈脈怯朝寒雨隔蘭庭曲水筵欲買春光無定價東風撩亂擲楡錢

和友人春日卽事

小院閒扃照日長靜探瑯簡事虛皇依依柳防銀塘暗習習風穿玳押涼碧合暮云連礎潤緑攀奇樹透懷香防山近得修眞訣辟糓常飡太一糧

酬金華山人春日見寄之什

漠漠鮮云習習風谷鶯嬌囀小園中謝塘初長如防艸湘渚難畱避弋鴻輕雨落花紅撲地惹煙垂栁緑縈空尋芳好伴髙陽侶深憶東山采藥公

和友人春日卽事

香閣登臨恨已多可憐蘭景又妍和書嚢閱盡應成癖詩思狂來恐是魔玉樹芬芳連霧縠珠櫳隠映隔云蘿鸘裘貰得楊昌酒度日無悰倚瑟歌

郡齋春日書懷

照日亭亭晝漸長煙藏幽砌蕙蘭香纎垂謝監園中桞嫩折羅敷陌上桑出谷曉鶯遷綺樹入檐風燕語雕梁瑤華欲寄嶺頭信心逐白雲歸帝鄕

長平懷古【康定元年任河東轉運副使入境題長平驛舍先是先令公任河東漕使捐館公服除繼爲漕初至部賦此】

此子徒能讀父書兵降始信藺相如卻令後代承家者每到長平戒覆車

題籌筆驛

臥龍才起扶衰世料敵謀攻後出師幃幄旣持先聖術肯來山驛旋沈思

題韓溪詩四章

三泉縣近郊之一水淸泚可愛問諸水濵曰韓溪取地誌驗之而信且曰韓信去漢而蕭何追及於此因以名溪予以韓事於史甚顯而溪並通邑其名獨晦故詩以題之

韓信未遭英主顧蕭何親至此中追君王有意爭天下不得斯人未可知

平日漁樵皆病渉當年將相盡成功淮陰未濟鄼侯識畱得雄才歸漢中

水濵山曲蹔盤桓盛事臨風一據鞍莫訝史君頻嘆詠古來君相受知難

途中勝迹盡畱題獨有韓溪未有詩直把蕪詞重疊詠只圖流播路人知

緑綺

楚舞休飛鶴燕歌罷繞梁髙堂橫緑綺上客奏明光秋月華池淨春風蕙艸香還卭有辭賦仙鳯正求皇

蘅臯

蘅薄頻牽望陽林久駐鑣香嚢徒叩叩雲月自苕苕翠佩傳情宻曽波托意遙翩鴻漸髙逝翻恨隔神宵

深院

楊桞亭臺暮梨花院落深玉池波湛湛珠幌影沈沈逺思隨莊蝶春懷怯雍琴萱蘓不蠲忿擁臯獨淸吟

春曉

宿靄藏飛觀晨霞熀繡甍錦幃人未起珠樹鵲先驚鑪暖香初燼幽燭尙明更開花上露妝淚鬭盈盈

芳艸

綺節初抽翠金塘又托根何堪混蕭艾自合比蘭蓀碧映龍池水靑迷楚澤魂年年增恨處長信與長門

公子

朝罷章防陌追隨紫燕光雁陂冠緑幘洛浦授明璫下士營三窟名姬號四香十千沽鬥酒結客少年塲

井上桐

擢幹殊瓊巘托根非嶧陽發華臨玉甃倒影覆銀牀方待髙朋集寜容眾鳥翔尾焦期入防誰是蔡中郎

栁絮

拂地髙陽翠影濃楊花斷續蔽香紅宻和微雨粘沙阪亂逐輕風透綺籠漆圃旋驚飛蝶夢玉庭頻擬散鹽空靑門一望依依處十里金堤二月中

宮詞

金屋無人夜未央獨吟團扇倚椒房辟寒猶待君王意鶴焰熒煌龍漏長

體輕全不勝鸞釵常羨同心上苑梅翠輦未來珠箔捲漆盤猶貯夜明苔

登江樓

飛觀接江幹乘閒獨憑欄鮮雲橫列岫芳艸蔽遙灘梅笛吹漁浦荃橈泛鷺湍登臨謝康樂寄逺折瑤蘭

春逰

紫燕動光輝春逰雁騖陂鶴天方爛熳鴻蓋任追隨促席開瑤瑟當歌泛羽巵言歸將薄暮不羨習家池

夜防

淸夜開良防金缾泛羽觴蕙肴芬潔爼蘭防耿華堂妙舞流風雪妍歌繞棟梁西園堪賞玩明月照銀塘

從軍行

汗馬出長城橫行十萬兵晨駈左賢陣夕掩亞夫營雪壓龍沙白雲遮瀚海平燕山紀功後麟閣耀鴻名

俠少行

錦帶佩吳鉤翩翩躍紫驑垂鞭度永埓挾彈過長楸平樂十千酒南城百尺樓荊娥拂防袖日夕又遲畱

桃花

雨過新含灼灼華煙籠芳樹勢交加狂飛粉蝶穿朱檻巧囀流鶯傍碧紗露井細香飄烈麝霜林濃艶散餘霞囓毫更近成陰處似入仙源一逕斜

早夏言懷

碧檻初榮槿芳園已莠葽翠岑應觧鹿髙樹欲鳴蜩霞綺籠飛觀雲峯映鎖寮霜紈徒比月仙馭好淩飈寒水沈朱李新吟寄緑蕉藥房淸气爽荃壁冷香消玉沼圓荷嫩蘭禳乳燕嬌薄帷安盡石幽徑采神囂每欲求飛雪常思造結瑤浩歌頻倚瑟長袖幾炊雕靜對黃梅雨閒吹紫玉簫砌橊紅爛熳牕岫碧岹峣袁渚疏還往顏居正寂寥且傾光祿酒莫發采菱謡

秋夕偶懷

小檻風驚葉幽庭露柯芳塵千里逺幽恨九回多螢影穿簾押蛩聲出砌莎寸心無以冩愬月但長歌

秋夕偶作

獨誦潘郎秋興賦閒吟謝守怨情詩風揺紅樹啼螿急月照緑牕蓮漏遲

秋夜聞笛

秋宵萬籟沈羌笛似龍吟向秀忽思舊馬融方好音細聲寒入牖殘韻半和砧莫奏梅花曲旅人情更深

古寺淸秋日五首

古寺淸秋日微涼寶殿中玉題髙納月金鐸碎揺風翠蘚緣階碧幽蘭裛露紅閒聼蓮葉漏吟對惠休公古寺淸秋日幽閒景倍殊晚雲遮鷲嶺新月照蝦須玉露霑籬菊金風落井梧武泥求泛駕張翰莫思鱸古寺淸秋日登樓擁鼻吟微涼生【闕】苑輕吹動香林牕外螢飛火籬邊菊散金靜彈流水曲何處有知音古寺淸秋日潘郎興倍長院閒披鶴人靜掩鷹房樹宻驚晨鵲幽軒耿夜螿班姬應詠扇通夕恨昭陽古寺淸秋日含毫憑小樓雨微滋石蘚煙淡落霜楸紫燕休巢幙蒼鷹已下鞲閒傾浮蟻酌時典鷫鸘裘

重陽前五日探菊

比到重陽猶五日露披金菊滿東籬莫言預賞非眞賞大抵先時勝後時宻蘂不容羣蝶采淸香未許眾人知幙中婉畫應多暇來伴淵明把酒巵

重陽前兩日登樓望月

寶剎翚飛切紫霄況蓮開士木緜袍黃昏尙倚危樓望反照南榮唄梵髙

翫月吟寄友人

桂魄騰輝朱戶深寮珠箔夜沈沈慵聼北裏吹竽燕閒倚南樓擁鼻吟玉宇暗銷紅燭影銀牀斜轉碧桐陰金缾剰貯程鄕酒畱待龍交滿滿斟

薄宧覊塵事勞生困夏畦偶來逰日觀更喜躡雲梯便擬紉蘭佩相招隠竹谿回看廣津路欲問轉多迷聞道頻揮霹靂手【見虞曹王員外言之】定知不費琰之才且收丹筆攜詩筆來就花間把一杯

逰仙詠

十二瑤樓切絳雲醉逰昆閬碧桃春煙藏玉樹棲鸞穏露裛芝田唳鶴頻閒訪五城騎白鹿靜尋三洞駕黃麟紫房求看登眞錄說是明晨第一人

送胡秀才歸絳防

飄飄詞賦已還卭法牖推賢繼祖風緩頰且驚儀舌在隻輪休嘆阮途窮佇觀振翼遷喬木忍學棲衡嗜晚菘楚寶定須三獻遇【胡君已両上矣】肯教頻嵗泣如虹

贈孫莊秀才

麗遒文絕比肩買符新自帝州還四溟浪濶鵾須化三島路長鸞暫閒桂玉擅名將繼郤簞瓢樂道且晞顏前春定奮衝天翼休抱如虹泣楚山

送郭屯田牧涪陵

涪陵古郡接淸防巴俗頻思叔度來魚竹乍分天顧息星軺初動隼旟開一揮暫輟含香職防筆猶淹視艸才佇聽陜棠民頌洽紫泥封詔下蓬萊

和張峣秀才勉弟之什

棣蕚聫華繼昔賢素園逰想已多年方觀藪鳯翔千仭將見牀鸞上九天寛詔佇聞求泛駕盛時休憶賦歸田來春定中穿楊箭好約抽毫玉陛前

送昌黎先生歸秦亭

獨駕輕鴻返故園冠霞曽醉錦江煙五圖金記何年授九籥丹經幾處傳曉別閬州飛玊斚暮登秦嶺挹紅泉椒庭他日重相見應許壺中看列仙

送果州李推官赴闕

徳滿椒蘭學滿籝升堂鴻藻繼云卿舜庠早巾巍峩選【君廣丈首薦】儉府還馳醖借名捧詔定趨文石陛掦鞭將度洛陽城麟防馬署期髙步閒繹蕓籖聽苑鸎

送友人

攜手北梁道送君南浦春斜陽沈璧彩流水濯纓塵郢酒頻揚觶燕歌旋愴神瑤華如可折堪寄隴頭人

送溥上人逰川

火宅淸涼廕慧雲海潮芳論更難倫鷹房暫鏁巴山下虎錫還飛錦水濱貝葉文皆收縹帙木蘭衣不染紅塵亭臯欲別偏多感緣是防林社里人

登通山閣有懷呈同人

小閣登臨春暮時綺櫩飛闥映逰絲鸎喧曲檻韓馮樹蘚晦幽庭貢禹綦閒對碧雲吟桂水狂思長袂宿蘭池徘徊望斷江邊客采得瑤華寄與誰

送劉推官歸冶源棲眞館

髙情樂幽趣遂與塵事違巖谷久潛照魚鳥知忘機方邀栗裏防卻指冶源歸借問歸何遽山中芝術肥送福州通判陳鑄殿丞【時爲殿中禦史河東轉運史】

澤宮登甲第殿省滯時英閩國題輿貴稽山晝錦榮軼才猶絆驥美俗仰誠衡壽母平反喜迎知訟牒淸

贈防稽尊師

藐姑容化三陰館勾漏砂封六乙泥五練夜窮蒼玉機七明晨彩碧雲梯冠霞髙挹浮防袂握髓深藏鬼谷谿如有西山駐靈藥何妨相贈一刀圭

贈自然表白大師三首

千仞淸溪絕世紛先生髙臥白雲根近來名系丹防籍多向防山見羨門

紫府仙人每馭飈朝逰三島暮三茅他年內史功成後願結山陰世外交

當感眞公傳隠訣每言凡骨是仙材他時載挹浮防袂直在昆峯十二防

潞公文集卷三

欽定四庫全書

潞公文集卷四

宋文彥博撰

律詩

某天聖四年叨充鄕賦明道二年夏假副車於本郡今年夏沗外計於本道實嗣世職【前此三年先大夫爲河東轉運使】八月行部率遵故常鄕老懽迎邀畱累日徘徊舊地追惟疇曩因成拙詩二章題於行署

不才惟侍髙門慶奕世皆爲外計臣鄕老相逢頻教我盡忠思孝報君親

昔年鄕賦議興賢曾接諸君硯席間屈指歳華逾一紀錦衣懷綬過稽山

送益利路承受梁供奉回京

二星同入蜀三歳復還防【供奉與同事羅侍禁同時到任及相繼美替】秋晚華軒去江濵祖席開歸途𨿽日逺別酒任山頽恩渥迎知厚當朝重使才

雷簡夫自辰溪還除國子博士鹽鐡判官以書見謝並寄杜鵑鳥一雙偶成二章答

學省新聞用退之陽城司業定相知休思杜曲仙鄕隱好獻元和聖徳詩三部共推鹽鐡論五溪曾制虎貔師濟源處士功成後始信書生善出奇

山人逺寄杜鵑禽因寄山禽遂寄心應謂不如歸去好髙飛卻入舊雲林

送中捨蒲君致政西歸

閬苑當年硯席同別來三十八秋風東朝新命西歸去珍重賢哉鶴髮翁

送分司少卿歸洪井二首

囊奏祈分務綸恩寵亞卿揮金還故里脫屣謝浮榮防服趨庭學彤防解榻迎送言慙有味何以答希聲【來章有願求裴令一篇詩之句】

知止遺榮世所稀帆風美滿浩然歸江邊聞有梅眞宅吟對西山不掩扉

送知府給事赴闕

紞如驚曉鼓山斾戒晨欣萬臂攀朱轂千兵擁緑縢歸途非杳藐髙步卽嚴凝竹馬光前迹蒲鞭掩舊稱睿襟思啟沃宸扆佇疑丞輿論方盈耳僉謀盡伏膺公乎調大鼎皇矣賚良肱屬吏垂三異防才僅五能梁園暫未至燕館愧先登北海難充薦西曹久見矜頑金𨿽自況巧冶欲誰憑深結君軒戀翻思附驥蠅

和太師相公重九日防府僚之什

不獨龍山勝致全黃樞開防盡時賢風回綺席鸞觴泛日上彤防虎幄鮮陶菊香濃侵玳押吳歈聲緩倚鵾弦云牋一幅西園什如聽鈞韶下九天

小園卽事

閒脫蕉衫掛樹椏竹冠芒屫自耘心形散傲如園吏椑榼縱橫似酒家古檜婆娑張碧蓋流泉詰屈動靑蛇風淸日落未歸舍待得東南見月華

宮保相公【杜】以某於具之役與有勞焉及聞非才忝爰立之命貽詩加奨有晉公親討衞國專謀之句稱述太過擬議非倫輙成拙惡一章以達謝意

平淮伐潞皆殊績靖亂夷防著往編今以薄才叨重任敢將防效覬前賢人慚肖象求商野徳謝非熊起渭川惟有安昌念髙第雅章稱述愛彭宣

題髙平公【範文正】親書伯夷頌捲後【範自靑州書寄許下】

書從北海寄西豪開卷才窺竦髮毛範墨韓文傳不朽首陽風節轉孤髙

春日湖上偶作二首

地勝當春早身閒愛景幽防風吹積水盡日颺虛舟客至解懸榻魚來避直鉤機心本不動猶恐駭羣鷗岸幘長吟坐釣機花香漠漠柳依依夕陽湖面光如鏡風送虛舟自在歸

謝太傅相公【杜】以近詩三十首寄示

一軸詩三十詞髙气格雄文通推雜體吉甫讓淸風平日丹靑筆當年造化工安車有餘力移向二南中

湖上獨酌

盡日觀魚坐水邊悠然獨酌望靑山罇前解下淵明帢起就東溪濯膩顏

外計蘇度支示古銅器形制甚雅輙書五十六字還之

古鼎良金齊法精未知何代勒功名更湏梓匠爲鳬杓堪與仙翁作酒鎗【南史有餘景山酒鎗】滌濯尙應勞犢鼻鮏羴不復染羊羮水邊林下風淸處長伴薫然醉玉傾

雨中湖上緋桃盛開舟子維纜於樹因書二十八言

灼灼穠華照碧流素煙絲雨助妖柔武陵不放劉郎去更就桃根系小舟

得告赴洛辰省松楸往還寓宿於陽翟程宻學新第因成四十言寄髙陽

公臨趙北際【續漢志云屬河間】宅據許西偏來往由通徳逢迎阻見賢嵩髙當牖外頴樹出墻顚信宿依華廕身居賀燕前【時𨿽春分乙鳥未至】

提刑司封垂訪郡齋會於湖上道舊爲樂兼貺雅章輙成四十言以答來惠

昔忝西州牧驅車經劍門見君新鑿沼延我共開罇治岸依山麓防泉透樹根鴨湖今日會往事喜重論予移守靑社同年宋學士代予守璧田防有來詩因成四十言爲答

舊許陪原郡時淸偃息逰羨君熊軾去奪我鴨坡防艸樹秋芳宻禽魚晚思幽相憑皆與問猶憶醉翁不【予在許昌務閒多適湖上吟醉月三四焉】

答南都致政太傅相公

雪苑揮毫寄雪宮丘門褒寵過華防希聲逺奪霜鐘韻妙墨髙逾禊帖工辱顧頗慙才陋薄玩辭彌見意勤隆西南跂望安昌館何日陪隨似載崇

偶題看山樓新畵水山

盡日望西山扶笻復倚欄逺觀猶未足更作畵圖看

太原府統平殿朝拜

逆壘彌天甚君王駐翠鑾荊榛親剪伐家業信艱難一劍山河定千年廟社安故城禾黍羙無復驗泥丸【太祖朝天兵至城下城中作土丸擲空中卜之外𨿽破裏頭完則城尙可保平安太宗朝天兵再至復爲此卜而一擲內外俱碎而城遂下】

寄太原韓太尉【時建忠武節尹京兆韓以武康節尹太原】

某近叨恩命避讓勿容伏思天聖丁邜稚圭髙中殊等坐忝附驥歳月如瞬倐焉二紀稚圭以文武兼資中外重望擁旄仗鉞臨鎭方面老生無狀輙又繼之其幸多矣偶成小詩寄呈

舊說男兒本分官更將詩句報長安虛庸自省尢非據深玷君家漢上壇

和梅公儀待制詩二章

登驪山見連理木

長生私語都無益芳樹交柯自表奇就使玉眞如素願山陰栱木竟何知

宿西谿寺

地占蓮峯麓谿環鷲巓宻林含細籟巍剎照淸漣獨賞寧妨醉幽吟定廢眠支郎諳雅尙掃榻就潺湲公儀天章書示暫往藍田兼閱山水以答來貺

暫枉觀風斾從容賞物華藍山靑有玉輞水碧無沙林靜聞啼川長見落霞宜尋幽徑處竹裏到南垞

和公儀天章雪中遊藍田山悟眞寺

古寺依山搆髙車冒雪逰穿林皆玉樹倚檻盡瓊樓景勝煩詩筆財丰緩計籌巖阿聊寄傲物外恣尋幽韁鎖慚覊繋匏嘆滯畱無因陪雅躅淸唱復難酬

寄靑州田龍圖況

某伏防龍圖諫議以須守靑社多居山齋復以某手植薜荔麻黃頗甚滋茂因有虛奬謂之甘棠輙成拙詩一章仰答來貺

東秦假手裁經歳偃息山齋興味長怪石罅中裁薜荔【於當軒怪石腳裁者尢滋茂】碧梧陰裏種麻黃【種於兩桐樹之下蒼翠可愛】吟牽翠蔓秋煙潤醉擷纎英曉露涼內省非才寡遺愛爭教所憇似甘棠

雨後遊華嚴川馬上作

雨後城南路無泥未有塵因觀曲江樹更憶杏園春艸色遙侵水山光翠逼人劭農兼訪古擥轡緩朱輪

題中山郎中華嚴川墅

城南風物勝最勝是華嚴謝墅偏幽寂顏郎此退潛流泉淸繞砌列岫翠當筵更愛村橋畔楊花撲酒簾

謝公儀待制惠黃石桃【梅摯時爲陜西都運】

得時應在谷城山蒸栗溫娑照席間助我潄流髙臥意曲胘從此不晞顏

和公儀隱防書事

迹貴𨿽軒冕心閒似隱淪林間新葺宇公退此頥神蘚色靑緣砌池光碧照人愛君髙雅趣琴酒屢相親【防在池南景物幽防予屢接公儀觴詠於此】

月夕挈新釀並文石酒罇就公儀南湖雅飲

桃花石器橊花釀攜就南湖訪飲朋雅論淸吟涼月滿山翁不惜醉騰騰

次歆和公儀月夕防南湖

涼夜南湖飲林端月上初樽壘旣古雅亭榭復淸虛靜賞興無盡劇談歡有餘羣騶不解事應厭久停車

和公儀詠蒲葵扇

不取歸資厚仁風借爾揚論財𨿽儉薄應用極淸涼六角價非重九華名未光傾心旣已久安石勿相忘

和登飛橋觀防艇

爲愛橋樓月色多飛觴捉麈對吟哦輕舠一葉時來往驚散雙鴛動碧荷

和公儀重到隱防偶書絕句

重訪隱齋畱雅詠將歸禁署促東轅曉猿夜鶴君家物不戀南湖只戀軒

和公儀湖上烹防頂新茶作

防頂露芽春味美湖頭月館夜吟淸煩酲滌盡衝襟爽蹔適蕭然物外情

與公儀防飲南湖作【公儀翌日當赴】

湖上髙樓對逺山一樽淸醑且開顏今宵尙作林塘主明日將歸侍從班心向白雲𨿽自樂身趨丹禁未容閒爲君不惜厭厭醉賞盡銀蟾秉燭還

和公儀逰太華

山水淸音步步隨謝家歌舞豈須攜深逰霧市身應潤直上蓮峯路不迷細艸舒茵承蠟屐長松傾蓋防云梯巖隈靈藥皆堪采未得盈箱亦自提

見山樓小飲偶作

雲淡天迷楚樓髙地占秦哀箏一行雁小字數鉤銀巷陌三條月池塘十步春府門初夜閉多少夜逰人

寄致政太師相公【杜】四首

向作是詩且欲因物將意竟以詞語鄙拙不敢寄呈使人之還承賜手教副以佳章稱是四物加有奨飾故追錄四詩聊偹一噱云爾

卭竹杖

孤筠勁質異纎柔欲假攜持助勝逰不爲淩霜髙節在對公靈壽合包羞

蜀牋

素牋明潤如溫玊新樣翻傳號冷金逺寄南都豈無意緣公揮翰似山陰

華陽巾【俗謂之隱士防】

華陽山相遺巾法蜀國烏紗學制成公厭貂裘今已久定知野服稱髙情

防頂茶

舊譜最稱防頂味露芽雲液勝醍醐公家藥籠𨿽多品略采甘滋助道腴

近以蜀物寄獻復以雅章爲報輙課蕪音仰酬來貺【答杜相】

防物逹誠方愧極雅章流惠見情深野夫自是甘芹味國老何嘗靳玉音伸紙恣窺藍肆寶發凾頻作洛生吟辭淸墨妙眞防絕韞匵傳家勵子孫【每得公手筆卽令子弟軰聨綴裝演藏爲家寶】

天平相公逺寄佳章謹依韻和呈【龎相時守鄆】

曉闕天閽出帝綸麾幢誤委不才臣六條頒詔專臨雍一道全師別制秦𨿽授深恩辭北闕擬將何術撫西人他年遂解簪纓去乞去伊川號防民

昔年公掌秦中漕虎節尋提四鎭師從此功成爲漢相至今闗內仰蕭規新詩逺寄音盈耳累牘頻窺喜見眉更問春逰何防好夾城西面景龍池

次韻答平涼龍圖王諫議【素】

凜然威望詟西戎十萬貔貅節制中從古藩垣謀帥重於今詩禮得才雄勤歸定是推優賞靜勝由來保上功不獨韋平稱世美緇衣兼詠武桓公【來詩云偶因安帖都無事空使淹畱不見功之句】

答王龍圖逰山見寄【素】

分得魚符守雍州垂帷閉閤再經秋眼防巖岫將登覽身似匏苦滯畱杜曲朱坡𨿽已到圭峯紫閣未曽逰卻輸假道歸朝客上徧終南寺寺樓

題紀太尉廟

死節古來𨿽有矣大都死節少如公惟圖救主重圍內不憚焚身烈熖中龍凖有因方脫禍猴冠無計復爭雄如何置酒咸陽防只說蕭何第一功

過榮陽玉像院

瑞相防刋玉仁祠側布金輪蹄一道過風雨二山嵚宻蘚蒼緣壁喬松秀出林村僧不可語難問祖師心

過汜水闗

濟世安民主擒充執竇歸山川遺气像史冊動光輝原廟今昭徳羣雄昔畏威虎牢名自久牛口諺應非闗塞侔天險封疆介日圍特吟摩詰句度水桞依依

某伏防昭文相公【富】以某方忝瀍洛之寄因有嵩少之行惠賜逰山噐一副質輕而制雅外華而中堅匪惟便於賫持實爲林下之珍玩也輙成拙詩一章報謝

上公遺我逰嵩具匜盥杯盂色色全拂拭便須延隠逸潔淸敢污鮏羴行賫每度雲巖側噐使當居蠟屐前林叟谿翁皆竊玩山廚因此識加籩【噐悉以竹編而髹其中輕堅精巧絕倫】

答靑州相公二首【來詩一慶予守洛一序舊】龎相

非才久玷鈞衡重乞得麟符守洛師聖造如天從素欲愚何地報鴻慈先塋松檟躬時省私廟蘋繁潔仲祠相國情深最知我郵筒千里貺新詩

雅章追念栢臺逰屈指今逾二十秋初奉南牀持大憲後陪東閣告嘉猷心如金石同謀國路出風波免覆舟聞欲堅隨赤松去擬擕靈壽從畱侯

梅公儀見寄華亭鶴一隻

子眞仙裔富髙情逺寄仙禽至洛城昔向華亭常警露今來緱嶺伴吹笙稻梁猶憶嘉禾羙竹樹應憐履道淸【樂天池上篇云有華亭鶴二】已遣吾家伊水墅旋營莎薦似咸京【公儀在雍公署種莎謂之鶴薦繼有詩詠】

防平泉作

一崦抱溪斜前朝輔相家遺基皆瓦礫古木尙煙霞夙昔東山墅畱連上殿車𨿽云營退隱未免逐豪誇事往如飛鳥林空噪暮鴉池平無舊鳳堤壊有殘沙野叟猶能說樵夫亦共嗟至今巖石下多長紫防花【平泉花木無孑遺然巖谷間猶多紫防花是其遺種乎】

又讀平泉花木記

歷覽平泉記文饒性苦奢如何伊上墅多是日南花【當時文士詠平泉有日南太守獻名花之譏】美防皆奇樹淸芬悉異葩安知桃李盛不及晉公家

竹樹環靑嶂樓臺生碧煙珍奇窮四海景象冠三川上黨夷防日太和歸國年此時能勇退應遂老平泉吾觀李太尉所失在誇權名遂不知退膏明惟自煎終身戀華組何日到平泉徒有思歸意歌詩盈百篇

潞公文集卷四

欽定四庫全書

潞公文集卷五

宋文彥博撰律詩

防盧溪【記云盧攜舊居】

一徑極幽深淸泉響竹陰昔人曽隱霧襄世偶爲霖謀國無長防論兵肆褊心王師遂不振物議愈難任仰藥身𨿽殞攻闗盜轉侵傳家絕諸藐【攜之諸子尋亦死於冦亂】遺愛變雙林僧朴俱難問碑昬尙可尋徘徊念陳迹不爲嘆人禽

寒食日早發赴積慶莊拜掃過龍門馬上作

赫奕晨霞照萬燈路穿闕口勢如吞橋邊楊栁垂靑綫林下秋千掛防防平地伊流光一抹半天嵩嶽翠千層行行漸入吾疆理竹塢松阡間綺塍

秋日登闕塞

鞅掌公庭暇登臨闕塞秋淸談不廢務逺望略消憂二室檻前見長伊天際流僧歸下樵徑客去上漁舟返照明金剎飛泉響石樓放懷眞趣得縱目滯情休像列三龕宻波翻八節稠悵然髙世意不減冶城逰

防潛溪

修竹防淸溪潺湲闕塞西石牀平有蘚沙路潤無泥粉白松圍古【有古松皮緑而粉生本艸艾納香眞廟愛之駐蹕良久】藍生艸帯齊難畱批勅字救旱作云霓【李藩少時隱居溪上】

登廣化閣

寶剎層峯上危欄淨界中登臨近霄漢子細見伊嵩谷迥傳淸梵川長沒逺鴻黃昏不忍去月在石樓東

宿少林寺

六六仙峯繞靜居俗塵至此暫消除西來未悟禪師意北去還馳使者車【予方被命移守北都】五品封槐今尙在九年面壁昔何如心知一宿猶難覺花藏重尋貝葉書

逰金星觀

鶴髮龎眉二老仙林間老屋十餘間齋糧不畜惟栽菊道眼長明祗防山朋侶過從應綺角比鄰掩映是嵩轅蹔防自愧塵勞迹觧恰臨溪濯膩顏

防嶽寺

寺占嵩顏景最多奇峯列剎共嵳峩依巖寶砌礱淸礎出谷飛泉逗素波下瞰長川窮邈傍觀列岫極陂陁緇林法藥堪隨喜鐘磬聲淸唄梵和

過穎陽山墅作

平生箕穎志未免困名韁賴此營山墅頻年至頴陽相鄰紫雲洞不羨白蓮莊卻愧耕夫問歸軒作底忙大名府捨創作茅齋因題八句呈太師相公宋太保相公【龎公】

勿謂茅茨陋棲心卽有餘非同諸葛臥頗類靜名居面壁思禪理向陽觀道書逥頭視華屋韁宿蘧廬畱守端明尙書【王君貺】逺示贈闍黎漸師詩依韻和成

常隨淨侶叫禪闗熟聽潮音丈室間身逐孤云辭隴首心如皎月照香山儒空兩悟言無滯【漸師自儒入於釋】覺望雙除性本閒居守意勤當應現不須祗到虎溪還

僕射侍中【賈】榮過潩上小園兼題嘉句謹成五十六言仰謝賁飾

上相尋芳駐畫輪華貂玉節耀松筠二南雅麗音盈耳八體遒研妙入神魯壁再傳科斗字稽山長詠永和春小園從此增光價一室熒煌照乘珍

小園池上偶作

微吟岸幘思悠然近對方塘逺見山思與洛陽均逸地莫言此地是偸閒

詩寄龍門寶應寺證大師【求攺劉幾祕監庵作潞公庵】

山人去作山西將岫幌巖扉掩翠嵐欲問證師求正住慿師攺作潞公庵

依韻和答文裕羣牧侍郎【張】

華軒過陋巷良防集西園雅飲金罍恥髙吟墨客喧初晴水色靜早夜木陰繁酷愛君揮麈淸言有防元

晝寢夢歸洛宅

位髙才薄困疲癃竹影泉聲夢寐中定去洛城爲逸客近來書翰學楊風

汝州端明【仲儀】寄示竹亭詩二十章披玩嘆賞不已輒成四十言仰答來意

窱竹間路淸虛池上亭髙情愛寂寂終日玩靑靑汝水環近郭箕山開畵屏知君於此興極目送鴻冥

中書宿齋偶作二首

齋潔奉祠事深嚴宿禁扄露盤云表見鈞奏夢中聽愼獨防君命淸心重禮經顧慙溫室樹忽此集鷦螟鳯閣容棲集心無外慮侵夜涼秋气早人靜禁門深大政慚無補微才恐不任歌眠聽宮漏蘭熖照靑衾

太廟宿齋作

孟秋嚴廟享公衮攝祠官達向來風迥方諸遡月寒剪茅重屋峻藂繞墻寛【始爲磚墻】仰念靈臺厚恭思王業難

寄題龍門臨伊堂兼呈奉先寺興公

山僧知我思歸意爲我臨伊創艸堂聞說繞階叢巨石更湏當檻植修篁間東望乾元剎門外南趨積慶莊便擬半移生計去不知何似暢師房

東樞後軒列植花艸隨時競秀種類實繁滋蔓因依未易圖也然昔之造化者爲不少矣故錄其名數牓於北垣意欲後之人勿剪勿伐且無忘於封植也因觀其榜偶作小詩三章曰嘲曰觧曰斷雲

嘲

百種閒花艸皆非藥籠材如何桃與李曽不與栽培

解

勿謂閒花艸生成各有冝君防桃與李未是歳寒姿

斷

天地育萬物物物遂其生何湏彊分別不若兩忘情九月十日西園會範內翰李紫防已下諸公惠雅章謹成拙詩仰答來意

今日西園集聨羣蜀國英爲君聊置醴念我昔專城防句皆新意髙談多故情報章𨿽拙陋所應在同聲端明尙書【仲儀】內翰侍郎【景仁】龍圖侍郎【文裕】垂訪居會於西園兼防賦詩賁餙輒成四十字奉呈

重陽節始過佳菊色猶新東籬把酒客西園飛蓋賔共此林下宴可類商顏人淸罇幸未燥無所獻酬頻和副樞吳諌議上元夜從駕至集禧觀

順時同樂慰邦民恊气和風應早春斗運帝車遵大路雲從天步絕纎塵民瞻玉色欣逰豫嶽峙琳宮望省巡回禦端闈張鎬飲蘭燈桂魄耀星津

和致政侍郎【張文裕】二府詩

潭潭相府方髙啟岌岌樞闈亦對開棊布司存鄰象闕星分位表拱天臺樂成善頌傳嘉句處命叨居媿薄才仰認聖皇優待意先時曽枉翠華來

送祕書劉監歸嵩陽隱居

昔年寶應茅齋主別後炎涼已屢經暫入城來緣買藥卻騎牛去似飄萍緱山重訪吹笙伴祕省長虛畵鶴防一任洛陽人白眼且看三十六峯靑

四明疇昔稱狂客二室於今號散仙子晉料登緱嶺望待君笙鶴共升天【大蓬曉律好音山中時跨牛故皆及之】

和副樞吳諌議寄題廣化寺東軒

淨居髙山四禪天更對伊嵩辟廣軒塔聳千花依鷲嶺舟浮一葉上龍門雲藏古木當危檻風逓疏鐘過逺村我有艸堂南澗口【卽臨伊堂】一回西望一銷魂

伏覩致政太傅侍中【曽魯公】答樞宻諌議【吳】畱題齋閣詩依韻和呈

三朝光輔仰耆年謝政歸來作散仙築室尙依防鳯闕放懷何必五湖船淸談傾座簮纓盛防服趨庭子捨賢公伴赤松應念我早教西去老伊川

華顚相顧最相親同是三朝二府人曽忝政堂陪大論又叨樞筦繼淸塵我慙蒲桞衰殘質公稱防龍彊健身把酒觀言兼戀徳春暉不覺漸西淪

雪中樞宻蔡諌議借示範寛雪景圖

梁園深雪裏更防範寛山迥出闗荊上如防嵩少間雪愁萬木老漁罷一簑還此景堪延客擁鑪傾小蠻【白樂天云酒榼也】

和副樞蔡諌議植山芋

平防山芋傳區種久餌能令玉壽延欲長深根培客土便期珎味薦賔筵吳蒓頓覺名稱減楚芰湏慚嗜好偏況是丹頭推絕品百金供費亦宜然

竊知今日於家園種山芋輙成拙詩奉呈副樞諌議【吳】

聞說家園樂仍攜山芋來何煩心助長【西防所云田而善謔】惟喜手親栽若務豊根本應湏薙艸萊迎知冬薦味決不減平臺

和副樞蔡諌議贈副樞吳諫議謝惠新宅雜花之什

百卉千花淑景新主人吟嘯惜芳辰依依緑減隋堤色灼灼紅移洛浦春已愛淸香飄宴席更分穠艶與交親鄒陽本是梁園客醉賞猶思濉水濵

新醸酴醿酒送吳蔡二副樞

此花猶未發此酒已先香獨有甘芹意開罇略爲嘗

知副樞蔡諌議孟夏旦日右府書事

杲日無虧彰睿聖前星有慶耀東朝皇明燭逺羣服火徳乘時眾慝消丹扆焦勞猶損膳華顚尺素合歸樵防牙共奏康哉【闕】雅詠和聲徹九宵

去春防西都致政李少師【東之】惠詩五首敍舊逰因而招隱某尙覊樞務請退未諧深味來章未知所答遷延宿畱遂渉歳時今防聖慈俯從人欲聽解重柄均逸便藩仰西河之上逰瞻仁宅之實邇卽當胥防彌積欣怡輒成小詩三章代書見意且答去春之賜

新詩五首緣招隱未得西歸未敢酬今許均勞觧樞柄期君同伴赤松逰【來詩云莫教獨欠赤松逰】

伊西古寺茅庵靜不到今經八九春巖谷定知雲水冷宮師常作獨遊人【詩有下客拋官獨自回句】

斗藪緇塵捋白髭緘書先去問宮師仙舟東下能相訪同上平嵩把酒巵

過魯太師廟作

墨綬前朝宰桑郊鄭圃東叢祠臨大道遺烈凜淸風顧我才尢薄與君時不同歷官無一異得位亦三公屑屑刑名內區區簿領中循良誰復道貪刻自爲功哲後方勤治愚臣合盡忠承流奉寛大宣澤務龎鴻此意緣思古何人爲發防神交儻來鑑潛願啟其

再到積慶墳莊卽事偶成

不到伊川八九年重來風物盡依然驚回俗夣鳴臯鶴洗淨塵襟潄玉泉緑篠侵階當蕙帳蒼霞滿目對松阡天憐老懶優深處罷聼晨雞徹曉眠

郊園乍適疏慵意勉彊逢迎已不能赤米白鹽充野饌蕉衫芒屫見山僧含風古木遮檐角潄玉淸泉防石稜田父相過復相勸早歸林下醉騰騰

東溪泛舟

東溪伊水東溪水碧溶溶兩漿夷猶去防鳬上下逢餘波通洛浦倒影浸髙峯荷動聞魚躍沙平見鶴蹤島蒲森劍防岸桞亞虯龍並載惟禪客隨觀有牧童風傳櫂謳逺露濕釣蓑濃不是迷津處何煩問老農

遊楚諫議園宅呈畱守宣徽畱防端明【王君貺司馬君實】

五里依仁宅西鄰數仭墻主人爲屏翰【楚今帥環慶】園吏占風光地勝金甌小林深錦襻長輕煙罩叢桂幽鳥入修篁蘚色沿茶竈松陰覆石牀一區誠可樂三徑莫令荒有木皆交防無花不並方相期掛冠後同此事琴觴【楚建中正議宅俗呼爲錦纒襻】

遊史館張大卿致政李少卿史館傅兵部濟上郊園【張靖李章傅堯兪時判河陽祈雪濟源廟作】

疇昔常聞處士莊林泉勝景甲山陽一渠寒水流淸濟千仭濃嵐聳太行枋口雲歸穿古木燕川風過入修篁前賢舊業何人繼分與三賢作醉鄕

題龍潭寺

古寺依靑嶂髙軒俯碧潭山僧如有待先掃侍中庵【夏英公之庵】

謁濟祠作

導【闕】靈源祀典尊湛然凝碧浸云根逺潮滄海殊無礙橫貫洪河自不渾一平流滋稼穡四時精享薦蘋蘩未嘗輕作風濤險惟有濡及物恩

登平崧閣右崧亭作

不較平崧與防崧大都亭閣盡穹崇太行太室當前後俱是家山入望中

遊碧漣堂偶作寄致政司空相公【富】聊布所懷

公以心如水開軒俯碧漣嘗虛濟川楫卻就釣璜淵北倚平崧閣南臨種黍田緣經冶城望到此卽懷賢詩寄相州韓魏公侍中【並序時判河陽韓判相州並爲節使司徒侍中】某頃陪髙躅常議攸居營水竹之淸虛較相洛之優劣莫如韓樂宛在鄴中近緣幕客之來頗詫府朝之盛陪後車而弗及隨飛蓋以無由追惟緒言形於善謔輙成拙詩一章

鼎邑從來事足誇冰臺近歳景尢嘉天平峯秀堪圖畵晝錦堂髙可宴衙新表門閭通徳裏舊栽桃李相君家仍聞降志相希慕林下時乘洛樣車【公前鎭安陽防示諭依洛樣作安車】

詩寄西都致政司空相公【富】

燕居堂北之隙地有紅防十數本堅直可愛復以其托根善地遂成美材因躬自削治以爲杖輙敢分寄一枝侑公之靈壽物甚防陋而亮其意可也

燕居堂北虛閒地蔾藿森森欲柱天中有紅防最翹秀削成鳩杖佐衰年初同野叟甘芹味【始至孟冬葉尙可葅】終學狂翁掛酒錢分寄一枝公必訝提攜不稱葛陂仙

詩寄答致政司空相公【富】

某防寄示二圃小花三十詠捧捲伏讀研味不已眞二南之風興也輙成拙詩仰酧來貺

眾卉羣芳品目奇徧形歌詠殆無遺名過衛國平泉記數恊江淹雜體詩蘓頲祗誇長樂賦元輿惟詫牡丹詞【此一色洛人久貴以公無情於發揚也】豈知哲匠風騷美不間鴻纎盡物宜

知郡傅學士將赴彭門防貺佳什次韻奉答

史局郎曹得俊賢稔聞髙譽已多年山陽松菊拋三徑泗水衣冠戴二天合作商霖光祖構猶持漢節滯英躔河梁欲上難輕別亦望遲遲駐曲旃

致政仲損張工部詢及孟醖之味因寄數器副以小詩【宗益】

綠如澠味似飴【沁園之名醖也】朝回何必典春衣序賔畱飲觴無算速父供甘羜更肥不惜郫筒令逺寄惟憂遼豕得深譏小家麯蘗君諳在莫使邯鄲枉見圍

潞公文集卷五

欽定四庫全書

潞公文集卷六

宋文彥博撰律詩

西都畱守宣徽【王】祈謝嵩祠往還庒因成雅章爲貺謹次嚴防【時判河陽】

臘雪應祈沾下土府公遵命祀中天定陪仙馭經緱嶺應訪禪林過玉泉和气隨風生二室歡謡繼日滿三川悠悠大斾累累印卻愛蘇家負郭田

若比揚雄多一防僅同徐勉葺東田溝塍萬畆言之過卻恐增添助役錢

前朔憲孔嗣宗太慱過孟云近於洛下結窮九老會凡職事稍重生事稍丰者不得與焉其宴集之式率稱其名其事誠可嘉尙其語多資嗢因作小詩以紀之亦以見河南士人有名教之樂簡貪薄之風輙錄呈畱守宣徽聊資觧頥

洛城冠蓋惇名教任是淸貧節轉髙見說近添窮九老【治中舊有九老之會三並此四矣】從初便不要山濤

謝畱守王宣徽寄花

逺惠奇花自洛城吟觀醉賞動鄕情開編讀到安仁傳方信河陽浪得名

再和

惟有陳園接府城池塘花竹可娯情𨿽然不及芙蓉蕚猶得河橋史館名【孟人謂陳園爲河陽史館園故公有赤土之戱耳】

詩謝畱守王宣徽逺惠牡丹

姚黃左紫狀元紅打剝栽培久用功采折乍經防雨後緘封仍在小奩中勤勤賞玩傾蘭醑漠漠馨香逐蕙風猶恐花心懷舊土戴時頻與望靑嵩

熈寧癸丑季冬十月三日某被

防謝雪於濟祠巳事與祕書監劉幾光祿卿直史館張靖太常少卿馮章李潔巳屯田郎中陳安期祕書丞張端同遊枋口泛舟沁水至峴石而登岸歷觀巖谷間前賢之題名翌日防化成寺以車渡沁回入盤谷窮覽山水之佳處由燕川而歸

枋口作

下馬入枋口漾舟緣碧溪雪消山骨瘦風定浪頭低數里復登岸羣賢俱杖藜徘徊巖石畔尋覓退之題

化成寺作【唐裴相之山墅捨爲寺】

昔覽傳心法知公素學禪今逰化成寺使我復思賢大捨傾髙產多生結勝緣人琴𨿽已矣松菊尙依然寶地侵蒼蘚巍峯柱碧天撮衣書久失【裴相撮衣書寺額今失之矣】礱石像猶存【殿有小石像制作甚工其下刻雲天寶十三載造】境寂遺塵慮僧閒足晝眠欲歸情戀戀緩轡出燕川

過燕川渡

早過燕川渡千峯揷太虛雲開防見日水淺不漸車【時造車爲梁而過】風急樵歌響霜嚴木葉疏緣溪東北去巖腹有精廬【卽化成寺】

盤谷作

昔有幽棲士玆焉遂考盤驚眠澗泉響醒酒谷風寒列岫開見冥鴻倚枤觀韓文傳已久合在翠巖刋【舊有石記今已失之】

願也乖眞隱韓文防趣深本非逃富貴豈是愛雲林已失豪華望方萌退縮心歸來老窮谷村叟共浮沈自濟源回及中道得通守郎中詩跂羨山水之逰以不得陪從爲恨因以詩答之【通判李師鍚】

奉祀靈源臘雪余薄寒風景似春初因尋山下逰三日惟恨罇前欠貳車南望思君回五馬北來遺我得雙魚新詩兩首連成貴百斛驪珠價不如

司空相公特貺雅章俯光陋迹依韻和呈以答厚意【富】

一代勲賢孰擬倫惟公爵徳齒俱尊顧慚參魯辭樞筦輙繼蕭規偃輔藩每到碧漣思召茇時傾緑醑憶曹樽平嵩極目西南望仁裏髙閎近鼎門【富公宅直定鼎門】

初泛舟新池觀子弟軰作詩因爲此示之

舊池防引透新池轉覺澄瀾勢彌得志魚蝦爭跳躍無根萍梗任推移船頭欲過衝橋腳柳眼初開映水湄借問阿連春艸句何人先把紫毫摛

將赴大名奉寄西都畱守王宣徽

驟易銅防守脂車冒蘊隆北行如拾魯南望倚平嵩畏日臨傾藿驚颷走斷蓬伊流舊新友應亦念衰翁

春旱旣甚禱祈未應小園卽事

渇望甘膏蘇旱歳日趨祠廟罄防祈春風也觧相欺罔鼓扇楊花學雪飛

寄相州侍中韓魏公【時畱守北京】

向在三城退公多暇日玩法書名畵以爲娯樂內韓晉公村田歌舞圖及顏魯公防尾𨿽得蒲中摹本其實頗類眞迹今再來大名屋壁間覩公之書正與顏類覬得公之數字防尾以光前迹是所願也非敢望也兼成小詩借以干澤

晉公名畵魯公書髙出張吳與柳虞【注畵記以張吳爲正經】幸得魏公揮寶墨緣公楷法亦顏徒

題韓晉公村田歌舞圖後

治世舒長日田家事力蘇干戈久不識簫鼓共爲娯濁酒行無算酡顏倒更扶將求太平象此是太平圖

題輞川圖後

吾家伊上塢亦自有椒園漠漠淸香逺離離丹實繁盈防常要采折桞不湏藩每防輞川畵起予商可言

卽事偶書

世道逢消長人情狥愛憎光華如石火明防似風燈巢幙堪憂燕垂天不羨鵬危心戒行險視履益兢兢昨夜飲防未眠偶成拙頌錄呈武功寺丞若猶未棄無惜開示

以幻能際幻居塵不染塵略於歌舞地聊現宰官身有法猶爲滯無心乃是眞還將所得趣試問悟空人

再答

說幻緣知幻言塵爲覺塵覺知今亦遣塵幻豈闗身獨軆方無對防修未是眞因君祗夜頌自愧小乘人提舉劉司封訪別將赴滏陽輙成五十六言【劉流】

乞領琳宮作散仙云情鶴態任天然榮驅軒馭歸仁裏懇拜封章觧計權尺璧時光湏愛惜寸金鄕土且畱連銅臺事事君誇詫莫望西山著鞭

偶成小詩贈提舉劉司封

向上應無快活人斯言未敢便當仁畱君且住非他意好作熈寧第八春

家園酴醿自京寄至奉送提舉劉司封

小圃酴醿爛熳開盈箱采得寄銅臺當花對酒燻然意似到淸香洞裏來

提舉劉司封監牧張職方詠酴醿詩皆以防文形於善謔輙成累句聊用解紛

蠻牋往復冩瓊瑰皆是論都作賦才花本無情亦無語淸香自到鄴城來

已折素華迷雪苑更將瓊艶照冰臺劉郎曾入仙源路又到唐昌觀裏來

招仲通司封府園避暑

騎山樓下水軒東一室初開待白公【白雲奇章欲於南溪上別葺一室與白傳止宿故詩云終恐不如南澗上別開一室待閒人】𨿽是不如南澗土都緣卻有北窻風衘杯避暑稱河朔飛蓋延賔在鄴中觧榻況逢徐孺子饋漿加飯與君同【卒章戲之耳】

金宿樓望月呈仲通司封【是夕與賔佐會飲後園】

滿滿十分酒髙髙百尺樓於玆賞圓月況乃值中秋天宇浩無際露華光欲流西園淸夜景公幹不同逰緬想建安盛西園飛蓋逰初筵會才雅今夕繼風流月伴昏星出云隨晚吹收老生於此興不減庾荊州

詩贈提舉竇侍郎【舜卿】

紫髯眞將白雲卿總領琳宮道气淸竹一林曾斷買靑溪三弄得遺聲季倫自作思歸曲向秀方深感舊情𨿽恨功名非謝傅樽前更欲聽君箏

舟中別後中夕無寐偶成四十言奉寄中輝大卿【史】聊致黯然之懷【史炤】

五十年親友如今兩鬂霜相逢在淇澳所樂似瀟湘話舊如春夢聽歌放酒狂壓闗樓下別一夕九回腸依防謝運使陳虞部生日惠雙鶴靈壽杖

仙禽壽杖垂佳貺麗句雕章煥列星深悉至懷形善禱擬延西景駐頽齡

靑田防戲九臯鳴屈降仙姿入戶庭冝與衰翁爲老伴雪毛霜鬂共星星

瑰奇擢秀從王屋靈壽傳名自漢庭仁者存心安老者欲扶蹇步得長寧

美幹非緣削治成挺然修直體堅輕仙郎曲借扶持力使助登山蠟屐行

熈寧丙辰十一月二十八日安正堂喜雪

凍雲濃厚朔風嚴紛揉瓊霙撲綺檐斗變至和緣帝力迎知上瑞恊人占晚歸漁市蓑衣重曉上旗亭酒價添更待三英同勝賞翩翩賦筆紫毫銛

雪霽金宿樓閒望偶作

盈尺初晴皓采鮮長空極望勢漫漫銅臺不憚三休上冰井湏添一倍寒舟楫似從云外過園林如在鑑中防冬來景象今方好未到黃昏且憑欄

詩答鄆州分司李待制許中春寵訪【師中】

念昔多聞友於今四紀彊滯才君絆驥叨命我循墻二月芳期近三臺淑景長東郊望飛蓋原隰有輝光

謝假新舟【贈運使陳金部知儉】

使艦新城泛碧瀾更陪李郭共登山【同計運李龍圖學首郭郎中共載】深慚一水如衣帯不稱君家舊濟川

寒食逰壓沙寺雨中席上偶作

魏公前歳朝眞去【盛傳道士拜章見魏公於天門】寂寞闌干尙有情莫道甘棠無異種至今畱得雪香名【魏公命主僧建雪香亭於蔾園詩刻在焉】沙路無泥地側金滿園香雪照瓊林一枝帯雨尊前防還是去年寒食心

機冝職方見示三月十八日逰船場見許公亭詩追惟文靖公之舊迹輒成四十言以繼善聲

文靖居畱日於玆事勝逰春塘𨿽有艸夜壑已無舟【造船塲有藏舟澳】召伯昔所憇魏人今再修不緣從眾樂爭忍過西州

某伏覩運使金部運判祕丞運同贊善贈長老元師詩一首舉唱三觀圓成叵測精防但深讚嘆輙不自揆願繼善聲素昧宗乘頗慙蕪陋

此土久無臨濟嗣宗風不振至於今方當魏俗依僧室須訪堯山禮道林東去懇邀香象駕西來頓識祖師心紺園變色慈云庇蔀屋容光惠日臨理事融通周法畍處時同就聴潮音不分孔老爲三教欲使瓶作一金得度皆欣值木當機盡許芥投鍼伽佗孤起開晨景【運使金部首形歌詠】伊字齊修昭暝陰【運判運句繼作頌言】獨愧鈍根非了了宛同眢井自沈沈願將天鉢淸涼水淨洗昬眸與濁襟

效唐杜牧之對酒絕句

醒時忙事醉時閒隨分傾杯也破顏若使玉樓休醸酒春風應不到人間

追和

銷磨歳月功名內檢束身心禮法中除卻髙陽詩酒伴人間誰觧惜春風

問石楠

遣使赴西洛因書問石楠栽培旣已久圍徑必湏添【恊韻】布菜應籠檻抽梢定出檐丹心與勁節無憚雪霜嚴【此木盛冬枝杪生紅心】

問栝

酷愛池南栝當年手自栽出藍常有望生白固難催【此木逾百年卽有白衣如粉本艸謂艾納香者】得地根彌固淩霜勢不摧楸梧皆不問爲爾亦凡材

書扇

莫結新情斷舊情斯言明載坐忘萹心名口誦爲深戒祗恐迷情逐景牽

詩答致政範侍郎致政內翰侍郎榮過郊居少駐軒馭兼畱詩詠俯賁丘樊輙次元韻

郊居誠陋平地見伊光適值華軒過仍當煦景長幸能畱憇止豈敢謂髙涼緑篠緣荒徑靑蘿補壞墻勸耕周厥土問稼保斯箱處擇仁爲裏歸尋醉作鄊老懷從放達宴坐絕稀望後躅承相顧交情孰可方淸吟委珠玉雅奏恊宮啇似震驚羣蟄如牷薦大房畏塗逢善友酷暑得寒漿三復勞鑽仰詞雄韻更彊

運判祕丞【黃】以某自大水後久無燕集聲酒之樂貽書問念繼以佳章輙依來防和呈【黃莗】

下水闗樓張別宴別來惟是寄防鱗近緣荒政湏藩樂趣辯輿梁爲濟人【水後橋道俱壞朝防督促修治】歌罷貫珠收畵扇舞停回雪捲文防蓬山叔度憐勤瘁繼走郵筒惠訊頻謝運使陳金部生日惠繡壽仙香鑪合依防和二絕句

絺繡爲章古法傳刺文肖象用功専他時攜去伊川塢欲並西方皤叟仙【伊上居有積慶蘭若中有範瓊所畵皤叟仙得於成都大慈寺世稱名筆今得壽仙可爲防絕得非奇物有時而合耶】

詩緣大雅成歌頌器自良工得範模重星郎爲壽意更從蘭省輟薰鑪

龍圖給事使還過魏少畱仙斾道舊爲樂因及北史魏収之語作爲雅章輙敢繼聲聊資一噱【蘇相頌】

劇談亹亹陪麾麈奇表堂堂對伏犀易作詩章頻有得難爲逋峭豈無稽回驅大斾防沙北歸直淸廂虎帳西【龍圖閣在資政殿西】久困土山緣直道侃然常恥病於畦【子容頃罷西掖退爲防郎奉常恭逾年】

路上舟中作【初致政自京還洛】

詔乘巨艦濟安流聖念偏於老者優堪笑覇臣何五湖歸去一扁舟

行及白馬寺捧畱守相公【康國韓公】手翰且云名園例惜好花以俟同賞因成小詩

公書苦惜春光晚桞絮楡錢撲面飛惟說名園絕奇品畱花未發待翁歸

去嵗曽吟怨別詩今春醉賞又參差洛城𨿽是歸來晚趂得姚黃正發時

畱守相公【康國】寵召同賞花歡飲兼示雅章次韻

洛表衡臯糓雨天歸來景物尙鮮妍喜隨使斾尋花圃急趂賔簮赴綺筵酒撥嫩酷傾緑液曲調新譜促朱弦玉堂仙客應潛笑彊作風情學少年

潞公文集卷六

欽定四庫全書

潞公文集卷七

宋文彥博撰律詩

畱守相公寵示東田防集詩依韻和呈韓康公

嘗同徐勉搆東田花竹成陰雨後天爲愛憲臺寛白簡得隨相府賞紅蓮淸尊屢釂呤情逸紅袖頻翻舞態妍歸興直須三鼓盡月華況是十分圓

端午日招諸公於園爲角黍之防獨堯夫不至因成小詩奉呈用資一笑【範相堯夫時爲西臺】

藥餌從來多客至人情大抵見榮觀戴崇貪赴安昌防必爲東田不足歡

畱守相公寵賜雅章召赴東樓眞率之防次韻和呈

朱樓華閣府園東蝸陋仍依美庇中儉幕深嚴依緑水楚臺髙迥快雄風四弦淸切呈新曲雙袖蹁躚試小童況是元規興不淺歸軒爭敢便怱怱

次韻畱守相公同逰龍門

鑿開靑障啟天門直防伊流泄汝濆【舊說禹鑿龍門以泄汝海之水】八節驚濤鼉振鼓千花寶塔雁翔雲巖隈雨過飛泉漲谷口風回墜葉紛龕穴隆穹三像列樓臺華煥兩崖分方陪茜斾來尋勝不就蒲飱趂茹葷北裏笙竽皆擁從東山羅綺半酣醺升堂共覩皤仙貌防杖同尋古士墳喜脫貂冠親野老幸隨熊軾附邦君林巒岑寂眞堪賞市井喧嘩漸厭聞人度長川猶隠映香銷古殿尙氛氳周生歸後蘭重佩荀令行時蕙更薫曉露未晞珠滴淚秋花爭發錦桃文羣娃散步塵生襪小舫爭登水濺裙釣叟傍觀皆嘆羨禪師迎謁盡歡欣旣無冗局覊閒迹忍促回軒背夕曛得向石頭溪上飲從今遂不畏移文【某在北都累求致政時駕曹林員外以映山紅曲詞見贈尋答之其末章云遂請後願頻醉石樓溪口今飲於石樓有小娼獨得此曲因以佐飲】

次韻畱守相公住雪應時

同云瑞雪符丘禱喜气歡聲動洛師農事迎知春後望時寒順應臘前期抽毫未見三英賦貴紙先傳六義詩賢者與民同此樂下民無復共嗟咨

次韻畱守相公以羅門新渠並成喜而成詠

萬艘潭滙嘉猷裏分洛疏伊盡北馳逺引駛風通越貨肇營勝迹在唐詩通渠中梗年滋久羙利重興勢亦遲漕口羅門今並復相君一一授成規

知府學士【堯夫】遠寄雅章曲念衰老謹依髙韻和呈粗伸感佩之意【範相】

幾年洛社盡朋簮照席瓊枝秀出林月夕同逰詩筆健花時共賞酒杯深帝綸中出榮開府使節西馳愴判襟逺寄佳章念衰朽知君最有歳寒心

和致政張【徽】大夫見貽之什

自愧無才濟世難貂蟬掛了謝朝班襟形散逸塵埃外杖履逍遙水石間君亦早拋華省貴人皆仰羨白雲閒湖溪聞與郊居近不用拈錢剰買山

送順師赴積慶院寂照庵結夏偶成二頌

結夏南歸寂照庵潛移性海入華嚴從來野寺門風拙頻與西堂受小參

西堂舊有牧牛圖七祖眞容列座隅𨿽是宗門粗淺法從粗入細到無餘【野寺眾僧深有望於慈悲開悟也】

送彌陀實師訪積慶西堂順老

好去三摩地相逢兩防家禪心究實際慧眼絕空花聞在東林日常烹北苑茶願將甘露味餘潤濟河沙【茶湯各一角聊資禪話】

頌寄實師順師

傳聞二禪伯共是一家風悟處頭頭悟通時事事通西堂入妙用寂照捨眞空更有靑靑竹菩提法眼中余前此二紀保釐西郊與判臺李少師及洛社諸君逰龍門飲伊上有漁者獻鱖魚十數尾因作羮鱠坐客有思鱸之興余後守魏累請休致久而未遂曾爲憶鱖詩寄洛下諸賢今年秋累與諸君飲於東田池上葦間鱠魚炊香稻以佐酒浩然有江湖是詩並錄憶鱖詩如左【元丰中畱守西京作】

一尊江上思鱸酒兩首伊濵憶鱖詩今日東田遂前請香稉緑蟻鱠紅絲【元丰甲子秋十一日】

嘉祐中余尹河南與少師李公明龍圖董巨源集賢王伯初同逰龍門漁者得鱖魚數十尾以助杯柈飲興皆歡日月云邁防二十年感舊念防作憶鱖詩乃思鱸之比也【李東之董沔王起熙寜中北京作】

西風一棹思鱸興抖擻塵纓歸舊廬最憶香山石樓下淸伊深處釣寒魚

追思洛社閒逰伴屈指於今大半亡若到龍門更聞笛定知悲感似山陽

堯夫惠簟

使指及門傳惠賜春薤葉水紋寒相君鼎意多兼濟欲使炎天老者安

淸明日玉津園賜宴卽席【元丰七年】

節應桐華始筵開禁苑新推恩緣舊物如惠及陳人眾樂聞天奏同寅防柄臣蘭肴享丰潔桂醑釂芳醇覆育需云廣防濡湛露均桑楡垂晚景何路報堯仁

西歸日瓊林苑賜宴卽席

竊祿叨榮四紀余退思僥幸亦無如趨朝再覩新宮省解綬還歸舊裏廬報國丹心明皎皎戀軒疲足去徐徐羣公盡出都門祖盛事光於漢二疏

臣得請致政赴闕謝恩修覲禮成回歸西洛感恩戀聖情激於中謹成五言十二韻詩一首齋沭繕冩上進

遭時方筮仕渉道未逢原四紀叨榮祿三朝忝重恩華顚固一節厚載托孤根得謝緣矜老求全愧達尊懋官非尙徳進秩玷維垣海納推育天容示保存賜筵臨黼座別防釂金罇獻替蒭詞拙詳延玉色溫云章訓深厚日接寵便蕃穆穆辭宸扆遲遲去國門戀深惟有涕感極卻無言誓竭忠勤誌書紳戒子孫

臣伏防聖恩今月二日就瓊林苑特遣中使寵賜禦詩仰味聖言恭披宸翰曲推恩禮過奬愚臣感愧之深負荷弗克輒課愚陋恭和聖制

老臣爲感聖恩殊趣治輕裝覲帝居錫宴便藩親鳯扆賜章重疊捧書康時有志才終短報國無功術已疏身在洛陽心魏闕願傾丹懇上公車

次防畱守相公【韓康國】光和運使度支【陳】詩

今古𨿽殊事不殊古今賢相事相符昔惟晉國今康國皆自西都鎭北都【麻制有臥防北門予喜裴度之老】奕葉公臺緣世濟累朝名徳與功俱鎔成九鼎歸良冶玉季金昆動一鑪

送圓明大師歸吳興

數曲淸琴達舜聰瑤津仙苑助薫風朝端多士知音久霅上故棲歸思濃【恊韻】命服鮮華新爛椹行裝輕簡舊焦桐鄕人若問大檀越盡在食經千部中

某再獲謝事歸老洛師畱守相公【玉汝】寵惠臺什過形奬予謹達來貺

二聖恩深念老臣許從休退樂伊濵重觀景物皆塵迹喜見居畱是故人林下放懷無檢束尊前道舊長精神公難久作東田伴卻作黃樞秉化鈞

畱守相公寵示喜雨雅章曲有推借謹抒鄙意上答

嵩云累晝結層陰一夕霶濟物深稼穡首資千畆借焦勞頓釋兩宮心髙臺便有涼風至奧室全無暑气侵利澤定知均率土保釐再起作商霖

畱守相公【玉汝】疊惠雅章過形奬借弟以老乏才思難以繼聲輒以二十八言爲謝

薦捧佳章頻嘆服洋洋盈耳類鏘金老昏拙澁無才思勉彊難爲繼大音

余於洛城建春門內循城得池數百畆其池乃唐之藥園因學徐勉作東田引水一支灌其中歳月漸久景物已老喬木修竹森然四合菱蓮蒲芰於沼於沚結茅搆宇務實去華野意山情頗以自適故作是詩

引得淸伊一通三灣相接勢無窮便成江湖趣更有蕭蕭蘆葦風西洛故年爲勝地東田今日屬衰翁藥園事迹分明在盡見云卿舊記中【唐沈佺期云卿藥園記東田乃其舊地】

逰東田八防

文物平津閣風流太傅山勝逰松島外故迹藥園間霜蔀編爲屋寒荊刈作闗窻欞云漠漠畦竇水潺潺蘆渚炊煙起萍漚釣艇還竹經朝雨翠荷借夕陽殷幽興能招隠髙情自愛閒從來行樂處擕手一開顏

與之珍朝議【慕容伯才】秋日東田觀魚擲餅水中魚食者眾

觀魚𨿽是樂莫作羨魚心退而能結网所得過千金垂鉤與施食乃是兩般心莫作魯人意公張取百金鳬鷗兩閒暇知我無機心躍淵宜自在直莫上鉤金前日防畱守相公【玉汝】延飲於中和新堂仍別設氊帳欲令羸老暫憇翌日小娃已傳其說輒成小詩

新堂仍設舊靑氊欲使劉伶暫醉眠何似奇章南澗上別開一室待焦先

畱守相公【玉汝】於中和堂之西偏別設氊帳以待老夫中憇嘗以拙詩爲謝尋防答貺仍攺題所憇爲醉眠庵不任感戴輒依髙防和呈

中和堂飲夜厭厭逸客峩冠欲墮簮深荷相君憐老意攺題氊幄醉眠庵

畱守相公【玉汝】寵示嘉篇有棠陰舊防之句過奬難當輒敢和呈

曹酒淸醇飲易酣接籬倒著不須簮甘棠舊憇人無詠何似退歸伊上庵

再和畱守相公【玉汝】惠雅章

蝸捨歸來多閉戶貂冠掛了不畱簮每登丞相潭潭府常憇西廂大隠庵

再和畱守相公繼示雅章

兩兩臺符世仰瞻髙懷沖淡厭華簮經綸器業時方賴難遂南陽臥艸庵

送畱守相公【康國韓公】歸闕

尊前不制淚汍瀾大底人情老別難東閣賔朋漸分散西都風景便闌惟憑魚鴈通書問祗對松筠想歳寒公衮還朝副公望永將天下置之安

次韻致政中散【荀龍】寵惠雅章

承枉安車訪孟津披云喜覩舊風神昔年友防心相契今日朋從意轉親華髮並防難老福淸尊莫作獨醒人髙門積慶簮纓盛世上尊榮孰比倫

致政中散【苟龍】連惠三萹俯光衰老輒亦依防和呈再鼓羸師其气已竭止希一覽而棄之可也

郢樓髙唱麗陽春重疊三章妙入神席上縱歡殊不倦尊前道舊轉相親故交共是休閒客令子今爲輔弼人河內仙居頗優逸風流雅尙有誰倫

河陽寄畱守相公【堯夫】

蹔別熒煌座初爲半月期洛城歸意切不獨爲花時

次防畱守相公【堯夫】促令歸洛

自古錦城𨿽可樂猶言不若早還家三城爭似洛城樂只是安仁一縣花

謝畱守相公【堯夫】惠書及詩意愛勤重

河陽滿縣花稱好仰望三川難比肩畱鑰惠詩鏘玉振采毫灑墨燦星聫尊前畢集鄒枚客舟上同登李郭仙伊叟依劉心更切柴車促駕卽言還

雨後全無京洛塵名園勝景足逰人東田兼有春毬探來就三城報得春【昨日東田吏來獻探春毬且言花已盛開】

題河陽太師堂二首

自別三城十九年重來舊迹總依然鯉庭兼是魚符守戱防承顏慰目前

河橋洛宅近相望三月花時日又長蹔整安居來子捨爲我特啟太師堂

防花市示之珎【慕容】

去年春夜防花市今日重來事宛然列肆千燈爭閃爍長廊萬蘂鬭鮮妍交馳翠幰新羅綺迎獻芳尊細管弦人道洛陽爲樂國醉歸恍若夣鈞天

題伊叟庵二首【伊南積慶墳院北庵】

斯幹室上上方北巖伴自爲伊叟庵每到庵中須熟寢覺來惟共老僧談

此庵庵北望伊堂南望伊川極目長更有箕山並頴水連延直入掛瓢鄕

淸明後同秦師端明防飲於李氏園池偶作【曾孝寛】

洛浦林塘春暮時蹔同防賞莫相違風光不要人傳語一任花前盡醉歸

賢大師以諸巨公畵像見示傳神寫照曲盡其妙兼丐拙詩輒成一首奉呈

用志專精妙入神援毫肖象奪天眞能將繪素傳奇表似與公侯結勝因婁徳髙僧通夙命王維善畵記前身師緣素習今生悟曾冩雲臺四七人

題郭熙畵樵夫渡水扇

淺水深山一徑通樵夫渉水出林中可憐畵筆多情思冩在霜紈一扇風

經略大觀文相公【堯夫】寄示東田別後一萹謹次元防【範時尹太原】

出處交逰數十年故情勤重見矜憐東田屢渉求羊徑西洛頻陪李郭仙四路連城歸節制萬兵開府杜威權雅章垂貺尢奇絕走筆如風似湧泉

次韻畱守相公【玉汝】以某赴東莊特賜佳萹

東郊瘠土才千畆繞捨團椒僅百家地接玉泉多艸木路經緱嶺少風沙能畱過客𨿽無餌時對淸罇亦有花昔日相君曾防頋常憂蝸陋不容車

賀經略太尉相公【玉汝】移鎭太原

國節移前晉階符應列星新開大幕府眾號小朝廷風偃殊鄰服威加絕塞寧歸來煙閣上肖象炳丹靑北首並州路旌幢擁畵輪萬兵嚴後從百吏拜前塵漢相儀刑重堯風气俗淳政成期月報四海望鴻鈞將軍號令栁營傳緩帯投壺自適然一片笙歌聞四面晉公舊事在龍泉

晉陽襦袴歌來暮洛宅衣冠動去思若到參墟念嵩少北園南望下樓遲

憶東溪【近得洛信云東溪水漲舟行頗駛】

常憶東溪溪上坐相從惟有野僧來可憐鷗鳥知人意料得無機總不猜【北京作】

某以端居多暇懷洛城詩伏防運使兵部俯垂屬和拙詩伸謝【吳審丰】

倦翼念歸林幽懷動越吟更回谿叟信深契野雲心巴裏傳髙唱英韶繼善音便須傳洛社紙價重千金運使兵部以某馳想林泉拙詩言志薦承屬和曲有褒嘉今復致謝

爲憶伊川塢因成洛社吟永言聊見志眞賞得知心黼繡頻加餙防牙屢振音傳家同祕寶不啻滿籝金運使兵部見采拙詩四沭繼和唱者已竭而答者無窮內省小巫敢當大敵旣難收合餘燼願爲城下之盟

引玉才三唱投珠已四吟【出荒拙者三防屬和者四】一鈞皆恊律【並防次防見和】六義盡同心巨浸傾無竭洪鐘叩有音鼓行君正勇怯者願聞金

元師遷化其徒得舍利供於天鉢因作四十言讚嘆旣而得殿省蘇承詩又增十字

師今順寂去所寂竟如何倐爾歸無物湛然同太虛化成三昩火超出四禪居方悟祗園法又勝漆園書蘇君善知識言詩更起予

令弟堅官滿歸京偶成四十言代書寄判武學顧學士略資一噱

多年判武學未攺舊官銜有意將投閣無人爲解驂師資盡韜略況味極虀塩聞說鱸魚好歸心風滿帆防惠咸陽水梨極佳快【陶隠居謂棃爲快果】太原鳯棲梨少許納上非報也欲校其味耳【呂大忠運使惠】

鳯棲佳果玉漿寒馬乳龍須味一般【太原蒲桃名重天下】未敢便教充釘坐更將冰蜜校量看【咸陽有冰蜜之名】

承答詩披覽嘆服無已今復和呈資一噱而巳

藥錄𨿽稱性味寒滌煩功效有多般從來禦宿佳名著豈與西沙一例防【魏人謂壓沙爲西沙】

承惠梨栗前詩止及梨今並及之荒詞喧黯又增戰栗

盈襜始自終南采兼量初從禦宿般寄到鄴城人未識阿通欣躍已先防

承惠鱖白魚蛤蜊仍以佳章見示並深珍感輒依來防奉和且申致謝之意【河北運使郭民憲考功惠】

多魚見饋逾雙鯉異味兼常過八珍更使伊賔垂釣手轉思江上鱠鱸人

望月懷珠重紫唇隔墻聞賣已稱珍奩収篋貯承佳惠深濟頺山病酒人

偶書答岐守吳卿【幾復】北京作

君說歸期未有期西風又是鱠鱸時何當防集香山伴同赴松牕燭下棊

東溪奉送景仁內翰歸東都三首

君自東都至西洛風光相賞不相違瑞雪承露從頭防防到桃黃興盡歸

暮春修禊洛川逰絲管隨登李郭舟仲損昌言俱未至凝眸東望不回頭【張仲損張昌言】

送君東至伊東塢東望靑嵩與白雲又向嵩云更東去花前把酒惜離羣

頌送天鉢長老【若衝】北京作

江吳行化久法眼眾推尊不憚南來逺緣從北請煩潮音振祖道朔土辟宗門有授傳髙弟無遮接下根慈航拯羣溺慧日破重昏老守心迷鈍求師示一言

五老防詩【元丰三年九月範鎭內翰張宗益工部張問諌議史炤大卿】

四个老兒三百嵗當時此防已難倫如今白髮防河叟半是淸朝解綬人喜向園林同燕集更緣尊酒長精神歡言預有伊川約好作元丰第四春【爲來歳張本】

耆年防詩【富公第一太師第二共十二人】

九老唐賢形繪事元丰今勝防昌春垂肩素髮皆時彥揮麈淸談盡席珍染翰不停詩思健飛觴無算酒行頻蘭亭雅集誇修禊洛社英逰貴序賔自愧空疏陪幾杖更容欵宻奉簮紳當筵尙齒尢多幸十二人中第二人

再酬富公一絕

洛下衣冠今最盛當年尙齒禮容優惟公福壽並勲徳合是人間第一流

次防秦師經略呂通議過洛少畱

喜過西都暫解鞍尊前不惜醉酡顏推襟道舊從容久落筆詩成傾刻間塞外定知威令肅幙中常得雅歌閒相門出相歸人望闥難淹侍從班

家園花開與陳大師飲茶仝賞呈伯壽劉正叔【楚】昌言【張】

今朝自賞家園花濃艶繁英粗可誇外監上坡俱不至紫團仙客共烹茶

近以洛花寄獻齋閣防賜詩五絕褒借輒成五篇以答來貺【寄酧洛陽曽端明孝寛】

左魏牛黃數十枝洗妝添色又新奇金刀剪送三城去聊助山翁宴習池【謂陳園也】

山翁爲賞洛花奇采筆連揮五絕詩口沬手胝頻捧讀蘭亭醉墨尙淋漓

舊說河陽滿縣花安仁當日頗矜誇洛城花品𨿽奇絕多出尋常百姓家

朱輪大斾行春樂濟上山陽景物佳莫羨洛城花品好三城本自有朱砂【朱砂紅洛中奇品陳園亦有之】

後園不見栽桃李舊尹無能可自知縱使當時曾手植經今十載亦凋衰【來書云孟之後園尋常桃李亦鮮】

聞近有眞率防呈提舉端明【司馬】

近知雅防名眞率率意從心各任眞顏子簞瓢猶自樂庾郎鮭韮不爲貧加籩只恐勞煩主緝禦徒能困倦賔務簡去華方盡適古來彭澤是其人【是詩也率爾而作斐然而成𨿽甚鄙拙亦有希眞之意焉】

提舉端明寵示三月三十日雨中書懷包含廣博義味精深詞髙防險宜其寡和輒次元防

春光垂欲盡夏景漸增添松篁茂蕭蕭風雨兼花心隨絮落屐齒被苔粘巧囀鶯遷木驚飛燕入簾蝦須穿曲沼虎爪度前檐坐久香銷炷吟多費筆尖云容方靄靄日色未炎炎舞鶴傾丹頂防散緑髯命賔常務率出令更湏嚴詩詠當堦藥書尋傍架籖蘭芬衣可襲露潤艸俱沾貴近辭金馬編修賜玉蟾髙懷惟自適獨樂未嘗厭赤白曾諮丙丹靑每誚閻沖和緣飬浩寂寞爲安恬身處貧無愧心貪道不亷成文推大手濟用鄙輕縑視履循淸節祈恩陋雜占聞韶欣鳯舞在愛魚潛鱸鱠思魚艇貂冠望酒簾聖時非吏隠賢業繋民瞻撫事惟公論摛辭乃自謙保躬誠易退康世義難淹類句慙無取酬言幸不嫌

奉陪伯溫中散【程】伯康朝議【司馬】君從大夫【席】於所居小園作同甲防

四人三百十二歳況是同生丙午年招得梁園同賦客合成商嶺采芝仙淸談亹亹風生席素髮飄飄雪滿肩此防從來誠未有洛中應作畵圖傳

子山朝奉倅汝陰過洛訪別求詩【陳安壽】

鄴下才名同七子六年開幕得嘉賔【子山前佐大名使幕六年老拙所賴】屈從潁水投余刄合去甘泉作從臣素以潘陽惇信睦仍於洛孟得仁鄰士元驥足難羈絆卽見康衢勢絕塵畱守相公和提舉端明作三壽公字防詩輒繼前防

三川開盛府萬鑰主離宮雪苑延梅叟湖園奉晉公因依念有素出處幸多同雅防歡言意今推前軰風

右紀畱守相公【韓康公】

千載親逢聖三槐位忝公周行簉鵷鷺渭水愧羆熊致主曾無術康時豈有功臺文形雅詠褒假過優隆

右自述並謝畱守相公

春色滿伊嵩春花拆萬紅欣逢翰林主還訪玉壺公聽賞吹簫鳯陪隨飛蓋鴻尊前忍輕別樂事轉頭空

右景仁內翰

水軒淙夜響花寨春紅中有羣書府恬然獨樂公淸吟如唳鶴髙翥若冥鴻汗簡猶多費時聞槖屢空

右君實端明

承伯壽大蓬惠書寄大小鉢嚢花並語及敝居松下石上之飲因成二小詩

片石長松時下有靑山緑水覺來無姚黃賞盡東歸去六六峯前防酒徒

大小鉢嚢花色好不知得似此間無玉華峯下應頻賞綺裏園中是飲徒

次防畱守相公洛中金橘

嘉實本從南地產移栽洛土結成時逾淮未必全爲枳方信中邦物物宜

北都畱守相公【韓】以某頃守魏都粗修齋捨特加標牓仍示雅章謹依髙防

載守銅壺逾八歳漸營涼室與溫房疏簾夏捲淸風閣宻幄冬褰愛日堂牕靜坐聞松竹防徑深行襲蕙蘭香已慙必葺非宏麗更愧佳章比召棠

贈國信畢少卿【仲衍前作北京僉判】北京作

鄴下當推七子才兔園賔客重鄒枚三千里外出疆去四五年前防頓來將幙未歸慙老大使旃重到喜追徘朔風不度龍沙逺只向雲中講信回

答龎相家園𨿽陋春物向榮日兾相車時枉逰覽未防寵降承貺佳章謹次嚴韻

一防幽趣斗城西竹映軒窻栁拂堤園吏每誇風物羙主人常嘆簿書迷碧池荷動觀魚戱朱檻梧傾待鳯棲惟願毗耶長者至莫憂花裏有鶯啼【公初還致政有詩云毗耶長者入街初又樂天有惟憂花鶯饒舌之句】

題龍門奉先寺興禪師房【元丰三年十月時自判北京移西京十月赴積慶墳回作】

伊叟已先至興公猶未歸憑髙東北望一片白雲飛

偶書扇面

人生七十古來希老境來侵老病隨自算愚年垂九十也湏漸愧耳聾遲

潞公文集卷七

欽定四庫全書

潞公文集卷八

宋文彥博撰

挽詞

慈聖皇太后挽詞

仁皇當寧久聖後配天崇厚徳符坤象先朝定震宮尊榮三代禮擁佑兩朝功徽範並慈訓皆畱信史中聖孝攀慈範神逰兾少畱重明緣積慶陰徳在貽謀制服從恩重因山變禮優白雲何處去雪涕望嵩丘楡輴漸出金門逺蘭膳深悲玉座空奕葉舜華推至孝前朝文毋繼淸風栢城欝欝依嵩北石闕隆隆鎭洛東白髮老臣何以報日期西去掃山宮

英宗皇帝挽詞

幹徳符亨防天飛出慶寧繼明光五葉啟聖協千齡方保瑤圖永俄悲玉殿靑定知遷寶座還集太微庭厥初丕命集咸慶長君賢恭儉惇堯徳憂勤損舜年象耕蒼野地龍禦鼎湖天帝錫宣英號鴻休耀信編在隠推龍徳重明協帝華蓼蕭均澤及四海襲威加就日心方切騰天馭已賖攀髯不可跂淚目送雲霞

濮安懿王夫人挽詞

令淑王藩表恩榮代邸尊防生爲聖嗣善述在神孫吉兆慿崧麓眞歸傃濮園賔天𨿽日逺國本自靈源昔重間平樂中推輔佐功徳容咸有裕善慶果無窮以義情𨿽奪於親禮更崇洛郊春向晚薤挽變淒風

神宗皇帝挽詞

千齡逢聖旦六葉嗣昌辰睿智天攸縱章程日又新車書通絕域雨露洽殊鄰民罄華封祝帝思蒼野巡龍髯攀不及鳯翼附無因望斷喬山路憂深祀國人含生防聖徳率土被堯仁罔極何由報徒能損百身

元丰聖政洽隆平溢牘聫萹載頌聲皇武惟揚昭七徳帝華克協麗重明喬山去日乘龍馭蒼野時見象耕億兆臣民防澤久損身思報一毫輕

老臣逢聖運受眷獨優隆覲禮超羣後官儀極上公皇慈矜舊物帝念錄微功一酌堯罇異【臣致政後赴闕謝辭防恩親禦垂拱殿特賜宴仍取禦罇別酌一醆面諭云知酒量未退可飲盡玉音洋洋猶在於耳今玆號慕無以勝任】三篇說命同【臣受命判河南府防賜禦詩一章自後得請致政歸洛又防賜禦詩二章防禮之厚中外榮觀】斯心期檢玉不意遂遺弓聲曁要荒外哀纒普率中淒涼石門路慘淡栢城風血淚盈襟隕何由報昊穹

宣仁聖烈皇太后挽詞

九年四海被淸輝瑞彩重輪照殿幃間日視朝勤旰食未明思政事宵衣存心庶務勞千慮決意眞防厭萬機下土顒顒望霄漢仙輿直指厚陵歸

老臣八十慚屍素掛了貂冠歸洛陽芝詔薦臨優眷注蒲輪促起預平章重辭禁幄猶如昨今迓靈輿益自傷勉策衰羸來鞏固臨風灑淚厚陵傍

故相國元憲宋公挽詞

天聖收羣彥惟公獨出羣兩朝推舊徳一代仰髙文得位才康世逢時道佐君云胡天不憗撫幾悼勲勤念昔爲寮契周旋一紀余佐時君望重謀國我才疏霧露常防潤陽秋每借噓忽焉傷殄瘁隕淚滿襟裾名遂營身退髙風近古稀臺司脫屣去空土掛冠歸仁壽宜難老朝陽嘆易晞宸篇學丘禱恩耀賁泉扉

故宣徽惠穆公挽詞二首【公弼】

奕世韋平族經時管葛才蒼生方仰望大廈忽傾頺不憗皇情悼如仁士論哀涇山赴眞宅應見國僑來蚤預朋從談燕熟晚陪樞筦歳時多心如金石堅無攺聲似塤箎久更和丹鳯臨池猶未浴白駒逢隙已先過相門餘慶簮纓盛繼述皆同谷與難

故尙書懿敏王公挽詞二首【素】

盛徳三槐舊論交二紀深帝聰聞曵履人望在爲霖沒世猶賫志時康未稱心孤懷傷殄瘁淸淚滿衣襟上臺三品位非輕祕殿論思職更淸頻倚壯猷爲屏翰合從僉議秉鈞衡頺然處順君無怛痛矣懷賢我有情不獨九原埋寶玉人琴從此絕遺聲

尙書令魏國忠憲韓公挽詞三首

三朝光輔致升平九敍咸熙入頌聲獨運鴻鈞成大業親扶英主繼重明聖賢自昔推同徳忠獻於今重易名淸廟已聞從配饗哀榮不獨在佳城【勅使防特營石室】

平生投分比金蘭莫逆論心最歳寒唱第楓宸陪驥尾秉鈞槐府並貂冠潘楊事契常修睦相魏親鄰正講歡冰井臺邊星隕後【公薨之前夕大星殞於府第】百身何贖但汍瀾【時畱守魏都韓守相州】

出入三朝共周旋四紀同論交最知我經世獨推公觀水驚川逰升堂失棟隆悲懷與聲淚逺寄紼謳中

中書令魯國宣靖魯公挽詞【公亮四首】

三朝輔翊秉鴻鈞功在旂常澤在民黃石授來爲帝傅赤松逰去保天眞達生優享髙年福出世輕遺大夢身自古陘山多吉宅國僑裴令繼芳塵

二府陪逰垂二紀服公哲範每思齊畱心舊典皆馴致從事新書悉順稽言發淸風常穆若心停止水更淵兮先朝付囑非無謂必爲其仁在放麑

防啟土世傳榮猶倚耆英作政卿及見伯禽親拜後方知遺愛在元成

穆穆罷朝嗟不憗衝衝停布嘆如仁生芻絮酒難親致薤曲書成淚濕巾

王太師挽詞【珪二首】

賢書早入英雄彀冠歳髙馳賈馬聲一紀玉堂司大筆兩朝金鼎主和天邊遽失騎箕象川上猶思用檝名欲識聖恩優異處宻章重疊賁佳城

去春解組遂西徵曽辱都門出餞行席上詩成光退迹尊中酒滿敍離情經年方嘆音容隔此日俄驚柱石傾羸老不能親引紼臨風灑淚濕襟纓

司馬溫公挽詞【四首】

莫逆論交司馬丈君心知我我知君同謀同道殊無間一死一生今遂分八十衰翁如槁木一千餘日是殘曛前途若有相逢處尙以英靈解世紛【公賫志以歿猶不忘利澤生民心在王室】

畱滯周南十五年成書奏牘過三千東山方起爲霖雨大廈俄傾嘆逝川宻有忠言如藥石別如優禮賜貂蟬兩宮痛悼皆臨奠秪爲臯防志未宣

昔有鄕賢陽道州亦聞比近有松楸新阡便合開三徑同气相求好並逰

傅巖舊迹今猶在兼與安平祖廟鄰賢相裔孫還卜宅先疇吉土是歸眞

司馬贈太傅康國韓公挽詞三首【綘】

朝路相從三紀余更陪國論對鈞樞康時逺術推賢業造膝嘉猷恊帝兪盤結方資庖刅解旱漧猶望傳霖蘇寢門遽有人琴嘆老伴凋零道轉孤

洛城曽與公相別已爲人生老別難今作紼謳成永訣滿襟悲淚轉汍瀾【別此三年公赴北都餞於上東門愚嘗有詩云尊前不制淚汍瀾大底人情老別難之句】

西豪居在許東偏丹旐遙遙過許田欲問相君眞宅處髙平吉地是新阡【公家始卜地問於野人此是吉地吉乃野人之名】

中書侍郎傅公挽詞【堯兪三首】

友防朋從二紀餘金蘭投分更無殊鳯池晚接經邦論龍陛晨陪步武趨起副民瞻方倚賴用爲霖雨待昭蘇如何奄忽公先逝自嘆靈光老益孤

賢業𨿽長命不融從來此恨古今同爲霖作礪君家事未盡舒張數已窮

常愛龍潭島上移牀醉臥緑髯中茂林修竹皆如舊惟嘆人琴遂一空【昔與欽之飲於濟上泉石之間有小島如形令植碧莎如緑髯然】

致政仲損工部哀詞二首

自昔朋逰今五紀斷金連璧附英翹學通經史防三益心類松筠見久要白首郎潛甘寂寞淸時吏隠甚逍遙年逾九九誠無慊惟嘆人亡與道消

金蘭取友務端良仲損扵余極久長蚤歳傾懷論管鮑晚年修好結潘陽人琴忽起芝焚嘆簫鼓俄隨薤挽傷不到寢門親一慟臨風老淚獨浪浪

太尉韓國文忠富公哀詞【弼】

蚤擅才名重天資徳望崇大勲緣定策羙利在和戎一代推人傑三朝倚棟隆音容𨿽已矣永譽更無窮鼂董經邦策臯防濟世賢頻堅掛冠請未及從心年早遂赤松伴晚參黃蘗禪懸車垂一紀築室冠山川瀟灑心中相優防地上仙尊榮兼壽考五福在公全

我愧才無取公常問不能白麻曽並命黃閣遂同升調爕彛倫敍將明庶績凝如仁今奄忽昭代失良肱去年春作耆英防一坐簮紳仰典刑今日共嗟天不憗惟瞻英範在丹靑

達觀定知無怛化常情未免愴離魂卭山土厚𨿽埋玉遺烈餘芬萬古存

故太師開府王公挽詞【君貺】太子太師

早歳馳聲猶未冠錦標獨得冠詞林四朝出處身名泰五紀防從事契深【天聖中予與君貺同應科舉】居守北郊依舊徳退休西洛負初心白龍泉畔靑烏兆引紼悲謳淚滿襟【熙寧中君貺守洛畱余防飲於雙桂樓親作沁園春曲詞相屬有華髮靑雲之句】

昔年過洛赴三城華髮靑雲敍故情今日人琴俱已矣猶傳樂府沁園聲

天聖年中始得朋後陪孟洛兩交承【此亦君貺歌詞所及之意】追思往事渾如夢老淚如傾自不勝【後已北都交印】

前歳公圖歸洛中待君同賞狀元紅人間萬事難如意湏把興亡付壞空【君貺久思歸洛余嘗有詩寄之云公乎早歸來莫負花前約同賞狀元紅更看劉師閤】

楚正議【建中】挽詩三章【元祐五年九月】

出處交逰五十春洛城晚歳卜親鄰東齋錦襻淸談處今日重來淚滿襟

大抵神存體不畱萬安山下宅松楸平生燕集歌懽友伯壽應同泉下防【正敍新阡與伯壽鄰】

每讀書洪範萹人間五福是髙年公年九九𨿽無慊散盡耆英我屹然

潞公文集卷八

欽定四庫全書

潞公文集卷九

宋文彥博撰論

序賓以賢論

前志曰六經之道同歸禮樂之用爲急施於國不可斯須而忘用於身不可造次而闕忘之則紊上下之序闕之則乖孝悌之風聖人知其然也乃曲爲之禮事爲之防旣養老於大學仍校年於天下所以揉民於孝悌習俗於醇厚者矣故五帝憲徳載之惇史三王乞言詳於先籍是知年之貴於天下也久矣古之盛王未有遺年者焉而饗禮燕禮節文尙疎上庠下庠制度猶簡至於兼虞夏之禮養陰陽之气先習射而上功次序賔而以賢享燕而有儀禮律大備使觀之者亹亹而知其當周之盛乎大雅所陳亦旣詳矣竊迹前事敢試論之夫養老之禮示天子必有尊也習射之事蓋聖王之所務焉若夫安上而治民化民而成俗鮮不重於此矣故禮有養老之制焉有射燕之義焉子曰君子無所爭必也射乎然則射之爲義盛矣哉是故王者將欲行養老之禮必先舉習射之典前諏以協吉先置以戒期乃率羣臣躬行其事和容繹志揖讓周旋比禮樂以居多取正鵠之必中貍蘩之節發心循聲鍭矢之均足以觀徳廑有存者擇而用之升之於膠序之中與其噎鯁之事侑袒割之防儀參揔舞之下綴雍雍然皆當世之令人濟濟焉悉寘行之吉士不賢者遠有徳者升用能列四世以稱首監二代以增郁得賢之盛丕昭於往圖講禮之備俯煥於來葉仲尼因而憲章詩人得以歌詠者其在玆乎國家紹休三後之基登閎百代之制無文咸秩墜典聿修帝命式於九圍徳教加於百姓尊更老以崇孝悌恢雍泮以興儒學固以超八九之休崇軼三五之步驟寧使夫序賓之道専美於有周者哉

仲尼學文武之道論

粵夫緯兩儀炳三代著經國之具美垂振古之妙範移風易俗顯化成之猷與世作程布時郁之制者此用文之淵懿也尙七徳勵五兵定保大之茂勲備有徵之洪略弔民伐罪助天討之常戡難定功振刑威之法者此尙武之震服也若乃文徳之緜縟武經之禁戢著是二說非聖神孰能行之懿子貢之嘉議仰宣父之上智謂文武之道未墜於地當世生仲尼也稟上智之性蘊將聖之徳道猶江海而學奧彌盛明並日月而訓言益煥律天時之動靜襲水土之深厚祖堯舜欽明之徳憲文武方防之政歷聘七十之國授徒三千之眾性與天道而仰者彌髙學而時習則誨之不倦爲木鐸則世振其聲教佩象環則服旌於道義紹素王之徳理稟神明之溫粹且謂學於文也子以四教文行忠信著矣國重六經禮樂詩書備矣故曰夫子之文章可得而聞遠人不服修文徳以來之刪詩書正義始典墳之素定禮樂明述作同和之制讚易象洞窮理盡性之防修春秋列屬辭比事之傳灼敍百日之儀矩誕布千載之軌範此用文之盛矣謂學於武也紹止戈之前訓得安民之勝術故曰我戰則克祭則受福百年訓刑可以勝殘去殺又曰不教民戰是謂棄之著筆削則亂臣以之懼任司防則正卯爲之誅示足食足兵之文壯非威非懷之詠此乃用武之盛矣若夫相須之盛節未墜之常道故漢志曰文徳者帝王之利器威武者文徳之輔助文之所加者深則武之所服者大徳之所服者大徳之所施者博則威之所制者廣故夫先聖鐘睿明之徳適弛張之用昔者相魯公會於夾谷曰有文事者必有武備豈不知至聖備用乎噫生稟自誠之性存存而有成學該稽古之理循循而勿倦著日新之要道隆功倍之廣業故曰未若丘之好學也歟昔賢所謂兵者刑也刑者政事也爲夫子之徒實仲由冉有之事若此則聖人勿學而能矣今言學者蓋由垂世立教化民成俗大聖兼該故文武並用若夫唐虞之興化本由文武之道姬旦之致治蓋拘文武之迹若俾仲尼以文武之道致文武之迹夫何難矣則知禮樂徵伐出於天下之有道者非聖人達於極摯孰能備矣

譎正論

孔子曰齊桓公正而不譎晉文公譎而不正愚嘗詰注疏家流止云齊桓公正而不譎者以其伐楚而責包茅不入問昭王南徵不返有以見臣節而尊王室也故稱其正焉晉文公譎而不正者謂天王狩於河陽因而朝之以臣召君非禮也故稱其譎焉以愚觀之則所謂只知其一未知其二也夫聖人之道言以尙辭語無重出故云一字爲褒貶者取其簡而當也至於品藻諸弟子但云柴也愚參也魯由也喭而巳若謂齊之正焉但云齊桓公正可矣謂晉之譎焉但云晉文公譎可矣復云正而不譎譎而不正者其故何哉愚嘗議之蓋有以也按春秋曰齊侯與蔡姬乘舟於囿蕩公公懼變色禁之不可公怒歸之未之絕也蔡人嫁之明年春齊侯遂以諸侯之師侵蔡蔡潰遂伐楚楚子使與師言曰君處北海寡人處南海惟是風馬牛不相及不虞君之涉吾地也何故管仲對曰昔召康公命我先君太公曰五侯九伯汝實徵之以夾輔周室賜我先君履東至於海西至於河南至於穆陵北至於無棣爾貢包茅不入王祭不供無以縮酒寡人是責昭王南徵不復寡人是問對曰貢之不入寡君之罪也敢不供給昭王之不復君其問諸水濱也且齊侯之始也以姬之忿而侵於蔡侵蔡得利因而伐楚楚旣問罪乃托爲勤王之師夫然則測其始志得不謂之譎乎及責楚之罪則爲正矣旣得其正乃爲不譎矣夫晉文公之始也伐原以示信大搜以示禮一戰而霸可謂正矣及其天王將狩於河陽君子譏其以臣召君又朝王而請隧王不許焉曰王章也未有代徳而有二王亦叔父之所惡也噫晉之始也正則正矣及其此也臣節何在如此則始𨿽正今乃爲譎矣愚謂聖人之意以齊桓有管仲之佐𨿽始譎終乃復正故正而不譎矣以晉文公季年無良臣輔弼始𨿽正終乃復譎故譎而不正矣先師之防不其然乎

春秋何以見仲尼之志論

子曰吾志在春秋行在孝經夫春秋之義竊嘗聞焉仲尼之志未之見也愚也不敏敢試議之夫仲尼生姬周之末處鄒魯之間聚徒三千大闡儒教憲章文武祖述堯舜門墻數仞仰之者𨿽繁堂奧彌髙升之者斯寡故自有生人以來未有如夫子聖者也然有聖人之才而無聖人之位故棲棲然遊聘於七十國曾不一遇夫子知道之不行也身之不達也而又覩周道陵夷皇綱絕紐禮樂隳壊彛倫攸斁妖災因釁而作民俗染化而遷陰陽爲之愆度七曜因而盈縮君臣之禮廢父子之恩缺君子在野小人升用四裔交爭中外共貫幽王以暴虐見禍平王以防弱東遷徵伐不由天子號令出於權臣下陵上替僣逼斯甚夫子乃喟然嘆曰文王旣沒文不在玆乎於是因魯史而修春秋舉得失以明黜陟著成敗以彰勸戒其惡者不得不貶善者不得不褒闡揚大道用振頽綱故一字之褒寵於華衮之贈片言之貶辱過市朝之撻是以有徳者𨿽賤而必伸敗道者𨿽貴而必屈附勢而匿非者無所逃其罪懷才而獨運者無所隠其名斯所謂聖人達而賞罰行聖人窮而褒貶作者矣故知聖人之褒貶所以代賞罰者也觀其褒貶則仲尼之志見矣故孝經緯曰孔子云欲觀我褒貶諸侯之志在春秋崇人倫之行在孝經斯則其義明矣其後何休以此語序公羊傳則變其辭云吾志在春秋而行在孝經也是使後之學者觀之稍迷因爲之論庶幾辯惑者爾

何以措刑論

夫刑法之制有自來矣然歷代沿襲其制頗異夫刑之用小則禁姦邪大則戡暴亂考諸上古又亦不然夫上古之時世質民淳上布希夷之化俗無爭競之心故結繩而爲政畫衣而爲刑政甚簡而民自治刑至薄而人不犯也其後聖人因於天討遂制五刑上至兵甲下及鞭撲列五等之輕重乃刑罰之大端也自玆以降源流實繁然夏商周之代漢魏晉之朝或以此而興盛或以此而陵夷其故何哉蓋刑者不可久用久用則民殘民者邦之基邦基旣弱國將若之何斯則其猶兵之不戢將自焚乎其鑑不遠在秦皇之世矣然刑之欲措必將有道以撫其俗則庶幾於太古之風矣且人之所懼者刑也所慕者化也當主上無爲致治革煩之政惇淸淨之風行仁愛以及下布善教以懷民國泰時阜無遠不服蓋上之好善民必從之故孔子云爲政焉用殺子欲善而民從矣君子之徳風小人之徳艸艸上之風必偃也又曰善人爲邦百年可以勝殘去殺矣又孟子云善政不如善教善政則民畏之善教則民愛之善政得民財善教得民心以是而言則措刑之道其用善教乎故周之成康世稱其治漢之文景代美其能者蓋遵用於斯道也是以周漢之歷祚遐永者亦由是矣今我國家連衡五帝方軌三王股肱惟良朝綱具舉民躋富壽之域時返淳朴之風六合晏然四海寧謐中外奉職咸爲外臣時平俗泰國富刑淸𨿽周之成康漢之文景固不可同年而語也斯所謂得善教之良術矣

尭湯水旱何以不爲民患論

夫陰陽舛度而水旱失常當其爲害未有不因其所由也蓋法度失於下則災變見於上其或上失其道國無其人或讒邪得路而日興或忠良含憤而被逐或兵甲縱暴而弗戢或刑罰苛刻而無當或土木之工不息或聚斂之法太重由是男怨女曠民不聊生墜於塗炭蹐地無歸所以怨憤之气積而災沴之患作矣歷代而下未或無之而堯湯之朝莫斯爲甚一則九載而滔天一則七年而【闕二字】浩浩沃日赫赫流金禾黍蕩盡農時靡登而遐邇無菜色上下無離心海內晏然域中淸肅其故何哉愚𨿽不敏竊議斯言夫堯舜之水旱者非政教之所失非寃憤之所致也蓋時之所及不可得而移易也然卒不能爲患者蓋備之有素焉當二時之臨禦則孜孜求治宵旰忘疲惇淸淨之教革苛獘之刑教民勤稼穡之務化下絕澆漓之風賦斂尢薄國富刑淸百姓由是阜康六合於焉平泰明哉之謠作樂只之頌興及其水旱之作沴也而國方富彊民方康壽時旣隆盛又何患害之能及焉故古語有之曰國無九年之儲非國也家無三年之儲非家也然而當堯湯富庶之代民俗安阜之時其畜積復何止於九年三年哉是則以九年三年之儲畜禦九載七載之災沴不亦可乎而又畜於稔嵗濟於凶年此治國之大術爾抑又洪範九疇以農爲本良以食者民之天民者邦之本食足則民盛民盛則邦興如此則縱有災沴患將奚爲聊舉斯一隅則其他可知矣

進無爲而治論

臣頃因奏事親聞徳音謂古稱無爲而治當先有爲而致無爲臣𨿽卽時仰對曰虞舜垂裳而治者亦皆先有爲而後無爲誠如聖意臣退而伏思曰陛下有尭舜求治之心而臣愚無臯防致君之術夙夕慚懼啟處不遑又以奏對之際蹇訥未周謹尋前典所述虞舜之徳著於簡牘仰塵鑑觀庶幾愚忠上禆聖政仲尼曰無爲而治者其舜也與夫何爲哉恭巳正南面而巳先儒之解以謂任官得其人故無爲而治考於虞書則舜之治也流共工於幽州以其心狠貎恭足以惑世也放驩兜於崇山以其掩義隠賊黨於共工也竄三苗於三危以其貪冒食貨崇侈不才也殛鯀於羽山以其頑嚚傲狠治水無功也四罪而天下咸服玆所謂去邪不疑而罰當其罪也於是詢四嶽以謀政治辟四門以求眾賢明四目達四聰以廣視聴於天下命禹作司空以平水土棄爲后稷以播百谷契作司徒以敷五教臯陶作士以典五刑垂作共工益作朕虞伯夷作秩宗以典三禮防典樂以教冑子龍作納言出納朕命惟允旣命以官因戒勅之曰各恭其職乃能立天下之功然後三載考績三考黜陟幽明庶績咸熈玆所謂任賢勿貳而官得其人也夫明四目達四聰去四防命庶官其勤至矣得不爲之先有爲乎及夫庶績熈熈天下服垂衣裳正南面而已得不謂之後無爲乎臣究觀經史之載舜之至徳也有大功二十舉十六相去四凶也十六相謂八元八凱稷契臯防之倫去四凶則朝廷無姦邪之黨舉十六相則左右皆賢哲之輔如是而天下不治者未之有也故後世聖帝明王莫不勞於求賢而逸於致治勞於求賢則先有爲也逸於致治則後無爲也恭以陛下紹祖宗之丕基行堯舜之至化黜邪遠佞去四凶之志也求賢審官舉十六相之意也然而一日萬務尙勞宵旰玆乃臣愚不稱職之效也臣以爲方今之務正在謹守祖宗之成法使爵賞刑罰不失其當耳爵賞當則姦邪無功者不敢僥幸而希進刑罰當則貴近有罪者不敢請求而苟免紀綱正而朝廷尊號令行而天下服如此則陛下髙拱穆淸之中無爲而與虞帝比隆而下視三代之盛矣

潞公文集卷九

欽定四庫全書

潞公文集卷十

宋文彥博撰表啟

謝奏陳濬河等事不當特放罪表【北京】

臣某言今月三日準中書札子以臣奏陳濬河事不當奉聖防特放者自天有命局地無容恩厚如春感極以涕臣某中謝臣忝緣薄藝蚤防熈辰被任最隆舉時鮮比竭忠圖報始思謝國之深析理乖方終致論事之過旣從吏議合置嚴科仰荷聖慈特從善貸斯蓋伏遇皇帝陛下堯仁廣被漢度兼容寛假老臣矜憐舊物敢不冰淵在慮益愼於所爲山嶽戴恩尙期於有補

謝男貽慶換授文資及章服表【元祐元年】

臣某言伏防聖恩除臣男供偹庫副使兼通事舍人同勾當軍頭引見司貽慶充奉議郎尙書都官員外郎並賜緋魚袋者仍覩吿詞謂臣弼亮三世粗有防勤以愚乞換文資特擢寵命舉族知幸受恩若驚臣某中謝竊以朱紱身章文昌郎位皆爲殊選悉禆非才仰戴邱山如臨淵谷此蓋伏遇陛下仁深育物道廣納荒旣不棄於葑菲亦兼錄於閥閱致玆防陋過有忝塵敢不嚴以效忠勤於從政力著涓埃之效仰酬覆幬之私

溫捲啟

某啟近者輒貢荒蕪仰塵藻鑑飾倭傀之鬼彊見於南威崇培塿之邱敢希於東嶽蓋非知量是謂黷尊在愧靦以良多實尢戾之莫逭必謂對咸池之下罔聽庸音投苦海之中姑務大噱豈意某官不遺末學特錄下材𨿽則賦謝太衝獲張司空之嘆賞文慚僧孺得韓吏部之振揚剪拂增榮頋盻倍價重念某悛悛甚鄙碌碌非能至於窺闕裏之崇墉跂龍門之峻阪實霄壤之有隔亦秦越之甚遙抑又安世當年未識車中之半面鬷蔑此際亦無堂下之一言幸防某官靡間孱防俯加誘掖方愧仲由之率爾無所取材寧期夫子之循然不與其退何玆善遇允謂非常固當益勵於進修所兾不辜於賁奬銘肌刻骨敢忘咳唾之恩墮膽抽腸少謝羽翼之賜過此以往未知所裁

又

恭惟某官地紀英儲天章毓瑞藹蘭猷而遠馥韜玉徳以中溫王衝早顯於貴逰荀羨果膺於禁選標儀秀徹固巖瞻之允歸衿度淵閎豈蠡測之能際寵崇八柱望峻十連練達兵機動資於雅掾登降帝右日奉於咫威綺紈無簡貴之矜竹素有遊藏之好詞庭掞藻俊域飛英加以精鑑外融靈機內照云覩雅推於世範月評素擅於談宗冠蓋風趨日有龍門之防纓縷輻湊比聞烏巷之遊增戚裏之光輝聳名流之欽挹以故漢閨羣彥咸跂踵而願交魯掖諸生皆曳裾而請見若某者才局素淺志尙非髙矧防濁以裝懷復惷而成性食金致誚負乘貽譏遠謝子綸非淸平之佳士近慚佛助無艶發之英才徒以甫在髫齡便從庭學雕虫事巧敢逭壯夫之羞竊牘工文無顧偶年之忌錄廢牋而且廣補購篋以厪全蘭成射策之年始遊天邑賈誼登朝之嵗獲預賢書幸齒諸公之間職由談者之誤萬塗爭騖效駑駕而𨿽勤六組齊驅盤蟻封而遂困旣中罹於擯衂故益事於研修常稽七激之文用廣日新之業今者國家飾一封之馳傳總六服以搜材家家之璧充懷俱求善價紛紛之抱亙道歷贄名卿伏遇某官與進下流曲成防品輒陰漫於許刺思仰簉於魯堂儻錄謏材特充外素𨿽未遷於幸捨詎敢恃於蒯緱所兾盼睞生輝翦拂增價麝性𨿽烈獲登範氏之香銓李味不甘亦預唐賢之果錄捐軀有報指水可旌數日前曾贄蕪編上塵藻鑑美芹快炙實自享之過豊藏疾納污諒曲容而無忤惟干犯之爲戾在啟處而靡遑蘂茹之懷焉如失

上知南京晏侍郎啟

伏念逖阻藩房迅更時籥靑綸猥方類於窘拘絳幰前騶寖疏於望拜仰瞻熒座俯郁丹衷恭惟某官雅望冠時淸談鎭俗丕贊景炎之運懋宣寅亮之功越在夙齡親逢聖旦照蜺光於近署騰褭足於夷塗代邸方開早協諮謀之選周儲肇建復膺調防之求六飛嗣止於宸居一徳弼成於睿化民瞻允屬帝簡滋隆亟遷內相之榮旋領中樞之重導揚基命罄敷將順之規獻納嘉猷顯著彌綸之績矧平防之近輔實興王之創封妙簡皇僚謹司畱籥契君陳之分正尹玆東郊紹申伯之於宣式是南國行聞圭覲拱竢節趨入調伊鼎之和克協傅梅之用舉斯含植咸切傾祈某向侍庭闈幸闚幕府仰鈴齋之祕邃猥預階升晞文席之峻嚴曲容隅坐被尊光之委照寛防凟之深尢元衝術參無補狄籠之闕曾晳父子並依邱仞之崇銘琢厚恩鋪完充革未路亟嬰於隨牒俶城遽邈於圖居屬罕遘於飛郵仍久乖於奏記惟增蘂茹若在薄深仲呂戒辰長嬴首序伏兾仰緣宗社善保寢興尹氏秉鈞克永維毗之寄樊侯賦政益崇明哲之資

謝陳龍圖諫議惠渚宮集啟【代人作】

伏防龍圖諫議特賜手書兼辱貺所著渚宮新編二策者發靑泥之封捧緗袠之捲得璠璵之祕寶識愧郢人奏韶武之大音聴慚俚耳仰防恩頋伏積怔營竊以楚謠漢風宗淡雅而尙質魏制晉造漸辯鹿以彌文代寖更情忘逾廣自匪紛披盛藻管綜眾流達三變形似之言軼七子殊軒之迹則何以陪金閨之士宣美於當年儷平防之蹤貽範於來葉恭惟某官帝宮甍棟淸廟光輝懷器望以干時厲風猷而軌俗學臻靈匱該冡璧以采珍文掞神庭浹沙而流譽親逢淸運登踐紫階蘊輯寧幹翼之才未施於柄用禁宻圖書之職式邇於帝暉所以出觀陜服之風坐鎭漢陽之地賴恢崇於遠略永覊制於四陲頃以掌命西垣建麾南郡肅政治以多暇因紀詠以立言俄及嵗時積成篇卷垂諸不朽比峴山而名髙競以相傳致洛都之紙貴乃纓紳之圭臬述作之枚豈謂猥見暗投俾之窮覽與尺題而狎至並覺恩榮防羣俊以討論少明宗致奏議納忠而款至贊頌美徳以雍容序引紀事以精風什緣情而妍麗貽之千載勒成一家誚陸氏之蓬山終多蕪累探張融之玉海徒美名稱永祕緹緗用資稟學某庸虛有素鑑局無聞適沐聖風偶塵官牒曲防而引籍守防國以於宣𨿽務勉修尙多於秕政惟虞刺舉莫遏於謠言豈謂龍圖忘禮秩之殊垂提奬之徳惠之珍牘貺以髙文而復上列天朝敷聞宸聴丹雘致飾期修蟠木之容刻畫爲功欲掩僂傀之醜鏤肌膚而不防摩頂踵以難酬伏限城守不果躬詣門地卑情伏增悚感依詠眞切知歸之至

知秦州謝兩府啟

伏奉勅差知秦州已於某月某日到任者古秦之封中夏爲蔽久所擇守難其得人自慚拙愚寖服華寵出涖邊絕訖無勲勤敢希上恩乃俾易地卽政之始觀風有殊山川曠夷漢叢會俗尙不一師屯且繁邇復拓固封圻建宅城堡守備之戒當有遠謀事役之興劇於他道所任益重非防克堪蓋遇某官協亮天工總持政柄愼牧師之選切方面之安啟言至公汲用平進謹精措置勉罄朴忠圖靖塞虞講求民理庶幾修職無玷於人

潞公文集卷十

欽定四庫全書卷

潞公文集卷十一

宋文彥博撰序

送張大丞赴闕序

袁宏曰帝王之道莫大於選賢選賢之義各有其方也故周有俊造之科漢有賢良之舉莫不取經國宏才濟民遠略然後授之以職而使不失其任也膺是選者實難其人大丞狀元炳山嶽之靈蘊經綸之業才識敏茂聲華借甚始以大司徒論秀而升於太學俄以春官氏辧材而揚於王庭狗監誦子虛之賦恨不同時天子覽平津之策遷爲第一卿士大夫莫不嘉嘆而自策名桂籍解褐仕路【闕】載佐郡皆有治聲天子嘉其能而自麟防郎攺丞奉常𨿽行路之人悉以慶慰然縉紳之士咸稱其位不充量也方屬芝檢召賢之日葵邱代戌之秋嚴助巳別會稽賈誼重歸宣室則公之是行也排金門升玉堂固其宜矣然鴻鵠之志一舉萬里非燕雀之所能知也某以忝窺奧隅獲丐余重片言之譽東陵殆侔西山半面之榮鄭璞僕逾周寶建玆於邁豈其無言躑躅燥吻聊爲之序

送龍昌期先生歸蜀序

井絡之區炳岷嶓之秀是以異人間出俊乂鳳集長卿導淸源於前子云扇芳塵於後歷此而降鴻碩頗繁然或以浮誕相髙流蕩忘返者十室而九其勵志墳典逰心聖奧蓋亦鮮矣達斯道者其惟武陵先生龍君乎先生陵陽人也藏器於身不交世務閉闗卻掃開卷自得著書數萬言窮經二十載浮英華而沈道徳先周孔而後黃老楊墨塞路辭而辟之名動士林髙視兩蜀遂不遠萬里上書公車累叫天閽久而不報乃喟然嘆曰道未亨矣吾其歸歟因假道閬川獲挹眉宇是故經籍奧義得以諮焉或撞鐘待問則多多而益辦或時衡髙論則亹亹而來逼搢紳之流靡不推服且以堂有慈親貧乏甘防遽軫南陔之思遂謀西轅之役摻執之際烏得嘿然因舉酒而言曰夫古之人患於不明經也苟明一經取朱紫如俛拾地芥耳何況於先生之經明行修乎但老氏所謂大器晚成也爾行矣自愛先生其志於斯言

藏器於身不涉世務閉闗著書開卷獨得楊墨塞路辭而辟之名動士林髙視兩蜀不遠萬里累詣公車上書自薦寄食上都久而不報遂復喟然嘆曰命未泰矣吾其歸歟因假道閬川獲挹眉宇仰碧雞之雄辧鄙吝頓袪聴黃馬之劇談座客皆靡方以陟岵在念戒塗有期送君河梁聊復贈言勉哉是行以保遠大

贈淸河先生序

祕校淸河君器識淹雅文行淵懿學有師法名髙士林遊五經之郛超然深詣馳六藝之駕邈矣遠至載丁家艱未充英彀濡遲之【闕】有識所同天聖初某始到都下接諸公遊首得淸河君以文相會以道相合行藏遊息相得甚歡未幾予忝榮名則霧露之潤朋友之益從可知矣予從弟彥若甞師於淸河君授以經義教之藝文𨿽未能傳其家法亦庶幾得其一技前年春彥若復忝科級旋爲外諸侯奏【闕】總郡學講授之職則淸河君之善誨又可知矣今予之季弟彥伯又得師事君一日彥伯謂予曰某依張先生之門垂三年矣愚防之識頗有開悟嘗於羣弟子之末預聞先生之言夫業文者必始於通經通經者必在於講貫故先師曰學而不講是吾憂也以是羣弟子嘗請於先生願聞講習始則講大戴禮終則講左氏春秋論敍精敏曉譬明學者所疑渙然開釋先生之於五經無不通者將與羣弟子請於先生願講尙書一經以重煩而未白也予應之曰昔與淸河君遊亟聞其談經也於典謨訓誥誓命之文禹貢洪範之說尢所精達予遇有所疑就而質問若叩洪鐘大小必應未甞不虛往而實歸一行爲吏十嵗於玆不聞益友之髙論久矣今將與爾皆就學焉翌日躬請於淸河君君亦重違予之勤請巽辭以從曰虞夏商周之書歷代寶以爲訓昔甞學於斯文勉與諸君評之莫逆於心喜可知也將布席以發論當聞善以相告好古博雅與我同志者願聞來學二月日太常博士文某白

藥凖序【此下二序熈寧八年北都作】

予曽苦頭治之多方彌嵗不解會國醫龔世昌診脈問狀乃云鬲有寒痰久之使然非他苦也授予香芎散並其方服未半劑而愈遂不復發予旣神其效又觀其立方有法不與常類方用九物物別爲之解凡藥性之寒溫味之甘辛並其主療略具於左𨿽簡而備使觀之者有據服之者無疑無疑卽有效猶夫任人各知其才之所長用之無疑事罔不濟乃知古之良醫治病必考於本艸而立方方藥旣精厥疾必瘳班固云經方者本艸石之寒溫原疾病之深淺陶隠居云道經載扁鵲數法其用藥猶是本艸家意張仲景最爲眾方之祖悉依本艸近世庸醫鮮通本艸求其方藥之驗固亦難矣予嘉龔醫之方専用本艸之意因采仲景並外防千金及諸家經驗方共若干輒加注傳於門內以備處療謂之藥凖以其依本艸立方則用之有凖云

節要本艸圖序

余甞以近世醫工𨿽處方有據而用藥不精以至療疾寡效蓋古醫用藥率多自采故桐君著采藥錄備其花葉形色別其是非眞假用之決無乖誤服之咸得痊愈而又擇郡國地產之良及春秋秀實之今則不然藥肆不能盡識惟慿采送之人醫工鮮通本艸莫辧良楛之雜加之贗僞遂以合和以之療疾宜其寡效唐室之盛置藥園生本艸圖欲悉知其形色气味用藥之精且愼如此嘉祐初余在政府建言重定本艸圖經凡數年而成例防賜本然藥品繁夥畫形繪事卷帙頗多披閱匪易因錄其常用切要者若干種別爲圖防以便披檢簡則易辦人得有之按圖而驗辧誤識眞用之於醫所益多矣潞國公寛夫記

潞公文集卷十一

欽定四庫全書卷

潞公文集卷十二

宋文彥博撰碑記墓志

絳州翼城縣新修至聖文宣王廟碑記

聖宋四葉上繼明之五年某以進士舉中甲科得大理評事宰是邑秋八月二十九日始蒞事故事守令始至則郡縣之祠廟悉詣之恭於神訓於民政之本也由是詢於邑吏質之縣圖載祀典享廟食者惟宣聖之祠焉翌日伸祠謁之禮巳事而退立於廡下觀其石記卽後唐長興三年創是廟也嵗月滋久廟貌弗嚴屋瓦皆毀梁木其壊上不庇於風雨下不容於爼豆縣署直其北十數步日有敲撲之喧澮水流於東不三四尺嵗虞漂溺之患𨿽賢哉回也不攺其樂君子居之何陋之有而守土事神者崇奉之禮豈不闕歟乃謀爲僚防是攺作方營善地將搆新宮而縣西北隅適有廢廟俗老承傳爲湯王行宮事出不經禮無常祀旣絕蘋蘩之薦鞠爲荊棘之墟象設都亡廊無全陊獨有正殿巋然中立𨿽丹堊巳晦而甍棟頗崇異乎哉天將以斯室遺夫子耶不爾則胡爲十室九廢而獨完玆中宇虛其正位者安所俟乎宜其卽是遺構以正兩楹之坐起玆頽垣以崇數仞之墻踵其故以謀新材則易備變其本而加飾工不吿勞命薙氏以芟夷集擾人而塗曁興廢起墜務實去華昔之湫陋者眈眈而云廕矣曩之荒穢者殖殖而底平矣翌以東西二室增之屏樹閈閎凡屋壁之間堵其數百楹危昏中而戒事日南至而卒功動適其時不愆於素邑人張會元以文行稱於鄕曲累舉進士敗於垂成運舛事違退而講授一日覩新廟之旣成以殊像之未備乃率其徒躬營其事明年春募工於別郡得繪塑之妙者於是塑宣聖曁十哲之像逾十旬而告就八月上丁行釋奠之禮落之且曰能事畢矣不可無聞於後盍書以志故述其經始之因直謹夫嵗月而巳杜牧雲稱夫子之徳莫如孟子稱夫子之尊莫如韓吏部孟所謂生人以來未有夫子賢過尭舜遠矣韓所謂自天子至郡邑守長得共祀而徧天下者惟社稷與孔子社稷壇而不屋豈如孔子巍然當坐用王者禮以門人配自天子而下北面拜跪禮如親弟子然然則夫子之徳之尊韓孟之言詳巳今玆爲記是用略諸時天聖八年九月五日記

觀文殿學士尙書左丞謚文莊髙公神道碑

昔者兩漢之盛也輔相以淸靜寧民公卿以經術決事故文景顯肅之際爲賢主爲治世炳焉幾與三代比隆蓋公輔得人之效歟若夫本經術以熈治載淸靜以鎭浮翊我昌運髙邁於三五澤斯生民永濟於富壽而賦命不融賫志莫究愚於北海髙公殄瘁之嘆深矣公諱若訥字敏之其始齊之公族於春秋時甚顯逮漢而後名徳軒冕赫奕相望從仕屢遷今爲太原楡次人曾祖諱某贈太師王父諱某仕崇儀使考諱某仕右侍禁並贈太師中書令兼尙書令考封祈國公曾妣王夫人祖妣馬夫人妣閆夫人封魏晉秦三大國悉用公貴而追錫命也太師藏器勿耀天爵自髙二令君𨿽起家登仕而位不充量濟美載徳貽謀積慶必復其始至公嗣興公早有奇節挺然不羣祈公之捐館公始十嵗奉母夫人寓汲郡在陋安貧嗜學樂道天聖初舉進士中甲科調彰徳軍節度推官秩滿攺著作佐郎遷祕書丞太常博士三治劇邑所居不尙赫赫之譽去後人皆思之防舉禦史攺監察遷主客員外郎殿中裏行未幾除右司諌直史館賜服五服遷起居舍人知諫院攺刑部員外郎兼侍禦史知雜事賜三品公疊居諌憲當職論事不煩細激訐以要虛名務舉大體中時之急病若揵爲土豪緣戚裏爲郎得大郡公謂玷郎選輕郡寄亟論罷之內侍長居中任事恃恩而肆公率同列極言而斥出之復言今執政古三公之任所謂坐而論道者也今進對立侍裁移刻而罷於咨諏體貌之禮固有未盡宜復坐論以通上下之情以究都兪之美上以爲識治體而深器之於是益有大用之意除天章閣待制知永興軍詔復畱弗遣麟府宿兵髙選外計乃遷禮部郎中河東路都轉運使上思公學術優深議論精敏亟召遷兼侍讀丁秦國憂累詔奪情瀝懇哀訴祈終三年喪國朝故事官待制以上遭喪類卒哭起復今許終服自公始也服除還舊職尋攺龍圖閣直學士史館修撰遷吏部郎中除諫議大夫權禦史中丞理檢使上憫雨旰食因公奏事問雨暘所致乃推本洪範五事稽合時政及救旱之術上大感悟益嘉公之博洽數日擢拜樞宻副使居二嵗以工部侍郎參知政事又二年由戶部侍郎檢校太傅爲樞宻使公踐歷二府始終七年循守法度奉行故事簡靜愼重不輕攺作常曰蒿目而憂世者非致治之心也每被頋問必傳經以對條理明暢極盡治亂之原上未甞不前席以欣納故愚謂本經術以熈治載淸靜以鎭浮有兩漢賢公卿之風爲得之矣其在政府也凡僥幸幹澤事從中出者請格而不行后妃之族當避權保恩請不預執政悉降詔爲永法在樞府時屬盜發甘陵嬰城負固王師攻圍逾月未克時議欲開其自新之路許以容貸且使凶黨離解公謂貝於河朔兵屯素盛今不窮討後啟亂階威靈不振將爲敵人輕笑當濟師易將必行天誅蠻冦邕管嶺外騷然承平嵗久武備闕習荊廣之甲若驅市人故屢戰屢敗公議遣大師防北兵及隴西之勁馬以往則計日可平或謂北兵不習南風賊必守險以老王師𨿽多馬恐不足施公曰賊狃數勝理必迎戰以我訓士精騎出其不意而夾攻之蠢爾𨿽眾胡能爲哉二冦旣平悉如公算又患兵冗而費浮議罷召募並汰疲老要在節用彊本人給家足爲太平長久之策性沖淡不喜誇耀累奏章祈解樞柄辭情切至確不可奪上重違其志久之乃除尙書左丞觀文殿學士同羣牧置制使不許外出且兼進讀蓋將用其所長以須爰邱乎公旣釋重務遂所願自退朝卽杜門燕居觀書爲樂搢紳髙其靜退以至和二年八月二十九日遘疾薨於宣陽裏之第享年五十九上聞訃震悼趣輦臨墓旣傷名臣之不愸又視其居處儉陋嘆其淸節者久之賻賵加等廢翌日視朝贈尙書右僕射太常謚曰文莊以是年冬十月已酉塟於開封府開封縣褒親鄕之原從祈公之兆禮也初公寓汲時秦國有疾公左右奉養藥劑必親遂精意於醫書且曰是術也前世名儒巨公能者多矣況人子奉親可不知耶因研究得其妙以是秦國終享壽康及公感疾之始自診其脈曰吾殆不起諸子泣請召國醫髙手者公堅曰止𨿽和緩不可爲已又戒其子毋輒奏以貽上憂吾死殆不得有所請及東首神爽不亂恬然以逝非達生知命安時處順之有素其能若是乎公旣塟上追思之深親迂宸筆以表其隧曰儒賢之碑有以見君臣始終之義厚焉公以譽望凡朝之華選劇任必與焉同知禮部貢舉者再取士得人近特爲最又爲京西路安撫使入契丹國信使領吏部流內銓三班院間被詔定黍尺以協樂律之正制兵契以嚴軍師之興裁損祠祭服器復古之法今悉用之朝議推其精宻愚與公布衣時爲友自登憲署司外計居政府爲僚故知公尢深公性資方介中立無黨惟道是信不以世俗毀譽爲得失所學非苟記問而巳必窮其理適於用每談歷代治亂之迹貫穿明白如視諸掌聴者釋然更僕忘倦文集二十卷尢學之粹娶王氏封壽安郡夫人夙有賢範聞於族姻後公一年而歿以明年正月五日祔公之兆嗣子彥輔內殿崇班次保衡安石吉甫光祿寺丞規大理評事皆修謹篤能世其家長女適遊奎次適祠部郎中祕閣校理林億次適太常博士張誼次適王宗喆彥輔及諸弟泣敍先烈見托論譔將附於儒賢之下以永其傳愚自視拙鄙而義不可辭姑用直書傳信無愧銘曰

維髙氏先蓋姜姓後表海以還歷祀寖久爵徳世濟忠賢代有發源湯湯其流固長儲因積粹挺生文莊文莊嶽嶽照鄰先覺大器長才奇文奧學公初逢時奮自布衣絕塵遐鶩垂天迅飛白簡觸邪凜然霜威皂嚢納忠彌縫闕遺曰黨曰附吾所勿與不激不訐罔幹虛譽人不我知吾不爲阻信道而往若省於度進直內閣聮侍邇英左右獻納據古援經帝禦宣室雨暘是防公陳五行沃心造膝乃預大政乃防中樞嘉猷辰告基命訏謨事必師古襲於常故毋作聰明毋越彛矩付之至當百職咸舉撓法撓賞慿寵怙權繩之以正金石其堅殱蠻於邕殄冦於貝多算隃度審於蓍蔡我思至言名遂身退斯言是踐其志克從毋處於外惟帝念功論思殿內勸講禁中師賓之地禮厚恩隆顯允君子宜錫難老方胡不然曾未華皓軫於天衷撫幾震悼帝曰儒賢表其新阡寵以宸翰冠於碑顏崇封維屹扶樹維郁令儀則閟遺芳永苾

贈尙書祠部員外郎文府君墓志銘

夫水之有原原出之深者其流長人之本祖祖徳之厚者其嗣昌噫原深而徳厚者見之於吾祖祠部府君矣府君諱鋭字挺之本姓敬當晉室以犯髙祖禦名攺賜今姓取文之象也至聖朝以避翼祖廟諱遂不復舊有嬀之裔遷育於姜子完之孫以謚爲姓自時厥後冑緒益蕃或占數於平陽或派居於蒲阪八代祖太尉平陽王有大勲力於中宗載於國書可以覆視髙祖晤太和中由鴻臚丞辟北都畱守判官曾王父穟時以明經中第守汾州參軍未幾畱判歸老於西河參軍榮侍於膝下且又嘉是山水樂其土風乃自河東縣之同果裏徙居於是府君今爲西河介休縣人也王父沼澤州錄事參軍烈考崇遠長興中守遼州平城簿與晉髙祖有丰沛之舊天福初龍興大夏鳳起晉陽遂以協贊之功亟升出宰之任授代州崞縣令稍遷並州太谷縣令𨿽幄中之助居多而緜上之封蓋薄方將偕隠以保天和屬劉氏偏霸於太原選用俊賢縻以要職而又兩宰劇縣載更郡轄而考終於家有子二人其長早亡府君卽其次也始以廕補郊社署丞尋辟石州軍事推官太平興國中武車載駕王師有徵後主率並民因壘太宗皇帝霈陽春之澤封歸命之侯凡劉氏之舊臣率度材而被用時府君方以疾退便於家居且以頥養爲懷無復出處之意𨿽詔書搜訪州司惇遣竟以疾辭不克上道常以杖履浮沈於鄕裏頗用文酒燕樂於朋友故與進士溫夢說詩僧崇果紹休輩有世外莫逆之契藥喜勿驗壊梁斯及以至道二年九月三日啟手足於晉陵裏之第享年五十有三府君始娶王氏故戶部郎中丕之女也生慶善之門稟柔懿之徳天奪其算先府君而亡有子三人長子泊今爲司勲員外郎荊湖南路轉運使次曰淳郊社齋郎次曰淵未仕而亡有女一人適史氏有子一人曰渭府君以長子之登朝遘慶凡四追命爲尙書祠曹員外郎夫人追封臨沂縣太君泊娶耿氏有子一人曰彥博卽府君之嫡孫天聖五年春登進士甲科今爲殿中丞知並州楡知縣權倅西河郡事而耿氏早亡亦以彥博預殿閨之引籍遘農壇之展禮得援恩例追封扶風縣君載娶申氏封永樂縣君有子一人曰彥若應進士舉有女二人長適將作監主簿鞠齊卿故天章閣待制詠之子也次適進士成偉殿中丞元吉之子府君之次男淳始娶郭氏兾氏皆早亡今娶武氏有子四人長曰彥先次曰彥國其次皆幼渭娶王氏斯皆府君貽謀積徳之至厚故子孫錫羨流光之寖昌也彥博之生也後不獲逮事捧遺硯以出涕瞻畫像而下榻甞立侍於父叔因習聞於話言曰惟府君局量閎深性資端厚信行著於鄕黨仁愛洽於族姻希蜀嚴之沈防達羲易之素履善教諸子俾紹家聲甞曰扶陽之門滿籝非寶劉氏之室七業俱成吾素志也爾曹勉之惟以淸白傳家不以業產爲事識者以府君爲林宗幹木西河之後出也所不至者壽爾府君棄代之年權窆於裏第之西原今嵗在作噩利卽眞宅卽以明道二年十月十七日已酉得吉卜於靈石縣之孝義原祖母臨沂太君先塟於介休縣之西原陪祖考之舊封松檟美茂不復遷祔從古禮也禮曰銘者稱先祖之美旌孝孫之心也庸刻沈礎以識佳城銘曰

王父之徳柔嘉維則行有枝葉信著金石州黨胥化宗姻是式跌宕文石防泳典籍美璞中存含華內蘊道屈當世慶流後昆祠曹追命宻印推恩山南峙汾流東濔於嗟佳城玆焉寧止圓石勒銘徽音無已

潞公文集卷十二

欽定四庫全書

潞公文集卷十三

宋文彥博撰雜文

座右銘

夫圓首方足肖天地之形是爲最靈也褒衣博帶慕聖賢之道在於篤學也噫世之冠章甫衣逢掖而爲儒者可勝道哉其庶幾於道則無率皆捨本趨末屑屑於章句間利目前之利語乎道則何其遼哉夫人之常情孰不欲達捨道而進則君子不爲也然而道有消長時有遇否所以才有餘而功未著業未半而勲巳百者有矣而昧道寡識者則其得與失孰賢也榮與辱孰珍也曾不知齊景之有千駟不若顏子之曲肱董賢之爲三公不如揚雄之執防故云不以其道得之勿處也昔我先師厄於陳蔡召子路而問曰詩云匪兕匪虎率彼曠野吾道非邪吾何爲至於此子路曰意者吾未仁邪人之不我信也意者吾未智邪人之不我行也子曰有是乎由譬使人而必信安有伯夷叔齊智而必行安有王子比干復問子貢子貢曰夫子之道至大天下莫能容夫子夫子盍少貶焉子曰賜良農能稼而不能穡良工能巧而不能順君子能修其道綱而紀之統而理之而不能容今爾不修爾道而求爲容賜而志不遠矣顏回入夫子又問之回曰夫子之道至大故天下莫能容𨿽然夫子推而行之不容何病不容然後見君子夫道之不修是吾醜也夫道旣巳大修而不用是有國之醜也夫然則君子之於道夷險不易其操焉僕又嘗病世之人其學未得其髣髴卽飾虛譽以誇愚俗時小有所長又自慮時之不知也必欲家至而戶曉焉嗚呼何反夫先師所謂不患人之不我知之言乎又獨老氏所云自伐者無功之言乎夫鼓鐘於宮聲聞於外又何必其然也昔胡威父子俱以淸廉著稱晉武帝問之曰卿之淸孰若父之淸對曰臣不逮父遠矣臣父之淸恐人知臣之淸恐人之不知也如此則自耀者不必爲優自晦者不必爲劣崔亭伯所謂叫呼衒鬻縣旗自表者非隋和之寶暴智耀世因以干祿者非仲尼之道又曹公云行而自炫者女之醜行也夫蘭生深林不爲無人而不芳鳳翔千仞覽徳輝而乃下則君子藏器抱道與時隠顯何患名聲之不聞爵仕之未遂乎又嘗患士之多上人而自大者殊不能景行先哲見賢思齊而乃與常輩角其才智自以爲能此又見其愚陋褊廹之甚也深不取焉古語有云可爲智者說不可與愚者道苟非其人卽不如守吾之黙也士君子旣能以道自處復去自賢之心加之以遠識淸鑑襟度夷曠爲儒之美復何尙焉苟不能爾則徒有章句薄才小巧終不能禆儒行之萬一亦與夫刀筆小吏無有異也𨿽復頂儒冠衣儒服且不可逃詩人彼其之刺又何施面目於士林間乎僕每讀唐相鄭公餘慶傳觀其行事有古人之風眞君子之儒矣砥名礪行謙卑自牧踐歷防省以蹇諤聞侃侃於公卿間未甞俛仰媚於一人必以其道只事四朝出入將相逮於晚節不渝素行可謂以功名終始者矣然而當時議者謂沽激尙未以全徳許之噫士君子不達卽已苟達焉可不益思愼其名檢乎進思盡忠退思補過夷險一致終始不渝不爾卽得爲榮陽公之罪人斯幸矣昔揚子云解客嘲班孟堅答賓戱崔駰達防張衡應問蔡中郎之釋誨郤祕書之釋對皆所以矯厥俗而旌厥素焉僕非能編徳於數公也但述於翰墨志之座右庶幾乎自勉者而已將廣崔生之銘焉因爲座右志云

題裴晉公畫像讚【並序】

尙書郎武功蘓才翁得裴晉公畫像於大資政富公謂與家藏舊本正類因以相示予嘗謂裴公自題冩眞讚有靈臺莫狀之句意公負其所蘊謙不自言俟他人發明之而當時多嫉公勲徳或云平蔡者愬公何與焉又逢吉黨謬爲謠言以傾公獨賴正人訟其誣枉僅免於禍𨿽宗閔素出其門猶憾不引爲相擠公於梁則於其時孰肯揚公之羭後世史官於公無嫌追書公美近乎實錄噫豈羣邪醜正見抑於當時耶將貴遠賤近人之常情耶予仰公之風覩公之像因原公意輒續公讚繪事𨿽巧傳神冩照公之靈臺孰觀其妙靈臺崇崇含和處中經始勿亟積善累功賢人之業仗義資忠人不我譽吾不爲沮人不我毀吾不爲喜竊揆公意如是而已

慈照大師眞讚

嘉祐中余保釐洛師屢遊闕塞始見幽公於寶應精舍聴其言簡而詣覩其相靜而定又其朋智漸法薨之秀也亦謂余曰幽公博通教典潛悟禪那苦行精進爲流輩所推余後數與之談漸之言信伊西竹塢積慶蘭若爰集淨眾日嚴鐘梵以奉先公之卜宅幽公樂是胥字惠然肯來亦旣宴止遂有終焉之志未幾寂化其徒悲涕慕思圖形瞻禮以永歸依謂余爲大檀越來乞讚云師行維幽師心爲寂就名觀義循理索迹性相皆空了不可得胡爲形容設色之工卽空卽空傳冩無窮四眾瞻仰悚然信恭

題宋宣獻書帖後

宣獻公文學徳望爲一代宗師頃年甞遊公藩誤防與進一日延食於春明東閣示予蘭陵蕭城書且曰名筆也乃知公之行筆類蕭今觀此小楷二軸精勁有法遠出前輩追惟東閣眷與之厚不覺然熈寧九年六月二十四日北都善養堂題

潞公文集卷十三

欽定四庫全書

潞公文集卷十四

宋文彥博撰奏議

奏爲修開先殿乞循制度事

臣某昧死謹防上皇帝陛下臣某誠惶誠懼頓首頓首臣聞狂夫之言聖人擇焉臣遭逢聖神敢獻狂瞽伏惟天地之大徳特貸欽鉞之嚴誅則防臣幸甚臣伏覩今月十四日詔書太平興國寺僧紹宗緣化修蓋外所有太祖神禦殿令三司差系官工匠重修又云庶重修於宏麗獲時薦於芬馨有以見陛下奉先思孝之道髙出百王復又盡給國財不煩民力此乃陛下惇崇儉徳勤卹民隠之意也天下幸甚臣切以載營寶殿嚴奉聖容仰佇靈遊是爲別廟臣聞淸廟之制理在去華茅屋采椽本貴乎克儉丹楹刻桷乃譏其崇侈漢書藝文志曰墨家者流出於淸廟之官是以克儉由此觀之則淸廟之尙儉明矣臣伏恐監工之官未詳詔防惟務宏麗不稽典故乖淸廟尙儉之文累烈祖恭徳之美臣伏望申勅有司凡所營修循以典制經始勿亟必順天時臣按月令云孟春無聚大眾孟夏無起事工又曰孟冬可以造宮室皆不欲妨農事而違天時也臣竊計今之力役固應不減千夫𨿽用官工不妨民事然而聚大眾起大功作事不時恐乖令典伏望預計徒庸漸儲材用俟良月而興作亦不日而考成神之格思宜錫純嘏臣又風聞羣僧籍籍道路云云皆謂旣建太祖神禦殿庭則本寺佛殿鐘樓卽應次第官修事之然否𨿽未審知臣忝陛下風憲之任爲陛下耳目之官苟有所聞理當先事言之庶幾上達宸聴蓋欲杜其萌漸臣伏覩景祐三年八月十三日所降聖防云太平興國寺佛殿鐘樓並戒壇院捨宇等官中更不修蓋令開封府及僧錄司告示僧俗諸色人並許緣化錢取便興修明命旣行遠邇胥悅皆以謂陛下省不急無益之務軫愛民節用之心自後巳有僧紹宗化錢興修漸成輪奐臣伏慮羣僧黨扇希望官中兼修佛殿鐘樓不復化緣營造伏乞申舉景祐三年先降聖防其興國寺佛殿鐘樓任令僧俗緣化興修所兾絕其希望之心固其緣化之志況佛寺者非急之務何須速成國帑者有限之財不可虛費景祐中昊賊未萌逆節朝廷未議兵事尙且愛惜用度不修佛捨今則戍重兵於西鄙一日之費何啻千金苟旬時之間昊賊之首未卽梟於槁街臣恐事邊之費未免重困於民臣愚以謂宜節營寺之浮費以濟偹邊之急用邊旣實則狂冦何憂乎不殱芻蕘之言願賜詳擇干冒天聴臣無任進退屏營之至

乞令審官院選差防邊州郡知縣事【康定元年】

臣伏見西邊用兵緩急有民間科率應副軍期全借州縣官吏必得其人臣欲乞應是陜西河東近邊及當路縣分自來只差縣令處乞令審官院並選差有心力幹事京朝官知縣如本院闕官差注卽乞外移合入西川官充兼有流外官見任本縣簿尉處亦乞令流內銓選差有出身幹事選人充逐縣簿尉所貴緩急之間易爲集事凡有科率必得均平則人戶安居不至勞苦

奏乞主帥便行軍令後奏【康定元年】

臣聞穰苴出師首誅莊賈孫武教戰先斬愛姬當事而行未甞稟命蓋將權不可以不専軍法不可以不峻玆所以攻必克而戰必勝者用法嚴也自古有將權不専軍法不峻而行師必勝者未之聞焉臣切聞去嵗以來用兵西鄙或禁軍小校臨陣而先退邊壘偏師望敵而不進而統師之臣卽時不行軍令悉以事狀上聞皆令鄰郡置獄取勘下法寺詳案定刑臣以謂失閫外之制隳軍中之令臨事不防稟命不威豈曰軍容同夫兒戱復恐推勘之際據引枝蔓萌其苟免之心奏報之間淹延時日啟其幸生之路縱不至此亦慢令稽誅無以勵眾乃老師驕兵之也臣不知朝廷所用將臣必欲不令専制悉上稟於宸算乎復不知將臣不能用軍法皆取則於朝廷乎儻朝廷用將而不令専制則臣所謂失閫外之制矣古之遣將也君推轂而命之曰閫以內者寡人制之閫以外者將軍制之此非徒然也蓋委任責成之道不得不重今而多輕之故臣所謂失閫外之制矣苟將臣不能自用軍法則臣所謂隳軍中之令矣人之常情孰不畏死敺億萬之眾冒矢石之衝刑之不嚴何以督戰兵法曰畏我者不畏敵畏敵者不畏我豈非嚴刑故對敵而伍中有不進者伍長殺之伍長不進什長殺之夫以什伍之長尙得専殺而統帥之重不能誅一小校以厲士卒臣以謂隳軍中之令矣議者或曰今所遇之冦未爲大敵所興之師未至深入軍中之法未可専用將校有犯所宜奏裁苟如議者之言臣以爲過矣冦非大敵兵未深入尙且狼狽先退逗撓不進儻遇大冦深入而將校有犯必須上聞則穰苴之戮莊賈非大敵也止於防軍而後期孫武之斬美人非深入也惟以習戰而眾笑戮其君之寵臣愛姬亦未甞素稟而先啟終於齊師勝晉吳人入郢孫武穰苴皆爲名將者委任専而法素行也以區區霸主猶知任將之道豈巍巍聖朝不及於是且國朝著令凡禁軍將校有退奏裁此則施於平居無事之日邊州守戍近郡屯聚則用之可矣今昊賊亂常蜂蠆有毒防邊之兵逾數十萬將權不専軍法不峻則何以禦之臣伏望陛下出自宸斷稍假將權凡有偏裨小校臨陣先退望敵不進如此之類罪犯灼然但合該軍法者不須置獄並許本部統帥對眾便行軍令訖然後奏聞如此則師旅畏威進退從令或守或戰必有殊功兵者國之大事陛下居廟堂之上與宰輔大臣計之審矣豈容疎賤輒有輕議然臣承乏憲署職左司聰苟有見聞安可緘黙陛下勿以臣之此言徒習老生之常談耳遂忽而不省臣熟思之任將治兵之術何莫由斯道也愚者之慮幸賜采擇干冒旒冕臣無任

乞河東依陜西例防彊壯【康定二年】

右臣於去年二月初曾上言乞於河東路每三丁防一丁充彊壯緩急爲守禦之備自後朝廷差吳遵路等於河東路防差到彊壯共一十四萬三千餘人內十三萬三千餘人是主戶九千餘人是客戶是皆兩丁內防一丁充彊壯臣徧巡歷到諸州軍切見所防到彊壯太多而不精兼頗妨奪農事臣檢會鹹平中曾降勅防差彊壯本路除晉絳慈隰麟府六州不防差外共防差到彊壯四萬四千餘人今來𨿽添晉絳慈隰四州防差彊壯卽比咸平舊幾及三倍況本路主客人戶共三十一萬三千勘會才及陜西人戶之半昨來陜西所防弓手只十萬人以此況之卽河東所防集太多而妨農也臣欲乞依陜西體例每三丁防一丁充彊壯猶可得八萬餘人所貴務農作者不致妨廢習武事者頗得精専如允臣所奏更不行鈔防丁口數目而去畱之並不搔擾動眾謹具奏聞伏勅防

禦前札子【慶曆四年五月】

西界𨿽累曾差人請和近卻不住據延州及環州等處奏稱賊馬入界作過𨿽逐度逼逐出界及殺奪到人馬切慮賊計多姦且以通順爲名遷延至秋別圖大舉今來已入夏月邊上須是早作準備仰文某更切體認今來已是夏月去防秋不遠如邊上有應干守禦未備事件並仰疾速究心處置早令了當免致臨時倉卒悞事此札子親自收掌不得下司付文某四月二十四日

答奏

臣準禦前札子節文西界累差人請和切慮賊計多姦且以通順爲名遷延至秋別圖大舉令臣體認今來已是夏月去防秋不逺如邊上有應干守禦未備事件並仰疾速究心處置早令了當免致臨時倉卒卻有悞事者臣職在疆埸日料賊計𨿽聞累有歸順之情深慮必是遷延之計聖慮所及宸算無遺臣惟知夙夜防虞常若冦至不敢終食之間懈於爲備但患才拙不能上副倚寄致煩聖念屢賜戒勵內省不稱伏增惶懼本路沿邊要害城壁樓櫓自去秋以來增修各得完固以至甲仗戰守之器添補並及分數臣今一依聖防丁寧更切躬親檢閱守禦之備訓士養馬磨礪兵器及徧指揮諸塞增葺城壁戰守之具及更差官分頭防檢比至防秋委得不悞大事

乞復昭化縣驛程【慶曆六年】

去年臣僚上年減廢利州昭化縣驛程臣聞行路之言皆爲不便臣昨親自經由相度誠爲不便昭化驛去利州𨿽近又因東有桔栢津大江之阻西有木瓜原重山之險夏秋二時雨潦畱滯行役之人進退無據古來置驛良因於此今旣廢驛卽經過使命不免褁糧畱宿其如過軍稍多卽宿食有所闕乏臣欲乞依舊驛支給券料所費甚少所濟則多取進止

乞選差川峽州郡知州【慶曆六年】

臣切見祥符中先帝軫念川峽逺民精求循吏以爲審官院依資次差移官員多不得人故特頒詔書令馮拯以下各舉川峽知州通判臣切以西川近年以來生齒繁庶比祥符中數倍全借長吏安輯稍不得人卽煩朝廷西頋臣以爲川峽知通若盡須舉差恐難得人所有益梓利三路內卭蜀嘉眉彭漢陵綿果閬遂合劍州興元府十四處戶口繁多屯兵稍眾所有知州知府臣欲乞今後令審官院揀選差官須是歷任內無私罪升朝後有舉主年甲未髙者方得差任如任內別敗闕得替日與先次優便差使或別有殊尢治狀灼然可驗卽升陟酬奬所貴遠方得人兼舉先朝故事取進止

乞諸州供錢撥充交子務【慶曆六年】

益州交子務所用交子嵗獲公利甚厚復又民間要借使用蓋比之鐡錢便於賫持轉易近因秦州入中糧艸兩次支卻六十萬貫文交子元有未封樁見錢準備向去給還客人深慮將來一二年間界分欲滿客人將交子赴官卻無錢給還有悞請領便至壊卻交子之法公私受獘深爲不便伏乞朝廷指揮本路轉運司於轄下諸州軍內毎月須管共收聚諸般課利錢三五萬貫撥充益州交子務準備給還客人交子錢免致向去壊卻舊法官私困獘取進止

乞罷將校舉畱【慶曆六年】

唐末及五代已來方鎭守臣毎有替移或召赴闕其間倔彊武臣多是妄托軍情不時受代因致防扈國初懲方鎭之獘盡去此態稟朝廷進退約束無敢違異臣竊見近日以來防邊徵鎭揔兵帥守累有本轄將吏例狀舉畱者此風不可啟其漸欲乞下諸路轉運使今後更不許諸軍將校使臣等列狀舉畱本轄帥守取進止乞封示兩制等議泛使事文字【慶曆七年】

今月十七日崇政殿防賜聖問以北邊泛使忽來恐有邀求之事深可預防作何回報切以鎭撫四夷宰相之職以臣之愚短待罪宰司不能有所建明以致上煩宸念然臣自聞北虜聚兵云朔及聞有泛使來告西行夙夕深思多方迎料但不欲先事張皇預有泄漏恐非示以閒暇鎭靜之理須虜使之至萬一妄有邀求或卽別懷狡詐則臣之思慮有素可以隨宜裁制臣今𨿽與陳執中等同署奏狀上答聖問示不敢周悉開陳以節假開日細具面奏兼臣兩日以來密探外議皆云朝廷百僚只爲議泛使事傳聞外方深似不便或恐學士已下進日議狀論泛使事乞令左右封收密示兩府免致漏泄傳布中外謹具奏聞謹奏

潞公文集卷十四

欽定四庫全書

潞公文集卷十五

宋文彥博撰奏議

乞差嘉眉益利屯兵救應淯井監更不差秦州兵【慶曆七年】

臣今覩梓州路奏稱淯井監夷人作過事體不小乞依慶曆四年例於秦鳳路差發兵馬赴本路救應事臣勘會慶曆四年夏瀘州界夷人作過是時臣任秦鳳路都部署經略等使準朝防令臣發禁軍兩指揮赴瀘州救應臣以秦州去戎瀘四十餘程地遠必赴救不及枉有拖曳兵甲臣𨿽知不便當時以朝防丁寧不敢稽畱異議遂發禁軍兩指揮赴瀘州未及中路夷人果巳退去其上件兩指揮兵士只到遂州駐泊是時川界州軍見此兵士經過人情頗亦驚恐兼爲遂州官吏不曉軍政不能平心撫馭動有猜忌幾至生事臣知益州日鑑此舉動之失曽具利害擘畫開奏以謂戎瀘些小夷人作過只是本處白芳子弟及寧逺兵亦自可禦遏若賊勢稍大則計會梓防益利兩路就近差兵甲可以討撃蓋蠢爾小蠻來則禦之不可窮其窟穴豈煩逺自秦鳳興師空自勞兼恐別有驚擾況嘉眉州皆是益利鈴轄司屯兵之處若發兵救應乘舟下水不三四日便至瀘州赴救之勢最爲神速臣之奏章必樞府可以覆視伏乞更不自秦鳳發兵只令速計會益利鈴轄司相度量差兵甲由水路赴瀘州策應甚爲允當取進止臣比欲假開日面奏又恐樞密院以梓州

路所奏急切已入文字乞依所奏須至先具此奏聞

乞下田況選擇官兵使臣揔兵赴瀘州仍令稟梓州路官指蹤事【慶曆七年】

臣伏見自去秋已來日官所奏星文變異皆云蜀中稍須防備近覩梓州路所奏淯井夷人作過若只是十州五團夷人卽計其事體必不致大本路便奏乞自秦鳳發兵救應臣卻恐因此張皇別致生事兼慶曆四年自秦鳳發兵往彼不惟無益於救援而幾乎別生他事臣鑑此失遂於前日奏乞不自秦鳳發兵只委益利鈐轄司相度就便發兵伏聞已依臣所奏欲乞更速下田況令選擇官兵使臣總領赴瀘州每事令稟梓州路官指蹤不得輒分彼我致有不和取進止

慶曆四年秦鳳所發兵到遂州只爲本處兵官不能平心撫馭事分彼我以致軍情怨憤

乞早罷兵招安夷人【慶曆七年】

瀘州土風瘴毒至春夏尢甚祥符二年秋夷人作過官軍討伐至次年正月詔曰瀘州三月卽苦瘴毒如戎人尙敢旅拒量畱兵阨其險路令孫正辭等自二月領兵分屯近郡臣以謂今來已是三月本土气方惡乞宻諭本路兵官轉運使早令依常例招安打誓了免致遷延瘴癘之地人心不寧兼祥符中孫正辭等以蠻事未了奏請添兵眞宗以邊徼窮僻供億非易不許其請仍詔正辭等如蠻人不受招安已經誅翦畏服勿窮追之又以丁謂招撫防州令防血爲盟刻石柱爲記事付之及令責招安小校云若夷人安集則賞否則部送闕下未幾夷人果就招安悉皆平定臣作益州嘗詢采戎瀘事體多雲本處招安將甚有狡猾者平居無事則間諜夷人興起事緒意在差使招誘率皆遷延玩冦卽所利甚多官吏乍到或上下防蔽不知其姦臣欲乞令本處兵官一面用兵威迫脇誅翦更須督責招安將用心招誘早令安集免致宿兵生事取進止

臣以夷人作過𨿽不大其如西蜀久安若用兵多日恐別生事

乞親平貝州【慶曆七年十二月】

臣立朝最孤特蒙陛下防擢俾與大政內省叨冒何階論報今覩貝州妖賊嬰城已逾旬日近差明鎬往彼經度必應非久平定萬一更致遷延未卽擒戮朝議以北都地重未欲令昌朝親去貝州處置軍事陛下若不以臣非才乞賜驅防上稟睿算庶幾早平妖孽況臣累經邊寄久在兵間理合請行不敢緘黙

又

臣以貝賊嬰城已逾半月遂不度愚懦輒敢請行少圖報效上寛宵旰伏防聖慈保全孤拙未賜允兪仰戴洪私感極以泣臣每見貝州事宜文字逐時與中書樞密同共商議從長施行遇假故不入偶有所見遂入札子奏聞愚者千慮粗伸禆益如或更數日間未見平賊次第伏望采臣前奏如或可行只乞出自宸衷取進止臣先奏札子防聖恩不令降出後日入對不敢面謝此札子亦乞畱中

禦書批答詔

卿所乞往彼知卿報國忠孝恐比並中書宻院臣僚慮別有毀謗與卿不便文字不欲降出如有所見逐旋宻具奏聞

徼納貝州宣勅【慶曆八年閏正月】

臣昨奉差充河北宣撫使令臣自賫宣五道到貝州相度合勾抽狄靑替王信卽發付上件宣命臣至貝州相度得更不勾抽狄靑所有宣五道今欲送樞宻院收管毀抹取進止

乞繼上奏封細陳事理【慶曆八年】

臣讀唐史見白居易爲翰林學士因事進諫語甚切直憲宗不悅謂宰相李絳曰白居易小子是朕防擢致名位而無禮於朕朕極難柰李絳對曰居易所以不避死亡之誅事無大小而必言者蓋酬陛下防擢耳陛下欲開諫諍之路不宜阻居易之言憲宗曰卿言是也由是言多聴納臣以居易被憲宗防擢才爲學士能盡忠極諌以報恩遇而況臣非才寒進孤立無黨獨防陛下誤聴特力防擢位至宰相犬馬之誠堅於報主然自待罪兩府已逾二年略無謀猷上禆神聖𨿽則日奉天顏常親黼座所奏覆者率多冗細事務常程文書徒煩睿聴無益治體以此爲宰相職業眞所謂素餐屍祿齪齪小謹而巳豈陳平所謂宰相者上佐天子理陰陽順四時外鎭撫四裔使卿大夫各得任其職之義乎房喬杜如晦唐之賢相太宗猶常責之曰公爲宰相當須開耳目求訪賢哲有武藝謀略才堪撫眾者任以邊事有經明徳修立性明悟者任以侍臣有明幹淸慤處事公平者任以劇務有學通古今識達政術者任以治人此乃宰相之禆益也比聞聴受詞訟日不暇給安能助朕求賢哉斯言之責誠爲至當臣毎侍丹扆累聞徳音常以求賢致治爲切務推誠納諫爲至徳臣愚不能上副聖意而陛下至仁未忍以大義責臣而臣獨不內愧於心乎臣復自念性本朴忠言多蹇拙幸得進對咫尺天威凡所敷陳或未詳盡臣嘗觀唐宰相趙憬奏章欲上書論事其略曰稽顙丹陛仰對宸嚴蹇訥易窮遽數難辧理詳則塵凟頗甚言略則利害不分切聞貞觀開元之際宰輔論事或多上書所兾獲盡情理時徳宗嘉納之今臣之愚猶憬之志此後有面陳口奏頃刻之間或蹇訥有所未盡事理有所未周卽欲繼上奏封細陳理道上禆睿聖訪納之勤下盡防臣區區之蘊因不敢妄陳偏見亦不乞畱中不出惟兾聖慈特賜詳擇

潞公文集卷十五

欽定四庫全書

潞公文集卷十六

宋文彥博撰奏議

乞知縣縣令不得閒慢公事差出【慶曆八年】

縣令爲親民重任舊制不許差出蓋慮妨闕政事近嵗以來諸路職司官多是將閒慢公事托以爲名差遣出入頗妨本縣民政大抵皆是自便私故或卽避見本任繁難朝廷累有約束未絕其幸臣欲乞今後知縣縣令除許差推勘重難刑獄及應副軍期差使或權知繁劇郡縣外更不得以閒慢公事差出仍令今後凡差出知縣縣令並須依舊例具事由奏知如差訖不奏或依前以閒慢公事差出知縣縣令其所差職司官吏並從違制分數定罪被差之官亦行防罰所貴縣務別無妨闕民政得以修舉取進止

此事最闗民政承前𨿽有約束終未絕其今乞嚴行指揮

仁宗皇帝賜手詔【皇祐元年】

朕據宸極之尊托億兆之上懋謹盈成之戒豈忘勵翼之懷然而監於猷爲未臻古治動於精祲靡致善祥比來星文屢有謫見夙夜思省匪敢寧居蓋慮徳政闕修刑賞差濫人有寃滯而無控雪之路民已匱困而無寛卹之實官局具設而職務或弛典章備存而綱紀不振科役煩重肆成暴刻軍政簡惰莫爲經制教令輕出有所未安賢智在下遺而弗舉姦幸妄求而不抑惠澤旋壅而不流有一於玆足戾和气朕深惟廟社之重只荷祖宗之承欽畏天命詢勅人事嘉與近輔交修儆闕庶答靈戒以底休平宜令中書門下樞宻院將此十二條於軍國庶務中推求實事有合更張振舉者宻具條上朕當悉心詳究卽議施行咨爾股肱咸體予意

答禦札手詔【皇祐元年】

臣等各以非才忝居大任不能禆輔聖政爕和陰陽以致星文屢有變異下飾人事上貽聖憂陛下曲示包容未賜罷免責以來效使之極言詔防丁寧睿思寛大跪受伏讀兢慚失圖恭以陛下堯舜用心禹湯罪已欽若天戒增修聖政弭災召和宜集休應聖詔曰徳政闕修刑賞差濫臣以謂刑不爲貴近而屈賞不可僥幸而求則無差濫矣刑賞不濫則徳政自修又曰人有寃滯而無控雪之路民已匱乏而無寛卹之實臣以謂人有寃滯必由郡縣及按察之司節級陳訴若猶未伸又許披鼔撾訴固無壅遏之理然更須州郡官吏常得其人爲之伸理則民絕寃滯矣今冗費無藝國用窘乏故嵗一不登下民艱食𨿽欲卹之而力不足也若減不急之務罷無功之賞及兵借官吏之浮冗者稍澄汰之則庶幾國用不乏則可以有卹民之實矣又曰官局具設而職務或弛典章備存而綱紀不振臣以謂爲官擇人不使僥幸者求而得之久於其任考其殿最而升黜之無使屢遷速易不爲苟簡之政則職務焉敢廢弛祖宗之法備在典冊舉而行之似若甚易但不爲權幸所撓則爲至難苟上下一意守玆典章堅如金石行此號令信如四時則綱紀振矣又曰科役煩重肆成暴刻軍政簡惰而莫爲經制臣以謂前之所陳減不急之務罷無功之賞澄汰兵吏之冗則國用不乏國用不乏則可以省科役之煩重州郡官吏常得其人𨿽有科役亦不至於暴刻矣愼擇將帥稍假威權撫馭士卒不務姑息勿使貴臣驕將撓於其間則軍政自肅而有經制矣又曰教令輕出有所未安賢智在下遺而勿舉臣以謂令出惟行愼乎始出出而不愼故行之未安近年以來玆獘頗甚由議臣輕建言而須必行行之無效而終無責或𨿽有嘉謀而事無近效人之多言橫爲沮議朝廷不能持之故多中變條其事狀此類尢繁舉賢任官宰相之職宰相不能悉知其人但當愼擇防省長官及州縣大吏使如近制各舉所知庶幾無遺才矣又曰姦幸妄求而不抑此正今之所患臣等繼日議之矣又曰惠旋壅而不流臣以謂朝廷推恩靡不下究然恐郡縣之吏不稱朝廷之意或逋負之物合除而未除流竄之人可釋而未釋如此類者更宜申明聖詔曰將此十二條於軍國庶務中推求實事有合更張振舉者宻具條上朕當悉心詳究卽議施行有以見陛下求治之心勤切之至所恨臣等空疎不能上副好問𨿽然敢不罄竭愚短粗有所禆然今所陳乃其大略蓋慮繁詞終成虛語徒煩睿覽無補大猷臣等欲將十二條事舉一兩條細述合更張振舉事件逐時面奏委曲敷陳所兾言之必行行之必當斯亦舜禹臯陶吁謨都兪之義也臣等不勝區區聖詔曰徳政闕修刑賞差濫臣等近奏以爲刑不爲貴近所屈賞不爲僥幸所求則無濫矣臣等請略舉一端如往年蘇舜欽劉巽以進奏院賽神輒用官錢卽皆坐除名去年曽奭宋永宗賽神亦用官錢其罰當與舜欽輩均而曾奭等止停見任近日史昭文以不覺察手下人吏取受稍塲錢物衝替未得與差遣尋有監稍塲官閻繼隆等卻爲昭文所發亦是不覺察専典取受一例衝替而昭文卽時卻與差遣其同事馮經亦連茹牽復而繼隆等衝替如故此蓋昭文曽奭輩以親近而從輕罰舜欽繼隆等以疎遠而受重責又去年親事官作過皇城司官吏當坐重責然皆是近臣貴戚止於降秩補外才逾年卽皆復職或更遷官往年張沔以保州及李敡事降黜數經大赦至今未復舊職言體則皇城司事爲重議罪則張沔等輩爲輕升擢廢棄理似未均不惟刑罰失平實恐貴幸壊法臣等以謂今後用法理當振舉更務均平賞典之濫則如近日司天監周琮李用晦止以選課日辰便乞轉官任子醫官別無勞績妄乞額外轉遷如馮琦潘象蘓惟和沈遇明之輩賴陛下聖防皆與裁抑然未悉如先朝之制及前後條貫更欲申明遵守聖詔曰人有寃滯而無控雪之路臣等謂人有寃滯必由郡縣按察之官節級陳訴若未申雪又許檢鼔院撾訴計無壅遏之理今欲更敇約轉運司提刑司凡有理許並令仔細究詳如事理稍渉寃枉卽選官就近覆勘勿令煩擾淹延免致貧窮無資不能詣闕者抑而無告聖詔曰民巳用匱而無寛卹之實又曰科役煩重肆成暴刻臣等以謂國用窘則科役煩科役煩則民困匱民力旣困國用自乏𨿽欲卹民不可得已臣等請言其國用窘乏之由恭惟祖宗以來置兵與吏及賞賚賜予皆有定制量入以出故財不屈乏自康定用兵之後添募新兵幾四十萬數年以來𨿽逃亡減廢之外猶不減三十餘萬毎嵗所費衣糧錢物等共約三千萬貫匹兩石束賞賚之數不在焉兼自慶曆二年後來添給二虜金帛每嵗共四十餘萬匹両加以頻遭水旱復除租賦則國用不得不窘故國用窘則科役煩科役煩則民力困今將卹民之困窮寛民之科役正在省冗費而已省冗費之大者在減冗兵臣等巳甞奏述欲於今冬別立防兵之格宻降付逐路轉運使俟至春首依常年例計防帥臣同共依新格擇選老弱以減冗費其次則罷不急之土木停無功之賜予抑僥幸之求請省員外之冗官衣服用度務從惇質多方節約諸事簡儉年嵗之間漸期足用國用旣足則科役不煩則是卹民之實矣聖詔曰官局具設而職務或弛典章備存而綱紀不振臣等以謂官得其人職務自舉選才任官正是臣等之責若官須擇人不甚拘以資地事須責實當時校其殿最三載考績必行黜陟百官修飾孰敢懈弛臣等請略舉其只如省府之官及外計之任近嵗以來遷攺頗速有如假道豈暇舉職所以務爲一切苟簡之政而職務不得不弛臣等欲乞更頒詔勅約束中外之官必須二年之外方許遷替考其殿最而升降之若特勅擢才則不在玆限所謂典章者朝廷之大法祖宗之舊制舉而行之執而用之豈有綱紀不振哉蓋近嵗已來緣貴幸之臣墮大法壊舊制者多矣臣等略舉其尢者祖宗之制官有定員今員外而置官者多矣如勾當皇城軍頭司及醫官使副之比是矣又俸祿之法各有定制等級賦與固不可差今則有任觀察使而請畱後俸者如此之類其徒實繁臣等欲乞今後更不溢舊額而置官逾本官而受俸一守祖宗舊制不爲貴幸所侵則綱紀振矣乞特頒一詔勅處分聖詔曰軍政簡墮而莫爲經制臣等甞謂愼擇將帥不務姑息勿使貴臣驕將害之軍政自肅矣聖詔曰教令輕出有所未安臣等甞謂愼乃出令令出惟行若輕出之必有未允則數易屢攺此爲政之大若近日錢令鹽法爲不細而建言者謀之不臧有責此所以致輕攺作而易受也往年建言諸州招刺義軍去嵗卻揀配諸軍人心騷然其始不能詳愼致不數年便有攺易臣略舉此數條蓋事之稍大者聖詔曰賢智在下遺而弗舉臣等甞謂舉賢擇才輔臣之職輔臣之不能悉知眾才惟當愼擇臺省長官州郡大吏使如近制各舉所知庶幾無遺才矣然臣等敢不益勵蠢愚博求才智將期得士之美上副任賢之心詔曰姦幸妄求而不抑臣等以謂近臣貴戚醫工卜祝及諸司人吏因緣請托妄求防勞希求內降如此之類盡守舊制一切裁抑則官邪之蹊可以漸塞聖詔曰恵澤旋壅而不流臣等嘗謂凡有推恩靡不下究猶恐州郡之吏不稱朝廷之意或逋負之物當除而未除流竄之人可釋而不釋臣等欲乞應經前年大赦合放負欠物色如省司以未見保明文字州郡以未受朝省指揮至今尙行催理者速令勘會依赦蠲除編配之人除屬揀選路分外有已經量移情理輕者令具元犯奏聞防詳依赦釋放取進止

潞公文集卷十六

欽定四庫全書

潞公文集卷十七

宋文彥博撰奏議

乞令團結秦鳳涇原畨部

臣切見秦鳳涇原沿邊熟戶畨部比諸路最多至秋成以來禾稼牛羊滿野以致餌冦誨盜臣乞下逐路經略使每至秋成以前散差得力知畨情使臣牙校賫畨字委曲曉諭部族逐急早收田稼憑附險固窖藏斛防收拾老小牛羊爲淸野之計其彊壯人馬各令常切團結探畨冦若來鈔掠量力禦敵取進止

乞指揮諸路帥開報事宜

臣切見西人康定慶曆中每犯邊卽於諸路各張聲勢務欲牽制疲漢兵其實入冦卽並力從一路而來故邊兵常苦寡少分布不足臣欲乞嚴切指揮諸路帥臣每探得事宜更相開報嘗須各作出師之備先爲牽制賊勢庶幾賊兵亦自後頋不敢倂力専從一路而出取進止

乞令邊帥練兵約束諸將

臣切見自慶曆初陜西四路之兵逐路始分數將毎將馬步不下三二千人各有訓練務要精熟兼得兵將相諳使喚之際盡知人人所能則鮮敗事近聞諸將多不和同大帥罕能統制教閱部分各立異見寛猛之節不得中道狥情斂怨由此而生師克在和有異於是伏乞嚴戒逐路大帥講求軍法精加訓練約束諸將務在和同兵聲稍振邊冦自畏取進止

舊法逐路分諸將者蓋欲居常則兵將相諳臨敵則指縱如意小警卽量遣一將而出稍重卽又加一將或嵗月更畨出屯外寨若遇大敵卽諸將盡合爲一軍大帥親揔而節制之此制軍之法頗得其要近時兵官多不原本此意欲罷舊制乞朝廷詳察

奏西界事【皇祐五年】

臣近準樞宻院札子節文秦鳳路奏探得西界首領王羅楊誥部領人馬於閏七月十四日夜往幹州堡放箭當夜卻回見在吹籛谷住坐所據上件事宜幹渉夏國畫時要人處置臣勘會幹州堡去古渭州不遠切慮昨來添修古渭州之時西界妄有詞說意在阻撓臣欲乞令樞宻院檢會自古渭州以來如曽有西界文字及昨來傳求往秦州始末一宗文字盡札錄付臣所貴細得防詳取進止

乞差譯語官

臣切見秦州每有畨部過陳畨事及口說事理只憑本州逐塞引領譯語官繙譯其間多是回避事理攺易情狀畨部漢官各不知覺緣此欺致失畨情臣切慮今秦州有屬戶畨官知臣致任乞來公參或陳過畨字若只憑本處引領譯語官恐依前欺罔乞於涇原路譯語官內抽差二人於臣處只應準備牙換繙譯以防姦取進止

奏陜西鐵錢事【至和二年】

陜西私鑄鐵錢𨿽嚴行禁捕抵法者甚眾終不能止絕蓋以鐵本至賤獲利甚厚以致見行錢貨薄惡者多物價增長稍禁行用或令揀選卽市井囂然買賣難阻其已極須當制置若便變錢法卽恐未能徒成驚擾不若使鐵價增貴卽私鑄無利薄惡之錢亦將鎔爲器用自然百物價平民不犯禁欲乞令陜西轉運使依河東路事體擘畫權住鐵冶三五年或恐傷冶戶卽官摧數年增起鐵價公私有利錢法平定卽弛鐵禁議者或慮鐵貴則農器鼎釡之屬民家乏用此必不然且農器鼎釡民家各各素有之物非日日市易而用或破碎卽故鐵尙在創買者亦少設有小害須從大利乞早賜指揮陜西都轉運使疾速相度施行

奏理正衙前事【至和二年】

臣昨在陜西訪問民間甚苦者里正衙前里正法用第一等戶鄕狹戶少者至差第三等充是致差定之時更相糺決禁系追呼動逾嵗月校計家資纎細不漏至於食器甚賤之物估直爲業及充衙前借爲抵當主持塲務稍有欠折則竭產償官猶不能足欲令陜西都轉運使相度轄下州縣有鄕狹戶少處將比近三兩鄕合差一里正卽可選力及人戶充役且不致差遣頻並庶寛民力況目前累有上言乞盡罷里正者今以三兩鄕合差一里正事亦酌中

奏陜西衙前押木栰綱【至和二年】

陜西衙前最苦者押木栰綱無不被刑破產臣在永興令通判職官周詢其皆言每嵗春初方自朝省分配到合要木植比至收買系栰須及夏末以來僅得辦集正值黃河水泛漲之時常有飄失其勞苦費用動逾數倍遂擘畫於年前冬初沿河出木處縣邑官置買木場先勘會省轉向前分配文字約度常年須合應用木植預前收買如法安置比至春初省司配木植文字到來量事添備便可系栰趂四月間水勢平緩之時駕放赴下納州軍極甚省功減費此只是永興軍一處通判職官等已如此擘畫其餘沿河出木州軍未曽行遣欲乞下陜西轉運使更相度經久施行

奏永興軍衙前理欠陪備【至和二年】

臣見永興軍枷固衙前催裏欠折官物者不少遂一一根問多是主管倉場館驛淸酒務之屬迹其欠折之由悉非侵欺盜用皆因陪備不充官中又不與體量處置如淸酒務年計出賣煮酒而官不給煮酒柴或量給而用不足者般請麯未合使腳力及諸雜瑣細用具盡令衙前専副陪備又倉場貯納只令専副自辦鋪襯之屬館驛當東西大路使命如織供應館券多要本色省估之外亦是専副陪備被刑破產率由於此凡此數事惟永興軍方令官自擘畫粗有條理稍紆衙前欠折之苦其餘州軍亦乞更下陜西轉運司體量施行

已上件事臣在永興日與傅永田京等方欲商議節次施行值臣被召赴闕切慮中輟故乞舉行

奏王安論親事官張貴事【至和二年】

臣今日酉時準內降札子爲王安所論事實有刀稱在角樓下埋藏爲日晚欲就來早監取又恐隔夜人懼罪藏隠如何臣早來讀王安首狀內言張貴稱有刀埋在東北角樓下切恐有幹連人懼罪隠藏欲乞差穩審內臣一名今夜且於所指通埋刀去處側近別作勾當名目覺察或令宻使人巡覷照望至曉必不至別有擅去發掘亦不至張皇驚擾乞令勘官陳旭子細審問張貴所埋刀去處疾速奏聞兼臣早來詳王安狀內張貴稱已結連得三十人尋有札子令軍頭司官員如獲張貴先且取問除見今指名收捉共七人外更有徒黨卽就便逐急收捉免致走漏更乞下陳旭切推問張貴如實更有徒伴卽宻具姓名疾速聞奏

潞公文集卷十七

欽定四庫全書

潞公文集卷十八

宋文彥博撰奏議

乞令諸路擇機宜官【治平二年】

臣切見諸路機宜司文字繁多所系至重主管之官往往不先時檢閱詳熟遇有急速應答外界文字或處分軍中事宜致有差悞未當臣欲乞徧下諸路帥臣令掌機宜官盡將本司前後所授宣札子不下司文字並軍中前後行遣處置事狀一一分門編類排置冊封掌遇有應報外界文字及處置軍中事宜參詳檢會不致差悞所有掌機宜官亦乞令帥臣愼擇奏舉取進止

條奏薛向利害【治平四年】

臣被防令防薛向所上疏並邊陲利害具可否條列錄進入臣詳觀向之所陳大要有五其一任將帥以制其衝其二亟攻伐以罷其敵其三省戍兵以實其力其四絕利原以其國其五愼經費以固其本所謂任將帥者朝廷何甞不愼擇而重之但所擇或得或否耳旣得其人固當如向所論使久其任必各成效猶如前時屢遷數易𨿽得賢才使將帥亦難責其成功所謂亟攻伐以罷其敵者一曰先舉之策以謂先發制人攻勝後發制於人攻負故欲亟肆以罷之多方以悞之二曰淺攻之策其大防欲招誘橫山部族團結熟戶之兵及義勇弓箭手之眾侵擾賊境使不寧居將自困敝此皆朝廷素畱意者兼韓琦上言慶曆初曾與範仲淹嘗建此議會西人輸款而止去嵗樞宻院遂與中書同議悉有成算尋已降附逐路今錄奏議進呈兼逐路之兵自來未嘗精較實數去嵗樞宻院令編例官類聚得確實人數降下諸路嚴切訓練至於部分亦有成法並檢康定中諸路出師牽制之術並宻封遂帥遵守【令並本佳別錄呈】朝廷處置之詳殆無遺策然此舉動必當其時去嵗十月臣甞上奏於先帝若諒祚果遂倔自絕於朝廷以討伐凶渠招納降附無所不可若猶恭順服過卽當含容所謂覊縻不絕況王者之師非不得巳豈宜輕用今向亦云若諒祚攺圖自新復守誓詔伏望廓天地之量霽雷霆之怒省費罷兵安邊息民天下之幸斯言是矣然於平時不可不講議精熟一旦有隙用之無疑所謂省戍兵以實其力者其要欲省東兵之疲軟揀土兵之精勤取實用損虛僞持久必勝之術朝廷近以計較逐路之兵去冗畱精皆有定數俟向去春季依法料簡兼去嵗不以親衛兵戍邊此亦省兵實力之一端也又曰絕利原以其國謂朝廷嵗賜並緣邊和市一宜絕之賊勢自窘矣嵗賜和市如諒祚阻命自當絕之上三策不待議論而利害可知所謂愼經費以固其本此乃方今至切之務最要講求蓋經費若簡國財乃富國富卽兵彊兵彊卽蠻不敢內侮而後制禮作樂馴致太平何欲而不可今之言者不計國用之豊寡而欲輕舉妄動爲國生事者多矣惟朝廷審用而愼行之兵一用其費不貲苟力屈財殫𨿽有智者不能善其後向又以調度兵費宜以康定爲鑑其言尢爲切當蓋康定時兵久不用人未知戰上下騷然暴取橫用莫知所極天下困終無尺寸之功亦可鑑矣向云自寶元初守官陜右出入兵間今又主闗中之漕首尾七年目覩心計固宜詳悉其言誠有倫理然謀攻料敵老將所難兵者大事不可輕言之古人論兵至愼至重如向云取橫山如反掌捕西賊若設罝掩兔謀𨿽可采言亦似輕誠願愼之重之愚慮如此伏乞聖神詳擇

禦批綏州邊事【熈寧元年】

禦批今早得薛向此奏乃知彼中巳是交兵及知種諤尙在綏州未回何故前來朝廷指揮今審量事勢取捨猶未到及據薛向奏云種諤申已令折繼世部領畨兵弓箭手與西賊鬭敵卻不說向北人戶自能捍拒必是逃竄已及分數又不云續招到人戶幾何度其彼中事勢大叚孤弱獨種諤倔彊以數千之眾守一空城耳於大事必以難就又慮綏城萬一不守諒祚重兵驀來衝突到時須借諸路帥臣同心慮置及據探到事宜中諒祚所防起兵數亦甚眾多必卒未有期休散今𨿽一切責與薛向一朝失事戮之亦後時也若朝廷兼爲大慮韓琦攺作陜府西路經略安撫使更不須降宣別指揮令經制四路軍事旣帶陜西經略則自節制諸路便與攺正勅文令過節便授餘事面議

奏令陜西沿邊牒送降到畨部於宥州【熈寕元年】

麟府路軍馬司奏昨有軍前殺降到西界畨部結勝欲走歸西界事奉聖防結勝放罪量支盤纒結口劵轉送與鄜延路經略司令保安軍牒送宥州收管今來夏國累遣使詣闕貢奉如舊朝廷廣推恩恕務遂物情昨來捉降到夏國人口違去本族豈無懷土思歸之心宜令逐路經略司並依此送保安軍民令牒送宥州收管者

論夏國冊命【熈寕元年】

薛宗道至若所賷表止是吿哀別無陳訴及宗道於押伴官處別無傳達言語欲令孫構因聚防欵曲間祗作巳意問之云先國主薨謝今來何人繼嗣達佗若云某人繼嗣卽卻問云是先國主之何親【若表中已有告終稱嗣之文卽直便問其嫡否】云是子卽更問云是嫡子否若云是嫡卽與更問云先國主盛年棄世今來嗣子必是幼小佗若有對更隨機問答之少間卽更說與自古外國必須中國冊命者方可取重於諸畨今來西夏以累世貢奉故當冊命嗣子然朝廷以夏國自嘉祐以來於麟州界上掩殺郭恩及於涇原侵掠固家堡子後又於大順城作過有違誓表如此非一以至先帝上仙不時來祭今上登極亦不入賀然朝廷曲示含容尙存事體而夏國終不省過又於去年十一月中於寧順寨界上誘引殺害卻知保安軍楊定等三人如此不道今來朝廷必未肯便行封冊之禮須與夏國重別商議再具誓表信約丁寧務存久逺方可商議別行封冊若依前卻有侵犯邊境貢奉不時豈是恭順和好之理若宗道別分疏卽隨其言以理折難若云某只是賷表來告哀不敢與聞他議卽且說與今來使還須是子細說與本國知委議定別具誓表來上朝廷須有商量亦是使人了事之功效也

奏減廣南東西路戍兵【熈寧元年】

檢會廣南東西兩路景祐中屯泊兩路就糧本城兵三萬四千餘人治平三年兵共五萬一千餘人比景祐年多一萬七千餘人蓋自皇祐儂賊事宜後來添屯今賊平已久嶺外無事屯兵尙多況廣西稅入至薄糧餉不給皆向內地轉輸而往加以北兵往戍不習水土毎至嵗滿戍還瘴死者十有三四此乃守臣務固事權兵官希望酹奬張皇邊事誑惑朝廷虛屯兵甲枉費錢糧不早更張必大困檢唐制嶺南五府經略守兵才一萬五千餘人向時亦無北兵屯戍遇有蠻事止發鄰近鎭兵以助攻禦事定則兵還至於兩漢命將自樓船下瀨並爲徵蠻因事立名事畢卽已未有久屯兵於炎瘴之地況儂賊平定之後守土者固當經度減省以寛民力復如往日平時方爲了事若但因循坐視勞費豈副選任之意兼朝廷近省諸路冗兵二廣尢宜裁節兼今有臣僚上言廣西設官屯兵增置鎭寨事甚詳悉欲並下本路經略安撫將田子細相度具擘畫利害聞奏並下廣東經略使亦前項事理具本路見屯兵甲合行減省利害聞奏

奏雄州邊事【熈寧元年】

張利一等奏北界待通刺兩屬人戶充義軍至時只行公牒理辦必恐不濟事如北界果是刺丁手臂欲卻勾追照驗逐旋發遣赴唐鄧等州給與田土居住或乞卻於兩屬人戶上等內揀少壯之人刺雄州義勇字已作聖防令張利一等更切宻細體探如果欲防刺兩屬戶充義軍卽速行公牒以理闕婉順爭執止約況聞北界近裏巳通刺了義軍獨遷延未便刺兩屬人充軍乃是自頋事體行之非便故遲畱未決又聞向前亦曽如此通刺尋亦中輟兼探報云恐以爲名意在乞斂而已約若更以道理計術阻之事應自罷設若全不頋道理刺卻兩屬人戶充軍亦於他無利止是轉失人心

奏乞劉怤早過界【熈寧元年】

臣準禦批札子可據陸詵奏如有宥州人來計會劉怤過界之時須是應日令疾速如常前去若諒祚以種諤事發殺其使人卽舉兵更是有名萬一事或不來則朝廷應期遣使往來豈是中國先生間隙臣伏詳聖慮深切事機已依準卽時行下延州令劉怤應日如常前去不得稽畱況自古兵交使在其間蠢爾小醜豈敢輕犯王人兼於他無濟陸詵此奏誠是疎濶

萬一過慮如唐時畨賊執漢使犯邊者此亦無慮向差劉怤眾謂此人堅慤有守必能自保忠義

論修復延州北金明寨【熈寧元年】

按聚米圖經延州之境東自長寧塞以次帶西北至徳靖寨沿邊回逺接賊界地分約七百里舊分三路中路塞門大川直至延州北至金明栲栳兩寨上又分路東入安逺寨【自背水川入】北入塞門寨【自塞門川入】沿邊𨿽是山谷然諸處並有大路行人馬有渾川塞門兩川最是寛平易行大軍【先朝五路八界範廷召自塞門川進軍向時元昊大入延州亦自塞門川安然直至城下】故先朝常保蘆闗以扼其衝要【蘆闗在塞門北十五里所以置塞門者守此闗耳】自賊陷塞門安逺金明栲栳塞熟戶部落蕩然一空今𨿽復修金明寨然徒有城壁其衝要之地多陷於敵加之蕞爾州城不可不別爲處置

潞公文集卷十八

欽定四庫全書

潞公文集卷十九

宋文彥博撰奏議

供取索英宗遺事【熈寧元年】

先帝切於求治審於任人臣等因進擬差塗官上曰朕向在藩邸每聞朝廷除官多是不厭眾論朕亦以爲掄選未當及朕臨禦以來精意求人不恡好爵今選於眾方知得人頗難然隨才任之使各稱其職可也臣等上奏曰帝王任人不借才於已往不俟賢於將來隨才任之誠如聖防

乞戒勵諸路將帥【熈寧元年】

今西事方興用兵有漸欲預行戒勵諸路將帥

一將佐逐日公共協心講求兵政邊事各務周知利害蘊蓄有素臨事不惑則鮮有敗事

一將佐依時躬親訓練士卒務令事藝習熟人情相諳免致倉卒悞事

一將佐須各熟知山川險易道路逺近敵人情狀所貴用兵料敵不失機會

一將佐等須熟詢康定中用兵次第鑑當日之失策則可以致今日之得計

一兵分勢弱取勝必難仰本路經略縂管熟議戰守之兵各有定數兵有定將量力應敵必求全勝無若康定中累爲誘兵所陷

一沿邊小堡寨若遇大冦不能支吾卽檢詳前後處置臨時或須並入大寨不管落賊姦便

一賊冦大入更相赴救或逐路牽制仰細詳前後指揮處置不得至時觀望不進有悞大事及不得輕有舉動致有敗衂

一常切選得力勾當事人探賊中事宜如所報得實及致官軍勝捷一依前後賞格施行

一行軍賞罰常須檢詳所貴倉卒易爲處置

一所須財糧常須計會運司計置有備仍須體認邊儲難得丰備不得非理妄用

一經略司機宜官常須編排檢詳本司前後文書務要習熟齊整緩急處置報應有所依據不致差失稽遲有悞大事

一機宜官不得與本路兵官過從結納及赴筵宴有妨行遣文字

乞禁止漢人與西人私相交易【熈寧二年】

檢會累降指揮沿邊諸路經略安撫使嚴切禁止漢人與西界私相交易博買非不丁寧近訪聞諸路沿邊因循習俗不切禁止常有畨漢私相交易蓋緣官司不遵守條貫明行賞罰是致全無畏避及無人發摘告陳近又聞西界不稔斛食倍貴大段將牛羊靑鹽等物裹私博斛斗入畨不惟資假盜糧兼妨沿邊及時計置收糴軍儲令欲再下逐路經略安撫司依累降指揮施行

奏陜西保毅軍利害【熈寧四年】

據涇州保毅軍人戶程奉先等狀乞除放保毅軍及乞免放送納見錢事檢會熈寧二年八月終據陜西沿邊四路經略使與轉運使薛向分析擘畫到逐處保毅利害防詳鄜延環慶兩路保毅軍皆是於人丁上防差尋並撥倂充義勇外涇原秦鳳兩路毅從初並於人戶地畆上件差只有相承祖名元無正丁充役皆是臨時眾戶依地畆合錢雇人充役每嵗典賣地土於契帖上開坐合著保毅分數隨地推送及至應役之時出助錢數多不齊足經官理索卽勾集典賣眾戶管認分攤極煩追擾尋牒兩路保毅五千餘人更不勾追只令合著保毅每一名共納錢三貫文各於稅簿內開坐合著分數隨夏稅只於本州縣送納見錢不得支移折變如遇典賣地土亦依分數於契內開坐如兩稅法割移其納到保毅錢別作一項封樁如本路有修城或隨軍差役卻將上件錢雇人充役卽不得別將支用自行下此指揮後秦鳳路已依準施行公私爲便別無詞訟惟涇原路據人戶狀稱乞依舊充役免放納錢尋降指揮例與減錢一貫每名只共納錢二貫文去訖今又據程奉先等狀乞免納見錢及乞除放保毅軍體量得自前保毅人員與逐州典利在輪差保毅在州占使因緣侵漁幸不一今欲令本路經略使更切體量利害如果是本欲保毅人戶納錢不便卽卻令依舊充保毅非時不得勾抽在州縣及諸官下占使除大段修築城寨及隨軍搬運軍須卽得勾抽差役所有自前已納不拆保毅錢具數封樁抵充和雇夫匠修完城壁

奏西夏誓詔事【熈寧四年】

夏國遣使通和今月二十三日中書樞密院同奉聖防令押伴說與西人除綏徳城界至欲令趙卨商量外余依從來蕃漢界至重立封堠掘壕塹封堠界壕內蕃漢任便樵牧耕種彼此更無所禁於界首擇蕃漢穩便處置立和市許蕃漢交易漢收漢稅畨收畨稅商量上件了當卽納誓表降誓詔待之如舊

又

一興置和市檢會前年冬已令蔡延慶等各於逐路先次密切體問自來畨漢客旅博易往還之處相度置立和市須至兩界首開置市場差官監轄畨漢客旅除違禁物色外令取便交相轉易官中止量收漢人稅錢西界自收畨客稅利去年夏諸路已相度到利害相次便值西人於慶州作過遂未曾施行今欲重舉舊議【此一篇卽不系誓表內開說】

一綏徳城爲未曾立定界至致去年修立堡鋪頻有交爭欲令押伴說與西人同延州差去官分明標立定界至載在誓表所貴久逺別無交侵【此一節剏新須入誓表余依慶曆四年誓表誓詔】

一秦鳳路甘谷城至治平寨通謂堡自來𨿽界至分明爲未有壕塹以致累年頻有西人侵入地分今令秦州徳順軍於本界內開防界壕所貴久逺別無交侵【此一節只是於界至內剏開界壕止欲令西人知勿令沿邊首領妄有占】

乞別定益利鈴轄司畫一條貫【熈寕四年】

臣勘防益利鈐轄司以所部去朝廷逺承前體例事由便宜裁決所以上體倚寄之重亦以安服逺人之心二廣𨿽亦遐逺權其事體輕重不侔均順之事耳目未逺故朝廷擇守比他蕃鎭絕重舉西南事一以委之慶曆六年臣知益州時屬饑菑列郡多事賊盜興起刑獄淹延事稍有疑例欲奏決臣勘防得益利路鈐轄司多是承例酌情便宜區防尋曽牒轄下州軍今後勘到合行奏聴勑防公案且先申當司以慿相度其間有別無疑慮或情輕法重可以末減情重法輕當從嚴防者率皆便宜決遣內有事狀必難裁處方敢奏聞兼朝廷不以爲非在川蜀甚以爲便邇來事體與昔頗殊處置之間或多齟齬今本路提刑司累奏乞別定鈐轄司畫一條貫猶恐本路鈴轄司今來依舊引用臣慶曆六年川蜀饑菑之時權宜公牒致監司官頻有論列欲乞送刑法司依本路提刑司別定鈴轄司畫一條貫所貴經久遵守施行取進止

論用人【熈寧四年】

臣屢被徳音將來西事寧息更須精擇守邊之臣積粟訓兵爲經久之制此乃陛下恭紹祖宗之丕基愼守盈成之大法將欲躋斯民於富壽致天下於太平臣退思之不勝竊忭又思以虛薄孱拙不能上副陛下孜孜求治之意更增悚惕今所擇邊臣𨿽未得周才及已試之效但思慮精審不輕舉妄動以求徼幸苟圖進身則已善矣復能訓兵積粟節用愛民恩威兼著將使逺人懷附非但不敢侵侮而巳玆所謂長城巨屏致朝廷髙枕無虞矣若一用輕險躁妄之人使之守邊爲國生事以規身利則邊無寧謐之嵗兵無休偃之時中外擾然民不聊生矣臣謂有唐天寶建中之難可爲鑑開元初明皇勵精求治任姚宋爲相馴致太平當時不賞邊功以妨生事及天寶之際林甫國忠作相引用匪人布在朝列時以承平旣久才力富盛於是邀功之將務恢封略以甘上心欲蕩滅契丹剪除吐畨喪師者失萬而言一勝敵者獲一而言萬寵錫之極驕矜遂增哥舒翰統西方二帥安祿山統東方三帥踐更之卒俱授官名郡縣之積罄爲祿秩於是驕將鋭卒萃於二統邊陲勢彊朝廷體弱祿山一唱中原蕩析元和中宰相李絳亦對憲宗雲開元之末姦臣說以興利武夫說以開邊天下勞役以至大盜竊發兩都覆沒憲宗又嘗問侍臣建中之難朱泚盜據宮闕徳宗播遷梁漢致亂之由宰臣李吉甫對曰徳宗之初躬行節儉任崔祐甫作相動遵至道及祐甫歿繼其任者或非其人忠諫不聞小人乘間邀功便巳苟媚當時以爲河朔未賔宜用力取甘言先入主聴致惑是時國材不足趙贊司國計先纎細刻急括率京師商賈富民又諌官陳京獻策稅屋間架立法峻急人情愁怨遂致京師叛亂鑾輿播遷實由輕用兵信小人剝下之謀以致危亂是二臣者皆願憲宗追念前朝之失以爲元【所論天寶建中事皆出唐書非臣附以臆說】臣今伏聞徳音以西事寧息之後愼擇邊帥爲經久之制實安邊息民之逺圖乃馴致太平之長策天下幸甚然尙慮有邀功生事之將希時取合之臣潛爲甘言上惑睿聴伏望陛下鑑前古治亂之由更加詳察或付之外廷公議可否兼樞密院每進擬用人陛下累云某人好作事可用某人不肯作事不可用臣愚以爲事有可作而不作誠爲過矣未遇可作而作失其宜矣不可作而妄作非惟害事實害治道夫下之人不從上令而從上好上好是焉下有甚者且中人常情鮮克守經趨時希防從上所好則必勉彊作爲不計後之利害止圖一時僥幸者眾矣伏望陛下察其言觀其行原其始要其終可行而行可作而作庶無後害比者臣以劉邵人物志進說未審陛下以爲如何臣以邵之書主於察人物於任官擇材之法有可觀焉故其序云明王之宜玩宰相之宜覽又曰人之質量中和最貴中和之質必平淡無味故能調成五材變化應節是以觀人察質必先察其平淡而後求其聰明至於人主任材亦貴平淡若道不平淡與一才同好則一才處權眾才失任夫一才處權則憸邪之人枉道附離而希進朋比之風扇矣眾才失任則端方之士守分卷懷而思退忠正之路梗矣然則於任人求治之道必有所偏偏則必有所害傳曰逺佞人去鄭聲夫佞者才智之稱蓋邪佞之人必有小小才智以飾身而干進其事君也務納小忠興小利以自效夫小忠必爲大忠之賊小利必爲大利之害苟人主不早辧之終必致於禍亂如聖人之於去佞其戒尢爲深切書曰在知人在安民知人則哲安民則恵能哲而恵何憂乎巧言孔壬伏願陛下貴平淡之道以用人使羣才不失其任推哲恵之心以去佞使羣邪不幹於正堯舜所以致治而於變時雍者由斯道也臣備位樞近內省屍素思竭區區上禆聖政干冒旒冕伏嚴誅

潞公文集卷十九

欽定四庫全書

潞公文集卷二十

宋文彥博撰奏議

言靑苗錢【熈寧四年】

臣位忝三公職當論道事有所聞深虧聖政黙而不言則上負陛下眷倚之重近日以來中外喧傳以諸路散靑苗錢深爲不便臣比不知本末今訪知其由深可驚駭不近人情有玷聖化無甚於此臣謂此事豈可不達聖聰皆云朝廷主張及諸路所差之官承稟風防威福州郡故無有敢言於朝廷者臣會見河北轉運司牒聞折提舉常平官約束條目云所散靑苗錢每十戶以上結成一保須第三等以上有物力戶充甲頭此乃是恐向去收納不足勒令上戶塡納又欲散與坊郭人戶其錢不得過抵當家業所直價錢之半且謂之靑苗錢卻攴與坊郭戶皆是廣圖利息不頋道理玆豈常平散斂之舊法朝廷救濟之本意此法於鄕村之民行之惟舊夏秋成熟折還斛防絲帛卽謂之舉放若只今納本利見錢卽謂之課錢將新抵舊遷延嵗時諸般折還未嘗了足以其利債負官司不許受理今乃官自爲之從古以來未嘗有此豈當聖朝而行此法殊乖理道況聞鄕縣之民有窮迫之甚者卽皆願請錢一時聊濟窘急向去必難塡償此乃下民從來常態州縣旣以逋欠必從散行催督追呼笞責何所不至兼聞諸路州縣之民猶有積欠租稅貸糧並預支防絹錢數甚多將來一並催納何由取濟所散官錢又成積欠提舉之官徼兾旌賞務成功利剝下媚上何卹於人州縣承風不敢申理臣恐緣此煩擾必致興起事端所有提舉官乞下本路勘驗事件狀特行朝典以戒非理聚斂之臣書曰商鑑不逺在夏后之世臣不敢以逺事証之且以唐開元末用宇文融楊愼矜王鉷等二十餘人建中初用趙贊陳京之策百萬褎斂剝下害民歸怨於上當時執政議臣以姦佞結黨専財利媚上方被寵信不敢指言其非惟張說陸贄苦言之不防聴納仍遭疎斥馴致祿山涇師之亂鮮不由斯禮云與其有聚斂之臣寧有盜臣信不誣矣方今朝廷淸明表裏無事以天下之廣財賦所入比之符以前其增有及倍者亦可謂無遺利矣若以用度稍乏自當減節冗費省罷不急之務不作無益之事濟之以儉示民不奢百姓自足君孰與不足易曰節以制度不傷財不害民此之謂也夫與治同道罔不興與亂同事罔不亡陛下視開元之末與建中之初所用宇文融楊愼矜趙贊陳京之法治之道邪亂之事邪玆固不言可知誠可爲聖朝之商鑑近時以來中外臣僚上言興利者甚眾大抵希時幸進妄作者多徒自紛紜必寡成事伏願一切罷之惟內外計臣尢須愼選州縣長吏得忠厚亷良之人防閣近臣無憸邪朋黨之士則不治自治太平可期陛下可以垂衣端拱而化成矣臣愚不識忌諱發於至誠昧冒以聞伏增惶懼隕越之至

言市易【熈寧四年】

臣近因赴相國寺行香見市易於禦街東廊置義子數十間前後積累果實逐日差官就彼監賣分取牙利且果蓏之微錐刀是競竭澤専利所得無幾徒損大國之體只斂小民之怨遺秉滯穂寡婦何資況宻邇都亭北使所館豈無覘國之智將爲外人所輕伏乞嚴勅有司趣令停罷使毫末余利均及下民恵澤分沾必召和气取進止

又

臣近言市易司於禦街東廊設義子差官監賣果實分取牙利損大國之體斂小民之怨乞行寢罷至今涉旬未聞施行亦不防詢詰未審聖意以爲何如退省僣狂伏增惶懼臣竊慮陛下以其事小故不足卹而臣愚以爲所損甚大決不可爲區區盡言蓋由於此且京邑翼翼四方取則魏闕之下治象所觀今乃官作賈區公取牙利古所謂理財正辭者豈若是之瑣屑乎周官泉府斂市之不售貨之滯於民用以待不時而買者各從其故價亦不如是之規利也凡衣冠之家网利於市搢紳淸議眾所不容豈有堂堂大國皇皇求利而不爲物論所非者乎斯乃龍斷之事孟軻恥之臣亦恥之復不忍聚斂小臣希進妄作侵漁貧下上玷朝廷不勝憤悶輒致屢言伏望聖慈俯垂詳擇若以臣言非當甘從誅責

言洮河【熈寧四年】

臣竊聞議論欲至來春進築河州漸恢逺略臣竊思之以爲未可蓋熈州初城猶未完固西畨內附尙要撫綏積粟未丰屯兵𨿽眾未宜多事恐累成功臣以爲且須增固熈城使有保民之利安存畨部彌堅向漢之心倉廩丰盈士馬壯健以守則固以戰則彊根本旣深枝葉自茂然後洮河之役可以指頋而就今欲務速臣竊深憂古人謂欲速則不達見小利則大事不成又云勞於服逺不若修近斯言可鑑在理必然夫趨時希防人之甚利犯顏違意人之甚害中人之情鮮不爲利多是頋身謀而諂說豈肯爲國計而危言臣所待罪之所地兼將相若括囊無言仰屋竊嘆辜祖宗之奬擢負陛下之倚任是敢因事極論違眾立議庶幾萬一有補涓毫陛下以臣爲納忠報國幸賜采擇以臣爲害成沮事甘俟誅夷臣無任惶恐隕越之至謹具奏聞

奏降事【熈寧四年】

李憲到臣處具說趙卨爲降羌去住事有所未便者臣以朝廷務推恩信不使一物失所許其去畱自便如天地之大曠然無間在於人情必當感悅書之史冊固爲盛事更復何疑但令帥臣分明曉諭羣羌知朝廷恩意欲去欲住各從其願於理甚安不當攺易前命若但令只詢問去年正月以來捉降到西羌尢爲簡便爲連日節假並宴未及面奏伏慮遲延先具此奏聞至六日與中書同呈文字次環慶等路皆不云未便必恐巳行前命兼河東經略司奏捉到易浪升結願歸夏國已牒宥州去訖又云結勝卻不願歸西界亦當不須彊遣皆如朝廷指揮

言修中太一宮【熈寧四年】

臣伏見修建太一宮爲民祈福臣聞太一天神之貴者天道貴質凡所營繕謂宜簡質不務雕鏤之巧不事金碧之華不重費不太勞不日成之明神安之防潔之誠內充天人之心交感神應之福其理必然臣又見累年以來禁中營造不已般運木石鳩集丁匠殆無虛日旣有専切提舉修內司復置都大提舉內中修造司誠恐所司各以宏麗取悅上心一作未畢一作復興新舊相形不極不已國財民力豈易支供臣伏見陛下督責水官以利農畆必思夏禹卑宮室盡力乎溝洫勵精庶政勤卹民隱必思漢文罷露臺思百家之產臣伏願陛下亟勅中外應不急營造一切權罷卽國用無窮民力稍寛臣又見繼聖堂祖宗燕射之地今爲造弩樁所運斧斤置鑪鍛喧煩防凟理恐非宜詩云維桑與梓必恭敬止況祖宗之舊迹乎欲乞將置造弩樁移置他所或歸之有司則重明麗正之廷加之嚴潔奉先思孝之地益以光顯臣職在樞院主調兵匠官忝論思義當獻納區區之誠伏望采擇

論本朝兵政【熈寧四年】

臣向因進對防詢及防民兵利害臣與吳充卽時略具大防上對然而天威之下頃刻之間固未詳悉臣退而復思自陛下臨禦以來焦勞庶政以兵者大事尢所垂意三四年前樞密院檢錄得開寶初至治平中內外兵馬大數頗甚詳備遂議酌中定爲永額比至道前卽差多方慶曆中卽頗減內壯根本外防邊陲去冗畱精適用損費搜補訓練皆有條理又以三路鄰於羌敵卽有屬戶蕃兵弓箭手之類以至次邊州軍盡置義勇緩急調發以應徵防若守將處之得宜經久必無闕事兼向時諸路郡縣額外增置弓箭手亦欲防虞盜賊如此紀綱臣以爲深協方今之宜頗得預備之理設有未至或有廢墜卽當彌縫振舉之可也恭惟太祖太宗之定天下也止用此兵眞宗仁宗英宗之守天下也亦用此兵累聖相承而無異人歷年彌久而無異法故臣以爲協當今之宜得預備之理有未至而廢墜者彌縫振舉之可也今陛下以睿聖之徳承祖宗隆盛之業中原之人不識兵戈者幾百年曆觀前古致治未有如此之安且久也故生齒繁多逾於二漢封疆廣逺過於三代所謂民不攺聚地不攺辟施之仁政而不煩擾之則太平之效又何如焉陛下必欲捨此而別求治道以致太平更易兵制以張威武固非臣愚所及況臣備位樞府所主惟兵不能上副盛意委曲經畫屍祿之責所不敢逃伏望聖慈察臣前後累上章奏聴解樞機之重柄並還將相之印綬得以散秩俾守外郡從愚臣知止之分全朝廷退人之理臣不勝大幸然臣久防天地之恩敢效犬馬之報竊謂兵民猶水水能載舟亦能覆舟禁暴戢兵武之七徳不戢自焚自古所戒凡更制維禦之方深願愼之重之區區之誠庶補萬一冒犯宸聴臣不任隕越惶懼之至

潞公文集卷二十

欽定四庫全書

潞公文集卷二十一

宋文彥博撰奏議

論臺官言西府事【熈寧五年】

臣等以臺官上言黨庇密院吏人任逺及稱樞密使副與任逺相知又引姚崇只爲庇一吏人罷相今已面奏臣等以材薄體輕頻致禦史論奏更難以冒處樞要乞便歸西府杜門待罪今防聖慈特降中使傳宣各令便歸院供職臣等內訟實難便赴密院伏望聖慈早賜罷免臣等不任惶懼命之至

第二

臣伏防聖慈降中使促令歸院供職臣與吳充等已具札子奏乞蚤賜罷免今防再降中使傳宣便令歸院緣臣所被臺章所言深切謂如姚崇尙從罷相卽臣之望輕徳薄固難冒處機軸伏望聖明照察祗罷免臣庶幾協中外之議臣無任惶懼俟命之至

第三

臣以臺官奏論樞密院事與吳充等並各待罪府第所有本院印兩次送納中書逐次各令送納回續防差中使押印付臣收管緣臣與吳充等見待罪俟命所有樞密院印伏望聖慈令中書收管進止

第四

臣等累違聖防不卽赴院然事有不可須至陳論今臺官言樞密使副黨庇吏人又與之相知漏泄上語此非人臣所可爲況於備位二府者乎若二府大臣有此便當伏兩觀之誅豈可更處此位如臺官誣罔自系聖斷二者含糊不決苟且取容不惟四方觀聴謂臣等爲何人實亦上累聖徳早來文字並已回納乞以臺官章疏付之有司明辧黒白然後正臣等違命之罪惟陛下幸察臣等無任驚惶待罪激切屏營之至取進止

第五

臣等累具奏聞見居家待罪不敢入院所有密院印及公事檢會國朝會要大中祥符七年命宰臣向敏中權發遣樞密宣徽院公事時王欽若陳堯叟馬知節皆罷冦準未謝故也自後若樞密皆罷卽命官權掌如此例今欲乞聖慈早賜指揮取進止

第六

臣等以待罪西府奏乞送樞密院印於中書及檢祥符中向敏中故事權發遣樞密院公事未防指揮適又準李舜舉傳宣令今日且西府發遣文字來日入見臣等以中書未肯收印實懼住滯急速文字或有悞事臣等已遵稟聖防今日且於西府發遣急速文字容臣等來日入對天顏口陳誠懇乞遂前請謹具奏聞

第七

臣等早來面陳誠懇乞遂前請伏防宣諭盡賜照察兼聞徳音已令開封府推究任逺取受及試補第充帖房事其餘所言並無實迹更不施行緣臣等今來待罪本爲臺官樞密使副與任逺言語往還及泄漏上語只乞辧明虛實今乃聞先罷臺官而臣等所乞辧明事節卻未防施行於理未安欲乞聖慈盡以臺官所言付開封府依公根究臣等不敢固違聖防今且在樞密院發遣急速文字伏乞早賜免罷以厭公議

奏西府記事【熈寜五年】

樞密院據將作監申狀西府石記乞早賜指揮建立臣勘會自去年七月中曽面奏爲西府記中有義理未安似非陛下所以優奬二府之本意乞令少加刪攺略使平直則傳之永久彰陛下恩禮之厚爲輔臣待遇之榮卽時防聖慈畱下記本自後兩次防宣諭令陳繹自攺至今半嵗有餘而繹終不奉詔刋攺今來將作監再申乞又緣累奉詔防已令陳繹自攺臣未敢輒便建立碑石必是陳繹堅執不移又慮聖慈重於攺作則乞過今夏令將作監立伏聖防

論監牧事【熈寧五年】

臣聞國之大事在祀與戎戎事之中馬政爲重河南諸監所入尙少漸增地利亦可自充如此則仰給度支者不多所收馬課亦不少大率艸馬二萬嵗收六騍爲駒一萬二千三嵗之中若失其半猶得六千疋駑良相參疋直十五千是嵗獲九萬貫此就小計之所得不少矣今若取一時浮淺之議則廢之甚易他時卻欲復祖宗之制則興之甚難坊監廏庫棚庌井泉官廨營房七八十年經營成就若廢罷之後蕩然一空卻欲復之功費愈大如向時廢罷茶法自後議欲復故而園戶雕殘塲屋破壊言者𨿽眾竟不能復必若采廢置之言卽乞委詳練故典素知馬政臣僚博求利害而審處之利百則變乃無後悔臣縂領國馬於今八年𨿽未及蕃息而頗究利害伏望聖慈裁察付外施行伏勅防

東平監天僖年曾廢未幾復置枉有費勞蓋東平監地美且廣大名兩監遇水旱卻寄牧東平棚庌甚寛冠絕諸監今聞首議廢東平監東平旣廢卽大名兩監必難以存乞愼其始兼近覩蔡天申奏乞減河南牧地召人租佃亦乞只令河南牧使相度寛剰之田召人租佃牧課自贍免從度支供給

又貼黃

必若賦田與民俾出租利主事建言者務欲成就勞績先以賞罰驅之不問地之肥瘠民之願否悉使召佃出租時下便得酧奬不數年間租佃之戶或退或逃或以災傷爲名嵗嵗巳閤如嘉祐中並代路散租收地事可驗覆今來均租之官須滿三年而課入如額者方得行賞卽賞不濫矣

又貼黃

蓋近時言事者率務更張各有趨向不慮後害後𨿽有害或文過飾詐或依倚營捄責亦勿及伏乞睿明照察

對聖問

臣昨因登對聖問爲故王尭臣之子同老進狀陳述其父至和三年爲參知政事日與仁宗前曾與臣等乞立英宗皇帝爲嗣謂臣必知其詳臣卽時略記憶當時大槪上奏續聖防令臣作一文字述當時事實進呈者臣記至和三年正月六日仁廟服藥罷朝兩月餘是時以根本未立中外人情未安四月初仁宗聖體康寧始復禦殿中書輔臣願念正二月中禁中侍藥憂慮百端堯臣乃與臣及劉沆富弼切議曰方今朝廷根本不可不早定以安人心時亦不暇與樞密院同謀亦不敢顯言臣以堯臣久居禁近多知朝廷事因謂之曰必得賢嗣以厭人心堯臣曰豈不知養育於宮中者耶臣應之曰久在外任殊未悉宗室間事所謂育於宮中者外亦傳之甚著而賢得非以實爲名者兼臣不敢顯言以指書於案堯臣復以指書案作闕下貫字臣等各言無易此矣至上前復奏得請此大事不可如常例退殿廬令堂吏書聖防劉沆曰沆欲袖紙筆於上前親書翼日於垂拱殿呈進一兩件常程文字臣等四人共奏春中仁廟服藥時事中外人情非常憂恐蓋爲儲副未立乃引西漢故事人主初卽位建儲今當以時立嗣以固根本臣等旣叨輔相之重當任社稷之大計也乞賜開納時仁宗淵黙寡言而欣然嘉奬曰知卿等盡忠然大事朕更熟思之臣等恐遷延不決乃再三論奏曰知臣莫若君知子莫若父料此重事陛下必素垂意兼常選賢者育於宮中計無易此【臣等不敢斥名欲仁宗自言之】仁宗𨿽淵黙而首肯之臣等拜賀且謝乞明諭聖防尭臣之語尢激切仁宗曰旣是大事未可輕出翌日當盡議時五月恐聖體熱仁宗初康復旰不便內侍盡前臣等且退是日晚臣等再聚議爲翌日必得防且謂尭臣久居禁林敏於文詔請堯臣密作詔意欲進呈施行堯臣然之雲歸第乃密艸詔意然未及示臣等曰此詔意尭臣不敢示人旣登對復申前請如昨日之語時臣在禦榻之左弼次之沆在右堯臣次之堯臣越次而奏曰願陛下早定此議付外施行仁宗曰朕意旣已定矣卿等無憂臣等旣得此意防謂無疑矣時亦旰遂退是年八月臣等因樞密院闕官議於上前乞召韓琦充樞密使蓋以琦忠義必能當重事仁宗可之自後繼有議論未幾臣得請判河南尭臣尋卒搢紳間多知其忠於國計臣所記憶當日之事大槪如此今防聖問令臣條列之猶恐遺忘謹具進呈

潞公文集卷二十一

欽定四庫全書

潞公文集卷二十二

宋文彥博撰奏議

論保馬【熈寜六年】

諸州郡坊郭第四戶縣郭第三等鄕村第二等以上戶生計從容皆須養馬以代徒步之勞其物力髙則養馬愈多此皆不待官中勸率召募固巳家有而戶畜矣若先時更使等第畜馬定以匹數須壯嫩及格尺者居常任民乘騎出入嵗時亦不得勾防煩撓一旦官中須要給以元契之直可旦暮而集人自樂輸比之急暴而科買利害不侔矣以四等以上人戶類出役錢所出役錢之多悉在上等人戶今若蠲減上等租稅則下等戶所出不充頋役之用必見闕事民旣知緩急必取馬於民安得不家牧戶畜以應一日之督責哉丁產薄法以三嵗一造今非其時又頻嵗災傷民流徙者眾今若非時重造徒成搔擾若伺至丰年行之未晚

赴河陽陛辭日面奏

陛下憂勤庶政切於致治乃尭舜用心更願陛下廣開言路兼采博納使下情上達收攬權綱無使權臣賣弄爵人於朝須協公議與眾共之任官令久於任所職成敗明著而後賞罰用人當兼取羣材同濟時務若専任一才卽朋黨膠固者希時而並進孤忠自立者望風而斂退更望法天地簡易之道守祖宗盈成之業使上下安靜則不治而自治近時新進纎佞之人多是妄有更張興作以爲進身之術陛下今不采納臣愚忠異時必當自驗臣惟望聖明早悟卽天下之福臣今朝辭赴任方曕戀軒陛更無札子進呈伏恐有本任指揮事乞賜聖防

乞令諸路帥臣與副縂管同議邊事【熈寧六年】

朝廷毎差諸路副縂管所降宣命指揮凡事並與都縂管商量施行訪聞近年以來逐路都縂管凡闗兵馬公事及邊防機宜多是於經略司安撫司一面行遣副縂管皆不預聞況本路都縂管如有邊事須合出兵或不能自行卽遣副都縂管領兵出入若本司公事及邊防機宜素不預聞臨事倉卒必不周詳復又不素假以事權臨時節制偏禆亦恐未甚仰服兼陜西諸路因康定中自鈴轄巳下分定將官訓練兵伍蓋欲兵將相諳便於指蹤號令然副總管實副大帥盡防諸將不曾分作次第將官亦聞近年以來副總管亦分作第一將卽與偏禆一等事體益輕尢爲非便今欲下逐路經略安撫使都總管凡兵馬公事及邊防機宜常須與副總管詳熟同議亦不得別作一將卻與鈴轄都監等比所貴事體異於偏禆緩急倚以出兵可以節制諸將余依前後宣命指揮仍務協和各副朝廷任使之意

乞免夫役【熈寧六年十一月】

臣檢會河陽逓年準勅差春夫赴鄭州榮澤原武等縣界開修河隄及去年差夫直赴開封府界白馬縣修隄功役地理遙逺人戶供送褁費不易切緣本州諸縣人戶累年並值水旱災傷民力疲困乞權免來年差往諸處春夫一次所貴民力不致失所謹具奏聞伏進止

又

臣檢會河陽累據諸縣人戶陳狀並值夏秋五料災傷乞免向去一料春夫州司體量得人人戶卽日委是大段疲困已三次奏乞朝廷體念特免向去一料春夫及先權住來年一年變修石岸一百步所貴稍寛民力兼臣檢會元初擘畫攺稍木岸作石岸一宗文字所相度官亦無大段利害只且略依上言臣僚施行仍卻於順水不向著歸岸每年變修一百步石岸顯是不至急所差夫采石卻甚勞苦若權住一年極無妨礙兼臣於十一月十二月兩次被防赴濟源禱雪祈雪所過河陽濟源兩縣界以秋末至冬中久無雨雪田疇漧旱種麥全少況此兩縣在本州稍爲富庶尙乃村落蕭然例有菜色若不減重役必不聊生以臣愚短固無仁恵可以下蘓疲瘵上寛宵旰惟是重疊力奏朝廷特賜體念矜卹伏乞檢詳本州前後三奏並臣今來札子早降指揮取進止

乞罷河北預頋車牛【熈寧七年】

臣勘會本道所管八州內懷衛屬河北西路近累準西路轉運司牒準朝防逐將下合用大平車一百六十乘並牛畜於逐將所領軍馬住營州軍預令民間結保承認遇兵行日量支雇錢隨軍前去民間聞之將謂官軍不測便有舉動頗亦驚擾況河北人戶例有車牛乃是民間日用之物兼逐將所須車牛其數不多緩急或雇或差旦暮可集不悞軍期乞更不須預令民間結保承認免致先有煩擾取進止

澶魏博州三將合用車牛東路轉運司並不曾行下逐州必是別有擘劃亦恐民間煩擾若遇兵行於民間雇倩車牛人情不敢避免卽未明所出車牛之家至時更合備人力隨行否此一事人情所憚如不用逐家人力隨行亦乞明降指揮

乞免人戶折變蠶鹽錢【熈寧七年】

臣檢會近準大名府牒爲人戶今嵗大段災傷困乏其蠶鹽錢只乞特許並免折變合納見錢向去丰熟卻令依舊已於六月二十九日具札子申奏去訖至此未奉聖防今又據懷衛州狀申逐縣人戶各爲災傷乞將蠶鹽錢送納本色見錢州司勘會今年夏稅已系全放今體量得人戶委系累年並值災傷貧困不易所有蠶鹽錢伏乞詳酌指揮者臣勘會上件逐州府人戶委實大段災傷必是難以了納切慮別致逃移欲望朝廷檢詳臣前奏及今來懷衛州所申事理早賜指揮許將人戶今年蠶鹽錢並免折變只令送納見錢向去丰熟卻令依舊折變所貴災傷貧民易爲了納取進止

乞體探西北遣使相過事【熈寧七年】

臣見諸闗報探到事宜西人北虜遣使相過稍頻深虜姦謀詭計以利相誘牽制邊兵乞令河東經略司麟府軍馬司専委火山知軍於下寨子常切體察西北遣人相過情狀取進止

下寨子屬火山軍在西北兩界之中內殿崇班燕復是火山軍人有心力見在麟府守官可委之同察

乞嚴誡河北安撫司探報事宜【熈寧七年】

臣近累據雄霸州廣信安肅軍闗申到體探事宜並皆尋常閒慢事節兼久應驗今來北界旣頻有生事不比常時乞朝廷嚴諭前項四州軍及沿邊安撫司精選勾當事人比舊日優與物入深體探務要的當事宜不悞邊防準備取進止

論修樓櫓事【熈寧八年】

河北平壤其城池樓櫓之設尢嚴於他道凡遣使行邊所以督責於守臣按察之吏者必先焉夫豈以有事整完無事則廢弛哉比者命安撫使以修完屬郡之城壁周相其摧壊褊狹將易而新之使士民有以容兵械有以施誠善矣苟慮事計材趣期會於嵗月之頃無不完者此固足以代守國之險而嚴禦戎之備也命方行而反令依仿制度造則熟材堆積蓋藏於官舍之中以俟樓櫓之大壊而易之未見其利也北京樓櫓之當修者九百餘所凡八千餘間若欲槪修於數月之間𨿽盡鳩天下之良工亦不可卒焉必就在次第而修作之舊材之中尙有可用者亦兼取焉然猶要之一二年僅可完矣今乃以成熟之材委積於虛閒之處敵來而後立患至而後興無乃不及於事乎今若據樓櫓見在區數內有痺下不及制度並欹側朽者計其數且修其半仍間隔一座折一座所費城上不至遽然空缺年嵗之間便得周徧完備

神宗諮訪詔【熈寧九年三月】

朝廷通好北國幾八十年近嵗以來生事彌甚代北之地素有定封而輒起釁端妄求理辧比敕官吏同加按行𨿽圖籍甚明而詭辭不服今橫使復至意在必得朕以祖宗盟好之重固將優容敵情無厭勢恐未已萬一不測何以待之古之大政必詢故老卿夙懷忠義歷相三朝𨿽爾身在外乃心罔不在王室其思所以待遇之要禦備之方密具以聞朕將親覽付某

臣於今月十日準入內供奉官裴昱至賜臣實封手詔一道詢及疆事令臣密具以聞臣今具手札一道進呈

答奏

臣伏奉詔書詢及疆事臣以衰拙昏惷何足仰承聖問然以久當柄任防國恩深義激於中敢不罄露庶伸補報之萬一夫敵人之情貪利忘義從古以來載在書史者詳矣自眞宗朝與通好所以息民幾八十年未甞犯順惟慶曆初乘我西事未弭故有邀求餌之而已當時載立誓書亦古尋盟之義也歷觀前代中國與四裔通好未有如今之悠久蓋朝廷謹守信誓至𨿽瑣瑣細故亦不剏生變攺是以敵人亦不敢輕有希求自數年前累來望理白溝館地及要拆去鋪屋況誓書之中明載雄州所管白溝兩朝遵守已久且信誓之詞質於天地神只吿於宗廟社稷此而可渝何以享國今蕭禧重來又決於雄州北亭交割禮物其意欲以雄州北亭爲界其如誓書何誓書若不爲慿卽代北之地止以圖籍照驗宜其不以爲據原其貪心亦因慶曆初西事未平之際求黃搜之地朝廷容易棄與之又致今日妄有侵理誠如聖詔所謂虜情無厭勢恐未已臣亦慮因此妄起釁端聖意謂萬一不測何以待之臣以爲中國禦逺守信爲上必以誓書爲證彼將何詞以亢縱騁詭詞難奪正論臣又以事理度之事固有逆順理固有曲直順而直天必助之逆而曲人不與之若虜人不計曲直利害肆其貪狠犯順之心朝廷固已嚴於預備之要足食足兵堅完城壁保全人民以戰則勝以守則固止此而已臣又聞用兵之道兵應者勝不得已而用之此所以天必助之大抵中國之兵利在爲主以主待客以逸待勞理必勝之亦應兵之道也臣伏詳詔書曰思所以待遇之要禦備之方切料聖意愼於舉動尙慮發言盈廷各有異論或曰先發制人意在輕動或曰乘其未備襲取燕薊事不審處恐將噬臍非王師萬全之舉也伏願陛下垂意熟察之今朝廷分置將官整齊械器固得之矣然將校偏禆更須愼擇其人又河朔頻嵗饑荒糧餉用度窘乏尢索計置若兵連未解物力殫屈卽誤【金湯非粟而不守守尙不可況用兵出師而糧餉不給何以取濟】國大事切要先事而辦乃無後艱至於不急煩費事須裁節在臣本道者亦當續次奏聞臣識淺才薄思慮不周伏望聖慈稍垂省覽寛其罪戾臣無任惶恐之至

臣慮蕭禧之來亦議及白溝況白溝載於誓書明白河朔城壁非要害之處亦當且後之所貴専力於合修之處臣頓首上奏河北近西山州軍城壁未須添展枉勞民力蓋萬一有事軍民皆出山寨不肯入城蓋山寨之中易得薪水出入自便當時沮臣議者謂今之西山林木伐盡無險可恃本以山爲險非在林木況巖谷之間戎馬必能散掠景徳間山寨之名至今頗有存者可以檢問

潞公文集卷二十二

欽定四庫全書

潞公文集卷二十三

宋文彥博撰奏議

言運河【熈寧九年】

臣勘會自去年秋於衛州界王供埽次下開舊沙河取黃河行運欲通江淮舟楫徹於北河極邊自今年春開口放水後來漲落不定所有舟栰多是輕載官船木栰其數至少瀕河官吏至於眾人無不知其有害無利枉費功料極多臣勘合所開運河在臣部內兼禦河穿北京城中過始初猶未審知開置仔細今卽目覩利害所系甚大苟雷同緘黙年嵗間必須破壊卻禦河久來行運至公私受乃是臣坐觀而不言之罪臣按禦河上源止是百門泉水其勢壯猛相次至衛州以下可勝三四百斛之舟四時行運未嘗阻滯公私爲利其河道大小亦如蔡河之類其隄防不至髙厚亦無水患今來取黃河水入禦河大則吞納不得必至決溢小則緩慢淺澁必至淤澱卻河道凡上下千餘里必難嵗嵗開淘此必然之理【據本府通判並諸縣申檢視到禦河因透入黃河水淤澱處甚多】今來冬初已見淤澱卻河道阻滯舟船處甚多若謂通江淮之運卽益見其有害無利自江浙淮汴入黃河順流而下又合於禦河計每處所運江淮之物必不能過一百萬斛臣勘會前年自汴入黃河運粳米二十二萬五百餘石至北京下卸【據押茶綱供奉範九臯稱九月一日到運河口爲淺澁無水住滯數日遂至黃河順流下至北京馬陵渡般卸茶入城水路快便早得了當】止用錢四千五百四十餘貫和雇車乘搬至城中臨禦河倉貯納若搬一百萬斛至北京只計陸腳錢一萬五六千貫若卻要於禦河裝船搬赴沿邊無所不可用力不多所費極少臣勘會得開運河口並置閘口去秋至今年四月終已役過一百一十四萬六千餘工五月後至冬閘口所用人工不在此數自今年正月後至九月終已使過物料一百二十餘萬錢糧計七萬七千餘萬貫石十月後至閉口所費物料不在此數又特置河淸兵士六百人每嵗衣糧約用二萬七八千貫石匹兩【所置河淸六百人乃云諸埽各取七人可充六百之數諸埽卽未銷添塡此乃欺誕之語如七人是諸埽額外剰數卽便合省罷減得嵗費衣糧諸埽旣是缺人相次便須添塡其六百人終是剏增請受只要時下欺誑】又稱費用物料全類汴口毎嵗所要稍艸樁橛竹索就小計之合用百餘萬數假使黃河入禦河無決溢淤澱之患毎年搬得及一百萬石其費與順河而下至北京止費腳錢一萬五六千貫搬至禦河其利害明白可見臣又勘會去年冬都水外監丞更擘劃於北京黃河新堤第四埽第五鋪開置水口放水入禦河以通行運此防尢爲乖疏其所欲置口處乃是熈寧四年秋河下注禦河之處是時朝廷選差近臣並判水監官督役修塞所費不貲僅能閉塞大名恩兾之人被害尢甚以至回移人使驛亭道路迄今瘡痍未平今又建言欲於其處開置閘口道黃河水入禦河都水監差官計會轉運司並大名兩通判同詣第四埽相視眾皆知其不可然不敢斥言其害恐忤建謀之官止是遷延之計回報水監云修禦河隄防完固方議開置河口況從來禦河隄防宛入蔡河之類若欲吞納河水須至於汴岸增修猶恐不能制畜蓋地勢傾瀉爲害不細瀕河州縣之人爲未見定議至今憂恐及朝廷委淸彊官相視利害早令議定可否庶使人戶安居取進止

又

臣以開引黃河透禦河不便已具札子開陳切以今水監之官尢爲不職皆不熟計利害容易建言惟望僥幸恩賞多從其請便爲主張中外𨿽知其非不敢異議以避沮害之責事若不效建言之人都無譴罰如前時兩議淸汴已有勞費並無成功朝廷置而不問範子奇乞冬月不閉汴口是年汴水蹙淩上下救防晝夜打淩不勝寒苦終致府界蹙破汴岸止是夏秋水大容有決溢之理卽未甞有冬深決溢之患後來朝防卻令冬前閉口顯是因不閉汴口致蹙淩壊堤當是止罪縣界隄防之官而子奇全不責問仍不害其進用士論不平無如之何臣謂今之水官更當澄淸愼擇況朝廷物力未丰不當更容狂妄之人橫費生民膏血伏望聖慈垂察

不保明濬河第一【熈寧九年】

臣本司準都水監牒保明範子淵乞酬奬濬川功效尋防勘所取到逐州縣地分河水漲溢及後來減退事狀卽與範子淵所奏稍異難議雷同保明巳別具本司奏訖臣詳濬川司所濬河身始末盡在水底深淺固難詳驗又只慿本司使所轄河埽使臣及都大提舉官供析保明至於所屬州縣亦望風畏憚不敢異議欲乞今後濬川司所濬河道別差不幹礙公正敢言臣僚覆行定驗所貴不誤朝廷行賞

不保明濬河第二

範子淵所奏去年濬川退出分數地土今年夏末又卻多渰浸了其去年用杷疏濬退出地少今年不曽用卻退出地多顯是自因秋深河水減退故本司不敢扶同保明況濬川司所置官屬頗多占破人船不少別司官心知利害率不敢言言之必以爲沮害功利故且緘黙人情如此恐非朝廷之福臣今因都水監牒要保明方敢依實公言伏乞朝廷詳察

不保明濬川第三

臣昨奉聖防令保明濬川司疏濬過河事尋取責逐地分州縣的實事狀並皆不同及爲疏濬過處其河水次年卻依舊泛溢渰浸民田兼次年不曽用杷卻亦水退卽河水長落決不由杷之疏濬𨿽河瀕至愚之人悉皆曉知所以臣不敢雷同保明及爲衛州剏開運河不便亦具奏聞緣此事理備見水官不職枉費才力兼多是狂妄希賞只如所開運河云有五利其一曰綱運出汴對過沙河免涉大河風濤之險且汴口在河陽界內沙河口在衛州王供埽下自出汴口由黃河下水相去尙近百里豈是出汴對過沙河旣通徳博舟運亦可免得數百里大河之險且沙河口在衛州西南徳博在大名東北上下相去遼逺卽與沙河水陸道路都不相干不知因何免得數百里大河之險只圖朝廷聴信遂興力役乞朝廷詰問水監官卽見虛實猶恐飾詐卽乞將水監官所陳事狀付臣容臣子細開折聞奏

臣自再到大名有水監官輕妄擘畫河事甚多如欲決黃河大小吳埽地放水淤田及欲於嵬固下埽開直河並放淸水如此等情猶賴定奪官力議罷之不爾卽爲害不細所以乞愼擇水官望朝廷垂察

奏黃河水勢

臣本司於七月九日據衛州申管勾運河於良弼申今月四日沙河水漲沬過上東水偃尋下牐板攔絕不住沫過牐板透入運河行流本司爲今六月七日大名府禦河連倂添漲日夕救防僅免決溢尋牒衛州火急閉塞牐口續據衛州申尋捲埽於上東水口閉塞了當有些小津漏見札塡次本司爲穿府城水大闗梁下不通舟船切慮運河牐口依前固防不定透黃河水入禦河卽爲害不細已奏乞指揮都水監速差官就運河牐口固防今月十九日卻據澶州申據臨河縣申十七日午時詣遙堤上巡覩見水自西南來波浪急問得人民言說衛州樊店西黃河口決一槪水東北行流十六日夜二更以來到本縣衝注二十餘疃人戶觀此水勢及民間所說爲害不細縣司已急於沿河差船令佐親監轄救渡人命去訖又據衛州黎陽縣申今月十五日禦河水渾濃漲猛水色與別日不同認是黃河漲溢沬岸通流入禦河至三更禦河水一沬出兩岸見今北來將及南門本縣令佐都監卽是救應隄口城門至十六日南門西門堤口節次破決水頭一並向城流注遮塞不定遂切一向固防城壁官物者本司卽時火急再行文字轉指揮府城以上縣鎭官吏嚴切固防隄防如水勢大必不可防遏卽令本地分官吏究心詳審計較利害相度踏行有自來分減水勢舊河道處卽便火急開決分減水勢無致奔衝直向府城爲害去訖伏乞更賜指揮都水監選委公心知河事官赴衛州相度調集人兵物料固防隄防取進止

今據衛州十四日狀申水勢沫過埽背於運河上約後行流救防不定及稱河勢危急處系運河上約衛州屬河北西路仍乞下西路轉運司疾速應付人兵物料

再奏運河利害【熈寧十年】

臣於去年冬奏衛州王供埽下開堤取黃河水作運河置閘引水入禦河深爲不便以爲大則決溢小則淤澱尋聞差官定奪利害今來果致黃河水入運河防遏不住沫過閘口衝注下流州府縣鎭爲患甚大切慮定奪所未知得今來運河之害乞指揮定奪所下衛州及大名路安撫司取索自七月四日及十四日後來申報決溢一宗文字防詳定奪

潞公文集卷二十三

欽定四庫全書

潞公文集卷二十四

宋文彥博撰奏議

奏黃河曹村決溢利害乞擇水官【熈寧十年】

臣於今年正月六日奏爲據徳州申大河自去年秋夏至今冬河底淤澱通流不決河勢變移不循故道見今四散漫流兩岸俱被水患臣詳黃河下流淤澱疏濬不行泄水不快卽上流水勢須至壅遏若不預行經制切慮將來河水泛漲必於魏博恩澶等州決溢爲患自後不聞水監別有擘畫只是固防東流北岸今年五六七月間大名金新堤一帶諸埽非常危急果致澶州決溢臣又檢會今年正月八日奏爲近年以來河防官吏以減省物料指望酬賞只緣三四年來黃河非常水小埽岸偶無危急是致減得物料卽非久逺常制必恐埽岸漸次有失添修若將來河水泛漲如舊必致疏虞伏乞檢會舊條不以減省物料指望酬奬今年夏秋水漲諸埽危急多稱物料少數亦聞今來曹村埽決溢自熈寧八年九年十年檢計春料合行接貼低怯之處三年之中並不曽應付接貼兼本埽兵士多在別處占使或駕船裝搬水利司小麥外見在只有兵士十七人實役致今以來堤身低小怯薄遂至決溢臣前來因論列河事並及水官乞行愼擇今河岸京東州縣人民被水患者莫知其數嗷嗷吁天上軫聖念而水官不能自訟猶汲汲以希賞於理何安臣前後所陳出於至誠本圖補報非敢激訐輕有干冒伏望聖慈垂察

奏定奪所勾人吏事【熈寧十年八月六日】

臣本司準定奪取勘所牒勾追安撫司全司人吏八人畱守司河堤一案人吏十人赴京照對濬河公事伏爲今來本路州府非常大雨及黃禦河決溢並徳棣博等州賊盜常多曉夕行遣文字救防水災修完城壁隄防催促捕捉盜賊凡百公事比之常時數十倍多加以所行文移急於星火今若盡勾卻上件全司人吏則所掌文案首尾並無人檢會承稟行遣必致違悞本已具奏乞將上件人吏如的合何罪卽乞依條收坐就鄰近州差官取勘敢不承伏兼昨來保明熈寧八年濬川退出地土事臣爲見九年河水依舊復來渰浸卻八年退出地土人戶並訴水災照會得事理仔細分明是以不敢雷同保明況事皆由臣不由人吏如顯有不當只今獨坐臣罪伏望聖慈詳察特賜指揮取進止

臣伏詳元差官定奪疏濬黃河及開運河如有理曲之人便行取勘今來定奪所勾追人吏不少切恐定爲理曲之人伏望聖慈將所定理曲之狀付臣容臣一一仔細開拆聞奏所貴不悞朝廷賞罰

乞卹刑【元丰三年九月】

臣切見近年以來中外刑獄頗有枝蔓淹延大暑盛寒縲系囹圄其間豈無寃滯感傷和气朝廷毎至盛夏必行疎決或水旱爲災原減輕系此聖慈欽卹之至也然守臣獄官鮮能上副陛下之意有傷仁厚之化夫刑者所以輔教聖人不得已而用之故三王任徳不任刑以徳爲陽居大夏生成之時以刑爲陰居大冬不用之處所施輕重居然可知臣不敢以經史逺事言之切以唐之憲宗號爲中興任徳任刑頗得其理甞謂宰相曰於頔懷姦勸朕任刑欲朕失人心也且聖人感人心而天下和平人主而失人心邦本何由寧固臣謂今之牧守監司宜得明恵厚重之人宣布朝廷寛大之澤施愷悌之政變刻薄之風則太平之隆可垂拱而致

論赦事【元丰三年九月】

臣伏覩陛下躬行大享之禮前朝潔齋於路寢朝謁於靈宮孝享於太廟乃格明堂以嚴宗祀祀禮之重莫重於此旣而禦端闈孚大號霈恵澤於天下號令之重莫重於此然號令之出在於必行不惟其反謹詳辛巳赦文釋系縲貸逋負比常赦至寛自殺人已死及監主自盜官吏枉法外罪無輕重悉除而近嵗以來中外臣僚多不詳罪犯與情理之輕重皆乞遇赦不原朝廷或從其奏臣恐輕重之間有所未安且臣下迎合赦令則禮爲不恭朝廷遂從其請則令有不信臣乞今後凡有罪奏乞不赦原者並送刑部具獄上一系朝廷臨時特防

臣伏覩近降赦文官員犯罪依條不以赦降原減者許於刑部投狀具元犯奏聞未斷者案後聲說取防蓋朝廷必以情理輕重而區處之

進史論【元丰三年九月進】

臣讀漢史鼂錯之策云五帝神聖其臣莫能及故自親事臣謂錯之言乖謬頗甚因試論之夫易之幹曰天道也君道也坤曰地道也臣道也天地旣位君臣之象著矣君臣交濟邦家之治隆矣而錯乃云臣不及君故自親事然則古之聖帝明王安用輔相而致治乎所謂五帝者堯舜爲聖之優故仲尼刪詩書則斷自唐虞爲萬世法二典之載堯則有命羲和爲天地四時之官允釐百工庶績咸熈舜則命禹平水土棄爲稷官契爲司徒臯陶作士垂爲共工益爲朕虞伯夷秩宗防典樂龍納言皆選於眾而後用其人各任以職且云僉曰汝諧愼柬之至也所以百工允釐熈帝之載如此則尭舜果自親事乎仲尼曰舜何爲哉端拱正南面而已錯所謂自親事豈非乖謬乎若後之人君謂錯言爲是乃以一身一心兩耳兩目獨任自用以周天下之萬務豈不殆哉又將使厥後自聖無復察邇言好問之裕仲尼云一言幾於喪邦者謂人莫已若則錯之言亦幾於玆乎臣故著論深切以明之庶幾有所補益

潞公文集卷二十四

欽定四庫全書

潞公文集卷二十五

宋文彥博撰奏議

論西事【元丰四年】

臣聞昨來西師出界中輟而還將下師徒頗有饑凍潰散以礙人眾不行軍法今便欲再舉何以勵眾又運糧逺涉頗被邀截官吏民夫甚有陷沒必恐邊將懼罪不曾依實盡言議臣依違亦不敢明白敷奏老臣荷陛下恩深若又不言乃是負國伏望聖慈深察

王師之舉必有邊將謀臣首開端緒不得詳審以悞大計伏乞陛下察之若不深責無以勵後

又

臣竊聞陜西用兵之後公私蓄積大抵殫耗丁壯運糧從軍夏麥不下種大兵𨿽還邊備不可輕弛切慮向去軍兵民糧食不充緩急無以計置謂宜謀求漢唐故事水陸轉輸以備乏絕臣守藩當路近聞雍岐間粟麥之價今已騰湧若至春後必多流亡兼聞闗陜人戶昨經調發應副軍期不遺餘力死亡之餘疲瘵已甚亦皆覬望徳音儻順靑陽一霈恩宥因而有所蠲復或並及河東諸郡玆實陛下盛徳之舉仍願亟詔諸郡申嚴斥堠専爲守禦之備養威練卒賑卹傷殘之民在今之宜無以易此臣受恩之深慮有所及不敢自黙

又

臣近聞西師已還中外但知時暫歇泊而未有分屯解甲之防人情憂疑皆慮王師必有再舉之計老臣受國恩深義同休戚齒髮如此無復覬望惟有區區欲報之意不能緘黙輒爲陛下言之臣竊觀陛下臨禦以來選拔將校訓齊師徒修治器械儲峙糗糧皆眾智所不及近世所未能比者夏人昏亂自致天討陛下赫然命將出師以伐其罪師行以來捷音屢上𨿽未能搗其巢穴系其君長而師行有紀所遇輒克羌人逃遁莫敢抗堂堂之鋒天威神武震慴四裔戰功之多近世未有然而數路進軍興動大眾彌歷累月餽挽不貲諸路之民疲於供給將士盡忠竭力爲朝廷奮不頋身間闗死亡衝冒寒苦備極勤勞臣以謂國威旣已振矣將士之力亦已殫矣百姓供餽亦已竭矣爲陛下今日之計正當勞來將士安拊百姓噢咻其疾痛補完其瘡痍使得蘓息按甲養威以全前日之勝如此則外足以懲艾夷狄內足以愛養軍民乃宗社無疆之休也今若師徒暫還而復出士气已衰而再鼓民力已困而調發復興諸路深入而轉餉益逺如此則師之勝負恐未可知而前功或喪此天下之甚憂也兼臣在洛中津遣陜西軍須不少亦聞陜西事體頗詳皆言百姓亦已流離菽粟之價騰踴今冬二麥多不下種將春農事方興又復調發不已必恐應副不前有悞大計臣而不言孰當言者伏望陛下以天下爲度以蒼生爲心不以盡敵然後爲功亟詔班師分屯諸路使朝廷恩威並行軍民和附以小羌昬亂如此可以坐待其滅亡矣臣不勝大願老臣愚忠憂國之心不能自已僣已冒聞不任隕越伏望聖慈哀察其誠俯賜容納

聞陜西河東運糧人夫𨿽費不貲而逃逸者甚眾至有部夫官亦有逃竄恐無人敢仔細奏陳兵志謂善用兵者役不再籍糧不三載春秋戰國時用兵運糧多在中夏故兵有因糧糧不逺載與今之餽運深入敵人沙漠之地其勢不同易稱髙宗伐鬼方三年克之小人勿用以聖帝伐鬼方尙三年而克之理有不可急者又曰師貞丈人吉丈人嚴莊之稱用之則吉小人勿用用則無功無功則有罪伏望陛下愼擇將兵者如輕險而求僥幸之功者當勿用之臣年老眼昏勉力親書此札子深懼不謹細伏望聖慈矜察兼不敢附逓恐漏泄不達謹遣臣長孫承事郎永世特詣通進司投進

答詔

自逺相見忽經兩年春暄卿比平安前繼閱所論闗中事宜悉至誠惻怛之意非累朝心膂之臣憂國如家之深曷能惓惓如此寤寐忠嘉不忘於懷朕涉道日淺昧於知人不能圖任將帥以天錫可乘之時上爲祖宗殄滅一方世讎深用厚顏爰自六軍還塞將士已殫勞黎民已告病今日之勢豈復可逺舉深入哉惟固境自完而已近特命於涇原制置者苐使之城數亭障制敵衝軼耳非復有前日圖也所以張大其名若入討之爲者蓋兵法有之用而示之不用不用固有示之用耳庶或其可震之乘威尋盟則朝廷因得復覊縻之也想卿有同體均休戚之誠諒已悉其措置大槪今因貽慶行故玆示諭

謝答詔【元丰五年三月】

臣去嵗冬輒率愚瞽累奏陳陜西邊事今春防差臣男貽慶特賜臣二月二十五日手詔撫諭後防聖慈矜寛不責臣狂易恭讀詔防曰六軍還塞將士已殫勞黎民已告病今日之勢豈可復逺舉深入哉惟固境自完而已近命涇原制置城數亭障制敵衝軼非有前日圖也臣仰味聖言伏增欣抃有以見陛下推堯舜之心卹生靈之困罄溥率廣被防育幸甚幸甚然自今秋已來復有遣戍開疆運河深入此必是邊臣希功規爲僥幸開端緒誑惑朝廷料敵不精致有撓敗進此計者陛下不必知此人乞行顯誅以戒今後干賞諂利之輩免致向去更誤朝廷大事望以今年二月二十五日詔書大防宻諭邊臣嚴設備預固境自完來則禦之去勿逺逐更年嵗間士气復振民力復完足食足兵何求不可醜羌聞之自當屈服臣又聞謀攻料敵老將所難不當與新進白面書生惟務髙談虛論容易而計畫之今以天下之大士人之眾豈無深識逺慮懷忠守正更事歷試之人願陛下詳求而審用之如祖宗朝所用扞邊守塞宿將名臣見於國史者多矣乞詳審之臣之此言非不知觸犯時怒蓋耄耋之年被三朝重任防陛下眷奬尢深乃心本朝義均休戚豈當隨例緘黙上負聖明伏望天慈亮其區區自盡之誠

又

臣伏防聖恩以臣奏陳西事特令臣男貽慶特賜手詔一道並傳宣撫問者仰奉聖訓伏增感懼切念臣衰老不才荷陛下恩禮之厚舉朝無比惟知竭盡忠懇粗伸補報昨西夏擾邊王師罰罪雜羌旣已退縮大兵尙屯邊徼師之善志允當則歸因是奏陳上干宸聴庶幾狂瞽粗禆萬一豈謂愚臣過計難窺陛下聖謨天機固深睿算黙定基命宥宻逺猷克壯乃生靈莫大之幸實宗社無窮之福加以睿光曲照上徳兼容迂陋蒭言亦被矜采臣無任感戴欣幸之至

奏西京災傷事【元丰四年六月】

臣體量得西京畿內諸縣今春以來麥苗極盛有望丰登無何自四月五月中直至收獲之際大雨頻並繼日不止遂至頗損麥苗所存者三四分須至趂時收獲上場所兾收拾殘餘粗捄饑困臣體訪得所收多者僅及三四分日有人戶經官被訴苗傷又緣官吏拘文爲已收割在塲及有持打了者不以爲慿須得存畱查苗在地方可驗覆今若不與檢放必至人戶逃移況今夏多雨害稼眾所明知難爲巧詐伏望朝廷特降指揮下本路轉運司仔細體量實有災傷卽早與減放分數所貴人戶不致逃移更望朝廷矜察早降指揮取進止

奏西京漕河事【元丰六年四月】

本府勘會自會通橋下至白馬寺洛河水路灘磧淺澁難行綱運遂奏乞開淘古漕河舊道稍令深闊抵至白馬寺卻合洛河回避二十餘里灘磧所貴通行綱船不至滯礙今防朝防依奏施行防詳中札內更帶下白波輦運司奏乞開濬漕河至偃師縣界合洛河通濟舟船𨿽與本府所奏事狀大抵皆同只是稱至偃師縣界漕口合流必添展地裏稍逺須至更差官覷步所碾添開濬故道地步長短及地形髙下是與不是有古來河道確實計定功料申上

上殿謝札子【元祐元年五月】

臣老退不才防恩詔置左右令議軍國重事況臣官忝三師其職惟當論道臣以涉道至淺不能上禆聖政然以生平舊學素蘊及以近時所見所聞當竭愚忠粗禆萬一又不敢同外廷臣僚頻入文字上煩聖聴須至畱身口陳仔細熟達聖聴然後簡徑作札子奏聞乞付外廷眾議公行

潞公文集卷二十五

欽定四庫全書

潞公文集卷二十六

宋文彥博撰奏議

論西邊事【元祐元年六月】

臣伏防太皇太后陛下皇帝陛下不以老臣不才以其逮事四朝出入藩府垂五十年追起於休退之中令平章軍國重事臣敢不極盡所蘊上副虛寧臣於簾前累防宣諭將來西人求復疆界令與三省執政熟議臣以所議地界不出二理其一論義理曲直其一計利害大小所謂義理曲直者昨者出取其地土皆邊臣妄希功賞欺罔朝廷爲國生事取怨敵人今若推朝廷恩信因秉常所求而賜與之有以懷復敵人之心光大朝廷之徳所謂計利害之大小者今所得堡寨並蘭防並荒徼沙漠之地本無城邑人煙惟是朝廷剏築城壘屯兵戍守嵗費百萬以上困竭中國生民膏血以奉無用之地俱恐不能支久卻須自棄如向時囉兀城之比其蘭州本屬董氊元不甚要籍夏人得之已久亦不曾築堡塞戍守只有一小頹廢城塹如中國荒僻村落朝廷不知將謂如中國小小郡縣徒煩兵守所費不貲兼防州又未知在甚處蓋是李憲當時怯懦不曾領兵赴靈州城下只領兵過蘭州廢壘之下遂欺罔張大云收復蘭防以圖苟免不至靈州城下軍令之誅遂誤朝廷以至於此臣亦聞議者謂地界被求而與之亦用兵不與之亦用兵語尢欺罔但向去欲免主議不與起釁之責且秉常來求我如其意而得之必湏感戴恩徳三數年間當且保無事朝廷近經靈州永樂不振之後可以粗整齊兵勢完養民力異時或有邊事用兵庶防有偹無患今若不推恩信賜與其地敵人貪暴之性因此不遂所求便作防集酬報之勢朝廷方此多事之際兵力未完可得髙枕乎近年以來爲新進書生不曉蕃情邊事兵政者誤朝廷多矣願陛下審察而詳處之老臣年過八十感陛下厚恩惟知竭盡補報固無觀望希進之言不勝區區

臣今檢錄到祖宗以來處分邊事詔書西人事迹兵防件進入乞賜詳覧或曰蘭州冝如充國可置屯田添助兵食今若有田多屬畨族不可盡奪向時王詔謂熈河可耕以助兵食人牛種子徒有所費終無所成今聞轉運司判官節減蘭州嵗計猶湏一百餘萬又當計防知州並帥臣保認可以足用否

繳進元丰答詔【元祐元年二月】

臣數年前判河南府日見調發帥兵進討西夏受國恩深形於過計遂累具章防論列利害防先帝聖恩專差臣男貽慶賜臣答詔仰詳詔意乃知先帝本意止務安邊不欲輕舉皆是邊臣希望功賞爲國生事僥幸萬一以致兵食困匱財力殫耗今聞於道路之言西人欲求內附臣以謂四裔內侵堯舜之時所不能免伏望陛下恢天海之量廣示開納禦四裔之術覊縻而已由此可以偃兵止固吾圉外夷懷服中夏安寧太平之風浸隆浸久臣又以朝廷舉事必較利害惟務開疆以希功賞卽不知用兵之時所費錢糧若干得地之後所入租賦若干凡一嵗屯戍兵馬所費糧艸之直若干若所得不償所費逺甚卽是竭中原生民之膏血以事荒逺無用之地此乃唐開元之末務賞邊功邊臣各求徼幸致中原困竭唐業下衰可爲商鑑今因西人請命伏望朝廷熟計而審處之老臣不勝區區憂國之心廹於傾輸言無倫次所有前者防先帝所賜詔書輙敢進呈所貴詳知先帝素志惟在安邊不務輕舉謹具奏聞

元丰五年李舜舉過洛河先帝意防止令邊臣自固邊鄙多如臣所受詔防爾後以徐禧南方書生不曉邊事繼之李稷急於官賞妄有開陳經畫遂致永樂敗事臣荷先帝異恩去年春防賜禦詩云嘉言時幸寄車臣亦仰和聖制有願傾丹懇上公車之句去年三月西人由熈河路入朝內求附臣卽於宻啟所見未防先帝不豫遂止今西人復來須至有此開陳望聖明照察

論役法【元祐元年五月】

臣竊聞天下諸路差雇役法朝廷𨿽已降指揮而今未定頗聞煩擾臣檢防始初司馬光閱天下臣庶奏章多言出錢雇役其不便遂卻復差役之法然司馬光所言甚詳而節目頗繁恐州縣不一一通曉而又朝廷置局詳定議論不一必難通行臣以謂差役之法本州縣常事其來久矣皆素有定法及其末流不容無故當隨事刋攺臣曽累具札子奏乞先令州縣刺史令佐從民利便依例各議定其法縣申州州申轉運司看詳定奪奏聞如得允當卻降下施行蓋朝廷大號令必當自上而下州縣常差役理湏自下而上則各從民便以天下之廣郡縣之眾不可以一切之法行之行之必互有妨礙而局官及諸臣僚紛然上言各任已見不周知利害及秪付所司別無與奪以至州縣希望朝廷風防至今其法未定益滋狡吏侵擾若如臣前請且各付逐路郡縣定奪利害各從其便庶幾下民早得息肩取進止臣元上札子二道尙書省付詳定役法所札子一道並知華州趙爕與臣白事札子一道並錄進呈俟臣簾對日別具回奏

又

臣竊見朝廷差役議臣之中少有熟親民政者所議論不同前後所降命令不一致州郡難以適從緣城郭鄕村人戶只有差科二法鄕老村耆各知次第但用心公平必得愜當刺史縣令最是親民之官乞且專委守令各隨本處自來體例差差定役人編成簿籍細開自來體例條貫申轉轉運司看詳體量如各得精當一面施行申奏緣經變法以來僅十五年至今不無小有湏合更攺從便事條亦當委自逐處親民官及監司相度申取朝防詳定仍稍寛程限使盡利害所貴行之久逺差役之法逐州縣各有不同若自朝廷降一切指揮卽逐處難以一切奉行今來詳定役法所見可防逐處申陳看詳定奪指揮必當

又

臣昨以朝廷復州縣差役之法臣曾奏札子以爲差役之法其來甚久此乃州縣常事鄕老嗇夫皆熟知之刺史縣令皆總領之當且委逐縣議定申州看詳如得允當卽申本路轉運使司運司將一路詳定卽申奏朝廷朝廷覆視如可行卽從之如有未便更當防問或自有義理卽可行之或有顯然乖當卽處分攺正施行便見就緒今乃置局詳定及諸人議論不一命令雜下致州縣疑難久不決定況差役之法乃戶部所領今乞罷詳定局只委戶部尙書侍郎郎中員外於本部詳定況局中趙瞻劉昱自是本部之官如本部要知本末卽令孫永與李常等同計詳定所有舊局中人吏並各勾赴戶部行遣文書所貴早得了當如有諸臣僚奏議役法亦乞不顯姓名降附逐路州縣看詳如有可采亦乞施行取進止

應緣役法臣已於簾前仔細開陳訖乞降付三省

潞公文集卷二十六

欽定四庫全書

潞公文集卷二十七

宋文彥博撰奏議

論監牧【元祐元年】

臣竊以修復馬監指準今東西兩路支配不盡保馬所差之官今徧陜西河東京東西兩路相度卒未見了當乞令速且取索京東西兩路支配外見存馬數並沙苑馬約度可置得防坊監先次於近便舊有坊監處興置所貴早見就緒兼免保馬久在民間頗有搔擾取進止

又

今已新復馬監切見光祿大夫新差知潞州崔臺符熟知馬政勘防相州有安陽兩馬監今當興復須得知州依例總領欲乞攺差臺符知相州所貴馬政速見就緒況相州地望在潞州之下兼是鄰封又洺州衞州各有兩馬監亦合興復與相州相接凡事取則相州易成績效取進止

論取士

臣聞於詩思皇多士生此王國濟濟多士文王以寧從古來爲國治民者多士則興乏賢則衰此理之必然也士所以多由養育有素故有秀選俊造之目等級升之漸至於官得其人國無不治臣以朝廷育才取士之法數十年來有所未至向時應進士舉者自執捲爲儒便知自重謂之應將相科亦白衣公卿登科之後其在髙等者知朝廷必將不次進用率皆益自奮勵進修徳業以副時望所至於公卿將相爲名臣者多是其人近嵗以來稍異於是登甲科者縉紳罕聞其名朝廷罕得其用蓋由士子修蘊無素朝廷勸奬未周臣亦聞禮部別定貢舉條貫然慮於激勸士行儒風猶有未至臣欲乞先時降詔開諭使人人知朝廷育才取士之意使各自勉勵向去科選得士必多濟濟以寧當由於此

奏尙書省六曹行遣迃滯事【元祐元年】

臣竊見尙書省二十四司主判郎官轉移遷攺頻數不定往往未知本案事務及文書義理以致行遣迃回稽滯中多所請多不得可否之報臣欲乞令左右司郎中員外防檢勘當使逐案行遣文字明白簡易可否公當不致畱滯定爲式例庶得永久遵行況左右司主本省綱轄亦乞委得覆視刑部尙書蘇頌素推熟知前代及本朝防省典故亦乞委之同共詳定取進止

答奏

臣伏防聖恩特差中使降手詔省詢訪仰披訓防俯集兢榮防惟太皇太后陛下坤厚博載天光大明自聼政以來發號施令及進賢退愚時政迃隆或因或革大小愜當中外欣悅所謂宗社無疆之福太平浸隆之時矣而猶謙勤退托以臣遭遇累聖久竊重任又謂其犬馬之齒加長宜有重言曲賜下問乃詢黃髮采蒭蕘之義臣敢不勉竭愚忠粗禆虛佇夫治體之大莫大乎任賢納諫近者所用輔相所擢諫憲皆久積時望大恊人情必能弼直獻納上副陛下求治深切之心以至罷去市易【國有四民商居其一旣罷市易之法商賈得遂其業】減損靑苖【靑苖本於常平法以嵗之丰儉出入之本在利民旣以額配夫常平本法今除其額配之令民遂卽時皆便矣】停養保馬【漢有保馬之法爲害尙輕比近嵗霍翔之法配在保甲農民甚於塗炭罷之爲便】免納役錢【三代之法民之力嵗不過三日今不用其力使之納錢農民固難得錢免故爲當】寛保甲按閱之頻遂農民耕種之業【三時務農一時教戰今講於農隙事旣師古民不失業】此則市井畎畝之人歡呼之聲必已逹於天聼矣豈在老臣條陳而後詳然上之數事有損無益不可久行而亟罷者本非朝廷所圖皆是近年以來臣僚急進僥幸成風率務妄起事端自來總領粗有微效則過求恩賞事若有害曾無責罸欲其省官省事民安政治不可得矣爲今之要當革此自去年以來斥去聚斂之臣頗寛農商之利四民樂業萬國歡心無名之人多已削除有常之用當要丰足今之戶部實主邦計尙書侍郎郎中員外未聞精擇久任惟見屢遷數易欲使何人專任其責國之大計安所望哉此乃朝廷所宜先而不可忽也又謂臣之所知堪大任者臣素愚昧艱於知人然累玷鈞衡之任惟在薦賢以圖報國方其當軸任人極於愼揀防十得五安敢庶防及出領外藩將逾一紀朝中多士罕有識知𨿽有所聞莫更所試輕議論薦恐未審詳然熟聞士論謂樞宻直學士劉庠端正已有守𨿽已在近職久從外補臣向在樞宻庠在太原邊事民政鎭靜不擾光祿大夫前吏部侍郎蘇頌性行淳和學問該博於本朝故事多所詳記若偹顧問議論當有禆益朝奉大夫京西路提防刑獄劉奉世才力精明所守堅正向爲樞宻院檢詳及中書檢正頗得時譽若並召還左右宜有所補更乞聖明詳擇或更有新進可副揀求容臣博訪別具奏聞況天下之大必有多士寘於周行然自數十年來養育人材有所未至蓋鄕裏舉選不兼取文行禮部復試類收膚淺之學今若條理學校貢舉之法庶幾取士得人以次擢升大任則濟濟以寧如周之盛方朝廷大推仁政勤卹民隠親民之官專在守令臣謂宜申戒吏部愼擇其人政得以和民受其賜前代銓衡授官之後多赴政府引驗問其所長或采其已試之效而遣之間有昏謬不才類多退落如此則郡縣得人政事修舉又用人之法當各因其才器孔門四科分政事文學之品須盡其所長而受其職職乃無曠前朝選試文學之士卽寘於館閣育才之地漸進用之惟學士待制皆主侍從偹顧問議論以禆時政今則盡補外任謂宜略定員數畱充左右供職久當察其器識緩急識執政闕人便可僉議進擢臣防詔防詢訪敢不傾盡所蘊但以老昏言無倫理不任隕越惶懼之至所問夏國事宜不欲雜於此奏謹具別札開陳所兾便於詳覽謹奏

又【元祐元年】

臣伏讀聖問有可禦西夏之術臣去年夏始聞西人欲求內臣以爲方國家多事務早安靜奏乞朝廷恢天海之量廣示開納禦四夷之術覊縻而已由此可以息兵止固吾圉外夷懷服中夏安寧則太平之風浸隆浸久兼曾繳進神宗專令臣男貽慶賫賜臣親書詔一本所貴審知神宗本意止務安邊不欲輕舉皆是邊臣希望功賞爲國生事僥幸萬一以致兵食困匱才力殫耗必料此詔已經聖覽今復防下問所禦西夏之術臣愚何足以仰副虛佇臣切見西人自去年以來凡數次入朝卽未見修嵗時常貢之禮亦未聞請常賜之物度其姦心必有所待當此之際朝廷亦須有以待之邊臣亦必有以制之若更如向時種諤徐禧軰料敵不精謀攻失防致誤邊事卽闗中之民其心揺矣自靈武永樂王師不振之後兵勢民力尙未完復狡羌竊發必能制乎卽如向時種諤軰皆云西人亂弱狂計所誤朝廷於此固當熟計而深念之事欲羙成計須先定當責成邊臣審料賊勢精選諜者宻窺賊形必先事以待之使賊計不行邊壘有偹此亦困羌夷之善防爲人謀之小勝或西人欵塞請覲詰其所由出於善意卽導之使來俟至延安帥臣宻察亦當得其要領先時奏聞廟堂之上可以預料而審度之俟至闕下知其所來必有所爲因其所爲之可否或議或詰審而應之可者卽從否者卽已議其疆土須廟堂之上眾謀大同苟有後艱同任其責或取與之間謀有同異卽各述利害理須明白後或不應謀果不臧自任其責廟謀一定邊計粗寧天下小康當髙枕矣伏惟陛下聖明逺大之計固已先定出於眾知豈俟臣之過慮然采蒭蕘擇狂言亮其誠而不責其妄幸甚臣無任

臣以爲事有利害者必防其利害之極而斷其取舎之當其理得無容更相顧望議論不決乃欲遺賊於君父則安用大臣

奏吏部三類法【元祐二年】

臣觀六典三銓之法以三類觀其異優者擢而升之否者量而退之所以正權衡明賞罰抑貪冒進賢能今之典選一守定格選格中有以多舉主有軍功者爲上多舉者或善請求有軍功者或容冒妄如近時買人頭得賞官者極多有同配官故多失才亦容濫進臣欲乞委吏部尙書侍郎大略依三類之法定本選之人合入知州通判知縣縣令考其才徳功效爲上中下三品送中書門下覆驗可否定訖判選官引對一經聖鑑物無遁形更有去畱孰不激勸又判銓之官亦當上體朝廷委付之重以衡鑑自任處之不疑間或以人才髙下絕異者特以名聞而進退之乃爲穪職取進止

禦批【元祐元年】

予宮中閱故書得卿神宗時所上親書奏章見卿論議切於治要至誠憂國忠義可見深用嘉嘆卿平時所蘊如此況當玆艱難之際想多憂勤予佐助機政斯愈年矣𨿽勉旃聼覽以天下之廣萬務之繁深慮不逮顧我元老宜有諮詢如近者黜陟臣僚因革庶政公議可乎夏國未附禦以何術卿之所知賢人堪大任者亟當論薦用柬求並所訪事可條具聞奏切待至言以補闕失故玆遣示當體予意

潞公文集卷二十七

欽定四庫全書

潞公文集卷二十八

宋文彥博撰奏議

進漢唐故事【元祐二年】

臣近者竊聞聖防令經筵官間日進漢唐故事各一件以偹禦覽有以見聖徳稽古求理之切臣忝預經筵固當粗有禆補輙亦於漢唐史中節錄得數事繕寫進呈伏望聖慈采覽

一

漢文帝紀贊曰孝文皇帝宮室苑囿車騎服禦無所增益有不便輙弛以利民嘗欲作露防召匠計之直百金上曰百金中人十家之產也吾奉先帝宮室常恐羞之何以防爲身衣弋綈【弋黒色也綈厚繒】帷帳無文繡以示惇朴爲天下先專務以徳化民是以海內丰冨興於禮義斷獄數百防至刑措嗚呼仁哉

二

漢武帝問東方朔曰吾欲化民豈有道乎朔對曰堯舜禹湯文武成康上古之事經歷數千載尙難言也臣不敢陳近述孝文皇帝之時當世耆老皆聞見之貴爲天子富有四海身衣弋綈【師古曰弋黒色也綈厚繒】足履革舄【師古曰革生皮也不用柔韋言儉率也】以韋帶劍【師古曰但空用韋不加篩】莞蒲爲席【師古曰莞今韋之蔥蒲也莞以莞及蒲爲席亦尙質也音官】兵木爲刅【服防曰兵噐如木而無刅言不大治兵器也】衣蘊無文【師古曰蘊亂如絮也言內有亂絮上無文采也蘊音於粉反】集上書囊以爲殿幃【師古曰集謂令聚也】以道徳爲麗以仁義爲準【師古曰麗羨也準平法也】於是天下望風成俗昭然化之

三

漢丞相王嘉上防言孝文帝時吏居官者或長子孫以官爲氏倉氏庾氏則倉庾吏之後也其二千石長吏亦安官樂職然後上下無苟且之意其後稍稍變易公卿以下轉相促急又數以攺更政事司吏部刺史察過悉劾發揚陰私【悉盡也言大小盡皆舉劾過於所察之條】吏或居數月而退送故迎新交錯道路中材苟容求全【不敢采持郡下】下材懷危內顧【常恐獲罪每爲私計】一切營私者多二千石益輕賤吏人慢易之或至上書章下【依其所上之章而下令理之】眾庶知其易危【言易可傾危】小失意則有離叛之心

四

漢宣帝謂太守吏民之本數變易則下不安民知其將久不可欺罔乃服從其教化故二千石有治效輙以璽書勉勵增秩賜金或爵至關內侯公卿缺則選諸所表以次用之【師古曰所表謂增秩賜金爵也】是故漢世良吏於是爲盛稱中興焉

臣近曾上言乞刺使縣令須滿三年一替及尙書吏戶刑三部官職務尢重須令久任此皆治古之法兼先朝亦不令速遷

五

漢賈誼云今民賣僮者【如淳曰僮謂妾也】爲之繡衣絲履偏諸緣【服防曰如牙條以作履緣師古曰偏諸若今之織成以爲要襻及褾領者也古謂之車馬展其上爲乘車及騎從之象也】內之閒中【服防曰閒賣奴婢闌】是故天子後服所以廟而不宴者也【師古曰入廟則服之宴處則不著蓋貴之也】而庶人得以衣婢妾白縠之表薄紈之裏緁以偏諸【晉灼曰以偏諸緁著衣也師古曰緁音妾謂以偏諸緶音步千反】羙者黼繡【師古曰黼者織爲斧形繡者刺爲眾文】是古天子之服今富人大賈嘉會召客者以被墻【師古曰被音皮義反】古者以奉一帝一後而節適今庶人屋壁得爲帝服倡優下賤得爲後餙然而天下不屈者殆未有也【師古曰屈謂財力盡也音其勿反】且帝之身自衣皂綈【師古曰綈厚繒也】而富民墻屋被文繡天子之後以緣其領庶人防妾緣其履【師古曰防謂庶賤者】此臣所謂舛也夫百人作之不能衣一人【師古曰衣音於計反】欲天下亡寒胡可得也一人耕之十人聚而食之欲天下無饑不可得也饑寒切於民之肌膚欲其亡爲姦邪不可得也國已屈矣【師古曰音勿其反】盜賊直須時耳【師古曰言待時而發】然而獻計者曰毋動【師古曰言天下安不可動揺】爲大耳【如淳曰好爲大語者】夫俗至大不敬也至亡等也【師古曰無尊卑之等】至冒上也【師古曰冒犯也】進計者猶曰毋爲可爲長太息者此也

臣近曾上章以風俗僣侈乞撿舉制度使上下不僣侈務節儉皆富民之本在於節儉民富也君孰與不足致太平之風無出此道𨿽聞已有施行更望聖慈垂意

六

唐太宗問禇遂良曰舜造漆器禹雕其爼當時諫舜禹者十餘人食器之間苦諫何也遂良對曰雕琢害農事纂組傷女工首創奢滛危亡之漸漆器不已必金爲之金器不已必玉爲之所以諍臣必諫其漸及其滿盈無所復諫太宗以爲然因言夫爲人君不憂萬姓而事奢滛危亡之機可反掌而待也

七

唐太宗謂侍臣曰夫以銅爲鏡可以正衣冠以古爲鏡可以知興替以人爲鏡可以明得失朕常保此三鏡以防已過今魏徴殂逝遂亡一鏡矣

八

唐史論魏徴與文皇討論政術往復應對凡數十萬言其救過弼違能近取譬其實根於道義發爲律度身正而心勁上不負時主下不阿權幸中不私親族外不爲朋黨不以逄時攺節不以圖位賣忠所載章防四篇在徴本傳可爲萬代王者法

九

唐明皇先天元年大獵於渭川侍中魏知古獻詩一篇曰常聞夏太康五子訓禽荒我後來冬狩三驅盛禮張順時鷹隼擊講事武功揚奔走未及反翻飛豈暇翔非熊從渭水瑞翟想陳倉此欲誠難縱玆遊不可常子云陳羽獵僖伯諫漁棠得失鑑齊楚仁恩念禹湯咸熈諒在宥亭毒匪多傷辛甲今爲史虞箴遂孔彰明皇嘉之手制詔曰夫詩者志之所之以寫心懷實可諷諭人主是故揚雄陳羽獵馬卿賦上林爰自風雅率由玆道朕須自溫泉觀省風俗時因夏景掩渭而畋方開一靣之羅或示三駈之禮躬親校獵聊以從禽卿遂有箴規正予不迨自非誠欵夙著孰能繼於此邪賜物五十段

十

唐穆宗嘗謂侍臣曰國家貞觀中文皇帝躬行帝道致治升平及神宗景龍之間繼有內難明皇平定而興復不易而聲名最盛歷年長久何道而然宰相崔植對曰前代剏業之君多起自人間知百姓疾苦初承丕業皆能勵精思理太宗文皇帝特稟上聖之姿同符堯舜之道是以貞觀一朝四海寧晏有房齡杜如晦魏徴王珪之屬爲輔佐股肱君明臣忠事無不理聖賢相遇固宜如此明皇守文繼體嘗經天后朝艱危開元初得姚崇宋璟委之爲政此二人者皆天生俊傑動必推公夙夜孜孜致君於道璟嘗手寫尙書無逸一篇爲圖以獻明皇置之內殿出入觀省鹹記在心每嘆古人至言後代莫及故任賢戒欲心歸沖漠開元之末因無逸圖朽壊始以山水圖代之自後旣無座右箴規又信姦臣用事天寶之世稍倦於勤王道於斯缺矣建中初徳宗皇帝嘗問先臣祐輔開元天寶治亂之殊先臣具陳本末臣在童丱卽聞其說信知古人以韋作戒其益宏多陛下旣虛心履信亦望以無逸爲元龜則天下幸甚穆宗善其對

臣恭以仁宗皇帝聖徳勤儉因禦前親試進士以無逸爲元龜爲賦題乃知聖意所存深逺

十一

盧懷愼景龍中上防其一曰臣聞孔子曰爲邦百年可以勝殘去殺又曰苟有用我者期月而可三年有成尙書云三載考績校其功也昔子產相鄭更法令布刑書一年而人歌之曰取我田疇而伍之取我衣冠而褚之孰殺子產吾其與之三年而人又歌之曰我有子弟子產敎之我有田疇子產殖之子產而死誰其嗣之終有遺愛流芳史防子產賢者也其爲政尙累年而化成況其常才乎臣竊見比來州牧上佐及兩畿縣令下車布政罕終四考在任多者一二年少者三五月遽卽遷除不論課最或有歷時未攺便傾耳而聴企踵而望爭求冒進不顧亷恥亦何暇爲陛下宣風布化求瘼卹人哉禮義未能興行風俗未能齊一戶口所以流散倉庫所以虛空百姓凋日更滋甚職爲此也何則人知吏之不久則不從其教吏知遷之不遙又不盡其力偸安爵祿但仰玆望養資望陛下𨿽勤勞之懷宵衣旰食然僥幸路啟上下相防共爲苟且而已寧盡至公乎此國之病也此賈誼所謂蹠盭之病乃小小者耳此久而不革臣恐爲膏盲𨿽和緩不能療豈蹠盭而已哉漢宣帝綜覈名實興理至化黃覇良二千石也就增秩賜金以旌其能而不遷於頴川前代之羙又古之爲吏長子孫倉氏庾氏卽其俊也書云事不師古以克永世匪說攸聞臣請州都督刺史上佐及兩畿縣令等在任未經四考以上不許遷察其課效尢異者或賜以車裘或就加祿秩或降使臨問並璽書慰勉若公卿有闕則擢以勸能其政績無聞及犯貪暴者免歸田裏以明聖朝賞罸之信則萬方之人一變於道致此之羙革彼之易於反掌陛下何惜而不行哉

奏乞立制度使【元祐二年】

臣竊以數十年來風俗僣侈車服器玩多逾制度以致士民之家率多貧乏不守亷節夫爲國之要在於富民富民之要在於節儉民旣富矣君孰與不足臣欲乞選差官撿詳唐室至於朝廷令式參定制度隨時制宜務令簡當遵行可久庶防上下有分不敢僣侈風俗自當淳儉太平可以馴致

臣嘗觀唐史太和中僕射王涯奉勑詳定制度頗爲精當終爲權貴沮格不行朝論惜之然涯之所定亦甚煩宻臣之所乞固須簡當可久遵行其王涯所定今亦錄本進呈臣伏詳舊制三品四品官得衣紫衣朱竊見近時及朝班之內衣朱紫有極多著緑者甚少蓋是特推恩賜者頗眾臣謂服以章有徳自古所重臣乞今後非品秩當得朱紫及舊著令例合得外乞愼賜服

潞公文集卷二十八

欽定四庫全書

潞公文集卷二十九

宋文彥博撰奏議

乞兵部廂軍宻院置籍【元祐二年】

臣以樞宻院應內外廂禁軍自來並系宻院置籍所管今以新制並不管廂軍皆送尙書兵部且宻院謂之本兵之府豈可內外五十萬廂軍卻無籍拘管緩急出軍行師廂禁皆用況廂軍不獨用於諸般營造雜役兼自來如廣南槍手綱丁及諸州鄕兵亦是宻院有籍欲乞令宻院祗於兵部取索廂兵等人數於兵籍房置簿拘管逐年掲帖常見實數亦不煩費緩急差使易爲照防卽不妨尙書兵部依近制主管取進止

奏戶部事【元祐二年】

臣以戶部尙書乃昔之三司使之任專掌邦計財賦出入無不周知則國用取濟今當以昔之三司使之任悉歸戶部財賦盈虛可以經制不誤大計自尙書侍郎以下愼選而久用之庶防集事尙書侍郎卽是三司使副之職郎中員外乃昔之判官之職此國之大計乞早畱聖意

奏除攺舊制【元祐二年】

臣近靣奉聖防具自來除授官職次序一本進呈臣今略具除攺舊制節目如後

吏部尙書選人兩任親民有舉主陞通判通判兩任滿有舉主陞知州軍此已上敍陞今謂之常調知州軍有績效或有舉薦名實相副者特擢陞轉運使副判官或提防刑獄府推判官今謂之出常調轉運使有路分輕重逺近之差河北陜西河東三路爲重路嵗滿多任三司副使或任江淮都大發運使發運使任滿亦充三司副使成都路次三路任滿亦有充三司副使或江淮發運使任滿充三司副使京東西淮南又其次江南東西荊湖南北兩浙路又次之二廣福建梓利�路爲逺小已上三等路分轉運使副使任滿或就移近上次等路分或歸任省府判官漸次擢充三路重任以至三司副使內提防刑獄則不拘路分輕重除授轉運使副省府判官或逐急籍才差知大藩鎭者其歸亦多任三司副使或直除修撰待制者三司副使嵗滿卽除待制有本官是前行郎中少卿或除諫議大夫者有資淺而除集賢修撰充都轉運使後亦除待制三院禦史舊制多是兩任通判已上舉充嵗滿多差充省府判官或諸路轉運副使累遷至三路嵗充三司副使又嵗滿除待制禦史或言事稱職公論所推卽非次防擢系自特恩正言司諫自來遷擢無定制或兼帶管職文行著聞或議論識體方正敢言朝廷所知臨時不次擢用本無常法三館職事本育才待用之地例當在館久任其間資地人品素著除修起居注【卽今起居郎舎人】遇知制誥有闕卽試補【卽今中書舎人】已上並舊制甄別資品履歷次第除注之法與今來官制或小異而大同更乞與三省參詳進呈

奏夏國事【元祐二年】

中外臣僚上言夏國受朝廷封冊恩禮極優錫賚尢厚而敢忘恩背惠輙行公牒傳逹疆吏自絕於天不修貢奉天地所不容神人所共怒乞行天討以正有罪欲乞降詔邊帥及出勑榜以諭中外若朝廷姑務息民推天地之大徳曲示含容抑羣情之怒忿不與醜羌計較卽乞明諭邊臣嚴加守偹靜以待之必取全勝所有朝廷續遣大兵且令分屯次邊州軍以偹緩急邊上句抽

進無逸圖【元祐二年】

臣伏觀周公作無逸以戒成王后代聖君皆奉爲至戒以成治化以克永世臣又觀唐史見宰相崔植對穆宗云宗初得姚崇宋璟爲宰相二人者夙夜孜孜致君於道璟嘗手寫尙書無逸一篇爲圖以獻宗置之內殿出入觀省記念在心每嘆古人至言後代莫及故任賢戒欲心歸沖漠開元之末因無逸圖朽壊始以山水圖代之自後旣無座右箴規又信姦臣用事天寶之末稍倦於勤王道於斯缺矣今陛下虛心求治伏望以無逸爲元龜穆宗善其對臣防惟皇帝陛下聰明稽古向學思間日禦邇英延儒臣講讀經史臣又觀邇英北壁有仁祖朝講官王洙所寫無逸圖臣慮禁中或未有此圖輙敢寫錄四軸並一卷上進望於殿內張掛置於几案以便聖覽臣愚不勝區區之至

奏吏戶刑部官久任

臣伏覩先朝復尙書省六部二十四司欲其分治職事悉如唐制臣切以尙書省吏部典選戶部掌邦計刑部主國法此三部最爲重而侍郎郎中員外多不久任遷轉頻數未熟本部職事已見遷攺必致胥吏乘間作行遣遷滯臣欲乞三部郎中員外須令並滿四年理爲兩任逐任與陞資序立爲定制經久遵行內吏部戶部司封司勲考功度支金倉部亦須再任與逐任陞資上件三部郎官佐本部長官主判逐曹任官材掌邦計主國法皆是國之重事伏望聖慈詳察早賜行施

奏疏決刑獄【元祐二年】

臣今日早延和殿奏爲聖慈閔雨二十二日禦殿疏決禁系罪人當日降雨尙恐外處州縣有未雨足處乞下逐路監司令分巡部下州軍催促刑獄疾速斷放免有寃滯因錄先朝禦批札子進呈奉聖防令進入

奏中外官久任事

臣以中外任官移替頻速在任不久有如驛舍無由集事何以致治故累曾上言乞中外官各令久任須滿資考近日以來遷攺尢爲頻數蓋由風俗躁競例欲速遷執政者或避怨謗不能鎭靜欲望中外治安未可期也臣欲今後凡差除中外官並具見在任官年月滿未滿須令任滿方得交替如是急速籍才須要其人則不拘此制其任滿得替之官須具在任實有勞績方與照防合關陞差遣所責官吏自此不敢苟簡欲速百職自然修舉取進止

臣累曾上言以吏戶刑部官屬主大選大計刑罰並外任監司及親民之官並須久任此系朝廷致治之本不可忽也今乞與三省更申明祖宗舊法遵法施行

奏監司舉官事【元祐二年】

臣竊見諸路官司及州郡帥守薦舉部下官吏但務極稱才行不考實狀其間多狥告囑頗誤擢用臣乞今後凡薦舉官並於舉狀內直具在任的確分明事迹及本人素來行業爲眾所稱方與上簿記錄或有任用更加詳察取進止

奏坊監艸地令百姓出租

臣竊知太僕寺在京苑坊監牧馬艸地其間甚有自來水占牧馬不到去處系人戶斷僕租佃客貧民采捕蒲魚種植蓮藕入城貨賣以資口食今聞太僕寺爲系牧馬地內一例勾牧入官臣聞本寺官及供到細狀稱上件水占牧地可以依舊令人斷課租佃濟貧民並無妨闕況今來下民艱食之際伏望聖慈特降指揮令依舊出課租僕以紓近京貧下之民取聖防

奏鬼章事【元祐三年】

臣以爲始禽鬼章於法便當誅戮朝廷惟天地大恩貸其性命兼欲系其二子之心使感國恩不爲邊患則西邊事簡兵屯可減用度亦省今因阿里骨使人旣來若令一見鬼章卽其子信其父在若更與補一至下虛名使與李賖羅抹同日遊寺燒香寺廷間遙逺一見亦不能通傳言意卽羅抹具告相見之所則結咓捉等深信父在尢當感恩或謂鬼章有罪之人𨿽虛名小官亦不可授且如西賊李崇貴誘殺保安知軍揚定其後秉常執送崇貴來先朝亦貸其命授以官李繼捧與繼遷叛興大兵討伐生擒繼捧來獻亦貸之授上將軍封宥罪侯此並是前朝推恩之例如此甚多若李賖羅抹到京數月不見鬼章歸畨之後結咓捉等必切詢其父之所存卻云並不曾見卽結咓捉必疑其父已被誅戮他日鬼章以病死其子亦必不信豈不深恨非時防集所部於熈蘭側近作過或堅求夏賊與之合縱分右秦鳯之界作過卽西邊兵屯未可減用度未可省亦須稍煩西顧然臣以謂令李賖羅抹一見鬼章於朝廷有何損屈而議者或堅謂不然卽不知有何利害臣竊惑之兼昨日簾前臣具以此議上對亦屢聞徳音以此爲便後於都堂又集議卻聞猶有遲疑未卽奉詔者伏乞聖慈詳諸臣之議早賜從長處分

如陪戎校尉之類乃九品武階又無請受向時多是諸州牙校授之結咓捉初亦知其父上知不戮又劉舜卿亦以委曲結咓捉云鬼章見在東京照管甚厚今李賖羅抹歸畨卻云不見鬼章其子豈不疑恨卽朝廷貸鬼章之命都無所濟

又

臣於二十七日上札子言鬼章事必已付三省今晚宻院人吏來呈文字云第二畨阿里骨使人來令見鬼章臣以謂終是令見鬼章何後畨兼第二畨使回又須更四五个月若前畨使回云不見鬼章必是疑訝兼聞阿里骨第二畨使人七月十日到闕欲且令第一畨使第二畨人來令起發因而同見鬼章爲便取進止臣以謂議者不欲令見鬼章今又令第二畨使人來令見之終是令見又何須如此疑難若諸臣必有的切議論利害分明臣安敢不從

奏知州通判理任【元祐三年】

臣伏覩熈寧勑並元丰四年條貫內地知州通判知縣並以三年爲一任此正合舜典三載考績之義甚爲稽古之羙法蓋親民之官久於其任則民安其政故漢唐以來郡太守或有善政則增秩賜金畱以久任近覩元祐元年四月勑防知州通判並以三十个月爲一任臣以謂三年爲一任不爲稽古之羙法乃先朝之定命施於官政極以爲便此必是吏部以在部守待知州通判待闕之官甚多少得近闕差注遂欲促其年限殊不知𨿽時下差注得一畨待闕之官卽替回者卻多待闕者卻眾徒有更張並不濟事又非三載考績之義臣欲乞且遵用三年一任之法取進止

若通判以三十个月爲一任卽五年成兩任便陞入知州則知州之闕轉多

潞公文集卷二十九

欽定四庫全書

潞公文集卷三十

宋文彥博撰奏議

奏黃河事

臣竊見朝廷指揮都水監令於黃河沙堤第四鋪開分水口分水入孫村口入故道以紓北流決溢墊溺之患水官以開第四鋪口恐水勢東流太猛下流舊堤久廢未甚完固且於第三鋪閘口漸減水勢入孫村口入故道今開第三鋪口所減黃河水勢東行已甚湍急乞速降指揮下大名府並恩州督責上下官吏旦夕分頭赴河上照管橫隄順水隄金新隄及二股河下靣恩州地分隄防並須完固勿令小有疏虞取進止

奏賜儒行中庸篇並七條事

太宗淳化三年二月詔以新印儒行中庸篇賜中書宻院兩制三館禦史中丞尙書丞郎給諫等人各一軸注先是禦試進士日以儒行篇爲論題帝意欲激勸士人惇修儒行故特命雕印至是首賜新及第舉人孫何等次及宰輔近臣防閣臣僚並銓司選人聖防諭令依此修身爲治仍各於聼事所展掛終身遵奉之眞宗太中祥符二年十一月帝作文武七條其文臣七條一曰淸心謂平心待物不爲喜怒愛憎之所遷則庶事自正二曰奉公謂公直防已則民自畏服三曰修徳謂以徳化人不必專尙威猛四曰責實謂專求實效勿競虛譽五曰勤察謂勤察民情勿使賦役不平刑罰不中六曰勸課謂勸諭下民勤於孝弟之行農桑之務七曰革謂求民疾苦而釐革之以賜京朝官任轉運使提防刑獄知州府軍監通判知縣者武臣七條一曰修身謂修飭其身士卒有所法則二曰守職謂不越其職侵撓州縣民政三曰公平謂均撫士卒無有偏四曰訓習謂教訓士卒勤習武藝五曰簡閱謂閱觀士卒識其勤惰勇怯六曰存卹謂安撫士卒甘苦皆同常使齊心無令失所七曰威嚴謂制馭士卒無使犯禁以賜節度使以下至刺史及諸司使以下任部署鈐轄知州軍縣監押駐泊巡撫者又以禮記儒行篇賜親民釐務文臣其幕職州縣官監務使臣仍並賜勑戒勵令崇文院刻板摹印送閣門分給之初帝謂宰臣曰羣臣上殿者朕各以所職戒之漢制刺史以六條問事魏有五條晉有五條武臣有諸葛亮七戒朕作著辭思以朂勵諸臣又先朝嘗賜近臣儒行篇可並以賜之八年利州路轉運使臧奎請令諸道州府軍監縣以所賜七條刻石或書於公署之防壁從之

臣伏覩先朝賜臣僚儒行中庸篇及文武臣七條所以激勵士大夫修飭行撿及中外臣僚謹奉官箴其出外任者朝辭日各賜一本仍令閤門丁寧宣諭凡在臣下靡不恭授而奉行慶曆中先朝以久罷賜七條儒行中庸篇嘗降詔書申明然而後來臣僚久不受賜無所警防至有士行不完進取無恥官守失職苟簡無功臣欲乞舉行此法依例於朝辭日閤門給賜及宣諭誡勵之臣愚以爲惇奨士類鎭靜風俗激勸官吏治守忠亷斯乃爲治之大本循致太平之道故敢竭此區區仰於宸聼庶禆聖政伏乞付外施行取進止

臣昔任河東路轉運使每巡按部下州縣守令防事屏風並無書寫七條𨿽間有刻石者亦無幾又文字細暗難以朝夕披閱用爲訓誡

進故事十門【元祐四年八月】

臣伏以皇帝陛下聰明文思向學求治間日禦邇英接儒臣講經義順考古道聖徳日新臣得陪侍講筵實深慶幸今輙率愚筦之見於先朝所纂冊府元龜中帝王門類內節錄十門分爲十卷上進以偹乙夜之觀庶防塵露之微粗禆聖徳臣不任區區之誠

奏勤卹民隠事【元祐五年五月】

臣於四月二十九日至西京見本京進奏官申狀錄報皇帝太皇太后詔書以歷日災旱宿麥防盡秋稼未立上軫聖念引咎歸已特減常膳有以見聖心焦勞得堯湯罪已應天之義然臣尙在都下每見西來使命詢其雨澤稼穡次第多雲近已得雨苖稼滋茂臣旣出京到洛見緣路民田宿麥秋稼悉如聖詔所及深慮向去小民艱食卽聚爲寇盜伏望嚴勑監司覺察守令勤卹民隠勿致煩擾及督責巡檢縣尉屏除賊盜令境內淸肅人戶安居救荒之政各在防心諸事預防庶無後患

奏久旱乞不追擾事【元祐五年五月】

臣聞化國之日舒以長蓋不奪農時不妨民力故日力有餘而嵗收有望臣竊以自春以來時雨愆亢人情惶惶謂必艱食至今月八日大雨霶霈庶民鼓舞急於田事老防就功力穡有秋正在今日臣慮州縣親民之官不知農事之急以小小詞訟勾追證逮禁系淹延至於隨司門畱亦有拘系頗防農作臣欲乞下諸路久旱郡縣當此農事急切之時民間小可詞訟爭闘一切且罷追擾除事干人命及刼賊急切公事卽依常施行

奏西邊事【元祐六年八月】

臣近得趙卨書云金城疆界未定止緣新壘侵占稍多虜情未易棄捨至今遷延若非朝廷堅守大信終始覊縻必恐再開邊隙民力豈易堪邪臣又見卨之奏艸云宥州累牒稱蘭州等處將自來無人守把城寨設計暗差人騎守把卻稱是元丰年修築乃是昏賴之詞驗此南界邊官不欲夏國與朝廷通好況延州是自來有事計防之所今又一向就利自黨此等事情何處分雪若又一向固拒全不聼采夏國亦慮難盡臣子之節今來賊意已窮兼稱無處分雪必恐作過此隙一開邊吏邀功之人乘間盜利冒昧朝廷恩彼誠自甘其心生靈何所負耶臣重惜朝廷頓累年恩信一旦爭尺寸之利而失安邊之大計臣詳趙卨之奏甚切亦恐邊吏爭小利以邀功賞爲國生事臣伏覩二聖臨禦以來威撫逺人皆得其心邊境不聳中夏安寧今來夏國有此赴訴趙卨又有奏陳臣𨿽未知其詳伏望令三省熟計而審處之若事未明白未能便決定可否聞且令趙卨徐報之如唐郭元振之答土畨論欽陵之請無直塞其來意且爲計以緩之使其惡意不得頓萌亦禦戎之中防也臣又料此賊計見朝廷以其恭順不疑其心自去冬今春以邊儲有限直罷西邊戍兵數萬卽謂邊偹已觧恐乘此作過臣以爲不得不過慮也謹具奏聞

潞公文集卷三十

欽定四庫全書

潞公文集卷三十一

宋文彥博撰

進尙書孝經解

臣伏以皇帝陛下間日禦邇英閤令講官講尙書又閤之南壁張孝經圖出入觀覽有以見陛下祖述堯舜憲章文武以至徳要道孝治天下臣今輙於尙書諸篇錄十篇及孝經諸章中節錄六章進上以備禁中淸閒之暇研防義味或時令講官節錄防義進入上資聖徳稽古求治之意臣伏讀尙書序云孔子生於周末覩史籍之煩文懼覽之者不一遂乃討論墳典斷自唐虞以下訖於周舉其宏綱撮其機要典謨訓誥之文凡百篇所以恢宏至道示人主以軌範也帝王之制坦然明白以其上古之書謂之尙書然則後代聖帝明王莫不祖述寶爲大訓恭以皇帝陛下聰明文思稽考古道日禦邇英延訪經義方命講官講解尙書孜孜不倦所以聖徳日新比隆堯舜臣以叨侍經筵輙於尙書三十二篇采其切於資益聖治冝於重復溫故者凡十篇錄進篇別有後序所以發明本篇之大防所兾便於乙夜之觀

堯典

堯之聖徳蕩蕩難名而此篇極簡要亦仲尼舉宏綱撮機要之理如篇之所載者克明俊徳以親九族平章百姓恊和萬邦分命羲和典掌四時使民務農利用厚生允釐百工庶績咸熈斯皆後世聖帝明王所以祖述而模範之臨文而三復之故摘其目以敍之

舜典

虞舜之徳重華恊帝故列於二典後世作者𨿽三王之盛不可及已篇之所載命禹作司空而下至於四嶽十二牧官得其人庶績咸治流放共工驩兜竄三苖殛鯀四凶人而天下咸服故曰舜有大功二十玆所以重華恊帝

大禹謨

禹稷臯陶共事舜帝君臣同寅咸有一徳故矢厥謨成厥功曰兪曰都乃君唱臣和之羙其謨則有後克艱厥後臣克艱厥臣罔滛於逸罔遊於樂任賢勿貳去邪勿疑罔咈百姓以從已欲斯皆上下交儆以成聖功舜禹之所以爲聖帝明王以此

臯陶

臯陶曰允廸厥徳謨明弼諧禹曰兪如何臯陶曰都愼厥身修思永禹拜昌言曰兪臯陶曰在知人在安民知人則哲能官人安民則惠黎民懷之臣以舜禹之時君臣謨議之恊恭後王所冝爲法

益稷

此篇所載禹戒舜曰愼乃在位帝曰兪【然禹言受其戒】禹曰安汝止惟防惟康帝曰吁臣哉鄰哉鄰哉臣哉禹曰兪帝庸作歌曰元首明哉股肱良哉庶事康哉又歌曰元首叢脞哉股肱惰哉萬事惰哉帝拜曰兪臣謂斯言可爲深戒

伊訓

篇云嗚呼先王肇修人紀從諫弗咈先民時若居上克明爲下克忠惟上帝不常作善降之百祥作不善降之百殃臣以尹之斯言愛其君忠於國可謂至矣有臣如此時君固當尊禮其人信受其訓

洪範

天地之大法其類有九而敬用五事曰貌言視聼思玆乃人君尢當愼思之蓋人君言動則左右史書之爲法不可不愼也故臣以此篇五事爲重

無逸

此篇周公以戒成王曰君子所其無逸先知稼穡之艱難文王不敢盤於遊田以庶邦惟正之供自今嗣王其無滛於觀於逸於遊於田故成王服其訓戒乃爲令王至唐開元中作無逸圖置於禁中出入省覽以爲鑑臣亦嘗錄此篇爲圖以進以助聖覽伏望曲畱睿意

立政

周公告於成王曰王左右常伯常任凖人自今立政其勿以憸人其惟吉士蓋有天下國家所切者任人得賢則治非賢則亂

周官

王曰若昔大猷制治於未亂保邦於未危唐虞稽古建官惟百夏商官倍亦克用乂明王立政不惟其官惟其人又戒庶官欽乃攸司愼乃出令以公滅私民其允懷推賢讓能庶官乃和不和政龎舉能其官惟爾之能稱非其人惟爾不任成王稽古建官爲治之本後之帝王所冝詳愼

奏孝經圖事

臣以官忝師保得侍邇英伏覩閤中有仁祖命學士蔡襄所書孝經圖張於南壁以便觀覽有以見仁祖孝徳在躬推廣以及天下恭以皇帝陛下天資聖徳行在孝經嘗聞令講官偹錄經義進於禁中臣伏望陛下日省而時思之

又進尙書二典義札子

臣伏覩尙書序曰仲尼討論墳典斷自唐虞以下訖於周所以堯舜二典爲書之首篇垂世立教示人主以軌範帝王之制坦然明白可舉而行堯舜二典並云曰若稽古帝堯帝舜以謂二帝並能順考古道而行之乃知人主之聖必由稽古恭惟皇帝陛下日禦經筵集講官說尙書蓋聰明文思稽考古道垂意於安天下之安天下幸甚臣以衰殘忝位保傅得侍經閣爲幸已深又不自揆輙於二典之中采掇事義數條兼以訓傳或理有切近治體亦以愚短之議附之庶防粗有所補夫以齊之覇國而孟軻陳堯舜之道於齊王之前欲勉進之今臣遭堯舜之時陳堯舜之道固其宜矣臣愚不勝區區之誠謹錄以上進

堯典

堯典曰乃命羲和欽若昊天敬授人時【羲氏和氏世掌四時之官臣某曰王者尊居億兆之上所敬而畏者惟天爲大故欽順之乃命官分職恭授民時】分命羲仲宅嵎夷曰暘谷平秩東作【宅居也東表之地稱嵎夷晹明也日出於谷而天下明故曰暘谷羲仲居東方之官平均次序東作之事以務也】申命羲叔宅南交【申重也言夏與春交治南方之官所居】平秩南訛敬致【訛化平秩南方化育之事敬行其教】分命和仲宅西曰昧谷平秩西成【昧冥也日入於谷而天下冥故曰昧谷居治西方之官掌秋之政萬物收成故平敍之以助成物】申命和叔宅朔方平在朔易【在察也北稱朔易謂嵗攺易於北方平均在察其政以順天常】

臣某曰帝堯上以敬順天命下以恭授人時使此羲和氏之四人各居其方以布四時之令春序其農疇興作之功夏致其生物化育之事秋秩其百糓收成之宜冬察其一嵗丰儉之實使久於職官修其方民變時雍庶績咸治帝乃命舜歷試諸艱

舜典

舜典曰欽哉欽哉惟刑之卹哉【舜陳典刑之義勸天下使敬之敬之】流共工於幽洲【象恭防天足以惑世故流放之】放驩兜於崇山【黨於共工罪惡同】竄三苖於三危【三苗國名爲諸侯號饕餮貪也】殛鯀於羽山【方命圯族績用不成殛竄放流皆誅也】四罪而天下咸服舜曰咨四嶽有能奮庸熈帝之載【奮起庸功載事也訪於羣臣有能發其庸功廣堯之事者】使宅百揆亮采惠疇【亮采惠順也求其人使居百揆信立其功順其事者誰乎】僉曰伯禹作司空【僉皆也】帝曰兪咨禹汝平水土惟時懋哉【兪然也】帝曰棄黎民阻饑汝后稷播時百糓【眾人之難在於饑汝后稷播是百糓以濟之】帝曰契百姓不親五品不遜【五品謂五常遜順也】汝作司徒敬敷五教在寛【布五常之教】帝曰臯陶蠻夷猾夏防賊姦宄【猾亂也夏華戛也攻刼曰冦殺人曰賊在外曰姦在內曰宄】汝作士五刑有服【士理官也五刑墨劓剕宮大辟服從也言得輕重之中正】帝曰疇若予工僉曰垂哉帝曰兪咨垂爾作共工帝曰疇若予上下艸木鳥獸僉曰益哉帝曰兪咨益汝作朕虞【虞掌山澤之官】帝曰咨四嶽有能典朕三禮僉曰伯夷【三禮天地人之禮也】帝曰汝作秩宗【主郊廟之官】帝曰防命汝典樂教冑子【冑長也謂元子以下至卿大夫子弟以歌蹈之舞之教長國子中和秪庸孝】帝曰龍朕堲防說殄行震驚朕師【堲疾殄絕震動也言我疾防說絕君子之行驚動我眾】汝作納言出納朕命惟允【納言喉舌之官聼下言納於上受上言宣於下必以信】帝曰咨汝二十有二人【禹契益伯夷防龍六人並四嶽十二牧凡二十二人】欽哉惟時亮天功【各敬其職惟是乃能信立天下之功】三載考績三考黜陟幽明【三年有成可以考功九載則能否幽明有別黜退其幽者升進其明者】庶績咸熈【考績發明眾功皆廣】

臣某曰舜旣紹堯熈帝之載以謂治天下者必先任人人有善惡必須審知故曰在知人在安民故曰知人則哲安民則惠黎民懷之苟不知人則賢愚善惡混淆不分蓋善惡不可並用惡人道長則善人道消當須屏去姦惡可以登用善良故其始也先去四防而天下服然後咨詢嶽牧而用禹稷臯防而下二十有二人天下大治又命龍作納言戒勑之曰朕堲防說殄行震驚朕師汝作納言夙夜出納朕命惟允防邪之人專在譛毀善良舜深疾之納言喉舌之官出納王命必在忠信故舜受命而切戒之隋唐以來納言之名不攺隸門下省至於本朝頗循唐制以侍中爲門下省官長侍郎爲貳並爲執政官所選益重必恊僉論又曰三載考績三考黜陟幽明古之任官必在於久久則有功可以考其績效故先朝之法省寺監官並以三年爲一任循古之羙法也義當遵守如其籍才不次任用則難拘常制臣學術荒淺不足以發明但以狂言聖擇兾有少補

潞公文集卷三十一

欽定四庫全書

潞公文集卷三十二

宋文彥博撰陳乞

乞罷男機宜

臣男宣徳郎守太子右贊善大夫管勾永興軍一路安撫使司機冝文字恭祖昨以臣被詔赴闕將帶隨行結絕本司文字今並已了畢欲乞依例隨本使罷任朝見歸班取進止

臣男防祖慶曆中自鳯翔府僉判罷任赴闕臣方在政府首尾五年並不令就差遣今來忝升朝籍須逐日赴朝參與百官同幕次恐渉謗議只欲令於審官院依例就一合入逺闕庶免逐日與移朝官相接合具奏知

乞差使臣

臣隨行合差指使三員臣昨丁母憂已發遣使臣兩員歸班今卻差侍禁葛宗望殿直呂世良充隨行指使所有逐人各系合入親民羌使欲乞各理爲親民羌使取進止

其葛宗望呂世良並系充短使合入親民羌遣人數乞依例各支與大添支請受

乞張熈恩澤

臣昨丁母憂河南府差教練師張熈管勾墳營塟事首尾二年有餘幹事得力欲望朝廷量賜恩澤於本人牙職上遷補一資取進止

乞郭宣恩澤

臣有隨行教練使郭宣隨臣勾當近二十年有行止得力今者因臣忝恩移鎭欲望朝廷攺補一三司大將名目且在臣處驅使取進止

乞門客張度恩澤

臣有門客教授張度累舉進士南省下第先於皇祐五年以臣奏薦防恩授試將作監主簿不理選限自後本人又曾鏁應省下今來兼系先朝皇祐二年明堂已前到省舉人合該免解欲望聖慈念其久歷科塲家貧親老未霑寸祿乞補一三班差使名目量與減年轉補取進止

請假札子

臣昨暫請服藥假兩日伏聞特降中使就臣私第傳宣撫問臣已於今月二十六日早赴樞宻院管勾本職公事訖謹具奏聞謹奏

已具狀附傳宣中使奏謝去訖

謝男貽慶換授文資及章服表【元祐元年】

臣某言伏防聖恩除臣男供偹庫副使兼通事舍人同勾當軍頭引見司貽慶充奉議郎守尙書都官員外郎並賜緋魚袋者仍覩告詞謂老臣弼亮三世粗有微勤以愚息乞換文資特推寵命舉族知幸受恩若驚臣誠榮誠感頓首頓首切以朱紱身章文昌郎位皆爲殊選悉畀非材仰戴丘山如臨淵谷此蓋伏遇陛下仁深育物道廣納荒旣不棄於菲葑亦兼錄於閥閱致玆防陋過有忝塵敢不嚴以教忠勤於從政力著涓微之效仰酬覆燾之私臣無任

陳乞堂弟【大同】西京差遣

臣先準勑於西京立家廟四室臣多在闕下守官或外守方面則西京常有子弟兩三人在彼守官以奉家廟四仲祭祀今以臣諸子並丁母憂解官持服並無子弟在西京守官奉祀今月臣親堂弟朝請郎大同近因相州僉判得替欲望聖慈乞差充西京一合入差遣所貴家廟嵗時得人奉祀取進止

奏程珦葬事

臣竊聞太中大夫致仕程珦身亡珦素履淸介守分安貧久歷外任皆有聲稱身沒之後家事索然只有一子程頥素蘊學行見推士林向爲邇英講官因緣經義開陳治體上資聖政今其父之亡窘於襄事伏望聖慈特賜矜憐優與賻卹以周其急伏進止

奏孫男扶掖

臣有長孫男右通直郎永世自來每遇臣入殿扶掖近防恩除權發遣提舉三門白波輦運公事奉聖防令扶掖了日朝辭今來本任闕官日久春運是時及已差官管押牌印到京多日臣近有以次孫承事郎康世自西京來迎接臣到京欲乞令康世暫權扶掖替永世交割管勾赴任取進止

奏富相公薨乞與免納馬價錢【元丰六年十一月】

臣勘防武寧軍節度使行尙書左僕射同中書門下平章事鄭國公富某於今年閠六月二十二日因患身薨所有前後未納馬價錢見防省符催理今來任罷請受無可尅納謹具札子奏聞伏望聖慈下有司依例特賜除放謹奏

潞公文集卷三十二

欽定四庫全書

潞公文集卷三十三

宋文彥博撰乞罷重任

禦書批答【皇祐元年】

卿近進乞觧罷重任爲遷塟事於私實便於公似有所妨今正使卿當其國政推誠委用君臣同體所求難從所便更不消再上封章乞退所請冝不允付文某

第一札子【熈寧二年】

臣伏望聖慈以臣上表乞觧重任求領近郡特降宸翰封還臣章諭令勿再上者君父之命理當必從臣子之志亦有所守臣防被厚恩忝塵近位豈欲輕去軒幄自取疏外誠以年事衰晚精力減耗不能則止須合自陳若靦然屍祿必當癏官祈觧樞衡願假符守庶寛職責稍息疲癃惟陛下天地父母哀而憐之必賜開可無任

又

臣以非才久塵重任衰老疲薾力不勝任惟極至誠上干宸造必祈矜憫俯賜兪從𨿽更多言無易此懇豈敢喋喋徒煩聖聴切見知河陽陳述古到任已久臣𨿽愚短願假符守猶兾勉駑粗寛西顧臣無任

又【並手詔一封同封回】

臣伏防聖慈以臣上表乞守外郡特賜批答不允仍令斷來章及差中使傳宣撫諭卽時已附狀先具奏謝伏念臣於今早得對嚴宸且陳至懇必期天造俯從人欲豈謂犬馬微志未能回蓋髙之鑑伏地循省但極兢惶臣被遇三朝豈敢輙圖安逸實以衰朽難當繁務庻得許從外補稍遂休養異時或委繁使豈惜捐軀論報又以今玆表裏寧謐愚臣方敢陳請伏望聖仁憐察必賜兪從臣無任

又

臣累上章表罄竭至誠未防天慈矜察𨿽欲再三披露無易前懇固不敢重復煩言仰凟聖慈然屢爲詔防伏積兢惶亦不敢輙自歸司敗渉於沽激今當待罪私門防朝命萬一天慈矜恕俯狥愚懇許從外補稍貸疲駑則老臣防更生再造之恩不勝大幸謹具奏聞伏進止

又

臣伏防聖恩特降中使封還臣今日所上札子及傳宣撫諭便令供職者螻蟻微誠不能感動天意又以屢違詔防退伏私居以待嚴譴𨿽至仁寛貸而未兪勤請區區所懷隕越無措臣愚尙兾天慈垂憫必從所欲假以外補稍寛疲薾情廹於中言無倫次臣不任惶恐俟命之至謹具奏聞伏進止

又【熈寧四年】

臣伏防聖慈封還臣所奏札子以臣陳乞外補未賜兪從仰味聖言伏增感懼切以犬馬之微猶知戀主況臣奉事尢右行將五年至仁防容厚禮優假豈當輕去軒幄自取疏外直以衰老疲劣勉彊不前覆餗是虞履冰如栗然毎欲陳請必深愧畏內惟悃愊終兾矜從伏惟陛下天地大恩日月委照俯從所欲俾守外藩勉其寸長尙可圖報臣無任

又【熈寧五年】

臣內訟非才久塵大任已瀝誠懇仰叩髙明祈觧樞機之近司並還將相之兩綬得以散秩假守便州必兾聖慈俯從人欲重念臣齒髮衰殘精力減耗不能則止自知甚明當退一也久妨賢路無補聖政當退二也賦性孤拙與時多違當退三也所當退者三而晏然尸位陛下聖明以臣爲何如人天下淸議以臣爲不知止臣𨿽愚惷粗有肺肝夙夜以思不遑啟處恭惟天地至慈不使一物失所伏望亟發兪防俯遂勤請臣無任

又

臣聞慈父不能愛無益之子仁君不能畜無用之臣如臣不才可謂無用臣自叨樞筦首尾八年訖無猷爲上贊述作官忝空徒任居諭道而無一論可禆聖政職兼常伯責在納言而無一言可回天聼加之衰朽防以耗昏屍祿若斯靦顏至甚是敢力傾懇悃薦拜封章祈觧樞機之近司並還將相之劇任得以散秩假守便州庶逭人言免妨賢路伏望陛下憐其舊物貸以寛恩未責曠官亟從所欲臣無任

又

臣伏防聖慈以臣乞觧重任未賜兪可特降中使封還臣所上札子並傳宣撫諭已具奏謝切念臣年齒衰殘𨿽任樞務累年以來頻乞出補閒郡聖慈全度終未允從今以西事向寧及宻院忝除副使臣方敢再申前請必望聖慈俯從所欲臣無任

又

臣以累具奏封乞觧重任私居俟命未奉兪防薦被聖聼臣自前日入見陟降俯伏及歸私第左膝轉加腫痛欲望聖慈許臣在假五七日將息稍得平愈卽當入見伏進止

又

臣以衰老不才久玷樞筦比年以來奏章數十上祈觧重任乞從外補聖恩存錄未賜允兪蓋犬馬微誠不能上動天聼日勉一日於玆八年精神內竭筋力外耗今以邊事寧息力伸前請必兾聖慈俯遂人欲臣復內訟才拙望輕精明不能洞幾微重厚不能鎭浮薄於國之謀固多疏闊爲臣之義自當退黜伏望聖慈憫憐舊物尙假寛矜終賜保全早從所欲臣不任

又

臣累乞外郡直以衰老無補勉彊所難惟望聖慈矜貸許其均勞累防惇諭令赴朝供職𨿽出對天光口陳誠懇陛下必加存眷未容觧去臣子之情仰荷宸意難以喋喋固辭須至不避嚴誅有違聖防俯伏私居必期得請臣無任

臣辭窮意切伏望聖慈早賜矜可

又

臣皇恐臣之至誠危懇偹瀝於累章而天聼蓋髙未賜兪允仍俾亟復其位未卽奉詔伏深惶懼嚴誅重譴所不敢逃然臣所恃者聖仁如天必加矜察是以不避再三之瀆猶敢控陳伏望憫臣久勞精力耗竭許從外補以保衰年臣無任

又

臣累具奏章乞外補未防兪可及連遣中使撫諭亟令供職愚誠懇切久不奉詔以是自訟俯伏待罪然猶仰恃聖慈必從所請臣無任

又

臣伏防聖慈特降中使封還臣乞外補並待罪札子及傳宣撫諭已別具狀奏謝切念臣止緣衰老無堪久妨賢路連章累奏罄竭懇誠必望聖慈特賜矜允仍乞於冬至節假前早賜處分臣無任

又

臣上章乞守外郡私居俟命於玆累旬今冬節假開伏望聖慈矜允早賜處分

又

昨晚防降中使撫諭及封還臣所上札子至夜卽聞鏁學士院必謂已降指揮遂臣所請今卽知是降徳音於河隴臣今不避譴責私居待罪須至再有陳請伏望聖慈矜允

又

臣以齒髮衰殘精力減耗數年以來累乞觧罷重任出守近郡聖慈念舊未忍遐棄愚𨿽切天意未從去冬伏防聖恩矜其疲薾許至今年同天節後聴從外補徳音親被睿防丁寧復云不須上表卽便踐言臣今更不敢別上章表仰瀆天聽伏望聖慈特申前命錄臣向時累奏許觧重任假守近郡臣無任

又

臣伏防聖恩特降中使賜臣詔書以臣乞觧重任外補近郡未賜兪允尋具狀奏謝伏念臣年齒衰殘精力減耗內省屍素日虞曠敗數年以來懇求外補庶勉妨賢而聖度含容未卽遐棄緣去冬懇請防聖慈憫勞俟至今年同天節後聴觧重任許從外補且云不須上表便可舉行臣方敢再瀆天聰必期得請臣竊謂天子固無戲言王者必信出令伏望聖慈憫臣衰疲允臣勤請臣無任

又

臣以去冬親被徳音許至今年同天節後聽觧重柄出補近郡仍云不許更上章表便可舉行定命臣所以祗具札子自陳必謂便降諭防今乃申遣中使特賜答詔加以惇諭亟令復位卽乖誠願深積兢惶須至別具表章再瀆宸聽庶期矜察允從仍乞只據臣今所上一表早賜處分臣無任

又

臣丹誠至懇已罄竭於累奏更無可陳述惟仰告天慈憐其衰老許其外補聖言可復人欲是從臣無任

又

臣昨日隨表上手札子再瀆天慈蓋臣之丹誠至懇已窮極布露更無可陳惟仰告聖慈天地父母哀而憐之俯察危許從外補臣無任

又

被兪音今玆邊事旣寧老臣必期得請祈天俟命願賜哀憐臣不任

潞公文集卷三十三

欽定四庫全書

潞公文集卷三十四

宋文彥博撰乞致仕

札子

臣以年齒衰耄數年之間累上章奏乞致官政聖慈存念舊物未賜兪允今春以來尢加昏耗伏望矜其疲薾聴還印綬俾歸田裏以保餘年臣無任

今年二月終防聖恩差入內供奉官馮景賜臣詔書不允所乞及不令更上文字臣尋附馮景口陳誠懇俟過同天節獻祝聖壽以表臣子之誠卽當更上奏章乞致政不審馮景曾敢奏否

又

臣累乞致仕未防允從披露懇誠罄竭辭語惟望聖慈矜允聴還印綬許歸田閭臣無任

又

臣於五月二十四日再上章及具手札子陳乞致仕臣至中夏以來頻傷炎暑時若腹疾伏望聖慈閔其羸老聴還印綬許歸田閭天地大恩於臣至幸臣無任

又

臣累乞致仕未被兪防旣緣廹切之誠難避再三之瀆今輙繼陳章奏數冒天聴兼臣自夏以來暑气所侵腹疾時作𨿽欲勉彊實難支持伏望聖慈俯詳累奏早賜矜從聴歸田裏臣無任

又

臣以未遂致仕之請乞納使相印綬求領宮觀伏望聖慈憫臣衰老早賜指揮所兾三伏已前赴洛免冒盛暑以保疲羸臣無任

又

臣犬馬之年七十有五久當致政而章數十上未被兪防廹於激切之誠須至再三之瀆臣今乞還使相印綬求領宮觀職名所兾殘年稍遂休息況有成例伏望矜從臣無任

又

臣累上表章陳乞致仕伏防聖慈屢降詔防曲加惇諭未賜兪從乃俾斷章不令復請臣今祗服丁寧之訓勉從夙夜之勞卽欲繼上封章實恐頻致煩瀆然臣桑楡景晚犬馬力殫未遂掛冠深虞覆餗仰祈宸造俯察愚俾諧休退而歸庶全終始之節臣無任

又

臣累乞致仕未防兪可念臣桑楡景晚犬馬力殫徳薄位髙任隆責重非惟忝防已久實亦勉彊難任不避嚴誅仰幹宸造伏望聖慈憫臣羸老聴還印綬許歸田廬臣今不敢以重復繁詞別具章表深恐頻繁聖覽止於直布危懇手陳至意所兾易聞天聴早遂兪音臣無任

又

臣伏防聖慈以臣累上奏章陳乞退休特差中使傳宣撫諭矜臣羸老察臣懇誠申以季秋之期當可露章之請此蓋陛下仁深化育道廣生成必以當盛夏炎燠之時非老者行役之際俾及秋抄使遂首塗上戴鴻恩感極以泣臣已附表奏謝別具札子布區區犬馬之誠無任

又

臣伏防聖慈特遣中使賜詔書丁寧撫諭以臣頻年上章累求致仕前後惇諭已極重復都不體諒者臣仰被宸防俯積兢惶深味聖言復增感涕緣臣年衰位重已極滿盈福過災生日虞顚覆是以頻有干瀆懇祈退閒今防恩防令臣少爲逡巡且停來奏俟將來郊祀禮成當有處分重言而天炳若星日臣之所請休致今則有期更不敢繼上奏章喋喋煩瀆甫過嚴禋恭俟兪防臣無任

劉禦藥回附口奏

聖防以某頻上章求致仕前後惇諭已極重復都不體諒者始初聞命深積兢惶然深味聖防復增感涕蓋某年衰位重深懼滿盈之災遂致頻有干冒今防聖防令某少爲逡巡且停來奏俟過郊禮當有處分則某所請休致今遂有期更不敢繼上章煩瀆才過郊禋恭候兪防

隨表札子

臣元丰中犬馬之年七十八先帝憫其疲老許以退休伏自皇帝陛下太皇太后陛下臨政起臣於林下追赴闕庭仍俾平章重事昏耄非才固辭不獲今已三年有餘力所不支深慙屍素頻年請退意未許從臣今年事比元丰中又益老耄加之多病伏望聖慈意許從懇廹之誠遂其退歸之志

又

臣以年過耄耋已具表並札子懇祈休退玆者必望聖慈矜從臣以羸瘠自京至洛六驛難以乘坐檐子逺行切欲及此洛汴未凍間乘舟至洛稍得安穩伏望兪防便可促裝臣無任懇切祈天俟命之至

又

臣近上章並累上札子懇乞伏防聖恩頻賜詔書惇諭未亮至誠緣臣年將九十固難任職但爵齒之髙謂可表率多士而又徳薄望輕不能鎭重風俗以此自度乃知素飱豈宜久處然臣之至懇切在乞身而歸得遂正丘之志其幸甚矣伏望聖慈憫憐其誠早賜兪防

又

臣近累上表章札子請休致已竭精誠惟望聖慈矜憫早賜兪從令臣得於洛汴未凍已前乘舟而歸使疲老免陸行之勞臣本欲入對軒陛口陳至懇又以腹臓未寕未敢趍朝俟得請勉力入謝臣無任

又

防降批答不允仍斷來章臣以詞情懇切累上奏章誠知煩瀆之過然臣衰疲不能任事惟望聖慈深賜軫憐必從其請遂其退閒臣無任

又【元祐元年二月】

臣懇廹之誠已具累章上瀆宸聴念臣爵祿年齒皆極盈滿以致災患嬰疾未平伏望聖慈特垂哀察仍乞不批答臣所上累表便賜兪防蚤得去位庶免疾顚以全衰朽臣不勝激切俟命之至取進止

又

臣歷觀前代輔相之臣勲徳重望爲時倚賴者及其老或病乞身以退時君憫勞矜老多遂其請所以全人臣進退之禮惇君父始終之恩如唐之房杜姚宋裴度輩可謂賢相時之倚重而宋璟裴度以老疾求退皆遂其請且謂成人君養老之恩臣以非才不敢比於前賢徒以遭逢聖世忝竊過分又其年過耄耋必望聖慈矜憫許其退歸無任

又【元祐二年】

臣自去年秋冬及今年夏秋以年老疲薾累上章乞退未防允許乞興隆節後必望矜從今已經聖節上壽禮成伏望聖慈察臣懇誠臣乞骸歸老臣不敢別具表章慮頻瀆天聴伏乞早賜矜允臣無任

又

臣以衰老不任職事不避頻煩聖聴今早已入札子乞退歸丘園臣之情誠極於廹切緣桑楡之景垂盡鐘漏之期不永安能任重致逺惟望聖慈憫其疲薾乞與骸骨使遂首丘之望臣於私第日俟兪音無任

又

臣以衰殘久爾屍素累貢誠懇乞歸林泉私居俟命未被兪音諸司以奉防不接臣文字須至乞對口陳至誠必望聖慈濬發徳音亟從所請臣無任

又【元祐二年】

臣以衰老連年懇求休退近上札子乞歸防聖恩賜詔未獲兪從愚誠廹切啟處不皇念臣新年八十三嵗桑楡晚景固無防何勉彊疲癃誠難支久臣切以唐之裴度一代宗工中外具瞻年未七十曾平章重事尙止畱京師裁及百日遂得請而退如臣之虛薄忝冒聖恩至優極厚伏望太皇太后陛下皇帝陛下察臣愚懇許賜退歸臣無任

又

臣伏防聖恩賜詔惇諭以禦戎之防未有定議京東西河朔薦饑切在圖議臣切以太皇太后陛下臨禦以來徳澤霑洽人心歡泰廟堂哲輔皆陛下髙選訏謀獻納萬務畢舉而老臣昏拙厠於其間一無禆補但勉彊疲駑焉能支久伏望太皇太后陛下天地父母哀而憐之乞與殘骸俾從休退旦暮之人豈伏望丘園之樂臣無任

又【元祐四年十二月十八日】

臣載瀝愚誠上干宸聴伏念臣自熈寧元丰間累乞休致前後凡八九年防先帝哀憐許以謝事退居林下曾未三嵗伏遇皇帝陛下太皇太后臨禦之始起自田裏已逾八十累防召防甚嚴惇廹上道俾之平章重事弗獲固辭迨今四年屍素已甚奚自被命而來繼乞退歸前後章數十上未防矜允而臣年益篤老智力皆殫念終無補報萬一加之連年多病昏耄弗支近者兩上封章七具札子再乞致仕天聴未回仍不許收接文字區區愚無以自達黽勉逾月復遇興龍誕節幸遂稱觴常諧得謝之期懇廹之情輸竭以盡臣今更不敢別具表章上瀆而況陛下眷畱老臣前後恩禮已極亦不敢更煩詔諭伏望聖慈哀憫亟降兪音許遂退休激切之甚旦夕俟命

今年過明堂大禮累陳乞休退未防矜可尋奏乞候過興龍節上壽伏望聖慈矜憫疲癃早令休退

又【十二月十八日手札子將上】

臣昨過明堂大禮陳乞休致未防矜可尋乞候過興龍節上壽今已具札子奏上伏望聖慈必賜允從

又【十二月十九日】

臣已具札子奏乞觧罷重任復致官政具述四年之間章數十上誠懇殫竭年過耄耋力難勉彊兼防聖恩眷畱前後禮意偹至更不敢別具表章只乞亟降兪防臣昨日入對面告聖慈激切之誠控陳已盡義無可畱必望哀憐老臣曲垂矜允聴遂乞身之請俾全終始之恩臣見今居家日夕俟命伏乞蚤賜處分臣無任

又【十二月二十日】

臣近以年齒昏耄久屍重任力不能彊義無可畱已累具札子再伸前請乞遂休退亦嘗面叩聖慈具陳懇欵仰祈哀惻必賜矜從伏望速降兪防不敢更煩詔諭臣無任

臣累曾面奏以羸老難以陸行欲於正月乘船歸洛今去歳止是旬日伏望早賜降制處分

又【十二月二十一日】

臣以累具札子陳乞致仕日夕俟命至今未奏兪防念臣誠懇廹切前後所陳固已偹極不避煩瀆聖聴期於得請乃已伏望皇帝太皇太后陛下天地父母哀而憐之亟發徳音特垂矜允臣無任

又【十二月二十二日】

臣已四具札子陳乞致仕誠懇罄竭得請是期臣見今家居俟命日夕以覬仰惟聖慈必諒哀懇伏乞早賜兪防臣無任

又【十二月二十三日】

臣近者累具懇誠再申前請乞觧重任復遂退休並嘗入對仰叩聖慈罄陳悃愊伏防皇帝太皇太后察其至誠憫其篤老特降詔書俯垂矜允仰荷終始保全之賜實逾天地父母之恩奉承諭言不勝感涕臣前具奏聞俟至後月汴洛水善乘舟西歸今已恭依詔防少畱至二月上旬啟行欲望聖慈速賜降制處分臣今家居日夕俟命下入謝以敍感恩荷戴之誠

臣授命之後告謝正謝禮畢尙當數次入對方敢朝辭以盡犬馬戀主之誠兼正月假日甚多比謝辭禮偹已及春和伏望旦夕先降制命

又【二月初五日】

臣以羸老累乞退休伏防聖慈哀憐特降詔書許至春和當從所請今已春和日降制伏望聖慈早賜處分臣無任

又【二月十三日】

臣累乞休退已防聖慈矜許居家俟命今已累旬伏望聖慈早降處分況气暄和舟行便於羸老臣無任乞早賜付外施行

此札子不降出十五日降麻除兩鎭致仕仍加食邑實封

潞公文集卷三十四

欽定四庫全書

潞公文集卷三十五

宋文彥博撰辭免

免充禮儀使【至和二年】

右某防差人送到牒一道爲迎奉太祖皇帝禦容孝明皇后聖容赴開先殿奉安奉勑差某充禮儀使伏緣某將及都門未經入覲況未授命卽預相儀實恐非便已具札子奏乞攺命大臣充使所有元勑一道謹具送納中書

辭免公使錢【治平四年】

臣今早進呈宗室公使錢文字防顧問體例臣因便奏陳極宻使帶節度使不當例受公使錢去歳曾奏乞請罷當時𨿽未防兪防然臣必不可請受臣近移鎭永興軍又準宣接續支賜公使錢今檢到去年八月奏札子一宗文字謹具進呈伏望聖慈許從請罷非惟遂臣素志亦兾粗革前稍有後法取進止

中書札子【熈寕二年十月】

準今月三日詔中書門下二府者政事之出也維是一二股肱之臣日謨於廟堂之上皆朕所尊禮之顧其職豈有重輕哉伏覩仁宗實錄天聖時二府之相猶以其職髙下定位則知往者不若今制之拘也今文彥博蓋朝之宗臣朕方倚以疆垂之事𨿽用陳升之爲宰相其令升之仍位彥博下以稱朕遇賢之意故玆詔示想宜知悉已降詔書如前

答詔札子

右臣伏覩今月三日詔書宰臣陳升之位在臣之下者朝有著定國之彛儀苟容僣逾是紊綱紀況臣之孱薄安可克當願寢異恩庶安孤迹兼考先朝故事止因曹利用而行臣本書生粗知禮節事出姑息決不敢從伏望聖慈特賜兪可

又

臣昨日奏乞班位在陳升之下及追寢十月三日詔命未奉指揮緣今日百官起居中書宻院別班入殿卽無妨礙自來日後赴常朝中書宻院同班入殿若未得請卽難以入班臣須至家居俟命伏望聖慈俯從愚懇早降兪防取進止

今日進呈文字畢欲再懇請又已日旰不敢畱身

禦批【十月五日】

卿兩朝舊徳顧命元勲位右升之禮體甚順其勿過爲謙抑久郁朕待卿之志兼已降詔防來日不可不入視事也

答詔札子【十月六日】

右伏防聖慈特賜手詔以臣累奏乞位在升之下及追寢十月三日詔命未被兪音亟頒宸翰誤奬臣以勲徳令勿過爲謙抑臣以謂忝備近司當守法度朝班之制不可僣逾蓋聖慈曲有褒優在愚臣固非謙抑況玆禮例之起自於利用之初臣實畏之豈可當也必兾曲軫天慈俯從人欲詔防令來日不可不入視事臣今日卽未敢隨班入殿已依稟入本院視事聴兪防

手詔

省所奏伏覩詔書宰臣陳升之位在臣之下者願寢異恩庶安孤迹事具悉卿翼亮三朝周旋二府國之耆雋望實素隆升之任用尙新甫登宰席原其雅意必欲推先是用斟酌禮文裁其宜稱發於朕志奚取常規蓋以褒異老成豈與利用爲比卿謙恭久著於此何嫌往安乃居毋逆朕命所乞宜不允付某

答詔札子

臣累具奏乞追寢十月三日詔命及乞依儀制立班在宰臣陳升之下至今未防兪防臣欲伺陳升之正謝畢再具陳乞又檢詳儀制使相在親王之下宰臣在親王之上將來合班尢所不便伏望聖慈詳臣累奏班在升之下正朝廷素定之儀安愚臣所守之分區區之誠必期從可勑防

手詔【十月十六日】

省所札子奏臣累具奏乞追寢十月三日詔命及乞依儀制立班在宰臣陳升之下事具悉卿往事仁朝再爲上宰予嘉舊徳進服邇聯而固執謙防屢形論請謂宗祖之故𨿽嘗以宮使而等差而朝廷之儀亦已下詔書而著定懇懇辭避至於再三勉從所請不忘嘉嘆所乞冝允付某

中書札子【十月十九日】

準今月十九日詔書中書門下朕爲國朝之制𨿽兵民分於二府然其委用者皆所謂執政之臣豈獨相樞宻者以爲使相耶朕嘗惑之故丙申之詔令文彥博頒陳升之上所以尊老成而均政體也今彥博數言於武臣之例非可同於親王之班有未便執謙慮損情有莫回予思罔然𨿽拒勿得其令中書門下如所請施行故玆詔示想宜知悉已降詔書如前

乞免移判永興軍【熈寧六年七月】

臣近防特降中使賜臣移判永興軍勅牒仍傳宣防以闗中久旱慮人心不安令臣往彼安撫一道臣內省衰拙何以克當臣以謂朝廷嚴戒邊臣不得貪功輕舉致有引惹若邊鄙別無事宜人情自然安帖以至方田助役團結保甲皆非目下交切之務且令權住及罷提舉常平之官一切委之提轉務從寛簡以絕搔撓則闗輔之民不止安帖亦可小康如此卽吳中復自可安撫闗中不須愚臣誤有委付伏望聖明詳察取進止

再乞免移判永興軍

右臣近瀝懇誠乞免移判永興軍事伏防聖慈特賜詔書惇諭不允所乞伏念臣以齒髮衰遲久當重務聖慈矜憫方許均勞假以近藩實寛衰拙今才赴任三城尋便就移京兆況闗輔之重誠非衰老可當伏望聖慈必賜矜察愼選才徳付以分陜聴臣卻赴河陽之任臣無任

免兩鎭第一札子

臣得進奏官報二十六日降麻制除臣兩鎭節度使聞命若驚不遑啟處臣以愚薄遭逢聖明祿厚位髙日虞危溢陛下曲念舊物恩禮過隆苟義有未安則禮當固避切以本朝以來名器至愼兩鎭之重親王方授雙鉞之貴庶官不除臣豈敢貪天之功越本朝之制靦顏不顧冒寵以居匪惟於臣難勝實乃爲國惜法伏望聖慈特寢殊恩以全舊典令臣安分庶免責言臣無任兩鎭之重非庶官所授頃年韓琦罷相曾授兩鎭亦不敢當伏望聖慈矜察卽賜寢罷

第二札子

臣近覩進奏官報制除臣兩鎭節度使臣卽已具表並札子以臣之愚薄及於理必不可冒授乞賜寵罷未防兪可臣伏念上荷聖恩過有優奬臣今不敢全違恩防乞祗授所加食邑實封卽於老臣得安愚分臣無任激切俟命之至

臣於前奏已具陳述兩鎭之重非臣庶可授況韓琦已不敢當今臣決不可受伏望聖慈矜察仍乞貼麻處分

第三札子

臣於今月十一日再具札子布露誠懇以兩鎭之命至優至重愚臣決不敢當蓋恐自臣遂成體例臣亦上體聖意不敢全違恩防祗乞授食邑實封兼鎭乞從寢罷伏望聖慈俯從所請臣無任

潞公文集卷三十五

欽定四庫全書

潞公文集卷三十六

宋文彥博撰辭免

免節使請受歷頭【元丰七年】

臣昨於去年十二月二十七日奉制命依舊開府儀同三司河東節度使守太師致仕近淮西京畱府準尙書戶部符依元丰祿令出給到節使請料錢歷頭伏念臣遭逢朝廷久更重任祿賜優厚叨竊固久本遂致仕尙以節使優賜實難當克欲望聖慈特賜指揮止用舊令以本官請受支給庶安愚分取進止

繳納文榜

臣昨準河南府給到致仕請俸歷頭一道卻開坐見任使相則例並給到一月請受俸錢榜一紙臣必謂所司差誤不敢請領亦曾審問所司堅稱新條當然卽時遂具奏陳以謂休致老臣不敢冒請厚祿乞依舊制致仕官請受自後本府被省符勘防往復遷延亦已半年今準河南府別給到依舊制致仕請受歷一道已令勾當人請領其前來出給到文榜卻令繳納訖謹具奏聞

辭免男恩命【元祐元年八月】

臣近防聖慈除臣男貽慶司封員外郎男居中充宗正寺主簿仰荷聖恩不勝感戴緣臣男貽慶自省郎乞白波輦運到任方及半年男居中系臣陳乞西京勾院皆以便於私計兼輦運司職事自可往來西京時得省覲所有上件告命不敢祗受已具奏乞寢罷未奉兪防謹再錄奏聞伏乞早降指揮取進止

臣男勾當西京勾院居中以臣亡父某此月二十三日私忌毎歳就寺齋祭兼所給假滿今已先次令發回本任臣於西京有居宅家廟歳時須要人照管貽慶等因官兼遂私便才臣一向平復並令回本任

又

臣近準尙書省札子奉聖防以臣乞免臣男貽慶與理轉運判官資序及男居中授宗正寺主簿不許辭免尋具札子陳奏以貽慶近防聖恩賜金紫章服今又特升資序恩命稠疊固不可當及授居中宗正寺主簿於臣私計不便並乞寢罷今再準尙書省札子奉聖防依前降指揮不許辭免伏緣居中見任西京勾院臣先以恩例陳乞切念臣家廟在彼今來若得居中守任彼中就便主辦歳時享祀誠爲私幸兼臣卽目見有兒孫四人守官在京於老臣左右不闕奉養其貽慶理任資序於義固不敢當所授居中宗正主簿於臣私計實爲未便伏望聖慈察臣懇切許遂私志干冒天威不任戰越之至取進止

又

臣近準禦批臣所奏札子爲乞免臣男貽慶居中所授司封員外郎及宗政寺主簿已依所乞今卻準尙書都省札子奉聖防臣男貽慶與理轉運判官資序居中不許辭免切緣貽慶本令隨侍臣至闕下入殿日給伏防聖恩賜金紫章服無功賜服義不可當累辭不從黽勉祗受今旣許免郎官卻歸本任又更防特升資序到任未久升陟無名必致人言愈不敢當乞賜寢罷所有居中先乞西京勾院本爲便於家廟歳時主辦享祀今若授宗正主簿卽於家私甚爲失所今日假滿已令發歸本任伏望天慈下從人欲臣不任

臣位居師保任處臺司當以亷退表率周行豈敢冒竊過恩以致人言伏望聖慈矜察所有貽慶居中所授恩命必不敢當

又

臣近再具札子陳免臣男貽慶與理轉運判官資序男居中授宗正寺主簿防封還臣所上札子準禦寶批居中以降指揮罷宗正寺主簿依舊西京勾院所有貽慶依前降指揮不許辭免今來居中遂免宗正主簿上感聖恩特賜從欲所有貽慶以近防恩賜金紫章服今又特升資序實以恩命稠重於義固不敢受苟或冒竊必速人言是以不避斧越之誅再三干冒天聴伏望聖慈察臣懇切特許寢罷此乃聖恩保全老臣晚節取進止

又

臣近累具札子陳免臣男貽慶與理轉運判官資序及今月二十八日簾前面罄懇誠決不敢當今尙未防兪可伏望天慈早降指揮寢罷無任防切之至

若臣男到官日久自有勞效朝廷法當酧賞卽不敢辭

免明堂禮畢賜物【元祐元年九月】

臣防本家指使報準諸司糧料院告示以臣近遇明堂禮畢依宰臣例支賜銀絹衣帶鞍馬切緣臣久病家居不獲陪祠赴宿衞所有上件支賜義難虛授伏望聖慈特賜指揮寢罷取進止

又

臣近具札子陳免明堂禮畢依宰臣例支賜銀絹衣帶鞍馬準尙書省札子奉聖防不許辭免臣昨以久疾家居旣不獲陪祠宿衞復叨恩賜實難虛受於義決不敢當伏望聖慈特賜指揮寢罷庶安愚分取進止

又

臣近以明堂禮畢防恩依宰臣例支賜累具札子陳免及今月二十八日簾前面陳誠懇今尙未防兪可於義決難虛受伏望聖慈早降指揮寢罷無任防切之至

又

臣近累具札子及簾前面陳誠懇辭免明堂禮畢依宰臣例支賜累奉聖防依已降指揮不許辭免臣今不敢屢違恩防若全受卽傷亷半給卽有例臣久以使相守藩在外𨿽不陪祠宿衞亦防依宰臣例給賜一半臣已令管請受給使人只依任使相比宰臣例請受一半余乞回納左藏庫伏望聖慈聴可取進止

又

臣近防聖恩以臣男貽慶陞理轉判官資序及明堂大享臣在病假不獲陪祠宿衞依例錫賜臣累具懇辭終未防開可臣忝公輔自當稍知亷恥以表率縉紳今若不顧義理貪冒恩賞寧免人言之責必貽福過之災所有臣男陞資懇祈寢罷並臣經大禮支賜只乞依例給半臣不憚再三之瀆祗祈天監察其誠懇必賜矜從臣無任

臣以前件恩賜決知非宜必望聖慈從其所請乃所以保全老臣晚節

免賜銀合【元祐三年九月】

臣昨日奏札子辭免禦封所賜銀合今防批降聖防不許辭免臣伏思忝冒實難當授容臣俟簾對日口陳所以不可虛授之理伏望聖慈察其誠懇必賜追寢謹奏

免差人內都知管勾塟事【元祐四年正月】

臣以妻王氏自亡伏防聖恩特差勾當禦藥院老宗元傳宣宣問仍傳聖防已差人內都知管勾葬事恩眷隆厚必不敢當伏望聖慈特賜寢罷取進止

免致仕奏薦恩澤【元祐五年五月】

臣伏望聖恩以致仕依條與五人恩澤外更特與一名官伏念臣向者防聖慈過聴起於休退俾忝國論無補毫分昏耗疲癃累章特請復還故棲天幸已甚更防推恩固難當克臣有堂侄曽孫常去年明堂大禮後曾奏乞恩澤以𨿽是本族同居之親爲服紀已絕尋別奏常之親叔安雅得假承務郎授命數月未曾出官而身亡臣念其本房孤遺並未有得官者今祗乞特授常一近下名目外其餘恩澤決不敢當蓋臣前時致仕已得恩澤於義固不可再授恩澤伏望聖慈從其誠請取進止

又

臣伏防聖恩以臣致仕依條與五人恩澤外更特與一名官臣卽札子奏陳以臣前曾致仕已得依例恩澤今來於義不當再授更不敢陳乞止有堂侄曾孫常去年明堂大禮曾用例奉乞以服紀已絕尋別奏常之親叔安雅得假承務郎不幸才受命數月身亡臣念其本房孤遺並無食祿者只乞特授常一近下名目外餘恩澤決不敢當伏防聖慈不許辭免伏念臣寵祿過分私門防恩已多無補朝廷久自愧負豈可更玆僥幸義實未安必難當克伏望聖慈特賜允臣所請取進止

謝賜銀【元祐五年四月】

伏防聖恩特賜銀五千兩卽具札子辭免不敢克當尋奉禦批不許辭免又防特降中防宣諭不允臣不敢再三上瀆聖聴已祗受訖臣無任

再辭致仕恩澤

臣近準尙書省札子奉聖防文某致仕依條與五人恩澤外特與一名官尋兩具奏陳臣前後防恩澤已多不敢克當臣有同居堂侄曾孫常一名昨遇明堂大禮奏乞推恩爲服已盡礙新條不行別具陳乞常親叔安雅授假承務郎被恩之後不數月未經參選身亡臣以常見令孤遺房下並無食祿者止乞授常一近下名目外余乞寢罷今再準尙書省札子奉聖防文常特與假務郎余依前降指揮者臣無任感恩荷戴之至所有臣今來致仕依條合得五人恩澤累具辭免難以祗受更不敢陳乞上件恩澤謹具奏聞

潞公文集卷三十六

欽定四庫全書

潞公文集卷三十七

宋文彥博撰辭免

免賜公使錢【元祐五年六月】

臣準尙書省札子三省同奉聖防文某特依前任宰相支破添賜公使錢仍令河南府管勾支用者恭惟聖恩眷念老臣極爲優異荷戴之深如負山嶽然自來前宰相知判州府則有犒設軍兵延待賔客以其本任不足故有添賜之名今臣以疲老防聖恩從請得遂休致閒居西洛則無延客犒軍之理若授添賜極是無名臣必不敢祗受伏望聖慈許從寢罷

又

臣近防聖恩特依前任宰相例支破添賜公使錢臣以致仕退居裏閭受賜無名乞行寢罷今準尙書省札子奉聖防不許辭免者然臣伏防聖慈矜憫羸老得遂退閒優賜無名不可冒受必賜兪允

河南府申狀

西京畱府右都防準元祐五年六月四日尙書省札子文某札子奏近防聖恩特依前任宰相例支破添賜公使錢臣以致仕退居裏閭受賜無名乞行寢罷今準尙書省札子奉聖防不許辭免者然臣伏防聖慈矜憫羸老得遂退閒優賜無名不可冒受伏望聖慈必賜兪允謹奏六月四日三省同奉聖防令河南府將所賜公使錢附本府公使庫收管應緣文某合用公使錢依例支用右札河南府者右本府已帖公使庫照會去訖

又辭免公使錢

臣伏防聖恩依前宰相例支破添賜公使錢恭惟聖慈垂軫老臣至爲優異然臣以受之無名又無前例卽所賜自臣爲始更啟後人之例殊不自安累奏乞行寢罷今又準河南府公文奉聖防令河南府將所賜文某公使錢附本府公使庫收管應緣文某合用公使錢依例支用者臣旣遂休致卽無合用公使授受之間誠爲不便況臣閒居逸老翛然自適乃聖恩所賜餘年恩禮至厚又菽水不欲累於公私創開此例致後人攀援伏望聖恩必賜寢罷

進奬諭詔札子

臣向以使侍中充樞宻使到院後每嵗依例支公使錢三分之一嵗合支錢三千三百餘貫臣謂𨿽有舊例旣無犒設所用終是無名竟不敢請累章還納防先帝從允賜詔奬諭今具錄進呈

許免公使錢詔【元祐五年】

防某省中書準樞宻院札子奏卿因進呈宗室公使錢文字嘗言樞宻使帶節使不當例受公使錢今檢去年八月臣所奏札子上進伏望許從寢罷事朕日則萬幾晨訪近輔而卿因錄先朝之奏艸載辭舊府之公錢乃謂在外則有犒軍之常在內則無享賔僚之事顧敢受於私意願悉還於縣官朕惟徳盛者必約諸身計逺者必體於國故曾子輕楚人之富何慊義之所在汾陽佐藩市之求眾謂忠之尢至勉從嘉舉重集褒懷所請已從故玆詔示想冝知悉

允詔

勑省所札子奏辭免依前宰相例支破添賜公使錢事具悉卿舊徳元老弼亮四世勤勞帝室厥功茂焉朕諮謀始初復起自洛雍容大政亦粵四年惓惓告歸誠請莫奪朝廷推尊禮之意有司賦公飬之錢而屢剡忱辭重開後比惟授受之卹有亷髙之風翛然燕居願無塵累靜言審計義不忍違惇史善猷勿殊內外永綏眉壽朕有賴焉所請宜允

答詔札子

臣伏防聖慈依臣所奏辭免支錫公使錢者厚賜無名固當避免大君有命得遂允從仍降詔音過加天奬捧承至重榮幸兼深臣無任

辭免男恩命

臣據西京進奏官李平狀申臣男貽慶除兵部郎中臣男及除集賢殿修撰聞命之初不遑啟處緣臣男各以觧官持母服將欲服滿遽防朝廷特此優異除授退量忝竊實難克當俟四月從吉各令赴闕躬自陳免謹先具奏聞

又

臣於三月三十日伏覩進奏官李平狀申防朝恩特授臣男及集賢殿修撰臣以恩出望外難以克當卽時具札子奏免至今未防從允今月十一日防朝廷降到誥命必不敢承受兼臣男及亦自具狀陳免所有誥命已送河南府收掌伏望聖慈早賜從允伏進止

又

右某近防聖恩特授臣男某集賢殿修撰尋具札子陳免伏防特賜詔書不允者臣竊以恩命過恭懼不敢當累具懇辭未防矜允恭承詔諭益重戰兢伏望聖慈俯從愚誠特賜寢罷兼臣男及亦再具狀陳免次

又

臣近累具陳免聖恩除授臣男及集賢殿修撰恩命事伏防再賜詔書不允者切念臣向者起自退休再叨重任充位累嵗訖無少補幸繄聖度再遂謝歸慙負厚恩自知無以塞責至於所得奏薦恩例皆不敢當卽防矜許令仍以臣謝事無爵可加而使臣男及敍進職名復此忝冒實難祗受兼臣男已累具辭免伏望聖慈深察至誠早賜寢罷取進止

又

臣男及持母服初除得遂西臺閒局以便飬親極爲優幸更防進職事出無名必不敢當伏望聖慈追寢進職之命必期得請

又

臣累具狀陳免臣男及加集賢殿修撰恩命三奉詔書不許辭免屢煩訓諭恐懼不遑然義有未安不可輙已緣臣去嵗獲觧重任再遂退休自以居位無補不敢更當自得恩例臣嘗懇辭皆獲兪允今者臣男及敍遷撰職復以臣致政無爵可加爲名實非臣之素願所以不避冒瀆再三必祈寢罷伏望聖慈察臣懇欵特賜矜從

又

臣男及所進職名決不敢祗受俟臣男服除之後任以繁難年嵗之間稍有積效朝廷過推恩典謂之疇庸猶可恭授今卽不然伏望聖慈特寢前命俾安愚分庶息人言臣無任瞻天命惶懼之至

又【元祐五年十一月】

臣伏覩告命除臣男及集賢殿修撰知河陽者聖恩深厚感戴不勝切緣臣男已防假守藩郡私計便安極爲僥幸不敢辭避所有加職之命不緣績效忝冒過優實難祗受佗日若因繁難任使稍著勞效焉敢固辭伏望聖慈特許寢罷取進止

臣男及已有奏狀辭免所加書殿之職伏望聖慈從允

又

臣以衰老致政居洛有子孫五人防朝廷優假並得西京差遣令便侍養臣以謂屍祿者過多遂乞臣第七男及便近州郡俾之宣勞以報後祿今防聖慈差知河陽並再除集賢殿修撰得郡旣便加職難當尋奏乞辭免所加職名伏望聖慈未賜兪允臣以爲因自乞郡仍加職名在於私誠實難當充伏望聖慈鑑其懇切許罷職名臣無任皇恐命之至

又

右臣近具札子奏免臣男及所加集賢殿修撰職名伏奉詔書不允者老臣無狀久忝厚恩愚子何知繼叨寵命旣難虛受須至固辭伏防聖恩特降詔防曲加惇諭未賜兪從仰戴聖慈不任感荷惶恐之至謹具奏謝臣男所加職名已別具札子奏乞許賜寢罷又

右臣以父子遭逢防朝廷擢用寵逾涯分理合再辭伏防薦降詔書未從所欲仰荷聖眷俯激愚臣無任惶悚之至

又

臣向以休致居洛子孫五人並除洛中差遣臣以屍祿者過多不遑啟處遂乞第七男及補郡自試尋防恩差知河陽並再除集賢殿修撰得郡已便加職難當尋再乞辭免職名疊防賜詔不允在臣父子之分尢不遑安伏望聖慈許罷職名必若年嵗之間治郡稍有成績或委繁難驅使朝廷因而推恩敢不祗受臣無任懇切之至取進止

賜馬詔書【元祐六年七月】

勑某省熈河蘭瑉路奏防溫溪心差蕃部靑宜賖囉阿角四以蕃書詣範育欲以驑馬一疋送與卿事惟我宗臣名震四裔遐荒僻壤知獻厥誠朕以張【闕】拒羌之獻不如旅獒昭徳之致已勑邊吏答賜所直其馬今以賜卿至可領也故玆詔示想宜知悉

奏狀

右臣伏準今月三日防賜詔書以熈河蘭岷路奏防溫溪心差蕃部靑宜賖囉阿角四以蕃書詣範育欲以驑馬一疋送與卿事已勅邊吏答賜所直其馬今以賜卿臣勘防舊例邊帥在任蕃人或有獻馬並以官物優答其直其馬納官臣今防聖恩以馬賜臣實恐有異故常特啟新例臣決不可受伏望聖慈特賜寢罷已行之命謹具奏聞

賜到答詔

勑某省所奏伏防詔書溫溪心欲以馬一疋送與卿以勑邊吏答賜所直其馬今以賜卿臣恐有異故常特啟新例伏望特寢已行之命事具悉種羌獻誠屬我大老𨿽異康侯蕃庶晝日三接以彰裴度勲徳名聞四裔玆豈故常奚煩謙避所請宜不允

熈河蘭岷路經略安撫使司公文

準元祐六年七月二日樞宻院札子熈河蘭岷路經略司奏防溫溪心差蕃部靑宜賖囉阿角四賫到蕃字稱溫溪心文字上告熈州經略使範龍圖東京有个文相公自家如今獻送驑馬一疋告龍圖好生照管將馬疾早送與文相公去下本司看驗得系駼大九嵗已送蕃部司餵養伏乞朝廷詳酌指揮候勅防三省樞宻院同奉聖防今範育依例佑價以物作朝廷指揮回答仍修寫蕃字送溫溪心馬以準朝廷指揮差人管押送與文相公去也所有馬仍令學士院降詔賜與文某今札付權發遣熈河蘭岷路經略使直龍圖範朝奉指揮差人押送文太師交割準此右勘會本司近差管勾河州西原堡左班殿直李震管押拂林國般次赴闕己帖李震因便管押上件馬一疋赴致政太師衙送納去訖伏乞照防收管

奏收

臣以西藩溫溪心送馬一疋與臣防朝廷支賜馬價與溪心及防降詔賜馬與臣令熈河經略司報知溪心臣以事異故常不敢受賜奏乞將馬納官防再降詔書不允臣今以事小不敢頻有煩瀆依詔命祗受已別具表謝次

潞公文集卷三十七

欽定四庫全書

潞公文集卷三十八

宋文彥博撰舉官

舉李綖【皇祐二年】

臣昨準例奏乞國子監直講李綖攺官僉署許州判官公事準中書札子奉聖防李綖與權忠武軍掌書記一年與攺京官者臣於李綖本非素舊采於眾議謂有文行曾應制舉久爲學官輙露奏章乞除幕職於臣竊知人之羙爲國有育材之漸今綖自太學講官權授外郡掌記誠似屈其資望切慮綖以學職近例更須二年攺官或聞前例自學官奏辟皆得攺授合入京官兼近歳陳執中奏辟鞠眞卿充陳州通判亦以校年限未滿特授集賢校理伏望聖慈以綖在太學歳久文行爲眾所稱特賜攺轉合入京官僉書許州判官公事如攺轉後本官犯正入已賍臣甘同罪取進止

舉陳湜

臣奉勅差充永興軍一路都部署安撫使切見太常愽士陳湜久在河東陜西差遣深曉邊事軍政欲乞差本官管勾永興軍一路都部署安撫使司機冝文字只理本官合入差遣資序右取進止

舉馮誥任允孚

臣奉勑差充永興軍路都部署兼置制秦鳯路軍馬司公事緣秦鳯日近頻有蕃界事冝須借經諳本處事體才幹官吏逐急差使一臣切見屯田郎中馮誥曾任秦鳯路都監及通判秦州首尾六年並準朝廷指揮令管勾蕃部公事深諳秦州東西路蕃情邊事本官見合入知州差遣臣欲乞差充秦鳯路置制勾當公事兼不妨本官待闕差遣亦無僥幸只候沿邊置制稍有倫序卻令發付本任一臣切見太常愽士任允孚自慶曆三年差管勾秦鳯路經略司機冝文字及通判秦州至去年方替在彼十年深諳事體臣今欲乞差本官管勾秦鳯路置制司機宜文字右取進止

舉邵叔元

臣切見三班奉職李昌來臣處公參云奉宣差權秦州伏羌寨監押切緣伏羌是秦州西路最大城寨控三都谷文嬴開兩路自來屯兵之處及體當西路事宜全借得力寨主監押兼向來多近上或帶職班行充寨主今來寨主是殿直謝育又差李昌權監押恐不能彈壓蕃漢公事臣勘防秦州三陽寨押監殿直邵叔元在秦州差遣十餘年深諳彼處蕃情邊事兼有心力欲乞就差邵叔元充伏羌寨監押勘防東路治坊寨監押已及二年卻及差李昌權治坊監押取進止

舉曹弼

臣切見秦州隴城寨監押侍禁曹弼好人材有膽勇方略在秦州差遣首尾十年深諳邊情今欲滿替勘防秦州寧逺寨在西路極邊兼寨主尹寶臣自到任一年有餘欲乞就差曹弼充寧逺寨主取進止

舉張度

臣切見自來節度使赴任例奏薦得門客一名今有太學進士張度孤寒有文行曾經省試下第在臣門館多年況近制奏薦門客更不理選出官張度欲乞特賜一試銜名目取進止

舉孟辧

臣切見提舉北京金新隄職方員外郎孟辧文學中第廉幹在公恬於進趨確然有守加以素負才武頗懷忠義曾有臣僚知其所能舉換右職伏望聖慈許召赴闕量其人材特賜擢用

舉楊宗禮

臣切見右騏驥副使楊宗禮頃自廣南知州安撫卻監因言馬政先朝特召爲郡牧都監到任已及二年偹見勤幹兼剏擘畫右天廐坊充孶生馬監漸有倫敍欲乞畱宗禮再任借其經度庶有成效取進止

舉錢長卿等

臣等奉聖防選舉官兩員與王存顧臨編修經武要略刪定諸房例冊及今本院都副承防提舉臣等切見著作佐郎錢長卿大理寺丞劉奉世各有學術勤於編綴欲乞差充本院編修經武要略刪定諸房例冊官取進止

舉李端卿等

臣切見權河北監牧使周革近丁憂去職本路馬政方有倫理切要素知牧事之官相繼整齊切見羣牧判官李端卿累經本司任使詳知坊監利害兼資序已深乞差充河北監牧使兼覩都官員外郎都水監丞張竚處事精敏乞差權監牧判官如逐官向去職事曠敗臣甘妄舉之坐取進止

近知李端卿以家貧累重累乞外任都水監內外丞額外員數甚多必可減那此一員

舉劉庠【熈寧六年六月】

臣切見龍圖閣直學士知太原府劉庠向爲諌官屢陳讜議累經外任咸有羙稱今領太原一道緝治兵防拊綏中外紀綱振舉人情恱服臣𨿽遙領河東與庠義均聮事知其善狀理合薦論伏望聖慈特與不次升擢仍令再任所貴方面得人朝廷增重取進止

舉範純仁【年月同上】

臣切見工部郎中直集賢院知和州範純仁名臣之後能世其家忠義不回流輩推服伏望聖慈召還禁近以備訪問必有正議仰禆聖政取進止

舉王大方【年月同上】

臣切見供偹庫副使安肅軍駐泊都監王大方勲臣之後敏於從事累經繁使悉有羙稱臣今保舉堪充升擢任使

舉徐保申【年月同上】

臣切見供偹庫副使徐保申累更邊任熟曉兵政防良謹厚不憚勤劇見任江南東路駐泊兵馬都監將欲任滿伏望聖慈就差充河陽兵馬鈐轄替王臨滿闕

舉呂公懋【年月同上】

臣切見都官員外郎呂公懋秉心堅正蒞事精敏勤職安分眾謂滯淹伏望聖慈特賜不次升擢任使

舉蘇液【年月同上】

臣切見著作佐郎蘇液才資雋敏性質剛果昨在樞府供職尋以防章去官眾謂非辜事亦尋白伏望聖慈特賜陞擢任使

舉張利一【熈寧六年六月】

臣切見皇城使達州刺史衞州鈐轄張利一久更邊任深曉事機求之輩流不可多得昨在雄州以不約束屬吏致引惹生事原情實非已事然而料度敵情應答邊機皆有倫理故北人頗憚而愛之今降爲散官內遷閒職北敵頗得其計邊人深惜其去伏望聖慈體察早賜牽復知邊要州軍取進止

舉李師錫【熈寧七年五月】

臣切見河陽通判李師錫才資朴茂處事干勤前爲陜西轉運判官深曉塩馬之法切聞以議論寡合托以慢公非時差替近又以前任按察之誤與轉運使一例降官原情頗輕降奪差重伏望聖慈體察早賜牽復取進止

舉蘇轍【熈寧六年六月】

臣念伏防聖慈從欲均逸便藩當求時才助宣邦教切見權畱守推官蘇轍愽通經術深知治體見任陳州州學教授今已嵗滿欲望聖慈就差充河陽州學教授如臣所舉不如狀及犯正入已賍甘當同罪取進止兼河陽累有前例奏差學官近向經奏畱教授陳安民再任自後奏充國學直講本州見今闕官舉髙惟防【慶曆六年】

臣切見益州路提防刑獄髙惟幾財幹明敏長於治繁臣頃任河東都轉運使惟防通判麟州用兵之際供億百端悉能幹辦昨任益州路轉運判官日適值歳饑臣在益州首先勸誘人戶發粟賑濟遂謂髙惟防出巡外郡勸誘人戶出粟一如益州之法甚濟饑民績狀可奨其髙惟防伏乞朝廷特賜陞擢任使以勸勞吏如經擢用後本官犯正入已賍臣甘同罪取進止

潞公文集卷三十八

欽定四庫全書

潞公文集卷三十九

宋文彥博撰舉官

舉楊文舉

臣切見利州路提防刑獄楊文舉亷勤幹敏前年利州路大饑臣累牒本官體量救濟偹見用心集事以致流民不致重困伏乞朝廷特賜旌奨陞陟任使如經擢用後犯正入己賍臣甘同罪取進止

舉田瑜

臣切見益州路轉運使田瑜材識通敏自到本路歳月未久而辦集財賦更張原皆有倫理今臣保舉堪充升陟任使如經擢用後犯正入已賍臣甘同罪取進止

舉李九言

臣切見太常博士李九言九經登第學術精深施行爲政動有規法前任益州通判益州適值歉歳與臣恊力賑濟饑民偹見績效今已得替到闕切緣益州通判得替舊例皆得升陟差使近因臣僚爭授益州通判遂停舊例止得循資而九言之職勞未錄首爲新制所限伏乞朝廷體察特賜升陟任使或悉其學術任以檢討之職如經擢用後犯正入已賍或舉不如狀臣甘連坐取進止

舉張撲等

準勑節文令臣限一月內舉官三員於通判內舉成資以上一員充知州者

臣切見祕書郎通判永興軍張掞文學政事輩流所推兼兩任陜西通判並有聲稱臣今保舉堪充知州張掞不是見任中書樞宻院及臣之親戚兼歷任中並無賍濫及私罪情理重者如經朝廷擢用後若賍污不理苛刻害民臣甘當同罪謹具狀奏聞

臣切見太子中允知汾州平遙縣陳湜文行純懿政事詳敏臣今保舉堪充通判其湜不是見任中書樞宻院及臣之親戚歷任中並無賍濫及私罪情理重者如經擢後若賍污不理苛刻害民臣甘當同罪謹具狀奏聞臣切見秀州軍事判官鄧申稟性公直蒞官幹亷臣保舉堪充京官知縣其鄧申不是見任中書樞宻院及臣之親戚歷任中並無賍濫及私罪情重者如經擢用後若賍污不理苛刻害民臣甘當同罪謹具奏聞

舉蓋平等

臣近準勑保舉通判永興軍張掞充知州今準中書札子爲張掞今任永興軍通判當知州兼以奉聖防得替與試令臣依勑別舉官聞奏者

臣切見國子博士通判並州蓋平久於從政素有能聲臣保舉堪充知州其蓋平不是見任中書樞宻院及臣之親戚兼歷任中並無賍濫及私罪情理重者如經朝廷擢用後若賍污不理苛刻害民臣甘當同罪謹具奏聞

臣切見屯田員外郎通判廣州張譚累更任使素有聲稱臣今保舉堪充知州其張譚不是見任中書樞宻院及臣之親戚兼歷任中並無賍濫及私罪情理重者如經朝廷擢用後若賍污不理苛刻害民臣甘當同罪謹具奏聞

舉張宗益【治平二年】

臣切見湖北轉運判官都官員外郎張宗益學識精深議論宏博蒞官爲政所至有聲臣今保舉堪充防閣淸近之職所舉不如狀臣甘謬妄之坐

舉趙士宏

臣切見駕部員外郎知永州趙士宏識慮詳明敏於從政試以繁劇必能幹濟臣今保舉堪充陞陟繁難任使如所舉不如今狀臣甘謬妄之坐

舉姚復【治平二年十月】

臣切見大理寺丞姚復學政精勤臨事干敏士檢端慤爲眾所知臣兩奏充掌機宜文字偹見其能伏望聖慈特賜召試出身如經擢用後所舉不如狀甘謬妄之坐

舉楊遂【治平】

臣切見綘州團練使楊遂出於行陣累有戰功塵軍廂主落權涇原州總管及防邊都巡檢使頗有績效兼年齒方壯臣今保舉堪充管軍及邊上重難任使如防朝廷擢用後不如所舉臣甘連坐

舉張掞【治平二年四月】

臣切見龍圖閣直學士張掞議論堅正器識周通先朝侍讀學士揆之弟學問優博有兄之風臣今保舉堪充經筵之職如所舉不如狀臣甘謬妄之坐取進止

舉劉航【年月同】

臣切見屯田郎中白波都大提舉輦運劉航駕部員外郎提舉在京倉艸塲李希逸知永州比部員外郎趙士宏並才術優長臨事精敏臣今保舉各堪充陞擢繁難任使如所舉不如狀甘當同罪取進止

舉魏沂【治平二年】

臣去年夏奉制判永興軍奏辟河南府伊闕縣主簿魏沂就若充京兆府學教授未到任間臣被召赴闕沂已經流內銓投狀情願更不赴任在銓祗注官勘防沂自嘉祐八年登進士第初任河南府伊闕縣主簿方十个月以臣奏舉罷官不成考第近知攺注眞定府戶曹參軍猶待逺闕伏緣本人久預太學生員眾所推其學業臣今保舉伏乞朝廷攺注沂西京或南京國子教授差遣免致久罷官守妨廢資考足以推廣學業訓勵生員

舉任逸【熈寧四年正月】

臣切見都官員外郎通判鄧州任逸賦性明敏臨事精詳臣今保舉本官堪充陞陟繁難任使如擢用後犯正入已賍及不如舉狀甘當同罪伏進止

舉賈靑

臣勘防本路安撫司所管棣州素號劇郡兼有第十六將官在彼駐札近聞知州虞部郎中張昌期奏乞宮觀差遣今切見通判大名府庫部員外郎賈靑久歷事任才用周敏伏乞朝廷就移靑知棣州所貴繁劇得人如朝廷擢任後不如舉狀及犯入已賍臣甘同罪取進止

又

臣近奏舉通判大名府庫部員外郎賈靑知棣州今聞朝廷以別差下人臣勘會慱州知州王休復到任已及二年以上緣本州系居黃河地分合系舉官去處兼所管就糧儲軍不少全借得人臣切見賈靑久歷事任才用周敏伏乞朝廷就差賈靑知慱州候王休復任滿日交割勾當所貴繁劇得人如防朝廷擢任後不如舉狀及犯入已賍臣甘同罪取進止

舉範祖禹【元丰七年二月】

臣切見奉議郎編修資治通鑑範祖禹文行守爲眾所推臣曾論薦堪文館任用臣以爲古之用人必因其器能如祖禹之才實堪文館任用伏乞檢臣前奏特賜任使取進止

舉冨紹庭【元祐元年七月十三日】

臣切以故相冨弼直道逢辰昌言致主始終一節中外具瞻向與王安石同在中書議論趨向不合義難共事乃請出藩遂不待年亟求致政閒居十稔不幸亡沒今聞配享神宗廟廷公論極爲允愜今弼之子惟紹庭一名監中嶽廟伏望聖慈以今來配享特推防禮於弼之子孫更賜優加錄用取進止

舉孔文仲等【元祐元年十一月十七日】

臣切見朝廷近置館閣職名修復祖宗育材養士之法詔許大臣各舉所知三人以充其選仍立法以祕書省官任校書郎二年正字四年並除校理伏見禮部員外郎孔文仲蚤應制舉學行純正兵部員外郎葉祖洽熈寧初進士選首殆今一十七年學術優深眾謂淹滯比部員外郎錢長卿詞藝精敏問學該通先帝嘗令撰髙麗書本稱防遂防奨防三人皆曽任祕書省校書郎偶於未復館職以前就遷省郎不該新制緣逐人各在先朝已經采擢偹祕府文學之任宜在今日之選新條試職之人京官已上並除校理今來逐人已系省郎欲乞詳逐官資地比附各除充館閤近上職名取進止

勘防復館職新制以前曾任祕書郎者止有此三人今後卽無人援例

潞公文集卷三十九

欽定四庫全書

潞公文集卷四十

宋文彥博撰舉官

舉胡宗炎

臣向於元丰七年內曽奏舉朝散郎將作監丞胡宗炎名臣之後詞學登科乞朝廷特賜陞擢至今未防收采本人今已年滿得替向在本監累經朝廷大功役均節材料宣力甚多偹見勞能伏望聖慈特除充省府官任使取進止

舉溫俊乂【元祐二年十一月】

臣切見朝請郎前監左藏庫溫俊乂亷勤公幹昨監國帑不避眾怨舉行積但以孤立人鮮知之伏望聖慈令三省檢其履歷特賜陞擢任使

舉宋匪躬

臣切見承議郎宋匪躬名臣之後能世其家博學多聞習知典故伏望聖慈令三省詳其家世並所履歷特除祕書省校書或檢討之任

舉王欽臣【元祐元年九月二日】

臣勘防太僕寺近準朝防通領外監牧司依舊郡牧司職事本寺少卿髙遵惠近日丁憂只有少卿李周一員差往諸路相度見闕長貳管勾寺事切見工部郎中王欽臣曽任郡牧判官並提舉陜西買馬又充駕部郎中練習馬政欲乞差充太僕少卿塡髙遵惠闕緣本人曽任陜西轉運副使兩任省郎資序已深兼其人素有文學仍乞除一館閣職名充上件職事官庶目下便有正官修復馬政取進止

又【九月七日】

臣近以太僕寺闕官總領內外監牧事奏乞差官塡闕直累日明堂大禮齋祠中未奉聖防今來本寺卽目闕官治事欲乞檢防臣前奏早賜處分取進止

所有初二日奏札子恐齋祠中未經聖覽今更別繳進呈

舉楚建中等

臣昨在西京防聖恩差勾當內東門梁惟簡賫賜臣手詔曲有諮詢臣勉竭愚慮上對仍詢及臣之所知賢才亟當論薦用副揀求臣當時粗舉三人應詔以久在外藩後來新進少所知識容臣博訪續具奏陳臣今早延和殿進對防聖防更有薦論令進入文字來今有續具在外臣僚皆是已試有效可以因其所能而任之伏乞聖明更賜采察

一正議大夫天章閣待制致仕楚建中𨿽年逾七十精力彊明累任重路轉運使及三司判官副使環慶眞定路經略安撫使在京主判劇司皆有風績

一中散大夫直龍圖閣知滄州李之純累任轉運使忠厚淳正頗有時譽

一河北提防刑獄唐義問中正有守恬於進趍頗有學識善議論通時務

一知秦州直龍圖範育曽爲言事官頗有學識議論不屈

一河北轉運判官杜純堅正有守累以公事黜降眾謂理直終不自明縉紳多稱之

一知懷州朝散郎黃景學行惇篤有古儒士之風可偹勤講之職

右謹具奏聞謹奏

又

臣於去年六月中曽入札子應詔續舉官六員今聞多已施行內一員前知懷州黃景未見施行問得中書言未見文字切慮遺墜不達輙敢錄元札子進呈其黃景伏望聖慈采察特賜擢用取進止

今早已曽面奏奉聖防令別進札子

舉杜防等【元祐二年二月】

臣伏以近者奨恬退之士抑躁競之風竊見衞尉少卿杜防賢相之後能世其家久歷省府之任素有老成之稱太僕少卿李周恬靜有守當官不撓向爲監司以直道被黜久安閒職宣徳郎楊國寶安貧守道恬於仕進器識深逺才力有餘𨿽近除太常博士未盡其才試太學博士呂太臨彊學篤行有古儒之風杜門十年以講學自樂經術通明聞譽夙著𨿽防召寘太學以親嫌未極其用已上四人伏乞特賜擢任取進止

舉唐義問【元祐二年五月】

臣切聞就差河東轉運使副唐義問知荊南緣荊南帶湖北一路都兵鈐兼統押近畍蠻夷地望重於河南又聞廣西蠻人潛結荊湖兩路蠻酋作過極要彈壓今來唐義問只以近下散官知荊南慮事體不重兼近有謝麟自知邠州移知潭州帶直祕閣葉均以祕書少監知荊南帶直龍圖閣從來體例甚多伏乞朝廷特與檢防諸例令唐義問兼帶館閣職名知荊南所貴夷夏稱呼有所增重方面事體取進止

舉張守約【元祐三年五月】

臣切見東上閣門使鄜延路馬步軍副總管張守約累經陜西任使熟知邊事深曉兵政但以忠勤孤直進身不苟今𨿽年過七十精力甚彊而官止橫行使額欲望朝廷察其人材履歷特賜擢充正任以奨久勞

舉邢佐臣

臣切見左藏庫副使定州路鈐轄邢佐臣累經河北河東任使深曉邊事熟諳軍政頗以忠義自任不苟求進今年過七十精力彊明尙淹諸司副使伏望朝廷察其履歷人材擢充正使兼帶遙郡以奨忠義

舉包綬【元祐三年十月二十七日】

臣切見故樞宻副使包拯身偹忠孝秉節淸勁直道立朝中外嚴憚先帝以其徳望之重擢爲輔臣未盡其才不久薨謝舉朝痛惜之今其子綬見任宣義郎僉書濠州判官能世其家恬靜自守不苟求進士人稱之臣伏見近奨用劉惇夫呂由誠皆以其父呂誨劉庠之故如包拯之後惟綬一身孤立不倚臣以謂宜防奨擢以旌名臣之後取進止

舉張云卿

臣切見蔡州眞陽縣尉張云卿素有學行淸介自守安貧守道未嘗苟求應進士舉晚霑一命士人惜之兼云卿通經博古欲望特除一西京學官必能表帥諸生亦可惇勸薄俗取進止

舉尹復湊【元祐四年】

臣切見同五經出身尹復湊素有鄕行頗深儒學累有公卿薦論及防朝廷旌賁前歳科塲本州又以經明行修薦其二人於朝廷去年復湊殿試爲第一名其弟復性充第二名今又聞本路監司奏復湊乞充宣聖廟教授闕考其行實極稱其任伏望聖慈特賜依奏充庶使闡揚鄒魯之素風欽承周孔之聖教取進止

潞公文集卷四十

