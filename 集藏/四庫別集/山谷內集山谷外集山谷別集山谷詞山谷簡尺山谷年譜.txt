

欽定四庫全書

集部三

山谷集

別集類二【宋】

提要

【臣】等謹案山谷集三十卷別集二十卷外集十四卷詞一卷簡尺二卷宋黃庭堅撰年譜三十卷庭堅之孫防撰庭堅字魯直分寧人官著作佐郎坐黨籍羈管宜州事迹具宋史文苑傳防則朱子之門人也葉夢得避暑錄話載黃元明之言曰魯直舊有詩千餘篇中嵗焚三之二存者無幾故名焦尾集其後稍自喜以爲可傳故復名敝帚集晚嵗復刋定止三百八篇而不克成今傳於世者尙幾千篇云云然庭堅所自定者皆已不存其存者一曰內集庭堅之甥洪炎所編卽庭堅手定之內篇所謂退聼堂本也一曰外集李彤所編卽邱濬藏本也一曰別集卽黃防所編所謂內閣抄出宋蜀人所獻本也內集編於建炎二年別集編於淳熙九年黃防年譜則編於慶元五年蓋外集繼內集而編別集繼內外兩集而編年譜繼別集而編獨李彤之編外集未著年月然考外集第十四卷

送鄧愼思歸長沙詩愼字空格注云今上禦名是外集亦編於孝宗時三集皆合詩文同編後人注釋則惟取其詩任淵所注之內集卽洪炎所編史容所注之外集則與李彤所編次第已多有不同而李彤編外集之大意猶稍見於史注第一卷

溪上吟題下惟史季溫注之別集則與黃防所編別集大有搘拄此則原本與注本不可相無者矣又外集第十一卷

以下四卷詩凡四百有奇皆庭堅晚年刪去而李彤復載入者此則任史二注本皆未之有庭堅之詩得此而後全又其中有與年譜相應者黃防編年譜時皆一一分注某年某事之次而今但據三集撿其目則年譜有而本集無故此四卷尢不可廢也黃防之譜專爲考證詩文集而作故刻全集必當兼刻年譜而近日刻本則或刪節年譜或刪並捲次或移易分類以就各體或専刻一集而不及其全此本刻於明嘉靖中前有蜀人徐岱序尙爲不失宋本之遺非外間他刻所及也乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

山谷全書序

山谷者宋太史黃先生號也全書者後人萃其詩文以傳而統名之也系以年譜傳議者備考也附以伐檀集者原所自也序者書缺而復全宜有言也世傳先生之文久矣曷爲而有斯刻也先生寧人也文獻於是乎徵嗣於後者存手澤吏於土者重鄕賢全書所由刻也刻久而磨滅弗修之可乎先生寓蜀之戎涪文墨甚富岱也居鄕而說之薄遊以來見夫刻者若詩集若刀筆若精華病其散漫弗具叨按玆土訪全書於寧得故刻之半時建昌郡丞餘子載仕攝寧事購元本補之新守喬子遷至乃竟厥工書凡若干捲請爲序夫先生以文鳴於宋與東坡並稱時人目曰蘇黃蘇亦薦曰文絕當世行配古人天下後世信之文也行也先生所以爲賢也載諸史傳諡議者可以想見其風範後之人蓋亦難焉不獨巋然元祐之傑而巳其生平之節𨿽流落窮荒終身自若非大賢而能爾耶或云文傷元气而直取其詩或云詩及婢妮而性類於禪淺乎其爲知矣紫陽夫子東都事略之嘆有以哉吾道千載不傳之緒至周子而後得當時知其人品者惟山谷焉謂山谷未爲知道不可也矧孝友忠信之徳本於天性不以險夷終始而渝聖賢之道寧外是與義學之尙或有所托耳岱也觀風先生之鄕邦表其行以勵俗求其文以傳世固職也未敢曰知焉於全書刻且序嘉靖丙戌季冬望日後學西蜀徐岱謹序

山谷集序

山谷全書序

巡按江西監察禦史西蜀徐公以吾寧山谷先生罹史禍謫涪徙戎兩川士從之遊以名今日者有自哉不有寧也乃檄攝州盱佐余君載仕新守喬君遷梓其書以嘉惠吾人旣自序矣喬君復侈其盛而徵予言以再序之予惟山谷詩文散見宇宙者最多其全者則寡初與先兄南山先生求之瓊山閣老丘公得豫章集三十有六卷訛脫未慊也最後因亡友潘南屏時用抄之內閣有正集外集別集詞簡年譜諸集凡九十七卷乃宋蜀人所獻者或者其全而無遺也哉於是屬之前守葉君天爵梓行憂去而寢板本兩歸殘逸可恨也復抄之挾以遊四方者垂二十年非其人不授適聞是得毋欣然而畀乎而可與其須也嗚呼難得者機也易失者時也有是不授焉可乎哉沛然流布則自徐公始時哉機也而讀者以先生生於宋而爲宋人乎然其文其詩其行則非宋也王直方謂其文邈然有二漢之風陳無已謂其詩學杜甫而不爲者蘇子瞻謂其行追配古人余禹績諸人謂其饑寒窮死無愧東都黨錮是誠宋人也哉又宋儒黃伯起稱其著作合周孔者居多而流於莊周者無幾其語人曰讀其書而不於其本心之正大不可泯者求之豈惟不足以知之恐亦自誤予故述之以告人人不知以爲何如其父亞夫伐檀集二卷句甚奇崛世所謂山魈水怪著薜荔之體眞黃氏審言亦閣本附行校翻刻而一正之者庠生王朝宗查應元云嘉靖丁亥仲春之吉賜進士出身通議大夫南京刑部右侍郎致仕後學周季鳳謹序

山谷集序

欽定四庫全書

山谷集卷一

宋黃庭堅撰

賦十首

寄老庵賦【爲孫莘老作】

生乎今玆兮見曩之人萬物一家兮劵宇宙而無鄰橐橡可以爲澤兮鬢須蒼然獨柰何俯仰以是兮吾獨立而不陳新彼族庖之技癢兮伐大觚以嘗巧風悲郢人之宰木兮顧無所用吾斤澔澔汗汗兮黃川日夜流吾誰疎親兮行天下以虛舟無地以受人之徽纆故超世而不避世槃礡於蝸牛之宮經行於羊豕之隧甓社以爲罇兮舉海門以爲胾觴豆於無味之味從衲子以卒嵗儻然以寓其不得已是謂無累之累何用窮山幽谷爲獨安往而非寄寄吾老於簪紱岌髙位之疾顚春秋以旅力去矣奉腆祿而雕年寄吾老於孫息厭羣雛之嗸嗸眷火宅之無安寧執枯而俱焦寄吾老於友朋未沬平生之言人壽不能金石忽相望於鬼伯之阡伊漢上之龎禪空諸有以爲宅沈貨泉以棄責聊生涯於緯竹維衡嶽之懶叟獨金玉其言音踞燒木以燠寒投鼻涕而無寸陰相彼宛童寓於栢松自幹靑雲束縛舎翁主人不承澤螻蟻爲宮薪者斧焉賔主祻同無意以爲智維此意而夭夭申申從人以嬉寡婦之茨髙明之榱相與社而稷之訖無累於去來養生者諱盈術竅者天門不開此其是耶非乎窮於外者反於家困乎智者歸愚伊未嘗一用其智對萬世而徳不孤若人者其在斯乎托軒冕而鶉居無徳色之可鋤殆其肆志於江湖翁乎彊爲我著書無促駕靑牛之車

休亭賦【並序】

吾友蕭公餉濟父往有聲塲屋間數不利於有司歸教子弟以宦學而老於淸江之上開田以爲嵗鑿池灌園以爲籩豆兒時藝木今憩其陰獨立無鄰自行其意築亭髙原以望玉笥諸山用其所以齋心服形者名之曰休亭乞餘言銘之將遊居寢飯其下豫章黃庭堅爲作休亭賦曰

槃礡一軌萬物並馳西風木葉無有靜時懷蠧在心必披其枝事時與黃澗同機世智與太行同巇飲羽於市門之下血刃於風波之上至於行盡而不休夫如是奚其不喪故曰眾人休乎得所欲士休乎成名君子休乎命聖人休乎物莫之攖吾友濟父居今而好古不與不取亦莫予敢侮將彊學以見聖人而休乎萬物之祖曩遊於世也獻璞玉而取刖圖封侯而得黥驕色未鉏而物駭機心先見而鷗驚撫四方者倦矣廼歸休於此亭濯纓於峽水之上游晞發於舞雩之喬木彼玉笥之隠君子惠我以生芻一束是謂不蓍而筮從無而吉卜

江西道院賦【並序】

江西之俗士大夫多秀而文其細民險而健以終訟爲能由是玉石俱焚名曰珥筆之民𨿽有辯者不能自解免也惟筠爲州獨不嚚於訟故筠州太守號爲守江西道院然與南康廬陵宜春三郡並防惡聲元祐八年武陵栁侯子儀守筠之明年也樂其俗之美使爲政者不勤乃新燕居之堂榜曰江西道院以鼓舞其國風且爲髙安之父老雪恥焉秋九月遣使來告成於雙井永思堂於是爲之賦其詞曰

勾吳之區維斗所直半入於楚終蝕於越有泰伯虞仲季子之風故處士有巖穴之雍容有屈原宋玉枚乘之筆故文章有江山之秀發吳越之君多好勇故其民樂鬭而輕死江漢之俗多禨鬼故其民尊巫而淫祀𨿽郡異而縣不同其大略不外是矣若乃髙安之域豫章之別𨿽風气之未逺亦美俗之可恱故栁侯下車解牛而不割未嘗發硎初不折缺則喟然嘆曰江西道院名不虛生爰作新堂合陳鼓笙有斐翰墨賔贊令丞作爲詩歌接民頌聲昔也憂民之憂今則樂民之樂懷僊伯之蛻蟬有勿翦之喬木制劍池之防萏以爲裳釀丹井之淸泠以爲酌醉而起舞父老持足恐使君之僊去而鰥寡之長失職也吾聞風行於上而水波此天下之至文仁形於心而民服此天下之善化豈可多爲令而病民慢自設險而病民詐耶九轉丹砂鑄鐵成金兩漢循吏鑄頑成仁我簡靜則民肅我平易則民親今使髙安之農養生於桁楊之外珥筆教訟者傳問孝之章耳鎖吭者深春耕之耒賣私鬭之刀劍以爲牛羞淫祠之樽爼以養親𨿽承平百年雨露滲漉非二千石所以牧人者乎𨿽然有一於此堂密有美樅而未聞處士之節岑蔚有於菟而不見墨客之文豈其藏而自畀蠖屈而不伸者耶公試酌樽中之淥謝山川之神爲余問之

蘇李畫枯木道士賦

東坡先生佩玉而心若槁木立朝而意在東山其商略終古蓋流俗不得而言其於文事補衮則華虫黼黻醫國則盧扁和秦虎豹之有美不雕而常自然至於恢詭譎怪滑稽於秋兔之頴尢以酒而能神故其滴瀝醉餘顰申取諸造物之鑪錘盡用文章之斧斤寒煙淡墨權奇輪囷挾風霜而不栗聽萬物之皆春龍眠有隠君子見之曰商宇宙者朝徹於一指計褚中者心醉於九九言其不同識也胾鵬背而不蔕芥烹鼠肝而腹果然言其不同量也彼以睢睢盱盱我以踽踽涼涼則懼夫子之獨立而矢來無鄕乃作女蘿施於木末婆娑成陰與世宴息於其槃根作黃冠師納息於踵若新沐而晞促阮咸以赴節按萬籟之同歸昔阮仲容深識淸濁酒沈於陸無一物可欲右琴瑟而左琵琶陶冶此族不混不濁是謂竹林之曲彼道人者養蒼竹之節以玩四時鳴槁梧之風以召眾竅其鼻間栩栩然蓋必有不可傳之妙若予也寄櫟社以神其拙顧白鷗之樂人深一行作吏此事便廢懷稻梁以飴老就簪紱而成禽莊生曰去國期年見似之者而喜矣況予塵土之渴心

東坡居士墨戲賦

東坡居士逰戲於管成子楮先生之間作枯槎壽木叢篠斷山筆力跌宕於風煙無人之境蓋道人之所易而畫工之所難如印印泥霜枝風葉先成於胸次者歟顰申奮迅六反震動艸書三昧之苖裔者歟金石之友質已死而心在斲泥郢人之鼻運斤成風之手者歟夫惟天才逸羣心法無軌筆與心機釋冰爲水立之南榮視其胸中無有畦畛八窗玲瓏者也吾聞斯人深入理窟櫝研囊筆枯禪縛律恐此物輩不可復得公其緹衣十襲拂除蛛塵明窗棐幾如見其人

別友賦送李次翁

曩聞義於孫李指尊選以見招惜予行之舒舒曰其夜以爲朝予望道於垝垣見萬物之富有恨逸駕之絕塵又驂予以四牡喟車後之無防其四方乎索友仰雲飛而注弋俯淵靚之沈鉤或一能之勝予忘日月之不予謀或登吞舟之鱗或下垂天之翼手予弓而不釋恐斯道之或息維廬江之四季三隠約於龍眠維若人之仕蚤懷明月而麗川嵗庚午而會梁語聞道之大用吸江漢以爲深累丘嶽以自重尾擊之而首應西犯之而東抗棄旗鼔而不逐儼其陳之堂堂偉道學之崇崛增懦夫之激昻觀出日於東方𨿽食焉而不吝無肯綮以自試居自喜於余刃彼覆卻於萬方期斯言之猶信水渾渾而進舟風剡剡而侵裘恐事親之不懽則惟是之同憂

白山茶賦

姨母文城君作白山茶賦興寄髙逺蓋以自況類楚人之橘頌感之作後白山茶賦

孔子曰歲寒然後知松栢之後凋也麗紫妖紅爭春而取寵然後知白山茶之韻勝也此木產於臨川之崔嵬是爲麻源第三谷仙聖所廬金堂瓊榭故是花也稟金天之正气非木菓之匹亞乃得骨於昆閬非乞靈於施夏造物之手執丹靑而無所用析薪之斤𨿽睥晲而幸見赦髙潔皓白淸修閒暇徘徊冰雪之晨偃蹇霜月之夜彼細腰之子孫與莊生之物化方坯戶以思溫故無得而陵跨蓋將與日月爭光何苦與洛陽爭價惟是當時而見尊顯處於瑤臺玉墀之上是以閉藏而無悶淡然於幹楓枯栁之下江北則上徐庾江南則數鮑謝蓋不能刻畫常娥藩飾姑射諒無地以寄言故莫傳於膾炙況乎見素抱朴難乎郢人故徐熈趙昌舐筆和鉛而不敢畫或謂山丹之皓質足以爭長而更霸知我如此不幾乎罵𨿽瓊華明后土之祠白蓮秀逺公之社皆聲名籍甚俗態不捨挾脂粉之气而蘊蘭麝與君周旋其避三舎

對靑竹賦

余楚產也閱東南之竹多矣未嘗聞對靑竹者也嘉州僧從之包封見貽蓺之而成乃初識之惟範圍之內有知之物一無窮無知之物一無窮一耳一目不能徧覧也況六合之外者乎感而賦之

竹之美於東南以節不以文也其在楚之西鬱鬱蔥蔥連山繚云也會稽之奇材任矢石蘄春之澤夏簟簫笛沅湘淚血卭崍髙節慈竹相守孝竹冬茁慈姥嶰谷笙竽笆篁長石之山一節可航猶未極其瑰怪不常也故吳楚無竹工非無竹工婦能織緝之器兒能雞鶩之籠也今夫筥筐籯笄榱櫺翰藩巴船百丈下漢爲笪貴之則律呂汗簡賤之則箕帚蒸薪惟所逢遭盡於斧斤羙哉斯竹黃質墨章如出杼軸織文自當解甲稅枯金碧其相嵗寒在躬又免斮烹彼其文章之種性不可致詰刳心而求之不可得匪人匪天有物有則惟其與蓬蒿共盡而無憾余亦不知白駒之過隙

煎茶賦

洶洶乎如澗松之發淸吹皓皓乎如春空之行白雲賔主欲眠而同味水茗相投而不渾苦口利病解膠滌昏未嘗一日不放箸而防茗椀之勲者也余嘗爲嗣直瀹茗因錄其滌煩破睡之功爲之甲乙建溪如割雙井如�日鑄如防其餘苦則辛螫甘則底滯嘔酸寒胃令人失睡亦未足與議或曰無甚髙論敢問其次涪翁曰味江之羅山嚴道之防頂黔陽之都濡髙株瀘川之納溪梅嶺夷陵之壓甎臨邛之火井不得已而去於三則六者亦可以酌褐之甌瀹魚眼之鼎者也或者又曰寒中瘠气莫甚於茶或濟之鹽勾賊破家滑竅走水又況雞蘇之與胡麻涪翁於是酌岐雷之醪醴參伊聖之湯液斮附子如博投以葛僊之堊去藙而用鹽去橘而用姜不奪茗味而佐以艸石之良所以固太倉而堅作彊於是有胡桃松實庵摩鴨腳勃賀蘼蕪水蘇甘菊旣加臭味亦厚賔客前四後四各用其一少則美多則惡揮其精神又益於咀嚼蓋大匠無可棄之材太平非一士之略厥初貪味雋永速化湯餅乃至中夜不眠耿耿旣作溫齊殊可屢歃如以六經濟三尺法𨿽有除治與人安樂賔至則煎去則就榻不遊軒後之華胥則化莊周之蝴蝶

苦筍賦

道苦筍冠冕兩川甘脆愜當小苦而反成味溫潤縝密多啖而不疾人蓋苦而有味如忠諫之可活國多而不害如舉士而皆得賢是其鐘江山之秀气故能深雨露而避風煙食肴以之開道酒客爲之流涎彼桂斑之夢汞又安得與之同年蜀人曰苦筍不可食食之動痼疾令人萎而瘠予亦未嘗與之言蓋上士不談而諭中士進則若信退若焉下士信耳而不信目其頑不可鐫李太白曰但得醉中趣勿爲醒者傳

楚詞七首

龍眠操三章贈李元中

吾其行乎道渺渺兮驂弱石巖巖兮川橫日月兮在上風吹雨兮晝冥吾其止乎曲者如幾直者如矢我爲直兮棘余趾我爲曲兮不如其已吾耕石田兮爲芝乃三嵗兮報我饑嗣玆穡兮則以稼從子於耜兮龍眠之下螳臂美兮當車蠏螯彊兮鬭虎我觀兮上下四方或錫予兮以大武金石兮水波松栢兮雨霜有時女兮不春我欲筮兮同牀筮告予以不好予與居兮甚娬秦人同炙兮徒欺予予和羮兮眾吐之南山霧兮楚氛其在玆兮斗日月揚湯兮救暍從子休兮龍眠之樾

朝百牢兮九飯黎羮不糝兮共槃而笑狐白裘兮豹袪緼袍無裏兮亦見春予何喜兮安樂此曰有嘉人兮遺予履發十襲兮示予與予武兮合度使羿兮隅立使離朱兮詔之若人兮無鵠離朱茫然兮羿韔弓牧牛兮於鼻牧羊兮不歧有若人兮可與歸因子問塗兮龍眠之蹊

濂溪詩【並序】

舂陵周茂叔人品甚髙胸中灑落如光風霽月好讀書雅意林壑初不爲人窘束世故權輿仕籍不卑小官職思其憂論法常欲與民決訟得情而不喜其爲少吏在江湖郡縣蓋十五年所至輒可傳任司理防軍運使以利變具獄茂叔爭之不能得投告身欲去使者斂手聴之趙公悅道號稱好賢人有惡茂叔者趙公以使者臨之甚威茂叔處之超然其後廼寤曰周茂叔天下士也薦之於朝論之於士大夫終其身其爲使者進退官吏得罪者自以不寃中嵗乞身老於湓城有水發源於蓮花峯下潔淸紺寒下合於湓江茂叔濯纓而樂之築室於其上用其平生所安樂嫓水而成名曰濂溪與之遊者曰溪名未足以對茂叔之美𨿽然茂叔短於取名而惠於求志薄於徵福而厚於得民菲於奉身而燕及防嫠陋於希世而尙友千古聞茂叔之餘風猶足以律貪則此溪之水配茂叔以永久所得多矣茂叔諱惇實避厚陵藩諱請名攺惇頥二子壽燾皆好學承家求余作濂溪詩思詠潛徳茂叔𨿽仕宦三十年而平生之志終在丘壑故餘詩詞不及世故猶髣髴其音塵

溪毛秀兮水淸可飯羮兮濯纓不漁民利兮又何有於名弦琴兮觴酒寫溪聲兮延五老以爲壽蟬蛻塵埃兮玉雪自淸聴潺湲兮鑑澄明激貪兮惇薄非靑蘋白鷗兮誰與同樂

津有舟兮蕩有蓮勝日兮與客就閒人聞挐音兮不知何處散發醉髙荷爲蓋兮倚芙蓉以當伎霜淸水寒兮舟著平沙八方同宇兮雲月爲家懷連城兮佩明月魚鳥親人兮野老同社而爭席白雲防頭兮與南山爲伍非夫人攘臂兮誰余敢侮

王聖塗二亭歌【並序】

忠州太守王聖塗罷忠州春秋六十有六將告老於朝而休於營丘以書抵黔州告其同年生黃魯直曰營丘有叟將自此歸矣舎旁作二亭以休餘日子爲我名且歸以誇父老魯直名其一曰休休上言事下言徳也其一曰冥鴻言公自此去矰繳逺矣聖塗喜曰子盍爲我歌

營丘之下有宅有田棃棗兮觴豆耘耔兮爲年雞棲塒兮羊豕在牧課兒子兮蓺松菊炙背兮墻東夢覆舟兮濤且風洋之回兮可以駕孫甥【一作男】扶輿兮父老同社洋之水兮可以舟入鷗鳥兮與之遊一世兮蜉蟻桑楡兮憖可收從此休兮公誰黃髮之休偉長松兮臥龍蛇閱千嵗兮不攺其柯震雷不驚兮誰欲休之以蜩蛭下有錦石兮可用桮勺雲月供帳兮萬籟奏樂石子磊磊兮澗谷縱橫春月桃李兮士女傾城時雨霖兮忽若海潦收無事兮我以觀萬物之情兒時所蓺兮桃李纎纎隨世風波兮吹而北南昔去兮拱把今歸兮與天參與古人兮合契樹如此兮我何以堪鴻鴈嗸兮或在洲渚有心於粒兮弋者所取飛防防兮渺萬里而絕去藪澤之羅者兮官予落羽【官一作觀】

木之彬彬【並序】

曹公所禮三人孔融禰衡陽狂嫚侮操且疑且信故以衡假手於黃祖融晚乃覆巢獨楊修材慧數解隠語又探其不言者發之最先得罪𨿽其父公雅故不足以貰死嗟乎修黃犢子有致逺材一怒其臂死於龍車之轍曾不知隰子之伐木耶田常與大夫隰子登臺四望齊邑南向而蔽於隰子之喬木成子不言隰子歸使人伐木斧斤離散創則止之相室曰變之亟也曰田子將成大事惡人知其微今不伐木未深忌也知人之所不言其忌深矣故曰知微者兵在其頸求福者褚藏其頴𨿽然隰子猶有所未立也與百里奚策虞公而去之豈可同年語哉感二三子行事作木之彬彬

木之彬彬非取異於人可宮室則斬則伐可籩豆則捋則擷艸之茸茸非求顯於世中芻牧則刈則鉏中醫和則剝則枯非以其材故耶是非之歧利害薰蒸嗟人道之多患彼艸木尙無情吾嘗觀於若人矣巧於辧人拙於自辧好動乎天機不周乎時變罪莫慘於徳有心祻莫深於心有見罪不在徳心其蟊賊祻不在心見其髠箝之人也皦皦自鮮行於眾污之前峣峣不讓立乎眾埤之上積小不當是以亡其大當悲夫羿注矢以當物十嘗中其七八引鏌鎁以自殘駭兕虎之竊發禍集於所忽怨棲於榮名易其言則害智用其智則害明爲君子則柰何獨見曉於冥冥

予欲金玉汝贈黃從善

江山復重兮朋友失長處幽篁兮隔離天日鳥聲無人兮我友來卽久矣不聞徳人之言兮爲餘發藥嘉若人兮甚好修蘭薰而時發兮水剛徳而用柔有璞連城方謨匠兮忍其與鬥筲議之螫吾手而不砭兮舉百體而棄之爲民父母兮灼子之膚何能忍顧白日臨辰兮臣何愛不與俱來古之人償責言兮𨿽九死其猶未悔虹气貫斗牛兮豈用俗人之町畦予愛蘭而莫與予佩兮曰斯其不情帝關九牡兮照下土孔明予將觀東海兮蛙說予以坎井盍嘗視吾寶兮玆有重於岑鼎予欲金玉汝兮汝旣金玉掲日月以適四方兮殆而按劍以爲戮鴈以不鳴烹木以材而斲天下皆羿兮矢來無鄕惟應以無名之朴

明月篇贈張文潛

天地具美兮生此明月陞白虹兮貫朝日工師告余曰斯不可以爲佩棄捐櫝中兮三嵗不會霜露下兮百艸休抱此耿耿兮與日星遊山中人兮招招耕而食兮無卹榛艾蓁蓁前吾牛兮疻不可更扶淺耕兮病嵗深耕兮石嬰耜登山兮臨川雉得意兮魚樂小風兮吹波從其友兮尾尾日下兮川逝射雉兮喪餘一矢佳人兮潔齊悵何所兮行媒南山有葛兮葛有本我羞餔兮以君之鉏來

悲秋【爲知命弟作】

有美一人兮臨淸秋而太息傷天形之缺然兮與有足者同堂而並席儻嘗獲罪於天兮使而至於斯極夫陰凝而陽化兮沖气飪而爲和駢拇所以爲少枝指所以爲多謂天任汝以道兮曾是形畸而貌獨天厭棄汝兮修汝徳而謂何中無所考此耿耿兮獨遡風而浩歌歌曰父耶母耶人乎天乎才之爲祥固不若不才之全乎非天地之私兮又非父母之願也慨伏思而不得兮夢漂漂而行逺逆眞人於軒臺兮請端策而徵衍遇水盈之坎坎兮得山麓而爲蹇𨿽禦良而馬服兮猶往蹇而來連艮之初六來告休兮艮其趾而無咎如風日之過河兮人謂守水而爲耗知水性之循環兮曾何損益之足道蚿百足之狂攘兮防踸踔以行地蛇虺蔓延不自好兮謂風蓬蓬而無似物憐物之無窮兮目尙爲心之僕夫精於形器之表兮視四體百骸其在外予將執汝手兮遊乎浩蕩之會憑天津而濯髮兮攬日月以爲佩嗟不知去來之爲我兮天下莫予之爲對恐路逺而多岐兮聊贈汝以指南將雍容於勝日兮嘗試爲汝而妄談

山谷集卷一

欽定四庫全書

山谷集卷二

宋黃庭堅撰

古詩五十一首

贈別李次翁【四言】

利欲薰心隨人翕張國好駿馬盡爲王良不有徳人俗無津梁徳人天遊秋月寒江映徹萬物玲瓏六窗於愛欲泥如蓮生塘處水超然出泥而香孔竅穿穴明冰其相維乃根華其本含光大雅次翁用心不忘日問月學旅人念鄕能如斯蓮汔可小康在俗行李宻宻堂堂觀物慈哀涖民愛莊成功萬年付之面墻艸衣石質與世低昻

次韻答鼂無咎見贈【補之】

翕翕一日炎耽耽萬年永四海仰首觀頃復歸根靜時雨瀉玉除潢流漲天井性不耐衣冠入門疎造請煮餅臥北窗保此已徼幸空餘見賢心忍渇望梅嶺

次韻答張文潛惠寄【耒】

裋褐不燐緇文章近楚辭未識想風采別去令人思斯文已戰勝凱歌偃旍旂君行魚上冰忽復燕哺兒學省得佳士催來費符移方觀追金玉如許遽言歸南山有君子握蘭懷令姿但應潔齋俟勿詠無生詩

同錢志仲飯耤田錢孺文官舍【景祥】

帝耤開千畆農功先九州王孫守耒耜吏隠極風流永夏丰艸木五云衛郊丘牛羊臥籬落賔客解衣裘汲井羞熱啜挽溪供甘柔倒靫収蓮的剖蚌煮鴻頭野日艸光合水風荷气浮稻畦下白鷺林樾應鳴鳩主人發淸賞況復佳同遊歸扇障小眞成一賜休

次韻子瞻贈王定國【鞏】

逺志作小艸鼃衣生陵屯但爲居移气其實何足言名下難爲人醜好隨手翻百年炊未熟一垤蟻追奔夏日蓬山永戎葵茂墻藩王子吐佳句如蠒絲出盆風姿極灑落雲气畫罍樽屬有補衮章自當寵頻繁鄙夫無他能上車問寒溫惟思窮山去抱犢長兒孫

次韻張訽齋中春晚

學古編簡殘懷人江湖永非無車馬客心逺境亦靜挽蔬夜雨畦煮茗寒泉井春去不窺園黃鸝頗三請立朝無物望補外儻天幸想乘滄浪船濯髮晞翠嶺【補外一作得邑又石本得邦】

送範徳孺知慶州【純粹】

乃翁知國如知兵塞垣艸木識威名敵人開戶玩處女掩耳不及驚雷霆平生端有活國計百不一試薶九京阿兄兩持慶州節十年麒麟地上行潭潭大度如臥虎邊人耕桑長兒女折衝千里𨿽有餘論道經邦政要渠妙年出補父兄處公自才力應時須春風旍旂擁萬夫幕下諸將思艸枯智名勇功不入眼可用折箠笞羌胡

題王黃州墨迹後

掘地與斷木智不如機舂聖人懷余巧故爲萬世宗世有斲泥手或不待郢工往時王黃州謀國極匪躬朝聞不及夕百壬避其鋒九鼎安磐石一身轉秋蓬浮雲當日月白髮照秋空諸君發防耳汲直與臣同

題王仲弓兄弟巽亭【實】

大隗七聖迷許由連城重裏中多佳樹與世作梁棟市門行淸渠潩水可抱甕翚飛城東南隠幾撫羣動人境要俱爾我乃得大用烏衣之云孫昆弟不好弄木末風雨來捲箔醉賔從事常超然觀樂與賢者共人登斷壠求我自歸鴻送溪毛亂錦襭虫響機綜世紛甚崢嶸胸次欲空洞讀書開萬卷謀國妙百中儻無斲鼻工聊付曲肱夢

送劉士彥赴福建轉運判官

秋葉雨墮來冥鴻天資髙車馬气成霧九衢行滔滔中有寂寞人靈府扄鑰牢西風持漢節騎從嚴弓刀維閩七聚落惸獨困吏饕土禾黍惡水煩鱗介勞南驅將仁气百城共一陶察人極涇渭問俗及豚羔官閒得勝日杖屨之林臯人問閱忠厚物外訪英豪

次韻劉景文登鄴王臺見思五首【季孫】

黃濁歸大壑漣漪繞重城西風一橫笛金气與髙明歸鴉度晚景落鴈帶邊聲平生知音處別離空復情舊時劉子政憔悴鄴王城把筆已頭白見書猶眼明平原秋樹色沙麓暮鐘聲歸鴈南飛盡無因寄此情系匏兩相憶極目十餘城積潦幹斗極山河皆夜明白璧按劍起朱流水聲乖逢四時爾木石了無情茗花浮曾坑酒泛酌宜城路尋西九曲人似漢三明千戶非無相五言空有聲何時郭池晚照影寫閒情公詩如美色未嫁已傾城嫁作蕩子婦寒機泣到明緑琴蛛网徧絕不成聲想見防夷子江湖萬里情柳閎展如蘇子瞻甥也其才徳甚美有意於學故以桃李不言下自成蹊八字作詩贈之

柳君文甚武【甚武一作武甚】睥視萬人豪【睥視一作睨視】老气鼓不作捲旗解弓刀上爲朝陽桐下爲澗溪毛囊中有美實期子種蟠桃

浮陽愧嘉魚道旁多苦李古來賢達人不爭咸陽市吾子富春秋日月東趨【一作逝】水潛聖有玉音聞道而已矣霜威能折綿風力欲冰酒勤子來訪道枵然我何有寢興與時俱由我屈伸肘飯羮自知味如此是道不任世萬鈞重載言以爲軒空文誤來世聖達欲無言咸池浴日月深宅養靈根胸中浩然气一家同化元陸沈百世師寄食魯柳下我今見諸孫風味窺大雅大雅久不作圖王勿成霸偉哉居移气蘭鮑在所化聖學魯東家恭惟同出自乘流去本逺遂有作書肆日中駕肩來薄晚常掉臂徒囂終無贏歸矣求已事淸潤玉泉冰髙明秋景晴妙年勤翰墨銀鉤爛縱橫藍田生美璞未琢價連城思爲萬乘器柱下貴晚成八方去求道渺渺困多蹊歸來坐虛室夕陽在吾西君今秣髙馬夙駕先鳴雞愼勿取我語親行乃不迷

次韻李之純少監惠硯【周】

黃公山下黃雞秋持節防刑曾少休小人負弩得開道掃葉張飲林巖幽相傳有石非地產列仙持來自羅浮酒酣步出雲雨上南撫方城西嵩丘林端乃見石空洞猛獸贔屭踞上頭鳥道兔迒謀挽致萬牛不動六丁愁道家蓬萊見仙伯我亦洗湔與淸流探囊贈硯頗宜墨近出黃山非逺求乃知此山自才美物欲致用當窮搜迷邦故令成器晚不琢元非匠石羞

次韻曾子開舍人遊耤田載荷花歸【肇】

維王調玉燭時夏雨我田壁掛蒼龍骨澑渠故濺濺三推勸根本百谷收早堅官司極齋明崇丘見升煙系馬西門柳憶聴去夏蟬剝芡珠走盤鉤魚柳貫鮮掃堂延枕簟公子气翩翩自爾欲繼往阻心如壅泉紫防樂暇日披襟詠風漣紅妝倚荷蓋水鏡寫明蠲美物亦有實翦房助加籩珠宮紫貝闕足此水府仙鬱鬱冠蓋宅追犇易雕年能從物外賞眞是區中賢仍聞載後乘籠燭照嬋娟

次韻子瞻題郭熙畫秋山

黃州逐客未賜環江南江北飽看山玉堂臥對郭熙畫發興已在靑林間郭熙官畫但荒逺短紙曲折開秋晚江村煙外雨腳明歸鴈行邊余疊巘坐思黃柑洞庭霜恨身不如鴈隨陽熙今頭白有眼力尙能弄筆映窗光畫取江南好風日慰此將老鏡中發但熙肯畫寛作程五日十日一水石

詠李伯時摹韓幹三馬次蘇子由韻簡伯時兼寄李徳素【公麟楶】

太史瑣窗雲雨垂試開三馬拂蛛絲李侯寫影韓漧墨自有筆如沙畫錐絕塵超日精爽若失其一望路馳馬官不語臂指揮乃知仗下非新羈吾嘗覽觀在坰馬駑駘成列無權奇緬懷胡沙英賢質一雄可將十萬雌決非廝養所成就天驥生駒人得知千金市骨今何有士或不價五羖皮李侯畫隠百僚底初不自期人誤知戲弄丹靑聊卒歳身如閱世老禪師

次韻子瞻和子由觀韓幹馬因論伯時畫天馬

於闐花驄龍八尺看云不受絡頭絲西河驄作蒲萄錦雙瞳夾鏡耳卓錐長楸落日試天步知有四極無由馳電行山立气深穏可耐珠韉白玉羈李侯一顧嘆絕足領略古法生新奇一日眞龍入圖畫在坰羣雄望風雌曹霸弟子沙苑丞喜作肥馬人笑之李侯論幹獨不爾妙盡骨相遺毛皮翰林評書乃如此賤肥貴瘦渠未知況我平生賞神俊僧中云是道林師【俊一作駿】

次韻答王眘中【寅】

有身猶縛律無夢到行雲俗裏光塵合胸中涇渭分我搴二南秀一見空馬羣誇士慕鐘鼎寒儒守典墳吾欲超萬古乃如負山蚊能來商略此趺坐對鑪芬

奉同子瞻韻寄定國

風雲開古鏡淮海熨冰紈王孫醉短舞羅襪步微瀾老驥心𨿽在白鷗盟已寒斯人气金玉視世一防肝南歸脫虫蠱入對隨孔鸞忍以口語去鼔船下驚湍收身薄冰釋置枕泰山安后土花藥麗海門天水寛伐木思我友知人良獨難遙憐須鬢緑猶復耐悲歡

謝黃從善司業寄惠山泉

錫谷寒泉撱石俱並得新詩蠆尾書急呼烹鼎供茗事晴江急雨看跳珠是功與世滌羶膄令我屢空常晏如安得左轓淸穎尾風鑪煮茗臥西湖

次韻錢穆父贈松扇【勰】

銀鉤玉唾明蠒紙松箑輕涼並送似可憐逺度幘溝溇適堪今時褦襶子丈人玉立气髙寒三韓持節見神山應得安期不死艸使我蟬蛻塵埃間

戲和文潛謝穆父松扇

猩毛束筆魚网紙松柎織扇淸相似動揺懷袖風雨來想見僧前落松子張侯哦詩松韻寒六月火雲蒸肉山持贈小君聊一笑不須射雉彀黃間

次韻王炳之惠玉板紙【伯虎】

王侯須若緣坡竹哦詩淸風起空谷古田小牋惠我百信知溪翁能解玉鳴碪千杵動秋山裹糧萬里來輦轂儒林丈人有蘇公相如子云再生蜀往時翰墨頗橫流此公歸來有邊幅小楷多傳樂毅論髙詞欲奏雲門曲不持歸掃蘇公門乃令小人今拜辱去騷甚逺文气卑畫虎不成書勢俗董狐南史一筆無誤掌殺靑司記錄𨿽然此中有公議或辱五鼎榮半菽願公進徳使見書不敢求君米千斛

奉答謝公靜與榮子邕論狄元規孫少述詩長韻

謝公遂如此宰木已三霜無人知句法秋月自澄江二子學邁俗窺杜見牖窗試斲郢人鼻未免傷手創蠏胥與竹萌乃不美羊腔自往見謝公論詩得濠梁世方尊兩耳未敢築受降丹穴鳳凰羽風林虎豹章小謝有家法聞此不聴將相思北風惡歸鴈落斜行

戲答兪淸老道人寒夜三首

索索葉自雨月寒遙夜防馬嘶車鐸鳴羣動不遑安有人夢超俗去發脫儒冠平明視淸鏡政爾良獨難聞道一稊米出身縛簪纓懷我伐木友寒衾夢丁丁富貴但如此百年半曲肱早晚相隨去松根有茯苓牧羊金華山早通玉帝籍至今風低艸見白石金華風煙下亦有君履迹何爲紅塵裏頷須欲雪白奉和文潛贈無咎篇末多見及以旣見君子云胡不喜爲韻

以靈故焦雉以文故翳本心如日月利欲食之旣後生玩華藻照影終沒世安得八紘罝以道獵眾智談經用燕說束棄諸儒傳濫觴𨿽有罪末彌九縣張侯眞理窟堅壁勿與戰難以口舌爭水淸石自見野性友麋鹿君非我同羣文明近日月我亦不如君十載長相望逝川水沄沄何當談絕倒茗椀對鑪薰北寺鎖齋房陳鑰時一啟晁張跫然來連璧照書幾庭柏鬱蔥蔥紅橊罅多子時防吐佳句幽處萬籟起先皇元丰末極厭士淺聞只今舉秀孝天未喪斯文晁張班馬首崔蔡不足云當今橫筆陣一戰靜楚氛張侯窘炊玉僦屋得空壚但見索酒郎不見酒家胡𨿽肥如瓠壺胸中殊不麤何用知如此文采似於菟荊公六藝學妙處端不朽諸生用其短頗復鑿戶牖譬如學捧心初不悟已醜玉石恐俱焚公爲區別不吾友陳師道抱獨門掃軌晁張作薦書射雉用一矢吾聞舉逸民故得天下喜兩公陣堂堂此士可摩壘子瞻詩句妙一世乃云效庭堅體蓋退之戲效孟郊樊宗師之比以文滑稽耳恐後生不解故以韻道之

我詩如曹檜淺陋不成邦公如大國楚吞五湖三江赤壁風月笛玉堂雲霧窗句法提一律堅城受我降枯松倒澗壑波濤所舂撞萬牛挽不前公乃獨力扛諸人方嗤防渠非晁張雙但懷相識察牀下拜老龎小兒未可知客或許惇厖誠堪壻阿巽買紅纒酒缸

畱王郎純亮【世弼】

河外吹沙塵江南水無津骨肉常萬里寄聲何由頻我隨簡書來顧影將一身畱我左右手奉承白頭親小邦王事略虫鳥聲無人王甥解鞍馬夜語雞喚晨母慈家人肥女慧男垂紳有田爲酒事豚韭及秋春生涯得如此舊學更光新索去何艸艸少畱慰艱勤百年才一炊六籍經幾秦要知胸中有不與迹同陳郢人懷妙質聊欲運吾斤【白頭一作白髮】

送王郎

酌君以蒲城桑落之酒泛君以湘累秋菊之英贈君以黟川防漆之墨送君以陽闗墮淚之聲酒澆胸中之磊塊菊制短世之頽齡墨以傳千古文章之印歌以寫一家兄弟之情江山萬里頭俱白骨肉十年眼終靑連牀夜語雞戒曉書囊無底談未了有功翰墨乃如此何恨逺別音書少炊沙作糜終不飽鏤冰文章費工巧要須心地收汗馬孔孟行世日杲杲有弟有弟力持家婦能養姑供珍鮭兒大詩書女絲【一作桑】麻公但讀書煮春茶

古風二首上蘇子瞻

江梅有佳實托根桃李桃李終不言朝露借恩光孤芳忌皎潔冰雪空自香古來和鼎實此物升廟廊歳月坐成晚煙雨靑已黃得升桃李盤以逺初見嘗終然不可口擲置官道傍但使本根在棄捐果何傷

靑松出澗壑十里聞風聲上有百尺絲下有千歳苓自性得久要爲人制頽齡小艸有逺志相依在平生醫和不並世深根且固蒂人言可醫國何用太早計小大才則殊气味固相似

山谷集卷二

欽定四庫全書

山谷集卷三

宋黃庭堅撰

古詩五十首

贑上食蓮有感

蓮實大如指分甘念母慈共房頭更深兄弟思實中有麼荷拳如小兒手令我憶眾雛迎門索棃棗蓮心政自苦食苦何能甘甘飡恐臘毒素食則懷慙蓮生淤泥中不與泥同調食蓮誰不甘知味良獨少吾家雙井塘十里秋風香安得同懷子歸制芙蓉裳

贈鄭郊

髙居大士是龍象艸堂丈人非熊羆不逢壞衲乞香飯惟見白頭垂釣絲鴛鴦終日愛水鏡菡萏晚風凋舞衣開徑老禪來煮茗還尋密竹逕中歸

寄裴仲謨【綸】

交遊二十年義等親骨肉風雨漂我巢公亦未有屋寄聲來問安足音到空谷我家輦轂下薪桂炊白玉在官與影俱衣綻發曲局天機行日月春事勤艸木念公篤行李野飯中道宿驚沙捲旍旗烏尾訛城角騷騷家治具夫子且歸沐作書寄後乘爲我追臣僕起居太夫人並問相與睦【烏尾訛城角一本作烏尾城角謖謖音縮】

送鄭彥能宣徳知福昌縣【僅】

往時河北盜橫行白晝驅人取【一作八】城郭惟聞不犯鄭冠氏犬臥不驚民气樂只今化兵作鋤耰田舍老翁百不憂銅章去作福昌縣山中讀書民有秋福昌愛民如父母當官不擾萬事舉用才之地要得人眼中虛席十四五不知諸公用心許魯恭卓茂可人否

顯聖寺庭枸杞

仙苖壽日月佛界承露雨誰爲萬年計乞此一抔土扶疏上翠蓋磊落綴丹乳去家尙不食出家何用許政恐落人間采剝四時苦養成九節杖持獻西王母

平陰張澄居士隠處三詩

仁亭

無心經世网有道藏丘山養生息天黥藝木印嵗寒徳人墻九仞彊學窺一班張侯大雅質結髮闖儒闗奇贏或諧偶老大嘗囏難築亭上雲雨日月轉朱欄牀敷聴萬籟我家頗寛閒牧牛有坦塗亡羊自多端市聲鏖午枕常以此心觀

復庵

舂糧出求人行李彌宇宙久客渺愁人馬饑僕夫瘦歸來一丘中萬事不攺舊禾黍鋤其驕牛羊鞭其後隠幾天籟寒六鑿忽通透

亨泉

水徳通萬物發源會時亨伏坎非心願成川且意行棲遲林丘下欲濯無塵纓杖藜逢載酒一瓢酌餘淸

雙井茶送子瞻

人間風日不到處天上玉堂森寶書想見東坡舊居士揮毫百斛瀉明珠我家江南摘云腴落磑霏霏雪不如爲公喚起黃州夢獨載扁舟向五湖

和答子瞻

一月空回長者車報人問疾遣兒書翰林貽我東南句窗間黙坐得珠故園溪友膾腹腴逺包春茗問何如玉堂下直長廊靜爲君滿意說江湖

子瞻以子夏丘明見戲聊復戲答

化工見彈大早計端爲失明能著書邇來似天會事發淚睫見光猶隕珠喜公新賜紫琳腴上淸虛皇對久如請天還我讀書眼願載軒轅訖鼎湖

省中烹茶懷子瞻用前韻

閤門井不落第二竟陵谷簾定誤書思公煮茗共湯鼎蚯蚓竅生魚眼珠置身九州之上腴爭名焰中沃焚如但恐次山胸磊塊終便【平聲】酒舫石魚湖【元次山石魚湖歌曰石魚湖似洞庭夏水欲滿君山靑疾風三日作大浪不能廢人運酒舫】

以雙井茶送孔常父【武仲】

校經同省並門居無日不聞公讀書故持茗椀澆舌本要聽六經如貫珠心知韻勝舌知腴何似寶云與眞如湯餅作魔應午寢慰公渇夢吞江湖

常父答詩有煎防徑須煩緑珠之句復次韻戲答

小鬟𨿽醜巧妝梳掃地如鏡能檢書欲買娉婷供煮茗我無一斛明月珠知公家亦闕掃除但有文君對相如政當爲公乞如願作牋逺寄宮亭湖【牋一作書】

戲呈孔毅父【平仲】

管城子無食肉相孔方兄有絕交書文章功用不經世何異絲窠綴露珠校書著作頻詔除猶能上車問何如忽憶僧牀同野飯夢隨秋鴈到東湖

以圃茶洮州緑石研贈無咎文潛

晁子智囊可以括四海張子筆端可以回萬牛自我得二士意气傾九州道山延閣委竹帛淸都太微望冕旒貝宮胎寒弄明月天网下罩一日收此地要須無不有紫皇訪問富春秋晁無咎贈君越侯所貢蒼玉璧可烹玉塵試春色澆君胸中過秦論斟酌古今來活國張文潛贈君洮州緑石含風漪能淬筆鋒利如錐請書元祐開皇極第入思齊訪落詩

晁張和答秦覯五言予亦次韻

山林與心違日月使鬢換儒衣相詬病文字奉娛玩自古非一秦六籍蓋多難詩書或發冡熟念令人惋秦君銳本學驥子已血汗相期驂天衢伯樂嘗一盼士爲欲心縛寸勇輒尺懦要當觀此心日照雲霧散扶疏萬物影宇宙同璀璨置規豈惟君亦自警弛慢

常父惠示丁夘雪十四韻謹同韻賦之

春皇賦上瑞來寜黃屋憂下令走百神大云庇九丘風聲將仁气艷艷生瓦溝寒花舞零亂表裏照皇州千門委圭璧曉日不肯收元年冬無澤穴處長螟蟊兩宮初旰食補衮獻良籌有道四夷守無徵萬邦休耆年秉國論涇渭極分流輟耒入班品逸民盡歸周股肱共一體間不容戈矛人材如金玉同美異剛柔政須眾賢和乃可疏共吺攺張敝法病十九已瘳王指要不匿蝕非日月羞桑林請六事河水問九疇天意果然得功與吾謀此物有嘉徳占年在麥秋近臣知天喜玉色動冕旒儒館無他事作詩配崇丘

次韻答曹子方雜言【輔】

憂鵩入歸來杞國痛天摧玉堂卻對鄧公直北門喚仗聴風雷山川悠逺莫浪許富貴崢嶸今鼎來萬壑松聲如在耳意不及此文生哀

和答子瞻和子由常父憶館中故事詩

二蘇上連璧三孔立分鼎少小看飛騰中年嗟遠屏風撼鶺鴒枝波寒鴻鴈影天不椓斯文俱來集臺省日月黃道明桃李淸晝永時平少犴獄地禁絕鼃黽頗懷修故事文會陳果茗當時羣玉府人物殊秀整下直馬闐闐杯盤具俄頃共醉淩波襪誰窺投轄井天网極恢疏道山非簿領何曽歸閉門燈火坐閒冷欲觀太平象復古望公等賤子托後車當煩煮湯餅

謝公定和二範秋懷五首邀予同作【悰】

西風一葉脫迹已不可掃巷有白馬生朝回焚諌艸誰云事君難是亦父子間所要功補衮不言能犯顏四會有黃令學古著勲多白頭對紅葉柰此揺落何𨿽懷斲鼻巧有斧且無柯安得五十弦奏此寒士歌采蓮涉江湖采菊度林藪插鬢不成妍誰憐飛蓬首平生耦耕地風雨深稂莠謝公遂如此永袖絕手往日孫陽翟才可任遺補擊彊如摧枯食蘗不知苦屬者缺諌垣時論或未許儻可假一邦使民作鄒魯用智常恨耄用決常恨早推轂天下士誠心要傾倒海宇日淸明廟堂勤灑掃何爲陳師道白髮三徑艸

謝送碾賜壑源揀芽

矞雲從龍小蒼璧元丰至今人未識壑源包貢第一春緗匳碾香供玉食睿思殿東金井欄甘露薦椀天開顏橋山事嚴庀百局補衮諸公省中宿中人傳賜夜未央雨露恩光照宮燭左丞似是李元禮好事風流有涇渭肯憐天祿校書郎親敕家庭遣分似春風飽識大官羊不慣腐儒湯餅腸搜攪十年燈火讀令我胸中書傳香已戒應門老馬走客來問字莫載酒【補衮一作衮司】

以小團龍及半挺贈無咎並詩用前韻爲戲

我持圭與蒼璧以暗投人渠不識城南窮巷有佳人不索賔郎常晏食赤銅茗椀雨斑斑銀粟翻光解破顏上有龍文下棊局擔囊贈君諾已宿此物已是元丰春先皇聖功調玉燭晁子胸中開典禮平生自期莘與渭故用澆君磊塊胸莫令鬢毛雪相似曲幾團蒲聴煮湯煎成車聲繞羊腸雞蘇胡麻畱渴羌不應亂我官焙香肥如瓠壺鼻雷吼幸君飲此勿飲酒【擔囊一本作揺囊】

次韻子由績溪病起被召寄王定國

種萱盈九畹蘇子憂國病炎蒸臥百戰山立有餘勁斯人廊廟器不合從逺屏江湖揺歸心白髮侵老境艱難喜歸來如晴月生嶺仍懷阻歸舟風水蛟鱷橫補衮諫官能用儒吾道盛上書詆平津蠧槁初記省至今民社計非事頰舌競方采立本朝獻納繼晨瞑人材包新舊王度濟寛猛必開曲突謀滿慰傾耳聴斯文呂與張泉下亦蘇醒天與四門辟國勢九鼎定身得遭太平分甘守閒冷天津十年面相見頎而整何時及國門休暇過煮茗燒燈防夜語鴻鴈看對影但恐張羅地頗復多造請維此禮部公寒泉甃舊井謫去久羸瓶召還汲修綆太任決齋宮陛下天統慶日月進亨衢經緯寒耿耿西走已和戎南遷無哀郢誰言兩逐臣朝轡天街並王子竄炎洲萬死保軀命還家頰故紅信亦抱淵靜稅屋待車音掃門親帚柄行當懷書傳載酒求是正端如嘗橄防苦過味方永

祕書省冬夜宿直寄懷李徳素

曲肱驚夢寒皎皎入牖下出門問何祥岑寂省中夜姮娥攜靑女一笑粲萬瓦懷我金玉人幽獨秉大雅古來絕朱蓋爲知音者同牀有不察而況子在野獨立占少微長懷何由寫

次韻答邢惇夫【居實】

爲山不能山過在一簣止渥窪騏驎兒墮地誌千里岷江初濫觴入楚乃無底將升聖人堂道固有廉陛邢子好少年如世有源水方求無津涯不作蛙井喜兒中兀老蒼趣造甚奇異過閱王公門袖中有漫刺別來阻河山望遠毎障袂斯文向千載有志常寡遂後生文楚楚照影若孔翠不應太艸晞價咸陽市雨作枕簟秋官閒省中睡夢不到漢東茗椀乃爲祟聞君肺渇減頗復佳食寐讀書得新功來鴈寄一字【奇異一作奇偉】

次韻張仲謀過酺池寺齋【詢】

十年醉錦幄酴醿照金沙欹眠春風底不去畱君家是時應門兒紫蘭茁其牙只今將弟妹嬉戲牽羊車忽書滿窗紙整整復斜斜平生悲歡事頭緒如亂麻茍祿無補報幾成來食嗟喜君崇名節靑雲似可涯我夢江湖去釣船刺蘆花江濵開園宅畦蔗蒔棃樝夢驚如昨日炊玉困京華公來或藜羮愛我不疵瑕深念煩鄕裏忍窮禁貸賖夜談簾幕冷霜月動金蛇卽是桃李月春虫語交加我亦無酒飲一室可盤蝸要公共文字朱墨勘舛差非復少年日聲名取嫮姱諸阮有二妙能詩定自嘉何時來煮餅蟹眼試官茶

送謝公定作竟陵主簿

謝公文章如虎豹至今斑斑在兒孫竟陵主簿極多聞萬事不理專討論澗松無心古須鬛天球不琢中粹溫落筆塵沙百馬奔劇談風霆九河翻胸中恢疏無怨恩當官持廉且不煩吏民欺公亦可忍愼勿驚魚使水渾漢濵耆舊今誰存駟馬髙蓋徒紛紛安知四海習鑿齒拄笏看度南山云

贈送張叔和

張侯溫如鄒子律能令陰穀黍生春有齊先君之季女十年擇對無可人箕帚掃公堂上塵家風孝友故相親廟中時薦南澗蘋兒女衣袴得補紉兩家俱爲白頭計察公與人意甚眞吏能束縛老姦手要使鰥寡無顰呻但送此光還照已平生倦學皆日新我提養生之四印君家所有更贈君百戰百勝不如一忍萬言萬當不如一黙無可簡擇眼界平不藏秋毫心地直我肱三折得此醫自覺兩踵生光輝團蒲日靜鳥吟時鑪薰一炷試觀之【日靜一作風靜】

次韻秦覯過陳無已書院觀鄙句之作【師道】

陳侯大雅姿四壁不治第碌碌盆盎中見此古罍洗薄飯不能羮墻陰老春薺惟有文字性萬古抱根柢我學少師承坎井可窺底何因防賞味相享當牲醴試問求志君文章自有體鑰鎖靈臺渠當爲公啟【惟有文字性一作文字工】

次韻子瞻送顧子惇河北都運二首【臨】

儒者給事中顧公甚魁偉經明往行河商略頗應史勞人又費乏國計安能已成功渠有命得人斯可喜似聞阻饑余惡少驚邑裏啟鑰探珠金奪懷取姝美部中十盜發一二書奏紙西連魏三河東近齊四履此豈小事哉何但行治水使民皆農桑乃見眞儒耳

今代顧虎頭骨相自雄偉不令長天官亦合丞禦史能貧安四壁無慍可三已昨來立淸班國士相顧喜何因將使節風日按千里汲黯不居中似非朝廷美大任錄萬事禦坐畱諌紙發政恐傷民天步薄冰履蒼生憂其魚南畝多被水公行圖安集信目勿信耳

餞子惇席上奉同孔經父八韻【文仲】

日永知槐夏云黃喜麥秋同朝國士集賜沐吏功休只園冠蓋地淸與耳目謀晴雲浮茗椀飛雹落文楸一客眾主人醉此顧虎頭虎頭持龍節排河使東流厥田惟上上桑麻十數州計功不汗馬可致萬戶侯【龍節一作漢節】

次韻寄晁以道【說之】

河漢牛與女咫尺不得語歡然共秋盤以玆不忘故我友在天末問天許見否雲雨隔九闗日月不我與念公坐臞禪守心如縛虎頗思攜法喜舉案饁南畝不聞犯齋收猶聞畫眉詡良爲鼻祖來渠伊爲伴侶我有桂溪刀聊憑東風去

次以道韻寄範子夷子黙【正平正思】

鼓缶多秦聲琵琶作胡語是中非神奇根器如此故範公秉文徳斷國極可否至今筦樞機大度而少與蟬嫣世有人風壑嘯兩虎小心學忠孝鄙事能壠畝持論不籧篨奉身謝誇詡頗知城南園文會英俊侶何當休沐歸懷茗就煎去

僧景宗相訪寄法王航禪師

抱牘稍退鳬鶩行倦禪時作橐駝坐忽憶頭陀云外人閉門作夏與僧過一絲不掛魚脫淵萬古同歸蟻旋磨山中雨熟瓜芋田喚取小僧休乞錢

送李徳素歸舒城

僧夏莫問塗麥秋宜煮餅北寺旬休歸長廊六月冷簟翻寒江浪茶破蒼璧影李侯爲我來遽以歸期請靑衿廢詩書白髮違定省荒畦當鉏灌蠧簡要籖整挽衣不可畱決去事幽屏天恢獵徳网日饎養賢鼎此士落江湖熟思令人癭胸中吉祥宅膜外榮辱境婆娑萬物表藏刃避綮肯人生要當學安燕不徹警古來惟深地相待汲修綆

謝王仲至惠洮州礪石黃玉印材【欽】

洮礪發劍虹貫日印章不琢色蒸栗磨礲頑鈍印此心佳人持贈意堅密佳人鬢雕文字工藏書萬卷胸次同日臨天閒豢眞龍新詩得意挾雷風我貧無句當二物看公到海取明月

題松下淵明

南渡誠艸艸長沙想艱難松風自度曲我琴不須彈逺公香火社遺民文字禪𨿽非老翁事幽尙亦可觀客來欲開說觴至不得言【開一作問】

次韻子瞻詠好頭赤圖

李侯畫骨不畫肉筆下馬生如破竹秦駒𨿽入天仗圖猶恐眞龍在空谷精神權奇汗溝赤有頭赤烏能逐日安得身爲漢都防三十六城看歷歷【不畫肉一作亦畫肉天伏一作天馬有頭赤烏一作自有赤烏】

詠伯時虎脊天馬圖

筆端那有此千里在胸中四蹄雷雷去一顧馬羣空誰能乘此物超俗駕長風逸材歸轡勒嵗在執徐同【雷電一作雷雹】

詠伯時象龍圖

上黨良家子挽彊如屈肘三十學春秋豈爲莎車首誰言馮光祿不如甘延壽𨿽無千戶封乃得六龍友

題竹石牧牛

野次小崢嶸幽篁相依緑阿童三尺箠禦此老觳觫石吾甚愛之勿遣牛礪角牛礪角尙可牛鬭殘我竹

觀伯時畫馬

儀鸞供帳饕虱行翰林濕薪爆竹聲風簾官燭淚縱橫木穿石槃未渠透坐窗不遨令人瘦貧馬百菣逢一豆眼明見此五花騘徑思著鞭隨詩翁城西野桃尋小紅

記夢

眾眞絕妙擁靈君曉然夢之非紛紜窗中逺山是眉黛席上橊花皆舞裙借問琵琶得聞否靈君色莊妓揺手兩客爭棋爛斧柯一兒壞局君不呵杏梁歸燕空語多柰此雲窗霧閤何

山谷集卷三

欽定四庫全書

山谷集卷四

宋黃庭堅撰

古詩五十首

和答外舅孫莘老

西風挽不來殘暑推不去出門厭鞾防稅駕喜巾屨道山鄰日月淸樾深牖戶同捨多望郎閒官無窘步少監巖壑姿宿昔廊廟具行趨補衮職黼黻我王度歸休飲熱客觴豆愆調護浩然養靈根勿藥有神助寄聲舊僚屬訓誥及匕箸尙憐費諌紙玉唾灑新句北焙碾璧谷簾煮甘露何時臨書幾剝芡談至暮

次韻子瞻送李豸

驥子墮地追風日未試千里誰能識習之實錄葬皇祖斯文如女有正色今年持橐佐春官遂失此人難塞責𨿽然一哄有奇耦博懸於投不在徳君看巨浸朝百川此豈有意潢潦前願爲霧豹懷文隠莫愛風蟬蛻骨仙次韻子瞻和王子立風雨敗書屋有感

婦翁不可撾王郎非嬌客十年爲從學苦淡共堙厄燕雀嗤鴻漸犬羊睨麟獲遇逄涇渭分臉夢春冰釋平生五車書才吐二三防已作謗薫天金朱果何益君窮一窻下風雨更削迹詩工知學進詞苦見意廹俗情傲秦贅婦捨不暖席南治從東家不聞被嘲劇師儒並世難日月過箭疾公今未有田把筆耕六籍

次韻子瞻寄眉山王宣義

防軍但有四立壁初無臨江千木奴白頭不是折腰具桐防棕鞵稱老夫滄江鷗鷺野心性陰壑虎豹雄牙須鷫鸘作裘初服在猩血染帶鄰翁無昨來杜鵑勸歸去更得把酒聴提壺當今人材不乏使天上二老須人扶兒無飽飯尙勤書婦無復褌且著襦社甕可漉溪可漁更問黃雞肥與臒林間醉著人伐木猶夢官下聞追呼萬釘圍腰莫愛渠富貴安能潤黃壚

聴宋宗儒摘阮歌

翰林尙書宋公子文采風流今尙爾自疑耆域是前身囊中探丸起人【一作九】死貌如千嵗枯松枝落魄酒中無定止得錢百萬送酒家一笑不問今餘幾手揮琵琶送飛鴻促弦聒醉驚客起寒虫催織月籠秋獨鴈叫羣天拍水楚國羇臣放十年漢宮佳人嫁千里深閨洞房語恩怨紫燕黃鸝韻桃李楚狂行歌驚市人漁父挐舟在葭葦問君枯木著朱繩何能道人意中事君言此物傳數姓璧庚庚有橫理閉門三月傳國工身今親見阮仲容我有江南一丘壑安得與君醉其中曲肱聴君寫松風【琵琶一作阮咸】

次韻文潛同逰王舍人園

移竹淇園下買花洛水陽風煙二十年花竹可迷藏九衢流車馬相值各匆忙豈有道邊宅靜居如寶坊幅巾延客酒妙歌小紅裳主人有班綴衣拂禦鑪香常恐鶗鴂鳴百艸爲不芳故作曵尾頗深漆園方初開蝸牛廬中置師子牀買田宛丘間江漢起濫觴今此百畝宮冬溫夏淸涼身閒閱世故宇靜發天光安肯聲利場牽黃臂老蒼張侯筆瑞世三秀麗齋房作詩盛推賞明珠計斛量掃花坐晚吹妙語益難忘重防樊素病捧心不能糚來日猶可追聴我歌楚狂

次韻定國聞蘇子由臥病績溪

炎洲冬無冰十月雷虺虺及春虐癘行用人祭非鬼巫師司民命藥石不入市溪弩潛發機土風甚不美蘇子臥江南感嘆中夜起聞道病在牀食魚不知防寒暑戰胸中士窮有如此此公天機深爵祿心已死養生遺形骸觀妙得骨髄後皇蒔嘉橘中嵗多成枳佳人何時來爲天啟玉齒湔祓瘴霧姿朝趨去天咫諸公轉鴻鈞國器方薦砥矢詩寫予心莊語不加綺

博士王揚休輾密雲龍同事十三人飲之戲作

矞云蒼璧小盤龍貢包新樣出元丰王郎坦腹飯牀東太官分物來婦翁棘圍深鎖武成宮談天進士雕虛空鳴鳩欲雨喚雌雄南嶺北嶺宮徴同午窻欲眠視蒙蒙喜君開包碾春風注湯官焙香出籠非君灌頂甘露椀幾爲談天干舌本

答黃冕仲索煎防井並簡揚休【裳】

江夏無雙乃吾宗同捨頗似王安丰能澆茗椀湔祓我風袂欲挹浮丘翁吾宗落筆賞幽事秋月下照澄江空家山鷹是小艸敢與好賜雲龍同不嫌水厄幸來辱寒泉湯鼎聴松風夜堂朱墨小燈籠惜無纖纖來捧椀惟倚新詩可傳本

再答冕仲

丘壑詩書𨿽數窮田園芋栗頗時丰小桃源口雨繁紅春溪蒲稗沒鳬翁投身世网夢歸去摘山鼓聲雷隠空秋堂一笑共燈火與公艸木臭味同安用茗澆磊塊胸他日過飯隨家風買魚貫栁雞著籠更當力貧開酒椀走謁鄰翁稱子本

戲答陳元輿【軒】

平生所聞陳汀州蝗不入境年屢丰東門拜書始識面鬢髮幸未成老翁官饔同盤厭腥膩茶甌破睡秋堂空自言不復蛾眉夢枯淡頗與小人同但憂迎笑花枝【一作新妝】紅夜窻冷雨打斜風秋衣沈水換薫籠銀屏宛轉復宛轉意根難防如薤本

再答元輿

君不能入身帝城結子公又不能擊彊有如諸葛丰法當憔悴百寮底五十天涯一禿翁問君何自今爲郎便殿作賦聲摩空偶然樽酒相勞苦牛鐸調與黃鐘同安得朱轓各慿熊江南樓閣白蘋風勸歸啼鳥曉窻籠男兒邂逅功補衮鳥倦歸巢葉歸本

次韻冕仲考進士試卷

少來迷翰墨無異虫蠧木諸生程藝文承詔當品目牀敷設箱篚賦納忽數束變名混甲乙謄寫失句讀晝窻過白駒夜幾防紅燭釣深思嘉魚攻璞願良玉談天用一律押韻厭重復絲布澁難縫快意忽破竹聖言禆曲學割衮綴邪幅注金無全巧竊發或中鵠翟公辟廱老薪槱茂棫朴禦史威降霜行私不容粟吏部提英鑑片善蒙采錄博士刈其楚銓量頗三復因人享成事賤子眞碌碌【過白駒一作愛白駒】

演雅

桑蠶作繭自纒裹珠蝥結网工遮邏燕無居捨經始忙蝶爲風光勾引破老鶬銜石宿水飲穉蜂趨衙供蜜課鵲傳言語安得閒雞催晨興不敢臥气陵千里蠅附驥枉過一生蟻旋磨虱聞湯沸尙血食雀喜宮成自相賀晴天振羽樂蜉蝣空宂祝兒成蜾臝蛣蜣轉丸賤蘇合飛蛾赴燭甘死禍井邊蠧李螬苦肥枝頭飲露蟬常餓天螻伏隙錄人語射工含沙須影過訓狐啄屋眞行怪蠨蛸報喜太多可鸕鷀密伺魚蝦便白鷺不禁塵土涴絡緯何嘗省機織布谷未應勤種播五技鼯鼠笑鳩拙百足馬蚿憐鼈跛老蚌胎中珠是賊醯雞甕裏天幾大螳螂當轍恃長臂熠燿宵行矜照火提壺猶能勸沽酒黃口只知貪飯顆伯勞饒舌世不問鸚鵡才言便闗鎖春蛙夏蜩更嘈雜土蚓壁蟫何碎江南野水碧於天中有狎鷗閒似我【狎鷗一作白鷗】

戲答趙伯充勸莫學書及爲席子澤解嘲【叔盎延賞】

平生飲酒不盡味五鼎餽肉如嚼蠟我醉欲眠便遣客三年窺墻亦面壁空餘小來翰墨塲松煙頴傍明窻偶隨兒窻灑墨汁眾人許在崔杜行晚學長沙小三昧幻出萬物眞成狂龍蛇起陸雷破柱自喜奇觀繞繩牀家人罵笑寧有道污染黃素敗粉墻誠不如南鄰席明府蛛网鎖硯蝸書梁懷中探丸起九死才術頗似漢太倉感君詩句喚夢覺邯鄲初未熟黃粱身如朝露無牢彊玩此白駒過隙光從此永明書百卷自公退食一鑪香

戲書秦少防壁【觀】

丁令威化作遼東白鶴歸朱顏未攺故人非防服過宋風退飛宋父擁篲待來歸誰饋伯勞鸜鵒妃秦氏烏生八九子雅烏之兄畢逋尾憶炊門牡烹伏雌未肯增巢令汝棲莫愁野雉疏家雞但願主人印累累

次韻孫子實寄少防【端】

薛宣欲吏云季氏或招閔此公胸中秋萬物被收攟賣藥偶知名艸非近凖才難不易得志大略細謹士生要毅天地爲蓋軫驥來鹽車驂井下短綆引難甘呼爾食聊寄粲然辴誰能借前籌還婦用束緼吾聞調羮鼎異味及枌槿豈某供王羞而棄防稽筍

次韻答秦少章乞酒【覯】

朝事鞍馬早吏曹文墨拘初無尺寸補但與友朋疏豈知簞瓢子臥起一牀書炙背道堯舜雪屋相與娛步出城東門野鳥吟廢墟頗知富貴事勢窮心亦舒詩來獻窮狀水餅嚼冰蔬鬥酒得醉否枵腹如瓠壺亦可召西捨侯嬴非博徒

贈秦少儀【覿】

汝南許文休馬磨自衣食但聞郡功曹滿世名借借渠命有顯晦非人作通塞秦氏多英俊少防眉最白頻聞鴻鴈行筆皆萬人敵吾蚤知有覯而不知有覿少儀袖詩來剖蚌珠的歷乃能持一鏃與我箭鋒直自吾得此詩三日臥向壁挽士不能寸推去輒數尺才難不其然有亦未易識【此詩一作此士挽士一作挽來】

次韻子實題少章寄寂齋

虛名誤壯夫今古可笑閔屍裹萬里歸書載五車攟安知衡門下身與天地凖秦晁兩美士內行頗修謹余欲造之深抽琴去其軫寄寂喧哄間此道【一作鉤深】有汲引獄戶聞笞榜市聲雜嘲辴二生對曲肱圭玉發石蘊小大窮鵬鷃短長春椿槿【一作付椿槿】欲聞寂時聲黃鐘在龍筍

送少章從翰林蘇公餘杭

東南淮海惟揚州國士無防秦少防欲攀天闗守九虎但有筆力廽萬牛文學縱橫乃如此故應當家有季子時來誰能力作難鴻鴈行飛入道山斑衣兒啼眞自樂從師學道也不惡但【一作自】使新年勝故年卽如常在郎罷前

便糴王丞送碧香酒用子瞻韻戲贈鄭彥龍

食貧好飲嘗自嘲日給上尊無國相大農部丞送新酒碧香竊比王家釀應憐坐客竟無氊更遭官長頗譏謗銀杯同色試一傾排遣春寒出幃帳浮蛆翁翁杯底滑坐想康成論泛盎重門著闗不爲君但備惡客來仇餉【送新一作肯送】

詠史呈徐仲車【積】

諸葛見益州釋耒答三顧川流恨未平武功原上路杜防對諸葛輿致但求去傾心倚經綸坐上漫書防白鷗渺兼葭霜鶻在指呼借問諸葛公何如迎主簿

宿舊彭澤懷陶令

潛魚願深渺淵明無由逃彭澤當此時沈冥一世豪司馬寒如灰禮樂夘金刀嵗晚以字行更始號元亮淒其望諸葛抗髒猶漢相時無益州牧指揮用諸將平生本朝心歳月閱江浪空餘詩語工落筆九天上向來非無人此友獨可尙屬予剛制酒無用酌杯盎欲招千載魂斯文或宜當

臥陶軒【爲晁無咎作】

陶公白頭臥宇宙一北窻但聞窻風雨平陸漫成江夘金扛九鼎把菊醉胡牀城南晁正字國器無等雙日月麗宸極大明朝萬邦假版未通班曉嚴夢逢逢萬卷曲肱裏胸中湛秋霜亦有好事人叩門提酒缸欲眠不遣客眞處更難忘

次韻吳宣義三徑懷友

佳眠未知曉屋角聞晴哢萬事頗忘懷猶牽故人夢采蘭秋蓬深汲井短綆凍起看冥飛鴻乃見天宇空甚念故人寒誰省機與綜往者天一方日月老賔送往者不可言古栢守翁仲

送劉季展從軍鴈門二首

劉郎才力耐百戰蒼鷹下韝秋未晚千里荷戈防甲馬十年讀書厭藜莧試尋北產汗血駒莫殺南飛寄書鴈人生有祿親白頭可令一日無甘饌

石砆谷中玉子瘦金剛窟前藥艸肥仙家耕耘成白璧道人煮掘起風痱絳囊璀璨思盈斗竹畚香甘要百圍到官莫道無來使日日北風鴻鴈歸

題宛陵張待舉曲肱亭

仲蔚蓬蒿宅宣城詩句中人賢忘巷陋境勝失途窮寒葅書萬卷零亂剛直胸偃蹇勲業外嘯歌山水重晨雞催不起擁被聴松風

送張天覺得登字

張侯起巴渝翼若垂天鵬歷詆漢諸公霜風拂觚稜去國行萬里淡如雲水僧歸來頭益【一作亦】白小試不盡能湖海尙豪气有人議陳登持節上三晉典刑寄哀矜公家有閒日禪窟問香燈因來敍行李斬寄老崖藤

戲和答禽語

南村北村雨一犂新婦餉姑翁哺兒田中啼鳥自四時催人脫袴著新衣著新替舊亦不惡去年租重無袴著

和邢惇夫秋懷十首

殘暑已俶裝好風方來歸未能疏團扇頗復制秋衣髙蟬遽如許長吟送落暉相戒趣女功莎虫能表防曩時髙唐客暮雨朝行雲陰居懷天匹楚觀夢紛紜我欲覩光儀齋明炷鑪薫天髙萬物肅誰爲帝子魂七均師無聲五和常主淡蕓蕓觀此歸一徳貫眞濫夢臨秋江水魚蝦避窺瞰明月本無心誰令作寒鑑【觀此歸一作歸此妙】

王度無畦畛包荒用馮河秦收鄭渠成晉得楚材多用人當其物不但軸與薖六通而四辟玊燭四時和相如用全趙防侯開有漢名登泰山重功略天下半讓頗封韓彭事成羣疑泮天道常曲全小智驁後患慶州名父子忠勇橫八區許身如稷契初不學孫吳荷戈去防秋面皺鬢欲疏𨿽折千里衡豈若秉事樞謝公蘊風流詩作鮑照語絲虫縈艸紙筆力挾風雨萬里投諌書石交化豺虎四方用賢髦先成泉下土今日呂虢州堂堂古遺直許國輸九死補天錬五色頗修諌員缺人壽無金石西風壯士【一作夫】淚多爲程顥滴吾友陳師道抱瑟不吹竽文章似揚馬欬唾落明珠固窮有膽气風壑嘯於菟秋來入詩律陶謝不枝梧邢子臥北窻吟秋意少悰讀書用意苦嘔血驚乃翁安得和扁軰爲浣學古胸肺熱今好否防涼生井桐次韻子瞻題無咎所得與可竹二首粥字韻戲嘲無咎人字韻詠竹

十字供籠餅一水試茗粥忽憶故人來壁間風動竹捨前粲戎葵捨後荒苜蓿此郎如竹瘦十飫九不肉地下文夫子風流絕此人能和晚煙色幻出嵗寒身馬鬛松成拱鵞溪墨尙新應懷斲泥手去作竹林神

次韻文潛休沐不出二首

風塵車馬逐得失兩關心惟有張仲蔚門前蓬藋深自公及歸沐畢願詩書林墻東作走馬萬里气駸駸【文潛善畫馬】

與世自少味閉闗非有心戎葵一笑粲露井百尺深著書灑風雨枯筆束如林蘇公嘆妙墨逼人太駸駸

和遊景叔月報三捷【師雄】

漢家飛將用廟謀復我匹夫匹婦讎眞成折箠禽胡月不是黃楡牧馬秋幄中已斷匈奴臂軍前可飲月氐頭願見呼韓朝海上諸將不用萬戶侯

謝景叔惠冬筍雍酥水棃三物

玊人憐我長蔬食走送廚珍不自嘗秦牛肥膩酥勝雪漢苑甘寒棃得霜冰底斲春生筍束豹文解籜饌寒玉見他桃李憶故園饞獠應殘繞窻竹

再答景叔

女三爲粲當獻王三珍同盤乃得嘗甘泉下繞藜莧膓令我詩句挾風霜小人食珍敢取足都城一飯炊白玉賜錢千萬民猶饑雷後排檐凍銀竹

出城送客過故人東平侯趙景珍墓【令璸】

朱顏苦【一作欲】防不肯住白髮政爾欺得人嬋娟去作誰家妾意气都成一聚塵今日牛羊上邱壠當時近前左右嗔花開鳥啼荊棘裏誰與平章作好春

寄尉氏倉官王仲弓

嘯臺有佳人髮鑑笄珥登髙歌一曲聴者傾城市門無行媒迹艸木倚憔悴人物方然誰能委圭幣

山谷集卷四

欽定四庫全書

山谷集卷五

宋黃庭堅撰

古詩七十首

考試局與孫元忠博士竹間對窻夜聞元忠誦書聲調悲壯戲作竹枝歌三章和之【朴】

南窻讀書聲伊吾北窻見月歌竹枝我家白髮問烏鵲他家紅妝占蛛絲

屋山啼烏兒當歸玉釵罥蛛郎馬嘶去時燈火正月半階前雪消萱艸齊

勃姑夫婦喜相喚街頭雪泥卽漸幹已放遊絲髙百尺不應桃李尙春寒

效王仲至少監詠姚花用其韻四首

映日低風整復斜緑玉眉心黃神遮大梁城裏𨿽罕見心知不是牛家花

九嶷山中萼緑華黃雲承韤到羊家眞詮虫蝕詩句斷猶托餘情開此花

仙衣襞積駕黃鵠艸木無光一笑開人間風日不可耐故待成陰葉下來

湯沐冰肌照春色海牛押簾風不開直言紅塵無路入猶傍蜂須蝶翅來

戲答王定國題門兩絕句

非復三五少年日把酒償春頰生紅白鷗入羣頗相委不謂驚起來賔鴻

頗知歌舞無竅鑿我心塊然如帝江花裏雄蜂雌蛺蝶同時本自不作雙

答許覺之惠桂花椰子茶盂二首【彥先】

萬事相尋榮與衰故人別來鬢成絲欲知歳晚在何許惟說山中有桂枝

碩果不食寒林梢割而器之如懸匏故人相見各貧病猶可烹茶當酒肴

戲答陳季常寄黃州山中連理松枝二首【慥】

故人折松寄千里想聴萬壑風泉音誰言五鬛蒼煙面猶作人間兒女心

老松連枝亦偶然紅紫事退獨參天金沙灘頭瑣子骨不妨隨俗蹔嬋娟

姨母李夫人墨竹二首

深閨淨幾試筆墨白頭腕中百斛力榮榮枯枯皆本色懸之髙堂風動壁

小竹扶疎大竹枯筆端眞有造化罏人間俗气一防無健婦果勝大丈夫

王才元惠梅花三種皆妙絕戲答三首【棫】

城南名士遣春來三月乃見臘前梅定知鎖著江南客故放緑梢春晚回【梢一作陰】

舍人梅塢無闗鎖攜酒俗人來未曽舊時愛菊陶彭澤今作梅花樹下僧

病夫中嵗屏桮杓百葉緗梅觸撥人拂殺官黃春有思滿城桃李不能春【殺一作掠】

王稚川旣待【一作得】官都下有所盼未歸予戲作林夫人欵乃歌二章與之竹枝歌本出三巴其流在湖湘耳欸乃乃湖南歌也【欸音襖乃音藹】

花上盈盈人不歸棗下纂纂實已垂臘雪在時聴馬嘶長安城中花片飛

從師學道魚千里蓋世成功黍一炊日日倚門人不見看盡林烏反哺兒

次韻子瞻子由題憇寂圗二首

松捨風雨石骨瘦法窟寂寥僧定時李侯有句不肻吐淡墨寫出無聲詩

龍眠不似虎頭癡筆妙天機可並時蘇仙潄墨作蒼石應解種花開此時

劉晦叔許洮河緑石研【昱】

久聞岷石鴨頭綠可磨桂溪龍文刀莫嫌文吏不知武要試飽霜秋兔毫

寺齋睡起【元酺池寺睡起二首其一東字韻見第九卷

】

小黠大癡螳捕蟬有餘不足防憐蚿退食歸來北窻夢一江春月趂魚船【春月一作風月】

王立之承奉詩報梅花已落盡次韻戲答【直方】

南枝北枝春事休楡錢可穿栁帶柔定自沈郎作詩瘦不應春能生許愁【沈郎一作庾郎】

自門下後省歸臥酺池寺觀盧鴻艸堂圖

黃塵逆帽馬辟易歸來下簾臥書空不知繡鞍萬人立何如盧郎駕飛鴻

頤軒詩六首【並序】

髙君素作頥軒請予賦詩予爲說其義曰在易之頤觀頤自求口實其傳曰觀頤觀其所養也自求口實觀其自養也單豹巖棲谷飲有孺子之色而虎攻其外張毅擎跽曲拳養人間之譽而疾攻其內養虎者不以全物與之牧羊者去其敗羣視其後者而鞭之養鷹者饑之是謂觀其所養之性也庖丁不以肻綮嬰其解牛之刀痀僂丈人不以萬物易蜩之翼匹夫之志不可奪於三軍之帥是謂觀其自養觀其所養盡物之性也觀其自養盡已之性也詩云如切如磋如琢如磨求盡性而已君素樂善能賢將求學問日新之功故作頤軒以養其正吉乃以觀頤自求口實六字作詩以勸戒之

金石不隨波松竹知歳寒防此蕓蕓境回向自心觀知足是靈無厭乃朶頤虛心萬物表寒暑自四時無外一精明六合同出自公能知本原佛亦不相似辱莫辱多欲樂莫樂無求人生彊學耳萬古一東流樞機要發遲飲食減【一作戒】味厚漁人溺於波君子溺於口

涇流不濁渭種桃無李實養心去塵緣光明生虛室賈天錫惠寶薰乞詩予以兵衛森畫防燕寢凝淸香十字作詩報之久失此槁偶於門下後省故紙中得之

險心防萬仭躁欲生五兵隱幾香一炷靈臺湛空明晝食鳥窺臺宴坐日過砌俗氛無因來煙霏作輿衛石蜜化螺甲榠煮水沈博山孤煙起對此作森森輪囷香事已鬱鬱著書畫誰能入吾室脫汝世俗械賈侯懷六韜家有十二防天資喜文事如我有香癖林花飛片片香歸銜泥燕閉閤和春風還防蔚宗傳公虛采蘋宮行樂在小寢香光富發聞色敗不可稔牀帷夜气馥衣桁晚煙凝瓦溝鳴急雪睡鴨照華燈雉尾映鞭聲金罏拂太淸班近聞香早歸來學得成衣篝麗紈綺有待乃芬芳當念眞富貴自薰知見香

戲詠臘梅二首

金蓓鎖春寒惱人香未展𨿽無桃李顏風味極不淺體薰山麝臍色染薔薇露披拂不滿襟時有暗香度

題子瞻寺壁小山枯木

爛腸五斗對獄吏白髮千丈濯滄浪卻來獻納雲臺表小山桂枝不相忘

題子瞻枯木

折衝儒墨陳堂堂書入顏楊鴻鴈行胸中元自有丘壑故作老木蟠風霜

題伯時畫揩癢虎

猛虎肉醉初醒時揩磨苛癢風助威枯楠未覺艸先低木末應有行人知

題伯時畫觀魚僧

橫波一网腥城市日暮江空煙水寒當時萬事心已死猶恐魚作故時看

題伯時畫頓塵馬

竹頭搶地風不舉文書堆桉睡自語忽看髙馬頓風塵亦思歸家洗袍袴

題伯時畫嚴子陵釣灘

平生久要劉文叔不肻爲渠作三公能令漢家重九鼎桐江波上一絲風

題劉將軍鴈

滕王蛺蝶雙穿花東丹胡馬歕胡沙祁連將軍一筆鴈生不並世俱名家

戲題小雀捕飛虫畫扇

小虫心在一啄間得失與世同輕重丹靑妙處不可傳輪扁斲輪如此用

題畫孔雀

桄榔暗天蕉葉長終露文章嬰世网故山桂子落秋風無因雄雌靑雲上

睡鴨

山雞照影空自愛孤鸞對鏡不作雙天下眞成長防合兩鳬相倚睡秋江

小鴨

小鴨看從筆下生幻法生機全得妙自知力小畏滄波睡起晴沙依晚照

竹枝詞二首【並防】

撐崖拄谷蝮蛇愁入箐攀天猿掉頭鬼門關外莫言逺五十三驛是皇州

浮雲一百八盤縈落日四十九渡明鬼門關外莫言逺四海一家皆弟兄

古樂府有巴東三峽巫峽長猿鳴三聲淚霑裳但以抑怨之音和爲數疊惜其聲今不傳予自荊州上峽入黔中備嘗山川險阻因作二疉傳與巴娘令以竹枝歌之前一疊可和云鬼門關外莫言逺五十三驛是皇州後一疊可和云鬼門關外莫言逺四海一家皆弟兄或各用四句入陽關小秦王亦可歌也予旣作竹枝詞夜宿歌羅驛夢李白相見於山間曰予往謫夜郎於此聞杜鵑作竹枝詞三疊世傳之不予細憶集中無有請三誦乃得之

一聲望帝花片飛萬里明妃雪打圍馬上胡兒那解聽琵琶應道不如歸

竹竿坡面蛇倒退摩圍山腰胡孫愁杜防無血可續淚何日金雞赦九州

命輕人鮓甕頭船日瘦鬼門關外天北人墮淚南人笑靑壁無梯聞杜防

行次巫山宋楙宗遣騎送折花廚醖【知命】

攻許愁城終不開靑州從事斬關來喚得巫山彊項令挿花傾酒對陽臺

萬州下巖

空巖靜發鐘聲響古木倒掛藤蘿昏莫道蒼崖鎖靈骨時應持缽到諸村

次浮塘驛見張施州小詩【知命】

嘆息施州成老丑當年玉雪瑩相照舊時去天一尺五今日萬里聴猿叫

題驢瘦嶺馬鋪【知命】

老馬饑嘶驢瘦嶺病人生入鬼門關病人甘作五溪臥老馬猶思十二閒

上南陵坡【知命】

風餐水宿六千里蛇退猿愁百八盤上得坡來摠歡喜摩閻依約見峯巒

謫居黔南五首【摘樂天句】

相望六千里天地隔江山十書九不到何用一開顏霜降水反壑風落木歸山冉冉嵗華晚昆虫皆閉闗冷淡病心情暄和好時節故園音信斷逺郡親賔絕山郭燈火稀峽天星漢少年光東流水生計南枝鳥防性齊逺近委順隨南北歸去誠可憐天涯住亦得

山谷集卷五

欽定四庫全書

山谷集卷六

宋黃庭堅撰

古詩五十一首

題小猿叫驛【知命】

大猿叫罷小猿啼箐裏行人白晝迷惡藤牽頭石齧足嫗牽兒隨淚錄續我亦下行莫啼哭

笻竹

道人手挿兩三竹使君忽來唾珠玉不須客賦千首詩若是賞音一防足世人同處但同流一絲不掛似太俗客來問我有何好道人優波逺山綠【石本問我作莫問優波作優曇】

次韻李任道晚飲鎖江亭

西來雪浪如炰烹兩崖一葦乃可橫忽思鐘陵江十里白蘋風起縠紋生酒杯未覺浮蟻滑茶鼎已作蒼蠅鳴歸時共須落日盡亦嫌持蓋僕屢更

再次韻兼簡履中南玉三首

李侯詩律嚴且淸諸生賡載筆縱橫句中稍覺道戰勝胸次不使俗塵生山繞樓臺鐘鼓晚江觸石磯碪杵鳴鎭江主人能致酒願渠久住莫終更

江津道人心源淸不繋虛舟盡日橫道機禪觀轉萬物文彩風流被諸生與世浮沈惟酒可隨時憂樂以詩鳴江頭一醉豈易得事如浮雲多變更【一作喜變更】

鎖江亭上一樽酒山自白雲江自橫李侯短褐有長處不與俗物同條生經術貂蟬續狗尾文章瓦釡作雷鳴古來寒士但守節夜夜抱關聽五更

次韻任道食荔支有感三首

一錢不直程衛尉萬事稱好司馬公白髮永無懷橘日六年怊悵荔支紅

今年荔支熟南風莫愁畱滯太史公五月照江鴨頭綠六月連山柘枝紅

舞女荔支熟𨿽晚臨江照影自惱公天與蹙羅裝寶髻更挼猩血染殷紅

廖致平送緑荔支爲戎州第一王公權荔支綠酒亦爲戎州第一

王公權家荔支緑廖致平家緑荔支試傾一桮重碧色快剝千顆輕紅肌撥醅蒲萄未足數堆盤馬乳不同時誰能同此勝絕味惟有老杜東樓詩【杜子美宴戎州東樓詩云重碧酤春酒輕紅劈荔支】

謝楊履道送銀茄四首

藜藿盤中生精神珍蔬長蔕色勝銀朝來鹽醯飽滋味已覺瓜瓠漫輪囷

君家水茄白銀色殊勝園裏紫彭亨蜀人生疎不下箸吾與北人俱眼明

白金作顆非推成中有椎粟嚼白冰戎州夏畦少蔬供感君來飯在家僧

畦丁收盡垂露實葉底猶藏十二三待得銀包已成殻更當乞種過江南

送石長卿太學秋補

長卿家亦但四壁文君窺之介如石胸中已無少年事骨气乃有老松格漢文新覽天下圗詔山采玉淵獻珠再三可陳治安防第一莫上登封書

贈知命弟離戎州

道人終歳學陶朱西子同舟泛五湖船窻臥讀書萬卷還有新詩來起予

侄櫃隨知命舟行

莫去沙邊學釣魚莫將百丈作轆轤淸江濯足窻下坐燕子日長宜讀書

次韻黃斌老所畫橫竹

酒澆胸次不能平吐出蒼竹歳崢嶸臥龍偃蹇雷不驚公與此君俱忘形晴窻影落石處松煤淺染飽霜兔中安三石使屈蟠亦恐形全便飛去

次韻謝斌老送墨竹十二韻

古今作生竹能者未十輩吳生勒枝葉筌宷逺不逮江南鐵鉤鎖最許誠懸防燕公灑墨成落落與時背譬如刳心松中有歳寒在湖州三百年筆與前哲配規權轉銀鉤幽賞非俗愛披圖風雨入咫尺莽蒼外吾子學湖州師逸功已倍有來竹四幅冬夏生變態預知更入神後出遂無對吾詩被壓倒物固不兩大【世傳江南李王作竹自根至梢極小者一一鉤勒成謂之鐵鉤鎖自云惟栁公權有此筆法】

用前韻謝子舟爲予作風雨竹

子舟詩書客畫手睨前輩挹袂拍其肩餘力左右逮摩拂造化罏經營鬼神防光煤疊亂葉與世作者背看君回腕筆猶喜漢儀在歳寒十三本與可可追配小山蒼苔面突兀謝僧愛風斜兼雨重意出筆墨外吾聞絕一源戰勝自十倍榮枯轉時機生死付交態狙公倒七芧勿用嗔喜對此物當更工請以小諭大

再用前韻詠子舟所作竹

森削一山竹壯士十三輩自幹雲天去艸芥肻下逮虛心聴造物顚沛風雲防榮枯偶同時終不相棄背誰云湖州沒筆力今尙在阿筌𨿽墨妙好以桃李配國工裁主意冷淡恐不愛子舟落心畫榮觀不在外耆年道機熟增勝當更倍祖述今百家小紙弄姿態𨿽云出湖州捲置懶開對非公筆如椽孰能爲之大【桃李一作竹鶴】

戲詠子舟畫兩竹兩鸜鵒

風晴日暖揺雙竹竹間相語兩鸜鵒鸜鵒之肉不可肴人生不材果爲福子舟之筆利如錐千變萬化皆天機未知筆下鸜鵒語何如夢中胡蝶飛

次韻答斌老病起獨遊東園二首

萬事同一機多慮乃禪病排悶有新詩忘蹄出兔逕蓮花生淤泥可見嗔喜性小立近幽香心與晚色靜主人心安樂花竹有和气時從物外賞自益酒中味斸枯蟻攺穴掃籜筍迸地萬籟寂中生乃見風雨至

又和二首

西風鏖殘暑如用霍去病疎溝滿蓮塘掃葉明竹逕中有寂寞人自知圎覺性心猿方睡起一笑六窻靜外物攻伐人鐘鼓作聲气待渠弓箭盡我自味無味宴安袵席間蛟鱷垂涎地君子履微霜卽知堅冰至

又答斌老病愈遣悶二首

百屙從中來悟罷本非病西風將小雨涼入居士逕苦竹繞蓮塘自悅魚鳥性紅妝倚翠蓋不防禪心淨風生髙竹涼雨送新荷气魚遊悟世网鳥語入禪味一揮四百病智刃有餘地病來毎厭客今乃思客至

從斌老乞苦筍

南園苦筍味勝肉籜龍稱寃莫采錄煩君更致蒼玉束明日風雨皆成竹【更致一作便致】

楊明叔惠詩格律詞意皆薰沐去其舊習予爲之喜而不寐文章者道之器也言者行之枝葉也故次韻作四詩報之耕禮義之田而深其耒明叔言行有法當官又敏於事而防民故予期之以逺者大者

魚去遊濠上鴞來止坐隅吉凶終我在憂樂與生俱決定不是物方名大丈夫今觀由也果老子欲乘桴【終我在一作惟我在】

道常無一物學要反三隅喜與嗔同本嗔時喜自俱心隨物作宰人爲我非夫利用兼精義還成到岸桴【爲我一作謂我】

全徳備萬物大方無四隅身隨腐艸化名與太山俱道學歸吾子言詩起老夫無爲蹈東海畱作濟川桴匹士能光國三孱不滿隅竊觀今日事君與古人俱气類鸎求友精誠石望夫雷門震驚手待汝一援桴庭堅老懶衰惰多年不作詩已忘其體律因明叔有意於斯文試舉一綱而張萬目蓋以俗爲雅以故爲新百戰百勝如孫吳之兵棘端可以破鏃如甘蠅飛衛之射此詩人之奇也明叔當自得之公眉人鄕先生之妙語震耀一世我昔從公得之爲多故今以此事相付

窮奇投有北鴻鵠止丘隅我已魑魅禦君方燕雀俱道應無芥蔕學要盡工夫莫斬猨狙杙明堂待棟桴楊明叔從予學問甚有成當路無知音求爲瀘州從事而不能得予防恩東歸用蛟龍得雲雨雕鶚在秋天作十詩見餞因用其韻以別

平津善牧豕佽飛能斬蛟終借一汲黯淮南解兵交楊子有直气未忍死艸茅引之入漢朝誰爲續膠楊君淸渭水自流濁涇中今年貧到骨豪气似元龍男兒生世間筆端吐白虹何事與秋螢爭光蒲葦叢事隨世滔滔心欲自得得楊君爲已學度越軰流百坐捫故衣虱垢襪春汗黒睥睨紈袴兒可飲三斗墨淸靜艸元學西京有子云太尉死宗社大鳥泣其墳寂寞向千載風流被仍昆富貴何足道聖處要防勲桑輿金石交旣別十日雨子輿裹飯來一笑相告語楊子困簞瓢諸公不能舉儻可從我歸沙頭駐鳴艫山圍少天日狐鬼能作妖睒閃載一車獵人用鳴梟小智窘流俗蹇淺不能超安得萬里沙霜晴看射雕元之如砥柱大年若霜鶚王楊立本朝與世作郛郭觀公有膽气似可繼前作丈夫存逺大胸次要落落虛心觀萬物險易極變態皮毛剝落盡惟有眞實在侍中乃珥貂禦史則冠豸照影或可羞短蓑釣寒瀨松柏生澗壑坐閱艸木秋金石在波中仰看萬物流骯髒自骯髒伊優自伊優但觀百嵗後傳者非公侯【骯一作亢】老作同安守蹇足信所便胸中無水鏡敢當吏部銓恨此虛名在未脫世紏纒夢作白鷗去江南水如天

題榮州祖元大師此君軒

王師學琴三十年響如淸夜落澗泉滿堂洗盡箏琶耳請師停手恐斷神人傳書道人命死生貴賤如看鏡晚知直語觸憎嫌深蔵幽寺聽鐘磬有酒如澠客滿門不可一日無此君當時手栽數寸碧聲挾風雨今連云此君傾蓋如故舊骨相奇怪淸且秀程嬰杵臼立孤難伯夷叔齊采薇瘦霜鐘堂上弄秋月微風入此君說公家周彥筆如椽此君語意當能傳

靑神縣尉防葺城頭舊屋作借景亭下瞰史家園水竹終日寂然了無人迹又當大木緑陰之間戲作長句奉呈信孺明府介卿少府

靑神縣中得兩張愛民財物惟恐傷二公身安民乃樂新葺城頭六月涼竹鋪不涴吳綾襪東西開軒防淸樾當官借景未傷民恰似鑿池取明月

戲贈家安國

家侯口喫善著書常願執戈王前驅朱紱蹉跎晚監郡吟弄風月思天衢二蘇平生親且舊少年筆硯老桮酒但使一公轉鴻鈞此老矍鑠還冠軍

題石恪畫嘗醋翁

石媼忍酸喙三尺石皤嘗味面百折誰知聳膊寒至骨圖畫不減吳生筆

題子瞻畫竹石

風枝雨葉瘠土竹龍蹲虎踞蒼蘚石東坡老人翰林公醉時吐出胸中墨

題晁以道雪鴈圖

飛雪灑蘆如銀箭前鴈驚飛後回盼憑誰說與謝元暉休道澄江靜如練

贈恵洪

吾年六十子方半槁項頂螺忘嵗年韻勝不減秦少覿气爽絕類徐師川不肯低頭拾卿相又能落筆生雲煙脫卻衲衫【一作衣】著蓑笠來佐涪翁刺釣船

山谷集卷六

欽定四庫全書

山谷集卷七

宋黃庭堅撰

古詩五十二首【律詩二首】

和王觀復洪駒父謁陳無已長句

陳君今古焉不學淸渭無心映涇濁漢官舊儀重九鼎集賢學士見一角王侯文采似於菟洪甥人間汗血駒相將問道城南隅無屋止借官船居有書萬卷繞【一作才】四壁樵蘇不爨談至夕主人自是文章伯鄰里頗怪有此客食貧各仕天一方佳人可思不可忘河從天來砥柱立愛莫助之涕淋浪【仕一作在】

以古銅壺送王觀復

隨俗易汩沒從公常糾紛我觀王隆化入蕕不攺薫未見蛇起陸已看豹成文愛君古人風古壺投贈君酌酒時在傍可用弭楚氛問君何以報直諒與多聞

王充道送水仙花五十枝欣然防心爲之作詠

淩波仙子生塵襪水上輕盈步微月是誰招此斷腸魂種作寒花寄愁絕含香體素欲傾城山礬是弟梅是兄坐對眞成被花惱出門一笑大江橫

次韻益修四弟

霜晚菊未花節物亦可嘉欣欣登髙侶畏雨占暮霞【諺云朝霞不出門暮霞行千里】楚人醖菉豆輕碧自相誇老夫不舉酒咽鳴兩車良辰與美景客至但成嗟

以峽州酒遺益修復繼前韻

令節不把酒新詩徒拜嘉頗憶宋玉賦登髙气成霞渚宮但衰柳朝云爲誰誇吾宗懷古恨流涎過麯車一壺澆往事聊送解愁嗟【解一作耐】

病起荊江亭卽事十首

翰墨塲中老伏波菩提坊裏病維摩近人積水無鷗鷺時有歸牛浮鼻過

維摩老子五十七天子大聖初元年傳聞有意用幽側病著不能朝日邊

禁中夜半定天下仁風義气徹修門十分整頓乾坤了復辟歸來道更尊

成王小心似文武周召何妨略不同不須要出我門下實用人材卽至公

司馬丞相昔登庸招用元老超羣公楊綰當朝天下喜斷碑零落臥秋風【昔登庸一作驟登庸】

死者已死黃霧中三事不數兩蘇公豈謂髙才難駕禦空歸萬里白頭翁【謂一作爲】

文章韓杜無遺恨艸詔陸防傾諸公玉堂端要眞學士須得儋州禿鬢翁

閉門覓句陳無已對客揮毫秦少遊正字不知溫飽未西風吹淚古藤州【吹一作揮】

張子耽酒語蹇喫聞道潁州又陳州形模彌勒一布袋文字江河萬古流

魯中狂士邢尙書本意扶日上天衢惇夫若在鐫此老不令平地生﨑嶇

謝答聞善二兄九絕句

身入醉鄕無畔岸心與歡伯爲友朋更闌驀坐客星散午過未蘇髮鬅鬙

未嘗頃刻可去酒無有一日不吟詩詩狂克念作酒聖意態忽如年少時

羣豬過飲尙可醉疥手轑甕庸何傷柳家兄弟太迫窄狂藥不容人發狂

莫作器號驚四鄰甕中有地可藏眞淵明醉握逺公手大笑絕倒人不嗔

阮籍醉睡不論昏劉伶雞肋避尊拳至今凜凜有生气飲酒眞成不愧天

公擇醉面桃花紅人百忤之無慍容莘老夜防傾數斗焚香黙坐日生東【李公擇尙書孫莘老中丞】

推牀破面棖觸人作無義語怒四鄰尊中歡伯笑爾輩我本和气如三春

陶令捨中有名酒無夕不爲父老傾四坐歡欣觀酒徳一燈明暗又詩成

阮籍劉伶智如海人間有道作糟丘酒中無諍眞三昧更覺嵇康輸一籌

戲呈聞善

堆豗病鶴怯雞羣見酒特地生精神坐中索起時被肘亦任傍人嫌我眞

劉邦直送水仙花

錢塘昔聞水仙廟荊州今見水仙花暗香靚色撩詩句宜在林逋處士家【錢塘有水仙王廟林和靖祠堂近之東坡先生以爲和靖淸節映世遂移神像配食水仙王云】

次韻向和卿行松滋縣與鄒天錫夜語南極亭二首

雪泥滑滑到山郭提壺勸沽亦不惡林中解道不如歸家人應念思歸樂

衝風衝雨走七縣惟有白鷗盟未寒坐中更得江南客開盡南牕借月看

戲簡朱公武劉邦直田子平五首

不趨吏部曹中版且鱠髙沙湖裏魚𨿽無季子六國印要讀田郎萬卷書

歡伯可解藜藿嘲孔方定非金石交君看劉郎最多智昨者火事幾焚巢

劉郎好詩又能文方我奔竄義甚惇爲親未塟走人門閉門卻掃不足論

朱家塤箎好兄弟陋巷六經葵莧秋我卜荊州三畝宅讀田家書從之遊

朱公趨朝瘦至骨歸來豪健踞胡牀日看省曹閽者面何如田家侍兒籹

戲詠暖足缾二首

少姬暖足臥或能起心兵千金買腳婆夜夜睡天明腳婆元不食纒裹一衲足天明更傾瀉颒面有餘燠

鄒松滋寄苦竹泉橙麯蓮子湯三首

松滋縣西竹林寺苦竹林中甘井泉巴人謾說蝦蟇焙試裹春芽來就煎

天將金闕眞黃色借與洞庭霜後橙松滋解作逡巡麯壓倒江南好事僧

新收千百秋蓮菂剝盡紅衣搗玉霜不假參同成气味跳珠椀裏綠荷香

次韻答黃與迪

和氏有尺璧楚國無人知靑山抱國器嵗月忽如遺但使玉非石果有遭逢時吾宗固神秀天乃晚成之蘭芳深九畹露味挹三危流俗不顧省古人可前追胸中淩雲賦自貴知音稀淵源學未淺孝友家正肥與世殊軌轍三黜理亦宜吳溪浣紗女不用朱粉施豈伊風塵子市門自誇毗我作僰道囚三年始放歸邂逅終日語貽我五字詩句如秋雨晴逺峯抹修眉老馬甘伏櫪坐看天驥馳灑掃淸樾下當爲果茗期光陰去易失日月轉兩儀仲氏有東園花竹深可依寸步不往來千里常夢思幾時開後戶扶防方自玆

次前韻謝與迪惠所作竹五幅

吾宗墨修竹心手不自知天公造化鑪攬取如拾遺風雪煙霧雨榮悴各一時此物抱晚節君又潤色之抽萌或發石懸箠有阽危林梢一片雨造次以筆追猛吹萬籟作微涼大音稀霜束豪健松煙泛硯肥盤桓未落筆落筆必中宜今代捧心學取笑如東施或可遺巾幗選懦如辛毗生枝不應節亂葉無所歸非君一起予衰病豈能詩憶君初解鞍新月掛彎眉夜來上金鏡坐嘆光景馳我有好素絹晴明要防期漪漪淇園姿此君有威儀願作數百竿水石相因依他年風動壁洗我別後思開圖慰滿眼何時遂臻玆

題胡逸老致虛庵

藏書萬卷可教子遺金滿籯常作災能與貧人共年谷必有明月生蚌胎山隨宴坐畫圖出水作夜牕風雨來觀山觀水皆得妙更將何物污靈臺【一作莫將世事侵兩鬢小庵觀靜鏁靈臺】

題蓮華寺

狂卒猝起金坑西脇從數百馬百蹄所過州縣不敢誰肩輿虜載三十妻仵生有膽無智略謂河可馮虎可搏身膏白刃浮屠前此鄕父老至今憐

衝雨向萬載道中得逍遙觀遂托宿戲題

逍遙近道邊憩息慰憊懣晴暉時晦明謔語諧讜論艸萊荒防蘢室屋壅塵坌僕僮侍偪仄涇渭淸濁混

題竹尊者軒

平生脊骨硬如鐵聽風聽雨隨宜說百尺竿頭放步行更向腳跟參一節

送密老住五峯

我穿髙安過萍鄕七十二渡繞羊腸水邊林下逢衲子南北東西古道塲五峯秀出雲雨上中有寶坊如側掌去與靑山作主人不負法昌老禪將栽松種竹是家風莫嫌斗絕無來往但得螺師吞大象從來美酒無深巷【一本羊腸下有兩句云去時擷茗奉正香歸來秧稻夏日長】

拜劉凝之畫像

棄官淸潁尾買田落星灣身在菇蒲中名滿天地間誰能四十年保此淸淨退往來澗谷中神光射牛背

跋子瞻和陶詩

子瞻謫嶺南時宰欲殺之飽喫惠州飯細和淵明詩彭澤千載人東坡百世士出處𨿽不同風味乃相似【東坡云古之詩人有擬古之作矣未有追和古人者也追和古人則始於東坡吾於詩人無所甚好獨好淵明其詩質而實綺臒而實腴自曹劉鮑謝李杜諸人皆莫及也吾前後和其詩凡一百有九篇至其得意自謂不甚愧淵明然吾之於淵明豈獨好其詩也哉如其爲人實有感焉淵明臨終疏告儼等吾少而窮苦每兼以家獘東西遊走性剛才拙與物多忤自量爲已必貽俗患僶俛辭世使汝等防而饑寒淵明此語蓋實錄也吾眞有此病而不蚤自知半生出仕以犯世患此所以深愧淵明欲以晚節師範其萬一也】

題李亮功戴嵩牛圖【公寅】

韓生畫肥馬伏仗有輝光戴老作瘦牛平生【一作田】千頃荒觳觫告主人實已盡筋力乞我一牧童林間聽橫笛次蘇子瞻和李太白潯陽紫極宮感秋詩韻追懷太白子瞻

不見兩謫仙長懷倚修竹行繞紫極宮明珠得盈掬平生人欲殺耿介受命獨往者如可作抱被來同宿砥柱閱頹波不疑更何卜但觀艸木秋葉落根自復我病二十年大斗久不覆因之酌蘇李蠏肥社醅熟

瓊芝軒

卓僊在時養瓊芝深根固蔕活人命憧憧來問此何艸但告渠是唐婆鏡【子瞻詩所記胡道士玉芝一名瓊田艸者俗號其葉爲唐婆鏡葉底開花故號羞天花以予考之其實本艸之鬼臼也嵗生一臼如黃精而堅瘦滿二十嵗可爲藥就土中生根取一臼勿令大本知也煮麵如餫飩皮裹一臼吞之數日不饑啗三臼可辟穀也黃龍山老僧多采而斷食令人體臞而神王今方家所用鬼臼乃鬼燈檠耳如蜀人用鬼箭但用一艸根不知何物也鎭陽趙州間道傍叢生三羽者眞鬼箭俗醫用藥如此而責古方不治病可勝嘆哉因論玉芝故並記之以遺胡道士道士胡君洞微卓君玘之弟子卓君之時欲崇飾宮觀而俗緣薄規模甚逺而不成就及胡君而宮殿崇成便齋曲房松竹薈蔚觀其軒窻開塞宜冬而愜夏智慮通物者也又好文多藝能治賔客具至者忘歸此東坡先生所以每至而畱連者歟】

殻軒

紫極宮中三百楹道人獨藏一神屋開軒納息星月明時有白雲來伴宿

秋聲軒

誰居空閒扇橐鑰情與無情並時作是聲皆自根極來更莫辛勤問南郭

次韻徐仲車喜董元達訪之作南郭篇四韻

董侯從軍來意望名不朽款門拜徐公在徳不在酒徐公𨿽避俗對客輒粲然耳不聞世事時誦陶令篇

次韻仲車爲元達置酒四韻

射陽三萬家莫貴徐公門誰能拜牀前況乃共酒樽惟此醉中趣難爲醒者論盜臥月皎皎雞鳴雨昏昏

次韻仲車因婁行父見寄之詩

前朝老諸生大半正丘首投荒萬里歸煩公問健否往時望江宰今爲夏津吏他日可教之玉音尙無棄

山谷集卷七

欽定四庫全書

山谷集卷八

宋黃庭堅撰

古詩五十首

武昌松風閣

依山築閣見平川夜闌箕斗挿屋椽我來名之意適然老松魁梧數百年斧斤所赦今參天風鳴媧皇五十洗耳不須菩薩泉嘉二三子甚好賢力貧買酒醉此筵夜雨鳴廊到曉懸相防不歸臥僧氊泉枯石燥復潺湲山川光輝爲我妍野僧早饑不能饘曉見寒谿有炊煙東坡道人已沈泉張侯何時到眼前釣臺驚濤可晝眠怡亭防篆蛟龍纒安得此身脫拘攣舟載諸友長周旋

次韻文潛

武昌赤壁弔周郎寒溪西山防漫浪忽聞天上故人來呼船淩江不待餉我瞻髙明少吐气君亦歡喜失微恙年來鬼祟覆二豪詞林根柢頗搖蕩天生大材竟何用只與千古拜閣像張侯文章殊不病歷險心膽元自壯汀洲鴻鴈未安集風雪戶牖當塞向有人出手辦玆事政可隱幾窮諸妄經行東坡眠食地拂拭寶墨生楚愴水淸石見君所知此是吾家祕密藏【閣像一作遺像】

宿黃州觀音院鐘樓上

鐘鳴山川曉露下星斗濕老夫梳白頭潘何塤篪集

謝何十三送蠏【顗】

形模𨿽入婦女笑風味可解壯士顏寒蒲束縛十六輩已覺酒興生江山

崇寧二年正月已丑夢東坡先生於寒溪西山之間予誦寄元明觴字韻詩數篇東坡笑曰公詩更進於曩時因和予一篇語意淸奇予擊節嘆賞東坡亦自喜於九曲嶺道中連誦數過遂得之

天教兄弟各異方不使新年對舉觴作雲作雨手翻覆得馬失馬心淸涼何處胡椒八百斛誰家金釵十二行一丘一壑可曳尾三沐三釁取刳腸

次韻吳可權題余幹縣白雲亭

曩誰築孤亭勝日有感遇永懷劉隨州因榜白雲句遺老不能談嵗月忽成屢緑陰斤斧盡華屋風雨僕吳侯七閩英宰縣有眞趣歌解民慍根節去吏蠧材收佛宮余工有子來助廈成燕雀賀水滿鳬鴈翥四海名士來一笑佳客聚雲興碧山畱云隨淸江去斯須成蒼狗皆道不如故至人觀萬物誰有安丘處寄語吳令君但遣糟牀注【新陳一作嵗月云興一作云與云隨一作雲散】

鄂州節推陳榮緒惠示沿檄崇陽道中六詩老懶不能追韻輒自取韻奉和

頭陀寺

頭陀全盛時宮殿梯空級城中望金碧雲外僧人亡經禪盡屋破龍象泣惟有簡棲碑文章巋然立

道中聞松聲

蟠空作風雨發地鳴鼓吹日晴四無人聲在髙林際伊優兒女語蹇淺市井議我欲抱七弦冩此以卒嵗

中秋山行懷子興節推

俗物常偪塞令人眼生白永懷洛陽人談詩論畫壁靑山吐秋月阻作南樓客但歌靡盬詩賞此無瑕璧【眼生白一作眼生角】

再登蓮落嶺懷君澤知錄

邑下羮不和幕中往調防紛爭非士則各使捐細故頗憶郗參軍能令公喜怒應知鞅掌車歷盡崔嵬路

崇陽道中

張公少爲令湣俗有遺書左販洞庭橘右擔彭蠡魚歌奔中夜女歸抱十年雛【借一韻】近嵗多儒學仁風似有初

晚發咸寧行松徑至蘆子

咸寧走蘆子終日喬木陰太丘心歷落古松韻淸深聊持不俗耳靜聽無弦琴非今胡部律而獨可人心庭堅以去嵗九月至鄂登南樓嘆其制作之美成長句久欲寄逺因循至今書呈公恱【懌】

江東湖北行畫圗鄂州南樓天下無髙明廣深勢抱合表裏江山來畫閣雪筵披襟夏簟寒胸吞云夢何足言庾公風流冷似鐡誰其繼之方公恱【閤一作閣】

養鬭雞

崢嶸已介季氏甲更以黃金飾兩戈𨿽有英心甘鬭死其如紀渻木雞何

顏徒樂貧二首

衡門低首過環堵容膝坐四旁無給侍百衲自纒裹論事直如弦觀書曲肱臥饑來或乞食有道無不可小山作友朋義重子輿桑香艸當姬妾不須珠翠妝鳥烏窺凍硯星月入幽房兒報無炊米浩歌繞屋梁以酒渇愛江淸作五小詩寄廖明略學士兼簡初和父主簿【正一虞世】

將發沔鄂間盡醉竹林酒二三名友輩未肯棄老朽借問坐客誰盧溪紫髯叟此翁今惜醉舊不論升斗平生思故人江漢不解渴誰言故逐地燒燭飲至跋憂予先狗馬勸以愛膚髮有罪當竄流但懼不得活廖侯勸我酒此亦雅所愛中年剛制之常懼作災怪連臺盤拗倒故人不想貸誰能知許事痛飲且一快竹林文章伯國士無與雙比來少制作非以弱故降景陽機中錦猶衣被丘江時時能度曲秀句入新腔斯人絕少可白眼視公卿毎與俗物逢三沐取潔淸我亦漫浪者君何許同盟試問盧溪叟猶得多可名

四休居士詩【並序】

太醫孫君昉字景初爲士大夫發藥多不受謝自號四休居士山谷問其說四休笑曰麤茶淡飯飽卽休補破遮寒暖卽休三平二滿過卽休不貪不妬老卽休山谷曰此安樂法也夫少欲者不伐之家也知足者極樂之國也四休家有三畆園花木鬱鬱客來煮茗傳酒談上都貴遊人間可喜事或茗寒酒冷賓主皆忘【一本有倦字】其居與予相望暇則步艸徑相防故作小詩遺家僮歌之以侑酒茗其詩曰

富貴何時潤髑髏守錢奴與抱官囚太醫診得人間病安樂延年萬事休

無求不著防人面有酒可以畱人嬉欲知四休安樂法聽取山谷老人詩

一病能惱安樂性四病長作一生愁借問四休何所好不令一防上眉頭

過洞庭靑艸湖

乙丑越洞庭丙寅渡靑艸似爲神所憐雪上日杲杲我𨿽貧至骨猶勝杜陵老憶昔上嶽陽一飯從人討行矣勿遲畱蕉林追獦獠

晚泊長沙示秦處度範元實用寄明略和父韻五首【湛溫】

昔在秦少遊許我同門友掘獄無張雷劍气在牛鬥今來見令子文似前哲有何用相澆潑淸江淥如酒範公太史僚山立乃先達發揮百代史管以六經轄投身轉嶺海就木乃京洛仲子見長沙且用慰饑渇秦郎水江漢範郎器鼎鼐逝者不可防猶喜二子在相逢唾珠玉貧病問薪萊豫愁帆風船目極別所愛往時髙交友宰木已樅樅今我二三子事業在燈牕秦範波瀾濶笑陸海潘江願玆秉經術出仕榮家邦少遊五十策其言明且淸筆墨深闗鍵開闔見日星陳友評斯文如鐘磬鼔笙誰能續鳯鳴洗耳聽兩甥【秦範相謂爲甥】

次韻元實病目

道人嘗恨未灰心儒士苦愛讀書眼要須覽照鏡空莫作白魚鑽蠧簡閱人朦朧似有味防字昏澁尢宜懶範侯年少百夫雄言行一一無可揀防君眸子當了然乃稱胸次常坦坦如何有物食明月淚睫隕珠衣袖滿金箆刮膜防有時湯熨取快術誠短君不見嶽頭懶瓚一生禪鼻涕垂頤渠不管

勝業寺恱亭【一作阻雨福巖】

苦雨已解嚴諸峯來獻狀不見白頭禪空依紫藤杖

離福巖

山下三日晴山上三日雨不見祝融峯還溯瀟湘去花光仲仁出秦蘇詩卷思兩國士不可復見開卷絕嘆因花光爲我作梅數枝及畫煙外逺山追少遊韻記卷末

夢蝶眞人貌黃稿籬落逢花須醉倒雅聞花光能畫梅更乞一枝洗煩惱扶持愛梅說道理自許牛頭參巳早長眠橘洲風雨寒今日梅開向誰好何況東坡成古丘不復龍蛇防揮掃我向湖南更嶺南系船來近花光老嘆息斯人不可見喜我未學霜前艸冩盡南枝與北枝更作千峯倚晴昊

書磨崖碑後

春風吹船著【音斫】浯溪扶藜上讀中興碑平生半世防墨本摩挲石刻鬢如絲明皇不作苞桑計顚倒四海由祿兒九廟不守乘輿西萬官已作烏擇棲撫軍監國太子事何乃趣取大物爲事有至難天幸爾上皇局蹐還京師內間張后色可否外間李父頤指揮南內淒涼防茍活髙將軍去事尢危臣結舂陵二三策臣甫杜防再拜詩安知忠臣痛至骨世上但賞瓊琚詞同來野僧六七輩亦有文士相追隨斷崖蒼蘚對久立凍爲洗前朝悲

浯溪圗

成子冩浯溪下筆便造極空蒙得眞趣膚寸已千尺只今中宮寺在昔漫郎宅更作老夫船檣竿挿蒼石

太平寺慈民閣【晚與曽公衮同登】

靑玻瓈盆挿千岑湘江水淸無古今何處拭目窮表裏太平飛閣暫登臨朝陽不聞皂蓋下愚溪但有古木陰誰與洗滌懷古恨坐有佳客非孤斟

題淡山巖二首

去城二十五里近天與隔盡俗子塵春蛙秋蠅不到耳夏涼冬暖總宜人巖中淸磬僧定起洞口緑樹仙家春惜哉次山世未顯不得雄文鑱翠瑉

淡山淡姓人安在徴君避秦亦不歸石門竹徑何時有瓊臺瑤室至今疑回中明潔坐十客亦可呼樂醉舞衣閬州城南果何似永州淡巖天下稀

明逺庵

逺公引得陶潛住美酒沽來飲無數我欲醉眠卿且去只有空瓶同此趣誰知明逺似逺公亦欲我行庵上路多方挈取甕頭春大白梨花十分注與君深入逍遙遊了無一物當情素道卿道卿歸去來明逺主人今進步【道卿涪溪僧】

去年三月淸明蔣彥回喜太守監郡過其玉芝園作詩十六韻二侯皆有報章今年三月餘到玉芝園記錄一時次其舊韻

春生瀟湘水風鳴防谷泉過雨花漠漠弄晴絮翩翩名園上朱閣觀後復觀前借問昔居人岑絕無炊煙人生須富貴河水淸且漣百年共如此安用涕潺湲蔣侯眞好事杖屨喜接連車載溪中骨堆排若差肩厭防孔壬面醜石反成妍感君勸我醉吾亦無間然亂我朱碧眼空花墜便翾行動須人扶那能金石堅愛君雷式琴湯湯發朱但恨賞音人大半隨逝川平生有詩罪如痼不可痊今當痛自攺三釁復三湔

三月辛丑同徐靖國到愚溪過羅氏修竹園入朝陽洞蔣彥回陶介石僧崇廣及餘子相步及余於朝陽巖裴回水濱久之有白雲出洞中散漫洞口咫尺欲不相見介石請作五字記之【裴一作徘】

意行到愚溪竹輿鳴擔肩冉溪昔居人埋沒不知年偶托文字工遂以愚溪傳栁侯不可見古木防濺濺羅氏家瀟東瀟西讀書園筍出不避道檀欒搖春煙下入朝陽巖次山有銘鐫蘚石破篆文不辧瞿李袁嵌竇響笙磬洞中出寒泉同遊四五客拂石弄潺湲俄頃生白雲似欲駕我仙吾將從此逝挽牽遂回船

代書寄翠巖新禪師

山谷靑石牛自負萬鈞重八風吹得行處處是日用又將十六口去作宜州夢苦憶新老人是我法梁棟信手斫方圎規矩一一中遙思靈源叟分坐法席共聊持楚狂句往作天女供嶺上早梅春參軍慙獨弄

戲答歐陽誠發奉議謝余送茶歌

歐陽子出陽山山奇水怪有異气生此突兀熊豹顏飲如江入洞庭野詩成十手不供寫老來抱璞向涪翁東坡元是知音者蒼龍壁官焙香涪翁投贈非世味自許詩情合得嘗卻思翰林來餽光祿酒兩家水鑑共寒光予乃安敢比東坡有如玉槃金叵羅直相千萬奚啻過愛公好詩又能多老夫何有更橫戈柰此於思百戰何

到桂州

桂嶺環城如鴈蕩平地蒼山忽嶒峨李成不在郭熙死柰此百嶂千峯何

以椰子茶瓶寄徳孺二首

碩果霣林梢可以代懸匏攜持二十年煮茗當酒肴我今禦魑魅學打衲僧包聊持堅重器遺我金石交炎丘椰木實入用隨茗椀譬如楛石砮但貴從來逺往時萬里物今在籬落間知公一拂拭想我瘴霧顏

和範信中寓居崇寧遇雨二首【寥】

範公來防八桂路走避俗人如脫衣囊夜雨寄禪家行潦升階漂兩屨遣悶悶不離眼前避愁愁已知人處慶公憂民苗未立旻公憂水水推去兩禪有意開壽域嵗晚築室當百堵他時無屋可藏身且作五里公超霧當年遊俠成都路黃犬蒼鷹伐狐兔二十始肯爲儒生行尋丈人奉巾屨千江渺然萬山阻抱衣一囊徧處處或持劍掛宰上回亦有酒罷壺中去昨夜禪榻寄曲肱上傍風破環堵何時鯤化北溟波好在豹隱南山霧

乞鐘乳於曽公衮【糾】

寄語曽公子金丹防時熟願持鐘乳粉實此罄懸腹遙憐蠏眼湯已化鵞管玉刀圭勿妄傳此物非碌碌

山谷集卷八

欽定四庫全書

山谷集卷九

宋黃庭堅撰

律詩九十二首

東觀讀未見書【已下擬省題四首】

漢規羣玉府東觀近宸居詔許無防士來觀未見書皇文開萬卷家學陋三餘竹帛森延閣星辰繞直廬諸生起孤賤天子自吹噓願以多聞力論思補帝裾

嵗寒知松柏

羣陰雕品物松柏尙桓桓老去惟心在相依到嵗寒霜嚴禦史府雨立大夫官犧象溝中斷徽爨下殘光陰一鳥過斬【一作剪】伐萬牛難春日輝桃李蒼顏亦預觀

被褐懷珠玉

國士懷珠玉通津不易扛櫝藏心有待褐短義難降寶唾歸靑簡晴虹貫夜窓直言方按劍豈是故迷邦彈雀輕千仞連城買一雙安知藍縷底明月弄寒江

欵塞來享

前朝夏州守來欵塞門西聖主敷文徳降書付狄鞮氊裘瞻日月面帶金犀殿陛閒干羽邊亭息鼓鼙永輸量谷馬不作觸藩羝聲勢常相倚今聞定五溪

送舅氏野夫之宣城二首【李莘】

借甚宣城郡風流數貢毛霜林收鴨腳春网薦琴髙共理須良守今年輟省曹平生割雞手聊試發硎刀試說宣城郡停杯且細聽晚樓明宛水春騎簇昭亭防防丰圩戶桁楊臥訟庭謝公歌舞處時對換鵞經

王聖美三子補中廣文生【子韶】

王家人物從來逺今見諸孫總好賢三級定知魚尾進一鳴已作鴈行連愧無藻鑑能推轂願捲囊書當贈錢歸去雄誇向兒侄捨中犢子賸狂顚

謝王炳之惠香鼎

薰罏宜小寢鼎制琢晴嵐香潤云生礎煙明虹貫巖法從空處起人向鼻頭參一炷聽秋何時許對談

次韻栁通叟寄王文通

故人昔有淩雲賦何意陸沈黃綬間頭白眼花行作吏兒婚女嫁望還山心猶未死杯中物春不能朱鏡裏顏寄語諸公肯湔祓割雞令得近鄕關

次韻王定國揚州見寄

淸洛思君晝夜流北歸何日片帆收未生白髮猶堪酒垂上靑雲卻佐州飛雪堆盤鱠魚腹明珠論斗煮雞頭平生行樂自不惡豈有竹西歌吹愁

寄黃幾復【乙丑年徳平鎭作】

我居北海君南海寄雁傳書謝不能桃李春風一杯酒江湖夜十年燈持家但有四立壁治病不蘄三折肱想得讀書頭已白隔溪猿哭瘴溪藤

次韻幾復和答所寄

海南海北夢不到防合乃非人力能地褊未堪長袖舞夜寒空對短擎燈相防鬢髮時窺鏡曽共詩書更曲肱作个生涯終未是故山松長到天藤

次韻崔伯易席上所賦因以贈行二首

迎新與送故渠已不勝勤民賣腰間劍公寛柱後文諸郎投賜沐髙防惜臨分去國𨿽千里分憂卽近君老惜交情別追隨車馬勤臨朝思共理治郡復斯文訟息常【一作當】休吏民貧更勸分西湖十頃月自比漢封君

同子瞻韻和趙伯充團練

金玉堂中寂寞人仙班時得共朝眞兩宮無事安磐石萬國歸心有老臣家釀可供開口笑侍兒工作捧心顰醉鄕乃是安身處付與升平作幸民

送顧子惇赴河南三首

頭白書林二十年印章今領晉山川紫參可掘宜包貢靑鐡無多莫鑄錢勸課農桑誠有道折衝樽俎不臨邊要知使者功多少防取春郊處處田

家在江東不系懷愛民憂國有從來月斜汾沁催驛馬雪暗岢嵐傳酒杯塞上金湯惟粟粒胸中水鏡是人才遙知更解靑牛句一寸功名心已灰

攬轡都城風露秋行臺無妾防衣篝虎頭墨妙能頻寄馬乳葡萄不待求上黨地寒應彊飲兩河民病要分憂猶聞昔在軍興日一馬人間費十牛

寄上叔父夷仲三首

少年有功翰墨林中嵗作吏幾陸沈庖丁解牛妙世故監市履豨知民心萬里書來兒女瘦十月山行冰雪深夢魂和月繞秦隴漢節落毛何處尋

艱難聞道有歸音部曲霜行璧月沈王春正月調玉燭使星萬里朝天心頗令山海藏國用乃見縣官卹民深經心隴蜀封疆守必有人才備訪尋

關寒塞雪欲嗣音燕雁拂天河鯉沈百書不如一見面防日歸來兩慰心弓刀陌上望行色兒女燈前語夜深更懷父子東歸得手種江頭栁十尋

詠雪奉呈廣平公【宋盈祖】

連空春雪明如洗忽憶江淸水見沙夜聽疎疎還密密曉防整整復斜斜風回共作婆娑舞天乃能開頃刻花政使盡情寒至骨不妨桃李用年華

次韻宋楙宗僦居甘泉坊雪後書懷

漢家太史宋公孫漫逐班行謁帝閽燕頷封侯空有相蛾眉傾國自難昏家移四壁書侵坐馬瘦三山葉擁門安得風帆隨雪水江南石上對窪尊【馬瘦一作馬聳】

次韻宋楙宗三月十四日到西池都人盛觀翰林公出遊

金狨系馬曉鶯邊不比春江上水船人語車聲喧法曲花光樓影倒晴天人間化鶴三千嵗海上防羊十九年還作遨頭驚俗眼風流文物屬蘇仙

次韻張昌言給事喜雨

三兩全淸六合塵詩翁喜句淩雲垤漂戰蟻余追北柱擊乖龍有裂文減去鮮肥憂玉食徧宗河嶽起罏薰聖功惠我丰年食未有防埃可報君

和答錢穆父詠猩猩毛筆

愛酒醉魂在能言機事疎平生幾量屐身後五車書物色防王防勲勞在石渠拔毛能濟世端爲謝楊朱

次韻奉酬劉景文河上見寄

省中岑寂坐云牕忽有歸鴻拂建章珍重多情惟石友琢磨佳句問潛郎遙憐部曲風沙裏不廢平生翰墨想見哦詩煮春茗向人懷抱去闗防

見諸人唱和酴醿詩輒次韻戲詠

梅殘紅藥遲此物共春歸名字因壺酒風流付枕幃墜鈿香徑艸飄雪淨垣衣玉气晴虹發沈材鋸屑霏直知多不厭何忍摘令稀常恨金沙學顰時正可揮

次韻秦少章晁適道贈答詩

二子論文地陰風雪塞廬寧穿東郭履不奉子公書士固難推挽時聞有詔除負暄眞得計獻禦恐成疎

陳畱市隱【並序】

陳畱市中有刁鑷工與小女居得錢父子飲於市醉則負其子行歌不通名姓江端禮傳其事以爲隱者吾友陳無已爲賦詩庭堅亦擬作

市井懷珠玉往來終【一作斯人初】未逢乘肩嬌小女邂逅此生同養性霜刀在閱人淸鏡空時時能舉酒彈鑷送飛鴻

嘲小徳

中年舉兒子漫種老生涯學語囀春鳥塗牕行暮鴉欲嗔王母惜稍慧女兄誇解著潛夫論不妨無外家【一作學語春虫聒書牕秋雁斜待渠能小艇伴我釣煙沙】

淸人怨戲效徐庾慢體三首

秋水無言度荷花稱意紅主人敬愛客催喚出房櫳一斛明珠曲何時落塞鴻試煩春筍手聊爲剝蓮蓬【一作剝萍蓬】

障羞羅袂薄承汗領巾紅晚風斜蠆髮逸艷照牕櫳胡琴抱明月寶瑟陣歸鴻倚壁生蛛网年光如轉蓬翡翠釵梁碧石橊帬褶紅隙光斜鬥帳香字冷薰櫳聞道西飛燕將隨北固鴻鴛鴦防獨宿風雨打船蓬

秋思寄子由

黃落山川知晚秋小虫催女獻功裘老松閱世臥云壑挽著滄江無萬牛

子瞻去嵗春夏侍立延英子由秋冬間相繼入侍作詩各述所懷予亦次韻四首

赤壁歸來入紫淸堂堂心在鬢雕零江沙蹋破靑鞵底卻結絲絇侍禁庭

胸蟠萬卷夜光寒筆倒三江硯滴幹大似不防稽古力只今猶著侍臣冠

對掌絲綸罷記言職親黃屋傍堯軒雁行飛上猶回首不受靑雲富貴吞

樂天名位聊相似卻是初無富貴心只欠小蠻樊素在我知造物愛公深

再【一作初】次韻四首

隆儒殿閣對橫經咫尺淸都露零見說文星環北極人間無路仰天庭

風櫺倒影日光寒堯日當中露正幹殿上給扶鳴漢履螭頭簪筆見秦冠

萬國傾心天不言諸儒爭席異臨軒聖功典學昭歌頌便覺曹劉不足吞

延和西路古槐陰不隔朝宗夙夜心公有胸中五色綫平生補衮用功深

次韻遊景叔聞洮河防報寄諸將四首

千仞谿中石轉雷漢家萬騎虛回定知獻馬胡雛入防卽稱觴都防來

中原日月九夷知不用禽胡釁鼓旗更向天階舞干羽降書剰破一年遲【聞洮西防報】

漢得洮州箭有神斬關禽敵不逡巡將軍快上屯田計要納降胡十萬人

遙知一炬絕河津生縛靑宜不動塵付與山川印如斗忍爲防子腹心人【聞洮東防報】

謝鄭閎中惠髙麗畫扇二首

防稽內史三韓扇分送黃門畫省中海外人煙來眼界全勝博物注魚虫

蘋汀遊女能騎馬傳道蛾眉盡不如寶扇眞成集陳隼史臣今得殺靑書

戲贈米元章二首

萬里風帆水著天麝煤防尾過年年滄江靜夜虹貫月定是米家書畫船

我有元暉古印章印刓不忍與諸郎虎兒筆力能扛鼎教字元暉繼阿章

次韻徐文將至國門二首

槐催舉子著花黃來食邯鄲道上粱便欲掃牀懸麈尾正愁喘月似燈光

千頭剖蚌明珠熟百尺垂絲鱠縷長栁下石門君有此可能衝雪壓淸涼

趙子充示竹夫人詩蓋涼寢竹器憇臂休膝似非夫人之職予爲名曰靑【一作竹】奴並以小詩取之二首

靑奴元不解梳妝合在禪齋夢蝶牀公自有人同枕簟肌膚冰雪助淸涼

穠李四弦風拂席昭華三弄月侵牀我無紅袖堪娛夜政要靑奴一味涼

往嵗過廣陵值早春嘗作詩曰春風十里珠簾捲髣髴三生杜牧之紅藥梢頭多蠒栗揚州風物鬢成絲今春有自淮南來者道揚州事戲以前韻寄王定國二首

淮南二十四橋月馬上時時夢見之想得揚州醉年少正圍紅袖冩烏絲

日邊置論誠深矣聖處時中乃得之莫作秋虫促機杼貧家能有防絇絲

謝公擇舅分賜茶三首

外家新賜蒼龍璧北焙風煙天上來明日蓬山破寒月先甘和夢聽春雷

文書滿案惟生睡夢裏鳴鳩喚來乞與降魔大圎鏡眞成破柱作驚雷

紅題葉字包靑篛割取丘郎春信來洗一春湯餅睡亦知淸夜有蚊雷【丘子進外家壻】

呈外舅孫莘老二首

九陌黃塵烏帽底五湖春水白鷗前扁舟不爲鱸魚去收取聲名四十年

甓社湖中有明月淮南艸木借光輝故應剖蚌登王室不若含沙弄夕霏

以天壇靈壽杖送莘老

王屋千霜老紫藤扶公休沐對親朋異時駟馬安車去拄到天壇願力能

從張仲謀乞蠟梅

聞君寺後野梅發香蜜染成宮樣黃不擬折來遮老眼欲知春色到池塘

乞姚花二首

正是風光嬾困時姚黃開晚落應遲欲雕好句乞春色日曆如山不到詩

靑春日月鳥飛過汗簡文書出疊重乞取好花天上防宮衣黃帶禦鑪風【風一作烘】

寄杜家父二首

紅紫爭春觸處開九衢終日犢車雷閒情欲被春將去鳥喚花驚只麼回

風塵防污靑春面自汲寒泉洗醉紅徑欲題詩嫌浪許杜郎覓句有新功

王才元舍人許牡丹求詩

聞道潛溪千葉紫主人不剪要題詩欲搜佳句恐春老試遣七言賖一枝

謝王舍人剪送狀元紅

淸香拂袖剪來紅似繞名園曉露叢欲作短章慿阿素緩歌誇與落花風

寺齋睡起

桃李無言一再風黃鸝惟見緑怱怱人言九事八爲律儻有江船吾欲東

次韻王稚川客捨二首【舊詩】

五湖歸夢常苦短一寸客愁無柰多慈母每占烏鵲喜閨人應賦扊扅歌【百里奚仕秦其妻歌曰百里奚五羊皮憶別時烹伏雌炊扊扅今日富貴忘我爲】

身如病鶴翅翎短心似亂頭緒多此曲朱門歌不得湖南湖北竹枝歌

同元明過洪福寺戲題

洪福僧園拂紺紗舊題塵壁似昏鴉春殘已是風和更著遊人撼落花

戲答晁適道乞消梅二首

靑莎徑裏香未漧黃鳥陰中實已團烝豆作烏鹽作白屬聞丹杏薦牙盤

北客未嘗眉自顰南人誇說齒生津磨錢和密誰能許去蔕供鹽亦可人

題淨因壁二首

瞑倚團蒲掛缽囊半牕疎箔度微涼蕉心不展待時葵葉爲誰傾夕陽【掛缽囊一作晝夢長】

門外黃塵不見山此中艸木亦常閒履聲如度薄冰過催粥華鯨吼夜闌

以梅餽晁適道戲贈二首

帶葉連枝摘未殘依稀茶塢竹籬間相如病渴應須此莫與文君蹙逺山

渴夢吞江起觧顏詩成有味齒牙間前身鄴下劉公幹今日江南庾子山

憶邢惇夫

詩到隨州更老成江山爲助筆縱橫眼防白璧埋黃壤何況人間父子情

戲答張祕監饋羊

細肋柔毛飽臥沙煩公遣騎送寒家忍令無罪充庖宰畱與兒童駕小車

戲詠猩猩毛筆

桄榔葉暗賓郎紅朋友相呼墮酒中政以多知巧言語失身來作管城公

客有和予前篇爲猩猩解嘲者復戲作詠

明牕脫帽見防茸醉著靑鞋在眼中束縛歸來儻無辱逢時猶作黑頭公

六月十七日晝寢

紅塵席帽烏鞾裏想見滄洲白鳥雙馬齧枯萁諠午枕夢成風雨浪翻江

北牕

生物趨功日夜流園林才夏麥先秋緑陰黃鳥北牕簟付與來禽安石橊

題伯時天育驃騎圗二首

玉花照夜今無種櫪上追風亦不傳想見眞龍如此筆蒺藜沙晚艸迷川

明牕槃礡萬物表冩出人間眞乘黃邂逅今身猶姓李可非前身江都王

子瞻寺壁作小山枯木

海內文章非畫師能回筆法作枯枝豫章從小有梁棟也似鄭公雙鬢絲

題惠崇畫扇

惠崇筆下開江面萬里晴波向落暉梅影橫斜人不見鴛鴦相對浴紅衣

題郭熙山水扇

郭熙𨿽老眼猶明便面江山取意成一段風煙且千里解如明月逐人行

題劉將軍鴈

將軍一矢萬人防雪灑晴空碎羽翰乞與失羣沙宿鴈筆間千頃暮江寒

山谷集卷九

欽定四庫全書

山谷集卷十

宋黃庭堅撰

律詩七十八首

和答元眀黔南贈別

萬里相看忘逆旅三聲淸淚落離觴朝云往日攀天夢夜雨何時對榻涼急雪脊令相並影驚風鴻鴈不成行歸舟天際常回首從此頻書慰斷腸

贈黔南賈使君

緑發將軍領百蠻橫戈得句一開顏少年圯下傳書客老去崆峒問道山春入鶯花空自笑秋成梨棗爲誰攀何時定作風光主待得徵西鼓吹還

萬州太守髙仲本宿約逰岑公洞而夜雨連眀戲作二首

肩輿欲到岑公洞正怯衝泥傍險行定是岑公閟淸境春江一夜雨連眀

蓬窻髙枕雨如繩恰似糟牀壓酒聲今日岑公不能飲吾儕聞健且頻傾

萬州之下巖唐末有劉道者定州無極人聞道於云居膺禪師爲開巖第一祖法號道防自鑿石龕曰死便藏龕中不用日時門人奉其命二百年來逰者題詩不可勝讀莫能起此開巖者故予作二篇表見之其一用楊子安韻其一用王定國韻【用楊子安韻一篇在古詩第五卷

】

寺古松楠老嵓虛塔廟開僧緣蠶麥去官數荔支來石室無心骨金鋪稱意苔若爲劉道者拽得鼻頭回

又戲題下巖

往往攜家來托宿裙襦參錯佛衣巾未嫌滿院油頭臭蹋破苔錢最惱人

外侄李光祖往見尙垂髫今觀寄嗣直小詩已可愛因次韻【知命】

昔別長安未裹頭如今詩句可消愁外家未覺風流逺他日相期到益州【李公擇終於益州帥】

戲題巫山縣用杜子美韻

巴俗深畱客吳儂但憶歸直知難共語不是故相違東縣聞銅臭江陵換裌衣丁寧巫峽雨愼莫暗朝暉

戲答劉文學【知命】

人鮓甕中危萬死鬼門闗外更千岑問君底事向前去要試平生鐵石心

馬上口號呈建始李令【知命】

驛亭新似眼般明箐路開如掌樣平誰與長官歌美政風搖松竹是懽聲

次韻答淸江主簿趙彥成【知命】

日轉溪山幾百遭厭聞虎嘯與猿號笙歌忽把二天酒風雨猶驚三峽濤已作齊民尋要術安能痛飲讀離騷看君自是靑田質淸唳當聞徹九臯

將次施州先寄張十九使君【知命】

書來日日覺情親今信施州是故人許我投名重入社放狂作惱未應嗔

收拾從來古錦嚢今知老將敵難當囊中尙有毛錐子花底尊前作戰塲

一別施州向十霜傳聞佳句望風降空弮不易當堅敵振臂猶思起病瘡

和仲謀送別二首【知命】

夜郎自古流遷客聖世初投第一人不見施州肯回首五溪三峽更誰親

五溪三峽漫經春百病千愁逢故人何處看君嵗寒後欲將兒女更論親

題蘇若蘭回文錦詩圖

千詩織就回文錦如此陽臺暮雨何亦有英靈蘇蕙手只無悔過竇連波

宋楙宗寄防州五十詩三首【知命】

五十淸詩是碎金試教擲地有餘音方今臺閣稱多士且傍江山好處吟

五十淸詩一段冰持來恰得慰愁生自張壁間行坐看更教兒誦醉時聽

碑同峴首千年石詩到防州十絕歌佗日巴人懷叔子時時解著手摩挲

次韻楙宗送別二首【知命】

一百八盤天上路去年眀日送流人小詩話別堪垂淚卻道情親不得親

別駕柴門閉一春艱難顚沛不忘君何時幽谷回天日教保餘生出瘴云

次韻黃斌老晚防池亭二首

路入東園無俗駕忽逢佳士喜同逰綠荷菡蓞稍覺晚黃菊拒霜殊未秋客位正須懸榻下主人自愛小塘幽老夫多病蠻江上頗憶平生馬少防【客位一作客至】

岑寂東園可防愁膠膠擾擾夢神逰萬竿苦竹旌旗卷一部鳴蛙鼓吹休雨後月前天欲冷身閒心繞地常幽杜門謝客恐生謗且作人間鵬鷃防

次韻楊君全送酒長句

扶衰卻老世無方惟有君家酒未嘗秋入園林花老眼茗搜文字響枯腸醡頭夜雨排檐滴杯面春風繞鼻香不待澄淸遣分送定知佳客對空觴

次韻君全送春花

化工能幹大鈞逥不得東君花不開誰道纎纎綠窓手輕刀剪防喚春來

謝景仁承事送惠酒器

楊君喜我梨花盞卻念初無注酒魁矲矮金壺肯持送挼莏殘菊更傳杯

戲答史應之三首

先生早擅屠龍學袖有新硎不試刀嵗晚亦無雞可割庖蛙煎鱔薦松醪

老萊有婦懷髙義不厭夫家首蓿盤收得千金不龜藥短裙漂絖艸江寒

甑有輕塵釡有魚漢庭日日召嚴徐不嫌藜藿來同飯更展芭蕉看學書

謝應之

昨夜風雷震海隅天心急擬活焦枯去年席上蛟龍語未委先生記得無

史彥送春花

千林搖落照秋空忽防穠花在眼中蝶繞蜂隨俱入座君家女手化春風

答李任道謝分豆粥

豆粥能驅晚瘴寒與公同味更同餐安知天上養賢鼎且作山中煮菜看

次韻文少激推官祈雨有感

窮儒憂樂與民同何況朱輪職勸農終日虀鹽供一飯幾時膚寸冒千峯未須丘垤占鳴鸛只要雷霆起臥龍從此滂沱徧枯槁愛民天子似仁宗

次韻少激甘露降太守居桃葉上

金莖甘露薦齋房潤及邊城艸木香蕡實葉間天與味成蹊枝上月翻光羣心愛戴葵傾日萬事驅除葉隕霜玉燭時和君防否舊臣重疉起南荒

次韻奉答少激紀贈二首

詩來淸吹拂衣巾句法詞鋒覺有神今日相看靑眼舊他年肯作白頭新文如霧豹容窺管气似靈犀可辟塵慙愧相期在臺省無心枯木豈能春

文章藻鑑隨時去人物權衡逐勢低揚子墨池春艸徧武侯祠廟曉鶯啼書帷寂寞知音少幕府畱連要路迷顧我何人敢推挽看君桃李合成蹊

走筆謝王朴居士拄杖

投我木瓜霜雪枝六年流落放歸時千巖萬壑須重到腳底危時幸見持

戲答王居士送文石

南極一星天九秋自埋光景落江流是公至樂山中物乞與衰翁似暗投

次韻馬荊州

六年絕域夢刀頭判得南還萬事休誰謂石渠劉校尉來依絳帳馬荊州霜髭雪鬢共看鏡茱糝菊英同送秋他日江梅臘前破還從天際望歸舟

次韻答馬中玉三首

雨入紗窻風簸船菊花過後早梅前錦江春色薰人醉也到壺中小隠天

捲沙成浪北風顚銜尾千艘不敢前匝岸水居皆有酒行人得意買江天

仁气已蒸全楚盡同云欲合暮江前爭春梅栁無三月對雪樽罍屬二天

次韻中玉早梅二首

梅蘂爭先公不嗔知公家有似梅人何時各得自由去相逐【一作趁】揚州作好春

折得寒香不露機小窻斜日兩三枝羅幃翠幕深調【一作遮】防已被逰蜂望得知

次韻中玉水仙花二首

借水開花自一奇水沈爲骨玉爲肌暗香已壓酴醾倒只此寒梅無好枝

淤泥解作白蓮藕糞壤能開黃玉花可惜國香天不管隨緣流落小民家【時聞民間一事如此】

吳君送水仙花二大本

折送南園栗玉花並移香本到寒家何時持上玉宸殿乞與宮梅定等差

劉邦直送早梅水仙花三首

簸船綪防北風嗔霜落千林憔悴人欲問江南近消息喜君貽我一枝春

探請東皇第一機水邊風日笑橫枝鴛鴦浮弄嬋娟影白鷺窺魚凝不知

得水能仙天與奇寒香寂寞動冰肌仙風道骨今誰有淡掃蛾眉簪一枝

贈李輔聖

交蓋相逢水急流八年今復防荊州已回靑眼追鴻翼肯使黃塵沒馬頭舊管新收幾妝鏡流行坎止一虛舟相看絕嘆女博士筆研管成古丘【女博士謂輔聖後房孔君也於文藝無所不能能皆妙絕】

和髙仲本喜相見

雨昏南浦曽相對雪滿荊州喜再逢有子才如不覊馬知公心是後凋松閒尋書冊應多味老傍人門似更慵何日晴軒觀筆硯一樽相屬要從容

戲呈聞善二兄

匏懸籬落鵶窺井艸上階除雪滚風想得尊前欹醉防渾家兒女笑山公

次韻聞善

扶醉三竿日題詩一研埃張羅門帶雪投轄井生苔待得成丘壠誰能把酒杯常應黃菊畔帳望白衣來

戲答王觀復酴醾

誰將陶令黃金菊幻作酴醾白玉花小艸眞成有風味東園添我老生涯

呂園未肯輕沽我且寄田家砌下栽他日秋花媚重九淸香知自故人來

戲答荊州王充道烹茶四首

三徑𨿽鋤客自稀醉鄕安穏更何之老翁勸把春風椀靈府淸寒要作詩

茗椀難加酒椀醇暫時扶起借糟人何須忍垢不濯足苦學梁州陰子春

香從靈壑隴上發味自白石源中生爲公喚覺荊州夢可待南柯一夢成

龍焙東風魚眼湯个中卽是白雲鄕更煎雙井蒼鷹始耐落花春日長

次韻答髙子勉十首

雪盡虛檐滴春從細艸回徳人泉下夢俗物眼中埃久立我有待長吟君不來重鎭闗鑰要待玉匙開掃雪我三日禦風君過旬言詩今有數下筆不無神行布佺期近飛揚子建親可憐金石友去不待斯人峴南羇旅井灞上獵歸亭日繞分魚市風回落鴈汀筆由詩客把笛爲故人聽但恐蘇耽鶴歸時或姓丁君不居郎省還應上諫坡才髙殊未識嵗晚喜無他櫪馬羸難出鄰雞凍不歌寒鑪餘幾火灰裏撥陰何荊渚樓中賦南陽壠底吟誰言小隠處頻屈故人臨經笥難窺底詞源幸汲深思君眠竹屋雪月冰寒衾驚人得佳句或以傲王公處世要淸節滑稽安足雄深沈似康樂簡逺到安丰一防無俗气相期林下同志士難推轂將如髙子何心期誠不淺餘論或相多欲向滄洲去還能小艇麼鸕鷀西照處相並曬漁蓑鑿開混沌竅窺見伏羲心有物先天地含生盡陸沈伐山成大廈鼓橐鑄祥金三尺無木期君發至音少年基一簣長嵗足三餘忍作飛黃去頓超同隊魚尊前八采句窻下十年書定作牛腰束傳抄聽小胥沙上步防暖思君剰欲招蔞蒿穿雪動楊栁索春饒枉駕時逢出新詩若見撩樽前逺湖樹來飲莫辭遙入窮巷謁李材叟翹叟戲贈兼簡田子平三首

紫冠黃鈿网絲窠蝶繞蜂圍柰晚何二叟家居如避世開門自少俗人過【紫冠雞冠黃鈿黃菊】

只可室中安止止誰能鐵裏鬭錚錚田多谷少無人防匹似無田過一生

田郎杞菊荒三徑文字時追二叟防萬卷藏書多未見老夫端擬乞荊州

呈楊康國

君家秋實羅浮種已作累累半拂墻莫遣兒童酸打盡要看霜後十分黃

又戲呈康國

整冠行客莫先嘗楊子家無數仞墻假借肅霜令弄色勾添寒日與爭黃

和中玉使君晚秋開天寧節道塲

江南江北盡雲沙車騎東來風斾斜倒影樓臺開紫府得霜籬落賸黃花釣溪築野收多士航海梯山共一家想見星壇祝堯壽步虛聲裏靜無嘩

謝益修四弟送石屏

石似滄江落日眀鸕鷀烏鵲滿沙汀小兒骨相能文字乞與班班作硯屏

山谷集卷十

欽定四庫全書

山谷集卷十一

宋黃庭堅撰

律詩八十一首

雨中登嶽陽樓望君山二首

投荒萬死鬢毛班生入瞿塘灔澦闗未到江南先一笑嶽陽樓上對君山

滿川風雨獨憑欄綰結湘娥十二鬟可惜不當湖水面銀山堆裏看靑山

自巴陵界平江臨湘入通城無日不雨至黃龍奉謁淸禪師繼而晚晴邂逅禪客戴道純欵語作長句呈道純

山行十日霑衣幕阜峯前對落暉野水自添田水滿晴鳩卻喚雨鳩歸靈源大士人天眼雙塔老師諸佛機白髮蒼顏重到此問君還是昔人非

新諭道中寄元明用觴字韻

中年畏病不舉酒孤負東來數百觴喚客煎茶山店逺看人秧稻午風涼但知家裏俱無恙不用書來細作行一百八盤攜手上至今猶夢繞羊腸

戲效禪月作逺公詠【並序】

逺法師居廬山下持律精苦過中不受宻湯而作詩換酒飲陶彭澤送客無貴賤不過虎溪而與陸道士行過虎溪數百步大笑而別故禪月作詩云愛陶長官醉兀兀送陸道士行遲遲買酒過溪皆破戒斯何人斯師如斯故效之

邀陶淵明把酒椀送陸修靜過虎溪胸次九流淸似鏡人間萬事醉如泥

湖口人李正臣蓄異石九峯東坡先生名曰壺中九華並爲作詩後八年自海外歸過湖口石已爲好事者所取乃和前篇以爲笑實建中靖國元年四月十六日明年當崇寧之元五月二十日庭堅系舟湖口李正臣持此詩來石旣不可復見東坡亦下世矣感嘆不足因次前韻

有人夜半持山去頓覺浮嵐暖翠空試問安排華屋處何如零落亂雲中能回趙璧人安在已入南柯夢不通賴有霜鐘難席捲袖椎來聽響玲瓏

追和東坡題李亮功歸來圖

今人常恨古人少今得見之誰謂無欲學淵明歸作賦先煩摩詰畫成圖小池巳築魚千里隙地仍栽芋百區朝市山林俱有累不居京洛不江湖

次韻絲云鶴二首

煙雲杳靄合中稀霧雨空蒙宻更微園客繭絲抽萬緒蛛蝥网面罩羣飛風光錯綜天經緯艸木文章帝杼機願染朝霞成五色爲君王補坐朝衣

幾片雲如薛公鶴精神態度不曽齊安知隴鳥樊籠宻便覺南鵬羽翼低風散又成千里去夜寒應上九天棲坐來攺變如蒼狗試欲揮毫意自迷

題徐氏書院【徳占羨魚亭故基也】

學書但學溪老鵝讀書可觀樵夫歌紫髯將軍不復見空餘巖桂緑婆娑【老一作姥歌一作柯】

贈石敏若

才似謫仙惟欠酒情如宋玉更逢秋相看領防一談勝注目長江天際流

罷姑孰寄元明用觴字韻

追隨富貴榮牽尾凖擬田園略濫觴本與江鷗成保社聊隨海燕度炎涼未栽姑孰桃李徑卻入江西鴻鴈行別後常同千里月書來莫寄九回腸【榮一作勞】

和文濳舟中所題

雲橫疑有路天逺欲無門信矣江山美懷哉譴逐魂長波空淮記佳句洗眵昏誰柰離愁得村醪或可尊

題君子泉

云夢澤南君子泉水無名字托人賢兩蘇翰墨相爲重未刻他山世已傳

鄂州南樓書事四首

四顧山光接水光憑防十里芰荷香淸風明月無人管並作南樓一味涼

畫閣傳觴容十客透風透月兩明軒南樓槃礡三百尺天上云居不足言

勢壓湖南可長雄胸吞云夢略從容北船未嘗覩巨麗復閣重樓天際逢

武昌防佐幕中畫我亦來追六月涼老子平生殊不淺諸君少住對胡牀

南樓畫閣觀方公悅二小詩戲次韻

十年華屋网蛛塵大斾重來一日新五鳳樓中修造手个中余刃亦精神

重山復水繞深秋不見髙賢獨倚樓手拂壁間畱恨句淩波微步有人愁

次韻文安國紀夢【欒城集亦有此詩】

道人偶許俗人知法喜非妻解養兒夜久金莖添沆瀣室虛壁月映琉璃逺來醉俠怱怱去近出詩仙句句奇獨怪區區踐繩墨相逢未省角巾欹

寄賀方回

少遊醉臥古藤下誰與愁眉唱一杯解作江南斷腸句只今惟有賀方回

謝檀惇信送柑子

色深林表風霜下香著尊前指爪間書後合題三百顆頻隨驛使未應慳

戲答王子予送淩風菊二首

病來孤負鸕鷀杓禪板蒲團入眼中浪說閒居愛重九黃花應笑白頭翁

王郎頗病金瓢酒不耐寒花晚更芳瘦盡腰圍怯風景故來歸我一枝香

謝王子予送橄欖

方懷味諫軒中果忽見金盤橄欖來想共餘甘有葛苦中眞味晚方回【戎州蔡次律家軒外有餘甘余名之曰味諫】

以椰子小冠送子予

漿成乳酒醺人醉肉截鵝肪上客盤有核如匏可雕琢道裝宜作玉人冠

次韻文濳立春日三絕句

然今日望歐梅巳發黃州首更回試問淮南風月主新年桃李爲誰開

誰憐舊日靑錢選不立春風玉筍班傳得黃州新句法老夫端欲把降幡

江山也似隨春動花柳眞成觸眼新淸濁盡須歸甕蟻吉凶更莫問波臣

再次前韻

春工調物似鹽梅一一根中生意回風日安排催嵗換丹靑次第與花開

久狎漁樵作往還曉風宮殿夢催班鄰娃似與春爭道酥滴花枝防剪幡

酒有全功筆有神可將心付白頭新春盤一任人爭席莫道前銜是近臣

陳榮緒惠示之字韻詩推奬過實非所敢當輒次髙韻三首

紛紛不可耐君子有憂之鞅掌誠莊語賢勞似怨詩頹波閱砥柱濁水得摩尼【杜子美云惟有摩尼珠可照濁水源】知我無枝葉刳心只有皮

太丘胸量闊一葦莫杭之萬事不掛眼四愁猶有詩狀閒聊闟茸心潔似毗尼【僧律也】早晚同舟去煙波學子皮【再和之字韻非以作難得巧爲工亦欲見詩之無窮爾】

十家有忠信江夏可無之政苦寄賣友忽聞衡說詩饑防靑籸飯寒贈紫陀尼【蕃褐】酬報矜難巧深慚陸與皮徳孺五丈和之字詩韻難而愈工輒復和成可發一笑

且然聊爾耳得也自知之獨笑眞成夢狂歌或似詩照灘禽郭索燒野得伊尼【鹿名出佛書】早晚來同醉僧窓臥虎皮

次韻徳孺五丈新居病起

潭潭經略府寂寂閉門居京洛聖賢宅江湖魚鼈瀦宦如一夢覺話勝十年書稍喜過從近扶笻不駕車

次韻徳孺五丈感興二首

於此吾忘我從誰尺直尋事來千萬種人有兩三心自守藩籬小猶能井臼任過時𨿽不采吾與菊花斟眼前嘗廢忘事往更追尋愛酒陶元亮著書王仲任寒蒲𨿽有節枯木巳無心客至還須飲逢歡起自斟

次韻徳孺五丈惠貺秋字之句

少日才華接貴遊老來忠義气橫秋未應白髮如霜艸不見丹砂似箭頭顧我今成喪家狗期君早作濟川舟漢家宗社英靈在定是寒儒浪自愁

求範子黙染鵶靑紙二首

學似貧家老破除古今迷忘失三餘極知鵠白非新得漫染鵶靑襲舊書【老一作免】

深如女髮蘭膏罷明似山光夜月餘爲染藤溪三百个待渠湔拂一牀書

謝榮緒惠貺鮮鯽

偶思煗老庖元鯽公遣霜鱗貫栁來虀臼方看金作屑鱠盤巳見雪成堆

謝榮緒割麞見貽二首

何處驚麕觸禍機煩君遣騎割鮮肥秋來多病新開肉糲飯寒葅得解圍

二十餘年祜淡過病來筯下劇甘肥果然口腹爲災怪夢去呼鷹雪打圍

吳執中有兩鵝爲余烹之戲贈

學書池上一雙鵝宛頸相追筆意多皆爲涪翁赴湯鼎主人言汝不能歌

題黙軒和遵老

平生三業淨在俗亦超然佛事一盂飯橫眠不學禪松風佳客共茶夢小僧圓漫續山家頌非詩莫浪傳

和涼軒二首

打荷看急雨吞月任行雲夜半蚊雷起西風爲解紛茗椀夢中覺荷花鏡裏香涼生只當處暑退亦無方

題東寺柱【康州詩】

竹風松月牢於鎖闗閉人心物外情燕雀閒經俱已慣飛來不怕讀書聲

病來十日不舉酒二首

病來十日不舉酒獨臥南牀春艸生承君折送袁家紫令我發與郎官淸【發與一作興發】

病來十日不舉酒回施靑春與後生滿袖東風愜人意見君詩與字俱淸

題小景扇

艸色靑靑栁色黃桃花零落杏花香春風不解吹愁卻春日偏能惹恨長

次韻廖明略陪吳明府白雲宴集

江淨明花竹山空響管弦風生學士麈云繞令君筵百越餘生聚三吳逺接連庖霜刀落鱠執玉酒明船葉縣飛來舄壺公謫處天酌多時暴謔舞短更成妍惟我孤登覽觀詩未究宣空餘五字賞文似兩京然毉是肱三折官當嵗九遷老夫看鏡罷衰白敢爭先【文一作大】

醇道得蛤蜊復索舜泉舜泉已酌盡官酒不堪不敢送

靑州從事難再得墻底數樽猶未眠商略督郵風味惡不堪持到蛤蜊前

秋冬之間鄂渚絕市無蟹今日偶得數枚吐沬相濡乃可憫笑戲成小詩三首

怒目橫行與虎爭寒沙奔火禍胎成𨿽爲天上三辰次未免人間五鼎烹

勃媻跚烝涉波艸泥出沒尙橫戈也知觳觫元無罪柰此尊前風味何

解防華堂一座傾忍堪支解見姜橙東歸卻爲鱸魚膾莫把知言許季鷹

子興追和予嶽陽樓詩復次韻二首

去年新霽獨憑防山似樊姬擁髻鬟个裏宛然多事在世間遙望但雲山

軒皇樂罷拱淸班天地爲家不閉闗惟有金鑪紫煙起至今畱作禦前山

和子興白鹿寺

谷郎巖開見佛燈雲遮霧掩碧層層靑山得意看流水白鹿歸來失舊僧

謝人惠貓兒頭筍

長沙一月煨鞭筍鸚鵡洲前人未知走送煩公助湯餠貓頭突兀想穿籬

蠟梅

天上戲剪百花房奪盡人工更有香埋玉地中成故物折枝鏡裏憶新妝

短韻奉乞蠟梅

臥雲莊上殘花笑香似早梅開不遲淺色春衫弄風日遣來當爲作新詩

十二月十九日夜中發鄂渚曉泊漢陽親舊攜酒追送聊爲短句

接淅報官府敢違王事程宵徵江夏縣睡起漢陽城鄰里煩追送杯盤防濁淸秖應瘴鄕老難答故人情次韻陳榮緒同倚鐘樓晚望別後明日見寄之作

天外僧伽塔斜暉極照臨憑防隨處好殘雪向來深靑艸無風浪枯松半死心【所謂城南老樹精】衡陽有回鴈他日更傳音

過土山寨

南風日日縱篙撐時喜北風將我行湯餅一杯銀綫亂蔞蒿數筯玉簪橫

題花光畫

湖北山無地湖南水徹天雲沙眞富貴翰墨小神仙【此平沙起水筆意超凡入聖法也每率此爲之當冠四海而名後世】

題花光畫山水

花光寺下對雲沙欲把輕舟小釣車更看道人煙雨筆亂峯深處是吾家

所住堂

此山花光佛所住今日花光還放光天女來修散花供道人自有本來香

題髙節亭邊山礬花二首【並引】

江湖南野中有一種小白花本髙數尺春開極香野人謂之鄭花王荊公嘗欲作詩而陋其名予請名曰山礬野人采鄭花葉以染黃不借礬而成色故名山礬海防孤絕處補陀山譯者以謂小白花予疑卽此花爾不然何以觀音老人端坐不去耶【世作場花山谷冩爲鄭】

髙節亭邊竹已空山礬獨自倚春風二三名士開顏笑把斷花光水不通

北嶺山礬取次開淸風正用此時來平生習气難料理愛著幽香未擬回

贈惠洪

數面欣羊胛論詩喜雉膏眼橫湘水暮云獻楚山髙墮我玉麈尾乞君宮錦袍月淸放舟舫萬里渺雲濤戲詠零陵李宗古居士家馴鷓鴣二首【李惟一妻一女垂老病足養鷓鴣鸚鵡以樂餘年】

山雌之弟竹雞兄乍入雕籠便不驚此鳥爲公行不得報晴報雨總同聲

眞人夢出大槐宮萬里蒼梧一洗空終日憂兄行不得鷓鴣當是鼻亭公

李宗古出示謝李道人苕帚杖【從蔣彥回乞塟地二頌作二詩奉呈】

提攜禪客扶衰杖斷當姻家葬骨山因病廢棊仍廢酒鷓鴣鸚鵡伴淸閒

詩書傳女似中郎杞菊同盤有孟光今日鷓鴣鳴蹇蹇他年鸚鵡恨堂堂

宜陽別元明用觴字韻

霜須八十期同老酌我仙人九醖觴【術者言吾兄皆壽八十近得重醖法甚妙】明月灣頭松老大永思堂下艸荒涼千秋風雨鸎求友萬里雲天鴈斷行別夜不眠聽鼠齧非闗春茗攪枯腸

寄黃龍淸老三首

萬山不隔中秋月一鴈能傳寄逺書深宻伽陀枯戰筆眞成相見問何如

風前橄欖星宿落日下桄榔羽扇開照黙堂中有相憶淸秋忽遣化人來

騎驢覓驢但可笑非馬諭馬亦成癡一天月色爲誰好二老風流只自知

山谷集卷十一

欽定四庫全書

山谷集卷十二

宋黃庭堅撰

六言詩四十七首

題山谷石牛洞

司命無心播物祖師有記傳衣白雲橫而不度髙鳥倦而猶飛

題灊峯閣

徐老海棠巢上【徐陰樂道隠於藥肆中家有海棠數株結巢其上時與客巢飲於其間】王翁主簿峯庵【王道人防禪四方歸結屋於主簿峯上嘗有毛人至其間問道】梅蘂破顏冰雪緑叢不見黃甘

次韻公擇舅

昨夢黃粱半熟立談白璧一雙驚鹿要須野艸鳴鷗本願秋江

次韻王荊公題西太一宮壁二首

風急啼烏未了雨來戰蟻方酣眞是眞非安在人間北看成南

晚風池蓮香度曉日官槐影西白下長幹夢到靑門紫曲塵迷

有懷半山老人再次韻二首

短世風驚雨過成功夢迷酒酣艸元不妨準易論詩終近周南

啜羮不如放麑樂羊終愧巴西欲問老翁歸處帝鄕無路云迷

有惠江南帳中香者戲贈二首

百鏈香螺沈水寶薰近出江南一穟黃雲繞幾深禪想對同防

螺甲割昆侖耳香材屑鷓鴣斑欲雨鳴鳩日永下帷睡鴨春閒

子瞻繼和復答二首

置酒未容虛左論詩時要指南迎笑天香滿袖喜公新趂朝參

迎燕溫風旎旎潤花小雨斑斑一炷煙中得意九衢塵裏偸閒

有聞帳中香以爲蠍者戲用前韻二首

海上有人逐臭天生鼻孔司南但印香嚴本寂不必叢林徧參

我讀蔚宗香傳文章不減二班誤以甲爲淺俗卻知麝要防閒

次韻韓川奉祠西太一宮四首

萬靈未對甘泉五福間祀迎年旍旗三遊半偃風馬云車闖然

白旄下金神節靑祝攜禦鑪香百禮盡修亳祀九歌不取沈湘

紫府侍臣鳴玉霜臺禦史生風官燭論詩未了知秋自屬梧桐

泰壇下瑞雲黃雨師灑道塵香便回猶承墜露金鉦半吐東墻

題鄭防畫夾五首

惠崇煙雨歸鴈坐我瀟湘洞庭欲喚扁舟歸去故人言是丹靑

能作山川逺勢白頭惟有郭熙欲寫李成驟雨惜無六幅鵝溪

徐生脫水雙魚吹沬相看晚圖老矣个中得計作書逺寄江湖

折葦枯荷共晚紅橊苦竹同時睡鴨不知飄雪寒雀四顧風枝

子母猿啼槲葉山南山北危機世故誰能樗裏彀中皆是由基

題劉將軍鵝

箭羽不霑春水籕文時印平沙想見山陰書罷舉羣驅向王家

寂住閤【陳畱宿一堂因書爲寂住閤】

莊周夢爲胡蝶胡蝶不知莊周當處出生隨意急流水上不流

深明問

象蹋恆河徹底日行閻浮破冥若問深明宗防風花時度窗櫺

次韻石七三七首

從來不似一物妄欲貫穿九流骨鯁非黃閤相眼靑見白蘋洲

生涯一九節筇老境五十六翁不堪上補黼黻但可歸教兒童

萬里艸荒先壠六年虫蠧羣經老喜寛恩放去心似驚波不停

爲君試講古學此事可牋天公君看花梢朝露何如松上霜風

幽州巳投斧柯崇山更用憂何早喜龔鄒冠豸【史浩】又聞張董上坡【舜民惇逸】

看著莊周枯槁化爲胡蝶翾輕人見穿花入栁誰知有體無情

欲行水繞山圍但聞鵾化鵬飛女憂須髮盡白兄嘆江船未歸

贈髙子勉四首

文章瑞世驚人學行刳心潤身沅江求九肋鼈荊州見一角麟

張侯海內長句晁子廟中雅歌【無咎樂府於今第一】髙郎少加筆力我知三傑同科

妙在和光同塵事須鉤深入神聽他下虎口著我不爲牛後人

拾遺句中有眼彭澤意在無弦顧我今六十老付公以二百年

再用前韻贈子勉四首

胸中有度擇人事上無心活身只麼親情魚鳥儻然圖畫麒麟

行要爭光日月詩須皆可歌著鞭莫落人後百年風轉蓬科

句法俊逸淸新詞源廣大精神建安才六七子開元數兩三人

醉鄕閒處日月鳥語花中管弦有興勤來把酒與君端欲忘年

荊南簽判向和卿用予六言見惠次韻奉酬四首

仕宦初不因人富貴方來逼身要是出羣拔萃乃成威鳳祥麟

向侯賦我菁莪何敢當不類歌顧我乃山林士看君取將相科

覆卻萬方無準安排一字有神更能識詩家病方是我眼中人

覓句眞成小技知音定須絕景公有馬千駟伯夷垂名萬年

蟻蝶圖

胡蝶雙飛得意偶然畢命网羅羣蟻爭收墜翼防勲歸去南柯

謝人送栗鼠尾畫維摩二首【謝胡藏之】

貂尾珍材可筆虎頭墨妙疑神頗知君塵外物眞是我眼中人

丹靑貌金粟影毛物宜管城公只今爲君落筆他日聽我談空【一作畫圖見金粟佛】

挽詞三十三首

神宗皇帝挽詞三首

文思昭日月神武用雷霆制作深垂統憂勤減夢齡孫謀開二聖末命對三靈今代誰班馬能書汗簡靑釣築收賢輔天人與聖能非光唐六典度越漢中興百世神宗廟千秋永裕陵帝鄕無馬迹空望白雲乘帝徳全三極師臣論九疇丘陵忽爲谷天地不藏舟河朔功無憾幽燕防未收嗣皇朝萬國任姒正興周

司馬文正公挽詞四首

元祐開皇極功歸用老成惟深萬物表不令四時行日者傾三接天乎奠兩楹堂堂寧復有埋玉慟佳城國在多艱日人如大雅詩忠淸居沒世孝友是生知加璧延諸老櫜弓撫四夷公身與宗社同作太平基獻納無虛日居然迹巳陳淸班區玉石寶歷順星辰更化思鳴鵙遺書似獲麟易名無異論今代兩三人毀譽蓋棺了於今名實尊哀榮有王命終始酌民言蟬冕三公府深衣獨樂園平生兩無累憂國愛元元

範忠文公挽詞二首

信道𨿽常爾知人乃獨亨書林身老大諫紙字敧傾鼇去三山動人危五鼎烹保全天子聖幾杖送餘生公在昭陵日文章近赤墀空嗟伏生老不侍邇英帷去國幾三虎聞韶待一防誰言蓋棺了新樂鎖蛛絲

韓獻肅公挽詞三首

鬱鬱髙陽裏生才世不孤八龍歸月旦三鳳繼天衢梁壞吾安仰人亡道固臞空令湖海士愁絕奠生芻物產元希世風流更折衝決疑京兆尹富國大司農逺業終三事仁聲達九宗方祈酌周斗何意輟秦舂淚盡才難日斯人遽隕傾冰枝憂木稼食昴恨長庚名與具茨重心如潁水淸堂堂萬夫表直作閉佳城

王文恭公挽詞二首

先皇憑玉几末命寄元勲賔日行黃道攀髯上白雲四時成嵗律五色補天文不謂堂堂去今爲馬鬛墳宥宻深黃閤光輝極上臺藏舟移夜壑華屋落泉臺雨紼誰爲挽寒笳故作哀傷心具瞻地無復衮衣來

宗室公壽挽詞二首

昔在熙寧日葭莩接貴遊題詩奉先寺橫笛寶津樓天网恢中夏賔筵禁列侯但聞劉子政頭白更淸修昧旦鳴珂路春朝禁殿班方看分寶玉何意作丘山燕入風榮舞花開日笑顏空餘杜陵淚一爲漢中潸

黃潁州挽詞三首

恭惟同自出數世復通家惠沬霑枯涸忠規補過差胸中明玉石仕路困風沙尙有平生酒秋原灑菊花臨民次公老論事長輿通袖有投虛刃時無斲鼻工風流前輩近名實後人公不謂三日別今成萬事空公與汝陽守人間孝友稀鶺鴒鳴夜雨棠棣倚春暉粉省雙飛入泉臺相與歸哀笳宛丘道哀涕不勝揮

叔父給事挽詞十首

元祐宗臣考十科公居八九未爲多功名身後無瑕防孝友生知不琢磨

平生治獄有陰功忠孝臨民父母同贛上樵夫談卓令宣城老吏識於公

三晉山河數十州頻年水旱不能秋我公出把司農節粟麥還於地上流

更生苦訟石中書宰掾非人欲引裾兩帥弄兵幾敗國同時禦史更誰如【帥一作猾】

曽發公家鉅萬錢溝中𦇤褓卻生全三齊水後皆禾稼不殺耕牛更可傳

軍容百萬轉風雷獨料王師不戰摧三篋非書公對獄元丰天子照姦回

隴上千山漢節回掃除民蜮不爲災蜀茶總入諸蕃市胡馬常從萬里來

廊廟從來不在邊黃扉靑瑣慶登賢除書未試回天筆何意佳城到馬前

榮祿常思澤九宗山摧梁壞並成空百年遺恨誰昭洗他日諸郎有父風

晉地無戎臥賊曹民兵賜笏解弓刀六年講武儒冠在不蹋金門著戰袍

文安國挽詞二首

七閩家舉子百粵海還珠往日推忠厚窮年領轉輸一牀遺杖屨萬事委錙銖豈有蒼茫恨歸巢未拮據平生翰墨學空走使臣車瞿令能倉史歸公好古書秦山刋日月周鼓頌畋漁不見龍蛇筆新幹研滴蜍

樂壽縣君呂氏挽詞二首

歸裝衣楚楚家世印累累來作箕帚婦不忘蘋藻詩居然成萬古何翅謁三醫騎省還秋直霜侵鬢腳衰剪髻賔筵盛齊眉婦禮閒謂宜偕白髮忽去作靑山大夢驚胡蝶何時識佩環哀歌行欲絕丹旐雨班班

山谷集卷十二

欽定四庫全書

山谷集卷十三

宋黃庭堅撰

銘八十首

洪州分寧縣藏書閣銘【並序】

分寧縣有學所從來逺矣然邑子諸生賴學以成就者少挾書以遊四方者多蓋在官常曰獄訟之不得其情賦租之不登其時簿書朱墨之不當其物冦盜發而不輒得是吾憂也若勸學養士二千石之任也故廟學巋然未嘗過而問焉彼蓋不知養士之源發於縣鄕爲民父母豈聽獄求盜之謂哉今吾宰延平胡君器之之爲縣左規而右矩謹名而務實教之用經治之用律其聽民不怠其牧民不煩豪吏斂手困窮得職然後盡心於學乃舉其鄕先生與一經之師位之以師友而作興可學之民弟子常溢百員器之率其僚潔牲酒豆籩釋奠春秋諸生陞降成文耆老嘆息則合謀曰羣居講學常病無書今令君不鄙我民使得燕居以勤巳事其大惠也惟是公家力不能者吾儕其勸成之於是學有職及諸生之父兄皆自勸市書以給諸生之求且爲出入之不嚴不可以保存暴寒之不時不可以持久又相勸作書閣並祭器而藏之閣成謁諸令君令君乃以元祐八年夏五月丁丑釋菜於先聖之廟而告成焉諸生則以吿黃庭堅而請銘之於是有問者曰郡有學朝廷爲之擇師教事備矣縣不興學亦病者乎庭堅曰是不然今夫浮屠之舎非傳先王之道也而所居如林其墮隳不守凡有官之君子必左右經營復之而後巳闗市之徵先王以禁利末其開塞有權今則徒防其入百人之聚有网漏一金之利必請而張官置吏焉夫士不可一日而無學民不可一日而無教至於興學聚書則𨿽萬室之邑以爲非職之憂者何哉此可謂有爲民父母之心知發政之先後之序者乎諸生曰信如子之言請並書以詔後之人則序而爲銘曰

凡治有條如機於紡經經緯緯積寸成兩菅蒯之手簡功於紉可席可屨不能以寒昔此廟學終嵗蓬艾聖師所居風雨無蓋今誦聖言皆有夏屋爰及方冊字以華閣華閣渠渠言行之林聿求古今自觀徳心咨爾諸生永懷玆道勿嬉勿驁以迪有造得意自已書不盡言如禦琴瑟聽於無弦幕阜幾幾吳咮楚尾其下修水行六百里山川之靈或秀於民世得材用我培其根勒銘頌成式告爾後無或墮之永庇俎豆

分寧縣三堂銘【求瘼民肥靖共】

茂宰蕭公來拊我民自初訖玆惠政日新父母慈之知其苦樂吏瘦民肥猶求其瘼靖共在堂敬畏在庭賔禮士子有渭有涇我名三堂式頌式勸繼蕭公者無墜斯憲

洪州武寧縣東軒銘【並序】

溫陵呂晉夫爲武寧縣其轡勒足以禦吏其俎豆足以和民以其身爲綱以其僚爲紀其有所急也民以爲義其有所漏也民以爲仁於其嵗丰民閒新作東軒以告豫章黃庭堅曰以此聽民非以勤民也予觀今之爲吏訖三年則解體不治民亦厭之今呂侯不得代逾四嵗矣而勤民如始至之日民亦安樂之惟恐其去也故銘以勸來者

呂侯爲邦如匠規矩除治燕處不卽歌舞於以近之問民疾苦裏無追胥抱孫買鉏吏無重糈其虎爲鼠我班王春民在東臯於耜於餉勸其作勞亟其耘耔無慢於敖役乃暇日於茅索綯桃李兌矣松竹苞矣知我民稼澤時矣萬物蕓蕓自本自根於其並作我觀其復富貴遊雲荷戈而逐呂侯燕處不棘其欲東軒髙明有突有榮以納日月以陳鼓笙侯在東軒左經右律燕及其僚射侯酒食咨爾後來式鑑斯今無以豆觴費民寸陰

晉州州學齋堂銘【並序】

甥洪駒父主晉州學作齋堂諸名來乞銘予老病不復能文各作數語以勸學云

駕說堂

仲尼之駕說矣玆儒將復駕其所說乎元元本本大道甚夷毋以曲學誘諸子於亡羊之岐

樂泮堂

思樂泮水仁義之海見賢思齊聞過則攺

典學堂

立則參於前坐則布於席樂則詔於鐘鼓宴則列於飲食誰能出不由戶而不終始典於學

見堯堂

立則見堯於堂寐則見堯於夢道其常而因物之自然是堯之日用

稽古齋

學之求於先王我占四方維天有斗執先王之道以禦今之有是謂古人不朽

緝熙齋

緝者絲治熙者火治維心之本光作而悠逺髙明蓋養之以浩然之气學之有緝熙聖功也哉

渴日齋

學未竟日西入明追今終弗及

時術齋

禹初撫功洪水滔國作十三載民降丘宅君子觀於蟻而知學之可積

敬業齋

慢遊者日失一日敬業者不速而疾

尙友齋

今之君子吾旣與偕昔者吾友舜何人哉

切偲齋

思而不學無所於覺故謂之殆學而不思萑葦不治故謂之罔切切偲偲相勸以兩

遊藝齋

色荒者使人蹻蹻酒荒者使人漠漠遊於六藝之林是謂名教之樂

知困齋

知之曰知之不知曰不知𨿽聖人亦若是其知者有輕千里而學之其不知者有輕千里而告之

優仕齋

君子無一日不學也豈惟日哉無一時不學也豈惟時哉無須臾不學也學哉身哉身哉學哉

浮筠亭

丰肌秀骨先後輩出何其孺子也解褓樂羣不舎晝夜何其學士也壯節臞躬不知嵗寒何其丈夫也

君子亭

君子藏器待時盤桓於不中也反身自觀

李元中難禪閣銘【並序】

龍眠道人李元中爲宜春決曹掾盡心於犴獄忠信慈惠於百度訟者伏辜而卽罪如罪在巳治罪之器人服而病焉如傷在巳卹其寒饑屙癢加以保惠教誨使宥者渙然而悔杖者自今而悔流者在塗而悔死者方來而悔孔子曰子產眾人之母也而書言不盡其行事未知其能若是乎獄事旣飭於是築閣以退聽巳無憾而後安禪而乞名於其友山穀道人山谷曰菩薩久習勝妙禪定於諸三昧心得自在哀閔眾生欲令成熟捨第一禪樂而生欲界是名菩薩難禪可名曰難禪閣龍眠曰若是則吾豈敢敢不勉焉請爲我銘之山谷曰勸巳以不倦勸同事以不倦勸萬物以不倦故曰難爾夫禪又何難銘曰【難一作義】

正念現前常樂我禪於法不難生死險地施物無畏於法不易能易能難則無難易俎豆鴆毒使令虎兕蛻乎其無功澹乎其無味至道之極不出於聖人萬物之祖不歸於天后百世而見堯舜忘義忘年不動不禪坐無生禪【義一作人】

洪父淸非齋銘

是是非非知者之別是謂是非謂非直者之發其別也以成自其發也以成他吝其非而不攺惟自屈也大人能格君心之非是心術也方寸之間與萬物爲市掃除不涓照用則曀日淸其非虛室晰晰

洪駒父璧陰齋銘【並序】

甥洪芻駒父仕爲黃之酒正勤其官不素食矣又能愛其餘日以私於學名其所居曰璧陰齋余內喜之曰在官而可以行其私也惟學而巳矣爲之作銘

惟道集虛觀我鏡中年耆典學考道則窮潛聖語道朝聞夕死調髙不和千世一士觴豆舞歌不愛其光孰能劬書自憂面墻挾書呻吟白駒過隙我以道儈何直尺璧古者寸陰不易千乘之國得道之根則有枝葉務華絕根安事渴日者揠苗罪嵗者不蕓耔勿亟勿遲能時者謂之君子

洪玉父照曠齋銘

萬物一家本無疎親小智彼我與鄰齗齗聞是法音不懼不惑乃可與之方轂道域至道無域門戶惟空無物可欲萬竅自風乃卽萬物親疎異同冬裘夏葛渴汲饑舂父慈子孝兄友弟恭占筮筮吉卜從子是之學擴而心量逺之大之是謂照曠

李商老殖齋銘

以心爲田我耒耜之慈祥弟友種而茂之忠信不貪苗而立之惇厚敬恭水而耰之師友琢磨耔而薅之先王遺言又時之仁義有年左右取之相彼寒窶我則與之奉以饗帝神其吐之

王子舟所性齋銘

道行不加窮處不病此之謂性由思入睿由睿入覺此之謂學性則聖質學則聖功謂予不能倒戈自攻天下求師四海取友道立徳尊宗吾性有

鮮自源廣心齋銘

細徳險微憎愛彼我君子廣心無物不可心不運寸中積瑣瑣得失戚戚忿欲生火然鑪傾則焚我中和沃以逺大井泉無波天下爲量萬物一家前聖後聖惠我光華

鮮自源貴稀亭銘

閬州城南天下稀有此金石句聞諸杜叟鮮子築屋與山相賔知味者稀以自貴珍貴者欲得良貴名立非得非名至貴無級

王良翰行庵銘

剪椶作庵駕以人肩利用行逺琴幾後前衲子師之行坐俱禪涉江東西浸湖南北視之庵也行逺有足器成便人用之日新創物之智艾王君申

洪鴻父翛然堂銘

詩書環列竹石陰岑有無言子自鉤其深彀士挽弓防予心術敲朴問道慈惠哀卹自公鞅掌退食靜淵東窓置榻蟬蛻翛然

正平堂銘

畏首畏尾不自尊巳牽於勢刑於利虐鰥寡以奉髙明是謂不平忠不足而詐有餘躬不行而責從令是謂不正夫平者如執權衡以司重輕如天四時不言自行夫正者渴飲而饑食冬裘而夏葛喜怒予奪由巳而不由物故行天下而不屈靈負圖告人凶吉刳腸在前中黒如漆楊子耄思思配寧蘧涪翁爲名周旋其樞

養浩堂銘

心者气之君气者心之將君之所愾將應如響心淵如淵气得其養夫惟气之爲物憂則焦然怒則勃然羞則戁然懼則瞿然勞則癉然饑則悴然酌其有餘不足而用其中爾乃浩然而浩然之主人風義凜凜白髮在堂雞鳴在寢弟兄鴈行肴饍歡飲三子承學皆有英稟穆如淸風松竹交防富貴浮雲公但髙枕

養源堂銘

李子作堂歐陽子名曰養源以成其福祿不知其源及所以養而問諸山谷山谷曰江出汶山其才濫觴其浸荊楚匪舟不航非以有源而受下流多故耶行潦之委盈溝溢壑少焉雨止立觀其涸故曰必淸其源源淸則流潔必深其源源深則流長是故有令徳者百世不忘李子進曰若夫其源旣得聞命矣敢問所以養之何如山谷曰智及十年則知蓺木持百年而不知蓺人智不保其身況其子孫欲其源淸且深其人其人

靈泉銘【並序】

發皖口而西四十里泉淙淙行山徑亂石間謂其來甚逺乃不能三里裂石而發源坎甃淸澈魚鰕輩遊見其中頂有大石如引气出源上酌泉飲之愛其甘問泉上之人曰是不知水旱下而爲田其漑種五百斛於是原徳嫓形命曰靈泉而銘之

云涔涔兮山木造天亂石卻走兮扶屋椽有闖首兮足尾伏匿閱遊者兮不知年鐘一徳兮養靈根漱石齒兮吐寒泉中深可以濯纓下流可以濯足挹旊兮未病多瓶罌不休其汝覆𨿽不能火而兆兮吉凶不欺惟汝卜

明月泉銘

明月堂冽甘井材防酒利用茗於谷簾實季孟賞音誰徐望聖

玉泉銘

玉泉坎坎來自重險發源無漸龍窟琬琰我行峽中初酌蛙頷迨嘗百泉無與比甘山僧拙戅煮瓶羮糝我以瀹茗泉味不揜行爲白蛇止爲萬鑑矢其明徳以勒蒼廠

癭尊銘【並序】

癭尊庭堅得之舅李公擇以獻仲父聖謨仲父懷寶不沽晚受福於巖壑鉤深而望逺得意而忘歸載酒乞言賔客從之此尊魁磊譎詭得巧匠而成器也晚其所容盛足以宴山川之暇日仲父撫尊曰斯其以惡駭俗汝爲我銘以曉客庭堅曰

甕盎遺老宿癅三逐說桓佐宣名顯齊國相士實難執柯其則擁腫樛句不受繩墨斵爲雷尊於酒爲徳君子提攜與椐同壽子子孫孫勿替用酒

張益老十二琴銘【損】

澗泉

震陵孤桐下陽岑音如澗泉鳴深林二聖元祐嵗丁卯器而名之張益老

香林八節

河渭之水多土其聲厚以沈江漢之水多石其聲淸而不深香林八節是謂天地之中山水之音

號鐘

薄則播厚則石侈則筰弇則郁長甬則震無此五疾則鳴而中律是謂號鐘之實

玉磬

其淸越以長者玉也聽萬物之秋聲者磬也室如是中藜藿不再食以是樂饑不以告糴

松風

忽乎靑蘋之末而生有極於萬竅號怒而實無夫其蕩枝播葉霣其實而脫其枯風鳴松耶松鳴風乎

媧簧

錬石補天之手截匏比竹之音𨿽不可得吾知古之猶今木聲犂然當於人心非參寥者孰鉤其深

南風

聲歌南風舜作則欲報父母天罔極

舞胎仙

琴心三疊舞胎僊肉飛不到夢所傳白鶴歸來見曽元壠頭松風入朱

秋思

秋風度而艸木先驚感秋者直而志不平攬變衰之色爲可憐之聲不戰者善將傷手者代匠悲莫悲於湘濵樂莫樂於濠上

漁桹

襏襫夫須蕭然於萬物之表槁項黃馘闖然於一葦之杭與鷗鸕而物化發山水之天光驚潛鱗而出聽是謂漁桹

九井璜

鉤魚而得九井之璜辟紂而遇六州之王堙沈乎射鮒之谷委蛇乎鳴鳳之堂其音不爽維其徳之常

天球

天球至音不以人力作者七人傳以華國有蔚者桐僵於下陽之霆奏刀而玉質成器而金聲山川畀之耶其天性之耶

虎胎冠銘【並序】

積中弟惠虎胎冠未出包殻文章炳然嘯谷風弭百獸不旋日矣取而加於元服所以昭示尙文老夫得之竊懼維鵜之刺故作銘以自解

漆園老言作聖冠臯比文質稱吾衰矣文不昭服班然作虎羞深衣幅巾九節竹尙與斯文嘯空谷

洪父深衣帶銘

貧不能畏賤不能憂以身行道如水於舟【一云居貧不恥處賤不憂】

洪駒父深衣帶銘

務華絕根自斧斤處厚居實萬事畢

潘子眞深衣帶銘

在車在寢風雨顚沛有其忘之道不人外

王子鈞深衣帶銘

養心欲誠擇術欲精自知欲明責人欲輕

孫知微畫玩珠龍銘

目精不逃薩埵降魔相也肉怒郁倔排雲天而上也垂胡耽眈玩夜光也跳波突漩大物所推蕩也偉哉太古筆神智匠也銘之者誰山谷放浪也櫝藏者誰成都大聖慈寺圜通和尙也

頤庵銘【並序】

雲巖老法淸結艸庵於古木間直溪東旌陽峯山光淸明一塵無間河東栁敬叔名之曰頤庵雙井黃庭堅予之銘

藏山於澤而非止天下雷行而非動自我觀頤爲吾大用口則掛壁補饑瘡則食執頤之樞何愼何節

跨牛庵銘【並序】

吉州太和縣普覺禪院其東北皆修竹長老楚金開息軒於竹間予作縣時嘗謂金爲我結艸庵於竹北金方經營經藏未暇也他日庵成予巳去金知予隨食於四方不能有是庵也則自名曰跨牛而乞予銘金蓋學牧牛於鄧峯永永學牧牛於黃蘗南南無牛來者穿鼻焉永牧牛者然其牧不勤其牛不煩金之牛純白矣跨而不敢下恐其蹊人之田予之與佛者遊觀蹊田之牛其角如金之能自牧者蓋寡矣故作銘

惟水牯牛頭角堂堂以作意力徧行道場舉頭看月終不角抵浮鼻渡河蹴蹋源底三界爲田眾生爲稻由我深耕世無寸艸我跨此牛無繩與鞭要下卽下馬后驢前

蓮花巖銘

自古在昔雷雨電擊天開八石靑蓮跗鄂中有巖壁牀敷宴息大士宻迹置鉢倚錫蚖虺避宅虎豹服役行人護戒如藏六以戒爲甲如蓮生泥不染香色維巖居無斁

三峽橋銘

二山劍立瀧落天路北垂康王之簾南曵開先之布銀潢傾防起蟄千雷斲山爲梁無有壞隤驪龍守珠不可釣罩式告遊者登危思孝

黙堂銘

聞道之度或黙或語言而不信以黙自許

墨軒銘

賢問墨說煙出松節不如此說卽波旬說

戎州舎利塔銘

維我戎州治漢道鉤帶二江撫有蠻獠王徳無外來享疏犒在邊文武臥鼓弗考維時父老崇佛宮廟道人在純法中杜多捨所懷璧嚴窣堵波寶積輝騰舎利五色僧伽生息師之骨身匪玉匪石大善知識功徳之餘用福蠻方三災不作百谷有年上天降康嵗攝提格元符天子萬壽無疆涪翁作頌不顯其光以昭方將此第七級不爰眾力檀者陳防吠璢璃缾白金爲墻施者周章

無等院生臺銘

呵利底母眾以血食爲命探懷取嬰兒而其父母愁痛如來慈威力爲開甘露門乃救淸淨眾受食施巳分稱誦五如來及佛金口敕粒粒徧十方施眾生飽滿彼呵利眷屬化形來受供若有彈射者死墮畜生道若彼慳貪心謂少不飽眾是人違佛敕死入餓鬼道司馬竦旦泰母夫人白氏琢石作生臺以施無量故獲福亦無量【竦旦泰司馬氏三子名】

法云寺金剛像銘

善才訪道海絕處鑄金莊嚴萬物睹道人公麟規範土鳬氏翟用司火度在元祐元秋白露檀越張侯冀公主法云秀公第一祖

法雲寺水頭鑊銘

圓通師大蘭若冀公主捨脂澤無量鑊慈悲杓來者酌聞尙檀從智作

研銘三首

其堅也可以當謗者之鑠金其重也可以壓險者之累卵其溫也可以消非意之橫逆其圓也可以行立心之直方如是則研爲予師亦爲予友善友在前良規在後精則入神勤則見功堅如是重如是乃能時中固窮在道涉世在逢

制作淳古可使巧者拙誇者節性質溫潤可使躁者靜戾者聽觀棐幾而見研忘其一室之懸磬【一本無其字】溫而栗重不泄不爲礪砥爲翰墨守不假人永終吉

楊大年研銘

公無恙時於此翰墨其作也萬物受澤其不作也羣公動色至於破塵出經萬物昭明人言楊公不如石之壽我謂石朽而公不朽

周元翁研銘

刳其中以有容實其踵以自重綈衣漆室盥濯致用風櫺垢面蛛网錯綜遊於物之儻然吾與爾同夢

晁以道研銘

惟矩也有隅惟深也有瀦防勲於六書惟重也不反不側惟溫也文明之澤君子以嫓徳石在臨洮其所從來逺矣毀璞而求之成圓器者鮮矣藏器待時勿亟勿遲毋抵毋墜毋盜之誨

任叔儉研銘

縝栗宻致其宜墨而不敗筆也叩之鏗爾手之所及如雲生礎其有玉徳也礱而不二美其質也生石之淵中正砦之蠻溪蛾眉之別也得而器之任廣叔儉丹稜之傑也相而銘之山谷老子豫章之枿也

任從簡鏡研銘

瀘川之桂林有石黟黒瀘川之人不能有而富義有之以爲研則宜筆而受墨唐安任君從簡之硯面爲鏡而背三足形駭天下若山林不若而不得訪諸禹也松煤泛之若云之過魄月而竚也筆胥疏其上則吾宮中之也握筆之指爬沙若蛙欲食月不能而又吐也【任君宗易從簡以官守不能至而屬餘同年生賀慶孫之子成章持烏石硯屏來乞余銘其鏡研余沒其研屏以爲研而與之銘而使復求烏石以爲屏烏石研材視萬州之金崖中正砦之蠻溪兄弟也而白眉耳】

鮮自源研銘

刳心以爲地寛而不吝時墨而不瀦以爲日新其寛也似道坦坦其日新也用而不

歐陽元老研銘

其堅也似立義不易其潤也似飲人以徳叩之鏗然如玉如金歐陽元老笙磬同音

王子與研銘

溫潤而澤故不敗筆縝宻以栗故不涸墨明窗淨幾宴坐終日觀其懷文而抱質

檀惇禮硯銘

用爲砧不可以調杵衣用爲鼓不可以退盜搴旗用爲鏡不可以鑑美惡用爲礅不可以禦賔客檀公三十六防戎匠鑱石刓其四封以爲管城之國旁陳玉斗挹水以和墨時渴而飲之給出不竭礪筆礲墨宜日書紙涪翁勒銘有告無止

王子飛研銘

厚而靜似仁剛而溫似徳不反不側似宜翰墨

鄭佽相研銘

韜兮虛其心籠古而絡今惟子翰墨林坦兮實其踵不震不竦其承不覂角浪沄沄不瑕其溫圜以行世不規其盆

李伯牖女子研銘

旣非牛渚望夫之石又非上虞幼婦之碑琢爲海昏節婦之硯堅潤而含風漪其以付伯牖之孤女他日或能衛夫人之筆札曹大家之文詞

江氏芝木銘【爲江懋相作】

江望陳畱漢轑侯徳七祖兆於園南七祖竁於園北起居之阡旣有拱木嵗行三十一舎喪客土者二十有六宗子有孝子使客歸其宅爰發其祥緗芝紫莖凡園南北孝思作則

山谷集卷十三

欽定四庫全書

山谷集卷十四

宋黃庭堅撰

贊八十首

江氏家藏仁宗皇帝墨迹贊

昭陵仁聖與天同功不刻不雕萬國文明日月照臨無有隠側一滴之雨澤及萬物簡言易從易言易知皇祖有訓信如四時雷聲不作天地淵黙遺黎懷仁霣泣翰墨

錢忠懿王畫像贊

文武忠懿堂堂如春中有樗裏不以示人雷行八區震驚聽聞提十五州共爲帝民送君者自崖而反以安樂其子孫九萬里則風斯在下眇大物而成仁

王元之眞贊

天賜王公佐我太宗學問文章致於匪躬四方來庭上稍宴衎公捨瓦石責君堯舜采芝商山以切直去惟是文章許以獨步白髮還朝泣思軒轅雞犬防鼎羣飛上天眞宗好文且大用公太阿出柙公挺其鋒龍怒鱗逆在廷岌岌萬物並流砥柱中立古之遺直叔向以之嗚呼王公其尙似之

東坡先生眞贊三首

子瞻堂堂出於峨眉司馬班揚【一作嚴揚】金馬【一作金門】石渠閱士如墻上前論事釋之馮唐言語以爲階而投諸云夢之黃東坡之酒赤壁之笛嬉笑怒罵皆成文章解覊而歸紫微玉堂子瞻之徳未變於初爾而名之曰元祐之黨放之珠厓儋耳方其金馬石渠不自知其東坡赤壁也及其東坡赤壁不自意其紫微玉堂也及其紫微玉堂不自知其珠厓儋耳也九州四海知有東坡東坡歸矣民笑且歌【一本有義形於色爲國山河】一日不朝其間容戈至其一丘一壑則無如此道人何

岌岌堂堂如山如河其愛之也引之上西掖鑾坡是亦一東坡非亦一東坡槁項黃馘觸時干戈其惡之也投之於鯤鯨之波是亦一東坡非亦一東坡計東坡之在天下如太倉之一稊米至於臨大節而不可奪則與天地相終始

眉目雲開月靜文章豹蔚虎炳逢世愛憎怡怡五【一作立】朝公忠炯炯

寫眞自贊五首【並序】

余往嵗登山臨水未嘗不諷詠王摩詰輞川別業之篇想見其人如與並世故元丰間作能詩王右轄之句以嘉素寫寄舒城李伯時求作右丞像此時與伯時未相識而伯時所作摩詰偶似不肖但多髯爾今觀秦少章所蓄畫像甚類而瘦豈山澤之儒故應臞哉少章因請余自贊贊曰

飲不過一瓢食不過一簞田夫亦不攺其樂而夫子不謂之能賢何也顏淵當首出萬物而奉以四海九州而享之若是故曰人不堪其憂若余之於山澤魚在深藻鹿得丰艸伊其野性則然蓋非抱陸沈之屈懷迷邦之寶旣不能詩成無色之畫畫出無聲之詩又白首而不聞道則奚取於似摩詰爲若乃登山臨水喜見淸揚豈以優孟爲孫叔敖虎賁似蔡中郎者耶

吏能精密裏行婣防則不如兄元明而無元明憂疑萬事之敝斟酌世故銓品人物則不如其弟知命而無知命彊項好勝之累蓋元明以寡過而知命以傲世如魯直者欲寡過而未能以傲世則不敢自江南乘一虛舟又安知乘流之與遇坎者哉

或問魯直似不似似與不似是何等語前乎魯直若甲若乙不可勝紀後乎魯直若甲若乙不可勝紀此一時也則魯直而已矣一以我爲牛予因以渡河而徹源底一以我爲馬予因以日千里計魯直之在萬化何翅太倉之一稊米吏能不如趙張三王文章不如司馬班揚頎頎以富貴酖毒而酖毒不能入其城府投之以世故豺虎而豺虎無所措其爪角則於數子有一日之長道是魯直亦得道不是魯直亦得是與不是且置勿道喚那个作魯直若要斬截一句藏頭白海頭黑

似僧有髮似俗無塵作夢中夢見身外身

張大同寫予眞請自贊

秀眉廣宇不如魯山槁項黃馘不如漆園韜光匿名將在雙井談說妙熱謾兩川枯木突兀死灰不然虛舟送物成百漏船

張子謙寫予眞請自贊

見人金玉滿堂而不貪看人鳯閣鸞臺而不妬自疑是南嶽懶瓚師人言是前身黃叔度

故僰道廖君畫像贊【並序】

廖君翰字仲良治生有猗頓之材知子有朱公之智初居郁鄢而遷於僰道推郁鄢之田以業其兄買山於夷戶卽其人以耕稼不徵其財力數年遂役屬數百家而富以十倍乃大治產居延儒學以爲子師禮遊士以爲子友命子琮爲進士遂登嘉祐二年進士第戎人仕於朝自琮始君年三十以郡吏與夷戰於馬鳴溪敗績自沒水中流數里或獲以舟得不死後五十年而爲士大夫家有家法居戎州第一君壽七十九而終里人愛之故有畫像於壽昌院後三十年琮以承議郎致仕家居贈君某官思配前人之徳乃新畫像之室而請余爲之贊

廖君朴遬卒享五福其艱其勤天畀戩谷治生之材可以治邦知子之智可以使能耋老於鄕以福孫曾在爾後人思其艱勤思其好賢維衣食之源瞻像思孝勿墮其教

故江陽楊君畫像贊【並序】

楊君存道累世以儒學知名薦於鄕乃登治平四年進士第於予爲同年進士其爲人孝弟慈祥其文學鄕先生以爲可宗其爲吏不愧古之長民者不幸年四十九而卒其葬也予爲贊其畫像以教其鄕縣之子弟云存道諱從居江陽久矣莫知其所從遷也贊曰

顯允臨卭吏師文宗能者述之徳宇恢恢疎而不失有物實之於義當然確乎不奪彊者屈之愛民如子曰予用威誰其防之圖像如生𨿽不能言誰敢忽之其事在人嵗月其逝勿墜失之後有南董詢事考言尙其筆之

故陳氏畫像贊

女歸能婦義止宜家誰其向道探深見遐入古人室立妙法句自履實地告人悟處忽爾心疾累嵗狂癡爲忘我難使人厭之迨其解化莊語告戒堂堂夫人淩鄭同派

喬令眞贊

抱璞而居其誰別玉喬君不獻自尊兩足窺其獄戶視其邑庭吏無重糈民有頌聲提平如砥持防如水觀其中公淸有餘相其貌固凡人耳

文勛眞贊

榮如辱如誰喪誰得萃如嗟如不見聲色爲吏不殘去其敗羣好賢喜士黽勉而勤子克家吾稅駕捨幾而寢漠然卽化眉目在圖慰爾時思藹然粹溫似無恙時

李衝元眞贊

冶百錬之金而中黃鐘之宮琢無瑕之玉而成夜光之璧可用饗帝可用活國師曠不世而無聞韞櫝藏之而無悶士亦何得於山林元勛而藎谷也故肥遁

宋喬年眞贊

士之坎防以其智多因坎防以爲師用其多以見已相遭於功名之會圖像麒麟獨行於寂寞之濱照影溪壑大者四時爾小者風爾豈眞我哉

宋宗儒眞贊

宋子勃窣心有古鏡朝四暮三爲笑不競放一撚一猶著禪病探丸起死味藥知性憂患不入乎杯中抱胡琴而風聽若乃脫冠袒裼捫虱應客目如愁胡拊髀而呼是必追橡栗於雲杪探水月於江湖然後怏於心與

陶兀居士贊

眉山吳元祥得意於酒與世相忘者史應之贊之曰兀兀陶陶陶陶兀兀是醒是醉布衣簪紱涪翁乃名之陶兀居士而增贊之

兀兀陶陶借書借不得陶陶兀兀問字問不得是醒是醉佛也會不得布衣簪紱有人扶便得

史應之贊

眉山史應之愛酒而滑稽對鄙不肖醉眼一笑司馬徳操萬事但好東方戲嘲驚動漢朝窮則徳操逹則方朔天地一壺不膠者卓應之老矣似愚不愚江安食不足江陽酒有餘

麟趾贊

麟有趾而不踶仁哉麟哉有定而不抵仁哉麟哉有角而不觸仁哉麟哉今之人一朝之忿以觸人防身辱親嗚呼人中有獸獸中有人

笻竹杖贊

厲防隅而不劌故竊比於彭耽之壽屈曲而有直體能獨立於雪霜之後伯夷食薇而淸陳仲咽李而瘦涪翁晝寢蒼龍掛壁涪翁履危心如鐵石窮山獨行解兩虎爭終不使卞莊乘間而孺子成名

義松贊【洪州西山翊眞觀】

西山之松有嵗寒之質懷其同气耶旣分矣復合而爲一涔露雲雨老大霜雪匠石輟斤樵夫嘆息人之同气去本未逺宰上之杞蔽芾成陰有其干戈日尋余不知其何心

三笑圖贊

二豪之所爭不滿三隠之一笑三隠之所笑不解耶捨之顏耶捨之印霧鎖云埋九年面壁此印方開

倦鶴圖贊【子瞻畫石伯時爲作歸鶴余題曰倦鶴圖】

偉萬里之仙驥羾九闗而天翶亦倦飛而歸止矧人生之嗟勞饑食北山之薇蕨寒緝江南之落毛安能作河中之桴木寧爲籬落之系匏

席子澤槃礡圖贊

百遇毒而成醫九折臂而信道慈子而長人之防愛親而壽人之老蓋嘗飲長桑之丸而得耆域之艸此天地之仁气也而席子以遊方之內知萬化之如今防一世之遺我臨流濯足脫帽箕坐寄槁竹以孤唳哂秋葉之驚墮此天地之義气也而席子以遊方之外觀壑若陵對卿若兵客或箴之曰俯仰之間禍之橐也虎不可暴河不可乘席子笑而應之曰此天地之彊陽气也誰能以久生於是方噓竹莩致膜眼吟弄風月使客防返吾但怪其多能不窮不知去方朔之近逺

趙景仁彈琴舞鶴圖贊

無山而隠不褐而禪聽松風以度曲按舞鶴而防年鏗爾捨琴而對吏忽坌入而來前察朱墨之如蟻初不病其超然

胡逸老吳生畫屏贊

兩虎戲搏文章露千林號風雷欲雨愼勿私鬭傷距豺狼野子卽當路

易生畫麞猿猴貛贊

穴居木處相安以飲食生渴饑愛憎無師而自能其皮之美也自立辟其肉之肴也故多兵風林露壑伐木丁丁雄雌同聲去之逺而猶鳴彼其不同臭味故眴目而相驚惟虫能虫惟虫能天余是以觀萬物之情

畫墨竹贊

人有嵗寒心乃有嵗寒節何能貌不枯虛心聽霜雪

畫牧牛贊

鼻之柔也以繩牧之心之柔也以道牧之縱而不蹊人之田其誰早服之

畫馬贊

禦與馬相得維予止作萬里不日而復士志於學則亦無息以師友爲轡防及其至焉維爾力

黃庭畫贊

君誦黃庭內外篇本欲洗心不求仙夜眎片月墮我前黒气剝盡朝日鮮一暑一寒久自堅體中風行上通天亭亭孤立孰旁緣至哉道師昔云然旣已得之戒不傳知我此心未虧騫指我嬰兒藏谷淵言未絕口行已旋我記其言夜不眠

觀世音贊六首

海岸孤絕補陀巖有一眾生圓正覺八萬四千淸淨眼見塵勞中華藏海八萬四千母陀臂接引有情到彼岸湼槃生死不二見是則名爲施無畏八風吹播老病死無一眾生得安穏心華照了十方空卽見觀世音慈眼設欲眞見觀世音金沙灘頭馬郎婦

自心海岸孤絕處戒定慧香補陀伽觀身實相淨聖果自度眾生大悲願一一浮漚鏡本空八萬四千垂手處夢時捉得水中月親與獼猴觀古鏡

聖慈悲願觀自在海岸孤絕補陀巖貫花纓絡普莊嚴度生如幻現微笑有一眾生起圓覺卽現三十二應身壁立千仞無依倚住空還以自念力

以法界印印諸善根以平等印普印諸業八萬四千母陀臂諸佛承我稱提力八萬四千淸淨眼眾生依我成正覺補陀巖下白花風月照海漩三昧底

聖慈悲願觀自在小白花山住道埸海漩三昧覺澄圓三十二應施無畏有一眾生發大心願度我身及捨識萬仞峯前撒手過觀音豈復異人乎

敬禮補陀巖下水邊十方三世無不現前願我亦證空覺極圓處處悲救火中生蓮

江南李后主夢觀世音像贊

補陀巖中大慈聖滄浪石上觀生死南州麼聖師子王感夢白衣施無畏夢回灑筆具光相照鏡還與我面同當時若會照鏡句放下江南作閒客

了觀師繡觀音贊

六合內外若有不觀音處則此絲縷不能堅固橫此三十二應共此一光明聚了觀觀音自知金鍼落處知落處女媧補天夜夜雨

龐道者繡觀音贊

道者侏儒從山谷累年自請予雲家富於財父母死無兄弟年三十不娶聞山谷食素遂盡散其貲與族人作頭陀從山谷不衣帛不臥榻一齋之外水亦不飲

八萬四千惟兩臂三十二應無來往悲觀一切造諸業慈觀諸業熾然住淸淨觀時無本根幻影重重蒙古佛有能出世自觀音卽受老翁無畏施

南山羅漢贊十六首

第一尊者賔度羅跋羅墮闍昆侖兒奉金匣國王坐前璢璃花盆正坐左右手作印前有香印小僧奉鉢國王取火然香印

大阿羅漢賔度羅奉持末後如來印日中一鉢千家飯處處作佛事饒益以我身心五分香作光明雲雨大千取火燃香世界主能徧法界惟心辦

第二尊者迦喏迦伐蹉迦濕彌羅國王坐【一作正】右手作印坐前璢璃盆花昆侖奴奉經匣國王作禮

佛記一切賢聖眾皆以無爲有差別如來乃至阿羅漢同入涅槃三昧海二乘設不見此理是則波旬顚倒想稽首迦諾迦伐蹉看花結印同無相

第三尊者迦諾迦跂釐墮闍合左右手作印胡奴奉經小僧持課

駕羊超出風火宅跨求度生死河者乘如來初方便自徹海漩三昧底三乘如來悲願力身如光影現十方持經不染文字相是名第一離欲者

第四尊者蘇頻陀左手持經小僧傾璢璃瓶水飲虎

斑斑之獸本山林升堂入室作輿衞小僧奉施軍持水弭耳來受救渴供胸中猛虎自調服是故異物成一家我觀閻浮提眾生同牀猜忌若冰炭

第五尊者諾矩羅阿氏多西面彈指胡奴執印杖小僧奉璢璃器中有兩孔雀尾

稽首具六波羅宻稽首得無生法忍稽首佛敕久住世稽首救世不倦者天上人間福田施心無髙下依佛慧徧與有情作功徳故受孔雀墮尾供

第六尊者跋陀羅住在耽沒羅洲面西坐疊左右手國王奉如意小僧合掌

能以一切聲聞佛能以法忍出世法宴坐分身應十方不取涅槃自饒益伏住泥沙觀止水中有菩薩淸涼月無明風起作浪波方會如來同覺海

第七尊者迦理迦執白拂小僧奉匣胡奴濾水

佛光影中大杜多八萬細行滅塵勞愛護有情如眼目胡奴來供濾水囊手持白拂起淸風奉持所聞佛直指小根魔子欲橫戈弓折箭盡皆消霣

第八尊者伐闍羅吠多羅指顧有所言小僧作香篆胡奴奉香篆臺肩掛淨水寶缾

百和香中本無我光透塵勞一一法佛法本從空處起炳然字義照太空以此一香應發心東方出日西方雨我今稽首伐闍羅是眞離欲阿羅漢

第九尊者戍博迦住在香醉山中執羽扇胡奴奉金鑪小僧奉來禽

香醉山中夏木陰來禽磊磊承風霧山鳥衝飛墮聖前小僧澡雪羞時供胡奴知是說法時故奉金鑪聽時事有說法相無言說無說無聞是眞說

第十尊者半托迦住在三十三天長眉持數珠小僧合十指天王獻鈴杵

龎眉寂黙坐空禪萬年一念無緣促手珠猶作奢摩他寄迹普賢修萬行梵天來獻瑜伽具問人親見世尊來撥開眉目示梵王諸天皆得法眼淨

第十一尊者羅怙羅持經小僧奉經帙國王跪坐

一身入定多身出屈申臂頃四天下如世篋藏諸有物及以絲縷舞工木小兒贊嘆或恐怖耆老智者但袖手佛說神通方便力度脫眾生具功徳

第十二尊者那迦犀那持印杖小僧合掌胡王獻七寶

四十九年大教主波旬請故入涅槃佛身常尋法界住非其境界故不見未法眾生尠福田眾魔染衣汗戒律稽首那迦住世間令我常生遇佛想

第十三尊者因揭陀振金錫龍擾坐下國王獻鈴

如來寶仗降魔相慈悲威怒震十方毒龍帖耳收雷霆逆麟可摩若家狗我法未嘗惱眾生不令肆毒生恐怖但以本來悲願力情與無情共一家

第十四尊者伐那婆斯受國王獻寶塔國王胡跪胡奴奉塔坐

八萬四千寶浮圖不如一念心淸淨惟此有相檀施福三塗八難所依怙佛以一花示迦葉笑中有刀世不解而以法盡付諸人深藏寶骨待梅裏

第十五尊者阿氏多奉手鑪國王注水灌蓮花盆小僧奉花

萬山相倚碧巑岏靈鷲一峯聖賢宅如來往昔經行處林泉鳥獸皆逆向淸淨眷屬千五百無日不聞鐘磬音閻浮提中大福田蓮花會上菩提記【匝一作回】

第十六尊者注茶半托迦合掌受龍女獻珠案上設鈴杵小僧奉手鑪

持軸山中大慈聖普應諸供作佛事𨿽設大鈴金剛杵如世休馬櫜弓矢龍女來獻九淵珠無心奉施無心受淸淨之眾見尋常相視還如土木偶

見翰林蘇公馬祖龎翁贊戲書

一口吸盡西江水磨卻馬師三尺觜馬駒蹋殺天下人驚雷破浪非凡鱗馬祖龎公水泄不通遊鯈方樂科斗生角

淸涼國師眞贊【摘裴休語】

寶月淸涼寂照法界以沙門相藏世間解谷響入耳性不可爲靑蓮出水深不可窺萬象紛披花開古錦啟迫羣氓與甘露飲哲人去矣資何所參卽事之理塔鎖終南

木平和尙眞贊

一尺三寸汗腳艸鞋掛龍牀角他日淸涼半座果然未防禮樂一一漚裏木平稽首一漚前覺

南安巖主大嚴禪師眞贊

石出山而韻自丘壑松不春而骨立冰霜今得雲門柱杖打破鬼窟靈牀其石也將能萬里出雲雨其松也欲與三界作陰涼此似昔人非昔人也山中故友任商量

南安巖主定應大師眞贊

定光古佛不顯其光古錐透穿大千以爲嚢臥像出家西峯參道亦俗亦眞一體三寶彼逆我順彼順我逆過卽追求虛空鳥迹驅使艸木教誨蛇虎愁霖出日枯旱下雨無男得男無女得女法法如是誰奪誰予令君威怒免我伽梨旣而釋之遂終白衣白帽素履須髮皤皤壽八十二與世同波窮巖艸木枯臘風雨七閩香光家以爲祖薩埵禦天宋有萬姓乃錫象服名曰定應

黃龍南禪師眞贊

我手何似佛手日中見斗我腳何似驢腳鎖卻狗口生緣在甚麼處黃茆裏走乃有北溟之鯤揭海生塵以長觜鳥啄其心肝肺乃退藏於宻待其化而爲鵬與之羽翼九萬里則風斯在下矣自爲鑪而鎔凡聖之銅乃將圖南也道不虛行是謂無功之功徧得其道者一子一孫而已矣得其一者皆爲萬物之宗工以丹墨得皮得骨我以無舌贊水中月

大潙喆禪師眞贊

卽邪是正卽藥是病乞水指井乞飯與甑殺人如麻出邪命定而得正命尸羅淸淨而八萬四千淸淨是謂毗盧遮那正法眼藏以平等印封之以僧伽梨蒙之無心者來彈指門開聖凡不盡金鎖生苔丹靑回互南北呈露影落千江誰知月處

五祖演禪師眞贊

問道白雲端蹋著自家底無心萬事禪一月千江水路逢摩登伽石上漫澆水赤土晝簸箕也有第一義誰言川防苴具相三十二

慧林中禪師眞贊

廓然豁爾師不自知工何能寫晬然衎爾工以爲眞師不謂之假金然玉爾物自賔之木然石爾孰能親之維丹靑不能新之其孰能陳之

法云秀禪師眞贊

法云大士天骨巖巖如來津梁我實荷擔手捉日月斷取莊嚴國士入此佛土位置城南有目無目疑聖疑凡擊大雷霆布灑甘露大圓鏡中慈悲威怒維此象法依正法住後五百嵗亦莫予敢侮誰爲請主世界主女

泐潭幹和尙眞贊

平常心是道南泉只眨得眼庵內人不見庵外事趙州猶是擔扳秋毫不穏方丈前萬仞深坑但到牢闗柱杖子天下橫行平如鏡面實如石師子借問是誰泐潭道人萍鄕老子

泐潭我和尙眞贊

枯木突兀傲睨萬物頂門上眼正法中骨

長蘆夫和尙眞贊

松枯竹瘦是其嵗寒也山髙水深不可犯幹也取多國士莊嚴此土如陶家手也拂除方丈置榻而坐一不受也首出萬物淵黙雷吼寂寥者之參也若夫以法界印印毛印海則驚僧繇而走巫咸也

云蓋智和尙眞贊

哆哆啝啝搭猱左科喫十方飯唱快活歌任疎慵沒禮數趕則去招則住住似著衫去如脫袴禪徒苦口勸和光揑聚虛空要泊路

仰山簡和尙眞贊

不戒而六和恭敬不禪而十方淸淨不學而文理井井不吏而施於有政壽八十餘閱人三世孝於塔廟勤力勤禮百室崇成檀者亹亹齊始如終薪窮於指耋老而精明丰肉而神淸和同而不濁退屈而不陵是謂大雅之士惜乎其不發諸朝廷

黃龍淸和尙眞贊

黃河徹底凍白髮通心白𨿽有顧陸手百巧畫不得

大通禪師眞贊

前波法湧後波大通大通法湧徹底澄空圓照願海千漚一實圓通法流滔天沃日三世一念十方見前銅崖鐵壁不可攀緣見卽彈指蹉過萬千大則偏圓異位通則眞假同源觀者著眼是傳非傳

寶梵大師眞贊

穆然而肅毗尼藏也熙然而溫同塵相也黙然而說法中龍象也知文知武染衣將相也淵然而深飽儒術也悠然而思入詩律也鉢囊如空不受實也室中生光無長物也十有七年爲法城塹也五十八夏圭璋無玷也斬然而秀出火宅也漻然而化薪大息也子孫繩繩奉承丹靑眸子睟明五觀其役物之智袖手微笑人挹其臨財之淸

山谷集卷十四

欽定四庫全書

山谷集卷十五

宋黃庭堅撰

頌九十首

具茨頌

帝省具茨在國南屏篤生韓公補天子聖文武韓公其徳庭方靡職不宜乃宣力四方四方維則歸補我衮職西羌不庭王師濯濯奏功不時公請命行公出撫師王師矯矯羌戎震驚其藪澤是狩復我王土將築於河之滸人亦有言功不在初其潰於成陰有齒牙以猾覆城天子聖神知我公孔武公𨿽歸止四方以無侮京師之屏公曰維許樂土赫赫王命北門是處公治北門有條有葉夷根披節蟊賊是伐惠及鰥寡日用飲酒萬有千載樂公壽考公禦宴喜樂酒溫充賓秩醉飽柔嘉維則維公之徳萬有千嵗畀公遐福陟彼具茨松柏孔碩若濟巨川維舟檝是度瞻彼具茨有渰其陰如彼嵗旱視公作霖公至北門河潤九里公歸本朝萬物露雨帝顧具茨公歸廟堂爲天下師傅於大隗有光於大隗有光公壽考無疆

曹侯善政頌【並序】

曹侯者嘉祐中爲益陽令有善政旣去而民思之以地寒故州將及監司皆不能推挽致之要津以盡其才久之亦馴致爲尙書比部員外郎知賓州以歿歿時其子堯封財五嵗其文書皆族人藏去爲火所傷盡失其事特有後知益陽縣事齊術參酌民言爲異政錄錄其大槪予三讀而悲之夫曹侯之政徹機械而去虎是難能也至於惠民之政是可能而人不爲也曹侯之政不可使無傳故作頌鑱之益陽縣中蓋曹侯爲縣禦吏嚴而不殘使民寛而不弛納民賦租不以累其僚𨿽新雨旣晴雪云陰曀未嘗閉倉庫而不受租一斗者輸一斗租一石者輸一石吏卒不能與民爲難民皆歌舞而歸異時大駔儈仕家子與吏爲姦以官爲市攬納以制民之命輸五斗者當入十於此皆逃入他境舊令尹死官下其子堙替爲貧甚爲人傭書侯與資令納婦不幸病死侯又斂之民有家產而無男以二女囑其弟而死其弟凍餒其二女且役之過時而不嫁侯捕其弟杖之擇願民壻其二女析其父家產之半而業二壻侯至之始其邑多虎所在設機穽日以得虎而虎暴不息侯曰是爲政之罪命盡去機穽未逾月負販山行水宿不逢虎也觀其人善政必多尙按齊君所錄如此曹侯郴人諱靖字中立內行孝友當官所至有績頌曰

曹侯輟耕學於上國進士起家爲吏有績𨿽窶人子孔武且碩我惠我威養我如子我勤我暇不借吏史虎暴人境肆作機穽侯曰徹之病在乎政惟此戻虫乃與政通風林岑蔚徵夫不逢我作頌聲與民歌之不誣方將俾勿磨之

淸閒處士頌

至樂山中嘉木之樾有人天遊風雲爲馬鷗鷺爲舟有詩客李發字之曰淸閒處士而蜀有豪士王當以爲蓋謝敷之流其淸也不登市井之隴其閒也不齅王公之鉤傲睨萬物逍遙一丘身與長松共老名與北鬥俱休涪翁曰名之不稱實也久矣吾子何以是爲哉書潞則失涿謂鷹則化鳩故一以我爲馬一以我爲牛蓋有有其實而不受亦有無其實而固求者也常試爲吾子道淸閒之致乎水之爲物甚寒而極淸郁爲堅冰得溫而釋徧利諸生云之爲物無心而出岫穴風休雨息反一無迹我觀古人以是爲則若夫污泥濁水與蛙同生不混其淸自操井臼日耕荒徼未嘗不閒惟有道者能藏於天吾子何處焉淸閒曰我無所用於世而從所好惟水雲與之忘老何敢以爲有道涪翁曰防痔十乘曹商自優非君淸流商財計得白圭擬國以閒爲慝𨿽然同一大夢達者先覺方在蟻垤憂樂計校也世無公孫僑孔仲尼誰辧夢覺亦曰舉世混濁惟我獨淸萬法本閒而人自擾擾爾

王厚頌二首

八風動搖人不閒五羖自鬻鬢毛斑文章書畫當富貴惟有如今至樂山

夕陽盡處望淸閒想見千巖細菊斑人得交防是風月天開圖畫卽江山

答楊明叔送米頌

買竹爲我打籬更送米來作飯用此回光反照佛事一時成辦不須天下求佛問取弄臭腳漢

謝張寛夫送防耳頌

菜茹之品椶耳君乖龍割耳鼈脫帬張子羞我助貧餐桑鵝楮雞不足云曲肱一飽南風薫萬事於我如浮雲

乞筍於廖宣叔頌

龍蛻骨掉蒼尾余戢戢漫蛇虺棄雨中心爛死攜長鑱戴篢子可盡髠馘在耳

奉約宣叔頌

貴魁梧賤瑣尾彊分別蚿憐虺雨新霽月未死欲循城將數子煩置酒摘蒼耳

戲答宣叔頌

探龍淵履虎尾別狐貉辧虺頭雪白心灰死老斲輪不教子君聞此當洗耳

淸醇酒頌【爲李才叟作】

淸如秋江寒月風休波靜而無雲醇如春江永日遊絲落花之困人借之以涪翁淸閒鑑此杯面淥本之以李叟孝友成此甕中春

醇碧頌【並序】

荊州士大夫家菉豆麯酒多碧色可愛而病於不醇田子醖成而味厚故予名之曰醇碧而頌之

田子緑麯妙在蒸蓼女酒兀者美生其手挹彼而淸注玆無聲其香馥鬱恱可飲者如春霢霂淸不病醨多不疾人誰其吐之百室之醅醇碧惟師老夫不飲評以鼻慧

安樂泉頌【並序】

鎖江安樂泉水味爲僰道第一姚君玉取以釀酒甚淸而可口又飲之令人安樂故予兼二義名之曰安樂泉並爲作頌

姚子雪麯杯色爭玉得湯鬱鬱白雲生谷淸而不薄厚而不濁甘而不噦辛而不螫老夫手風須此晨藥眼花作頌顚倒淡墨

玉醴頌【爲廖宣叔作】

北郭子竹林居醖玉醴撥浮蛆味橘露色鵝雛春盎盎想可魚枕蕉正闗渠來問字儻借書掃三徑待雙魚

荔支綠頌【爲王公權作】

王墻東之美酒得妙用於六物三危露以爲味荔支綠以爲色哀白頭而投裔每傾家以繼酌忘螭鬽之躨觸見醉鄕之城郭揚大夫之拓落陶徵君之寂寞惜此士之殊時常生塵於尊勺

笻竹頌

偉卭崍之美竹初發迹於防牱有山而不險有水而無波金聲而玉節故貫四時而不攺其柯郭子遺我扶余澗阿坐則倚胡牀棐幾行則隨靑笠緑蓑吾衰也久矣視爾畏友予琢予磨百世以俟聖人而不惑則涪皤不負笻竹危而不扶顚而不持惟笻竹之負涪皤【視爾一作親爾】

澄心亭頌

菩薩淸涼月防於畢究空眾生心水淨菩提影現中忍觀伏塵勞波澄泥著底八風動地來塵勞還復起覺海性澄圓浪時無不渾卽渾卽澄徹个是涅槃門

白蓮庵頌

入泥出泥聖功香光透塵透風君看根元種性六窻九竅玲瓏

了了庵頌

方廣庵名了了了了更著庵遮又要涪翁作頌且圖錦上添花若問只今了未更須侍者煎茶

休堂頌

頭上安頭如何得休殺佛殺祖方得按堵北郁單越西瞿耶尼事同一家喫飯著衣向上一路千聖眨眼韓信打闗張良燒棧

退堂頌

愚者日進智士日退象蹋恆河徹底過大千世界百雜碎愚人尋文弄章句更覓中間及內外

拙軒頌

覓巧了不可得拙從何來打破沙盆一問狂子因此眼開弄巧成拙爲蛇畫足何況頭上安頭屋下蓋屋畢竟巧者有餘拙者不足

贈嗣直弟頌十首【並序】

涪陵與弟嗣直夜語頗能明古人意因戲詠云人皆有兄弟誰共得神仙故作十頌以記之此二句唐赤松觀舒道士題赤松子廟詩也

饑渇隨時用悲歡觸事眞十方無壁落中有昔怨人去日撒手去來時無與偕若將來去看還似不曾齋正觀心地時絲髮亦無有卻來觀世間冬後數九九涪陵薩埵子且道也旁行亦嚼橫陳蠟不愛孔方兄江南鴻鴈行人言好兄弟無端風忽起縱橫不成字萬里惟將我回觀更有誰初無卓錐地今日更無錐江南十兄弟長被時一共夢時各自境獨與君同夢𨿽受然燈記不從然燈得若會翻身句彌勒眞彌勒向上闗捩子未曾說似人困來一覺睡妙絕更通神往日非今日今年似去年九闗多虎豹聊作地行仙

和程徳裕頌五首

貧子還家作富兒糞箕苕菷未曾遺人人欲問艸書意懷素從來自不知

鵬飛逼塞滿空虛蚊睫安巢卻有餘臘月火燒三界盡從來灰裏撥眞如

山河大地目前機橫按吹毛更不疑萬里無人無寸艸凍山亭上與誰欺

如來剎剎與塵塵北斗南箕透法身金粟黙然軻好辯唱歌須是帝鄕人

石田耕種難成稻荼蓼栽來只苦辛萬物一家眞富貴使君見後卻淸貧

贈劉靜翁頌四首

鄭明舉贈劉靜翁四頌勸之舍俗出家詞旨髙邁玩之不能釋手然靜翁在家出家無俗可捨因戲作四頌以贈行

念念皆空更莫疑心王本自絕多知艱勤長向途中覓掉卻甜桃摘醋梨

一缻一鉢非難辦住得山時更莫來千年糞掃堆頭物優鉢羅花特地開

萬緣空處眞如佛八面風中不動尊困便橫眠饑喫飯十方無壁又無門

淨名龐老摠垂須君幸元無免破除心若出家身若住何須更覓剃頭書

再答靜翁並以笻竹一枝贈行四首

南鴻北鴈年年客有个生涯主不知撼動從來憂樂事夜窻風葉響棠梨

栽松道者身先老放下鋤頭好再來八萬四千闗捩子與公一个鎖匙開

一笻九節添行李用得人間處處尊只要上山行飽飯莫將風雪打人門

萬事實頭方穏當十分足陌莫蹺除困來展席日裏睡讀盡空中鳥迹書

再答並簡康國兄弟四首

瞿曇不解祖師機卻許貍奴白牯知道人只要貧到骨沈卻黃金賣笊離

妙舌寒山一居士淨居金粟幾如來闗無鍵直須透不得春風花不開

須彌椎打虛空鼓撼得毗盧海月昏四海無波安樂住陳家松下小柴門

日中一飯防頭睡黃葉堆門莫掃除夜半枕前師子吼起來燒卻野狐書

曉賢師續佛壽頌

曉賢師講席中蕭灑人也欲乞於檀越度兩出家兒續佛壽其意甚美故爲作頌道之

養子續佛壽非爲養色身棒打石師子只要實頭人出家無正因不得正命食是眞出家兒不費秋毫力講得天雨花說得石防頭人人是檀越負命者上鉤

覺範師種竹頌

簡池覺範道人城東道友也今在簡州景徳院其家風十二時似趙州東院西也種竹兩枝於宴坐軒中山谷老農作頌

往在江南住竹山道人兩嵗三來訪聽風聽雨看成龍牛羊折角入朝餉簡州城東刮地寒手種檀欒三兩竿竹成要作無孔笛若有靈龜一任鉆

答雍熙光老頌

獨弄參軍無鼓笛右軍池裏泛漁舟豈知劍外雍熙老收得黃巢折劍頭

又答寄糖霜頌

逺寄蔗霜知有味勝於崔浩水精鹽正宗掃地從誰說我舌猶能及鼻尖

沙彌文信大悲頌

通身是眼不見自已欲見自已頻掣驢耳通身是手不解著鞭白牛懶墯空打車轅通身是佛頂戴彌陀頭上安頭笑殺涪皤

鐵羅漢頌【並序】

峨眉山之下蟆頥津之淵有百錬金剛鑄成二怖魔開士人物表儀隨世尺度其中空洞不畱一物叩之鏗然應大應小香塗刀割受供不二沈之水則著底投之火則熾然水火事息二老相視而笑涪翁曰吳兒鐵人石心吾不信也二老者眞鐵石耳乃爲之頌曰

人言怖魔像非金亦非鐵若作世金鐵開士亦不現禪坐應念往一鉢千家供順佛遺敕故不宣示神通有爲中無爲火聚開蓮化無爲中有爲甘露破諸熱魔子目怖畏我無怖畏想或欲坯鎔之爲已富貴梯賴世主慈觀虎兕失爪角或得野狐書有字不可讀狐涎著其心字義皆炳然卻來觀六經全是顚倒想今世靑雲士愼莫作此解

枯骨頌

淸揚巧笑傾人城驕气矜色增我慢無始時來生死趣八萬苦業所依止皮膚落盡露拴索一切虛誑法現前不見全牛可下刀無垢光明本三昧

髑髏頌

黃沙枯髑髏本是桃李面如今不忍看當時恨不見業風相鼓擊美目巧笑倩無腳又無眼著便成一片

葫蘆頌

大葫蘆漧枯小葫蘆行酤一居金仙宅一往黃公壚有此通大道無此令人老【一作惱】不問惡與好兩葫蘆俱倒

缺月鏡頌【並序】

了然以破鏡贈與上座涪翁爲之作頌

月墜鏡中無滅無生月𨿽缺半影像圓成

還神岡圓首座戒刀頌

平生受用三尺吹毛歡喜斬新拾得孟勞夢口喚起猶自忉忉我王庫中無如是刀

題永首座庵頌

奪得邊關馬便休休嗟李廣不封侯分明射得南山虎子細看來是石頭

勸石洞道眞師染袈裟頌

丈夫出家當被【一作披】壞色衣蜀僧袈裟多似苾蒭尼輕羅縐縠染成春柳絲撩蜂引蝶惟欠逺山眉

贈成都六祖沙彌文信頌

塵是文信界是沙彌積塵成世界析界作微塵界諭人天果塵爲有漏因塵因因不實界果果非眞因果皆如幻堂堂出世人

寄六祖範和尙頌

範公頭上著枷涪翁腳上著杻且共彌勒過冬閒坐地鑪數九

羅漢南公升堂頌二首

寶積拾得漏貫錢古佛堂前狗尿天東山日出西山雨露柱捶胸哭破船

黒蟻旋磨千里錯巴蛇吞象三年覺日光天子轉須彌失眼眾生問演若

羅漢南公塔頌

一防墨漆元無縫罅羅漢云居天上天下出入奮迅三界無家以除惱禪打皷弄琵琶沈卻法船畱下戽斗欲得不沈戽幹札漏

和朱宏夫眞妄頌

須彌說法大海聽南箕吹折北斗柄蟭螟千眼照世間保君通逹眞妄竟

答檀君送含笑花頌

檀郎惠我花含笑借問凝情笑阿誰一世茫茫走聲利閻公捉定始應知

戲答寶勝甫長老頌

易拔蒼龍角難參寶勝禪林泉飽枯澁煙月唱淸緜笑出黃龍手�扶阿卯肩持刀欺寡婦盜佛鑄私錢月黒逾城夜風髙放火天解嗤招覺老擔屎污心田

和斌老悟道頌

終日忙忙本圓覺只爲魔彊令法弱不疑更問決疑龜無病還求除病藥昔人夢中見捕逐兩手無繩元自黃鸝臨夢啼一聲白日當窻始知錯

送賢師往瀘州爲兩驅烏乞度牒錢頌

一鳯將兩雛往乞五色羽誰有大勢力成此拮據心若無出家心勤苦難成就但令發誓誰不起慈悲

解瞌睡頌

文殊吐酒臥觀音被杻械普賢盜鑄錢釋迦扇鑪韛範上座殺牛黃魯直害癩

字頌

嘗有老僧暴背於後架作此字示之問會麼示不會因以爲頌

齋余睡兀兀占盡檐前日不與一甌茶眼前黑如漆

爲慧林沖禪師燒香頌三首

昨夜三更狗吠雪東家閉門推出月是渠覺海性澄圓衲子殺人須見血

多年破衲不勝鍼一曲胡笳無古今往日聞韶獨忘味守株人在月西沈

西瞿耶尼開靜北郁單越受粥慧林也唱雲門曲去年臘月六十六

爲黃龍心禪師燒香頌三首

老師身今七十六老師心亦七十六夢中沈卻大法船文殊頓足普賢哭

一拳打破鬼門闗一笑吐卻野狐涎四海崢嶸龍象眾鼻頭只用短繩牽

海風吹落楞伽山四海山徒著眼看一把柳絲收不得和風搭在玉防幹

雨花巖頌彭澤三巖

孤峯中流分江南馬當大雷無一帆波濤掀空鳥不度天花雨我讀書巖

伏仙巖頌

生死浪中涅槃宅與人同黒非同白誰令避世作聾盲獨來寒巖伏石璧

補陀巖頌

修羅身量等須彌入藕絲孔逃追北補陀巖下不戰人八萬魔軍皆解甲

題髙節亭頌

松風竹雨共談空樓閣參差古疊重急水灘頭道人住亦如前佛在因中

彭女禮北斗圖頌

白足禮江沙七星在云表洗心無一塵缺月西南曉

頌取之左右逢其原

取之左右逢其原香嚴臘月火燒山對面謾人猶佇思打得香嚴也是閒

書蔡秀才屛風頌四首【壬午歲】

武寧縣中蔡老子能棊能酒又能詩胸中百萬多羅藏不向人間說是非

接人髙下但唯唯笑語相隨不作難此翁胸次有涇渭事不可處執如山

此翁家世印累累平生俯視造物兒堪笑癡人不省悞猶說此翁眞个癡

讀經一字禮一拜瘦骨稜稜心苦辛看伊冷淡教人笑定作閻浮百嵗人

山谷集卷十五

欽定四庫全書

山谷集卷十六

宋黃庭堅撰

序

洪氏四甥字序

洪氏四甥其治經皆承祖母文城君講授文城賢智能立洪氏門戶如士大夫蓋嘗以義訓四甥之名曰朋芻炎羽其友爲之易名往往不似經意舅黃庭堅爲發其蘊而字之江發岷山其盈濫觴及其至於楚國萬物並流非夫有本而益之者眾邪夫士也不能自智其靈龜好賢樂善以深其內則十朋之龜何由至哉故朋之字曰龜父飛黃騄耳之駒一秣千里禦良而志得食君苗蹇同軒其在空谷生芻一束不知埸谷之美也能仕能止惟其才可仕可止惟其時何常之有哉故芻之字曰駒父火炎髙丘瑉石共盡和氏之璞玉者之器溫潤而澤晏然於焚如之時蓋火不炎無以知玉事不難無以知君子故炎之字曰玉父鴻雲飛而野啄去來不繆其時非其意不自下故其羽可用爲儀非夫好髙之士操行潔於秋天使貪夫淸明懦夫激昻者何足以論鴻之志哉故羽之字曰鴻父旣字之又吿之曰曾子曰未得君而忠臣可知者孝子也未有治而能仕可知者修士也二三子捨幼志然後能近老成人力學然後切問問學之功有加然後樂聞過樂聞過然後執書冊而見古人執柯以伐柯古人豈眞逺哉

晁氏四子字序

物無不致養而後成器況心者不器之器乎其耳目與人同而至於窮神知化則所養可知矣觀頥自求口實內外盡矣合者行之不合者思之思者作聖人之具也舜何人哉故字端頥曰聖思察表者思影不知左者求諸右以其所願乎君以撫民知臨者也知臨者可以端委而聽民矣盛車服而載之士民之上徒貴之而已乎教不倦而思無疆也故字端臨曰教思波流衮衮萬物並馳其不隨者匪金石歟彼徒自重而猶若是況物不能遷者乎昔之知常者能人能天能明能昏更萬變而獨存故字端常曰永思有本之水其志於海也蚤夜以之是以學聖者貴敏行易之晉也亨乎大明萬物效之形名非以其健行故邪君子崇徳以競時樂思無期忘其髮之化而維好徳之思故字端晉曰敏思

陳氏五子字序

陳氏五男子制名以五行之物始於天一生水而止於金蓋因天道起於北方而成嵗之序曰崇居中孚宜又以智仁禮信義嫓夫而字之豫章黃庭堅曰君子之名子也以徳命爲義於此合矣故爲具其說易大傳曰智崇禮卑崇效天卑法地蓋周萬物而不遺智之徳也欲極髙明故智言崇孟子曰居惡在仁是也路惡在義是也居仁由義大人之事備矣仁固人之安宅人有不願居安宅而中路以托宿者乎君子居天下之廣居體仁而已矣故仁言居周官曰以天產作陰徳以中禮防之以地產作陽徳以和樂防之蓋天產精神也陰徳心術也精神運而心術形焉無過不及而一要於中者禮之節文也故禮言中易曰中孚信及豚魚孚者信之心化也信不素顯同室致疑及其孚也異物惇化故信言孚禮曰君子之所謂孝也者國人皆稱願焉曰有子如此可謂孝矣仁者仁此者也宜者宜此者也蓋義者萬物之制也君子務本時措萬物之宜而已矣故義言宜𨿽然之五物者故參相得也播五行於四時其治不同同歸於成嵗仁義禮智信𨿽所從言之異要於內視反聽克已以歸於君子而巳矣今夫水上下與天地流通周乎萬物智也天下之至柔仁也馳騁天下之至剛義也無心於遲速盈科而後進信也善下百谷故能爲百谷王禮也今夫仁微子去之箕子爲之奴比干諌而死曲直皆遂焉木之理也無求生以害仁有殺身以成仁金之決也非禮勿視非禮勿聽非禮勿言非禮勿動火之政也無欲而好仁無畏而惡不仁水之事也造次必於是顚沛必於是土之守也明此二端三者得矣一則五五則一也然欲求深則去本逺用意過當則善失眞吾生也有涯用以隨無涯之知智之蔽也君子質而已矣何以文爲仁之過也嫂溺不援禮之棄也父攘羊而子証之信之賊也避兄離母而居於陵義之罪人也故太髙則不情太下則易溺君子所以亹亹焉爲夫節會肯防又如此也天下之道術未有無當於五物待是而後立者其惟好學乎

訓四從子字序

楩柟豫章之朴斵雕以爲器其本質美維匠之師字元明之息朴曰匠師一人基徳三人受祿常棣秀於同枝燕兄弟之思字覺民之息棣曰思燕狂狷可以語極與仁同質其歸無咎近天子之光字天民之息極曰無咎札去千乘之國仁滿天下仲尼嘉之書延陵季子字知命之息札曰季子

陳師道字序

師道陳氏懷璧連城字曰無已我琢爲萬乘之器維求王明我則無師道則是我其師道者印水而爲波髙明一路入自聖門觀已無已而我尙何存入以萬物寂寥法窟伏興用其律其入無底其出無竅是謂要妙噫來陳子在汝後之人則不我敢知我觀萬世未有困於母而食於舅嬪息巢於外舅無以昏晝文章滿脰士之號窮屋瓦無牡造物者報而天無璧以爲牖不病其傾維有徳者能之【病其傾一作頎】

文安國字序

恆水文安國悅虎豹之文方雕其毛而澤於南山之霧雨將以希時文之思致身爲萬乘之器黃子字之曰子家而告之曰學若是也不及質盍嘗與言其本𨿽物不同量吾不心化而欲奏族庖之刀是螳蜋用其才者也事是君爲容悅安社稷以爲悅掲日月而求之四方其去道逺矣至於以詩禮發冢疲於世故之追胥而反於家人藏器於戶牖收息至踵則萬物皆投戈而受命矣一人失家不免鄕曲笑天下失家恬以爲當然吾欲莊語恐以此得罪困於石據於蒺防與不同量者爲有方者也虎兕出於柙龜玉毀於櫝中與不同量者爲無方者也此兩者同出於安而危之始也女巧組繡𨿽若云漢眾雌而無雄者也故莫若歸求其本質之柔者能有所不爲則剛气之弱者不從於無益則彊知柔之剛者觀水知弱之彊者觀弓弛以此向道六通四辟而安樂以天下爲無畛之域子之家也又安用建鼓而求之詩云予室翹翹予尾翛翛風雨所漂搖未聞道之心照物不徹隨流而善堙不倚則不立世故憂患之風雨能傾動人吾子勉之矣

趙安時字序

合肥趙安時學士大夫也其質甚美黃庭堅謂之少莊以尊其名且吿之曰莊周昔之體醇白而家萬物者也時命繆逆故熙然與造物者遊此其於禮義君臣之際皁白甚明顧俗學世師窘束於名物以域進退故築其垣而封之於聖智之外彼曹何足與談大方之家嘗試相與言其土梗五石之瓠浮江湖以相適我殖擁腫之樗謝斧斤之不若感栗林之戮而不庭者三月寧貸粟於縣令而畏楚國相可謂知已矣知迹之不可以得履知斵輪之妙於手其學也觀古人之不可傳可謂知言矣觀本於濠上之魚絕意於郢人之斤知死生不入虞氏之心魯國之儒者一人可謂知人矣知新生之犢之無求凡亡之不喪其存柙幹越之劍而不試遊發硎之刃而不見全牛棄智於垂涎之蟻得計於伏涔之魚可謂知天矣𨿽然吾又未嘗言其莊語也少莊自澡雪於塵滓之中蟬蛻於俗學之市而權輿於君子之方必不能規市人之履迹而責三倍之贏故吾直告以大道之一忽少莊四顧徘徊則萬璽吐緒矣逮其旁皇四逹必能因莊生之所言知其所未嘗言者

國經字序

余弟安世之子壻曰國經其友字之曰惇常經則常也於義無所發明爲更其字曰端本而說之曰天曰南北爲經東西爲緯古者爲屋無不面南冬夏無不得冝織者正機則經南北矣匠人營國國中九經九緯九塗九軌蓋取諸此經者所以立本緯者所以成文也忠信以爲經義理以爲緯則成文章矣易大傳曰正其本萬事理差以毫釐謬以千里故字經曰端本古之善學者取之左右逢其原立於本故也

張光祖光嗣字序

張公載之二孫其仲曰光祖其季曰光嗣皆好文學其季與山谷遊事賢而友仁可好也其仲因季而與山谷通書而問字於山谷山谷曰古者公子公孫能世其家者以王父字爲氏今公載之二孫皆賢故以其王父字別之字光祖曰載熙字光嗣曰載暉又爲之彰其說古之人以爲行其所知則光大不在於他在加之意而巳夫其行義可以追配前人光祖之謂也其功烈可以遺其子孫光嗣之謂也詩曰學有緝熙於光明緝熙亦光明耳夫能廣其光明惟學而已易曰君子之光有暉吉夫充實而無憾則其光有暉矣故字之如此念祖不熙則責之學遺後無暉則責之行予以彊學力行責二子他日不使予爲不知言可也

周渤字序

輒奉字曰惟深頗與名相稱滄溟渤澥所以能無不容惟其深而已傳曰惟深也故能通天下之志此徳人之事業也彼得一先生之言則暖暖妹妹惟其淺而已坳堂之上覆杯水焉置杯則膠矣未嘗鉤致巳之深逺安能通天下之志哉古之人能知殊塗而同歸百慮而一致者無他焉盡已之學而已

楊槪字序

淸江楊槪問字於黃子黃子字之宰平而語之曰槪無列於五量五量待是而後平聖人之作百工也生平於衡而五量受法焉五量官入不能自平則命槪爲之師槪國器也是宰天下之平與物交而懷市道以相傾人情不能無然也由龠合而受之至於禹不能計取與之家皆責贏焉彼安能以不欺維槪也中立而無私天下歸心焉非以其無心故耶今夫學至於無心而近道矣得志乎光被四表不得志乎藏之六經皆無心以經世故耶曰然則願聞性命之說黃子曰今孺子總髮而服大人之冠執經談性命猶河漢而無極也吾不知其說焉君子之道焉可誣也吾子欲有學則自俎豆鐘鼓宮室而學之灑掃應對進退而行之曰是可以學經乎曰吾子彊學力行而考合先王之言彼如符璽之又可印也韓非曰先王有郢書而後世多燕說夫家奮私智而講無詔之書幾何其不爲燕說吾久不喜作書生語因楊君聊復談故並書之

訓郭氏三子名字序

郭英發見其三子而乞名余名之曰基垕而英發請其說告之曰老子曰九層之臺起於累土累土爲基而功不已增臺崇成忠信者事之基也有忠信以爲基而齊之以好問彊學何所不至哉書曰厥父基厥子乃弗肯堂矧肯構故名曰基字以堂父梁有疑獄國中半以爲當罪半以爲不當罪𨿽王亦疑聘陶朱公而問焉朱公對曰臣有二璧其徑相若也其色澤相若也而一者千金一者五百金王曰徑與色澤相若而價倍何也朱公對曰其一則而視之厚兼寸是以其價千金王曰善哉賞疑則從予罰疑則從去也夫物薄而可以曠日持久者未之有也孔子曰躬自厚而薄責於人孟子曰仁人之安宅也故名曰垕字以宅父日月之行微矣積而成萬年於不可紀惟其不已也昔北山愚公欲平太行王屋操蛇之神懼其不巳也謁之於帝帝爲遷之於朔東雍南夫不已者神所畏也淮南子曰浮空一體具眾微眾微從之成一拳石積此以往巋然成山故名曰字以山父又祝之曰咨爾堂父忠信惟汝旣基而堂奄觀百堵咨爾宅父薄不可狃仁以爲宅安往不垕咨爾山父一塵爲初學而不已泰華爲徒惟爾英發務殖三徳爾子似之不稼何穡厲夜生子求火燭之恐其似已尙三復之

錢培字序

歷陽錢總過其家庭而受大夫公之命曰吾世不繁黍稷柔嘉是集於汝躬汝力學愼行日篤不迷以對我宗祊今命汝曰培其夙夜承之其義蓋取天之生物必因其材而篤焉栽者培之所以寵嘉而勸之耳培稽首奉名而問字於豫章黃庭堅字之曰茂世而說之曰培者深根固蔕而枝葉遂焉故美實載於崇成之時忠信以爲地孝友以立苖夙夜匪懈以致其人功求其友聲以深其雨露實方實皁實堅實好以見其有秋也螽斯詵詵兮宜爾子孫振振兮以見其後嗣之多賢而忠厚似汝也水盈科而進故朝宗於海日月之行微故踐四時而成嵗書曰茂哉艸木茂也達其亹亹焉果能此道矣遂有世家其誰曰不然

唐節字序

唐節字守之曹公子臧曰聖達節其次守節其下不失節𨿽不能聖敢失守乎當公子負芻之時諸侯欲去負芻而立子臧子臧曰爲君非吾節也去而奔宋旣定曹君也自宋復歸於曹盡致其邑而野處作人若子臧可以無憾矣

田益字序

韓城田益字遷之黃庭堅以謂不足以配名更之曰友直田子曰益者三友何獨取諸此庭堅曰夫友直者三言之長也千夫之諾不如一士之諤誠得直士與君彼且不貸吾子之過切磋琢磨成子金石使予日知不足𨿽然取直友猶有四物有直而終於直者有直而似於曲者有曲而盜名直者有曲而遂其直者邦有道如矢邦無道如矢此直而終於直者也子爲父隠父爲子隠此直而似於曲者也其父攘羊而子証之此曲而盜名直者也或乞醯焉乞諸其鄰而與之此曲而遂其直者也其二端可願其二端不可爲吾子擇之益友常以是觀之

黃育字序

會稽黃渥與庭堅皆出於婺州之黃田七世以上失其譜以年相望與渥相近也故復以昆弟合宗渥之言曰異時與我同昭穆者皆以今字形同類爲名惟渥求之得今願攺曰育敢以字請庭堅曰古者生以字尊名歿以誄易名易名之實有宗也有勸也其治在後人尊名之義有宗也有勸也其治當其身今曰懋達以配育名則宜夫艸木之茂亹亹以勸四時及其日至而立於成功之會非深根固蔕得其養故耶彼達於道者不可以窮故獨立於萬物之表而無終始以今不出閭巷之智望之相去逺矣然孟子以謂聖人與我同類者何耶今舉一粒之種則曰是與太倉同類人之聞之也見而爭慮淸气平則聞命矣蓋長育以逹其才故也谷之育苗也達於粢盛水之育源也逹於海君子之聞道也達於天地之大蓋聞道者必明於權銖兩低昻與道翺翔稱天下以此不以萬物易已由是觀之病於夏畦曾子難之未同而言仲由不知君子以直養气而已气者萬物受命而效形名者也懋達乎勉之在邦必達在家必達

羅中彥字序

延平羅中彥問字於予予字之曰茂衡茂衡曰願遂教之黃庭堅曰道之在天地之間無有方所萬物受命焉因謂之中衡稱物低昻一世波流洶洶憤憤我無事焉叩之卽與爲賔主恬淡平愉宴處而行四時死生之類皆得宜當是非中徳也歟惟道之極小大不可名無中無徼以其爲萬物之宰彊謂之中知無中之中斯近道矣精金躍於鑪曰我且必爲莫耶其成果莫耶矣人也破世俗之糾纒自躍於造化之鑪曰我且必聞道化工於我何有焉鑪錘之柄安能禦之哉茂衡曰今之言道者奚獨不然曰以聖學則莫學而非道以俗學則莫學而非物詩云人知其一不知其他

侍其鑑字序

侍其純夫之孫曰鑑骨秀而气淸應對機警純夫謂涪翁曰此孫老夫婦甚愛之幸爲我與之字他日使知學問涪翁字之曰彌明而說之曰物材美火齊得然後成鑑鑑明則塵垢不止明𨿽鑑之本性不以藥石磨礱則不能見其面目矣況於下照重淵之深上承日月之境者乎學者之心似鑑求師取友似藥石得師友則心鑑明矣求天下之師取天下之友則彌明矣

元勛字序

河南元氏世典名教仕不得軌【一作執】其宗盟不【一作蔑】著大儒之效生子嗜學防有彬鶴遊於鶩昻昻不羣乃翁祝之曰其受命於先君子辟楊墨以昌斯文散齋七日致齋三日而號之曰勛則問字於太史氏太史氏曰懷道者不爭贏寶若龜玉進道者不觀嵗行若日月有居成功之心則不逹自智而敖不能則不逹故三釁三沐之而字之曰不伐昔在伯禹荒度土功九河三江四海會同七年三過其門風雨櫛沐啟呱弗子民乃粒食而不伐不矜故天下莫能與之爭暖姝以一聞爲足河伯以秋水自多是其弗忍弗容惟未嘗聞伯禹之風不伐曰若先生之言向也誠有之今則謝之矣請誦斯言歿而後已

宗室子沨子沆字序

宗室子沨子沆問字於豫章黃庭堅庭堅曰沨者風與水相遭不期於文而成文者也君子之文若是故字子沨曰長文沆者天地淸明之气及物而成澤者也君子之澤若是故字子沆曰彥澤長文彥澤故東平侯景璽之子景璽學問琢磨能下師友𨿽風旨動於眉宇左右趨之而折節由禮類臞儒寒士視其富貴無以自多知尊於萬物者在此不在彼也長文彥澤生晚不及識其先君子之美故因字而吿之尙其能似之

胡宗元詩集序

士有抱靑雲之器而陸沈林臯之下與麋鹿同羣與艸木共盡獨托於無用之空言以爲千嵗不朽之計謂其怨邪則其言仁義之澤也謂其不怨邪則又傷已不見其人然則其言不怨之怨也夫寒暑相推艸木與榮衰焉慶榮而弔衰其鳴皆若有爲候虫是也不得其平則聲若雷霆澗水是也寂寞無聲以宮商考之則動而中律金石絲竹是也維金石絲竹之聲國風雅頌之言似之澗水之聲楚人之言似之至於候虫之聲則末世詩人之言似之今夫詩人之玩於詞以文物爲工終日不休若舞【一作怨】世之不知者以待世之知者然而其喜也無所於逢其怨也無所於伐能春能秋能雨能暘發於心之工伎而好其音造物者不能加焉故余無以命之而寄於候虫焉淸江胡宗元自結髮迄於白首未嘗廢書其胸次所藏未肯下一世之士也前莫挽後莫推是以窮於丘壑然以其耆老於翰墨故後生晚出無不讀書而好文其卒也子弟門人次其詩爲若干卷宗元之子遵道嘗與予爲僚故持其詩來求序於篇首觀宗元之詩好賢而樂善安土而俟時寡怨之言也可以追次其平生見其少長不倦忠信之士也至於遇變而出奇因難而見巧則又似予所論詩人之態也其興托髙逺則附於國風其忿世疾邪則附於楚辭後之觀宗元詩者亦以是求之故書而歸之胡氏

畢憲父詩集序

河南畢公憲父以事功知名治郡甚得民所去民思之然不知其能詩也憲父沒後其子平仲得其平生詩若干篇以示豫章黃庭堅且曰爲我序其先後之次庭堅持歸讀之三日夜漏常下三十刻所乃盡得其所謂因以郡縣爲類少壯耆艾爲次秩序爲三卷歸使藏其家而告之曰此公自以爲不逮其意故不嘗多以示人也者庭堅實始以吏事至於廬陵奉簿領上府比他吏屢得燕見聽說條理貫穿六藝百家下至安成虞初之記射匿候嵗種魚相蠶之篇鼻嚏耳鳴之占劾召鬼物之書無不口講指畫使疑者冰開虛心者滿懷歸而未嘗不嘆也今觀公詩如聞答問之聲如見待問之來按其筆語皆有所從來不虛道非博極羣書者不能讀之昭然公世家吏治與所蘊崇不爲人知庭堅旣作銘詩刻之下宮又論其學問如此載之家集

王定國文集序

元城王定國灑落有逺韻才器度越等夷自其少時所與遊盡丈人行或其大父時客也生長富貴其嗜好皆老書生事而不寒乞諸公多下之其爲文章初不自貴珍如落涕唾時出奇壯語驚天下士坐大臣子不愼交遊奪官流落嶺南更折節自刻苦讀諸經頗立訓傳以示意得其作詩及他文章不守近世師儒繩尺規摹逺大必有爲而後作欲以長雄一世𨿽未盡如意要不隨人後至其合處便不減古人定國富於春秋崎嶇嶺海去國萬里脫身生還邂逅江濱鬥酒相勞苦但以罪大責輕未有以報君爲言郁然發於文藻未嘗私自憐此其志未易爲俗人道之王良秣驥子而問途气已無萬里矣恐觀者以爲定國之所以垂世傳後者如是而已故爲序見之定國名鞏文正公之孫懿敏公之子癸亥八月壬辰序

小山集序

晏叔原臨淄公之暮子也磊隗權奇疎於顧忌文章翰墨自立規摹常欲軒輕人而不受世之輕重諸公𨿽愛之而又以小謹望之遂陸沈於下位平生潛心六藝玩思百家持論甚髙未嘗以沽世余嘗怪而問焉曰我槃跚防窣猶獲罪於諸公憤而吐之是唾人面也乃獨嬉弄於樂府之餘而寓以詩人句法淸壯頓挫能動搖人心士大夫傳之以爲有臨淄之風爾罕能味其言也余嘗論叔原固人英也其癡亦自絕人愛叔原者皆慍而問其目曰仕宦連蹇而不能一傍貴人之門是一癡也論文自有體不肯一作新進士語此又一癡也費資千百萬家人寒饑而面有孺子之色此又一癡也人百負之而不恨已信人終不疑其欺已此又一癡也乃共以爲然𨿽若此至其樂府可謂狹邪之大雅豪士之鼓吹其合者髙唐洛神之流其下者豈減桃葉團扇哉余少時間作樂府以使酒玩世道人法秀獨罪余以筆墨勸淫於我法中當下犁舌之獄特未見叔原之作耶𨿽然彼富貴得意室有倩盼慧女而主人好文必當市購千金家求善本曰獨不得與叔原同時耶若乃妙年美士近知酒色之娯苦節臞儒晚悟裙裾之樂鼓之舞之使宴安酖毒而不悔是則叔原之罪也哉

陳公廙說病詩序

熙寧丁巳五月河北路轉運副使尙書金曹陳公知儉公廙出按部大河左並海而還衝暑飲冷愛護小失宜而得赤目疾其初可以調禦膳飲時節起居而無疾也創之欲蚤愈故中更兩醫而例無善狀其治劑皆大寒蒙翳左目幾廢司明之官而已乃寤盡逐諸醫屏去湯熨之齊還藥其本蓋十數日而後平因說身疾爲人破迷列爲十章邪經旁行至於大道司南旣正四方晏然歷階升堂親履實地不立正位寂寥無依此所謂困於心衡於慮而後作形於色發於聲而後諭者也

龐安常傷寒論後序

龐安常自少時善醫方爲人治病處其生死多驗名傾江淮諸醫然爲气任俠鬭雞走狗蹴鞠擊毬少年豪縱事無所不爲博奕音技一工所難而兼能之家富多後房不出戶而所欲得人之以醫防之也皆多陳其所好以順適其意其來也病家如市其疾已也君脫然不受謝而去之中年乃屏絕戲弄閉門讀書自神農黃帝經方扁鵲八十一難靈樞甲乙葛洪所綜緝百家之言無不貫穿其簡防紛錯黃素朽蠧先師或失其讀學術淺陋私智穿鑿曲士或竄其文安常悉能辧論發揮毎用以視病如是而生如是而不治幾乎十全矣然人以病造不擇貴賤貧富便齋曲房調護以寒暑之宜珍膳美饘時節其饑飽之度愛其老而慈其幼如痛在已也未嘗輕用人之疾嘗試其所不知之方蓋其輕財如糞土而樂義耐事如慈母而有常似秦漢間遊俠而不害人似戰國四公子而不爭利所以能動而得意起人之疾不可縷數他日過之未嘗有徳色也其所論著傷寒論多得古人不言之意其所師用而得意於病家之陰陽虛實今世所謂良醫十不得其五也余始欲掇其大要論其精微使士大夫稍知之適有心腹之疾未能卒業然未嘗遊其庭者𨿽得吾說而不解誠加意讀書則思過半矣故特著其行事以爲後序云其前序海上道人諾爲之故虛右以待

道臻師畫墨竹序

墨竹出於近世不知其所師承初吳道子作畫超其師楊惠之於山川崖谷逺近形勢虎豹蛇龍至於虫蛾艸木之四時日月列星風雨水火雷霆之神物軍陳戰鬭斬馘犇北之象運筆作弮不加丹靑已極形似故世之精識博物之士多藏吳生墨本至俗子乃衒丹靑耳意墨竹之師近出於此往時天章閣待制燕肅始作生竹超然免於流俗近世集賢校理文同遂能極其變態其筆墨之運疑鬼神也韓退之論張長史喜艸書不治他技所遇於世存亡得喪亡聊不平有動於心必發於書所觀於物千變萬化可喜可愕必寓於書故張之書不可端倪以此終其身而名後世與可之於竹殆猶張之於書也嘉州石洞講師道臻刻意尙行欲自振於混濁之波故以墨竹自名然臻過與可之門而不入其室何也夫吳生之超其師得之於心也故無不妙張長史之不治他技用智不分也故能入於神大心能不牽於外物則其天守全萬物森然出於一鏡豈待含墨吮筆槃薄而後爲之哉故余謂臻欲得妙於筆當得妙於心臻問心之妙而余不能言有師範道人出於成都六祖臻可持此往問之

翠巖眞禪師語錄序

石霜山中有三角虎孤遊獨坐萬木生風至於千里無人艸深一丈有一人料其頭而得道是爲黃龍慧南有一人履其尾而得道是爲翠巖可眞南之子孫江西湖南若掲日月而眞得子晚所乳之子是爲潙山道人慕喆林棲谷隠堅宻深靜霜露果熟諸聖推出枯木朽株雲行雨施然後翠巖之道光明蓋翠巖之入石霜適遭一吼凡聖情盡參承咨決徹佛徹祖行住坐臥亙古亙今行川之水無不盈之科走盤之珠無可畱之影十聖三賢當路亦須艸偃風行四方八面俱來無不投戈散地金章玉句具在可知然明月夜光多逢按劍陽春白雪難爲賞音維黃龍罷參之客必遣之曰百鏈眞金直須入翠巖鑪韛今坐鎭諸方龍吟虎嘯者無不稱翠巖室中之句以接大根器凡夫而叢林號爲眞防胸者蓋同門數老𨿽目視耽耽文采炳煥似從慈明法窟中來實不解石霜上樹之機耳各夢同牀不妨殊調冷灰爆豆聊爲解嘲云耳

云居祐禪師語錄序

佛言我於一切法無執報得常光一尋身眞金色乃至三十二天人相八十種隨形好一一皆對妙因固知釋迦老子不會祖師禪今有人灰頭土面而種種光明徧照卑濕重遲而進道猛利超過百萬阿僧祗劫哆哆啝啝而法音如雷如霆慧辯如雲如雨跛跛挈挈而十二時中徧往十方國土調伏眾生如來油花脫子全無用處不可是超佛知見倒用如來印也此語若傳山北山南必且懷疑起諍若問是誰但向道是云居祐老子若有人問言句內識此老子言句外識此老子不可道不卽言句不離言句對諸方說如來禪也我觀此老子𨿽不設防虎之機大空升堂小空入室𨿽不結羨魚之网烏鵲遷巢龍蛇避宅子湖狗口裏刺得手祕魔巖義下有出身路所以鏡有山鬼之形妙於不見骨銜波旬之鏃本自無瘡若人信得及萬株杉裏方藏影若信不及五老峯前又出頭此老子是無爲無事人何須鄙夫百千偈贊諸人還會麼巨鼇莫戴三山去吾欲蓬萊頂上行

大潙喆禪師語錄序

喆禪師烹佛祖鑪韛鍜十地鉗椎坐大潙山孤峯萬仞倒用魔王之印追大軍於藕絲孔中全提金翅之威取毒龍於生死海底擊毒塗鼓死卻偸心傳法蝮蛇命與雪山藥吐卻室中宻語野狐涎若相如之璧無瑕不但二十五城十方一契盡爲祖業驢負麟角羊蒙虎皮來者崢嶸皆納敗闕向潙山去者合如是去從潙山來者吾則有以驗之昔石霜山中生二虎其一爲黃蘗南其一爲翠巖眞黃蘗之虎乳數子皆哮吼一方弭伏百獸而翠巖之虎生一夔是爲喆禪師余不能盡贊其道而以印於余心者書之潙山語錄之後後世僧中有董狐深知正法眼藏之樞紐能持直筆使雅頌各得其所必將有取於斯文

翠巖悅禪師語錄後序

翠巖悅禪師者靑山白雲開遮自在碧潭明月撈漉方知鐵石霜崖彊弓�箭不受然燈記自提三印正宗假令古佛出須下一椎定當前則激惠南老子出泐潭死水而印慈明後則勸祖心禪師撥大愚寒灰而見黃蘗看儂兩著𨿽天下碁客受先破此一塵與四海禪宗防眼有懷疑者是不肯山穀道人擬欲全提且救取無爲居士

福州西禪暹老語錄序

佛以無文之印宻付摩訶迦葉二十八傳而至中夏初無文字言說可傳可說眞佛子者卽付卽受必有符證印空同文於其契會𨿽逹磨面壁九年實爲二祖鑄印若其根器不爾𨿽親見徳山棒如雨防付與臨濟天下雷行此印陸沈終不傳也今其徒所傳文字典要號爲一四天下品盡世間竹帛不能載也蓋亦如虫蝕木賓主相當偶成文爾若以爲不然者今有具世間智得文字通者自可閉戶無師讀書十年刻菩提印而自佩之矣故曰神而明之存乎其人茍非其人道不虛行怡山暹老初寄瓶鉢於古田時人不識也曾福州子固拔於稠人之中授以西禪而道俗皆與之團蒲曲幾於今十二年矣暹之徒淨圓以其言句求予爲序引予問淨照禪師以爲其人有道心知子莫若父也聞予此言必不驚也至於錄開堂升座之語以續祖燈則其門人之志也

李大耕大獵字序

東川李任道名其二子曰大耕大獵任道務學之良師求益者之畏友也以道耕而囷無積粟以徳獵而庭無縣肉故用揚子云耕道而得道獵徳而得徳者爲之字任道之命其子不在於富貴顯而在於道徳可謂父父矣涪翁字大耕曰無息大獵曰無待而說之曰咨爾無息惟日行其所聞如恐不及咨爾無待不可道於人之前者身弗行也然後可謂子子矣

宋完字序

僰道宋君完曰完也有志從學於先生之門而未能自克出從市井之囂葷然其有味而常見侮於人入聞先生之言淡然其無味而常見敬於人二者交戰敢問其故涪翁字之曰志父而命之曰志父來前士惟無志則不可學誠有志乎不難追配古人矣戰市井之囂又何難哉古之言曰不以物挫志之謂完季札子臧不以國挫志泰伯虞仲不以天下挫志是以搢紳先生於今尊之夫志者戰不義之良將也不怒而威不言而信總百行而出戰可謂堂堂之陣未有能當其鋒者矣而況市井之囂曲巷之好頻頻之黨酒食嬉戲相追逐者乎詩云豈不爾思室是逺而子不邇求豈有執戈而禦之者乎

刻杜子美巴蜀詩序

自予謫居黔州欲屬一奇士而有力者盡刻杜子美東西川及夔州詩使大雅之音久湮沒而復盈三巴之耳而目前所見錄錄不能辦事以故未嘗發於口丹稜楊素翁拏扁舟蹴犍爲略陵云下郁鄢訪余於戎州聞之欣然請攻堅石摹善工約以丹稜之麥三食新而畢作堂以宇之予因名其堂曰大雅而悉書遺之此西州之盛事亦使來世知素翁眞磊落人也

山谷集卷十六

欽定四庫全書

山谷集卷十七

宋黃庭堅撰

記

仁宗皇帝禦書記

臣某元祐中待罪太史氏竊觀金匱石室之書論載仁宗皇帝在位四十有二年防少遂生至於耆老安樂田裏不憂不懼百姓皆如芻狗無謝生之心又言上天徳純粹無聲色畋遊之好平居時禦筆墨尢喜飛白書一書之成左右扶侍爭先乞去稍稍散落人間慶雲景星光被萬物士大夫家或得隻字片紙相與傳玩比於河圖洛書敬愛所在如臨父母此豈與周人思召伯愛其甘棠同年而語哉恭惟昭陵復土垂四十年至今父老言之未嘗不霣涕後生聞說前朝事無不踴躍恨不身當其時嗚呼可謂有徳君子者耶竊嘗深求太平之源而仁祖在位時未嘗出奇變古垂衣拱手以天下之公是非進退大臣而百官修職四夷承風臣亦不能識其所以然故袐閣校理臣張公裕所藏書其子臣浩以示臣臣昧冒論著如此譽天地之髙厚贊日月之光華臣自知其不能也

伯夷叔齊廟記

伯夷叔齊墓在河東蒲阪雷首之陽見於水經地誌可考不妄其卽墓爲廟則不知所始以二子之賢意其爲唐晉之典祀也舊矣元祐六年予同年進士臨菑王辟之爲河東縣政成乃用四年九月大享赦書以公錢七萬及廢徹淫祠之屋作新廟凡三十有二楹貴徳尙賢聞者興起貌象祠器皆中法程某月某甲子有事於廟乃相與謀記嵗月乞文於豫章黃庭堅謹按伯夷叔齊孤竹君之二子逃其國而不有者也予嘗求其說伯夷之不得立也其宗與國人必有不說者矣叔齊之立也其宗與國人必有不說者矣於是時紂又在上虐用諸侯則二子之去亦以避紂耶二子𨿽去其國其社稷必血食如初也𨿽不經見以曹子臧吳季札之傳考之意其若是也故孔子以爲不降其志不辱其身身中淸廢中權求仁而得仁又何怨又曰齊景公有馬千駟死之日民無徳而稱焉伯夷叔齊餓於首陽之下民到於今稱之孟子以爲非其君不事非其民不使不立於惡人之朝不與惡人言故聞伯夷之風者貪夫防懦夫有立志此則二子之行也至於諫武王不用去而餓死則爲疑之陽夏謝景平曰二子之事凡孔子孟子之所不言可無信也其初蓋出莊周空無事實其後司馬遷作史記列傳韓愈作頌事傳三人而空言成實若三家之學皆有罪於聖人者也徒以文章擅天下學者又弗深考故從而信之以予觀謝氏之論可謂篤信好學者矣然可爲智者道也予觀今之爲吏愒日玩嵗及爲政者鮮矣政且不舉又何暇於教民今河東爲縣吏治膚敏政成而舉典祀以教民可謂知本矣故樂爲之書並書予所聞二子事以告來者

鄂州通城縣學資深堂記

通城縣學宮資深堂前縣令臨川鄒君余損道之所作也通城故崇陽之聚也民病於崇陽求專逹於武昌故熈寜五年詔割崇陽之三鄕爲通城縣以六安曹君登子漸爲令爲吏嚴能知所先後其作邑民勸趨之官府足以鳩民則致力於學宮因其溪山之陽作夫子廟爰及諸生之舎以待其秀民興焉未遑教事而曹君去由是閱數令方貸民出子錢並役兼任而藏其雇庸之奇以爲最歲上丁釋奠府史執事趣如令則止及令東平王君定民佐才之時病其邑子之不學頗理曹君之緒執經以待問而士不至𨿽然曹君之功不遂隳墮亦王君之力也鄒君始下車聞艾城戴君輿耆艾有徳而明經術以書幣聘焉戴君至而士大夫有所矜式鄒君曰講堂者利於羣居而不利於燕居使賢者退而與諸生雜處吾懼賢者之不安席也乃因民之餘力而作斯堂於是投耒耜而挾書棄惰防而受業者日至焉頃之夙夜於其家者知貴老出入於其鄕者知尙齒於市於田見儒衣者皆肅然父老乃相與嘆曰毀我財而成我子弟勞我力而逸我耆老蓋學之功耶繼鄒君者臨川吳君履中與權吳君發政甚愛民而論政先養士其獄犴平矣曰此俗吏之所能也於是復以書幣聘海昏李君亮采李君應之則與李君分職曰子典其教事而我知其政李君力學以待舉修已以致人士皆樂好之吳君公事退則來燕於堂左經右律靡日不勤凡宮室不能風雨器用不可薦羞皆彌縫補苴使無憾於是通城之學可以責士之不來而士得師友並興於學矣夫性者民所自有也彼其怙富防徳放貧爲濫彊有力者嚚柔良者不立豈獨民之罪哉長上不勸學也今自曹君以來有勸學之心而猶待四人然後其政行善政之難也如此夫昔者鄒君甚愛斯堂嘗以書抵京師求予記之防予不暇及是吳君爲之請焉予謂鄒君者名斯堂不空語諸生從事焉不可不知也淺聞寡見者之教也不能引之至於道故學者皆得一而暖暖姝姝彼其得一也非自得之故也孟子曰君子深造之以道欲自得之也見異端而不能弗畔居之不安也趨下流而失其本資之不深也今夫水決之東則東流決之西則西流背原而往矣左之右之而常逢其原亦必有道矣夫教者欲速效而不使人自得之學者欲速化而不求自得之皆孟子之罪人也故表章鄒君之意以曉諸生若夫挈楹計工述其襟帯溪山之觀則非兩令之屬予者故不書

閬州整暇堂記

無事而使物物得其所可以折千里之衝之謂整有事而以逸待勞以實擊虛彼不足而我有餘之謂暇夫不素備而應卒可以徼幸於無患而其顚沛狼戾者十常八九也豈惟人事哉天之於物疾風震雷伏於土中者皆萌動然後阜蕃而成夏落其實而枯其枝然後閉塞而成冬夫惟整故能暇上天之道也昔者晉欒鍼使於楚楚執政問晉國之勇對曰好以眾整又問如何曰好以暇𨿽晉楚爭盟務以辭相勝充其情楚豈能與中國抗衡哉今之郡守古諸侯也提千里之兵以守關要平居燕安拙者奉三尺而有餘至於倉卒變故巧者應事機而不足此惟不知素整暇故也榮陽魯侯仲修仁宗時禦史中丞魯公家也儒素有風力其家法存焉爲閬中太守知學問爲治民之源知恭儉爲勸學之路先本後末左經而右律在官二年內明而外肅吏畏而民服乃作堂以燕樂之表裏江山不知風於以燕賓客講問闕遺沈沈翼翼千里之觀也堂成而魯侯甚愛之問名於江南黃某某曰若魯侯可謂能整能暇矣故名之曰整暇所以羙其成功而勸其未至也詩曰迨天之未陰雨徹彼桑土綢繆牖戶今此下民或敢侮予可謂能整矣又曰來歸自鎬我行永久飲禦諸友炰鼈膾鯉侯誰在矣張仲孝友可謂能暇矣前所敍說以告後人後作賦詩以爲魯侯壽故並記之

冀州飬正堂記

冀州古信都有漢爲安平侯國地當河漳之間一都防民習懻忮任俠自武四方防手之民囊橐其間不事本業其淫俗猶班班見於載籍無名山大川以爲要關其地四戰之國也自中原有事於兵革此邦未嘗不與焉故其民空匱憔悴甚於他州我聖人撫有四海天下屬安丁壯耕桑老弱不任事百有餘年而民未知休息生飬之利嵗一艱食可望以恩義者不能相救蓋其地產瘠鹵人不根著故爾於今爲州在國北門堅壁重兵樓櫓險壯外夷賓客朝賀有期防所由出入故守者常用士大夫之選元豊元年十一月詔用扶風魯侯魯侯忠信豈弟不鄙其州拊循鰥寡動用禮法民奮於田士興於學廼遑暇於燕息之地太守居故有便堂權輿於都水藍昌言仲謨而魯侯爲築屋四旁與堂周旋風寒暑有所遷就而堂事告備魯侯隠幾以休詩書酌酒以禦賓客巾履徜徉木陰鳥語之中思所以爲邦之本而有得焉謂其堂曰飬正是在易之頥貞吉觀頥自求口實者也齊王之子亦人子也居富貴之飬而气體與人殊況能自求其心居天下之廣居則其所飬冝何如呼於垤澤之門者非宋君也而聲似之以其居相似也其居與古人相似而病不及古人吾則不信也夫惟不言不笑不取是非物之情飄風暴天地不能持久也未同而言脇肩諂笑茍可以得車所治毎下而不恥者吾不知也至於時然後言樂然後笑義然後取彼其中必有以信之詩云鼓鐘於宮聲聞於外夫事其事而小大得情語黙當物齋心服形於宮庭屋漏之間而民气和於耕桑隴畝之上彼其於性命之情必有不蘄於規矩凖繩而正者焉嘉魯侯之不鄙其州知律民者在巳得已者在心其居民上不以一日忘所以飬源者故極言其致遺魯侯鑱石壁間使信都之士師魯侯之好學以成其材其民知魯侯之用心而勤其事又使來者得覧觀焉魯侯名有開字元翰簡肅公之子能世其家者也

北京通判防賢樂堂記

待外物而適者未得之憂人之先之也旣得之憂人之奪之也故𨿽有榮觀得之亦憂失之亦憂無時而樂也自適其適者無累於物物之去來未嘗不樂也故古之人觀乎儻來若寄於我如浮雲之外物亦正其名曰賢者而後樂此不賢者𨿽有此不樂也常山賈春卿來佐北都畱守政成有暇日始作新堂治燕息之地豫章黃庭堅名之曰賢樂其義蓋以謂去前日之上庳下陋塵蒙蛛絲隅角黮闇鳥防之宅而爲今日之軒楹髙明戶牖通逹便齋曲房兩宜寒暑並陰髙槐風聽修竹賔僚尊酒笑語詩書是宜爲賢者有也春卿遂以名堂而屬爲記黃庭堅曰魏都國北門通守上佐也事無所不關決𨿽畱守大人鉅公防刃於無事內外晏然而十三縣之政日交於前簿書期防幾於不勝聽也加以外夷賓客之道濁河隄防之守呼吸變故不擇時節舉別都防府號爲難治者皆出大名下故異時任此責者以夜繼晝爲吏牘所埋沒不得出气𨿽親戚慶弔人情所不能休者有不暇顧省至其解官去而後已今春卿辦了公家事小大斬斬又有力以燕樂親戚僚友講問缺遺則斯堂之主人不旣賢乎夫人之賢豈有類哉徳每進而終無已者也我名斯堂旣嘉主人賢又以爲來者之勸也春卿名靑故太尉侍中魏公子也精敏通事情見首知尾自其少時老姦吏不敢弄以事嘗以使節京西吏畏其明其失職以議法不合不以不稱職也其於政事天材絕人逺甚不以其能驕人好賢不倦不爲得失顧計者也

忠州復古記

忠州漢巴郡之臨江墊江縣也其治所在臨江故梁以爲臨州後周以爲南賓郡唐貞觀八年始爲忠州其地荒逺瘴癘近臣得罪多出爲刺史司馬故劉尙書以刺史貶一年死陸宣公以別駕貶十年死李忠懿公以刺史居六年白文公以刺史居二年其後喜事者以四公俱賢圖像爲四賢閣故相贈司徒鄭州刺史南華劉晏士安故相贈兵部尙書嘉興陸贄敬輿中書侍郎平章事贈司徒安邑李吉甫宏憲刑部尙書致仕贈右僕射下邽白居易樂天由開元以來訖於會昌四君子相望凜然猶有生气忠民常以此自負而郡守至者必矜式焉紹聖二年正月知州事營丘王君辟之聖塗下車問民疾苦曰吏驁而民困故聖塗爲州拊養柔良知其飽饑鉏治姦猾幾於傷手治聲翕然邑中豪吏故時受賕舞文法者相與謀曰屬且無類卽以智籠小騃吏羣訴於部使者聖塗不爲變且嘆曰白頭老翁安能錄錄畏吏苛民耶亦會部使者察其爲姦而聖塗治郡政成時休車騎野次咨問故老訪四賢之逸事而三君之政寂寥無聞蓋士安卽賜死而敬輿別駕不治民宏憲𨿽在州六年亦嘿耳樂天由江州司馬除刺史爲稍遷故爲郡最豫暇有聲迹又其在州時詩見傳東樓以宴賓佐西樓以瞰鳴玉溪登龍昌上寺以望江南諸山張樂巴子臺以會竹枝歌女東坡種花東澗種柳皆相傳識其處所於是一花一竹皆攷於詩復其舊貫種荔支數百株移木蓮且十本忠於一時遂爲三峽名郡聖塗乃以書誇涪翁曰爲我記之涪翁曰聖塗急鰥寡之病使逺方民沐浴縣官之澤可謂知務矣掃除四賢之室思欲追配古人可謂樂善矣樂天去忠州於今爲二百七十有九年在官者緦緦然常憂瘴癘之病已數日求去故樂天之遺事蕪沒欲盡聖塗齊人也蓋不能巴峽之風土又其撃彊撥煩材有餘地而晚暮爲逺郡守乃能慨然不倦興舊起廢使郡中池觀花竹郁然如元和己亥時追樂天而與之友聖塗於是賢於人逺矣聖塗爲州之明年六月而涪翁爲之記

吉州廬陵縣令題名記

昔皇甫湜持正言廬陵戶餘二萬有地三百里縣當刺史理所令日兩趨衙退則抵承錄判將校事相闗臨煩言易生凡事難專於今戶籍號稱七萬刺史府官屬與昔時皆不同所以病令使政難工者猶不盡除故前令稱治者常少按求版籍由太平興國攺元而上無傳焉由馬逹下訖李景元三十有七人嵗月官資以能右選格應入遽罷不以理或以故去皆可欵識今令陳適用汝器始辦刻石以圖永久維三十七人其政之媺惡則遺民老吏之言猶在去而顯於朝其能否則載於士大夫蓋不必書適用資直方行事如破竹不能爲人下其撃伐人不避豪貴其爲政老姦吏縛不能展手其牧民善去敗羣者其簿籍如謹細書生所抄書予欲考馬君以來政事與適用度長比短差其功最使並刻之而未暇以廬陵之難爲令而稱治其才可知巳

黔州黔江縣題名記

黔江縣治所蓋楚開黔中郡時哥羅蠻聚落也於今爲縣二鄕七里戶千有二百其秋賦雇庸不登三十萬錢以地產役於公者八十有五其義軍二千九百招諭夷自將其眾者五百七十其役於公之人質野畏事大略與義軍夷將領不殊也使之非其義或跳梁不爲用決訟失其情或虜略以償直暗則小智者亦混疆畔而爲欺懦則細黠吏亦能用其柄市麝臍以百計市蜂蠟以千計則夷以長吏爲侮寛則以利啗胥徒而苟免猛則鳥獸駭而走箐中矣至今得其人櫛垢爬癢民以按堵而異時居爲難治吾不知其說也膠西逢興文爲黔州軍事判官會王君任以憂去二年不除代有司以興文攝令遂以治聲聞蓋其人練逹吏道故不以假攝爲一切之政老於憂患故𨿽攝事彌年而不倦事事舉以詔攺秩將去如始至府庫簿書如墉如櫛不鄙夷其民子弟教之故其政無六疾而夷夏安之縣舊無題名記興文湣其太陋求之故府與其老吏乃自熙寧庚戌得趙君洙以來十人刻石以爲後觀而屬余記之子產曰抑人有言曰蕞爾國夫有社稷民人王事均也豈可忽哉興文之舉於是合矣後之人有此六疾而求治吾不知也無此六疾而邑不治吾則不信也故悉書之以告來者

筠州新昌縣瑞芝亭記

晉陵邵君葉爲新昌宰視事之三月靈芝五色十二生於便坐之室吏民來觀者無不欣欣動色相與言曰吾令君殆將有嘉政以福我民乎山川鬼神其與知之矣不然此不蒔而秀不根而成非人力所能致而自至者何也乃相與廓其室四達爲亭命曰瑞芝犇走來謁記於豫章黃庭堅黃庭堅曰子觀神農艸木經靑芝生泰山赤芝生衡山黃芝生嵩山白芝生華山黒芝生常山皆久食而輕身延年而不老蓋序列養生之藥不言瑞世之符又其傳五芝曰赤者如瑚白者如截肪黒者如澤漆靑者如翠羽黃者如紫金皆光明洞徹如堅冰而世之所名芝艸不能若是也故嘗考於信書自先秦之世未有稱述芝艸者及漢孝武厭飫四海之富貴求致神仙不死天下騷然元封中乃有芝艸九莖連葉生甘泉殿齋房中於是赦天下作芝房之歌孝宣興於民間勵精萬事事無過舉然廟享數有美祥頗甘心焉故復修孝武郊祀以瑞紀年元康中金芝九莖又產函徳殿銅池中然此芝不生於五嶽果神農經所謂芝者耶予又竊怪漢世旣嘉尙芝艸而兩漢循吏之傳未有聞焉何也豈其所居民得其職所去民思其功生則羽儀於朝沒則烝嘗於社則是民之鳯凰麒麟醴泉芝艸也耶抑使民田畝有禾黍則不必芝艸生戶庭使民伏臘有雞豚則不必麟鳯在郊梧黠吏不舞文則不必虎北渡河裏胥不追擾則不必蝗不入境此其見效優於空文也耶昔黃霸引上計吏問興化之條有鶡雀來自京兆捨中飛集丞相府上霸以爲皇天降下神雀欲圖上奏京兆尹張敞言郡國計吏竊笑丞相之仁厚智略有餘而微信奇怪也恐丞相興化之條或長詐僞以敗風俗天子嘉納焉劉昆爲江陵令連年火災昆輒向火叩頭多能反風降雨遷農太守驛道多虎崤澠不通昆爲政三年虎負子渡河乃召入爲光祿勲詔問昆江陵反風滅火農虎北渡河行何徳政而致是對曰偶然耳左右皆笑其質帝嘆曰是乃長者之言由君子觀之張敞之篤論世祖之知言建成之文不如光祿之質也𨿽然新昌之吏民愛其令君將儌福焉焉可誣也又嘗試論之古之傳者曰上世蓋有屈軼指佞萐莆扇庖蓂莢紀歷嶰竹生律旣不經見後世亦不聞有之則世之有芝艸特未定也邵君家世儒者諸父兄皆以文學行義表見於薦紳邵君又喜能好修求自列於循吏之科故其气焰而取之異艸來瑞使因是而發政於民慘怛而無倦旣使盡力於田復使盡心於學則非常之物不虛其應且必受賜金增秩之賞用儒術顯於朝廷矣豈獨誇耀下邑而已乎故並書予所論芝艸循吏之實使歸刻之

河陽揚淸亭記

河陽縣令治盟津西晉潘嶽安仁所治縣也慶曆中著作郎知縣事鮮於亨慕潘令治民有聲相傳以爲父老不伐其桃李於是築亭於其囿曰聯芳架閣於其沼曰揚淸意若同循吏之臭味有激於貪濁云才四十年來者不嗣垝垣污泥民吏嘆息元祐三年某月宣徳郎知縣事髙元敏求父吏事膚敏不深鞭罰而政和乃浚沼開囿陸藝桃李水植菱藕稍繕故址作亭用其名曰揚淸名因其舊不揜前人之善也土木之功不若前人愛民力之不易也旣落成伐石乞文於予予爲作詩詩曰邑有社稷古千戶侯吏不自喜以歲月偸髙侯爲邦民不吏賕吏姦輒得有距有鉤去其螟麥禾旣秋與民憂之與民樂之安我燕居民勸作之匪我自逸前人度之艸木茂止鳬雁於水賔贊士子於食酒醴男耕不遲女桑孔時髙侯宴喜去其思之

東郭居士南園記

以道觀分於嶄巖之上則獨居而樂以身觀國於蓬蓽之間則獨思而憂士之處污行以辭祿而友朋見絕自聾盲以避世而妻子不知況其逺者乎東郭居士嘗學於東西南北所與遊居半世公卿而東郭終不偶駕而折軸不能無悶往而道塞不能無慍退而伏於田裏與野老詠風謀乘屋不以有涯之生而逐無涯之欲旣乃蘧然獨覺釋然自笑問學之澤𨿽不加於民而孝友移於子弟文章之報𨿽不華於身而輝光發於艸木於是白首肆志而無彈冠之心所居類市隠也摠其地曰南園於竹中作堂曰靑玉嵗寒木落而視其色風行雪墮而聽其聲其感人也深矣據羣山之會作亭曰翠光逼而視之土石磊繚以松楠逺而望之攬空成色下與黼黻文章同觀其曰翠微者艸木金石之气邪其曰山光者日月風露之景邪不足以給人之欲而山林之士甘心焉不知其所以然而然也因髙作閤曰冠霞鮑明逺詩所謂冠霞登防閣解玉飲椒庭者也蟬蛻於市朝之混濁翳心亨之葉而幹沒之輩不能窺是臞儒之僊意也其宴居之齋曰樂靜蓋取兵家陰符之書曰至樂性余至靜則防陰符則吾未之學也然以予說之行險者躁而常憂居易者靜而常樂則東郭之所養可知矣其經行之亭曰浩然委而去之其亡者莎雞之羽逐而取之其折者大鵬之翼通而萬物皆授職窮而萬物不能攖豈在彼哉由是觀之東郭似聞道者也東郭聞若言也曰我安能及道抑君子所謂困於心衡於慮而後作者也我爲子家壻軒冕不及門子之姑氏懟我不才者數矣殆其能同樂於丘園今十年矣可盡記子之言我將劖之南園之石他日禦以如臯𨿽不獲雉尙其一笑哉予笑曰士之窮乃至於是夫於是乎書東郭之鄕族名字曰新昌蔡曾子飛作記者豫章黃庭堅

大雅堂記

丹稜楊素翁英偉人也其在州閭鄕黨有俠气不少假借人然以禮義不以財力稱長雄也聞余欲盡書杜子美兩川防峽諸詩刻石藏蜀中好文喜事之家素翁粲然向余請從事焉又欲作髙屋廣楹庥此石因請名焉余名之曰大雅堂而告之曰由杜子美以來四百餘年斯文委地文章之士隨世所能傑出時輩未有升子美之堂者況室家之好耶余嘗欲隨欣然會意處箋以數語終以汩沒世俗初不暇給𨿽然子美詩妙處乃在無意於文夫無意而意已至非廣之以國風雅頌深之以離騷九歌安能咀嚼其意味闖然入其門耶故使後生輩自求之則得之深矣使後之登大雅堂者能以余說而求之則思過半矣彼喜穿鑿者棄其大旨取其發興於所遇林泉人物艸木魚虫以爲物物皆有所托如世間商度隠語者則子美之詩委地矣素翁可並刻此於大雅堂中後生可畏安知無渙然冰釋於斯文者乎元符三年九月涪翁書

松菊亭記

期於名者入朝期於利者適市期於道者何之哉反諸身而已鐘皷管以飾喜鉄鉞干戈以飾怒山川松菊所以飾燕閒者哉貴者知軒冕之不可認而有收其餘日以就閒者矣富者知金玉之不可守而有收其餘力以就閒者矣蜀人韓漸正翁有範蠡計然之防有白圭猗頓之材無所用於世而用於其楮中更二十年而富百倍乃築堂於山川之間自名松菊以書走京師乞記於山穀道人山谷逌然笑曰韓子眞知金玉之不可守欲收其餘力而就閒者子今將問子斯堂之作將以歌舞乎將以研桑乎將以歌舞則獨歌舞而樂不若與人樂之與少歌舞而樂不若與眾樂之去歌舞者豈可以樂此哉防饑問寒以拊孤折劵棄責以拊貧冠婚喪葬以拊宗補耕助斂以拊客如是則歌舞於堂人皆粲然相視曰韓正翁而能樂之乎此樂之情也將以研桑何時已哉金玉之爲好貨怨入而悖出多藏厚亡他日以遺子孫賢則損其志愚則益其過韓子知及此空爲之哉𨿽然歌舞就閒之日以休研桑之心反身以期於道豈可以無孟獻子之友哉孟獻子以百乘之家有友五人皆無獻子之家者也必得無獻子之家者與之友則仁者助施義者助均智者助謀勇者助決取諸左右而有餘使宴安而不毒又使子弟日見所不見聞所不聞賢者以成徳愚者以寡怨於以聽隠居之松風裛淵明之菊霞可以無愧矣

山谷集卷十七

欽定四庫全書

山谷集卷十八

宋黃庭堅撰

記十四首

江州東林寺藏經記

元丰三年夏四月提防寺務司言大相國寺星居院六十區院或有屋數楹接棟寄閻市井犬牙庖煙相及風火不虞請合東西序爲僧舎八區以其六爲律院以其二爲禪坊詔可之賜祠部度僧牒一百給其費其六年秋七月落成賜兩禪院名其東曰慧林其西曰智海尙書禮部言淨因院僧道臻奉詔選舉可住持慧林智海院者今選於四方得蘇州瑞光院僧宗本江州東林寺僧常總詔所在給裝錢上道聴乘驛於是常總自陳老病山野不能奉詔禮部以聞詔勿奪其志總公天下大禪師門人常數百或千人方京師虛慧林智海以擇士禪林之子弟皆願其師得之及總公不出出而道俗傾動相與謀曰吾師不肯爲西用又將棄東林而追之於窮山凡可以安總公者皆盡心力爲之於是能者致力巧者獻工富者輸財辯者勸施數年之間爲夏屋千楹其廢興則自有記最後度爲轉輪蓮華經蔵屋未及成而遣其徒永邦來乞予記予見邦之爲蔵經其物材無苦調防墨工是正板籍積書如山盡歷邦手如數一二予以謂能成總公所商度無疑也予問邦夫用力則外奰而不來用智則物猜而不應不用智與力物歸之無極此其故何哉邦之言曰蓮華蔵世界海非人非天虎嘯於陘震風薄木龍鳴於川大云垂地若有召之者而不知其所從來吾師之道芒乎昧乎物故萃乎予應之曰如總公之不應詔而西也似若有謂未必直其妙處然而來者蕓蕓豈眞知之者耶子勉之藏成予爲若作記元祐六年某月旣沒總公之世而經櫝猶在寓捨及其門人思度時邦與後來主事者枘鑿有不合因謝去久之度來告曰輪轉蔵及蔵殿今有六乞士發心猛烈殆將化成惟蔵經者邦有勛焉而先師之手擇也願終先師之志竭蹶成之黃庭堅曰夫總公盛時化蟻穴蜂房爲蘭若百區何其易也比其晚節末路經營一蔵而身不及見又何其難也所謂彊弩之末不能穿魯縞行百里者半五十者乎抑剙而有者其成壊自有數當成於度之世者𨿽總公亦不得剙而有之耶古之得道者閱世或餘百年而棲遲蓽門之下𨿽有大檀越不聴增一艸蓋知三界一切法眾生諸煩惱卽是道塲堅固法在此不在彼耶

南康軍開先禪院修造記

廬山開先華藏禪院江南李氏中主所作也初中主年十五先主秉楊氏國柄鎭金陵畱中主與宋齊丘參廣陵政事中主年少好文無經世之意喜物外之名問捨於五老峯下欲蟬蛻冠冕之間鳯鳴林丘之表有野夫獻地焉山之勝絕處也萬金買之以爲書堂時方多故未暇防先主開國身任世子稍駸駸於富貴然語其舊僚未嘗一日忘廬山也其後中主嗣國數年乃卽書堂爲僧捨蓋方其富盛時傾國服爲之亦推野夫獻地爲已有國之祥故名曰開先以了山道人紹宗主之所謂拾枯松煮瀑布者也及中主作洪都蓋嘗弭節雍容故榻與畫像存焉太平興國二年又賜名曰開先華蔵然其主僧率以行義耆老至善暹時乃有眾數百人所謂海上橫行暹道者也於是開先始爲禪林矣由宗十四傳而今行瑛出焉自瑛之前有道行或不屑屑於世務有幹局者或義不足以感人故其補敝支傾僅僅有之不足言瑛得道於東林常總其材器能立事任人役物如轉石於千仞之溪無不如意初苦痰癖屢求去而不可臥病坊者餘三年乃作意一新之惟表章李氏時佛屋一區以其壯大簡古畱爲後觀後人所作僧堂一區亦髙深安隠視佛屋兄弟也故不暇開先之屋無慮四百楹成於瑛世者十之六窮壯極麗迄九年乃卽功方來之眾與其勤舊𨿽千人宴坐經行冬夏無不得其所願賔客之有事於四方者𨿽數百人夜半而過門無不得其所求蓋廬山開先棲賢歸宗圎通四禪院飯遊客常居飯僧之半而瑛以其餘與遣化於四方之所入興舊起廢其成功也難故其落成也乞記於豫章黃庭堅庭堅曰夫沙門法者不住資生行乞取足日中受供林下托宿故趙州以斷薪續禪牀宴坐三十年藥山以三篾繞腹一日不作則不食今也毀中民百家之產而成一屋奪農夫十口之飯而飯一僧不已泰乎夫不耕者燕居而玉食所在常數百是以有防昌之籍沒窮土木之妖龍蛇虎豹之區化爲金碧是以有廣明之除蕩可不忌耶瑛曰然有是也今法王眞子爲世界主佛毋淨聖同轉道樞泰山之雲雨天下河海潤極千里何憂魔事耶𨿽然廣明之盜三災彌綸一切共業影響豈特末法比丘之罪耶防昌之詔吾又有以訂之其說不過人其人火其書廬其居夫毘盧遮那宮殿樓閣充徧十方普入三世於諸境界無所分別彼又安能廬吾居有大經卷等量三千大千世界蔵在一微塵中彼又安能火吾書無我無人無佛無眾生彼又安能人吾人𨿽然妙莊嚴供實非我事我於開先似若夙負成功不毀夫子彊爲我記之我住此山十有二年隨緣所作窮於是矣我將采時新之菓憩折腳木牀以待夫子解腰而共飯黃庭堅曰此上人者蓋類如來蔵中之說客菩提塲中之遊俠邪欲作記者亦窮於是因自書使刻之

洪州分寜縣雲巖禪院經蔵記

江西多古尊宿道塲居洪州境內者以百數而洪州境內禪席居分寜縣者以十數二十年來住持者非其人十室而八也其有戶籍而單丁住持上官租者十室而五也分寜縣中惟雲巖院供十方僧山穀道人自爲童兒時數之未嘗得人其號十方名存而實亡矣元祐末山谷以憂居裏中有玉山僧法淸屍此禪席而十方僧往來不得展鉢托宿淸聞山谷嘗道雲巖初無蔵經慨然欲辦此緣其人才智足以興事而道行不能感人論者紛紛而中廢淸亦得罪去矣韶陽老人得道於黃龍祖心禪師被褐懷玊隠約山間二十餘年矣自言山野不解世事無出山爲人意邑中賢士大夫及其耆宿商度曰欲興雲巖法席必得本邑道人若是則莫宜韶陽公於是逼致之韶陽公幡然受請入居方丈之東死心寮中居數月粥魚齋鼓隠隠谹谹聞者動心升堂入室肅肅雍雍觀者拱手韶陽公曰與十方人作粥飯緣則可矣非老人爲道而來之意古人云我若一向舉揚宗乘法堂前艸深一丈吾恐雲巖門外荊棘生焉不得已眾竭力爲我置蔵經且於末法中作佛事眾亦不解老人語而謀爲轉輪蓮華經蔵庇以華屋大爲經堂嚴以金碧有山者獻木有田者獻谷如此且閱三嵗檀化爲魔種種沮壊韶陽壁立不戰不祈諸魔所攝去魔卽佛作大莊嚴逺近傾倒魔爲檀自謝負墮鳴蠡伐鼓相我成功於是四方來觀者乃曰江東西經蔵乃十數未有盛於雲巖者也而此經蔵者發端於山谷不得不爲之記山谷曰物之成壊蓋自有數要以有道者爲所依然後崇成韶陽所以不得已而置蔵經是中有正法眼句禪子自當於死心寮中求之凡此蔵經主工者僧悟機如京師印經者僧希文韶陽老人者大長老悟新山穀道人者責授涪州別駕戎州安置黃庭堅

洪州分寜縣靑龍山興化禪院記

幕阜山之東黃龍山之下曰靑龍山背山而向溪有道埸曰興化禪院相傳以爲隋初有頭陀卜築此山得名曰靈臺院至防昌而籍沒大中再許度人有利相禪師實化艸萊皆爲金碧號澄心院嗣興者曰伏虎禪師嵗逺失其名蓋常以道行伏虎鄕民生敬其經行死奉其塔廟至今遺基巋然水旱猶請禱之此後子孫食其田宅而已至慶曆中賜名興化禪院於今七世無赫赫可紀紹聖丙子嵗眾請漳州僧以弼住持弼常入黃龍心泐潭文之丈室自以爲聞得力句於東林常總禪師不能補壊支傾偸過嵗月銳意興作必欲自我一新之尙有東林之規模又得長沙僧志秀爲之佐故七年而大廈彌山凡所以尊崇經像安飬聖賢包容作務館谷賔客無不稱事髙明顯融又栽杉十萬以闗盛衰蓋方事之初民愼展者家有古墳櫧林相其材可大用而人以爲不可得已而櫧林之中夜聞鐘梵或以告弼試往諭之愼氏四十餘院欣然同施人歆其祥於是傾材獻力遂崇成耳惟積敝難振大緣難成非其時不興非其人不能夫更六世而補破支壊粗合茍完可謂積敝矣空山之間四旁去州縣逺徹故作新費以鉅萬可謂大緣矣櫧林鐘梵非所應有而驚動此其興之時也弼以淨行而主此緣秀又爲之竭力凡一切作務病者不悔死者不怨皆曰今我盡心盡力必將惠我三昧其人又能也夫東林千嵗之功發地除之不遺一像一室爲屋千楹成壊無不如意然未及以道接十方也而化去今弼尙未老訖臻厥成尙行總公之道哉故爲之記記其興廢而勸請之

太平州蕪湖縣吉祥禪院記

太平州蕪湖縣吉祥院者考之載籍不知其所本父老言曩猶有石刻云院基扵晉永和二年而亡其名又言江南李昪初爲徐溫乞子時徐知訓不能容昪置酒伏劍士欲殺之行酒吏刁彥能知其故以手爪昪昪寤起走伏扵此院北山間古松下以免及昪有吳國名院曰永壽云其後僧紹熈焚巢毀像埽地幾盡天聖初知縣事太常博士董黃中逐紹熈以授僧自元而院中興景祐大饗帝於明堂賜院名曰吉祥元之徒繼主事者曰可旻亦有道行俗緣以故其佛事崇成上北山斬竹開屋凡數十楹旻死其弟可云可暹敗隳寺居略如紹熈時鐘魚不鳴像設風塵【闕】

事閱知縣事晉陵胡宗質開封李士髙始以邑中士大夫耆老之願起宣州廣教禪院僧慶余傳法住持蕪湖未嘗有十方院院又蕪廢不可措手人以爲興之難而余以元丰八年五月二十八日來就法席是日竹筍彌山人【人一作道俗】以爲瑞有屠者故凶忍於是昉欲解牛三夕不能奏刀已而牛見夢送我吉祥院屠以語市中人市中人則共買牛與吉祥至今以供麥磑方念作經蔵而法教自鳴余亦不知寒暑日乞於市上風號雪虐道無行人而夫須襏襫出作佛事故邑人動心焉其耆老亦有修禪奉律信有是道者以是坐賈行商與田間著姓破慳捨有日月至焉然余貞貧士一錢而乞之而人有施四十萬者故嵗行八周興舊起廢於今可以安方來禮勤舊下逮冗從皆有舎區又爲大轉輪經蔵其費鉅萬方嵗之不易居民薦菑於水火若不可爲而余之立志如山不可回奪余之言曰蕪湖古大縣嘗爲丹陽郡治所直中江之防舳艫相屬千里連檣輔我者眾則吾事當有濟時百足之虫至死不僵吾以是歿吾世爲之以能難成【一作是故能成難成】遂濟登玆黃庭堅曰此山蓋爲永壽院者幾百年爲吉祥院者又五十年矣今乃蔚爲禪居再閱廢興可爲累嘆物之成壊相尋馮虛而責實蓋難爲功今余之功緒且終是必將齋心服形退蔵於宻延四方之有道者爲之法供養豈使法鼓虛鳴反爲磴下牛所笑哉故爲之記其所從來使後有考焉余蓋授法於太平州興國修睦而其同學弟仲珪實左右之

南康軍都昌縣淸隠禪院記

發豫章下流略鄱陽之封據彭蠡上游距落星灣輿行一舍舟行百里有大聚落是爲古之鄡陽今爲都昌縣治所山悠而水逺能陰而善晴升南山而望之如李成範寛得意圖畫蓋南山之於都昌如娟秀人直其眉目淸明處也其東則謝康樂繙經臺其西則石壁精舍見於康樂之詩石壁之灣洄古木怪石又陶桓公之釣臺也野老巖之下盤折爲隈隩其土泉而繁松竹曰淸隠寺者唐泰陵皇帝所賜名也其後縣令陳杲用咸通赦書攺築於南山之陽自爾餘百年閱廢興多矣守者非其人至無用芘風雨以食熈寜甲寅令王師孟初得廬山僧建隆主之遂爲南山淸隠禪院乙卯丙辰而隆卒長老惟湜自廬山來百事權輿願力成就而僧太琦實爲之股肱於今八年宮殿崇成凡所以安眾作佛事者靡不斬新松竹欣欣安樂雨露而無斧斤引髙泉以致日用器械奇巧如人血脈周流於百體也陰房蘚壁戶牖通達昔者虫蛇之寢廟虎豹之燕居無不畚築丹堊糞其寛衍以爲園蔬老者有所休壯者有所遊少欲而常足無聚祿而望人之腹余得意於山川以來隨食南北二十年矣未嘗不愛樂此中之美故嘉嘆淸隠之心賞風月而同歸淸隠曰吾與子同與不同付與五湖雲水惟是艱難以至燕樂彊爲我記之淸隠出於福淸林氏飽諸方學最後入浮山圓鑑決逺之室浮山臨濟之七世孫如雷如霆觀父可以知子矣

吉州隆慶禪院轉輪蔵記

維物外禪師衝日有道行以江西楊氏順義中築室於廬陵郡之仁山其言傳故院不廢至於今爲隆慶禪院熈寜乙卯禪師利儼自黃龍慧南道人所來樂仁山而駐錫焉儼器宇重深才智能任事其初舉事緣占知人心告以刻華嚴經論板書經費鉅萬人勸其功期月而成儼曰黃龍知見之香可以普薫斯人矣於是安意莊嚴此山卽以其書告眾人曰吾師云五十六億萬嵗當有大丈夫來自善足天於龍華菩提木下三轉法輪度諸有緣人稱所有施法佛及僧是爲將來聴法種子其防盟以二月十九日至元丰三年其日逺近皆防有異僧來喫飯忽不知所如道俗震動四年六月防者傾江西湖南而僧伽浮圖出光明相照此防人無不歸心故儼因此防供施轉化多人爲轉輪經蔵木石金碧妙天下之材百工妙天下之手閱二嵗而崇成機發於踵大車左旋人天聖凡東出西沒鬼工神械耀人心目其費無慮二千萬皆人自勸非機巧智力所能儼之言蓋如此豫章黃庭堅曰夫一缾一鉢行若飛鳥而宴坐十年荊棘艸萊化爲金碧嵗無丰凶施者常滿門彼非有大才智鼓舞斯人安能若是因其落成爲之記

懷安軍金堂縣慶善院大悲閣記

直金堂縣南有山如城壁東西行者風雨以爲保障是謂金堂山有一峯發於其麓自北而南出絕峯上極得地坦平表裏見其江山縣之爽塏處也縣南故有僧坊曰天王院天聖中賜名曰慶善爲捨五百楹成於僧化之師文紀至化之乃度作千手眼大悲菩薩閣於峯頂規摹之初智者笑之愚者排之化之意益堅其求於人不避寒暑雨雪其受人施不計貧富多寡積十五年而功乃成於是又卽山南北而爲宮與大悲閣髙下相望爲屋將百楹矣初其匠事未能半而壯麗宏敞動人心目於是笑之者皆助之謀排之者皆借之力已而檀施傾數州其用錢至一千萬然後聖相圓滿千手所持多象犀珠金間見增出無一臂不用不以人功嵗計所能辦也觀者傾動或至懴悔涕泣於是化之自伐其功因餘外兄張子安乞余文記之子安亦言化之醇朴不雕鐫盡心於佛事所作殊勝可紀也按千手眼大悲菩薩者觀世音之化相也維觀世音應物現形或至於八萬四千手眼昔楊惠之以塑工妙天下爲八萬四千不可措手故作千手眼相曰後世𨿽有善工不能加也已而果然今之作者皆祖惠之云金堂本廣漢郡之新都聚邑至唐咸亨中以金堂山而名其縣化之其縣人也子安通直知金堂縣事張君禔也大悲閣作元祐二年之九月將落成於新天子攺元之某月

瀘州大云寺滳乳泉記

瀘州大云寺西偏崖石上有甘泉滳瀝一州泉味皆不及也今名曰滳乳泉然寺僧宗惠埋其上泉滳來不汲汲疑爲死骨所觸余聞書死而泉源者其子孫皆當病水瘴而死其毒數世不已惠若有子孫可忠告之遷以避數世之禍

吉州西峯院三秀亭記

廬陵比缺守輒以他吏攝承托宿傳捨吏胥視民爲爼豆執鞭者眾羊失其牧嵗嵗仍饑饉夜有枹鼔不治聲聞京師元丰六年春詔用壽春魏侯魏侯有家法以吏能名一世至則引見官吏問救獘所先下書教民諭以善語奬拔才能昭勸不勉戒敕宿負聴以功除按行州左右曹三獄累械至三百餘決其得情引慝釋其防染攀牽惟上請須報逺逮證左與系輕而捕重者乃付有司其所裁遣蓋去三分之二人气以和下車之十二日芝艸二本產於州院獄門之東其後得一本於郡齋便坐之室而最盛於西峯僧捨之秀野亭一月之間凡產芝二十餘磊落權奇人物象成最後寺僧來獻黃芝異本同頴黃者慶色異本同頴者不爭之祥今郡侯樂士愛民天澤優渥五穀順成鈔盜其將衰息健訟之民且化爲慈祥弟友魏侯亦將鴻漸於臺省以受福民之慶則靈芝之生不獨爲吉瑞魏侯因卽秀野亭以爲三秀屬豫章黃庭堅記之魏侯名綸字君兪其嵗之六月甲戌記

吉州慈恩寺仁壽塔記

吉州東山慈防寺治平皇帝賜名也寺有江南李氏保大中刻石曰龍興寺而髙僧傳言仁壽舍利塔在發防寺寺三易名其嵗月皆失欵識其傳曰隋文皇帝方隠約時有異人以舍利一函與之曰以此福蒼生因忽不見帝以示僧曇遷置堂中閱數日數有盈縮遷曰吾聞法身過於數量非世智所及此未可量有尼智遷數大言人以爲狂而不信陰謂帝曰象教堙沈一切鬼神皆西兒當父母天下其後周失其牧隋文受命仁壽攺元廼詔分舍利三十置浮圗於天下髙爽地所至皆發祥下瑞三年又以所餘舍利五十有三分置五十三州皆選有道行僧調防至其州卜吉地爲浮圗吉州發防寺其一也實以西京光明道塲僧慧最將命發地八尺得豫章板古瓴甓中置銀甖舍利觀者皆震動唐天祐中雷雨大晦厥明視之浮圗左旋殆且盈尺故基宛然不相函蓋非人力所及靈瑞傳聞崇奉傾數州由天聖以來屢見光景誌怪者或過其實而曲士持議以爲無時道彼恢詭譎怪流俗喜傳無以爲有寡見淺聞又裁耳目之外謂之不然故曰夏虫不信冰霜醯雞斷無天地彼何足論大方之家故資攷實錄遺主塔僧師惠以告來者師惠喜事有經論學樂以餘言勒之金石

天鉢禪院凖禪師舍利塔記

維東福勝故號天鉢有來鎡防在同光之末令初堂堂大覺印可干戈日尋禪子宴坐眞人開宋六合爲家時維令凖以弟繼初持臨濟家法鼓板鐘魚寂寥百年有僧父子父糊其鄰子乞於市文慈重元海岱維淸如雷如霆十州震驚盲者得眠檀者傾施日飯三百猶不賜覺海若衝提印了空雪山醍醐法示一味飲者不同衝子智航蓋士夫選諸根猛利透出魔罥昔在天鉢風雨及牀瓶鉢三世冬溫夏涼有窣堵波畚築所開發函得骨莫詔其誰稽首摩佛舍利湧出銜齒附骨如珠瑟瑟廼考圗記凖實藏此壽七十五同光之季累甓莊嚴鐘唄威儀使見聞發心維航智悲林下家間得意自足蒿萊荊棘不純不縟因時成文證徳訓俗如象遇雷如藏六攷石作銘閱世陵谷

淸隠院顯濟王廟記

諸行無常一切皆苦諸法無我寂滅爲樂無上兩足尊初說修姤路爲海居種性開此甘露門故娑竭以無耳聞經無姤以非男成佛維順濟王承佛記莂有大福田爲世津梁得自在力當時十處十防皆聴圓音今日三江五湖不志外防所以作南山之檀越應淸隠之鑪香以佛事作神通化血食爲淨供𨿽然大陽門下法士徧周普光法堂當仁分坐不妨於法界海見作魚龍入觀音門能施無畏鐘魚板鼓釋迦苦口丁寜雷雨風濤順濟家常相助因行不妨掉臂南山飯在往來船非惟曲爲今時亦與後人作古記

自然堂記

佛者惠言吾同郡人自豫章來客於湖陰將二十年其居故屋數間舊開東軒於鄰室之籬角黮黒漸洳不堪人居蝸涎蛛网經緯幾席有以攺作告之者則應之曰未遑也間而徘徊其下徜徉乎旁久乃得之因其舊蓋不易一瓦塞故向以爲壁搴故壁以爲明不加一木而堂成知言師而來者莫不粲然油然忘其歸予獨嘉其意近於自然爲之名曰自然堂且爲道其所以名曰動作寢休頽然於自得之埸其行也不以爲人其止也不以畏人時損時益處順而不逆此吾所謂自然也彼體弱而健彊名辱而羨榮汩汩然日有是心然且取混沌之術而假修之者自然尙能存乎𨿽然凡此者近之矣而未也若夫道之妙者則吾不能爲若言之而使若得之也亦不能爲吾言之矣言師善鼓琴丹靑而不有其能讀經論多自得其意不事外飾如山野人可與言者也

山谷集卷十八

欽定四庫全書

山谷集卷十九

宋黃庭堅撰

書三十五首

上蘇子瞻書二首

庭堅齒少且賤又不肖無一可以事君子故嘗望見眉宇於眾人之中而終不得使令於前後伏惟閣下學問文章度越前輩大雅愷弟約博後來立朝以直言見排擢補郡輙上最課可謂聲實於中內外稱職凡此數者在人爲難兼而閣下所謂海涵地負特所見於一州一國者耳惟閣下之淵源如此而晚學之士不願親炙光烈以增益其所不能則非人之情也借使有之彼非用於富貴榮辱顧日暮計功道不同於謀則愚陋是已無好學之志訑訑予旣已知之者耳庭堅天幸早嵗聞於父兄師友已立乎二累之外然固未嘗得望履幕下以齒少且賤又不肖自知學以來又爲祿仕所縻聞閣下之風樂承教而未得者也今日竊食於魏防閣下開幕府在於彭門傳音相聞閣下又不以未嘗及門過譽斗筲使有黃鐘大呂之重蓋心親則千里晤對情異則連屋不相往來是理之必然者也故敢坐通書於下執事夫以少事長士交於大夫不肖承賢禮故有類似不當如此恭惟古人之賢有以國士期人略去勢位許通書者故竊取焉非閣下之豈弟單素處顯何特不可直不敢也仰冀知察故又作古風詩二章賦諸從者詩云我思古人實獲我心心之所期可爲知者道難爲俗人言不得於今人故求之古人中一一與我並世而能獲我心思見之心宜如何哉詩云旣見君子我心冩兮今則未見而寫我心矣春暄冷失宜不審何如伏祈爲道自重

庭堅再拜自往至今不承顏色如懷古人頃不作書且置是事卽日不審何如伏惟坐進此道以聴浮雲之去來客土不給伏臘尙可悲忍否夫忠信孝友不言而四時並行晏然無負於幽明而至於艸衣木食此子桑所以歌不任其聲求貧我者而不得也且聞燕坐東坡心六經滋味糟粕而見存乎其人者頗立訓傳以俟後世子云安得一見之昨傳得寄子由詩恭儉而不迫憂思而不怨可願乎如南風報徳之弦讀之使人凜然增手足之愛欽仰公擇莘老頗嗣音否師厚詩語气益俊逸極以鮑明逺但因來不多復未果錄寄耳比以職事在山中食筍得小詩輒上寄一笑旁州士大夫和詩時有佳句要自不滿人意其如公待我厚願爲落茟思得申紙疾讀如老杜所謂一洗萬古凡馬空者朝夕須報惟君子之四時體道一致神明相之

寄蘇子由書三首

庭堅頓首再拜誦執事之文章而願見二十餘年矣官學匏系一州輒數嵗迄無參對之幸毎得於師友昆弟間知執事治气飬心之美大徳不逾小物不廢沈潛而樂易致曲以遂直欲親之不可媟欲疏之不能忘𨿽形迹闊疎而生平詠嘆如千載寂寥聞伯夷柳下惠之風而動心者然惟小人不裕於學方羊塵垢之外朴拙無所可用旣已成就𨿽造物之鑪錘不能使之工也得邑極南幸執事在旁郡且當承教爲發萬金良藥使痼疾少愈而到官以來能薄不勝事劇陸沈簿領中救過不暇筆墨且況以寫心之精微故欲作記而中休時因過賔髙安行李必問動靜以其所言參其所不能言承典司管庫之鑰率職不怠懷璧混貧捨者爭席良以自慰比得報伯氏書詩過辱不遺緒言見及敢問不肖旣全於拙矣於事無親疏不了人之愛憎人謂我疏愚非所卹獨不知於道得少分否恭惟聞道先我爲世和扁有病於此固聞而知之因來尙賜藥石之誨抱疾呻吟仁者哀憫向冷不審體力何如惟彊飯自重

流落七年防恩東歸至荊州病幾死失一弟一妹及亡弟二子早衰气索非復昔時人也性本疏懶鞭防不前以是未嘗得附動靜忽奉十二月二十四日所賜教存問勤重伏審憂患之餘臺萬福開慰無量端明二丈人物之冠冕道徳文章足以增九鼎之重不謂遂至於此何勝殄瘁之悲況手足之情平生師友之地荼毒封割之懷何可堪忍柰何所賴諸子有所立而季子文章幾於斯人之不亡也庭堅病起荒廢恐不能辦事欲引去而未敢太平遂請義當一往來夏秋間若病不再作尙可祈見無階承教臨書懷仰

伏承端明二丈窀穸有期天下失此偉人何勝霣涕石刻得三丈論撰無憾矣不審幾時得刻石托誰書丹若未有人不肖輒爲托名其上若自有人卽已矣萬一不用書則用家弟尙質所篆蓋別托一相知人名可也三兩日卽拏舟下巴陵出陸至雙井六日爾至卽令家弟書篆攜至荊渚二月末可復來也小子相娶石諒之女防齒記感激感激

見張宣徽書

豫章黃庭堅再拜獻書致政少師閣下詩云瞻彼淇澳菉竹猗猗有斐君子如切如磋如琢如磨瑟兮僴兮赫兮喧兮有斐君子終不可諼兮維古之徳人其髙明有臨其靚深有威其潤澤在下其光暉在上使人望之而鄙吝之意消亦不容聲矣恭惟閣下道尊徳貴而載之從來飯糗桑樞而山立乘軒委佩而超然出入諸公間如砥柱之屹中流也學問文章冰銷彼已惟道以爲體白首日新夙夜徳人之事庭堅自維淺陋才行不足比數於時輩無以爲左右重顧有事賢之心在予自信甚篤嘗與深識士大夫詠嘆盛徳相講勸以爲歸而身賤逺未得有足迹於門墻之下今日掃舍人之門非敢以小人固陋求言論風防拜於庭而承顧盼進幾杖而見嚬伸得所以不言而飲人者則淇澳之所歌昔聞其聲今見其實操豚蹄以祝維所欲者奢而可笑先至後去以分東壁之光不可謂無意者也防冒淸重重足以聴命

答晁元忠書

庭堅百拜元忠足下未識足下之面因諸昆弟得足下之詩興托深逺不犯世故之鋒永懷喜怨欝然類騷想見足下豈弟於學問故頃追韻冩意於無能之辭𨿽仰髙尙友發於聲音而文章闇昧不敢以過雷門不謂堯民卽以奉寄廼辱已未書及詩傾囊竭篋不祕金玉悉以相畀幸甚幸甚惟是盛見稱許愛而忘其醜欲爼豆不肖於諸公之間豈不願盜名恐累足下知言爾往多故不卽報度已察南來拘窘吏事𨿽江山相映發心不在焉如墻壁間作詩文與俗俯仰不足紀錄得顯臣兄弟時持書冊來講問撥置簿領一解顏耳承去嵗不利秋官居閒當有自娯卽日體力勝否昨所諭怨與不怨論事似不當耳茍志於仁矣其餘存乎其人不可聴以一律君子陽陽考盤與北門褰裳同爲君子之詩夫爭名者於朝爭利者於市觀義理者固於其防怨與不怨去道逺矣莊周所謂九萬里則風斯在下矣足下以爲何如無階合並十詩仰報盛意因以當面願自保重

答郭英發書

庭堅頓首發春卽治僦捨悉謝遣公家人惟兩僕夫備使令事事躬親所以不能嗣音更兩日僦捨亦畢工矣然自逺方來督書者凡七人又當作書累日甚覺勞敝也辱書承侍奉吉慶爲慰雙井有可與同味者乎兒輩煩記憶大者讀書小者踉蹡幸無他耳捨弟未來聞正初到漁洞矣純上座歸嘉州將一月唐道人亦且行矣七佛偈誰所作猶問五子之歌誰所作也五觀佛語也爲士大夫開此觀山谷語也東溪老廬山開先長老行瑛歷陽公王安上純父是時爲和州宗叔粲宗少文南史有傳陸探微畫與顧凱之可並驅爭先少文茂深略同時也西臺禮部員外郎李建中名士也國初權西京禦史臺故時號李西臺書蛛所謂蠨蛸在戶者煤尾屋塵屋塵合墨醫方謂之烏龍尾銀鉤蠆尾晉徵西長史索靖妙得崔張筆法自言吾書如銀鉤蠆尾山芥紫栮計是佳蔬但恨爲聚蚋之咮所敗耳銅丱研少畱意幸甚烏豆粥大烏豆一升隔宿洗淨用七升水浸明日入油一斤炭火煆至晚當縻爛可煮三升米米極熟下豆入白糖一斤和勻入細生薑棊子四兩是謂粥矣纒頭事不能記其人姓名未可得信三子名字訓作書忙又未能就庭堅再拜

答何靜翁書

庭堅再拜何君足下去年辱惠書過有稱述意足下隨世毀譽未必自得之耳又多病之餘懶慢成性鮮自源歸時不能卽奉答亦以今世民之師帥不知行道以先覺覺民學校之教不知明道以啟迪後進故學者不知重道而尊師士亦不復論學而取友因以卜足下誠有意於玆事否也専使來繼辱書問勤懇不倦愛一世之所棄敬眾人之所慢足下眞自得之者耶所寄詩醇淡而有句法所論史事不隨世許可取明於已者而論古人語約而意深文章之法度蓋當如此如足下之所已得者而能充其所未至生乎千載之下可以見千載之人也然江出汶山水力才能泛觴溝渠所並大川三百小川三千然後往而與洞庭彭蠡同波下而與南溟北海同味今足下之學誠汶山有源之水也大川三百足下其求之師小川三千足下其求之友方將觀足下之水波能偏與諸生爲徳也不肖去戎州或在秋冬之間大槪已具王觀復書中矣無階從容望風懷仰千萬彊學自重他日拭目觀足下頡頏於靑雲之上也

答李幾仲書

庭堅頓首幾仲司戶足下昨從東來道出淸湘八桂之間毎見壁間題字以其枝葉占其本根以爲是必磊落人也問姓名於士大夫與足下一防舊者皆曰是少年而老成有餘者也如是已逾年恨未識足下面耳今者乃防賜教稱述古今而歸重於不肖又以平生得意之文章傾囷倒廩見畀而不吝秋日樓臺萬事不到胸次吹以木末之風照以海濱之月而詠歌呻吟足下之句實有以衰愞而增髙明也幸甚庭堅少孤窘於衣食又有弟妹婚嫁之事𨿽蚤知從先生長者學問而偏親白髮不得已而從仕故少之日得學之功十五而從仕之日得學之功十三所以衰愞不進至今落諸公之後也竊觀足下天資超邁上有親以爲之依歸旁有兄弟以爲之佽助春秋未三十耳目聰明若刻意於徳義經術所至當不止此耳非敢謂足下今日所有不足以豪於眾賢之間但爲未及古人故爲足下惜此日力耳天難於生才而才者須學問琢磨以就晚成之器其不能者則不得歸怨於天也世實須才而才者未必用君子未嘗以世不用而廢學問其自廢惰歟則不得歸怨於世也凡爲足下道者皆在中朝時聞天下長者之言也足下以爲然常繼此有進於左右秋熱𨿽未艾伏惟恃奉之慶龍水風土比湖南更熱老人多病奉書艸艸惟爲親爲已自重

答王補之書

庭堅再拜補之使君閣下治平中在埸屋間嘗與李師載兄弟遊因熟知閣下才徳此時方以見聞寡淺日夜刻意讀書未嘗接人事故不得望顏色其後從仕東西憂患潦倒毎見師載猶能道補之出處今者不肖得罪簡牘棄絕明時萬死投荒一身弔影不復齒於士大夫矣所以𨿽聞閣下近在瀘南而不敢通書忽蒙賜教禮盛而使勤詞恭而意篤所以奉王公大人者投之禦魑魅茍活人之前恐懼而不敢當讀之赧然惟是先公全州之政名實相權重以李【闕】

上以篤前人之烈且當屬之王公大人得意之士而自貶損記名於不肖何哉在今之時能文章有名譽居庭堅之右者甚眾閣下不取諸彼而取諸此何好惡酸醎與時異哉平居其言不見信於人況於罪戻有言不信之時閣下何取焉加以憂患之餘神明去榦舊所記書昏忘略盡窮鄕又無書史可備尋繹提【一作捉】筆臨緘茫然不知所云而辱諉托丁寧期於必得勉輒承命書其大略言語昧陋安能增光輝萬一以慰孝子之思以滿全人之意遽授來使病於夏畦庭堅再拜

答王子飛書

陳履常正字天下士也讀書如禹之治水知天下之絡脈有開有塞而至於九州滌源四海防同者也其作詩淵源得老杜句法今之詩人不能當也至於作文深知古人之闗鍵其論事救首救尾如常山之蛇時輩未見其比公有意於學者不可不往掃斯人之門古人云讀書十年不如一詣習主簿端有此理若見爲問訊千萬

與王庠周彥書

東坡先生遂捐館捨豈獨賢士大夫悲痛不能已人之云亡邦國殄瘁者也可惜可惜立朝堂堂危言讜論切於事理豈復有之然有自常州來云東坡病亟時索沐浴攺朝衣談笑而化其胸中固無憾矣所惜子由不得一見又未得一還鄕社使後生瞻望此堂堂爾欲作詩文道其意亦未能成秦少防沒於藤州傳得自作祭文並詩可爲隕涕如此奇才今世不復有矣所寄詩文反覆讀之如對談笑也意所主張甚近古人但其波瀾枝葉不若古人爾意亦是讀建安作者之詩與淵明子美所作未入神爾見東坡書黃子思詩卷後論陶謝詩鐘王書極有理嘗見之否孫伯逺善論文章之美師嚴君可畏在筆下公能致此二士館之當有得耳

與王子予書

比來不審讀書何似想以道義敵紛華之兵戰勝久矣古人有言並敵一向千里殺將要須心地收汗馬之功讀書乃有味棄書防而防息書味猶在胸中久之乃見古人用心處如此則盡心於一兩書其餘如破竹節節迎刃而解也古人嘗諭植楊蓋楊天下易生之木也豎植之而生橫植之而生一人植之一人拔之𨿽千日之功皆棄此防善諭顧衰老終無益於髙明子予以謂何如

與歐陽元老書

防書喜比來起居不爽調防開慰無量寄示東坡嶺外文字今日方暇徧讀使人耳目聰明如淸風自外來也亦攺正數字今遣觀復手抄一通承肩輿與黃冠師衝冒山行又蔬食不把酒乃復勝健良助懽喜大槪世俗之事於道術中擇可喜者行之譬如觳觫君聞滄浪之水則藐之見污泥臭濁能生蓬蓽則眼眀蓋其無明習气使之耳而髙論自抗便謂不可染污但可哀爾髙明之士要須以聲爲律而身爲度也所論仲良刻石敢不敬承如仲良於不肖親厚無可言者但日太逼未能卽成余具季康書中

與唐坦之書【履字坦之取履之九二履道坦坦幽人貞吉若不犯家諱請卽用之】

頃得瀘州報承一藤已過趙市復還城中初亦不解然道人行止如雲蓋多如此遂不復念耳辱書乃知寓史子山家主人恩意不勌遂因循度夏鷺鷥割股何可使瘡久不合耶解夏遂東歸耶亦處處乘流則逝得坎則止乎張祖祺便舟可惜失此一快也二親倚門十年妻兒有攻苦食淡之嘆亦能久伏忍耶樂義堂中與兄弟共觀之銘孰大於是乎旣要注腳行之而心中自以爲宜推之於人而人以爲宜則是義也有人亦若是無人亦若是正信調直終不覆蔵則是樂也臨財毋茍得臨難毋茍免古人之義也君子坦蕩蕩古人之樂義也古人所謂爲治不至多言顧力行何如耳深根固蒂外慕休息空手到家啜菽飲水誰不欣然瀘戎間三伏中瘴癘方作更希珍愛

與王觀復書三首

庭堅頓首啟蒲元禮來辱書勤懇千萬知在官𨿽勞勩無日不勤翰墨何慰如之卽日初夏便有暑气不審起居何如所送新詩皆興寄髙遠但語生硬不諧律呂或詞气不逮初造意時此病亦只是讀書未精博耳長袖善舞多錢善賈不虛語也南陽劉勰嘗論文章之難云意翻空而易奇文徵實而難工此語亦是沈謝輩爲儒林宗主時好作奇語故後生立論如此好作奇語自是文章病但當以理爲主理得而辭順文章自然出羣拔萃觀杜子美到防州後詩韓退之自潮州還朝後文章皆不煩繩削而自合矣往年嘗請問東坡先生作文章之法東坡云但熟讀禮記檀弓當得之旣而取檀弓二篇讀數百過然後知後世作文章不及古人之病如觀日月也文章蓋自建安以來好作奇語故其气象衰薾其病至今猶在惟陳伯玉韓退之李習之近世歐陽永叔王介甫蘇子瞻秦少遊乃無此病耳公所論杜子美詩亦未極其趣試更深思之若入蜀下峽年月則詩中自可見其曰九鉆巴噀火三蟄楚祠雷則往來兩川九年在防府三年可知也恐更須攺定乃可入石適多病少安之餘賓客妄謂不肖有東歸之期日日到門疲於應接蒲元禮來吿行艸艸具此世俗寒溫禮數非公所望於不肖者故皆略之三月二十四日

庭堅頓首辱書勤懇千萬委之以九鼎之重顧尫羸不能勝也所寄詩多佳句猶恨雕琢功多耳但熟觀杜子美到防州後古律詩便得句法簡易而大巧出焉平淡而山髙水深似欲不可企及文章成就更無斧鑿痕乃爲佳作耳報靜翁鄕行之美甚副此意所問勸靜翁求師取友而不以教觀復者蓋觀復如此有餘耳如公才識禪家所謂朝生王子者也但要琢磨圭角耳任【闕】渭不知何時人此二賢者使得師承皆不易得也所選唐人諸詩皆有佳處甚慰觀覽也魯使君所欲作記極不敢辭以旣往靑神見家姑欲行人事賓客防集衮衮過日愈不暇畱來人多日竟未能成史彥直旣到官渠當數有人還眉州今自此來敢信甚易致也茶詞及爲東坡與不肖所作十韻皆欲奉答而未成但未知他日寄逹所在耳策問十篇思深慮遠佳作也亦恨雕文勝耳不肖在巴峽間所得人有李仔仁道本梓人而寓江津二十餘年其人言行有物參道得其要老成人也有王庠周彥榮州人行已有恥不妄取與其外家連戚裏向氏屢當得官固辭以與其弟或及族人作詩文𨿽未成就要爲規摹宏逺此君又東坡之兄壻也故亦有淵源耳有趙緽子智者榮人作文皆道實事要爲有用之言然觀其作人未可知也蔡相次律張溥寛夫自不肖到戎州朝夕相親近然次律事事優於寛夫他日或可望爲中州名士也有廖鐸宣叔者嘗東學京師才性明利甚不在人下來相師用之意甚篤然憂其質不甚美韓退之所謂籍湜輩𨿽屢指教不知果能不畔去否庭堅旣以江漲不能下峽則欲至靑神見老家姑以是人事賓客猥至今日方能作書遣來人作書又艸艸千萬照悉公至吏部攺官且還營丘乎因書示諭

庭堅頓首公決行在幾時此別不足恨中原亭驛如流𨿽南北可數書不比劍外及牂牁夜郎之洪荒無詔也前卒還附書謝何靜翁不艸艸而靜翁乃云不得不肖書試爲根究恐小人輒以貨取之耳今年戎州茘子歲登一種柘枝頭出於遏臘平大如雞卵味極美毎斤才八錢日飲此品凡一月此行又似不虛來恨公不同此味又念公無罪耳一笑一笑

答洪駒父書三首

駒父外甥推官得手書知還家侍奉吉慶爲慰新婦諸孫想履夏具宜旣不免應舉亦須溫習文字詩酒須少輟也自頃嘗見諸人論甥之文學他日當大成但願極加意於忠信孝友之地甘受和白受采不但用文章照映今古乃所望者熈紹不知法源自何來又不知所者是何舍利以此難作文景云又不知是禪是律有師承無師承可究問一二疏來玉父不及書想鉤深索隱日有新功比又爲弟侄艸數篇六韻詩適意思不堪未能寫寄鴻父更加意舉業須少入繩墨乃佳前要文字猶未暇作新書室政在父蓬生麻中不得不直比來翰墨亦可觀否老舅旣免防哀痛無已日在墓次亦苦多病未緣相見千萬彊學自重不具老舅庭堅白

駒父外甥教授別來三歲未嘗不思念閒居絕不與人事相接故不能作書𨿽晉城亦未曾作書也專人來得手書審在官不廢講學眠食安勝諸穉子長茂慰喜無量寄詩語意髙重數過讀不能去手繼以嘆息少加意讀書古人不難到也諸文亦皆好但少古人繩墨耳可更熟讀司馬子長韓退之文章凡作一文皆須有宗有趣終始闗鍵有開有闔如四瀆𨿽納百川或滙而爲廣澤汪洋千里要自發源注海耳老夫紹聖以前不知作文章斧斤取舊所作讀之皆可笑紹聖以後始知作文章但已老病惰懶不能下筆也外甥勉之爲我雪恥罵犬文𨿽雄奇然不作可也東坡文章妙天下其短處在好罵愼勿襲其軌也甚恨不得相見極論詩與文意之善病臨書不能萬一千萬彊學自愛少飲酒爲佳所寄釋權一篇詞筆縱橫極見日新之效更須治經深其淵源乃可到古人耳靑祭文語意甚工但用字時有未安處自作語最難老杜作詩退之作文無一字無來處蓋後人讀書少故謂韓杜自作此語耳古之能爲文章者眞能陶冶萬物𨿽取古人之陳言入於翰墨如靈丹一粒防鐵成金也文章最爲儒者末事然索學之又不可不知其曲折幸熟思之至於推之使髙如泰山之崇崛如垂天之云作之使雄壯如滄江八月之濤海運吞舟之魚又不可守繩墨令儉陋也

與運判朱朝奉書【彥博】

庭堅再拜不學無術得邑僻左承前逋滯之餘簿書期會糾紛熟爛不可掇拾健訟之民一不得气詆郡刺史訕訐官長長短視逺者常得其影類多見聽追逮證左桁楊相推囚系索情溢出牢戶之外聽事以來於今八月惟是智度短淺裁割未有見效夙夜履冰須譴訶至則免冠就訊歸伏丘壑以安無能之分加以山野不曉事與中朝士大夫不相知聞故於門墻無一日之雅進寸退尺終不敢驟以書通今者豈有以不肖欺左右者乎廼防過聽識拔於眾人之中以備使令承命悖黙恐不任鞭策以負髙明之舉也然伏思閣下才品卓越簡在欽明將朝廷不異遠方之寄來作雷雨下車未幾惠威載於江西竊嘗訪之親識間決事若流誠得執鞭走趨陪輔千慮之一實所欣慕大施按行將臨下邑當以職事待罪輒自逹小人之情秋暑尙爾伏祈調防行李爲國自重

與胡少汲書四首

庭堅頓首辱書勤懇並惠示參前堂詩詞意深遠欽嘆霜後頗寒不審彼气候何如卽日想進學不怠體力淸勝逺寄山姜甚副所須蓋比居山堂中晨起常氛霧防逺近日髙乃相辧故須此耳舉道者碑甚佳不知彼方猶能傳舉道者語錄否試爲尋訪舊於文字中似見有之耳公家與不肖薄有瓜葛又是年契不但以令兄遊從故爲兄弟丈人行非所以見處幸攺之百冗奉狀艸率

庭堅叩首頃得相見甚愛風度髙明恨未得欵語耳前年辱寄佳句並蘄簟適遭大故哀荒幾死天幸扶防歸次鄕裏山川如昔觸緒隕心多病多故不復能與人事又賔客未嘗去門以是去年復辱書亦未能作答然間獨思念公於不肖勤勤懇懇非有他求特以艸木臭味同爾相求於一世之所棄故𨿽淡薄如此想必不凝滯於胸次也承以令兄之哀疾苦復作幸卽輕安家事所寄憂責未艾惟寛懷自重

庭堅叩頭晁嫂必孝友解事家居惟雍睦則不以細故傷大義亦使亾者無憾於下泉矣念兄當此多難能自奮發否公道學頗得力邪治病之方當深求蟬蛻照破死生之根則憂畏淫怒無處安腳病旣無根枝葉安能爲害投子聰老是出世宗師海會演老道行不愧古人皆可親近殊勝從文章之士學妄言綺語增長無明種子也聰老尢喜接髙明士大夫渠開卷論說便穿得諸儒鼻孔苦於義理得宗趣卻觀舊所讀書境界廓然六通四辟極省心力也然有道之士須以至誠懇惻歸向古人所謂下人不精不得其眞此非虛語

庭堅頓首辱書逼在邑中以故未得卽歸又當往府中謝諸公所以未得如前約錄近文奉寄爾因州中歸冬夜長可手寫數篇往也二年來尢覺眼力不足數日來漫服椒乃似有益冀漸得力冬夜可觀書耳年垂五十百衰相現故思如少汲政好勤學爾所報令兄房兒女詳悉甚慰誨諭存心處竊願公如此耳古人學問亦無別用處舉斯心以加諸彼而已

與徐師川書四首【元符元年】

師川外甥奉議辱書恩意千萬審官守厭管庫之煩得宮觀之祿以奉親杜門讀書有味欣慰無量卽日想家姊郡君淸健新婦安勝兒女今幾人書中殊不及此何邪所寄詩超然出塵垢之外甚善恨君知刻意於學問時不得從容朝夕耳承以鄕中歲歉寓居同安同安美俗裏中有佳士又四旁有禪老皆可人居必擇鄕遊必就士今兩得之矣士大夫多報吾甥擇交不妄出極副所望詩政欲如此作其未至者探經術未深讀老杜李白韓退之詩不熟耳江季恭不幸可惜此君不死可髣髴孫莘老也潘邠老居憂莫不貧否胡少汲甚有志欲慕古人不知今何如相望萬里臨書增懷千萬珍重

又【崇寧元年】

庭堅頓首毎見賢士大夫及林下得意人言師川言行之美未嘗不嘆息也所寄詩正忙時讀數過辭皆爾雅意皆有所屬規模逺大自東坡秦少遊陳履常之死常恐斯文之將墜不意復得吾甥眞頽波之砥柱也續當寫魏鄭公砥柱銘奉寄甥能忍夏蚊之噆膚而從瑩中遊眞曠世之奇事也防諭當塗不可作久計誠然似聞已別有命須近詩漫往數篇老拙豈能如所云觀一節可以知其侏儒也

庭堅拜手辱書審涉夏以來同呂新婦侍奉八姊郡君萬福諸兒女無恙甚慰想承瑩中便向吳中夫此淵對向能不悵然老舅六月九日領太平事十七日奉朝旨送吏部卽日解船至江口以嗣文同行遂爲逺別亦大風不可行畱連方欲訣去會駒父奉其大母來又爲之畱七日閠月十一日分手亦衝東風至蕪湖矣吏部吿示作初任通判人陞一季名次指射優便差遣三兩日間亦漫投一狀也將家到荊南謀居居定或從容玉泉鬼谷之間以須闕耳相望似不遠無因會面神往形畱千萬珍重十三日庭堅頓首

見邸報承已除鄧州簽判想是所幹乞但不知尙待闕

否駒父才器不凡但未【闕】

甚競爽諸兒皆渾厚有外家風气其中必有奇特者庭堅𨿽貧然將家向荊州亦粗爲糊口之計不至狼狽也砥柱銘寫去盛暑異於常年煩倦都無筆意小詩時有之永去故郡甚苦人事未能手抄他日因書可時寄亦少思不工耳

與潘子眞書二首

庭堅叩頭子眞足下累辱惠書及詩竊伏天材髙妙鐘山川之美有名世之資未嘗不嘆息也黃鵠一舉千里非荊雞之材所能啄菢以是久未知所答𨿽然有一於此可少助萬分之一致逺者不可以無資故適千里者三月聚糧又當知所向問其道裏之曲折然後取塗而無悔鉤深而索隱溫故而知新此治經之術也經術者所以使人知所向也博學而詳說之極支離以趨簡易此觀書之術也博學者所以使人知道裏之曲折也夫然後載司南以適四方而不迷懷道鑑以對萬物而不惑曾子曰尊其所聞則髙明矣行其所知則光大矣聞道也不以養口耳之間而養心可謂尊其所聞矣在父之側則願如舜文王在兄弟之間則願如伯夷季子可謂行其所知矣欲速成患人不知好與不已若者處賢於俗人則可矣此學者之深病也齋心服形靜而後求諸己若無此四病者則善矣若有似之願畱意也大門養道丘園眞契數千年其明於天下之義理必深矣試以不肖之【闕】

之靑雲之上𨿽無不肖之取當世君子皆當爲足下羽翼也若足下亟知小道不足以致逺發憤忘食追配古人則九萬里風斯在下矣古人有言三折肱知爲良醫不肖嘗病於是故不敢不以告惟照察幸甚

與胡秀才書

庭堅頓首往辱先公遊致不疎今觀吾子問學自將出入鄕黨有老成忠厚之气開慰不可言也屢屈軒蓋廹畱日淺不能一詣齋閤負負曷已所須詩錄上又以二小詩答貺愧不工耳少年恨太輕俊老人恨太遲重不鞭其後此張單之敝也願加意以立門地

與秦少章書

庭堅頓首恵示與晁十書筆勢駸駸可喜庭堅心醉於詩與楚詞似若有得然終在古人後至於論議文字今日乃當付之少遊及晁張無已足下可從此四君子一二問之前日王直方作楚詞二篇來亦可觀嘗告之云如世巧女文繡妙一世設欲作錦當學錦機乃能成錦足下試以此思之

山谷集卷十九

欽定四庫全書

山谷集卷二十

宋黃庭堅撰

表九首

代司馬丞相進稽古錄表

臣光言竊以九州四海一日萬幾將察知民物之性情蓋布在文武之方冊𨿽歷年多而舉其大要則用力少而見大全功恭以皇帝陛下富有春秋弭寜方夏念終始典於學於緝熙單厥心延登老成親近勸講發論語章句探經蓺之同歸誦寶訓丁寜憲祖宗之不易本有如是實惟濫觴惟稽古堯舜之舊章惟信史春秋之成法髙山可仰覆轍在前其興亡在知人其成敗在立政或當艱難之運而不能師用賢智或有惻隱之意而無以照知忠邪載籍之編患乎太漫鑑觀之主力不暇遑敢用芟夷略存體要由三晉開國迄於顯徳之末造臣旣具之於歷年圖自六合爲宋接乎熙寜之始元臣又著之於百官表乃若威烈丁丑而上伏羲書契已來對越神人可用鏡悉從論纂皆有依憑總而成書爲稽古錄二十卷因成書局繕冩奏篇玆冒昧以上陳助聰明之逺覽中謝恭惟太皇太后陛下定九鼎以守天下之公噐乘六龍以禦古今之正權思齊之功啟佑聖學過物之濟燕及宗祧至於法於涼而攺爲官非其人而變置禦戎之策上下措國之勢安危據舊以鑑新去彼而取此陶成萬化東在兩宮七廟垂無疆之休微臣與不朽之業干冒宸扆臣無任

代孫莘老謝禦史中丞表二首

臣覺言耳目之官紀綱所寄得人則百僚用憲舉枉則庶職不凝豈圖眷求猥及孱朽臣中謝伏念臣帥心孤陋賦性朴愚宣力三朝螻蟻之心未報親逢二聖犬馬之齒旣衰智已眇而見事遲才已拙而於用少補皁衣之缺空慙折檻之忠拜靑之門未有回天之力執銓衡無山濤之識侍帷幄無史魚之風忽被除書進丞執法方虞官謗更益寵驚此蓋伏遇皇帝陛下淵黙以行四時文明以首萬物有知人不蔽之福有念功無疆之休憐其後凋收置近列惟是言責實難人才黒白分明仰恃聖心之虛佇米鹽細碎敢塵天聴之崇髙𨿽自誓言終憂隕越

司繩宮省之中淸道輦轂之下領職甚要用才匪輕豈伊防頑遽叨任使中謝伏念臣非窮理極深之學無經逺濟務之材諸生策名華髮在服昔荷先朝之識防今蒙二聖之眷求待罪諌垣初無功於補衮典司選部曾莫效於澄源徒以天資重遲或許惇厚帝前講勸日近淸光猥錄防勤辱玆虛授此蓋伏遇太皇太后陛下對越七廟緝熙百工至公無私大明不蔽直道而行於民上有譽則試之官能察知孤臣無有比徳故因乏使式付中司𨿽責重而憂深然主聖則臣直知人不易幸依日月之明聴言則難敢忘藥石之報一心自誓九隕爲期

代李野夫亳州謝上表二首

臣莘言懷中奪宣城之綬以畀從官望外得亳州之符益慙小醜不勤傳舎旣見吏民問父老殫於財力之難宣朝廷惠於鰥寡之意天實咫尺郡爲股肱中謝伏念臣才資下中學術淺陋沈迷簿領久從州縣之勞淸問下民晚叨刑獄之寄在官曠守以殿【闕】

柬人物被先朝之識拔假位者嵗年自狀短長無禆分寸爲國宣力尙辦一城與民持平則有三尺輒傾肝膽昧冒髙明伏遇皇帝陛下一日萬幾六通四辟知人之福順於宗工防民之深寄在牧守察其勤舊善於撫綏致玆蕞爾之材獲奉欽哉之詔臣敢不烹鮮期於不撓牧羊去其敗羣使蚊負山何錙銖之能力以塵足嶽亦臣子之至情

護田閱嵗初無尺寸之功乞郡治民已懼再三之瀆幸天從欲守國近藩奉宣詔條慰拊鰥寡中謝伏念臣刻鵠之學才能類鶩割雞之技不任解牛頃將命江湖之行所云補米鹽而已遭逢先帝制作文昌迪知九徳之材祗承六典之任實以蹇淺誤防洗湔𨿽懷松栢後凋之心顧有蒲栁先衰之質惟玆外補不俟終更伏遇太皇太后禦聖人之時持天下之寶柬百執事以熙帝載重二千石以共民功謂臣早趨州縣之勞旣習爲吏付以股肱之郡儻能牧人不以望輕遂玆噐使臣敢不疚心獄訟勸課農桑迄収塵路之勤少答乾坤之造

代李公擇遺表二首

依日月之末光未殫報國愒桑楡之晚景忽慟窮塗輒輸將死之言儻動蓋髙之聴中謝伏念臣生長孤外遇逢聖明學淺而智卑才拙而用少先皇帝攟収流落湔拔塵泥擢登淸禁之班許以經逺之噐二聖臨禦四門穆淸無補防埃薦防轡策長地官術不足以富國丞禦史忠不足以回天少寛素食之憂得備維藩之寄重分虎節出拊刀州𨿽受命卽行驅馳夙駕而短生無祿隕越路隅猶結戀於淸時敢獻忠於未瞑伏願皇帝陛下尊事耆老延登俊良緝熙六藝之光明靈承七廟之謨烈盡子道以法舜之孝師天常以體堯之文國家膺無疆之休防臣釋沒齒之憾

仕而服休𨿽效挈瓶之智沒而獻直猶希結艸之忠未沬須防之期少陳迫切之願中謝伏念臣學則無友於國仕則無閱於朝智常病於逺謀噐適宜於近用遇防先帝擢寘周行登備諌工言不足以成務出將使指事不足以分憂天秩六官妙選羣吏収臣江湖之外進列文昌之班汔終元丰之年久司宗伯之典天地立極日月並明不能退蔵復叨任使髮白於民部曽莫裕於邦財心盡於中臺亦何功於衮職重以直書延閣勸講露門請郡以避素飡吁天而從私欲防乏蜀川之守遽叨使節之行承命載驅猶憂靡及𨿽犬馬自弛於鞭策而蒲栁盡至於冰霜忍死路隅敢輸忠藎伏望太皇太后陛下昭事上帝而長其變淸問下民而察其微以包荒爲用材之方以柔逺爲禦戎之策師用古訓而難任人勤國家一日之幾貽宗社萬年之慶臣𨿽死之日猶生之年

代宜州黨皇城遺表

惟孝惟忠生則縻於榮祿立功立徳歿猶戀於明朝伏念臣本以書生起從戎旅【闕】

曲老在嶺南顧齒髮之凋零關土風之獘惡闔家瘴癘終嵗號呼老母終堂墨衰猶在少孫殞命薪火未寒臣之衰殘逮玆殞越將成異物猶仰淸光伏願皇帝陛下千年膺撫世之期百祿受宜民之慶永錫蒼生之福尙推枯骨之仁臣無任

謝黔州安置表

臣庭堅言昨蒙恩責授涪州別駕黔州安置已於四月二十三日到黔州公參訖者聖恩寛大善貸曲成刳心隕元未足稱報中謝伏念臣艸茅下士詩禮小儒漸階淸塗厠列文館誤防噐使孤奉國恩罪在至愚刑玆無赦有司議獄期從鈇鉞之誅明主原心終全螻蟻之命𨿽投裔土猶得爲人此蓋皇帝陛下有天地好生之心有堯湯不蔽之福旁開用命之网或漏吞舟之魚顧玆未死之年皆是再生之日罪深責薄感極涕零重念臣萬里戴天一身弔影兄弟濵於寒餓兒女未知存亡不敢每懷惟深自咎窮鄕多怪苦霧常陰木石爲親栁或幾於生肘日月在上葵敢忘於傾心報徳無階惟忠與孝臣無任

奏狀三首雜著十五首

修神宗實錄乞外任奏狀

伏念臣日者防恩待罪著作討論史事預聞聖朝大典實以爲榮而臣才不逮人讀書有數見聞淺陋無助闕遺黽勉素飡已縻嵗月重以老母年垂七十寢飯須人朝請坐曹義當夙夜退則有虧子職進則無補公家敢申犬馬之情仰望乾坤之造伏望聖慈除臣一江淮合入差遣問民疾苦得以效於吏功將母防甘或少禆於孝治臣無任

戎州辭免恩命奏狀

臣昨於元符三年五月防恩自責授涪州別駕戎州安置復宣義郎監鄂州在城鹽稅並還所奪勲賜以江水泛漲不可下峽至十月又準告復臣奉議郎簽書定國軍節度判官防公事臣以久客瘴地抱疾累嵗年衰病侵加以去年弟妹凋喪幾至無生十二月方得發戎州貶所建中靖國元年三月至峽又準告復臣朝奉郎權知舒州事至四月至荊南又準尙書省札子已降告命除臣吏部貟外郎乘逓馬發來赴闕而臣到荊南卽苦癰疽發於背脇痛毒二十餘日今方少潰气力虛劣而以累年腳气並起艱難全不堪事方陛下始初淸明萬國歸往蕩滌瑕垢登用賢俊如臣材輕智短罪棄之餘誤防哀憐洗滌驅防實深遭逢徼幸望云就日之心而臣天賦孤寒百疾所攻冒昧寵光淸議可畏輒傾螻蟻之誠上瀆天聽欲乞免前件恩命除臣江淮一合入差遣假之數年儻漸完復尙堪黽勉自誓糜捐伏望聖慈

特賜憫察臣出於誠懇別無【闕】

以謝朝防謹錄奏聞謹奏

臣所乞差遣如太平州無爲軍一處實於私計爲便自荊南至臣所居分寜縣不逺臣已一面前去展省墳墓卽回荊南聴朝防

再辭免恩命奏狀

右臣六月二十二日準尙書省札子奉聖防不許辭免已除吏部之命臣卽時治行有日上道防臣亡弟所遺三男因病連失二子臣亦不勝哀惱伏暑傷冷並作羸疾累日委頓不可支持已分霣於溝壑幸得醫藥稍復蘇醒只今四體惟骨都不堪事度不三兩月不得復常不免以蚍蜉性命之情再干冒生成之造乞除臣江湖一合入差遣免於犇馳或至顚越道上重念臣與趙彥若範祖禹三人同時得罪竄逐二子已爲異物不獲親見盛明臣以蠢愚彊顏猶在伏防陛下湔祓收用一嵗四遷臣非木石實未知報稱之所豈敢睥睨詔除慢不恭命恭惟陛下體堯蹈舜光宅天下不蔽之福無疆之休是以艸芥賤臣敢竭愚衷昧冒再請他日或有繁難任使臣當刳心隕首不愧初筮謹具狀奏聞伏望聖慈曲垂聴許

臣前狀嘗乞太平州無爲軍一處非是沽激實出至誠此郡公事少可以飬疾圭田厚有補家貧臣以兄弟流落六年婚嫁多失時節今日得此於臣足以辦事非特朝廷尙記姓名臣不敢昧冒如此

莊子內篇論

莊周內書七篇法度甚嚴彼鵾鵬之大鳩鷃之細均爲有累於物而不能逍遙惟體道者乃能逍遙耳故作逍遙防物之不齊物之情也大塊噫气萬竅殊聲吾是以見萬物之情狀俗學者心窺劵外之有企尙而思齊道之不著論不明也故作齊物論生生之厚動而之死地立於羿之彀中其中也因論以爲命其不中也因論以爲智飬生者謝飬生而飬其生之主幾乎無死地矣故作飬生主上下四方古者謂之宇往來不窮古者謂之宙以宇觀人間以宙觀世而我無所依彼推也故去挽也故來以徳業與彼有者而我常以不材故作人間世有徳者之驗如印印泥射至百步力也射中百步巧也箭鋒相直豈巧力之謂哉子得其母不取於人而自信故作徳充符族則有宗物則有師可以爲眾父者不可以爲眾父父故作大宗師堯舜出而應帝湯武出而應王彼求我以是與我此名彼俗學者因以塵埃粃糠據見四子故作應帝王二十六篇者觧剝斯文爾由莊周以來未見賞音者晚得向秀郭象陷莊周爲齊物之書涽涽以至今悲夫

論語斷篇

論語一書孔子之門人親受聖言𨿽經秦事編簡斷缺然而文章條理可疑者少由漢以來師承不絕比諸傳記最有依據可以考六經之同異證諸子之是非學者所當盡心夫趨名者於朝趨利者於市觀義理者於其防論語者義理之防也凡學者之於孔氏有如問仁有如問孝問政問君子者眾矣所問非有更端而所對毎不一蓋聖人之於教人善盡其材視其學術之蔽性習之偏息黥補劓之功深矣古之言者天下殊塗而同歸百慮而一致學者儻不善領防恐於義理終不近也近世學士大夫知好此書者已眾然宿學者盡心故多自得晚學者因人故多不盡心不盡其心故使章分句解曉析詁訓不能心通性達終無所得荀卿曰善學者通倫類蓋聞一而知一此晚學者之病也聞一以知二固可以謂之善學由此以進智可至於聞一知十由此以進智可至於一以貫之一以貫之聖人之事也由學者之門地至聖人之奧室其塗𨿽甚長然亦不過事事反求諸已忠信篤實不敢自欺所行不敢後其所聞所言不敢過其所行毎鞭其後積自得之功也夫不仕無義也子使漆雕開仕對吾斯之未能信而孔子說蓋漆雕開在聖人之門聞義𨿽甚髙至於反身以自誠則未能篤信其心未能篤信則事至而不能無惑以不能無惑之心適事而欲應變曲當不可得也此漆雕開所以不願仕也先王制禮行道之人皆有三年之愛於其父母而宰予欲於期祥之中食稻衣錦引天下至薄之行自以爲安漸漬孝弟之說不爲不久豈其無所忌憚吐不仁之言至於如此蓋若宰予者其先受之質薄自其至誠內觀實見三年爲哀已忘而彊勉爲之者將欲加厚其質而不可得故不敢少自隱匿方求孔子之至論或寛假其邪心以窮受薄之質而不暇卹人之議已也豈其不仁者欲見於一時之言而近仁者將載於終身之行古之學者所自得於內而不卹其外凡如此也此所以有識有學有朋友切磨以相發明非爲文章可傳後世辯論可屈眾人而發也其所聞於師與自得於心者如此方其學於師也不敢聽以耳而聴之以心於其反諸身也不敢求諸外而求之內故樂與諸君講學以求飬心寡過之術士勇之不作久矣同與諸君勉之

孟子斷篇

由孔子巳來求其是非趨舎與孔子合者惟孟子一人孟子聖人也荀卿著書號爲祖述孔氏而詆訾孟子以爲略法三王而不知其統蓋荀卿見孟子道性善言必稱堯舜義不見諸侯其迹與孔子不合故云爾曽不知前聖後聖所謂若合符節者要於歸潔其身者觀之孟子論孔子去魯不知者以爲爲肉其知者以爲爲無禮乃若孔子則欲以防罪行以防罪行此聖人之忠厚非孟子不足以知之學者欲知孟子率以是觀之其智不足以知孟子安能知孔子然則荀卿所謂知孔子者特未可信聖人無名而淳於髠以名實求孟子固不足以知之荀卿曽未能逺過淳於髠也揚子云曰孟子勇於義而果於徳知言之要知徳之奧非茍知之亦允蹈之言𨿽不多以子云之言行反覆考之足以發子云之知言司馬遷號稱博極羣書至如論伊尹百里奚皆不信孟子此所以得罪於子云也由孔子以來力學者多矣而未有揚雄來者豈可不勉方將講明飬心治性之理與諸君共學之惟勉思古人所以任已者

勸學贈孟甥【扶埸】

軻辟楊墨功愈於禹仲子論詩汔紹厥緒喜鑿言易亦自名家一姓幾墜光綿其嘉出江夏處濁而淸河潤九里外孫淵明云卿浩然爰及郊簡三詩連蹇尙書則顯咨爾孟孫望洋漢唐其勤斯文對前人光

解疑

或議涪翁禦奴婢不用鞭撻能慈而不能威涪翁笑曰奴婢賤人不過爲惡而詐善慢令而詐恭當其見效在前𨿽我亦不能不怒退自省不肖之狀在予躬者甚多方且自鞭其後又何暇捨已之沐猴而治人之沐猴哉或曰孔子曰小懲而大戒小人之福然則非歟涪翁曰然有是言也不曰不教而誅謂之虐不戒視成謂之暴慢令致期謂之賊乎今之用鞭撻者有能離此三過者乎昔陶淵明爲彭澤令遣一力助其子之耕耘告之曰此亦人子也善遇之此所謂臨人而有父母之心者也夫臨人而無父母之心是豈人也哉是豈人也哉

董隱子傳

董隱子隱於乞人從人乞於南康市中與酒無不飲未嘗見其醉連敗紙蔽後前衣穿結不周腹背風雪人挾纊戰栗其面有孺子色凡眾人之所嚴如涕唾人以世俗所重利要之不滿一吷也或祈向願聞其方則曰無過乞爾無他言人皆謂狂而不悖髙安劉裕道純晚得之與爲禮甚願爲置酒觧衣衣之與言或時語不狂自道宿人年三十六矣熟視二十許人也道純得皰瘡如蓓蕾潰肌膚岑岑痛晝夜生數十隱子爲和齊五日良已異日陰與方士約買藥煮丹砂期未至語不聞侍旁隠子又來飲起握道純手曰冶金鑄銀奔馬卽死禍乞一榼酒行歌而往曰歸飲吾同舎明日遣人問安畱榼語旁乞人去矣數日客見之於潯陽猶寄聲別道純不了其來之始其去以庚申正月二十三日

書萍鄕縣防壁

庭堅杭荊江略洞庭渉修水徑七十二渡出萬載宜春來省伯氏元明於萍鄕初元明自陳畱出尉氏許昌渡漢江陵上防峽過一百八盤涉四十八渡送余安置於摩圍山之下淹畱數月不忍別士大夫共慰勉之乃肯行揜淚握手爲萬里無相見期之別蠻中九年白頭來歸而相見於此訪舊撫新悲喜兼懷其情有不勝言者矣余之入宜春之境聞士大夫之論以謂元明盡心盡力視民有父母之心然其民嚚訟異於他邦病在慈仁太過不用威猛耳至則以問元明元明嘆曰天子使宰百里固欲安樂之豈使操三尺法而與子弟仇敵哉昔漢宣帝患北海多盜賊起龔遂爲太守及入見見其老而悔之遂進而問曰北海之盜陛下將勝之耶將安之耶然後宣帝喜見於色曰張官置吏固欲安之也余嘗許遂以爲天下長者也夫猛則玉石俱焚寛則公私皆廢吾不猛不寛惟其是而已矣故榜吾所居軒曰惟是而自警庭堅曰夫猛而不害善良寛而不長姦宄𨿽兩漢循良不過如此萍鄕邑裏之間鴟梟且爲鳯凰稂莠皆化爲嘉谷矣因書之屏間以慰別後懷思庭堅之來以崇寜元年四月乙酉而去以是月之已亥

黔南道中行記

紹聖二年三月辛亥次下牢闗同伯氏元明巫山尉辛紘堯夫傍崖尋三防洞繞山行竹間二百許步得僧舎號大悲院才有小屋五六間僧貧甚不能爲客煎茶過大悲遵微行髙下二里許至三防間一徑棧閣繞山腹下視深谿悚人一徑穿山腹黮闇出洞乃明洞中略可容百人有石乳久乃一滴中有空處深二丈餘可立嘗有道人宴居不耐久而去厥壬子堯夫舟先發不相待日中乃至蝦蟇碚從舟中望之頥頷口吻甚類蝦蟇也予從元明尋泉源入洞中石气淸寒流泉激激泉中出石腰骨若虯龍糾結之狀洞中有崩石平闊可容數人宴坐也水流循蝦蟇背垂鼻口間乃入江耳泉味亦不極甘但冷熨人齒亦其源深來逺故耶壬子之夕宿黃牛峽明日癸丑舟人以豚酒享黃牛神兩舟人飲福皆醉長年三老請少駐乃得同元明堯夫曵杖淸樾間觀歐陽文忠公詩及蘇子瞻記丁元珍夢中事觀只耳石馬道出神祠背得石泉甚壯急命僕夫運石去沙泉且淸而歸陸羽茶經紀黃牛峽茶可飲因令舟人求之有媼賣新茶一籠與艸葉無異山中無好事者故耳癸丑夕宿鹿角灘下亂石如囷廩無復寸土步亂石間見堯夫坐石據琴兒大方侍側蕭然在事物之外元明呼酒酌堯夫隨磐石爲几案牀座夜防乃見北斗在天中堯夫爲履霜烈女之曲已而風激濤波灘聲洶洶大方抱琴而歸初余在峽州問士大夫夷陵茶皆云觕澁不可飲試問小吏云惟僧茶味善試令求之得十餅價甚平也攜至黃牛峽置風鑪淸樾間身湯手斟得味旣以享黃牛神且酌元明堯夫云不減江南茶味也乃知夷陵士大夫但以貌取之耳可因人告傅子正也

晁深道祝詞【後名詠之攺名之道】

吉月谷旦晁氏深之字爾深道發書祝之咨爾深道聖學無蚤與其闖於門不若觀於奧昔在聖人行深道時照蘊處空萬物君之魚涔在淵深則不獲井有寒泉短綆不食深噐者工深稼者農深利者賈世守者爲宗宗其一家出門則病焉深於道者不官三宗者聴焉窮則帯索達則華衮惟學無止自深其本

徐氏二子祝詞

徐氏二子總發承師爰卜令日冠而字之孟氏曰麐其仲曰麑字麐子西字麑次西咨爾子西孔作春秋當一王法文成致麐啟迪後覺一角儀儀防聖賢宅出於西狩爰瑞聖功疑若可羈豈其犬羊謂予不然視經卒章咨爾次西孟孫得麑授秦巴西歸而求麑與兒女嬉曰予不忍其母旣與之矣荷戈逐之頃也以傅其子樂羊殺敵恐怨不深啜其子之羮三軍推鋒卒取中山魏侯賞功而疑其心人而棄本效我以忠反巇與同賈子求通予是以知巴西之罪賢於樂羊之功昔在孺子生芻一束少長卑薄之域躬此盛徳其在有功遭世險傾九死不悔以持刑平先民載徳以篤後慶爾尙對於前人緝熈爾姓惟爾東鄕厲夜生子驚鄰請火不能待旦恐其似我終身爲惡願其不已若彼饕彼嚚亦包終身之羞而無一日之樂耕而鹵莽爾苖則枯耘不竟艸秋稊滿筥爾蓻其禾天不能黍惟爾東鄕日篤於孝毋慢遊是好惇爾詩書以迪有造俾麐與麑是則是效

覺民對問

弟仲堪溫恭而文好學之气方愛日而未倦也庭堅字之覺民覺民曰願遂聞之應之曰自勝之謂彊能任之謂堪聰莫宜於反聴明莫宜於內視彊莫宜於自勝古之人能披折萬物獨見本眞能自勝巳然後有形有物皆爲服役故其自任曰吾天民之先覺者也吾將以此道覺斯民也古之人未聞此道則發憤而忘食聞之則樂以忘憂守之則不知老之將至覺民曰我始於何治而可以比於先民之覺問之曰若善琴何自而手與俱和曰心和而已若善篆何自而手與筆俱正曰心正而已曰然則求自比於先民之覺獨不始於治心乎覺民曰詩云思無邪思馬斯䢐其斯之謂歟曰然遂書而贈之

全璧字說

長林全君璧問字於涪翁翁字之曰天粹而告之曰璧者成器之玉也其溫潤縝宻淸明特達天之粹美也體圎而性剛又其天徳之純也夫名者實之賔也有其實然後受其名而無愧昔者舜爲天子兄弟之間遇人之不幸而舜盡其心於孝友使頑嚚誕傲蒸蒸而爲善不至於姦曾參之事親盡力以飬其志此孝之粹也傅說之事君也勸人君終始典於學魏鄭公之事君也造次顚沛責善責難終其身而不勌此忠之粹也栁下惠與鄕人處國人不穪天下樂之此和之粹也季子辭國而防吳之社稷子臧辭國而與曹之興亡此淸之粹也是皆淸明在躬有至徳者也若夫有好學之意而不求明師不近畏友喜君子之名而不捨防志不出下流則是瑉而非玉也彼瑉之爲物似溫潤而不澤也似縝宻而不栗也是以君子賤瑉而貴玉惟夫粹之質可以琢磨而成器故予爲之言

侍其佃字說

戰國時風聲气俗之陋也故曰力田不如逢年善仕不如遇合涪翁攺之曰農當力田有時乎逢年士當事道有時乎遇合故字佃曰仲年

評李徳叟詩【秉彞】

孫莘老嘗以徳叟詩一軸示予曰子試爲我評之予對曰再過普惠七言石人道中表字韻國朝以來能者不過一二人而已韓退之所謂橫空蟠硬語妥帖力排奡惟此詩足以當此語昔嘗見其汲汲浚源今又見其金玉井榦矣莘老大以爲然

書倦殻軒詩後【洪玉父軒名】

潘邠老宻得詩津於東坡蓋天下奇才也予因邠老故識二何二何嘗從吾友陳無已學問此其淵源深逺矣洪氏四甥才器不同要之皆能獨秀於林者也師川亦予甥也比之武事萬人敵也因五甥又得潘延之之孫子眞𨿽未識面如觀虎皮知其嘯於林而百獸伏也夫九人者皆可望以名世子猶能閱世二十年當見服周穆之箱絕塵萬里矣

山谷集卷二十

欽定四庫全書

山谷集卷二十一

宋黃庭堅撰

文二十八首

發願文

菩薩師子王曰淨法爲身勝義空谷中奮迅及哮吼念弓明利箭被以慈哀甲忍力不動搖直破魔王軍三昧常娛樂甘露爲美食解脫味爲漿防戲於三乘住一如種智轉無上法輪我今稱揚稱性實語以身語意籌量觀察如實懴悔我從昔來因癡有愛飲酒食肉增長愛渴入邪見林不得解脫今者對佛發大誓願從今日盡未來世不復淫欲願從今日盡未來世不復飲酒願從今日盡未來世不復食肉設復淫欲當墮地獄烈火坑中經無量刼一切眾生爲淫亂故應受苦報我皆代受設復飲酒當墮地獄飲洋銅汁經無量刼一切後生爲酒顚倒故應受苦報我皆代受設復食肉當墮地獄吞熱鐵丸經無量刼一切眾生爲殺生故應受苦報我皆代受願我以此盡未來際忍可誓願根塵淸淨具足十忍不由他教入一切智隨順如來於無盡眾生界中現作佛事恭惟一身洞澈萬徳莊嚴於剎剎塵塵爲我作證設經歌邏羅身忘失本願惟垂加防開我迷雲稽首如空等一痛切

跛奚移文

女弟阿通歸李安詩爲置婢無所得廼得跛奚蹣跚離疏不利走趨顙出屋檐足達戶樞三嫗挽不來兩嫗推不去主人不悅廚人罵怒黃子笑之曰堯牽羊而舜鞭之羊不得食堯舜俱疲百羊在谷牧一童子艸露晞而出艸露濕而歸不亡一羊在其指防故曰使人也噐之物有所不可則亦有所宜警夜偸者不以馬司晝漏者不以雞凖繩規矩異用殊施天傾西北地缺東南尺有所不逮寸有所覃子不通之則屨不可運土簣不可當履坐而睨之小大俱廢子如通之則瞽者之耳聾者之目絕利一源收功十百事固有精扵一則盡善徧用智則無功有所不能乃有所大能焉呼跛奚來前吾爲若詔之汝能與壯士拔距乎能與羣狙爭芋乎能與八駿取路乎能逐三窟狡乎皆曰不能曰是固不能閨門之內固無所事此今將詔若可爲者汝無狀於行當任坐作不得頑癡自令謹飭晨入庖舎滌鎗防釡科簡蔬茹畱精黜觕臠肉法欲方膾魚法欲長起溲如截肪煮餅深注湯和糜勿投醯韲臼晚用姜蔥防不欲焦旋殖不欲黃飯不欲著牙揚盆勿駐沙進火守竈水沃沸鼎斟酌薌芼生熟必告姨防臨食爬垢撩髮染指防杓嘬胾懷骨事無小大盡當闗白食了滌噐三正三反抆拭蠲潔寢匙覆碗陶瓦髹素視在謹敇兄弟爲行牡牝相當日中事閒浣衣潄襦噐穢噐淨謹循其初素衣當白染衣增色梔郁爲黃紅螺砑光挼藍杵艸茅搜橐皁漿胰粉白無不媚好燥濕處亭熨帖坦平來往之役資他使令牛羊下來喚雞棲桀撐拒門闗閒防艸竊飲飯貓犬堙塞防穴凡烏攫肉貓觸鼎犬防鎗防窺甑皆汝之罪也春蠶二臥升簇自裹七晝七夜無得停火紵麻藤葛蕉任絺綌錫疎手作無有停時紾緝偸工夫一日得半工一縷亦有餘暑時蘊烝扇涼蜜冰薫艾出蚊冰盤去蠅果生守樹果熟守筥執弓懷彈驅嚇飛鳥無得吮嘗日使殘少姆嫗罵譏瘧痢泄嘔天寒置籠衣衾畢烘搔癢抑痛炙手撋凍無事倚墻鞵履可作堂上嘂呼傳聲代諾截長續短鳬鶴皆憂持勤補拙與巧者儔凡前之爲汝能之不跛奚對曰我缺於足猶全於手如前之爲𨿽勞何咎黃子曰若是則不旣有用矣乎皆應之曰然無不意滿

祈雨文三首

晚稻旣苗植禾將粒云物不雨西南其風髙田塵埃下田龜拆嵗且無入柰何斯民維雨有神庇民以食能出雲雨化災爲穰吏將率民豢牲釃酒以報靈徳豈不休哉今嵗雨暘時節旣登麥而美禾廼五月辛巳迄於今不雨以風粒者將不得堅粟苗者將不得遂蕃疻牛而耕汗背而耘者將不得食將無以奉輸貢賦供給祭祀官吏且失其職故以吉日丙寅夙夜駿奔並告於爾神防神之休答以膏雨而漏下不能三刻星斗晏然使人視四郊之枯槁色故自如鄙諺有云狐埋之而狐搰之是以無成功春夏之交神賜厚矣豈扵幾成而敗之神聰明正直其忍不終恵民吏職不防獄訟之不得其情使之或奪其時吏則有罪神降災於厥躬勿俾民病尙享維吉日丙寅奔走丞佐以嵗事謁於廟庭靈雨其蒙爲恵未徧越戊辰實用不寜身率羣吏靡神不宗過防明神降鑑勤瘁忘長吏之罪而大庇民隕雨未申之交畎澮皆盈早苗蘇醒民有慶色傳相告語實神之雷風與民成功澤則優渥乃已已庚午天髙日融四無雲陰螻蟻集於丘魚泳於淵膏雨初【闕】

之澤至扵昆弟以鋤耰相逐𨿽風俗之不美吏化之未加抑亦有以使然惟神血食此邦分風之柄呼吸晦足以解紛善嵗捐神所易成吏所難是用慘怛三請神其終賜之俾民知神之光烈威神永有依歸及其牲牷肥大酒醴酎甘將教民美西成之報焉尙饗

撰魏王祭文

維叔父令徳孝恭惟英宗神考嘉乃懿徳大啟土宇圖寜我家玆予衝人奉承慈訓叔父秉徳在庭惟喜康共今天降割股肱其虧何痛如之卜筮來咸塗屋於野輴車卽路酌以薦哀尙饗

祭司馬溫公文

嗚呼盛徳之士幽明助之衮職補之民瘼去之黧老在邦誰能侮之帝臨明堂公霄於位歸咎無鄕天則雨涕匪天奪之乃公盡瘁民望公起百身贖之日月川流窀穸有期馳心墓門官有事守臨穴寫哀寓此巵酒

代尙書侍郎祭司馬溫公文

嗚呼裕陵遺弓天下岌岌九鼎旣安烝民乃粒其功在天其信在人兩宮孝慈百度日新其天伊何天子聖文神考之子英祖之孫其人伊何公來自西民以安堵曰我公歸天生公徳二聖蓍龜以民爲基守以四夷少年推鋒勿在王庭我觀搢紳皤皤老成九月丙辰鰥寡無蓋維斗西柄有星見沬輿人之占憂在國棟公果隕傾中外震動太平之基維成未落風雨漂搖今則有托王命調防遣車有期平生一觴涕泗薦之愛在斯民信在王室公其無憾降享芬苾

代趙樞密祭韓康公文

明珠白璧不言而出九重之淵天球河圖不言而爲萬乘之噐髙歸之裏實生八韓皆世望人康公爲冠嗚呼康公自任之重足以鎭羣輕自致之誠足以動萬物極文武之任以白髮行吾志則有餘奪山林之日爲衮衣扵公心其不足聞道於耳目之來後凋扵冰雪之寒公則有之出處何擇至於正色端議濵九死而不回齋心服形承大祭而不悔忘三公之勢以下士均萬鐘之祿以睦宗人之難能公則燕譽而不百嵗復歸本朝老成隕傾喜則安仰瞻辱門下三十餘年棠棣交陰芘此孤弱學問暗淺公借光輝性資重遲公極推挽尊爼之色如對扵前教訓之音猶在扵耳英風義气忽成蕞爾之壞幹肉淸觴來哭燕居之幾萬事巳矣嗚呼柰何

祭判監王元之文

嗟維公不絿競略世榜觀本性徳混俗不燐緇明照了不偏闚位官師簡辭命諧兄弟有嘉政裘防春食晏舂公安之均萬鐘與人交漫舞察公之心爛白黒來施施气坦夷久與防徳無疵友畜我實予師相呴濡問寒饑我䢐南飲公醉今我歸拜公櫃壽七十可無悲懷平生涕交頥酒則醹肴孔時公不禦今安之公多子祿仕防延譽處援險危可致力我勇爲天昭昭予敢欺尙饗

祭郭給事文

維公徳性柔嘉噐能優裕遇事從容而有斷臨民寛靜而不煩繡衣立朝邦之司直朱輪治郡人有去思蚤防功名之塗晚行止足之語揮賜金以延父老遺舊徳以食子孫官登左曹考過中數扵公所欲可以無悲庭堅等登門有年傾蓋若舊銜哀致奠終無所辭尙饗

祭畢朝請文

惟公才能應世事實副名靡職不宣飛聲紫庭持節闗隴吏淸刑平天子恵逺擇牧廬陵以公來屍方且圖功此邦風土教訟懷律聞公明慈望風投筆公來勤勞直寃問疾三月報成小大如櫛燕及縣邑簿領暇逸天開粉省養育永弼期公入踐膺受百祿如何鞠凶風火遘災猶不告病聴民郡齋人望公起柰何永歸生存華屋槁木四壁大斾髙牙銘旌數尺升堂笑語雨淚來哭肴芳酒潔公不能嘗文以爲哀衰涕隕觴

祭姚大夫文

惟公惇大忠純表裏披盡孝友兄弟家無間言蔬食葛衣同一緼袍起佐州縣亟聞能聲或禆或専民戴父母飲冰食蘗力難自修十年去思猶在嶺表晚以譽命牧民廬陵維此廬陵而健訟有政扵此牛羊治之公來殊科有鋤有植鋤斸彊梗植培柔良夙夜在公問人屙癢小心畏義防漏一毛半罰十笞匪躬不決民信吏畏公不處休公力勤勞以疾臥閣公不朝食人皆失聲嗚呼哀哉先子及公同陞吏部小人得邑實佐下風公不吏之曰故人子以官上府館置燕私卹其甘防乃訪民瘼盛徳往矣誰庇誰師哭公寢門秋日陰雨幾筵如昨公不升堂祖車在塗公不就馬牲肥酒潔公其來甞滄江東逝有淚如此嗚呼哀哉

祭李承議文

嗚呼人具五福曠世千一觀君初終優入其域壽則耋老富半其州耳目聰明【一作耳聰目明】胡考之休種徳不倦托扵有秋子孫繩繩宦學昏嫁牖下治歸笑言而化子大夫公有譽薦紳宗族稱穆鄕黨歸仁薫然慈良惟君有之在朝敬恭大夫似之昔我兄息歸君之孫我家不造姻婭孔云我投鬼門日與死迫衣我食我再見天日君之捐館我在戎送車百輛莫助引紼南郡安陸不能三舎我馬有羈莫拜墓下有核維旅有酒惟醑【一作明淸】寓文寫哀文不逮故【一作逮情】尙饗

祭李元叔文

嗚呼元叔之義世不可少赴人急難秋陽皦皦奉親色難慈友諸少家人絜齋門巷灑掃築屋聚書延聘師表靑靑子佩如魚防沼凡厥富室幹沒紛擾君常晏然萬鐘忽秒壽毋令妻升堂晏笑慈以防甘歌舞姝妙里人欣欣皆謂之好攝提季夏舎有鵩鳥屏藥治歸竟夜無曉邑人奔走上下是禱人亦有言蓋棺事了生榮死哀誰謂君夭我遷黔戎形影相弔衣我食我嵗使交道立望楚山復江繞屬辭羞奠气結天杪平生不昧尙饗馨醥嗚呼哀哉

祭徐徳占文

嗚呼徳占文足以弼亮天功武足以折衝樽俎識足以超萬人之毀譽量足以任百世之榮名璞玉渾金未加繩墨不借一臂而自發扵林丘大臣歌肯來之詩天子興見晚之嘆一日而三錫命驚動漢朝試之難能無一不可迎刃而解事無全牛決獄大疑手平如水論議魁壘气吞西州鯤之爲鵬垂天其翼志九萬里未出戶庭泰山覆扵前天作奇禍忠肉義骨豺狼甘心巍巍堂堂萬事盡矣嗚呼哀哉惟時睿聖制作斯文顧申公之無奇倚壼遂以爲相提師十萬墮虜計中凶語上聞天光震動嗚呼身膏原野而衣冠扵故土親逢堯舜而卽萬鬼以爲鄰自古以爲才難才者又至扵此臨其穴惴惴其栗嗚呼柰何酌酒祖行能復飲否心折無幾有淚如江嗚呼哀哉尙饗

祭劉凝之文

嗚呼公乎智謀足以禦困剛毅足以行可獨淸足以軌物自勝足以立我兀者造而歸全諒無地以棲禍方燕及於來仍閱門戶之嵯峨忽厭俗而去仙違白日而蛻臥亡吾黨之一鑑哀楚望之傾陊伊曩時之倦防實骯髒而坎坷遂投劾扵潁尾置嬪息扵寒餓來胥疏扵江湖訖有屋於舂簸執盈虛以化物取眾棄而致夥間江疃之有秋上橘柚之嵗課開亭觀之百楹孳綠竹之萬个裹余刃而不試故優裕扵菑播據幾杖以彷徉樂知識之來過味龎公之幽禪觀有物扵石火嵗三防扵涒灘訖初志其不挫維歐陽之文章發髙唱而無和配公名而成三何巧舌之能破齒髮疏而戀嫪坐衰气而不果載銘旌而來歸遺稚子以危貨彼聞公之淸風亦何面以承唾初不肖之及門輩諸孫之孩懦公慈祥而豈弟獲聞教而侍坐欷嵗晚而升堂見虞主而淚墮湛樽酒其儻嘗列羣悲扵楚些

祭範叔才文

嗟嗟叔才天畀厚矣不畀其全谷祿之不腆嗣世之不傳不得分願又不得年懷利噐而不試亶生人之多難嗚呼哀哉髙明如山萬仞壁立軒昻人羣富貴其集倚堦靑雲方履初級而官止一省郎壽不過四十彼靑雲之諸公君視誰其不及嗚呼哀哉君材敏彊處決若流防刃恢恢不見全牛笑談樽壺吏功舉修推其贏餘逮及寮友揚善補過丁寜握手極君之能剸劇撥煩𨿽君怨仇不能間言康彊食飲搢笏垂紳臥病幾時一別終天塗窮日沒萬事盡然淸明競爽窘拘一棺孀妻孤女至哭幾筵嗚呼哀哉旐旍西飛嘆聲滿路莫如予悲婚姻之故酌酒祖行君不能舉臨觴大哭淚落盈俎嗚呼哀哉尙饗

祭李彥深文

嗚呼彥深蓽路泥塗賢扵駟馬之駕席門風雨安扵數仞之堂體貉之溫而不恥緼袍壊絮知膏粱之味而不厭脫粟寒漿終一世而阨窮內不疚其何傷維相知之不早始傾蓋扵汝陽披蓁叢之碎見紫蘭之孤芳沈深而敏學易簡而庭方鄰非仁而不覿粟非義而不甞遇人情之難堪旣摧折而愈剛號饑寒之滿屋仰歸鴻之南翔擁羣書而寤嘆擅榮觀於文章論若人之豈弟謂百嵗而康彊忽靜寐而不覺問歸來兮未央去親戚與朋友卽萬鬼而爲鄕嗚呼虞氏之不爲政久矣士不厭扵糟糠載固窮以軌世魯人至今傳其恵康身與螻蟻共盡名與日月爭光我觀古而視今信吾友之不亡所以發書而掩涕不忍癡孤與蚤孀婦弱女而教男定子宅於南山之岡有謝公之知子固特達扵珪璋在吾儕之可力尙終始而就將哀嵗月之䢐秋悲風號扵土囊托千里而羞奠肴具潔而酒香思曩時之笑語同飲食之淋浪列樗蒲之花燭呼五白而繞牀儻神理之不昧以斯文而舉觴尙饗

祭周晉叔文

豫章黃庭堅洛下王琳謹以淸酌時羞之奠致祭於亡友晉叔周兄之靈嗚呼晉叔遂至於斯天奪善人賢愚一詞自古皆有死君子以息君年四十則奪之亟終日怡怡恭順孝慈一朝失之誰能不悲君材齊敏練達出故風雨如晦不渝其度雍容和平不驕色聲事不後時物無伏情庭堅在僚傾蓋如舊琳辱君防義兼昏友平時相從尊壺奕棊勸善舉過笑言嘻嘻一日不見使人詠思寄聲安不借問宿昔子不來過我必往卽萬事渠盡華堂山阿無復見時嗚呼柰何問君何之君不能語祖筵一觴其【一作有】淚如雨尙饗

祭王補之安撫文

黃庭堅謹以淸酌羣羞之奠敬致祭於亡友補之瀘州安撫使君之靈曰嗚呼補之奇耦有數天不能權跖耆回天癅惡施妍無若之何而歸之天以道觀之其種則然嗟嗟補之遂至扵此人亦有言諸君不死我觀使君榮悴不易則於死生如時啟塞如浮屠人割之不瞠彼旁觀者怨忿嘆呻我觀使君忠厚而文天地仁气成此粹溫中和恵宣民神是享孝慈雍睦宗族教飬徳義祁祁充實有輝𨿽其怨仇不能間言君初筮仕以文自挽翺翔臺閣自以遲晚投筆執戈圖萬里侯不得當虜白首防秋撫師瀘南方牧拭之英州騏驥便蕃錫之使君爲州撫夷聲夏詩書禮樂逺近柔化舉用文武當其噐能威而不怒慈哀勸懲吏奉繩墨民勤耒耜其罷而歸父老出涕解印厥明忽其霣傾州人震驚哭之失聲桃李不言下自成蹊哭李將軍今猶似之退之竄潮經桂林伯遣從事賢義周仁色使君扵我無平生懽自我投荒防予饑寒有白頭新有傾蓋舊三月渡瀘一笑握手誰云此別遂隔終天臨風寓奠有淚如川嗚呼補之其尙饗之

祭李仲良長官文

嗚呼仲良遂至於斯母老妻少君獨何之嗚呼哀哉昔我外妹歸君伯氏以是瓜葛不我遐棄元叔無恙我竄荒遐於黔於卹我無家我未還東元叔下世急難共誰羞奠霣涕萬里遣客來寒來溫仲良之義如元叔存我病荊州幾死衢路涉夏䢐秋君三來顧笑語而別忽聞訃音失此豪士使予霑襟白髮在堂不當棄云有子有弟君亦何負能人急難立義不傾我與元老能立君名薄歸上冢不得身往寓奠一觴君其尙饗

代宜州郡官祭黨守文

惟公孝慈奉親忠勇從軍自防至顯常以防勲公淸爲郡恐不冰雪誰能白髮皎皎一節方吐嘉謀蕩賊巢宂如何不淑松摧玉折憂民憂國糾糾桓桓忽兮不見萬事一棺嗚呼哀哉某等趨承下風教誨提絜南有樛木失此防樾昔者賔次今則升堂平生宴笑慟哭薦觴嗚呼哀哉

祭叔父給事文

嗚呼叔父忠信足以感欺匿和裕足以諧怨爭行不祈報之施爲不近名之淸孝弟達於艸木勤勞載於朝廷謂當朝夕三事光輝九族白首庇民百僚是戒黃扉靑瑣曾不期月如何昊天殱奪斯亟嗚呼哀哉在昔叔父典獄宜春牧民防昌恐一不情視之如傷司農討論禦史補察持節賑饑鰥寡受職六年在晉民可卽戎教之信義不奪農功元祐考績民兵蠧政監觀四方維晉不病使者奪印以謝逋逃維叔父畱才卽民曹是將使節並防隴蜀食茶乘馬夷夏各足入佐衮司與聞和羮起居柱下曲著淸明人謂叔父宜在帝側山龍黼黻潤色衮職二聖材之俾承宻防有寃沈獄無根受詆叔父拜章極謝罔功亦憂兵革遂到闗中日月照臨白珪無考來給事中方將未老陰徳在民民功在邦善士彈冠豈惟我宗嗚呼何負於神祗怱遽隕傾越在衰削聞訃顚踣荼蓼薫心無淚續哭今我不天又失叔父彼蒼者何忍此窮露兄弟之子猶子然有是言叔父拊我我乃信然平生拜至教誨笑色今哭歸船斷旌枯木幾筵在堂不聞金玉之音酌酒不觴落涕隕心嗚呼哀哉

祭舅氏李公擇文

盛徳之士神人所依珠玉在淵國有光輝方時才難公隕於道彼天悠逺莫我控告士農畏友朝失寶臣我哭之慟不惟懿親公處貧賤如處休顯溫溫不試任重道逺內行純明不缺不疵臨民孝慈來歌去思其在朝廷如圭如璧忠以謀國不沽孑直熈寜元祐言有剛柔公心如一成以好謀十年江湖晬然生色三年主計須髮盡白他日謂我何喪何得我知公心謀道憂國出牧南陽往撫益部稱貴辦嚴笑語卽路天下期公來相本朝奄成大夜終不復朝嗚呼哀哉我少不天殆欲堙替長我教我實惟舅氏四海之內朋友比肩舅甥相知卒無間然今天喪我舅氏傾覆誰明我心以血繼哭平生經過爲我舉觴沃酒棺前割我肺腸嗚呼哀哉

祭知命弟文

君歿荊州我在萬里歿後四月始聞訃音旣無孤惸恃有兄弟天旣喪我君不能年自我哭君頭髮盡白英風豪气窘此一棺拊棺長號殆無生意公私之計身有所縻旣難以歸舟車可慮乃得吉卜旅殯僧坊𨿽逺至親理則安宴無驚無恐扶將上轝絕慟一觴君其尙饗

毋安康郡太君祭亡女陳氏十娘文

汝嫁十年五嵗歸處姑章不呵知我憐汝我䢐江南三年搖搖元豊甲子汝兄還朝道淮溯洛望汝來寜不聞車音乃聞哭聲汝疾何藥汝斂何服臨絕之情不能我吿哀憐至骨哭淚至泉我創如新於今七年乳母來歸壻亦繼室昔所抱兒亦旣結髮惟汝面目永隔枯木嗚呼昊天忍此荼毒久扵客土勤我夢思日月之吉窀穸有期我病在牀不能奮飛寓奠千里文不及哀尙饗

祭李徳素縣君文

嗚呼夫人幽閒靜恭來嬪大家肅肅雍雍嫓徳娠賢爲世名士人皆願然有子如此惟我息女獲羞蘋蘩夫人慈哀教訓拊憐之子於歸我竄蠻令我不憂維夫人徳耆老就飬訃音忽傳嗚呼夫人胡不萬年絕域羞奠如親酌獻以文代哭靈鑑無逺

山谷集卷二十一

欽定四庫全書

山谷集卷二十二

宋黃庭堅撰

墓志銘

朝請大夫知吉州姚公墓志銘

元丰辛酉八月已未朝請大夫知吉州事姚公以疾卒於州之正寢屬吏豫章黃庭堅旣哭公於堂弔問諸孤退則論撰公之世出官次躬行吏考遺諸孤使求立言之君子銘之其孤洸沆曰實以某年月某甲子奉窀穸於錢塘之某原舉先夫人祔焉維先人之治行它人所不能言銘先人宜莫如子不得辭遂銘之恭惟姚氏其自出甚逺其後乃占吳興武康察及思廉父子以史顯璹元崇皆武后時宰相而元崇汔相泰陵名重天下姚氏遂爲中州姓族與唐俱盛衰有仕江南李氏以軍伐補東布洲鎭遏使者諱瓘李氏納圖籍遂歸田焉是爲公之髙大父東布洲今通州之淨海也故公爲淨海人曽大父諱某皆有潛徳在田裏及公起家仕至中郎累贈先府君刑部侍郎公登慶曆初進士第由縣尉至作州所至各有吏能言九遷爲職方郎中防新格以階寄祿故今爲列大夫嘗以博士勾當廣西經略使公事廣東西新去兵火所向瘡痍者未起公招慰拊納人就耕食使者視成以書最知郁林州三嵗未嘗論決大辟今天子卽位遣子弟修土貢例當推恩公六子皆未仕遂不遣子而遣其弟旁郡不能者多愧之通判杭州州東挾漕河皆民田白龍澤岸善決毀民成功公至則爲捍水隄於今以有年其爲吉州蓋以揉熟世故左右文法又其資長者始至承前守畱事訟訴盈庭逮報受書數吏不勝舉舞文吏亦以嘗公公色夷气平徐徐區別皆盡人情而後境中日以無事出報謁賔客一府皆驚公忠信孝友好學不倦下士如不及任職直前不爲後日計祿仕垂及四十年奉身菲薄而棄諸孤之日衣才可以斂帑才可以具喪而諸孤無以歸其砥礪廉節不減古人公諱某字某年六十有三夫人某氏有封邑於金華先公七月卒六男子長則洸防州司理參軍滂蘄州蘄春縣尉汲滌沆滸五女子適某官應昭若某官阮之武某官劉敏修敏修之配旣沒許以繼室歸之而未行也銘曰

諸姚有聲望自吳興唐遷江南乃籍金陵有以武功執戈海浦連其曽孫耕食不去公舉進士興於畝桑勤官下邑薦者交章從軍桂嶺別駕海碣奉公卹民如我饑渴初不赫赫去思則多及爲廬陵下車以歌宜壽富貴而不克享勒於銘詩封恨黃壤

朝請郎知吉州畢公墓志銘

吉州太守畢公以元丰五年冬十一月已丑歿於理所屬縣皆來弔哭越厥月已亥咸集乃稽度初終圖建不朽謂豫章黃庭堅曰我公好學力行能仕立節安可無述其孤平仲伏哭且言實將以某年月某甲子葬於浮光先光祿之兆先夫人趙氏繼室夫人滕氏皆祔焉則防有僚詢事考徳勒之金石公諱某字某銘曰

於惟畢公弼周祚國厥興來仍有萬吉卜曁卓至諴文獻方轂中原之季托植南邦髙王父璵始籍浮光奕世濟美執經躬耕王父中正贈官中都先人諱京實光祿卿公舉進士以親受福初載州縣薦書一束奉佐祕書主簿國子牧民咸平以奉常土佐調兵食五十七州輸錢轉粟使者借籌考牧至逺羊牛維深與磁維二千石熈寧甲寅河食我壁聯桴委粟調防老弱降兵築室不請鄰糴流者歸野止有麰麥公廚告病貸之私籯始其去歸折劵不徵持節關隴百城竦竦湔拔亷秀劾遣贓冗都尉輕車尙書中樞肅肅雍雍象服左魚朝奉朝請實維新書吉在江西素號難附公父母之苦語詆訶曽是健訟化爲舞歌公生戊戌嵗復元首我民無祿公疾臥牖上章請老王命休之拖紳拜賜屏藥治歸哭者隕涕孰能使之其配趙女椒不盈升來繼婦職汝陰之滕其宜家人厥年不登有婉淑女采自葑菲壼儀柔嘉維妾李氏能力大故哀卹應禮公子三男惠連有萎平仲和仲季未勝衣蓋七女子伯嫁而死四歸以時三處未字長倩孫鼛淮海維揚大梁開封羅遹魏相濟陰曹南任氏元常藹藹諸壻官學譽處人亦多公擇士歸女公姿忠純言可信期秋陽皦皦表襮不施力學好問胸次積藏有來咨求傾寫河江稗言所收齊諧所記炙轂流膏坐客亹亹奉已純約與人務惇錦衣被頻不有其文世家多財而不安富惟避分貲以殖季父孩養羸露爰及昏娶吏事儒雅孔惠且明不張聲勢隠哀索情髙明顯融萬鐘應有慈祥弟友訖不中壽非此其身或昌厥後浮光之麓楸柏旣林鑱詩立宅亶古求今

朝請大夫致仕狄公墓志銘

公諱遵禮字子安唐大臣梁公之苗裔避五代亂始去太原稍占籍湘潭間公之季年乃以孥家食於荊南而墳墓實在陽翟祖希顏徐州錄事參軍贈兵部尙書父棐樞密直學士工部侍郎亦贈工部尙書公之伯氏遵度字元規名士也故公之學問淵源近前輩有所聞則行之少以父任試祕書省校書郎三遷爲大理評事知湖州安吉縣明州鄞縣稍有能聲以大理寺丞通判成徳軍通判蜀州賜緋衣銀魚又通判江寧府知興化軍發運使攺鹽法薦公知漣水軍廢軍爲縣攺知沂州未上選管勾牛羊司罷知淮陽軍避髙遵裕攺通州於是七遷爲尙書駕部郎中賜紫衣金魚攺朝議大夫管勾崇禧觀以本官致仕以子明逺任右朝請大夫進左朝議大夫致仕六年乃卒享年七十有六實元祐九年正月也勲上柱國爵西城縣開國男食邑七百戶夫人壽安縣君鄒氏七子長則明逺次明復前河南府左軍巡判官次明權蚤卒次明通郊社齋郎次明忠假承務郎次明述明昭三女子嫁通直郎吳充禮蘭溪尉沈道宣徳郎沈遜在安吉時馬尋守湖州少公恐不任事安吉大姓兪氏所爲多不法前後令不敢擊兪氏私釀酒椎牛防客公捕得劾治尋大驚曰乃能如我少時在鄞縣縣中號無訟乃築亭觀延閩人章望之表民與講學士子頗歸之表民集中有與狄子論事則公也在興化時邑中仕家十八九賓禮秀孝摧折彊宗興溫承荻蘆之陂漑南北西洋民食其功去而祠享之其爲通州風壞民廬舎老防夷處勞來勸戒不以遺後人公天資惇厚不道人短長仕官且然其所知𨿽大利害以與人不知資已待僚屬盡敬見其一長保薦不以疑似小過輕絕之元規早世嫂劉夫人少寡守二女公事嫂撫孤子不愧古人退居與父老欵曲未嘗入謁府縣訖於牖下言笑而終不以疾痛嗚呼可以無媿矣明逺將以紹聖攺元之明年元月奉公之柩合於陽翟之張洞壽安縣君之墓則來乞銘於豫章黃庭堅昔余舅氏戶部尙書李公擇元規婿也數爲余道子安之爲人今子安後歿不得公擇銘其墓銘非余其誰銘曰

良吏循循父母小民事不赫赫故走於塵天下長者爲人不疚商財計功則在人後嗚呼狄公睦家甚雍政問得民不問其逢康寧壽考徳則自好不富其橐以仁爲寶膴膴韓城其望具茨公宮其中詔以銘詩朝奉郎致仕王君墓志銘

君諱黙道人字復之曽大父鄰大父某皆隠約田間父晏始命君棄耒爲諸生及君仕於朝累贈至朝散大夫君防小執養事師趨庭問膳自有度量識者以爲此兒當立王氏門戶果登治平四年進士第授什邡縣主簿縣與綿竹縣俱調夫築洛口堰其功十萬鄰邑憂不辦君酌民言而賦功省公能愛民力不閱月而成遷通泉令通泉歲饑甚君不待報而發廩久不雨至是而雨聯有千頃渠堙廢不知其始其旁短戶積嵗不能入賦君因其民願決其源二十里注之江嵗以大熟民畫像祠之熈寧中中書房檢正官熊本察訪陜夔路靑苖免役法任君定奪兩路役法及州縣應廢者以君爲能使者交章薦之攺中書省著作佐郎本薦君可任提舉常平詔引上殿防耳聵不能奉詔乞得監味江鎭茶埸以憂去服除轉運使苖時中饋軍興奏君管勾文字討乞弟師還以瘴癘不能隨師者萬人且棄死夷地矣君請以運糧虛舟載之分責使臣將防醫粥以卒之存亡爲殿最所全活者十七八以軍功吏考遂攺承議郎覃恩遷朝奉郎旣而嘆曰吾聞人言憒憒也終不可以立於朝於是請老而歸年始四十有八遂放浪江淮山水間歸而治大宅開花圃築臺榭與父老歌舞之如是十年乃終享年六十初室陳氏生二男四女而卒追封金華縣君繼室張氏亦蚤卒追封華陽縣君男曰洪以任爲太廟齋郎大邑縣主簿曰源舉進士女嫁進士廖亶陳處義程遵道其季居室洪卜以元符二年十一月葬君於西岸之白水近朝散君之兆而來乞銘復之於庭堅同年進士也雅聞復之爲道之鄕先生人所愛敬近乎古所謂歿而可祭於社者故敍而銘之復之少時貧甚富室子弟會於州學召一儒生講春秋君造講席而儒生揮之君以怒去歸杜門讀春秋一月乃從儒生質所疑儒生噤不能答君因爲諸生講之皆得聞所未聞其從仕未嘗營私先國先民凡吏事它人所難辦君嘗優爲之諸公要人聞君才多欲推之於要津君曰豈不欲往無如病何其以人才爲已任者未嘗不嘆也君於文無所不工睥睨立成或不加防而文理粲然可觀坐客有豪俊者欲以多窮之君下筆如流水坐人皆驚其於事親居防盡歡盡哀於兄弟朋友譽其賢者以勸不肖於四方遊士爲之依歸生館之死葬之於其黨之孤防衣食之教養之使男有室女有家於鄕鄰防其無而規其惡至甚無賴者眾防唾辱之里人畏之甚於刑罰性狷介不能容人之非州縣有過舉輙上書論之昔孔子爲叔向流涕曰古之遺直也君尙似之其銘曰復之其頎而嶷而岐桃李有實其下成蹊羔豚之割我有餘刃善刀藏之施於有政蘭臺石室如君者幾以病去祿不濡其尾可祭於鄕知徳者鮮我文昭之尙以行逺

承議郎致仕張君墓志銘

君諱渭字象之實淸河張氏有以工部侍郎致仕贈司徒諱去華者始居洛陽蓋君之曽大父也光祿少卿致仕贈兵部侍郎諱師錫者君之大父也尙書職方員外郎致仕贈中大夫諱景伯者君之考也君天資孝友敏於吏能其家居不問有無樂以市義𨿽廢疾不年而爲子爲吏皆可紀中大夫公老在家性剛嚴少可君年最少事之盡其懽初仕爲蒲陰主簿吏不能弄以事去爲臨潁主簿以廢監牧有勞遷涇州觀察推官軍興佐使者糧餉辦薦者交章攺宣徳郎知飛烏縣值元祐初攺復差役君悉取故役書治其凡而委其僚陰察其財力戒吏具戶版等色而虛其名姓期日防民於廷曰某服某役某服某役一邑吏皆驚民相視而定飛烏於梓潼爲山邑不當孔道而公帑市絹居一州之半君盡得它邑之則力請均嵗市之籍力爭之乃見聴是嵗減三之二去而民烝嘗之以疾監西京糧料院疾益侵以承議郎致仕而卒得年五十有四娶李氏尙書駕部員外郎育之女先君卒十有二年追封昭徳縣君子曰羽孫曰鼒二女子長歸進士及第蘇大壽而卒次歸進士朱佾君卒後某年當紹聖五年某月某甲子奉君之喪葬洛陽兵部公之墓次時公之弟汲狀君之行事來請銘銘曰

張起淸河以文震驚衣冠濟濟吏有能聲正國兄弟幹將發硎斷蛟剸犀揚於帝庭君有家法其銶其斧小試則然而命不偶我銘其坎以怨坎防

朝請郎湖南轉運判官吳君墓志銘

公諱革字孚道魏夏津人大父諱用之滁州全椒令遂爲全椒人父諱頓婺州永康尉嘗有陰徳永康紀之歿殿中丞以公伯仲贈大中大夫公舉進士爲襄州司戶參軍以憂去調眞州揚子主簿遷池州貴池令攺祕書省著作佐郎知廣徳軍建平縣通判韶州就移知南雄州課爲廣東第一擢知吉州課又爲江西第一除江西轉運判官徙湖南居數月寢疾歿於官享年五十有三元祐三年四月某甲子也公由少年書生治經術爲州縣吏遇事力行所聞天性精於吏職其所至必令行禁止貴池民兄弟相與訟田爲垂涕說同生當相盡以恩義意兄弟皆感涕去方使者行新令給靑苖錢公不格詔令而實子可貸之民使者按常平錢不盡予民取文書視之皆如令在建平當熈寧甲寅乙夘嵗饑饉公舉荒政勸發廩所全活以萬計南雄州有吏胥鬻獄把持長短不可治聞公嚴能乃匿去爲外臺吏公下車盡得其姦狀捕收伏法郡內肅淸北人官死嶺南者調防其孤因材爲之地使得食得歸其事米鹽人不厭其細也又吉州自蹇周輔增鹽課二百萬民已失生理而魏綸上諸縣增課九十五萬公至則告諸令後所增鹽勿以爲課爲郡奬善士勸不能去其甚污徳意茂美禦姦黠吏有轡防能左右之故元祐初禦史按察南方而公爲愛民吏近臣交薦才任監司朝廷當用之而公捐館捨矣公娶獨行沈君士龍之女封安仁縣君子男朋早卒羽秀州軍事推官與行玆同時中進士弟玨亦有蓺文女許嫁進士江與京諸孤序列公之世家能事來乞銘曰將以某年月某甲子葬公於全椒之原又再使來速銘公之兄蔚深道與餘同年進士予又於羽有雅故故敍而銘之銘曰

嗚呼孚道維出嶄嶄少吏於政有親有嚴食之衣之睦其不咸治大如小察民肥瘠我牧不煩其羊濈濈公居是邦民畏失之迨其去歸思而述之方行萬里天實蹷之有蘊未宣孰能抉之羽並行玆棠棣偕止而玨暮子鄂不韡韡我視其興則公受祉

東上閤門使康州團練使知順州陶君墓志銘

府君諱弼字商翁陶氏蓋柴桑諸陶有諱矩者避地將家占零陵之祁陽矩生蠲蠲生鈞贈殿中丞殿中生嶽仕至職方員外郎贈刑部侍郎是爲君考府君少孤志行磊落權奇左詩書右孫吳同學生嘆伏之以爲一日千里困窮無地自致廼聚晚學子弟講授六經以奉母夫人長沙太君甘防慶曆中莫猺諸唐據湖南山溪鈔掠郡縣提防刑獄楊畋召君俱行頗用其防謀君亦分軍薄崄得挑油平太平峒於畋軍中功第二以進士調授桂州陽朔縣主簿儂智髙蹈籍二廣畋以書召君掌機宜乘驛至曲江畋檄君下英州議救廣府賊已走連賀蔣偕一軍沒餘眾潰入山林賊聲勢張甚君以便宜頗取敗軍白旗大書曰招安蔣團練下敗兵使十數輩持徇村落收得散卒則逥路趨賀州就糧州將持法拒君君曉以大義乃聽活千餘人送幕府防畋罷去不爲功然畋在朝廷每爲人言湖南軍中獨得陶弼一人耳君久次乃爲陽朔令以吏考除大理寺丞監潭州糧料院廣南西路提防刑獄李師中論薦其能擢知賓州詔換崇儀副使知容州以六宅副使知欽州數以母老乞歸極懇惻不聴旣丁內艱徒行奉喪歸葬祁陽奪哀以崇儀使知邕州招納訓利等六州蠻及廣源內附儂智髙千餘眾皆就耕食君亦再滿任乃得請知鼎州詔使按治辰州南江諸溪蠻宣撫使舉君知辰州又奏君不上吏課者二十年遷皇城使措置北江用反間使彭師晏自攻伐歸其地縣官王師問罪安南以知邕州又用宣撫使辟知順州四遷爲東上閤門使康州團練使年六十有四終於順州之官舍娶丁氏錢塘縣君生子通冠而死以兄之孫同爲通後授郊社齋郎六女長嫁寜鄕尉嚴介而卒其五居室君不治細故獨以文章自喜尢號爲能詩年三十起從軍心通悟達兵家機防能得士死力智度閎深調防不虞不見圭角遇倉卒大軍常倚以爲重作郡縣順民立條教當其艱勤與吏士同甘苦不以逺朝廷故不盡心力所臨數州夷夏斬斬以約信爲威嘗請郴桂靈渠通漕湘江軍興轉粟可十倍使者不能聽李師中在廣西乃用之於今爲功廣源酋長劉紀數請和市太平寨規覘國欲生事徼功者吹噓助之君伐其謀後數年和市議下劉彞沈起之事是矣順州艸創存亡不可知受命卽上道折箠指防溪洞晏然在軍中三十年夷險一槪使者多朝廷大吏察治狀無以易君故求去輒進官重任使遂老於桂林表裏事母孝謹白首盡其驩平生詩文書奏十有八卷讀其書知非錄錄者元丰三年十月丙子葬零陵之金釡山下銘曰

武夫面墻文吏疚武維此康州俎豆軍旅烏合其兵忠信成城教子弟戰衛其父兄乘囏行權處女脫兔及其旣平左規右矩虎媚養巳時其飽饑康州用士可赴深溪子拊惸嫠姑息夷獠我一以律不殘不傲藥不皸手漂絮終身或千戶封奇偶匪人梓慶爲鐻不懷慶賞康州撫師尙以義往大能小施誇者技癢我安養命民得休養邊陲之守不必推鋒我銘康州式勸士功

西頭供奉官潮州兵馬監押尹君墓志銘

君諱某字某尹氏鄴郡人宋有天下尹氏以武功顯廷勛起佐命終滁州刺史贈太子太師生女輔佐熈陵是

爲淑徳皇后【闕】

爲保信軍節度使贈侍中崇珪歙州刺史歙州生昭壽任閤門祗閤門生元輿元輿耿介有祖風獨不樂爲吏肆志江湖間而歿於姑蘇初爲姑蘇人君姑蘇之子也以恩補三班借職累遷至西頭供奉官終於潮州兵馬監押得年六十有五娶錢氏先君卒二年三子公庠舉進士有聲先君卒五月公亶實承其祭其季未名兩女嫁進士薛彥輔右班殿直張克已孫男女四人君有知數敏於事幾歷官七州苟可以益公家便民盡心不愛一毫其在潮州趨吏功尙不衰君歿後太守按行城壘府庫無毛甲事不經君規畫嘆其才爲揮涕晚仕嶺南英循潮三州士大夫落南方者君以禮意接其人物而推衣食以字其孤未嘗問篋笥凡今出從車騎蘊借而歸家與妻子商出入防計毛髮者君所笑也君仲氏宗奭能官而孝友拊君之孤歸女教男甚有恩意舉君夫婦及公庠之喪以某年某月某甲子序葬於長洲虎丘之原謂其交遊豫章黃庭堅曰宗奭之伯氏父子淑善而不遂以客死乞君文使我傳不朽遂爲志而繼以銘詩曰

孝友秩秩兄弟琴瑟同安共卹在官夔夔勸功度宜不求自嬉顏色笑語禮能惠窶見義孔武祿不酎其長固安其藏尙其嗣之昌

左藏庫使知宣州黨君墓志銘

黨侯河中河西人而長於京師應進士舉不利以小校從王韶在秦鳳入熈河每戰輒有功三遷乃得下班殿侍權邕州永平寨押伴交州進奉使到闕下河東安撫使曽布奏充準備差使權石州葭蘆寨兵馬監押充河東第九將部將又差權吳堡寨麟州神木寨樞宻院批狀指揮發遣赴闕陳邊事黨侯言西夏得並敵之利而諸路無先發制人之兵大槪制賊之道四一曰大舉二曰淺攻三曰進築四曰招來往者病在用其一而廢其三故無全勝之威以制其敝竊謂四者不可廢一但有先後緩急因賊彊弱之形而制之朝廷錄其言行下諸路乃授河東第六副將攺第二副將元符初乃知橫州安化蠻犯宜州州將楊應辰射中臂不能軍經略司以黨侯對移領溪洞司事賊退又受其降乃復還橫州崇寧初竟用黨侯守宜州安化蠻又犯省地侯與東上閤門使統制黃忱戰勝於卸甲嶺安化三州一鎭皆降於是防其茂功遷皇城副使兼閤門通事舎人蓋崇寧元年也自下班殿侍十八遷而至於此凡遷官多以戰功超資減年略無一官以嵗月積也明年遷左藏庫使而卒於宜州管下實八月丁卯享年五十有四初室曹氏蓬萊縣君繼崔氏長安縣君四男子曰渙三班奉職曰淳三班差使曰湜曰澤五女嫁進士曹錞數月錞死今歸在室余未笄孫男女四人黨侯年二十餘從軍在軍中三十年常以不欺立名節及其爲州奉身潔淸不取秋毫爲吏無日不勤曰不如是不足以報國省閱獄訟事如毫髮許不當情終不快曰不如是民不得其所事有利於物如拳而犯法如粟終不爲曰法不可不守也責僚屬以名分甚嚴而未嘗以細故使得罪去也捐館之日斂無復衣歸無槖貲可以知其耆艾守節不衰也黨侯諱光嗣字明逺曽大父諱素大父諱宣祕書省著作佐郎父諱武西頭供奉官贈右屯衛將軍渙等將以某年月日葬侯於河中府河東縣之原而乞銘於修水黃庭堅實爲之銘銘曰

黨侯繩繩持廉好淸由微小吏以至專城節不衰止身未耋老天奪之耶而喪其寶河東之原宜栢宜松坎其阻深作侯寢宮我爲銘詩式告無期曰此廉吏之丘勿壞傷之

朝奉郎通判涇州韓君墓志銘

君諱復字辧翁其先鄧之南陽人其上世有爲龍遊令者不能歸而家於陵井遂爲陵之井研人至辧翁閱五世矣曽大父歸惠爲州吏當李順亂時諸郡皆尙威斷凡賊所詿誤以盡殺爲功歸惠條其重輕過故爲等差抱法律爭於廷所活且百人謂其子慶之曰吾後當有興者及爾子孫皆使爲詩書慶之生君考穎仕至太子中允世父崇尙書屯田員外郎兄震朝請大夫韓氏遂爲陵州衣冠族姓辧翁旣任中州有田於葉故今爲葉人初辧翁尙小自知求師雲從世父讀書登進士第調瀘州尉盜殺人而執舎旁子掠服之令謝病不敢予奪君釋之而趣捕盜出將刑者非眞盜已而果然攺祕書省著作佐郎知五臺山寺務司五臺供施傾天下惡少年多竄僧籍中上下囊槖爲姦號爲不可措手君擿其魁宿置於法按簿書皆得名物代州將防禦使馮行已請爲其府判官防軍興辟河東轉運司勾當公事方是時部使者懼乏興皆須一調十君請峻期防法而調以實民用不擾再遷太常博士通判鳳州州久不治君興滯補敗寛而不弛府事簿領一二以名召之郡以最聞是時民冒茶禁日或千人至有貼妻賣子入償不足而系有司君上其狀皆得釋然使者以爲是沮吾法遷通判鳳翔府君治民用法寛治吏用法急姦吏不能堪乃以綱目疎漏事訟君會使者銜前沮法事卽惡奏君坐停見任官君方具本末求對獄涇帥奏君前所坐非罪乞以爲佐從之涇未幾卒於官享年五十有七初室馮氏藍田進士行敏女繼室張氏壽光縣君冀國勤惠公女三男子孟峣夫季易夫皆有學行仲浚夫舉進士雄州防禦推官知秦州淸水縣三女嫁利州司法參軍趙丕西頭供奉官馮維方廣濟運司戶參軍王望之君防少重遲不戲長而端方論事取友是是非非不防嫌怨授易春秋於蜀人龍昌期常稱慕李棲筠之爲人人以爲君莊重寡言作文詞務體要斷獄深原其情抉治姦欺豪吏奪气言人之所不敢言蓋有贊皇之風雲君歿後十有六年當紹聖四年冬某月某甲子峣夫等乃克葬君於郟城之原使來乞銘銘曰

韓遷井研寖微以湮厥有陰徳裏中稱仁瓜綿於瓞旣碩其實有斐辧翁其音秩秩自少爲吏慈哀於職匪求生之求得其直論事計可不隨風波有挫其鋒君益淬磨以小觀大以近知逺不振不年心亨事蹇不羮之西潁川之郟卜宅固安昌而後葉

朝奉郎通判汾州劉君墓志銘

君諱禹徳州徳平人字希儉年二十舉明法及第補欒城尉名能捕盜奏徙槀城尉槀城盜爲不發調徳榮主簿兼縣事鹽井淡而徵不除君爲歲蠲四十萬罷官民追送之又爲永州軍事推官權邵州武岡縣武岡溪洞蠻蜂出燒民積聚郡治兵令民入保君從數騎入其巢穴曉以禍福其酋請殺始事者二人以平以憂去服除授資州錄事參軍兼司法事始至將佐皆易之見其決獄乃大驚郡有難辧事輒倚君攺大理寺丞知北海縣俗喜屠牛私酤君陰籍其姓名區處具防壁間民相告曰是不可犯遷太子中舎知樂壽縣事遷殿中丞攺奉議郎樂壽南皮縣金隄兩間使者度繕隄以障水利南皮而害樂壽南皮令以私書誘樂壽仕家子得其願狀告部使者使者下書問抑民狀君防民金隄乃得南皮私書而焚之曰南皮令亦欲自便其民顧不善謀耳當報以徳以願者寡不願者眾報使者通判汾州遷承議郎恩加朝奉郎察舉吏曹不嚴而趨辦汾水破隄侵嚙永利西監君督防作暑雨中工休乃去以故得疾以元祐八年七月丙辰卒得年五十有九喪過汾市多隕涕者喜讀書善射在官居家長者愛之徳平王英狀君行事如此英言行有物宜可信故紀焉君曽大父思齊大父誠父芝皆力田而芝以君贈奉議郎娶張氏繼室趙氏安徳縣君男曰槃寀楶棨女嫁蘇某張潞郭彥佐張繹張頎有季居室葬以元祐二年六月丁酉兆於某縣擊壤鄕之西源寀墨衰來乞銘三反而不懈乃予銘銘曰

吏優於憸姦或賄或殘勤民惠防吏或舞其筆嗚呼君潔可以馭吏惠可以扶弱孰能不克修怨以徳勤事怠食瘁不媮怠其施不遐惟畀之嗇力耕者不穡尙其子之食

鳳州團練推官喬君墓志銘

髙宻喬君彥柔將葬其父母乞銘於豫章黃庭堅曰吾家世籍在昌邑而遷髙宻居髙宻蓋五世矣至曽大父以善治生以財雄善裏中吾大父喜爲俠振人急難以故破家產而貧先人乃讀書年十八舉毛詩學究授咸陽縣主簿吏以年少易之先人發其姦贓卽罪邑中皆驚令貪政疵賴先人得善去鄰邑有田訟十年不決先人行田所視文書一語決之歷海陵槀城縣尉爲石州錄事參軍掌和糴倉郡將以和糴防錢數十萬資公帑諭先人更印歷先人執法不聽至訶怒終不移罷石州調中牟主簿陜西轉運司聞其材辟賑濟司勾當公事以憂去爲延長令又以憂去先人事父母篤孝居喪毀瘠再丁內艱遂以衰白欲不出仕鄕人彊之乃調河州軍事推官對移蘭州又調鳳州團練推官提刑司檄先人決階成州滯訟不幸暴疾歿於成州之粟亭吾母王氏繼母呂氏髙宻士大夫之家先人以元祐五年十月捐館舎明年先夫人又棄養彥柔兄弟宦學四方不得以時葬將以元符二年某月日葬鄭公鄕大父墓次庭堅曰道爲令奉公敬決訟平持身廉淸淨寡言君子也其言不妄視其子而知其父可銘也推官諱敞字廣叔享年五十有六三男長則彥柔前進士道令次彥中舉進士有聲次彥直尙小女子嫁進士劉拯銘曰才於爲吏小試牛刀廉於臨民不犯秋毫直於事上怒不目逃不極其能又不耆耋系逢不逢不在巧拙我銘其丘告後勿伐

太子中允致仕陳君墓志銘

府君諱庸字景回潁川陳氏也徙京兆萬年唐廣明之亂以家入蜀遂爲眉州靑衣人曽大父延祿大父顯忠以季子貴贈兵部侍郎父希載以府君贈大理評事蜀亂更五代不解故大理而上三世在野府君始與季父希亮族弟諭學於成都天聖中俱登進士第縣令名其所居坊爲三俊初授澧州推官調潭州觀察推官長沙縣孤女有父時田產爲其族親所冒沒訴於州縣部刺史累歲不得直府君被檄按之一語而決盡歸所侵地以故湖湘間田訟皆詣所部求決於府君在湖南凡決疑獄二十二再調雅州判官嘗攝名山夾江籍三縣政事多見紀舉監成都府市置院遷永興軍節度掌書記以父憂去終喪屬太夫人春秋髙不赴銓集者數年終養久之乃調歙州判官三司戶部以監茶埸舉知光州光山縣府君上書言光山號爲邑小民醇今者系獄常數百冒茶禁者十九願弛其禁而徵之所棄於民者未多而刑獄大省不報歲饑州將命錄富家粟諸縣爭趨令府君獨格不下且言曰勸分固天之道而此邦無巨室焉得粟而分諸終不可得罷光山吏部流內銓上其課引對在庭會有羽書以西師不利趨召二府按邊吏瑣計兵食罷所引選人子循資是時府君年五十有三嘆曰吾筋力蓋盡於州縣矣因告老去買田築室於淮汝間曰潁川吾故郡也宴居十年乃終蓋嘉祐十年五月壬戌府君白首好學不衰以義將其气不爲瓞葛藟以親附人亦不斬然爲崖壁其於吏道如良農知田如竘匠相木然爲縣常加意於尊爵俎豆以時修其禮物旌其處士秀民人又知府君之蘊非俗吏之所能也喜作詩不加琢磨而能自達其意蓋恬於勢利之言也其在田間不亢不污有古之仕焉而已者之風初室劉夫人有婦行卒時年三十有八二男子皆前卒二女子嫁進士潘景繼室樂夫人能勤家事姑孝謹喜讀唐書能講道其世故興衰士大夫賢不肖老而記憶不衰壽七十有二生六男而三不淑存者曰架槊渠皆舉進士女其一病在室不能婦嫁內殿崇班耿端彥者其季也樂夫人及見孫男女十六曽孫男女三府君捐館舎二十九年樂夫人旣祥乃克葬於光州固始縣淮安管鴻鵠之原二夫人祔焉槊娶庭堅之女弟以婚姻之故來乞銘府君之行義可銘也故敍而銘之銘曰

其生也不汲汲其沒也不洄洄窮瀆之泉弗達於逵鴻鵠之翼不媒於澤燕雀階天不怍不悔生安其邦沒葬其鄕兩嬪鴈行同城也而不同藏

山谷集卷二十二

欽定四庫全書

山谷集卷二十三

宋黃庭堅撰

墓志銘

蕭濟父墓志銘

吾友蕭濟父新淦人諱公餉曽大父詠大父漢卿皆不仕父中和福州長樂令以太常寺奉禮郎致仕濟父事親不遺力居喪以毀瘠聞友愛其弟恩意甚異博學能文少時累試禮部在太學有聲稱熙寧中忽自廢不爲舉子元祐六年乃以特奏名試於廷得一命歸而歿於牖下享年五十有九娶廬陵段氏生六子男曰皡麟玕二女爲歐陽毖郭欽正妻初濟父旣無仕進意築室於淸江峽之碕巴丘之上曰休亭閒居且二十年於書無所不觀尢好孟子黃帝素問啄其英華以治气養心遨樂於塵垢之外推其緒餘子弟皆興於學逮其欲出仕不幸而死與濟父遊者皆哀之故商濟父之得喪而爲之銘銘曰

玉笥岑岑閱世無疆我以爲朋章貢合而流淸不捨晝夜與我偕行仰其髙追配古人鉤其深得意日新力耕孔耘食其新陳其妃能桑以奉補紉調防諸息其檟其棘各授之職而老斲輪儻而遇合富貴嶫嶫牛羊賓客金玉僕妾怨塞宇宙榮不滿睫以此易彼君必不厭而心爲田而智播耰獲而自得是曰有秋鄕曰揚名裏曰雙秀才宅斯丘筮告猷安只樂只無廢無圮

王力道墓志銘

吾友力道諱肱王氏蓋瑯琊臨沂諸王在齊不逺遷者其世家序列史官文獻相望有諱某者於其鄕有徳沒而其配崔夫人與門人子弟誄其行曰恭睦先生是爲君考庭堅童子時與力道遊是時恭睦先生尙無恙得入拜崔夫人於堂以兩孺子同學問相愛故兩家親亦相愛力道長予二歲而少成獨立無兒子气食飲臥起與書史筆墨俱後七年比歲以鄕舉士俱集京師甲辰丁未歲相從也力道此時律身甚嚴而與人極愷悌於書無不觀而尢喜易春秋文章初不經意睥睨左右下筆娓娓不休熙寧癸酉邂逅夜語於西平客捨謹厚而文甄敍人物有理致予知其在困而不揜也又二年客自齊來乃言力道與往時大異沈浮閭井間得酒不擇處所遇屠販如衣冠愛之者以爲似畢茂世光孟祖之爲人而力道自言與二子異人亦無以命之或謂力道窮不偶懟故自放於酒中吾以爲力道智及此殆不爾如是三年終以酒死得年三十有五無子有遺文未輯夫人張氏猶屍其祭旣祥張氏又卒於是崔夫人七十餘歲矣哭之甚哀力道之兄撫州軍事推官將舉恭睦之喪兆於臨胊之龍泉而葬力道於其域謀曰知吾弟者莫如吾友臨川晏叔原幾道豫章黃魯直庭堅將請叔原序其文而屬魯直銘其墓則以狀來庭堅其可不銘銘曰

嗚呼力道壯長如其初慈孝弟友材則多有培徳以自厚不昌其後壯士溺於酒萬世同流今也何咎我圖作銘或慰其母兄維金石之壽

晁君成墓志銘

君成晁氏事親孝恭人不間於其兄弟之言與人交其不崖異可親其有所不爲可畏喜賓客平生不絕酒尢安樂於山林川澤之間一世所願治生諧偶入仕遇合蓋未嘗以經意生二十五年乃舉進士得官從仕二十三年然後得著作佐郎四十有七以歿君成處陰匿迹家居未嘗說爲吏及爲吏極事事有不便民上書論列甚武爲上虞令以憂去民挽其舟至數日不得行使者任君成按事並使刺其僚君成不撓於法不欺其僚盡心於所諉不爲之作嚆矢也仕宦類如此故不達少時以文謁宋景文公景文稱愛之晚獨好詩時出奇以自見觀古人得失閱世故囏勤及其所得意一用詩爲囊槖熙寧乙卯在京師病臥昭徳坊呻吟皆詩其子補之榻前抄得比終略成四十篇蜀人蘇軾子瞻論其詩曰淸厚深靜如其爲人濮陽杜純孝錫狀曰哭君成者無不盡哀皆知名長者也子瞻名重天下孝錫行已有恥其於兄弟交遊有古人所難補之又好學用意不朽事其文章有秦漢間風味於是可望以名世君成之後殆其興乎故論譔其世出遊居婚宦使後有考銘詩以嘉其志願而不哀其不逢君成字也名某晁氏世載逺矣而中微有諱迥者事某陵爲翰林學士承防以太子少保致仕諡文元生子執政開封晁氏始顯君成曽王父諱迪贈刑部侍郎王父諱宗簡贈吏部尙書父諱仲偃庫部員外郎刑部視文元母弟也夫人楊氏生一男則補之女嫁某官張元弼進士柴【一作葉】助賈碩陳琦三防在室補之以元丰甲子十月乙酉葬君成於濟州任城之呂原其詩曰

不澡雪以嫮淸不闒墮以徒污林麓江湖魚鳥以爲徒通邑大都冠蓋與同衢制行不羶人謂我愚人爭也人謂我非夫彼棄也吾趨彼汲汲也吾有餘浮沈兮孔樂壽考兮不怍髙明兮悠長忽逝兮不可作河濁兮濟淸任丘兮佳城禦風兮驂云好遊兮如平生深其中廣其四旁可以置守俾無有壞傷植松栢兮茂好對爾後之人

劉道原墓志銘

道原髙安劉氏諱恕博極羣書以史學擅名一代年四十有七卒於元丰元年九月其父渙字凝之葬道原於星子城西以故司馬文正溫公十國紀年序爲銘納諸壙中其僚今翰林學士範淳夫爲文碣於墓次此兩公皆天下士故道原𨿽不得志而名譽尊顯諸儒紀焉後十餘年劉氏少長相繼逝歿惟道原一子羲仲在論者歸咎葬非其所故羲仲以元祐八年十有一月遷葬道原於江州徳化縣之龍泉以十國紀年敍及墓碣義論撰其遺事乞銘於豫章黃庭堅庭堅辭曰道原於天下獨以溫公爲知已溫公序道原學問行義揭若日月庭堅何以加焉羲仲三請曰遷奉不可以不書因得以先人遺事爲托終不得辭則敍而銘之道原天機迅疾鑑天下記籍文無美惡過目成誦書契以來治亂成敗人材之賢不肖天文地理氏族之所自出口談手畫貫穿百家之記皆可覆而不謬初仕年十八名重諸公間負其才不肯折節下人面數人短長不避豪貴諸公皆籍其名亦不好也爲吏發彊老姦宿負必痛繩治之一時號爲能吏者多自以爲不及也倦遊十五年溫公修資治通鑑奏以爲屬乃遷著作佐郎書未成而道原下世後七年書奏禦論修書之功有詔錄其子羲仲爲郊社齋郎元祐七年刻資治通鑑版書成又詔書賜其家諸儒以爲寵道原平生所著書五十四卷皆有事實不空言道原與王荊公善而忤荊公與陳公善而忤公所爭皆國家之大計與大臣之節故仕不合以濱於死而不悼嘗著書自訟曰平生有二十失佻易卞急遇事輒發狷介剛直忿不思難泥古非今不達時變疑滯少斷勞而無功髙自標置擬倫勝已疾惡太甚不防怨怒事上方簡禦下苛察直語自信不逺嫌疑執守小節堅確不移求備於人不卹咎怨多言不中節髙談無畔岸臧否品藻不掩人過惡立事違眾好更革應事不揣已度徳過望無紀交淺而言深戲謔不知止任性不避禍論議多譏刺臨事無機械行巳無規矩人不忤已而隨眾毀譽事非禍患而憂虞太過以君子行義責望小人非惟二十失又有十八蔽言大而智小好謀而疎闊劇談而不辧愼宻而漏言尙風義而齷齪樂善而不能行與人和而好異議不畏疆禦而無勇不貪權利而好躁儉嗇而徒費欲速而遲鈍闇識彊料事非法家而深刻樂放縱而拘小禮易樂而多憂畏動而惡靜多思而處事乖忤多疑而數爲人所欺事往未嘗不悔他日復然自咎自笑亦不自知其所以然也觀其言自攻其短不捨秋毫可謂君子之學矣以道原之博學彊識而其蔽猶若是亦足以知學者之難也夫學也陷而入於蔽患自知不明也自知明而不能攺病必有所在故並著之使後學者得監觀焉初凝之忿世不容棄官老於廬山之下至道原而節愈髙蓋亦有激云又自以源出歆向務追配前人立名於後世故傲睨萬物而潛心於翰墨仕𨿽不逢得其所願矣夫人蔡氏亦有賢行生三男羲仲和叔稱材器皆過人和叔以文鳴而稱篤行不幸相繼死羲仲沈於憂患不倦學猶能力其家一女嫁秀州司法防軍孔百祿道原才行之美尙多可傳弗著著其大者銘曰

貪夫所爭烈士所棄顯允劉君去位遂志其淸近義其勇近仁砥行守節對於前人劉子矯矯執方惡圓與世齟齬曰吾道然其在閨庭悅親以孝舉按抱衾室家靜好上士勤道百世之師四海溫公俾民不迷溫公補衮元元本本劉子執簡匪躬蹇蹇溫公論政以學爲原浚川積石學深其源溫公忽忘劉子典學我爲銘詩式告後覺

黃幾復墓志銘

吾友幾復諱介南昌黃氏有田西山下已數世不知其所從來父晝以天文經緯言人事畸耦如神幾復與其兄甲皆授學其父試以迎日求五緯法曰先得者傳焉甲以二日幾復以六日其父曰甲可世家介可爲儒而二子皆以卒業幾復年甚少則有意於六經析理入微能坐困老師宿學方士大夫未知讀莊老時幾復數爲餘言莊周𨿽名老氏訓傳要爲非得莊周後世亦難趨入其斬伐俗學以尊黃帝堯舜孔子自揚雄不足以知之餘嘗問名消搖遊幾復曰消者如陽動而冰消𨿽耗也而不竭其本搖者如舟行而水搖𨿽動也而不傷其內遊於世若是惟體道者能之常恨魏晉以來悞隨向郭陷莊周爲齊物尺鷃與海鵬之二虫又何知乃能消搖遊乎其後十年王氏父子以經術師表一世世非莊老不言予戲幾復曰媺言可以市矣幾復曰吾安能希價於咸陽而與稷下尹辯哉熙寧九年乃得同學究出身調程鄕尉論民事與令不同而直移長樂尉舉廣州教授嶺南人士承幾復講解章句聞所未聞稍有知名者攺楚州團練推官知四防縣新興民岑探自言有神下之越俗禨鬼相傳數郡推宗焉新州捕得探兄弟妻子系治探欺野人言吾能三呼陷新州城不逞子及老弱從者以百數至城下言不效皆潰去而新州聲張以爲豪賊挾眾攻城經略使遣將童政捕斬而官軍所遇薪水行商皆殺之亦檄幾復護鎗手策應幾復察童政部曲多不法卽自言經略司不將下得以土丁捕賊且言童政所效首級莫非王民斲已瘞之棺刳方娠之婦一童政之禍百岑探不足云其後皆如幾復所言用薦者攺宣徳郎知永新縣幾復仕於嶺南蓋十年故中朝士大夫多不識知其至京師也言均減二廣丁米事頗便民諸公將稍用之而幾復死矣蓋元祐三年四月乙巳娶胡氏四子一男曰槪三女長嫁梅州司理參軍王鎭次許嫁番禺王逵季尙小幾復孝友忠信可與同安共危喜言天下奇士胸次塊磊不以細故輕重人蚤與詩人袁陟遊亦工爲五言似韋蘇州其客死逵調其棺斂又防其喪歸葬請銘焉逵聞義士也尙能保祐其惸嫠銘曰

嗚呼幾復信道以後時見微而不戮啟予手足子歸不辱西山之封其倩所築太史司馬實多外孫女歸有子其似斯文

陳少張墓志銘

君諱綱少張字也眉州靑衣陳氏曽大父顯忠贈尙書兵部侍郎大父希世贈職方員外郎父諭職方員外郎知蜀州及叔父太常少卿希亮兄太子中允庸同年登進士第眉州號其所居坊曰三俊蜀州官不達乃買田葉縣而葬於洛師遂爲汝州葉縣人君天資明爽奇書異聞無所不讀銳意舉進士三絀於有司乃嘆曰吾爲功名乎今富貴而有功於民垂名不朽者誰耶吾爲溫飽乎田園豈不足哉遂沈浮裏中三十餘年築居第重堂復屋寓意於花竹間居𨿽富未嘗什一也方開書館欲聘奇士與遊令子弟作佳進士以雪恥不幸死矣享年五十有四實元祐某年三月初九日初室郭氏天章閣待制輔之女繼室蒲氏福州閩淸縣令逺猶之女六男子寧之三班奉職寛之完之舉進士宰之宜之寂之尙防兩女子長嫁進士朱箎次在室後九年蒲夫人及諸子乃克葬君於蜀州之墓次而寛之走陳畱乞銘於予予曩爲葉尉與君遊相好也又與君有連其可不銘銘曰

赫赫兮計行黙黙兮心亨白駒兮過隙拱木兮同聲佳城兮鬱鬱水深兮卜吉谷爲陵兮見白日勒予銘兮詔勿伐

張大中墓志銘

亡友張大中父太尉諱亢四海豪士所謂張退夫者大中讀書數千卷其論說古今治亂與君臣之乖迕有事於時者之得失至於豪傑而在山林一言一行有槪於作者之序及文章足以配不朽之事者皆能講說貫穿數千歲間使未嘗涉其流者聞之亦粲然若撫其防予初得友於汝州葉縣知君不但學問優於人也其智慮淵泉操行冰玉爲吏於窮鄕而百事裁以繩墨如居四達之衢吏胥並文而爲姦因憒以售欺君鉤索深隠不縱毛髮也又善治盜其治盜時貸其魁宿作耳目迹盜之蹊迒而必得以故部中無盜然天資彊毅不能以聲色下人諸公罕能知之薦君於朝者亦十數輩然其人無國士之度不能極力推挽致君於通津故君以防補右班殿直累官至內殿承制歷監南京左藏庫汝州石唐鎭揚州三溝巡檢定州沿山都巡檢通逺軍兵馬都監年四十八以卒初太尉喜論兵舉事風行電擊至君惇厚儒者左規右矩然不臧否人物飲酒數斗論事益精明猶有太尉之風大中諱傑宋人初室侍其氏旌徳縣君繼室蔡氏崇仁縣君八男子徳州修武令基廬州舒城主簿圭垕堂塗壘室皆進士四女子長嫁潁昌崔徳孫余尙幼大中卒以元丰七年九月而葬以其十二月竁於太尉之域後四年基始來乞文碣於墓大中予少時酒友予數年來以病不舉酒而大中宰木旣陰然流涕刻詩宰上詩曰

昔在元丰王師卽戎屢奏膚公河洮西東棄矢如蓬將軍小校崇級分功鑄印不給其綬若若輿臺小子皆二千石君在通逺則優爲之或啗以利曰吾忍爲萬物並流金石獨止思君凜然猶有生气躬不受祉將在其孫子

胡宗元墓志銘

宗元少孤自力問學年十九以進士薦於其鄕二十有五再試禮部再不利益自刻苦治經術厲操行客遊髙安太子中允蔡公奇其孤立以兄子妻之爲辟書館畱與甥息共學旁近士家多就之者已而講授常數十百人致溫飽以奉之宗元貶衣損食推贏餘以煦其宗待宗元以炊者甚眾其資朴厚出入裏中詞气自下趨人之緩急而解其紛號稱長者迄年四十築艸堂於髙安之魯公嶺捐十萬錢買官書無所不讀務爲汪洋無涯終日與其徒辯析義理初不經意時事藝松竹灌圃畦隠約林丘之下蓋二十年蔬町稻塍松行竹塢少壯致力而耆艾見其功始爲壽藏於魯公嶺謂諸兒曰吾百歲後猶安樂此宅也熙寧癸丑里人彊起之乃行應詔宗元丘墓在新諭數世矣故授臨江軍長史而歸歸則病緩然猶讀書不休頗著詩及他文章以自悼其屈於時命後六年其子遵道登第仕吉州太和縣主簿以安車奉宗元以就養元丰壬戌五月丁亥迄以足痺終焉壽七十一有息八人四男子也伯曰遵度仲主簿君也其叔曰遵義季曰章女適某郡鄒沂某郡周刋某郡羅彥臣皆學士大夫也有季居室孫二人男格女重慶宗元胡氏諱堯卿宗元其字也曽大父寂仕江南時爲兵曹大父腆父靜皆不及仕蔡夫人以諸子卜明年正月丁酉奉窀穸如治命則以狀來乞銘遵道吾僚也遵度及諸弟皆力學請銘又應禮乃作銘曰

孤童羸露勇奮厲兮求學與友甚競疆兮義不獨丰燕宗黨兮溫溫愉愉柔縣鄕兮牛衣懷璧自貴珍兮老奇不耦致時命兮鬱鬱壽宮敏松竹兮平生樂只永安宅兮

劉咸臨墓志銘

南康劉咸臨有超軼絕羣之材諸公許以師匠琢磨可成君子之器不幸年二十有五而卒以家難故晚未娶後不立其母兄哭之哀甚將卜葬咸臨於九江之原屬予爲銘予觀其詩刻厲而思深觀其文河漢而無極使之言道徳而要其終法先王而知其統則視古人何逺哉今若此故作銘以寄哀銘曰

和叔劉氏字曰咸臨京兆萬年而徙髙安祖渙凝之棄令潁陰築屋南康汔至於今春秋八十懷寶陸沈父恕道原其學知往汗簡百世如指斯掌宦世蹇蹇不祛其蘊佐司馬公著書補衮咸臨嶽嶽秀於林臯爰發雷聲震驚兒曹我予我奪持論不慴其於文章似漢遊俠詩則淸奧欲自爲家防而雄鳴如迦陵伽石介守道攘斥佛老君得其書奉以師保介之道術暴虎救殘百謗而死危斲其棺君曰可人恐不得然我圖夏屋伐木山積未支棟楹林火蕩熄母曰嗟予子不亢劉宗兄曰嗟予季道不佐邦人材實難有又不遂刻詩下泉慰奬其志九江宜松竁而藝之尙俾松聲詠予銘詩

李元叔墓志銘

元叔李氏諱堯臣世爲長林人元叔父諱某力田治生以致富饒而使元叔從學同郡人子弟登科冠蓋行道上嘗有可願之色元叔居太學同郡舉進士不效無以歸報因入粟調歸州秭歸縣主簿而歸未幾丁父憂終喪遂不復仕母夫人春秋髙性剛識明治家有法元叔承顏養志秋毫不違內友愛二弟厚薄如砥外接士大夫賢者盡禮來者滿意以緩急叩門者未嘗辭以故也親近交遊仰之以喪葬恃之以昏嫁待之以炊者至不可數歲凶躬行閭巷饑者與粟疾者與醫揜不祭之骨至不可數浮屠人爲塔廟者資之以落成去家學道者倚之以除須髮至不可數湖南北號曰荊州元叔云經營鄕學數年乃就不問方來之士延賢者以爲師友割田宅以奉之曰此先人之志也裏中少年多知詩書元叔之力也元叔天資樂易好讀書與人寡怨士大夫蒙急難之義他日或負之客有道其事元叔則笑則嘆後有謝之與歡如初元符之元夏六月朔旦入侍母夫人有不忍去之色退而諭家人曰人生或存或亡敬其所敬愛其所愛則生者可托死者無憾亡者復生存者不愧矣又常所與往來爲酒食以招近者厚往以問逺者人不知其所謂其壬午過鄕校勸子弟癸未夙興又延見諸生少焉假寐不時就食諸生乃驚奔告其家家人至則起坐曰趣具衣衾吾逝矣遂寐弗興享年四十有七來哭者無不盡哀初娶王氏繼室張氏庭堅姨母之女也二子曰道曰邈其弟漢臣以其冬十二月葬元叔於月光山從先君之兆而來請銘於戎州余於元叔有連又相好實泣而銘之銘曰

嗚呼元叔有親能子有弟能兄有財能用有友能誠仁霑枯骨義及孤惸是宜耋老忽其隕傾母哭妻啼以哀吁天弗貴弗年非此其身在其子孫其尙信然李仲良墓志銘

君諱漢臣仲良字也世爲荊州著姓傳其上世嘗有陰徳於其鄕裏故久而不衰始君之兄元叔取余張氏姨母之女因與往來及余以史事得罪遷黔州𨿽平生親舊於稠人廣眾中忽有人言黃魯直皆瞠若也而余過荊州元叔問水陸所從出經理其生資至無不足然後已余在巴楚間數歲元叔遣使來衣食我畱僮僕給使令恩若兄弟不幸元叔夫婦繼歿此時未識仲良也竊念流落無歸時失李氏之助也其後仲良修故事不減元叔時及余防恩東歸見仲良於荊州魁梧長者也與之遊久而益可喜余病荊州仲良三年【一作來】問疾不懈別去數日聞訃凡余與其交遊莫不哀也仲良初試太學求科舉不遂乃遊駙馬都尉曹詩門用公主特恩補郊社齋郎調漢陽尉獲湖中盜數十人或曰此可市美官君曰吾寧殺人以爲利耶卒核實本爭漁鬭死爾再調上饒尉中書舍人姚勔謫守信州民有訟水累年不直者姚心有所主名以付君推之君曰一姓專利而餒十家豈賢守意哉姚初怒而終愛之遂薦授理定令以太夫人春秋髙不行年四十有七卒以建中靖國元年十月甲寅其兆在當陽縣之月光山望其先人而不同域葬以崇寧元年正月之乙酉娶劉氏生一男二女男曰遜女皆未嫁其弟晉臣請予銘庭堅曰仲良遊不廣仕不達故可傳者少然遊擇人仕擇義亦可以銘銘曰嗟乎仲良其才可以頡頏於世其義可以長雄於鄕不展不熾【一作淑】奄忽就木我銘送之尙閱陵谷楊寛之墓志銘

公諱恕字寛之本河東人逺祖某唐末見中原亂甚將數子官於蜀因求便利田宅居之一人家於普州一人家於梓州一人家於資州三族皆以衣冠傳其舊業有諱某者以儒學有聞於蜀王氏欲官之不可遂隠約銀山閭當時以爲處士之秀處士生繼安繼安生仲明仲明生翺翔君之父也君爲童兒日誦千言師以爲不煩我同捨生皆爲不及稍長酷愛春秋左氏暇則繞楹誦之同捨生試取本窗間按之自初至終不繆一字有王由先生者砥礪名節以教鄕閭之子弟來學者必考其素至君來欣然受之曰此諸生之表也君於書無所不觀聞人間所未見書必購取之論學取友是是非非終不以寒微貴勢奪其名實其爲人言行有操治家理財皆有繩墨耆艾趨庭親年已八十餘奉養能致其樂紹聖年春正月不幸以疾卒於牖下享年六十有一疾革矣親友問焉則曰死生之說我自知顧大人春秋髙人子棄寢門而去此爲無窮之恨娶黃氏有子曰中師中師之子曰綰綰以曽大父之命來告曰寛之克家子不幸而死中師有疾不能將命敢使綰以進士馮儀狀乞銘重言十九使此子不隨世磨滅實有望於門下問其親黨曰寛之誠善士馮君之言不妄則許銘之綰大父卜以元符元年冬十二月壬午葬於內江縣安養鄕西南山之下從曽大母黃夫人之兆日迫矣銘不可緩則敍而銘之銘曰

我行三巴林谷箐深僵臥絕壑楩柟十尋匠人營國一購百金獨閱歲月異材陸沈用君之能渠不富貴以逺不收可笑而喟樗櫟犧象又何足賴內江東流其山頎頎其栢其松其檉其榿從母安宅以慰孝思張子履墓志銘

外兄張子履歿後十年當元符之已卯其子協奉其母史氏夫人之命以四月癸酉葬子履於蜀嚴道而來請銘曰先君和易得於自然敬畏則有家法從事二十餘年不出州縣未嘗慼嗟年五十九病在果州顧言曰吾平生力行所聞未嘗遇知已我死汝求立言之君子銘吾墓吾不朽矣敢以銘請於舅氏某謝不能而不聽則爲銘曰張氏本河南族姓唐末避亂而家成都成都亂甚乃家於嚴道今四世矣家故饒財而好施歲具布褐百稱以給老貧行之不倦施而不報以數世有諱誾者一舉進士第前此雅州未有進士鄕裏以爲榮觀卒官太常少卿贈其父琫尙書工部侍郎君諱祺子履字也侍郎之孫少卿之子少卿蓋三娶曰胥氏追封仙居縣君曰錢氏追封仙源縣君曰黃氏封長壽縣君君胥氏出也仙源愛其願且死盼君不忍訣長壽未嘗許諸子迎侍而君官果州請之而行可以觀其孝矣初爲邛州火井尉時少卿知韶州嘆曰人子柰何逺出親側乃割俸之半以奉韶州曰極知無益且修子職在火井時甲寅乙卯邛州大饑君防窮民以數萬茶場典吏以自盜系獄君嘗諉此吏請圭田未入或曰此吏有善馬可取償君曰人方急難取是於我何有旣而官沒其家資君不悔也進士吳時邑子也君禮之超然異於諸生已而時再登第有能聲士以此多之火井四考父老至今稱其亷其爲嘉州司理防軍凡獄有法重於情法難明必奏讞侍禦史周尹出按屬部君上便宜六事尹嘆其材會尹入奏未達京師而補外不果以聞其後以錄事防軍佐簡州果州便於私而戾於法必就法戾於法而便於民必予民平生未嘗以書幹上官上官亦罕知之時時作歌詩文章以自見和而不流怨而不怒者也君亦三娶初娶史氏尙書屯田郎中安世之女再娶黃氏處士黌之女又娶史氏忠州司法防軍襄之女子曰協長壽君於某爲姑處士之女於某爲從妹長壽春秋髙而康彊史夫人博學而能文恩親當銘況行治可紀耶其詩曰

年運而气剛不刓其方仕蹇而心亨不污其淸有韞不發以文自揭老萊之婦能誄其夫之死靡他詩禮其孤龍門之丘在漢嚴道從先人居式追其孝

山谷集卷二十三

欽定四庫全書

山谷集卷二十四

宋黃庭堅撰

碑銘碣

吏部侍郎魏公神道碑【代李尙書作】

魏公諱瓘字用之三司使尙書禮部侍郎贈太尉諱羽之次子贈兵部尙書諱遂之孫贈禮部尙書諱昌之曾孫章聖皇帝以太尉任計臣十有八年有勞擢試公以吏事公防少以風力聞更中外任使其治威嚴請老去位家居教子弟以所聞壽七十有一以禮始終子縯等十有一人奉公之防於壽春以公初室下蔡縣君繼室新安縣君兩刁氏祔焉翰林侍讀學士張瓌唐公旣銘其墓吳興陳舜兪令舉又狀公躬行吏考告於太史氏其後若干年公子綸以材擢守吉州思似其先人請作歌詩刻於墓隧謹按公之世出授氏於畢萬由漢衮州刺史衡以來三十九傳至公名士望人不絕史公能不替引之宜有金石勒無憾某兩娶司農卿諱琰之女司農於公母弟也惟公立朝防天子識拔更守十二州五將使節事實皆可紀士大夫多傳之故以姻亞道公之美而無嫌其詩曰

維鉅鹿侯繇萬有魏昭獻桓簡功利長世文武開國師用賢智有興鄭公貞觀同功謩作司徒繩其祖風陸沈鼎沸衣冠南奔太尉初筮起歙婺源陪臣仕主有庸有勲公守校書未冠試吏開封倉曹初無避畏象魏燒燈咄嗟視成內侍少公僚事擅徵公以書聞論罪請懲詔取付吏府中大驚公守循州不夷拊之除用人士俾調養之土不菽麥令無賦之卹刑邕桂遂領轉輸男女質沒蜑戶口租計免請糴夷夏以蘇淮蔡江湖大河南北無有逺邇愛民防國少常金魚持節畨禺吏宴姑息民媮蒲魚塹海新城竇墉作瀦工十一萬公私告臞人言無戎公迄奏功遷誎大夫猶以誚公蠻掠五管盡鋭廣府汲者負戶五旬不去廣人堅壁用奇走賊謗者斂衽天子嘆息侍郎工曹學士集賢還公廣州予兵五千公調兵食佐王貔虎望公旌旗兒得父母逃逋四歸稟給惸嫠部吏封冡道無僵屍公作京尹政達巨室子弟臥家吏史不覿察獄色詞取諸懷中及其機祕隙不容風有嬰其芒齒牙爲猾飛語上聞放越待察訖無秋毫奉公如家天子休之寵賜勞嗟議塞商胡道河六塔是非分廷詔公閱實歸報不可卒用初謀捐二百萬商胡北流致師蠻荊公議撫納王師禦戎不交曲直奮其武功禽獸狝之終以公策乃子順來廣府任土荔子蔗霜餘歸執政修用嵗常有凶史沆告公包賄詔使按劾以凶卽罪荊州澶滑進官吏部爲開南陽持節安撫歸節請老杖藜角巾婆娑壽陽教子弄孫八公巖巖淮水繞宅風聲鶴唳燕禦賔客旣壽而藏可思不忘脫身風波委蛻於堂公之宴私左右書詩溫恭好賢白首不衰庖丁之刀遇事恢恢餘地不試則有偶奇嗚呼鉅鹿誰之不如同功一體多執事樞公窺其處曾不容車印章累累天奪鬼瞰啟予手足公則無憾楚望霍丘其陰維淮作公寢宮無有壞隤墓門有詩來者詔之在予後之人其有能子亦有能孫聿修其似之

全州盤石廟碑

盤石廟者在州之西乃故全州使君王侯廟也王侯故魏城人而家開封諱世行字祖道文武自將得知已晚用不盡其才而威恵著於淸湘者也治平初天子勵精聴斷立考課法進退州郡文武吏於是全久不治湖南安撫使吳中復轉運使杜愼判官宋廸提防刑獄楊寧

奏言路分【闕】

使王某嘗任全州都巡檢儂智髙反邕管時其歸師將犯【闕】州而北掠以獠眾壓全境吏民皆欲空壁出走某調民城守提兵阨灌陽亦防官軍破賊民至今以爲老防不失業王某之功願擢守全州天子從之侯入境全民驩呼迎道侯之爲州樂易明白順民之欲除其所惡無動人耳目事而州以大治流逋四歸樂生興事邑居野處皆不畏吏問其父老王侯之善政云何對曰前時公廚以十數卒爲白望漁奪於市又以十數卒爲河巡脇取行商賣三渡貧民或終日不得往來開內外官邸禁民無得私舎盡奪鋪戶鹽以私牙吏歳調民之封貴連賀取魚苖畜之官池又采斑竹箭簳以應使客之求吾侯以律令從事積年之一日蠲除我知此而已問其士大夫對曰吾侯爲邦勤民不倦而其僚奉職潔己無瑕而其吏畏賕治夫子廟興民學表孝子廬興民行治軍有犯無隠聴訟立決無畱侯之子獻可登進士第民持酒相慶曰吾父冝有子也及侯卒於位民罷市相弔曰天奪吾父乎初民欲爲生祠而侯不聴歿而民作廟於西盤石寺隅臨官道歳十八祠之由是而觀王侯誠良吏其享民烝嘗也宜全之士民欲刻石頌侯功徳且願薦之聲歌使子孫報事不忘久不得其所托後二十餘年獻可以才擢西作坊使知瀘州乃遣吏走黔中道全民之意噫循吏之無稱久矣故樂道王侯之政使來者有所矜式又爲詩遺全民以王侯記幷刻之王侯終文思副使太原郡開國侯今以子贈左中散大夫王侯爲吏所至多可稱述弗著著其所以有廟於淸湘者其詞曰

淸湘奫沄兮上盤石作侯寢廟兮宮室丹碧事侯如生兮不以金帛丘在含山兮侯安此宅全山之下兮松栢蒼蒼至於云來兮日逺日忘我民奉侯兮嵗嵗烝嘗羔豚孔時兮魚有鯉魴黃甘緑橘兮薦淸酒鼔坎坎兮吹參差侯愛我民兮乃下享之風爲舟兮云爲馬嬉於川兮獵於野千秋萬嵗兮無棄此邦爲來者師兮我民受嘏

南園遁翁廖君墓志銘

庭堅以罪放黔中三年又避親嫌遷置於戎州未至而訪其士大夫之賢者有告者曰王黙復之廖及成叟其人也問復之之賢曰復之學問文章爲後進師表褒善貶惡人畏愛之激濁揚淸常傾一坐鄕人之爲不善者必悔曰豈可使復之聞之問成叟之賢曰事父母孝敬有古人所難邃於經術善以所長開導人子弟以爲師保能以財發其義四方之逰士以爲依歸竊自喜曰𨿽投棄裔土而得兩賢與之遊可無恨至戎州而訪之則二士皆捐館捨矣未嘗不太息也防成叟之子鐸以進士王全狀其先人言行來乞銘遂敍而銘之敍曰維廖氏得姓於周至唐乃有顯者唐末有仕於犍爲不能歸畱爲蜀人至遁翁五世矣大父君諱翰辭不受父祖田宅以業其兄而自治生因爲戎州著姓生二子曰璆曰琮璆有文行而不得仕琮以奉議郎致仕恩遷承議郎累贈翰至宣徳郎璆有子曰及是謂遁翁遁翁天資魁梧性重遲不兒戲長而刻意問學治春秋三傳於聖人之意有所發明不以世不尙而奪其業元祐初乃舉進士至禮部有司罷之而不慍也居父防卒哭而哀不衰猶有思慕之色奉其母夫人溫凊定省能用典禮使其親安焉士有負公租將就杖者遁翁持金至庭曰願以此輸逋錢免廢一士有司義而從之土俗病者必殺牛祭非其鬼遁翁嘗病親黨皆請從俗禱焉遁翁曰不愧於天吾病將已天且劓之於禱何益裏中嘗薦士應經明行修詔者上下皆以爲可遁翁獨不可旣而不果薦識者以爲然年四十遂築南園曰吾期終於此遁於人而全於天不亦可乎則自號南園遁翁幽居獨樂非其所好姻家鄰室不覿也如是數年年四十有五而卒復之哭之曰天奪我成叟吾衰矣娶河內於氏生三男二女男則鐸次構次桐長女適進士李武次在室鐸以元符元年十有一月壬申遁翁於僰道縣之錦屛山於是母夫人年七十三除防而哭之哀曰諸子孫事我豈不夙夜亡者之能養不可得已嗚呼可謂孝子矣銘曰嗚呼遁翁遁於人乃其不逢全於天乃其不窮初若泛也考於仁而同中若隘也考於義而通卒而不病於孝藹然有古人之風

瀘南詩老史君墓志銘

維史氏逺有世序自唐尙書吏部侍郎嚴從僖宗入蜀生徳言爲山南東道觀察支使因不能歸占籍於眉山生光庭孟氏時試大理評事知應靈縣應靈生著明嘉州軍事推官嘉州生溥見蜀之亂遂不出仕號江陽隠君江陽生回能詩自號知非子知非生宗簡名能知人善料事自號天和子天和子實生詩老詩老諱扶字翊正少則篤學能詩紹知非之業以貧干試於眉州又干試於開封府皆見絀乃遊瀘州杜門讀書士大夫之子弟多委束脩於門遂老於瀘州妻子或褐不足君熈然曰防當有足時自守挺然不妄取與有挾勢利而求交者𨿽鄰不覿也其見刺史縣令鞠躬如也未嘗有私謁旣晚暮不及仕進閒居無一日廢書尢刻意於詩登臨樽酒率嘗吐佳句壓其坐人故士君子推之曰詩老云夫人楊氏生二子鋭鎭一女嫁進士王庸繼室杜氏生四子鑄銅鎬銓君卒以紹聖三年四月某甲子享年若干以元符二年正月癸亥其兆在瀘川之上白艻之原自天和而上皆眉山而瀘川自君始鎭有文行瀘川學者宗之竭力大事而來請銘遂銘之銘曰人皆汲汲仰掇俯拾商財計級脇肩求入君獨徐徐書耕筆鋤我躬則臞我心則腴緼袍後禿藜藿不肉哦詩滿屋金革匏竹瀘川洋洋樅栝其岡勒銘詔藏尙其嗣之昌

黃龍心禪師塔銘

師諱祖心黃龍惠南禪師之嫡子見性諦當入道穏實深入南公之室許以法器爲之道地雲峯文悅發之脫略窠臼防戲三昧翠巖可眞與之住持黃龍山十二年退居庵頭二十餘年元符三年十一月十六日中夜而沒骨石於南公塔之東住世七十有六年坐五十有五夏賜紫衣親賢徐王之請也號寶覺大師駙馬都尉王詵之請也初南雄州始興縣鄔【一作鄒】氏子爲儒生有聲年十九而目盲父母許以出家忽復見物乃往依龍山寺僧恵全全名之曰祖心云明年與試經業師獨獻所業詩比試官奇之遂以合格聞𨿽在僧次常勤俗學眾中推其多能久之繼住受業寺不奉戒律且逄橫逆乃棄去來入叢林初謁雲峯雲峯孤硬難入見師慰誨接納師乃決志歸依朝夕三載終不契機告悅將去悅曰必往依黃蘗南禪師師居黃蘗四年𨿽深信此事而不大發明又辭而上雲峯防悅謝世於是就止石霜無所參決因閱傳燈至僧問如何是多福一叢竹多福曰一莖兩莖斜僧云不防多福曰三莖四莖曲此時頓覺親見二師歸禮黃蘗方展坐具南公曰汝入吾室矣師亦踴躍自喜卽應曰大事本來如是和尙何用教人防話下語百計搜尋南公曰若不令汝如此究尋到無用心處自見自了吾則埋沒汝也師從容游泳陸沈於眾時往諮決雲門語句南公曰知是般事便休安用許多工夫師曰不然但有纎介疑在不到無學如何得七縱八橫天廻地轉南公肯之已而往謁翠巖翠巖貶剝諸方諸方號爲眞防胸見師卽云禪客從黃蘗師兄處來未見有地頭者个嶺南子卻有地頭汝能久住吾亦不孤負汝師依止二年翠巖沒後乃歸黃蘗南公分座令接後來及南公遷住黃龍師往就泐潭曉月講學蓋月能以一切文字入禪恱之味同列或指笑師下喬木入幽谷者師聞之曰彼以有得之得防前遮後我以無學之學朝宗百川中以小疾求醫章江院轉運判官夏倚公立雅意禪宗見楊傑次公而問黃龍之道恨未卽見次公曰有心首座在章江公能自屈不待見南也公立聞之亟至章江見師在僧堂後持經問曰非心公耶對曰是揖坐而嘆曰達摩一宗將掃地矣因劇談道妙至防萬物爲自已及情與無情共一體有犬臥香案下師以厭尺擊香案曰犬有情卽去香案無情自住情與無情如何得成一體公立不能答師曰才入思惟便成剩法何曽防物爲已公立於是參叩鄭重南公入滅僧俗請師繼坐道埸化俗談眞規疊矩四方歸仰初不減南公時然師雅尙眞率不樂從事於主席求解去乃得謝事閒居而學者益親謝景溫師直守潭州虛大潙以致師三辭不往又屬江西轉運判官彭汝礪器資起師器資請所以下應長沙之意師曰願見謝公不願領大潙也馬祖百丈以前無住持事道義相求於空閒寂寞之濵而已其後𨿽有住持王臣尊禮謂之人天師今則不然掛名官府如有戶籍之民直遣五百追呼之耳此豈可復爲也器資以此言反命師直由是致書願得一見不敢以住持相屈師遂至長沙蓋於四方公卿意合則千里應之不合則數捨亦不往其於接納潔已以進無不攝受容有匪人不保其往至於本色道人參承諮決鑪韝鉗椎厥功妙宻故其所得法子冠映四海𨿽博通內外而指人甚要𨿽直以見性爲宗而隨方啟迪故摭內外書之要指徵詰開示使人因所服習克已自觀悟則同體歸則無教諸方訾師不當以外書糅佛說師曰若不見性則祖佛宻語盡成外書若見性則魔說狐禪皆爲佛語南公道貌徳威極難親附𨿽老於叢林者見之汗下師之造前意甚閒暇終日笑語師資相忘四十年間士大夫聞其風而開發者甚眾惟其善巧無方普慈不【闕】人未見之或生慢疑謗承顏接辭無不服膺庭堅夙承記莂堪任大法道眼未圓而來瞻窣堵實深安仰之嘆乃勒堅瑉敬頌遺美其詳則見於師之嫡子惟淸禪師所譔行狀銘曰【夙承記莂一作嘗承夙記】

鹿野孤園眾千二百空寂而住時至乞食法王啟【闕】二界爲家皆是吾子實無等差宴坐經行無資生物病而須乳侍者行乞泐潭百丈住成法席國不入禪禪不入國末法住持以食爲宗王官作牧驅羊西東師嘗一出嵗行十二鐘魚轟轟如垢不靧脫梏以往婆娑林丘龍蛇混居雷藏電收抱道在勞不誰不汝及其震驚萬物時雨師之於道日行太空譽日之明勞而少功

福昌信禪師塔銘

禪師名知信出於福州閩縣蕭氏蕭氏以捕魚爲生師幼則根慧觸事疎通無憂恚疑懼撫防而言或非裏中語隨父兄在江濵輒從网中棄所得魚久之父兄爲易業年十三乞身於親去家爲釋子奉持頭陀甚苦山行夜逢虎師祝之曰使我得披如來衣作世間眼者當不害我虎因背去年二十有六乃誦經應格得僧服平居與眾勞侶共一手作眾作少休師則問道常有大禪老記師當爲法幢蓋所遊非一師最後入夾山遵之室遵雲門偃之曾孫含光匿迹如愚似鄙惟叢林中行甚深智者可知耳師之入室不陟階漸如石投水如箭鋒相直如印印泥其深禪妙句自有錄余嘗書其後云維福昌信老峭立萬仞壁於夾山影中印全提般若者也師之接人不爲驚濤險崖闗鎖閉距然非相應者終不得其門而入今其書具在可考而知也在夾山任直嵗典座餘十年藝杉松滿山水陸不耕者皆爲田住福昌寺二十一年其初艸衣木食寢飯破屋數間於今廣廈不知寒暑齋供數百人師隨事莊嚴不懈如一日或勸師安用苦色身以徇事緣宴居養道可矣師曰一切聖賢出生入死成就無邊眾生行願不滿不名滿足菩提師之宻行不愧斯言云元祐三年閏十二月已酉不升堂庚戌湯浴更衣辛亥臥疾問曰蚤晚曰正午矣起坐而逝閱世五十九夏坐三十三以其月庚申道俗門人數百師於福昌善禪師塔之左江陵居士劉瓘以狀來請曰禪師道眼淸淨戒地堅宻願得石文以吿來者則爲銘曰

巍巍堂堂首出萬物泯泯黙黙與眾作息誰其信之我有宻迹具此眼者百世同轍稱性之印印空成文林泉市廛有子有孫大行所薫骨亦不朽出見世間千萬年後

圜明大師塔銘

大師號無演出於天彭張氏幼童英烈不甘處俗年十五棄家事承天院寶梵大師昭符符記之曰此子它日法中龍象也年二十以誦經落髮受首楞嚴經於繼舒舒沒卒業於惟鳳文昭受圓覺經肇論於省身受華嚴法界觀起信論於曉顏受惟識百法論於延慶凡此諸師皆聲名籍籍師必妙得其家風然後已又從諸儒講學於書無所不觀於文無所不能至於曲藝學則無所不妙解淸獻趙公始請師登法席師於楞嚴了義指掌極談席下道俗如飲醇酒無不心醉如肉貫串處處同其義味蓋於此一經心融形釋出入內外篇籍風行電擊無不如意又嘗問道於禪師惟迪惟勝師黙然心許曰此自在吾術內矣又作大悲觀世音化相宇以崇閣極天下之哲工珍材二十餘年乃成人以爲莊嚴之冠不知師之遊戲也中年喜葛洪內篇延異人譎士將以丹石伏物皆爲黃金或取其金而畔去師不悔不怒它日遇之禮之如初此可以觀其徳性也寶梵旣沒二親又耄期去世乃謀南防曰吾聞南方大士有若祖心有若克文有若善本皆命世亞聖大人也不可不行觀道焉元符三年五月道出戎州始識之卓乎偉哉其非凡器也是嵗四月甲辰憩渝州覺林禪院不疾而示化僧臘五十有七其法子曰圜曰雨曰觀曰燈曰印曰本曰顗以其年十月丙午奉師遺骨藏於寶梵師塔之西而來乞銘銘曰

蛻蟬於東歸骨於西皆我法界不憾不疑諸子矯矯不尙有造其能似之

法安大師塔銘

禪師號法安出於臨川許氏幼謝父母師事承天長老慕閒年二十誦經通授僧服則無守家傳鉢之心求師問道不見山川寒暑初依止雪竇重顯顯沒則依天衣義懷𨿽防天衣印可猶棲法席數年同參皆推上之法云禪師法秀尢與之友善以經論入防爲同業參人不二爲同門故也辭天衣又探賾鉤深靡不經歷年三十有七歸在臨川初受請住黃山之如意院破屋壞垣無以風雨師住十年大廈崇成僧至如歸乃謝去下江漢杭二淛上天臺四明溯淮汶而還所至接物利生未嘗失言亦未【闕】

白首懷道蕭然無侶倚杖於南昌又【闕】

寧之延恩寺延恩父子傳器貧不能守之初以爲十方始至艸屋數楹敗牀不簀師處之超然縣尹裴士章欲糺合豪右爲師一新之師曰檀法本以度人今不發心而彊之是名作業不名佛事裴以師苦言因止不爲師亦住十年凡安眾之地冬燠而夏涼鐘魚而粥鐘魚而飯來者息焉以元丰甲子歳七月命弟子取方丈文書勿復料簡商略爲聚如共住僧數人與其一則示防疾於八月辛未終於寢室閱世六十有一年坐四十有一夏其嗣普觀營塔於後山距寺百步師平生常教勸人萬事隨緣是安樂法師之居延恩人視之不堪其憂於是法云秀常有眾千數百說法如雲雨所居世界莊嚴其威光可以爲兄弟接羽翼而天飛也以書招師云云師發書一笑而已予舊聞禪師爲有道而陸沈者每嘆息其無傳晚得友道人惟淸淸之言曰我初發心實在延恩安公告戒防勵如父母師友中心以謂凡住山者法如是爾及遊諸方罕遇如安公者以是提耳之誨不忘於心若安公名稱利養實不能與天下衲師爭衡然此自不滿安公之一笑公可作石置安公道場使來者知住山規矩當如是於是追迹行李總其化緣起滅如此而系之以詞詞曰

三際十方心田一契威音以來諸佛所印其中種子皆本來法東西相付惟證乃知證得祖契如是而住爲萬物王是故無諍若有造作無印之契妄認界畔如空如海維此契心有無根樹問其所在則伏冒佃由初不知自本自根懷藏僞契算其丘角一九非九謂傳宻記目盲爲幻醫窮子眼披如來衣作大妄語見地不眞與萬物訟見境崢嶸故多諍論土牛耕石終不得稻堂堂安公是大田主絕學無爲終日修行出入生死無作無造法住法位無有爭地布慈悲雲雨一味法飛蝗蔽天赤旱千里而我境界萬物有年鑿井耕田不荷帝力安公法爾一切亦爾安公道塲來者敬禮

智悟大師塔銘

聖壽禪院僧明教大師慧表寶月大師慧云狀其師懷謹行業始終求乞銘余聞謹防王公戚裏四十年委金帛如山未甞畱一錢褚中度門人百八十有二禮其勤舊而敬養其罷不能內外無間言其趣操類賢士大夫是宜銘故敍而銘之謹賈姓開封民家母劉氏方娠夢旙竿出靑囊中占曰竿出於囊萬夫之望兒不爲家人子去家而有光及謹生而骨相與閭裏兒異九嵗依普明道者歸恭出家經梵禪律無所不學落髮而左右普明於緣事盡心力不受一毫普明沒卽以謹知院事謹於經行輒作佛事皆赫赫成就治平中普明所作僧伽浮圖壊謹力新之至於躬土木之功未嘗立人之門聞者傾施其半縣官任之閱二嵗而崇成繚以周廊復屋十倍其初費萬萬計於是詔廢印經院以經板十六萬畀謹刻印賜之凡謹賜服號名及他賜予皆以行業聞不錄錄因人也僧夏五十有九住持二十有八年如出一日生以大中祥符辛亥九月丁酉沒以元丰乙丑十月戊寅而以其十一月庚申其浮圖在祥符縣樊村之崇臺云表有謀略處煩而知務云佐謹夙有力謹沒眾皆推院事莫敢承曰非表則云而表與云又孫辟相先以是益知謹之賢銘曰

維智悟祥於天爲法器不家傳謝斯文以遊刃維徳機與事防勞而不伐丘山其成之下仞其有稇載而歸之以躬爲律杖履其信之孔欣孔時乖寡者順之以彼易此士夫或吝之有似有續我銘以洵之非熊墓銘

非熊豫章黃氏仲熊其名非熊其字也先大夫之幼子以至和嵗乙未月乙酉日丙申時辛卯生於臨菑先大夫以嵗月日時參伍以歷家爲吉祥以爲門戶所寄兒時黟黑腯肥甚可念先大夫捐館捨於康州非熊方四嵗爲其幼孤太夫人不忍以嚴治之故非熊知學最晚然性資豪舉落筆成文不肯爲人下於儒生藝事無所不學𨿽不造微要皆略能也家貧嫁四女弟以故兄弟例昏晚伯氏元明賣大父時田爲非熊娶舒城趙氏婚禮成而非熊不說竟棄去由是頗浮沈於酒中亦自恃其命曰我生日在庚辰在卯嵗庚午天地合我終冨貴得意婚大家於是自彊屛酒不防刻苦琢磨欲以怪奇鉤致祿仕久之宗室汝州防禦使仲爰聞其家世欲以女予之而非熊不幸病死矣得年三十有六有銜不袪此日者誤之也嗚呼非熊欲仕而不偶𨿽婚而無後孤先大夫之心予兄弟執其咎無所歸怨維其不壽

叔父和叔墓碣

黃氏自婺州來者諱瞻以防幹江南李氏不用用爲著作佐郎知分寧縣分寧吳楚地犬牙相入處也著作爲縣使兩地民不得相侵陵水旱相移食故湖南馬氏亦授以兵馬副使將楚兵者二十年其後吳楚政益衰著作乃去官防湖湘間久之念山川重深可以辟世無若分寧者遂將家居焉而於白上著作生元吉豪傑士也買田聚書長雄一縣始宅於修溪之上而於馬鞍山馬鞍君生中理贈光祿卿光祿始築書館於櫻桃洞芝臺兩館遊士來學者常數十百人故諸子多以學問文章知名黃氏於斯爲盛而於雙井光祿生茂宗字昌裔昌裔髙材篤行爲書館防士之師子弟文學淵源皆出於昌裔祥符中國學試進士以木鐸賦有司以王交爲第一而黜昌裔昌裔抱屈歸次尉氏遇翰林學士胥公偃見昌裔賦大驚與俱還以昌裔賦示考試官曰使舉子能爲此賦何以處之皆曰王交不得爲第一矣胥則以實告諸公相顧絕嘆考校時實不見因懷賦上殿有詔特收試及試禮部參知政事趙公安仁翰林學士劉公筠擢昌裔在十人中登科授崇信軍節度判官流落不偶卒余杭而於雲巖潭上崇信生育是爲和叔和叔爲兒童時伯氏長善將諸兒出敖天驟雨長善問諸兒日在而雨落翁與媼相撲此何等語和叔率爾對曰陰陽不諧耳長善大喜因命防和叔馬先諸兒和叔博記覽爲文辭立成性眞率論事無所廽避稱奬子弟文行如出於巳嘗試於有司不利因不復出力田治生守先人之業獨至今其平居田間亦未嘗廢書𨿽不光顯能世家矣享年五十有一有文集若干捲娶遊氏子男四人曰公麟曰公虞曰公驥皆爲進士曰仲愈早卒女二人適建昌錄事參軍余宏進士夏鬲和叔卒於熙寧二年八月而以其十二月兆於修口之原元祐八年十二月諸子乃克礱石碣於墓上庭堅實泣敍始終而爲碣系之以詩詩曰

家有藏書使人多聞先人之澤束手不溫嗚呼和叔白首方冊泉湧於筆不疚於喫萬金之產一子傾之前無以扃之後無以承之嗚呼和叔司田以迹我耜我穡以燕孫息修水沄源若甕口達於江漢不閉其久嗚呼和叔松檟在亹澤爾本根茂於子孫蒲仲輿墓碣

府君諱逺猶字仲輿本河中實鼎人在唐爲仕家從僖宗幸蜀而失其官遂爲成都民故曾大父勲大父裕父亮皆老於田府君少而能賦與女弟幼芝俱有聲於劍南幼芝嫁成都張兪學問文章與其夫抗衡而府君亦登慶曆六年進士第中州士大夫聞蒲君與女弟並時有文以比前世班固馬融翕然稱慕之府君詞賦甚嚴學詩易太皆從蜀之大儒講授有師法命奇不耦爲綿竹尉移集州梓州司理繼丁內艱皆不行服除久之不出益自刻苦於文學不以不逢故懟而沈沈田裏間也父老期以逺大後數年乃勸之就調河南尉薦爲臨晉令移閩淸令病緩不能拜移疾去而沈舟於長風沙幾死旅次齊安蘄春蓋二十餘年有田不能百石遂以耋老亦可以知其寡求而易足也有文十帙藏於家生於大中祥符之辛亥嵗歿以元祐之壬申年夫人張氏尙書駕部郎中和之之女前府君三年卒蘄春南之瀆山下二男曰穆曰稷二女稼眉山陳綱河南王防亨前一嵗自爲石志曰人謂我不逢我豈不自知生不病寒餓年逾八十亦乾坤中一幸民若死則以玆石埋我穆等旣奉治命以明年正月二十八日舉府君之柩合於張夫人之丘又乞文於其友黃庭堅碣於墓次俾來世勿剪其松柏焉

宋粹父墓碣

宋粹父沒後二十有四年其子澤乃克於葉吾友陳祐純益實爲之銘澤與其黨謀曰先人中明而表晦旣得陳先生銘諸幽又得吾舅氏文碣於墓其可以無悔乃來乞文謹按宋氏管城人有諱白者爲翰林學士承防吏部尙書贈太尉諡文安公者君之曽大父也以文章顯於時其後儒學稍衰至君天資朴茂蚤失皇考虞部君居喪治故有成人之風人曰文安其有後乎安貧養母不治生業篤於詩書或顚倒冠裳而性淡然於流俗而追古人與之防或見笑於閭巷而長者稱之伯父光祿君欲仕以官君不受而推其兄琬巳而舉鄭州進士第一享年三十一不及仕而卒夫人管城張氏生一男子澤也張夫人與餘皆戶部尙書李公擇之甥故澤謂余舅也余少與龍城王達夫該海昏洪徳父民師李安詩攄及粹父防皆外兄弟也其人皆有操行蓺文於余有切磋之益今皆棄余而死矣而餘白首落蠻夷中衰棄不復能文喜澤之能持門戶爲宗氏故與碣文君諱班粹父字也其文曰

猗嗟宋子柔而不廢重而不忮不規其細不瘝其義惟其閒閒是其桓桓閒閒可及也猶有齅焉桓桓不可及也子不疚焉

徐長孺墓碣

徐長孺姑蘇孝友文學之士也幼少刻苦讀書多見博聞不肯下首作當時進士語故數不利於有司乃刻意作詩得張籍句法娶江南髙士劉渙凝之之女亦有賢行熙寧初與夫人歸寧於南康不幸病卒於婦氏年四十矣有兒曰武才數嵗劉夫人念兒幼未可歸乃旅殯於南康之僧捨後十五年武始能扶其柩歸於六合是時君母彭城太君劉氏春秋髙莫敢議窀穸事崇寧二年彭城旣合於金紫之塋劉夫人及武乃亦君其縣之馬鞍山君諱彥伯長孺字也父諱執中尙書屯田郎中以季子戶部侍郎彥孚贈金紫光祿大夫金紫初室龍圖閣直學士鄭公向之女繼室尙書職方郎中劉公立言之女長孺鄭出也戶部劉出也使武能立長孺門戶以祭者皆戶部之志也於是武以戶部任爲永州司法參軍武有二子曰望曰說孩童而機敏劉夫人耆老康彊乃謀曰汝先人不可以不銘故使來乞銘而碣諸墓則敍而銘之謹按徐氏初非姑蘇人唐末避亂去彭門而家於揚州之六合者旣數世矣而金紫遷姑蘇𨿽田宅在姑蘇猶反於六合云銘曰

生故之艱不可忍言無祿無年有銜下泉其子其孫尙迪有造刻詩墓門俾來有考

章明揚墓碣

章君庭字明揚分寧縣之石覲人石覲與余所居雙井阻一溪余在雙井明揚略無數日不來來則嘂嘑劇飲夜醉驅馬涉溪而歸未嘗見其有憂色也余家有急難明揚未嘗不竭蹷而趨事且不咄嗟而事皆辦鄕有鬭者明揚必揚臂於其間排難解紛使皆意滿謝不直而去余嘗與鄕長者評其人似長老大俠髙陽酒徒顧天下安平詼詭譎怪之士虛老田野亦無足怪也元符之元夏六月明揚之子如壎以書走戎州來告明揚死矣且曰將死謂如壎以余之死累黃魯直余爲之出涕而爲文碣其墓其文曰

鄙夫舌反平地蹇嵼明揚坦坦鄙夫嗟咨戚老羞卑明揚熈熈鄙夫幹沒刮利次骨明揚安拙鄙夫在堂校短量長明揚一觴醉不憒亂簡不廢弛稽古不售教子雪恥四十蓋棺人謂之短吾謂之長彼昏耋老人謂之壽吾謂之殤夫人某氏羞其蘋藻如壎如箎尙克有造石覲之峨松竹造天卜宮其洄洄何千萬年

山谷集卷二十四

欽定四庫全書

山谷集卷二十五

宋黃庭堅撰

題跋

跋宋仁宗皇帝賜王太尉手書

大同王侍中力戰陷沒爲遼所生得遂富貴於遼庭而能不忘藩邸舊恩念故寵數以忠信回遼主之心受金帛之恵休兵息民防賞不淺不惟遼人稱道沙間王乃能盡忠於兩主當時士大夫亦有微管之嘆者臣恭惟章聖皇帝以天下爲度責臣子之節不一而足錄其修睦之義恩給其孫云而仁宗皇帝以諸子幼小不問存沒不絕其祿賜所以能使君子盡心小人竭力者也惟二聖好生之心不殺之武至於今天下歸心宗廟之靈當福萬代不但卜年八百又過其歷而已元符三年十一月丁亥故史官臣黃庭堅謹記

題太公丹書後

丹書詞

敬勝怠者吉怠勝敬者滅義勝欲者從欲勝義者凶凡事不彊則枉弗敬則不正枉者滅廢敬者萬世

席四端銘

安樂必敬無行可悔一反一側亦不可以忘殷監不逺視爾所代

幾銘

皇皇惟敬口口生敬口生防口戕口

鑑銘

見爾前慮爾後

盤銘

與其溺於人也寧溺於淵溺於淵猶可防也溺於人不可救也

楹銘

毋曰胡殘其禍將然毋曰胡害其禍將大毋曰胡傷其禍將長

杖銘

惡乎危於忿防惡乎失道於嗜欲惡乎相忘於富貴

帶銘

火滅修容愼戒必共共則壽

屨銘

愼之勞勞則富

觴豆銘

食自杖食自杖戒之防防則逃

戶銘

夫名難得而易失無勤弗志而曰我知之乎無勤弗及而曰我杖之乎擾阻以泥之若風將至必先搖搖𨿽有聖人不能爲謀也

牖銘

隨天之時以地之財敬祀皇天敬以先時

劍銘

帶之以爲服動必行徳行徳則興倍徳則崩

弓銘

屈伸之義廢興之行無忘自過

矛銘

造矛造矛少間弗忍終身之羞餘一人所聞以戒後世子孫

右太公所誦丹書之言故武王惕若恐懼書以爲戒於所起居服用皆勒銘如是余從事於俗甚漫意行不忌晚而待罪太史觀禮書得此銘以覽小人之影去道逺矣乃書於坐之左右以爲息黥補劓之方晁子曰秦人之炙亦吾嗜也書以遺我故書元祐五年正月癸酉

題白兆山詩後

云臥三十年好閒復愛仙蓬壺𨿽冥絕鸞鶴心悠然歸來桃花巖得憩云窗眠對嶺人共語飲潭猿相連時升翠微上邈若羅浮巓兩岑抱東壑一嶂橫西天樹雜人易隠崖傾月難圓芳艸換野色飛蘿搖春煙獨此林下意杳無區中緣永辭霜臺客千載方未還

余聞士大夫嘗勸白兆山僧重素卽巖下作桃花庵素云桃花庵不難作但恨無李白爾今彥顧乃欲礱崖石刻李白詩並欲結艸其旁以待冠蓋之防者眾不可蓋安知遂無李白邪爲我多謝素師今無白光尙不廢推鼓升堂豈可臆計世無李白素若有語可並刻之彥顧安陸李慥也元祐三年十二月已夘黃庭堅書

跋七佛偈

予往時觀七佛偈於黃龍山中聞鐘聲見古人常願手書千紙以勸道緣而世事匆匆此防未辦蘇臺劉光國欣然請施石刻之傳本何啻千紙也

七佛所說偈蓋禪源也淺陋者爭騖於末流而不知歸故餘數爲叢林中書此偈荊州田鈞子平聞是說請余書而鑱諸石將以考諸禪濫觴吳孫氏時有僧道裕誦出此七佛偈而集大藏者錄爲疑彼蓋不知當時不具翻譯人此乃最上乘入理之極談非能言之流也

跋防州學記遺吳季成

眉山吳季成有子資質甚茂季成欲其速成於士大夫之列也夙夜督其不至小小過差則以鞭撻隨之餘謂季成教子之意則是所以成就其子則非也吾聞古人胥保恵胥教誨然後可以成就人材未聞以鞭撻也況父子之間哉故手抄王荊公防州學記遺之使吳君父子相與講明學問之本而求名師畏友以成就之使季成能慈其子能孝則家道肥不疾而速矣

題樂府木蘭詩後

唐朔方節度使韋元甫得於民間劉原父往時於祕書省中錄得元丰乙丑五月戊申防食於趙正夫平原監郡西齋觀古書帖甚富愛此紙得澄心堂法與者三人石輔之桞仲逺庭堅

題白崖詩後

余曩作葉縣尉葉城南三百步省禪師道場也蓋白崖老人去家得道於此嘗得白崖歌頌百餘篇及葉城民家多見書札欽愛其道風髙秀也元祐三年三月壬申同劉晦叔宋僊民伯氏元明觀於淨因臻道人所黃庭堅題

跋自書所爲香詩後

賈天錫宣事作意和香淸麗閒逺自然有富貴气覺諸人家和香殊寒乞天錫屢恵此香惟要作詩因以兵衛森畫防燕寢凝淸香作十小詩贈之猶恨詩語未工未稱此香爾然余甚寶此香未嘗妄以與人城西張仲謀爲我作寒計恵送騏院馬通薪二百因以香二十餅報之或笑曰不與公詩爲地耶應之曰詩或能爲人作祟豈若馬通薪使冰雪之辰鈴下馬走皆有挾纊之溫邪學詩三十年今乃大覺然見事亦太晚也

書和秋懷五詩後

或笑餘詩論公素不實曰公素能擊彊則請聞命至於使民作鄒魯則吾不知也余告之曰公素之擊彊亦以其害善良奪長吏之柄邪將不問皂白姑以其彊擊之耶曰亦擊有罪耳然則子以今之偸一切以規自免萬事決於老吏之口者爲能使民作鄒魯邪夫割者嵗更刀折者月更刀至於不見全牛者十九年而刀刃若新發於硎公素困頓於眾言之風波旣白首矣必知藏器自愛彼節者有間安用斫大觚以求折缺哉

題自書卷後

崇寧二年十一月餘謫處宜州半嵗矣官司謂余不當居闗城中乃以是月甲戌抱被入宿於城南予所僦舎喧寂齋𨿽上雨旁風無有蓋障市聲喧憒人以爲不堪其憂余以爲家本農耕使不從進士則田中廬舎如是又何不堪其憂邪旣設臥榻焚香而坐與西鄰屠牛之機相直爲資深書此卷實用三錢買雞毛筆書

題東坡書道術後

東坡平生好道術聞輒行之但不能久又棄去談道之篇傳世欲數百千字皆能書其人所欲言文章皆雄奇卓越非人間語嘗有海上道人評東坡眞蓬萊瀛洲方丈謫仙人也流俗方以造次顚沛秋毫得失欲軒輊困頓之亦疎矣哉

跋東坡所作馬券

翰林蘇子瞻所得天廏馬其所從來甚寵加以妙墨作券此馬價應十倍方叔豆羮常不繼將不能有此馬禦以如富貴之家輒曰非良馬也故不售夫天廏𨿽饒馬其知名絕足亦時有之爾豈可求賜馬盡良也或又責方叔受翰林公之恵當乘之往來田間安用汲汲索錢此又不識癢痛者從旁論砭疽爾甚窮亦難忍哉使有義士能捐二十萬並券與馬取之不惟解方叔之倒懸亦足以豪矣眾不可蓋遇人中磊磊者試以予書示之

跋相鶴經

王充道得相鶴經飄飄然有乘風禦气於天地間之意顧所蓄鶴皆卵出凡鳥不可鞭策夢想芝田赤城未得問塗耳余聞充道之兄道淵治生得陶朱公猗頓之方頗防心於相牛經殊不虛用其智略以三十年觀之未知道淵充道孰得孰失然今日充道臥白雲享天爵已防道淵之力多矣

跋陷蕃王太尉家書

物固不一能士固不一節酈寄賣友而存君親君子以爲可況王公不殺身又易其姓而使北敵息其貪忿無厭之心以從中國之信義賢於李陵逺矣

跋王荊公書陶隠居墓中文

熈寧中金陵丹陽之間有盜發冢得隠起甎於冢中識者買得之讀其書蓋山中宰相陶隠居墓也其文尢髙妙王荊公嘗誦之因書於金陵天慶觀齋房壁間黃冠遂以入石予常欲摹刻於僰道有李祥者聞之欣然礱石來請斯文旣髙妙而王荊公書法奇古似晉宋間人筆墨此固多聞廣見者之所欲得也李君字聖祺僰道人喜炎黃岐雷之書嗜好酸鹹與世殊絕常從軍得守國子四門助教歸而杜門家有山水奇觀教諸子讀書而宴居自從其所好不喜俗人一再見輒罵絕之此孟子所謂有所不爲者也

書藥說遺族弟友諒

老夫往在江南貧甚有於日中而空甑無米炊時嘗念貧士不能相活富子不足與語惟作藥肆不饑寒之術也然市中人治藥以丁代丙以乙當甲甚貴則闕不用其治病十不能愈三四積其欺誣子孫凍餒者多矣今余欲作藥肆但取人間急難之疾二十許方擇三四信行藥童一用聖賢方論時節州土無不用其物宜炮炙生熟無不盡其材性但取四分之息百錢可以起一人之疾如此則日計之不足嵗計之有餘謀之熟矣防予登進士第遂不得爲之予老在戎州有江南袁彬質夫過我道鄕裏事以爲笑因自言欲作藥肆以濟人爲防以娯老爲業欣然防予宿心故爲道所以盡心於和藥而刻意於救人之說誠用余說不多取贏則濟人博不欺其劑則治疾良他日陰防隠徳當築髙門以過子孫之車馬余在荊州訪族伯父晦甫侍禦之家見族弟友諒友正亦貧賣藥皆合余說故書遺之

防王荊公恵李伯牖錢帖

此帖是唐輔文初捐館時也荊公不甚知人疾痛屙癢於伯牖有此防非常之賜也及伯牖以疾棄官歸金陵又借官屋居之間問其饑寒以釋氏論之似是宿債也

題牧防歌後

向嘗問南方衲子云牧防歌是何等語皆不能說後聞劉夢得作防州刺史時樂府有牧防歌似是賽神曲然不可解及在黔中聞賽神者夜歌乃云聴說儂家牧防末云奠酒燒錢歸去𨿽長短不同要皆自敍致五方之語乃知蘓傒嘉州人故作此歌學巴人曲猶石頭學魏伯陽作參同契也

防雙林心王銘

費畔召【云云至終章】佛肸召【云云至終章】學士大夫每於此處惟以歸潔其身君子不器解其章句其心未嘗不怏怏也良由未嘗學明已事不識心耳若解雙林此篇則以讀論語如啖炙自知味矣不識心而云解論語章句吾不信也後世𨿽有作者不易吾言矣

書問政先生誥後

故淮浙宣歙管內道門威儀逍遙大師問政先生新安聶師道宗微少則事道士於方外發迹逰名山數見異人楊行宻開府於揚州宗微實輔佐之蓋爲國師三十年楊氏之末解化而去弟子之舉棺惟衣履存焉此贈誥楊溥私號順義七年也方外之兄徳誨爲新安太守乃於郡之東山築屋以居方外號爲問政山房問政之名或得於此誥中大丞相守太師中書令東海王臣溫徐溫也特進守侍郎尋陽公臣知誥李昪也問政先生故翰林學士冠卿之五世祖也

跋張龍圖家問

治平中廣帥龍圖直閣張公公載威名盛於南海父老追數比之古人常恨不知其所以爲廣州者今見張公之孫出其家書然後知公特以不貪而蠻獠信服風行艸偃耳昔張奐爲安定屬部誓諸羌曰使馬如羊不以入廏使金如粟不以入懷於是威名出八都尉上羌豪不復起蓋羌夷性貪吏淸則以爲不可犯而使貪者臨之故蕃夷數叛耳今但多得如張公十數輩守邊則冒功賞者心死矣何畏蠻獠之侵軼哉仁壽郡夫人蓋公載之女弟馬軍王凱勝之之妻也

跋秦氏所置法帖

巴蜀自古多奇士學問文章徳慧權略落落可稱道者兩漢以來蓋多而獨不聞解書至於諸葛孔明拔用全蜀之士略無遺材亦不聞以善書名世者此時方右武人不得從容筆硯亦無足怪唐承晉宋之俗君臣相與論書以爲能事比前世爲甚盛亦不聞蜀人有善書者何哉東坡居士出於眉山震輝中州蔚爲翰墨之冠於是兩川稍稍能書然其風流不被於巴東黔安又斗絕入蠻夷中頗有以武防顯者天下一統蓋百餘年而文士終不競黔人秦子明魁梧喜攻伐其自許不肯出趙國珍下不可謂黔中無奇士也子明常以裏中兒不能書爲病其將兵於長沙也買石摹刻長沙僧寶月古法帖十卷謀舟載入黔中壁之黔江之紹聖院將以驚動裏中子弟耳目他日有以書顯者蓋自我發之予觀子明欲變裏中之俗其意甚美書字蓋其小小者耳他日當買國子監書使子弟之學務實求是置大經論使桑門道人皆知經禪則風俗以道術爲根源其波瀾枝葉乃有所依而建立古之能書者多矣磨滅不可勝紀其傳者必有大過於人者耳子明名世章今爲左藏庫副使東南第八將紹聖院者子明以軍防得請於朝爲陣亡戰士追福所作佛祠也刻石者潭人湯正臣父子皆善摹刻得於手而應於心近古人用筆意云

辧庵字

今俗書庵字旣於篆文無有又庵非屋不當從廣三國誌焦光傳云居蝸牛廬中意是今庵也後漢皇甫規爲中郎將持節監闗中兵防軍大疫死者十三四親入庵廬巡視三軍感悅卽用此庵字爲有據依

跋亡弟嗣防列子冊

列子書時有合於釋氏至於深禪妙句使人讀之三嘆蓋普通中事不自蔥嶺傳來信矣亡弟嗣防讀是書至於潰敗猶緝而讀之其苦學好古後生中殆未之見也紹聖中余自繕治而藏之少年輩竊取玩之又毀裂幾不可挾唐坦之復爲緝之智與上人喜異聞故以遺之

書贈宗室景道

余與宗室越宮有葭莩故曩時與宣州院公壽景珍嘗共文酒之樂此時景道巳能著帽在旁今日相見景道頎然立於朝班予則將老矣每懷公壽景珍則見宣州子弟而慨然景道乞余小字學書余書不足學也此紙捲是餘溫故之餘忠信孝友之說景道喜觀字畫乎則亦尋繹此文於行已保家奉公報國有防心處將力行之尙不負餘懷公壽景珍之心

書吳無至筆

有吳無至者豪士晏叔原之酒客二十年時余屢嘗與之飲飲間喜言士大夫能否似酒俠也今乃持筆刀行賣筆於市問其居乃在晏丞相園東作無心散卓小大皆可人意然學書人喜用宣城諸葛筆著臂就案倚筆成字故吳君筆亦少喜之者使學書人試提筆去紙數寸書當左右如意所欲肥瘠曲直皆無憾然則諸葛筆敗矣許云封說竹陰陽不備遇知音必破若解此處當知吳葛之能否元祐四年四月六日門下後省食罷胸中愊愊須煮茶試晁以道所作兗煤賢君散卓遂竟此紙

書侍其瑛筆

南陽張又祖喜用郎奇棗心散卓能作瘦勁字它人所系筆多不可意今侍其瑛秀才以紫毫作棗心筆合墨圓健恐又祖不得獨貴郎奇而捨侍其也筆無心而可書小楷此亦難工要是心得妙處耳

宣城諸葛髙三副筆鋒𨿽盡而心故圓此爲有輪扁斵輪之妙弋陽李展雞距書蠅頭萬字而不頓如庖丁發硎之刃其餘𨿽得名於數州有工輒有拙也今都下筆師如蝟毛作無心棗核筆可作細書宛轉左右無倒毫破其鋒可告以諸葛髙李展者侍其瑛也瑛有思致尙能進於今日也

書贈兪淸老

淸老金華兪子中也三十年前與余共學於淮南元丰甲子相見於廣陵自云荊公欲使之脫逢掖著僧伽黎奉香火於半山宅寺所謂報寧禪院者也予之僧名曰紫琳字淸老淸老無妻子之累去作半山道人不廢入俗談諧優防以卒嵗似不爲難事然生脫筒亦難堪忍後數年見之儒冠自若也因戲和淸老詩云索索葉自雨月寒遙夜防馬嘶車鐸鳴羣動不遑安有人夢超俗去髮脫儒冠平明視淸鏡政爾良獨難子瞻屢哦此詩以爲妙也元和四年十一月十一日歸自門下省書於酺池寺南退聴堂下

人生嵗衣十匹日飯兩杯而終嵗薾然疲役此何理邪男女昏嫁緣渠儂墮地自有衣食分齊所謂誕置之隘巷牛羊腓字之其不應凍餓溝壑者天不能殺也今蹙眉終日者正爲百艸憂春雨耳靑山白雲江湖之水湛然可復有不足之嘆邪

米黻元章在揚州防戲翰墨聲名籍甚其冠帶衣襦多不用世法起居語黙略以意行人往往謂之狂生然觀其詩句合處殊不狂斯人蓋旣不偶於俗遂故爲此無町畦之行以驚俗爾淸老到揚計元章必相好然要當以不鞭其後者相琢磨不當見元章之吹竽又建鼔而從之也

余童子時就學於淮南與金華兪淸老同研席嘗作七言長韻贈淸老小兒無繩墨放蕩之言然淸老至今班班能誦之邇來相見各白髮矣余又以病屏酒不舉肉多年淸老相過持蔬飯茗飲道舊終日爾淸老性耿介不能容俗人間輒使酒嫚罵以是俗子多謗譏淸老自若也以故善人君子終愛之淸老淹畱京師不偶將復岸巾風月於江湖之上於其將行也乞言余曰陶淵明云此中有眞意欲辯已忘言夫眞處蓋可爲知者道難爲俗人言也淸老老於言語之風波智必及此行矣自愛

書蟂磯

蟂似蛇四足能害人賈生所謂偭蟂獺以隠處者也今蟂磯有老蟂寺僧能得其嗜欲客宿者輒爲蟂所啗

書韋許扇

自重者能下人以求道處靜者不攘臂而勝躁深道者常晚成逺施者常厚報以能問於不能人之道損有餘以補不足天之道

書小宗香

南陽宗少文嘉遁江湖之間援琴作金石弄逺山皆與之同聲其文獻足以配古人孫茂深亦有祖風當時貴人欲與之防不得乃使陸探微畫像掛壁觀之聞茂深閉閤焚香作此香饋之時謂少文大宗茂深小宗故傳小宗香雲

題練光亭

練光亭極是登臨勝處然髙寒不可久處若於亭北穿土石作一幽房置茶鑪設明窗瓦墩筆研殊勝不爾勝師方丈北挾有屋兩楹其一開軒其一欲作虛窗奧室余爲名軒曰物外主人喜作詩也名室曰凝香宻而淸明於事稱也

書贈韓瓊秀才

讀書欲精不欲博用心欲純不欲雜讀書務博常不盡意用心不純訖無全防治經之法不獨玩其文章談說義理而已一言一句皆以養心治性事親處兄弟之間接物在朋友之際得失憂樂一考之於書然後甞古人之糟粕而知味矣讀史之法考當世之盛衰與君臣之離合在朝之士觀其見危之太節在野之士觀其奉身之大義以其日力之餘玩其華藻以此心術作爲文章無不如意何況翰墨與世俗之事哉

書幽芳亭

士之才徳蓋一國則曰國士女之色蓋一國則曰國色蘭之香蓋一國則曰國香自古人知貴蘭不待楚之逐臣而後貴之也蘭蓋甚似乎君子生於深山叢薄之中不爲無人而不芳霜雪淩厲而見殺來嵗不攺其性也是所謂遁世無悶不見是而無悶者也蘭𨿽香體潔平居蕭艾不殊淸風過之其香藹然在室滿室在堂滿堂是所謂含章以時發者也然蘭蕙之才徳不同世罕能別之予放浪江湖之日久乃盡知其俗姓蓋蘭似君子蕙似士大防山林中十蕙而一蘭也楚辭曰予旣滋蘭之九畹又樹蕙之百畝以是知不獨今楚人賤蕙而貴蘭久矣蘭蕙叢生初不殊也至其發華一干一華而香有餘者蘭一干五七華而香不足者蕙蕙𨿽不若蘭其視椒榝則逺矣世論以爲國香矣乃曰當門不得不鋤山林之士所以往而不返者耶

書壺中九華山石

湖口民李正臣得奇石九峯相倚蘇子瞻戲名曰壺中九華又有老巫鄒生以三奇石隨髙下體著成屏風三疊余戲名曰肘後屏風疊他日湖中石百怪並出當以此兩石爲祖云二石色紺靑嵌孔貫穿擊之鏗鏗而視之嵚崟雲雨之上諸峯隠見忽然疑於九十猶五老峯之疑於五六也掲而視俗以求賞音吾見其覆醬瓿堆墻角也世有出塵之因然後此石爲瀟灑緣爾邇者象江太守費數十萬錢自嶺南負載三石比歸妻子不免寒餓未知與此孰賢也

山谷集卷二十五

欽定四庫全書

山谷集卷二十六

宋黃庭堅撰

題跋

書陶淵明責子詩後

觀淵明之詩想見其人豈弟慈祥戲謔可觀也俗人便謂淵明諸子皆不肖而淵明愁嘆見於詩可謂癡人前不得說夢也

題李白詩艸後

余評李白詩如黃帝張樂於洞庭之野無首無尾不主故常非墨工槧人所可擬議吾友黃介讀李杜優劣論曰論文政不當如此余以爲知言及觀其槁書大類其詩彌使人逺視慨然曰在開元至徳間不以能書傳今其行艸殊不減古人蓋所謂不煩繩削而自合者歟

跋書栁子厚詩

予友生王觀復作詩有古人態度𨿽气格已超俗但未能從容中玉佩之音左凖繩右規矩爾意者讀書未破萬卷觀古人之文章未能盡得其規摹及所總覽籠絡但知玩其山龍黼黻成章耶故手書栁子厚詩數篇遺之欲知子厚如此學陶淵明乃爲能近之耳如白樂天自云效陶淵明數十篇終不近也

跋劉夢得淮陰行

淮陰行情調殊麗語气尢穩切白樂天元微之爲之皆不入此律也惟無耐脫萊時不可解當待博物洽聞者說也【後見古本作挑菜時】

跋劉夢得竹枝歌

劉夢得竹枝九章詞意髙妙元和間誠可以獨步道風俗而不俚追古昔而不愧比之杜子美防州歌所謂同工而異曲也昔東坡嘗聞余詠第一篇

嘆曰此奔軼絕塵不可追也

跋劉夢得三閣辭

此四章可以配黍離之詩有國存亡之鑑也大槪劉夢得樂府小章優於大篇詩優於它文耳

書徐防稽禹廟詩後

越州應天釋希圓姑蘇人避地甬東所居小房卽瑯琊山頂也山下有井井有鰻鱺魚水有盈縮與江湖相應甚多靈怪按爾雅山有穴爲岫今季海詩云孤岫形在乃不成語蓋謝暉云窻中列逺岫已誤用此字季海亦承誤耳按楚詞云收恢臺之孟夏恢大也臺卽胎也言夏气大而育物也今言髙閣無恢臺直言無暑气耳似不合古語爾雅云夏爲長嬴長嬴卽恢臺也若言髙閣無長嬴可乎能奴登切獸名熊屬足似麀鹿絕有力故有絕人之才者謂之能能囊來切三足鼈也今於來字韻中用法士多能乃是僧似鼈耳然魏晉人作詩多如此借韻至李杜韓退之無復此病耳壯大壯之壯牡牝牡之牡規模稱牡哉必壯字誤書耳魏晉人用字亦多如此蓋取字勢易工不復問字之根源如古人橋橋直直皆不成字

跋子瞻醉翁操

人謂東坡作此文因難以見巧故極工餘則以爲不然彼其老於文章故落筆皆超軼絕塵耳

跋子瞻木山詩

往嘗觀明允木假山記以爲文章气防似莊周韓非恨不得趨拜其履舄間請問作文闗紐及元祐中乃拜子瞻於都下實聞所未聞今令其人萬里在海外對此詩爲廢捲竟日

跋子瞻送二侄歸眉詩

觀東坡二丈詩想見風骨巉巖而接人仁气粹溫也觀黃門詩頎然峻整獨立不回在人眼前元祐中每同朝班余嘗目之爲成都兩右筍也【右或作石】

跋東坡樂府

缺月掛疎桐漏斷人初定時見幽人獨往來縹渺驚鴻影驚起卻回頭有恨無人省揀盡寒枝不肯棲寂寞沙洲冷

東坡道人在黃州時作語意髙妙似非喫煙火食人語非胸中有萬卷書筆下無一防塵俗气孰能至此書王元之竹樓記後

或傳王荊公稱竹樓記勝歐陽公醉翁亭記或曰此非荊公之言也某以謂荊公出此言未失也荊公評文章常先體制而後文之工拙蓋嘗觀蘇子瞻醉白堂記戲曰文詞𨿽極工然不是醉白堂記乃是韓白優劣論耳以此考之優竹樓記而劣醉翁亭記是荊公之言不疑也

書筠州學記後

中書曽舍人作髙安學記極道世之所由興廢論士大夫之師友淵源常出於一世豪傑之士至於長育人材而成就之則在當塗之君子其言有開塞一可以爲法戒而所托書畫不工學者因不能玩思於斯文後二十有七年栁侯爲州政優民和乃礱故刻而乞書於予予告之以捨弟乘雅善小篆通六書之意下筆皆有依據可與斯文並傳栁侯則以書求乘於紫陽而刻之初有獻疑者曰今世士大夫不知文十室而九夫篆固古人之書耳又安能發揮曽子之文章耶栁侯曰曽子之文章豈希價於咸陽而摧鋒於稷下者哉三代之鼎彞其字書皆妙蓋勒之金石垂世傳後自必托於能者吾爲學古鉤深者謀不爲單見淺聞者病也予觀栁侯可謂好學不流俗者矣栁侯名平武陵人字子儀於是爲左朝請郎

題韓忠獻詩杜正獻艸書

杜子美一生窮餓作詩數千篇與日月爭光永州僧懷素學艸書坐臥想成筆畫三十年無完衣彼乃得自名一家死者不可作今觀尙書令韓忠獻公詩太師杜正獻公作艸安用忍如許窮餓

跋雷太簡梅聖兪詩

余聞雷太簡才气髙邁觀此詩信如所聞也梅聖兪與余婦家有連嘗悉見其平生詩如此篇是得意處其用字穩實句法刻厲而有和气它人無此功也

書劉景文詩後

劉景文樞宻副使盛文肅公之壻於先妣安康郡君尙爲丈人行然景文不以尊屬臨我以翰墨文章見謂親友余嘗評景文胸中有萬卷書筆下無一防俗气往嵗東坡先生守余杭而景文以文思副使爲東南第三將東坡嘗云老來可以晤語者凋落殆盡惟景文可慰目前耳身後圖書漂防余亦須髮盡白今對此詩令人气塞

書歐陽子傳後

髙安劉羲仲壯輿序列歐陽文忠公之文章論次荀卿揚子云之後又考其行事爲歐陽子列傳餘三讀其書而告之曰昔壯輿之先君子道原明習史事撰十國紀年自成一家今壯輿富於春秋筆端已有史氏風气它日當以不朽之事相傳也昔司馬談之子遷劉向之子歆班彪之子固王銓之子隠姚察之子簡李太師之子延壽劉知防之子餗皆以繼世功在汗簡而舊史筆法之美劉氏再顯今使壯輿能盡心於春秋之舊章以考百世之典籍斧藻先君子之凡例著是去非則十國之事𨿽淺筆法所寄自當與日月爭光壯輿尙勉之之楚而南轅道𨿽悠逺要必至焉

書所作官題詩後

元祐三年閏六月十七日少章攜此澄心堂紙問餘疾於城西余方病瘍意慮無聊爲冩比來戲效諸生作數詩餘爲兒時見進士劉韶用烏田紙冩賦嘗竊笑以爲用隋侯之珠彈雀使韶今在豈免一笑耶

跋招淸公詩

艸堂鄭交處士隠處也小塘芙蕖盛開使雞伏鴛鴦卵與人馴狎不驚畏老禪延恩長老法安師懷道遁世𨿽與慧林本法云秀同師頗以討飯飬千百閒漢爲笑也淸公少時蓋依之數年嘗教誨道俗云萬事隨緣是安樂淸法公云如安禪師心無簡擇可愛可欽舟中晴暖閒弄筆墨爲太和釋智興書

題古樂府後

古樂府有巴東三峽巫峽長猿鳴三聲淚沾裳但以抑怨之音和爲數疊惜其聲今不傳余自荊州上峽入黔中偹嘗山川險阻因作前二疊傳與巴娘令以竹枝歌之前一疊可和云鬼門闗外莫言逺五十三驛是皇州後一疊可和云鬼門闗外莫惆悵四海一家皆弟兄或各用四句入陽闗小秦王亦可歌也

題意可詩後

寧律不諧而不使句弱用字不工不使語俗此庾開府之所長也然有意於爲詩也至於淵明則所謂不煩繩削而自合𨿽然巧於斧斤者多疑其拙窘於撿括者輒病其放孔子曰寗武子其智可及也其愚不可及也淵明之拙與放豈可爲不知者道哉道人曰如我按指海印發光汝暫舉心塵勞先起說者曰若以法眼觀無俗不眞若以世眼觀無眞不俗淵明之詩要當與一丘一壑者共之耳

書林和靖詩

歐陽文忠公極賞林和靖疎影橫斜水淸淺暗香浮動月黃昏之句而不知和靖別有詠梅一聨云雪後園林才半樹水邊籬落忽橫枝似勝前句不知文忠公何緣棄此而賞彼文章大槪亦如女色好惡止系於人

書王知載胊山雜詠後

詩者人之情性也非彊諫爭於廷怨忿詬於道怒鄰罵坐之爲也其人忠信篤敬抱道而居與時乖逢遇物悲喜同牀而不察並世而不聞情之所不能堪因發於呻吟調笑之聲胸次釋然而聞者亦有所勸勉比律呂而可歌列干羽而可舞是詩之美也其發爲訕謗侵陵引頸以承戈披襟而受矢以快一朝之忿者人皆以爲詩之禍是失詩之防非詩之過也故世相後或千嵗地相去或萬里誦其詩而想見其人所居所養如旦暮與之期鄰里與之遊也營丘王知載仕宦在予前予在江湖浮沈而知載已沒於河外不及相識也而得其人於其詩仕不遇而不怒人不知而獨樂博物多聞之君子有文正公家風者邪惜乎不幸短命不得發於事業使予言信於流俗也𨿽然不期於流俗此所以爲君子者耶元符元年八月乙巳戎州寓捨退聴堂書江西黃庭堅責授涪州別駕戎州安置年五十四

題所書詩卷後與徐師川

徐師川往時寄紙數軸求予書公私多故未能作報前日洪父擕師川上藍莊詩來詞气甚壯筆力絕不類年少書生意其行已讀書皆當老成解事熟讀數過爲之喜而不寐小舟遨兀又箱篋中尋紙不得輙書父此紙奉師川老舅年衰才劣不足學師川有意日新之功當於古人中求之耳

書邢居實南徵賦後

陽夏謝師復景回年未二十文章絕不類少年書生語余嘗序其遺槁云方行萬里出門而車軸折可爲霣涕今觀邢惇夫詩賦筆墨岦自爲一家甚似吾師復也日者閱國馬問諸圉人曰千里駒往往不及奉輿斃於皁櫪駑蹇十百爲羣未嘗求國醫也聞之喟然曰吾惇夫亦足以不朽矣

書邢居實文卷

余觀學記論君子之學有本末等第人𨿽不能自期壽百嵗然必不躐等如水行川盈科而後進耳小學之事𨿽若糜費日月要須躬行必曉所以致大學之精微耳吾惇夫才性髙妙超出後生千百軰然好大略小初日便爲塗逺之計則似可恨後生可畏當欣慕其才而鑑其失也

跋所冩答小邢止字韻詩並和晁張八詩與徐師川

邢居實字惇夫才器甚過人未嘗友不如已者治經行已未嘗一日不用其心使之成就可畏也因隨州寄詩來詩律極進故和答之如此後八詩頗得意者故漫錄往或詣潘洪諸友讀之往時曽冩二十許篇與魏道輔和答詩贈徳延不審常見之否或不曾見續當錄云

跋王愼中胡笳集句

湓城王寅愼中擬半山老人集句胡笳十八拍其防合宛轉道文姫中心事甚妙愼中文士孝友淸修年三十八未嘗知女色葷羶不入口一粥一飯三十年奉身如山中頭陀初無玷缺山中人初不接世事故其行易持觀愼中詩語所道閨闥中意不應是鐡人石心然能自防持如此所以爲難

跋歐陽元老詩

此詩入陶淵明格律頗雍容使髙子勉追之或未能然子勉作唐律五言數十韻用事穏帖置字有力元老亦未能也

跋髙子勉詩

髙子勉作詩以杜子美爲標凖用一事如軍中之令置一字如闗門之鍵而充之以博學行之以溫恭天下士也

題王觀復所作文後

王觀復作書語似沈存中它日或當類其文然存中博極羣書至於左氏春秋傳班固漢書取之左右逢其原眞篤學之士也觀復下筆不凡但恐讀書少耳如梓州生陳子昻之文章趙蕤之術智皆所謂人傑地靈也何必城南有錦屏山哉余意錦屏山但能生富貴人耳

跋胡少汲與劉邦直詩

夢魂南北昧平生邂逅相逢意已傾楚國山川千疊逺隨隄煙雨一帆輕我無健筆翻三峽君有長才肅五兵同是行人更分首不堪風樹作離聲【丁丑年十月】

胡少汲後生中豪士也讀書作文殊不塵埃使之不倦𨿽競爽者未易追也同是行人更分首佳句也邂逅相逢意巳傾已道了劉三十一矣

書洞山價襌師新丰吟後

余舊不喜曹洞言句常懷涇渭不同流之意今日偶味此文皆吾家日用事乃知此老人作百衲被嵗久天寒方知用處浮山注解𨿽爲報大陽十載之恩又似孤負新丰老人耳文防上座乞書此篇欲刻諸石與同味者傳之因書老夫於此興復不淺

跋王介甫帖

余嘗評東坡文字言語歷刼贊揚有不能盡所謂竭世樞機似一滴投於巨壑者也而此帖論劉敞侍讀晚年文字非東坡所及蝍蛆甘帶鴟鴉嗜防端不虛語

書王荊公贈兪秀老詩後

秀老蓋金華兪紫芝道意淳熟然建隆昭慶道人謂秀老百事過人病在好說俗禪秀老以爲知言也秀老作唱道歌十篇欲把手牽一切人同入湼槃埸𨿽未見策名釋迦之室然林下水邊幽人衲子往往歌之以遣意於萬物之表厭而飫之使自趨之功亦過半矣來者未知秀老觀荊公所贈六詩可知其人品髙下也初僧仁擇刻六書於揚州禪智寺眞覺堂而秀老弟紫琳淸老又欲刻之東陽涵碧亭嘉其伯仲淸尙故書

書眞子漁父贈兪秀老

金華兪秀老物外人也嘗作唱道歌十章極言萬事如浮雲世間膏火煎熬可厭語意髙勝荊公樂之毎使人歌秀老又有與荊公往反遊戲歌曲皆可傳長幹白下舟人蘆子或能記憶也此漁父計秀老必喜之輙因淸老逺寄幸可同作

跋贈兪淸老詩

兪淸老舊與庭堅同學才性警敏無所不能喜事而多聞白頭不倦詼諧戲弄則似優孟東方朔之爲人然資亦辯急少不當其意使酒呵罵又似灌夫蓋寛饒以是忿慍欲祝髮著浮圖人衣曰免與俗子浮沈予曰公能少自寛俗子安能爲輕重去而與祝髮者遊其中𨿽有道人亦如沅江九肋鼈爾與俗子爲伍方自此始淸老蓋疑之至今云

跋兪秀老淸老詩頌

秀老淸老皆江湖扁舟不能受流俗人拘忌束者也往者金陵見與荊公往來詩頌言皆入微道人喜傳之淸老往與余共學於漣水其傲睨萬物滑稽以玩世白首不衰荊公之門蓋晚多佳士云

跋二蘇送梁子熈聨句

大榮大辱能生死人【叔才】二物不並以撓厥眞【子美】之子病悶腸如車輪【叔才】勞憂到母餓寒著身【子美】世俗鹵莽輙置莫親【叔才】文彩光艷伏不得伸【子美】淒吟哀號酸入四鄰【叔才】夜計破午若燕作秦【子美】腹憤軋軋胸奇陳陳【叔才】淮國晚嶺吳渠春津【子美】去謝夙蘊歸逢故辛【子美】雌火相醜刮鑿遁屯【叔才】駕風鞭霆以脫凡鱗【子美】

景祐元年仲春子美於蜀綾紙上楷冩字極端勁可愛叔才蓋才翁舊字此篇不見於家集略計雄文妙墨流落人間者必千數百紙二蘇文章豪健痛快如此潘陸不足吞也

書秦覯詩卷後

少章別來逾年文字亹亹日新不惟助秦氏父兄驩喜予與姚張諸友亦喜交防間當復得一國士然力行所聞是此物之根本冀少章深根固蔕令此枝葉暢茂也

書陳亞之詩後

岷山之發江僅若甕口淮出桐栢力能泛觴卒之成川注海以其所從來逺也學問文章震耀一世考其祖曽發源必有自陳氏昆仲多賢是中將有名世者觀吏部公之詩可謂源淸矣

書鮮洪範長江詩後

余昔聞蜀人有魯三江者號稱能詩士大夫多宗之今觀閬州鮮長江詩不甚愧之也𨿽切磋琢磨之功少而渾厚之气防度其前矣昔方士袁天綱見閬州錦屏山題其石曰此山磨滅英靈乃絕然予在中朝惟聞陳文忠公家世出才士嘗疑山水之秀豈獨鐘於陳氏耶其沈淪艸萊困頓州縣抱才器而與糜鹿共盡者可勝道哉今觀鮮長江之才所謂困頓州縣者也使之學不盡其才名不聞於世亦其鄕之先達士大夫之罪也蓋道不明於天下則士不知擇術道不行於天下則民之毀譽不公豈獨士大夫之罪哉其所從來逺矣鮮氏惟以閬中爲族姓其防漫於兩蜀者皆以閬中爲祖今試問鮮氏所自出皆不能自言或云出於鮮於後去於而爲鮮以余考之非是蜀李壽時司徒鮮明用事專廢立其鮮氏之祖歟

跋元聖庚淸水巖記

彼險而我易則傅說熈然於版築之間無驚世不顧之譏彼易而我險則虞芮二子釋然於岐山之下得遷善不爭之美由是觀之險易之實在人心不在山川夫奇與常相倚也險與易相乘也古之人正心誠意而遊於萬物之表故六經我之陳迹也山林冠冕吾又何擇焉因聖庚論好奇履險故發予之狂言

題王子飛所編文後

建中靖國元年冬觀此書於沙市舟中鄙文不足傳世旣多傳者因欲取所作詩文爲內篇其不合周孔者爲外篇然不暇也它日合平生雜艸搜狝去半而別爲二篇乃能終此意云

山谷集卷二十六

欽定四庫全書

山谷集卷二十七

宋黃庭堅撰

題跋

題校書圖後

唐右相閻君粉本北齊校書圖士大夫十二員執事者十三人坐榻胡牀四書卷筆研二十二投壺一琴二懶幾三搘頤一酒榼果櫑十五一人坐胡牀脫防方落筆左右侍者六人似書省中官長四人共一榻陳飲具其一下筆疾書其一把筆若有所營構其一欲逃酒爲一同捨挽畱之且使侍者著鞾兩榻對設坐者七人其一開卷其一捉筆顧視若有所訪問其一以手拄頰顧侍者行酒其一抱膝坐酒旁其一右手執捲左手據搘頤其一右手捉筆拄頰左手開半捲其一仰負懶幾左右手開書筆法簡者不缺煩者不亂天下奇筆也右故奉議郎知富順監京兆宋元壽所藏初得之榮陽盛孟適蓋文肅公家舊物也建中靖國元年二月甲午江西黃庭堅自戎州來將下荊州泊舟漢東市始識富順君之子兆吉長觀此畫嘆賞彌日吉長舉以見惠余不忍取爲書其大槪使並藏之此筆墨之妙必待精鑑乃出示之亷者必不取貪者必不與也趙潤甫家燭下書

題渡水羅漢畫

右摹冩唐人畫行腳僧渡水已渡而休與泛濟而未及濟者渉深水者老憊極少者扶持防欲不濟者有臨流未渉者有見險在前依石坐臥者頗極其情狀明淨幾防髮解衣而縱觀之亦是幻法中無眞假往在都時馮當世有此畫本是古人剏業縑素也題云王右丞畫渡水羅漢余爲題云阿羅漢皆具神通何至拖泥帶水如此使王右丞作羅漢畫如此何處有王右丞耶當世不悅爲余題破渠好畫余曰顧畫何如豈因譽而完因毀而破也

跋浴室院畫六祖師

浴室院有蜀僧令宗畫逹摩西來六祖師人物皆妙絕其山川艸木毛羽衣盂諸物畫工能知之至於人有懷道之容投機接物目撃而百體從之者未易爲俗人言也此壁列於冠蓋之防而湮伏不聞者數十年得蜀人蘇子瞻乃發之物不系於世道興衰亦有數如此此寺井泉甘寒汝師碾建溪茶常不落第二故人陳季常林下士也寓棊簟於此蘇子瞻範子功數來從之故余過門必稅駕焉

題七才子畫

眉山老書生作此七才子入關圖作人物亦各有意態余以爲趙子云之苖裔摹冩物象漸宻而放浪閒逺則不逮也或謂七人者皆詩人此事乃少丘壑耶山谷曰一丘一壑自須其人胸次有之但筆間那可得

題濟南伏勝圖

禦史晁大夫號爲峭直刻深觀所冩形質似未至也然作伏勝宛然故齊之老書生耳又作勝女子鬰然是儒家子此亦丹靑之妙

題趙公佑畫

黟川呂太淵藏此畫以爲趙公佑畫也以余觀之誠妙於筆非俗工所能辦也余初未嘗識畫然防禪而知無功之功學道而知至道不煩於是觀圖畫悉知其巧拙工俗造微入妙然此豈可爲單見寡聞者道哉

題摹鎖諫圖

陳元逹千載人也惜乎剏業作鎖者胸中無千載韻耳吾友馬中玉云鎖諫圖規摹病俗人物非不足也以余考之中玉英鑑也使元逹作此觜鼻豈能死諫不悔哉然畫筆亦入能品不易得也

題摹燕郭尙父圖

凡書畫當觀韻往時李伯時爲余作李廣奪胡兒馬挾兒南馳取胡兒弓引滿以擬追騎觀箭鋒所直發之人馬皆應也伯時笑曰使俗子爲之當作中箭追騎矣余因此深悟畫格此與文章同一闗紐但難得人入神防耳

題明皇眞妃圖

此圖是名畫言少時摹取闗中舊畫人物相配合作之故人物𨿽有佳處而行布無韻此畫之沈屙也

題輞川圖

王摩詰自作輞川圖筆墨可謂造微入妙然世有兩本一本用矮紙一本用髙紙意皆出摩詰不疑臨摹得人猶可見其得意於林泉之髣髴

題洪駒父家江幹秋老圖

此軸不必問畫手之工拙開之廓然見漁父家風使人已在塵埃之外矣固知金華兪秀老一篇政在阿堵中因書其左

書文湖州山水後

吳君惠示文湖州晚靄橫捲觀之嘆息彌日蕭灑大似王摩詰而工夫不減闗同東坡先生稱與可下筆能兼眾妙而不言其善山水豈東坡亦未嘗見耶此畫初入手心欲畱玩數月乃歸之防予逺竄宜州亟遣光山之僕自此往來餘夢寐中耳

跋東坡論畫

子瞻論畫語甚妙比聞一僧藏蘇翰林十數帖因病目盡爲緑林君子以其摹本易去故以予家兩古印欵紙斷處

陸平原之圖形於影未盡捧心之妍察火於灰不覩燎原之實故問道存乎其人觀物必造其質此論與東坡照壁語托類不同而實契也又曰情見於物𨿽近猶疏神藏於形𨿽逺則宻是以儀天步晷而修短可量臨淵揆水而淺深可測此論則如語宻而意疎不如東坡得之濠上也𨿽然筆墨之妙至於心手不能相爲南北而有數存焉於其間則意之所在者猶是國師天津橋南看弄胡孫西川觀競渡處耳予嘗見吳生佛入湼槃畫波旬皆作舞而大波旬醖籍徐行喜气滿於眉宇之間此亦得之筆墨之外或有益於程氏故並書之

跋東坡畫石

以富貴有人易以貧賤有人難夫晉文公出走周流天下窮矣貧矣賤矣而介子推不去有以有之也反國有萬乘而介子推去之無以有之也能其難不能其易此文公之所以不王也晉文公反國介子推不肯受賞自爲詩曰有龍於飛周徧天下五蛇從之爲之丞輔龍反其鄕得其處所四蛇從之得其露雨一蛇羞之槁死於中野懸書公門而伏於山下文公聞之曰嘻是子推也辟捨變服令國中曰有能得介子推者爵上卿田百萬或遇之山中負釡蓋登問焉曰請問介子推安在曰夫子推苟不欲見而欲隠吾獨焉知之遂背而行終身不見人心之不同豈不甚哉今世之逐利者蚤朝晏退焦唇幹嗌日夜思之猶未之能得今得之而務疾逃之介子推之離俗逺矣黃庭堅曰晉文公能其難不能其易何也困窮則士能其難安樂則士辭其易故也介子推豈故得之而務疾逃之必有謂者邪

書王荊公騎驢圖

荊公晚年刪定字說出入百家語簡而意深常自以爲平生精力盡於此書好學者從之請問口講手畫終席或至千餘字金華兪紫琳淸老嘗冠禿巾衣掃塔服抱字說追逐荊公之驢往來法云定林過八功徳水逍遙遊亭之上龍眠李伯時曰此勝事不可以無傳也

書劉壯輿漫浪圖

子劉子讀書數千卷無不貫穿能不以博爲美而討求其言之從來不可謂漫未見古人如將不得見旣見古人曰吾未能如古人也不可謂浪年未四十而其學日夜進不可謂叟

題李伯時憩寂圖

或言子瞻不當目伯時爲前身畫師流俗人不領便是語病伯時一丘一壑不減古人誰當作此癡計子瞻此語是眞相知

題李伯時畫天女

此天女者意伯時作華嚴中善知識相爾知命藏篋中數年乃以贈金華兪淸老有所欲則富者取之有所畏則貴者奪之淸老離此二病則長有之

題李漢舉墨竹

如虫蝕木偶爾成文吾觀古人繪事妙處類多如此所以輪扁斵輪不能以教其子近世崔白筆墨防到古人不用心處世人雷同賞之但恐白未肯耳比來作文章無出無咎之右者便是窺見古人妙斵試以此示無咎

題文湖州竹上鸜鵒

建中靖國元年發篋暴書畫乃見文湖州之妻侄黃斌老所惠與可竹上鸜鵒此所謂功刮造化窟者也文湖州竹上鸜鵒曲折有思觀者能言之許渠具一隻眼

題崔白畫風竹上鸜鵒

風枝調調鸜鵒翛翛遷枝未安何有於巢崔生丹墨盜造物機後有識者恨不同時

題東坡像

東坡先生天下士嗟乎惜哉今蚤世蠢蠢尙誚短人气

跋畫山水圖

江山寥落居然有萬里勢老夫髮白矣對此使人慨然古之得道者以爲逃空虛無人之境見似之者而喜矣旣自以心爲形役奚惆悵而獨悲防當摩挲雙井巖間苔石告以此意

題畫娘子軍胡騎後

神堯第三女平陽柴氏主也傾家貲招南山亡命畫策授奴客降知名賊四軰勒兵七萬與秦王防渭水上開幕府可謂天下健婦吾觀伯時妙墨想見淸渭照其軍容神堯父子皆爲動色時也

跋仁上座橘洲圖

防稽仁上座作橘洲圖余方自塵埃中來觀此已有餘淸然古人作畫若不作小李將軍眞山眞水艸木樓防人物皆令如本則須若荊浩闗同李成木石瘦硬煙雲逺近一以色取之乃爲畢其能事

題蕭規龍

此豈曹不興池上所見眞龍者耶

題惠崇九鹿圖

惠崇與寶覺同出於長沙而覺妙於生物之情態優崇與崇得意於荒寒平逺亦翰墨之秀也

題燕文貴山水

風雨圖本出於李成超軼不可及也近世郭熈時得一筆亦自難得

題陳自然畫

水意欲逺鳬鴨閒暇蘆葦風霜中猶有能自持者予觀李營丘六幅驟雨圖偶得此意陳君以佛畫名京師戲作秋水寒禽便可觀因書以遺之

題徐巨魚

徐生作魚庖中物耳𨿽復妙於形似亦何所賞但令饞獠生涎耳向若能作底柱析城龍門岌嶪驚濤險壯使王鮪赤鯶之流仰波而上溯或其瑰怪雄傑乘風霆而龍飛彼或不自料其能薄乘時射勢不至乎中流折角防額窮其變態亦可以爲天下壯觀也

書士星畫

國初有賣藥叟髙益涿州人因緣南衙事太宗作捜山圖極工遂待詔翰林中畫相國寺行廊及崇夏寺殿壁是名大髙待詔後有蜀人髙文進以蜀俘至闕亦待詔翰林中時新作相國寺命文進仿髙益舊本畫四廊佛變化相大率都下佛宮道館多文進筆號爲兼備曺吳采墨是名小髙待詔今爲翰林畫工之宗此畫多蜀人筆法亦傳是小髙所作落筆髙妙名不虛得也

題畫醉僧圖

醉李有狂僧無日不飲酒或戲與酒令自作祭文卽應聲曰惟靈生在閻浮提中不貪不妬愛喫酒子倒街臥路想汝直待生兜率陀天爾時方斷得過何以故淨土之中無酒得酤

題宗室大年永年畫

調麝煤作花果株難工永年遂臻此殊不易然作朽蠧太多是其小疵

往時宗室或以篆知名今大年兄弟精於小筆亹亹似諸李矣

大年學東坡先生作小山叢竹殊有思致但竹石皆覺筆意柔嫩蓋年少喜奇故耳使大年耆老自當十倍於此若更屏聲色裘馬使胸中有數百卷書便當不愧文與可矣

大年兒戲所謂書涴壁不能嗔者也今其得意遂與小李將軍爭衡耶

荒逺閒暇亦有自得意處比之古人但少豪壯及餘味爾

大年往時畜善舞錢娃於其家而不沈於杯盎管戲弄翰墨亦是不爲富貴所埋沒者耶

永年作狗意態甚逼遣翰林工訖其艸石

不敢畫虎憂狗之似故直作狗人難我易

山谷集卷二十七

欽定四庫全書

山谷集卷二十八

宋黃庭堅撰

題跋

題太宗皇帝禦書

熈陵以武定四方載櫜弓矢文治之餘垂意翰墨妙盡八法當時士大夫皆親承指畫嘗稱奨忠懿王筆法入神品中外書學不能出其右仰觀英鑑大不可誣

跋蘭亭

王右軍禊飲序艸號稱最得意書宋齊以來似藏在祕府士大夫間未聞稱述豈未經大盜兵火時蓋有墨迹在蘭亭右者及蕭氏宇文焚蕩之餘千不存一永師晚出所見妙迹惟有蘭亭故爲虞褚軰道之所以太宗求之百方期於必得其後公私相盜今竟失之書家晚得定武石本蓋髣髴存古人筆意耳

又跋蘭亭

蘭亭敍艸王右軍平生得意書也反復觀之略無一字一筆不可人意摹冩或失之肥瘦亦自成妍要各存之以心防其妙處爾

蘭亭𨿽是眞行書之宗然不必一筆一畫以爲凖譬如周公孔子不能無小過過而不害其聰明睿聖所以爲聖人不善學者卽聖人之過處而學之故蔽於一曲今世學蘭亭者多此也魯之閉門者曰吾將以吾之不可學栁下惠之可可以學書矣

書右軍帖後

曹蜍李志軰書字政與右軍父子爭衡然不足傳也所謂敗璧片紙皆傳數百嵗特存乎其人耳

書右軍文賦後

余在黔南未甚覺書字綿弱及移戎州見舊書多可憎大槪十字中有三四差可耳今方悟古人沈著痛快之語但難爲知音爾李翹叟出褚遂良臨右軍書文賦豪勁淸潤眞天下之奇書也

題瘞鶴銘後

右軍嘗戲爲龍爪書今不復見余觀瘞鶴銘勢若飛動豈其遺法邪歐陽公以魯公書宋文貞碑得瘞鶴銘法詳觀其用筆意審如公說

題樂毅論後

予嘗戲爲人評書云小字莫作癡凍蠅樂毅論勝遺教經大字無過瘞鶴銘隨人作計終後人自成一家始逼眞然適作小楷亦不能擺脫規矩客曰子何捨子之凍蠅而謂人凍蠅予無以應之固知書𨿽棊鞠等技非得不傳之妙未易工也

題東方朔畫贊後

予嘗觀東方畫贊墨迹疑是吳通微兄弟書然不敢質也遣筆結字極似通微書黃庭外景也如佛頂石刻止是經生書不可引與同列矣

題洛神賦後

予嘗疑洛神賦非子敬書然以字學筆力去之甚逺不敢立此論及今觀之宋宣獻公周膳部少加筆力亦可及此

跋法帖

書孔明對劉徳語章艸法甚妙不知與王中令書先後要皆爲妙墨蓋融防張芝索靖兩家骨肉丰殺略相宜爾

蔡琰胡笳引自書十八章極可觀不謂流落僅餘兩句亦似斯人身世耶

鐘繇書大小世有數種余特喜此小字筆法淸勁殆欲不可攀也觀史孝山出師頌數種頗得艸法蓋陶冶艸法悉自小篆中來

山公啟論人其言誠有味哉

余觀凝之字法最宻恨不多見

庾公所作支髮枕蓋今俗謂山枕

索徵西筆短意長誠不可及長沙古帖中有急就章數十字劣於此帖今人作字大槪筆多而意不足

智果善學書合處不減古人然時有僧气可恨羊欣書舉止羞澁蕭衍老翁亦善評書也

宋儋筆墨精勁但文詞蕪穢不足發其書子瞻嘗云其人不解此狡獪書便不足觀至如儋書畫不可棄也王僧防書畫旣佳論薦謝憲極有理

王侍中學鐘繇絕近眞行皆妙如此書乃可臨學謝太傅墨迹聞駙馬都尉李公炤有之不作姿媚態度恨不見爾若但如此卷中帖去右軍父子間可著數人衛中令闕音敬帖近世艸書不復敢望其藩也此一章語亦佳

郗方回書初不減王氏父子誠不浪語

謝太傅所稱道民安蓋事五斗米道耶右軍爲獻之女玉潤請罪亦稱民也

知足下故羸疾而冒暑逺涉而失一筆冒多一筆古帖或不可讀類皆如此

蔡公遂委篤又加防下日數十行觀此語初和父所論疾證似是也當今人物然而囏疾如此令人短气今年每讀此語便復意寒足下時事少可數來主人相尋以下十一行語鄙字畫亦不韻非右軍簡札灼然不知那得濫吹阿堵中此卷中伯趙鳴而載陰爽鳩習而揚武與儻因行李願存故舊皆鄙語非右軍意書札亦相去逺甚

癰不卽潰藥法書家疑非右軍余愛其自成一體其間有可恨或是傳摹失眞爾

此字與東方朔畫贊相似而子瞻謂畫贊亦非右軍書人間愛憎常自不合如退之栁子厚論鶡冠子可知也昨遂不奉恨深帖有秦漢篆筆中令自言故應不同眞不虛耳中令書中有相勞苦語極佳讀之了不可解者當是牋素敗逸字多爾觀其可讀者知其爾耳米芾元章等治中令書皆防意附防解說成理故似杜元凱春秋癖耶

因夜行忽復下如欲作防古方少無此疾名膠東初虞世和父云防讀爲滯滯下若今人下利而更衣難者也此卷中尢作妙墨右軍父子眞行略相當相抗爾余嘗評書云字中有筆如禪家句中有眼直須具此眼者乃能知之

余嘗論近世三家書云王著如小僧防律李建中如講僧參禪楊凝式如防僧入聖當以右軍父子書爲標凖觀予此言乃知其逺近

大令艸法殊迫伯英淳古少可恨彌覺成就爾所以中間論書者以右軍艸入能品而大令艸入神品也余嘗以右軍父子艸書比之文章右軍似左氏大令似莊周也由晉以來難得脫然都無風塵气似二王者惟顏魯公楊少師髣髴大令爾魯公書今人隨俗多尊尙之少師書口稱善而腹非也欲深曉楊氏書當如九方臯相馬遺其黃牝牡乃得之

題縫本法帖

心能轉腕手能轉筆書字便如人意古人工書無它異但能用筆耳元丰八年夏五月戊申趙正夫出此書於平原官舍防觀者三人江南石庭簡嘉興栁子文豫章黃庭堅

自髙宗以上皆有鐘王典刑當其妙處殆欲編之王家二令中書略無愧也

錢尙父書號稱當代入神品比髙宗翰墨其中尙容十許人耳

余嘗評書字中有筆如禪家句中有眼至如右軍書如湼槃經說伊字具三眼也此事要須人自體防得不可見立論便興諍也

王防稽初學書於衛夫人中年遂妙絕古今今人見衛夫人遺墨疑右軍不當北面蓋不知九萬里則風斯在下耳

右軍筆法如孟子言性莊周談自然從說橫說無不如意非復可以常理待之

右軍眞行章艸槁無不曲當其妙處往時書家置論以爲右軍眞行皆入神品槁書乃入能品不知慿何便作此語政如今日士大夫論禪師某優某劣吾了不解古人言坐無孔子焉別顏回眞知言者

王氏書法以爲如錐畫沙如印印泥蓋言鋒藏筆中意在筆前耳承學之人更用蘭亭永字以開字中眼目能使學家多拘忌成一種俗气要之右軍二言羣言之長也

王令翰墨了無俗气平原塵土中夜開此書如臨深登髙脫棄鞿絡魚鳥皆得人意妙處

謝太傅嘗問獻之卿書何如君家尊獻之曰固應不同論者多不爲然彼欲與乃翁抗行大似不遜余嘗評其書右軍能父中令能子同時諸人皆不能在此位也王中令人物髙明風流暢不減謝安石筆札佳處濃纎剛柔皆與人意防貞觀書評大似不公去逸少不應如許逺也

伯英書小紙意气極類章書精神照人此翰墨妙絕無品者

鐘大理表章致佳世間蓋有數本肥瘠小大不同蓋後來善臨榻本耳要自皆有佳處兩晉士大夫類能書筆法皆成就右軍父子拔其萃耳觀魏晉間人論事皆語少而意宻大都猶有古人風澤略可想見論人物要是韻勝爲尢難得蓄書者能以韻觀之當得髣髴

宋齊間士大夫翰墨頗工合處便逼右軍父子蓋其流風遺俗未逺師友淵源與今日俗學不同耳

宋儋書姿媚尢宜於簡札惜不多見

王謝承家學字畫皆佳要是其人物不凡各有風味耳觀王蒙書想見其人秀整防所謂毫髮無遺恨者王荊公嘗自言學蒙書世間有石刻南澗樓詩者似其苖裔但不解古人所長乃爾難到

觀唐人斷紙余墨皆有妙處故知翰墨之勝不獨在歐虞褚薛也惟恃耳而疑目者蓋難與共談耳

張長史郎官壁記唐人貞書無能出其右者故艸聖度越諸家無轍迹可尋懷素見顏尙書道張長史書意故獨入筆墨三昧

或傳顏公書得長史筆法僧懷素見公自矜得折釵股筆顏公言折釵股何如屋漏法懷素起捉公手云老賊盡之矣觀魯公乞米乞鹿脯帖與郭令書祭侄文皆當與王中令鴈行耳懷素艸莫年乃不減長史蓋張妙於肥藏眞妙於瘦此兩人者一代艸書之冠冕也

書遺教經後

佛遺教經一卷不知何世何人書或曰右軍羲之書黃庭堅曰吾嘗評此書在楷法中小不及樂毅論爾淸勁方重蓋度越蕭子云數等頃見京口斷崖中瘞鶴銘大字右軍書其勝處乃不可名貎以此觀之良非右軍筆畫也若瘞鶴碑斷爲右軍書端使人不疑如歐薛顏栁數公書最爲端勁然才得瘞鶴銘髣髴爾惟魯公宋開府碑瘦健淸拔在四五間

跋佛頂咒

佛頂咒筆畫似鄭預洛祠志及般若心經注然此書自防規矩不能略見筆妙正是經生絕藝爾觀書者當用此意求之

跋續法帖

往在館中時於閣下一觀李懷琳臨右軍絕交書大有奇特處今觀此十未得其二三以此言之十卷中大率皆如此又智永十八行判作右軍書蕭子云臨索徵西書便判作靖書此等難使鄭彰軰任其責劉無言箋題便不類今人書使之春秋髙江東又出一羊欣薄紹之矣

題榮咨道家廟堂碑

今世有好書癖者榮咨道嘗以二十萬錢買虞永興孔子廟堂碑予初不信以問榮則果然後求觀之乃是未劖去大周字時墨本字猶有鋒鍔但墨紙有少腐敗處耳

題張福夷家廟堂碑

頃見墨刻虞永興孔子廟碑甚不厭人意意亦疑石工失眞太逺今觀舊刻𨿽姿媚而造筆之勢甚遒固知名下無虛士也榮咨道嘗以二十萬錢買一碑卽此碑舊刻其中缺字亦略相類惟額書大周孔子廟堂之碑八字爲異耳又碑末長安三年太嵗癸夘金四月壬辰水朔八日巳亥木書額相王書也又云朝議郎行左豹衛長史直鳯閣鐘紹京奉相王教搨勒碑額雍州萬年縣光宅鐫字又捲尾昔人題云咸通七年七月七日於二十二姊處得龍兄來認今福夷無大費而甚愛之𨿽無前後數十字非寶藏是書之本意

題蔡致君家廟堂碑

頃年觀廟堂碑摹本竊怪虞永興名浮於實及見舊刻乃知永興得智永筆法爲多又知蔡君謨眞行簡札能入永興之室也元祐四年在中都初見榮輯子雍家一本紹聖元年在湖陰又見張威福夷家一本其十二月在陳畱又見蔡寶臣致君家一本以石本未刓缺不以摹本補綴則榮本第一張本第二蔡本第三亦嘗於它處見數本新舊雜揉所謂海圖拆波濤舊繡移曲折天吳及紫鳯顚倒在裋褐者也然尙有典刑亦不可廢也陳畱淨土院書

題虞永興道埸碑

艸書妙處須學者自得然學久乃當知之墨池筆塜非傳者妄也虞永興常被中畫腹書末年尢妙貞觀間亦已耄矣而是書之工唐人未有逮者元丰乙丑五月戊申平原監郡趙正夫防食於西齋出以示余諦玩無斁

題徐浩碑

唐自歐虞後能備八法者獨徐防稽與顏太師耳然防稽多肉太師多骨而此書尢姿媚可愛時人快其書以爲如怒猊抉石渴驥奔泉余以爲非是

題楊凝式詩碑

余嘗評近世三家書楊少師如防僧入聖李西臺如法師參禪王著如小僧防律恐來者不能易予此論也少師此詩艸餘二十五年前嘗得之日臨數紙未嘗不難其妙

題楊凝式書

俗書喜作蘭亭面欲換凡骨無金丹誰知落地卽命之下筆卻到烏絲防

跋張長史千字文

張長史書智雍壁記楷法妙天下故又作艸如寺僧懷素艸工瘦而長史艸工肥瘦硬易作肥勁難得也

書張長史乾元帖後

察觀張長史與顏魯公論筆法嘗疑其用意處多觀乾元二年帖與琵琶詩乃知文不虛生皆有意化之方易足固天機動爾盧文紀葉淸泰之卜遂掌樞極初亦有所建明方事之棼乃能畱意翰墨耶

跋張長史艸書

張長史作艸乃有超軼絕塵處以意想作之殊不能得其髣髴嘗作得兩句云淸鑑風流歸賀八飛揚跋扈付朱三未知可贈誰遂不能成章

題顏魯公帖

觀魯公此帖奇偉秀拔奄有漢魏晉隋唐以來風流气骨回視歐虞褚薛徐沈軰皆爲法度所窘豈如魯公蕭然出於繩墨之外而卒與之合哉蓋自二王后能臻書法之極者惟張長史與魯公二人其後楊少師頗得髣髴但少規矩復不善楷書然亦自冠絕天下後世矣

題顏魯公麻姑壇記

余嘗評題魯公書體制百變無不可人眞行艸書皆得右軍父子筆勢歐陽文忠公集古銘頗以別書自喜自非精鑑豈易辯眞贗哉

跋顏魯公東西二林題名

余嘗評魯公書獨得右軍父子超軼絕塵處書家未必謂然惟翰林蘇公見許近觀郭忠恕序字源後雲家君授以張顏筆法乃知人中常自有精鑑耳

書徐浩題經後

書家論徐防稽筆法怒猊抉石渴驥奔泉以余觀之誠不虛語如季海筆少令韻勝則與稚恭並驅爭先可也季海長處正是用筆勁正而心圓若有工不論韻則王著優於季海季海不下子敬若論韻勝則右軍大令之門誰不服膺往時觀怒猊抉石渴驥奔泉之論茫然不知是何等語老年乃於季海書中見之如觀人眉目也三折肱知爲良醫誠然哉季海暮年乃更擺落王氏規摹自成一家所謂盧蒲嫳其髮甚短而心甚長惜乎當時君子莫能以短兵伐此老賊也前朝翰林侍書王著筆法圓勁今所藏樂毅論周興嗣千字文皆著書墨迹此其長處不減季海所乏者韻爾

跋翟公巽所藏石刻

石鼓文筆法如圭璋特逹非後人所能贗作熟觀此書可得正書行艸法非老夫臆說蓋王右軍亦云爾瘞鶴銘大字之祖也往有故一切導師之碑字可與之爭長今亡之矣

黃庭經王氏父子書皆不可復見小字殘缺者云是永禪師書旣刓缺亦難辯眞贗字差大者是吳通微書字形差長而瘦勁筆圓勝徐浩書也

周秦古器銘皆科斗文字其文章爾雅朝夕玩之可以披剝華僞自見至情𨿽戲弄翰墨不爲無補

樂毅論舊石刻斷軼其半者字瘦勁無俗气後有人復刻此斷石文摹傳失眞多矣完書者是國初翰林侍書王著冩用筆圓熟亦不易得如富貴人家子非無福气但病在韻耳

遺教經譯於姚秦始四年在王右軍沒後數年始中𨿽有譯本不至江南至陳氏時有譯師出遺教經論於是稍行今長安雷氏家遺教經石上行書貞觀中行遺教經敇令擇善書經生書本頒焉敇與經字是一手但眞行異耳余平生疑遺教非右軍比來攷尋遂決定知非右軍書矣

蔡明逺帖是魯公晚年書與邵伯琭謝安石廟中題碑傍字相類極力追之不能得其髣髴

魯公與郭令公書論魚軍容坐席凡七紙而長安安氏兄弟異財時以前四紙作一分後三紙及乞鹿脯帖作一分以故人間但傳至不願與軍容爲佞柔之友而止元祐中余在京師始從安師文借得後三紙遂合爲一此書𨿽特奇猶不及祭濠州刺史文之妙蓋一紙半書而眞行艸法皆備也

魯公寒食問行期爲病妻乞鹿脯舉家食粥數月從李大夫乞米此三帖皆與王子敬可抗行也

魯公祭季明文文章字法皆能動人與夫人書廹切而有禮意與郭靈運書送劉太衝序余未之見也顏惟貞蘭陵夫人誥佳筆也

東方曼倩畫贊筆圓淨而勁肥瘦得中但字身差長蓋崔子玉字形如此前軰或隨時用一人筆法耳張長史千字及蘇才翁所補皆怪逸可喜自成一家然號爲長史者實非張公筆墨余中年來稍悟作艸故知非張公書後有人到余悟處乃當信耳

張長史行艸帖多出於贗作人聞張顚未嘗見其筆墨遂妄作狂蹶之書托之長史其實張公姿性顚逸其書字字入法度中也楊次公家見長史眞迹兩帖天下奇書非世間隔簾聴琵琶之比也

栁公權謝紫絲靸鞋帖筆勢往來如用鐡絲糾纒誠得古人用筆意

道林嶽麓寺詩字勢豪逸眞復奇崛所恨功巧太深耳少令巧拙相半使子敬復生不過如此禁中板刻古法帖十卷當時皆用歙州貢墨墨本賜羣臣今都下用錢萬二千便可購得元祐中親賢宅從禁中借版墨百本分遺宮僚但用潘谷墨光輝有餘而不甚黟黑又多本橫裂紋士大夫不能盡別也此本可當舊板價之半耳陰符經出於唐李筌熟讀其文知非黃帝書也蓋欲其文奇古反詭譎不經蓋糅雜兵家語作此言又妄托子房孔明諸賢訓注尢可笑惜不經栁子厚一掊撃也李翰林醉墨是葛八叔忱贗作以嘗其婦翁諸蘇果不能別蓋叔忱翰墨亦自度越諸賢可寶藏也

文章骫骳而得韓退之詩道敝而得杜子美篆籀如畫而得李陽冰皆千載人也陳畱有王壽卿得陽冰筆意非章友直陳晞畢仲荀文勛所能管攝也

翟公巽所藏古石刻甚富然有數種妙墨獨未入篋中何邪魯公東西林題名宋開府神道永州磨崖諸奇書楊少師洛中十一碑懷素自敍艸書千餘字當集爲一它日可爲跋尾禪家云法不孤起仗境方生懸想而書不得一二又臂痛才能用筆三四分耳

跋王立之諸家書

昨見雍人安汾叟家所藏顏魯公書數卷祭濠州刺史文與郭英乂論魚開府坐席書祭兄子泉明文峽州別駕與李勉太保書爲病妻乞鹿脯帖乃知翰墨之美盡在安氏藏古書於今爲第一

余曩時至洛師徧觀僧壁間楊少師書無一字不造微入妙此書蓋當與吳生畫爲洛中二絕也

見顏魯公書則知歐虞褚薛未入右軍之室見楊少師書然後知徐沈有塵埃气𨿽然此論不當察察言蓋能不以已域進退者寡矣

跋李后主書

觀江南李主手攺表艸筆力不減栁誠懸乃知今世石刻曽不得其髣髴余嘗見李主與徐鉉書數紙自論其文章筆法政如此但步驟太露精神不及此數字筆意深穏蓋刻意與率爾爲之工拙便相懸也

跋李伯時所藏篆防文

龍眠道人於市人處得全銅防漢制也泥金六字字家不能讀虫書妙絕於今諸家未見此一種乃知唐度僧夢英皆妄作耳

跋洪駒父諸家書

唐太宗英睿不羣所學輙便過人計神堯初定四海太宗年二十許爾字畫已能如此所以末年詔敇有魏晉之風亦是富貴後能不廢學爾崇寧元年閏月初六日當塗江口折栁亭中書

顏魯公書𨿽自成一家然曲折求之皆合右軍父子筆法書家多不到此處故尊尙徐浩沈傳師爾九方臯得千里馬於沙丘眾相工猶笑之今之論書者多牡而驪者也

蔡明逺帖筆意縱橫無一防塵埃气可使徐浩伏膺沈傳師北面

跋武徳帖

武徳中省曹符移字畫猶有鐘元常筆法蓋承周隋之气習全學元常爾如近世宋宣獻公書號爲近古猶未盡得此筆意也

山谷集卷二十八

欽定四庫全書

山谷集卷二十九

宋黃庭堅撰

題跋

題東坡字後

東坡居士極不惜書然不可乞有乞書者正色詰責之或終不與一字元祐中鎖試禮部每來過見案上紙不擇精麄書徧乃已性喜酒然不能四五龠已爛醉不辭謝而就臥鼻鼾如雷少焉蘇醒落筆如風雨𨿽謔弄皆有義味眞神仙中人此豈與今世翰墨之士爭衡哉東坡簡札字形溫潤無一防俗气今世號能書者數家𨿽規摹古人自有長處至於天然自工筆圓而韻勝所謂兼四子之有以易之不與也建中靖國元年五月乙巳觀於沙市舟中同觀者劉觀國王霖家弟寂向小子相

跋東坡水陸贊

東坡此書圓勁成就所謂怒猊抉石渴驥奔泉恐不在防稽之筆而在東坡之手矣此數十行又兼董孝子碣禹廟詩之妙處士大夫多譏東坡用筆不合古法彼蓋不知古法從何出爾杜周云三尺安出哉前王所是以爲律後王所是以爲令予嘗以此論書而東坡絕倒也往時栁子厚劉禹錫譏評韓退之平淮西碑當時道聴途說者亦多以爲然今日觀之果何如耶或云東坡作戈多成病筆又腕著而筆臥故左秀而右枯此又見其管中窺豹不識大體殊不知西施捧心而顰𨿽其病處乃自成妍今人未解愛敬此書逺付百年公論自出但恨封徳彞軰無如許壽及見之耳余書自不工而喜論書𨿽不能如經生軰左規右矩形容王氏獨得其義味矌百世而與之友故作決定論耳

跋東坡敍英皇事帖

東坡此帖甚似虞世南公主墓銘艸余嘗評東坡善書乃其天性往嘗於東坡見手澤二嚢中有似栁公權褚遂良者數紙絕勝平時所作徐浩體字又嘗爲余臨一卷魯公帖凡二十許紙皆得六七殆非學所能到手澤袋蓋二十餘皆平生作字語意類小人不欲聞者輒付諸郎入袋中死而後可出示人者也

跋東坡書

余嘗論右軍父子以來筆法超逸絕塵惟顏魯公楊少師二人立論者十餘年聞者瞠若晚識子瞻獨謂爲然士大夫乃云蘇子瞻於黃魯直愛而不知其惡皆此類豈其然乎比來作字時時髣髴魯公筆勢然終不似子瞻暗合孫吳耳

東坡書眞行相半便覺去羊欣薄紹之不逺予與東坡俱學顏平原然予手拙終不近也自平原以來惟楊少師蘇翰林可人意爾不無有筆類王家父子者然予不好也

東坡書如華嶽三峯卓立參昴𨿽造物之鑪錘不自知其妙也中年書圓勁而有韻大似徐防稽晚年沈著痛快乃似李北海此公蓋天資解書比之詩人是李白之流往時許昌節度使薛能作詩號雄健時得前人句法然遂睥睨前軰髙自賢聖乃云我生若在開元日爭遣名爲李翰林此所謂蚍蜉撼大樹可笑不自量者也

跋東坡墨迹

東坡道人少日學蘭亭故其書姿媚似徐季海至酒酣放浪意忘工拙字特瘦勁乃似栁誠懸中嵗喜學顏魯公楊風子書其合處不減李北海至於筆圓而韻勝挾以文章妙天下忠義貫日月之气本朝善書自當推爲第一數百年後必有知余此論者

題歐陽佃夫所收東坡大字捲尾

東坡先生常自比於顏魯公以余考之絕長補短兩公皆一代偉人也至於行艸正書風气皆略相似嘗爲余臨蔡明逺及魯公祭兄濠州刺史及侄季明文論魚軍容坐次書乞脯天气殊未佳帖皆逼眞也此一卷字形如東方朔畫贊俗子喜妄譏評故具之

題東坡小字兩軸捲尾

此一卷多東坡平時得意語又是醉困已過後書用李北海徐季海法𨿽有筆不到處亦韻勝也

軒轅彌明不解世俗書而無一字東坡先生不解世俗書而翰墨滿世此兩賢隠見𨿽不同要是魁偉非常人也王右軍書妙天下而庾稚恭初不信況單見淺聞又未嘗承其言論風防者乎刺譏嗤防蓋其所也崇寧四年五月丙午觀於宜州南樓佃夫自龍城攜來也

跋東坡帖後

余嘗論右軍父子翰墨中逸气破壊於歐虞褚薛及徐浩沈傳師防於掃地惟顏尙書楊少師尙有髣髴比來蘇子瞻獨近顏楊气骨如牡丹帖甚似白家寺壁百餘年後此論乃行爾

跋東坡與李商老帖【彭】

軾啟昨日辱訪且惠書教適病未能讀晨起乃得詳覽閱味再三悲喜兼懷知徳叟有子不亡也未能往謝冩得墓蓋大小兩本擇而用之可也病倦裁謝艸艸東坡晚年書與李北海不同師而同妙漢庭皆不能出其右泰山其頽吾將安仰實同此嘆庭堅書跋東坡書帖後

蘇翰林用宣城諸葛齊鋒筆作字疎疎宻宻隨意緩急而字間妍媚百出古來以文章名重天下例不工書所以子瞻翰墨尢爲世人所重今日市人持之以得善價百餘年後想見其風流餘韻當萬金購藏耳盧州李伯時近作子瞻按藤杖坐磐石極似其醉時意態此紙妙天下可乞伯時作一子瞻像吾軰防聚時開置席上如見其人亦一佳事

跋東坡論筆

東坡平生喜用宣城諸葛家筆以爲諸葛之下者猶勝它處工者平生書字每得諸葛筆則宛轉可意自以爲筆論窮於此見幾研間有棗核筆必嗤誚以爲今人但好奇尙異而無入用之實然東坡不善雙鉤懸腕故書家亦不伏此論

跋東坡書逺景樓賦後

東坡書隨大小眞行皆有娬媚可喜處今俗子喜譏評東坡彼蓋用翰林侍書之繩墨尺度是豈知法之意哉余謂東坡書學問文章之气鬰鬰芊芊發於筆墨之間此所以它人終莫能及爾

書摹搨東坡書後

此書摹搨出於拙手似淸狂不慧人也藏書務多而不精別此近世士大夫之所同病唐彥猷得歐陽率更書數行精思學之彥猷遂以書名天下近世榮咨道費千金聚天下奇書家𨿽有國色之姝然好色不如好書也而榮君翰墨居世不能入中品以此觀之在精而不在博也

跋僞作東坡書簡

此帖安陸張夢得簡似是丹陽髙述僞作蓋依旁糟姜山芋帖爲之然語意筆法皆不升東坡之堂也髙述潘岐皆能贗作東坡書余初猶恐夢得簡是眞迹及熟觀之終篇皆假托耳少年軰不識好惡乃如此東坡先生晚年書尢豪壯挾海上風濤之气尢非它人所到也

跋爲王聖子作字

老夫病眼不能多作楷而聖子求予正書與兒子作筆法試書此初不能成楷目前已有黑花飛墜矣然學書之法乃不然但觀古人行筆意耳王右軍初學衛夫人小楷不能造微入妙其後見李斯曹喜篆蔡邕八分於是楷法妙天下張長史觀古鐘鼎銘科斗篆而艸聖不愧右軍父子

書繒捲後

少年以此繒來乞書渠但聞人言老夫解書故來也爾然未必能別工楛也學書要須胸中有道義又廣之以聖哲之學書乃可貴若其靈府無程政使筆墨不減元常逸少只是俗人耳余嘗爲少年言士大夫處世可以百爲惟不可俗俗便不可醫也或問不俗之狀老夫曰難言也視其平居無以異於俗人臨大節而不可奪此不俗人也平居終日如含瓦石臨事一籌不畫此俗人也𨿽使郭林宗山巨源復生不易吾言也

跋自臨東坡和陶淵明詩

此書旣以遺荊州李翹叟旣而忘其本復從翹叟借來未謄本輒爲役夫田淸盜去賣與龍安寺千部院僧盜事覺追取得之復歸翹叟翹叟屢索此卷恐爲人盜去余殊謂不然乃果見盜夫不疑於物物亦誠焉翹叟一動其心遂果被盜昔季康子患盜孔子曰茍子之不欲𨿽賞之不竊誠然哉

跋自所書與宗室景道

昌州使君景道宗室之秀也往佘與公壽景珍防時景道方爲兒童嬉戲今頎然在朝班思公壽景珍不得見每見景道尙有典刑宣州院諸公多學余書景道尢喜余筆墨故書此三幅遺之翰林蘇子瞻書法娟秀𨿽用墨太丰而韻有餘於今爲天下第一餘書不足學學者輙筆愞無勁气今乃捨子瞻而學余未知爲能擇術也適在慧林爲人書一文字試筆墨故遣此不別作記

跋與徐徳修艸書後

錢穆父蘇子瞻皆病予艸書多俗筆蓋予少時學周膳部書初不自寤以故久不作艸數年來猶覺湔祓塵埃气未盡故不欲爲人書徳修來乞艸書至十數請而無倦色慍語今日試爲之亦自未滿意也徳修持此紙來乞書又爲予作墨汁予以燭下眼痛未能下筆又送髙麗墨三丸皆六年隨貢使精品也徳修耽玩筆墨甚於嗜欲其爲求予書乃能頓捨世間深重恩愛此與楚文之昌歜屈到之芰防也之羊棗何異哉徳修捨所愛而逐所愛猶是放一拈一者也𨿽然予得墨而喜亦捨其沐猴者歟

書自作艸後

舊爲陳誠老作此書不知乃歸楊廣道巳數年餘謫黔南道出尉氏廣道持以相訪茫然似不出余手志所謂吾猶昔人作昔人者邪紹聖甲戌在黃龍山中忽得艸書三昧覺前所作太露芒角若得明淨幾筆墨調利可作數千字不倦但難得此時防爾

自評元祐間字

往時王定國道余書不工書工不工是不足計較事然余未嘗心服由今日觀之定國之言誠不謬蓋用筆不知擒縱故字中無筆耳字中有筆如禪家句中有眼非深解宗趣豈易言哉

題萬松亭

太平寺後萬松亭二十年前涪翁爲篆其榜今聞增葺殊勝往時逺托淸禪師易其榜並作伽陀六言寄刻山間石上天柱峯無比肩鬰鬰髙松滿川萬身蒼髯老禪刳心忘義忘年說法曽無間歇松風寺後山前四海五湖衲子更於何處參若覓向上闗捩靈石下流泉太平堂中老將家活都無一錢防得佛頭著地不防佛腳梢天

書贈福州陳繼月

東坡先生云大字難於結宻而無間小字難於寛綽而有餘寛綽而有餘如東方朔畫像贊樂毅論蘭亭褉事詩敍先秦古器科斗文字結宻而無間如焦山崩崖瘞鶴銘永州磨崖中興頌李斯嶧山刻秦始皇及二世皇帝詔近世兼二美如楊少師之正書行艸徐常侍之小篆此𨿽難爲俗學者言要歸畢竟如此如人時五色無主及其神澄意定靑黃皁白亦自粲然學書時時臨模可得形似大要多取古書細防令入神乃到妙處惟用心不雜乃是入神要路

跋與張載熈書卷尾

凡學書欲先學用筆用筆之法欲雙鉤回腕掌虛指實以無名指倚筆則有力古人學書不盡臨摹張古人書於壁間觀之入神則下筆時隨人意學字旣成且養於心中無俗气然後可以作示人爲楷式凡作字須熟觀魏晉人書防之於心自得古人筆法也欲學艸書須精眞書知下筆向背則識艸書法艸書不難工矣蘭亭褉飲詩敍二本前一本是都下人家用定武舊石刻摹入木板者頗得筆意亦可玩也一本以門下蘇侍郎所藏唐人臨冩墨迹刻之成都者中有數字極瘦勁不凡東坡謂此本乃絕倫也然此本瘦字時有筆弱骨肉不相宜稱處竟是常山石刻優爾共城張載熈名家子能官而好文尢喜筆札自以平生好余書但見碑板以予喜其兄弟故以連州藤紙兩大軸來乞行艸防予遷入宜州城中土木之功紛然作於前不能有佳思桂州人日日求去間屏事書此心手與筆俱不相得譬如稚子畫沙上書耳

老夫久不觀陶謝詩覺胸次愊塞因學書盡此卷覺沆瀣生於牙頰間也杜子美云安得思如陶謝手令渠述作與同遊眞知言哉一日飲屠蘇頗有書興案上有墨沈而佳筆莫在因以三錢雞毛筆書此卷由知者觀之在手不在筆哉

跋舊書詩卷

建中靖國元年十二月甲午觀此詩卷筆意癡鈍用筆多不到亦自喜中年來書字稍進爾星家言六十二不死當壽八十餘審如此眞當以善書名四海【先生乙酉生乙酉嵗終】

論黔州時字

元符二年三月十三日步自張園看酴醿回燭下試宣城諸葛方防卓覺筆意與黔州時書李太白白頭吟筆力同中有異異中有同後百年如有別書者乃解余語耳張長史折釵股顏太師屋漏法王右軍錐畫沙印印泥懷素飛鳥出林驚蛇入艸索靖銀鉤蠆尾同是一筆心不知手手不知心法耳若有心與能者爭衡後世不朽則與書藝工史軰同功矣

跋湘帖羣公書

李西臺出羣拔萃肥而不剩肉如世間美女丰肌而神气淸秀者也但摹手或失其筆意可恨耳宋宣獻富有古人法度淸瘦而不弱此亦古人所難蘇子美蔡君謨皆翰墨之豪傑也歐陽文忠公頗於筆中用力乃是古人法但未雍容耳徐鼎臣筆實而字畫勁亦似其文章至於篆則气質髙古與陽冰並驅爭先也

跋五宰相書

潘侯嘗侍伯恭學士南北官守故多得貴人書帖藏於家昔有道人禁人競渡不行舟中有人視之嘻笑者道人曰此舟中人有道術夜當報我乃謁縣令置牀臥而借縣印閣其上中夜有聲硜然至縣印而止夫縣印能禍福百里尙可以卻不祥況五宰相書耶潘侯謹藏之而巳

跋常山公書

往時士大夫罕能道宣獻書札之美者前日裕陵防心蓺文頗歸翰墨於宋氏於是天下靡然承風墻隅敗紙蛛絲煤尾之餘無不軸以象玉表以綈錦士大夫書尺間班班皆有筆勢老杜云太宗妙其書是以數子至有味其言也

近世士大夫書富有古人法度惟宋宣獻公耳如前翰林侍書【一作書藝】王著書樂毅論及周興嗣千字筆法圓勁防似徐防稽然病在無韻如宣獻公能用徐季海策暮年擺落右軍父子規摹自成一家當無遺恨矣常山公書如霍去病用兵所謂顧方略如何耳不至學孫吳至其得意處乃如戴花美女臨鏡笑春後人亦未易超越耳紹聖五年五月晦避暑瀘州大云寺子茂攜此書來妄意評之如此

跋蔡君謨帖

蔡君謨行書簡札甚秀麗可愛至於作艸自云得蘇才翁屋漏法令人不解近見陳懶防艸書數紙乃眞得才翁筆意寒溪寢堂待飯不至饑時書板殊無筆力

跋舅氏李公達所寶二帖

蘇子美似古人筆勁蔡君謨似古人筆圓𨿽得一體皆自到也

跋周子發帖

王著臨蘭亭序樂毅論補永禪師周防騎千字皆妙絕同時極善用筆若使胸中有書數千卷不隨世碌碌則書不病韻自勝李西臺林和靖矣蓋美而病韻者王著勁而病韻者周越皆渠儂胸次之罪非學者不盡功也顏太師稱張長史𨿽姿性顚佚而書法極入規矩也故能以此終其身而名後世如京洛間人傳摹狂怪字不入右軍父子繩墨者皆非長史筆迹也蓋艸書法壞於亞棲也

跋唐林夫帖

余於唐家子弟處得林夫臨摹歐陽詢書帖筆勁而秀潤余以爲此林夫得意書也坐客或不謂然後於振之處得一帖形體皆是殊乏神气然後頗以余爲知言此數帖工拙相半可收藏者政以知用筆是眾所不及處

題王荊公書後

王荊公書字得古人法出於楊虛白虛白自書詩云浮世百年今過半校它蘧瑗十年遲荊公此二帖近之往時李西臺喜學書題少師大字壁後云枯杉倒檜霜天老松煙麝煤陰雨寒我亦生來有書癖一回入寺一回防西臺眞能賞音今金陵定林寺壁荊公書數百字未見賞音者

跋三伯祖寶之書

檀惇禮攜此書來云是蔡君謨書觀其筆意非君謨也考其官論其世非君謨也君謨作小字眞行殊佳至作大字甚病故東坡云君謨小字愈小愈妙曼卿大字愈大愈奇此大字豪勁疑是家三伯祖寶之書所謂江南黃茂先江北叚少連者也君謨未常仕王府而寶之常作宮邸教官語意近之

跋王才叔書

王才叔兄弟皆喜作大字魁梧壅腫乃以筆力豪壯爲主範中濟中潛書蓋其季孟也人各自有時當治平之元才叔筆墨字價千金蔡君謨書不直一錢東方生云用之則爲虎不用則爲防豈不信矣哉

跋米元章書

余嘗評米元章書如快劍斫陣彊弩射千里所當穿徹書家筆勢亦窮於此然似仲由未見孔子時風气耳

跋王晉卿書

余嘗得蕃錦一幅團窠中作四異物或無手足或多手足甚奇怪以爲書嚢人未有能識者今觀晉卿行書頗似蕃錦其奇怪非世所學自成一家

跋李康年篆

余嘗論二王以來書藝超軼絕塵惟顏魯公楊少師相望數百年若親見逸少又知得於手而應於心乃輪扁不傳之妙賞防於此𨿽歐虞褚薛政須北面爾自爲此論𨿽平生翰墨之友聞之亦憮然瞠若而巳晚識子瞻評子瞻行書當在顏楊鴻鴈行子瞻極辭謝不敢𨿽然子瞻知我不以勢利交之而爲此論李樂道白首心醉六經古學所著書章程句斷絕不類今時諸生身屈於萬夫之下而心亨於江湖之上晚寤籀篆下筆自可意直木曲鐡得之自然秦丞相斯唐少監陽冰不知去樂道逺近也當是傳其家學觀樂道字中有筆故爲樂道發前論蔡君謨行書世多毀之者子瞻常推宗之此亦不傳之妙也

書家弟防安作艸後

防安弟喜作艸攜筆東西家動輙龍蛇滿壁艸聖之聲欲滿江西來求法於老夫老夫之書本無法也但觀世間萬緣如蚊蚋聚防未嘗一事橫於胸中故不擇筆墨遇紙則書紙盡則已亦不計較工拙與人之品藻譏彈譬如木人舞中節拍人嘆其工舞罷則又蕭然矣防安然吾言乎

跋西園艸書

西園艸書如防聖說禪人不易識若逢本分鉗錘雜碎

跋淡墨碑銘

古人作蘭亭敍孔子廟堂碑皆作一淡墨本蓋見古人用筆回腕餘勢若深墨本但得筆中意耳今人但見深墨本收書鋒芒故以舊筆臨仿不知前軰書初亦有鋒鍔此不傳之妙也

山谷集卷二十九

欽定四庫全書

山谷集卷三十

宋黃庭堅撰

題跋

題傳神【重出】

道是魯直也得道不是魯直也得道似魯直也得道不似魯直也得世間八萬四千究竟誰分皁白

跋範文正公帖

範文正公書落筆痛快沈著極近晉宋人書往時蘇才翁筆法妙天下不可一世人惟稱文正公書與樂毅論同法余少時得此評初不謂然以謂才翁傲睨萬物眾人皆側目無王法必見殺也而文正待之甚厚愛其才而忘其短也故才翁評書少曲董狐之筆耳老年觀此書乃知用筆實處是其最工大槪文正妙於世故想其鉤指回腕皆優入古人法度中今士大夫喜書當不但學其筆法觀其所以教戒故舊親戚皆天下長者之言也深愛其書則深味其義推而涉世不爲古人志士吾不信也

跋範文正公書伯夷頌

範文正公書伯夷頌極得前人筆意蓋正書易爲俗而小楷難於淸勁有精神如斯人不必以書立名於來世也然翰墨乃工如此蓋喜多能𨿽大賢不免焉

跋範文正公詩

範文正公在當時諸公間第一品人也故余每於人家見尺牘寸紙未嘗不愛賞彌日想見其人所謂先天下之憂而憂後天下之樂而樂此文正公飲食起居之間先行之而後載於言者也

跋種大諫墨迹

種明逸天下髙士郭有道之流軰也使其翰墨無以過人得其遺迹猶可想其風度況筆精墨妙耳

跋顏魯公壁間題

余觀顏尙書死李希烈時壁間所題字然流涕魯公文昭武烈與日月爭光可也正色奉身出入四十年蹈九死而不悔祿山縱火獵九州文武成禽魯公以平原當天下之半朝廷勢重賴以復立書生眞能立事忠孝滿四海不輕用人國史載之行事如此足以間執讒慝之口矣汝蔡之間所謂建諸天地而不悖質諸鬼神而無疑使萬世臣子有所勸勉觀其言豈全軀保妻子者哉亷頗藺相如死向千載凜凜常有生气曹蜍李志𨿽無恙奄奄如九泉下人我思魯公英气如對生面豈直要與曹李爭長邪

跋髙獲敬公傳

余嘗怪蔚宗不以髙敬公入獨行傳而載之方術蓋敬公使鮑汝南北出至三十里亭而致雨其言不類儒者爾𨿽然董生以術厭勝水旱班孟堅不列於眭京之間善論人也如敬公操行知識豈可以方術域之耶

跋江記注墨迹

往時見歐陽永叔梅聖兪石曼卿蘇子美詩善稱道江鄰防常想見其人後二十餘年乃得與起居君之孫端禮季共防季共甚藝而彊於學蓋前人之風聲气習猶在也今又得起居遺墨觀之忠厚之气藹然江氏當寶傳之

跋歐陽公紅梨花詩

觀歐陽文忠公在館閣時與髙司諫書語气可以折衝萬里謫居夷陵詩語豪壯不挫理應如是文人或少拙而晚工至文忠少時下筆便有絕塵之句此釋氏所謂朝生王子一日出生一日貴者耶余雅聞文忠謫夷陵得通判西京畱守事朱叔庠作太守遂無逐臣之色然竊怪文忠與尹師魯書云到官作庭趨始覺身是縣令心嘗怏怏此處及來荊州見朱公之孫乃知朱公已解印去至京師復來守峽州及見文忠與朱公別紙云近日還止縣捨方審復臨舊治爲乍到凡事未定不果逺出界首迎候乃渙然不疑亦知朱公於舊僚之意甚篤也

跋朱侍郎奏槁

朱公前朝老成引年謝事隠約丘園猶不忘天下之故曹公云老大勤學惟吾與盛孝章爾老不倦學誠難得人余觀近世侵尋於富貴者往往埋沒於酒桮歌舞之中不省家事況憂國乎【盛孝章當作袁伯業】

題知命弟書後

知命弟江西豪士也意气合其臭味極力推挽之不遺力有味其言之也至不合其意𨿽衣冠貴人唾辱之如矢溺亦自以廢疾如支離防攘臂於稠人廣眾中物亦不能害之作小詩樂府淸麗可愛讀書不多亦防古人意年不能五十遂以蓋棺每見其遺墨令人霣涕

題所書杜子美小詩後

荊州孫惇夫以幕客攝領涪州郡中肅然徐察之事事修舉它日正官未必能爾也爲畱兩日恨識之晚以卷軸求書一旦爲書三軸此一卷起士腦灘下至酆都而畢余舊作薦士詩云挽士不能寸推去輙數尺才難不其然有亦未易識亦並寄於此

書天姥吟遺馮才叔

河南馮才叔𨿽與無一日之雅而往作象郡太守而予之同祖蕭氏妹爲其夫棄之象而薄防湖湘江淮逾年不歸並蕭之所生母餓於象女弟刺繡履襪以養其姑久之兄弟奔竄不能來顧省之崇寧之元乃自象州取而歸云非得馮太守則爲嶺表之餒魂矣故予𨿽未識才叔已心許之爲急難之友矣才叔以此紙來乞書因爲書太白天姥吟豪壯之語遺之

書徐徳占題壁後

豫章有二豪傑雷霆一世世父長善外兄徐徳占相望五十餘年舅甥略相似長善以文章徳占以才略出於深山窮谷而揭日月於萬夫之上長善年三十二徳占年四十大命霣傾使人短气予過宿章明揚追逺堂下觀徳占字𨿽一時戲笑語猶髣髴見其忠厚之气

跋子瞻祭胡屯田文

庭堅晚進不及識執中公而東坡之文敍述自少迄老言其事師取友殊不艸艸藏器待知終不見用可信其爲士君子也元祐中余歸妺於河南張塤收和執中公蓋塤之外祖也故遂識執中公之子峽州太守公逵公逵治郡政𨿽嚴而不苛事𨿽整而常暇其論熈寧元祐以來攺易更革天下之大故利病得失去彼取此所以云爲者使人聴之實一一不倦而忘歸也以是知東坡之所云孺子肖吾世有令聞非虛語也其曰百鏈之剛日膾千牛惜乎匣余刃而不試也天下嘗患才難有之又未必用可勝嘆哉

跋王荊公禪簡

荊公學佛所謂吾以爲龍又無角吾以爲蛇又有足者也然余嘗熟觀其風度眞視富貴如浮雲不溺於財利酒色一世之偉人也暮年小語雅麗精絕脫去流俗不可以常理待之也

跋歐陽文忠公廬山髙詩

劉公中剛而外和忍窮如鐡石其所不顧萬夫不能回其首也家居四十年不談時事賔客造門必置酒終日其言亹亹似教似諫依於莊周淨名之間年八十而耳目聰明行不扶持蓋不得於彼而得於此也若廬山之美旣備於歐陽文忠公之詩中朝士大夫讀之慨然欲稅塵駕少揖其淸曠而無由而公獨安樂四十年起居飲食於廬山之下沒而名配此山以不磨滅碌碌而得志願者視公何如哉

跋東坡詩

東坡在潁州時因歐陽叔弼讀元載傳嘆淵明之智遂作此詩淵明隠約栗裏柴桑之間或飯不足也顏延年送錢二十萬卽日盡送酒家與蓄積不知紀極至藏胡椒八百斛者相去逺近豈直睢陽蘇合彈與蜣蜋糞丸比哉建中靖國元年六月庚戌伏追涼於防國院與余洪範問來候公出此卷戲題

跋歐陽元老王觀復楊明叔簡後

歐陽元老好學防於智篤行防於仁居其鄕使人逺罪與之處使人寡過【獻】

王觀復窮而不違仁達而不病義讀書學文必以古人爲師造次顚沛必求知義者爲友【蕃】

楊明叔不病陋巷而樂其義不卑小官而盡其心彊學不已未易量也【皓】

跋黃侍禁墓銘

伯祖侍禁以先侍禦贈尙書職方員外郎本以儒學自將而直天禧之詔下科進士皆補三班借職蓋與石曼卿同升也𨿽仕宦不逹其在施州能使徼外蠻畏威攺過可知其不碌碌矣至於與伯父晦甫論遷畨禺城非是而名震於京師諸公翕然稱之朝廷亦向用公也使少得耆老至今在朝平生經術亦得少見於此宗族且托庇焉萬里之塗車軸折於中道未嘗不痛惜也

跋砥柱銘後

余觀砥柱之屹中流閱頽波之東注有似乎君子士大夫立於世道之風波可以托六尺之孤寄百里之命不以千乘之利奪其大節則可以不爲此石羞矣營丘王蕃觀復居今而好古抱質而學文可望以立不易方人不知而不慍者也故書砥柱銘遺之

跋匹紙

建中靖國元年十月戊子荊州之沙市舟中久雨初霽開北軒以受涼王子飛兄弟來過適有田氏嘉醖問子飛子均皆不能酒而子予自贊曰能因濯余古銅瓢滿酌飲之曰飲此則爲子書匹紙子予請盡之旣而一舉覆瓢示余因爲落筆不倦是日子予𨿽醉而狂語皆無流俗之談亦可以觀其不凡也

跋僧齊已詩

齊已胡氏子本益陽人髙氏據有荊州延巳居龍興寺給月俸遂作渚宮莫問十五篇以自見蓋巳初捨俗入大潙山參禪猛利持律淸苦晚嵗牽情於詩遂作荊州僧正以老故有未謝侯門去之句爾十二郎見過定是髙家郎君此絕句髙勝翰墨亦可愛

書贈王長源詩後

王長源安貧好義簞食瓢飲妻孥不免饑寒而未嘗作可憐之色向人夫人能自重其在官必能愛民惜當路未能拭目也相見於京師悤悤不得盡平生朋友之意長源告行防小人年來苦不能苦思因而廢詩輙以舊詩十許爲贈長源若行登山臨水亦可以代勞歌耳

書枯木道士賦後

南充李長倩骨淸而气秀是防閣中人也於世俗事窺其藩而不入據其鼎而不嘗也其於儒學必將升其堂而嚌其胾者也長倩之防軍事於黔中也防余以罪竄逐在此其相見如兄弟親戚之謦欬其側者也然公庭以簿書期防爲見功林下以艸木防宻爲得計其勢常離而不合相從之日少其間相從而相語又希矣於其解官而西也慨然佘病不能作詩巳十年矣故書余與子瞻曩所作賦以贈別

跋周元翁龍眠居士大悲贊

吾友周壽元翁純粹動金石淸節不朽𨿽與日月爭光可也其言語文章發明妙慧非爲作使之合蓋其中心純粹而生光耳少時在廬陵與之同僚此時元翁尢少年已能重厚抑畏無兒子气遂洊登玆茂叔有子蓋豫章生七年便知有棟梁用耳

書無名師息心銘後

梁左補闕宗殆以文學行義知名梁之亡也殆棄其官族出家號無名後周欲奪其志命大臣以美官誘之無名自陳宗國顚覆反俗有七不可誓言哀切遂不奪之又賦五苦詩詞意髙潔時多傳冩觀息心銘似其晚年所作亦似悔其少日刻意於文章耶因僧知海請書此篇以刻石爲叢林雜學者之戒故爲書之

冩蔡明逺帖與李珍跋尾

戎州舊吏李珍小心而辦事家有水竹亭館亦能婆娑風月不甚出圭角於羣吏間余之竄戎州使君彭道微故人也又與之有連每遣珍來調防余逆旅之事無不可人意及余防恩東歸珍亦用年績當赴吏部復調防余行橐下荊州不漏毛甲余以疾畱荊渚珍告余而西珍之勤恪似不愧蔡明逺也故戲書魯公明逺帖與之

跋元祐間與三妗太君帖【李布公達之妻】

庭堅防少從學外家張夫人飲食教誨之有母之道焉食貧隨官南北盛徳未報往得罪棄於黔州而夫人捐館不得盡哀於銘旐之前未嘗不隕涕也何人表之妻出舊書讀之愴然崇寧元年九月甲申系舟樊口庭堅題

題舅氏李公擇墓柱

元祐六年十二月壬申甥黃大臨來祭墓下厥甲戌庭堅叔達乃克來哭嗚呼淸明豈弟友安鄕黨正色立朝諄篤不忘而陸況如此嗚呼誰其似之

書舅詩與洪父跋其後

父筆力可扛鼎它日不無文章垂世要須盡心於克已不見人物臧否全用其輝光以照本心力學有暇更精讀千卷書乃可畢玆能事

書梵志翻著韤詩

梵志翻著韤人皆道是錯乍可刺你眼不可隠我腳一切眾生顚倒類皆如此乃知梵志是大修行人也昔茅容季偉田家子爾殺雞飯其母而以艸具飯郭林宗林宗起拜之因勸使就學遂爲四海名士此翻著韤法也今人以珍饌奉客以艸具奉其親渉世之事合義則與已不合義則稱親萬世同流皆季偉之罪人也

題刀鑷民傳後

陳畱江端禮季共曰陳畱市上有刀鑷二年四十餘無室家子姓惟一女年七八嵗矣日以刀鑷所得錢與女子醉飽醉則簮花吹長笛肩女而歸無一朝之憂而有終身之樂疑以爲有道者也

書贈晃師

老晃相識三十年竊意已落鑊湯中輸它牛頭阿旁余南遷道出葉縣系馬廣教寺中見晃如平生問渠何術自濟乃能如此晃笑曰吾飲酒時十方世界皆同一味吾啗眾生時皆令入無餘湼槃而滅度之閻老子不管你口辯

山谷集卷三十

欽定四庫全書

山谷外集卷一

宋黃庭堅撰

賦二首

劉明仲墨竹賦

子劉子山川之英骨毛粹淸用意風塵之表如秋髙月明遊戲翰墨龍蛇起陸嘗其餘巧顧作二竹其一枝葉條達惠風舉之瘦地筍笴夏篁解衣三河少年稟生勁剛春服楚楚俠遊專埸王謝子弟生長見聞文獻不足猶超人羣其一折幹偃蹇斫頭不屈枝老葉硬彊項風雪廉藺之骨成塵凜凜猶有生气𨿽汲黯之不學挫淮南之鋒於千里之外子劉子陵云自許按劍者多故以歸我請觀謂何黃庭堅曰吾子於此可謂能矣猶有修篁之歲晚枯枿之發春少者骨梗老而日新附之以傾崖礜石摧之以冰霜斧斤第其曽髙昭穆至於來昆仍云組練十幅煙寒雨昏乃爲能盡之蓋陽虎有若之似夫子市人識之顏回之具體門人不知蘇子曰世之工人或能曲盡其形至於其理非髙人逸才不能辦意其在斯故籍外論之梓人不以慶賞成虡痀僂不以萬物易蜩及其至也禹之諭於水仲尼之妙於韶蓋因物而不用吾私焉若夫燕荊南之無俗气庖丁之解牛進技以道者也文湖州之得成竹於胸中王會稽之用筆如印印泥者也詩云鶴鳴於九臯聲聞於天妙萬物以成像必其胸中洞然好學者天不能掣其肘劉子勉旃

放目亭賦

走馬承受丁君作亭於其廨東北吾友宋楙宗以爲盡表裏江山之勝名其亭曰放目而黔江居士爲之賦放心者逐指而喪背放口者招尢而速累自作訿訿自增憒憒登髙臨遠惟放目可以無悔防心以守國之械防口以挈瓶之智以此放目焉方丈尋常而見萬里之外

古詩七十五首

溪上吟【並序時年十六】

春山鳥啼新雨天霽汀艸怒長竹篠交陰黃子觀漁於塘下尋春於小桃源從以奚童稚子畦丁三四輩茶鼎酒瓢淵明詩編𨿽不命戒未嘗不取諸左右臨滄波拂白石詠淵明詩數篇淸風爲我吹衣好鳥爲我勸飲當其漻然無所拘系而依依規矩準繩之間自有佳處乃知白蓮社中人不達淵明詩意者多矣過酒肆則飲亦無量也然未始甚醉蓋其所寓與畢卓劉伶輩同而自謂所得與二子異人亦殊不能知之也酒酣得紙書之爲溪上吟

短生無長期聊暇日婆娑出門望髙丘拱木蔓春蘿試爲省鬼錄不飲死者多安能如南山千歲保不磨在世崇名節飄如赴燭蛾及汝知悔時萬事蓬一窠靑靑陵陂麥妍暖亦媕娿長煙淡平川輕風不爲波無人按律呂好鳥自和歌杖藜山中歸牛羊在坡陀本自無廊廟政爾樂澗阿念昔揚子云刻意師孟軻狂夫移九鼎深巷考四科亦有好事人時能載酒過無疑舉爾酒定知我爲何

淸江引【時年十七】

江鷗搖蕩荻花秋八十漁翁百不憂淸曉采蓮來蕩槳夕陽收网更橫舟羣兒學漁亦不惡老妻白頭從此樂全家醉著蓬底眠舟在寒沙夜潮落

還家呈伯氏【葉縣作】

去日櫻桃初破花歸來著子如紅豆四時驅迫少須臾兩鬢飄零成老醜永懷往在江南日原上急難風雨後私田苦薄王稅多諸弟號寒諸妹瘦扶將白髮渡江來吾二人如左右手茍從祿仕我邅回且慰家貧兄孝友彊趨手板汝陽城更責愆期被訶詬法官毒螫艸自搖丞相霜威人避走賤貧孤遠蓋如此此事端於我何有一囊粟麥七千錢五人兄弟二十口官如元亮且折腰心似次山羞曲肘北窻書冊久不開筐篋黃塵生鏁鈕何當略得共討論況乃雍容把杯酒意气敷腴貴壯年不蚤計之且衰朽安得短船萬里隨江風養魚去作陶朱公班衣奉親伯與儂四方上下相依從用捨由人不由已乃是伏轅駒犢耳

流民嘆

朔方頻年無好雨五種不入虛春秋邇來后土中夜震有似巨鼇復戴三山遊傾墻摧棟壓老弱寃聲未定隨洪流地文劃劙水觱沸十戶八九生魚頭稍聞澶淵渡河日數萬河北不知虛幾州累累𦇤負襄葉間問捨無所耕無牛初來猶自得曠土嗟爾後至將何怙刺史守令眞分憂明詔哀痛如父母廟堂已用伊呂徒何時眼前見安堵疎遠之謀未易陳市上三言或成虎禍災流行固無時堯湯水旱人不知桓侯之疾初無證扁鵲入秦始治病投膠盈掬俟河淸一簟豈能續民命𨿽然猶願及此春略講周公十二政風生郡口方出奇老生常談幸聽之

次韻答張沙河

張侯堂堂身八尺老大無機如漢陰猛摩虎牙取吞噬自嘆日月不照臨防名日已污軒冕逃去未必焚山林我評君才甚髙妙孤竹截管空桑琴四十未曽成老翁紫髯垂頥郁森森眉宇之間見風雅藍田煙霧生球琳胸中磈磊政須酒東海可攬北斗斟古人已悲銅雀上不聞向時淸吹音百年毀譽付誰定取醉自可結舌瘖使公系腰印如斗駟馬髙蓋驅駸駸親朋攺觀婢僕敬成都男子寧異今又言屋底甚縣磬兒婚女嫁取千金古來聖賢多不飽誰能獨無父母心眾雛墮地各有命彊爲百艸憂春霖艾封人子暗目睫與王同牀悔沾襟隴鳥入籠左右啄終日思歸碧山岑一生能幾開口笑何忍更遣百慮侵忽投雄篇寫逸興仰占幹文動奎參自陳使酒嘗罵坐惜予不與朋合簪君材蜀錦三千丈要在刀尺成衣衾南朝例有風流癖楚地俗多詞賦淫屈原離騷豈不好只今漂骨滄江潯政令夷甫開三窟獵以我道皆成禽溫恭忠厚神所勞於魚得計豈厭深丈夫身在要勉力豈有吾子終陸沈鄙人相士蓋多矣勿作蔡澤笑噤吟

次韻時進叔二十六韻

時子河上園竹間開棟宇大兒勝衣冠小兒丰頰輔嫁女與朱公伏臘可稱舉髮疎𨿽蒼浪齒嚼未齟齬雞棲牛羊下各自有室處四墻規模小易守若滕莒捨前花木深春物麗觀覩捨後曲池蛙齋堂風月苦此豈不足歟嘆歲不我與客宦孤云耳未知秦吳楚向來千駟公果愧一丘土寧當損軒昻聊欲效俯傴時子忻然笑吾已寤倉防少猶守章句晚實愛農圃鵲巢最知風蟻穴識陰雨世网事諳委醉鄕俗淳古坐忘兩家說肉堅與腸腐酒至卽使傾客來敢辭窶時邀五栁陶共過三徑詡往在少年埸豪气壓潁汝借令今尙爾眞復難共語稍知憐麯糵漸解等灉濋朋友半山阿光陰共行旅人故義當親衣故義當補飛鳬王令尹期我向君所君爲拂眠牀淹畱莫城阻【水自河出爲灉自濟出爲濋】

二月丁夘喜吳體爲北門畱守文潞公作

乘輿齋祭甘泉宮遣使駿奔河嶽中誰與至尊分旰食北門臥鎭司徒公微風不動天如醉潤物無聲春有功三十餘年霖手淹畱河外作時丰【是時太母閔雨勤甚故有微風不動之句】

古風次韻答初和甫二首

饑思河鯉與河魴渴思蔗漿玉盌涼冬願純綿對陰雪夏願縐絺度盛陽萬端作計身愁苦一事不諧鬢蒼浪調笑天街吟海燕藜羮脫粟非公狂

君吟春風花艸香我愛春夜璧月涼美人美人隔湘水其其怨朝陽蘭荃盈懷報瓊玖冠纓自潔非滄浪道人四十心如水那得夢爲胡蝶狂

次韻答和甫盧泉水三首【並序】

和甫作盧泉之水不求於古樂府而規模暗合予爲和成三疊自予官河外罕得逆耳之言於朋友和甫愛我也居有藥言吾不欲其思盧泉也故作其一父母之邦有如仲尼栁下惠而懷安之以吾之樂雙井知和甫之不忘盧泉也故作其二坐進此道者於物無擇淸漳之波濁河之流盧泉之水求其異味而不得也親樂之身安之斯可矣故作其三夫三言者𨿽不同惟知言者領其不異也

初侯不能六尺長少日結交皆老蒼勢利不可更炎涼解纓從我濯滄浪與君論心松栢香何爲獨憶盧泉之上多緑楊盧泉如練照秋陽泉上之人猶謗傷此邦𨿽陋有佳士勿厭風沙吹茫茫願君不負上池水囊中探丸起人死

盧泉之木百尺長下防泉色如木蒼蘋風荷雨灑面涼倒影搖蕩天滄浪网登錦鱗蒲荇香何以貫之柳與楊古來希價入咸陽貪功害能相中傷君今巳出紛爭外但思煙波春渺茫奉親安樂一杯水盧泉之濱可忘死捨後鐘梵鑪煙長捨前簾影竹蒼蒼事親煗席扇枕涼中有一士鬢蒼浪同心之言蘭麝香與遊者誰似姓楊朝發枉渚夕辰陽懷瑾握瑜祗自傷東有濁河西淸漳胡爲搔頭慮患思茫茫淸明在躬不在水此曹跰顧心死

招子髙二十二韻兼簡常甫世弼

我行向厭次夏扇日在搖甘瓜未除壠髙栁尙鳴蜩駕言聊攝歸飛霜曉封條負薪泣裘褐公子禦狐貂歲月坐晼晚鬢顏颯然凋道徳千古事斯文非一朝往者我不及後生多見超吾黨二三子士林聳孤標小謝抱周易忘言獨參寥崔郎楚左史二典考舜堯王生風雅學談辯秋江潮灑筆驚有司小敵謂可驕安知樗蒲局臨關敗三梟三生數步隔屢赴茗椀邀小謝殊未來我覺百里遙問之憂菽水心慮極無聊父憐母不訶日以濁酒澆此道如鼎實念子羮未調古來有親養回也樂一瓢不田鶉生穾在物乃爲妖吾言有師承可信如斗杓詩以解子憂亦用當子招

林爲之送筆戲贈

閻生作三副規模宣城葛外貌𨿽銑澤毫心或麤糲巧將希栗尾拙乃成棗核李慶縛散卓含墨能不泄病在惜白毫往往半巧拙小字亦周旋大字難曲折時時一毛亂乃似逆梳髮張鼎徒有表徐偃元無骨模畫記姓名亦可應倉卒爲之街南居時通鈴下謁晴軒坐風涼怪我把枯筆開囊撲蠧魚遣奴送一束洗硯磨松煤揮灑至日沒蚤年學屠龍適用固疎闊廣文困虀鹽烹茶對秋月略無人問字況有客投轄文章寄呻吟講授費頰舌閒無用心處雌黃到筆墨時不與人逝孔子尙愛日作詩當鳴鼓聊自攻短闕

自和答爲之

君勿嘲廣文沍寒被絺葛君勿嘲廣文窮年飯粢糲常恐俎豆予與世充肴核凡木不願材大折小枝泄櫟依曲轅社聊用神其拙吾家本江南一丘藏曲折瀕溪防蒼莨蕭灑可散髮旣無使鬼錢又無封侯骨薄祿庇閒曹且免受逼卒爲此懶出門徒敝懷中謁直齋賓客退風物供落筆詩成著牀頭不知今幾束君何向予勤見詩嘆埋沒嗣宗須酒澆未信胸懷闊自狀一片心碧潭浸寒月令徳感來教爲君賦車轄君思揚雄吒何似張儀舌此意恐大狂願爲引繩墨政使此道非攺過從今日報章望瓊琚勿使音塵闕

再和答爲之

林君維閩英數面成瓜葛鄰居接杖藜過飯厭疎糲讀書飽工夫論事極精核奮身君子埸勇若怒未泄窮年棲旅巢由命非由拙王良驅八駿方駕度九折學堂疎餘石砌長苔髮弟子肥如瓠先生瘦惟骨【林君在朱氏講授朱氏兒皆面白丰肥而林君如刻削】北門一都會塵埃人卒卒髙蓋如秋荷勢利相奔謁惟君尙寂寞來觀艸筆斯文未易陳政當髙閣束金馬事陸沈市門逐幹沒未須相賢愚聊自嘲迂闊憶昨戲贈詩乃辱報明月極知推挽意我車君欲轄屠龍眞狂言奔馬不及舌賜書盈五車直捨方二墨會意便欣然餘事過窻日尙恐素餐錢諸生在城闕

贈趙言

饒陽趙方士眼如九秋鷹學書不成不學劍心術妙解通神明醫如俯手拾地芥相如仰面觀天星自言方術雜鬼怪萬種一貫皆天成大梁卜肆傾賓客二十餘年聲借借得錢滿屋不經營散與世人還寄食北門塵土滿衣襟廣文直捨官槐陰白雲勸酒終日醉紅燭圍棊淸夜深大車駟馬不回首彊項老翁來見尋向人忠信去表襮可喜政在無機心輕談禍福邀重糈所在多於竹葦林翁言此輩無足聽見葉知根論才性飛騰九天沈九泉自種自收皆在行先期出語駭傳聞事至十九中時病輪囷離奇惜老大成器本可千萬乘自嘆輕霜白髮新又去驚動都城人都城達官老於事嫌翁出言不娬媚有手莫炙權門火有口莫辯荊山玉吳宮火起燕焚巢當時卞和斮兩足千里辭家卻入門三春榮木會歸根我有江南黃篾舫與翁長入白鷗羣

次韻晁補之廖正一贈答詩

晁子抱材耕谷口世有髙賢踐臺斗頃隨計吏西入關關夫數日傳車還封侯半屬妄校尉射虎猛將猶行間無因自致靑雲上浪說諸公見嗟賞驥伏鹽車不稱情輕裘肥馬鳳凰城歸來作詩謝同列句與桃李爭春榮十年山林廖居士今隨詔書稱舉子文章宏麗學西京新有詩聲似侯喜君不見古來良爲知音難絕不爲時人彈已喜瓊枝在我側更恨桂樹無由攀千里風期初不隔獨憐形迹滯河山

再次韻呈廖明略

吾觀三江五湖口湯湯誰能議升斗物誠有之士則然晚得廖子喜往還學如雲夢吞八九文如壯士開黃間十年呻吟江湖上靑楓白鷗付心賞未減北郭漢先生五府交書不到城【漢汝南廖扶】相者舉肥驥空老山中無人桂自榮君旣不能如鐘世美匭函上書動天子且向華陰郡下作參軍要令公怒令公喜君不見晁家樂府可管惜無傾城爲一彈從軍補掾百僚底九關虎豹何由攀男兒身健事未定且莫著書藏名山

走答明略適堯民來相約奉謁故篇末及之

君不見生不願爲牛後寧爲雞口吾聞向來得道人終古不忒如維斗希價咸陽諸少年可推令往挽令還俗學風波能自拔我識廖侯眉宇間省庭無人與爭長主司得之如受賞東家一笑市盡傾略無下蔡與陽城生珠之水砂礫潤生玉之山艸木榮觀君詞章亦如此諒知躬行有君子更約探囊閱舊文蛛絲燈花助我喜賢樂堂前竹影斑好鳥自語莫吟蟬北鄰著作相勞苦整駕謁子邀同攀應煩下榻煮茶藥坐待月輪銜屋山

答明略並寄無咎

可以忘憂惟有酒淸聖濁賢皆可口前日過君飲不多明日解酲無五斗古木淸陰丹井欄夜來涼月屋頭還論交撥置形骸外得意相忘樽俎間冰壺不可與夏虫饗秋月不可與俗士賞已得樽前兩友生更思一士濟陽城𨿽無四至九卿之規畫猶有千秋萬歲之眞榮空名未食太倉米今作斑衣老萊子卿家嗣宗望爾來不獨我聞足音喜西風索寞葉初幹長鋏歸來亦罷彈窮巷蓬蒿深一尺朱門廉陛髙難攀吾儕相逢置是事百世之下仰髙山

再次韻呈明略並寄無咎

夏云涼生土囊口周鼎湯盤見科斗淸風古气滿眼前乃是戶曹報章還只今書生無此語已在貞元元和間一夫諤諤獨無望千夫唯唯皆論賞野人泣血漫相明和氏之璧無連城參軍拄笏看雲气此中安知枯與榮我夢浮天波萬里扁舟去作鴟夷子兩士風流對酒樽四無人聲鳥聲喜夢回擾擾仍世間心如傷弓怯虛彈不堪市井逐幹沒且願朋舊相追攀寄聲小掾篤行李落日東面空雲山

再答明略二首

挾防讀書計糊口故人南箕與北鬥江南江北萬重山千里寄書聲不還當時朱弦冩心曲果在髙山流水間枯桐滿腹生蛛网忍向時人覓淸賞廖侯文字得我驚五嶽縱橫守嚴城萬夫之下不稱屈定知名滿四海非眞榮富如春秋已如此他日卜鄰長兒子一丘各自有林泉扶將白頭親宴喜秋風日暮衣裳單深巷葉落已如彈數來會面復能幾六龍去人不可攀短歌混公更一和聊乞淮南作小山

廖侯言如不出口銓量古今膽如斗度越崔張與二班古風蕭蕭筆追還前日辭家來射防聲名借甚諸公間華陰白雲鎖千嶂勝日一談誰能賞君不見曩時子產識然明知音鬱鬱閒佳城勿以匣中之明月計校糞土之朝榮我去丘園十年矣種桑可蠶犢生子使年七十今中半安能朝四暮三浪憂喜據席談經只彊顏不安時論取譏彈愛君艸木同臭味頗似瓜葛相依攀我有仙方煮白石何時期君藍田山

次韻感春五首

我與子桑友旣往雨彌旬交情未曽攺天地忽趨新東風無行迹佳气滿城門麥苗生陂隴嘆息不食陳誰能裹飯來定是寂寞人一曲古流水試拂弦上塵古木少生意輪囷臥河濱慙愧桃與李相隨見陽春

張侯脫朝衣兒褐多純緑聞道無米舂煮術學辟糓官吏但索錢詔書哀惸獨東方長九尺不得侏儒祿屋中聲鵝鴈日暮攪心曲窮巷無桃李緹袍非春服我吟白駒詩知君在空谷

祁寒不可怨天道自平分及爾春風來四肢有餘溫丈夫力如虎爲人行灌園椒蘭土壅蔽未可怨芳蓀寒魚守窮轍防煦一沫恩一朝被湔拂吹毛見瘢痕

鳥聲春淸長煙雨春薄暮風光不長妍如客暫時寓蕓蕓物爭時天地有常度我行覩大河黃流日東騖喟然欲乘桴莽不見洲渚張侯但飲酒無用恨羇旅十年富貴子今作一邱土【富貴子一作尊前客】

茶如鷹爪拳湯作蠏眼煎時邀艸客晴明坐南軒笑談非世故獨立萬物先春風引車馬隱隱何闐闐髙蓋相摩戛騎奴爭道喧吾人撫榮觀宴處自超然城中百年木有鵲巢其顚鳴鳩來相宅日莫更謀遷【鳴鳩作維鳩】聖東將寓於衛行乞食於齊有可憐之色再次韻感春五首贈之

溫气冰底歸忽忽六過旬園林攺柯葉鳥聲日日新耕稼百年外四郊無短門髙立試逺望俯仰迹已陳信陵松鬱鬱不見曩時人空懷負暄賞更望屬車塵腹中書萬卷踣死溝壑濱投壺與射覆一笑物皆春

種萱欲遣憂叢薄空自緑洗心日三省人亦不我谷誰能書窻下艸抱幽獨白首官不遷校書漢天祿身當萬戶侯鼓吹擁部曲解佩著犀渠張弓插雕服何時李將軍射獵出上谷

春風鳴布谷天道似勸分持饑望路人誰能顏色溫笑憶枯魚說談諧老漆園湘累不得祿哀怨冩荃蓀千年澗谷松慚愧雨露恩思爲萬乘器願掩斧鑿痕

風桃李華佳人來何暮安齊果未安寓衛豈所寓張侯室縣罄得酒美無度常憂腐腸死須我嫁阿騖雙魚傳尺書何處迷春渚啼鳥勸不歸曉鞍逐行旅遙知登樓興信美非吾土

魯公但食粥百口常憂煎金張席貴寵奴乘朱軒丈夫例寒饑萬世無後先風霾天作惡雷亦怒闐闐俄頃花栁靜煙暖谷鳥喧人事每如此翻覆不常然下流多謗議髙位又疾顚空餘壯士志不逐四時遷

謝張泰伯惠黃雀鮓

去家十二年黃雀慳下筯笑開張侯盤湯餅始有助蜀王煎藙法醯以羊彘兔【俗謂亥卯未餛飩】麥餅薄於紙含漿和咸酢秋霜落谷一一挾繭絮殘飛蒿艾間人网輒萬數烹煎宜老稚甖缶煩愛護南包解京師至尊所珍禦玉盤登百十睥睨輕桂蠧五侯噦豢豹見謂美無度瀕河飯食漿瓜葅已佳茹誰言風沙中鄕味入供具坐令親饌甘更使客得與蒲陰𨿽窮僻勉作三年住願公且安樂分寄尙能屢

次韻謝子髙讀淵明傳

枯木嵌空微暗淡古器𨿽在無古袖中政有南風手誰爲聽之誰爲傳風流豈落正始後甲子不數義熙前一軒黃菊平生事無酒令人意缺然

奉答子髙見贈十韻

栁徑著綿竹齋風隕籜屏處人事少晴余鳥聲樂詩卷墮我前謂從天上落君有古人風詩如古人作簞瓢謝膏粱翰墨化糟粕誤防東海觀吾淺乃可酌眞成聞道百自謂莫已若謝生石蘊玉志尙本丘壑𨿽無首陽粟飲水亦不惡跫然何時來爲我一發藥

次韻孔著作早行

棄置鉏犁就車馬從來計出古人下塵埃好在三尺桐不疑萬世期子野明經使者著書郎風雨乘驛忘夙夜回車過門問無恙何意深巷勤長者聖師之後蓋多賢領略世故有餘暇白而長身𨿽不見好古發憤尙類也自然身如警露鶴每先鳴雞整初駕北行河決所至郡肅肅王命哀鰥寡力排滹沱避城郭深澤疲民且田舍賈生三防藏胸中羿矢百中不虛捨行歸定拜關內侯但賜黃金恐非價

次韻無咎閻子常攜琴入村

士寒餓古猶今向來亦有子桑琴倚檻嘯歌非寓淫伯牙山髙水深深萬世丘壠一知音閻君七弦抱幽獨晁子爲之梁父吟天寒絡緯悲向壁秋髙風露聲入林冷絲枯木拂蛛网十指乃能冩人心村村擊鼓如鳴鼉豆田見角糓成螺歲丰寒士亦把酒滿眼飣餖梨棗多晁家公子屢經過笑談與世殊舊科文章落落映晁董詩句往往妙陰何閻夫子勿謂知人難使琴抑怨久不和明光畫開九門肅不令髙才牛下歌

贈答晁次膺

次膺豪健如霜鶻空拳誤掛田犬牙果輸司空城旦作付與步兵廚人家野馬橫郊作凝木牽牛引竹上寒花無酒醉公不甚惜誦公五字使人嗟

春遊

終日桃李蹊春風不相識同我二三子承我作意力把酒忘味著看花了香寂晴雲散長空曠蕩無限隔身爲胡蝶夢本自不漁色春虫勸人歸今我誠是客歸來翻故紙書尾見麟獲文字非我名聊取二三防

同堯民遊靈源廟廖獻臣置酒用馬陵二字賦詩

靈源廟前木我昔見拱把七年身屢到鬱鬱防檐瓦春風響馬銜並轡客瀟灑更願少尹賢置酒意傾冩齋堂有佳處花栁輕婭奼蓮塘想舊葉稻畦識枯苴開關撫洪河黃流極天防憶昔武皇來系璧沈白馬從官親土石𦇤負至鰥寡空餘瓠子詩哀怨逼騷雅白圭自聖禹今誰定眞假晁子發讜言聖功諒難亞排河著地中勢必千里下移民就寛閒何地不耕稼此論似太髙吾亦茫取捨有器可深川吾未之學也

洪河壯觀遊太府佳友朋春色挽我出東風如引繩昏昏版築气王事始繁興大堤如連山小堤如岡陵增卑更培薄萬杵何登登憶昨河失道平原魚可罾田萊人未復瘡大國方懲忽念耒耜閒爲民保丘塍百縣伐鼛出夜半廢曲肱吾儕愧祿廩遊衍事鞍乘晁子漢公孫新去司馬丞出幹太農部才術見嗟稱我坐廣文捨七年讀書燈結髮入埸屋肯謂河難憑爾來觸事短癡甚霜前蠅世味極淡薄不了人愛憎惟得一巵酒尙能別淄澠所以對樽俎未曾問斗升酌我良已多狂言恐侵陵暮云吞落日歸鳥求其朋【復用前韻】冷官僕馬瘦及門鼓騰騰

奉和王世弼寄上七兄先生用其韻

宮槐弄黃黃蓮葉緑婉婉時同二三友竹軒涼夏晚駕言都城南以望徵車返何知苦淹畱及此秋景短愁思令人瘦舉目道路遠西風脫一葉薦士聞鄕選簡書催渡河賓客不得展親憂對萱叢婦病廢巾盥言趨厭次城鞭馬倦長阪棗林蔽天日交陰不容繖仰看實離離憶見花纂纂異鄕懷節物不共斟酒盞舉埸下馬入深鏁嚴籥管諸生所程書捃束若稽稈蜜燈坐回環丹硯精料東披榛拔芝蘭斷石收琰琬紛爭一日事聲實混端天球或棄遺斗筲尙何算西歸到官舍塵土昏案板寒窻穿碧疏潤礎鬧蒼蘚詩書鵲巢翻帷幔蛛絲罥果知兄未來光陰坐晼晚昨防叔父報亦嘆音書簡薄言使事重激切被天遣逋流一方病責任嫓和扁咨詢懷靡及不皇暇息偃嚼冰進糜飱衝雪踏層巘嚴霜八月飛貂狐無餘煗念嗟叔母劉窮年寄甥館尙憐公初黠誘掖到昭宛庭堅薄才資行又出町畽浮雲與世疎短綆及道淺匠伯首蹔回大樗終偃蹇學宮屍廩入奉養闕丰腆學徒日新聞孤陋猶舊典小材渠困我持斵問輪扁【復用此一韻事異似不害】大材我屈渠越雞當鵠卵未能引分去戀祿幸茍免平生報一飽從事極黽勉豈知不見收放身就閒散思伯臥江南無心趣軒冕龎翁迹頗親黃蘗門屢款齋余佛飯香茶沸甘露滿逢人問進退餘事寄一莞仲父挾髙材甘爲溝中斷【音短】靑黃可犧樽薦廟配瑚璉季父有逸興未嘗入都輦臨流呼釣舩拂石弄琴阮雍容從朋交林下追遊衍田園𨿽足樂及時思還返陰寒不鳴條望損倚門眼南枝喜鵲鳴尺素托黃犬又以窀穸畱歸期指姑洗寄聲問僧護兒髮可以綰妙言對賓客稱渠萬金產爾來弄筆硯墨水惡翻建【音蹇】大字如棲鴉已不作肥軟魯論未徹章政苦諸叔懶新詩開累紙欲罷不能捲遠懷托孤髙別思盈繾綣秋月明夜潮柘漿凍金椀疎杵韻寒砧幽泉流翠筧吟哦口垂唌嚼味有餘雋傳示同好人我家東牀坦風煙意气生揮毫冩藤蠒獵山窮鶉鴽罩海極蝦蜆銀釣亂眼膜嘉句濯肺脘且言伯在野朋友必推挽五泰列淸廟聖緒今皇纘眞儒運斗樞道化迪天顯朝論惜才難逸民大搜狝豈聞任方物包貢遺羽簳招車必翹翹前席思謇謇王甥欲好懷髙意恐難轉長篇題遠筒封寄淚空遙知雲際開灰飛黃鐘管

贈張仲謀

車如雞棲馬如狗閉門常多出門少去天尺五張公子官居城南地館好健兒快馬紫遊韁迎我不知沙路長江楡溪栁媚寒日枯荷小鴨凍野航津人刺舩起應客遙知故人一水隔下馬索酒呼三遲騎奴笑言客竟癡向來情義比瓜葛萬事略不置町畦追數存亡異憂樂燭如白虹貫酒巵閒軒臨水弄長笛吹落殘月風淒淒城頭漏下四十刻破魔驚睡聽新詩君詩淸壯悲節物政與秋虫同一律爾來更覺苦語工思婦霜碪搗寒月朱顏緑髮深誤人不似艸木長靑春潔身好賢君自有今日相看進於舊以玆敢傾一杯酒爲太夫人千歲壽

送薛樂道知鄖鄕

黃山葉縣連墻居謝公席上對樗蒲雙鬟女弟如桃李蚤許歸我捨中鶵平生同憂共安樂歲晚相望靑雲衢去年樽酒輦轂下各喜身爲反哺烏城頭歸烏尾畢逋春寒啄雪送行車解佩我無明月珠折栁下對千里駒念君胸中極了了作吏辦事猶詩書濁酒挽人作年少關防心地亦時須鄖鄕縣古民少訟但問自已不關渠登臨一笑雙白髮宜城凍筍供行廚人生此樂他事無行李道出漢南都寄聲諸謝今何如謝公書堂迷竹塢手種竹今靑靑否我思謝公淚成屬公去漉穰下土

送張沙河遊齊魯諸邦

張侯去沙河三食鄴下麥筆力望晁董頗遭俗眼白平生學經綸胸中負奇畫未論功活人飽飯不常得妻寒尙賓敬兒餓猶筆墨側聞共伯城魚稻頗宜客又待塵生甑欲往立四壁平生貸米家十輩來薄責囊無孔方兄面有在陳色守株伺投兔歲晚將何獲廣道無人行春風轉沙石棲棲馬如狗去謁東侯伯布衣未可量蒼髯身八尺魚漧要鬥水士困易爲徳譬之舉大木人借一臂力諸公感意气豈待故相識吾窮乏祖餞折栁當馬防

送吳彥歸番陽

學省困虀鹽人材任尊奬空筒祝螟蛉小大器甖旊諸生厭晚成躐學要儈駔摹書說偏旁破義析名象九鼎奏簫韶爰居端不饗靑衿少到門庭除書閒敞竹風交槐陰三見秋气爽時賴解事人載酒直心賞吳郎楚國材幽蘭秀榛莽彥國吐嘉言子將喜標榜平生欽豪俊久客慕鄕黨虛齋延灑掃薄飯薦腒鮝詩句唾成珠笑嘲愜爬癢春夏頻謝除曾未厭來往歸鴈多喜聲寒蟬停哀響黃花滿籬落白蟻鬧甕盎畱君待佳節忽忽戒䢐兩親戚傷離居交遊念疇曩棊局無對曹樗蒲失朋長問君去爲何云物愁莽蒼壽親髮斑斑千里勞夢想家雞槁頭肥寒魚受罾网甘旨敇中廚伊啞弄文𦇤此行樂未央安知川塗廣深秋上滄江遠水平如掌人生要得意壯士多曠蕩野鶴疲籠樊江鷗戀菇蔣本來丘壑姿不著芻豢養寄聲謝鄕鄰爲我具兩槳有路卽歸田君其信非誑

薛樂道自南陽來入都畱宿飲會作詩餞行

薛侯本貴冑射防一矢中金蘭托平生瓜葛比諸從數面尙成親況乃居連棟交遊及父子講學連伯仲奴人通使令孩稚接戲弄相憐負米勤同力采蘭供每持君家書平安覷款縫秦人與吾炙憂樂一體共釋之廷尉曹微過成系訟從此張長公不肯爲時用丘阿無梧桐曲直不在鳳生涯谷口耕世事邯鄲夢自君抱憂端酒椀未忍齅【借用】今秋忽來歸意气稍寛縱黃花尙滿籬白蟻方浮甕私言願燕喜且莫戒輜重霜風獵帷幕銀燭吐防蝀密坐幸頗歡劇飲寧辭痛疎鐘鳴曉撞小作寒霧廏馬蕭蕭鳴徵人稍稍動九衢槐栁中縱緩靑絲鞚朱樓豪士集紅袖淸歌送河鯉獻鱠材江橙解包貢蟹擘鵝子黃酒傾琥珀凍舉觴遙酌我發知見頌行行鞭箠倦短句煩屢諷

次韻奉送公定

去年君渡河棗下實離離今年君渡河剝棗詠豳詩直緣恩義重不憚鞍馬疲詩書半行李道路費歲時親交嘆存歿學問訪闕遺我多後時悔君亦見事遲卽此有眞意定非兒女知虛名無用處北斗與南箕燕趙遊俠子長安輕薄兒狂掉三寸舌躐登九級墀覆手云翻立談光陰移歃血盟父子指天出肝脾從來國器重見謂骨相奇築巖發夢寐獵渭非熊螭百工攺繩墨一世擅文詞全人脰肩肩甕盎嫵且宜大槐陰黃庭女蘿綿絡之韶陽兩兄弟還自妬蛾眉工顰又宜笑百輩來茹咨班姬輕鴻毛更合眾口吹引繩痛排拫【音病】防蔽枉成帷惟恐出已上殺之如奕棊塵埃百年琴絕弦爲鐘期落落虎豹文義難管中窺至今揚子云不與俗諧嬉歲晚艸經覃思冩天維脫身天祿閣危於劍頭炊臥聞防董賢閉門甘忍饑五侯盛賓客騶轡交橫馳時通問字人得酒未曾辭近者君家翁天與脫馽鞿已爲防防鴻矰尙安施養蘭尋僧圃愛竹到水湄北關免朝請西都分保釐文章九鼎重富貴一黍累趙良欲灌園但爲商君嗤棄甲尙文過兕多牛有皮出仕書掣肘歸來菊荒籬不爲五斗折自無三徑資勝箭洗蹀血歸鞍懸月支斯人萬戶侯造物付鑪錘我觀史臣篇疏略記糟醨譬如官池蛙誰能問公私君懷明月珠簸弄滄海涯深房佩芳蘭固是王所姬南貢尙包橘漢濱莫大隨每來捉談麈風生塵竹枝骯髒得家法伊優不能爲但聽呼樗蒲便足解人頥功成在漏刻穎利處囊錐失勢落坑穽寒窀如愁鴟得馬折足禍亡羊多歧悲屢敵因心計伏兵幾面欺長戈仰關來吐款受羇縻萬事只如此畢竟誰成虧愛君方寸間醇朴乃器師安得擺俗纒東崗並鉏犂由來在陰鶴不必振羽儀送行傾車蓋載酒滿防夷天髙木落葉潦退河流卑屯云搴六幕新月吐半規人生會面難取醉聽狂癡語穽發期笑【一作欺笑】詩鋒犯嘲譏懸知履霜來少別爲不怡天津媚河漢闕角掛秋霓中有鬼與神赤舌弄陰機夜光但十襲出懷卽瑕疵去去善逆旅凍醪約重持山藥倒藤架紅梨帶寒曦坐須騎奴還淹畱歲恐期無爲出門念牽衣嬰孺啼短韻願成頌時時寄相思

種決明

後皇富嘉種決明注方術耘鋤一席地時至觀茂密縹葉資芼羮緗花馬蹄實霜叢風余簸簸埸功畢枕囊代曲肱甘寢聽芬苾老眼願力余讀書眞成癖

都下喜見八叔父

一別七冬夏幾書通置郵防鴻難借問江鯉多沈浮心因夢想去迹爲山川畱叔趨丹鳳闕身向臥龍洲邂逅入關馬同時解轡秋別後事萬端向來身百憂咨嗟舊田園慟哭新松楸稍詢耆舊間大半歸山丘小兒攜婦子𦇤褓皆裹頭淸燈照逆旅呼酒濯亂愁破啼爲笑語霜夜盡更籌歲寒叔舊節況又髙春秋老松心梗槪緑竹气和柔言如不出口體若不勝裘徳音潤九里政事無全牛詩成戲筆墨淸甚韋蘇州篆籕有志气當於古人求自悲聞道晚涉世如虛舟𨿽無觸物意儻亦遭罵咻稍窺性命學未窮言行尢息心待自信渺如大河流隄防小不密一決敗數州安得心服禮不見爲瘡疣荊雞變化材鵠卵滯陰幽願因啄抱力浩蕩碧雲遊

次韻答叔原會寂照房呈稚川

客愁非一種歷亂如蜜房食甘念慈母衣綻懷孟光我家猶北門王子渺湖湘寄書無鴈來衰艸漫寒塘故人哀王孫交味耐久長置酒相暖熱愜於冬飲湯吾儕癡絕處不減顧長康得閒枯木坐冷日下牛羊坐有稻田衲頗薫知見香勝談初亹亹修綆汲銀牀聲名九鼎重冠蓋萬夫望老禪不掛眼看蝸書屋梁韻與境俱勝意將言兩忘出門事衮衮斗柄莫昻昻月色麗雙闕雪云浮建章苦寒無處避惟欲酒中藏

同王稚川晏叔原飯寂照房

髙人住寶坊重客款齋房市聲猶在耳虛靜生白光幽子遺淡墨窻間見瀟湘蒹葭落鳬鴈秋色媚橫塘博山沈水煙淡與人意長自攜鷹爪牙來試魚眼湯寒浴得溫湢體淨心凱康盤飡取近市厭飫謝羶羊裂餅羞豚膾包魚芰荷香平生所懷人忽玆共榻牀常恐風雨散千里郁相望斯遊豈易得淵對妙濠梁雅人王稚川易親復難忘晏子與人交風義盛激昻兩公盛才名宮錦麗文章鄙夫得秀句成誦更懷藏

次韻叔原會寂照房

風雨思齊詩艸木怨楚調本無心擊排勝日用歌嘯僧窻茶煙底淸絕對二妙俱含萬里情雪梅開嶺徼我慙風味淺砌莎慕松蔦中朝盛人物誰與開顏笑二公老諳事似解寂寞釣對之空嘆嗟樓閣重晚照

次韻稚川

平生萬里興斂退著寸尺向來類竊鉤少日巳爭席曩過招提飯愜當易爲適食鮭如舉士名下無遺索談余天花茶罷風生腋誰言塵土中有此坐上客言前傾許可胸次開堛塞同是蠧魚癡還歸理編冊長安千門雪蟹黃熊有白更約載酒行無爲守岑寂

竹軒詠雪呈外舅謝師厚並調李彥深

破臘春未融土膏寒不發數聲鳴條風一夜灑窻雪開軒萬物曉落勢良未歇鏗鏗靑瑯玕閱此歲凜冽摧埋頭搶地意气終自潔君子謂此君全身斯明哲屋頭維女貞顏色少澤悅稍能窺藩籬亦有固窮節佳興冉冉生門外無車轍冩之朱絲淸坐待明月

丙寅十四首效韋蘇州【並序】

二月丙寅率李原彥深謝愔公靜遊百花洲適爲遊人所擅見拒於晨門因賦何人有酒身無事誰家多竹門可欵

雪盡艸木動春融煙景和嘉辰掩關坐如此節物何同遊得二子晤對不在多

不知鞍馬倦想見洲渚春淸晝鏁芳園誰家停畫輪髙栁極有思向風招遊人

漸佳樓外花嘉賞亭邊栁作者歸山丘今春爲誰有千秋萬歲後還復來遊否【漸佳樓陽夏謝希深作嘉賞亭範文正作】

城南有佳園風物迎馬首但賞主人竹不飲主人酒紅日媚紫苔輕風泛靑栁

三公未白髮十輩乘朱輪只取人看好何益百年身但願長今日淸樽對故人

江梅香冷淡開徧未全疎已有耐寒蝶雙飛上花須今夜嚴城角肯畱花在無

我思五栁翁解作一生事得錢送酒家便靜尋山寺念我還如此翁應會人意

庭空日色靜樓迥鐘聲遲褐叟巳爭席馴鴉更不疑同來復同去竟別我爲誰

謝甥有逸興李髯非不嘉苦思夢春艸醉狂眠酒家斯遊無俗物傲睨至昏鴉

寺古老僧靜亭陰修竹多萊公作州日部曲屢經過眾推識公面蒼石眠緑莎

盛時眾吹噓謫去眾毀辱不爲公存亡幽蘭春自緑欲書見相傳安得南山竹

昔公調鼎實指顧九廟尊郡國富士馬於今開塞垣誰能起公死爲國守北門

出身世喪道解綬饑驅我杯中得醉鄕去就不復果豈謂俗人言達人儻予可

少小尙狷介與常人不款置身稍雍容遇酒輒引滿自是鶴足長難齊鳬脛短

對酒歌答謝公靜

我爲北海飲君作東武吟看君平生用意處蕭灑定自知人心南陽城邊雪三日愁陰不能分皂白摧輪踠蹄泥數尺城門晝閉眠賈客移人僵屍在旦夕誰能忍長待食麥身憂天下自有人寒士何者愁塡臆民生政自不願材可乘以車可鞭防君不見海南水沈紫旃檀碎身百煉金博山豈如不防斧斤賞老大絕崖霜雪間投身有用禍所集何況四達之衢井先汲昨日靑童天上回手捧玉帝除書來一番通籍淸都闕百身書名赤城臺飛升度世無虛日怪我短褐趨塵埃顧謂彼童子此何預人事但對淸樽卽眼開一杯引人著勝地傳聞官酒亦自淸徑須沽取續吾瓶南山朝來似有意今夜儻放春月明

戲贈彥深【李原字彥深厚之弟居南陽】

李髯家徒立四壁未嘗一飯能畱客春寒茅屋交相風倚墻捫虱讀書防老妻甘貧能養姑寧剪髮鬟不典書大兒得飱不索魚小兒得褌不索襦庾郎鮭菜二十七太常齋日三百餘上下分膰一飽飯藏神夢訴羊蹵蔬世傳寒士有食籍一生當飯百甕菹防防主張審如此附郭小圃宜勤鉏蔥秧靑靑葵甲緑早韭晚菘羮糝熟充虛解戰賴湯餅芼以蓱虀與甘菊幾日鄰槐已著花一心咒筍莫成竹羣兒笑髯窮百巧我謂勝人飯重肉羣兒笑髯不若人我獨愛髯無事貧君不見猛虎卽人厭麋鹿人還寢皮食其肉濡需終與豕俱焦飫肥擇甘果非福虫蟻無知不足驚橫目之民萬物靈請食熊蹯楚千乘立死山壁漢公卿李髯作人有佳處李髯作詩有佳句𨿽無厚祿故人書門外猶多長者車我讀揚雄逐貧賦斯人用意未全疎

寄南陽謝外舅

謝公遂偃蹇南陽無舊廬天與解纓紱元非傲當塗庖丁釋牛刀眾手斫大觚白雲曲肱臥靑山滿牀書妙質落川澤果然天网疎然知【一作故知】今人巧未覺古人迃築歲功休夜泉鳴竹渠胸懷郁磊磈此物諒時須兒能了翁事安用府中趨孫能誦翁詩乃是千里駒人生行樂耳用捨要自如我方神其拙社櫟官道樗公猶憂斧斤睥睨斲樽壺萬古身後前芭蕉秋余少年喜狡獪叱化粒成珠謨功可歌舞學古則暖姝所好果不同未可一理驅忠忘言對安得南飛鳬鄙心生蔓艸萌芽望耘鉏離筵如昨日春栁見霜枯未辱錦繡段時防雙鯉魚憶在參幾杖雍容覷規模引接開藻鑑髙明通事樞門生五七輩寂寞半白須談經落麈尾行樂從籃輿看竹辟彊宅閱士黃公壚雪屋煮茶藥晴檐張畫圖幽寺促燈火靑氈置樗蒲繞牀叫一擲十白九雉盧蔡澤來分功袁耽必上都開旗縱七走破竹殄羣胡成梟燭爲明挾長朋佐呼終飲見溫克所爭匪錙銖誰令運甓翁見謂牧豬奴事托丈人重乃愛屋上烏舊言如對面形迹滯舟車風簾想隱幾天籟鳴寒梧尙喜讀書否還能把酒無鄴城塵沙冠蓋若秋蕖相過問寒溫意气馳九衢楚客𨿽工瑟齊人本好竽永懷溟海量北斗不可勝夜親筆墨因來明月珠

次韻正仲三丈自衡山返命捨驛過外舅師厚贈答

昏昏市井气呫呫兒女語禽喧聲百種春作事萬緒人間雞黍期天上徳星聚乖離略十年髮白齒齟防太史禱衡丘佐王用貔虎子云免大夫艸空自苦人生只爾是付與甕頭醑

山谷外集卷一

欽定四庫全書

山谷外集卷二

宋黃庭堅撰

古詩七十八首

次韻謝外舅病不能拜復官夏眠起之什

丈人養屙臥此道取眾棄彊飯尙可飽力田苦常匱欲從羣兒嬉出語不娬媚軒窻坐風涼編簡勘遺墜自安井無禽未嘆旅焚次夏暑極陽功時霖作陰事呼兒疏藥畦植杖按瓜地南山雲气佳北極冕旒防自欣鬢髮白得見衣裳治山林收枯槁艸木洗憔悴防痔以車來探珠遭龍睡腹便時防嘲身退得自恣伊優無下僚骯髒謝髙位誰能領斯會好在漆園吏

次韻師厚五月十六日視田悼李彥深【彥深去年五月十三日與之遊西郊】

南鴈傳尺素飛來臥龍城頗知髙臥久忽作田野行湛湛陂水滿欣欣原艸榮日華麗山川秀色奪目精對酒不滿懷攬物有餘淸念惜讀書客遠人遺世情南畝道觀餉西郊畱勸耕共遊如昨日笑語絕平生此士今已矣賓筵老無成猶倚謝安石深心撫嫠惸【老無成一作無老成】

次韻師厚食蟹

海饌糖蟹肥江醪白蟻醇每恨腹未厭誇談齒生津三歲在河外霜臍常食新朝泥看郭索暮鼎調酸辛趨蹌𨿽入笑風味極可人憶觀淮南夜火攻不及晨橫行葭葦中不自貴其身誰憐一网盡大去河伯民鼎司費萬錢玉食羅常珍吾評揚州貢此物眞絕倫

次韻謝外舅食驢腸

垂頭畏庖丁趨死尙能鳴說以雕俎樂甘言【闕】

千金轡死得五鼎烹禍胎無腸胃殺身和椒橙【闕】道貫魚百十並騎奴吹一吷駔駿不敢爭物材茍

當用何必渥窪生忽思麒麟種突兀使人驚

次韻師厚答馬著作屢贈詩

嘗聞馬南郡少有拔俗韻寒灰幾見溺鍛翮常思奮桐薪鳴竈間劍气吐吳分多言世益蚩當律心自隱家𨿽四立壁仕要三無慍會將漁父意往就莊生問

和答師厚黃連橋壞大木亦爲秋雹所碎之作

溪橋喬木下往歲記經過居人指神社不敢尋斧柯靑陰百尺蔽白日烏鵲取意占作窠黃泉浸根長葉造物著意固已多風摧電【一作雹】打掃地盡竟莫知爲何譴訶獨山冷落城東路不見指名終不磨

次韻外舅謝師厚病間十首

貝錦不足歌請陳江漢詩美人出江漢窈窕世未窺折蘭不肯佩告我以蠶饑獨歸豈憚遠三危露如飴徳人更疢疾術智益灑落反身見萬古道不在卜度胸中有鏌鎁老境要志弱謝公賦達生達生眞可托引鏡照淸骨驚非曩時人天地入諭指芭蕉自觀身程力則已病徵財又室貧古來支離疏粟帛王所仁【一作主至仁】

葅寒知園秋飯白問米賤婦孫勸甘旨霜兔頗宜面黃花不舉酒佳句余嫪戀經行宴坐堂防迹書幾硯桃李一春期松栢千歲永經事寂寞髮白官閒冷艸緑艾如張波淸蜮伺影東裏與無趾渠有幸不幸病餘兒廢鋤【一作呼兒鋤】門巷艸眠來者何所聞披艸足蛩然封侯無骨相爲賈寡金錢夢作白鷗去江湖水黏天

民生自煎熬煮豆以萁防居然忘本根光陰不供翫藏山夜半失烏合歸星散因病見不生達人果大觀開田種白玉飽牛事耕犂露非無澤得秋常苦遲猛虎擅文章斑斑被諸兒長松抱勁節惟有歲寒知謝公蒔蘭苕眞意付此物惠然風肯來香爲一披拂遙知醉吟姿黽勉向朱紱搘笻橘柚黃僧屋對像佛身病心輕安道肥體臒瘦好懷當告誰四墻棗紅皺負暄不可獻捫虱坐淸晝端有眞富貴千秋萬年後

和謝公定徵南謡

傳聞交州初陸梁東連五溪西氐羌軍行不斷蠻標盾謀主皆收漢畔亡合浦譙門腥血沸晉興城下白骨荒謀臣異時坐致宼守臣今日愧包桑已遣戈舩下漓水更分樓舩浮豫章頗聞師出三鵶路盡是中屯六郡良漢南食麥如食玉湖南驅人如驅羊營平請谷三百萬祁連引兵九千里少府私錢不可知大農計歲今餘幾土兵蕃馬貔虎同蝮虵毒艸篁竹中未論芻粟捐金費直愁瘴癘連營空我思荊州李太守欲募蠻夷令自攻至今民歌尹殺我州郡擇人誠見功張喬祝良不難得誰借前筯開天聰詔書哀痛言語切爲民一洗橫屍血摧鋒陷堅賞萬戶塹山堙谷窮三宂南平舊時頗臣順欲獻封疆請旄節廟謀猶計病中原豈知一朝更屠滅天道從來不爭勝功臣好爲可喜說交州雞肋安足貪漢開九郡勞臣監呂嘉不肯佩銀印徵側持戈敵百男君不見往年瀕海未郡縣趙佗閉關罷朝獻老翁竊帝聊自娛白頭抱孫思事漢孝文親遣勞苦書稽首請去黃屋車得一亡十終不忍太宗之仁千古無

寄耿令幾父過新堂邑作乃幾父舊治之地

呼舩淩大河驅馬踏平沙道旁開新邑千戶有生涯四衢平且直緑槐防縣衙問誰作此邑耆舊對予嗟前日耿令君遷民出坳窊始遷民懷土異端極紛拏旣遷人气和艸木茂萌牙桃李𨿽不言春風滿城花陵陂靑靑麥煙潤桑麻自非耿令君大澤荒蒹葭白頭晏起飯𦇤褓語嘔啞自非耿令君漂轉隨魚蝦豈弟民父母不專司斂賖令君兩男兒有徳必世家問令今安在解官駕柴車當時舞文吏白璧彊生瑕令君袖手去不忍試虎牙人往惜事廢感深知政嘉我聞耆舊語嘆息至昏鴉定知循吏傳來者不能加今爲將軍客軒蓋湛光華幕府省文書醉歸接防斜懷寶仁者病偸安道之邪勉哉思愛日贈言同馬檛

放言十首

廢興宜有命得失但自知踽踽眾所忌悠悠誰與歸吾義茍不存豈更月攘雞風淸聞鶴唳想見南山棲匣中緑綺琴欲撫已絕問何時絕鐘期謝世年正聲不可聞千載寂寞間未有顏叔子安知栁下賢輕肥馬上郎枯槁林下士聲名斲自然勢利焚和气智人不駭俗同朝皆用事物外有華胥時時夢中至蘭楫桂爲舟大江可遠遊堅車無良馬出門敗吾輈一身交萬物用我未易周安得栁下惠窮年與之遊微雲起膚寸大防彌九州至仁𨿽愛物用捨如春秋晴空不成遠岫行歸休何疑陶淵明一去如驚鷗黃鵠送黃鵠中道言別離送君不憚遠愁見獨歸時羅网翳稻粱江湖水彌彌行行不相見勉哉防防飛蟬聲已紓遲秋日行晼晚長年困道路驅馬方更遠從事常厭煩歸心自如捲旨甘良未丰安得懷息偃月滿不逾朢日中爲之傾天地尙乃爾萬物能久盈明徳忌髙才貴防防忽解扁舟去懷哉張季鷹搾牀在東壁病起繞壁行新醅浮白蟻渴見解朝酲小槽垂玉筯音響有餘淸疾風春作靜夜山泉鳴安得朱絲弦爲我寫此聲想知舜南風正爾可人情

弄水淸江曲采薇南山隅當吾無事時此豈不我娛喬木好鳥音天風韻虛徐遐心遊四海萬里不須臾回首古衣冠荊樊老丘墟欲付此中意歸翻虫蠧書短生憂不足此道樂有餘

送伯氏入都

貧賤難安處別離更增悲經營動北徵慈母待春衣短箠驅瘦馬靑艸牧口嘶送行不知遠可忍獨歸時太華物華春街栁囀黃鸝九衢生紫煙到家使人迷知音者誰子倦客無光輝王侯不可謁秣馬興言歸豈無他人遊不如我塤箎陳書北窻下此自有餘師

次韻孔四著作北行滹沱

駝褐防風霜雞聲墟裏靑燈進豆粥落月踏冰水平生不藥才可衛十指持比千戶封誰能優劣此

渡河

客行歲晚非遠遊河水無情日夜流去年排堤注東郡詔使奪河還此州憶昔冬行河梁上飛雪千里曽冰壯人言河源凍徹天冰底猶聞沸驚浪

次韻寄李六弟濟南郡城橋亭之詩

客心如頭垢日欲撩千箆聞人說江南喜气吐晴霓伏枕夢歸路子規吟翠微濟南似江南舊見今不疑洗心欲成遊王事相奪移駑馬戀棧豆豈能辭縶縲本無封侯骨見事又重遲徒能多著酒大腹如鴟夷惟思一漁舟載网橫渺彌矯首歷下亭朱欄轉淸溪春風吹桃李三月自成蹊翠葉張日幄紅英鋪地衣此中有嘉興不醉定自非況當郡政成野蠒麥兩歧與民同觀遊永夜不闔扉女墻上金樞天如靑琉璃想子果下歸馬飽生芻嘶

和甫得竹數本於周翰喜而作詩和之

初侯一畝宮風到臥席前日築短垣昨日始封植平生歲寒心樂見歲寒色翩翩佳公子爲致一窻碧憶公來相居筮吉墨食人言陋如何我自適其適白眼對俗徒醉防坐欹側人知愛酒爾不解心得得阿堵絕往還此君是賓客淸風吹月來驩甚齒折屐有節似見聖無言諒知默數回長者車猶恨地未僻陰雨打葉時曲肱自宴息心遊萬物初何處尋轍迹從來修竹林乃是逸民國

寄題欽之艸堂

河南有伏流經營大行根盛徳不終晦發爲淸濟源公家濟源上太行正當門修竹帶藩籬百禽鳴朝暾仰視浮雲作俯窺流水奔相望有盤谷李願故居存主人國之老實惟商巖孫班行昔供奉屢進逆耳言天子色爲動羣公聲亦吞肅肅冰霜際不攺白玉溫出處士所重其微難共論公勿懷艸堂朝廷待公尊

和答梅子明王揚休點密雲龍

小璧雲龍不入香元丰龍焙承詔作二月嘗新官字盞遊絲不到延春閣去年曾覺減光輝人間十九人未知外家春官小宗伯分送蓬山裁半璧建安甕椀鷓鴣班谷簾水與月共色五除試湯飲墨客泛甌銀粟無水脈辟宮邂逅王廣文初觀團團破龍紋諸公自別淄澠了兔月葵花不足論石磑春芽風雪落煮澆肺渴初不惡河伯來觀東海若鹿逢朱云眞折角子眞云孫唾成珠廟堂只今用諸儒鏈成五石補天手上書致身可亨衢顧我賜茶無骨相他年幸公肯相餉

送劉道純

五松山下古銅官邑居褊小水府寛民安蒲魚少嚚訟簿領未減一邱槃胸中崢嶸書萬卷簸弄日月江湖間稠人廣眾自神王按劍之眼白相看老身風波諳世味如食橘柚知甘酸麒麟圖畫偶然耳半枕百年夢邯鄲平生樽俎宮亭上涉世忘味皆朱顏此時阿翁尙無恙追琢秀句酬江山堂堂今爲蛻蟬去五老偃蹇無往還大梁城中笏柱頰頷髭今成雪點斑靑雲何必出公右亨衢在天無由攀椎鼓轉舩如病巳夢想樓臺落星灣子正諸兒喜文史阿秤亦聞有筆端丹徒布衣未可量詩書且對藜藿盤穴中生涯識陰木末牖戶知風寒我今四壁戀微祿知公未能長掛冠

次韻子瞻春菜

北方春蔬嚼冰雪妍暖思采南山蕨韭苗水餅姑置之苦菜黃雞羮糝滑蒓絲色紫菇首白蔞蒿牙甜頭辣生葅入湯翻手成芼以姜橙誇縷抹驚雷菌子出萬釘白鵝截掌鱉解甲瑯玕林深未飄籜軟炊香秔煨短茁萬錢自是宰相事一飯且從吾黨說公如端爲苦筍歸明日靑衫誠可脫

六舅以詩來覓銅犀用長句持送舅氏學古之餘復味禪悅故篇末及之

海牛壓紙寫銀鉤阿雅【師奴僧號】守之索自收長防玩物敗兒性得歸老成散百憂先生古心冶金鐵堂堂一角誰能折兒言觳觫持贈誰外家子云乃翁師不著鼻繩袖兩手古犀牛兒好看取

次韻子瞻與舒堯文禱雪霧豬泉唱和

老農年饑望人腹想見四溟森雨足林回投璧負嬰兒豈聞烹兒翁不哭未論萬戶無炊煙蛛絲蝸涎經杼軸使君閔雪無肉味煮餅靑蒿下鹽菽豈云剪爪宜侵肌霜不殺艸仍故緑幽靈贔屓西山霧牲肥酒香神未瀆得微往從董父餐寧當罪系葛陂淵卜擇祠官齊博士暴露致告蒼崖顚請天行澤不汲汲爾亦枯魚過河泣生鵝斬頸血未幹風馬云車坐相及百里旌旗灑玉花使君義動龍蛇蟄老農歡喜有春事呼兒飯牛理蓑笠博士勿嘆從公疲明年麥飯滑流匙

見子瞻粲字韻詩和答三人四返不困而愈崛奇輒次舊韻寄彭門

公材如洪河灌注天下半風日未嘗攖晝夜聖所嘆名世三十年窮無歌舞玩入宮又見妬徒友飛鳥散一飽事難諧五車書作伴風暗樓臺雞鳴自昏旦𨿽非錦繡贈欲報靑玉案文似離騷經詩窺關雎亂賤生恨學晚曽未奉巾盥昨蒙雙鯉魚遠托鄭人緩風義薄秋天神明還舊貫更磨薦禰墨推挽起疲懦忽忽未嗣音微陽歸候炭仁風從東來拭目望齋館鳥聲日日春栁色弄晴暖漫有酒盈樽何因見此粲

人生等尺捶豈耐日取半誰能如秋虫長夜向壁嘆朝四與暮三適爲狙公玩臭腐蹔神奇喑噫卽飄散我觀萬世中獨立無介伴小黠而大癡夜气不及旦低首甘豢養尻脽登俎案所以終日飲醉眠朱碧亂無人明此心忍垢待濯盥仰看東飛雲只使衣帶緩先生古人學百氏一以貫見義勇必爲少作衰俗懦忠言願回天不忍斆吞炭還從股肱郡待詔圖書館投壺得賜金侏儒余飽暖寧令東方公但索長安粲

元龍湖海士毀譽略相半下牀臥許君上牀自永嘆丈夫屬有念人物非所玩坐令結歡客花爲煙霧散武功有大略亦復寡朋伴詠歌思見之長夜鳴鶡旦東南望彭門官道平如案簡書束縛人一水不能亂斯文媲秬鬯可用圭瓉盥誠求活國醫何忍棄和緩開疆日百里都內錢朽貫銘功甚俊偉乃見儒生懦且當置是事勿使冰作炭上帝羣玉府道家蓬萊館曲肱夏簟寒灸背冬屋暖只令文字垂萬世星斗粲

次韻答堯民

君開蘇公詩疾讀思過半譬如聞韶耳三月忘味嘆我詩豈其朋組麗等俳玩不聞南風弦同調廣陵散鶴鳴九天上肯作家雞伴晁子但愛我品藻私月旦官閒樂相從梨栗供杯案門靜鳥雀嬉花深蜂蝶亂忽防加禮貌齋戒事搢盥問大心更小意督辭反緩君材於用多舞選弓矢貫聰明回自照勝已果非懦我如相繪事素質施朽炭古來得道人非獨大庭館晁子已不疑冬寒春自暖系表知藥言擇友得荀粲

再和寄子瞻聞得湖州

天下無相知得一已當半桃僵李爲僕芝焚蕙增嘆佳人在江湖照影自娛玩一朝入漢宮掃除備冗散何如終流落長作朝云伴相思欲面論坐起雞五旦身慚屍廩祿有罪未見案公又雄萬夫皦皦不自亂臧谷皆亡羊要以道湔盥傳聲向東南王事不可緩春波下數州快若七札貫椎鼓張風帆相見激衰懦空文不傳心千古付煨炭安得垂天雲飛就吳興館魚饜栁絮肥筍煮溪沙暖解歌使君詞樽前有三粲

用明發不寐有懷二人爲韻寄李秉彞徳叟

竹貫四時淸【一作竹節晚逾緑】月通雲气明【一作月華寒更明】外弟有佳質【一作處】妙年推老成後凋對霜雪【一作到冰霜】不昧處陰晴盛徳當如此【一作觀物憶相見】古人畏後生【一作契闊難爲情】在昔授子書髧彼垂兩髮乖離今十年樹立映先達淸燈哦妙【一作誦佳】句如酌春酒滑把書念攜手惆悵至明發人生不如意十事恆八九未見歷下人徒傾歷城酒從來親骨肉不免相可不但願崇事實虛名等箕斗蚤知鵲山亭李杜發佳思彌年聽傳誇登覽通夢寐遙憐坐淸曠落筆富新制尙因賓客集瀝酒使我醉往在舅氏旁獲拚堂上帚六經觀聖人明如夜占斗索居廢舊聞獨學無新有羨子杞桂材未曽離矯揉安詩無恙時學行超輩儕華屋落丘山百憂滿人懷此士如不亡仲子【一作叔也】抱奇材不獨典刑在神明還觀來少時【一作年】誦詩書貫穿數萬字爾來窺陳編記一忘三二光陰如可玩老境翻手至良醫曾折足說病乃眞意桃李春成徑本自不期人歷下兩寒士簞瓢能悅親恥防伐國問肯臥覆車塵子旣得此友從之求日新賦未見君子憂心靡樂八韻寄李師載

同陞吏部曹往在紀丁未別離感寒暑歲星行十二我慚雞藎穀子嘆天且劓空餘山梁期尙不昧初志防合良難期系匏各異縣千里共明月如披故人面浮雲蔽髙秋此豈中心願霧重豹成文水淸魚自見齊地谷翔貴排門無防饙二仲有甘旨奉親亦良勤原田水洗洗何時稼如雲無民願丰歲政自不忘君古人有成言歲暮於君子斧揮郢人鼻琴卽鐘期耳新詩淩建安髙論到正始徒言參隔辰未負石投水白雪非眾聽夜光忌暗投古來不識察浪自生百憂三月楚國淚千年郢中樓無因杭一葦濁水拍天流河南李茂彥內蘊邁俗心濬衝有涇渭一顧重千金事親知色難勝已又勇沈外物旣難必求之首陽岑飄風從東來雨足盡西靡萬物逐波流金石終自止渭因涇使濁菲以葑故毀智所無柰何誰能爲樗裏紛紛車馬客如集市人博彼𨿽有求來我但使一噱忽逢媚學子時亦撼關鑰何當攜手期濠上得魚樂以同心之言其臭如蘭爲韻寄李子先

往日三語掾解道將毋同我觀李校書超邁有古風談道屢入微閉門長蒿蓬誰能賞遠韻太守似安丰流水鳴無意白雲出無心水得平淡處渺渺不厭深云行不能還歸碧山岑斯人似雲水廊廟等山林俗士得失重捨觀朶頤六經成市道駔儈以爲師吾學淡如水載行欲安之惟有無心子白雲相與期摧藏褫冕冠寂寞歸丘園一瓢俱好學伯仲吹篪壎政以此易彼髙車宅朱門得失固有在難爲俗人言攜手日不足七年坐乖離愁思不能眠起視夜何其殘月掛破鏡寒星滿天垂明明故人心維斗終不移窮閻萵蔓羶富屋酒肉臭酒肉令人肥萵蔓令人瘦欲從鐘鼎食復恐憂患構秦時千戶侯寂寞種瓜後客從濟南來遺我故人書墨淡字疎行故人情有餘上言猶健否次問意何如只今意何有思食故溪魚【意一作思】吾子有嘉徳譬如含薫蘭淸風不來過歲晚蒿艾間古來百夫雄白首在澗槃非關自取重直爲知人難

次韻晁元忠西歸十首

我田失耕耘歲暮拾枯萁【一作采蕨薇】枯萁【一作蕨薇】不可食日晏抱長饑猛虎依山林眼有百步威一從梁鴦食風月何時歸

聖莫如東家長年困行路公養爲淹畱豈不以食故林薄鳥遷巢水寒魚不聚孤士似無家轉蓬何由住前有熊羆咆後有虎豹號已出澗谷底更陟山阪髙五日一並食十年一緼袍未知歸宿處豈憚鞍馬勞麗姬封人子弄影愛朝日晉國始得之涕泣甘首疾憂危與安樂一生誰能必同牀食芻豢乃悔沾襟失怨句識之推商歌知寧戚我占晁氏賢乃在賦行役同遊羿彀中儻免非爾力滔滔今如此去邦將安適熱避惡木陰渴辭盜泉水曾回勝母車不落抱玉淚晁氏猛虎行皦皦壯士意人生髙唐觀有情何能已【晁詩云安得龍山潮駕回實河水水從樓前來中有美人淚】

腰垂九井璜耳著明月璫蘭蓀結襟帶芰荷制衣裳其人𨿽甚遠其室大道傍當身不著意千載永相望風去家行手面黧黒屠龍非世資學問求自得我思脊令詩同飛復同息兄弟無相遠急難要羽翼人言貧在家殊勝富作客雞棲牛羊下君子亦安息千里求明師營糧從事役學問非物外室虛生純白開田望食麥春隴無秀色深耕不償勤牛耳徒濕濕丰凶誰主張坐令愁煎迫河淸會有時得酒灑胸臆

山谷外集卷二

欽定四庫全書

山谷外集卷三

宋黃庭堅撰

古詩六十六首

答王道濟寺丞觀許道寧山水圖

往逢醉許在長安蠻溪大硯磨松煙忽呼絹素翻硯水久不下筆或經年異時踏門闖白首巾冠欹斜更索酒舉杯意气欲翻盆倒臥虛樽將八九醉拈枯筆墨淋浪勢若山崩不停手數尺江山萬里遙滿堂風物冷蕭蕭山僧歸寺童子後漁伯欲渡行人招先君笑指溪上宅鸕鷀白鷺如相識許生再拜謝不能元是天機非筆力自言年少眼明時手揮八幅錦江絲贈行捲送張京兆心知李成是我師張公身逐銘旌去流落不知今主誰大梁畫肆閱水墨我君槃礡忘揖客蛛絲煤尾意昏昏幾年風動人家壁雨雪涔涔滿寺庭四圍冷落讓丹靑笑酬肆翁十萬錢捲付騎奴市盡傾王丞來觀皆失席指防如見初畫日四時風物入句圖信知君家有摩詰我持此圖二十年眼見綠髮皆華顚許生縮手入黃泉眾史弄筆摩靑天君家枯松出老翟風煙枯枝倚崩石蠧穿風物君愛惜不誣方將有人識

過家

絡緯聲轉急田車寒不運兒時手種栁上與云近捨旁舊傭保少換老欲盡宰木郁蒼蒼田園變畦畛招延屈父黨勞問走婚親歸來翻作客顧影良自哂一生萍托水萬事雪侵鬢夜防風隕霜榦葉落成陣燈花何故喜大是報書信親年當喜懼兒齒欲毀齓系船三百里去夢無一寸

上冢

自公返蓬蓽稅駕上丘壠霜露此日悲松楸十年拱養鶵數毛羽初不及承奉康州斷腸猿風枝割永痛【一作風樹終日痛】少年不如人登仕無前勇髮疎齒牙搖鯨波怒號洶願爲保家子敢議世輕重稱觴太夫人魚菜贍庖供

明叔知縣和示過家上冢二篇輒復初韻

敝邑荷佳政耕桑及時運令君平生歡遠別喜親近吾友徐光祿死戰萬事盡不見東陵侯惟見瓜連畛且當置是事椎牛防賓親百年共如此破涕作嘲哂枯荷野塘水照影驚顏鬢功名黃粱炊成敗白蟻陣少時無老境身到乃盡信此來見抱子別日多未齓夜防如夢寐寒燭泣餘寸

女蘿上杉松野葛蔓畦壠蛛絲网祠屋芝菌生晝拱去國二十年雪涕夙嚴奉更歷飽艱難抑搔知癢痛聞道下士笑轉物大人勇平生隨風波歸來夢猶洶持此寸艸心負荷九鼎重柔嘉無牛羊保身以爲供

次韻叔父聖謨詠鸎遷谷

鴉舅頗彊防僕姑常勃磎黃鳥懷好音秋菊染春衣嚶嚶求朋友憂患同一枝提壺要酤我杜宇賦式微黃鳥在幽谷韜光養羽儀晴風曜桃李言語自知時先生丘中隱喬木見雄雌引子遷綠陰相戒防禍機李杜死刀鋸陳張怨棄遺不如聽黃鳥永晝客爭棋

詠淸水巖呈郭明叔【並序】

淸水巖號爲天下勝處去縣庭才二十里一山空洞如覆靑玉盎也寒泉在其間甚壯急至巖口伏流入石鼻中巖下有石鐘鼓磬其聲淸越宏敞衮衮跑跑能警動人世間金革聲亦不足道也巖前平衍略可坐千人不審旌斾嘗因公事一遊否

嘗聞淸水巖空洞極明好虎狼僊部曲鐘鼓天擊考云生臥龍石水入錬丹竈有意攜管山只應灑掃

次韻淸水巖

西安封域中淸水巖泉好金堂茂芝術仙史書勲考桃源人已往千古遺井竈雙鳬能來遊俗子迹可掃次韻章禹直開元寺觀畫壁兼簡李徳素

丹靑古藏壁風雨飽侵食拂塵開藻鑑志士淚霑臆靈山遠飛來不可以智測龍神湛回向擁衛立劍防依稀吳生手旌斾略可識鴻蒙插樓殿毫髮數動植廣牀瞻二聖有眾拱萬億飛行湊六合攬取著一席人人開生面絕妙推心得李侯天機深指防目所及三生石上夢天樂鳴我側幽尋前日事晦明忽復易章生南溟鵬籠檻鎖六翮能同寂寞遊濁酒聊放適西風葉蕭蕭蟋蟀依墻壁家無萬金產四鄰碪聲急藜羮傲鼎食藍縷亦山立並船有歌姝粉白眉黛黑期公開顏笑醉語雜翰墨不須談俗事秖令人气塞

聽崇徳君鼓琴

月明江靜寂寥中大家斂袂撫孤桐古人已矣古樂府髣髴雅頌之遺風妙手不易得善聽良獨難猶如優曇華時一出世間兩忘琴意與巳意乃似不著十指彈禪心黙黙三淵靜幽谷淸風淡相應絲聲誰道不如竹我已忘言得眞性罷琴窻外月沈江萬籟俱空七弦定

次韻答楊子聞見贈

金盤厭飫五侯鯖玉壺澆潑郎官淸長安市上醉不起左右明妝奪目精結交賢豪多杜陵桃李成蹊臥落英黃綬今爲白下令【太和縣古白下】蒼顏只使故人驚督郵小吏皆趨板陽春白雪分吞聲楊君靑雲貴公子嘆嗟簿領困書生贈我新詩甚髙妙淚斑枯笛月邊橫文章不直一杯水老矣忍與時人爭江城歌舞聊得醉但願數有美酒傾莫要朱金纒縛我陸沈世上貴無名

食筍十韻

洛下斑竹筍花時壓鮭菜一束酬千金掉頭不肯賣我來白下聚此族富庖宰蠒栗戴地翻觳觫觸墻壞入中防如償食竹債甘葅和菌耳辛膳胹姜芥烹鵝雜股掌炮鱉亂帬介小兒哇不美鼠壤有餘嘬可貴生於少古來食共噫尙想髙將軍五溪無人采

蕭巽葛敏修二學子和予食筍詩次韻答之

北饌厭羊酪南庖丰筍菜自北初落南幾爲兒所賣習知價廉平百態事烹宰鹽晞枯臘瘦蜜漬眞味壞就根煨茁美豈念炮烙債咀吞千畝餘胸次不蠆芥二妙各能詩才名動江介詩論多佳句膾炙甘我嘬因君思養竹萬籟聽秋噫從此繕藩籬下令禁漁采【一作下書示漁采】韭黃照春盤菇白媚秋菜惟此蒼竹苗市上三時賣江南家家竹翦伐誰主宰半以苦見疎不言甘易壞葛陂雕龍睡未索兒孫債獺膽能分杯虎魄妙拾芥此物於食殽如客得儐介思入帝鼎烹忍遭饑涎嘬懶林供翰墨碪杵風號噫毎下嘆枯株焚如落樵采

胡朝請見和食筍詩輒復次韻

人笑庾郎貧滿胸飯寒菜春盤食指動筍茁入市賣回首萬錢防不羨廊廟宰民生暫神奇胞雋伐性壞忍持芭蕉身多負牛羊債籜龍不稱寃易致等十芥蕭蕭煙雨姿壯士持戈介駢頭沸鼎烹可口垂涎嘬霜叢負後凋玉食香餘噫讀詩無全功葑菲儻可采

寄李次翁

斷山川明花深鳥烏樂枯骨不霑名古今同一壑惟有在世時聊厚不爲薄南箕與北鬥親友多離索斯文如舊歡李侯極磊落頗似元魯山用心撫疲弱不以民爲梯俯仰無所作胸中種妙覺歲晚期必獲然膏夜讀書見聖宜有作文字寄我來官郵遠飛槖世緣心已死儻得萬金藥

題髙君正適軒

至靜在平气至神惟順心道非貴與賤達者古猶今功名屬廊廟閒暇歸山林畜魚觀羣嬉籠鳥聽好音不如一丘壑隨願得飛沈開門納日月呼客解纓簪詩書撫塵迹歌舞送光陰妖嫺傾國笑絲竹感人深豁然開胸次風至獨披襟樊籠鎖形質物外有幽尋

奉送周元翁鎖吉州司法防赴禮部試

江南江北木葉黃五湖歸鴈天雨霜系船湓城秣髙馬客子結束女縫裳貢書登名徹未央不比長卿薄遊梁南山霧豹出文章去取公卿易驅羊與君初無一日雅傾蓋許子如班揚囚拘官曹少相見忽忽歲晚稼滌一杯僚友喜多在謝守不見空澄江澄江如練明橘柚萬峯相倚摩靑蒼暮堂醺醺客被酒艶歌聒醉燭生光椎鼓發船星斗白明日各在天一方寒鵶滿枝二喬宅樽前顧曲憶周郎鱸魚斫膾蔗爲漿恨君不畱誰與嘗殿前春風君射防漢庭諸公必動色故人若問黃初平將作金華牧羊客

寄晁元忠十首

國工裁白璧巧冶鑄幹將成爲萬乘器貫日吐寒光其誰湔拂汝歲月海生桑蛛网連城玉苔生百鏈剛子云賦逐貧退之文送窮二作𨿽類俳頗見壯士胸晁子行問津欲濟無山防著書蓬蒿底端有古人風沙擁大江水泥封函谷關古來世上雄宰木風寒魯儒守一經亦有澗谷槃何事窮愁極江南庾子山河淸無人待蘭芳無人采山空露團團葛蔓石磊磊世有傾國媒一笑珠百琲往時禰處士顚倒孔北海楚宮細腰死長安眉半額比來翰墨埸爛熳多此色文章本心術萬古無轍迹吾嘗期斯人隱若一敵國北書來無期鴈不到梅嶺欲遺雙鯉魚楓葉江路永平生中心願褊短不獲騁富貴安可爲吾亦有岑鼎濟岱有佳人肌膚若冰雪我願從之遊補我黥與刖了不解人嗔眞成一癡絕櫟社定頽然聊用神吾拙山公懷涇渭濬衝遭鑑賞代豈無若人吹噓靑雲上念君如濟水抱淸防泉壤行潦酌尊彞吾猶恃源往蛾眉在蒿萊金玉千里音遙思甑生塵汗漫觀古今沈冥驚人句摹冩詠時禽無爲愁肝腎君子要刳心臨川往長懷神交可心晤文章不經世風期南山霧化虫哦四時悲喜各有故吾獨無間然子規勸歸去

次韻周法曹遊靑原山寺

市聲故在耳一原謝塵埃乳竇響鐘磬翠峯麗昭回俯看行磨蟻車馬度城隈水猶曹溪味山自思公開浮圖踴金碧廣廈構瓌材蟬蛻三百年至今猿鳥哀禪印平如水偈句非險崖心花照十方初不落梯堦我行暝托宿夜滴華榱殘僧四五輩法筵嘆塵埋石頭麟一角道價直九垓廬陵米貴賤傳與後人猜曉躋上方上秋塍亂萁荄寒藤上老木龍蛇委筋骸魯公大字石筆勢欲崩摧徳人曩來遊頗有嘉客陪憶當擁旌旗千騎相排豗且復歌舞隨絲竹冩煩哇事如飛鴻去名與南鬥偕松竹吟髙丘何時更能來回首翠微合於役王事催猿鶴一日雅重來尙徘徊【碑本荄字韻下有兩句云蓮子委箭鏃葵花仄金杯】

答永新宗令寄石耳

饑欲食首山薇渴欲飲潁川水嘉禾令尹淸如冰寄我南山石上耳筠籠動浮煙姿瀹湯磨沙光陸離竹萌粉餌相發揮芥姜作辛和味宜公庭退食飽下筯杞菊避席遺防虀鴈門天花不復憶況乃桑鵝與楮雞小人藜羮亦易足嘉蔬遣餉荷眷私吾聞石耳之生常在蒼崖之絕壁苔衣石腴風日炙捫蘿挽葛采萬仞仄足委骨豺虎宅佩刀買犢劍買牛作民父母今得職閔仲叔不以口腹累安邑我其敢用鮭菜煩嘉禾願公不復甘此鼎免使射利登嵯峨

喜知命弟自靑原歸

爲吏困米鹽曲肱夢靈泉諒非調鼎手正覺荷鋤便在公𨿽勤苦歸喜潙山禪去我忽數日艸虫傍牀煎屋角鳥烏樂行輿響擔肩包解分柿栗兒女鬧樽前白紵繞祖防香攜靑原煙珠一百八夜紉湘縷穿髙林風落子老僧選霜堅袖中出新詩山水含碧鮮五言吾老矣佳句付惠連

寄張宜父

建徳之國有佳人明珠爲佩玉爲衣去國三歲阻音徽所種桃李民愛之射陽城邊春爛熳栁暗學宮鳥相喚追隨裘馬多少年獨忍長饑把書卷讀書萬卷不直錢【一作筆有神】逐貧不去與忘年【一作交親】虎豹文章被禽縛何如達生自娛樂

髙至言築亭於家圃以奉親總其觀覽之富命曰溪亭乞余賦詩餘先君之敝廬望髙子所築不過十牛鳴爾故余未常登臨而得其勝處

逸人生長在林泉更築亭臯名意怪明月淸風共一家全以山川爲眼界鳥度云行閱古今溪濱木末聽竽籟老夫平生行樂處只令【一作今】許公分一派

雕陂

雕陂之水淸且泚屈爲印文三百里呼船載過七十餘褰裳亂流初不記竹輿嘔啞山徑涼僕姑呼婦聲相倚篁中猶道泥滑滑僕夫慘慘耕夫喜窮山爲吏如漫郎安能爲人作嚆矢老僧迎謁喜我來吾以王事篤行李知民虛實應縣官我寧信目不信耳僧言生長八十餘縣令未曽身到此

幾復寄檳榔且答詩勸予同種復次韻寄之

少來不食蟻丘漿老去得意漆園方鑑中已失兒時面忍能乞與兵作郎

元翁坐中見次元寄到和孔四飲王防玉家長韻因次韻率元翁同作寄湓城

罷山澤明日長花栁困遊絲上天衢觀物得無悶時從顧曲人筍饌酌春醖季子未識面想見眉目俊新詩如鳴快讀開鄙吝銅官魯諸生事道三無慍比來工五字句法妙何遜枯棊覆吳圖靑簡玩秦燼葉暗黃鳥時風號報花信遙仰吟思苦江錦割向盡應煩王公子又破黃封印

次孔四韻寄懷元翁兄弟並致問毅甫

書帙蠧魚漧鑪香眠鴨困佳人來無期詩句耳排悶遙知烏衣遊棊局具肴醖爭道嘲不恭鏖兵勞得俊頗尋文獻盟不落市井吝四月明朱夏南風解人慍風前懷二陸家法窺抗遜身有三尺桐爨下得餘燼端可張洞庭寥闊世未信爲我謝孔君舉酒取快盡世故安足存靑天飛鳥印

三月乙巳來賦鹽萬歲鄕且搜狝匿賦之家晏飯此捨遂畱宿是日大風自采菊苗薦湯餅二首

飛廉決雲開白日頓撼天地萬竅號挼莏桃李欲淨盡乞與遊絲百尺髙

幽叢秀色可攬擷煮餅菊苗深注湯飲冰食蘗浪自古摩挲滿懷春艸香

四月戊申賦鹽萬歲山中仰懷外舅謝師厚

只今漢龎公白髮佐州郡窮通視寒暑仕巳誰喜慍長松臥澗底桴霤多裂璺未須論才難世人無此韻禪悅稱性深語端入理近渙若開春冰超然聽年運臨民秉三尺朱墨不可紊傳聞但言歸心許手自隱欲知南陂稻得幾就收捃胥疏江湖濱不邇金玉訓濡需且肉食觳觫恐鐘釁龍移山發洪虎乳月生暈竹聲寒夏簟輟寢中夜聽寄聲向鹿門儻賜勞苦問

上權郡孫承議

公家簿領如雞棲私家田園無置錐眞成忍罵加飡飯不如江西之水可樂饑他人勤拙猶相補身無功狀堪上府公誠遣騎束縛歸長隨白鷗臥煙

寄懷元翁

歲年丰稻秔井邑盛煙火北園曽未窺王事方勤我花枝互低昂鳥語相許可觀物見歸根撫時終宴坐搔首望四鄰諸賢皆最課極工簿領書甚辦米鹽顆平生短朱墨吏考仰丞佐初無公侯心骨相本寒餓明窻懷玉友淸絕吟楚些念君方坐曹無因奉虛左

對酒次前韻寄懷元翁

花光漸寒食木燧催國火沽酒鳥勸人懷賢吾忘我事往墮甑休心知求田可可人不在眼樽俎思促坐有生常倥傯無暇天所課不解聞健飲我成一蓬顆泥鈞埏萬物寒暑勤五佐豈其懷愛憎私使我窮餓醉魂招不來浪下巫陽些夢成少年嬉走馬章臺左

奉答茂衡惠紙長句

陽山老藤截玉肪烏田翠竹避寒光羅侯包贈室生白明於機上之流黃愧無徵南蠆尾手爲冩黃門急就章羅侯相見無雜語苦問潙山有無句春艸肥牛脫鼻繩蒲野鴨還飛去故將藤面乞伽佗願艸驚虵起風長詩說紙落秋河要知溪工下手處卻將冰幅展似君震旦花開第一祖【烏田一作烏孫】

雜言贈羅茂衡

嗟來茂衡學道如登欲與天地爲友欲與日月並行萬物崢嶸本由心生去子之取捨與愛憎惟人自縛非天黥墮子筯骨堂堂法窟九丘四溟同一眼睛不攺五官之用而透聲色常爲萬物之宰而無死生念子坐幽室鑪香思靑防是謂蟄虫欲作吾驚之以雷霆

長句謝陳適用惠送吳南雄所贈紙

廬陵政事無全牛恐是漢時陳太丘書記姓名不肯學得紙無異夏得裘琢詩包紙送贈我自狀明月非暗投詩句縱橫剪宮錦惜無阿買書銀鉤蠻溪切藤捲盈百側釐羞滑蠒羞白想當鳴杵砧面平桄榔葉風溪水碧千里鵝毛意不輕瘴衣腥膩北歸客君侯謙虛不自供胡不贈世文章伯一涔之水容牛蹄識字有數我自知小時雙鉤學楷法至今兒子憎家雞𨿽然嘉惠敢虛辱煮泥續尾成大軸冩心與君心莫傳平生落魄不問天樽前花底幸好戲爲君絕筆謝風煙巳無商頌猗那手請續南華內外篇

次韻吉老遊靑原將歸

欣欣林臯樂賞心天際翔淸樽膾魴鯉朱果實圓方醉罷聽疎衾寒夢國香余山吐月的皪滿簾霜展轉復展轉鐘魚曉瑯瑯思歸笑迎門兒女扶相將

次韻知命永和道中

靈骨閟金鏁梵宮超玉繩道人往香火獨先開靜行呼船久無人月沈河漢傾虛舟不受怒故在蓼灘橫

飲潤父家

齋閤寒麝薰書帙映斜景偶來樽俎同延此笑言頃宮綫添尺餘朝來日未永一醉解語花萬事畫地餅要似虎頭癡何須樗裏癭

次前韻寄潤父

昏昏迷簿領匆匆貴晷景嘗盡身百憂訖無田二頃喜從吾宗遊九里河潤永呼兒跪酒樽戒婦饌湯餅老夫何取焉君恱甕盎癭

送酒與周法曹用贈潤父韻

遙知謝法曹詩句多夏景聞道學書勤墨池方一頃大字甚未遒小字逼智永我有何郎樽淸江醢玉餅還書及斗數與君酌楠癭

癸丑宿早禾渡僧捨

城頭渡可涉早禾渡可試問安用舟春水三丈餘是維一都防駔儈權徵輸鬱鬱多大姓儒冠頗詩書以武斷鄕曲舊俗小未除厭囂謝近市斬絕得僧區此地美水竹林明見浴鳬相追啑蔆藻天樂非世娛憶在田園日放浪友禽魚今來長山邑忍飽撫惸孤出入部曲隨咳唾吏史趨形骸束簪笏可意一事無謀生理未拙仰愧擁腫樗曲肱晴檐底結网看蜘蛛

宿觀山

暮發白下地暝投觀山宿橫溪赤欄橋一徑入松竹野僧如驚麏避堂具燈燭我眠興視夜部曲始炊熟筧水煙際鳴萬籟入秋木平生瀟灑興本願終澗谷世累漸逼人如垢不靧沐巳成老翁焉作吏長碌碌

上大防籠【乙夘晨起】

黃霧防防小石門苔衣艸路無人迹苦竹參天大石門虎迒兔蹊聊倚息陰風搜林山鬼嘯千丈寒藤繞崩石淸風源裏有人家牛羊在山亦桑麻向來陸梁嫚官府試【一作一】呼使前問其故衣冠漢儀民父子吏曹擾之至如此窮鄕有米無食鹽今日有田無米食但願官淸不愛錢長養兒孫聽驅使

勞坑入前城【乙夘飯後】

刀坑石如刀勞坑人馬勞窈窕篁竹陰是常主逋逃白狐跳梁去豪豬森怒嘷云黃覺日瘦木落知風饕輕軒息源口飯羮煮溪毛山農驚長吏出拜家騷騷借問淡食民祖孫甘餔糟賴官得鹽喫政苦無錢刀

乙夘宿淸泉寺

稅輿陟髙岡卻立倚天壁就輿亂淸溪轉石飛霹靂十步一沮洳五步一枳棘上方未言返豁見平土宅田家雞犬歸佛廟檀欒碧蓮蕩落紅衣泉數白石人如安巢鳥稍就一枝息鐘魚各知時吾亦自得力

丙辰仍宿淸泉寺

山農居負山呼集來苦遲旣來授政役謠詠謂余欺按省其家資可忍鞭抶之恩言輸公家疑阻久乃隨滕口終自愧吾敢乏王師官寧憚淹畱職在拊惸嫠所將部曲多混汝父老爲西山失半壁且復下囊輜啼鴉散篇帙休吏稅巾衣石泉鼓坎坎竹風吹參差書憐行熠燿壁虫催杼機昏釭夜未央髙枕夢登巇

丁巳宿寶石寺

鐘磬秋山靜鑪香沈水寒晴風蕩蒙雨雲物尙盤桓瀹茗赤銅椀筧泉蒼煙竿紅橊罅玉房麼橘委金丸枕簟已思燠飯羮可加飡觀巳自得力談舌本幹理窟乃塊然世故浪萬端牛刀經肯綮古人貴守官摩挲發硎手考此一丘槃

巳未過太湖僧寺得宗汝爲書寄山蕷白酒長韻詩寄答

從學晚聞道謀官無見功早衰觀水鑑內熱愧鄰邦北鄰有宗侯治劇乃雍容摩手撫鰥寡槁碪磔彊梁桃李與荊棘稱物施露霜政經甚縝密私不蚍蜉通吏捨無請賕家有侯在堂府符下鹽防縣官勸和羮作民敏風令先諸邑行我居萬夫上闒惰世無雙此邑宅巖巖裏中頗秦風翁媼無恙時出分如蜂房一錢气不白梃及父兄簪筆懷三尺揖我謂我臧向來豪傑吏治之以牛羊我不忍敵民教養如兒甥荊雞伏鵠卵久望羽翼成訟端洶洶來諭去稍聽從尙餘租庸調歲歲稽法程按圖索家資四壁達牖窻揜目鞭朴之桁楊相推棖身欲免官去駑馬戀豆糠所以積廩鹽未使戶得烹八月釃社酒公私樂年登遣徒與防計而悉走荻篁吾惟不足遣夙駕略我疆邑西戾地是嘗嬰吾鋒齦齕其彊宗彼乃可使令夙夜於遠郊艸露沾帷裳入磴履虎尾捫蘿觸蠆芒借問夕何宿煙邊數峯橫松竹不見天蟠空作秋聲谷鳥與溪瀨合琵琶箏稅駕亂石間巖寺鳴疎鐘山農頗來服見其父孫翁苦辭王賦遲戶戶無積藏民病我亦病呻吟達五更韻爲誦書語【一作書空語】行歌類楚狂舉鞭問嘉禾秣馬可及城惜哉憂城旦不得對榻牀灑筆付飛鳥北風吹報章書回銀鉤壯句與麝煤香浮蛆撥官醅傾壺嫩鵝黃山气常蓊防此物可屢觴蕷藥割紫藤開籠喜手封味溫頗宜人芼以石飴姜舉杯引藥糜詠詩對寒江寄聲甚勞苦相思秋月明我邑萬戶鄕其民資囂凶欲割以壽公使之承化光反以來壽我中有吞舟鯨銅墨俱王命職思慰孤惸何時賭一擲燒燭咒明瓊

庚申宿觀音院

谷底一墟落地形如盎盆榱題相照耀其民頗家溫土風甚於秦不可借釜甗【音言】僧屋無陶瓦剪茅蒼竹樊借問僧安在乞飯走諸門人哄鳥烏語簟涼風水文旁有蜂蜜廬頗聞衙集喧將雨蟻爭丘鏖兵復追奔紅英委鳳翼赤幘峩雞冠汲烹寒泉窟伐燭古松根相戒莫浪出月黑虎防藩

辛酉憩刀坑口

羣山黛新染防气寒鬱鬱掃除迎將家下簟脫巾韈南北捨小棠況可淸煩暍鳥聲廢晝眠聊以休吏卒竹雞苦喚人覺坐觀法窟無外同一家惟已非萬物淸波兩鴛鴦善遊且能沒驚人相追飛甚念失其匹舂鉏貌閒暇羨魚情至骨廣道防堅良熙熙集於苑爛額始論功儻能謀曲突

金刀坑迎將家待追漿坑十餘戶山農不至因題其壁

窮鄕阻地險篁竹嘯防魖惡少擅三窟不承吏追呼老翁燕無凶偃蹇坐裏閭後生集聞見官不禁權輿懷書斥長吏持杖鏖公徒遂令五百里化爲豺豕墟古來沈牛羊檄水臣鱷魚猛虎剝文章矧而民髮膚哀哉奉其身曽不如鳥烏破家縣令手南面天子除要能伐彊梁然後活惸孤屬爲民父母未教忍先誅山川甚秀拔人物亦詩書十室有忠信此鄕何獨無

江西泊舟後作【太和小舫板上塵土中得此詩】

江水防防沙石陰一舸行盡春已深浪花綠蔓曳錦帶短蘆刺水抽玉簪饑魚未沈波面筒小舫正橫溪上風淸輝濯淨遠山碧白鳥飛入蒼煙叢

追憶予泊舟西江事次韻

老大無機如漢陰白鳥不去相知深往事刻舟求墜劍懷人揮淚著【略反】亡簪城南鼓罷吹畫筒城北歸帆落晚風人煙犬吠西山麓鬼火狐鳴春竹叢

以十扇送徐天隱

人貧鵝鴈聒鄰墻公貧琢詩聲繞梁坐客有氈吾不愛暑榻無扇公自涼黨錮諸君尊孺子建安七人先偉長遣奴送箑非爲好恐有佳客或升堂

聞致政胡朝請多藏書以詩借書目

萬事不理問伯始借甚聲名南郡胡逺孫白頭坐郎省乞身歸來猶好書手抄萬卷未閣筆心醉六經還荷鉏願公借我藏書目時送一防開鏁魚

次韻郭明叔長歌

君不見懸車劉屯田騎牛澗壑弄潺湲八十唇紅眼防漆金鐘舉酒不畱殘君不見徵西徐尙書爲國捐軀矢石間龍章鳳姿委秋艸天馬長辭十二閒何如髙陽酈生醉落魄長揖輟洗驚龍顏丈夫當年傾意气安用蚓食而蠍跧古人已作泉下土風義可想猶班班郭侯忠信如古人薦書飛名上九關詩書自可老斲輪智略足以解連環銅章屈宰山水縣友聲想求不我頑鵬翼垂天公直起燕巢見社身思還文思舜禹開言路卽看承詔著豸冠尙趨手板事直指少忍吏道之多艱黃花零落一樽酒別有天地非人寰

山谷外集卷三

欽定四庫全書

山谷外集卷四

宋黃庭堅撰

古詩七十六首

和答魏道輔寄懷十首

堂堂陽元公人物妙晉東魏侯多能事髣髴見家風長魚無波濤坐與蝦蜆同諸山搖落盡旅食歲時窮平生弄翰墨纂事半九州天末逢故人園蔬當肴羞酒闌豪气在尙欲椎肥牛虞卿不窮愁後世無春秋雷行萬物春天震而地撼閉塞成冬冰楚越自肝膽貂狐諒柔溫藜藿自羮糝相思牛羊下城鼓寒紞紞劍埋丰城獄气與鬥牛平皇明燭九幽湔祓用神兵誰言黃沙磧矢盡鼓不鳴至今門下士落涕爲荊卿別時燕辭屋艸黃秋半分今來冬日至稍添刺繡文百年幾防合美酒不屢醺犀牛可乞角窮士難薦論排江鬼瞰室貫朽粟紅塵君行誰爲容款門定生嗔諒無綈袍故盡是白頭新天涯阿介老有鼻可揮斤赤豹負文章歲晚智剞渴飲南山霧饑食西山蕨封狐托脂澤眉頰頗秀發時時一樽酒婆娑弄風月猛虎倚山號彊梁不敢前失身檻穽間搖尾乞人憐男子要身在萬金自保全云黃雉兔伏霜鶻莫空拳生涯共七十去日良已半短長相觖望面【一作向】盡酒可斷大道體甚寛窘束非達觀莫問夜如何醉從雞號旦明駝思千里駑馬怯負荷小人蠧詩書安樂北窻臥瓢空且乞飯兒寒教補破機巧生五兵百拙可用過

代書

阿熊去我時秋暑削甘瓜離別日月除蓮房倒箭靫得書報平安肥字如棲鵶汝才躍鑪金自必爲鏌鎁窮年抱新書挽條咀春葩弄筆不能休屈宋欲作衙屈指推日星許身上雲霞安知九天關虎豹守夜叉祝田操豚蹄持狹所欲奢文章六經來汗漫十牛車譬如觀滄海細大極龍蝦古人以聖學未肯廢百家舊山木十圍齋堂緑陰遮紅稻香盂飯黃雞厭食鮭摩挲垂腴腹頗復讀書耶念汝齒壯矣無婦助烹茶父兄亦憐汝須兒牧犬猳且伐千章材贈行當馬檛贏糧果後時定隨八月槎覺民在中林丁丁聞兔罝奉身甚和友乾父辦咄嗟臺源吟松籟先生岸巾紗畱客醉風月槃筯供柔嘉仍工朱絲洗心拂奇邪孤臣發楚調傾國怨胡笳把筆學周鼓字形錐畫沙詩書乃甫好不爲蓬生麻元明祖師禪妙手發琵琶已無富貴心鼓吹一池蛙天民服農圃頗復秋斂賖下田督未耘入嶺按新畬悉力輸王賦至今困生涯知命叔山徒鑪香嚴佛花惟思苾蒭園脫冠著袈裟起家望兩季佩金蹋朝鞾嘉魚在南國宗廟薦鱨鯊我爲萬夫長朝論不齒牙刺頭簿領中蚤虱廢搔爬世累巳纒縛官箴易疵瑕何時煙雨裏驅羊入金華遣奴迫王事不暇學驚蛇【學一作艸】

寄陳適用

日月如驚鴻歸燕不及社淸明气妍暖亹亹向朱夏輕衣頗宜人裘褐就椸架已非紅紫時春事歸桑柘空餘車馬迹顚倒桃李下新晴百鳥語各自有匹亞林中僕姑歸苦遭拙婦罵气候使之然光陰促晨夜解甲號淸風卽有幽虫化朱墨本非工王事少閒暇幸防餘波及治郡得黃霸邑鄰陳太丘威徳可資借決事不遲疑敏手擘泰華頗復集紅衣呼僚飲休假歌梁韻金石舞地委蘭麝寄我五字詩句法窺鮑謝亦嘆簿領勞行欲問田舍相期黃公壚不異秦人炙我初無廊廟身願執耕稼今將荷鉏歸區芋畦甘蔗觀君气如虹千輩可陵跨自當出懷璧往取連城價賜地買歌僮珠翠羅廣廈富貴不相忘寄聲相慰藉

奉送時中攝東曹獄掾

公退蒲團坐後亭短日松風吟萬籟黃葵紫菊委榛叢雪梅靚糚欲無對遣騎相呼近淸樽言君曉鼓前徵斾蒼崖按轡虎豹號野水呼船風晦昨日歸來有行色未曽從容解冠帶府中奪我同官良簡書趣行將數輩王事君今困馬鞍田園我亦思牛背安得歸舟載月明鸕鷀白鷗爲友生一身不是百年物五湖無邊萬里行欲招蓑笠同雲水念君未可及吾盟富於春秋貌突兀睥睨滿世收功名防軍𨿽卑獄司命多由陰徳至公卿魋顏蹙齃秦相國不滿三尺齊晏嬰丈夫身在形骸外俗眼那能致重輕

次韻和答孔毅甫

鵬飛鯤化未卽逍遙防龍章鳳姿終作廣陵散湓浦鑪邊督數錢故人陸沈心可見气與神兵上鬥牛詩如晴雪濯江漢把詠公詩闔且開旁無知音面墻嘆我今廢書迷簿領魚蠧筆鋒蛛网硯六年國子無寸功猶得江南萬家縣客來欲語誰與同令人熟寐觸屏風竊食仰愧防防鴻少年所期如夢中江頭酒賤樽屢空南山有田歲不逢相思夜半涕無從千金公亦費屠龍

再用舊韻寄孔毅甫

鑑中之發蒲栁望秋衰眼中之人風雨俱星散往者托體同靑山健者漂零不相見庾公樓上有詩人平生落筆寫河漢置驛勤來索我詩自說中郎識元嘆我方凍坐酒官曹爲公然薪炙冰硯不解窮愁著一書豈有文章名九縣奴星結栁送文窮退倚北窻睡松風太阿耿耿截歸鴻夜思龍泉號匣中斗柄垂天霜空獨鴈叫羣云萬重何時握手香鑪峯不看寒泉濯臥龍

寄題安福李令適軒

琳宮接叢霄淥水連翠微幽花露林薄好鳥娛淸輝道人勤灑掃令尹每忘歸孝慈民父母虎去蝗退飛來思僚友同歌舞醉紅衣定知與民樂吏瘦吾民肥

寄題安福李令先春閣

宮殿繞風煙江山壯城郭令君蓺桃李靣春築飛閣春至最先知露偏花藥是日勸農桑冰銷土膏作歌出縣齋裵回問民瘼雞犬聲相聞嬰此簿領縛安得攜手嬉烹茶煨鴨腳

和孫公善李仲同金櫻餌唱酬二首

人生欲長存日月不肯遲百年風吹過忽成甘蔗滓傳聞上世士烹餌艸木滋千秋垂緑髮每恨不同時李侯好方術肘後探神奇金櫻出皇墳刺槖覽霜枝寒窻司火古鼎凍膠飴初嘗不可口醇酒和味宜至今身七十孺子色不衰田中按耘鉏孫息親抱持卻笑鄰捨公未老須杖藜假守富春公秋豪聽民詞夙夜臨公防歸臥酸體肢李侯來饋藥期以十日知深中防靈根金鏁祕玉不須許斧子辛勤來玉芝我方困健訟撾翁爭一錐不能鳴坐頗似巫馬期敢乞刀圭余歸和夘飲巵儻令憂民病從此得國醫

寄題安福李令愛竹堂

淵明喜種菊子猷喜種竹托物𨿽自殊心期俱不俗千載得李侯異世等風流爲官恐是陶彭澤愛竹最知王子猷寒窻對酒聽雪夏簟烹茶臥風月小僧知令不凡材自掃竹根培老節富貴於我如浮雲安可一日無此君人言愛竹有何好此中難爲俗人道我於此物更不疎一官窘束何由到

二月二日曉夢防於廬陵西齋作寄陳適用

燕寢著鑪香愔愔閒窻闥夢到郡城東笑談西齋月行樂未渠央苦遭晴鳩聒江郡梅李白士女嬉城闕聞道潘河陽滿城花秀發頗畱載酒車共醉生塵韤想見舞餘姿風枝斜蠆髮鄙夫不舉酒春事亦可悅雨足肥菌芝沙暄饒筍蕨海牛壓風野飯薰僧鉢飽食愧公家曽無助毫末勸鹽推新令王欲惸獨活此邦淡食傖儉陋深刺骨公囷積山丘賈豎但圭撮縣官恩乳哺下吏用鞭撻政恐利一源未塞兔三窟寄聲賢令尹何道補黥刖從來無研桑顧影愧簪笏何顏課殿上解綬行采葛

次韻周徳夫經行不相見之詩

春風倚樽俎綠髮少年時酒膽大如斗當時淮海知醉眼槪九州何嘗識憂悲看雲飛翰墨秀句詠蛛絲樂如同隊魚游泳淸水湄波濤倐相失歲月秣馬馳客事走京洛鄕貢趨禮闈艱難思一臂講學抱羣疑邂逅無因得君居天南陲誰言井底坐忽枉故人詩淸如秋露蟬髙栁噫衰遲感嘆各頭白民生竟自癡過門不我見寧復論前期杯酒良難必況望功名垂吉守鄕丈人政盛犬生犛綠栁陰鈴閤紅蓮媚官池開軒納日月髙防無吏譏琵琶二十四明糚百騎隨爲公置樂飲才可慰路岐矧公妙顧曲調笑才不羈幕中佳少年多欲從汝嬉人事喜乖捂曽莫把一巵朝云髙唐觀客枕勞夢思主翁悲琴瑟生憎見蛾眉君亦脫坎坷有句怨棄遺夜光暗投人所向防詆嗤相思秋日黃西嶺含半規老矣失少味尙能詩酒爲忽解扁舟下何年復來玆寄聲緩行李激箭無由追

寄傅君倚同年

有情淸江水東下投豫章故人江上居不寄書一行相思對明月談笑如淸光向風長嘆息孤鴈起寒塘傾冩鬱結懷因之東南翔姑氏有淑質幽林蘭靜芳願因奉箕箒蘋藻羞蒸嘗念君方防名要津邁騰驤引車入裏門觀者塞路旁邕邕求匹好羔鴈委潘楊顧惟蓬茅陋豈能屈東牀眷言南鳴鴈七子伊在桑幸緣一日雅結好永不忘

次韻章禹直魏道輔贈答之詩

我老倦多故心期馬少遊願爲春眠蠶吐絲自綢繆翩翩魏公子閱世無全牛吹噓鼓萬物領袖傾九流昨來懷白璧往撼西諸侯中丞文武將良非衛霍侔誓開河源地畫作禹貢州壯士捐軀死鯨鯢尙吞舟客心無一寸艸食隨百憂故人道舊語末路非前籌重來滕王閣楓葉江上秋章子飽經術賦詩如曹劉太學得虛名權勢殊未尢禍機發無妄對吏只搶頭遇椎鼓赦帝澤萬邦休章江三年拘解賣莫愁麗姬泣又悔生故難豫謀邂逅識面晚困窮理相收夜語倒樽酒參旌偃風旒兩公但取醉古今共髙丘

次韻道輔雙嶺見寄三疊

明如九井璜美如三危露貞觀魏公孫今來功名誤兒時漢南栁搖落傷歲暮時不與我謀羲和促天步生涯魚吹沬文彩豹藏霧人言壺公老渠但未得趣飲酒入壺中茫然失巾屢時不與我謀今君向何處蓮塘倒箭靫桂影涼【一作落】霜兔平生知音地地下無尺素十夜九作夢虜乘驚沙度時不與我謀徵西枕戈去

次韻道輔旅懷見寄

歲華其將晚霜葉不可風生理魚乞水歸心鳥飛空風塵化衣黒旅宿夢裙紅人言家無壁自倚筆有鋒轉蓬且半歲交臂各衰翁扁舟去日逺明月與君同露晞百年駛麟獲萬事窮壯懷酒澹【菼】淡【惔】塞意霧空蒙諸公尙無恙不見陳元龍

寄余幹徐隱甫

江行長邅回風水憂索米相逢解人頥豪士徐孺子鸕鶿葭葦間煮茗當酌醴夜船餉蒸鵝白髮厭甘旨東江始分風苔网饋百紙遣兵夜賦詩月冷石齒齒別來星環天再見艶桃李寄聲良勞勤報我闕雙鯉但聞佳邑政杻械生菌耳頗聞延諸儒披頌皆詩禮顧予曰下邑庭聚雨前蟻珥筆誦漢章錐刀爭未已初無得民具名實正爾爾願聞庖丁方江湖天到水遙知解千牛袖手笑血指書來儻垂教【一作教吾】攺事從此始

次韻秋郊晚望

道同一指馬心解廢耳目短生行衰謝黃落看艸木無財世不知有酒客可速誰能縛詩書閉門抱羈獨披襟臨江臯萬籟發空谷風力斜鴈行山光森雨足壁虫先知寒機織日夜促居人思行人裘褐誰結束行人喜歸來邂逅天從欲可柰甑生塵嚴霜凍杞菊

八月十四日夜刀坑口對月奉寄王子難子聞適用【聞郡中數月未嘗有燕遊】

去年對月廬陵郡醉畱歌舞蹋金沙今年今夕千峯下新磨古鑑動菱花寒藤老木被光景深山大澤皆龍蛇西風爲我奏萬籟落葉起舞驚棲鴉遙憐城中二三友風流慣醉玉釵斜今夕傳杯定何處應無二十四琵琶

贈王環中

丹霞不蹋長安道生涯蕭條破席帽囊中收得刧初鈴夜靜月明師子吼郍伽定後一鑪香牛沒馬回觀六道耆域歸來日未西一鉏識盡婆娑艸

戲和於寺丞乞王醇老米

君不見公車待詔老詼諧幾年索米長安街君不見杜陵白頭在同谷夜提長鑱掘黃獨文人古來例寒餓安得野蠶成蠒天雨粟王家圭田登幾斛千家買桂炊白玉

贈朱方李道人

顴骨橫穿壽門過年比數珠剩三顆橫吹鐵笛如怒雷國初舊人惟有我

戲題曽處善尉防二首

雞塒啄鴈如駕鵝萬里天衢且一波宮錦絡衫弓石八與人同狀不同科【超然臺】

茅茨中安一牀寂天女元非世間色道人今日入關齋莫散花來染衣裓【不動庵】

寄上髙李令懷道

李侯湖海士瓜葛附婚友平生各轉蓬未曽接樽酒寄聲維勞勤江路常永久節物居然秋蛻虫悲髙栁傳聞辟學館鼓士薦豚韭能使珥筆黔稍知忠信有矯虎縮距詩禮開戶牖事勝感邦人伐山謀不朽武功筆如椽文字爛漫久謂予有書癖摹篆冩科斗不珍金石刻要我一揮肘安知乃兒戲敢傳萬世後摩拂幼婦篇慙非換鵝手公其勤勞來嘉政民父母不用琢蒼崖丰碑在人口

謝文灝元丰上文槁

虎豹文章非一斑乳雉五色蜃胎寒天生材器各有用相如名獨重太山風流小謝宣城後少年如春膽如斗裕陵書槁公不朽持心鐵石要長久

讀方言

八月梨棗紅繞墻風自落江南風雨餘未覺衣衾薄壁虫憂寒來催婦織衣【去聲】著【音斫】荒畦菊花猶用充羮臛連日無酒飲令人風味惡頗似揚子雲家貧官落魄忽聞輶軒書澁讀勞輔齶虛堂漏刻間九土可領略願多載酒人喜我識字博設心更自笑欲過屠門嚼往時抱經綸待價一丘壑卜師非熊羆夢相解靡索所欲吾未奢儻使耕可獲今年美牟麥廚饌丰餅拓摩挲腹中書安知非糟粕

送昌上座歸成都

昭覺堂中有道人龍吟虎嘯隨風雲花經席冷如鐵一縢日轉一二輪寶勝蓬蒿荒小院埋沒醯雞三隻眼个是江南五味禪更往防尋莫擔板

送彥孚主簿

斯文當兩都江夏世無雙叔度初不言漢庭望風降中間人物潛伏老崆谾【許江反】本朝開典禮棫朴作株樁世父盛文藻如陸海潘江三戰士皆北韔弓錦韜杠白衣受傳詔短命終螢窻夢升臥南陽耆舊無兩龎空鑱歐陽銘松風悲隴瀧【音雙】四海羣從間爾來頗琤【士耕反】淙【士江反】主簿吾宗秀其能任爲邦軀幹𨿽小勇沈鼎可扛擇師別陳許取友觀羿逢折腰佐髯令邑訟銷吠尨時邀府中飲下箔蠟燒釭紅裳笑千金淸夜酒百缸同僚有惡少嘲謔語亂哤君但隱幾笑諸老嘆惇厖況乃工朱墨气和信甚矼持此應時須十年擁麾幢相逢常鞅掌衙鼓趨【音龎】簿書敗淸談汗顏吏樅樅【窻】臨分何以贈要我賦蘭茳黃華𨿽眾笑白雪不同腔野人甘芹味敢饋厭羊羫顧餘百短拙飽腹戇胮【音龎】肛【許兵反】維思解官去一丘事耕防【窻】君當取富貴鐘鼓羅擊撞伏藏鼪鼯徑猶想足音跫

寄朱樂仲

故人昔在國北門鄰捨杖藜對樽酒十五餘年乃一逢黃塵急流語馬首懶書愧見南飛鴻君居三十六峯東我心想見故人面曉雨垂虹到望崧

從王都尉覓千葉梅云已落盡戲作嘲吹笛侍兒

若爲可耐昭華得脫帽看髮已微霜催盡落梅春巳半更吹三弄乞風光

次韻子瞻書黃庭經尾付蹇道士

瑯函絳簡蘂珠篇寸田尺宅可蘄仙髙眞接手玉宸前女丁來謁粲六妍金鑰閉欲形完堅萬物蕩盡正秋天使形如是何塵緣蘇李筆墨妙自然萬靈拱手書已傳傳非其人恐飛騫當付驪龍藏九淵蹇侯奉告請周旋緯蕭探手我不眠

次韻叔父夷仲送夏君玉赴零陵主簿

田竇堂上酒未醉已變態何如東陵瓜子母相鉤帶富貴席未暖珠玉作災怪茅茨𨿽長貧終有懿親在丈人困州縣短髮余防最居然枳棘棲坐閱歲月代靑雲已迷津濁酒未割愛簿領能無休飣餖喚魚菜羇旅苦地褊江湖見天大萬里一帆檣長風可倚賴因行訪幽禪頭陀煙雨外

謝曹子方惠二物二首

飛來海上峯琢出華陰碧注香上褭褭映我鼻端白聽公談昨夢沙暗雨矢石今此非夢耶煙寒巳無迹【博山鑪】短喙可煎枵腹不停塵蟹眼時探穴龍文已碎身茗椀有何好煮缾被寵珍石交諒如此湔祓長日新【煎茶缾】送曹子方福建路運判兼簡運使張仲謀

曹侯黃須便弓馬從軍賦詩橫槊間阿瞞文武如兕虎遠孫風气猶斑斑昨解弓刀丞太僕坐看牧駒十二閒遠方不異輦轂下詔遣中使哀恫鰥吾聞斯民病鹽防天有雨露東南幹謝君論河秉禹貢詰難蠭起安如山老郎不作患失計凜然宜著侍臣冠願公不落謝君後江湖以南尙少寛百城閱人如閱馬泛駕亦要知才難鹽車之下有絕足敗羣勿縱爲民殘官焙薦璧天解顏瀹湯試春聊加飡子魚通印蠔破山不但蕉黃荔子丹道逢使者漢郎官淸溪弭節問平安天子命我參卿事奮髯相對亦可歡回波一醉嘲栲栳山【一作小】驛官梅破小寒

戲贈曹子方家鳳兒

東芽入湯師子吼茘子新剝女兒頰鳳郎但喜風土樂不解生愁山疊疊目如防漆射淸揚歸時定自能文章莫隨閩嶺三年語轉卻中原萬籟簧【閩嶺一作阿囝】

題老鶴萬里心

仙人駕飛騎朝防白雲衢老驥不服乘淸唳徹九虛野田篁竹底毰毸伴雞鳬時因長風起猶欲試南圖

題韋偃馬

韋侯常喜作羣馬杜陵詩中如見畫忽開短卷六馬圖想見詩老醉騎驢龍眠作馬晚更妙至今似覺韋偃少一洗萬古凡馬空句法如此今誰工

子瞻題狄司進雪林石屏要同作

翠屏臨研滴明窻翫寸陰意境可千里搖落江上林百醉歌舞罷四郊風雪深將軍貂狐暖士卒多苦心

和曹子方雜言

正月尾垂云如覆盂鴈作斜行書三十六陂浸煙水想對西江彭蠡湖人言春色濃如酒不見插秧吳女手冷卿小塢頗藏春張侯官居栁對門當風橫笛畱三弄燒燭圍棊覆九軍盡是向來行樂事毎見琵琶憶朝云只今不舉蛾眉酒紅牙捍撥网蛛塵曹侯束書丞太僕試說相馬猶可人照夜白眞乘黃萬馬同秣隨低昻一矢射落皂雕雙張侯猶思在戎行橫山虎北開漢疆冷卿智多發蒼浪牛刀發硎思一邦政成十綴舞紅妝兩侯不如曹子方朶頥論詩蝟毛張藏六用中有光何時端能俱過我掃除北寺讀書堂菊苗煮餅深注湯更碾盤龍不入香

送張材翁赴秦簽

金沙酴醾春縱橫提壺栗畱催酒行公家諸父酌我醉橫笛送晚延月明此時諸兒皆秀發酒間乞書藤紙滑北門相見後十年醉語十不省七八吏事衮衮談趙張乃是樽前綠發郎風悲松丘忽三歲更覺綠竹能風霜去作將軍幕下士猶聞防秋屯虎兕只今陛下思保民所要邊頭不生事短長不登四萬日愚智相去三十里百分舉酒更若爲千戶封侯儻來爾

摩詰畫

丹靑王右丞詩句妙九州物外常獨往人間無所求袖手南山雨輞川桑柘秋胸中有佳處涇渭看同流

和劉景文

追隨城西園殘暑欲退席夜涼新休城譙掛蒼璧佳人攜手嬉調笑忘日夕劉侯本將家今爲讀書客詩名二十年風雅目推激牛鐸調黃鐘薪余合琴瑟食無千戶封句有萬人敵頗類鄴侯家連墻架書冊殘編汲縣冢半鴻都壁渠成亦秦利願公多購獲竟須卜比鄰勞苦相飲食身有小醜女已自喜翰墨要傳未見書遮眼差有益人生但安樂劵外豈吾力分鹿誰覺夢亡羊路南北公今百寮底雪髮不勝幘愛公欲湔拂顧我巳頭白

寄忠玉提刑

市骨蘄千里量珠買娉婷駑駘參逸駕西子泣深屏吾人材髙秀胸次別渭涇嚴能喜劇部持節按祥刑萑蒲稍衰息郡縣或空囹讀書頭愈白見士眼終靑今時斤斧地虛次待發硎早晚紫微禁占來有使星

送呂知常赴太和丞

我去太和欲期矣呂君初得太和官邑中亦有文字樂惜不同君澗谷槃觀山千尺夜泉落快閣六月江風寒往尋佳境不知處掃壁覓我題詩看

和答莘老見贈

往歲在辛丑從師海瀕州外家有行役拜公古防溝兒曹被鑑賞許以綜九流仍許歸息女采蘋助春秋斯文開津梁盛徳見虛舟離合略十年毎見仰淸修久次不進遷天祿勤校讎文武修衮職諫垣始登收身趨鄴公城逐臣旣南浮孌彼丞中饋家庭供百羞堂堂來問寢忽爲雲霧休遺玩猶在篋汝水繞墳丘南箕與北鬥日月行置郵相逢輦轂下存沒可言愁當年小兒女生子欲勝裘甌越委琴瑟江湖拱松楸持節轉七郡治功無全牛還朝蒙嗟識明月豈暗投抱被直延閣疎簾近奎鉤三生石上夢記是復疑不隱幾付天籟閱人如海鷗襟懷俯萬物顏鬢與百憂長歌可當泣短生等蜉蝣悲歡令人老萬世略同流軒冕來逼身白蘋晚滄洲履拂知道肥淨室見天遊小人樂蛙井癡甚顧虎頭世緣眞嚼蠟骨相謝封侯松根養茯苓歳晏望華輈

老杜浣花谿圖引

拾遺流落錦官城故人作尹眼爲靑碧雞坊西結茅屋百花潭水濯冠纓故衣未補新衣綻空蟠【一作淨嶸】胸中書萬卷探道欲度羲皇前論詩未覺國風遠干戈崢嶸【一作終風且霾】暗防縣杜陵韋曲無雞犬老妻稚子且眼前弟妹飄零不相見此公樂易眞可人園翁溪友肯卜鄰鄰家有酒邀皆去得意魚鳥來相親浣花酒船散車騎野墻無主看桃李宗文守家宗武扶落日蹇驢防醉起願聞解鞍脫兜鍪老儒不用千戶侯中原未得平安報醉裏眉攢【一作淸揚之間】萬國愁生綃鋪墻粉墨落平生忠義今寂寞兒呼不蘇驢失腳猶恐醒來有新作常使詩人拜畫圖神膠續弦千古無

奉謝劉景文送團茶

劉侯惠我大璧上有雌雄雙鳳迹鵝溪水練落春雪粟面一杯增目力劉侯惠我小璧自裁半璧煮瓊糜收藏殘月惜未碾直待匡衡來說詩絳囊團團餘幾璧因來送我公莫惜个中渴羌飽湯餅雞蘇胡麻煮同喫

謝景文惠浩然所作廷珪墨

廷珪贗墨出蘇家麝煤添澤紋烏鞾栁枝瘦龍印香字十襲一日三摩挲劉侯愛我如桃李揮贈要我書萬紙不意神禹治水圭忽然入我懷袖裏吾不能手抄五車書亦不能冩論付官奴便當閉門學水墨灑作江南驟雨圖

奉和公擇舅氏送呂道人研長韻

奉身玉壺冰立朝朱絲妙質寄郢匠素心乃林泉刀耕不罪歲嘉谷有逢年校書天祿閣蓺竹老風煙提攜寒泉松煤厭磨研借甚在臺省六經勤傳箋諌艸蠧穿穴江湖渺歸舩春官酌典禮日月麗秋天少也長母家學海頗尋防諸公許似舅賤子豈能賢轅駒防推挽官次奉丹鈆新詩先舊物包送比靑氈繆傳黃梅鉢未印少林禪汲井滌敗墨蒼珪謝磨鐫玉蟾防明滴要須筆如椽眷求盡耆徳舅氏旦進遷山龍用補衮舟楫功濟川當身任百世舊學不虛捐私持殺靑簡緝綴報餐錢屢書願無愧儻繼麟趾篇

再和公擇舅氏雜言

外家有金玉我躬之道術有衣食我家之徳心使我蟬蛻俗學之市烏哺仁人之林養生事親汔師古炊玉爨桂能至今歲莫三十裘食口三百指寒不緝江南之落毛饑不拾狙公之橡子平生荊雞化黃鵠今日江鷗作樊雉人言無忌似牢之挽入書林覷文字更蒙著鞭翰墨埸贈研水蒼珪玉方蓬門系馬晚色淨茅檐垂虹秋气涼湔拂垢面生寒光漢書呂規其陽呂翁之冶與天通不但澄埿燒鉛黃初疑蠻溪水中骨不見鸜鵒目突兀但見受墨無聲松花發頗似龍尾琢紫煙不見羅縠紋粼粼但見含墨不泄如寒淵往在海瀕時晨夕親幾杖恪居有官次遣吏問無恙撫摩寶置道山鬱鬱秀气似舅眉宇間其重可以回進躁之首其溫可以解橫逆之顏烏虖端是萬乘器紅絲潭石之際知才難

次韻答王四

病懶百事廢不惟書問疎新詩苦招喚是日鎖直廬潢污深一尺大道覆行車晴夜遙相似秋堂對望舒

題畫鵝鴈

駕鵝引頸回似我胸中字右軍數能來不爲口腹事水國鴻鴈秋煙沙風日麗莫遣弓角鳴驚飛不成字

送六十五弟賁南歸

風驚鴻鴈行吹落秋江上爲掃碧巖邊問叔今無恙

贈陳師道

陳侯學詩如學道又似秋虫噫寒艸日晏腸鳴不俛眉得意古人便忘老君不見向來河伯負兩河觀海乃知身一蠡旋牀爭席方歸去秋水黏天不自多春風吹園動花鳥霜月入戶寒皎皎十度欲言九度休萬人叢中一人曉貧無置錐人所憐窮到無錐不屬天呻吟成聲可管弦能與不能安足言

松下淵明

南渡誠艸艸長沙慰勤艱終風霾八表半夜失前山【一本此兩句云平生一杯酒政在管葛間】遠公香火社遺民文字禪𨿽非老翁事淸尙亦可觀松風自度曲我琴不須彈客來欲開說觴至不得言

十四弟歸洪州賦莫如兄弟四章贈行

惱人自作樂休休莫莫莫相看將白頭止有不如昨北來哺慈烏南歸護爾雛昨夜雲飛鴈相隨我不如志欲收九族別離乃同生誰能成此意惟有孔方兄大父無恙時刻意教子弟歸掃松楸下灑我萬里涕

題李夫人偃竹

孤根偃蹇非傲世勁節臒枝萬壑風閨中白髮翰墨手落筆乃與天同功

贈吳道士

吳仙十二棊一擊關應探人懷中事如月入淸鏡

戲答仇夢得承制

仇侯能騎矍鑠馬席上亦賦競病詩冬未雷蒼蛇臥玉山無禾天馬饑三年荷戈對搖落十倍乞弟亦可縛何如萬騎出河西捕取弄兵黃口兒

和任夫人悟道

夫亡子幼如月魄摧盡蛾眉作詩客二十餘年刮地寒見兒成人乃禪寂萬事新新不畱故瘦藤六尺持門戶煩惱林中卽是禪更向何門覓重悟

山谷外集卷四

欽定四庫全書

山谷外集卷五

宋黃庭堅撰

古詩

題落星寺四首

星宮遊空何時落著地亦化爲寶坊詩人晝吟山入座醉客夜愕江撼牀蜜房各自開牖戶蟻穴或夢封侯王不知靑雲梯幾級更借瘦藤尋上方

巖巖匡俗先生廬其下宮亭水所都北辰九關隔雲雨南極一星在江湖相粘蠔山作居室竅鑿混沌無完膚萬鼔舂撞夜濤湧驪龍莫睡失明珠

落星開士深結屋龍閣老翁來賦詩【寺僧擇隆作宴坐小軒爲落星之勝處】小雨藏山客坐久長江接天帆到遲燕寢淸香與世隔畫圖妙絕【一作絕筆】無人知【僧隆畫甚富而寒山拾得畫最妙】蜂房各自開戶牖處處煮茶藤一枝

北風吹倒落星寺吾與伯倫俱醉眠螟蛉蜾蠃但癡坐夜寒南北斗垂天【戲題落星寺壁時與劉道純俱在】

玉京軒【玉京山在鑪峯下落星寺僧開軒對之】

蒼山其下向玉京五城十二樓郁儀結鄰常杲杲紫雲黃霧鎖關雷驅不祥電揮掃上有千年來歸之白鶴下有萬世不凋之瑤艸野僧云臥對開軒一鉢安巢若飛鳥北風捲沙過夜窗枕底鯨波撼蓬島个中卽是地行仙但使心閒自難老

過致政屯田劉公隠廬

兒時拜公牀眼碧眉紫煙捨前架茅茨鑪香坐僧禪女奴煮罌粟石盆防機泉今來掃門巷竹間翁蛻蟬堂堂列五老勝气失江山石盆爛黃土茅齋薪壞椽女奴爲民妻又瘞蒿裏園當年笑語地華屋轉朱欄課兒種松子蓋上參天投防數去日木行天再環先生古人風鐵膽石肺肝眼前不可意壯日掛其冠解衣廬君峯洗耳瀑布源霧豹藏文章驚世時一斑眾人初易之久逺乃見難憶昔子政在爲翁數解顏五兵森武庫河漢落舌端王陽已富貴塵冠不肯彈呻吟刋十史凡例墨新漧宰木忽拱把相望風隧寒百楹書萬卷少子似翁賢【上參天一作髙參天】

題杜槃澗叟防鴻亭

少陵杜鴻漸頗薫知見香風流有諸孫結屋廬山陽借交遊俠窟獵艷少年塲光怪驚鄰里収身反摧藏江湖拍天流羅网蓋稻粱安能衎衎飽遂欲防防翔畏影走萬里不如就陰涼亭東亭西煙水稻田衲子交行李古靈庵下倚寒藤莫向明窗鑽故紙

宮亭湖

左手作圓右手方世人機敏便可爾一風分送南北舟斟酌鬼神宜有此江津畱語同濟僧他日求我於宮亭吁嗟人蓋自有口獨爲欒公不舉酒欒公千歲湖防防白茅縮酒巫送迎朱轓皂蓋來托宿不聽靈君專此屋雄鴨去隨鷗鳥飛老巫莫歌望翁歸貝闕珠宮開水府雨棟風簾豈來處平生來往湖上舟一官四十已包羞靈君如願儻可乞收此桑楡老故丘

泊大孤山作【庚申二月】

滙澤爲彭蠡其容化鯤鵬中流擢寒山正色且無朋其下蛟龍臥宮譙珠貝層朝云與暮雨何處防髙陵不見淩波韤靚妝照澄凝空餘血食地猿嘯枯楠藤髙帆駕天來落葉聚秋蠅幽明異禮樂忠信豈其憑風波浩平陸何向非履冰安得曠達士霜晴嘗一登

貴池【池人祀昭明爲郭西九郎時新覆大舟水死十二人以爲神之威也】

橫云初抹漆爛漫南紀黒不見九華峯如與親友隔憶當秋景明九老對凡席何曾閉篷窗臥聽寒雨滴不食貴池魚喜尋昭明宅筆硯防行塵芝菌生銅鬲思成佳句夢貽我錦數尺屬者浪吞舟風雹更附益老翁哭婦兒相將難再得存亡如日月薄蝕行道失流俗暗本原謂神吐其食神理倘有私丘禱久以黙

大雷口阻風

號艣下滄江避風大雷口天與水模糊不復知地厚誰家上江帆狂追雪山走孤村無十室旅飯餘三韭黃蘆麋鹿埸此地廣千肘得禽多文章肯顧魚貫柳暴殄天物悲雕弓故在手鹿鳴猶念羣雉媒竟賣友商人萬斛船掛席上牛斗橫笛倚柁樓波深蒼龍吼失水不能神伐葭作城守欲寄大雷書往問長幹婦何當楫迎汝秦淮緑如酒

庚寅乙未猶泊大雷口

廣原嘷終風發怒土囊口萬艘萍無根乃知積水厚龍鱗火熒熒鞭笞雷霆走公私連檣休森如束春韭倚筇蒹葭灣垂楊欲生肘雄丈酬江山惜無韓與柳五言呻吟內慚愧陶謝手送菜煩鄰船買魚熟溪友兒童報晦防正晝見箕斗吾方廢書眠鼻鼾韛囊吼猶防盜窺家嚴鼓申夜守冶城謝公墩牛渚蕩子婦何時快登臨篙師分牛酒

乙未移舟出口【畏風濤復入遂宿焉同行有劉三班善射沙夾遇盜劉手殺三人】

江湖吞天胸蛟龍垂涎口養軀無千金特爲親故厚本心非華軒而與馬爭走聘婦緝落毛教兒耨蔥韭衣食端須幾將老猶掣肘安能詭隨人曲折作杞柳桓公甕盎癭楚國不手生涯但如此那問托婚友久陰快夜晴天文若科斗村南鬼火寒村北風虎吼野人驅雞豚縛落堅纏守劉郎弓石八猛气壓馮婦一試金僕姑歸飲軟臂酒

丙申泊東流縣【語曰東流速客驚動建徳】

前日發大雷眞成料虎頭今日伐鼓出棹歌傲陽侯滄江百折來及此始東流東流防賔客建徳椎羊牛野語尙信然小市黃蘆洲惟有采薪翁經營往來舟櫧櫪盡斤斧山童煙雨愁

阻風銅陵

頓舟古銅官晝夜風雨黑洪波崩奔去天地無限隔船人謹維笮何暇思掛席憑江裂嵌空中有暗水滴洞視不敢前潭潭蛟龍宅网師登長鱣賈我腥釜鬲斑斑被文章突兀喙三尺言語競不通噞喁亦何益魁梧類長老卒以筌餌得浮沈江湖中波友永相失有生甚苦相細大更噉食安得無垢稱對榻忘語黙

阻水泊舟竹山下

竹山虫鳥朋友語討論陰晴怕風雨丁寧相教防禍機艸動塵驚忽飛去提壺歸去意甚眞栁暗花濃亦半春北風幾日銅官縣欲過五松無主人

金陵

豪士阻江海瓜分域中權眞人開關梁曾不費鏃六朝妙人物蔓艸縈寒煙至今哀江南詠歌在漁船窮山虎豹穴破衲擁髙年靑天行日月坐看磨蟻旋身將時共晚道與世相捐猶能攬壯觀巨浸朝百川【時秀禪師在鐘山寺】十月十三日泊舟白沙江口【眞州唐永正縣之白沙鎭也】

岸江倚帆檣已專北風權飛霜挾月下百笮直如緑水去淸夜黃蘆搖白煙篙人持更柝相語聞並船平生濯纓心鷗鳥共忘年風吹落塵网歲星奔回旋險艱自得力細故可棄捐至今夢洶洶呼禹濟黃川【河出昆侖墟色白其渠一千七百一川黃色】

發白沙口次長蘆

篙師救首尾我爲制中權掛席滿風力如椎彊弩曉放白沙口長蘆見炊煙一葉托秋雨滄江百尺船反觀世風波誰能保長年念昔聲利區與世闕周旋大道甚閒暇百物不廢捐誰知目力淨攺觀舊山川

阻風入長蘆寺

福公開百室不借鄰國權法筵生龍象天樂下管我來雨花地依舊薰鑪煙金碧動江水鐘魚到客船茗椀洗昏著經行數走年歲寒風落山故鄕喜言旋林回負赤子白璧乃可捐侍親如履冰風雨渺暗川

次韻伯氏長蘆寺下

風從落帆休天與大江平僧坊晝亦靜鐘磬寒逾淸淹畱屬暇日植杖數連甍頗與幽子逢煮茗當酒傾攜手霜木末朱欄見潮生檣移永正縣鳥度建康城薪者得樹雞羮盂味南烹香秔炊白玉飽飯愧閒行叢祠思歸樂吟弄夕陽明思歸誠獨樂薇蕨漸春榮

別蔣穎叔

金城千里要人豪理君亂絲須孟勞文星合在天東壁淸都紫微醉云璈荊溪居士傲軒冕胸吞云夢如秋毫三品衣魚人仰首不見全牛可下刀秦川渭水森長防方壺蓬萊冠巨鼇萬釘寶帶雕狨席獻納論思侍赭袍連營貔虎湛如水開盡西河擁節旄何時出入諸公間淮湖閱船今二毛鑿渠決防與天合支祈窘束縮怒濤衣食京師看上計陛下文武收英髦春風淮月動淸鑑白拂羽扇隨輕舠下榻見賢傾禮數後車載士回風騷斵鼻於郢觀魚於濠小夫閱人蓋多矣幾成季咸三見逃

贈別李端叔

我觀江南山如目不受垢憶食江南薇子獨於我厚在北思江山如懷冰雪顏千峯上雲雨岑絕何由攀當時喜文章各有兒子气爾來頷須白有兒能拜起讀書浩湖海解意開春冰成山更崇崛顧我醜丘陵白玉著石中與物太落落涇渭相將流世不名淸濁乞言旣不易贈言良獨難古來得道人掛舌屋壁間牧羊金華道載酒太宅支頤聽晤語願君喙三尺我行風雨夜船窗聞逺雞故人不可見故人心可知

汴岸置酒贈黃十七

吾宗端居藂百憂長歌勸之肯出遊【一作百丈暮捲篙人休侵星爭前猶幾舟】黃流不解涴明月碧樹爲我生涼秋初平羣羊置莫問叔度千頃醉卽休【一作詩吟吾黨夜來作酒買田翁社後篘】誰倚柁樓吹玉笛斗杓寒掛屋山頭

曉放汴舟

秋聲滿山河行李在梁宋川塗事雞鳴身亦逐羣動霜淸魚下流橘柚入包貢又持三十口去作江南夢

次盱眙同前韻

去此二十年持家西過宋起予者白鷗歸興岌飛動宮殿明寶坊山川開禹貢破浪一帆風更占夢中夢外舅孫莘老守蘇州畱詩斗野亭庚申十月庭堅和

謝公所築埭未嘆曲池平蘇州來賦詩句與秋气淸僧構擅空闊浮光飛棟甍惟斗天司南其下百瀆傾貝宮產明月含澤徧諸生槃礡淮海間風煙侵十城籟簫吹木末浪波沸庖烹我來抄搖落霜淸見魚行白鷗逺飛來得我若眼明佳人歸何時解衣繞廂榮

題大云倉達觀臺二首

戴郎臺上錦面平達人大觀因我名何時燕爵賀新屋喚起竹枝歌月明

瘦藤拄到風煙上乞與遊人眼豁開不知眼界闊多少白鳥飛盡靑天回

庭堅得邑太和六舅按節出同安邂逅於皖公溪口風雨阻畱十日對榻夜語因詠誰知風雨夜復此對牀眠別後更覺斯言可念列置十字字爲八句寄呈十首

鵠白不以烏蘭香端爲誰外家秉明徳晚與世參差乖離歲十二防面卒少期何言灊丘底玉稻同一炊滄江渺無津同濟共安危四海非不廣舅甥自相知孔鸞在榛梅鷦鷯亦一枝千里同明月相期不燐緇少小長母家拊憐軰諸童食貧走八方略已一老翁不能成宅相頗似舅固窮何以報嘉徳取琴作南風【一作鼔琴歌南風】

徳人心寂寥立朝實莊語虎節坐山城孤云猶能文章被甥侄孝友諧婦女偃息一畝宮植梅當歌舞江都克家才萬卷書插架願言渠出仕從舅問耕稼誰云瀕老境此子卽長夜歸歟渺前期蒔橘鉏甘蔗【冮都尉李攄字安詩】

曩窺涉世方白駒且埸谷平生漫歲晚志尙向山木返身觀小醜眞成覆車犢否臧太磊磊從此更三復負薪反羊裘愛表只【一作亦】傷裏補紉𨿽云工歲晏安可恃洗心如秋天六合無塵滓浮雲風去來在彼不在此阿髯學升堂【徳叟】幹母思靡悔文成蓺桃李不言行道兌阿蘇妙言語機警欲無對子姓何預人蘭玉要可佩【阿蘇舅氏匆子】

解衣取相語濤波夜掀牀十年身百憂險阻心已降涉旬風更雨宿昔燭生光衾幬無端冷明月一船霜親依爲日淺愛不捨我眠教我如牧羊更著後者鞭得邑邇梅嶺開花向春妍碌碌幸茍免稱觴大人前

同蘇子平李徳叟登擢秀閣

築屋皖公城木末置曲欄歲晚對煙景人家橘柚間獨占司命峯眾口讓髙寒松竹二橋宅雪云三祖山衰懷造勝境轉覺落筆難蘇李工五字屬聨不當慳

書石牛溪旁大石上

鬱鬱窈窈天官宅諸峯排霄帝不隔六時謁天開關鑰我身金華牧羊客羊眠野艸我世間髙眞眾靈思我還石盆之中有甘露靑牛駕我山谷路

題山谷大石

畏畏【音委】佳佳【音觜】石谷水咚咚隆隆山木風鑪香四百六十載開山者誰梁寶公

靈泉上

大靈壽日月化石皖公陂偶無斧斤尋不作宰上碑傾首若有謂指泉來自西泉甘崖木老坐歗欲忘歸風流裴通直【一作裴髯喜幽事】商略從我嬉蒔梅盈百科洗石出崛奇更約聘石工鑱我靈詩舅弟李徳叟妙學古須眉卿家北海公筆法可等夷爲我書斯文要與鬥牛垂

發舒州向皖口道中作寄李徳叟

黑雲平屋檐【一作崔嵬云墜空】晨夜隔星月曉商旅前冰底泥活活野人讓畔耕【一作侵畔耕】蹇馬不能滑駝裘惜防茸俱落水塘缺孤村小蝸捨乞火幹履韤前登極崢嶸【一作髙寒】他日飛鳥沒寒花委亂艸耐凍鳴風葉【一作耐凍風葉間梅含零亂髮】江形篆平沙分派回勁筆髯弟不俱來得句漫剞【一作漫得句奇崛】卻望同安城惟有松鬱鬱遙知浦口晴諸峯見明雪【一作松雪】

丰城【亭上有李衛公劍池賦世父長善石隄記】

丰城邑巖巖水種六萬戶石隄眠長虹輟棹日沈霧令君政有聲新亭延客步淚落世父碑心傾文饒賦憶昔兩神兵埋獄思武庫寒光射漢津兩賢紆一顧張公拆中臺木拱孔章墓不能從兒嬉歲晚龍蛇去空餘寒泉因雨長蛙鮒鉛刀藏寶室萬世同此度

與胡彥明處道飲融師竹軒

井寒茶鼎甘竹宻午陰好瓜嘗邵平種酒爲何侯倒倦須槃礡羸歸可倒著帽欲去更少畱道人談藥艸

何氏悅亭詠栢

澗底長松風雨寒岡頭老栢顏色悅天生艸木臭味同同盛同衰見冰雪君莫愛淸江百尺船刀鋸來謀歲寒節千林無葉艸根黃蒼髯龍吟送日月

薄薄酒二章【並序】

蘇宻州爲趙明叔作薄薄酒二章憤世疾邪其言甚髙以予觀趙君之言近乎知足不辱有馬少遊之餘風故代作二章以終其意

薄酒可與忘憂醜婦可與白頭徐行不必駟馬稱身不必狐裘無禍不必受福餐不必食肉富貴於我如浮雲小者譴訶大戮辱一身畏首復畏尾門多賔客飽僮僕美物必甚惡厚味生五兵匹夫懷璧死百鬼瞰髙明醜婦千秋萬歲同室萬金良藥不如無疾薄酒一談一笑勝茶萬里封侯不如還家

薄酒終勝飲茶醜婦不是無家醇醪養牛等刀鋸深山大澤生龍蛇秦時東陵千戶食何如靑門五色瓜傳呼鼓吹擁部曲何如春雨一池蛙性剛太傅促和藥何如羊裘釣煙沙綺席象牀雕玉枕重門夜鼓不停撾何如一身無四壁滿船明月臥蘆花吾聞食人之肉可隨以鞭撲之戮乘人之車可加以鈇鉞之誅不如薄酒醉眠牛背上醜婦自能搔背癢

嵓下放言五首

林居野處而貫萬事花落鳥啼而成四時物有才徳水爲官師空明湛羣木之影搏擊下諸峯之巇遊魚淨而知機君子樂而忘歸【釣臺】

水嬉者遊魚林樂者啼鳥志士仁人觀其大薪翁笱婦利其小有美一人獨燕居萬物之表【池亭】

石生涯於寒藤藤耉造於崖樹鼇插翼而成鵬隘六合而未翥我來兮自東攀桂枝兮容與倚嵌巖兮顧同來謂公等其皆去【冠鰲臺】

石蘊璵璠山得其采之澤木無犧象天開不材之祥屹金鑪之突兀其山海之來翔然以明哲之火燻以忠信之香俯仰一時非智所及付與萬世其存者長【博山臺】蒼苔古木相依澗壑之濵黃葛女蘿自風雲之上人就陰而息迹鳥投暮而來歸水影林光常相助發溪聲斧響直下稱提【靈椿臺】

題章和甫釣亭【放言】

斬木開亭卻倚石壁寒灘百雷古木千尺觀魚樂而相忘聽鳥啼而自得去而京洛之間數年猶嘗夢嶄嵓之石

贈元發弟【放言】

虧功一簣未成丘山鑿井九階不次水澤行百里者半九十小狐汔濟濡其尾故曰時乎時不再來終終始始是謂君子

定交詩效鮑明逺體呈晁無咎【以建除滿平定執破危成收開閉十二字冠句首】

建酉金爲政搖落艸木衰除瓜壠畝淨邵平無米炊滿家色藜藿詩書不賙饑平生晁公子政用此時來定交無一物秋月以爲期執持荊山璧要我雕琢之破斧不能柯況乃玉無疵危冠論百揆備樂奏四時成功彼有命用捨君自知收身渺江湖歲晚白鳥嬉開徑蒲葦中倚鉏望君歸閉塞乃非道不才當爾爲

建鼓求亡子元非入耳歌除去緑綺塵水深山峩峩滿堂悅秦聲君獨用此何平分感秋節空闊湛金波定夜百虫息髙論聽懸河執攬北斗柄斟酌四時和破屋仰見星得子喜且多危柱無安野水自盈科成道在禮樂成山在丘阿收此桑楡景相從寄琢磨開懷溟海闊百怪出蛟鼉閉藏願自愛驚人取譴訶

碾建溪第一奉邀徐天隠奉議並效建除體

建溪有靈艸能悅詩人骨除艸開三逕爲君碾月滿甌泛春風詩味生牙舌平斗量珠玉以救風雅渴定知胸中有璀璨非外物執虎探虎穴斬蛟入蛟室破鏡掛西南夜闌淸興發危言諸公上殊勝弄翰墨成仁冒鼎鑊聞已歸諫列收汝救月弓蛙腹當拆裂開云照四海黃道行堯日閉門斵車輪出門同軌轍

再作答徐天隠

建徳眞樂國萬里中州除蕩俗氛盡心如九天秋滿船載明月乃可與同遊平生期斯人共挾風雅輈定知詩客來夜虹貫斗牛執斧修月輪鏈石補天陬破的千古下乃可泣曹劉危柱鳴哀箏知音初見求成功在漏刻堯舜去共吺收此文章戲往作活國謀開納傾萬方皇極運九疇閉姦有要道新舊隨材收

重贈徐天隠

建極臨萬邦稽古陛下聖除書日日下有耳家相慶滿意見升平父老扶杖聽平生所傳聞似仁祖徳性定鼎百世長櫜弓四夷靜執事當在朝官冷殊未稱破帽風吹欹簡易不騎乘危顚相扶持泉石供嘲詠成樂澗阿中傲世似未敬收潦下秋船期公拜嘉命開元貞觀事身得見全盛閉門長蓬蒿或許老夫病

八音歌贈晁堯民往常與堯民論出處之致未竟故終言之

金生寒沙中見別防有時石上千年栢材髙用苦遲絲亂猶可理心亂不可治竹齋聞履聲廼是故人來匏苦只多葉水深難爲涉土牀不安席象牀臥革與井同功守道非關怯木直常先伐樗櫟萬世葉

八音歌贈晁堯民

金荷酌美酒夫子莫畱殘石有補天材虎豹守九關絲窠將栁花入戶撲衣冠竹風搖永日思與子盤桓匏瓜豈無匹自古同心難革急而韋緩只在揉化間木桃終報汝藥石理予顏

古意贈鄭彥能

金欲百鏈剛不欲繞指柔石羊臥荒艸一世如蜉蝣絲成蠶自縛智成自囚竹箭天與美豈願作嚆矢匏枯中笙竽不用系墻隅土偶與木偶未用相賢愚革轍要合道覆車還不好木訥赤子心百巧令人老

贈無咎

金馬避世客談諧玩漢朝石門抱關人長往閉寂寥絲虫日夜織勞苦則以食竹生罹斧斤髙林乃其賊匏樽酌吾子𨿽陋意不淺土徳貴重遲水徳貴深逺革能談鯤鵬晚乃得莊周木鴈兩不居相期無待遊

二十八宿歌贈別無咎

虎剝文章犀解角食未下亢奇禍作藥材根氐罹斸掘蜜虫奪房抱饑渴有心無心材慧死人言不如曵尾衛平哆口無南箕斗柄指日江使噫狐腋牛衣同一燠髙丘無女甘獨宿虛名挽人受實禍累棊旣危安處我室中凝塵散發坐四壁矗矗見天下奎蹄曲隈取脂澤婁豬艾豭彼何擇傾腸倒胃得相知貫日食昴終不疑古來畢命黃金臺佩君一言等觜觿月沒參橫惜相違秋風金井梧桐落故人過半在鬼錄栁枝贈君當馬策歲晏星回觀盛徳張弓射雉武且力白鷗之翼沒江波抽去軫君謂何

壽聖觀道士黃至明開小隠軒太守徐公爲題曰快軒庭堅集句詠之

金華牧羊兒一粒粟中藏世界使君從南來淸風明月不用一錢買盧鶿杓鸚鵡杯一杯一杯復一杯玉山自倒非人推廬山秀出南斗傍登髙送逺形神開銀河倒掛三石梁砯崖倒石萬壑雷吟詩作賦北窗裏安得靑天化作一張紙長鯨白齒若雪山我願因之寄千里

銅官縣望五松山【集句】

北風無時休崩浪聒天響蛟鼉好爲祟此物神俱王我來五松下白髮三千丈松門閉靑苔惜哉不得往今日天气嘉淸絕心有向子云性嗜酒況廼气淸爽此人已成灰懷賢盈夢想衣食當須幾吾得終疏放弱女𨿽非男出處同世网搔背牧雞豚相見得無恙

荊州卽事藥名詩八首

四海無逺志一溪甘遂心牽牛避洗耳臥著桂枝陰前湖後湖水初夏半夏涼夜闌鄕夢破一鴈度衡陽千里及歸鴻半天河影東家人森戶外笑擁白頭翁天竺黃卷在人中白髮侵客至獨掃榻自然同此心垂空靑幕六一一排風開石友常思我預知子能來幽澗泉石緑閉門聞啄木運柴胡奴歸車前掛生鹿雨如覆盆來平地沒牛膝回望無夷陵天南星斗濕使君子百姓請雨不旋復守田意飽滿髙壁掛龍骨

山谷外集卷五

欽定四庫全書

山谷外集卷六

宋黃庭堅撰

律詩

徐孺子祠堂

喬木幽人三畝宅生芻一束向誰論藤蘿得意干云日簫鼔何心進酒樽白屋可能無孺子黃堂不是欠陳蕃古人冷淡今人笑湖水年年到舊痕

送徐隠父宰余幹二首

地方百里身南面翻手冷霜覆手炎贅壻得牛庭少訟長官齋馬吏爭防邑中丞掾陰桃李案上文書略米鹽治狀要須聞豈弟此行端爲霽威嚴

天上麒麟來下瑞江南橘柚間生賢玉臺書在猶騷雅孺子亭荒只艸煙半世功名初墨綬同兄文字敵靑錢割雞不合庖丁手家傳風流更著鞭

答徳甫弟

鳥啼花發獨愁思憐子三章怨慕詩鴻鴈雙飛彈射下鶺鴒同病急難時功名所在猶爭死意气相須尙不移何況極天無以報林回投璧負嬰兒【時以父事兄弟俱在縲紲】何造誠作浩然堂陳義甚髙然頗喜度世飛升之術築屋飯方士願乘六气遊天地間故作浩然詞二章贈之

公欲輕身上紫霞瓊糜玉饌厭豪奢百年世路同朝菌九鑰天闗守夜叉霜檜在庭空白鹿金鑪同契漫丹砂要令心地閒如水萬物浮沈共我家

萬物浮沈共我家淸明心水徧河沙無鉤狂象聽人語露地白牛看月斜小呼兒蓺桃李疏簾幃客轉琵琶塵塵三昧開門戶不用丹田養素霞

題前定錄贈李伯牖二首

五賊追奔十二宮白頭寒士黑頭公明朝一飯先書籍安用研桑作老翁

萬般盡被鬼神戲看取人間傀儡棚煩惱自無安腳處從他鼓笛弄浮生

駐輿遣人尋訪後山陳徳方家

江蒙蒙作小寒雪飄五老發毛斑城中咫尺雲橫棧獨立前山望後山

池口風畱三日

孤城三日風吹小市人家只菜水逺山長雙屬玉身閒心苦一舂鋤翁從旁舎來牧网我適臨淵不羨魚俛仰之間已陳迹暮窗歸了讀殘書

揚州戲題

春風十里珠簾捲髣髴三生杜牧之紅藥梢頭初繭栗揚州風物鬢成絲

思親汝州作

歲晚寒侵遊子衣拘畱幕府報官移五更歸夢三百里一日思親十二時車上吐茵元不逐市中有虎竟成疑秋毫得失闗何事總爲平安書到遲

次韻戲答彥和【彥和年四十休官杜門不出】

本不因循老鏡春江湖歸去作閒人天於萬物定貧我智效一官全爲親布袋形骸增碨磊錦囊詩句愧淸新杜門絕俗無行迹相憶猶當遣化身

衝雪宿新寨忽忽不樂

縣北縣南何日了又來新寨解徵鞍山銜斗柄三星沒雪共月明千里寒小吏忽【一作有】時須束帶故人頗問不休官江南長盡梢云竹歸及春風斬釣竿

郭明父作西齋於潁尾請予賦詩二首

食貧自以官爲業聞說西齋意凜然萬卷藏書宜子弟十年種木長風煙未嘗終日不思潁想見先生多好賢安得雍容一樽酒女郎防下水如天

東京望重兩並州遂有汾陽整綴旒翁伯入闗傾意气林宗異世想風流君家舊事皆靑史今日髙材未白頭莫倚西齋好風月長隨三徑古人遊

睡起

仿佛江南一夢中虛堂盡日轉溫風春深稍覺裌衣重晝永不知樽酒空

戲詠江南土風

十月江南未得霜髙林殘水下寒塘飯香獵戶分熊白酒熟漁家擘蟹黃橘摘金苞隨驛使禾舂玉粒送官倉踏歌夜結田神社遊女多隨陌上郎

和答孫不愚見贈

詩比淮南似小山酒名麯米出云安且憑詩酒勤春事莫愛兒郎作好官簿領侵尋臺相筆風埃蓬勃使星鞍小臣才力堪爲掾敢學前人便掛冠

次韻裴仲謀同年

交蓋春風汝水邊客牀相對臥僧氈舞陽去葉才百里賤子與公俱少年白髮齊生如有種靑山好去坐無錢煙沙篁竹江南岸輸與鸕鷀取次眠

次韻寄滑州舅氏

舫齋聞有小溪山便是壺公謫處天想聽瑣窗深夜雨似看葉水上江船瞻相白馬津亭路寂寞雙鳬古縣前舅氏知甥最疏懶折腰塵土解哀憐

病起次韻和稚川進叔倡酬之什

池塘夜雨聽鳴蛙老境侵尋每憶家白髮生來驚客鬢黃粱炊熟又春華百年不負膠投漆萬事相依葛與瓜勝日主人如有酒猶堪扶病見鶯花

稚川約晚過進叔次前韻贈稚川並呈進叔

人騎一馬鈍如蛙行向城東小隠家道上風埃迷皂白堂前水竹湛淸華我歸河曲定寒食公到江南應削瓜樽酒光陰俱可惜端須連夜發園花

和答登封王晦之登樓見寄

縣樓三十六峯寒王粲登臨獨倚欄淸坐一畨春雨歇相思千里夕陽殘詩來嗟我不同醉別後喜君能自寛舉目盡妨人作樂幾時歸得釣鯢桓

伯氏到濟南寄詩頗言太守居有湖山之勝同韻和

西來黃犬傳佳句知是陸機思陸云歷下樓防追把酒舅家賔客厭論丈山椒欲雨好雲气湖面逆風生水紋想得爭棊飛鳥上行人不見只聽聞

同世弼韻作寄伯氏在濟南兼呈六舅祠部學士

山光掃黛水挼藍聞說樽前愜笑談伯氏淸修如舅氏濟南蕭灑似江南屢陪風月幹吟筆不解笙篁醉舞衫只恐使君乘傳去拾遺今日是前銜

世弼惠詩求舜泉輙欲以長安酥共泛一杯次韻戲答

寒虀薄飯畱佳客蠧簡殘編作近鄰避地梁鴻眞好學著書揚子未全貧玉酥鏈得三危露石火燒成一片春沙鼎探湯供卯飲不憂問字絕無人

伯父祖善耆老好學於所居紫陽溪後小馬鞍山爲放隠齋逺寄詩句意欲庭堅和之幸師友同賦率爾上呈

樵入千巖靜松含萬籟寒兒童給行李藜蓧對衣冠小檻聊防虎時來卽解鞍阿翁吹笛罷懷昔淚相看倉後酒正防昔唐林夫謫官所作十一月已卯余納秋租隔墻芙蓉盛開

攀檻朱雲頭未白不知流落向何州空餘前日學書地小閣紅蕖取意秋【林夫喜作字】

自咸平至太康鞍馬間得十小詩寄懷晏叔源並問王稚川行李鵝兒黃似酒對酒愛新鵝此他日醉時與叔源所詠因以爲韻

詩入雞林市書邀道士鵝雲間晏公子風月興如何春風馬上夢樽酒故人持猶作狂詩語鄰家乞侍兒【稚川醉時作旁午狀】

憶同嵇阮輩醉臥酒家牀今日壚邊客初無人姓黃對酒誠獨難論詩良不易人生如艸木臭味要相似春色挾曙來惱人似官酒酬春無好語懷我文章友紅梅定自開有酒無人對歸時應好在常恐風雨晦東南萬里江緑盡一杯酒王孫江南去更得消息否獻笑果不情貌親初不愛誰言百年交投分一傾蓋四十垂垂老文章豈更新鼻端如可斵猶擬爲揮斤土气昏風日人囂極鴈鵝尋河著【音斫】繩墨詩思略無多

次韻蓋郎中率郭郎中休官二首

仕路風波雙白髮閒曹笑傲兩詩流故人相見自靑眼新貴卽今多黑頭桃葉栁花明曉市荻芽蒲筍上春洲定知聞健休官去酒戶家園得自由【郭文時禦道中野服過親黨飯頗爲分防禦史所訶故有此句】

世態已更千變盡心源不受一塵侵【一作險阻艱難親得力是非憂樂飽經心】靑春白日無公事紫燕黃鸝俱好音付與兒孫知伏臘聽教魚鳥逐飛沈黃公壚下曾知味定是逃禪入少林

和張沙河招飲

張侯耕稼不逢年過午未炊兒女煎腹裏𨿽盈五車讀囊中能有幾錢穿況聞緼素尙黃葛可怕雪花鋪白氈誰料丹徒布衣侶今朝忽有酒如川

閏月訪同年李夷伯子眞於河上子眞以詩謝次韻

十年不見猶如此未覺斯人嘆滯畱白璧明珠多按劍濁涇淸渭要同流日晴花色自深淺風軟鳥聲相應酬談笑一樽非俗物對公無地可言愁

乞貓

秋來鼠輩欺貓死窺甕翻盤攪夜眠聞道貍奴將數子買魚穿栁聘銜蟬

書扇

魯公筆法屋漏未減右軍錐畫沙可惜團團新月面故教零亂黒雲遮

次韻郭右曹

閱世行將老斵輪那能不朽見仍云歲中日月又除盡聖處工夫無半分秋水寒沙魚得計南山濃霧豹成文古心自有著鞭地尺璧分陰未當勤

次韻元日

防朝四海登圖籍絳闕靑都想盛容春色已知回寸艸霜威從此霽寒松飲如嚼蠟初防味事與浮雲去絕蹤四十九年蘧伯玉聖人門戶見重重

和答李子眞讀陶庾詩

樂易陶彭澤憂思庾義城風流掃地盡詩句識餘情往者不再作前賢畏後生君宜得意處此意少人明

次韻答栁通叟求田問舍之詩

少日心期轉繆悠蛾眉見妬且障羞但令有婦如康子安用生兒似仲謀橫笛牛羊歸晚徑捲簾芋熟西疇功名可致猶回首何況功名不可求

催公靜碾茶

雪裏過門多惡客【不飲者爲惡客出元次山集中】春陰只惱有情人睡魔正仰茶料理急遣溪童碾玉塵

用前韻戲公靜

偶逢擕酒便與飲竟別我爲何等人兔月龍團不當惜長卿消渴肺生塵

和謝公定河朔漫成八首

急長風溢兩河欣然河伯順風歌行觀東海方存少不以黃流更自多

直渠殺勢煩才吏機器爬沙聚水兵河面常從天上落金堤千里防都城

直令南越還歸帝誰爲匈奴不敢王願見推財多卜式未須算賦似桑羊

萊公廟略傳耆舊韓令風流在井疆安用鳴鼛增漢壘不妨羅拜下諸羌

漢時水占十萬頃官寺民居皆濁河豈必九渠亡故道直緣穿鑿用功多

虜庭數遣林牙使羌種來窺鴈塞耕壯士看天思上策月邊鳴笛爲誰橫

蛛防黃畫屏初暗塵澁金門鎖不開六十餘年望雕輦赭袍曾是映宮槐

百里棄疆王自直萬金捐費物皆春須令牧馬甘逾幕更遣彎弓不射人

武陵

武陵樵客出桃源自許重遊不作難卻覓洞門煙鎖斷歸舟風月夜深寒

過平輿懷李子先時在並州

前日幽人佐吏曹我行堤艸認靑袍心隨汝水春波動興與並門夜月髙世上豈無千里馬人中難得九方臯酒船魚网歸來是花落故溪深一篙

謝曉純送衲韤

剗艸曾升馬祖堂暖窗接膝話還鄕贈行百衲兜羅韤處處相隨入道

避暑李氏園二首

李侯別館鎖春陰花徑吹香可細尋迸筍侵階藤倒架主人重爲費千金

荷气竹風宜永日冰壺涼簟不能回題詩未有驚人句防喚謫仙蘓二來

戲題大年防禦蘆鴈

揮毫不作小池塘蘆荻江村落鴈行𨿽有珠簾藏翡翠不忘煙罩鴛鴦

平原宴坐二首【公擇】

老作儒生不解事江南有田歸荷鉏北窗風來舉書葉猶自勸人勤讀書

黃落委庭觀元州虫聲日夜戒衣裘金錢滿地無人費一斛明珠薏苡秋

次韻舎弟題牛氏園二首【六言】

春與園林共催人將蜂蝶俱來樽前鳥歌花舞歸路星翻漢回

春事欲了鸎催主人𨿽貧燕來玉燭傳杯未厭金吾靜夜驚回

謝送宣城筆

宣城變樣蹲【一作尊】雞距諸葛名家捋【一作將】鼠須一束喜從公處得千金求買市中無漫投墨客摹科鬥勝與朱門飽蠧魚愧我初非艸手不將閒寫吏文書

王彥祖惠其祖黃州制艸書其後

脫略防時輩諸君等發防董狐常直筆汲黯少居中鵩入遷臣捨烏號厭世弓平生有嘉樹猶起九原風

寄懷公壽

好賦梁王在日邊重簾復幕鎖神仙莫因酒病疏桃李且把春愁付管弦愚知相懸三十里榮枯同有百餘年及身彊健且行樂一笑端須直萬錢

以金沙酴醾送公壽

天遣酴醾玉作花紫綿揉色染金沙憑君著意樽前防便與春工立等差

同劉景文遊郭氏西園因畱防

人居城市虛華館秋入園林著晚花落日臨池見科斗必知淸夜有鳴蛙

張仲謀家堂前酴醾委地

沈水衣籠白玉苗不防湔拂苦無聊煩君斫取西莊栁扶起春風十萬條

贈陳元輿祠部

武成園木鎖中秋久得汀州刺史遊招喚丁寜方邂逅誰言天网漏吞舟

和陳君儀讀楊太眞外傳五首

朝廷無事君臣樂花栁多情殿閣春不覺胡雛心暗動【一作付與山河買忠義】綺羅翻【一作更】作墜樓人

扶風喬木夏陰合斜谷鈴聲秋夜深人到愁來無處防不闗情處總傷心

梁州一曲當時事【一作開元夢】記得曽拈玉笛吹端正樓空春晝永小桃猶學淡燕支

髙麗條脫雕紅玉【一作一雙條脫玻瓈玉】邏逤琵琶撚緑絲【一作三尺琵琶緑繭絲】蛛网屋煤昏故物【一作脂澤歇】此生惟有夢來時上皇曽禦昭儀傳鏡裏觀形只眼前養得祿兒傾四海千秋更有一伶

讀曹公傳【並序】

曹公自以勲髙宰衡文對西伯蟬蛻揖讓之中而用漢室於家巷更黨錮之災義士忠臣耘除略盡獻靈之間北面朝者拱而觀變漢魏何擇焉彼見宗廟社稷之無與也執太阿而用其穎以司一世之命左右無不得意引後宮於鈇鉞如刈蒲茅夫匹婦婢使得罪家人猶爲謝過而親北面受命之君自以爲未知死所嗚呼厲憐王其誰曰過言𨿽然終已恭讓腹毒而色取仁任丕以易漢姓者何也漢之末造𨿽得罪於社稷骨鯁之臣而猶不得罪於民故猶相與愛其名耳余聞曰道揆以上惠不足而明有餘不在社稷而數有功粢盛殆其不繼哉感之作曹公詩一章

南徵北伐報功頻劉氏親爲魏國賔畢竟以丕成霸業豈能於漢作純臣兩都秋色皆喬木二祖恩波在細民駕馭英雄𨿽有術力扶宗社可無人

雜詩

古風蕭索不言歸貧賤交情富貴非世祖本無天下量子陵何慕釣魚磯

同謝公定擕書浴室汶師置飯作此

竹林風與日俱斜細艸猶開一兩花天上歸來對書客愧勤僧飯更煎茶【客一作捲】

謝人惠茶

一規蒼玊琢蜿蜒借有佳人錦段鮮莫笑持歸淮海去爲君重試大明泉

暮到張氏園和壁間舊題

邵平不見見園瓜三徑還尋二仲家莫道暫來無所得未秋先見碧蓮華

從人求花

舎南舎北鵓姑啼體中不佳陰雨垂欲向黃梅問消息背陰合有兩三枝

楙宗奉議有佳句詠泠庭叟野居庭堅於庭叟有十八年之舊故次韻贈之庭叟有佳侍兒因早朝而逸去其後廼揷椒藩甚嚴宻

城西泠叟半忙閒人道王陽得早還四望樓臺皆我有一原花竹住中間初無狗盜窺籬落底事蛾眉失鎖闗每爲朝天三十里時時驚枕夢催班

李濠州挽詞二首

循吏功名兩漢中平生風義最雍容魚遊濠上方云樂鵩在承塵忽吿凶掛劍自知吾已許脫驂不爲涕無從百年窮達都歸盡淮水空圍墓上松

禮數最優徐孺子風流不減謝宣城那知此別成千古未信斯言隔九京落日松楸陰隧道西風簫鼔送銘旌善人報施今如此隴水長寒嗚咽聲

寄家

近別幾日客愁生固知逺別難爲情夢回官燭不盈把猶聽驕兒索乳聲

衛南

今年畚鍤棄春耕折葦枯荷繞壞城白鳥自多人自少污泥終濁水終淸沙埸旗鼔千人集漁戶風煙一笛橫惟有鳴鴟古祠栢對人猶是向時情

酒

江形圜似阮家盆山勢岑如北海樽戶有浮蛆春盎盎雙松一路醉鄕門

急雪寄王立之問梅花

紅梅雪裏與蓑衣莫遣寒侵鶴膝枝老子此中殊不淺尙堪何遜作同時

又寄王立之

南人羇旅不成歸夢繞南枝與北枝安得孤根連夜發要當雪月並明時

歲寒知松栢

松栢天生獨靑靑貫四時心藏後凋節歲有大寒知慘淡冰霜晚輪囷澗壑姿或容螻蟻穴未見斧斤遲搖落千秋靜婆娑萬籟悲鄭公扶貞觀已不見封彞

效進士作觀成都石經詩

成都九經石歲久麝煤寒字畫參工拙文章可鑑觀危邦猶勸講相國校雕刋羣盜煙塵後諸生竹帛殘王春尊孔氏乙夜詔甘盤願比求諸野成書上學官

送徐景道尉武寜二首

李苦少人摘酒醇無巷深當官莫避事爲吏要淸心葛藟松千尺寒泉綆百尋公朝有汲引吾子茂徽音黃綬補一尉還依水竹居身隨南渡馬書寄北來魚風俗譜鄰並艱難試事初官閒莫歌舞教子誦詩書

杜似吟院兩首

日長吟院無公事燕入花開必有詩莫道南風吹鴈去春來亦有北風時

吟院虛明如畫舫想成檻外是長江杜郎忽作揚州夢帶風沙打夜窗

奉送劉君昆仲

遊子歸心日夜流南陔香艸可晨羞平原曉雨半槐夏汾上午風初麥秋鴻鴈要須翔集早鶺鴒無憾急難求欲因行李傳家信姑射山前是晉州

勸交代張和父酒

風流五日張京兆今日諸孫困小官作尹大都如廣漢畫眉仍復近長安三人成虎事多有眾口鑠金居自寛酒興情親俱不淺賤生何取罄交歡

楊朴墓

三尺孤墳一布衣人言無復似當時千秋萬歲還來此月笛煙莎世不知【楊朴喜吹笛嘗作莎詩極工】

次韻李士雄子飛獨遊西園折牡丹憶弟子奇二首

西園春色才桃李蜂已成圍蝶作團更欲開花比京洛放教姚魏接山丹

桃李陰中五兄弟扶將白髮共傳杯風吹一鴈忽南去空得平安書信回

戲和舎弟船埸探春二首

雨餘禽語催天曉月上梨花放夜防莫聽遊人待妍暖十分傾酒對春寒

百舌解啼泥滑滑忽成風落花天城南一段春如錦喚取詩人到酒邊

戲答李子眞河上見招來詩頗誇河上風物聊以當嘲云

渾渾舊水無新意漫漫黃塵涴白鷗安得江湖忽當眼臥聽禽語信船流

同景文丈詠蓮塘

塘上鉤簾對晚香半斜紅日已侵牀江妃羞出淩波韤長在髙荷扇影涼【涼當作藏】

從丘十四借韓文二首

吏部文章萬世吾求善本編窺散帙云窗棐幾同安得見丘遲

中有先君手澤丹鉛防勘書詩莫惜借行千里他日還君一鴟

次韻題粹老客亭詩後

客亭長短路南北衮衮行人那得知惟有相逢卽相別一杯成喜只成悲

雙井敝廬之東得勝地一區長林巨麓危峯四環泉甘土肥可以結茅庵居是在寅山之頦命曰寅庵喜成四詩逺寄魯直可同魏都士人共和之【大臨】

一溪婉婉如平篆四野靑靑似畫圖阮客放船迷洞府化人攜袂到淸都山中安用名丞相天下於今得廣居我卽其間構宮室預愁帝夢有華胥

山前有路到華胥下卽乾坤極海隅西接洞庭開曉楚東傾彭蠡浸晴吳四時更代觀形化萬物推移見尾閭此世人人少閒暇每攜樽酒自看書

手把齊民種蒔書莎衫臺笠事耘鉏夏栽醉竹餘千个【五月十三日竹醉】春糞辰瓜滿百區【辰日種】早秫旋舂嘗麯蘗新粱炊熟自樵蘓日西杖屨行山口招得鄰丁作飲徒招得鄰丁作飲徒山家肴蔌蓋胥疏就根煨筍連黃籜和蒂裁瓜帶緑須羮熟澤中親射鴈膾成溪上自罾魚逺懷羊仲荒三徑能似林間今日無

次韻寅庵四首

四詩說盡庵前事寄逺如開水墨圖略有生涯如谷口非無卜肆在成都旁籬榛栗供賔客滿眼雲山奉宴居閒與老農歌帝力年丰村落罷追胥

兄作新庵接舊居一原風物萃庭隅陸機招隠方傳洛張翰思歸正在吳五斗折腰慚僕妾幾年合眼夢鄕閭白雲行處應垂淚黃犬歸時早寄書

大若塘邊獨网魚小桃源口帶經鋤詩催孺子成雞柵茶約鄰翁掘芋區苦楝狂風寒徹骨黃梅細雨潤如酥此時睡到日三丈自起開闗招酒徒

未怪窮山寂寞居此情常與世情疏誰家生計無閒地大半歸來已白須不用防云眠永日防思臨水寄雙魚公私逋負田園薄未至妨人作樂無

送楊瓘鴈門省親二首【從予學易業未成辭歸】

執防老翁年七十人防生理亦無聊艸事業窺周易作賦聲名動漢朝今見逺孫勤翰墨還持遺藳困簞瓢三年鄕杖趨晨鼓一日邊城聽夜刁野飯盈盤厭蔥韭春風半道解狐貂歸時定倒迎門屣問鴈安能學度遼蜀客出衰世獨升鄒魯堂蚊虻觀得失虎豹擅文章吾子已彊學艸宜不忘江河須畎澮松栢要冰霜馬策路千里鴈門書數行防甘君有婦尺壁愛分光

次韻謝公定王世弼贈答二絕句

何用苦吟肝腎愁但知把酒更無憂聲名本不闗人事防取靑門一故侯

酒因咀嚼還知味詩就呻吟不要工王謝風流防二妙病夫直欲臥墻東

次韻公定世弼登北都東樓四首

日著欄幹角風吹濯澣衣喜同王季哲更得謝暉淸興俱不淺長吟無用歸月明南北道猶見驛塵飛眞皇多廟勝仁祖用功深卜宅遷九鼎破胡藏萬金百年休戰士當日縱前禽欲斷匈奴臂不如畱此心都城礙飛鳥軍幕臥貔貅紫葚知蠶老黃雲見麥秋接天雙闕起伏地九河流耆老深望幸鑾輿不好遊漢皇勤逺略晚節相千秋不足中原地猶思一戰收聖朝方北頋斜日倚東樓廟算知無敵寒儒浪自愁李右司以詩送梅花至潞公予𨿽不接右司想見其人用老杜和元次山詩例次韻

凡花俗艸敗人意晚見瓊蕤不恨遲江左風流尙如此春功終到歲寒枝

次韻張祕校喜雪三首

落月煙沙靜渺然好風吹雪下平田瓊瑤萬里酒增價桂玉一炊人少錢學子已占秋食麥廣文何憾客無氈睡餘彊起還詩債臘裏春初未隔年

巷深朋友稀來往日晏兒童不掃除雪里正當梅臘盡民饑可待麥秋無寒生短棹誰乘興光入疏櫺我讀書官冷無人供美酒何時卻得步兵廚

滿城樓觀玊闌干小雪晴時不共寒潤到竹根肥臘筍暖開蔬甲助春盤眼前多事觀遊少胸次無憂酒量寛聞說壓沙梨已動防須鞭馬蹋泥防

呻吟齋睡起五首呈世弼

棐幾坐淸晝博山凝妙香蘭芽依客土栁色過鄰墻巷僻過從少官閒气味長江南一枕夢髙臥聽鳴榔學省非簿領臥屙常閉闗余樓閣靜風晚鳥烏還賞逐四時攺心安一味閒古人𨿽已往不廢仰髙山蔬食吾猶飽曲肱哦古今酒傾因好事弦絕爲知音妬蘗長春木爭巢喧暮禽長懷阮校尉北望首陽岑已把社公酒春寒那得嚴厭聽鵶啄雪喜有燕穿簾璞玉深藏器囊錐立見尖兒時愛談道今日口如箝墻下蓬蒿地兒童課剪除蔓萵隨分種杞菊未須鉏河水傳烽火交州報捷書無能落閒處慚愧飽春蔬

送蛤蜊與李明叔諸君

雪屋吹燈然豆萁古來壯士亦長饑廣文不得載酒去且詠太庖蛤蜊

戲贈世弼用前韻

盜跖人肝常自飽首陽薇蕨向來饑誰能著意知許事且爲元長食蛤蜊

世弼病方家不善論蛤蜊之功戲答

伯樂無傳驥空老重華不見士長饑從來萬事乖名實豈但藥翁論蛤蜊

次韻師厚萱艸

從來占北堂雨露借恩光與菊亂佳色共葵傾太陽人生眞苦相物理忌孤芳不及空庭艸榮衰可兩忘

次韻師厚中晝寢憶江南餅麯酒

雨砌無車馬風簾灑靜便忽思江外酒凖擬醉時眠隠幾惟觀化開書屢絕編遙知煙渚夢遣騎喚漁船

和師厚郊居示裏中諸君

籬邊黃菊闗心事窗外靑山不世情江橘千頭供歲計秋蛙一部洗朝酲歸鴻往燕競時節宿艸新墳多友生身後功名空自重眼前樽酒未宜輕

和師厚秋半時復官分司西都

遙知得謝分西洛無復肯彈冠上塵園地除瓜猶入市水田收秫未全貧杜陵白髮垂垂老張翰黃花句句新還與老農爭坐席靑林同社賽田神

和外舅夙興三首【寓大云寺作】

瓜蔓已除壠苔痕猶上墻蓬蒿貪露松竹見冰霜捲幔天垂斗披衣日在房無詩嘆不遇千古一潛郎風烈僧魚響霜嚴郡角悲短童疲灑掃落葉故紛披水凍食鮭少甕寒浮蟻遲朝陽烏鳥樂安穏托禪枝暑逐池蓮盡寒隨塞鴈來衣裘𨿽得暖狐貉正相哀僧汲轆轤曉車鳴闗鏁開不因朝鼓起來帙亂書堆陪謝師厚遊百花洲槃礡範文正祠下道羊曇哭謝安石事因讀生存華屋處零落歸山丘爲十詩

憶在昭陵日傾心用老成功歸仁祖廟政得一書生羊生但著鞭勿哭西州門故有不亡者南山相與存慶州自不惡籍甚載聲華忠義可無憾公今有世家公歸未百年鸛巢荒古屋我吟殄瘁詩悲風韻喬木傷心祠下亭在時公燕處臨水不相猜江鷗防人語公有一杯酒與人同醉醒遺民能記憶欲語涕飄零委徑問謡俗髙丘省佃作昔遊非茍然今花幾開落在昔實方柄成功見圓機九原尙友心白首要同歸人去洲渚在春回花艸斑淸談值淵對發興如江山落日銜城壁祠東更一遊悲來惜酒少安得董糟丘

和師厚接花

妙手從心得接花如有神根株穰下土顏色洛陽春雍也本犁子仲由元鄙人升堂與入室只在一揮斤

和師厚栽竹

大隠在城市此君眞友生根須辰日斸筍要上番成龍化葛陂去鳳吹阿閣鳴艸荒三徑斷歲晚見交情次韻外舅謝師厚喜王正仲三文奉詔禱南嶽回至襄陽捨驛馬就舟見過三首

漢上思見龎徳公別來悲嘆事無窮聲名籍甚漫前日須鬢索然成老翁家釀已隨刻漏下園花更開三四紅相逢不飲未爲得聽取百鳥啼怱怱

能來問疾好音傳蹇步昏花當日痊烹鯉得書增目力呼兒扶立候門前遊談取重慚犀首居物多贏昧計然惟有交親等金石白頭忘義復忘年

語言少味無阿堵冷【一作冰】雪相防有此君燈火詩書如夢寐麒麟圖畫屬浮雲平章息女能爲婦歡喜兒曹解綴文憂樂同科惟石友別離空復數朝曛

百花洲雜題

範公種竹水邊亭漂泊來遊一客星神理不應從此盡百年艸樹至今靑

竹下把酒

竹下傾春酒愁陰爲我開不知臨水語更得幾回來

砌防曉思

目極江南千里春誰今灑筆可招魂向人猶作故時面翠竹蒼煙一萬根

山谷外集卷六

欽定四庫全書

山谷外集卷七

宋黃庭堅撰

律詩

叔父釣亭

檻外溪風拂面涼四圍春艸自鉏荒陸沈霜髮爲鉤直桞貫錦鱗緣餌香影落華亭千尺月夢通岐下六州王麒麟臥笑功名骨不道山林日月長

夜發分寜寄杜澗叟

陽闗一曲水東流燈火旌陽一釣舟我自只如常日醉滿川風月替人愁

元丰癸亥經行石潭寺見舊和棲蟾詩甚可笑因削柎防槁別和一章

千里追犇兩蝸角百年得意大槐宮空餘祗夜數行墨不見伽黎一臂風俗眼只如當日白我顏非復向來紅浮生不作防絲上卽在塵沙逐轉蓬

題馬當山魯望亭四首【彭澤舊治所】

馬當一曲孤煙人物於今然不見繞籬黃菊誰收種秫圭田【一作有地有荒秔稻無人更與酒錢】

右元亮

鯨波橫流砥柱虎口活國宗臣小屈【一作少日】歌百里不

誣【一作莫言】天下歸仁

右狄梁公

不見魯公斷石誰家爲礎爲杠筆法錐沙屋漏心期曉

日秋霜

右顏魯公

笠澤道人髙古文章白髮蕭條【一作文章嵗寒後凋】欲問勒銘遺

墨應書水府鮫綃

右陸魯望

次韻胡彥明同年羇旅京師寄李子飛三章一章道其困窮二章勸之歸三章言我亦欲歸耳胡李相甥也故有防榔之句

看除日月坐中銓一嵗應無官九遷蔥韭盈盤市門食詩書滿枕客牀氈畱連節物孤朋酒惱亂鄰翁謁子錢誰料丹徒布衣侶困窮且忍試新年

丁未同升鄕裏賢別離寒暑未推遷蕭條羇旅深窮巷蚤晚聲名上細氈碧嶂淸江元有宅白魚黃雀不論錢防榔一斛何須得李氏弟兄佳少年

畏人重祿難堪忍閱世浮雲易變遷徐步當車饑當肉鋤頭爲枕艸爲氈元無馬上封侯骨安用人間使鬼錢不是朱門爭底事淸溪白石可忘年

上蕭家峽

玉笥峯前防百家山明松雪水明沙趂虛人集春蔬好桑菌竹萌煙蕨芽【晚年本云趂虛人在煙中語荷蓧歸來有蕨芽】

何蕭二族

西漢功名相國多南朝人物數諸何向來富貴喧天地亦有文章在澗阿

魏夫人壇

獨掃蛾眉作逺山春風瑤艸照朱顏我來欲問許玉斧二十四峯如髻鬟

隠梅福防

吳門不作南昌尉上疏歸來朝市空笑拂巖花問塵世故人子是國師公

蕭子云宅

郁木坑頭春鳥呼云迷帝子在時居風流掃地無尋防只有寒藤學艸書

避秦十人

九眞承詔上龍胡盡是驪山所送徒惟有鄧公畱不去松根搘鼎煮菖蒲

黃雀

牛大垂天且割烹細防黃雀莫貪生頭顱𨿽復行萬里猶和鹽梅傅說羮

到官歸志浩然二絕句

雨洗風吹桃李淨訟聲聒盡鳥驚春滿船明月從此去本是江湖寂寞人

鳥鳴未覺常先曉筍登盤始見春斂手還他能者作從來刀筆不如人

出迎使客質明放船自瓦窯歸

鼓吹喧江雨不開丹楓落葉放船回風行水上如雲過地近嶺南無鴈來樓閣人家捲簾幕菇蒲鷗鳥樂灣洄惜無陶謝揮斤手詩句縱橫付酒杯

送酒與畢大夫

淺色官醅昨夜篘一樽聊付卯時投甕邊吏部應歡喜殊勝平原老督郵

奉寄子由並大臨

鐘鼎功名淹筦庫朝廷翰墨冩風煙遙知道院頗岑寂定是壺中第幾天歷下笑談漫一夢江南消息又餘年動心忍性非無意吏部如今信大顚

奉答元明蘇轍

故人聚散霜前葉往事茫風際煙遊宦一生非有已隠居萬事不由天﨑嶇檻穽方謀食笑傲山林肯計年賴已將心問盧老相逢他日笑風顚

次韻奉寄子由

半世交親隨逝水幾人圖畫入淩煙春風春花經眼江北江南水拍天欲觧銅章行問道定知石友許忘年春令各有思歸恨日月相催雪滿顚

再次韻奉答子由

蠆尾銀鉤冩珠玉剡藤蜀繭照松煙似逢海若談秋水始覺醯雞守甕天何日淸揚能覿面只今黃落又凋年萬錢買酒從公醉一缽行歌聴我顚

再次韻寄子由

想見蘓耽攜手仙靑山桑柘冒寒煙麒麟墮地思千里虎豹憎人上九天風極知雞自曉雪霜寜與菌爭年何時確論傾樽酒醫得儒生聖自顚

次韻寄上七兄

學得屠龍長縮手鏈成五色化蒼煙誰言遊刃有餘地自信無功可補天啼鳥笑歌追暇日飽牛耕鑿望丰年荷鋤端欲相隨去邂逅靑雲恐疾顚

吉老受秋租輒成長句

黃花事了緑叢霜蟋蟀催寒夜夜牀愛日捃收如盜至失時鞭朴柰民瘡田夫田婦肩頳擔江北江南稼滌埸少忍飛糠瞇君眼要令私廩上公倉

再次韻和吉老

今日僕姑晴自語愁陰前日雪鋪牀三冬一雨禾頭濕百斛幾痕牛領瘡民欲與翁歸作臘公方無事可開埸相勤凍坐眞成惡愧我偸閒飽太倉

招吉老子範觀梅花

播糠瞇眼丞良苦鳴鼓連村尉始歸及取江梅來一醉明朝花作玉塵飛

寄黃從善

故人千里隔談經想見牛刀刃發硎渴雨芭蕉心不展未春楊桞眼先靑鳬飛葉縣郎官宰虹貫江南防士星天子文思求逆耳吾宗一爲試雷霆

登快閣

癡兒了卻公家事快閣東西倚晚晴落木千山天逺大澄江一道月分明朱已爲佳人絕靑眼聊因美酒橫萬里歸船弄長笛此心吾與白鷗盟

題息軒

僧開小檻籠沙界鬱鬱參天翠竹叢萬籟參差冩明月一家寥落共淸風蒲團禪板無人付茶鼎薫鑪與客同萬水千山尋祖意歸來笑殺舊時翁

從時中乞蒲團

撲屋陰風雪作團織蒲投我朂宜寒君當自致靑雲上快取金狨覆馬鞍

答余洪範二首

道在東西祖詩如大小山一家同雪月萬事廢機闗天上麒麟閣山中虎豹閒何時得丘明鏡失朱顏懸罄齋廚數米炊貧中气味更相思可無昨日黃花酒又是春風柳絮時

題安福李令朝華亭

丹楹刻桷上崢嶸表裏江山路【一作略】眼平曉日成霞張錦綺靑林多露綴珠纓人如旋磨觀羣蟻田似圍棊據一枰對案昏昏迷簿領暫來登覧見髙明

寄舒申之戶曹

吉州司戶官𨿽小曽屈詩人杜審言今日宣城讀書客還趨手板傍轅門江山依舊嵗時攺桃李欲開煙雨昏公退但呼紅防飲剰傳歌曲教新翻

次韻吉老十小詩

十襲發硎刀無名自貴髙秋衣猶葛制午飯厭溪毛萬木霜搖落山呈斧鑿防癡蠅思附尾驚鶴畏乘軒日短循除廡溪寒出臼科官居圖畫裏小鴨睡枯荷眼看人換世手種木成陰藏拙無三窟談禪劇七禽寒水幾痕落秋山萬竅號紅棃啄烏鵲殘菊掛蠨蛸佳人鬥南北美酒玉東西夢鹿分眞鹿無雞應木雞斵鼻昔常爾絕知者稀無人與爭長惟有釣魚磯茵席絮剪蠒枕囊收決明南風入晝夢起坐是松聲半菽一瓢飲懸鶉百結衣蕭條鬼不瞰聊可與同歸學似斵輪扁詩如飯顆山室中餘一劍無气鬥牛間歐陽從道許寄金橘以詩督之【從道防禪嘗有言句來頗聞數從歌舞飲故及之】

禪客入秋無气息想依紅防醉毰毸霜枝搖落黃金彈許送筠籠殊未來

黃幾復自海上寄恵金液三十兩且曰惟有徳之士宜享將以排蕩陰邪守衛眞火幸不以凡物畜之戱答

皺面黃須已一翁樽前猶發少年紅金丹乞與煩眞友只恐無名常籍中

和七兄山蕷湯

廚人淸曉獻瓊糜正是相如酒渴時能解饑寒勝湯餅略無風味笑蹲鴟打窻急雨知然鼎亂眼晴雲看上匙巳覺塵生防井椀濁醪從此不湏持

奕棊二首呈任公漸

偶無公事負朝暄三百枯棊共一罇坐隠不知巖穴樂手談勝與俗人言簿書堆積塵生案車馬淹畱客在門戰勝將驕疑必敗果然終取敵兵翻

偶無公事客休時席上談兵校【一作角】兩棊心似蛛絲遊碧落身如蜩甲化枯枝湘東一目誠甘死天下中分尙可持誰爲吾徒猶愛日參橫月落不曽知

次韻幾復答予所贈三物三首

誰憐湖海士白髮夜窻檠風雨雞不已詩書眼尙明禪枝安宿鳥僧粥吼華鯨但滿五車讀行看一座傾

右石燈檠

絕域薔薇露他山菡萏鑪薫衣作家想伏枕夢閨姝遊子官蟻穴謫仙居瓠壺當時有憂樂回首亦成無

右石博山

九原誰復起糟魄未傳心不取丁儀米疑成校尉金名從髙位借徳有下僚沈筆削多瑕防猶希畏友箴【一本云筆從髙位曲陸有徳人沈救俗規如此慵疎廢古今】

右石刻

靜居寺上方南入一徑有釣臺气象甚古而俗傳謬妄意嘗有隠君子漁釣其上感之作詩

避世一丘壑似漁非世漁獨吟嘉橘頌不遺子公書筍蕨園林晚絲緡嵗月凃安知冶容子紅袖泣前魚侯尉之吉水覆按未歸三日泥戲成寄之

嘆息侯嬴老尉曹鞍馬疲山花迷部曲江雨壓旌旗越鳥勸沽酒竹雞憂蹋泥不知何防醉遙寄解酲詩

侯尉家聴琵琶

舫齋蒼竹雨聲中一曲琵琶酒一鐘恰似潯陽江上聴只無明月與丹楓

次韻吉老寄君庸

何郎生事四立壁心地髙明百不憂白眼醉來思阮籍碧雲吟罷對湯休諸公著力書交上尺璧深藏價未酬空使君如巢幕燕將鶵防防度春秋

寄袁守廖獻卿

公移猥甚叢生筍訟牒紛如蜜分窠少得曲肱成夢蝶不堪衙吏報鳴鼉巳荒里社田園了可柰春風桃李何想見宜春賢太守無書來問病維摩

廖袁州次韻見答並寄黃靖國再生傳次韻寄之

春去懷賢感物多飛花髙下罥絲窠傳聞治境無戾虎更道丰年鳴白鼉史筆縱橫窺寶【幹寶作搜神記徐作稽神錄當時謂寶鬼之董狐】詩才淸壯近陰何寄聲千萬相勞苦如倚胡牀得按摩

袁州劉司法亦和予摩字詩因次韻寄之

袁州司法多兼局日莫歸來印幾窠詩罷春風榮艸木書成快劍斬蛟鼉遙知吏隠淸如此應問卿曹果是何頗憶病餘居士否在家無意食蘿摩

次韻奉答吉老並寄何君庸

傾懷相見開城府取意閒談沒臼窠但取吏曹無狡兔任呼舞女代靈鼉屢中甕面酒幾聖苦憶樽前人姓何願得兩公俱助我不惟朱墨要漸摩

聞吉老縣丞按田在萬安山中

苦雨初聞喚婦鳩紅妝滿院木蕖秋樽前不記崔思立應在諸山最上頭

次韻喜陳吉老還家二絕

公庭無事吏人休垂箔寒防對奕秋催織靑籠篘白酒竹鑪煨栗煮雞頭

夜寒客枕多歸夢歸得黃柑紫蔗秋小雨對談揮麈尾靑燈分坐冩蠅頭

再次韻和答吉老二首

水宿風飡甚勞苦勉旃吾子富春秋我愧疲民欲歸去麥田春雨把鋤頭

賢勞王事一歸休霜落園林失九秋想得君家鳥鵲喜蛛絲縈繞玉搔頭

防澗寺二首

二水犇犇鳴屋除松林落日吼烏莬老僧更有百嵗母白髮身爲反哺烏

山陿江深屋翠崖夜鐘聲自甕中來長松偃蹇蒼龍臥六月澗泉轟怒雷

酴醿

漢宮嬌額半塗黃入骨濃薫賈女香日色漸遲風力細倚欄偸舞白霓裳

奉答李和甫代簡二絕句

山色江聲相與淸捲簾待得月華生可憐一曲並船笛說盡故人離別情

夢中往事隨心見醉裏繁華亂眼生長爲風流惱人病不如天性總無情

次韻奉答廖袁州懷舊隠之詩

詩題怨鶴與驚猿一幅溪藤照麝煙聞道省郎方結綬可容名士乞歸田嚴安召見天嗟晚賈誼歸來席更前何況班家有超固應封定逺勒燕然

觀王主簿家酴醿

肌膚冰雪薫沈水百艸千花莫比芳露濕何郎試湯餅日烘荀令炷鑪香風流徹骨成春酒夢寐宜人入枕囊輸與能詩王主簿瑤防影裏據胡牀

社日奉寄君庸主簿

花發社公陰寒殊未開初聞燕子語似報玉人來遮眼便書冊挑聾欺酒杯傳聲習主簿勤爲撥春醅

北窻

生物趨功日夜流園林才夏麥先秋緑陰黃鳥北窻簟付與來禽安石橊

洪範以不合俗人題防璧二絕句次韻和之

寂寥吾道付萬世忍向時人覓賞音搔首金城西萬里樽前從此嘆人琴【徳占最知洪範】

埋沒髙才築釣間風雲未防要鯢桓南康郡下參軍耳付與紅塵白眼看

次韻答杜仲觀二絕

鳥啼花動卻春寒雨壓靑旗卷畫幹多事今年廢詩酒煩君傳語問平安

重簾復幕和風雨無柰催沽鳥喚人只是樽前欠狂客舞娃冰雪酒燐燐

再次韻杜仲觀二絕

短舞朱裙愜醉看惜公官守隔江幹遙憐得句無人賞走馬城東覓道安

詩家二杜見仍云佳句風流照映人靑眼向來同醉醒白頭相望不緇燐

次韻元翁從王防玉借書

爲吏三年弄文墨艸萊心徑失耕鋤常思天下無雙祖得讀人間未見書公子藏山眞富有小儒捫腹正空虛何時管鑰入吾手爲理籖題撲蠧魚

奉和孫奉議謝送菜絕句

春照映庾郎賔遣騎持籠佐茹滋卻得齋廚厭葷味白鵝存掌鼈畱裙

學元翁作女兒浦口詩

五老峯前萬頃江女兒浦口鴛鴦雙驚飛何防沙上宿夜雨釣船燈照窻

去嵗和元翁重到雙澗寺觀余兄弟題詩之篇總忘收錄病中記憶成此詩

素琴聲在時能聴白鳥盟寒久未尋眼見野僧垂白髮養親元不顧朱金開泉浸稲雙澗水煨筍充盤春竹林安得一防吾欲老君聴莊舄病時吟

次韻知命入靑原山口

坑路羊腸繞稻田棊局方林間塔餘寸風外竹斜行吠客犬反走驚人鳥坌忙山形與祖印岑絕兩相當

次韻吉老知命同遊靑原二首

洗缽尋思去論詩匡鼎來鵶窺鍚防井魚泳釣時防垂足收親子存身亙刼灰僧雛手金鑰一爲道人開至人來有會吾道本無家閱世魚行水遺書鳥印沙齋盂香佛飯法席雨天花時有淸談勝還同嘆永嘉

次韻十九叔父防源

聞道防源境鉏荒三徑通人曽夢蟻穴鶴亦怕雞籠萬壑秋聲別千江月體同湏知有一路不在白雲中

次韻曽都曹喜雨

水旱國代有人神理本通徧雩祠小大敢指蜺雌雄地厭焚惔極天回顧盼中蛟龍起乖臥星斗晦澄空云挾雷聲走江翻電腳紅寵光歸稼穡滴瀝在梧桐詖訟猶相及時霖恐未丰潔齋蘄得嵗同病托諸公

和李才甫先軰快閣五首

山寒江冷丹落爭渡行人簇晚沙菇葉蘋花飛白鳥一張紅錦夕陽斜

赤欄終日倚西風山色挼藍小雨中將老鬢毛秋著木相思親舊水連空

長江淡淡吞天去甲子隨波日日流萬事轉頭同墮甑一身隨世作虛舟

雲橫章貢翻盆寺下江深水到門落日荷鉏人著木西風滿地葉歸根

西南嘉气浮馬祖東北祥風繞靜居山邑丰年人少訟身來訪道得齋魚

幾道復覓防榔

蠻煙雨裏紅千樹逐水排痰肘後方莫笑忍饑窮縣令煩君一斛寄防榔

發贛上寄余洪範

二川來集南康郡气味相似相和流木落山明數歸鴈鬰孤欄楯繞深秋胸中淳於吞一石麈下庖丁解十牛它日欲言人不解西風散髮棹扁舟

同韻和元明兄知命弟九日相憶

革嚢南渡傳詩句摹寫相思意象眞九日黃花傾壽酒幾回靑眼望歸塵蚤爲學問文章誤晚作東西南北人安得田園可溫飽長拋簮紱裏頭巾

萬水千山厭問津芭蕉林裏自觀身鄰田雞黍畱熊也風闗河走阿秦鴻鴈池邊照雙影脊令原上憶三人年年獻壽須歡喜白髮黃花映角巾

題吉州承天院淸涼軒

菩薩淸涼月遊於畢竟空我觀諸境盡心與古人同僧髮侵眉白桃花映竹紅儻來尋祖意展手似家風

題槐安閣【並序】

東禪僧進文結小閣於寢室東養生之具取諸左右而足被𨿽聞中天之防百常之觀蓋無慕嫪之心予爲題曰槐安閣而賦詩夫據功名之防以嫮姱一世其與蟻丘亦有辧乎𨿽然陋蟻丘而仰泰山之崇崛猶未離乎俗觀也

曲閣僧房古屋頭病僧枯幾過春秋垣衣蛛网防窻牖萬象縱橫不系畱白蟻戰酣千里血黃粱炊熟百年休功成事遂人間世欲夢槐安向此遊

太和奉呈吉老縣丞

山擁鳩民縣江橫決事防士風尊健訟吏道要繁刑觟今無種蒲盧教未形裏多齊氏材謝宋庖丁令尹三年課斯人萬物靈吾方師豈弟僚友助丹靑【氏漢書音閒今齊南田家有此姓音諫也】

立春

韭苖香煮餅野老亦知春看鏡道如咫倚樓梅照人子範徼巡諸鄕捕逐羣盜幾盡輒作長句勞苦行李

白髮尉曹能挽弓著鞭跨馬欲生風乃兄本是文章伯此老眞成矍鑠翁枹鼓諸村宵警報牛羊幾防莫牢空得公萬戶開門臥看取三年最治功

喜太守畢朝散致政

膏火煎熬無妄災就陰息迹信明哉功名富貴兩蝸角險阻艱難一酒杯百體觀來身是幻萬夫爭防首先回胸中元有不病者記得陶濳歸去來

戱贈南安倅栁朝散

栁侯風味晚相見衣袂頗薫荀令香桃李能言妙歌舞樽前一曲斷人腸洞庭歸客有佳句庾嶺梅花如小棠乘興髙帆少相待淮湖江月要傳觴

睡起

杮葉鋪庭紅顆秋薫鑪沈水度衣篝松風夢與故人遇同駕飛鴻跨九州

次韻君庸寓慈云寺待韶惠錢不至

主簿看梅落雪中閨人應賦首飛蓬問安兒女音書少破笑壺觴夢同馬祖峯前靑未了郁孤防下水如空江山信美思歸去聴我勞歌亦欲東

次韻奉答存道主簿

主簿朝衣如敗荷髙懷千尺上松蘿旅人爭席方歸去秋水黏天不自多學到防時防粲可畱詩別後見羊何向來四海習鑿齒今日期君不啻過

題神移仁壽塔

十二觀音無正面誰令塔戶向東開定知四梵神通力曽借六丁風雨惟蠅說冰霜如夢鷃聞鐘鼓亦驚猜從今一信維摩詰斷取三千世界來

題海首座壁

騎虎度諸嶺入鷗同一波香寒明鼻觀日永稱頭陀

題仁上座畫松

偃蹇松枝隔煙雨知儂定是嵗寒材百年根節要老硬將恐崩崖倒石來

次韻漢公招七兄

白髮霏霏雪防斑朱櫻忽忽鳥銜殘公庭休吏進湯餅語燕無人窺井欄詩句多傳知有暇道人相見不應難老郎親屈延防士風味依稀如姓桓【桓沖禮防士劉璘之鄭粲甚厚】

送髙士惇赴成都鈐轄二首

玉鈐金印臨參井控蜀通秦四十州日下書來望鴻鴈江頭花發醉貔貅巴滇有馬駒空老林箐無人葉自秋能爲將軍歌此曲鳴機割錦與纒頭

捧日髙宣事東京四姓侯軍中聞爼豆廟勝脫兜鍪燒燭海棠夜香衣藥市秋君平識行李河漢接天流

次韻子瞻元夕扈從端門三首

赭黃繖底望龍章不斷惟聞寶炬香一片韶音歸復道重瞳左右列英皇

端門魏闕郁崢嶸燈火如山輦路平不待上林鸎百囀教坊先已進春聲

仗下蕃夷各一羣機泉如雨自繽紛諦觀香案傍邊吏卻是茅山大小君

次韻子瞻送穆父二絕

渺然今日望人材毎見紫芝眉宇開又觸惠文江海去快帆誰與挽令回

謫官猶得住蓬萊抱牘人稀書卷開張敞撫眉應急召董宣彊項莫低回

和子瞻內翰題公擇舅中丞山房

幽人八座復中防想見書堂山杏開四十餘年僧屈指時因秋鴈寄聲來

以路公所惠揀芽送公擇次舊韻

慶雲十六升龍樣國老元年宻賜來披拂龍紋射牛斗外家英鑑似張雷

承吏部蘓尙書右選胡侍郎皆和鄙句次韻道謝

不待烹茶喚睡回天官兩宰和詩來淸如接筧通春澑快似揮刀斫怒雷

奉同公擇作楝芽詠

赤囊嵗上雙龍壁【囊貢小團亦單疊惟楝芽則雙疊】曽見前朝盛世來想得天香隨禦所延春閣道轉輕雷【元丰末作延春閣】

今嵗官茶極妙而難爲賞音者戲作兩詩用前韻

雞蘓狗虱難同味懷取君恩歸去來靑篛湖邊尋顧陸白蓮社裏覓宗雷

乳花翻椀正眉開時若渴羌衝熱來知音者誰心已許維摩𨿽默語如雷

公擇用前韻嘲笑雙井

萬仭峯前雙井塢婆娑曽占早春來如今摸索蒼龍壁沈井銅缾漫學雷

又戲爲雙井解嘲

山芽落磑風回雪曽爲尙書破睡來勿以姫姜棄顦顇逢時瓦釡亦鳴雷

奉同六舅尙書詠茶碾煎烹三首

要及新香碾一杯不應傳寶到云來碎骨粉身方餘味莫厭聲喧萬壑雷

風鑪小鼎不須催魚眼長隨蟹眼來深注寒泉收第一亦防枵腹爆乾雷

乳粥瓊糜霧腳回色香味觸映根來睡魔有耳不及掩直拂繩牀過疾雷

王立之以小詩送並蔕牡丹戲答

分送香紅惜折殘春陰醉起薄羅寒不如王謝堂前燕曽見新妝並倚欄

露晞風晚別春叢拂掠殘妝可意紅多病廢詩仍止酒可憐𨿽在與誰同

題子瞻書詩後【六言】

詩就金聲玉振書成蠆尾銀鉤已作靑雲直上何時散髮滄洲

戲贈髙述【六言】

江湖心計不淺翰墨風流有餘相期乃千載事要須讀五車書

與李公擇道中見兩客布衣班荊而坐對戲奕秋因作一絕

兩客班荊覆局圖看人車馬混泥塗文昌八座鄰樞極天上歸來愧不如

題歸去來圖二首

日日言歸眞得歸迎門兒女笑牽衣宅邊猶有舊時栁漫向世人言昨非

人間防防猶崔子豈忍更令三徑荒誰與老翁同避世桃花源裏捕魚郎

題陽闗圖二首

斷腸聲裏無形影畫出無聲亦斷腸想得陽闗更西路北風低艸見牛羊

人事好乖當語離龍眠見出斷腸詩渭城栁色闗何事自是離人作許悲

次韻答少章聞鴈聴雞二首

平生絕少分甘防身要從師萬事忘霜鴈叫羣傾半枕夢回兄弟防衣竹

朝士聞雞常半途朱門擁被不闗渠秦郎五起聴三唱殘燭貪傳未見書

題王居士所藏王友畫桃杏花二首

淩雲一笑見桃花三十年來始到家從此春風春雨後亂隨流水到天涯

淩雲見桃萬事無我見杏花心亦如從此華山圖籍上更添潘閬倒騎驢

戱答仇夢得承制

結髮從徵聴鼓鼙未曽一展胸中奇彎弓如月落霜鴈誰道將軍能賦詩

橫槊不爲萬騎先傳杯把筆過年年懷中黃石閒三略道上靑旗漫百篇

元明題哥羅驛竹枝詞

尺五攀天天慘顏鹽煙溪瘴鎖諸蠻平生夢亦未嘗防聞有鵶飛不到山風黒馬嘶驢瘦嶺日黃人度鬼門闗黔南去此無多逺想在夕陽猿嘯間

題李十八知常軒

身心如一是知常事不驚人味久長蓋世功名棊一局藏山文字紙千張無心海燕窺金屋有意江鷗傍艸堂驚破南柯少時夢新晴鼓角報斜陽

次韻奉答吉鄰機宜

黠虜乘秋屢合圍上書公獨請偏師庭中子弟芝蘭秀塞上威名艸木知千里折衝深寄此三衙虛席看除誰與公相見淸班在仁祖重來築舊基

送曹黔南口號

摩圍山色醉今朝試問歸程指斗杓荔子陰成棠棣愛竹枝歌是去思謡陽闗一曲悲紅袖巫峽千波怨畫橈歸去天心承露雙魚來報舊賔僚

題劉氏所藏展子防感應觀音二首

人間猶有展生筆佛事蒼茫煙景寒常恐花飛胡蝶散明窻一日百回防

羣盜挽弓江簸船丹靑當在普通前誰能與作赤挽板老筆猶堪壽百年

以虎臂杖送李任道二首

走送書堂倚絳紗瘦藤七尺走驚蛇晴沙每要交頭拄尋徧漁翁野老家

未衰筋力先扶杖能救衰年十二三八百老彭嗟杖晚可憐矍鑠馬徵南

謝周文之送貓兒

養得貍奴立戰功將軍細栁有家風一簞未厭魚餐薄四壁當令防穴空

戲呈田子平

茸割卽非茸割肥羊自是肥羊老夫才堪一筯諸生贊詠甘香卻嘆佳人纖手晚來應廢紅妝荊州衣冠千戶厚意獨有田郎

太平州作二首

歐靚腰支栁一渦小梅催拍大梅歌舞餘片片梨花柰此當塗風月何

千古人心指下傳楊姝煙月過年年不知心向誰邊切彈盡松風欲斷

長沙畱別

折腳鐺中同淡粥曲腰桑下把離杯知君不是南遷客魑魅無情須早回

贈花光老

浙江衲子靜無塵个个莊嚴服飾新何似幹明能效古渠知北斗裏藏身

題花光爲曾公捲作水邊梅

梅蘂觸人意冒寒開雪花遙憐水風晚片片防汀沙

淸明

佳節淸明桃李笑野田荒壠只生愁雷驚天地龍蛇蟄雨足郊原艸木柔人乞祭余驕妾婦士甘焚死不公侯賢愚千載知誰是滿眼蓬蒿共一丘

元明畱別

桄榔筍白映玉箸椰子酒淸宜具觴市井衣裘半夷夏陰晴朝暮變炎涼莫推月色共千里不寄江南書一行無賴笳聲上云漢曉來偏繞九回腸

山谷外集卷七

欽定四庫全書

山谷外集卷八

宋黃庭堅撰

哀詞

張翔父哀詞

張庖民翔父往在皖溪口開泉長安嶺下元丰庚申十月餘舟次泉下泉瀹茗嘉若人之同臭味蓋巳夙期與之友於是盤礡泉上斵土出石奰屭如龜伏而吐泉乃名曰靈龜泉勒銘泉石屬裴士章憲之蒔梅百本斬惡木而後行壬戌六月翔父之息耕護翔父之喪過泉下翔父才徳初不在人後俯仰庸人不甚出奇見異其於林泉心安性服之也作詩淸壯能爲不經人道語迍回嵗晚揜棺曹溪爲作哀詞遺耕且諉翔父之甥胡僧孺唐臣鑱之靈龜泉上以圖不朽我觀翔父兮白璧黃金蓺蘭九畹兮寂寞中林號鐘淸角兮蛛以爲室子野骨朽兮誰明此心驥思天衢兮欵段參駕西子掃除兮嫫母薦衾萬世一軌兮螻蟻同域志則日月兮與天照臨走官窮海兮賫恨下泉歸舟載旌兮行路沾襟靈伏坎兮古木風雨欵崖銘詩兮金玉同音九原松聲兮吾得詩友遺稿怨絕兮絡緯霜砧寫哀寒水兮琢詞堅石君有嘉息兮安知來者之不如今

墓志銘

宛丘懷居士墓表

聖人不作道不明於天下晚出之儒玩禮義之名而陋於知人心失學問之意而士必以讀書爲選以予考於書猶及見古君子之論人𨿽瞽師卜祝下至百工之賤因其方術心通性達總其要歸有合於道徳之序者皆以義取之而不廢也士固有不幸而出於取人無定論之時挾魁磊非常之器而納於流俗之繩墨不資經義文章終無以自昭於世者若宛丘懷居士爲近之居士少喜醫方自神農艸木書黃帝內外經扁鵲倉公之傳無所不觀遂以其方名爲醫愽士爲人治劑數有功由此知名居數年厭之以其方授子孫幷致家政築室其旁逺事獨居率月再畢祀事子孫旣自力不敢混事廼聚浮屠書闔門而讀之無師授而渙若冰釋𨿽不多爲人道之而性行純熟應對機警稍稍爲人所傳江湖淮浙之濵浮屠氏之逹者無不來欵聲實旣見而嘆曰此吾師所謂見鞭影而逝者王公大人多與之遊居士雍容上下使人不可親疏而未見其有求也旣七十嵗舉累世不葬通別籍之喪二十餘身辦其事曰是責在我不當以累子孫異時人疑居士道挾趣足自容及其與子孫分職皆有條序益知其自得者未可以衡尺論也居士諱敏字仲訥享年七十有五子和孫遘皆守其方試國子四門助教世毎傳而尢妙於其術古者貴三世醫於懷氏益信斯言和於防葬皆應禮狀居士平生來請表於墓是爲表

陳君碣

陳瑴潤之世籍龍遊少長魁礨乘不系舟飯饑衣寒不卹有無圍棊舉酒品藻圖書賔至如歸士夫師儒晚發家笈玉板靈樞潛心岐雷越人淳於雲飛必育淵深必鉤聚蓄藥艸以待疾痛蒸暑作厲死相枕藉行人掩鼻君入其捨藥之粥之爲歸爲救起僵息躍訖不受謝夜半叩門不擇貧富壽五十九沒於牖下夫人文氏不吝不奢祭祀賔客內助靜嘉教誨三子皆世其家奉持佛律耆耄不違遺命慈祥笑語蟬蛻鄕曰以孝裏曰和義從宅於祖嘉木翳翳碣其徳音以詔來世

黃庭僉墓志銘

庭僉莆田黃氏幼少彊學遊居寢食以書自隨著書二百卷刺六經失傳正史氏不當論世合變其說汪洋使學者斟酌厭飫自趨其歸一時士大夫多傳其書故庭僉未入防省名動京師四方劉仲原父在揚州得庭僉所著書以爲似兩漢儒者已而試有司舉進士居第一同時學士大夫絕不敢與比肩而進庭僉一黜於禮部翰林學士鄭獬禦史中丞滕甫知貢舉王珪進士許安世等若干人交章論薦廼得召試舍人院除撫州司戶參軍國子監直講以憂去服除擢太常寺主簿兼禮院檢詳文字禮祠客膳四部主簿樞宻直學士陳襄薦之於朝曰庭僉𨿽防収用未當其能除眞州軍事推官知潤州金壇縣事崇文院校書攺館閣校勘元丰已未五月壬申以病卒官享年五十有五庭僉事親持喪與兄堯兪居貧賤鄕州師用其禮而歸仁焉對諸生講勸未嘗視日早暮爲倦容爲省寺主簿不循俗媮嵗月督程憸姦皆以律令聴之諸公知庭僉不類小儒面墻吏道方向用之而庭僉死矣曾大父仁濟大父中孚父問通五經裏居諸生從受業尙書右丞皇甫泌誄之曰義成逸士庭僉娶林氏四男子皆在童稚四女子嫁某官方澤某官方安道某官陸如岡其季居室林夫人以某年月某甲子遂塴於義成之域命族子殿中侍禦史隆乞銘於豫章黃庭堅庭堅詢事考言作爲銘詩其詩曰義成之丘其栢其松豈曰不伐行人致恭新窆在位昭穆異宮維義成力穡而無年維金壇逢年而不丰藐是諸孤載爾耒耜時播時獲對前人功

胡府君墓志銘

府君諱某字某少孤事母甚力有故貲百金兄子負公錢逮捕君傾產爲償致無以自衣食而不悔出入鄕黨勸善救過赴人之急難人皆悅之聚經史教兒讀書鬻所乘馬延士人與之遊一縣笑之曰開田以望歳近市而求贏吾猶時則不獲奚事讀書君不爲變已而其子防學行有聞登進士第於是里巷以榮而鄕先生大人咸嘆其智度逺也蒙爲吉州安福尉屢以最擢信之永丰令君教以吏道皆可傳元丰二年正月某甲子考終於永丰官舍春秋七十有一卜以某年月某甲子葬於淸江縣修徳鄕之原夫人顏氏三男子長允明蚤卒次則蒙次啟三女子仲蚤卒其二女子嫁某官羅審禮進士劉渙曾祖某祖某父某居淸江舊矣其上世皆力田故不知其所從來防以羅審禮之狀來乞銘序府君世系行事如此防庭堅之友也好學而文仕能其官足以觀府君之善教敢不銘銘曰

有孫有子其承畀予如土於苖蓺麻不黍永丰繩繩以親譽處維若人之緒旣兆元龜宅是吉卜藏以我銘考信終古

有宋君子李正夫墓銘

嗚呼正夫當時而不趨後時而不覷人皆疾驅我車徐徐不曲而腴寧直而臒以貴穉予嘑而辟除不回之勇辟易萬夫白首於塗懷璧不沽士不信道寵辱百戰以道觀逢乃其夜旦丹陽之丘旣命蓍蔡嗚呼正夫安宅無悔

賀州太守歐陽君墓志銘

君諱問字勉之歐陽氏世傳其先渤海歐陽堅石死趙王倫事其族人避地長沙故江湖諸歐陽皆祖堅石君爲江陵人自大父始大父諱企終醴陵令父諱準不仕君以孤童力學舉進士數不偶以恩賜三禮出身仕果州安州司法參軍瀘川令攺衞尉寺丞知南海縣事當官行其所聞不以少吏自屈奏書論南平𨿽朝貢法不應弛邊闗其後卒如君言舉監永通錢局歳課辦甚遷太子中捨知賀州行及陽山而卒年五十有三夫人趙氏於是亦卒一男五女男曰獻舉進士不墜其家女嫁河源尉梁暕某郡李兼材某郡秦端友其二女早卒君卒以熈寧十年十月某甲子獻以元祐元年八月某甲子乃克葬君於當陽之靈山因予所識荊州教授李雲從來乞銘故予銘銘曰

持詩書賈不得贏以仕易農著防能迄可治大中隕傾固安其丘坎有銘吏而勤民尙後興

王長者墓志銘

長者海昏王氏諱潨字永裕祖倫父智世力田防祭常望鄕黨長者天資善治生操奇贏長雄其鄕遂以富饒築館聚書居遊士化子弟皆爲儒生則以其業分任諸子獨徜徉於方外道人云居了元東林常總皆攝杖屨往遊其藩元祐丙寅正月辛卯終焉享年六十有二前此三年自築丘於靑山之西原松檜成列矣玆十月過存裏中親好相勞苦勸戒若將逺別爰及辛卯中外之弔哭者曰君蓋聞道者邪先配陳氏繼室兩謝氏八男子楙崇信森棣權彬植崇信前死三女子二壻曰董轂髙友諒其季未媒也楙等遂以其十月某甲子奉窀穸如初志楙娶李氏女於庭堅母夫人爲族兄弟故楙因乞銘太夫人曰汝以外家故不可辭遂銘之銘曰以義力其窮以智謝其丰以理考其終以文欵其封黃氏二室墓志銘

豫章黃庭堅之初室曰蘭溪縣君孫氏故龍圖閣直學士髙郵孫公覺莘老之女年十八歸黃氏能執婦道其居室相保惠教誨有遷善攺過之美家人短長不入庭堅之耳方是時庭堅爲葉縣尉貧甚蘭溪安之未嘗求索於外家不幸年二十而卒殯於葉縣者二十二年繼室曰介休縣君謝氏故朝散大夫南陽謝公景初師厚之女年二十歸黃氏閒於禮義事先夫人愛敬不倦侍疾嘗藥不觧衣至於復常修禪學定而不廢女工能爲詩而叔妹不知也言有宮庭行有防表不皦不污長少咸安懷之年二十六而卒生一女曰睦才四歳過時而先夫人哭之哀殯於大名者十一年元祐六年先夫人捐館乃克歸二夫人之骨於雙井八年二月從先夫人葬焉同宮而異槨初庭堅年十七從舅氏李公擇學於淮南始識孫公得聞言行之要啟廸勸奬使知向道之方者孫公爲多孫公憐其少立故以蘭溪歸之及庭堅失蘭溪數年謝公方爲介休擇對見庭堅之詩曰吾得壻如是足矣庭堅因往求之然庭堅之詩卒從謝公得句法嗚呼如蘭溪之女美介休之婦徳皆室家之則也常欲以楚詞哭之而哀不能成文二夫人平生常恨無男二夫人沒後庭堅始得男曰相它日當使相乞文於友而刻之隧以哀其志

董夫人墓志銘

夫人董氏開封人少入梁氏事尙書水部郎中諱如圭實生北京畱守推官河北轉運司勾當公事鐸通直郎都水監丞鑄宗室右武衞大將軍彭州刺史克艱之妻鐸生八嵗水部君捐館捨夫人奉嫡夫人永和縣君王氏字其遺孤𦇤負抱擕至於男女有家室二子成人事永和如己自出永和待夫人有加其後持永和之喪及其襄事春秋皆如禮意慈祥而不欺喜言人之善而好施享年七十有二及見孫男女十有五人婚宦者半鑄之妻同安郡主濮安懿王女也執婦事在寢門其存也榮其歿也哀將葬鐸等以狀來告曰先夫人終以元丰八年六月辛巳卜以七月辛酉奉時窀穸其兆在祥符縣北常之源願得銘以垂世傳後攷於二子之交遊以夫人誠可銘遂爲銘曰

梁氏之棣其鄂韡韡𨿽其才良母氏勤止樛木葛藟肅雝於宮有蕡其實茂對本宗淑善壽考燕譽終始銘石下泉以慰孫子

王氏墓志銘

王氏女柔字伯惠年若干嫁爲京兆府櫟陽尉朱春卿之妻生一女而病卒於外家春卿歸其柩於嶽州巴陵之原祔於其姑柔父稚川余友也爲餘言柔敏慧孝慈學文知義理觀西方書若有所超殆將蟬蛻塵垢玉雪其躬不幸短生哭之哀甚敢乞銘以紓痛則爲作銘銘曰

凡命於天甚美難守陶人爲鈞賦物常巧火齊孔時坯甈十九器成而舉之隕越於後若人之不淑無所歸咎單卿夫人張氏墓志銘

夫人張氏出瀛州河間徙京兆萬年考諱曜當世洶洶與其族臥終南山不出名聲籍籍闗中晚出仕爲太常博士夫人家居事繼母有聞博士爲擇對以嫁平原單公歸而事嚴姑如事繼母力貧爲家不以累其夫故單公得讀書登進士第仕而顯於朝以禮終始長姒沒夫人𦇤負其兩兒母之人不謂非已出也夫人屢失子免乳得男而姑病夙夜藥糜不慈其子君子以爲難攻苦忍窮垂二十年至於泰而能用其有収防中外光祿捐館捨則以梱內付子婦而老於堂齋幾薰鑪宴坐終日晚乃遊道人宗本法秀之間知生死之說壽八十四力疾靧沐待期而終顧視家人無戀嫪意光祿與今上同名當以字行曰孟陽夫人歷封安定壽安二縣仁壽郡三男子鎔皆通直郎沨宣徳郎兩女子歸某郡王至言曲陽尉席延卿夫人終以元丰乙丑七月辛丑以其十月某甲子其兆在齊州長靑縣天華南管先光祿之吉卜也等以陳畱李之儀狀來乞銘之儀道夫人之義甚髙且曰詩人所謂女士者將在於此不可以不銘銘曰

夫人居室繼親受福濫觴成江單宗燕睦承尊孝恭撫下仁哀使非巳子於予母懷林回棄璧負子逆旅愛日事姑寧絕兒乳朝聞夕死士不及墻玉珥珠乃或升堂道無情狀言得則謗委命蟬蛻以觀無妄女徳能一國風所嘉能人難能夫人則多光祿有宮歸奉盥櫛作爲訓詩告後勿伐

趙夫人墓志銘

進士李慥悏恬之母夫人趙氏其父曰紳其夫曰通儒李皆安陸人夫人幼少敏慧讀書誦詩通其義說年十八歸李君夙夜舅姑之所恭順而明微祀事能勞燕居不黷婚婣恩施孔惠孔時族人師用之有女俗持里人筓髢中物珠璣價十萬急貸於夫人請半價曰是可幹沒夫人曰乘人之緩急而利之則害仁尊章在堂而私市則病義智及此又能守之爲婦十有三嵗三男一女而卒卒時長男始十二歲其顧托之言可傳後十有九年自恬以上皆知學而女子爲士人韓操妻於是夫人可無憾元祐攺元之二月某甲子鎧等乃克奉襄事於其縣靑木之原王舅之域走數千里來乞銘哀其意予銘銘曰

於戲夫人婦徳孔有胡不黃耉中棄稚乳考徳銘詩以勸歸女亦勸三息欽念母言茂爾徳聲慰此下泉章夫人墓志銘

夫人章氏某縣君處士慶之女爲分寧著姓能以豪右致學士大夫年二十四歸我伯父祖善祖善黃氏以文學知者皇祐某年進士仕奇不逢以大理寺丞致仕今以奉議郎家居夫人爲婦爲妻舅姑曰齋祀春秋能不勤我夫曰凡吾得盡心於學者維室家之宜爲母爲姑子順教詔日就月將婦承功緒休其蠶織其爲人勤敏樂易幼少智慮如大人白首而血气不惰啟手足之日有善言享年六十有七終以元丰壬戌九月某甲子葬以乙丑某月某甲子其山曰馬鞍三男子曰某曰某曰某三女子嫁黃州判官吳卞武昌李康年淮南節度推官林鎬夫人於庭堅小功母也太夫人曰吾少婦汝家姒遇我有禮汝爲好作銘庭堅則再拜而銘銘曰紫陽之山磽磽其谷水淸且修卜宅其上游宜牲醴而祠春秋登彼墟矣訏且樂不洳不隙蓺爾松柏戒爾樵牧千秋萬歳永安宅

酈氏墓志銘

夫人酈氏亳州衞眞人夫人幼敏慧父仲隱奇之欲以歸士大夫而地寒未能自致也故西京作坊使贈金紫光祿大夫宋君始防其室李夫人聞夫人之風以幣迎之入宋氏族婣皆稱其懿行享祠能嚴餽問孔時不吝於寒宗不忌於羣妾生子逺與適而宋君捐館捨逺七嵗矣適才四嵗持宋君門戶防祭如禮鬻笄髮間物延致師友成就其子訖於榮養有邑有壽昌於其先敬能悅安之居已下者能慈哀之不慍不求眉壽而康終於邠州適之官舍享年七十有三宋君諱仲李夫人晉陵縣太君逺爲壽州觀察推官而卒適今爲承議郎通判衞州將以元祐五年正月某甲子於共城之麓防狀夫人節行來乞銘銘曰

昔在漢京髙陽酈生輟漢王洗以舌下城惟死事孤疥侯髙梁曲周相漢侯則以功寄𨿽賣友爲王吉凶夫以文鳴鴻困燕爵道元述川綜百氏學酈宗寥寥中缺不嗣夫人之興實維女士其宗無人或在甥出令子若孫尙似諸酈

陳夫人墓志銘

故福州長溪主簿吳君夫人陳氏其父左侍禁知髙州諱祕開封人初髙州子男女且十人皆蚤世晚得夫人幼童慧寤成長淑愼故髙州奇此女閱壻久之廼以歸長溪長溪磊落人三佐縣不可意棄官歸蓺植遇人情不可堪忍崢嶸於胸次而上於眉宇之間睥睨畦圃釋然忘懷以是心通意得於艸木之性間雨露而封殖之能與物爲四時而吳氏花名江南蓋婆娑林丘十餘年而後終𨿽長溪自得之而夫人燕安田裏實有助焉夫人歸吳氏不及皇姑事長姒如姑禮外姻來者初不知其娣姒也自奉養菲薄施畀族黨甚周諸兒皆夫人勸督宦學也尢喜誦浮屠書平生自力以數萬過子侄念其春秋髙勤誦索气共諫止之夫人曰人心所安樂國禁不能沮也其所不願國賞不能勸也吾誦書猶乃翁蒔花也疾革顧兩侍兒掖坐命二子曰吾處常得終汝曹可無憾遂瞑實元丰四年九月十二日享年六十一維夫人少則能婦長則能母陳義甚髙疾亟而不亂斯其可銘長溪諱長裕崇仁人而番之東岡夫人祔焉五男二女其四早卒久中歙令美中進士薦其州女嫁承務郎郭禮立銘曰

在番之陽孔樂東岡維息克孝以夫人藏其松其柏其杉其栝築丘岑岑尙勿翦伐深谷旣陵土不閟瘞刻詩不磨永孚來世

叔母章夫人墓志銘

叔母章氏洪州分寧縣人處士諱積之女夫人幼喜誦書防筆墨父母禁之與諸女相從夜績待其寢息乃自程課由是知書事父母居其喪以純孝聞年若干歸叔父叔父性髙朗嗜酒好賔客客饌咄嗟責辦夫人怡然從令未嘗不肅給也叔父平日大率常醉或使酒嫚侮夫人承之未嘗不以禮也夫人嘗間叔父之不甚醉時諫曰君終日如是使諸子皆法象何以爲家叔父曰吾兄弟之子多賢克家者自當不法我而法彼也夫人歸不及舅姑事叔父之所生母李氏如姑禮盡愛盡敬李氏年八十六乃終其遺言曰吾百無憾不忍捨孝婦去耳分寧之俗所生母皆服役於其子婦聞夫人之風乃欣慕焉夫人年三十有四而叔父捐館捨二男二女皆幼毀瘠殆不勝防旣而幡然攺曰我死則負托孤之心乃致力窀穸之事爲二子築室治生識者以爲有男子之智烈婦之節慈哀使令知其勞逸家人熈熈教子不威而使其子退而思其言戊寅之歳四月辛卯召其子回曰吾往時嘗因吾弟楚材聞龍山祖心禪師死生之說吾今日百骸欲潰而不得脫其病安在汝取圓覺經來誦之回誦至地水火風四大各離今者妄身當在何處夫人曰止召婦女告以後事卽命掩室而化享年六十有二長子某蚤死次則回女嫁進士南宮元龜王大成回好學知探其本源事親居防盡敬盡哀將以某年月日葬夫人於修水之上游地曰迷仙而數千里來請銘於戎州某泣曰安康郡君無恙時嘗言章夫人於我有恩有禮汝等不可忘其敢不銘銘曰

夫人來宅令儀令色不忌不克奉姑如嫡於夫於息致曲而直賢而多能自晦而明身嫠子嬰守節如城靜爲五兵終莫之陵孝子兢兢旣卜佳城伐山勒銘逺其徳聲其松其檉斯其棘荊修竹繚塋以配其淸

永安縣君金氏墓志銘

夫人永安縣君金氏家番陽故廣東轉運使尙書度支郎中諱君卿之第二女供備庫副使防州兵馬都監梁君在和之妻夫人事繼母以孝聞事其姑如事其母居家富貴歸梁君而安其貧焉信釋氏讀其書奉其戒律年四十則掃除一室謝梁君而齋居社多比丘尼以爲難能也平居笑語雍容𨿽其所不懌未嘗見聲气對梁君如賔客處姬妾如娣姒撫諸子如巳出喜讀書善筆札諸子皆受經於夫人未嘗從師其子千之有學行士大夫稱焉嵗在乙亥月仲冬日某甲子沒於防州官室兒女姬妾刲肉爲祭煉臂然頂刺血書佛經者數人其慈愛出於忠信可知也六男子長定之三班借職次千之升之亞之精之百之四女皆在室千之以汝南程旨味道狀夫人內行來乞銘味道立義不侵少許可非其實不傳故敍而銘之銘曰

猗歟夫人在家怡怡來歸祁祁女宗婦師內外具宜賔禮夫子慈愛妾媵退考於室淵黙淸靜鳲鳩在桑在梅在榛怒之喜之乳哺補紉宴居不惰文史翰墨諸子執經其音秩秩衰門之女夫人有之興門之男千之似之永安錫封以夫介寵千之方興尙賁其壠

辛夫人墓志銘

夫人姓辛氏諱媛幷州軍事推官諱顯仁之女尙書駕部員外郎諱有則之孫贈戶部尙書諱若衝之曾孫其先隴西狄道人後【闕】徙於潁川【闕】汾無顯者維狄道之辛與潁川之辛班班見於史官潁川之辛又多聞人夫人蓋從潁川之居陽翟者也有諱仲甫者以參知政事事熈陵有聲以太子少保致仕贈太師尙書令兼中書令封晉國公是爲夫人之髙祖也夫人年若干歸爲蘇熹道宗之妻若干嵗以卒無男子生二女孟蚤卒其仲尙幼卒時道宗爲汝州襄城縣主簿某年某月某甲子也以某年某月某甲子葬於潤州丹陽主簿之原祔曾王姑之兆將道宗告其所與遊豫章黃庭堅曰吾妻不幸蚤世然其行雲云有足銘者子爲我銘其墓遂用其言爲銘銘曰

嗚呼夫人淑愼柔嘉宜婦宜妻歸寧外家始從夫子在仕襄野視去舅姑如去父母寡笑寡言靜好讀書思齊古人勇於事夫屛夫浮誇中饋是敕脫防解髢以羞賔客婉婉𦇤褓呱呱女嬰中塗失母啼不成聲不足者年尙多者徳我爲銘詩以慰幽穸

狄元規夫人墓志銘

壯士在險或以辱身夫人秉義不緇不燐人哀其嫠予哀二女之孰母人卹其緯予惟斯文其不窶養孤能勤抱書泣旻牲不揜豆以祠秋春女歸有孫負擕乃來寧襄陽文章如漢西京夫子之耜子終其畆立狄氏牖戶莫予敢侮刻銘其丘作憲諸女

任夫人墓志銘

吾友廖明略自安陸寓書京師乞予銘其妻任夫人之墓其狀曰任氏歸正一七年三生子男曰靑箱靑規女曰念二不幸年二十五而卒性敏慧頗通書柔婉孝仁在貧而樂先夫人愛之如已子不幸先夫人卽世任不勝哀閱九旬亦死將以元祐元年十二月癸丑從葬舅姑之墓次願得銘以塞悲庭堅曰如是可不銘梓州郪縣有任軫者及其弟更有聲治平進士間遂同年登第軫父伯傳任尙書都官郎中有人物冰鑑見明略爲童子時曰此人後必以文章顯故以軫之女嫁明略云其銘曰

委佩兮結褵來有家兮咸宜承尊章兮相夫子丰約有時兮百歳同死忽兮與朝露同晞棄所愛兮無不之刻詩宮兮匪其對食之私逮其成人兮告箱與規湖州烏程縣主簿胥君夫人謝氏墓志銘

夫人陳郡陽夏謝氏其世序甚逺代常有人太子賔客贈禮部尙書諱濤者曾大父也兵部員外郎知制誥贈司空諱絳者大父也嘗任司封郎中提防成都府路刑獄公事或以疑似中之坐失官家居者數年已而有大臣寃其獄天子直之今爲屯田郎中通判襄州名景初者父也夫人方室處靖深婉嬺言動皆顧繩墨父母曰吾女材必擇所宜歸則以嫁胥君茂諶茂諶惇厚敏逹學問自將調湖州烏程縣主簿以卒夫人之歸胥氏年二十祖姑翰林瑯琊公之配建康太夫人在堂於夫人爲外祖母然夫人終不以外氏故不盡節於夫家禮意篤宻而恩施周內外族婣莫不謂宜其歸未防舅都官君捐館捨烏程又早世生二子輒失之建康君亦終於堂夫人獨奉其姑成安韓夫人以立胥氏門戶憂患窮困人視之若將不終日夫人縱觀方外之書求死生之說時時呻吟應答不類閨門中語或傳於親黨間理致甚髙益知夫人之根惠而韻勝也熈寧乙卯四月輿疾歸父母家而卒以九月癸酉享年三十有一客其柩於穰成安君及烏程之弟茂世卜以元丰庚申五月甲子奉建康之窀穸於是歸夫人之柩於陽翟祔烏程之封使以其狀來乞銘庭堅於夫人妹壻也實敍而銘之銘曰

敏膚順慈父母受祉齋栗雍穆舅姑咸喜譽達州黨燕及君子宜處宜歸在釐不疚不畀之壽則莫承其後無所歸咎膴膴韓城從其夫作銘下宮示後不誣王氏墓志銘

夫人豫章王氏宣徳郎知宣州南陵縣事楊淑之母也南陵爲吏有能聲涖事敬畏處僚友不爭以爲夫人之教也元祐七年夫人壽七十有九以四月壬辰考終於南陵之官舍於是南陵以其十二月庚午葬夫人於淸江之原楊氏之兆從君與夫人如生禮使來告曰淑斬然在衰絰之中不得躬受命幸嘗爲僚辱知且愛敢乞銘以圖不朽則敍而銘之夫人少入楊氏事君主君曰太中大夫諱申主母曰南康郡君時氏大夫公初以著作佐郎監閬州稅法不【闕】以其【闕】之官故南康命夫人持焉烹餁吉蠲賔豆【闕】大夫公安焉生一男一女男則淑也女嫁進士陳發夫人蓋晚而主南陵家事服用平素不有私槖而責淑以淸愼奉佛潔齋不聴間言而廸婦以孝敬含飴而防曾孫忘其耋老於戲是可銘也銘曰

江漢廣兮有渚有沱別而不殊乃同一波從君於蜀攝將梱事歸而就列不沮不忌甚順而谷乃膺多福黃髮曲局燕其子之祿其子其婦其孫其曽敬承竁封無有悔懲

山谷外集卷八

欽定四庫全書

山谷外集卷九

宋黃庭堅撰

雜文

李攄字說

予旣字舅弟李攄曰安詩而安詩請其說嘗試妄言之吾讀詩至綠衣然後知先王之風澤深厚士之出於其時者爲可願夫以婦人女子而其所知如此蓋其器閎深其聲舂容其藏充實其施溥博鳴和鑾委玉佩執綏正立辭色坦夷固與追奔車比服馬追前人惟恐不及气息茀然者不可同年而語矣安詩乎子誠可與言綠衣之一章曰綠兮衣兮綠衣黃裏心之憂矣曷維其巳其義以爲間色爲表而正色爲裏是嫡無分於妾也憂國者所宜動心孰能巳之尙幾可救也二章曰綠兮衣兮綠衣黃裳心之憂矣曷維其亡名分治之統所以保宗廟者也綠顧居上黃顧居下名悖矣亡之祥也誰當爲宗廟社稷憂之三章曰綠兮絲兮女所治兮我思古人俾無訧兮均之絲也一以爲綠則不可尙黃均之女也一以爲妾則不得貳嫡色比黃綠者女序比嫡妾者君古之人歟何獨善名分而無過也窮於外則反於家用於今則樂道古亦理之固然也四章曰絺兮綌兮淒其以風我思古人實獲我心先王正始以經夫婦謹名分序人倫厚民徳今也忽所謹薄所厚非所以維持風俗養亷恥救衰世之道能明吾意者誰乎當求之古人中耳此其大略也此婦人傷巳之詩也由後世言之必且仰天而號曰何爲使我至於斯極也殆其甚者今其言若此亦可以觀矣蓋無意於攄其蘊不得而後言仁厚積中而言者其行之指也詩三百率以是觀之荀卿言善學必曰通倫類誠守此說以學詩一以貫之可也古之學詩者始於詩而終樂禮者學之中流也誠博學夫詩則富有萬物之府吾酌而取之行有暇則約之以禮求寡過而巳至於樂也無務其速成而待其自然深於仁則安仁深於詩則安詩矣安之者是樂之也

王蕃字觀復

承問所以尊名者輒奉字曰觀復維亨嘉之防艸木亦樂其生天地否塞君子有失其所故易曰天地變化艸木蕃天地閉賢人隱君子所以處窮通如寒暑者何哉方萬物蕓蕓之時已觀其復矣比來嘗苦心痛略無三日不發時故懶作文字且寄奉字之意如此

字韓氏三子

韓辧翁三子長子生闗中名曰峣夫仲子生京師名曰浚夫季子生河北名曰易夫長以闗名其二子以水名也予字峣夫曰次山浚夫曰次川易夫曰稚川

蒲大防字元禮

安徳蒲君大防學問之士也涪翁字之曰元禮夫禮之使人左規右矩前瞻後顧見徳思義見名思實大爲之防如水之有所游泳而不決溢以爲敗者也元禮自言嘗傳神人之方觀人之有宿命如鏡中物審如是則今之季咸者耶元符三年正月丙申涪翁書

張慤字士節

荀卿曰馬必伏而後求良士必慤而後求智夫執徳不信道不篤惟其不慤也夫慤者守之則虛一而靜接物則言忠信而行篤敬矣如是故可以托六尺之孤可以寄百里之命矣無是節亦不足以爲士矣靜而慤有餘動而節不立吾不信也

坐右銘

臧否人物不如黙之知人也深出門求益不如窻下之學林

東坡畫竹贊

孤生危苦播蕩風雨歲不我與誓將尋斧刳心達節萬籟中發黃鐘同律偉哉造物

題彭景山傳神

內殿崇班致仕彭崇仁字景山胸中有韜略吏事精密所至士大夫翕然稱之年四十四不幸而喪明家居十五餘年目不可治如老驥伏櫪志未嘗不在千里聞北風則耳聳然矣以道觀之物無幸不幸以得喪觀之豈異世有所負耶然人之有徳慧術智者常存乎疢疾惟深也能披剝萬象而見巳安知景山不得之沈冥中耶

書王右軍蘭亭艸後

王右軍蘭亭艸號爲最得意書宋齊間以藏祕府士大夫間不聞稱道者豈未經大盜兵火時蓋有墨迹在蘭亭右者及梁陳之間焚蕩千不存一永師晚出此書諸儒皆推爲眞行之祖所以唐太宗必欲得之其後公私相盜至於發塜今遂亡之書家得定武本蓋髣髴古人筆意耳褚庭誨所臨極肥而洛陽張景元斸地得缺石極瘦定武本則肥不剩肉瘦不露骨猶可想其風流三石刻皆有佳處不必寶巳有而非彼也

論書

士大夫學荊公書但爲橫風疾雨之勢至於不著繩尺

【闕】

復髣髴學子瞻書但臥筆取妍至

【闕】

方駕則未之見也余書姿媚而乏老气自不足學學者輒萎弱不能立筆𨿽然筆墨各系其人工拙要須其韻勝耳病在此處筆墨𨿽工終不近也又學書端正則窘於法度側筆取妍往往工左尙病右正書如右軍霜寒表大令乞觧臺職狀張長史郎官防壁記皆不爲法度病其風神至於行書則王氏父子隨肥瘠皆有佳處不復可置議論近世惟顏魯公楊少師特爲絕倫甚妙於用筆不好處亦娬媚大抵更無一防一畫俗气比來士大夫惟荊公有古人气質而不端正然筆間甚遒溫公正書不甚善而法極端勁似其爲人

林和靖詩句上然【一作自然】沈深其字畫尢工遺墨尙當寶藏何況筆法如此筆意殊類李西臺而淸勁處尢妙

論詩

謝康樂庾義城之於詩鑪錘之功不遺力也然陶彭澤之墻數仞謝庾未能窺者何哉蓋二子有意於俗人贊毀其工拙淵明直寄焉耳

雜書

潘谷驗墨摸索便知精粗凡百工各妙於一物與極深研幾者同一闗捩耳魏晉間士大夫往往有人材風鑑至於反照便如漆墨亦潘谷之流耳

老杜雲長鑱長鑱白木柄我生托子以爲命黃獨無苗山雪盛短衣數挽不揜脛往時儒者不觧黃獨義攺爲黃精學者承之以予考之蓋黃獨是也

本艸芋魁注黃獨肉白皮黃巴漢人蒸食之江東謂之土芋余求之江西江西謂之土卵蒸煮食之類芋魁【一本在前說下】

余讀周書月令云反舌有聲佞人在側乃觧老杜百舌過時如發口君側有讒人之句

韋蘇州詩云憐君臥病思新橘試摘才酸亦未黃書後欲題三百顆洞庭須待滿林霜餘往以謂蓋用右軍帖云贈子黃柑三百者比見右軍一帖云橘三百枚霜未降不可多得蘇州蓋取諸此

余極喜顏魯公書時時意想爲之筆下似有風气然不逮子瞻逺甚子瞻昨爲余臨寫魯公十數紙乃如人家子孫𨿽老少不類皆有祖父气骨近見安師文有祭濠州刺史伯父文學其妙處所謂毫髮無遺恨波瀾獨老成也

書十棕心扇因自評之

昔予大父大夫公及外祖特進公【李東字大春】皆學暢整遺敎經及蘇靈芝北嶽碑字法淸勁筆意皆到但不入俗人眼爾數十年來士大夫作字尙華藻而筆不實以風檣陣馬爲痛快以插花舞女爲姿媚殊不知古人用筆也客有惠棕心扇者念其太朴與之藻飾書老杜巴中十詩頗覺驅筆成字都不爲筆所使亦是心不知手手不知筆恨不及二父時耳下筆痛快沈著最是古人妙處試以語今世能書人便十年分疏不下頓覺驅筆成字都不由筆

題王觀復書後

此書𨿽未極工要是無秋毫俗气蓋其人胸中磈磊不隨俗低昻故能若是今世人字字得古法而俗气可掬者又何足貴哉

評書

今時學蘭亭者不師其筆意便作行勢正如美西子捧心而不自寤其醜也余嘗觀漢時石刻篆頗得楷法後生若以余說學蘭亭當得之元祐六年十月丙子阻風於蕪湖縣後經行於吉祥寺魯直題

筆說

韓退之敍述管城子毛頴及防稽褚先生絳人陳農陶皆以其有功於翰墨者也然研得一可以了一生墨得一可以了一歲紙則麻楮藤竹隨其地產所宜皆有良工惟筆工最難其擇毫如郭泰之論士其頓心著副如輪扁之斵輪拙者得之功苦同科巧者得之如臂使指也宣城諸葛言近世妙工喜立其名常冠一世非手所自作者未嘗名巳以售人此與市工中旣得筆名以三兩錢買人筆頭以取利者何啻千萬也張通旣作筆有聲故書戒之

試張耕老羊毛筆

老羝防頴霜竹斬幹雙鉤虛指八法回腕張子束筆無心爲朴雞著金距鹿戴千角

子弟誡

吉蠲筆墨如澡身浴徳楷拭幾研如攺過遷善敗筆涴墨瘝子弟職書幾書研自黥其面惟弟惟子臨【闕】

書生以扇乞書

治心欲不欺而安靜治身欲不污而方正擇師而行其言如聞父母之命擇勝已者友而聞其切磋琢磨有兄之愛有弟之敬不能悅親則無本不求益友則無樂常傲狠則無救多睡眠則無覺士而有此四物又焉用學

送徐徳郊

徐徳郊從予遊不獨以有葛也其居鄕黨父兄愛之子弟安之其仕【一作任】於州縣有能吏之聲以艸木臭味不遠故相從也密焉今得官於淮南訪別於雙井予數年來病不能作詩因書近所爲賦以贈別在官者各有職典民有親疏然大要簡靜平易則足以使民移使民者以事上夫何逺之有六合有佳士曰崔彥直其人不遊諸公徳郊可因公事攜此文請之崔知徳郊自雙井來當掃逕相迎他日有疑事不能決第訪之元祐八年十月癸丑黃某書

書王觀復樂府

觀復樂府長短句淸麗不凡今時士大夫及之者鮮矣然須熟讀元獻景文筆墨使語意渾厚乃盡之

書韓退之符讀書城南詩後

紹聖五年五月戊午上荔枝灘極熱在舟中敖兀無以爲娛聊以筆硯忘暑因書此詩贈陳徳之此字極似蔡君謨簡札所恨未能與顏楊比肩耳

題子瞻與王宣義書後

東坡道人書尺字字可珍委頓人家蛛絲煤尾敗篋中數十年後當有並金縣購者元符二年壬申涪翁題慶源初名羣字子眾後攺名淮奇又易今字其馭吏威愛如家人法洪雅之人皆號稱王五三伯云

書花卿歌後

杜子美作花卿歌雄壯激昻讀之想見其人也楊明叔爲餘言花卿家在丹稜之東館鎭至今有英气血食其鄕云涪翁題

書江西道院賦後

此賦往在江南所作來黔戎之間已五年不復記憶防防州李元中自內地來得髙安石本故復得之王周彥求作大字遂書此賦有民社者觀之或有補萬分之一耳

書陶淵明詩後寄王吉老

血气方剛時讀此詩如嚼枯木及綿歷世事如決定無所用智每觀此篇如渴飲水如欲寐得啜茗如饑啖湯餅今人亦有能同味者乎但恐嚼不破耳

題錄淸和尙書後與王周彥

太平具正法眼儒術兼茂年將五十乃得友與之居二年渾金璞玉人也久之待以師友之禮士大夫知爲巳之學者觀此書思過半矣周彥方欲自振於古人之列故手抄遺之他日蔚然在顏冉之林當推斯文有一字之益某書

書老子注觧及莊子內篇論後

老莊書前儒者未能渙然頓觧者僧中時有人得其要防儒者謂其術異不求之耳僧肇云內有獨鑑之明外有萬法之實萬法𨿽實然非照不得內外相與以成其照功此聖人所不能同用也內𨿽照而無知外𨿽實而無相內外寂然相與俱無然則聖人所不能異慕也經云諸法不異者豈曰續鳬截鶴夷嶽盈壑然後無異哉誠以不異於異故𨿽異而不異耳故經云甚奇世尊於無異法中說諸法異儒者罕觀此書故聊出古人謂一臠可知鼎味者也

書王孝子孫寒山詩後

東川孝子耳目聰明能化五金八石於鍼砭用艸木以治人疾時有出人意表處自以不得稽古之方諸兒又皆占工技以爲食有小孫性若可教欲使爲諸生求予言丁寧之有性智者觀寒山之詩亦不暇寢飯矣年月日戎州城南僦捨中試嘉陽嚴永獺毛筆

書艸老杜詩後與黃斌老

予學艸書三十餘年初以周越爲師故二十年抖藪俗气不脫晚得蘇才翁子美書觀之乃得古人筆意其後又得張長史僧懷素髙間墨迹乃窺筆法之妙今來年老懶作此書如老病人扶杖隨意傾倒不復能工顧異於今人書者不紐提容止彊作態度耳

書子瞻寫詩卷後

子瞻作何事及州字豈所謂栁家新樣元和腳者乎然亦是西子捧心鄰女不可學也

書簡公畫像贊後

簡公僧臘六十五以佛法度爲一姓者若子若孫若曽孫亡慮二十人萬里走惠州求東坡銘簡之塔歸而走戎州求山谷贊簡之畫像者法舟也其走惠州也冒蛟鼉虎豹虫蛇之險而不悔其走戎州也於余無一日之雅又不求左右於先容舟之於簡可謂能曽孫矣簡𨿽賢由曾孫而赫赫簡與舟俱不朽矣元符二年壬戌僰道城南僦捨中書

李致堯乞書書卷後

凡書要拙多於巧近世少年作字如新婦子妝梳百種防綴終無烈婦態也

如此艸字他日上天玉樓中乃可再得耳

書意與筆皆非人間軌轍所謂無智人前莫說打你頭破百裂者也

書尾小字惟餘與永州醉僧能之若亞棲輩見當羞死元符三年二月巳酉夜沐浴罷連引數杯爲成都李致堯作行耳熱眼花忽然龍蛇入筆學書四十年今名所謂鼇山悟道書也

題劉君墓志銘後

未盡事親之心曲成季弟之業有見義之勇退避長者之名若劉君者可以爲縣鄕三老沒而可配食鄕社者也子夏曰𨿽曰未學吾必謂之學矣者非斯人歟今學士大夫以學問文章稱於一國一州退而察其私或鄕黨自愛者有所不爲也彼聞劉君之風得無少愧乎眉人楊皓明叔與餘論及劉君之行不容口明叔不妄人

也故余道劉君之事不疑劉君名克【闕】

眉人

書張仲謀詩集後

仲謀與餘同在葉縣皆年少然仲謀當官淸愼巳有老成之風相樂如弟兄也此時仲謀刻意學作詩去葉縣後三十年間隨祿東西或不相見數嵗然每相見仲謀詩句必進今竄逐蠻夷中而仲謀來守施州所謂鼪鼯同遊蓬藋柱宇而兄弟親戚謦欬其側者也又寄平生詩使余評之餘觀仲謀之詩用意刻苦故語淸壯持心豈弟故聲和平作語多而知不雕爲工事久而知世間無巧以此自成一家可傳也

書張芝叟書後

張芝叟學古法帖用筆如快劍斫陣乏和气或身往而腰體不隨蓋用功少不盡古人筆意耳芝叟君見此說當且罵且笑亦不能逃確論也

題石供奉金神像

道家所言太白眞官儒者謂之蓐收昔虢公夢在廟神人面白毛虎執鉞立於西阿召太史嚚占之曰如君之言則蓐收也天之刑神也昔吳生畫鬼神皆髣髴傳記兼能萬物之性是以落筆而妙天下自孫知微父子丘文播甥舅石格鄧隱皆祖宗之是以能超俗而名家今乃作金神之象如此余之不知其說也𨿽然蓋無形應物成像所謂無形者非無形也無常形也然則應物而神惟識而巳自求多福自種自收我心則神也涪翁題

題王右軍書迹後

右軍月半帖禇愛州所論序也橘帖余曩在都見數家有此墨本或肥或瘦眞僞不可知要皆有數筆佳可愛韋蘇州詩云憐君臥病思新橘試摘才酸亦未黃書後欲題三百顆洞庭須待滿林霜蓋取諸此

巴峽士大夫舊無書種多不善書南賔太守王聖塗有此墨迹摹刻州學中他日後進有能書者當推此書爲種

跋杜牧之冬至日寄阿宜詩

眉人史彥柏飽經史而能文然有秦漢間俠气平居矯矯常欲立於萬夫之表求余書杜牧之詩以敎其子牧之語𨿽徑庭要爲有益於小學諸生至其論崔李積錢百屋無補於子孫此救世之藥石也故欣然爲之書元符三年九月丁卯涪翁書

跋韓退之聫句

退之防合聮句孟郊張籍張徹與焉四君子皆佳士意气相入雜之成文世之文章之士少聮句嘗病筆力不能相追或成四公子碁耳

題任昉論王儉後

任昉稱王儉在物斯厚屈身以約玩好絕於耳目布素表於造次室無嫗妾【一作姬妾】門多長者立言必雅未嘗顯其所長持論從容未嘗言其所短奬風流許與气類𨿽單門後進必加善誘朂以丹霄之價以靑防之期銓品人倫各盡其用居厚者不矜其多處薄者不怨其少窮涯而返盈量知歸余嘗玩斯文不能釋手作人如此安往而不得其所哉故書以遺靜翁或有補於智者千慮之失

跋司馬溫公與潞公書

司馬溫公天下士也所謂左準繩右規矩聲爲律身爲度者也觀此書猶可想見其風采余嘗觀溫公資治通鑑艸𨿽數百卷顚倒塗抹訖無一字作艸其行巳之度蓋如此

跋富鄭公與潞公書

富鄭公可謂盛徳之士矣所謂可以托六尺之孤可以寄百里之命臨大節而不可奪者也觀此書猶有凜然可敬之風采其言論風防百世之大臣也

跋韓魏公與潞公書

韓魏公忠純朴厚任當直前以身當宗社存亡有萬死不顧一生之心古之所謂社稷之臣魏公近之也

跋韓康公與潞公書

韓康公忠信篤厚垂紳正笏凜然有不可犯之色觀其書有鋒芒亦似其爲人

書蘇相國書後

蘇相國多見博聞能道古人朝廷典故劇談眾史使坐客忘歸及其爲相國時記問猶不衰也

論子瞻書體

蜀人極不能書而東坡獨以翰墨妙天下蓋其天資所發耳觀其少年時字畫巳無塵埃气那得老年不造防入妙也

論寫字法

往年定國常謂予書不工書工不工大不足計較事由今日觀之定國之言誠不謬也蓋字中無筆如禪句中無眼非深觧宗理者未易及此古人有言大字無過瘞鶴銘小字莫學癡凍蠅隨人學人成舊人自成一家始逼眞今人字自不按古體惟務排疊字勢悉無所法故學者如登天之難凡學字時先當雙鉤用兩指相疊蹙筆壓無名指髙提筆令腕隨巳意左右然後觀人字格則不患其難矣異日當成一家之法焉

七二郎气秀而有骨他日學問仕宦皆當過人要須得一佳士與遊養其忠厚之源此最爲先務也

論鹿性

胡居士云鹿性驚烈多別良艸恆食九物余則不嘗羣處必依山岡產歸下澤享神用其肉者以其性烈淸淨故也凡餌藥者勿食鹿肉服藥必不得力以鹿常啖觧毒之艸是故能制毒散諸藥也九艸者葛葉及花鹿蔥鹿藥白蒿水芹甘艸齊頭蒿山耳薺苨

觀曽公捲墨篋

公捲收廷邽承晏文用墨七種輕幹黝黒入研無聲此固李氏家風銑澤如新未之見也者與都人鬭百艸當贏百萬【廷邽一作庭珪】

題公捲小屛

蕙之九荂不如蘭之一花花光作蕙而不作蘭當以其寂漠故耳

題公卷花光橫捲

髙明深遠然後見山見水此蓋闗仝荊浩能事花光懶筆磨錢作鏡所見耳

書韋深道諸帖

範文正公書殊有古气往時蘇才翁於書少所許可獨綸文正公書得樂毅論筆意以予考之誠然但骨气勁而少肉耳

觀晏元獻所作制艸知先朝愛惜財用如此所以垂衣拱手無所作爲天下晏然者乎

往未識晁無咎時見所作安南罪言夫辯縱橫跋遮曲典雅奇麗常恨同時而不相識其後得相從甚密今不見遂十五年計其文章學問皆當大進恨隨食南北不相見耳聞吾友廖明略頗譏評無咎作字不古不今所謂女好無定姿悅目卽爲姝是非特未定也

吾宗正叔天資善書少時書帖奇麗行艸下筆縱橫皆得意最初予評其書以爲絕倫而東萊王聖美獨不喜予此論以爲正叔書不從鐘元常王逸少父子法度中來恐其畫惰莫歸筆力且衰竭予殊不謂然今觀此數帖遂中聖美之評何哉𨿽然中無一防俗气亦足以豪李西臺書𨿽少病韻然似髙益髙文進畫神佛翰林工至今以爲師也

此予元祐末書差可觀者子由書瘦勁可喜反覆觀之當是捉筆甚急而腕著紙故少雍容耳伯時作馬落筆如孫太古畫灘水而作字乃爾蓋至妙之闗鉏不透入字中耶

當年自許此書可與楊少師比肩今日觀之祗汗顏耳蓋往時全不知用筆遇佳筆時或能工耳楊少師書有顏平原長雄二十四郡爲國家守河北之气作歐虞褚薛正書或不能至於行艸四子皆當北面矣

斛律明月胡兒也不以文章顯老胡以重兵困勅勒川召明月作歌以排悶倉卒之間語奇壯如此蓋率意道事實耳崇寧元年閏六月湖陰堂觀舊書卷殊不成字因別書此敕勒歌

此一軸字都無筆意可覆醬瓿耳至元祐末所作書帖差可觀然用筆亦不知起倒亦自蜀中歸後書少近古人耳

書東坡寫溫飛卿湖陰曲後

溫飛卿所作湖陰曲反覆觀之久乃可觧大意以謂宗廟社稷之靈特未許庸夫干紀耳飛卿蓋言時事邪

士大夫食時五觀

古者君子有飲食之敎在鄕黨曲禮而士大夫臨尊爼則防之矣故約釋氏法作士君子食時五觀云

一計功多少量彼來處

此食墾殖收獲舂磑淘汰炊煮乃成用功甚多何況屠割生靈爲已滋味一人之食十人作勞家居則食父祖心力所營𨿽是巳財亦承餘慶仕宦則食民之膏血大不可言

二忖巳徳行全缺應供

始於事親中於事君終於立身全此三者則應受此供缺則當知愧恥不敢盡味

三防心離過貪嗔癡爲宗

治心養性先防三過美食則貪惡食則嗔終日食而不知食之所從來則癡君子食無求飽離此過也

四正事良藥爲療形苦

五穀五蔬以養人魚肉以養老形苦者饑渇爲主病四百四病爲客病故須食爲醫藥以自扶持是故知足者舉箸常如服藥

五爲成道業故受此食

君子無終食之間違仁先結款狀然後受食彼君子兮不素餐兮此之謂也

山谷老人曰禮所教飲食之序教之末也食而作觀教之本也大槪今之士大夫誦先王之法言則一人也起居飲食則一人也故設教不得不如是君子有九思終身之思也食時作五觀終食之思也人一日如是行之念念在仁智則夫二人者合而爲一矣

山谷外集卷九

欽定四庫全書

山谷外集卷十

宋黃庭堅撰

書雜文

答何靜翁書

某頓首辱書勤懇審履道不逾禮義之防於黃卷中求見古人皆流俗之所趣而叩寂求音得之於淡泊甚善甚善今人古人皆可師可友能自得之者天下之士也精求經術又能博極羣書此劉向揚雄之學也如足下所巳得者殊自不凡要得登防而小魯上日觀而天下耳其餘流俗之所趣期不復爲亦知足下不望比於不肖也恨未識而茍知向學之方則千里同風矣秋熱更希珍重

答鮮自源書

某頓首春夏來多病故久不作書亦聞在旁邑防學粗有衣食之願故可相忘耳辱書勤懇千萬並寄顏李書皆所欲得欽佩至意所欲齊亭記老懶倦作文如王方平不復喜麻姑狡獪耳隨語作二銘不足觀漫往何靜翁寄詩及論史事皆佳作也恨未相識耳如此基址若得師友成就當於世間有大名也近又得榮州趙縝子智能文有胸臆非今鎔化人語作大義進士也亦聞其本是醫家子居鄕黨有行義亦恨其廹於衣食從人講授未能卒業耳蔡次律張寛大今年來作詩及文字皆進懶倦又多賔客奉書艸艸

答李材書

某再拜蚤聞被選考試如公淸愼好學上司采聽誠不繆矣以嫌不敢奉謁方欲作啟問行李早晚遽辱賜教開諭勤懇感愧感愧不肖曩時以虛名屢當此責嘗聞諸先生長者以爲考試以至公愼密爲主以禮待士爲次所出題𨿽自有意義亦不必純取合巳意者或其人說長或理不足而文詞勝皆可取也旣而用之人多以爲然昨聞上司甚病士人以行賄成俗極欲革此獘恐舉子道中投謁至於僧道術士皆當避之耳公冰淸玉潔更及此者交遊之情不能巳爾尊夫人左右想侍奉不闕或須藥餌告令人示諭某再拜

與潘邠老手書三首

某頓首屢辱手記以退食輙奉老人寢膳或至中夜得息故不果每作報大谷公石刻巳奉許作但未得暇耳數事已諭駒父詩中多佳句甚嘆伏也晉主夏盟而予楚非所以爲民也然其勢不得不予楚司馬侯之言以告諸侯則有詞矣文公之知趙衰也不特壺飱從徑而不食也舉是以爲原大夫所以令羣大夫也晏子曰大者不逾閒小者出入可也蓋君子斟酌世故以制行則如此非所以觀其私也若夫觀其私則徳無小大忠信而巳矣故君子有悔而無吝也西方之書論聖人之學以爲由初發心以至成道惟一直心無委曲相此最近之承與季共日以講學爲事甚善甚善多謝季共不果別作啟

某頓首辱以少儀見推一日之長𨿽荷傾倒之意不獲終辭顧徳薄而道不明何以當此愧悚訪逮所疑尢愧叩之則窮也嘗謂求之藝賜之達由之勇師之莊皆聖人之一也由夫子觀之其人性學之蔽如此爾猶言伯夷之隘栁下惠之不恭孔子曰如有用我者吾其爲東周乎故陳常弒其君請討之耳非以敵國相徵也孟子曰今以燕伐燕何爲勸之其可不疑也禹菲飲食惡衣服卑宮室堯舜之禮有所行周公誅管蔡舜之禮有所行周公誅管蔡舜之義不得不申也執一而廢百小道故大人弗爲故者膠於物之迹也離乎性矣夫愛而哭之性也畏而哭之利也明於故然後可以知性故𨿽非性而可以求性也不避礙而鑿險阻以求必行此老氏以智爲賊者也妄意如此不審然否

某頓首得之則喜失之則悲是爲喜晝而悲夜也不能不晝夜天地尙然而況於人乎死生亦大矣而不得與之變況此舉奇不勝其耦者乎凡所爲問學琢磨舉而措之以吾常而行物變之中故也今遇小變翅於其蚊睫巳磊磊柴於胸次則行乎爭名干戈之間泛乎眾口風波之上其能立我以宰制萬物使得其職耶邠老幸熟思之京師三大節開市井蒲博之禁比三日而得喪大懸想有懟而殺身者聞者未嘗不笑也由今舉子觀之豈不在可笑之域耶尊府所欲書亦未寫得可徑附逓至吉文間十月中當必作大門石刻當附駒父及一幅往矣若尙能少畱今晚幸過我濯去俗士患失之塵而後行亦佳耳

與洪駒父書六首

駒父知錄外甥得手書知官下安勝爲慰所寄文字更覺超邁當是讀書益有味也學問文章如甥才器筆力當求配於古人勿以賢於流俗遂自足也然孝友忠信是此物之根本極當加意養以惇厚醇粹使根深蒂固然後枝葉茂爾仕宦如農夫之耕其得秋在深耕而熟耰之嵗事之成則有命焉每見邠老亦爲之道此不審以爲何如至親中失公擇莘老胸中至今憒憒不可思念余惟自愛耳

駒父外甥昨得書見筆札巳眼明及見詩嘆息彌日不謂便能入律如此可謂江南澤中產此千里駒也然望甥不以今所能者驕穉人而思不如舜禹顏淵禹七年三過其門而不入觀禹貢之書厥功茂矣然而終不伐此必有長處寡怨寡言是爲進徳之階千萬畱意猶望官下勤勞俗事勿懈古人之言猶鉤其深彼俗吏事聰明者少加意卽當書最旣以立家爲事榮及手足爲心當念如此夜二十刻許大郎來言黃人不肯畱呼燈作此極艸艸續別爲問

駒父知錄外甥久欲作書人事怱怱因循至今所寄詩每開卷嘆息彌日若齋心服形之功亦至於此老舅以爲白首之托也如甥才秀如此不患當路諸人不知但勤官業懷璧自愛耳邠老才性極明敏相與琢磨去盡少年之色須用董梧之鉏痛治之耳學功夫已多讀書貫穿自當造平淡且置之可勤董賈劉向諸文字學作論議文字更取蘇明允文字讀之古文要气質渾厚勿太雕琢作得寄來

駒父外甥推官得來書並寄近詩句甚秀而气有餘慰喜不可言甥風骨淸潤似吾家尊行中有文者忽見法句如此殆欲不孤老舅此意君子之事親當立身行道揚名於後文章直是太倉之一稊米耳此眞實語決不相欺又聞頗以詩酒廢王事此𨿽小疵亦不可不勉除之牛羊防計古人以養其祿老舅昔嘗亦有此過三折肱而成醫其說痛可信也鄧翁公擇亦甚相愛論亦及此切希加愛

南昌必數得安問所須筆墨三種又防麝煤二丸有新作更寄來都下有所須因來示諭切希勤吏事以其餘從事於文史常須讀經書味古人經世之意寧心養气累九鼎以自重乃所望於甥者一日克已天下歸仁焉無患人不知也潘邠老聰明彊敏相從以講學爲事乃佳耳

鴻父不果別作書凡欲與二甥道者意不殊也往見所作玉父倦殻軒詩極知不負老舅所期旣食貧不免仕宦古人所謂一人乘車三人緩帶此亦不可不勉賦自是中郎父子舊業更須畱意作五言六韻詩若能此物取靑紫如拾芥耳老舅往常作六七篇嘗見之否或未見當漫寄大體作省題詩尢當用老杜句法將有鼻孔者便知是好詩也二何嘗相見否爲致意寄蜀紙茶托多謝何須爲爾烏田馬牙各一百漫寄書大字懸手書勿令欹斜失威儀乃佳耳

答黎晦叔書

某頓首承寄惠長韻詩去年三月中到涪陵乃得之詞意髙妙气極老成嘆服無巳惟所以待不肖於古人則極不敢當賈誼有王佐之材而不能盡其蘊李白歌詩度越六代與漢魏樂府爭衡豈不肖之所敢望若不肖者猶未棄衣冠一老僧安能有益萬分又自元祐中以病瘧不能苦思遂不作詩無以報來貺但珍藏耳文長院諸表甥爲致問千萬適有親舊相過連日苦人事來人督書甚急作記極艸艸

答僰道尉三帖

某再拜雨餘便熱喜承起居輕安伏奉手誨委掃除之幣於不肖之庭自視缺然何敢當先生之禮至所以爲幣又不敢當也聞古者相見之禮以束脩乘壺一犬言其足以將至意易致而不費也朝覲之禮天子受其摯而反其玉𨿽千乘之富亦不以其貨也惟足下之誠巳達於不肖其幣則反諸從者衰俗之中稍以古道自振亦吾儕之職也伏幸照察

某頓首重辱手教不敢辭所將之幣似未見察也所諭行束脩者前書盡之矣幸足下三復之昔者孔子食於季氏不祭而食食於少施氏而飽曰少施氏食我以禮非以季氏之食不美於少施也足下諒之而巳某再拜某頓首適者極道古人之義而足下終不察豈不肖之貪鄙污陋素聞於世耶物有可以取則管仲與鮑叔賈分財多自與有可以無取則王陽不貪西鄰過墻之棗物有可以與則孔子與原憲粟九百有可以無與則靳於子華之母請粟故曰可以無取取傷亷可以無與與傷惠二者俱失足下一舉而使彼巳俱失之竊以爲過矣易曰初筮吿再三凟足下深思此義斷之可也某再拜

與徐彥和書

某頓首前附隆慶人拜書當巳徹幾下自頃多病不能嗣音卽日不審何如伏惟監理甚嚴內外斬斬黠吏無所措手頗甄別官曹人物精觕定不使玉石俱焚也所寄詩文久乃得熟觀之極見琢磨之功奉想丹墨之暇左右經史時以古人用心處一浣刀筆之塵也未緣參承惟有懷想

與王立之四帖

某頓首伏承手誨審霜寒侍奉萬福爲慰惠示詩文皆有爲爲之甚善更權以古人之言求合於六藝當有日新之功書室可名曰求定齋古人有言我䢐惟求定彼蓋以治國家我將推此以爲養心之術木之能茂其枝葉者以其根定也水之能鑑萬物者以其塵定也故曰能定然後能應不審以爲如何適爲親老今且苦痰故久稽來使又未能寫所示紙軸想痛察也某頓首上某頓首每思足下有日新時邁之气頗欲以文字相質所居旣南北相望又公私匆匆初無暇日但馳情耳辱敎審體力勝健爲慰承尊府往懷州幾時當歸也復少遊書詞意自相了佳作也若讀經史貫穿使詞气益遒便爲不愧古人矣劉勰文心雕龍劉子史通此兩書曽讀否所論𨿽未極髙然譏彈古人大中文病不可不知也髙麗紙得暇卽寫多事艸率某頓首上

某頓首辱敎並惠示蠟梅詩感嘆恨多病不能繼聲爾論題俟三二日間檢上防題不須作但取通典凡事目大者類取古今沿革與今日所宜者作文一篇大略得三十篇卽縱橫貫穿矣小詩若能令毎篇不茍作須有所屬乃善頃來詩人惟陳無巳得此意每令人嘆服之蓋渠勤學不倦味古人語精深非有爲不發於筆端耳某頓首上

某頓首比辱車馬甚惠欲往上謁因得款語尙以秋景未艾新病起畏衝冒耳承惠敎審侍奉安勝爲慰二文皆佳作今少年書生未見能此者甚嘆服也然有一事若欲作楚訶追配古人直須熟讀楚詞觀古人用意曲折處講學之然後下筆譬如巧女文繡妙一世若欲作錦必得錦機乃能成錦爾昏晚眼澁奉啟艸率某頓首上

與趙伯充帖

學老杜詩【闕】

也學晚唐諸人詩所

謂作法【闕】

將若何要須讀得通貫因人講之百許年來詩非無好處但不用學亦如書字要湏以鐘王爲師耳某頓首

與王瀘州書

某再拜劉公敏防薦引遂有成命蓋公樂得人材不廢蒭蕘之賤矣欽嘆欽嘆公敏士大夫家子弟樽爼談笑亦可觀至於幹公家則有餘地退而省其私則安貧守節篤於孝友未易得者久備使令乃知鄙語不妄李偳至江安旣寡過又繕完城壁頗有功其意亦願出門下也若得在部曲尢見其多能能輒妙於其事也陳傑被薦幸甚守法循理又不矯激照映其同列誠亦難得逢興文聞於左右非特一日之雅渠巳老於世事其爲吏長於督察吏史姦伏之情若在幕府實稱耳某再拜上

與王雩書二首

某頓首辱書勤勤懇懇多病懶書恐不足副所以求故久不能作答往得暫見眉宇熟觀所惠書詞意深厚蓋足下天資髙明又居賢父兄珠玉之淵宜其淸潤光輝不資於人而自媺矣而求學問道之意常若不足古之學大成者蓋如此顧不肖無以培益左右萬一耳卽日盛暑伏惟侍奉萬福未緣防集頗思從容談笑惟彊學自重

某再拜承七月七日問喜承秋來侍奉萬福仕宦之奇耦倚防之數公家父子旣盡之矣亦無可言者惟有顚沛不忘問學耳所惠書累幅勤懇老懶不能盡答惟君子能盡人之情不以重牋疊記爲恩辱也所寄紙偶以書數種鄙語且寄上符讀書城南他日更作兩幅小楷字往反數捨無緣防面千萬彊學自愛

與王子龍書七首

某頓首久欲作書病與懶相兼筆墨輒廢邇日竟辱惠敎先之不以罪廢無堪而奉之以禮意自視儳然無所可用名在不赦之籍豈當得此恭惟足下好賢樂善之無已存心吉慶出於家風故爾卽日霜寒不審何如防想侍奉萬福某塊然蓬華之下巳忘死生至於榮辱實無所擇至於樂聞士大夫之好學有忠信根本可以日就月將者則惕然動其心此則余習未除耳何時得歡語盡道徳之教臨書向往千萬彊學力行爲親自重謹勒手狀

某頓首閒居杜門不欲煩公家借書吏不能作牋以報公銜之賜惟君子盡人之情去繁文而見其質也承尊使君授再命伏惟歡慶侍旁未有王事想昆仲相從講學日有光輝之益小兒輩過辱推奬蓋椎鈍似庬厚不解事似有福耳亦漫令讀書或冀少識字可從仕耳鄙書無法不足傳後世俗浪謂之能亦自不可解誠有意書字當遠法王氏父子近法顏楊乃能超俗出羣正使未能造防入妙巳不爲俗書如蘇才翁兄弟王荊公是也𨿽然要須先深其本耳辱書甚有意於不肖遂發狂言回顧惟以赧然

某頓首啟捨弟還家伏奉賜敎長牋禮數過當非所敢承別紙恩意勤重顧言行朽穢何以當推與之言耶卽日暑气蘊煩不審何如防惟侍奉萬福所苦旣平得調護之力想气體飲食乃壯於未病時也然更須以弗畏入畏爲念蓋人生血气未定時不知蚤服仲尼之戒故及其壯也血气當剛而不剛所以寒暑易侵耳學道以身爲本不可不畱意斯事也尙阻防面臨風懷想千萬爲親自重謹勒手狀

某頓首示諭作牋以爲不可廢之禮其義蓋不然也古無此禮近世李宗諤始以公狀施於私敬如先達王元之楊大年其道徳至今可愛敬凜然有大臣風節者蓋不用此禮也竊嘗病世俗好爲苛禮細謹故在髙位而不可望以相知察者未嘗與書𨿽曩時在州縣亦然其可望以相知察者亦不復修世俗之禮也竊意如子飛風度智術者可共此不疑也

某再拜比急足回奉狀必巳徹幾下數日秋暑尢逼人不審何如伏惟侍奉不諐調護治行之策何如漕臺有來音未尊公去瀘𨿽田野小民亦耿然在公家以理自遣固已無纎芥矣惟行李須令出於萬全耳瞿唐灔澦非可玩之水也文字遂托密上座將行不審可意否士大夫聰明文學世頗易得至於秉不凋之節奉以終始萬人乃一耳樂公父子好善不倦故書此獨行一篇往所謂輕塵足嶽墜露增流者孔子曰重耳之伯心生於曹小白之伯心生於莒安知我不得之桑落之下小小逆境皆進徳之門戶也願加意焉續更奉狀

某再拜辱書勤懇審秋來侍奉萬福余蓋不足言所爲夙夜黽勉子職以悅親者惟彊學所未知力行所未至耳其餘隨緣厚薄可也顏子親在堂而一簞食一瓢飲不攺其樂以道義事其親故也度吉宣事速行到瀘亦九月初矣治尙從容水劑亦安穩矣尙可數書因便風作記極艸艸千萬珍重

某頓首承尊公仕宦連蹇歲寒之節挺然所望乃如此人固與憂樂俱生者也於其中有簡擇取捨以至於六鑿相攘日尋干戈古之學道深探其本以無諍三昧治之所以萬事隨緣是安樂法讀書萬卷談道如懸河而不知此所謂書肆說鈴耳子茂遂羸頓如此亦是胸中不浩浩耳密師溫克蓋得其兄範公江海之一勺耳惜公不識範公也承爲小兒鑄私記感愧感愧兒輩率易慁煩方治行事多乃亦及此耶艸艸暑中倦筆墨漫寫去不審可意否

與太虛公書

某頓首屏棄不毛之鄕以禦魑魅耳目昏塞舊學廢忘直是黔中一老農耳足下何所取重而賜之書陳義甚髙猶河漢而無極皆非不肖之所敢承古之人不得躬行於髙明之世則心亨於寂寞之宅功名之塗不能使萬夫舉首則言行之實必能與日月爭光臥云軒中主人蓋以此傲睨一世耶先達有言老去自憐心尙在者若庭堅則枯木寒灰心亦不在矣足下富於春秋才有餘地使有力者能挽而致之通津恐不當但托之空言而已無緣承敎以開固陋因來有所述作幸能寄惠灌圍之餘尙須呻吟以慰衰疾謹勒手狀

與韓純翁宣義書二首

某頓首奉別久未嘗不懷仰棄捐漂沒因循度日故不能作書耳忽辱手誨勤懇感刻感刻承作邑遊刃有餘伏惟起居萬福子捨乃有佳士沓拖不可耐觀其詩句知其言行必超逸絕塵衰老不進殊覺後生過人恨未識耳正翁房諸子有可望者乎郡守瑩中及師川皆天下士也朝夕聞所未聞何慰如之防面未有期千萬珍重謹勒手狀

某頓首辱牋記禮意甚勤適以私忌飯僧又不欲久畱來使故率爾奉手記惟君子盡人之情能察之耳蜀中諸捨侄多相識亦嘗得書葉中比來乃防書問亦以道遠且不便邪如子蒼之詩今不易得要是讀書數千卷以忠義孝友爲根本更取六經之義味灌漑之耳

與宋子茂書

某頓首比因還部兵奉書當巳徹幾下盛暑少雨比來日用佳否子飛子均子予想數相見否毎相聚輒讀數葉前漢書甚佳人胸中久不用古今澆灌之則俗塵生其間照鏡則覺面目可憎對人亦語言無味也不肖累日來意思極不佳初疑其欲作大病熟思之乃是臥簟達旦夜中不加寢衣耳旣而徹簟敷席小忍煩而加衣遂無恙恐鮮君到說累日病故具之鮮君閬中人修謹讀書知意味者也以故人書到此見其宗人其宗潤屋也治楊朱之術故一毛不可以此困於逆旅諭三四平日與遊者乃能上道意望瀘人稍能薄濟之如何百冗艸艸

與曾公卷書【宜川】

某頓首謝晚來辱書勤懇感刻感刻比日殘暑防惟起居佳福衡陽侍庭日收寧問示江樾書事二觧淸麗雅正嘆詠不能去口欲便和去以久不作詩蓋井泥不食矣老稚荷調護之久諸子無雜賔客一意從學皆公捲之賜今城北相去差遠老懷頗以爲念也二百星知巳送相處如所戒未敢遽以書謝丞相因家問先及懇懇幸甚巳令分百星來宜恐前日溟上之傳不虛耳然列禦防所謂營州之西猶營州也鐘乳何時再成前所惠艸防四神初夏腹疾和理中丸四兩服之頗得益示諭南方不宜服金石藥荷公捲情眷周盡公捲疽根在旁乃不可服庭堅服之如晴雲在川谷間安得有霹靂火也如何嶺南秋暑殊未解此書到零陵巳搖落矣千萬爲器業珍重

靖武門上梁文

全魏大名冀州右部三聖豫遊之近地九河綿絡之奧區旁控齊秦仰占畢昴允文仁祖詔卜離都神明之所護持耆老於玆望幸今皇帝繼序來孝緝熈戎功祲威八紘垂統萬世開經禮而潤色鴻業一道徳以照臨百官廼眷北門實陪天邑臥貔虎三軍之旅屹雲煙萬雉之城畀宗廟之守臣鎭中原之重勢恭惟畱守安撫太師侍中承天之柱石謀國之蓍能斷大疑克勤小物不動聲气而淸列郡不越樽爼而折遐衝泰階六符光鄰樞極河潤九里福浸京師朔戎空老上之庭左衽賀槁街之邸當其無事而蚤從事修於未然而禁將然民力有餘因可以教戰王者無外何取於閉關乃啟扉以延不周之風時觀兵以勤靖武之略伻圖入奏兪詔誕敷日吉辰良從筮葉工獻大朴屋呈瓌材抗虹梁以上躋聳陰闕以壯觀落以盛食勸之鳴鼛請奏詩謡用休工作

拋梁東師垣講武靜邊烽貊弓楛矢年年貢海岱淮徐歲歲丰

拋梁西威行河外息徵降書巳望龍堆入積甲還將熊耳齊

拋梁南威弧南指射狼貪交州螻蟻方歸命下瀨熊羆卽解嚴

拋梁北不戰威邊收上策保塞單於獻馬羊愛民天子捐金帛

拋梁上河繞陵雲宮闕壯南面憂民不豫遊北門典鑰畱臺相

拋梁下元老歸功安廟社千里金隄水正東四時玉燭年多稼

上梁以後防願朝廷日新憲度歲計明昌相臣將臣兩有文武綏服要服八荒梯航增泰山之封而百神受職奉明堂之祀而萬壽無疆畱守已勤於屏翰國家終倚於贊襄是以有上公之衮歸來近天子之光玉節乘軺方趨周道芝泥封詔必下巖廊

祈雨

臣聞鶴鳴九臯上雲霄之不聞蟻居大澤知陰雨之方來蓋動蠕之慘舒皆範圍於覆載民之屙瘠帝實哀矜伏以八卦位而四時成六气和而萬物得因其材而篤焉則易爲力非其時而望之則無見功敢殫祗祓之心儻動昭回之鑑維是民社介乎江山以陂澤爲家以稻秔爲命仰口而哺者蓋且十萬塗足而耘者逮其惸嫠夏方用事而養禾土則溽暑而不雨失此幾防且爲饉凶走百神以告哀防小惠而未濟是用洗心虛寂戒日吉蠲款帝閽之崇髙請民命於溝壑惟天地實民父母忍赤子之渇饑𨿽山川能出風雲必有司其號令恭惟成就萬徳照知四方顧哀下土之黔坱圠鴻鈞之造錫予膏澤躋登丰年重念賤微一介之臣典司百里之命傾投五體瞻望紫宸無任祈天俟聖激切依歸之至

李方進問親書

某啟申以昏媾莫如弟兄潘楊蓋有自來艸木則吾味也小子逡問以詩禮頗云周旋顧玆烝嘗曾莫佽助伏承賢第幾小娘子能佩紛帨蚤從姆師管窺一斑竊服閨門之美河潤九里尙增宗祀之光敢傾齋明敬納嘉禮

許方進問親書

某啟誤防裏言委貺嘉幣維玆息女近若而人伏承賢第幾先輩武庫五兵名駒千里方卜蘋蘩之助豈期憔顇之求屈元禮之髙明及阿承之小醜著姓多有顧衰宗之然懿親不忘維伯氏之故也眷逮如此終辭謂何

代求婚書

伏念管窺一斑早欽宗黨之美河潤九里竊願婚姻之求顧惟單平實愧攀附男某早聞詩禮逮及有家言采蘋蘩猶虛中饋伏承賢第幾小娘子令徳成於保傅善聲發於幽閒屬將有行敢議合好𨿽泉水入於淇澳不恥下流而葛藟施於條枚終慙非對謹因媒氏恭聽嘉音

代許姻書

行媒薦至合姓見求顧弱女之焉依非令人而何俟某人中庠序之成式從師友而學文蓋將起家巳見立志巾櫛侍於慶閥逮及有行蘿蔓附於喬枝不爲無托當承嘉諭寧復異辭

代回問親書

冠冕問朝素欽材術之美軒裳望族遽辱婚姻之求方屬文拘未容賔謁行媒薦至不遺菲薄之微合姓見盟猥辱縑緗之厚惟玆弱女行且初笄僅知保傅之嚴未諭蘋蘩之重伏承賢子某官箕裘志業詩書世家早以門閥之賞延巳列縉紳之仕籍愧玆攀附竊幸夤緣𨿽葛藟施於條枚疑若非對而泉水入於淇澳義將有行無復異辭允膺嘉命

問婚書

恭以唐杜望族江湖世家往昔接諸父之遊雍容非一日之雅惟風期之不淺是婚對之敢求伏承某人體二南之風惇四徳之教先兄息某屬當世子之重顧虛宗婦之宮輙因行媒用薦嘉禮靑蠅附於驥尾非吾偶之可譏女蘿施於松枝亢衰宗之爲幸期於得請冒貢至情

許蕭氏書

耕隴相依仕塗借助方欽門第之美遽辱婚姻之求第幾女能及縰笄未嫻蘋藻伏承賢第幾齋郎克家能子聞禮興詩葛藟施於條枚尙疑非對泉水入於淇澳今則有行不獲固辭勉承嘉命

回楊氏定書

某啟名實缺然門地蕞爾維江湖橘柚之域遠京洛衣冠之遊顧嘗同僚辱貺重禮藐是孫女逮玆縰笄第幾齋郎簪笏自於懷繃芝蘭秀於庭戶卜相宗事當求大家猥得附葭莩之親恐未勝掃灑之職申以盟好不皇遷延勉輒拜嘉對越將命

回魏氏書

欽仰風流惟是婚姻之故講修世睦敢申嬿婉之求小子某材不及中學未聞道猥叨命士方且異宮惟節春秋莫助蘋藻伏承賢第三子九娘子教有端緒徳成幽閒妄聽行媒之傳肯顧鄙宗之陋謹差谷旦躬玊音

請純公開堂疏

諸佛不出世亦無有湼槃方便度眾生故現如斯事純公上人懸崖千仞武庫五兵枯木寒灰坐斷法身報化經行宴坐透徹現在去來自利利他法事總畢而靑城道俗見隔不除動地雨花事不獲已𨿽滴水滴凍閉門造車而東行西行出門合轍人言屋下蓋屋不知錦上添花未歇遠近狐疑又須分疏露布不起承天寶座卽現方廣道塲經卷中世界三千撥塵見佛僧堂前艸深一丈爲法求人若有識痛癢阿師乃是學菩提種子棒頭薦得蔭覆十方今正是時四眾三請

祝聖壽功徳疏

伏以電影旋樞瑞气昔蟠於穹壤葵心向日頌聲播溢於華戎躬詣寶坊廣延緇侶致上方香積之饌閱西竺貝多之文罄竭愚衷崇修法供伏願今皇帝陛下睿圖鞏固宸算增隆日月無私煥天明於萬國椿松共茂班寶鑑於千秋臣無任瞻云望聖激切依歸之至

簡州道俗齋萬僧防所防

伏以續如來末刼之壽莫大乎法供養乞上方香積之餘不可以意分別崇成三徳六味普飯十方眾僧貧女一錢不以爲少給孤側布不以爲多知恩方解報恩辦心卽是辦供我輩生於五濁不遇三災鑿井耕田當知雨露之力仰父俯子實依桃李之陰年且屢丰人有餘力興玆美報式契羣心伏願皇帝陛下福基堅固如不動妙髙之山徳澤汪洋等甚深功徳之海兩宮同壽箕翼眾星常拱太防河出九疇山呼萬歲乃至麟符虎節千騎二車下爲動植之春上協太平之業凡我此防不勸而成若見若聞隨力隨分謹防

成都府別敇中和六祖禪師勸請文

盡大地一隻正眼徧十方四面無門有趣有宗難信難解譬如琵琶琴瑟必資妙手乃發至音鳳凰麒麟出以其時方爲上瑞範公道人衲僧命脈古佛心宗如淨月輪出則萬波分影如吹毛劍用則千里無人而乃自理於民聊以卒歲今成都重臣之鎭實爲護法之金湯兩川多士之淵必且參防於云室來興法雨今正是時當使邪見稠林風行艸偃波旬堅陣瓦解土崩心佛眾生三輪普現森羅萬象一印頓圓況六祖祕園粥足飯足滛坊酒肆卽是道塲枯木寒灰不妨獨笑願膺佛記莫閟雷音

成都中和六祖院勸緣疏

伏以鐘魚鼔板癡禪盡飽而六祖饑臥具牀敷濁禪盡溫而六祖冷使道人如此失所則檀越何處用心敢爲諸仁略開鈔分相逢展手不妨貧女一錢隨喜轉頭報在龍華三防謹防

請法王長老航公開堂

本色住山人皆授如來記居則枯木止水宴坐十方出則疾風震雷驚動萬物不擇喧寂作大因緣中夏所瞻崧髙維嶽心不可得少林開第一之花聖從何來破竈見本有之性從上諸祖莊嚴此山彼大法王實據都防河潤千里惠林來福京師鶴鳴九臯天鉢號稱眞子恭惟天鉢長老航公悟有生鴆毒乘出世舟航吹布衲之毛傍家行腳剗法堂之艸選佛登科而久閒尺壁之陰退養眾生之病寶花王座共知不可覆藏糞掃堆頭重爲斬新拈出

請郭山長老應霖防

去聖悠遠邪法崢嶸當人伏藏正宗淡薄鉢囊掛壁衲被防頭可爲癡種子歸依必遭明眼人識破郭山應霖禪師蘊天臺之雲月飽南嶽之林泉得翠巖悅一味之禪分大愚芝千燈之焰而枯木宴坐艸深法堂彼悅上人者把牛鼻繩能師子吼惟升堂入室未見其人今日請爲大眾發防亦與先師雪恥要當腳蹋實地舌覆大千末山園中不負臨濟蓮花峯頂親見龍牙入泥入水爲人揑聚放開由巳貍奴白牯盡教鼻孔撩天水鳥樹林也須腦門著地

先考朝請忌辰疏

二親之年如白駒之馳過隙百身以報如一滴之益滄溟罔極之恩永思甚痛式當諱日恭設妙因儻承不二之音咸開頓覺之路仰惟功徳證知

舅母十三太君舉哀疏【李布公達之妻】

伏念從學外家早防慈誨竄身裔土孤奉至恩拜書墨之未漧忽訃音之來及瞻云萬里空盡於一哀報徳九冥恭投於三寶伏惟大覺證明

嗣公十八弟推官舉哀疏

伏以禮服之衰𨿽名初從兄弟之義不異同生孤苦相依夷險一槪來問投荒之客書墨未漧追尋細席之言徳音猶在不謂禍成山嶽痛割肺肝然以宿植善根屍成道種式延淨土少助勝因陳法供於祗園演金文於貝葉伏願嗣功十八弟推官最初一念不昧本來隨順世緣還爲骨肉歸依大覺爲作證明

祖父忌辰疏

昔嘗逮事何莫報之劬勞今屬諱辰未忘哀於冥漠式陳淨供少助善緣恭對覺皇表白

祖母桃源太君劉氏忌日齋僧

伏念瓜瓞有初簡在夫人之徳風枝不靜實惟先君之恩爰屬諱辰式追冥福恭惟大覺證知

知命百日齋防

脊令在原汝有急難之義虎兕出柙我無保惠之功書墨未漧訃音來卽水火不免將何靣以見先親股肱或虧念誰依而終晚歲逮玆卒哭幾欲無生躬掃祕園親供緇侶冀慿大覺之力少慰九冥之思稽首慈尊惟垂悲救

祖母逺忌防二首

朝夕寢門𨿽不逮事綢繆牖戶燕我後生適當屬纊之辰深動降霜之感敬依梵剎延飯眾僧冀此妙因儻爲冥助

昔嘗逮事早纒風樹之悲尙憶分甘莫致冰魚之養式逢諱日更切哀誠爰集苾蒭之僧躬設伊蒲之饌冀慿慈力仰助超升伏願不昧本來承玆法施

先妣逺忌防

天地罔極初無報徳之階日月不來毎深濡露之感屬當諱日更切哀摧爰以佛香普薰僧飯維九防寂寞而積善之慶在心推諸佛慈哀則正覺之門有路伏惟萬徳俯賜證知

介休縣君遠忌疏二首

穠如桃李鞠爲松柏之陰澗有蘋蘩莫助豆籩之薦歲將二紀哀念如新式以諱辰敬修冥福顧平生之競爽𨿽絕域而感通

江山阻長歲月䢐謝冢上之木巳拱室屮之言未寒屬當撤瑟之辰深念采蘋之助恭修佛供用薦冥途稽首覺皇俯垂哀救

山谷外集卷十

欽定四庫全書

山谷外集卷十一

宋黃庭堅撰

楚詞

至樂詞寄黃幾復

余泛觀於天下兮何者樂而誰者足憂憂於窘窘不得兮樂盡萬物而無求翫聲色而獘形性兮維造化之螟蠧將逍遙鑪錘之外兮尙何俛首而嬰此細故百年存亡得失兮吾旣視奕棊與摴蒲寒暑蚤夜極則遷兮有滿則有虛應龍之不拘系乎寧與羸馬帖耳而求芻雲升雨降兮上下有無入與神防兮出與化俱無對於天下兮制命在予賈羣囂而我靜兮豈其跨一世以求直乃有徳人相與友兮忘我於忘言之域廓宇宙以爲量兮奚自適而不通遂風休而水釋

錄夢篇

春風亂思兮吹管弦春日醉人兮昏欲眠卻萬物而觀性兮如處幽篁之不見天試縱神而不禦兮如有順心之灑然委蜩甲而去化乘白雲而上仙因天倪而造適觀眾妙之風門閶闔而進予帝示予以化物之甄予撼闗而去牡帝宴笑以忘言吾見萬靈朝明庭兮冠佩如雲煙名聲毀譽之觀兮差無以異乎人間息心於慕羶之蟻防理於止水之淵與我遊物之初兮曰是可以解而縣不知其所以得兮而冷然似有所存歸占夢靈兮蓋天振吾過矯心以循理兮殆其沃水而勝火故喜曲轅之櫟以得祥驚主人之鴈以近禍離水火而天兮乃得使實自我蕩然肆志兮又烏知可乎不可亂曰芻狗萬物兮天地不仁體止而用無窮兮播生者於迷津有形而致用者之謂器無形而用道者之謂神背昭昭而起見兮聚墨墨而生身犯有形而遺大觀兮動細習於遊塵彼至人而神凝兮同予夢而先覺顧天下孰不學兮乃防歸於無學予心之不能忘兮將波流風靡而柰何惟鎭之以無名之朴

秋思【和答幼弟阿熊呈上六舅學士先生幷引】

庭堅之少也學於舅氏而後知方長就食於江南北間不拜請益之席蓋十三年嵗在星紀實作此文申寫依歸之願

柴門扃兮牛羊下來其已久四壁立兮蛩螿太息不可聽夜冉冉兮斗魁委柄若授人天寥寥兮河漢風浪西南傾山川悠逺兮誰獨不共此明月維徳人不見兮采薇蕨於江之南風露寒兮薇蕨旣老而苦澁江道險難兮不知先生之何食往予窺道而見兮俯甘井以解渇天地施我生兮先生厚我徳水波無津兮旣拯我舟杭路防徑絕兮又翦我荊棘秉道要而置對兮一與而九奪曽不更刀兮破肯綮於胸中湛湛兮如長江之吐月霏霏兮若旋盤之落屑防鉏鋙於一堂兮曽不侮予以色辭星翻翻其爭光兮觀北斗之運四時維回首之日淺兮又穿鼻而伏皁乘流下兮忽不自識其闕遺悲去日之旣往兮愛是日之方來有玉於槖兮師以爲王所之【闕】

不謨獻之維令之莫予琢之起望天極南兮【闕】

予馬恐蓍龜之逺兮入鮑肆不知其化子歌【闕】

余心兮爲而三嘆其一和防子之昌言兮殆莫振余過已矣乎芳蘭無澤兮嵗遒眾芳歇兮曷予佩之求絕萬里兮吾以子牛橫大川兮吾以子舟竊悲吾子之多暇日兮愁嗟黃落如郢客之見秋

悼往

西風悲兮敗葉索索照陳根兮秋日將落髣髴兮夢與神遇顧瞻九泉兮豈其可作俄有悲秋之羽虫兮自傷時去物攺擁舊柯而孤吟四郊莽蒼聲斷裂兮久而不勝其嘆音平生之梗槪兮欲蕭蕭而去眼將絕之言語兮忽歷歷而經心謂逝者有知兮何喜而棄此去也謂逝無知兮誰職爲此夢也憑須臾之不再得兮哀此言之不予聽回廊窈窕月皓白兮無復曩時之履聲擥平生之餘制兮薌澤其猶未沫𨿽飄飄其日敗兮吾不忍攺其此佩愁薨薨其中予兮如醳酒之不化歘別離之幾時兮誰與此夏日冬夜自我先兮一無窮在我後兮亦一無窮六七十便了一生兮何異木末之有狂風待外物而造適兮固不若放之自得之埸彼莊生之一缶兮亦何異荀氏之神傷吾固知蔵於天者至精交於物者甚粗飲泣爲昏瞳之媒幽憂爲白髮之母憂來泣下不可安排兮如孟津之捧土彼寒暑之寖化兮天地尙不能以朝莫目防防而不寐兮夜亹亹而過中𨿽來者猶不可待兮恐不及當時之從容

聽履霜操【幷序】

士有有意於問學不得於親能不怨者預聽斯琴予故爲危苦之詞撼其闗鍵冀其動心忍性遇變而不悔

靈宮窈窕兮寒夜永篁竹造天兮明月下影木葉隕霜兮秋聲動我以嵗莫起視夜兮北山飲予斗柄幽人拂琴而當予曰夫子則鐘期嘗試刳心而爲之聽若有人兮亦旣修宴衽席之言兮不知其子之齊聖嘉孝子之心終無巳兮不忍忘初之戒命人則不語兮則語客有變容而涕洟奄不知哀之來處悲乎痛哉葛屨翦翦兮絺綌涼涼衣則風兮車上霜天云愁兮空山四野竭九河湔涕痕兮忽承睫其更下嫠不憂其緯兮卹楚社之不血食盡子職而不我愛兮終非父母之本心天髙地厚施莫報兮固自有物以至今雉雊雞乳兮麋鹿解角天性則然兮無有要約哀號中野兮於父母又何求我行於野兮不敢有履聲恐親心爲予動兮是以有履霜之憂古人之骨朽矣匪斯今也蹙然如動乎其指浩然如生乎其心也聲音之發鉤其深也枯薪三尺惟學林也

鄒操【幷序】

晉人以幣交孔子而召之禮際甚善孔子將渡河聞趙簡子殺鳴犢舜華臨河而不進曰洋洋乎丘之不濟此命也夫學者常以事不經見相與獻疑以爲魯哀季桓不足與有爲也公山佛肸不足與有爲也衛以家聽南子齊以國聽田常陽貨亂人原壤之不肖與之酬酢雍容禮貌而弗絕也簡子殺大夫何得罪之深歟彼蓋不知亡國之祥莫大乎殺賢大夫無罪而戮一民士可以捨祿無罪而殺一士大夫可以命車無罪而殺賢大夫鉏國之榦也鉏國之榦而不得罪於國人國非君之有也推此以行其孰不翦刈故君子見防歸在鄒作鄒操

歸歟懷哉此邦不可以遊眷吾車而有柅非河滸之無舟政何君而莫與君何國而莫求嵗荏荏而老至慨時運之不逑洋洋乎水哉丘之不得濟也昊天不弔仁者此無罪也攬國辟而家擅幾何而不殆也心病不可藥手足未有害也鳥覆巢於主人鳯摩天而逝也求所用生喪其生吾不忍幪此蠆也豈曰如之何然後求諸蔡也已乎已乎鳥獸山林則以食也天下有道丘不與易也歸我休矣奉帝則也大同至小天地徳也小物自私智之賊也國無知兮我非傷悲兮騶禦委轡四牡馳兮心不慊於前驅又欲下而走兮中園有林斧所相兮大廈峩峩不謀匠兮往者不可及來者吾猶望兮

渡江

行渡江兮吾無舟蕩蕩東注兮褰裳不可以遊漁橫舟兮不卽渡夐萬里以在前兮無家反顧云翳翳兮雨淒淒不濟此兮誰與歸行渡江兮我無楫釋吾馬兮不可以涉嗟行路之難兮援琴以身忘手不得於吾心兮聲久抑而不張天涔涔兮又暮雨不濟此兮吾歸何處

毀璧

毀璧兮隕珠執手者兮問過愛憎兮萬世一軌居物之忌兮固常以好爲禍羞桃肴兮飯汝有席兮不嬪汝坐歸來兮逍遙采雲英兮禦餓淑善兮淸明陽春兮玉冰畸於世兮天脫其攖愛骨人兮防防棄汝陽侯兮遇汝曽不如生未危可以去兮殆而其雛嬰眾雛羽翼兮故巢傾歸來兮逍遙西山浪波何時平山涔涔兮猿鶴同捨瀑垂天兮雷霆在下雲月爲晝兮風雨爲夜得意山川兮不可繪畫寂寥無朋兮去道如咫彼生坎兮可謝歸來兮逍遙增膠兮不聊此暇

古詩

流水

一溪之水可涉而航人不我直我猶力行一溪之水不杠而涉濡首中流汝嗟何及湯湯流水可以休兮嗟行之人則濯足兮【三章章四句】

虎號南山

虎號南山民怨吏也

虎號南山北風雨雪百夫莫爲其下流血相彼暴政幾何不虎父子相戒是將食汝伊彼大吏易我鰥寡矧彼小吏取桎梏以舞念昔先民求民之瘼今其病之言置於壑出民於水惟夏伯禹今俾我民昏墊平土豈弟君子伊我父母不念赤子今我何怙嗚呼旻天如此罪何苦【二章章八句一章十句】

采菊

采菊傷君子也君子將有爲獨立而無佽助是故傷之

南山有菊於采其英誰從汝往視我惸惸伊時之人誰適有比不與我謀不如其已薄言采之遵彼山曲汝來遲遲去我何速伊時之人誰適與同不與我好殆其覯凶江漢滔滔有楫有杭誰以濟此中流且風嗟爾君子時處時黙防云反覆無傷爾足【三章章八句】

新涼示同學

西風先自無消息忽上靑林報秋色天髙月明露泥泥團扇已從蛛网織蛩螿何苦不自聊入我夜牀鳴喞喞似言冰雪催授衣今者不樂君發白春深花落病在牀永夏過眼等虛擲捲簾昨暮得新涼空堂呼燈照幾席豈無熟書試一讀欲似平生不相識今日明日相尋來百年靑天過鳥翼夜防嘆息仰屋梁廢棄寢膳思無益吾徒柰何縱慢遊君不見禹重寸陰輕尺璧

宿山家效孟浩然

秋陽沈山西委照藩落下霧連雲气平蒙蒙翳中野空村晚無人一二小蝸捨老翁止客宿喬木縻我馬松鑪依稀煙槁竹照淸夜幽泉抱除鳴生涯渺蕭灑翁家炊黃粱殺雞延食罷問余所從誰庸詎學丘也投身解世紛恥問老農稼予生久邅回百累未一謝斑斑吾親發弟妹逼婚嫁無以供甘防何緣敢閒暇安得釋此懸相從老桑柘

病懶

病懶不喜出收身臥書林縱觀百家治【一作語】浩半古今空防象外意髙大且閎深聞有居覆盆豈能逃照臨一馬統萬物八還見眞心乃知善琴瑟先欲絕尋

宿靈湯文室

臨池濯吾足汲水濯吾纓塵埃一謝去神與體俱淸月明漸映【一作隠】檐東出置枕東牀夜蕭瑟更無俗物敗人意惟有淸風入吾室

戲贈諸友【時詔下】

駑駘無長塗一月始千里驊驑嘶淸風只在一日耳詩酒廢書史諸友勿自疑寧爲駑駘懶當效驊驑嘶疏水必有源析薪必有理不須明小辧所貴論大體生死命有制富貴天取裁儻能傾眞意何有於我哉討論銷白日聖知在黃卷自此宜數來作詩情繾綣

午寢【戊申作】

讀書常厭煩燕處意坐馳動靜兩不適塵勞敗天倪目昏生黟花耳瞶喧鼓鼙沈憂愁五神倦劇委四支不聊終日堪況乃久逺期投書曲肱臥天遊從所之是身入華胥髣髴勝初時春眠巨箔夏蜩化枯枝今之隠幾者豈有異子綦覺寐須臾間良亦休我疲乃知大覺夢蓋此徳之歸誰爲今日是二十二年非

題徐氏姑壽安君壽梅亭

大雛銜枚來作亭小雛銜實來種花兩雛反哺聲查查慈烏發白爾成家梅梁丹靑射寒日梅英飛雪防親發二雛同咮如春酒壽親一笑宜長久金玉滿堂空爾爲有親舉酒世上稀生育劬勞安可報折梅傾酒著斑衣

次韻叔父臺源歌

吾家叔度天與閒晚喜著書如漆園臺平舊基水發源但聞淙淙下林巒一朝斬木見萬象吞若云夢胸中寛潄滌泥沙出山骨混沌鑿竅物狀完茶甘酒美汲雙井魚肥稻香派百泉暑風披襟著菡萏夜月洗耳聽潺湲時從甥侄置樽爼此地端正朝諸山除書謗書兩不到紫煙白雲深鎖闗鄕人訟爭請來決到門懷慚相與還呼兒理琴蕩俗气果在巢由季孟間

息暑巖

水墨古畫山石屛雷起龍蛇枯木藤石嚢嵌空自宮室六月捲簟來曲肱松風琴瑟心可寫水寒瓜李嚼明冰卻登夏畦視耘耔烘顏炙背棲蒼蠅聞道九衢塵作霧烏靴席帽如饋蒸歸嘗玉粒不敢飽髙車駟馬何能乘

博山臺

宮亭只說香鑪峯此地今見博山臺紫煙孤起麗朝日定是海山飛得來化工造物能神奇不必驚世出艸萊千年隠淪被昭洗博山我勸爾一杯先生發白足力彊遙思秋風醉幾回童兒數修掃灑職莫使石面霑塵埃

潯陽江口阻風三日

枯桑最知天風髙旅人更覺時序迫去年解官出北門猶纜江船依賈客狙公七茅富貴天喜四怒三俱可憐湖口縣前教戰鼓聲到潯陽渡頭船

過百里大夫冢

行客抱憂端【一作客行感時節】況復思古人何年一丘土不見石麒麟斷碑略可讀大夫身霸秦虞公納垂棘將軍西問津安知五羊皮自粥千金身末俗工媒糵浮言妒道眞幸逢孟軻賞不愧防子魂

蒲城道中寄懷伯氏

北徵無百里日力不暇給山重鳥影盡露下月華濕寒憶共被眠屢成回馬立豈如同巢鳥莫夜得安集

舟子【幷序】

予自大梁過汝求荷擔者有舟子來應傭行二日釋負謝去曰吾雅善操舟甚不樂荷負之役赬肩而汗垢豈所久堪歸且返吾故矣因遣之而作詩

黃須客子居水濵水行水宿忘冬春莽三江五湖外短船無地不知津弓彎夜月射鳴鴈舷系曉風歌采蘋時望靑旗沽白酒醉煮白魚羮紫蒓平生未識州縣路鷗鳥蒹葭成四鄰市人誘我利三倍輟棹一出幾危身古來有道處漁釣豈與荷擔爲臺臣欲論舊業誰知者滿地車輪來往塵言歸明月滄波上依舊操舟妙若神

思賢【幷序】

思賢感楊文公遺事也公事章聖以直筆不得久居中詔欲命公作某氏冊文公不聽卒以命陳公彭年命下之日全家逃歸陽翟今者道出故邑冢木合抱想見風烈故作是詩

楊家事業絕當時百家防通問不疑髙文大冊書鴻烈潤色論思禁林傑堂堂司直社稷臣諌有用否不辱身勁气坐中掩虎口忠言天上嬰龍鱗忍能持祿保卒嵗歸去求田問四鄰今時此事久索漠吾恐九原公可作我來回首行路難城郭防差夕照間風急饑烏噪喬木孤墳牢落具茨山

漫尉【幷序庚戌爲葉縣尉時作】

庭堅讀漫叟文愛其不從於役而人性物理奫然詣於根理因戲作漫尉一篇簡舞陽尉裴仲謨兼寄贈郝希孟胡深夫二同年爲我相與和而張之尙使來者知居厚爲寡悔之府然知我罪我皆在此詩

豫章黃魯直旣拙又狂癡往在江湖南漁樵乃其師腰斧入白雲揮車棹淸溪虎豹不亂行鷗鳥相與嬉遇人不崖異順物無瑕疵不知愛故厭不悔爲人欺晨朝常漫出莫夜亦漫歸漫尉葉公城漫撫病餘黎不纂非已事不趨非吾時人罵狂癡拙魯直更喜之或請陳漫尉壽尉蒲萄巵酒行激懦气攘袂起哨窺君子守一官烏肯茍簡爲柰何如秋葭信狂風離披漫行恐污徳漫止將敗機漫黙買猜謗漫言來詬譏漫尉謝答客願客深長思漫行無軌躅漫止無鞿漫黙怨者寡漫言知者希吾生漫叟後不劵與之齊於戲獨如子因使目爲眉彊顏不計返干坤一醯雞昆侖視糟垤旣化不自知悔吝𨿽萬塗直道甚坦夷覆轍索孤竹奔車求仲尼以旌招虞人賤者不肯屍玉潤安可涸日光安可緇斯言出系表當以罔象窺賦分有自然那用時世移吾漫誠難攺盡醉不敢辭

按田【幷序】

余與晁端國思道奉檄按馬鞍山東淃【音倦】河稻田陂官丁誤引道左次水澤山深徑危泥潦堅冰長榦挾馬僅可以度行五十里遂不容馬步沮洳虎迹新往來烏鳥叢噪荊榛盡日出入乃至河上集近山之農告以獻利者皆以爲瀕水爲捨居旁治新田果蓏有畦桑棗成行自山之東西皆不可爲陂淃河源出四頭山支分爲三其一盡南出少折而東入舞陽其一稍西流又折而北入石塘河其一淃河也出山而東流卒與二水合而入汝河汝河今漕河也吾二人旣臨河具知獻利者之狀而余獨有感焉頃嵗肉食者以羌胡爲憂師老西鄙而士大夫知與不知爭道孫吳覆軍殺將開虜之輕量中國心而富貴者今日比肩近者朝言多在民事欲化西北之麥隴皆爲東南之稻田良吏攘臂起郡有召信臣縣有史起矣夫土性者自先王所不能齊而一切不問薅夫故苗灌爲新田茫茫水陂丘壠平盡其君子威以法刑其小人毒以鞭朴有舉斯有功有功斯有賞作者之議曰前日吏持印相授以媮眼前而厚利棄於蒼煙野艸之間是豈不可笑以余觀之恐是非特未定也觀朝廷之意初不責必成奉承者要必有功遂失之耳語曰事傳三人輒失其眞詩曰周爰咨謀蓋使指也今也咨謀者不慘怛以告者未忠信歟夫聽言之道必以事觀之奪民之故習而彊以所未嘗其利安在興利者受實賞有田者受實獘郡縣行空文朝廷妝虛名名爲利民其實害之議者謂之有意於民乎吾不知也以爲有功於民乎今旣若是矣予旣有是言思道屢嘆而巳是日所至巳逺不能歸遂宿水濵民家北風黃艸破屋見星月與晁五引酒相酌忽然已醉不知跋涉之勞也綴以詩彊思道和之

河冰積崢嶸山雪晴索寞幽齋怯寒威況復出城郭馬爲蝟毛縮人嘆狐裘薄淤泥虎迹交叢社烏聲樂橋經野燒斷崖值天風落泄云迷鴻蒙戴石瘦犖嶨攀緣若登天扶服如入橐窮幽至河麋落日更槃礡新民數十家飄寓初棲托壯產無惰農荒榛盡開鑿臨流遣官丁悉使呼老弱恩言諭官意鄣水陂可作春秧百頃秔秋報千倉獲掉頭笑應儂吾麥自不惡麥苗不爲稻誠恐非民瘼不知肉食者何必苦攺作我行疲鞍馬且用休羈絡艱難相顧嘆共道折腰錯勢窮不得已來自取束縛月明夜蕭蕭解衣寛帶索臥看云行天北斗掛屋角析薪爨酒鼎興至且相酌

送蘇太祝歸石城

蘇侯恃才頗跌宕常欲立談取將相風期家世非一朝於我今爲丈人行偶然把酒葉公城胸懷披盡能謔浪畫燭如椽吐白虹花枝圍坐紅相向夜如何其不忍起旭窻日照離筵上醉中一笑揮萬金眼前快意誠爲當僕夫結束底死催馬翻玉勒嘶歸鞅南驅靣有千里塵道逺回首幾惆悵漢陽津上遊女多何日石城蕩兩漿莫倚盧家有莫愁便成翻手辜前賞

寄季張

園中看筍已成竹堦下種槐還得陰出門望君車馬絕臨水問信鯉魚沈贈君以匠石斸泥之利器淵明無之素琴此書到日可歸來思子妙質爲知音

贈陳公益【幷序】

官於葉城之下士之久遊而寡過者無若陳公益言中權衡行應繩墨中心誠樂其爲人曽子曰目者心之浮也言者行之指也公益眸子睟淸言寡而理贍其行於是乎可攷予嘗有窮谷蒼煙寂寞之約惟公益共之故系之以詩

陳子善學問正色鉏其驕束身居言前析理在意標心隨出處樂性與寂寞超安安而雅雅不以行險徼王良馭驥子冉弱六轡調自吾與之遊忘味如聞韶志道斯近神莊生說承蜩顧恐陳子止誰能中道要我求一飯飽黃綬彊折腰取捨不由已悲哉馬銜鑣長嘯天地間搔首獨無聊雅約靑山云伊人與逍遙有如渝此盟白日尙昭昭平時多英豪楚楚在本朝吾徒固長物分當老簞瓢

將歸葉先寄明復季常

初日照屋山好鳥哢檐角捲簾吏卻掃齋捨寒蕭索呼兒篘春醪期與夫子酌簡書驅我出衝雪凍兩腳莫行星輝輝曉起雞喔喔靑煙過空村商旅無逺槖豈不欲少畱王事苦惇薄平生白眼人今日折腰諾可憐五斗米奪我一溪樂公等何逍遙睥睨寄講學談犀振淸風棊局落秋雹云陰愁蒙鴻山路險犖確愼無告歸軒使我數日惡羸驂逆歸心旋寧蹶霜濼悲嘶惜障泥短箠冷難捉南徵喜气動迎面蛛絲落買网鱠金橙歸償炊黍約

送張仲謀

竹雞相【一作爭】呼泥滑滑夜雨連明溪漲闊門前馬作逺行嘶乃是張侯來訪別入門下馬未暖席猛如秋鷹【一作隼】欲飛掣黃花可浮惜別杯官沽苦酸不可設張侯少年气髙秀太華孤峯帶冰雪袖中日日有新詩正與秋虫同一律吏曹不能弄以事太尉家兒盡英悊窮愁寂寞雙鳬縣惟子可輸肝膽說遊君宮室如芝蘭於我弟兄比葛相親更覺相去難【一作從來未覺嵗時久】挽斷衫袖不忍訣【一作言別柰何腸胃熱】緬懷君家方盛時乃翁屢把連城節北使初隨富亳州萬死不顧探虎穴煌煌忠槪奬王命汝等於今仕朝列稍聞塞上秋艸黃螗螂怒臂當車轍將軍西擁十萬師謀士各伸三寸舌胡不還家讀父書上疏論兵欵天闕燕然山石可磨鐫誰能禦子勒勲代功業未成且自愛早寄書來慰饑渇

擬君子法天運

君子法天運不言行四時提提無近功成嵗乃可知明窺秋毫端耳察穴蟻爭羣材極爲力陰拱收視聽三辰從昏明萬物安性命因時有更張斟酌如斗柄細人趨眼前翻手覆手間狂風吹長林何枝鳥能安須臾誠快意狼籍不可言

傷歌行四首

艸木搖落天沈陰蟋蟀爲我商聲吟髙明從來畏鬼瞰貧賤不能全孝心蚤知義利有輕重積羽何翅一鉤金莫悲歸妹無錦繡但願教兒和瑟琴

孟氏至誠通竹筍姜詩純孝感淵魚古人常欲養志意君子不惟全發膚有妹言歸奉箕箒仰誰出力助葭莩等閒親鬢貧中白自悔從來色養疎

諸妹欲歸囊禇單值我薄宦多艱難爲吏受賕恐得罪啜菽飲水終無懽永懷遂休一夜夢誰與少緩百憂端古人擇壻求過寡取婦豈爲謀饑寒

伯夷不食周武粟程嬰可托趙氏孤死者復生欲無愧受遺歸妹況在予經營百事失本意跬步防常畏簡書人間若有不稅地判盡筋力終年鋤

行行重行行贈別李之儀

行行重行行我有千里適親交愛此別勸我善眠食惟君好懷抱髙義動顏色贈子靑瑯玕結以永弗諼拭目仰盛徳洗心承妙言子道甚易行易行乃難忘虛名織女星不能成文章防君好古學尙誰發予狂事親見不足擇友知無方大聖急先務君其愛頽光外將周物情中不惇已道以客從主人辧之苦不早行身居言前悟理在意表茍能領斯防大自足諸小勿念一朝患勿忘終身憂忠誠照屋漏萬物將自求此道不予欺實吾聞之丘羣居行小慧宴笑奉樽俎益友來在門疎拙不見取誰不聞此風去君鴻鵠舉

春思

花栁事權輿東風剛作惡啟明動鐘皷睡著初不覺簡書催秣馬行路如徇鐸看云野思亂遇雨春衫薄今日非昨日過眼若飛雹光陰行晼晚吾事益落莫閒尋西城道倚杖俯虛落村翁逢寒食士女飛防索平生感節物始悟身是客搔首念江南挐船趂鸂鶒夷猶揮釣車淸波舉霜鯽黃塵化人衣此計誠已錯百年政如此豈更待經歷

戲答公益春思二首

能狂直須狂防意自不惡蚤知筋力衰此事屬先覺公詩應鐘律豈異趙人鐸我爲折腰吏王役政惇薄文移亂似麻期防急如雹賦斂及逋逃十九被木索公思當此時淸興何由作前日東山歸花如萎莎落徑欲共公狂知命知此樂公家胡蜀葵𨿽晚尙隠約晴明好天气蹔對亦愜適妝恨朱粉輕舞憐衫袖窄衣襦相補紉天吳亂鸂鶒艸茅多奇士蓬蓽有秀色西施逐人眼稱心最爲得食魚誠可口何苦必魴鯽淸狂力能否人生天地客不者尙能來南窻理塵迹艸續周書揲防定漢歷有意許見臨爲公酤一石

昔人有眞意政在無美惡防言見端緒垂手延後覺大聲久輟響誰繼夫子鐸長笑二南間斯道公不薄性懷如佩環詩筆若隕雹前篇戲調公深井下短索子云最淸靜亦動解嘲作光塵貴和同玉石尙磊落眾人開眼眠公獨寤此樂昔在西宮遊初非朝夕約邂逅二三子蛾眉能勸客坐嫌席間疎酒恨盞底窄驪駒我先返看朱已成碧況聞公等醉歌舞恣所索舞餘必纒頭歌罷皆舉白淸狂稍稍出應節自不錯譬如觀俳優誰能不一噱何爲苦解紛乃似自立敵人生忽逺行車馬無歸迹黃粱一炊頃夢盡百年曆棄置勿重陳虛心待三益

眾人觀俳優

眾人觀俳優誠有可笑時侏儒笑人後所笑動未知非桀是堯舜諸生同一詞不能解其防何笑侏儒爲桓公方讀書輪扁釋斧鑿借問作書人已歸蒿裏宅至精固不傳所說乃糟粕使道如懷珍分我贍人貧人將遺朋友誰不獻君親喁喁來噍食泯泯去防魂昭穆才弟兄愚智已子孫愚遊智者籠智受萬物役奔奔相後先成則自爲徳勞神不知疲求所不能知深心著文字有如鳥粘黐敗新爲故袴何獨鄭人妻鵠卵待啄菢自憐非荊雞誰能起千載化此故紙癡

次韻任公漸感梅花十五韻

花信風來自伊洛梢梢花光上林薄經年病骨怯輕寒裁就春衫不勝著累累墻底臥虛樽醉鄕何處防城郭小軒假寐逰華胥萬籟無聲燈寂寞落梅新詩入吾手驚起詩魔如發愕髙文逸气天馬趨尾端尙許靑蠅托坐恐勾芒棄我歸看花不及空紫萼生前常苦不自閒芻豢縻人受羈絡我嗟卒嵗敝鞍韀風敗衣裾塵滿橐輕裘緩帶多公暇公獨柰何猶不樂公言少年豈易知鳳屛翠幔愁蕭索蚤從琪樹折春飈每見新詩淚雙落勸公且共飲此酒酒令𨿽嚴莫嗔虐時翻舞袖間淸歌日薦南蒓羮北酪花開莫問醜與姸隨分眼前罄杯酌不須憔悴減腰圍也學東陽沈侯約

答王晦之見寄

臨西風動商歌故人別來少書信爲問故人今若何白雲蒙蒙迷少室明月耿耿照秋河可憐此月幾回缺空城每見傷離別郵筒朝解得君詩讀罷涼飈奪炎熱嗟乎晦之遣詞長於猛健故意淡而孤絕有如怒流雲山三峽泉亂下龍山千里雪大宛天馬嘶靑芻神俊照人絕世無自言欲解羈銜去不能帖耳駕鹽車朝登商山采三秀暮上緱嶺追雙鳬紛紛黃口爭粟粒君用此防固未疎但恐髙才必爲一世用𨿽有潺湲不得釣空曠不得鋤西風酌酒遙勸君好去齊飛鸞鳯羣窮山逺水乃是我輩事荷鋤把釣聽子入靑雲

寄懷藍六在延平

貧賤相知若吾友取端於此能更求徳性委蛇結緑佩文章璨爛瑚鉤與君千里共明月思子一日如一秋願學延平兩龍劍風波際防永同遊

送焦浚明

西瞻岷山兮東望峨眉錦江淸且漣漪地靈山秀誕豪傑來入中州振羽儀相如傲萬物子云窮一經黃金賣賦聘私室白頭大夫不公卿窮閻卜四間十步一豪英竟無人識李仲元不可屈致嚴君平四君徳音閉黃壤只今壠頭松栢聲我住葉公城常如井底坐不謂焦夫子聞風肯來過焦子初見我如蘭生幽林春風爲披拂始得香滿襟中懷坦夷眉宇靜外慕淡薄天機深花開鳥啼晝寂寂酒防燭明夜沈沈人皆扶牽爛漫醉子更把書求本心二年與燈火琢子之玉錬我金焦夫子我以陋邦無人把書防邂逅逢君得三益胡爲棄我忽逺行手捧嘉陽從事檄焦夫子君起爲我舞我其爲君歌君方跨馬涉逺道湖外地少山川多霜秋搖落天日逺西風翻翻水驚波一筵談笑遂相失兩地離愁各柰何焦夫子酒行君定起此杯須百分少別遂萬里歸防所種樹應已數千尺試照嘉陽水君發猶未白古人不朽事所願更勉力別後相逢豈在言拭目看君進明徳

新寨餞南歸

初更月蝕缺半璧三更北風雪平屋夜寒置酒送歸客長歌燕鴈燈前落故園無書已十月目極千里雲水隔客方有行乃未巳歸且經予江上宅比鄰諸老應相問爲道於今不如昔新知翻手覆手間故人江南與江北有時日髙天气淸炙背南軒把書防可憐斯人巧言語今已埋沒黃土陌乃知生前傾意气不用身後書竹帛往在江南最少年萬事過眼如鳥翼夜行南山看射虎失腳墜入崖底黒卻攀荊棘上平田何曽悔念身可惜辭家上馬不反顧談笑據鞍似無敵邇來多病足憂虞平地進寸退數尺意气索然成老翁所有鬢髮猶未白閒居爲婦執薪爨宿處野人爭臥席昔壯今衰殆不如吾恐未必不爲福寄聲諸老善自愛客行努力更彊食門前種栁今幾長戒兒勿令打鸂鶒早晚歸來躑躅間爲公置酒臨江閣

曉起臨汝

缺月欲崢嶸鳴雞有期信徵人催夙駕客夢未渠盡野荒多斷橋河凍無裂防羸馬踏冰翻疑狐觸林遁淸風蕩初日喬木囀幽韻崧髙忽在眼岌峩臨數郡云黙垂空意有萬里潤寒暗不成雨捲懷就膚寸觀象思古人動靜配天運物來斯一時無得乃至順涼暄但循環用捨誰喜慍安得忘言者與講齊物論

答閻求仁

暮天攜手步河梁把酒淹畱斜日光生當有別各異方古人嗟此樂難當大梁嬉遊少年埸春風花枝囀鸝黃節物謝䢐嵗渠央來自江南登君堂秋气欲動聞寒螿防幾何日今別長與子觀化言兩忘浩歌放船入莽蒼緑藻刺眼紅蕖香湖月夜飛衣袂涼相從宴坐歌胡牀贈言錦繡邀報章君心溫良志則剛不能牛下學歌商欲謝世紛自翺翔果行此防無乃良昔人所學浩茫海涵地負無抵當棄捐及人其粃糠帝王之功一毫芒旣趨世故自暇遑何異臧谷俱亡羊以生隨之中道傷止吾已知終必亡我亦聞之未能行慨今無防可伏蔵身隨衣食葉南陽脫身自當及康彊不待齒疎發蒼浪優防濠上如恵莊論交莫逆與子相

送陳季常歸洛

人生俱行役何能如聚鹿浮楂在江湖邂逅一相觸天邊數年別故人有陳叔誰云區區葉車馬肯來辱淸樽聽夜語常灺【音謝燭貌】三四燭劇談連古今天漢防崖谷髙材嘆加壯所向動乖俗我官塵土間彊折腰不曲飽飯逐人行君來方拭目汝潁無奇士僕夫催結束嗟如愁牕暉來少去苦速蚤吾接雍容愛徳心不足嵗晚托懿親淸義乃愈篤落日送河梁鳴蟬度喬木嵗寒贈君何惟有南溪竹

雨晴過石塘畱宿贈大中供奉

長虹垂地若篆字晴岫挿天如畫屛耕夫荷鋤解襏襫漁父网投笭箵子期聞笛正懷舊車當窻方聚螢獨臥蕭齋巳無月夜深猶聽讀書聲

次韻答薛樂道

薛侯筆如椽崢嶸來索敵出門決一戰莫見旗鼓迹令嚴初不動帳下聞吹笛乍奔水上軍拔幟入趙壁長驅劇崩摧百萬俱辟易子於風雅間信矣彊有力天材如升斗吾恨付與窄攬物能防吟假借少儲積山城坐井底聞見更苦僻子非知音耶何不指瑕謫

戲贈陳季張

气淸語不凡郭與陳季優季子有美質明月懸髙秋詞談貫百家炙轂出膏油放聲寄大塊肆情無去畱方圓付自爾規矩爲瘡疣當其說荒唐眾口莫能咻書案防篆塵銜蔬滿牀頭居不肖家捨那問犬馬牛吾嘗觀聖人與世爲獻酬道通眾人行智欲萬物周防言觀季子頗亦有意不季子捧腹笑吾豈搢紳囚我將乘扶搖南與大鵬遊相羊九萬里厭則下滄洲黃子失所答如耕不能耰井蛙延海鼈樂事擅一丘束牲盟伯夷固自取揶揄【音由】無心以觸物愛子如虛舟維楫茍不存傾覆當誰尢尙思濟來者非但自爲謀

寄別陳氏妹

西風吹天云頃刻異秦越叔子從天東忽與同姓別餞行在半塗一食三四噎遙遙馬嘶斷芳艸迷車轍引襟滿眼淚回首寸心折母氏孝且慈愛養數毛髮諸兒恩至均如指孰可齕汝今始歸人綿綿比瓜瓞中畦不灌漑芳意還銷歇黃鳥止桑楚南山采薇蕨擇歸旣甚明寡取乃爲悅我聞賢女傳須已爲汝說在宋有伯姬潔身若冰雪下堂失傅母上堂就焚吾嘗嘉恵康有婦皆明哲戮力事耦耕甘貧至同穴彼於視三公其猶吹一吷雍容二南間此婦眞豪傑男兒何有哉今壯而善耋逢時秉鈞軸邂逅把旄富貴多禍憂朋黨相媒糵等之彀中遊巧者未如拙勿以貧賤故事人不盡節母儀尊聖善婦道尙曲折葛生晚萋萋絺綌代裘褐女工旣有餘枕簟淸煩暍誰言淮蔡逺曽不以日月跂予升髙丘佇望飛鳥滅善懷詩所歌行矣勿惜別皇皇太史筆期汝書英烈

戲贈王晦之

故人邇在登封居折腰從事意何如月明曽聽吹笙否我亦未見緱山鳬萋苴世上風波惡情知不似田園樂未知嵩陽禪老之一言何似黃石仙翁之三略

觀崇徳墨竹歌【幷序】

姨母崇徳君贈新墨竹圖且令作歌

夜來北風元自小何事吹折靑瑯玕數枝灑落髙堂上敗葉蕭蕭煙景寒乃是神工妙手欲自試襲取天巧不作難行看嘆息手摩拂落勢夭矯墨未漧往往塵晦碧紗籠伊人或用姓名通未必全收俊偉功有能事便白首不免身爲老畫工豈如崇徳君學有古人風揮毫李衛讓神筆【衛夫人尙書郎李充母也以夫姓自稱李衛】彈琴蔡琰方入室道韞九嵗能論詩龍女早年先悟佛奕棊樵客腐柯還吹笙仙子下緱山更能遇物寫形似落筆不待施靑丹尢知賞異老蒼節獨與長松淩嵗寒世俗寧知眞與僞揮霍紛紜鬼神事黃塵污眼輕白日卷軸無人得覘視見我好吟愛畫勝他人直謂子美當前身贈圖索歌追故事才薄豈易終斯文所愛子猷發嘉興不可一日無此君吾家書齋符靑璧手種蒼瑯十數百一官偶仕葉公城道逺莫致心慘戚我方得此興不孤造次捲置隨琴書思歸才有故園夢便可呼兒開此圖

送陳蕭縣

欲畱君以陳遵投轄之飲不如送君以陶令無之琴酒嫌別後風吹醒琴爲無方見心去夏雨餘淸夜醉黃鸝不覺報春深花枝栁色競鮮好乃是前日枯朽林人生用捨四時可壯士憔悴非獨今大夫黃綬領垂素二十餘年走塵土盈車載書遣兒讀不悔早爲文墨誤治聲翕然先向東古蕭子國今萬戶徳性忠純吏不欺閨門孝友民所慕麥隴童兒憐雉乳冰天窮子兼襦袴愔愔琴意如溫風乃知不必徽弦具明月淸河佳可遊官倉縻我不得去白露爲霜水一篙秋香蓮蕩浮輕舠此中亦有無意相憶樽前把蟹螯

致政王殿丞逍遙亭

漆園著書五十二致意最在逍遙遊後來作者逐音響百一未必知莊周幽人往往泥出處俗士不可與莊語逍遙如何一蛇一龍以無爲當有以守雌爲雄與物無對無內無外與民成功有物有對左肘生楊觀物化右臂爲雞卽時夜果若乘气有待遊如何六气無窮謝天之蒼蒼非正色道眞防妙安可得利害叢中火甚多此心寂寞誰能識文人春秋誠未髙視聽聰明齒牙牢所爲淳拙有深越持置酷似巨山陶平生剛直折不得目送飛鴻向賔客早束衣冠林底眠非闗暮年俗眼白種田百畆初爲酒買地一區今有宅家人嵗計不嬰心兩兒長不能措畫邇來信已不問天萬事逍遙只眼前何必讀書始曉事此翁暗合莊生意

送何君庸上贛石【醉中作】

臘梅開盡欲凋年痛飲千江壁底眠江寒山瘦思親友歸守平生二頃田西昌萬戶深篁竹楚國無人知白玉欲附歌慰寂寥弦斷枯桐誰識曲樽前顧曲客姓周學問東山繼先流梅花惱人已落盡眞成何遜醉揚州我今頷底髭半白背世【闕】學春秋此書百年鎭蛛网亦謂嵗晚成何休荀侯畫謀取垂棘之奇貪賢無處適大庾嶺頭煙雨中萬峯挿天如劍直苦懷行李冰繞須野店酒旗可試沽只今人才不易得儻逢滌器識相如

寄懷趙正夫奉議

春皇撫宇宙仁气被園林艸木懷元寵松柏抱常心攬觀萬物表有覺詠時禽一勸君沽酒一起子投簮小人畏罪罟澡雪奉官箴雞鳴風雨晦鶴鳴澗谷陰維此方寸寶日月所照臨澤蒲漸緑弱山桃破紅深永懷寂寞人黃卷事幽防虛窻馳野馬宴坐醉古今鴛鴦求好匹笙磬和同音何時聞笑語淸夜對橫琴

四月丁夘對雨寄趙正夫

公家常怱務退食用寢訛相思𨿽勞勤書問不能多時雨光萬物開云見羲和乾坤有美意畎澮未盈科凱風吹南榮官槐緑婆娑鷾鴯將其匹來巢自成家於物無譏嫌人亦不誰何眷言生理拙無地牧雞鵝丈人春秋髙鶵鷇勤摩挲在公每懷歸安得借明駝畏塗失無鄕酌海持一蠡平生朱絲繩寂寞長生窠故人疊疊去宰木上女蘿生存半白首防面阻山河趙侯乘金玉不與世同波從容覺差晚鄙心寄琢磨外物良難必嵗寒不攺柯

山谷外集卷十一

欽定四庫全書

山谷外集卷十二

宋黃庭堅撰

古詩

賦陳季張北軒杏花【得酒字】

靑春不揀勢薄厚春到人家盡花柳杏園主人殊未來豈謂一枝先入手天晴日暖籠紫煙鏡裏紅妝猶帶酒江梅巳盡桃李遲此時此花卽吾友欄邊漸雨【一作滿】枝上空嘆息躊躇爲之久榮衰何異人一生少壯蹔時成老丑狂癡未解惜光陰不飲十人常八九豈如大醉升糟丘太古乾坤隨處有更當種子如董仙摶米誰能問升斗【董奉事見葛洪神仙傳】

送蒲元禮南歸

元禮佳少年俊气欲無敵文章詩最豪溟漲助筆力三年葉公城於我固多益恨無荊雞材使君有羽翼此行省親闈防服耀春色從容文字間固未曠子職蘄春向鄂渚曽不三四驛吾師李武昌金聲而玉徳誠能勇一往所進豈寸尺江南後生秀居多門下客願君從之遊琢磨就圭璧鬥酒淸夜蘭缺月掛屋壁雞鳴馬就轡少別安足惜人生共一世誰能無行役

卽席

落葉不勝掃月明樹陰疏親鄰二三子樽酒相與俱霜栗剝寒橐晚菘煮靑蔬解官方就門惇薄無簡書純益气蕭蕭未羈天馬駒元禮喜作詩豪气小未除大薛知力學日來反三隅小薛受善言如以柳貫魚天民嘗逸駕近稍就橛株知命𨿽畸人淸談頗有餘阿盧快犢子規矩尙小殊不材於用少我則澗底樗防合只偶然等閒異秦吳人生一世間何異樂出虛過耳莫省領披懷使恢疏買网尙可鱠倒壺更遣沽不當愛一醉倒倩路人扶

贈李彥深

瓊枝𨿽療渴萱艸忘人憂李君气蕭蕭翠竹搖淸秋步竹來過門日色在簾鉤開云覩白雉臨水對虛舟言少常造極色夷似無求醉尉防索寞寒泉沃茶甌四坐愁水厄井缾猶屢投斮碎玉札間薦當眾羞防物不足貴且延君少畱行役阻相見心如斾悠悠春魚出淸涔社酒欲勝篘時來得晤語呼客盡更籌

再和答張仲謀陳純益兄弟

渡江羇宦防江北紅塵染盡春衫色春畬輟耕艸苒苒瘦妻病餘廢組織官倉得粟何嘗飽淸夜饑腸吟喞喞西風吹夢到故鄕千里關山雲水白可憐奪卻田園樂何異萬金輸一擲亂轍曽無長者車經年不造先生席張侯少年二陳俊傾蓋能如舊相識涼秋夏日數來過要與六經生羽翼貧家𨿽無樽酒懽小徑曽鉏待三益劇談莫問井欄干坐須山月吐半璧

飲城南卽事

陰陰花柳一百五吹空白綿亂紅雨已看燕子飛入未有黃鸎學人語鬭雞走狗輕薄兒衣裾相鮮气相許半是墦間醉飽人還家驕色羞婦女顧侯邀客出城南曉蹋天街巳塵土春風遊絲人到狂何況客醉日卓午著作文章名譽早不愧漢庭禦史祖元城茂宰民父母境不飛蝗河渡虎何侯家世看丰碑墨摹萬卷心奇古潁陰從事江左賢八詠樓髙風月苦劉郎曽眠武陵源好在桃花迷處所鄙夫漫有腹便便懶書欲眠誰比數一笑相懽自難得看朱成碧更起舞任他小兒拍手笑挿花走馬及嚴鼓顧侯三酌似巳多明日花飛柰老何

宣九家賦雪

都城窮臘月半破晚來雪云應朝課虛檐稍聞飄瓦聲六花連空若推墮翩翩恐逐歌吹來皎皎不受塵泥涴試尋髙處望雙闕佳气蔥蔥寒貼妥遙知萬馬駕紫宸把燭大街聽宮鏁吾人豈解占丰年但喜酒樽宜附火石鼎香浮北焙茶洪鑪殻爆宣城果陸珍海異厭下筯別索百種煩烹和僕奴睥睨費呼叱主人愛客無不可憑向江舩問子猷山陰夜醉何如我北鄰長吉最能詩怯寒正想重裘坐故遣長須屢送來猶得王孫嘲飯顆

和捨弟中秋月

髙秋搖落四十五淸都早霜凋桂叢纎塵不隔四維淨寒光獨照萬象中少年气與節物競詩豪酒聖難爭鋒桓伊老驥思千里尙能三弄當淸風廣文陋儒嬾於事浩歌不眠倚梧桐百憂生火作內熱何時心與此月同後生晚出不勉學從漢至今無揚雄天馬權奇大宛種吾家阿熊風骨聳言詩已出靈運前行身未聞孟軻勇明窻文字不取讀蜘蛛結网塵堆壅少壯幾時夏已秋待而成人吾木拱憐汝起予秋月篇我衰安得筆如椽但使樽中常有酒不辭坐上更無氈把詩問字爲汝說便當侯家歌舞筵

和世弼中秋月詠懷

一年中秋最明月也照貧家門戶來淸光適從人意滿壺觴政爲詩社開秋空髙明萬物靜此時乃見天地性廣文官舍非吏曹況得數子發嘉興千古風流有詩在百憂坐忘知酒聖露華侵衣寒耿耿絕勝永夏處深甑人生此歡良獨難夜如何其看斗柄王甥俊气橫九州樽前爲予商聲謳松煙灑落成珠玉溪藤捲舒爛銀鉤北門樓櫓地險壯金堤濁河天上流離宮殿閣礙飛鳥覇業池臺連禿鶖當日西園湛淸夜冠蓋追隨皆貴防使臣詞句髙突兀慷慨悲壯如曹劉我於人間觸事懶身世江湖一白鷗空餘詩酒興不淺尙能呻吟臥糟丘偶然靑衫五斗來奪去黃柑千戶侯永懷丹楓樹防脫洞庭瀟湘晚風休晴波上下掛明鏡棹歌放船空際浮不須乞靈向沈謝淸興自與耳目謀江山於人端有助君不見至今宋玉傳悲秋期君異時明月夜把酒嶽陽黃鶴樓

次韻答常甫世弼二君不利秋官鬱鬱初不平故予詩多及君子處得失事

鵬翼將圖南垂天上扶搖飛飛尋常間深樹乘風蜩大觀與小智從事不同條揚雄老執防金張珥漢貂松栢有本心楊柳望秋凋久矣結舌瘖狂言始今朝崔王兩驥子神俊萬里超驚人吐嘉句拔俗振髙標頻來艸宅共語淸入寥處巳願如舜致君敢不堯回觀勢利埸內熱作驚潮趨時愧才全傲世乃士驕二生浪許可彈炙則求鴞圍棊飯後約煨栗夜深邀爾來到門玉趾不憚遙相期淡薄處行樂亦云聊甘泉沸午鼎茗椀方屢澆昏鴉相送歸風枝撼調調男兒彊飲食九鼎等一瓢富貴但蹔熱名聲適爲妖世事寒暑耳四時旋斗杓勿學懷沙賦離魂不可招

送魏君兪知宿遷

魏侯得名能治劇江湖作吏聲籍籍人言才似鉅鹿公詔書擢守二千石前日見賢後得罪艾封霑襟復自悔牛刀割雞不作難看公來上宿遷最

秋懷二首

秋陰細細壓茅堂蚙虫啾啾昨夜涼雨開芭蕉新間舊風撼篔簹宮應商砧聲巳急不可緩檐景旣短難爲長狐裘斷縫棄墻角豈念晏嵗多繁霜

茅堂索索秋風發行繞空庭紫苔滑蛙號池上晚來雨鵲轉南枝夜深月翻手覆手不可期一死一生交道絕湖水無端浸白雲故人書斷孤鴻沒

和李文伯暑時五首

扇

團扇如明月動搖微風興屏去坐上熱祛逐盤中蠅有用荷提挈無心分愛憎炎炎𨿽可貴棄置柰寒冰

麈尾

麈髦副白玉揮弄柔不獨效擊拂與君爲指南諸生臨廣坐辯口劇春蠺此物爲解紛吾常見不談

石枕

沈埋寒泉骨成器世乃重賢於曲肱樂輾轉不傾動六月塵埃間頭爲慘慘痛一臥洗煩勞華胥直通夢

蘄簟

吾家笛竹簟舊物最所惜當年楚山秋林下千金得寒光不染著夐與塵況隔落日照江波依稀比顏色

葛防

飛蚊逺牀帷來傍靑燈集防涼忽透隙如帶驚靁入念彼無防者中夜何嘆及天下同安眠西風向秋急

送錢一泉卿

錢君佳少年濯濯春月柳開談屢邀人落筆若揮帚鳬鴈菇蒲中英材頗時有同聲傾夙期異性接婚友冷官國北門防面始八九時時過薄飯卯坐常至酉今日得休沐方醺步兵酒聞子車馬南欲餞輒掣肘溫風媚行色緑淨無塵垢魚軒迎少婦能獻二親壽到家春巳融柔條可結紐蔆藻蔓平湖釣船先入手南鴈正北來蚤寄詩千首

觀道二篇

聖人用仁心惻傷路傍兒虎狼防吻血自哺冑與妃同在天地間六鑿相識知父母臨萬物大道甚坦夷百年修不善一日許知非虎狼有悛心還與聖人齊

亷藺向千載凜凜若生者曹李𨿽無恙如沈九泉下短長略百年共是過隙馬事來磨其鋒意气要傾瀉風雲滅須臾艸木但春夏惟此一物靈不可借外假譽髦天下才西伯本心化君無誚斯文可以觀大雅

送朱貺中允宰宋城

鄴王臺邊春一空但有雪飛楊柳風我從南陽解歸橐重簾復幕坐學宮酒材苦責公醸薄欲經醉鄕無路通柰何當此意緒惡僚友決去如飛鴻朱侯官居鄴城下不脫轡銜秣徵馬緑槐陰陰門對街惟我知君少閒暇新從天上拜書回去效割雞宋之野宋城萬家有和气明府豈弟心傾寫愧君乞言極忠厚安得瓊瑤贈盈把古來爲縣有盛名不過墾田歸桑柘欲蘇濁水赬尾魚舞文吏胥無假借朝廷本意在治安外論不然可驚唶豈如規摹跨三代首聴官師困鰥寡期防簿書可半功區別枉直敎刑中杜光作刑至載割及民無辜受笞罵權衡此心坐堂奧艸木遂生虫蟻化朱侯明日君定行行李觸熱時已夏我官雀鼠盜太倉欲去猶須畢婚嫁幾時可上君政成卽買扁舟極東下

送醇父歸蔡

北風飄飄天作惡枯林已無葉可落寒溪濺濺聲迫人嵗聿云莫慘不樂此時陳子乃棄我歸將索綯亟乘屋吾室尙潭潭畱君欲晤談掉頭去不顧明發解徵驂君來久相從知我無所堪好學勇如虎讀書靑出藍有疑必考擊無奧不窮探愧無洪鐘響十不答二三慨予方食貧予腹豈屢厭藜羮稀糝芼寒葅薄醯鹽𨿽欲苦畱君俎豆無加添從來婚友間恩義亦云兼艸枯方兀兀麥秀待漸漸緑髮佳少年回首垂白髯進徳失盛時時寧爲人淹經綸自封植豈不如春蠺此行決矣戒童防歸傍南陔采蘭菊旅牀夜夜悲蛩螿行色村中異風俗靑燈白酒畱故人莫愛一醉至曉角

次韻七兄靑陽驛西阻水見寄

挽船逆牽九牛尾寸步闗梁論萬里淮山終日只對面與舩低昻如角抵水工爬涉未曽去逺者盈尋近盈咫長堤夜射千丈潭疾雷不及先掩耳吾人猶困坎井泥何算鮭鰕著塵滓我家詩翁坐長歌險阻艱難實經履稍尋牛豕畦疃行始得村落魚菜市風楡雨柳愁殺人日西月東若流水忽然槌鼓催發船入門歡甚折屐齒道逢耦耕試借問往往見謂知津矣十年奔走營曉炊家居煗席能得幾此行幹蠱維叔父攻苦食辛等醇醴官筒之詩鄴城下孝友懇惻見表裏彊哦竹間惜寡和如以罷兵取堅壘何當車馬城南來壽親一尊開宴喜

酌別世弼

王郎婚友平生期學問文章過吾黨一見懸知白璧奇三年未負靑雲賞蘇秦六印自多金陶朱再相宜蔵鏹貧賤相知乃爲貴功名所在何須枉鄴王城下倒淸樽子云書中羃蛛网樽前惜別語萬千門外催發人三兩自從相見開靑眼無處防面如天上傾壺倒榼駐車馬豈但呼燈照甖旊平生相從忘嵗月手足割裂誠迷惘譬如旁人看疥癩未易能去膚髮癢但願自思恩愛間勿以眼前劇愁想

庭誨惠鉅硯

郭君大硯如南溟化我霜毫作鵬翼安得剡藤三千尺書九萬字無渴墨

叔誨宿邀湖上之逰以故不果往

芰荷采盡荇田田湖光價當酒十千主人邀客殊未來西風枕簟廢書眠睡罷書窻翻墨汁龍蛇起陸雲雨濕晚筵紅袖勸傾杯公榮坐逺酌不及章臺柳色未知秋折與行人鞭紫驑金城手種亦如此今日搖落令人愁雙飛鴛鴦一朝只舂鋤欲匹畏白鷗風標公子誠自多波淨月明如鵾何

次韻子眞防靈源廟下池亭

系馬著堤柳置酒臨魏城人賢心故樂地曠眼爲明十年風煙散邂逅集此亭悲歡更世故談話及平生折腰督郵前勉彊不見情世味曽淡薄【闕】畱粹精晴雲有髙意闊水無湍聲誰言王安丰定識阮東平

幾復讀莊子戲贈

蜩化搶楡枋鵬化摶扶搖大椿萬歳壽糞英不重朝有待於無待定非各逍遙譬如宿舂糧所詣豈得遼漆園槁項翁聞風獨參寥物情本不齊顯者桀與堯烈風號萬竅雜然吹籟簫聲隨器形異安可一律調何當用吾私總領使同條惜哉向郭誤斯文晚未昭胡不棄影事直以神理超木資不才生鴈得不才死投身死生中未可優劣比深蔵無所用一寓不得巳逍遙同我誰嵗暮於吾子

次韻坦夫見惠長句

溫風撩人隨處去欲如羶羊蟻旋慕落英馬前髙下飛牽挽【一作引挽】忽與樽酒遇令行如水萬夫長傾蓋不減平生故素衣成緇面黧黒笑說塵沙工防污王事賢勞尙有詩自捲溪藤染霜兔桃李淸陰坐未移走送雄篇疲健步張侯先不露文章十年深深豹蔵霧歘來聴訟小棠陰千里鳴舞韶頀我名最落諸人後頓使漂山由眾喣伐木丁丁愧友聲食蘋呦呦懷野聚谷陽舊壘一片春勤我引領西南傃遙知紅紫能亂眼錦衾作夢髙唐賦簡書畱拘四十里夢魂明明識歸路公才富比滄海宮明珠瑚凢幾庫惠連原上麥纎纎【予早與仲和遊仲和才髙秀】夢公猶得春艸句明朝折柳作馬箠想見杯盤咄嗟具風光暫來不供翫大似橫塘過飛鶩甕面浮蛆暖更多气味煩公卒調護樹頭樹底勸提壺南岡北岡敎脫袴春衣可著愜醉眠急觴催傳莫論

奉和愼思寺丞太康傳捨相逢並寄扶溝程太丞尉氏孫著作二十韻

扶亭大夫伯淳父平生執鞭所欣慕蚤年學問多東南形阻江山想神遇阮籍臺邊有一人愛嘆非爲婚姻故民言令君明且淸玉壺寒冰不受污我從王事驅傳馬落日東走駭麏兔問知鄰境欲過之簡書有程嚴寸步胸懷作惡無處說天气昏昏月含霧故人如從空中落逼耳好鳥鳴韶頀野桃窈窕風剪拂官柳低昻春燠昫政由人好景亦好燒燭讀書笑言聚同懷兩賢孤此樂無物可寫心傾傃鄧侯詩成錦繡段浣花屑玉邀我賦今年病起疏酒杯醉鄕荊棘歸無路詩窮淨欲四壁立柰何可當杜武庫不似灞橋風雪中半臂騎驢得佳句濟時之材吾豈敢樗櫟初無廊廟具上車不落彊顏耳伏食官倉等雞鶩只欲苦畱公把酒都畿千里勤督護及得歸時糓雨餘已剪輕衣換袍袴春色衰從一片飛況乃紛紛不知

次韻晉之五丈賞壓沙寺梨花

沙頭十日春當日誰手種風飄香未攺雪壓枝自重看花思食實知味少人共霜降百工休把酒約寛縱

答王道濟寺丞觀許道寧山水圖

往逢醉許在長安蠻溪大硯磨松煙忽呼絹素翻硯水久不下筆或經年一日踏門撼門鈕巾帽欹斜猶索酒舉杯意气欲翻盆倒臥虛樽將八九醉拈枯筆墨淋浪勢若山崩不停手尺江山萬里遙滿堂風物冷蕭蕭山僧歸寺童子後漁伯欲渡行人招先君笑指溪上宅鸕鷀白鷺如相識許生再拜謝不能乃是天機非筆力自陳精力初未衰八幅生絹作四時蚤師李成最得意什襲自蔵人巳知貴人取去棄墻角流落幾姓知今誰大梁畫肆閱水墨四圖宛然當物色自言早過許史門常賣一聲儻然得雨雪涔涔滿寺庭四圖冷落譲丹靑往來睥睨誰比十萬酬之觀者驚客還次第閱春夏坐見嵗序寒崢嶸王丞來觀嘆喞喞亦如我昔初見日新詩雌黃多得實信知君家有摩詰我持此圖二十年眼見緑髮皆華顚許生縮手入黃泉眾史弄筆摩靑天君家枯松出老翟頗似破屏有骨骼一時所棄願愛惜不誣方將有人識

觀王熈叔唐本艸書歌

少時艸聖學鐘王意气欲齊韋與張家蔵古本數十百千奇萬怪常搜索今得君家一卷書始覺辛勤總無益移燈近前拭眼看精神髙秀非人力北風古樹折巓崖蒼煙寒藤掛絕壁逸气崢嶸馳萬馬隻字千金不當價想初槃礡落筆時毫端已與心機化主人知是希世奇但見姓氏無標題自非髙閒懷素不能此何必更辧當是誰

擬古雜言

鴈鴈隨春風過鄕縣雨昏行不亂同安樂共憂患云重重不相見日昳晡下平湖十十五五依黃蘆得粒不啄鳴相呼新婦見鴈懷徵夫上堂曳裙裾四拜啟阿姑【一作下堂勞苦鴈上堂問阿姑】人言鴈寄書審能寄書無阿姑語新婦古來無此事今安得此語新婦祝鴈好自去勿學水中戀涔魚寄汝尺素上有書塞北春寒用當寄書與阿誰我家蘇校尉海上牧羊兒爲言妾能事君母勿負漢恩作降虜

古豪俠行贈魏鄰幾

翩翩魏公子恐是信陵君髙義動衰俗孤標對層雲風吹棠棣花一枝落夷門俯仰少顏色蕭蕭煙景昏巳朽朱亥骨侯嬴無子孫眾中气軒昻把臂輸肺肝沃之紅鸚鵡載以烏賀蘭門前馬嘶急我弟忽扣闗謂言空中落逆旅有仁人老母一解顏萬金難報恩瑯玕乃未贈交好如弟昆

拘士笑大方

拘士笑大方俗吏防文律當其擅私智轍覆千里失鳥飛與魚潛明哲善因物欣然領斯防千百無十一蒯緱裝太阿付騶斬芻秣風雨晦防時中夜鳴不歇張公下世久安得嘆埋沒齊王好吹竽楚客善鼔瑟衛婦新上車戒禦無笞服教母滅竈火徙薪始入室三言至丁寧於理蓋巳宻主人皆笑之乃在未適節莊生亦有言外物不可必無地與揮斤悄然思郢質

擬古樂府長相思寄黃幾復

江南江北春水長中有一人遙相望字曰金蘭服眾芳妙歌揚聲傾滿堂滿堂動色不入耳四海知音能有幾惟予與汝交莫逆心期乃間千萬里欲慿緑水之雙魚爲寄腹中之素書溪回嶼轉恐失路夜半不眠起躊躇

古樂府白紵四時歌

桃李欲開【一作在時】風雨多籠束管柰春何【一作闗鏁管絕經過】風休雨靜花滿地【一作落花著地深一尺】時節去我如驚波【一作安用風日更妍和】少年志願【一作燕燕作巢】不成就日月星辰役昏晝【一作故年主人且恩舊】俟河之淸未有期【一作及河之淸八月來】鬥酒聊爲社公壽

日晴桑葉【一作柔桑日長】緑宛宛春蠺忽忽都成繭繰車宛轉頭緒多相思如此心亂何少年志願【一作燕燕作巢】不成就故年主人且恩舊及河之淸八月來鬥酒聊爲社公壽絡緯驚秋鳴【一作艸根風裏虫】喞喞美人停【一作張】燈中夜【一作夜半】織回文中有白頭吟人生難得相知心少年志願【一作燕燕作巢】不成就故年主人且恩舊及河之淸八月來鬥酒聊爲社公壽

北風降霜松栢雕【一作休】天形慘澹【一作濯癭】光景銷【一作愁】山河夜半失故處【一作冰底長河日夜流】何地蔵舟無動搖【一作美人贈我狐白裘】少年志願【一作燕燕作巢】不成就故年主人且恩舊及河之淸八月來鬥酒聊爲社公壽

韓信【爲黃幾復作】

韓生髙材跨一世劉項存亡翻手耳終然不忍負沛公頗似從容得天意成臯日夜望救兵取齊自重身巳【闕】躡足封王能早寤豈恨淮陰食千戶𨿽知天下有所歸獨憐身與噲等齊蒯通狂說不足撼陳豨孺子胡能爲予嘗貰酒淮陰市韓信廟前木十圍千年事與浮雲去想見畱侯決是非丈夫出身佐明主用捨行蔵可自知功名邂逅軒天地萬事當觀失意時

淮陰侯

韓生沈鷙非悍勇笑出胯下良自重滕公不斬世未知蕭相自追王始用成安書生自聖賢左仁右聖兵在咽萬人背水亦書意獨驅市井收萬全功成廣武坐東向人言將軍眞漢將兔死狗烹姑置之此事巳足千年垂君不見丞相商君用秦國平生趙良頭雪白

顏闔

顏闔無事人躬耕自衣食翩翩魯公子要我從事役軺軒來在門駟馬先拱璧出門應使者隴上不謀國心知誤將命非敢憚行役使人返錫命戶庭空履迹中隨衞侯書起作太子客誰能明吾心君子蘧伯玉

贈希孝

金玉𨿽滿堂一去誰能守石交千秋期程嬰報杵臼絲隨丹靑染變態非復舊竹杖寒蒼蒼艸木黃落後匏從曲沃來管是汶陽有土性本髙明天材更渾厚革之成國器實假匠伯手木平非斧斤是事公信否

侯元功問講學之意

金聲而玉振從本明聖學石師所未講赤子有先覺絲直則爲可射可以樂竹筍不成蘆白珪元抱璞匏瓜不能匏其裔猶爲瓝土俗頗暖姝西笑長安樂革無五聲材終然應宮角木人得郢工鼻端乃可斵

戲贈張叔甫集句

團扇復團扇因風托方便銜泥巢君屋雙燕令人羨張公子時相見張公一生江海客文章獻納麒麟殿文采風流今尙存看君不合長貧賤醉中往往愛逃禪解道澄江靜如練淮南百宗經行處防手落日回髙宴城上烏尾畢逋塵沙立暝途惟有摩尼珠云夢澤南州更有赤須胡與君歌一曲長鋏歸來乎出無車食無魚不須聞此意慘愴幸是元無免破除脫吾帽向君笑有似山開萬里云論心何必先同調河之水去悠悠將家就魚米四海一扁舟頭陁云外多僧气直到湖南天盡頭潭府邑中甚淳古還如何遜在揚州但得長年飽喫飯苦無官況算來休

以右軍書數種贈丘十四

丘郎气如春景晴風暄百果艸木生【一作桃李之下蹊自成】眼如霜鶻齒玉冰擁書環坐愛窻明松花泛硯摹眞行字身蔵頴秀勁淸問誰學之果蘭亭我昔頗復喜墨卿銀鉤蠆尾爛箱籯贈君鋪案黏曲屏小字莫作癡凍蠅樂毅論勝遺教經大字無過瘞鶴銘官奴作艸欺伯英隨人作計終後人自成一家始逼眞卿家小女名阿潛眉目似翁有精神試畱此書他日學往往不減衛夫人李君貺借示其祖西臺學士艸聖並書帖一編三軸以詩還之

當時髙蹈翰墨埸【一作籍甚翰墨】江南李氏洛下楊【一作天下最數沈與楊】二人歿後數來者【一作去後文在誰】西臺惟有【一作今見】尙書郎篆科艸聖凡幾家奄有漢魏跨兩唐紙摹石鏤見髣髴曽未得似君家蔵側釐數幅冰不及字體欹傾墨猶濕明窻棐幾開卷看坐客失牀皆起立新春一聲雷未聞【一作曽未聞雷聲】何得【一作事】龍蛇巳驚蟄仲將伯英無後塵【一作縱橫渾脫若有神】邇來此公下筆親【一作意匠直與眞宰親】使之【一作公】早出見李衛不獨右軍能逼人枯林棲鴉滿僧院【一作書家每欲焚筆硯】秀句爭傳兩京徧【一作詩就爭傳兩都徧】文工墨妙九原荒伊洛气象今淒涼夜光入手愛不得還君復入古錦囊此後臨池無筆法時時夢到君書堂

三至堂

楊公父子孫俱出文昌宮朱轓與別駕同最治民功當年竹馬兒市上白鬢翁相語府門前郎君有家風築室俯飛鳥我來嵗仲冬人煙空橘柚梅蘤破榛叢延客煮茶藥使君語雍容疇昔識二父只今天柱峯故開堂北門突兀在眼中千秋萬嵗後野人猶致恭借問經始誰開國華陰公

玉照泉【玉照泉與灊山之玉照峯相直舅氏李公擇始坎石因采而名之】

仙人持玉照畱在灊西峯一往不返顧塵痕廢磨礱想當光溢匣雲山疊萬重有井冽寒泉照影互相容得名未覺晚學士古人風持節按九成樂此水一鐘稅車來井上談笑考百工金瓶煮山腴茗椀不暇攻蘇侯亦靜者防鑿濟成功排遣塵滓行石奩淸如空能令水源濁魚鰕來其中生子嵗月多往往隱蛟龍玉照不見影盤桓蝸螺宮一朝揭源去枯瀆艸茸茸

延壽寺僧小軒極蕭灑予爲名曰林樂取莊生所謂林樂而無形者並爲賦詩

積雨靈香潤晚風紅藥翻盥手散經帙烹茶洗睡昏野僧甚淳古養拙賁丘園風懷交四境蓬藋底百椽山林臯壤歟可爲知音言而我與人樂因之名此軒孟夏嫗萬物正晝晦郊原隔墻見牛羊定知春筍繁俄頃倒干戈水攻仰翻盆地中鳴鼓角百萬薄懸門部曲伏牀下少定未寒暄疾雷將雨電破柱取蛟蚖我初未知爾宴坐潄靈根諒知岑寂地竟可安元元

吉老許惠李北海石室碑以詩促之

往時李北海翰墨妙天下石室蒼苔世未知公獨得本今無價肉字不肥藏兔鋒郎官璧刋佳處同願公倒篋速持贈免斷銀鉤輸蠧虫

吉老兩和示戲答

欲聘石室碑小詩委庭下頗似山陰寫道經𨿽與羣鵝不當價畫沙無地覓錐鋒防勘永和書法同人言外論殊不爾勿持明冰照夏虫

題羅山人覽輝樓

鳯皇山人開竹徑樓成溪山深照映眉間鬱鬱似陰功壺中有丸續人命勸公洗竹買梧桐鳯何時來駕歸鴻思齋太任政勤苦來聴天子歌南風

古風寄周元翁三言

周元翁古人風讀書苦作字工允有徳自琢礱觀古人怨慧聰眼欲盲耳欲聾黃落後期君同

西禪聴戴道士彈琴

靈宮蒼煙防老栢風吹霜空月生魄羣烏得巢寒夜靜市井收聲虛室白少年抱琴爲予來乃是天臺桃源未歸客危冠匡坐如無傍弄弦鏗鏗燈燭光誰言伯牙絕弦鐘期死泰山峩峩水湯湯春天百鳥語撩亂風蕩楊花無畔岸微防愁猿抱山木冬孤鴻度云漢斧斤丁丁空谷樵幽泉落澗夜蕭蕭十二峯前巫峽雨七八月後錢塘潮孝子流離在中野羈臣歸來哭亡社空牀思婦感蠨蛸暮年遺老依桑柘人言此曲不堪聴我憐酷解冩人情悲歌浩嘆弦欲斷翻作恬淡雍容聲五橫坐嵓廊靜薫風南天厚民性人言帝力何有哉鳯凰麒麟舞虞詠我思五代如探湯眞人指揮定四方昭陵仁心及虫蟻百蠻九譯覘天光極知功髙樂未稱誰能持此獻樂正賤臣疏逺安敢言且欲空江寒灘靜漁艇幽人知我心悠哉更作嚴陵在釣臺吾知之矣師且止安得長竿入手來

題安石橊雙葉

紅橊雙葉元自雙誰能一朝使渠只如何陳張刎頸交借兵相亡不餘力有情著物指死爭誰能有形而無情

絕句

春風一曲花十八得百醉玉東西露葉煙叢見紅藥猶似舞餘和汗啼

題防州東禪圎照師新作禦書閣

城東寶坊金翠重道人修惠翦蒿蓬一瓶一鉢三十年瓊榱碧瓦上秋空稻田磨衲擁黃髮更築書閣諸天中三後在天遺聖墨百神受職扶琳宮文思帝澤餘溫潤雨露下國常年豊章川貢川結襟帶梅嶺桂嶺來朝宗參旗斗柄略欄楯淸坐耳聞河漢風道人飽參口掛壁頗喜作詩如巳公家風秀句刻琬琰邀我落筆何能工安得雄文壓勝境九原喚起杜陵翁

送權郡孫承議歸宜春

宜春別駕鄕丈人來假廬陵二千石虛舟無事鷗與遊良賈深蔵客爭席諸公鞭朴立威名公獨愛民如父兄諸公馭吏如束濕公使人人得盡情人情居官若郵傳假守攝丞尢自便憂念公家眉不開誰能勤民廢寢膳贈行欲借筆如椽公不肯畱鼓催船歸到宜春問春事斑斑筍竿蕨破拳廖侯爲邦用詩禮府中無事多燕喜看公談笑面生春更爲鄕園蓺桃李

戲題

平生性拙觸事眞醉裏笑談多忤人安得眼前只有淸風與明月美酒百船酬一春

戊午夜宿寶石寺視寶石戲題

石形臥蒼牛奰贔古松陰松風與溪月相守歷古今初無廊廟姿又不能礎碪呈文謝瑉光撫質愧球琳金馬與碧雞光景動照臨圯橋授書老陳倉雊時禽是皆爲國器不爾事陸沈浮雲有儻來得名豈其心諒如曲轅社長免斧斤尋智士貽美諡自珍非世琛不材以爲幸吾與石同音

戲題承天寺法堂前栢

樹底滿團禪老家髙僧倚坐日西斜有人試問西來事無處安排玉如意方者風幡動不問不道風幡境亦空開口巳非無問處髙僧不語人歸去

陳吉老縣丞同知命弟遊靑原謁思禪師予以簿領不得往二公雨久不歸戲作百家衣一首二十韻招之【生日百家衣命小兒女婦也】

天髙萬物肅虛寂在川岑肅此塵外軫隨山上嶇嵚列宿正防差凝霜露衣襟驚鳥縱橫去孤猿擁條吟不覩白日景惟覩松栢陰南州實炎徳肴羞香森沈芳艸亦未老黃花如散金中有防寂士上有嘉樹林遺掛猶在壁靡靡遂至今阿閣三重階曠望何髙深能使髙興盡山水有淸音所在可遊盤春醖時獻斟云拖朱閣小雨遂成霖挾纊如懷冰夕息憶重衾瞽夫違盛觀何用慰我心孤燈曖幽幔願言思所欽良遊常蹉跎賤與老相尋佳人殊未來忽忘逝景侵南榮戒其多離思故難任明月難暗投聊欲投吾簮

同吉老飲淸平戲作集句【卽普覺】

飛蓋相追隨攜手共行樂我有一樽酒聊厚不爲薄珍木欝蒼蒼眾鳥欣有托宻竹使逕迷初篁苞綠籜有渰興南岑森森散雨足萬物生光輝夕陰曖平陸月觀時暇振衣聊躑躅沈迷簿領書未嘗廢丘壑王度日淸夷鎭俗在簡約人生非金石親友多零落漆園有傲吏君平獨寂寞所願從之遊逝者如可作

效孔文舉贈栁聖功三首【六言】

武庫五兵森森名駒萬里駸駸英風爽气如林讀書鑿井欲深學道卻要無心

妙年玉質金相學問日月悠長良賈故要深蔵屈體下心堂堂灰頭土面輝光

王良終日馳驅曹商百乘從車七芧鼓舞羣狙學問聖處功夫千古與我友俱

藥名詩奉送楊十三子問省親淸江

楊侯濟北使君子幕府從容理文史府中無事吏早休陟釐秋兔寫銀鉤駝峯桂蠧樽酒緑摴蒲黃昏喚燒燭天南星移醉不歸愛君淸如寒水玉葳蕤韭薺煮餅香別筵君當歸故鄕諸公爲子空靑眼天門東邊虛薦章爲言同列當推轂豈有妒婦反専房射工含沙幸人過水章獨搖能腐腸山風轟轟虎須怒千金之子戒垂堂壽親頰如木丹色胡麻炊飯玉爲漿婆娑石上舞林影付與一世専雌黃寂寥吾意立奴防可忍冬花不盡觴春陰滿地膚生粟琵琶催醉喧啄木艷歌驚落梁上塵桃葉桃根斷腸曲髙帆駕天沖水花灣頭東風轉柁牙飛防吹盡別時雨江愁新月夜明沙

次韻捨弟喜雨

時雨眞成大有年斯民溝壑救將然麥根肥潤桑葉大春壠未鉏蠺未眠奔走風雨連曉色起尋佳句寫由拳李成六幅驟雨筆掛在東南樓閣前

答何君表感古冢

黒頭萬虫地上仃大鈞鎔冶之化生反復生沒如車軫直與嵗月爲將迎至人獨解諸物攖錬神含嚼太和精不取造化相經營三天八景遂飛升何郎少年毛骨淸天機純粹气坦平子有靑簡當刋名應知錬修未易成一世危脆無堅凝外慕掩襲眞气零朝花薄暮不能榮琳宮金書有丹經胡不還魂遊黃庭何爲臨冢惋枯形使予丹元童子驚

防稽竹萌爲蘄春傅尉作

防稽竹箭天下聞靑嶺霜笴搖紫雲金作僕姑如鳥翼壯士持用橫三軍邇來埸師無逺慮剪伐柔萌薦菹茹人間禦武急難才不得生民飽霜露嘉瓜美果無他長取升俎豆獻壺觴柰何生與此等伍大器小用良可傷吾聞先王用人力不足有餘無損益碩人俁俁舞公庭長詠國風三太息

還深父同年兄詩卷

四體懶不佳百虫夜相煎呼燈探牀頭忽得故人編一哦肺渇減再讀頭風痊淸切如其人石齒潄潺湲園林秋郊靜桃李春晝姸雍容比興體百物落眼前仍仍愁時語聽猿三峽船梅黃雨撲地水白鴈橫天嘆息夜渠大屋角月上把卷著牀頭我知其人賢昨日河間令橫胥不顧錢如臂使十指從我伸與拳淹畱落閒處坐研考二篇更使有閒日歌嘲拾蘭荃何時造化手端爲鑄龍泉

次韻答宗汝爲初夏見寄

官蛙無時休不知憂復樂天日半規黃冉冉納暮壑鳥棲松隕花風下竹解籜南箕與北鬥磊磊貫纓絡懷我鄰邦友賢義本不薄箕斗常相望江含霧冥漠忽烹雙鯉魚中有初夏作詩詞淸照眼明月麗珠箔間出句崛奇芙蕖依緑蒻雄辧簡色空韓盧逐東郭終篇談不二自脫世纒縛此道久陸沈喜公勤博約盈籠恵石芝烏皮剝猿玃野人烹嘉蔬回首葵莧惡勸鹽殊未工追呼聨纒索聞君欲課最豈有不龜藥我民六萬戶過半客棲箔棘端可沐猴且願觀其削官符晝夜下朝播責暮獲射利者誰其登隴彎繁弱昨聞數邦貢曲禮賦三錯恭惟廊廟上獻納及新瘼繡衣城南來免冠謝公怍歸乘下澤車絕意麒麟閣田園防帝力仰以萬壽酢公材橫太阿越砥斂霜鍔智囊無遺漏膽量包空郭行當治狀聞雄飛上碧落我材甚不長有地愧盤礡平陸非距心滕薛困公綽看人取卿相妄意亦饞嚼終不作湘累憔悴吟杜若一心思傾寫何時叩扃鑰

答周徳夫見寄

自我官東南久無西北書周郎縱橫才欬唾落明珠寄聲相勞苦惇厚不忘初窮山江莽蒼胸次亦寛舒念君懷白璧故作短褐趨秋官方按劍不與計吏俱驚嗟相遇晚羨子識嚴徐想當搜逸民耕釣起海隅鶴翎需啄飲龜尾自泥塗功名好采來吾白成一呼小人【闕】日月半謝除何時眞得歸猿鳥爲先驅投身嬰世故葛蔓恐難圖相思欲寫寄滴盡玉蟾蜍

招隠寄李元中

吾聞李元中學爲古人靑出藍眉目之間如太華一段翠气連終南我欲從之路阻長朱顏日夜驚波往蒼梧玉琯生珠网老翁忘味傾心賞眼前記一不識十谷中白駒閟音響灊山南間臥靑牛萬壑松聲不得防願君爲阿閣之紫鳯莫作江湖之白鷗

送晁道夫叔侄

晁氏出西鄂世家多藝文文莊和鼎實尙書亦大門簡編自𦇤褓簮笏到仍昆向來映軒冕頗據要路津恩勤均骨肉四海一堯民無咎晚相見實惟諸晁孫智囊似內史筆力窺漆園詞林少根蔕斯人今絕倫我爲折腰吏緑綺网蛛塵傾心得僚友燕及脊令原嘉肴味同和誦聲相聞如人逃空虛見似已解顏何況金石交乃其骨肉親二年吟楓葉忘我木索勤行行不忍別共醉古栁根樽前猶講學夏夜眾星繁念當侍白髮甘旨共蘭蓀帆檣灑風雨浪波出蛟黿持【一作侍】親愼【一作偵】行李彊學加飯飱革囊走官郵寄書逺相存阿四去大農六典與討論君到輦轂下爲問平生言儻登鄴王臺多話歸防軍

戲贈潘供奉

潘郎小時白如玉上學覓歸如杜鵑當年屢過乃翁家沽酒煮蠏不論錢大梁相逢初不識黃塵漬面催挽船不如去作萬騎將黒頭日致靑雲上

次韻惜範生

範侯軀幹小實有四海心稍臒疑內熱不怒見勇沈沽玉市無價汲泉井方深得失有豪末明年斧相尋

和冕仲觀試進士

人圍廟垣重皷作宮漏曉晨門傳放鑰坌入荒庭杪初如失木猿稍若安巢鳥黃鑪答拜辱月淡秋天杳發題疏疑經按劍或驚矯官曹嚴坐起迾卒禁紛擾儇趨蟻爭丘癡坐鷺窺沼江淮有名翚専或孤鷕袖手深槃礡乞靈頗澴繞稚旄半父子相面多中表鴻將鴈行【闕】牛防快犢小墨黦寒云筆尾撼叢篠雕【闕】寄鼻詠攘略傾耳剽剖蚌得珠難揚沙見金少遺形欹冠屨忘味棄昫麨𨿽揮魯陽戈餘勇事未了喧哄遂一空星河明木杪

山谷外集卷十二

欽定四庫全書

山谷外集卷十三

宋黃庭堅撰

律詩

漁父二首

秋風淅淅蒼葭老波浪悠悠白鬢翁範子幾年思狡呂公何處兆非熊天寒兩岸識漁火日落幾人收釣筒不困田租與王役一船妻子樂無窮

艸艸生涯事不多短船身外豈知他蒹葭浩蕩雙蓬鬢風雨飄零一釣蓑春鮪出潛畱客鱠秋蕖遮岸和兒歌莫言野父無分別解笑沈江捐汨羅

古漁父

窮秋漫漫蒹葭雨短褐休休白髮翁範子歸來思狡呂公何意兆非熊漁收亥日妻到市醉臥水痕船信風四海租庸人艸艸太平長在碧波中

題楊道人黙軒

灸手權門烈火炎冷溪寒谷反幽潛輕塵不動琴橫膝萬籟無聲月入簾秋後絲錢誰數得春餘蒼竹自知添客星異日乘槎去防訪成都人姓嚴

用幾復韻題伯氏思堂

夫子勤於籧伯玉洗心觀道得靈龜開門擇友盡三益淸坐不言行四時風與蛛絲迥碧落日將槐影下瑤墀天空地迥何處覓嵗計有餘心自知

贈別幾復

風驚鹿散豫章城邂逅相逢食楚蘋佳友在門忘燕寢故人發藥見平生只今滿坐且樽酒後夜此堂還月明契闊愁思巳知處西山影落暮江淸

趙令許載酒見過

玉馬何時破紫苔南溪水滿緑徘徊買魚斫鱠須論网撲杏供盤不數枚廣漢威名知訟少平原樽俎費詩催艸寂寂下簾幙稍得閒時公合來

和答趙令同前韻

人生政自無閒暇忙裏偸閒得幾回紫燕黃鸝驅日月朱櫻紅杏落條枚詩成稍覺嘉賔集飲少先愁急板催親遣小童鋤艸徑鳴騶早晚出城來

趙令答詩約攜山妓見訪

晴波鸂鶒漾潭隈能使遊人判不回風入園林寒漠漠日移宮殿影枚枚未嘗綠蟻何妨撥宿戒紅妝莫待催缺月西南光景少仍須挽【一作擔】取燭籠來

謝趙令載酒

邂逅相將倒一壺看朱成碧倩人扶欲眠甚急須公去能略陶潛醉後無

次韻賞梅

安知宋玉在鄰墻笑立春晴照粉光淡薄似能知我意幽閒元不爲人芳微風拂掠生春思小雨廉纎洗暗糚只恐濃而【一作葩】委泥土今誰解合返魂香

次韻答李端叔

喜接髙談若飲冰風騷淸興坐來增重尋伐木君何厚欲賦驪駒我未能山影北來浮匯澤松行東望際鐘陵相期爛醉西樓月緩帶憑欄濯鬱蒸

春近四絕句

閏後陽和臘裏回蒙蒙小雨暗樓臺柳條楡莢弄顏色便恐入簾雙燕來

亭臺經雨壓塵沙春近登臨意气佳更喜輕寒勒成雪未春先放一城花

小雪晴沙不作泥疏簾紅日弄朝暉年華已伴梅梢晚春色先從艸際歸

梅英欲盡香無賴艸色才蘇綠未勻苦竹空將嵗寒節又隨官柳到靑春

戲題葆眞閣

眞常自在如來性肯綮修持只益勞十二因緣無妙果三千世界起秋豪有心便醉聲聞酒空手須磨般若刀截斷眾流尋一句不離角與龜毛

戲贈南禪師

佛子禪心若葦林此門無古亦無今庭前栢樹祖師意竿上風幡仁者心艸木同霑甘露味人天傾聴海潮音胡牀黙坐不須說撥盡鑪灰刧數深

寄新茶與南禪師

筠焙熟香茶能毉病眼花因甘野夫食聊寄法王家石鉢收雲液銅缾煮露華一甌資舌本吾欲問三車

讀晉史

天下放虛誰知與道俱惟餘範武子乃是晉諸儒【範寧】

讀書呈幾復二首

身入羣經作蠧魚斷編殘簡伴閒居不隨當世師章句頗識揚雄善讀書

得君眞似指南車杖防方圖問燕居吾欲忘言觀道妙六經俱是不完書

阻水戲呈幾復二首

秋風落木秋天髙月入金樽動酒豪過眼衰榮等昏曉勿嗟遲速把心勞

月明遙夜見秋髙掛影依稀數豪散發行歌野田上一樽可慰百年勞

寄別說道

數行嘉樹紅張錦一派春波緑潑油回望江城見歸鳥亂鳴雙櫓散輕鷗柳條折贈經年別蘆箎吹成落日愁雙鯉寄書難盡信有情江水尙回流

學許氏說文贈諸弟

六書章句苦支離非復黃神太古時鳥迹虫紋皆有法猶勝雙陸伴兒嬉

李大夫招飲

欲遣吟人對好山暮天和雨醉憑欄座中雲气侵人濕砌下泉聲逼酒寒紅燭圍棊生死急淸風揮麈笑談閒更籌報盡不成起車從厭厭夜巳防

南康席上贈劉李二君

伯倫酒徳無人敵太白詩名有古風浪許薄才酬大雅長愁小戶對洪鐘月明如晝九江水天靜無雲五老峯此賞不疏眞共喜登臨歸興尙誰同

問漁父

白髮丈人持竹竿系船畱我坐柴闗偶然領防一談勝落日使人思故山

光山道中

客子空知行路難中田耕者自髙閒柳條鸎囀淸陰裏楸樹蟬嘶翠帶間夢幻百年隨逝水勞歌一曲對靑山出門捧檄羞閒友歸壽吾親得解顏

過方城尋七叔祖舊題

壯气南山若可排今爲野馬與塵埃淸談落筆一萬字白眼舉觴三百杯周鼎不酬康瓠價豫章元是棟梁材眷然揮涕方城路冠蓋當年向此來

早行

失枕驚先起人家半夢中聞雞憑早晏占斗辧西東轡濕知行露衣單覺曉風秋陽弄光影忽吐半林紅

新息渡淮

京塵無處可軒眉照面淮濱喜自知風裏麥苗連地起雨中楊樹帶煙垂故林歸計嗟遲暮久客平生厭別離落日江南采蘋去長歌柳惲洞庭詩

初望淮山

風裘雪帽別家林紫燕黃鸝巳夏深三釡古人幹祿意一年慈母望歸心勞生逆旅何休息病眼看山力不禁想見夕陽三徑裏亂蟬嘶罷柳陰陰

宿廣惠寺

鴉啼殘照下層城僧捨初寒夜气淸風亂竹枝垂地影霜榦桐葉落堦聲不遑將母傷今日無以爲家笑此生都下苦無書信到數行歸鴈月邊橫

初至葉縣

白鶴去尋王子晉眞龍得慕沈諸梁千年往事如飛鳥一日傾愁對夕陽遺老能名唐郡邑斷碑猶是晉文章浮雲不作苞桑計只有荒山意緒長

觀化十五首【並序】

南山之役偶得小詩一十五首書示同懷不及料簡銓次夫物與我若有境吾不見其邊憂與樂相過乎前不知其所以然此其物化歟亦可以觀矣故寄名曰觀化

柳外花中百鳥喧相媒相和隔春煙黃昏寂寞無言語恰似人歸鏁管

生涯蕭灑似吾廬人在靑山逺近居泉響風搖蒼玉佩月髙雲挿水晶梳

山回路轉水深深欲問津頭谷鳥吟隔岸野花隨意髮小蹊猶憶去年尋

風煙漠漠半陰晴人道春歸不見形嫩艸巳侵冰靣緑平蕪還破燒痕靑

一原風俗異衣裘流落來從綿上州未到淸明先禁火還依桑下系千秋【事具王延壽千秋賦】

故人去後絕朱弦不報雙魚巳隔年鄰笛風飄月中起碧雲爲我作愁天

菇蒲短短未出水渺渺春湖如凍雲安得酒船二萬斛棹歌長入白鷗羣

不知喜事在誰邊風結燈花何太妍恐是鄰家醅甕熟槽渠今夜響春泉

栁似羅敷十五餘宮腰舞罷不勝扶年年折在行人手借問春風管得無

【闕】步障三十里攄得南溪躑躅花馬上春風【闕】依稀人摘雨前茶

竹筍初生黃犢角蕨芽巳作小兒拳試尋野菜炊香飯便是江南二月天

身入醉鄕如避秦醒時塵事百端新塞鴻過盡無家信海燕歸來思故人

身前身後與誰同花落花開畢竟空千里追犇兩蝸角百年得意大槐宮

淘沙邂逅得黃金莫便沙中著意尋指月向人人不防淸霄印在碧潭心

花開嵗嵗復年年病眼看花隔晚煙春去明明紅紫落淸風明月是春前

和答王世弼

文章年少气如虹肯愛閒曹一禿翁上深知流水意鼻端不怯運斤風燕堂淡薄無歌舞鮭菜淸貧只韭蔥慚愧伯鸞畱步履好賢應與孟光同

朱道人下世

桑戶居然同物化靑燈猶在讀書檠身如陌上狂風過心似夜來新月明

陳氏園詠竹

不問主人來看竹小溪風物似家林春供饋婦幾番筍夏與行人百畝陰直气𨿽衝云漢上髙材終恐斧斤尋截竿可舉北溟釣欲贈溪翁誰姓任

和裴仲謀雨中自石塘歸

裴友西來詠古風驅馳萬象筆端空尙將物色畱分我逺近靑山煙雨中

次韻裴尉過馬鞍山

靑山如馬怒盤旋錯認林花作錦韉君不據鞍朝玉帝豈宜長作市門仙

題蘇才翁艸書壁後【並序】

才翁題保安寺云寺前有古松是數百年物余嘗納涼其下松今翦伐殆盡因感以作詩

老松不得千年壽何況髙材傲世人惟有艸書三昧法龍蛇夭矯鎖黃塵

哀逝

玉堂岑寂网蜘蛛那復晨糚覲阿姑緑發朱顏成異物靑天白日閉黃壚人間近別難期信地下相逢果有無萬化途中能邂逅可憐風燭不湏臾

迎醇甫夫婦

陳甥歸約柳靑初【一作飲屠酥】麥隴纎纎忽可鉏望子從來非一日因人略不寄雙魚園中鳥語勸沽酒窗下日長宜讀書防馬得行休更秣【一作逺嫁蕭咸親發白】巳令僮稚割生芻【一作平安行李莫徐徐】

河舟晚飲呈陳說道

西風脫葉靜林柯淺水扁舟閣半河落日遊魚穿鏡面中秋明月漲金波由來白髮生無種豈似靑山保不磨勝事只愁樽酒盡莫言爭柰醉人何

次韻任君官舍秋雨

墻根戢戢數蝸牛雨長垣衣亭更幽驚起歸鴻不成字辭柯落葉最知秋菊花莫恨開時晚谷穟猶思晴後收獨立搔頭人不解南山用取一樽酬

題樊侯廟二首

漢興丰沛開天下故舊因依日月明拔劍一巵戲下酒剖符千戶舞陽城皷刀屠狗少時事排闥諌君身後名異日淮陰儻相見安能鞅鞅似平生

門掩虛堂陰窈窈風搖枯竹冷蕭蕭丘墟余意誰相問丰沛英魂我欲招野老無知惟卜嵗神巫何事苦吹簫人歸里社黃雲暮只有哀蟬伴寂寥

題南寺王髯題名處

日華長在紅塵外春色全歸緑樹中花發鳥啼常走馬故人不見酒樽空

和答任仲微贈別

任君灑墨卽成詩萬物生愁困品題淸似釣船聞夜雨壯如軍壘動秋鼙寒花籬腳飄金鈿新月天涯掛玉箆更欲少畱觀落筆湏判一飲醉如泥

和仲謀夜中有感

紙窗驚吹玉蹀躞竹砌碎撼金瑯璫蘭釭有淚風飄地遙夜無人月上廊愁思起如獨緒繭歸夢不到合懽牀少年多事意易亂詩律坎坎同寒螿

睡起二首【時蒲城佚盜郡以校見督】

簾幕陰陰不見人日斜窗影弄遊塵風和睡起鳥聲樂天地無私花柳春

古來志士願不辱少在朝廷多在山寄食生涯無定止此心長到白雲間

書睢陽事後

莫道睢陽覆我師再興唐祚匪公誰流離顚沛義不辱去就死生心自知政使賀蘭非長者豈妨南八是男兒乾坤震蕩風塵晦愁絕宗臣陷賊詩【一作時】

漫書呈仲謀

漫來從宦著靑衫秣馬何嘗解轡銜眼見人情如格五心知外物等朝三經時道上衝風雨幾日樽前得笑談賴有同僚慰羇旅不然吾巳過江南

登南禪寺懷裴仲謀

茅亭風入葛衣輕坐見山河表裏淸歸燕略無三月事殘蟬猶占一枝鳴天髙秋樹葉公邑日暮碧雲樊相城別後寄詩能慰我似逃空谷聽人聲

次韻答任仲微

邂逅相逢講世盟諸任尊行各才名交情吾子如棠棣酒椀今秋對菊英髙論生風搖麈尾新詩擲地作金聲文章學問嗟予晚深信前賢畏後生

夏日夢伯兄寄江南

故園相見略雍容睡起南窗日射紅【一作相攜猶聴隔溪舂睡起開書見手封】詩酒一年談笑隔江山千里夢魂通河天月暈魚分子槲葉風微鹿養茸幾度白砂靑影裏審聴嘶馬自搘筇【一作白髮倚門愁絕處可堪衣斷去時縫】

同孫不愚過昆陽

田園恰恰值春忙驅馬悠悠昆水陽古廟藤蘿穿戶牖斷碑風雨碎文章眞人寂寞神爲社堅壘委蛇女采桑拂帽村簾誇酒好爲君聊解一瓢嘗【今昆陽有水俗號灰河圖經乃以爲壞河予考之皆不然正在昆陽城南恐是昆水地裏志言昆水出南儻是乎】

寄頓二主簿時在縣界首部夫鑿石塘河

楊柳靑靑春向分遙知河曲萬夫屯侵星部曲隨金鼓帶月旌旗宿渚亹畚鍤如雲聲洶洶風埃成霧气昏昏巳令訪問津頭路行約靑簾共一樽

次韻答蒲元禮病起

暖律溫風何處饒莫言先上緑楊條梢頭紅糝杏花發甕面浮蛆酒齊銷吏事困人如縛虎君詩入手似聞韶直須扶病營春事老味難將少壯調

春祀分得葉公廟雙鳬觀

春將祠事出門扉宮殿參差繚翠微淸曉風煙迷部曲小蹊桃杏掛冠衣葉公在昔眞龍去王令何時白鶴歸糟魄相傳漫靑史獨懷千古對容徽

戲招飲客解酲

破卯扶頭把一杯燈前風味喚仍回髙陽社裏如相訪不用閒攜惡客來【不飲者爲惡客見元次山集】

送陳氏女弟至石塘河

富貴常多覆族憂賤貧骨肉不相收獨乘舟去值花雨寄得書來應麥秋行李淮山三四驛風波春水一雙鷗漫言離別愁難遣今日眞成始欲愁

【闕】頓二主簿不置酒

【闕】

欵曲【一作四海聲名習主簿】歌傾家釀勿徘徊【一作相逢闕】

千中半夜分去一嵗無多春蹔來落日園林

【闕】

桃李聴傳杯紅疏綠暗明朝是公事相過【闕】

孫不愚引開元故事請爲移春檻因而贈答

南陌東城處處春不須移檻損天眞鬢毛欲白休辭飲風雨無端只誤人鳥語提壺元自好酒狂驚俗未應嗔稍尋緑樹爲詩社更籍殘紅作醉茵

陳說道約日送菜把

南山疇昔從諸父雨甲煙苗手自鉏三徑就荒歸計拙混煩僚友送園蔬

答和孔常父見寄

孔氏文章冠古今君家兄弟況南金爲官落魄人誰問從騎雍容獨見尋旅館別時無宿酒郵筒開處得新吟黃山依舊寒相對豈有愁思附七林【傅子集古今事號七林來詩云黃公山下官悰冷應有新呤續七哀】

次韻伯氏謝安石塘蓮花酒

花蘂芙蕖拍酒醇浮蛆相亂菊英新寒光欲漲紅螺靣爛醉從歌白鷺巾行樂銜杯常有意過門問字久無人王孫欲遣雙壺到如入醉鄕三月春

題雙鳬觀

飄蕭閱世等虛舟【一作人世若虛舟】嘆息眼前無此流滿地悲風盤翠竹半叢寒日破紅橊靑山空在衣冠古【一作不逐市朝攺】白鶴不歸【一作歸來】宮殿秋王令平生樽酒地千年萬嵗想來遊

從陳季張求竹竿引水入廚

井邊分水過寒防斬竹南溪仗友生來釀百壺春酒味怒流三峽夜泉聲能令官舍庖廚潔未減君家風月淸揮斧直須輕放手卻愁食實鳯皇驚

呈王明復陳季張

倦客西來厭馬鞍爲予休轡小長安陳遵投轄情何厚王粲登樓興未防雪壓羣山晴後白月臨千里夜深寒少畱待我同歸去洛下林中斫釣竿

曉從任大夫祖行過石橋寄粹甫

令尹鳴騶過石橋想君寒夢正飄搖追思轉覺年來劇亂似春風柳萬條

飲南禪梅下戲題

新春江上使星回不爲離人寄早梅愛惜幽香意如此一樽豈是等閒來

次韻邵之才將流民過懸帛嶺均田

獨賢從是出荒城下馬攜筇上石層幽洞尋花疑阮肇斷崖長嘯想孫登欲超浮世掛冠紱未決重云撫劍稜經雨曉煙寒索寞順風樵叟震碐砯山形春到添髙秀瀑澑冰消轉沸騰行有流移攜𦇤褓坐看憔悴拾薪蒸素餐每愧斯民病攺作常爲法吏繩官小責輕須自慰得逢佳處幾人曽

陳季張有蜀芙蓉長飲客至開輒剪去作詩戲之

剪花莫學韓【闕】令投轄惟聞陳孟公客興不孤春竹葉年華全屬拒霜叢子蹙迫三秋盡靑女摧殘一夜空著意畱連好風景非君誰作主人翁

再贈陳季張拒霜花二首

皷盆莊叟賦情濃天遣霜華慰此公想見尙能迷蝶夢移栽聞說自蠶叢酒傾玉醆垂連盡鱠簇金盤下筯空秉燭欄邊連夜飲全勝折與賣花翁

倒著接籬吾素風當時酩酊似山公且看小檻新花蕋休泥他家晚菊叢顧笑千金延客醉解酲五斗爲君空歡娯盡屬少年事白髮欺人作老翁

送杜子卿歸西淮

雪意涔涔滿面風杜郎馬上若徵鴻樽前談笑我方惜天外淮山誰與同行望村簾沽白蟻醉吟詩句入丹楓一時眞賞無人共尙憶江南把釣翁

雪中連日行役戲書簡同僚

簡書催出似驅雞聞道饑寒滿屋啼炙背宵眠榾柮火嚼冰晨飯薩波虀風如利劍穿狐腋雪似流沙飲馬蹄官小責輕聊自慰猶勝擐甲去徵西

離汝寄張子

艸枯木落晚淒淒目斷黃塵聴馬嘶想子重行分首處荒涼巢父井亭西

次韻元禮春懷十首

漸老春心不可言亦如琴意在無弦新花準擬千埸醉美酒經營一百船

春心分付酒杯銷勿爲浮雲妄動搖試覓金張池館問幾人能挿侍中貂

故園春色常年早紅紫知他破幾苞壓帽花枝如可折折花手版直須拋

久無長者回車轍仲蔚門墻映野蒿稍覺春衣生蟣虱南窗晴日照爬搔

春來問字有誰過頗覺閒銷日月多醉裏乾坤知淸聖貧中風物似詩魔

春風也似江南早梅與辛夷鬭著花自是無言桃李晚莫嗔楡柳更萌芽【來詩有春晚之嘆】

穿花蹴踏千秋索挑菜嬉遊二月晴已被風光催我老懶隨兒輩繞春城

老杜當年鬢髮華尙言春到酒須賒不堪詩思相料理惱亂街頭賣酒家

冉冉光陰花柳紅飄紫落便蔫黃都無畔岸隨風去卻是遊絲意思長

聞道鄰家有酒缾三更不臥叩柴扃我身便是鴟夷榼肯學離騷要獨醒

再和元禮春懷十首【並序】

元禮蒲君成都之佳少年風調淸越好狎使酒頃嘗下三峽窺九嶷探禹穴觀濤江故其詩淸壯崛奇一揮毫數千字澡雪塵翳動搖人心然錢塘江東一都防風煙花月不知其幾坊幾曲變否【一作態】恍惚使少年心醉而忘反元禮蓋入其鄕啗其炙者也今已折節自苦恂恂退避從容學問文章然時時酒後耳熱稍出其故態而又激於聲詩夫不塞不流不止不行此物之情也故極道狹邪遊冶之樂江湖契闊之愁至蕭然疲役不可支持乃反之以正云

回腸無柰別愁煎待得鸞膠續斷最憶錢塘風物苦西湖月落采菱船

吳中風物最嬌嬈百里春風酒斾搖往往貴人畱騎從少年叢裏貫金貂

行雲行雨迷三峽歸鳳求皇振九苞【鳳尾也】月白花紅傾酒滿不將春色等閒拋

紅紫欲疏啼百勞洞宮春色醉蟠桃虛窗酒病扶頭起彊取金釵癢處搔

抹【莫八切】裙彩鳳盤宮錦插鬢眞珠絡貝多酒惡花愁夢多魘靈砂犀角費頻魔【一作磨】

玉壺耽耽【音擔】浸晴霞庭有三春接續花準擬只無難白髮金鑪誰爲煮金芽

雨餘花色倍鮮明最是春深多晚晴美酒壯人如敵國千金一笑買傾城

風光琰琰動春華回首煙波萬里賒山似翠屏西子國溪如罨畫越王家

雙盤錦帶丁香結窄袖春衫甘艸黃舊贈恐能開寶匣新年時夢殘糚

滯夢停愁亂性靈安眠滅念閉幽扃體中忽覺有佳處讀易一篇如酒醒

次韻奉和仲謨夜話唐史

貞觀規摹誠逺大開元宗社半存亡才聞冠蓋遊西蜀又見干戈暗洛陽哲婦乘時傾嫡後大閽當國定儲皇傷心不忍前朝事願作元龜獻未央

書舞陽西寺舊題處【並解序】

已酉二月按鬭死者於舞陽授館在縣西浮圖食罷解衣磅礡壁間得往嵗書思拂塵落筆之時觀者左右便似數百年事信今夢中彊記昔夢耳新物代故物如十指相爲倚伏抵掌而談縮手入袖遂成前塵造形乃悟巳非其防矢貫其首方且睨引弓者誰故古人嘗眇萬物以爲言以爲樞始得其環中以應無窮嗟乎浩浩七年其間興廢成壊所更多矣自其究竟言之誰廢誰興誰成誰壊非見無我非我無見故曰無所見見去言以觀吾言後當有知言者

萬事紛紛日日新當時題壁是前身寺僧物色來相訪我似昔人非昔人

飲李氏園三首

小摘來禽興未厭蔬畦經雨緑纎纎坐分紫石蒲萄下不怕龍須罥帽檐

日暮涼風特特來醉呼紅燭更傳杯歌防興盡須歸去不用繁蟬抵死催

手挼紅杏醉繁香回首春前夢一便與經營百船酒再來應是菊花黃

宿黃山

平時遊此每雍容掩袂今來對晚風白首同歸人不見黃山依舊月明中

題季張竹林村

百畝淸陰十萬竿一溪流水四圍山太平無用經綸者乞與閒身向此閒

次韻答邵之才

文章眞向古人疏聊有孤懷與世殊陋質不堪華衮贈可能薏苡似明珠

呈李卿

歌舞如雲四散飛東園籃轝醉歸時細看春色低紅燭仰折花枝墜接籬仙李回風轉長袖野桃侵雨浸燕脂夜長晝短知行樂不負君家樂府詩

六月閔雨

湯帝咨嗟懲六事漢庭災異劾三公聖朝罪巳恩寛大時雨愆期旱蘊隆東海得無寃死婦南陽疑有臥雲龍傳聞巳減太官膳肉食諸君合奏功

旣作閔雨詩是夕遂澍雨夜中喜不能寐起作喜雨詩

南風吹雨下田塍田父伸眉願力耕麰麥明年應解好簾櫳今夜不勝淸直須洗盡焦枯意不厭屢聞飄灑聲黃卷腐儒何所用惟將歌詠報升平

公益嘗茶

子云窗下艸經寒雀爭喧戶晝扃好事應無攜酒榼相過聊欲煮茶缾

予旣不得葉遂過洛濵醉遊累日

癭民見我亦悠悠癭木累累滿道周飛舄巳隨王令化眞龍寧爲葉公畱不能洗耳箕山去且復吹笙洛浦遊捨故趨新歸有分令人何處欲藏舟

雜詩

迷情澹蕩不知津老卻平生夢幻身滿眼紛華心寂寞長安市上酒家人

曹村道中

嘶馬蕭蕭蒼艸黃金天云物弄微涼瓜田余蔓有荒隴梨子壓枝鋪短墻明月風煙如夢寐平生親舊隔湖湘行行秋興已孤絕不忍更臨山夕陽

漫書呈幾復三首

古人踽踽巳先登後學蕭蕭不再興顧我尫羸君勉彊百年漂忽甚風燈

空名不系身輕重此道當如命廢興髣髴古人如可作解衣捫虱對靑燈

秋虫振羽驚寒夢河漢西斜夜獨興欲罷不能呼子起新涼宜近讀書燈

畱幾復飲

幾復平生好能來屈馬蹄愈風觀艸檄刮膜受金箆藏器時難得忘言物巳齊買書聊教子讓粟不謀妻碧艸迷寒夢丹楓落故溪爾時千里恨且願醉如泥

再畱幾復

客興蔽鶉衣囊金罄馬蹄羸驂多斷轡垢發不勝箆道徳千年事窮通一理齊晚田猶漑種穉子且歸妻徑欲眠漳浦幾成訪剡溪鄙心須澡雪蓮藕在淤泥

謝陳正字送荔枝三首

十年梨棗雪中看想見江城荔子丹贈我甘酸三百顆稍知身作近南官

齋余睡思生湯餅紅顆分甘愜下茶如夢泊船甘柘雨芭蕉林裏有人家

橄欖灣南逺歸客煩將嘉菓送蓬門紅衣襞積蠻煙潤白曬丁香之子孫

山谷外集卷十三

欽定四庫全書

山谷外集卷十四

宋黃庭堅撰

律詩

答龍門潘秀才見寄

男兒四十未全老便入林泉眞自豪明月淸風非俗物輕裘肥馬謝兒曹山中是處有黃菊洛下誰家無白醪想得秋來常日醉伊川淸淺石樓髙

寄張仲謀次韻

風力蕭蕭吹短衣茅檐霜日淡暉暉天寒塞北鴈行落嵗晚大梁書信稀湖稻初舂云子白家雞正有槀頭肥割鮮炊黍尋前約公事可來君不違

客自潭府來稱明因寺僧作靜照堂求予作

客從潭府渡河梁籍甚傳誇靜照堂正苦窮年對塵土坐令合眼夢湖湘市門曉日魚蝦白鄰捨秋風橘柚黃去馬來舟爭嵗月老僧元不下胡牀

雜詩七首

此身天地一蘧廬世事消磨綠鬢疏畢竟幾人眞得鹿不如終日夢爲魚

營巢燕燕幾時休在處成家春復秋嵗嵗自來還自去主人無厭客無求

館甥宮裏嘆才難當日同朝聴百官光武早知堯舜事只今那得子陵灘

少年不愛萬金身歌舞尋春愁送春滿眼紛華心寂寞長安市上酒家人

薰鑪茶鼎偶然同晴日鴉啼杮葉風萬事盡還麯居士百年常在大槐宮

古屋淸寒雪未銷小窗晴日展芭蕉酸甘荔子嘗春酒更碾新芽薦菊苖

碧窗涼簟惟便睡露井無塵防綠槐夢入醉鄕猶病渴轆轤聲到枕邊來

飲韓三家醉後始知夜雨

醉臥人家久未曽偶然樽俎對靑燈兵廚欲罄浮蛆甕饋婦初供醒酒冰【予常醉後字水晶鱠爲醒酒冰酒徒皆以爲知言】

只見眼前人似月豈知簾外雨如繩浮雲不負靑春色未覺新詩減杜陵

張仲謨許送河鯉未至戲督以詩

浮蛆琰琰動春醅張仲臨津許鱠材鹽豉欲催蒓菜熟霜鱗未貫柳條來日晴魚网應曽防風軟河冰必暫開莫誤曉窗占食指仍須持取報章回

和答張仲謨泛舟之詩

云容天影水中搖分坐船舷似小橋聯句敏於山吐月舉觴疾甚海吞潮興來活臠牛心熟醉罷紅鑪鴨腳焦公子翩翩得眞意馬蹄塵裏有嘉招

食瓜有感

暑軒無物洗煩蒸百菓凡材得我憎蘚井筠籠浸蒼玉金盤碧筯薦寒冰田中誰問不納履坐上適來何處蠅此理一杯分付與我思明哲在東陵

道中寄公壽

坡陁羸馬暮云昏苦憶兔園髙帝孫子捨芝蘭皆可佩後房桃李總能言秋千門巷火新攺桑柘田園春向分病酒相如在行役梁王誰與共淸樽

行邁雜篇六首

簇簇深紅間淺紅苦才多思是春風千村萬落花相照盡日經行錦繡中

白白紅紅相間開三三五五踏靑來戲隨蝴蝶不知逺驚見行人笑卻回

村落人家桃李枝無言气味亦依依可憐憔悴蓬蒿底蜂蝶不知春又歸

杏村桃塢春三月少有人家不出遊一顧𨿽無傾國色千金肯爲使君畱

滿院靑楊吐白緜未多柳絮解漫天野人豈防斷優劣只問牀頭沽酒錢

十日狂風桃李休常因酒盡覺春愁泰山爲肉釀滄海料得人間無白頭

去賢齋

爭名朝市魚千里觀道詩書豹一斑末俗風波尢浩渺古人廉陛要躋攀螗螂怒臂當車轍鸚鵡能言著鏁闗顧我安知賢者事松風永日下簾間

粹老家隔簾聴琵琶

馬卿勸客且無喧請以侍兒臨酒樽糚罷黃昏簾隔靣曲終淸夜月當軒【一作一曲明妃愁絕塞數聲啄木響春山借一韻】不亂撥來往字字如聞人語言千古胡沙埋妙手【一作質】豈如桃李在中園

江南

夢寐江南未得歸淸波鷠子上鉤肥五年身屬官倉米輸與漁人坐釣磯

道中寄景珍兼簡庾元鎭

傳語濠州賢刺史隔年詩債幾時還因循樽俎疏相見棄擲光陰只等閒心在靑雲故人處身行紅雨亂花間遙知別後多狂醉惱殺江南庾子山

次韻景珍酴醿

莫惜金錢買玉英擔頭春老過淸明天香國艷不著意詩社酒徒空得名及此一時須痛飲巳三日作狂酲濠州園裏都開盡腸斷蕭蕭雨打聲

呈馬粹老範徳孺

潁上相逢杏始靑爾來瓜壠有新耕四時爲嵗巳中半萬物得秋將老成日永淸風搖麈尾夜防飛雹落棊枰兩防未覺過從數政以頑疏累友生

謝張仲謀端午送巧作

君家玉女從小見聞道如今畫不成剪裁似借天女手萱艸石橊偏眼明

送張子列茶

齋餘一椀是常珍味觸色香當幾塵借問深禪長不臥何如官路醉眠人

三月壬申同【闕】

觀淨名寺經藏得明禁中沈炯同庾肩吾諸人遊明慶寺詩次韻奉呈二公【鷲道三層防庵固一重堂馴鳥逐齋磬狎獸繞禪牀摘菊山無酒然松夜有香幸得聞髙勝於此憲空王】

祕藏開新譯天花雨舊堂證經多寶防寢疾淨明牀鳥語雜歌頌蛛絲凝篆香同遊得趙李談道過何王【凝一作疑】

雨過至城西蘇家

飄然一雨灑靑春九陌淨無車馬塵漸散紫煙籠帝闕稍回晴日麗天津花飛衣袖紅香濕柳拂鞍韉綠色勻管領風光惟痛飲都城誰是得閒人

謝仲謀示新詩

贈我新詩許指瑕令人失喜更驚嗟淸於夷則初秋律美似芙蓉八月花采菲直須論下體鏈金猶欲去寒沙唐朝韓老誇張籍定有云孫作世家

十月十五早飯淸都觀逍遙堂

心遊魏闕魚千里夢覺邯鄲黍一炊疏食菜羮吾亦飽逍遙堂下葉辭枝

紅蕉洞獨宿

南牀髙臥獨逍遙眞感生來不易銷枕落夢魂飛蛺蝶燈殘風雨送芭蕉永懷玉樹埋塵土何異防鳩掛葦苕衣笐糚臺蛛結网可憐無以永今朝

春雪呈張仲謀

暮雪霏霏若散鹽湏知千隴麥纎纎夢闌半枕聴飄瓦睡起髙堂看入簾剩與月明分夜砌卽成春澑滴晴檐萬金一醉張公子莫道街頭酒債添

和答劉太博攜家遊廬山見寄

緩轡松陰不起塵嵐光經雨一番新遙知數夜尋山宿便是全家避世人落日巳迷煙際路飛花還報洞中春可憐不更尋源入若見劉郎想問秦

次韻伯氏戲贈韓正翁菊花開時家有美酒

鬢髮斑然潘騎省腰圍瘦盡沈東陽茶甌屢煮龍山白酒椀希逢若下黃烏角巾邊簮鈿朶紅銀杯面凍糖霜防須著意憐時物看取年華不久芳

答李康文

才甫經年斷來往逢君車馬慰秋思幽蘭被逕聞風早薄霧乘空見月遲每接雍容端自喜交無早晚在相知深慙借問談經地敢屈康成入絳帷

送彭南陽

南陽令尹振華鑣三月春風困柳條攜手河梁愁欲別離魂芳艸不勝招壺觴調笑平民訟賓客風流醉舞腰若見賢如武侯者爲言來仕聖明朝

送鄧愼思歸長沙覲省

鄧侯過我解新鞿潦倒猶能似舊時西邑初除折腰尉南陔常詠采蘭詩姓名巳入飛龍榜書信新傳喜鵲知何日家庭供一笑緑衣便是老萊衣

從時中乞蒲團

織蒲投我最宜寒正欲陰風雪作團方竹火鑪趺坐穏何如矍鑠跨徵鞍

戲答諸君追和予去年醉碧桃

當時倒著接防回不但碧桃邀我來白蟻撥醅官酒滿紫綿揉色海棠開

雪後登南禪茅亭簡張仲謀二首

雪後憑髙望洛都萬峯遮眼白模糊相將閬苑樓臺上展盡山陰水墨圖

風入村墟搖酒斾云埋行徑罷樵蘇狐裘年少宜追獵正有饑鷹待一呼

景珍太博見示舊唱和蒲萄詩因而次韻

映日圓光萬顆餘如觀寶藏隔蝦須夜愁風起飄星去曉喜天晴綴露珠宮女揀枝模錦繡論【一作包】師持味比醍醐欲收百斛供春釀放出聲名壓酪奴

喜念四念八至京

朔雪蕭蕭映薄幃夢回空覺淚痕稀驚聞庭樹鳥烏樂知我江湖鴻鴈歸拂榻喜開姜季被上堂先著老萊衣酒樽煙火長相近酬勸從今更不違

次韻伯氏寄贈蓋郎中喜學老杜之詩

老杜文章擅一家國風純正不攲斜帝閽悠邈開關鍵虎穴深沈探爪牙千古是非存史筆百年忠義寄江花潛知有意升堂室獨抱遺編校舛差

蓋郎中惠詩有二彊攻一老不戰而勝之嘲次韻解之

詩翁琢句玉無瑕淡墨稀行秋鴈斜讀罷淸風生麈尾吟余新月度檐牙自知拙學無師匠要且彊【一作狂】言遮眼花筆力有餘先示怯眞成勾踐勝夫差

和呂祕丞

北海尊中忘日月南山霧裏晦文章淸朝不上九卿列白髮歸來三徑荒車轍馬蹄疏市井花光竹影照門墻人間榮辱無來路萬頃風煙一艸堂

雜詩四首

扁舟江上未歸身明月淸風作四鄰觀化悟來俱是妄漸疏人事與天親

佛子身歸樂國遊至人神防碧天寥劫灰沈盡還生妄但向平沙看海潮

小徳有爲因有累至神無用故無功須知廣大精微處不在存亡得失中

黃帝煉丹求子母神農嘗藥辧君臣如何苦思形中事憂患從來爲有身

次韻子髙卽事

詩禮不忘它日問文章未覺古人疏靑雲自致屠龍學白首同歸種樹書綠葉靑陰啼鳥下游絲飛絮落花餘無因常得杯中物願作鴟夷載屬車

次韻寄藍六在廣陵

聖學相期滄海頭當時各倚富春秋班揚文字初無意滕薛功名自不優焦尾朱非眾聴南山白石使人愁傳聲爲向揚州問相憶猶能把酒不

再和寄藍六

南極一星淮上老承家令子气橫秋萬端只要稱心耳五鼎何如委吏優海燕催歸人作社江花欲動雨含愁追思二十年前防常棣飄零嘆鄂不【一作嘆白頭頃從廉叔諸兄遊今皆凋落】

戲書效樂天

造物生成嵇叔嬾好人容縱接輿狂鳥飛魚泳隨髙下蟻集蜂衙聴典常母惜此兒長道路兄嗟予弟困冰霜酒壺自是華胥國一醉從他四大忙

余成詩【並序】

役者余成忠信不二執鄙事八年未嘗見其過其畏得而好徳畏不善而愼罰躬行而心安樂問其部伍蓋自其少時至於今行年六十矣猶一日也察其私持廉甚謹而逺名吾嘗與僚友論其人𨿽古之學問士大夫木彊而厚於徳如第五公胡威未能逺過也此其人豈子夏所謂𨿽曰未學吾必謂之學矣者乎吾貧不能脫其役與之同歸江湖之上作詩以識愧

丹籍生涯無列鼎白頭忠信可專城自非車騎將軍勢愧使王尼常作兵【晉王尼爲兵大將軍幕府洛中名士王澄胡母輔之皆與尼交將軍聞之因與尼長假遂得離兵尼字季孫】

寄張仲謀

好在張公子淸秋應苦吟衣穿慈母綫囊罄旅人金早晚辭天闕歸來慰陸沈黃花一樽酒期與爾同斟

次韻春遊別說道二首

愁眼看春色城西醉夢中柳分楡莢翠桃上竹梢紅燕濕社翁雨鶯啼花信風別離感貧賤殷子正書空靑春倚江閣萬象客愁中江水不勝緑檐花無賴紅攲斜半簾日畱滯一帆風攜手離筵上淸樽不易空

講武臺南有感

月明猶在撘衣竿曉踏臺南路屈盤騶子雨中先馬去村童煙外倚墻看鴉啼宰木秋風急鷺立漁船野水漧花似去年堪折贈插花人去涙闌干

孫不愚索飲九日酒巳盡戲答一篇

滿眼黃花慰索貧可憐風物逐時新範丹出後塵生釡郭泰歸來雨墊巾偶有淸樽供壽母遂無餘瀝及他人年丰酒價應須賤爲子明年作好春

辱粹道兄弟寄書久不作報以長句謝不敏

病癖無堪吾懶書交親情分豈能疏深慙煙際兩鴻鴈遺我罾中雙鯉魚故國靑山常極眼今年白髮不勝梳幾時得計休官去筍葉【闕】同趂虛

和知命招晁道夫叔侄

過我諸公子寂廖非世娯茶須親碾試酒可倩行沽日永烏皮幾窗寒竹火鑪不來尋翰墨僮僕解揶揄

再次韻戲贈道夫

名教自樂地思君相與娯囊錐見末疾櫝玉待時沽雨歇鳴鳩樹薰銷睡鴨鑪不來應夢起子學【闕】揄

秋思

椎牛作社酒新篘扶老將兒嬉隴頭木落人家見雞犬曉寒溪口在汀洲無功可佩水蒼玉卒嵗空思狐白裘身到楚傖非屈宋顧慙疎懶作悲秋

希仲招飲李都尉北園

曉踏驊驑傍古墻北園同系紫遊韁主人情厚杯無算別館春深日正長楊柳陰斜移坐晚酴醿花暗染衣香夜深恐觸金吾禁走馬天街趁夕陽

過西山

新春木葉未防籠西望天涯幾日通商洛山間白雲起行歌思見采芝翁

夜聞鄰舟崔家兒歌

半夜聞歌客寢驚空餘縹緲渡江聲湘妃舞罷波紋冷月欲銜山天未明

重答

莫怪東墻擲果頻沈郎眉宇正靑春自言多病腰圍減依舊瓊林照映人

鴻溝【此詩止子產廟乃和李秀才四絕句山谷晚年獨取楊朴墓一首】

英雄並世不相容割據山川計亦窮溝水巳東全入漢淮陰誰復議元功

裴晉公書堂

裴公入相便論兵躍馬淮西一戰平黃閣不須金印好卻來山下作書生

子產廟

區區小鄭多君子誰若公孫用意深監巫執節誅腹誹不除鄕校獨何心

見二十弟倡和花字漫興五首

落絮遊絲三月候風吹雨洗一城花未知東郭淸明酒何似西窗谷雨茶

官駞鳴鐸逐鹽車只見風塵不見花空作江南江北夢辛夷躑躅倚山茶

睡起艸三畝宅無人送酒眼昏花不知誰勸路門講天上日長坐賜茶

鄴城也似洛城闊【闕】園林學養花欲把一樽隨飲處【闕】處處鎖官茶

池面白魚吹落絮【闕】

退枯花無因光祿賜官酒且學潞公灌蜀茶

九日對菊有懷粹老在河上四首【後二首爲琵琶女奴作】

月邀棊約屢登臺學省公防只對街九日菊花孤痛飲百端人事可安排

黃花節晚猶可惜靑眼故人殊未來金蕋飛觴無計【闕】香鈿滿地始應回

憶得舊時重九日紫萸黃菊壓梳釵寒花有意催垂淚喜鵲無端屢下堦

碧窗閒殺春風手古柳啼鶯幾日回縱有黃花堪對酒應無紅袖與傳杯

贈謝敞王博諭

髙哉孔孟如秋月萬古淸光仰照臨千里特來求驥馬兩生於此敵黃金文章最忌隨人後道徳無多隻本心【闕】軫斷塵漠漠起予【闕】伯牙琴

和答郭監簿詠雪

細學梅花落晚風輕翻柳絮下春空家貧無酒願鄰富官冷有田知嵗丰夜聴枕邊飄屋瓦夢成江上打船篷覺來幽鳥語聲樂疑在白鷗寒葦中

直捨寄陳子惠

廣文賔退下簾重涼气微生筆硯中不得朱寫流水緑槐陰合鳥呼風

和庭誨雨後

小霽臥觀書涼軒夏簟舒天靑印鳥迹云黒捲犀渠新月來髙樹淸風轉廣除雨師眞解事一爲洗空虛

和庭誨苦雨不出

端舌廣文捨暑服似純綿綠竹塵防合紅橊日炙蔫披襟風入幌灑面雨連天莫惜角巾墊勤來坐馬韀【老杜有兒去看魚笱人來坐馬韀之句】

次韻庭誨按秋課出城

風鳴落意地露著晚瓜田官道奔車气經家煮棗煙獲人歌挃挃公子騎翩翩旁捨來髙隠明秋願有年

大風

霜重天髙日色微顚狂紅葉上堦飛北風不惜江南客更入破窗吹客衣

題司門李文園亭

白氏艸堂元自葺陶家三徑不教荒靑蕉雨後開書卷黃菊霜前碎鵠裳落日看山憑曲檻淸風談道據胡牀此來遂得歸休意卻莫翻然起相湯

南屏山【以下九首次韻和臺源諸篇】

襞積藍光刻削成主人題作正南屏身更萬事巳頭白相對百年終眼靑煙雨數峯當隱幾林塘一帶是中庭紅塵車馬無因到石壁松門本不扃

七臺峯

欲雕佳句累層巒深愧揮斤斲鼻端作者七人俱老大昻藏卻立古衣冠千年避世市朝攺萬籟入松溪澗寒我有號鐘鎖蛛网何時對汝發淸彈

七臺溪

先生行樂在淸溪滿世功名對畫脂一道寒波隨眼淨百年髙柳到天垂昔人無處問誰氏遺礎有情猶舊基猿鶴至今煙慘淡賢愚俱盡水漣漪四時相及漏催滴萬事不疑冰冸澌聊欲烹茶羮杞菊身如桑薴與天隨

疊屏巖

篁竹參天無人行來遊者多蹊自成石屏重疊翡翠玉蓮蕩宛轉芙蓉城世緣遮盡不到眼幽事相引頗關情一鑪沈水坐終日喚夢鵓鴣相應鳴

靈壽臺

藤樹誰知先後生萬年相倚共枯榮層臺定自有天地鼻祖巳來傳父兄虎豹文章藏霧雨龍蛇頭角聴雷聲何時暫取蒼煙策獻與本朝優老成

仙橋洞

橫閣晴虹渡石溪幾年鑰鎖鎭瑤扉洞中日月眞長久世上功名果是非叱石元知牧羊在爛柯應有看棊歸若逢白鶴來華表識取當年丁令威

靈椿臺

固蔕深根且一丘少時嘗【闕】

堂柱幾嵗經營江漢洲終以不才名四海果然無禍閱千秋空山萬籟月明底安得閒眠石枕頭

雲溪石

造物成形妙畫工地形咫尺逺連空蛟鼉出沒三萬頃雲雨縱橫十二峯淸坐使人無俗气閒來當暑起淸風諸山落木蕭蕭夜醉夢江湖一葉中

羣玉峯

洞天名籍知第幾洞口諸峯蒼翠堆雕虎嘯風斤斧去飛簾吹雨曉煙回日晴圭角升虹气月冷明珠割蚌胎種玉田中飽春筍仙人憶得早歸來

寄題瑩中野軒

開軒城市如村落人似往時陳太丘暄景半窗行野馬雨寒疏竹上【闕】平生江海心猶在退食詩書吏罷休

【闕】

力必知耆舊想風流

觀叔祖少卿奕棊

世上滔滔聲利間獨憑棊局老靑山心遊萬里不知逺身與一山相對閒夜半解圍燈寂寞樽前翻卻酒瓓因觀勝負無常在生死【闕】

不關

窗日

嘆息西窗過隙駒微陽初至日光舒【闕】

長宮中綫添得思堂一卷書

次韻郭明叔登縣樓見思長句

令尹登臨多暇日杖生芝菌筆生埃溪橫鳳尾寒光去山擁旌陽翠气來晚市張燈明逺近【闕】畱客舞徘徊紅裳珠履知多在防檢惟無【闕】秀才

銅官僧捨得尙書郎趙宗閔墨竹一枝筆勢妙天下爲作小詩二首

省郎潦倒今何處敗壁風生霜竹枝滿世【闕】專翰【闕】誰爲眞賞拂蛛絲

獨來野寺無人識故作寒崖雪壓枝想得平生藏妙手只今猶在鬢如絲

曉出祥符趨府

朝霞藻繪舜衣裳天碧山靑認赭黃憶得禦鑪煙直下紫宸辭罷過宮廊

夜觀蜀志

蓋世英雄不自知暮年初志各參差南陽隴底臥龍日北固樽前失箸時霸主三分割天下宗臣十倍勝曹丕寒鑪夜發塵書讀似覆輸籌一局棊

戲答龍泉余尉問禪二小詩

重簾復幕鎖蛾眉銀燭金荷醉舞衣長爲扶頭欠鬥酒不關禪病減腰圍

翻頭作尾掉枯藤臘月花開更造冰何似淸歌倚桃李一鑪沈水醉紅燈

戲贈元翁

從來五字弄珠璣忍負僧牀鎖翠微傳語風流三語掾何時綴我百家衣

行役縣西喜雨寄任公漸大夫

行役勞人望縣齋心如枯井喜塵埃靑燈簾外蕭蕭雨破夢山根殷殷雷新麥欲連天際好濃云猶傍日邊來田歌巳有丰年意令尹眉頭想豁開

戲題水牯庵

水牯從來犯稼苗著繩只要鼻穿牢行須萬里無寸艸臥對十方【一作千峯】同一槽租稅及時王事了雲山橫笛月輪髙華亭浪說吹毛劍不見全牛可下刀

癸亥立春日煮茗於石屯寺見庚戌中盛二十舅中叔爲縣時題名嘆此寺不日而成哀縣學而不能復

中叔風流映江左當年桃李自光輝看成佛屋上雲雨不忍學宮荒蕨薇人物深藏靑白眼【中叔胸中人物了了而未嘗危言劇論】官聯曽近赭黃衣蛛絲柱後惠文暗憔悴今乘別駕歸

招戴道士彈琴

春愁如發不勝梳酒病緜緜困未蘇欲聴淳音消妄想抱琴端爲一來無

延壽寺見紅藥小魏揚州號爲醉西施

醉紅如墮珥柰此惱人香政爾無言笑未應吳國亡

臨江寺僧以金綫猿皮防棐幾

防茸冒枯幾想象掛霜枝永矢金衣友文章安用爲

送君庸

北風吹雨薄寒生人與臘梅相照明恨君艸艸渡江去重約歸時舞鳳笙

北園步折梅寄君庸

林中破笑派雪雨不著世間笑粉塵覆立曉風香滿袖無人同詠一枝春

一夕風雨花藥都盡惟有豨薟一叢濯濯得意戲題【是日丙午四月朔】

紅藥山丹逐曉風春榮今到豨簽叢朱顏頗欲辭鏡去煮葉掘根儻見功

漫興

肉食傾人如出凡藜羮賦我是朝三曉來不倦聴衙鼓雲裏捲簾山正南

寄劉泗州

萬馬千艘要路津禪翁新畫兩朱輪行春定得忘言對金碧浮圖何姓人【一作國人】

次韻答任仲微

伯氏文章足起家鴈行惟我乏芳華不堪黃綬腰銅印只合淸江把釣車縮項魚肥炊稻飯扶頭酒熟臥蘆花吳兒何敢當倫比或有離騷似景差

何主簿蕭齋郎贈詩思家

善吟閨怨斷人腸二妙風流不可當傅粉未歸啼玉筯吹笙無伴澁銀篁睡添鄕夢客牀冷瘦盡腰圍衣帶長天性少情詩亦少羨他蕭史與何郎

次韻和魏主簿

梅蕋觸人意繞枝三四旋防與之笑靑帝不爭權簾晚壽陽醉云深姑射眠愁蛾英半落嬌靨菡初圓短簿吹羌笛諸郎宴洞天官棲仇覽棘才拍翰林肩風力能冰酒霜威欲折綿錦衾寒有恨花信逺難傳飲罷鐘催曉詩成律換年餘香勤管領莫厭屢中賢

南安試院無酒飲周道輔自贛上攜一榼時時對酌惟恐盡試畢僕夫言尙有餘樽木芙蓉盛開戲呈道輔

聞說君家好弟兄窮鄕相見眼俱靑偶同一飯論三益頗爲諸生醉六經山邑已催乘傳馬曉窗猶共讀書螢霜花畱得紅糚靣酌盡齋中竹葉缾

贈淸隱持正禪師

淸隱開山有勝緣南山松竹上參天擗開華嶽三峯手參得浮山九帶禪水鳥風林成佛事粥魚齋鼓到江船異時折腳鐺安穏更種平湖十頃蓮

次韻公擇雨後

二聖勤民損膳羞雨餘今見角田秋碧酒尙堪遮眼醉紅橊不解替人愁

山谷外集卷十四

欽定四庫全書

山谷別集卷一

宋黃庭堅撰

古詩

和答劉中叟殿院

平生劉宗正聞有湖海气黃石與兵書雷霆鎖胸次跨馬開武溪韔弓作文吏守祧仁九族瑑玉詔萬世去乘禦史驄權貴斂手避時時侵諌艸頗用文章戲風人托艸木騷客拾蘭蕙傾懷謝僚友句法何壯麗諸公遊蓬壺賤子濫末至風流余翰墨想見經行地烏啼霜臺栢岑絕不可詣峩峩觸邪冠此中有餘事毉國妙藥石立朝極涇渭餘子蠧靑簡走亦行襆被【右蜀本已刋】

伯時彭蠡春牧圖

嶽陽樓上春已歸湖中鴻鴈拍波飛布帆天濶隨鳥道石林風晚吹人衣春水初生及馬腹浮灘欲上西山麓遙看絕嶺秀雲松上有垂蘿暗谿谷沙眠艸囓性不驕側身注目鳴相招林間瞥過星爍爍原上獨立風蕭蕭君不見中原眞種邊塵沒南行市骨何倉卒秪收力健載徵夫肯向時危辧奇骨卽今貢馬西北來東西坊監屯雲開紛然駑驥同一秣爾可不憂四蹄脫

次韻斌老冬至書懷示子舟篇末見及之作因以贈子眞歸

二宗性淸眞俱抱歲寒節常思風雲防爲國奮忠烈道方滄波頽位有豺虎竊夫婦相魚肉關中一丈雪北風夜涔涔竹枯松柏折泰來拔茅連井收寒泉冽天地復其所我軰皆慰愜何爲對樽壺似見小敵怯大宗垂紫髯貴气巳森列小宗新換骨健啗頗腴悅昨宵連環夢秣馬待明發寒日一綫長把酒相諭說人生但安樂逢世無巧拙斑衣戲親庭不作經年別猶有未歸心逺寄丁香結

答兪洪範

倒海弄明月伐山茹芝英婆娑一世間浩蕩懷友生佳人貂襜褕眉宇秋江晴胸懷府萬物器識謝羣英贈我白雪弦此意少人明別離數望相思何時平猶憶把樽酒夜談盡傳更

觀祕閣西蘇子美題壁及張侯家墨迹十九紙率同捨錢才翁學士賦之

仁祖康四海本朝盛文章蘇郎如虎豹孤嘯翰墨埸風流映海岱俊鋒不可當學書窺法窟當代見崔張銀鉤刻琬琰蠆尾回縑緗擢登羣玉府臺閣自生光春風吹曉雨禁直夢滄浪人聲市朝逺簾影花竹涼秋河湔筆研怨句挾風霜不甘老天祿試欲叫未央小臣膽如斗侏儒俸一囊請提師十萬奉辭問犬羊歸鞍飲月支伏背笞中行人事喜乖逆南遷浮夜航此時調玉燭日行中道黃柄臣似牛李傾奪謀未臧薄酒圍邯鄲老龜禍枯桑兼官百郡邸報賽用歲常招延靑雲士共醉椒醑觴俗客避白眼傲歌舞紅裳謗書動宸極牢戶系桁楊一网收冠蓋九衢人走藏庖丁提刀立滿志無四旁論罪等饕餮囚衣禦方良姑蘇麋鹿疃風月在書堂永無湔祓期山鬼共幽篁萬戶封侯骨今成狐岡邇來四十年我亦校書郎雄文終膾炙妙墨見垣墻髙山仰豪气崢嶸乃不亡張侯開詩卷詞意尙軒昻艸書十紙余雨漏古屋廊誠知千里馬不服萬乘箱遂令駕鼓車此豈用其長事往飛鳥過九原色莽蒼敢告大鈞手才難幸扶將【右皆家傳】

臨河道中

村南村北禾黍黃穿林入塢岐路長據鞍夢歸在親側弟妹婦女笑兩廂甥侄跳梁暮堂下惟我小女始扶牀屋頭撲棗爛盈斗嬉戲喧爭挽衣裳覺來去家三百里一園絲花气香可憐此物無根本依艸著木浪自芳風煙雨露非無力年年結子飄路傍不如歸種秋栢實他日隨我到冰霜【臨河屬開徳路由河隄今集中有曹村道中一首田余蔓有荒壠梨子壓枝鋪短墻明月風煙如夢寐平生親舊隔湖湘是也蓋經行先曹村後臨河故前詩有覺來去家三百里之句指大名也】

觀劉永年團練畫角鷹

劉侯才勇世無敵愛畫工夫亦成癖弄筆掃成蒼角鷹殺气稜稜動秋色爪拳金鉤觜屈鐡萬里風雲藏勁翮兀立槎枒不畏人眼看靑防有餘力霜飛晴空塞艸白雲垂四野陰山黑此時軒然盍飛去何乃巑屼立西壁祗應眞骨下人世不謂雄姿畱粉墨造次更無髙鳥喧等閒亦恐狐貍嚇旁觀未必窮神妙乃是天機貫胸臆瞻相突兀摩空材想見其人英武格傳聞揮毫頗容易持以與人無甚惜物逢眞賞世所珍此畫他年恐難得【右皆家傳】

同宋景瞻分題汴上行

東風何時來隄柳芳且柔河冰日已銷漫漫春水流寒梅未破蕚芳艸緑猶稠歲月不我還念此人生浮髙車無完輪積水有覆舟鹿門不返者誰得從之遊【右蜀本已刋】

奉次斌老送癭木棋局八韻

竘工運斤斧蟠木破權奇離離稻田畦日靜波文稀居然有心作个是偶爾爲正當合戰地仍有曳尾龜膠漆與顏色金銅利闗機抱器心自許成功世乃知吾宗爲湔祓枯木更生輝背城儻借一觀我凱旋歸

題劉法直詩卷

往日劉隨州作詩驚諸公老兵睨前輩欺詆阮嗣宗才卿望長卿歲數未三百豈其苗裔邪詩句侵唐格慨然古人風乃在逐客篇朝廷重九鼎政欲多此賢虎豹九闗嚴漂零落閒處空餘百篇詩不隨夜臺去

次韻任道雪中同遊東臯之作【任道有園曰東臯】

四方民嗷嗷我奔走獨勞停舟近北渚扶杖步東臯霜落瘦石骨水漲腐溪毛更有山陰興能無秦復陶信中逺來相訪且致今歲新茗又枉任道寄佳篇復次韻呈信中兼簡任道

坐安一柱觀立遣十年勞珪於我厚千里來江臯松風轉蟹眼乳花明毛何如浮大白一舉醉陶陶【右皆家傳】

題李亮功家周昉畫美人琴阮圖

周昉富貴女衣飾新舊兼髻重髮根急薄妝無意添琴阮相與娛聽不觀手敷腴竹馬郎跨馬要折柳【髙子勉記龍眠李亮功家藏周昉畫美人琴阮圖兼有宮禁气象更有竹馬小兒欲折檻前栁者亮功官長沙而山谷謫宜州遇見之嘆愛彌日大書一詩於黃素上云云此畫後歸禁中子勉嘗追和曰丹靑有神藝周郎獨能兼畫圖絕世人貞態不可添卻憐知畫者相與落誰手想象猶可言兩重春籠栁】

戲用題元上人此君軒詩韻奉答周彥公起予之作病眼皆花句不及律書不成字

此道沈霾多歷年喜君占斗斸龍泉我學淵明貧至骨君豈有意師無瀟灑侯王非爵命道人胸中有水鏡霜鐘堂下月明前枝枝雪壓如懸磬敝帚不掃舎人門如願不謁靑鴻君來聽道人冩風竹手弄霜鐘看白雲平生竊聞公子舊今日誰舉賈生秀未知束帛何當來但有一笻相倚瘦欲截老龍吟夜月無人處爲江山說中郎解賞柯亭椽玉局歸時君爲傳【此詩如元公欲刻之此君軒可聽渠摹本右有跋語見也

第十一卷

】

元師自榮州來追送余於瀘之江安綿水驛因復用舊所賦此君軒詩韻贈之並簡元師從弟周彥公

歲行辛巳建中年諸公起廢自林泉王師側聞陛下聖抱琴欲奏南風孤臣蒙恩已三命望堯如日開金鏡但憂衰疾不敢前眼見黑花耳聞磬豈如道人山繞門開軒友此歲寒君能來作詩賞勁節家有曉事揚子云籜龍森森新間舊父翁老蒼孫子秀但知戰勝得道肥莫問無肉令人瘦是師胸中抱明月醉翁不死起自說竹影生涼到屋椽此聲可聽不可傳

余舊得東坡所作醉翁操善本嘗對元道之元欣然曰往嘗從成都通判陳君頎得其譜遂促琴彈之詞與聲相得也蜀人由是有醉翁操然詞中之微防外之餘韻俗指塵耳豈易得之建中靖國元年正月辛未江安水次偶住亭書【右有石刻】

以皮鞵底贈石推官

道人不凋琢萬境自明已願公勤此履深徹法源底毗盧足跌光照耀世界海旋嵐黑風起到岸得自在鼻孔隨人走日中忽見斗踏定太衝脈壁上掛著口【右有石刻】

癸亥八月同百丈肅禪師溫湯作小詩呈九仙舜公長老

九仙漚和湯浴此二水牯主人無施心冷防各得所道途開十方瓢杓汲萬古欲問源從來大雄山有虎【右蜀本巳刋】

題石恪畫機織圖

荷鋤郎在田行餉兒未返終日弄鳴機卹緯不思逺

題伯時馬

我觀李侯作胡馬置我敕勒陰山下驚沙隨馬欲暗天千里絕足略眼跨【一作過】自當初駕沙苑丞豈復更數將軍霸李侯今病廢右臂此圖筆妙今無價

書郭功甫家屏上東坡所作竹

郭家髹屏見生竹惜哉不見人如玉淩厲中原果木春歲晚一碁終玉局巨鼇首戴蓬萊山今在瓊房第幾間【已下闕】

律詩

和範亷

一代功名醉斯人尙獨醒風霜寒慘澹松栢後凋零歲晚虛前席天涯作使星百城周緩帶列校聽橫經汲直非刀筆山公識寧馨愁思理前語祠下栁陰亭

梨花

巧解逢人笑還能亂蝶飛淸風時入戶幾片落新衣

題燕邸洋川公養浩堂畫

蕭寺吟雙竹秋醪薦二螯破塵歸騎逺橫日鴈行髙【又一首云擁膝度殘臘攀條驚早春】

奉答固道

平生湖海漁竿手彊學來操制錦刀末俗相看終眼白古人不見想山髙未乘春水歸行李儻得閒官去坐曹自是無能欲樂爾煩君錯爲嘆賢勞

和王明之雪

金母紫皇開壽域煉成天地一鑪沙千花亂髮春無耐萬井交光月未斜貧巷有人衣不纊北窻驚我眼飛花歌樓處處催沽酒誰念寒生泣白華

夷仲叔父防子晬日【防子謂嗣深尙書】

骨秀已知騏驥子性仁端是鳯凰雛不騰渥水稱神駿應出岐山作瑞符漸指家人知姓字試看屏上識之無乃翁斷獄多陰徳逕往髙門待汝車【右皆家傳】

贈益陽成之主簿【並引】

予之竄嶺南道出衡陽見主簿君益陽黃成之問宗派乃同四世祖兄也於是出嫂氏子婦相見喟然念髙祖父之兄弟未逺也而殊鄕異井六十歲然後相識亦可悲也益陽兄之叔父晦甫侍禦在家著孝友之譽立朝有忠鯁之名不幸年五十有四被召而歿於道上將啟手足自力作防極論濮園事所謂歿而不忘諌君以徳其枝葉必將丰茂有赫赫於世者故作詩道之

兩祖門中種陰徳名塞四海世有人諸兒莫防詩書種解有無雙聳縉紳

人間卿相何足道胸次詩書要不忘男兒邂逅起屠釣何如林中日月長【右得於成之侄孫防】

和早秋雨中書懷呈張鄧州

喜聞三徑被恩書五馬來過塞裏閭天上日淸消防蝀海濵風靜復爰居逢銜骨方爲猾蘭不當門亦見鋤已發覆盆瞻睿聖何因猶著故溪魚

次韻淸虛喜子瞻得常州

喜色侵淫動縉紳兪音下報謫仙人驚回汝水間關夢乞與江天自在春罨畫初遊冰欲泮浣花何處月還新涼州不是人間曲佇見君王按玉宸

次韻公秉子由十六夜憶淸虛

九陌無塵夜際天兩都風物各依然車馳馬逐燈方閙地靜人閒月自妍佛館醉談懷舊歲齊宮詩思鎖今年但聞公子微行去門外驊驑立繡韀

次韻淸虛同訪李園

年來髙興滿蒓絲寒薄春風駘蕩時猜見胭脂開杏萼已聞香雪爛梅枝老逢樂事心猶壯病得新詩和更遲何日華鑣向金穀擬追山翼到瑤池【山翼一作仙翼】

次韻淸虛

地遠城東得得來正如湖畔昔銜杯眼中故舊靑常在鬢上光陰緑不回歸去汴橋三鼔月相思梁苑一枝梅我閒時欲尋君醉爲備芳醪更滿罍

奉答聖思講論語長句

簿領文書千筆禿公庭嚚訟百虫鳴時從退食須臾頃喜聽鄰家諷誦聲觀海諸君知浩學山他日看崇成暮堂吏退張燈火抱取魯論來講評【右皆家傳】

謝王煙之惠茶

平生心賞建溪春一丘風味極可人香包解盡寶帶胯黑面碾出明窻塵家園鷹爪攺嘔冷官焙龍文常食陳於公歲取壑源足勿遣沙溪來亂眞

四月末天气陡然如秋遂禦裌衣遊北沙亭觀江漲

沙岸人家報急流船官解纜正夷猶震雷將雨度絕壑逺水粘天吞釣舟甚欲去揮白羽箑可堪更著紫茸裘平生得意無人防浩蕩舂鋤且自由【右皆載蜀本】

知郡大夫攺築射亭與五老峯晤對極爲勝賞輒以俚句詠嘆

白髮蒼髯五老人徳𨿽不孤世無鄰松風忘味同戴舜梅雨防頭非避秦築亭風流二千石此老入謁官不嗔一樽相對是賔友學得養生通治民【右有石刻】

與黔倅張茂宗

靜居門巷似烏衣文采風流眾所歸別乘同來二千石化民曾寄十三徽寒香亭下方遺愛吏隱堂中已息機暫與計司參婉畫百城官吏借光輝

從舅氏李公擇將抵京輔以歸江南初自淮之西猶未秋日思歸

歸心搖搖若楸帶哀操切切如蟬吟百年雙鬢欲俱白千里一書眞萬金

翌日阻雨次韻

愁雲垂垂雨霪霪野館重賦思歸吟老農那問客心苦但喜粟粒如黃金

題子瞻墨竹

眼入毫端冩竹眞枝掀葉舉是精神因知幻化出無象問取人間老斵輪

範徳孺須筆裒諸工佳者共成十枝分送

臨池聞道學書成已許家雞勝伯英雪竹霜毛分一束開包何異五侯鯖

大暑水閣聽晉卿家昭華吹笛

蘄竹能吟水底龍玉人應在月明中何時爲洗秋空熱散作霜天落葉風

予去歲在長沙數與處度元實相從把酒自過嶺來不復有此樂感嘆之餘戲成一絕

霜搗盡音塵絕去作湖南萬里春想見山川佳絕地落花飛絮轉愁人【右皆家傳】

次韻錢徳循鹿苑灘艤舟有作

鹿苑灘頭秋月明使君輟棹愛江淸塵埃一叚思歸路已聽荊州漁鼓鳴【右已載達本】

題大年小景

水色煙光上下寒忘機鷗鳥恣飛還年來頻作江湖夢對此身疑在故山

輕鷗白鷺定吾友翠栢幽篁是可人海角逢春知幾度臥遊到處總傷神

梅花

障羞半面依篁竹隨意淡妝窺野塘飄泊風塵少滋味一枝猶傍故人香

題文潞公黃河議後

澶淵不作渡河梁由是中原府庫瘡白首丹心一元老歸來髙枕夢河湟

酌姨母崇徳君壽酒

日月行當壽星紀仙人初出閬風時欲將何物獻壽酒天上千秋桂一枝

木亭畱題

南臺西路木坊乃是靈蛙奰屭藏從此攺名杉蚵蚾恐來吞月直須防

題羅公山古栢庵二首

千角鹿死尙精神睡足蒼龍半屈伸百歲妖狐住不得个中曽臥謫仙人

塵埃奔走尙飄蓬想聽庵頭老栢風會向天階乞衰晚住庵長作主人公

雜詩

迷時今日如前日悟後今年似去年隨食隨衣隨事辦誰知佛印祖師禪

讀謝安傳

傾敗秦師琰與矯情不顧驛書傳持危又幸桓溫死太傅功名亦偶然

海棠花

海棠院裏尋春色日炙蔫紅滿院香不覺風光都過了東窻渾爲讀書忙

奉和答君庸見寄

看鏡白頭知我老平生靑眼爲君明舞姝別後閒珠履已報絲虫网玉笙

寄劉泗州

生天生地常爲主此事惟應作者知康濟小民歸一臂屈伸由我更由誰

書王氏夢錫扇

壓枝梅子大於錢慚愧春光又一年亭午無人初破睡杜鵑啼在柳梢邊

訪趙君舉

朔風吹雪滿都城曉踏驊驑訪玉京相引槽頭看春酒細流三峽夜泉聲

絕句

富貴功名蠒一盆繰車頭緖政紛紛肯尋冷淡做生活定是著書閙子云

贈初和甫

處士孤懷少往還平時一刺字多漫能容著帽揮譚拂可見髙人禮數寛

承示中秋不見月及憫雨連作恐妨秋成奉次元韻

秀稻秋風喜太平獨疑連雨未全晴銀蟾似亦無聊賴黙度寒宵嬾吐明

題王晉卿平逺溪山幅

風流子晉罷吹笙小筆溪山刮眼明相倚鴛鴦得偎睡一川風雨防人行

戲題斌老所作兩竹梢

老竹帖妥不作奇嫩篁翹翹動風枝是中有目世不知吾宗落筆風煙隨

題覺海寺

鑪煙鬱鬱水沈肥水繞禪牀竹繞溪一段秋蟬思髙柳夕陽元在竹陰西

贈法輪齊公

法輪法眷有齊公曽探斑斑虎穴中不必老夫親到也自然千里便同風

題醒心軒【慈恩寺淸山主開窻於碾坊竹陰余命之曰醒心】

盡日竹風談法要無人竹影又斜陽他時若有相應者莫負開軒人姓黃

竹枝詞二首

三峽猿聲淚欲流防州竹枝解人愁渠儂自有回天力不學垂楊繞指柔

塞上柳枝且莫歌防州竹枝柰愁何虛心相待莫相誤歲寒望君一來過

六言

題東坡竹石

怪石岑崟當路幽篁深不見天此路若逢醉客應在萬仞峯前

詠子舟小山叢

病竹猶能冠叢夏篁觧籜悤悤細艸因依岑寂小山紫翠嵌空

挽詩

史天休中散

光祿九男公獨秀賦名幾與景仁班淹流州縣看恬黙出入風波笑險艱遺愛蜀中三郡有退身林下十年閒山川英气消磨盡昨日華堂作土山

宋夫人挽詞

往歲塗宮暗碧紗傾城出祖路人嗟松柟峯下遷華寢雪月光中咽曉笳有子今爲二千石同州才數兩三家兒孫滿地衣舉不見歸時桃李華【右皆家傳】

山谷別集卷一

欽定四庫全書

山谷別集卷二

宋黃庭堅撰

銘

瀘州開福寺彌勒殿銘

瀘州控緜水一都防文經武略付在守臣呼吸變故應以整暇佛廟鐘鼓亦用震驚聾俗使相輯睦不相侵冒實爲王略之助瀘故有開福寺彌勒大像殿岌通衢夷夏所瞻摩以歳禩金碧黯昧象設欹傾僧景沂了愚了謁同力新之始於紹聖丁丑成於建中靖國之元而景沂請銘余爲稽首銘之曰

能仁像法岌岌將傾知足天王下開羣防維此金像景沂所作侍其純夫實掌西南之鑰有其閉之莫相侮侵有其開之來獻其琛

此卷摹刻畢便畱充沂上人衣鉢若有攘臂紾奪者依東坡先生施四菩薩板誓建中靖國元年正月丁亥靑輝閣前舟中書

表弟李廣心作太湖主簿於廨舎中作雙寂堂逺來求銘

境寂心鬧動靜沈掉心寂境喧萬物森然心境雙寂語黙作息心是寂根事乃枝葉物物本然自動自業將心求寂如驢覷井以寂安心馮老送癭

任運堂銘

或見僦居之小堂名任運恐好事者或以借口余曰騰騰和尙歌云今日任運騰騰明日騰騰任運堂蓋取諸此余巳身如槁木心如死灰但不除須髮一無能老比丘尙不可邪

關幽亭銘

從事於俗吏之軌何時得少關幽事澡雪塵坌哉此亭常光見曉則夙興於吏事之前爲可得意老杜云春來常早起幽事頗相關故名之

寸陰齋銘

筦庫之職不盡心則事不舉盡心公家則少暇日觀公有意於問學其惜寸陰則不暇矣

脫黏庵銘

愛憎利欲膠著胸中欲脫此黏以道爲工

宻軒銘

事以宻成語以泄敗士大夫之生以口爲戒

明月泉銘

谷造次不窮源棲賢招隠【闕三字】守居井甃冽寒泉明月乃用堂名傳

宴坐室銘

李子宴處不惰不馳觀宇觀宙使如四肢不動而功不行而邁萬物蕓蕓則惟我在

天保松銘

衡州花光山實衡嶽之南麓有松傑出盤礡云表晉陵鄒浩嘗以問長老仲仁曰方法堂佛殿鼎新之時他山之木尙入繩墨乃不以爲材耶仲仁曰自其合抱以來睥睨於其旁者踵相尋而至豈特吾寺之人哉但以適當天子壽山之前故不敢運斤耳因告之曰若聞天保之名乎其比物以見意止言如南山之壽而以松栢之茂繼焉今山前之松可謂茂矣宜以天保名之仁請著以示後於是乎銘

山有喬松在南山之陽巧匠觀旁莫之能傷非此以爲材可以全生得極其髙大惟時太平薄海內外罔不稽首歸美以報如松之茂惟此獨也正能長且久勿伐勿敗祝聖人壽【右皆家傳】

元聖庚大帶銘

不懈於位昊天其子之不愧於天萬物將賔之尺蠖之智屈而伸之【右得之元氏家藏】

銅雀臺硯銘

惟曹氏西陵之陶瓦堙伏千齡深川而出逢世淸明其屋歌舞以除風雨初不自期爲翰墨主不有君子長與甓爲伍

艾城王文叔得此於深川之上予銘文叔之墓啟文叔之子申以爲硯而歸予雙井黃某志【右有石刻】

金龜硯銘

叔祖公溥得石溪滸剖璞見龜以薦書府靈龜六用顯一藏五天資秀溫韞櫝應雨【右有石刻】

塼硯銘

宜爲礎而爲硯不薦柱而登幾世皆爾耳何獨怪此

蘇亷正硯銘

剖璞而得形撱而溫栗惟其生之質山上有澤虛而容物扶顚定傾不鼇而立極維琢磨之力將以擬天下之賾維翰林子墨

周元功硯蓋銘

以金爲鑑自見媸媚以古爲鑑在夏后之世以人爲鑑常不病義鄭公旣沒唐失一鑑人無畏友不僭斯濫

遺邵南硯銘

童子邵南連山之族生於宜都海口河目故投以此硯以記其他日之不錄錄

龎道者硯銘

付龎道者學道知心如此堅石則得矣

曹伯達硯銘

巴東南浦巴子國金崖之下有蒼石琢而成器受書滴翰林主人子墨客不鄙夷之與偃息不離輕重與南北重爲輕爲可戒徳曹氏父子百夫特

周元功三足硯銘

三足鼈縮頭不出背負翰墨不反不側淸潤惇厚則以比徳

石秉文硯屏銘

東方作矣照耀萬物太白晱晱猶配寒月影落石中千歲不防

茶磨銘

楚官散盡燕雪飛江湖歸夢從此機

贊

戲題戎州作余眞

前身寒山子後身黃魯直頗遭俗人惱思欲入石壁

峨眉眞人陳圖南眞贊

一藤出山來正人紀見藝祖太宗曰天下定矣如月在天去來無疵巍巍頎頎爲帝王師聖哲肺腑天人眉目三峯繞宅歲晚松菊

彌陀贊

彌陀願滿眾生界眾生界是本來心良由自心取自心往來西方極樂國蹔時斂念門戶開處處文殊入普賢親見本身無量壽情與無情成正覺

觀音贊

眾生墮八難身心俱喪失惟有一念在能呼觀世音火坑與刀山猛獸諸毒藥眾苦萃一身呼者常不痛何用呼菩薩當自救痛者不煩觀音力眾生以二故一身受眾苦若能眞不二則是觀世音八萬四千人同時俱起救

知命弟觀音贊

普陀巖大聖應身三十二慈悲視眾生八萬四千眼救一切苦難八萬四千聲依歸觀世音是先得道者南無黃居士具足神通力亦具智方便何不自觀音瞿唐風浪中歸命施無畏一人自歸依諸人皆解脫

維摩詰畫贊

維摩無病自灼灸不二門開休闖首文殊贊嘆辜負人不如趙州放笤箒

不二法門無別路諸方臨水不敢渡鶖子怕霑天女花花前竹外是誰家

翠巖璣禪師眞贊

一步一彌勒一句一釋迦逢人𨿽不殺袖裏有靑蛇是翠巖則二非翠巖則別彌勒下生時亦作如是說

圓通璣禪師贊

諸法坐處坐諸佛行處行如來無簡擇淸鏡坦然平有人借問誰家曲眨目眉毛何似生

承天寶禪師贊

靈山防上得个消息達安城中不落裷黃撫路口雪裏開花九江渡頭無風起浪

郭功父得楊次公家金書細字經求予作贊

爲一【闕】

說妙蓮華淸淨法光明透徹十二部我

【闕】

曾說是故祕宻藏藏在微塵中有大

【闕】

卷字義皆炳然堂堂而祕宻或以糅

【闕】

以其翰墨切微細作佛事勝眼若千

【闕】

海說法從心起復以心莊嚴非小亦非大【闕】眾心量水牛生象牙墮在諸佛數

蒲團座贊

謂余輪邪吾不隨爾馳逐謂予扇邪吾不亂爾寒燠寛燥厚緩者老人之養安質朴自然者野人之無欲娛爾以貝葉銅瓶文爾以繩牀笻竹跏趺主人百不能一裘一葛【闕】

龎道者名悟超贊

悟道識性超凡入聖文殊一源普賢萬行

芝贊

呂君餽芝一蓋三足眞異物也曰請以此乞數字藏於家余爲作贊曰

不生甘泉銅池邊一莖九葉媚神天伴余西去禦魑魅馬湖江上看蠻船

畫木石贊

小山叢竹到天古木石下有人定是山谷

題崇徳君所畫雀竹蜩螗圖贊

蒿下蹄間斥鷃飲啄爭雄穹枝竿网將作蟬嘒竹間自謂得已螗螂從之雞鳴不已

緑菜贊

蔡防之下彼江一曲有茹生之可以爲蔌蛙蠙之衣采采盈掬吉蠲洗澤不混沙礫芼以辛鹹宜酒宜餗在吳則紫在蜀則緑其臭味同逺故不錄誰其發之班我防蓄維女博士史君炎玉

劉元輔畫馬扇贊

天材權奇以龍爲友黃虺隤以腳支柱與物殊絕筆墨易取至於庸庸殆難爲工然後知何時有古人之風觀其雄雌矜顧不進庸中俊佼駑中駿邪【右皆家傳】頌

禪頌

自古多如此君今獨柰何可來白雲裏敎汝紫芝歌

壽禪師悟道頌

朴落非他物縱橫不是塵山河及大地全露法王身

與六祖長老頌

昨夜三更有人防燭燒盡十方天堂地獄不知是誰家之子都無面目但只向深艸中藏莫向孤峯上宿齋時有飯天明有粥自然而得山靑水緑

慈母巖亮長老頌

敕書攺律爲禪意在無力宗空人欲破禪作律羣兒更助之攻莫恨塞翁失馬防取楚人亡弓老夫亦不掩耳我來自聽松風

和宣叔乞筍伽陀二頌

筍充庖日百尾千角鹿九首虺心生竅渾沌死搜中林撅稚子腹便便老饕耳

收夏筤四月尾雨斑斑雷虺虺繭栗幡觳死數持來勤老子或遭罵墻有耳【文集第十五卷

乞筍於廖宣叔頌卽此韻】

戲呈峨眉僧正簡之頌

普賢菩薩不來山谷老人不去夜來月上勝峯說盡薩提露布驚起峨眉衲子腳酸不到中路杜鵑識甚鬧忙剛道不如歸去

明叔惠示二頌云見七佛偈似有警覺乃是向道之端發於此故以二頌爲報

山川圍燕坐日月轉庭隅般若心常是如來臥起俱多聞成外道只守卽凡夫欲聽虛空鼓須彌作鼓桴平生討經論苦行峻亷隅僞契已無分買山云自俱身爲廊廟宰夢作種田夫欲辧身兼夢還如鼓與桴【文集第六卷

有報楊明叔詩卽此韻】

化氊頌

奪卻羣生夏衣成得衲僧臥具爲伊業識茫茫所以一奪一與三百四百野狐隊中有一兩个不瞌睡十方虛空百雜碎寜不打破慳皮袋

失紫竹柱杖頌

某三月二十九日發袁州見追送之客於西關門外從者遺老夫紫竹杖於使者廟門遂失之宜春尉徐思齊路見不平徧下諸山求索乃得之於木平觀云人力於萬載廣惠得之山谷拊掌云艸賊大敗因戲作頌奉呈思齊尉公

袁門西關失卻柱杖木平萬載縣裏拾得恰似鄭州卻出曹門何處待此左科禪客【右有石刻】

竹頌

深根藏器時寸寸抱奇節遭時上風雲故可傲冰雪

爲茭橋居士作念念卽佛頌

諸佛心內眾生心心作佛眾生心中諸佛念念證眞君言諸佛無相山鬼窟裏安葬卽今十二時中是誰隨波逐浪

寄淸新二禪師頌

石公來斵鼻端塵無手人來斧鑿親白牯貍奴心卽佛銅晴虎眼主中賔自攜瓶去沽村酒幻著衫來作主人萬里相看如對面死心寮裏有淸新

死心寮裏有淸新把防黃河塞要津一段風濤驚徹底个中無我爾無人夢驚虵咬慞惶走痛學尋毉【闕】有神此是如來正法藏覺來牀上笑畨身

送黃龍曉禪師住觀音頌

黃龍一臥十五年攪潭驚起舊頭角張公攪潭是好心但向西江起風雹河陽新婦畫蛾眉老婆不可重新學長連牀上鋪棘鍼滿鉢飯飣鐡菱角有能歡喜受供養聰明一一安排著張公若問解何宗食月蝦蟇救月弓

云居祐禪師燒香頌

一身入定千身出云居不打這皷笛虎防太華入髙麗波斯鼻孔撐白日

歸宗茶堂森明軒頌

萬竹森然莫非自已作如是觀可謂明矣菁菁翠竹來者得眼其不得者我亦無簡助發此觀亦有風雨若問軒名請與竹語【右皆家傳】

送慧林明茶頭頌

慧林有一老人恰似銀甕盛雪徹底元無滲漏旁觀但知皎潔有徒三百二百木鉆漫鉆磐石或遇東海鯉魚一棒令生羽翼其餘兩兩三三歸堂又要茶喫上人南來雲水因行不妨掉臂鳯山修水東西靈艸春來滿地但令已事相應歸日驢馱不起【右有石刻】

題般若防防頌

六祖深禪獨腳與盲抉開眼瞙走人天下乞錢涪翁放過一著

因六祖舉太和山語而成頌貴此話大行

峨眉山中老千頌自成集持問太和山鶻臭當風立

墨蛇頌

此書驚蛇入艸書成不知絕倒自疑懷素前身今生筆法更老

以香燭團茶琉璃獻花椀供布袋和尙頌

一鉢千家飯孤身萬里浮知音若相問不住涅槃州彌勒眞彌勒分身千百億若問下生時不打這鼓笛

玉泉長老不受承天襯因作頌

達摩從西來不受梁武襯卻面少林墻衣鉢一萬貫

不俗軒耐閒軒頌

不愛孔方乃不俗放下利欲是耐閒棒打石獅子論實不論虛

東禪長老夢偈

東禪長老以夢說累數百言示余余因戲以禪語問之曰上人前日之夢若以爲有邪則駕天之洪濤辟戶之靈室今安在哉若以爲無邪則向之磬折以請摳衣而趨者果何所從來邪若以爲若有若無則今之盱衡抵掌對客而談者猶夢中也上人無以對又問以偈曰

伐木丁丁斧下鳴隔溪便應谷中聲不因蘋末微風起漂影溪光本自明【漂一右皆作潭家傳】

次韻奉答南山禪師二頌兼呈琦上人

魚吼鐘鳴索飯錢牧牛耕種別人田淮師收得祖關在一笛操江月滿船

南山四至分明也一日元來十二時兩个泥牛齊著力矛頭淅米劍頭炊【右有石刻】

奉畱楚金長老

長安甚鬧不須驚好與牛兒著鼻繩方便把他悲願滿斬新然佛大明燈

但將飯向無心椀自有人扶折腳鐺不用重尋舊巢穴胡蜂窠掛萬年藤

山谷別集卷二

欽定四庫全書

山谷別集卷三

宋黃庭堅撰

序

毀璧序【其詞已載豫章外集第十一卷

】

夫人黃氏先大夫之長女生重瞳子眉目如畫玉雪可念其爲女工皆妙絕人防【闕】

先大夫棄諸孤早太夫人【闕】

人歸【一作食貧故望以恩意以居】南康洪民師民師之母文成縣君李氏太夫人母弟也治春秋甚文有權智如士大夫夫人歸洪氏非先大夫意怏怏逼之而後行爲洪氏生四男子曰朋芻炎羽年二十五而卒民師亦孝謹喜讀書登進士第爲石州司戶防軍奔父喪客死文成君聞夫人初不願行心少之故夫人歸則得罪【一作初夫人雅不欲歸於洪氏故歸而姑莫愛至於毀辱之人情有所不能堪夫人事之順焉】及舅而夫皆葬夫人不得藏骨於其域焚而投諸江是時朋芻炎羽未成人也其卒以熙寧庚戌其舉而棄之元丰甲子某月夫人歿後十有四年太夫人始知不得葬哭之不成聲曰使是子安歸乎【一作夫人生則歸非其意沒則不免水火】其兄弟無以自解說【一作任其罪】念夫人建洪氏之廟南康廬山之下故刻石於廬山築亭以庥之髣髴其平生而安之【右已載蜀本】

別劉靜翁序

富順劉靜翁自成都來集於僰道以余與其同母弟郭方進爲洺平卜同年進士也數來相過其人如孤云野鶴來亦無心去無定所餘於靜翁無宿昔之好也有鄭少微明舉者成都名士也稱靜翁紙帷布被琴鶴以爲行李似不能不求於人而未嘗發於詞气然富順有四壁而不居意有仁人豪士乞與百金以買山使得休息白髮之光陰靜翁亦不拒邪余問靜翁可取與者常痛其室空虛使有者鮮能推其餘敝裘羸馬而痛僕夫款門久之而立風雷之塗爲是則翁能之乎靜翁曰若此吾不能也有漁洞陳康國兄弟皆好賢喜事其園林齋館可以卒歲老矣亦安能琢雕天眞追逐俗好受殘杯冷炙之辱邪爲是則翁之遊可矣𨿽不爲田而鶉生於突未可知也遂書以爲別

楊子建通神論序

天下之學要之有宗師然後可臻微入妙𨿽不盡明先王之意惟其有本源故去經不逺也今夫六經之防深矣而有孟軻荀況兩漢諸儒及近世劉敞王安石之書讀之亦思過半矣至於文章之工難矣而有左氏莊周董仲舒司馬遷相如劉向揚雄韓愈柳宗元及今世歐陽修曾鞏蘇軾秦觀之作篇籍具在法度粲然可講而學也惟神農黃帝岐伯雷公之書秦越人淳於意皇甫謐張機之論儒者罕學學之亦不能到其淵源近世黎陽髙若訥號稱邃於醫方若訥旣沒亦不得其傳焉余有方外之友曰楊介嘗爲餘言本艸素問之意且曰五運六气視其歲而爲藥石𨿽仲景猶病之也至於本艸則仲景深矣余渉世故多未能從介學之衰老竄逐戎僰瘴癘侵陵生意無幾恨不早從楊君之學也今年以事至靑神有楊康侯子建者以其所論著醫惠然見投悉讀之而其說汪洋蜀地僻逺無從問所不知子建閉戶讀書貫穿黃帝岐伯無師之學至能如此豈易得哉然其湯液皆以意調置則不能無防矣方皆聖智妙於萬物之性者然後能作而巧者述之而世之者也今子建發明五運六气敍病裁藥錯絲以鍼艾之方與眾共之是亦仁人之用心云爾

子琇字序

宗室令卒景道往歲以葛嘗接雍容求告曰小子子琇旣從學其僚問所以尊其名者願訓告之某字之曰聰玉其說曰目者五色之主於以觀先王之典禮耳者五聲之主於以聽先王之法言心者萬物之主於以度先王之徳行古者玉藻以蔽明琇瑩以充耳衡琚璜瑀以服其躬故曰內視之謂明退聽之謂聰克已之謂彊古之學者善假於物無非學也故曰言念君子溫其如玉字子琇曰聰玉其義如此宗室子弟自有詔用師儒可持此講問其詳也故爲言其略

江南祝林宗字序

黟川祝林宗因知命問字於涪翁涪翁字之曰有道而告之曰漢東國士惟郭有道尙友千載𨿽述可到廓爾胸次以觀羣躁元符三年七月

唐驥字希徳序

驥千里之馬出於冀北之野而有逸羣之材𨿽有逸羣之材而能左準繩右規矩聽禦者之轡勒𨿽有餘力不以詭禦竊轡是故可以服萬乘之駕而撫四方故曰驥不稱其力稱其徳也

才季弟諸子字序

樞者轉物之宰也莊子曰始得其環中以應無窮字曰環中楶者侏儒柱也𨿽小才而爲大用桴棟不得則不安字之曰安上椅者良材不以歲月霜露成其材則不能爲國器樹之榛栗椅桐梓漆爰伐琴瑟字曰爰伐栩者大而化之情也昔者莊周夢爲蝴蝶栩栩然自諭適志與不知周之夢爲蝴蝶蝴蝶之夢爲周善學者燭於萬物之原而物化則夢富貴而我由是也夢貧賤而我由是也一以夢觀之則喜怒無所間矣字曰夢周

杜靖字安雅序

杜叔元之子紹閏年七歲來乞名涪翁名之曰靖字之曰安雅雅正也如饑則受食寒則求衣渴則取飲貧則受饋有則言有無則言無出入坐起無所不用情此長者之敎童子之學所謂雅也君子坦蕩蕩安雅也安雅則行於所無事行於所無事則逆順萬端日陳於前我心未嘗不嘉靖也元符三年九月辛巳涪翁書

馬文叔字序

成都馬君景純毅夫從余遊問其名字所以然蓋取易之文言曰剛健中正純粹精也問其加景字而不能說也余曰名字加景蓋自漢魏以來失之詩云髙山仰止景行行止景行猶髙山也而曰景仰之者余不知其說也可去景而名純字曰文叔傳曰文王之所以爲文也純亦不已夫古人之用心於道勿雜而已士之所以爲士以此事親以此守身以此取友未有不純一而成其徳者也荀卿曰始乎爲士終乎聖人故字之曰文叔孟子曰吾身不能居仁由義自棄者也吾子其勉之思之

石信道諸子字訓序

石信道諸子求余更其名字余且因且革名之曰翼畢奎參亢又作字訓其名曰翼之字曰气遊畢之字曰盡仁奎之字曰秉文參之字曰孝立亢之字曰善長翼者南維朱鳥之翼也夫存心養性以與天地參也則能禦六气以遊無窮此人而有夫翼者也畢者其形象鼎之實故謂之畢與天下之能事畢矣之畢同夫仁者人也能盡仁則位乎天地之中者畢矣奎者鉤狀似籀文故以爲天之文宿天垂象以示人非秉文之徳孰能配之哉參星象旗之垂參象之著者也詩云三星在戶又曰三星在罶蓋言其著焉子曰立則見其參於前也在輿則見其倚於衡也夫然後行故曽子名參字子輿夫名者實之賔也有是名人將責實焉非事親之行立則將爲萬物之賔乎亢名東維之長天之壽星也維仁者能壽易傳曰元者善之長也君子體仁足以長人仁者之壽所謂沒而不朽者也夫耆年而言行不著焉則吾不謂之壽謂之陳人而已矣建中靖國元年正月山谷老人說

南犍王陽字序

犍爲淸谿王君陽孤立喜讀書夷雅之士也其字曰吉老涪翁曰王氏安知非諫大夫之後名其字則可字其名不可吉老固請攺之曰志父吉事驕主以能切諫免死其事宣帝數言事上以迂闊不甚寵異也吉謝病家居其不肯求合可知已凡吉出處志操皆可師也君慕王吉誠能力行之餘觀今之士大夫能如吉鮮矣詩云髙山仰止惟有志者能之

靑城唐當時字序

靑城唐遘因余林下之友方廣純翁來問字余字之曰當時詭時不逢白璧按劍聲气相求頓合無漸知逢不逢在物非已以仁自牧吉祥來止士生當時身在天衢志在田裏其尾不濡涪翁書【右見敍州石刻】

說

張說子難字說

南陽張說子難嘗以名字求余爲序余辭以不能而求不已子難溫成後家門戶方韡韡然觀子難折節僚友間如寒士不可謂不智予嘗以人所不能甘之語犯之而子難不怒也不可謂不彊彊且智是將升君子之堂孰能禦之則告之曰君子易事而難說聖人語也彼可以怒而去可以拊而來皆凡民耳維君於此道飲則列於樽彛食則形於籩豆坐則伏於幾立則垂於紳升車則鸞和與之言張樂則鐘鼓爲之說顚倒風雨而守此道者猶晏然彼方脇肩求入獻笑不情必且莫逃於水鑑之中𨿽然聾者妙於見秋毫之末而瞽者聽微惟絕利一源耳不去害道之習者無自而入道寧成爲少吏必陵其長吏爲人上操下如束濕王肅方於事上而好下佞已在已則昧在人則昭此亦學士大夫之同病哉君子之待人也或不屑之敎誨細人之崄巇使我化而與之歸故神兵經物而不疾甘鼠齕人而不知寇在外而關壯弱可不戒哉

李惴字相如說

藺相如出於萬死爲趙卻秦歸而退讓亷頗名重泰山魯仲連談笑而卻秦軍雄誇不遜故曰相如惴而不傷仲連傷而不惴相如爲可學也

韋許字說

許而字邦任不甚中理輒奉字曰深道古人有大功於世者深於道者也不深於道而能追配古人未之有也自許以深於道古人之學也

吳開字子國閎字子家說

開字子國忠信孝悌積於身則天且開修於家而顯於國矣閎字子家閎者髙門也有父兄之慶而爲善以成之遂有世家宜矣

黎遠字子思說

龍水黎充字子美餘同年進士黎與幾之族子也以名觸其遠從祖之諱乞余更其名余名之曰遠而字之曰子思而告之曰遠儒家子也廢書不讀此志不遠也出門從所樂而忘歸此慮不遠也耳目聰明而陸沈於此惟不思故也子思自今以始一事而三思可也崇寧四年九月初六日山谷老人敍

黨渙字伯舟甫說

辱手誨勤懇審宴居奉寢膳安吉爲慰貴字蓋取諸易之渙卦巽爲風爲木故風行水上渙又曰利渉大川乘木有功也乘木渉川而有功者舟也故以舟爲字伯者仲叔季別兄弟也父與甫同男子之通也如周之程伯休父樊仲山甫也如仲尼亦字仲尼父故人或稱仲尼或稱尼父也近世劉敞字仲原甫劉攽字叔貢父亦同此制恐欲悉故具之

張純字常甫說

巴東張純問字於涪翁字之曰常甫而告之曰五色成文而不亂之謂純白則成白黑則成黑靑則成靑黃則成黃赤則成赤然後謂之五色成文君子之道何異於是爲仁則成仁爲義則成義在家則成子在國則成臣是爲純仁純義純孝純忠夫能純而不雜者何哉久於其道故也故曰常甫

蔡相字次律說

蔡相問字焉涪翁說以戴氏禮記曰五聲六律十二管還相爲宮也字之曰次律次律請問其說涪翁曰禮之所論人者天地之徳陰陽之交鬼神之防五行之秀气也蓋言其性理也夫五聲雜而成文律娶妻而呂生子歲十二月之情也旋相爲宮方其用事而爲是月之主宰也由君子觀之十二月者所遭之變所遇之勢不同也能卽是律而爲宮者吾性也因時禦气而我不乖其和【一作冰】可謂能次律矣

黃彛字子舟說

宗弟彛字與迪其意取詩云民之秉彛好是懿徳以爲名取書之玆迪彛敎以爲字余更其字曰子舟蓋取周官禮器六彛皆有舟云𨿽酒所以觀徳故廟中之酒器謂之彛言凡在祀典者皆有常徳於酒者也𨿽酒善能溺人故六彛皆以舟爲足言凡在祀典者皆不溺於酒者也先王之制器一以象徳一以示人可謂至敎矣惟子舟好徳秉彛晏然粹溫飲酒數斗而不亂又常戒酒不極其量可謂能溫克者也夫有而不規者疏之也無而置戒親之也故子舟𨿽不溺於酒而余猶戒之云

周淵字防夫說

玉藻十有二旒前後防延延冕之覆也前後垂旒所防延也便事之衣多不加緣而深衣自領至祛無不緣者惡衣之淺也古之人謀事而不更盛衰則自悔日淺淺吾爲丈夫也蓋君子之度惟深而已惟深也故能通天下之志淵之能深也積水之極也君子能深也積學之致也故字曰防夫

書贈余莘老

余景中有子名曰天任年甫六歲成誦六經如流挑試無一不通者愛其舉止似孫莘老因以莘老字之亦與其名葉也若其長大好學則自當追配古人老舅非敢期爾之淺元祐七年中秋日書於余氏靑靑軒

名春老說

元符攺元之明年歲在單閼十二月二十二日實立春後五日溫江楊仲頴夜得男乞名於涪翁涪翁名之曰春老蓋其生直執徐之正月東風觧凍矣又仲頴太夫人在堂康彊而抱孫故並義而名之春之爲气萬物皆動而成文祝此兒懷文抱質禆爾大母眉壽而見其頎然在士君子之林也生後七日涪翁書

李彥回字進徽說

南城李彥回問曰朋友愛之敎之忘其鯫也字曰進徽坎井小醜未知南溟之量願發其覆防得忘其形儔而學之黃某曰顏子以聖學者也防萬物惟已是謂居天下之廣居常爲萬物之宰是爲立天下之正位無取無捨是爲行天下之大道具此三者是謂聞道是謂大丈夫顏子旣體是矣然而望孔子則尙微是何也譬如挽弓矢力兩指譬如行逺凡十百里故曰吾見其進未見其止補天立極萬世不朽聖人皆友之血气之心知唐死而虛來聖人皆孩之販夫販婦乞兒馬毉力行致知睿聖以爲師道不擇人聖人不慢人吾子勉之彥回曰我欲升堂入室未知其門向背請借一指以知道之指南曰窮於外者反於家窮於道者反於已求已以明已如砥如矢望道如咫出門而望人是謂攻乎異端播糠自瞇

賀性父字說

賀不疑懷文抱質困於埸屋自更其名曰天成以求速化今年遂與南平計吏偕入於其行也問字於其遊涪翁涪翁字之曰性父夫成之者天也能奉天徳以仁智處於萬物之中而不憂不疑非我自性之者乎性父深思之【處於一右皆作遊於家傳】

山谷別集卷三

欽定四庫全書

山谷別集卷四

宋黃庭堅撰

記

江陵府承天禪院塔記

紹聖二年餘以史事得罪竄黔中道出江陵寓承天以補紉春服時住持僧智珠方徹舊僧伽浮圖於地瓦木如山而囑余曰成功之後願乞文記之餘笑曰作記不難顧成功爲難耳後六年餘防恩東歸則七級浮圖巋然立於雲霄之上矣因問其緣珠曰此𨿽出於眾力費以萬緡鳩工於丁丑而落成於壬午其難者旣成功矣其不難者敢乞之餘曰諾謹按承天禪院僧伽浮圖作於髙氏在荊州時旣壞而主者非其人枝撐以度歲月有知進者住持十八年守舊而智珠初問心法於淸源奇道者而自閩中來則佐知進主院事道俗欣欣皆曰起廢扶傾惟此道人能之於是六年作而新之者過半知進歿眾歸珠而不釋此浮圖遂崇成耳僧伽本起於旴眙於今寶祠徧天下其道化乃溢於異域何哉豈釋氏所謂願力普及者乎儒者常論一佛寺之費蓋中民萬家之產寔生民谷帛之蠧𨿽余亦謂之然然自余省事以來觀天下財力屈竭之端國家無大軍旅勤民丁賦之政則蝗旱水溢或疾疫連數十州此蓋生人之共業盈虛有數非人力所能勝者邪然天下之善人少不善人常多王者之刑賞以治其外佛者之禍福以治其內則於世敎豈小補哉而儒者嘗欲合而軋之是眞何理哉因珠乞文記其化緣故並論其事智珠古田人有智略而無心與人無崖岸又不爲翕翕熱故久而人益信之買石者鄒永年篆額者黃乘作記者黃某立石者馬城

成都府慈因忠報禪院經藏閣記

元祐七年九月翰林學士範公百祿以中書侍郎與聞大政追榮其三世曽大父璲贈太子少保大父度贈太師父錯贈太尉其兆在成都東北近郊之五里例得卽塋次築佛廟以極崇奉之意天子錫之名曰慈因忠報禪院所以休寧範氏之祖考而勸之以熙載之功中書之兄朝散郎百朋榮家之慶侈上之賜相其土田以基以堂伐山隨川阜其材木凡爲屋二百楹一出於已不以累人又擇僧之有名行者繼隆主之隆以釋氏法度其徒爲一姓子者今七人矣而慈元實協贊其經營元又度大藏爲經閣在院西其土從三十五尺橫七十七尺爲復屋直三而曲四致飾甚嚴所藏經五千四十八卷勸請士大夫四百餘家皆號稱能書乃畀之書其費皆出於範氏奔走所向積以日月記於崇成皆出慈元凡此莊嚴之功朝散不愛其財慈元不愛其力故能速成而盡美成都𨿽大府閥閱相望而用執政尊顯其先隴以恩得佛寺度僧以守之惟範氏故士大夫家皆欽羨之閣成朝散屬元來乞文以記之餘惟中書君輔政未久而捐館於河中遂葬於河南諸子亦不能歸而朝散公年餘八十能不懈於崇奉可謂知本矣元以掃灑之勞得度身任其事可謂不忘本矣經閣之壯麗施書之名題字畫之工拙來觀者當自得之故不書書經藏之所以成與此院之因起使廢興之際有考焉蓋範氏之志也【右有石刻】

朋樂堂記

涪陵藺大節持正喜延士大夫賔禮之甚有意蓋欲琢磨礱錯大成就其子弟也有潼川於說習之來過予求就學之地而不能也而以慁持正持正欣然受命築堂於黔江之東曰魯基他日與習之俱來請堂名余爲名曰朋樂孔子曰有朋自遠方來不亦樂乎夫獨學而無朋此窮鄕之士所以罕見寡聞終身守其固陋不可適於通達之邦者也今持正樂得士習之樂得共學旣知之矣惟思慕古人愛惜日力相開以多聞相盡以攺過擴其閭巷之知蔚蔚然爲逹人之觀然後不孤吾言矣紹聖五年四月乙未涪翁記

萍鄕縣寶積禪寺記

寶積禪寺本周廣順中以民李氏施宅地林寺寺有僧伽象顯徳中見光怪累日因攺寶積寺星居六室以元符二年十二月敕破律爲禪以僧紹槪主之而槪於萍鄕無法緣居十月而里人不施一錢於是棄而去三年十月餘伯氏元明爲令也擇請延慶院山主宗禪來屍法席禪倦遊諸方號稱得安樂法其居延慶也變飲酒食肉處爲菩提坊開艸萊荊棘爲金碧聚故元明以爲是必能興我寶積三招而後肯來至則破六律院爲一叢林謗者杜口檀者傾施六閱歲盡徹蜂房之屋郁爲鷲峯之防建中靖國之元方丈三門世尊之廟崇成矣粵明年樂靜室徳味廚法堂皆畢工凡率有錢之家爲五百萬而所以庇覆安樂道眾冗徒之屋無不具使嚚訟者口談般若鄙吝者心恱檀施若禪者可謂有功於此縣而其道行之化或溢於鄰邦矣伯氏來屬爲禪記之故敍載如此崇寧二年十一月丁丑朝奉郎管勾洪州玉隆觀云騎尉賜緋魚袋黃庭堅魯直記並書萍鄕令黃大臨元明立石

普覺禪寺轉輪藏記

法界門中無孤單法起則全起古人陳迹無壞滅性用則日新惟去本之日遠不知法所從來遂令色像崢嶸心目流轉故說法者濫於邪師聽法者窮乎不信耳普覺禪師楚金旣作經藏以書抵山穀道人曰我初住普覺破屋數十楹耳不知何人蠶食吾垣地闕東北茅塞吾道虵行東西賴外防之力皆復厥初我四垣平直松竹行列道出正南防於四達之衢由上漏下濕至於風雨寒暑而不知由食時乞飯至於日饍百人而不乏末後以檀施之餘建蓮華轉輪經藏百工神奇輪奐一新化出幻沒耀人心顏佛事莊嚴自謂愜當然或譏謗以謂大老翁當爲十方衲子興法之供養安用作此機械隨俗嫮誇耶於山谷意如何山谷曰妙徳法界不容一塵普賢行門不剩一法吾聞轉輪藏者權輿於雙林大士可謂淺深隨量巧被三根今使在俗處防不知文字性相者捨所積藏滅慳貪垢布淨信種此隨輪轉示世間生起所因所作饒益被譏謗者亦知之矣若乃此離垢輪圓機時示諸衲子轉者誰轉止者誰止負荷含藏承誰恩力一念正眞權慧具矣若能如是觀者卽絕眾生生死流卽具普賢一切行不如是觀𨿽八萬四千寶目徧入五千四十八卷字字照了虎觀水磨竟是何物常坐不動道卽此以爲佛事善知諸子回心與未回心堪入生死與不堪入生死根器成熟與未成熟法之供養更於何求普覺老欣然曰我今有六十衲子坐夏而山穀道人爲我轉此法輪省老翁無量葛藤幸爲我書之以告來者元祐九年四月丁巳豫章黃某記

幽芳亭記

蘭生深林不以無人而不芳道人住山不以無人而不禪蘭𨿽有香不遇淸風不發捧𨿽有眼不是本色人不打且道蘭香從甚處來若道香從蘭出無風時又卻與萱艸不殊若道香從風生何故風吹萱艸無香可發若道鼻根妄想無蘭無風又妄想不成若是三和合生俗气不除若是非蘭非風非鼻惟心所現未夢見祖師腳根有似恁麼如何得平穏安樂去涪翁不惜眉毛爲諸人防破蘭是山中香艸移來方廣院中方廣老人作亭要東行西去涪翁名曰幽芳與他著些光彩此事徹底道盡也諸人還信得及否若也不得更待彌勒下生

張仲吉緑陰堂記

嘉陽張仲吉寓舎於僰道以酒壚爲家產若朝夕汲汲於囂中之贏惟不足及能種花養竹閒閒於林下之樂嘗有餘其子寛夫又從予學故予數將諸生過其家近市而有山林趣花竹成陰啼鳥鳴蛙常與人意相值或時把酒至夜漏下二十刻云陰雷風與諸生衝雨泥而歸諸生從予未嘗有厭倦焉則仲吉父子好士喜賔客可知也今防恩放還去此有日矣故書遊息之樂使工李燾刻之緑陰堂上使後之不及與予同時者得觀焉元符三年六月丙子涪翁記

律賦

位一天下之動賦

眾以一制位以時乘齊天下之所動非聖人而孰能撫臨大寶之崇體居其正宰制羣生之變終莫之陵惟玆生齒之繁難以統臨之者旣相感以情僞又弗同於趨舎必據要防以齊正雅是則制動居乎靜治眾由乎寡故崇髙莫大乘五位於域中𨿽參差不齊播一陶於天下盛徳之柄至尊之權操利勢以獨防收治功於大全其變俗也偃之如艸其容民也蓋之若天一化逺近同心幅員任重器以至隆莫能傾者定羣情之多異罔或紛紜誠由或剛或柔有愚有智相奪以力相防以利使夫羣動之循聖必也大人之得位貴無倫而富無敵安以位中統有宗而防有元歸乎不二議夫眾星紛錯也拱於辰而不亂羣陰變動也歸於陽而自卑況玆蠢動之紛若固賴聖神以一之是以居可致之位得大君之宜控飛龍以禦天物皆利見明大觀之在上民必風移用能大一統於綿區齊萬殊於至術變則復貫繁而不失粲然道中和之域浩然趨仁義之實非得勢以來服𨿽嚴威而不率我所以宅萬乘尊安之地守之以仁合四方遠近之情定之於一或謂元元中宇蠢蠢方維約之以刑或不至驅之以善或不爲孰曰居位乃能宅斯殊不知歷在舜躬用作同民之術鼎遷周室誰爲禦眾之資非悅乎貴勢之獨尊所大乎凡民之一總使亂者樂以歸治邪者化而自董故聖人履盛位而立萬國之中以齊其動

春秋元气正天端賦

昔仲尼陳后王敎化之本定舊史春秋之辭尊元气以書也據天端而正之編歲書以成文必加統始次陽中之首月蓋謹明時當其號令絕於衰周筆削興於將聖遵周制以昭其法撥亂世以反其正舉元首事固將謹始以敍天書王次春又可承天而爲政志在微宻言存後先自混茫之气始見開辟之功全必變一以書年裁成有法備首時之養物推本於天運行四序而繼繼無窮鈞播百嘉而生生罔旣不正其端則其功或怠不書其元則其本孰謂故辭總者大因一歲以稱名而歲始於春兆三陽之微气且夫將正其中莫不本於始欲探其本莫不本於元故發明造化之首以顯著生成之恩所以唐防劉蕡以體元而上對漢稱董子亦正本以爲言考天正則此爲之元論主道則莫與之大裁一字以垂訓惟萬世之永賴蓋陰陽爲本故函三之气爲初而制作有因見生物之功皆泰言其體而不敍法其體而不完此有國所以大奉故後聖存而不刋書明天地之常從而系事詩爲政敎之始可以求端大哉凡欲有爲莫不取法元气之始也故生三統以相用元善之長也故養萬物而不乏何以太陽發於春乎天者人君之檢押策問

策問三道

先王制法以待寇賊姦宄有不赦之刑而以養民爲本玆用不犯於有司刑措者帝王之極功也歟漢興以來孝文防獄四百貞觀之隆大辟才二十九考其法度未必皆合先王而後元之間風俗醇厚興於亷恥吏安其官民樂其業貞觀盛時米斗四錢民物蕃息馬牛被野行旅因糧意必有以得民乃能見功如此恭惟我聖朝好生之徳休養萬物景徳咸平幾致刑措而比年以來防獄殊死率歲不減始元元康之世何哉意者以爲咎在法令煩多而不約又數更攺聖上覽觀六經之治哀元元之不逮爰詔儒臣典領刪次務以合古便今可謂至徳而議者又以爲悉取而紛更之民未受賜也意刑措之本或不在玆諸生其斟酌時議考合先王之法度今可行者悉著於篇

詩以道誌書以道事禮以道行樂以道和易以道陰陽春秋以道名分六學者皆致治之成法也不可以偏廢春秋者孔子之言見於行事者也其指𨿽微然而通儒博學如孟子荀卿董生揚雄皆推原制作之意不可謂無統也紛紜者特患諸家章句耳國家悼微言之不講始詔學官置博士員令諸生得以家法試有司天下靡然向風其義甚厚然董仲舒本公羊賈誼學左氏劉向好谷梁皆以名世非茍然而已今三家並行未知適從或謂當有廢舉以定諸儒之論今欲考孟子以來論春秋合孔子言以防三家當否諸生以爲何如漢諸儒每以春秋議典禮決疑獄夫學古入官豈可以不加意哉長吏仁賢則下有養老慈防之俗政平訟理則民有樂事勸功之心故漢宣帝曰與我共此者其惟良二千石乎蓋以爲民者邦之基吏者民之率太守者吏民之本也防公如私視民如子布宣詔令使百姓安其田裏興於仁義誠非俗吏之所能也間者朝廷虛席思見兩漢之循吏詔下省臺興能察亷於今期月未聞列郡有字人之功其故何哉或以良吏久任然後民服從其敎化而未有賜金增秩之法或以爲中都官任太重刺史郡守任太輕是以𨿽吏有能輒以補外爲左遷未甞最其吏功次補公卿之缺諸君論此二道所施行後先宜何如凡可以致良吏之科悉著於篇此縣官所急欲聞也【右皆家傳】

箋注

注老子道可道一章

道可道非常道名可名非常名

傳曰神鬼神帝先天先地自古以固存所謂常也常道常名不可道不可名也

無名天地之始有名萬物之母

常有欲而生太空太空生天地天地以我爲始故彊名之曰無名天地以我爲造物者故又彊名之曰有名

常無欲以觀其妙常有欲以觀其徼

觀道之常本無欲則妙矣以道之常隨世故常有欲也於其有欲觀之不見全體

此兩者同出而異名同謂之

於其同則謂之於其異則謂之不此俗學者所以觀道有三有二

之又眾妙之門

無爲則矣無不爲則又矣知本無遊於萬物之際則一一皆妙【右家傳】

杜詩箋

更須愼其儀

陶侃傳諸參佐當正其衣冠攝其威儀何有亂頭養望自謂曠達邪

曽冰延樂方

傅毅舞賦云朱唇紆淸揚抗音髙歌爲樂方

得兼梁父吟

諸葛武侯梁父吟步出齊東門

縱有健婦把鉏犂

古樂府健婦持門戶勝一大丈夫

新鬼煩寃舊鬼哭

夏父弗忌曰吾見新鬼大故鬼小

禾頭生耳黍穗黑

齊民要術秋雨甲子禾頭生耳

春光

富嘉謨明冰篇春冰澹沲度千門明冰時出禦至尊

始出枝撐幽

慈恩防下數級皆枝撐洞黑出上級乃明

業白出石壁

寶積經若純黑業得純黑報純白業得純白報

一箭正墜雙飛翼

箭一作笑蓋用賈大夫射雉事

已令請急防通籍

晉令急假者五日一急一歲以六十日爲限書記所稱急取急皆謂假也車武子早急出詣子敬盡急而還是也

幾日休練卒

新安吏詩練卒收舊京

彭衙行

馮翊郃縣西北有彭衙城秦晉戰地

張公一生江海客

張相鎬

合昬尙知時

合昬木名朝舒夕斂

山鬼獨一腳

山魈出江州獨足鬼

射人先射馬

樂伯左射馬而右射人角不能進

是身如浮雲

維摩經云是身如浮雲須臾變滅

向子識損益

向子平讀易至損益嘆曰吾已知富不如貧貴不如賤也

徒旅慘不恱

一本云徒懷松栢恱

熊羆咆我東虎豹號我西

招隠云熊羆咆兮虎豹號

歲拾橡栗隨狙公

後漢李栒居新安關下拾橡栗以自資

我生托子以爲命

嵩髙記牛山多杏自中國喪亂百姓資此爲命

黃精無苗山雪盛

精一作獨黃獨狀如芋子肉白皮黃苗蔓延生葉似蘿摩梁漢人蒸食之江東謂之土芋

石筍行

華陽國誌蜀王妃物故哀念之遣五丁之武都擔土爲妃作冡蓋地數畝髙九尺蓋石俗名爲石筍

不唾靑城地

古樂府去婦情更重千里不唾井

爲君酤酒滿眼酤與奴白飯馬靑芻

傅盤中詩羊肉千斤酒百斛令君馬肥麥與粟

眼中之人吾老矣

魏文帝詩回頭四向望眼中無故人陸云詩感念桑梓城髣髴眼中人

牽牛織女

齊諧記桂陽成武丁有仙道忽謂弟曰七月七日織女當渡河吾向已被召弟曰何事織女渡河曰暫詣牽牛

牛馬毛寒縮如蝟

元封中雪大寒牛馬皆踡縮如蝟

書貴瘦硬方通神

二碑漢極瘦硬

仙李盤根大

唐太宗探得李詩云盤根植瀛渚交榦倚天舒

風箏吹玉柱

柳惲七夕詩秋風吹玉柱

露井凍銀牀

銀牀古樂府淮南王篇

五夜漏聲催曉箭

晝漏盡夜漏起省中黃門持五夜甲夜乙夜丙夜丁夜戊夜出漢舊儀

封題鳥獸形

宋王徽伏苓贊中狀雞鳬具容龜蔡

初月

王原叔說此詩爲肅宗作

舉家聞若駭

當作咳禺屬惟猨猴喜怒飲食常作咳【苦革反】

錦官城外柏森森

成都道西城故錦官也故命曰錦官城

籠竹和煙露滴梢

籠音汞夢籠竹蜀人名大竹雲

野艇恰受兩三人

攺作航殊無理此特吳體不必盡律白公同韓侍郎遊鄭家池詩云野艇容三人正用此語

漰口紅如練

蒲懵反在彭州

蠶崖雪似銀

蠶崖在茂州帶雪山

更歷少城闉

少城今成都治所張儀所築

軍吏回官燭

巴祗爲揚州刺史與客坐暗中不然官燭

盤渦鷺浴底心性

郭璞江賦盤渦谷轉

久遊巴子國

左氏桓九年巴子請與鄧爲好巴姬姓國在巴郡江州縣

南遊北戶開

林邑日南諸國皆開北戶向日

相失萬重云

梁簡文朱櫻詩花茂蝶爭飛枝濃鳥相失

鬭雞

觀風樓南起鬭雞殿

胡雛負恩

王衍見石勒曰胡雛有奇志恐爲天下患

人間有賜金

漢書髙後紀遺詔賜諸侯王各千金

畫省香鑪違伏枕

尙書郎入直女侍史執香鑪燒薰防衣服漢官儀

織女機絲虛夜月

池中有戈船各四百艘四角各垂幡旄旌葆又作二石東西相對以象牽牛織女

賜被隔南宮

給靑縑白綾被或錦被

艸閣柴扉星散居

寒園星散居庾信

陶冶性靈存底物

顏之推論文章陶冶性靈從容諷諫亦樂事也

側生野岸及江蒲

生本是人字也誤轉爲生

竹葉於人旣無分

張華輕薄篇曰蒼梧竹葉淸宜城九醞酒

家家養烏鬼

峽中養雅雛帶以銅錫環獻之神祠中人謂之烏鬼【右得廬陵羅珌家藏眞迹】

山谷別集卷四

欽定四庫全書

山谷別集卷五

宋黃庭堅撰

書

上運使劉朝請書

九月十六日宣徳郎知吉州太和縣事黃某謹再拜獻書運使朝請閤下竊以蘊知人之明者不必左右爲之先容懷髙世之度者能越拘攣之議徒聞其語今見其人何則小人於朝行卿士無平生之言於左右使令無一日之雅碌碌下邑蓋將期年其吏事乃庸人之所能其學問文章則迂闊而可笑又承秕政之後百度無綱負逋在民縲系滿獄惟其公而寡於防亷而困於明勤而短於文學而蔽於事政多有偏而不舉訟多有決而不情簿書防期常在諸邑之後勤苦敎養僅爲細民之安蓋所謂學制錦則敗材代大匠而傷手者也恭惟閤下美實盛名出入臺省朝廷記識所至未嘗久淹下車以來百城仰首興滯補敝發於流水之源舉亷摘姦如出耳目之所及有能有守恃以立名髒污聞風求解印紱鞭防之下願展足者蓋多而使府近僚歲滿求代獨防采納擢取無能內視缺然承命惴恐自非閤下能越拘攣之末議不資左右之先容防以公明何能及此士爲知已古人則旣有言徒恐外任舉人巳閱詔書之新格遷官就縣不聽他司之辟除誠得執鞭以當煩使千慮之一或助萬分官守逺於門庭竿牘未通九格願承敎約曷勝惓惓謹奉書達小人之情糟粕不足以冩至意秋暑不審尊候何如伏祈爲國自重不宣

代人求知書

詩云緜蠻黃鳥止於丘隅道之云逺曷云能來飲之食之敎之誨之命彼後車謂之載矣其意以爲微賤之於尊位每以蹤迹闊疏禮貌相絕無因而至前髙位而有仁心以長育人材爲巳任加誠意而求之則行比一鄕智效一官者皆得以爲依歸云耳夫必待全徳君子然後用之則𨿽三代之隆聖賢相遭不能無才難之嘆故曰采葑采菲無以下體蓋湔祓而用之則澗濵行潦之蘋蘩可薦於豆籩如加以斤斧飾以靑黃則枯木朽株盡爲犧象之器以某無術得以職事奔走備使令恭惟閣下髙明師表一道惇厚忠信仁舉而義措左公而右明足以與能者有功治威嚴能足以使不肖者畏罪如某之愚陋宜見其底裏豈敢飾愚暗以欺左右哉竊不揆度以爲潔巳而不污敢不比於蘋蘩其材能𨿽薄猶得在枯木朽株之列然待罪節下今將再書歲課去此幸登吏部之格當路諸公過於采聽而保任之於此有垂成之勢誠願閣下賜俎豆之餘地不責潢污之所從來不愛斧斤而斵之期於成器捐一臂之力使小人有黃鐘大呂之重竊伏而思之在尊位而有仁心能育人材捨門下而誰哉干冒威嚴不寒而栗【右皆家傳】

與蘇子瞻書

某再拜啟春寒伏惟知府祠部學士尊體動止萬福頃自衞州試舉人歸於鄭掾處得賜敎不以污下難於奬拔接引開納勤勤懇懇俯傴而忘其臂之勞彊駑馬於千里不敢自絕勉奉鞭勒至於不勝任而後巳耳和詩詞气髙妙無以爲諭往聞執事豈弟之聲今食其實獨恨未有親近之幸耳去九月到家老兒病腳气初甚驚人防得善醫診視今十去九矣又苦寒嗽未能良愈坐此不通書閣下仰惟大雅涵容有以裁其罪黃樓之作名不虛生淺短豈敢下筆願見記刻淹熟規摹當勉爲公賦之子由尙在閒處識者所恨伯氏往得接歡極嘆其沈如遊刃於世故以爲古人不過如此想數得安問外舅謝師厚外砥厲而中坦夷士大夫間少見暮年無所用心更屬全功於詩益髙古可愛數有酬和冗未辦錄上冬春愆雪麥根無澤伏惟長民者未能忘憂數舎阻於參侍不勝馳情伏祈動靜調防利物坐進此道謹奉狀不宣【右眞迹藏於晉陵尢氏】

答王周彥書

七月戊辰某敬報周彥賢良足下成都呂元鈞某之故人也解梓州而遇諸塗能道榮川土地風气之常嘗問之曰亦有人焉元鈞曰里人王周彥者讀書好學而有髙行以其母屬當得防補入仕始以推其弟今以推其甥及侄斯其人也時僕方再往京師見其摩肩而入接踵而出冠蓋後先車馬爭馳求秋毫之利較蝸角之名大之相嫌嫉小之忘亷恥甚於羣蟻之競腥玆窮荒絕塞其地與蠻夷唇齒其俗以奔薄相尙尊爵祿而貴衣冠乃有周彥者其古人之流乎豈不卓然獨立於一世哉旣竊嘆其人又喜欲與之遊也及某以罪戾抵戎僰久之觀榮之士樂善而喜聞道中州弗及也無乃周彥居西河而格其心而變其俗以致然邪凡儒衣冠懷刺袖文濟濟而及吾門者無不接每探刺受文則意在目前其周彥者亦我過也經旬浹而寂然一日惠然而來乃以先生長者遇我而自謂何以得此於周彥者豈以葭莩之好齒髮長而行尊者邪旣辱其來乃枉以書執進之敬出其文詞且有索於我矣周彥迫之不已安得不啟不發而有以報也夫周彥之行猶古人也及其文則摹今之人也何哉見其一而未見其二也惟推其所慕而致於文而已顏子曰舜何人也予何人也孟子曰伯夷伊尹皆古聖人也吾未能有行焉乃所願則學孔子也孔子曰吾不復夢見周公孔子之學周公孟子之學孔子自堯舜而來至於三代賢傑之人材聚雲翔豈特周公而已至於孔孟之學不及於周公者蓋登太山而小天下觀於海者難爲水也企而慕者髙而逺𨿽其不逮猶足以超世拔俗矣況其集大成而爲醇乎醇者邪周彥之爲文欲溫柔惇厚孰先於詩乎防通知逺孰先於書乎廣博易良孰先於樂乎潔淨精微孰先於易乎恭儉莊敬孰先於禮乎屬辭比事孰先於春秋乎讀其書誦其文味其辭涵泳乎淵源精華則將沛然決江河而注之海疇能禦之周彥之病其在學古之行而事今之文也若歐陽文忠公之炳乎前蘇子瞻之煥乎後亦豈易及哉然二子者始未嘗不師於古而後至於是也夫舉千鈞者輕乎百鈞之勢周彥之行扛千鈞矣而志於文則力不及於百鈞是自畫也未之思爾周彥其稽孔孟之學而學其文則文質彬彬誠乎自得於天者矣異日將以我爲知言也紙窮不能盡所欲言惟髙明裁幸防遺疋物芎術珠子黃皆此無有拜嘉慙怍湯餅之具尢奇羇旅良濟益佩憂愛災患尢所不忘耳元師能令攜琴一來爲望莊叔之子亦可惇以詩書否惠訊至寄聲不宣某再拜

上運判朱朝奉書

某再拜啟某猥鄙細人不知天下大體結髮讀書願以所聞與一世共之而碌碌行年四十止於是而已矣不深察者至以爲彊項而釣愛民之名談虛而有廢務之實而閣下超越拘攣之議獨見之於事物之表豈與流俗人所謂知已者同日語哉恭惟閣下忠信愷悌自得以明已恂達重厚推余以賜人官吏進見觀表知裏推任所長使皆有用慈哀所短不以深誅小人以此待罪節下再書吏考尙爾保全惟流俗人之相知市井同利意气相傾許以死黨恭惟閤下何得於此至於古之知道徳之歸者所以報知已𨿽固陋敢不勉焉【右皆已載蜀本】表

代文潞公賀元防表

治歷明時體元居正分陰陽於太簇之律防日月於析木之津萬國皆春六服承徳臣中謝恭惟皇帝陛下緝熙皇極建用人正合天地於上元垂衣裳於南面首出庶物茂稱神明之容照臨百官光昭禮樂之防臣某欽承頒朔叨預履端方守鑰於畱都阻稱觴於禁殿明明在上遐傾就日之瞻永永降年仰極後天之祝

代賀生皇子表

景命降休皇文毓秀福慶傳於中禁懽聲溢於普天臣中賀恭惟皇帝陛下光宅海隅丕承祖武徳親九族孝達三神后土顧懷皇天眷佑茂本支於百世引壽考於萬年臣違去淸班欽承吿語賡歌瓜瓞蚤知周室之隆參祝禖祠阻奉漢庭之詔臣限司宮鑰不獲抃舞丹墀

代謝賜歷日表

治歷成書步三辰於天載班正有土大一統於王朝詔音丁寧圖像昭晰臣中謝恭惟皇帝陛下至神不世盛徳無名調玉燭以遂羣生運璿璣而成萬化乃明告朔咸俾在公臣敢不奉之黃堂興於嗣歲赴吏功於刻漏戒農事之鎡基不解恭欽以承時憲

代韓康公大名謝表

遽傳綸命下沛龍光錫之中殿之淸資寄以北門之重鎭便蕃寵數踴躍衰悰卽以今月某日到任禮上訖憑賴國靈緝安藩服布宣聖化休息兵民事溢願初驚先寵至臣中謝伏念臣蚤緣儒術亟踐本朝論思稍邇於天光丞弼遂參於人乏昨防器使外付戎服智不逮謀功難除過循名責實公議甚明置散投閒私分如此事出巳試眾安可誣陛下貸以惟新仁深念舊南陽在漢之故里許田先人之獘廬寔爲作翰之邦連荷長民之寄尙憂曠敗終累保全豈圖誤采朝僉再流睿渥往典帝宮之門鑰獲瞻魏國之觚稜許還近班不以故事承三接之淸燕稱萬年之壽觴恩榮不替於再三補報未聞於萬一惟知感涕莫措靦顏此蓋伏遇皇帝陛下至徳並容大明委照眷圖勞效蔽匿瑕疵謂臣精神未至眊昬筋力尙能勉彊故加鞭弭付以封疆誓將罄竭愚衷周旋廟算身𨿽在外未如江海之遙知無不爲尙冀涓塵之益可酬覆幬敢愛糜捐【右皆家傳】

代呂大忠河北運判謝上表

刺舉一道其心欲愛而公轉輸百城其材欲周而敏堪寄此任實難其人只荷詔條誤承使乏臣中謝惟臣淺陋見事闊疏在公有夙夜之心於朝無先後之友獨持孤拙仰累聰明坐尙書之曹未有以自效掾將軍之府幾類於取容籍在搜除更防識拔獲對天顏於咫尺親承聖訓之丁寧寄重丘山常恐顚隮於下恩深雨露未知報稱謂何惟是跨河東西緜歲水旱民轉移而失職吏偸脫而行私期防簿書或文具而實不至斂賖調發或任重而誅不勝有如民未便安皆臣職當條按然出門有萬里之勢采艾懷三歲之憂人以爲不可盡言臣何敢以是報國此蓋伏遇皇帝陛下剛健中正欽明文思一日萬幾六通四辟論法於繩墨之外得人於眉睫之間畀付百官中外無間臣敢不職思其位上分宵旰之憂寸有所長全效拙勤之報【右眞迹藏於晉陵尢氏】

代叔父陜西都運謝上表

奉將使符出斡關陜進參祕殿之籍增被兼金之章並叨寵靈惟懼隕越中謝伏念臣非有閥閱起於江湖言無宮庭行闕坊表𨿽洊防於器使曽未展於寸功熙寧元丰出入臺省愞於進取气不激昻衣繡衣貶直指之威冠豸冠乏觸邪之用二聖臨禦九徳在官尙容蕞爾之材來與康哉之防補宰司之掾訏謨莫助於和羮記左史之言文字不足以華國果速官謗上煩聖聰防當右顧之憂往計西師之餉𨿽勤夙夜如負丘山此蓋伏遇皇帝陛下淵黙雷聲文昭武烈親親而百蠻執贄老老而萬物歸心未能去兵顧憐在邊之守使之足食簡在勸農之司太皇太后陛下欽明文思睿智神武大公至正以禦九鼎昭徳塞違以臨百官守在四夷師幹不試轉輸萬里民隠是勤致玆斗筲亦預鞭防敢不精求邊底阜邦財庶幾柔逺之功少助在廷之算

奏狀

辭免實錄檢討狀

竊以先帝一朝大典討論之職必付其人如臣淺陋非所堪任

辭免轉官狀

伏以先帝一朝大典訖玆有成宰司典領之功近臣論譔之力臣以曲學濫舉討論以老母臥疾連年告歸之日過半常憂竊祿不免罪誅適及奏書例霑爵賞因人成事義所未安伏望聖慈追寢誤恩所有告命未敢祗受

乞回授恩命狀

昨以討論無功不敢祗受恩命準尙書省札子奉聖防不許辭免者寵光下被不敢終辭竊有微誠冒干國典伏念臣母壽光縣太君李氏今年七十二垂老抱疾幸見孝治之朝霑及祿養而臣誤防簡任使收筆墨之勤實出非常之防不勝人子私情願以特授朝奉郎回授老母一郡封竊以在庭之臣榮祿及親者蓋寡成書之賞後來用例者難攀伏望聖慈特賜開許

乞奏補侄朴狀

修實錄院檢討官朝散郎祕書省著作佐郎充集賢校理黃某奏臣見任職名今遇明堂大禮該得奏補子孫一名臣早年未有子息有兄之子朴自𦇤褓過臣房下抱攜敎養於今年二十二學問稍已知方後來臣有子相生才六歲以臣於朴私恩實均父子重以老母年今七十鐘愛在朴不勝白髮抱孫之情扶杖假息願及見朴之階仕籍也欲望聖慈許以合得恩例先與臣兄之子朴使臣待罪官次幸而免於曠敗將來兩遇大禮合奏期親日卽以奏臣子某於恩例詔條別無徼幸伏望聖慈特賜開允奉聖防特依奏

乞外任狀

伏念臣日者防恩待罪著作討論史事預聞聖朝大典實以爲榮而臣才不逮人讀書有數見聞淺陋無助闕遺黽勉素餐巳糜歲月重以老母年垂七十寢飯須人朝請坐曹義當夙夜退則有虧子職進則無補公家敢申犬馬之情仰凟乾坤之造伏望聖慈除臣一江淮合入差遣問民疾苦得自效於吏功將毋防甘或少禆於孝治

服闋辭免史院編修狀

去國三年百憂所萃志气凋零須髮半白勉從典禮旣見素冠支離羸病不任趨赴闕庭舊學遺忘難以討論史事陳力就列豈容冒昧墳土未幹曷勝烏鳥之情仰瞻上天敢陳螻蟻之願伏望聖慈除臣管勾宮觀一次許任便居住一則藝植松檟少報母慈又得熙養歲年稍堪王事艸芥在野猶望哀憐

第二辭免狀

竊以論玆大典托名聖朝承學之臣皆所願得如臣朴學濫與選掄𨿽殫智能未報恩遇昨以憂患失學深懼瘝官願假歲年就閒養疾猶貪廩祿仰望哀憐天聽崇髙未賜兪允臥家違命罪不容誅伏念臣實以哀毀之餘生意幾盡先患目疾幾至喪明憂患以來全廢文字又得腳气不便鞍馬往來田裏須杖自扶未堪趨赴闕庭靖共吏職伏望聖慈察臣愚懇非敢固自稽遲以干典憲特除臣勾當宮觀一任或防流一合入差遣啟

太和到任謝監司守倅啟

伏以百里之政古人所難千載之間作者無幾誠令有道於此不獨使民宜之至於虎爲渡河蝗亦去境𨿽然病在肓者良醫不能活人掣肘者善書不能工庭堅何人繆當巖邑貫木索者方塡牢戶爭錐刀者猥造訟庭急之則追胥匿以避程緩之則吏史殫於惟貨放紛熟爛曽所未聞自非假之以歲時幾於無所措手足恭惟某官惟幾以成物之務惟深以盡物之情艸木知有威名風雨不愆期度河潤九里獲承君子之風管窺一斑欲盡愚者之慮猶希善貸以汔有成

代韓康公回韓魏公北京到任啟

防奉制函典司宮鑰責任甚重經營是憂【闕】

餘潤安陽仁者之裏得倚長城馳竿牘之【闕】柔緘入手藏妙迹以爲榮善頌滿前如謙

尊之獲對恭惟某官剛健篤實宣慈惠和照萬里之寶臣藩四維之良翰𨿽黃堂之臥理實錦衣之晝行大斾髙牙巳不容於瞻仰流風善政蓋多在於咨謀願奉周旋終逃瘝曠仲月煩蘊百嘉長嬴伏祈相卜髙明防持興寢

代回謝文潞公啟

誤防帝澤出守宮符逺借台光鎭守藩服坯陶有素感愧無顏某蚤以儒生繆膺朝寄計勲勞之譾薄荷寵數之頻煩在國北門提封全魏眷兩河之右地據百郡之上游時無扞禦之憂民望豫遊之幸故容坐嘯亦免屍官此蓋伏遇某官宿柄中樞預調元化嘗於戶牖之坐宻加黼黻之褒矧是陪京實惟舊治流風善政猶在謳謡老史耆儒每懷咨度方盡循於規矱如親奉於誨言荷戴之誠敷宣曷罄蘊隆季月暇豫黃堂伏祈調禦四時綏成百順

代韓子華回韓魏公啟

祕殿淸班陪京重地並叨寵數實厚靦顏𨿽誤恩之莫

回幸前【闕】

禮輙緩【闕】

間气社稷元臣【闕】

朝師表百吏顧

【闕】

故鄕卽聞大斾之西莫展下風之謁長城千里猶獲寶鄰之依泰階六符行卽陶鈞之賜

代韓子華回王平甫問候啟

典樂於玆粗安晚節思賢之嘆有甚朝饑何圖謙防遽枉榮翰實欽松栢之操不愛金玉之音某官天才髙明國器逺大運精神於系象之表載事實於聲名之前久紆讎校之勤宜在論思之職且膺殊拜諒不旋時殘暑未淸自公多愛

代韓子華回髙陽劉待制啟

恭審進陞延閣往鎭侯藩伏惟歡慶某官材名顯融事業宏逺去潤色論思之列有攬轡澄淸之功細札十行卽奉旋歸之詔長城千里尙寛北顧之憂過辱防謙逺貽榮翰但深銘感莫旣敍陳

代韓子華回定州薛宻學啟

伏審進直中書鎭臨藩服某官彊毅中立沈深內明目無全牛刃有餘地畜賢人可大之業遭主上有爲之時心計九貢制縣官之用威聲濯濯一身折方面之衝行茂對於疇庸豈久勞於臥理過承謙損先惠緘題但極感銘曷勝占敍

代韓子華賀張璪修撰知雜啟

伏審拜命紫庭提綱烏府登正士於風憲壯本朝之羽儀百僚肅淸四海瞻望恭惟某官忠義特達器資髙明材能簡於帝心論議出於朝右未更歲月歷試事功補過責難入司邦直宣威美俗出作吏師屬虛耳目之官歸自股肱之郡仍刋書於史觀正專坐於南牀言路生風卽聞弄印之拜天功熙載更被補衮之求惟是防頑蚤依庇賴欽承嘉報增忭愚衷

代人謝舉主啟

從事軍幕𨿽復小人之勞防名薦書敢幸諸公之顧猥當湔祓無措靦顏𨿽執事出於至公而大府號爲多士如某資下與人分疏在官有夙夜之心於朝無先後之友仕不能稼幾動讀書忘羊之嗟祿旣及親猶獲得隴望蜀之意竊聞士論之已久得出門下之尢難蓋常格以亷能未始出於請托豈伊孤拙誤借吹噓玆蓋伏遇某官身爲權衡錙銖不昧心有涇渭淸濁洞明毎於鞭防之間蓋知駑駘之力排置眾俊居然一羽之輕過防片言忽有九鼎之重心非木石恩若丘山永言矢心不累知己【右皆家傳】

代李野夫出守宣城上本路監司啟

入補天臺僅書文墨之課出膺符竹猥分民社之憂素處不鮮曠官是懼恭惟某官將明使指勸相吏功聞疊嶂之城苦無公事托二天之庇幸有餘光趨板匪遙望風懷悚【右已載蜀本】

婚書

問李氏親書

惟我丘嫂乃公仲兄婚姻宦遊將及四紀甥侄詩禮僅同一家請尋繼好之盟再篤宜人之慶伏承賢第幾小娘子幽閒順於保母才徳似其諸姑聞之族姻迨今筓歲小子某粗識嗜學亦旣勝衣惟是蘋蘩之共莫助盛湘之事率時吉卜用告行媒甘瓠累樛木之枝𨿽慙本弱肥泉潤淇園之竹儻及餘波敢以幣將冀承回命

答

人物之美繼擅無雙文章之名多在第一矧季子之早譽在鴻都之貴遊反求顦顇之宗以相蘋蘩之事女子𨿽嫻姆傅旣勝縱筓僅能成人誠懼非偶告之吉卜申以懿親不獲終辭敢拜重禮

朴侄定新婦書

接屋連家非徒一日之雅同安共卹蓋有平生之言輒緣恩親敢議婚對長子朴當承宗事未有婦家伏承賢小娘子淑質生成令儀素敎衰宗之陋良不自知嘉偶之求願承重諾

石氏定婚書

葛藟之累樛木亦得升髙泉水之入淇門冀防餘潤比因僚友僭及婚姻旣承諾之話言許以嗣爲兄弟敢差谷旦少助衣酌彼行潦誠可薦於王公借之用茅物或宜於曲禮

定石氏書

三星在戶婚姻貴於及時九月肅霜裘褐宜於早戒小子齒𨿽未冠學且聞詩惟是歲時之嘉莫助蘋蘩之薦謀諸僚友吉在髙門家傳萬石之風人稟三峩之秀伏承賢第七五小娘子功容徳稱保傅敎從義方具於有行竊自忘於非偶旣因將命辱賜重言敢以吉蠲修具禮物【右皆家傳】

送曹黔守致語

賞心樂事是難逢易失之時臨水登山有送逺將歸之恨式陳觴豆侑以管恭惟知府供備詩禮家風韜鈐將略去天尺五早瞻列防之榮賦芧朝三未極淸班之貴奉賜得犬戎之要領防秋傾虎士之腹心三代治兵不犯道家之忌一麾出守遂兼循吏之名投壺雅歌以安黔內郡縣輕裘緩帶以宴幕府賔僚旣報政成方榮歸覲通直闔郡文武念甘棠之勿翦惜驪駒之在門防酒嘉殽永淸懽於今日鏘金戛玉深怨曲於陽關某等云云【口號在豫章右已載外集第七

蜀本】

山谷別集卷五

欽定四庫全書

山谷別集卷六

宋黃庭堅撰

雜著

引連珠

臣聞一雨所濡大小之生異類一气所殺剛脆之質不同所以聖人因物以盡性神道設教而無功

臣聞千里運糧非一牛之力梓慶成鐻非一削之功是以賤能則智者困欲速則巧者窮

臣聞五種不美未嘗易田以耕百度淩遲何必變化而治蓋不役於物者不絕物不制於俗者不離俗是以手足以得輕重而任權衡目可以察曲直而付繩墨臣聞人主治國在制法在擇相法不法在易相相非人下陵上是以仲尼用魯不使飲羊以誣民趙髙事秦至於指鹿而欺君

臣聞析薪者求其理法古者師其意堅白則一物不察損益則百代可知是故物有倦而思通聖人必攺作事有簡而易致道家貴因仍

臣聞宮商唱和乃知鐘律之前聖賢夙期不拘聘幣之末故至精難以言說妙契參於自然易曰鳴鶴在陰其子和之

臣聞舜禹不世忠邪共朝良樂未逢駑驥同櫪是以匠石之手易揮郢工之質難得

長短星歌

正月虎七澤陰風無避處少年射殺白額歸二十一歲賜旗鼔二月兔翰墨功名歸四杜中山毛遂定從還十九上客誰復數三月龍定力降來一鉢中升騰便欲致雲雨十六開士觀云風四月蛇九蛇相輔成晉家屈原離騷二十五不及之推死怨嗟五月馬十五國風多詠冩漢將西極天馬來二十五城不當價六月羊十歲小兒牧道傍他年叱石金華路二十年前身姓黃七月猴恆山八命列封侯當年傳國二十二想是衣冠騎土牛八月雞二妙靈臺向曉啼五更風雨十八九殘月昏昏信可期九月狗三窟深坑四荒走暮歸得兔十六七黃盧朱雀皆在後十月豬白頭一笑獻士夫殺身願爲魯津伯申封蘭王十四都十一月防列十二辰配龍虎二十二年看仙飛一朝化作蝙蝮去十二月牛百戶椎肥醉九州角端圍寸二十五良弓之材牛帶牛【帶一作載】

論謝愔

謝愔字公靜才气過人逺甚初舉賢良而值罷賢良平生治春秋胸中甚落落而值罷春秋晚作鄧州職事官值看詳訴理所言愔元祐中訴父無罪被黜褫其官棄之士生而三不遇白髮蒼顏亦可以安林泉而不得罪於不仕無義之論矣

論詩帖

陶淵明詩長於丘園信所謂有味其言者吾嘗見梅聖兪誦唐人詩云雀乳靑苔井雞棲白板扉聖兪甚愛此句柳子厚詩云渚澤淸泉淸淵明云平疇交逺風良苖亦懷新此句殆入妙也

戒讀書

四民皆當世業士大夫家子弟能知忠信孝友斯可矣然不可令讀書種子斷絕有才气者出便當名世矣【右有石刻】

論作詩文

新詩日有勝句甚可喜要當不已乃到古人下筆處小詩文章之末何足甚工然足下試畱意奉爲道之詞意髙勝要從學問中來爾後來學詩者時有妙句譬如合眼摸象隨所觸體得一處非不卽似要且不是若開眼則全體見之合古人處不待取證也作文不必多毎作一篇要商防精盡檢閱不厭勤耳舉塲中下筆遲澁蓋是平時讀書不貫穿也宜勉彊於學問歲月如流須及年少精力讀書不貴雜博而貴精深作文字須摹古人百工之技亦無有不法而成者也但始學詩要須每作一篇輙須立一大意長篇須曲折三致焉乃爲成章耳讀書要精深患在雜博因按所聞動靜念之觸事輒有得意處乃爲問學之功文章惟不構空彊作詩遇境而生便自工耳

所諭漏屋飯蔬而有自得之色甚善甚善然猶世俗計較尺寸太多似未善也萬事不可意古人遂以成聖哲安樂溫飽君子所畏也

吟詩不必務多但意盡可也古人或四句兩句便成一首今人作詩徒用三十五十韻子細觀之皆虛語矣要須意律諒田夫女子皆得以知之蓋詩之言近而指逺者乃得詩之妙唐人吟詩絕句云如二十个君子不可著一个小人也唐詩僧吟艸詩云時平生戰壘農惰入春田如此語少時常記百十聯思其的切如此作詩句要須詳略用事精切更無虛字也如老杜詩字字有出處熟讀三五十徧尋其用意處則所得多矣

凡人修學惟節略今人文字似無益於用不若熟讀班固漢書自首至尾不遺去一句然後可見古人出處疑則闕之當求明師益友以講習也王定國謫金過戎因出數十篇文字余謂定國曰若欲過今人則可矣若必欲過古人宜盡燒之更讀十年也定國詩極有巧處然少本也余自謂作詩頗有自悟處若諸文亦無長處可過人余嘗對人言作詩在東坡下文潛少遊上至於雜文與無咎等耳

讀書不必務多若能精一遂可貫諸經矣至於寫字亦如此少冩須有常度亦不可錯也【右皆家傳】

論作字

晁美叔嘗背議予書惟有韻耳至於右軍波戈防畫一筆無也有附予者傳若言於陳畱予笑之曰若美叔書卽與右軍合者優孟抵掌談說乃是孫叔敖耶往嘗有丘敬和者摹放右軍書筆意亦潤澤但爲繩墨所不得左右予嘗贈之詩中有句云字身藏頴秀勁淸問誰學之果蘭亭大字無過瘞鶴銘晚有石崖頌中興小字莫作癡凍蠅樂毅論勝遺教經隨人作計終後人自成一家始逼眞不知美叔嘗聞此論乎南昌黃魯直題敷道人作大字筆勢巳遒勁可愛但肥字須要有骨瘦字要須有肉學古人書隨其工處今人學書肥瘦皆病又嘗偏得其人醜拙處如今人作顏體乃其粲然者江南太史氏黃庭堅書

大字今都不見右軍父子遺墨欲學書者當以丹陽瘞鶴銘字爲則大字難爲結宻惟此書無防檢處顏魯公書宋開府碑瘦勁端重極近之【右見石刻】

學書欲先知用筆之法欲雙鉤回腕掌虛指實以無名指倚筆則有力古人學書不盡摹張古人書於壁間觀之入神則下筆時筆隨人意大抵書字欲如人有精神細觀之則部伍皆中度耳

墨說遺張雅

曹魏時有大臣韋仲將徳性髙明多能鄙事其所作墨如防漆今觀其法和煤外止用丹砂大要是膠法妙墨法須自煮膠膠浸自牛皮盡割去連脂膏處又割刮去毛毫皆上墨也片切熬成卽用和煤此名第一膠若干取他日水解之用卽名第二膠膠八水二墨成不作膠气使用亦不滯筆此上工也梓潼張雅不能和煤而善作叵勝煤蜀無佳墨工如雅不易得也故諭以古人法余聞雅亦參禪問道欲入九流然但禮拜無眼阿師隨杜撰道人談金丹恐只虛生浪死耳

筆說

歙州呂道人作墨池含墨而鋒圓佳作也宣州諸葛家撚心法如此惟倒毫淨便是其妙處蓋倒毫一株便能破筆鋒爾宣城諸葛髙系散卓筆大槪筆長寸半藏一寸於管中出其半削管洪纎與半寸相當其撚心用栗防尾不過三株耳但要副毛得所則剛柔隨人意則最善筆也栗尾江南人所謂蛣蛉防者歙州呂道人非爲貧而作筆故能工於是以此授之黟州道人呂大淵心悟韋仲將作筆法爲余作大小筆凡二百餘枝無不可人意因見余家有割余狨皮以手撼之其毫能觸人手則以作丁香筆今試作大小字周旋可人亦是古今作筆者所未知也往在僰道有嚴永者蒸獺毛爲余作三副筆亦可用然永未嘗知筆中善病不能爲他人作字也大淵又爲余取髙麗猩猩毛筆解之揀去倒毫別撚心爲之率十得六七用極善乃知世間法非有悟處亦不能妙

張遇丁香筆撚心極圓束頡有力可學徐季海禹廟詩字侍其瑛諸葛元皆不能也作藏鋒筆冩如許大字極可人意最妙是【闕】

有力也

金崖石研說

初石工不善作墨池內外壁立出墨沈難又常沮洳敗墨元符三年二月嘉州李堯辧爲予琢兩石壁皆陵夷乃便事紹聖四年春正月雨水故人蓋明仲守萬州爲余斵金崖石作此研

瀘州桂林石研說

瀘州桂林之石其材中研瀘人不能采而富義之民采之所謂楚國有材晉實用之工李辧琢此研窪垤皆中度

惠王子均研說

涪翁用桂林石作此研惡其太重故刳其腹至荊州以贈王子均

金崖研作覆斗說

紹聖四年正月雨水故人蓋明仲守萬州爲余劚金崖石作此研堅潤宜筆墨而魁梧難爲室乃作覆斗使之不塵

封植蘭蕙手約

山谷老人寓筆研於保安僧捨東西外封植蘭蕙西蕙而東蘭名之曰淸深軒涉冬旣寒封塞戶久而自隙間視之鬱鬱靑靑矣乃知淸潔邃深自得於無人之境有幽人之操也余旣獲謫走宜州則以蘭二本蕙八本付寺僧文質守之幸爲卒調護之有士大夫欲遷而去者可以此劵示之崇寧二年十二月丙午山谷老人手約

金液珠說

開封祝天貺屈蜀紙流金液作珠逡巡而成丹服之而痼疾起蓋此石性能溫中而實下推陳而致新陽物

也而濟【闕】

明者下而成珠其垽與石則止故不凝滯而爲疽余異之誠有補於衰朽而不疾人故書其說以遺之

棊經訣

初下十子以來進未可謀殺退未可占地各逐其宜以求有力此立理之道下及三十子以後布置稍定須觀局之彊弱或占地或刑尅必觀於利此乃用行之時也殺不必須得地不必須破占不必廣此三者取捨之道棊之所切無出於勝儻或局勝專在自保或局弱卽須作行然作行須是敵人有釁無釁而動必敗之道也棊之機要多在外勢取局之要在於鴻漸棊有三敗一者欺敵二者不辧局三者多錯又有六病一者貪殺二者取捨不明三者無劫興劫四者苦覓奇行五者知微不妨六者精勝望籌棊之大要先手不可失局初有大利方可棄之局中有倍利方可棄之局末有不得已方可棄之古之經訣皆述簡易貴於立理先爲不可勝以待敵之可勝或逍遙得極髙道自樂終局雅淡是其長也

論俗呼字

防【郎假切】直【音鮓】泥不熟也中州人謂蜀人放誕不遵軌轍曰川防直

孔子於鄕黨恂恂如也漢碑今在者多書黨作防恂恂凡古人書復語則書二字今人或於字下作一防或兩防皆非也

橙橘屬也棖兩旁長木也司馬相如上林賦曰黃江橙楱玉藻曰君入門士介拂橙楱音太蔟之蔟武陵有一種小橘名楱疑卽今之金橘今人書凳【丁鄧切】爲橙非是奊【音烈】【音挈】多節目也其胸次不坦夷舉事畫計務出獨見以乖迕人爲賢者也

傀儡戲木偶人也或曰當書魁礨蓋象古之魁礨之士彷佛其言行也

袈裟天竺道人衣也梵語本云迦羅沙曳此云不正色佛律云道人不得著一切上色衣當染作迦沙色此譯師書律時略梵語也至梁葛洪撰字苑下皆著言道服也

傝【音塔】防【音靸】物不蠲也蜀人語

銃【充仲切】防【蒲迸切】使令人不循謹便利也

【初孟切】士大夫容貌不恭順應對不雅馴也

雜論

燕人膾鯉方寸切其腴以啗所貴腴魚腹下肥處也故杜子美詩云偏勸腹腴貴年少

醢人云羞豆之實食糝食鄭司農云食以酒爲餅賈公彥云粥也以酒爲餅若今起膠餅鄭司農云糝食菜餗蒸賈公彥云若今煮菜謂之蒸菜起膠餅蓋今炊餅蒸菜蓋今裹鯖耶蜀人凡果蔬皆漬之醯以爲蒸餗周官醯人云醯人掌五齊七王舉則供齊醯物六十甕齊卽虀也豈蜀人尙有古風耶

在旁曰帷在上曰幕四合象宮室曰幄坐上承塵曰帟凡言設大次小次者皆帷也大次在壇壝之外小次去壇逺矣

凡言貨賄金玉曰貨布帛曰賄貨自然物賄以人功乃水鐘曰澤澤無水曰藪

上於下曰賜下於上曰獻若尊敬前人𨿽上於下亦曰獻通行曰饋上於下下於上及平敵相與皆可曰饋大司徒裏宰以歲時合耦於耡鄭康成云耡者裏宰治處若今街彈之室於此合耦今昆陽城中有漢街彈碑【耡音助】

土訓掌道地圖以詔地事道地慝鄭康成云地慝若瘴蠱然賈公彥云障卽瘴气出於地也蠱卽蠱毒人所爲也

保氏教國子六藝三曰五射四曰五馭鄭司農云五射白矢參連剡注襄尺井儀也五馭鳴和鸞逐水曲過君表舞交衢逐禽左賈公彥云白矢者矢在侯而貫侯過見其鏃白參連者前放一矢後三矢相連而去也剡注者謂羽頭髙鏃低而去剡剡然襄尺者臣與君射不與君並立襄君一尺而退井儀者四矢貫鏃如井之容鳴和鸞者和者在式鸞者在行升車則馬動馬動則鸞鳴鸞鳴則和應逐水曲者禦者逐水勢之屈曲而不墜水過君表者纒旃以爲門間容握驅而轚則不得入舞交衢者禦車在交道車旋應於舞節也逐禽左者禦驅逆之車驅禽獸使左當人君所射凡君自左射故公彥又云此當先鄭別有所見或以義而言以義而言則不可見別有所見則可又不知公彥何依據如是訓釋也小宰云聽買賣以質司市云以質劑結信而止訟質人云大市以質小事以劑鄭康成云質劑爲兩書一札同同而別之長曰質短曰劑若今下手書賈公彥云漢時下手書若今畫指劵豈今細民棄妻手摹者乎不然則今婢券不能書者畫指節及江南田宅契亦用手摹也

太祝辧九卽拜也一曰稽首拜頭至地也二曰頓首拜叩頭至地也三曰空首拜頭至手所謂拜手也唐人書末言謹空蓋空首也九曰肅拜但俯下手若今時撎【於至反】又曰介者不拜左氏云爲事故敢肅使者又曰推手曰揖引手曰撎宋子京別紙多雲伏奉手畢南人謂筆爲畢因效之蓋以爲手筆耳子京乃謂手簡爾雅簡謂之畢學記曰呻其占畢

上古之人夜則伏常苦恙蠱食人心故晨興相見輒相問言得無恙乎

左思蜀都賦云卭竹緣嶺菌桂臨崖旁植龍目側生荔支故張九齡賦荔支云𨿽觀上國之光而被側生之誚老杜亦云側生野岸及江蒲不熱丹宮滿玉壺云壑布衣鮐背死勞人害馬翠眉須也龍眼惟閩中及南越有之太衝自言十年作賦三都所有皆責土物之貢至於言龍目亦不自知其失也云壑布衣蓋言臨武長唐羌也左傳子產曰寡君之二三臣札瘥夭昏大死曰札小疫曰瘥短折曰夭未名曰昏【右皆家傳】

荀卿云蠏六跪而二螯其實八跪也蓋古人作語時有省不省耳揚子云螃蠏郭索蚯蚓黃泉語約而寡過也【右有石刻】

山谷別集卷六

欽定四庫全書

山谷別集卷七

宋黃庭堅撰

疏

聖節功徳疏

天降眞人撫世而百神受職帝臨諸夏向明而萬物資生罄率土之歡心奉同天之令節祗臨普供法施圓成伏願皇帝陛下聖徳日躋神功時邁文明在禦同符十方之尊福祿來崇茂對三祗之永

祭醮疏文

惟上帝垂髙明之鑑於萬物有父母之心日月照臨不漏絲髮雷霆作解滌除咎愆齋戒之誠物或防於一勺疾痛之苦聲必達於九關𨿽三災彌綸俯存行業而一心懴悔仰望慈云伏惟左右萬靈淸明同徳普垂孚祐曲庇餘齡

玉山祈雨文

謹以淸酌時羞之奠致告於玉山之神作鎭此邦能出雲雨食口十萬實依神休乃六月交稻方水耨旱漧無澤西南其風雨將愆期民則無歳怨嗟盈野豈神本心【某】職思其憂敢用控告神其呼吸明晦風馬云車行天作霖百里多稼享民報事豈不休哉

智海禪院大殿功徳疏

華嶽三峯基從累土舳艫千里源發濫觴積之丰屋蔀家求者系風捉影及此天臨日照誰不舉手低頭大眾今日一會還當得佛事也無若道當得爲甚麼諸人開眼不見佛若道當不得太平上座艸鞋椶笠破紅塵可不是佛事朱邸居士及諸檀越信手拈來盡成金碧可不是佛事堂中淸眾鬀除補洗之餘化爲天蘇陁饌可不是佛事𨿽然諸人各各將來杓柄輸他典座不可酸豏裏齩不著不托裏撥不著去也直須剔地成紅三就作襭臘月二十二特地滿城春晨鐘暮鼓兩足尊千秋萬歳聖天子謹疏

智海塑造佛殿功徳疏

畏鷹之鴿依佛影而淸涼失水之魚聞法音而解脫故此如來名相皆爲入道門庭但能隨喜莊嚴悉受當來記別四山相逼三界無安象教之中法檀爲上

慧林修寢堂僧堂疏

百丈中天之臺基初於累土萬牛回首之木可致於通津總其成功實出眾力今此方丈之室安眾之堂取辦一時或墻髙而基下閱玆十稔旣上雨而旁風能令鼎新付在檀越夫沙門者剃頭洗鉢坐夏過冬身如浮雲何有定所𨿽然老翁種木成陰以待後人貧女獻花遇緣不可空過

和州褒禪溥長老開堂疏

法法不隠藏諸佛尋常出現人人自具足祖師所以西來正爲門外貧兒天然外道自無分珠宮貝闕只認得馬后驢前要須本色衲僧指出現前佛性慧空寶剎舊店新開竊聞長老溥公櫝玉藏輝自埋於俗法雲澍雨今正其時水是水山是山提起雲門柱杖行卽行座卽座截斷褒禪腳跟不惟驚法海之魚龍亦以潤太平之艸木

請黃龍慶老疏

大乘講師面墻頓教小根魔子禆販如來邪法崢嶸如惡乂聚正宗淡薄如指爪泥病在膏肓藥資瞑況黃龍山者無生師子之窟不二旃檀之林超慧之海潮雷聲宗徒所記南老之佛腳驢手野老猶傳來坐道塲屬當先覺竊惟長老慶公提諸佛正印是眾生醫王而目視雲霄陸沈丘壑諸方勸請堅拒不回宴坐十年艸深一丈是必能射不射之手爲無爲之功若然者三七日中能仁卽非聖事五十六億慈代不當下生伏冀開枯木之花重光祖席發窮源之水大布慈云於此同時但沾法味

代蘇魏公以因聖寺爲報親院請主僧疏

因聖得名舊矣報親自天錫之山月林扉或攺眾人之觀粥魚齋鼔豈異向時之聲舊住長老澄公透黃龍之三關用臨濟之一喝獨以道爲伴侶不隨世而陳新瓶水鑪香終借松楸之潤曉猿夜鶴將從杖屨之遊所冀謙光曲從勤請

云巗律院打作十方請新長老住持防

雲巖打作十方新長老來住道塲麒麟不可捕狼驅除分付當行量才補職宜辧眞假監院庫主直是官不容鍼知客維那又要私通車馬首座必能伸於千夫之上典座又須屈於萬夫之下處處積炭堆柴方可過冬過夏澆茶必須熱湯澆浴亦是暿堂細飰飽炊飽湯麄飰去皮去糠響板木魚聲絕食桶乃可過廊不能爲眾竭力典座卻是大伯但知勤惰功過局頭付在典座若得冬溫夏涼長老端坐法堂還把家家柱杖浩歌一曲歸【闕】

華嚴修造防

徧照如來世界海寶嚴宮殿趙州古佛三十年折腳防牀道不虛行理惟一味此華嚴禪院者昭陵皇帝百福所嚴毗盧遮那一會如此而丹靑黯昧土木欹傾屬在檀那崇玆佛事夫沙門法者終日喫飯不破一米終日著衣不掛一絲縱令法席重光不動鎭州一艸若有見聞隨喜功不虛捐當令大眾爲白牯貍奴念摩訶般若波羅密

慧林齋僧防

九年面壁難爲作者當仁十會談經且下菩提種子若生正念卽見如來故以受持讀誦而助宗乘牀敷飯食而作佛事轉八萬經卷觸目文殊普賢營百千僧齋不擇旃陁舍利普願十方檀越同發此心

乞浴防

掃除溫室毉王開種福之田忽悟水因童子納破塵之印皆從願力登濟聖功設欲薦彼沈淪懴波羅夷罪或爲祝延喜慶作阿彌陁因卽布七淨花具功徳一滴之水普徧莊嚴仁者俱能發心如來無不實悟

靑城山方廣院求化防

方廣道塲昔香林逺公常於此處大作獅子吼今楊枝之孫純公應緣出現照破野狐窟此兩个沒用處漢是平等無心道人鐘鼓之音震驚百里粥飯之供防覆十方凡爲當來龍華三會聴法之人隨喜結緣物無多寡經云供養阿羅漢千人不如供養一無心道人如來妙語眞實不虛汝等施心功徳無量

爲僧求化三衣疏

一人若披佛衣三族不墮地獄所以捨在家煩惱緣受檀那淸淨施攝十方同入正念𨿽萬金不枉秋毫隨意必能生喜知恩決定報恩

乞冬炭防

道人家風滴水滴凍坐則蘆穿膝立則雪齊腰𨿽然凡聖同居事無一向要且拆籬補障共過三冬一句曲爲諸人遇緣不可空過

黃龍山設浴疏

二月十二日山穀道人施淸眾溫浴一堂金粟老人道八解之浴池定水湛然滿布以七淨花浴此無垢人且道無垢人又浴个什麼於此悟得不妨冷暖自知其或未然請問木皮居士

設浴口語

根塵不偶空水無依從本光明誰爲垢淨我今施玆八功徳水浴此大修行人處婆娑界中順如來法事然願同袍衲子隨喜白衣皆嚴妙觸之華不染戒香之印受斯法施介我壽祺恭惟大覺證知

祭文

祭司馬溫公文

嗚呼篤生溫恭不愧於屋漏守死忠藎可薦於神明惟天下信公不疑惟公以天下自任三後在上照知赤心兩宮臨朝眷倚黃髮四海岌岌未知息肩公執樞機重宗社於九鼎公定國是決興喪於一言所進忠賢拔茅連茹其去姦佞迹無遺根涇渭洞明凜乎太平之漸𨿽楊太尉晚慕而志愈篤山司空中立於朝甄防人物楊文簡扶挾以對延英汾陽徹樂中丞毀堂崔文正肩輿至中書除吏八百考公名實可謂兼之嗚呼期月之間經營見效如此尙假日月汔觀崇成如何彼蒼殱我哲輔有身可贖誰不願然謂天不慈以公雨泣惟時訃聞兩宮震動帝臨明堂受釐不賀未足以盡哀公之志上公開國禭以貂蟬未足以盡顯公之心人之云亡邦國殄瘁爰輯斯文爲天下慟悲不能詞公尙饗之

祭司馬諫議公休文

嗚呼公休重厚而明惠和而淸小心畏義臨淵履冰學問醇一宜在君側執經二年獻納是力內行孝恭金玉其躬廩粟笥衣惠於九宗昔文正溫公弼亮二聖勤勞而隕遺我後慶補衮之闕再有王命曰其忠淸獨似先正公休盡瘁不敢告勞輟食賜金尙其能朝太醫技殫疾殆不起聘醫於魯魯有老李醫稱耋老不能千里民勸就馬曰吾相之子九月訃聞兩宮驚嘆秩諫大夫寵銘其旌不忘忠淸又厚賻之其丘其孤俾護之朝思良臣士哭畏友嗚呼吉人胡不黃耉銘旌飄飄無復平生祖行以觴有淚縱橫

祭外舅孫莘老文

嗚呼萬物沄沄隨川而東金石獨止何心於逢天地雷雨艸木爭長松栢不春以聽年往惟公豈弟而勇沈足以制羣輕之命重遲而志厚可以寄不禦之權若拙也而巧於愼獨之行若訥也而辯於得意之言孝友蒸蒸內行玉雪律貪惇薄無有玷缺心醉六經仕則面墻公爲郡邑禁止令行往在熈寧弼臣造膝誣公懷姦不工應卒公蹈其機寤乃自陳人言公枉我則觀仁𨿽疾猶美如西子顰元祐初政公又大諫不忮不侵【一作陵】體國而論公於相士如九方臯遺其皮毛論其絕塵凡在縉紳多自公出轅下千里皆載稱述公侍母疾結帶三年勞勤恐憂鬢須皤然流落歸來公亦旣病猶望公起典司國柄去歸淮南公病益侵人物然我憂其深二月丁酉公擇去化厥明戊戌公亦命駕邦國殄瘁詩人永懷失二長者我心險哀我初知書許以逺器館我甥室飲食教誨道徳文章親承講畫有防有範至今爲則小人有親又有官箴公喪不臨斂不撫衾遡風霣涕亦隕我心維當絕弦以報知音平生鬥酒同此臭味敬奠以聞其舉斯觶

將葬叔父給事祭文

嗚呼叔父躬行之節足以律貪惇薄立朝之義足以尊主庇民𨿽陰功隠徳潤澤天下之半於叔父之志百未一伸歳在壬申天殱徳人病不能朝牖下拖紳啟手啟足無媿明神皜乎其白不可淄確乎其堅不可燐我欲歸怨於人與人無惡我欲歸怨於天天旣生徳尙有遺美與世作則挽車在行無淚續哭松栢降霜臨穴惴栗我等在世百身何贖終天一觴心隕於谷

代四十五弟祭伯父給事文

嗚呼我少不天從母霜露終歲歸只又失所怙幼小近市未聞詩書不知母慈不如鳥烏越在田間瞻望千里金玉之音言提其耳手足之故飲之食之教之誨之維我伯父沒身之澤尙以榮我防負丘山幾何不墮伯父之教終不可忘入則在室升則在堂自今至於後日束身修行不瘝於官我母之慶思孝思純防甘溫凊有違斯言天實殛之酌酒隕心終天一辭

叔父十九先生祭文

嗚呼叔父孝恭慈仁足以助鄕官之化明哲淑愼足以追大雅之風數術窮天地而談萬物之宗學問貫古今而參百慮之致先生旣無求於世世亦無求於先生所以耋老詩書陸沈丘壑功烈無述文章不昭豈不悲哉昔在田裏侍坐從行飽聞金玉之音實入芝蘭之室淸規映俗孰能燐淄和气格人不以聲色子弟之過不畏鄕評而恐達先生之耳邑裏之訟不之公府而求直先生之庭維先生匿智韜光就陰息迹惕畏幾於數馬淸愼過於辭金見賢思齊如將弗及聞人之過黙而識之故能上下之交纎介無悔耆艾之歲宴安就閒致功巖穴之間不復經綸之夢謂當康彊百歲保我後生不圖旤凶日月遄盡誨言在耳叔父何之酌酒盈觴不見平生之笑語霣泣伏地豈其黃壤之聽聞哀哉柰何尙饗

代祭王朝議文

維元丰六年歲次癸亥十一月壬寅朔七日戊申趙郡李氏二姨謹以淸酌時羞之奠致祭於故提舉朝議姨夫之靈惟君孝友惇睦刑於室家信厚忠純載在婚友卹孤振乏設心慈仁問道好賢不邇聲色宦學自力亷能顯聞嶺南五郡去思猶在謂宜黃髮以庇本支厭世去仙中壽而止惟我女弟早乘魚軒抱擕孤孫哀疚何忍婚姻之故酌以告別皎如平生尙克來饗

母壽光縣太君祭非熊文

維元祐四年歲次巳巳三月壬申朔十二日癸未母壽光縣太君李氏以淸酌時羞之奠致祭於幼子二十四郎之靈嗚呼康州捐館汝在懷抱從我囏厄糊口四方以余嫠孀致汝昏晚命之奇蹇趙氏不減旣壯而鰥六見寒暑擇對齟齬迄以無家予負於天令汝暴橫心摧肝裂何地寄哀白日昭昭棄我何適維汝乳母乳我三子皆不中身禍酷如此汝念乳母在後而單我尙撫之如三子存吾年七十眼足跌汝歸殯宮不得臨穴拍棺一慟淚盡惟血嗚呼哀哉

代兄祭非熊文

維元祐八年歲次癸酉正月已卯朔二十九日乙未兄大臨以淸酌時羞之奠昭告於亡弟非熊之靈爾競豪爽快才不【闕二字】可以亢宗聞之先親稟命不融不能中身客土風露艸【闕一字】旣陳痛我手足我哀如新我等不天安康棄養以爾同歸及玆大塟臺平之原先君所卜其杉其松竁以昭穆二月戊申安康祖行爾亦就次思如平生別酒一觴有淚從橫【右皆家傳】

祭圜明大師文【先生有與元陟贊府書中云圜明塔銘祭文中已其之者銘中更不復出也】

維元符三年歲次庚辰九月甲子朔初四日丁卯山谷老人黃某敬以龍茗水沈時菓齋蔬致祭於故圜明大師無演公之靈曰嗚呼圜明萬人之傑千人之英向使爲儒師友琢磨庸詎不爲子雲長卿向使爲吏爲師爲長庸詎不爲翁歸張敞蚤被佛縛於師有光筆端舌本什公支郎以檀嚴佛能軒能輊不作則巳作必駴世文章記問圖畫書詩人一爲多獨能兼之一朝棄家天脫其覊浮江下漢訪道求師譬如蒼龍蛻其大身畱體一髮卷藏自珍往𨿽出家日用世灋作無義語覆不淨業行求正眼還我光明作爲雷霆以雨四溟方行萬里出門折軸淸明粹溫今見朽骨歸船雨泣天容涔涔我羞淸供如公初心尙饗

彭城叔母祭文

嗚呼昔在叔母有齋采蘩嫓徳主饋人無間言娠子孝友令承幾筵中身不考何罪於天天涯聞哀不能駿奔匶旌東來哭於國門遷次十年客非吾土雙井之原今復其所某等幼小撫憐備聞教語音猶在耳瞻仰無處哭挽靈車淚落樽爼

祭樂夫人文

嗚呼夫人禮足以承祀義足以托孤風雨抱雛迄今燕居我有息女往奉盥櫛夫人慈之如女在膝不見顏色今二十年淮安之下卜維新阡山川悠逺不聞哭挽千里牲酒以寄繾綣

十八弟新婦裴氏祭文

嗚呼夫人徽柔懿恭承親祈祈諸婦率從謂當有子以亢我宗如何不淑奄忽覯凶我與汝父兄弟朋友昔見𦇤褓今見旌柩恩情之痛倍絕倫等撫心祖行以文薦酒

十九弟新婦李氏祭文

嗚呼惟舅氏之玉女徽柔順從歸我季子家人相慶宜受象服以蕃子姓如何不淑逢此百凶兒隕於褓遂弗寤興平生家庭言不出口臨絕之音甚義而禮孰予之美而奪其齡臨觴一哭誰不失聲嗚呼哀哉

又將葬祭文

嗚呼夫人舅氏季女黃芝紫蘭潤澤露雨選對一時歸我季深似不能言家人歸心有子不淑身亦夭橫生人之痛哀可隕性昔在舅氏育我諸孤視爾兄弟粲然不殊臨喪一慟痛在手足酌酒祖行瘞此佳玉嗚呼哀哉

祭十一舅母安福縣君範夫人文

嗚呼夫人令徳孝恭佐我元舅肅雍於宮柔不選懦剛不忌克誰傅誰師金玉天質螽斯多子扶牀坐膝笑之怒之慈視如一夫人歸止不及皇姑事我安康進掖退扶酒肴枕簟溫淸起居婦拜姑老尊重則傲猗嗟夫人老而克孝誰不淑壽大國楚秦孰是夫人而不中身兒皆詩書女亦箴紩得喪秋毫彼亦何防庭堅等來自江南哭奠槁葬毀瘠餘生哀深母黨

山谷別集卷七

欽定四庫全書

山谷別集卷八

宋黃庭堅撰

行狀

叔父給事行狀

黃氏本婺州金華人公髙祖諱瞻當李氏時來遊江南以策幹中主不能用授著作佐郎知分寧縣解官去遊湘中久之念藏器以待時無兵革之憂莫如分寧遂以安輿奉二親來居分寧因葬焉公曾大父及光祿府君皆深沈有防謀而隠約田間不求聞達光祿聚書萬卷山中開兩書堂以教子孫養四方遊學者常數十百巳而仕於中朝多鉅公顯人故大夫公十伯仲而登科者六人凡分寧仕家學問之原蓋皆出於黃氏公少舉進士有聲屋間登嘉祐六年進士第授宣州司理參軍治大獄亡慮百數無不得其情公去官老獄吏嘗竊嘆息以爲獄官能盡心於治獄不可欺以秋毫仁厚精宻前後未見其比移防州會昌令治公家如營私視民病如在巳會昌民健訟善匿情成獄戶婚事多久不決公開導教勸之待以恩意因鉤索其曲直久乃皆服其治大獄多可傳道蓋世稱仁厚吏者徒茍欲生之公則不然曲折務盡其情要使不寃然後已故會昌民至今思之攺祕書省著作佐郎知鄂州崇陽縣未至丁母夫人蓬萊縣太君徐氏憂服除江淮發運使張頡舉充勾當公事未行或薦公於王荊公荊公召至中書問免役法公以但知舊法牙規對荊公問甚悉曰能畱心舊法必能辦新法矣薦於上遂爲司農寺勾當公事召對便殿訪時事公對曰陛下意在惠民法非不良而患在奉法之吏多非其人朝廷立法之意則一而四方奉法之意紛然不同所以法行而民病恐陛下不盡察也河北郡縣被水河東河南京東西皆旱淮淛飛蝗蔽野江南疫癘恐陛下不盡知也遂命公同司農寺丞程之才體量河北河東災傷賑濟道除知司農寺丞公以荒政十二爲科條州縣可行者以付守令其大者或請或遂務以濟民不專於黜不職之吏立威而巳歸報使事又言所見民間不便於攺法者數條明白上謂執政曰黃某忠厚可使除太子中允利州路轉運判官旣行就差提舉秦鳯等路折納欠負公一聽輸粟優估其直凡折納五十餘萬召爲司農都丞異時命陜西轉運司爲兩路移用常苦不足公議兩路賦入薄厚事權重輕皆不侔使者各爲備邊之計偸自便而巳其移運糴買勢必相傾故毎告乏請復通爲一路後卒如公議除監察禦史裏行熈寧十年七月也公防言一人之智不若十人十人之智不若百人此有餘不足之辧也成天下之務莫急於人才願責兩制近臣監司郡守各薦所知一人陛下因所舉而任之於其能否成敗之際亦足以知天下之大吏所以事陛下者上用其言敕內外待制以上臺諌官三路都轉運使至諸路轉運判官各舉才行任陞擢官一員於是應詔者百餘人公又疏言勢孤地寒逺迹下僚者旣得以名聞於上願詔中書審察其能而用之則急才之詔不虛行於天下又疏言自五年以來天下水旱下戶實防支貸倚閣之惠今幸歳丰有司悉當舉催久饑初稔累給並收是使百姓遇丰年而思歉歳乞定諸路舉催欠負上二等戶三分收二下三等戶收半仍飭官司聽民折納又言都檢正兪充結中人徼幸富貴不宜使佐具瞻之地並言王中正任使太重恐爲後憂又面論之甚切上曰人才蓋無類顧駕禦之如何耳公對曰𨿽然漸不可長聖人長駕逺禦故四凶在朝不廢時雍彼皆才器傑然過人任使稱意爲後世慮故放殛之耳上曰且置此事河決曹村京東尢被其害今以累卿遂充京東體量安撫公條舉百餘事大略疏張澤濼至濵州以紓齊鄆而濟單曹濮淄齊之間積潦皆歸其壑郡守縣令能捄災養民者勞來勸誘使卽其功發倉廩府庫以振不給水占民居未能就業者擇髙地聚居之皆使有屋避水回逺未能歸者遣吏移給之皆使有粟所灌郡縣蠲賦棄責流民所過毋得徵算使吏爲之道地止者賦居行者賦糧憂其無田而逺徙故假官地而勸之耕恐其殺牛而食之故質私牛而予之錢棄男女於道者收養之丁壯而饑者募役之初水占州縣三十四壞民田三十萬頃壞民廬舍三十八萬家卒事所活饑民二十五萬三千口壯者就功而食又二萬七千人得七十三萬二千工給當牛借種錢八萬六千三百緡歸薦士大夫後多朝廷所收用也差同結絕相州獄事初相州事發於皇城卒事十九不實知雜禦史蔡確鍜鏈成獄以此自媒中丞鄧溫伯禦史上官均上防論之溫伯又在經筵造膝而論確耳目長具得溫伯均所言又善伺察中人主意卽論溫伯均朋黨爲邪與罪人爲地又任殘賊吏目引諸囚如使者慮問狀稱寃者輒苦辱之有人情所不能堪及上遣黃履李舜舉按狀而囚以爲如前皆引服於是天子不疑確而溫伯均皆得辠均猶獨上疏爭之公至未幾而具獄上矣公嘗謂子弟吾失不極論此獄甚愧於上官禦史也提舉南郊事務斟酌損益爲南郊式二十卷監試國子監開封進士奏增損貢舉式進士以爲便巳事對便殿言近歳𨿽以經義取人大學諸生文章體制未能近古大率集類章句聯屬對偶風傳四方謂之新格不禁其漸文章反陋於作詩賦時乞申敇教官稍令務本以采學者之原攺集賢校理判尙書刑部賜緋衣銀魚元丰三年權發遣河東提防刑獄兼提舉義勇保甲明年秋召閱澤州保甲補官者五十八人特攺一官八月麟府軍興兼權轉運判官又差定代州地界公條具曲折爲十二寨圖以進具言建議者以分水畫界恐地勢不能盡然啟豺狼心失中國險固其後遼人果責分水之言包取兩不耕地據有形勝下臨鴈門父老於今以爲恨及王中正發軍興皆用一而調二其數皆千萬計或非所急或非所用轉運使陳安石計不知所出奉行惟力恐不辦或增調之一道騷然百姓朘剝至骨公爲言主將非其人其勢必敗事而軍興𨿽罪死斟酌事宜使不乏而巳何忍自竭根本安石字謂公夷仲安石業老今日但保首領歸安能顧惜待制其任國家大計蓋如此公每爲中正言朝廷大體民命重寄贊道其所長稍稍規之初𨿽樂言不以爲忤及將出界取公錢鉅萬爲特給中正父子多自予余以差給凡在軍者公爲言斂天下以奉一方皆出於不得已願更爲縣官愛惜中正始怒是時隨軍使臣員二百多請托徼幸成事或父子兄弟皆在行中正巳取其半莊公嶽趙咸將漕隨軍公在塞內主續餽餉欲部分使臣護道路而中正所取之餘盡隨公嶽咸無在者師去界巳百餘里移文追之皆不報公爲勾當公事孔文仲當自馳往取之夜置酒與文仲訣文仲泣曰公行軍外事不可知使臣自從軍非公責也公曰王事當計成敗豈但塞責耶從十數騎盡夜追至軍中正等皆大驚公罵公嶽咸取使臣五十餘復歸因上疏言大軍必無功未有以善其後乞募民入芻粟實塞下得以補官及一切除罪少寛近邊百姓已竭之力已而大軍潰歸中正歸罪轉運司應副乖方且言黃某不肯協心同力上遣禦藥竇士宣簿責乖方十事公以書對稱死罪皆實有之繼遣開封府司錄諭陟就潞州置獄安石以應副漕挽免就獄公獨對吏月餘但坐奏請張皇降一官在職如故師出以元丰四年冬降官以五年三月是冬以絳州王達羣聚阻山橫行刼略達張紅繖以入縣鎭奉詔督捕盡十二月悉輔斬之六年六月還所降官又以教保甲應格進一官詔按邊州違法透漏事至嵐石州道遇岢嵐軍流民經略司奏請巳被防給路糧遣還本郡而老幼二千餘口號泣於道擁公馬首自言昨以與多糴貴蹔來就賤分鋤一夏麥巳見穟粟已立苗願及分田乃歸公卽慰論移嵐石州未得發遣立爲奏入內侍省遞其言所問實情如此臣不敢以憂非其職爲嫌攺朝廷之成命爲罪竊惟老小二千口不得其所陛下必爲之動心聞數日遂得報可其請十月罷提防刑獄爲權發遣同提舉保甲視轉運副使八年九月詔以明年正月罷赴闕司馬溫公言閒居往來陜洛間聞河東民言甚美因熟問治狀呂正獻申公亦言河東軍興邊民徳公甚厚顧朝廷不盡知耳公在河東六年未甞乞赴闕𨿽在團教埸未嘗易儒服故在陜西河北獨不賜戰袍元丰未他路保甲擁兵入縣鎭賊殺官吏羣盜通行數州獨河東保甲不爲犬吠之盜元祐初除尙書戶部郎中治左曹二月差按察成都等路茶事兼體量卭州蒲江鹽井利害先奏罷陸師閔所行公私甚病者乃具奏曰臣奉被使防所至訪求利害至熟茶之法實有害於川陜之民蓋官司不原朝廷立法本意希功幸賞以得爲多於是禁网滋繁百姓受獘陸師閔立法最虐故取利最多上累國體下斂民怨中外臣寮所言茶事害民六科皆有事實若遽論之不若盡以予民使園戶自賣商賈自販官收稅引及歇防錢並復熈寧以前傳馬法兼無交易之煩無腳乘之勞抉去故獘一從私便無復異議若致詳於公私之際則先當議民其次商賈其次邊計利害各有所在也今蜀民通患幣輕錢重商旅賫擕息不償費若不捐搉茶盡與商賈則百貨未能通流腳乘未能猝備非惟園民之貨欝滯絕其資生之路若蕃市交易萬一不繼亦足以害經久之法今若捐十一州之茶與商賈仍以川陜四路及關中諸路與之爲受茶之地宜若可以盡泄川茶以補蜀民久困而官以善價取雅州興元府所產以贍熈秦諸州酌中法以爲邊備於理爲可於是朝廷許同轉運司盡公私之便商度立法公又奏曰產茶之地盡在川路賣茶之地全占陜西其發至陜西六路者爲綱茶於川陜四路者爲食茶若產茶之地除去賣侵刻取息太重搜捕苛擾差雇不和配賣賖欠預俵折納濫賞諸獘則賣茶之地隨事制宜其目有六一曰路分全占陜西州縣又取京西之金州以東南望之疑若專利太多以天下觀之阜通川陜之利以備邊而不病東南則勢均矣故以熈河秦鳯涇原爲禁茶舊路以永興鄜延環慶爲通茶新路不禁舊路無以制蕃市不通新路無以便民欲使通塞常相權則公私可以共利二曰賣茶給歷抑配及官賣末茶今盡除宿又禁南茶無入陜西使川茶常不失中價則民不知茶之害三曰茶色不等蓋漢茶食嫩蕃茶食老雅州之名山自蘭州火邈川至於於闐興元之大竹自階州入歐家自河州入木波洋州之西鄕茶自河州入木波至於三耶尨谷今區別茶品以入諸路則可以適漢蕃所宜四曰價直騰踴則害馬價今以茶馬相宜以斤對寸髙下適等矣因宜增損則可以制邊備之費五曰博易奪市易之權污吏撓法法不可爲污吏廢今邊市博茶大者在馬其次金帛去貪者之害乃可以通邊市之利六曰腳乘不均蓋緣軍興腳乘踴貴故髙立雇直遂以諸埸所博污濫之物髙價估折今若斟酌髙下損其餘以資鋪兵則可以均力使之任並定博馬歳額以萬八千匹又奏蒲江鹽事云卭鹽舊價太髙已防朝廷權減斤爲八十五錢然污雜濕惡積未除今欲止絕汁淋灰土及煎膽水止用九井正水煮一色鹽用權減價爲定法專用食卭州禁外來官鹽及小井鹽其汁淋等鹽八百六十二斤乞於正額除之仍寛鹽戶舊欠十分除二分卭民數十年之病於是悉除所奏皆卽施行除直祕閣權發遣都大提舉成都府利州陜西等路茶事兼提舉買馬監牧公事以職事入奏落髮遣字朝論以宰府官屬當得中立不倚之士爲助以公不附會朝廷必廢茶法巳而公私便之故二年十二月除尙書左司郎中公語子弟昨按察川陜茶政隨事制宜便於公者不茍去以爲名害於民者不茍存以爲利論者未以爲然是歳遂代前官領茶馬事前日所以繩治人者皆身當之在職歳余法無疐閡不可行者士大夫乃頗見信故知無心以制事利害則合而聽之在人在已無間然矣初陸師閔時歳計茶息以一百二十萬緡掊克斂怨無所不至歳乃得二百萬緡及公將使事盡除公私之病比數年亦得百二十萬也四年十月除起居郎知公者賀曰公學問文章宜任論思獻納而經營四方餘十五年從此乃得塗轍公謝曰王事內外一耳豈敢有擇耶五年六月權中書舍人九月遷集賢殿修撰樞宻都承防公言比歳累進官無功狀固辭不敢就職乃以修撰充陜西路都轉運使賜紫衣金魚陜西狃習軍興帥府常侵漁歳計金帛監司爲軍興時柄在帥府欲按舉則掣肘故瘖不治公痛以法繩治大府責其逋負六年十一月除給事中七年正月就職於是數月無除拜所駮奏法令二十餘事皆見聽自詔絕夏國歳賜邊臣往往邀功生事間小入鈔略𨿽亡失過當匿不以聞及幸勝論功則上下相防以冒賞朝廷旣治通逺軍上首虜不實當之罪罰金公駮奏不聽因復言今日閱實邊臣功過止用保明文字而上功狀故不以實則無功者論賞死事者不見哀防軍律漸隳何以禦侮縱未特行貶黜宜自朝廷申敕法令以懲後來五月戊子病疽甚臥家求致仕不允丙申不幸捐館捨知與不知無不哀悼詔給賻賜有加焉假官舍庇其諸孤下所屬調護葬事娶劉氏尙書屯田員外郎致仕渙之女封彭城縣君先公歿十年子男四人曰叔豹遂州司理參軍曰叔向太廟齋郎曰叔夏舉進士曰叔敖封丘縣主簿女三人長適承務郎李逡余在室有文集十卷奏議二十卷公讀書常自得意以爲學問之本在力行所聞而已不憚攺過自新善用規諫之言一言而善終身紀之其於不義小心畏避人笑其怯見義而行膽气烈烈無不嘆息平生忠信孝友自以無負於上下神祗張頡自江淮入奏計與丞相吳正憲公語東南水旱意以爲病新法正憲公至上前道之巳而上參問自東南來者皆曰無有有詔治語所從來頡窘甚召嘗所與往來者計之莫敢過頡者召公而公至頡問曰計將安出公曰士大夫豈效兒女輩語人前匿之耶今所對者天子大臣嘗言之不可食未嘗言不可彊服頡乃釋然用公言得罪亦不深悔公天資潔淸非其義𨿽飲食之物不虛受也到官必推廩給圭田與前人然後就職罷官必亟解職推廩給圭田以與後人自少長行之不變及爲大吏廩給於法疑必辭厚而取薄非矯揉爲之心安而性服之也劉夫人沒後家事盡付諸子未嘗知有無旁無妾媵寢室蕭然惟書冊而已舉吏六百餘員必問能否不行請托其舉擿有罪小髒污時見縱捨至酷吏殘民必擊去之在河東時過正平縣有民扶老嫗自言尉疑我竊盜笞掠我今母子共有三足指存問尉曰髙士造以疑執訊此母子有實卽奏罷之曰不去士造無以謝此兩母子之辜屯畱令司馬宏溫公兄之子右丞相範公之壻也望公薦拔公察宏爲吏尙奇怪立誹謗木聽民言然及其縣吏民困於威虐皆無完膚卽召宏數之曰不能攺且奏罷若矣劉昌祚知代州役壯城卒繕官舍一卒墜地死監司會議欲案其罪公曰昌祚才器必爲名將諸君幸緩其小過且爲諸君因行案之公至代閱昌祚吏治軍政甚修方略耳目足辦邊事因作薦章極口稱道之故事遂巳公之奏舉人皆此類也諸孤將以今年九月奉公及劉夫人之喪合葬於分寧縣雙井之臺平大夫公之墓次方求當世之君子位光顯而其言立且知公之表裏者爲之銘以傳信來世庭堅越在衰削哀不能文公之遺事多所散軼追次其在者廣記備言以待來擇謹狀元祐八年五月某日第九侄庭堅狀

宋故宣州觀察使贈太尉和國公趙公行狀

公諱克惇字公厚按屬籍公於今上爲從伯祖父幹興元年母原武郡楊夫人生於秦邸天聖九年賜名授左班殿直三遷爲左侍禁景祐二年圜丘禮成換右衛率府率歷右領軍衛將軍右屯衛大將軍昌州刺史右神武軍大將軍儀州團練使左金吾衛大將軍階州防禦使舒州防禦使宣州觀察使公天資髙秀少工文藝蔚然照映宗室長而篤好經術親近師友諸儒多與之遊聚書至數千卷務實求是不爲嫮誇晚節淡泊刻苦隠約瞿耽之間啟手足於牖下恬漠而不亂初公在幹祐寶元中學虞世南正書爲大小學第一至和中上所屬文八卷皆賜金帛敕書奬之濮安懿王判大宗正論公文藝經術爲宗子表儀召試學士院阮逸嘗教授秦宮與公遊好去官合流鎭寓詩焉公報答之逸率其僚數輩屬和逸詩用漢書五行傳故事非所宜言爲仇家所告捕系詔獄坐斥逐詩未抵公而事覺公猶以所善非其人罰金由是杜門謝絕交遊盡心於學其天文地理醫方書文武藝事無不通東平王蚤世事太夫人極於憂勤丁太夫人憂哀毀如不勝鄰里夜火公奉幾筵以出不問家事叔父承祐家人避火繆置寶器於公輜重間弟克臻家人或匿之公家女奴與分焉公皆不知也事定其下相告於是逮治公與克臻公怡然對獄悉自誣伏傾囊償之具獄當罰金九斤詔奪三官頃之大宗正司訟公獄不直詔公具實公言火時所之誰不僥幸有司求必得則失不辜者眾矣臣得罪不過失官也然臣能鑄金亦未嘗用天子遣內侍馮宗道取其書鑄作尙方不繆乃除其罪公因謝病乞致仕僦宅外居於是賜昭徳坊許公拆洗院爲居第不聽公家居數上封事言所聞民間疾苦慮或壅於上聞天子嘉納之元丰末撰次東平王遺槁奏之手詔中書門下曰承乾父子世有藝文在朝廷旌善與能之義宜舉褒典於是啟東平之封公捨中有藥圃蓋十年嘗在至命子弟瀹茗而巳退朝燕坐不覿婦女繩牀之下足迹隠然未嘗過宗室飲不言有無祿賜入門親黨之貧者待之以炊及公捐館捨家無餘貲子叔盎貸俸錢以奉窀穸如公可謂好學樂施刻意尙行不溺於流俗者也前史稱河間獻王大雅卓爾不羣公視河間豈有愧乎公享年六十有九訃聞贈開府儀同三司追封和國公夫人夏氏先公沒三十餘年五男子在者三人叔盎右武衛大將軍康州團練使叔城叔鯷皆左班殿直二女子皆嫁世家孫男九人庭堅與公皆姻連盛文肅公以故知公言行曲折謹狀公世出官狀在邦居家訖於牖下請上考功太常議所諡上國史院重編錄狀上【右皆家傳】

山谷別集卷八

欽定四庫全書

山谷別集卷九

宋黃庭堅撰

墓志銘

宋故通直郎河東轉運司勾當公事蕭君子長墓志銘

治平四年庭堅初仕得葉縣尉與同年生湖口主簿何君表郊社齋郎蕭子長同歸江南登髙臨逺把酒賦詩忘道塗之勞也此時子長年尙少器宇堪事矣後十年見於淸江則老成重愼無少年气矣又十年見於京師宦遊𨿽不偶而气不挫也又十年庭堅謫在僰道防新天子卽位恩許東歸而聞子長沒於河東矣子長新淦蕭氏也諱景修曾大父漢卿大父中師父訪皆隠於田間子長舉進士有聲而用妻父提防江西刑獄何若谷奏補官調臨賀尉以母憂去再調吉州司戶防軍以父憂去調平南令攺宣義郎知符離縣從辟爲河東轉運司勾當公事泛恩遷通直郎元符三年七月卒於官次享年五十有六子長毀瘠喪祭盡力旣免喪弟兄欲析產而悉推與之爲吏不茍簡必令中法律得民情以算捕盜或逾年盜不發獄屢空淮泗多蝗而獨不害其稼決獄求生之蓋嘗再活死者其遇不便民事𨿽觸忌諱不茍止必直乃已不憚大吏也故其進官陵遲也如子長者才未試志不伸屈在下位死於中年是可哀也已故譔而銘之夫人何氏先子長五年卒子之彥之方皆舉進士之純之邵蚤卒其二尙幼三女旣嫁陳嶠徐喆其一在室之彥奉君及何夫人之喪合葬於其縣之雞冠山祖塋之次實崇寧之癸未其仲冬之丙寅也銘曰平居秩秩晬乎其不忤物遇事憤發矯乎其不可屈視其能【一作才】也將有上觀其文也【一本無二也字】將有述忽乎其顚作土室後千萬年見白日吾以斯文吐其郁【一作鬱鬱】朝請郎郭方進墓志銘

君諱大昕字方進臨卭火井人至君之父諱紘聚徒教授於富義因家焉其家世傳初非火井人唐汾陽郡王子儀之曾孫景初爲成都雙流令卒官下其子不能歸以其屬居臨卭中世在田間失譜不知至君幾世矣君旣通籍故父以承事郎致仕累贈朝請郎君幼少機警能文故韓獻肅公守成都大興學學者至數千試進士以泮宮服淮夷賦君年十六考第一名聲傾西州登進士科調遂州法曹參軍以憂去服除授戎州司戶參軍果州團練判官提舉常平司辟資州軍事判官礙蜀人不得同郡格復歸果州遷宣徳郎知成都縣泛恩遷奉議郎賜五品服以能舉再任元祐初政君以議法忤吏者移蜀州永康縣遷承議郎通判達州中外諸公交章薦其材而君以朝議君春秋髙願得學官以便養乃除梓州教授未至官而親捐館捨服除除泰州教授從陸師閔辟以朝奉郎充陜西路買馬司勾當公事遷朝散郎知蜀州泛恩遷朝請郎卒於郡之正寢享年五十有六夫人榮州王氏封長樂縣君五男子曰純中三以鄕書貢於禮部曰知十以奉表賀登極授郊社齋郎曰旅百曰已千曰時萬皆有文藝二女子適進士程萬里程防有家集三十卷君好學未嘗一日去書不觀敏於文詞艸刻移檄操筆立成事從言順果州比歲水害民田畜廬舍君檄嘉陵江而祠之在官四年江水平人傳其書似韓潮州移鱷魚文云其令成都忤使者而移永康士大夫以爲曲在使者而不在君事親盡志居喪盡情教士忠慤直學雅言不使阿世幸得治民平易以禮以律不爲巧發奇中稱人之善覆人之過喜怒不見於顏有同母異父兄劉復性辯急十事七八不可意君事之順焉在蜀州士多從之學賴君而活者至不可勝數其啟手足召諸子教誨丁寧加趺膝上而逝其死生之際知之者乎諸孤奉君之喪葬於富義之西林乃以知縣事張剛狀君家世治行來求銘某於君皆治平四年進士也純中又從予遊剛西州名士也故序其可傳後者爲銘君蓋卒以元符三年八月已酉而以某年十二月甲子銘曰

嗚呼方進仁而多聞宜壽宜祉以介其子天嗇其施能不見世中襲膚美非此其身在其子孫蓋物常理我作銘詩以小觀大以詔無止

承議郎致仕李府君墓銘

府君諱某字子平姓李氏惟安陸之李不能紀其所從來蓋有上世爲安陸人興於田間遂以資長雄其州府君之父諱惟淸有陰徳於其鄕府君晚生蚤孤而器宇閎深化居微物不赫赫驚人坐致鉅萬性無偏嗜甚翫樂信樂義喜推有餘補不足其天資也皇祐中歲大艱通判州事黃師旦以令勸分府君爲之率人爭應令旣而大疫死者橫道又皆爲之槥櫝師旦罷官去他日道出安陸路旁得孤棄窮獨者數十人與之俱來使人召府君付之曰非君誰能活之府君欣然如受賜也平居視歲之盈虛常上下谷價貴入而賤出民仰之以不憂未嘗乘人之急賤取人田故敗家之田多歸李氏有裏姥善爲生無子而夫不肖來托黃金一篋請密藏願勿言久之姥夫病且死府君召證佐還之姥初驚曰無有府君不應答姥乃笑曰公大人不受我私老妾晚納一夫惰遊不作業以爲盡於飲博不若助公施尙可活數百人府君曰物固有幸不幸與人居老矣又忍欺之而死乎姥乃泣謝聞者皆嘆息之方是時年三十餘矣諸子稍長乃命次子謀儒治家第三子通儒就學已而皆如意士大夫亦服其知人通儒蓋登熙寧六年進士第府君及見其子爲朝奉大夫開封府推官府君旣以承議郎就第而大夫君請以所賜緋銀魚回授出入裏中人歆羨之爲人彊壯未嘗問醫藥耆艾不用杖扶食生飲冷如少年年八十有三乃終蓋元符三年府君七子宗儒早卒長子道儒次則謀儒次則大夫君次師儒純儒景儒府君於其縣之進賢裏靑木之原夫人趙氏追封壽光縣君繼室閻氏追封永寧縣君皆祔焉實某年某月日府君五女以序嫁進士鄭槃兪櫜王洄其二在室孫男女二十有三人曾孫女十有八人其婚嫁皆擇門戶問家法不問富也大夫君之子惇妻庭堅之兄女以婚姻故來乞銘銘曰

富者怨之府補貧振窶使得理所君以譽處盈者道之忌挹玆注彼來亦不巳君以傳世薰然慈仁有子似之匪其身之繁其子孫而安藥之太平之鄕進賢之裏靑木之原從先子

通直郎張修孺墓銘

君諱公邵修孺字也蜀州江原人自其上世傳爲漢畱文成侯張良之逺孫良之侯於畱傳國至子不疑坐與門大夫殺故楚內史而國除家稍湮替至皓爲漢司空又顯於良爲六世孫實興於犍爲武陽葬於河南皓子綱爲禦史在漢安時所遣八使中上奏梁冀有無君之心凡十五事冀以爲言直不敢害出爲廣陵太守有異政卒廣陵而歸葬犍爲其後絕譜君之居江原六世矣曾大父延禕大父文正皆不仕父中理郡中推其學行舉遺逸不起就拜將作監主簿累贈太常博士生七子皆舉進士入仕者五人長公裕最知名君於兄弟中號爲孝友才器能任事而得仕最晚初調昌州大足縣尉舉瀘州瀘川縣主簿閬州蒼溪令用提舉茶事程之邵舉遂州觀察支使知雅州名山縣攺通直郎知盧山縣以紹聖四年十月丙戌卒於家享年六十八卒之明日盧山勅乃下君𨿽在下位遇事不姑息務盡道理以律令與民情權其重輕爲佐以功歸於令爲令以功與其佐其摘吏姦伏不可請賕請民逋負不可沮止皆有事實至今大足瀘川問吏民能道之君在官不疚於業遇物之智有餘常先見其盈虛有化有居已而富十倍然能用其材不似富賈人入而不出防孤撫貧甚有恩意蜀中賢士大夫常以君視朝中貴人以爲誰之不如而不耦如此未嘗不嘆息也夫人勾氏唐安先生某人之女能儉能勤族人宜之實配令徳不幸後君三年亦卒二男曰澥曰湜一女嫁新神泉令李某將以某年某月某日舉君及勾夫人之喪葬於其縣之淸陽鄕太常之墓次而來乞銘銘曰

齪齪小謹於民爲瘝幹沒大侵挾吏爲姦乘時射勢得名得位吁嗟惟君以民論法法不得病民以亷禦吏吏不得病民仕不州縣其又誰怨其小者試於巳然其大者賫以下泉我銘其丘以告萬年

潘處士墓銘

處士諱萃字信夫享年七十有二其先河南潘氏有諱季茍者仕唐昭宗爲太僕卿兼禦史中丞五嶺催勘使行部至長樂愛其山水而家焉太僕生仁杲爲殿中丞世亂王氏擅閩粵皆家居不宦遊殿中生吉甫入朝爲國子博士贈工部侍郎工部生衢爲屯田郎治數郡有聲其甥劉彜嘗稱其外家政事𨿽古之良吏不能逺過也蓋嘗通判黃州子孫遂不能歸也屯田實生處士嘗舉進士不能受有司繩墨因棄去當以父任得官又推與其弟獨浮沈酒問與人無貴賤皆去畦畛赴人急難不遺力也人或怒罵與絕從而謝之傾倒不畱纎介昆弟破散父時貲產至無一錢處士未嘗以爲言其處憂患如舟人安於水未嘗險焉娶國子博士李餘慶之女有才智能殖其家故處士落魄而不困生六男子鯁吉州軍事推官幼子祖述吉水尉仲丙叔匪季原皆舉進士而匪早卒二女子嫁著作郎羅紹黃岡尉萬淵孫男十有四人曾孫男女三人處士卒以元祐二年六月某甲子葬以某年八月某甲子兆於黃岡之方步原李夫人祔焉處士孫大臨有藝學與子遊狀處士平生來乞銘曰將坎石於墓前遂爲銘曰

不駸駸於欲得與世異邪彞酒而不溺於酒不雕而有特操邪取予喜怒若過而皆得情而不校邪世故不驚其胸次年耆而不耄邪可爲智者言而難爲俗人道邪章處士墓銘

余幹章公弼狀其大父平生來告曰維大父少孤自重居鄕黨有所不爲與人立然諾不能容人之惡務於眾人中辱之得其折服後遇之如骨肉治家如官府視瞻無邪言行有物歲饑裏中閉糴獨發廩取中價年七十致家事浩然肆志往來江湖林嶺間二十年不知其所以養心之術但見其臨世故逆順常自得也元丰八年七月庚戌寐不以時興家人起視之則終矣實壽九十有二公弼之父哀不勝喪故使公弼來乞銘公弼好學有文擇士而交吾友李楶徳素與之遊舊矣故予銘處士諱應全字保之三世而上丘墓與予鄰邑祖淑父文初不出田間今余幹之冕山夫人魏氏前沒三十有四年子元昶元徹早卒元長公弼之父也季曰元忠女子嫁史實曹僅史君卿董弼周彥孫十有七人曾孫三十有八孫二十有五元長事親孝能奉治命喪不受賻葬不逾禮旣作冕山甘露降松竹其揜坎用元祐元年十月丙午銘曰

維此冕山毓竹與松小藏固安維子孝恭不疾者巳不爭者彼其他也不懼吾知以此遺其來云有墓孔云圖銘不朽有孫孔文

靑陽希古墓銘

君諱簡字希古井研之靑陽氏也靑陽氏本洛陽唐末有尙書虞部郎中某者官於蜀中原亂不能歸畱居井研煮鹽爲富人自虞部至君八世矣凡巴蜀之靑陽皆以井研爲宗云君曾大父寶大父暠父倚皆晏安於富饒不求宦達至君始築書館使子弟皆就學門無畱賓終日奕棋飲酒未嘗有倦客之色內外族姻待之以炊者數十家或以僞劵取其金君與金而焚其劵或爲君行錢而負之君折其劵終善遇之好讀史書毎爲客道前世成敗古人賢不肖亹亹然不倦又好讀律能通法意鄕鄰訟者多決於君君爲道如是可如是不可多以君言解而不爭嘗爲書遺子孫曰禮士當盡心防貧當盡力公法不可不畏租賦不可不時斗斛權衡入十二而出十九此富家之常必有餘殃在子孫汝輩不可不戒觀其言可知其智矣享年七十有九人猶以爲不壽娶員氏生四男曰升賁孚革四女皆擇人而歸之後娶黃氏君卒以元祐五年之仲夏而葬以元符三年之仲冬其壠在虎頭山銘曰

顯允希古氏靑陽無爵於朝徳於鄕富屋賔至龜縮藏君門日辟延四方舉棋行酒笑滿堂力耕無年是無傷孫曽秀孝列鴈行不嬉於廛學於黌虎頭山前松柏蒼後將築宮隧虎羊

史端臣先生墓銘

【闕】

也諱直躬以禮義處鄕黨壽六十而卒後十五年其子天常乃克窀穸之事而來乞銘維史氏世有版於眉山去朝廷逺習聞五代亂離其豪俊伏匿田間不樂仕宦淳化咸平七年之間李順王均再亂蜀土豪右族姓一切被害以軍職羈縻用其財史氏悉散其倉廩而自匿不污其亂以義節稱鄕裏有諱褒者及其弟襄皆登進士第人以爲史氏實有陰功隠徳而褒仕至屯田員外郎贈其父昌遂大理寺丞端臣大理之孫屯田之子也直已自行不以秋毫挫於人而在親側能致其孝居喪能致其哀屯田耿介在官不聴子弟到官舍惟端臣以寡過得從容問寢膳其居裏中防內外族姻之孤恩施有終始不幸而病緩五年而後沒將沒之歲作詩諭其子以死生之說夫人成氏亦有賢行後端臣九年亦卒天常有气節以經術授諸生多有登科者其丘在靑衣之連珠岡大理君之塋次其藏以元符三年十一月丙午銘曰

深耕疾耘有不逢年力義力仁卒老於田孝悌任卹是亦爲政連珠之丘來者致敬【右皆得之家傳】

宋故南陽黃府君夫人溫氏墓志銘

夫人太原溫氏南陽主簿字夢升之配也年若干歸於我家事尊章應禮在等夷不爭接幼少慈恵遇使令款曲夢升豪气藐四海下筆成文章貫穿百家事辭妙見萬物情狀在南陽時自以身與�茸俯仰心菼琰如含飯欲噦平生與歐陽文忠公友善而文忠公譴逐奔走夷陵幹徳間不能有益夢升徒呴沫相哀防陽夏謝希深來守鄧嘆賞其才異甚納以禮意夢升亦自以得知已晚方盡書平生所爲文歸之不幸希深下世夢升懷藳書火於柩前哭不任其聲數日夢升亦捐館捨享年才四十二夫人懷保抱攜歸葬故郡難苦淡薄綿四十年無以家而不慍若將墜而不悔及見子庾孫公登器仕籍而終其生以咸平庚子其沒以元丰癸亥子男四人齊惇庾燮惇蚤世庾假承務郎女二人嫁通直郎余亶試將作監主簿南宮日休孫男十人公器宣徳郎知衡州常寧縣公才公槪車公範軒公弼公介公準皆讀書女若干人夫人家鄂之崇陽父諱可賢夢升諱注沒之歲某月某甲子兆於巉田之吉卜叔父謂某曰吾與庾燮公器等謀銘先夫人莫宜於汝某哭再拜而銘銘曰

百夫之雄憤世而傾棄捐嫠嬰惠柔之嫠雛

養懷繃迄觀厥成終歿吾世不懟不侵以好

其徳音築丘巉田其原膴膴安樂永久當身不讎福祿在爾後萬家置守謂我不信迨其興也則莫余敢侮【右家藏眞迹】

黃氏夫人墓銘

夫人豫章黃亞夫之女天資婉嬺似不能言而婦功女徳姑姊妹皆稱述之蚤孤能甘貧賤年二十母壽光李夫人以嫁進士陳槊叔武相其夫以義未甞言家貧仕晚也事其姑樂夫人樂夫人學問明智常稱夫人事我如我事先姑也不幸早世年三十有三樂夫人哭之甚哀一男子曰騫未免於懷樂夫人力教之今幸能知書夫人沒後五年樂夫人捐館捨叔武乃克祔夫人於淮安之原先姑之墓次使騫來請銘曰夫人視予同母兄也於是壽光夫人年七十有二矣哀念夫人如新故勒銘以寄哀

怡聲柔色升堂饋食齊莊吉蠲於祖籩豆近賢逺恥相其夫子宜壽而祿乃逢不若宜壽者巳不若者天從姑卜宅安固萬年【右有石刻】

程氏夫人墓銘

夫人程氏父宇靑神人年十四歸同縣蔡君謨永舅之黨皆稱其能敬姑之黨皆稱其能順閨闥中事𨿽巾韈間亦得其所持舅姑之喪也能敬能哀同裏皆慕悅之夫死而三男三女未嫁娶夫人能儉能勤立蔡氏之門戶斥賣笄珥命子祥蕃息之祥奉承家政無秋毫不闗夫人以是二十餘年而蔡氏爲戎州富室同裏無與爭長者家富矣命諸孫無敢不學故其孫梅楫同時與薦書而椐相桓權桐椿輩皆好文學享年七十有二其沒於紹聖之元八月某甲子其於元符之末十一月某甲子其壠在南溪之鐵盤山從其夫之兆也三男子長則祥次髙次祺三女二蚤卒其季壻曰陳章初夫人之王舅贊避王均之亂者於荊楚數年乃歸其伯父王某不悅曰汝等恐懼則輕去鄕裏安樂則來同生貲乎贊性剛因盡推其財策杖來客於僰道夫人之父曰本歸蔡氏爲其富也今則窶子又何從焉夫人辭曰爲蔡家婦大人命也死生同之況貧富乎嗚呼可謂賢矣夫人之孫相從予學其言行可親也因以眉山石君澥狀夫人之本末來乞銘擇其可傳後者爲志而銘之銘曰

被服祈祈采饋於堂族婣粲然賀其尊章骨

立臒臒執喪於室鄰里焦然憂以毀滅前富後貧不二其初訖於旣富勤儉不渝南溪之岡毓松與柏伐山作宮壽歳千百勒銘瘞中用詔無期孫曽其興徳源在玆

墓表

蔡致逺墓表

有宋族姓子能自拔於俗盡心於學其作文能不溺於俗盡功於奇死年二十六不遂其志靑衣蔡致逺之墓

周景和墓表

有宋唐安山川之秀气幼而能古文長而有立志不幸年二十而沒不盡其才晉原周君景和之墓

新津周君無晦墓表

有宋近親受寄其母之財匿不償而君不訟諸兄共析其父之田多自與而君不爭賢哉新津周君無晦之墓

李君徳元墓表

有宋讀書知行其教子能命以義言純師行純表李君徳元之墓道

楊君希節墓表

嗚呼有宋擇裏處仁教子以義四方遊士以爲依歸靑神楊君希節之墓

成都趙夫人墓表

成都範祖堯之母趙夫人幼孤而知詩書蚤孀而能禮義斥簪珥以教其子叔求異炊而不爭財可謂母儀婦師者耶眉山張剛名其坎曰海廩山磨誓義不渝嗚呼夫人之事夫天曠地逺倚門而死哀哉夫人之教子江南老人曰嘻盡之矣故書以表夫人之墓道俾來者致恭焉

智氏夫人墓表

有宋能貧學以詩禮授其二子綱鎭鎭文亦奇智氏夫人之墓道

崇徳縣君司馬氏夫人墓表

有宋能脫簮珥資其夫入太學遂成其名不幸年二十四歲而死崇徳縣君司馬氏之墓

宋氏夫人墓表

有宋爲妻能令爲母能慈生子堂發逢皆好文學龍遊宋氏夫人之墓

呂夫人墓表

有宋五子出家一子爲人天師摩耶同願力開封呂氏夫人之墓

唐元夫墓表

有宋力生勤家不以累二弟使皆從進士承顏飬志盡孝於後母使慈之如已出唐元夫之墓【右有石刻】

山谷別集卷九

欽定四庫全書

山谷別集卷十

宋黃庭堅撰

題防

跋太宗皇帝賜王禹偁禦書

臣嘗待罪太史氏窺石室金匱之書縱觀先朝制作文章翰墨與日月並明如禹偁乃得身親見之面折廷諍顯於雷霆之下玆非其幸歟元祐八年四月旦洪州分寧縣雙井裏艸土臣黃某志

書枯木道士賦後

比采子由作禦風詞以王事過列子祠下作猶未見本問子贍文作何體子瞻云非詩非騷直是屬韻莊周一篇爾晁無咎作求志一章子瞻以爲幽通當北面也此二文他日當奉寄閒居當孰讀左傳國語楚詞莊周韓非欲下筆略體古人致意曲折處久久乃能自鑄偉詞𨿽屈宋亦不能超此步驟也【右家藏眞迹】

書聖庚家藏楚詞

章子厚嘗爲餘言楚詞蓋有所祖述余初不謂然子厚遂言曰九歌蓋取諸國風九章蓋取諸二雅離騷經蓋取諸頌余聞斯言也歸而考之信然顧嘗嘆息斯人妙解文章之味此其於翰墨之林千載人也但頗以世故廢學耳惜哉

書韓文公岣嶁山詩後

科斗拳身�葉披當作�倒披按山海經說岣嶁者衡山之別名也岣讀如茍嶁讀如塿今俗讀如痀僂又讀如鉤樓又讀如拘畱皆非是道家說岣嶁山周旋二千里髙四千丈今山出地者蓋少想以山顚名之岣嶁者山顚也韓退之作此詩與華山女桃源圗三篇同體古詩未有此作𨿽杜子美兼備眾體亦無此作可謂能詩人中千人之英也頃因雲龍寺道人景齋請余大字書岣嶁山詩齊公禪寂之餘兼喜儒學故並敍余所聞遺之

書嵇叔夜詩與侄榎

叔夜此詩豪壯淸麗無一防塵俗气凡學作詩者不可不成誦在心想見其人𨿽沈於世故者暫而攬其餘芳便可撲去面上三斗俗塵矣何況探其義味者乎故書以付榎可與諸郎皆誦取時時諷詠以洗心忘倦余嘗爲諸子弟言士生於世可以百爲惟不可俗俗便不可醫也或問不俗之狀余曰難言也視其平居無以異於俗人臨大節而不可奪此不俗人也士之處世或出或處或剛或柔未易以一節盡其蘊然率以是觀之

題牧防歌後

蘇溪作此歌餘嘗問深知教相俗諱人皆莫能說牧防之義余首在巴僰問六年問諸道人亦莫能說他日船宿云安野次防其人祭神罷而飲福坐客更起舞而歌木瓠其詞有云聴說商人木瓠四海五湖曾去中有數十句皆敍賈人之樂末云一言爲報諸人倒盡百瓶歸去繼有數人起舞皆陳述巳事而始末略同問其所以爲木瓠蓋刳曲木狀如瓠擊之以爲歌舞之節云乃悟牧防蓋木瓠也如石頭和尙因魏伯陽參同契也其體制便皆似之編傳燈錄時文士多竄翰墨於其間故其不知者輒攺定以就其所知耳此最校書之病也崇寧三年八月宜州喧寂齋重書

題李太白白頭吟後

此篇皆太白作而不同如此編詩者不能決也予以爲二篇皆太白作無疑蓋醉時落筆成篇人輒持去他日士大夫求其槁不能盡憶前篇則又隨手書成後篇耳杜子美巢父掉頭不肯住一篇況數句參差不齊蓋亦此類蓋可俱列不當去取也髙徳修好文而多能故書遺之甲申十月癸丑龍水市居喧寂齋書【右眞迹今藏晉陵尢氏】

書範子政文集後

士之學期於沒而不朽君子之道百世以俟聖人故壽夭之際未嘗置言鳬鶴之短長物固不能齊也𨿽然有連城之璧操之甚栗中道而毀豈能使人無慨於心哉範正民子政余不及友也於余親友聞其人又得其言皆可傳後問其所與遊則司馬溫公愛之問其爲吏則年三十試吏單父方使者剝膚椎髓取於民以自爲功子政以歲饑獨捨單父民賦十九𨿽蚤世可以不朽矣或謂子政父祖皆名世士自宜如此應之曰文王割亨武王餁鼎叔旦舉而薦之管蔡不食誰能彊之則子政之賢於人逺矣元祐二年三月庚午豫章黃某書【範正國所刻石】

防李公擇書

公擇先生疏通逺大君子也往歲某嘗從學數年𨿽以甥舅禮意見畜出入閨闥無間然自有物外相知之鑑細觀其內行冰淸玉潔視金珠如糞土未始凝滯於一物詩云豈弟君子胡不萬年惜乎宰木拱矣觀此遺墨爲之隕涕建中靖國元年八月乙卯某題【右家藏眞迹】

書陰眞君詩後

忠州半都山仙都觀朝金殿西壁有天成四年人書陰眞君詩三章餘同年許少張以爲眞漢人文章也以余考之信然因試筆偶得佳紙爲鈔此詩以與王瀘州補之之季子觀陰君所學守屍法耳猶須擇師勤苦如是乃能得之何況千載之後尙友古人求知道徳之主宰者乎紹聖四年四月丙午黔中禪月樓中書

書博弈論後

涪翁放逐黔中旣無所用心頗喜弈棋紹聖四年八月丁未偶開韋昭博弈論讀之喟然以爲眞無益於事誠陶桓公所謂牧豬奴戲耳因自誓不復弈棋自今日以來不信斯言有如黔江云

書髙彪作督軍禦史箴後

晉成陳端夫由武成學入仕其意常欲一自洗於俎豆之間𨿽在軍壘未嘗輟詩書也防新書復試換法方領部曲警備江門窮僻無他可樂但得日力讀書必將更文武任赫赫於世故書此箴以贈行元符二年正月庚戌山谷老農書

書韓愈送孟郊序贈張大同

元符三年正月丁酉晦甥雅州張大同治任將歸來乞書適余有心腹之疾是日小閒試筆書此文大同有意於古文故以此遺之時涪翁自黔南遷於僰道三年矣寓捨在城南屠兒村側蓬藋柱宇鼪鼯同徑然頗爲諸少年以文章翰墨見彊尙有中州時舉子習气未除耳至於風日晴防策杖扶蹇蹶雍容林丘之下淸江白石之間老子於諸公亦有一日之長時涪翁之年五十六病足不能拜心腹中芥蔕如懷瓦石未知後日復能作如此字否

書丹靑引後

僰道有袁藥院者家藏書一軸自珍之不深別其玉石也出以示余余告之曰此祕閣棠木板刻法帖李廷珪墨所作墨本也寫書一卷易之可乎袁欣然見聴防夏熱余又多病久之不能書元符三年十二月癸卯余將解舟發僰道長年三老輩湯豬餵武侯久之不還意其已縱橫臥廟中矣舟中無他事遂書此卷遺袁觀書者史慶崇楊中玉何裕道楊咸孺孫仲安廖宣叔張大同蔡次律道人李潮書

書姚誠老所書遺教經後

姚誠老書佛垂般涅盤略說教戒經用筆有意態惜乎不能耆老畢其能事也世有貞觀中敕書班行【一作竹】經生書小楷一本最端謹麗世因謂之王右軍書蓋不知始四年譯出此經右軍沒已數年矣又有參軍暢整書大字一本筆法亦勁潤宋宣獻書法度多出於此誠老令桂之興安秦少遊播遷嶺海誠老有先後奔走之義可謂不以險易易其操不愧此波羅提木叉者也觀其遺書三嘆不能巳崇寧二年四月十四日修水黃某書

書自作艸後贈曾公捲

崇寧四年二月庚戌夜余嘗重醖一桮遂至沈醉視架上有凡子乞書紙因以作艸方眼花耳熱旣作艸十數行於是耳目聰明細閱此書端不可與凡子因以遺南丰曾公捲公捲胸中殊不凡又喜學書故也山谷老人年六十一書成頗自喜似楊少師書耳

書自作艸後

余寓居開元寺之怡偲堂坐見江山毎於此中作艸似得江山之助然顚長史狂僧皆倚酒而通神入妙余不飲酒忽十五年𨿽欲善其事而器不利行筆處時時蹇蹶計遂不得復如醉時書也顧況詠白發出嫁宮人云準擬人看似舊時山谷艸書無乃似之

書郭伋杜詩傳後

彭水令田師敏下車未能一月餘觀其防摹必將恵及鰥寡因其乞書書此二良吏傳贈之今人常恨古人不可見古人所行皆不逺於人情今人可及也顧當少加意耳茍能師用賢智爲民興利除害恭儉忠信則細侯公君在吾眼中矣此書不數年已傳三主而爲楊君照所有楊君云其伯氏欲取入石恨此書未工耳某題

書贈聞善飲酒詩後

往時族中多醟於酒二十年間兩還故里見族子弟皆恂恂退譲醉而溫恭中竊自喜黃氏諸祖之遺慶深長諸少年尙承其風澤時有興發者耶因子立乞書書九詩可與族中共觀知酒之利病如此

書司空圗書屏記

司空圗書屏記云先大夫徴拜侍禦史退居中條時李忻州戎爲計吏在蒲因輟所寶徐公浩眞迹一屏以爲壽凡四十二幅八體皆備所題多文選五言詩其朔風動秋艸邊馬有歸心十數字或艸或尢爲精絕或綴小簡於其下記云怒猊挾石渇驥奔泉可以視碧落矣

題所書李太白詩後

宗室行父蒞官宜春與余伯氏元明同郡故於余𨿽無一日之雅寓書二千里外來問寒溫且乞余書偶閱李太白詩因爲書此四篇觀者當知此書作於瘴霧黃日桄榔橄欖陰中

書自作艸後

余往在江南絕不爲人作艸今來宜州求者無不可或問其故告之曰往在黔安園野人以病來吿皆與萬金良藥有劉薦者諫曰良藥可惜以啗庸人笑而應曰有不庸者引一个來聞者莫不絕倒

題徐浩題經

徐季海書惟此一種有右軍父子筆法而無俗气如開河碑超軼孝子碣老重然終非王家苗裔也頃見蘇子瞻錢穆父論書不取張友正米芾余殊不謂然及見郭忠恕敍字源後乃知當代二公極爲別書者【右皆家傳】

題嵩嶽寺碑集王羲之書

胡英集王右軍書如優孟抵掌作孫叔敖書家尊而奉之如楚王左右以爲令尹復生耳

題蘇子瞻元祐題目帖

蘇公長年書筆力豪壯兼李邕徐浩之所長士大夫乃以爲不如少時書此陽春白雪難爲和者耶

題蘇子由黃樓賦艸

銘欲頓挫崛奇賦欲麗故子瞻作諸物銘光怪百出子由作賦紆余而盡變二公已老而秦少遊張文潛晁無咎陳無巳方駕於翰墨之塲亦望而可畏者也

題李西臺書

余嘗評西臺書所謂字中有筆者也字中有筆如禪家句中有眼他人聞之瞠若也惟蘇子瞻一聞便欣然耳

題蔡君謨書

君謨書如蔡琰胡笳十八拍𨿽淸壯頓挫時有閨房態處

題司馬溫公與元氏簡尺

溫公人物所謂圭璋特達者也書所謂元君公亮大夫公也二鳳毛聖庚存道也永思堂書

題禇書閻立本畫地獄變相後

畫不必閻立本要爲工書不必禇遂良要爲能重言十七故是行後之羽翼耶

題範氏模蘭亭敍

右軍自言見秦篆及漢石經正書書乃大進故知局促轅下者不知輪扁斵輪有不傳之妙王氏以來惟顏魯公楊少師得蘭亭用筆意

題元聖庚富川詩

聖庚以王事行忘鞍馬之勞而以詩句賞江山可謂能不息者也

題範蜀公和聖庚詩

蜀公事昭陵裕陵有汲黯之風觀其紙尾遺墨使人驚畏之【右皆得於元氏】

侄榎求字書紙尾

侄榎萬里來求書法此不急之務也防予臂痛書不能工遣萬里之使而以不急之務來返萬里之使而以不工之書往其病均耳

防楊妃病齒圗

禁架之術自古誠有之餘觀玊環病良苦豈非坐多食側生遂動搖其左車乎阿瞞在旁憂戚之心形於顏面亦小窘矣嗚呼移此心以及天下爲如何耶【右皆家傳】

書臨寫蘭亭後

劉退夫作研屏求乞小字試爲臨寫蘭亭眞成醜女捧心但使人捧腹耳紹聖四年十一月乙卯摩圍閣中書【右家蔵眞迹】

跋梁甫吟

陳壽敍武侯躬耕隴畝好爲梁甫吟語勢旣不盡其意謂又失載此詩此蓋好簡之過余觀武侯此詩乃以曹公専國殺楊修孔融荀彧耳但云好爲梁甫吟不知壽意所指豈旣作此詩時時爲客歌之故云爾乎【右眞迹今藏於晉陵尢氏】

題李樂道篆韓文公五箴後

學者掲六藝以趨新古學湮替致嘆無所江夏李樂道獨精思於古文類非希價於咸陽者也【右有時刻】

爲鄒松滋題子瞻畫

子瞻嘗爲趙景仁作竹篠怪石一紙余贊之曰趙景仁守宗祊遊軒冕有丘壑彈鳴琴無歸鶴蘇仙翁畱醉墨

題化度寺碑

歐陽率更書所謂直木曲鐵法也如介冑有不可犯之色然未能端冕而有徳威也

題陳遲雪扇

前身範寛後身陳遲荒林亂石雪失東西中有涪翁之隠處世殊不能窺其藩籬【右眞迹今藏九江王氏】

防東坡思舊賦

東坡先生書淛東西士大夫無不規摹頗有用意精到得其髣髴至於老重下筆沈著痛快似顏魯公李北海處遂無一筆可尋丹陽髙述齊安藩岐其人皆文藝故其風聲气俗見於筆墨間造作語言想象其人時作東坡簡畢或能亂眞遇至鑑則亦敗矣不深知東坡筆用餘言求之思過半矣東坡書彭城以前猶可僞至黃州後掣筆極有力可望而知眞贗也建中靖國元年四月乙未早發峽州舟中書【右皆家傳】

防秋風吹渭水詞

三十年前有一人書此曲於州東茶園酒肆之柱問或愛其文彩指趣而不能歌也中間樂工或按而歌之輒以鄙語竄入睟然有市井气不類神仙中人語也十年前有醉道士歌此曲廣陵市上童兒隨而和之乃盡合其故時語此道士去後乃以物色逐之知其爲呂洞賔也【右載建本】

題所和東坡與王慶源紅帶詩

後十二年觀此詩於戎州城南僦捨所謂吾猶昔人非昔人也或題鬼門闗柱云自此以往更不理爲在生月日眞不虛語元祐三年黃魯直元符二年涪翁題【右有石刻】

題畫菜

不可使士大夫不知此味不可使天下之民有此色

題楊道孚畫竹

有先竹於胸中則本末暢茂有成竹於胸中則筆墨與物俱化津人之未嘗見舟而便操之惟其熟也夫依約而覺至於筆墨而與造化者同功豈求之他哉蓋庖丁之解牛梓慶之削鐻與淸明在躬志气如神者同一樞紐不容一物於其中然後能妙若夫外矜於眾人議已內藏於識不似則畫虎成狗畫竹成栁又何怪哉觀此竹又知其人有韻問其主名知其爲克一道孚吾友張文潛之甥也宜有外家風气吾道孚人物英秀文章自不凡使胸中有數千卷書便當賞購千金安用乞靈於文湖州哉

題逺近圗後

此圖燕貴之來昆云仍也窮山野水亦是林下人窠窟然烈風偃艸木客子當藏舟入浦漵中彊人力牽挽欲何之耶雙井永思堂書

題北齋校書圗後

往時在都下駙馬都尉王晉卿時時送書畫來作題品輒貶剝令一錢不直晉卿以爲過某曰書畫以韻爲主足下囊中物無不以千金購取所病者韻耳收書畫者觀予此語三十年後當少識書畫矣

防李太白詩艸

觀此詩艸決定可知是胸中瀟灑人也涪翁書

跋懷素千字文

予嘗見懷素師自敍艸書數千字用筆皆如以勁鐵畫剛木此千字用筆不實決非素所作書尾題字亦非君謨書然此書亦不可棄亞棲所不及也

防蘭亭記

此本以定州蘭亭土中所得石摹入棠梨板者字𨿽肥骨肉相稱觀其筆意右軍淸眞風流气韻冠映一世可想見也今時論書者憎肥而喜瘦黨同而妬異曾未夢見右軍腳汗气豈可言用筆法耶元符三年四月甲辰涪翁題

防唐宗脊鴒頌

唐太宗妙於書故髙宗𨿽潦倒怕婦筆法亦極淸勁宗書班班猶有父祖風此如長沙王十世後孫子猶似其祖耳

防東坡寫老杜嶽麓道林詩

書眞印偶不可解也若有人捕得可於子瞻處請數枝竹木充實

防唐彥猷書

唐彥猷錢穆父皆學歐陽率更當得其髣髴者

防東方朔畫贊

東方生畫贊用筆極痛快時傳摹去眞甚逺猶可喜

跋蘇子美帖

蘇長史用筆沈實極不凡然四十年來絕難得知音也

跋周子發帖

子發臨書殊勁但並使古人病韻耳

跋杜祁公帖

杜祁公七十老人書自能如此亦自難得

跋張伯益帖

張伯益作篆字殊有不凡處作眞行乃如此李畱臺書多得古人法𨿽有筋骨而傷肉至伯益學之只成世間風肥人耳

跋蔡君謨書

君謨渇墨帖髣髴似晉宋間人書乃因倉卒忘其善書名天下故能工耳

跋潞公帖

余嘗論潞公書極似蘇靈芝公曰靈芝墨楮耳蓋不肯與靈芝爭長今觀到洛爲兒子赴許昌帖筆勢淸勁眞不愧古人元祐二年正月八日黃某

書棕扇

余書十棕心扇未敢謂毫髮無遺恨不幾乎波瀾獨老成者耶

跋七叔祖主簿與族伯侍禦書

注啟初注在江陵與吾侄相見時未得敍宗今日之防幸露底裏始吾髙祖本東陽人與吾侄五代祖實親昆仲也唐季畔渙思避兵難乃攜持書室來分寧卜遺種之地伯仲非不睦也終以占田稍艱勢阻饑遂一族賈於長沙世移事變宗盟遂寒我先兄遊屋初得與先丈侍禁敍宗戚邇來不過二十年復得談昭穆之舊喜可知也昔者晉霸天下執牛耳盟於曹鄭魯衛罕有不睦於齊楚之國干戈日尋詩曰不如同姓此誠古人切切厚其親也分寧之宗我伯仲幸五人中進士科其他皆汩汩與常民等語之衣食之事未甚墜也長沙之宗惟吾侄秀異不羣於長沙分寧兩宗間眞賢子弟也吾有所望侄大振吾宗以無忘我先君伯仲辛勤避兵之勞也旅中苦病气且歸南陽敍此不及款款注奉削晦甫宗盟

此書乃七叔祖作南陽主簿時族伯父晦甫侍禦敍宗盟書也叔祖夢升是時年四十文章妙一世歐陽永叔愛嘆其才稱之不容口不幸明年遂捐館捨於南陽耳晦甫雅意本朝以孤逺論國家大計知無不言應詔而西不幸以疾歿於三衢二先生皆吾宗之豪傑也其大過人者不得少見於世於今兩宗人物眇然堪爲流涕建中靖國元年三月丙子諸孫朝奉郎新知太平州黃某敬防【右得於侍禦之孫楙】

防歐陽文忠公撰七叔祖主簿墓志銘後

叔祖夢升學問文章五兵從橫制作之意似徐陵庾信使同時遇合未知孰先孰後也然不幸得人間四十年爾使之白髮角逐於英俊之塲又未知與歐陽文忠公孰先孰後也夢升旣乖牾不逢嘗以文哭世父長善云髙明之家尙爲鬼瞰子之文章豈無物憾蓋自道也安世十三弟秀而不實使人气塞於今孫曾特多英妙之質力學不休安知來者之不如今也紹聖元年五月諸孫某記【右家藏眞迹】

書自作苦筍賦後

餘生長江南里人喜食苦筍試取而嘗之气苦不可於鼻味苦不可於舌故常屏之未始爲客一設雅聞簡寂觀有甜苦筍毎過廬山常不值其時無以信其說及來黔中黔人冬掘苦筍萌於土中才一寸許味如蜜蔗而春則不食惟僰道人食苦笱四十餘日出土尺餘味猶甘苦相半覺斑筍輩皆苦淡少味蓋神農之所漏有莘庖聖所未達者耶故作此賦以曉蜀人方苦筍時礱姜和醯然茅火中而薦之目食百數至老不可食而後巳未嘗能作病也【右有石刻】

題東坡像

元祐之初吾見東坡於銀臺之東其貌不爾紹聖之元吾見東坡於彭蠡之上其貌不爾紹聖之末有僧法舟見東坡於惠州之市其貎不爾而彭山石瑜作東坡之象焉廖宣敍東坡年家子也而謂之然余安敢獨謂之不然【右有石刻】

山谷別集卷十

欽定四庫全書

山谷別集卷十一

宋黃庭堅撰

題防

書姚君玊誠軒記後

元祐初僰道廖成臾病幾不濟夢或告之曰毉王子且來起汝覺而姚君玉在門遂用姚君之方得無恙後三年涪翁訊其夢曰岐伯雷公秦越人淳於意皆世之毉王也今神目姚君以爲毉王子蓋言其方有所師承云聞姚氏父子經方授之於成都藍璹謂老藍者也夫毉能使人愛信其人決非偶然王定國以罪竄後數月君玉礱石刻此記其人蓋可與同憂患更盛衰者元符八月巳夘涪翁書

書贈日者栁彥輔

栁彥輔是耆卿之孫決王公貴人生死禍福嘗面道鄆州劉相國蘄春之旤未巳必且播遷嶺表巳而皆然爲餘言二三貴人事在一嵗間亦難言哉又許余官職云云大體見於六十二故書遺之丙戌年當一笑也崇寧元年閏六月甲戌修水黃某書

書贈花光仁老

比過驁山防芝公書記還自嶺表出師所畫梅花一枝想見髙嶺乃知大般若手能以世間種種之物而作佛事度諸有情於此薦得則一枝一葉一防一畫皆是老和尙鼻孔也

余方此憂患無以自娛願師爲我作兩枝見寄令我時得展玩洗去煩惱幸甚此月末間得之佳也某有梅花一詩東坡居士爲和王荊公書之於扇卻待手寫一本奉酬也

九月九日書贈初和甫

往時曹子桓贈鐘元常書云嵗往月來忽復九月九日九爲陽數而日月並應俗嘉其名故以饗燕髙防是月也律中無射言艸木凋落無有射余於時黃花紛然獨秀非夫含乾坤之中和體芬芳之淑气安能致此故屈平悲冉冉之將老思餐秋菊之落英輔體延年莫斯爲貴謹奉一柬以助彭祖髙人初和甫節行甚美其厭世俗如驚之鳥見機之鷗余故樂以古人之風贈之如子桓元常所以立名於世吾極不解獨喜其知九日黃花可貴耳【先生書此防初和甫當時無詩今集中有和初公盧泉三章敍說官河外相與友善之意甚詳】

刻先大夫詩跋

先大夫平生刻意於詩語法類皆如此然世無知音小子不肖晚而學詩懼防言之幾絕故刻諸星子灣以俟來哲某記

書送李願歸盤谷序遺吳周才

眉山吳周才季成智術能籠羣狙以朝三暮四用人人莫能得其要領其居輒能長雄其等夷初欲以鐵冶致萬金乃去而以詩書發身旣而冶功且敗且成如是二十餘年照鏡見白髮則自嘆曰吾其訖於此乎因刻意教其子不愛金錢聚書聘士與其子居築金箱浩之盤中爲屋百楹將老焉犍爲之俗謂江之瀼水爲浩季成之所卜築在山阿江舡之上下金箱者見其垣表不見其屋鱗鱗也因書盤谷之歌遺之季成之老於金箱其子力以詩書顯乎皆觀是篇可以得意山谷老人書【右有石刻】

防韓退之送窮文

送窮文蓋出於揚子云逐貧賦制度始終極相似而逐貧賦文類俳至退之亦諧戲而語稍莊文采過逐貧矣大槪擬前人文章如子云解嘲擬宋玉答客難退之進學解擬子云解嘲栁子厚晉問擬枚乘七發皆文章之美也至於追逐前人不能出其範圍𨿽班孟堅之賔戲崔伯庭之逹防蔡伯喈之釋誨僅可觀焉況下者乎

題東坡大字

東坡嘗自評作大字不若小字以余觀之誠然然大字多得顏魯公東方先生畫贊筆意𨿽時有遣筆不工處要是無秋毫流俗元符三年十二月甲辰夕天下雪而大寒呼酒解指弮乃能書此山谷老人題

題唐本蘭亭

紹聖元年六月乙未上藍院南軒同程正輔觀唐本蘭亭𨿽太姿媚不及定州石刻淸勁然亦自有勝處洛神賦余嘗疑非王令遺墨豈古本旣零落後人附托之耶周越少收斂筆勢亦可及此

題魏鄭公砥柱銘後

余平生喜觀貞觀政要見魏鄭公之事太宗有愛君之仁有責難之義其智足以經世其徳足以服物平生欣慕焉故觀砥柱銘時爲好學者書之忘其文之工拙所謂我但見其嫵媚者也吾友楊明叔知經術能詩喜屬文爲吏幹公家如巳事持身潔淸不以夏畦之面事上官不以得上官之面陵其下可告以魏鄭公之事業者也故書此銘遺之置砥柱於座旁亦自有味劉禹錫云世道劇頽波我心如砥柱夫隨波上下若水中之鳬旣不可以爲人師表又不可以爲人臣作則砥柱之文在旁並得兩師焉𨿽然持砥柱之節以事人上官之所不恱下官之所不附明叔亦安能病此而攺其節哉建中靖國元年正月庚寅系船王市山谷老人燭下書瀘州史子山請鑱諸石

書樂天忠州詩遺王聖徒

營丘王聖徒守忠州其治民事如庖丁之解牛其防吏姦如痀僂之承蜩故不幾時郡中無一事頗以樽俎求樂天平生行樂處集歌舞醉其僚予故書樂天忠州得意詩遺之使知予欲粲然於其間而不得也紹聖三年十二月初七日涪翁書

題東坡水石

東坡墨戲水活石潤與今艸書三昧所謂閉戶造車出門合轍

題作庵

木龍者數百年世黃葛冠巖穴穿矯防詰屈久伏而發若有神物巖東北有荔枝初亦不實宗徳旣作庵鬱鬱若受湔祓元符之元冬十一日

題太學試院

元祐三年正月乙丑鎖太學試禮部進士四千七百三十二人三月戊申奏號進士五百人宗室二人子瞻莘老經父知舉熈叔元輿彥衡魯直子明參詳君貺希古履中器之成季明略無咎堯文元忠遐叔子發君時天啟志完防檢試卷是日侍禦史日晏不來爲子發書

題固陵寺壁

天水張茂先世家南昌黃某魯直弟叔向嗣直建中靖國三年丁夘同來時左綿道人思順開法席於此山道俗歸心荊棘艸萊化爲金碧時新雨晚晴同登鐘閣觀白鹽之崇崌想少陵之風流嘆大雅之不作徘徊久之

題胡氏所憇亭壁

山谷老人稅駕而飯嘉作亭之意爲書此榜崇寜之元五月之吉實乙夘黃某云

題西林寺壁

黃某弟叔豹侄柄子相及朱章劉羲仲李彭同來瞻永禪師素像觀碑陰顏魯公題字愛碧甃流泉淩厲暑气徘徊不能去崇寧元年五月癸亥

題太平觀壁

黃某自江西來防王宰朱章道士湯居善周虛已於此堂觀四山急艸木皆成聲崇寧元年五月甲子曉發東林【右有石刻】

書自艸李潮八分歌後

元符三年七月二十三日余將至靑衣吾宗子舟求余作艸撥忙作此殊不工古人云匆匆不暇艸端不虛語時涪翁年五十六矣【右有眞迹】

防章艸千字文

集書家定爲漢章帝書繆矣章艸言可以通章奏耳千字乃周興嗣取右軍帖中所有字作韻語章帝時那得有之疑只是蕭子云書之最得意者

防歐陽率更書

歐陽率更鄱陽帖用筆妙於起倒林夫臨摹殊不失眞亦翰墨中異人也系舟礬口蕭散於寒溪西山之上攜此書往來研味髣髴見古人同觀者潘邠老仲逹李文舉陳元矩何斯舉

防繆篆後【同光二年李元輔書】

繆篆讀如綢繆束薪之繆漢以來符璽印章書也李元輔不甚知名蓋翰林書藝之流今日藏之亦足以廣聞見備討尋不可廢也

防劉敞侍讀帖

劉侍讀君敞文忠公門人也而此帖云文忠公文字畔經術背聖人意流俗亦多信然曾不知文忠公著文立論及平生所施設無一不與經術合也至近世俗子亦多謗東坡師縱橫說而不考其行事果與縱橫合耶其亦異也蓋數十年前巳有如此等語今人又百倍於劉此予不得不辧也

鐘離防尾

少時喜作艸書初不師承古人但管中窺豹稍稍推類爲之方事急時便以意成久之或不自識也比來更自知所作韻俗下筆不瀏離如禪家黏皮帶骨語因此不復作時有委縑素者頗爲作正書正書𨿽不工差循理爾今觀鐘離壽州小字千字嫵媚而有精神熟視皆有繩墨因知萬事皆當師古往時翰林侍書王著補永禪師千字筆圓意足至書家尊之此書正當鴈行然公序小楷尢妙更於行間置小楷使文質彬彬當更勝爾元祐三年八月甲申門下後省書南昌黃某

防此君軒詩

余旣追韻作此詩寄周彥周彥抄本送元師元師更欲得余手寫因爲作艸書近時士大夫罕得古法但弄筆左右纒繞遂號爲艸書耳不知與科鬥篆同法同意數百年來惟張長史永州狂僧懷素及餘三人悟此法耳蘓才翁有悟處而不能盡其宗趣其餘碌碌耳江安城北灘上作小艸亭尉李相如爲余開兩窻極明煥故作戲弄筆墨可意

元符二年冬來訪予於僰道約來春三月予必東歸歸當復來別我旣而其年果來相見但乞此君軒詩而巳咄嗟而成文不加防【詩見第一卷

】

題歐陽率更書

歐陽率更書溫良之气襲人然卽之則可畏頗似吾家叔度之爲人比來士大夫學此書好作芒角鎌利政類阿巢爾山谷云【右有石刻】

防江文通擬淵明詩後

種苗在東臯苗生滿阡陌𨿽有荷耡倦濁酒聊自適日暮巾柴車路暗光巳夕歸人望煙火稚子檐隙問君亦何爲百年防有役但願桑麻成蠺月得紡績素心正如此開徑望三益

此江文通擬淵明詩文通自有序述又梁昭明太子列於文選可斷不疑也而遂編入淵明集中又注云或謂非淵明所作是猶云或謂日生於東而沒於西未敢斷以爲必然也

防所寫近詩與徐師川

徐師川奉議少成蚤立余聞師川同學諸生言師川胸中磊磊殊不類童子每令徳占心醉六經知其要處龜玉毀於櫝中未嘗不隕涕也今師川尙能似其先人以澡雪天下橫議徳占者因師川來乞書故及此冀師川當加意於大者逺者儒者所以爲緣飾不必盡心焉

書食時五觀後

涪翁曰禮所以敎飲食之序教之末也所謂曲禮也今此五觀教之本也士大夫能刳心學之遁世無悶之道也今士大夫爲一飲一食之故至於忿怒叱吒鞭笞左右然後快於其心者聞食無求飽之言亦可少愧矣夫子發憤忘食樂以忘憂在齊聞韶三月不知肉味盛徳至善一至於此夫子亦人也我亦人也而絕意聖哲之功自甘爲流俗而不悔豈不哀哉

題黃龍淸禪師晦堂贊

三問逆推超機於鷲嶺一拳垂示露赤體於龍峯聞時富貴見後貧窮年老浩歌歸去樂從他人喚住山翁元祐八年十二月通城陳修巳爲智嵩上座寫晦堂老師影絕妙諸本余欲雕琢數句莊嚴太空適見西堂淸公所作全提全示無有少剰順贊一句屋下蓋屋逆贊一句樓上安樓不如借水獻花與一切人供養黃某題

與楊景山書古樂府因防其後

元符三年庚辰九月壬午靑神縣尉防東之退宻堂夜漏下三刻所偶案上有墨沈一升許幾傍或置此卷云是邑中老儒楊景山乞書因取嚴永舊無心棗核筆宛轉可人意遂書欲盡予聞景山之子逵才武自將今爲涇原部將故書此猛士冒鋒鏑報國之詩遺之可令人日誦於軍中以飲酒山谷老人題

防東坡書寒食詩

東坡此書似李太白猶恐太白有未到處此書兼顏魯公楊少師李西臺筆意誠使東坡復爲之未必及此他日東坡或見此書應笑我於無佛處稱尊也

防東坡嘲巢三

東坡此詩蓋嘲蒲傳正傳正請於先帝欲寄金賙之先帝笑曰鄕黨親舊同朝僚友以有餘助不足縣官當怒之耶

防張長史書

此亦奇書但不知所作以爲長史則非也予嘗於楊次公家見長史行艸三帖與王子敬不甚相逺蓋其姿性顚逸故謂之張顚然其書極端正字字入古法人聞張顚之名不知是何種語故每見猖獗之書輙歸之長史耳

書座右銘遺嚴君可防其後

眉山嚴君可國士也不憚數捨之逺訪予於敍南僦捨余得之如獲重寶相與終日抵掌談笑至於論列古今是非成敗愈久不厭一日告余以歸頗不忍捨其去故手書座右一銘以贈之俾歸以遺其子椿椿𨿽少聞骨格不凡也元符三年九月巳夘某書

書陰徳字遺陳氏

陳氏醫三世名兩蜀不牽貧賤富貴先召卽往於公爲獄吏以其活人多故髙其門況醫人之司命乎故書陰徳二字以遺之元符元年三月

防登江州百花亭懷荊楚詩

百花亭梁大同三年刺史邵陵王綸所作此詩出英華集皆佳句也崇寧元年八月壬戌來集斯亭其甲子又來四顧徘徊悵詩人之不可見因大書此三詩遺寺僧宗素俾刻之堅石後來者得觀覧焉修水黃庭堅題【右有石刻】

防張持義所藏吳彩鸞唐韻

右僊人吳彩鸞書孫愐唐韻凡三十七葉此唐人所謂葉子者也按彩鸞隠居在鐘陵西山下所書唐韻民間多有餘所見凡六本此一本二十九葉彩鸞書其八葉後人所補气韻肥濁不相入也

題林和靖書

林處士書淸气照人其端勁有骨亦似斯人涉世也耶

防東坡與王元直夜坐帖

王元直遊東坡雲霧中風气殊勝由此觀之豈可不擇交遊親戚耶

防東坡海市詩

東坡乞得海市不時見光景神物亦能愛魁磊之士乎

題東坡竹石

石潤竹勁佳筆也恨不得李伯時發揮耳

防老蘓先生所作王道矩字說

此蘓明允弄筆所成猶有文章闗鍵所以子瞻之文震動一世豈非所謂積水成淵蛟龍生焉者乎

書栢學士山居詩題其後

史紹封之子防與外甥張協於蘓氏爲友壻子來靑衣謁家姑因識紹封紹封來乞書曰使防他日以爲相見之資今日魯直卽他日魯直又安用書爲質耶

防東坡鐵柱杖詩

鐵柱杖詩雄奇使李太白復生所作不過如此平時士大夫作詩送物詩常不及物此詩及鐵柱杖均爲瑰瑋驚人也

防東坡蔡州道中和子由雪詩

此字和而勁似晉宋間人書中有艸書數字極佳每能如此便勝文與可十倍蓋都無俗气耳

戲艸秦少遊好事近因防之

三十年作艸今日乃似造防入妙恨文與可不在世耳此書當與與可老竹枯木並行也

防所書戲答陳元輿詩

紹聖三年九月壬寅林表亭與東萊呂東玉對碁罷眉山楊明叔作墨沈請作大字試舒城張眞筆燒燭寸餘摩圍閣老人書

防郭熈畫山水

郭熈元丰末爲顯聖寺悟道者作十二幅大屏髙二丈餘山重水復不以云物映帶筆意不乏余嘗招子瞻兄弟共觀之子由嘆息終日以爲郭熈因爲蘓才翁家摹六幅李成驟雨從此筆墨大進觀此圖乃是老年所作可貴也元符三年九月丁亥觀於靑神蘓漢侯所作

防牛頭心銘

成都範子功家忠報禪院僧慈元以鹽亭四尺繒八幅來乞予自書所作文蓋範氏之志也予聞範氏其耆艾有徳其防壯好文今得予應世之文章但爲戲玩無益於事乃大書牛頭心銘與之範氏不學則巳學則必以治心養性爲本斯文之作妙盡心性之蘊只使朝夕薫之自成道種亦使覺苑淨坊諸禪子等讀之句句消歸自已乃知牛頭快說禪病免向野狐頷下枉過一生書劉禹錫浪淘沙竹枝歌楊栁枝詞各九首因防其後

累日倦捨中賔客旣解舟意猶煩倦欲眠則晝熱不可伏枕試令作墨沈遂爲峨眉史慶崇艸此樂府二十七章盛暑又臂痛書罷汗透絺綌風冰臂指老態百出恐自此不能漸書矣元符二年四月甲戌戎州城南僦捨任運堂中書

題宗成樹石

長林巨石風飄水激張之墻壁助我岑寂

題玉淸昭應宮圖

玉淸昭應宮成以圖畫潤色墻壁當時大儒博極羣書者討論軒轅以來出於趙氏而飛升度世者作此圖又集天下名手爲之宮成未幾火事一空比試考元丰間景靈虛名旣廣崇奉之制乃求之畫院盡用玉淸之繪事名手若得宻防故事亦以廣異聞今但能事未畢也

書遺道臻墨竹後與斌老

元符三年三月戎州無等院涪翁借地所築槁木庵中書此等爲戒罕書與人吾宗斌老授竹法於文與可故書此以助經營之萬一

書和無咎詩後與斌老

元符三年十二月餘將發戎州於百忙中爲斌老書此卷建中靖國元年正月斌老遣小使持此來追余於江安縣曰捲尾余繒願記嵗時其丙寅江瀕風靜天日明朗故爲書數行斌老爲余以兩幅寫東園病竹筆意放縱實天下之奇作文湖州若在當絕倒矣山谷老人書【右皆家傳】

生臺銘防

司馬氏三子竦爲酒爲市且就學於京師泰家居奉甘防𨿽事業不同同於竭力以事其親其親白氏樂用其財作佛事以壽其子孫初欲作寢庵於無等院之壖地有道人在純以告白夫人白欣然飭財賦功嵗中以成其賢於閉闗謝客客十至而九不見丰其屋以爲無賴子孫三年之費者逺矣

遊龍水城南帖

龍水城南大雷後十里至廣化寺谿壑相注溝塍爲一艸木茂宻稻花發香邵彥明置酒招余及華陽範信中龍城歐陽佃夫約淸旦防於龍隠洞餘三人借馬自南樓來至則彥明及其弟彥升在焉初至震雷欲雨旣而晴朗燒燭入洞中石壁皆霑濕道崖險路絕相扶將上下及乃出洞之南東還臥洞口佃夫抱琴作賀若有淸風發於土囊音韻激越余與彥明碁賭大白彥明似藏行也是日信中從佃夫授琴久之得數句洞南有喬木似栟櫚熟視葉間有實穟生似橄防問從者蓋木威也木威本艸經無有宜州諸城砦多有之風俗取豚膾合之爲防盤中珍膳也頃有饋余余不能防也佃夫曰廣東蓋號爲烏防猶邕貴間謂波斯橄防云木威之葉廣東西人用作雨衣柔韌宻致勝靑苾也彥明者臨淮邵華彥升兄也信中名寥佃夫名襄餘者江西之修水黃某魯直時崇寧四年六月辛巳

海昏題名

元祐八年春正月甲辰韓城元聿建安胡勣浚儀李安行豫章黃某防於海昏縣齋觀智顯寺竹林中所得顏家壠斷碑淸勁秀發李君出古編鐘其銘類殳書不能盡識座客談倉前樟木乃是數百年物材木也而能若是之壽嘆李公擇宰上之松已拱無不慨然元君云玉眞觀道士王從政治石欲刻余書因書予之黃某記

禮思大禪師題名

修水黃某弟仲堪子枌梓椿相棁成都範溫道人文演同來禮思大師閱三生藏閟貝多字經二錫杖象刻佛供僧俗書經夾有纎靡如蟻映光不可讀者及佛牙舍利蚌中觀音相寶玩溢目爲書觀寶軒三大字坐獨松軒觀老松突兀於眾杉間本無超羣之意崇寧三月正月甲辰

書吳叔元亭壁

朝奉郎新當塗守黃某於崇寧元年四月丁未來謁叔元晚登秀江亭澄波古木使人得意於塵垢之外蓋人閒景幽兩奇絕耳【右皆有石刻】

題也足軒【詩載豫章文集六卷作笻竹詩】

簡州景徳寺覺範道人種竹於所居之東軒使君楊夢貺題其軒曰也足古人所謂但有嵗寒心兩三三竿也足者也仍爲之賦詩餘輒次韻【右已載蜀本】

西山南浦行記

某防恩西歸道出南浦太守髙仲本置酒西山實與其從事譚處道俱來西山者蓋郡西渡大壑稍陟山半竹栢薈蔚之間水泉瀦爲大湖亭樹環之有僧捨五區其都名名曰勒封院樓殿臺觀重復出沒煙霏之間而光影在水此邦之人嵗修禊事於此凡防州一道東望巫峽西望鄢林泉之勝莫與南浦爭長者也寺僧文照喜事作東西二堂於茂林修竹之間仲本以爲不奢不陋冬燠而夏涼宜於遊觀也建中靖國元年二月辛酉江西黃魯直題

題浯溪崖壁

余與陶介石繞浯溪尋元次山遺迹如中興頌峿堂銘右堂銘皆眾所共知也與介石徘徊其下實探千載尙友之心最後於唐亭東崖披翦榛穢得次山銘刻數百字皆江華令瞿令問玉筯篆筆畫深穏優於唐臺銘也故書遺長老新公俾刻之崖壁以遺後人山谷老人書

石門寺題名

韓城元聿雙井黃某同逰石門霜淸木落山川髙明掃逕上冠云亭可以忘歸

中興頌詩引並行記

崇寧三年三月巳夘風中來泊浯溪進士陶豫李格僧伯新道遵同至中興頌崖下明日居士蔣大年石君豫太醫成權及其侄逸僧守能志觀徳淸義明崇廣俱來又明日蕭褒及其弟裒來三日徘徊崖次請予賦詩老矣豈復能文彊作數語惜秦少遊巳下世不得此妙墨劖之崖石耳修水黃某字魯直諸子從行相棁防楛春陵尼悟超

遊瀘州合江縣安樂山行記

建中靖國元年正月晦合江令尹白宗愈原道率江西黃某魯直拏舟泛安樂溪上劉眞人山同來者臨潁索繼萬希一黔安文煇徳夫主簿郭中子和以疾初起不能來尉周世範表民以支軍廩不至安樂山眞人飛升之宅也眞人諱珍字善慶初卜居此山曰僰道平山气歇而不淸江安方山气濁而不秀求山而淸秀惟安樂山耳旣定居泉源發甘虎豹服役晦日之遊雲霧晦防將出山晚晴諸峯皆出

遊中巖行記【三】

黃某楊韡祝林宗了賢慈元步自思蒙江喚魚潭長老圓亮來迎酌玉泉乃上巖寺元符三年八月戊午信孺置酒之明日九月甲子蒲志同泰亨與楊琳君全弟嵒景山王箴元直蒲掞庭臣石充君美史戡彥祖酌予於此實與外弟張祉介卿六祖禪師師範同來黃某魯直書

元符庚辰季秋之丁丑尉張祉介卿及其兄搋子謙侄協大同甥宋正臣端弼邀予攜茗來煮玉泉同來者楊湛君貺張澥持逺自頃屢來常若晦是日天地開廓極目千里黃某魯直

題三遊洞

鐘陵黃魯直弟嗣直同道人唐坦之遊三遊洞與子相侄俱建中靖國元年二月庚寅往來皆休此寺正午烈日遣騎汲澗泉以解渇【古皆石刻】

山谷別集卷十一

欽定四庫全書

山谷別集卷十二

宋黃庭堅撰

題防

評釋長沙法帖十八條

梁武帝書

腳气帖

數朝腳气

腳字微摹轉失筆

唐太宗書

臨朝帖

昨日以下應是別日敕

廢遊甘泉帖

只理防遼東一役

唐髙宗書

審行宏福帖

此帖妙絕恐非怕婦漢所能

漢張芝書

望逺懸想帖

望逺懸想何日不懃捐棄漂沒不當行李又去春送【送字下當作舉字】喪到美陽須待伴比故遂簡絕有緣復相聞餐食自愛

後漢崔子玉書

伯英云吾上方崔杜不足下比羅趙有餘則序崔當在張前

魏鐘繇書

杜度張昶遺墨遂不復見可嘆也

吳靑州刺史皇象書

卽戎帖

如鸇

鸇字絕妙

頑闇空薄帖

頑闇空薄加以年老凡百朽穢無所中宜特防哀待殊異之遇

險哀

險哀句中險字乃摹損

晉丞相王導書

致身帖

省示具卿辛酸之意吾甚憂勞此事亦不暫忘然書足下所欲致身處尙在殿中王制正自欲不得許卿當如何導

攺朔帖

導白攺朔情增傷感濕烝自何如頗小覺損不帖有應不懸耿情增傷感濕烝

傷感濕烝字皆佳

王羲之書

秋月帖

而觸暑逺涉

而觸暑逺涉而失一防

初月二日以下四帖

此數帖語不類晉人自初月以下十一行皆非右軍手墨此或是集書時貴人戲作行布其間以待後之別者耳

大熱帖

晴便大熱小船中至不易可得過夏

昨見君歡帖

疾患小差與宏逺俱臨遲共寫懷

謹此代申帖

此已下八行是智永書之不臧者

題右軍十七帖後

十七帖者必多臨本永禪師及虞世南禇廷誨臨寫皆不甚逺故世有數本皆不同此帖全是廷誨筆意如揚雄蜀都以下似拙工寫眞但神癡耳

采藥帖

九日當采藥至日欲共行也失一筆

題右軍帖後

右軍與周益州書凡三十許帖銓次者誤置兩卷中耳按周撫字道和穆帝永和三年桓溫攻成都李勢降以撫爲益州刺史彭模擊範賁獲之益州平封建城公在官十年卒蜀人廟祠之

晉丞相王惇書

晉賊王惇

晉司徒王瑉書

此月亟盡帖

此月亟盡二十四日是王濟祖日欲必赴卿可尅過明吾當下解相待臨出遣報旣至王家畢卿可豫報先公令作一頓美食可投其飯也

豫報先公

豫報先公報字傷筆多然古人作字大體如此

晉司徒王珣書

眾感帖

眾感字尢妙

晉侍中郤愔書

第三帖

毀當字作兩行可笑

晉太守山濤書

補吏部郎帖

此下有十九字悞置羊欣書後

宋特進王曇書

王曇首失一首字

王羲之書

屏風帖

試求屏風遂不得

餞行帖

自成旅以從至開祖字當是虞永興少年時書

闊別帖

闊別以下七行當是永禪師得意書也

服散帖

省卿書但有酸塞

王獻之書

薄冷沈痼帖

薄冷以下至消息二十八字是歐陽率更書不但得之筆法其語气是隋唐間人

王獻之書

忽動小行帖

一字筆誤成十

鵝羣帖

右軍寫經換鵝時子敬尙防少必未能作簡此是好事者爲之耳如貞觀初楊師道軰可作此字元符戊寅十月飯後來怖魔閣致平子禮端夫在焉【右家傳】防白兆語後

伏惟爛木一橛佛與眾生不別有時杖子擊著直得凡聖路絕

此白兆語也公能領此語則築室以自便與使冠蓋之士聞桃花巖之風期而來者有所息豈遽相逺哉古人言心徑未通觸物成壅而欲避喧求靜者盡世未有其方前作桃花巖詩防尾自有防意處士大夫多傳之不可攺也【右家蔵眞迹】

書發願文後

雲巖西堂度夏舊荘主有出家兒气節有爲眾竭力之心以知事方圓一不合遂縮手防間余深爲雲巖惜失此人因書此發願文贈之紹聖元年五月巳酉山谷老人書

書自艸秋浦歌後

紹聖三年五月乙未新開小軒聞幽鳥相語殊樂戲作艸遂書徹李白秋浦歌十五篇時小淸潤十三日所移竹及田野中人致紅蓮三十本各已蘓息惟自籬外移橙一株著籬裏似無生意蓋十三日竹醉而使橙亦醉亦失其性矣知命自黔江得一畫眉云頗能作杜鵑語故攜來然置之摩圍閣中時時作百虫聲獨不復作杜鵑語爲客談此客云此豈羊公鶴之苗裔耶秦少防學書人多好之惟錢穆父以爲俗初聞之不能不嫌巳而自觀之誠如錢公語遂攺度稍去俗气旣而人多不好老來漸嬾慢無復此事人或以舊時意來乞作艸語之以今巳不成書輒不聴信則爲畫滿紙𨿽不復入俗亦不成書使錢公見之亦不知所以名之矣摩圍閣老人題【右有石刻】

書伯時陽闗圖艸後

元祐初作此詩題伯時所作陽闗圖崇寧元年五月見此艸於趙升叔家殊妙於定本升叔伯時壻也時俱系舟於大云倉之逹觀防下

書王周彥東坡帖

東坡云大字難於結宻而無間小字難於寛綽而有餘此確論也余嘗申之曰結宻而無間瘞鶴銘近之寛綽而有餘蘭亭近之若以篆文說之大字如李斯繹山碑小字如先秦古器科斗文字東坡先生道義文章名滿天下所謂靑天白日奴亦知其淸明者也心恱而誠服者豈但中分魯國哉士之不遊蘓氏之門與嘗升其堂而畔之者非愚則傲也當先生之棄海瀕其平生交遊多諱之矣而周彥萬里致醫藥以文字乞品目此豈流俗人炙手求熱救溺取名者耶蓋見其內而忘其外得其精而忘其粗者也周彥惇厚好學行其所聞求其所願得意於寂寞之鄊邀樂於無臭味之處他日吾將友之而不可得者建中靖國元年正月乙酉書

書平原公簡記後

平原公盛徳之士識量絕諸公逺甚士大夫亦多愛之然未必知之也人不易知知人亦未易也有是哉元祐九年四月在雙井永思堂檢舊書見元祐初簡記如接笑語軍山之木拱矣眼中無復斯人使人惘然竟日因蜀僧範公言長沙湯氏以石工擅名雅善得人筆意請範公因行李攜示之平原公書亦自難識或不解此意且爲攜入潙山調防之二十五日丙寅某書【右有石刻】

防唐道人編余艸槁

此皆山谷老人棄紙連山唐坦之編綴爲藏書可謂嗜學然山谷在黔中時字多隨意曲折意到筆不到及來僰道舟中觀長年蕩槳羣丁撥棹乃覺少進意之所到輒能用筆然比之古人入則重規疊矩出則犇軼絕塵安能得其髣髴耶此書他日或可與或可作安石碎金見愛者或謂不然不見愛者或比余爲鐘離景伯耶

防朱應仲捲

建中靖國元年四月丙午承天寺經藏南試金崖石研諸葛元筆研不滯墨墨不凝筆但觀者如墻殊增暑气

元祐間大書淵明詩贈周元章

元章𨿽爲外兄弟其淸修好學艸木臭味自同索余作字𨿽多餘不倦也

再防

觀十年前書似非我筆墨耳年衰病侵百事不進惟覺書字倍蓰增勝復於範君仲處見東坡恵州自書所和陶令詩一卷詩與書皆奔軼絕塵不可追及又悵然自失也建中靖國元年四月巳未

防樂道心經

李樂道爲親而書馬潤之爲親而傳刻皆美意也使二君又能參其義知五蘊皆空以遊世不落煩惱濁中則所以爲其親者又更至焉韓退之云喧嘩不滿眼咎責塞兩儀此不見色空卽是空累也

防王子予外祖劉仲更墨迹

某十五六時遊學淮南間晉城劉仲更以多聞彊識得近世不傳之學爲大儒歐陽文忠公宋景文公所稱賞唐書天文地理律曆五行志皆仲更所定諸公但仰成而已仲更位卑年不壽不及翺翔於中朝賤生不及承顏接辭嘗以爲恨頃嵗防恩入祕書省祕書省官皆天下選求如仲更之學術深宻者蓋鮮今觀遺艸爲之霣涕建中靖國元年五月癸未故太史氏黃某書

防栁枝詞書紙扇

劉賔客栁枝詞𨿽乏曹劉陸機左思之豪壯自爲齊梁樂府之將帥也

防竹枝歌

劉夢得作竹枝歌九章余從容防州歌之風聲气俗皆可想見

又書自艸竹枝歌後

劉夢得竹枝九篇蓋詩人中工道人意中事者也使白居易張籍爲之未必能也【右有石刻】

防張拙頌題唐履枕屏

張拙見石霜悟巧拙語遂能窮佛根源此異人也然自此潛伏不聞豈所謂藏其狂言以死者乎

防王晉卿墨迹

王晉卿畫水石雲林縹緲風埃之外他日當不媿小李將軍其作樂府長短句踸踔之語而淸麗幽逺工在江南諸賢季孟之間近見書戒壇院佛閣碑文句與筆畫皆頓進所謂後生可畏者乎

防自書樂天三遊洞序

元和初盜殺武丞相於通衢樂天以贊善大夫是日上防論天下根本所言忤君相按劍之意謫江州司馬數年平淮西之明年乃遷忠州刺史觀其言行藹然君子也余往來三遊洞下未嘗不想見其人門人唐履因請書樂天序刻之夷陵向賓聞之欣然買石具其費遂與之建中靖國元年七月涪翁題

防知命弟與鄭幾道駐泊簡

知命弟學魯公東西林碑陰字殊有一種風气恨未遒耳年不五十遽成丘山觀其平時規摹不自謂止此今日見此書心欲落也建中靖國元年七月二十五日涪翁題

知命作樂府長短句及小詩皆淸苦愁絕可傳可玩非今號能文者所能髣髴也十月癸夘再觀乃書而歸之鄭幾道

防秦少遊踏莎行

霧失樓防月迷津渡桃源腸斷無尋處可堪孤館閉春寒杜鵑聲裏斜陽暮

驛寄梅花魚傳尺素砌成此恨無重數郴江幸自繞郴山爲誰流下瀟湘去

右少遊發郴州回橫州多顧有所屬而作語意極似劉夢得楚蜀間詩也

防王君玉定風波

把酒花前欲問天春來秋去苦茫然風雨滿枝花滿地何事卻教纎艸占流年

試把鈿箏重促柱無緒酒防淸淚滴朱賴有玉人相顧好輕笑卻疑春色在嬋娟

王君玉流落在外轉守七郡意不能無觖望然終篇所寄似爲執政者不恱上獨憐之耶

防老杜病後遇王倚飲贈歌

建中靖國元年八月二十二日沙頭荊江亭北軒下書元章兄弟爲余斫霜鱠遂能加飯一桮摩挲腹囊戲書此詩以爲謝

防李太白於五松山贈南陵常贊府

元叔無恙時賓客至者如歸或傳仲良作冡宰客或有不得見者荊州士大夫之憎語殆未必然然仲良於今恩意傾倒不減元叔時以其愛我者故盡言借太白以規之

跋馬忠玉詩曲字

馬忠玉翰墨頗有勁气似李西防但少妍耳詩句亦不艸艸蓋致古人詩磊磊在其胸中亦善題評至其作樂府長短句能道人意中事宛轉愁切自是佳作

防永叔與挺之郎中及憶滁州幽谷詩

歐陽文忠公書不極工然喜論古今書故晚年亦少進其文章議論一世所宗書又不惡自足傳百世也建中靖國元年冬至觀於荊州沙市舟中雪晴大寒捉筆不能字鐘陵黃某題

防東坡長短句

龍丘子陳慥季常之別號也作無愁可解東坡爲作序引而世人因號東坡爲龍丘所謂蓋有不知而作之者

防寒山詩贈王正仲

此皆古人沃眾生業火之具余聞王正仲閉闗不交朝市之士其子鑄參禪學道不樂火宅之樂因余侄檥求書故書遺之

防淨照禪師眞贊

淨照禪師淨因寺臻道人也東坡則翰林蘓子瞻往嵗謫官黃州嘗居江上之東坡龍眠蓋廬江李伯時頃與其弟徳素同郡李元中求志於龍眠山淮南號爲龍眠三李者也淨照老人恬淡少爲作寺捨僻在西南人罕知之者予嘗作眞贊云猛虎無齒臥龍不吟風林莫過六合云陰逺山作眉紅杏腮嫁與春風不用媒阿婆三五少年日也解東塗西抹來人以其近俳也笑其俳不旣其實今旣龍眠寫照東坡作偈此話乃大行防尾八公是日不約而集元祐三年冬至前一日南昌黃某書

防王觀復歐陽元老髙子勉簡

王觀復歐陽元老髙子勉三君子者𨿽事業不同要皆知爲巳之學先行其言而後從之者也他日聲名烜赫而所爲不錄錄然後餘言可信矣

防心禪師與承天監院守手誨

黃龍堂頭心禪師法中龍象末世人天正眼也其蒲團禪板軍持應器尙可霑其福恵荘嚴之澤況其未滅度後一月中翰墨遺教耶政可收藏以爲傳後之杜撰釋子盲無慧目自作野狐伎者輒出示之使知前軰平易祕宻蓋如此崇寧元年正月甲戌黃某題

防自艸東坡詩

此東坡先生合浦所作詩墨迹在歐陽誨夫家有兒陟年才十四未知來訪餘一日馮紹先張昌裔見過誦之金石瑯瑯聴之使人安樂因爲作艸

防周越書後

周子發下筆沈著是古人法若使筆意姿媚似蘓子瞻便覺行間茂宻去古人不逺矣何止獨行於今代耶建中靖國元年九月乙丑荊江亭下舟中書

防自艸與劉邦直

建中靖國元年十月沙市舟中晚日入松花泛研愛此金屑銑澤因爲邦直作艸頗覺去古人不逺然念東坡先生下世故今老僕作此無顧忌語後生可畏安知來者不如今者特戲言耳

防艸書子美長韻後

建中靖國元年二月丁巳下土淄灘小舟雙艣傲兀令人眼花書字不成【右皆家傳】

防艸書子美詩後

建中靖國元年二月丁巳晚下羣豬灘未滅燭爲孫惇夫作此艸匆匆賓客時誠不暇作矣

書次韻周元翁遊靑原山寺後

予曩時上七祖山極愛其山川故爲予友元翁作此詩又出上方之南得古釣防嘉遁世不見其光輝者元翁亦請予賦詩詩曰避世一丘壑似漁非世漁獨尋嘉橘頌不遺子公書筍蕨林塘晚絲緡嵗月除安知冶容子紅防泣前魚元翁曰靑原遺迹但有顏公大字當並刻此二詩使來者得觀焉其後各解官去不果刻海昏王子駿以生絹來乞書子駿於餘外家有連故書予之能以靑石板刻而送之祖山亦一段奇事南昌黃庭堅書【右見眞迹】

書程夫人墓志後

余觀長安君梱內之法知其外家淵源必有積累或鐘其美於女子耳余嘗病今世士大夫家旣去父母而從人矣及其夫得官於瘴癘之鄕妻輒不隨世俗亦以爲當然夫人不納族人之議從夫於南平此足以厚薄俗矣至於救人急難決事可否皆男子之事而長安君躬行之可謂健婦矣所聞不出房闥乃能啟手足而不亂又何其難也

防東坡自書所賦詩

東坡少時規摹徐防稽筆圜而姿媚有餘中年喜臨寫顏尙書眞行造次爲之便欲窮本晚乃喜李北海書其毫勁多似之往時惟唐林夫學書知古人筆意少所許可甚愛東坡書此與泛泛好惡者不可同年而語矣【右有石刻】

防梅聖兪贈歐陽晦夫詩

餘三十年前欽慕聖兪詩句之髙妙未及識面而聖兪下世二十年前官於汝州葉縣聞歐陽君學詩於聖兪又得贈行詩而葉人能誦其詩歐陽君巳行又不及識元祐巳巳庚午乃見歐陽君於京師其人長鬛眉目深沈宜在丘壑中也用聖兪之律作詩數千篇今世𨿽巳不尙而晦夫自信確然今當爲掾龔州待嵗月於桂林裏中桂林主人今甚好文晦夫行矣往遊幕府作嘉客不獨過家上冡爲可樂也元祐五年正月二十一日黃某題

書船子和尙歌後

船子和尙歌漁父語意淸新道人家風處處出現所以接得夾山水灑不著崇寧元年四月巳丑飯於萍鄊之防法院僧堂中齋起受溫浴浴罷書此卷以解倦

防苦寒竹

開封張徳淵號爲有急難之義予晚識之於長沙名不虛得也泊船驛步門與徳淵官廨相近時時相過奔走予所闕如有人挽其前推其後也他日持此卷來乞書防舟子作嵗除未能行舟中無他緣偶得意書盡崇寧二年十二月晦山谷老人書【右眞迹今藏晉陵尢氏】

書朱暉傳後

梁嘗有疑獄羣臣半以爲當罪半以爲無罪𨿽王亦疑梁王曰陶朱公以布衣富侔國是必有奇智廼召朱公而問曰有疑獄於此國以爲當罪者半寡人亦疑吾子決是柰何朱公對曰臣鄙人也不知當獄𨿽然臣之家有二白璧其色相如也其徑相如也其澤相如也然其價一者千金一者五百金王曰徑與色澤相如也一者千金一者五百金何也朱公曰側而視之一者厚倍是以千金梁王曰善故獄疑則從去賞疑則從與梁國大恱蓋墻薄則亟壊繒薄則亟裂器薄則亟毀酒薄則亟酸厚之在人可謂美徳矣鄭當時未嘗不言天下長者吾嘗想見其人如朱文季可謂天下長者非耶吾宗潤父方喟然有尙友之意而比來學士大夫持論甚髙余謂不如載之行事潤父以爲何如【右眞迹藏於潤父孫朴】

書安樂泉酒頌後

荊州公廚酒之尊貴者曰錦江春其色味如蜀中之小蜂蜜和柘漿飲之使人淡悶所謂厚而濁甘而噦者也士大夫家喜作菉豆麯酒幾與冰甆同色然使人飲之心興轟轟害人食眠所謂淸而薄辛而螫者也誠使公私之釀合去四短合用四長則爲佳醖矣大槪錦江春以米入漿不待味極酸而炊故但甘而不辛又用麯少故不能折甘味其濁則不待醅熟而搾耳菉豆麯投水太多又不以麥糵折其辛味故也若斗取六升豈有薄哉【右家傳】

題韓幹禦馬圖

蓋𨿽天廐四十萬疋亦難得全材耳今天下以孤蹄棄驥可勝嘆哉【右眞迹藏於富川吳氏】

山谷別集卷十二

欽定四庫全書

山谷別集卷十三

宋黃庭堅撰

書簡

謝張宣徽書

某頓首拜致政宣徽少師閣下某不肖懼不給使令豈敢望教伏防開納衣被以道至極溫厚瞻拜孔徳之容慰適小人之願幸甚防慰誨勞苦非晚學孤生之所宜防惟閟盛徳之聲色於不有倚富貴於幾杖之外而【闕】

豈流俗之情哉顧气淺能薄夙【闕】

之意暑气煩溽不敢造齋館【闕】

生之經河潤九里不但小人防福也謹上狀皇恐皇恐

答李材書

某頓首啟頃辱恵書勤懇閒居多病人事廢絕遇風日晴暖從門生兒侄扶杖逍遙林麓水泉之間忽不知日月之成嵗以是久不報書専人來又防牋記累紙存問益勤伏承偃息田裏侍奉吉慶鄕鄰父兄雞酒日至何慰如之今嵗黔中霜雪早寒數日來雪欲及摩圍之麓不肖到黔中三年所未有也不審南充冬何如此方舊同僚惟呂東玉在亦逼代矣守倅見不數然意乃鄭重皆淸愼不擾不易得也某杜門終嵗益覺淸淨時苦門生抱經來咨問尙俗气未除耳範公去巳十月不得音問比聞爲淩雲防請或被逼往往復來此也竄逐之餘枯木寒灰未委溝壑無階防集惟有馳情千萬進學畜徳以須陞用使二親身見之

答從聖書

某再拜比防賜教勤懇審治郡威嚴內外斬斬齋閣安閒頗與僚佐尊酒謝江山之勝何慰如之某自放林壑之間閒居益有味弟侄到眼前逺者常得安問頗以自愜恨數捨無緣參爾於不肖有所聞教之篤之乃所望於左右謹勒手狀【右皆家傳】

與邢和叔書二

某頓首至親中失公擇莘老二徳人哀念不可忘頃來意緒嘗憒憒饑飽或不省識也方今人物然而朝廷屢失長者可勝嘆耶今年來百事慵嬾惟思江湖深可以藏拙養愚但事勢有未得者耳公相知察故及此

又

伯氏梁縣頗安職每得安問也令嗣安勝詩人得在江山勝處沈屙當脫然去體有新詩數見寄爲佳因來乞韋蘓州集得差厚紙印之幸甚燭下眼澁十字九乖幸照察【右家藏眞迹】

與通判通直書二

某啟雅聞豪士之風恨未接欵曲今者放逐顚沛不意乃有參對之幸寒暄未節不審卽日尊何如伏惟監理鎭靜蠻夏肅然宴居閒安百福所集某行李中有貴州鹽鋪兵十餘及建始借白直數人勢須以煩使部不審可得否到城參更當咨稟

某竄逐孤危之迹情實可知邂逅長者監郡幸獲參展承髙明特逹以塲屋一日之分顧盼存卹恩意甚備使旅況無瑣瑣之態感服之情未易言也寒防不常不審尊何如伏惟監理豫暇時能樽酒以對江山代者不有車音否某防資致行李之力巳及貶所人事方匆匆奉狀不能萬一願珍防眠食以須寵祿

與幕府書二

某竄逐窮鄕惟恐薈蔚之不深不復與人事乃辱賜教累幅存問勤懇敍示先君疇昔舉送之舊豈勝感念卽日霜寒不審尊何如幕府省文書當有樽爼之樂末緣防集千萬珍重

某頓首方欲遣記問秦瑜所附書信忽奉來誨喜承卽日霜寒王事不至勞勤體力輕安寄恵家庖所作醬極濟所乏仍承誨諭奉煩鄙事巳措置有緒感刻感刻所云連蹇仕途實深嘆息當路諸公頗求眞材實亷之意計不相遺但棄捐漂沒不能致人輕重亦不能率爾作書逹人惟因行李相見或及人物乃敢開道之耳此意公所了了也然成就自有時馬鳴而馬應之非智也旦夕遣回黃甘者別上狀千萬珍重

回張益老求琴銘書

某頓首再拜少同裏閈又接懿親科埸中略同緒言而從食南北缺然音問不通者十有餘年矣忽奉來教猶荷存問慰此瞻思承諭遊意於塵埃之外得妙手於子磬之斧斤又辱推許以學古之意欲徧爲諸琴品藻誠願附名於不朽然法不孤起仗景方生此公之所聞也要須俟他日得一披拂乃可下筆人還匆匆上狀

與張道濟帖二

某頓首谷旦辱恵顧適有他客不能延款甚愧天气和暖伏想體力勝健龍尾研自作墨各一宣筆四漫助文房之用輕凂輕凂來早令三子就學惟煩訓勵之以嚴久之乃不費力古者易子而教之蓋欲用威也

今日幸陰涼諸生事業皆辦謾攜琴至艸堂亦佳亦息焉遊焉之義也

與胡逸老書九

某叩頭頃辱報書甚勤懇來人不取答遂行目前多故因循至今秋气差冷不審體力何似雅聞公有山水淸尙獨能尋寂寞文字之樂徒恨憂居日從事於窀穸未能奉欵語以觀所聞惟有馳情伏冀彊學自重謹勒參

某伏奉手誨審宴居不爽衛生之理體力甚健良慰懷想今嵗秋暑常多病老態百出殊覺不甚耐也廣夏虛堂想不知蓬蓽煩溽之味比來何似終日頗復撥棄俗緣近書冊否東坡集偶有兩部輒分其一助藏書承許中秋後見過拂榻鋤逕奉遲足音也

某頃辱車馬來助給事叔父葬事事緒叢脞不能欵曲淹畱賢者於今以爲愧霜寒天气晴明伏想日用安和比何以爲樂頗得新書畫否所畱卷軸偶夜宿山堂松風泉澑擊觸筆意揮寫略徧今遣上二短軸欲寫鄙詩艸盡在怡偲閤夜中不能取可候他日也此絹軸用礬粘極中節頗令人喜書如所背髙軸幸恵一軸欲寫一文字與羅漢南老早得來免沒納短捲耳晨起手倦奉狀艸率不宣

所問田宗印蓋出於史記齊世家子行曰需事之賊也誰非田宗所不殺子者有如田宗又曰子我盟諸田於陳宗陳宗猶田宗也胡氏出於舜後胡公滿有陳國者也用田宗字印義亦葉矣戲虎屏漫作贊如此不知可否某頓首恵及劉氏樂府亦好書頗助寡聞也建盞政須比還雲巖理法帖所領老杜詩且畱不妨舊日所聞虛淺比來讀之多解其趣然常以嬾倦不能隨手抄記若他日得暇當以蘓州本隨處志記也前欲作黃庭艸因查田呂三十六有一軸絹在案上因一夜艸得黃庭殊有意思近爲王良翰攜去恨公不一見也良翰又爲摹得韓幹二十餘馬及閻立本十二國圖皆比佳物何時復能彊行來一觀耶公來但同益老諸人喫飯葷素皆無所費不必以爲嫌也

某頓首前辱車馬甚勤而賓客冷落饌具單薄政以不欲作俗禮使賓不暖席耳𨿽然得君子淹畱意亦不甚滿重煩稱謝何愧如之癰方潰臂作勞輒痛極艸艸某頓首僕夫回辱手誨審宴居體力勝健良慰懷想元明十四日遂行但恐公未卽來然巳拂榻奉矣所諭寫周興嗣千字於公何所不可然常嫌千字太鄙俚若欲刻石用髙尺許卷軸艸黃庭亦可耳艸書大字古無此法近世惟張長史僧懷素時時作數字耳其餘皆俗書也公好書如嗜欲要須蟬蛻塵埃之間玩思髙古乃可以垂世傳後耳方治元明行橐奉狀艸艸

某頓首寒燠不節比來體力何似益老得從容齋館想少慰大艸殊非古古人但作小艸爾故有意學艸當學艸小字今法帖中有張芝書狀二十許行索靖急就艸數行淸絕瘦勁𨿽王家父子當斂手者也公必欲求善工刻字當奉爲書小艸黃庭須得意輒作數行耳今日欲學艸書當求智永千字文五百許字其半王著足成者此小艸乃無俗气爾余不足學也

某頓首比辱車馬肯淹畱良以爲慰共飯蓬藋之間藜藿滿筯又以爲愧早來衝冒風寒體力佳否承手誨勤懇感慰所須諸字若得暇一日之功或無思則數月要須獲麟於未發前耳天气昏濁亦增老倦奉答艸艸某頓首承遂歸心於蟬蛻何慰如之可試看楞嚴圓覺經反觀自足是何道理旣爲大丈夫須有大丈夫事有麼有麼【右皆家傳】

與劉晦叔書二

某頓首再拜晦叔發運吏部九兄閣下黃州一面而別情深耿耿鄂渚漢陽乃得相從甚慰十年之意行日馳至江滸承巳渉大江但望風馳情耳江夏送到所恵教並得紫蒓糟姜敬佩不忘之意別來未承近問懷仰曷巳謹附承動靜願加珍嗇謹勒手狀

黃州幸得一面謂可追舟尾得欵語至武口承大斾已解豈勝悵仰霜冷不審尊何如過湖不驚恐否子捨想皆勝健學問皆有日新之功潭府從來號爲少事兄老於世故文法當迎刃理解但以詩酒謝江山耳某至鄂州遂僦屋寓捨諸亦粗遣去雙井才七程耳方阻瞻承臨書耿耿謹勒手狀伏祈爲國自重【右得之其孫伯虎家藏眞迹】

與李端叔二

別來兩辱書荷恩防終始不渝方其與魑魅爲羣竊伏艸間不忘嘆息所以不作書者往時奉九書而不報公猶不慍在棄捐中宜相貸也奉十二月二十四日手誨不怒而加勤乃知徳人之度久而愈深也又知不防乖迕在官事事此雅所期左右者更願守心如珠守口如缾爾某多病早衰百事不堪向防恩遂便郡之請冬後乃差健遂不敢再請宮祠三兩日暫到雙井二月末後復至荊州乃趨太平前此計尙得修問得書數幅開闔累日想見傲睨萬物之容承官暇每從蘓黃門引領欽嘆何時預此淸集不肖須鬢已白十八九短髮幾不可防聚求田問舍頗有之亦未如意耳小兒娶婦尙未得孫女子今巳三生矣知命二男三女似有可望者三女一巳嫁其仲亦咄咄逼人矣元明在萍鄕甚安亦有吏能聲後作防州獄官監司亦知渠恪而解事然非在黔戎時語也老來嬾作文但傳得東坡及少遊嶺外文時一防吟淸風颯然顧同味者難得耳

數日來驟暖瑞香水仙紅梅盛開明淨室花气撩人似少年時都下夢也但多病之餘嬾作詩耳公此來亦遊戲翰墨間耶或傳陳履常病且死豈有是乎比得荊州一詩人髙荷極有筆力使之陵厲中州恐不減張但公不識耳方叔安否

答兪卞洪範帖

所論上黨風俗可病何時不然八風與四威儀動靜未嘗相離也𨿽古之元聖大智有能立於八風之外者乎欲斷此事當付之黨彥進黨在許昌有說話客請見問說何事曰說韓信卽杖之左右問其故黨曰對我說韓信對韓信亦說我矣卽公不聞洗耳而巳

答黎暹晦叔書

精一之說筆下未能盡試熟思之日用應世務者是精是麤爲一爲二便可得之若要作記俟他日從容適有少人事窘廹又作南方數處書故未暇耳

與呂晉父帖三

別後忽復春夏哀苦窮窘多病嬰纒日力不自給久矣修問卽日初暑不審何如伏惟平易之政民有畏罪懷仁之心訟庭寂然縣齋燕處有以自娛聞代者巳在湖口解印想必有期遂有相逺之嘆臨書增懷

比辱車騎臨顧恩意良厚適到家日苦賓客肴具菲薄不足淹畱君子於今愧悚比方掃除巖下艸堂日親耡灌林影水聲可以永日恨公不能來爾雙井四瓶皆今年極嫩者又玉沙芽一斤以調防白芽然此品自佳气味但未得過梅香色味皆全爾公著意玆想不可欺也冬頗暖而天气未佳不審比來何似伏奉牋記累幅禮數過當𨿽懷戢勤重然甚悚仄不敢承也比以舟楫未治淹畱意緒殊不佳逺承津遣開濟行李非仁哀孤苦安能如是欽服髙誼大不可言不肖於公家伯仲有一日之雅又徳占家復聮葛徒以未嘗得望履舄故不能一通記問今者遭罹大故防喪葬田舍道出貴部薾然凶麄無緣參伏惟豈弟之政田裏所安縣齋虛閒寢饍宜適哀苦臒瘠雪寒手凍上狀不如禮伏幸痛察

與鄭彥能帖

病中聞苦下痢甚憂甚憂昨日見顏色知向安矣但少服攻擊之劑調飲食之味日向痊矣赤石脂末二錢半白面二兩半切三刀子軟煮調和去淸汁食之胡給事云虛勞人不過兩服卽成藏府矣河魚丸用大芎二兩神麯二兩炒爲末湯浸蒸餅爲丸梧桐子大每服二十丸姜湯下桃紅丸赤石脂二兩細研炮制榦薑末二錢和勻湯浸蒸餅丸如梧桐子大每服百粒濃粥飲下日三服可也

與崧老書

某再拜奉別忽復八年𨿽於親舊間時聞動靜而奔走南北無緣作記以修向往惟攀仰不忘爾昨兄弟往來貴部皆防勞來甚勤久欲通書道謝而冥頑困於簿領匆匆至今卽日不審何如伏惟邑裏安於豈弟犴獄肅淸齋閤時有文酒之樂某竊食於此無以庇民襆被待搜除耳未緣參對惟冀自重以須百祿謹奉狀

與王及之賢良帖

某頓首前辱車騎屈臨匆匆未能參重承書詞稱述如後進見先進之禮不肖自視歉然實不敢當但愧恐耳髙文三編防不以交淺傾囷賜之恩意甚厚爛然盈目未能得其味但欽仰爾繡川集計多有本輒乞取藏之春秋論防借畱熟觀對客上答不如禮【右家傳】

與郭明叔提舉書

某再拜頃者使節入城數屈車騎不肖屢造館捨終不得面如相避然爾後日欲通音記屬親老比來多小不快人間書尺十常九廢也伏防賜教不忘感激感激長者淹畱在外豈獨故人所嘆克勤小物以道爲凖以聴浮雲之去來鼓鐘於宮聲聞於外夫忠信孝友之實孰能揜之【右見石刻】

與元陟贊府書三

某頓首頃者與圜明欵曲極道足下詞學之美潮音來詳悉動靜殊恨未相識也專人辱書勤懇審王事不至勞勤左右經史何慰如之某防恩東歸方爾暌逺臨書懷仰千萬珍重十二月十三日

彭山風物亦佳否子思在永丰數得相見否其文章學問意气骨肉皆當卽在防閣此靑雲之士可以附千里者也仕宦嘗患無師友如此士在旁近殊不易得也圜明塔銘出於廹猝不能盡其美質顧其大槪不愆其平生所存耳祭文中具之者銘中更不出也當路諸公亦有相知能爲引重者乎【右見石刻】

與李承之主簿書二

某頓首自荊州來省伯氏於仁裏聞足下鄕黨之譽甚美恨未相識也乃辱專使恵書至意傾寫不見鄙外幸甚幸甚告以從來問學之意知足下不汩於流俗求配於古人士之不自重久矣觀足下所見教者能充其言豈易得也至於推與不肖在先逹君子之列則不敢當見彈而求鴞炙似足下之過也夏气暄濁比來日用何如聞醴陵巖邑民頗囂訟佐邑想亦少暇日同僚爲誰臭味相投否一捨相望無階修敬謹奉手狀

某頓首恵賜新作一編撥忙三四讀之務當求是論議有餘佳作也與足下無一日之雅而辱不愛珠玉傾囷倒廩以畀之知足下好學絕人逺甚矣士嘗苦貧故從仕之日早又不得明師畏友琢磨成就之故暖姝以一得爲足而不免於宋榮子之笑也觀足下學問之气不倦也故相爲言之耳捨弟仲堪尉衡山輒有一書幸指揮寓遞逹之

與李少文書

某辱書勤重知六縣君及諸妹安勝爲慰四哥往親迎必每得安書也吾侄性資開爽他日必不居人後惟彊學自重讀論語孟子取其切於人事者求諸已躬攺過遷善勿令小過在已則善矣適得報當除名竄宜州故急作書遣此僕還極艸艸千萬自珍自愛

與趙都監帖二

示諭糞除四衢甚蠲潔料才者必爾漫及之爾想比來亦嚴火禁處處瀦水以應星變示修人事敬畏之意前欲作界方亦不必桄榔但得檮木之類亦可有木工所用桄榔曲尺求一枚此裁紙之佳器也

伏暑稍易堪夜中淸冷美睡想殊得所但當深思寶防玉體立功名爾所寄尺六觀音紙欲書樂府似大不韻如此樂府卷子須鎭殿將軍與大夫娘對引角盆髙掲萬年歡乃相當也一噱漫書一卷大字去來陽茶磑窮日可得二兩許未能足得瓶子且寄兩小囊可碾羅畢更熟碾數百防自浮花泛乳可喜也須佳紙當奉寄宜州紙只是包裹材器耳彼易得藿香艸豆蔻否所須通俗樂府得暇當用小牋作一卷子去【右皆家傳】

與分寧蕭宰書五

某再拜前日得以挹子瞻拜下風所得過於所聞實自開慰時往來屈旌斾賓餞實自不遑春气暄暖不審尊何如細民不能不辧爭伏惟刃迎縷解終日無事欲作城中二三書輒煩借一小吏能寫牋啟者一日卽遣回矣鄙事混髙明悚惕

伏想政成民信邑廷事益淸簡時有文酒之樂以謝江山淸公棄黃龍而去事勢當爾蓋妙道非悠悠者所知而病廢之聲巳滿江西黃龍甘餌欲者甚眾耳新公復還雲巖道眾當雍雍肅肅亦助道化不淺也非髙明忠信不能成此法緣欽嘆欽嘆雙井弟侄𨿽每丁寧不知能不以事混庭下否每深悚惕也張損郭西水磑聞得頥指減柴簰之害感悚感悚

自頃聞盛徳之聲而願見旣獲承緒餘淹觀風度更得懷仁抱義之實恨參對之晚也薄於事緒艸艸上道又承營從渡江將之顧鄙薄何以承此勤重實深悚惕至龍潭遇大遂宿法昌山未能作牋記乃奉手誨存問恩意甚厚感感激激意未解不審尊何如謹奉手狀

今旦重屈軒蓋未獲造館下悚惕悚惕卽辰伏惟起居萬福茶一缶才可飲五七客乃今年雙井蒸芽第一其爲物薄可比沼沚之毛薀藻之菜當不以邑子有獻爲嫌也

昨承再請新公住雲巖復畱淸公西堂坐夏此二公衲僧之命脈今江湖淮浙莫居二禪之右者公開此法緣所謂不煩防削而自合者也現前無量皆宗於此徹底惟空𨿽復徹底惟空大用繁興無不重規疊矩此是本有不從人得𨿽待心華發明又須得明眼人爲證所謂不得春風花不開者也不審頗延二道人鉆研此事否古人所謂惟此一事實其餘可不學而能之也兜率照公誠如所諭形固可使如槁木心固可使如死灰者也【右見眞迹】

答王子厚書四

某再拜前辱書勤懇衰病老嬾久不修問惟是懷仰何日不勤閏餘涉冬天气小冷比來日用何如亦得世外蕭灑人與之發明此道否古之人不從流俗之波自放於深山窮谷非爲山川之美與不交世事無憂患而巳蓋欲深明已事闗百聖而不愧質鬼神而無疑故於彼有所不願耳承山齋頗有書籍時亦挹其義味耶石恪畫妙絕亦不敢取但欲徧觀公家所藏耳須至樂豹隠二榜匆匆書不能工謾往石洞忽告行奉書艸艸千萬珍重

辱書勤懇審秋來益得意於江山日用淸勝何慰如之寄惠峩嵋筍及梅棗等荷不倦之意然筍以宻封皆敗可惜也借示石恪畫一軸此天下妙筆也熟觀之動人神爽也宋純時果染色極似趙昌枝葉乃似過之王友功夫𨿽到脫灑處蓋不及也然花木之類直得眞趙昌亦不必收本來格不髙耳不審有孫大古佛像鬼神及湖灘鷺鷥軰否有之俱欲借觀也所寄歐陽文忠雙井詩詞意未當雙井之價或恐非文忠所作今分上去年雙井可精洗石磑曬漧頻轉少下茶臼如飛羅面乃善煮湯烹試之然後知此詩未稱雙井風味耳未卜面防惟希珍重謹勒手狀

所寄卷軸老人下筆不喜循界道卷終又寫不盡輒以一紙續之但如此亦自不凡耳二頌語拙意陋謾枉仰髙之意雙井法當以蘆布作巾裹厚垍盞一隻置茶其中每用手頓之盡篩去白毛並簡去茶子乃磑之則茶色味皆勝也防時淨濯瓶注甘冷泉熟火煮盤防盞令熱湯才沸卽防艸茶劣不比建溪須用熟沸湯也往嘗作建溪茶曲不審見之否或未見後當寄也

伏承易名以避處衝甚善然寛字亦未甚好輒欲易貴名爲朴可否旣與子厚字合又王朴周世宗朝名相其心術治行超然出一時人中心常竊慕之也【右皆家傳】

山谷別集卷十三

欽定四庫全書

山谷別集卷十四

宋黃庭堅撰

書簡

與劉溫如書

某再拜頃者道出荊渚獲聞日新之論殊慰久別懷仰之心抱被接宿辱知辱愛恩同兄弟副所短闕無所顧惜感刻之情未易一一言也別來不能嗣音想道室宴安不忘鑑寐卽日不審體力何如漸得道友否此公𨿽多機智然探討此道極有根蔕觀諸人錯用心者多也

【闕】

噐不在人後然學此道最忌半靑半黃極

【闕】

始得與公相從更須髮藥雪峯靈云平生參學不自肯所謂疑深所以不落階級昨日過峽州適值斷臂道者相不得卻歸山中殊恨不與防卻那一臂也無緣一笑故逺寄此千萬珍重

答陳敏善書

陳君足下因江季共辱書勤懇然牋敬逾禮見處以丈人行則不敢當往在埸屋與喬卿同年相近故相視爲兄弟實以大人拜先大夫也又書辭所推與太過亦非所敢當古人有言天下有名丘五其二在河南其三在河北渉乎陳衛淮晉之郊所見碌碌諸丘使謂足以當之恐不免爲大方之家所笑耳𨿽然與足下艸木臭味相近也故不得不相語越雞之不能爲鵠材不足故也若不肖之材又安能及此豹藏於南山之霧而文章爲國器者不可掩故也若足下之文何患不赫赫於世也所恵別卷詩詞淸麗讀之使人亹亹足下年少方日新而未己他日不肖方當望奔軼絕塵而嘆耳河出昆侖墟𨿽其本源髙逺矣然渠並千七百然後能經營中國而逹於四海願足下思四海之士以爲友增益其所不能毋務速化而已暑雨方作淮南地卑濕不審比來何如伏惟侍奉萬福季共來越報書怱怱才能作此記

與孫惇夫帖

某頓首𨿽參對日淺竊以深識英气了一郡事遊刃有餘欽服無以爲諭悵行李促迫不得盡款髙論耳晚刻伏想起居輕安北巖之約已具短牋道之矣來日若雨作尙可一詣別若晴暁觧舟矣千萬珍嗇以須逺用

與輔聖書

某頓首廬陜之行忽復四年𨿽書問不通時得動靜訪聞於南方交舊間耳人來伏奉嚴教勤懇感慰無量仕宦不逺鄕裏定省之樂不廢親側又得文字爲職何慰如之往者行以道途淹畱不及永樂之事夫於公至厚矣想能夙夜文事以銷往者好武之心甚爲尊府快之授學官旣無吏責頗得一意於文字想有論著承逺寄以慰嬾惰暌違者幸甚某碌碌中祕書幸得窺金匱石室亦嵗來老嬾無復日新又眾口食貧思得一江湖差遣使老防溫飽耳

與宜春朱和叔書

承頗畱意於學書修身治經之餘誠勝他習然惇厚勸戒以防患洗心平生未嘗得侍而情如骨肉他日深念之何以得此於左右豈君子於人望其表而識其裏眞以爲可教耶竊佩服苦口之規於今不忘日者又防賜教牋敬累幅且名以師保內訟缺然尢不敢當多病昏塞眼前記一忘十以是不通書於幾下又閱嵗矣伏惟君子盡人之情知四罪之地無嫚人之嫌謹附承動靜且謝不敏謹四月日責授涪州別駕黃某上某頓首荊州士大夫之淵藪想多得佳士與遊諸令弟講學有日新之功邊鄙肅淸外臺宴安伏惟簿領不至勞動揚淸激濁於使者日有禆益某待罪於此謝病杜門粗營數口衣食使不至寒饑買地畦菜已爲黔中老農耳閒居不欲數與公家相關故不復借書吏作牋記但以手書上答不審能照察此情否悚仄悚仄衰老多病亦不能固封惟痛察

與中玉知縣書四

某再拜往嵗得款語於荊州𨿽無一日之雅而過防愛之忘其醜遽賜重言自顧缺然何以得此惟君子以虛受故傾倒耳上峽來忽復五年不忘懷仰楊君來重承教書勤懇逺寄衣物欽佩嘉徳無有厭斁未緣承教臨書惘然千萬爲民自重十二月二十七日

某僦居城南𨿽小屋而完防舎後亦有三二畆閒地種菜植果亦有飯後逍遙之地所謂園日渉而成趣門𨿽設而常關者也生事𨿽粗具竟未能有根本然衣食隨緣薄厚亦自寡過少累耳但以捨弟知命不能樂靜居數出入然流濕就燥水火自有性𨿽聖人不能易亦命也恐欲知故具之承巴縣己是見闕聞已治計嵗裏必到官相去數舎舟行可勤書也

令兄君玉想裏居宴豫生事更崇成矣文玉黔陽計到任久官況何如邦玉湖南其勢當易得薦章也諸郎頗得學否伯氏已觧越州近在揚州嫁一女乃入都謀湖南一縣也鴻範數相見經略令觕重以稱創鉅痛深之情衣冠小不如禮猶可惟情文當極乎哀也曽申問於曽子曰哭父母有常聲乎曽子曰嬰児中道失其母焉亦何常聲之有禮曰女子哭泣悲哀擊胸傷心男子稽顙觸地無容哀之至也公旣從仕宜爲鄕黨法則衣服言語飲食皆當極哀戚之情使後人有觀焉實不肖之願也滕文公尙能之豈君任不能

答王秀才書

某頓首承車馬東來將父命以厚逐客實欽髙義承接眉宇有學問之气恨不能畱從容以致琢磨之功然足以占君家父兄之賢也専人辱書禮甚勤某無所可用於此捐棄漂沒豈所敢推以足下家風好賢樂善則可矣恵麯防憂其瘴瘧感佩愛念之意欲分防井以報嘉徳適發數十書遣逺來莊僕未暇及他便也王定國尙未到計是益州幹事淹畱耳足下气宇甚裕竊揣量之但從師取友之功少讀書未及根本耳深根固蔕然後枝葉茂導源去塞然後川流長浮屠書云無有一善從嬾惰懈怠中得無有一法從驕慢自恣中得此佳語也願少垂意不加功而談命猶不鑿井而俟泉也此乃齊智之所知旣承傾倒見與故聊助聰眀之萬一

與唐彥道書二

某罪逆餘生茍活不死湮伏田裏曠絕人事初不知長者近在鄰州不獲修記承問忽辱墜教恩意勤懇承宴居仁裏將十年眉壽康彊知止之風有激貪懦老成之化功在後進曷勝欽嘆卽日天气暄防伏惟體力輕安水濵林下不資扶持數捨相望無緣承教臨書增情謹奉手狀起居伏冀若時自壽以福逺親

某頓首放逐之迹人所賤鄙道出荊州就親舊少畱湯沐乃辱長者惇婦家葛之義顧將甚勤贐行祖送恩意不倦中心藏之不可弭忘到黔中來得破寺壖地自經營築室以居嵗余拮據乃蔽風雨又稍葺數口飽暖之資買地畦菜二年始息肩以是至今不以書逹齋幾惟君子隠居就閒亦簡人事足以照察此心矣某旣苦腳气不便拜趨因杜門已數月𨿽須白面皺尙能齋粥如曩時惟懷仰風味則勤爾因人附承動靜

與桞毅升書

某頓首潛伏林泉之下老嬾日甚一日又杜門不接人事所以久不能通書惟長者於某兄弟至厚當能相忘春气暄防卽日起居何如伏惟萬福承己外除尙未報美授何也黔州風俗誇陋士人絕不知學每思荊州多士大夫大是樂國耳承天金鑾時有朋防防集否天民兩遣人到黔州自防井但不知道出荊渚長者猶在裏中耳江山悠逺臨書增情千萬自重以須陞擢附承動靜

與範宏父書五

某再拜昨斾旌在城東以親老醫藥未間不得至館下尙欲再遣騎承動靜而使人卽已行公私匆匆因循至今天气比來寒暄不常不審南土何如伏惟按部所止官吏效實鰥寡得告神明之所聴起居百福尙阻參承臨紙增情謹奉狀願爲國自重以須召節

某叩頭伏承下車將閱月惟君子之政樂易使鰥寡皆得職於窮山田畆之間伏想嚚訟之聲不致於庭下齋閤閒虛起居萬福鄙州江山尙粗足爲東南之勝使者皆中朝名士想復得登臨之助無緣承諸緒言惟有馳情

孤苦病羸薾然在衰削之中方勤窀穸之役人事防欲廢絕且復多故多病欲以書防通記室者一日臨紙屢廢稽緩至此非髙明孰能察其衰疚之情

春雪苦寒不審尊何如伏惟忠厚之气內外受福小人之桑梓實霑餘潤惟是望風懷想之日久未能承教但馳情耳

私家窀穸之事義當自竭力𨿽委屬應副有朝防然百事裁損不敢以混州縣實恐以私故病公家耳然差移兵士亦煩使府多矣熟念誠不自安

與賈六宅書

某頓首承家希有北園在崆峒山下想見气象雄壯花木成陰也寄恵端叔詩軸甚慰流落之情謾追韻和成衰疾之餘殊無意味都不成詩也旅不能作公銜奉報惟君子能盡人之情故敢簡之耳貳車賢明想時有罇爼以謝江山亦足樂耳往在黔中三年見府中極無公事計今尙如此如以才者處之於事修用更勝往時也恨無階一樽對摩圍林表耳事冗又賔客紛紛竟和韻不成遂別作一篇也

與廖方叔帖

某頓首𨿽於左右無一日之雅而相與臭味不逺每喜得聞淸談甚慰向往伏奉教恵貺刲羊醸酒而將之以公銜何其相鄙外而見待以俗禮耶非不肖所望於君子也不敢以公銜效尢謹具道謝繼自今往來願去俗禮如送遞書公狀不敢當願深悉深悉【右皆家傳】

與李獻父知府書二

某再拜伏承使節當還朝計且參臺省之論以慰逺近之望如役法剰錢不得過一分法意甚美使議法者每及此何患不皆爲良法耶聞希逹當以六月交印不肖比宣城迓吏往往得附舟尾江上從容耳許借舡至海昬稍令賤累免煩暍實受賜不淺若是炭步溝來三日可致海昬矣適以兩日傷暑頭上不如禮悚仄悚仄

前承寄紙須作艸漫冩呈不足觀天慶觀記竊欲自作一銘大書付吉州刻之何如徧觀古碑刻無有用艸書者自於體制不相當如子瞻以哨徧塡歸去來終不同律也或此道士欲刻艸書卽欲艸一卷黃庭令刻之何如余更當靣稟耳【右得之獻父四世孫如晦家藏眞迹】

與兪淸老書三

某頓首辱書審宴居有以自樂開軒陳書想見柴桑道人甚慰懷仰寄恵荊公自錄詩極荷勤篤不忘景陶軒名末爲佳詩云髙山仰止景行行止景明也髙山則仰之明行則行之耳魏晉間人所謂景莊景儉等從一人差誤遂相承繆耳亦如所謂郡守爲一麾也輒爲公題爲今是軒並冩去某自去年三月已不作詩徐爲公作數語並冩淵明詩十數首可作幀張之軒中也秀老歸未爲致千萬意

某頓首得手教承行李到維陽安穏甚慰俗間酒中亦得磊落人知此道者否不肖沈埋於塵土中已成流俗人時時夢想猶有曩時江湖雲月耳思欲弄舟風煙之外嬰防似未有脫期永懷方外之人自是宿債輕不可更作蠒以自纒也阻面千里加愛謹奉狀

恵及荊公遺墨入手喟然想見風流餘韻昭慶定林之間無復斯人矣親老年來多苦足弱臂痛未能脫然然眠食亦不惡承眷與不淺故及此弟侄軰皆荷齒記感戢感戢【右見石刻】

與防道書

某再拜道出貴部喜於承教伏防惇敍親親之義甚厚違逺忽復攺月何勝懷仰夏暑暄濁不審何如伏惟太夫人寢膳萬福府中淸明事簡不廢溫凊甘防之職退而宴閒吉慶所防區區方抵髙安幸無他方逺談席伏祈爲道自重以須陞擢謹勒手【右皆家傳】

與彥修知府書五

某再拜春末被防移戎州謂計日可參故不復拜狀而多病就醫藥所至淹畱凡三易舟乃得及此比來不審尊何如暵旱得雨想少慰憂民之意某捐棄漂沒衰疾慵惰久在林麓已無衣冠但有幅巾直防野人之服恐不可以造公門謹勒手狀承動靜

欽想風流有日邂逅獲奉緒餘少慰向往不肖放浪林泉間己成寒灰稿木尙防長者過當愛防使立於無悔之地敬佩嘉意無以爲諭重辱手教存問勤懇感激感激區區來日遂行無緣瞻望惟冀爲國自壽以須陞用某流落羇防邂逅明公爲邦辱知辱愛謙重深畏似淡薄而久長有以見君子之交味也奉別忽逾半年𨿽修問不數懷仰則勤卽日黔州气想尙溫燠不審尊何如伏惟安靜不擾民以寕一神所扶祐日擁多福無緣參承臨書馳情無量伏祈爲國自重以須超擢謹勒手狀

比因彭水人回上當己徹幾下卽日暑雨煩溽不審尊何如伏惟公平淸重民以不擾神之聽之百福所集某以家弟不聽遽別畱涪陵忽月餘今日遂成行益逺齋閤惟有馳情伏冀爲民自壽以須陞用謹勒手狀竊觀鎭靜足以安夷獠淸節足以伏吏民郡齋燕閒時與僚佐歌舞以謝江山當亦無不樂時別後未嘗不思淸對也由涪渝至此遂無酒可敵齋中色味此邦防有瘴霧日須醇酒幸此旁舎民家頗觧醖酒相給耳殿直想讀書益有功但令屏雜學且以筆墨弓矢爲戲令村憃老兵爲給使久之自當習靜成性矣小子相得一少年淳謹者與同學稍能勤也

與崇寕平老書

某拜手昨淹畱長沙每得雍容道室惟是賔客紛紛勞費至人又罕得奉淸談耳別來何日不懷想道逺難得便風音記闕然如化主來辱書勤懇承己作崇寕主人想見開堂盛集逺助祈慶耳寄茶佳恵此方或不與秦塞通人煙石磑亦無但於日子中杵修仁茶煎飲耳所恵春芽極嫩再見漢官儀也相見無期千萬珍重

與子仁帖

某頓首比承恵顧敬佩厚意暄防伏想侍奉吉慶承貴字曰厚卿竊不以爲然安太尉名字如此已顯又是當朝貴人不可全用也季札見舞韶箾者曰如天之無不幬也如地之無不載也夫能大庇萬物者莫盛於仁可字曰子仁則免學人又無俗气也不知可否

與公蘊知縣書二

某叩頭不審髙安風物何如平生嘗防宦在江西否同僚可與共溪山之樂乎春气暄防卽日不審何如伏惟萬福王事不至勞動否舅母縣君勝裕某孤露困窮日在墓次幸無他女睦兒相並附起居禮

某於公家至不疏度相與之意亦不淺被防至陳畱略已六十日終不能作一書承動靜亦知公初領邑事不能不少勞神於簿領書問之闕自可同體相盡爾沈簿吳掾往來問起居之詳每承流問恩意備矣某以繆於史事逺竄黔中罪大恩寛惟有感涕卽日俟受命卽行無緣防面臨書懷仰千萬爲民自重謹奉

與味道明府書二

某頓首向承與捨弟書意欲得巫山縣字老懶久之不能下筆今日偶快遂書得然物材皆不如人意且謾往不知堪用否往嘗授大字法於許覺之用退光木板面以胡粉書不可意輒澣去然旣可攺則意態有餘往往下筆卽可耳然巫山榜以回祿墮敗今此字癡拙有老人態則是水土重遲之筆多似可厭勝耳

深源久不聞音問安否此邦士大夫亦多善士思欲得如公髙才廓落者一晤語不可得也思古人看羊海上十九年可謂度君子矣令弟得近書否小子過防齒錄甚不忘往日周旋教載之恵也

與子正使君書

某再拜奉別再見秋暑懷仰何日不勤夏中兩上狀不審皆得徹幾下否不雨四十餘日嵗事或失望時雨三日甚慰人意想貴部亦霑足秋成有望憂民者可以加餐矣蕭彥和觧官去新通判爲誰相歡否某寓居防免未緣瞻望臨書馳情伏祈爲國自重

與元仲使君書

某頓首再拜元仲使君大夫閤下間者往來道出治部過防地主之禮勤重千萬別來懷想何日不勤頃至武昌卽畱居完葺民屋久之乃小完以是欲修記不暇卽日春寒不審尊何如伏惟宴息暇豫千里按堵寢食之味神所相勞某以避範徳孺法當遷居輒欲就貴部自謀一捨不敢煩公家但不知有責降宮觀人在貴州否某已具人聽誨諭乃發耳此行似有親依之便望路欣欣謹勒手狀承動靜

與宋仙民書

某辱教審侍奉萬福爲慰竹萌佳恵謹以奉防甘以成

公之徳【闕】

良勤貞光萬福

與六祖範老書二

某頓首以衰朽怯人事不能一到成都甚負佳處登覧然亦是老年漸不喜此曹狡獪耳乃煩輟爲人天談道之光陰翻然一來掃地焚香奉侍數日不知不爲世緣所奪否元監院相隨許時經藏記亦未就但亂寫得十數軸字歸耳其人暁事干辦他日若得渠相輔佐甚善廣之景年及房君所須字各寫得一兩軸並書囊在戎州不及攜來須到家乃可遣餘事元能道之又相見有期不復覼縷

某啟前因三學山化主廻奉手並漫記一扇不審得徹禪幾否頃人自富義來再奉手誨喜承宴居多福比密師自富義來報成都虛六祖奉待又壽寕僧宗喬自成都來云公已受六祖防計不虛傳輒作短防助佛事然老嬾不成言語也某寓居處漸完葺內外終不防省費然厚薄亦隨緣知命欲到成都防藥市此行一費亦不小亦無處減省耳前所寄諸書甚助荒廢欲隨事末記數句尙未暇惟恱老語錄常在几案間一日緣防便下筆矣別作一篇竹軒頌似可觀已付宻師去可種竹於六祖卽用之或須別寫卽寄本來可也所要文字多寫在宻師處不知化緣道路悉存得否秋熱嬾倦奉不如禮【右皆家傳】

山谷別集卷十四

欽定四庫全書

山谷別集卷十五

宋黃庭堅撰

書簡

與王立之承奉帖六

某頓首辱教恵蠟梅並得佳句甚慰懷仰數日天气驟暖固疑木根有春意動者遂爲詩人所覺極嘆足下韻勝也比來自覺才盡吟詩亦不成句無以報佳貺但覺後生可畏爾

某缺然不得面甚曕遲春暄喜承侍奉萬福送花荷勤懇然今年來意緒凋落懷此泉下兩玉人不再作無復斯賞矣數日來幸老兒所苦減七八差有生意耳昨日聞立之輒有雍丘之行以奉甘防又以暇日篤學問竊以爲甚慶然以親老至今未下榻自局中還則問膳飲湯藥未嘗得分寸餘陰以故不能奉記辱手教審侍奉萬福爲慰詩賦論題似不須從人求之但取慶曆萬題檢取似某題而體制大者卽可以試筆每舉埸所試未有不出於此也

昨日到家卽問老親藥餌初不知車馬見辱也繼得手誨審侍奉萬福爲慰書槁筆意駸駸頗驚老眼更以書史實之古人豈難到耶菊苖得奉甘防拜賜良厚對客奉答艸艸

辱教審侍奉熈慶爲慰雨气差涼頗得近文字但苦爲俗事所奪耳寄寂齋賦語間秀气郁然大爲佳作欽嘆欽嘆然作賦要須以宋玉賈誼相如子云爲師略依放其步驟乃有古風老杜詠吳生畫云畫手看前輩吳生逺擅埸蓋古人於能事不獨求跨時輩要須於前輩中擅埸爾比以親老時時小不快又身亦多病故百事廢弛思欲胥疏江湖之上耳如所諭云云皆非鄙人所任責者但審侍奉萬福爲慰所問應舉事恐不必爾士大夫平居事父兄之餘力固以讀書學文不免爲親應舉得失便有數科寧有利不利耶思義理則欲精知古今則欲博學文則觀古人之規摹孔子曰觚不觚觚哉觚哉盛暑嬾出入不欲公冒熱往來但懷思爾

與逢興文判官帖五

某頓首某放逐棄捐人不備數頃聞君子來佐幕中之畫欲寓一書承動靜亦以所處蓬蒿岑蔚不能自致忽奉牋教之辱非所敢當竊審舟禦在邇遂有參承之幸何慰如之方聽挐音伏謁水次謹奉狀起居

某窮約林泉之下人事幾絕每作牋啟輒當煩公家嫻書吏比來更欲省煩遂不能作牋報人竊惟公狀之禮文貌盛而忠信薄故輒闕之謹以手狀承問伏惟痛察某廢棄明時乃防加以牋教見待以故時士大夫之意已成田舍老翁豈敢當此禮數過當過當卽日溽暑不審尊候何如伏惟起居萬福軒蓋何時入城想瞻馬首謹勒手狀

某閒居無佐書吏不能作牋亦欲縮手省事不復借之公家又惟公銜之禮文貌盛而忠實闕焉輒廢此禮惟君子能盡人之情當不復以小謹見望

黔江密邇施州聞其民稍喜爲田訟然牛刀之餘刃投之雞肋何足治哉顧閒居少得遊從耳南老不臧否人物吉徳之君子也時相與談民間稼穡事亦足樂也比江南寄新茶來味殊佳恨未得同一烹欲寄芽子去恐邑中無善磑不久磑成求便寄上矣

與宋子茂書六

某頓首鄭殿直頗能道在官曲折知官況亦不惡也事業宜深自修蘊而處同僚中須親睦勿露圭角也仕路風波三折肱乃知爲良醫耳或因公家幹委能至此相見否有一事奉煩爲審問聞前權江安尉屈伸有女弟欲擇一士人歸之比有一來從學舉子玉山劉瑜字倩玉年二十頗卓立以鄕裏難得防對初道屈氏防乃以爲恐爲門下之羞老夫勸之曰士大夫立身非一軌防屈氏何害渠家尊長乃來見懇若屈家猶在瀘南試與子細問當示一報便可致禮幣往矣劉君決可依者也頃辱惠書審在公夙夜體力輕安爲慰虞候周章及峨眉僧曉賢去繼奉書皆徹几案否某寓捨己漸完使令者但擇三四人差謹防者耳旣不出謁所與遊者亦不多山花野艸微風動搖以此終日衣食所資隨緣厚薄更不勞治也此方米麫旣勝黔中飽飯摩腹婆娑以卒嵗耳間居亦絕不作文字有樂府長短句數篇後信寫寄未緣防集千萬勤官自壽偸餘日近詩書

戎州通判戴景憲奉議其人淸愼和粹年𨿽尙少有老成之气久與之遊可愛也聞安撫司勾當成急闕亦聞王帥存心之美待官屬禮意周旋甚欲佐其下風計主人聞此君之義亦樂之但恐先有求囑者已諾之耳不欲數作王帥書請因事爲達此意

比因還部兵奉書當已徹幾下盛暑小雨比來日用佳否子飛子均子予想數相見否每相聚輒讀數葉前漢書甚佳人胸中久不用古今澆灌之則俗塵生其間照鏡覺面目可憎對人亦語言無味也不肖累日來意思極不佳初疑其欲作大病熟思之乃是臥簟達旦夜中不加寢衣耳旣而徹簟敷席小忍煩而加衣遂無恙恐鮮君到說累日病故具之鮮君閬中修謹讀書知意味者也以故人書到此見其宗人其宗潤屋也治楊朱之術故一毛不可拔以此困於逆旅諭三四平日與遊者乃能上道意望瀘人稍能薄濟之如何百冗艸艸比承小疾遂久之不除𨿽調防之不至亦是奇耦气數中小小郁滯耳秋气在中旬計得此卽安快主人驟去職出於意表想不能不耿耿公之在幕府所以爲知己者異於凡流想胸中亦未易平然可置是事爲善謀行李令得理所度不必倉皇去瀘州略令舟楫整備乃下江津治荊南之行爲佳耳渠諸郎多賢必能從容治行李不令老人動念也自此時當奉書密上座本到瀘止爲範公營齋糧度今亦難然業已成行亦不久畱耳脾無令病愼養气愼作病之食少飲酒以身爲本勿以小事汩其中安樂法也余復何道

兩辱手誨承病起及今乃安和矣能以覆轍兢愼如此卽是萬全安樂人矣人生以身爲本其餘於我何有自今可研物理求道術否王帥之去民有甘棠之思而門下士失嘉木之防想亦耿耿不易平也或聞有理之者冀或便得一闕耳未緣防集千萬珍重

與知郡朝散書二

啟霜寒日嚴伏承尊候康和慰喜無量奉賜教曲折憐問感服至深家信上煩頥防愧不可言某官局勉以不瘝幸親老在都下善眠食兄弟無他以爲慰惟是欽仰齋閤無緣承請耳防誨諭意思不佳三界無安愛爲根本惟洗心於道者不受纒縛不審頗觀佛書否若於此有味卽能化煩惱境界超然安樂尙阻親近輒以食芹之美獻諸左右率易恐悚謹上狀

前日遣急足等還上狀當已通徹冰霜沍寒萬物凋瘁惟君子坐進此道因時制宜和气如春鰥寡防福伏惟起居甚休气力安樂縣君勝健諸少皆佳某與典司管鑰不敢怠遑提舉司復來問差遣今有一皮角並衛都曹別紙呈上告指揮丁寧遣遞幸甚俸錢歷及申狀亦煩左右復欲割俸二千往鄧州已托二推作保狀但得蚤批鑿續作一家書附鄧州公文入遞也瑣碎事事混瀆髙眀愧恐不可言特恃親親眷憐遂不敢自疏耳官守簡書是承無緣參候不勝馳情謹狀通起居禮【右皆家傳】

與趙伯充帖四

某再拜累日有少文字事極冗欲通記輒復不能辦前攜八篇到館中宿夜諷玩頗見才思有婆娑水邊林下之气欽嘆不己欲裁定其中三兩處用字小弱處尙未能下筆更少寛三二日同長史帖遣上此帖珍絕殆不能去手也今日偶在家治堂西作一小書閤筆研方塵坌上啟極艸艸

某𨿽官局閒冷亦匆匆度日不獲時通問昨日到寺齋見畱墨想見風度髙爽也風霾殊不佳伏惟道齋淸虛圖史左右不以聲妓參濁其間致有樂處解嘲詩遣上不足觀也所評山水大似壓良爲賤嘗愛其木枝老硬皴石尢能作他人所難恐翟院深不能也且爲標出當使飽觀俗筆者少攺觀耳呵呵前篇己示晁無咎陳無己皆欽愛之無可措筆矣

天气尙小寒不審奉承幾筵尙能支持否和公行狀勉彊就此不知可用否日月川流奄將祥練伏惟觀此論次痛割何可勝言謹奉防

伏防手防勤懇相與可洞照表裏不必爲爾先公言行冠映宗室僅能撰次無以發揮潛徳推與之意多道其實愧悚愧悚兩日集英只候退食疲乏上啟艸艸【和國公行狀載第七卷

】

與王瀘州書十七

某再拜啟春气暄防不審尊候何如伏惟文經武略燕及夷夏樽俎折衝百福所防頃防寓遞賜書勤懇千萬匆匆未果馳狀巡教使臣到城復拜教墨仰荷眷憐之無已審聞左右動靜良慰懷仰某棄捐漂沒不當行李無緣瞻望旌麾伏祈爲國自重謹勒手狀附承起居謹狀

先公潛徳之光𨿽未顯於中朝而淸湘之民傳世奉祠此非人力所能致也托於不肖之文曾不足以發揮萬一過防稱謝愧不可言謹奉來諭攺定數字大書並作碑額衰憊勉爲之殊不足觀不知堪入石否更冀裁酌○程三班回奉狀當己徹聴下卽旦夏气煩郁不審貴州風土寒燠何如伏惟投壺雅歌蠻夏安業臥閤宴閒百福所集某潛伏藜藿之間亦粗能經理衣食之資捨弟逺挈小子並渠一子一妾來相與處亦慰眼前余無足道者匏系窮山無階承教惟有馳情謹附承動靜謹勒手狀

楊三班來問得左右動靜甚詳承宴處深宻虜在目中無不安帖良慰懷仰聞瀘南山川淸秀頗得寮佐相與登臨宴樂之否無緣相從一笑願時覽經方盡衛生之理以須陞用

奉披手誨勤懇千萬伏承尊俎折衝夷夏安樂詔命優渥拜眞二千石未卽召還以慰逺民願借使君之情伏想制書己下公私相慶無緣言面逺同驩慰耳卽日霜寒不審尊候何如願加珍嗇以須不次之寵謹勒手狀○前防附郭殿直所賜書並得蠻弓弢作臥茵及餘甘二種卽作書附江安尉李偳道謝並致雙井去不審己徹左右否郭殿直近方到此問得動靜甚悉以慰懷仰卽日春寒不審尊候何如伏惟臥閤宴安折衝千里之外夷夏無不待其職明神扶佑百福所防令嗣及解元想數得安問兩令郎猶淳謹喜讀書此亦長年可喜事也前守曹供備已解官去新守髙羽左藏旦之弟也老練亷勤往亦久在埸屋不易得也𨿽閒居與郡中不相關亦托庇焉某比苦腳气時作頭脛中痛𨿽不妨寢飯亦是老態漸出因自杜門不復與人間慶弔相接林下惟與二三道人共齋粥似差勝捨弟兒侄輩不窘衣食便足了一生無足貽念無緣參承千萬爲國自重謹勒手狀

初夏霪雨寒燠無節不審貴州气候何如伏惟美政在人夷夏防福六物時序禾麥茂好齋閤淸淨起居輕安張侍禁來防賜書勤懇並問得張侍禁卽日動靜曲折甚慰懷仰無緣參候憑書增嘆謹勒手狀

夏气暄濁不審尊候何如伏想尊俎折衝蠻夏安業齋閤豫暇亦有文史之樂扈縣時得安問先輩幾時可到侍旁季子講學有日新之功近巡教張侍禁回上狀並漫送施黔茶當已徹聽下某春來噉苦筍過多苦心痛殊惡𨿽進極溫燥藥得無恙然遂不能多飲茗亦殊損減人光彩王子敬所謂都不復得小失和亦不復得妄近生冷體气頓至此令人絕嘆者也捨弟知命將其雛往視涪尉未還不肖旣不復出門饑飽寢處頗得自遂無緣瞻奉臨書增懷謹奉

某棄捐漂沒早衰多病杜門不與人事之日久矣不能承動靜缺然累月引領旌斾何日不勤鄭殿直來防賜教勤懇感慰無量黔中霜雪早寒伏想治所山川气候不甚相逺卽日不審尊候何如竊惟投壺雅歌夷夏妥帖齋中時有宴會以謝江山飲食起居當更勝健西師在行折衝之地方顧人材之不足度髙材宻畫豈能久淹畱於此某已成老農畦種摩圍之下粗給衣食無緣瞻望臨書增情伏祈爲國自愛以須詔用謹勒手狀別來𨿽累月自以罪戾不復可湔祓所過人視之惟恐爲渠作祟故𨿽平居親愛能忘其不肖者亦不敢以書通如長者之庭則未嘗一向往也乃防九月十日賜教存問勤懇感慰無量無緣瞻望臨書馳情千萬伏祈爲國自重以須進用

不聞嗣音忽逾月區區惟有懷仰卽日天气亦小寒不審尊候何如伏惟慈恵浹於民上下愛敬府中無訟齋閤但文史歌舞之樂家庭詩禮雍雍肅肅神之聴之百福所防某衰疾不損杜門似有味萬事隨緣亦忘衣食之丰約小兒輩稍知讀書有兩道人於此同齋粥耳有鄕人鄒好先者以鬼谷五命遊兩川舊矣云有緣事至治下故輒附手狀承動靜

表弟盛推官來防賜教勤懇敬佩玉音無有厭斁審卽日百福之防神明所相寢食具宜良慰瞻仰傳聞進官再任之命己下伏惟驩慶不惟夷夏之民安樂中和之政歌舞於下小人亦得以聲影相依實自慰也小人於此一畆之舍松竹深茂得以自藏死生之故付之造物更無他緣顧無階朝夕承教爲恨耳瞻望數捨臨書增情伏祈爲國自重謹附承動靜

奉三月朔教存問勤懇忽病臂痛月餘未能上報家弟來歸又奉四月十三日所賜書荷眷憐之意無己自顧衰疾無所堪任何以承此嘉徳惟髙明豈弟能厚往而不冀其來軌量固如此耳𨿽無前人風鑑之萬一未嘗不深嘆伏也夏气蘊濁卽日不審尊候何如伏祈爲國自珍以須不次之召謹狀

秋暑方作旱災焚惔甚可畏不審比來寢膳何似蘭亭詩偶寫得但揮汗臨紙研殊不能工耳盛推不肖至於此某家倚盛徳之防如震風淩雨之得廣廈也然調防之功未畢迫公治行不識諸防皆得理所否人生危脆如此以此觀不安分而多歧治生求與造物者爭功豈不大惑耶施黔作研膏茶亦可飲謾往數種幸一碾試垂諭如何江安尉李偳觸事機警若以道禦之可令辦事伏望照察

家園新芽似勝常年輒往四種皆可飲但不知有佳石磑否石磑須洗令無他茶气風日極幹之芽子以疏布淨揉去白毛乃入磑少下而急轉如旋風落雪方得所大率建溪令湯熟雙井宜嫩也

秋暑卽日不審尊候何如伏惟以義自將夷險一致飲食起居有神相之承忽被防罷瀘州所處僻左未知其詳審爾計卽東去此在庸庸之情戚嗟若不可終日頃竊觀气質仁厚神宇深靜事君之大節可與冰雪爭眀北叟之所以觀倚伏惟眀公胸中落落故不復爲憂之耳惟是無階防侍不勝馳情謹承動靜謹狀

承欲漸解舟至王市治行盛暑良不易聞撫句防亦可少駐使節若俟治舟略有倫序放船就江津以待江水似佳聞老兄橐中亦不丰然隨緣以爲日用豈有闕耶子侄皆賢想處之裕如也聞命之初賢愚無不動心以爲老兄何以處之獨不肖以爲不然夫物之成壞相尋如嵗之寒暑有人喜寒而惡暑世必以爲狂疾人至於樂成而憂壞則謂之有智可不可乎老兄鑑此必有餘不能忘情故及之耳

與王子飛兄弟書五

某頓首相與旣同艸木臭味又有瓜葛故不復作牋老來枝葉皮膚枯朽剝落惟有心如鐡石益厭末俗文宻而意疏他日惠書願悉去表襮但作家書數行幸甚捨弟極道辱公家眷防不倦之意嘉州文字若干計乘舟不日過此冀得少款淸論臂痛方小愈不能多書能照察否

子予卽日想侍奉多慶郡齋虛閒當能屏去煩濁之緣求書史淸淨之樂也姚君所攜紙捲已下筆未了不久同蘭亭詩及子飛紙軸附宻上座行矣密上座自富義回已三日更三四日決定東流矣見子茂爲致意千萬藏府豈可使久如此不可以常理待之比得一法用榮州珠子黃四兩辰砂一兩研如麫幹炊餅末五兩滴井花水爲丸如桐子大每服三十丸稍加至五十大病盡一劑惟忌生肉血物及生菜勿食極熱物極熱物能驅逐藥力隨大府出則十不得四五力耳通手瓶漫因便船附四只有佳醋羨余可附船爲惠旋得一兩器可爾某伏奉手誨喜承侍奉吉慶惠醋極副所須感刻感刻鮮自源本不敢重煩左右乃亦辱哀王孫之意愧悚愧悚聞比來得將防气體遂完壯不廢觀書何慰如之承換差遣不得不能無耿耿陰陽家謂克己者爲官旣己從仕則受制於官不得悉如意也然人生而遊斯世逆順之境常相半彊壯時少歷阻難亦一佳事耳無緣瞻望惟冀爲親自重慰此懷想

善人宜極眉壽況於名教尢所勸勉士大夫知與不知誰不嗟惜伏想子飛兄弟天倫之性甚篤當此屠割之苦何可堪任日月如積追慕則新柰何柰何某屬以病目多日意緒無聊欲勉作小文以修奠酌久之牽彊乃成是以往獨後眾人惟其忠實之情則在眾人之前仰恃哀察居喪以哀爲主而濟之以忠厚則無悔摧毀太甚亦不可以獨爲君子千萬以禮制情

前孫君回承惠書勤懇衰疾無堪何以辱此禮意送叔敬人忽去不來取答因循至今未嘗忘懷也姚君來聞侍奉萬福子飛遂輕安諸伯仲日同文字之樂何慰如之前所須三四日間送姚君人回別遣書且寄亂寫數紙數日來臂痛似欲不能堪不能復作楷奉書極艸艸想相處之宜不在能爲苛察小謹也春和日永惟希勤書以恱親心【右皆得之其家】

與甥王霖書

某頓首禍變無常賢叔安撫使君奄棄盛時聞間驚怛不能處情伏惟少孤流落來依猶父之徳當此大變哀痛何勝柰何柰何惟表姊太君𨿽嫂叔之別禮所逺嫌而賢叔孝友之義兼倍常人想哀戚亦不可言日月不居逝者益逺永懷惇睦何時可忘千萬以前人之意照顧子飛兄弟衣衾饘粥

答石信道書

某頓首忽承賜教累紙勤懇審邑庭虛閒時與僚佐共尊酒之樂何慰如之惠蝦修甚珍小獠無不垂涎也屢防一元大武之享而香萁翰音之獻不登長者之堂良以爲愧頃聞江次大風頗爲災幸而比雨足象成丰矣吾輩可以摩娑經笥飽湯餅也代者今在何所稍涼到城中亦佳耳所諭嬾書前言戲耳人生勤嬾各隨積習而成性嬾亦好勤亦好此司馬徳操法也尙阻瞻對惟日爲嵗伏冀善眠食自重【右皆家傳】

與郭英發帖三

某頓首薦辱惠詩句益淸壯竊深嘆仰使老者增愧耳陰曀秋色未佳思一步到北禪可同幽徑閒談但恐雨作耳或得往當道次奉招也

昨日辱手筆畱來使取答防彭守報過遂不得遣經昔伏想日用輕安所作樂府詞藻殊勝但此物須兼緣情綺靡體物瀏亮乃能感動人耳輒擬作三篇不知可用否又奉爲寫得文字兩軸須行日作送路也

笻竹贊頌文陋筆弱皆不足傳乃煩刋石但增愧耳東坡公聴琵琶一曲奇甚試用澄心紙寫去因詩句豪壯頗增筆勢或有嘉石試刋之齋中亦一奇事也

答蘇大通

頓首辱書勤懇千萬觀所自道從學就仕而知病之所在竊窺公學問之意甚美顧旣在官則難得師友又少讀書之光陰然人生竟何時得自在飽閒散耶三人行必得我師此居一州一縣求師法也讀書光陰亦可取諸按乘間耳凡讀書法要以經術爲主經術深邃則觀史易知人之賢不肖遇事得失易以明矣又讀書先務精而不務博有餘力乃能縱橫爾公家二父學術跨天下公當得之多輒復貢此此運水以遺河伯者耶蓋竊觀公所論極入理人才難得故相望後凋於霜雪之後耳臨行怱怱奉書極不如禮千萬珍重【右皆家傳】

山谷別集卷十五

欽定四庫全書

山谷別集卷十六

宋黃庭堅撰

書簡

答人求學書

某頓首乙酉辱畱書及詩道別勤勤懇懇方欲作報丙戌重承長牋敍致從來禮意過當實犬馬齒長聞道晼晚琢磨少功足下愛而忘其醜使當拜起內顧非所可承特以叔遂事契故不敢終辭如書詞所推與皆畫脂鏤冰隨世磨滅耳何足重陳經世之術足下已知朱公之說璧與逆旅之貴惡妾安往而不自得哉古人言瘖聾之徒眞世之有道者方欲從事於此同與足下勉之古之人學問髙明胸中如日月然後能以土木與世浮沈無死地以受眾人之彈射恐足下猶怏怏前語故詳道之過此以往口掛壁耳荷字詩奉報如此以當面丰城舊詩漫錄去攜至君邑有臭味同者示之壽禪師伽陁輒妄意公可得力者數篇往願置左右有透脫處書來示諭瓦薰鼎本來制作頗工令陶家盡用舊規但以沙合齊爲之不用成沬爲妙張丰城書並煩從者幾時成行侍奉太夫人昆弟俱否願愼行李以慰馳情【右家傳】

答陳季常書二

伏奉六月二十八日手誨審春夏來舎中須醫藥今已安平爲慰承須鬢遂欲如雪此世間公道也山居岑蔚粗有林泉兄弟相與致力墓次耳過防推奬愧悚愧悚天覺欲弭節山中故人防合誠可樂不肖哀毀之餘已成一翁九月當從吉且當丏一宮觀養病數年無緣追陪勝日良以悵然鄭希道篆學深博今時士大夫不能及者前奉問希道今居何許年幾許今爲何官不防報何也雙井前所送乃家園第一如公所論不可解竊意似南方士人觀國耳昔有南方一士初入都見縣巷燕支鋪羣婢卽嘆息以爲燕趙之絕色及其遊界南北眞見妖麗之姝遂復尋常耳豈曩時所見長鷹爪者初至縣巷口者乎今謾寄數兩大爪然其味乃不甚良也惠嘉句假借逾分只增愧耳不作詩已五年試索胸中不復能一句矣無以報嘉愧恐愧恐聞安期丈年七十七耳目聰明白首一節欽嘆柳七從來謹約知栁四洗腳上船亦爲克家之子乃老人晚福也景云復古塔大爲盛事前外甥洪炎亦嘗錄本來乞記已諾之矣但夏秋來多病文思枯涸更少待所諭濡潤某自在太和卽不受人物如季常乃不知耶小子相已十歲頗頑壯稍知讀書辱問及甚惠髙麗紙捲遂爲人所取不可得深秋涼時別寫數紙雜詩去公擇詩旣不果作豈可作贗以誣泉下人耶公但勉終令徳勿以時和歲丰飽暖充足退處士之節他日爲公作一佳墓碑此不朽之事也何以詩爲哉公擇莘老宰上之松已拱令人慨然人生健時不可不勉爲善耳安期丈不敢作詩往煩老者報答因幾杖至田間爲承動靜

答何斯舉書四

別來不復能通書孤苦憔悴之狀不言可諭中間每見邠老父兄弟詩卷中有佳句未嘗不詠嘆也辱書累紙恩意勤懇但增感塞參前堂佳句甚髙秀欽嘆欽嘆參前堂但前對溪山修竹古木森然頗助觀已其後夏月皆綠陰不見日耳土木之功則極艸艸又堂中之人哀悴廢學甚不稱佳句也未緣晤集千萬彊學自重外甥鴻父得托貴門相與遂有瓜葛良以爲慰諸令弟想講學不倦哀悴昏塞不記貴字欲奉字曰斯舉不知可用否取論語所謂色斯舉矣者特恐或犯諱字耳因來示諭陳季常所刻蘇尙書詩集煩爲以厚紙印一本見寄只封在鴻父處亦可爾

寄惠蘇公詩集亦自有用處要欲得一本厚紙者藏之名山耳季常所寄亦是此一種紙常料季常爲用厚紙印耳斯舉者觀所謂色斯舉矣翔而後集已極古人去就之意無可措言欲作序者但爲之華藻耳哀悴以來文思枯涸幾如井谷射鮒俟寒泉稍集卽當下筆春來寒燠未節承侍奉萬福爲慰令弟進學無恙承示諭親友離羣有獨學之憂苟無其人當論其世及古人於黃卷之間耳宗伯蘇端明之詩筆語妙天下於今爲獨步當激賞其妙處率馬以驥也觀斯舉詩句多自得之他日七八少年皆當壓倒老夫但須得忠信孝友深根固蔕則枝葉有光輝矣【右皆已載何琮所集蘇黃遺編】

與東川提舉書四

某再拜竊惟道途風霜使節衝冒良亦勤止卽日不審按部所至尊候何似澄淸之气凜然光被於江山願篤行李以慰夷夏瞻仰小寒伏祈爲國自重區區誠禱謹附承動靜

某壅蔽朴愚未嘗得望履幕下重以負罪竄逐彊顏未死捐棄漂沒不當行李無階修敬昨以親嫌遷置戎僰遂得潛伏蓬蓽爲貴部之民區區常慮謫籍之塵垢防污大斾之光輝以是久之不敢通名於左右恭惟君子能盡人之情知其心危慮深終不以爲簡也

某閒居杜門蓬藋柱宇鼪鼯同逕寒灰槁木不省世事故非至親至舊可以通書而又不以罪譴防染爲嫌者未嘗敢修牋記以是待罪部下累月不能作狀一道衰疾之迹萬里投荒一身弔影其情可察頭目昬書札不如禮伏惟髙明仁慈尙能寛之

某名在不赦之籍長爲明時棄物胥疏隱約蓬蒿之下直偸生耳已無冠帶可從人間禮數但有幅巾直裰僅自蓋纒不可以參謁使車之道左請問舎人記室惟想望英風凜然聳平生願見之意耳竊惟盛徳之度可以存而不論言語復重蓋老病之常態冒瀆淸重悚仄無地

與戎州新太守書三

某再拜啟當此風霜大斾衝冒良亦勤止恭惟弭節江次起居萬福此邦之民已歌來暮願篤行李以慰瞻仰時寒暴露伏祈爲國自重區區誠禱

某負罪未死捐棄漂沒不當行李未嘗得望光彩昨以親嫌遷置貴部遂得潛伏蓬蓽爲樂國之民竊以自幸區區常慮譴謫之塵垢防污大斾之光華以是久之不敢通書於記室恭惟君子盡人之情知其操心危慮患深終不以爲簡也

閒居杜門不甚預聞人事不欲煩公家借書史故非至親至舊可以致手書不以謫籍防污爲嫌者未嘗敢通音問也以是密邇舊治不能作記以道衰疾之迹蓬蒿塞門貧病在躬直可棄捐何足爲長者道之勉彊修敬頭目昬書札不如禮惟髙明尙能貸之

與楊齋郎書二

某頓首辱書勤懇喜承盛暑侍奉萬福某捐棄漂沒不當行李得罪明時無可解說而足下相與如平生數千里之間精神感防勤勤懇懇如慕古人亦足以觀足下之不隨流俗故不待相識而相知也然當此盛暑未宜衝冒貽老者思念耳未卽瞻對懷仰則勤尙冀珍重謹奉狀

伏承尊公豈弟之政在民民安樂之又得借冦恂之願想見樂國風物之美恨不得身出其間耳欲作尊公書適病起疲倦作二書已不能堪幸因問膳道向往之意

答史子山書

某頓首辱書勤懇審侍奉萬福爲慰寄惠石刻感戢恨摹勒者非其人不稱顯親傳後之意亦是鄙文不足以行逺故感果如是耳遠致張雅墨絲鞋煮酒公自食貧何煩如此只增愧耳唐坦之館谷數月刲舂鉏之股以啗於菟豈能久堪耶鮮自源煩調防西歸良不易微公索之枯魚之肆矣然斯事亦難責辦於在官者惟公尙可耳盛暑不雨比來體力何如講授不至疲勞耶未期良集惟希珍重

與周元翁別紙

往在雙井所見黃龍心老蓋莊子所說伯昏瞀人之流但年已七十四五不復肯出矣有淸新二禪師是心之門人道眼明徹自淮以北未見此人今所與共居師範上座是簡州潙山喆老門人也其人聞道已久多見前輩道機純熟智慮深遠於士大夫中求之未易得恨公未見此人耳若漫學言句穿得佛祖如貫珠終何益哉思公窮悴而守道不渝此蓋古人所難也然已知求道於生死之際則世累自已甚輕但未直下撥塵見已耳所寄絹軸謾書此數種語試觀之何如所雲天注目而不瞬若視去如來不當言動不動法皆是磨滅敗壞之相故長者云若不見法身本體所以萬行皆屬人天果報有漏之因旣盡心於此不可不著些精神打令徹底不疑念念但觀不舎晝夜豈更有一塵佛法可建立也

答秦少章帖六

某頓首前辱惠教並示新文累紙又屢屈車馬公私匆匆不辦眼前盛意未報然欽愛之誠則勤足下當諒此天气日夜涼漸宜燈火想於文字益有功凡可以養生事親者用心焉事無道俗一以貫之獨願勿載得失於心術耳午後稍暇當約過酺池閒談

作文字不必多每作一篇要商防精盡檢閱不厭勤耳舉場中下筆遲澀蓋是平時讀書不貫穿也並書十扇甚愧勤國士也筆意殊有佳處公舊學蘇余杭書巳有功政坐變從不肖規模筆乃小嫩耳

前承惠詩並得教極荷相與不怠詩輒和呈所問文體大似擊鐘叩其旋虫與筍簴不若發其全體之聲耳欲得陳無已舊作黃樓賦記及答李端叔書如有本且借示

學問之本以自見其性爲難誠見其性坐則伏於幾立則垂於紳飲則列於樽彞食則形於籩豆升車則鸞和與之言奏樂則鐘皷爲之說故見已者無適而不當至於世俗之事隨人有工拙者君子𨿽欲盡心夫有所不暇相見乃盡之

辱簡記承學問不怠爲慰前得所惠書展讀頗有家法此事要須從治心養性中來濟以學古之功三月聚糧可至千里如足下才性之美何患不及古人但勿欲速成耳前承陳無已語有人問老杜詩如何是巧處但答之直須有孔竅始得因相見試道之

比在吉熟讀前所惠詩卷如公辟祭文語气甚善詩句極有風裁可喜合處便似吾少遊語然恨工在遣辭病在骨气耳古之聞道者請問治天下則對曰去汝鄙人也何問之不豫也文章𨿽末學要須茂其根本深其淵源以身爲度以聲爲律不加開鑿之功而自閎深矣公誠以此言爲可則猶有一物爲公道之二十年來學士大夫有功於翰墨者爲不少求其卓然名家者則未多蓋嘗深求其故病在欲速成耳夫四時之運天徳也不能卽春而爲冬斷可識矣承自屈訪逮故及此更占大方之家有所聞見幸見教

與朱聖弼書

某頓首公從事於仕上下之交皆得其懽心又勤於公家可以無憾惟少讀書耳能逐日輟一兩時讀漢書一卷積一歲之力所得多矣遇事繁暫闕明日輒續則意味自相接空時亦不須貪多要有倫序耳【右皆家傳】

山谷別集卷十六

欽定四庫全書

山谷別集卷十七

宋黃庭堅撰

書簡

與徐師川書四

師川外甥奉議別來無日不奉思春气暄暖想侍奉之餘必能屏棄人事盡心於學前日承示諭自當用十年之功養心探道每詠嘆此語誠能如是足以追配古人刷前人之恥然學有要道讀書須一言一句自求已事方見古人用心處如此則不虛用功又欲進道須謝去外慕乃得全功古人云縱此欲者喪人善事置之一處無事不辦讀書須靜室焚香令心意不馳走則言下防理少年方彊時能如此半古之人功必倍之甥識性穎悟必能解此故詳悉及之夏初或得相見因五舅行作記艸艸

某叩頭得手記審秋來侍奉萬福閒居不廢問學甚慰懷想老舅窮露病羸比經先親練祥追慕不逮痛深刲割又聞給事叔父之訃號慟塞絕門戶陵遲一至於此痛毒之情殆不能堪逺承慰防曷勝哀感所寄吉州舊句並得見諸賢和篇皆淸麗有句法讀之屢嘆糠粃在前老者增愧耳甥人物之英也然須治經自探其本行止語默一一規摹古人至於口無擇言身無擇行乃可師心自行耳君子之言行不但爲賢於流俗而已比其大成使古之特立獨行者皆立於下風也嘗有贈邢惇夫一詩謾錄往多病意嘗憒憒書詞不次

辱書存問勤懇見所作二詩皆有老成之气他日學問文章當不憂但念當得智識深遠老於世故者相與琢磨乃爲有益好學之士常病人我最難調服能日三省此事去道不遠矣禹治水十九年於外三過其門而不入然而不矜不伐況於世間知書能文果不足驕人矣潘君詩句中觀其人甚刻厲不輕發然不知於治心養性有少功夫否凡倦殻軒詩卷中人但能訥於言而敏於行皆足以追配古人矣今人不足驕也不審甥與諸友嘗如此念之否多病艸艸因來有新作惠示爲望比遣李掾人報書滅裂及今欲一一作書臨紙輒頭昡意緒可知也累日得雨天气差涼𨿽阻江山風气想不殊比來八姊郡君尊候何似甥讀書益有味否頃精治一經知古人關捩子然後所見書傳知其指歸觀世故皆在吾術內古人所謂膽欲大而心欲小不以世之毀譽愛憎動其心此膽欲大也非法不言非道不行此心欲小也文章乃其粉澤要須探其根本根本固則世故之風雨不能漂搖古之特立獨行者蓋用此道耳洪潘皆是佳少年但未得嚴師畏友追琢其相耳忠信孝友立則見其參於前在輿則見其倚於衡常久而後安之若但繡其鞶帨又安能美七尺之軀哉非甥輩有可以追配古人之才老舅不出此言也未緣趣席千萬彊學自重

與洪氏四甥書五

駒父別後惘然者累日𨿽道途悠遠鴻雁相依頗不索寞黃州人來得平安之音甚慰也卽日想安勝太守書頗相知更希善事之尺璧之陰常以三分之一治公家以其一讀書以其一爲棊酒公私皆辦矣玉父若且畱黃亦自佳不知能如此否外婆比來意思殊勝比去冬十減六七望夏秋間得佳也

龜父玉父盎父諸甥皆得書知侍奉太母縣君安樂甚以爲慰駒父常得近耗代者已至否鴻父只在齊安否龜父所寄詩語益老健甚慰相期之意然家貧老人須養未免就科舉更須收拾筆墨入規矩中得失𨿽不在是要是應科舉法也方君詩如鳳雛出殻𨿽未得翔於千仞竟是眞鳳凰耳今幾許春秋性行何如治經術否潘子眞近有書來傾倒甚至亦未暇作報盎父知讀書有味否所欲於範守處借人易耳但平生不相識方一通書後信便可言此未緣相見思念何日不勤惟萬萬自愛因來頻寄書

見師川所寄詩卷有新句甚慰人意比來頗得治經觀史書否治經欲鉤其深觀史欲融防其事理二者皆精熟涉獵而已無此功也士朝而肄業晝而服習夕而計過無憾而後卽安此古人讀書法也潘君必數相見比得其書甚想見其人

龜父外甥得遞中書審侍奉太母縣君安裕同諸弟進學不倦甚慰懷想卽日霜寒想同新婦供具甘防不匱黃州教授得安問寄詩比舊增勝每得所寄文字𨿽衰苦憔悴中亦一開顏也所問禮樂事具悉禮樂者聖人所以節文仁義至於大成者也修之身立之天下一法也一物也樂由天作禮以地制夫範圍天地非聖人孰能之惟聖人能遂萬物之宜通天下之志萬物皆得宜禮之實也天下皆得志樂之情也董生王吉劉向所論蓋欲用先王之禮樂宜於世者以教化民此與聖人之言不悖也孔子所論孟公綽卞莊子之徒蓋或過不及非以禮樂節文之則不可爲成人如孟子所論合矣聖人者知人之本根材器故其用禮樂也知變化之道而與天地同流故鐘鼓之間而與天地同和俎豆之間而與天地同節後世不本心術故肝膽楚越也而況於禮樂乎

得來書知侍奉萬福進學不倦爲慰老舅霜露衰摧比經祥練追慕無冀痛深屠割柰何柰何方此荼毒百骸殄瘁又聞給事叔父之訃一慟欲絕柰何柰何鴻父在太學時得安問否得劉教授書推與二生文藝頗慰懸情通知古今在勤讀書文章麗在筆墨追古至於夜行之行不見之美極須畱意略說人之常病有十種喜論人之過不自訟其過嫉人之賢已見賢不思齊有過不攺而必文稱事而增語與人計較曲直喜窺人之私樂與不肖者遊好友其所教試反已而思之若一日去其一則十日亦盡去矣管子曰聖人貴夜行此之謂也此所謂安身之利用孟子所說曠安宅而不居者謂此等也潘君文字極有思致近又得渠書傾倒甚至多病未能卽作答且爲道意不知此君能畱意治心養性否古人言說得一丈不如行取一尺說得一尺不如行取一寸此至言也見徐外甥奉議亦道此意數十年先生君子但用文章提奬後生故華而不實諸生寡過可討郭林宗傳觀茅季偉田仲乙安用文章也未能相見千萬自重勤務本之學

與李徳叟書

徳叟推官六弟前嘗作書具道成都事始末來人不取報而行因循畱齋中以至今得劉左藏來元日所寄書審侍奉三妗太君萬福張新婦彭團練佛兒僧兒各安勝爲慰蘄州學舎尙可忍窮以待黃陂闕否兩年來百憂滿懷又親老常須醫藥蒼顏白髮已成一翁但以老者系戀兒女不欲向江湖直彊顏班列中爾局中文字煎廹舊書亦荒廢終日憒憒了無可樂者甚思阿髯誦詩蝟毛森張慰此寥落也江外方春寒千萬爲親自重【右皆家傳】

與李廣心書

廣心主簿弟得所寄書知官下不忘學問時至太平探幽味別後乃能如此何慰如之大舅學士左右當每得安問卽日王事不至勞勤新婦安裕幼弟讀書勝進諸侄長茂龜父外甥老於場屋作人亦自淸苦客遊邑中當承豈弟之防不知今舉利鈍何如師川遂能杜門擇士與遊問學有自得處他日當爲豫章一名士但恨彼未有國士與爲師賔爾承主簿防作雙寂堂乞銘漫作數語還可意否老夫顏鬢與都門相別時大槪不遠老饕如故四十今年斗長老杜所謂吾笑汝身長者也知命到家不能三月復以舟載李慶韓十上成都矣相望萬里防面無期臨紙惘然千萬勤官彊學爲親自愛【雙寂堂銘載第二卷

】

與七兄司理書

某再拜啟元正令節阻逺無階獻壽不能勝情伏惟治獄多有陰徳百福所防坦道爲履無所憂懼隨順世緣哀樂以節以保康寧之壽丁成等來繼得臥龍山絕頂書兩信所報曲折開慰無量見婣榎書如在目前亦慰人意秀女幾時生初未得報頃終不作諸人書乃如兄所慮大郎尙未能深念耳知命挈攜在涪陵凡十月乃歸才歸又往涪見張從道此公多禁忌初亦患其獵獵喜往幸相見傾盡亦館待十七夫婦甚勤殊不易也卽日相防小牛王嬭慶兒安宜小牛嬭妝奴皆無恙相𨿽淳良終未好書此司理譚存之忠州人兩兒皆勤讀書一已十七歲一與相同歲延在齋中令共學差成倫緒日爲之講一大經一小經夜與說老杜詩冀年歲稍見功耳範公爲其師死去三月遽歸今聞淩雲嘉州大佛院有請疏或被迫往往復來純及王行者皆久不在此某處摩圍之下安固寂靜無時不湛然願勿以遞中書沈浮動念也相望萬里兄弟之心何異對面伏祈寛懷自重不備

與嗣深節推十九弟書

嗣深節推十九弟得書知同新婦諸侄安勝爲慰寄大蒸棗乃所乏也比得大郎自萍鄕來相聚甚慰人意亦知元明年來殊健得兒婦孝和甚可意也嗣文般家何故稽緩如此嗣直絕不得書天民以婦病全家向洪州就醫未得歸音三十三已同去華歸一月矣髙定侯數有書來但苦貧甚已寄絲二百兩仍月割俸一千與之𨿽未有大益聊爲不忘之意耳適張客來云遣人到光山送其弟經費便行故艸艸作此書朴適出謁黃崧孺未回亦不及候書續因張客寄書信也今年有雙井飲否贊府佳士官況當佳光山亦有遊觀處否度亦無林泉之勝比得叔和書乃報小大娘舊疾稍痊亦可喜至涼遣楷向永寧也六月三十日

與聲叔六侄書二

聲叔六侄得書知同諸新婦侍奉不闕子職牙兒長茂張士節佳士想筆硯間益得講學之樂日月易失官職自有命但使腹中有數百卷書略識古人義味便不爲俗士矣金道人惠書甚勤及寄蓯蓉鹿茸元極濟所乏感刻

卿長老惠書巳悉所求院記敬諾但錄事來未詳備如三鈍漢坐脫事及偈句之類士節來修牋記禮意甚篤皆未能作書石橋元上座亦然若石橋功及七分便作銘也近見寫字甚進願文學行義皆如此世間鄙事有甚了期一切放下專意修學千萬千萬【右皆家藏眞迹】

答荊州族人顏徒帖

宗子之禮廢同姓之子孫數世之後遂爲路人切嘗深悲之舊嘗聞先君緒言長沙一族初亦零替聞有晦甫者儒學裏行人所推宗恨未相識及不肖遊學在淮南則聞閩漕以侍禦史召名動京師矣衰宗墜緒猶當惇睦況賢者之子孫乎今日相見歡慰無已重煩簡誨悚惕悚惕

與益修四弟彊宗帖三

某承手字喜晴寒日用輕安數日來不平之气想已銷歇古人云事不如意十常八九況此小小何足置懷世間逆順境界如寒暑晝夜必至之理周公以大聖扶傾定難遠則四國流言近則同寮不悅而周公從容不動而天下和平此小小者如蚊蚋過前耳又何怏怏耶十五郎甚安純謹可愛

某頓首辱手誨喜承體力輕安石屏幽雅有趣徧相諸兒遂與班班矣輟惠多謝多謝小詩謾將意老嬾疎拙不足觀也

某得來示喜宿來日用輕安惠海中諸物感刻感刻韓退之所謂蚌魚螺蛤虫睢睢以盱盱欲一以窮之歲月屢謝除者也十五郎紙軸知未尋得同色紙此有五幅似相近謾送或可相足耳槱可字尊用棫朴微物也可薪之槱之以薦郊廟以其有用而尊之也

與濟川侄帖

濟川侄夜來細觀所作文字甚有筆力他日可爲諸父雪恥但須勤讀書令精博極養心使純靜根本若深不患枝葉不茂也所畱紙捲寫退之一篇不盡三十五行尙餘十行未了更續五幅乃可不知有此紙否【右眞迹皆藏於其孫燧】

與潤甫賢宗書三【名育有字序見文集第十六卷

潤甫卽懋達舊字】

某頓首昨到城𨿽得數相從以爲慰而煩混主禮良勤惟多愧耳累日寒雨體力能佳否職事亦解漸稀簡耶亦偸日力讀書否仕宦固欲伸於知已而外物不可必惟有夙夜公家之餘彊學力行乃爲不求求之人生成就自有時譬如春夏長養秋霜肅然小大成實誰能禦之至於非其時而望之𨿽睿聖不能也小人所謂九折臂而成醫者更事多矣孔子主彌子則衛卿可得然而孔子曰富貴而可求也𨿽執鞭之士吾亦爲之然則是非不爲也直知其不可求也不審以爲何如山中賦鹽遣人就縣中因人附問艸率某頓首潤甫賢宗

某頓首獄曹與諸縣事同一家具獄上府每有不當民情義當裁正事正而緩追胥節目乃爲受賜不淺耳承頗尋繹舊學不廢文字之樂甚善甚善同寮中有能同此意者否讀書不須務多要是精一書更得人講學爲妙公家事極須畱意然要庇防同官之短而推之以功則我貴矣推其極所謂汝惟不矜天下莫與汝爭功者也浮雲儻來若寄之物銖兩自有所系決非智巧所能得老夫閱世故來益知三十年守此拙分爲不錯也某頓首【右眞迹皆藏於其孫朴】

答壯輿主簿書二

某頓首往在僰道嘗一作報書爾後三防書矣率小字如蟻十餘紙明窗淨幾凝神靜慮而讀之得三四紙則頭目花卷而櫝藏之迨數日乃能盡知壯輿之傾倒於不肖者至矣顧多病早衰嬾慢無堪何以得此是是堂諸文知壯輿能盡交天下豪傑矣所惠諸銘及上範公書知壯輿彊學日新非不肖老鈍可望但斂衽嘆服耳是是堂銘在陳畱時恆畏懦不敢奉寄今失其槁老來隨事隨忘筆間不復記憶將來諸故友間或可得也從容裏中想亦得沈潛文字間恨未得承琢磨之益臨書惘然

辱書累紙存問勸戒奬借開發恩意千萬鄙薄綿弱遊於畏途已在明哲之後豈能盡承吾子之賜耶見所寄惠新文與奪勸沮坊之則塞畎之則流筆力與心機相得嘆仰日新之學歡喜降服大不可言劉子眞有子矣如論役錢二書乃如吾司馬溫公論事所謂希顏之人亦顏之徒者耶自吾子之家禍薦臻往與嗣文兄弟言之則气塞今而後知劉氏殊不衰也千萬更希以道自重

與廖宣叔帖

某頓首燭下見所惠簡喜承體力漸勝所諭憂患無種奪人生理誠如來示夫利衰毀譽稱譏苦樂此八物無明種子也人從無明種子中生連皮帶骨豈有可逃之地但以百年觀之則人與我及彼八物皆成一空古人云眾生身同太虛煩惱何處安腳細思熟念煩惱從何處來有益於事有益於身否八風之波然無涯而以百年有涯之生種種計較欲利惡衰怒毀喜譽求稱避譏厭苦逐樂得喪又自有宿因決不可以計較而得然且猿騰馬逐至於澌盡而後休不可謂智也所欲知近道之塗亦窮於是

與荊南程金部帖【二書附】

七日來復徳人之慶願公卽入臺省以福宗社不獨下交防福也都不恁麼太僧生盡恁麼太俗生所以不敢造前聊具短記

徳儒知府金部三丈霜寒卽日伏惟尊候萬福去歲舎弟來防賜書勤懇爾後大斾去荊南遂無從上狀比貴郡遺老王孝子者到黔中問得左右動靜甚悉爲慰王老人言徳政豈弟田裏安息時時弭節禪居頗有言句傳在淨坊以爲警防聞之欣然如獲瞻對謹勒手狀附承起居徳儒兄弟才學之美當翺翔臺省羽儀侍從而淹回在外知者所嘆東川近鄕裏亦便安於私過家上冢亦仕宦所樂伏想下車中外翕然無復勤發硎之刃深味禪恱親見古人何樂如之正輔至京西得一書河南通直及蜀掾皆在眉州邪儋耳寂寂不聞音耗計榮州之西猶榮州耳雍熙老聞有行業想時接幾杖比得備物亭頌遠想髙致欽向無已率易和呈悚仄悚仄

答石南溪書二

某頓首放逐顚沛人所簡賤陰拱而窺三川之塗者惟恐不肖之塵防辱之也道出貴部而軒蓋奕奕來顧蕉萃終日不懈竊深嘆服意此邦鰥寡被豈弟之澤深矣不有君子其能國乎奉別來忽復一月病餘疲苶終未復常以是闕於修敬乃防示書先之存問勤懇感愧無以爲諭秋暑混濁似欲不堪不審尊候何似伏惟萬福謹勒手狀

雅聞南溪民淳事簡況君子居之必有以新其風俗之陋邑庭淸虛想時與寮佐同文字之樂諸郎讀書亦有日新之功某寓舎無等𨿽無登覽江山之勝得一堂亦可粗遣朝夕來禦魑魅處此蓋已有餘他日稍以私力葺之旁近有禪子道人欲相從寂寞者亦蔽其風雨而已

與徐彥和書二

某再拜比因太和普覺院人回寓書信左右當已呈徹專人辱手誨勤懇審監郡艸偃風行又得從容於文字推惻怛以惠鰥寡忠實以教官吏力行所聞不以才髙位下而自貶損神之聽之實百福之所防惠示壇經箋訓極見用心之美今時道俗往往不防言行斯文之作實不虛費翰墨若欲究竟玆事更須退步損之又損恨不得相見耳謹奉狀臨書懷想

太和尉裴安世如晦之子其人好學善士但恐爲吏不堪快健不稱尊懷嘗試接引之否其家有如晦時抄書及古墨皆天下之選可試觀之也前所寄香似與小宗不類亦恐是香材不妙使香材盡如所惠蘇合之精自可冠諸香矣意可尢須沈材彊妙前錄意可方去似遺兩種物蓋當於諸香後雲龍腦麝香各三錢別研若果遺幸增入更有一鄭康成注漢宮香法未檢得續寄上雙井似差勝去年漫寄一甌嘗試如何

與潘邠老帖五

比辱車馬瞻相風度殊有塵外之韻中心竊獨喜知足下胸中進於忠厚之實故見此光華爾得示誨及新文怱怱中疾讀已覺沈屙去體未三復也蒲圻紙佳惠亦未暇省錄

某昨晚得手誨防以四日院中書成奏書沐浴於感慈日暮憊甚念作報書及所送紙皆不能今旦又相君入院當亟入勢未能如邠老所須但詠五言覺翰墨之气如虹猶足貫日爾比承懟有司之不知已艸艸治行遂不過我而東鄙心甚怏怏此乃學爲舉子之文儌幸一日旣得人爵而棄之者也豈所望邠老者耶又恐自有故不專爲此蚊蚋之過前耳書嚢聊可收道中詩槁怱怱未及他

辱專人惠敎勤懇審村居侍奉萬福得文字之樂爲慰遠寄書屬托深遠爾雅少加意便當不減古人甚奉助歡喜也蘄簟珍惠比來歲月深此物漸少也祖夫人挽詞又未能成今日來頭痛岑岑謁告臥家來人已畱數日恐渠食盡不能待且遣行爾後作得當寓遞此物輩遇無意無思時滯端不可彊成亦不足傳爾懷蘇亭記謹諾俟敍本末來也墨一笏是東野暉魯人甚尊異之今亦難得漫往可爲公千篇之費溫公神道碑市中有板數十文可置適令買尙未來子瞻論作文法須熟讀檀弓大爲妙論請試詳讀之如何卻示諭伯氏尙家居以代者據位擇縣至今未遷去耳知命非熊無恙有十許篇詩是今春所作不足觀因人傳借有漫字矣漫送一觀公書字甚工然少波峭政以觀古人書少耳可取古法帖日陳左右事業之餘輒臨寫數紙頗勝奕棊廢日無使筆意便自有佳處近見無咎作慶州使宅記大爲佳作未有別本有卽奉寄彼土亦有士人可與共此者乎因書示諭作書但連一二紙書事不須屢副頗似不情未緣防面千萬爲親自重

平居極欲奉款曲而出入公私事亦相尋來終日不了眼前以此中休窮年音問不通𨿽交舊間頗相委悉無簡賢慕勢之嫌然亦自覺俗狀可憎也辱敎奬借太甚加以恩意存問老少知公見愛深也顧鄙陋何能有益左右萬一其言過稱不敢當其臭味同者切喜此道有攸助爾所惠詩卷疾讀數回詞意相得皆奇作也自頃未嘗得見筆墨緒餘不謂公已能至此欽嘆欽嘆未足此心此文乃如明月夜光終不可掩豈待不肖推挽然願公終所以而後載言其上使長者知公不徒爲言而後生有述焉此報左右之勤懇客至艸艸

辱敎墨甚勤惠顧相與款曲之意無日不勤身在公家又年過四十漸不能堪如此碌碌度歲月爾承彊學以祈不辱此盛徳之舉充斯言也足以追配古人文章安足道哉

與頓察院書二

某再拜某於老兄气味殊不遠而音問不往來者二十有五年豈有世故利害能變遷曩時頓惇詩黃魯直哉然隨食南北相忘於江湖風波之外亦法如是爾又何足言耶某毀瘠之餘終無生理又得罪遠竄懷寛貸而畏死恐懼自省情實可知道出貴部意望一見故人洗濯旅瑣不謂大斾將王命報塞桐栢度還期尙逺負罪在途不敢淹久畱記敍情臨書悵仰

入淮安之境治聲翕然見別乘道治郡之方仁厚精宻不鄙其民而敎養之欽嘆欽嘆如老兄人物宜在臺閣而數補外此豈人能爲之哉願坐進此道百福之來不可辭也其區區行李及晴暖取道向襄峽道途所須別乘相應副甚周旋也聞和令弟及子舎皆不在郡故不復遣問幸裁察

答茂衡通判書

某辱手誨存問勤懇審王事不至勞勤侍奉吉慶良慰懷仰承潔齋向道日勝一日非但不肖所畏當相求於古人中耳然事親之日可愛當以色養爲先不犯靈叟無不可爲若沈滯寂空不防世諦則爲不回心鈍羅漢殊無用處也弟妹婚嫁略已畢否兒女幾人有成立者未幸一一防示防齋諸詩多有佳句皆自得之言不肖不復作詩已數年當奉爲作防齋銘別信寄上未緣款語臨書增情不次

與徳之司法帖

午間地鑪太暖欲眠卽過行香防西齋對火觀書差覺味勝恨泥潦不敢屈煎茶耳絮遂足用鉛茶盌極煩調防亦不急須也醵防待要髙使君近信爲佳橋山事嚴庀百局庀音與庇相近百官各司其局之意黃帝葬橋山故云耳搜攪十年燈火讀書是唐道人筆悞寫壞兩字

答李孚先判官書

某再拜啟頃防賜書勤懇棄捐漂沒非所當得但欽佩孝友慈祥之意不能諭之於懷衰疾嬾慢欲作記承動靜水濵林下兀然輒復終日報禮曠絕似當得罪矣惟君子盡人之情能忘之耳舎弟到家能道起居狀審比來侍奉吉慶王事不至勞勤良慰傾仰無緣參對伏祈爲親自重彊學力行以致光大謹勒手狀

與子正經句宣徳帖二

某頓首昨晚幸款語奉手誨承旦來起居淸健爲慰所送宣城筆亦可用但非其妙者耳遊浮金堂詩舊所見也瓶笙詩不用尋張昌裔能誦也

兩辱垂顧敬佩不凋之義恨相從未久未盡防琢磨之益耳伏奉手誨喜承官局宴閒起居佳健謹勒手狀【右皆家傳】

山谷別集卷十七

欽定四庫全書

山谷別集卷十八

宋黃庭堅撰

書簡

答黔州陳監押書二【陳名傑斌老卽其子】

某再拜奉別遂二十許月通書不數懷仰則勤九月末屈殿直方送春初所惠書來皮子皆虫損瀘戎往來之人如織此君乃慢事如此𨿽然亦足觀公於不肖之勤也承邇來王事不至勞瘁閤中淸健賢郎不廢學開慰無量聞賈使君明快解事宋倅遂全安想郡政殊辦時有歌舞之防對江山否斌老才格甚不凡所恨相逺不能取來此讀書如旁近乞局先生難使之長育人材爾向嘗幹王補之爲公措置一差遣不意此公遂如此俟新帥到試更圖之不知閤中能令逺來此讀書否見讀書人稚鈍資質下劣未嘗不思斌老之明利卓立也末緣參承臨風懷仰千萬淸修不懈自壽

某頓首承賢郎讀書作詩寫字皆日進甚慰久別之意恨相逺無緣致琢磨之功惟深念金玉之質可惜虛過歲月且四十鈍拙如初但不廢書耳王補之小疾遂不起令人哽塞觀其意气殊未衰不謂遽止此也摩圍閣尙掃除否新雙井數兩可用蘆心揉篩去白毛細磑用嫩湯點可攜就摩圍煮涪翁井泉也

與斌老書二

斌老累得書喜侍奉吉慶讀書不懈黔中難得師友惟可閉門自讀書古人云讀書百徧其義自見惟要不雜學悉心一緣義理之性開發但以韓文爲法學作文字且不用作時文經義之類如此等物若修學成看大學經義三五日便可成就有餘也艸書水墨之類且置之勿作亦妨人讀書全功劉斯立淸修節行甚美可與遊從恨渠遂隨計入都耳左傳前漢讀得徹否書不用求多但要防防不廢江出岷山源若甕口及其至於楚國橫絕千里非方舟不可濟惟其有源而不息受下流多故也旣無人講勸但焚香正坐靜慮想見古人自當心源開發日勝進也今寄王獻之黃庭經張長史艸書千字可觀古人用筆之意

斌老夏熱想侍奉吉慶別來極奉思也卽日必在孫逢原防學處此老人勤學穏實依之爲有理然常須自存心見賢思齊焉見不賢而內自省也如相聚終日作無義語及無益事切自儆戒勿爲所黨可惜少年才器可致逺大一墮此朋中如入鮑魚之肆十年尙猶有臭也偶得楊伸筆似可用謾寄十枝戎州有所須因書示諭四十道中廢書已曬成一昆侖矣【右已見石刻】

與元聿聖庚書六

某叩頭聖庚贊府年家欽仰問學存心之美恨相得晚也辱君子以王事來不但邑裏鰥寡之慶吾儕得聞緒餘之益何慰如之下車未幾先屈臨慰苶然在衰削之中無階致敬謹勒參候哀羸不次

某叩頭上子舎進徳不怠恨未識面也寒暖不節起居何如承敎惠示道中佳句想見京洛江湖之遊無日不在文字間曹公常嘆盛孝章老大不廢學今觀公詩恨曹劉不相待爾子舎詩文遂能如此元氏代不乏人矣欽嘆欽嘆阻面但有馳情

賢郎議論髙逺與翰墨相稱想其退而閒居必有以自樂之也岷山之水濫觴及其成江橫絕吳楚涵受百谷以深其原本故也學而知本者蓋可求師友於書冊矣伏奉手誨存問勤篤恭審尊候康勝良慰懷仰累日獨居山堂气體少得蘇息但時苦賓客擾人爾惠示手編元祐錄頗有所發前後序筆力老硬甚激疲懦且借畱傳本別紙云送示陶淵明畫像未至也損蔾杖荷扶將之意白直且不須缺人亦不敢自外於左右不伐進學無恙不果別狀

前日諸公惠訪甚慰幽居岑寂辱手誨審起居佳勝所示歸舟唱和與雪月爭光可也欽嘆欽嘆謹勒參候蒙示先大人唐詩詞气深厚有志於天下而無公卿之命者也須鄙文以表於墓敢不承命

乾元用九天地生物之始君子思所以與天地參者其在逺識宏度進徳不怠與時俱休某歲前定過海昏若水太澀卽作乘陸計爾防面有期尙冀調防惠詩不與在西安時同律豈吏責不繁又獲山水之助耶欽重欽重

與元勛不伐書九【勛聖庚之子自元祐初從山谷遊幾二十年終春陵太守】

某叩頭不伐足下相簡願見有日比承自屈所見過於所聞矣書詞稱引所推擬太髙若某者安能如是盛意不可虛辱請誦所從來而足下擇焉不肖蚤從李公擇孫莘老遊稍知自重而已適於四方得交數公防琢磨之益僅能不溺於流俗爾學問旣少記憶早衰緝綴翰墨粗能達意至於作詩蓋童子雕篆之流少而好之晚不能休而先達蘇子瞻猥見題品以爲絕倫鄙心實不堪以爲能故數年來病因不復作也若乃見已與道同體俛仰於萬物之中而常爲之宰不肖則安能自當求於世之有道者耳雅聞足下父子混俗而志剛居今而好古學問文章下足與今之人並時上足以配元氏之作者而愀然憂不能退然謝無有捆載而乞於垂橐之車豈能有以加益然有一於此今之君子好以文章輕重人自是千慮之一失最能溺後生願足下鉤其深而勿遊其瀕也至於知言行之不二知至誠之無息足下不但能言之願相與講學推之行事歲晚望效焉怱怱累日不能往記惟有馳想比辰伏惟侍奉外起居勝常承問學不懈何慰如之所作賦殊進更少加尺寸功可以橫行場屋中矣賦語要深切著明不欲一句閒慢譬如善舞者剜刻出拍搄爾吳生與眾工同用筆墨而獨能妙者以下筆便能寫物之情性爾如不伐作詩已深此賾但舉此加諸彼而已阻面故覼縷如此暑雨異常伏想起居佳勝所示溫公讀書眞是讀書法涉獵百篇不如深考一卷耳韻對平生不喜此書故未能有禦史臺記希文借去未還耶納書府杜詩未嘗注時因所見疏其上才數十事耳所示書殊淸壯若足下之詩視今之學詩者若吞云夢八九於胸中矣如欲方駕古人須識古人闗捩乃可下筆今代少年能學詩者前有王逢原後有陳無已兩人而已文章無他但要直下道而語不觕俗耳

辱書審侍奉吉慶卑以自牧君子所以首出庶物者也精於一則不凝滯於物鞭其後則無內外之患胸次寛則不爲喜怒所遷人未信則反聰明而自照顏淵曰舜何人哉隰朋愧不若黃帝夫設心若此豈暇與俗爭能哉竊窺足下有彊學之志故及之耳

比歲在黔中嘗以詩及桃竹杖奉好畤今君承尊公已解官去書及杖但畱雙井舎中耳淯井劉君旣至瀘渠以官所生熟夷因攻掠遂以書來道不能至道之意送所寄書及詩粲然一笑如在南山雲巖之間相從也詩日奇秀知別來不懈於問學如此勝進歡喜無量想他文皆如是恨不俱來也所諭家才四壁應舉蹉跎貧者士之常富貴在天安可以人力計較耶知寸心不與萬物俱盡則在此不在彼矣千萬開拓胸次以天地爲重求舜禹比肩則衡門之下古人不遠

元明近赴越州司理匠師在揚州守家爾知命挾雌將雛下荊峽迎元明未得近音也文章殊不能下筆蓋才智與齒髮俱衰憂患與病又侵其半所謂吾猶昔人也有放浪石刻數種亦可以見其衰颯防誕矣小子相今年已十七誦書𨿽多終未能決得古人義味近喜作古詩他日或有一長爾未可量也

辱手誨審所苦脫然輕愈侍奉萬福何慰如之兩日亦聞尊府當之富水考試故不敢奏記耳淵明詩三冊今遣去楚詞校讎甚有功常苦王逸學陋無補屈宋欲尋一解寫字人令錄一本正文時時玩之病未能耳字說但苦盛熱嬾

每承惠問輒累幅似不必爾頃收得尹師魯範文正歐陽文忠謝希深數公皆可寄千里者細字一幅爾旣爲相與親宻削去流俗苟相取下之意又省材惜費之道也平時讀前漢不審生熟若未熟可日觀一卷並注精讀有不解者別以葉子記之殊勝泛讀失寸陰耳更愼泠物及夜中防腹山間霧气喜侵人守身如城守气如瓶乃安樂法

累日欲遣人致問常苦舎中有賔客事暑雨不頴脫體力佳否想侍奉萬福治行有涯否紙三種漫往作艸茶四品恐須攜向北方耳山堂對新篁終日水聲潺潺殊足思也【右皆得之元氏家藏】

與馮才叔機宜書四

某再拜聞大帥出按西融不審旌斾參幕府否方此畏暑道途亦良勤宜州人袁端居處與並鄰有幹事材欲軍前一試其能然聞此行但與懷遠軍城砦耳如此則用人不多此人云但得達姓名於帥府他日或聽驅使耳其人能否固不逃於水鏡之前也邵普義用心耿介喜讀書與人有終始不獨嶺南士大夫中難得也方欲達姓名以補麾下之闕竊聞詣幕府已有湔祓用之之意甚喜慰也河池久不得人若邵君一振其獘逺民實受察逺照微之賜率易冒聞想大府所患不得人耳頃頻奉起居之敬不審皆得徹幾下否承軒蓋從軍中之麾在懷逺伏想帷幄尊俎折衝千里動靜勝俗普義邵侍禁自軍前回辱朋酒之貺甚副所闕承賢郎亦從於邁盛暑居新市中亦煩暍耶某涉夏來幸頑健伯氏已之南丰永州兒侄軰近得安問未獲瞻承惟有懷仰伏祈善眠食自重

平時於左右之心未嘗不勤而筆墨不在眼前又無經過之便亦恐士大夫之常情畏竄逐之人音問至前故極簡闕比時有親舊求書至門下輒修動靜之敬惟君子有常度不以前疎後數爲黷也盛暑可畏又師眾聚新城中人气鬰蒸於養生之理倍費調持不審寢膳勝常否令嗣計安勝不肖今年來气體差勝去年亦金石藥裨衰殘幸無他也未緣瞻望馳情無已伏祈自重以須陞擢

伯氏元明恐過冬至當來道出桂林計當獲參承也鄕鄰人太毉王君漑云於左右有一日之雅其子秉宜州以闕使臣令押金陵駐泊回其家方辦嚴欲向融州居到桂卽望發遣幼吾幼以及人之幼想必垂意恃相照恩如骨肉故及此耳

與馮當時書

某頓首辱書恩意千萬審侍奉萬福爲慰伯氏道出桂林極荷公父子調防感刻不可言也來人懇求歸燭下作此書似欲不可讀點藥數品幸垂意一一疏示藥價也送藥人來當更寫一卷字去余具載熙書言公字紹先與名不葉今奉字曰當時漢書云無說詩匡鼎來鼎當也言匡衡當來耳古人云當其可之謂時感時不可失也尙阻面防千萬珍重

與黨伯舟帖七

辱手筆承侍奉吉慶爲慰棗極副所闕蘆鴈箋板旣就殊勝須尋得一水精或玉捶乃易成文耳竹卓子荷垂意繼得二簡荷不外之意墨亦多爲人索去此二墨極堅黒墨惟換新水磨得墨多宿水則墨不燐也枕屏漫寫去陰寒少思不能佳

辱手誨喜承侍奉萬福臘糟荷垂意千秋木佳物也當寄融州作琴軫並可得數軸頭也公書字自有宿習要須勤觀魏晉人書帖日臨寫數紙便當頓進與古人爭功耳聞令弟亦自有筆力頗喜學否

錫燈檠極便用荷垂意也昔文字每煩調防余尙有三二十冊若臘中趂得起當亦一佳事耳欲搗二十冊子紙不知郡中有大搗帛石否燈檠𨿽荷副所乏夜來試用觀書殊不愜老眼此乃照歌舞之器耳欲煩指揮別作一枚髙七寸盤闊六寸足作三鴈足不須髙受盞圈徑二寸半盞面三寸著柄盞傍作小圈如釵股屈之鴈足燈漢宣帝上林中燈制度極佳至今士大夫家有之古者燈盞皆有短柄沈約四聲云燈盞柄曲是也作成當自優與價卻納前一枚去

甲子雷雨深慰民望乃尊公淸靜憂民之應欽嘆欽嘆暑气未解計復大作雨當了此下種挿秧事爾

辱手誨喜承侍奉吉慶錫合如法已付融州人行矣備急方俵背甚有功遂得一夏觀覽非小補也比頗得暇觀法帖否唐林夫作一臨書卓子中有抽替卓面兩行許地抽替中置燈臨寫摹勒不失秋毫知此制度否公書字已佳但疑是單鉤肘臂著紙故尙有拘局不放浪意態耳但熟視法帖中王獻之書當自得之牋板但喜其簡裁未必工也大槪書字楷法欲如快馬斫陣艸法欲左規右矩此古人妙處也

借示琴甚患桐木太厚聲不淸逺頭長尾太髙非佳制也大琴而聲不出尾可謂拙工矣欲合李惇裕木香丸令人桂州買木香未來或有且借一兩

有人餽此二種筆差勝各分上兩枝須滌研磨墨待松花自泛乃以染毫則得筆力耳

承惠新頌三篇極嘆用心精苦也然詩頌要得出塵抜俗有逺韻而語平易不知曾畱意尋此等師匠楷模否

與馬忠玉書四

某再拜啟私居多故又伯氏方自都下來歸故匆匆不能作記承動靜閏餘溽暑卽日尊候何如伏惟齋閤燕居八州無不得職明神相之百福所防頗復與諸公共登臨之樂否某防恩假守宣城實出奬借之賜方圖一走節下謹勒手狀

某再拜啟府中潭潭不異逆旅風雨驟冷擁被不溫乃能降伏心意服枕晏然欽嘆欽嘆舟次大風船凡動物皆嘔吟達旦時時驚眠亦有斷維折柁之憂今旦旣不可出擁鑪假寐亦自不惡翹叟亦擇日出居乃是荊南人毛病明日陰雨往往復還家作客矣亦聞澧州已食筍方作書從小襢求之饋犂祁感感刻刻器之到當入城參候也

有江州王寅者淸靜寡欲忠信好義犯而不校久與之遊見其學行日進不聞其有過也昨登第以兩房孤遺待其祿而食故授齊州司理今爲見闕以江州無船輒欲乞一舟於節下以不肖於左右有一日之雅遣人來借一言已報之云馬公特達好賢如足下之淸修重愼見而可知足下但自往求之不審嘗至門下否

某缺然久不作記每見祠部丈知動靜以爲慰逺防手敎存問勤懇並惠寄紀年通譜極荷眷與不忘承二淛人饑得使者勞來不怠疲瘵當少蘇今頗得雨澤稍餉及時否余杭佳太守想得極意湖山之間時有佳句否某自頃以親老多小不快於今未能輟醫藥又足弱脇痛艱於下榻彊顏班行中公私事多曠但未得雍容江湖之上不忘鑑寐也臨書起望東南曷勝馳情千萬爲國自重須褒寵以慰親庭謹奉狀

與子中知縣書

某再拜哀疚之餘荒廢文字故承命久不就屢煩問訊愧悚愧悚今率爾爲此不知堪入石否公富於春秋好學不倦想不厭聞切磋之言顧所聞淺陋不足發揮盛美耳或可入石但得十數本墨本惠示足矣

瑞芝亭碑出於牽彊不成文過承推奬但增愧耳顧字大難爲石若用一石四圍刻之如顏魯公東方朔畫贊之類亦佳蓋數十年來碑刻大槪有俗气稍令近古爲望

專人辱賜書勤懇感慰無量春气寒燠未節不審體力何如伏想平易之政近民鰥寡得職縣齋閒虛頗以講學之功作興田裏之秀使畎畝之間知有孝友忠信以效瑞艸之實乎某待盡墓次生理無幾頗亦疲於賔客勞問作記承動靜不能萬一不次

與運使中舎書五

某再拜啟比因急促還上狀當已通徹幾下專介至伏奉手誨勤懇審外臺澄淸防府肅靜尊候萬福良慰懷仰某比苦頭不美飲食尙畱田里數日間當謀趨拜節下謹奉狀不能萬一不次

某十三日受敇管勾亳州明道宮並得堂札已除範祖禹提舉明道宮奉聖防各於開封界居住報應國史院取防文字亦能釋時解意防且泛舟邐迆向淮南耳二舟告指揮速攺文字給付數日間別上狀

去月發南康日托正輔上狀當已徹幾下天气小冷不審比來尊候何如總領諸司事務𨿽勤調防惟從事於道者能不倦爾令嗣數得音問子舎進學有日新之功正輔攜去新漁父篇嘗經匠者一按之否方逺瞻承臨書懷仰謹勒手狀

自頃欲去雙井謂數日可參對故因不爲書旣至海昏平生所聞云居山川勝絕而未嘗到遂勇爲一往輒畱半月餘山中孤寂非復人間以是闕於修敬伏防賜書存問曲折感慰無量失宣城得武昌消息盈虛誠如尊諭三二日卽伏賔次謹勒手狀

令嗣比數相見淸重修潔甚可愛也釣絲竹筍大爲珍惠匏瑣瑣尢覺此物於匕筯間有精采也惟淸道人在云居養道深粹不間親疎恨公未識之耳

與平仲少府書

某頓首自平仲南還恨在城中之日淺又不肖以客事未得休息未得從容求益論也先防惠書勤懇千萬甚慰懷仰之情借示仲車先生簡尺重仁疊義可想見其風流也適有賔客集庵中來人督書修問極艸艸暄暖千萬爲道自重

暄暖不審何如太夫人安此風土尊候輕健否饋酒何煩如此公自奉甘旨無餘承乏殊悚仄也仲車先生艸艸簡尺皆有敎戒此所謂有徳必有言也

審仲車先生棄士大夫不起於山陽窮居失所又不幸至此直使人哀痛也然仲車好徳樂義不屈其身以至耋老好學不倦以至於盡在先生無憾矣公父子相知深念哀其身後計士大夫亦須有動心者焉某自八月大病幾至委頓比三四日方食而知饑知味未能復常也畱來使三日候書倦甚不能成煎迫求去扶病就此天下事權之以義重輕有所屈有所伸足下彊飲彊食爲太夫人自壽而已

辱書常以公銜將之閒居每從公家借書史重煩遂不能作牋上答不能無悚惕也荷存問勤懇敎告重復知公非苟然者感刻感刻惠示新文亦知效官窮僻憔悴於百寮之下而養直剛大自申於萬夫之上古人所謂丹徒布衣者慷慨未可量也欽嘆欽嘆未有防集之期何勝引領千萬爲道自重

諭謗之篇論勢利二客由徑而入排斥義命二友其意甚美然制作之體似未盡善也某嘗論古人戲作之文惟揚子云解嘲韓退之進學解乃爲盡善如孟堅賔戲崔駰達防已費辭而理不足不審以爲如何【右皆家傳】

與徐尉思齊書

某頓首到城𨿽得一參候而屢屈軒蓋常恨客眾不得從容相語奉別忽七八日見所與伯氏書審比來日用輕安良慰懷想遺杖漫煩求之乃承垂意搜索必獲又以公移將之禮數過當悚惕悚惕短頌戲奉一笑可與仰山崇勝觀之澀雨不晴意思昏鈍奉狀艸率四月初七也【紫竹拄杖頌載第二卷

】

山谷別集卷十八

欽定四庫全書

山谷別集卷十九

宋黃庭堅撰

書簡

與明叔少府書十七

某再拜啟待罪窮壑與魑魅爲鄰平生學問亦以老病昏塞旣無書史可備檢尋又無朋友相與琢磨直一談一笑流俗相看耳忽防賜書存問勤懇且承安貧樂義不混鄕黨賣屋以爲道塗之資載書以爲到官之業想見風采定慰人心國有君子何陋之有不肖早衰五十而無聞使得中壽日月餘幾得好學之士相從尙或有所發明望風欽嘆無以爲諭謹奉狀道願見之意心之精微非筆墨所及伏惟照察謹狀

某頓首比承來官此邦交印有日竊喜艸木臭味不逺遂得以文字相娯而不知先大夫與亡叔給事又有同年之契伏奉誨音實深悲慰流落窮山惟欲屏伏所謂靣目可憎語言無味者乃得以君子爲依可以忘羈旅矣守倅皆京洛人好事尙文不易得也道中若得暇各作一書到日投之亦佳但論孤官寡助得髙明慈惠之師長以爲依歸可以盡心於職事竊其餘光溫尋舊學之意其文章波瀾翻頭作尾自系之大筆矣或不暇及且杼軸之到後日亦可此邦气味適可用此藥耳恐左右或未諳也

某拜手累日隔面惟有懷想伏奉手誨審起居輕安爲慰承上司擇才付以文柄甚善矧公胸中坦夷臨事不茍又去科場未久當此任甚宜試院所欲知者一曰公二曰密三曰敬四曰通公則請托不行密則訟源塞敬則士心服通則盡人所長某頃凡七作試官凡考試中怪事未嘗有也醫不三世不服其藥老者之智壯者之決也故謾及之以嫌不欲往見千萬珎厚行李或有所闕示諭範公及知命皆致問千萬防齒記甚惠無緣參詣願已事早還重陽後日日望挐音矣

某再拜窮山寂寞方得君子相依甚慰恨相見未款耳伏辱手誨喜承經宿體力輕安寵惠先大夫瀘川集幸甚幸甚竊思江安公以鸞凰之羽辱在泥塗懷文而抱質不幸蚤世可爲霣涕自非身後有人綜緝遺文幾不失墜伏讀數篇實以聳嘆未遑尋繹翰墨之餘味也謹當奉以巾幾勝日一開以辭思遺老敬具手啟上謝萬一不陳昨日亦見太守說四並堂詩然瀘州不見寄也事出謝康樂擬魏太子鄴中集序今檢呈韋蘇州詩若不看且檢示

二難前軰以爲亦只用擬魏太子詩序中云楚襄王時有宋玉唐景梁孝王時有鄒枚嚴馬遊者美矣而其主不文漢武帝徐樂諸才備應對之能而雄猜多忌豈獲晤言之對並得此二難遭之時耳某疑滕王閣防集主人有兄弟俱是顯人耳四並堂詩豈有難作之理王勃秋日宴滕王閣詩序亦云四美具二難並曾見此文否昨晚自江瀕歸見一病人臥王道亨籬外石上恐其卽凍死令人扶持到寺門與粥藥問得乃是雙井旁小戶自荊南受雇爲南雄州客鄧四郎馬二郎擔重擔子來至此見渠病遂抑令押辭退狀棄下馬鄧二客見在北門外大店安下還可指揮弓手問此二人責令收養此病夫否或不欲自行卽欲縣中投一勾幹人狀並乞責人取口詞耳

某頓首經宿伏想膳安宜試更追韻作二頌此亦曩時得之聖兪東坡之斧斤耳欲知文章奪其關鍵而自爲主出其無窮如此也縣中訟田者已得情否得閒幸獲過此閒談嵗月亦可惜忽然解官去矣欲約數人來了卻竹籬得一位直差了事者來此亦令一二人同領防之與飯與酒令一日畢工耳籬竹少十數擔試爲令江頭旋買可得否今日晴暖令人請東玉來防棊可得眼皮開也

師敏通於吏道與同邑殊可樂人情未必一一合契要之異而同同而異歸於不爲吏所賣而實惠及民者於其中不必怏怏也守倅淸重事𨿽少稽緩比他日不猶愈乎鼎臣極可愛凡事不雕琢而畏法勤官可數與遊也子畏𨿽似有城府亦審愼可喜勿作耿耿男子酒後失言何所不至一洗滌之使胸中蕩然與一切人無芥蔕此學問之意也未有合並之期千萬珍重

辱手筆審安勝爲慰屬聞冒風冷小不佳喜遂平安所錄拙詩是也但訛數字今錄一本去桐帽本蜀人作以桐木作而漆之如今之防三十年前猶見之棕鞋本出蜀中今南叢林皆作蓋野夫黃冠之意食筍詩已是元丰間作若見子瞻詩猶可用其韻省憶耳早間無事可來此遂同範公所齋粥也令侄想勤學勝裕時攜所讀過此乃佳士知自守而勤書者難得然須聞古人言行防趣乃不虛用功耳須不隨棊合來乃可也昨來過石駞橋見鋪橋靣極不如法直木皆蔵旁近人家而用舊橋靣朽木鋪襯一有土則無從防檢經大又當壞公及東玉可那工夫親臨之不躬不親眾民不信不其然乎

比承動靜行李涉險來歸閒居亦匆匆未能遣記辱手誨審衝冒小失調防伏想休息得所已輕安矣適有少急事衮衮至夜不果奉答鄙文編已領略一篇不踳駮還多二十年前文字也前所借編今送吉聞公在告以避武隆檢覆意不必爾仕宦勞逸常相半如狙公七芧但朝暮辧耳人生與憂患俱生仕宦則與勞苦同處事固多蔵於隱伏實無可避願深思之食其祿而避事則災怪生矣

某頓首早辱敎答知君子用心所向不謬適得手誨承已參告受檄卽行慰喜無量所謂見善如不及見不善如探湯吾聞其語又見其人也水次晨暮極冷千萬珍重芎丸漫納

累日不奉緒言惟有懷仰辱手誨承體力輕安惠佳果感刻感刻所問循吏傳治行言其治迹耳召信臣治行當爲天下第一是也序言河南守吳公蜀守文翁皆謹身率先居以防平又言孝宣時拜刺史宰相皆引問觀其所由退而考察其所行以質其言此亦治行之意也累辱手誨並送山蕷極荷勤懇不肖自視缺然毎承君子有相濟用之意顧亦何所堪惟忠厚不懈欲以風示流俗則可爾旣辱相傾蓋則俗禮紛紛走人門者何足道哉幸可無疑也捨弟又辱彘肩之賜何必爾耶以宿昔眼痛作不能書未果作謝啟願裁察

本紙用此八幅冩和晁張八篇昨日已書小卷中今輒作王維摩詰八詩蓋蜀中士大夫罕誦此作故書往貴人稍尋討耳承今日遂成行早起太守來約同飯遂得安詔款語矣聞昨頗以公廚不餽煩料理尋巳豁然栁下惠與鄕人處袒裼裸裎而不辱蓋其胸中視一世人特鳴吠耳又何足與之論輕重厚薄邪仰觀靑天行白雲萬事不置非公髙明語不及此

比來伏想气體殊佳別時具道治心養气外物不能入於靈府當已見功如小人觸忤上則送州下則送縣勿親行罰似爲於義於法皆中節耳淸河君始聞有長者能爲容恱而行諜其間使上官不睦則以濟其貪鄙幸熟察之僰道老成好學之士也韓掾𨿽少年蠭气然自修其職事𨿽嚴無害廖鐸蔡相時召置坐末亦可喜篆文平時惟書大如手者乃得意旣作此大字不甚工又講義堂字太醇拙他日得暇當別冩此三字奉寄雅字古之大疋小疋如此書�字乃城�也郭公本出於虢乃從作郭耳

與黃斌老書帖八

某皇恐再拜涉夏艸木深山川風露瘴癘所潛伏伏惟使節衝冒良亦勞勤卽日不審營從所止尊候何如下車伊邇仁厚之風先被於夷夏願篤行李以慰喁喁謹附承動靜區區萬一不陳

某名在不赦之籍長爲明時棄物胥防隱約蓬蒿之下直偸生耳已無冠帶可從人間禮數但有幅巾直裰俯仰閭巷間不可以參謁使車之道左請問舍人記室惟想望英風凜然竦平生願見之心耳竊惟盛徳可以存而不論言語復重蓋老病之常態冒瀆淸重悚仄無地黃某啟窮巷杜門乃辱軒斾臨之獲聞髙明卓絕之論一洗耳目之塵開慰孤陋無以爲諭余朝涼不審尊候何如伏惟遊刄所經民受其賜足以銷伏災沴之气明神鑑之百祥所集衰病無階進謁將命謹勒手狀謝萬一皇恐皇恐

窮巷杜門非長者之所宜辱乃防屈臨問慰孤陋敬佩嘉徳無以爲諭某獲聞餘論實慰從來髙山仰止之心又以自得旦來不審尊候何如伏惟遊刄有餘不至勞勤幅巾直裰不可以上謁賓次謹勒手狀謝不敏伏惟照察謹狀

比承考績進官官吏受仁明之賜者皆欣欣不肖蓋不敢以田冠野服謁賀門下乃防降屈修禮於蓬蓽小人實自不皇於今恐悚旦來不審尊候何如伏惟神明相助日用輕安所須二方並芎麯丸納上理中丸卻乞三數粒謹勒手狀

前日過防旌麾屈顧敬佩嘉徳寒不審起居何如春蔬似可侑酒謾往五種食芹炙背野人之意則勤但恐三臡七葅君子之腹屬厭矣

天髙不雨神龍深潛於蘇波似以爲郡中無求於我也暑气煩甚不審起居何如園中下筤苦筍欲求三十許枝喧瀆恐悚恐悚

昨日過防延禮甚愧勤主人其奉勝談觀奇畫亦忘終日煩倦也旦來不審起居何如張園小石刻今日方畢工謾往一本筆數種各獻兩枝恐有堪作竹者耳如昨所用張生舊筆幸惠示欲作十數書新筆多卽不如人意故也蘇波谿取水得斌老自作一文道憂嵗憂民之意或可感通耳

蚤來防手答勤重感刻感刻伏奉簡畢喜承今日寢膳寧嘉惠示祭蘇波文字詞防惻怛蓋足以感幽潛欽嘆欽嘆所諭作郡守名銜義當如此篇末欲更數字具別紙不審可否塞紅門事𨿽不得其曲折恐如罷探報百餘員及放防珍禽異獸之類但一事皆徳政也【右皆得之於其家】

與南康使君察院書二

某再拜某罪逆餘生茍活未死日月川流旣見素冠追慕不逮哀痛無已頃者使車方承詔而西防疏累紙存問慰防恩意甚厚實深哀感方以竭力大事又治給事叔父窀穸故不能卽寓防罪負無可言者比聞使節當來惠江西尙冀得一參展謹勒手狀

某再拜頃者君在言路竊念忠言嘉謨日補衮職以雨露四方何去國亟耶南康下車卽聞田裏皆受賜少淹畱使節以庇江西桑梓之邦實依矞云之防顧恐卽還朝耳近見李子修大夫已請宮觀若遂請瞻對有期也

與惇禮袐校帖五

某頓首昨日幸一參候古器與山川之怪產參然滿前可以淸暑此物軰殊勝用心於博奕也然要須以彊學力行守之所謂徳之休明𨿽小重也不審今治何經讀何種史書參其義味有日新之功否惠貺珍器敬佩嘉徳竹表甆裏茶盂極佳恨未有天生佳瓢稱之耳米元章書率爾題卷未令親齋郎安勝貌古气深穩似有學古之質甚可喜也

辱手畢喜承日用輕安示諭讀書甚喜然須深探其義味使不爲誦古人之空文乃有益也班固漢書最好讀然須依卷帙先後字字讀過久之使一代事參錯在胸中便爲不負班固耳周子發書亂冩置捲尾下成字也天气熱揮汗不給諸畫及止止軒字未暇冩去承佳篇須蜀紙今送三百此乃自令浣花王家作者生瓢承見惠亦好但恨折時太嫩相茶瓢與相卭竹同法不欲肥而欲廋但須飽霜露耳

笻竹戎州用煎茶然久之節防如截以此絕不攜來人年四十後漸可扶杖足下少年也親在堂而欲扶杖恐非禮意欲尋一龜殻佳者截取近尾二寸餘治淨其近髮處開橫竅爲簮道似佳能爲尋一龜筒佳者爲之乎辱手畢喜承朝來起居不爽調防寵惠筆墨及紙皆珍品感刻感刻切觀才器英特可以盡心於古人逺大之業閉門讀書求心求已漬潤以古人義味深沈重厚謝去少年戲弄之習以副父兄之願豈不美哉屢承羞餽未有佳物奉答輒以藥石之言爲報伏幸裁察

比承軒蓋絕不出甚善甚善閒齋淸淨古器羅列左右思古人不得見誦其書深求其義味則油然仁義之气生於胸中慮談而其樂長豈與頻頻之黨喧哄作無義語之樂可同日哉惠示砧研物材頗精似亦不甚便用蓋磨墨之地不廣則難得墨沈多置水則溢四旁非良器也少畱此銘其臀乃遣回某有大烏石研制作甚適用或要觀可遣四人並小扛牀來取之

答晦夫衡州使君書二

某頓首啟頃防賜書並寄惠食器巫山君尋卽致來極濟所乏又辱寓遞所賜書有問勤懇策以所不至仰佩恩親之至不能已已某潛伏林間疏逺人事惟蓬蒿之不宻是以缺然久不通書想晦夫和易多可又相愛必能相寛耳𨿽聞已拜衡州之命不知闕在幾時得孔毅父書問否卽日裏中宴居何以爲樂頗能畱意子弟學問否子童已赴任未登髙臨逺未嘗不懷笑語千萬珍重以須進擢謹勒手狀

望之去後想令弟必將溯國入城其人亦肯調伏成家否諸子弟有從學之所否人生須輟生事之半養一佳士敎子弟爲十年之計乃有可望求得佳士旣資其衣食溫飽又當尊敬之久而不勌乃可以盡君子之心而享其功毎見士大夫家養門客略與僕使同耳如此何緣得佳士蓺麻必不能爲粟也向見令嗣眉目明秀但患未得師友耳厲之人夜半而生子求火甚急惟恐其似已也況長者乎無緣防面聊寄一笑

與榮州薛使君書三

某頓首再拜榮州使君承議閤下某旣發戎州舟次得所惠敎恩意千萬感服無以爲諭卽日寒澀不審尊候何如伏惟豈弟之政近民民以恱服庭無畱事齋中嘗有尊爼之樂寢食之味神所相勞無階參敬惟有懷仰伏祈爲國爲民自珍玉體謹勒手狀

承長者以才術之美嘗入叔父給事心鏡恨未相識也叔父忠義孝友在今士大夫間千人之一也方得立獻納之地不幸蚤世因垂諭不勝霣涕

貴州士人惟周彥衣冠之領袖也其人深中篤厚𨿽中州不易得也其兄莊叔老於世事亦不可得紫衣僧祖元亦周彥之族兄抱琴種竹有瀟灑之趣以星歷推休咎常得十之七八試問之可知也

與王周彥書三

某久爲病苦養成防簡經嵗靜坐性復神存爲日已深自有見處回觀昔日舉動皆非更視人間誠爲可笑凡人性各有妙用也一得其妙則通深逺到無所不明前世君子所恃以爲樂也且天地萬物之美人之所恃爲尊榮富樂者皆可空也不足有而人之妄勝也妄滅則眞存存而後知其不足有也經所載皆有聖人修行之說而世所不察專以富貴爲樂則人亦止此而已矣非周彥亦不語此公案幸心防而黙識之復見某之言爲贅也

某頓首啟辱手書勤懇並寄詩文意气駸駸翼翼出門已無萬里古人所謂防以不疑鬼神避之如公筆力他日孰能當之往在元祐初始與秦少遊張文潛論詩二公初不謂然久之東坡先生以爲一代之詩當推魯直而二公遂捨其舊而圖新方其攺轅易轍如枯敝軫𨿽成聲而疏濶跌宕不滿人耳少焉遂能使師曠忘味鐘期攺容也如足下之作深之以經術之義味之以史氏之品藻合之以作者之規矩不但使兩川之豪士拱手也未卽得靣馳情無量秋初能一來快盡此事謹勒手狀

某前承問讀易常苦匆匆不能盡所欲言者若欲章分句解作書生伎倆不過熟讀系辭便可得作者防趣矣此極不難但要成誦令章句瑩然在胸中耳若欲知易之道則但於百姓日用而不知一句能直下冰銷瓦解斯盡之矣如此句諸佛祖師亦滿口舉不盡也三十年來心醉易中自從解此一句遂不疑老釋氏許多文字但就自已求之

與楊素翁書二

某頓首辱書勤懇感慰亡量送紫竹書廚𨿽未甚中度然亦適用知公眷防不倦也送軸甚佳感刻感刻秋髙霜冷卽日起居何如想裏中亦有可人共黃花一樽破顏而笑所須冩老杜詩靑衣城中晝日盡爲賓客所奪夜燈不便老眼且遣此三人回舟中冩得隨處奉寄必不貽人笑怪也某十五六間必解舟相距密邇猶得時奉書也對酒作書極不如禮

到靑神所得士惟王十六元直老成有士大夫气味嚴與公權學識髙明文章詞气道理明白粹美此國士也蘇元老在庭作詩書字眞東坡先生家子弟人物亦髙秀聞其平居甚孝謹不易得也不知素翁嘗與此三人遊否公俠士也故以奉告【右皆家傳】

與楊子建秀才書

某頓首頃幸得接款曲而賓客坌集應接常無餘日不能叩學問之自得處曷勝耿耿冬候暄暖卽日想起居輕安通神論佳作也略能徧讀非潛心之地故倉猝不能得其義味作序如此不審可意否方此暌逺千萬珍重謹勒手狀某再拜【通神論序載第三卷

】

山谷別集卷十九

欽定四庫全書

山谷別集卷二十

宋黃庭堅撰

書簡

與劉莘老帖二

某再拜啟不侍累日思承敎音無日不勤伏奉簡誨審體力勝健爲慰承諭劉君淸修如此固願識之信公語錄暫畱徧觀若欲作序引不敢辭但恐不足以重之耳七日後當投休告參候謹上狀

自公撫南牀士論翕然毎與深識者共嘆仰也詩云不懈於位民之攸塈伏惟監於湯之盤銘不以職事舉修名立而倦也率易恐悚

與劉斯立帖

某頓首相聞而願見略已十五年邂逅得靣瞻想風度實過所聞辱手誨並得佳句伏讀未造微妙他日到北當吟詠以爲陶冶之具方出局罷甚所要文字未能檢尋自此當嗣音也

與翊道通判書三

某再拜上仲春尙暄不審尊候何如伏惟監理暇豫寢膳宴安山川表裏言論風防若可與聞而囚拘有所無階瞻敬惟有馳情頃防賜書存問勤篤忘其在罪籍而推與過情棄捐漂沒當老於蠻夷中幸瘴癘不甚族人養生之具不甚闕便足了一生矣多病早衰頭足弱幾絕人事又林下水濱習成嬾放以是久不能通記下執事竊謂髙明惇厚何所不容照其情實知非簡耳黔中春寒異常不知防府一見雪否伏冀善自調防以安百祿謹勒手狀

某再拜去嵗所防乃公狀以閒居務省事不欲數慁公家借書吏以是久不能上答竊惟髙明所以見期蓋不在此苛禮故輒闕焉由流俗觀之不勝其罪也頃防惠蜀糖殊佳山中旣難得又蔬食所須耳感刻感刻雙井少許漫往助勝日嘉客對江山治之之法茂宗當能道之表弟周掾嘗荷顧盼不肖與受賜也捨弟知命防存記甚厚適以病目方小愈未能上狀

防府故號爲少事又漕防所在吏治有不安易爲諮稟喬年大夫以寛厚治郡而公以餘閒紏擿吏曹之逋慢伏想宴閒之日蓋多江山佳麗從容尊爼之樂宜不乏張茂年少解事相得甚歡聞上司又辟南浦尉張永弼作帳局亦佳士也同府多得佳士亦可樂耳

與李端中書二

尊公修撰不敢通書恐罪人之垢玷污大斾之光輝前日防賜酒肴以尊者之賜熟計念之不敢辭亦恐或累盛徳此後願勿繼也悚惕悚惕

昨防賜敎勤懇並貺建溪珍品敬佩不忘之意卽日霜寒不審尊候何如伏惟忠厚樂易風行艸偃尊爼笑談自得江山之助承誨諭欲求閒冷何不自憙耶督迫上供處處如此公方富於春秋求閒恐不能無嫌也未有瞻承之便臨書懷仰伏祈爲民自重長使鰥寡得職

與之美運使書

某再拜使車𨿽數遷然惇厚膚敏民所望而畏愛也伏惟按部所止髙明斂手惸獨得職寢食之味神所相勞令嗣猶在婦翁家邪君禮想視膳問寢不解子職居閒亦得文字之樂某漂寓鄂渚家二十口亦隨緣厚薄但湖北極苦旱漧不免有饑饉之憂耳不審貴部夏秋頗得時雨否

與子智帖二

某頓首辱書稱述曲折此一靣可道而若致千里之音者何耶老人病嬾了不喜作書此曹狡獪故不能一二上答所與勾主簿書文詞意气甚壯然旣稱鄕丈而曰某白非少者事長之禮也古無尊卑皆稱人曰足下致敬其足此極數也故範雎謂秦王曰大王足下酈食其謂漢王曰足下必欲誅無道秦不宜踞見長者然後世旣稱陛下殿下閣下執事則以足下施於下交則不得不從眾也足下方有求於勾主簿而曰某白足下猶欲入而閉門也而可乎

熟觀所惠書詞意髙雅有作者之風足下誠勤篤不忘探經術以致其深考史傳以致其博𨿽觀先王之言而以事明之古人不難到也燕黙傳甚有思致他日不已安知足下不爲二班耶但願勿求小成自足耳

與胡少汲書

某春末得莊僕回所惠書卽附慰防問唐臣窀穸逺近及念九兄弟處喪何如學問可望否張氏女得所否何以書至今未達耶計是奉新莊夫非有所調發不往故直畱前書在村捨爾足下手足之痛相及在體於人情豈能堪然當以承祭祀爲重以道印煩惱爲智慧之用知其兒女痛癢則不孤兄弟所以相期者矣惠寄蘄簞由拳背山中所闕多感多感參前堂蓋取所謂立則見其參於前耳此處有前後堂前堂面竹竹外修溪修溪以南幕阜山重疊無際後堂北桃李皆數十尺盛夏緑陰甚可愛二甥誤傳堂意致公佳作失經防所謂使陳壽不美於史遷固之罪也諸詩皆有勝處知別後不忘學欽仰欽仰所須伯夷廟碑及近文以盛暑揮汗作書不復可及此物秋涼後或得手抄數篇也

與載熙書

某頓首前辱載熙書勤重累紙並手作珍墨煤細質堅色黟黑幾兼前軰之妙不獨今士大夫好事之比也欽重欽重又惠京師名筆皆佳感刻多事加之老嬾未能作答又辱簡記存問不怠何欣慰如之錄示東坡諸語所欲聞也封示象州詩書信讀之惕然又仰才叔之慈仁也承新任乃在邕州他日可數通書並爲海物之主人也未有防面之期千萬珍重紙二軸久畱此嬾冩因來人告行謾書畢不能佳也奉字伯仲謾作短序道之衰朽不成文也公筆札極豪勁但未入古人繩墨何也古人𨿽顚倒書亦四停八當凡書字偏枯皆不成字所謂失一防如美人一目失一戈如壯士折一臂不審信之否

與王元直帖

某頓首今旦以楊咸儒煎迫欲行不舉頭冩六七書僅能至食時而畢故輒戒門吏使勿通賓謁不謂諸君子旦來皆見過也悚愓悚愓辱手畢喜承日用安和買絹買米皆煩調防感刻感刻毎承諸賢見目以鈞臺甚不安也凡名皆須宜稱耳若常行惟執政可呼鈞候鈞防兩制及大兩省三獨坐可呼臺候臺防如司諌正言三院禦史修撰直閣大卿監皆不呼臺候臺防也因見諸公爲道此皆攺之孔子所謂君子名之必可言也不爾不惟不肖得罪諸賢亦不免爲識者所譏笑耳

答夢得承制書

又辱逺寄二詩白髮瘴霧之中不忘筆研實增愛嘆春溪茗菜日佳想甚助吟諷之味無緣瞻奉千萬珍重賢郎安勝想山中閒寂極得讀書之味

與叔元帖

某再拜昨幸過仁者之裏得見隱居之淸勝使人有蟬蛻塵埃之意然迎來將往辱軒蓋甚勤愧不可言也專人奉賜敎勤甚悚愓比來日用輕安賢郎進學不怠良慰懷仰園亭詩道中怱怱未能就他日可寄也堂室榜寫去奉新縣二皷驛舍中有滴堦雨燭下眼花奉狀如此

答蕭子孝書

與足下先君子遊於今三十年常恨濟父不見用於時又愧錄錄隨食南北不如濟父一丘一壑便足了一生也比辱以先君子之治命見囑作銘方此銜哀墓次待盡朝夕何得復有文思又承窀穸有期不敢但已以孤泉下之願率爾就此不知可以傳後否試持與君表議之可用卽摹刻也哀情憒憒書不倫次【右見蕭氏石刻】

與死心道人書三

某再拜雲巖和尙禪幾往日常防苦口提撕常如醉夢依稀在光影中今日昭然明日昧然蓋疑情不盡命根不防故望涯而退耳謫官在黔州道中晝臥覺來忽然廓爾尋思平生被天下老和尙謾了多少惟有死心道人不相背乃是第一慈悲亦有無諍寮中三十拄杖因書馳送興佺在彼否此兩道人卻須要打剝淨未審如何淸公到髙居計無不安穩亦頗爲衲子追逐耶然巳是名滿天下恐終不得閒耳兜率照公是个本色住山久與遊居亦好興卻是叢林中淹浸得到只是從初悟發處不曽廓然豁爾故不能得成一片見今只管學決擇佛法收拾一副當打老鼠家具向後爲人耳須是本分宗打罵敎煩惱半年十个月他日未可量須是有香巖稜道者器宇始得不知此論是否因書幸見敎也戴道純今在甚處昨在黃龍相聚數日亦是學得說禪盡似也只今道眾中有是道器者否馮大郎信心如此雲巖緣事想不難成就也

奉所賜書承已退翠巖寄住祐聖气力安樂良慰懷想今夏居處亦有水濱林下可逍遙者乎公脊骨硬如鐵去住自由今天下道人中一人而已嘗觀漢之宰相朝握天下之權暮駕柴車出丞相府自處之適爾旁觀者亦不爲難而今之住山者嘗抱而不忍脫此何理也某自分寧過萍鄕般取知命一房同赴太平道出奉新甚願一見更聞師子吼音震驚癡鈍適俗緣有不得去但相望雲煙之外增嘆息耳謹勒手狀

答浯溪長老新公書

某拜手專人辱書勤懇並惠送季康篆元中丞浯溪銘筆意甚佳以字法觀之峿臺銘亦季康篆也然猶有袁滋篆亭銘三十六行何不墨本見惠豈閩體也袁滋唐相也他處未嘗見篆文此獨有之可貴也凡亭之東崖石上刻次山文合袁滋季康篆共七十一行爲崖澑檐水所敗當日不如一日矣若費三十竿大竹作廈更以吞槽走檐水其下開撅沙土見崖令走水快亦使袁公房地幹潔祐院門免時有聒噪也此事切希掛意莊客人力得工夫時可令仲純仲俅軰將領三兩人治橋左右溪道令雅潔疊石令橋下亦可作道人四威儀處他日院門當成次第若得防恩北歸奉爲盡換內外牌榜也兩三日旣驟熱又賓客紛紛寫大字未得來人煎迫求歸故且遣回諸人相見皆爲致千萬意

答崇勝密老書

頃嘗論道人處俗之意公欣然見納然恐未極其趣耳如公髙明了了決不同流俗矣憂患百種去來無鄕要使虎無所措其爪兵無所容其刃耳勢利之交決定能埋沒人人之所畏不可不畏淸心省事不得已而後應自然寡過矣道人壁立千仭方不入俗至於和光同塵又和本折卻與其和本折卻不如壁立千仞【右皆家傳】

雜簡四

某頓首去年失秦少遊又失東坡蘇公今年又失陳履常余意文星已宵墜矣然幸此三君子者皆有佳兒未死猶待其嶄然見頭角爾見東坡祭文多佳語欽嘆欽嘆至太平且遣人往祭之今年多病不能作文又思如東坡軰人不可艸艸下筆故也某行李之詳已具初和甫書中矣

經宿不審體力輕安否早來覺兩日不快乃是前時怒庖人烹調不如法因而就食故气上而煩則知喜怒之害人深矣夾公服奉煩頥防令熨過鍼綫工治衣服大率不能令衣平展耳【右眞迹蔵於趙宗玉家】

今日祭社一嵗民食所托所以祈風雨時節爲民禳除蝥賊之災不謂兩勸農使者皆移疾不親之也孔子曰吾不與祭如不祭神聰明正直依人而行不可忽也昨日不甚解所謂故不果論之他日有典祀願少畱意公嘗事韓康公嘗見此公齋祭風範否俸米極荷應副得無乏他庫支遣否

某頓首承示論數往助崇徳姨母此蓋公孝友之素仕宦所得惟此而已其餘亦何足道耶願數顧省立則參於前在輿則倚於衡也【右眞迹蔵於晉陵尢氏】

與才卿法曹仁弟書

某頓首辱書審侍奉到官吉慶爲慰八姑頗樂彼風物否閤中諸幼想皆安勝知太守頗垂顧恨遂被召耳新守亦故舊俟到卽作書往然初仕極須事事盡心竭力與同僚親睦勿分彼我職事略可相通者任其勞則同僚歸心矣官所尢謹買物虧價及寺院民家借器用及出入不明能謹此數事則亦易得舉主稍用他人一秋毫之力可致矣未緣防靣臨書懷想千萬勤官爲親自重【右家蔵眞迹】

山谷別集卷二十

欽定四庫全書

山谷詞

宋黃庭堅撰

水調歌頭

瑤艸一何碧春入武陵溪溪上桃花無數枝上有黃鸝我欲穿花尋路直入白雲深處浩气展虹蜺祗恐花深裏紅霧濕人衣坐玉石倚玉枕拂金徽謫仙何處無人伴我白螺杯我爲靈芝仙艸不爲絳唇丹臉長嘯亦何爲醉舞下山去明月逐人歸

又

落日塞垣路風勁戛貂裘翩翩數騎閒臘深入黒山頭極目平沙千里惟見雕弓白羽鐵靣駿驊驑隠隠望靑冢特地起閒愁漢天子方鼎盛四百州玉顏皓齒深鎖三十六宮秋堂有經綸賢相邊有縱橫謀將不減翠蛾羞戎虜和樂也聖主永無憂

畫堂春【年十六作】

東風吹栁日初長雨餘芳艸斜陽杏花零亂燕泥香睡損紅妝寶篆煙銷龍鳯畫屏云鎖瀟湘夜寒防透薄羅裳無限思量

又

摩圍小隠枕蠻江蛛絲閒鎖晴窓水風山影上修廊不到晚來涼相伴蝶穿花徑獨飛鷗舞溪光不因送客下繩牀添火炷鑪香

虞美人【至當塗呈郭功甫】

平生本愛江湖住鷗鷺無人處江南江北水雲連莫笑醯雞歌舞甕中天當塗艤棹蒹葭外賴有賔朋在此身無路入修門慚愧詩翁淸些與招魂

又

波聲拍枕長淮曉缺月窺人小無情江水自東流只載一舡離恨向西州竹陰花塢曾同醉酒味多於淚若教金鑑在塵埃醖造一塲煩惱送人來

又【宜州見梅作】

天涯也有江南信梅破知春近夜防風細得香遲不道曉來開徧向南枝玉臺弄粉花應妬飄到眉心住平生个裏願杯深去國十年老盡少年心

撥棹子

歸去來歸去來擕手舊山歸去來有人共對月罇罍橫一琴甚處逍遙不自在閒世界無利害何必向世間甘幻愛與君釣晚煙寒瀨蒸白魚稻飯溪童供筍菜

兩同心

巧笑眉顰行步精神隠隠似朝雲行雨弓弓樣羅韈生塵罇前見玉檻雕籠堪愛難親自言家住天津生小從人恐舞罷隨風飛去顧阿母教穿珠裙從今去惟願銀缸莫照離罇

又

一笑千金越樣情深曾共結合歡羅帶終須效比翼文禽許多時靈利惺惺驀地昏沈自從官不容鍼直至而今你共人女邊著子爭知我門裏桃心記擕手小院回廊月影花陰

又

秋水遙岑妝淡情深盡道教心堅穿石更說甚官不容鍼霎時間雨散雲歸無處追尋小樓朱閣沈沈一笑千金你共人女邊著子爭知我門裏挑心最難忘小院回廊月影花陰

憶帝京

銀燭生花如紅豆占好事如今有人醉曲屏深借寶瑟輕招手一陣白蘋風過滅燭教相就花帶雨冰肌香透恨啼鳥轆轤聲曉栁岸微涼吹殘酒斷腸人依舊鏡中銷瘦恐那人知後鎭把你來僝僽

又【贈彈琵琶妓】

薄妝小靨閒情素抱著琵琶凝竚慢撚復輕籠切切如私語轉撥割朱弦一段驚沙去萬里嫁烏孫公主對易水明妃不渡粉淚行行紅顏片片指下花落狂風雨借問本師誰斂撥當胸住

又【黔州張倅生日】

鳴鳩乳燕春閒暇化作綠陰槐夏壽舞紅裳睡鴨飄香麝醉此洛陽人佐郡深儒雅況坐上玉麟金馬更莫問鶯老花謝萬里相依千金爲壽未厭玉燭傳淸夜不醉欲言歸笑殺髙陽社

水龍吟【黔守曹伯達供備生日】

早秋明月新圓漢家戚裏生飛將靑驄寶勒綠沈金鎖曾隨天仗種徳江南宣威西夏合宮陪享況當年定計昭陵與子勲勞在諸公上千騎風流年少暫淹畱莫孤淸賞平坡駐馬虛落鴈思臨虜帳徧舞摩圍逓歌彭水拂云驚浪看朱顏綠鬢封侯萬里寫淩煙像

滿庭芳

北苑龍團江南鷹萬里名動京關碾深羅細瓊蘂暖生煙一種風流气味如甘露不染塵凡纎纎捧冰甆瑩玉金縷鷓鴣斑相如方病酒銀瓶蟹眼波怒濤翻爲扶起尊前醉玉頽山飲罷風生兩腋醒魂到明月輪邊歸來晚文君未寢相對小前

又

北苑春風方圭圓璧萬里名動京關碎身粉骨功合上淩煙罇爼風流戰勝降春睡開拓愁邊纎纎捧熬波濺乳金縷鷓鴣斑相如方病酒一觴一詠賔友羣賢爲扶起尊前醉玉頽山搜攪胸中萬卷還傾動三峽詞源歸來晚文君未寢相對小妝殘

又

明眼空靑忘憂萱艸翠玉閒淡梳妝小來歌舞長是倚風光我巳逍遙物外人寃道別有思量難忘處良辰美景襟袖有餘香鴛鴦頭白早多情易感紅蓼池塘又須得尊前席上成雙些子風流罪過都說與明月空牀難拘管朝雲暮雨分付楚襄王

又

初綰雲鬟才勝羅綺便嫌栁巷花街占春才子容易托行媒其柰風流債負煙花部不免差排劉郎恨桃花片片流水惹塵埃風流賢太守能籠翠羽宜醉金釵且畱取垂楊掩映防堦直待朱幡去後從伊便窄襪弓鞋知恩否朝雲暮雨還向夢中來

又

修竹濃靑新條淡綠翠光交映虛亭錦鴛霜鷺荷徑拾幽蘋香渡欄幹屈曲紅妝映薄綺疎櫺風淸夜橫塘月滿水淨見移星堪聴防雨過媻姍藻荇瑣碎浮萍便移轉胡牀湘簟方屏練靄鱗云旋滿聲不斷檐響風鈴重開宴瑤池雪沁山露佛頭靑

驀山溪

山圍江暮天鏡開晴絮斜影過梨花照文星老人星聚淸尊一笑歡甚卻成愁別時襟余防防疑是髙唐雨

又

無人知處夢裏雲歸路回鴈曉風淸鴈不來啼鴉無數心情老懶尢物解宜人春盡也有南風好便回防去

又【贈衡陽妓陳湘】

鴛鴦翡翠小小思珍偶眉黛斂秋波盡湖南山明水秀俜俜防防恰近十三餘春未透花枝瘦政是愁時侯

又

尋芳載酒肯落誰人後只恐晚歸來綠成陰靑梅如豆心期得處每自不隨人長亭栁君知否千里猶回首

又【至宜州作贈陳湘】

稠花亂葉到處掩人醉林下有孤芳不忽忽成蹊桃李今年風雨莫送斷腸紅斜枝倚風塵裏不帶塵風气防嗔又喜約略知春味江上一防愁夢猶尋歌梁舞地如今對酒不似那回時書謾寫夢來空只有相思是

又

山明水秀盡屬詩人道應是五陵兒見衰翁孤吟絕倒一觴一詠瀟灑寄髙閒松月下竹風間試想爲襟抱玉關遙指萬里天衢杳筆陣掃秋風瀉珠璣瑯瑯皎皎臥龍智略三詔佐升平煙塞事玉堂心頻把菱花照阮郎歸【曾旉文旣聘陳湘歌舞便出其類學書亦進來求小楷作阮郎歸詞付之也】

盈盈嬌女似羅敷湘江明月珠起來綰防又重梳弄妝仍學書歌調態舞工夫湖南都不如他年未厭白髭須同舟歸五湖

又【效福唐獨木橋體作茶詞】

烹茶畱客駐雕鞍有人愁逺山別郎容易見郎難月斜外山歸去後憶前懽畫屏金博山一杯春露莫畱殘與郎扶玉山

又【茶詞】

歌停檀板舞停鸞髙陽飲興闌獸煙噴盡玉壺幹香分小鳯團雪浪淺露花圓捧甌春筍寒絳紗籠下躍金鞍歸時人倚欄

又【茶詞】

摘山初制小龍團色和香味全碾聲初斷夜將闌烹時鶴避煙消滯思解塵煩金甌雪浪翻只愁啜罷水流天餘淸攪夜眠

又

黔中桃李可尋芳摘茶人自忙月圓犀胯鬭圓方研膏入焙香靑篛裏絳紗囊品髙聞外江酒闌傳盌舞紅裳都濡春味長【都濡地名】

又

退紅衫子亂蜂兒衣寛只爲伊爲伊去得忒多時教人直是疑長睡晚理妝遲愁多懶畫眉夜來算得有歸期燈花則甚知

又

貧家春到也騷騷瓊漿注小槽老夫不出長蓬蒿鄰墻開碧桃木芍藥品題髙一枝煩剪刀傳杯猶似少年豪醉紅侵雪毛

定風波【次髙左藏使君韻】

萬里黔中一漏天屋居終日似乘船及至重陽天也霽催醉鬼門關近蜀江前莫笑老翁猶气岸君防幾人白髮上華顚戲馬臺前追兩謝馳射風淸猶拍古人肩

又

把酒花前欲問溪問溪何事晚聲悲名利往來人盡老誰道溪聲今古有休時且共玉人斟玉醑休防笙歌一曲黛眉低情似長溪長不斷君防水聲東去月輪西

又

小院難圖雲雨期幽懽渾待賞花時到得春來君卻去相誤不須言語淚雙垂密約尊前難囑付偸顧手搓金橘斂雙眉庭榭淸風明月媚須記歸時莫待杏花開

又【次髙左藏韻】

自斷此生休問天白頭波上泛膠船老去文章無气味憔悴不堪驅使菊花前聞道使君擕將吏髙防防軍吹帽晚風顚千騎插花秋色暮歸去翠娥扶入醉時肩

又

晚嵗鹽州聞荔枝赤英垂墜壓欄枝萬里來逢芳意歇愁絕滿盤空憶去年時澗艸山花光照座春過等閒枯李又累累辜負寒泉浸紅皺銷瘦有人花病損香肌

又

凖擬堦前摘荔枝今年歇盡去年枝莫是春光廝料理無比譬如痎有休時碧甃朱欄情不淺何晚年來枝上報累累雨後園林坐淸影蘓醒紅裳剝盡防香肌

又

上客休辭酒淺深素兒歌裏細聴沈粉面不須歌扇掩閒靜一聲一字總關心花外黃鸝能蜜語休防有花能得幾時斟畫作逺山臨碧水明媚夢爲蝴蝶去登臨

又【客有兩新鬟善歌者請作送酒曲因戲前二物】

歌舞防珊退晚妝主人情重更畱湯冠帽斜欹辭醉去邀定玉人纎手自磨香又得尊前聊笑語如許短歌宜舞小紅裳寶馬促歸朱戶閉【一云醉裏還家明亦未】人睡夜來應恨月侵牀

浪淘沙【荔枝】

憶昔謫巴蠻荔子親攀冰肌照映柘枝冠日擘輕紅三百顆一味甘寒重入鬼門關也似人間一雙和葉插雲鬟賴得淸湘燕玉靣同倚欄幹

防花回【茶詞】

夜永蘭堂醺飲半倚頽玉爛漫墜鈿墮履是醉時風景花暗燭殘懽意未闌舞燕歌珠成斷續催茗飲旋煮寒泉露井缾竇響飛瀑纎指緩連環動觸漸泛起滿甌銀粟香引春風在手似粵嶺閩溪初采盈掬暗想當時探春連云尋篁竹怎歸得鬢將老付與杯中綠

惜余懽【茶詞】

四時美景正年少賞心頻啟東閣芳酒載盈車喜朋侶簮合杯觴交飛勸酬獻正酣飲醉主公陳榻坐來爭柰玉山未頽興尋巫峽歌闌旋燒絳蠟況漏轉銅壺煙斷香鴨猶整醉中花借纎手重插相將扶上金鞍騕褭碾春焙願少延懽洽未須歸去重尋艶歌更畱時霎

撼庭竹【宰太和日吉州城外作】

鳴咽南樓吹落梅聞鴉樹驚飛夢中相見不多時隔城今夜也應知【一作人相思】坐久水空碧山月影沈西買个宅兒住著伊剛不肯相隨如今卻被天嗔你永落雞羣受雞欺空恁惡憐伊風日損花枝

醉落魄【舊有醉醒醒醉一曲云醉醒醒醉憑君防取些滋味濃斟琥珀香浮蟻一入愁腸便有陽春意須將幕席爲天地歌前起舞花前睡從他兀兀陶陶裏猶勝醒醒蔥得閒憔悴此曲亦有佳句而多斧鑿防又語髙下不甚入律或傳是東波語非也與蝸角虛名解下癡絳之曲相似疑是王仲父作因戲作二篇呈吳元祥黃中行似能厭道二公意中事】

陶陶兀兀尊前是我華胥國爭名爭利休休莫雪月風花不醉怎歸得邯鄲一枕誰憂樂新詩新事因閒適東山小妓擕絲竹家裏樂天村裏謝安石【石曼卿自嘲雲村裏黃繙綽家中白侍郎】

又

陶陶兀兀人生無累何由得杯中三萬六千日悶損旁觀我但醉落托扶頭不起還頹玉日髙春睡平生足誰門可欵新篘熟安樂春泉玉醴荔枝綠【親賢宅四酒名】又老夫止酒十五年矣到戎州恐爲瘴癘所侵故晨舉一杯不相察者乃彊見酌遂能作病因復止酒用前韻作二篇呈吳天祥

陶陶兀兀人生夢裏槐安國教公休醉公但莫盞倒垂蓮一笑是贏得街頭酒賤民聲樂尋常行處逢勸適醉看檐雨森銀燭我欲憂民渠有二千石

又

陶陶兀兀醉鄕路逺歸不得心情那似當年日割愛金荷一盌淡不托異鄕薪桂炊香玉摩挲經笥須知足明年小麥能秋熟不管經霜防盡鬢邊緑

又

蒼顏華髮故鄕歸路無因得舊交新貴音書絕惟有家人猶作慇勤別離亭欲去歌聲咽瀟瀟細雨涼生頰淚珠不用羅巾裛彈在羅衣圖得見時說

西江月老夫旣戒酒不飲遇宴集獨醒其傍坐客欲得小詞援筆爲賦

斷送一生惟有破除萬事無過逺山微影蘸橫波不飲傍人笑我花病等閒瘦惡春來沒个遮防杯行到手莫畱殘不道月斜人散

又【茶詞】

龍焙頭綱春早谷第一泉香巳醺浮蟻嫩鵝黃想見翻匙雪浪兔褐金絲寶盌松風蟹眼新湯無因更發次公狂甘露來從仙掌

又崇寜甲申遇惠洪上人於湘中洪作長短句見贈云大廈吞風吐月小舟坐水眠空霧春色翠如蔥睡起雲濤正擁往事回頭笑處此聲彈指聲中玉牋佳句敏驚鴻聞道衡陽價重次韻酬之時余方謫宜陽而洪歸分寜龍安

月側金盆墮水鴈回醉墨書空君詩秀色雨園蔥想見衲衣寒擁蟻穴夢魂人世楊花蹤迹風中莫將社燕等秋鴻處處春山翠重

又

別夢巳隨流水淚巾猶裛香泉相如依舊是臒仙人在瑤臺閬苑花霧縈風縹緲歌珠滴水淸圓蛾眉新作十分妍去馬歸來便靣

又

宋玉短墻東畔桃源落日西斜濃妝下著繡遮鼓笛相催淸夜轉眄驚翻長袖低徊細踏紅靴舞餘猶顫滿頭花嬌學男兒拜謝

木蘭花令當塗解印後一日郡中置酒呈郭功甫

淩歊臺上靑靑麥姑熟堂前余翰墨暫分一印管江山稍爲諸公分皂白江山依舊云空碧昨日主人今日客誰分賔主彊惺惺問取磯頭新婦石

又【竄易前詞】

翰林本是神仙謫落帽風流傾座席座中還有賞音人能岸烏紗傾大白江山依舊雲橫碧昨日主人今日客誰分賔主彊惺惺問取磯頭新婦石

又【次前韻再呈功甫】

靑壺乃似壺中謫萬象光輝森宴席紅塵鬧處便休休不是个中無皂白歌煩舞倦朱成碧春艸池塘淩謝客共君商略老生涯歸種玉田秧白石

又庾元鎭四十兄庭堅四十年翰墨故人庭堅假守當塗元鎭窮不出入州縣席上作樂府長句勸酒

庾郎三九常安樂使有萬錢無處著徐熈小鴨水邊花明月淸風都占卻朱顏老盡心時昨萬事休休休莫莫尊前見在不饒人歐舞梅歌君便酌【歐梅當時二妓也】

又【用前韻贈郭功甫】

少年得意從軍樂晚嵗天教閒住著功名富貴久寒灰翰墨文章新諱卻是非不用分今昨雲月孤髙公也莫喜歡爲地醉爲鄕飲客不來但自酌

又

風開冰靣魚鱗皺暖入芳心犀防透乍看晴日弄柔條憶得章臺人姓栁心情老大癡成就不復淋浪沾翠袖早梅獻笑尙窺鄰小蜜竊香如遺壽

又

東君未試雷霆手灑雪開春春鎖透帝臺應防萬年枝窮巷偏欺三徑栁峯排羣玉森相就中有摩圍爲領袖凝香下與誰看一曲琵琶千萬壽

又

新年何許春光漏小院閒門風日透酥花入座頗欺梅雪絮因風全是栁使君落筆春詞就應喚歌檀催舞袖得開眉處且開眉人世可能金石壽

又

黃金捍撥春風手幕重重音韻透梅花破萼便春回似有黃鸝鳴翠栁曉妝未愜梅添就玉筍捧杯離細袖防千日笑尊前他日相思空損壽

又

黔中士女逰晴晝花信輕寒羅綺透爭尋穿石道宜男更買江魚雙貫栁竹枝歌好移船就依倚風光垂翠袖滿傾蘆酒指摩圍相守與郎如許壽

又

可憐翡翠隨雞走學綰雙鬟年紀小見來行待惡憐伊心性嬌癡空解笑紅蕖照映霜林表楊栁舞腰風嫋嫋衾餘枕賸盡遊遨緑鬢何人能再少

品令【送黔守曹伯達】

敗葉霜天曉漸鼓吹催行棹栽成桃李未開便解銀章歸去取麒麟圖畫要及年少勸君醉倒別語怎醒時道楚山千里暮云鎭鎖離人懷抱記取江州司馬座中最老

又【茶詞】

鳯舞團團餅恨分破教孤另金渠體淨隻輪慢碾玉塵光湯響松風早減了二分酒病味濃香永醉鄕路成佳境恰如燈下故人萬里歸來對影口不能言心下快活自省

雨中花【送彭文思使君】

政樂中和夷夏宴喜官梅乍傳消息待新年歡計斷送春色桃李成陰甘棠少訟又移旌戟念畫樓朱閣風流髙防頓冷談席西州縱有舞裙歌板誰共茗邀棋敵歸來未得先霑離袖管催滴樂事賞心易散良辰美景難得防須醉倒玉山扶起更傾春碧

洞仙歌【瀘守王補之生】

月中丹桂自風霜難老閱盡人間盛衰艸望中秋才有幾日十分圓霾風雨雲表常如永晝不得文章力白首防秋誰念雲中上功守正注意得人雄靜掃河西應難指五湖歸棹問持節馮唐幾時來看再防勲名印窠如斗

念奴嬌八月十七日同諸生步自永安城樓過張氏小園待月偶有名酒因以金荷酌眾客客有孫彥立善吹笛援筆作樂府長短句文不加防

斷虹霽雨淨秋空山染修眉新緑桂影扶疎誰便道今夕淸輝不足萬里靑天嫦娥何處駕此一輪玉寒光零亂爲誰偏照醽醁年少隨我追涼晚尋幽徑繞張園森木醉倒金荷家萬里難得尊前相屬老子平生江南江北最愛臨風曲孫郎防笑坐來聲噴霜竹

醉蓬萊

對朝云靉叇暮雨霏微翠峯相倚巫峽髙唐鎖楚宮佳麗畫防移春靚妝迎馬回一川都防萬里投荒一身弔影成何歡意盡道黔南去天尺五望極神州萬里煙水尊酒公堂有中朝佳士荔頰紅深麝臍香滿醉舞裀歌袂杜宇催人聲聲到晚不如歸是

又【竄易前詞】

對朝云靉叇暮雨霏微翠峯相倚巫峽髙唐鎖楚宮佳麗蘸水朱門半空霜防自一川都防虜酒千杯夷歌百轉迫人垂淚人道黔南去天尺五望極神京萬種煙水懸榻相近有風流千騎荔臉紅深麝臍香滿醉舞裀歌袂杜宇催人聲聲到晚不如歸是

江城子

畫堂髙防酒防珊倚欄幹霎時間千里關山常限見伊難及至而今相見了依舊似隔關山倩人傳語問平安省愁煩淚休彈哭損眼兒不似舊時單尋得石橊雙葉子慿寄與插云鬖

又

新來曾被眼奚搐不甘伏怎拘束似夢還眞煩亂損心曲見靣暫時還不見看不足惜不足不成歡笑不成哭戲人目逺山蹙有分看伊無分共伊宿一貫一文蹺十貫千不足萬不足

逍遙樂

春意漸歸芳艸故國佳人千里信沈音杳雨潤煙光晚景澄明極目危欄斜照夢當年少對尊前上客鄒枚小鬟燕趙共舞雪歌塵醉裏談笑花色枝枝爭好鬢絲年年漸老如今遇風景空瘦損向誰道東君幸賜與天幕翠遮紅繞休休醉鄕岐路華胥蓬島

離亭燕【次韻答黎功略見寄】

十載尊前談笑天祿故人年少可是陸沈英俊地看卽鎖批詔此處忽相逢潦倒禿翁同調西顧郎官湖東看庾樓人小短艇絕江空悵望寄得詩來髙妙夢去倚君傍蝴蝶歸來淸曉

歸田樂引

暮雨蒙堦砌漏漸移轉添寂寞防防心如碎怨你又戀你恨你惜你畢竟教人怎生是前歡算未巳柰向如今愁無計爲伊聰俊銷得人憔悴這里誚睡裏【睡裏一作醒裏】夢裏心裏一向無言但垂淚

又

對景還銷瘦被个人把人調戲我也心兒有憶我又喚我見我嗔我天甚教人怎生受看承幸廝勾又是尊前眉峯皺是人驚怪寃我撋就了又捨了定是這回休了及至相逢又依舊

歸田樂令

引調得甚近日心腸不戀家寜寜地思量他思量他兩情各自肯甚忙咱意思裏莫是賺人唦噷奴眞个共人

望逺行勾尉有所眄爲太守所猜兼此生有所愛住馬湖馬湖出丁香核荔枝常以遺生故戲及之

自見來虛過卻好時好日這訑尿粘膩得處煞是律據眼前言定也有十分七八寃我無心除告佛管人閒底且放我快活便索些別茶祗待又怎不遇偎花映月且與一斑半防只怕你沒丁香核

步蟾宮

虫兒眞个惡靈利惱亂得道人眼起醉歸來恰似出桃源但目斷落花流水不如隨我歸雲際共作个住山活計照淸溪勻粉靣插山花算終勝風塵滋味

鼓笛令【戲詠打掲】

酒防命友閒爲戲打掲兒非常愜意各自輸贏只賭是賞罰采分明須記小五出來無事卻防翻和九底若要十一花下死那管十三不如十二

又

寶犀未解心先透惱殺人逺山防皺意淡言疎情最厚枉教作行官栁著小雨勒花時抱琵琶爲誰淸瘦翡翠金籠思珍偶忽與山雞僝僽

又

見來兩个寜寜地眼廝打過如拳踢恰得嘗些香甜底苦殺人遭誰調戲臘月望川坡上地凍著你影村鬼你但那些一處睡燒沙糖管好滋味

又

見來便覺情於我廝守著新來好過人道他家有婆婆與一口管教琢磨副靖傳語木大鼓兒裏且打一和更有些兒得處囉燒沙糖香藥添和

好女兒【張寛夫園賞梅】

小院一枝梅衝破曉寒開偶到張園逰戲沾袖帶香回玉酒覆銀杯盡醉去猶待重來東鄰何事驚吹怨曲

雪片成堆【曲一作笛】

又

春去幾時還問桃李無言燕子歸棲風勁梨雪亂西園惟有月嬋娟似人人難近如天願教淸影常相見更

乞取團圓

又

粉涙一行行啼破曉來妝懶系酥胸羅帶羞見綉鴛鴦擬待不思量怎柰向月下恓惶假饒來後教人見了

卻去何妨

踏莎行

畫鼓催春蠻歌走餉火前一焙爭春長低株摘盡到髙株髙株別是閩溪樣碾破春風香凝午帳銀瓶雪衮翻匙浪今宵無睡酒醒時摩圍影在秋江上

又

臨水夭桃倚墻繁李長楊風掉靑驄尾尊中有酒且酬春更尋何處無愁地明日重來落花如綺芭蕉漸展山公啟欲將心事寄天公教人長壽花前醉

采桑子【送彭道微使君移知永康軍】

荔枝灘上畱千騎桃李陰繁宴寢香殘畫防森森鎭八蠻永康又得風流守管領江山少訟多閒煙靄樓臺舞翠鬟

又

虛堂蜜防同火梨棗枝繁深鎖三關不要樊姬與小蠻遙知風雨更防夜猶夢巫山濃麗淸閒曉鏡新梳十二鬟

又

投荒萬里無歸路雪防鬢繁度鬼門關巳兒童作楚蠻黃雲苦竹啼歸去繞荔枝山蓬戶身閒歌板誰家教小鬟

又

馬湖來舞釵初賜笳鼓聲繁賢將開關威竦西山公詔蠻南溪地逐名賢重深鎖羣山燕喜公閒一斛明珠兩小鬟

又【戲贈黃中行】

宗盟有妓能歌舞宜醉尊罍待約新醅車上危坡盡要推西鄰三弄爭秋月邀勒春回个裏聲催鐡樹枝頭花也開

又

夜來酒醒淸無夢愁倚欄幹露滴輕寒兩行芙蓉淚不幹佳人別後音塵悄銷瘦難明月無端巳過江樓十二間

又

櫻桃著子如紅豆不管春歸聞道開時蜂惹香須蝶惹衣樓臺燈火明珠翠酒戀歌迷醉玉東西少个人人暖被擕

又

城南城北看桃李依倚年華楊栁藏鴉又是無言颭落花春風一靣長含笑偸顧羞遮分付誰家把酒花前試問他

鵲橋仙【次東坡七夕韻】

八年不見淸都絳闕望銀漢溶溶樣樣【銀一作河】年年牛女恨風波算此事人間天上野麋丰艸江鷗逺水老天惟便疎放百錢端往問君平早晚具歸田小舫

又【席上賦七夕】

朱樓彩舫浮沈李報答春風有幾一年尊酒暫時同別淚作人間曉雨鴛鴦機綜能令儂巧也待乘槎仙去若逢海上白頭翁共一訪癡牛騃女

摸魚翁

得意許多時長醉賞月下花枝暴風急雨年年有金籠鎖定鶯鶵燕友不被雞欺紅斾轉逶迆悔無計千里追隨再來重綰瀘南印而今目下恓惶怎向日永春遲

又

濟楚好得些憔悴損都是因他那回得句閒話語傍人盡道你管又還鬼那人唦得過口兒嘛直勾得風了自家是卽好意也毒害你還甜殺人了怎生申報孩兒菩薩蠻王荊公新築艸堂於半山引八功徳水作小港其上壘石作橋爲集句云數間茅屋閒臨水窄衫短帽垂楊裏花是去年紅吹開一夜風梢梢新月偃午醉醒來晚何物最關情黃鸝三兩聲戲效荊公作

半煙半雨溪橋畔漁翁醉著無人喚疎懶意何長春風花艸香江山如有待此意陶潛解問我去何之君行到自知

又淹泊平山堂寒食節固陵錄事防軍表弟周元固惠酒爲作此

細腰宮外淸明雨雲陽臺上煙如縷雲雨暗巫山流水殊未還阿誰知此意解遣雙壺至不是白頭新周郎舊可人

鷓鴣天表弟季如箎云眞子漁父語以鷓鴣天歌之極入律但少數句耳因以眞子遺事足之憲宗時畫眞子像訪之江湖不可得因令集其歌詩上之眞之兄松齡懼眞放浪而不返也和答其漁父云樂在風波釣是閒艸堂松桂巳勝攀太湖水洞庭山狂風浪起且須還此余續成之意也

西塞山邊白鳥飛桃花流水鱖魚肥朝廷尙覓眞子何處如今更有詩靑篛笠緑簔衣斜風細雨不須歸人間底事風波險一日風波十二時

又【重九日集句】

塞鴈初來秋影寒霜林風過葉聲幹龍山落帽千年事我對西風猶整冠蘭委佩菊堪飡人情時事半悲歡但將酩酊酬佳節更把茱萸子細看

又【坐中有眉山隠客史應之和前韻卽席答之】

黃菊枝頭生曉寒人生莫放酒杯幹風前橫笛斜吹雨醉裏簪花倒著冠身健在且加飡舞裙歌板盡情歡黃花白髮相牽挽付與傍人冷眼看

又【明日獨酌自嘲呈史應之】

萬事令人心骨寒故人墳上土新幹淫坊酒肆閒居士李下何妨也整冠金作鼎玉爲飡老來亦失少時歡茱萸菊蕋年年事十日還將九日看

又

紫菊黃花風露寒平沙戲馬雨聲幹且看欲盡花經眼依說彈冠與整冠甘酒病廢朝飡何人得似醉中歡十年一覺揚州夢爲報時人洗眼看

又

節去蜂愁蝶不知曉庭環繞折殘枝自然今日人心別未必秋香一夜衰無閒事卽芳期菊花須插滿頭歸宜將酩酊酬佳節不用登臨送落暉

又

聞說君家有翠蛾施朱施粉摠嫌多背人語處藏珠履覷得羞時整玉梭拖逺袖壓橫波何時傳酒更傳歌爲君冩就黃庭了不要山陰道士鵝

又吉祥長老設長松湯爲作有僧病痂癩嘗死金剛窟有人見者教服長松湯遂復爲完人

湯泛冰甆一坐春長松林下得靈根吉祥老子親拈出个个教成百嵗人燈焰焰酒醺醺壑源曾未破醒魂與君更把長生盌略爲淸歌駐白雲

少年心

對景惹起愁悶染相思病成方寸是阿誰先有意阿誰薄幸斗頓恁少喜多嗔合下休傳音問你有我我無你分似合歡桃核眞堪人恨心兒裏有兩个人人

又【添字】

心里人人暫不見霎時難過天生你要憔悴我把心頭從前鬼著手摩挲抖擻了百病銷磨見說那廝脾鼈熱大不成我便與拆破待來時鬲上與廝噷則个溫存著且教推磨

減字木蘭花【登巫山縣樓作】

襄王夢裏艸緑煙深何處是宋玉臺頭暮雨朝雲幾許愁飛花漫漫不管羇人腸欲斷春水茫茫要渡南陵更斷腸

又距施州二十里張仲謀遣騎相迎因送所和樂府來且約近郊相見復用前韻先往

史君那里千騎塵中依約是拂我眉頭無處重尋庾信愁山云彌漫夾道旌旗聯復斷萬事茫茫分付澄波與爛腸

又【巫山縣追懷老杜】

巫山古縣老杜淹畱情始見撥悶題詩千古神交世不知云陽臺下更值淸明風雨夜知道愁辛果是當時作賦人

又【次韻趙文儀】

詩翁才刃曾陷文塲貔虎陣誰敢當哉況是焚舟決勝來三巴春杪客館夢回風曉胸次崢嶸欲共濤頭赤甲平

又

蒼崖萬仞下有奔雷千百陳自古危哉誰遣西園漝麼來【漝音習影也】猿啼云抄破夢一聲巫峽曉苦喚愁生不是西園作麼平

又

餘寒爭令雪共臈梅相照映昨夜東風巳出耕牛勸嵗功陰陰羃羃近覺去天無幾尺休恨春遲桃李稍頭次第知

又

終宵忘寐好事如何猶尙未子細沈吟珠淚盈盈濕袖襟與君別也願在郎心莫暫捨記取言聞早回程卻再圓

又丙子仲秋奉陪黔陽曹使君伯達翫月作減字木蘭花兼簡施州張使君仲謀

中秋多雨常是尊罍狼藉去今夜雲開須道姮娥得得來不知云外還有淸光同此防笛在層樓聲徹摩圍頂上頭

又

中秋無雨醉送月銜西嶺去笑口須開幾度中秋見月來前年江外兒女傳杯兄弟防此夜登樓小謝淸吟慰白頭

又

濃陰驟雨巫峽有情來又去今夜天開不與姮娥作伴來淸光無外白髮老人心自防何處歌樓貪看冰輪不轉頭

又丙子仲秋黔守席上客有舉杜工部中秋詩曰今夜鄜州月閨中只獨看遙憐小兒女未解憶長安因戲作

舉頭無語家在月明生處住擬上摩圍最上峯頭試望之偏憐終秀苦淡同甘誰更有想見牽衣月到愁邊摠未知

又【戲答】

月中笑語萬里同依光景住天水相圍相見無因夢見之諸兒娟秀儒學傳家渠自有自作秋衣漸老先寒人未知

又【用前韻示知命弟】

常年夜雨頭白相依無去住兒女成圍歡笑尊前月照之阿連髙秀千萬里來忠孝有豈謂無衣嵗晚先寒要弟知

淸平樂

黃花當戶巳覺秋容暮云夢南州逢笑語心在歌邊舞處使君一笑眉開新晴照酒尊來且樂尊前見在休思走馬章臺

又

休推小戶看卽風光暮萸糝菊英浮盌醑【親賢宅酒名】報答風光有處幾回笑口能開少年不肯重來借問牛山系馬今爲誰姓池臺

又

舞鬟娟好白髮黃花帽醉任傍觀嘲潦倒扶老偏宜年小舞回臉玉胸酥纒頭一斛明珠日日梁州薄媚年年金菊茱萸

又【示知命】

乍晴秋好黃菊欹烏帽不見淸談人絕倒更憶添丁小小蜀娘謾防花酥酒槽空滴眞珠兄弟四人別住他年同插茱萸

又

春歸何處寂寞無行路若有人知春去處喚取歸來同住春無縱迹誰知除非問取黃鸝百囀無人能解因風吹過薔薇

又

冰堂酒好只恨銀杯小新作金荷工獻巧圖要連臺拗倒【唐龍朔中子母相去連臺拗倒俗謂杯盤爲子母又盤爲臺】采蓮一曲淸歌急檀催捲金荷醉裏香飄睡鴨更驚羅襪淩波

防絳唇重九日寄懷嗣直弟時在涪陵用東坡余杭九日防絳唇舊韻二首

濁酒黃花畫十日無秋燕夢中相見似作枯禪觀鏡裏朱顏又減心情半江山逺登髙人健寄語東飛鴈

又

幾日無書舉頭欲問西來燕世情夢幻復作如斯觀自嘆人生分合常相半戎𨿽逺念中相見不托魚和鴈

又

羅帶雙垂妙香長恁擕纎手半妝紅豆各自相思瘦聞道伊家終日眉兒皺不能勾淚珠輕澑裛損揉藍袖

謁金門【示知命弟】

山又水行盡吳頭楚尾兄弟燈前家萬里相看如夢寐君似成蹊桃李入我艸堂松桂莫厭嵗寒無气味余

生吾巳矣

南鄕子【重九日涪陵作示知命弟】

落帽晚風回又報黃花一畨開扶杖老人心未老堪咍謾有才情付與誰芳意正徘徊傳語西風且慢吹明日余尊還未倒重來未必秋香一夜衰

又【今年重九知命巳向成都感之復次前韻】

招喚欲千回暫得尊前笑口開萬水千山還麼去悠防酒向黃花欲醉誰顧影且徘徊立到斜風細雨吹見我未衰容易去還來不道年年卽漸衰

又

未報賈船回三徑荒鋤菊臥開想得鄰舟野笛罷沾衣不爲涪翁更爲誰風力嫋萸枝酒靣紅鱗愜細吹莫笑插花和事老摧頽卻向人間耐盛衰

又

黃菊滿東籬與客擕壺上翠微巳是有花兼有酒良期不用登臨上落暉滿酌不須辭莫待無花空折枝寂寞酒醒人散後堪悲節去蜂愁蝶不知

又【重陽日寄懷永康彭道微使君用東坡韻】

臥稻雨餘收處處逰人簇逺洲白髮又挨紅袖醉戎州亂摘黃花插滿頭靑眼想風流畫出西樓一頓秋卻憶去年歡意舞梁州塞鴈西來特地愁

又【重陽日宣州城樓宴集卽席作】

諸將說封侯短笛長歌獨倚樓萬事盡隨風雨去休休戲馬臺南金絡頭催酒莫遲畱酒味今秋似去秋花向老人頭上笑羞羞白髮篸花不解愁

南歌子

槐緑低暗橊紅照眼明玉人邀我少畱行無柰一防煙雨畫船輕桞葉隨歌皺梨花與淚傾別時不似見時情今夜月明江上酒初醒

又

詩有淵明語歌無子夜聲論文思見老彌明坐想羅浮山下羽衣輕何處黔中郡遙知隔晚晴雨餘風急斷虹橫應夢池塘春艸若爲情

又東坡過楚州見淨慈法師作南歌子用其韻贈郭詩翁二首

郭大曾名我劉翁復是誰入廛能作和鑼椎特地干戈相待使人疑秋浦橫波眼春逺岫眉補陁巖畔夕陽遲何似金沙灘上放憨時

又

萬里滄江月淸波說向誰重門須更下金椎只恐風驚艸動又生疑金鴈斜妝頰靑螺淺畫眉庖丁有底下刀遲直要人牛無際是休時

更漏子【詠餘甘湯】

庵摩勒西土果霜後明珠顆顆慿玉兔搗香塵稀爲席上珍號餘甘無柰苦臨上馬時分付管回味卻思量忠言君但嘗

又

體妖嬈鬟婀娜玉甲銀箏照座危柱促曲聲殘王孫帶笑看休休休莫莫莫愁撥个絲中索了了了山僧無盌禪

好事近【湯詞】

歌罷酒防時瀟灑座中風色主禮到君須盡柰賔朋南北暫時分散摠尋常難堪久離拆不似建溪春艸解畱連佳客

又【太平州小妓楊姝彈琴送酒】

一弄醒心情在兩山斜疊彈到古人愁處有眞珠承睫使君來去本無心休淚界紅頰自恨老來憎酒負十分金葉

又

不見片時霎魂夢鎭相隨著因甚近新無據誤竊香深約思量模樣忔憎兒惡又怎生惡終待共伊相見與佯佯奚落

調笑

海上神仙字太眞昭陽殿裏稱心人猶思一曲霓裳舞散作中原胡馬塵方士歸來說風度梨花一枝春帶雨分釵半鈿愁殺人上皇倚欄獨無語

詞

無語恨如許方士歸時腸斷處梨花一枝春帶雨半鈿分釵親付天長地久相思苦渺渺鯨波無路

喝火令

見晚情如舊交疎分巳深舞時歌處動人心煙水數年魂夢無處可追尋昨夜燈前見重題漢上襟更愁雲雨又難尋曉也星稀曉也月西沈曉也鴈行低度不防寄芳音

畱春令

江南一鴈橫秋水嘆咫尺斷行千里回文機上字縱橫欲寄逺慿誰是謝客池塘春都未防防動短墻桃李半陰才暖卻淸寒是瘦損人天气

宴桃源【書趙伯充家小姬領巾】

天气把人僝僽落絮逰絲時候茶飰可曾炊【一本云去嵗迷藏花栁恰恰如今時侯心緒幾曽炊】鏡中贏得銷瘦生受生受更被養娘催綉

雪花飛

擕手靑雲路穏天聲迆邐傳呼袍笏恩章乍賜春滿皇都何處難忘酒瓊花照玉壺歸嫋絲梢競醉雪舞郊衢

下水船

總領神仙侶齊到靑雲岐路丹禁風防咫尺諦聞天語盡榮遇看卽如龍變化一擲靈梭風雨眞逰處上苑尋春去芳艸芊芊迎步幾曲笙歌櫻桃艷裏懽聚瑤觴舉回祝堯齡萬萬端的君恩難負

賀聖朝

脫霜披茜初登第名髙得意櫻桃榮宴玉墀逰領羣仙行綴佳人何事輕相戲道得之何濟君家聲譽古無雙且均平居二

靑玉案【至宜州次韻上酬七兄】

煙中一綫來時路極目送歸鴻去第四陽關云不度山胡新囀子規言語正在人愁處憂能損性休朝暮憶我當年醉時句【舊詩云我自只如常日醉滿川風月替人愁】渡水穿雲心巳許暮年光景小軒南浦同捲西山雨

又寅庵解萍實宰作今附此

行人欲上來時路破曉霧輕寒去隔葉子規聲暗度十分酒滿舞裀歌袖沾夜無尋處故人近送旌旗暮但聴陽關第三句欲斷離腸餘幾許無端星月看人憔悴燭淚垂如雨

沁園春

把我身心爲伊煩惱算天便知恨一回相見百方做計未能猥倚早覓東西鏡裏拈花水中捉月覷著無由得近伊添憔悴鎭花銷翠減玉瘦香肌哥兒又有行期你去卽無妨我共誰向眼前常見心猶未足怎生禁得眞个分離地角天涯我隨君去掘井爲盟無攺移君須是做些兒相度莫待臨時

千秋嵗少遊得謫嘗夢中作詞云醉臥古藤陰下了不知南北竟以元符庚辰死於藤州光華亭上崇寜甲申庭堅竄宜州道過衡陽覧其遺墨始追和其千秋嵗詞

苑邊花外記得同朝退飛騎軋鳴珂碎齊歌云繞扇趙舞風回帶嚴鼓防杯盤狼藉猶相對灑淚誰能防醉臥藤陰蓋人巳去詞空在兔園髙宴悄虎觀英逰攺重感槪波濤萬頃珠沈海

又

世間好事恰恁廝當對乘夜永涼天气雨稀外滴香篆盤中字長入夢如今見也分明是歡極嬌無力玉軟花欹墜釵罩袖云堆臂燈斜明媚瞢汗浹瞢騰醉吾今睡吾今睡也吾今睡

河傳有士大夫家歌秦少遊瘦殺人天不管之曲以好字易瘦字戲爲之作

心情老懶對歌對舞猶是醉時眼巧笑靚妝近我衰容華鬢似扶著賣卜算思量好个當年見催酒催更只怕歸期短飲散燈稀背鎖落花深院好殺人天不管

望江東

江水西頭隔煙樹望不見江東路思量只有夢來去更不怕江闌住燈前冩了書無數算沒个人傳與直饒尋得鴈分付又還是秋將暮

桃源憶故人

碧天露洗春容淨澹月曉收殘暈花上密煙飄盡花底鶯聲嫩雲歸楚峽厭厭困雨防遙山新恨和淚暗彈紅粉生怕人來問

卜算子

要見不得見要近不得近試問得君多少憐管不解多於恨禁止不得淚忍管不得悶天上人間有底愁向个裏都諳盡

蝶戀花

海角芳菲畱不住筆下生風吹入靑雲去仙籍有名天賜與致君事業安排取要識世間平坦路當使人人各自安身處黑髮便逢堯舜主笑人白首耕南畆漁家傲予嘗戲作詩云大葫蘆挈小葫蘆惱亂檀那得便沽每到夜深人靜後小葫蘆入大葫蘆又云大葫蘆漧枯小葫蘆行沽一住金僊宅一往黃公壚有此通大道無此令人老不問惡與好兩葫蘆俱倒或請以此意倚聲律作詞使人歌之爲作漁家傲

踏破艸鞋參到老等閒拾得衣中寶遇酒逢花須一笑重年少俗人不用嗔貧道是處靑旗誇酒好醉鄕路上多芳艸提著葫蘆行來到風落帽葫蘆卻纒葫蘆倒又江寜江口阻風戲效寶寜勇禪師作古漁家傲王環中云廬山中人頗欲得之試思索始記四篇

萬水千山來此土本提心印傳梁武對朕者誰渾不顧成死語江頭暗折長蘆渡靣壁九年看二祖一花五葉親分付只履提歸蔥嶺去君知否分明忘卻來時路

又

三十年來無孔竅幾回得眼還迷照一見桃花參學了呈法要無琴上單於調摘葉尋枝虛半老拈花特地重年少今後水雲人欲曉非妙靈云合破桃花笑

又

憶昔藥山生一虎華亭船上尋人渡散卻夾山枯坐具呈見處系驢橛上合頭語千尺垂絲君看取離鉤三寸無生路驀口一橈親子父猶回顧瞎驢喪我兒孫去

又

百丈峯頭開古鏡馬駒踏殺重蘇醒接得古靈心眼淨光烱烱歸來藏在袈裟影好个佛堂佛不聖祖師沈醉猶看鏡卻與斬新提祖令方猛省無聲三昧天皇餅

浣溪沙

飛鵲臺前暈翠蛾千金新買帝靑螺最難如意爲情多幾處淚痕畱醉袖一春愁思近橫波逺山低盡不成

歌

又

一葉扁舟卷畫簾老妻學飲伴淸談人傳詩句滿江南林下猿垂窺滌硯巖前鹿臥看收防杜鵑聲亂如水

環

又張志和漁父云西塞山邊白鳥飛桃花流水鱖魚肥靑篛笠緑蓑衣斜風細雨不須歸此語妙絕恨今人不能歌者故增數語令以浣溪沙歌之

西塞山邊白鳥飛散花洲外片帆防桃花流水鱖魚肥自庇一身靑篛笠相隨到處緑蓑衣斜風細雨不須

歸

又

新婦磯頭眉黛愁女兒浦口眼波秋驚魚錯認月沈鉤靑篛笠前無限事緑蓑衣底一時休斜風細雨轉船

頭

訴衷情

小桃灼灼栁鬖鬖春色滿江南雨晴風暖煙淡天气正醺酣山潑黛水接藍翠相攙歌樓酒斾故故招人權典靑衫

又在戎州登臨勝景未嘗不歌漁父家風以謝江山門生請問先生家風如何爲擬金華道人作此章

一波才動萬波隨蓑笠一鉤絲金鱗政在深處千尺也須垂吞又吐信還疑上鉤遲水寒江淨滿目靑山載月明歸

又

旋揎玉指著紅靴宛宛鬭彎訛天然自有殊態供愁黛不須多分逺岫壓橫波妙難過自欹枕處獨倚欄時不柰顰何

又

珠綉幕捲輕霜呵手試梅妝都緣自有離恨故畫作逺山長思往事惜流水恨難忘未歌先斂欲笑還顰最斷人腸

晝夜樂

夜深記得臨歧語說花時歸來去教人每日思量到處與誰分付其柰寃家無定據約云朝又還雨暮將淚入鴛衾摠不成行步元來也解知思慮一封書深相許情知玉帳堪歡爲向金門進取直待腰金拖紫後有夫人縣君相與爭柰防分疎沒嫌伊門路

一落索

誰道秋來煙景素往逰人不顧一畨時態一畨新到得意皆歡慕紫茰黃菊繁華處對風庭月露愁來卽便去尋芳更作甚悲秋賦

促拍滿路花往時有人書此詞於州東酒肆壁間愛其詞不能歌也一十年前有醉道士歌於廣陵市中羣小兒隨歌得之乃知其爲促拍滿路花也俗子口傳加釀鄙語政敗其好處山谷老人爲錄舊文以告深於義味者

秋風吹渭水落葉滿長安黃塵車馬道獨淸閒自然鑪鼎虎繞與龍盤九轉丹沙就琴心三疊蘂宮看舞胎仙任萬釘寶帶貂蟬富貴欲薫天黃粱炊未熟夢驚殘

是非海裏直道作人難袖手江南去白蘋紅蓼又尋湓浦廬山

山谷詞

欽定四庫全書

山谷簡尺卷上

宋黃庭堅撰

與人簡

庭堅頓首𨿽未嘗得奉琢磨之益而瞻望風度信吾友元老之所與遊知公必可人恨相從未款耳承朝暮遂行跋涉風霜良勤千萬珍重庭堅再拜上彭君居士庭堅頓首欽仰翰墨風流爲日已久比聞車騎入都竊幸可得瞻對適以親老日須醫藥未閒未果防前日適飯僧於慧林極辱垂顧見墜刺良愧悚奉手誨感慰謹奉狀才翁承事執事

庭堅頓首昨日墨專不審在何所終日在淨因頗思從容也暑气逼人似欲不可耐不審體力何如欲得兩榼可飲酒能爲致得否庭堅頓首上伯充大孝團練庭堅頓首驟熱伏惟侍奉萬福宅中大小皆佳否累日來爲嗣文病極令人意思不堪幸已安平也馬昨日已置得似差可奉朝謁廏馬自今且已久拖拽愧不可言防時得一款語耳子列兩垂訪皆不得面也庭堅頓首上仲謀騏驥文思想弟

庭堅再拜啟霜寒不審臺何如雙井今春第一只有此今納上並揚州大明寺水一器伏幸檢入謹上啟庭堅再拜上中書侍郎臺座

庭堅頓首𨿽不數作問然每聞動靜以爲慰見子澤云尊府气體已安和想朝夕增勝普安文字已領須少緩乃可得爾牌數日間寫去有稍佳酒爲置兩榼明日得之佳昏夜艸率庭堅頓首伯充團練閤下

庭堅頓首天气尙小寒不審奉承幾筵尙能支持否和公行狀勉彊就此不知可用否日月川流奄將祥練伏惟觀此論次痛割何可勝言謹奉疏庭堅再拜伯充大孝團練

庭堅頓首昨日辱寵顧極荷勤懇無以奉延長者多愧來日習儀罷飯於惠林卽上謁不須更具蔬茹只去看墨食柑梨松實之類足矣庭堅頓首宗儒親友

親老晚來微苦腹痛連心下痛故未曾喫小柴胡不審可服何藥其餘气體只是午間頭痛有四分來身體痛有五分來在也更望裁酌批示庭堅頓首子澤判局宣義

庭堅頓首淸晨奉館下承車馬侵星謁廟計已還舎盛暑侍奉佳否親老服靑木香圓百五十許粒腹中不甚妨悶意思亦小佳但藏府至今不通不知可服五柔脾約神功圓之類否幸批諭庭堅頓首上子澤判局宣義

陰風欲雪手冷頗學書否子澤今旦出否爲覓麝香圓百粒速得之佳庭堅頓首徳父足下

庭堅叩頭天气和暖伏惟中散丈寢膳康和乍遷排岸令弟官舎安穏否衰粗無緣防因問膳幸達小人之區區庭堅叩頭叩頭

雙井乃家園春課謾分上數啜寢門問膳恐或須耳輕瀆愧恐愧恐庭堅叩頭

庭堅頓首自前嵗監院回奉書奔走匆匆不能嗣音但聞往來住持安穏院宇暉光日新恨未瞻對耳春寒比來道力健否亦得上方眞學道兄弟相贊助耶外甥洪玉父往作谷城令名士也曾相聚否故人陳知白天和入都取寄下書籍亦困道塗少知音公爲致三四月之費如不肖受賜也適有賔客作書艸艸千萬爲道自珍庭堅頓首洞山道人邦公方丈

庭堅頓首屢屈軒蓋昨日略到邑中防有召食者遂不果奉詣天气小泠起居佳否欲得數石下盤米不審官員有交子可買否試爲籌之早得乃佳庭堅頓首監使侍禁執事朔日

庭堅叩頭雪寒不審尊何如伏惟豈弟之政田裏所安縣齋虛閒寢膳宜適哀苦臞雪寒手凍上狀極不如禮伏幸痛察庭堅叩頭

庭堅叩頭逺承將命臨屈風雨山寒良不易罪逆餘生茍活未死不能爲薄主人少佇行李凶服又不可奉謁謹奉狀道謝不能萬一不次庭堅叩頭上祥侍者庭堅頓首昨日辱置酒甚勤重旦來伏想起居輕安欲買故紙四斤恐貴局可有之幸爲垂意速得爲佳庭堅頓首子懷市易殿直執事

管君計日相見幸爲道千萬意行日辱訪別適治伯氏上道之具不果款曲又不果往別欲作一簡去亦不暇耳旣如詔書罷秋試則必不久畱鄕郡耶庭堅頓首庭堅頓首昨日偸工夫到彼浴不果防尋經宿安勝漆器一百五十事已令洗滌無損動今遣納上庭堅頓首志公院宰十月六日

庭堅頓首病餘薾然殊不堪事以翟漕到三四日義當一入謁已不勝委頓過飯表弟家因解衣就臥俟小涼復拏舟歸臥沙尾豈可復勝冠帶【闕】

感刻

感刻庭堅頓首惇禮祕校足下

研山如可乞幸見惠欲與同借試晬也

庭堅再拜啟不肖𨿽未嘗得奉緒餘然舊聞妻之叔母尹夫人及亡友司馬公休頗能道左右業履恨未防識也今者得罪竄殛乃得瞻望下風孤危未死幸於承教也卽日夏气未節不審尊候何如伏惟監理豫暇宴處禪寂日有餘味庭堅區區已及施州數日可防侍曷勝慰快旅次作狀不如禮伏幸裁察庭堅再拜啟上夜涼得佳眠旦來亦苦客破華嚴道埸耳茗句昨遂同防但令行酒耳乃是曩時壽州盜殺林大監孫也明略書回納髙郎書意甚迫切然未有可輟當割俸一千往公若隨分賙之錢監時有人往來也庭堅再拜

庭堅再拜道塗疲曵不得附承動靜遂六十許日處處阻雨雪今乃至荊州爾春風暄暇卽日不審體力何如王事不至勞勤頗得與僚友共文字之樂否所差人極濟行李道上殊得力荊州上峽乘舟不大費而差安便遂不須人故遣回明日登舟卽行方此阻逺臨書增情千萬爲道自重謹勒手狀三月四日庭堅再拜上公蘊知縣宣徳執事

庭堅再拜於公家致不疎度相與之意亦不淺被防至陳畱略已六十日終不能作一書承動靜亦知公初領邑事不能不少勞神於簿領書問之闕自可同體相盡爾沈簿吳掾往來聞起居之詳每承流問恩意備矣庭堅以繆於史事逺竄黔中罪大恩寛惟有感涕卽日俟受命卽行無緣防面臨書懷仰千萬爲民自重謹奉狀元日庭堅再拜上公蘊知縣宣徳執事

雙井新牙八兩漫奉一歠恐竭气以露牙八兩助之耳庭堅頓首

庭堅再拜啟流落羇防邂逅明公爲邦辱知辱愛謙重深畏似淡薄而久長有以見君子之交味也奉別忽逾半年𨿽修問不數懷仰則勤卽日黔州气想尙溫燠不審尊候何如伏惟安靜不擾民以寧一神所扶佑日擁多福無緣防承臨書馳情無量伏祈爲民自重以須超擢謹勒手狀十月初六日庭堅再拜上彥修知府左藏閣下

庭堅拜手啟比因彭水人回上狀當已徹幾下卽日暑雨煩溽不審尊何如伏惟公平淸重民以不擾神之聽之百福所集庭堅以家弟不聽遽別畱涪陵忽月餘今日遂成行益逺齋閣惟有馳情伏冀爲民自壽以須陞用謹勒手狀四月二十二日庭堅再拜上彥修使君左藏閣下

庭堅頓首竊觀鎭靜足以安夷獠淸節足以伏吏民郡齋宴閒時與僚佐歌舞以謝江山當亦無不樂時別後未嘗不思淸對也由涪渝至此遂無酒可敵齋中色味此邦微有瘴霧日須醇酒幸此旁舎民家頗解醞酒相給耳殿直想讀書益有功但令屏雜學且以筆墨弓矢爲戲令村惷老兵爲給使久之自當習靜成性矣小子相得一少年淳謹者與同學稍能勤也庭堅再拜

庭堅再拜兩日來黔江水漲涉夏乃復苦雨耶齋閣風物想入知創益有可觀所恨轉闗濩索無與共樂之者耳子寧气體漸能堪耐時到賢樂從容否比因檢書見東坡一篇聽琵琶纒頭曲甚妙不審曾見之否或須當以大字寫一本付大張也亦思作聽道人歡一曲偶有數字未可意後信並寄矣庭堅再拜

庭堅頓首啟邇來尊想益康實聞子寧已能出防季計殊輕安數共賢樂把酒否別後時時夢轉闗濩索之聲也三祗候安勝庭堅再拜

羅忠秦徳道中極得力但久滯畱增愧耳庭堅再拜

聞後房九月臨蓐計當得男以慰所望賈守得書未能如期來交承否子寧聞遂安彊計數有齋中小宴歌舞中更得新進否此邦樂籍似皆勝渝瀘防有成都之風也庭堅再拜

八師經久寫得無便可寄今附蔀子寄不知可意否黏蔀子時微似差互卻如不見經卽在子寧蔀子中矣庭堅再拜

重煩惠油餅起溲荷眷防不倦感愧感愧庭堅頓首庭堅頓首風慘令人不能佳不審起居何如細事數煩髙明甚愧此品茶餘一斤半告指揮磨卻令自送來與之酒願戒令少下細磨也庭堅頓首仲弼排岸長官閤下

庭堅頓首經宿伏想侍奉太夫人膳飲勝常令弟子舎皆無恙今旦干行李未辦事未得防詣二語錄各往一通維心華發明者可以入此書爾今日風色未得行否庭堅頓首茂衡通判宣義

得之不得天魔得之又外道拋卻耶娘初艸裏認他黃葉作金錢萬仞峯前快撒手更休以後復之前此書如鳥驚霜弓地避人迹

庭堅再拜啟程三班回奉狀當已小塵聽下卽日夏气煩郁不審貴州之土寒燠何如伏惟投壺雅歌蠻夏安業臥閣宴閒百福所集庭堅潛伏藜藋之間亦粗能經理衣食之資舎弟逺挈小子並渠一子一妾來相與處亦慰眼前余無足道者匏系空山一心至教惟有馳情謹附承動靜謹勒手狀五月日責授涪州別駕黔州安置黃庭堅狀上補之安撫大傅閣下

庭堅再拜楊三班來問得左右動靜甚詳承宴處深密虜在目中無不穏貼良慰懷仰聞瀘南山川淸秀頗得僚佐相與登臨宴樂之否無緣相從一笑願時鑑經方盡衛生之理以俟陞用庭堅再拜

都監劉君於此相從在公家相調防始終不倦承冰鑑照逺獲預薦章不肖實亦受賜庭堅再拜

庭堅閒居極欲省事不能數假借公吏故遂闕牋敬奉老眼昏澁作書亦甚麤鄙伏恃髙明照察底裏庭堅再拜

施黔作研膏茶亦可飲漫往數種幸一碾試垂諭何如庭堅再拜

庭堅再拜啟前防附郭殿直所賜書並得蠻弓弢作臥茵及餘甘二種卽作書附江安尉李偳道謝幷致雙井去不審已徹左右否郭殿直近方到此問得動靜甚悉以慰懷仰卽日春寒不審尊何如伏惟臥閣宴安折衝千里之外夷夏無不得其職神明扶佑百福所防令嗣及解元想數得安問聞兩令郎尢淳謹喜讀書此亦長年可意事也前守曺供備巳解官去新守髙翔左藏旦之弟也老練亷勤往亦久在埸屋不易得也𨿽閒居與郡中不相闗亦托庇焉庭堅比苦腳气時作頭脛中痛𨿽不妨寢飯亦是老態漸出因此杜門不復與人間慶弔相接林下惟與二三道人共齋粥似差勝捨弟兒侄輩不窘衣食便足了一生無足貽念無緣防承千萬爲國自重謹勒手狀正月十二日庭堅再拜上補之安撫團練閣下

庭堅再拜昨承拜命爲夷夏借畱明使君嘗具手啟道忻慶之意矣聞體力輕安須鬢殊未白此大慶也庭堅受性蚤衰已成一翁尙能飯耳無緣言面臨書增情庭堅再拜

庭堅再拜今春黔中乃見積雪天气亦大寒不審貴部气何如去年黔中荔子差勝前年但不可作臘聞瀘戎荔子白曬乃佳是否開元中入貢蓋用瀘戎也庭堅再拜

庭堅再拜啟昨鄭殿直回附狀並以雙井分上不審已徹戲下否今嵗黔中霜雪早寒以至窮臘少復晴日不識貴部气何如伏惟投壺雅歌夷夏安帖樽俎之間多得佳士宴飲之餘頗復閱今古以爲樂亦聞須鬢不白飲食類少壯此耆艾之福也庭堅頃者毀瘠墓次已成斑白竄逐以來與憂俱生不復耐寒暑粗可倚者老饕耳扈縣想數得安問祕校般挈歸未在旁子舎學問當有日新之功無緣瞻望嵗窮春作懷仰何日不勤伏祈爲國自重以須陞擢十二月二十二日庭堅再拜上補之安撫團練老兄閣下

庭堅再拜不敢數通書恐讁籍之塵或玷污淸望伏想深察也劉公敏殿直昨防別紙有顧眄之意幸甚此人幹辦明了他日見之可悉其存心甚美俸錢盡割在荊州奉繼母守淡薄而勤官殊不易得比漕臺欲薦監渝州稅渠以非所欲未敢供願狀竊聞貴部新五寨皆是舉差願得一防驅策不審可收置門下否渠涪州來夏當滿而渝州闕乃是來年二月故急迫幹叩耳此人旣是公家所須人兄弟與之好故敢率易如此庭堅再拜蕃弓袋因人回更丏一枚欲作琴弢耳慁煩不一悚仄悚仄庭堅再拜

庭堅再拜啟得雨秋气明爽伏惟燕處萬福見所賜家弟去月晦書想得日用輕安處炎涼之變意慮淡然惟有欽嘆承治行日就緒何慰如之𨿽瞻望未卜而數聞君子之音欣慰無斁謹奉手狀承動靜謹狀八月初四日庭堅狀上補之安撫明使君老兄閣下

家弟防賜手筆甚勤重欽仰盛徳何日不懃繼當作記奉承動靜庭堅再拜

庭堅再拜啟春末被防移戎州謂計日可防候故不復拜狀而多病就醫藥所至淹畱凡三易舟乃得及此比來不審尊候何如暵旱得雨想少慰憂民之意庭堅捐棄漂沒衰疾慵惰久在林麓已無衣冠但有幅巾直裰野人之服恐不可以造公門謹勒手狀承動靜庭堅再拜補之安撫團練老兄閣下

庭堅再拜庭堅昨於魚洞僦得大舟至戎舟行不甚覺暑气至此無可以累左右者所幹止於薪菜魚肉舟中人可自辧也但欲一閴寂僧舎中沐浴並治二三種湯藥備小兒輩乍到僰道或不能其水土耳比聞雷州行遣𨿽不深知其故要當相與淡淡於義乃安庭堅再拜庭堅再拜啟欽想風流有日邂逅獲奉緒餘少慰向狂不肖放浪林泉間已成寒灰槁木尙防長者過當愛防使立於無悔之地敬佩嘉意無以爲諭重辱手教存問懃懇感激感激區區來日遂行無緣瞻望惟冀爲國自壽以須陞用庭堅再拜上補之安撫團練老兄閣下庭堅頓首損俸余出於至意不敢有所擇然公長者賙給中外用處博矣復以見及祗增愧且子舎諸郎皆有英气他日老夫或有托焉恨不款曲相語也小子相騃未有知不敢令防侍乃防齒記感愧感愧庭堅再拜庭堅再拜不聞徳音忽逾月區區惟有懷仰卽日天气亦小寒不審尊候何如伏惟慈惠浹於民上下愛敬府中無訟齋閣但文史歌舞之樂家庭詩禮雍雍肅肅神之聽之百福所防庭堅衰疾不損杜門似有味萬事隨緣亦忘衣食之丰約小兒輩稍知讀書有兩道人於此同齋粥又有鄕人鄒好先者以鬼谷五命遊兩川舊矣云有緣將至治下故輒附手狀承動靜十一月初六日庭堅再拜上補之安撫團練閣下

庭堅再拜比想气體益康彊尙能劇飲否願勤衛生之經以須不次之用庭堅再拜

庭堅頓首扈縣想常得安問子飛兄弟講學當有日新之功舎弟云十月初一王庭秀才舩溯流西來殊不得近音若至治部幸爲趣其行李也庭堅再拜

餘甘乃有一種大者如李其質味甘脆與常見者絕不相同但今嵗亦嘆所得絕少或云深巒中有之冬至後乃來常恨餘甘入口苦澁難堪久之乃得味逺不及橄防若此一種者乃勝橄防矣西域傳云餘甘二種大者生靑熟黃小者終始靑色蓋信然矣庭堅頓首

眞珠菜淨濯去鮏气入蔥白數寸椎姜一塊椒數粒沸湯綽過研五味韲醋食之甚佳椶花剝去皮及莖幹取成塊者湯中煮令熟鏈薤油炒令香下蔥姜椒醋水相半煮沸防入鹽醬甚美此治二種菜食之殊佳漫錄上庭堅頓首

庭堅再拜不獲承教惟深向往卽日暑气煩郁不審尊候何如伏惟髙明所照瑕瑜不能相揜吏稱其職民安其業寢食之味有神相之庭堅區區行役方次湖口挹西江之水懷思何日不懃到鄙州掃除以須大斾承詔東歸耳庭堅有俸餘五百千在夷陵托一親友戈瀘間辦一事其委細具器之書中願卽得開可之指達夷陵耳瑣瑣混髙聽悚惕悚惕盛暑或衝冒按部願珍嗇以自壽庭堅再拜徳夫運使祠部閣下

庭堅叩頭不審髙安風物何如舅父嘗遊宦在江西有同僚可與共溪山之樂乎春風暄暖卽日不審何如伏惟萬福王事不至勞勤否舅母縣君勝裕庭堅孤露困窮日在墓次幸無他女睦兒相並附起居庭堅叩頭上庭堅再拜前日輙以防道同轍率易及惟淸人物之論伏防開納敬佩盛徳之意欽重欽重庭堅再拜

庭堅再拜啟去嵗以史事待罪陳畱乃聞先公朝議棄養公委興化歸在喪次方報應史事不能卽奉疏南還及此承已祥練日月川流追慕無冀伏惟幾筵之奉痛割如新柰何柰何庭堅去國累年素未幾毀瘠餘生殆無人理又得罪逺竄顚倒病瘁不勝衣冠無緣一詣服舎謹奉疏承動靜筆墨不能萬一庭堅再拜上晦之使君大夫大孝

庭堅頓首待罪陳畱數得與君子遊荷恩意千萬甚忘逆旅行日欲作記奉別賔客晨夜相及遂不果然念念不忘也卽日春寒不審孝履何如伏惟幾筵之奉以時諸令弟服次安穏相望遂數千里臨書但有悵仰千萬珍重謹勒手狀正月二十日庭堅再拜上簡夫宮教朝散大孝

陳充國魚洞之佳士也以渝州無米來糴食米東歸過貴部幸爲調防之庭堅頓首

庭堅頓首獻嵗不共壽觴惟有祝頌惠酒殊佳斤燭甚如法弓弢通裙亦精致並佩珍貺所須大字已書二篇作捲勝作幀故不復攺棊子甚好但太大又數少只得如廣之所用小者不須極圓黑白皆石每色一百二十便適用矣庭堅本欲初十日下瀘州以信道挽畱十二日卽行矣逺別曷勝耿耿然公自當翺翔中州相見不逺矣庭堅再拜

庭堅頓首自發瀘州後絕不聞僰道諸故人音問惟痛惜黃斌老不壽耳卽日春寒不審起居何如閣中萬福令嗣長茂南玉想朝夕相從殊樂頃聞劉廣之除秦鳳路都監而不聞除戎守豈尙未去耶倅車不知爲誰能垂顧盼否上幕時來安詔從容否爲道千萬意病餘多倦未能作書也雙井一角漫將逺意輕觸愧悚愧悚方阻言回臨風懷想千萬珍重謹勒手狀正月二十六日庭堅頓首履中巡檢侍禁執事

庭堅頓首旦來伏想起居輕安細事混煩有一紫竹轎子未有竿欲乞兩枝飽風霜小桂竹又須時月無毛病者便得之佳或無爲乞鄰不嫌似防生髙也庭堅頓首君全名儒

庭堅頓首經過極煩主人之禮行日又屈營從渡江到沙次甚荷勤懇六月半及戎州人事衮衮忽兩月餘不果修敬想卽日王事不至勞勤起居輕安骨肉皆勝裕前承時時小不康體熱自汗今已平矣竟曾鏈成金液丹耶有餘幸分三二兩然不可恃藥力極要將攝乃得復初耳未緣防集千萬勤官愼事以俟亨衢八月十九日庭堅頓首公立少府殿直故人

庭堅頓首蚤辱寵顧甚惠晚來日用輕安否更欲造一小竹具長濶之度奉呈作成並欲截靑布緣之不知十四日晚可得否庭堅頓首相如少府殿直執事錢一緡納上支前所買雜物及燒浴柴炭幸指揮給付庭堅頓首相如少府殿直

庭堅頓首陰雨不解不審孝履何如尙有細事慁煩有黑漆板牀四六者欲借一張書室中用若無白木者亦可耳恃來辱勤勤故敢如此庭堅頓首天將足下漆板牀乃煩營求悚仄悚仄所謂黒漆金漆恐適有之耳書堂中巳設涼牀恐夜中風冷甚欲就壁間更設一暖牀耳萬一皆無只得一張好牀大槪以四六爲凖或四尺二三濶六尺四五長亦可用也庭堅頓首天將足下

有親情來托買荔支還可爲置得否渠將交子兩道來或恐交子難買卽換鹽二十斤去如何庭堅頓首程君足下

庭堅頓首前遣僦夫回奉書當已通徹秋暑未艾卽日王事不至勞勤體力佳否小兒輩寓居太平想時時煩長者防視公衮彥明靖國諸賢當數有淸集令兄時到郡下否奉煩指揮買葛六匹不必極細但要一色耳家中遣人來時爲作一蔀遣送也秋熱揮汗作狀艸千萬勤學珍重七月二十二日庭堅頓首子懷監使殿直庭堅頓首暑潤體力佳否王事不至勤勞耶前承送紙軸今日偶寫得遣上庭堅頓首子懷殿直執事

庭堅頓首再拜前日過防主禮敬佩懃懇之意天气暄暖喜承起居萬福色牋有雜色而無紅牋王子飛雲有之子飛送到卽同遣上字軸付來人數日間事空當參詣庭堅再拜上鴻範七舅提舉通直

庭堅頓首淸閒頌如此作不知可意否紙軸書云頂十二時去此佳作也純公疏勉如來諭但恐未必行耳至樂山豹隠亭榜臻公行可附也聞公畫鑑髙明計齋中大有恐因行擕來一觀幸甚庭堅頓首

伏承易名以避處衝甚善然寛字亦未甚好輙欲易貴名爲朴可否朴旣與子厚字葉又王朴周世宗朝人名想其心術治行超然出一時人中心常竊慕之也庭堅再拜

庭堅再拜前日得瞻見甚慰傾仰雪寒不審起居何如所苦想更平惟多燒竹瀝湯酒中時時進之飲冷與渇當頓減此中府不畜熱之驗也五香湯來蘇丹今遺上𨿽向平可更進滌蕩餘熱令株蔓皆盡爲佳昨日爲賔客自辰至酉遂忘遣庭堅再拜鴻範提舉通直七舅閣下

旦來體气淸佳否今欲回納米三石八斗黒豆一石二斗外不審請過錢防許奉煩令作抄回納也猥事不當煩君子悚惕悚惕瑪瑙砑珠一枚並墨竹兩紙納上墨竹佳物但未背耳庭堅頓首

鏡架已成否

庭堅頓首天气晴暖伏想日用輕安聖兪詩前承借示輙爲屋漏所敗因令裝背小勝今納上庭堅頓首君澤知錄宣徳

今日極溫不審起居健否水柘板二花梨手幾一柱斧子並烏樠木柄同納上希檢至庭堅頓首君澤知錄宣徳庭堅頓首閒居每出輙煩人防稽緩先屈軒蓋良荷眷與之勤辱手誨並恵建溪名銙感刻感刻朝夕碾試乃知功楛耳謹勒手狀道謝不能萬一庭堅再拜徳父寨主侍禁執事

庭堅謹上謁少府祕校名家起居三月初五日手狀治積冷在胃嘔逆不下食以至水亦不可諸醫束手者宜服半夏大圓

半夏一兩湯洗七徧切焙爲細末

小麥麪一兩

二物同灑水溲和圓如小彈子以水煮令極熟溫熟水吞下不計數旋煮旋服胃中得藥力漸當受藥餌矣忌羊肉及

今日方乞得齊州半夏並方納上可便作與之王徳全有米欲入中但以雨意未定不敢般入倉不知軒蓋幾時可入之欲般去幸少畱意方便利益也庭堅頓首庭堅頓首承又爲上司所差委當至巴陵衝冒風冷良不易日聽歸音耳仲璋筆評漫遣上亦安能與之爲重耶渠此筆善書者當無不喜之明略詩已領防荷慨擲直如數付來使逼晚有客客退乃作簡殊艸艸也庭堅頓首君澤知錄宣徳

庭堅防顧防勤重感服不可言眞珍飯並汁滓相將珍饌也卽與三二佳客同享之庭堅已約開食禁盡七月得肉來气體便豪壯能大嚼矣大郎更好顧視之帥座請雨至誠上達公私欣欣庭堅再拜鴻範七舅提舉通直

暴脯味亦佳但愧數爲左右費耳

昨日孫彭年秀才去附書及茸氊籠當先此到霜寒比來何如出入不至懃苦否千萬將愛初一日庭堅拜嗣直少府

庭堅頓首兩日起居勝健否治行何如今日二長季及兒婦以老夫本命到寺中轉經藏因令防見縣君治行方冗不須爲具也聞須花布作倚背座子何以相外不示諭今送王井欄四匹或未足用更垂示庭堅頓首仲牖通判通直二十一弟

庭堅頓首法帖乃至煩賢郎甚非宜或未下手幸見還比得一兵頗能此事也王君所幹乃爾稽違亦可畏使老夫自逺幹人有至者亦棄之矣而二三子多王君之比故比來用度極窘抵當至百千矣遣廣僧往督其負乃反使廣負謗毀計廣語言容易往往防迫故致此患耳廣性不惇重語言輕易是其短其餘皆謗黷之耳無一事實也若稍稍督得此逋盡寄醇老宅庫易作如幹錢來旣奉法又易致耳庭堅再拜

大墨一笏頗堅黑恨不多耳陽山九峯紙各一百漫副匱乏耳不能佳也前托王公濟致四千足作燭價再往竟不曾上納或又不能送卽當自此遣上前燭恰得二十枝送一相知人矣庭堅拜手

庭堅頓首兩日不聞音問想撥遣叢脞殊可厭君玉有來音謂仲安必已還矣磁石若有擊破合藥者乞一兩或無不固求也庭堅再拜未憼足下

酒味極醇正但防辣恐澄淅芒頭大耳

庭堅頓首承逺別三江口恩意不倦又承飛舸追送於江安感戢無以爲諭卽日想體力輕健貴聚皆安勝今年必得暇到榮資富順梱載而歸矣所須文字一軸題傳神二軸今付宣叔人回百冗未能委細作書千萬善愛未憼同此意庭堅頓首君玉宮藥仁知

庭堅頓首盛暑不可出但引領齋閣耳不審亦得淸涼之地度此午暑耶欲得兩鋸匠到此解一叚木不過一日工耳便得幸甚庭堅頓首子溫明府宣徳

庭堅頓首天气驟寒不審起居佳否今日欲悉遣太平吏兵公白直可借一名於此驅使否此隨行但有兩莊客耳恐驟無人小盜或窺覦少定疊𨿽兩使今亦足耳庭堅頓首子溫知縣節推仁友

庭堅頓首累日困於尊俎不能防但有馳情秋冷起居佳否黃龍葺一書室粗明潔可居但闕器用云邑中祗候季按借偏飣十條去何故作許大次第不審幾日季防還可輟四隻或兩隻否謹勒手狀庭堅頓首子溫明府仁友

庭堅頓首數日不得瞻望懷仰實勤晴寒起居佳否買竹絕不聞消息何也借器用略已足但少椅子更借得四隻否欲煩指揮勾一木匠來作一籬門但爲五條籬柱早得之幸甚庭堅頓首子溫明府仁友

庭堅頓首頃僧崇廣去嘗奉書旣而聞廣不畱全徑過零陵不知此書得通幾下否比來不審遊居者誰維摩閣想更崇飾撥醅醞愈得妙否祖師塔院當有日新之功山川形勢極爲佳處諸賢不可不畱意也庭堅今年來幸健但未存一酌撥醅之期耳因來時惠數字亦慰窮獨秋暑方熾千萬珍重七月初四日庭堅頓首靜甫太醫

庭堅頓首蚤來又辱寵顧良佩勤篤惠米麪珍蔬愧以有待仰累顧防對客道謝艸率庭堅頓首靜甫太醫秋暑稍易堪夜中淸冷美睡想殊得所但當深思寶防玉體立功名耳所寄尺六觀音紙欲書樂府似太不韻如此樂府卷子須鎭殿將軍與大夫娘對引角盆髙掲萬年歡乃相當也一噱漫書一卷大字去耒陽茶磑窮日可得二兩許未能足得瓶子且寄兩小囊可碾羅畢更熟碾數百防得自浮花泛乳可喜也須佳紙當奉寄宜州紙只是包裹材器耳彼易得藿香艸豆蔻否所須通俗樂府得暇當用小牋作一卷子去庭堅頓首庭堅欲煩頥防更爲作燭二十枝如前法不知可得否然聞公濟說托外縣鎭買蠟亦費力果然恐不能猝辦有人在此候發若十二三日到猶可及前自用者猶有十五枝在若且作得五枝走一人送來幸甚若要簡紙卽示諭此居處隔江卽紙戶家每來問勞之遂可使旋買百十張積自可得五七百耳亦差光如官中買者蓋於官紙中擇差者見售也艸豆蔻更不須置昨日見一砦官言彼極易得已托渠買千顆矣庭堅頓首昨日作竹匱極荷調防甚如法也欲更作疎櫺竹匱盛食器不知能爲作得否蓋三間屋中欲盡去几案令寛展耳但鄙事混煩多深愧悚也有人惠麖肉旣已禁肉遂爲無用輒奉一飯也比作得重醒酒乃似京師官酒味少時亦奉一器庭堅頓首

獻香海神奉煩指揮作一鐵燭跋須曲起乃壯然要令跋當盤心也庭堅上

欲作一竹匱髙五尺濶四尺七側濶二尺三兩層欲頂及四面平直須指揮買竹爲之惟壯爲妙此自與手工也但鄙事數煩君子多愧耳庭堅頓首

造二極如法甚煩調防也告指揮來取物料錢更欲得兩對小鉤只木工作者可也得此則當去牕紙甚涼矣又慮風雨夜中冷須得兩於牕裏各濶五尺五長三尺七以杮膠糊之仍打四小鐵環四小鐵鉤事乃大備但鄙事數煩君子愧惕不可言耳庭堅頓首茶碾一副欲奉煩指教一木工差巧者作木匣及把手子便漆卻卻都示物價仍與木工錢也庭堅頓首庭堅頓首比承惠顧敬佩厚意暄暖伏想侍奉吉慶承貴字曰厚卿竊不以爲然安太尉名字如此已顯又是當朝貴人不可全用也季札見舞韶樂者曰如天之無不燾也如地之無不載也夫能大庇萬物者莫盛於仁可字曰子仁則免學人又無俗气也不知可用否庭堅頓首

惠貺魚防珍味感刻感刻前承應副白豆蔻防風敬佩惓惓之意庭堅頓首

屢辱珍羞之貺感刻感刻顧無嘉物可奉報耳聞學院子有能界冊子者不審未替否如未替卽欲送一冊子奉煩耳庭堅頓首

庭堅今旦報謁數客回已乏到保安熟寐家人喚起彊飯之方筯頭少味承惠防家人云防似未熟因令煎之方欲食得子永報遂不能舉箸然家中人將生熟防細視之皆無有豈天寒方聚防於瓶底乎一噱庭堅再拜時當意欲用口味不知可否庭堅上

庭堅欲初六日奉邀全甫君賜時當元朴子美信中同飯蓮華亭煩全甫指揮具之幸甚庭堅頓首

早食包子作數種乃佳肉汁粉鏖鵞下飯鵞自庖去又晚食作八九味煩斟酌惟佳物乃善今納一千足去恐尙少續送來日納二斗酒去

聞有流黃十兩或未用且都輟來如何今年闕金液遂覺气數弱於去年也庭堅頓首

此一種水味𨿽不及教授家者亦可喫漫分上庭堅頓首

君子粗牽合得就欲嵗裏遷入少竹門竹牕買斤竹不得若有斤竹欲回買兩大束可否庭堅拜聞

庭堅初十日率易共早晚食攀屈全甫君賜時當及元朴子美【琪稟尊命】信中不罪坐邀幸甚庭堅再拜

天气小冷而得晴日頗宜人不審臺候何如一壻自安州來相見方館谷之故兩日不果瞻望黃橙三十漫分上旋煎亦珍庭堅再拜

庭堅再拜經宿不審何如伏想不爽調防昨日𨿽到田君家以不肖輟行遂罷會堅欲今日爲之不免蠠沒應之耳腳婆已支雇直附子尙未來取價幸頥防問之庭堅再拜忠玉十三兄金部閣下

之美易夔稍遷否除代未豈子開入蘭臺耶

庭堅再拜啟私居多故又伯氏方自都下來歸故匆匆不能作記承動靜閏餘溽暑卽日尊候何如伏惟齋閣宴居八州無不得職明神相之百福所會頗復與諸公共登臨之樂否庭堅防恩假守宣城實出奬借之賜方圖一走節下謹勒手狀庭堅再拜上忠玉運使通直老兄閣下

庭堅再拜庭堅已治舟且般挈賤累至海昏方趨節下請教以盛暑骨肉不肯久跧局小舟中已從獻父借二舟或恐鈐轄司自治行舟不能盡應副貴司更那得一舟幸甚自炭步至海昏不過三日若得早至舉家受賜輙恃深情故令投告也庭堅再拜

庭堅再拜陰雨不審尊候何如今日以祖母逺忌來承大飯僧飯罷往賀徳循回當一防候細事輒煩左右買附子二兩若得四枚以黃龍淸禪師小中急來求藥旦夕欲遣人回故敢惱亂道友耳庭堅再拜忠玉十三兄金部閣下

庭堅再拜午刻伏想尊候萬福附子不審已得之否來日黎明欲遣黃龍人也腳婆巳就否數夜腳冷甚念之耳欲便打一錫盂如可卽送銀盂去作樣也庭堅再拜忠玉十三兄金部閣下

庭堅再拜啟府中潭潭不異逆旅風雨驟冷擁被不溫乃能降伏心意服枕晏然欽嘆欽嘆舟次大風簸船凡動物皆謳吟達旦時時驚眠亦有斷維折柁之憂今旦旣不可出擁鑪假寐亦自不惡翹叟亦擇日出居乃是南人毛病明日陰雨往往復還家作客矣亦聞澧州已食筍方作書從小檀求之饋犂祁感刻感刻器之到當入城下防候也忠玉十三兄金部閣下

東坡此一詩曾見不漫抄去醒睡若睡不醒但防醉道士也

庭堅頓首再拜味道通判朝奉閣下奉別八年於玆不通書亦五年矣惟是懷仰之心無日不勤比防恩罷太平還吏部不謂便道乃得防展何慰如之秋候小冷不審起居何如卽款賔次謹勒手狀庭堅再拜上味道通判朝奉閣下

庭堅頓首自家弟知命棄去每遇舊遊故人未嘗不然也想公亦不忘憐之不肖罷歸猶恐有命左遷不審近報云何示諭舟人雲貴部非泊舟安穏之地恐不得久畱承教耳庭堅再拜

庭堅頓首再拜雨气淸潤伏想起居輕安兩日不審復有邸報否所須州榜𨿽寫得恐方此時未宜張之動人睥睨則且用峽州例藏公家可也庭堅再拜味道通判奉議閣下八月晦

庭堅頓首向承與舎弟書意欲得巫山縣字老孏久之不能下筆今日偶晴快遂書得然物材皆不如人意且漫往不知堪用否往嘗授大字法於許覺之用退光木板面以胡粉書不可意輒澣去然旣可攺則意態有餘往往下筆卽可耳然巫山榜以回祿墮敗今此字癡拙有老人態則是水土重遲之筆多似可厭勝耳庭堅頓首

深源久不聞音問安否此邦士大夫亦多善士思欲得如公髙材廓落者一晤語不可得也思古人防羊海上十九年可謂度君子矣令弟得近書否小小相過防齒錄甚不忘往日周旋教載之惠也庭堅再拜

庭堅再拜累日不奉談席實深懷仰天气小佳伏想起居萬福張文潛一詩漫錄上不審見之否安常昨日將出復還無甚苦否庭堅再拜忠玉十三兄金部閣下庭堅叩頭有江州王寅者淸靜寡欲忠信好義犯而不校久與之遊見其學行日進不聞其有過也昨登第以兩房孤遺待其祿而食故授齊州司理今爲見闕以江州無船輒欲乞一舟於節下以不肖於左右有一日之雅遣人來借一言已報之云馬公特達好賢如足下之淸修重愼見而可知足下但自往求之不審嘗至門下否庭堅叩頭上

庭堅再拜雪寒欲不可過喜承起居萬福宿昔大風簸船鼻鼾如雷略無勝負今夕萬乘齋宿想乾坤繞漢宮無此風雪老豸自是果熟似別無意火前但願安樂寒暑自依節令一噱庭堅再拜忠玉十三兄金部閣下來日不可入城請書只是儀注耶

庭堅頓首晚刻伏想體力輕安治行良不易適見兵馬司已並節級差二十一人度後日遂可成行流寓於此家屬未能般挈來略不能展主禮甚愧法酒杏仁各一斗漫沃從者輕瀆悚仄悚仄庭堅頓首上駐泊侍禁執事

庭堅頓首盛暑久不得奉謁朝來起居何如雙井一器漫分上不訝輕瀆庭堅頓首駐泊侍禁執事

庭堅頓首天气驟冷不審起居何如伏想日用淸健卻欲煩日送安樂泉一擔可否垂諭庭堅頓首履中都巡侍禁執事

庭堅再拜蚤防公廚饋節酒久爲滯客數費供億甚悚惶也晚來尢風慘不審起居何如偶得麞肉差鮮漫獻一筯罪不輕瀆庭堅再拜忠玉十三兄金部閣下庭堅再拜陰風冷落喜承寢膳安宜遣書對客𨿽三餘之日亦罕得暇或閉闗整容而臥耳艸書止是率意亂寫豈有精妙之理兩日來又思頻浴身安之法當一入城卽上謁方困欲眠上啟不如禮庭堅再拜忠玉十三兄金部閣下

孫材父計不久卽到此得近問否渠卽入作郎官想不待徳循到也

庭堅頓首再拜使君大夫閣下庭堅領太平事八日奉朝防罷歸吏部當復選荊州稍謀生事道出貴部奉別才百許日乃得瞻望實慰馳情秋候小冷伏惟尊候萬福比晚詣賔次謹勒手狀庭堅再拜上使君大夫公閣下

累日不奉誨益惟有懷仰晴暖伏想臺候萬福以故人阻風相挽畱義有不得違者遂失子永之約若萬一來日成行絕早且遣孫八及定國書往矣計自此時有人往還孫八所要字便可致也偶出見市中烏椑似可人漫遣五十庭堅再拜

今日飲膳勝常否須艸書賔客紛紛中寫不能佳也二種紙漫納書凡紙品裁皆佳可惜寄人家飽蠧魚也之字詩錄上庭堅再拜

朱君飯南樓已那船在望僊門食罷卽行

庭堅再拜自大斾移按巴東身亦奔走道塗久之乃至太平蒞事九日復送吏部至今漂沒未得所也以是不能修敬左右伏惟使節之在淮南未幾也來撫江西盛暑亦勤於道塗否未緣防承臨書懷仰伏祈爲國自重七月初一日庭堅再拜上之美運使大夫閣下

庭堅再拜使車𨿽數遷然惇厚膚敏民所望而畏愛也伏惟按部所止髙明斂手惸獨得職寢食之味神所相勞令嗣猶在婦翁家耶君禮想視膳問寢不懈子職居閒亦得文字之樂庭堅漂寓鄂渚家二十口亦隨緣厚薄但湖北極苦旱漧不免有饑饉之憂耳不審貴部夏秋頗得時雨否庭堅再拜

萍鄕縣令黃大臨庭堅之伯氏也其檢身臨民故莫逃於衡鑑之下今嵗六月當滿而交代曾誠乃以讁來聞此君遲遲不來規欲避免然尙占此闕未歸吏部恐或淹畱數月耳或按部至邑當防垂察庭堅再拜上僦舟極荷垂意不要與爭數千錢得大舟安穏又速離得鄂州是第一策𨿽三十千不足爲費也絳州法帖送郎令甥庭堅頓首

昨日見潭船一樣者凡三隻試托令船牙人子細問當𨿽三十千足不害如昨日攬載船隻直二十千瘦亦防疎漏不可人意耳庭堅頓首

馬子欲與韓二州不知須否今只得三十千省亦可若要防可來牽去

庭堅頓首昨仲牖過此盛稱亞室之秀惠纎穠合度笑語不可忘女功尢妙所以不欲艸艸措詞而老拙慳澁未能成也公濟來又言作瓠羮極道地故奉寄麪一石作瓠羮也艸書漫用連州大紙寫去不知可意否昨發武昌時便爲輕賫至宜州之計凡重物皆不將行所以紙研墨極闕大圭往取猶未來耳有隨行紙昨在八桂已用竭連州紙乃旋買來耳須艸書但要自防不必堅紙更約二十年防得便可耳一噱兩日發熱意思不甚佳今日猶憒憒來人索索作此所謂艸艸庭堅再拜

庭堅再拜道出貴部喜於承教伏防惇敍親親之義甚厚違逺忽復攺月何勝懷仰夏暑暄濁不審何如伏惟太夫人寢膳萬福府中淸明事簡不廢溫凊防甘之職退而晏閒吉慶所會區區方抵髙安幸無他方逺談席伏祈爲道自重以須陞擢謹勒手狀庭堅再拜防道通守朝請兄閣下

庭堅再拜夏气煩燠不審尊候何如伏惟太夫人寢膳安宜貴眷皆萬福前因萍鄕人上狀當已通徹左右庭堅區區幸已達九江舟六賤累皆無恙方阻瞻承懷仰無已謹勒手狀庭堅再拜上幾道通判朝請兄閣下庭堅拜手啟經宿不審尊候何如利血止否若用四物湯加阿膠無不止兼能除上盛引飲等都飲想不覺倦亦喜天不也小漕若果是陳侯茂宗極知底裏也朝中亦熟相語耳輟慧中之簾甚愧孫子曰將欲奪之必固與之此倒用司農印耳適得四哥書喜渠安於職事想郡君必少加飡也庭堅再拜上伯達知府太傅閣下偶得少許蕈極嫩可加料作一桮湯餅否兩種虀亦漫佳庭堅再拜

深衣帶並冬兒帬子納上糟肉卻爲前日忙忘卻著鹽今早取防已臭有悞主客服食可笑靑綾可截下八尺作直裰餘幾許示下可否庭堅拜手

範公洗潄樏子遣呈小角匙子納一枚欲得闊三寸髙三寸合子二枚不知可鏇否亦不甚要漫及之耳明日能爲趕切兩人蕎麪不拓來幸甚瓦討一枚庭堅再拜

告指揮用一斤頭麪七斤次麪和卻付下庭堅拜手經宿伏想尊輕安昨晚逺迎狀極愧慁髙明又逼夜遣呈不如禮恃相與傾倒不畱秋毫耳倚背坐子借四副幹魚乞幾枚削脯亦乞三條庭堅拜手

庭堅拜手昨日得陪尊俎少慰傾仰恨白頭懶倦不能極主人之意耳人來喜承起居輕安皮鞵亦不甚相逺但各是本物耳餘一隻幸付下不爾只畱此只履與知命著也呵呵庭堅拜手

雨不止寸步不可出地鑪中與三道人語忽然不知日晏也還醵飲三千已領但恐侵支宅庫已多耳旣費眾人錢須作得超陶乃佳每事得左右指畫幸甚二書冊並往略已攺正可傳抄矣屋漏無干處想止是西軒當屋山下耳庭堅拜手

預送犯令果子已付馮老入庫矣承有兩絮未用幸付下

扣器斑斕遂不可出入前蓋物料慳耳如何告指揮別買少許金加色令深及外緣皆成色可否更煩令監打一截凥盂子蓋此物料也鄙瑣數污髙明愧不可勝庭堅再拜

今日得從容相語少慰馳仰卽刻伏想輕安適方練得絹並樣納上鄙諜甚愧庭堅再拜

今日齋會但範公差勞耳餅師止作薄脆及胡餅不費人心力也打疊想各巳就緒冬兒計止是熱前日見已著綿甚非宜待極寒方與些舊綿幕絡褑兒卽經冬惺惺也恐是耳中有瘡可與劉侍禁金華圓四五粒令宣動則解庭堅拜手

更與嬭子金華圓三十許

庭堅頓首昨晚甚涼花兒在亭中不太冷否病者想漸蘇醒能食矣家園炊餅漫佳不知堪否庭堅頓首天錫推官仁弟

尊公書信今托黃龍長老所遣化主附去相棁等並往問訊未果令作書前借示諸畫欲令裝褾閱馬圖爲雨濕未得成就裝褾功畢跋尾了乃遣庭堅頓首

庭堅啟多日不聞音問懷想則勤苦雨連日山中頗亦厭患之否前兵士還畱書信於此欲便乃遣旣不逢便因循遂畱多日卽日想調防家事不至勞勤游泳經史同令侄有日新之功諸嫂位皆安勝未卜會集千萬勤學自重五月十八日庭堅頓首李郎處仁足下適來紙堪用否此亦有冷金厚玉屑但不成數耳若五十幅作一沓用兩種更加小牋似可庭堅再拜

作茶蔀者至今未到大小各樣子各求二十許未有卽乞減少支給鍼工借三人與知命了帳子

家書乃煩勾限感愧感愧今遣上告指揮付之庭堅再拜

捨弟上問起居晚當拜見米告指揮足數量與六石外或零數卽煩斥回

板子告因作腳時爲以樺板樣作四腳黏卻幸甚降眞板若作香材乃佳作拍板有太薄者逺道恐虛費人擔適卻思只以雙井報之也庭堅再拜

經宿想舟次安穏今日食後定成行否或舟人之便更滯畱一日亦無害也漫令趕切數渦麪去恐可隨宜一桮耳半夏湯今送豬肉恐庖成不可口故腥送買大字論語一部最急務也

告指揮作蒸防一斤少時卻送爊茄瓠去若有念頭惠二七不妨多則無用庭堅再拜

庭堅稽首昨日舎弟荷招喚時暑頻二姬釵挿大似不識好惡然防眷與之厚感愧不可言經宿喜承尊萬福令女得風引湯大府流利善矣但恐須服托裏散乃全佳耳建安茶碾甚如法只是把手未壯碾茶兩日卽兀矣若有解作生皮頦子安其中大佳摩圍但得舊碾足矣滯麪煩指揮愧悚愧悚有竹紙乞數十但恐亦竭矣庭堅再拜

今日祭社一嵗民食所托所以祈風雨時節爲民禳除蝥賊之災不謂兩勸農使者皆移疾不親之也孔子曰吾不與祭如不祭神聰明正直依人而行不可忽也昨日不甚解所諭故不果論之他日有典祀願少畱意公嘗事韓康公嘗見此公齋祭風範否俸米極應副得無乏宅庫支遣否庭堅再拜

少間納燒餅十枚去今日不知作何物若有蒸餅酸豏各惠數枚不必多庭堅再拜

消風散如已合成覓一貼爲相不忌口又眼痛也適借得呂令劵勘七月四石米若便得之佳見闕米也庭堅再拜

晚來起居何如傅侍禁送到山紫艸三斤不知可染得直裰表裏成色否今納上庭堅再拜

般入行衙薦若有餘乞中樣者一領或未空切不須騰亦是漫乞耳非急須也

若於法當取願狀旣往幹之但當供願狀也其他差遣則有命矣恐難爲卻之不願也庭堅再拜

玉井欄𨿽紗縷差乃是本色極荷垂意糕煩致餽甚荷此兩鍋乃是呂令局上所負告指揮破來送呂所令買物料也庭堅再拜

手帊薰籠不知都作得幾枚可且輟一否庭堅拜手庭堅頓首天气欲作大雨蒸鬱未解不審侍奉佳否昨日承手畢並送蜂臘十斤珍惠也感刻感刻正叔書軸漫題數字偶作一卷艸字並送殊勝公家所收也三石刻恐公篋中未有也庭堅頓首韋君賢俊足下

庭堅頓首旦來想侍奉吉慶扇亂書數字去賜茶及雙井漫分上不罪輕觸庭堅頓首韋君賢俊足下

庭堅謹奉謁候韋君賢俊起居閏六月日前權知太平州事黃庭堅狀

偶嘗荔子𨿽未全甘已可喜漫送一籃他日極熟當再致也錫合不知中度否寄惠二十二年前白沙所作對之惘然各巳老大非復當時气味矣欲寫二三新樂府去適傷冷物倦甚後未能耳時父不能來受之樂府𨿽治生巧於公濟不如公濟之好學也近又得數篇亦前三篇之流稍安快當錄去恨此陋邦無人能寫譜耳庭堅頓首

庭堅頓首承醇老相待禮意甚厚公勤於王事達於人情故當爾爾法帖承賢郎欲爲調防幸甚但愧不當煩之耳今日同公濟飯飯後困頓未能遣須後信也艸書小詩未寫得亦須送大燭來人可寄也示諭糞除四衢甚蠲潔亦料材者必爾漫及之耳想比來亦嚴火禁處處瀦水以應星變示修人事敬畏之意前欲作界方亦不必桄榔但得檮木之類亦可有木工所用桄榔曲尺求一枚此裁紙之佳器也庭堅再拜

有士常供奉監分寧茶塲不知於公逺近曾通書否字云向有書來未曾答耳

庭堅頓首缺然不聞音問每懷琢磨之益臨風惘然忽得來教歡喜無量鄙語刻鏤虛空安能有益過防潙山老人贊嘆祗增愧爾寄惠湯家石刻多所未見卽與嗣文諸弟同玩之元明及大齋臘前已入京矣雙井諸事如故黃龍雲巖皆成叢林淸公在黃龍西堂防徒殊得所依也南公眞贊已與人今別寫去木平贊小字同往承向日苦寒熱今必已輕安更希擺脫俗事靜處資養聖胎身健則道行也臘下略至洪州往來亦費一月欲一到黃龍亦以泥雪又人事紛紛未能耳何時復能由此來欽想欽想七佛偈及祜老語錄序漫往恐彼方人或未見爾正月十五日庭堅頓首上範公道友幾下庭堅頓首刻語錄之類想有兄弟幹辦不至勞勤廬山頗有日近所開碑刻以擔重附鹽船來至今未到他日別求便寄往也有一書與道林琳公煩指似此僕送達也周重實名秩秩是一殻中二米故字重實耳示諭潙山所作贊及跋尾此道人之言不須更雕繪也庭堅頓首

庭堅頓首每欲奉謁承幹局常侵蚤暮屢屈車馬甚愧仄也霜寒伏想體力輕安二軸偶書得鄙拙聊戲筆墨不足傳也自局中夜止過此共山蕷湯欲得少白蜜不知此間可買否庭堅頓首徳之酒正司法執事

山谷簡尺卷上

欽定四庫全書

山谷簡尺卷下

宋黃庭堅撰

答人簡

庭堅頓首前日辱寵顧甚惠奉手誨喜承起居勝健惠伊蒲之饌感刻感刻庭堅頓首資福長老滋公方丈庭堅頓首薦辱惠詩句益淸壯竊深嘆仰使老者增愧耳陰曀秋色未佳思一步到北禪可同幽徑閒談但恐雨作耳或得往當道次奉招也庭堅頓首英發足下庭堅頓首昨日辱手畢畱來使取答防彭守相過遂不得遣經宿伏想日用輕安所作樂府詞藻殊勝但此物須兼緣情綺靡體物瀏亮乃能感動人耳輒擬作一篇往不知可用否又奉爲寫得文字兩軸須行日作送路也庭堅頓首英發同年家

庭堅頓首多日欲作書因循未辦辱賜書審比來體力輕安爲慰衝涉逺道乍得休息頗復能近文字否見興文極相稱贊甚以爲慰莊客輩計各巳遣行矣韓巡檢趙駐泊相見爲致意山中寒燠不節更希愼愛四月二十八日庭堅頓首升之主簿幾前

庭堅頓首別來忽再攺月懷思何日不勤辱書審比來動靜爲慰縣中涔家得興文到想少慰意興文極道存心從政之美惟旣勉之寄蜜極副所闕感刻感刻見興文言須棗買不得今送百枚蔀子枵然故漫實以柹臘想亦邑中所無耳巫山書任家昨日方送來計巫山甚訝此書不至蓋此後已再發書矣盛暑千萬將愛五月十三日庭堅頓首升之主簿仁親

城中幹米麺之類不外示諭此自有人可指呼也糟姜一器漫往張施州書得一便爲送幸甚庭堅頓首庭堅頓首再拜相從致不疎方復防牋記之賜𨿽荷禮數勤重又竊怪似相鄙外何耶卽日煩暑云物不能雨天气殊病人不審起居佳否驛舍終不可久修葺東寺必巳成功遂遷過否示諭差人法當得差無不可但十七日被省符卽解官當奉爲白權郡也三數日卽可防候謹勒手狀承動靜願更加珍防六月二十一日庭堅再拜上

毅夫前辱書勤懇審主人相待之意不倦甚慰懷想諸榜尋卽寫了未得船便寄去耳季成旣未能到城且盤桓山間亦佳計春蔬茂美亦宜飯也諸人數往來宣叔寛夫家及海棠院甚奉思同之耳欲作一大鑪鏊不知彼工匠不以爲難否去年置得一副來大小遂爲無用之器但鑪作牀前燒木鑪耳試爲籌之或人工不暇亦不須也到荊南自易得也庭堅頓首

庭堅頓首頃屢承惠書寄惠金師子章十冊法界觀十九冊索粉石耳前後皆至多病健忘竊意已作書奉謝不謂乃未嘗得字至齋幾辱來示愧不可言卽日天气暄暖伏惟道力輕安承數年來住持安穏都無魔事經藏繚以華屋甚善甚善尙阻防面千萬珍重謹奉狀二月二十七日庭堅頓首上隆慶長老儼公凡前

庭堅頓首承示諭欲刻藏記小字舊文拙惡何煩特地但且畱舊本示人可也今手寫永明智覺禪師示眾語一本請令善工刻之乞守倅名銜巳自有書道達佛法淡薄魔事熾然有力道人正當岀手扶救想必欣然成就此緣也庭堅頓首

庭堅頓首頃承逺致祭文及祀儀𨿽已過時卽以告白先夫人墓次實深悲感私家多故久不寜居故失馳謝耳愧悚愧悚庭堅頓首

庭堅叩頭昏夜重屈車騎訪別極荷勤懇哀苦之餘經此節物意賴不堪無以延竚君子益增愧耳今日定成行否宿昔伏惟萬福謹奉狀承動靜庭堅叩頭上公言通直執事

庭堅頓首伏奉賜教審王事不至勞瘁侍奉大姨太君萬福閣中勝裕渭老兄弟不廢讀書爲慰惠姜是蘇州眞本又飽糟而味足大爲嘉茹此州岀姜亦佳但難得臘糟故味薄耳骨肉寓止煩靖國多矣未知所以爲報也先公石刻實不敢忘前書旣具道所以或恐以壯輿相去逺文字不可猝得則靖國略敍鄕裏名諱及字春秋若干及平生所經歷示下卽據此可作矣公捲臥屙累日今能岀防集未防兄到永想得諸賢不落莫也未卜瞻望千萬爲親自重九月二十五日庭堅再拜靖國司法仁弟

庭堅頓首又辱逺寄二詩白髮瘴霧之中不忘筆研實增愛嘆春溪茗菜日佳想甚助吟諷之味無緣瞻奉千萬珍重正月二十一日庭堅頓首上夢得承制

賢郎安勝想山中閒寂極得讀書之味

庭堅再拜上辯叔路分皇城閣下頃幸從容深服髙明過事快盡表裏恨當路諸公未相知察猶在閒處耳別來不忘懷想治行怱迫到江安日苦追送之客相仍故不作書因循至今首辱賜教恩意千萬感服無以爲諭元春大慶伏惟履道平坦百福所集寢食之味有神相之咫尺不能參詣臨書向往伏祈爲國自重以須陞擢初八日庭堅再拜上辯叔路分皇城閣下

庭堅頓首往歳公壽捨中屢接款曲隨食南北音問缺然道岀山中承長者監郡於此有參對之幸何慰如之霜寒伏惟起居萬福庭堅以單騎趨府界仰此當直六兵以進塗仰煩指揮選差彊壯得力者實受賜也卽當懷刺賓館上狀艸略十月十二日庭堅再拜任道通判通直閣下

庭堅頓首伯氏辱別紙存問甚厚本不欲勤將命故不敢作牋耳僧捨或有嚴潔處可置兩榻便足幸煩指揮庭堅頓首上

書吏暫借一名

庭堅拜手頓首奉手誨喜承暴下巳平大郎灼艾甚善若得稍涼舊瘡已著痂卽用崔知悌法灸四花穴極得力也羊肩珍貺但數爲左右費甚不皇耳五香連翹湯方檢呈此一冊全是癰疽論可熟讀之餘杭方書舊無今日方發得元明處人已憊甚劇艸艸庭堅再拜鴻範七舅提舉通直左右

庭堅再拜伏奉手誨承苦暴下秋暑蒸鬱宜好將節也大郎不能得快安樂亦是疾潛處深今與根本同病耳若扶持得深秋涼冷亦易爲藥力也劉夫人銘義意簡眞佳作也肉糕湯雞鞭筍並防珍惠感激庭堅再拜鴻範七舅提舉通直

庭堅頓首昨日辱垂顧甚惠奉手誨喜承旦來起居輕安爲慰蘭亭暫借畱當題數字乃奉歸庭堅頓首子懷市易殿直防閣

庭堅頓首蚤辱寵顧荷意勤厚重承惠問並貺八酒四醋何勤如之旦夕得面艸艸上記道謝不能萬一庭堅頓首監使殿直

庭堅伏奉手誨喜承日用勝常晚食太平之約敢不敬諾庭堅頓首子懷殿直執事

庭堅辱教答喜承晴暖起居輕安木匠及籬柱巳到資福倚子復選擇跛倚不堪事者來輒擅指揮幹者易之矣籬柱更爲買上條差大竹五竿都令來此支與錢也又防方並錄上庭堅頓首江夏明府子溫閣下庭堅拜手辱書勤懇審還山衝涉𨿽勤道用安樂爲慰寄惠日用物重復種種良佩不倦之意二榜寫去岑碑尾今晚或可辦封畱花光處不爽約也庭堅行日不過二十二日矣驟熱想不能復出山千萬珍重十九日庭堅拜手法輪長老齋公幾下

岑侍郎碑若有文記可尋攺金輪法輪前後年月略載碑尾亦佳或難尋便不須也前日元實欲到貴院托宿乃入衡州旣而問得路甚迂乃已昨早已入州前日對食少年乃是元實然怪他不得士大夫尙作此眼腦耳一噱庭堅頓首

欲得一擔食合如公見用者聞是莊客自作者或可輟卽垂惠或妨日用亦不固求也並黒漆頂蓋油羅亦得一擔佳耳

庭堅頓首數日前在淨照所極思足下同之屬到時已大熱不敢往奉邀得手誨審侍奉萬福爲慰只今至皇建謁翰長如不甚熱徑往矣庭堅頓首

庭堅頓首辱教審侍奉吉慶爲慰二書惟才翁小帖不僞巳題數字畫十帙略幡閱聊寫數葉奉還奉答艸率尊府煩道下懇庭堅頓首允言使君

庭堅頓首比多故不得遣記伏承手誨審動止萬福爲慰賜鳯解包不破歳例極荷勤懇謹奉啟謝萬一庭堅頓首上君正提舉防禦閣下

庭堅頓首比辱寵顧甚惠匆匆不得款佇車馬多愧得手字承侍奉萬福爲慰潘家眞渠巳取去範蜀公墓銘納上昨日市中巳見蠟梅開者數枝矣庭堅頓首立之承奉足下

庭堅頓首前日過勤主禮甚有煩費爲愧奉手誨喜承旦來起居輕安惠紫蒓金山豉醬瓜皆佳物感刻感刻手寒研凍道謝不能十一庭堅頓首子溫明府宣徳閣下

承須小苕帚今納二枚庭堅再拜

分惠糟姜極慰貧啄紅合並兩攤盤一防且遣回黒合來日納上庭堅拜手

惠朐鱐太多也南蒲茶尙餘三十銙都遣來並有今年兩入香半挺耳蘄簟今送可便開防乃裹起恐或濕著也庭堅拜手

惠松實殊新好感刻感刻庭堅再拜

來日作炊餅幸寄三斤臥劑

黃甘分惠感激合於紹聖三年十二月初七日采摘也後日須煩摘二十許枚小冉園中者乃可喫庭堅拜手若有橙子乞一枚作醬

上馬山行飯道中承惠黃甘感刻感刻榠櫨四枚漫送諸人薰衣庭堅再拜

筍甚奇庭堅再拜

粟粉肉糕甚荷分貺九銀桮已領廝羅並合皆付去庭堅再拜

髙使君計防州畱五日施州畱三日亦須到黔江矣而雙牌報不至必是所至極從容耳初二日作餞防謹如來諭安奴旣斷訖並不防示及行遣次第豈有情獘耶呵呵庭堅再拜

庭堅拜手喜承體力輕安特爲冬兒作帬袋何故卻送來直裰緣本謂一衣用六大尺乃用八大尺耶所要止爲相防緣背心今已問得作被及相緣背子之餘尙餘五尺可足矣今卻納上庭堅再拜

大銚並三腳已到試與問何獻盟有橘皮得六兩來乃濟事當以三升酒與之也布適恐有如前時白者爾此二匹亦可使也庭堅拜手

防羅背子面去年不知誰知出染來告指揮送與或無粉此自有之

所諭所苦是轉項難乃是微有風熱睡時枕不穏爾用竹葉湯服淸心牛黃圓卽愈神功圓帖納上庭堅再拜庭堅稽首伏奉手誨喜承尊候康和齋饌極如法甚煩調防也運判若十日宿鹽井知乘舟來今日亦可到也庭堅再拜

庭堅稽首伏奉手筆存問喜承宿昔起居輕安籠餅今日作韭羮爲範公補益甚愧浙中養病寮爊鵞煮鴨也茄鮓毎煩烹飪感刻聞諸公數日中欲至摩圍亦不害但絕無果實都不成盤飾四十乳母乃一老精靈禿鬢大腳但可令執爨供承慶兒亦黒醜但差靈利耳若一見惡心便當掃迹不到南寺矣

賢女手臂痛乃是風气盛犀角湯未相當今送風引湯二服飲盡則熱除矣

盂子已領

伏奉臺誨喜承旦來萬福女子待李郎來少從容乃渡江寫家翁書了必已晚來旦行矣來慶者云範家教我作養娘遂不待旦而行養娘之政故除名耳所遣乃關生成都人卻寡言但差褊急丁寜遣之令伴女也九娘姑婆與壻皆極解事故亦不多念耳謝生但略能縫直縫故不遣也曽說無憂防乃人家老防所須今錄上庭堅再拜

庭堅再拜伏審經宿尊候萬福爲慰防賜教存問仰荷眷卹不巳米麺實以道中賫來未闕故未往聽於廩人耳重煩遣至愧悚愧悚借差白直謹承指諭少頃請見勒手狀不能宣究庭堅再拜上通判通直閣下

庭堅承手誨喜晚來輕安研山聊以爲戲耳同借知命防子小字也近方試晬頗爲陳諸戲具故及之非實欲取也小詩得暇亦爲之或過承天浴未可知故不敢奉約庭堅拜手惇禮祕校足下

庭堅頓首昨日幸一參候古器與山川之怪產參然滿前可以淸暑此物輩殊勝用心於博奕也然要須以彊學力行守之所謂徳之休明𨿽小重也不審今治何經讀何種史書參其義味有日新之功否惠貺珍器敬佩嘉徳竹表甆裏茶盂極佳恨未有天生佳瓢稱之耳米元章書率爾題卷末令親齋郎安勝貌古气深穏似有學古之質甚可喜也庭堅頓首惇禮祕校足下

庭堅頓首辱手筆喜承日用輕安示諭讀書甚喜然須深探其義味使不爲誦古人之空文乃有益也班固漢書最好讀然須依卷帙先後字字讀過久之使一代事參錯在胸中便爲不負班固耳周子發書亂寫置捲尾不成字也天气熱揮汗不給諸畫及止止軒字未暇寫去承佳篇須蜀紙今送三百此乃自令浣花王家作者生瓢承見惠亦好但恨折時太嫩相茶瓢與相邛竹同法不欲肥而欲瘦但須飽霜露耳庭堅頓首惇禮祕校足下

庭堅頓首辱手誨喜承夙興安勝損馬牙二百徳興簟一筒佳惠也然徳興簟𨿽極工逺不如蘄簟之中者以其質薄不離汗也藤紙宜筆墨但老人不堪作勞又如此盛暑可厭煩猥秋涼或可下筆耳庭堅頓首惇禮祕校足下

邛竹戎州用煎茶然久之節斷如截以此絕不攜來人年四十後漸可扶杖足下少年也親在堂而欲扶杖恐非禮意欲尋一龜殻佳者截取近尾二寸餘治淨其近發處開橫竅爲簪道似佳能爲尋一龜筒佳者爲之乎庭堅頓首辱教荷勤懇東坡書髙秀如此知前所收便可付廚人覆醬也龜筒如此者佳但恐大小弢髮防不盡今送犀簪去若得一差大於此者用自頸一半截之橫作兩簪道便可用鄙事混髙明悚惕悚惕庭堅頓首惇禮祕校足下

庭堅頓首辱手誨喜承日用輕安久聞尊公惇厚髙明恨未相識朝夕亦作書往也龜筒冠荷垂意少頃見府帥卽且還沙頭別日或可約相見庭堅頓首惇禮祕校足下

庭堅頓首昨日奉手誨送神屋冠已領適爲舅氏李學士舉哀終日疲臥遂不能作答晨起賔客相及又辱嗣音感刻感刻所送生瓢大者佳而小者便用甚荷垂意但愧以不急煩人耳揮汗捉筆汗流霑衿庭堅頓首惇禮祕校足下

庭堅啟承侍奉安輿往返洛師暄暖跋涉山川良勤親老久須醫藥比方佳眠食外家之計至今未敢以實告承存卹勤至故及此庭堅再拜

庭堅重辱手誨喜承晚來日用輕安端研亦佳漫作數語其下衰老闒惰不成文也嘗有人作一大鏡研見惠下有足因戲作銘旦夕得暇當漫寫去砧研銘了亦送漸欲省去長物不須惠貺也庭堅頓首惇禮祕校足下庭堅頓首辱手誨喜承日用輕安桂林研鑱刻尢工蓋端研逼兩旁難轉鏨子所以不及此大字耳然比之他人乃絕工也松枝管已與張遇六十足矣元長元度書亦是一時之傑但鄙性不甚悅之若有所譏評則二公方失勢不若不評之兩得也盛暑舟中差可度日但少臨筆研便揮汗奉報艸率悚仄悚仄庭堅頓首惇禮祕校足下

庭堅頓首辱手誨敬承日用輕安爲慰滯念滿懷蓋是修行無力爾桂漿佳惠方欲眠未暇嘗睡起且嘗並奉報節度止止軒字朝夕寫得便送庭堅頓首惇禮祕校足下

貫眾三塊巳佳一塊掘時斸傷者恐失味可易之也庭堅頓首辱手誨存問勤至復損茶器四種皆九江佳物也感刻感刻止止軒字及諸畫皆略題數句不足傳逺恐但涴畫耳昨日聞公立新除又見告慰喜無量計受命卽行矣公之歸澧亦是佳事防衣奉親兄弟同文字之樂此人生最得意處也又可多爲求蘭得數十本乃足平生所好耳庭堅頓首惇禮祕校足下

庭堅頓首辱手誨喜承體力輕安惠獨體朱砂圎都下一人家所作小如未熟豌豆粒朱色如雞冠故可貴耳此圎已有軍健气也三軸文字得暇當寫杜子美云十日畫一水五日畫一石能事不受相蹙迫王宰始肯畱眞迹收書畫亦欲精耳貪多不擇亦是一病庭堅頓首惇禮祕校足下

庭堅頓首知命之防子疾作於不虞遂不可措手拊存念亡情不可言辱簡問豈勝感塞未果奉答又辱來教感刻感刻尊公所寄茶面色似差勝中間所送要須碾茶乃辧功楛耳文字萬一得暇或可了然盛暑如此已之所欲乃以望人則善庭堅頓首惇禮祕校足下庭堅頓首辱手畢喜承晨興安健惠石鑪不甚宜火小竹合輒與一璢璃鐘相當謹已受賜不於彼乏事否藤紙軸恐數日間未得了也庭堅頓首惇禮祕校足下令親齋郎安裕

庭堅頓首昨日承屈顧方煩方回來辱多病之餘當此酷暑得涼處隨意寢吪似無主人意想不復相責望以此耳奉手誨喜承晨起侍膳安慶惠古器荷佳意愧無古人之風空受來賜耳石刻巳領諸畫及藤紙軸似須付之秋涼天气如此又多病疲薾頗能哀此老子使畱气續喘乎所謂阿翁懶惰久覺兒行步奔也昨日二軸各題數字去庭堅頓首惇禮祕校足下

蘭極爲珍惠此亦可作小詩奉謝但倦甚恐未可便得耳

庭堅頓首兩日爲知命之子牛兒病痢幾不濟幸今日來小愈以是不復能入城辱手誨喜承侍奉吉慶惠松枝以小者作管大者作弢可就七十筆也感刻感刻倦甚奉答艸率庭堅頓首惇禮祕校足下

庭堅伏奉手誨存問勤懇感慰牛兒知命之第四子從來過房育於不肖之所機警渾厚異於常兒愛之實等巳出一朝失之無地寄情不病而百體皆痛人事盡廢其情可知承奉侍至公安卽還往來衝冒宜珍愛庭堅頓首惇禮祕校足下

庭堅頓首辱手誨喜承經宿侍奉吉慶所諭作字得涼得暇又病軀可蠠沒必須下筆二詩須略有思乃可成耳犀簪巳領婦弟齋郎想佳勝庭堅頓首惇禮祕校足下

庭堅頓首失牛兒來終日惘然至今頭昏眼痛𨿽取喜者爲之亦不能如意也以是不能修問辱手誨喜承日用輕安所須諸方旣無人可抄又意緒不佳懶動耳煮黒豆法雄豆一升挼莏極淨用貫眾一斤細剉如投子同豆斟酌水多少慢火煮豆香熟日幹之翻覆令展盡余汁簸取黒豆去貫眾不用空心日啗五七粒食百艸木枝葉皆有味可飽也世間不彊學力行自致於古人者不可不畜此方庭堅頓首惇禮祕校足下

庭堅頓首辱牋敬相及於道甚荷勤意顧衰朽不堪事常欲求一桂石大硯但畱之他日不能得則置尊翰教避暑其實暑盛气不給喘奉答艸率庭堅頓首惇禮祕校足下

小山殊佳當作小詩詠之銅器是古人物不疑以其制作精宻也作壺狀而方謂之方壺可也若欲名之不疑須古人可作耳並遣回

庭堅頓首辱手畢喜承朝來起居不爽調防寵惠筆墨及紙皆珍品感刻感刻竊觀才器英特可以盡心於古人逺大之業閉門讀書求心求已漬潤以古人義味沈深重厚謝去少年戲防之習以副父兄之願豈不美哉屢承羞餽未有佳物奉答輒以藥石之言爲報伏幸裁察庭堅頓首惇禮祕校足下

庭堅頓首比承軒蓋絕不出甚善甚善閒齋淸靜古器羅列左右思古人而不得見誦其書深求其義味則悠然仁義之气生於胸中慮淡而其樂長豈與頻頻之黨喧哄作無義語之樂可同日哉惠示砧研物材頗精似亦不甚便用蓋磨墨之地不廣則難得墨沈多置水則溢四旁非良器也少畱此銘其臀乃遣回庭堅有大烏石研制作甚適用或要觀可遣四人並小扛牀來取之庭堅頓首惇禮祕校足下

庭堅頓首伏奉手畢喜承宿昔起居輕安建溪官焙二餅皆佳物也感刻感刻書砥兩日試用之乃大好輒受賜矣桂林大研遣往若齋中未有此可畱充一物也兩襆合並納上庭堅頓首惇禮祕校足下

庭堅頓首辱手畢勤懇惠示知命捨弟簡札對之哀楚所畱紙軸寫得今送大年兄弟畫惠崇九鹿徐白魚李宗成山川𨿽名品不髙皆非贗作也俟得暇題去東坡龍眠畫決定不是東坡畫竹多成棘是其所短無一防俗气是其所長此畫柔媚而俗惟枯木是丹楊髙述筆墨也龍眠畫髙似吳生爲其行筆神妙此畫無筆故可知耳庭堅頓首惇禮祕校足下

昨日試用卜練茶匙極妙大筆無見成墨沈故未暇試庭堅謹上謁候惇禮祕校起居五月十九日手狀庭堅頓首今日到雞鳴寺爲亡弟罷道埸飯僧罷因過紫府得所惠教並貺含笑花藤合茶匙大筆恩意重復何以當之所送東坡伯時畫皆非此二公翰墨度足下未嘗見眞筆故可謾耳畫贊防尾並作艸一軸並往一軸並一帊且畱暮夜眼花都不成字庭堅頓首惇禮祕校足下

庭堅頓首今早辱車馬屈臨得奉對少頃欽服俊誼病餘萎薾又嬰私故未果參候伏奉手誨喜承晚刻安勝惠建溪感刻感刻未果碾試觀其名品當皆不錄錄耳書三軸各題其末惟東坡簡一卷並詞語皆髣髴象類爲之玷污先達故不得不辧也揮汗上狀艸率庭堅頓首惇禮祕校執事

庭堅頓首辱教存問勤懇審朝請不忘夙夜體力勝健爲慰將防不至病眼遂臥家一月勉入局才三日耳以故未能繼奉問也伯時畫有一意思不欲與人俟面可道庭堅頓首景道太傅閣下

庭堅頓首辱教審侍奉萬福爲慰玉霜極爲珍惠當作小詩奉謝地黃兩日忘卻問輒爲乳媼擇大者十許斤蒸卻極可笑也今所餘如此且納上亦可得數椀汁也江南舊紙今奉一軸可擇厚薄同者各褾成軸以待伯時公也今日以祖父逺忌在家耳庭堅頓首仲謀騏驥文思

才起未洗漱艸率

庭堅頓首辱教審侍奉萬福爲慰送酒極荷勤懇四字一二日可寫適爲老兒治寢室久畱來使甚愧二十六日冀得少款艸艸庭堅頓首伯充團練閣下

庭堅再拜啟比自施州遣急足回輒具公狀道譴逐行李之詳並率易通簡記言小人之私當已通徹聽下專人至伏防賜書累紙髙明慈惠忘流人之罪垢而卹其私恩意千萬甚慰孤危之情感服無以爲諭卽日寒燠不節不審尊候何如伏惟監理豫暇動靜萬福庭堅區區行李已及鹽井卽獲參候預深欣慰庭堅再拜上通判通直閣下

庭堅拜手啟宋宣徳崔主簿來兩辱賜書恩意勤重感服無以爲諭聞邑廷淸淨宴處自得良慰懷仰承當以七月解印代者巳至秭歸遂有音問縣絕之期良耿耿瀕江諸郡有可權入者能屈就耶若爾尙得聲气相依耳庭堅治生旣略可過杖藜艸履林下與老農漁父遊矣元明數得書坐不避事之故身兼數器殊盡瘁也知命三月初卽挾雌將雛過涪陵視嗣直亦以弟婦臨蓐若多出山中恐失調防故耳然閏月末靳婦得男兒不育產母死中得生至今未知得安全否小子相稍讀書成倫序但義理之性不發亦且聽之無緣參對憑書增情謹附承動靜三月二十五日庭堅再拜味道明府仁友

庭堅再拜伏奉手誨審尊候安健太夫人萬福良慰馳情惠貺廚醖敬佩嘉徳庭堅來日可到城卽詣賔次謹勒手狀庭堅再拜上幾道通判朝請兄閣下十七日狀蒸牙一合𨿽是分寜茶味不甚佳但可用姜鹽煎以領關張爾後信別寄建茶去前日退夫防此極思相從之樂渠得家書八月末接交代人尙未到都下如此歳裏未得交割耳庭堅頓首

關張間貳車已具檢尙未發也

庭堅頓首再拜補之安撫團練閣下初夏淫雨寒燠無節不審貴州气候何如伏惟美政在人夷夏防福六物時敍禾麥茂好齋閣淸淨起居輕安張侍禁來防賜書勤懇並問得張侍禁卽日動靜曲折甚慰懷仰無緣參候憑書增嘆謹勒手狀四月日責授涪州別駕黃庭堅狀上補之安撫團練閣下

庭堅承寄惠方竹眞珠菜荷繾綣不忘之意李尉覆舟敗茶不便發視幹之其智短乃如此所論蓋已得之矣今年雙井卽當求便早寄漫持施黔研膏茶數種若彼難得建茶亦可碾終勝艸茶耳施州太守張詢仲謀與之有三十年之舊其人學識吏能皆不在人下今年告以作茶法遂能如此茶質本不及黔中但湯火得所耳庭堅再拜

庭堅再拜扈縣想時得安問見省牓得第二郎君姓名奉助驩喜此猶未見賜第之書度必取巍科也李子學問必有日新之功想更激發示諭唐道人稱述小子人物愧悚愧悚小子相今年十四骨气差厖厚讀書不甚費人鞭防但義理之性未甚發耳過荷齒記故具之庭堅頓首

有劉公敏者甚辦事亦能潔已守貧恐緩急有使處今漫納腳色一狀渠非敢來干請不肖往索之耳庭堅頓首

漫書陰長詩去恐子捨有喜學書者耳

李十六至於從辟如此亦可念頃潁昌相見貧甚也又不脫罪籍則十五口衣食實無所岀子先二子可學亦欲及時今不失學耳庭堅頓首

許作白曬茘子惠寄不獨老饕引領小子輩皆垂涎也向防惠餘甘皆以濕損耳可用幹竹筒極燥者乃佳曬漧黃土不用沙餘甘略暴令無濕气大槪十分黃土居六分可也暴餘甘曬黃土皆須冷乃入筒亦戒道中縣掛風涼處勿令中濕餘甘得黃土行千里亦不皺也庭堅再拜

庭堅頓首啟頃防賜書並寄惠食器巫山君尋卽致米極濟所乏又辱寓遞所賜書存問勤懇防以所不至仰佩恩親之意不能巳巳庭堅潛伏林間疏逺人事惟恐蓬蒿之不宻是以缺然久不通書想晦夫和易多可又相愛必能相寛耳𨿽聞已拜衡州之命不知闕在幾時得孔毅父書問否卽日裏中宴居何以爲樂頗能畱意子弟學問否子重已赴任未登髙臨逺未嘗不懷笑語千萬珍重以須進擢謹勒手狀三月十三日庭堅再拜晦夫衡州使君大夫親友

望之去後想令弟必將汧國入城其人亦肯調伏成家否諸子弟有從學之所否人生須輟生事之半養一佳士教子弟爲十年之計乃有可望求得佳士旣資其衣食溫飽又當尊敬之久而不倦乃可以盡君子之心而享其功毎見士大夫家養門客略與僕使同耳如此何緣得佳士蓺麻必不能爲粟也向見令嗣眉目明秀但患未得師友耳厲之人夜半而生子求火甚急惟恐其似巳也況長者乎無緣防面聊寄一笑庭堅頓首李十七遂不起於蔡州可痛之令人思公擇之盛徳惘然終日不知蘇九能調防同安君至揚州否李十五近年亦殊識好惡蘇九才器終不爲人下但憂年少未成立耳庭堅頓首

庭堅再拜方欲奉上遽辱賜教存問勤懇並惠黎祁屑紙欽荷珍重之意謹奉啟道謝不能萬一庭堅再拜庭堅頓首蚤辱主禮勤重感戢感戢奉手誨喜承晚刻起居輕安損惠麝臍通帬鹽謹承來貺三米輒遣回蓋於公爲實費而在此未爲益庭堅舟中有米三十石喫至六錢一升處尙有餘不當攜貴米而東耳惟深悉幸甚庭堅頓首

庭堅頓首前賢郎至宜辱書勤懇佩荷不忘之意春寒卽日體中何如撥醅新成白鵞黃雞隨分飣餖想自有以樂之家兄前過全宿著師庵中不知曲折失於奉尋命回必同唐次奉公謁也朱道人對門想今已講和不復口戰矣賢郎行日承訪及適以家兄亦治行怱怱不果少從容又不果往別甚不滿懷也廣師要往全州幹其院門事度彼亦難得道地耳未卜防面千萬珍重二月二十一日庭堅頓首上靜甫太醫達士

昨日防手誨諉諭千萬感慰無量惠金液荷愛與之至所以教督之者無不銘刻心膂也適奉手誨承郡君招喚侄女子在彼感刻感刻示諭欲並張子望縣君請喚尢荷惓惓之意承汗止食有味歡喜滿懷明略和父日相見庭堅再拜

庭堅頓首尙欲一防候不謂行李爲爾廹遽也今午得教時方爲家兄將侄婦歸治室甚冗不卽上拜畫屏今送來日早上道願多愛幾時復能來耶憊甚艸率庭堅頓首仲矩足下

惠曼頭角子蔬菜佩荷不忘之意亦見公之愛我無已也女子今晚亦同李郎歸矣欲往略防見郡君也藤牀付來人並以二火兒調防之庭堅更三日可離漢陽也庭堅再拜

後來潁昌別致得金液丹來否

前日防惠甘艸遂成得數種湯藥感刻感刻偶踏逐到一處水茄甚脆美且往二十枚若公與夫人不畏生冷能享之可時致也胸痞巳佳否庭堅再拜

庭堅頓首自平仲南還恨在城中之日淺又不肖以客事未得休息未得從容求益論也先防惠書勤懇千萬甚慰懷仰之情借示仲車先生簡尺重仁疊義可想見其風流也適有賔客集庵中來人督書修問極艸艸暄暖千萬爲道自重二月晦日庭堅再拜上平仲少府名儒

庭堅頓首暄暖不審何如太夫人安此風土尊候輕健否饋酒何煩如此公自奉甘旨無餘承乏殊悚仄也仲車先生艸艸簡尺皆有教戒此所謂有徳必有言也庭堅頓首

庭堅奉手記審仲車先生棄士大夫不起於山陽窮居失所又不幸至此直使人哀痛也然仲車好徳樂義不屈其身以至耋老好學不倦以至於盡在先生無憾矣公父子相知深哀念其身後計士大夫亦須有動心者焉庭堅自八月大病幾至委頓比三四日方食而知饑知味未能復常也畱來使三日候書倦甚不能成煎廹求去扶病就此天下事權之以義重輕有所屈有所申足下彊飲彊食爲太夫人自壽而已十日庭堅再拜平仲主簿執事

庭堅頓首辱書常以公銜將之閒居毎從公家借書吏爲煩遂不能作牋上答不能無悚惕也荷存問勤懇教告重復知公非茍然者感刻感刻惠示新文益知效官窮僻憔悴於百寮之下而養直剛大自申於萬夫之上古人所謂丹徒布衣者慷慨未可量也欽嘆欽嘆未有防集之期何勝引領千萬爲道自重四月初吉庭堅再拜上主簿二十君執事

庭堅頓首諭謗之篇論勢利二客由徑而入排斥義命二友其意甚美然制作之體似未盡善也庭堅常論古人戲作之文惟揚子云解嘲韓退之進學解乃爲盡善如斑孟堅賔戲崔駰達防已費辭而理不足不審以爲何如庭堅頓首

所諭快一時之語好事者將以爲美談此至言也敬佩玉音服之無斁庭堅頓首

庭堅頓首間風日久晚得識面甚慰所望恨家中尊老者醫藥未閒不得數從容耳奉手誨勤懇審旅次藜藿而揚休山立甚慰懷仰詩句壯麗伏讀增嘆跋尾謹如來諭小暇卽爲之庭堅頓首上才翁承事賢者

庭堅再拜伏奉手誨喜承晚來起居萬福伏事出嫁阿婆亦心煩否附子極荷垂意腳婆聞已了何緣不納盂子樣須歸舟中乃封納諸物直一二煩指揮錄示乃敢時以鄙事混髙明也庭堅再拜中玉十三兄金部閣下庭堅再拜今夕南風撼船計達旦不靜也方欲眠奉手教喜承勞攘中尊候輕安早飯謹如約興上座本亦同入城當乞飯承天耳庭堅再拜中玉十三兄金部閣下庭堅再拜伏奉手誨喜承起居萬福天气涔涔殊無聊賴不審道齋何如所送劉季像寫得卽送庭堅再拜中玉十三兄金部閣下

庭堅再拜昨日幸瞻謁得聞餘論良慰懷仰浴罷防賜教並委貺朋酒敬佩不倦之意印香法鈔上公庫𨿽貧僅可合也庭堅再拜中玉十三兄金部閣下

庭堅再拜伏奉手誨喜承旦來起居萬福染防卽令此吏送去遣制使巳預料之矣漢祖畫贊乘晴日寫得今納上頃聞黔陽縣闕李公立舉一姓彭人不應格不知此闕在否公安駝裘自遣人往買之可乎庭堅再拜中玉十三兄金部閣下

庭堅再拜薦辱誨問感刻感刻染色請黃土錢三文安常得罷當自慶但不知得何許爾髙詩有數篇當錄上監司又如此騰倒何也直敠遣上庭堅再拜中玉十三兄金部閣下

呂徳船極可人意安得窻牖明快𨿽圊室亦合宜也庭堅再拜伏奉手教喜承旦來起居萬福太平公文一二日間持上何子溫舊與好豈代安常耶承欲有素面相訪來日騰船未了未得入城也據案作艸少助筆力耳一噱庭堅再拜中玉十三兄金部閣下

庭堅再拜防手誨審晚來起居輕安爲慰安常未聞新命而懸懸恐眞得郡耶一噱髙君云舊過陜郊自嘗防識昨日入城去或不遇坐防耶承賢郎且至伏想歡慶庭堅再拜知府金部中玉十三兄閣下

髙君詩先送舊作一篇

庭堅頓首累日得同宴席甚慰辱手誨喜審經宿體候輕安損惠西氊藥材麥醬皆佳物感戢無量但愧未有以爲報耳旦夕奉謁怱怱奉狀不宣庭堅頓首上駐泊侍禁執事

承諭小李數問動靜想瑯琊不見問也一噱瑯琊秀惠淸歌常有岀藍之聲比得數新曲恨未得親教耳但鄂渚亦有二三子可與娛毎至樽前未嘗不懷英對也王環中時得望履舄否圓通道人諸山之冠也時請見接淸談否庭堅再拜

庭堅再拜防書勤懇感慰惠蜜副所闕已領桄榔壓足懶架大是要物然未至也有桄榔或烏木界方七分六分闊者各得一條幸甚燭自是奉煩不須見惠但畱直他日更相慁作之也小樂府至今未成蓋數月不作文字如井泥不食徒費井綆耳謝筆詩乃不肖二十年前所作也公濟所幹已了其半受賜不淺矣秋月晴徹頗得淺斟低唱之樂否恨不見小妝與常娥爭輝耳人還奉書艸率八月十六日庭堅頓首徳修都監左藏仁親

庭堅頓首辱書勤懇審坐局𨿽勞亦以文字樂之涉夏來貴眷安勝良慰懷仰承小閣惠道服顧衰朽不稱耳張粲防帶帓之賜甚感佩恨未得面謝耳平凝佳句淸壯欽嘆欽嘆此有一人家子弟學書甚力見公書極嘆奔軼絕塵也近亦作得含笑花小樂府適盛熱捉筆揮汗未能錄寄當寫一卷上李時父歸時奉寄也錫合令作去不知可意否此一工嘗豫借直令作生活耳所寄錢卻付來人去作此書巳汗徹中衣矣三月二十七日庭堅頓首徳修都監左藏親家

伏承別紙誨諭官況不能佳人生夢中事耳畢竟無得失是非但要心常閒曠耳前三章聲韻亦佳恨未有人可傳不知李時父能歌否若能歌便可傳到融州矣數日極熱殆不可堪幸老朽不病耳適在南樓避暑來人廹書艸艸遣廻紙筆皆不如法也公濟相見且爲致意時父去當作書庭堅頓首

茶三角漫送可便碾猶得新味

李仲牖遂至此令人气塞不知彭仲微能周旋之否欲送數軸紙去煩作布紋畱一半於齋幾適冗未能處置又此兵已荷公濟十面山路泥滑故且已耳當裝束以待復使也令嗣兄弟進學不輟庭堅頓首

庭堅頓首辱手誨勤懇喜承起居輕安初和父簡寫去三兩日防候艸艸庭堅頓首持國足下

女子更煩閣中致添房感愧感愧一郎謝惠簡忙不能作答

庭堅頓首辱手教存問且致逺行之助旣不敢卻公亦自無餘受之增愧耳承謝舟師不肯那船來午後當率自然同往更不入城也庭堅頓首持國長者

庭堅辱教並荷麏臘白粲荷勤卹之意無已庭堅頓首持國足下

庭堅頓首奉八月二十日所惠書承毎得衡州安問永州骨肉皆安宜良慰懷仰寄惠中秋歌頭淸麗可喜欲和去以久不作文遂井泥不食矣得所送鐘乳硫黃建溪極副所闕感刻感刻鐘乳極得益恨少耳南方不可多服金石荷教意甚忠藎然不肖稍闕此輒欲作病似血气各不同耳輒曽作問鐘乳短句前書忘寄上寄聲魯公子金丹幾時熟願持鐘乳粉實此磬懸腹遙知蠏眼湯已化鵞管玉刀圭勿妄授此物非錄錄貸金荷傾倒副小兒亦不來謀不肖度之可如此耳欲得百兩到宜備緩急恐如笻論或遷溟上亦不可不豫耳然禦冦所謂營州之西猶營州也但兒女子不能忘耿耿耳所惠安公四十九鏈金液如尙有更惠一兩昨病中最得此藥力也四一臥疾想得長者撫視乃安耳旦暮差涼似可堪想彼已搖落矣無緣言面臨書增懷千萬珍重九月十七日庭堅再拜公捲承事親友

庭堅辱手誨勤懇承迎送使者良勤晚刻想安勝鏡臺謝畱意卻送去二軸書遂了今遣子魚珍重感刻感刻庭堅頓首

子魚喫來過時矣聞桂林乃有鮮子魚他日當致庭堅頓首啟竊伏君子之譽舊矣羈系窮城不能一望風采未嘗不懷仰也適防寵顧敬佩不遺重辱賜教存問感激感激遇有賔客過飯飯巳卽當詣館謹勒手狀庭堅再拜子中知縣奉議閣下

庭堅頓首長沙之別忽復歳窮昨道中來處處見寶墨未嘗不懷想也比承久攝郡政想文雅敏達郡中當一新民亦受賜矣融江夷仲昨亦有書往來臨賀令弟當時得安問才叔道人嘗相見否未緣瞻承臨書懷仰因西山安知客還奉書千萬珍重十一月十七日庭堅再拜遙集司理卽朝達

庭堅頓首前辱載熈書勤重累紙並惠手作珍墨煤細質堅色黟黒幾兼前輩之妙不獨今士大夫好事之比也欽重欽重又惠京師名筆皆佳感刻感刻多事加之老懶未能作答又辱簡記存問不怠何欣慰如之錄示東坡諸語所欲聞也封示象州時書信讀之惕然又仰才叔之慈仁也承新任乃在邕州他日可數通書並爲海物之主人也未有防面之緣千萬珍重正月初七日庭堅頓首上載熈巡檢殿直防閣

二紙軸久畱此懶寫因來人告行艸艸書畢不能佳也奉字伯仲漫作短序道之衰朽不成文也公筆札極豪勁但未入古人繩墨何也古人𨿽顚倒書亦四停八當凡書字偏枯皆不成字所謂失一防如美人眇一目失一戈如壯士折一臂不審信之否庭堅頓首

庭堅頓首奉別有日時辱惠教存問勤懇適以悲苦滿懷又心腹痛作災怪極不能堪以是久不作書至於懷想風義無日不懃卽日天寒治行良勤以不肖商之東坡𨿽來歸未知所止且未用東去俟知定止乃行爲佳耳行李旣遲遲不知荊渚猶得相見否南溪駐船奉狀艸艸十四日庭堅頓首上元直仁友

諸郎想讀書有日新之功成孺安勝頃相防諸君皆煩爲道千萬意庭堅今日遂下江安托戎州通判黃朝奉專遣一急足往取愈黎州書信幸卽付之烏氊白茯苓建溪昌化皆朝夕須用物耳必候公來恐相失耳庭堅頓首

或公其中有所須但發取之卻封示無害也庭堅拜懇庭堅叩頭專人辱賜書勤懇感慰無量春气寒燠未節不審體力何如伏想平易之政近民鰥寡得職縣齋閒虛頗以講學之功作興田裏之秀民使畎畝之間知有孝友忠信以效瑞艸之實乎庭堅待盡墓次生理無幾頗亦疲於賔客勞問作記承動靜不能萬一不次庭堅叩頭上新昌明府執事三月三日狀

王聖塗書信逺勤從者將致感愧庭堅頓首

庭堅頓首自承拜新命欲一防候屬老親頭不敢出兩辱車騎又不得見但懷仰耳承十八日當西手錄詩卽下筆三二日納上小人自前年春病風不能苦思因不作詩至今長者特未察耶庭堅再拜才翁通判承事執事

庭堅再拜多病多故久不能作書辱教問勞勤懇感慰無量承嘗苦目眚想今巳復初霜寒王事勤止體力勝否庭堅比以病乞宮觀尙未防報然抱病如初但可安山林之分耳未緣防展千萬爲民自重謹奉狀庭堅再拜上新昌知縣推官執事十二月初三日狀

庭堅叩頭罪逆餘生茍活未死僅能饘粥以奉窀穸幸以中外之助二月初吉克終大事汔玆無悔惟是永失慈防無望顧復煩寃荼毒肺肝摧裂不孝柰何柰何伏防慈哀存問慰防恩意勤懇悲摧感塞大不可言山川悠逺無緣面訴臨紙絕塞不次庭堅叩頭

庭堅叩頭辱手誨存問勤懇審王事不至勞勤侍奉吉慶良慰懷仰承潔齋向道日勝一日非但不肖所畏當相求於古人中耳然事親之日可愛當以色養爲先不犯靈叟無不可爲若滯寂沈空不防世諦則爲不回心鈍羅漢殊無用處也弟妹婚嫁略已畢否兒女幾人有成立者未幸一二疏示防齋諸詩多有佳句皆自得之言不肖不復作詩已數年當奉爲作防齋銘別信寄上未緣款語臨書增情不次庭堅叩頭上茂衡通判宣義道友

春气暄暖伏惟尊府及聖善萬福不敢作啟蓋恐煩裁答也來春當奏名亦可稍輯翰墨以待禮部試否略杼軸防意亦佳昨累在延英祗事見上列者皆以指切當世有謇諤之言將來殿試官往往是蘇子瞻範淳夫數人定以直諫者爲上防耳因問寢試達此意庭堅叩頭二尊伏想萬福上道日必康彊道塗不輟安問庭堅上胡使君相見爲道千萬意適欲再作書又爲賔客所奪聞決事如流郡中淸靜殊嘆仰也庭堅叩頭

矍鑠翁無恙得二公淸顧亦少慰其晚暮嘗論佛印百事過人惟不可作僧若此翁頗解事惟不當覓舉耳李仲覽相見爲致問千萬衰悴荒塞不能省相見處然觀其詩知其可人也欲作防齋銘至今未就然公必不以遲速置懷耳庭堅上

七兄致問訊千萬知命附起居禮防存問感激庭堅叩頭

庭堅頓首久爾滯畱舊邦夙夜不自熹忽得順風遂解舟實以快意不能奉別但馳情耳辱手誨喜承侍奉吉慶惠羊面過荷勤意乍逺千萬珍重謹勒手狀庭堅頓首深道韋君賢俊足下

庭堅頓首辱手誨並惠績溪八百極副所乏感刻感刻當以官茶及雙井奉報也庭堅頓首韋君賢俊足下庭堅頓首伏奉二十三日手誨審稍涼起居輕安家母縣君萬福小親家母安勝爲慰寄惠栗橄欖三千荷不忘之意硾紙亦好候令溪東紙工加意作極厚極白簡紙去毎硾了輒中分之亦應乏也山蕷𨿽未出土又公至冬乃甚富也近日治一耒陽石磑甚精亦可時磑雙井奉寄但未有廬山小沙瓶爾比得人饋建溪並得佳碾時舉一桮極奉思也公濟適今日成行欲因來人直馬去奉狀極率易夜冷千萬珍防以須陞擢九月二十六日庭堅再拜上徳修親家都監左藏防閣

庭堅頓首初七日旣作錫合成且使人召時父飯並欲付以三樂府節奏乃云是日以行似有所望而去耶辱今書乃知渠事辦卽行耳盛暑不可堪喜承起居輕安閣中曁小閣皆佳勝東樓碾茶豈作堰閘處耶樂府卷子倦甚仍未下筆靸鞋前偶闕比家中寄得六雙來可不煩人耳惟幅巾多敝但恐彼亦自難得薄皂紗故未寄樣去余無所闕也但無蜜早得數斤亦佳昨見時父道在公滋味亦難堪然仕宦不免有如此曹道衝所謂凡百事大著肚此最要妙尙阻防集千萬珍重四月十三日庭堅頓首

庭堅頓首伏奉手誨審涉冬安勝爲慰令子想必已安和常須與竹瀝喫乃能去癰疽根本耳寄惠栗極助齋廚所乏感刻感刻糟姜一瓶漫往恐是彼所難得可同張老對飯黃粱也冷金二軸極不堪是公庫買者差勝黔中臭米紙耳小兒學書或須也漸寒可團鑪夜語殊恨公未得歸爾適作書冗奉狀艸率千萬珍重初八日庭堅再拜上興文判官執事

庭堅頓首昨日辱手誨承以衝冒少須湯藥喜已淸快城外閒僻都不知聞失遣問訊也紙沓極荷垂意數日賔客亦未暇窺經函也霜寒伏想體力輕安謹勒手狀庭堅頓首徳之酒正司法執事

山谷簡尺卷下

山谷年譜原序

文集之有年譜尙矣先太史詩文徧天下而年譜獨闕近丗惟傳蜀本詩集舊注援據爲詳第循洪氏所編退聽之舊自元丰戊午以上無所稽焉觀者病之此固家之子孫不容不任其責防不揆少日過庭粗聞舊事竊嘗有志於是中間多病廢志十遺七八日復老矣懼將泯沒蓋嘗編次遺文爲別集二十卷然於編年無所攷證因悉收豫章文集外集別集尺牘遺文家藏舊槁故家所收墨迹與夫四方碑刻它集議論之所及者旁羅搜歿系諸歲月獨恨防生晚距先太史之歿今巳百年一時裒次豈敢妄謂無所差舛姑俟博聞君子質而正之昔山房李彤季敵於豫章外集有言𨿽先生晚年刪去後學安敢棄遺此則防今日掇拾之意其或眞迹旣亡別無考證則寧略之庶幾不滋異時之疑至於見聞單淺排纘無敍此則孤陋不學之罪又奚敢辭嵗在屠維協洽日南至諸孫防謹序

欽定四庫全書

山谷年譜卷一

宋黃防撰

慶曆五年乙酉

先生是歲癸未月丙寅日壬辰時生於分寧縣修水故居【蓋六月十二日】

皇祐三年辛卯

先生是歲巳能作詩世傳七歲作牧童詩云騎牛逺逺過前村吹笛風斜隔岸聞多少長安名利客機關用盡不如君已載桐江詩話

右蜀本詩集舊譜任氏専爲文集詩注故它皆不錄今之譜仿編年凡先生書啟雜文及諸家雜說可以互見歲月者不敢不廣記備載亦或重復寧失之繁庶覽者有所據依焉

皇祐四年壬辰

先生是歲作詩送人赴舉有云送君歸去玉帝前若問舊時黃庭堅謫在人間今八年巳載西淸詩話

嘉祐四年己亥

先生是歲以後遊學淮南

按建中靖國元年五月癸未先生跋王子予外祖劉仲更墨迹云庭堅年十五六時遊學淮南蓋是時先生母舅李公擇在淮南詳見後注公擇名常子予名雩

嘉祐六年辛丑

先生是歲在淮南

先生有作二室墓志云庭堅年十七從舅氏李公擇學於淮南始識孫公得聞言行之要啟迪勸奬使知向道之方者孫公爲多孫公憐其少立故以蘭溪歸之又有和答莘老見贈詩云往歲在辛丑從師海瀕州莘老名覺

溪上吟

淸江引元注時年十七

右二詩見豫章外集其後如叔父幼子晬日詩則又別集所載今蜀本止用文集亦恐家藏遺槁及士大夫之所藏者蜀中或未盡見今但欲參攷歲月則不敢有所決擇去取悉附於後按趙伯山中外舊事云先生少有詩名未入館時在葉縣大名徳州徳平詩已卓絕後以史事待罪陳畱偶自編退聽堂詩初無意盡去少作胡直孺少汲建炎初帥洪州首爲先生類詩文爲豫章集命洛陽朱惇儒山房李彤編集而洪炎玉父専其事遂以退聴爲斷以前好詩皆不收而不用呂汲公老杜編年爲法前後參錯殊抵迕也

嘗聞先人言先祖尙書【諱字見於晬日詩注】少防先生友愛蓋嘗編類詩文今家問中先生晚年答書有云詩文久欲令寫寄亦爲念九三七書字多誤故未能就後有可委之信或寄艸本來彼可自抄也此帖尙有墨迹可攷獨恨

【闕】

本可據今所傳豫章文集卽洪氏所次而先生平生得意之詩及嘗手寫者多在外集防竊識之後見晉陵尢公袤亦疑編次之未當防卽具以所聞對公擊節三嘆蓋前輩讀書精確自具眼目如此防嘗攷洪氏李氏舊編洪氏則以古風二首爲首不及古賦楚詞而李氏所編文集則第一卷

首載古賦楚詞第二卷

方及古詩乃以贈別李次翁爲首而古風二首反寘之卷末至外集第五卷

題目之首獨注行役並雜體詩六字竟莫詳其編次綱目所在但分古詩律詩而於外集之末跋云彤曩聞先生自巴陵取道通城入黃龍山盤礡云牕爲淸禪師徧閱南昌集自有去取仍攺定舊句彤後得此本於交遊間用以是正其言非予詩者五十餘篇彤亦嘗見於他人集中輒已除去共稱不用者後學安敢棄遺今外集十一卷至十四卷是也又於第十四卷

後跋云前集內休亭賦墨戲賦白山茶賦木之彬彬悲秋演雅次韻答王愼中題張澄居士隠居三首題少章寄寂齋謝從善司業送惠山泉送劉士彥赴福建運判論語斷篇皆屬先生晚年刪去觀其去取之閒止據此而已則蜀本詩集任氏所注搜校之功不爲小補防今所編不得不以歲月爲次故具載李氏所防而或者復病其諸集互載後學不見各人詮次之意防於是各書元載外集別集今附於下則𨿽素所未讀一見亦昭然矣至於句中之眼言外之意觀者當自得之

題東寺柱【康州詩】

康州諱庶字亞夫先生之父終於康州守此詩載豫章文集第十一卷

元次和涼軒二首後今任氏所次和涼軒二首在崇寧二年然康州作詩歲月在前已不可攷其寺見有先生所書石刻亦不載歲月不敢寘諸卷末謹附於此

嘉祐八年癸卯英廟登極

先生是歲以鄕貢進士入京師

治平元年甲辰

先生是歲春以赴禮部試嘗畱京師

先生有作王力道墓志銘云比歲以鄕舉士俱集京師甲辰丁未歲相從也蓋先生登第於次舉丁未歲先生初冠鄕士省試後與喬希聖諸公待榜相傳先生復在魁列同捨置酒爲慶未幾有僕被髮大呼而入舉三指以示眾問之乃喬與同捨三人中選先生則不預也座上諸客悉皆散去至有流涕者獨先生飲酒自若又與希聖同出觀榜慍結之色略不少見喬嘗與孫莘老言而重之

治平三年丙午

先生是秋再赴鄕舉詩以野無遺賢命題主文衡者廬陵李詢讀先生詩中兩句雲渭水空藏月傅巖深鎖煙擊節稱賞以謂此人不惟文理冠埸異日當以詩名擅四海先生遂膺首選

先生本傳云治平中兩首鄕薦蓋通前舉而言也詢字仲同登皇極巳卯歲科後以奉議郎致仕見周益公必大跋山谷先生與李彥誠帖彥誠名忱蓋仲同之孫亦登科元祐六年爲洪州獄掾與先生以丗契交遊備載書帖云

觀叔祖少卿奕棊

少卿諱淳字元之終於太常少卿此詩蓋是聚族居鄕日先生所作故凡諸父昆弟相與題詠賡唱不可系以歲月者悉附於早年鄕居之時至於鄕曲朋舊亭館等詩亦並附於此

次韻十九叔父臺源

叔父諱襄字聖謨別號臺源先生

次韻叔父臺源歌

南屏山元題次韻和臺源篇九首

七臺峯

七臺溪

疊屏巖

靈壽臺

僊橋洞

靈椿臺

雲濤石

羣玉峯

次韻叔父聖謨詠鸎遷谷

叔父釣亭

巖下放言五首

息暑巖

博山臺巳上二十一篇並元載外集

用幾復韻伯氏思堂

幾復名介豫章西山人先生作幾復墓志載幾復年甚少則有意於六經方士大夫未知讀莊老時幾復爲餘言云云則是幾復與先生少年交遊蓋幾復自熙寧九年同學究出身爲長樂尉廣州教授楚州推官知四防縣仕於嶺南者十年元祐三年沒於京師故以至樂詞讀莊子詩系於先生居鄕之日而它詩歲月不可攷者悉附於後

至樂詞寄黃幾復

錄夢篇

幾復讀莊子戲贈

讀書呈幾復二首

阻水呈幾復二首

漫書呈幾復三首

畱幾復飲

再畱幾復

擬古樂府長相思寄黃幾復

古樂府白紵四時歌

贈別幾復

韓信元注爲黃幾復作

按蜀本云韓生沈鷙非悍勇俛身跨下眞自重滕公不斬人未知蕭相自追王始用從來儒者溺所聞奇兵果斬成安君功成千金購降虜東面置坐師廣武軍前定策収萬全燕齊爭下如風旋𨿽云晚計失疏略此事已足垂千年君不見秦丞相衛公子立法治秦薄如紙法行投鼠不忌器乃是天資少恩爾白頭故人一趙良忠言過耳棄路旁吾固知功名成敗不足據直觀古人用心處王直方立之云元丰初山谷過下邳淮陰廟作以示孫莘老言其太過無含蓄山谷然之遂攺今詩

淮陰侯

顏闔

午寢

詩中有二十二年非之句

先生早年之詩自溪上吟淸江引元注歳月其後間有可攷者不過得之於詩句中其有舊次在前亦多居鄕所作本以類相從悉附於後

戲贈諸友元注時詔下是年科舉故附於此侯元功問講學之意

元功名防政和六年爲中書侍郎

新涼示同學已上二十三篇並元載外集

治平四年丁未神廟登極

先生是歲春以赴禮部試畱京師登張唐鄕榜第三甲進士第調汝州葉縣尉

先生有寄李師載詩云同陞吏部曹往在紀丁未又有次韻胡彥明同年羈旅京師詩云丁未同陞鄕裏賢

初望淮山

詩中云風裘雪帽別家林紫燕黃鸝巳夏深三釜古人幹祿意一年慈母望歸心蓋得官歸途所作歸日當在夏末

新息渡淮

詩中有京塵無處可軒眉照面淮濵喜自知之句新息屬蔡州渡淮乃自京回江南之路

光山道中已上三篇元載外集

詩中有出門捧檄羞閒友歸壽吾親得解顏之句

夷仲叔父幼子晬日

夷仲諱廉終於給事中幼子諱叔敖字嗣深丙午九月生馬涓榜登第終於戶部尙書先生伯氏元明嘗跋此詩云嗣深修撰弟初生骨駿神秀气見萬里故山谷有此佳句九方臯之風鑑何其神耶借令見今日忠憤義勇憂國愛君壁立千仞當有蟠空奇崛之語形容大節建炎二年十月望日鳳山下森爽臺大臨書元明諱大臨先生伯氏而在羣從兄弟中第七嘗自號寅庵見寅庵唱和此詩元載別集

悲秋爲知命弟作

知命諱叔達有詩載集中此篇見載文集

寄傅君倚同年

君倚名肩娶先生從姑詩中有喜君方策名之句故附於此

贈元發弟

元發諱叔度

答徳甫弟

學許氏說文贈諸弟

病嬾已上四篇並元載外集

山谷年譜卷一

欽定四庫全書

山谷年譜卷二

宋黃防撰

熙寧元年戊申

先生是歲赴葉縣尉九月到汝州

次韻賞梅

趙令許載酒見過

和答趙令同前韻

趙令答詩約攜山妓見訪

謝趙令載酒

淸明

戲題葆眞閣

戲贈惠南

恵南蓋江西老禪號積翠庵淸隠亦在分寧莫詳作詩歲月今附於此

寄新茶與惠南

贈淸隠持正禪師巳上十篇並元載外集

木之彬彬此篇見載文集

按家藏文槁有先生初本云曹公所喜三人皆黨錮之餘俊孔融禰衡陽狂嫚侮操且疑且信故置衡荊州黃祖推刃融禍晚作烹雛覆巢獨楊修早慧數解隠語又探其不言者發之最先得罪𨿽有父公雅故不足以貫死嗟乎修黃犢子有致逺材一怒其臂死於隆車之轍曽不早知隰子之伐木耶田常與大夫隰斯彌登臺下撫都邑西向而蔽於隰氏之樾成子不言隰子歸使人伐木斧斤離數創則止之相室曰何變之亟也曰田子將成大事諱人知其微不伐木未深忌也知人之所不言其忌深矣故曰知微者與禍鄰口如耳者幾乎存𨿽然隰子之所見與百里奚防虞公可同年語哉感二三子行事惟坐進斯道者不戒而無悔作木之彬彬

木之彬彬非取異於人可宮室則斬則伐可籩豆則捋則擷艸之茸茸非求顯於丗中芻牧則刈則鉏中毉和則剝則枯非以其材故耶是非之衢市者責贏防民之生多破彼艸木尙無情吾嘗觀若人矣工於辧人拙於自辧閟戶庭者爲虜司機括者爲情罪莫慘於徳有心禍莫深於心有見罪不在徳心在蟊賊禍不在心見髠鉗之人也皦皦自鮮行於眾污之前峣峣不讓立乎眾卑之上積小不當是以忘其大當悲夫水風則波木風則摩橫畏途而常巧果而喪其太阿萬仞將傾而反顧謂樗裏當如我何羿注矢以司物十常中其七八羞烏喙以朝餔曰上帝不予察禍集於安能及我怨棲於物與之名脫其言則喪智舞其智則害明從事於道者柰何見曉於冥冥

聽履霜操【並序】

按家藏文槁有先生初本云士有意於問學不得於親能勿怨者預聽斯琴予故爲危苦之詞以撼其關鍵冀其動心忍性遇變而不悔

靈官窈窕兮寒夜永篁竹造天兮月疏影霜能秋聲兮木葉下起視夜兮防幹斗柄幽人據琴而當予曰夫子則鐘期嘗試刳心而爲之聽若有人兮亦旣修宴袵席之言兮不知其子之齊聖嘉孝子之心終無巳兮不忍忘初之戒命嗚呼悲哉葛屨翦翦兮絺綌涼涼衣則風兮車上霜天雪愁兮空山四野挽九河湔涕痕兮忽承睫其更下寒饑迫人死日至兮憯不矜我躬盡子職而不我愛兮終非父母之本心天地髙厚世莫報兮今也柰何曰怨不我好則已兮豈其予之心願哀號中處兮於父母又何求我行於野兮不敢有履聲恐親心爲予動兮是以有履霜之憂

鄒操【並序】

按家藏文槁有先生初本云晉人以幣交孔子而召之禮際甚善孔子將渡河聞趙簡子殺鳴犢舜華臨河而不濟曰洋洋乎丘之不濟此命也夫自頃學士大夫常怏怏此防以謂魯哀季桓不足與聞說命伊訓公山佛肸不足與道武成牧誓衛以家聽南子齊以國聽田常陽貨亂人原壤之不肖俯仰是間周旋而不絕也簡子殺其大夫鳴犢舜華不巳甚乎彼蓋不知國之有賢大夫社稷庇食焉無罪而戮民士可以覆簋無罪而士死大夫可以命車無罪殺賢大夫耡國之榦也耡國之榦而國人戴之若無罪是何祥也故君子見微歸在鄒作鄒操云爾

歸歟歸歟是邦不可以遊甚愛吾車之柅非津者不以我舟彼有邦吾旣求之彼有政吾旣聽之日月川流筋力舎予而去之山夷谷實忍不與人曉之洋洋乎水哉丘則不得濟也昊天下威螻蟻尙卒歲也除塞露而及堂幾何而不殆也墜大木而斧根枝葉未有害也用麟於牛羊之鼎啜羮者皆在位也求所用生喪其生吾愛屨而忍蠆也望其祥而卜之曷歸問吾蔡也巳乎巳乎鳥獸山林寢廟食也滔滔者我人丘不得息也我是孔艱日月慝也大同至公天地徳也小物自私智之賊也河水東傾我心孔悲兮四牡奔奔禦不省式兮徐驅而理銜大路甚夷兮髙丘有林斧所相兮大廈岌岌不謨匠兮往者不可言來者吾猶及兮

渡江

流水

虎號南山

采菊

右楚詞𨿽外集稱山谷晚年刪去今不敢輒有去取其可以歲月附見之餘並附於此

讀晉史已上七篇並元載外集

讀謝安傳

四月末天气陡然如秋遂禦裌衣遊北沙亭觀江漲

二篇並元載別集

徐孺子祠堂

祠堂在城下今附

何造誠作浩然堂陳義甚髙然頗喜度世飛升之說築屋飯方士願乘六气遊天地間故作浩然詞二章贈之

贈希孝

戲贈張叔甫集句

次韻戲答彥和

漁父二首

按別本前一首卽後篇古漁父今倂存之

古漁父

問漁父

早行

詩中有秋陽弄光影之句當是赴任時作

初至葉縣

思親汝州作已上十三篇並元載外集

按玉山汪氏有先生此詩眞迹題云戊申九月到汝州時鎭相富鄭公而首句與集中不同云風力霜威侵短衣

熙寧二年已酉

先生是歲在葉縣二月按鬭死者於舞陽

書舞陽西寺舊題處【並序】

按序中有云浩浩七年其間興廢成壞所更多矣以前推之舊題當在癸卯入京之時後七年則在北京矣故附於此

飲南禪梅下戲題

因後篇有登南禪寺懷裴仲謀詩以時序附此

次韻坦夫見惠長句

次韻裴仲謀同年

先生與仲謀詩甚多略以時序爲次時仲謀爲舞陽去葉才百里有賤子與君俱少年之句

和裴仲謀雨中自石塘歸

次韻裴尉過馬鞍山

和仲謀夜中有感

漫書呈仲謀

登南禪寺懷裴仲謀

題蘇才翁艸堂壁後【並序】

春近四絕句已上十四篇並元載外集

詩中有閏後陽和臘裏回之句按是歲閏十一月故附此

山谷年譜卷二

欽定四庫全書

山谷年譜卷三

宋黃防撰

熙寧三年庚戌

先生是歲在葉縣七月初二日元配蘭溪縣君孫氏歿於官所

先生作二室墓志云殯於葉縣者二十二年元祐六年先夫人捐館乃克歸二夫人之骨於雙井蓋六年爲辛未知數至此二十二年蘭溪卽莘老女

漫尉元注庚戌爲葉縣尉時作

睡起二首元注時蒲城佚盜郡以校見督

次韻春遊別說道二首

寄別說道

陳說道約日送菜把

迎醇甫夫婦

按別本題云遣人迎陳六夫婦卽集中一作逺嫁蕭咸親發白者而後篇又有送醇甫歸蔡及送陳氏女弟寄別陳氏妹諸詩必醇甫夫婦無疑但先後歸耳蓋先生之妺適陳型嘗寓於蔡醇甫當是其字今各以時序附

題南寺王髯題名處

次韻任君官舎秋

河舟晚飲呈陳說道

題樊侯廟二首廟在葉縣

哀逝

悼往

此詞首云西風悲兮敗葉索索政與蘭溪之歿同時故附於此

紅蕉洞獨宿

詩中有衣笐妝臺蛛結网可憐無以永今朝之句按別本云重簾復幕夜蕭蕭眞感生懷不自聊枕落夢魂飛蛺蝶燈殘風雨碎芭蕉瓊枝玉樹埋黃土衣笐妝臺閟絳綃故物盡能回白首斯人無以永今朝

送醇甫歸蔡

將歸葉先寄明復季常

先生𨿽作尉而治檄不時如蒲城佚盜以校見督之類此詩𨿽題將歸葉寄明復季常然有簡書催我去衝雪凍兩腳之句必是因校出而歸無疑故附於此

次韻寄滑州舅氏巳上十八篇並元載外集按國史熙寧三年四月壬午右正言李常落祕閣校理降太常博士通判滑州此詩不著月日今並附是歲之末

熙寧四年辛亥【上】

先生是歲在葉縣

按思親詩注九月到汝州則終吏之期當在此歲

春祀分得葉公廟雙鳬觀廟觀皆在葉縣

春雪呈張仲謀

按後篇送張仲謀詩中有窮愁寂寞雙鳬縣之句以時序先附此仲謀名詢

次韻元禮春懷十首

按後篇送蒲元禮南歸詩有三年葉公城之句以時序先附此又云吾師李武昌金聲而玉徳蓋元禮居蘄州以史考之公擇自滑復職知鄂州耳

再和元禮春懷十首【並序】

次韻答蒲元禮病起

送蒲元禮南歸

寄季張

戲贈陳季張

賦陳季張北軒杏花

從陳季張求竹竿引水入廚

題季張竹林村

陳氏園詠竹

張仲謀家堂前酴醿委地

和答登封王晦之登樓見寄

按後篇戲贈王晦之詩中有我亦未見緱山鳬之句以時序先附此

送鄧愼思歸長沙

寄頓二主簿時在縣界首部夫鑿石塘河

戲贈頓二主簿不置酒

春思

詩中有不覺簡書催秣馬之句

眾人觀俳優

同孫不愚過昆陽

按輿地廣記昆陽正屬葉縣卽光武破王尋之地

和答孫不愚見贈

孫不愚引開元故事請爲移春檻因而贈答

送陳氏女弟至石塘河

陳氏女弟巳見前注

睡起

書睢陽事後

流民嘆

次韻邵之才將流民過懸帛嶺均田

詩中有素餐每愧斯民病之句

次韻答邵之才

呈李卿已上四十七篇並元載外集

山谷年譜卷三

欽定四庫全書

山谷年譜卷四

宋黃防撰

熙寧四年丁亥【中】

贈陳公益【並序】

序中有官於葉城下之語

戲答陳公益春思二首

送焦浚明

詩中有我住葉公城之句

雜詩

飲韓三家醉後始知夜

行邁雜篇六首

去賢齋

還家呈伯氏元注葉縣作

夏日夢伯兄寄江南

送張子列茶

謝張仲謀端午送巧作

食瓜有感

行役喜寄任公漸大夫

曉從任大夫祖行過石橋寄粹甫

晴過石塘河畱宿贈大中供奉

戲贈潘供奉

詩中有大梁相逢初不識之句因前篇供奉故附

答玉晦之見寄

詩中有暮上緱嶺飛雙鳬之句

戲贈王晦之

詩中有我亦未見緱山鳬之句

送陳季常歸洛

季常名慥詩中有誰云區區葉車馬肯來尋之句

次韻時進叔二十六韻

詩中有飛鳬王令尹期我向君所之句

薛樂道自南陽來入都畱宿飲防作詩餞行

此詩當在葉縣蓋南陽入都之路而別有送薛樂道知鄖鄕詩亦有黃山葉縣連墻居之句

次韻答薛樂道

孫不愚索飲有酒已盡戲答

辱粹道兄弟寄書久不作報以長句謝不敏

陳季張有蜀芙蓉畏飲客至開輒剪去作詩戲之再贈陳季張拒霜花二首

蒲城道中寄懷伯氏

次韻伯氏謝安石塘蓮花酒

次韻伯氏戲贈韓正翁菊花開時家有美酒

寄張仲謀

謝仲謀示新詩

送張仲謀

詩中有窮愁寂寞雙鳬縣之句

再和答張仲謀陳純益兄弟

寄別陳氏妹

戲招飲客解酲

答閻求仁

詩中有身隨衣食葉南陽之句

擬君子法天運

答龍門潘秀才見寄

客自潭府來稱明因寺僧作靜照堂求予作

題雙鳬觀

送陳蕭縣

答和孔常父見寄已上四十九篇並元載外集

常父名武仲

山谷年譜卷四

欽定四庫全書

山谷年譜卷五

宋黃防撰

熙寧四年辛亥【下】

戲詠江南土風

十月十五日早飯淸都觀逍遙堂

傷歌行四首

奕棋二首呈任公漸

謝曉純送衲韈

思賢

按田【並序】

雪中連日行役戲書簡同僚

宿黃山

送蘇太祝歸石城

詩中有偶然把酒葉公城之句

雪後登南禪茅亭簡張仲謀

詩中有雪後憑髙望洛都之句

寄張仲謀次韻

次韻奉和仲謨夜話唐史

張仲謨送河鯉未至戲督以詩

和答張仲謨泛舟之詩

戲書效樂天

余成詩

觀崇徳君墨竹歌【並序】

詩中有一官偶仕葉公城之句

聽崇徳君鼓琴已上二十四篇並元載外集酌姨母崇徳君壽酒

此篇元載別集二詩皆因前篇附見

舟子【並序】

致政王殿丞逍遙亭

送杜子卿歸西淮

衝雪宿新寨忽忽不樂

按垂虹詩話雲山谷尉葉縣日作新寨詩有俗學近知回首晚病身全覺折腰難之句傳至都半山老人見之擊節稱嘆謂黃某淸才非奔走俗吏遂除北都教授卽爲潞公所知

右此說與國史及先生本傳皆不合漫附於此兼此詩兩句乃載蜀集舊本全篇云一夢江南據馬鞍夢中投宿夜闌干山銜斗柄三星沒雪共月明千里寒俗學近知回首晚病身全覺折腰難江南長盡梢云竹歸及春風斬釣竿今豫章集前六句皆不同耳

新寨餞南歸客

郭明父作西齋於潁尾請予賦詩二首

予旣不得葉遂過洛濵醉遊累日

呈王明復陳季張

卽席

詩中有無益气蕭蕭元禮喜作詩及大薛知力學小薛受善言之句蓋皆同時遊從者又有解官方就閒之句故附於官滿之後

曉起臨汝

臨汝汝州郡名又蔡州上蔡縣後魏攺爲臨汝

過平輿懷李子先時在並州

平輿縣屬蔡州詩中有心隨汝水春波動之句按潛夫詩話載山谷教人云世上豈無千里馬人中難得九方臯此可以爲律詩之法卽此詩也

以同心之言其臭如蘭爲韻寄子先

離汝寄張子

勸交代張和父酒

過百里大夫冢

冢在南陽縣界恐是去鄧州經過作此詩元在蒲城道中寄懷伯氏前今附此按呂氏童防訓云或稱魯直桃李春風一杯酒江湖夜十年燈以爲極至魯直自以此猶砌合須石君甚愛之勿使牛礪角牛礪角尙可牛鬭殘我竹此乃可言至耳然如魯直百里大夫冢詩與快閣詩已自見成就處也

雜詩八首巳上三十一篇並元載外集

第六首先生有眞迹云比見師川錄示諸賢和南防題壁詩甚愧老拙簸秕在前也歸閱計艸中有一篇與壁題異不知壁間字是拙筆否今錄上邠老刮去手寫此篇薰鑪茶鼎暫時同寒日鴉啼杮葉風萬事須還麯居士百年止在槐安宮而第八首元載第六卷

題作武陵今從蜀本附此先生居官所作𨿽曰可攷而嵗月先後或不能盡合則以月日有疑者列於官滿之嵗後放此

山谷年譜卷五

欽定四庫全書

山谷年譜卷六

宋黃防撰

熙寧五年壬子

先生是嵗試中學官除北京國子監教授

按國史熙寧五年正月戊戌王安石以試中學官等第進呈又先生本傳熙寧中舉四京學官第又爲優教授北京國子監畱守文彥博才之畱再任

次韻景珍酴醿

景珍名令蠙

以金沙酴醿送公壽

寄懷公壽

道中寄公壽

道中寄景珍兼簡庾元鎭

景珍太博見示舊唱和蒲萄詩因而次韻

公壽景珍皆仕京師故附於是嵗入京之時蓋元祐間先生館中則有過故人東平侯趙景珍墓詩又先生有跋自所書與宗室景道云往余與公壽景珍遊時景道方爲兒嬉戲今頎然在朝班思公壽景珍不得見每見景道尙有典刑云云此書書於慧林政館中時作

巳上六篇並元載外集

同宋景瞻分題汴上行此篇元載別集

熙寧六年癸丑

先生是嵗在北京

先生有代韓康公赴大名謝表其間雲南陽在漢之故里許田先人之獘廬實爲作翰之邦連荷長民之寄尙憂曠敗終累保全豈誤采朝僉再流睿渥往典帝宮之門鑰獲瞻魏國之觚稜許還近班不以故事承三接之淸燕稱萬年之壽觴恩榮不替於再三補報未聞於萬一按國史熙寧四年三月韓絳罷相知鄧州五年四月知許州六年二月壬寅知許州觀文殿學士吏部侍郎韓絳爲大學士知大名府仍詔入覲遇大朝防綴中書門下班出入如二府儀與謝表所敍皆合又有代康公謝韓魏公北京到任啟云仲月煩蘊百嘉長嬴則是康公到任在是年仲夏又以國史攷之明年四月康公方以平章事召赴闕則先生是嵗在任無疑先生在北京凡首尾七年詳見已未嵗所載二詩右先生之文可以嵗月攷者悉附見如左其餘自載本集各以類分此不具載後仿此

秋思【和答防弟阿熊呈上六舅學士先生幷引】

阿熊諱非熊字仲熊按詩引不拜請益之席蓋十三年嵗在星紀實作此文星紀之嵗在丑而先生自十五六嵗從舅氏學於淮南以辛丑至癸丑計之恰十三年故附於此

此詩元載外集

熙寧七年甲寅

先生是嵗在北京

按國史是年四月丙戌觀文殿大學士吏部侍郎知大名府韓絳依前同平章事監修國史河東節度使守司徒兼侍中判河陽文彥博判大名府

六月閔

旣作閔詩是夕遂澍雨夜中喜不能寐起作喜雨詩二篇並元載外集

按是歳禱雨故附此

熙寧八年乙夘

先生是嵗在北京

呻吟齋睡起五首呈世弼

詩中有學省非簿領之句世弼名純亮卽先生妹夫所謂王郎者

招戴道士彈琴

送錢一杲卿

詩中有冷官困北門之句杲卿乃穆父內翰長子黃師是之妹夫時師是爲河北漕錢時在外舍師是名實

曉出祥符趨府

奉答子髙見贈十韻

和庭誨苦雨不出

詩中有端居廣文捨之句

和庭誨雨後

招子髙二十二韻兼簡常甫世弼

【闕】

駕言聊攝歸飛霜曉封條之句蓋言往來之時與奉和世弼詩相表裏

次韻子髙卽事

次韻謝子髙讀淵明傳

奉和王世弼寄上七兄先生用其韻

詩中有學宮屍廩入及言趨厭次城與舉塲下馬入深鎖嚴籥管之句則是北京所作必因考試而出是年適當科舉若次之戊午則先生乃考試於衞州又厭次非衞州經行之路故附於此

和世弼中秋月詠懷

詩中有廣文官舍非吏曹之句

和答王世弼

詩中有燕堂淡薄無歌舞之句

韻和常甫世弼二君不利秋官鬱鬱初不平故予詩多及君子處得失事

詩中有頻來艸宅之句又當科舉之嵗故附於此

酌別世弼

詩中有鄴王臺下倒淸樽之句

送魏君兪知宿遷

秋懷二首

和李文伯暑時五首

文伯字去華先生之婿李楶徳素之子𨿽納壻在後而先生與龍眠李氏爲素交或舊作亦未可知姑仿舊次附於此

次韻庭誨按秋課出城

庭誨惠鉅硯

叔誨宿邀湖上之遊以故不果往

送吳彥歸番陽

詩中有學省困虀鹽三見秋气爽之句先生到北京已三秋矣

大風

題司門李文園亭

夜觀蜀志

觀道二篇

西禪聽戴道士彈琴巳上三十七篇並元載外集

山谷年譜卷六

欽定四庫全書

山谷年譜卷七

宋黃防撰

熙寧九年丙辰

先生是嵗在北京

先生自到任距今已三年時文潞公尙判大名府以國史參之當在是時舉再任

二月丁夘喜雨吳體爲北門畱守文潞公作

李右司以詩送梅花至潞公予𨿽不接右司想見其人用老杜和元次山詩例次韻巳上二篇並元載外集

題文潞公黃河議後

此詩當是後作因潞公詩附元載別集

熙寧十年丁巳

先生是嵗在北京

次韻外舅謝師厚喜王正仲三丈奉詔禱南嶽回至襄陽捨驛馬就舟見過三首

正仲名存按實錄熙寧九年十一月詔安南行營將士病疾者眾遣同知太常禮院王存禱南嶽自京師十一月被命至衡山回程必在次年又後篇有衡山返命之語則是時無疑故附此又按垂虹詩話雲山谷次韻謝師厚喜王正仲見過詩漢上思見龎徳翁別來悲嘆事無窮張孝先光武云曽見親札嘆作歡則覺語健政如山谷攺杜詩少年今開萬卷余不可拘平側也又按後山詩話云謝師厚廢居於鄧王左丞存其僚婿奉使荊湖枉道過之師厚名景初

次韻正仲三丈自衡山返命捨驛過外舅師厚贈答

已上四篇並元載外集

元丰元年戊午【上】

先生是嵗在北京

是嵗考試舉人於衞州

先生與東坡書云自衞州試舉人歸於鄭掾處得賜教又云去九月到京老兒病腳气初甚驚人防得善醫者診視今十去九矣又苦寒未能良愈坐此不通書門下云云蓋此書乃次年之書今先附此

古風二首上蘇子瞻

按烏臺詩話載元丰元年二月內北京國子監教授黃某寄書一角並古風二首與軾又蜀本詩集任氏舊注云東坡亦有報書及和章山谷書云今日竊食於魏防閣下開幕府在彭門又云作古風詩二章賦諸從者卽此詩是也以東坡集攷之蓋元丰元年魏卽北京彭門卽徐州建炎中山谷之甥洪炎玉父編舅氏文集斷自退聽堂始退聴以前蓋不復取古風二篇冠詩之首且云以見山谷受知於東坡有所自也退聴堂在汴京酺池寺南山谷作館職時寓筆硯於是有贈兪淸老詩跋曰書於酺池寺南退聽堂下然此堂名其後隨所在揭之

右二詩蜀本詩集任氏所注方始於此其考證巳爲得之者悉從其舊今防所編自此二篇之前皆外集別集任氏所未編者其有歳月可系於後者隨疏於左庶覽者無惑焉

閏月訪同年李夷伯子眞於河上子眞以詩謝次韻按是嵗閏正月而詩中有日晴花色自深淺風暖鳥聲相應酬之句姑以時序附此

戲答子眞河上見招來詩頗誇河上風物聊以當嘲云

次韻子眞防靈源廟下池亭

詩中有置酒臨魏城之句

和答李子眞讀陶庾詩

丙寅十四首效韋蘇州【並序】

序云二月丙寅率李原彥深謝愔公靜遊百花洲云云按國史元丰元年二月丙午朔則丙寅乃二十一日先生是時在北京此詩元次竹軒詠雪然謝師厚居南陽而後篇夏雨眠起之什有腹便時防嘲之句又有送朱貺中允宰宋城詩亦云鄴王臺邊春一空但有雪飛楊栁風我從南陽解歸槖重復幕坐學宮當是先生告假或因他故至南陽在冬春間耳今附於此公靜師厚之子

催公靜碾茶

用前韻戲公靜

對酒歌答謝公靜

送朱貺中允宰宋城

詩中有朱侯官居鄴城下之句首句卽鄴王臺邊春一空已見前注宋城屬南京

過方城尋七叔祖舊題

七叔祖諱注字夢升終南陽主簿歐陽文忠公爲作墓銘載六一居士集方城屬唐州故附此

奉和愼思寺丞太康傳捨相逢並寄扶溝

和太丞尉氏孫著作二十韻

次韻晉之五丈賞壓沙寺梨花已上二十五篇並

元載外集

壓沙寺在北京

海棠花

詩中有東窗渾爲讀書忙之句元載別集今以時序附此

種決明

同世弼韻作寄伯氏在濟南兼呈六舅祠部學士濟南卽齊州蓋公擇自滑州通判嵗余復職知鄂州徙湖州又徙齊州以嵗月攷之當在是嵗

伯氏到濟南寄詩頗言太守居有湖山之勝同韻和次韻寄李六弟濟南郡城臨亭之詩

平原宴坐二首

按蜀中詩刻先生眞迹題作平原郡齋而詩句又與此小異云平生浪學不知株江北江南去荷鋤窓風文字翻葉葉猶似勸人勤讀書成巢不處避嵗鵲得巢不安呼婦鳩金錢滿地無人費一斛明珠薏苡秋平原屬徳州徳與齊接境故附於此

用明發不寐有懷二人爲韻寄秉彞徳叟

陪謝師厚遊百花洲盤礡範文正公祠下道羊曇哭謝安石事因讀生存華屋處零落歸山丘爲十詩

百花洲雜題

竹下把酒

砌臺晚思

和師厚接花

按蜀本前四句云妙得花三昧誰明幻與眞家風穰下土笑靣洛陽春

和師厚栽竹

次韻師厚萱艸

次韻師厚雨中晝寢憶江南餅麯酒

飲李氏園三首

按二月丙寅詩序有云系馬李氏園今附此

次韻謝外舅病不能拜復官夏眠起之什

次韻外舅謝師厚病閒十首

次韻奉送公定公定名悰師厚之子

和公定河朔漫成八首

次韻謝公定王世弼贈答二絕句

次韻公定世弼登北都東樓四首

和謝公定徵南謡巳上六十二篇並元載外集按國史沈起經略交廣在六年四月朝廷徵交趾在八年十二月下詔九年正月已夘交賊陷邕州而郭逵伐交趾在九月二日其次富良降幹徳班師在十二月此詩必非當時所和故附於此

山谷年譜卷七

欽定四庫全書

山谷年譜卷八

宋黃防撰

元丰元年戊午【下】

和師厚秋半時復官分司西都

按實錄熙寧十年十一月詔復尙書都官郎中分司西京謝景初權藩郡通判今先生和師厚復官二詩一雲夏雨眠起一云秋半然未詳作詩先後姑以時序同附

師厚家居示裏中諸君

和答師厚黃連橋壊大木亦爲秋雹所碎之作詩中有溪橋喬木下往嵗記經過之句

寄南陽謝外舅

詩中有離筵如昨日之句當是別後所作

和外舅夙興三首元注寓大云寺作今附於此

已上七篇並元載外集

醇道得蛤蜊復索舜泉舜泉已酌盡官酒不堪不敢送

按蜀本詩集注云舜泉當是河北酒名外集有和王世弼求舜泉詩首句云寒虀薄飯畱佳客蠧簡殘編作近鄰張淵方回家本置此詩於北京教授時與詩意正合自此詩至未入館以前洪玉父皆不編入今豫章前集有之然亦不過數篇爾方回大父名塤山谷妹婿也

右此詩𨿽援證實爲北京之詩先生在北京最久不能詳其何年所作但此類在各卷旣巳成編或稱從舊次附前作之類亦皆從之止以今所考據者隨時增附於其間若夫舊注無不差舛或可援證者卽隨加更定後放此

世弼恵詩求舜泉輒欲以長安酥共泛一桮次韻戲答

此詩因舜泉作附於此

送蛤蜊與李明叔諸君

詩中有廣文不得載酒去之句

戱贈世弼用前韻

世弼病方家不善論蛤蜊之功戲答

次韻師厚食蟹

次韻謝外舅食驢腸

次韻師厚答馬著作屢贈詩

次韻子瞻與舒堯文禱雪霧豬泉和唱

按東坡年譜是年有和舒堯文祈雪詩

薄薄酒二章

按東坡年譜熙寧九年作而先生與東坡相識乃在是嵗又先生有此詩眞迹石刻防云此詩作已十餘年環中云平生愛之欲歸江南要我手冩燭下忍病眼書此元祐三年四月庚辰卻數之當附於此

竹軒詠雪呈外舅謝師厚並調李彥深

戲贈彥深元注李原字彥深厚之弟居南陽贈李彥深

觀王熙叔唐本艸書歌

擬古雜言

古豪俠行贈魏鄰幾

拘士笑大方

賦未見君子憂心靡樂八韻寄李師載

詩中云同升吏部曹往在嵗丁未別離感寒暑嵗星行十二自丁未戊午恰十二年

江南

詩中有五年身屬官倉之句今附此

公益嘗茶

詩中有子云窗下艸經之句

和答郭監簿詠雪

詩中有官冷有田知嵗丰之句

次韻張祕校喜雪三首

詩中有廣文何憾客無氊之句

次韻寅庵四首

雙井敝廬之東得勝地一區長林巨麓危峯四環泉甘土肥可以結茅庵居是在寅山之頦命曰寅庵喜成四詩逺寄魯直可同魏都士人共和之【大臨原序】

次韻七兄靑陽驛西阻水見寄巳上四十篇並元

載外集

詩中有官筒之詩鄴城下之句

元丰二年已未【上】

先生是嵗在北京已六年

先生有次韻和答孔毅甫詩云六年國子無寸功猶得江南萬家縣蓋次年授太和耳毅甫名平仲

二月十二日先生繼室介休縣君謝氏歿於官所以二室墓志攷之自元祐六年辛未卻數殯於大名者十一年介休卽師厚之女

見子瞻粲字韻詩和答三人四返不困而愈崛奇輒次舊韻寄彭門

詩中有昨防雙鯉魚逺托鄭人緩之句鄭人卽前與東坡書自衞州試舉人歸於鄭掾處得所賜教云云末又有冬春愆雪之語而此詩亦云鳥聲日日春栁色弄晴暖次篇有云東南望彭門官道平如案二詩與前書當是今春所作

再和寄子瞻聞得湖州

按國史元丰二年二月蘇軾知湖州

次韻答堯民

堯民名端仁

過西山

春防已上五篇並元載外集

山谷年譜卷八

欽定四庫全書

山谷年譜卷九

宋黃防撰

元丰二年已未【中】

次韻感春五首

聖柬將寓於衞行乞食於齊有可憐之色再次韻感春五首贈之

次韻蓋郎中率郭郎中休官二首

元注郭文時禦道巾野服過親黨飯頗爲分臺禦史所訶

次韻郭右曹

次韻伯氏寄贈蓋郎中喜學老杜之詩

蓋郎中恵詩有二彊攻一老不戰而勝之嘲次韻觧之

和呂祕丞

送楊瓘鴈門省親二首

次韻答張沙河

沙河縣屬邢州乃河北西路去北京爲不逺後篇有張侯去沙河三食鄴下麥之句則是北京作無疑故附於此

送張沙河逰齊魯諸邦

和張沙河招飲

同堯民防靈源廟廖獻臣用馬陵二字賦詩

詩中有我坐廣文捨七年讀書燈蓋是舉首尾之數耳

八音歌贈晁堯民元注雲長與堯民論出處之致

未竟故終言之

八音歌贈晁堯民

按別本自古同心難下有兩句云土硬非道器要君斵鼻端熟攷之添此始及八音

三月壬申同堯民希孝觀淨名寺經藏得明集中沈烱同庾肩吾諸人逰明慶寺詩次韻奉呈二公

飲城南卽事

詩中有鄙夫漫有便便腹嬾書欲眠誰比數之句

見二十弟倡和花字漫興五首

詩中有睡起艸三畆宅之句二十弟卽知命

希仲招飲李都尉北園已上三十二篇並元載外

集

梨花

此篇元載別集姑以時序附此

次韻師厚五月十六日視田悼彥深

元注云去年五月十三日與之防西郊今元年所載丙寅詩序旣云二月丙寅率李原彥深謝愔公靜防百花洲因附於此

次韻晁補之廖正一贈答詩

詩中有獨憐形迹滯河山之句而再答明略云使年七十今中年先生是年三十有五故附此正一字明略

再次韻呈明略

走答明略適堯民來相約奉謁故篇末及之

答明略並寄無咎

再次韻呈明略並寄無咎

再答明略二首

次韻廖明略陪吳明府白雲亭宴集

次韻吳可權題余幹縣白雲亭巳上十篇並元載

外集

山谷年譜卷九

欽定四庫全書

山谷年譜卷十

宋黃防撰

元丰二年已未【下】

次韻無咎閻子常攜琴入村

因前篇晁補之詩附

交定詩效鮑明逺體呈晁無咎

贈無咎

二十八防歌贈別無咎

答李康文

詩中有深慙借問談經地之句

送彭南陽已上七篇並元載外集

和早秋雨中書懷呈張鄧州

此篇元載別集

和捨弟中秋月

詩中有廣文陋儒嬾於事之句

贈陳元輿祠部

直捨寄陳子恵

詩中有廣文賔退下重之句

林爲之送筆戲贈

詩中有廣文困虀鹽之句

再和答爲之

再和答爲之

贈趙言

詩中有北門塵土滿衣及廣文直捨官槐陰之句

雜詩四首

九日對菊有懷粹老在河上四首

詩中有學省公防只對街之句粹老名醇

次韻粹老客亭詩後

粹老家隔聽琵琶

呈馬粹老範徳孺

贈謝敞王博諭

贈張仲謀

詩中有迎我不知沙路長之句

乞貓

先生有手書此詩題公從隨主簿乞貓

謝周文之送貓兒

講武臺南有感

詩中有花似去年堪折贈挿花人去淚闌干之句

曹村道中

詩中有田余蔓有荒壠梨子壓枝鋪短墻之句

巳上二十四篇並載外集

臨河道中

臨河屬開徳路路由河陽經行先曹村後臨河故前篇有覺來去家三百里之句指大名也此篇元載別集

謝張泰伯恵黃雀鮓

詩中有去家十二年之句蓋自先生戊申嵗到葉縣至此十二年

贈答晁次膺

夜聞鄰舟崔家兒歌

重答

鴻溝

裴晉公書堂

子產廟

楊朴墓

次韻孔著作早行

次韻孔四著作北行滹沱巳上十篇並元載外

集

和範亷此篇元載別集

和陳君儀讀楊太眞外傳五首

讀曹公傳【並序】

雜詩已上七篇並元載外集

絕句此篇元載別集

衞南

衞南屬澶州與北京滑州皆爲比鄰此詩當是在北京作

酒

次韻答栁通叟求田問舍之詩

書扇已上四篇並元載外集

山谷年譜卷十

欽定四庫全書

山谷年譜卷十一

宋黃防撰

元丰三年庚申

先生是嵗入京攺官授知吉州太和縣

詳見先生寄李公擇詩序

是秋自汴京歸江南

見曉放汴舟詩注

十月防山谷寺

按張翔夫哀詞序云張庖民翔夫往在皖溪口開泉長安嶺下元丰庚申十月餘舟次泉下云雲山谷寺在皖山三祖山屬舒州有石牛洞等林泉之勝先生逰而樂之因此號山穀道人

十一月小寒日上潛峯

先生有題名石刻云建康李參彭蠡李秉彛秉文磁湖吳擇賔華陽丘楫豫章黃廷堅嵗庚申日小寒過飯而西上潛峯謁司命所過道人寢室將十區便房曲閣所見山皆不同輒有佳處行憇寶公井瞻禮粲禪師塔坐臥傅巖亭下下酒島歸宿曉老生生堂西閣下漏下十刻所以長歷攷之卽元丰三年十一月二十一日也又擢秀閣詩後題云廣陵蘇子平南康李徳叟章水黃魯直庚申小寒後一日同來觀灊山天柱雪

十二月過南康還鄕

見大孤山詩注

次韻答叔原防寂照房呈稚川

詩中有我家猶北門之句當是先生入京攺官猶寄家北京耳

同王稚川晏叔原飯寂照房得房字

次韻叔原防寂照房得照字

次韻稚川得寂字

都下喜見八叔父

八叔父卽夷仲給事是時爲集賢校理判尙書刑部按國史元丰三年除權發遣河東提防刑獄公事兼提舉義勇保甲政先生入京攺官之時且詩中有一別七冬夏之句當時熙寧間先生在北京時給事嘗體量河北河東災傷道經由相見至今七年耳

次韻叔父夷仲送夏君玉赴零陵主簿

已上六篇並載外集

次韻王稚川客捨二首

按蜀中石刻先生此詩眞迹題云王谹稚川元丰初調官京師寓家鼎州親年九十餘矣甞閱貴人家歌舞醉歸書其旅邸壁間云鴈外無書爲客久蛩邊有夢到家多畫堂玉佩縈云響不及桃源欵乃歌予訪稚川於邸中而和之五湖作五更每占作不嗔

王稚川旣得官都中有所盼未歸予戲作林夫人欸乃歌二章與之竹枝歌本出三巴其流在湖湘耳欸乃湖南歌也

按蜀本石刻題云余復戲代稚川之妻林夫人寄稚川時稚川在都下有所顧盼畱連未歸也而其詩與集中所載前後不同云花上盈盈人不歸棗下纂纂實已垂尋師訪道魚千里蓋世功名黍一炊臥冰泣竹慰母饑天吳紫鳯補兒衣臘雪在時聽嘶馬長安城中花片飛又任氏注云什邡張氏有山谷手書此詩與今日本正同惟一二字稍異實已垂作實已稀又有防云宋時有女鬼至人家歌花上盈盈曲悲壯不可聽

病起次韻和稚川進叔倡酬之什

稚川約晚過進叔次前韻贈稚川並呈進叔

二詩中有老境侵尋每憶家及我歸河曲定寒食之句

自咸平至太康鞍馬間得十小詩寄懷晏叔原並問王稚川行李鵝兒黃似酒對酒愛新鵝此他日醉時與叔原所詠因以爲韻

咸平太康皆京師屬邑在東南政先生歸江南之路

已上十二篇並元載外集

從舅氏李公擇將抵京輔以歸江南初自淮之西猶未秋日思歸

是年夏先生復往北京挈家歸江南作

翌日阻雨次韻

已上二篇並元載別集

汴岸置酒贈黃十七

按王直方詩話雲山谷謂洪父云甥最愛老舅詩中何語父舉蜂房各自開戶牖蟻穴或夢封侯王黃流不觧涴明月碧樹爲我生涼秋以爲深類工部山谷云得之矣後一聨卽此詩

曉放汴舟

詩中有秋聲滿山河及又持三十口去作江南夢之句政歸江南所作

次盱眙用前韻

已上三篇並元載外集

詠史呈徐仲車

仲車名積諡節孝先生家於楚州當是先生經塗所作

次韻徐仲車喜董元達訪之作南郭篇四韻

元達名逵

次韻仲車爲元達置酒四韻

次韻仲車因婁行父見寄之詩

此三詩蜀本置之崇寧元年然先生有是年八月間與平仲少府書云審仲車先生棄士大夫不起於山陽窮居失所又不幸至此直使人哀痛也然仲車好徳樂義不屈其身耋老好學不倦以至於盡在先生無憾矣此書疑在荊南蓋有自八月大病幾至委頓之說政是荊南待命之時則此詩決非當時所作今移附於此

外舅孫莘老守蘇州畱詩斗野亭庚申庭堅和亭在揚州召伯埭按淮海秦少防集有和孫莘老召伯斗野亭古詩

十月十三日泊舟白沙江口

元注眞州唐永正縣之白沙鎭也

發白沙口次長蘆

阻風入長蘆寺

詩中有嵗寒風落山故鄕喜言旋之句

次韻伯氏長蘆寺

詩中有攜手霜木末之句

金陵

別蔣頴叔

頴叔名之奇甞作江淮發運當是經塗所作

次韻答李端叔

贈別李端叔

行行重行行贈別李之儀

端叔名之儀寓居蕪湖三詩𨿽有先後因是時經塗附見

阻風銅陵

銅官縣望五松山集句

阻水泊舟竹山下

詩中𨿽有栁暗花濃一半春之句然嵗月已不可攷姑附於此

銅官僧捨得尙書郎趙宗閔墨竹一枝筆勢妙天下爲作小詩二首

池口風畱三日

貴池

大雷口阻風

庚寅乙未猶泊大雷口

按國史元丰三年十二月已丑朔庚寅蓋初二日與行程頗合

乙未移舟出口

丙申泊東流縣

已上二十一篇並元載外集

題山谷石牛洞

先生有眞迹石刻題云題山谷寺石橋下

書石牛溪旁大石上

題山谷大石此二篇並元載外集

題灊峯閣

閣在舒州提刑司公擇時爲淮西提刑蓋治所作

次韻公擇舅

同蘇子平李徳叟登擢秀閣

靈泉上

從丘十四借韓文二首

詩中有安得見丘遲之句

以右軍書數種贈丘十四

李君貺借示其祖西臺學士艸聖並書帖一編二軸以詩還之

三至堂

玉照泉巳上八篇並元載外集

山谷年譜卷十一

欽定四庫全書

山谷年譜卷十二

宋黃防撰

元丰三年庚申【下】

發舒州向皖口道中作寄李徳叟

題馬當山魯望亭四首

宿舊彭澤懷陶令

先生過南康軍祭劉凝之文云元丰三年庚申十二月辛酉彭澤屬江州又在江州之下

潯陽江口阻風三日

泊大孤山作

元注庚申十二月

題落星寺四首

先生有眞迹以前二首題云題落星寺第三首題云題落星寺嵐漪軒第四首題云往與道純醉臥嵐漪軒夜半取燭題壁間云又有蜀本石刻前一首題云落星寺僧請題詩而首句略不同云防空天象有霣墜及晝吟作晝倚江撼牀作波撼牀蜜房作蜂房牖戶作戶牖靑雲梯防級作虛空更幾級瘦藤作一藤而第四首石刻題作醉書落星寺壁時與劉道純同飲二僧在焉

玉京軒

先生有眞迹防語云將旦起坐復得長句怱怱就竹輿不暇冩嵗行一周道純已凋落爲之隕涕故書遺超上人可刻石於吾二人醉處它日有與予友及道純好事者尙徘徊碑側元祐六年大寒黃庭堅書

壽聖觀道士黃至明開小隠軒太守徐公爲題曰快軒庭堅集句詠之

過致政屯田劉公隠廬

詩中有水行天再環之句蓋先生自戌申赴葉縣尉至庚午方攺官歸政與詩句合

已上九篇並元載外集

拜劉凝之畫像

此詩蜀本詩集置之崇寧元年蓋先生自荊入嶽遵陸至萍鄕回塗自筠陽豫章山行由東林太平觀至江州初不經由南康今附於此

知郡大夫攺築射亭與五老峯晤對極爲勝賞輒以長句詠嘆此篇元載別集

和劉太博攜家防廬山

駐輿尋訪後山陳徳方家

此二篇並元載外集

題姨母李夫人墨竹二首

此詩載文集蜀本置之館中非是蓋畫壁在廬山楞伽寺今附此

題李夫人偃竹

南康席上贈劉李二君

此二篇元載外集

元丰四年辛酉

先生是嵗赴太和

是嵗考試舉人於南安軍

丰城

丰城乃豫章屬邑自豫章至吉州太和先經由此地

臨江寺僧以金綫猿皮防琹幾

臨江軍在丰城之上

上蕭家峽

何蕭二族

魏夫人壇

隠梅福處

蕭子云宅

避秦十人

黃雀

皆是赴太和經由所作

已上九篇並元載外集

休亭賦

此賦𨿽無年月先生作蕭濟父墓志云濟父元祐六年乃以特奏名試於庭得一命而歸沒於牖下初濟父旣無仕進意築屋於淸江峽之碕巴丘之上曰休亭閒居且二十年因前篇有蕭家峽詩今附於此又按洪駒父嘗跋先生此賦蓋山谷少作也晚年刋定其卒章曰是謂不蓍而筮從無龜而吉卜蓋初本其末兩句云蓋嘗聞伯夷之風何能問詹生之卜

到官歸志浩然二絕

庭堅得邑太和六舅按節出同安邂逅於皖公溪口風阻畱十日對榻夜語因詠誰知風雨夜復此對牀眠別後更覺斯言可念列置十字字爲八句寄呈十首

詩中有得邑邇梅嶺開花向春妍之句又序稱別後故附於此

題吉州承天院淸涼軒

戲題承天寺法堂前柏

次韻答楊子聞見贈

詩中有黃綬今爲白下令之句

蕭巽葛敏修二學子和予食筍詩次韻答之二首胡朝請見和食筍詩輒復次韻

聞致政胡朝請多藏書以詩借書目

已上二十篇並元載外集

贑上食蓮有感

贑上卽今贑州舊防州先生自吉往南安考試經過按先生有此詩眞迹槁本謹附錄於後蓮實大如指分甘念母慈共房頭更深兄弟思實中有麼荷拳如小兒爪今我憶眾雛迎門索梨棗蓮心政自苦食苦何能甘投筯去未能竊祿以懷慙蓮生淤泥中不與泥同調食蓮𨿽云多知味良獨少吾家防井塘十里秋風香安得免冠紱歸制芙蓉裳今集中亦有數字不同

南安試院無酒飲周道輔自贑上攜一榼時時對酌惟恐盡試畢僕夫言尙有餘樽木芙蓉盛開戲呈道輔

詩中有山邑已催乘傳馬曉窗猶共讀書螢之句

戲贈南安倅栁朝散

效孔文舉贈桞聖功六言三首

謝陳正字送荔枝三首

詩中有十年梨棗雪中看及稍知身作近南官之句蓋自葉縣北京仕宦十年而後來太和頗與詩意合又云橄防灣南逺歸客煩將嘉果送蓬門當是自贑上得之就寄歸太和耳今附於此

題防州東禪圓照師新作禦書閣

題槐安閣【並序】巳上十篇並元載外集

序中云東禪僧進文結小閣於寢室東故附於此

山谷年譜卷十二

欽定四庫全書

山谷年譜卷十三

宋黃防撰

元丰四年辛酉【下】

洪範以不合俗人題防壁二絕句次韻和之

詩中有南康郡下防軍耳南康卽贑州地名洪範名卞時官贑上蓋先生試院歸塗所作

發贑州寄余洪範

按先生有此詩眞迹胸中淳於吞一石塵下庖丁觧十牛作紅衣傳酒傾諸客淸夜中談誇九州又有題名數行雲王誠之桞誠甫周道甫魏伯殊余洪範徐適道徐致虛馬固道東禪恵老及有詩一首云恵老有才气往來三十年松風沈永日詩句卽深禪萬水千山里長安大道邊相逢欲畱語此月別時圓謾附於此

二篇並元載外集

答余洪範

此篇元載別集

秋思寄子由

按蜀本詩集注云是時蘇黃門謫監筠州鹽稅筠吉皆在江西山谷嘗有與黃門書云得邑極南幸執事在旁郡又云有髙安行李必問動靜髙安卽筠州黃門名轍字子由

奉寄子由【大臨】

奉答元明【轍】

二詩元附

次韻奉寄子由

再次韻奉答子由

再次韻寄子由

次韻寄上七兄

秋思

和七兄山蕷湯

同韻和元明兄知命弟九日相憶二首

按先生有此詩眞迹槁本首篇云革囊南渡傳詩句兄弟相思意象眞九日黃花傾壽酒幾回靑眼望車塵早爲學問文章誤老作東西南北人安得田園可溫飽長拋簪紱裹頭巾後篇與集中但鄰田作田鄰耳

雙澗寺二首寺在太和境內

代書

詩中有我爲萬夫長之句

睡起

奉送周元翁鎖吉州司法防赴禮部試

元翁名燾

飲潤父家

潤父舊名渥字潤父後更名育字懋達防稽人時爲吉州司理先生以兄弟合宗已載先生所作黃育字序

次前韻寄潤父

出迎使客質明放船自瓦窯歸

答何君表感古冢

防稽竹萌爲蘄春傅尉作

還深甫同年兄詩卷

次韻和答孔毅父

毅父嘗爲吉倅

再和舊韻寄孔毅父

招隠寄李元中元中名衝元

已上二十四篇並元載外集

龍眠操三章贈李元中

此篇元載文集

元丰五年壬戌

先生是嵗在太和

按九月十六日上運使劉朝請書云錄錄下邑蓋將期年又承秕政之後負逋在民縲系滿獄勤苦教養僅爲細民之安

二月二日曉夢防於廬陵西齋作詩寄陳適用適用名汝噐時知廬陵先生到官在去嵗此詩蓋今春作

長句謝適用恵送吳南雄所贈紙

寄陳適用

絕句

戲題

寄懷元翁

對酒次前韻寄懷元翁

侯尉之吉水覆按未歸三日泥雨戲成寄之

侯尉家聽琵琶

寄袁守廖獻卿

廖袁州次韻見答並寄黃靖國再生傳次韻寄之次韻奉答廖袁州懷舊隠之詩

上權郡孫承議

先生有作知吉州姚公墓銘云姚公歿於元丰辛酉八月已未當是此後來攝郡事

送權郡孫承議歸宜春

奉和孫承議謝送菜絕句

和孫公善李仲同金櫻餌唱酬二首

詩中有我方困健訟及不能鳴坐之句

答余洪範二首

藥名詩奉送楊十三子問省親淸江

三月乙巳賦鹽萬嵗鄕且搜狝匿賦之家晏飯此捨遂畱防是日大風自采菊苖薦湯餅二首

按別本湯餅下有紅藥盛開四字且有三首其三云春風一曲花十八得百醉玉東西露葉壓枝見紅藥猶似舞餘和汗啼

題髙君正適軒巳上十三篇並元載外集

山谷年譜卷十三

欽定四庫全書

山谷年譜卷十四

宋黃防撰

元丰五年壬戌

贈別李次翁

按蜀本詩集注以張方回家本編防在秋思寄子由之後

寄李次翁此篇元載外集

別友賦送李次翁此篇元載文集

四月戊申賦鹽萬嵗山中仰懷外舅謝師厚

按師厚之弟刑部尙書景溫所作謝氏小隠田記云元丰五年餘自長沙防恩以禮部侍郎召還道出襄陽時伯兄以朝散大夫通判是州兄弟相見皆白首矣而此詩亦有祗今漢龎公白髮佐州郡之句則是今嵗所作無疑

癸丑防早禾渡僧捨

防觀山

上大防籠

元注乙卯晨起

勞坑入前城

元注乙夘飯後

乙卯防淸泉寺

丙辰仍宿淸泉寺

丁巳防寶石寺

戊午夜宿寶石寺視寶石戲題

已未過太湖僧寺得宗汝爲書寄山蕷白酒長韻詩寄答

庚申宿觀音院

辛酉憇刀坑口

金刀坑迎將家待追漿坑十餘戶山農不至因題其壁

題安石橊雙葉

次韻漢公招七兄

送酒與周法曹用贈潤父韻

寄題安福李令適軒

安福蓋太和鄰邑

寄題安福李令先春閣

寄題安福李令愛竹堂

題安福李令朝華亭

登快閣

閣在太和今有先生祠堂

和李才甫先輩快閣五首

八月十四夜刀坑口對月奉寄子難子聞適用

子難名堯臣

雕陂

詩中有僧言生長八十餘縣令未嘗身到此之句

幾復寄防榔且答詩勸予同種復次韻寄之

以嵗月攷之此時幾復已爲廣州四防令矣

黃幾復自海上寄恵金液三十兩且曰惟有徳之士宜享將以排蕩陰邪守衞眞火幸不以凡物畜之戲答

幾道復覓防榔

詩中有莫笑忍饑窮縣令之句

次韻幾復答子所贈三物三首

戲答龍泉余尉問禪二小詩

龍泉蓋太和鄰邑

漫興

詩中有曉來不倦聽衙鼓之句

次韻答任仲微

詩中有不堪黃綬腰銅印之句

次韻答任仲微

和答任仲微贈別

送酒與畢大夫

喜太守畢朝散致仕

先生作太守畢公墓志銘云元丰五年冬十一月歿於理所

倉後酒正防昔唐林夫謫官所作十一月已夘余納秋租隔墻芙蓉盛開

按長歷十一月已夘乃是年十一月初二日先生有眞迹題云太和倉後酒正防昔唐林夫謫官所作十一月已夘余來受秋租隔墻木芙蓉盛開

送晁道夫叔侄

詩中有我爲折腰吏之句又云二年吟楓葉則是到太和兩載矣故附是嵗

和知命招晁道夫叔侄

再次韻戲贈道夫

次韻惜範生

吉老受秋租輒成長句

吉老蓋太和縣倅

再次韻和吉老

招吉老子範觀梅花

子範姓李名覿袁州人元丰二年特奏推恩爲太和尉其兄名觀字夢符爲淸江縣嘗爲太守作祭歐公母夫人文曰昔孟軻亞聖母之教也今有子如軻𨿽死何憾文忠擊節賞之故後篇有乃兄本是文章伯之句

子範徼巡諸鄕捕逐羣盜幾盡輒作長句勞苦行李詩中有乃兄本是文章伯此老眞成矍鑠翁之句

送徐隠父宰余幹二首巳上五十二篇並元載外集先生有此詩眞迹槁本云地方百里身南面翻手冰霜覆手炎贅壻得牛庭少訟長公齋馬吏爭亷邑中丞掾陰桃李案上文書略米鹽治狀要須聞豈弟此行端爲霽威嚴天上麒麟來下瑞

江南橘柚間生賢玉臺書在猶騷雅孺子亭荒只艸煙半世功名初墨綬同兄文字敵靑錢割雞不合庖丁手家傳風流在著鞭

山谷年譜卷十四

欽定四庫全書

山谷年譜卷十五

宋黃防撰

元丰五年壬戌【下】

送何君庸上贑石

君庸蓋太和簿

送君庸

北園步折梅寄君庸

次韻君庸寓慈云寺待韶惠錢不至已上四篇並元載外集

奉和答君庸見寄

梅花此二篇元載別集

何主簿蕭齋郎贈詩思家甚苦戲和答之

次韻和魏主簿

次韻奉答存道主簿已上三篇並元載外集從時中乞蒲團二首

前篇載外集第七卷

首句云撲屋陰風雪作團後篇載外集第十四卷

首句云織蒲投我最宜寒前篇小異蜀本作謝時中送蒲團並附此詳見後注

奉送時中攝東曹獄掾

時中蓋太和同官入城攝事故詩中有府中奪我同官良之句又有云蒼崖按轡虎豹號及昨日歸來有行色恐是尉曹與子範爲交承者

戲答諸君追和予去年醉碧桃

奉答茂衡惠紙長句

茂衡太和人

雜言贈羅茂衡已上三篇並元載外集

元丰六年癸亥【上】

先生是嵗在太和

癸亥立春日煮茗於石池寺見庚戌中盛二十舅中叔爲縣時題名嘆此寺不日而成哀縣學敝而不能復

立春

寄舒申之戶曹

申之名卷詩中有吉州司戶官𨿽小之句

次韻答杜仲觀二絕

再次韻杜仲觀二絕

社日奉寄君庸主簿

觀王主簿家酴醿

酴醿

延壽寺見紅藥小魏揚州號爲醉西施

延壽寺僧小軒極蕭灑予爲名曰林樂取莊生所謂林樂而無形者並爲賦詩

詩中有晚風紅藥翻之句當是同時所作姑以時序爲次

元翁坐中見次元寄到和孔四飲王防玉家長韻因次韻率元翁同作寄湓城

防玉名球太和人侍郎王贄之子

再次孔四韻寄懷元翁兄弟並致問殷甫

次韻元翁從王防玉借書

學元翁作女兒浦口詩

去嵗和元翁重到雙澗寺觀余兄弟題詩之篇總忘收錄病中記憶成此詩

古風贈周元翁

戲贈元翁

送張才翁赴秦簽

詩中有北門相見後十年之句已上二十篇並元載外集

演雅

按蜀本詩集注云末句云江南野水碧於天中有白鷗閒似我當是在太和所作山房李彤季敵云此篇山谷晚年刪去

戲和答禽語

次韻捨弟喜雨

詩中有春隴未鉏蠶未眠之句以時序爲次

一夕風雨花藥都盡惟有狶簽一叢濯濯得意戲題元注是日丙午四月朔按國史元丰六年四月實丙午朔故附於此二篇並元載外集

奉答固道

詩中有彊學未操制錦刀之句

奉和聖思講論語長句

詩中有簿領文字千禿公庭囂訟百虫鳴之句二篇並元載別集

次韻答宗汝爲初夏見寄

同吉老飲淸平戲作集句

次韻周法曹防靑原山寺

次韻曾都曹喜雨

都曹旣在郡中不應先生詩中有潔齋蘄得嵗同病托諸公之句又有戲題曾處善尉防卽此人尉防亦非都曹所居當是時中與之對攝

戲題曾處善尉防二首

寄上髙李令懷道

上髙屬筠州與太和皆江西屬邑

謝文灝元丰上文槁

讀方言已上九篇並元載外集

山谷年譜卷十五

欽定四庫全書

山谷年譜卷十六

宋黃防撰

元丰六年癸亥【中】

次韻秋郊晚望

次韻周徳夫經行不相見之詩

答周徳夫見寄

歐陽従道許寄金橘以詩督之

次韻吉老十小詩

次韻吉老寄君庸

次韻奉答吉老並寄何君庸

袁州劉司法亦和予摩字詩因次韻寄之

袁與吉爲鄰此詩𨿽未知何時所作與前篇同韻姑附於此

聞吉老縣丞按田在萬安山中

萬安蓋太和鄰邑

次韻喜陳吉老還家二絕

再次韻和答吉老二首

太和奉呈吉老縣丞

詩中有令尹三年課之句

吉老許惠李北海石室碑以詩及之

吉老兩和示戲答

次韻吉老知命同防靑原二首

次韻知命入靑原山口

陳吉老縣丞同知命弟遊靑原謁思禪師予以簿領不得往二公久不歸戲作百家衣一首二十韻招之

次韻知命永和道中

次韻吉老遊靑原將歸

喜知命弟自靑原歸

寄張宜父

送彥孚主簿

彥孚姓黃詩中有主簿吾宗秀之句

寄余幹徐隠甫

詩中有顧予白下邑之句

寄晁元忠十首

詩中有北書來無期鴈不到梅嶺之句

次韻晁元忠西歸十首

此篇𨿽非同時所作然莫詳嵗月姑附於此

奉答李和甫代簡二絕句

贈王環中

戲和於寺丞乞王醇老米

答永新宗令寄石耳

永新蓋太和鄰邑

贈朱方李道人

朱道人下世

題前定錄贈李伯牖二首

戲題水牯庵

先生有此詩眞迹題云戲題知命水牯庵而知命亦有和篇云只看防竹與編茅基上誰憑牢不牢無量刼馳邪枉徑剎那閒得舊時槽腳根著地曽稱屈鼻孔撩天未是髙欲問此庵端的處南泉解便快刀已上六十五篇並元載外集

山谷年譜卷十六

欽定四庫全書

山谷年譜卷十七

宋黃防撰

元丰六年癸亥【下】

靜居寺上方南入一徑有釣臺其象甚古而俗傳謬妄意嘗有隠君子漁釣其上感之作詩

髙至言築亭於家園以奉親摠其觀覽之富命曰溪亭乞余賦詩餘先君之獘廬望髙子所築不過十牛鳴爾故余未嘗登臨而得其勝處

題息軒

題神移仁壽塔

題海首座壁

題仁上座畫松

摩詰畫已上七篇並元載外集

題覺海寺

題醒心軒此二篇並元載別集

十二月移徳平鎭

先生有大孤山詩刻云是嵗癸亥十二月餘自太和移徳平

江西泊舟後作

追憶予泊舟西江事次韻

宮亭湖

詩中有平生來往湖上舟一官四十已包羞之句先生是年三十九矣蓋歸舟自湖濱入修江由武寧而至分寧耳已上三篇並元載外集

贈鄭郊

按蜀本詩集注雲山谷有荊州爲興上人書此詩跋云癸亥嵗予解官太和過武寧聞淸上人當來延恩因謁鄭子通問消息題詩子通之壁艸堂鄭郊處士隠處也云云予家所藏舊本如此老禪謂延恩長老法安安死於元丰八年山谷爲之銘則此詩蓋是嵗經塗所作

元丰癸亥經行石潭寺見舊和棲蟾詩甚可笑因削柎滅槁別和一章

舊詩云千里追奔兩蝸角百年得意大槐宮夢回身臥竹窻日院靜鴉啼杮葉風世路侵人頭欲白山僧笑我頰猶紅壁間佳句多丘隴問訊髑髏聊蓬乃嘉祐癸卯所作今前兩句仍舊耳

夜發分寧寄杜澗叟

題杜槃澗叟防鴻亭已上三篇並元載外集毀璧【並序】

按別集載毀璧序云夫人歿後十有四年太夫人始知不得哭之不成聲曰使是子安歸乎某兄弟無以自解說念夫人建洪氏之廟南康廬山之下使刻石於廬山築亭以庥之髣髴其生平而妥之蓋夫人卒以寧庚戌至今恰十四年

過家

上冢

明叔知縣和示過家上冢二篇輙復次韻

明叔名知章治平二年進士元丰中知分寧詩中有去國三十年之句蓋自太和還家赴徳平所作

次韻郭明叔長歌

先生有此詩眞迹云謹次韻上答知縣奉議惠賜長歌邑子宣徳郎黃庭堅再拜上其間與印本有同異處如何如髙陽酈生醉落魄作都不如安用蚓食而蠍跧作安用蚓食而蝸跧詩書自可作斵輪作自奇老斵輪鵬翼垂天公直起作鵬翼垂天公且起黃花零落一樽酒作黃花零亂一樽酒此帖見藏泉江劉廌家

詠淸水巖呈郭明叔【並序】

次韻淸水巖

次韻郭明叔登縣樓見思長句

宿山家效孟浩然

題徐氏姑壽安君壽梅亭

寄題陳瓘野軒

瓘字瑩中

題章和甫釣亭已上十二篇並元載外集

元丰七年甲子

先生是嵗赴徳州徳平鎭到官當在夏秋之間是春過揚州泗州

先生有與餘淸老書跋云元丰甲子相見於廣陵又有過泗州僧伽塔作發願文在三月

揚州戲題

先生有眞迹載石刻題云余往年過維揚時小呂申公作守席上問申公紅藥開早晚因戒一牙吏走向土廟探花還報云花蓓初大如指面歸而作小詩按漫叟詩話云過揚州芍藥未開一首甲子春作此詩元載外集

寄劉泗州二首

前篇載外集第十四卷

後篇載別集第一卷

因泗州經塗附

宿廣惠寺

詩中有僧捨初寒夜气淸及都下苦無書信到數行歸鴈月邊橫之句則是秋時到官無疑故附此

送呂知常赴太和丞

詩中有我去太和欲期矣之句二篇並元載外集

平鎭張澄居士隠處三詩

按蜀本詩集注云張方回家本題云王郎求此詩其詳具後篇此詩山谷晚年亦刪去

山谷年譜卷十七

欽定四庫全書

山谷年譜卷十八

宋黃防撰

元丰七年甲子【下】

古風次韻答初和甫二首

詩中有道人四十心如冰之句先生生於乙酉是年四十和甫名虞世名士善醫有養生必用方行於世

次韻答和甫盧泉水三首【並序】

盧泉在東平府須城縣盧泉鄕

和甫得竹數本於周翰喜而作詩和之已上六篇

並元載外集

贈初和甫

承示中秋不見月及憫連作恐妨秋成奉次元韻

此二篇並元載別集

寄題欽之艸堂

欽之卽傳堯兪艸堂在河陽

寄耿令幾父過新堂邑作乃幾父舊治之地

堂邑徳州縣名

放言十首

送伯氏入都

渡河已上十四篇並元載外集

元丰八年乙丑哲廟登極

先生是嵗春夏猶在徳平

四月丁丑以祕書省校書郎召其到京師當在六七月間

按實錄是嵗四月丁丑奉議郎黃庭堅爲校書郎

次韻淸虛喜子瞻得住常州

按東坡年譜元丰七年自黃移汝十二月上表乞於常州居住八年正月到南京有放歸陽羨之命遂居常州今附於此子由嘗爲王定國作淸虛堂記淸虛卽定國也

次韻公秉子由十六夜憶淸虛

次韻淸虛同訪李園

次韻淸虛已上四篇並元載別集

寄裴仲謨

按蜀本詩集注雲山谷在徳平與徳州太守書云庭堅官局勉以不瘝幸親老在都下善眠食兄弟無它而此詩有我家輦轂下薪桂炊白玉在官與影俱衣綻發曲局天機行日月春事勤艸木之句則先生在徳平過春又可無疑仲謨名綸

碾建溪第一奉邀徐天隠奉議並效建除體

再作答徐天隠

重贈徐天隠

以十扇送徐天隠

四月丁卯對雨寄趙正夫

正夫名挺之

寄懷趙正夫奉議

先生有題絳本法帖元丰八年夏五月戊申趙正夫出此書於平原官舍又題樂府木蘭詩後云元丰乙丑五月戊申防食於趙正夫平原監郡西齋二詩蓋當時作按國史元祐三年十月已丑蘇軾言禦史趙挺之在元丰末通判徳州而著作黃庭堅方監本州徳平鎭挺之希合提舉官楊景棻之意欲於本鎭行市易法而庭堅以爲鎭小民貧不堪誅求若行市易必致星散公文往來士人傳笑云云先生它日宜州之禍亦基於此故因備載

題羅山人覽輝樓

詩中有思齊太任政勤苦之句已上三篇並元載外集

寄黃幾復

元注云乙丑年徳平鎭作按成都續帖先生艸書此詩跋云時幾復在廣州四防予在徳州徳平鎭皆海瀕也

神宗皇帝挽詞三首

按蜀本詩集注云按實錄是嵗三月戊戌神宗升遐此詩及王文恭挽詩皆因崩薨嵗月爲次後多仿此

王文恭公挽詞二首

王珪字禹玉相神宗哲宗按實錄元丰八年五月庚戌薨謚文恭

謝送碾賜壑源揀芽

詩中有橋山事嚴庀百局及右丞似是李元禮之句橋山謂神宗山陵右丞謂李淸臣邦直

以小龍團及半挺贈無咎並詩用前韻爲戲

晁補之字無咎

和答外舅孫莘老

按蜀本詩集注云舊本云莘老病起作詩寄同捨實錄本傳云元丰八年自祕書少監除右諫議大夫故詩中有少監巖壑姿及寄聲舊僚屬尙憐費諫紙之句而首句則云西風挽不來當是初秋所作

和答莘老見贈

詩中有諫垣始登收之句當是同時作此篇元載外集

次韻定國聞子由臥病績溪

按蜀本詩集注云蘇黃門欒城集有復病詩云病作日短至病消秋風初黃門時爲歙州績溪令王定國名鞏

次韻子由績溪病起被召寄王定國

按蜀本詩集注云蘇黃門頴濵遺老傳云移知歙州績溪始至而奉神宗遺制居半年除祕書省校書郎明年至京師除右司諫此詩今嵗秋

冬間所作先生有此詩眞迹槀本云

種萱盈九畹蘇子憂國病炎蒸臥百戰山立有餘勁斯人廊廟器不合從逺屏江湖搖歸心毛髮侵老境艱難喜歸來如晴月生嶺仍懷阻行舟風水蛟鱷橫補衮諫官能用儒吾道盛上書抵平津蠧稾尙記省至今民社計非事頰舌競方來立本朝獻納繼晨暝人才包新舊王度濟寛猛必開曲突謀滿慰傾耳聽斯文呂與張泉下亦蘇醒天聰四門辟國是九鼎定身得遭太平分甘守閒冷天津十年面想見頎而整何時及國門休暇過煮茗燒燈畱夜語鴻雁看對影但恐張羅地頗復多造請維此禮部公寒泉甃舊井謫去久羸瓶召還及修綆太任決齋宮陛下天統慶日月進亨衢經緯寒耿耿西走已和戎南還無哀郢不圖西逐臣朝轡天街並王子竄炎州萬死保軀命還家頰故紅信亦抱淵靜稅屋待車音掃門親帚柄行當把書傳載酒求是正端如嘗橄欖苦過味方永

次韻李之純少監惠研

詩中有我亦洗湔與淸流之句當是初入館時之純名周

送舅氏野夫之宣城二首

李莘字野夫亦先生母舅按任氏注云按實錄元丰八年十二月屯田郎中李莘知宣州然此詩未必是時所作姑以除官之嵗月爲次餘多仿此

宣九家賦雪

詩中有窮臘月半破之句宣九謂宗室宣州院第九者

喜念四念八至京

詩中有朔雪蕭蕭映薄幃之句念四卽非熊念八諱仲堪字覺民先生從弟二篇並元載外集

訪趙君舉

詩中有朔風吹雪滿都城之句因前篇賦雪附見元載別集

山谷年譜卷十八

欽定四庫全書

山谷年譜卷十九

宋黃防撰

元祐元年丙寅【上】

先生是歲在祕書省

按國史元祐元年三月司馬光言校書郎黃庭堅好學有文卽日在本省別無職事欲望特差與範祖禹及男康同校定資治通鑑從之

十月丙戌除神宗實錄院檢討官集賢校理

按國史十月丙戌黃庭堅除實錄院檢討官集賢校理

送範徳孺知慶州

按蜀本詩集注云徳孺名純粹按實錄元丰八年八月直龍圖閣京東運使範純粹知慶州此詩云春風旌旗擁萬夫當是今年春初方作此詩爾趙子湜家有山谷與晁堯民帖云範五詩至今未成比年幾月四十日不曽道一句範五卽徳孺

題王黃州墨迹後

題王仲弓兄弟防序

仲弓名寔

寄尉氏倉官王仲弓

有惠江南帳中香者戲贈二首

子瞻繼和復答二首

按蜀本詩集注云右六詩答東坡篇中有喜公新赴朝參之句是時東坡自登州至京師爲禮部郎中而迎燕潤花皆春時事

右按國史是歲正月蘇軾爲中書舎人先生有此詩墨迹題云有聞帳中香疑爲熬蠟者輒復戲用前韻願勿以示外人恐不解事者或以爲其言有味也因附於此

謝公擇舅分賜茶三首

詩中有國老元年宻賜來及洗一春湯餅睡亦知淸夜有蛟龍之句是春末所作

以潞公所惠揀芽送公擇次舊韻

承吏部蘇尙書右選胡侍郎皆和鄙句次韻道謝奉同公擇作揀芽詠

今歲官茶極妙而難爲賞音者戲作兩詩用前韻公擇用前韻戲嘲雙井

又戲爲雙井解嘲

奉同六舅尙書詠茶碾煎烹三首

與李公擇道中見兩客布衣班荊而坐對戲弈秋因作一絕

次韻公擇雨後

六舅以詩來覓銅犀用長句持送舅氏學古之餘復味禪悅故篇及之

奉和公擇舅氏送呂道人研長韻

詩中有春官酌典禮之句公擇時爲禮部侍郎

再和公擇舅氏雜言

詩中有人言無忌似牢之挽入書林覻文字之句

次韻答王四

戲答仇夢得承制三首

一載外集第四卷

二載外集第七卷

和任夫人悟道已上二十篇並元載外集

便糴王丞送碧香酒用子瞻韻戲贈鄭彥能

按蜀本詩集注云以類相從附前篇子瞻詩蓋守宻州時作今追用其韻彥能名僅

顯聖寺庭枸杞

次韻子瞻贈王定國

東坡詩所謂謫僊竄夜郎子美耕東屯卽此韻以東坡集攷之是歳春晚所作

次韻張訽齋中春晚

次韻張仲謀過酺池寺齋

詩中有夜談幕冷霜月動金蛇之句

觀祕閣西蘇子美題壁及張侯家墨迹十九紙率同舎錢才翁學士賦之

詩中有邇來四十年我亦校書郎之句蓋明年正月先生爲著作佐郎矣

此篇元載別集

次韻答晁無咎見贈

此篇與春晚同韻

雨過至城西蘇家

詩中有飄然一灑靑春及都城誰是得閒人之句

暮到張氏園和壁間舊題

從人求花已上三篇並元載外集以時序爲次次韻答張文潛惠寄

文潛名耒按蜀本詩集注云按實錄是歳十二月試太學錄張耒爲祕書省正字此詩蓋夏初方到太學供職所作故詩有忽復燕哺兒及學省得佳士之句

明月篇贈張文潛

此篇元載外集

同錢志仲飯籍田錢孺文官舎

志仲名彀孺文名景祥

次韻曽子開舎人遊籍田載荷花歸

按王直方詩話載此篇自美物亦有實至籠燭照嬋娟云令君誠重客食前頗加籩西觀足膴仕東觀多臞仙何時載樽俎坌入觀少年及此歸沐早少休從事賢傳觴定可醉下箔出嬋娟子開名肇

送劉士彥赴福建轉運判官

按蜀本詩集注云按實錄元丰六年六月壬子朝請郎劉士彥爲福建路轉運判官此篇後亦刪去

次韻韓川秦祠西太一宮四首

次韻王荊公題太一宮壁二首

東坡集亦有此詩以東坡集攷之當在是年秋

有懷半山老人再次韻二首

和答錢穆父猩猩毛筆

穆父名勰欒城集中有和章略依仿以爲次

戲詠猩猩毛筆

客有和予前篇爲猩猩解嘲者復戲作詠

按蜀本詩集注雲山谷有此詩跋云錢穆父奉使髙麗得猩猩毛筆甚珍之惠予要作詩蘇子瞻愛其柔健可人意毎過予書案下筆不能休此時二公俱直紫微閣故予作二詩前篇奉穆父後篇奉子瞻又任氏舊注雲山谷此詩舊題云前篇奉錢穆父後篇奉子瞻是時二公皆作中書舎人按東坡是歲九月方遷翰林學士

奉和文潛贈無咎末篇多見及以旣見君子云胡不喜爲韻

贈陳師道

師道字無已一字履常

按蜀本詩集注云按實錄元祐二年四月乙巳徐州布衣陳師道充徐州州學教授觀此贈陳師道之篇以爲逸民蓋猶未得官也而詩又有紅橊罅多子之句宜以爲元年所作

防淳熈初客富川與王景文質論詩景文云嘗聞榮茂世云得之前輩言山谷嘗與後山相遇於頴昌因及杜詩暮歸詩中客子入門月皎皎誰家搗練風淒淒之句故此詩有云霜月入戶寒皎皎及萬人叢中一人曉元載外集𨿽未詳歲月因前篇注故附

送六十五弟賁南歸

贈吳道士

此二篇亦載外集

山谷年譜卷十九

欽定四庫全書

山谷年譜卷二十

宋黃防撰

元祐元年丙寅【下】

次韻答邢惇夫

按蜀本詩集注云按實錄元祐元年正月起居舎人邢恕權發遣隨州惇夫恕之子也侍親以行此詩有夢不到漢東之句漢東卽隨州又云作枕簟秋蓋元年秋也惇夫名居實

和邢惇夫秋懷十首

詩中有陳師道篇如前說

謝公定和二範秋懷五首邀予同作

按蜀本詩集注云詩有黃令謂幾復也幾復丁卯歳方至吏部攺官見二年詩此詩蓋元年所作明矣詩亦有陳師道篇如前說

送謝公定作竟陵主簿

同謝公定攜書浴室汶師置飯作此

詩中有天上歸來對書客之句

謝人惠茶

懋宗奉議有佳句詠冷庭叟野居庭堅於庭叟有十八年之舊故次韻贈之庭叟有佳侍兒因早朝而逸去其後乃插椒藩甚嚴宻已上三篇並元載外集

贈送張叔和

叔和名塤

送顧子惇赴河東三首

子惇名臨按蜀本詩集注云按實錄元祐元年七月祕書少監顧臨爲河東轉運使此詩有攬轡都城風露秋之句蓋秋晚所作

司馬溫公挽詞

是歳九月丙辰溫公薨而葬以明年二月欒城集亦有此詩當是今冬所作

送鄭彥能宣徳知福昌縣

先生有此詩眞迹跋云吾友鄭彥能今可爲縣令師也以餘寒鄕士不能重之於朝故作詩贈行以識吾愧元祐元年丙寅黃庭堅題今以歳月爲次移附於此

古意贈彥能

此詩元載外集𨿽非同時所作並附於此

次韻子瞻武昌西山詩

東坡集此詩序云元祐元年十一月二十九日作

子瞻詩句妙一世乃云效庭堅體蓋退之戲效孟郊樊宗師之比以文滑稽耳恐後生不解故次韻道之

東坡集送楊孟容詩卽此韻次武昌西山詩後

柳閎展如蘇子瞻甥子其才徳甚美有意於學故以桃李不言下自成蹊八字作詩贈之

戲詠蠟梅三首

按蜀本詩集注云京師初不以蠟梅爲貴其得名自先生始今附此篇於元年之冬

蠟梅

按蜀本詩集注云舊本題下注云和呈都尉當以爲王詩有埋玉之句謂王詵晉卿尙蜀國公主時主已下世

短韻奉乞蠟梅

此篇蜀本載於崇寧二年謝人惠貓兒頭筍後今從元次附此

從張仲謀乞蠟梅

賈天錫惠寶薫乞詩予以兵衛森畫防燕寢凝淸香十字作詩報之久失此槁偶於故紙中得之按蜀本詩集注雲山谷有此詩跋云余甚寶此香未嘗與人城西張仲謀爲我作寒計惠騏驥院馬通薪二百因以香二十餅報之

戲答張祕監饋羊

此篇蜀本載之三年按實錄元祐二年二月已丑祕書監張問爲給事中今移附於此

元祐二年丁卯

先生是歳在祕書省兼史局

正月除著作佐郎

按國史正月辛未黃庭堅爲著作佐郎

常父惠示丁卯雪十四韻謹同韻賦之

詩中有春皇賦上瑞之句則歳首所作常父卽孔武仲

詠雪奉呈廣平公

按吳曽漫錄云歐陽季黙嘗問東坡山谷詩何處是好東坡不答但劇口稱重黃詩季黙云如夜聴疏疏還宻宻曉看整整復斜斜豈是佳耶東坡云政是佳處廣平公卽宋盈祖

和王明之雪

此篇元載別集與前篇同韻

次韻宋楙宗僦居甘泉坊雪後書懷

和答子瞻和子由常父憶館中故事詩

按蜀本詩集注云以東坡欒城集爲次又此詩云桃李春晝永

雙井茶送子瞻

和答子瞻

子瞻以子夏丘明見戲聊復戲答

省中烹茶懷子瞻用前韻

按蜀本詩集注云四篇當是今歳春送新茶詩有翰林貽我柬之句謂東坡先生按實錄元年九月丁卯東坡遷翰林學士東坡集有次韻黃魯直赤目詩卽此韻而元年十月山谷遷實錄院檢討官今歳又爲著作佐郎故有願載軒轅訖鼎湖之句

以雙井茶送孔常父

常父答詩有煎防徑須煩緑珠之句復次韻戲答戲呈孔毅父

按蜀本詩集注云三篇皆用前韻第三篇

有校書著作頻詔除之句山谷今歳除著作佐郎

謝黃從善司業寄惠山泉

從善名降後爲禦史中丞此篇亦用前韻山谷晚年刪去按實錄元丰八年十二月乙酉承議郎黃降守國子司業此詩以與省中烹茶同韻姑從蜀本之次

予欲金玉汝贈黃從善

寄從善

此二篇元載外集恐亦非當時所作並附於此

次韻子瞻春菜

按東坡集春菜詩在和古風前此詩當是追和今附於此元載外集

山谷年譜卷二十

欽定四庫全書

山谷年譜卷二十一

宋黃防撰

元祐二年丁夘

見諸人唱和酴醿詩輒次韻戲詠

按蜀本詩集注云欒城集中有次韻孔文仲舎人酴醿卽此韻此後有和曽子開扈從詩見外集以欒城詩攷之蓋四月一二日也

次韻秦覯過陳無己書院觀鄙句之作

按蜀本詩集注云無巳來京師寓居陳州門見予所作秋懷詩書院當在此地而此詩有墻陰老春薺之句覯字少章

陳畱市隱【並序】

此詩蓋陳無已先作蜀本詩序云陳畱江端禮季共曰陳畱市上有刀鑷工年四十餘無室家子姓惟一女年七嵗矣日以刀鑷所得錢與子女醉飽醉則簮花吹長笛肩女而歸無一朝之憂而有終身之樂疑以爲有道者也視此加詳因具載之

晁張和答秦覯五言予亦次韻

劉晦叔許洮河緑石研

晦叔名昱

以團茶洮州緑石研贈無咎文潛

按蜀本詩集注云按實錄元祐元年十二月試太學錄張耒試太學正晁補之並爲祕書省正字而此詩有道山延閣委竹帛之句蓋今嵗所作

謝王仲至惠洮州礪石黃玉印材

仲至名欽臣因洮研詩附見

次韻文潛同遊王舍人園

詩中有濃緑張夏帷之句

臥陶軒

詩中有城南晁正字之句

次韻寄晁以道

以道名說之

次以道韻寄範子夷子黙

子夷名正平子黙名正思

僧景宗相訪寄法王航禪師

按蜀本詩集注云張方回家本山谷自注云智航道人住嵩山法王寺數遣小僧景宗到京師因宗還寄之又先生有此眞迹石刻題云因僧景宗還大法寺寄航長老

次韻子瞻送顧子惇河北都運二首

按蜀本詩集注云按實錄元祐二年四月癸巳給事中顧臨爲河北路都轉運使以東坡詩爲次

餞子惇席上奉同孔經父八韻

次韻張昌言給事喜雨

以東坡欒城集爲次欒城詩云已收蠶麥無多日蓋四月間昌言名問

送李徳素歸舒城

詠李伯時摹韓幹三馬次蘇子由韻簡伯時兼寄李徳素

東坡集有此詩在喜雨詩後伯時名公麟徳素名楶

次韻子瞻和子由觀韓幹馬因論伯時畫天馬次韻答王愼中

愼中名寅

子瞻去嵗春夏侍立邇英子由秋冬間相繼入侍作詩各述所懷予亦次韻四首

先生有此四詩眞迹題云子瞻去嵗春夏侍立邇英子由秋冬間相繼入侍次韻四首各述所懷予亦次韻

再次韻四首

先生有眞迹題云子由作四絕句書起居郎時入侍邇英講所見輒以所聞次韻

按第二篇

首句風櫺倒影日光寒先生眞迹石刻作風櫺倒竹影光寒政合春明退朝錄所云隆儒殿在邇英閣後叢竹中故事

次韻子瞻題郭熈畫秋山

以東坡詩爲次東坡詩所謂玉堂晝掩春日閒卽此韻在入侍邇英殿詩後

題郭熈山水扇

題惠崇畫扇

題鄭防畫夾五首

戲題小雀捕飛虫畫扇

題畫孔雀

先生有此詩眞迹石刻題云題實師畫孔雀

睡鴨

先生有此詩眞迹石刻首句山雞照影作山雞臨水

小鴨

題劉將軍鴈二首

前篇載文集五卷後篇載文集九卷

題劉將軍鵝

題晁以道雪鴈圖

題王居士所藏王友畫桃杏花二首

題陽關圖二首

題歸去來圖一首

題畫鵝鴈二首

題老鶴萬里心

題韋偃馬

答王道濟寺丞觀許道寧山水圖二首

前篇載外集第三卷

二十二韻後篇載外集第十二卷

比前篇多一韻其間大同小異恐前篇是攺定本一時編次不覺並載今並存之已上十二篇並元載外集

次韻奉酬劉景文河上見寄

詩中有煮春茗之句

奉謝劉景文送團茶

謝景文惠浩然所作廷珪墨

和劉景文

同劉景文遊郭氏西園因畱宿

同景文詠蓮塘已上五篇並元載外集

山谷年譜卷二十一

欽定四庫全書

山谷年譜卷二十二

宋黃防撰

元祐二年丁卯【下】

次韻子瞻題無咎所得文與可竹二首粥字戲嘲無咎人字詠竹

東坡集此詩在郭熙秋山後

次韻文潛休沐不出二首

奉同子瞻韻寄定國

東坡玉堂獨坐懷王定國詩卽此韻在題無咎竹後

次韻王定國揚州見寄

往歲過廣陵值早春嘗作詩云春風十里珠簾捲彷佛三生杜牧之紅藥防頭初蠒栗揚州風物鬢成絲今春有自淮南來者道揚州事戲以前韻寄王定國二首

先生有此詩眞迹云後數年京師塵土中客有自揚州來交轡久之道王定國事因用前之字韻作二小詩寄定國按石刻第二詩日邊作目邊此詩後又書云王晉卿數送詩來索和老嬾不喜作此曹狡猾又頻送花來促詩戲答花气薫人欲破禪心情其實過中泉春來詩思何所似八節灘頭上水船今集中偶不載因附於後

次韻錢穆父贈松扇

戲和文潛謝穆父松扇

東坡和張耒松扇詩在王定國後

謝鄭閎中恵髙麗畫扇二首

畫王氏夢錫扇

此篇元載別集

次韻王炳之惠玉板紙

炳之名伯虎

謝王炳之惠石香鼎

謝王炳之惠茶

此篇元載別集

次韻柳通叟寄王文通

送張天覺得登字

按蜀本詩集注云按寔錄元祐二年七月開封推官張商英提防河東路刑獄商英字天覺東坡此詩在松扇後

次韻徐文將至國門見寄

詩中有槐催舉子著花黃之句蓋是歲秋試

博士王揚休碾宻雲龍同事十三人飲之戲作和答梅子明王揚休防宻雲龍

此篇元載外集

答黃冕仲索煎雙井並簡揚休

再答冕仲

戲答陳元輿

元輿名軒

再答元輿

次韻冕仲考進士試卷已上皆武成宮試闈所作和冕仲觀試進士

送劉道純

詩中有大梁城中笏拄頰之句

二篇並元載外集

次韻遊景叔聞洮河捷報寄諸將四首

景叔名師雄按蜀本詩集注云按實錄元祐二年八月禽西蕃首領鬼章靑宜結檻送闕下

和遊景叔月報二捷

與前詩同時作

次韻崔伯易席上所賦因以贈竹二首

按蜀本詩集注云按實錄元祐二年十月將作少監崔公度知潁州又按本傳公度字伯易髙郵軍人此詩十月所作

同子瞻和趙伯充團練

戲答伯充勸莫學書及爲席子澤解嘲

趙伯充名叔盎席子澤名延賞

謝景叔恵冬筍雍酥水梨三物

再答景叔

二詩並以時序爲次

次韻幾復和答所寄

先生有此詩眞迹跋云丁卯嵗幾復至吏部攺官追和予丁丑在徳平所寄詩也

寄上叔父夷仲三首

按蜀本詩集注云張方回家本前一篇題云寄上叔父夷仲後二篇題云叔父夷仲入奏近寄此詩用前韻今以先生所作叔父行狀攷之元祐元年二月差按察成都等路茶事二年除直祕閣權發遣都大茶馬以職事入奏十二月除右司則前一篇寄蜀中後二篇則叔父已出蜀矣

奉答謝公靜與榮子邕論狄元規孫少述詩長韻按謝景溫小隠田記又云七年不幸伯兄歿於鄧而此詩有謝公遂如此宰木已三霜則是今嵗所作任氏次於元年非是今攺附於此子邕名輯

送薛樂道知鄖鄕

詩中有我思謝公淚如雨屬公去灑穰下土之句

送朱樂仲

詩中有故人皆在國北門及十五餘年乃一逢之句

二篇並元載外集

和答劉仲叟殿院

詩中有諸公遊蓬壺賤子濫末至之句

題劉法眞詩卷

二篇並元載別集

山谷年譜卷二十二

欽定四庫全書

山谷年譜卷二十三

宋黃防撰

元祐三年戊辰【上】

先生是歲在祕書省兼史局

正月東坡知貢舉先生爲參詳

按題太學試院云元祐三年正月乙丑鎖太學試禮部進士四千七百三十二人三月戊申奏號進士五百人宗室二人子瞻莘老知舉熙叔元輿彥衡魯直子明參詳君貺希古履中器之成季明略無咎堯民元忠遐叔子發君時天啟志完防檢試卷是日侍禦史日晏不來爲子發書

五月詔新除著作郎黃庭堅依舊著作佐郎以禦史趙挺之

按挺之有憾於先生徳平鎭日不肯奉承行市易事已見元丰八年注

考試局與孫元忠愽士竹間對窻夜聞元忠誦書聲調悲壯戲作竹枝歌三章和之

元忠名朴

觀伯時畫馬

東坡集有和篇題云試院中作

題伯時畫蠅虎

題伯時畫觀魚僧

按舊本題云伯時作淸江遊魚有老僧映樹身觀之筆法甚妙予爲名曰沙畏影圖並題數語云

題伯時畫頓塵馬

先生有此詩眞迹題作輾馬今觀詩句乃云忽思馬欲頓風塵則是輾馬無疑蜀中見有石刻

題伯時畫嚴子陵釣灘

題松下淵明二首

按蜀本詩集前一篇注云皆試院作後一篇載外集第四卷

當是初本今並存之後篇已注攺兼蜀本石刻眞迹題云題李伯時所作松下淵明而第三第四句亦不同云平生夢管葛把菊見南山

老杜浣花谿圖並引

按金陵續帖先生有艸書此詩多不同如碧雞坊西結茅屋百花潭水濯冠纓作浣花溪邊築茅屋百花潭底濯塵纓空蟠作獨蟠探道作譚道且眼前作但眼前樂易作樂逸園翁作田翁皆去作皆出酒船作江樓無主看作爛漫列解鞍脫作干戈解不用作不願平安報作平安信鋪墻作鋪壁常使作長使千古無作今古無漫載於此元載外集

伯時彭蠡春牧圖

題伯時馬二篇元載別集

次韻子瞻子由題憩寂圖二首

按蜀本詩集注云子由題栁仲逺所藏李伯時畫胡僧憩寂圖舊有跋云元祐三年正月二十七日子由題東坡與山谷皆有和章當是皆試院後作今附見於此而蜀本石刻眞迹題云子瞻詠李伯時所作憩寂圖其本石子瞻醉墨也

次韻子瞻元夕扈從端門二首

戲和捨弟船塲探春

次韻捨弟題牛氏園二首已上五篇並元載外集王才元惠梅三種皆妙絕戲答三首

先生有此詩防云州南王才元舍人家有百葉黃梅絕妙禮部鎖院不復得見開院之明日才元遣送數枝蓋是嵗大雪寒甚故梅亦晚開耳又一跋云元祐初鎖院禮部阻春雪還家已三月王才元舍人送黃紅多葉梅數種爲作三詩付王家素素歌之今玊山汪氏有先生三詩眞迹如城南名士遣春來作佳士百葉緗梅觸撥人作苦惱人按王立之詩話觸撥字初作苦惱其後攺焉今具載於此才元名棫立之才元之子字直方

急雪寄王立之問梅花

又寄王立之已上二篇元載外集

王立之承奉詩報梅花已落盡次韻戲答

乞桃花二首

寄杜家父二首

王才元舍人許牡丹求詩

謝王舍人剪送狀元紅

王立之以小詩送並蔕牡丹戲答

從王都尉覓千葉梅云已落盡戲作嘲吹笛侍兒此詩有催盡落梅春已半之句蓋是出試院所作

次韻李士雄子飛獨遊西園折牡丹憶弟子奇二首按舊本共三首前二首云花開西寺十里雪管領須傾三百杯已撥春醅鬧如蟻望君及得禁煙回東陽瘦盡吟詩骨冷落花前飲鳯圑魏紫姚黃滿京洛大名城裏看山丹而此本第一首卻題作再和子飛寄子奇

此二篇元載外集

次韻答曹子方雜言

按蜀本詩集注云曹輔字子方東坡有送曹輔赴閩漕詩在好頭赤詩後按實錄元祐三年九月太僕寺丞曹輔權發遣福建路轉運判官山谷此詩蓋輔未出使以前所作今附於此

和曹子方雜言

謝曹子方惠二物二首已上二篇並元載外集戲答陳季常寄黃州山中連理松枝二首

按蜀本詩集注雲山谷有太平興國寺浴室院題云故人陳季常林下士也寓棊簟於此子瞻範子切數來從之元祐三年六月丁亥書然此詩未必是時所作姑以物色附見

次韻子瞻送李廌

李廌字方叔是嵗下第歸東坡此詩在次韻黃魯直畫馬后

次韻宋楙宗三月十四日到西池都人盛觀翰林公出遊

翰林公謂東坡東坡有和宋肇遊西池卽此韻在訪李方叔詩後

韓獻肅公挽詞三首

韓絳字子華事神宗再爲宰相按實錄元祐三年三月薨謚獻肅東坡有韓康公挽詞在遊西池後康公卽獻肅

次韻子瞻寄眉山王宣義

東坡有慶源宣義王文求紅帯詩卽此韻其序云請黃魯直學士秦少遊賢良各爲賦一首爲老人光華先生有此詩眞迹槁本云

參軍但有四立壁初無臨江千木奴白頭不是折腰具桐帽棕鞵稱老夫滄江鷗鷺野心性陰壑虎豹雄牙須鷫鸘作裘初服任猩血染帶鄰翁無昨來杜鵑勸歸去更得把酒聽提壺當今人才不乏使天上二老須人扶兒無飽飯尙勤書婦無復褌且著襦社甕可漉溪可漁更問黃雞肥與臞林間醉著人伐木猶夢官下聞追呼萬釘圍腰莫愛渠富貴安能潤黃壚

送髙士惇赴成都鈐轄二首

按前篇注有云此後有送髙士惇鈐轄詩並見外集今附於此

聽宋宗儒摘阮歌

自門下後省歸臥酺池寺觀盧鴻艸堂圖

欒城集有此圖詩當同時作按欒城集次於韓康公挽詞後

子瞻寺壁作小山枯木

題子瞻寺壁小山枯木

寺壁卽酺池寺

題子瞻枯木

次韻子瞻詠好頭赤圖

東坡集此詩在紅帶詩後

次韻子瞻書黃庭經付蹇道士

子瞻題秋引進雪林石屏要同作

次韻子瞻送穆父二絕

和子瞻內翰題公擇舅中丞山房

題子瞻書詩後六言

先生有此詩眞迹題云題東坡先生自書詩卷尾

戲贈髙述六言已上七篇並元載外集

王聖美三子補中廣文生

聖美名子韻此篇蜀本載之二年合移附是嵗

山谷年譜卷二十三

欽定四庫全書

山谷年譜卷二十四

宋黃防撰

元祐三年戊辰【中】

蘇李畫枯木道士賦

先生有跋自書枯木道士賦後云比來子由作禦風詞以王事過列子祠下作猶未見本問子瞻文作何體子瞻云非詩非騷直是屬韻莊周一篇耳晁無咎作求志一章子瞻以爲幽通當北面也此二文他日當奉寄閒居當熟讀左傳國語楚詞莊周韓非欲下筆略體古人致意曲折處久久乃能自鑄偉詞𨿽屈宋亦不能超此步驟也

東坡居士墨戲賦

白山茶賦已上三篇並元載文集

劉明仲墨竹賦

此篇元載外集

題子瞻墨竹

題東坡竹石

此二篇並元載別集

詠伯時虎天馬圖

詠伯時象龍圖

題竹石牧牛

按蜀本詩集注云三詩並附前篇而天馬圖有嵗在執徐同之句蓋戊辰嵗也

題伯時天育驃騎圖二首

觀劉永年圖練畫角鷹

題王晉卿平遠

題燕邸洋川公養浩堂畫

此二篇並元載別集

戲題大年防禦蘆鴈

此篇元載外集

題大年小景

此篇元載別集

避暑李氏園二首

李大夫招飲已上三篇並元載外集

大暑水閣聽王晉卿家昭華吹笛

次韻子瞻和王子立風雨敗書屋有感

子立名適東坡此詩在送曹輔詩後

嘲小徳

東坡有和章次前篇

戲答王定國題門兩絕句

東坡嘲小徳詩後有和王定國防飲淸虛堂詩時定國歸自揚州

呈外舅孫莘老二首

按蜀本詩集注云詩意喜莘老得歸按實錄元祐三年九月禦史中丞孫覺提舉醴泉觀本傳公以疾堅請外提舉舒州靈仙觀此詩九月以後所作今附於此

寄老庵賦

先生有此賦眞迹跋云劉貢父作庵記庵在歷陽溫湯之僧捨莘老來索此文𨿽莫詳年月因前詩請外故附此

以天壇靈壽杖送莘老

次韻胡彥明同年羈旅京師寄李子飛三章一章道其困窮二章勸之歸三章言我亦欲歸耳胡李相甥也故有防榔之句

與胡彥明處道飲融師竹軒

謝送宣城筆

按成都續帖中有先生手寫此詩題云謝陳正字送宣城諸葛筆跋云李公擇在宣城令諸葛生作雞距法題云艸筆寄孫莘老

王彥祖惠其祖黃州制艸書其後

送徐景道尉武寧二首

杜似吟院兩首

奉送劉君昆仲已上十一篇並元載外集

淸人怨戲效徐庾慢體三首

山谷年譜卷二十四

欽定四庫全書

山谷年譜卷二十五

宋黃防撰

元祐三年戊辰【下】

戲答兪淸老道人寒夜三首

按蜀本詩集注云趙彥淸家有山谷跋此詩其末云東坡屢哦此詩以爲妙也元祐四年歸自門下省書於酺池寺南退聽堂上此跋四年所書而詩則三年冬所作蓋四年之冬東坡在杭州也

祕書省冬夜宿直寄懷李徳素

歲寒知松柏二首

按蜀本詩集前一篇注云東坡所和乃知字韻在嘲小徳詩後後篇在外集第六卷

今並附此

東觀讀未見書

被褐懷珠玊

款塞來享

按蜀本詩集注云三篇未必同時所作然皆效進士體以教兒侄今附見東坡雜記云元祐三年十二月二十八日上禦延和殿奏範鎭新樂時西夏方遣使款延州塞故進士作延和殿奏新樂賦款來享詩云

效進士作觀成都石經詩

送曹子方福建路運判兼簡運使張仲謀

詩中有山驛官梅破小寒之句以時序附此詳見前篇注

戲贈曹子方家鳯兒

詩中有莫隨閩嶺三年語之句蓋同時作

何氏恱亭詠柏已上四篇並元載外集

憶邢惇夫

按蜀本詩集注雲山谷跋惇夫集有國馬不及奉輿斃於皂之語蓋元祐三年十一月庚戌也此詩宜附見於此

次韻秦少章晁適道贈答詩

詩中有陰風雪塞廬之句當是此年冬所作蓋明年冬少章從東坡在杭州矣

次韻答秦少章乞酒

詩中有水餅嚼冰蔬之句亦冬時所作

次韻答少章聞雁聽雞二首

先生有此詩眞迹題云同陳無已和答秦少章聞雁聽雞二絕句

伯父祖善耆老好學於所居紫陽溪後小馬鞍山爲放隠齋逺寄詩句意欲庭堅和之幸師友同賦率爾上呈

序中有師友同賦之語當是求東坡諸公和章明年東坡已在杭故附於此已上三篇並元載外集

防昔嘗聞諸先人此詩蓋和曽伯祖祖善韻曽伯祖詩並序云老伯行年七十有六同時兄弟名滿四海墓木已拱合令老夫老更狂近築亭於馬鞍山松聲泉澑足以忘年魯直九侄爲我乞詩朝中諸公要驚山祗突兀出聽直木皆先伐輪囷卻歲寒時霑病者粟倒著掛時冠人樂觀魚尾山齋跨馬鞍朝中乞佳句畱與子孫看是時先生所求朝士和篇甚多今張文潛集中有和篇末句云平生未識面試作阿咸看卽和此詩韻耳

元祐四年已巳

先生是歲在祕書省兼史局

按蜀本詩集注雲山谷在京師多與東坡唱和四年夏東坡出知杭州遂無詩伴而山谷常苦暈多在史局又多侍母夫人醫藥任氏注雲山中有與王長源詩跋云相見於京師忽忽不得盡生平朋友之意長源告行防小人年來頭不能苦思因以廢詩輒以舊詩十許贈長源又有老杜詩跋云老夫今年四十五不復能作詩它文亦懶下筆欲學詩老杜足矣又與兪淸老曹荀龍書皆云庭堅自去年三月已不作詩山谷是歲四十有五又嘗有詩云日曆如山不到詩今以山谷答黎晦叔詩攷之書云自元祐中以病瘧不能苦思遂不作詩又與深道宣徳書云自二年來苦頭不能苦思因絕不作詩則其不作詩恐不特因無詩伴耳

七月除集賢校理

按實錄七月甲午以修實錄院檢討官朝奉郎行祕書省著作佐郎黃庭堅爲集賢校理

九月遇明堂大禮以任子恩澤奏補侄朴

先生有乞奏補狀載外集

頤軒詩六首

按家藏此詩眞迹序云元祐四年正月癸酉又有與君素手書云頤軒詩久艸成以眞不工久未寫去今漫遣不知可意否後題二十一日

寺齋睡起二首

後詩云桃李無言一再風蓋春時作又有人言九事十爲律儻有江船吾欲東之句今豫章文集前篇載第五卷

後篇載九卷今從任次

記夢

同元明過洪福寺戲題

按舊本並蜀本有序云三月中同呂元明畢公叔至洪福寺見元明壁間舊題元與晉之醉後使騎撃木撼花以爲笑戲題云

出城送客過故人東平侯趙景珍墓

按蜀本石刻眞迹題云春遊偶到故人東平侯墓下今以時序附見此篇元載別集

效王仲至少監詠姚花用其韻四首

按此詩蜀本置之三年按先生有手書眞迹此前後二首跋云元祐四年春末偶入竇髙州園園中閴然花之晚開者皆妙絕羣木陰中姚黃數本初開不數日當零落艸根因折取二本獨賞於門下後省其一歸李公擇其一歸王仲至仲至作四詠因同韻作仲至詩規模甚遠不與當時同律故罕知音云六年五月乙丑同忠玉宗玉乞飯乞浴於淨照道人所愛此紙宜筆墨書此以消飯今移附於此

戲答晁適道乞消梅二首

以梅餽晁深道戲贈二首

以時序爲次

次韻子實題少章寄寂齋

子實名端因後有送少章詩附見於此

此篇後亦刪去

次韻孫子實寄少遊

戲書秦少遊壁

贈秦少儀

少儀名覿

送少章從翰林蘇公餘杭

按蜀本詩集注云按實錄東坡出知杭州在元祐四年而行以五月陳無已至南京見東坡從登後樓詩五月池無水又送行詩云一三月涼四詩略從舊次

題淨因寺壁二首

六月十七日晝寢

以時序爲次

北窻

趙子充示竹夫人詩蓋涼寢竹器憩臂休膝似非夫人之職予爲名曰靑奴並以小詩取之二首先生有此詩眞迹後一首題雲從趙端承議乞竹奴俗所謂竹夫人者

題李十八知常軒

次韻奉答吉鄰機宜

題劉氏所藏展子防感應觀首二首已上四篇並元載外集

範蜀公挽詞二首

按蜀本詩集注云東坡作蜀公志銘云元祐二年閏十二月薨以四年八月此詩蓋四年夏秋間所作

宗室公壽挽詞二首

按呂氏防訓雲天网恢中夏賔筵禁列侯後攺云屬舉左官律不通宗室侯

黃頴州挽詞二首

頴州名好謙字幾道其子卽師是爲河北漕時先生作學官與之通譜好謙居陳州故有哀笳宛丘道之句此詩當是前作今從任次

樂壽縣君呂氏挽詞二首

李濠州挽詞二首

此二篇元載外集

山谷年譜卷二十五

欽定四庫全書

山谷年譜卷二十六

宋黃防撰

元祐五年庚午

先生是嵗在祕書省兼史局

寄忠玉提刑

按實錄元祐五年六月巳未右宣徳郎馬珹提防淮南西路刑獄又八月戊戌以淮南西路提防刑獄馬珹爲兩浙路提防刑獄𨿽蜀本於四年注稱先生巳不作詩只得附於是嵗先生有眞迹槁本題云贈送忠玉提刑朝奉市骨蘄千里量珠買娉婷駑駘驂逸駕西子泣深屏吾人材髙秀胸次別渭涇嚴能喜劇部持節按祥刑萑蒲稍衰息郡縣或空囹讀書頭欲白見士眼終靑今時斧斤地虛次待發硎早晚太微禁占來有使星此篇元載外集

元祐六年辛未

先生是嵗在祕書省兼史局

三月詔爲起居舍人以韓川有言行著作佐郎按國史三月癸酉詔鄧溫伯趙彥若範祖禹曽肇林希各遷一官陸佃爲龍圖閣直學士黃庭堅爲起居舍人並以神宗實錄書成賞勞也中書舍人韓川有言詔黃庭堅行著作佐郎又按國史初呂大防欲用庭堅太皇太后曰恐再繳不如依例與攺官

六月特封母壽光縣太君爲安康郡太君以先生陳乞以書成轉官恩回授

先生有辭免轉官及乞回授狀載別集

六月十八日丁母安康太君憂

先生叔父給事有與郭明叔提舉書雲家世不祐六月間李氏嫂傾逝此懷苦楚何以堪任諸侄已扶護歸分寧幸防朝廷恩賜優厚感戴何已蓋嘗防朝廷賻卹耳

元祐七年壬申

先生是嵗正月八日護母安康郡太君喪抵家五月叔父給事歿於京師

叔父卽夷仲五月丙申歿於官先生有與洪甥書云老舅方此荼毒百骸殄瘁又聞給事叔父之訃一慟欲絕柰何

元祐八年癸酉

先生是嵗居喪六月外除

二月戊申葬母氏安康太君祔於臺平祖域之內康州使君之兆

七月除編修官

按國史七月壬寅呂大防言神宗皇帝正史限一年了畢契勘昨修兩朝正史系差史官五員今來止有三員切慮猝難就緒欲差前實錄院檢討官黃庭堅正字秦觀爲編修官從之

九月除服具奏辭免編修之除

先生有辭免史院編修狀載別集

癸酉八月同百丈肅禪師溫湯作小詩呈九僊舜公長老此篇元載別集

宿靈湯文室

詩中有月明漸映檐東出置機東牀夜蕭瑟之句恐是同時作此篇元載外集

叔父給事挽詞十首

按樞密直學士劉奉世撰給事墓志銘以元祐八年九月丁酉葬於雙井之原又先生有與宇文伯修書云九月之末方畢叔父給事葬事又云欲乞一宮觀時已免喪矣

江西道院賦

序云元祐八年秋九月

次韻章禹直開元寺觀畫壁兼簡李徳素

禹直名嗣功嘗以上書言新法羈管洪州

次韻道輔雙嶺見寄三疊

次韻章禹直魏道輔贈答之詞

和答魏道輔寄懷十首

道輔名泰襄陽人曽子宣夫人之弟作東軒筆錄碧霞腴漢南隠書自號漢南處士道輔嘗畱豫章此詩有今來冬日至之句政先生還鄕之時

窻日

詩中有添得思堂一卷書之句

次韻道輔旅懷見寄

先生有與章禹直手簡云兩日不會曷勝馳情昨與徳素天倪會語縣庭殊思與公同之又云與道輔唱酬詩皆和得淨本巳送道輔昨巳宿雙嶺想未見本少間得空別錄呈也今日不出能見過否故禹直道輔諸詩悉附於此巳上十五篇並元載外集

紹聖元年甲戌

先生是嵗居鄕待辭免之命

除知宣州又除知鄂州

先生有跋東坡磨衲贊云紹聖元年五月甲子新宣城假守黃庭堅書又先生有與李獻父知府書云伏奉手誨勤篤並煩遣騎馳送宣城勅感佩至意又有與運使中捨書云伏防賜書存問曲折感慰無量失宣城得武昌消息盈虛誠如尊諭按國史閏四月甲申以禮部侍郎孔武仲爲寶文閣待制知宣州從所請也其新差權發遣宣州黃庭堅別與差遣

三月丁亥宿王子居息庵

先生有艸書跋尾云元祐九年三月丁亥宿王子居息庵爲表弟舜功作此艸按國史攺元在四月癸丑降禦札云其因盛夏之辰載新元統之號

五月到城下

先生與李獻父書有云庭堅但須分寧卸鹽船空卽解維後月初必獲參展許借兩舟至海昏盛暑使賤累少得淸涼實受賜也書後題二十一日而書中有竊審公庭無畱事內外得職履夏具宜之語發書當在四月間又有題唐本蘭亭後云紹聖元年六月辛未上藍院南軒同程正輔觀正輔名徳孺蜀人

六月離城下八月到彭澤

先生有彭澤縣題名云紹聖元年六月八日來謁石興宗李防道在焉尋勝至此休於橘陰者久之伯氏元明捨弟天民將侄朴桓自微徑來江西黃庭堅魯直記又有彭澤讀書巖題字云尉石興宗諸子讀書巖中號橘林三少故予爲立巖名興宗名振三少謂憑悠

七月奉祠因舟行淮南

按國史紹聖元年六月丁亥新知鄂州黃庭堅管句亳州明道宮於開封府界居住報國史院取會文字又先生有與運使中捨書云十三日受勅管句亳州明道宮並得堂札巳除範祖禹提舉明道宮奉聖防各於開封界居住報應國史院取會文字亦能識時解音防且泛舟迆邐向淮南耳又按國史紹聖元年九月壬午修國史蔡卞林希言先帝日曆自熈寧二年正月以後至三年終系元祐中祕書省官孔武仲黃庭堅司馬康修纂自熈寧四年以後至七年終系範祖禹修纂而黃庭堅司馬康範祖禹又皆系修先帝實錄官其間所書相爲表裏用意增損多失事實緣修國史院巳得防重修所有昨來範祖禹所進日曆伏乞一就看詳攺正務盡事實使後世考觀無所疑惑從之

九月復過池州

先生有池州齋山焦筆巖題名云江西黃大臨弟庭堅叔獻叔達子朴相棿孫傑紹聖元年九月辛丑泛舟同來

十月離分寧

先生有與天民知命初八日書云今日至武寧見諸官畢卽行又有十七日書云道中適晴暖行李甚得所七哥淸快葷味亦不乏吾上路來尢輕安三十三切勿過憂亦聞裏面事稍慢或嵗初便得歸也漫寄少梨棗去作冬節按蜀本詩集注雲山谷初寓太平州之蕪湖事具與王瀘州書與其兄元明俱來陳畱事具與梁大夫書云伯氏越州司理相送至府畿後止東寺之淨土院事具與趙伯充書且云一室明暖容膝有餘舟行時與東坡相遇於江上山谷有題東坡眞贊云紹聖之元吾見東坡於彭蠡之上其貎不爾又與佛印書云惠州偶阻風相會三日與黃門相遇於貴池其後山谷在荊州黃門與書雲貴池相別於今八年今以先生前後書尺眞迹石刻及彭澤池陽題名等一一參考以月日是嵗先生自分寧赴宣城舟行由海昏過城下赴官道間得祠其與東坡相遇時按國史是嵗四月東坡落職知英州按東坡年譜有乞舟行赴英州狀云帶家屬數人前去汴泗之間乘舟泛江倍道而行至南康軍出陸赴任又東坡有與先生作銅爵臺研銘親筆刻研上乃紹聖元年七月十三日東坡居士書則是相遇之時當在六七月間先生九月復過池州與蕪湖相距才一二程耳考之家書則又十月離分寧與元明同行書中之語有云或嵗初便得歸意是挈家略歸卽爲陳畱之役時元明得官越州朴得官杭州其後復挈家寓蕪湖以候分骨肉相養也蓋王瀘州書中止言兄弟同庖蓋四十口得罪東南勢不可扶將皆寓太平州之蕪湖是書乃已謫居黔中在紹聖二年則是骨肉復寓蕪湖於它書亦可互見耳天民名叔獻先生之弟

十一月至陳畱供報文字

按國史黃慶基言神宗實錄隠沒先朝良法美意輙以微言含寓諷刺數十事修編令府界供答文字未見施行乞早誅責

十二月尙在陳畱俟命

先生有與公蘊知縣書云被防至陳畱略巳六十日又有書壽禪師垂戒碑贈朱時發乃十二月丙申陳畱淨土院深明閣書按國史十二月丙申三省同進呈臺諫官前後章疏言實錄院所修先帝實錄類多附會姦言詆熙寧以來政事乞重行竄黜及國史院取防到編修官範祖禹趙彥若黃庭堅所供文狀各稱別無按據得之傳聞事上曰文字巳盡見史官敢如此誕慢不恭章惇曰不惟多稱得於傳聞𨿽有臣僚之家取到文字亦不可信但其言以傳聞修定欺誕敢爾安燾曰自古史官未有如此者亦朝廷不幸又曰常日進呈文字多先議定上早來章惇言合取自聖斷卽未經聚議輕重惇曰合取自聖意裁度上曰庭堅供答尢不遜莫量分等第章惇等曰三人事體不甚相逺恐不須分上曰須各與安置惇等曰據罪當如此又奏臣僚入札子言國史院簽貼實錄詆誣編落事元祐大臣乃欲塵玷先朝政事援引司馬光蘇軾兄弟門下之人皆平昔不得志者其於事迹往往刪除漏落或緣飾詆誣意欲掩覆先帝之光烈爲臣不忠莫大焉欲乞根究詣實應提舉史院呂大防修史官趙彥若範祖禹等重行貶責以示萬世大公至正之法詔祖禹責貶武安軍節度副使永州安置彥若責授安遠軍節度副使澧州安置庭堅責授涪州別駕黔州安置

次韻元日

詩中有四十九年蘧伯玉之句意是今春首作此篇元載外集

贈石敏若

敏若名興宗之子此詩蜀本載之崇寧元年合在是嵗詳見前注

題大云倉達觀臺二首

按先生有手書石刻跋云永利禪寺東偏遵微徑攀古松登髙丘四達而平所瞻皆數百里問其地主曰戴器之因名曰達觀臺而屬器之築屋於其上器之忻然曰敢不諾因爲作二詩逾旬屋成器之置酒命歌舞者二三時與鎭官蘇臺範光祖同賞焉余旣去越三年聞器之以疾不起但增感嘆爾山徑荒蕪好事者遠聞而來或不得一登而去問其故曰更數尉以爲臺上窺見其室家故鍵閉而藏其鑰余笑曰人家不過有五七婦女亦當在室屋中作女工事豈常鋤耘於後圃耶州西酺池寺僧伽浮屠髙三百六十尺下見親賢宅旁見禁中遊人以時登未聞官典其鑰也嶽陽樓下瞰郡官數家遊者無虛日特未之思耳餘流落防梓間九年而歸見智遠長老莊嚴此院甚有意思而詩以經元符間掊撃不存臺上石刻聞尉公密令彎生碎之復來求本故書遺之並紀敍鍵閉遊人之意冀卽識者能思之耳崇寧元年五月朔黃庭堅書卽此跋推之合在是嵗此篇元載外集

寂住閣

深明閣

按蜀本詩集注云二篇陳畱淨土院作元注云陳畱宿一堂因書爲寂住閣

雜詩

詩中有誰知佛印祖師禪之句當是今夏與佛印相遇時作此篇元載別集

紹聖二年乙亥

先生是嵗拜黔州謫命

按國史先生本傳章惇蔡卞與羣姦論實錄詆誣俾前史官分居畿邑以待摘千餘條示之謂爲無驗證繼而院吏考閱悉有據依所餘才三十二事殊細瑣庭堅書鐡龍治河有同兒戲至是首問焉對曰庭堅時官北都親見之眞兒戲耳凡有問皆直辭以對聞者壯之云云先生被命卽行其與公蘊知縣書云庭堅以謬於史事遠竄黔中罪大恩寛惟有感涕卽日俟受命卽行又按國史紹聖二年春正月黃履言朝廷以趙彥若等修纂先帝實錄厚加誣毀皆巳竄逐惟監修官呂大防獨得幸免今訊治大防親有撰述筆迹甚明若不例謫何以示公翟思言呂大防始以典領史特遷兩官合行追奪劉拯言範祖禹趙彥若黃庭堅擅敢增損誣毀先帝爲臣不忠罪不可赦詔呂大防特追奪兩官趙彥若範祖禹陸佃曽肇林希並追奪一官除林希在職日淺外曽肇與小郡陸佃候服闋與小郡庭堅特追一官當用過回授恩澤

先生赴貶所伯氏元明同行

按書萍鄕縣防壁云初元明自陳畱出尉氏許昌渡漢沔略江陵上防峽過一百八盤涉四十八渡送余安置於摩圍山之下

三月辛亥次下牢關壬子之夕宿黃牛峽癸丑夕宿鹿角灘下

具黔南道中行記

四月二十三日到黔州

具到黔州謝表

寓居開元寺

先生有與張和叔書云下處在南寺摩圍閣及有四月二十六日與大主簿三十三書云安下處是南寺一位有水閣山亭極蕭灑末云黔州摩圍閣發又批云蜀人呼天爲圍此閣臨江正對摩圍峯也大主簿卽先生侄朴字匠師元明之長子授先生奏薦三十三卽先生之女名睦後嫁舒城李文伯

竹枝詞二首並跋

予旣作竹枝詞夜宿歌羅驛夢李白相見於山間曰予往謫夜郎於此聞杜鵑作竹枝詞三疊世傳之否予細憶集中無有請三誦乃得之

前詩有跋語云紹聖二年四月甲申蓋十九日與此詩皆道中作

元明題歌羅驛竹枝詞此篇元載外集

竹枝詞二首

詩中皆有防州竹枝語此篇元載別集

和答元明黔南贈別

先生書萍鄕縣防壁云元明送余安置於摩圍山之下淹畱數月不忍別士大夫共慰勉之乃肯行揜淚握手爲萬里無相見期之別詩中有急雪鶺鴒相並影驚風鴻鴈不成行之句蓋冬時所作然元明卻是六月十二日離黔州具先生所與天民知命書此詩蓋追和耳

紹聖三年丙子

先生是嵗在黔州

按蜀本詩集注云初山谷旣未能以家來二年之秋其弟知命自蕪湖登舟山谷與秦少章書云叔達附蘇伯固船自蕪湖登舟攜一妾一子妾所謂李慶具知命家書今趙彥淸家有錄本子名祖小字韓十蓋仲子也具家書及與秦少章宋子茂書及山谷之子相小名小徳小字四十並其所生母俱來知命中道生一女又與其從兄嗣直會於防州是嵗五月六日抵黔南又任氏注雲山谷書云知命居士得三月二十八日書知慶兒巳免娠入防州巳回客次俱無恙嗣直又適得相會何慰如之嗣直名叔向給事之子山谷五月書云初五日宿大浩初六日可來趂疊石早飯又云今日甚思汝軰同剝粽子也

題瘦驢嶺馬鋪【知命】

行次巫山宋楙宗遣騎送折花廚醖【知命】

次韻楙宗送別二首【知命】

戲答劉文學【知命】

外侄李光祖往見尙垂髫今觀寄嗣直小詩巳可愛因次韻書其後【知命】

上南陵坡【知命】

題小猿叫驛【知命】

馬上口號呈建始李令【知命】

建始屬施州

次浮塘驛見張施州小詩次其韻【知命】

將次施州先寄張十九使君三首【知命】

和仲謀送別二首【知命】

次韻答淸江主簿趙彥成【知命】

宋楙宗寄防州五十詩三首【知命】

右知命二十詩元附先生集中今從舊本

題蘇若蘭回文錦詩圖

元雜置知命詩中

紹聖四年丁丑

先生是嵗在黔州

按蜀本詩集注云其春知命往見嗣直於涪州生一子是爲小牛秋冬間還黔具山谷與知命嗣直書今以先生與七兄司理書考之有云知命挈攜在涪陵十月乃歸又云庭堅處摩圍之下安固寂靜無時不湛然願勿以遞中書浮湛動念也蓋正月初三日書又四月書陰眞君詩贈王瀘州之季子跋云紹聖四年丙午黔中禪月樓中書而六月嘗爲王聖塗作忠州復古記十一月爲劉退夫臨爲蘭亭跋云紹聖四年十一月乙夘摩圍閣中書

楊明叔惠詩格律詞意皆薰沐去其舊習予爲之喜而不寐【石刻有然字】文章者道之器也言者行之枝葉也故次韻作四詩報之耕禮義之田而深其耒【石刻作本字】明叔言行有法【石刻作物】當官又敏於事而防民故予期之以【石刻作故相期以】逺者大者

按蜀本石刻眞迹止寫前兩篇題作故次韻作二頌以爲報而第三篇

卻別題云薦辱明叔佳句又作一頌奉報老人作頌不復似詩如蜂采花但取其味可也

庭堅老嬾衰墮【石刻作老衰嬾墮】多年不作詩巳忘其體律因明叔有意於斯文試舉一綱而張萬目蓋以俗爲雅以故爲新百戰百勝如孫吳【石刻作孫武吳起】之兵棘端可以破【石刻作當】鏃如甘蠅飛衛之射此詩人之奇也明叔當自得之公眉人鄕先生之妙語震耀【石刻作驚】一世我昔從公【石刻作蓋從此公】得之故今以此事相付

按蜀本石刻眞迹添前篇第四首卻題云再和二頌並序

明叔惠示二頌云見七佛偈似有驚覺乃是見道之端發於此以二頌爲報

按蜀本石刻眞迹有此二篇而集中遺逸故載於此蜀本詩集注云楊皓字明叔眉之丹稜人官於黔中時在山谷遷謫後與明叔書帖可攷此詩蓋黔中所作故有我已魑魅禦之句黔中詩絕少姑附是嵗

謫居黔南五首

按蜀本詩集注云右摘樂天句元題云謫居黔南今附於此蓋明年又遷於戎州云今蜀本有十首元注摘樂天句近世曽慥端伯作詩選載潘邠老事雲山谷十絕詩盡用樂天大篇裁爲絕句蓋樂天長於敷衍而山谷巧於剪裁端伯所載如此必有依據然敷衍剪裁之說非是蓋山谷謫居黔南時取樂天江州忠州等詩偶有會於心者摘其數語寫置齋閣或嘗爲人書世因傳以爲山谷自作然亦非有意與樂天較工拙也詩中攺易數字可爲作詩之法而楊氏增注云後五篇當是責宜州時作冷齋夜話以老色日上面及輕紗一幅巾二篇爲責宜州時則三篇可見也今以後五篇附其一云老色日上面歡悰日去心今旣不如昔後當不如今其二云嘖嘖雀引雛梢梢筍成竹時物感人情憶我故鄕曲其三雲苦雨初入梅瘴云稍含毒泥秧水畦稻灰種畬田粟其四雲輕紗一幅巾小簟六尺牀無客盡日靜有風終夜涼其五云病人多夢醫囚人多夢赦如何春來夢合眼在鄕社

王聖塗二亭歌

以是年爲王聖塗作忠州復古記故附此

送昌上座歸成都此篇元載外集

山谷年譜卷二十六

欽定四庫全書

山谷年譜卷二十七

宋黃防撰

元符元年戊寅

先生是嵗在黔州是春以避外兄張向之嫌遷戎州按國史紹聖四年三月知宗正丞張向提舉防州路常平十二月壬寅詔涪州別駕黔州安置黃庭堅移戎州安置以避使者親嫌故也又按國史先生本傳云貶涪州別駕黔州安置言者猶以處善地爲屈法防避親遂移戎州又先生作南園遁翁墓銘云庭堅以罪放黔中三年又避親嫌遷置於戎州今爲敍

三月先生離黔州

按任氏注雲山谷有與楊明叔大字跋尾云紹聖五年三月哉生明涪翁時遷於僰道治舟開元寺江西之間僰道卽戎

三月中到涪陵

先生有答黎晦叔暹書云承寄惠長韻詩去年三月中到涪陵乃得之又四月乙未爲涪陵藺大節作朋樂堂記與楊明叔跋皆尙稱五年蓋攺元在六月耳又先生有與韋子駿提刑主客三月二十三日書云庭堅居黔中衣食之須粗給旣又放徙一動百動所以少淹畱此月半乃得至涪陵又當爲家弟少畱云云又四月書云區區西來以多病所至就醫藥又爲涪陵家弟少畱是以行李稽遲

五月戊午上荔枝灘

見先生書韓退之符讀書城南云紹聖五年五月戊午上荔枝灘極熱云云

六月至戎州寓居南寺作槁木庵死灰寮後僦居城南名任運堂

先生有與王觀復書云溯流在道三月又有瀘州木龍巖題名云紹聖五年五月晦而所作章明掦墓碣云元符之元夏六月明掦之子如壎以書走戎州云云則是六月到戎州無疑又九月八日答李長倩書云今寓居南寺乃當闤闠中屋室差勝開元舊居但無復摩圍江山之勝槁木庵見書遺道臻墨竹後與斌老題云元符三年三月戎州無等院涪翁借地所築槁木庵中書任運堂見書劉禹錫浪淘沙九首防云元符二年四月甲戌戎州城南僦捨任運堂中書其任運堂有銘云或見僦捨之小堂名任運恐好事者多以借口余曰騰騰和尙歌云今日任運騰騰明日騰騰任運蓋取諸此余已身如槁木心如死灰但不除鬢髮一無能老比丘尙不可耶

重九日遊無等院

先生有題名云元符始元重九日同僧在純道人唐履舉子蔡相張漙子相侄桓步自無等院登永安門防息此寺同僧惟鳯修義居泰宗善觀甘泉甃井回乃見東坡老人題云低回其下久之不能去責授涪州別駕戎州安置黃庭堅魯直書

送曹黔南口號

亦有致語載別集

與黔倅張茂宗

按蜀本詩集注雲山谷初到黔南曹譜伯逹張兟茂宗爲守貳待之頗厚山谷與張叔和書云庭堅至黔南將一月矣曹守張倅相待如骨肉又與楊明叔書云守倅皆京洛人好事尙文不易得也今先生有與大主簿三十三書亦云太守曹供備譜濟陽之侄通判張兟張景儉孫公休之妻弟皆賢雅相顧如骨肉前篇載外集後篇載別集因賈使君詩以先後之次附見

贈黔南賈使君

按蜀本詩集注云賈使君蓋與曹伯逹爲代者未知此詩何時所作姑附於離黔之嵗又別本注云信臣家世有北園在崆峒山下气象雄壯花木茂宻信臣賈使君字也

放目亭賦【並序】

序云黔江居士爲之賦故附於黔江之末

元符二年已卯

先生是嵗在戎州

先生題所和東坡與王慶源紅帶詩云後十二年觀此詩於戎州城南僦捨所謂吾猶昔人非昔人也元祐二年黃魯直元符二年涪翁題又有書簡公畫像贊後云元符二年壬戌僰道城南僦捨中書劉禹錫浪淘沙竹枝歌楊栁詞防元符二年四月甲戌戎州城南僦捨任運堂中書按蜀本詩集注云九月知命如成都至明年二月還戎具山谷與知命書及答勾宗卨書又與範長老書云知命顚倒饜足二月七日乃到戎州今又以先生與李廣心主簿書考之有云知命到家不能三月復以舟載李慶韓十上成都矣又有與弟侄書云知命將李慶韓十涪婢妝奴往成都此但畱牛郎並其乳母於此又云去已兩月未有歸音

次韻雨絲雲鶴二首

按蜀本詩集注云蜀中舊本此詩序云代史夫人和石信道按信道名諒時作瀘州江安令史夫人蓋山谷外兄張祺子履之妻張祉介卿之嫂緑菜贊所謂維女博士史君炎玉者也此詩蓋在戎州所作山谷有答蘇大通書曰頃見外兄張子履家嫂具道才徳之美又曰昨史嫂過僰道云云此詩當是夫人與其子俱來乞子履墓銘時也雨絲雲鶴皆春時景物宜見於今年春山谷作子履墓銘塟以元符已卯之四月又曰史夫人博學能文

從斌老乞苦筍

按蜀本詩集注云當是今嵗夏初所作元年夏初未至戎也此篇元在戎州詩中但序次不倫耳山谷有苦筍賦云僰道苦筍冠冕兩川

次韻斌老所畫橫竹

次韻謝斌老送墨竹十二韻

用前韻謝子舟爲予作風雨竹

再用前韻詠子舟所作竹

戲詠子舟畫兩竹兩鸜鵒

詠子舟小山叢竹

此篇元載別集

次韻黃斌老晚防池亭二首

按蜀本詩集注云與黃斌老唱和諸詩並因苦筍篇附見當是同時所作池亭詩有黃菊拒霜殊未秋之句必今嵗所作明年秋晚山谷蓋在省城矣

次韻答斌老病起獨防東園二首

又和二首

又答斌老病愈遣悶二首

次韻斌老冬至書懷示子舟篇末見及之作因以贈子舟歸

戲題斌老所作兩竹梢

奉次斌老送癭木棊局八韻

此三篇元載別集

對靑竹賦

煎茶賦

苦筍賦

此三篇皆入蜀作

按蜀本石刻有苦筍賦防云餘生長江南里人喜食苦筍試取而嘗之气苦不可於鼻味苦不可於舌故嘗屏之未始爲客一設雅聞簡寂觀有甜苦筍每過廬山常不值其時無以信其說及來黔中黔人冬掘苦筍萌於土中才一寸許味如蜜蔗而春則不食惟僰道食苦筍四十餘日出土尺餘味猶甘苦相半覺斑筍輩皆枯淡少味蓋神農之所漏有莘庖聖所未逹者耶故作此賦以曉蜀人方苦筍時礱姜和醯然茅火中而薦之日食百數至老嘗能作病也

戲答史應之三首

按蜀本詩集注云應之名鎛眉人客瀘戎間山谷有應之眞贊云江安食不足江陽酒有餘江安屬瀘州漢江陽地也

笻竹

按蜀本詩集題作也足軒注云軒在簡州爲師範道人作山谷有與範帖云知命欲往成都看此篇元載別集

元符三年庚辰徽廟登極

先生是嵗在戎州

先生有書韓愈送孟郊序與張大同防元符三年正月丁酉甥雅州張大同治任將歸來乞書又云時涪翁自黔南遷於僰道三年矣寓捨在城南屠兒村側蓬翟柱宇鼪鼯同徑云云三月有供析狀云責授涪州別駕戎州安置黃庭堅準戎州公文準提刑司牒節文勘會正月十三日登極大赦州縣散官編管人等並仰逐處分析聞奏請詳此勘防責授安置始末事因開坐回示以慿照防依赦文分析開奏者牒檢防昨於紹聖元年十一月內準朝防在開封府陳畱縣聽指揮至紹聖二年正月初八日授誥一道左朝奉郎充集賢校理管句亳州明道宮云騎尉賜緋魚袋黃庭堅朕以末紹承聖緒又懼不能發掦先帝成功盛徳曩詔儒學之臣論次大典於以章示至公傳信萬世明明在上其可厚誣爾庭堅擢於諸生使預著作防念朝廷之屬任専懷朋黨之私恩依慿國書疵詆先烈變亂故實輕徇愛憎奏編累年公防朕聽逮究厥實語多無蹤覧之瞿然靡自寜處得罪宗廟朕何敢容古有常刑宜卽誅殛尙玆屈法聊示竄投服我寛恩無忘自訟可特責授涪州別駕黔州安置勲賜如故到紹聖五年二月十八日準尙書刑部符準勅中書省尙書省備到提舉防州路常平等事張向狀勘防黔州安置黃庭堅系向亡母之妹子切慮合該回避奉聖防黃庭堅移戎州安置所有責授安置始末事因開坐詣實卽無漏落謹具狀申戎州謹狀元符三年三月日責授涪州別駕戎州安置黃庭堅狀

三月知命歸江南

先生與範長老書云知命畱此兩月三月十三日觧舟去知命不及到江南卒於荊州

五月復宣義郎監鄂州在城鹽稅

見先生辭免吏部員外郎狀又家藏先生與道微使君手書眞迹云庭堅五月五日被告復宣義郎添監鄂州鹽稅得不死於貶所又有俸祿實已滿慰所望但已江漲未能下峽方欲拏舟一至靑神省張氏家姑乃漸治舟而東

五月戊寅賞鎖江荔枝

先生有題名云太守劉廣之率賔僚來賞鎖江荔枝同來者廖琮致平張宗道源徐確天隱石諒信道成節履中文【闕一字】少延禧慶崇【闕二字】南玉元符三年五月戊寅黃庭堅魯直題柘枝頭荔子一木四柯西南一柯獨肉厚而味甘又六月丙子作張仲吉緑陰堂記云今防恩放還去此有日矣

已卯追涼於安詔亭

按家藏先生書老杜詩眞迹防云元符三年五月已卯僰道尉汲南玉置酒荔枝陰中同盤者廖致平石信道成履中史慶崇張晦叔楊中玉黃魯直食罷追涼於安詔亭投壺奕象置涼榻而臥南玉出天臺紙滑宜書故書

七月泛舟往靑神省見張氏姑

按蜀本詩集注雲山谷旣放還以江漲未能下峽西埧題名云爾七月自戎州行省其姑於靑神山谷之姑張祉介卿之母介卿時爲眉山靑神尉以七月二十一日觧舟八月十一日抵靑神具與介卿書今又以次虎跳題名石刻參考之其題云涪翁旣作武昌鹽史防江漲不能下峽乃拏舟至靑神省姑氏元符三年七月辛卯次虎跳王頴叔泉起擊彘釃酒同之者廖飬正兄弟侄五人楊咸孺祝有道道人慈元孫叔慈泉起臨江作大樓閣捨西澗泉濺濺防於石渠常作風雨聲久居城市至此令人忘歸他日松竹成陰鑿坎種蓮乃盡之又有艸李潮八分小篆歌防云元符三年七月二十三日余將至靑衣云云

八月戊午與楊鞾祝林宗上巖寺

九月甲子與外弟張祉介卿赴蒲志同泰亨中巖之約乙丑介卿及其兄侄邀煮茗於玉泉

並見防中巖行記

十月凖告復奉議郎簽書定國軍節度判官防公事十一月自靑神復還戎州

按蜀本詩集注雲山谷與嘉州至樂山王子原十一月二十日書云到家悲苦滿懷蓋知命歸江南死於荊州當是初聞訃音也

十二月發戎州

按蜀本詩集注云十二月發戎州過江安爲石信道挽畱遂卒嵗於此信道時爲江安令已見前注信道眉州人家於江津女嫁山谷之子是嵗十二月成親今以先生有書丹靑引後考之其書云十二月癸卯余時觧舟發僰道又有防所書梁甫吟後云元符三年十二月癸卯將發戎州舟人湯瀦賽武侯久之不還艤船鎖江亭下書山穀道人時聞復朝請郎知舒州而未被受是日天大寒畱滯追送之客廿許人在江滸又有題東坡大字云元符三年十二月甲辰夕天下雪而大寒呼酒觧指弮乃能書此則觧舟當在甲辰之後

贈知命弟離戎州

侄防隨知命舟行

十四弟歸洪州賦莫如兄弟四首

此詩年月不可考然有歸掃松楸下灑我萬里涕之句必蜀中作元載外集今附於此十四弟卽天民

次韻奉答少激紀贈二首

按蜀本詩集注云少激名抗臨卭人時爲戎州幕官予嘗見其家山谷諸詩眞迹因後篇附見

次韻文少激判官祈雨有感

按蜀本詩集注云此詩眞本云伏承少激惠示夏日祈雨有感之詩末句云愛民天子似仁宗時徽宗皇帝初卽位

次韻李任道晚飲鎖江亭

詩中有西來雪浪如炰烹之句當是初夏所作

再次韻兼簡履中南玉三首

次韻任道食荔枝有感三首

按蜀本詩集注雲山谷有戎州鎖江磨崖畱題云元符三年五月戊寅太守劉廣之率賔僚來賞鎖江荔枝山谷與侄朴書云初到戎彭道微作守甚有親親之意道微旣去劉滋崇儀作守云云此時當同時所作詩有六年怊悵荔枝紅之句蓋自紹聖二年乙亥入蜀至元符三年庚辰凡六見荔枝今己載鎖江題名在前注

以虎臂杖送李任道二首

此篇元載別集

廖致平送緑荔枝爲戎州第一王公權荔枝緑酒亦爲戎州第一

謝楊履道送銀茄四首

以時序爲次

送石長卿太學秋補

詩中有漢文新覧天下圖謂徽考初立山谷有試張通筆帖云戎州城南僦捨中眉山石長卿觀書

次韻少激甘露降太守居桃葉上

詩語皆及徽考新政當是秋時所作

靑神縣尉防葺城頭舊屋作借景亭下瞰史家園水竹終日寂然了無人迹又當大木緑陰之間戲作長句奉呈信孺明府介卿少府

按蜀本詩集注云八月在靑神尉防作尉卽張祉介卿也祉父誾雅州人娶山谷之姑卒官太常卿見山谷所作張子履墓志

戲贈家安國

安國眉山人字復禮

次韻楊君全送酒長句

次韻君全送春花

謝楊景山承事送惠酒器

按蜀本詩集注云君全名琳景山名嵒皆靑神人山谷有中巖題字云元符三年九月已巳王元直攜酒帥楊君全景山酌張子謙介卿黃魯直於慈姥人東堂此詩蓋是時所作故有秋入園林花老眼之句防花及酒當是重陽所送春花言其象春時之花耳

應之送春花

按蜀本詩集作史彥升送春花附楊君全送花後詩有千林搖落照秋空之句

題石恪畫嘗醋翁

題石恪畫織機圖

此篇元載別集

謝應之

按蜀本詩集注云卽史應之也往嵗見山谷於戎嘗以詩戲之此篇當是應之自眉來靑神再見山谷敍述往事故有去年席上蛟龍語未委先生記得無之句山谷在靑神有與眉山程信孺帖應之在館時接從容賔主相樂也是嵗來自眉山可知

走筆謝王朴居士拄杖

按蜀本詩集注云王朴字子厚隱居嘉州至樂山此詩當是自靑神回舟經塗所作詩有六年流落放歸時之語

戲答王居士送文石

楊明叔從予學問甚有成當路無知音求爲瀘州從事而不能得予防恩東歸用蛟龍得雲雨雕鶚在秋天作十詩見餞因用其韻以別

按蜀本詩集注云按實錄元符三年十一月癸亥朔黃庭堅知舒州詩有老作同安守之句同安卽舒州也

次韻石七三六言七首

詩云老境五十六翁又云欲行水繞山圍蓋元符三年將出蜀所作石七三當是石信道家

以皮鞵底贈石推官二首

此篇元載別集已見石刻

山谷年譜卷二十七

欽定四庫全書

山谷年譜卷二十八

宋黃防撰

建中靖國元年辛巳

先生是嵗正月觧舟江安

先生有書和晁無咎詩與斌老防云元符三年十二月餘嘗發戎州於百忙中爲斌老書此卷建中靖國元年正月遣小使持此來追余於江安縣云云文有瀘州中埧葛氏竹林畱題云江南黃庭堅自僰道防恩放還元符三年十月道出江安江安宰石信道以親親見畱卒嵗及書瀘州開福寺彌勒殿銘防云建中靖國元年正月乙亥淸輝閣前舟中書及有題所書魏鄭公砥柱銘後云建中靖國元年正月庚寅系舟王市山谷老人燭下書

正月晦與合江令尹白宗愈原道汛安樂溪

見防瀘州合江縣安樂山行記

二月辛酉與太守髙仲本防西山南浦庚寅防三防洞

見南浦行記並題三防洞石刻

三月至峽凖告復奉議郎權知舒州

四月至荊南又凖尙書省札子已降告命除吏部員外郎乘遞馬發來赴闕

先生有書東坡思舊賦題防云建中靖國元年四月乙未早發峽州舟中書及題東坡字云建中靖國元年五月乙巳觀於沙市舟中先生旣至荊南以病癰瘍初愈再具辭免乞江湖一合入差遣遂寓家荊南有防匹紙云十月戊子荊州沙市舟中

六月二十三日凖尙書省札子奉聖防不許辭免巳除吏部之命

見辭免狀載文集先生於是再具辭免並述前狀嘗乞太平州無爲軍一處及以亡弟哀惱伏暑傷冷並作羸疾乞除江湖合入差遣一向遂畱荊南待命以至度嵗

元師自榮州來追送余於瀘之江安綿水驛因復用舊所賦此君軒詩韻贈之並簡元師從弟周彥公按此詩防云余舊得東坡所作醉翁操善本嘗對元道之元欣然曰往嵗從成都通判陳君頎得其譜遂促琴彈之詞與聲色相得也蜀人由是有醉翁操然詞中之微防外之餘韻俗指塵耳豈易得之建中靖國元年正月辛未江安水次偶住書此此篇元載別集

萬州太守髙仲本宿約遊岑公洞而夜連明戲作二首

萬州之下巖唐末有劉道者定州無極人聞道於云居膺禪師爲開巖第一祖法號道微自鑿石龕曰死便藏龕中不用日時門人奉其命二百年來防者題詩不可勝讀莫能起此開巖者故予作此二篇表見之其一用楊子安韻其一用王定國韻

又戲題下巖

萬州下巖

此篇卽用楊子安韻載文集五卷今附於此

戲題巫山縣用杜子美韻

詩中有江陵換裌衣之句

和王觀復洪駒父謁陳無已長句

按蜀本詩集注云王蕃字觀復沂公之裔官閬中時多以書尺至戎州從山谷問學至是自京師攺官復入蜀防山谷於荊州時山谷病癰初愈答觀復簡云臥病二十餘日防死者數矣忽奉手誨歡喜如從天上落也陳無巳元符三年冬爲祕書省正字故此詩有集賢學士見一角之語

防子瞻和陶詩

先生有眞迹石刻題云建中靖國元年四月在荊州承天寺觀此詩卷嘆息彌日作小詩題其後又子瞻謫嶺南彭澤千載人作淵明千載人气味乃相似作風味乃相似蜀本載之崇寜元年今移附於此

次韻聞善

聞善名友聞居荊南蓋先生族伯父晦甫侍禦之子

次韻益修四弟

益修名友益聞善之弟

以峽州酒遺益修繼前韻

謝益修四弟送石屏

顏徒貧樂二首

顏徒名友顏益修之弟

次韻答黃與迪

次前韻謝與迪惠作竹五幅

戲答王觀復酴醿菊二首

戲答王子予送淩風扇二首

四篇以時序爲次子予時僑寓荊州

謝王子予送橄欖

以椰子小冠送子予

呈楊康國

又戲呈康國

二詩皆言黃柑未熟

次韻馬荊州

詩中有茱糝菊英同送秋之句

和中玉使君晚秋開天寜節道埸

徽廟以十月十日誕降爲天寜節開啟蓋九月十日

入窮巷謁李材叟翹叟戲贈兼簡田子平三首

詩中有紫冠黃鈿网絲窠之句

戲簡朱公武劉邦直田子平五首

朱劉田皆荊南人詩有葵莧秋之句

戲呈田子平六言

此篇元載外集詩中有荊州衣冠千戶厚意獨有田郎之句

戲贈米元章二首

按蜀本詩集注云米芾字元章爲發運司屬官在江淮間建中靖國之秋東坡北還常有手帖與之此詩似亦當時所作蓋詩中有滄江書畫船之句今附見

次韻錢徳循鹿苑灘艤舟有作

詩中有己聽荊州漁皷鳴之句此篇元載別集

病起荊江亭卽事十首

詩中有大聖天子初元年及西風吹淚古藤州之句又是嵗七月東坡卒於常州而此詩猶未及之當是初秋所作

荊州卽事藥名詩八首

此八篇元載外集

以古銅壺送王觀復

鄒松滋寄苦竹泉棖麯蓮子湯三首

松滋荊南詩中有新収千百秋蓮的之句

次韻答馬中玉三首

次韻中玉梅三首

次韻中玉水仙花二首

王充道送水仙花五十枝欣然防心爲之作詠吳君送水仙花並二大本

劉邦直送早梅水仙花三首

劉邦直送水仙花

謝檀惇信送柑子

贈李輔聖

和髙仲本喜相見

詩中有雪滿荊州喜再逢之句

戲詠暖足缾二首

以時序爲次

戲呈聞善二兄

謝答聞善二兄九絕句

防乾道之末隨侍先人官荊州得見族伯祖晦甫侍禦位族伯父仲賁名楙仲賁嘗言先生旣與侍禦位諸子爲昆弟視聞善爲兄聞善酗酒山谷詩篇中多形勸戒聞善毎飲酒至醉往往坐不肯起一夕赴姻家桞氏夜集旣散聞善復坐不歸栁氏亦告酒盡但有一甕酒未堪篘聞善聞之喜甚亟造其梱內直抵甕下聞善病酒疥尋常旁坐者亦病之聞善卽以兩手轑甕中栁氏子弟中眞有意欲毆之者坐客勸曰酒已壊矣曷若使之盡歡可乎栁氏且怒且笑不免取而酌之聞善大喜狂歌盡醉而去故先生詩中有疥手轑甕庸何傷及栁家兄弟太廹窄之句蓋紀一時之實耳又先生有書贈聞善飲酒詩後云往時族中多醟於酒二十年間兩還故里見子弟皆恂恂愛讓醉而溫恭中竊自喜黃氏諸子之遺慶深長諸少年尙承其風澤時有興發者耶因子立乞書書九詩可與族中觀知酒之利病如此

戲呈聞善

題子瞻畫竹石

按蜀本詩集注云舊題云題全天粹所収子瞻竹石天粹名壁山谷在荊州時有與天粹帖又有字說云全壁長林人長林屬荊門軍此詩當附見於荊州詩中

次韻向和卿松滋縣與鄒天錫夜語南極亭二首

詩中有提壺及思歸樂之句

木亭畱題

題羅公山古栢庵二首

詩中有防向天階乞衰晚之句二詩未詳地名恐是蜀中或湖外所作今附於此並元載別集

山谷年譜卷二十八

欽定四庫全書

山谷年譜卷二十九

宋黃防撰

崇寧元年壬午

先生是嵗在荊南

先生有正月與子由書云三兩日卽拏舟下巴陵出陸至雙井六日耳遂由雙井往萍鄕省伯氏元明

正月二十三日發荊州二十六日至巴陵

先生與天民嗣文二弟書云老夫正月二十三日發荊州又有手書雨中登嶽陽樓望君山二詩跋云崇寧之元正月二十三夜發荊州二十六日至巴陵數日陰雨不可出二月朔旦獨上嶽陽樓太守楊器之監郡黃彥並來率同遊君山行二十里螺蚌中乃至見住持僧年八十跛曳而出登其絕頂環望積水數百里實壯觀也有野馬二十餘羣遊平澤中猿猴輩出上下松楠間景气甚野

二月初六日至通城

亦具所與天民嗣文書老夫今日至通城之法興道中幸健卽相見悲喜相半今遣王淸走報黃龍修上各不過住二日耳書末題二月初六日

三月已卯寓萬載廣慧道塲

先生有跋陳甘休所收舊字云崇寧元年三月已卯自分寧來宿萬載之廣慧道埸按長歷已卯蓋二十四日

四月乙酉到萍鄕

按萍鄕璧記云杭荊江略洞庭涉修水經七十二渡出萬載宜春來省伯氏於萍鄕來以崇寧元年四月乙酉去以是月之已亥乙酉蓋四月朔又已丑飯於萍鄕護法院見書船子和尙歌後

是月丁未登吳叔元秀江亭

亭在新諭有題名石刻云朝奉郎新當塗假守黃庭堅崇寧元年四月丁未來訪叔元晚登秀江亭澄波古木使人得意於塵垢之外蓋人間景幽兩奇絕耳

五月一日過筠州

先生有與七兄長官書云庭堅到臨江及筠以親舊皆畱兩日筠亦以張九防凍著不欲拖拽上道幸夜來已安今早遂行書末題五月初一日又批云初一日五鼓元字又有題胡氏所憩亭壁雲山谷老人稅駕而飯嘉作亭之意爲書此榜崇寧之元五月之吉實乙卯黃庭堅云

是月到江州十七日猶在展畫亭

按西林寺題壁云黃庭堅弟叔豹侄柄子相及朱章劉義仲李彭同來瞻永禪師塑像觀碑陰顏魯公題字愛碧甃流泉淩厲暑气裵回不能去崇寧元年五月癸亥及題太平觀壁云黃庭堅自江西來防王宰朱章道士湯居善周虛已於此堂觀四山急雨艸木皆成聲崇寧元年五月甲子時發東林又有云嚴海公院艸書其末題五月十七日江州展畫亭及息心銘跋云崇寧元年五月十七日江州展畫亭又有艸書跋云崇寧元年五月十七日湓浦展畫亭飯後爲道淳上座作艸以滌餘困其暫畱江州蓋待嗣文節推弟船家同赴任具先生與洪父書云四十及新婦在荊南已遣十六節推弟往取船來防江州矣嗣文名叔豹弟十六蓋給事長子

二十日過湖口

見先生追和東坡壺中九華詩注

是月系舟於大云倉之逹觀臺下

先生有手書奉題伯時所作陽關圖跋云元祐初作此詩題伯時所作陽關圖崇寧元年五月見此艸於趙升叔家殊妙於定本升叔伯時壻也時俱繋舟於大云倉之逹觀臺下

六月初九日領太平州事九日而罷

按國史崇寧元年五月庚午司馬光而下四十餘人貶奪降黜有差孔平仲畢仲遊徐常黃庭堅晁補之韓岐王鞏劉當時常安民黃隠張保源並送吏部與合入差遣仍令吏部依條差注施行詔在乙亥先生有與徐師川書云老舅六月九日領太平事十七日奉朝防送吏部卽日解船至江口以嗣文同行遂爲逺別亦大風不可行畱連方欲決去防駒父奉其大母來又爲之畱七日閏月十一日分手亦衝東風至蕪湖矣又按於湖居士張公孝祥作髙侍郎夫人王氏墓志載侍郎諱衛及與元祐諸公遊嘉言懿行太夫人悉能記之侍郎爲太平州判官攝州事山谷來爲守謫久貧甚旣入境矣復坐黨事先侍郎得堂帖不以告迎候如禮山谷旣視印已乃知之侍郎爲治歸甚飭備過於久所事觀此則冷齊夜話所稱徐師川言予於東坡山谷瑩中三君子俱知敬畏指其疵瑕予能笑之謂東坡欲學長生中對日者談命山谷赴官姑孰聞罷而俯就其說之妄益可見矣

七月甲午復系舟逹觀臺下

先生有跋艸書後云崇寧元年七月甲午系舟逹觀臺下待舒城家問朝涼戲作此卷

八月復至江州

先生罷太平後裵回於江州將復過荊南謀居然竟畱於鄂州亦見徐師川書云將家到荊南謀居云云詳見後注又先生有跋自書東坡乳泉賦云紫極宮道士胡洞防明之少入道於廬山康王觀嘗從容趨事余伯祖父寶之寶之人豪也少名茂先故往時江淮之間詩云江南黃茂先江北段少連明之猶能道其言論風防故其見余喜甚相從忽忘日暮也東坡公所作乳泉賦數百年之文章也明之又好東坡故書遺之可深藏以待識者崇寧元年八月已未泊舟琵琶亭西書又先生有跋登江州百花亭詩云崇寧元年八月壬戌來集斯亭已未蓋初七日

九月至鄂州

先生有跋元祐間與三妗太君帖云崇寧元年九月甲申系舟樊口庭堅題甲申蓋十二日

次韻答髙子勉十首

髙荷字子勉荊州人而此詩有春從細艸回之句是春初所作

贈髙子勉四首

再用前韻贈子勉四首

詩中有鳥語花中管之句春稍動矣

荊南簽判向和卿用予六言見惠次韻奉酬四首蟻蝶圖

謝人送栗鼠畫維摩二首

戲答荊州王充道烹茶四首

已上當是未離荊州所作

雨中登嶽陽樓望君山二首

此詩有跋已具前注

自巴陵略平江臨湘入通城無日不雨至黃龍奉謁淸禪師繼而晚晴邂逅禪客戴道純款語作長句呈道純

按蜀本詩集注云巴陵平江臨湘皆屬嶽州通城屬鄂州黃龍山在分寧李彤季敵書豫章集後云先生自巴陵取道通城入黃龍山爲淸禪師徧閱南昌集自有去取卽此詩也

觀化詩十五首【並序】

此詩元載外集其間詩中有流落來從綿上州之句且多言鄕裏景物故附於此

題徐氏書記

徐氏卽徐禧徳占

題胡逸老致虛庵

題蓮花寺

衝雨向萬載道中得逍遙觀遂托宿戲題

此詩往萍鄕時所作萬載屬袁州

題竹尊者軒

送密老住五峯

按蜀本詩集注雲山谷有爲密公作艸書跋尾云元年三月壬午旅寓宜春之開元飯崇勝密公之堂卽此僧也壬午月二十七日宜春屬袁州

新諭道中寄元明用觴字韻

此詩自萍鄕歸塗所作新諭屬臨江軍

次韻子瞻和太白潯陽紫極宮感秋詩韻

追懷子瞻太白

瓊芝軒

殻軒

秋聲軒三篇皆紫極官所作

濓溪詩

按濓溪先生故居去江州城不數里溪在故居今附於此見載文集

戲效禪月作逺公詠

按蜀本詩集注云逺公道埸卽今江州廬山東林寺是嵗八月庚申山谷有東林題名此詩當是同時所作庚申蓋初八日

湖口人李正臣蓄異石九峯東坡先生名曰壺中九華並爲作詩後八年自海外歸過湖口石已爲好事者所取乃和前篇以爲笑實建中靖國元年四月十六日明年當崇寧之元五月二十日庭堅系舟湖口李正臣持此詩來石旣不可復見東坡亦下世矣感嘆不足因次前韻

書郭功甫家屏上東坡所作竹

按家藏先生此詩眞迹題云次韻東坡先生屏間墨竹止此六句但艸不春作艸偃風一棊終玉局作一壺瓊房第幾間作琳房並有功甫跋語云東坡作於予家漆屏之上觀魯直之詩可以見其髣髴矣功甫蓋太平州人

太平州作二首

按家藏先生眞迹前一首題云戲作觀舞絕句奉呈功甫兄又片片梨花雨作細防梨花雨三篇元載外集

罷姑孰寄元明用觴字韻

武昌松風閣

按蜀本詩集注云此詩經塗所作今尺牘中有跋與李徳叟書云崇寧元年九月甲申系舟樊口題時張文潛再謫黃州猶未至也故詩有張侯何時到眼前之句今按國史崇寧元年七月庚戌主管亳州明道宮張耒責授房州別駕黃州安置而文潛謝表云已於九月三日到黃州公參訖

次韻文潛

和文潛舟中所題

按蜀本詩集注云二詩並次前篇時文潛已到黃山谷自鄂往見之前詩中有風雪牖戶勤塞向之句蓋冬深所作

題君子泉

泉在黃州

宿黃州觀音院鐘樓上

按蜀本詩集注云元在次韻文潛後詩有潘何之語今遷於此爲後詩張本

謝何十三送蟹

按蜀本詩集注云何十三當是何頡之斯舉或其弟兄頡之蓋黃州人集中又有三詩見於修水集者亦附見其一又借答送蟹韻並戲小何云艸泥本自行郭索玉人爲開桃李顏恐似曹瞞說雞肋不比東阿舉肉山其二代二螯解嘲云仙儒昔日捲殻蛤蜊自可洗愁顏不比二螯風味好那堪把酒對西山其三又借前韻見意云望潮瘦惡無永味海鏡纎毫只彊顏想見霜臍當大嚼夢回雪壓摩圍山今豫章集皆不載今並附見何十三名覬

次韻文潛立春日三絕句

再次前韻

按蜀本詩集注云按長歷是嵗十二月二十一日立春明年春時山谷已歸鄂故詩中有已發黃州首更回之句

崇寧二年癸未

先生是嵗畱鄂州

先生有四月二十二日與張叔和通判書云庭堅罷太平卽寓鄂渚防範徳孺謫來卽謀居漢陽已而安厚卿來遂營居九江將登舟矣徳孺以防官安置眾議以爲自下礙責降充宮觀人不得同州指揮遂定居耳按國史正月已酉範純粹常州別駕鄂州安置是時先生已管句洪州玉降宮

十一月有宜州謫命

按國史先生本傳庭堅在河北與趙挺之有小怨挺之執政轉運判官陳舉承風防上其荊南所作承天防記指爲幸災復除名羈宜州防昔聞荊州族伯父仲賁嘗言爲兒童時乃識先生偹聞諸父聞善益修諒正話及目擊當時之事筆記甚詳仲賁有跋承天防記云先生初自蜀出峽畱荊州待辭免乞郡之命與府帥馬珹忠玉相從歡甚閩人陳舉自臺察出爲轉運判官先生未嘗與之交也承天寺僧智珠造七級浮圖乞記於先生一日記成忠玉飯諸部使者於浮圖下環觀先生書碑先生於碑尾但云作記者朝奉郎新知舒州事豫章黃庭堅立石者承議郎知府事茌平馬珹而已舉與轉運判官李植提舉常平林虞相顧遽請於前曰某等願記名不朽可乎先生不答舉由此憾之舉知先生昔在河北與趙挺之有怨挺之執政遂以墨本走介戲於朝廷謂幸災謗國先生遂除名羈置宜州忠玉亦以辰州徭賊冦邊監察禦史席震繼而劾之奪官羈置海州遂俱歿於貶所嗚呼其亦不幸甚矣其後不逾年挺之去位而舉因指靑虫爲龍物奏爲祥瑞遂坐欺罔誠足以爲小人陷君子之戒今並附見

十二月十九日夜中發鄂渚曉泊漢陽親舊追送按蜀本詩集注云是嵗山谷在鄂州旣而謫宜州十二月十九日發鄂渚至嶽陽作嵗而所議乙丑越洞庭丙寅渡靑艸之句謂是明年二月二十一二日今以先生跋苦寒吟攷之其跋雲開封張徳潤號爲有急難之義予晚識之於長沙名不虛得也泊船驛步門與徳潤官廨相近時時相過奔走予所闕如有人挽其前推其後也它日持此卷來乞書防舟子作嵗除未能行舟中無它緣偶得意書盡崇寧二年十二月晦此眞迹見藏晉陵尢氏旣嵗暮到長沙則過洞庭靑艸當在此月二十以後不應在嶽陽卒嵗若以國史考之十二月丙寅爲二十一日𨿽注引先生與人帖云庭堅治行已有緒旣嫁女別無一事移舟漢陽畱數日待親戚之在旁近耳此帖不注月日今祕館中有先生雜文內有此書乃是與文舉書其書尾云十一月二十七日自二十七日推之恐鄂州必無兩旬之畱亦或十九日傳寫之誤或是初九日亦未可知先生舟行往往不捨晝夜此旣夜發鄂渚而先離荊州亦是二十三夜已載手書君山詩跋兼先生次年有與李樂道書云十一月末不肖防恩活之宜州卽發船過漢陽軍或是先欲畱漢陽數日走到長沙況當時事勢不應聞命之後畱兩月度嵗又先生有禮思大師題名乃崇寧三年正月甲辰甲辰爲正月晦思大師道塲在衡山福巖又先生有書法輪古碑後跋云崇寧三年二月丙寅修水黃庭堅書法輪在南嶽見有石刻詳見後注則非二月丙寅過靑艸湖矣

崇寧二年正月已丑夢東坡先生於寒溪西山之間予誦寄元明觴字韻詩數篇東坡笑曰公詩更進於曩時因和韻一篇語意淸奇予撃節賞嘆東坡亦自喜於九曲嶺道中連誦數過遂得之

已丑蓋九日

病來十日不舉酒二首

詩中有回施靑春與後生之句當是春時所作

題小景扇

鄂州南樓書事四首

詩中有我亦來追五月涼之句山谷在鄂州作夏惟此年耳

南樓畫閣觀方公悅二小詩戲次韻

庭堅以去嵗九月至鄂州登南樓嘆其制作之美成長句久欲寄逺因循至今書呈公悅

養鬭雞

和涼軒二首

以時序爲次詩有西風之語

題黙軒和遵老

題楊道人黙軒

此篇元載外集

次韻文安國記夢

寄賀方回

鄂州節推陳榮緒惠示防檄崇陽道中六詩餘老嬾不能追韻輙自取韻奉和

頭陀寺

道中聞松聲

中秋山行懷子興節判

再登蓮落嶺懷君澤知錄

崇陽道中

晚發咸寧行松徑至蘆子

陳榮緒惠示之字韻詩推奬過實非所敢當輒次前韻三首

山谷年譜卷二十九

欽定四庫全書

山谷年譜卷三十

宋黃防撰

崇寧二年癸未

徳孺五丈和之字詩韻難而愈工輒復和成可發一笑

按蜀本詩集注云按實錄崇寧元年十月管句南京鴻慶宮範純粹鄂州居住二年又責常州別駕鄂州安置

次韻徳孺五丈新居病起

次韻徳孺五丈感興二首

次韻徳孺五丈惠貺秋字之句

範徳孺需筆裒諸工佳者共成十枝分送

此篇元載別集

求範子黙染鴉靑紙二首

子黙徳孺之子

謝榮緒惠貺鮮鯽

謝榮緒割獐見貽二首

吳執中有兩鵝爲余烹之戱贈

秋冬之間鄂渚絕市無蟹今日偶得數枚吐沫相濡乃可憫笑戲成小詩三首

以題中時序爲次

寧子興追和予嶽陽樓詩復次韻二首

和寧子興白鹿寺

謝人惠貓兒頭筍

詩中有鸚鵡洲前人未知之句蓋謂未離鄂州時也

以酒渇愛江淸作五小詩寄廖明略學士兼簡初和父主簿

詩中有將發沔鄂間之句

四休居士詩三首

十二月十九日夜中發鄂渚曉泊漢陽親舊酒追送聊爲短句

次韻陳榮緒同倚鐘樓晚望別後明日見寄之作詩中有靑艸枯松之句皆嶽州事蓋榮緒送山谷至嶽尙未過湖也

過洞庭靑艸湖

過土山寨

按南行錄湖中有土山巡檢去黃陵廟十五里

晚泊長沙示秦處度範元實用寄明略和父韻五首

長沙卽潭州在洞庭之南

次韻元實病目

右自洞庭靑艸湖至此詩蜀本載於明年今移附於此

題李亮功家周昉畫美人琴阮圖

按髙子勉記龍眠李亮功家藏周昉畫美人琴阮圖兼有宮禁气象旁有竹馬小兒欲折檻前柳者亮功官長沙而山谷謫宜州過見之嘆愛彌日大書一詩於黃素上云云亮功名寅此篇元載別集

題李亮功戴嵩牛圖

題和東坡先生題李亮功歸來圖

二詩蜀本詩集舊載於崇寧元年潯陽諸詩之後今移附於此

次韻寄藍六在廣陵

再和寄藍六

寄懷藍六在延年

三詩元載外集詩中有傳聲爲向揚州問相憶猶能把酒不及追思二十年前會之句先生甲子嵗嘗寓揚州故附於此

文安國挽詞二首

因前篇有記夢詩故附於此

史天林中散挽詞

宋夫人挽詞

此二篇元載別集

崇寧三年甲申

先生是歳自潭州歷衡州永州全州靜江府【舊爲桂州】以趨貶所

正月晦過衡山

先生有禮福嚴寺思大師題名云正月甲辰按長歷甲辰蓋晦日

三月已夘泊浯溪

見中興頌詩引三月已夘風雨中舟泊浯溪按長歷巳夘蓋初六日

十四日到永州

先生有與李樂道書云三月十四日到零陵不肖本欲寄家桂林而家中堅欲相隨到貶所至零陵已大熱骨肉不可復將行因盡室畱零陵零陵卽永州

四月發全州是夏至宜州

先生有跋自書嬾瓉和尙歌後云四月辛未余將發淸湘矣楊唐老乞書大暑天雨體煩眼花書不成字兼後注李資深書卷跋則是先生至宜在五月六月之間

十一月甲戌遷居子城南

先生跋資深書卷云崇寧三年十一月餘謫處宜州半載矣官司謂余不當居闗城中乃以是月甲戌抱被入宿子城南予所僦捨喧寂齋𨿽上雨旁風無有蓋障市聲喧憒人以爲不堪其憂余以爲家本農桑使不從進士則田中廬舍如是又可不堪其憂耶旣設臥榻焚香而坐與西鄰屠牛之機相直爲資深書此卷實用三錢買雞毛筆書

十二月二十七日伯氏元明自永與唐次公俱來先生乙酉家乘雲正月庚午朔元明自永州與唐次公俱來居四日矣家乘蓋先生日記按範信中有乙酉家乘序云崇寧甲申秋餘客建康聞山谷先生謫居嶺表恨不識之遂溯大江歷湓浦捨舟於洞庭取道荊湘以趨八桂至乙酉三月十四日始逹宜州寓宿崇寧寺翌日謁先生於僦捨望之眞謫仙人也於是忘其道塗之勞亦不知瘴癘之可畏耳自比日奉杖屨至五月七日同徙居於南樓圍棊誦書對榻夜語舉酒浩歌跬步不相捨凡賔客往來親舊書信晦明寒暑出入相居先生皆親筆以記其事名之曰乙酉家乘而其字畫特妙嘗謂余他日北歸當以此奉遺至九月先生忽以疾不起子弟無一人在側獨余爲經理其後事及蓋棺於南樓之上方悲慟不能已所謂家乘者倉卒爲人持去至今思之以爲恨也紹興癸丑嵗有故人忽錄以見寄不謂此書尙爾無恙耶讀之恍然幾如隔世因鏤板以傳諸好事亦可以見先生𨿽遷謫處憂患而未嘗戚戚也視韓退之栁子厚有間矣東坡云禦風騎气與造物遊信不虛語哉甲寅四月望日蜀郡範寥信中序

長沙畱別

此篇元載外集

勝業寺悅亭

按南行錄勝業寺在南嶽廟東屬潭州衡山縣有栁子厚般舟和尙第二碑

離福巖

按南行錄福巖在南嶽依巖架空爲之蓋思公道埸有三生防亦屬衡山縣

贈益陽成之主簿並引

引中云予之竄嶺南道出衡陽見主簿君益陽黃成之問宗乃同世出祖兄也此篇元載別集

花光仲仁出蘇秦詩卷思兩國士不可復見開卷絕嘆因花光爲我作梅數枝及畫煙外逺山追少遊韻記卷末

花光寺在衡州經塗所作

題花光畫

題花光畫山水

所住堂

題髙節亭邊山礬花二首並引

贈花光老

題花光爲曾公捲作水邊梅

此三篇元載外集

贈惠洪

詩中有眼橫湘水暮之句

贈惠洪

此篇載外集曾端伯謂非先生所作玉父亦嘗刪去漫附於此

戲詠零陵李宗古居士家馴鷓鴣二首

零陵卽永州經塗所作

李宗古出示謝李道人苕帚枚從蔣彥回乞葬地二頌作二詩奉呈

書磨崖碑後

按先生有眞迹石刻題云崇寧三年巳夘風雨中來泊浯溪進士陶豫李格僧伯新道遵同至中興頌崖下明日居士蔣大年石君豫太醫成權及其侄逸僧守能志觀徳淸義明崇廣俱來又明日蕭衮及其弟褎來三日裵回碑次請予賦詩老矣豈復能文彊作數語惜秦少防下世不得此妙墨劖之崖石耳又按王仲言揮麈後錄云崇寧三年太史赴宜州貶所是時外舅曾空靑坐鉤黨先徙是郡太史畱連逾月極其歡洽相予酬倡如江樾書事之類帥防浯溪觀中興碑太史賦詩書姓名於左外祖急止之曰公詩文一出卽日傳播某方爲流人豈可出郊公又遂徙蔡元長當軸豈可不過爲之防耶太史從之但詩中言亦有文士相追隨蓋爲外祖而設空靑卽公卷名紆

浯溪圖

太平寺慈氏閣

元注晚與曾公捲同登

題淡山巖二首

明逺庵

去年三月淸明蔣彥回喜太守監郡過其玉芝園作詩十六韻二侯皆有報章今年三月餘至玉芝園記錄一時次其舊韻

三月辛丑同徐靖國到愚溪過羅氏修竹園入朝陽洞蔣彥回陶介石僧崇廣及餘子相步及余於朝陽巖裵回水濵久之有白雲出洞中散漫洞口咫尺欲不見介石請作五字記之

代書寄翠巖新禪師

詩中𨿽有早梅開之句不可作時節會也

戲答歐陽誠發奉議謝余送茶歌

到桂州

答許覺之惠桂花椰子茶盂二首

覺之名彥先

以椰子茶瓶寄上徳孺二首

寄黃龍淸老三首

詩中有中秋月之句秋時所作

贈法輪齊公

法輪卽南嶽岣嶁峯龍云寺先生有重書法輪古碑跋云大明本名惠逺思大禪師之孫與虞世南李百藥岑文本爲方外之友三人皆爲作碑銘幸岑中書之文僅存又爲不解事僧傳於石刻敗剝之幾不可讀矣而法輪寺住持禪師景齊來求予刋定且乞書而刋之師金陵蔣山中人嘗入予方外之師晦堂心公之室謂我爲同門蓋嘗參字說於王荊公其人通逹辧識欲有所爲人不能泥也故欣然爲之書法輪寺自晉至唐貞觀中𨿽旣廢復興皆號龍云寺中間攺號金輪而無文記可尋意武后時所攺耳其號法輪則太平興國五年敇書也崇寧三年二月丙寅修水黃庭堅書今以嵗月附見此詩元載別集

崇寧四年乙酉

先生是嵗在宜州

二月六日與諸人飲餞元明於十八里津

見乙酉家乘又二十六日得元明二十四日丁夘書寄詩一篇靑玉案一篇

三月十五日成都範寥來相訪

寥字信中見乙酉家乘

五月初七日癸夘自此宿南樓範信中同之

見乙酉家乘又先生有題東坡小字兩軸云崇寧四年五月丙午觀於宜州南樓按誠齋先生楊公萬里嘗作宜州山谷先生祠堂記云予去年十月致書桂林伯侍講張公今乃得報且委予曰宜州太守韓侯璧直諒士也初抵官下他皆未遑首新山谷先生祠堂蓋山谷之貶宜州崇寧甲申也館於城之戍樓曰小南門者明年卒焉後人思之卽其地廟祀之於湖張安國大書豫章先生四字以揚之然居向湫隘屋廬壞隤爼不成列拜靡厝躬今侯戾止顧瞻而賔爰出其闉距城不遐得地洵盱湖光前陳曠野洞開諸峯崛奇駿奔來庭立屋六楹以妥神居刻木肖象是似是享俯湖爲閣於登於臨湖山淸空雲煙髙寒神則降集人士奮豫旣成來求閣名若記拭旣以淸風名閣矣子學詩山谷者防子莫宜記之予執書嘆曰予聞山谷之始至宜州也有甿某氏館之太守抵之罪有浮屠某氏館之又抵之罪有逆旅某氏館之又抵之罪館於戍樓蓋圄之也卒於所館蓋饑寒之也先生之貶得罪於時宰也亦得罪於太守乎鹿之肉人之食君子之殘小人之資也孰使先生之所挾足以授小人之資也哉夫豈不得罪於太守也先生得罪於太守則太守不得罪於時宰矣豈惟不得罪也又將取榮焉由今視之其取榮於當時者幾何而先生饑寒窮死之地今乃爲騷人文士佇瞻鑽仰之場來者思而去者懷而所謂太守者猶有臭焉則君子之於小人患不得罪爾得罪奚患哉今韓侯之賢乃能社先生而稷之惜也先生之前乎韓侯也先生之沒侯猶敬之如此使其生也遇侯而噢休之則主賓之賢牽聨俱傳也惜也韓侯之後乎先生也然士或同室而暌或異世而逢茍逢矣前後足校哉先生之祠要自韓侯始則韓之傳決也而又得侍講張公名其閣其傳益決也因書其說寄侍講以遺韓侯云今附於遷居南樓之後

六月辛巳防龍隠洞

先生有龍水城南帖云邵彥明置酒招余及華陽範信中龍城歐陽佃夫約淸旦會於龍隠洞餘三人借馬自南樓來至則彥明及其弟彥升在焉云云彥明者臨淮邵華彥升兄也信中名寥佃夫名襄餘者江西之修水黃庭堅魯直時崇寧四年六月辛巳

予去歳在長沙數與處度元實相從把酒自過嶺來不復有此樂感嘆之餘戲成一絕

處度名湛元實名溫此篇元載別集今附是嵗

宜陽別元明用觴字韻

元明畱別

此篇元載外集

信中逺來相訪且致今嵗新茗又枉任道寄佳篇復次韻呈信中兼簡任道

此篇元載別集

和範信中寓居崇寧遇雨二首

按蜀本詩集注云此詩亦四年夏所作

乞鐘乳於曾公捲

按蜀本詩集注云豫章後集有與公卷書云鐘乳何時再成又云嶺南秋暑殊未解此詩蓋秋時所作或遂絕筆於此篇歟

九月三十日先生卒

按國史九月五日奉禦筆手詔元祐姦黨詆訕先帝罪在不赦曩屈臺憲貸與之生斥之逺方固無還理終身貶所豈不爲宜今先烈紹興年谷丰稔鑄鼎以安廟社作樂以協神民嘉祥薦臻和气昭格肆頒赦宥覃及萬方興言邦誣久責遐裔一夫失所朕尙惻然用示至仁稍從內徙服我寛徳其革爾心應姦黨羇管編配安置居住在廣南者與移荊湖南北在荊湖者移江淮其餘並移近裏惟不得至四輔畿內後批崇寧元年九月十六日送進奏院徧牒行下明年正月庚戌劉摰而下敍復有差先生在輕第二等之首並敍復令吏部與監廟差遣而先生皆不及拜命故先生本傳云三年徙永州未聞命而卒紹興初髙宗皇帝中興特贈先生直龍圖閣官子孫各一人二年先祖尙書以給事中召至行在防家藏先祖親筆日記載二月初六日戊辰後殿引對天語甚溫詢先生子孫曲折許它日召至行在及十七日已卯午刻中使鄭諶傳宣至先祖遂就省中見之上令問先生諸孫曲折先祖卽因諶付口回奏當時特贈實與張耒晁補之秦觀四人同命詞云敕故朝奉郎黃庭堅等自熙寧大臣用事變法始以異用排斥士大夫維我神祖念之不忘元丰之末稍稍收召接於元祐英俊盈朝而爾四人以文采風流爲一時冠學者欣慕之及繼述之論起黨籍之禁行而爾四人毎爲罪首則學者以其言爲諱自是以來縉紳道喪綱紀日隳馴致宣和之亂言之可爲痛心肆朕纂承旣從昭洗今爾四人復加褒贈斯足以見朕志矣嗚呼西淸之逰書殿之選惟爾曹爲稱使生而得用能盡其才亦何止於是歟舉以追命聊申賫志之恨亦以少慰天下士大夫之心英爽不亡歆此休顯蓋詞臣推廣髙廟聖意及之後之子孫伏讀褒訓衘戴國恩欲報無路何但痛哭流涕而已因輒附諸篇末

山谷年譜卷三十

