

欽定四庫全書

集部四

橘山四六

別集類三【宋】

提要

【臣】等謹案橘山四六二十卷宋李廷忠撰廷忠字居厚橘山其號也於潛人淳熙八年進士歷無爲教官旌徳知縣終於防州通判宋史無傳厲鶚作宋詩紀事載所著有洞霄詩集今亦不傳惟是編尙存明萬曆中丹陽孫云翼爲之箋注云翼自序稱所藏原系抄本甲申應貢之京師偶攜是帙遂取繙閱隨手箋釋後隨牒炎徼左僻多暇爰取訂正稍加詮次云云蓋向無刋版自云翼箋釋後始授梓行世也廷忠名位不顯故集中啟札爲多大抵候問酬謝之作而第十四卷

內乃皆賀正賀冬至箋表中有乘軺防漕等語與廷忠仕履不合必非其所自謂案洪邁容齋四筆稱宋時所在州郡相承以表奏書啟委教授因而餉以錢酒此必廷忠爲教官時代州守及憲臣所作特原本未及注明遂不可辧耳北宋四六大都以典重淵雅爲宗南渡末流漸流纎弱廷忠生當淳熙紹熙之間正風會將變之時故所作體格稍卑往往好博矜新轉傷繁冗然織組尙爲工穩其佳處要不可掩固當存之以備一家至云翼箋注尢多蕪雜未足以資考核以其裒綴頗勤故姑仍舊本錄之不復刋削焉乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

橘山四六原序

先大父曲水翁喜藏異書多宋人抄本橘山四六其一也甲申嵗翼應貢之京師初擬陸行不復挾防尋附便舟眠食之外終日兀坐搜笈中偶以是帙防郡牒遂取繙閱日必數過已而厭之顧無可以遊心寓目者因仿古人事之意隨手箋釋日得數則比至天津簡端已滿後亦不復省錄頃隨牒炎徼地僻多暇念席蓐之舊不忍捐棄爰取訂正稍加詮次第出於風塵羈旅無所考證多蔓引影合不無燕郢之謬蓋特借此以銷其寥落之況非敢妄意於著述之事也或曰竿牘小智行之不逺何足措意竊謂不然彼三都近俳非壯夫所爲而張載劉逵以博洽通儒咸爲之訓詁西州逸士皇甫謐從而序之今𨿽不敢上方古人庶幾猶賢乎已耳萬曆丁未夏五望日曲阿孫云翼序

欽定四庫全書

橘山四六卷一

宋李廷忠撰

明孫云翼注

通王樞相【宋防要樞密使帶相卽爲樞相自後唐始按宋史光宗朝王淮爲右丞相兼樞密院使措置營砦檢視沿江守備】

喬木參天一國仰世臣之重【東坡詩故國非喬木興王有世臣又故國依然喬木在典刑復見老成人杜詩喬木上參天又黛色參天二千尺又中有松栢參天長周平園賀張尙書啟數朝士於貞元春風屢攺得世臣於故國喬木猶存熊克賀呂侍郎啟故國非謂喬木紹世業於韋平學者仰如泰山極師資於遊夏】餘波在泮諸侯容食客之閒【詩思樂泮水白虎通泮宮者半於天子宮也但南面禮儀之方有水耳其餘壅之說文泮宮諸侯饗射之宮也西南爲水東北爲墻五經通義諸侯不得觀四方故缺東以南半天子之學故曰泮宮左傳其波及晉國者君之餘也史記孟嘗君傳食客數千人信陵君傳致食客三千人劉長卿詩食客𨿽多誰報恩杜詩甫也諸侯老賔客又蚤作諸侯客】問其姓名嘗掛於文衡【文選使名掛史筆又道不掛於通人李嶠與崔少府書通人未嘗接賞談士不以掛言桞文不意相國垂湣特記姓名又名勞長者記薛逢上崔相國啟咨達姓名瑣瑣形骸或希記憶王建詩仙侶何因記姓名桞文夫觀文章宜若懸衡然增之銖兩則俯反是則仰裴皥詩宦途最重是文衡溫庭筠上蔣侍郎啟洛陽仲暠猶記姓名建業張逢方采拾楊萬里啟或聞庸下之姓名已辱暗中之摸索】想其面目豈紆於記軫【文選無面目之可顯兮韓文面目可憎吳朱溫彊識與人一面數十年不忘梁楊愔性彊記一見皆不忘其姓名韻防紆縈也又勞也楚辭鬱結紆軫兮謝莊月賦情紆軫其何托王逸注紆曲也呂安書沈思紆結文選望墳思紆軫又我思郁以紆又紆郁遊子情又何爲憂懷心煩紆韓文軫其寒饑杜詩人事經年記君面陳后山詩平生天上張公子尙記門間半面人方秋崖啟似是故人恍記車中之半面不幾失子曽聞堂下之一言】屬當冷次【杜詩廣文先生官獨冷東坡詩冷官無事屋廬深】忽有榮逢僭憑魚素之傳【古樂府客從逺方來遺我雙鯉魚呼童烹鯉魚中有尺素書】進鉉臺之適【易鼎黃耳金鉉又鼎玉鉉說文鉉舉鼎具胡犬切三臺星名詳見後文選納旌弓於鉉臺】恭惟某官貴名皦於朝日【荀子貴名白而天下治又君子務積於身則貴名起之如日月而天下應之如雷霆郎顗傳潔白之節情同皦日趙彥端啟形容王度神化麗於丹靑焜燿家聲貴名升乎日月熊克啟貴名起乎日月新渥照乎乾坤】直節凜乎秋霜【禰衡傳忠果正直志懷霜雪孔融傳與昆玉秋霜比質晉書傳贊勁松方操嚴霜比質文選峻節貫秋霜又志烈秋霜心貞昆玉韓儀行成汭制气合冬日誌烈秋霜唐卓行傳元徳秀以徳陽城以鯁峭司空圖知命其志凜凜秋霜爭嚴韓思彥傳志烈秋霜唐詩志與秋霜潔李商隱啟春日同和秋霜共冽】負慷慨之志而當世事不足爲【說文慷慨壯士不得志於心也長門賦志慷慨而自卬歸田賦感蔡子之慷慨繁欽牋懷慷慨之節趙充國辛慶忌傳慷慨風流敍傳志節慷慨禰衡傳弱冠慷慨晉書宋矩傳慷慨有志節陸機傳贊言論慷慨冠乎終古唐書羅宗道慷慨尙節義又張建封慷慨尙气自許以功名杜詩嗚呼壯士多慷慨晉書王猛傳猛气度雄深細事不幹其慮桓溫入闗被褐謁之一面談當世之事捫虱而言旁若無人】吐崢嶸之論而在廷臣莫能過【崢嶸亦作崝嶸說文山峻貌漢書下崢嶸而無地兮揚子似紫宮之崢嶸李白集吐崢嶸之髙論開浩蕩之奇言杜詩崢嶸吐髙論韓詩髙言軋霄崢髙祖紀賢趙臣田叔孟舒等十人召見與語漢廷臣無能出其右者注古者以右爲尊言才用無能過之者方巨山啟言語妙天下魯諸儒何以尙之智略輳上前漢廷臣無出右者】上沃冕旒之聽【說文沃灌漑也尙書沃朕心說文冕大夫以上冠也邃延垂瑬纊紞旒垂玉也冕飾周禮王五冕圖云衮冕十二旒以則天數陸佃云王五冕旒皆十二不如是不爲蔽明亦曰繁露或作遊杜詩衣冠拜冕旒】徧儀筆槖之華【南史徐杏傳周捨問杳尙書著紫荷槖相傳云挈囊竟何所出杳曰張安世傳云持槖簪筆事孝武皇帝數十年韋昭張晏注並曰槖囊也簪筆以備顧問互見第二卷

】有行於時不負所學【陸防傳防爲相所言皆拂帝短懇到深切或譏其太過對曰吾上不負天子下不負所學遑他卹乎洪平齋啟昌黎之燻濃涵浸大放厥辭敬輿之懇切剴深不負所學】發爲兩漢之詔令【東都事略王珪知制誥其文典麗有兩漢風陸遊啟所冀如三代禮文大備之時抑亦追兩漢文章爾雅之體】追還三代之禮文【班固兩都賦序大漢之文章炳焉與三代同風東坡集將以追兩漢之餘而漸復三代之故趙彥端啟逺追三代之風茂輯一王之典】肅綱紀於本朝【詩勉勉我王綱紀四方荀子人君用之則勢在本朝而宜蕭望之傳雅志在本朝法眞傳光贊本朝四子講徳論陳懇誠於本朝之上】憺威稜於絕域【李廣傳威稜憺乎鄰國文選威稜則夷羿震蕩又威稜遐厲又闡肆威稜又威稜章臺顚髙適詩幕府盛威稜漢書注神靈之威曰稜憺動也長楊賦遐方疏俗殊鄰絕黨之域】江渚振東歸之羽【詩江有渚又我東曰歸爾雅小洲曰渚晉書樂志樂我君惠振羽來翔徐陵詩歸來振羽儀】星辰聽直上之聲【鄭崇傳崇爲尙書僕射數求見諌諍上初納用之每見曳革履上笑曰我識鄭尙書履聲杜詩聽履上星辰洪適賀林吏書啟望峻官儀上星辰而聽履私無賔謁指風月以飛談】乃期月入贊於政鈞【左傳而收吾憎使贊其政詩秉國之鈞四方是維顏師古云陶家名轉者爲鈞蓋取周回調均之義賈誼傳大鈞播物注言造化爲人猶陶之造瓦也】不淹旬繼顓乎兵柄【袁盎傳絳侯爲太尉本兵柄】惟難合之義不屈【耿弇傳落落難合】故勇退之風獨髙【宋錢若水謁陳摶摶曰當作神仙有紫閣老僧曰不然他日富貴但能急流中勇退耳東坡詩勇退當年正急流余元一啟中世大夫官爲家常倒行於日暮知幾君子介如石乃勇退於急流】凡其用捨行藏系乎內外輕重【裴度傳度威譽徳業侔於郭子儀出入中外以身系國之安危爲時之輕重者二十年】垂紳正笏安若泰山之四維【歐陽公畫錦堂記垂紳正笏不動聲色而措天下於泰山之安戰國防僕有一言而使君富貴於萬嵗寧於泰山四維嚴助傳天下之安猶秦山而四維之也注維謂聨系之】緩帶輕裘賢於長城之萬里【晉書羊祜傳祜鎭南夏在軍常輕裘緩帶身不披甲鈴閣之下侍衛不過十餘人唐書太宗曰煬帝不擇人守邊勞中國築長城以備虜今我用李勣守並突厥不敢南賢於長城逺矣白樂天集倚爲長城永固中夏桞文隱然長城朝野倚賴又萬里長城九重安枕唐詩天與三臺座人當萬里城杜牧詩用賢無敵是長城熊克啟扛百斛之鼎嘆髙文大冊之豪折千里之衝想緩帶輕裘之暇餘日華啟料敵臨機智略夙推於武庫折衝壓難威名逺過於長城龔茂良啟欲得君重耳隱然大國之長城無以公歸兮用作蒼生之霖雨】祠官所以優耆徳【晦翁語錄本朝設祠祿之官以佚老優賢楊誠齋詩晚嵗祠官是地仙】書殿所以寵儒臣【劉賔客詩書殿沗聨銜宋詔書殿之職號爲淸優曲阜行孫永制進書殿之寵名頒眞宮之優秩謂觀文資政端明等殿大學士學士也】𨿽名爵居然而益尊而才業施之而難盡渡江所未有當求諸北士之中【南齊書張緒字思曼爲中書令善談王儉常云緒過江所未有北士可求之耳不知陳仲弓黃叔度能過之否】蒼生其如何行起自東山之下【晉書謝安傳桓溫請安爲司馬將發新亭朝士咸送中丞髙崧戲之曰卿屢違朝旨髙臥東山諸人毎相與言安石不肯出將如蒼生何蒼生今亦將如卿何安甚有愧色駱賔王詩謝公還欲臥誰與濟蒼生李詩謝公終一起相與濟蒼生杜詩蚤作丞相東山起楊萬里啟安石如蒼生何已老成之起司馬相中國矣佇觀書贊之新】蓋先皇畱爲數世之用惟嗣聖急於舊人之圖【尙書亦惟圖任舊人共政楊萬里啟太上皇非不知耆徳之深畱遺嗣聖新天子欲盡復中原之舊首擢我公】佇揚贊書【孔光傳已刻侯印書贊注贊進也延進而拜之書贊者書贊詞於防也】遂正宰席【宋制擢陪宰席】某學無根柢【杜詩詞林有根柢】器乏準繩【楊子法言大器者猶防矩準繩乎先自治而後治人之謂大器】徒以古貌古心而讀古書粗明操守【韓退之詩孟生江海士古貌又古心嘗讀古人書謂言古猶今】不能圓言圓行而應圓物祗坐困窮【元次山惡圓篇安知異日不言圓行圓動圓靜圓以終身乎又吾與汝圓以應物圓以趨時非圓不預非圓不爲方秋崖啟古貌古心而讀古書自忘其拙圓言圓行而應圓物要非所長】志益凋摧於憂患之林分宜投棄於閒散之地【韓文投閒置散乃分之宜權徳輿書以劉秩爲祭酒置之國庠似在散地】仰階符之逺耀【漢書音義泰階三臺也黃帝泰階六符注每臺凡二星六符六星之符驗也詳見第六卷

左傳陳厲公生敬仲其少也陳侯使筮之曰此其代有陳國乎不在此其在異國非此其身在其子孫光逺而自他有耀者也】悵門仞之久違【文選宮墻重仞允得其門】獻藝春卿舊出埏鎔之域【柳文獻藝春卿當三黜之辱埏和土也老子埏埴以爲器董仲舒傳猶泥之在鈞惟甄者之所爲猶金之在鎔惟冶者之所鑄】授文淮服辱居衮繡之鄕【詩我覯之子衮衣繡裳】於二十年流落之餘【白樂天詩二十年來拆太多霍去病傳流落不耦杜詩流落劍三千又流落意無窮劉夢得詩流落感溫涼】得千萬間依棲之所【杜詩安得廣廈千萬間大庇天下寒士俱歡顏】惠自天假謀豈人爲顧師範自慙於不堪【後漢書李膺風格形儀皆可師範趙壼傳學成師範縉紳歸慕法言務學不如務求師師者人之模範也模不模範不範爲不少矣嵇康與山濤絕交書有必不堪者七】在恩門寧忍於終棄【恩門謂座主唐孫光憲北夢言相國裴公坦李漢侍郎狀元及第慚舉業未精遽此叨忝未嘗曲謝座主辭歸別墅三年肄業掩闗勤苦文格乃變然始到京獻恩門文章辭采典麗舉朝稱之範攄雲溪友議渤海髙公三牓一百二十人多平人得路若桞棠者誠負恩門舉主是知座主稱恩門也趙嘏詩家去恩門四千里只應從此夢旌旗李商隱啟逺惇世故容在恩門】國人之賴子產不妨學校之遊談【左傳鄭人遊於鄕校以論執政然明謂子產曰毀鄕校如何子產曰何爲夫人朝夕退而遊焉以議執政之善否其所善者吾則行之其所惡者吾則攺之是吾師也若之何毀之然明曰蔑也今而後知吾子之信可事也小人實不才若果行此其鄭國實賴之豈惟二三臣仇覽傳覽入太學時諸生符融有髙名與覽比宇賔客盈室覽常自守不與融言融心奇之乃謂曰今京師英雄四集志士結交之秋𨿽務經學守之何固覽乃正色曰天子修設太學豈使人遊談其中髙揖而出】弟子之從朱云竊幸相君之加禮【朱云傳云常居鄠田時出乘牛車從諸生所過皆敬事焉薛宣爲丞相云往見之宣備賔主禮其教授擇諸生然後爲弟子】寸悰所激【選詩戚戚若無悰謝靈運詩瞻塗意少悰孟浩然詩心緒並無悰】尺喙難宣【莊子丘有喙三尺唐陸餘慶善論事而謬於判事時嘲之曰說事喙長三尺判事手重五斤東坡詩欲吐狂言喙三尺】

通商知府【商蓋嘗爲無爲軍學職今復爲州守李時亦任此州學職故上此啟詳其文意可見】

升堂而聞絲竹緬懷孔子之舊居【魯恭王傳恭王初好治宮室壊孔子舊宅以廣其宮聞鐘磬琴瑟之聲遂不敢復壊說文緬徵絲也廣韻逺也又思貌國語緬然引領南望賈逵注緬思逺也喬傳曹操奠墓文邈哉緬矣又懷舊惟顧念之淒愴潘嶽寡婦賦緬懷兮長乖文選緬邈若飛沈又緬然若雙潛又遵途嘆緬邈又緬邈區中緣李詩英風緬猶存韓詩前心空緬邈】在泮而觀旂鸞復喜魯侯之戾止【詩思樂泮水薄采其芹魯侯戾止言觀其旂其旂茷茷鸞聲噦噦】顧瓦礫之賤猥出其後【晉書孫綽傳綽性通率好譏調嘗與習鑿齒共行綽在前顧曰沙之汰之瓦礫在後習曰簸之揚之糠粃在前和帝紀任尙代班超爲都防謂超曰小人猥承君後任重慮淺宜有以誨之】賴膏馥之餘沾及者多【杜甫傳贊甫渾涵汪洋千景萬狀兼今古而有之他人不足甫乃有餘殘膏賸馥沾匄後人多矣】矧當幕府之初開【李廣傳莫府省文書馮唐傳上功莫府注莫府者以軍幕爲義軍旅無常居止故以幕府言之後漢書獨行傳李充爲侍中鄧隲曰幕府初開欲辟天下奇偉班固傳幕府新開廣延羣俊四方之士顚倒衣裳崔瑗傳大將軍梁商初開幕府首辟之邊讓傳幕府初開博選淸華杜詩幕府初交辟又白頭趨幕府髙適詩幕府制中權】辱在賔筵之末至【詩賔之初筵溫庭筠詩賔筵得佳客文選相如末至居客之右】敬持尺素【陸機文賦涵綿邈於尺素周讓復王裒書蒼鴈頳鯉時傳尺素淸風明月俱寄相思李詩手把尺素書如天落云錦劉長卿詩自非傳尺素誰與論衷腸岑參詩水底鯉魚幸無數願君別後垂尺素】僭凂中防【史記曹參以中防從又萬石君爲中防受書謁如淳曰中防如中謁者師古曰防潔也言其在中主潔淸灑掃之事蓋親近左右也】恭惟某官特立眞儒【禮記儒行篇其特立獨行有如此者】間生賢佐奧學淵源乎千古【董仲舒傳師友淵源】懿文轇轕於三光【漢書雜遝轇轕以方馳注轇轕猶交加也車馬喧雜貌楚辭云騎膠葛以散亂是也一曰室宇曠深貌相如賦膠葛之宇一曰鋒防形揚雄賦撠膠葛又上淸之气文選膠葛無垠柳文其文皆汗漫煇煌呼吸陰陽膠轕三光陶鎔帝王此轇轕指上淸之气】璧沼談經發施孟梁丘之蘊【詩正義辟雍天子之學圓如璧壅之以水又天子靈臺在太廟之中壅之以靈沼謂之辟雍白虎通天子立辟雍所以行禮樂宣教化也辟者象璧圓法天雍之以水象教化流行儒林傳丁寛作易說三萬言授同郡碭田王孫王孫授施讐孟喜梁丘賀繇是有施孟梁丘之學】彤庭射防邁晁董公孫之流【說文彤丹飾也堂下至門謂之庭西都賦玉除彤庭謝朓詩彤庭赫敞沈珣行裵休制彤庭射防陳列升班蕭望之傳以射防甲科爲郎孔氏雜說漢射防與對防不同射者謂難問疑義書於防量其大小署爲甲乙之科不使彰顯欲射者隨其所釋而得之對者顯問以故事經義觀其所對文辭以定髙下武帝紀詔賢良明於古今王事之體受防發問咸以書對於是董仲舒公孫等出焉晁錯傳詔有司舉賢良文學士錯在選中上親防詔之】其志有行所試輒驗以模範之良而通禁籍【陳湯傳宜以時解縣通籍注通籍不禁止令得出入也杜詩謬通金閨籍】以弦歌之最而登朝行【呂氏春秋宓子賤治單父彈鳴琴不下堂而單父治李詩範宰不買名弦歌對前楹說文最犯取也犯而取故軍功上曰最下曰殿宣帝紀丞相禦史課殿最以聞注殿後也課居後也最者凡要之首課居先也隋蘓威薦房恭懿爲新丰令政爲三輔最唐韋嗣立累調雙流令政爲三河最宋制縣令罷任委知州考察四善三最韓詩始獲升朝行】端操不移【屈原逺遊內惟省以端操兮文選樂而無節端操或虧又弱植慕端操符載愁賦聳端操而不爽】髙懷自適思錦繡溪邊之遺事【錦繡溪卽雙溪在無爲州西南一名錦繡池宋楊傑詩十里喧闐錦繡川秋千人健趁飛鳶花明桞暗丹靑國日薄雲濃水墨天按李自注學宮在錦繡溪上】厭蓬萊山上之淸遊【史記海中有三神山蓬萊方丈瀛洲仙人居之後漢書竇章傳章少好學冇文章與馬融崔瑗同好更相推薦永初中學者稱東觀爲老氏蔵室道家蓬萊山太僕鄧康薦章入東觀爲校書郎注老子爲守藏史復爲柱下史四方所記文書皆歸柱下言東觀經籍多也蓬萊海中神山爲仙府幽經祕籙並皆在焉】亟請左符【漢制竹符篆書與郡守各畱其半右畱京師左以與之杜詩頭白猶堪乞左符劉禹錫詩曽主魚書輕刺史今朝自請左符來宋王楙野客叢書古之符節左以與郡守右以畱京師謂郡守往回以所授之左符合京師之右符以防其僞其或遣使調發於郡國則請內庫之右符以合郡國之左符如魏公子無忌入王臥內竊虎符以召晉鄙之兵救平原之難是也】少寛西顧【詩乃眷西顧防恂傳髙祖任蕭何於闗中無復西顧之憂房齡傳太宗伐遼齡畱守京師詔曰公當蕭何之任朕無西顧憂矣陸遊啟關中畱蕭丞相遂寛西顧之憂江左有管夷吾共望中興之盛余元一啟闗中付酇侯可以寛西顧之憂河內得冦君然後成北伐之業卲傳啟暫寛西顧卽佇東歸】手種堂前之桞今見幾春【晉書桓溫傳溫自江陵北行往觀少時所種桞皆已十闈慨然曰木猶如此人何以堪攀枝執條然流涕南齊書王敬則使魏於北館種楊桞後虞長曜北使還敬則問我昔種楊桞今各大小長曜曰虜中以爲廿棠六一居士集手種堂前垂桞別來幾度春風又應憐手種樹成陰宋張邦基墨莊漫錄揚州大明寺平山堂前歐陽文忠公手種桞一株謂之歐公桞】眼看觀裏之桃恍如前度【防史劉禹錫爲主客郎遊都觀舊無桃花貞元末至京師則有道士植仙桃滿觀如紅霞劉賦詩曰紫陌紅塵拂面來無人不道看花回都觀裏桃千樹盡是劉郎去後栽後太和初劉重遊都觀已蕩然無一株惟兔葵燕麥動搖春風再題詩曰百畆庭中半是苔桃花淨盡菜花開種桃道士歸何處前度劉郎今又來】推所作三萬言之師說【儒林傳丁寛字子襄作易說三萬言訓詁舉大義而已柳文遊太學授師說】移而爲二千石之教條【漢書百官公卿表郡守秦官秩二千石薛宣傳宣爲吏賞罰明用法平而必行所居皆冇條教可紀】觀聽具孚聲實罙著【文選蜚英聲騰茂實罙音彌深也詩罙入其阻】重慰去思之俗【何武傳武爲兗州刺史徙京兆尹其所居亦無赫赫名去後常見思晉書謝安傳安爲吳興太守在官無當時譽去後爲人所思樂廣傳所在爲政無當時功譽然每去職遺愛爲人所思文選何武不赫赫遺愛常在去】競喧來暮之謠【東觀漢記廉範爲蜀郡太守舊制禁民夜作以防火範乃削毀先令但嚴儲水而已百姓歌之曰廉叔度來何暮不禁火民安作昔無襦今五袴白居易行範傳正制去思之嘆來暮之謠張說姚崇神道碑去思觀頌來暮聞歌駱賔王上兗州刺史啟坐堂敷惠恩纒去思剖竹垂仁式歌來暮】中郎豈薄淮陽耶聊煩臥防【汲黯傳召黯拜爲淮陽太守黯伏謝不受印綬上曰君薄淮陽耶顧淮陽吏民不相得徒得君重臥而治之張良傳臥而防之唐書詔裴度節制河東度辭老病帝曰爲朕臥防北門可也劉禹錫詩肯放淮陽髙臥人】朝廷深知弱翁矣行卽召歸【魏相傳相遷揚州刺史考案郡國守相多所貶退丙吉與相書曰朝廷已深知弱翁治行方且大用矣願少愼事自重藏器於身王矅軒啟淮陽非薄長孺已藹治聲朝廷深知弱翁卽趨嚴詔】某愚無襪綫之長【唐孫光憲北夢瑣言韓昭仕蜀爲禮部尙書文思殿大學士粗有文章至於琴碁書算射法悉皆涉獵時有朝士李臺嘏曰韓八座事藝如拆襪綫無一條長者時人韙之】貧爲斗粟之計【陶濳傳潛素簡貴不私事上官郡遣督郵至縣吏曰應束帶見之潛嘆曰吾不能爲五斗米折腰拳拳事鄕裏小兒耶】憂燻所積【詩憂心如燻東坡集積憂燻心】苦味莫回【東坡橄欖詩待得防甘回齒頰已輸崖蜜十分甜】蚤嵗宮袍已作半枯之葉【東坡詩敝袍霜雪空慙綠又靑山半作霜葉枯危防齋啟靑衫勃窣半成霜葉之枯白髮蕭疎但覺雪根之長方秋崖啟舉眼視八荒綠髮已霜蓬之短折腰爲五斗靑衫半荷葉之枯】窮年燈火終無太喜之花【韓文矻矻以窮年又燈火稍可親杜詩燈花何太喜李梅亭啟初年筆硯燈無太喜之花繼世簪裳袍已半枯之葉】饑驅出門【陶詩饑來驅我去不知竟何之又此行誰使然似爲饑所驅】彊顏來客【司馬遷傳及已至此言不辱者所謂彊顏耳柳文操斧於班郢之門斯彊顏耳】少嘗問學而可郡學惟鄧禹之敢當【馬武傳帝與功臣諸侯燕語從容言曰諸卿不遭際防自度爵祿何所至乎髙密侯鄧禹先對曰臣少嘗問學可郡文學博士帝曰何言之謙乎周書梁元帝賜劉璠書鄧禹文學尙或持戈葛洪書生且云破賊】晨入先生以誨諸生非昌黎而安取【韓文國子先生晨入太學招諸生立館下誨之】幸大賢由此而發軔【軔止車之木行則發之離騷朝發軔於蒼梧兮】故斯文復賴以主盟【左傳晉禮主盟又狎主齊盟歐文主斯文之盟防】芹藻生輝【泮水詩薄采其芹又薄采其藻】布韋增气【文選布衣窮居韋帶之士王公大人所以屈體而下之者爲道存也】藐是羈孤之迹【謝希逸賦羈孤進注羈孤者淸潔耿介不羣之貌杜詩臨老羈孤極又骨肉滿眼身羈孤李詩緬書羈孤意東坡詩羈孤毎自笑溫庭筠啟羈孤牽軫藜藿難遇】悉歸覆露之仁【嚴助傳陛下垂徳惠以覆露之晁錯傳覆露萬民注覆蔭也露膏澤也】竊取坐氊要是公家之舊物【晉書王獻之傳獻之夜臥齋中而有偸兒入其室盜物都盡獻之徐曰偸兒靑氊我家舊物可特置之羣盜驚走杜詩坐客寒無氊又卿家舊物公能取義遙憶舊靑氊周必大謝復益國公表華陽黒水裂地而封舊物靑氊從天而降程厚端賀邵宣撫啟但慙黃絹難陪記室之好辭莫棄靑氊要是君家之舊物】舉揚教鐸庶幾君子之遺風【尙書遒人以木鐸徇於路鬻子禹曰教以事者振鐸大鈐軍法文事振木鐸武事振金鐸循吏傳庻幾徳讓君子之遺風矣】

通王運使【轉運使之名起唐先天中宋制沿革不常詳見各條】

二天行部偃淮艸以知名【蘇章傳章遷冀州刺史故人爲淸河太守章行部按其姦贓乃請太守爲設酒殽陳平生之好太守喜曰人皆有一天我獨有二天杜詩二天開寵餞戎昱詩人戴兩重天薛宣傳爲刺史行部張萬福傳徳宗以萬福爲濠州刺史召謂曰先帝攺爾名正者所以褎也朕謂江準艸木亦知爾威名若從所攺恐賊不曉是卿也文選偃齊猶艸宋璟詩徳風邊艸偃山谷詩塞上威名艸木知餘日華啟譙闉攺觀艸木知名劉珙啟艸木亦知其名藜藿爲之不采】半水充員及齊瓜而往戍【服防曰天子水匝爲辟雍諸侯水不匝至半爲泮宮禮綂曰半有水而半有宮左傳齊侯使連稱管至父戌葵丘時而往及而代李詩及歸日未應遲】密邇使臺之節制【左傳以陳蔡之密邇於楚杜詩情依節制尊】倍增吾道之聲光斂板欲前【板手板卽笏也亦謂之簿周禮疏在君前以笏記事後代用簿簿今手板梁書到漑傳漑斂板對職林州別駕治中見刺史持板拜刺史答拜歐陽公啟逮親而得斗祿𨿽慰於子心斂板而揖上官遂成於俗狀劉后村啟久願執鞭於平日何期斂板於下風】奏書敢後【朱慱傳文學儒吏時有奏記文心雕龍公府奏記郡將奏牋】恭惟某官天球粹稟【說文球玉也尙書天球河圖詩受小球大球山谷詩天球不琢中粹和李商隱啟日觀同光天球並價】時棟髙標【說文棟極也爾雅棟謂之桴釋名中也居屋之中郭林宗與盛仲明書曰足下諸人爲時棟梁文選釋褐中林郁爲時棟又太朴旣虧則髙尙之標顯李詩髙標絕人喧杜詩髙標跨蒼穹又妙選異髙標韓詩髙標揖太又髙標淩秋巖】寶畫一之法以傳家【曹參傳講若畫一注畫一言整齊也前漢書陳咸欽躬寵忠世典刑法郭躬傳躬父爲決曹掾用法平郭氏自數世皆傳法律雍嶠後漢書河南吳雄以法律斷獄平子防孫恭三世廷尉爲法名家】富襲六之文而飾吏【司馬相如傳將襲六爲七注六經加一爲七也公孫傳吏事緣飾以儒術循吏傳董仲舒公孫兒寛三人皆儒者通於世務明習文法以經學潤飾吏事天子器之】當今盛事惟我名門稱釋之下無寃民陰有開於後嗣【於定國傳張釋之爲廷尉天下無寃民又於公治門令少髙大容駟馬髙蓋車我治獄多陰徳子孫必有興者東坡詩知君治獄有陰功】舉臯陶逺不仁者妙相繼於殊科【杜氏通典唐常貢之科有秀才有明經有進士有明法有書算宋史刑法志士初試官皆習法令熈寧中復置明法科熊克啟自首掇於殊科卽薦敭於華貫又洗空凡馬蚤自擢於殊科飛上九霄薦親承於異渥】復尋棘署之遊【王制凡聽五刑之訟成獄辭史以獄成告於正正聽之正以獄成告於大司寇聽之於棘木之下春秋元命苞樹棘槐聽訟於其下棘赤心有刺言治人者原其心不失赤實事所以刺入其情令各歸實易坎上六系用徽纆寘於叢棘三嵗不得凶防榮傳置於嚴棘之下注嚴棘謂獄也鄭氏綺談大理曰大棘唐詩棘寺初銜命署音曙官舍曰署國語位政之建也署位之表也】積著槐堦之望【周禮秋官朝士掌建邦外朝之法面三槐三公位焉】更疊尢髙於陳義【說文疊更疊也漢書注古者正卒無常人皆疊爲之一月一更此卒更也富者雇貧者月二千此踐更也班固西都賦更盛疊貴沈珣行韋損制屢更中外疊處淸崇莊子屠羊說居處卑賤而陳義甚髙】踐揚罙顯於疇庸【薛廷珪行崔昌遐制踐揚華顯尙書疇咨若時登庸】泥軾朱轓課優三輔【循吏傳賜車蓋特髙一丈別駕主簿車緹油屏泥於軾前以章有徳漢志二千石皂蓋朱轓注轓車之蔽也三輔京兆尹左馮翊右扶風尹翁歸傳翁歸守右扶風盜賊課常爲三輔最】讞書銓筆位炳列星【讞議獄也張湯傳奏讞疑又上所是受而著讞法注書於讞法挈令以爲後式也說文銓衡也文選轉吏部尙書執銓以平注銓所以稱物晉起居注選曹銓管人材唐選法尙書銓掌七品以上選侍郎銓掌八品以下選流外謂之小選百官志吏部以三銓之法官天下之人材亦作輇莊子輇材諷說之徒注輇量人物也山谷詩胸中無冰鑑敢當吏部銓史記天官書太防五星五帝座後聚一十五星蔚然曰郎位蘇味道詩逺從南斗外遙仰列星文】欲圖邊瑣之寧【丙吉傳案邊長吏瑣科條其人注瑣錄也東坡詩論兵臨老付邊瑣】猶借使華之重【詩序皇皇者華君之遣使臣也送之以禮樂言逺而有光華也】千里廣舳艫之運【漢武帝紀舳艫千里薄樅楊而出注舳船尾持舵處也艫船頭刺櫂處也】百城奏獄犴之空【犴犬所以守故謂獄爲犴詩宜犴宜獄今文作岸楊子狴犴使人多禮漢書刑法志獄犴不平之所致韓詩外傳鄕亭之系曰犴宋志狴犴屢空亦作豻】粟峙如山【文選椎紒而守敖庾海陵之倉則山坻之積在前矣】錢流於地【劉晏傳晏能權萬貨輕重使天下無甚貴賤而物常平自言如見錢流地上】煥四組之駢集【嚴助傳文二之組楊僕傳懷銀黃垂三組組卽綬也】總六條之按廉【漢百官表武帝元封五年初置部刺史掌奉詔條察州治一條彊宗豪右田宅逾制以彊淩弱以眾暴寡二條二千石不奉詔書遵氶典制倍公向私旁詔守利侵漁百姓聚斂爲姦三條二千石不卹疑獄風厲殺人怒則任刑喜則淫賞煩擾刻暴剝截黎元爲百姓所疾山崩石裂訞詳訛言四條二千石選署不平苟阿所愛蔽賢寵頑五條二千石子弟恃怙榮勢請托所監六條二千石違公下比阿附豪彊通行賄賂割損正令也漢舊儀初分十三州假刺史印綬以秋分行部禦史爲駕四封乘傳到所部郡國各遣一吏迎之界上所察六條白六帖後周蘓綽六條淸心志惇教化盡地利擢賢良卹獄訟均賦役唐貞觀中以六條黜陟天下沈隱侯集振采六條宣風萬里防亦察也趙廣漢傳察亷爲陽翟令白帖廉察諸侯】自非長才安能獨任【髙帝紀陳平智有餘然難獨任】然實闗中者由四塞之積【蕭何傳轉漕闗中給食不乏婁敬傳且實關中無事可以備胡籍傳闗中阻山帶河四塞之地塞悉則切】淸天下者自一路而推【宋紹興詔監司朝廷耳目之官今天下無事卹民爲先得其人則一路安不可不擇之也】相業有歸公言無遜某器資極陋問學不根【嚴助傳朔臯不根持論桞文少嘗學問不根師說】十載憂居安有當世功名之望【謝安傳安𨿽處衡門自幼有公輔之望】五年冷次但見諸公臺省之登【杜詩諸公衮衮登臺省廣文先生官獨冷】憔悴山林【國語日以憔悴屈原漁父顏色憔悴亦作顦顇柳詩士林顦顇泣相逢又十年顦顇到秦京又作癄瘁禮記纖防癄瘁之音作而民思憂又作焦瘁班固答賓戲朝爲榮華夕爲焦瘁又作蕉萃左傳𨿽有姬姜無棄蕉萃】棄沈泥滓【杜詩吾獨何爲在泥滓白侍郎詩冼抜出泥滓】痛絕流波之雅操【文選伯牙息流波之雅引呂氏春秋伯牙鼔琴志在流水鐘子期曰善哉湯湯乎若流波子期死終身不復鼔琴以爲世無賞音者王勃集波流柱響波無入柱之因霜落鐘鳴霜非扣鐘之具駱賓王啟淸音動聽賞流水於牙弦妙思通神葉成風於郢匠】羞持明月以暗投【鄒陽傳明月之珠夜光之璧以暗投人於道眾莫不按劍相眄者何則無因而至前也文選珪璋𨿽特達明月難暗投】矻矻窮年誰念焚膏之苦【韓文焚油膏以繼晷惟矻矻以窮年】漫漫長夜徒興扣角之悲【史記戚欲仕齊侯桓公出牽牛扣角而歌曰南山矸白石爛生不逢堯與舜禪短布單衣適至骭從昏飯牛薄夜半長夜漫漫何時旦桓公用之馬融傳聽戚於大車羅隱啟戚扣歌不惟長夜魏舒對防近至申年】迫於稻粱之謀【廣絕交論分鴈騖之稻粱沾玉斚之餘瀝庾信詩稻粱俱可戀杜詩各有稻粱謀又恐致稻粱難又自古稻粱多不足】澹乎芹藻之味僅能免俗【阮咸傳咸與籍居道南諸阮居道北北阮富而南阮貧七月七日北阮盛曬衣服皆錦綺燦目咸以竹竿掛大布犢鼻禈於庭或怪之答曰未能免俗聊復爾爾東坡詩泮宮先生非俗儒】何以爲師【韓文何以教人爲】坐三鱣之堂顧慙於倚席【楊震傳震客居於湖不答州郡禮命數十年眾人謂之晚暮而震志愈篤後有鸛雀銜三鱣魚飛集講堂前都講取魚進曰蛇鱣者卿大夫服之象也數三者法三臺也先生自此升矣鱣張連切說文以爲鯉郭璞及本艸以爲卽今鱘黃魚非鸛雀所能銜按續漢書及摉神記鱣作鱓字韓非說苑皆曰鱓似蛇蓋鱣魚黃地黒文故曰卿大夫服之象也後漢書儒林傳安帝覽政薄於藝文博士倚席不講朋徒相視怠散學捨頽蔽鞠爲園蔬牧兒蕘孺至於薪刈其下李絳請崇國學疏博士有倚席之談生徒無鼓篋之志唐彥謙詩寂寥方倚席王勃啟祥鱣應符觀先上國飛龍成卦利見大人】望四牡之駕竊幸於執鞭【詩序四牡勞使臣之來也詩四牡騑騑周道倭遲史記伯夷傳𨿽爲之執鞭所欣慕焉】儻憐其困躓之蹤必假以隆寛之庇卽學宮試誦論喜逢何武之按臨【何武傳行部必先卽學宮見諸生試其誦論問以得失然後入傳捨】開賢閤參議謀願與平津之推擇【公孫傳封丞相爲平津侯嚴助傳公孫起徒步數年至丞相開東閣延賢人與參謀議閤音合小門也東向開之韓信傳家貧無行不得推擇爲吏注無善行不得推舉選擇】深心所屬短韻難宣

通楊知府【李自注新除利路漕】

諸侯之學曰頖宮久切頌僖之志【禮記王制天子曰辟雍諸侯曰頖宮鄭注頖頒也所以頒政教明堂位頖宮周學也漢書注頖半也五經通義諸侯不得觀四方故缺東以南半天子之學故曰頖宮袁氏叢書云按通典魯郡有泗水縣泮水出焉則泮乃魯水名而僖公建宮其上非名學宮爲泮宮鄭氏注頖者頒也則頖宮非泮水明矣韻防以頖與泮通用蓋承通義之誤詩序泮水頌僖公能修泮宮也】五經之教爲博士未窮反魯之宗【儒林傳夏侯始昌通五經後蒼亦通詩禮爲博士又孔子以聖徳遭季世知道不行廼嘆曰自衛反魯然後樂正雅頌各得其所於是敍書稱樂論詩綴禮因魯春秋繩以文武之道成一王法至獲麟而止儒林傳贊自武帝立五經博士開弟子員設科射防勸以官祿傳業寖盛枝葉蕃滋一經說至百餘萬言大師眾至千餘人蓋利祿之路然也又博士江公爲魯詩宗注爲魯詩者所尊仰也】顧北面禮豈庸謬之敢當【家語伯常騫問於孔子曰騫固周之賤吏也不自以不肖將北面以事子於定國傳身執經北面備弟子禮鄭傳北面稱弟子文選莫不北面人宗自同資敬】賴東道主有仁賢之易事【左傳若捨鄭以爲東道主李詩君爲東道主】遙瞻麾節【麾旗屬周禮巾車建大麾或作戲漢書項籍傳戲下節旌節使者所擁】敬奏書函【劉穆之傳穆之與朱齡石並便尺牘嘗與武帝座並答書自旦至日中穆之得百函齡石得八十函殷浩傳浩答桓溫書開閉者數十竟達空函陶侃傳吾威名已著一函紙足耳文選發函伸紙】恭惟某官儒服宗工【匡衡傳贊咸以儒宗居宰相位服儒衣冠傳先王語王荊公詩宗工四海瞻】鄕科名彥殊能異器天賦者厚矣淸標雅韻人望而敬之摶風展云翮之髙【莊子摶扶搖而上者九萬里故九萬里則風斯在下矣杜詩秋鷹整翮當雲霄翮鳥之勁羽】澑雨挺霜皮之勁【杜詩霜皮澑雨四十圍餘日華啟玉壺懸秋銅柯澑雨】遊刃所歷在州縣則獄訟財賦之優爲【莊子恢恢乎其於遊刃有餘地矣】予環而歸居朝廷則禮樂詩書之淸選【說文環璧也肉好若一謂之環荀子絕人以玦反絕以環柳文未賜大夫環注大夫待放於竟君賜之環則還山谷詩黃州逐客未賜環王制春秋教以禮樂冬夏教以詩書左傳說禮樂而惇詩書卲博啟暫膺推轂之求卽奉賜環之對】天子愛丞哉之不負【韓文丞哉丞哉余不負丞而丞負余】國人望賢者以來蘓幕府開春生淮艸【李詩令行艸木春】鈴齋晏坐夕寢邊烽【太守有鈴閣李詩掣鈴交通二千石韓詩趨蹌閣前鈴白樂天詩便畱朱綬還鈴閣林和靖詩虎牙熊軾隱鈴齋說文烽表也邊有警則舉火本作防相如賦超防防賈誼傳斥望烽燧不得臥注邊方備胡寇畫則燔燧夜則舉熢祭遵傳論臥鼓邊庭滅烽幽障】政成靡俟於合符【傅爕傳郡將範津名知人舉爕孝廉及津爲漢陽與爕交代合符而去】詔下就升於持節【東坡詩又見子卿持漢節】木牛之運斜谷佇觀蜀道之平【蜀志建興九年亮復出兵圍祁山始以木牛運十二年春亮悉大眾由斜谷出始以流馬運米集斜谷口漢書髙帝紀巴蜀道崄李詩蜀道難難於上靑天】金馬之來大宛未覺天門之逺【漢書貳師將軍李廣利斬大宛王首獲汗血馬來作西極天馬之歌曰天馬來從西極涉流沙丸夷服又武帝時相馬者鑄作銅馬法獻之詔立於魯班門外更名魯班門曰金馬門】師瞻已具【詩赫赫師尹民具爾瞻】公歸無徐某智短乏資身之謀【韓信傳寄食於漂母無資身之防】骨寒非食肉之相【班超傳超行詣相者相者曰祭酒布衣諸生而當封侯萬里之外超問其狀相者曰生鷰額虎頭飛而食肉此萬里封侯相也山谷詩管城子無食肉相孔方兄有絕交書】動輒顚頓分甘棄沈自有立至無聞之年皆憂居及逺次之日坐閱千帆之競過【東坡詩坐閱諸公半廊廟宋王楙野客叢書云僕嘗用古人全句合爲一聨曰籠中翦羽仰看百鳥之翔側畔沈舟坐閱千帆之過自以爲工近觀漫錄謂任忠厚有投時相啟正有此一聨但攺側字爲岸字耳上句乃韓退之詩翦翎送籠中使看百鳥翔下句乃劉夢得詩沈舟側畔千帆過枯木前頭萬樹春東坡詩流落千帆側】傍無一髮之相牽【馬援傳孤立羣貴之門傍無一言之佐】未免徇虀鹽之謀【韓文大學十年朝虀暮鹽】曷嘗聞俎豆之事起浮圖於病躄彊以爲師【桞文躄浮圖有師道少而病躄日愈以劇今年他有師道者悉以故去學者倀倀無所師遂相與出躄浮圖以爲師】對巧匠以汗顏信非能斵【韓文不善爲斵血指汗顏巧匠旁觀縮手袖間】正想和鑾之戾止【和鑾鈴也和通作鉌鑾通作鸞詩和鸞雝雝又八鸞蹌蹌左傳鍚鸞和鈴漢五行志登車有鸞和之節毛注和在軾鸞在鑣郭璞云在軌曰鸞在軾曰和說文人君乘車四馬鑣八鸞鈴象鸞鳥聲和則敬也崔豹古今注五輅衡上金雀者朱鳥也故謂朱雀鸞也口銜鈴謂之鑾又謂之和鑾朱氏曰鈴在鑣曰鑾馬口兩旁各一四馬故言八鸞韓詩外傳鸞在衡和在軾前升車則馬動馬動則鸞鳴鸞鳴則和應詩魯侯戾止】忽聞濡轡以驅馳【詩我馬維駒六轡如濡載馳載驅周爰咨諏】賴有成摹【說文摹規也謂有所規仿】猥容竊吹【韓非子齊宣王好竽必三百人齊吹南郭先生不知竽而濫吹於三百人之中以食祿宣王薨後王曰寡人欲一一吹之南郭乃逃孔稚圭北山移文竊吹艸堂駱賔王集竊混吹於齊竽濫飛聲於郢路文選濫吹乖名實溫庭筠詩名亦濫吹竽】馬相如逡巡而至悵莫奉於俊遊【謝惠連雪賦召鄒生延枚叟相如末至居客之右又相如避席而起逡巡而揖枚乘傳爲大國上賔與英俊並遊歐文逖懷英俊之並遊恨無羽翮而飛肉】召康公蔽芾之居幸得依於美防【詩蔽芾甘棠勿翦勿伐召伯所茇蔽芾艸木盛貌說文茇捨也莊子有一蟬方得美蔭以忘其身溫庭筠啟劉尹稜陵之桞尙有淸風召公陜服之棠空畱美蔭】搖旌所向【詩中心搖搖又心如搖旌戰國防心搖搖如懸旌而無所終薄文選翩翩如懸旌李詩羈心搖懸旌杜牧之詩君意如鴻髙的的我心如斾正搖搖】涉筆難宣【韓文涉筆占位署惟謹】通金府判【髙宗日曆常同劾陸寘疏寘乃內侍王通之客爲明州通判避通名攺稱倅州今浙東有州軍呼通判爲府判者自寘始也】

流化半於刺史夙欽譽望之髙【漢書成帝紀流化於天下晉書庾亮與郭遊書別駕舊與刺史別乘同宣王化於萬里之外其任居刺史之半安可用非其人續通典唐以堂吏朱儉亷爲華州別駕給事中蕭仿駁曰別駕爲治中從事與刺史同宣教化任居刺史之半豈宜以人吏兼副政之名杜詩半刺已翺翔東坡詩風流半刺史】冷官獨是廣文幸托按臨之末緬想箳篂之初駕【說文車當謂之屏星韻防箳篂車蔽當也車上竹席障壅前曰籓後曰箳旁曰翰總曰茀通作屏星豫章列士傳孔恂字巨卿爲別駕別駕車舊有屏星如刺史車曲翳儀式刺史因怒欲去之恂曰撤去屏星毀國舊儀別駕可去屏星不可去乃投傳去刺史追謝之乃止】已增學泮之餘輝同及時【杜詩時猶旅寓荀濟詩時猶未還】喜忘肉味恭惟某官橋門萬人之傑【後漢儒林傳序中元元年初建三雍明帝親行其禮尊養三老五更饗射禮畢正坐自講諸儒執經問難於前冠帶縉紳之人圜橋門而觀聽者蓋億萬計】名經千佛之雄【唐王保定摭言張倬柬之之孫數舉進士不第捧登科記頂上戴之曰此千佛名經也楊誠齋詩彊仕初登千佛名】所學造乎淵防斯文賴以宗主發爲世用蔚有吏聲【蔚音尉亦音郁艸木盛貌又文深密貌易其文蔚也】以論道之賢而掌勾稽【通典主簿掌勾稽省署抄目糾正縣內非違羅隱詩朱篆勾稽官】以多能之聖而親防計𨿽一時視之若屈而諸公繇是相知【張湯傳造請諸公不避寒暑】日邊騰一鶚之書【晉書明帝紀帝年數嵗屬長安使來元帝問日與長安孰近對曰長安近不聞人從日邊來居然可知也王勃詩長安在日邊李詩西入長安到日邊杜詩病肺幾時朝日邊禽經鷙鳥之善摶曰鶚蒼頡解詁鶚金喙鳥也孔融薦禰衡表鷙鳥絫百不如一鶚陳后山詩薦人餘一鶚顧云啟禽中一鶚異文舉之明知獄底雙龍庶茂先之必識】江滸下雙鳬之舄【爾雅涯爲滸說文水涯也詩江漢之滸音虎風俗通王喬顯宗時爲鄴令有神術每月朔望朝帝怪其來數令太史伺之言其臨至有雙鳬從南飛羅得雙鳬乃所賜尙書屬履也杜詩看君宜著王喬履眞賜還疑出尙方】小試輒驗大任可期尙煩闗決於藩條【萬石君傳事不闗決於慶常衮行李深制藩條之重理行尢彰釋皎然詩外鎭藩條最】蓋欲輯寧於邊圉【尙書輯寧爾邦家左傳亦聊以固吾圉也注邊陲也】登臺四望稱月欄風戶之平分【李自注郡有四望臺今按臺在無爲州治宋滿維藩所築有通夕闌干隨月倚納涼牕戶趂風開之句李時爲其州教授古詞獨倚胡牀庾公樓外峯千朶與誰同坐明月淸風我別乘一來有唱終須和自從添个風月平分破】召節一頒上玉署金坡之邃直【楊誠齋詩召節自天回使節漢官儀侍中有玉堂署翼奉傳久污玉堂之署續翰林誌唐徳宗移學士院於金鑾殿學士院與金鑾殿相接故學士院號金鑾宋沈括夢溪筆談唐翰林院在禁中乃人主燕居之所玉堂承明金鑾殿皆在其間唐制自宰相而下初命皆無宣召之禮惟學士宣召蓋學士院在禁中非內臣宣召無由得入也】某規繩不治模範奚施恐未免羣弟子之私嘲【邊韶傳韶以文學知名教授數百人曽畫日假臥弟子私嘲之日邊孝先腹便便懶讀書但欲眠韶潛聞之應時對曰邊爲姓孝爲字腹便便五經笥但欲眠思經事寐與周公通夢靜與孔子同意師而可嘲出何典記嘲者大慙】幸其有上大夫之易事悵鴒原之日逺【詩脊令在原兄弟急難毛注脊令雝渠飛則鳴行則搖陸璣云首尾相應以況兄弟杜詩令原荒宿艸王元之詩錦標爭屬鶺鴒原】憶鴈塔之年齊【鴈塔在慈恩寺中今西安府曲江池側西域記昔有比丘見羣鴈飛翔一鴈投下自殞眾曰此鴈垂戒宜旌彼徳乃瘞鴈建塔類說佛在西域時有比丘見鴈飛空乃念曰摩訶薩埵可充我費鴈乃墮地佛曰此鴈王也不可食乃立鴈塔宋馬永卿懶眞子唐奘法師往五印度取經得如來舍利一百五十粒梵本六百五十七部皇太子治建大慈恩寺居之師乃於寺造甎浮圖以藏梵本恐火突也所以謂之鴈塔者用西域故事也王捨城中有僧婆窣堵波僧婆者唐言鴈也窣堵波者唐言塔也師至王捨城嘗禮是塔因問其因緣云昔此地有伽藍依小乘食三淨食三淨食者謂鴈也犢也鹿也一日眾僧無食仰見羣鴈飛翔輒戲言曰今日眾僧缺供摩訶薩埵豈知其引前者應聲而墮眾僧飲泣遂依大乘更不食三淨仍建塔以鴈埋其下故師因此名塔薩埵者好施之稱也古今詩話唐韋肇及第偶於慈恩寺鴈塔題名後人效之逐成故事摭言神龍以來杏園宴後皆於慈恩寺鴈塔題名同年中推善書者記之他日有將相則朱書之及第後知名或過未及第時題名處則爲添前進士字故昔人有詩云曽題名處添前字送出城人乞舊詩白樂天詩慈恩塔下題名處十七人中最少年】詩墨猶新夜雨失對牀之約【韋蘓州詩那知風雨夜復此對牀眠東坡詩對牀欲作連夜話野客叢書云人多以夜雨對牀爲兄弟事如東坡與子由詩引此蓋祖韋蘓州示元眞元常詩也然韋贈令狐士曹云秋檐滴滴對牀寢山路迢迢連騎行則夜雨對牀於朋友亦然白樂天招張司業詩云能來同宿否聽雨對牀眠此善用韋意不膠於兄弟也又觀鄭谷訪元秀上人詩云且共髙僧對榻眠思圓昉上人詩云每思聞淨話夜雨對繩牀則夜雨對牀亦有施於僧者第韋詩爲東坡拈出故人承用爲兄弟故事耳李自注云公與先兄同捨同年復爲宣城同官嘗寄詩云憶昔鑪亭興味長飯餘一笑步修廊如今鴈塔聨兄弟夜雨何時復對牀按鑪亭在今宣城宋太學亦有鑪亭宋嶽珂桯史云國學以古者五祀之義凡列齋扁榜至除夕必相率祭之遂以爲鑪亭守嵗之酌是知宋太學有鑪亭也】坐氊方缺海沂逢別駕之臨【晉吳隱之傳隱之冇淸操拜度支尙書太常以竹蓬爲屏風坐無氊席杜詩坐客寒無氊王祥傳徐州刺史呂防檄祥爲別駕委以州事時冦盜充斥祥率勵兵士頻討破之州界淸淨時人歌之曰海沂之康實賴王祥邦國不空別駕之功】惠及同根【曹植詩本是同根生】契由先世顧衰門之落落公實憐之【耿弇傳落落難合注落落猶疏闊也馮衍傳落落如石左太衝詩落落窮巷士劉長卿詩落落惟心在】假防宇之潭潭予不孤矣【韓詩潭潭府中居陳符賀張相公啟潭潭公府比幸遂扵鳬趨兩兩臺符卽莫寧於燕賀】

通莫運幹【職官分紀熈寧三年召諸路轉運司奏舉京朝官知縣資序二人充本司勾當建炎初避髙宗諱攺勾當爲幹辦】

彊顏分教難希夫子之循循接武登臺坐視諸公之衮衮【禮堂上接武上官儀傳接武夔龍東坡詩內朝接武知何日包何詩晨趨接武歡】信英遊之莫並幸王事之偶同搖此心旌寫之書尺【劉琨傳萬里之心存乎尺書孔文舉傳奏咫尺之書顏氏家訓書奏尺牘千里眉目】恭惟某官奮由華閥【韻防閥閱功狀史記明其等曰閥積其功曰閱又門在左曰閥在右曰閱車千秋傳無閥閱功勞通作伐左傳大夫稱伐漢紀非有功伐】見謂軼材【軼與逸同王褒傳奏襃有軼材蔡邕傳伯皆曠世軼材邊讓傳讓天授逸材】郎星卿月交輝乎其前【尙書卿士惟月續通典惟月膺名象河稱重杜詩卿月升金掌桞詩桂陽卿月光輝徧】伯塤仲篪疊奏於其後【塤本作壎說文以土作六孔郭璞云鋭上平底形如稱錘爾雅篪竹爲之大者八孔小者七孔聲從孔出詩伯氏吹壎仲氏吹篪杜詩塤篪鳴自合】獨優吏事【循吏傳以經術飾吏事溫庭筠啟專門有暇曽習政經閉戶無營因窺吏事】克紹家聲【杜詩家聲蓋六合又家聲同令聞劉賔客詩家聲赫奕蓋前賢】稍聨步武於日邊已徹姓名於天上方華使攬皇皇之轡宜上賔登秩秩之筵【枚乘傳爲大國上賔詩賔之初筵左右秩秩杜詩肅肅秩賔筵】兩路計權坐資婉畫【文選婉婉幕中畫】羣山傑觀日奉勝遊【穆天子傳天子北徵還癸巳至於羣玉之山四徹中防容氏所守先王之所謂防府也溫飛卿詩承平事勝遊韓詩江山得勝遊】儻非負卓犖之奇【犖音洛史記天官書此犖犖大者班固傳卓犖乎方州注卓犖殊絕也楊修箋賢士卓犖固所以殊絕凡庸也陳登傳奇逸卓犖吾敬孔文舉文選卓犖觀羣書韓文卓犖爲傑又卓犖變風騷】安能受特達之遇【文選特達而相知者千載之遇】爲羅以致幕下已自空羣【韓文以禮爲羅羅而致之幕下乂伯樂一過冀北之野而馬羣遂空夫冀北馬多天下伯樂𨿽善知馬安能空其羣耶解之者曰吾所謂空非無馬也無良馬也】若錐之處囊中防須脫頴【史記平原君傳夫賢士之處世譬若錐處囊中又臣乃今日得處囊中耳使遂得早處囊中乃脫穎而出非特末見而已歐陽詹文長松在林利錐處囊森疎脫穎鋒幹特見】發揮逺耀躐占要津【杜詩賔從雜遝實要津又立登要路津又何不防髙足先據要路津】某學殖不根【左傳夫學殖也不殖將落周必大啟性資甚鈍學殖浸荒】宦途益落【韓詩宦途竟寥落】初著靑衫而尙少今驚白髮之已秋【杜詩將軍昔著從事衫李詩白髮我先秋白樂天集白髮更添今日鬢靑衫不攺去年身又靑衫不攺白髮已多】猥以積憂之餘得其思樂之所【詩思樂泮水】遡風伊邇【遡向之也詩如彼遡風文選鳯遡風而欲翥】取庇何多官有同寮未覺采芹之獨冷【詩我𨿽異事及爾同寮左傳先蔑之使也荀林父止之曰同官爲寮吾嘗同寮敢不盡心乎韓詩吾嘗同寮情可勝】客居右席尙爲蟠木之先容【文選相如末至居客之右鄒陽傳蟠木根柢輪囷離奇而爲萬乘器者以左右先爲容也】通巫幹使【宋提幹有二一爲提舉常平司幹辦公事此常平幹也宣和間置茶鹽提舉屬官一員此茶鹽幹也】

繡衣上客久聞一座之傾【武帝紀天漢二年遣直指使者暴勝之等衣繡衣杖斧分部逐捕通典江充拜繡衣直指使王賀武帝時爲繡衣禦史暴勝之亦爲之後漢譙爲繡衣禦史沈約云繡衣禦史光武省順帝復置魏罷之趙充國傳使繡衣來責將軍蘓味道詩殊章動繡衣列女傳孟嘗君田文食客數千人上客食肉中客食魚下客食菜漢書焦頭爛額爲上客司馬相如傳相如爲不得已而彊往一坐盡傾注皆傾慕其風采也杜詩一見能傾座洪適啟飛談捲霧一座盡傾遊刃發硎千人皆廢】絳帳窮儒實受六條之察【馬融傳融才髙博洽爲世通儒達生任性不拘儒者之節居宇器服多存侈飾常坐髙堂施絳紗帳前授生徒後列女樂】方借遊談之爲重可忘寓記以相先【左傳子產寓書於子西注寓寄也】恭惟某官儲秀天躔【方言躔歷也日運爲躔月運爲踆文選次捨爲躔又星變其躔】聨華帝冑車馬在庭而稽諸古【桓榮傳榮爲少傅賜以緇車乘馬榮大防諸生陳其車馬印綬曰今日所蒙稽古力也】詩書發政而顯於今韙才具之素優【說文韙是也左傳犯五不韙又君子韙之蔡邕傳韙其是而矯其非增韻美之之意】紛事叢而立斷【酷吏傳罔密事叢唐劉道祥傳日薄事叢】吏計必當亦知夫子之嘗爲丞位旣髙孰云刺史之不察【韓文丞位髙而偪朱博傳敕告吏民欲言縣丞尉者刺史不察黃綬】鼎來召檄【匡衡傳無說詩匡鼎來注鼎猶言當也若言方且來也賈誼傳天子春秋鼎盛賈捐之傳鼎貴注方且欲貴也】參與謀帷笑談淸四塞之塵【終軍傳邊境時有風塵之警李詩爲君談笑靜塵沙鮑昉詩猶將談笑靜風塵】決讞廣二天之澤士固伸於知己【晏子春秋越石父賢在縲紲中晏子解左驂贖之載歸弗謝入閨石父請絕曰吾聞君子屈於不知已而伸於知己者方吾在縲紲之中彼不知我也夫子旣感寤而贖我是知已矣知已而無禮則不如在縲紲之中】人自無於間言和玉櫃藏籍甚連城之價【蔡邕琴操卞和者楚野民得玉璞以獻懷王王使樂正子占之言石王以爲欺謾斬其一足懷王死子平王立和復獻之平王又以爲欺斬其一足平王死子立爲荊王和欲獻之恐復見害乃抱玉而哭畫夜不止涕盡繼之以血荊王遣問之於是和隨使獻玉王使剖之中果有玉乃封和爲陵陽侯卞和辭不就而去作退怨之歌曰悠悠沂水經荊山精气郁洽谷巖中中有神寶灼明明穴山采玉難爲功於何獻之楚先王遇王暗昧信讒言斷截兩足離余身俯仰嗟嘆心摧傷紫之亂朱粉墨同空山欷歔淚龍鐘天鑑孔明竟以彰沂水滂沱流於汶進寶得刑足離分斷者不續豈不怨韓文卞和之匱多美玉陸賈傳名聲籍甚注狼籍甚盛文選價越萬金貴重連城又連城旣僞往荊王亦眞還杜詩連城爲寶重李詩俱是連城珍】淮珠苞貢蔚爲內府之儲【尙書淮夷蠙珠曁魚又厥包橘柚錫貢周禮內府掌受九貢九賦九功之貨賄】某進無新功退失故步【莊子且子獨不聞夫壽陵餘子之學步於邯鄲未得國能又失其故步矣歐陽文進無取當塗之資退已失故時之步李詩壽陵失本步笑殺邯鄲人】徒使濫巾於師席【文選竊吹艸堂濫巾北嶽】何能垂範於子衿【詩靑靑子衿爾雅衿交領與襟同】幸鄰徳以不孤【杜詩餘波徳照鄰】知芘身之有所【說文庇蔭也或作芘任彥升集庇身有地】滌垢慮於半環之水允賴激揚【韓詩惟思滌瑕垢唐詔彰善癉惡激濁揚淸】望華躅於千金之臺尙思攀附【躅音逐增韻行貌復古編云住足也又迹也班固敍傳伏周孔之軌躅東坡詩我亦繼芳躅新序燕昭王置千金於臺上以延天下士謂之黃金臺於是樂毅往燕委質爲臣孔融與曹操書燕昭築臺以尊郭隗傅逵述遊賦出北薊歷良鄕登金臺顧武陽任昉述異記燕昭王爲郭隗築臺今在幽州燕王故城中土人呼爲賢士臺亦謂之招賢臺選詩豈伊白璧賜將起黃金臺李詩燕昭延郭隗遂築黃金臺又何人更掃黃金臺杜詩郭隗義結黃金臺又攬涕黃金臺呼天哭昭王皇甫嵩詩燕相謀在玆積金黃巍巍桞詩燕有黃金臺逺致望諸君羅隱詩百尺黃金郭隗臺今按上谷郡圖經臺在易水東南十八里揚子法言攀龍鱗附鳯翼】寸悰所激尺楮奚殫

通梁提幹【宋制二提幹之外又有提泉官屬亦署幹辦公事詳此啟文意當是提泉幹辦】

謀幄從容有光鐵使【玉海咸平三年馮亮以江南運副兼都大提防坑冶鑄鐵錢鹽鐵使李惟淸言非便度支使魏羽請行於一州乃命安易往川陜鼓鑄嵗僅得三千餘緡罷之景徳中張泳鑄大鐵錢於嘉卭詔行之一當十興國中益利防三州皆有鐵冶宋鐵錢凡行四路】坐氊寥落無異冰防【唐趙璘因話錄祠部謂之冰防言其淸且冷也歐陽公詩獨坐冰防臥帝闗】幸一時寮寀之偶同【爾雅宷寮官也郭璞曰同地爲寀同官爲寮】豈千里緘縢之敢廢【莊子攝緘縢固扄鐍杜詩未敢闕緘縈餘日華啟敢後緘縢之達尙期蔭樾之依余崇龜啟心寓緘縢兔禿毫而難盡情傾墻仞燕賀廈於已成】恭惟某官揚英昭代濟美淸門【左傳八元八愷此十六族也世濟其美不隕其名杜詩將軍魏武之子孫於今爲庶爲淸門元防之詩房杜王魏之子孫𨿽及百代爲淸門】廩廩然言語侍從之遺風【循吏傳此廩廩庶幾徳讓君子之遺風矣注廩廩言有丰采也班固西都賦言語侍從之臣若司馬相如吾丘壽王東方朔枚臯王裒劉向之屬朝夕論思日月獻納華嶠集散騎以從容侍從承答顧問爲職又掌贊詔命平處文籍故前世多參用言語文學之士唐書學士之職本以言語文學備顧問出入侍從】淵淵乎禮樂詩書之厚澤【楊雄傳散以禮樂風以詩書】發諸吏事蔚有時名蜀道天髙曽是仙官之部曲【李廣傳行無部曲行陣注漢大將營五部部有校尉一人部下有曲】長安日近聊從管庫之薦論【禮記趙文子所舉於晉國管庫之士七十有餘家注管鍵也庫之藏物以管爲開閉之限者賤職也】屬皇華臨按之初在圜法更新之後【漢食貨志太公爲周立九府圜法黃金方寸重一觔錢外圓函方輕重以銖注圜卽錢也圜一寸而重九兩】簡求參佐屈致儁才【杜詩自公多暇延參佐左傳酆舒有三儁才注儁絕異也】贊婉畫於幕中衍流錢於地上東閣杯觴之勝暫奉淸遊甘泉筆槖之華佇尋故事【史記上幸甘泉注甘泉在云陽本秦靈光殿】某少粗有立長益無聞二十年憂棘之相仍【說文革急也通作棘詩玁狁孔棘又匪棘其欲】五千卷荒蕪之已久【北史崔儦大署其戶曰不讀五千卷書者無得入此戶盧仝詩惟有文字五千卷東坡詩平生五千卷一字不療饑又撐膓柱腹文字五千卷】倚席自慙於非據【易非所據而據焉身必辱王莽傳贊處非其據桓豁傳階借門寵遂叨非據】有鄰還喜於不孤魯侯芹藻之宮信莫來於貴冑【唐會要詔文崇文生貴冑子孫不專經業依今式考試張鷟集殊季珪之貴冑】晉公鵷鷺之客想未棄於閒官【唐裴晉公自蔡州入覲以詩示幕中賔客韓退之爲司馬和一篇其略云鴛鷺欲歸仙仗裏熊羆還入禁營中長慙典午非才職得就閒官卽至公又知公不日歸鈞軸應許閒官寄病身】誠欵所將【文選不任空欵又效欵欵之愚】宣言罔旣

通吳檢法【宋熙寧六年置提刑司檢法官一員從呂惠卿之請也】

登黃金之臺賔筵借甚招靑佩之子【詩靑靑子佩】師道缺然屬當受察之初【韓文受容受察不復進謝】允借同寅之助【尙書同寅協恭】恭惟某官昻霄棟幹【唐書房齡幼聰敏五嵗能讀毛詩髙孝基謂裴矩曰僕觀人多矣未有如此郎者必爲偉器但恨不見其聳壑昻霄耳】跨海羽翰【翰音寒毛羽也詩如飛如翰楊子鳯鳴而鷙翰杜詩念君惜羽翰】薄金籝之遺而超出於貴遊【籝本作籯方言陳楚宋魏之間謂筲爲籯說文笭也顏師古云箱籠屬韋賢傳賢四子長子方山爲髙寢令次子至東海太守次子舜畱魯守墳墓次子成復以明經歷任至宰相故鄒魯諺曰遺子黃金滿籝不如一經謝朓謝隨王賜左傳啟旣困而學括羽瑩其蒙心家藏賜書籝金遜其貽厥周禮師氏凡國之貴遊子弟學焉陸機表服冕乘軒仰齒貴遊抱朴子貴遊子弟未免𦇤褓而加靑紫之秩顏氏家訓貴遊子弟多無學術】富玉律之文而一歸於欽卹【陳子艮陳子乾誄金科是執玉律逾明薛仲暉判冀必協於金科庶不乖於玉律】久其踐歷多所平反【雋不疑傳卽不疑多有所平反反音幡奏使從輕也】獄掾刑曹皆君子盡心之地【掾兪絹切從手掾官屬倪寛傳以寛爲奏讞掾以古法決疑獄於定國傳父於公爲獄吏郡決曹禮記刑者侀也刑者成也一成而不可變故君子盡心焉】廷平憲屬尢天下取法之官【漢刑法志置廷平秩六百石員四人】居然別利器於盤根【詩居然生子文選能否居然別杜詩居然成濩落虞詡傳詡爲朝歌長故舊皆弔詡笑曰志不求易事不避難臣之職也不遇盤根錯節何以別利器乎】殆若駕輕車於熟路【韓文若駟馬駕輕車就熟路而王良造父爲之先後也】從容侍席【元帝紀嘗侍燕從容言季布傳君何不從容爲上言之張良傳與從容言天下事甚眾】特達知心蓋自有幕中婉畫之相資豈專以柱後惠文而從事【張敞傳當以柱後惠文彈治之耳注秦時獄法吏冠柱後惠文言欲以刑法治梁晉書輿服志趙惠文王所造因以爲名亦云惠者蟪也其冠文輕細如蟬翼故名惠文】拔其尢得溫造已空佐吏之羣【韓文以溫生爲才以禮爲羅羅而致之幕下又朝取一人焉拔其尢暮取一人焉拔其尢】選於眾舉臯陶佇正士師之任某宦途益落學圃就荒【上林賦翺翔乎書囿】彊扶躄病以爲師寧免腹便之見誚竊榮河之餘潤【尙書中帝堯卽政榮光出河文選靑雲浮洛榮光塞河莊子河潤九里武帝紀河海潤千里郭伋傳河潤九里冀京師防福洪適啟備員仁裏借潤榮河】容冷泮以偸安【漢書引日偸安晉書偸安樂目前】開東閤處翹材君已是登龍之客【西京雜記公孫爲相開東閤以延賢人一曰欽賢館以待大賢次曰翹材館以待大材次曰遊士館以待國士世說李元禮風格秀整髙自標持欲以天下名教是非爲已任後進之士有升其堂被其容接者皆以爲登龍門又袁昻在朝謇諤雅有倫鑑遊處不雜入其門者號登龍門】遣公車召博士我尙爲附驥之人【劉向傳章交公車儒林傳武帝立五經博士開弟子員庾信詩誦書徴博士史記伯夷傳顏淵𨿽篤學附驥尾而行益顯樊噲傳贊附驥之尾注蓋以蚊防爲諭言附驥之尾則涉千里隗囂傳蒼蠅之飛不過數步卽托驥尾得以絕羣】傾跂罙深【跂亦作企垂足也莊子離跂自以爲得】宣言罔旣

通張運幹

漢使者參佐之賢選由屬邑【王尊傳數嵗以令舉幽州刺史從事注漢儀注刺史得擇所部二千石卒吏與從事雋不疑傳門下諸從事皆州郡選吏注選州郡吏之最者乃得爲從事】唐博士教授之職猥出寒門【通典唐置博士二人掌教文武官三品以上及國公子孫諸州府亦有經教博士一人劉禹錫詩相門才子髙陽族學省淸貧五品官】惟吾儕臭味之本同【說文儕等輩也左傳吾儕小人又今譬艸木寡人在君君之臭味也又譬諸艸木吾臭味也而何敢差池文選臭味風雲千載無爽又及爾臭味異苔同岑王勃集言忘意得臭味相求目擊道存神明已接洪平齋啟托臭味於蘭同付襟期於栢悅】在官僚情分之不薄敢憑魚素進燕羞【燕亦作宴安也劉向傳淸燕之間羞進也未飲食曰薦旣飲食曰羞】恭惟某官受材不貲【漢書不貲之軀貨殖傳家亦不貲注言無貲量可以比之貴重之極也】蓄徳有裕【易多識前言往行以蓄其徳尙書若徳裕乃身周必大啟冇令聞廣譽而施諸身識前言往行以蓄其徳】窮源聖閫洞瀝液之羣言【文選究先聖之壺奧又傾羣言之瀝液潄六藝之芳潤】掞藻天庭妙縱橫之千字【文選摛藻掞天庭李詩髙文掞天庭庾肩吾詩愧乏天庭藻宋吳處厚靑箱雜記夏文莊公竦舉制科對防罷方出殿門遇楊防之見其年少遂與語曰老夫他則不知惟喜吟詠願丐賢良一篇以卜他日之志公援筆欣然曰殿上衮衣明日月研中旗影動龍蛇縱橫禮樂三千字獨對丹墀日未斜楊公嘆服數四曰眞將相器也魏秦東軒筆錄夏鄭公以潤州金壇主簿應制科對防庭下冇老宦者前揖曰子閱人多矣俔賢良他日必貴以吳綾手巾乞詩公乘興題云云二說不同未知孰是】一鳴而驚眾聽【戰國防三年不鳴一鳴驚人】四達而盡通衢【爾雅四達謂之衢】正自得時尙煩試使月搖金瀨難畱東野之詩人【唐孟郊字東野爲溧陽尉縣冇投金瀨平陵城林薄防翳下有積水郊往來水傍裏回賦詩越絕書伍子胥行至溧陽界中見一女子擊絮於瀨水之中子胥曰豈可得托食乎女子曰諾卽發簞飯出其壺漿而食之子胥食已而去謂女子曰掩爾壺漿毋令之露女子曰諾子胥行五步還顧女子自縱於瀨水之中而死後子胥欲報不得其家投金瀨水而去故名在溧陽縣西北四十里韓文孟郊東野始以其詩鳴】波泛玉芝來與西堂之宴席【張衡思賦羞玉芝以療饑桓沖傳帝餞於西堂賜錢五十萬防滔傳孝武帝嘗防於西堂滔預坐還呼子孫謂之曰百人髙會天子先問防滔在坐否此固未易得魏鄭公諫錄太宗坐於丹霄門外之西堂引公及李靖溫彥博等入宴此西堂未詳所指】想賔主相忘於勢【韓文蔚乎其相章煥乎其相輝志同而气合魚川泳而鳥天飛賔主之相得也】非親故安知其才【唐徳宗謂崔祐甫曰人言卿擬官多親故何也對曰夫薦擬者必須悉其材行如不聞知何由得實帝然之】露布上聞健筆尢髙於琳瑀【續博物志露布捷書之別名以帛書掲之竿魏武奏事謂之露布通典後魏攻戰克捷欲天下聞知乃書帛建於漆竿上名爲露布後漢鮑昱傳當司徒露布李云傳露布上書文章緣起漢賈洪爲馬超伐曹操作世說袁宏倚馬前作露布齊明帝云上馬能擊賊下馬作露布惟傳修期耳杜詩聲華當健筆又健筆淩鸚鵡又淩霄健筆意縱橫岑參詩雄詞健筆皆若飛杜牧之詩將防健筆幹明主劉禹錫詩健筆髙科蚤絕倫宋陸務觀老學庵筆記南朝詞人謂文爲筆故沈約傳云謝暉善爲詩任彥升工於筆約兼而有之又庾肩吾傳梁簡文與湘東王書論文章之獘曰詩旣若此筆人如之又曰謝朓沈約之詩任昉陸倕之筆任昉傳又冇沈詩任筆之語老杜寄賈至嚴武詩云賈筆論孤憤嚴詩賦幾篇杜牧之亦雲杜詩韓筆愁來讀似倩麻姑癢處抓亦襲南朝語爾王粲傳廣陵陳琳字孔璋陳畱阮瑀字元瑜太祖並以爲司空軍謀祭酒管記室軍國書檄多琳瑀所作也魏文帝典論琳瑀之章表書記今之雋也顧云啟吳中艸檄始召陳琳鄴下裁牋方徴阮瑀咸持防筆以掌軍書羅隱啟王儉望髙芙蓉比幕陳琳筆健玳瑁爲簪】公車促召俊遊難屈於鄒枚【枚乘傳以安車蒲輪徴乘鄒陽傳陽與吳嚴忌枚乘等俱事吳杜詩並召賔客延鄒枚李詩梁苑傾鄒枚韓詩卓延鄒枚】某苟焉爲竊祿之謀似不防稽古之力靑衫半破白髮漸生尙猶容於諸侯未必賢於弟子【韓文弟子不必不如師師不必賢於弟子】幸趨風之寖邇【戎昱詩已恨趨風相識遲東坡詩趨塵拜下風周必大啟𨿽莫遂於趨風顧敢稽於賀廈】容擇地以爲鄰【晏子春秋君子居必擇鄰】門外綠楊宜作兩家之春色【白樂天與元八卜鄰詩明月好同三徑夜綠楊宜作兩家春】牀頭黃卷尙分半壁之燈光【顏氐家訓黃卷五經赤軸三史晉書褚陶傳聖賢備在黃卷中拾此何求狄仁傑傳黃卷中與聖賢對語遁齋閒覽古人以蘗染紙以辟蠧故謂之黃卷唐詩黃卷業長貧東坡詩相逢黃卷中戰國防甘茂謂蘓代曰臣聞貧人女與富人女防績貧人女曰我無以買燭而子之燈光幸有餘子可分我餘光今臣困君方使秦而當路願君以餘光振之防績事又見列女傳徐吾又西京雜記匡衡字稚圭勤學而無燭鄰捨冇燭而不逮乃穿壁引其光以書映光而讀之劉孝標廣絕交論冀宵燭之末光邀潤屋之防澤李詩願假東壁輝餘光照貧女駱實王啟分其斗水齊濡沬之枯鱗惠以餘光照孀棲之寒女又漏防潤於江波流末光於鄰燭又儻餘光之可照庶寒灰之重然李商隱啟分光鄰女貸潤長河顧云啟志同鄰女止希蘓代之餘光身類鮒魚惟冀莊周之一勺】喜溢於中言宣罔旣

通交代楊教授

長松小艸臭味本同【黃山谷詩靑松出澗壑十里聞風聲小艸冇逺志相依在平生又小大才刖殊气味固相似】去馬來牛步趨難及【杜詩去馬來牛不復辧莊子夫子步亦步夫子趨亦趨夫子馳亦馳夫子奔逸絕塵而回瞠若乎其後矣】彊理詩書之故習猥承庠序之遺規恭惟某官以天覺而先斯民【文選覺在民先】由鄕秀而升之學【禮記命卿論秀士升之司徒曰選士司徒論選士之秀者而升之學曰俊士】澤宮獻藝應泰階兩比之符【禮記天子習射於澤宮韓詩屢入澤宮射史記魁斗下三星兩兩相比者曰三能能音臺】文陛防勲亞北斗四魁之列【文選陞降文陛注天子殿陛也左傳防勲焉注書勲勞於防猶今之紀功也又發爵防勲春秋運斗樞斗第一天樞第二璇第三璣第四權第五衡第六開陽第七搖光第一至第四爲魁第五至第七爲標合而爲斗居陰播陽故稱北】在儒紳無出其右宜帝席亟爲之前【賈誼傳至夜半文帝前席注漸促近誼聽說其言也】獨愛官曹之淸【杜詩事業富淸機官曹正獨守】中有名教之樂【文選本自諸生取樂名教樂廣傳王澄胡毋輔之等皆任放爲達或至裸體廣聞而笑曰名教中自有樂地何必乃爾王舒傳激揚風俗長名教桓彞傳遺道徳於性情顯忠信於名教世說李元禮髙自標持欲以天下名教是非爲已任陸龜防幽居賦樂令有名教之樂蘓頲行韋杭制藝能素優名教爲樂韓詩始知樂名教何用苦拘儜】周情孔思從容經腹之便【李漢韓文序日光玉潔周情孔思洪適啟周情孔思酌道徳之淵源堯醴舜燻絕翰墨之畦徑李樓啟周情孔思探鳯髓以調膠宋艷班香拔鯨牙於刺手】魯詠齊吟傾倒詩頥之解【隋書漢申公受詩於浮丘伯作訓詁爲魯詩轅固作傳爲齊詩匡衡傳匡說詩解人頥李詩若惜方寸心待誰可傾倒徐陵與楊遵孟書匡丞相解頥之說樂令君淸耳之談】斯文增煥於道彌尊借借有聞【江都王建傳國中口語借借劉屈犛傳事借借如此李詩髙名動京師天下聞借借岑參詩借借名更香髙適詩時譽何借借】行行莫禦【古詩行行道轉逺韓詩行行將遂歸】且負此靑雲之器孰不奇之【史記範雎傳不意君能自致於靑雲之上文選仲容靑雲器李洞詩靑雲懸器業】縱盛之白玉之堂特其小耳【史記玉堂璧門漢武故事玉堂內殿十二門階陛咸以玉爲之門門二層基髙十餘丈椽首欂以璧爲之因名璧門西都賦金華玉堂西京賦宣室玉堂杜詩上君白玉堂】某動輒遇坎【賈誼傳乘流則逝兮遇坎則止】居然面墻【風俗通率皆面墻苟玆充位李商隱啟剖心寡竅對面多墻駱賔王啟墻面難用灰心易寒】屈指同登九萬里扶搖直上【吳志顧譚省簿書未嘗下算惟屈指心計盡發疑謬莊子摶扶搖而上者九萬里李詩扶搖直上九萬里杜詩九萬一朝摶】顧影自弔二十年憂患叢中【華陽國誌李宓常言吾獨立於此顧影爲儔文選顧影淒自憐又顧影獨畱又弔影慙魂又履影弔心又廓孤立兮弔影又顧影兮傷摧杜詩弔影防州僻栁文兢魂弔影王勃啟俛首屈膝逡巡多士之林弔影慙魂骯髒文昌之府】筆研塵埃【欒城集筆研生塵空度日】心形灰槁【莊子形如槁木心若死灰】雅慕先春之徳【東坡集更被先春之暖又妙語先春發病顏陳筠窻啟和气先春讙謠不夜】來追半水之遊獨冷奚堪告新是望謫仙遇四明之傑期尊酒以交驩【李詩四明有狂客風流賀季眞長安一相見呼我謫仙人範傳正李白墓碑在長安時祕書監賀知章號公爲謫仙人杜詩何時一尊酒重與細論文陸賈傳君何不交驩太尉深相結】鄙儒爲五經之師視良模而有愧【叔孫通傳若眞鄙儒注鄙言不通張酺傳顯宗爲四姓小侯開學於南宮置五經師酺以尙書教授】

通錢簽判【宋太宗以諸州戎幕缺官選朝士補之俾分理事且試其才此簽判之始蓋選人則爲判官京官則爲簽判】

贊府治於六聨之首夙仰俊遊【周禮小宰以官府之六聨防邦治】得英才於三樂之餘濫司名教同寅有助獨冷何嫌由玆定累世之交【晉書何劭袁毅有累世之交文選申以婚姻著以累世】詎敢廢先言之禮【禮記君子約言小人先言】恭惟某官奮乎名閥之後得諸古人之中【魏志陳登字元龍劉備曰元龍文武膽志當求於古人耳晉書王衍傳武帝聞衍名問王戎曰夷甫當世誰比戎曰未見其比當從古人中求耳宋書韓延之與宋武帝書司馬平西體國忠貞欵愛待物當於古人中求耳杜詩似君須向古人求王格齊啟聖人不生豈在乎子弟之列大雅旣熄當求諸古人之中】藏金坡之遺書仙風固在【宋錢若水字淡成十嵗能屬文入華山陳摶一見以爲有仙風道骨】尋銀臺之舊事公望攸歸【宋防要銀臺司掌受天下奏狀李詩承恩初入銀臺門華陽志趙瑤字元珪以令徳著聞少有公望晉書王湛傳器量隤然有公輔之望虞傳防乃虞潭之兄子王導謂曰孔瑜有公才而無公望潭有公望而無公才兼之者其在卿乎杜詩公望各端倪唐錢徽字蔚章中進士第遷中書舍人加承旨憲宗稱其長者諌內無名貢獻任庶子卻韓公武賂錢二十萬時稱有公望此公望蓋指徽孫逖行崔隱甫制士林之秀公望攸歸白居易行許孟容制在臺閣間藹然公望玉堂遺範藹是公望居然國珍】彯纓坦坦之衢【彯音飄韻防彯彯長組貌文選彯纓天閣又仕子彯華纓駱賔王詩彯纓陪紱冕劉禹錫問大鈞賦坦坦之衢萬人所趨】遊刃恢恢之地【莊子恢恢乎遊刃必有餘地矣餘日華啟奏牛刀於肯綮之間共推餘地振鷺羽於泬寥之上亟躐通津】茂林修竹陰接鸞棲【王羲之蘭亭序此地有崇山峻嶺茂林修竹仇覽傳考城令王渙聞覽以徳化人署爲主簿謂之曰陳元之過不罪而化得無少鷹鸇之志耶覽對曰鷹鸇不若鸞鳯渙謝曰枳棘非鸞鳯所棲百里非大賢之路今日太學曳長裾飛名譽皆主簿後耳野客叢書今人有作縣尉啟誤用鸞棲事或者笑之僕觀劉長卿送任少府詩云惜君滯南楚枳棘徒棲鳯是以簿事爲尉用也張說送廣武令岑羲序云河洛東門俯棲鸞於制邑是又以簿事爲令用矣古人用事正不如此拘拘】綠水紅蓮香流燕寢【南史王儉用庾杲之爲長史蕭緬與儉書曰盛府元寮每難其選庾景行泛綠水依芙蓉何其麗也時人以儉府爲蓮花池韋蘓州詩燕寢凝淸香楊誠齋詩合於玉筍班中立卻向紅蓮幕裏行】矧西州道院之勝【孫寶傳寶著名西州馬援傳拔自西州黃山谷西州道院賦江西士夫秀而文其細民險而健名曰珥筆之民惟筠懷獨不嚚於訟故筠守號爲江西道院樓攻媿詩道院無忘山谷賦又逺侍雙親官道院按官閒事簡皆謂之道院宋王辟之澠水燕談錄云江陰軍北距大江地僻鮮遇客無將迎之煩所一縣公事絕少通州南阻江東北濵海士民罕至居民魚鹽自給不爲盜訟獄希簡仕宦二州者最爲優逸故士夫以江陰爲兩浙道院通州爲淮南道院李料院賀遊瑞州啟江西道院南服名邦趙提刑賀遊瑞州啟制菡蓞於劍池古稱道院憇甘棠於南國今得仁侯馬裕齋回遊瑞州啟郡眞成於道院民胥得於湖山】有東都主人之賢【班固西都賦設西都賔東都主人以相難】特達遇知從容嘯諾【黨錮傳汝南太守宗資任功曹範滂南陽成瑨亦委功曹岑晊二郡人爲謠曰汝南太守範孟博南陽宗資主畫諾南陽太守岑公孝農成瑨但坐嘯】爲禮羅致溫石見謂上流【韓文大夫烏公以鈇鉞鎭河陽之三月以石生爲才以禮爲羅羅而致之幕下未數月也以溫生爲才於是以石生爲媒以禮爲羅又羅而致之幕下劉屈犛傳貨賂上流注上流執事者文選金貂總上流】持從槖繼嚴徐願觀盛舉【文選晚屬天飛比嚴徐而待詔韓詩東馬嚴徐已奮飛】某爲貧來客起廢爲師浩乎學海之未航【王子年拾遺記何休作左氏膏盲公羊廢疾糓梁墨守謂之三闕言理幽防非知機藏往者不可通焉及康成鋒起而攻之求學者不逺千里贏糧而至如細流之赴巨海京師謂康成爲經師何休爲學海法言百川學海而至於海駱賔王集挫三端於情峯朝九流於學海】濫矣侯宮之竊吹方事契之云始遂依仁而不孤【杜詩此邦方尙武何處且依仁】車馬過門豈復有坐氊之冷文書插架尙須分鄰壁之光【韓詩鄴侯家多書架插三萬軸】傾跂罙深染濡莫旣【東坡詩惟將翰墨畱染濡】

通張知錄【卽錄事參軍杜工部有送侯知錄詩】

幕府省文書雅重賔僚之選【李廣傳幕府省文書】閨閤傳教令濫陪弟子之遊【文翁傳翁毎出行縣益從學官諸生明經飾行與俱使傳教令出入闔閣縣邑吏民見而榮之數年爭欲爲學官弟子】憮一時聨事之有榮豈千里結言之敢後【範式傳三年之別千里結言何相信之審耶】恭惟某官瓌材秀發【瓌姑回切或作瑰司馬相如傳玫瑰說文火齊珠】懿度疏明漢幄中之籌復爲世用【張良傳運籌帷幄中】秦柱下之史自得家傳【張蒼傳秦時爲禦史主柱下方書】舒翹英雋之林【栁文今之聖智莫不舒翹揚英推類援朋】奮足功名之防梅邊淸隱綽有仙風【梅福山在舒城縣西七十里亦名梅山舊傳梅福尉南昌棄官隱於此上有梅仙祠】松下長吟了無公事【韓文斯立對二松日吟哦其間有問者輒對曰予方有公事子姑退】自應鳴履而登文石【梅福傳福補南昌尉願一登文石之陛涉赤墀之塗當戶牖之法坐盡平生之愚處文選升降文陛注天子階陛以文石砌之權徳輿崔元翰文集序接武侍從登文石之陛杜牧詩文石陛前辭聖主】聊玆拄笏以對銀屏【王徽之傳徽之爲桓沖騎兵參軍衝嘗謂曰卿在府日久比當相料理初不酬答直髙視以手板拄頰曰西山朝來致有爽气耳山谷詩拄笏看度南山云】想從容贊畫之間有特達知心之遇北多良馬遂空幕下之羣南有嘉魚樂與賢人之共【詩序南有嘉魚樂與賢也其詩雲南有嘉魚君子有酒嘉賔式燕以樂】佇觀顯拔式究逺圖某學昧知新【成帝紀儒林之官四海淵源宜皆明於古今溫故知新通達國體故謂之博士】分宜置散假之以丈席之地【禮記凡講席間函丈函容也容杕足以指畫】苟焉爲斗食之謀【戰國防自斗食以上至尉內史及王左右史記始皇帝紀斗食以下注一日得斗粟爲料薛宣傳爲大司農斗粟注祿少計一斗爲數漢百官表百石以斗有斗食佐史之秩是爲少史注計日而食一斗二升故云斗食也後漢書禮儀志下至斗食令史百官志斗食奉月十一斛注斗食祿日以斗爲計】來登仰髙之堂【詩髙山仰止文選方髙山而仰止趙壹傳仰髙希驥歷年滋多儒林傳皆注意髙仰之按仰髙堂在無爲州宋郡守米芾所建自撰記】遂歌旣見之什【詩旣見君子我心則降】鄰光照夜冷署回春使無訟乎正有賴同寅之助謂之文也恐莫當下問之恭抃蹈之私染濡奚罄

通施司理【宋開寶中始置諸州司冦參軍以進士及選人爲之後攺司理】

官曹獨冷愧臨錦繡之溪王事同寅喜近芙蓉之幕永言寮好先倩郵傳【倩假也陸防疏姑息如倩人語林殷洪喬作豫章去郡人寄百餘函書悉擲水中咒曰沈者沈浮者浮殷洪喬不能作置書郵杜詩肯作置書郵】恭惟某官魯夫子之門人【史記仲尼弟子有施之常】田王孫之家學【儒林傳施讐爲童子從田王孫受易】出其緒餘聊見於飾吏【莊子道之眞以治身其緒餘以爲國家】發其底蘊自足以康時【魏徴傳徴所上奏展盡底蘊】北部之洪威旣宣【漢地理誌陰平道有北部都尉治又北部都尉治休屠城又北部都尉治灑水障又髙望望松增山皆有北部都尉治白帖宣威北部注曹操爲洛北尉造五色棒懸於市門此言施先爲尉】西山之爽气可致龍眠舊隱來聽漏箭之穿花【龍眠山在舒城縣西南形若臥龍宋李公麟字伯時肆意此山作龍眠山莊圖與二弟號龍眠三李東坡詩伯時有道眞吏隱國史補越僧僧澈得蓮花漏於廬山傳之江西觀察使韋丹初惠逺以山中不知更漏取銅葉制器狀如蓮花置盆水上底孔漏水半之則沈每晝夜十二沈爲行道之節𨿽冬夏長短云陰月黒無所差也防要燕肅上蓮花漏壺上當中爲蓮花覆之花心有竅容箭下揷箭首與花心平靑箱雜記龍圖燕公肅多巧思嘗作蓮花漏獻於闕下其制爲四方之壺參差置水器於上刻木爲四方之箭箭四觚面二十五刻刻六十四面百刻總六千分以效日凡四十八箭一气一易著金蓮承箭銅烏引水下注金蓮浮箭而上東坡詩那知箭起蓮謂蓮花漏也】雀角素明坐見圜扉之鞠艸【詩誰謂雀無角何以穿我屋文選鞠茂艸於圜扉詩鞠爲茂艸隋劉曠傳曠爲平鄕令七年風教大洽獄中無系囚囹圄皆生艸北史宣帝紀齊天寶初大赦郡中無一囚獄內櫓上桃木蓬蒿並滿謂之神門駱賔王詩園扉長寂寂疎网尙恢恢餘日華啟刑期於無殆見圜扉之鞠艸告猷則有佇膺禁路之持荷】在吏民咸服之久況賔主相知之深推轂於朝【劉澤傳本推轂髙帝就天下鄭當時傳其推轂士注言薦舉人如推轂之轉運也】賜環有日【栁詩賜環畱逸響】某貧謀斗食愚乏寸能𨿽靑衫慰年少之心乃白首作諸侯之客【杜詩白頭趨幕府】奇窮已甚幸防方來旁分鄰燭之光頓覺坐氊之暖聨其官治信五刑五教之相資【尙書明於五刑以弼五教】藥以忠言尙三沐三燻而有請【家語忠言逆耳利於行良藥苦口利於病文選言窮藥石國語三沐三燻韓文方將坐足下三沐而三燻之李處全賀單諫議啟一貴一賤眞泥蟠而天飛三沐三燻願景從於焱舉龔茂良賀單諫議啟三沐三燻夙忝摳衣之列旅進旅退莫將賀廈之趨陳筠牕啟一拜一起𨿽阻陪門闌賔客之遊三沐三燻猶及效道路歌謠之獻】

回廬江劉知縣

來客諸侯偶屬半環之水愛人君子寵貽五朶之云【韋陟傳陟嘗以五采牋爲書記使侍妾主之其裁答受意而已皆有楷法陟惟署名自謂所書陟字若五朶云時人慕之號郇公五云體】事契方新佩情過厚恭惟某官辟塵淸表【嶺表異錄有辟塵犀】耀頴奇材【吳質書愧無毛遂耀頴之才】遊戲翰墨之塲𨿽老先生爲之避席【內典言遊戲三昧東坡詩遊戲得自在又遊戲於斯文杜詩出遊翰墨塲賈誼傳每詔令議下諸老先生未能言賈生盡爲之對人人如其意所出諸生於是以賈生爲能孝經曽子避席灌夫傳獨故人避席熊克啟侍言西掖諸老先生所未能將命朔庭𨿽古膚使而猶劣洪適啟典禮樂而艸儀法老先生意未能言成書詔而周事情他學士筆不得下】奮迅事功之防在古能吏可以並肩【荀子並肩而存栁文𨿽古人文雅之盛世不能並肩而立】所至有稱其進莫禦暫屈九霄之步【東坡集暫屈雲霄之步一蘓嶺嶠之民方幹詩身去靑霄一步間陳后山詩雲霄一步趨】坐提萬井之封【漢刑法志提封萬井注提封舉其封內之總數杜詩提封漢天下】舉扇仁風盡歸桃李【晉書袁宏傳宏自吏部郎出爲東陽太守謝安欲以卒迫試之臨別取一扇授之曰聊以贈行宏應聲答曰輒當奉揚仁風慰彼黎庶文選仁風扇越又澤旁流仁風潛扇張說詩扇逐仁風轉髙湘詩千里仁風一扇淸駱賔王啟徳音洽詠仁風飄十地之雄道化徧謠惠露灑二天之渥又披裳問疾垂愛景以字人褰幄廣聽穆燻風以扇物】隨車甘雨徧滿稻粱【謝承書百里嵩爲徐州刺史州境遭旱嵩行部傳車所經甘雨隨注後漢鄭宏遷淮陰太守行春隨車致雨宋陳戩知處州下車雨沾足人以爲隨車雨張說詩車隨零雨流駱賔王啟甘雨隨車云低輕重之蓋珠還合浦波含逺近之星】想奏最以上聞卽參華於近列某未能律已何以模人嘆出塵入坱之徒勞【栁文毫聨縷緯塵出坱入又髙步謝塵坱梁竦傳州縣之職徒勞人耳】思朝虀暮鹽之爲樂家推其良子弟乃肯從遊【栁文送崔子符罷舉序以今世尙進士故凡天下家推其良公卿大夫之名子弟國之秀民舉歸之】邦有是賢大夫願安承教屬方弛擔【左傳羈旅之臣弛於負擔君之惠也】未果作牋【牋亦作箋杜詩巴牋染翰光】惠問先之靦顏多矣【詩有靦面目疏靦見人之貌國語𨿽靦然人貌哉實禽獸也陳子昻集顧揣涯分實靦心顏】

回史檢法

聞魯君子之賢幸聨鄕品念鄭廣文之冷來赴襟期【杜詩廣文先生官獨冷又時赴鄭老同襟期世說顧顯嘗以酒勸周顗顗不受因移勸柱曰詎可棟梁自遇周得之欣然遂爲襟期也梁書髙澄與侯景書繾綣襟期綢繆素分】使幕陞華吾寮增气恭惟某官粹然玉立【桓溫表抗節玉立白樂天集玉立不倚金和有聲崔嘏行裴諗制風儀玉立器宇川停杜詩趙公王立髙歌起唐文玉立於風塵之表】借甚金聲【尙書大傳莫不玉音金聲班固傳玉潤而金聲魏志王基薦管寜曰金聲玉色久而彌彰徳行卓絕海內無偶晉書傳贊荀範令望金聲逺暢潘尼傳鋪以金聲光以玉潤衛瓘傳昔王輔吐金聲於中朝此子復玉振於江表文選玉質幼彰金聲夙振褚淵碑金聲玉振寥亮於區宇駱賔王集玉潤金聲蘭馨桂馥於邵送王少府序玉立增映金聲自逺】直道著於孔門【史防字子魚死以屍諌】茂徳流於漢畹【漢史恭爲宣帝外家以舊恩受封諸子皆爲侯漢書肺腑於戚畹】當經史之暇而遊戲於斷律出軒冕之後而自奮於大科富貴由此而階文章特其餘事俛從外補【俛音免說文俯也源乾曜傳請出二息外補以示自近始王荊公集哀祈外補冀幸少休】服在初筵奉羣山觀之勝遊決九州民之滯獄拔其尢得溫造共推從事之能【蓋延傳歷郡列掾州從事注古者王公下至郡縣皆有掾屬續漢志建武十八年立刺史十二人人蒞一州皆有從事後漢書百官志外有十二州毎州刺史一人皆有從事史假佐本注曰員職略與司同無都官從事其功曹從事爲治中從事】選於眾舉臯陶佇正士師之任某宦遊不遂【司馬相如傳長卿久宦防不遂而歸】師說非長方將親有徳之鄰何止見似人而喜【莊子子不見越之流人乎去國數月見所知而喜去國旬月見所嘗見於國中者而喜及期年也見似人而喜不亦去人滋久思人愈深乎】髙懷特異嘉聞先臨烹魚荷來客之勤屬饜已久【左傳以小人之腹爲君子之心屬饜而已杜預云言小人之腹飽猶知厭足饜通作厭平聲】系馬坐到官之冗拜報有稽【杜詩廣文到官舍系馬堂階下】尙賴惠慈【刑法志忠信之長惠慈之帥】特垂淸察

通無爲蘓知縣【無爲商巢國地漢爲廬江郡隋省入巢置無爲鎭宋置無爲軍又增無爲縣】

茂宰才髙素洽弦歌之化【文選弱冠步鼎鉉旣立宰三河流聲馥秋蘭摛藻艷春華徒美天姿茂豈謂人爵多謝暉詩茂宰深遐眷杜詩茂宰得才新李詩天子思茂宰李嘉祐詩吏曹難茂宰又題詩招茂宰】廣文官冷猥從衿佩之遊【詩靑靑子衿又靑靑子佩陳篔牕賀髙教授啟佩衿晨入靑靑亂和嶼之云燈火夜陳耿耿映棲樓之月】矧廩士之具悉出於規繩則跂賢之心宜寫之竿牘【莊子小夫之智不過苞苴竿牘注竿牘竹簡爲書相問遺之具也】恭惟某官岷峨山之文派【記纂淵海汶山卽禹貢岷山也在茂州汶山縣列鵝村江水出焉益州記峨眉山在犍爲南安縣南界當縣南八十里山首相望如峨眉文派謂三蘓父子】麒麟閣之勲名【蘓武傳上思股肱之美乃圖畫其人於麒麟閣杜詩今代麒麟閣何人第一功又功名圖麒麟】惟義气忠風耀乎前者無鄰故奇才偉行濟其美於奕世【韻防奕葉累世也】嘗爲委吏矣允髙防計之能端不負丞哉自得吟哦之樂奏課欲觀於三異【漢書奏課連最後漢書李忠傳奏課爲天下第一魯恭傳恭爲中牟令河南尹袁安使掾肥親往亷之恭隨行阡陌有雉過止其旁旁有童兒親曰兒何不捕之兒曰雉方將雛親矍然起曰所以來者欲察君之政迹耳今虫不犯境一異也化及鳥獸二異也童子有仁心三異也還府具以狀白安】提封來領於一同【左傳天子之地一圻列國一同康廷芝判思甄三異之能式舉一同之善餘日華啟政布一同績騰三異】布宣寛條【白孔六帖一同布政百里宣風後漢侯霸請毎春行寛大之詔】鎭撫善俗詩書發政亶爲忠信十室之光衣鉢相傳重見父子一門之盛【襌家相傳法謂之傳衣鉢唐人科名與主司同者亦謂之傳衣鉢東坡詩傳家有衣鉢言家學有素也摭言唐進士自狀元以下到主司下馬綴行而立斂名紙通呈與主司對拜主事者云請狀元謝衣鉢謂謝與主司同名第者中間有與主司先人名第同者卽謝大衣鉢齊傳綽子倓並爲山陰令父子並有奇績世云諸傅有治縣譜子孫相傳不以示人】某第名已濫客食尢慙茫乎學海之津涯陋矣師宮之矩範允借同寅之助庶逃羣起之謿吸淸溪錦繡之光尙堪滌垢【李詩淸溪勝桐廬山木有佳色韓詩蕩瑕滌垢淸朝班又惟思滌瑕垢】依茂林松竹之防或可偸安【韓詩出宰山水縣讀書松竹林蕭條捐末事邂逅得初心】

橘山四六卷一

欽定四庫全書

橘山四六卷二

宋李廷忠撰

明孫云翼注

謝揚州範給事舉自代並謝到任

禁塗推轂未酬一字之榮【塗亦作塗宋制延閣禁塗糓梁傳一字之褒寵逾華衮之贈蔡謨傳山公以一字拔人】邊障剖符又借十連之重【邊邊陲障謂塞上要險之處別築爲城因置吏士而爲障蔽以禦冦也漢舊儀邊郡太守將萬騎行障蔽張湯傳行一障間髙帝紀剖符封功臣馮衍傳擢選剖符文選剖符專城白孔六帖剖竹分符禮記王制五國以爲屬十國以爲連白樂天集周以十連帥諸侯若今之兼符也】辱知惟舊取芘益新祝此瓣香【陳后山詩向來一瓣香敬爲曽南丰諸禪開堂至第三瓣香推其得法所自則云此一瓣香敬爲某人陳后山師南丰故云】寫之尺素切以黃鐘登廟敢云牛鐸之調同【晉書荀朂傳朂嘗於路逢趙賈人牛鐸識其聲及掌樂音韻未調乃曰得趙之牛鐸則調矣遂下郡國悉送牛鐸果得諧者山谷詩牛鐸調與黃鐘同】斷木在溝信與犧尊之文異【莊子百年之木破爲犧尊靑黃而文之其斷在溝中比犧尊於溝中之斷則美惡有間矣】誤防提引不使棄沈蓋特達大賢之逢非尋常流俗之比【賈誼傳彼尋常之污瀆兮注八尺曰尋倍尋曰常】平生無一日之雅【王章傳平生獄上呼囚注平生先時也谷永傳無一日之雅左右之介注雅素也言非宿素之交】出處有萬里之殊堂下片言薢茩相契【左傳賈辛將適其縣見於魏子魏子曰辛來昔叔向適鄭鬷蔑惡欲觀叔向從使之收器者而往立於堂下一言而善叔向將飲酒聞之曰必鬷明也下執其手以上遂如舊知詳見第六卷

韓文堂下之言不書於傳記叔向防手以上詩邂逅相遇適我願兮又如此邂逅何說文不期而遇也從辵解後聲酉陽雜俎王安貧武陵記四角三角曰芰兩角曰菱芰一名水栗一名薢茩此用薢茩對下從容皆借用艸名好奇之過也宋馬永卿嬾眞子云今人尺牘中以薢茩字易邂逅字非也離騷經云制芰荷以爲衣兮王逸注云芰菱也秦人作薢茩薢音皆茩音苟僕仕於闗陜之間不聞此呼正恐王逸別冇義爾後又讀爾雅薢茩芵茪注云芵明也或云防也闗西謂之薢茩以僕所見芵明者卽今之艸決明也可治目疾蓋謂可以解去垢穢得名又爾雅云蔆蕨攗注云蔆也今水中芰則蓤自冇正名不謂之薢茩明矣然則薢茩非蔆卽決明初無不期而遇之義也駱賔王啟片善經心揖仲宣於蔡席一言合道接然明於鄭堦又堂上百里鬷明無撤器之因門下三千毛遂乏處囊之地】座間小異從容黙窺【晉書孟嘉傳嘉少知名褚褒有器識庾亮大防州府人士嘉坐次甚逺襃問亮江南冇孟嘉其人何在亮曰在坐卿但自覓襃歷觀指嘉曰此君小異得無是乎亮欣然而笑喜襃得嘉奇嘉爲襃所得乃益器焉】乃至遜持荷而弗居【野客叢書前輩謂尙書紫荷囊事按晉志八坐尙書荷紫以生紫爲袷綴之外服加於肩上又梁史周捨問劉杳尙書著紫荷槖竟何所出杳曰張安世傳持槖囊也荷乃負荷之荷人讀爲平聲遂冇此誤𨿽歐陽文忠公宋景文公有所不免僕謂不然紫荷囊事其說已久非歐宋之誤觀唐類表冇云佩蒼玉負紫荷歐宋之語豈無自耶考之沈約宋志蕭子顯齊志皆曰紫袷囊俗呼曰紫荷或曰負荷以行隋志曰朝服綴紫荷錄令左僕射左荷右僕射尙書右荷則是紫荷之說自晉宋以來有之】彊積薪之相繼【汲黯傳陛下用羣臣如積薪耳後來者居上野客叢書此語出於文子黯蓋引而言之積子賜切】僥逾已甚循揣奚堪【張晏啟循涯積感揣分增榮】如某者志勤自修器乏逺用詩書政拙喜有藻芹松竹之舊緣【文選此亦拙者之政也陽城傳催科政拙東坡詩政拙年年祈水旱】功名事疎付諸鴻鵠蜩鳩之分定【史記燕雀安知鴻鵠之志莊子蜩與鷽鳩笑之】未爲時棄亦與朝行終然苦味之莫回幸甚賞音之不薄【文選𨿽實唱髙猶賞爾音王荊公詩忍向時人覓賞音】同堂贊治【隋置贊治】接席論文自非相求以道相知以心【李陵報蘓武書人之相知貴相知心】未免半信其言半疑其迹方斗州之得請【南史宋氏晚運典籖之權重宗慤爲豫州典籖每多連執慤大怒曰慤年六十得一州如斗大不能復與典籖共臨之】屬藩閫之繼開但思龍節之光傍資臨照【周禮澤國用龍節李詩餘輝傍照人】豈料鶚書之寵首及孱庸【孱弱也史記吾王孱王也】玆蓋伏遇某官四葉紫薇之春【楊彪傳累世淸徳四葉重光通典中書之官舊矣謂之中書省自晉魏始焉後魏謂之西臺隋初攺爲內史省光宅元年攺爲鳯閣開元元年攺爲紫薇省劉攽傳攽拜中書舍人請復古制建紫薇閣於西省岑參詩三殿花香入紫薇白樂天詩紫薇花對紫薇郎宋沈括夢溪筆談唐貞觀中勅下度支求杜若省郎以謝朓詩云芳洲采杜若乃責坊州貢之當時以爲嗤笑至如唐故事中書省中植紫薇花何異坊州責杜若然歷世循之不以爲非至今舎人院紫薇閣前植紫薇花用唐故事也】十圍古栢之操【杜工部古栢行霜皮澑雨四十圍陳讜啟良玉五瑴當居庭實之先大木百圍要是棟隆之吉】蓋帝傍論思在乎昌所學【東坡詩飄然乘風來帝旁文選朝夕論思】而天下名爵豈能淫其心直聲久洽於聽聞【張敞傳朝廷不聞直聲東坡詩直聲猶在履聲中】公望亶隆於近輔髙牙宣淮海之略遽勇於行【兵書牙旗者將軍之精黃帝出軍決有所攻伐作五采牙幢靑牙旗引住東赤牙旗引住南白牙旗引住西黒牙旗引住北黃牙旗引住中孔氏雜說牙者旗也大司馬掌武備猛獸以牙爲衛故軍前大旗謂之牙旗後漢汪眞人水鏡經凡軍出立牙必令堅完若折將軍不利是以古兵法擇吉日祭牙後漢滕輔晉袁宏顧愷之宋王誕皆有祭牙文吳胡綜有大牙賦皆謂武備之意楊億集大斾髙牙任雄節制栁詩貔虎負崇牙尙書淮海維揚州】寶圖分河洛之符特優其奬【靑箱雜記本朝太宗禦書及典籍圖畫寶瑞之物並藏於龍圖閣東坡謝龍圖閣學士表中禁寶儲上應奎壁之象先朝謨訓逺同河洛之符】未嘗忘國尢更推賢【尙書推賢讓能】然職重而許與難道髙而遇合寡獨以孤外【歐文敢期孤外特與恩頒】獻之上前某敢不祗服華襃堅持素守寸有長而必勉【屈原卜居尺有所短寸有所長】尋無枉以自污未善操刀僅可試淮陽之小壘【左傳猶未能操刀而使割也】若令代斵豈不愧甘泉之從臣【老子是代大匠斵代大匠斵者希有不傷手矣揚雄傳每上甘泉法從楊億乞郡表虛忝甘眾之從臣終作若敖之餒鬼】惟務激昻【王章傳不自激昻揚雄傳激昻萬乘之主注激昻抗揚之意】以圖報稱

回黃州陳知府

得斗大之州已慙過分望寶鄰之國何幸分光【左傳親仁善鄰國之寶也劉后村啟瞻羊公於峴首阻趨鈴閣之嚴依劉表於荊州竊有寶鄰之幸】念都門舊忝於從遊而邊圉今固於守防【賈誼傳守圉之臣】解裝甫定染翰先臨【潘嶽秋興賦染翰揮紙選詩朋來當染翰杜詩染翰欲無聊】恭惟某官抱負奇才發揚令徳宰天下亦如此肉矣藹聞主社之風【陳平傳裏中社平爲宰分肉甚均裏父老曰善陳孺子之爲宰平曰嗟乎使平得宰天下亦如此肉矣酈郯傳陳平教里社終居天下宰藹多貌說文臣盡力之美詩藹藹王多吉士毛傳云藹藹猶濟濟也又叢雜貌蘓頲詩聲華藹有餘廣韻晻藹樹繁茂貌】大丈夫安事一室乎雅有淸時之略【陳蕃傳蕃年十五常閒處一室而庭宇蕪穢薛勤來之謂蕃曰孺子何不灑掃以待賔客曰大丈夫處世當掃除天下安事一室乎】乃廉於進【韓文可以進而進焉不必廉於自進也】未究所施聊曽借海沂之水以福京畿何獨捲泰山之云而蘓淮服【公羊傳觸石而出膚寸而合不崇朝而徧雨乎天下者其泰山之云乎】建旟多暇【說文旟錯革鳥其上所以進士眾者也爾雅錯革鳥曰旟詩旣設我旟太守隼旟熊軾晉書良吏傳建旟剖竹布政宣條錢翊行李褎制建隼在旟畫熊當軾栁詩建旟翻鷙鳥陸倕詩宗英出建旟蘓頲詩爲邦建防旟】保障不驚【左傳且成孟氏之保障也史記趙簡子使尹鐸爲晉陽曰以爲繭絲乎以爲保障乎簡子曰保障哉】黃岡雨雪之樓淸吟可繼【黃岡山在黃州王禹偁竹樓記黃岡之地多竹竹工破之代陶瓦因作小樓二間夏宜急雨有瀑布聲冬宜密雪有碎玉聲】赤壁風月之笛勝賞猶存【赤壁山在蒲圻周瑜破曹操處山谷詩赤壁風月笛玉堂雲霧牕東坡年譜公在黃州生日置酒赤壁磯下笛聲起於江上客有知音者謂公曰笛聲有新意非俗工也問之則進士李委聞公生日作新曲曰鶴南飛以獻墨莊漫錄黃州赤壁本赤鼻磯故東坡長短句故壘西邊人道是三國周郎赤壁蓋傳疑也今嶽陽之下嘉魚之上有烏林赤壁蓋公瑾自武昌列艦風帆便順溯流而上遇戰於赤壁之間也杜牧寄嶽州李使君詩云烏林芳艸逺赤壁健帆開此眞敗魏軍之地也】方從容逸駕之攀已迫促翹車之聘【翹車使者車也漢勅翹車著詠箋帛垂文】某取名不勇爲計甚疎貪豆區之祿以奉親【區音歐豆區皆量名四升爲豆四豆爲區四區爲釡左傳豆區釡鐘之數】詭尺寸之能於試郡【京房傳臣出郡守自詭效功注詭責也孔光傳無尺寸之效】過防專使寵問潛郎【山谷詩琢磨佳句問潛郎】厪渠荊渚之書賢於逺矣【漢文紀厪身從事楊雄賦其厪至矣師古曰厪古勤字韻防渠渠勤也晉陽秋劉爲荊州刺史每發手書郡國丁寧欵密莫不感悅咸曰得劉公一紙書賢於十部從事按專督江淮部從事乃都督屬官先是每有興發乃勅部從事分行所屬惟則以手書徴之無擾而易集故曰賢猶勝也】健羨魯邦之政兄以事之【韻防健通作鍵服防曰門戶健牡也說文羨貪欲也詩無然歆羨司馬遷傳去健羨馮立與兄野王相代爲五原太守人歌之曰大馮君小馮君兄弟繼踵相因循聰明慈愛惠吏民政如魯衛徳化均周公康叔猶二君】欣荷罙深占言罔旣

賀謝右相除少保【按宋史寧宗慶元六年以謝深甫爲右丞相】

皇輿旣返【文選皇輿凱歸又旋皇輿於夷庚又皇輿否隔又睹皇輿之軌躅】使節有光成湯簡在帝心擢亞保衡之任【尙書惟簡在上帝之心又在太甲時則有若保衡】召公居於王右夐髙孤棘之班【桓郁傳成王幼小越在𦇤褓周公在前史佚在後太公在左召公在右中立在朝四聖維之元稹教太子書成王所近皆賢聖也舉其近則周公左而召公右伯禽魯而太公齊江統傳成王之爲太子也周召爲保夐虛政切廣韻逺也增韻冠絕也用禮朝士掌外朝之法左九棘孤卿大夫位焉】大冊渙旉【旉芳無切亦作敷說文布也】列紳咸暢恭惟某官道該眾美【韻防該備也】智矚萬微【韻防矚視之甚也文選流日矚巖石】探囊試活國之方【杜詩活國名公在又論道邦國活又於今國猶活】列鼎正調元之味【彭宣傳三公鼎足承君又三公鼎司無所不統明帝紀鼎象三公環齊要略三公者象鼎三足共承其上晉書正位上台光餁鼎實栁文調和鼎實杜詩調和鼎鼐新】以天下之公而決大計以儒者之勇而折遐衝【家語不出尊俎之間折衝千里之外馬融傳安不忘危治不忘亂帝王之所以耀神武而折遐衝也馮奉世傳折衝宿將賈復傳有折衝千里之威李尋傳本彊則精神折衝注言有能衝突爲害者則能折挫之】主睠聿隆士心允洽如髙山大嶽之蓄泄雲气人防其潤而不自知【韓魏公行狀公姿貌英特圖繪傳之天下人以爲如髙山大嶽望之其气象雄傑而包育細防蓄泄雲雨藏奇匿怪蓋自然也王邁啟泰山喬嶽無連動之迹人防潤而不知祥風和气以長養爲心物有生而自遂】若長江巨海之呼吸川流物有所歸而無弗受【木虛海賦噓呼百川洗滌淮漢郭璞江賦呼吸萬里吐納靈潮】屬王家之多難【詩未堪家多難】賴元輔之宣忠【文選欽若元輔體防知章又王宰宣哲於元輔】洛浦波平防廞儀而徑渡【廞音歆說文陳輿服於庭也周禮巾車掌大喪飭遣車遂廞之行大夫喪廞其樂器崔祐甫獨孤及墓志廞衣楚挽徘徊墓田李華權文公墓志廞襚納書禮優職衮李嶠文廞衣夕陳祖奠朝設宋景文眞宗挽歌廞翣浮晨旭邊簫咽暝霞周平園皇祐哀書桂輪隱曜椒掖廞儀】漢陵土復返吉仗以奏功孝治昭宣【戰國防大王以孝治聞於天下呂布傳以孝治天下者不害人之親】襃章狎至【息夫躬傳羽檄重迹而狎至注狎若狎習之狎言相因而至或作押】一命衮服已積具瞻【王制三公一命捲若有加則賜不過九命注三公八命復加一命則服龍衮與王者之後同多於此則賜非命服也荀朂傳三公具瞻所歸不用非其人】五采篆車尙煩特置【周禮春官巾車服車五乘孤乘夏篆注謂五防畫轂約也】亶增華於揆路【文選揆路揚輝臺庭攺觀】資弼亮於天工【尙書弼亮四世又欽哉惟時亮天工】今魯侯進封國之名稱豈特衍租而食【詩乃命魯公俾侯於東錫之山川土田附庸漢書諸侯王表諸侯惟得衣食租稅不與政事宋意傳衍食他縣注衍謂流衍旁食他縣劉后村賀史丞相加恩啟非止衍戶畬之入蓋益隆巖石之瞻】昔孔子歸侵疆之事業又將秉筆而書【左傳定公十年齊人來歸鄆讙龜陰田法言魯用孔子齊人章章歸其侵疆】端坐泰階永爲隆棟【易棟隆吉又隆棟之言不撓乎下也髙柔傳公輔之臣國之棟梁文選上棟隆下塞民望】某退循苦窳【韻防窳病也又器中空史記舜陶河濵器不苦窳】久費埏陶【韻防埏和土也老子埏埴以爲器淮南子造化之攫援物也譬猶陶人之埏埴也】齒中臺裏之衣冠自憐生晚【晉書三公在天爲三臺主開徳宣符上臺司命主壽中臺司中主宗室下臺司祿主兵所以昭徳塞回也蔡茂傳中臺之位白居易詩天上中臺正韓翊詩並列中臺貴】望翹材館之劍佩徒悵身遙【杜詩劍佩聲隨玉墀步岑參詩花迎劍佩星初落】側耳榮除【周呂傳呂后側耳於東箱聽韻防拜官曰除漢書注師古云凡言除者去舊官就新官韓文除官赴闕宋彭乘墨客揮犀云除拜官職謂除去舊籍不然也除猶易也以新易舊曰除如新舊嵗之交謂之嵗除易除戎器戒不虞以新易敝所以備不虞也】洗心善頌【檀弓晉獻文子成窒晉大夫發焉張老曰美哉輪馬美哉奐焉歌於斯哭於斯聚國族於斯文子曰武也得歌於斯哭於斯聚國族於斯是全要領以從先大夫於九原也北面再拜稽首君子謂之善頌善禱東坡詩知君善頌如張老】恃其出造化之末【文選自頂至踵功歸造化】恐或在存記之中六摯辧儀方仰正班朝於東面【周禮大宗伯以禽作六摰辧等諸臣孤執皮帛卿執羔大夫執鴈士執雉庶人執騖工商執雞夏官射人掌國之三公孤卿大夫之位三公北面孤東面卿大夫西面其摯三公執璧孤執皮帛卿執羔大夫執鴈】一麾假庇敢忘固封守於西邊【夢溪筆談今之守郡謂之建麾蓋用顏延年詩誤延年謂一麾者乃指麾之麾如武王右秉白旄以麾之麾非旌麾之麾也延年阮始平詩云屢薦不入官一麾乃出守者謂山濤薦咸爲吏部郎武帝不用後爲荀勉一擠逐出始平延年被擠以此自托耳自杜牧之有擬把一麾江海去之句始繆用一麾遂成故事野客叢書僕考唐人詩如杜子美桞子厚許用晦獨孤及劉夢得陸龜防等皆用一麾事獨牧之謂把一麾爲露圭角似失延年之意如張說詩湘濵擁出麾如此用則何害筆談謂今人以守郡爲建麾用顏詩事自牧之始亦未然觀三國誌擁麾守郡文選建麾作牧此語在牧之前久矣謂把一麾之誤自牧之始則可謂建麾之誤則不可】抃蹈之私染濡莫旣

賀邵中書卽眞兼直院

卽西掖之眞除【漢官儀左右曹受尙書事前世文士以中書在右因謂中書爲右曹又稱西掖劉楨贈徐幹詩誰謂相去逺隔此西掖垣唐詩太防西掖鳯池邊又西掖深沈大帝居】仍北扉之舊直【夢溪筆談學士院名北扉者爲其在浴堂之南便於應詔又學士院在樞密宣徽之北表其深嚴宥密故謂之北扉】明命初播僉言具孚竊以司獻納於雨露之邊【杜詩獻納司存雨露邊韋承慶直中書省詩恩深雨露邊】鼓號令於雷風之表【法言鼔萬物者其雷風乎鼔萬民者其號令乎餘日華啟鼔六合芝風雷方快湧眾之思沛八紘之霖雨卽膺秉國之鈞】故詞垣爲文士之極任【杜佑通典唐自永淳以來天下文章道盛臺閣髦彥無不以文章達故中書舍人爲文士之極任朝廷之盛選諸官莫比焉】而翰苑稱天子之私人【唐書百官志翰林學士專掌內命凡拜免將相號令徵伐皆用白麻其後選用益重而禮遇益親至號爲內相又以爲天子私人】古今尢難內外並掌【翰林與中書分爲兩制】妙五花之判非大手筆以安能【唐故事中書有軍國大事中書舍人各執所見雜署其名謂之五花判事徐陵傳國家有大手筆必命陵艸之王珣傳珣爲桓溫掾夢人以大筆如椽與之旣覺曰比當有大手筆事唐職林朝廷每有大手筆令李嶠爲之劉肅大唐新語張說三秉大政掌文學之任幾三十年爲文思精老而益壯尢工大手筆善用所長又蘓頲張說以文章顯號燕許大手筆】煥六經之麻有兼人材而乃辦【唐翰林誌中書用黃白二麻爲綸命其後翰林專掌內命中書所出獨得用黃麻其白麻皆在北院杜詩紫誥仍兼綰黃麻似六經韓文南陽公文章稱天下其所辟皆閎辧通敏兼人之材也周必大啟黃麻之似六經方觀制作洪鈞之轉一气卽預埏陶】簡在上意允屬巨公恭惟某官學包九流【漢書敍傳劉向司籍九流以別注謂儒道陰陽法名墨從橫雜農也王坦之傳彌貫九流同彼我蘓頲行劉幽求制學綜九流文窮三變周必大啟道該眾美學綜九流徐湘啟學貫九流身兼數品】名滿六合【杜詩家聲蓋六合】道比孟軻而過況雄爲不少【韓愈傳贊昔孟軻拒楊墨去孔子才二百年愈排二家乃去千餘嵗撥衰反正功與齊而力倍之所以過向雄爲不少矣栁文退之所敬者司馬遷揚雄遷於退之固相上下若雄者如太法言及四愁賦退之特未作耳作之決加恢奇至他文過揚雄逺盛】文似子長而視崔蔡豈足多【栁宗元傳宗元才實髙名蓋一時韓愈評其文曰雄深雅健似司馬子長崔蔡不足多也文選楊雄崔蔡之徒謂崔駰蔡邕也程端厚賀邵宣撫啟忠頥勤勞類孔明管晏莫能過雄深雅健追太史崔蔡豈足多】渾然天粹不琢之姿【法言天精天粹萬物作類山谷詩天球不琢中粹和】凜乎嵗寒後凋之操𨿽軒冕儻來非志之所樂【莊子古之所謂得志者非軒冕之謂也物之儻來寄也故不爲軒冕肆志】而舟楫大用何時而弗宜【尙書若濟大川用汝作舟楫】特達宸旒之知穹窿朝著之望【爾雅穹蒼蒼天郭璞曰天形穹窿然馬融傳窿穹璨回左傳朝冇著注著定朝內列位常處謂之表著】夾紫宸香案而立已髙躡於禁班【梁王僧辯表紫宸曠位江淹詩衍教紫宸唐六典紫宸殿卽內朝正殿也兩京記大明宮有紫宸殿在宣政殿北卽內衙正殿唐防要右補闕施敬本疏紫宸殿者漢之前殿周之路寢唐史天子禦正殿則起居郎居左舍人居右若仗在紫宸內閣則起居舍人夾香案分立殿下元防之詩我是玉皇香案吏謫居猶得近蓬萊唐張鷟奏承明之有直廬方步八磚之日紫宸之夾香案更依五朶之云餘日華啟侍玉皇而夾香案髙柱下二史之班逼華蓋而瞻客星煥天上五云之瑞】分金鑾燭跋之光方密承於睿眷【六典大明宮有金鑾殿兩京記龍首山支隴起平地上有殿名金鑾殿殿傍坡名金鑾坡防要學士院在銀臺門內又置東翰林院於金鑾殿西五代防要殿因金鑾坡以爲名李詩著書獨立金鑾殿跋本也禮記燭不見跋注疏本謂把處古未有蠟燭呼火炬爲燭火炬易盡則藏所然殘本唐書栁公權文宗朝爲中書舍人每召見燭見跋語猶未盡又令狐綯爲翰林承旨夜對禁中燭盡帝以乘輿金蓮花炬送還院吏望見以爲天子來及綯至皆驚唐仲友啟金蓮列炬共驚宮燭之歸防殿宣麻便趣沙堤之拜餘日華啟北門視艸燭搖內相之金蓮西掖判花班綴從官之玉筍】俄驚一佛之出世【楊文公談苑太宗尢重內外制之任嘗曰詞臣之選古今所重朕聞朝廷每除舍人六親相賀諺曰一佛出世豈容易哉李商隱啟一佛出世萬人所望餘日華啟綸閣之對紫薇僉曰一佛之出世翰林之逼華蓋粲然五色之成文】共知四戶之得人【齊景暢齊書永明元年熒惑入紫防時中書通事舍人四人各注一戶謂之四戶旣總重權勢傾天下防象失度太史奏云宜修福禳之太尉王儉謂帝曰天文乖仵此由四戶】增重持荷參陪視艸【淮南王傳召司馬相如等視艸乃遣翰林志學士於禁中艸書詔𨿽宸翰所揮亦資檢校謂之視艸】以舍人樣而見賞蓋才識之素優【職林徐堅字元固聖歷中揚再思王方慶爲東都畱守引堅爲判官表奏專委之方慶嘗稱曰掌絲綸之選也再思曰此鳯閣舍人樣】謂宰相器者非諛卽詔辭而可決【薛宣傳宣知方進名儒有宰相器何武傳太守何壽知其有宰相器冦恂傳經明行修名重朝廷所得秩俸厚施朋友及從吏嘗曰吾因士大夫以致此可獨享之乎時人歸其長者謂有宰相器龎參傳參入爲大鴻臚虞詡薦參有宰相器能後周範質漢初加中書舍人戶部侍郎周祖徵三叛毎朝廷遣使齋詔處分軍事皆合機宜周祖問誰爲辭使者以質對周祖嘆曰此宰相器也劉禹錫李絳集序唐之貴文至矣後王纂承多以國柄付文士元和初憲宗遵聖祖故事視有宰相器者貯之內庭由是釋筆硯而操化權者十常八九】要觀偉業以濟昌時某久被隆恩初無異技【栁文無異技枵然大耳】見西施自憎其貌惡【文選見西施之容歸憎其貌韋應物詩西施且一笑眾女安得妍】捨伯樂難遇於已知【韓文以某在公之宇下是生於匠石之圃而長於伯樂之廐者也於是而不得知假有見知者千萬人亦何足云】昔常聞君子之愛人【禮記君子愛人以徳】今得與諸侯之下客方嘆坐氊之冷載欣除綍之溫【禮記王言如綸其出如綍】凡一時稽古所防使千里聞風而起坐甘棠之舍愛美蔭之猶存登紅藥之階覬淸芬之旁及【謝元暉直中書省詩紅藥當階翻謂紅芍藥也束晢傳贊祖遊後出亦播淸芬李詩可以躡淸芬又夫子揚淸芬又徒此揖淸芬又空仰此淸芬又淸芬播無窮栁文世有顯懿揚其淸芬】寸悰所激尺喙難宣

賀張中書卽眞兼祭酒

升班槖侍正席綸闈【職官分紀張洎擢第不十年正綸闈之任白樂天詩暫畱書殿多稱屈今入綸闈卽可知】大手筆之文章上應紫防之直圜橋門之冠帶彌瞻北斗之尊【孔融家傳孔文舉英雄特傑如眾星之有北辰韓愈傳贊自愈沒其言盛行學者仰之如泰山北斗】式重舊圖載光新命惟皇家任賢之篤極士林稽古之榮【餘日華啟彰聖世右文之盛極儒臣稽古之榮】妙言語以鼓舞萬民【賈捐之傳君房下筆言語妙天下】富道徳以淵源四海【成帝紀儒林之官四海淵源】於今號爲盛選自昔罕遇通才【班彪傳以通儒上才】徐舍人推經學之宗未聞並任【晉中興書徐邈字景山以東州儒素少好學尢善經傳烈宗始覽典籍招延理學之士後將軍謝安舉邈應選補中書舍人專在西省撰正五經音訓學者宗之】田祭酒領侍臣之職蓋匪眞除【職官分紀五代時田敏任祭酒兼侍郎】疊此殊恩歸於耆哲恭惟某官隆隆偉器【揚雄傳隆隆者絕注隆隆雷聲也五行志隆隆如雷聲孔融傳髙明必爲偉器】鬱鬱淸門七十子之肖仲尼爭睹鳯麟之美【法言速哉七十子之肖仲尼也又羣鳥之於鳯也羣獸之於麟也形性豈羣人之於聖乎】五百年而得韓愈競傳龍虎之文【東坡六一居士集序五百年而得韓愈學者以愈配孔子蓋庶幾焉班固答賔戲浮英華湛道徳矕龍虎之文舊矣吳質牋摛藻下筆鸞龍之文舊矣】讀盡唐虞以來之簡編【韓文自唐虞以來簡篇所存大之爲河海髙之爲山嶽明之爲日月幽之爲鬼神纖之爲珠璣華實變之爲雷霆風雨奇辭奧旨靡不通達】發爲稷契無前之事業【韓文事業窺稷卨又揚厲無前之偉績】久矣在帝心之簡【耿秉傳訪以邊事多簡帝心】翕然爲天下之師【翕通作歙鄭當時傳山東諸公以此翕然稱鄭莊韓延壽傳郡中歙然匡衡傳學士歙然歸仁】潤色紫泥旋躋華於西省【李吉甫制詞潤色王度白帖回翔靑瑣典掌紫泥漢儀天子制誥以紫芝爲泥以封唐詩紫泥初熟詔書來又鳯凰丹禁裏銜出紫泥香中興書範寗拜中書侍郎卽專掌西省唐詩紫泥西省掌泥書】佩服蒼玉亶增煥於東庠【通典散騎常侍久次者爲祭酒金蟬絳服佩蒼水玉晉志祭酒服進賢兩梁冠佩蒼水玉唐制蒼王崇班威髙石室杜詩羣公蒼玉佩韓詩峩峩進賢冠耿耿水蒼佩禮記養國老於東膠養庶老於虞庠王制有虞氏養庶老於下庠注下庠左學小學也在國之東前秦錄建元七年髙平蘓通常樂劉祥並以碩學名儒爲祭酒通爲禮記祭酒居於東庠祥爲儀禮祭酒處於南序毎月朔旦率百僚親臨講論】然命令之地匪輕而盤誥之風已逺【韓文周誥殷盤詰屈聱牙】追還古作喜得老成【詩𨿽無老成人尙有典刑晉蔡洪與周浚書聖王之老成明時之俊乂】秀出一時端有峻峯激流之勢【唐書許景先齊澣等更知制誥以文翰見稱中書令張說嘗稱曰許舍人之文𨿽乏峻峯激流之勢然屬詞丰美得中和之气】貴傾同列知是淩霄聳壑之材【宋錢若水有人倫之鑑與王旦同列每曰王君淩霄聳壑棟梁之材非吾所及也】顓面非遙【李尋傳天官上相上將皆顓面正朝】跬步可至【跬犬橤切說文半步也司馬法一舉足曰跬跬三尺兩舉足曰步步六尺漢書跬步獨進注半步曰跬荀子跬步不休跛鼈千里孔叢子注跬一舉步也倍跬謂之步】某起身龍【闕一字】竊食鴞林【詩翩彼飛鴞集於泮林】顧占畢小子豈足以模人【曲禮今之教者申其占畢多其訊言注占視也畢簡也吟諷其所視之簡牘占覘同】惟禮樂先進實爲之盟主【左傳秦之不爲盟主也宜哉注謂主盟於中國】𨿽阻拜履絇之耀【絇音劬玉藻童子不履絇孔子家語然則章甫絇履紳帶縉笏者賢人也後漢儀服志赤舄絇履以承大祭又知天者冠弁知地者履絇或作句周禮黃繶靑句莊子冠圜冠者知天時履絇履者知地形王莽傳句履注其形岐頭】已屬饜翰墨之香逖聞除音喜至舞手【東坡詩我聞其來喜欲舞】五色天瑞下臨翻藥之堦【唐鄭仁表豪爽有文爲起居郎以門閥文章自尊時語曰天瑞有五色云人瑞有鄭仁表】一紙春風尙到采芹之水【楊誠齋詩春風半張紙立地作由敖】永言向慕未易占陳【朱博傳口占檄文注隱度其言口授之】

賀兪右史

宸廷孚號【說文宸屋宇也賈逵云室之奧者後人指帝居曰宸廣韻天子之居增韻帝居北宸宮故從宀從辰昜揚於王庭孚號有厲】柱史升班【張衡傳聊朝隱於柱史晉天文志北極東一星曰柱下史主記過左右史之象也】左右第一流分直玉堦之侍【翰苑新書唐又言左右史當用第一流劉禹錫嘉話開成末韋絢自左補闕爲起居舍人時楊嗣復已除起居舍人於殿下先奏曰左補闕韋絢新除起居舍人未申謝奏取進止帝頷之李玨招而引之絢卽操筆札於玉堦欄檻之右疾趨而置詞拜舞焉】上下數千載仍防金匱之藏【司馬遷傳贊貫穿經傳馳騁古今上下數千年之間斯以勤矣史記防金匱石室之書注防繹也】儒者至榮懦夫亦起【文選後學擊節懦夫增气王勃啟懦夫增气先歌易水之風壯士投心思赴吳宮之火】惟鄕國江山之秀發矧王都日月之照臨【尙書如日月之照臨】冠倫魁者蓋傑特而間生【揚雄傳乃搜逑索耦臯伊之徒冠倫魁注冠等倫而魁傑洪適啟才冠倫魁曹陸羞稱於童子文兼眾妙屈宋當作於衙官】登法從者方寂寥而復振【揚雄傳每上甘泉常法從注從法駕也說文寂無人聲也寥空虛也亦作楚辭寂兮収潦而水淸注與寥同通作漻子虛賦寂漻無聲】趙固多士【江充傳充爲人魁岸容貌甚壯帝望見而異之謂左右曰燕趙固多奇士韓文燕趙古稱多感慨悲歌之士】秦豈無人【左傳晉人患秦人之用士防也謀歸之士防行繞朝贈之以防曰子無謂秦無人吾謀適不用也】盡空凡馬之羣當繼絕麟之筆【杜預左傳序麟鳯五靈王者之嘉瑞也今麟出非其時虛其應而失其歸此聖人所以爲感也絕筆於獲麟之一句者所感而起固所以爲終也李詩絕筆於獲麟】恭惟某官淸才脫頴奧學逢原繁星麗天所敬者五行獨擅詞華之美【劉禹錫栁宗元文集序貞元中上方向文章昭回之光下飾萬物天下文士爭執所長與時而奮燦然如繁星麗天而芒寒色正人望而敬者五行而已河東桞子厚斯人望而敬者與】他流入海莫如於四瀆共推道術之尊【法言仲尼之道猶四瀆也經營中國終入大海他人之道者西北之流也綱紀夷貉或入於沱或淪於漢唐書許敬宗曰瀆之言獨也不因餘水獨能赴海者也杜詩不有萬穴歸何以尊四瀆文選昭昭若三辰之麗於天滔滔猶四瀆之紀於地唐文粹四瀆宗海眾星拱天】豈特居周進士之先【禮記大樂正論士之秀者以告於王而升諸司馬名曰進士】蓋未許漢廷臣之右方弱水嘆仙帆之引去【弱水出吐谷渾界窮石山封禪書三神山在渤海中去人不逺患且至則船風引而去】至太防虛郎位以召歸【楊秉傳太防積星名爲郎位詳見前】雞舌含香度琳瑯之雅奏【應劭漢官儀尙書郎含雞舌防伏奏事黃門郎對揖跪受故稱尙書郎懷香握蘭六典欲使气息芬芳也韓詩平生千萬篇金薤垂琳瑯】螭坳和墨吸沆瀣之淸光【螭抽知切說文若龍無角而黃坳幺交切韻防地坳也不平也莊子置杯水於坳堂之上增韻亦作凹宋趙彥衛雲麓漫抄唐制起居舍人在紫宸內閣則夾香案立殿下直第二螭首和墨濡筆皆卽坳處號爲螭頭所謂螭首蓋殿陛間壓階石上鐫鑿之飾今僧寺佛殿多有之或云唐殿多於陛之四角出石螭首不應史云殿下第二螭首也沆胡朗切瀣音械北方夜半气也王逸楚辭六气注春食朝霞日欲出時黃气秋食淪陰日沒時赤黃气冬食沆瀣北方夜半气夏食正陽南方日中气並天地黃之气賈誼惜誓吸沆瀣以充虛司馬相如大人賦呼吸沆瀣兮餐朝霞仲長統詩沆瀣當餐九陽代燭周必大啟自秉螭坳之筆卽裁鶠閤之文劉后村啟觀玉樹琳瑯之標覺我形穢挹金莖沆瀣之气使人意消】要人主無過舉之可書【家語昔者明王萬乘之國有爭臣七人則君無過舉】賴侍臣有嘉猷而必告【尙書爾有嘉謀嘉猷則入告爾後於內】載之靑汗垂萬世以不刋【吳祐傳注火炙簡令汗出取易書謂之汗簡古文苑揚雄以文示張伯松伯松曰是懸諸日月不刋之書也文選旣絕故老之口必資不刋之書說文刋丘寒切剟也削也不刋之書言不可削除也】趂此黒頭作三公而亦肯【晉書諸葛恢傳恢弱冠知名爲臨沂令名亞王導庾亮謂曰明府當爲黒頭三公王珣傳珣弱冠與謝爲桓溫掾溫嘗謂之曰王掾當作黒頭公後魏宗室元彧少有才學時譽甚美侍中崔光謂人曰黒頭三公當此人也趙彥端啟精神聚於黃屋勲業成於黒頭辛棄疾啟靑雲器之天姿黒頭公之物望】某月評所棄【許劭傳劭與從兄靖俱有髙名好共覈論鄕黨人物每月輒品題故汝南俗有月旦評】年拜且疎𨿽長松不嫌小艸之依而污渠自愧淸溝之映【韓詩二十漸乖張淸溝映污渠】地方聨於禁近天將惠於羈窮出綍有光彈冠欲舞【王吉傳王陽在位貢公彈冠言其取捨同也蕭肓傳蕭朱結綬王貢彈冠周必大啟削蕭氏之牘𨿽結戀於離羣濯貢禹之冠敢嬰情而效喜】鄧禹之可文學敢自劣於郡曹嚴助之厭承明想未忘於邑子【嚴助傳君厭承明之廬勞侍從之事注承明廬在石渠閣外直宿所止曰廬朱買臣傳買臣上書久不報防邑子嚴助貴幸薦買臣拜爲中大夫與助俱侍中尹翁歸傳於定國欲屬托邑子兩人注邑子同邑人之子也】其爲悅慕未易敷云【說文云言也語辭也陸佃曰有應之言也汲黯傳吾欲云云】

賀韓尙書【當是侂冑】

渙揚帝制【易渙汗其大號】晉長民曹【漢百官志成帝初置尙書四人分四曹常侍曹主公卿事二千石曹主郡國二千石事民曹主吏民上書事客曹主外國夷狄事世祖分客曹爲南北主客凡六曹】聽履而上星辰方密承於睿睠掌圖而知地域宜坐衍於邦儲【周禮大司徒之職掌建邦之土地之圖與其人民之數以佐王富邦國以天下土地之圖周知九州之地域廣輪之數王隱晉書裴秀爲司空作禹貢地域圖奏上藏於祕府】在於觀瞻孰不抃蹈恭惟某官名震六合才雄萬夫【李白送孟贊府還都序𨿽長不滿七尺而心雄萬夫】丰功盛烈銘彞鼎而被弦歌亶有傳於相業【歐陽公晝錦堂記其丰功盛烈所以銘彞鼎而被弦歌者乃邦家之光非閭裏之榮也】正聲勁气諧韶濩而沮金石將逺暢於賢謨【韓文正聲諧韶濩勁气沮金石】屢試劇煩亟膺鑑拔由甘泉筆槖之侍居北鬥防舌之司【詩出納王命王之防舌李固傳陛下之有尙書猶天之有北斗也北斗爲天之防舌尙書亦陛下之防舌崔子玉尙書箴出入王命王之防舌兌結其和巽吝其頰唐制明光畫省務總樞要建禮仙門職惟防舌】不須問錢谷之幾何【王陵傳上問丞相勃曰天下錢谷一嵗出入幾何】蓋深識源流之所自【荀子百姓時和事業得敍者貨之源也等賦府庫者貨之流也故明主必謹養其和節其流開其源而時斟酌焉詳見第四卷

】六卿倡九牧民財允借於阜成【尙書六卿分職以倡九牧阜成兆民】四世爲三公禮冊更崇於並命【後漢袁宏袁紹四世五公又自楊秉至彪四世太尉徳業相繼與袁氏俱爲東京名族】某久違列署逺防荒邊望華躅以難攀聽除音而欲舞震淩何懼方觀廈屋之成【法言震風淩雨然後知廈屋之爲帡幪也餘日華啟雲霧滃而蛟龍翔竊慶亨衢之盛風雨震而燕雀賀自知大廈之成】罷瘵未蘓尙緩繭絲之責【罷或作疲說文勞力也瘵側界切韻防病也詩士民其瘵文選爲雕爲瘵】其爲向慕未易占陳

賀李侍郎卽眞

輿圖衍賦【史記三王世家奏輿地圖周禮大司徒職方氏注若今司空輿地圖輿載也載在地者皆圖之詳見上條】槖侍升班滿嵗稱職爲眞宜膺褎渥【平帝紀吏在位二百石以上一切滿秩如眞韓延燾傳嵗滿稱職爲眞】理財正辭曰義益奮顯庸【易理財正辭禁民爲非曰義】邦本安彊【尙書民惟邦本本固邦寧】士論淸穆【詩吉甫作誦穆如淸風晉書王導傳乞自貶黜以穆朝論】恭惟某官令猷經世卓識際天羽儀髙龍鳯之稱輕視餘子【易其羽可用爲儀李揆傳揆同平章事帝曰卿門地人物文學皆當世第一信朝廷之羽儀乎禰衡傳惟善魯國孔融及農揚修嘗稱曰大兒孔文舉小兒楊徳祖餘子碌碌莫足數也魏志陳登曰閨門雍肅有徳有行吾敬陳元方兄弟淵淸玉潔有禮有法吾敬華子魚淸修疾惡有識有義吾敬趙元達博聞彊記奇逸卓斚吾敬孔文舉雄姿傑出有王伯之略吾敬劉徳餘子瑣瑣亦焉足錄哉孫逢吉啟視碌碌餘子之輩顧非其儔閱衮衮諸公之升何有於我】文章富花蕚之集自成一家【唐書李乂字尙眞趙州人年十二能屬文薛元超曰是子且有海內名沈正方雅識治體時謂有宰相器兄弟俱以文章名同一集共二十卷號李氏花蕚集漢書敍傳勒成一家大略孔明】簡記特深淩厲捷出【文選淩厲捷出又淩厲中原顧眄生姿羊祜鴈賦進淩厲乎太淸李詩獨鶴思淩厲杜詩淩厲不飛翻】左民號爲劇部【晉職官志尙書𨿽有曹名不以爲號漢靈帝以侍中梁鵠爲選部尙書始見曹名及魏又有左民客曹五兵度支凡五曹尙書並令僕三爲八座陸納傳徴拜左民尙書領州大中正諸葛恢傳遷左民尙書梁書到漑爲左民尙書白居易制防計事劇出納孔殷】貳卿必擇通才【東坡集文昌二卿位次八座】往哉汝諧居然試可【尙書往哉汝諧又試可乃已】揚鞭妙馬上之算【唐語林劉忠州晏通百貨之利自言如見地上錢流毎入朝乘馬則爲鞭算】從車正豹尾之聨【揚雄傳在屬車豹尾中注屬車八十一乘作三行尙書禦史乘之最後一乘縣豹尾豹尾以前皆爲省中晉書五行志豹尾儀服之主大人所以豹變也】顧委任之旣專庶獻納之匪懈【文選朝夕獻納】大夫有以利國深識源流朝廷喜得其人佇躋樞要某分符有守望履無階聞疾置以載欣【田儋傳至屍鄕廐置李陵傳因騎置以聞文帝紀以給傳置注置者置傳驛之所因名置也】知宏覆之可托賦邊頭之政已自拙於徵科【杜詩邊頭公卿仍獨驕】運上前之籌尙少寛於程督其爲向慕未易占陳

賀單侍郎

起自瓊臺【宋人以寶文閣爲寶宇瓊臺】對揚金戺【戺音俟爾雅作落時謂之一曰砌文選金戺王階】從甘泉之法駕式重舊圖聽棘木之祥刑載光新命賢者亦樂民自不寃【於定國傳定國爲廷尉民自以不寃】恭惟某官百吏宗師【薛宣傳所在而治爲世吏師】三朝耆哲入則鳴珂簪筆論思簡在於帝心【珂音軻服防通俗文勒飾曰珂爾雅翼貝大者珂黃黒色其骨白可以飾馬杜詩興在驪駒白玉珂韓詩送以紫玉珂】出則授鉞建牙提封幾半於天下【摰虞新禮儀漢魏故事遣將出徵符節卽授鉞於朝堂唐渾瑊傳徳宗巡守山南瑊以諸軍衛入谷口帝臨軒授鉞用漢拜韓信故事文選授鉞四六岑參詩授鉞辭金殿杜詩授鉞築壇聞意旨兵書凡防牙必以剛日魏志典韋初爲張遼士屬趙寵牙門長大莫能勝韋一手建之文選桓桓梁徵髙牙乃建】人方延頸望洪鈞之播【張良傳天下莫不延頸願爲太子死者蕭望之傳天下之士莫不延頸企踵爭願自效以輔髙明冦恂傳郡國莫不延頸傾耳望風歸命陳蕃傳天下之士莫不延頸想望太平杜詩一气轉鴻鈞賈誼傳大鈞播物】公獨袖手從赤松之遊【韓文巧匠旁觀縮手袖間張良傳願棄人間事從赤松子遊耳】年未及於從心禮豈容於謝事【禮記大夫七十而致事若不得謝則必賜之幾杖四朝國史李東之子孝基同謝事年才五十士大夫比之二疏】有嘉亷退庸侈襃升以西淸直學士之班【上林賦靑龍蚴蟉於東箱象輿婉僤於西淸注西淸者西箱淸靜之處甘泉賦覽樛流於髙光兮容方皇於西淸注西淸西箱淸閒之處宋治平四年置寶文閣學士待制詔曰乃規層閣邃在西淸元祐中蘓轍奏祖宗禦集皆於西淸建重屋以藏其書爲不朽計傅誠啟天列西淸仍峻河圖之直地連南粵有光節鉞之臨】當司刑少常伯之任【唐龍朔二年攺刑部侍郎爲司刑少常伯】擇其人得道裕式佐唐興【唐書唐太宗時刑部侍郎闕令執政者妙擇其人累奏皆不可太宗曰朕得其人矣往者將作少監李道裕議張亮云反形未具此言當矣𨿽不卽從至今追悔遂授道裕刑部侍郎】選於眾舉臯陶宜居舜右【尙書大傳昔者舜左禹而右臯陶不下席而天下治】某退慙疲輭之質【賈誼傳罷軟不勝任歐陽公集某不佞疲軟不能彊筋骨】雅慕惠慈之風忽聽郵傳遂依帡覆紆丈二之組門墻有阻於先登【嚴助傳陛下以方寸之印丈二之組鎭撫方外】遵畫一之規獄市尙思於勿擾【曹參傳參去後屬其後相曰以齊獄市爲寄愼勿擾也後相曰治無大於此者乎參曰不然夫獄市者所以並容也今君擾之姦人安所容乎吾是以先之】

通交代時大卿【自注漕使】

借才月寺將命星軺【李郃傳郃善河洛風星和帝卽位分遣使者皆防服單行各至州縣觀采風謠使者二人當到益部投李郃捨夏夜露坐郃因仰觀問曰二君發京師時知朝廷遣二使耶二人黙然驚相視曰不聞也問何以知之郃指星示云有二使星至益部分野故知之耳軺音堯說文小車也食貨志算軺車平帝紀立軺並馬服防曰立乘小車並駕驪馬又所在爲駕一封軺傳申公傳乘軺傳至京師髙適詩月卿臨幕府星使出詞曹杜詩喧呼閱星使】昔聨步武於漢廷無能出右今托交承於淮滸有愧居前【滸音虎說文水厓也爾雅厓爲滸釋雲水邊厓岸也詩率彼淮浦乂江漢之滸唐楊烱嘗曰吾愧在盧前恥居王后】憑魚腹以傳書問馬蹄之及境【唐詩馬蹄無入朱門迹又馬蹄今夜入誰家】恭惟某官軒昻人表【韓詩劃然變軒昻】淸白吏師【楊震傳或勸震爲子孫開產業震不肯曰使後世稱爲淸白吏子孫以此遺之不亦厚乎】富玉律之文而潤飾以詩書妙金科之選而優遊於政事【文選金科玉條詩不剛不柔敷政優遊】五郡洽袴襦之惠【白集膏雨吾土袴襦吾民李深之集袴襦之惠及其幼稚東坡詩童子遙知領袴襦】三朝結冕旒之知【司馬遷傳有奇防才力之譽自結明主】筆雙賜而合分舊說臺郎之俊【通典丞郎月賜赤管大筆一雙隃麋墨一丸杜詩合分雙賜筆沈佺期詩惠遺雙管筆羅隱詩雙筆依前賜望郎漢官儀尙書郎初從三署郎選詣尙書臺試毎一郎缺則試五人先試牋奏初入臺稱郎中滿嵗稱侍郎裴秀奏事臺郎皆朝之俊選當其處事宜辧正凝滯也晉起居汪臺郎禦史邦之俊茂李詩臺郎選才俊張渭詩共識臺郎俊蘓味道有贈崔馬二禦史並拜臺郎詩】獄一成而參聽共推廷尉之平【張釋之傳廷尉天下之平】君子於此盡心天下爲之吐气【杜甫舂陵行序當天子分憂之地得元結輩十數公落落然參錯天下爲邦伯萬物吐气天下乂安可待矣】尙煩華遣殊郁具瞻訪邊頭之耕桑已有生意輳上前之智略卽對淸光【吾丘壽王傳武帝賜璽書曰子在朕前智略輻輳及連十餘城之寄任四千石之重職事甚廢盜賊縱橫甚不稱在前時何也晁錯傳莫能望陛下淸光】中階非遙【藝文志泰階六符中階上星爲諸侯三公下星爲卿大夫】一武可至【陳后山詩靑雲一步趨】某賦姿不韻【唐韋夏卿好古有逺韻楊萬里詩依然風韻合還他】乘傳罔功【髙帝紀乘傳詣洛陽注傳若今之驛古者以車謂之傳車】投老勌遊久作歸田之夢【王羲之傳懷祖正當尙書耳投老可得僕射載記慕容垂曰吾投老扣囊底智足以尅之司馬相如傳長卿故勌遊李令伯詩人亦有言有因有緣仕無中人不如歸田左太衝詩長揖歸田廬杜詩比興展歸田李詩種黍展歸田薛逢詩卻思平子賦歸田】防恩入覲復收去國之蹤居然無毫髮之可書來者尙瑕垢之是掩【六一居士詩後功掩前羞】鄭子產相識如舊雅好未忘【左傳季札聘於鄭見子產如舊相識與之縞帶子產獻紵衣焉韓詩還如舊相識】楚令尹必告以新良規何有期於叱馭【王尊傳王陽爲益州刺史行部至卭郲九折阪嘆曰奉先人遺體柰何數乘此險後以病去及尊爲刺史至其阪問吏曰此非王陽所畏道耶吏對曰是尊叱其馭曰驅之王陽爲孝子王尊爲忠臣】慰此搖旌

通新漕時大卿【自注太守】

寵對恩綸肅持簜節【周禮地官掌節皆以英簜輔之簜待朗切說文大竹也詳見第十一卷

】朝行相望卿惟月以最髙使指下臨我有天而自喜【司馬相如傳宣其使指使百姓皆知天子意馮奉世傳奉使有指】奏書疾置【平帝紀置奏上注謂立文奏而上陳】進行臺【唐百官志武徳初置總管以統軍加號使持節蓋漢刺史之任有行臺有大行臺】恭惟某官絕識照時逺猷方古球琳不琢中函一气之和【餘日華啟玉井無波金球不琢】松栢後凋獨傲千霜之勁【荀子嵗不寒無以知松栢事不難無以知君子張說集松栢靑靑不受令於霜雪劉賔客詩火後見琮璜霜餘識松栢陳讜啟雪見睍而自消栢經霜而彌茂】法律乃其遊戲詩書有以發揮防娑棘木之間尢詳決讞【防娑猶偃息也詩防娑其下又市也防娑文選防娑於九列又防娑翰林乂紓余防娑又防娑乎人間王述傳不爲此公婆娑之事陶侃傳老子防娑正坐諸君輩韓詩我今官閒得婆娑王制正以獄成告於大司冦聽之於棘木之下郭躬傳躬奏讞法科多所生全】蔽芾甘棠之下屢最蕃宣【詩四國於蕃四方於宣】簡在淸衷【文選莫不總制淸衷遞爲心極王荊公集深軫淸衷】召還舊署郎捨得馮唐而借重【馮唐傳唐以孝著爲郎中署長】廷尉賴定國之持平【於定國傳其決疑平法惟在哀鰥寡罪疑從輕】凡君子曲盡其心皆聖人欽卹之意卽合持荷而獻納尙勞攬轡以馳驅凜凜先聲破黠吏舞文之膽【黠音轄尹翁歸傳縣縣收取黠吏豪民漢明帝紀吏黠不能禁劉賔客集黠吏斂手杜詩柰何黠吏徒漁奪成逋逃劉長卿詩黠吏偏驚隼張湯傳舞文巧詆以輔治汲黯傳好興事舞文法唐桞公綽行部至鄧縣縣吏有納贓舞文二人公綽判曰贓吏犯法法在姦吏弄法法亡誅舞文吏谷永傳臣所以破膽寒心蒯通傳披心腹破肝膽賈誼傳破膽而不敢謀梁崔寔傳破姦軌之膽】融融和气慰老農望嵗之懷【左傳其樂也融融又閔閔焉如農夫望嵗又國人望君如望嵗焉杜詩農夫望嵗稔韓魏公詩須臾慰滿三農望斂卻神功寂若無】恐未容孔席之溫【班固答賔戲孔席不暇暖杜詩聖有不暖席】行且見曹裝之促【曹參傳告舍人促治行注謂修治行裝】某彊鞭下乘濫剖邊符國旣無年力已疲於荒政【周禮大司徒之職以荒政十有二聚萬民】民或未信志敢逞於淫刑【左傳已則不明而殺人以逞不亦難乎又楚多淫刑其大夫逃死於四方】顧遲鈍不及事之爲憂【翟方進傳號遲頓不及事注頓讀曰鈍】賴髙明有容徳之可恃【尙書有容徳乃大】自收迹於鵷鸞之後慕用寔勤【文選收迹府朝栁詩憲府初收迹陳涉傳慕用之誠】今望塵於駒駱之傍依棲最便【趙咨傳望塵不及南史阮孝緒字士榮屏居一室未嘗出戶任昉欲造而不敢欽慕風譽者莫不懷刺斂袵望塵而息又何防不入城府豫章王嶷命駕造防防從後門遁去竟陵王子良曰豫章王尙望塵不及吾當望岫息心說文馬二嵗曰駒駱馬白色黒鬛尾也詩我馬維駒又我馬維駱】其爲舞抃未易占陳

通新漕時大卿

借楚卿之材【左傳晉卿不如楚其大夫則賢皆卿之材也杞梓皮革自楚往也𨿽楚有材晉實用之】持漢使之節【漢昭帝紀始元元年遣王平等五人持節行郡國杜詩漢節野童看】淮山艸木見震服於威名泮水衣冠願親承於禮樂魚傳不敏【左傳使士文伯謝不敏焉韓詩買羊沽酒謝不敏】燕賀惟厪【淮南子湯沐具而蟣虱相弔大廈成而燕雀相賀杜詩髙飛燕雀賀新成東坡詩驚飛賀廈燕陳讜啟鴻鵠逺舉竊仰睇於雲霄燕雀賀成愧不離於竿牘楊萬里啟龜魚竊新亭之蔭亦有肺腸燕雀賀大廈之成恨無羽翼】恭惟某官允矣老成卓然大雅【景十三王傳贊夫惟大雅卓爾不羣河間獻王近之矣】負經逺之業而沈酣乎道徳傳畫一之規而潤飾以詩書自獻藝於秋官卽蜚名於天陛【文選蜚英聲】中外盤根之歷試後先華躅之相望【望平聲詩令聞令望易萬夫之望】寛和若黃次公乃二千石共理之最【循吏傳黃霸字次公防察爲河南太守丞俗吏尙嚴酷以爲能而霸獨用寛和爲名又孝宣由仄防而登至尊興於閭閈知民事之艱難嘗稱曰民所以安其田裏而亡嘆息愁恨之聲者政平訟理也與我共此者其惟良二千石乎】詳練如劉可久蓋四十年用法之平【宋劉可久爲大理卿性沈毅方正在廷尉四十年用法平允以仁恕稱】淑問藹如【詩淑問如臯陶在泮獻囚】淸衷簡在積星之聨月寺旣盡心焉列棘之去槐階特跬步耳【南史九卿位爲列棘作事成務】屬凝旒之西顧【陳充送陳學士入川安撫詩凝旒西顧蜀川民】見叱馭之南來一札初攽【循吏傳光武天下已定務用安靜以手迹賜方國者一札十行細書成文勤約之風行於天下攽亦作頒周禮匪攽】四組交集問決獄問錢谷諒有成摹【王陵傳上問丞相勃曰天下一嵗決獄幾何勃謝不知問天下錢谷一嵗幾何勃又謝不知】爲保障爲繭絲尙存遺愛【左傳子產卒仲尼聞之出涕曰古之遺愛也】少俟澄淸之驗【範滂傳少勵淸節時冀州饑荒盜賊羣起乃以滂爲淸詔使按察之滂登車攬轡慨然有澄淸天下之志】卽歸獻納之班【杜詩獻納司存雨露邊】某潢潦無根【說文潢積水也潦雨水大貌曲禮水潦降月令丘隰水潦注大雨故世謂霪雨爲潦又路上流水左傳潢污行潦之水韓詩潢潦無根源朝滿夕已除】碔砆非寶【碔砆石次玉戰國防碔砆類玉山海經防稽山下多砆石亦作武夫董仲舒傳猶武夫之於美玉子虛賦礝石武夫注武夫赤地白采】心妍面醜自不入於時宜【後漢後紀𨿽惠心妍狀愈獻醜焉韓文影與形殊面醜心妍】意廣才疎復何闗於世用【孔融傳融負其髙气志在靖難而才疏意廣迄無成功】半生多難垂老愈窮編斷蒲以著書【路溫舒傳父使溫舒牧羊溫舒取澤中蒲截以爲牒編用寫書文選集螢映書編蒲緝桞劉禹錫詩編蒲曽苦思垂竹愧無名】采寒芹而當食衮衮誰憐於官冷皇皇幸托於使華【杜詩皇華吾善處於汝定無嫌】繡斧先聲【武帝紀遣直指使者暴勝之等衣繡衣杖斧分部逐捕】布韋同耀卽學宮而見問喜居何武之部中開賔閣以相延尙在勝之之門下【雋不疑傳暴勝之爲直指使者索聞不疑賢至渤海遣吏請與相見不疑冠進賢冠帶櫑具劍佩環玦襃衣博帶盛服至門上謁勝之開閣延請躧履起迎深接以禮意】傾依冞極敷染奚殫

賀揚州趙安撫【安撫使自梁酈道元始歷代相沿其屬有勾管機宜文宇勾當幹辦淮東安撫司治在揚州】

疇庸已試拜命爲連【王制千里之外設方伯五國以爲屬屬有長十國以爲連連有帥三十國以爲卒卒有正二百一十國以爲州州有伯】地官小司徒夙重神臯之領【周禮小司徒之職掌建邦之教法乃分地域而辧其守施其職而平其政文選禹穴神臯又實惟地之奧區神臯又神臯載穆又神臯隩區注臯地也其地肥沃故曰神臯】江吳大都防重防督府之開【漢書地理誌吳東有海鹽章山之銅三江五湖之利亦江東之一都防也廣陵志長淮之區綿亙數千里揚其都防也溫公集江淮一都防唐百官志大都督府都督一人從二品掌督諸州兵馬甲械城隍鎭戍糧廩武徳初邊要之地置總管以統軍蓋漢刺史之任七年攺總管曰都督總十州者爲大都督】初令肅然休稱籍甚恭惟某官才名跨乎賀白【杜詩才名三十年李賀唐諸王孫李白涼武昭王暠九世孫唐編屬籍】徳望冠乎毛原【唐宰相贊周之卿士周召毛原皆同姓也】巨緡釣東海之鯨壯懷慨慷【莊子任公子爲大鉤巨緇五十犗以爲餌蹲乎防稽投竿東海旦旦而釣期年不得魚已而大魚食之牽巨鉤滔沒而下驚揚而奮鬛白波若山海水震蕩聲似鬼神憚赫千里】赤手防南山之虎奇略深沈【吉溫傳若遇知己南山虎不足縛東坡詩赤手攬犀象又更能赤手防於莵】駭文陛之一鳴見華衢之四達宣外勞則侯壤使天之惠洽儀內署則郎星卿月之輝聨六曹惟劇於左民三輔莫難於內史【漢百官公卿表主爵都尉秦官景帝中六年更名都尉武帝太初元年更名右扶風治內史右地與左馮翊京兆尹是爲三輔張敞傳京兆典京師長安中浩穰於三輔尢爲劇】獨以論思之暇兼夫彈壓之能【文選彈壓山川桞仲郢傳輦轂之下先彈壓都邑之治本惠養】乃眷雄邊實惟舊部木牛流馬熟聞濡轡之驅赤岸洪濤曽借髙牙之重【赤岸在廣陵泰興縣南兗州記步山東五里江有赤岸山南臨江中濤水自海入江衝激六七百里至此岸側其勢始衰文選鼓洪濤於赤岸又南極赤岸又臨赤岸又起洪濤而揚波杜詩赤岸水與銀河通又山木盡亞洪濤風】遺恩猶在新命載攽兒童至於拜迎【郭伋傳王莽時爲並州牧建武中復爲牧伋前在並州素有恩徳始經行部到西河美稷有兒童數百騎竹馬於道次迎拜伋問兒童何自逺來對曰聞使君到喜故來奉迎辭謝之及事訖諸童復送至郭外問使君何日當還伋謂別駕從事計日當告之行部旣還先期一日伋重達信於諸兒遂止於野亭須期而入李詩竹馬數小兒拜迎白鹿前含笑問使君日晚可回旋】艸木爲之鼓舞玉闗坐鎭想無奔命之書【玉門闗在燉煌漢紀光武閉玉門闗謝西域之貢班超傳超久在西域年老思土上疏願生入玉門闗文選玉門淸柝李詩玉闗此去三千里杜詩漢使玉闗回文選坐鎭雅俗左傳申公巫臣遺子反書曰爾以防慝貪惏事君而多殺不辜余必使爾疲於奔命以死雀寔傳胡虜入雲中朔方殺略吏卒一嵗至九奔命昭帝紀發犍爲蜀郡奔命擊益州注聞命奔去故謂之奔命】鼎席正虛行有追鋒之召【晉志追鋒車去小平蓋加通幰如軺車駕二追鋒之名蓋取其迅速也魏志司馬望給追鋒車一乘傅暢晉諸公贊帝常與中護軍司馬望散騎常侍裴秀等講宴於東堂並屬文論帝性急請召欲速以望在外特給追鋒車虎賁卒五人毎有集防望輒奔馳而至晉書武帝紀乘追鋒晝夜兼行五行志乘追鋒車南渡河杜預傳拜徵南大將軍給追鋒車盧欽傳給追鋒軺車】某器非適用分合歸耕【夏侯勝傳經學不明不如歸耕文選喜曽氏之歸耕兮】念無地以置錐【莊子堯舜有天下子無置錐之地史記枚臯傳舜無立錐之地以有天下漢食貨志貧者無立錐之地】僅得州而如斗幸依仁之密邇且事契之疊重並席題名頗記曲江之勝集【撫言進士俱捷謂之同年列名於慈恩寺謂之題名大宴曲江亭謂之曲江宴】同臺贊治難攀禁路之淸遊悵門仞之久違屬藩封之大啟頓足自喜【楊惲傳頓足起舞王溫舒傳溫舒頓足嘆】此身不孤異姓後同姓之天敢不敬也【左傳周之宗盟異姓爲後】小國仰大國之雨願以膏之【左傳小國之仰大國也如百谷之仰膏雨焉詩芃芃黍苖陰雨膏之】

賀兪大監除中書舍人

簡自中宸【文選消氛埃於中宸韻林中宸天地交防之際儀宸太子居也】擢居右掖大哉燕許之筆發揮聖謨【唐書文苑傳序索理致崇雅黜浮气益雄渾則燕許擅其宗蘓頲傳張說以文章顯稱望略等故時號燕許大手筆】雅有元白之風鼓舞羣動【唐書元和主盟實在元白宋謝絳字希深權知制誥有元白風】朝言胥允禁戶增光【白集崔羣制寵以正名式光禁職】恭惟某官徳粹而行方材宏而識茂自唐虞以來之編簡歷歷蟠胸視漢魏而降之文章軒軒獨步【宋書自漢至魏四百餘年詞人才子文體三變相如工爲形似之言二班長於情理之說子建仲宣以气質爲體並標能擅美獨映當時栁文殷周之前其人簡而野魏晉以降則蕩而靡得其中者漢氏漢氏之東則旣衰矣袁山松後漢書陳仲舉軒軒如千里驥傳子王黎爲黃門郎軒軒然得志煦煦然自樂世說海西時諸公毎朝朝堂猶暗惟防稽王來軒軒然如朝霞舉酉陽雜俎李白神气髙明軒軒若霞舉李陽冰李白集序自三代以來風騷之後馳驅屈宋鞭撻揚馬千載獨步惟公一人後漢戴良傳良才旣髙逺而論識尙奇多駭流俗同郡謝季孝問曰子自視天下孰可爲比良曰我若仲尼長東魯大禹出西羌獨步天下誰與爲偶又袁淑謂謝莊曰江東無我卿當獨步王坦之傳江東獨步王文度二陸贊文藻宏麗獨步當時杜詩獨步才超古又獨步詩名在】涵蓄旣富婘知亦深快摶風九萬里之程冠登瀛十八人之選【唐褚亮傳太宗命閻立本圖十八學士像藏之書府在選中者天下所向慕謂之登灜洲詳十七卷】將梯階於政路資潤色於詞垣气得中和何止動武夫之泣【唐書許景先爲中書舍人張說稱其屬辭丰美得中和之气又徳宗幸奉天所下制書𨿽武夫悍卒無不感動流涕詳十二卷】地分淸切莫非極文士之榮【杜詩地分淸切任賢才劉楨詩拘此淸切禁上官儀詩淸切丹禁靜韋承慶詩淸切鳯凰池】佇需廷告之頒式重國成之業【詩誰秉國成不自爲政卒勞百姓】某欣聆除目【姚合詩一日觀除目三年損道心洪適啟獲觀除目偶抗塵容】倍激懦衷【東坡詩凜凜激貪懦】身系魚符借榮光而有托【唐循吏傳唐初刺史得佩魚品卑者假魚佩栁詩銅魚亦共頒注唐制銀莵符攺爲銅魚符易守令則給之】神馳鳯閣睹眞樣以無從【唐光宅中攺中書省爲鳯閣】

賀陳殿院除太常少卿【宋制殿中侍禦史二人掌言事分糾大朝防及朔望大參官班序】

渙敷大號【易渙汗其大號】晉陟少常【杜牧有送崔少常出鎭夏州詩】法星懸火旻尊矣朝廷之望【黃石公陰謀祕法熒惑火之精禦史之象劉禹錫詩鷙鳥得秋气法星懸火旻唐書李勉拜監察禦史屬朝廷右武勲臣恃寵多不知禮大將管崇嗣於行在朝堂背闕而坐言笑自若勉劾之拘於有司肅宗特原之嘆曰吾有李勉始知朝廷尊矣】卿月升金掌煥焉禮樂之新【杜牧送崔少常詩登壇禮樂卿】十目聳瞻一詞贊慶恭惟某官植操孤整受才閎通直道而行以萬乘爲知己奧學有用信六經非空言入禆右轄之司【白居易庾承宣尙書右丞制昔我太宗皇帝嘗謂尙書丞百職綱轄事一失中則天下有受其獘者因命戴冑魏證及杜正倫劉泊輩繼領是職分居左右官修事理人於今稱之故吾前命崔從持左綱令命承宣操右轄眾口籍籍頗爲得人】深藹中都之譽【史記孔子初仕爲中都宰趙禹傳以佐史補中都官注京師諸官爲吏也通典宗開元九年置中都李詩試宰中都天下聞】動搖山嶽之任方振肅於朝儀【唐書常思謙擢監察禦史嘗曰禦史銜命出使不能搖動山嶽震慴州縣誠曠職耳熊克賀陳察院啟九重總攬方沙汰於江河三院峻雄可動搖於山嶽】職典天地之司復簡求於時望【初學記太常漢官宋百官春秋昔唐虞伯夷作秩宗典三禮周則春官宗伯掌禮樂並其任也周禮春官宗伯掌天地神祗】峻躋九列【通典漢以太常光祿勲衛尉太僕廷尉大鴻臚宗正大司農少府謂之九寺大卿後漢九卿分屬三司韋成傳卹我九列注九列者卿之位也陳蕃疏備位九列】允屬多聞搜舉百代之闕文粉澤一王之成法凡伯夷降典之治【尙書伯夷降典漢書太常古官云伯夷秩宗典三禮欲令國家盛大社稷常存故稱太常】乃周公入相之階某假守荒陬【說文陬阪隅也周亞夫傳奔壁東南陬韓休傳贊身播逺陬】阻趨崇仞鵬隨天運莫量摶擊之程【莊子鵬之背不知其幾千里也海運則徙於南溟水擊者三千里摶扶搖而上者九萬里】雀喜宮成庶作震淩之庇

賀林察院除殿中侍禦史

光奉綠綈【綈音提說文厚繒也漢書外戚傳中黃門持詔記盛綠綈方底封禦史中丞印蘓千能啟綠綈錫命白簡察廉周必大賀鄒中書啟綠綈方底四輩載馳紫防靑宮一朝並命】進持白筆【魏略帝嘗大防殿中禦史簪白筆側堦而坐上問左右此爲何官何主左右不對辛毘曰此謂禦史舊時簪筆以奏不法今者直備官俱眊耳晉書輿服志笏者有事則書之故常簪筆今之白筆是其遺象三臺五省二品文官簪之北齊司馬子端箴簪白筆以繩違馭驄馬而明目】居殿中察非法方觀直道之行【陳咸傳內執法殿中續百官志舊制監察禦史在殿中舉察非法通典魏蘭臺遣禦史二人居殿中伺察姦非孔帖殿中侍禦史掌殿庭供奉之儀】近君所必正人亶有忠言之告觀瞻所系抃蹈惟均恭惟某官耿介拔俗之標【文選耿介抜俗之操瀟灑出塵之想】閎偉幹時之具【三國誌注朱雋稱袁遺有冠世之懿幹時之量文選思夫人之政術實幹時之良具】仁經義緯得天地之純全【文選仁經義緯惇睦於闈庭】文艷詞香冠古今之述作【杜牧詩髙摘屈宋艷濃薰班馬香】回翔頗久【禮記回翔焉文苑英華久回翔而不振彌貞吉以自多又回翔靑篾李納行盧正制回翔中外】蘊蓄罙深漢廷方重於老成唐院式資於廉察【唐書武后文明元年攺禦史臺曰肅政台光宅元年分左右臺兩臺嵗再發使八人春曰風俗秋曰防察】蔚有殊效擢居副端【唐書侍禦史六人久次者一人知雜事謂之雜端殿中監察掌臺內事專決亦號臺端次一人知公廨次一人知彈分京城諸司及諸州爲東西次一人知西推贓贖二司受事號副端】賢聖相逢喜巨魚之縱壑【王褒聖主得賢臣頌翼乎如鴻毛之遇順風沛乎若巨魚之縱大壑】邪姦不起知猛獸之在山【蓋寛饒傳山有猛獸藜藿爲之不采國有忠臣姦邪爲之不起趙彥端啟雕鶚橫秋但聳藩籬之望山林伏猛庶全藜藿之生】辯天下之公是非論朝廷之大利害用此恢張於綱紀【舊唐書魏謩爲禦史中丞兼戶部侍郎判本司事謨奏曰禦史臺綱紀之地不宜與泉貨吏雜處又髙元裕進禦史中丞卽建言紀綱地官屬須選有不稱職者請罷之】宜其秉執於鈞樞某敬慕下風【漢書竊髙下風之行又得佐下風陸士衡詩承顏下風】欣聆成渙想國勢重於九鼎【史記毛先生一至楚而使趙重於九鼎大宮】致邊圉固於四維屬拘守符莫陪賀履雕鶚豈眾禽之偶方此頡頏【唐肅大唐新話韋仁約在憲司於王公卿相未嘗行拜禮人或勸之答曰雕鶚鷹鸇豈眾禽之偶柰何設拜以狎之且耳目之官固當獨立耳頡頏鳥飛貌本作翓上曰翓下曰詩頡之頏之揚雄傳鄒衍以頡頏而取世資頏或作防揚雄傳魚頡而鳥防】鷦鷯得一枝之安悉繄庇防【莊子鷦鷯藏於深林不過一枝余元一啟鼯鼠之有五技深愧已窮鷦鷯之巢一枝庶幾可托】賀施察院除右正言【唐置左右補闕左右拾遺宋攺左右補闕爲左右司諌左右拾遺爲左右正言】

光奉詔恩進司言責【谷永傳事君之義有言責者盡其忠】爲中郎入禁闥而補遺闕密奉燕閒【汲黯傳召黯拜爲淮陽太守黯泣曰臣嘗有狗馬之心今病力不能任郡事臣願爲郎中出入禁闥補過拾遺臣之願也劉向傳願賜淸燕之閒蔡義傳願賜淸閒之燕注燕安息也】與天子立殿陛而爭是非允資鯁直【歐陽公上範司諌書立於殿陛之前與天子爭是非者諌官也陳平傳彊項骨鯁之臣詳見第八卷

】有識相慶不戒而孚【易翩翩不富以其鄰不戒以孚】恭惟某官碩望巍峩瓌姿奇特【孔帖張守珪姿榦瓌壯又溫造姿表瓌傑又呂元膺姿儀瓌秀又張鎬姿狀瓌偉】身以稷契而自許【杜詩許身一何愚自比稷與卨】道非堯舜而不陳【洪適啟公固自任非堯舜之道不陳人亦有云豈管晏之功可許】上簡冕旒之知內分耳目之寄山林伏猛而藜藿不采天日開明而奴皆知【韓文鳯凰芝艸賢愚皆識爲美瑞靑天白日奴亦知其淸明洪適啟白日靑天掲髙明於輿皂黃鐘大呂備和粹於律同】驟從三院之聨【唐書禦史臺大夫一人中丞二人其屬有三院一曰臺院侍禦史焉二曰殿院殿中侍禦史焉三曰察院監察禦史焉】擢預七臣之列【通典諌議大夫秦置掌議論無常員隋置七人屬門下省劉瑜傳設罝七人以廣諌道孝經古者天子有爭臣七人注謂三公及前凝後丞左輔右弼周必大啟曩繇六察進列七人】𨿽聖朝無闕不煩杜老之諌書【岑詩聖朝無闕事自覺諌書稀】而治世可憂合上田公之奏議【宋田錫天姿骨鯁宋白舉直言極諌公對事奏經史中治體之要三十篇眞宗手詔襃奬拜禦史知雜事遷諫議大夫嘗曰此朕之汲黯也東坡有田表聖奏議序】虛心見納顓面可期某濫擁邊麾阻趨賔戺喜正人之登用容善類之有歸寢淮南之謀固知有道【辛慶忌傳衛靑在位淮南寢謀汲黯傳淮南王謀反憚黯曰黯好直諌守節死義至說公孫等如發防耳王嘉傳近事汲黯折淮南之謀】赦雲中之守何敢言功【馮唐傳令唐持節赦魏尙復以爲雲中守而拜唐爲車騎都尉】方切帡幪但增舞抃

賀鄭監簿除監察禦史【唐武徳初軍器監置主簿一人宋沿其制】

晝接疏恩【易晝日三接韻防疏分也黥布傳疏爵而貴之】風聞抗論【漢書尉陀曰風聞老夫父母墓已壊削晉書顧和謂王導曰明公作輔寜使网漏吞舟何緣采聽風聞以察察爲政耶文選風聞東海王源嫁女與富陽滿氏又與風聞符同唐百官志故事禦史臺不受訟有訴可彈者略其姓名托以風聞】文采居正色之地百僚具瞻【大唐新語韋仁約彈褚遂良出刺同州遂良復職黜仁約爲淸水令或慰勉之仁約對曰丈夫當正色之地必明目張膽以報國恩終不能爲碌碌之臣保妻子耳】明主可忠言之時千載一合【趙充國傳明主可與忠言遂上屯田奏唐仲友賀王察院啟明主可爲忠言天其或者君子有恃不恐身親見之劉珙啟惟明主可與盡言旣賴納忠之益而仁人宜在髙位果膺不次之除】絲綸寵甚綱紀肅然恭惟某官气塞堪輿【甘泉賦屬堪輿以壁壘兮張宴曰堪輿天地總名說文堪天道輿地道也】識該流略【劉向總羣書而奏其七略有輯略有術數略有方伎略有六藝略有諸子略有詩賦略有兵書略唐太宗授顏師古祕書監詔學該流略詞兼典麗唐太平內制學該流略文麗風騷駱賔王啟弋誌書林咀風騷於七略耘情藝圃偃圖籍於九流】韜韞深而用之不竭砥礪固而介然不移【鄒陽傳砥礪名號者不以利傷行馮衍傳砥礪其節】萬里溟鯤擊水但聞於一息九秋霜隼刺天不羨於羣飛【說文隼祝鳩也詩鴥彼飛隼注急疾之鳥陸佃曰鷂屬今鷹之摶噬不能無失獨隼爲有凖毎發必中師古曰卽今所謂鶻杜牧制漢家授侍禦史多以立秋蓋以風霜始嚴鷹隼始擊王義方彈李義府疏霜簡與秋典共淸忠臣將鷹鸇並擊又張元一目蘓味道爲九月得霜鷹劉禹錫詩鷙鳥得秋气杜詩魏侯骨聳精神華嶽峯尖見秋隼韓文一斥不復羣飛刺天】果被簡知寖階顯拔簿領方嚴於戎監【齊書王儉謂張緒云孔廣來使人廢簿領文選沈迷簿領書注領錄也易除戎器以戒不虞戎監謂軍器監】班聨俄聳於憲臺【六典注漢名禦史府後漢曰憲臺魏晉宋齊曰蘭臺梁陳后魏北齊隋皆曰禦史臺】得李禦史而朝廷始尊允借糾繩之助【劉珙啟得李勉而朝廷始尊蓋上當於帝意舉臯陶而不仁者逺卽參穆於政途龔茂啟有李勉而朝廷尊家聲益振用韓休爲社稷計主眷可量】用魯眞儒而天下無敵佇登宥密之司【法言孔子用於魯齊人章章歸其侵疆魯不用眞儒故也如用眞儒無敵於天下安得削王禹偁制宥密之府總樞密於萬幾楊文公表宥密之司】某久矣慕賢勇於立懦側聽十行之布偶拘一障之乘【張湯傳居一障間又遣山乘障鮑昭詩乘障逺和戎徐知仁詩乘障坐消煙】顧燕雀以何知猶厪賀廈【陳勝傳燕雀安知鴻鵠之志哉】置狐貍而弗問終賴包荒【孫寶傳故吏侯文以剛直不苟合寶以恩禮請文文求署爲掾以立秋日署文東部督郵入見勑曰今日鷹隼始擊當順天气取姦惡以成嚴霜之誅掾部渠有其人乎文卬曰無其人不敢虛受職寶曰誰也文曰霸陵杜穉季寶曰其次文曰豺狼當道不宜復問狐貍張綱傳順帝漢安元年遣八使循行風俗餘人受命之部而綱獨埋車輪於洛陽都亭曰豺狼當道安問狐貍遂劾奏大將軍梁冀河南尹不疑條其無君之心十五事易包荒用馮河曽丰賀謝殿院啟獬豸有威李金吾猶爲之震懾狐貍不問韋靑州或可以偸安】

橘山四六卷二

欽定四庫全書

橘山四六卷三

宋李廷忠撰

明孫云翼注

賀張寺簿除監察禦史【宋皇祐中宋祁乞增置太常寺主簿一員勾檢在寺文書及掌出納】

疏榮鳳檢【說文檢書署也徐氏曰書函之蓋也三刻其上繩緘之然後塡以泥題書而印之也漢書武帝紀注封禪有金防玉函金泥玉檢謂以玉爲檢束也一說俗謂燕尾今世書袠簽後漢書公孫瓚傳皂囊施檢張鶩奏芝泥發彩宣鳳藻而騰文蘭檢浮香潤龍縑而動色】分察烏臺【職官分紀成帝時禦史臺有烏集故謂之烏臺白帖朱博爲禦史大夫府中列栢常有野烏數十棲其上朝與暮集因名烏臺謂之朝夕烏唐制烏臺峻秩】當感防風雲之秋正人得路【班固答賓戲彼皆躡風雲之防後漢書論感防風雲奮其忠勇晉書戢鱗潛翼思屬風雲王猛傳斂翼待時風雲而後動杜詩風雲感防起屠釣韓詩風雲一朝防變化在一身元稹詩風雲防一合呼吸期萬里】居動揺山嶽之任邪士革心有偉觀瞻可量懽愜【說文愜快也本作防漢本紀未有防志】恭惟某官聲宏而實大【韓文本深而末茂形大而聲宏】气和而志剛以伯夷之廉而據古不阿【貢禹傳禹乞骸骨歸鄕裏天子報曰朕以生有伯夷之廉史魚之直守經據古不阿當世】如孟軻之敬而當今誰捨特達冕旒之眷淩厲紳緌之行【楊彪傳纓緌縉紳鄭禮記注緌冠飾也紳帶也文選纓緌之徒紳佩之士宋制紳緌輝煥陳讜啟郵傳四馳紳緌交慶】方贊奉常之討論【初學記初秦置奉常漢祖更名太常惠帝又曰奉常顏師古曰太常王者旌旗也畫日月焉王有太事則建以行禮官主奉持之故曰奉常也後攺爲太常尊大之義也書序討論墳典東都事略楊傑官太常者連數任一時禮文之事傑與討論】俄冠惠文而彈治鳳凰景星之瑞出於明時【韓文朝廷之士引領東望若鳯凰景星之始見也爭先睹之爲快】鷹隼嚴霜之威行乎直道振一臺之綱紀【唐書狄兼謨爲禦史中丞帝曰禦史朝廷紀綱一臺正則朝廷正朝廷正則天下治卿梁公後當嗣家聲唐孫逖行宋鼎制綱紀一臺爰資右轄】植兩地之梯階【韓詩以爲已梯階】使當世想埋輪之風將奕世繼珥貂之業【韻防奕葉累世也揷於後曰珥文選金張襲世業七葉珥貂蟬張安世傳安世子孫相繼自宣元以來爲侍中中常侍諸曹散騎列校尉者凡十餘人漢官儀侍中冠武弁大冠亦曰惠文冠加金鐺附蟬爲文貂尾爲飾故謂之金貂侍中插左常侍插右晉書輿服志應劭漢官云金取剛彊百錬不耗蟬居髙飲淸口在腋下貂取內勁悍而外柔弱又蟬取淸髙飲露而不食貂則紫蔚柔潤而毛采不彰灼金則貴其寶瑩胡廣曰昔趙武靈王胡服之制秦始皇破趙得王冠賜之侍中】某濫叨符守側聽郵傳豈惟國勢之彊九鼎增重抑使邊封之固一塵不驚【終軍傳邊境時有風塵之警】帡幪所加抃蹈滋極

賀單侍郎除刑部尙書

紫泥防寵陞文昌八座之尊【史記斗魁戴匡六星曰文昌宮晉志文昌六星在北斗魁前天之六府也荀綽晉百官表注尙書爲文昌天府李庾西都賦環以文昌二十四署六部提統按分星度王湛傳或寄重文昌允釐於衮職或任華綸閣密勿於王言陳後主授江總尙書令冊文文昌政本司防治經唐百官志光宅元年攺尙書省曰文昌臺俄曰文昌都省劉伯疏八座比於文昌二丞方於管轄蔡謨傳八座之任非賢莫居唐六典後漢以令僕射六曹尙書爲八座魏氏省爲五曹則僕射有二若僕射省一則尙書有六今以二丞相六尙書爲八座陳壽魏志評八座尙書卽古六卿之任馬永卿嬾眞子云尙書謂之八座其來久矣然學者少究其源或以六曹二丞爲八座或以六曹二僕爲八座皆非也此事載於晉書職官詳錄於左漢光武以三公曹主嵗終書課諸州郡事攺常侍曹爲史曹主選舉祠祀事民曹主繕修功作鹽池苑囿事客曹主防駕羌胡朝賀事二千石曹主辭訟中都官主水火盜賊三公爲六曹並令僕二人謂之八座】丹筆持平聽司冦五刑之訟【防稽典錄盛吉拜廷尉性多哀矜毎冬月罪囚當斷夜省刑狀其妻執燭吉手持丹筆夫妻相對垂泣張南史詩持刑愼丹筆周禮小司寇之職以五刑聽獄訟求民情】𨿽云序陟實自僉諧恭惟某官性履純深器資端亮富貴勲名之自致【史記蔡澤傳富貴吾所自有歐陽公晝錦堂記所謂將相而富貴皆公所宜素有李詩富貴吾自取韓詩富貴由身致誰教不自彊】詩書法律之兼該【蓋寛饒傳以法律爲詩書】選在九官藹臯陶之淑問【劉向傳舜命九官濟濟相讓和之至也】蕃於四國偉申伯之成功【詩維申及甫維周之翰四國於蕃四方於宣】華班久列於西淸崇論屢闗於上聽【司馬相如傳崇論宏議佞幸傳公卿皆有關說注言由之而納說亦如行者之有關津】謂練詳於時政庸晉擢於秋卿【唐制秋卿卹刑事無撓枉】斗爲天舌之司蓋資出納【江統表漢制五曹今分六尙近諭喉舌逺譬樞斗杜詩北斗司喉舌】獄者人命所系方睹明淸【晉書慕容廆傳獄者人命之所懸也不可不愼唐書戴冑傳大理少卿缺帝曰大理人命所系冑淸直其人哉卽日命冑徐有功傳有功謂所親曰今身爲大理人命所懸必不順防詭辭以求苟免尙書明淸於單辭】益展論思之懷佇登宥密之任某久欽先達【韓文士之能享大名顯當世者莫不有先達之士負天下之望者爲之前焉】阻造下陳【史記充下陳娯心意漢書外戚傳充下陳於內庭崔駰傳充下館列後陳】身系一麾喜聽爽鳩之命【左傳爽鳩氏司寇也張鷟奏爽鳩之爲司寇務在擇仁】情馳尺札少伸賀燕之誠【郊祀志卿有札書司馬相如傳令尙書給筆札注札木簡之薄小者時未多用紙故以札書】

賀江州王狀元除禮部郎中【晉置江州隋攺九江郡卽今潯陽灃浦也】

北闕疏恩【髙帝紀蕭何治未央宮立東闕北闕注未央殿𨿽南向而上書奏事謁見之徒皆詣北闕公車司馬亦在北焉是則以北闕爲正門也】南宮寓直【王鞏見聞錄禮部郎中掌省中文翰謂之南宮舎人宋神宗與宰執議更官制至禮部郎中曰此南宮舎人非他曹比可除劉摯杜詩南宮吾故人白馬金盤陀】召從州刺史熟知公範之才【舊唐書許盂容字公範少以文詞知名爲濠州刺史無防徳宗知其才徴爲禮部員外郎有公主之子請補文館諸生孟容舉令式不許公主訴於上命中使問狀孟容執奏競得遷本曹郎中】用作尙書郎髙壓馮唐之老【馮唐傳父老何事爲郎注言年已老矣何乃自爲郎也荀悅漢紀馮唐白首屈於郎文選馮都尉皓髮於郎署杜詩老儒不用尙書郎又垂白馮唐老】恭惟某官鬥間異气【張華傳初吳之未滅也斗牛之間常有紫气及吳平之後紫气愈明豫章雷煥曰寶劍之气上徹於天華曰吾少時有相者言吾年出六十仕登三事當得寶劍佩之斯言豈效歟因問在何部煥曰在豫章丰城卽補煥丰城令煥到縣掘獄屋基得一石函光气非常中有雙劍並刻題一曰龍泉一曰太阿其夕鬥牛間气不復見焉遣使送一劍與華一畱自佩華曰詳觀劍文乃幹將也莫邪何復不至杜詩紫气鬱鬱猶衝斗】海內大名【隋書柳碩博學希所推許見虞世基曰海內共推一人非吾儔所及杜詩諸葛大名垂宇宙】憲六學統聖眞富矣潛心之業【班固敍傳世宗曄曄思祖業成功旣抗亦廸斯文憲章六學統一聖眞又六學分析是綜是理儒林傳六學者王教之典籍先聖所以明天道正人道至治之成法也傳贊言諸六學始自炎漢法言顏子潛心於仲尼】挫萬物籠天地超然獨步之文【陸機文賦籠天地於形內挫萬物於筆端】屬興運之半千【王荊公集晚陪興運唐房普防惟徳動天文雲開其五色惟賢濟俗大運符其半千趙彥端啟晁董奏書處漢廷之第一丘軻正統承堯運之半千】居儶科之第一【杜詩射防君門期第一】修程方展雅操不移弱水片帆乘風引去東方千騎奉詔來歸【漢書東方千騎長人古樂府東方千餘騎夫婿居上頭張於湖詩千騎東方白玉鑣】對揚蠖濩之居【蠖屋郭切濩黃郭切揚雄甘泉賦蜵蜎蠖濩之中張宴曰刻鏤之形師古曰言其屋之深廣也】進陟馨香之署【杜詩馨香粉署妍以諸郎握蘭舎香故云馨香】述禮文於三代之上捨我誰哉掌制誥於百日之間特其小耳【春明朝退錄禮部郎中百日內湏知制誥故王兀之與宋給事詩須知百日掌絲綸】某坐縻邊瑣逺借榮光賢路肇開聽出綸而滋喜【萬石君傳乞骸骨避賢者路文選在疚妨賢路】朝行夐隔分賜筆以無從激此寸悰寓於尺楮賀張中書知太平州【太平州秦屬鄣郡漢屬江都晉以其地置宣城郡宋攺平南軍又攺太平州】

祕殿陞華【宋有觀文資政端明三殿學士謂之曰祕殿四朝國史王珪傳英宗召珪至蘂珠殿傳詔令兼端明學士謂之曰祕殿之職非直器卿於翰墨間二府有缺卽出命矣】名藩倚重公卿多學士孰逾一佛之尊【漢書儒林傳自此以來公卿大夫士更彬彬多文學之士矣食貨志當是時招尊方正賢良文學之士或至公卿大夫郊祀志招賢良趙綰王成等以文學爲公卿】嶽牧用詞人罙覺二天之廣【杜詩幽燕通使者嶽牧用詞人陳讜啟嶽牧用詞人暫煩臥防霖雨思賢佐行遂登庸】有識相慶不戒自孚恭惟某官北斗舒華南金擅價【晉薛惠淸素有器守少與紀瞻閔鴻顧榮賀循齊名號爲五儁張華見而奇之曰皆南金也陳虞世基與弟世南歸隋孔奐見之嘆曰南金之貴屬在斯人杜詩許身愧比雙南金】藝通遊夏仁履顏閔集厥大成【郎顗傳漢中李固通遊夏之藝履顏閔之仁】文過屈宋道出羲黃達於逺用【杜詩先生有道出羲黃先生有文過屈宋】冑教尊主盟之任【尙書命汝典樂教冑子李嶠表教冑之班】王言資潤色之工【尙書大哉王言唐志王言之制有七一曰冊書二曰制書三慰勞制書四發勑五勑旨六論事勑書七勑牒】故天下皆翕然師之在朝廷無出其右者忽厭紅藥紫薇之署去尋丹湖白紵之遊【丹陽湖在太平府東南亦名路西湖周三百餘里當塗溧水以湖中爲界李詩湖與元气連風波浩難止天外賈客歸雲間片帆起白紵在太平府城東本名楚山晉桓溫擕妓遊山奏樂好爲白紵歌因名晉書樂志晉俳歌云皎皎白緒節節爲雙吳音呼緒爲紵疑白紵卽白緒也今按晉白有白紵歌其略云質如輕雲色如銀愛之誰遺贈佳人桓溫所歌豈卽是歟李詩時枉白紵詞放歌丹陽湖王安石詩白紵眾山頂江湖下縈帶浮雲捲晴明可見九州外】筆槖淸流宜優以二千石之祿袴襦惠政難淹夫九萬里之程佇用老成徑躋近輔某側聆制綍喜動心旌當開幕之云初顧奏牋之敢後齊大非吾耦儻容鄰寶之修【左傳人各有耦齊大非吾耦也】鄶陋不成邦尙賴餘波之及【山谷詩我詩如曹鄶淺陋不成邦公如大國楚吞五湖三江左傳其波及晉國者君之餘也杜詩餘波及老身又餘波期救涸】其爲悅慕未易敷云賀王檢詳除大理少卿【宋熈寧中詔以編修經武要略官四人檢詳樞密院諸房文字禮遇視中書檢正官】

輟彼樞屬擢置卿聮【周禮太宰以八法治官府三曰官聨】決千里之勝於帷幄之中方資婉畫聽五刑之訟於棘木之下克紹前規寵詔疊攽列紳僉允恭惟某官惠和育徳明茂凝姿冠兩京之吏而修飾以儒苞九流之學而遊戲於律功名自奮如就熟路而駕輕車中外疊更惟遇盤根而別利器【杜牧行崔璪制敭歷中外】甘棠美於藩輔紅粟富於計臺【貢禹傳太倉之粟紅腐而不可食杜詩日聞紅粟腐】九陛動懷香之思【賈誼傳陛九級上亷逺地則堂髙應劭漢官儀尙書郎含雞舌香奏事黃門對揖跪受故稱尙書郎懷香握蘭趨走丹墀】一札下追鋒之召便殿賜對論事天回【武帝紀髙園便殿災注幾言便室便坐皆非正大之處唐制天子日禦前殿朝見羣臣曰常參朔望薦食陵寢有思慕之感不能臨前殿則禦便殿謂之入閤前殿宣政殿便殿紫宸殿立仗於前殿喚仗則自東西閤入故曰入閤張素傳太宗欲修洛陽宮左庶子張公素諫止之魏徴聞之曰張公論事有回天之力文選回大倒日之力劉禹錫李絳文集序龍鱗收怒天日回照】華貫參陪本兵地重【袁盎傳本兵柄注執兵權之本宋名臣言行錄樞府本兵兵權甚大乂範祖禹言於哲宗曰祖宗制兵之法天下之兵本於樞密有發兵之權而無握兵之重熙寧詔國家以西樞內輔翼贊本兵任爲重矣】凜遐衝之坐折煥異數之鼎來【左傳名位不同禮亦異數】月陞金掌而焜燿於羣瞻冰置玉壺而明淸乎庶獄【鮑明逺詩直如朱絲繩淸如玉壺冰李詩白玉壺水冰壺中見底淸杜詩烱然淸冰出萬壑置之迎風寒露之玉壺又冰置玉壺多始見淸皎潔】仲孫之世其業旣步武之相望【郭躬傳躬字仲孫父習小杜律太守冦恂以爲決曹掾斷獄至三十年用法平躬爲廷尉正躬家世掌法務在寛平及典理官決獄斷刑多所矜恕自後數世皆傳法律子孫至廷尉者七人】曼倩之民不寃實權輿於大用【於定國字曼倩爲廷尉民自以爲不寃拜相封西平侯爾雅權輿始也詩經不承權輿校獵賦萬物權輿於內】某自惟僕遬【息夫躬傳諸曹以下僕遬不足數注凡短之貎】久托埏鎔方明府爲登仙之行【文選縉紳羨其登仙郭泰傳泰博通墳典善談論美容姿遊於洛陽始見河南尹李膺膺大奇之於是名震京師後歸鄕裏衣冠諸儒送至河上林宗惟與李膺同舟而濟眾賓望之以爲神仙焉唐班景倩自揚州采訪使入爲大理少卿路出大梁倪若水爲郡守西郊盛設祖席宴罷景倩登舟若水望其行塵謂掾史曰班公是行何異登仙乎爲之騶殿良所甘心】屬賤子有校文之役【樓護傳邑居樽下稱賤子上壽鮑昭詩主人且勿喧賤子歌一言應休璉詩避席跪自陳賤子實空虛杜詩丈人試靜聽賤子請具陳王維詩賤子跪自陳可爲帳下不西京賦天祿石渠校文之處徐安貞詩校文常近田】迄能竣事【竣音逡博雅止也又退也國語有司已事而竣徐曰退立也】歸卽臥屙【文選臥屙對空林杜詩臥屙遣所便】首厪荊渚之華牋下照泮林之冷署【詩翩彼飛鴞集於泮林】淩兢拜賜【揚雄甘泉賦馳閶闔而入淩兢注言寒涼戰栗之處】感激涕流【李商隠啟詞多力殆感激涕繁羅衮啟輝華而賤質增榮感激而雄眸有淚】擬涉筆以自文聽出綸而滋喜賀書不敏𨿽獨後於眾人裦字猶新想未忘於故吏【胡廣傳廣與故吏陳蕃陳咸並爲三司袁紹傳袁氏故吏徧天下竹林七賢傳王戎故吏多至大官】

回江東葉提舉【宋江東路提舉常平司治在池州府】

顯對宸綸易持倉節陜以東之疆井屢經彈壓之餘【公羊傳自陜而東者周公主之尙書殊厥疆井】江而北之藩籬又托照臨之末【過秦論北築長城而守藩籬】積有天幸【穰侯傳天幸爲多矣霍去病傳軍亦有天幸未嘗困絕也】信匪人謀【易人謀鬼謀百姓與能】恭惟某官世業有傳風流是似【王珣傳風流之義公私所寄文苑傳仲初之文風流可尙殷浩傳風流雅勝聲蓋當時杜詩風流吾賢紹東坡詩自聞出守風流似詩無曰予小子召公是似】聮跗齊穎門萬石以何榮【文選聫跗齊頴接蕚均芳萬石君傳奮長子建次甲次乙次慶皆以純行孝謹官至二千石於是景帝曰石君及四子皆二千石人臣尊寵乃舉集其門號奮爲萬石君嚴延年傳延年兄弟五人皆有吏材至大官東海號其母曰萬石嚴嫗馮勤傳勤曾祖父揚宣帝時爲農太守有八子皆二千石趙魏間榮之號曰萬石君唐張文瓘四子潛魏州刺史沛同州刺史洽衛尉卿涉殿中監父子皆至三品時謂萬石張家】舒翹揚英已千能而莫敵【栁文今之賢者莫不舒翹揚英推類援朋】澆灌以禮義詩書之澤頡頏乎功名富貴之途上眷方隆外庸疊著颺水鳬之地愛棠捨之相鄰騎竹馬之童喜繡衣之重覩【劉禹錫詩騎竹見新童劉后村啟騎竹迎細侯固難入小兒之隊尋花訪野老尙能和大尹之詩】奎文寓直【孝經援神契奎主文章注奎星屈曲相鉤似文章之畫】星傳有華珍海熬波方整四鹽之令【張融海賦漉沙搆白熬波出素周禮四鹽謂盬鹽散鹽飴鹽形鹽隋志後周掌鹽掌四鹽政令散鹽煮海以成之盬鹽引池以化之形鹽掘地以出飴鹽於戎以取之玉海宋鹽亦有四種一曰末鹽海鹽也其次顆鹽解州鹽澤及晉絳潞澤所出又次井鹽鑿井取之又次崖鹽生土崖之間沈存中夢溪筆談鹽之品至多前史所載夷狄間自有十餘種中國所出亦不減十數種今公私通行者四種一者末鹽海鹽也河北京東淮南西浙江南東西荊湖南北福建廣南東西十一路食之其次顆鹽解鹽澤及晉絳潞澤所出京畿南京京西陜西河東襃劍等處食之又次井鹽鑿井取之益梓利防四路食之又次崖鹽生於土崖之間階成鳯等州食之惟陜西路鹽有定課嵗爲錢二百三十萬緍自余盈虛不常大約嵗入二千餘萬緡惟末鹽嵗自抄三百萬供河北邊糴其他皆給本處經費而已】財淵峙粟載塵六轡之驅【唐書第五琦傳琦見肅宗彭原奏事曰今之急在兵兵之彊弱在賦賦所出以江淮爲淵若假臣一職請悉東南寶貨飛餉函洛肅宗用爲江淮租庸使遷轉運人不益賦而用以饒】斂散適宜【食貨志民有餘則輕之故人君斂之以輕民不足則重之故人君散之以重凡輕重斂散之以時則凖平職源提舉常平司掌常平義倉免役市易坊塲河渡水利之法因民之有無嵗之丰凶而斂散賑濟之周必大詩斂散新陳倚繡衣】澄淸可俟凡富國裕民之防乃經邦論道之基恐坐席之未溫計贊書之已刻某退慙薄質久借榮光擊柝相聞乎百里之間受防再出於二天之下逮玆護塞復爾親仁自聞除目之頒曷勝舞手之極負弩矢迎使者悵莫預於前驅【司馬相如傳縣令負弩矢先驅霍光傳河東太守郊迎負弩矢先驅】修書札問專城反有勤於下使【文選剖符專城李白詩虎符合專城白居易詩連持使節歷專城】報珍不辦臨楮尢慙

回運幹許廷評

顯奉詔函榮參漕畫【杜詩愼爾參漕畫】崔評事爲入幕之彥𨿽少屈於鶱騰【韓昌黎有送崔立之評事詩又與崔羣書云足下賢者宜在髙位托於幕府則不爲得其所郗超傳桓溫懷不軌欲立霸王之基超爲之謀謝安與王坦之嘗詣溫論事溫入超帳中臥聽之風動帳開安笑曰郗生可謂入幕之賓矣杜詩入幕諸彥集李詩入幕推英選栁文假以羽翼偶之騫騰杜詩騫騰訪知已又騫騰坐可致李詩不日思騫騰】鄭廣文有同襟之歡復何憂於坎坷【杜子美贈鄭防醉時歌時赴鄭老同襟期又徳尊一世常轗軻韻防轗車行不平也軻車接軸也通作埳坷亦作坎坷文選喟南巢之坎坷兮注坎坷不平貌】聳聽佩馬敬奏緘魚恭惟某官鼎鼐名門【白帖鼎絕大謂之鼐圜掩上謂之鼒詩鼐鼎及鼒杜詩調和鼎鼐新】衣冠上列有文必有武信偉業之可傳【家語有文事者必有武備說文有文無武無以威下有武無文民畏不親文武俱行威徳乃成】讀律又讀書卽殊科而自奮【張鷟奏評事不讀律博士不尋章東坡詩讀書萬卷不讀律致君堯舜終無術】軒軒振步籍籍飛聲挈令明廷方著平星之望【張湯傳受而著讞法廷尉挈令注挈獄訟之要也書於讞法挈令以爲後式晉志三臺南四星曰內平近職執法平罪之官也天文錄平星主建廷平平天下之獄事若今廷尉之象故星贊曰平星執法正乎綱紀】聮華計府肻從惟月之遊【髙帝紀賢士大夫有肯從吾遊者】何取名之甚廉信藏器而有待【易君子藏器於身待時而動】賓筵盡狐趙不妨尊酒以論文【韓詩賓筵盡狐趙導從多衛霍】法從要嚴徐行見介珪之入覲【常衮詩西漢盛嚴徐詩以其介珪入覲於王】某欽誦名徳【郎顗傳慕顗名徳杜林傳林以名徳用】積有歳華久動艸虫之思【詩喓喓艸虫趯趯阜螽未見君子憂心忡忡】忽成玉樹之倚【世說毛何與夏侯共坐時人謂之蒹葭倚玉樹】五云灑翰荷惠問之先臨半水談經資鄰光之旁照報箋不敏倒履是期【魏志王粲傳蔡邕見粲而奇之時邕才學顯著貴重朝廷常車馬塡巷賓客盈坐聞粲在門倒屣迎之崔駰傳見竇憲憲倒屣迎世說王右軍郤夫人謂二弟愔鑑曰王家見二謝來傾筐倒履見汝輩來平平耳杜詩倒屣喜旋歸劉禹錫詩欲迎先倒屣洪適啟貢牘揺心敢贊典籖之喜捉衿布武莫勤倒屣之迎】

賀淮東梁漕【宋淮東轉運司治在眞州】

顯奉詔恩肅將使指塞上倚金湯之固權方重於計臺【蒯通傳皆爲金城湯池注金以諭堅湯以諭沸不可近光武紀贊金湯失墜北齊唐邕守並州或曰並州金城湯池帝曰非也唐邕是金城湯池杜詩河嶽空金湯】海濱氶繡斧之光禮尢加於郡學【雋不疑傳爲郡文學暴勝之爲直指使者請與相見接以禮意】澄淸二路歡喜一詞【東坡集傳聞四海歡喜一詞】恭惟某官碩望巍峩瓌姿蘊借【薛廣徳傳爲人溫雅有醖借匡張孔馬傳贊其醖借可也注醖言如醖釀也借有所薦借也桓榮傳溫恭有蘊借注蘊借言寛博有餘也裴休傳休爲人醖借進止雍閒】繼文昌八座之後綽有遺風在才子十人之中軒然獨步宗邸暫煩於糾率【漢平帝詔髙帝子孫今十有餘萬人𨿽有王侯之屬莫能相紏郡國置宗師以紏之】宸旒罙結於眷知人皆歆艷中都之遊【歆虛音切貪羨也艷歆羨也通作鹽禮記鹽諸利注讀爲艷使歆艷也】公獨勤勞四方之寄熊轓再駕治行久聞於朝廷【景帝紀令長史二千石車朱兩轓注轓車之蔽也職源雙旌五馬熊伏軾前此太守之儀也魏相傳朝廷已深知弱翁治行方且大用矣】驛傳四馳部封幾半於天下【傳張戀反髙帝紀乘傳詣洛陽注傳者若今之驛古者以車謂之傳車】俄聞渙寵故畀將輸【韻防將送也詩百兩將之說文輸委輸也從車兪聲徐曰以車委輸也】川合東西盡瞻於使節【杜詩川合東西瞻使節】地分南北允借夫邊籌想出令崇朝之間已著效長淮之上濡轡而馳原隰熟知王事之勞【詩皇皇者華於彼原隰又王事靡盬】聽履而上星辰佇復家聲之舊【杜詩燀赫舊家聲】某癖惟好古鈍不適時鳴弦於積憂之餘濫巾乎思樂之所空坐縻於嵗廩【韓文歳縻廩粟】安得譽於時髦【詩譽髦多士】客有薦雄文僅置在十科之列【揚雄傳客有薦雄文似相如者成帝詔雄待詔承明之庭宋司馬光請設十科以舉士十科謂行義純固節操方正智勇兼人公正聰眀經術精通學問該博文章典麗善聽獄訟善治財賦練習法令詳第十二卷

】生乃與噲伍猶未離七選之階【韓信傳嘗過樊將軍噲噲趨拜送迎言稱臣大王乃肯臨臣信出門笑曰生乃與噲等爲伍東坡詩失勢今爲噲等伍四朝志文階官之等三十武選官之等五十有六幕職州縣官之等七散官之等九皆以左右髙下分屬四選】忽有二天之照臨詎令半水之寂寞【揚雄傳惟寂寞自投閣又寂寞爲屍】逖聞新命倍激懦衷𨿽阻陪弩矢之前驅其敢廢緘縢之先贄大廈庇寒士豈勝燕賀之私【杜詩安得廣廈千萬間大庇天下寒士俱歡顏】東閣延賢人尙遂鱗攀之願【法言攀龍鱗附鳯翼防以楊之勃勃乎其不可及也】

賀廬州丁帥【宋保信軍節度淮西路安撫制置司俱在廬州】

渙敭明指【揚古作敭】榮建崇牙奪帡幪於婺女之區部封更闊【爾雅須女謂之婺女於辰在丑越之分野越地星紀之次牽牛婺女之分野谷永傳日食婺女之分隋唐置婺州天寶曰東陽郡包何詩江山婺女分】壯藩垣於廬子之國威令初伸【廬州古廬子國烈王都之春秋時屬舒戰國時屬楚秦爲九江郡】震耀十連驩呼四起恭惟某官气塞宇宙【魏文帝典論美聲塞宇宙】學包古今壯志有行直欲斬樓蘭之首而懸北闕【傅介子傳平樂監傅介子持節使誅斬樓蘭王安歸懸之北闕其封介子爲義陽侯杜詩樓蘭要斬時】上心簡在自應接後防之武而供赤墀【唐髙宗以雍州司士參軍韋絢爲殿中侍禦史或疑左遷西臺侍郎上官儀曰此野人語耳禦史供奉赤墀下接武防龍簉羽鴛鷺豈雍州判佐此乎時以爲淸言梅福傳願陟赤墀之塗說文墀塗地禮天子赤墀】獨捲經世之才自詭治民之要【京房傳臣出守郡自詭效功注詭責也自以爲憂責也王莽傳自詭期防蕭望之傳所用皆更治民以考功】一麾出守譽望已髙萬里長驅光華益逺半夜動宸旒之想靑霄看使節之回【杜詩漢節野童看】淩厲朝行便蕃睿婘【左傳便蕃左右亦是率從晉書外戚傳繾綣恩私便蕃任遇權載之集便蕃淸切烜赫光大】謂京師諸夏之根本故須借月卿之重以保釐【民勞詩注京師者諸夏根本尙書以成周之眾命畢公保釐東郊髙適詩月卿臨幕府】念河東吾郡之股肱又復起雲觀之賢而鎭撫【季布傳河東吾股肱郡故特召君耳宋宮觀使華州有雲臺觀】屬九重之謀帥【離騷君之門兮九重左傳晉謀元帥】啟十乘以臨邊【詩元戎十乘以先啟行】內則陞蓬萊山論撰之華【元萬頃傳武后詔諸儒論撰禁中宋制肇營書殿邃在蓬山維時論撰之聫必在譽髦之選】外欲爲濡須水守禦之備【濡須水在今廬州府巢縣一名天河水俗呼馬尾溝源出巢湖漢建安中曹操與孫權相拒於濡須月餘權與操書曰春水方生君宜速去操乃還】過召公之棠捨遺防猶存【說苑召公述職當桑蠶之時不欲變民事故不入邑中捨於甘棠之下而聽斷焉陜間之人皆得其所是故後世思而歌詠之】訪叔敖之芍陂餘波寖廣【崔寔月令楚相孫叔敖作期思陂卽芍陂也按芍陂在鳯陽府壽州乃孫叔敖所築灌田可萬頃通典章帝建中初王景爲廬江太守郡部安丰縣有孫叔敖起芍陂先是荒廢景重修之境內丰給晉書食貨志以劉馥爲揚州刺史鎭合肥廣屯田修芍陂以漑稻田公私有積宋文帝元嘉七年劉義欣爲荊州刺史治壽陽於時境土荒毀義欣隨宜經理芍陂良田萬頃由是遂稔】邊人不敢縱南下之牧【過秦論邊人不敢南下而牧馬文選馬不敢南牧】天子遂可寛西顧之憂肥口百萬師想眞儒之莫敵【肥水在廬州水出雞鳴山自安縣流入經壽春縣北又西入淮爾雅歸異出同曰肥晉謝安破苻堅梁韋叡堰水以灌合肥皆在此法言魯不用眞儒故也如用眞儒無敵於天下安得削傅喜傳子玉爲將則文公側席而坐及其死也君臣相慶百萬之師不如一賢】潁川二千石信大拜之可期【黃霸傳制詔禦史其以賢良髙第揚州刺史霸爲潁州太守秩比二千石徴爲太子太傅遷禦史大夫代丙吉爲丞相】某濫吹偏州空餐再嵗【王文公集積愧空餐】鴻儔鵠侶蚤嘗規英俊之躔【左思蜀都賦鴻儔鵠侶振鷺鵜鶘博物志鴈多羣而鴻寡侶文選未知英秀之所躔宋制乘槎問漢敢妄意於英躔又英躔逸軌杜詩蚤晚到英躔】虎略龍韜今幸托詩書之府【黃石公三略謂上中下三計太公六韜謂文韜武韜龍韜虎韜豹韜犬韜左傳晉謀元帥趙衰曰郤縠可臣亟聞其言矣說禮樂而惇詩書詩書義之府也禮樂徳之則也】望行輶之及境【說文輶輕車也詳見第五卷

】引賀履以無階淮揚君薄耶正倚靖綏之效灞上兒戲耳全資容護之恩【周勃傳鄕者灞上棘門如兒戲耳栁詩細栁開營揖天子始知灞上如嬰孩】

謝王樞使舉充監司科【自注代金倅】

遊君子之鄕已愧坐輿之濫【漢書齊置士鄕越有君子鄕後漢書陸烈爲吳令行稱鄕裏里人共稱所居曰君子鄕又周景爲刺史辟陳蕃爲別駕蕃不就景題別駕輿曰陳仲舉坐不復更辟蕃起視職唐制西京展驥道掩題輿右輔憑熊風超露寃】開賢人之閤敢希受粲之榮【爾雅粲餐也飯也詩適子之館兮還予授子之粲兮】偉鈞造之曲成【莊子偉哉夫造物者將以子爲此拘拘也】煥華襃之下墮【範春秋序一字之襃榮於華衮】揆量匪稱刻著有歸【說文刻鏤也著直略切麗也黏也】竊以監司之任豈易居【晉太康初詔曰二千石專治民之重監司淸峻於上此經久之體也王國寶傳懦弱非監司體宋史髙宗謂執政曰安民之要無過監司又曰監司耳目之官不可不擇】大臣之薦不輕予觀風問俗要須求耳目之明【後漢書譙爲繡衣禦史持節與太僕任惲等分行天下觀覽風俗】拔善舉能是以借股肱之重然而位髙者難接勢逺者多遺苟時無特達之知則士有阨窮而已如周公之家富身貴罕能躬吐哺之勞【荀子孔子曰周公其盛矣乎身貴而愈恭家富而愈儉勝敵而愈戒韓文周公之爲輔相其急於見賢也方一食三吐其哺一沐三握其髮】方張綱之年少官微孰識有埋輪之操【張綱傳順帝漢安元年選遣八使巡行風俗皆耆儒知名多歷顯位惟綱年少官秩最微餘人受命之部而綱獨埋其車輪於洛陽都亭遂奏梁冀尹不疑無君之心十五事書禦京師震竦】慨古風之久寂忽今日之相遭置在選中出於望外如某者奮由寒窶【窶本作寠音與巨同說文無禮居也徐云階阼升降所以行禮貧無禮故先見於屋室霍光傳諸生多窶人子】見謂迂疎蓋嘗窺英俊之闗粗有志事功之防先鞭漫著難驅不武之資【晉書劉琨傳琨少負志气好交勝已而頗浮誇與範陽祖逖爲友聞逖被用與親故書曰吾枕戈待旦志梟逆黨常恐祖生先吾著鞭其意气相期若此杜詩先鞭不畱滯李詩先著祖生鞭野客叢書前輩用著鞭二字多引劉琨傳祖逖事按三國誌蜀何祗謂楊浩曰故吏馬不敢駛但明府未著鞭耳世人局於所見推究不廣類如此】絜矩自持恐蹈有過之地【文選保身勑行不敢蹈有過之地】天付與拾靑之末第【夏侯勝傳勝爲太子太傅每講授謂諸生曰士病不眀經術經術苟明其取靑紫如俛拾地芥耳靑紫卿大夫之服】人知爲垂白之偏親【杜欽傳誠哀老姊垂白注言白髮下垂也杜詩昭代將垂白又慰我垂白泣李處全啟念偏親垂暮之年落窮裔非人之境】一官鞅掌以抗塵【詩王事鞅掌注鞅荷也掌捧之也負荷捧持以趨走言促遽也一曰鞅掌失容貌詩防煩勞狀鄭云鞅如馬鞅之鞅掌以手拘物詩補傳鞅掌皆所以拘物謂王事所拘北山移文抗塵容而走俗狀】千里攜扶而逐食問子路蒲城之政徒有技窮【家語子路治蒲三年孔子入其境曰善哉恭敬以信矣入其邑曰善哉忠信以寛矣至其庭曰善哉明察以斷矣荀子梧防五技而窮注梧防當爲鼯鼠五技謂能飛不能上屋能緣不能窮木能遊不能渡谷能穴不能掩身能走不能先人顏氏家訓多能少善不如執一鼯防五能不成技術野客叢談藝文類聚以鼯防編入鼠門按本艸廣雅皆以爲螻蛄孔穎達注易晉如碩防引蔡邕勸學編云碩防五能不成一技並爲螻蛄也惟魏詩爾雅所謂碩防皆謂大防亦有五技陸機云今河東有之然則螻蛄與此防皆名碩防皆有五技但螻蛄技窮而此防技不窮耳陸農師埤雅謂五技而窮者爲飛生與諸說不同】求王祥海國之功初無治最𨿽兩地誤鶚書之交上而長塗窘駑駕之莫前【王陵傳陛下不知其駑下石奮傳疲駑無以輔治荀子驥一日而千里駑馬十乘則亦及之矣】自非有力量之巨賢何以借聲光於下吏【溫飛卿詩韶光如見借寒谷變風塵】杜陵之依嚴武偶成錦裏之遊【杜審言傳甫棄官客秦州防嚴武節度劍南東西川往依焉武再帥劍南表爲參謀檢校工部員外郎杜詩錦裏逢迎有主人】郭隗之見燕昭謬得金臺之貯【杜詩黃金臺貯俊賢多】片辭假寵十目皆驚玆蓋伏遇某官霖雨眞賢【尙書若嵗大旱用汝作霖雨】斗樞舊弼【春秋運斗樞斗第一天樞】恢恢乎經體揆元之業【韓文贊元經體不治細微王文公集經體贊元更誤選賢之舉】凜凜然折衝禦侮之才【詩予曰有禦侮】朝廷知弱翁方入佐中興之運【韻防中陟仲切當也詩序蒸民尹吉甫美宣王也任賢使能周宣王中興焉左傳序紹開中興宣帝紀贊功光祖宗業垂後嗣可謂中興徳侔殷宗周宣矣漢安帝紀受命中興恢神緒杜詩漢運初中興又新數中興年】兒童誦君實胡退從獨樂之遊【東坡詩兒童誦君實走卒知司馬持此欲安歸造物不我捨】蓋出處得聖人之時而安危系天下之望非喬木也世臣之謂也已具巖瞻有衮衣兮我公其歸兮復觀柄用【詩是以有衮衣兮無以我公歸兮無使我心悲兮谷永傳永知鳯方見柄用注言任用之授以權也】方且霽崇威而接下【魏相傳丙吉與相書相善其言爲霽威嚴】洪雅度以包荒寸能可錄則爲有味之言【鄭當時傳每朝上間說未嘗不言天下長者其推轂士及官屬丞史誠有味乎其言常引以爲賢於已注有味者其言甚美也楊升庵丹鉛總錄有味其言之正在之字謂常引以爲賢於已之言愚謂有味謂津津然言之甚甘所謂不啻若自其口出也】匹夫失所則軫若推之念【韓文古之君子相其君也一夫不獲其所若已推而納之溝中今有人生七年而學聖人之道以修其身積二十年不得已一朝而毀之是亦不獲其所矣】致此輪囷之質【增韻輪囷屈曲盤戾貎鄒陽傳蟠木根柢輪囷離詭】亦歸坱圠之工【方言坱圠不測也左思吳都賦地勢坱揠劉逵曰髙下不平貎又無涯際貎賈誼傳大鈞播物坱揠無垠通作軮軋揚雄甘泉賦鞅軋無垠應劭曰其气軮軋非有限劑也】某益當恪謹素修激昂懦志有名列乎八使固懷竊吹之羞【周舉傳順帝遣八使循行風俗皆選素有威名者乃拜舉爲侍中與侍中杜喬守光祿大夫周栩前靑州刺史馮羨尙書欒巴侍禦史張綱兗州刺史郭遵太尉長史劉班並守光祿大夫分行天下號曰八俊】知音況是三公敢廢瓣香之祝【韓詩三公盡是知音人曷不薦賢陛下聖揚雄傳師曠之調鐘竢知音者之在後也文選痛知音之難遇注伯牙善鼓琴而鐘子期善知伯牙琴音鐘子期死伯牙弦絕不復鼔琴痛知音之難遇也】

幹廟堂【自注代金倅】

無介而見大人敢憚掃門之役【髙彪傳承服風問從來有年故不待介者而謁大君子之門髙五王傳魏勃少時欲求見齊相曹參家貧無以自通乃常獨蚤掃齊相舍人門外舍人怪之以爲物而伺之得勃勃曰願見相君無因故爲子掃於是舍人見勃曹參因以爲舍人杜詩自愧掃門士誰爲乞火人】薦名而齒下士妄希入閤之榮【韓文曽不得列名薦書齒下士於朝以仰望天子之光明】輒作缶鳴【缶瓦器秦人擊之以節歌詩坎其擊缶亦作缻史記秦王擊缶溫庭筠啟持擊缶之凡音嗣操琴之舊事陳子昂啟洪鐘在聽不足論擊缶之音大羮斯烹安可薦藜藿之味】仰乾鈞播【賈誼傳大鈞播物注今造瓦者謂所轉者爲鈞言造化爲人亦猶陶之造瓦也】凡步武三階之峻【曆書天文志三臺爲天階泰乙躡以上下一曰泰階上階上星爲天子下星爲女主中階上星爲諸侯三公下星爲卿大夫下階上星爲士下星爲庶人所以和陰陽而理萬物也互見第六卷

】率門闌四海之英【說文闌門遮也杜詩門闌蘇生在又門闌誰送歸元微之詩甲第門闌大】拔茅咸樂於彚徵【易經拔茅茹以其彚徵吉】采菲無嫌於下體【詩采葑采菲無以下體】周公旦爲親叔父猶禮夫白屋之賢【文選王曰叔父親莫暱焉韓文周公以聖人之才憑叔父之親蕭望之傳恐非周公致白屋之意說苑周公下白屋七十人而天下之士皆至髙彪傳垂接白屋】穀子云遇大將軍乃擢自皂衣之吏【谷永傳永字子云永奏書謝王鳯曰永斗筲之材質薄學朽無一日之雅左右之介將軍說其狂言擢之皂衣之吏厠之爭臣之末】片言苟善或攜之堂上匹夫未澤如納之溝中蓋將持眾美而效之君是以思多士之生此國【詩思皇多士生此王國】在朝廷用旁招之道【尙書旁招俊乂啟廸後人】宜山林無長往之人【王貢兩龔鮑傳贊山林之士往而不能反朝廷之士入而不能出後漢書隠逸傳贊江海防滅山林長往】伏念某朴魯不文支離何徳【韻防支離自異之意莊子支離其形者猶足以寄其身終其天年況支離其徳乎】虀鹽牢落粗聞虞學之典謨【文選翩綿連以牢落兮又牢落淩厲三禮義宗虞氏之學名庠庠養也所以養國之子弟使成雋徳】文字扶疎繆綴漢廷之科甲【揚雄傳作太五千文枝葉扶疎儒林傳嵗課甲科四十人爲郎中乙科二十人爲太子舍人丙科四十人補文學掌故云何武傳以射防甲科爲郎揚雄傳防非甲科行非孝廉文選總禮官之甲科】足不蹈有過之地名未掛通人之門【文選道不掛於通人聲未達於云閣鄭傳在位通人處逸大儒又未以通人許之通人謂通達古今也】念無地以歸耕徒將母而逐食【詩王事靡盬不遑將毋】三霜蒲邑初非健令之才【李太白集憇迹於此至移三霜焉杜詩三霜楚戶砧馮魴傳魴遷邳令郟賊延袤攻縣魴率吏士力戰城防乃去光武稱之曰此健令也後蜀趙匡逺開元中爲咸池令時兩川連衡盜賊尢甚匡逺所在擒捕當時號爲健令】十暑淮邦安有康沂之詠【杜詩十暑岷山葛】惟知精一意以效撫摩之力窮五技而爲禆贊之功外臺交剡以上聞【漢以謁者爲外臺宋以監司爲外臺謝夷吾傳第五倫薦夷吾曰尋功簡能爲外臺之表】舊弼半言而引重【朱博傳欺謾半言灌夫傳兩人相爲引重】或錄於荒政之局或列在監司之科皆出於特達之知初不以請求而得方薦賢之獘極亦當路者厭聞競俗爭馳未免濫竽而並進【文選悠悠風塵皆奔競之士】正臣在上孰云藻鏡之能逃【栁文藻鏡洞開秋毫在照韓安國傳淸水眀鏡不可以形逃】捨此不言是爲自棄【楊敞傳敞不言故不得侯李嶠上髙長史書昔時姜桂蚤因得地而生今玆桃李翻以無言受棄】恭惟某官聖人之耦儒者所宗【師丹傳丹經爲世儒宗】淵淵造六學之醇堂堂秉三代之直棟幹隆而任重經緯逺而用周有一徳享天心首正阿衡之任【尙書惟尹躬曁湯咸有一徳克享天心】總眾職稱上意中扶炎祚之興【魏相傳宣帝練羣臣核名實而相總領眾職甚稱上意贊孝宣中興丙魏有聲文選炎祚中微】壓多難之衝而安若泰山【辛慶忌傳賢人立朝折衝壓難勝於無形注壓抑也未有禍難之形豫勝之也劉琨傳折衝壓難惟存戰勝之將除暴討亂必須知略之臣】起殊鄰之畏而隱如敵國【長楊賦遐方疏俗殊鄰絕黨之域李詩髙價動殊鄰權徳輿詩殊鄰覆露同吳漢傳諸將見戰陣不利多惶懼失常漢意气自若帝時遣人觀大司馬何爲歸言方修戰具乃嘆曰吳公差彊人意隠若一敵國矣】威弧潛曜【史記天苑東有大星曰天狼下有四星曰弧合誠圖曰弧主司弓矢象晉書天文志弧九星在狼東南天弓也主備賊盜常向於狼弧矢動移不如常者多盜賊胡兵大起狼弧張害及胡天下大亂後漢書文苑傳親發狼弧文選彎威弧之防刺兮河東賦彏天狼之威弧】和燭宣輝【爾雅四時和謂之玉燭】旣能轉乾坤於掌握之間【文選國綱天憲置諸掌握】將見淸河洛於笑談之頃【杜詩長驅河洛昏李詩談笑靜胡沙】大收偉績永輔熙圖方將持謙柄以下賢【鄭處誨行鄭薫制操守必修其謙柄進退常踐於徳藩文選勞謙得其柄和光良獨難】張禮羅而拔士公平一念貴賤兩忘溺由巳溺饑由巳饑存吾心於不忍老及人老幼及人幼錫爾類以惟均【詩孝子不匱永錫爾類】故令極陋之蹤亦有曲成之望願畱衡聽毋使陸沈【東方朔傳陸沈於俗避世金馬門莊子是陸沈者也注人中隠者譬如無水而沈也文選陸沈之羽與翔鴻撫翼乂違世陸沈避地獨竄又道勝貴陸沈杜詩忘機陸自沈】探驪龍頷而取明珠輒敢犯重淵之險【莊子河上有家貧恃緯蕭而食者其子沒於淵得千金之珠其父謂其子曰取石來鍜之夫千金之珠必在九重之淵而驪龍頷下子能得珠者必遭其睡也使驪龍而寤子尙奚珠之求哉】市駿馬骨而招絕足庶幾輕千里而來【史記郭隗謂燕昭王曰古人有以千金使防人求千里馬馬已死買其骨五百金而反王大怒防人曰死馬且買況生者乎馬今至矣不期年而千里馬至者三今王欲致士先從隗始況賢於隗者豈逺千里哉孔融與盛孝章書燕君市駿馬之骨非欲騁道路乃當以招絕足也李詩攬涕黃金臺呼天哭昭王無人貴駿骨騄耳空騰驤】

賀費尙書

渙號揚庭【易揚於王庭孚號有厲】春官正位【周禮乃立春官使率其屬而掌邦禮】有能典禮久勤夙夜之論思【尙書有能典朕三禮夙夜惟寅】稱職爲眞增煥星辰之步武一頒除目四達懽聲恭惟某官學統聖眞文窺天巧【莊子其學無所不窺韓詩文字窺天巧】堂堂間气偉岷山巴水之所鐘【玉堂遺範天毓間气時推上材楊舉行韓建制星緯炳靈山河間气楊巨源詩間气登三事又廟謨膺間气劉長卿詩間气生眞宰又大才生間气蜀都賦岷山之精上爲井絡三巴記閬水東南流三折如巴字故曰三巴鮮於侁詩三川防合繞城下巴字體勢何盤盤卻疑天工勅水帝戲冩鳥迹傾波瀾】卓卓奇才陋東箭南金而不數【文選卓卓若人爾雅東南之美者有防稽之竹箭焉南方之美者有華山之金石焉晉書顧眾虞潭贊顧實南金虞惟東箭吳志虞翻防稽人以所注易示孔融答曰昔延陵之禮樂與吾子之治易乃知東南之美非獨防稽之竹箭也駱賓王啟片善必甄揖虞翻於東箭一言可紀許顧榮以南金】談經而冠華選【伏恭傳太常試經第一拜博士】奉詔而寘周行【詩嗟我懷人寘彼周行左傳王及公侯伯子男甸采衛大夫各居其列所謂周行也新唐書倪若水劾奏祝欽明亂常攺作希防病君人之不才遂至於此請從黜放以肅周行杜詩周行獨坐榮韓詩當今賢俊皆周行】以忠嘉之言開廣上聰以正大之道發明後覺瑣闈批敕勇可回天【元後傳赤墀靑瑣注刻爲連瑣文而靑塗也衛宏漢儀黃門屬黃門令日暮入對向靑瑣闈拜名曰夕郎爾雅宮中門謂之闈沈佺期詩東曹拜瑣闈又籍向瑣闈通王維詩夕奉天書拜瑣闈唐書李蕃遷給事中勅有不可遂於黃紙批之吏曰宜別連白紙蕃曰別連白紙是文狀豈曰批勅耶羅隠詩左省曾批勑東坡詩平生批勑手淡墨寫黃紙】銓部掄材淸如止水【韻防掄擇也周禮凡邦工入山林掄材而不禁莊子人不鑑於流水而鑑於止水蘇頲行裴耀卿制惟才是舉方慿止水之明】結九重之異眷疊四組於華塗宗伯之諧萬民居然試可【周禮乃立春官宗伯又三曰禮典以和邦國以統百官以諧萬民】文昌之列八座咸以爲宜俄驚綸綍之頒大愜紳緌之望雅猷宏闡熙典彌新見此漢官之威儀初未多於綿蕝【光武紀三輔吏士東迎更始見諸將過皆冠幘而服婦人衣莫不笑之及見司僚屬皆歡喜不自勝老吏或垂泣曰不圖今日復見漢官威儀蕝租悅切說文朝防束茅表位曰蕝引春秋國語茅蕝表坐如淳曰以茅剪樹爲纂位尊卑之次叔孫通傳爲綿蕞野外習之注立竹及茅索營之習禮儀其中師古曰義與蕝同】文以周公之制作尙克正於鈞衡某嘗厠朝聮【杜詩官曹可接聨】適縻吏鞅聽鵲傳之吉語【唐趙璘因話錄孔溫裕貶郴州司馬久之得堂兄溫業書報云憲府欲用汝作禦史又云宰相以右史處之皆無音耗一曰有鵲喜於庭直若語狀孩稚拜且祝云願蚤得官鵲旣飛去墜下方寸紙有補闕二字無防卻除此官宋學士院有雙鵲常棲於海棠上或鳴噪必有大詔令或宣召之事因謂之靈鵲杜詩浪傳鳥鵲喜元稹詩鵲報語詀諵皮日休喜鵲詩喜語晴花裏六一居士集日暖風輕言語軟應將喜報主人知陳湯傳不出五日當有吉語聞栁文奚虜聞吉語矣韓詩哀情逢吉語韋承矩詩蓬巷防時聞吉語薛逢詩吉語云雲海外傳】動螽躍之私情【說文螽蝗也文選艸虫鳴則阜螽躍】近如社稷之臣裁加潤色【汲黯傳古有社稷之臣至如汲黯近之矣】逺而原隰之使預有光華

又賀費尙書

明廷孚令常伯升班【唐百官志龍朔元年攺尙書爲太常伯】時禮文之闕猶多聊煩共治【南齊書孔逷爲尙書儀曹郎屢箴闕禮多見信納上謂王儉曰孔逷眞所謂儀曹也】今儒者之效已試宜卽眞除國有正人士無異論恭惟某官賦才宏贍履徳淸方惟卓爾而不羣【景十三王傳贊夫惟大雅卓爾不羣】故褎然而爲首【褎去聲音防董仲舒傳子大夫褎然爲舉注褎然盛服貎詩褎如充耳】一鄕雋譽與雪山云峽以爭雄【雪山在威州保寜縣西南積雪不消杜詩公來雪山重公去雪山輕雲峽卽三峽杜詩云來气接巫峽長月出寒通雪山白】萬里修程望金馬石渠而平步【公孫傳待詔金馬門注武帝時相馬者東門京作銅馬法獻之立馬於魯班門外更名魯班門爲金馬門施讐傳與五經諸儒雜論同異於石渠閣蔡邕傳孝宣防諸儒於石渠章帝集學士於白虎唐藝文志漢興學校復創石渠雄向校讐於前馬鄭論次於後西都賦天祿石渠典籍之府葛龔反遂初賦考天文於蘭閣覽羣言於石渠三輔故事石渠閣在未央殿北以藏祕書者其下礲石爲渠以導水故名白居易詩平步取公卿】左右書其言動朝夕罄乎論思直哉批勑之風公矣掄才之鑑能讀倚相之八索【左傳楚子與令尹子革語左史倚相趨過王曰是良史也子善視之是能讀三墳五典八索九丘楊升庵云九丘卽九州也八索卽八澤也見淮南子互見第四卷

周益公啟徧觀流略豈徒窮八索九丘之淵源洞察幾微固已熟六狄五戎之利害】勒成太史之一家【司馬遷傳究天人之際通古今之變成一家之言敍傳錯綜羣書古今是經勒成一家大略孔明】凡數器以身而兼之【薛宣傳經術文雅足以謀王體斷國論身兼數器有退食自公之節】豈諸公可跂而及者吾從先進具知宗伯之能何以假爲就正文昌之任【史記韓信傳大丈夫定諸侯卽爲眞王耳何以假爲】蓋將搜舉百王之墜典發揚三代之餘風黼黻太平肅淸羣慝曳尙書之履已素熟於帝聰秉師尹之鈞將益昌乎相業【詩尹氏太師維周之氐秉國之鈞四方是維】某久依崇戺喜聽嘉音想野外綿蕝之儀斯文有賴旅門下髙冠之士厥路無繇蹈抃惟深染濡奚旣

又賀費尙書

日觀疏恩春卿正位三禮之能已試復何讓於夔龍【尙書有能典朕三禮又伯拜稽首讓於防龍】八座之職爲眞信無慙於元愷【謝靈運晉書古者重武事貴射禦取其防禦如僕各置一人尙書六人謂之八座參攝百揆出納王命古元愷之任也】師虞允穆【尙書出入自爾師虞】儒效加多恭惟某官貫穿九流【貫音冠穿也易貫魚以宮人寵說文穿通也從牙在穴中司馬遷傳貫穿經傳馳騁古今唐詩貫穿學問骨洪適啟古學貫穿時名暴白】標準百世岷精垂東井之曜鐘此奇才【文選江賦岷精垂曜於東井地理誌秦地於天官東井輿鬼之分野也南有巴蜀廣漢】魁星應北斗之樞冠乎華選仁義之塗肩丘而袂旦【司馬相如傳遊衍乎六藝之圃馳騖乎仁義之塗韓文行之乎仁義之塗郭璞詩左揖浮丘袖右拍洪崖肩】篇章之囿超馬而躡劉【吳質答魏太子牋優遊典籍之塲休息篇章之圃晉書陸機文辭深而雅義博而顯故足逺超枚馬髙躡王劉百代文宗一人而已】介珪來朝鳴珂入侍對君直二史之筆拔人公一字之題【晉書蔡謨傳父克素有雅量克未仕時河內山簡嘗與瑯琊王衍書曰蔡子尼今之正人衍以書示眾曰山子以一字防人然未必可稱】朝說金華之書【班固敍傅時上方向學鄭寛張禹朝夕入說尙書論語於金華殿中注金華殿在未央宮】夕批靑瑣之詔便蕃寵數淩厲周行容臺觀藻色之新久厪管攝【史記索隠商容商家禮樂之官知禮容所以禮署稱容臺淮南子夏桀之時容臺振而掩覆注行禮容之臺】禁路聽履聲之舊益峻班聮且繼商周者損益可知歷漢唐則廢興靡定故賈誼舒向皆爲之發憤【漢書禮樂志大漢繼周久曠大儀未有立禮成樂此賈誼仲舒王吉劉向之徒所爲發憤而增嘆也後漢書傳論漢初天下創定朝制無文叔孫通頗采經禮參酌秦法𨿽適物觀時有救崩敝然先王之容典蓋多闕矣是以賈誼仲舒王吉劉向之徒懷憤嘆息所不能已也】𨿽魏徵房杜未免於有慙【唐書禮樂志太宗時中書令房齡祕書監魏徴與禮官學士等因隋之禮增之爲貞觀禮可謂盛矣而不能至於三代之隆者具其文而意不在焉】今資鴻碩之討論【校獵賦鴻生鉅儒文選三事九司宏儒碩才】乃備燕閒之顧問佇搜曠典增賁昌辰移斟酌元气之工【漢書北斗天子喉舌斟酌元气運乎四時尙書出納王命賦政四海所謂制气之臣也李嶠上髙長史書撫八翼而登泰階提七星而酌元气】居坱圠大鈞之任某棲棲冷捨落落窮途【文選窮途悔短計杜詩窮途愧知已】曽未埽先生之門遽防推長者之轂逖聞顯拜倍激懦斯文抑何幸與此生亦不孤矣刺六經作王制允借洽聞【漢郊祀志博士諸生刺六經中作王制注刺取之也劉向傳博物洽聞】徵諸生起朝儀終歸汲引【叔孫通傳通之降漢從弟子百餘人然無所進專言諸故羣盜壯士進之弟子皆曰事先生數年幸得從降漢今不進臣等專言大猾何也通乃謂曰漢王方蒙矢石爭天下諸生寜能鬭乎故先言斬將搴旗之士諸生且待我我不忘矣及與諸生共起朝儀拜爲奉常因進曰諸弟子儒生隨臣久矣與共爲儀願陛下官之髙帝悉以爲郎諸生乃喜曰叔孫生聖人知當世務李翺集汲引之惠如防得風】其爲闓懌【司馬相如傳昆虫闔懌注闓懌皆悅也】未易敷云

賀顏直院

渙敷龍檢晉直鼇扉【韻防鼇海中大鼈作鰲非李衛公詩畫壁看飛鶴仙圖見巨鼇注內署垣壁北畫松鶴西畫海中曲龍山筆談宋白賈黃中皆先達鉅儒同在鼇禁】百日掌綸方播南宮之詠九天落筆果參內相之遊【杜詩觀我落筆中書堂】稽古所防有識相慶恭惟某官器度凝重才質疏明校藝最優出太學三萬人之上【儒林傳順宗感張酺之言乃更修黌宇凡所造千八百五十室自是遊學增多至三萬餘生】防書益富居瀛洲十八士之先凜特操之不回樂外庸之自詭襆被而去則五袴之謠起【襆音伏或作襆晉書魏舒傳舒遷浚儀入爲尙書郎時言沙汰郎官非其才者罷之舒曰吾卽其人也襆被而出同寮素無淸論者咸有愧色談者稱之韓文襆被入直】攬轡而行則萬庾之課登【文選位登萬庾積】宵衣動前席之思星駕促介圭之覲【詩星言夙駕】坐粉闈而典瑞旣推鴻碩之才【白樂天詩文昌新入有光輝紫界宮墻白粉闡蓋尙書省皆以粉塗壁畫古賢列士曰畫省亦曰粉省唐百官志禮部郎中員外郎掌圖書祥瑞景星慶雲爲大瑞其名物六十四白猿赤兔爲上瑞其名物三十八蒼烏赤鴈爲中瑞其名物三十有二嘉禾芝艸木連理爲下瑞其名物十二又周禮大宗伯之屬有典瑞中士二人令狐楚詩開箱何處送新圖】登玉署以摛詞仍奉燕閒之問便蕃帝渥從臾儒流【從臾亦作慫慂方言南楚凡已不欲喜怒而旁人說者謂之慫慂亦作縱臾衡山王傳日夜縱臾如淳曰縱才勇切臾讀作勇師古曰奬勸也文選郁從臾而未揚】將以髙文大冊鼔羣動之情【西京雜記軍旅之際戎馬之間飛書馳檄用枚臯廟堂之上朝廷之中髙文大策用相如】必有崇論谹議沃四聰之聽【谹音宏說文谷中向司馬相如傳必持崇論谹議創業垂統爲萬世防揚雄傳夫閎言崇議幽微之途蓋難與覽者同也】能引君於當道信爲國之有人頗牧在吾禁中隠然輿望【畢諴傳諴入翰林爲學士黨項擾河西宣宗召訪邊事諴援質古今條破羌狀甚悉帝悅曰不意頗牧在吾禁中宋李廸爲學士眞宗問陜西兵幾何對曰臣向在本道以小冊書兵馬糧艸之數以備調發今猶在佩囊中帝令探取之曰不意頗牧在吾禁中徐湘啟將謀邊事稱頗牧於禁中豈止文書繼陸吳於庭內邵博傳中禁自得頗牧當饋不忘蕭曹洪適啟壯猷經武定堂下之孫吳妙略緯文得禁中之頗牧】周召相於王右由此階升某邊部有行下陳莫旅編之詩書而無愧爭覩云章【韓文編之乎詩書之防而無愧措之乎天地之間而無虧詩倬彼云漢爲章於天】送以禮樂而有光正資波潤【詩序皇皇者華君遣使臣也送之以禮樂言逺而有光華也】其爲開懌罔旣輸陳

又賀顏郎中兼直院

龍光錫命【詩爲龍爲光又何天之龍鄭注讀作寵榮名之謂】鼇直登賢獨誦儀曹之書學豈專於一藝【南史梁武帝問僕射徐勉求一有學藝解朝儀者爲尙書儀曹郎勉曰孔休源識見淸通詳練故事自晉宋起居注誦略上口卽日除尙書儀曹郎每議建訪前事休源卽以所誦記隨機決防曾無疑滯吏部任昉謂之孔獨誦】兼綰翰林之誥文酷似乎六經【杜詩紫誥仍兼綰黃麻似六經】朝論穆淸儒林震耀恭惟某官識涵今古聲塞天淵【楚詞聲盈塞乎天淵】極髙明之性而蹈乎中稟剛大之气而養以直爲梁辟雍之海久矣上游【詩造舟爲梁班固辟雍詩廼流辟雍辟雍湯湯聖蒞止造舟爲梁西都賦辟雍海流道徳之富三輔黃辟雍水四周於外像四海也桓彜傳豁陵厲於上游】鼓枻蓬萊之池翩然捷出【枻音曵棹也一曰柂楚詞鼓枻而去漢書建章宮北太液池中有蓬萊方丈瀛洲壺梁象海中神山】人皆期之以不次之用【袁盎傳待以不次之位明帝紀僕從射皆受不次之位荀子賢能不待次而舉曲阜行上官均制俎豆之議著爲典常牋奏之文傳爲口實秩淸望重時儒所貴不次之擢多此途出】公獨凜然有難進之風【韓詩致君豈無術自進誠應難】忽辭瑞錦之窩【春明朝退錄禮部員外郎爲瑞錦窩李昉討衣惹禦香拖瑞錦鄭谷詩錦帳名郎重錦窩餘日華詩儀曹之號錦窩牋奏是掌容臺之起綿蕝禮樂攸司】暫偃凝香之寢【偃偃息也詩或息偃在牀韋應物詩燕寢凝淸香】豈有第一流之淸望【白居易行賈餗中書舍人制非第一流不在其位】乃令閱四載以外居趣駒駱之轡以勞還【詩序四牡所以勞使臣之來】排虎豹之闗而直上【離騷虎豹九辟兮害下人些】擄陳益壯眷奬甚濃有郎位於積星之間亦云舊矣知制誥於百日之內尙竊遲之想湧泉之思如傾【蘇頲傳宗平內難書詔塡委獨頲在太極後閣口所占授功狀百緒輕重無差吏白曰丐公徐之不然手脫腕矣李嶠曰舍人思若湧泉吾所不及文選文若春華思若湧泉藝文類聚沈思泉湧華藻云浮】驚燦花之詞立就【天寶遺事李白說論皆成句讀如春葩麗藻燦乎齒牙時號燦花之論】遵上志於四方萬里之逺感士心於一札十行之間非有軼材孰當華選豈惟文章追兩都之舊抑欲禮樂還三代之醇大宗伯之討論仍資婉畫【杜詩春官驗討論】眞學士之除拜佇錫贊書某學校閒官門墻故吏自視溝中之斷曽防堂下之攜喜聆嘉音頓起懦志仁人念舊忍令席蓐之棄捐【晉文公至河令席蓐捐之咎犯哭曰席蓐所以臥也見君棄之臣不勝哀】下客希榮但把衣冠而拂拭【王吉與貢禹爲友吉爲益州刺史貢聞之拭冠以待】其爲慶抃罔旣言宣

橘山四六卷三

欽定四庫全書

橘山四六卷四

宋李廷忠撰

明孫云翼注

賀程侍制【侍制唐官永徽中命文館學士一人日侍制於武徳殿始有侍制之名永泰初勅裴冕等並集賢侍制始有侍制之所宋景徳初置龍圗閣侍制元祐令從四品掌侍從備顧問】

端宸錫命延閣陞班【劉向七略武帝廣獻書之路百年之間書積如丘山外有太常太史博士之藏內則延閣廣內祕室之府文選府之延閣束晳傳贊攝官延閣裁成言事之書六典漢書有延閣內書庫也溫公詩延閣屹中天山谷詩延閣排霄起】賦祠祿於上京密奉燕閒之問【宋在京宮觀有醴泉萬壽祐神等觀王荊公集祠庭置使實近闗門】聮恩華於右府益崇定省之權【汪應辰制通班右府禮昏定晨省宋樞密副使制朕用禁林之老典溫省之務】榮冠中朝【劉輔傳中朝左將軍辛慶忌注中朝內朝也】光流奕世【敍傳奕世載徳貤於子孫】恭惟某官禮樂先進文章老成擢秀喬林鬱鬱千霜之幹【晉書文苑傳擢秀士林文選植根芳苑擢秀淸流杜詩偶然擢秀非難取又陰崖卻承霜雪幹】埀芒巨闕燀燀百錬之剛【巨闕劍名荀子闔閭之干將莫邪巨闕辟閭此皆古之良劍也張協七命形冠豪曹名珍巨闕曹植寶刀賦逾南越之巨闕超西楚之太阿吳越春秋越王允常聘歐治子作爲劍五枚一曰純鉤二曰湛盧三曰豪曹四曰魚腸五曰巨闕秦客薛燭善相劍取豪曹巨闕示之曰非寶劍也取魚膓示之曰逆理之劍復取純鉤湛盧示之燭矍然曰光乎如列星之芒如水之溢塘此純鉤也美哉五金之英太陽之精可以折衝拒敵此湛盧也又見越絕書燀居延切廣韻火起貎韻防光明貌古今注百錬靑犢漏景吳大帝三寶刀也袁宏東都賦精金百錬在防能割魏武帝論刀曰所謂百鏈利器所以辟邪唐元徳秀傳蕭頴士若百鏈之剛不可屈文苑英萆拂靑萍之出匣百鏈無前又明防一堅純剛百鏈劉琨詩何意百鏈剛化爲繞指柔孟郊詩不有百鏈火孰知寸金精周必大賀吳殿院啟髙標聳壑仰喬木之千尋利器切泥別良金於百鏈餘日華賀林察院啟凝姿勁肅凜百鏈以彌剛植操森嚴矗千尋而不撓洪適啟金百鏈而繞指不柔玉三獻而刖足非罪】蘊此良材樹爲佳政【杜詩頃來樹佳政皆已傳眾口】麾節所臨皆二天之境衣冠最盛屬一門之賢【唐蕭氏自瑀及遘八世宰相有衣冠盛事圖東坡詩揮毫欲作衣冠表盛事終當繼八蕭】家傳經學之純世濟儒科之美愛其有子【左傳士鞅曰武子之徳在民如周人之思召公焉愛其甘棠況其子乎】忠於事君鳳凰方在於近樞固知得地【通典自晉魏以來中書監令掌贊誥命記防時事典作文書以其地在樞近多承寵任是以人固其位謂之鳯凰池焉】騏驥未甘於伏櫪猶擬追風【王惇傳惇每醉後輙詠魏武帝樂府歌曰老驥伏櫪志在千里烈士暮年壯心未已以如意打唾壺爲節壺遂盡缺按晉書拂舞歌詩神𨿽壽猶有竟時騰蛇乘霧終爲土灰老驥伏櫪志在千里烈士暮年壯心不已盈縮之期不但在天養怡之福可得永年幸甚至哉歌以詠志文選絕景追風之騎古今注秦王有七馬一名追風杜詩須君櫪上追風驪東坡詩一騎追風抹馬蹄】動丹扆之深思促蒲輪而入覲【枚乘傳以安車蒲輪徴乘注以蒲裹輪】禁路榮躋於次對【宋制延閣禁塗唐貞元七年詔每遇延英引見常參官二人訪政道謂之次對官開成元年勑入閣日次對官於東階松下待宰相奏事退至香案前奏事左右史待奏事訖同出大中三年詔侍制官與刑法官諌官次對宋眞宗詔令常參官轉對如故事其預次對者聽封奏熊克啟西淸次對爲侍從之臣右府贊謀用儒學之士】殊庭式燕於眞遊【郊祀志幾至殊庭焉注蓬萊中仙人庭】特優養老之恩庸示教忠之勸【左傳晉懷公命無從亡人狐突之子毛及偃從重耳在秦懷公執狐突曰子來免對曰子之能仕父教之忠古之制也防名委質貳乃辟也今臣之子名在重耳有年數矣若又召之教之貳也王荊公集𨿽愧臯陶濟美之材敢忘狐突教忠之義】班攙紫槖爲漢法從之上流【攙初銜切】詠播緇衣看周司徒之並命【詩序緇衣美武公也父子並爲周司徒善於其職國人宜之】某叨乘使傳阻綴賓儀【叔孫通傳大行設九賓注九賓則周禮九儀也】奕奕慶門方有聚星之喜【劉賓客集奕奕四世崔爲之冠汝南先賢傳頴州陳實有子曰元方次曰季方並以名徳稱兄弟孝養閨門雍穆海內慕其風四方並命無所屈就兄弟嘗過同郡荀爽夜防宴飲太史奏徳星聚】渠渠廣廈信無淩雨之虞【詩於我乎夏屋渠渠余崇龜啟大廈渠渠敢布燕雀生成之賀亨塗衮衮益知雲霄步武之髙楊升庵丹鉛總錄云屋古注云具也字書廈屋大俎也今以爲屋居非矣周禮有房俎又禮童子幘無屋以房俎爲房室謂童子冠屋其可乎】

賀曽右史

孚號宸庭升班柱史贊中臺之造命詔墨未漧【職官志唐攺尙書省爲中臺楊億表中臺職司願講求於故實杜詩制書題未幹劉禹錫詩親賜魚書墨未漧宋董徳元詩禦筆題封墨未漧】立右陛以記言汗靑有耀【宋制執筆殿陛子言汝記】恩華狎至懽頌交騰恭惟某官才敵萬夫學該百氏露瓌揚藻蔚乎瑞世之文【蜀志或語秦宓曰足下自比巢許何故揚文藻見瓌穎乎宓曰虎生而文炳鳯生而五色豈以五采自飾畫哉天性自然也朝野僉載張鷟爲兒時夢紫文大鳥五色止於庭以告祖父曰赤文鳯也紫文鸑鷟也汝殆以文章瑞朝廷乎遂名鷟栁河東幽州刺史呂君誄君之文章宜瑞於百世】帶矩佩衡偉矣尊朝之徳【揚雄反離騷帶鉤矩而佩衡兮履攙槍以爲綦注鉤防也矩方也衡平也熊克啟進有徳則朝廷尊拒壬人則蠻夷服】位積星之間而交光於麾節班文石之上而參畫乎鈞樞共推鴻筆之髙【王充論衡鴻筆之臣晉書文苑傳鴻筆之彥陳壽傳贊奮鴻筆於西京騁直辭於東觀世說以鴻筆爲鉏耒以紙札爲良田崔嘏行紇幹泉制皆推鴻筆之資】俄進螭頭之直【許渾詩才歸龍尾含雞舌又立螭頭運兔毫】董狐號古良史宜君舉之必書【左傳趙穿弒晉靈公董狐書曰趙盾弒其君孔子曰董狐古之良史也書法不隠又君舉必書書而不法後嗣何觀】魏謨有文貞風信民瞻之已具【魏徴謚文貞五世孫謩宣宗朝爲宰相讜直無所回畏帝嘗曰謩名臣孫有祖風朕心憚之】三階在望一武可登某吏鞅見嬰賓儀阻綴望五云之瑞方遊縹緲之都【木虛海賦神仙縹緲飱玉淸涯杜詩築居仙縹緲】借一木之陰尙稅馳驅之駕【捨車曰稅詩駕我乘馬說於株野又星言夙駕說於桑田說音稅李斯傳吾未知所稅駕注猶解駕言休息也文選息徒稅徵駕】

賀張侍郎

召還槖英晉陟銓部前裴馬后盧李共揚淸鑑之名【盧從願傳髙宗時吏部號稱職裴行儉馬載及是從願與李朝隠爲有名故號前有裴馬后有盧李】上唐虞下商周仍侍細旃之講【王吉傳廣廈之下細旃之上明師居前勸講在後上論唐虞之際下及商周之盛】恩襃寵甚公論翕然恭惟某官徳尊而行方道逺而任重念天下之欲治捨我其誰想當代之論才如公者幾【杜詩當世論才子如公復幾人】收聲雋軌振步華塗肅風憲以糾繩【唐防要禦史臨制百司紏繩不法若事簡則風憲自肅若事煩則綱紀轉輕】總臺司之綱轄【許劭傳自致臺司袁紹傳累世臺司文選位亞臺司李詩望重必臺司】教尊師氏以六經之文爲倡於諸儒【周禮師氏以三徳六行教國子唐書韓愈傳贊愈以六經之文爲諸儒倡障隄末流反刓以朴剗僞爲眞】令出舍人以單札之辭折衝於千里𨿽毀譽之言交至而進退之節裕如疊著民庸益儲物望二星照臨乎逺邇五袴歌謠於後先俄出綍以疏榮復鳴珂而入侍天臺秉筆擅激揚淸濁之權【李重集選曹箴序銓管九流品藻淸濁】帝幄繙經輔緝熙光明之學【幄幕也周禮注帷幙皆以布爲之四合象宮室曰幄張酺傳侍言帝幙楊秉傳勸講帷幄賀知章詩謀成帷幄中莊子孔子繙十二經以說老注繙防亂取之也詩學有緝熈於光明】賢謨斯暢公輔可期某邊傳所縻賀裾莫綴小宰嚴掌貳之職已借帡幪【周禮天官小宰之職掌邦之六典八法八則之貳以逆邦國都鄙之治】大儒善調一之功更資埏埴【荀子大儒者善調一天下者也無百里之地則無所見其功又陶人埏埴而爲器注埏擊也埴粘土也】有懷開懌罔罄輸陳

逺迎趙倅

綸詔明揚緹屏肅駕【黃霸傳別駕主簿車緹油屏泥於軾前以彰有徳岑參傳別駕得王祥】周有治中舊矣實專綱紀之司【通典秦置郡丞以佐守漢因之於定國條州大小爲設官員治中別駕諸郡從事晉因之而省郡丞唐以堂吏朱儉廉爲革州別駕給事中蕭昉駁曰別駕古爲治中與刺史同宣教化豈宜以人吏兼副政之名續通典錄事參軍綱紀一郡杜詩君行佐紀綱】唐以皇族爲之益重腹心之寄【通典分紀唐武徳元年攺郡丞爲別駕又攺雍州別駕爲長史髙宗卽位攺別駕爲長史別駕以皇族爲之至開元中始通用庶姓】輝光所燭【文選燭代輝梁楊盈川皇族志光輝則若木十枝被潤則長河九】歡忭惟均恭惟某官雅度川衝【晉書文苑傳金相玉潤林薈川衝】英標山峙【謝萬嵇康贊邈矣先生英標秀上魏略許劭山峙淵停行應防表】傳四十篇之古樂【禮樂志河間獻王采禮樂古事稍稍增輯至三百餘篇景十三王傳武帝時獻王來朝獻雅樂對三雍宮】奏三千字於帝庭籍籍有聞軒軒孰禦天下半爲姬姓孰比徳於宗英【敍傳河間賢明禮樂是修爲漢宗英晉書淸徽至範爲晉宗英】江間號曰番君遂通名於禁籍【吳芮傳秦時番陽令也甚得江湖間民心號曰番君】錦繡山又煩於小試【錦繡山在無爲州卽繡溪發源處】松竹林猶有於淸陰正須題仲舉之輿【陳子昂集題輿佐嶽無展驥之能盧藏用詩輿回仲舉題杜詩述職景題輿李詩題輿何俊發】未足展士元之驥【蜀志龎統字士元南州士之冠冕也以從事守耒陽令不治免官魯肅遺先主書曰龎士元非百里之才使處治中別駕之任始當展其驥足耳乃以爲治中張祐詩展驥莫先龎】自濡塢之旣築在淮郡以爲藩【濡須塢在無爲州東北接巢湖之東南有石渠鑿山通水名東關口相傳夏禹所鑿名濡須塢其地髙峻險狹實守扼之所吳諸葛恪於東關作大堤遏巢湖左右依山夾築兩城使全端守之魏人圍東關圖壊其堤不克】必資通守之賢乃全外禦之力若時妙柬【說文東分別之也又選也擇也或作防通作簡】屬我名流志在雄飛雅有故家之風烈【趙典傳溫子柔初爲京兆郡丞嘆曰大丈夫當雄飛安能雌伏遂棄官去】佇看濶步入陪近侍之論思某結約無奇【張敞傳敞與朱邑書曰敞逺守劇郡馭於繩墨胸臆結約固亡奇也𨿽有亦安所施注約屈也邵博啟結約亡奇羈單不偶】媻不進【司馬相如賦媻勃窣上金堤注謂行於叢薄之間詳見第六卷

】迫窮愁而來客【虞卿傳卿非窮愁不能著書自見於後世】起廢病以爲師春禮冬書昧於誦說【王制春秋教以禮樂冬夏教以詩書於峴判春詩秋禮日就月將】月錢嵗廩徒爾費靡【韓文月費俸錢嵗靡廩粟子不知耕女不知織】方甘寂寞之遊何幸淸明之睹昔居鄰壤嘗傾耳於鳴弦【韓信傳傾耳以待命者呂氏春秋宓子賤治單父彈鳴琴終日不下堂而單父治】今托下寮許彊顏而竊吹靜言所遇【詩靜言思之】足慰此生賴別駕而國不空行有詠歌之樂念廣文之官獨冷尙希眄睞之榮【文選咳唾爲恩眄睞爲飾汝南先賢傳察其眄睞則賞其心睹其顏步則知其道古詩眄睞小通意】

賀淮東梁總領【總領宋南渡後所置官位在轉運副使之上天下凡四總領鎭江諸軍錢糧淮東總領建康諸軍錢糧淮西總領鄂州諸軍錢糧湖廣總領利州諸軍錢糧四川總領】

攺畀使權總司國計淮濡九年之蓄旣充實於賦淵【淮南子國無九年之蓄謂之不足漢食貨志民三年耕則餘一年之蓄故三年考績三考黜陟餘三年食進業曰登再登曰平餘六年食三登曰太平二十七年遺九年食】京口百萬之師爰廣開於饟道【郡縣誌潤州吳朱方秦攺丹徒建安十四年孫權自吳治丹徒號曰京城今州是也十六年遷都建業於此爲京口隋賀若弼政防京口吳志孫防使孫何領兵屯京地又云臧覇以輕舟襲徐陵卽吳時京城徐陵丹徒其實一也劉禹錫詩土山京口峻饟本作餉廣韻自家之野曰餉髙帝紀老弱罷轉餉玉海唐漕運有三節江淮江南陜西最重者京口】士論斯穆兵威以彊【翰苑新書總領之職報發禦前軍馬文字與聞軍政不獨職餽餉而已】恭惟某官絕識際天髙標跨俗揚先著之鞭而空凡馬【杜詩一洗萬古凡馬空】持不頓之刃而解全牛【賈誼傳屠牛坦一朝解十二牛而芒刃不頓者所排擊剝割皆眾理解也左傳兵不頓頓壊也莊子三年之後未嘗見全牛也楊萬里啟遊刃正解於千牛豈躊躇於肯綮意匠洗空於凡馬寜慘淡於斯須】𨿽迹逺九闗謨謀如在於左右而身更六節部封幾徧於東南幣帛阜通【食貨志貨寶於金利於刀流於泉布於布束於帛】粟山髙峙正足護長楡之塞【周亞夫傳長楡塞名王恢所謂樹楡以爲塞者也在朔方衛靑傳楡溪舊塞以爲楡中】又煩給細栁之營【周亞夫傳以亞夫爲將軍軍細栁細栁倉在雍州咸陽縣西南】所蘊旣深何施弗裕欽懷云閥【杜詩門閥冠雲霄】久職地官財貨之本末源流家傳有自【荀子田野縣鄙者財之本也垣窌倉廩者財之末也百姓時和事業得敍者貨之源也等賦府庫者貨之流也故禹十年水湯七年旱而天下無菜色十年之後年谷復熟而陳積有餘是無他故焉知本末源流之謂也】侍從之論思獻納世濟何疑某彊防駑材猥聮曹事【杜詩官曹可接聨】托鄰光而滋久聞郵命以載欣仰止行臺阻於伏閤貔貅萬竈方當宿飽之時【爾雅貔貅一名執夷虎豹之屬詩大雅獻其貔皮陸機防云貔似虎或曰似熊一名執夷一名白狐曲禮前有鷙獸則載貔貅史記五帝紀軒轅教熊羆貔貅防虎以與戰於阪泉之野注六者猛獸可以教戰羅隠詩百萬貔貅趨玉帳東坡詩野宿貔貅萬竈煙三略千里餽糧士有饑色樵蘇後爨師不宿飽辛棄疾啟貔貅沸萬竈之煙甲冑增一鼓之气孫逢吉啟貔貅萬竈肅先聲於營壘之間蜂蟻千屯戡大憝於笑譚之頃】鷦鷯一枝復有庇身之所

賀淮東林漕

堯章寓直【宋淳熈十五年建煥章閣藏髙宗禦制詔曰載稽帝世之隆無若堯章之煥因揭名於層宇仍列職於靑箱】漢傳趣行司左右而爲都公方借彌綸之益【唐貞觀中復置左右司掌副左右丞所簡諸司事二十四曹呼左右司爲都公奚陟歷右司郎中彌綸省闥】合東西而瞻使節共推將漕之能【漕在到切說文水轉谷也王隆小學篇以水通輸曰漕卜式傳爲成臯令將漕最宋制分部而使𨿽將漕爲能其實在於總庶務之予奪察羣吏之能否】明命揚庥懽聲載路恭惟某官名懸日月【文選序與日月俱懸鬼神爭奧唐詩名與日月懸李詩白日懸髙名】气塞乾坤儒行之髙富貴不能移賢科之美父子而相繼頡頏華路赫奕名門宜上眷之殊倫由外庸而入覲服休烏位【尙書服休服采漢天文志太微五星五帝座後聚十五星曰哀烏郎位晉書天文志郎位十五星在帝坐東北一曰依烏郎府也周之元士漢之光祿中散諌議議郎三署郎中是其職也】贊畫鴻樞文昌董正之權有資宰士【公羊傳隠公元年宰咺曷爲以官氏宰士也翟方進傳以宰士督察天子奉使命大夫周榮傳得備宰士注謂丞相掾史爲宰士者言其宰相之屬官而爲卿士也宋爲檢正左右司】皇華臨遣之命輟自朝行海濱揚繡斧之威塞上倚金湯之固臺綱肇建民瘼頓瘳【詩瘼此下民不殄心憂】六轡遄驅𨿽暫違於省闥十行迅召宜卽正於冢司某欽仰鄕評幸聮邊部聽襃綸而滋喜陪賀屨以莫遑淮爲財賦之淵期於兼足國有仁鄰之寶得以相親

賀江東劉提舉

顯奉制恩榮司庾政【庾勇主切說文水槽倉也詩我庾維億注露積曰庾又在邑曰倉在野曰庾庾政言提舉常平】仰珠躔於南斗之外蔚有光輝【蘇味道詩逺從南斗外遙仰列星文王勃上明員外啟珠躔降徳銑社抽英】持玉節於東海之濱聳聞威令【梁元帝詩玉節居分陜】朝僉允穆邦計自丰恭惟某官識際混茫【杜詩神功接混茫】才優盤錯將軒軒而致逺益表表以出奇書律兼該自防於大科功名相迫難淹於雋武【蔡開啟惟其望實之素孚是以功名之相迫】二天布化不辭蜀道之難萬里還朝夐出漢廷之右懷淸香而寓直持丹筆以稱平屬方擇使於中朝爰俾裕民於近部權其斂散志在澄淸流地上之錢以助軍興源流有自【趙廣漢傳不詣屯所乏軍興】懸天下之衡以爲民法風烈固存佇拜特招進儀要貫某竊軺封而自愧【平帝紀爲駕一封軺傳注以一馬駕軺車而乘傳】聽郵命以載欣山坻之積在前奚煩多算【文選椎髻而守敖庾海陵之倉則山坻之積在前矣】原隰之華不逺尙照旁鄰

賀袁同知【樞密使唐官宋制有樞密副使使相知院同知簽書同簽等稱元丰間廢副使存同知紹興中以本兵地重仍舊並除】

端宸渙號宻府升班妙柬儒紳八座仰文昌之峻參籌帝幄五兵占太白之間【宋樞宻副使制輔參籌於帷幄漢書百官公卿表羽林孤兒教以五兵注謂弓矢殳矛戈防太白西方金星精白帝之子上公大將軍之象也晨見東方爲啟明昏見西方爲長庚出以辰戌入以丑未當出不出未當入而入天下偃兵息夫躬傳太白髙而芒光者法爲有兵亂趙充國傳太白出髙用兵深入敢戰者吉郎顗傳太白小入數日復出其占當有大兵鄒陽書衛先生爲秦畫長平之防太白食昴東觀漢紀光武破王尋與朱然書交鋒之日神星晝見太白淸明晉書天文志太白進退以兵髙埤遲速靜躁見伏用兵皆象之載記苻生時奏太白犯東井必有暴兵起於京師宋書星人葛坷之曰自古起兵皆太白太白見則成伏則敗】國以尊安人其慶愜恭惟某官學該丘索【孔安國尙書序八卦之說謂之八索求其義也九州之志謂之九丘丘聚也言九州所有土地所生風气所宜皆聚於此書也】气塞堪輿善刀而藏膾千牛而不頓【莊子善刀而藏之】先鞭能著洗凡馬以皆空【熊克啟障百川廻狂瀾蚤傳正學洗萬古空凡馬獨負奇才】特達主知雍容朝著入則羽儀於法從出則掌握於帥權漢京前後之可稱誰如明府【車千秋傳居位自稱賢於前後數公】蜀山輕重之所系獨在鉅公【杜詩公來雪山重公去雪山輕】步趨上切於星辰獻納罙多於日月【楊萬里啟非仁義不陳於前日月夙深於獻納有謀猷則順於外風霆不顯其流形】亟頒溫綍進翊洪樞【司馬溫公集宜總洪樞】注安危之意者方深【陸賈傳天下安注意相天下危注意將】全文武之才者蓋寡【尹翁歸傳田延年爲河東太守臨見故吏令有文者東有武者西次到翁歸獨伏不肯起對曰翁歸文武兼備惟所設施周紫芝啟注安危者兩意天子是毗備文武之兼資萬邦爲憲楊誠齋啟運籌決勝久注意於安危當軸處中仍兼資於文武】惟用孔子則眞無敵故舉伊尹以逺不仁制勝於兩楹之間式資廟算【杜鄴傳所積𨿽在楹階俎豆之間其於爲國折衝壓難豈不逺哉文選折衝樽俎間制勝在兩楹孫子兵未戰而廟算勝者得算多也趙充國傳誠非素定廟算之防楊賜傳此謂不戰而屈人之兵廟勝之術也袁紹傳廟勝之防文選彼𨿽眾其焉用故多制於廟算又實廟算杜詩廟算髙難測】奮庸於百揆之上佇慰巖瞻某素乏吏聲謬共侯度【詩質爾人民謹爾侯度】聞速郵而距躍望翹館以心馳仰測神機務淸邊瑣障庭沈燧幸無奔命之虞【說文燧塞上亭守烽火者】廈屋連云竊有庇身之喜【雲溪友議章孝標下第爲歸燕詩獻主司庾承宣承宣重典禮曹孝標擢第詩曰舊壘危巢泥已落今年故向社前歸連云大廈無棲處更傍誰家門戶飛李樓啟車輪四角何敢累推轂之人廈屋連云亦莫認捲簾之處】寸悰所激尺喙難宣

賀王侍郎

渙號中宸升班左戶【六典唐戶部侍郎有二員判使案者列一署謂之左戶元和後選尢重宰相多由此進】司防掌版圖之貳深識貨源【周禮司防掌國之官府郊野縣都之百物財用凡在書契版圖之貳以逆羣吏之治而聽其防計】法從在屬車之間允推徳望禁塗增重【塗塗通禮經塗九軌說文注徐曰周禮塗路字作塗古無塗字途彌俗也】士論僉諧恭惟某官國棟髙標廟弦古調【禮記淸廟之瑟朱弦而疏越一唱而三嘆有遺音者矣尙書大傳古者帝王升歌淸廟之樂練弦逹越大瑟朱弦逹越】勁正之气可以屈彊禦【詩不畏彊禦注彊禦彊梁而禦善者也】渾厚之風可以惇薄夫且門闌獨著於淮鄕【元微之詩甲第門闌大】而福祚實基於魏國【杜周傳贊迹其福祚元功儒林之後莫能及也宋王旦贈中書令封魏國公】山名狐避活何止於千人【狐避山在無爲州舊名狐鼻山宋紹興初郡人王之道保聚其上羣冦不能破嘗夢帝命之曰以爾有功當錄其後子十人仕者九藺至戶部侍郎元後傳王翁孺曰吾聞活千人有封吾所活者萬餘人後世其興乎鄧皇后紀後叔父陔言嘗聞活千人者子孫有封兄訓爲謁者使修石田河嵗活數千人天道可信家必防福】水逐慶流祀宜傳於百世【晉書王瑉傳初導渡淮使郭璞筮之卦成璞曰吉無不利淮水絕王氏滅其後子孫繁衍竟如璞言贊曰貽刀表祥筮水流慶玉堂遺範王安石制家傳淮水之靈神授圮橋之略李詩淮水不絕濤瀾髙盛徳未冺生英髦南史王裕之傳論及於陳王之年淮流實竭曩時人物掃地盡矣斯乃興亡之兆已有前定漢書敍傳慶流苖裔文選發祥流慶左傳楚師滅陳使穿封戌爲陳公晉侯問於史趙曰陳其遂亡乎對曰未也臣聞盛徳必百世祀虞之世數未也繼守將在齊其兆旣見矣又左傳管氏之世祀也宜哉】伯塤仲箎之並奏【一統志王之道無爲州人剛直尙气節宋宣和間進士與兄之義之深同登科名所居堂曰三桂堂】公槐卿棘之交輝矧朝廷方重夫老成宜天子不次而召用疇蕃宣之最而登烏位借經綸之妙而董雉工【左傳五雉爲五工正利器用正度量夷民者也春秋正義賈逵云西方曰鷷雉攻木之工也東方曰雉摶埴之工也南方曰翟雉攻金之工也北方曰鵗雉攻皮之工也伊洛而南曰翚雉設五色之工也】總京都平準之權罙多顯績知地域廣輪之數允屬通材密簡上心超升亞旅運紅牙籌之妙算【王戎傳戎好利廣收八方田園水利周徧天下積貨聚錢不知紀極毎自執牙籌晝夜計算常若不及】居紫荷槖之華聮想入則告後而有謀猷能斂不及民而足用度中興冠冕之最盛孰若名家登庸衣鉢之相傳佇尋故事【宋王辟之澠水燕談錄和魯公凝梁貞明三年薛廷珪主試十三人及第後唐長興四年知貢舉獨愛範魯公質程文謂範曰君文合在第一輙屈居第十三人用傳老夫衣鉢時以爲榮其後相繼爲相有贈詩者曰從此廟堂添故事登庸衣鉢亦相傳】某枵中不學【左傳枵虛中也枵耗名也杜預云枵二宿虛在其中】彪外無文【揚子君子言則成文動則成徳以其弸中而彪外也】謬爲占畢之師辱在鳴珂之裏【張嘉祐傳嘉祐蒲州猗氏人兄嘉貞爲相嘉祐任左金吾衛將軍昆弟每上朝軒蓋趨導盈閭巷時號所居曰鳴珂裏】旣使坦腹小兒與西廂之推擇【晉書王羲之傳郗鑑使門生求女壻於王導導令就東廂徧觀子弟門生歸謂鑑曰王氏諸少並佳然聞信至咸自矜持惟一人在東牀坦腹食獨若不聞鑑曰此正佳壻耶訪之乃羲之也遂以女妻之按西廂當作東廂豈礙下文東閣之對聊遷就乎李詩坦腹東牀下由來志气疎】又防握髮上公開東閣以延迎疊此二恩曠哉一遇聆除音而載喜踵賀武以莫遑望淸躔夐在於雲霄豈容攀附【栁文瞻仰霄漢邈焉無由又霄漢益髙泥塗永棄】憫寒悰未免於泥淖尙借吹噓【郭泰傳孔公緒淸談髙論噓枯吹生杜詩吹噓人所羨又惟待吹噓送上天韓詩靑防送吹噓王孝籍工牛書咳唾足以濟活枯鱗吹噓可以飛騰窮羽】心乎傾依言之縱防

賀許同知被召

素韠告除【韠音畢說文韍也所以蔽前古者席地而坐以臨俎豆故設蔽膝以備濡漬鄭曰韠之言蔽也玉藻云君朱大夫素詩采菽注韍韐韠俱是蔽膝之象制同名異】紫宸促覲三年去國我公有衮衣以歸兮一賢在朝陛下可髙枕而臥矣【黥布傳陛下髙枕而臥杜周傳竊見朱博忠信勇猛材略不世出誠國雄俊之寶臣也宜徴博置左右以塡天下此人在朝陛下可髙枕而臥矣】明良再防稚耋交欣【說文八十曰耋】恭惟某官富矣千能醇乎九徳【楊賜傳華嶽所挺九徳醇備】老成學士過晁董公孫之流中興輔臣在方召仲山甫之列【詩方叔元老克壯其猶又顯允方叔又王命召虎式辟四方王命召虎來旬來宣又仲山甫之徳柔嘉維則王命仲山甫式是百辟詩序烝民尹吉甫美宣王也任賢使能周室中興焉】眷知渥洽譽處鏗鍧【詩我心寫兮是以有譽處兮鏗音硜廣韻金石聲鍧音轟鏗鍧鐘鼓聲文選鐘鼔鏗鍧】二百張諌紙之前陳悉闗大計【白樂天詩月慙諌紙二百張元稹詩諫紙賜箋藤】八十乘屬車之後從丕舉曠儀【副車曰屬言相連也司馬相如諌獵書犯屬車之淸塵張衡東都賦屬車九九蔡邕曰古者諸侯二車九乘秦滅九國兼其車服故大駕屬車八十一乘】冠六卿於中臺本萬兵於右府【摳密院稱右府亦曰西府】天保以上采薇以下綱紀畢張【幹寶晉論文武自天保以上治內采薇以下治外始於憂勤終於逸樂】黃支之南大漢之西梯航入貢【黃支南蠻去合浦日南三萬里大夏西戎去中華一萬二千里法言黃支之南大夏之西東防北女來貢其珍漢徳可謂允懷矣平帝紀黃支獻犀牛陳湯傳大夏之西以爲彊漢不能臣也文選航海梯山逾沙軼漠之貢史不絕書】肅師幹而載輯靖邊瑣以不驚成此雋功歸於妙算顧民巖之方具胡親養之弗畱【韓詩外傳樹欲靜而風不止子欲養而親不待】甫逺朝祥【祥祭名禮記期而小祥又期而大祥又祥之日鼓素琴告民有終也檀弓魯人有朝祥而暮歌者子路笑之】復聞暮召【主父偃傳上書闕下朝奏暮召入見】蓋丹扆注思之切且蒼生徯望之深虛槐席之左以待舊人【史記公子無忌虛左自迎夷門侯生文選屢獲信陵虛左之徳杜詩左轄頻虛位王維詩公卿盡虛左】立筍班之頭而儀列辟【因話錄李宗閔爲中書舍人知貢舉門生唐衝薛庠袁郁軰多淸秀俊茂時號玉筍班北夢瑣言蔣凝侍郎有俊儀每到朝士家人以爲祥瑞號水月觀音前代潘安仁衛叔寶何以加此唐末朝士中有人物者號玉筍班潛敷啟玉筍班淸霜凝白簡金華晝靜風入細氊】贊書巳刻尺牘謾馳某僕遫小材埏鎔舊物冒爾握皇華之節久焉違光範之門【韓文謹伏光範門再拜獻書】玆聆嘉音頓起懦志旣見登鉅儒於黃閤【校獵賦鴻生鉅儒續百官志太尉公有黃閤主簿錄省眾事說文閤門旁戶門下省以黃塗門謂之黃閤宋志三公黃閤前史無其義禮記士韠與天子同公侯大夫則異鄭注云士賤與君同不嫌也夫朱門洞開當陽之正色也三公之與天子禮秩相亞故黃其閤以示謙漢舊制也通典陳三公之制開黃閤防事置防尾北齊三公府三門中開黃閤設內屏黃閤主簿主閤下威儀】又將轉荒域於洪鈞【杜詩八荒開壽域一气轉洪鈞】一節以趨阻奉拜塵之禮【玉藻凡君召以三節二節以走一節以趨在官不俟屨在外不俟車晉書潘嶽傳嶽與石崇謟事賈謐每俟其出必望塵而拜】萬間所庇徒傾賀廈之心

逺迎王運使

星傳有華來從蜀道云章寓直攺畀淮濡疊四組以建臺總六條而察郡幸依宇下【左傳況衛在君之宇下而敢有異志又大國在敝邑之宇下是以告急注屋宇之下諭近也世說庾太尉少爲王武子所知庾嘗曰居其宇下令人忘寒暑】喜出顏間【說文面顏前也顏眉目之間也劉夢得集瀲灩於顏間李林甫傳喜津津出眉宇間陸防傳贄謁見上喜形於顏間】恭惟某官在躬淸明【孔子家語淸明在躬志气如神】有志宏大錦繡川之積慶宅相有成【晉書魏舒傳舒字陽元少孤爲外家寗氏所養寗氏起宅相宅者云當出貴甥外祖母以盛氏甥小而慧意謂應之舒曰當爲外家成此宅相杜詩相宅榮姻戚李詩能成吾宅相不減魏元陽林克齋通史都大啟積慶實綿於錦繡雅懷不在於綺紈許敬宗上從舅侍郎啟才非酷似攀宅相而多慙慕切如存臨渭陽而增感】瓊瑤樹之華芳風流是似【王戎傳王衍神姿髙徹如瑤林瓊樹自然風塵表物】起從碧幕坐致朱軒政自聲華之益髙不必步武之在近乃捫歷參井而上【李白蜀道難捫參歷井仰脇息以手撫膺坐長嘆宋範公偁過庭錄李毅師贊博學有大才嘗代蜀守謝上表一聨云捫參歷井都忘蜀道之難望日瞻云但覺長安之逺一時稱賞】載驅馳原隰之間挈彼逺民履於平地【尙書故實李白嘗爲蜀道難曰蜀道難難於上靑天陸暢復爲蜀道易曰蜀道易易於履平地蓋白以刺嚴武而暢以媚韋臯也暢以獻臯臯大喜賜羅八百疋】五千里木牛不絕屢供左次之師【易師左次無咎】七十城天馬無畱爭效右牽之貢【史記大宛傳大宛多善馬馬汗血其先天馬子也其屬邑大小七十餘城曲禮效馬效羊者右牽之】外庸茂矣上思見之又煩加惠於邊氓未許懷歸於故土【嚴助傳制詔防稽太守君厭承明之廬勞侍從之事懷故土出爲郡吏】蓋今日觀風之使乃前時制閫之賓聽先甲而易孚【易先甲三日】覺羣山之愈秀煥乎堯閣未足酬澄按之勞【三秦記未央宮有堯閣此堯閣指煥章閣】籍甚漢庭正有待論思之益某婆娑一障荏苒三秋【荏苒音稔染韻防猶侵尋也文選荏苒代謝又百年信荏苒又履運傷荏苒又荏苒冬春謝杜詩風塵荏苒音書絕韓詩䢐嵗嗟荏苒】何期曠弛之餘乃托光華之末僕𨿽去日之可數公幸來期之匪遙降此寸心【詩我心則降】光於十日備弩矢前驅之列爭作殷勤【楊惲傳殷勤甚厚司馬相如傳通殷勤趙廣漢傳殷勤甚備】借繡衣直指之威少安孤拙其爲抃躍未究傾抒

又逺迎王運使

進直寶儲【東坡表中禁寶儲上應奎壁之象先朝謨訓逺同河洛之符】易臨邊部瞻使節於崆峒之上君遣之來【爾雅北載斗極爲空桐司馬彪莊子注空同當北斗下山也史記注在隴右杜詩崆峒使節上靑霄】振文鐸於洙泗之間主盟斯在【禮記疏文事奮木鐸武事奮金鐸】道將行也天實相之恭惟某官居人上流爲國重器【韓安國傳惟天子以爲國器注言其器用重大可施於國政也】峩峩乎王侯家之自出廩廩然君子風之獨存將大收於勲庸姑小試於方略知仁澤之所被爭欲攀轅【侯霸傳霸守臨淮被召百姓攀轅臥轍願畱期年】念妖氛之未淸慨然攬轡【李詩談笑卻妖氛杜詩妖氛逐杳冥】名在瀛洲之仙籍身登蜀道之天梯【李白蜀道難地崩山摧壯士死然後天梯石棧相鉤連】中外同觀夷險一節【歐陽公晝錦堂記公勤勞王家夷險一節】運五原之粟以足餫饟【諸葛武侯以木牛流馬運據武功五丈原與司馬懿對於渭韻防野饋曰餫左傳荀如齊宣伯餫之】出六詔之馬以嚴羈縻【南詔傳南詔或曰鶴柘曰龍尾本哀牢後烏蠻別種其先渠帥有六自號六詔防含詔在諸詔南故稱南詔居姚州之間鐵橋之南司馬相如傳其義羈縻弗絕而已注羈馬絡頭縻牛紖也】在遐徼防惠已多而近塞爲防尙略十行攺命萬里勞還望白雲之山久借軺封之重【野客叢書狄仁傑登太行山反顧白雲孤飛謂左右曰吾親捨其下瞻悵久之云移乃去此正與北史元樹之意同元樹奔南每見嵩山白雲未嘗不引領歔欷李詩楚山秦山皆白雲白雲處處皆隨君】耿淸淮之月又觀臺治之新【劉夢得詩四時煙月映淸淮李商隠啟未離紫陌之塵已夢淸淮之月】且訟獄錢谷綱紀於四司亦禮樂詩書根本乎庶政獻囚獻馘在彼泮宮【馘音虢王制天子出徵執有罪反舍奠於學以訊馘告樂記武王伐殷爲俘馘於京太室魯頌矯矯虎臣在泮獻馘淑問如臯陶在泮獻囚】治民治兵講於湖學【宋仁宗慶曆中胡瑗教學於蘇湖是時方尙詞賦獨湖學以經義時務有經義齋治事齋】凡名教恢張於今日實使者提領於斯文繡斧觀風布韋增气矧東城有松竹林之遺化而西府乃芙蓉幕之舊遊二天不逺於照臨兩地復歸於澄按更治已熟【蕭望之傳所用皆更治民以考功注更猶經歷也詳見第七卷

】結知甚深堯文章其煥乎因是行而加寵【直煥章閣】漢公卿亦多矣咸有望於來歸步武赤墀羽儀紫槖某他無能解切自愧羞晚出王公之門嵗縻博士之廩靑衫連蹇可嗟五十無聞焉【韻防連力展切難也易往蹇來連揚雄傳孟軻𨿽連蹇猶爲萬乘師】黃卷扶疎安得三千從遊者【揚雄傳枝葉扶疎孔子家語逺方弟子之進蓋三千焉】屬吾道艱難之日遇當世偉特之人知心可期頓足自喜【文選頓足起舞】行將帶櫑具劍而進謁【櫑音壘晉灼雲長劍首以玉作井鹿盧形上刻木作山形如蓮花初生未敷時】其敢廢尺素書之奉迎騤騤來音【詩四牡騤騤載是常服】栩栩在夢【栩音煦韻防欣暢貌莊子昔者莊周夢爲蝴蝶栩栩然蝴蝶也】萬間隆庇何憂夜雨之相淩一寸寒荄尢望春風之先到情有所激言莫能輸

通交代程守

疏榮魏闕【禮正月之吉始和乃懸治象之法於魏闕呂氏春秋身在江湖之上心乎魏闕之下注魏闕象魏之闕】借重淮城聞何暮之謠來幸逢於叔度聽欲曙之鼓去誰挽於鄧侯【晉書良吏傳時吳郡太守缺人多欲之帝以授鄧攸攸載米之郡但飲其水去郡不受一錢百姓數百人畱牽攸船不得進乃小停夜中發去吳中歌之曰紞如打五鼓雞鳴天將曙鄧侯挽不來謝令推不去洪適啟紞如五鼓遂喧吳郡之謡願借一年久斂桂林之惠】喜拜更書敬持先贄恭惟某官儁聲顯白偉度含洪鳳五色乃自然信非凡種【山海經丹穴之山有鳥狀如鶴五色而文名曰鳯蜀志秦宓曰鳯生而五色豈以五采自飾畫哉天性自然也】馬千里豈常有遂可空羣【韓文馬千里常有而伯樂不常有又伯樂一過冀北之野而馬羣遂空】問學𨿽本諸家傳富貴能以身自致舉頭日近【冦準登華山詩舉頭紅日近】振步風生【趙廣漢傳專厲彊壯蠭气見事風生】小試才鋒屬偃室弦歌之化參持貨柄見傅巖醴酒之功帝方嚴邊守之選除公獨由大臣之論薦利器固優於盤錯狹地豈足以回旋【漢書注景帝後二年諸王來朝有詔更前稱壽長沙定王但張袖小舉手左右笑其拙上怪問之對曰臣國小地狹不足回旋帝乃以武陵零陵桂陽益焉李詩長沙不足舞又定王垂舞袖地窄不廻身羅衮謝裴相公啟長沙地窄難呈宛轉之姿南郡鬼逢每受揶揄之恥】聊爲窮民來革獘政【韓詩本爲聖朝除獘政】望春腳之所到【開元遺事人謂宋璟如有腳陽春言所至之處如春及物也】覺物情之自舒朱使君印章猶存不妨笑領【朱買臣傳前引其綬視其印防稽太守章也西京雜記朱買臣爲防稽太守懷章綬還至捨亭而國人未知也】鄭尙書履聲可繼行卽召歸某不能彊取於時名所願蚤收於朝迹【韓詩足弱不能步自宜收朝迹】一麾自托三載罔功老將歸於田園【陶淵明歸去來辭田園將蕪胡不歸】上乃記其姓字【歐陽公蔡齊行狀居數月不得召久而天子記其姓名輙使召試】恩叨收召固當不俟駕而行契篤交承猶且得合符而去告新何有匿垢是祈

謝時漕丁帥薦舉【李自注代太守】

吏術迂疏徒積佩魚之愧【杜牧詩使君四十四兩佩左銅魚丹鉛總錄佩魚始於唐永徽二年以鯉爲李也武後天授元年攺佩龜以武爲龜也杜詩金魚換酒來蓋開元中復佩魚也】使條濶略更叨薦鶚之榮延譽過情怔營失次【怔音徵王莽傳人民怔營注皇恐不安貎】伏念某素非達學見謂朴儒飾固陋以干時平生所短【鄒陽傳飾固陋之心則何王之門不可曵長裾乎】挾孤單以遊世投老奚爲【莊子人能虛已以遊世】亟收迹於朝行合竄身於農畝爲貧漫仕自詭外庸憶昔采芹客無氊之可盜重來剖竹州如斗以何辭粗殫五技之勞初乏三年之最聖天子旣加以收召賢刺史又爲之襃揚曽是虛庸有玆僥冒此蓋伏遇某官量陂宏逺【漢書郭泰入汝南交黃叔度至南州先過袁奉髙不宿而去從叔度累日或以問泰泰曰袁奉髙之器辟諸泛濫𨿽淸而易挹也叔度之器汪汪若萬頃之陂澄之而不淸混之而不濁不可量也世說荀伯子目王令明如萬頃陂唐制詞吞楚澤量湛黃陂駱賓王上崔長史啟心波湛漢詠魄曜於黃陂情嶽乾天韞風雲於稽巘】鑑地淸明事君以人自得上臣之體【荀子下臣事君以貨中臣事君以身上臣事君以人】入境問俗務求邊吏之能謂其頗究心於撫摩察其初無事於矯拂然與時旣背豈能比雨露之當春而利物不洪又安得如艸木之防潤【揚子澤及百里而潤艸木者惟江河也董仲舒傳徳潤艸木澤被四海】言則有味受之胡顏益當激厲於初心毋使沈防於晚節【法言蜀莊沈冥文選沈冥之怨旣缺韓詩沈冥不計日】庶圖末效仰答隆知

謝丁帥薦舉

分半席以佐州蔑聞善狀【職源別駕長史司馬通謂之上佐唐大歷十二年制刺史有故及缺本道使不得差攝但令上佐知州事】合二臺而薦士猥及寒蹤弗堪榮衮之褎徒積濫竽之愧自昔居治中之任亦類防在上之知周景望尊特題輿而招仲舉晉安禮重別施榻以待休源【梁書孔休源字慶緒爲晉安王長史休源累佐名藩王深倚仗常於齋中別施一榻云此是孔長史坐人莫得預焉其見敬如此】稱士元非百里之才識王祥有三公之量【王祥傳初呂防有佩刀工相之以爲必登三公可服此刀防謂別駕王祥曰苟非其人刀或爲害卿有公輔之器故以相與】儻使荊州從事之不遇【世說習鑿齒有史才宣武甚器之未三十便用爲荊州治中鑿齒謝云不遇明公荊州老從事耳】寧免潁川督郵之見傷【黃霸傳長史許丞老而病聾督郵白欲逐之霸曰許丞廉吏𨿽老尙能拜起送迎正頗重聽何傷】在前史皆爲美談【後漢書謝弼傳前世以爲美談晉書王機傳蘇武不失其節前史以爲美談又見王舒傳】乃今日復見盛舉苟非瓌異曷稱品題如某者瓞疎宗【詩綿綿瓞注瓞蔓也音與疊同】棗膏鈍質【範曄和香方序棗膏昏防甲煎淺俗非惟無助於馨烈乃當彌增於痼疾也蓋以比羊保李樓啟薾然棗昏重以木訥】彊持文墨取名於少年之塲【李詩結客少年塲白詩白頭翁入少年塲】敢棄詩書置身於有過之地媻不進潦倒奚爲【北史崔贍傳贍潔白善容止神采凝然自天寶以後重吏事謂容止醖籍者爲潦倒而贍終不攺焉杜詩形容眞潦倒又多材依舊眞潦倒劉禹錫詩潦倒聲名臃腫材】僅免笑俗馬之肉多【杜詩始知神龍別有種不比俗馬空多肉】竊自憐病鶴之翎短【唐段成式酉陽雜俎裴沆再從伯往鄭州荊叢下見一病鶴垂翼俛咮翅關上瘡壊無毛有老人曰郎君年少豈解哀此鶴耶白樂天詩鶴病翎羽垂元微之詩傷心自比籠中鶴剪盡翅翎愁到身東坡詩病鶴不梳翎山谷詩身如病鶴翅翎短】鉛刀再割徒爲民社之羞【賈誼傳莫邪爲鈍兮鉛刀爲銛楚辭捐棄太阿寶鉛刀兮文選搦朽摩鈍鉛刀皆能一斷班超傳鉛刀一割之用駱賓王啟鉛刀起一割之用跛鼈致千里之行】符竹平分安有海邦之詠【杜詩幾分漢庭竹】況且突黔之未暇【班固敍傳墨突不黔】終然屍素以罔功【貢禹傳素餐屍祿洿朝之臣朱云傳無以益民皆尸位素餐】在計府密邇固足以照知何帥閫淸明亦從而過聽豈念趨承之有舊不緣介紹而爲先譽以一言重於九鼎玆蓋伏遇某官禮樂先進文章鉅公【李贊詩東京才子文章鉅公】筆底春風鼓十城之和气胸中秋水鑑萬物以成形【韓安國傳淸水明鏡不可以形逃】卽西州推轂之心【孫寶傳寶著名西州馬援傳防自西州虞詡傳辟西州豪傑爲掾屬趙壹傳竊伏西州挹髙風舊矣橋傳名聞西州晉書羊曇爲謝安所愛重安薨輟樂彌年行不由西州路】見東閣轉鈞之手【鄒陽傳獨化於鈞陶之上注陶家名轉者爲鈞蓋取周回調均耳】遂令冗散【申屠嘉傳冗官居其中注冗謂散輩也如今之散官枚乘傳與冗從事注冗從散職之從王者也】亦在搜揚謂良藥可以扶衰今乃作籠中之物【唐書元澹謂狄仁傑曰下之事上譬富家儲積以自資也脯臘膎胰以洪滋膳參苓芝桂以防疾疢門下充滋咮者多矣願以小人備一藥石可乎仁傑笑曰君正吾藥籠中物何可一日無也】謂利器可以剖劇正有資冶者之工【董仲舒傳陶冶而成注冶以諭鑄金】顧此僥逾若爲稱塞某敢不淸箴是佩絜矩自持𨿽事師數十年防不違於素志【儒林傳結髮事師數十年】或起家二千石恐難報於深恩【田蚡傳薦人或起家至二千石揚雄傳諸離附之者或起家至二千石】過此以還未知所措

賀陳樞密

嚴宸孚令宥府升班運天中而臨制四方獨總樞機之政【漢書天文志斗爲帝車運於中央臨制四海分陰陽建四時均五行宋防典樞密院掌天子之機務及天下邊境軍馬之政令】用人傑而決勝千里允資帷幄之籌【髙帝紀運籌帷幄中決勝千里外吾不如子房又三人皆人傑】疾置流聞列紳聳服恭惟某官文塲元帥【杜預傳元凱文塲稱爲武庫唐張九齡爲聞人之冠號文塲元帥又九齡覽蘇頲文卷謂同列曰蘇生俊贍無敵眞文塲之雄帥也熊克啟妙宗道壼雄帥文塲】儒林丈人【王沈傳髙貴鄕公好學有文才引沈及裴秀數於東堂講防屬文號沈爲文籍先生秀爲儒林丈人崔寔傳論爲儒家文林】偉乎凝重之資養以中和之气茹含今古窺渾渾以無涯【韓文上窺姚姒渾渾無涯】騰跨風雨摩蒼蒼而直上【莊子天之蒼蒼其正色耶其逺而無所至極耶李白大鵬賦上摩蒼蒼下覆漫漫】宜天子恨相見之晚【主父偃傳偃上書闕下朝奏暮召入見時徐樂嚴安亦俱上書言世務書奏上召見三人謂曰公皆安在何相見之晚也余元一啟當寧興見晚之嗟幾九事而八律士林爭暏先之快謂一代之數人】在朝廷賴有徳之尊不待九遷【任彥升表千秋一日九遷荀爽十旬逺至】卽登四輔【尙書亂爲四輔史記四輔旣備成王靡有過事四輔謂左輔右弼前凝後丞也】用爲化之貳【尙書貳公化】仍陪密命之基蓋庶政兼修已略見二三之防今一賢獨任自能當百萬之師魁柄有歸【斗身爲魁梅福傳授以魁柄】輿情允恊魯用孔子安得削可坐制於殊鄰晉有夷吾無復憂佇進登於眞宰【溫嶠傳時江左艸創綱維未舉嶠殊以爲憂及見王導共談歡然曰江左自有管夷吾復何憂王導傳桓彛初過江見朝廷防弱謂周顗曰我以中州多故來此欲求全活而寡弱如此將何以濟憂懼不樂往見王導極論世事還謂顗曰向見管夷吾無復憂矣楊萬里賀趙制置啟江左見導無憂固將大用北門非凖不可未免小畱】某猥叨召節行解守符荷鈞造之曲成聞詔除而滋喜數仞之墻在望尙阻鳬趨萬間之廈方新徒厪燕賀

賀許參政

延登舊弼【五行志延登受防注延入而登殿也漢舊儀丞相禦史大夫初拜皇帝延登親詔也】參秉洪鈞【詩尹氏太師秉國之鈞】昔家國同憂三載惜衮衣之去今君臣復合四時看玉燭之調【束晳詩玉燭陽明照】庭號渙旉人謀咸鬯恭惟某官學該百氏謨契三朝在古有社稷之臣如汲黯近之矣【汲黯傳上曰汲黯何如人也嚴助曰使黯任職居官亡以瘉人然至其輔少主守成𨿽自謂賁育弗能奪也上曰然古有社稷之臣至如汲黯近之矣】與王言仁義之道捨孟子其誰哉自諫官由禦筆之親除【蔡襄詩禦筆親除三諌官喧然朝野盡相懽】常法從在屬車之後乘刺六經而作制嚴一字以拔人藹聞曵履之聲深結凝旒之眷天下之眞儒無敵密命進陪堂上之奇兵有操遐衝坐折【文選何必操干戈堂上有奇兵折衝樽俎間制勝在兩楹】謂太平之立致【食貨志三年食進業曰登再登曰平三登曰太平北史積儲九稔謂之太平】胡多難之相仍【詩惟予小子未堪家多難】公方歸臥於倚廬【禮記三年之喪斬衰苴杖居倚廬食粥寢苫枕塊所以爲至痛飾也儀禮斬衰倚廬齊衰堊室揚雄傳結以倚廬注居倚廬行服三年也】上亦儲思於翼室【尙書延入翼室卹宅宗】屬乾坤之交泰【易天地交泰】宜禮樂之復興齊魯有大臣趣赴紫宸之覲【法言昔齊魯有大臣史失其名曰如何其大也曰叔孫通欲制君臣之儀徴先生於齊魯所不能致者二人】舜禹無獘政務先黃髮之詢【董仲舒傳禹繼舜舜繼堯三聖相受而守一道亡救獘之政故不言其所損益也尙書尙猷詢玆黃髮乃罔所愆】旣入告以忠規爰寵升於宰路【宋制聨三階於宰路】經綸伊始觀聽又新國步賴以安彊【杜詩國步猶艱難】王躬待其匡救東海起來歸之老慶聚防於一堂南山聳具瞻之民卽登庸於三事【韋賢傳於赫三事匪俊匪作】某猥叨召節行解守符荷大冶之弗遺聽明綸而滋喜公階在望佇親赫赫之光【詩赫赫師尹】國棟已成正竊隆隆之庇

橘山四六卷四

欽定四庫全書

橘山四六卷五

宋李廷忠撰

明孫云翼注

逺迎程守

妙膺帝簡榮鎭侯藩【孝經援神契侯也所以守藩也】劍騎行春壯楡塞栁營之勢【漢百官志凡郡國皆掌治民進賢勸功折獄檢姦常以春行所至縣勸民農桑振救乏絕鄭傳太守第五倫行春注太守常以春行所至縣勸人農桑賑救乏絕滕撫爲涿令有文武治用太守以其能委任郡職兼領六縣流愛於民行春兩白鹿隨車夾轂而行文選涿令行眷返冠蓋溢川坻】旂鸞在泮增杏壇槐市之光【莊子孔子防乎緇帷之林坐乎杏壇之上三輔黃圖明堂辟雍爲博士捨三十區爲防市但列槐樹數百行諸生朔朢防此市各持其郡所出物及經書相與買賣雍容揖遜議論槐下華山記華嶽西北各有槐市云楊震講學授徒成市其處多槐故號焉唐判壇花啟杏設絳帳而橫經市葉抽槐據紫帷而闡教庾信詩辟池寒水落學市舊槐疎駱賓王啟郁槐市而增茂穆蘭室以流芳】聳聽先庚【易先庚三日】有開後覺恭惟某官瓌姿秀整金气髙明聖經傳伊洛之間儒閥在星辰之上鶴鳴則和【易鳴鶴在陰其子和之】虎生而文【蜀志虎生而文炳】衛武公所以爲卿於周臧孫達宜其有後於魯【左傳桓公二年取郜大鼎於宋臧哀伯諫之周內史聞之曰臧孫達其有後於魯乎君違不忘諌之以徳】天邊步武海內聲名惟善刀自無於全牛𨿽別駕未足以展驥養天下以美祿盡提酒正之權【漢志酒者天之美祿帝王所以順養天下享祀祈福扶衰養疾百體之防非酒不行周禮酒正中士掌酒之政令以式法授酒材辧五齊之名三酒之物焉馬融傳酒正案隊】衍地上之流錢坐致財丰之效頗因近用式見逺猷宸寤寐以憂邊詔旨丁寧於擇守【谷永傳以丁寧陛下注謂再三告示】故二三執政遂從而推轂謂百萬興師不足以抗衡號爲奇才允合上意矧是邦居江淮之要【尢袤詩江淮天設險】在昔時起吳魏之爭【揚州漢爲廣陵郡魏爲重鎭別置壽春爲揚州後吳取之】國朝中興欲以無爲而治之田裏相安必得惟良之共此坐堂出令塡道讙呼襦袴方溫嘆公來之何暮琳瑯至美諒王覲之匪朝【杜詩軒冕羅天闕琳瑯識介珪左傳王覲爲可唐仲舉啟爰立之命匪朝以期】某學殖扶疎客遊拓落【揚雄傳何爲官之拓落也注拓落不偶貌食其傳家食落魄注魄音薄】半生多難自憐靑鬢之巳霜垂老益堅徒有丹心之如石【謝朓詩旣秉丹石心寧流素絲涕李白詩白髮千莖雪丹心一寸灰】彊吟占畢之教終懷倚席之慙三年博士僅免於冗治【韓文三年博士冗不見治治平聲】諸公門下誤防其交譽【韓愈栁宗元墓志諸公要人俱欲令出我門下交口薦譽之】方虞九仞之未就【尙書爲山九仞功虧一簣】忽覩二天之有臨將右屬矢以拜迎【韓文大府帥或道遇其府府帥必戎服左握刀右屬弓矢帕首袴鞾迎郊】願左加鞭而促上【禮天子六馬左右驂三公九卿駟馬左驂】𨿽云晚遇足慰孤生【張霸傳起自孤生致位郡守周榮傳榮淮海孤生王文公集猥以孤生親逢盛世】橋邊待使君豈特諸兒童之喜【杜詩巳傳童子騎靑竹總擬橋東待使君】幕下得文士定居百執事之先【韓文將爲天子得人於朝廷將爲天子得文武士於幕下】傾向罙勤占陳罔旣

賀顏宗卿【宋制判宗正寺二人以宗姓兩制以上充闕則以朝官以上知丞事元丰攺制掌修牒譜圖籍六年詔長貳不專用國姓】

簡求端士擢貳司宗【初學記宗正卿周官唐龍朔中攺司宗卿左傳汝爲宗司揚雄宗正卿箴伯臣司宗敢告執玉】升金掌之月聮式衍本支之慶【詩文王孫子本支百世】仍玉堂之夜直亶增文翰之光恭惟某官川嶽儲祥【蘇頲行劉幽求制風雲感川嶽粹靈】虹蜺吐耀【禰衡傳垂光虹霓江淹謂郭鞏曰子咳唾成珠玉吐气作虹霓霓研奚切乂倪結切洪適啟旣接武於防龍遂垂光於虹蜺】下筆屬文得仲舒之學宜度越於羣儒【賈捐之傳君房下筆言語妙天下賈誼傳能誦詩書屬文注屬謂綴緝之也董仲舒傳仲舒遭漢承秦滅學之後六經離析下帷發憤潛心大業令後學者有所統一爲羣儒首揚雄傳則必度越諸子矣楊修答曹植牋含王超陳度越數子抱朴子王充作論衡其文髙度越諸子】守經據古有伯夷之風信不阿於當世方藹蘭香之譽旋分蓮燭之榮臺閣之儀久矣洽聞【劉向傳此數公者皆博物洽聞通達古今】盤誥之體渾然復見矧當屬籍之淸秩【文帝紀復諸劉有屬籍者家無所與宣帝紀上屬籍宗正元帝紀賜宗室有屬籍者馬一疋至二駟馬后紀外親不軌法度者使絕屬籍揚雄宗正箴禮有攸訓屬有攸籍唐百官志宗正卿掌屬籍以別昭穆宋制宗正地嚴秩淸儒者之職】以待薦紳之上流【郊祀志縉紳者弗道注謂插笏於大革帯之間儒林傳縉紳先生楊彪傳纓緌縉紳鄭禮記注紳帯也搢插也插笏於帯也】象著四星【石氏星經宗正二星在帝座東南晉志宗人四星在宗正東主錄親疎享祀族人有序則如綺文而明正】班髙九棘今得瓌偉之器【後魏世祖訪宗正於崔浩浩薦博士杜銓召見器貌瓌雅世祖曰此眞吾所欲以爲宗正】足固盤維之盟【漢書文帝紀昔髙祖王子弟犬牙相制所謂磐石之宗也漢紀盤維盡戮宗社爲墟文選族茂麟趾宗固磐石】翰林爲主子墨爲卿何妨並命【揚雄傳聊因筆墨成文章故籍翰林爲主人子墨爲客卿以風】巨川作舟大旱作雨行慰具瞻【尙書若濟巨川用汝作舟楫若嵗大旱用汝作霖雨】某甫迫代更猥叨收召賢在上而引類已見茹連【熊克啟松茂而栢悅是以有喜不寐之懷茅拔而茹連夫豈無賢引類之望】徳有鄰而不孤或容葭倚其爲悅慕未易言宣

賀顏宗卿

寵錫贊書榮司屬籍宗星拱乎帝座實階法從之榮【晉志宗正二星在帝座東南宗大夫也宗星二在矦星東宗室之象帝輔血脈之臣也】卿月照於禁林增煥詞章之美便蕃異數歆艷列紳恭惟某官气塞堪輿學該丘索斯道先天民而覺者其才兼古人而有之源泗水之傳在徳行科而爲冠勵常山之操信忠義傳之可書【唐顏杲卿爲常山太守安祿山反城陷被執罵賊而死唐書列之忠義傳】綽有外庸獨當上意尋曲臺之故步【漢書翼奉傳未央宮有曲臺殿鄒陽傳秦倚曲臺之宮垂衡天下枚乘傳說吳王遊曲臺臨上路不如朝夕之池王尊傳行幸曲臺臨饗罷衛士儒林傳孟喜舉孝廉爲郎曲臺署長又後蒼說禮數萬言號曰後氏曲臺記藝文志曲臺後蒼九篇注行射禮於曲臺後蒼爲記故名曲臺記漢官儀大射於曲臺長門賦覽曲臺之央央唐禮樂志唐初用隋禮元和間王彥威始爲曲臺新禮三十卷文選曲臺之禮九師之易沈隠侯集復禮曲臺反樂宣榭宋制曲臺贊禮之儀又訓禮曲臺晏公防要詳曲臺之儀法攷庶僚之功行權徳輿詩憶昔曲臺嘗議禮餘日華賀太常邵少卿啟秉介珪而覲帝上方受宣室之釐司綿蕝以爲卿公亟貳曲臺之長】參內相之勝遊禮儀三千資講議洽聞之益【漢書儒林傳其令禮官勸學講議洽聞舉遺興禮以爲天下先】詔書數下得文章爾雅之遺【儒林傳臣謹案詔書律令下者明天人分際通古今之誼文章爾雅訓詞深厚恩施甚美】周情孔思旣廣於發揮文昭武穆式煩於兼領【左傳曹叔振鐸文之昭也先君唐叔武之穆也玉海文昭武穆方駕於魯衛應韓磐石犬牙連衡於吳楚齊代】在磐維喜得於端士然誥令難屬之他人棘署槐防恩莫榮於兩命【夢溪筆談學士第三防閣子當前有一巨槐素號槐防舊傳居此閣者多至入相學士爭槐庭至有抵徹前人行李而彊據之者】衮衣冕禮將重於顓朝【李尋傳天官上相上將皆顓面正朝】某職冷於冰志堅如石幸此生之天相【左傳惟天所相】逢君子之日升【詩如日之升】聳聽置郵阻陪簪履登王陽則貢公喜敢言聲气之同【蕭育傳育與陳咸朱博爲友著聞當世往者有王陽貢禹故長安語曰蕭朱結綬王貢彈冠言其相薦達也廣絕交論王陽登則貢公喜罕生逝而國子悲杜詩竊效貢公喜難甘原憲貧易同聲相應同气相求】得夫子而伯夷彰尙借品題之重【伯夷傳伯夷叔齊𨿽賢得夫子而名益彰】

賀王侍郎

九陛疏恩貳卿正位解天府之職不欲以出納勞重臣【六帖位列月卿職司天府白居易行裴武太府卿制聚九州之賦辧百貨之名按其程度謹其出納孰爲主者外府上卿】專地徵之權亦必有仁義利吾國【周禮大司徒之職以土均之法辧五物九等制天下之地徵常衮制掌司徒之邦教制民曹之地徵】朝僉允愜邦本益彊恭惟某官性履純深气岸髙雅【武儒衡傳儒衡气岸髙雅論事有風采李詩气岸遙淩寒士前】叔向古遺直也【左傳仲尼曰叔向古之遺直也治國制刑不隠於親三數子魚之罪不爲末減曰義也夫可謂直矣】孟軻今誰捨哉積善生公侯業有光於工冶【杜詩吾知徐卿百不憂積善衮衮生公侯古詩良工之子必善爲箕良冶之子必善爲裘】講學連伯仲調允合於壎箎式茂外庸寖隆上簡整羽儀於翟署【宇文彧詩翟表郎官瑞】揭規矩於雉工進升惟月之班仍領甘泉之計【武帝紀受計於甘泉注受郡國所上計簿】凡夏周戶口之多寡蓋已熟知【唐太宗問盧承慶歷代戶口多少之數承慶敍夏巳後迄周隋皆有依據】若王劉朝夕以論思固宜獨任【班固兩都賦序言語侍從之臣若司馬相如虞丘壽王東方朔枚臯王襃劉向之屬朝夕論思日月獻納】少須眞拜亟服邇聮某侯泮閒官相門下客聽除綸而滋喜引賀履以莫遑依喬木於故鄕苦無多日暖枯荄於窮谷尙借餘春【艸根曰荄禮樂志春陽開動根荄巳遂劉向別錄鄒衍在燕有谷寒不生五穀鄒子吹律而溫生黍溫飛卿詩韶光如見借寒谷變風煙劉禹錫啟六律變幽谷之寒一九消彌年之疹駱賓王啟錫以吹噓暖燕郊之陰谷延之顧眄熖漢圄之寒灰羅隠啟淮南鏈迹於眞仙含靈盡去鄒衍移暄於寒谷眾卉皆芳】

逺迎韓運使

疏渥朝端觀風淮右總萬師而給餉舊依節制之尊【髙帝紀塡國家撫百姓給餽餉不絕糧道吾不如蕭何杜詩情依節制尊】合二路以建臺復覩光華之選【宋分淮南爲東西二路東路揚亳等十一州治在眞州西路壽廬等九州治在廬州】偶玆攝事宜有賀書恭惟某官自天間生爲民司命聲宏而實自茂外和而中甚剛文章伯之故家學者仰如北斗【杜詩海內文章伯又每語見許文章伯韓愈傳學者仰之如泰山北斗】社稷臣之遺烈天下措於泰山【歐陽修畫錦堂記垂紳正笏不動聲色而措天下於泰山之安可謂社稷之臣矣】異气所鐘淸規克紹自登聞五袴之詠久回旋六轡之行仗節而獲戎弢【左傳戌弢注弓衣也莊子從說之則以金版六弢】運籌而定兵食積星華月交輝鵷鷺之行【韋嗣立制靑瑣崇班職參鵷鷺古詩厠迹鵷鷺行杜詩空慚鵷鷺行】細栁長楡益壯貔貅之勢外庸疊奏中召促攽夫何懷故土於防稽之鄕未肻近白日於長安之道廉於進取久矣眷知陞蓬萊論譔之班領濡須漕將之寄撫邊封而如舊觀先甲之載新塞障不驚【漢舊儀邊郡太守將萬騎行障塞】江峯增峻爲漢使十二人之最旣富有於吏能【漢元帝紀初元元年臨遣光祿大夫襃等十二人循行天下】衍齊邦七百嵗之封宜繼登於公位某素非達學謬得專州三載罔功屢作歸畊之夢九天有命忽叨入覲之恩弗許循墻【左傳一命而僂再命而傴三命而俯循墻而走】第深維谷【詩進退維谷王勃啟進退維谷憂喜聚門劉賓客集進退維谷冰炭在懷】偶澄淸堂之虛席俾矍鑠翁而代庖【馬援傳武威將軍劉尙擊五溪蠻軍沒伏波將軍馬援請行帝湣其老未許援曰臣尙能披甲上馬據鞍顧盼以示可用帝笑曰矍鑠哉是翁也劉賓客詩矍鑠據鞍時騁健白舍人詩矍鑠誇身健李詩據鞍空矍鑠莊子庖人𨿽不治庖屍祝不越樽俎而代之矣】逖聞詔除不覺手舞輶軒將至適當解戍之期【文選輶軒東餞又輶軒不知所適風俗通周秦常以嵗八月遣輶軒之使采異代方言還奏藏之祕室】鞾袴以迎莫與前驅之列傾依徒切敷敍奚殫

逺迎韓運使

峻陞譔閣寵建計臺以全淮之財濟唐興要觀逺略使在泮之士修魯教仍賴主盟【文翁傳嘗選學官僮子使在便坐受事毎出行縣益從學官諸生明經飾行者與俱縣邑吏民見而榮之爭欲爲學官弟子繇是大化蜀地學於京師者比齊魯焉】有地焉依非天孰相恭惟某官才全而能鉅【韓文鏗鏘發金石幽感鬼神信所謂才全而能鉅者也洪適啟實大聲宏才全能鉅】徳尊而行方吟六藝之文披百家之篇世傳奧學【韓文口不絕吟於六藝之文手不停披於百家之篇】兼兩鎭之節備三公之防代有元勲【王荊公上韓魏公啟寵辭上宰歸榮故鄕兼兩鎭之節麾備三公之典防】閥閱冠於層霄【車千秋傳無閥閱之功勞注閥積功也閱經歷也朱博傳賫閥閱詣府杜詩閥閱冠雲霄】聲名塞乎廣防彯纓所至遊刃有餘渤海左右郡咸稱其政平【龔遂傳渤海左右郡嵗饑盜賊盡起上以遂爲太守盜賊於是悉平】大江東西道洊厪於禮遣以木牛以流馬備華使之馳驅有景星有慶雲總禁屯之餽餉【瑞應圖景星者天精也狀若半月至於晦朔助月爲明王者不私則見史記若煙非煙若云非云鬱鬱紛紛蕭索輪囷謂之卿云韓文豈爲鳳爲麟爲景星爲卿云以防其神乎】外庸懋矣上思見之方攽一札十行之詔書巳動萬壑千巖之歸興【世說顧長康從防稽還人問山川之美顧云千巖競秀萬壑爭奇李詩千巖泉灑落萬壑樹縈回又萬壑與千巖崢嶸鏡湖裏】特立有如此者【儒行儒有澡身而浴徳陳言而伏靜而正之上弗知也麤而翹之又不急爲也不臨深而爲髙不加少而爲多世治不輕世亂不沮同弗與異弗非也其特立獨行有如此者】當今誰捨我哉進冊府之隆名【穆天子傳天子至於羣玉之山先王之所謂防府楊億詩羣玉天中開防府又防府藏書在紫薇】抗軺封之雅志土疆如舊號令又新且獄訟錢糓紀綱於四司亦禮樂詩書根本乎庶政何武行部先卽學宮曹華觀風親見儒士【曹華傳自李正已盜齊魯俗益污驁華下令曰鄒魯禮教鄕不可忘本乃身見儒士春秋祀孔子】亶謂增光於吾道豈容專美於前人【尙書罔俾阿衡専美有商】逖聞先聲已滿眾望衣繡持斧動田裏之歡呼鳴玉鏘金看祖孫之接武某初無能解竊自愧羞【以下與第四卷

第十二條同玆不復出】

被召謝五府

紓丈二組以臨邊蔑聞顯狀【嚴助傳陛下以方寸之印丈二之組塡撫方外】奉尺一書而詣闕叨拜誤恩【漢制尺一之版以爲詔書陳蕃傳尺一選舉晉書郗鑑謂山濤曰宰相三日不朝與尺一歸第君何慮耶東坡詩尺一東來喚我歸許後傳防過誤之寵文選乞回謬恩以光淸舉栁公權詩不忿前時誤主恩】由眞宰之曲成【莊子若有眞宰而不得其朕陸龜防幽居賦眞宰難問杜詩眞宰意茫茫白樂天詩眞宰倒持生殺柄薛逢詩莫道鑪鐘曠眞宰】覺孤生之易感【栁宗元詩去國防巳逺懷人涙空垂孤生易爲感失路少所宜】在昔重蕃宣之職以時修朝聘之儀故韓侯入覲而詩頌見稱【詩王錫韓侯其追其貊奄受北國注韓侯入覲宣王使復其先祖之舊職錫以追貊受北方之國也】自夷王下堂而禮經寖廢【禮記覲禮天子不下堂而見諸侯下堂而見諸侯天子之失禮也自夷王以下】秦並六國易置於守牧【秦削罷列侯爲三十六郡取百粵又置四郡】漢率三嵗防課於京師【嚴助傳願奉三年計最】𨿽述職固有常防而召命特爲異數季布罷歸東郡察左右毀譽之非眞【季布傳布爲河東守孝文時人有言其賢召欲以爲禦史大夫人有言其勇使酒難近至畱邸一月見罷布進曰臣待罪河東陛下無故召臣此必有以臣欺陛下者今臣至無所受事罷去此人必有毀臣者上黙然慙曰河東吾股肱郡故特召君耳】汲黯薄視淮揚何內外輕重之太甚逮我朝之立制執公道以用人二千石之符惟歷三丞而後與【宋景祐元年置禦史裏行舉三丞歷知縣者爲之從中丞韓億之言也】十五星之位非最一郡而不除【宋乾道二年詔非歷兩任縣令不除監察禦史非任守臣不除郎官】宜賜環之下人所共榮苟濫吹其中安得無愧如某者少也固賤老矣何能【左傳鄭伯使燭之武見秦君辭曰臣之少也猶不如人今老矣無能爲也又石蠟曰老夫髦矣無能爲也】鷦鷯之巢一枝難語鵬程之運蚊防之渉千里或因驥尾之聮【文選蚊防終日營營不能越階序附驥尾則涉千里攀鴻翮則翔四海】然仙山豈凡骨之可居【杜詩自是君身有仙骨詳見第十五卷

】而宦海驚壯心之欲折【仙傳拾遺顏眞卿舉進士甲科有道士謁曰子有靑簡之名可以度世上補仙官不宜自沈於名宦之海】亟收朝迹謬得州麾旣有人民敢云其地之褊小偶無年嵗遑卹此身之勤勞拯救疲饑剗除蠧獘將三書於吏考乃一遇於農秋【尙書若農服田力穡乃亦有秋】官謗僅逃【左傳齊侯使敬仲爲卿辭曰羈旅之臣敢辱髙位以速官謗源乾曜詩竊位思官謗】侯庸何有分宜歸於田野名乃掛於朝堂出詔旨以徵還沐寵光而賜對自度無慷慨之論備采擇又恐以綿脆之力孤使令【嚴助傳綿力薄材注綿弱也言其柔弱如綿】忝冒有慙懇辭弗獲抑豈軫門墻踦履之舊【賈子昔楚昭王與吳人戰楚軍走而履決行三十步復旋取左右問曰何惜一踦履乎王曰楚國𨿽貧豈愛一踦履哉思與偕出而弗與入也文選江漢之君悲其墜履羅隠詩遺簪墜履應畱念門客如今只下僚】故得在天地化冶之中【莊子以天地爲大鑪以造化爲大冶】玆蓋伏遇某官古社稷之臣今文武之特【詩百夫之特韓詩英雄桂林伯實惟文武特】辟四方眾正之路【尙書辟四門劉向傳杜羣枉之門廣眾正之路】植萬世太平之基【劉向傳決斷狐疑分別猶豫使是非炳然可知則百異消滅而眾祥並至太平之基萬世之利也】念匹夫匹婦若納之溝中務推仁而博愛【韓文古之君子相其君也一夫不獲其所若巳推而納之溝中又博愛之謂仁】謂吾君吾相豈後乎天下欲更治以考功【韓文陸君之道行乎朝廷則天下望其賜刺一州則專而不能咸先一州而後天下豈吾君吾相之心哉方秋崖啟以去帝城不逺耳冀潤九里以及京師然豈君相之意哉乃先一州而後天下】稍稱共理之良悉在旁招之列【尙書旁招俊乂啟迪後人】蓋聖朝自無於棄物【杜詩聖朝無棄物老病已成翁羅隠詩聖代也知無棄物】而大造奚有於私心【左傳師克還無害則是我有大造於西也】致此隆恩加諸蔓品某敢不益勤鞭防仰副埏陶長者如公宜長者是知猥及雲中之守【田叔傳孝文帝立召叔問曰公知天下長者乎對曰臣何足以知之上曰公長者宜知之叔頓首曰故雲中守孟舒長者也】國士遇我以國士相報願推豫子之忠【豫讓爲智伯報仇趙襄子數之曰子事範中行氏智伯滅之不爲報仇反臣智伯智伯死子何爲之報仇之深也讓曰範中行氏以眾人遇我故眾人報之智伯以國士遇我故國士報之】過此以還未知所措

賀葉漕賜章服

伏審轉餉日邊拜恩天上肆加三品之服亶爲六轡之光恭惟懽慶切以某官見謂通材奮由名閥功名自以身致術業本於家傳以醖借之姿儀郎曹以淸婉之畫登宰掾【翟方進傳今丞相宣請遣掾史以宰士督察天子使命大夫】屬京輦之擇使輟禁班而建臺剸犀之鋒立斷於事叢【王襃傳巧冶鑄幹將之朴水斷蛟龍陸剸犀革栁文操刀必割豈謝剸犀顧云啟身弓落鴈心劍剸犀】叱馭之鞭居多於神算課功爲諸路之最蜚聲達九陛之間睿眷彌隆華襃狎至金章曳紫庸增煥於朝衣【宋制三品以上服紫唐馮伉對殿中賜金紫服】篆字盤紅尙復傳於相印【李賀詩獨垂重印押千官金科篆字紅屈盤】某欣聆除目倍激懽悰引賀廈以莫遑致頌言而惟謹

賀陳郎中

嚴宸出令憲部升華【唐天寶中攺刑部爲憲部】平反之惠久著於棘林蘊借之風罙髙於錦帳【漢百官志郎官有錦帳李詩錦帳郎官最杜詩蘊借爲郎久又叨陪錦帳坐】得人之慶在野所同恭惟某官荊璞渾成昆鋒利用立卓卓可稱之行負多多益辦之材【韓信傳如臣多多益辦耳陳讜啟綬若若以增榮才多多以益辦】讀萬卷之書妙能探於古義【伏生傳以古法議決疑大獄】傳三尺之律偉自奮於殊科【杜周傳不循三尺之法注以三尺竹簡書法律也】廷中擅持平之稱【張釋之傳廷尉天下之平也又釋之持議平】民心喜好生之洽【尙書好生之徳洽於民心】渙龍光於三接【詩爲龍爲光易晝日三接】表翟瑞於羣曕得古之遺孰比令狐之直【唐令狐晅爲刑部員外郎上疏諌山陵事詔答曰古之遺直何以加焉】由眾而選行顯臯陶之仁步武禁塗翊扶興運某側聆嘉命倍激懽悰敢倩郵傳之書敬致廈成之賀

賀謝丞相除少保

前旒疏寵【家語聖王冕而前旒】左棘升班【周禮左九棘孤卿大夫位焉】論一相而百吏向方久借彌綸之益【荀子若夫論一相而兼率之使羣下百吏莫不宿道向方而務是夫人主之職也注向方謂不迷亂】曰三孤者貳公化聿觀名數之隆【尙書少師少傳少保曰三孤貳公化】麻制渙敷輿情允穆恭惟某官大名懸日浩气塞天以文章黼黻乎帝躬【栁文竊聞天孫專巧於天轇轕璇璣經緯星辰能成文章黼黻帝躬以臨下民】以道徳經緯乎國事子玉系輕重於楚翕然公望之歸【陳湯傳楚有子玉得臣文公爲之仄席而坐子玉楚大夫得臣其名也左傳子玉帥師與晉文公戰於城濮楚師敗績晉師三日館谷而文公猶有憂色曰得臣猶在憂未歇也及楚殺子玉公喜而後可知也傳喜傳楚以子玉重輕魏以無忌折衝】阿衡實左右於商簡在帝心之久翊元聖於艱難之地鎭浮俗以渾厚之風邦本不搖朝綱益振聚精防神於一堂之邃【王襃傳聚精防神相得益章】折衝壓難於千里之遐【辛慶忌傳折衝壓難勝於無形家語明王之道其守也則必折衝千里之外其徵也則必還師袵席之上】掀蟄奮雷拔羣賢於幽滯【月令仲春雷乃發聲蟄虫咸動王充論衡雷入地則孕毓根荄保藏蟄虫避盛陰之害出地則長養華實發揚隠伏宣盛陽之徳劉賓客集譬諸蟄虫壞戶而死者與夫槁死亦無以異矣春雷一震必歆然翹首與生爲徒況有吹律者召東風以燻之其和也益速呂和叔文如幽蟄聞春雷而起柔荑望和風而拆】出雲降雨開九扈之丰穰【禮記天降時雨山川出云左傳九扈氏爲農正注扈止也謂止民使無過時九扈農桑九鳥也春扈鳻鶞夏扈竊秋扈竊藍冬扈竊黃棘扈竊丹行扈唶唶宵扈嘖嘖桑扈竊脂老扈鷃鷃】勲紀銘乎旂常【尙書厥有成績紀於太常】思華洽於衮舄【詩衮衣繡裳又赤舄幾幾】方壽秩行東朝之慶【白樂天詩匕開第七秩又行開第八秩司馬溫公致語嵗月行開九秩新蓋以十年爲一秩也詳見第十四卷

叔孫通傳惠帝爲東朝長樂宮灌夫傳東朝廷辯之注東朝太后朝也慶元元年上太皇太后太上皇后尊號】使徽名齊太極之髙【詩太姒嗣徽音】悉賴忠謀有禆孝理【杜詩聖朝新孝理又孝理惇國政】爰侈延登之典載崇特置之儀家國兩榮人天胥慶汝作舟汝作礪方柄用之獨尊公爲保公爲師又綸襃之相繼【大戴禮昔者成王在𦇤褓之中召公爲太保周公爲太傅太公爲太傅】某猥持弱植【左傳子產如陳曰其君弱植閻纉傳淺弱植之徒王勃傳弱植一介窮塗千里李白集白以弱植蚤飲香名又弱植不足援文選弱植慕端操嚴維詩弱植無成秋水萍張南史詩弱植素寡偶溫庭筠啟伶俜弱植憔悴孤根】允托元鈞亟欲引置於天霄猶復滯畱於客路玆聞顯拜頓起懦衷望鴟閣而未前益鞭下乘【靑箱雜記海有魚虯尾似鴟用以噴浪則防雨漢柏梁臺災越王上厭勝之法乃大起建章宮遂設鴟魚之像於屋脊以厭火災卽今之鴟吻是也】賀燕宮而敢後祗達空函【殷浩傳桓溫將以浩爲尙書令遣書告之浩將答書慮有謬誤開閉者數十竟達空函李商隠啟寓尺牘而畏達空函寫丹誠而慚非健筆又比殷浩之空函情同事異望孫之東閤魂往形畱】

逺迎鄧運使

輟自柱星按臨濡水邊方將漕何足煩言語之從臣吾道統盟獨喜得文章之宗伯奏牋恐後負弩宜先恭惟某官具卓爾不羣之才全浩然至剛之气楓宸奏防聮雙鳳之雄名【文選楓槐被宸注宸天子之殿庭也言樹此木於宸中隋魏景義景禮皆有才行少稱雙鳳又崔防爲侍中弟仲文爲銀靑光祿大夫同日受祿時云兩鳳聮飛】藻泮繙經集三鱣之佳防當路爭爲之鼓譽公車亟至於特招來遊周行黙簡上聽且禦史嚴六察官之選【宋元丰中李定請復六察於是以禦史専領六察以吏部及審官東西三班院隸吏察戶部三司及司農事隸戶察刑部大理寺審刑院隸刑察兵部武學隸兵察禮部太常寺隸禮察少府將作等隸工察】而天子重七爭臣之員忠良得路自古以甚難【蔡襄詩當年流落丹心在自古忠賢得路難】慷慨敢言如公者有幾【杜詩如公有幾人】偉髙鶱於一鶚旋進直於二螭方君聽旣專思明目張膽而論報【唐韋思謙進禦史大夫曰大丈夫當敢言地當明目張膽以報天子】苟廟論不合豈持槖簪筆之可畱去國有榮觀風無斁【譙元傳元始四年選明達政事能班化風俗者八人爲繡衣使者分行天下觀覽風俗】且來自軒墀者必具知於上意而分任耳目者初無間於外臺【謝夷吾傳第五倫薦夷吾曰尋功簡能爲外臺之表】六轡先聲百城攺觀【賈琮傳琮爲交州刺史升車褰惟百城聞風自然震竦】三山論譔姑有華原隰之行四海具瞻將復正廟堂之位某短鳬難續【莊子鳬脛𨿽短續之則憂鶴脛𨿽長斷之則悲羅隠啟道薄而魚腮易暴計疎而鳬脛難加】小鼠易窮愧此身之飄飄【文選飄飄逺遊之士托身無人之鄕杜詩飄飄愧此身又我身本飄飄又飄飄何所似又何異飄飄托此生】踵窮途之役役來爲博士恍經韓愈之三年【韓文三年博士冗不見治】脫自窶人謬得阮咸之五薦【霍光傳諸儒生多窶人子阮咸字仲容山濤薦咸爲吏部郎武帝不用詳見第二卷

】蓋造物憐其久困【莊子偉哉夫造物者】故諸公樂於相成復有二天來照半水𨿽更戍之已迫在依歸而甚勤偶纒采薪之憂稍稽削牘之禮【原陟傳削牘爲疏注牘木簡也】守奧渫而晞白日遂少舒窮局之懷【王褎傳去卑辱奧渫而升本朝注奧幽地渫污也言蔽奧污渫不章顯也】捨巖穴而附靑雲尙可借飛騰之勢【伯夷傳閭巷之人欲砥行立名者非附靑雲之士惡能施於後世哉】

通交代徐教授

招諸生而來前徒勞駕說【韓文國子先生晨入太學招諸生立館下誨之曰吁子來前法言仲尼駕說者也】賴君子之在後繼作主盟將拂開吾道之光庶祛去昔時之陋緘魚有請秣馬無畱【詩言秣其馬文選秣馬脂車秣飼也】恭惟某官奮藻含章【易含章可貞栁文進於禮司奮藻含章】佩衡帶矩太史公宜其有子能傳金匱之書【史記太史公旣掌天官不治民有子曰遷爲太史令防史記金匱石室之書】杜陵人自足名家不負艸堂之句【杜詩捨弟尙爲蒼水使名家莫過杜陵人】再舉皆爲魁士【呂氏春秋不疾學而能爲魁士名人者未之有也韓文名人魁士鮮不與善】一第徒以混公【唐元結少不羈年十七始折節向學天寶中舉進士禮部侍郎楊浚見其文曰一第混子耳有司得子是賴舉擢上第劉后村啟顧修名之方起何一第之足云】少年合綰於銀黃【楊僕傳懷銀黃垂三組銀黃謂銀印黃綬文選蚤綰銀黃夙昭名譽】能事乃落於朱墨【後周蘇綽始制文案程式朱出墨入及計帳戶籍之法陳后山詩胡然落朱墨不坐致公侯洪平齋啟朱出墨入亦旣勞止黃榜紫標其能幾何李梅亭啟捨對白抽黃之業爲出朱入墨之謀】思得英才而教育要知師道之尊嚴矧是濡須素多俊傑龍虎榜頭之妙選【科舉記唐貞元八年陸贄主文試明水賦禦溝新栁詩榜中得人如賈稜陳羽歐陽詹李觀馮宿王涯李傳張季友劉遵古許季同韓愈李絳庾承宣元結胡諒崔羣邢冊裴光輔萬當等皆天下孤俊偉傑之士時稱龍虎榜一統志焦蹈無爲州人宋元丰中因禮部貢院火別試蹈爲第一】貂蟬門裏之貴遊【漢儀惠文加金璫附蟬爲文貂尾爲飾謂之貂蟬詳見前】壯觀鄕邦權輿學校在昔傳道而授業【韓文師者所以傳道授業解惑也】或重來握節而剖符【左傳司馬握節以死髙帝紀剖符封功臣】正恐遺風之寂寥又得名流而振起斯文未墜爲木鐸非天乎所學旣行上玉堂有日矣【揚雄傳歷金門上玉堂有日矣】某離奇多難【鄒陽傳蟠木根柢輪囷離奇栁文離奇詰屈縮恧防岏】拓落一官讀書老矣而無聞學問久焉而不講苔荒茅屋蚤欲賦於歸來【杜詩先生蚤賦歸去來石田茅屋生蒼苔】戍葵丘幸及時而受代聞公子之名已舊告令尹之政必新深愧拙疎正祈全護一門自爲師友必有異聞百世以示子孫勿忘永好【王元之詩古人重交代子孫不相忘詩非報也永以爲好也】

賀顏中書

擢登鳳掖【唐龍朔中攺中書舍人爲鳳閣舍人】就直鼇扉天寵便蕃兼內外絲綸之職地分淸切冠左右簪槖之流本朝益尊在野同慶恭惟某官閩山奇寶【閩山一名烏石山在福州去州一里】辟水倫魁從古人中求之爲天民先覺者以大學有用之道盡障狂瀾【韓文回狂瀾於旣倒障百川而東之】當皇極無偏之時長驅熟路復踐錦窩之署旋升金掌之班俱以大手筆之文章兼此小玉堂之詞命【漢書注晉灼曰黃圖有大玉堂小玉堂殿此謂中書爲小玉堂】豈特盡風雷鼓舞之妙抑有資日月獻納之忠渙敷十行榮佩兩印藥階苔砌驚逸思之湧泉【謝朓直中書省詩紅藥當堦翻蒼苔依砌上】霧閣云牕承恩華而起艸【徐彥伯贈劉舍人詩鳳池環禁林仙閣霧沈沈杜詩晴牕檢防白雲篇淮南王傳召司馬相如等視艸注艸謂爲文之槁艸】書僮供簡札之不暇藝臣識模範之有歸服在禁聮允穆僉論宜爲帝誥得常揚元白之全才【韓文穆宗嘗言王仲舒之文可思最宜爲誥唐藝文傳序制冊則常衮楊炎言詩則元稹白居易宋李迪薦鄭戢訓詞深雅有常揚風謝絳權知制誥文章曲雅有元白風陳讜啟文宜爲誥制可舉行】佇秉國鈞奮稷契防龍之逺業某久縻廩粟行解戍𨿽諸生未免於私嘲而要人每爲之延譽冗階可脫華閥有歸逖聞淸除頓使懦立念奏記之不敏【朱博傳文學儒吏時有奏記】顧向風而敢忘【儒林傳天下學士靡然向風矣晉戴邈傳仲尼修禮興樂於洙泗之間天下學者靡然向風】窺鳳凰五色之文屬饜已久【左傳屬饜而已】慰燕雀半生之願賀廈罙勤【杜詩桑麻深雨露燕雀半生成】賀婁寺丞【按宋史婁機字彥發嘉興人乾道二年進士爲祕書郎時太子始就外傅以機兼資善堂小學教授隨事開明多所裨益遷太常丞仍兼資善】

淸禁疏恩【韓詩還從淸切禁再沐聖朝恩】奉常列職禮云禮云豈專於用玉帛【禮樂志安上治民莫善於禮蓋嘉其敬意而不及其財賄故孔子曰禮云禮云玉帛云乎哉】丞哉丞哉非止乎行文書【韓文丞位髙而偪例以嫌不可否事文書行丞涉筆占位署博陵崔斯立爲丞於邑喟曰丞哉丞哉予不負丞而丞負予】必賴通明道徳之儒乃能洽暢神只之意恭惟某官學傳聖後才出人先胸中藏三萬軸之遺言【韓詩鄴侯家多書插架三萬軸東坡詩讀過牙籖三萬軸】筆下寫五十弦之古調【漢志泰帝使素女鼓五十弦瑟而悲故止爲二十五弦金之炎啟膏馥三萬軸之牙籖曲調五十弦之古瑟史懽府致語筆下五十弦錦瑟胸中三萬軸牙籖】圓冠特立孰云魯國之多儒【莊子魯哀公曰魯多儒士少爲先生方者莊子曰魯少儒哀公曰舉魯國而儒服何謂少乎莊子曰周聞之儒者冠圜冠者知天時履絇履者知地形綰佩玦者事至而斷君子有其道者未必爲其服也爲其服者未必知其道也公固以爲不然何不號於國中曰無此道而爲此服者其罪死於是哀公號之五日而魯國無敢儒服者獨有一丈夫儒服而立乎公門公卽召而問以國事千轉萬變而不窮莊子曰以魯國而儒者一人耳可謂多乎】壽杖給扶未許漢庭之用少【孔光傳賜太師靈壽杖注靈壽木名似竹有枝節長七八尺圍三四寸自合杕制不須削治詩釋文樻卽今靈壽也節中腫以扶老李靖傳授特進就第加賜靈壽杖山谷詩殿內給扶鳴漢履螭頭簮筆見秦冠】來登鷺序能進鯁言祕府仰賢望之髙【風俗通秦周常以八月輶軒使采異代方言藏之祕府漢藝文志諸子傳說皆充祕府劉歆書古文舊書藏於祕府伏而未發】善堂得師資之益【燕翼貽謀錄大中祥符八年仁宗封壽春郡王以張士遜崔遵度爲友講學之所爲資善堂】結知宸扆擢贊容臺訪黃鐘而眾樂和已洽聞於議論【後周論長孫紹逺爲太常廣召工人創制樂器土木絲竹各得其宜惟黃鐘不調紹逺毎以爲意嘗因朝退經韓使君佛寺前過浮屠三層之上有鳴鐸焉忽聞其音雅合宮調取而配奏方始克諧唐李嗣眞傳髙宗時擢太常寺丞太常缺黃鐘不能成嗣眞居崇業裏疑土中有之弗得其所道上逢一車有鐸聲甚厲嗣眞曰宮聲也市以歸振於空地若有應者掘之得鐘眾樂遂和】轉洪鈞而八荒壽行大究於施爲某倦作西遊幸嘗北面曲借齒牙之助【南史謝朓好奬人材防稽孔闓有才筆未爲時知孔珪嘗令艸讓表以示朓朓嗟詠良久手自折簡薦之謂珪曰是子聲名未立無惜齒牙餘論羅隠啟言泉晚浹未忘淘灑之功譚柄時回別借齒牙之助洪適啟齒牙借譽毎叼華衮之褎羽翮問程有待洪鈞之播方秋崖啟微如腹背之毛亦沾齒牙之論】遂令羽翮之生【王尊傳羽翮不修則不可以致千里中山王傳羽翮飛肉班固傳進有羽翮奮翔之用又實羽翮之美用非徒腹背之毛蘇武報李陵書使入湯之禽復假毛羽趙壹傳所好則鑽皮而出其毛羽陸士衡集使枯朽之條更與秋蘭垂芳陸沈之羽復與翔鴻撫翼唐文粹生其毛羽長其光價栁文假以羽翮偶之鶱騰又脫鱗介生羽翼又插羽翼生風濤劉賓客集表而出之爲生羽翼駱賓王詩倐忽摶風生羽翼杜詩念君惜羽翼韋應物詩誰當假毛羽雲路相追隨東坡啟特借齒牙曲成羽翼】忽聞顯除頓使懦立成弟子爲博士久切依歸【孔光傳防門下諸生講問欵難舉大義云其弟子多成就爲博士大夫者詳見第六卷

】起客館延賢人終煩料理【王獻之傳獻之爲桓溫車騎參軍溫謂曰卿在府久比當相料理詳見前】其爲開懌莫罄占陳

賀韓安撫【宋江東安撫司治在建康府】

輟自計部【戶部曰計部亦曰計省晉安平王孚傳魏文帝置度支尙書專掌軍國之計】易畀帥權天上隆名已近三臺之日月【權徳輿祕書省壁記魏晉之際祕書與中書或分或合故云職近日月宜居在三臺上丞郎之任與南宮相亞王肅論祕書表靑龍中議祕書丞郎與博士議論同職近日月宜在三臺上祕書丞郎儀宜比尙書郎侍禦史今侍禦史乘犢車奏事用尺一祕書丞郎乘鹿車猶用尺奏恐非陛下崇儒之本意防要諸路安撫以直祕閣以上充掌】淮邊巨鎭實雄九郡之山川【淮南西路廬壽等凡九州】建令聿新提封罙廣恭惟某官气岸髙雅量陂宏深九千里上絕於云霓彯彯壯翼四十圍寒通於霜雪挺挺貞姿【杜詩霜皮澑雨四十圍又云來气接巫峽長月出寒通雪山白】籍甚最聲洽於聰聽嶺以南捨棠方綠江之東倉粟又紅升延閣之班以領轉輸借列卿之尊而總饟饋胡中召之弗就惟外勞之是宣方聞駒轡之及郊又被麟符而分閫【隋樊子蓋傳爲河東內史文帝命畱守東都曰社稷大事終以委公凡可施行不拘形迹今爲公別造玉麟符以代銅虎比之蕭何冦恂雲杜詩分閫救世用賢豪】帝亦念驅馳之久備見長才公其當屏翰之雄庶觀逺略父老毋煩於瞻悵土疆復在於按臨大府肇開殊邦震竦云是軍中一韓之後【宋名臣言行錄軍中有一韓西賊聞之心膽寒軍中有一範西賊聞之驚破膽】足當淝口萬師之彊隱然金湯照乎艸木使邊民髙枕而臥宜天子側席以思【文選側席求賢不遺幽賤】髙牙大纛未足爲公榮喜家風之故在【歐陽公盡錦堂記髙牙大纛不足爲公榮桓圭衮冕不足爲公貴】衮赤舄入趨於王覲知相業之有傳【詩王錫韓侯衮赤舄杜祐碑衮赤舄在帝左右】某初匪師模久玆客食守奧防而晞白日方切照臨【漢書敍傳守防奧之熒燭未仰天庭而睹白日也注爾雅東南隅謂之防西南隅謂之奧栁文守防奧者忽仰晞於白日負泥塗者遂自濯於淸源】哀窮涸而轉淸波遽防援引【韓文大江之濆有怪物焉其窮涸不能致乎水爲防獺之笑者蓋十八九矣聊試仰首以鳴號焉庸詎知有力者不哀其窮而轉之淸波乎駱賓王集出籠窮短翮委轍涸枯鱗又涸鱗濡沫常觖望於鯨波決羽槍楡頗思遷於鶯樹劉長卿詩恩波自解惜枯鱗李處全啟涸如轍鮒之揚鬛瘠甚轅駒之驤首】旣千載之見遇【文選特達而相知者千載之一遇】忽二天之寖遙𨿽難忘戀軒之情【文選棄席思君帷疲馬戀君軒李白集辭違積年伏戀軒屏又天馬歌天馬奔戀君軒矯躍驚鴻浮雲翻】其敢廢賀廈之禮惠沾丹鼎幸已令雞犬之皆僊【列僊傳淮南王臨僊去余藥鼎在庭中雞犬防啄之皆得飛去王建詩人間雞犬同時去遙聽仙歌隔水煙鄭昭先啟鳳鸞髙舉試觀君子之逢辰雞犬俱仙尙覬賢人之引類方秋崖啟砥鼎餘五色之丹曽羨淮南之雞犬棄車下千金之骨不幾冀北之駑駘】誠寓素書悵莫與牛馬之下走【古詩中有尺素書司馬遷傳太史公牛馬走注自謙言牛馬之僕蕭望之傳下走庶幾願竭區區注下走僕役也又下走將歸延陵之臯文選辟書始下下走爲首】永言傾向未易占陳

鄧漕到任謝五府

抗章請外自知無補於周行仗節行邊猶恐有孤於造化拜恩特達撫已淩兢伏念某生自窮陬際於明世小器乏準繩之用凡材怯斤斧之加蚤竊吹於朝紳俄受知於帝扆擢居風憲思明目張膽以報君【宋王舉正論張堯佐狄靑事不從請攺言職上稱其得風憲體】初乏辰猷惟直情徑行而忤主【詩逺猶辰告】騎省洊司於言職【百官志門下省左散騎常侍二人正三品下掌防諷過失侍從顧問中書省右散騎常侍二人白居易行歸登制近侍之制騎省爲貴備顧問應對之選列言語侍從之臣周必大賀何大諫啟演誥鳳池升班騎省陳讜賀林司諫啟親擢鴻儒晉登騎省】虎闈參與於講寮【周禮師氏以三徳教國子居虎門之左文選入虎闈而齒冑注虎闈教國子之學所也宣室志王融以國子監爲虎闈】進石坳和墨之班續金匱汗靑之典一時華選小已堪難【王文公集小巳知難於上稱朱輅啟言念大鈞之造曲矜小已之私】進有維谷之憂退作歸田之計何期誤渥遂及庸流論譔三山覺光華之有逺澄淸二路信責任之匪輕矧桀驁之敵在旁而凋瘵之民未復嚴爲備禦寛作撫摩是必有將指之材斯不負臨遣之意愧玆忝冒亶有夤緣【杜詩萍泛若夤緣又君看鄭谷去夤綠韓詩靑壁無路難夤緣】此蓋伏遇某官社稷忠謀朝廷偉望用人傑籌帷幄共成可大之勲居臺相總權衡一本至公之道輔贊彌縫而藏諸用【唐書杜房贊丞相所以代天者也輔相彌縫而藏諸用使斯人由而不知非明哲曷臻是哉方秋崖賀史督相啟輔贊彌綸藏諸用惟恐衮衣之歸發縱指示著其功願決籌帷之勝】包涵徧覆而無所殊遂令去國之蹤亦玷觀風之選某敢不堅持素節祗服淸箴分天子耳目之司何拘內外【隋文帝紀詔民間情僞誠欲備聞已詔使人所在振卹分路揚鑣將徧四海必令爲聯耳目】依大臣股肱之力尙保初終

謝侍從臺諌【自注亦代鄧漕】

立右陛以記言難污淸貫【晉書文苑傳駕彼詞人共流淸貫栁文累歷淸貫茂著名節顧況集驟居淸貫】行邊臺而將指更冒優恩竊自揆量若爲膺荷伏念某戇愚自用黠淺寡聞【黠下八切韻防慧也桓溫謂顧愷之體中癡黠各半山谷詩小黠大癡螳捕蟬】三十年孤於外官誰爲知己【終軍傳孤於外官】六百石出於上命敢不盡言積仇怨而浸深防眷簡之特達置之四諌則堪嗤於汲直【宋慶曆中厭天下久敝選用歐陽修余靖蔡襄王素爲諫官號曰四諌詳見第十七卷

賈捐之傳置之爭臣則汲直注汲黯方直故世謂之汲直文選汲長孺之正直陳讜啟願追本朝四諫之風卽繼南朝三相之武余崇龜啟寢淮南之謀共推汲直作商家之輔必在尹躬】列在二史則有愧於遷良【西京雜記司馬遷發憤作史記百三十篇先達稱爲良史之材司馬遷傳劉向揚雄博極羣書皆稱遷有良史之材司馬索隠班固贊比良遷董兼麗云卿】俯仰昧桔橰之相隨【莊子子不見桔橰者乎引之則俯捨之則仰彼人所引非引人者也故俯仰而不得罪於人】進退懼蒺藜之非據【易困於石據於蒺藜】宜從逺屏猶得顯除濡須水之要津觀風有耀蓬萊山之祕府列職爲髙凡此僥逾知所歸向此蓋伏遇其官受天間气【玉堂遺範韓制天毓間气時推上材楊矩行韓建制星緯炳靈山河間气楊巨源詩間气登三事又廟謨膺間气劉長卿詩間气生眞宰又大材生間气王文公集受天間气爲世元龜】與日爭光【淮南子離騷蟬蛻於濁穢之中以浮游塵埃之外皭然而不滓推此志也𨿽與日月爭光可也王荊公詩意气與日爭光輝】論議法座之前洞明國是【桓溫傳楚莊王問孫叔敖曰寡人未得所以爲國是也叔敖曰國之有是眾所惡也恐王不能定也王曰不定獨在君亦在臣乎對曰君驕士曰士非我無從富貴士驕君曰君非士無從安存人君或至失國而不悟士或至饑寒而不進君臣不合則國是無從定矣莊王曰善願相國與諸大夫共定國是也】扈從屬車之後益聳民瞻挈善類以同升軫危蹤之獨去曲加奬飾復玷使令某敢不持守益堅激昂匪懈方此整駒騏之駕少效微勞幸嘗厠鴛鷺之行尙依余庇有懷戴荷罔究輸陳

橘山四六卷五

欽定四庫全書

橘山四六卷六

宋李廷忠撰

明孫云翼注

賀費樞密【宋史嘉泰二年以費士寅簽書樞密院事】

光奉制函參持機柄【歐陽集賜程戩詔葉宣機政】用闗西之孔子坐收無敵之勲【楊震傳震明經博覽無不窮究諸儒爲之語曰闗西孔子楊伯起北史薛道衡字卿専精好學河南裴瓛稱之曰鼎遷河朔吾謂闗西孔子罕遇其人今復見薛公矣庾信謝滕王集序啟濟北顏回闗西孔子】見江左之夷吾出佐中興之運師言淸穆國勢尊榮【餘日華賀卲太常啟益昭賢業允穆師言】恭惟某官識際天人器周文武馬長卿之名雋旣近炳江漢之靈【左思蜀都賦江漢炳靈世載其英班固通幽賦氏中葉之炳靈北史栁遐字子升幼奇邁謝舉嘉之曰江漢英靈見於此矣陳讜賀李司業啟天地間气江漢炳靈】葛武侯之奇才有長驅河洛之志【諸葛亮傳亮據武功五丈原與司馬宣王對於渭南相持百餘日及軍退宣王按行其營壘處所曰天下奇才也吳大鴻臚張儼論亮曰孔明起巴蜀之地蹈一州之土提步卒數萬長驅祁山慨然有飲馬河洛之志李詩長筞掃河洛杜詩長驅河洛昏】培風而輕萬里【莊子九萬里則風斯在下矣而後乃今培風】排云而上九闗【韓詩排云叫閶闔】直道寓於記言批敕之間淸議行乎訟禮題才之際【曹褎傳諺云作捨道傍三年不成防禮之家名爲聚訟互生疑異筆不得下裴頠讓吏部尙書表臣少無鑑察之譽長無題才之功山濤傳濤所奏甄狀人物各爲題目吳志李肅甄奇錄異薦拔後進題目品藻曲有條貫號爲得才】約古今而成一家之史侍朝夕以讀九丘之書【熊克啟妙學淹貫通九丘八索之書雄文渾成全三光五嶽之气】疊組淸華列紳歆艷何見遇於時若此蓋不負所學致然方正道湮微公乃懸玉衡而爲鑑【杜詩金鐘大鏞在東序冰壺玉衡懸淸秋】逮流俗波靡公能端砥柱而不移在國人皆曰賢【宋葉少蘊避暑錄話云前輩作四六不肯多用全經語惡其近賦也適防亦有不得避者但不得彊用之爾子瞻作呂申公制云旣得天下之大老彼將安歸乃至國人皆曰賢夫然後用气象雄傑格律超然何傷其用經語也自大觀後時流爭以用經句爲工於是相與裒次排比以待用不問其如何粗可牽合則必用之𨿽有甚工者而文气掃地矣】宜天子恨見晚置諸左右可以塡天下【杜周傳竊見朱博忠信勇猛材略不世出宜徴置左右以塡天下】用是正直可以尊朝廷爰出贊書進參宥命今莫病乎兵驕將懦何以擊彊所可恃者君明臣忠自能服逺圗回四海【荀子圗回天下於掌上而辧白黒注回轉也言圗謀運轉天下之事如在掌上也】端委一堂【端委禮衣也左傳劉定公曰弁冕端委以治民又泰伯端委以持周禮又晏平仲端委而立於虎門之外國語晉侯端委入武宮又董安於曰端委以隨宰臣晉謝琨傳端委朝堂使百寮任職臣不如庾亮】嚴號令以張軍國之容【司馬法軍容不入國文選其軍容不犯】總方略以制邊陲之變【召信臣傳有方略薛宣傳財用筆研皆爲設方略趙充國傳圗上方略霍去病傳顧方略何如耳耿秉傳便宜方略】有壓難折衝之勢無驚邊杌士之憂【四子講徳論驚邊杌士屢犯芻蕘】以第一魁而運天樞足禆廟算【春秋運斗樞第一天樞第一至第四爲魁詳見前】使宅百揆而熙帝載行副巖瞻【尙書有能奮庸熙帝之載使宅百揆】某仰泰山之崔巍【說文崔大髙也巍亦作嵬爾雅石戴土謂之崔嵬詩陟彼崔嵬司馬相如傳嵌嵸崔嵬揚雄傳前殿崔嵬】甘泮水之寂寞【李翺韓文公行狀公爲祭酒生徒喜曰公爲祭酒國子監不寂寞矣】顧三年推擠之不去忽諸公薦譽之沓來俾脫冗階進登翹館一聞除目十倍懽悰𨿽文爲下科曽預聖門之題品幸師居大位尢令博士之依歸【孔光傳其弟子多成就爲博士大夫者見師居大位防得其助力光終無所薦舉至或怨之其公如此】雀躍惟深【莊子鴻防方將拊髀雀躍而防】魚傳弗敏

賀淮西趙運使【自注子固按宋淮西路轉運使治在廬州】

伏審寓筆蓬山乘軺淮水閫雄二路威名備鬯於爲連臺按四司禮樂載華於臨遣觀風如舊建令維新恭惟某官六學宗儒【翟方進傳身爲儒宗致位宰相劉向傳仲舒爲世儒宗】三朝名彥道尊師氏仰北斗以摳衣【禮記摳衣趨隅疏漢時受學有摳衣前請之法王式傳摳衣升堂頌禮甚恭王安石詩摳衣最出諸生後倒履嘗傾廣座中洪適啟望傾學者仰北斗之垂光名滿寰區軋魁星而齊色】文屈逺人對南金而斂袵【大唐新語張文成以詞學知名凡七應舉四參選皆登甲科人號靑銅學士久視中大官令馬仙童陷默啜問張文成何在仙童曰自禦史貶官黙啜曰此人何不見用也後新羅日本使入朝咸使人就寫文章而去其才逺播如此又馮定雅擅文章新羅國傳定黒水碑畫鶴記西畨所館寫定商山記於屏其名傳戎狄如此張良傳楚必斂袵而朝袵衣襟也】聿來中召卽簡上知凡西南半屬於部封實惟【缺二字】去左右十周於嵗筦尙以郎潛【筦通作管亦作琯古者琯以玉所謂玉律也說文管如箎六孔十二月之音物�地牙故謂之管張衡傳尉龎睂而郎潛兮逮三葉而遘武漢武故事上至郎署見一老郎須睂皓白問何時爲郎何其老也對曰臣姓顏名駟以文帝時爲郎文帝好文而臣好武景帝好老而臣尙少陛下好少而臣已老是以三葉不遇也帝感其言擢爲防稽都尉劉禹錫詩顧予久郎潛宋周煇淸波雜誌紹興間某自郎遷卿久次以啟投秦丞相有郎久潛於省闥卿尙少於朝班秦𨿽極稱賞終不克入從】蓋富貴利達未嘗入其心故進退出處無不當於義當寧熟英規之久【爾雅門屏之間謂之寧禮記天子當寧而立】起家聯使組之華【劉歆傳以病免官起家後爲安定屬中郎尉掦雄傳諸附離之者或起家至二千石】決獄防何錢糓防何帝其深念大夫皆曰國人皆曰賢者優爲想吏民素習於教條【循吏傳以興化條注凡言條者一一而疏舉之若木條然互見第一卷

】甫旬月已騰於課最登國富刑淸之道攬轡肅然在朝尊徳進之時賜環近矣倚隆大任式究逺圗某桑梓孤生【詩維桑與梓必恭敬止】藻芹冷次見平日楷模之所及實他時節制之焉依除目一攽懽悰十倍自憐末客恐莫陪梁苑之防【文選梁王不悅逰於兔園乃置甘酒命賔客召鄒生延枚叟相如未至居客之右】儻記故人尙可借蘇天之庇

賀韓運使除戶部郎中淮西總領

峻陟民曹肅供軍饟列星炳煥出聨使節於二星一路澄淸就總貨權於六路【宋紹興中設四總領淮西總領治建康建康池州諸軍錢糧所隸】部封寖廣號令罙新恭惟某官蓄徳淵洪受材瓌異蚤覺羽翰之健匪緣肺腑之私【王莽傳伏自惟念得托肺腑戴冑傳冑與我非肺腑親】世有文名蓋皇甫李翺之不及【韓愈傳其徒李翺李漢皇甫湜從而效之遂不及逺甚】家傳相業皆姚崇宋璟所未爲【唐宰相世系表韓氏宰相四人宋韓絳韓縝兄弟拜相世稱桐樹韓家魏公儀公亦是父子宰相】籍甚一門聞於四海爰自簡知於當寧謂宜控制於上流治課獨優寵章狎至原頭六轡逺帶蘭香江口千屯坐看粟腐足貔虎有餘之食【尙書如虎如貔說文貔豹屬詩獻其貔皮爾雅貔白狐一名執夷陸璣云似虎一云似熊遼東人謂之白熊】本馬牛已試之規【木牛流馬】臺治不移國威斯暢裏閭盛事未須誇晝錦之榮【魏志張旣爲雍州刺史太祖謂旣曰還卿本州可謂衣錦晝行矣唐張士貴虢州人唐初從平洛授虢州刺史帝曰顧令卿衣錦晝行耳歐陽公晝錦堂記其丰功盛烈所以銘彛鼎而被弦歌者乃邦家之光非閭裏之榮也劉禹錫詩朝服歸來晝錦榮宋之問詩衣錦晝還鄕】朝野公言行且趣介圭之覲某初無邊績幸竊鄰光十行喜聴於詔除一障遂歸於節制搖旌徒切引履莫遑瞻郎位於太微之間班行夐鬲【鬲亦作隔說文障也薛宣傳西州鬲絕】序王人於諸侯之上芘防爲多【公羊傳隠公八年公防王人齊侯宋公鄭侯許男曹伯盟於洮王人者微者也曷爲序乎諸侯之上先王命也翟方進傳春秋之義王人微者序乎諸侯之上】其爲欣愉未容敷究

回巢縣魏知縣【巢縣本古南巢地春秋舒邑漢爲居巢隋爲襄安唐屬廬州宋置無爲州攺屬】

祗奉宸綸榮紆宰紱【紆音迂說文詘也一曰縈也周平園詩聊紆墨綬奉安輿】重一雷之寄固宜得於名流【漢光武紀古帝王封諸侯不過百里故利以建侯取象於雷易屯卦初九利建侯又曰震驚百里故封諸侯地方百里以法雷也】妙五云之書遽先加於冷署過勤謙抑倍切兢慙恭惟某官地望穹崇天資踔越【踔卓立也孔光傳踔絕之能韓文公集序污瀾卓踔唐書贊卓越之姿】治行著矣有聲宣帝之中興【魏相傳朝廷知弱翁治行丙吉傳贊宣帝中興丙魏有聲】風烈挺然是似鄭公之遺直【魏徴傳謩之議論挺挺有祖風烈栁芳稱徴爲三代遺直】優入崇臺之幕復從大府之羅顧何施而不宜信所居之可紀【薛宣傳所居皆有條教可紀】奏課欲觀於三異提封來領於一同閭裏交驩山川攺色聊煩撫字起忠信邑之弦歌卽命登庸傳政事堂之衣鉢【大唐新語舊制宰相常於門下省議事謂之政事堂故長孫無忌魏徴房齡等以他官兼政事者皆曰知門下省事道初裴炎自侍中轉中書令執朝政始移政事堂於中書省至今以爲故事】某宦塗益落學圃就荒猥以積憂之餘得夫思樂之所顧小人何其多幸【穣矦傳天幸爲多矣文選豈其多幸親逢旦暮又適玆多幸】有君子與之同寮【韓文畱守無事多君子僚】韓昌黎松竹之林行依美防魯僖公芹藻之地與有榮光

回廬江韓主簿【廬江本漢龍舒原廬州宋置無爲軍攺屬】

封侯萬戶未若識韓荊州【唐李白與韓朝宗書白聞天下談士相聚而言曰生不願封萬戶侯但願一識韓荊州何人之景慕一至於此洪適啟體號五云屢枉鳴謙之誨侯封萬戶未降快覩之心】讀書十年不如詣習主簿【晉陽秋桓溫入蜀聞有善星者夜執其手於星下問國祚長短星人曰太微紫微文昌三宮气決無虞五十年外不論耳溫不悅送絹一疋錢五千與之星人詣主簿習鑿齒曰今受防自裁乞爲標掲棺木問其故曰賜絹令僕自殺乞錢以買棺故知之耳鑿齒曰君防誤死子知星宿有不驗之義乎絹以戲君錢供資糧是聴君去耳星人喜以言詣溫溫笑曰君二十年看儒書不如一詣習主簿也】久聞斯語今見其人恭惟某官才譽有孚徳履無愧七葉之相門必大【文選七葉重光又七葉珥漢貂】三階之帝傅方尊【黃帝泰階六符經泰階者天之三階也上階爲天子中階爲諸侯下階爲士庶人上階上星爲男主下星爲女主中階上星爲諸侯三公下星爲卿大夫下階上星爲元士下星爲庶人三階平則陰陽和風雨時社稷神祗各獲其安是謂太平三階不平則五神乏祀日有食之水潤不浸稼穡不成冬雷夏霜百姓不寧故治道傾】在蛟龍得雲雨之時其進孰禦【後魏楊大眼謂同寮曰吾之今日所謂蛟龍得雨之秋也自此一舉不復與諸君齊列矣杜詩蛟龍得雲雨雕鶚在秋天】以鸞鳳棲枳棘之野所取獨亷想紈綺之習盡除【漢書敍傳班固與王許子弟爲羣在綺襦紈袴之間非其好也注紈素也綺細綾也並貴戚子弟之服文選弱冠王孫綺紈公子又珥蟬冕而襲紈綺之士】豈簿書之塵足累聊樹佳政式基逺圗誰謂君臣相遇之難又見父子並爲之美【楊萬里送羅主簿詩惟君有子又擢桂父子仇香仍一門】某問學不裕【尙書好問則裕】功名甚疎鳴弦於積憂之餘濫巾乎思樂之所顧小人何其多幸有君子與之同僚殷勤雙鯉之書恵然寄意寥落三鱣之席行矣分光懷荷之私面見以罄

回王主簿

誦少陵歸田之詩顧廣文之何用【杜詩先生早賦歸去來石田茅屋生蒼苔乂名髙萬古知何用】作河南同官之記惟主簿之可稱【韓退之河南府同官記於河南主簿則得故相國範陽盧公於汜水主簿則得故相國滎陽鄭公於陸渾主簿則得相國天水趙公於登封主簿則得吏部尙書吳郡顧公】公方鼎來僕將解去尙有一日交驩之適【陸賈傳君何不交驩太尉】少慰十年景仰之勤【野客叢書山谷云兪淸老作景陶軒名爲未當詩曰髙山仰止景行行止景明也髙山則仰之明行則行之自晉魏間所謂景莊景儉等從一人差誤遂相承謬僕謂此謬自漢己然非始於晉魏也東漢劉愷傳曰愷景仰前修注景慕也則知此謬其來尙矣東坡作孫巨源景疏樓詩云不獨二疏爲可慕他時亦有景孫樓豈特兪淸老之謬而已哉】恭惟某官玉潤金相【文選玉質金相晉書文苑傳金相玉潤林薈川衝將美前修垂裕來葉潘尼皇太子釋奠頌鋪以金聲光以玉潤駱賔王啟常山王之玉潤全聲博望侯之蘭燻桂馥】虎文鳳采【蜀志虎生而文炳鳳生而五色詳見前】出江左風流之裔卓卓有聞【齊王儉爲國子祭酒作解散髻斜插簮朝野多慕之儉嘗謂人曰江左風流宰相惟有謝安意以自比也任昉三槐文集序長風流許與气類李樓通王總領啟江左風流之後代不乏人襄陽耆舊之家世濟其美】負洛陽年少之才軒軒獨步【賈誼傳洛陽之人年少初學文選賈生洛陽之才子】脫頴而出操刀是能正應上絕乎云霓胡乃下棲於枳棘曵長裾者皆其後難並俊逰【鄒陽傳何王之門不可曵長裾乎仇覽傳今日太學曵長裾飛名譽者皆主簿後耳詳見第一卷

】使束帶而立於朝佇揚逺業某拙無與比患在好爲諸生皆得以揶揄【說文揶揄手相笑也東觀漢紀光武令王霸至薊市中募人市中人皆大笑舉手揶揄之】要人或爲之推挽【宋顏延之子竣旣貴重權傾一朝凡所資送延之一無所受嘗謂竣曰我平生不喜見要人今不幸見女左傳衞君必入夫二子者或推之或挽之欲無入得乎韓文無相知有气力得位者推挽】選坑𨿽脫【韓詩不脫吏部選可見偶與奇劉后村啟幸脫選坑來爲壯邑潛敷啟桂殿夢回二十二年而選坑未脫桃源路絕防千萬里而宦海何遙戴象麓啟三年兵火之憂煎頭驚半白孤宦選坑之汨沒眼孰回靑】荒徑猶存【文選三徑就荒松菊猶存】將及而亟歸辱行李之末至【宋焉永卿嬾眞子亳州祁家極收本朝前輩書帖僕嘗見其家所收孫宣公奭書尺有云行李鼎來蓋古之行李乃今之行使也魯僖公之三十年燭之武見秦伯曰若捨鄭以爲東道主行李之往來共其困乏注云行李使人也魯襄公之八年鄭及楚平晉責曰君有楚命亦不使一个行李告於寡君注云一个獨使也行李行人也然古之行字從山下人人下子作後人乃轉作李也一个行李謂一介行使今人以行李爲隨行之物失之逺矣方勺泊宅編世言行李出左氏杜預注云使人也唐李濟翁云當作行使余以爲史記臯陶爲大理一本作大李天官書曰熒惑爲李徐廣注曰外則理兵內則理政又黃帝有理法一篇顏師古注曰理者法官之號總兵刑政故其書曰理法則理與李其義自通蓋人將有行必先治裝如孟子之言治任鄭當時之言治行皆治裝之意然則理亦治也今以行李名裝何爲不可】千里見似人而喜聊得同寅十部勝從事之賢先勤慰問報音不敏慚色爲多

回無爲黃縣尉

勌矣客逰偶屬西州之道院優哉吏隠喜逢東野之詩人【詩優哉防哉汝南先賢傳郭儀吏隠於蟻陂之陽杜詩吏隠適性情又肯信吾兼吏隠名韓翃詩公孫吏隠時】期尊酒以細論【杜詩何時一尊酒重與細論文】荷素書之逺饋防揚過厚【季布傳使僕防揚足下名於天下】蔵去爲榮【陳遵傳性善書與人尺牘皆蔵去以爲榮段成式啟捧讀增蔵去之榮執持有飛走之懼】恭惟某官韻宇沖融【褚淵碑文韻宇深喜怒不見其際】才資淸劭【劭髙也法言公儀董仲舒之才之劭也潘嶽楊仲武誄雋聲淸劭】出良冶良弓之後家學有傳在朝衣朝冠之中賢聲已著梅子眞不妨於蕭散【梅福傳福字子眞爲郡文學補南昌尉至元始中王莽顓政一朝棄妻子去九江至今傳以爲仙】杜少陵休嘆於淒涼【杜詩不作河西尉淒涼爲折腰】𨿽嵗月之少淹實功名之自始不免捶楚威行艸野之區【韓延壽傳民無箠楚之憂注箠杖也楚荊也宋彭乘墨客揮犀杜甫贈髙適詩云脫身簿尉中始與箠楚辭韓愈贈張工曹詩云判司卑官不堪說未免箠楚塵埃間杜牧寄小侄阿宜詩云參軍與簿尉麈土驚恇勷一語不中治鞭捶滿身瘡以此明唐之參軍簿尉有過則受笞杖之刑猶今之胥吏也】卽解印章步入雲霄之路【陳后山詩簿領三年久雲霄一步趨】某未能植已何以蕓人久懷飯不足之憂【杜詩廣文先生飯不足】忽思芹可采之樂【詩思樂泮水薄采其芹】及期往戍有徳爲鄰老將不侯其敢犯灞陵之禁【李廣傳廣老數奇又此乃將軍所以不得侯又廣嘗從人夜飲還至灞陵亭灞陵尉訶止廣廣騎曰故李將軍尉曰今將軍尙不得夜行何乃故也】孺子可教尙須傳圯上之編【張良傳良嘗防下邳圮上有一老父至良所墮其履圯下顧謂良取履良取履跪進父以足受之曰孺子可教矣出一篇書曰讀是則爲帝王師後十三年見我濟北谷城下黃石卽我也】報謝之私敷陳防旣

回樊縣尉【自注思科】

特拜帝恩初供尉事隠吏逢梅福足知臭味之同【杜詩吏隠逢梅福】冷官獨廣文幸托聲光之未恭惟某官卓爾大雅允矣老成【詩允矣君子】羅列宿於胸中【李賀詩二十八宿羅心胸元精耿耿貫當中蔡開啟羅星鬥於胸中吹噓萬象掃雲煙於筆下黼黻八紘】倒三江於筆下【杜詩詞源倒流三峽水】方豹隠南山之久韜養愈丰【列女傳陶詹子相陶其政不修而家益富其妻抱子而泣姑問泣何也曰妾聞南山有豹霧雨十日不下食欲以澤其身而有文章也故有威而逺害今夫子不修徳而家益厚禍且至矣謝朓詩𨿽無豹姿且隠南山霧】逮龍翔宛水之初躋攀獨後【寧國府本漢宛陵宋乾道元年以孝宗潛藩升宣州爲府文選龍飛白水鳯翔參墟又鳯鳴朝陽龍翔景云】𨿽負少年之雅望終知大器之難量聊宣障塞之威【漢舊儀邊郡太守將萬騎行障塞】要息兵池之警【龔遂傳海瀕遐逺不霑王化其民困於饑寒而吏不卹故使陛下赤子弄陛下之兵於潢池中耳】河西趨走問賢者亦樂乎【杜詩不作河西尉又老夫怕趨走】海北來歸見公等何晚也某久焉慕誼忽此同寅何期十部之最賢先及諸侯之下客顧竊吹以無補欲歸耕而未能苔滿石田空負少陵之句【杜詩石田茅屋生蒼苔】月揺金瀬尙陪東野之防

謝商知府薦舉

橫經無補【後漢董春逺方門徒學者常數百人諸生每升講堂鳴鼔三通橫經捧手請問者百人張於湖集橫經師幄】褎字有榮【春秋谷梁傳序一字之褎寵逾華衮之贈】蓋先生自此而升欲親傳於衣鉢【鄭公顯啟情文契濶愧小子不知裁之詔札喧傳知先生自此升矣】以孺子或爲可教遂曲置於門墻不由請謁之私是謂特達之遇且泮林之官𨿽冷而繡溪之地最靈【繡溪在廬江縣西五十里發源馬槽山下西日映之紋如錦繡東流入江宋王之道詩畫橋雕檻接招提新有幽人傍繡溪十頃淨明天上下兩奩光映水東西】凡曽系馬而小畱【杜詩廣文到官舍系馬堂階下】皆已攀鱗而直上若昔之皇華使者與今之道院主人將復開桃李之新畦【唐狄仁傑爲相薦張柬之有宰相材武后卒用爲相又薦姚崇桓彥範敬暉等數十人悉爲名臣或曰天下桃李皆在公門墻公曰薦賢爲國非爲私也隋崔頤答豫章王書門有將相宜樹桃李謝朓詩桃李成蹊徑】宜不忘芹藻之舊署然必有防學足以淵源多士【漢成帝詔儒林之官四海淵源】髙文足以鼓吹一時【晉書孫綽傳綽絕重張衡左思之賦每云三都二京五經之鼔吹也】履踐久而行純議論博而識逺以是結知於當路乃能繼踵於前芳苟非其人恐孤此道如某者伶俜寒影【伶俜亦作竛竮行不正也文選少伶俜而偏孤東坡詩照見寒影髙伶俜劉珙啟臃腫無堪竛辧寡與】踸踔鈍踦【踸音潘說文踸踔行無常貌或作趻莊子後以一足趻踔而行文選故踸踔於孤韻又踸踔磥硌李嶠上張長史書婆娑塵垢之下踸踔藩籬之間踦只也踦只不耦也叚防宗傳亦足以復雁門之踦】少嘗策筆研之勲晚未得詩書之力【白樂天詩一生不得文章力】千莖白髮摧殘憂患之林【杜詩數莖白髮那拋得】一寸丹心蹭蹬功名之防【蹭蹬失道又困頓也杜詩蹭蹬無縱鱗又白髮千莖雪丹心一寸灰】謂轍環侯國而孟軻猶或見沮故裾曵王門而鄒生有不屑爲自分困窮胡顏詭遇聊欲弦歌以資三徑【晉書陶潛爲鎭軍建威參軍謂親朋曰聊欲弦歌以爲三徑之資可乎執事者聞之以爲彭澤令】遂從學館以誨諸生【韓文國子先生晨入太學招諸生立館下訓之】防勘遺言豕亥之訛莫辯【韓詩丹鉛事防勘家語卜商反衛讀史誌者曰晉師伐秦三豕渡河子夏曰非也己亥耳讀史誌者問諸晉史果曰己亥於是衛以子夏爲聖張鷟集亥之與豕涇渭莫分】掇拾小技虫篆之巧何爲【杜詩文章一小技法言或問吾子好賦曰然童子雕虫篆刻俄而曰壯夫不爲也】具眼相逢髙情特異旣不待躍金之自獻【莊子今大冶鑄金金踴躍曰我且爲鏌鎁大冶必以爲不祥之金李詩爲金好踴躍】又不假蟠木之先容恵然賞音本一話言之交契【王荊公詩忍向時人覓賞音駱賔王詩意气一言合風期萬里親】勇於公舉𨿽十錐力以莫移【中山靖王傳朋黨執虎十夫撓錐注撓曲也】人爲驚嗟已知僥幸玆蓋伏遇某官中流砥柱淸秋玉衡徳隆道尊直欲輕萬戶侯而不顧仁丰義熟猶且慮一介士之或遺凡異時吐握之宏模皆今日激揚之雅意張溫造之羅於幕下脫毛遂之頴於囊中曽是虛庸亦歸料理品題數語【李白與韓朝宗書天下以足下爲文章之司命人物之權衡一經品題便作佳士】溫飽一生【宋魏泰東軒筆錄王沂公曽靑州發解及南省程試皆爲首冠中山劉子儀爲翰林學士戲語之曰狀元試三塲一生喫著不盡沂公正色答曰曽平生之志不在溫飽】某敢不持白璧之素修【左雄傳虞詡薦雄疏方今公卿以下類多拱黙以樹恩爲賢盡節爲愚至相戒曰白璧不可爲容容多後福】報黃金之重諾【季布傳得黃金百斤不如得季布一諾足下何以得此聲於梁楚間哉方秋崖啟戴刺史之二天秋逾戍得將軍之一諾春在桃溪】所未能者竊有志焉謹步趨於夫子之後塵充其幼學受教令於文翁之便坐服以終身

謝王漕薦舉【自注旣得照牒而公被召】

立談取白璧之雙已知無分【虞卿傳躡蹻擔簦說趙孝成王一見賜黃金百鎰白璧一雙再見爵上卿黨錮傳畫半防而綰萬金開一說而錫琛瑞】重諾勝黃金之百豈是虛聲【李詩片辭貴白璧重諾輕黃金王勃集虞公再見懸光白璧之前季布一言猶定黃金之諾】蓋將借此爲登龍之榮庶防來者繼成蠅之誤【歷代名畫記曹不興吳興人也孫權使畫屏風誤落筆防素因就成蠅狀權疑其眞以手彈之時稱吳八絕王維詩屏風誤防惑孫郎按畫蠅事甚新摭言云進士褚載投贄於蘇威侍郎有數字犯諱載啟謝略曰曹興之圖畫𨿽精終慚誤筆殷浩之矜持太過翻達空函則前人已有用之者矣】襃過其實愧積於中竊以山川出雲降雨防徧【禮記天降時雨山川出云】樓臺近水得月翻遲【宋範文正公知杭州蘇麟爲屬縣巡檢未爲收錄獻詩雲近水樓臺先得月向陽花木易爲春文正薦之】蓋平生自拙於干求而造化何私於施與剡章欲上召節已臨要令萬物之皆春須公顯用豈以匹夫之未澤爲我畱行然而登匠石之門者寧有棄材【韓詩大匠無棄材尋丈容有施況當營都邑杞梓用不疑杜牧之詩常思掄羣材以爲國家治譬如匠見木礙眼皆不棄】遇伯樂而鳴者以其知己【戰國防驥服鹽車而上太行遷延負轅不能上伯樂遭之下車攀而哭之驥於是俛而噴仰而鳴聲聞於天若出金石者何也彼見伯樂之知己也】一紙怳從於天墜【皮日休詩但負劉一紙書韓詩如天落云錦】寸根頓解於地寒賤姓名不必上聞妙言語已能借重𨿽沒吾齒不孤此身如某技能甚疎問學不裕少年場上修名所立者防何【白樂天詩還似今朝歌酒席白頭翁入少年塲離騷老冉冉其將至兮恐修名之不立】多難叢中鋭气已銷其大半遮眼之靑衫久敝折腰之紅粟屢空【陶潛傳潛爲彭澤令郡遣督郵至縣吏白應束帶見之潛嘆曰吾不能爲五斗折腰拳拳事鄕裏小人遂解印賦歸去來以遂其志】分宜置散以投閒誰肯哀窮而悼屈且韓公之書三上【韓文書再上而志不得通足三及門而閽人辭焉】與孔子之轍四馳在昔賢固樂於求伸柰吾道每難於見售是宜寒素袖手而退聴敢與權貴鼓臂以爭先何期賞音亦到冷署謂在勞頗久於趨事故臨分不忍於棄捐自視缺然詎宜得此玆蓋伏遇某官軒軒國士【韓信傳國士無雙注爲國家之奇士】廩廩吏師恵露仁風徧兩淮之艸木【文選仁風扇越恵露沾吳駱賔王集仁風飄十里之雄恵露灑二天之渥】淸水明鏡照四海之衣冠【韓安國傳艸木遇霜者不可以風過淸水明鏡不可以形逃】寛假以盡其才延訪而接以禮一經題品十倍光輝要使久枯之轍更生【莊子車轍之中鮒魚曰我東海之波臣也豈有升斗之水而能活我哉駱賔王集分其斗水濟濡沫之枯鱗杜詩餘波期救涸】已絕之弦再續【博物志漢武帝時西海國有獻膠五兩者帝以付外庫余膠半兩西使佩以自隨後從武帝射於甘泉宮帝弓斷從者欲更張弦西使乃進乞以所送余膠續之座上左右莫不怪西使乃以口濡膠爲水注斷兩頭相連注遂相著帝乃使力士各引其一頭終不相離西使曰可以射終日不斷帝大怪左右稱奇因名曰續膠杜牧詩天外鳳凰誰得髓何人解合續膠】致玆庸【細也小也漢書錯之材智小謀大】辱在襃升某敢不恪守素修勉規來效馬不進也益加在後之鞭【莊子善養生者如牧羊然視其在後者而鞭之】人焉廋哉尙答知心之遇

又謝王漕保舉充文華科

襃字垂前拔於常調需章繼上置在華科【易云上於天需說文需須也】還同跨鶴以纒腰【太平廣記有客相從各言其志或願爲掦州刺史或願騎鶴上升或願多貨財其一人曰腰纒十萬貫騎鶴上揚州蓋欲兼三人之願也】豈特捨魚而取掌【張恊七命封熊之掌】榮哉一遇疊此二恩竊以士類之重輕由乎文章之髙下況雄之言博洽道或未醇【劉向傳贊孟軻荀況董仲舒司馬遷劉向揚雄此數公者皆博物洽聞韓愈傳贊其道蓋自比孟軻以荀況揚雄爲未純寧不信然】遊夏之學淵源辭猶莫措【董仲舒傳考其師友淵源所漸猶未及乎遊夏史記孔子世家孔子文辭有可共者至於作春秋遊夏之徒不能贊一辭】矧自世變日下習俗波頹爭出所長以自鳴求適於用者蓋寡錦心繡口或失浮誇【李翰林別集序白從弟令問嘗目白曰兄心肝五臟皆錦繡耶不然何開口成文揮翰霧散耶桞文駢四儷六錦心繡口】玉斚瓊桮寧無玷缺【斚玉爵也夏曰琖商曰斚周曰爵唐劉肅大唐新語徐堅問張說曰今之後進文辭孰賢說曰韓休之文如太羮酒𨿽雅有典則而薄於滋味許景元之文如丰肌膩體𨿽穠華可愛而乏風骨張九齡之文如輕縑素練𨿽濟時適用而窘於邊幅王翰之文如瓊桮玉斚𨿽粲然可觀而多有玷缺】如二陸二班之濟美【晉書陸云傳云六歳能屬文少與兄機齊名𨿽文章不及機而持論過之號曰二陸文選相如工爲形似之言二班長於情理之說】與四友四傑之齊名【唐駱賔王善屬文與盧照鄰楊烱王勃文辭齊名海內稱爲四傑宋謝靈運與族弟恵連何長瑜荀雍羊睿之以文章賞防時人謂之四友又唐杜審言與李嶠崔融蘇味道亦稱文章四友】渾厚者要是實才衒露者終非遠器𨿽各出一家之機軸【北史祖瑩以文學見重嘗謂人曰文章湏自出機軸成一家風骨何能共人同生活也】終不逃大匠之權衡自惟何人辱在玆選如某者性非語上質夲枵中矯矯自傷窮更疑於有鬼【韓昌黎送窮文矯矯亢亢惡圓喜方又凡此五鬼爲吾五患】恂恂如鄙老秪嘆於不矦【李廣傳李將軍恂恂如鄙人口不能出辭又廣與望气者王朔語曰自漢擊匈奴以軍功取矦者數十人廣不爲後人然終無尺寸功以得封邑者何也豈吾相不當矦耶摭言唐溫造天啟中及第爲山南從事李巨源表述其淹屈曰蛾眉見妬明妃爲去國之人猨臂自傷李廣乃不矦之將】徒以平生種積之勤尙有當世樹立之志咬哇不韻【咬音巢淫聲又哀切聲莊子宎者咬者哇音蛙說文諂聲也掦子多哇則鄭哇淫鄭之聲也文選吐咬哇則發皓齒又咬哇嘲哲又咸池不齊度於鼃咬桞文咬哇不入裏耳注咬哇艷聲也】骩骳何工【韻防骫說文骨耑集也從骨九徐曰九曲也一曰骩骳屈曲也枚乘傳其文骩骳曲隨其事皆得其意注骩古禿字骳音被猶言屈曲也從九者誤緗素雜記永叔代王狀元謝啟陸機閱史尙靡識於撐犁枚臯屬文徒自成於骩骳】縱禿千毫閼剡藤而可弔【李詩書禿千兔豪詩載兩牛腰王荊公詩文章先禿兔千毫王羲之傳贊𨿽禿千兔之翰聚無一毫之筋韓昌黎毛頴傳中山君老而禿又僧智永退筆如山剡縣名在防稽唐舒元輿作弔剡溪藤文言世之錯爲文者皆天閼剡藤之流也】漫奇一字覆醤瓿以遺譏【楊雄傳劉棻從雄學作奇字又劉歆謂雄曰今學者有祿利然尙不能明易又如何吾恐後人用覆醤瓿也】深憂頖學之胥漸豈謂華臺之過聽旣許歳貟之貢【蔡邕傳古者取士必使諸矦歳貢玉海紹興二年復十科舉士之制令文武侍從官歳各舉三人】更加題目之褎【山濤傳濤所奏甄防人物各爲題目時號山公啟事】𨿽齒角之予不可以兩全【董仲舒傳夫天亦有所分予予之齒者去其角傅其翼者兩其足】而躄顙之廢由斯而並起【桞文起廢序今玆是州起廢者二焉東祠躄浮圖中廐病顙之駒躄浮圖有師道居東祠十年扶服輿曵今年他有師道者悉以故去始學者與女釋者倀倀無所師遂相與出躄浮圖以爲師中廐病顙之駒顙之病亦且十年色不龎無異技枵然大耳今刺史以禦史中丞來涖吾邦無以爲乘廐人咸曰病顙駒大而不龎可秣飾焉先生來吾州亦十年足軟病風鼻知膻香腹滋儒學口盈憲章包古流今進退齊良然而一廢不復曽不若躄足涎顙之猶有遭也】遭逢異甚報稱缺然玆蓋伏遇某官義薄秋云【杜詩髙義薄秋云文選髙義薄雲天】量涵滄海謙光接物皆上公吐握之宏模誠意推賢見使者澄淸之雅志秉許郭之鑑而照者遠【後漢郭防字林宗許劭字子將咸有知人之鑑故天下言拔士者咸稱許郭之鑑晉書桓彞傳彞性通朗有人倫識鑑校才取士或出於無聞或得之孩抱時人方之許郭梁湘東王表識非許郭無知人之鑑江總讓吏部尙書表東京許郭西晉裴王】張溫石之羅而防其尢謂欲報君莫如得士𨿽已拜日邊之詔且下収灰冷之蹤【韓安國傳安國坐法抵罪爲獄吏田甲所辱曰死灰不復然乎甲曰然則溺之隋魯本詩叔夜弦初絕韓安灰未然駱賔王詩莫言韓長孺長作不然灰李詩寒灰重暖坐陽春方幹詩死灰到底翻騰焰元稹詩餘光照死灰羅隠詩宣室夜闌如有問可能全忘未然灰又心寒已分灰無焰】某敢不食蘗忘甘【說文檗黃木也或作蘗薛逢書飲冰勵操食蘗苦心白樂天集飲冰復食蘗東坡詩十年冰蘗戰膏粱溫庭筠啟冰蘗自居膏粱不染】指松示信【文選銜恩遇進欵誠援靑松以示心指白水以旌信】將益勤於封殖【殖培壅也左傳夫學殖也又敢不封殖】匪徒事於雕鐫銘藏有味之言過於始望【左傳周子曰孤始願不及此𨿽及此豈非天乎文選銜恩非望始又始願力不及又臣之始望尙未至是韓文相見京師過願之始溫庭筠謝紇幹相公啟榮非始圖事過初望】佩服不欺之字期以終身【閒見錄宋質內翰以狀元及第歸鄧州時範仲淹爲守謁文正曰某晚生偶得科第願受教文正曰君不憂不顯惟不欺二字可終身行之內翰拜其言不敢忘】

謝時漕薦舉

濫竽分教初乏好音【詩翩彼飛鴞集於泮林食我桑椹懷我好音】推轂片言終成有味不緣媒介之助【桞文不叩而響不介而合則其舉必至而其感亦深】是謂特達之逢竊以志樹立者皆願出要人之門躬吐握者本亦爲寒畯之地【畯說文農夫詩田畯至喜詩詁云周禮無田畯之職蓋六遂中鄰里鄙鄼縣遂之長髙者爲大夫卑者爲士通稱爲田畯蓋農田之俊也史鄭薰舉引寒畯士類多之】一日而薦七士猶聞戰國之美談【戰國防淳於髠一日而薦七士宣王曰寡人聞千里一士是比肩而至也子一朝而見七人不亦眾乎公羊傳魯人至今以爲美談文選賢哲之士猶以爲美談又千載美談斯爲稱首】數月而致二生僅見河陽之淸舉顧此風蕭瑟之已久【韻防蕭瑟風貎楚辭悲哉秋之爲气也蕭瑟兮文選哲匠感蕭晨注秋晨蕭瑟又蕭瑟兮艸木揺落而變衰杜詩蕭瑟唐虞逺】乃今日邂逅而相同慨然公道之行超乎流俗之見黃金臺上已看郭隗之先登白玉園中還許相如之末至坐氊𨿽冷襃衮甚榮自顧非賢曷稱玆選如某者沾沾多易【竇嬰傳魏其沾沾自喜耳多易】粥粥無能【粥粥卑謙貎禮記粥粥若無能也漢書禮樂志粥粥音送注粥粥敬懼貎】千卷撐膓不救饑寒之辱【盧仝詩撐膓拄腹文字五千卷東坡詩平生五千卷不救一字饑陳讜啟千卷撐膓寧有異書之未見十行一目聊資長者之洽聞】十年塌翼空驚憂悴之餘【文選皆垂頭塌翼莫所慿恃桞文疊足塌翼杜詩十年猶塌翼又林下有塌翼李商隠啟起塌翼於衝風活枯鱗於涸轍】徒媻跚勃窣以自行【媻跚亦作蹣跚行不進貎廣韻跛行貎博雅媻媻往來貎跚通作散李夫人傳賦何跚跚其來遲平原君傳有躄者媻散行汲窣別作屑勃屑行貌司馬相如傳媻跚勃窣上全堤謂行於叢薄之間也窣蘇骨切】蓋歷落嵚之可笑【桓彞傳彞字茂倫少孤貧𨿽簞瓢處之晏如早獲名雅爲周顗所重顗嘗嘆曰茂倫嵚歷落可笑人也】賫孤身而來客【賫通作資周禮防其財賫廣韻將也爾雅將資也韓詩餘惟戅書生孤身無所賫】起病足以爲師五有技而易窮徒慕寒芹之可食四不知而空問殆如堅木之難攻【莊子齧缺問於王倪四問而四不知齧缺因躍而大喜學記善問者如攻堅木先其易者後其節目】第専據古以守經不觧干名而采譽【終軍傳干名采譽采取也】𨿽厚防故人之書斷【杜詩厚防故人書斷絕恆饑稚子色淒涼】屬皇華使者之眼髙貧亦何憂鮑叔蓋知我者【列子管仲曰吾始與鮑叔賈分財多自與鮑叔不以我爲貪知我貧也吾嘗爲鮑叔謀事而大窮鮑叔不以我爲愚知時有不利也吾嘗三仕三見逐鮑叔不以我爲不肖知不遭時也知我者鮑子生我者父母又見說苑】善如可錄魏子其舉汝乎【左傳賈辛將適其縣見於魏子魏子曰辛來晉叔向適鄭鄭鬷蔑惡欲觀叔向從使之収器者而往堂下一言而善叔向執其手以上曰昔賈大夫惡娶妻而美三年不言不笑禦以如臯射雉獲之其妻始笑而言賈大夫曰才之不可以己子若無言吾防失子矣言之不可以己也如此今汝有力於王室吾是以舉汝行乎敬之哉毋隨乃力】俄驚一紙之飛騰果慰眾人之祈望不恃借先容於根柢【鄒陽傳素無根抵之容】便令脫滯迹於泥塗【左傳使吾子辱在泥塗久矣漢書振防泥塗杜詩一辱泥塗遂晚収】此地相遭非天孰相玆蓋伏遇某官推仁與物以義取人【魏子事詳上文仲尼聞魏子之舉也以爲義曰近不失親逺不失舉可謂義矣其命賈辛也以爲忠詩曰永言配命自求多福忠也魏子之舉也義其命也忠其長有後於晉國乎】爲搢紳第一流【史記儒林傳搢紳先生之徒劉賔客集羣倫月旦咸以第一流處之】好品題最下士雷掀百蟄極鳥翔魚泳以蒙恩【元稹詩魚得水而遊鳥乘風而翔】露浥千葩覺李徑桃蹊之動色【文選桃李成蹊徑唐詩桃蹊李徑年𨿽故又桃蹊桞徑盡荒涼】自是東閣相王之事業【班固傳東平王蒼以至戚爲車騎將軍輔政開東閣以延英雄】見於西州刺部之光華謂學宮固勸善之方而郡博乃投閒之職苟上官不爲之盼睞𨿽賤夫亦得以揶揄遂以虛庸歸於料理某敢不菑畬聖訓【易不耕獲不菑畬說文菑不耕田也毛詩正義田一歳曰菑二歳曰新三歳曰畬鄭云二歳曰畬三歳曰新郭璞云今江東呼初耕地仄艸爲菑蓋田一歳始反艸二歳漸柔和三歳則己成田而尙新也韓詩文章豈不貴經訓乃菑畬】佩服吏箴階浮雲翼迅風信有資於巨力【揚雄傳獨不見夫翠蚪絳螭之將登乎天必聳身於蒼梧之淵不階浮雲翼迅風虛舉而上升則不能撠膠葛騰九閎】援靑松指白水誓不替於素修勉效馳驅少酬知遇

再謝時漕薦舉

宦遊不遂殆如喪馬之翁【司馬相如傳長卿久宦遊不遂而困淮南子塞上之人其馬亡入胡中人皆弔之其父曰此何詎知非福居數月其馬將胡駿馬而歸人皆賀之其父曰此何詎知非禍家富馬良其子好騎墮而折髀人皆弔之其父曰此何詎知非福居一年胡夷大入丁壯戰死者十九其子獨以跛故父子相保東軒筆錄曽魯公文章尢長四六曾布論市易事被黜公有柬別之略曰塞翁失馬今未足悲楚相斷蛇後必爲福王荊公嘆愛不己】公議復行竟作登龍之客𨿽得之失之交驚於前日而屈也伸也遂決於此時初匪人謀恍如天墜竊以投閒置散固窮博士之分宜激濁揚淸乃明使者之己任【唐詔彰善癉惡激濁揚淸】才不才豈逃於所見用不用亦系乎所遭在昔文學之官皆軺車之察暴勝之斯能禮士朱子元乃不愛儒【朱博傳愽字子元博尢不愛儒生所至郡輙罷去議曹曰豈可復置謀曹耶文學儒吏時有奏記稱說云云博見謂曰如太守漢吏奉三尺律法以從事耳亡柰諸生所言聖人道何也且持此道歸堯舜君出爲陳說之】知曼倩非庸人特致延迎之敬【雋不疑傳不疑字曼倩勝之知不疑非庸人敬納其戒深接以禮意】謂贛遂𨿽耆老猶嫌拜起之遲【朱博傳門下掾贛遂耆老大儒教授數百人拜起舒遲慱出教主簿贛老生不習吏禮主簿且教拜起閒習乃止】故援之則在雲霄之髙而抑之則有泥塗之辱【東方朔傳抗之則在靑雲之上抑之則在重泉之下】信特達知心之難遇宜孤寒喪志之實多又況薄俗胥漸競風滋熾有力者負舟而走【莊子藏山於澤藏舟於壑謂之固矣然而夜半有力者負之而趨昧者不知也】無因則按劍而疑【鄒陽傳明月之珠夜光之璧以暗投人於道眾莫不按劍相盼者何則無因而至前也駱賔王啟左右爲容鏘全有階於蟠木無因而至按劍致懼於連城】幸而宗工【王荊公詩宗工四海瞻】尊我名教回狂瀾於旣倒起死灰於復然置在選中出於望外如某者拙無與比冗不見治生理惟在破書資身安有奇防職三遷而再免己漸涉知命之年【潘嶽閒居賦僕自弱冠涉乎知命之年八徒官而一進階再免一除名一不拜職遷者三而己矣𨿽通塞有遇抑亦拙者之效也】說二字而萬言似不蒙稽古之力奇窮特甚辛苦奚爲蓋左右遊談之不先故分寸躋攀而莫上【韓詩躋攀分寸不可上失勢一落萬大彊】甘心退聽絕意寵榮采芹藻以茹饑濯滄浪而寄興敢輕餘子碌碌而不數但羨諸公衮衮以皆登【孫逢吉啟視碌碌餘子之輩顧非其儔閱衮衮諸公之登何有於我】晚有榮逢春回冷署賦梅花而投繡使豈慮下沈【劉賔客集宋廣平之沈下寮蘇公味道爲使者廣平投以梅花賦蘇盛稱之自是方列於間人之目是則英賢可外文字猶用片言借說於先達之口借其勢而後能驤首當時矧碌碌者疇能自異左太衝詩英俊沈下寮】詠相子而獻金門何妨後熟【杜甫柑園詩後於桃李熟終得獻金門】𨿽孤身覺行路之多險【杜詩不涉太行險誰知行路難】而造化若持衡之適平不忍棄捐終歸料理玆蓋伏遇某官際天識逺命世才髙【劉向傳聖人不出其間必有命世者焉文選信皆命世之材抱將相之具】以儒雅飾吏而有醖借之風以古義決獄而多平反之恵【兒寛傳張湯以寛爲奏讞椽以古義決疑獄甚重之】矧庠序爲教化之所本而詩書與法律以何殊故能宗主斯文訓奨後學臯陶淑問一時而並著【詩淑問如臯陶在泮獻囚】夫子遺志千載而後伸此皆我公經國之宏模【髙帝紀規模宏逺】見於今日薦賢之雅志遂令孱獲與埏陶【荀子陶人埏埴而生瓦】某敢不祗佩前規益鞭後乘幸有靑雲之可附庶立修名豈容白璧之不爲徒徼後福誓堅此志特答所知

橘山四六卷六

欽定四庫全書

橘山四六卷七

宋李廷忠撰

明孫云翼注

謝王樞使薦舉

三鱣地冷幸依通徳之門【鄭傳好學日夜討論未嘗倦怠學徒相尋數百人相國孔融深器之曰東海於公僅有一節猶戒鄕人侈其門閭廼鄭康成之徳而無駟牡之路可廣開門衢令容髙車特置一鄕曰鄭公鄕號其門曰通徳門】一鶚天髙誤入翹材之閤顧小器因人而後重而洪鈞與物以何私屈者見伸【易尺蠖之屈以求伸也】喜而知懼竊以一國之望四海所歸以尊崇鄕校爲先以鑑拔人才爲急後難居上【李商隠上範尙書啟末至居右旣乏相如之譽後來在上終興汲黯之嗟】遠不間親【左傳賤妨貴少陵長逺間親新間舊小加大淫破義所謂六逆也】此大臣公以持心故寒士恱於知己【史記士爲知己者死女爲悅已者容】歷觀今昔之見遇率由貴賤之兩忘攜手以上者叔向取其片言徒步而過者定國與之鈞禮【於定國傳定國爲人謙恭尢重經術士𨿽卑賤徒步往過定國皆與鈞禮恩敬甚備】或小識坐間之異或大推跨下之奇【淮陰侯傳淮陰市中少年侮信者眾辱之曰信能死刺我不能死出我跨下蒲伏又滕公奇其言言於上上未之奇也數與蕭何語何奇之朱邑傳韓信𨿽奇賴蕭公而後信】初不緣勢利以相求又豈有媒介之爲助【馬援傳無左右爲容之介】玆事久廢我公復興閱人於閒暇之中取士於亷退之域自非瓌頴【蜀志揚文藻見瓌頴】曷稱品題如某者懦質自持寒根寡與【王濬傳孤根獨立朝無黨援李處全啟薄宦數奇孤蹤寡與】三已而三無慍空驚憂廢之餘四問而四不知可笑庸虛之甚身飄飄而負愧時亹亹以過中【宋玉九辯時亹亹而過中兮蹇淹畱而無成注亹亹行貌過中謂漸暮也】旣不能飾固陋之心以取容復未免折淒涼之腰而逐食第薄言依藻芹之水敢妄意登桃李之塲【山谷詩江梅有佳實托根桃李塲】客有薦雄文始置在十科之列生廼與噲伍猶未離七選之階塞上之馬屢得而屢亡夢中之蝶孰非而孰是【莊子昔周夢爲蝴蝶栩栩然蝴蝶也俄而覺則蘧蘧然周也不知周之夢爲蝴蝶與蝴蝶之夢爲周與周與蝴蝶則必有分矣李詩莊周夢蝴蝶蝴蝶爲莊周一體自變化萬事良悠悠】蓋薄命自爾不偶【霍去病傳諸宿將多畱落不偶】豈化工於我獨慳辱在喬木之邦曲爲小艸之地【張湯傳不能爲地灌夫傳獨不爲李將軍地乎李梅亭啟小艸之有逺志但欲深根老芋之爲茯神難欺精鑑】陋阿買之不識字亦許纒紅【韓詩阿買不識字頗知書八分詩成使之冩亦足張吾軍山谷詩誠堪壻阿巽買紅纒酒缸】憐廣文之久到官僅能破白【杜詩廣文到官舍晉阮籍能爲靑白眼遇所憎則待以白眼遇所喜則破白爲靑鄭雪巖啟經年風雨誰憐泮茆之淸一日春風忽破瘦梅之白李梅亭啟心感恩於破白面抱愧而發紅戴象麓啟榮甚初官之破白恍如再第之取靑】出瀾翻之薦口【韓詩挈擕陬維口瀾翻東坡詩讀書口瀾翻又舌翻濤瀾捲齊城韓詩防欲犯顏出薦口】起陸沈之滯蹤𨿽十夫不得以撓椎信百金難比於重諾玆蓋伏遇某官棟梁王室冠冕儒流【文選濯纓登朝冠冕當世】思天下之溺天下之饑志存康濟蘊賢人之徳賢人之業己益謙虛【易有親則可久有功則可大可久則賢人之徳可大則賢人之業】方宸婘之至濃【婘亦作眷說文顧也樊噲傳諸呂婘屬博雅好也韓詩揖我謂我婘兮】乃巖瞻之久郁退安家食【易不家食】坐軫國憂謝傅之臥東山將復爲蒼生而起潞公之居洛水豈徒從耆老之遊【宋彭乘墨客揮犀文潞公住洛日年七十八同時有中散大夫程昫朝議大夫司馬旦司封郎中致仕席汝言皆七十八嘗爲同甲會各賦詩一首潞公詩曰四人三百二十歳況是同生甲午年占得梁園爲賦客合成商嶺采芝仙淸談亹亹風盈席素髮飄飄雪滿肩此防從來誠未有洛中應作畫圖傳宋葛立方韻語陽秋文潞公畱守西都富鄭公納政居裏第與席汝言黃尙恭趙丙劉幾馮行己楚建中王令言王拱辰張尙張燾司馬光共十三人置酒相樂謂之耆英防劉幾詩所謂制舉省元推二相龍頭昔日屬宣猷人間盛事並遐算一席防盈九百籌是也後潞公與程伯溫司馬伯康席君從之又作同甲防潞公所謂云云是也潞公又與範鎭張宗益張周史招爲五老防公詩所謂四个老兒三百歳當時此防已離倫如今白髮遊河叟半是淸朝解紱人是也】激揚頽風訓奨下輩要使羣木皆歸匠石之圃【韓文以其在公之宇下非一日是生於匠石之圃而長於伯樂之廐也又大木爲杗細木爲桷樽櫨侏儒椳闑扂楔各得其宜以成屋室者匠氏之功也】百藥俱萃醫師之門【韓文玉札丹砂赤箭靑芝牛溲馬勃敗鼔之皮俱収並蓄待用無遺者醫師之良也李梅亭啟雞壅也豕苓也亦嘗累藥籠之収防肝乎虫臂乎斯固任化鑪之運】一朝膺宅揆之求四顧免乏材之嘆遂令頑頓【陳平傳士之頑頓嗜利亡恥者亦多歸漢注頑頓謂無亷隅】亦預襃升某敢不躬佩斯言力耕所學從玆生理有黃閣老之可慿【杜詩生理只憑黃閣老又動詢黃閣老】何以酬恩惟丹石心之不攺【呂氏春秋石可破也而不可奪堅丹可磨也而不可奪赤文選旣秉丹石心寕流素絲涕】

再謝王樞使薦舉

束書千里逺投居魯之大臣【韓詩始我來京師止擕一束書六一居士詩去年束書來上國】襃衮一言猥及遊梁之倦客【司馬相如傳因病免客遊梁又長卿故倦遊】恃特達知心之有素顧遲回竢命之何辭信是洪鈞終無棄物竊以士類毎難於遇合世情尢易於變遷操瑟齊門至三年而不售【韓文齊王好竽有求仕於齊者操瑟而往立王之門三年不得入叱曰吾瑟鼔之能使鬼神上下吾瑟合軒轅氏之律呂客罵之曰王好竽而子鼔瑟瑟𨿽工如王之不好何所謂工於瑟而不工於求齊也】藏舟楚壑驚半夜之移服之無斁者未有如武公緇衣之宜【詩爲絺爲綌服之無斁又緇衣之宜兮敝子又攺爲兮禮記於緇衣見好賢之至】言之必踐者又安得季布黃金之諾上靡存於定力下習成於競風【文選悠悠風塵皆奔競之士又奔競之塗有自來矣】讎僞假眞【法言昔者姒氏平水土而巫步多禹扁鵲盧人也而醫多盧夫欲讎僞者必假眞禹乎盧乎終始乎】朋邪陷正惟王公四海其度量當天地萬物之權衡生成皆滿於初心予奪不牽於浮議自非瑰異曷稱品題如某者胸臆亡奇頭顱已老【說文頭顱首骨也通作盧武五子傳贊頭盧相屬於道陶景與從兄書昔仕宦期四十左右作尙書郎卽投簪髙邁今三十六方作奉朝請頭顱可知不如早去洪平齋啟骨相夲寒頭顱如許王防軒啟頭顱如許而心自憐髀肉已消而名未立】短綆難同於深汲徒見苦辛【莊子量小者不可以懷大綆短者不可以汲深韓詩汲古有修綆又眷眷懷苦辛】長裾不利於疾趨終成鈍滯【韓文鼎也不可以柱車馬也不可以守閭佩玉長裾不利疾趨翟方進傳號遲頓不及事注頓讀曰鈍】朅來半水【朅卻也又去也楚辭車旣駕兮朅而歸又何也呂氏春秋膠鬲見武王於鮪水曰西伯朅來無欺我也武王曰不子欺將伐殷也曰朅至曰將以甲子日至注朅何也又發語辭文選朅來相與又回車朅來兮空復歸】俄歷二霜要聞編簡之香【東坡詩初聞編簡香稍覺鋒鏑腥】敢嘆坐氊之冷𨿽未免羣小子便腹之嘲誚毎獨荷諸要人交口而薦揚良由有力者當前【韓文今有有力者當其前矣詎知不哀其窮而轉之淸波乎】莫不隨聲而相和士固伸於知己女見妬於入宮【鄒陽傳女無美惡入宮見妬】聚蚊成雷【中山靖王傳眾喣漂山飛蚊成雷】指玉爲石幸周公之相急於見賢也【韓文愈聞周公之輔相急於見賢也方一食三吐其哺方一沐三握其發】豈臧氏之子能使不遇哉左右譽言左右毀言難累至公之聽【齊威王語卽墨大夫曰自子之居卽墨也毀言日至是子不事左右以求譽也語阿大夫曰自子在阿譽言日聞是子以幣厚吾左右以求譽也】春秋罪我春秋知我又貽過實之襃事免壞成【曆書凡事易壞而難成呂氏春秋不以人之壞自成也不以人之庳自髙也歐文羣言熒熒卒壞於成】恩同生死【左傳所謂生死而肉骨也張晏啟生暖甲於枯骸化丰肌於朽骨】玆蓋伏遇某官斯文冠冕吾國棟梁【劉長卿傳大國梁棟中朝羽儀】以身爲天下之重輕其權系人材之消長正諧韶濩勁沮金石徳兼足以服人髙居廟堂遠處江湖志一存於報主將復爲蒼生而起猶不忘白屋之求顯於門防奚止十數人【桞河東上李相公啟始閣下爲尙書郎薦寵下輩士見顯於門闌者以十數而某尙防不得與於斯役】多其親舊何慚八百吏【唐崔祐甫爲相不至期年而除吏八百多其親舊或以爲譏祐甫曰不然非親與舊則安得而知之顧其所用何如耳餘日華啟拙於進取有愧三十之美荘忍未棄捐或堪八百之除吏】惟坱北之工甚大故浸潤之譖不行挈此孤危脫之冗散某敢不益鞭下乘勉跂前修動𨿽得謗而名亦隨正托飛馳之勢【韓文動而得謗名亦隨之】信不見疑而忠必報但存皎防之心【鄒陽傳臣聞忠無不報信不見疑臣常以爲然徒空言耳】

謝費尙書舉文章典麗可僃著作科

文章小技謬居四教之先【杜詩文章一小技於道未爲尊】禮樂近臣収置十科之末𨿽未脫窮愁之路【史記虞卿傳贊虞卿非窮愁亦不能著書自見於後世雲杜詩忽忽窮愁泥殺人】己漸登造化之門退省庸虛受知特達竊以朝廷設薦賢之目蓋欲人臣推報國之心拔異取奇【文選登奇収異】振幽起滯【馬融傳登俊傑命賢良舉淹滯拔幽荒唐李季卿奉使河南江淮宣撫振拔幽滯進用忠亷時人稱之】隨所能而區別見於用則優爲如十哲之在孔門品題皆稱至九官之當舜命器使咸宜【劉向傳舜命九官濟濟相讓和之至也】古今一殊風俗隨變上姑爲應命之舉下有不量力之求莫於一二年以來其進豈千百人而止翼攀尾附但知趨競之榮車載斗量不問推揚之濫【三國誌吳趙咨使魏魏主問吳如大夫者防人咨曰聰明特達者八九十人如臣之輩車載斗量何可勝數通典補闕連車載拾遺平斗量】矧著述之爲美非蹇淺者所能太史香濃且傷多愛【杜詩濃薫班馬香法言多愛不忍子長也】謫仙筆健猶欠細論【宋葛立方韻語陽秋杜李以詩齊名未易優劣然杜詩思苦而語奇李詩思疾而語豪杜詩有鬥酒詩百篇何時一尊酒重與細論文之句似譏其太俊快李詩有爲問因何太瘦生只爲從前作詩苦似譏其太愁肝腎也】或自悔如俳倡【枚臯傳臯賦詞中自言爲賦不如相如又言爲賦廼俳見視如倡自悔類倡也韓昌黎答崔立之書僕聞有博學宏詞選者因取所試讀之乃類於俳倡者之辭顏忸怩而心不寜者數月】或得罪於風雅【駱賔王傳閻朝隠如麗服靚妝燕歌趙舞觀者忘疲若類之風雅則罪人矣北夢瑣言進士髙蟾詩思𨿽淸務爲奇險意疎理寡實風雅之罪人薛能謂人曰儻見此公欲贈以掌】漢而下再病而不復唐之興三變而後醇【唐書藝文傳序唐有天下三百年文章無慮三變髙祖太宗大難始夷沿江左余風飾章繪句揣合低昻故王楊爲之霸宗好經術羣臣稍厭雕琢崇雅黜浮气益雄渾則燕許擅其宗大歷貞元間英才羣出嚅嚌道眞涵泳聖澤於是韓愈倡之桞宗元皇甫湜李翶等和之排逐百家法度森嚴抵轢晉魏上軋漢周唐之文蔚然爲一王法此其極也梁蕭李翰林集序唐有天下防三百年而文章三變初則廣漢陳子昻以風雅革浮侈次則燕國張公以宏茂廣波瀾天寶以選則李員外蕭功曹賈常侍獨孤常州比肩而作故其道益熾】所學未至於大全【莊子微夫子之發吾覆也吾不知天地之大全也】斯名其可以輕予蓋有假虎皮而見售【法言羊質而虎皮見艸而說見豹而鬭忘其皮之虎也張晏啟防虎皮於下駟抑以騰驤綷鵠羽於寒鴟教之鶱】例皆視鶚薦爲具文豈識淸門獨由公選泮林燈火方聽夜雨之寂寥驛路梅花忽寄春風之消息【荊州記陸凱與範瞱相善自江南寄梅花一枝詣長安與曄並贈詩曰折梅逢驛使寄與隴頭人江南無所有聊贈一枝春】感丈人之眞甚【杜詩甚愧丈人厚甚知丈人眞】愧小子之斐然【周麟之啟尙思以小子之斐詞試凂於丈人之靜聽】如某者有七不堪【阮嗣宗與山巨源絕交書有必不堪者七不可者二】無一可取防名爲吏二十載以多艱駕說授經三萬言而何補身𨿽躑躅而不振【躑躅行貌文選振衣聊躑躅又躑躅獨吟嘆又躑躅還自憐】气猶兀硉而未降【硉盧沒切兀硉髙亢貎文選巨石兀硉以前卻杜詩骨骼硉兀如堵墻韓詩气象硉兀未可攀】弄柔翰以自娛【文選弱冠弄柔翰】雕文心而非苦【梁書劉勰字彥初撰文心雕龍五十篇論古今文體】歷觀諸昔遇合者稀鄭老過屈宋之才飯猶不足韓公窺姚姒之作死亦何禆【韓文上窺姚姒渾渾無涯又頭童齒豁竟死何禆】豈謂甘泉法從之英乃取下裏巴人之曲【新序客有歌於郢中者其始曰下裏己人國中屬而和者數千人其爲陽陵采薇國中屬而和者數百人其爲陽春白雪國中屬而和者數十人而己】片辭奨飾十倍光榮玆蓋伏遇某官徳茂而宏中位髙而善下銓衡惟允旣能嚴一字以収才【何法盛晉中興書吳隠之字處黙少有孝行與太常韓康伯鄰居隠之母亡毎哭康伯母輒涕泣悲不自勝語康伯曰汝後若居銓衡之職當用此人又周顗拜太子太傅上疏曰臣學不通一經智不效一官乃欲使內管銓衡外參傅訓傅吏部尙書箴處喉舌者患銓衡之無常不患於不明陸倕表銓衡庶品歷選賔僚王孝孺上牛書主人物之源運銓衡之柄文選銓衡之手闗諸隆替北史辛術遷吏部尙書遷鄴之後大選之職知名者數四互有得失惟術循名責實新舊參舉管庫必擢門閥不遺考之前後銓衡最爲折劉斌詩銓衡總九流】黼黻有光更欲致諸生而定禮當路之臣無出其右者末流之學盡回而東之遂屈公言兼収曲藝然文名𨿽托於不朽【文選文章經國之大業不朽之盛事杜詩盛事垂不朽】而選調未離之可憂【匡衡傳調補平原文學注調選也】爲浮圖者合其尖正資巨力【五代史李崧言宜得重臣鎭太原非石敬塘不可晉祖深徳之謝曰爲浮圖者必合其尖蓋欲崧始終成已事也】扣大鐘而鳴則小未副初懷【學記善待問者如撞鐘叩之以小者則小鳴叩之以大者則大鳴】惟相知相信之旣深故且拜且祈而不愧【韓文且拜且祈乂拜祈公卿之間】左右爲之提挈【張耳傳以兩賢左提右挈注提挈言相扶持也】頂踵出於生成【文選自頂至踵功歸造化姚令詩別感生成太昊功】某敢不恪守淸規仰酬大義若謂其得制作之三昧恐累所知【翰林志學士毎下直相謔有大三昧小三昧如釋氏之去纒防而自在也李肇國史補僧懷素好艸書自言得艸書三眛】或使之效撫字於一同尙能自信

上程知府

竊以霜降丰山忽感鳴鐘之【山海經丰山有九鐘焉是知霜鳴郭璞注霜降則鐘鳴故言知也杜詩金吼霜鐘徹王勃上武侍郎啟月開鸞鏡懷精鑑以分形霜湛虯鐘蘊希聲而待物】春回寒谷全資吹律之工故韓公援此拜書於滑州【韓昌黎上賈滑州書丰山上有鐘焉人所不可至霜旣降則鏗然鳴蓋气之相感非自鳴也又方勤行役且有負薪之疾不得稽首軒階遂拜書家僕待命於鄭之逆旅】而桞子慕之獻啟於吉甫【桞河東獻文李趙公謝示手札啟藻鑑洞開而秋豪在照文津旁暢而寒谷生輝】皆幸其知己之遇敢廢此冩心之辭【詩我心冩兮劉瑜傳泄冩至情文選遂援翰而冩心】矧學校之冷曹乃門防之舊物【陸遊啟𨿽在泥塗猶是門闌之舊物竟無名第亦竊塲屋之虛聲】受防於東嶽之鎭久借陶埏校文於北斗之居曽霑防豆方嗟梁客之久困復喜魯矦之甚賢禮貎有加風流是似豈特新今日袴襦之境又將廣昔時桃李之畦捨此不言防於自棄伏念某筋骨甚苦翰翮非彊竊取有司之名二十年如昨夢不蒙稽古之力五千卷皆陳言孤身無賫半世不耦蓋夫子道將行命也豈李廣相不當矦耶朅來淮水之遊猥與泮林之集【詩集於泮林】文非適用殆類鏤冰【桓譚新論畫水鏤冰與日銷釋桓寛鹽鐵論內無其質而外學其文若畫脂鏤冰費日損功北史儒林傳鏤冰雕朽迄用無成宋葉廷珪海錄碎事賣漿販麥利輒失時鑄木鏤冰初無成日杜牧啟握風捕影鑄木鏤冰羅隠啟鏤冰伎短緣木計疎顧云啟學猶耕石才實鏤冰】學未逢源眞成斷港【韓文學者必愼其所道道之於楊墨老莊之學而欲之聖人之道猶航斷港絕潢而望至於海也】達士爭爲之鼔譽窮途謬得於賞音【杜詩途窮愧知己又途窮見交態】然七階之冗調未離惟一字之華襃有待競風熾甚行路欹危【杜詩行路欹危實怕春又行路洗欹危】無因則按劍而疑有力則負舟而走自非振髙義於流俗之外安能薦下輩於稠人之中【灌夫傳灌夫爲人剛直使酒不好面該稠人廣眾薦寵下輩士亦以此多之】夤緣自天遇合此地恭惟某官九霄閥閱四海楷模淸節照時喜見尙書之有後【唐書盧奕懷愼之子與兄奐齊名父子三人淸節不易時人美之】奇才命世信知國士之無防【淮陰矦傳諸將易得耳至如信者國士無防】此宰臣所以薦揚而天子爲之簡記不入朝乃出守端爲憂邊【文選屢薦不入朝一麾乃出守】更治民以考功豈容久外【蕭望之傳望之從少府出爲左遷恐有不合意卽移病上使侍中金安上諭意曰所用皆更治民以考功君前爲平原日淺故復試之於三輔非有所聞也】一斗州不勞於余刃萬石家佇見於傳衣方啟府之云初惟好賢之是急膰肉醴酒己聞於亟拜【楚元王傳穆生不嗜酒元王毎置酒常爲穆生設醴注醴甘酒也】蟠木朽株尙借於先容輙冒昧而自陳寔窮愁之所廹儻弗附靑雲之士孰顯夷淸所冀築黃金之臺或從隗始【燕昭王謂郭隗曰誠得賢士共國以雪先王之恥孤之願也先生視其可者得身事之隗曰王必欲致士先從隗始況賢於隗者豈遠千里哉孟郊詩受恩慚隗始王安石詩功謝蕭規慚漢第恩從隗始詫燕臺】傾依罙切濡染奚殫

謝商知府薦擧

坐堂設教愧非馬氏之通才【馬融傳融才髙愽學爲世通儒坐髙堂施絳帳前授生徒後列女樂弟子以次相傳鮮有入其室者】開府招賢首與蔣公之淸舉【蔣欽屯宣城徐盛收欽屯吏表斬之盛常畏欽因事害己而欽數稱其善孫放曰君欲慕祈奚耶欽曰公舉不挾私怨豈敢挾私恨以蔽賢耶】受知特達拜命淩兢夫人皆願於求通斯道毎難於遇合子云之文覆醤瓿竟千載誰復好之毛遂之頴處囊中且三年未有稱也【平原君傳夫賢士之處世也譬若錐之處囊中其末立見今先生處勝之門下三年於此矣左右未有所稱誦勝未有所聞是先生無有也】矧當乍見之頃欲爲平生之依儻非知音鮮不按劍乃若賔敬於野足以感臼季【左傳臼季使過冀見冀缺耨其妻饁之相待如賔與之歸言諸文公曰敬徳之輿也能敬必有徳徳以治民君請用之】僕負於塗足以寤晏嬰【文選越石負芻而寤晏嬰】防自泥塗置之云漢【張晏啟拔自泥塗寘諸密地】此因邂逅而適願初非左右之先容髙哉此風見於今日如某者品居人下【李廣傳蔡爲人在下中】術與世疎鷁退飛而過都眞成鈍滯【左傳六鷁退飛過宋都東坡詩屢作退飛鷁羞看幹死螢】鳩決起而控地敢望軒騰【莊子蜩與鸒鳩笑之曰我決起而飛搶楡枋時則不至而控於地而已矣】淒其半水之遊【詩淒其以風杜詩淒其望旅葛】倐爾三霜之久【杜詩三霜楚戶砧】魚枯黃卷【東坡詩蠧魚著文字槁死猶遭捲王格齋啟身類蠧魚生死不離於文字心如斥鷃飛搶止在於枋楡】艸隕靑袍自衒自媒不能爲醜女之行【東方朔傳自衒鬻者以千數注衒行賈也曹植求自試表夫自衒自媒者士女之醜行也】誰譽誰毀要亦是直道之民何期不世之逢遂托有天之庇立堦墀望君子方此趨承【韓文及至此都裴回而不能去者誠悅足下之義願少立於堦墀之際望見君子之威儀也】以禮義先匹夫遽然論薦靖惟忝冒信是夤緣玆蓋伏遇某官四海龍門【晉書王衍善言惟談老莊義理有所不安隨卽更攺世號口中雌黃朝野翕然謂之一世龍門梁書任昉爲中丞簮裾輻輳預共宴者殷蕓到漑劉苞劉孺劉孝綽及陸陲而己號曰龍門之遊摭言韓愈皇甫湜一代龍門王勃啟九天鵬術一代龍門】九霄鳳翼【孫綽原憲贊志逸九霄身安陋術魏志崔琰爲東曹掾紀讓曰徴士邴原議郎張範所謂龍翰鳳翼國之重寶】下車而修教化深明善俗之方【後漢魏諷傳諷遷桂陽太守下車修庠序之教設婚姻之禮期年間革俗從化】開閣而延議謀要作相王之業胸中是人材之鏡【選舉志唐髙季輔爲吏部侍郎凡所銓綜時稱允愜太宗錫金背鏡一面以表淸鑑焉】筆端有造化之鑪【韓詩外傳避文士之筆端文選挫萬物於筆端劉禹錫啟筆端膚寸澤及九垓江總詩共有筆端譽賈誼傳天地爲鑪兮造化爲工杜詩功安造化鑪張籍詩功分造化鑪薛逢詩只是先天造化鑪姚鵠詩祗是操持造化鑪】垂念孤窮亟加奨飾烏大夫三月而後舉尙竊遲之李謫仙一朝而獲伸維其時矣退循分量易稱品題某敢不佩服淸箴磨礲素節旣歸料理爲門下之第一人願自激昂終吾身而無二志

上韓運使

三握發而下白屋夙欽上相之遺風一舉手而轉淸波允借巨公之有力方洞開於藻鏡敢自達於書函竊以事之垂成大賢固樂於相成時乎不遇下士亦難於求遇故浮圖重合尖之舉必待良工苟美璞遭刖足之傷誰爲眞識蓋有卓然度越流俗之表見於澄按列城之初用志恢洪獨憐寒素羅溫造於烏公之幕豈容三數月之遲鑄顏淵於孔氏之門或在七十賢之首【法言或問世言鑄金全可鑄與曰吾聞覿君子者問鑄人不問鑄金曰人可鑄與曰孔子鑄顏淵矣或人踧然曰防哉問鑄全得鑄人】用此自信冒然有陳伏念某久困棘艱粗堅立謂一第徒混子那知元結之浮沈【元次山自釋次山避亂入猗玗洞稱猗玗子後徙家瀼濵自稱浪士及爲官人以爲浪者亦漫爲官乎呼爲漫郎後棄官居樊上漁者相戲更曰聱叟酒徒又曰公又漫浪於人間得非聱齖乎公漫久矣可以漫爲叟又稱漫叟】歷三世不徙官自嘆揚雄之寂寞【揚雄傳當成哀平間莽賢皆爲三公權傾人主所薦莫不抜擢而雄三世不徙官又惟寂惟寞守徳之宅】思樂泮水與觀羣山陳瓠葉之陋儀【劉昆傅昆少習禮容王莽世教授弟子恆五百餘人毎春秋饗射常傋列典儀以素木瓠葉爲俎豆桑弧蓬蒿矢以射兔首毎有行禮縣宰輒率吏屬而觀之】續蕓香之斷簡【魚豢典略蕓臺香辟紙魚蠧故藏書臺稱蕓臺韻防蕓艸著於衣書辟蠧漢種之於蘭臺石室藏書之府文選蕓香上延閣陳子昻集持三寸筆終入蕓香之閣白樂天賦臺有蘭兮閣有蕓杜詩晚就蕓香閣沈存中夢溪筆談古人藏書辟蠧用蕓蕓香艸也今人謂之七里香葉類踠豆作小叢生其葉極芬香至秋葉間微白如粉污辟蠧殊驗予判昭文館曾得數株於潞公家移植祕閣後香艸之類大率多異名所謂蘭蓀卽今菖蒲是也蕙今零陵香是也茝今白芷是也】慚無妙曲謬得賞音或置在著文之科或許以字人之職然七階之選欲脫而九仭之功尙虧【尙書爲山九仭功虧一簣】歳靡粟以徒多【漢書爲酒醪以靡谷者多注靡散也】時及而寖迕【漢書好惡無迕迕違也杜詩人事多錯迕】舉夫圮族𨿽已傷四嶽之明【尙書方命圮族】足此大章要必假一夔之力【漢明帝紀堯作大章一防足矣】地寒無介紹之助【禮記介紹而傳命戰國防平原君謂魯仲連曰勝爲介紹文選無介紹之道安從行乎公卿李翺集介詔之惠如防得風】天幸有機防之來恭惟某官气直而心平度宏而識逺隆隆勲閥凡將相而富貴皆所宜挺挺風流蓋公侯之子孫復其始【左傳賈大夫辛膠曰公子孫必復其始漢書杜林傳詔曰公侯子孫必復其始賢者之後宜宰城邑杜詩公矦終必復王臞軒啟公矦子孫之必復固有世臣名義鬼神之難欺實由家學】最優吏術益茂民庸以恵露仁風洗湖海之塵以郎星卿月耀江淮之路【楊萬里詩郎星卿月小借路】雅志不忘乎舊俗疾馳來建於新臺昔忠獻公嘗有經略西邊之勞【宋韓琦字稚圭封魏國公謚忠獻與範仲淹恊謀必欲取靈夏橫山之地邊上謡曰軍中有一韓西賊聞之心膽寒】今皇華使復爲控禦北鄰之備權輿大用衣鉢相傳故能辟三館以延賔振六條而察吏務揚淸而激濁不吐剛而茹柔【詩剛亦不吐柔亦不茹】方天下桃李盡在於公門況水邊芹茆近依於徳宇【晉書陸玩傳縉紳之徒莫不防其徳宇】教化所本品題宜先繡衣之薦不疑蓋加崇於文學【雋不疑傳不疑爲郡文學暴勝之爲直指使者盛服至門上謁勝之知非庸人深接以禮意遂表薦之拜爲靑州刺史】金臺之禮郭隗將招致於賢才此道久矣衰微我公爲之興起遂令嵬【荀子朱家者天下之嵬一時之也又矞宇嵬注嵬謂爲狂險之行謂爲姦細之行】妄意埏陶探龍頷於九淵曷勝危懼附驥尾而千里庶免棄沈廹切投詞俯伏俟命

謝韓運使薦舉

坐冷署者三年徒有技窮之愧建雅臺之十日遽叨表薦之榮自古相知落落以難逢在今一舉軒軒而特異蓋登明選公而有此非積素累舊而致然【文選昔寗戚商聲以干齊桓越石負芻而悟晏嬰非有積素累舊之歡皆塗遘卒遇而以爲親者也】永懷淸風頓起懦志竊以然之一介【王襃傳然絕俗離世】求夫舉者之五人旣不能行話公卿以事干謁之勤【文選陳懇誠於本朝之上行話談於公卿之門】又不能厚幣左右以借遊談之助【史記是子以幣厚吾左右以求譽也鄒陽傳借譽於左右劉向傳遊談者助之說戰國防外客遊談之士文選遊談之士歸義思名】孤身無挾一意自行蠡測海管窺天多見不知量也【東方朔傳以筦窺天以蠡測海筦竹管蠡蚌蛤也】鴻遇風魚縱壑此生無復望焉【文選翼乎如鴻毛遇順風沛乎若巨魚縱大壑】何期久屯忽有大遇竊聞暴勝之己舊矣始見庚桑子而異之【莊子老之徒有庚桑楚者偏得老之道以北居畏壘之山畏壘大穰畏壘之民相與言曰庚桑子始來灑然異之】念匹夫若納溝中義當力援矧諸公令出門下事己垂成慨然賞音加諸蕞品如某者奮由窶子【霍光傳諸儒生多窶人子】見謂朴儒粗知命於無聞之年敢著足於有過之地出門卽礙【孟郊詩食薺膓亦苦彊歌聲無歡出門卽有礙誰雲天地寛】行路多危非能言圓行圓動圓靜圓信趨時而甚拙但覺心散意散形散神散顧作吏以安能【陸蒙江湖散人傳散人者散誕之人也心散意散形散神散旣無羈爲時之怪民嵇康傳一行作吏】廹於饑火之驅【髙僧傳香山寺僧鏡空遊孤山寺有梵僧曰子爲饑火所燒出一棗啖之東坡詩饑火盡時無內熱又饑火燒腸作牛吼陶淵明詩饑來驅我去】激以死灰之气【桞河東謝李吉甫相公示手札啟昨者踴躍殘魂奮揚蓄念激以死灰之气陳其敝帚之詞致之煙霄分絕流盼今則垂露在手淸風入懷華衮濫襃於赭衣龍門俯収於塪並】謬分鱣席稍變鴞音【詩翩彼飛鴞集於泮林食我桑黮懷我好音說苑梟與鳩遇曰我將東徙西方皆惡我聲鳩曰子攺鳴則可不攺𨿽東徙猶惡子】恐未免羣起而見嘲奚敢望四叨於論薦靑衫半破白髮漸生欲脫窮愁袛欠劉公之一紙【皮日休詩但負劉一紙書李商隠啟劉一紙之榮方斯未重季布百全之諾比此猶輕】幸逢特達靡勞韓氏之三書許與在於片言顧盼增其倍價【戰國防人有賣駿馬比三旦立市市人莫之知往見伯樂曰臣有駿馬欲賣凡三旦立於市市人莫與言願子還而視去而顧之臣請獻一朝之價伯樂如其言一旦而價十倍駱賔王集顧盼曲流剪拂增價韓文昔有馬不售於市者知伯樂之善相也從而求之伯樂一顧贈價三倍唐文粹生其羽翼長其光價元稹詩提攜增善價拂拭長妍姿】玆事至大【司馬相如傳斯事體大班固傳玆事體大韓文玆事大不可輕以屬人】惟賢後能此蓋伏遇某官大度合於古人達徳尊乎天下上繼三階之步武大開四海之門闌以貂蟬之族而降禮於布韋【漢志中常侍加黃金璫附蟬爲文貂尾爲飾漢官儀蟬取居髙飲防貂內勁悍外溫潤詳見前】以繡斧之威而垂仁於艸芥故淸朝寵以使名之重欲寒士出於恩館者多攬轡云初薦書交上𨿽蟠木朽株皆歸於器使由淸水明鏡不可以形逃致此凡流亦當首選某敢不銘藏襃字佩服訓言勉趨赴於事功永依歸於造化丘山恩重靡容簣土之虧【杜牧之集戴巨鼇之山未有恩重晏公類要功無銖兩恩有丘山】金石心堅敢負瓣香之祝【韓信傳與漢王爲金石交注稱金石者取其堅固王常傳帝於大防中指常謂羣臣曰此家率下江諸將輔翼漢室心如金石眞忠臣也】

橘山四六卷七

欽定四庫全書

橘山四六卷八

宋李廷忠撰

明孫云翼注

賀婁郎中除察院【按宋史婁機爲資善堂小學教授遷太常丞駕部郎中太子得機所著續幹祿字書一編尢喜擢監察禦史講未退而朝命頒太子戀戀防不能捨機亦爲之感涕】

密簡淵衷峻登霜署【蘇味道詩薄遊忝霜署直指見冰心】用直臣爲待禦史必資六察之賢【白孔六帖元和中命監察禦史顓察尙書省號曰六察官唐百官志監察禦史掌分察百寮其一察官人善惡二察戶口流離賦役不均三察農桑不勤四察妖猾盜賊五察徳行孝弟茂才異等六察黠吏豪宗兼並縱橫宋六察見前】得老儒於尙書郎遂振一臺之治【杜詩老儒不用尙書郎】國勢增重士心交孚恭惟某官學在軻雄之間【韓文及得荀氏書考其辭時若不粹要其歸與孔子異者鮮矣抑猶在軻雄之間乎】道出羲黃之上水流而心不競介然孤立之風【左傳心則不競亦作倞詩秉心無競杜詩水流心不競云在意俱遲洪平齋啟萬事水流而不競孤標山立以難移陳篔啟有孤風特操故能歳寒而栢後凋有隆宇太和故若水流而心不競】山髙而名與俱偉矣老成之望【詩髙山仰止桞文瞻仰徳宇髙逾嵩岱羊祜傳祜樂山木毎風景必造峴山言詠終日慨然太息謂從事中郎鄒湛等曰自有宇宙便有此山由來賢達勝士登此逺望如我與卿者多矣皆湮滅無聞使人悲傷湛曰公令徳令望必與此山俱傳至若湛輩乃當如公言耳李詩風流若未減名與此山髙】帝方恨相見之晚公適當有用之秋下覽皇輝【文選鳳皇翔於千仞兮覽徳輝而下之】髙騫朝序奉常博士能使百年禮樂之興【叔孫通傳禮樂所起百年積徳而後可興也】資善得師欲爲數世子孫之用窺天上之書於祕府【漢書天下文籍悉在廣內祕府之室唐詔祕府望華史官任重選眾而舉歷代攸難】分月賜之筆於淸曹明目敢言上心黙識倚松栢後凋之操震藜藿不采之威峩峩冠獬豸而來【胡廣漢官儀禦史四人持書皆法冠一名柱後一名獬豸獬豸獸名知人曲直觸邪佞韓文峩峩焉而纓其冠又峩豸忝備列元微之集峩峩鐵冠晶晶銀印】行行避驄馬而止【桓典傳典爲侍禦史時宦官亂政典執法無所廻避常乘驄馬京都畏之爲之語曰行行且止避驄馬禦史蘇味道贈禦史入臺詩凜凜當朝色行行滿路威唐授揚再思左臺大夫制避車要秩非徳靡升専席雄班惟賢是屬】君子之幸朝廷以尊旣執簡書伏羣陰於將旦【詩豈不懷歸畏此簡書蘇味道詩風連臺閣起霜就簡書飛李尋傳日將旦淸風起羣陰伏】佇専樞柄陶萬類以皆春某曩負耒於西防嘗執經而北靣【於定國傳身執經北靣備弟子禮】竟資提拂【黨錮傳激揚名聲互相提拂】免使棄沈感恩至於涕零【鄭谷詩自負孤危終際防別將流涕感階緣】聞命爲之距躍𨿽弦歌地近用牛刀以非長方棟宇神扶結燕巢而自穏【文選豈非神明依慿支持以保漢室者也又神靈扶其梀宇歷千年而彌堅揚雄甘泉賦神莫莫而扶傾韓文豈弟君子神明所扶持李賔詩神扶萬棟傾】

賀兪中書

對揚皇指【尙書敢對揚天子之休命又王播告之修不匿厥指】入代帝言【尙書其代餘言徐彥伯詩郁穆帝言重唐詩彩筆代堯言孔帖開元間孫逖蘇頲齊澣等典詔誥爲代言最】共推海內之一人【隋虞世南拜內史舍人桞碩愽學罕所推許至是與世南相見嘆曰海內共推此一人】足當朝廷之大典竊惟地有西掖應天之紫垣【唐詩西掖深沈大帝居紫薇西省掌泥書】今之尙書卽古之內史【初學記中書令漢武所置出納帝命掌尙書奏事蓋周官內史之任隋唐爲內史令武徳三年復爲中書令龍朔二年攺爲西臺右相光宅初攺爲鳳閣內史】服有簪槖贊爲絲綸【宋謝莊讓中書令表絲綸王言出納帝命】由南齊則尊寵四戶之權至李唐則分押六司之事【通典中書舍人六人以久次者一人爲閣老又一人知制誥其餘分署制敕以六員分押尙書六曹佐丞相判案李泌曰給捨分司押事故舍人謂之六押】玆爲劇任以待奇才或未得其人故權徳輿獨掌凡數歳【權徳輿傳爲起居舍人兼知制誥居數歳徳輿獨直西省乃上書言左右掖垣乃天子誥命奉行詳覆合有攸司不宜久廢帝曰非不知卿之勞但擇如卿者未得其人耳】或不試而命如歐陽修相繼才三人【歐陽修歸田錄國朝之制知制誥必先試而後命我國以來不試而命者才三人陳堯佐楊億及修忝與其一耳葉少蘊避暑錄唐制誥以掌進畫翰林學士初但爲文辭不専詔命自校書郎以上皆得爲之班次各視其官亦無定員故學士入皆試五題麻詔敕詩賦而舍人不試益舍人乃其本職且多自學士遷也學士未滿一年猶未得爲知制誥不與爲文歳滿遷知制誥然後使並直本朝旣重學士之選悉自知制誥遷故不試而知制誥始亦循唐制不試雍熈初太宗以李文正公沆及宋湜王化基爲之上章辭不能乃始中書並召試制誥二首遂爲故事其後梁周翰薛映梁鼎亦或不試而用歐陽文忠記惟公與楊文公陳文恵公三人者誤也】蓋將動天下以細書之文【循吏傳序光武以手迹賜方國皆一札十行細書成文】要須居禁中有大手之筆聞公特拜起我懦恭惟某官以仲舒之學首羣儒【董仲舒傳贊仲舒遭漢承秦滅學之後六經離析下帷發憤濳心大業令後學者有所統一以爲羣儒首】以孟軻之道踵前聖摛藻之思蛟翔而虎躍【漢書敍傳摛藻如春華注摛布也藻文辭晉書潘尼傳鑽蚌瑩珠剖玉摛藻李漢韓文序詭然而蛟翔蔚然而虎躍餘日華啟總防羅絡橫防雜博學地縮以天旋汗漫卓踔奫沄澄深文龍翔而虎躍】出塵之姿鵠峙以鸞停【文選瀟灑出塵之想韓文翠竹碧梧鵠峙鸞停】外而淸淨於輔藩【曹相國世家載其淸淨氏以寧壹】內則馨香於列署近侍紫宸之案逺使穹廬之庭【匈奴傳父子同穹廬而臥注穹廬旃帳也其形穹隆故曰穹廬】重輕兩忘夷險一節方翶翔仙山之絕頂卽步武甘泉之從塗黼黻片言鼔舞羣動上心妙簡自知王某宜爲同寮驚嗟亦曰嶠所不及三階在望一蹴可登某朝籍有拘賔筵莫旅敢因席蓐之舊敬致竿牘之私情之所欣言莫能旣

賀商察院

出綍右掖振綱左臺【孔帖武后文明元年攺禦史臺曰肅政台光宅元年分左右臺左臺知百司監軍右臺察州縣省風俗防命左臺兼察州縣廢右臺白集執憲凖繩之司所以提振綱紀端肅內外】皇皇者華之遣使臣方驚外補行行且止而避禦史遂快羣瞻恭惟某官恢乎餘地之才妙矣先天之學【易先天而天弗違】發爲敎條旣足以福千里詔歸表著宜使之憲萬邦【詩文武吉甫萬邦爲憲】曾握蘭之未防【劉孝標薦士表握蘭建禮沈約詩握蘭空盈把待漏終不溢】遽仗節而欲去方朝野共爲之嘆惜乃日月劃然而開明攺畀渙恩進持霜簡【崔篆禦史箴簡上霜凝筆端風起蘇防授右臺大夫制朱帷霧撤初停川縣之勞白簡霜凝宜屏權豪之气】有識相慶謂必有諤諤之風以動人【史記千人之諾諾不如一士之諤諤又趙簡子曰大夫立朝徒聞唯唯子不聞周捨之謇謇諤諤盡防徐陵與楊遵彥書諤諤非周捨容容類胡廣】其志得行豈肯爲碌碌之臣以保位【蕭曹贊碌碌未有奇節蕭望之傳不肯碌碌注謂尋常馮衍傳碌碌如玉唐韋思謙爲監察禦史禇遂良常抑買人地思謙劾之左遷同州刺史及遂良再相人或弔之思謙曰吾性狷直何暇惜身大丈夫當敢言地要須明目張膽以報天子焉能碌碌保妻子耶又元稹爲左拾遺見事風生旣居諫垣不欲碌碌自持事無不言】矧天下期公之已久宜朝廷賴公而益尊緬想一善言之間亟膺三獨坐之拜【宣秉傳建武元年拜秉爲禦史中丞光武特詔禦史中丞與司校尉尙書令防並専席而坐京師號曰三獨坐蘇味道詩故事推三獨杜詩周行獨坐榮】

賀商大卿【自注太常卿】

玉書煥寵金掌升班冠柱後之惠文已見朝廷之肅司野外之綿蕝益知皇帝之尊【叔孫通傳漢七年長樂宮成羣臣朝十月竟朝置酒無敢諠嘩失禮者於是髙帝曰吾乃今日知爲皇帝之貴也詳見前】恭惟某官總六學之要以爲儒秉三代之直而佐主乞麾勇去志則甚髙與節復畱睠焉獨厚知公素薄於榮利捨公孰彊於本根念馨香猶在於赤墀而風采頓生於烏府【漢書朱博爲禦史大夫其府列栢樹常有野烏數千棲宿其上晨去暮來號曰朝夕烏】人所難者姑置豺狼而問狐貍吾何慊哉殆若鷹鸇之逐鳥雀【左傳子產始知然明問爲政焉對曰視民如子見不仁者誅之如鷹鸇之逐鳥雀也洪適啟志在擊邪如鷹鸇之逐鳥雀事先去甚當豺狼不問狐貍】惟物輕則道自重𨿽身危而國則安肆圖三禮之淸【尙書有能典朕三禮又直哉惟淸】爰進九卿之上【漢官觧詁曰太常社稷郊畤事重職尊故號九卿之首】刺經作制聚訟定儀介珪承雨露之恩【杜甫贈太常卿張均詩气得神仙迥恩承雨露低軒冕羅天闕琳玕識介珪】華旂增日月之耀【周禮日月爲常交龍爲旂左傳三辰旂旗昭其明也注三辰日月星畫於旂旗象天之明馬融傳載日月之太常注太常天子所建大旗盡以日月續志太常十二斿九仭曳地日月升龍象天明也】一遷卽禁從固知宗伯之班髙【宋百官春秋太常漢官也昔唐虞伯夷作秩宗典三禮周則春官宗伯掌禮樂並其任也崔駰太常箴翼翼太常實爲宗伯】四輔惟正人行見冢司之命下【四輔左輔右弼前凝後丞範云讓吏部尙書表將亞冢司唐太常卿表東漢三十九人多遷玉鉉蓋言太常多美遷也】某夙有榮遇喜聞淸除【白居易制立國之夲禮樂爲先今之太常兼掌其事歷代迄今謂之淸選三國典略齊太常少卿袁聿修巡省河南兗州刺史邢紹與聿修故舊嘗於省中呼聿修爲淸郎至是送防爲信聿修不受紹報書曰昔爲淸郎今爲淸卿矣陸倕讓太常表宗卿淸重歷選所難】敢緘小夫之詞用信大廈之賀

賀商大卿除湖南漕【宋分荊南南北爲二路荊湖南路所屬潭衡等九州】

疏恩甚寵將指有行金掌月玉墀春方借討論之益【杜詩卿月升全掌王春度玉墀東都事略楊傑傳元丰中官太常連數任一時禮文之事傑與討論】木牛山流馬谷又資轉餉之勤恭惟某官徳行淵騫【法言淵騫篇徳行顏閔股肱蕭曹譔淵騫】文章褎向【公孫傳贊劉向王褎以文章顯劉向傳更生以通達能屬文辭與王褎張子僑等並進對獻賦頌凡數十篇】浩然孟子之气淸矣伯夷之風惟能兼古人而有之所謂先天民而覺者凝霜憲府掲日容臺𨿽三階在跬步間顧萬鐘若毫芒耳【漢書敍傳鋭思於毫芒之內注毫芒諭纎微也】向欲攬閩山之轡曲爲畱行今復乘湘水之軺竟從雅志【說文湘水出零陵陽海山至巴丘入江羅含湘川志湘水出陽朔至淸深五六丈下見底了了然石子若樗蒲白沙如霜雪赤岸若朝霞】晉陞譔職增重計權君能以禮樂遣使臣叟必有仁義利吾國六條亷察依然白簡之威名【晉書傅傳天性峻急不能有所容每有奏劾或值日暮捧白簡整簪帶竦踴不寐坐而待旦於是貴遊懾服臺閣生風何尙之與顏延之書絳騶淸路白簡深劾】一節召還期以黑頭之事業

賀顏尙書

昕陛出綸【昕音欣說文旦明也日將出也】冬官正秩【晏公類要工部尙書周之冬官卿也】仍舊白玉堂之直益新紫荷槖之輝寵數特殊淸議惟允嘗觀漢以中臺出納王命【漢書陽嘉二年李固對曰鬥斟酌元气運平四時出納王命賦政四海】唐以北門參決事機【唐百官志自太宗時名儒學士時時召以艸制然猶未有名號幹封以後始號北門學士劉禕之傳禕之少以文辭稱遷右文館直學士與元萬頃等召入禁中參決政事以分宰相權時稱北門學士】用有相闗責爲尢重如翟尙書善言政術【翟酺傳時尙書有闕詔將大夫六百石以上試對政事能通天文道術以髙第者補之由是酺對第一遂拜尙書】若白學士工爲文詞【唐白居易傳居易敏悟絕人工文章元和中對防一等】𨿽皆以名在第一而見升然至於才堪共二者蓋寡【左傳子魚曰展四體以率舊猶懼不給而煩刑書若又共二徼大罪也】宜玆妙簡屬我掄魁恭惟某官在天而云八荒行地而日千里【易牝馬地類行地無疆馬援傳行天莫如龍行地莫如馬又昔有騏驥一日千里王允傳同郡郭林宗見允而奇之曰王生一日千里王佐才也齊書桞惔與兄恍齊名王儉謂人曰桞氏二龍可謂一日千里唐蘇頲弱冠敏悟第進士舉賢良方正異等馬戴曰古稱一日千里蘇生是已】周庠禮樂之士孰與爭先【王制樂正崇四術立四教順先王詩書禮樂以造士】漢廷文學之卿無能出右【儒林傳自此以來公卿大夫士吏彬彬多文學之士矣】從塗省戶芳躅徧更【衛綰贊敏行納言俱嗣芳躅】國史王言大手不易拔人奏山公之啟侍帝讀倚相之書萃淸職於冰銜【東都事略陳彭年兼職皆文翰淸祕之目人謂其官銜爲一條冰】承恩華於日表履聲之踐臺斗己快羣瞻【杜詩尙書踐臺斗】筆力之鼔風雷何妨兼綰【杜詩紫綬仍兼綰】皆朝廷樞要之所系見聖主防恢之不凡【揚雄傳規億載恢帝業七年之間而天下密如也諫不受單於書深惟社稷之計規恢萬載之業】佇由司平之工【通典晉宋以來有起部尙書陳沈眾爲起部尙書後周有冬官大司空卿掌五材九範之法隋有工部尙書後因周工部之名兼前代起部之職唐龍朔中攺工部尙書爲司平太常伯】遂正秉成之任某久歸壞冶【壞亦作瓦未燒者崔駰達防壞冶一陶郭璞爾雅注鎔物之始】喜聽置郵朝籍旣許於謬通【桞詩謬通金閨籍】城府不容於輒入【後漢書龎公南郡襄陽人也居峴山之南未嘗入城府荊州刺史劉表乃就之晉書皇甫方回傳閉門閒居未嘗入城府杜詩昔有龎徳公未嘗入州府又不愛入州府】用緘尺素少抒寸丹【劉向傳一抒愚意王褎傳敢不陳愚心而抒情素注抒猶泄也】

賀鄧漕除祕書監使金回

趣還驛傳晉長麟臺【三輔黃圖未央宮東有麒麟殿藏祕書卽揚雄校書之處也唐書龍朔三年攺祕書省曰蘭臺垂拱元年曰麟臺太極元年曰祕書省初學記初漢禦史中丞在殿中掌蘭臺祕書圖籍唐以祕書省爲蘭臺卽因斯義也漢西京未央宮有麟閣亦藏祕書卽揚雄校書之處也攺祕書爲麟臺亦因斯義也】藏書八萬而掌以人必得方聞之彥【宋吳處厚靑箱雜記太平興國中詔有司度左升龍門東北東府地爲三館盡遷兩館書分貯兩廊東廊爲昭文書庫南廊爲集賢院書庫西廊爲史館書庫凡六庫分經史子集四部正副夲凡八萬卷眞宗咸平元年命內臣監祕閣圖書三館書籍仁宗天聖五年直史館謝泌言請依唐薛稷沈佺期武平一馬懷素人掌一庫上嘉之命泌等分領神宗元丰五年以崇文館爲祕書省建祕閣於中漢書儒林傳故詳延天下方聞之士咸登諸朝注方道也有道及博聞之士也】誦詩三百而授以政益知専對之能【王吉傳舉駿有専對材注謂見聞卽對無所疑也】抗旌來歸【終軍傳驃騎抗旌文選前軍己抗旌】防弁交慶【詩防弁如星】恭惟某官異气鐘於喬嶽貴名掲乎層穹素聞其賢王公爲之降禮【雋不疑傳勝之素聞不疑賢開閤延請躧履起迎】相見何晚天子至於興嗟茍公道大義之所存毎正色危言而不顧巋然臺省之望【巋音喟獨貌魯靈光賦巋然獨存】勇於原隰之行簡在凝旒亟來召札且東有蓬萊觀已嘗陞論撰之華【漢東京圖書悉在東觀故使名儒碩學入直東觀撰述國史學者稱東觀爲老氏藏室道家逢萊王融曲水詩序記事言於蓬觀仙室謂藏室也】旣西作昆侖遊宜復總圖書之舊【爾雅三成爲昆侖丘注昆侖山三重故以名云葛仙翁傳昆侖一曰圃一曰積石瓊房一曰防風臺一曰華蓋一曰天柱仙人所居也穆天子傳吉日辛酉天子升於昆侖之丘以觀黃帝之宮癸巳至於羣玉之山阿平無險四徹中繩先王之所謂防府】文能服遠義弗辭難【武帝紀仁不異逺義不辭難桞文急病讓夷義之先】請纓羈南越而入朝【終軍傳自請願受長纓羈南越王而致之闕下】持節至北庭而不屈【蘇武傳使持節送匈奴敍傳蘇武伸節不詘王命】在儒者特立有如此𨿽古之膚使其劣諸【法言張騫蘇武之奉使也執節沒身不屈王命𨿽古之膚使其猶劣諸注膚美也熊克啟𨿽古膚使劣諸豈特能於専對告嗣天子王矣俾復奉於歡盟】趙璧旣全【史記趙得和民璧秦昭王請以十五城易之藺相如奉璧入秦視秦無償城意固紿取璧怒發上衝冠曰王必欲急臣頭與璧俱碎柱矣遂使人以璧歸趙】周鼎罙重【吾丘壽王傳鼎爲周出故名曰周鼎賈誼賦斡棄周鼎寶康瓠兮淮南子周鼎鑄倕使銜其指明大巧之不可爲也左傳周定王使王孫滿勞楚子楚子問鼎之大小輕重對曰在徳不在鼎昔夏之有徳貢金九牧鑄鼎象物使民知神姦桀有昏徳鼎遷於商載祀六百商紂暴虐鼎遷於周成王定鼎於郟鄏卜世三十卜年七百天所命也周徳𨿽衰天命未攺鼎之輕重未可問也】想蕓香牽萬里之夢聊歸憇於仙山屬槐色應三階之符佇顓朝於天路某門墻下走田野窮居向欲持賀廈之書尋聞銜出疆之命【漢書春秋之義大夫出疆有可以安國家利社稷専之可也韓詩銜命山東撫亂師】勞還滋喜旅進弗遑謂宜於竹帛書子卿藏之中祕【蘇武傳今足下還歸揚名於匈奴功顯於漢室𨿽古竹帛所藏丹靑所畫何以過子卿】又將以舟楫用傅說濟我孤生舞手之餘矢心罔旣

賀鄧侍禦

光錫贊書峻躋橫榻【唐通典侍禦史號臺端他人稱之曰端公其知雜事者謂之雜班最爲雄劇食座之南設橫榻謂之南牀例不出百日則登南省故號南牀百日】向以迕當路而去國難回鐵柱之剛【後漢書輿服志法冠一曰柱後髙五寸以纚爲展筩鐵柱捲執法者服之】今由使絕域而登臺益覩繡衣之耀【唐張薦傳薦召對詳辯三使絕域鄭元璹傳元璹五聘絕域】庶人亦曰端士宜爲恭惟某官窺百氏之奧而肆於文【敍傳總百氏贊篇章】包兩儀之大以養其气地居正色固嘗張膽以報上恩天爲霽威蓋喜沃心之多正論𨿽平步可至於卿相而直道不屈於廟堂収朝迹於兩螭之傍運邊籌於四牡之上帝所深眷公其遄歸登瀛之詔墨未漧【宋人以禁從爲登瀛當時語曰寧登瀛不爲卿寧抱槧不爲監】出疆之節旌已具撫秦闗之百二盡在目中【杜詩秦闗百二重馬援傳援於帝前聚米爲山谷指畫形勢開示眾軍所從道徑往來分析曲折昭然可曉帝曰敵在吾目中矣】擒頡利以三千何如口伐【鄭元璹傳元璹持節勞突厥羣以不信咎中國元璹隨語折讓無所屈徐乃數其背約突厥愧服頡利引還太宗賜書曰知公口伐可汗如約遂使邊火息烽朕何惜全石賜於公哉楊誠齋啟泚筆論利害欲以口伐可汗拊髀念安危恨不身試屬國】謂典屬國之名爵未稱【漢百官表典屬國秦官掌蠻夷降者屬官有九譯令賈誼傳請試臣屬國之官必系單於之頸李陵答蘇武書賜不過二百萬位不過典屬國】知眞禦史之風采猶存【言行錄王敏懿公素旣升憲臺風力愈勁嘗與同列奏事上前事有不合眾皆引去公方論列是非得防乃退帝嘆曰眞禦史也國史張錫爲禦史言丁謂不當徙內地昭應災不當罪人京師之人皆曰張禦史貌柔和而心剛正眞禦史也又唐介爲諫官直聲動天下士大夫稱眞禦史必曰唐子方云】輟自仙蓬【鄭氏談苑祕書監曰大蓬】擢居憲表內外忠邪之未辯方凝霜署之威古今理亂之欲聞仍直露門之講【周書武帝建徳三年朝羣臣露門北史沈重字子厚授露門博士仍於露臺爲皇太子講論語宋制露門勸講】矧廟謨爲規恢之舉且鄰封當削弱之餘【語云彊弱無百年楊素詩魏祚百年窮崔泰之詩南度王气盡王丘詩方知運數窮辛棄疾啟五單於爭立屬當北運之衰一居州獨賢亟畀使華之重】機有可乘防將安出張吾綱紀不有君子其能國乎【左傳襄仲曰不有君子其能國乎】觀此簡書勿用小人必亂邦也【易大君有命開國承家小人勿用象曰小人勿用必亂邦也】剴切數語【剴音槪切近也唐職林魏鄭公徴字元成太宗時拜諫議大夫引至臥內訪天下事公亦自以不世遇乃展盡底蘊無所隠凡三百餘奏無不剴切當帝心者】震慴百寮居然彊本以折衝【李尋傳拔進英雋退不任職以彊本朝本彊則精神折衝】行矣奮庸而宅揆某逖聞顯拜頓起懦衷退慙踦履之遺阻綴賀裾之末麤桃謾種信有待於春風【東坡詩桃李滿山總麤俗】貞栢可依想不凋於寒歳【孫卿子栢經冬不凋嚴霜不變可謂得其貞南史江夏王鋒嘗著修栢賦以見志曰旣殊羣而抗立亦合貞而挺正豈春日之自芳在霜下而爲盛續通典禦史臺侍禦史防前有而株栢總章屮李元同劉仁禕爲侍禦史所植也杜易簡爲之贊曰爰有貞栢徙植淸臺麝條霜勁蠶葉風開始逢鵠喜終見烏來】

賀工部顏尙書兼吏部尙書

妙簡儒冠晉居卿長六典六材之並掌識度罙髙【周禮天官太宰之職掌建邦之六典以佐王治邦國六典謂治教禮政刑事也考工記六材旣聚巧者和之】八甎八座之相輝寵榮狎至【李程傳學士院北防前階有花磚道冬時以日影及五甎爲入直之侯程懶常過八甎眾呼爲八甎學士顧云啟覆錦髙眠八花甎而被寵含香視艸五色筆以凝神餘日華啟運椽筆於花磚影之地艸尺書於宸槐舞翠之間】在朝鮮儷舉國增歡恭惟某官山玉淵珠不足以比其珍【陸機文賦石韞玉而山輝水懷珠而川媚荀子玉在山而艸木潤淵藏珠而岸不枯】天規地矩不足以名其器【東京賦規天矩地授時順鄕】超億萬計圜橋之眾首以文鳴在八十乘屬車之間久於法從獨擅朝廷詞翰之美上勤天子問學之誠以納言代帝言甫新詔渥由起部兼文部益峻班行【宋齊陳梁四代有起部尙書營宗廟則權置畢則省又見上條唐龍朔中攺吏部尙書爲司列太常伯天寶中攺吏部爲文部周平圜啟峻登文部】其得君也旣専於爲國乎何有必將備器械以贊外攘之防【晁錯傳器械不利以其卒與敵也】覈才品以建中興之基使武夫悍卒感泣於詔書有偉績丰功登載於史冊凡此重任在公優爲宜敷告於大庭遂延升於上衮【牟融傳融經明才髙明帝數嗟嘆以爲才堪宰相明年爲司空贊曰牟公簡帝身終上衮】某屏居寒巷翹跂崇墻聆出綍之有榮用彈冠而自喜千間芘士幸無淩震之虞一字拔人儻與激揚之末

賀程寺丞

趣覲中宸晉丞外府【太府周官隋分太府寺爲少府監唐龍朔中攺少府爲外府正卿】昔金湯所倚屈於漢一障之乘【漢書金城湯池不可攻矣注金以諭堅湯取其熱光武紀贊金湯失險北史齊主登銅佛寺望並州曰此是何等城或對曰此是金城湯池天府之國齊主曰我謂唐邕是金城此非金城也】今錢帛是司冠於唐八署之屬【唐開元中楊崇禮爲太府少卿錢帛充牣前後太府無與爲比唐志太府寺總京都四市左右藏常平等七署】恭惟某官身備數器【薛宣傳經術文雅足以謀王體斷國論身兼數器有退食自公之節】家傳萬編挾之遊世則用有餘資以事君而進不茍鳴弦江滸笑談理淸淨之邦剖竹淮壖聲譽到明光之殿【明光漢殿名在桂宮之中武帝紀太初四年秋起明光宮關中記桂宮在未央之北中有明光殿三秦記桂宮中有明光殿皆全玉珠璣爲簾箔金戺玉堦晝夜光明班固西都賦自未央而連桂宮彌明光而亙長樂宋陳徳林知眞州東坡有詩贈之云君爲守令有古風名聲直入明光宮老人愛君如劉寵小兒敬君如魯恭宋王楙野客叢書雲杜子美詩曰不遠明光殿致於丹靑地注云明光殿霍去病借以避暑一云漢殿名元後傳成都矦借以避暑是已東坡詩曰何人先入明光殿又曰老死不入明光宮注皆云武帝太初四年所起乃成都矦商所借以避暑者僕嘗考之漢有兩明光宮一明光殿按三輔皇圖一明光宮屬北宮一明光屬甘泉宮屬北宮者正成都矦商避暑之所屬甘泉宮者乃武帝所造以求仙者所謂明光殿自在桂宮元不相干今觀注者往往認爲一處甚至以避暑爲去病事疎鹵可笑顏師古注漢紀武帝明光宮云卽成都矦借避暑處則師古己有此謬矣】十行祗召九陛對揚豈徒參掌出納之權衡【宋國朝志太府受邦國之出入而設丞屬得預參贊欲勝是任必得其人】蓋將預植論思之梯級況八座舊占於星聚而一堂今睹於冰淸【衛玠妻父樂廣有重名議者以爲婦翁冰淸女壻玉潤】步武相輝門闌盛事【杜詩門墻多喜气女壻近乘龍】某素無才分辱在品題忝通籍而有拘【杜詩通籍微班忝】旅賀賔而弗果欲翔四海難攀鴻翼之髙所托一枝但覺鷦巢之穏

賀總領商太卿

寵陞棘署【崔駰大理箴三槐九棘以賢以徳鄭氏綺談大理曰大棘亦曰棘司棘署詳見前】盡護桞營【陳平傳盡護諸將】觀春秋之王人序在諸矦之上問庚癸之軍政賴有九年之餘【左傳吳申叔儀乞糧於公孫有山氏曰佩玉橤兮余無所系之防酒一盛兮余與褐之父聣之對曰粱則無矣麤則有之若登首山以呼曰庚癸乎則諾注庚西方之谷癸北方之水吳子不惜士卒故不勝饑渇而呼庚癸冀得水谷也】張我威靈識公方略恭惟某官身備九徳【孔融聖人優劣論該百行之髙善備九徳之淑靈世說鐘元常言顏子旣歿能備九徳者惟荀令君爲然】性通三才【法言通天地人曰儒】以丹誠結負扆之知【司馬遷傳有奇防材力之譽自結明主廣明集帝王應天禦物負扆臨民顏師古詩負扆延百辟張正見詩負扆憑宸極】故淸節冠縉紳之表方聖朝寄以耳目豈容公卿大臣鹵莽其間【東坡防別鹵莽於公卿之間而纎悉於州縣之小吏】而明府憂在腹心蓋欲州縣小民寛裕於下建爲根夲之論上贊規恢之謀使盡以國事而付之孰不曰天下之幸甚六轡而驅駒駱去志莫回萬竈之宿貔貅攺命惟允眷言餫饟之計【野饋曰餫左傳荀首如齊宣伯餫之】屢軫冕旒之憂士方張頥【洪平齋啟石頭上下之云屯張頥皆是楚尾東西之露積倒指無多】吏乃束手𨿽明出令以蠲積虧之數或別設官以任司之權蠧獘旣深變通匪易若其闇國家之大體岐兵民於兩途豈惟十鐘致一石之難【前漢書食貨志時又通西南夷作者數萬人千里負擔餽饟率十餘鐘致一石】將有一馬費十牛之患簡自上意屬之通儒【賈逵傳後世稱爲通儒班彪傳彪以通儒上才】登皇華使之車威聲己震領外司農之印調度自優【宋人以總領爲外司農見湖北總領防壁記】旣能積粟以實關中【蕭何傳轉漕關中給食不乏】佇作和羮以置王右【尙書若作和羮爾惟鹽梅又王置諸其左右】某勌須縣次喜聽置傳【史記餘皆以給置傳注置驛也傳丁戀反律四馬髙足爲傳置四馬中足爲馳置四馬下足爲乘置一馬二馬爲軺傳】未遑負弩矢而迎其敢廢緘縢之賀使星卿月東西幸托於按臨淮艸江云前後不殊於會遇【杜詩江東日暮云】其爲抃躍曷究編摹

遠迎郭宰

榮紓宰綬喜動儒冠輕萬戶之矦願識韓而己久小十室之邑學如丘者曾無方將傾耳於歌弦敢廢冩心於書尺恭惟某官漢京有道之士【東都賦光漢京於東夏后漢書論漢初詔舉賢良方正中與以後復增惇朴有道賢能直言獨行髙節質直淸白惇厚之屬陳忠傳有詔拜有道髙節士後漢方術傳郭憲光武求有道之人徵拜博士李南舉有道不行安帝紀拜有道髙士施延爲侍中桓帝延熹元年大司農舉趙咨至孝有道遷博士廣絕交論陸大夫燕喜西都郭有道人倫東國】燕臺所禮之賢才應時須【文選才爲世出世亦須才孫逖行崔綸制名當歳調才應時須杜詩竇氏檢察應時須周必大啟行應時須識明政要龔茂良啟學爲世用材應時須】美由世濟仙姿灑落蚤騰梅隠之芳【李詩梅生有仙骨杜詩吏隠逢梅福】賔畫從容共覩蓮依之勝【李徳裕詩芙蓉容共依】奏課欲觀於三異提封來領於一同自杭爲帝王之都【杭州唐爲鎭海軍節度使五代吳越王錢氏都之宋髙宗南渡建都】而濳號風物之美【於濳漢於防縣】俗淳而恥犯法土厚而競趍耕無甚富之室亦無甚貧之家有易治之民宜有易事之長牛車擔負不煩敲撲而民樂輸【兒寛傳寛遷左內史収租稅時裁濶狹與民相假貸以故租多不入以負租稅課殿當免民恐失之大家牛車小家擔負輸租𦇤屬不絕課更以最】林田糟丘盡歸徵而財用足【邊讓傳行肉林登糟丘南史陳暄傳暄嗜酒復兄子書曰速營糟丘吾將老焉李詩憶昔洛陽董糟丘】自可對西山而淸歗【韻防歗與嘯同蹙口而出聲也】坐東閣以髙吟然銛刀利筆者每肆其陸梁【法言刀不銛筆不利而獨加諸砥甘泉賦飛蒙茸而走陸梁注言走者陸梁而躍也】而博帶褎衣者多爲其詬病【雋不疑傳褎衣博帶注褎大裾也言箸褎大之衣廣博之帶】鄭公鄕裏徒有冷官沛令坐中誰爲重客【髙帝紀沛中豪傑吏聞令有重客皆往賀】惟明府於斯致察則吾道庶可永信【法言屈身將以信道也詘道以信身𨿽天下不可爲也】禮貎所加敎風攸系入袴襦之境宜競起於讙謡登衮繡之堂將復尋於故事【詩我覯之子衮衣繡裳】某宦途不耦【霍去病傳諸宿將流落不耦】學殖就荒皆謂一門而有二難【世說陳元方子羣季方子忠各論父功徳不決咨於大丘大丘曰元方難爲兄季方難爲弟】豈料十年而常九潦【莊子禹之時十年九潦而水弗爲加益】鬢髮半凋於憂患面顏有靦於奔趨聊從采藻之遊緩作戌之計期少安於孤拙當借重於仁賢鳬仙飛舄以來臨燕客整衣而相賀【杜詩秋燕己如客】𨿽攀迎之獨後在快覩以宜先韓昌黎松竹之林行依淸防張仲蔚蓬蒿之宅預有榮光【三輔決錄張仲蔚扶風人隠身不仕明天官博物好爲詩賦所居蓬蒿沒人江淹雜體詩顧念張仲蔚蓬蒿滿中園陶濳貧士詩仲蔚愛窮居繞屋生蓬蒿】抃蹈之私染濡莫旣

賀韓漕除大府卿兼戶侍【自注代於濳章丞】

伏審使華近日寵命隆天財柄從容外計晉參於內計【都漕爲外計計省爲內計李燾長編三司移文責成外計周必大啟屬縻外計阻造崇墉】禁班淸切列卿髙亞於貳卿【隋書煬帝卽位於尙書六曹各益侍郎一人以貳尙書之職東坡集文昌貳卿位次八座】異數鼎來驩聲震動恭惟某官珠纒騰耀玉種垂芳超然傑特之資養以粹和之气六經爲諸儒之倡學術有傳三朝推元老之尊風流是似【指魏公】鬯聲名於詳試韙器業之難量深結眷懷寖膺鑑拔衣繡而立霄漢方言四牡之還【杜詩繡衣春立霄漢上防服日向庭闈趨】轉漕以結京師猶借列星之重【唐劉洎疏八座比於文昌二丞方於管轄爰至曹郎上應列宿】上聰密邇奇略輳前行眞拜於言語侍從之流聊假塗於貨賄用藏之府【周官太府掌九貢九賦九功之貳以受其貨賄之入頒其貨於受藏之府頒其賄於受用之府】鳴珂引步疊組交輝況鼎彛載著於元勲【晝錦堂記其丰功盛烈所以銘彛鼎而被弦歌者乃邦家之光非閭裏之榮也】而門閥有光於先世擁甘泉之槖聿相繼以來歸瞻泰階之符信並爲之可俟某辱知最大聞命載欣朝路得賢自不孤矣賀賔莫旅徒負丞哉敢修敬頌之詞少布榮逢之欵褰帷訪問己能察黃綬之卑【自注公嘗問丞治狀於邑父老按賈琮傳琮爲冀州刺史舊典傳車驂馬垂赤帷裳迎於州界及琮之部升車言曰刺史當逺視廣聰紏察美惡何有反垂帷裳以自掩塞乎方命禦者褰之百城聞風自然竦震朱博傳刺史不察黃綬注丞尉卑職皆黃綬】開閤登延想不棄靑氊之舊【自注己得照牒適有此除】

賀婁正言【按宋史婁機以監察禦史遷右正言兼侍講】

治朝渙號【周禮王眂治朝則贊聽治注治朝在路門外羣臣治事之朝按天子之朝有三曰治朝曰外朝曰燕朝】諫省升班【劉禹錫詩諫省新登正直臣】豸一角而觸邪方居正色之地【說文豸似羊一角古者決訟命觸不直異物志東北荒中有獸名獬豸一角性忠見人�則觸不直間人爭則咋不正楚執法者所服也今冠兩角非豸也晉書柱後冠一名獬豸冠侍禦史黑豸升殿取觸邪之象張敞傳注獬豸一角今兩角以獬豸爲名通典隋大業中攺制一角唐因之禦史所服】鱗數批而受逆復值得言之秋【韓非子龍防下有逆鱗數尺嬰之則殺人人主亦有之】伏蒲前陳【史丹傳丹直入臥內頓首伏靑蒲上注以靑規地曰蒲文選日伏靑蒲罕能切直南齊書待詔朱闕伏前靑蒲】薦笏交賀【薦進也插也通作搢史記薦紳謂薦笏紳帶閭也淮南子武王勝殷搢笏仗殳以臨朝樂記裨冕搢笏玉藻將適公所史進象笏書思對命五經要義笏所以記事備忘忽晉輿服志古者貴賤皆執笏有事則搢之於腰帶所謂搢紳之士搢笏而垂紳帶也】恭惟某官英聲而茂實【文選蜚英聲騰茂實】誠意而正心以文章取少年名以道徳居丈人行【匈奴傳漢天子我丈人行也杜詩丞相中郎丈人行又王孫丈人行杜牧詩再拜宜爲丈人行陳后山詩盛徳於今丈人行】器珍犧象成以晚而愈奇【犧音娑左傳犧象不出門周語奏其犧象出其尊彛魯頌犧尊將將周禮司尊彛春祠夏禴其朝踐用兩獻尊其再獻用兩象尊鄭司農云獻讀爲犧犧尊飾以翡翠象尊以象鳳凰禮記明堂位犧象周尊也犧象以沙羽爲畫飾象骨飾郁鬯之器也馬援傳扶風人朱勃年十二能誦詩書嘗援兄況勃衣方領能矩步辭言嫺雅援才知書見之自失況知其意乃自酌酒慰援曰朱勃小器速成智盡此爾卒當從汝稟學勿畏也汝大材當晚成歐文良工晚成者器之大後發先至者驥之良】識炳蓍龜辧於蚤而不惑【文選思同蓍蔡易由辧之不蚤辧也】粵自馨香之署晉於嚴凝之臺肅然廷紳咸知眞禦史之操偉哉禦筆遂有新諫官之除【蔡襄詩禦筆新除三諫官】直气方伸華恩狎至坐經帷而勸講【楊秉傳秉以明尙書入勸講以病乞退黃瓊上言秉勸觧幃幄不宜外遷畱拜光祿大夫】虛宸扆而樂聞明主可爲忠言聖朝豈無闕事士夫習俗方淪於偸安茍且之域【王嘉傳上下相望莫不有茍且之意】田裏庶民未免有嘆息愁恨之聲【循吏傳庶民所以安其田裏亡嘆息愁恨之聲者政平訟理也】名器濫與不足以勸功命令輕出不足以示信此有智識者所深慮而司言責者或隠情諫紙徒有百張慚起樂天之誚【白居易與元稹書僕爲諫官月請諫紙居易詩月慙諫紙二百張】補衮曾無一字愧形杜老之吟【杜詩衮職曾無一字補許身愧比防南金】彼皆推憂國之心其肯爲恕己之論【離騷羌內恕己以量人兮漢光武廢郭后郅惲言於帝曰臣聞夫婦之好父不能得之於子況臣能得之於君乎帝曰惲善恕已量主】久看仗下之馬立【唐李林甫謂諫官曰君不見立仗馬乎不鳴日飫三品芻豆一鳴則斥之矣】忽聽朝陽之鳳鳴【韓瑗傳瑗與禇遂良死嶺外諱言者二十年禦史李善感始上疏極諫時人謂之鳳鳴朝陽文選鳳鳴朝陽龍翔景云】旣得其時不負所學謀寢淮南而節義著位居日東而風采明【長安志含元殿前有日華門東有門下省杜詩我位日華東又晉天文志極東一星曰柱史主記過古有左右史之象也楊茨野賀曾左史啟觀極東一星之明旣符斯選測魁下三臺之象可必其占】百士避鋒萬彚吐气且獻其可必獻其否允資骨鯁之儒【左傳君所謂可而有否焉臣獻其否以成其可君所謂否而有可焉臣獻其可以替其否陳平傳彊項骨鯁之臣杜周傳朝無骨鯁之臣晉書王羲之傳以骨鯁稱說文骾食骨畱咽中也黃公紹古今韻防云骾字陳平傳及諸史中五六處皆從魚歐陽氏曰骨骾二字或作骨鯁說者多誤以骨刺防爲說二字訓堅彊正直之義骨骾猶言骨立之類】欲錯諸安毋錯諸危宜正股肱之位【賈誼傳今人之置器置諸安則安置諸危則危天下之情與器無以異】某系心崇戺滯迹窮閎【爾雅衡門謂之閎】顧出綍之有榮惟振褠而自喜【褠單衣又衣褶】開晦防於日月己動觀瞻起逸旅於江湖尙希提拂【韓詩禮樂中朝貴文章大雅存江湖多逸旅獻替欲誰論】賀婁正言除太常少卿兼中書舍人【按宋史婁機以左正言進太常少卿權中書舍人詔遣宣諭荊襄】

登冠月聨參司天掖坐東面而設幾聿崇禮樂之司【東觀漢紀明帝卽位尊桓榮以師禮帝幸太常府令坐東靣設幾杕防百官】専右席以掌綸並屬文章之伯【白集書制誥而専右席杜詩每語見許文章伯】一時淸選【後魏書景明初班職令太常少卿第一淸選明禮樂兼天文陰陽者爲之】四海公言恭惟某官居朝廷之達尊履君子之遺直久持白筆山嶽至於動揺屢伏靑蒲天日爲之回轉【文選回天倒日之力淮南子魯陽公與韓搆難戰酣日暮援戈揮之日返三捨洪平齋啟陰邪盡屏天日爲之開明風采一新山嶽至於揺動】念夷蘷之典久闕而常揚之誥無聞【宋鄭戩知制誥訓詞深雅有常揚風】將以粉澤於皇猷是必淵源於古學求諸鷺序得我鴻流野外習奉常之儀昔於丞而不負幕中識舍人之樣今旣老以宜爲【元結中興頌序非老於文學其誰宜爲】爰陞九列之班仍裁五色之詔【王維詩朝罷仍裁五色詔】勿謂容臺爲閒職毋曰從槖非眞除【洪適啟卽長諫垣有光從槖】三槐位由此徑躋五花判特其遊戲【濳敷啟沈酣簡防識見超乎古人遊戲頴文章特其餘事】當知天子待諫臣之意恩奨甚優必使儒者立廟堂之謀治平可俟某索居林下【禮記離羣索居魏知古詩寓省索居時】絕望日邊聞疏寵之頻煩【杜詩三顧頻煩天下計】覺垂光於幽隠廐駒之廢復起難忘芻秣之恩堂燕之去又來疊致帡幪之賀情爲無斁言莫能殫

賀鄧侍禦除給事

號傳渙發詔許塗歸【隋百官志給事中掌侍左右分判省事凡百司奏鈔侍中旣審則駁正違失詔勅有不便者塗竄而奏還謂之塗歸】秋嚴鐵柱史之威憲綱肅肅夕正靑瑣郎之拜文采飄飄【杜詩飄飄靑瑣郎文采瑚鉤】上所親除識者相慶恭惟某官學窮六家之要文起八代之衰【東坡集文起八代之衰而道濟天下之溺】正色當朝直聲蓋世仲山不畏彊禦誰云剛則吐之【詩人亦有言柔則茹之剛則吐之惟仲山甫柔亦不茹剛亦不吐不侮鰥寡不畏彊禦】伯夷能立懦夫自是聖之淸者以皇極之道平國政以中興之防贊廟謨故善士至於睂伸【司馬遷傳乃欲昻首伸睂論列是非薛宣傳可復伸睂於後馮衍傳伸睂髙談文選伸睂路可階】而彊敵可以口伐屈烏府先生之重【東坡詩烏府先生鐵作肝】躋黃門要地之榮【初學記劉向戒子歆書曰今若年少得黃門侍郎要處也玉海秦有黃門侍郎漢因之凡禁門黃闥故號黃門其官給事於黃闥之內故曰黃門侍郎魏晉以來並爲侍衛之官唐徳宗以王緯爲給事中稱黃門要地】敷奏何私方觀有事於殿內【孔帖唐盧鈞遷給事中有大詔令必反覆省審駁奏無私漢儀注諸給事中日上朝謁平尙書奏章分爲左右以有事殿中故曰給事中多名儒國親爲之掌左右顧問】講學惟舊肯陳非道於王前日接恩輝風生從路畀以權而甚重究其用而必宏如先朝張泳封還詔書尙以樞臣而兼領【宋張泳以樞密直學士領給事中時並代都部署張永徳笞小校死詔按其罪泳封還詔書】若有唐李藩批卻制敕遂聞相位之繼登【李藩傳藩旣批敕裴垍言其有宰相器遂拜相詳見前】今屬名公復尋故事某志塵結艸【左傳魏顆從父治命嫁其妾及輔氏之役見老人結艸以亢秦將杜回回蹶而顚因獲之夜夢老人曰余爾所嫁婦人之父也爾用先人之治命余是以報李密表生當隕首死當結艸薛逢啟觸槐全盾結艸亢回駱賔王啟投報楊金君子以之貽惠效誠魏艸小人之所懷恩】迹滯守株【韓非子宋人有耕者田中有株兔走觸折頸而死因釋耕守株冀復得兔路人笑之張衡傳鍥舟而求劍守株而俟兔】阻窺數仭之髙驚聽十行之寵揺玉佩趨金殿方見遇於明時【王維詩晨揺玉佩趨金殿夕奉天書拜瑣誾】用牛刀割雞城尙垂憐於故吏【昭帝紀調故吏將屯田張掖郡】喜深無斁言拙奚殫

賀婁中書卽眞

代言試可【尙書試可乃己】錫命爲眞綸閣下之文書孰逾老手【白集絲綸閣下文章靜】屬車間之法從遂正淸班一佛現前羣公頫服恭惟某官國之喬木學者防山以公輔之器見推【謝傳𨿽處衡門其名獨出弟萬之右自然有公輔之望】以先覺之道自任孤風特立國人曰賢大夫曰賢左右皆曰賢直气敢言君心以正朝廷以正逺近一以正【董仲舒傳爲人君者正心以正朝廷正朝廷以正百官正百官以正萬民正萬民以正四方四方正逺近莫敢不壹於正而無有邪气姦其間者】霜署之威上騰於騎省【杜詩戲假霜威促山簡通典漢散騎有常侍侍郎魏合於中常侍自晉至魏以中書職入散騎省魏北齊皆爲集書省掌諷議左右從容獻納散騎常侍侍郎及諫議大夫給事中等官位在中書之右】月聨之耀旁照於鳳池【晉書荀朂傳以朂守尙書令朂久在中書専管機事及失之甚惘惘悵悵或有賀之者朂曰奪我鳳凰池諸君賀我耶初學記散騎常侍範云與王中書詩攝官靑瑣闥遙望鳳凰池張鷟集鳳池淸切雞樹深嚴張文琮中書省花樹詩影照鳳池水香飄雞樹風卞伯玉中書郎詩躍鱗龍鳳池揮翰紫宸裏謝暉直中書省詩玆言翔鳳池鳴佩多淸響韋承慶直中書省詩淸切鳳凰池扶疎雞樹枝徐彥伯贈劉舍人詩鳳池環禁林仙閻霧沈沈】自足成一家之言遂専裁五色之詔昭宣上意動蕩羣情使深山老癃扶杖以來觀【陸賈傳臣聞山東更布詔令民𨿽老羸癃疾扶杕而往聽之願少須臾毋死思見徳化之成也餘日華啟頒制書於河北士卒效順以投戈下詔令於山東父老願觀而扶杖】至少年新進閣筆而興嘆【三國典略王粲才旣髙辯論應機鐘繇王朗等閣筆不敢措手鄭畋傳畋爲中書舍人時討徐方書詔旁午畋灑翰泉湧動無停思同寮閣筆推之】豈特追盤誥之巨作又能讀丘索之遺書入侍光華並資潤色天子恨見賢之晚儒流艷稽古之榮鼔元气而雷域中己識詞章之妙【呂溫淩煙閣功臣頌斡坤軸撼乾樞鼔元气而雷域中騰百川而雨天下】斡斗柄以春天下莫量事業之髙【淮南子斗柄東而天下春】某投老無庸忍窮有待謂孺子可教矣豈先生欺予哉【韓文言未旣有笑於列者曰先生欺予哉】方進陪翹槖之華【後漢書輿服志鸞旗曰雞翹】尙垂憐簪履之舊【韓詩外傳孔子遊於少源之野聞有婦人哭於澤中甚哀孔子使弟子問焉對曰向刈蓍薪亡吾蓍簪是以哀孔子曰刈蓍薪而亡蓍簪有何悲對曰非傷亡簪吾所以悲不忘故也李太白集慙墜履之復収喜遺簪之載禦又収遺簪於少原念忘弓於楚澤羅隠詩遺簪墜履應畱念門客如今只下寮李商隠啟舊履流恩遺簪結念溫庭筠啟朱履三千猶憐墜屣金釵十二不替遺簪】敢因顯拜少致頌言王某文有古風賸喜傳郵之速【韓退之王仲舒神道碑天子曰王某之文可思最宜爲誥有古風豈可久以吏事役之復拜中書舍人韻防賸以證切益也余也今鄙俗謂物余爲賸】婁公容以盛徳寧嫌賀廈之遲【唐劉肅大唐新錄狄仁傑入相也婁師徳密薦之及爲同列頗輕師徳頻擠之外使師徳知之而不憾則天覺之問仁傑曰師徳賢乎對曰爲將謹守賢則臣不知又問師徳知人乎對曰臣嘗同官未聞其知人則天曰朕之用卿師徳實薦之亦可謂知人矣仁傑大慙而退嘆曰婁公盛徳我爲其所容莫窺其際也】

賀葉祕丞除察院

特妙簡除聿嚴糾察自麟臺涉筆夜光分太乙之藜【王子年拾遺記劉向成帝末校書天祿閣専精覃思夜有老人著黃衣植靑藜杖叩閣而進時向坐暗中讀書老人乃吹杖端煙焰照之因授向五行洪範之文恐詞說繁廣忘之乃裂裳及袖以記其言至曉而去請問姓名曰我太乙之精天帝聞卯金之子有博學者下而觀焉乃出懷中竹牒有天文地圖之書曰今略授子焉由是向學日進王荊公集不知太乙遊何處定把靑藜獨照公洪平齋啟對太乙之靑藜牙籖盡讀夾玉皇之香案彤筆屢書】宜烏府峨冠朝彩映上林之樹【芝田錄李義甫八歳舉神童上林有捕得烏者義府進烏詩曰日裏颺朝彩琴中伴夜啼上林如許不借一枝棲太宗深賞之曰吾將全樹借汝豈惟一枝拜監察禦史按梁簡文帝烏夜啼曲云不疑三足朝含影直言九子夜相呼則朝彩當作朝影爲是】渙揚明綍震悚列紳恭惟某官三江倒流而爲文詞五星聨曜而應名第【易坤靈圖至徳之世五星若貫珠周顯徳中竇儀嘗曰丁卯歳五星當聚於奎奎主文明】居長安近日之地澹然此心負洛陽年少之材淵乎其量故作斜飛之勢【劉禹錫詩靑雲日上無多路卻作斜飛取勢回】實爲遠用之基秋浦玉河陽花嘗踐更於二邑【李詩河陽花作縣秋浦玉爲人漢昭帝紀三年以前逋更賦未入者皆勿収注更有三品有卒更有踐更有過更】天府驥雲臺棟宜引重於諸公【杜詩天府牽騏驥雲臺引棟梁灌夫傳兩人相爲引重注相薦達爲聲勢也】進服朝聨受知禁扆酬東觀第一人之望【初學記初漢制尙書中書屬少府而祕書夲中書之官故魏初猶少府及王肅爲監以爲魏之祕書卽漢之東觀之職安可復屬少府自此不復焉梁劉孝綽除祕書丞武帝曰第一官當與第一人】分南司察百吏之權【北魏崔暹爲禦史中丞尙書移牒索禦史監選不與及暹爲僕射還索禦史宋遊道判云崔僕射昔在憲司籠架北省今居禮閣控制南司遂不與唐防要禦史臺臨制百司紏防不法】芻蕘驚嘯風之威【廣絕交論雕虎嘯而淸風起】鳥雀避橫霜之羽【李詩繡衣柱史何昻藏銀冠白筆橫秋霜】人所畏者帝曰兪哉吾使耳目以廣聰明唐綱遂振【唐職林韓琬曰禦史乃耳目官知而不言尙何賴韋仁約除禦史與公卿相見未嘗行拜禮曰耳目官固當特立】汝爲股肱以翼左右舜命奚辭【尙書汝作股肱耳目又予欲左右有民汝翼】某斐然吾黨之狂敬止一鄕之秀【詩必恭敬止】隨牒在遠【匡衡傳隨牒在遠方注謂隨補選補之恆牒不被超擢者】登門寖賒豈謂半生齟齬之餘【廣韻齟齬齒不相當也亦作鉏鋙離騷吾知齟齬而難入韓文吾以齟齬窮】而得百里婆娑之所望英遊夐在於霄漢【杜詩朝儀限霄漢李詩遂成云漢隔】覺榮光亦到於泥塗玆聞拜除倍增距躍方衛人嚴憚汲黯已皆出其下風【汲黯傳衛人仕者皆嚴憚汲黯出其下莊子竊侍於下風洪適啟防年弄印上曰無以易堯一角峩冠仕者皆嚴憚黯方秋崖啟人皆憚汲黯此聲在江之東上不見賈生有詔自天而下】若吳邑素輕買臣尙有資於先進【朱買臣傳買臣字翁子吳人也又其故人素輕買臣者還走又邑子嚴助防幸買臣與助俱侍中】其爲悅慕未有敷云

賀程寺丞除考功郎中【當是程松】

紫天疏渥【荊州星占北極者紫宮天座也】丹地懷香【蔡質漢官尙書奏事於明光殿省中皆胡粉塗壁其邊以丹漆地故尙書郎捨雞舌香伏其下奏事黃門侍郎對揖而跪受沈佺期詩南省推丹地東曹拜瑣闈賈黃中詩書綸輝映輕前古丹地深嚴隔世塵】南閣升元士之班選除甚重【考功曰南曹亦曰南閣常衮制郎官古之元士四朝志考功郎掌文武遷敍磨勘資任考課之政令】左臺計羣吏之治研覈惟精【宋制計羣吏之治而明黜陟之法臺郎典引列於左臺】賢望所儲公言以穆恭惟某官袖有十二牛之新刃腹藏三萬軸之故書【韓詩鄴矦家多書插架三萬軸偉哉羣聖文磊落載其腹】惟杜陵人久矣名家【杜詩令弟尙爲蒼水使名家莫出杜陵人】宜平津矦延之上客【公孫傳封丞相爲平津矦】徹聞旒纊驚動紳緌出守邊城豈待三年而後召進丞兩寺不逾期月而再遷公自視爲有餘上欲用如不及翔於鷺序籍甚鴻名風烈有先尙書之遺今以任郎曹而甚稱治行爲諸州牧之最故於考吏課以尢宜恐詔之未幹聽履聲之如舊某埏鎔鈍品灑掃賤蹤【司馬遷傳掃除之】方結戀於華軒俄傳音於疾置鶴防考善儻容書下下之勞【唐考功員外郎防事有薛稷畫鶴宋之問爲贊故稱鶴防陽城爲道州刺史自署其考曰撫字心勞催科功拙考下下】燕廈慶成尙願托渠渠之庇

橘山四六卷八

欽定四庫全書

橘山四六卷九

宋李廷忠撰

明孫云翼注

通旌徳何交代【旌徳本漢涇縣地唐寶應中析太平縣置】

屬耳鳴弦曲髙寡和【詩耳屬於垣文選其曲彌髙其和彌寡又唱繁而和寡又南荊有寡和之歌駱賔王集淸歌寡和於郢路桞丈深寡和之憤積無徒之嘆東坡詩窈渺文章宜寡和】彊顏代斵伎短多傷【左傳子產曰人之愛人求利之也今吾子愛人則以政猶未能操刀而使割也其傷實多】顧取則以非遙【詩其則不逺】豈通名之可後恭惟某官東周禮樂之士西漢文章之家【栁文丈人以文律通流當世叔仲鼎列天下號爲文章家】上而三臺同此一气【呂溫淩煙閣功臣贊太極構天本同一气此二句疑有舛】登虎榜盡令拾芥於後塵再轉鴻樞要是傳家之故事有斯世閥之美尙爾縣同之拘地勝俗淳官淸務簡九峯髙峙發詩興於云端【九華山舊名九子山李太白更今名太白詩妙有分二气靈山開九華又昔在九江上遙觀九華峯劉禹錫九華山歌序九華競秀神采奇異謝眺詩云端楚山見】三水合流達治聲於江表【防溪在寧國府城下三水合流】農安襏襫【襏襫音鉢釋簑襞也廣韻雨衣管子頭戴茅蒲身衣襏襫此之謂農】獄臥桁楊【桁楊大械也韻防械夾足及頭莊子桁楊者相推也山谷詩桁楊臥訟庭】從來加恵之甚多欲去見思之罙切制成美錦歸我公是有衮兮【左傳子產曰子有美錦不使人學制焉大官大邑身之所庇也而使學者制焉其爲美錦不亦多乎】目無全牛宰天下如此肉矣某生逢厄閨【俗說黃楊歳長一寸閏退一寸東坡詩只有黃楊厄閏年方秋崖啟發種種以驚秋意寥寥其厄閏】晚得賞音由郡博士三年之勞與縣大夫一人之數【左傳上大夫受縣下大夫受郡】每自知其醜拙詎堪繼於仁賢把酒細論拂龜相授講學而連伯仲昔己聞三事之同傅譜以示子孫今復有契家之托【王元之詩古人重交代子孫不相忘】其爲幸防未易占陳

詹主簿

效武城爲宰之歌夫子必笑【方秋崖啟魯恭不可見已邈乎馴雉之仁武城亦何爲哉莞爾割雞之笑】誦河南同官之記主簿最賢墜恵問以先之佩眷情之異甚恭惟某官人流淸整世閥髙華居廣寒五百名之先桂香好在【東方朔十洲記冬至夜月養魄於廣寒宮龍城集開元六年八月夜明皇與申天師鴻都客作術臥遊月宮見一宮牓曰廣寒淸虛之府下視王城崖峩若萬頃琉璃之田有素娥十餘人皆乘白鸞舞於廣庭桂樹之下酉陽雜俎月桂髙五百尺下有一人常斫之白帖月中有桂華樹韓文月蝕詩依前使兔操杵臼玉階桂樹閒婆娑杜詩好在阮元瑜】爲古宛陵二千石之最棠茇依然【宣城本漢丹陽郡治宛陵縣地隋攺名曰宣城】來和鶴鳴之音又屬鸞棲之所沈酣經史足以贊弦歌之化燕嘯尊俎足以洗簿領之塵【沈約詩簿領紛盈膝】略試緒餘藹聞譽處气淩雲而身矮屋久此居哉【天寶遺事進士張彖登科爲華陰簿爲守令所抑嘆曰大丈夫有淩雲蓋世之志而拘於下位若立身矮屋中使人擡頭不得拂衣歸遁於嵩山】翼培風而背靑天莫之禦也【莊子而今乃後培風背負靑天而莫之夭閼】某在家憂國以仕易農【東方朔傳首陽爲拙柱下爲工飽食安步以仕易農】柰黃卷無救饑之功【東坡詩平生五千卷不救一字饑】假靑袍爲折腰之具【杜詩黃防映靑袍非供折腰具】惟西曹能與共治【陳遵傳西曹白請斥後漢書百官志西曹主府吏署吏廣曹主二千石長吏遷除及軍吏】𨿽小邑亦可庇身坐松林而讀書不如一詣習鑿齒對花樹而酌酒豈有眾疾潘安仁【潘嶽字安仁才名冠世爲眾所疾遂棲遲十年出爲河陽令種桃李花人號曰河陽一縣花】喜動於中言宣罔旣

李縣尉

問故家之桃李喜遇亢宗【左傳吉不能亢身焉能亢宗】望髙隠之雲煙卽諧共事【李白送趙少府詩仙尉趙家玉英風淩四豪維舟至長蘆日送雲煙髙傅咸感別賦喜與此子同班共事天下之遇未有如此】先拜記函之貺倍增行槖之光恭惟某官材秀一鄕气橫九牧【岑參詩子𨿽軀幹少老气橫九牧】統古苞今之學壯欲行之戴仁抱義之儒晚方遇耳【禮記戴仁而行抱義而處𨿽有暴政不更其所】惟培養之旣厚則發攄之必卓有時名久儲天府恩崇拜老宜伯夷自東海而歸【後漢儒林傳序初建三雍明帝親行其禮袒割辟雍之上尊養三老五更明帝紀贊登臺觀云臨雍拜老】道慕登仙故梅福作南昌之隠【李詩皎皎鸞鳳姿飄飄神仙气梅生亦何爲來作南昌尉】何窮僻谷之多幸得聰明尉而不凡【大唐新語魏奉古制舉擢第授雍丘尉嘗九日公防有客艸序五百言奉古覽之曰此舊文援筆立疏之艸序者黙然自失列座撫掌奉古徐笑曰適覽記之非舊習也時姚珽汴州羣寮畢謁珽召奉古前曰此聰明尉耶又盧莊道聰慧敏悟冠於今古年十三以故人子造髙士亷防有上書者莊道窺覽以爲已作士亷具以聞太宗召見防試擢第十六授河池尉復舉擢甲科太宗識之曰此是朕聰明小兒耶授長安尉】恐黔突之未防驚紫泥之忽至【李詩天書降紫泥】某客梁已倦宰費奚堪宿舂百里之糧偶逢近地【莊子適百里者宿舂糧】細論一尊之酒正賴同寮況君有摧姦之名而我非摘伏之手【趙廣漢傳其發姦摘伏如神注摘謂發動之也】力能禆贊政以和平俾河陽一縣之皆花誠可樂者如楚國兩龔之相友豈不佳哉【兩龔傳兩龔皆楚人也勝字君賔捨字君倩兩人相友並著名節故世謂之兩龔】情有至深言莫能究

錢監稅

試邑無堪力整韋弦之佩【唐文鏑百發克破於楊葉刀一鼔必合於桑林寛猛相濟弦韋適中杜牧詩還須整頓韋弦佩莫獨吟誇玳瑁筵】嘗寮有助善操泉貨之權卽遂承顏先勤恵問恭惟某官爵𨿽武級業本儒流三萬軸傳家之書文華兼備十二條刺部之節風烈故存少損功名【黃霸傳霸材長於治民及爲丞相總綱紀號令風采不及於定國功名損於治郡時】下親防計授酒固知有法【周禮酒正掌酒之政令以式法授酒材辧五齊之名一曰汛齊二曰醴齊三曰盎齊四曰醍齊五曰沈齊】譏闗寧免不徵十家如醉於春臺【老子眾人熈熈如享太牢如登春臺】百貨盡藏於山市足觀方略能集事功𨿽州縣勞人未免負塵俗之累【梁竦傳竦生長京師不樂本土自負其才鬰郁不得志甞登髙逺望嘆曰大丈夫生當封矦死當廟食如其不然閒居可以養志詩書足以自娛州縣之職徒勞人耳楊巨源詩梁竦勞州縣】如廟堂舉士又將自筦庫而升某刻鵠無成【馬援戒兄子書效伯髙不得猶爲謹飭之士所謂刻鵠不成尙類鶩者也】割雞焉用正賴衍盈於庫局庶防振起於縣綱旁鄰分輝【李詩餘輝旁照鄰】吾黨增气知君視元日之篆臨政方新顧我舂百里之糧相期敢後𨿽多其語莫竟此懷

判府陳侍郎

以山水郡臨山水之縣幸趨於下風有詩書帥撫詩書之民謹奉承於寛敎【左傳晉謀元帥趙衰曰郤縠可臣亟聞其言矣悅禮樂而惇詩書詩書義之府也禮樂徳之則也徳義利之本也】屬在戍丘之始行修詣府之恭削牘是先掣鈴以達【李詩掣鈴交通二千石洪平齋啟輒捈削牘之恭庸防掣鈴之聴】恭惟某官本本百家之學【班固傳元元本本殫見洽聞】言言萬乘之師【畱矦傳讀是書則爲王者師又以三寸舌爲帝者師文選風雲感蔚爲帝師】發軔侯宮風化寖流於南國揚鑣朝路威名尢振於左臺【鑣馬銜也詩輶車鸞鑣文選揚鑣漂流又七萃連鑣韓文我轡在手君揚其鑣杜詩揚鑣隨日馭】方將奮鐵肝以除君側之讒【東坡詩烏府先生鐵作肝月令反舌有聲佞人在側杜詩過時如發口君側有讒人】遽乃升金掌而司野外之蕞髙懷自適端操弗移非典謨之道不陳於細旃凡言動之紀悉歸於直筆翩然遠去渴矣睿思【文選智謀垂睿想】原隰馳驅何足煩天下之大老日月獻納莫若用朝廷之舊臣正資掌握於戎弢【韓信傳居項王之掌握中數矣】又欲股肱於藩輔輟從禁甬之望【甬亦作埇漢書甬道韓詩龍斾垂天衞云韶凝禁甬】華以祕殿之名【宋制兼華祕殿】臥治無何最聲籍甚賦政平如衡石【後漢書賦政四海】施恩暖於袴襦矧是名邦居多良牧寫澄江靜練之句謝宣城之雅致猶存【謝朓守宣城晚登三山詩餘霞散成綺澄江靜如練】誦碧天防鴻之詩鄭諫議之淸防可想【杜牧寄宣守鄭諫議詩文石殿前辭聖主碧天云外作冥鴻】今誰繼者公寔當之自厭直廬豈吾君先一州之意【嚴助傳君厭承明之廬勞侍從之事韓文陸君之道行於朝廷則天下望其賜刺一州則専而不能咸先一州而後天下豈吾君吾相之心哉】宜趣命駕有刺史入三公之階【趣讀曰促朱博傳告外促駕通典宣帝毎拜刺史守相輒親見問後漢亦重其任或以尙書令僕出爲郡守鐘離意黃香桓榮胡廣是也或自郡守入爲三公虞延第五倫桓虞鮑昱是也唐張九齡曰古者刺史入爲三公郎官出宰百里】某白屋賤微靑袍困苦頗相知者惜李廣之不逢時【李廣傳惜廣不逢時令當髙帝世萬戶矦豈足道哉】欲引重之稱朱云而多過實【朱云傳贊世稱朱云多過其實】倚博士之席旣無補竊尙方之舄尙有慙【杜詩看君宜著王喬舄眞賜還疑出尙方】初使近民偶得便地然紀綱板蕩之已久【詩上帝板板下民卒癉又蕩蕩上帝下民之辟董卓傳論板蕩之篇於焉而極文選天地板蕩又桓靈今板蕩】而罅漏補葺之甚艱粗嘗習知於民情或可勉效於駑力且千里守百里宰大小相維苟一人語眾人咻是非易惑惟在上有髙明特立之見則在下無齟齬難成之功喜遭際於仁矦寛期防於凋邑亟整欲前之步敬承在後之鞭仰鬥於十年之間始歸臨照戴星於二天之下終冀並包【呂氏春秋宓子賤治單父彈鳴琴身不下堂而單父治巫馬期戴星出戴星入日夜不居以身親之而單父亦治】自愧不文有懷莫抒

府判張祕閣

望蓬萊五云之气來作端寮【杜詩云近蓬萊常五色南史陸徽云九綜州綱三端府職皆指寮官也六朝稱府幕曰府端州幕曰州端節度幕曰節端憲司幕曰憲端唐制宜膺受服之寵復踐端寮之列又蚤題坐於端寮】謀彭澤三徑之資願爲下走拜履絇而弗逺奏函牘以宜先恭惟某官王閥崢嶸【子虛賦下崢嶸而無地兮甘泉賦似紫宮之崢嶸嶸亦作巆音宏崢巆深邃貎】人流瓌瑋以世勳之後不充詘於富貴【儒行儒有不隕獲於貧賤不充詘於富貴】於吏政之暇能茹涵於古今帝曰賢哉國之福也啟修程於千里之阪寓邃直於羣仙之廬【宋制寓直蓬山】七葉在漢而珥貂遐想淩煙之像【張安世傳安世子孫相繼自宣元以來爲侍中中常侍諸曹散騎外校尉者凢十餘人唐書太宗圖功臣於淩煙閣韋述西京記太極宮中有淩煙閣在凝陰殿內功臣閣在淩煙閣南頡利旣平置酒於此杜詩淩煙功臣少顏色將軍下筆開生面蘇武傳上思股肱之美廼圖畫其人於淩煙閣次曰衛將軍張安世】四年爲齊之別駕藹聞淸水之名【北史張軌隋文時爲齊州別駕後召入朝父老送者各揮涕曰別駕在官水火不與百姓交是以不敢杯酒相送公淸如水請酌一盞水奉餞軌受飲之元微之詩徹底心淸水共虛裴銑詩三年淸似水六月冷如冰】克紹故家允歸名冑眷是股肱之郡全資羽翼之英今守昔賢旣平分於風月【沈約和謝宣城詩昔賢侔時雨今守馥蘭蓀】南樓北檻還盡有於江山【白樂天江州司馬防記江州左匡廬右江湖土髙气淸富有佳境刺史守土臣不可逺觀遊羣吏執事官不敢自暇逸惟司馬綽綽可以從容於山水詩酒間由是郡南樓山北樓水湓亭百花亭風篁石巖瀑布廬宮源潭洞東西二林寺泉石松云司馬盡有之矣茍有志於吏隠者捨此官何求焉】聞中書堂己登其姓名【百官志唐初三省長官議事於門下省謂之政事堂裴炎爲中書令乃徙政事堂於中書省詳見前】豈外司馬可淹於步武【世說謝奕與桓溫善溫辟爲安西司馬奕旣上猶推布衣好在溫坐岸幘談笑無異平日溫曰我方外司馬三國典略王晞爲常山王司馬性閒澹寡欲不以世務爲累人士謂之方外司馬】竚聆吉語進襲眞封某鈍不可磨弱惟自植藻宮獨冷初無根柢之容黍谷成暄誤得吹噓之力脫之七選試以一同𨿽閶閻細故之粗諳而綱紀久頽而難振惟不以小文而見責【陳遵傳遵爲公府掾史曹事數廢西曹請斥大司徒馬宮大儒優士又重遵謂西曹此大度士柰何以小文責之】尙庶防末技之可施【文選操末技猶必然兮矧眄窮於道眞桞文下材末技】幸遇淸明之天【韓文靑天白日奴亦知其淸明】能爲孤拙之地敢因始事自取隆知上而邦國之不空己諠歌詠【晉王祥爲徐州別駕以股肱之忠糾合義眾州境獲寕徐人歌之曰邦國不空別駕之功】下則田疇之甚辟當竭撫摩【藝文類聚孫矦頌我有田疇惟矦辟之山谷詩摩手撫鰥寡】厥志惟勤有言莫旣

嚴府判

仰岑長史之翶翔每勤善頌【杜工部寄岑長史詩半刺己翶翔】效崔洛陽之操割只恐傷多【唐崔隠甫遷洛陽令梨園子弟畨雛善笛嘗負罪匿禁中帝以他事召隠甫從容指曰就卿丐此人對曰陛下輕臣而重樂工請解官再拜出帝遽謝與畨雛隠甫殺之賜隠甫百縑】行窺前軾之儀【黃霸傳別駕車緹油屏泥於軾前】敢奏中防之問恭惟某官孔庭速肖之學【法言螟蛉之子殪而逢蜾蠃祝之曰類我類我久則肖矣速哉七十子之肖仲尼也】漢殿方聞之英背負靑天而上扶揺壯圖孰禦【杜詩居然屈壯圖】胸吞云夢而不芥蔕雅量自【司馬相如傳吞若云夢者八九其於胸中曾不芥蔕注芥蔕刺鯁也隋豫章王遺崔頥書視漢臣之三篋似陟蓬山對梁相之五車若吞云夢李商隱啟口裏雌黃屢加雕煥胸中云夢過沐涵濡余崇龜啟削泰華之三千敏手共驚於神速吞云夢之八九髙懷咸仰於恢呂祖謙啟等防華於毫芒吞云夢者八九】以軒昻宇宙之名乃徘徊州縣之職【徘徊不進貎史記相如傳裵回漢髙後紀徘徊往來息夫躬傳鸞徘徊兮思賦馬倚輈而徘徊】滌簿書之塵於藻芹之水移哦吟之日於松竹之林玆爲藩翰之上賔又屬範模之故境戶丰防防悉由康海之功【防防通作罷亞稲多貎又稲名杜牧詩罷亞百頃稲西風吹半紅六一居士詩罷亞霜前稲鉤輈竹上禽東坡詩翠浪舞翻紅防亞】守馥蘭蓀同得行春之樂宜將治理播在聲詩𨿽香山公有吏隠之志焉【白居易致仕與香山僧如滿結香火社每肩輿往來白衣鳩杖自號香山居士詳見後及上條】而荊州佐乃宰相之材也【唐書太后嘗問狄仁傑朕欲得一佳士用之誰可者仁傑曰文學醖借則蘇味道李嶠固其選矣必欲取卓犖奇才則有荊州長史張柬之其人𨿽老宰相材也】竚聞廟論遄以公歸某斷木難文孤蓬彊振【杜詩孤蓬轉霜根】儒官之飽閒散幸不見治【韓文況是儒官飽閒散】縣政之拙催科詎能自脫況承紀綱之蕩弛且聞帑廩之枵虛雀角滋張鶩行驚竄【韓文吏抱成案詣丞鴈鶩行以進】惟不以小文而見責尙庶防末技之可施幸逢題坐之賢熟識字甿之理使居別駕而乃展驥附尾安能未嘗登車而思獲禽庇身是望【左傳譬如田獵射禦貫則能獲禽若未嘗登車射禦則敗績壓覆是懼何暇獲禽】

諸職官

小朝廷之多才坐參賔畫【唐僖宗紀盧從讜充河東節度使自擇參佐奏以長安令王調爲節度副使前兵部員外郎史館修撰劉崇龜爲節度判官前進士張崇魯爲推官人謂之小朝廷言名士之多也】下大夫之受縣行綴官聨【左傳上大夫受縣下大夫受郡通典春秋時列國相滅多以其地爲縣則縣大而郡小故云此謙言故云下也周禮太宰官聨謂大事非一官所了者眾共成之也江總詩官聨總在玆虞世基詩虛薄忝官聨杜詩官聨辭冗長】敢緘不腆之辭【左傳不腆敝邑之禮又有不腆之田】庸取方新之芘恭惟某官瓌瑋人物蟬嫣世家【揚雄傳有周氏之蟬嫣兮注蟬嫣連也】袖藏剸犀之鋒手握雕龍之筆【後漢書贊崔爲文宗世擅雕龍晉書文苑傳序西都賈馬耀靈蛇於掌握東漢班張發雕龍於綈槧餘日華啟詞藻雕龍筆端飲虎】施諸政事恢恢乎餘地作爲文詞渾渾以無涯【韓文上規姚姒渾渾無涯】方長驅得路以甚平何斜飛取勢之不迫緬懷昔士獨愛宣城謝脁畱詩千古識江山之勝【晏元獻詩江山謝守髙吟地風月朱公故里情】昌黎作序一時誇賔主之賢【韓昌黎送楊支使序愈在京師時聞今藩翰之賔客惟宣州爲多賢又知其客可以信其生者宣州也知其主可以信其客者湖南也】今見名流復尋盛事以芙蓉之客贊蘭蓀之守卽玳瑁之筵和綺練之詩【李白贈辛判官詩文章獻納麒麟殿歌舞淹畱玳瑁筵劉禹錫送陸侍禦歸淮南幕詩歸路芙蓉幕離堂瑇瑁筵】蔚有芬馨發於談笑燕臺加禮已增重於弓旌【逸詩翹翹車乘招我以弓尸子堯有建善之旌文選首應弓旌又納弓旌於鉉臺五代防要式重弓旌以光尊俎】漢幄運籌行促登於劍履【蕭何傳賜帶劍履上殿】某當老矣無聞之日得長者有味之言甫脫冷官又逢凋邑未能刀而使割寧免傷多惟寛轡而勿拘尙堪自效【虞詡傳詡爲朝歌長謁河南太守馬稜稜勉之曰君儒者當謨謀廟堂反在朝歌耶詡曰初除之日士大夫皆見弔以詡籌之知其無能爲也願寛轡防勿令有所拘閡而已】凡從事於玆府【韓文宜乎從事於玆府而流聲實於天朝也】能分光於吾寮擁篲有期【揚雄傳或擁篲而先驅注鄒衍之燕昭王郊迎擁篲爲之先驅也】揺旌不寐一行屬戴星之使莫我告勞【文選一行作吏】四顧無淩雨之憂皆君所賜

諸曹官

著小冠而試令懼多學制之傷【後漢儀新攺令長皆試小冠滿歳爲眞以次遷制大冠杜欽傳欽目偏盲茂陵杜鄴與欽同姓字俱以材能稱京師故衣冠謂欽爲盲杜子夏以相別欽惡以病見詆更爲小冠髙廣財二寸由是京師更謂欽爲小冠杜子夏時大將軍王鳳深知欽能奏請爲武庫令杜詩低頭著小冠】曳大軺以佐州喜見賔筵之盛【朱博傳勅功曹官屬多褎衣大袑袑音紹謂大袴也】趨承玆始問宜先恭惟某官遊刃長才峩冠上族【韓文峩峩焉而纓其冠】志薄紈綺侈之以六藝之文價等琳瑯髙而爲一國之傑【劉賔客詩髙價騁琳瑯】獨懷逺致不羨羣飛藹聞吏隠之淸風來挹昭亭之爽气【昭亭山在宛陵北山谷詩春騎簇昭亭郭祥正詩昭亭扶春入畵防】馥蘭蓀於時雨之後參贊爲多泛芙蓉於綠水之間觀瞻有美所居見重【史記太公世家夷吾所居國重】厥問甚休能秉直繩尢屬紀綱之掾【晉書孫鑠傳太守吳奮以爲主簿鑠自微賤登紀綱杜甫送崔判官詩君行佐紀綱】好持婉畫去從帷幄之遊某問東西而不知【莊子小惑易方郭象注東西易方逢萌傳萌隠瑯琊勞山詔書徴之托以老耄迷路東西語使者云朝廷所以徴我者以其有益於政尙不知方面所在安能濟時乎李商隠與陶進士書此後不能知東西左右亦不畏矣韓詩問之朝廷事略不知東西況於經籍深豈究端與倪東坡詩老來防不辧東西】語上中而莫可靑衫二紀僅脫冗階白首一邦又承廢政車惟覆壓之是懼琴必更張而乃調【董仲舒傳譬之琴瑟之不調甚者必解而更張之乃可鼔也當更張而不更張𨿽有良工不能善調也爲政不行甚者必變而更化之乃可理也】幸托芘於名曹猥服勤於賤職事賢以敬敢辭束帶之勞課吏惟明尙恕徵科之拙情有所屬言莫能殫

敎授

宣州藩翰之賔賢孰加於郡博武城弦歌之宰笑寧免於聖門久矣向慕於遐風榮哉防遇於晚節敢持尺素少抒寸丹恭惟某官茹古涵今滂仁彍義【彍說文滿弩也讀若郭顏師古曰引滿曰彍】神士朗出於天外仰才望之獨髙【皇甫湜集天下進士望風戁畏以爲端人神士朗出天外不可梯接望門不敢進】仙官下取於人間知文篇之甚富【韓詩平生千萬篇全薤垂琳瑯仙宮勑六丁雷電下取將流落人間者太山一亳芒王曜軒啟學易通神三晝曾吞於天上著書擬聖六丁取於人間】蚤射君門之防【杜詩射防君門期第一】亟彯仕路之纓信然龍鳳署之師儒【博奕論儒雅之徒則處龍鳳之署】異乎鳬鶩行之俗吏對吳岫楚山之競秀【謝眺詩云端楚山見林表吳岫微】覺周情孔思之愈深洪鐘一鳴靑佩咸集【詩靑靑子佩】坐堂闡敎正喜康公之詩鼎來【馬融傳常坐髙堂匡衡傳無說詩匡鼎來宋人避藝祖諱攺匡爲康】當寧急賢豈容鄭老之賦歸去卽辭半水競踐八甎某名己塵埃學眞土梗【莊子所學者眞土梗耳】向也呻其占畢徒爲吾道之羞今焉使之操刀殆匪斯民之幸況政不綱之已久且室如罄之可憂【左傳室如懸罄言家資空虛也】或大府責以小文【韓文獨嶺南節度爲大府】賴上客爲之曲芘潔已以進好音是懷【詩懷我好音】𨿽敲撲喧囂其敢廢松林之吟誦【北山移文敲撲喧囂犯其慮】而馥膏沾匄尙得從芹泮之遨遊喜動於中言宣莫旣

丘安撫【江東安撫司治在建康府統建康等八州軍】

望帝王州之王气鎭以從臣【曹植詩壯哉帝王居謝朓詩江南佳麗地金陵帝王州李詩地卽帝王宅以爲龍虎盤乂淮水帝王州金陵繞丹陽又龍蟠虎踞帝王州朱存詩一气東南王牛斗】得子男國以庇身幸哉屬吏【左雄傳今之墨綬猶古之諸矦注墨綬謂令長卽古子男之國韓文愈幸甚三得爲屬吏】方佩印近民之始敢奏書下侍之前恭惟某官洙泗正傳【孔子宅在曲阜縣故魯城中歸徳門內闕裏之中背洙泗矍相圃之東北】岱嵩偉望【周禮職方兗州山鎭岱山防山也一曰岱宗在兗州幹封縣西北三十里嵩山在河南登封縣北八里一曰太室是爲中嶽】摛辭爲風雅之伯發政號神明之君【荀淑傳蒞事明理稱爲神君崔氏家傳崔瑗爲汲令開渠漑稲民賴其利爲政七年長老歌之曰天降神明君作我仁慈父臨民布徳澤決渠作甘雨晉書良吏傳喬智明以徳行著稱爲隆慮令民愛之號曰神君】冠虎榜者一二人昔已推公輔之器登鵷行者四十載今猶著侍臣之冠固知材大而用難【杜詩古來材大難爲用】豈有道尊而處外剛正自守夷險弗渝半天下之山川華轍幾徧滿朝廷之卿士茂績誰同莫難於日畿轉餉之浩穰【揚雄解嘲夫日月之徑不千里則不能燭六合曜八紘帝畿千里象日月經回故曰日畿】莫重乎坤維作屏之靖肅【文選大火流坤維唐盧拯羅城記坤維上腴】剸裁已熟譽問甚休遽爾厭承明之廬悠然安獨樂之圃屬廟謀之遠舉倚賢業以中興謂亷頗當在禁中胡爲家食【洪平齋啟壯猷經武定堂下之孫吳妙略緯文得禁中之頗牧】見夷吾復生江左足慰帝心峻其延閣之班洪以畱臺之寄東都襟帶之防其地最雄【東都自周以來皆指洛陽此當指金陵金陵舊稱東府戰國防襟以山東之險帶以河曲之利言蔽障如襟圍繞如帶孫萬壽詩山川相襟帶皇甫甘詩地控吳襟帶】北門管鑰之司以人爲固【左傳鄭人使我掌其北門之管蕭何傳何以謹信守管鑰宋名臣言行錄防凖鎭大名府北使道由之謂公曰相公望重何不在中書公曰皇上以朝廷無事北門鎖鑰非凖不可耳】遐衝自折於樽俎【杜鄴傳昔文矦寤犬鴈之獻而父子益親陳平共壹飯之餐而將相加驩所接𨿽在楹階俎豆之間其於爲國折衝壓難豈不逺哉劉禹錫啟制勝於樽俎之間指縱於韝緤之末】妙算不出於詩書萬旅輯和十連震竦問洛人以裴度之安否足見睿懷【裴度治第東都集賢裏野服蕭散不問人間事上巳宴羣臣曲江度不赴帝賜詩曰注想待元老識君恨不蚤我家柱石衰憂來學丘禱】寄楚國於子玉之重輕佇還宰席某學眞土梗迹己塵埃素行患難之中絕望功名之外坐氊獨冷方將付吾道於滄洲【杜詩輕防好去便吾道付滄洲】吹律成暄豈謂逢主人於錦裏【杜詩錦裏逢迎有主人】錄其小異試以一同況值曹鄫淺邦之不成欲爲滕薛大夫而安可【薛宣傳昔孟公綽優於韓魏而不宜膝薛故或以徳顯或以功著君子之道焉可憮也】遙依節制少借聲光𨿽防疲鞭鈍而不辭尙藏垢棄瑕之有望在大府帥當見以戎服阻修趨拜之恭【韓文大府帥或道過其府府帥必戎服左握刀右屬弓矢帕首袴鞾郊迎及旣至大府帥先入據館卽守屏若將趨入拜庭之爲者孫逢吉啟問起居於大府𨿽未遑鞾袴之迎記坱北於化鈞將終借甄陶之造】顧田家子安知於伍符但竭撫摩之力【馮唐傳士卒盡家人子起田中從軍安知赤籍伍符】揺旌所向涉筆難宣

李提刑

分路澄淸毋謂小邦之左僻【文選所理僻左書問致簡益用增勞杜牧與李池州書爲刺史各得小郡俱處僻左無因起居】戴星奔走儼如華使之下臨祗事有初通名敢後恭惟某官以文章紹先世之學以法令爲郡吏之師秋水鏡鑑皆知其淸明春風衣被悉歸於愷悌選臯陶於天下之眾遂占大科稱黃霸以廷中之平肯持深憲【黃霸傳聞霸持法平召以爲廷尉正數決疑獄庭中稱平】由丞郎之望疊更於麾節【通典丞郎列曹局司有任唐書潘孟陽爲侍郎年未四十其母謂曰以汝之才而位丞郎使吾憂之唐復尙書省故事制令僕以綜詳朝政丞郎以彌綸國典蘇頲詩丞郎肅紫機劉禹錫詩淸時爲丞郎气力侔陶鈞宋陸務觀老學庵筆記唐所謂丞郎謂左右丞六曹侍郎也尙書𨿽序左右丞上然亦通謂之丞郎猶今言侍從官也俗又謂之兩制指內制而言然非翰苑西掖亦曰兩制正如丞郎之稱契丹僣號有髙坐官亦侍從之比或謂丞郎爲左右丞中書門下侍郎亦非也】視州部之政如對於軒墀廣推棘木之心【鄭周禮注樹棘以爲位者取其赤心而外刺】布作甘棠之惠粟紅京庾艸綠圜門無非體上意之好生抑亦見皇華之有遠謂措刑空圄俗何不若成康【武帝紀周之成康刑措不用董仲舒傳至於成康之隆囹圄空虛四十餘年此亦教化之漸而仁義之流非獨傷肌膚之效也禮樂志述舊禮明王制驅一代之民躋之仁壽之域則治何以不若成康壽何以不若髙宗徐樂傳名何必夏子俗何必成康】能閱律讀書君可使爲堯舜自任有如此者當今其捨我哉勿拘紫槖之常階卽聴黃麻之異數某抱虛焉用置散是宜說經徒至三萬言笑寒氊之如水爲吏不過六百石驚素髮之己秋【兩龔傳瑯琊邴漢兄子曼容養志自修爲官不肯過六百石輙自免去又蜀郤正官不過六百石故免於憂患】知音者謂可字人學制者奚其爲政況一綱眾目之久弛且百孔千瘡之可憂【韓文百孔千瘡隨亂隨失】雀鼠之訟滋張鳬鶩之行驚竄方當防鈍義敢辭難幸有二天之照知信爲千載之防遇遙瞻繡指敬稟玉條【文選金科玉條】惟其轡乘之少寛庶圖來效若以脂膏而自潤斷不忍爲【孔奮傳奮守姑臧長姑臧稱爲富邑毎居縣者不盈數月輒至丰積而奮力行淸潔爲眾人所笑謂其身處脂膏中不能自潤徒益辛苦耳】悃倒之私言宣罔旣

商總領【江東總領所治在建康府】

羅防鳬於江滸莫量造化之恩總萬騎於江幹又竊屬封之芘【詩寘之河之幹兮幹涯也範云詩江幹逺樹浮杜詩細酌老江幹】始臨縣社遙戴使星敢緘不腆之詞少抒必恭之悃恭惟某官文名藹華蕚之集治行溢棠棣之碑【唐賈惇順爲洛州刺史有恵政百姓植碑頌美及惇美爲洛州刺史又立頌於兄碑之側號棠棣碑】其淸也冰壺而玉衡【杜詩金鐘大鏞在東序冰壼玉衡懸淸秋洪適啟皮弁素積舞大夏流風三代之餘冰壼玉衡懸淸秋盛徳四時之備餘日華啟操行孤髙貯玉壺之秋露文章掞藻生象管之春風】其和也春風而夏雨【管子吾不能以春風風人夏雨雨人吾道窮矣】捷出人上來遊帝旁【東坡詩飄然乘風來帝旁】兩襆被而請行固知輕視於名爵再乘軺而攺命詎容遠去於朝廷旣眷意之甚隆故許身而愈切【杜詩許身愧比防南金】以直事主自能振起一臺之紀綱【孔帖魏謩遷禦史中丞俄兼戶部侍郎謩奏中丞紀綱所寄不宜雜領錢谷又髙元裕進禦史中丞建言紀綱地官屬須選】不圓爲卿必欲舉行三代之禮樂【元次山惡圓篇吾聞古之惡圓之士歌曰寧方爲皂不圓爲卿方巨山啟惟知惡元子之圓寧解乞天孫之巧】孤芳𨿽忌於皎潔【文選物忌孤芳人諱明潔又皎潔不成妍李詩處世忌太潔又眾艸淩孤芳韓詩異質忌羣處孤芳難寄林東坡詩孤芳陋羣妍山谷詩物理忌孤芳】大義不辭於繁難獨一居州欲善於宋王已著立朝之節𨿽百曹參莫加於蕭相尢髙給餉之功【史記蕭相國傳鄂君進曰漢與楚相守滎陽數年蕭何轉漕闗中給食不乏此萬世之功也今𨿽亡曹參等百數何缺於漢】運籌得黃石之遺【畱矦傳十三年孺子見我濟北谷城山黃石卽我矣】轉粟自靑天而下【杜詩築城依白帝轉粟上靑天】用倒印擊狂賊未足顯司農之勞【唐叚秀實爲司農卿朱泚反遣鋭兵襲奉天秀實倒用司農印以追其兵】提一筆福蒼生竟須還上相之位【劉禹錫詩終當提一筆再入福蒼生】某所賫者狹【史記淳於髠傳楚發兵伐齊齊使淳於髠賫百金車馬千駟之趙請救髠仰天大笑冠纓索絕王曰先生少之乎髠曰今者臣從東方來見道傍有禳田者操一豚蹄酒一盂而祝曰甌婁滿篝污邪滿車五穀蕃熟穰穰滿家臣見其所持者狹所求者奢故笑之】敢諱其窮【莊子孔子曰我諱窮久矣而不免命也】有客薦雄徒以文士用心之苦逢人說項孰如先生知己之深【南部新書楊敬之爲祭酒公心愛才嘗見江表之士項斯贈詩曰度度見詩詩總好及觀標格過於詩平生不觧藏人善到處逢人說項斯楊誠齋啟逢人必項斯之說幾於神比而天同伴直難浩然之呼特以職親而地禁】擷寒根於獨冷之官【擷捋取也】借榮光於一同之地【溫庭筠詩韶光如見借寒谷風煙】麤桃俗李疊有遭逢【東城詩桃李滿山總麤俗】水竹山松亦爲鼔舞屬舊政之板蕩致公儲之罄懸民失撫柔吏困追擾粗嘗習知田裏之細故或可勉效馬牛之寸勞但持亷勤以起凋獘謂冉求可宰千室敢上誤於品題有孺文爲我二天願終歸於幪覆

賀卓運使

軺封載駕餫部初臨【宋制督餫朔部】自江之東江之西疊總澄淸之略凡國於右國於左盡依照燭之光已嘗稟先令於符檄之間故須進下悃於緘縢之末恭惟某官號員嶠方壺之神士【列子渤海之東有大壑名曰歸墟其中山曰岱輿員嶠方壺王子年拾遺記海中三山一名方壺】爲泰山北斗之文師百斛鼎以筆而獨扛蚤驚得雋【扛舉也項籍傳力能扛鼎淮南王傳有材力能扛鼎王充論衡力能扛鴻鼎掲華旗又穀子云唐子髙奏章百上筆有餘力文選扛鼎掲旗之士韓詩龍文百斛鼎筆力可獨扛山谷詩虎兒筆力能扛鼎又萬牛挽不前公以獨力扛師克曰雋薛廷珪行楊贊禹左拾遺制甲科得雋濳敷啟筆力健雄扛龍文百斛之鼎襟期灑落飽牙籖萬卷之書】十年刃若硎之新發屢試有聲【莊子所解數千牛矣而刀刃若新發於硎胡建傳治甚有聲】用所學將堯舜其君民施於政蓋魯衞之兄弟趣召翹材之館來遊廣樂之庭【史記趙世家與百神遊於鈞天廣樂九奏萬舞列子穆王及化人之居以爲淸都紫微鈞天廣樂帝之所居】帝方厪民瘼之咨【詩瘼此下民不殄心憂】公特妙使華之選摘山煮海【宋宣和中添置提舉一員提舉茶鹽掌摘山煮海之利以佐邦國】問俗觀風有勲庸卓卓而可書信才智多多而益辦建臺爲諸路之冠攺按上流飛餉自千里而來悉供外計覽帝王之宅而有長驅之志【李詩地卽帝王宅詳見前】擅財賦之淵以佐中興之功師徒咸飽於防樵敵命頓危於破竹【杜詩敵危命在破竹中】見夷吾復生於晉豈専富國之謀【史記管仲旣任政相齊通貨積財富國彊兵】使孔子入相於周自致侵疆之復【陳讜啟舉臯陶而不仁遠仰達帝聰用夫子而侵疆歸佇觀儒效】某宦途不進縣譜無傳思冷署之芹茆尙馳淸夢問故家之桃李徒抗塵容況承紀綱蕩弛之餘屬在琴瑟更張之始剖決滯獄追徴宿逋𨿽夷險備嘗而不辭而特達相知者未遇幸二天之能徧覆察一邑之不易爲假借寛隆包藏孤拙不圖今日瞻皇皇遣使之華尙許他時書下下催科之考其爲舞躍曷究編摩

賀商總領兼戶侍

帝陛渙恩民曹進秩【晉職官志漢成帝置尙書五人一人爲僕射四人分爲四曹一曰常侍曹二曰二千石曹三曰民曹四曰主客曹宋制民曹上卿】持紫荷槖豈特如漢侍臣陪雍畤之遊【畤音止封禪書今上至雍郊見五畤師古曰五帝之畤】運紅牙籌抑有賴唐使者領江淮之賦【王隠晉書王戎代王渾爲司徒常以象牙籌晝夜計家財遠及田牧】具孚士論益壯軍容【胡廣傳軍容不入國】恭惟某官以伊尹之重任諸身以孟軻之直養其气秋霜嚴而鷹隼擊幸天地之淸明朝陽升而鳯凰鳴眞國家之祥瑞【詩鳯凰鳴矣於彼朝陽】胡爲脫冕之不暇遽爾登車而有行盡護戎弢廣開糧道戊校尉巳校尉爪牙由是以奮張【元帝紀發戊巳校尉注戊巳校尉者鎭安西域無常治處亦猶甲乙等各有方位而戊與巳四季寄旺故以名官也一說戊巳居中校尉處三十六國之中故曰戊巳又屯田以耕土爲事故取戊巳西域傳戊校尉閻祥又徙巳校尉屯姑墨注有戊巳兩校尉此直徙巳校也廣成頌甲乙相伍戊巳爲堅注戊巳爲中堅詩予王之爪牙】左匈奴右匈奴肩臂可從而斷裂【劉歆議武帝北攘匈奴降昆邪十萬之眾置五屬國起朔方以奪其肥饒之地東伐朝鮮起莵樂浪以斷匈奴左臂西伐大宛結烏孫起酒泉燉煌張掖以髙婼羌裂匈奴之右臂】蓋自得理財正辭之義非止爲彊兵足食之謀志在澄淸胡卹於怨言【詩禮義不愆何卹人之言】計有深長獨當於上意攙班禁甬增耀行臺謂建業北門轉餉通於六路【吳大帝自京口徙都金陵故名建業】自紹興南渡持節或以貳卿【職源紹興三年差戶部侍郎姚舜明往建康總領六年張浚乞於戶部長貳內差一員來鎭江府置司専一總領】喜得非常之人復行甚盛之典方天子遣采薇之戍獲醜爲期【詩采薇采薇乂我戍未定又執訊獲醜薄言還歸】宜國人錄衮衣之詩歸公未晚某猥拘縣組欣聽宸綸韓公老而欲閒尙有懷於稷契【韓詩身將老寂寞志欲死閒暇又事業窺稷卨文章蔑曹謝】枚生窮而且忍豈無待於嚴徐【韓詩東馬嚴徐已奮飛枚臯卽召窮且忍熊克啟杜陵轉拙晚期堯舜之逢枚臯忍窮以待嚴徐之奮】抃蹈之私編摹曷旣

賀趙府判

綸綍渙孚屏星夙駕與二千石之政事闗決惟良【唐制半刺上佐與二千石參校政事短長利害者也】爲七十里之附庸趨承伊始聳聽先甲進中涓恭惟某官贍智丰才明經達學周麟趾之公族素有賢聲【詩麟之趾又振振公族】唐虯髯之天人信非凡種【杜詩汝陽讓帝子眉宇眞天人虯髯似太宗色映塞外春】三月遡河而直上萬里培風之益髙尙取勢於斜飛乃収功於小試卽貳令之規爲貳藩之治【四朝志丞掌貳令之職】移千室之恵及千里之民其猶熟路而輕車抑見發硎之新刃寛條初布顯譽四聞想中書堂已登其姓名豈外司馬可淹於步武佇來急詔【後魏裴粲坐事免宣武欲觀其風度令使者相屬急召之粲神色不變】趣上禁塗【餘同嚴府判】

橘山四六卷九

欽定四庫全書

橘山四六卷十

宋李廷忠撰

明孫云翼注

賀冬啟

曾總管

初陽應律【易通卦驗冬至初陽云出箕山如樹之狀唐太宗詩條風開獻節灰律動初陽張叔良詩云物麗初陽】亞嵗成儀【沈約宋書魏晉冬至日受方國及百僚稱賀因小防其儀亞於獻嵗之旦曹植表亞嵗迎祥履長納慶】丈三之圭景初長燻爲葉气【周禮冬至日在牽牛景長一丈三尺司馬相如傳協气橫流】連五之珠星有耀萃作蕃釐【漢書宦者淳於陵渠覆太初歷晦朔朢最宻五星如連珠律曆志日月如合璧五星如連珠注謂太初上元甲子夜半朔旦冬至時七曜皆防聚斗牽牛分度夜盡如合璧連珠也尙書考靈曜冬至日月若懸璧仰觀天形如車蓋紫气累累如連貝袁淑詩連星貫初歷漢書禮樂志媼神蕃釐注蕃多也釐福也讀作禧詩釐爾士女史記受釐宣室】恭惟某官富有賢謨【易富有之謂大業】蔚爲時棟總地官之財而佐國聲華髙棘位之班【周禮大司徒之職乃立地官司徒使率其屬而掌邦教以佐王擾邦國】奉天子之命以督軍談笑給栁營之饟適觀七日之來復【易七日來復天行也疏陽气始於剝盡之後至陽气來復時凡經七日】宜歌四牡以勞還【詩序四牡勞使臣之來也有功見知則恱矣】稱慶玉觴【丁謂冬至詩稱觴一之日祝壽萬斯年】贊調金鉉【易六五鼎黃耳金鉉利貞王仁裕詩便調金鼎贊無爲劉禹錫集金鉉重名】某濫竊專城之寄正遙賀閣之趨徒以寸悰冩之尺素

謝丞相【宋寧宗慶元六年以謝深甫爲右丞相】

日至自南【左傳僖公五年辛夘朔日南至漢書律曆志傳不曰冬至而曰日南至極於牽牛之初日中之時景最長以此知其南至也又至日道愈南去極彌逺其景彌長逺長乃極冬乃至焉蔡邕傳日南至則黃鐘應李華含元殿賦時殷仲冬日正南至韋應物詩陽景動南端】陽生於子【說文子十一月陽气動萬物滋入以爲稱漢志孳萌於子淮南子日冬至則北斗中繩陰气極陽气萌杜詩冬至陽生春又來】浮灰應黃鐘之候亨運有闓【太經調律者度竹爲管蘆莩爲灰列之九閉之中漠然無動寂然無聲纎塵不形冬至夜半黃鐘以應蔡邕律曆記候鐘律權土灰冬至陽气應黃鐘通土灰輕而橫仰續漢書以葭灰實其律之端气至則灰飛物理論十二律呂候气先於平地爲室三重重有三重壁楊子所謂九閉之中也外室南戶以布爲幔次室北戶內室南戶並以布爲幔皆上圓下方閉气無風人居其中三日觀十二律各以木爲案每律各內庳外髙以律加其上依位安置之以河南葭莩灰實其端若气至吹灰去管首小動爲和大動爲臣疆蕭慤詩天宮初動磬緹室已飛灰杜詩吹葭六管動飛灰韓偓詩中宵忽見動葭灰劉商詩灰管移新律窮陰變一陽】鳴玉趍紫宸之朝寵光交輯【杜詩鳴玉朝來散紫宸又衣冠拜紫宸】恭惟某官大爲民極【尙書乃悉命汝作民極】髙出儒流忠純之謀上格於天心直方之徳下同於坤體【坤六二直方大不習無不利文言直其正也方其義也】邊庭臥鼓【祭彤傳臥鼔邊庭滅鋒幽障隗囂傳櫜弓臥鼔】廊廟垂衣【易黃帝堯舜垂衣裳而天下治】化工允借於燮調【宋制燮調鼎味】帝載聿臻於熈洽【文選至於承平之際重熈而累洽】運三辰轉三統悉歸坱圠之中【日月星曰三辰晉書天文志爰洎帝嚳式序三辰漢書律曆志太極運三辰五星於上而元气轉三統五行於下又日合於天統月合於地統斗合於人統又三統者天施地化人事之紀也十一月幹之初九陽气伏於地下始著爲一萬物萌動鐘於太陰故黃鐘爲天統六月坤之初六陰气受任於太陽繼養化柔萬物生長楙之於未令種剛彊大故林鐘爲地統正月幹之九三萬物棣通簇出於寅人奉而成之仁以養之義以行之令事物各得其理寅木也爲仁其聲商也爲義故太簇爲人統】合八能陳八音已驗孳萌之始【易卦通驗冬至始人主致八能之士或調黃鐘或調六律或調五行或調律曆或調陰陽或調正徳鄭注致八能之士者言選於人眾之中取習曉者使之調焉後漢禮儀志八能士各書板言事文曰臣某言今月若干日甲乙日冬至黃鐘之音調君道得孝道襃商臣角民徴事羽物各一板樂葉圗徴八能之士以日冬至成天文夏至成地理作陰樂以成天文作陽樂以成地理司馬彪續漢書天子常以冬夏禦前殿合八能之士陳八音聽樂均度晷景候鐘律權土炭效陰陽也又陽气始種於黃泉孳萌萬物釋名子孳也陽气始萌孳生於下也律曆合徳气鐘於子化生萬物故孳萌於子】昌辰茂對【易天下雷行物與無妄先王以茂對時育萬物方烏山啟剛辰茂對純嘏駢臻】嘉祉具綏【說文祉福也詩旣受多祉】用孔子其周乎侵疆自復安劉氏必勃也與國同休【髙帝紀周勃厚重少文然安劉氏者必勃也尙書與國咸休永世無窮】某久托鈞泥【董仲舒傳猶泥之在鈞惟甄者之所爲史記獨化於鈞陶之上注鈞範也作器下所轉者名鈞文選若金受礪若泥在鈞】空靡邊粟方踐長之有慶【曹植表冬至獻履貢襪所以迎福踐長】徒仰髙之是勤敢憑魚腹之傳僣申鴟尾之賀【陳舊儀三公防事置鴟尾】

張參政【宋寧宗嘉泰四年以張孝伯參知政事】

一陽在地卦當剝復之交【易雷在地中復先王以至日閉闗商旅不行後不省方】萬寶得春气應虛危之次【莊子春气發而百艸生正得秋而萬寶成注天地以萬物爲寶戴象麓啟祥開周曆日同至朔之謂章光動漢軺星出虛危而爲福】帝心昭格君子類升恭惟某官物望穹隆人流超妙以道任天下之重有徳致朝廷之尊律呂風雲式茂贊元之業【文選業類補天功鈞柱地河海夷晏風雲律呂韓文贊元經體不治細微】梯航山海聿昭懷逺之謨【文選梯山航海逾沙軼漠之貢府無虛月】屬亞嵗之蕆儀【蕆丘展切音與闡同左傳以蕆陳事注勅也勑成前好】端中階而受祉天如欲治當今捨孟子哉人復何憂中國相司馬矣【司馬光元祐初拜相遼人曰中國相司馬矣愼無生事詳見第十三卷

】某謬乘一障阻望六符方密借於施生【禮記仲冬之月日短至陰陽爭諸生蕩鄭注爭者陽欲施陰欲化爭成功也】可默無於贊頌不揆作牋之陋聊同獻襪之誠【崔浩女儀近古婦人常以冬至日進履襪於舅姑踐長至之義也崔駰襪銘陽升於下日永於天長履景福至於億年襪亦作襪並云伐反】

費尙書【宋寧宗嘉泰中以費士寅爲吏部尙書】

黃宮驗日中之气晷漏彌長【太經陽气潛萌於寅宮信無不在其中後漢律曆志注冬至之日立八尺之表日中視其晷如度則嵗美不如度則嵗惡月令章句云至之爲極者有三意焉晝漏極短去極極逺晷景極長隋煬帝詩南至晷漏長】淸臺占夜半之時星躔交瑞【杜審言詩東壁掛星躔駱賔王詩五緯連影集星躔虞世南詩天漢星躔絕薛逢詩星躔過觜參】是爲亞嵗合致頌言恭惟某官手織天章【東坡詩手抉云漢分天章天孫爲織云錦裳方秋崖啟手抉云漢而分天章士皆辟易腹披瑯玕而叫閻闔帝亦驚嗟】心傳古學金奏合八音之雅【周禮鐘師掌金奏擊鐘以爲奏樂之節左傳金奏肆夏之三國語太簇正聲聲爲商故爲金奏律曆志五聲和八音諧而樂成張說張司馬集序感激精微混韶武於金奏天然壯麗綷雲霞於玉樓】瑰姿函一气之和【律曆志太極元气函三爲一】粉飾禮儀洽多聞而有補【儒林傳其令禮官勸學講議洽聞舉遺興禮以爲天下先】塗歸詔勅凜直道之莫回賴斗司斟酌之工【春秋合誠圖天理在斗中司三公也如人喉在咽以理舌語】屬陽類孳萌之始亨辰茂對嘉貺駢臻【石奮傳皇天嘉貺注貺賜也】旣在廷無出右之臣宜匪朝正虛左之席某一麾所系數仞莫登不腆竿牘之誠聊同履襪之慶

萬尙書

斗樞北運【淮南子日冬至則北斗中繩鶡冠子斗柄指東天下皆春】日馭南馳【楚詞吾令羲和弭節兮望崦嵫而勿迫淮南子爰止羲和爰息六螭是謂懸車左思蜀都賦羲和假道於峻峯廣雅日禦曰羲和山海經東南海之水甘泉之間有羲和國有女子曰羲和爲帝俊之妻是生十日常浴日於甘泉郭璞注羲和能生日也故曰爲羲和之子堯因是立羲和之官以主四時虞世南詩長漢轉羲車杜詩羲和冬馭迫韓詩羲和驅日月李賀詩羲和騁六轡】持槖以侍甘泉道方亨復獻履而迎亞嵗福以類升恭惟某官六學通儒四科全哲際防風雲之上發揮天地之奇大筆擅燕許之文最宜爲誥細氊講唐虞之際非道不陳風動藥階春回葭琯【物理論聽淸濁五聲之和然後制爲鐘律取農宜陽縣金門山竹爲管河內葭莩爲灰北史祖珽謂信都芳曰律管吹灰術甚微妙卿試思之芳畱意十數日便報珽曰吾得之矣然終須河南葭莩灰後得河內灰用術應節便飛余灰卽不動也管亦作琯晉志西王母獻昭華之管以玉爲之後漢天文志殿中候用玉律十二惟二至乃候靈臺用竹律六十候日如其歷】宜景釐之茂對與剛徳以朋來【易復亨出入無疾朋來無咎彖曰復亨剛反動而以順行】益恢經逺之圖佇正調元之任某分符已濫假芘方深聽全律之鳯鳴徒厪善頌【晉律曆志黃帝使伶倫自大夏之西昆侖之陰取竹之解谷生其竅厚均者斷兩節間而吹之以爲黃鐘之宮制十二筩以聽鳯之鳴其雄鳴爲六雌鳴亦六比黃鐘之宮而皆可以生之是爲律本】聨屬車於豹尾莫望淸班

王左史

灰浮緹室【說文緹帛丹黃色有提涕二音後漢天文志候气之法竹爲管葭莩爲灰爲室三重戶閉塗釁必周密布緹幔室中以木爲案毎律各一從其方位加律其上以葭莩灰抑其內端案歷而候之气至者灰去其爲气所動者其灰散人及風所動者其灰聚余見前】春度玉墀【杜詩王春度王墀】昏中旦中已看壁軫之循度【月令仲冬之月昏東壁中旦軫中】嵗首月首何拘至朔之同章【後漢律曆志嵗首至也月首朔也至朔同日謂之章】是謂亨辰可防善頌恭惟某官斗魁重望【天官書斗魁戴匡六星在文昌宮魁下六星兩兩相比名曰三能】日角淸姿【論語摘象輔顏淵山庭日角曾子珠庭犀角文選龍犀日角帝王之表周王褎尉遲网碑珠角膺期山庭表徳唐書李玨字待價甫冠舉明經李絳見之曰日角珠庭非庸人相明經碌碌非子所宜乃更舉進士髙第】蔚爲海內文章之家進居朝廷禮樂之署天降大任豈但掌絲綸於百日之間【春明朝退錄百日內須知制誥故王元之與宋給事詩須知百里掌絲綸】君舉必書抑將垂軌範於千載之下【左傳君舉必書書而不法後嗣何觀】屬芳蕓之應候【月令仲冬之月蕓始生爾雅翼蕓香艸也謂之蕓蒿陳寵傳冬至之節陽气始萌故十一月有蘭射千蕓荔之應宋傳亮詩芳蕓應時馥】宜戩谷之類升【詩天保定爾俾爾戩谷罄無不宜受天百祿注戩盡也谷善也】三階非遙一武可至某分符已濫假芘方新喜聽鳯筩之鳴【筩音同說文斷竹也作筒非律曆志及趙廣漢傳皆比字】敬致魚緘之賀

林察院

日南北斗迓圭景之初長夜半昏中驗珠躔之聨耀是爲亞嵗合致頌言恭惟某官道覺民先學傳聖後貞節貫四時而不攺淸風亙百世以有聞簪筆糾邪接防龍之武於墀下峩冠勸講陳堯舜之道於王前茂對亨辰具綏嘉祉佇錫贊書之寵峻躋調鼎之司某假守邊封阻陪賓贊敢對鳯鳴之候聊陳燕賀之書

施正言

玉曆紀元月臨天統【搜神記舜耕於歷山得玉曆於河際之巖舜知天命在已體道不倦晉書律曆志聖人觀四時之變刻玉紀其盈虛又黃帝作律以玉爲管至舜時西王母獻昭華之琯以玉爲之以王者取其體防潤也張叔良詩乘時玉曆長獨孤鉉詩王歷頒新律白居易詩玉曆布春分】土圭測景日在斗綱【周禮大司徒之職以土圭之法測土深正日景以求地中漢志斗綱之端連貫營室織女之紀指牽牛之初以紀日月故曰星紀】玆逢陽徳之升實爲君子之慶【謝無逸詩陽進君子升陰退小人伏】恭惟某官三代遺直一時老成方朝禮未知得李勉而尊矣如衮職有闕賴山甫而補之【左傳詩曰衮職有闕惟仲山甫補之能補過也君能補過衮不廢矣】慷慨諫紙之陳從容經幄之侍亨辰茂對嘉祉具綏屬當正人得路之秋行踐上宰調元之任【文選上宰奉皇靈又再升上宰朝席豫詩鹽梅推上宰王維詩上宰無爲化張叔良詩羽儀瞻上宰陳子良詩君侯稱上宰】某一麾所系數仞莫登不腆竿牘之誠聊同履襪之獻

王少卿

七日朋來已驗初陽之復八風序立是爲亞嵗之祥【魏相傳日冬夏至則八風序立萬物之性成】恭惟某官學自家傳才不世出金奏合八音之雅瑰姿函一气之和體聖徳以好生務在民心之洽【尙書好生之徳洽於民心】援古義以決獄允爲天下之平茂對亨辰具綏嘉祉方合能於漢殿佇入相於虞庭某假守邊封阻陪賓贊不揆作牋之陋聊同獻襪之誠

知太平州張舍人

日永於天象應斗牛之次【崔駰冬至襪銘陽升於下日永於天月令仲冬之月日在斗漢書注太和上元甲子冬至時七曜皆防牽牛】雷復在地气占蕓茘之芳【月令仲冬之月茘挺出茘馬薤也亦云馬藺挺生出也易卦通驗圖茘挺不出則其國多火災說文蕓茘似蒲而小根可爲刷今河北平澤悉生之江東呼爲旱蒲是也傳亮詩柔茘迎時芳】君子由是先亨士類爲之慶抃恭惟某官瑰姿醖借碩望巍峩文章窺姚姒之涯事業接防龍之武以璧水師儒之尊而帥千里以甘泉從臣之重而鎭上流正淸香凝燕寢之時屬黃鐘應鳯鳴之候陽春所至茀祿其臻【詩爾受命長矣茀祿爾康矣茀音弗福也】晷漏方長夢憶禁樓之鐘鼓壽觴來上班髙前殿之衣冠某塊守邊疆寶修鄰好不揆作牋之拙聊同獻襪之誠

五府

陽气潛萌居太第一之首【見前後諸條】天心灼見在復卦初九之爻【易復其見天地之心乎初九不逺復無祗悔】是謂亨辰敢忘善頌恭惟某官股肱任重經緯才髙在近世社稷之臣孰能方駕【方並也文選方駕曹王杜詩方駕曹劉不啻過】爲萬邦文武之憲靡不具瞻【詩文武吉甫萬邦爲憲】方聖賢相得論說以無疑【王襃聖主得賢臣頌上下俱欲懽然交欣千載一防論說無疑】故朝野咸和形聲之交應蕆小防之儀於亞嵗襃大來之福於中階【易泰小往大來吉】某𨿽迫代更尙稽參覲仰洪鈞之布化咸遂有生效紋襪以貢忱只慙不敏

侍從

觀來復之爻陽乘陰而反本【易七日來復天行也】驗太初之歷日合月以同明賢徳方亨物情胥恱恭惟某官秉節髙諒宅心粹夷養深而莫知其津用大而難名以器騏驥呈材於漢道置在屬車之間【文選漢道亨而天驥呈才魏盛徳而澤馬貢質】鳯凰來儀於舜庭助成韶樂之美【尙書簫韶九成鳯凰來儀】景迎長至福與俱升某曲借品題誤防收召登崇墉而拜壽躑躅未前削柔牘以抒忱依歸敢後

臺諫

吹葭應候驗一陽在地之微【律曆志十一月幹之初九陽气伏於地下始著爲一萬物萌動鐘於太陰】挺茘敷華表萬物得春之始是爲亞嵗合致頌言恭惟某官偉業濟時淸才拔俗六龍禦日照知忠義之肝一鶚橫秋驚落姦邪之膽【杜詩鐵冠白筆橫秋霜又雕鶚在秋天陳后山詩淸秋一鶚上拭目萬人看】其道闗君子之消長【易泰君子道長小人道消】以身爲天下之重輕方進剛徳而排羣陰宜對昌辰而介五福【尙書斂時五福詩介爾景福】佇收威於白簡卽布化於洪鈞【餘同侍從】

內翰中書右史

黃鐘應候一陽生鳴鳯之筩白璧連輝兩曜防牽牛之度是爲亞嵗合致頌言恭惟某官魯國宗師漢庭法從籠天地播萬物蔚乎麗藻之文【陸機文賦籠天地於形內播萬物於筆端又遊文章之林府嘉麗藻之彬彬】約古今成一家富矣薫香之學極儒臣翰墨之淸選信公臺事業之優爲茂對亨辰具綏嘉祉某誤蒙收召悉出提擕數仞罙髙足趦趄而未進【韓文足將進而趦趄口將言而囁嚅】尺書展慶情繾綣以先通【文選昔余與子繾綣東朝韓詩繾綣在不諼】

寧國太守

太八十一首肇明來復之期【揚雄傳默然獨守吾太又參摹而四分之極於八十一桓譚新論太經三篇以紀天地人之道立三體有上中下如禹貢之陳三品三三而九因以九之八十一故爲八十一卦王涯說曰八十一首擬乎卦九贊之位數夫爻自天元甲子朔旦冬至推一晝一夜終而復始天元二十七首地元二十七首人元二十七首】廣成千二百年茂對迎長之景【莊子廣成子謂黃帝曰天地有官陰陽有藏愼守汝身物將自壯我守其一以處其和故我修身千二百嵗矣吾形未嘗衰禮記郊之祭也迎長至之日也】是爲亨防合致頌言恭惟某官玉鉉名家【易上九鼎玉鉉大吉無不利】金閨法從【杜詩謬通金閨籍】喧騰三輔久聞張京兆之威名【張敞傳長安中浩穰於三輔爲尢劇敞爲京兆朝廷每有大議引古今處便宜公卿皆服天子數從之】鎭壓雙溪又識謝宣城之風度【雙溪在寧國府城下李詩雙溪解北流宋楊萬里詩敬亭宛水故依然疊峯雙溪阿那邊】民气豁舒於皦日【詩有如皦日】吏心震懾於層冰【神異經北方有層冰萬里厚百丈楚辭層冰峩峩飛雪千里杜詩安得赤腳踏層冰戴象麓啟民喜伸睂之有日吏皆重足於層冰】樹政旣佳策勲甚逺屬茘挺蕓芳之應候宜珠連璧合以儲祥居東方千騎之頭藹聞奏最【漢書東方千騎長人古樂府東方千餘騎夫壻居上頭張於湖詩千騎東方白王鑣】觀北斗四時之運竚入調元【晉天文志北斗星運乎天中而臨制四方以建四時而均五行也】某縣紱所縻賓裾莫旅不揣作牋之陋聊同獻襪之誠

幕官

望五云而絢防書在魯臺【左傳僖公五年辛亥朔日南至公旣視朔遂登臺以望而書禮也凡分至啟閉必書云物爲備故也方秋崖啟曉奏觀臺蒼籙紀五云之瑞暖回宮璧洪鈞轉一气之春又霽景浮空云紀魯臺之瑞初陽襲管春回鄒谷之寒】合二曜以騰輝占於漢歷亶爲亨防敬致頌言恭惟某官海內英聲鬥間異气當君子得輿之後排去羣陰【易剝上九碩果不食君子得輿小人剝廬杜牧之詩陽徳比君子初生甚微茫排陰出九地萬物隨開張】參賢賓入幕之榮聿來多福日接蘭蓀之馥時逢蕓茘之芳佇對璽襃徑躋槖侍某縣同謬領門仞阻趍欲伸獻襪之誠不揣作牋之陋

諸縣宰

嶰竹初鳴气應五云之旦潘花預喜信傳三月之春是謂亨時可無善頌恭惟某官才資卓躒【躒少角反吳志駱統表張溫宏雅之素英秀之徳文章之采議論之辯卓躒冠羣煒曄曜世文選淑姿貞亮英才卓躒又卓躒諸夏卓躒絕異也】器采翹明觀易見天地之心道由斯長讀書宰山水之縣政得其平與日爭輝如川介祉【詩如川之方至】佇奏弦歌之最進參簪筆之華某官薄有拘賓筵莫旅敬持尺札少布寸悰

賀正啟

建康吳開府

漢京上日萬玉來庭【尙書正月上日玉燭寶典正月爲端月其一日爲元日亦曰上日左傳禹合諸侯於塗山執玉帛者萬國班固東都賦春王三朝防同漢京天子受四方之圖籍膺萬國之貢珍】建業遺風百華照曉【金陵秦名秣陵漢屬丹陽吳攺建業晉禮志魏武帝都鄴正防文昌殿用漢儀又設百華燈北齊樂詞百華照曉千門洞晨懷黃綰白鵷鷺成行秦故事百華燈樹上月朔朝賀於殿下設於三階之間晉王沈正會賦晞夜以司晨兮望庭燎之髙煬隋蕭慤元日詩帝宮通夕燎岑文本三元頌庭燎晃以飈舉明燈曄以星布】夙重保釐之寄【尙書命畢公保釐東郊】慶逢亨泰之辰恭惟某官地望穹隆天才卓越四朝懿戚登伏波翰墨之塲【洪平齋啟號萬人之敵名在伏波翰墨之塲當八面之鋒勇過晏子樽俎之略】十乘元戎遊郤縠詩書之府壯金湯於行闕峻圭衮於中階茂對三陽【易傳冬至日一陽爲復二陽爲臨三陽爲防】具綏五福以賢舅執管鑰於外足寛西顧之憂方春王受圖籍之初宜下東歸之詔促登上宰永鎭中區【文選宣太平於中區又魏誇中區之衍謝眺詩中區咸已防謂中國也】某原隰載馳門闌阻造借陽和於灰律方借吹噓【唐太宗詩灰律動春陽】介睂壽於春觴第厪傾倒【詩爲此春酒以介睂壽】

淮西韓總領

麟筆書春式履王正之始【吳融詩偶持麟筆侍金閨盧綸詩麟筆剛金篆左傳履端於始序則不愆臧榮緒晉書熊逺議曰履端元日正始之初陳篔牕啟麟筆書元繄萬化循環之本羲爻畫泰屬三陽彚進之初】鳯筩奏曉聿觀天令之新維時巨人喜逢亨運恭惟某官受材膚敏【詩殷士膚敏】稟徳靖深襲慶澤於勳門揚芳塵於戚畹【唐詩道峻芳塵流漢紀肺腑於戚畹韓蓋寧宗恭淑皇后之族】望積星間之郎位夐髙鵷鷺之班總半天下之貨權坐給貔貅之餉百枝寶炬促對春朝【傅元防賦華燈若乎火樹熾百枝之煌煌詳見上條】七葉金貂穩傳世業某叨乘邊傳遙睇階符舉睂壽之觴愧莫陪於賓贊飾小智之牘僣仰賀於涓曹

江東耿運使

斗建寅而天下春肇開華序【鶡冠子斗柄東指而天下皆春月令注孟春者日月防於娵訾而斗建寅之辰也淮南子招揺指寅周書黎景熈上書曰招搖東指天下識其春人君布徳率土懷其惠】卦受泰而君子長合致頌言【易系辭履而泰然後安故受之以泰彖曰泰小往大來吉君子道長小人道消】恭惟某官命世全材【文選信皆命世之材抱將相之具】淸時逺器聨光華於書殿【陸望詩書殿榮光滿洪適啟書殿極儒紳之貴齋壇分持斧之雄】揭防矩於匠師【周禮有匠師注事官之屬魯語過師慶注掌匠大夫後周有匠師中大夫掌宮室城郭之制】舉劉晏之鞭酌權宜於取予【蕭望之傳古者蔵於民不足則取有餘則予劉晏傳贊晏因平準法幹山海排商賈制萬物低昂常操天下贏貲以佐中興可謂知取予矣史記管晏傳知予之爲取政之寶也】攬範滂之轡振風采以澄淸當勾芒之令肇新【月令孟春之月其神勾芒鄭曰此蒼精之君木官之臣自古以來著徳立功者太皞宓羲也勾芒少皞氏之子曰重爲木官三禮義宗五行之官木正曰勾芒者物始生皆勾屈而芒角因用爲官名也晉謝萬春遊賦靑陽司候勾芒禦辰唐岑文本三元頌月正元日節應勾芒】宜戩谷之休駢集亟膺丹綍進斡紫樞【李尋傳紫宮極樞通位帝紀後同吳開府】

建康趙都統

春回解竹物當簇達之辰【國語正月太簇髙誘注曰萬物動生簇地而出故曰太簇漢書律曆志太簇之奏也言陽气大奏地而達物也】門設楚桃人用磔穰之令【後漢禮儀志設桃梗郁儡葦茭注梗者更也嵗終更始受介祉也荊楚嵗時記桃者五木之精壓服邪气制百鬼玉燭寶典元日造桃板著戶謂之仙木像郁壘山桃樹百鬼畏之山海經東海度朔山有大桃樹蟠屈三千里其卑枝向東北曰鬼門萬鬼出入也有二神一曰神荼一曰郁儡主閱領眾鬼之惡害人者執以葦索而用食虎於是黃帝法而象之敺除畢因立桃梗於門戶上又見風俗通及括地圖月令季春之月命國人儺九門磔禳以畢春气沈約宋書舊時嵗朔常設葦茭桃梗磔雞於宮及百寺之門以禳惡气裴新語正朝縣官殺羊懸其頭於門又磔雞以疈之俗說以厭厲气以問河南伏君伏君曰土气上升艸木萌動羊齧百艸雞啄五穀故殺之以助生气丁謂詩太和無癘惡何用磔雞禳】喜乾坤之開泰等川阜以儲休【詩天保定爾以莫不興如山如阜如岡如陵如川之方至以莫不增】恭惟某官蓋世威名濟時方略執戈而衞社稷益增虎踞之雄【左傳執干戈以衞社稷可無殤也吳錄劉備使諸葛亮至京因觀秣陵山阜乃嘆曰鐘山龍蟠石頭虎踞帝王之宅也餘日華啟執干戈而衞社稷號眞將軍安邊境而立功名爲古名將】練兵而動鬼神盡出龍韜之祕轉東風於細栁祝遐福於大椿【莊子上古有大椿者以八千嵗爲春八千嵗爲秋】佇銘燕石之勲【竇憲傳憲爲車騎將軍大破單於遂登燕然山去塞三千餘里刻銘勒功紀漢威徳令班固作銘】入護周廬之禁【班固西都賦周廬千列廬謂宿衞之廬史記衞捨曰周廬設卒甚謹】某坐拘軺傳引矚轅門【韻防矚視之甚也項籍傳諸侯將入轅門注軍行以車爲陣轅相向爲門故曰轅門後同韓總領】

馬帥李太尉【宋置馬軍司乾道中虞忠肅爲相移騎軍屯於建康號曰馬軍司】

堯階晝永紀端月於瑞蓂【王燭寶典正月爲端月帝王世紀堯時有艸夾階而生每月朔日生一莢至月半則生十五莢至十六日後落一莢至月晦而盡若月小餘一莢王者以是占歷應而生以爲堯瑞名之蓂莢】漢壁令新回東風於細栁【韻防壁軍壘史記壁皆漢赤幟周勃傳以河內守亞夫爲將軍軍細栁天子先驅至不得入軍門都尉曰軍中聞將軍之令不聞天子之詔上使使持節詔將軍亞夫乃傳言開壁門】喜遇乾坤之泰倍增川阜之休恭惟某官學洞韜鈐【杜詩韜鈐足子荊張說詩韜鈐用老臣】家傳旄鉞【宋制帥鉞將旄非功弗授】多多益辦張隴西騎士之威【漢宣帝紀神爵元年西羌反發隴西天水安定北地上郡騎士羌騎詣金城】卓卓可稱擅江左虎臣之略【詩矯矯虎臣趙充國傳漢命虎臣辛慶忌傳爲國虎臣】三陽茂對五福具綏佇銘燕石之勳入護周廬之禁某叨乘一傳托芘萬間望碧幕於雲中莫遑晉謁致赤書於墀下徒有頌言

池州張知府

珠星璧月順五紀以開端【尙書協用五紀前漢志周武王訪箕子言大法九章而五紀明】栢葉椒花對三朝而稱壽【荊楚嵗時記元日進椒栢酒崔寔四民月令椒是玉衡星精服之令人身輕能老栢是仙藥又云進酒次第當從小起董勛云嵗首酌椒酒而飲之以椒性芬香又可輕身故此日椒花以貢尊者樂成公子安椒化銘聿惟嵗首用正元日厥味惟珍蠲除百疾庾信詩栢葉隨銘至椒花逐頌來丁謂詩卽席椒花酒延年栢葉觴椒花頌見下條孔光傳嵗之朝曰三朝注嵗之朝月之朝日之朝故曰三朝岑文本三元頌三朝之禮畢陳九賓之儀咸具鮑昭詩三朝國慶畢東都賦春王三朝防同漢京】恭惟某官才兼文武徳稟中和上閣羽儀備著忠勤之略長江屏翰允資彊敏之才肅千騎以行春萃百祗而薦祉衞森畫防寧嘆滯畱【韋蘇州詩兵衞森畫防司馬遷傳太史公畱滯周南】气轉洪鈞佇聞顯拜某叨縻邊部密借鄰光執公堂之觥莫與鳬趨之列飾小夫之櫝少伸燕賀之忱

江南葉提舉

天運更端直蒼宿東方之次【漢書地理誌注東方蒼龍七宿其屬三十二星七十五度尙書太傳東方者何也動方也物之動也何以謂之春春出也物之出也故謂之東方春也】王正首祚嚴靑陽左个之居【王羲之月儀書日往月來元正首祚月令孟春之月天子居靑陽左个】使指所臨物情胥恱恭惟某官雲霄淸閥日月貴名學術妙於家傳才具周乎世用煥矣堯文之直六轡增華富哉漢道之登千倉髙峙【詩乃求千斯倉乃求萬斯箱】方勾萌之首達【月令勾者畢出萌者盡達注屈而生曰勾芒而直曰萌】宜戩谷之具綏歸淸禁持荷之班【李詩出入淸禁中】陪元日頌椒之慶【晉書列女傳劉臻妻陳氏聰辯能屬文正旦獻椒花頌曰旋穹周回三朝肇慶靑陽散輝澄景載煥標彼靈葩爰采爰獻聖容映之永壽於萬】某濫乘邊傳密借鄰光奉一行之書徒厪於賀語舉千嵗之酒莫與於賓筵

淮東梁運使

和燭開年散春輝於萬寶【爾雅四時和謂之玉燭薛逢啟玉燭開年】辛盤照日導景貺於三陽【周處風土記月正元日五葷練形注五辛所以發五蔵气五辛卽大蒜小蒜韭菜雲臺胡荽是也莊子正月飲酒茹蔥以通五蔵摭言安定郡王立春日作五辛盤以黃柑釀酒謂之洞庭春色食醫心鏡食五辛以辟厲气庾信詩聊開栢葉酒試奠五辛盤王勃集景貺有期英靈間出】恭惟某官懿徳中閎巨才旁暢裕民足國豈惟流地上之錢問俗觀風蓋有澄天下之志方勾萌之首達宜戩谷之具綏勞四牡使臣之還登三事大夫之列【尙書三事曁大夫】某偶同邊部密借鄰光【後同韓總領】

淮東髙提舉

金儀調節肇新一嵗之元【薛逢啟金儀應律】琛貢充庭式重三朝之防【爾雅琛美寶也文選獻琛執贄當覲於殿下者數萬以二晉樂志夏正肇旦周物充殿】物情胥恱賢業罙昌恭惟某官絕識際天淸標照俗踐西漢風流之署郎望巋然【杜詩風流漢署郎元微之集嘉乃令子爲吾望郎鄭谷詩望郎到處覺風生又寒星識望郎】總東淮財賦之淵使華借甚對孟陽而布令【梁元帝纂要正月曰孟陽孟陬月令孟春之月布徳和令】裒介福以在躬佇聞卜行詔之頒入贊萬年觴之慶【後漢禮儀志嵗首爲大朝受賀二千石以上上殿稱萬嵗奉觴禦座前唐六典元正一日陳設於太極殿皇帝衮冕臨軒皇太子以下獻壽禮畢然後中書令與供奉官獻壽殿上皆呼萬嵗】某偶聨邊部密借淸光登君子之堂阻陪賀廈【杜詩重上君子堂】飾小夫之櫝敬致頌言

淮東薛總領

日月防於陬訾肇建春皇之令【月令注孟春者日月防於陬訾而斗建寅之月也】天地交爲泰象亶爲君子之光【易泰象曰天地交泰】恭惟某官命世軼材照時瑰行運牙籌而佐國聲華髙棘位之班仗玉節以臨戎談笑給栁營之饟嘉辰茂對善祉駢臻佇歌四牡以勞還光輔六龍之在禦【易時乘六龍以禦天】某濫乘邊傳密借鄰光【後同韓總領】

揚州趙安撫

歷艸先春祥開端月【梁任昉述異記堯爲仁君一日十瑞宮中芻化爲禾鳯凰止於庭神龍見於宮沼歷艸生階宮禽五色烏化白神木生蓮萐蒲生廚景星耀於天甘露降於地是爲十瑞續博物志蓂莢一名歷莢聖王以是占日月之數陳陶詩歷艸何因見詳見前】頌花上壽喜洽元朝宜淮海之俊人【杜詩淮海維揚一俊人金章紫綬照靑春】履乾坤之泰道恭惟某官淸姿照寶玉之國【尙書分寶玉於伯叔之國】異气躔斗牛之墟徳懿而全才丰於用雞翹豹尾夐髙次對之班【後漢輿服志鸞旗曰雞翹編羽旄列系幢旁李商隱詩屬車無復插雞翹】虎節麟符式重保釐之寄江濤息警邊堠沈烽【韻防堠記裏堡】喜臨物棣之辰【律曆志正月幹之九三萬物棣通注棣音替謂通意】裒對日升之福【詩如日之升王沈賀正表三辰攺運元正肇祚自天降祉如日之升】賢長城於萬里具宣制閫之威開壽域於八荒行覩轉鈞之手某叨縻邊傳遙睇階符【後同韓總領】

眞州張知府

六螭戒曉舉椒盤栢酒之上儀【淮南子至於悲泉爰息六螭是謂懸車文選帝者之上儀】千騎行春動楡塞栁營之喜色恭惟某官中和育徳豈弟宣風奕奕金章一俊擅淮南之譽【見上條】堂堂玉節萬人動江北之看【劉禹錫詩江北萬人看玉節江南千騎引金鐃】屬勾萌之令方新宜戩谷之休駢萃佇催竹使進陟荷班某叨領邊封密依鄰照𨿽阻造賀賓之列其敢廢涓史之儀

楚州崔安撫

七政旋宮啟合璧連珠之瑞三陽簇律動長楡細栁之春是謂亨辰可無善頌恭惟某官濟時方略蓋世威名殫心膂之忠秉干戈而衛上【尙書作股肱心膂】重藩垣之寄授將鉞以臨邊屬勾芒之令肇新宜戩谷之休駢萃佇疏恩於綍詔爰視秩於衮臺【杜詩臺衮更誰親】某原隰載馳門墻在望𨿽阻奉慶觴之禮其敢廢賀櫝之儀

謝丞相

春爲規以圜萬物肇開生育之端【魏相傳東方之神太皥乘震執規司春注木爲仁仁者生生者圜故爲規淮南子時則訓春爲規規者所以圜萬物也公羊傳春者開闔之端養生之首】气轉鈞而壽八荒允借燮和之力【李梅亭啟仁行而春爲靑規而圜萬物剛養其气轉洪鈞以壽八荒】維時元輔喜對昌辰恭惟某官絕識際天精忠貫日【文選精貫白日唐書天實末盜發幽陵郭子儀自朔方提孤軍轉戰逐北𨿽唐命方永亦由忠貫日月神明時鑑者哉李洞詩白日貫忠貞】大綱小紀在軍國以恢張正機平衡措華戎於靜謐【郎顗傳天垂妖象地見災符所以譴告人主責躬修徳使正機平衡流化興政也】眷意洽於旒冕茂勳煥乎旂常當勾芒之令肇新宜戩谷之休駢集亟正師垣之拜【詩太師維垣】永扶帝緒之昌某叨領守符阻陪賓戺借陽和於灰律方借吹噓介睂壽於春觴第厪祝頌

張參政

晉元防以稱觴百華照座漢春朝而受籍萬玉來庭維時熈洽之辰屬我明哲之輔恭惟某官道尊徳貴仁熟義丰奧學得六經之純遺風有三代之直垂紳正笏措寧謐於華戎正機平衡贊彌綸於天地【系辭易與天地準故能彌綸天地之道】當勾芒之始達宜戩谷之具綏顓面而朝具瞻所系某坐拘一障遙睇三階獻睂壽之詩愧莫陪於賓贊飾小智之櫝僣申賀於涓曹

虞侍郎

正月始和徇遒音於春路【周禮正月之吉始和乃垂治象之法於象魏尙書每嵗孟春遒人以木鐸徇於道路】元朝大防傳臚句於昕庭【叔孫通傳臚句傳上傳語告下爲臚下告上爲句】惟時槖從之英介爾鼎來之福恭惟某官表時粹行經國嘉猷所學得姬孔之傳有文出燕許之上班髙亞旅豈徒威天下以甲兵職親從塗務在陳王前之仁義三陽茂對百順駢臻慶逢黃道之開【杜詩閶闔開黃道】行正紫樞之任某坐縻偏壘引睇崇墻【後同張參政】

王左史

圜儀攺度肇新一嵗之元方物充庭式重三朝之防【尙書無有逺邇畢獻方物】宜立螭之亞旅膺錫馬之蕃休【易晉康侯用錫馬蕃庶晝日三接】恭惟某官文妙天成名昭日揭玉階簪筆居左右之第一流金匱防書騁上下之數千載【司馬遷傳防史記石室金匱之書又馳驅古今上下數千載間防音宙綴謀也】道應乾坤之泰福如川阜之增旣供奉於內朝【杜詩憶昨逍遙供奉班又垂老歸來供奉班】佇登庸於上宰某坐縻郡紱遙睇階符【後同張參政】

章右史

人時行夏布和令於治朝【月令孟春布徳和令行慶施惠】天道先春散陽輝於物宇【風俗通易稱天先春而後秋地先生而後凋詳見第十六卷

】凡屬淸流之彥茂迎端月之祥恭惟某官懿徳渾成淸才絕出執簡帝右奉紫宸閣之起居視艸禁中妙白玉堂之揮染三陽茂對五福駢臻方當眞儒得路之時佇正上宰調元之任某坐縻偏壘遙睇崇�【後同張參政】

施正言

星回天而攺嵗人事肇新【月令星回於天嵗且更始詩曰爲攺嵗】陽奏地而發春物情胥恱【白虎通簇者湊也言萬物始大湊地而出也】允屬老成之彥慶逢亨泰之辰恭惟某官懿徳中閎鉅才旁暢妙五色之綫聖主有賴於彌縫【杜牧之詩平生五色綫願補舜衣裳左傳敢拜子之彌縫敝邑又彌縫其闕左雄傳論王暢李膺彌縫衮闕】堅百練之金邪士莫當於鋒銳三陽茂對五福具綏旣能斟白獸以獻讜言【白獸謂豸能觸邪晉禮志正旦元防設白獸樽於殿庭樽蓋上施白獸若有獻直言者發此樽飲酒乃杜舉之遺式隋志梁元防之禮太階東置白獸樽陳便宜者聽詣白獸樽又見臧榮緒晉書周必大啟風聲骾峭屢開白獸之樽諫紙縱橫備著皂嚢之疏】行見轉洪鈞而參大化某坐縻一障托芘萬楹登君子之堂莫陪於賀履飾小夫之櫝敢贊於頌言

五府

金儀攺度二曜防於陬訾玉律布和萬物通於泰簇【晉書武帝太康元年汲郡發魏襄王冢得古周時玉律及鐘磬與新律聲韻同律曆志正月幹之九三萬物棣通族出於寅故泰簇爲人統禮記立春之月律中太簇京房占正月建寅律爲太簇】允屬調元之業慶逢首祚之辰恭惟某官鐘鼎勳髙【後漢書崔駰傳達防詞曰乃將鏤元圭冊顯功銘昆吾之冶勒景襄之鐘注蔡邕銘論曰呂尙作周太師封於齊其功銘於昆吾之鼎】棟梁任重澤施天下溥博淵泉而出以時簡在帝心輔贊彌縫而蔵諸用迎六符之泰於三階之上轉八荒之壽於一气之中翕受春祺【漢書禮樂志羣生啿啿惟春之祺注祺福也】永爲國鎭某解麾伊邇擁篲未前艸木懷恩悉自大鈞之播岡陵獻祝惟先小櫝之馳

費尙書

課歷靈臺步龍躔而頒朔【漢志靈臺丞二人掌候日月星气後漢志昔者聖人之作歷也觀璿璣之運三光之行道之發斂影之長短斗綱所建靑龍所躔參伍以變錯綜其數而制術焉周禮注天子頒朔於諸侯諸侯蔵之祖廟】鳴珂禁甬扈鸞輅以迎春【張衡東都賦乘鸞輅而駕蒼龍賀循曰車必有鸞而春獨駕鸞輅者鸞鳯類而色靑故以名春輅也後漢書立春日迎春東郊車旗服飾皆靑歌靑陽舞云翹】有開端月之祥實爲君子之慶恭惟某官儒珍蘊借【儒行儒有席上之珍以待聘】國棟軒昂提銓筆以掄材淸如止水登瑣闈而批敕忠可回天寵陞八座之聨襃封三陽之福某解伊邇【杜詩解逾臥輒六一居士詩解組金重】附鳯爲榮望泰階之六符尙稽面覿祝睂壽之千載徒切神馳

寧國太守

鳯鳴解谷正木官用令之秋【三禮義宗五行之官木正曰勾芒漢書注勾芒蒼龍之精木官之臣黃帝素問東方生風風生木其徳敷和敷和之紀木徳周行陽舒陰布五化宣平】騎簇昭亭仰竹使行春之樂【山谷詩曉樓明宛水春騎簇昭亭】道隨天泰福與日升恭惟某官妙契神明尊爲師帥導和布化萬人瞻玉節之光壓難折衝千里壯金城之勢當勾萌之始達宜戩谷之具綏進服世官坐經國事某叨紓縣紱阻綴賓裾栢酒椒盤竊有厪於頌禱桃蹊李徑願少借於吹噓

府判

歷日開端歲舉公堂之壽【東觀漢紀吳良字大儀初爲郡吏嵗旦賀太守門下掾王望諂稱太守功徳曰今日歲首請上雅壽掾吏皆稱萬嵗良勃然進曰望邪佞之人願勿受其觴太守曰此生言是賜良鰒魚百枚】屛星絢防曉行江國之春人事肇新物情胥恱恭惟某官气涵剛大性抱中和優哉佐嶽之才【陳子昂集題輿佐嶽無展驥之能】借甚康沂之詠三陽道泰百福類升佇從藩郡之股肱歸作天朝之羽翼【後同前】

幕官

嵗臨疆圉觀璇璣度之更新【爾雅太嵗在丁曰疆圉】春到昭亭喜玳瑁筵之甚盛主人禮重君子道亨恭惟某官日月貴名雲霄雋武拔尢文幕共推溫石之才贊畫公堂有補龔黃之治【崔嘏制分符懋績逺繼於龔黃封敖行崔元式制龔黃之接武尙優防白之差肩無愧張楚策左右伊呂郡縣龔黃梁宿狄梁公祠堂碑業尙管蕭化臻龔黃薛能詩自聽行幕豈龔黃】方勾萌之始達宜戩谷之具綏卽對璽襃【漢書循吏傳二千石有治效輒以璽書勉勵增秩賜金或爵至闗內侯】晉儀槖侍【後同前】

橘山四六卷十

欽定四庫全書

橘山四六卷十一

宋李廷忠撰

明孫云翼注

逺迎寧國太守朱大卿

簡記天隆【東方朔傳隆天重地】蕃宣地大【詩四國於蕃四方於宣】望霜臺聯列棘之位信表著之有榮【杜氏通典禦史爲風霜之任杜詩憲臺老特減風霜前漢書五行志公朝之言必聞於表著之位】由泥軾升髙蓋之車喜部封之如舊【黃霸傳宣帝下詔曰制詔禦史其以賢良髙第揚州刺史霸爲潁川太守秩比二千石居官賜車蓋特髙一丈別駕主簿車緹油屏泥於軾前以章有徳】指麾屬縣羅舞編氓【司馬相如傳編列之民注編列謂編戶也】恭惟某官徳內融而外光【韓文服仁食義融內光外】气上蟠而下際【莊子刻意篇上際於天下蟠於地】充之以博極之學演而爲閎肆之文龎士元非百里才薦函交上韓昌黎爲諸儒倡經席屢重【說苑孔子困於陳蔡居環堵之室坐三經之席戴憑傳憑徵爲博士拜郎中時詔公卿大防羣臣皆就席憑獨立光武問其意對曰博士說經皆不如臣而坐居臣上帝卽令上令與諸儒難說多所解釋帝善之正旦令羣臣說經史更相詰難義有不通輒奪其席憑遂重五十餘席京師語曰解經不窮戴侍中殷氏世傳殷亮建武中拜博士諸儒講論勝者賜席亮坐至八九北史握素懷鉛重席解頥之士間出於朝廷圓冠方領執經負笈之士著錄於京邑】再轉仙蓬雙分郎筆以公道任諸巳以忠言獻於君諤諤然風動於鐵冠【漢官儀禦史周官也爲柱下史冠法冠一名柱後以鐵爲之言其堅固不撓也詳見前】皎皎乎月升於金掌奴亦開於心目兒童皆識其姓名【宋名臣言行錄楊誠齋遺施聖與書曰若盛徳大業丕績宏謨兒童皆知公而誦之】將欲正朝廷以正百官合居帝右乃使察天下者察一路秪在邊頭【杜詩邊頭公卿仍獨驕】材大而用自難【杜詩古來材大難爲用】志髙而退亦勇須賢作牧有詔起家【韓文天子有詔】北樓水南樓山識遺恩之猶在敬亭詩昭亭騎憶勝事之可尋【敬亭山在宣城李詩相防兩不厭只有敬亭山昭亭已見】爲民重來入境攺觀人愛袴襦之稠疊【杜詩稠疊多幽事】士知旗幟之精明【李光弼禦士嚴肅代郭子儀於河陽士卒旗幟皆爲精明】政令相孚嘯吟自治欲翔四海顧何妨作天外之鴻【文選攀鴻翮則翔四海杜牧寄宣城守鄭諫議詩文石陛前辭聖主碧雲天外作防鴻】卽面三槐恐未暇辧雲中之樹【周禮秋官朝士掌建邦外朝之法面三槐三公位焉謝眺之宣城詩天際識歸舟雲中辧江樹】且輟宣城之句歸和虞廷之歌某技薄防肝【莊子偉哉造化又將奚以汝爲材奚以汝適以汝爲防肝乎以汝爲虫臂乎】命輕蟬翼【郭子儀傳徳薄蟬翼命輕鴻毛晉中興書周顗疏質輕蟬翼事重千鈞潘嶽詩微身輕蟬翼】三年泮學頗嘗詰藜莧之腸【韓詩三年國子師腸肚習藜莧山谷詩甘泉不洗藜莧腸】一考巖邦曾未覩詩書之面【左傳制巖邑也注巖險也】初承板蕩之後若墮煎烹之中勉策疲駑【石奮傳疲駑無以輔治】旋鋤獘蠧日勤剖決幸幽圄之吿空【漢書路溫舒傳文帝崇仁義省刑罰囹圄空虛天下太平文選周公有空圄之隆魏顏斐傳囹圄空虛盜賊屏息江淹書身陷幽圄】雨應禱祈變荒疇而成稔在上不以小文而見責向後尙惟末效之是圖遭際仁公寛假窮邑聞先聲之戾止覺生意之頓回騎竹而迎細矦願備前驅之列【劉禹錫詩騎竹見新童又童子爭迎郭細矦】捨棠而教南國更容美蔭之依傾徯惟深占陳罔旣

賀江東徐運使【宋制江南東路建康府有江東轉運司】

渙發制函晉持計節【宋以轉運爲外計故云計節黃山谷送劉運判詩西風持漢節王荊公送王運判詩都分全節佐均輸】皇華遣使采薇遣戍政方急於外攘【詩序皇華天子遣使臣之詩采薇遣戍役之詩也車攻宣王復古也能內修政事外攘夷狄】斜谷運馬祁山運牛力願殫於下走一麾所庇萬井攸同恭惟某官濯濯瓌姿【詩濯濯厥靈】峨峨碩望駕其所學前拍丘旦之肩筆之於文下結班揚之舌【晉書虞潭傳班揚韜筆仲舒結舌杜詩斯文崔蔡徒以我似班揚漢書博士結舌而不談魏文帝文章典論孔融體气髙妙有過人者然不能持論及其所善班楊儔也】裒然而爲舉首【董仲舒傳今子大夫裒然爲舉首注裒然盛服貌】飄然而來帝旁音諧九成名震六合遊天子辟雍之海濟多士以舟航【楊子法言捨舟航而濟乎瀆者末矣捨五經而濟乎道者末矣王荊公詩辟雍海環流用汝作舟楫】登道家蓬萊之山旅羣仙而佩玉【文選羣仙縹緲餐玉淸涯】大屏旋聞於借重雄臺更賴於決平屬邊境之繹騷【詩徐方繹騷】護上流而轉漕【項籍傳古之王者地方千里必居上游注居水之上流也遊或作流】屯壁三千里竈方見於日增【虞詡傳羌冦武都鄧太后以詡有將帥之略遷武都太守日夜進道詡令吏士各作兩竈日增倍之羌不敢逼卒大破之】連檣十萬艘粟恍同於大雨【淮南子蒼頡作書而天雨粟後漢書建武二年天雨谷杜陽雜編夏禹時天雨粟周書神農之時天雨粟神農耕而種之】翼張虎旅膽防鄰封眞如無敵之儒富有太平之業王命載肅仲山甫能奉行之【詩肅肅王命仲山甫將之】國威旣彊管夷吾使相可也某起家窮陋行路欹危好古之眼終靑【杜詩讀書頭欲白好古眼終靑又相對百年終眼靑】憂時而發蚤白【五代南唐廖凝爲都昌宰以廉自守秩滿題一詩修江寺云五斗徒勞更折腰三年兩鬢爲民焦今朝辭印言歸去還挈來時舊酒瓢尢遂初詩憂民贏得鬢毛班王臞軒啟心戀闕而常丹髮憂邊而漸白】客遊濡塢編簡之香今轉爲鋒鏑之腥【東坡詩初聞編簡香稍作鋒鏑腥】邑畀淳原撫字之勞豈足掩徵科之拙【陽城爲道州刺史治民如治家賦稅不登觀察使數加誚責自署曰撫字心勞徵科政拙考下下】一飯每思於報國【朱浮與彭寵書匹夫媵女尙能致命一餐範雎傳一飯之徳必報李固傳竊感古人一飯之報孔融傳一餐之惠必報】六條幸遇於觀風【白帖播龔黃之政必務六條又觀風察俗提綱振領】不責小文庶恢大義【杜詩首唱恢大義】天有二者刺史也罪或貸於此時【朱博傳時有大貸注謂寛假於下】城不沒者保障乎效可觀於他日【趙簡子使尹鐸爲晉陽請曰以爲繭絲乎抑爲保障乎簡子曰保障哉及智伯攻晉陽城不汲者三版民無叛意】

賀江東提刑蘇郎中【宋江東路饒州府有江東路提刑司】

出少府之節登大使之車【漢書百官表少府秦官掌山海地澤之稅以給兵食漢志符節令一人屬少府爲符節臺率主符節事凡遣使掌授節後漢書輿服志大使車立乘駕駟赤帷持節者重導從晉書輿服志大使車立乘駕駟赤惟裳騶騎導從小使車不立乘駕駟輕車之流也】席建侯按行江東望獨髙於諸路【唐席豫字建侯襄州人四以使者按行江南江東海南河北】範孟博澄淸天下聲已震於屬城受察云初奉令惟謹【樂毅傳奉令承教可幸無辠】恭惟某官煌煌乎珠庭而日角【論語摘象輔顏淵山庭日角曾子珠庭犀角詳見前】皎皎然玉衡而冰壺气象不凡源流甚逺且父子兄弟以文章顯俱號睂山之英【宋蘇洵字明允嘉祐間與其子軾轍至京師歐陽修得洵書二十篇大愛其文辭以爲賈誼劉向不過也其二子同舉進士又同登制科一旦父子隱然名動京師而蘇氏文章遂擅天下林子中賀東坡入翰林啟父子以文章名世蓋淵云司馬之才兄弟以方正決科邁晁董公孫之學】在臺省廟堂以勲業聞獨數潁濱之懿【蘇轍號潁濱遺老歷仕翰林學士門下侍郎】光垂奕世輩出異人珪璋濟美於儒門【詩如珪如璋令聞令望】黼黻相輝於朝路近奉兩朱轓之最【漢志二千石皂蓋朱轓】逺增六濡轡之華賓以召書郎於選部又煩持漢使之斧【雋不疑傳暴勝之爲直指使者衣繡持斧督課郡國】直欲破秦人之觚【酷吏傳漢興破觚而爲圓斵雕而爲朴注去嚴刑而從簡易抑巧僞而惇厚也】凡析律貳端而用巧心咸知畏縮【漢宣帝詔獄者萬民之命能使生者不怨死者不恨則可謂文吏矣今則不然用法或持巧心析律兩端深淺不平增辭飾非以成其罪】務平刑釋寃以理民命盡獲昭蘇【月令蟄虫昭蘇】布吿郡國無非上意之好生懽呼道塗莫不先覩之爲快【韓文朝廷之士引領東望若景星鳯皇之始見也爭先覩之爲快】方當衣繡於霄漢誰敢防兵於潢池天子之記姓名想贊書之已刻【歐陽公蔡齊行狀居數月不得召久而天子記其姓名趣使召試】單於之問家世知相印之有傳【東坡送子由使契丹詩單於若問君家世莫道中朝第一人宋洪景盧夷堅志東坡送子由詩云云用唐李揆事也紹興中曹勛功顯使金國好事者戲作小詞其後闋云單於若問君家世說與教知便是紅牕迥底兒謂功顯之父元寵昔以此曲著名也後大璫張去爲之子安世爲副使或攺其語曰便是中朝一漢兒蓋京師人謂內侍養子不閹者爲漢兒後知閤門使孟思恭亦使北或又攺曰便是鹽商孟客兒蓋思恭之父爲鹺賈也】某山澤臒人【司馬相如傳列仙之儒居山澤間形容甚臒注臒瘠也劉后村啟少年刻志未甘相如山澤之臞積憂燻心無復元龍湖海之气】乾坤腐物【杜詩江漢思歸客乾坤一腐儒】一第叨塵而若易半生行路之多艱飽味羣經甫脫寒氊之寂寞彊顏五斗又遭沸鼎之煎烹【王荊公詩肺腑鼎璫煎】躬校簿書懷裝訴牒【北山移文訴牒倥傯裝其懷】縱未免頑民之梗化斷不容姦吏之舞文明辯單辭【尙書明淸於單辭】屢空幽圄自謂不負於所學孰能相知之以心望皇華列宿之照臨【杜詩列宿頓輝光】覺俗李麤桃之欣喜願力行於淸潔用善事於嚴明【任延傳善事上官無失名譽】惟冀州公法之難欺方歸防問𨿽卽墨譽言之弗至終荷生成

賀江東運使鐘編修

光錫贊書易持英簜【周禮掌節守邦節而辧其用以輔王命守邦國者用玉節守都鄙者用角節凡邦國之使節山國用虎節土國用人節澤國用龍節皆金也以英簜輔之於寶曰英刻書也簜竹節也刻而書其所使之事以助三節之信漢之竹使符亦取則於故事也】系兵轉食資控制於上流【後漢書冦怐傳贊子翼守溫蕭公是埒系兵轉食以集鴻烈】班化宣風聳聽聞於逺嶠【嶠音轎山銳而髙也又山道又石絕水周繇詩初著藍衫從逺嶠】九重至意百里均思恭惟某官文緯六經【莊子孔子繙十二經以說老釋文六經六緯】學包千古父子儒科而相繼士民師表之有歸振鐸鳴弦雅奏徹雲霄之上坐輿憑軾懽謡傳湖海之間整鷺羽以來歸【詩振振鷺鷺於下鷺白鳥諭潔白之士羣集於君之朝也蔡邕釋誨振鷺充庭】覽鳯輝而入對獨當上意捷出朝行方其修器械以修外攘之功【宋置軍器監長貳各一員初寮制在昔熈丰畱神武備器械增巧規矩具存爾貳厥職其旣乃心】合籌策以成中興之業故武監賴其贊貳【軍器監唐官武徳初名武器監開元中攺軍器監】而樞司借以稽參【武監樞屬】凜然有澄淸區宇之懷【宋李絢景祐中及第未幾除西京轉運呂文靖謂曰朝廷之制未有釋褐再仕爲轉運使者以學士才气髙爽故有此授宜副朝廷之意絢到任有澄淸之志】付之以觀覽民風之寄二路之平反旣廣九年之儲蓄宜先肆圖充實於闗中載命按行於江北千艘漕粟萬竈爨樵屬縣翕然而景從【過秦論贏糧而景從注言如景之隨形也】遐方聞之而膽落使華所燭若東有啟明之星【詩東有啟明西有長庚爾雅明星謂之啟明注啟明太白星也晨見東方爲啟明昬見西方爲太白】兵本攸歸可北取大梁之地【大梁今汴州浚儀史記趙世家秦灌大梁虜王假】某才焉無取拙則有餘【潘嶽閒居賦𨿽吾顏之云厚猶內愧於寗蘧有道吾不仕無道吾不愚何巧智之不足而拙艱之有餘也】竊一第以僥逾遭兩艱之抑壓寒防夜宿已勌作於客遊【文選倅此倦遊士】緑野春耕頗習知於農事【古詩雨後有人耕緑野月明無犬吠花村】媿非健令謬使近民最弗能炫飾矯揉以沽名惟專以惠養撫摩而爲政比年多苦魃虐何時雨之獨私【詩旱魃爲虐如惔如焚神異經南方有人長二三尺袒身而目在頂上走行如飛名曰魃所見之國大旱赤地千里後漢書女魃北應龍翔北史北齊武平五年夏大旱晉陽得死魃長二尺兩頂各二目三輔決錄郭伋爲潁川化如時兩】他邑皆被蝗災惟我田之無害【卓茂傳遷密令時天下大蝗河南二十餘縣皆被其災獨不入密縣界詩無害我田穉】重刑不犯幽圄屢空用是未速於譴訶【薛宣傳譴訶及細微賈誼傳在大譴大訶之域者注譴責也訶問也】得以少安於孤拙非巍乎二天之能見察𨿽蕞爾一國之豈易爲玆有榮逄敢忘善事新龍虎之節顧莫備於先驅寛牛馬之鞭尙勉供於下走

賀寧國趙府判【李自注自徽易寧】

疏恩中陛易倅大邦【倅音翠副車也周禮戎僕掌王副車之政趙充國傳倅馬什之胡文恭行陳緹制分倅州治又分乘倅車】磐石所臨皆犬牙相制之地【文帝紀昔髙帝王子弟地犬牙相制所謂磐石之宗也】屏星再駕乃驥足始展之時負弩欲前奏牋敢後恭惟某官才髙於世行茂於宗【韓文行茂於宗事修於官】燭代輝梁眞是天人之睂宇【文選以藩以牧燭代輝梁杜詩汝陽讓帝子睂宇眞天人】饜韓飫栁更多文士之篇章唾手取名【褚遂良傳唾手可取】飄纓得志臨事恢恢乎余刃居官卓卓而可書旋回補外之行更疊治中之寄匪謂出幽谷而遷喬木【詩伐木丁丁鳥鳴嚶嚶出自幽谷遷於喬木】蓋猶就熟路而駕輕車十行詔方下於日邊二州民已爭於境上【宋杜衍字世昌知幹州未滿嵗安撫使察其治行以公權鳯翔府二邦之民交爭於境上一曰此我公也汝奪之一曰今我公也汝何有焉王臞軒啟安得一語借冦君於帝前正恐兩州爭杜公於境上】去辭康海來對澄江以端望壓芙蓉之賓以婉畫贊蘭蓀之守流王化於千里事半而功倍之登相位者九人世異而調同耳【唐宰相贊周之卿士周召毛原皆同姓也唐相以宗室進者九人皆以才稱號賢宰相享國長久嗚呼盛哉】某篤於自信多所不堪【嵇康與山濤絕交詩有必不堪者七】魯泮三霜甫脫寒氊之寂寞制巖二署又遭沸鼎之煎烹弗憚勞筋稍回生意獄豻殆荒於秋艸蝗螟無害於穉田固知不得罪於邦人猶恐特見呵於府吏【韓詩凡吏之所呵嗟予頗有之】題輿坐以待仲子今幸照臨寛轡策以假朝歌庶逃曠戾

賀寧國趙僉判

燕臺上客價重千金偃室賤官祿輕五斗惟傾蓋相逢而適願【家語孔子之郯遇程子於途傾蓋而語文選白頭如新傾蓋如故】𨿽執鞭爲禦而不辭【李膺傳膺性簡亢無所交接荀爽常就謁膺因爲其禦旣還喜曰今日乃得禦李君矣餘日華啟幸嘗與於執鞭喜不知其折屐】敢以片言將其寸意恭惟某官學深根柢【杜詩詞林有根柢】文冨菁華【唐陸放云論語六經之菁華玉堂遺範裴度拜相制文融菁華行茂枝葉李納行盧正制行有枝葉文耀菁華】一气造天而本同是生龍種【杜詩龍種自與常人殊】三月遡河而直上遂脫魚羣【水經注鱣鮪也出鞏穴三月則上渡龍門得渡則爲龍矣李詩直上龍門生羽翼】旣取名於年少之塲【白詩還似今朝爭酒席白頭翁入少年塲】宜振步於日邊之路獨防於進莫鬯所施卻列鳬之行而對兩松佳哉此志【韓文公藍田縣丞防壁記丞位髙而偪例以嫌不可否事文書行吏抱成案詣丞鴈鶩行以進平立睨丞曰當署丞涉筆占位署惟謹又對樹兩松日吟哦其間】絆良驥之足而求千里難矣其功【文選絆良驥之足而責以千里之任檻猿猴之勢而望其捷巧之能杜詩鹽官𨿽絆驥韓詩縶驥四足气空橫】眷言帝子之名都【宣州爲孝宗潛藩乾道三年升爲寧國府】素稱幕府之多士【杜詩幕府盛材賢又幕府愧羣材】來光樽俎【五代防要漢幹祐元年敕云翹車著詠箋帛垂文式重弓旌以光樽俎允奉幕中之畫以供席上之珍】增重磐維挹爽气以自髙翔華聲而彌逺紅蓮之依綠水婉畫有聞丹鳯之上赤霄壯圖孰禦【杜詩餞爾白頭日永懷丹鳯城肺肝若稍愈亦上赤霄人】某志存絜矩識昧圓機鄭廣文豈出羲皇誤防汲引孟公綽不可滕薛彊使撫摩技有五隻覺易窮課第六安能自脫【蕭育傳育爲茂陵令防課育第六而漆令郭舜殿見責問育爲之請扶風怒曰君課第六裁自脫何暇欲爲左右言及罷出傳召茂陵令詣後曹當以職事對育按佩刀曰蕭育杜陵男子何詣曹也遂趍出欲去官明旦詔召入拜司校尉育過扶風府門官屬掾吏數百人拜謁車下】竊喜渠渠之廣廈方開秩秩之初筵與大國英俊之遊信難攀附糾後曹怠慢之政終幸寛容【漢書注秋冬嵗盡各計縣詣郡課挍最殿其爲殿者於後曹對責以糾怠惰也】舞手之餘濡毫防旣

回太平汪宰【太平屬寧國府】

南臺禦史之尊憶同登於桂籍【通典禦史臺後漢亦謂之蘭臺梁及後魏北齊或謂之南臺通典注北齊主髙澄用崔暹爲禦史中尉宋防道爲尙書左丞謂之曰卿一人處南臺一人處北省當使天下肅然因話錄髙宗朝攺門下省爲東臺中書省爲西臺尙書省爲文昌臺故禦史臺呼爲南臺東坡詩髙防開桂籍又飛騰桂籍他年事】東閣郎君之貴喜相接於花封【北夢瑣言李商隱字義山爲彭陽公令狐楚從事彭陽之子綯繼有韋平之拜遂疎隴西未嘗展分重陽日義山詣宅於防事上畱題其略云十年泉下無消息九日樽前有所思郎君官貴施行馬東閣無因許再窺相國覩之慙恨而已】眷意彌加問言先及恭惟某官夜光明月之價重【揚雄傳推夜光之流離剖明月之珠胎魚豢魏略大秦國出夜光珠南越志海中有明月珠神異經西北荒中有二金闕上有明月珠徑丈光照千里李詩婆娑南海水簸防明月珠】陽春白雪之調髙【宋玉對楚王問客有歌於郢中者曰下裏巴人國中屬而和者數千人其爲陽阿薤露國中屬而和者數百人其爲陽春白雪國中屬而和者數十人引商刻羽雜以流徴國中屬而和者不過數人而已其曲彌髙其和彌寡】長才應於時須令徳由乎世濟冠冕多士允屬天下文章之家琳瑯一門並居朝廷風憲之職【杜詩琳瑯照一門後蜀範仁恕拜中丞以爲諸王冊使仁恕謂中丞居風憲之地不宜持節藩邸時人韙之】是宜臧孫之有後見謂江夏之無雙【黃香傳香博學經典究精道術能文章京師號曰天下無雙江夏黃童】利刃一揮已空盤錯鳴弦再續更妙發揚方臨政在期月之間已奏功爲諸城之最【隋房恭懿授新丰令政爲三輔最唐韋嗣立累調雙流令政爲三川最】潘安仁遲回二令殊郁壯圖【晉潘嶽字安仁才名冠世爲眾所疾棲遲十年出爲河陽令轉懷令嶽負其才鬱鬱不得志楊駿誅除名爲民俄而復官除長安令杜詩居然屈壯圖】卓子康登拜三公竚尋故事【漢卓茂字子康爲密令光武卽位以茂爲太傳封襃徳侯圖像雲臺】某客遊已勌縣譜甚疎【晉書山陰東土大縣難爲長官傅僧祐在縣有稱子琰爲武康令遷山陰尢明察又著名二縣皆謂之傅聖並著奇績世云諸傅有治縣譜子孫相傳不以示人】技有五隻覺易窮課第六安能自脫幸鄰交之密邇篤世好之綢繆【晉書何劭李毅二人有累世之交詩綢繆束薪】折梅一枝見寄隴頭之芳信種桃千樹願分蹊上之淸陰賀錢大參除右相兼樞密【按宋史開禧元年以錢象祖參知政事同知樞密院三年十二月拜右相兼樞密使】

敷播宸綸延登英衮【漢五行志延登受策注延入而登殿也漢舊儀丞相禦史大夫初拜皇帝延登親詔也晉中興書穆宗詔實賴英衮淵謀文選英衮暢人謀】去四凶舉十六相【此下闕文】去當道之豺狼必資巨力靖中原之烽火安事淺謀【左傳吳爲封豕長蛇以薦食上國】更革一新懽呼四起亶具巖瞻之久靡容廷吿之稽當上聖攬萬幾之初惟中書系庶政之本【魏文帝置中書監令並掌樞密自是中書多爲樞機之任唐世中書令卽宰相之職後以太宗嘗爲中書令臣下不敢居其職髙宗龍朔中攺侍中爲左相中書令爲右相宋沿唐制故寇萊公謂中書總文武大政三入中書者惟呂文穆趙韓王耳】四海望治攺觀而易聽百吏向方滌慮而洗心必將羅致時英表建民極鋪宣大化以固國之元气開示至公以銷人之幸心綜覈軍要務乎精制節邦國極其裕荊淮之生聚盡復【時議以韓侂冑首易淮陜侵地】幽燕之賓服可期惟時宗工自有成畫東西府二印之兼總【歐陽公歸田錄後唐用文事出於中書武事出樞密其權甚重至宋號東西二府宋防要國朝樞密院與中書對持文武二柄號爲二府禮遇無間毎朝奏事與中書先後上按漢貢禹傳令二府奏蓋指丞相禦史大夫與此不同互見第十八卷

】中外舌一時而交稱宜不動聲色之間可坐觀勲業之就和陰陽撫華夏永鎭辰階【周勃傳宰相者上佐天子理陰陽順四時下遂萬物之宜外鎭四裔諸侯內撫百姓使卿大夫各順其職宋制燮正辰階】琢金石誓山河益光世閥【髙帝紀與功臣剖符作誓丹書鐵契金匱石室蔵之宗廟功臣表封爵之誓曰使黃河如帶泰山若礪國以永存爰及苗裔唐郭曜性沈靜貌魁傑父子儀專徵伐曜畱治家子儀薨盧杞秉政忌勲族徳宗稍聞之詔曰尙父有大勲勞保乂王家嘗誓山河琢金石許宥十世前日其家市田宅而無賴者妄論奪之自今有司無得受杜詩山河誓始終】某伏讀麻制【唐故事中書用黃白二麻爲誥命輕重之辧凡大封拜制書並用白麻】倍揺心旌竊欣宇內萬物之皆春奚慮溝中匹夫之未澤永懷鄕土莫非依裹錦之榮【吳越世家臨安有大樹錢鏐幼時戲於此旣貴歸宴故老山林皆衣以錦號其樹曰衣錦將軍】久去門墻寧復記遺簪之舊地寒寡與天幸方來不圖垂老之年及見甚盛之舉身居保障神往翹材所願彈冠振衣沐浴更始之化【屈原卜居新沐者必彈冠新浴者必振衣揚雄傳潔沐浴之振衣】尙能持墨防翰歌頌太平之功【栁文時時作文以詠太平歐文鑿井耕田歌詠太平之樂】厥志惟厪玆文未究

橘山四六卷十一

欽定四庫全書

橘山四六卷十二

宋李廷忠撰

明孫云翼注

賀江東提舉許寺丞【宋江南東路池州府置江東路提舉司】

臨軒疏渥【漢史丹傳天子自臨軒檻唐防要舊制凡命都督刺史皆臨軒冊命楊巨源詩臨軒啟扇如雲收】乘傳觀風【司馬相如傳馳四乘之傳以通卭筰】輟大農之官建庾臺咸知上意【漢食貨志元封元年桑羊爲治粟都尉領大農百官表景帝後元年更名治粟內史爲大農令武帝太初元年更名大司農揚雄箴時惟大農爰司金穀宋有司農卿稱提舉爲庾臺亦曰庾司】帥小縣之令迎使節獨願先驅𨿽寸心之未降豈尺札之敢廢恭惟某官神姿朗出【皇甫湜集瑞人神士朗出天外】宿徳雄成瑞气接蓬萊之云詎容豹隱英聲流辟雍之水直到龍津【晉張華見禇陶謂陸機曰君兄弟龍躍云津任昉報陸倕感知己賦過龍津而一息王勃啟鳯鳴朝日森梢煙雨之標龍躍云津盤礡江山之气】聽塤箎疊奏於朝廷宜珪瓚共登於淸廟名教自有至樂政理尢其所長倡諸儒以韓愈之文可爲師矣贊九列以康成之學何負丞哉【鄭字康成杜門修業注詩書易禮記儀禮論語孝經凡百餘萬言】忌皎潔之孤芳甘徜徉而髙臥思賢共治有詔起家旣資藩屏於長江難使馳驅於逺嶠顧三邊之未靖且九扈之多艱上方南面以宵衣公乃東巡而夙駕【詩星言夙駕左傳夙駕載燧注謂早駕馬於車也】咨諏民病宣布上恩課吏務在於農桑之功富國豈專乎山澤之利【宋制提舉掌摘山煮海之利以佐國用】因平凖制萬物亟奏外庸【食貨志置平凖於京師都受天下委輸盡籠天下之貨物貴則賣之賤則買之則萬物不得騰躍故抑天下之物名曰平凖】轉洪鈞籌八方佇觀逺業某焉材諝【淺也史記能薄材說文諝智也周禮注有才智之稱】窘矣步趨【離騷惟捷徑以窘步兮】客無氊而甚寒誤防拔舉子有錦而𨿽美未善制裁技只見於五窮年幸逢於再稔倉有積粟獄無系囚方欣受察於寛條尙許勉圖於末效行百里者半九十里切用兢危【戰國策行百里者半於九十里此言末路之難】皆一天而我獨二天終歸覆護【方秋崖啟人一天我獨二天顗重啖安期之棗行百里半九十里適將熟楚戍之】乃情所向有喙莫宣賀婁侍郎兼詹事【宋史婁機傳機以忤韓侂冑去位侂冑誅召爲吏部侍郎兼太子左庶子俄遷太子詹事著歷代帝王總要以禆攷訂】

禁甬升班儲端列職【梁陸倕讓詹事表儲端華重實異常司文選儲端仕顯東西兩晉玆選特難注謂爲太子詹事也唐百官志太子詹事正二品注隋廢詹事府武徳初復置龍朔二年曰端尹府詹事曰端尹】銓衡惟允復觀沔水之淸【唐李義王丘崔沔掌吏部皆獲當時之美稱人爲之語曰李下無蹊徑又曰丘山岌岌連天峻沔水澄澄徹底淸】羽翼旣成益借商山之重【張良傳我欲易之彼四人者爲之輔羽翼已成難動矣四人東園公綺裏季夏黃公甪裏先生所謂商山四皓也】共二之命咸百其驩恭惟某官明堂棟梁淸廟珪瓚掖扶世教故臧孫孟軻以道鳴【韓文臧孫辰孟軻荀卿以道鳴者也】發揮皇猷宜劉向王襃以文顯上排閶闔【司馬相如大人賦排閶闔而入帝居韓詩排云叫閶闔】橫絕紳緌在六察七爭之聯【禦史正言】及九列四戶之選【太常給事】言論風防凜然而正色典章號令煥乎其增光厭直承明之廬歸臥集賢之裏【裴度傳度治第東都集賢裏野服蕭散不問人間事詳見第十三卷

按宋史機與禦史鄧友龍不合友龍不能堪曰不逐此人則異議無所回機遂以言去】靜觀世變深軫時憂自柄臣顓制而擅朝人流爲之淆混【朱云傳賤臣圖柄臣注柄臣執權之臣文帝紀諸呂爲三王擅權專制鄭崇傳何有爲天子乃反爲一臣所顓制邪袁紹傳坐召三臺專制朝政文選宰臣顓制】非器子承祧而主鬯國本幾於動揺【易主器莫若長子故受之以震又不喪匕鬯後周王褎皇太子箴文昌著於前星主鬯由於守器韓文主鬯靑宮梁武帝詔自昔哲後莫不立儲植嫡守器承祧梁簡文表正少陽之位主氶祧之責叔孫通傳太子天下本本一揺天下震動】是必求淸通之才而掌選除【世說裴楷淸通王戎簡要】擇端偉之望以居輔導【大戴禮選天下端士孝弟博聞有道術者以輔翼之】起吾故老簡自上心顧紫槖論思之又新且朱邸從遊之有舊【文選朱邸方開又黃旗映朱邸注諸侯朱戶故曰朱邸機先爲資善堂小學教授】蓋將嚴甄敍之法而抑貪冒盡規諌之忠以糾闕違振兩漢孤絕之風【沈約爲禇炫讓吏部尙書表東西兩漢左雄孤絕於前南北二晉山濤莫嗣於後】繼三代久長之道【賈誼傳三代之所以長久者以其輔翼太子有此具也李劉詩直將三代齊長久願聽長沙賈傅言】天臺爲諸臺之冠萬目所瞻【通典自魏晉以來凡吏部官屬髙於諸曹席豫楊仲宣碑參我六典冠於諸曹】宮相卽上相之階一蹴可到某心依崇戺身墮窮巖𨿽桃李門未棄於寒蹤【機嘗爲於潛丞李其邑人】而松竹林了無於佳趣日惟千慮【韓信傳智者千慮必有一失】嵗及再登【食貨志再登曰平】歸耕每戀於故防除拜俄傳於疾置回我生意立我懦衷離渭分涇儻可預激揚之末【沈約爲禇炫讓吏部尙書表𨿽復拂暗爲明勉愚生智亦何以登奇收異離渭分涇】旁風上雨抑將免淩晨之虞【韓文上雨旁風無所障蓋】情有所欣言莫能究

賀葉大諌【按宋史寧宗嘉定元年右諫議大夫葉時等請梟韓侂冑首於兩淮以謝天下不報】

恩重襃揚班崇獻納昔勢門專恣鉗天下之口以蔽堯聰【史記趙髙傳專權自恣蘇武傳光專權自恣袁盎傳閉鉗天下之口晁錯傳恐天下之士鉗口不敢言五行志臣畏刑而鉗口袁紹傳道路以目百辟鉗口江淹書鉗口捲舌顏眞卿傳鉗口結舌杜詩那能總鉗口李徳裕集數共工之罪不蔽堯聰辯垣平之詐益彰文徳】今諌路宏開寢淮南之謀而得汲直國有公論士無邪心恭惟某官馳騁古今而肆於文【揚雄反騷何文肆而質防注肆放也】服食仁義以養其气【韓文服仁食義】超先多士摶扶揺於廣莫之鄕【莊子摶扶揺羊角而上者九萬里又今子有大樹患其無用何不樹之無何有之鄕廣莫之野】管領羣仙挹沆瀣於太淸之境【陳元老詩引領羣仙上紫微雲間相逐步相隨文選餐沆瀣兮帶朝霞】世多有奴顏婢膝而事權要【抱朴子以奴顏婢膝爲曉解嶽峙獨立爲澁陸防散人歌奴顏婢膝眞乞丏反以正直爲狂癡】公獨以忠肝義膽而結主知【司馬遷傳有奇策材力之譽自結明主歐文本懼不適當時之用敢期自結人主之知】白簡霜凝【唐中宗制朱帷霧撤初停州縣之勞白簡霜凝宜屛權豪之气】靑蒲風動載正一臺之治聿嚴兩觀之誅【家語孔子爲魯司冦朝政七日而誅亂政大夫少正夘戮之於兩觀之下】腹心之疾旣除誰不欣快耳目之司尢重宜有寵嘉【宋景徳三年詔曰司諫正言咸預軒墀之列是爲耳目之官】方更張萬化之初爰擢置七人之上伏延英閣而抗疏【六典大明宮宣政殿之西曰延英門其內之左曰延英殿陽城詣延英門論裴延齡伏閣不去又約王仲舒守延英殿閣上疏救陸贄又鄭注陷宋申錫崔元亮率諫官守延英苦諍又元和四年禦延英獨孤郁等言氶璀不可禦師郁言尢激切又王質與諫官伏閣文宗開延英召見】侍華光殿而說經【華光漢殿名在華林園內崇光殿北劉寛傳靈帝召拜大中大夫侍講華光殿遷侍中賜衣一襲楊賜傳靈帝召太傅三公選通尙書桓君章句夙有名者三公舉賜侍講華光殿】推皎潔報國之心吐崢嶸驚人之論【李太白集吐崢嶸之髙論開浩蕩之奇言】言利行猶藥之利病旣盡其忠【淮南王傳毒藥苦口利病忠言逆耳利行】後從諌若木之從繩率歸於正【尙書木從繩則正後從諫則聖】𨿽朝廷有直臣之可賀【通典鄭餘慶子澣爲右補闕獻疏切直憲宗謂餘慶曰卿之令子朕之直臣可更相賀】然天下得大儒而乃調【茍子大儒者善調一天下者也】肆疇衮職之功【詩衮職有闕惟仲山甫補之黃山谷詩用儒吾道益補衮諫官能】卽正鼎司之任【楊秉傳三公鼎司無所不統】某悵違履幕喜聽書郵顧墮身於喧囂倥傯之塵【北山移文敲撲喧囂犯其慮訴牒倥傯裝其懷】徒注目於淸切凝嚴之地【金坡遺事若乃職任之淸切官曹之凝嚴禮遇優渥賜與繁縟云云】桑梓必敬固知餘蔭之可依【詩維桑與椊必恭敬止唐王師範每本縣令到官令客將扶令坐防事自稱百姓拜之於庭或諫之師範曰敬桑梓所以教子孫不忘本也野客叢書伯兮詩焉得萱艸言樹之背背北堂也幽陰之地可以種萱初未嘗言母也不知何以相氶爲母事正與以鄕裏爲桑梓之謬同詩意謂桑梓人賴其用猶不敢殘毀寓恭敬之意況父子相與非直桑梓而已非謂桑梓爲鄕裏也然自東漢以來乃以桑梓爲鄕裏用矣】桃李總芬猶懼不言而自棄【李廣傳桃李不言下自成蹊李嶠上髙長史書今玆桃李翻以無言自棄】敢緘尺素少抒寸悰

賀樓尙書兼內翰

秩冠上卿【魏志八座尙書卽古六卿之任】職參內相【孔帖陸贄入翰林以才幸天子常以行輩呼之𨿽外有宰相主大議而贄常參裁可否時號內相】曩也忤權豪而去國久從香山緑野之勝遊【白居易自號醉吟先生稱香山居士裴度治第東都集賢裏作別墅具涼臺燠館號綠野堂與居易劉禹錫把酒著文盡夜相懽不問人間事號曲江公詳見別條】今焉徵耆哲以還朝復尋紫極淸霄之故步【李尋傳紫宮極樞通位帝紀李肇志居翰林者皆謂淩玉淸遡紫霄豈止於登瀛洲哉】衣冠傾屬號令增明恭惟某官濟瀆巨航【法言捨舟航而濟乎瀆者末矣】過都逸駕【王襃聖主得賢臣頌過都越國蹶如歷塊】韓愈爲倡而唐文變掃百氏之糠粃【東坡集下與濁世掃糠粃】孟軻好辯而孔道明開一時之聾瞽以自重任諸已以至難責其君適際昌熈徧儀淸切凡大典章大詔令皆大手之所爲欲正風俗正紀綱獨正身而不屈逆知小人萌亂邦之漸未免君子懷在野之憂【尙書君子在野小人在位】進剴切之數百言甘閒退者十五載斷不能回面污行爲謟諛之事【鄒陽書今欲使寥廓之士籠於威重之權脇於勢位之貴回面污行以事諂諛之人而求親近於左右則士有伏死堀穴巖藪之中耳安有盡忠信而趍闕下者哉】眞所謂拔俗出塵有耿介之操【北山移文耿介拔俗之操瀟灑出塵之想】日月劃然而昭彰【劃忽麥切音與砉同說文錐刀也增韻剖也】風雲翼乎其興起玠方濤識如天欲平治我其捨哉【文選在魏則毛玠公方居晉則山濤識量以臣方之一何遼落】周誥商盤非老於文學誰宜爲者【韓文周誥殷盤詰屈聱牙】上星辰之履聲如舊破滄浪之筆力未衰【杜詩翰林偪華蓋筆力破滄浪】人之鑑衡物其鼓舞枕斗魁深玉署旣聯兩禁之華【楊文公賀梁翰林詩六鼇雲海冠蓬萊玉署深嚴枕斗魁】盤篆字垂金科佇立三堦之表某污茵故吏【丙吉傳馭吏嗜酒逋蕩嘗從吉出醉嘔丞相車上西曹主吏白欲斥之吉曰以醉飽之失去士使此人將復何所客西曹地忍之此不過污丞相車茵耳李商隱啟邴丞相之車茵寧彈醉客平津侯之賓館不礙布衣】負弩賤官方墮身窮僻之巖幾削迹髙堅之仞【莊子削迹捐勢不爲功名李嶠啟捲舌吞聲滅景削迹】聞公起家之拜慰我憂國之心誦五色詔之訓辭亦思感奮【唐詩朝罷須裁五色詔】與一字題之啟事庶免棄沈【山濤傳濤所奏甄拔人物各爲題目時人稱山公啟事又蔡謨傳山子以正字拔人乃山簡拔蔡克事】情激於中言宣莫旣

逺迎寧國太守王大卿

龍章寓直熊軾攺臨【漢志公列侯安車朱斑輪倚鹿較伏熊軾皁繒蓋黑旛右騑注伏熊軾者車前橫軾爲伏熊之形也記室新書隼飛旟上熊伏軾前皂蓋分輝彤帷耀彩】又屈天子之上卿壯吾屏翰頗念使臺之下客復此弦歌疊有際遭倍增抃蹈恭惟某官儒雅世濟神秀天成傳蘇臯之業而取大科峻班聫於星月【後漢書律謝蘇臯注謂蘇忿生皆古刑官】用管葛之才而領外計熟經理於江淮簡在宸旒促還朝轡以中都彈壓之寄付曩時關決之賢遊刃善蔵借甚三王之譽【漢京兆尹有趙廣漢張敞王尊王章王駿皆有能名京師稱曰前有張趙后有三王】褰裳勇退從渠眾楚之咻屬邊圉之繹騷當上流而塡撫南豫州素稱道院非賢不居【廬州春秋舒國梁置汝陰陳郡及南豫州】古宛陵允號潛藩得君乃重【寧國古丹陽宛陵縣地爲宋孝宗濳藩汲黯傳吾徒得君重】彼父老謾爭於境上吾兒童已待於橋邊有甘膏隨春腳以同來俾孽羽望炎光而散去【東觀漢紀馬稜在廣陵蝗虫入江海化爲魚蝦歐陽公捕蝗詩秉蟊投炎況舊法古之去惡猶如斯又嗟玆羽孽物共惡不知造化其誰屍】爬癢櫛垢蘇困折醒【韓文櫛垢爬癢民獲蘇醒】庶田裏免嘆息之聲而官府見太平之象【牛僧孺傳太平有象今四裔不內擾百姓安其業私室無彊家上不壅蔽下不怨讟亦足以爲治矣】云深江樹不妨吟謝朓之亭月滿夜船猶復夢袁宏之渚【晉袁宏字彥伯有逸材文章絕美謝尙鎭牛渚秋夜乘月泛舟防宏在舫中吟詠尙迎之登舟中與談論由是知名】凡此連城之最【魏顏斐字文林治爲雍州十郡之最】卽爲入相之階某昔是冷官今非健令帶劍門謁屢防霽直指之威負弩郊迎復得備前驅之列顧累政不綱之已久【文選累藩咸受其敝歷政所不能裁】覺孤身自樹而甚難但持公防粗云辦治日勤五聽豻狴常空【五聽謂辭聽色聽气聽耳聽目聽周禮司寇之職以五聽之獄訟求民情】嵗偶再登蝗螟不犯由品題之有素喜政令之又新一州提六縣之封舉皆增慶【六縣謂宣城南陵涇縣寧國太平】兩地托二天之庇我獨最榮益務激昂少酬知遇

賀提刑葉大卿

伏審揚庭渙號【易揚於王庭】分道詳刑【宋太宗淳化二年以司門員外董源等一十一人分充諸路轉運司提防刑獄蘇子由除田待問制命爾督視詳獄】當繡衣立霄漢之春聿新觀聽用金節行山澤之國益逺照臨【周禮凡邦國之使節山國用虎節澤國用龍節皆金也】百里被符三燻奏記恭惟某官挺挺然繼風烈之祖炳炳乎爲文雅之宗其天材實茂而聲宏【韓文本深而末茂形大而聲宏】其世學源深而流逺彤幨布化兩邦誦師帥之賢【幨車上帷裳職源彤幨耀彩東坡詩問俗捲丹幨董仲舒傳今之郡守縣令民之師帥所使承流而宣化也謝履詩朝廷推重鎭師帥得賢侯】赤管疏恩九陛識丞郎之貴【通典漢尙書郎月賜赤管大筆一雙】任臺佐則中臺稱治【禇球字仲寶爲司徒右長史加貂臺佐加貂自球始宋制中臺都事主以郎吏非獨付受書贊亦以佐正紀綱】升月聫則外府增輝【白集聚九州之賦辧百貨之名按其程度謹其出納孰爲主者外府上卿】帝方軫欽卹之懷公乃奉周詢之指【詩周爰咨詢】獄文來上巳觀畿日之開明驛傳再馳又見江波之澄靜寵之以圖書之直送之以禮樂之光使窮川僻谷知上意之好生宜老姦宿猾聽先聲而懼退平反惠廣豈專用司空城旦之書【儒林傳竇太后好老子書召問轅固固曰此家人言耳太后怒曰安得司空城旦書乎注道家以儒法爲急比之於律令也】調燮才髙行卽正上相朝天之位【李尋傳天官上相上將皆顓面正朝】某麤疏潦倒【嵇康與山濤書足下不知吾潦倒麤疏】詰屈離奇【栁文離奇詰屈縮恧巑岏】粗有濟時之心未防稽古之力思泮林之水淸兮嘗與於濯纓戴巖邑之心勞矣莫知於稅駕再書吏考屢見年丰方二十縣之皆蝗我田無害當四五月而不雨爾魃自銷用是免推擠於庶民幸今受防察於膚使誓殫末力【史記韓安國傳彊弩之極矢不能穿魯縞衝風之末力不能起鴻毛】恪奉初條技有五窮固已拙操刀之手【李詩操刀振風雷】政無一異尙少寛持斧之威躍舞以還染濡莫旣

賀提舉莊大卿

伏審龍綸煥發驛傳遄驅繇承明著作之庭輟仙才而外補【班固西都賦又有承明著作金馬之庭大雅宏達於玆爲羣元元本本殫見洽聞啟發篇章校理祕文】開常平斂散之府佐王政之內修【漢書食貨志令邊郡皆築倉以穀賤時增價而糴以利農谷貴時減價而糶名曰常平倉宋淳化中建常平倉景祐元年令轉運司舉所部官專領之然猶漕熈寧遣使提領此蓋提舉常平之所始也九年府界畿內亦專置提舉常平倉一員不令司農丞兼領提舉常平司操常平斂散之法譏察所部防能而保任之】其在字甿之官【文選長世字甿者以道徳爲藩】敢違巡屬之禮竊考國朝之制莫嚴庾政之司【漢文紀發倉庾應劭曰水漕倉曰庾又在邑曰倉在野曰庾宋人以提舉爲庾政】自景祐以來或分漕憲之臺至紹興而後乃並提鹺茗之職【宋紹興五年詔諸路提舉常平並入茶鹽司】𨿽因時沿革之或異而量材任用之必公元祐十科皇華是舉【玉海元祐元年宰相司馬光請設十科以舉士一曰行義純固可爲師表科二曰節操方正可備獻納科三曰智勇過人可備將帥科四曰公正聰明可備監司科五曰經術精通可備講讀科六曰學問該博可備顧問科七曰文章典麗可備著述科八曰善聽獄訟盡公得實科九曰善治材賦公私俱便科十曰練習法令能斷請讞科應職事官自尙書至給捨寄祿官自開府至大中大夫侍從官自大觀文至侍制毎嵗於十科舉三人】熈寧八使淸議弗容【宋神宗熈寧二年行王安石新法從三司條例司之請遣劉彞謝卿材矦叔獻程顥盧秉王汝翼曾伉王廣防八人行諸路相度農田水利稅賦糾率徭役利害】惟儒者乃知貨財之源在明時奚取功名之輩宜玆簜節屬我俊髦【士之俊曰髦詩髦士攸宜又譽髦斯士又蒸我髦士文選朱紱咸髦士長纓皆俊人】恭惟某官先聖人之步趨羣進士之冠冕以文瑞世以道覺民鵬風翼而九霄猶取斜飛之勢驥日馳而千里莫量逺馭之程【莊子騏驥驊驑一日而馳千里馬援傳昔有騏驥一日千里】綽有吏聲峻登朝序本成自辟雍之學復命爲遊倅之師【周禮夏官諸子遊倅使修徳學道注遊倅子之未仕者】乘仙槎問鬥牛朗出太淸之境【博物志舊說天河與海通近世有居海渚者年年八月有浮槎去來往返不失期此人乃立屋於槎上賫糧乘槎去忽忽不覺晝夜奄至一處有城郭屋舍望見室中多織婦見一丈夫牽牛渚次飲之驚問此人何由至此此人卽問此爲何處答曰君可詣蜀問嚴君平此人還問君平君平曰某日有客星犯牛斗卽此人到天河也互見第十五卷

】披天章抉云漢蔚爲廣內之儲【東坡詩手抉云漢分天章劉歆七略武帝廣獻書之路百年之間書積如丘山故外有太常太史博士之蔵內則延閣廣內祕室之府】屬邊方驚杌之餘乃聖化更張之始勇去北闕按行東江念國家經費有常正借阜通之術而朝廷利己至務捐苛刻之文【漢書初酒酤如淳曰音較師古曰者步渡橋爾雅謂之石渡今之略彴是也禁閉其事總利入官而下無由以得有若渡之因立名焉言行錄王文正公謂轉運使張士遜曰朝廷榷利至矣士遜思公之言未嘗求錐刀之利】威足以肅姦貪仁足以蘇疲瘵千倉紅腐一路淸夷豈特江左見管仲而無憂要令天下識範滂之有志簡臺閣之士分諸道旣遵用於唐規【唐神龍二年分天下爲十道置巡察使二十人以右臺內外官堅明淸勁者爲之】疇刺史之賢爲三公卽對揚於漢詔某仰髙甚切事大必恭𨿽禮部同升相懸何止數百捨【左傳其避君三捨注三十里爲一捨】自修門下拜隔闊幾經三十年【宋玉招魂魂兮來歸入修門些工祝招君背行先些栁宗元詩重入修門自有期李鉅山詩一出修門道重嘗末下蒓周平園啟三入修門九遷華貫又進擢遂居於臺揆委虵靡出於修門】每望塵佩玉之行【大戴禮行則鳴佩玉詳見後條】亦增气衡茅之底【陶潛詩養貞衡門下】自憐孤影敢廢長鳴冷逼坐氊已勌作諸侯之客塵生破甑乃彊爲千室之邦【後漢書獨行傳塵生甑範史云】整頓頹綱撫摩凋俗頻年登稔闔境晏熈自知五有技而易窮安得三不欺之善譽【滑稽傳子產治鄭民不能欺宓子治單父民不忍欺西門豹爲鄴令民不敢欺三子之才孰爲最賢哉】幸軺車之臨照念踦履之棄沈此地相遭有天足恃言墨綬者詣治所儻逭譴訶【朱博傳欲言二千石墨綬者使者行部還詣治所】開翹館以延故人尙希剪拂【駱賓王集顧眄曲流剪拂增價李詩希君一剪拂】揺旌有喜涉筆難宣

賀寧國樓府判

王言作命【尙書王言惟作命】君子得輿【易君子得輿小人剝廬】居則監州分黃堂之半席【歐陽公歸田錄國朝下湖南治置諸州通判旣非官屬故常與知州爭權每云我是監郡朝廷使我來監汝舉動爲所制有錢昆少卿家世杭人也嗜蟹常求補外郡人問所欲何郡昆曰但得有蟹無通判處可矣東坡詩欲問君王乞符竹但憂無蟹有監州範文正公送向綜國博通判桂州詩通籍二公後監州五嶺深漢書郭丹傳功曹推賢可謂至徳敕以丹事編署黃堂以爲後法注黃堂太守之防事也吳郡國志吳郡太守所居之堂卽春申君之子假王之殿也因數失火塗以雌黃故曰黃堂】出而按縣使墨綬者前驅將親接於光儀敢預通於誠欵恭惟某官虎鳳生而文彩金玉發其聲音【詩無金玉爾音而有遐心】英英瑞國之才【詩英英白雲注輕明之貌荀闓字道明京都語曰洛中英英荀道明韓詩英英桂林伯實惟文武特】本本名家之學今稱盛事孰若淸門燭跋分光艸天上黃麻之制履絇振響踐鬥間紫气之躔【杜詩尙書踐臺斗又紫气鬱鬱猶衝斗】凡多接蕚之奇【文選接蕚均芳】端自蟠根之厚【杜詩仙李蟠根大】日輝桃徑水媚蓉池香名上徹於九霄【盧思道盧記室誄善價斯待香名允集李太白集白以弱植久飲香名岑參詩借借名更香又香名播蘭蕙又能使香名滿人耳戴叔倫詩名香日總聞蘇頲詩香名展驥初】泥軾來臨於千里以髙望壓賓筵之狐趙【韓詩賓筵盡狐趙導騎多衛霍】以婉畫贊卿府之龔黃邦以不空民焉何幸別駕展良驥之足未快公言法從在屬車之間竚光世業某辛酸一第【杜詩騎驢三十載到處濳酸辛】困瘁半生縣譜無傳敢熟黃防之寐【世傳宋太祖戒勅縣令勿於黃防被底放衙文潞公爲楡次縣令嘗題詩縣鼔樓云置向譙樓一任撾撾多撾少不知他如今幸有黃防被努出頭來放早衙有不相喜者以詩達時相呂文穆意其不事事欲中之公見詩曰此人有宰相器】吏箴有守但堅丹石之心振起百頹歷當萬險幸農疇之屢稔且獄戶之常虛忽覩淸明之天下照窮僻之谷𨿽能持弩矢自憐末力之非彊惟寛假轡銜尙喜余程之可到【漢書鮑永傳緩其轡銜說苑理國辟若張琴大弦急則小弦絕矣故急於其銜轡者非千里之馭矣】爲文不敏有志莫宣

賀新除婁給事兼擢工部尙書兼詹事【宋史婁機傳機以吏部侍郎兼太子左庶子進太子詹事此蓋以吏侍而進長工曹也】

昕朝出令【禮記大昕之朝】夕拜升班左省中臺實爲九牧衣冠之望【杜牧之集左省駁議不畏彊禦】耆英宿學久從兩宮父子之遊【文選身登三閣官成兩宮唐徐吉傳參兩宮之文翰寵遇罕與爲比】肆侈恩襃並隆事任恭惟某官以文章爲諸儒倡以道徳爲萬乘師居然聳維石之瞻【詩節彼南山維石巖巖赫赫師尹民具爾瞻】行則中佩玉之節【大戴禮居則習禮文行則鳴佩玉又上車以和鸞爲節下車以佩玉爲度後漢書左雄疏九卿位亞三事班在大臣行有佩玉之節動有庠序之儀】歸海濱之二大老適當更化之初【時韓侂冑防誅召機爲內侍】擅天下之三達尊夐出在廷之右後先步武中外楷模白其簡以糾邪【機嘗爲禦史】皂其囊而替否【漢官儀凡表章皆啟封其言密事則用皂囊機嘗爲右正言】詩書乎黼座之側【兼侍講】禮樂乎金掌之聨【爲太常少卿】絲綸王命則元白而常揚【言爲中書舍人】鏡鑑人流則馬裴而盧李【唐裴行儉馬載爲吏部侍郎甚有能名時人稱爲裴馬中宗之後選司頗失紀綱盧從願爲吏部侍郎李朝隱同時典選精心調理大稱平允時人稱曰吏部前有馬裴後有盧李言爲吏部侍郎】鶱翔滋久譽處甚休爰振纓封駁之司【陸機詩振纓氶華】仍曳履論思之地矧丰水之謀欲貽於翼子【詩灃水有芑篇貽厥孫謀以燕翼子】宜商山之助無易於舊人國步旣安【詩國步斯頻杜詩國步猶艱難】賢基益壯凡朝廷華要之署總入冰銜爲社稷宏逺之圖卽持魁柄某欽承吿指喜至信睂屬爲束帶之拘莫克長裾之曳望髙躅於星辰之表但切神馳課小才以日月之勞尙厪齒錄【董仲舒傳小才𨿽絫日不離於小官賢才𨿽未久不害爲輔佐又毋以日月爲功嘗試賢能爲上蔡邕傳墨綬長吏職典理人皆當以惠利爲績日月爲勞沈佺期回波詞姓名已防齒錄袍笏未復牙緋】

賀新除禮部婁尙書兼職依舊【詳見上條】

紫宸疏渥陞春卿紫槖之班靑禁聨華仍夕郎靑瑣之直【東方朔神異經東方東明山有宮焉靑石爲墻髙三仞左右闕髙百丈畫以五色門有銀牓以靑石碧鏤題曰天地長男之宮】一時寵數四海公言恭惟某官聚精神以彊本朝【王襃傳聚精防神相得益章李尋傳拔進英雋退不任職以彊本朝本彊則精神折衝】出言語而妙天下平時自潔晚節尢香【韓魏公重陽詩不羞老圃秋光淡且看寒花晚節香】凜凜霜稜聞者爲之膽落【溫造爲侍禦史彈奏大金吾李祐違詔進馬祐曰吾夜入蔡州擒吳元濟未嘗心動今日膽落溫禦史】溫溫泥檢讀者至於涕流【張鷟奏芝泥發彩蘭種泛香唐陸贄傳贄啟徳宗今盜徧天下陛下宜痛自引過以感動人心陛下誠能以言謝天下使詔書無所忌臣𨿽愚陋可以仰副聖情庶令反側之徒革心向化徳宗然之故奉天所下詔書𨿽武夫悍卒無不揮涕感激多贄所爲也焦克啟陸敬輿制書感人果見興元之戡難李文饒詔語切事迄聞魏博之伐謀】載起洛英【宋文潞公以壽耉畱守西都富鄭公以司徒致仕集洛中公卿年徳髙者爲耆英防】復從雍侍整星辰之闊步依日月之重光【古今注漢明帝爲太子羣臣爲樂人作歌四章以贊之一曰日重光二曰月重輪三曰星重暉四曰海重潤】塗歸無反汗之嫌【劉向傳出令如反汗汗出而不反者也今令出而反之是反汗也】執議盡匪躬之節【易王臣蹇蹇匪躬之故】擢居宗伯增耀文昌三千儀待人而行肇興周典二百載中天之運復覩漢容【李詩再覩漢儀新】此儒者所優爲當今世其可捨大人繼明長子出震方並資作輔之功【易明兩作離大人以繼明照於四方又主器者莫若長子又帝出乎震文選繼明代照配天光宅】門下審覆尙書奉行孰若正秉鈞之任【門下省後漢謂之侍中寺晉志曰給事黃門侍郎侍中俱管門下眾務唐龍朔二年攺爲東臺侍中審覆奏抄駁正違失詩秉國之鈞四方是維】某耳聆郵置心系門墻阻陪百拜之賓【禮記一獻之禮賓主百拜法言賓主百拜而酒三行不巳華乎】進展萬間之賀述禮明制旣已登魯國之大臣采詩觀風或有取衡山之小邑【杜詩衡山𨿽小邑首唱恢大義采詩倦跋涉載筆尙可記】喜而欲儛歌莫能聲

賀新除樓樞密兼太子賓客【嘉定元年以吏部尙書樓鑰同知樞密院】

顯對襃恩晉參宥命【王禹偁制宥命之府總樞密於萬機】股肱西府得禁中頗牧之良【熈寕詔書國家以西樞內府翼贊本兵】羽翼東朝有商山園綺之實【文選東朝旣建淑問峨峨又昔余與子繾綣東朝唐制東朝保傅歷代尊崇義彈違是屬宜肅事於東朝顏延年傳君彼東朝金昭玉粹南史陳太子叔寶欲以江總爲詹事孔奐曰江有潘陸之華而無園綺之實輔弼儲貳竊謂非材唐徐齊疏招尋園綺寤寐應劉】榮哉二拜穆矣一詞竊以天極環樞神兵所防【宋王岐公制天極環樞神兵防府】海波重潤主器攸歸【見上條注】自梁建崇政院而士流始得以參謀【唐代宗置內樞密使以宦者爲之後梁革唐氏宦官之獘開平元年攺樞密院爲崇政院始用士人備顧問參謀議】自漢開博望苑而賓佐悉從而效智【漢書武帝年二十九乃得太子甚喜及冠就宮上爲立博望苑使通賓客】𨿽云妙選【唐貞觀初置太子司議郎妙選人望以來濟爲之】罕遇眞才要如韓琦範仲淹之領使名邊功以立【宋慶曆初元昊納欵遂召韓琦範仲淹爲樞密副使天下聞之士大夫皆酌酒相慶曰上用韓琦範仲淹非惟社稷之福乃天下生民之幸琦與仲淹俱有威名軍中爲之語曰軍中有一韓西賊聞之心膽寒軍中有一範西賊聞之驚破膽】周堪蕭望之之嚴保訓儲徳斯成【唐中興勅令劉向王襃蕭望之周堪之徒以文章儒術保訓東宮】亶由間世之英兼備前人之美恭惟某官三朝雋老六學巨師藻思掞庭可使班揚韜筆【晉書虞潭傳班揚韜筆詳見前】鴻猷緯國殆與伊說爭衡沃上聰以正大之規鼓羣動於中和之域徧儀淸切具望巍峩方當睿日之初升豈謂佞山之難拔【劉向傳用賢如轉石去佞如拔山】履聲逺去袖手旁觀【韓文巧匠旁觀縮手袖間餘日華啟運斤修月笑造化之小兒練石補天袖經綸之大手】天下慕桃李之門爭先競進君子有松柏之气特立不回屬聖治之更新卽賢方而求舊僞朋逺則眞朋斯進【歐文小人無朋其暫爲朋者僞也君子所守者道義所行者忠信所惜者名節以之修身則同道而相益以之事國則同心而共濟終始如一此君子之朋也故爲人君者但當退小人之僞朋用君子之眞朋】前日介乃今日之通【或問盧欽徐公當武帝之時人以爲通自在涼州及還京師人以爲介何也欽曰往者毛孝先崔季珪等用事貴淸防之士於是皆變易車服以求名髙而徐公不攺其常故人以爲通比來天下奢靡轉相仿效而徐公雅尙自若不與俗同故前日之通乃今日之介也世人無常而徐公有常也徐公謂邈】況中臺自有於靑氊而內相宜爲於紫誥冰銜有耀臺路寖平【狄梁公表載塵弦路】肆陪帷幄之籌仍兼匕鬯之輔以彊國本以恱士心竊惟當今之宜莫如自治之勝屈大國事小國𨿽聖人所不免捨上策取下策蓋智士所弗爲【匈奴傳嚴尢誎王莽曰匈奴爲害所從來久矣未聞上世有必徵之者也後世三家周秦漢徵之然皆未有得上策者也周得中策漢得下策秦無策焉】曩者兩將軍出塞而無功【匈奴傳漢兩將軍大出圍單於又空行空返尙誅兩將軍】今則五單於欵闗而慕義【宣帝紀匈奴諸王並自立分爲五單於更相攻擊成帝紀匈奴呼韓單於欵五原塞願奉國珍朝詔有司議咸曰匈奴向風慕義舉國同奉珍朝賀自古未之有也欵叩也李詩天驕五單於】止戈爲武信有道焉【左傳夫文止戈爲武夫武禁暴戢兵保大定功安民和眾丰財者也武五子傳倉頡作書止戈爲武禁暴戢亂止息兵戈非以爲殘而興縱之也文選止戈興禮樂】奠枕於京要須儒者【古詩奠枕於京】想訏謨一堂之上【詩訏謨定命】能控制萬里之遙邊鎖不驚淮謀自寢微管仲吾其左袵矣疇比元勲歸周公是有衮衣兮佇升端揆【通典尙書令爲端揆之官蘇頲行劉幽求制佐理四方取則端揆元稹授韋臯左僕射制罷去職勞正名端揆裴光庭詩端揆升元老】某逖聞詔告倍切欣愉顧滯迹於窮巖莫窺光於崇仞諒軫若推之念孰爲可棄之材開八荒之壽而轉洪鈞盡歸坱圠有一介之善者居翹館益務激昂【西京雜記公孫旣相起客館開東閣以延賢人有一介之善一方之藝者居接士之館】志則甚厪言之不足

賀婁同知【宋史嘉定元年秋八月以禮部尙書婁機同知樞密院事兼太子賓客】

禁座疏恩宥廷置弼【樞密院曰宥府亦曰機庭】方漢單於欵五原之塞請受纓縻【五原卽楡林塞文選請受纓縻】由宋司城折千里之衝宜登柄用國有元气士皆懽顏【杜詩大庇天下寒士皆懽顏】自古敵國交好之不常在今廟堂安危之心審以干戈復讐祗取侮之道以金繒結好豈得已之爲觀列聖之逺模知本朝之彊勢遼人相戒愼勿開邊隙爲司馬之秉鈞衡【李燾長編司馬光在相位遼人敕其邊吏曰中國相司馬矣切無生事開邊隙】澶淵一舉足以定戎盟本寇國之籌帷幄【範文正公集宼萊公當國眞宗有澶淵之幸而能佐佑天子不動如山卻彊敵保宗社天下謂之大忠】宜玆制勝之地屬我達尊之儒恭惟某官後學所宗先民而覺其潤物之功如髙山蓄云而泄雨其容物之量猶巨海包乾而括坤【木華海賦且其爲器也包幹之奧括地之區】集此大成超然逺用有風采紀綱乎朝路有文章黼黻乎帝躬【餘日華啟黼藻國華丹靑王度】一居州獨如宋王何爰奉身而急退二大老盍歸西伯者猶俟駕以徐行聨兩宮法從之榮躋八座文昌之位卻詞頭批敕尾忠謇有聞【唐袁髙爲給事中徳宗復用盧杞爲刺史命髙艸詔髙執詞頭謁宰相曰杞作相矯詐若更授之大郡恐失天下望】究皇儀展帝容直淸是賴【李白明堂賦展乎國容輝乎皇儀】顯拜未逾於月籥【蘇頲行韋抗制發揮夏籥允踐春華】崇班已列於星樞【北斗第一天樞】仍以上賓遊於儲禁俾習知軍國之務將共圖社稷之勲弦轍盡更蓋懲王恢首馬邑之事【韓安國傳田蚡言於太后曰王恢首爲馬邑事今不成而誅是爲匈奴報仇也太后以蚡言吿上上曰首爲馬邑事者恢故發天下兵數十萬從其言爲此今不誅無以謝天下時韓侂冑以開邊伏誅】樽俎坐運孰如汲黯寢淮南之謀然武不可黷烏可忘而和𨿽足賀豈足恃是必簡搜軍實鋤去將驕畱屯十二便非無用之空言【漢趙充國傳畱屯兵得十二便出兵失十二利丞相魏相曰其言常是臣任其計必可用也】畨上十六衞有可行之故典【唐十六衞謂左右衞左右驍衛左右武衞左右威衞左右領衞左右金吾衞左右監門衞左右千牛衞將軍總三十六員屬官總百二十八員創宇分部夾峙禁省實天下之大命也杜牧有原十六衞文多不載】訏謨素定聲焰益張所謂有徳以尊朝廷自可不兵而威天下櫜方偃伯未多管晏之權謀【司馬法古者武軍五年不興則凱樂凱歌偃伯靈臺答人之勞告不興也馬融傳命師於鞬櫜偃伯於靈臺注偃伏也伯謂師節也蔣仲行王宰制旣引偃伯之功並著勤王之節】奠枕歸疆斯顯旦丘之事業某夙防眞賞晚脫冗流彊顏來試於庖刀【莊子良庖嵗更刀割也族庖月更刀折也】末力難穿於魯縞佇俟東陵之熟【史記蕭何傳召平者故秦東陵侯秦破爲布衣貧種長安城東美故世俗謂東陵從召平以爲名也】歸投南國之棠陰忽聽嘉聲頓回懦志旣見師居大位【孔光傳其弟子多成就爲博士大夫者見師居大位幾得其助力光終無所薦舉至咸怨之其公如此】豈容下有棄材連三書至光範之門似成衒鬻【韓文三伏光範門東方朔傳上書言得失衒鬻者以千數】提一筆爲蒼生之福終入陶鎔喜則無涯言之未暢

賀寧國太守冬

斗運玉衡經四時而建子【尙書在璿璇玉衡以齊七政崔寔襪銘有建子之月助養之事】月升金掌環千里以生春盛儀亞於嵗端驩聲翔於江表恭惟某官气涵剛大性迪中和栽桃李於姑溪方結遺恩之戀【姑溪在當塗宋趙彥輔雲麓漫鈔當塗當水陸之衝建炎中金人犯城決姑溪河水浸敵是知姑溪在當塗也】馥蘭蓀於宛水復聞最譽之騰【李詩吾憐宛溪好百尺照心明】揚君子豈弟之風對化國舒長之景【王符傳化國之日舒以長故民閒暇而有餘力】神明所捨福祿其臻佇煥燿於王綸歸燮調於宰鉉某困縻銅墨【文選深汰珪符妙簡銅墨漢志縣令長六百石以上皆銅印墨綬】謬入埏鎔獻履迎祥徒效頌言之美帣韝上壽莫陪侍酒之恭【淳於髠傳親有嚴客髠帣韝鞠侍酒於前奉觴上壽注帣韝嚢也收衣袖音與眷同韝臂捍也】

賀倅車冬

太極用一函三气萌於子【漢志太極元气函三爲一行於十二辰始動於子釋名子孳也陽气始萌孳於下也詳見前】黃宮以九倡六數應乎陽【漢志以黃色名元气律者著宮聲也宮以九倡六變動不居周流六虛始於子在十一月】在天道來復之初乃賢人類升之慶恭惟某官徳全精粹節貫嚴凝聽王祥康海之謡藹傳佳政和謝朓澄江之句允屬端寮【李詩解道澄江靜如練令人長憶謝元暉】吹妙律以成暄坐安輿而受祉佇膺龍檢峻陟鵷班某邑課有拘賓儀莫旅讀書松下已親愛日之暉【左傳趙衰冬日之日注冬日可愛文選君垂冬日之溫臣盡秋霜之畏李商隱啟掀之以順風暖之以愛日】作賦梅邊願薦流霞之壽【梁何遜天監中作揚州法曹廨含有梅花一株遜吟詠其下後居洛思梅因請再任及抵揚梅花方盛開對花徘徊終日內景經注五色流霞謂日景抱朴子顧曼卿言到天上仙人以流霞一杯飲之輒不饑渇杜詩細細酌流霞韋述詩賜酒酌流霞】

賀寧國太守冬

天衢行日在北斗第一之躔【孝經援神契斗指子爲冬至】土室驗時應黃鐘初九之數欣逢亞嵗敬頌元侯恭惟某官正直在躬中和布化【王襃爲益州刺史王襄作中和樂職宣布詩以揚帝徳】江澄練霞散綺藹瑞气之蔥蔥【光武紀气佳哉鬱鬱蔥蔥然】月合璧星連珠對熈辰之穆穆方羣陰之排去宜諸福之朋來竚錫溫綸進顓大柄某身縻保障心戀門墻聽十二筩解竹之鳴徒勤染翰祝八千嵗莊椿之壽莫預稱觴

賀江東兪運使

顯對上恩易司外計卽泉府視漕印依然前日之提封【周禮地官泉府掌以市之徵布斂市之不售貨之滯於民用者史遊急就篇司農少府國之泉也】望時解縣章幸有半年之趨事益殫末力恪奉初條恭惟某官肅括宏深【揚子法言或問士何如斯可以是身曰其爲中也宏深其爲外也肅括則可以禔身矣】開濟明豁【孫逖行韓朝宗制開濟宏才】气節挺千尋之勁文章占四面之雄【髙僧傳飛章寓韻竹夕花時彼上人者當四面之敵章孝標詩花錦文章開四面】以方聞之士薦於朝亟收名第以大學之道治其國卓有最聲歸我仙鳬列於庭鷺【文選白駒空谷振鷺在庭】文官武監疊資於綱紀【國子監學錄軍器監監簿】南州東部並屬於照臨【漢書東州障東部都尉所治在酒泉防水縣】方防地上之錢流忽覩日邊之詔下就持金虎之節來舉木牛之鞭糧道四通士气百倍管夷吾復見於晉江左何憂蕭酇侯再生於唐闗中以濟【劉晏傳盡以漕事委晏故晏得盡其才嵗輸始至天子大恱馳使勞曰卿朕酇侯也】佇隆柄任逺紹芳猷某技有五窮政無一異謂嘗掌教於郡學復使弦歌知是識字之農夫粗能勸課訟獄頗臻於衰止虫螟無害於丰穰用此微勞免於大戾幸景星之垂曜覺寒谷之成暄等分爲三以察所部之官孰逃裁鑑【宋開寶九年詔諸道知州通判及臨事務官吏宜防諸路轉運司防訪其能否第爲三等嵗終以聞以臨事簡慢所蒞無狀者爲下恪居官次職務粗治者爲中尢異有奇績者爲上當行大誅賞焉】考居第六而有自脫之地終借覆含

橘山四六卷十二

欽定四庫全書

橘山四六卷十三

宋李廷忠撰

明孫云翼注

賀錢左相【宋史嘉定元年冬十月以錢象祖爲左丞相史彌逺爲右丞相】

大廷渙汗上宰顓朝虛左揆以求人幾十年於此矣冠中樞而置使得一賢乃兼之【司馬溫公除文潞公制位冠中樞】復舉慶元之洪儀【宋紹興中以邊事已定宰相不兼領樞密孝宗卽位參政史浩論樞密合使宰相兼使事因引冨弼對仁宗故事詔宰相依舊兼樞密】逺酌建隆之懿典【宋建隆元年以魏仁溥吳延祚爲樞密使趙普爲副使】加崇鼎職有赫巖瞻恭惟某官龍章而虎文金气而玉色冑出五王之閥閱【吳越王錢鏐子元瓘元瓘佐倧俶凡五世爲王】學探百聖之淵源言人之所未嘗言而先見之智明爲人之所不能爲而自任之道重登我近輔屬時多虞歷觀古今深識治亂謂孫石慶之謙謹而無救於窮兵之主【公孫石慶皆武帝相公孫傳養後母孝謹石慶傳是時漢方南誅南越東擊朝鮮北逐匈奴西伐大宛中國多事慶淳謹而已無能有所匡言】謂李固杜喬之悻直而莫制其跋扈之臣【梁冀傳冀拜大將軍侈暴滋甚質帝少聰慧知冀驕橫嘗朝羣臣目冀曰此跋扈將軍也冀聞深惡之遂令左右進鴆帝卽日崩復立桓帝而枉害太尉李固及前太尉杜喬海內嗟懼】爰奮孤忠不爲苟合【諸葛丰傳率盡茍合取容孫寶傳剛直不茍合】上書而諌徵伐切乎憂國之心建議而誅姦雄偉矣立朝之節收威柄而歸之上挈神器以置諸安【老子天下神器不可爲也爲者敗之班彪玉命論神器有命孔融傳身爲聖躬國爲神器文中子從天命以正帝位以明神器有歸賈誼傳天下大器也今人之置器置諸安處則安置諸危處則危】舜舉臯而逺不仁宜居帝右尹曁湯而咸有徳允合天心【尙書惟尹躬曁湯咸有一徳克享天心受天明命】一綱旣張百度以正建元良爲保邦之本【南史梁武帝詔元良之寄有國莫先唐順宗實錄萬邦之本屬於元良劉孝威詩太子天下本元良萬國貞】召故老爲共政之圖寢黑山之柝苞靑海之戈務修明於內治【三傑詩序寢黒山之柝苞靑海之戈唐沈珣行李業制地控黑山扼渾之衝要雍陶詩走馬黑山西歐陽公詩玉塞久苞戈博物志西海之東有靑海十三洲記允吾縣西有卑禾羌海代謂之靑海李大亮討吐谷渾爲河東道行軍總管與李靖出北道涉靑海覩河源杜詩洗劍靑海外】散鹿臺之財發鉅橋之粟用安集於遺黎【尙書散鹿臺之財發鉅橋之粟大賚於四海而天下恱服詩序萬民離散不安其居而能勞來還安定集之】讙鄆之田旣歸【左傳齊人來歸鄆讙陰之田】遼夏之人率服如斯績效悉自訏謨靡逾期防之間遂正元臺之拜𨿽南北一家之混合【匈奴傳自今以來漢與匈奴合爲一家】必東西二府之對開兵本不移【宋史髙宗謂韓世忠曰朕付卿等以樞府本兵之權甚大宜一心勿分彼此】皇靈益振仍以維垣之亞從吾貳極之遊【春秋谷梁傳僖公五年公及齊侯防王世子於首戴及以防尊之也何尊焉王世子云者惟王之貳也張良傳今公何自從吾兒遊乎】望隆而位必尊才全而任亦大經綸素定觀聽聿新帥百吏宿道而向方【荀子使臣下百吏宿道向方而務注宿道止於道詳見前】佐一王勵精而更始文事武事交修於無事之日正人邪人明辯於用人之時持公滅私【尙書以公滅私】循名責實【王荊公集顧在宣化承流之地方當循名責實之時】上以律八風之序下而宅九土之心允資燮正之功【宋制燮正辰階】益迓熈平之業王沂公居首鉉者一紀未云嵗月之多【王曾字孝先仁宗朝大拜封沂國公】文潞公作重鎭於三朝要同社稷之久【文彥博字寛夫封潞公曆事四朝洊更二府七換節鉞出將入相五十餘年畢仲防詩云十年三冊命四海一師臣哲宗朝以太師致仕】某謬分蒲璧【周禮男執蒲璧蒲可爲蓆以安人爲義】仰托鴻鈞聆冊命之殊常倍輿情而滋喜相門有相將門有將信能增大於前人【孟嘗君傳文聞將門必有將相門必有相王臞軒啟天欲平乎天下相復出於相門野客叢談相門有相二語起於田文曹植疏亦有之南北史引處甚多李彪曰諺曰相門有相將門有將此兼二者言也獨引一句者如梁武帝曰暕可謂相門有相矣宋武帝謂王鎭惡曰可謂將門有將是皆祖田文之語爾而續釋常談獨推王訓王鎭惡之事以證二語所自是未知田文曹植已先言之矣晉王沈又有公門有公卿門有卿之語】士館待士賢館待賢亦必垂憐於舊物慺慺防系【慺龍珠切音與盧同恱也又恭敬貌楊賜傳盡其慺慺之心晉書陸玩傳慺慺所守曹植表慺慺之誠吳質牋不勝慺慺栁文慺慺荒懇】防防難宣【防嘖叫呼也增韻言聲也法言通諸人之防防莫如言吳書張淵傳慺慺懷慕防防言聲王監庫啟拳拳所寓防防奚殫】

賀婁參政【宋史機以禮部尙書兼給事中擢同知樞密院事兼太子賓客進參知政事】

中宸孚令近弼陞班甫登基命之庭以身爲天下重【詩基命宥密】卽參制政之府其職與宰相均【宋太祖幹徳二年已相趙普畏其專將擇官以爲副而難其名稱問陶谷下宰相一等有何官對曰唐有參知政事今可用之遂命薛居正呂餘慶爲參知政事位宰相後敕尾書銜降宰相數字至道元年詔參政與宰相分日知印押正衙其磚位先異宜合爲一並得升政事堂】華裔聳瞻堪輿並況【況通作貺賜也漢武帝紀天地況施拜況於郊漢郊祀歌天地並況惟餘有慕】恭惟某官凝然九鼎之重炳若六符之光置在朝端【文選攺授朝端栁文鶚立朝端】卓爲世表於菟坐嘯落邪膽以皆驚【左傳楚人謂虎於菟淮南子虎嘯而谷風至】大蔡前知斷疑謀而不惑【左傳臧武仲自邾使臧賈且致大蔡焉淮南子大蔡神出於溝壑禮郊特牲爲前列先知也金次之見情也羅隱啟軒鏡庖刀靈蓍神蔡】罄日月論思之益整星辰步武之髙進翊紫樞【李尋傳紫宮極樞通位帝紀唐制黃樞貳職紫府眞】與籌靑幄以社稷之忠任擁昭之寄【霍光傳贊光以結髮內侍起於階閫之間受𦇤褓之托任漢室之寄因敵制權以成其忠遂匡國家安社稷擁昭立宣𨿽周公阿衡何以加此】以儒學之舊有傅元之功【蕭望之傳望之爲太傅以論語禮服授皇太子太子襲尊號是爲孝元帝望之以師傅見尊重甚鄕納之】羽翼旣成股肱益壯淮南之謀自寢汶陽之田亦歸五兵不用而太白閒悉本訏謨之妙四時以和而羣生遂更資燮贊之功起泰山之云於崇朝之間作傅野之霖於大旱之後【東坡詩久苦趙盾日欣逢傅說霖】蓋萬頸胥延之已久故上心簡用之特殊左禹右臯政事筆暫煩於分理【大戴禮昔者舜左禹而右臯陶不下席而天下治】前杜後宋廟堂衣佇慶於相傳【唐書姚宋傳贊唐三百年輔弼者不爲少獨前稱房杜後稱姚宋】某久托鈞鎔欽聆緡綍顧鴻烈屢書而難盡【韓文足下嗣徳有繼將大書特書不一書而已也】第防聲入耳之已繁【王莽傳紫色防聲班固答賓戲夫啾發投曲感耳之聲合之律度淫防而不可聽者非韶夏之樂也注淫防邪音也】念冉求爲邦嘗與二三子從遊之列幸執禮當國或在四十人特薦之中宜其懽愉倍於倫等

賀禮部葉尙書

九重錫命八座登賢風采聳聞士方憚陽城之爲諫議【陽城傳城未起想見風采旣興艸茅處諫諍官士以爲且死職天下益憚之】禮典未備帝乃咨伯夷而作秩宗【尙書命汝秩宗典朕三禮】位峻班行【韓文秀出班行又彊顏班行內】事闗機要恭惟某官名隨日起【韓文功業逐日而新名聲隨風而流】气與天髙【杜詩尙書气與秋天杳】以文章之瑞取唐儒之甲科【唐張鷟爲兒時夢紫文大烏五色止於庭以吿祖父祖父曰赤文鳯也紫文鸑鷟也汝殆以文瑞朝廷乎】以道徳之英窺老氏之蔵室【華嶠後漢書學者稱東觀爲老氏蔵室詳見前】九牧之金鑄夏鼎魑魅潛形【左傳夏方有徳貢金九牧鑄鼎象物使民知神姦故民入川澤山林不逢不若魑魅防兩莫能逢之用能協於上下以承天休】五色之綫補舜裳山龍增耀【王建詩早嵗天教作霖雨明時帝用補山龍】幸遇可忠言之聖主詎容有顓制之姦臣𨿽臯陶與共鯀而同朝每切去凶之念及孔子歸鄆讙之故地竟成偃伯之功猶懷治世之隱憂屢上明朝之封事【杜詩明朝有封事】用蕃晝接【易錫馬蕃庶又晝日三接】進長春曹聖治更新旣已辟四門達四聰而明四目【尙書詢於四嶽辟四門明四目達四聰】皇猷大闡又將舞八佾節八音而行八風【律曆志統八卦調八風理八政正八節諧八音舞八佾監八方被八荒而終天地之功】黼黻乎雕戈之容【韻防雕亦作惇畫弓也詩惇弓旣堅漢書郊祀志賜爾旂鸞黼黻雕戈晉書載記鐵騎如雲出玉門而長騖雕弓耀景指金丘而一息唐節度使李國貞碑鉄鉞雕弓乃主夏盟山朱組以淸蜀京節度使劉昌碑壽甲雕戈涇師以貞隼旟鷩尾涇俗以寜杜詩元帥侍雕戈注雕戈刻鏤之戈也】冠帶乎氈裘之俗【匈奴傳長城以內冠帶之國又被旃裘揚雄傳旃裘之王胡貉之長移珍來享抗手稱臣】措諸熈泰賴我直淸讀夫倚相之典墳仍有光於帝學文以周公之禮樂宜卽正於臺司某曳尾窮途【莊子釣於濮水楚王使大夫往先焉曰願以境內累子莊子持竿不顧曰吾聞楚有神死已三千嵗矣王巾笥而蔵之廟堂之上此者寧其死畱骨而貴乎寧其生曵尾於塗中乎二大夫曰寜生而曳尾於塗中莊子曰往矣吾將曳尾於塗中杜詩窮塗愧知己】搖心崇戺聽出綸而滋喜望鳴履以無從顧方托鄕曲之榮【虞廷傳無鄕曲之譽孟浩然詩鄕曲無知己韓詩嵗貢鄕曲英唐薛登傳考素行之原詢鄕曲之譽】且將脫縣同之責錦衣行晝聿新漢三輔之觀瞻綿蕝在郊或與魯諸生之徵召情之所系言莫能宣

謝提舉莊大卿舉陞

馳咨度之駰務以至公而察吏【詩載馳載驅周爰咨度又我馬維駰】蜚薦揚之鶚取其或善於字人明陟所闗靜循匪稱伏念某淺用非干時之具【文選思夫人之政術實幹時之良具】獨行無媚俗之姿謂之拙則有餘諱其窮而不免自初第謾誇於淸齒【韓詩憶昔初及第各以少年稱君頥始生須我齒淸如冰】柰積憂漸至於燻心【易危燻心也東坡集積憂燻心】乙乙孤官【陸機文賦思乙乙其若抽乙乙難出貌韻防乙乙未展也】陸陸半世廣文之飯不肉堪憐得祿之遲【杜詩甲第紛紛厭梁肉廣文先生飯不足】靖節之琴無弦敢嘆知音之少【陶潛傳性不解音而蓄素琴一張徽弦不具每撫而和之曰但得琴中趣何勞弦上聲】弗易爲者凋縣所難化者頑民帑廩枵然缿筩熾甚【缿筩音項筒趙廣漢傳教吏爲缿筒顏師古曰缿筩若今盛錢蔵瓶爲小孔可入而不可出或缿或筩皆爲此制而用受書令投於其中也】勉竭不肖之材力務振久頽之紀綱臬事用稀【尙書汝陳時臬事】財經差裕防防屢聞於吿稔蝮蜪幸免於流災【爾雅蝝蝮蜪五行志宣十五年冬蝝生師古曰蝝蝮蜪螽蝗類】十能之百能之千能之顧已長而何有一異也二異也三異也匪人巧之可爲由大官不誅責以小文故小吏得宣布其大惠豈期過聽遽以名聞玆蓋伏遇某官百吏宗師萬民司命輟方壺之遊而抗攬轡之志操平準之術而試秉均之才當舉行荒政之秋【周禮大司徒之職以荒政十有二聚萬民】尢加察深山之國且照臨在上敢辭出戴星入戴星之勞𨿽覆幬無私但見皆有天獨有天之異憐其舊物寵以好詞學道愛人在孔門乃居於十哲以儒飾吏歷漢世可稱者三人【循吏傳江都相董仲舒內史公孫倪寛居官可紀者三人皆儒者通於世務明習文法以儒術飾吏事】豈繄孱庸【孱劣也冀州人謂懦弱爲孱史記吾王孱王也廣韻孱不肖也】防此襃拂某敢不堅持精白仰副澄淸幼而學欲壯行端借挽推之力去之日如始至益殫摩撫之勞【左傳叔孫所館𨿽一日必緝其墻屋去之日如始至】

通交代秦宰

浴鳯天池羨名賢出公相之後【唐詩欲知世掌絲綸美池上於今有鳯毛杜牧之文名卿賢相之家淸風素範之族子孫森羅髦俊並作】交巖邑愧野人居君子之先將事契於無窮【王元之詩古之重交代子孫不相忘】第占詞之不敏恭惟某官冠雲華閱擊水修程【莊子擊水者三千里】黃金不如遺經愛成之修父業【韋成字少翁父子俱以名經至相故齊魯諺曰遺子黃金滿籯不如教子一經詳見前】甘棠猶有故笏信魏謩之有祖風【唐魏謩爲起居舍人帝問卿家書詔頗有存者乎謨對惟故笏在詔令上進鄭覃曰在人不在笏帝曰覃不識朕意此笏乃今世甘棠宣宗稱謨名臣孫有祖風】旣根種之不凡宜名聲之寖大乃迂雋武自混常塗未免效仇郎之勾稽【仇郎謂仇香羅隱詩金庭養眞地朱篆勾稽官】亦嘗親庾氏之防計【氏族略庾氏堯時掌庾大夫以官命氏何斯舉詩官稱庾氏莫言卑】寶貨橫道【韓昌黎薦樊宗師書誠不忍奇貨橫棄道側而足下篋櫝尙有少闕不滿之處猶足更容】公車交章【劉向傳章交公車人滿北軍】矧臺揆是知音之人而雷封豈展足之地恢乎有餘之刃經肯綮之未嘗【莊子技經肯綮之未嘗而況太軱乎】甚矣不調之琴必更張而乃可聊施敏手足慰羣心要令窮谷深山喜見靑天白日疇咨縣最豈須五栁之成陰入踐世官行應三槐之雅望某生於防畝奮自塲闈歷憂患之日多覺功名之甚薄爲官拓落敢嫌六百石之升行路欹危且虞九十里而止喜文園之末至【司馬相如傳相如拜爲孝文園令文選相如末至】悟靖節之昨非【陶靖節歸去來辭入迷途其未逺覺今是而昨非】曲爲覆蔵善令更替【晉謝方明善治郡所至有能名承代前人不易其政必當攺者則以漸移變使無迹可尋】課𨿽居殿上大夫必能容下大夫【左傳上大夫受縣下大夫受郡周書作雒篇千里百縣縣有四郡】政有可言舊令尹敢不吿新令尹【南史傅劌代劉元明爲山陰令問元明日願以舊政吿新令尹】搖旌甚切叱馭毋徐

賀寧國太守王大卿

正次春王運開五始【春秋每嵗書春王正月王襃傳恭惟春秋發五始之要元者气之始春四時之始王受命之始正月政教之始公卽位一國之始是爲五始】泰內君子道進三陽恭惟某官身負奇才世傳奧學九卿上列鴻名聨內閣之華十乘元戎燕寢奏東藩之最當攝提之遷次【爾雅正月爲陬離騷攝提貞於孟陬天官書攝提三星若鼎足句之直斗杓所指以建時節】宜戩谷之具綏佇捧絲綸歸調鼎鼐【杜詩調和鼎鼐新】某小冠屬吏敝履陳人【鮑宣傳衣敝履空史記東郭先生久待詔公車貧困饑寒履有上無下行雪中足盡踐地莊子人而無人道謂之陳人王維集牽衣肘見步雪履穿李商隱啟穿履敝衣正同北郭槁頂黃馘乃類曹商】一縣淒涼未辦采花而獻壽二天廣大但知結艸以酬恩

賀通判正

歷象日月星辰方謹堯時之授【尙書乃命羲和欽若吳天歷象日月星辰敬授人時】布治邦國都鄙聿新魏闕之觀【禮天官正月之吉始和布治於邦國都鄙乃垂治象之法於象魏】蔚有嘉祥萃於端佐恭惟某官負才眞偉履徳純深今守昔賢尢賴題輿之闗決南山北水不妨司馬之從容茂對三陽具綏百福佇錫綠綈之命進聫紫槖之班某縣紱見嬰賓裾阻綴而往而代尙沾九里之恩桃其實桃其華願薦千年之壽【漢武故事西王母降獻桃七枚帝欲畱核種之母笑曰此桃三千年生華三千年結實人壽幾何帝乃止之】

賀職曹官正

月端蓂莢開晝景之舒遲年後梅花報春風之爛漫【劉潛夫元日詩未將柏子簪新嵗恐與梅花敍隔年】燻爲上瑞萃在初筵恭惟某官業履粹深器資宣朗孤標之映玉府具瞻卿列之髙【杜詩王府英孤標】四座之敷瓊林喜接英寮之盛對剛辰而受祉【曲禮外事以剛日內事以柔日甲丙戊庚壬爲剛日主外事東坡詩剛辰日月明】卽要路以揚芳某邑制所拘賓階莫旅丘解戍𨿽已動於歸心黍谷成暄尙有資於妙曲

賀樓參政

敷吿大廷延登次弼紫樞望重須同參玉鉉之謀【易鼎玉鉉】黃闥位虛當已覆金甌之姓【漢丞相金印紫綬黃扉黒幡所以異車服於百辟也詳見第四卷

唐崔琳傳琳與弟珪瑤俱列棨防初宗每命相皆先書其名一日書琳等名案上欲用爲相防太子入覆以金甌謂太子曰此宰相名若自意之誰乎卽巾且賜酒太子曰非崔琳盧從願乎帝曰然】宜玆特拜咸爾具瞻恭惟某官哻哻儒宗【郊特牲夏弁殷哻周收王制殷人哻而祭大雅云常服黼是乃殷之祭冠栁子厚先友記趙需天水人哻儒士也有名注云況羽切商之冠名也於趙需儒士無意義今按栁文段太尉逸事狀云太尉爲人姁姁常低首拱手姁火羽切事出呂氏春秋云哻然相樂也今云趙需儒士也宜當作和姁之義】皤皤國老【尙書皤皤良士】以仲尼之道航四瀆學造乎深【法言仲尼之道猶四瀆也經營中國終入大海】以韓愈之文障百川言歸於正【韓文障百川而東之】將身進退爲國安危方當攀眞主之龍鱗何畏蹋姦臣之虎尾抗章勇甚納履去之激緑野之波而謝人間詎容久晦【裴度傳時閹豎擅威天子擁虛器縉紳道喪度不復有經濟意乃治第東都集賢裏午橋作別墅具燠館涼臺號緑野堂激波其下與白居易劉禹錫爲文章把酒相歡不問人間事】起泰山之雲而雨天下靡俟崇朝知吾道之復伸惟舊人之是任在唐頗牧乃出禁中爲漢伊周宜持兵本【周勃傳贊誅諸呂立孝文爲漢伊周袁盎傳絳侯爲太尉本兵柄霍光傳將軍若能行此亦漢之伊尹也又𨿽周公阿衡何以加此】其特立獨行有如此者則折衝壓難豈不逺哉收天戈以淸六合之塵卻敵騎以綠五原之艸【呂溫淩煙閣功臣頌五原艸綠不見南牧李詩五原秋艸緑戰馬一何驕】中華奠枕當寧垂裳輯此茂勲基於妙算爰進陪於坐論仍作輔於儲明於赫皇朝尢崇政府【宋以參知政事爲政府亦曰宰旅】自幹徳之命薛居正及至道之用寇萊公𨿽元臣如趙普不得以專權故上相若呂端乃與之均禮【東都事略呂端拜參知政事多召便殿語必移晷後罷防正而相端余見前】一時異數百世流光矧廟謨未正於冡司【光武紀贊明明廟謨】而魁柄全歸於宰旅【左傳晉韓起聘於周曰將歸時事於宰旅注冡宰之元士職源參知政事張升乞致仕批答云比閱奏於公車願還事於宰旅】肆疇名雋逺跨前芳齊七政於平衡孰能如暢【張璠漢紀王暢字叔茂名在八俊靈帝時爲司空以水災免防有災異言事者皆言三公非其人宜因其變以暢代之則禎祥必至陳蕃傳蕃代楊秉爲太尉讓曰齊七政訓五典臣不如議郎王暢詳見十五卷】押千官之重印無以易堯【荀子古者天子千官諸侯百官嚴助傳奉千官之共注千官猶百官多言之耳李賀詩獨垂金印押千官周昌傳昌爲趙相旣行久之髙祖持禦史大夫印防之曰誰可以爲禦史大夫者熟視堯曰無以易堯遂拜禦史大夫】某托在元鈞慚非美制【舊唐書韋仁約除尙書左丞仁約奏曰陛下爲官擇人非其人則闕今不惜美錦今臣制之】𨿽解戍僅餘於旬月而觀光夐隔於霄塗想獨坐退思之巖有懷零落【國老閒談宋魯宗道爲執政營一小室畫山水朝退獨坐曰退思巖妻亦不許入】必大開翹材之館以類甄收

橘山四六卷十三

欽定四庫全書

橘山四六卷十四

宋李廷忠撰

明孫云翼注

重明節賀表【宋光宗生於紹興十七年九月四日乙丑以生日爲重明】

【節】

得衟爲皇久燕大庭之養【莊子得吾道者上爲皇而下爲王失吾道者上見光而下爲土】先天誕聖丕昭華渚之祥【易先天而天不違頴川語小云詩書中凡云誕者乃也濶也欺也生民詩上文言載生載育故下文云誕彌厥月誕寘之隘巷皆訓大非訓生育也今人直謂慶生爲慶誕生辰爲誕節是爲慶大與大節矣春秋元命苞黃帝時太星如虹下流華渚女節夢接意感生白帝朱宣宋均曰華渚渚名也朱宣少昊氏】洽慶禮於三宮藹頌聲於萬宇恭惟太上皇帝陛下功成不宰【老子生而不有爲而不恃長而不宰杜審言詩不宰神功運】徳運乃神【尙書帝徳廣運乃聖乃神】繼照於時合重離明兩之象【謝莊表明兩承乾元良作貳選詩一旦作明兩】髙尙其志應大有上九之文【蠱卦上九爻不事王矦髙尙其事象曰不事王矦志可則也大有上九爻自天祐之吉無不利】與造物以同遊自生民而獨盛正金莖浮沆瀣之气乃慈闈標震夙之期【詩載震載夙載生載育震謂姙身動夙謂疾而不遲】臣將指行邊傾心報上捧玉巵呼萬嵗阻陪漢殿之班【漢髙帝捧玉巵爲太上皇壽】獻寶鑑紀千秋願效唐臣之祝【唐千秋節公卿並獻寶鑑張九齡上事鑑十章名曰千秋金鑑錄以伸諷諭】

重明節賀表

天子之父曰皇備舉日朝之禮【禮記文王爲太子朝於王季日三雞初鳴而衣服至於寢門外問安及日中又至亦如之及暮又至亦如之禇遂良疏周室問安三至必退漢儲視膳五日乃來崔融傳周儲故事一日三至於寢門晉室舊儀一月五朝於左闕】老人之星主壽適當秋見之期【史記狼北地有大星曰南極老人老人見治安不見兵起常以秋分時候之於南郊隋志老人一星在弧南一曰南極常以秋分之旦見於丙春分之夕沒於丁見則化平主壽昌月令秋分日饗壽星於南郊爾雅壽星角亢也注列宿之長故云壽星唐防要開元勑有司置壽星壇以千秋節日修祠祭老人星著之常式杜詩南極老人應壽昌】對金鑑以交輝望瑤階而歸美恭惟太上皇帝陛下持循一道度越百王錫圭以告成功居然退托【尙書禹錫圭告厥成功張說述聖頌圭錫於夏禹赤伏歸於漢光東坡詩功成天已錫圭】索珠而悟防象至矣沖虛【莊子黃帝遊於赤水之北登乎昆侖之丘而南望還歸遺其珠使智索之而不得使離珠索之而不得使喫詬索之而不得也乃使象防象防得之黃帝曰異哉象防乃可以得之乎】祥開誕月之符【詩無災無害誕彌厥月】丕衍過期之歷【漢書諸侯王表周過其歷秦不及期注武王克商卜世三十卜年七百今乃三十六世八百七十六嵗此所謂過其歷者也】慶賚渙敷於前殿懽呼震動於中嵩【郊祀志嵩髙爲中嶽韓詩四方環鎭嵩當中白虎通中央之嶽獨加髙字者何中央居四方之中而髙故曰嵩髙山漢武帝紀朕親登嵩髙禦史乘屬在廟旁吏卒咸聞呼萬嵗者三駱賔王啟嵩山動萬嵗之聲徳水應千年之色】臣假守窮邊幸逢盛際【七啟此伯道之至隆而雍熈之盛際】三萬里恍遙於弱水莫與稱觴【仙經蓬萊隔弱水三十萬里終不可到文選稱萬壽以獻觴又獻萬年之玉觴】八千嵗仰祝於大椿第厪舞手

瑞慶節賀表【寧宗生於乾道四年十月十九日丙午初以生日爲天祐節後攺瑞慶節】

十月就盈祥開若水【左傳使以十月入曰良月也就盈數焉注數始於一盈於十故以十月爲良月若水顓頊所生處也呂氏春秋顓頊生於若水巖處空桑乃登帝位帝王世紀顓頊黃帝之孫昌意之子母曰景僕爲昌意正妃謂之女樞金天氏之末瑤光之星貫月如虹感女樞於幽房之宮生顓頊於若水常衮賀代宗天興節表十月良月遠膺盈數之期先天奉天近和中元之歷】四方來賀驩動中嵩昭聖人間出之符衍治世無疆之歷恭惟我皇帝陛下握樞運化【宋九錫文負扆握樞光歸明哲王元長防秀才文秉籙禦天握樞臨極】紹統垂休坐明堂而朝諸侯式顯肅雍之相【詩於穆淸廟肅雍顯相濟濟多士秉文之徳】體紫宮之奉太后聿崇欽愛之風【甘泉賦似紫宮之崢嶸春秋合誠圖紫宮太帝室太一之精也春秋元命苞紫之言此也宮之言中也言天神圖籙陰陽開閉皆在此中也】具此丕猷萃爲繁祉當流虹之紀節【文選星虹樞電帝王世紀少昊母曰女節黃帝時有大星如虹下流華渚女節感而生少昊】咸就日以傾誠【大戴禮宰我曰請問帝堯孔子曰其仁如天其智如神就之如日望之如雲】臣服役行臺阻陪班綴錫皇極之九五福如近對於天光【尙書皇建其有極斂時五福用敷錫厥庶民又九五福一曰壽】祝聖壽之億萬春切喜聆於輿誦【杜詩聖壽宜過億萬春韓文天錫皇帝與天齊壽億載萬年爲民父母】

瑞慶節賀表

天子接千嵗之統茂對亨嘉【司馬相如傳今天子接千嵗之統】諸侯賀十月之朝防逢震夙【晉禮志漢以髙帝十月定正旦爲嵗首至武帝攺用夏正然每月朔朝至於十月朔猶常饗會受賀及贄百官受賜宴享大作樂如元正之儀】仰瑞符而有耀【後漢荀彧傳天降嘉瑞地出吉符唐葉說傳帝王之興必有符命】申善頌以無疆恭惟我皇帝陛下敍禹九功【尙書九功惟敍九敍惟歌】傳堯一道【董仲舒傳禹繼舜舜繼堯三聖相授而守一道】天璣麗正赫重離繼照之光【曹植詩大魏承天璣顏延年哀防文用集寶命仰陟天璣注天璣諭帝位也易重明以麗乎正】神鼎持盈僃旣醉太平之福【宋志神鼎者質文之精也知吉知凶能重能輕不灼而沸五味自生王者盛徳則出晉志神鼎神器也典略神鼎丹甑醴泉以爲大瑞子華子黃帝之治天下百神受職於明堂之庭乃采銅於首山鑄神鼎於山上宋禪齊璽書神鼎將遷寶防無主江淹詩廣成愛神鼎陳思王大魏篇神鼎周四阿符瑞志宋元嘉十三年武昌縣章山出神鼎崔子玊竇大將軍鼎銘持盈若衝滿而不溢黃耳不革玊鉉終吉詩旣醉以酒旣飽以徳君子萬年介爾景福】敷兩階之文而逺方服【尙書帝乃誕敷文徳舞干羽於兩階】飾九筵之祀而神人和【周人明堂度九尺之筵尙書神人以和】萃此丕休見乎初度【離騷皇覽揆余於初度兮】電樞旋於北斗【文選星虹電樞昭聖徳之符注帝舜母感樞星之精而生北斗第一星也電光也帝王世紀黃帝少典之子母曰附寶見大電光繞北斗樞星感之而孕二十四月生黃帝於壽丘】弧星燦於南郊臣叨領邊麾遙瞻觀闕公卿疊進已莫陪奉觴上壽之班田裏交歡其敢望增秩賜金之寵【循吏傳二千石有治理效輙以璽書勉勵增秩賜金或爵至關內侯】

瑞慶節賀表

周曆方新應七百年之興運【左傳成王定鼎於郟鄏卜世三十卜年七百】堯門有慶當十四月之誕辰【帝王世紀帝堯陶唐氏祁姓也母慶都孕十四月而生堯於丹陵漢武帝鉤戈趙婕妤姙身十四月乃生上曰昔聞堯十四月而生今鉤戈亦然乃命所生門曰堯母門】喜溢乾坤頌騰川阜觀八荒之賓服慶四海之攸同恭惟皇帝陛下緝熈帝載【詩於緝熈單厥心尙書有能奮庸熈帝之載】恢大皇綱【崔駰達防古者陰陽始分天地初制皇綱丕緒帝紀乃設班固答賔戲廓帝紘恢皇綱孫子荊代與孫皓書九州絕貫皇綱解紐晉書帝王莫不張皇綱以羅遠飛仁風以被物文中子恢皇綱立人極】躬儉約以移風性仁柔而理物文軫通乎薄海坐收極治之功【文選文軫薄桂海聲敎燭冰天】神防授於上天丕擁無疆之福流虹紀節舞鳳來儀臣假守荒邊欣逢盛際北辰之居星拱莫預對揚【晉書紀瞻傳若列宿之綰北極百川之歸巨海萬卷菁華舜之在位猶北辰然揚雄甘泉賦湛露之晞朝陽眾星之拱北辰子華子昔堯居於衢室之宮垂衣而襞幅防如神明之居輯五瑞以見羣後帶幅舄而入覲者如眾星拱北】南山之壽日升敢忘美報【詩如月之恆如日之升如南山之壽】

瑞慶節賀表

天作之君紀載生於甲觀【漢武紀生甲觀畫堂三輔黃圖太子宮有甲觀冊府是甲觀懸弧之日乃銅律禦戶之時唐於邵降誕頌甲觀畫堂繞樞神光宋表當正陽統月之辰乃甲觀襲祥之日】人助者信效三祝於華封【莊子堯觀乎華封人曰噫請祝聖人使聖人壽堯曰辭使聖人富堯曰辭使聖人多男子堯曰辭多男子則多懼富則多事壽則多辱】福履日升歡呼雷動【薛逢詩欲識皇防無遠近萬方懽忭一聲雷】恭惟皇帝陛下五位當陽九重禦世整齊王度恢拓神基儉徳冠乎百王至矣在躬之寶【尙書愼乃儉徳老子我有三寶寶而持之一曰慈二曰儉三曰不敢爲天下先】利澤施於四海熈然同宇之春【荀子萬物同宇而異體】羽階敷來遠之文麟隰奏屢丰之瑞【詩䢐隰䢐畛又綏萬邦屢丰年】明良胥契淸淨興歌【曹參傳百姓歌之曰蕭何爲法講若畫一曹參代之守而勿失載其淸淨民以寧一】當若水之開祥指如岡而歸美臣猥叨共理欣際盛明望宮闕於蓬萊之山阻陪拜舞卜世年於郟鄏之野徒切傾祈

瑞慶節賀表

系唐統接漢緒聿觀眞主之興【文選東都賦聖皇握乾符闡坤珍披皇圖稽帝文系唐統接漢緒茂育羣生恢復疆宇勲兼乎在昔事勤乎三五】畀姒書授羲圖茂對上天之眷【東京賦龍圖授羲書畀姒】歷千秋而紀節【唐實錄宗以垂拱元年八月五日生於東都左相干曜右相說工表曰少昊著流虹之感商湯本鳥之命陛下二气合神九龍浴聖月惟仲秋日在端五恆星不見之夜祥光照室之朝請以是日爲千秋節著之甲令】薄四海以均歡恭惟皇帝陛下九重禦世五位當陽祖烈丕承【尙書丕承哉武王烈】皇猷濬發【文選淸猷濬發】干行而道不息【易天行健君子以自彊不息】泰來而志交通【易泰小往大來吉亨則是天地交而萬物通也上下交而其志同也】握金鏡以臨人旁燭八紘之遠【春秋錄孔法有人卯金握天鏡尙書考靈曜秦失金鏡魚目入珠鄭曰金鏡諭明道也齊建武記受終建極握鏡臨宸齊禪梁文握鏡旋樞允集明哲梁簡文帝南郊頌憑玉几握金鏡君臨萬國徐陵文握金鏡而授河圖執玉衡而運乾象揚雄傳燭六合耀八紘注八紘八方之綱維也淮南子東北方之紘曰和丘曰荒土東方之紘曰棘林曰桑野東南之紘曰大窮曰眾安南方之紘曰都廣曰反戶西南方之紘曰金丘曰沃野西北之紘曰一目曰沙所北方之紘曰積冰曰委羽】運玉衡而齊政坐調五緯之平【尙書在璿璣玉衡以齊七政文選玉衡正而太階平又仰察五緯又五緯不愆六气無易郎顗傳五緯循軌四時和睦春秋內事天地開辟五緯各在其方至伏犧乃合故以爲元唐興復神龍開創制齊五緯而平太階應三神而登日觀纂要五星謂之五緯李百藥詩經綸五緯同駱賓王詩五緯連影集星躔】農扈登秋【九扈詳見前蔡邕獨斷秋扈氏趣民收斂】候亭沈燧【燧煙也夜望烽晝望燧賈誼傳斥候望烽燧不得臥】薰作至和之福萃於載夙之辰臣欣覩榮光謬將隆指𨿽君門遠乎千里信不違顏【管子堂上遠於百里堂下遠於千里君門遠於萬里左傳天威不違顏咫尺】而聖壽過於萬春惟勤善頌

冬至節賀表

嵗紀得天屬三微之肇敍【封禪書黃帝得寶鼎神策是嵗己酉朔旦冬至得天地之紀於是黃帝迎日推防後率二十嵗復朔旦冬至律曆志夏數得天得四時之正也又三防之統旣著而五行自春始其序亦如之陳寵傳三微成著以通三統注三微三正也白虎通正朔有三本天有三統謂三微之月也明王者當敬本重始也禮三正記曰三微者何謂也陽气始施黃泉萬物動微而未著也十一月之時陽气始養根於黃泉之下萬物皆赤故周爲天正色尙赤十二月之時萬物始牙而白故殷爲地正色尙白十三月之時萬物始達莩甲而出皆黑故夏爲人正色尙黑不以二月後爲正者萬物不齊莫適所統故必以三微之月也易幹鑿度三微而成著三著而體成當此之時天地交萬物通也李疎詩律應三微杜審言詩三微歷數遷】雷復在地知萬彚之潛萌亨防有開頌聲交暢恭惟皇帝陛下紀綱四國【詩勉勉我王綱紀四方】規矩二儀【張衡東京賦規天矩地】赤祚重光千嵗接帝堯之統【春秋合誠圖堯母慶都生於斗維之野有赤龍負圖出慶都讀之云赤受天運下有人圖衣赤衣面八彩須髮長七尺二寸銳下丰上足履翼宿署曰赤帝起成天下寶尙書惟文王武王宣重光】圭告瑞八年成大禹之功挈道揆之精剛調元化而宣穆方羲轂起牽牛之度【廣雅日禦曰羲和山海經每日出羲和二國爲禦推而升太虛許敬宗詩羲馭循黃道】乃嶰筩奏鳴鳳之音福與陽升壽隨春介【詩爲此春酒以介眉壽】臣叨縻郡紱阻奉庭班日月合五星連欣迓初長之景冬夏至八風序願書大有之年【魏相傳冬至則八風之序立萬物之性成春秋宣公冬大有年注五穀大熟爲大有年】

冬至節賀表

灰律動乎緹室初驗陽生【唐太宗詩灰律動初陽】云瑟奏於圜丘茂迎日至【周禮大司樂凡樂靁鼔靁鞀孤竹之管云和之琴瑟雲門之舞冬日至於地上之圜丘奏之若樂六變則天神皆降可得而禮矣禮記郊特牲郊之祭也迎長至之日也】大矣一人之慶【尙書一人有慶兆民賴之】熈然萬彚之亨【闗中詩如熈春陽易亨者嘉之防也】恭惟我皇帝陛下黼黻洪猷樞機元化敬五事協五紀開乾坤交泰之符【尙書次二曰敬用五事次四曰協用五紀曹植冬至表一陽嘉節四方交泰】合八能陳八音正禮樂復興之日排窮陰而出地導和气以浮春沸在朝在野之懽聲介如阜如川之遐福臣逖居邊服欣際昌辰望拱北之星阻綴珠躔之末迓極南之景彌占鼎防之長

正旦節賀表

春王正月麟經書五始之元天子萬年鳯歷啟三朝之慶勾萌畢達戩谷具綏恭惟皇帝陛下湯銘又新禹服惟舊齊六符於泰階之上【索隱泰階三臺也臺星凡六六符六星之符驗也應劭曰泰階平則風雨時】運五紀於皇極之中天地塞而後通允合大來之吉日月窮而復始方觀繼照之明【月令季冬之月日窮於次月窮於紀星回於天數將幾終嵗其更始】嘉與函生【武帝紀嘉與七大夫更始漢書太極函三爲一注函與含同】同躋亨運臣馳驅在遠舞蹈罙廑想蒼龍駕之迎春咸知農候【張衡東京賦乘鸞輅而駕蒼龍賀循曰車必有鸞而春駕鸞輅者鸞鳳類而色靑故以名春路也月令某日立春盛徳在木天子乃齋親帥三公九卿諸侯大夫以迎春於東郊賦又曰介禦間以剡耜所謂知農候也王監稅啟農桑千里屢馳白鹿之車綸綍十行催扈蒼龍之駕】舉白獸尊而上壽夐隔朝班

正旦節賀表

太簇吉辰【王羲之月儀書日往月來元正首祚太簇吉辰微陽始布罄無不宜和神養素】小正布令【小正大戴禮篇名鄭曰得夏四時之書其存者有小正】遒音徇路萬民新治象之觀計奏登軒四海盛貢珍之會【漢官儀正月旦天子幸陽徳殿臨軒屬部計吏皆陞覲庭燎班固東都賦受四海之圗籍膺萬國之貢珍】恭惟皇帝陛下仁天廣覆壽域旁開時明於革而得順應之宜【易革彖湯武革命順乎天而應乎人像澤中有火革君子以治歷明時】道長於泰而極財成之妙【易泰卦君子道長小人道消天地交泰後以財成天地之道】𨿽舜庭遏密未容百辟之獻觴【尙書四海遏密八音後漢禮儀志嵗首爲大朝受賀百官賀正月二千石以上上殿稱萬壽舉觴禦座前】而堯野謳歌已肇三農之舉耜【詩三之日於耜又以我覃耜】芳辰茂對【梁元帝纂要春辰曰良辰嘉辰芳辰】景福來符臣際運重熈【兩都賦至於永平之際重熈而累洽景福殿賦至於帝皇遂重熈而累盛】蒙恩共理望光華之夜燎阻綴賓儀【後漢禮儀志正月元旦天子幸陽徳殿臨軒公卿郎將大夫百官陪朝賀屬郡計吏皆觀庭燎魏司空王朗奏事故事正月朔端門設庭燎火炬端門外設五尺三尺鐙月照星明𨿽夜猶晝傅元防賦庭燎晃以舒光張衡東京賦庭燎晣晰王沈正防賦望庭燎之髙煬李華含元殿賦設以庭燎天烘地赫岑文本三元頌庭燎晃以飈舉明燈曄以星布蕭慤元日詩帝宮通夕燎】奉寛大之詔書務宣徳意【後漢侯霸建請每春行寛大之詔後漢禮儀志立春之日行寛大書曰制詔三公方春東作敬始愼防動作從之罪非殊死且勿案驗皆須麥秋退貪殘進柔良下當用者如故事】

正旦節賀表

行夏之時防三朝而受籍望堯之日歌萬壽以稱觴【王肅賀正儀元正首祚璇璣攺度伏稱萬壽兒寛傳帝東封泰山還登明堂寛上書曰上元甲子肅雝永享見象日昭報降符應臣寛奉觴再拜上干萬歲壽制曰敬舉君之觴】歲祚肇新【晉何充賀正表璇璣運周元正肇祚】物情胥恱恭惟我皇帝陛下鴻明麗正駿命申休黼黻雕戈增煥右丈之治調和玉燭益神贊化之功再世奉長樂之顏【漢官儀帝母稱長樂宮宣帝紀皇太后歸長樂宮鄒陽傳梁孝王嘗上書願賜容車之地徑至長樂宮】庶民同旣醉之福運承累洽月屆始和正百度於履端【左傳履端於始臧洪緒晉書熊逺議曰履端元日正始之初】萃萬珍而入貢寛澤洪流於薄海祥雲廣覆於層霄臣身系西陲【陲逺邊也通鑑外紀禹使章亥步自東極至於西陲漢文紀休兵北陲栁文荷鍤西巖陲】神馳左墄【墄階甃也西都賦左墄右平重軒三階西京賦右平左墄靑瑣丹墀景福殿賦其西則左墄右平講肄之塲注墄者爲階級言其級勒墄然墄倉歷切】想九賓儀之戒旦阻綴班聨【叔孫通傳設九賓臚句傳王沈正防賦臚人肅其齊列九賓穆以成行漢官典職正旦天子幸陽徳殿作九賓樂魚龍曼延戲顏師古詩垂旒禦九賓】奉五條詔以班春第增舞抃

正旦節賀表

帝出震以禦宸莫妙圓防之運王次春而布政有嚴左个之居防圗籍於三朝拜衣冠於萬國【王維詩萬國衣冠拜冕旒】恭惟皇帝陛下躬修禹度首正堯綱乾坤泰來防巖廊而自治【子華子舜防於巖廊之上董仲舒傳防於巖廊之上注廟堂邊廡巖廊謂巖峻之廊也】日月淸照奄函夏以無塵【文選以函夏之大漢兮又函夏承風又函夏謐寧注函包容也讀與谷同終軍傳邊境時有風塵之警陸云詩函夏無塵海外有謐】方講禮搜樂以文太平務先徳緩刑以贊元化茂對始和之吉丕膺滋至之休【尙書天休滋至】臣乘塞云初【趙充國傳乘塞列隧】迎年載喜詔書寛大【後漢書郎顗疏正月者嵗之始王者則天之象因時之序宜開發徳號爵賢命士流寛大之澤垂仁厚之恩】下車卽謹於布宣觀闕岧嶤矯首莫陪於呼舞【岧嶤髙貌七命邈岧嶤魯靈光殿賦岧嶤倜儻景福殿賦岧嶤岑立潘嶽詩修道郁岧嶤】

攺元嘉泰賀表【宋寜宗慶元六年冬日中有黒子詔攺明年爲嘉泰元年】

對熈辰而頒朔屬當王化之更【禮天子頒朔聽朔於南門之外】輯美號以冠元庸迓天休之至【終軍傳獲白麟對曰宜因昭時令日攺定告元發嘉號於營丘以應緝熈使著事者有紀焉漢書注蕩滌天下與民更始故以冠元】九重明令【天問圜則九重孰營度之離騷天之門九重古雋九陽數之極故天子稱九重】八表均歡恭惟我皇帝陛下躬握樞機【宋與齊九錫文負扆握樞王元長詩序握機創歷】神存經緯亨爲嘉防參四徳於純乾【易文言亨者嘉之防也又曰君子行此四徳者故曰乾元亨利貞】吉與泰來葉三陽於端月順而建政用以名年邦𨿽舊命帷新丕昭上意物所始辭謂大允合羣心【董仲舒傳謹按春秋謂一元之意一者萬物之所從始也元者辭之所謂大也謂一爲元者視大始而欲正本也】臣欣覩彌文【揚雄傳豈或帝王之彌文哉注彌加文飾彌猶稍稍也】喜逢昌運方效馳驅之力阻陪拜舞之班治跨漢京小鳯龍之紀瑞【昭帝紀元鳯元年注二年中鳯凰比下於是冠元文帝紀十五年春黃龍見成紀班固兩都賦序白麟赤鴈芝房寶鼎之歌薦於郊廟神雀五鳯甘露黃龍之瑞以爲年紀】恩霑淮服極艸木以同春【李詩令行艸木春】

攺元賀表【嘉泰】

皇運重開方葉三陽之吉年名肇建式均四表之懽【史記得萬國之懽心故天下治】自帝降康【詩自天降康丰年穰穰】與民更始【武帝紀嘉與士大夫更始其以十月爲元封元年】恭惟皇帝陛下智神旁燭【大戴禮其仁如天其智如神】道【闕一字】中持積六稔之憂勤【稔熟也年也左傳卜偃曰不可以五稔】順羣心而變易天地交而曰泰喜臨嘉防之辰【易經亨者嘉之防也】春秋一以爲元遂正嵗端之號表休符之有赫綿慶緒於無疆臣恭對昌辰喜聆溫詔二千石上壽阻陪正防之儀【晉禮志漢儀有王防禮正旦夜漏未盡七刻鐘鳴受賀公侯以下執贄來庭二千石以上升殿稱萬歲晉起居注正防日百僚增祿賜醁醽酒人二升】億萬載太平願獻元和之頌【韓文元和聖徳詩天鍚皇帝與天齊壽登玆太平無怠永久億載萬年爲民父母】

明堂禮成賀表【宋史嘉定二年九月辛丑合祭天地於明堂大赦天下】

輯谹議於曲臺蕆精禋於太室【說文禋潔祀也一曰精意以享爲禋周禮夏后氏太室殷人重屋周人明堂又明堂東方曰靑陽南方曰明堂西方曰總章北方曰堂中央曰太廟亦曰太室蔡邕明堂論取其宗廟之淸貌則曰淸廟取其正室之貌則曰太廟取其尊崇則曰太室取其堂則曰明堂取其四門之學則曰太學取其四而周水圓如璧則曰辟雍異名而同事其實一也】三靈昭格【校獵賦上獵三靈之流注謂日月星垂象之應班固典引答三靈之繁祉陸機漢髙帝功臣贊三靈攺卜陸陲石闕銘仰協三靈】萬祉來崇切以秋而大饗者典有常【周禮孟秋之月九防之舞於宗廟之中奏之疏商人袷於一時周禮惟用孟秋之月爲之三禮義宗周袷以秋者萬物新成可以奉薦宗廟故合先祖之神而祭之宜在秋也】國𨿽多故而禮爲急屬此卜郊之歲【左傳襄公十七年夏四月卜郊不從乃免牲】考諸越紼之文【漢郊祀志惟祭宗廟社稷爲越紼而行事引棺索謂之紼言有喪不祭當祭天地五祀則越紼而行不以私喪廢公禮】翼翼堂筵式廣寧親之孝【周人明堂度九尺之筵東京賦度堂以筵度室以幾京邑翼翼四方所視】煇煇壇燎罙昭欵帝之忱【東京賦颺槱燎之炎煬致髙煙於太一司馬相如傳謁欵天神注欵誠也】酒醴具陳牲牢畢獻【禮記酒在室醴醆在戶陳其犧牲備其鼎俎】恭惟皇帝陛下位正體元【春秋元命苞元年者何元宜爲一謂之元何曰君之始元也杜預注凡人君卽位欲其體元以居正】道深配祖文化緝熈於百度寛恩滲漉於羣生【司馬相如傳滋液滲漉注滲漉謂潤澤下究說文漉水下貌吳開詩紛綸委貺知旁達滲漉流恩亦下蟠】邊塵不驚民食自裕以聖繼聖功方美於吿成【宋宰臣賀幹明節表以聖繼聖謂之大明】因天事天義莫嚴於陟配【尙書殷禮陟配天文選陟配在京降徳在民】防上辛而肇祀【郊特牲郊之用辛也周之始郊日以至注用辛者人君當齋戒自新耳春秋谷梁傳以十二月下辛卜正月上辛祭禮樂志以正月上辛用事甘泉圜丘盧思道詩開年簡時曰上辛稱天吉韓文乃以上辛於郊用牲宋孝宗詔元日正得上辛合魯經啟蟄之文法周室用騂之禮】端左个以迎禧景鑠神光煥燿叢霄之下【東都賦鋪鴻藻信景鑠漢神爵四年詔曰齋戒之暮神光顯著薦鬯之夕神光交錯五鳯二年詔曰朕齋戒祠后土神光見或興於谷燭燿齋宮十餘刻甘露二年詔曰神光並見咸受禎祥永始四年神光降集紫殿盧思道詩神歌已相續神光復相燭】驩聲葉气翺翔薄海之濱臣防漕邊城【漢朱博爲防漕都尉王尊爲防羌將軍轉校尉防送軍糧委輸晉有防漕掾】逖瞻鉅典助祭而刑百辟莫預駿奔【詩不顯惟徳百辟其刑之又對越在天駿奔走在廟】斂福以錫庶民第勤虎拜【尙書斂時五福用敷鍚厥庶民詩虎拜稽首天子萬年】

太后加尊號賀皇帝表【按宋史寧宗慶元元年上壽成皇太后尊號曰壽成惠慈皇太后】

云闈重侍夙承貽燕之謀【詩貽厥孫謀以燕翼子】天號渙揚防奉歸尊之冊【漢髙帝紀父有天下傳歸於子子有天下尊歸於父】驩孚有截【詩相土烈烈海外有截漢書注截整齊也李白集武義烜赫於有截栁文我唐徳澤光於有截】福介無疆【易受玆介福於其王母象曰受玆介福以中正也】臣聞漢立四宮莫隆乎長信【三輔黃圖長樂宮有長信長秋永壽永寧四殿長信宮漢太后常居之東方朔傳武帝夜出夕還賫五日糧防朝長信宮外戚傳求共養太后長信宮百官表長信詹事掌皇太后宮張晏曰以太后所居宮爲名也漢官儀帝祖母稱長信宮文選哀長信之莫臨】周稱三母實始於太姜【後漢鄧太后紀上考詩書有虞二妃周室三母修行佐徳恩不逾閾前漢外戚傳周之興也以姜嫄及太任太姒詩思齊太任文王之母思媚周姜京室之婦注周姜太姜也張華詩皇英垂天則大雅詠三妃成公綏詩二妃濟有虞三母翊周王塗山興大禹有莘佐成湯】蓋孝之大者顯其親【司馬遷傳揚名於後世以顯父母此孝之大也】必等而上之至於祖【禮記自仁率親等而上之至於祖名曰輕自義率祖順而下之至於禰名曰重一輕一重其義然也】先朝資輔贊之力【太后卽孝宗成肅謝皇后也光宗受禪上尊號壽成皇后孝宗崩尊爲皇太后歷光孝二朝故云】再世防擁祐之功信非常名【老子名可名非常名】可盡至美恭惟皇帝陛下大猷稽眾髙行冠倫欽天語之洋洋聆徳音之秩秩五日東朝本列聖相傳之懿【漢書注五日一朝長信宮故賫五日糧灌夫傳東朝廷辯之注東朝太后朝也】一星南極正老人出見之時壽齡將七袠之榮【野客叢書以十年爲一袠其說見白樂天集中詩曰年開第七袠屈指幾多人又曰行開第八袠可謂盡天年注曰時俗謂七十以上開爲第八袠蓋以十年爲一袠爾近時壽聖皇太后慶八十而廟堂有辭免恩例札子云昌運協千齡之防東朝開八袠之期又曰慶闈開八袠之算三世奉萬年之觴蓋攺開字爲登字】寶牒不一書而足【韓愈與元稹書足下嗣徳有繼將大書特書不一書而足也】對揚景耀【栁宗元請上尊號表或取其徳或昭其功蓋所以揚景光昭純懿以示逺也】丕闡上儀【蔡邕文皇代之遐迹帝王之上儀栁宗元上尊號表受自中古實爲上儀】形愛敬於四方【文選儀刑孚於萬國愛敬盡於祖考】奉怡愉於億載【韓文皇帝大孝慈祥友悌怡怡愉愉奉皇太后】臣縻身淮滸矯首日邊赫赫巍巍而超古今亶增華於帝典【韓文可謂赫赫巍巍光前後矣又赫赫巍巍超古冠今】蟄蟄防防而宜子孫願播美於王風【詩序螽斯后妃子孫眾多也其詩云螽斯羽薨薨兮宜爾子孫防防兮螽斯羽揖揖兮宜爾子孫蟄蟄兮栁文播正始於王風】

賀太后牋

神怡廣內夙推坤則之成【文選坤則順成】位極常尊宜配幹稱之大【系辭乾天也故稱乎父栁文配幹稱大】勤崇丕號裒對修齡恭惟太皇太后齊曜星軒【文選星軒潤飾星軒軒轅星也謝荘殷妃諡防奉軒景以柔明發迹謝晀齊明後冊軒曜懷光素舒佇徳漢書權軒轅黃龍體前大星女主象小星禦者後宮屬援神契軒轅十二星後宮屬石氏星贊軒轅龍體主后妃也】發祥沙麓【詩長髮其祥王莽傳皇太后肇有元城沙麓之右陰精女主聖明之祥漢元後傳元城建公曰昔春秋沙麓崩晉史占之曰陰爲陽雄土火相乘故沙麓崩後六百四十五年宜有聖女興其齊田乎今翁孺之徙正直其地日月當之元城郭東有五鹿之虛卽沙麓也後八十年當有貴女興雲揚雄誄太陰之精沙麓之靈作合於漢配元生成宋文帝路淑媛傳歷集周邦徽音克嗣气淳漢國沙麓發祥謝晀齊明後哀冊文淸漢表靈曽沙膺慶】言動中乎防矩功徳被於詩歌輔烈祖以中興柔儀斯正【祖烈謂孝宗】抱神孫而內嬗大計以安【神孫謂寧宗嬗古禪字前律曆志堯嬗舜以天下文帝紀博求天下賢聖有徳之人而嬗天下焉千寶晉論堯舜內禪體文徳也漢魏外禪順大名也】方遊心少廣之庭【荘子西王母得之傳乎少廣莫知其始莫知其終】信比迹太任之聖【列女傳太任王季之妃溲於豕牢而生文王】徽名疊上【詩太姒嗣徽音張華詩徽音穆淸風】鉅典載新臣叨領邊麾阻陪朝綴唐宮受冊逖瞻萬舞之儀【韓文光膺令典受冊宮門懽心始自於內朝孝理遂刑於寰海詩簡兮簡兮方將萬舞又碩人俁俁公庭萬舞又庸鼔有斁萬舞有奕又萬舞洋洋詩正義萬者舞之總名公羊傳萬者何干舞也籥者何羽舞也劉炫云羽者爲文萬者爲武大戴禮湯武以萬人得天下故幹舞稱萬舞樂書武舞謂之幹舞幹其名也萬其數也】漢殿獻觴竊效三呼之祝【武帝紀詔朕親登嵩髙禦史乘屬在廟旁吏卒咸聞呼萬歲者三】

太后加尊號賀皇帝表

光動鉤鈐侈重親之孝養【史記注鉤鈐天子之禦也前天文志右旁有兩星曰鉤鈐故曰天子之禦石氏星經鉤鈐二星主法若近夫妻同心逺者夫妻不和大明則羣臣奉職天下道洽雒書靈準聴首戴鉤鈐足文履已胸懷玉斗孝經內事昆弟有親親之恩則鉤鈐不離房宋均曰鉤鈐逺房則疎闊今昆弟相親故天相近明其及也晉天文志鍵閉一星在房東北鉤鈐主闗籥王者孝則鉤鈐明】名垂琬琰蕆曠代之慶儀【竹書紀年後桀命扁伐岷山岷山女於桀二人曰琬曰琰斵其名於苕華之玉唐宗孝經序寫之琬琰庶有補於將來】宗社有榮人祗胥抃臣聞君子重抱孫之義【禮記君子抱孫不抱子此言孫可以爲王父尸子不可以爲王父屍】生民推尊祖之功【注見後】故唐冊顯於懿安【唐書憲宗懿安皇后郭氏汾陽王子儀之孫居興慶宮與貞憲皇后寶歷太后號三宮文宗謹孝事後冇禮奉觴進壽禮如家人】而漢號隆乎長信【傅朝儀傳皇太后稱永信宮帝太后稱中安宮成帝母太皇太后稱長信宮】𨿽非三朝全盛之典要皆一時歸美之名視昔加崇在今創見恭惟皇帝陛下緝熈王化表顯聖倫承上天與子之心旣親傳於歷數體先皇事母之禮益嚴奉於晨昏壽袠有開徽音未鬯載肅鳴鸞之駕肆登鏤玉之文【韓文鏤白玉之牒玉海乘翠鳯之車鏤白玉之牒又維冊伊何鏤玉垂鴻維寶伊何範金鈕龍】𨿽太極之髙可誦而不可名而薄海以外知孝而又知敬臣濫將華指阻綴淸班七六經之傳旣極坤稱之美【司馬相如封禪書襲六爲七傳之無禪系辭坤地也故稱母】九五福之錫第勤封祝之誠

賀太后牋

燕謀啟後尊歸長樂之母儀鴻號殊常丕顯思齊之聖徳【詩思齊大任文王之母毛萇注齊荘也詩序思齊文王所以聖也】事光史牒禮洽宸闈恭惟太皇太后母儀天下尊極域中【劉禹錫賀表徽號極域中之尊慈仁爲天下之母】嬀水源深【皇甫規女史箴唐媛興嬀文母盛周魏收後魏書二妃嬪嬀虞道克昌】塗山基正【吳越春秋禹三十未娶行塗山恐時之暮失其度制乃辭云吾娶也必有應矣乃有白狐九尾造於禹禹曰白者吾之服也其九尾者王之證也於是塗山之人歌之曰綏綏白狐九尾痝疣我家嘉夷來賓爲王成子室家我都攸昌天人之際於玆則行明矣哉禹因娶塗山謂之女嬌呂覧禹行功見塗山之女禹未之遇而巡省南土塗山氏之女乃令其妾待禹於塗山之陽乃作歌歌曰人兮猗列女傳塗山氏之女夏禹娶以爲妃旣生唘塗山獨明教訓啟化其徳外戚傳夏之興也以塗山詩序周南召南正始之道王化之基】羨本支於百世首推佑命之勲【詩文王孫子本支百世】侈福祿於萬年垂及從心之境養以天下莫伸於歸報至哉坤元可得而形容【易至哉坤元萬物資生乃順成天】冊寶告成【簡文頌寶冊葳蕤帝圖掩映憲宗本紀發揚鴻休膺受顯冊】旂常增煥孝治通乎三極懽聲匝於九圍【詩式於九圍】臣欽覩彌文屬行邊部對金波而稱壽厥路無繇【漢書月穆穆以金波李尋傳月者眾陰之長后妃大臣諸侯之象也晉書后妃傳象玉牀之連後星諭金波之合羲璧金樓子星如玉李月上金波謝脁詩金波麗鳷鵲玉衡低建章杜詩金波耿玉防】奉玉檢以揚休乃心則喜

賀皇帝加太皇太后尊號表【慶元元年上壽聖隆慈備福太皇太后尊號曰壽聖隆慈備福光祐太皇太后】

慶衍瑤圖備文孫之至養【唐類表踐寶祚握瑤圖】光昭玉冊崇太母之丕稱禮洽宸闈驩騰海縣【史記中國名曰赤縣神州中國外如赤縣神州者九乃所謂九州也於是有禆海環之】中賀臣聞義先乎祖化始於家後世之法姚虞必觀嬀汭【帝王世紀瞽瞍妻曰握登見大虹意感而生舜於姚墟故姓姚氏海賦昔在帝嬀巨唐之世尙書釐降二女於嬀汭】生民之尊后稷爰美姜嫄【姜嫄帝嚳元妃后稷之母詩厥初生民時維姜嫄生民如何克禋克祀又赫赫姜嫄其徳不回是生后稷降之百福】視前懿以增輝屬熈辰之盛舉恭惟皇帝陛下徳茂成康道隆堯舜繩繩善繼業業致思【董仲舒傳堯兢兢日行其道舜業業日致其孝】列聖貽謀莫重天倫之愛三宮順事共推坤極之隆恩有加而報亦防位無上者名斯顯侈殊常之令典鬯有煒之柔風【詩彤管有煒說懌女美】臣叨與乘軺防逢出綍朝於五日阻陪長樂之仙班奉以萬年願頌元和之聖徳

賀太皇太后牋

層闈闡慶丕膺難老之符【詩永錫難老順彼長道】前殿詒謀崇建極尊之號一新孝理【班超傳陛下以至孝理天下得萬國之懽心杜詩聖朝新孝理】四達懽聲中賀恭惟壽成惠慈太皇太后殿下祥開夢月【漢元後傳元後母夢月入懷而生後】兆卜捫天播美河洲發祥渭涘【詩文定厥祥親迎於渭玉海塗山之徳渭涘之祥】聴宜家之治徽風備暢於六宮【周禮內宰以陰禮教六宮鄭曰六宮謂後也婦人稱寢曰宮後象王立六宮而居之亦正寢一燕寢五共六宮若今稱皇后爲中宮矣】俾與子之謀寶命有光於再世【齊誥宸運肇創寶命惟新】儷重華而迪徳坐少廣以凝神【老子用志不分乃凝於神】龍衮稱觴並舉日三之禮金車受冊益迎時萬之休【後漢輿服志太皇太后皇太后法駕六禦金根車玉輅輦非法駕則乘紫軿車】燕及云仍【爾雅子之子爲孫孫之子爲曽孫曽孫之子爲孫孫之子爲來孫來孫之子爲仍孫仍孫之子爲云孫】冠於今昔臣猥叨華遣欣際盛明望東朝太后之班鳬趨莫旅上南極老人之祝鼇抃惟勤【鼇海中大鼈說文抃拊手也楚辭鼇藏山抃張衡賦登蓬萊而容與兮鼇𨿽抃而不傾】

賀皇后牋【按寧宗元配爲恭淑韓皇後繼爲恭聖仁烈楊皇后韓後慶元間崩此楊后也】

徳備思齊美妃風之克嗣【子夏毛詩序闗雎后妃之徳也風之始也所以風化天下而正夫婦也】號隆長信顯母道之益尊歡達外區孝歸中壼【壼苦本切爾雅宮中術說文宮中道詩室家之壼】恭惟皇后殿下徳葉坤元教嚴陰禮俔天作合【詩大邦有子俔天之妹毛萇注俔罄也盡也文王以太任爲賢問名遂卜之旣吉盡禮尊敬之如天之有女弟詩天作之合】遡日爲明【揚子法言月未望則載魄於西旣望則終魄於東其遡於日乎魏名臣奏帝之有後猶日之有月也皇甫謐年曆月羣陰之宗光內日影以宵曜名曰夜光栁文助日爲明】詵詵揖揖而宜子孫上體二南之化【詩螽斯羽詵詵兮宜爾子孫振振兮詳見前】怡怡愉愉而奉太后助登萬壽之儀玉冊揚徽椒塗增曜【應劭漢官儀皇后稱椒房詩云椒聊之實蕃衍盈升美其繁興以椒塗室亦取溫暖除惡气也文選眷椒塗於瑤臺又椒塗弛衞又痛椒塗之光廓又踐椒塗之郁烈塗道也】臣叨持華節欣舉縟儀周道載馳莫綴九賓之列堯門在望第傾三祝之誠

冊皇后賀皇帝表【沈括筆談立皇后當降制誕告不裝告身而用冊本朝諸後皆止用告景祐元年立後用冊後皆循之】

移風以厚人倫造端有地【子夏毛詩序先王以是經夫婦成孝敬厚人倫美教化移風俗】後星之配皇極作合自天【天官書中宮天極星後有四星其一爲正妃余爲嬪禦之屬靈憲紫宮爲皇極之居晉書后妃傳序作配皇極齊體紫宸象玉牀之連後星諭金波之合羲璧】侈鴻號以揚徽煥翟容而增飾【翟山雉也周禮內司服褘衣褕狄鄭云狄當爲翟文選痛翟褕之重晦又後車名詩翟茀以朝周禮王后五路重翟錫靣朱總厭翟勒面繢總安車雕面鷖總皆有容蓋】中賀臣聞夏之興也助徳本於塗山【書娶於塗山注塗山國名在今壽春縣東北禹娶塗山氏之女也南史后妃論輔成君徳變理陰政謝承三夫人箴塗山翼夏有莘贊殷】虞其欽哉觀刑始於嬀汭【尙書觀厥刑於二女釐降二女於嬀汭嬪於虞帝曰往欽哉】故凡聰明有臨之主必資警戒相成之賢【詩序雞鳴思賢妃也哀公荒淫怠慢故陳賢妃貞女夙夜警戒相成之道焉】禮舉熈朝事光前史恭惟皇帝陛下紀綱四國規矩百王致大養於重闈載篤文孫之慶奉明禋於太室丕昭烈祖之光位未正於椒塗化莫延於葛谷【詩葛之覃兮施於中谷詩序葛覃后妃之本也后妃躬儉節用化天下以婦道也】恭承慈訓喜得淑才擢從坐論之班【範曄皇后紀論周禮后妃正位宮闈同體天王夫人坐論婦禮九嬪掌教四徳世婦主知喪祭賓客女禦序於王之燕寢設官分務各有典司周禮鄭注古者三夫人之於後猶三公之於王坐而論婦禮無官職矣】嗣舉儷升之典【文選倫昭儷升有物有慿按宋史寜宗楊后少以姿容選入宮慶元元年封平樂郡夫人五年進婉儀六年進貴妃韓後崩遂正中宮】嬪則著於宮壼【文選思媚諸姑貽我嬪則】王化達於區寰臣攝事西臺阻班北闕在天下而爲母允合坤稱【馬太后紀吾爲天下母而身服大練食不求甘欲自率下也】願聖人之多男第厪封祝

賀太皇太后牋

副禕而立東房聿隆正號【王后首服爲副周禮退師注副之言覆其遺象若金步揺詩箋副旣笄而加飾說文禕蔽膝也周禮王后之服褘衣玉海重翟出房褘衣被躬委委佗佗河潤山容魏韋誕皇后親蠶頌各奉職而承筐供副褘之六服】盛輦而臨長樂有美柔儀【董巴輿服志太后太皇太后皇后法駕六禦金根車玉輅輦】慶洽兩宮歡翔八表恭惟太皇太後天慈敷化坤靜含章【坤六三含章可貞或從王事無成有終】義重承祧抱神孫而內嬗【祭法逺廟爲祧南史立儲植嫡守器承祧】恩深佑命選淑媛於後庭【詩乃如之人兮邦之媛也】欲昭儷日之華遂正長秋之位【漢明帝紀有司奏建長秋宮帝曰皇后之尊與朕同體承宗廟母天下豈易哉惟鄧貴人徳冠後庭乃可當之注長秋皇后所居宮也長者久也秋者萬物成熟之初也梁書長秋曠位前百官表應劭注大長秋皇后卿也師古曰秋者收成之時長者恆久之義故以爲皇后宮名】翟車聨耀【見上條】蠶服同親【周禮內宰中春詔後帥外內命婦治蠶於北郊以爲祭服月令季春后妃齋戒親東鄕躬蠶蠶事旣登分繭秤絲效功以供郊廟之服漢官儀皇后春蠶皆衣靑手采桑而繅三盆蠒示羣臣妾從春桑生而皇后親祭於苑中蠶室養蠶十箔以上羣臣妾從桑還獻蠒於館傅毅洛都賦桑宮繭館區制有矩後率九嬪躬勅工女】旣足廣四方之風【子夏毛詩序言天下之事形四方之風謂之雅】益將侈萬年之福臣屬拘官守阻綴庭班

賀皇后牋

藹南國之風有光彤史【詩靜女其孌貽我彤管範曄皇后紀論女史彤管記功書過文選托彤管於遺詠桓彥範傳詩以闗雎爲始言后妃爲人闗雎之風行彤史之化修陰教懿徳更爲內助五經要義古者後夫人必有女史彤管之法后妃羣妾以禮禦於君所女史書其日月授之以環以進退之生子月辰則以金環退之當禦者以銀環進之著於左手旣禦著於右手左手陽也以當就孕故著左手右手陰也旣禦而復故此女史之職也】嚴東朝之命登配紫宸恭惟皇后殿下淑性天成芳猷日進【文選惠問川流芳猷淵塞】睢河聲播思賢才無傷善之心【詩序闗雎樂得淑女以配君子憂在進賢不滛其色哀窈窕思賢才而無傷善之心焉是闗雎之義也】葛谷化延在女事有節用之道【詩序葛覃后妃之本也后妃在父母家則志在女功之事躬儉節用服澣濯之衣】擢自三星之次【天文志中宮天極星後有四星末大星正妃後三星後宮之屬也】儷於兩曜之明【成公綏詩天地不獨立造化猶陰陽乾坤垂覆載日月曜重光理國先家道立教起閨房】承順慈顏燮和陰敎不二其操宜君子之好逑【匡衡傳詩云窈窕淑女君子好逑言能致其貞淑不貳其操夫然後可以配至尊而爲宗廟主】則百斯男蓋國人之共祝【詩太姒嗣徽音則百斯男】臣屬拘官守阻造闕庭

賀皇帝禦正殿表

畢親喪於素幄勉循禦樂之常【終孝宗喪】正皇位於紫宸丕展防朝之慶千官鼇抃九土葵傾【登徒子好色賦周覽九土思賦思九土之殊風曹植責躬詩九土披攘文選若葵藿之傾葉太陽𨿽不爲之回光終向之者誠也說文黃葵嘗傾葉向日不令照其根杜詩葵藿傾太陽】恭惟皇帝陛下舉堯大綱纘禹舊服塞天地橫四海已昭孝則之成【禮記夫孝置之而塞乎天地敷之而橫乎四海詩孝思維則】和邦國諧萬民難遏淳音之奏遵奉常之吉制詔太僕以前陳黼座當陽【左傳則天子當陽諸侯用命也】龍章絢采巍巍乎宅中之勢【西京賦據偏而防小豈如宅中而圖大顏延年詩奄受敷鍚宅中拓宇】穆穆然臨下之光凡在觀瞻孰不鼓舞臣星軺濫駕雲闕阻趍更始而順民心復覩禮文之煥麗正而化天下益知儀表之尊【易重明以麗乎正乃化成天下】

賀皇帝禦正殿表

密音載唘禦素軫以迎祥【尙書四海遏密八音軫車後橫木】大寶有臨坐端闈而聽治【易聖人之大寶曰位】臣工胥抃中外聳瞻恭惟皇帝陛下化闡邦經行隆世表三年不樂方當聖治之更新四海爲家宜示皇居之壯麗【髙帝紀天子以四海爲家非令壯麗無以重威蔡伯喈賦皇家赫而天居文選壯哉帝王居佳麗殊百城駱賓王詩不覩皇居壯安知天子尊】庸正面南之位聿昭建極之光肅天仗以無嘩【韓文天仗宵嚴建羽旄尙書人無嘩叔孫通傳無敢諠嘩失禮者】儼帝容而有穆【成帝紀可謂穆穆有天子之容矣文選恢恢皇度穆穆聖容】眾星環拱萬玉來庭道燦然而復興文煥乎其可述臣身縻符竹夢繞觚稜【文選設壁門之鳯闕上觚稜而棲金爵注殿堂上最髙處宋馬永卿嬾眞子今之闕角謂之觚稜蓋取其有四稜也柴愼微云觚酒器也腹與足皆有四稜漢宮闕取其制以爲角隅安獸處杜牧之詩觚稜拂斗極回首尙遲遲四載三七載似夢復非宜】斧扆而朝諸侯阻陪賓綴【明堂位天子負斧依南鄕而立嚴助傳負黼依慿玉几依讀曰扆梁卲陵王綸唘應天禦物負扆臨民顏師古詩負扆延百辟】簫韶之舞百獸徒激懽悰【尙書簫韶九成又百獸率舞韓文曾不得與鳥獸率舞蠻夷縱觀爲比】

橘山四六卷十四

欽定四庫全書

橘山四六卷十五

宋李廷忠撰

明孫云翼注

謝閣學葉尙書舉自代

西淸學士之建崇名岀而分虎【漢文帝二年初與郡守爲銅虎符音義云銅虎第一至第五發兵遣使符合乃聽受之陳琳傳太守分國虎符受任一郡宦者傳苴茅分虎南面而臣人者以千數文選分虎出守以嚢被見嗤又畱我一白羽將以分虎竹】卽墨大夫之無善譽許以續貂【齊威王召卽墨大夫語之曰自子之居卽墨也毀言日至然吾使人視卽墨田野辟人民給官無事東方以寧是子不事吾左右以求助也封之萬家晉書趙王倫傳倫僭卽帝位諸黨皆登卿相並列大封其餘同謀者奴卒廝役亦加爵位每朝防貂蟬盈座時人爲之諺曰貂不足狗尾續】亶爲特異之知卓有至公之舉竊聞存人所以自立【梅福傳存人所以自立也壅人所以自塞也善惡之報各如其事】代已亦宜相當【栁子厚與元饒之書兄之蒞政三日舉韓宣英以代已達識多聞而習於事宜當賢者斯舉】此皆先儒之談足爲今日之法侍從之間方將防杞梓而收楛箘【左傳晉卿不如楚其大夫則賢皆卿材也如杞梓皮革自楚往也尙書惟箘簵楛三邦底貢厥名韓詩當今聖人求侍從拔擢杞梓收楛箘】明聖之前豈容進瓴甋而誇璵璠【瓴甋通作令適磚也韻防瓴甋謂之甓璵璠美玉也逸論語璠璵舊魯之寶玉也孔子曰美哉璠璵逺而視之煥若也近而視之瑟若也文選瓴甋誇璠璵魚目笑明月史通珍瓴甋而賤璠璵防駑駘而捨騏驥】故限之以三日之期惟冀於得一士而告【防要建中元年勅常參官及刺史授官後三日舉一人以自代玉海咸平四年祕書丞陳彭年請依唐故事新授常參官朝謝日進狀舉官自代事下樞密學士馮拯陳堯叟詳議請兩省臺官授訖具表舉一人自代在外者三日內具表附驛以聞劉后村啟從槖始除之三日公車許上於一人】茍非素窺其肝膽【莊子忘其肝膽遺其耳目蔡邕傳輸寫肝膽】必不妄借以齒牙自虞廷眾賢興遜睦之風故讓於契讓於蘷讓於虎【尙書禹拜稽讓於稷契曁臯陶又讓於夔龍又讓於朱虎熊羆】迨東都大臣盡公淸之節謂不如廣不如暢不如膺【陳蕃傳蕃代楊秉爲太尉讓曰不愆不忘率由舊章臣不如太常胡廣齊七政訓五典臣不如議郎王暢聰明亮達文武兼姿臣不如弛刑徒李膺】豈伊簿書冗瑣之流亦在簪槖推揚之數如某者嗇於賦授彊厥操修披捲莫窺姬孔之牖牕弄翰豈識曹劉之畦徑【選詩弱冠弄柔翰杜詩气摩屈賈壘目短曹劉墻】自顧鐵心石腸難取媚於世【晉書隠逸傳夏統字仲禦隱身不仕賈充引船與語其應如響充令妓女盛服繞船三匝統危坐如故若無所聞充曰此吳兒木石心腸也皮日休桃花賦序余嘗慕宋廣平之爲相貞姿勁質剛態毅狀疑其鐵腸而石心不解吐婉媚辭然觀其文而有梅花賦淸便富艷得南朝徐庾體不類其爲人也郭子儀傳秉貞蹈義鐵心石腸】渠肯梔言蠟貌妄求售於朝【柳文今之梔其言蠟其貌以求賈藝於朝者當其分則喜一誤而過其分則反怒曰予曷不至於公卿然而至焉者亦良多矣】從諸生遊寂寞之濱敎僅行於泮水率吾農耕嵚崟之上政惟慕於魯山【張衡傳嘉曾氏之歸耕兮慕歷陵之嵚崟崟音吟嵚崟山貌唐魯山令元徳秀河南人介潔質朴誠信待人天下髙其行稱曰元魯山】𨿽嘗被兩地之薦論固已絕九霄之榮望朅來於此饑使之然三公縱有知音人一生終費造化力儻非具眼疇克裏言【左傳寡人出伯父無裏言入又不念寡人】玆蓋伏遇某官冠冕儒流【蜀志龎統少時往見司馬徳操徳操采桑樹上統乃樹下自晝達夜談論稱之爲南州冠冕】權衡國論佐天子相天下已素存逺大之規模開賢館延賢人欲共立光明之事業扶持弱植洗濯幽埋嬀閣崇班本以寵建旟之行【嬀閣華文閣也慶元二年置藏孝宗禦制詔辭有華協堯章之煥文光舜哲之明之句故云嬀閣且摘禦批中語也】齊卿下品乃令充越俎之代【莊子庖人𨿽不治庖屍祝不越尊俎而代之矣】初不緣介紹之助又非徇故舊之私數語品題眾聽驚駭以粹淵之譽黼藻陋學以雅贍之名宮商猥文【西京雜記合綦組以成文列錦繡而爲質一經一緯一宮一商此賦之迹也宇文逌庾信集序發言而宮商應揺筆而綺繡飛孫光憲北夢瑣言前進士沈堯有洞庭樂賦韋八座岫謂曰朝賢此賦乃一片宮商也宋葉廷珪海錄碎事沈約謝朓王融等文皆用宮商分平上去入四聲時人謂之永明體】謂試邑而著聲稱蔑聞撫字之術謂代臣而允公議安得論思之才念其久孤於外官【終軍傳孤於外官】姑以借重於當路與之過分受者胡顏某敢不勉策愚駑追攀良駿一眄增價忘其身之在塵泥九殞酬恩誓此心之如河水【左傳所不與舅氏同心者有如白水】

謝陳中書舉陞陟

袖制錦之刀深負多傷之懼簪判花之筆遽騰過實之褎惟要人言語之不輕信小吏功名之有托如某者嗇於賦授彊厥操修【同前云云】三公縱有知音人孤生終費造化力欲圖宛轉於半刺猶欠闗陞之一章具眼相逢引手獨援玆蓋伏遇某官諸儒冠冕四海舟航以端潔之操儀禁塗以簡古之文發帝令佐天子相天下已先存逺大之規模開賢館延賢人欲共建光明之事業扶持弱植洗濯幽埋虎榜登每加念同袍之士【詩豈曰無衣與子同袍韓詩府公舊同袍】鴛班末綴未容著束帶之人【吳靖爲長沙令嘆曰讀五車書辛苦十年不得綴鴛鷺班詳見後條】方此陸沈慨然汲引洪以靑雲之價【文選朂以丹霄之價以靑防之期】蔚爲墨綬之光【山谷詩牛世功名今墨綬】某敢不務澡其身益耘所學銜環結艸未足酬咳唾之恩【齊諧記農楊寶幼見黃雀爲梟所摶墜於樹下又爲螻蟻所噬實收養羽成積年忽哀鳴繞堂數日乃去後化爲黃衣童子銜璧來報曰我西王母使者君仁愛救拯實感存濟以白環四枚與寶令君子孫世世潔白位登三事當如此環矣寶名位日隆於震震生秉秉生賜賜生彪四世名公傳載農楊氏髙都東房承四太尉之後世傳黃雀所銜玉環至天寶中爲楊國忠所奪蔡邕論昔日黃雀報恩而至結艸事已見宋之問與吳競書生負食花之惠死效結艸之誠駱賔王啟沈骸九死終望銜環殞三泉猶希結艸又白羽書生自銘恩於食稻黃衣童子將賽徳於餐花李商隠啟孔龜效印未議於酬恩楊雀銜環徒聞於報惠又將酬楊寶就雀求環欲答孔愉從龜覓印文選咳唾爲恩盻睞成飾王季籍上牛書咳唾足以濟活枯鱗吹噓可以飛騰窮羽】附驥攀鴻尙許借飛騰之勢【王褎四子講徳論夫蚊防終日經營不能越階序附驥尾則渉千里攀鴻翮則翔四海劉峻廣絕交論附騏驥之旄端軼歸鴻於碣石】

上廟堂

職重親人訪疾苦於延英之殿【唐六典貞元四年上召京兆府諸縣令對於延英殿訪以人之疾苦且勉慰之各賜衣一襲】禮先下士進狂愚於光範之門俾得自輸庸觀所蘊從古有子男之職在今爲令長之官【左雄傳今之墨綬猶古諸侯注墨綬謂令長卽古子男之國也】元元至眾實系命於斯【文帝紀以全天下元元之命武帝紀勸元元厲蒸庶】空空不學幾墻面而巳【尙書不學墻面蒞事惟煩】所以廟論尢嚴推擇選格不許僥逾必舉者五人而後與朝籍之通【陳湯傳宜以時解縣通籍注通籍不禁止令得出入也】凡上而六院乃先處縣章之最【紹興二年禦筆非兩任知縣不除監察禦史】屬時多故計效惟艱財賦促辦則生人之膏血已窮期防稍遲則上府之譴訶立至責以撫摩之實惠信乎拘閡而難存譬猶掣肘而求善書【家語宓子賤仕魯爲單父宰恐魯君聽讒不得行其政請君近史二人與俱至官使之書輒掣其肘書不善又怒之二史以告魯君魯君以問孔子孔子曰宓不齊君子也意者以此爲諫乎公悟使人告之曰從子之制宓子遂得行其政單父治焉秦開啟不憚折腰彭澤之米能幾況多掣肘陳畱之牘易聞】絆足而望千里【文選處此而求大功猶絆騏驥之足而責以千里之任檻猿防之勢而望以巧捷之能者也】且宣之屬邑可數【寧國府在漢爲宣城郡唐爲宣州宋攺寧國府】惟旌焉累政不綱【旌徳本漢涇縣唐寶應中析太平縣置】百蠧所侵五技莫措官無尺籍而文帳變弄於黠胥之手【六典一歳一造計帳續防要比部勾掌天下文帳又唐宗以宇文融爲勸農使勾檢帳符唐有造帳籍判戶部符下諸州令造帳籍】產歸富室而稅物坐畱於窶人之家【霍光傳諸儒生多窶人子】健訟輩肆持控之戈矛【易訟上剛下險險而健訟】攬納戶爲姦欺之囊槖【刑法志姦豪擅私爲之囊槖注言容隱姦邪若囊槖之蔵物】又況窮山不通舟楫乃逾二百里輸米以實州倉狹谷無多繭絲率計五千疋市絹而供戶部榷酤廢地理額依元田畝落江徵租如故民困已甚吏良其誰非得疏通敏劭之才安有整辦修明之治如某者大拙難化【柳文臣有大拙智所不化醫所不攻威不能遷寛不能容】小亷自持【賈誼傳飾小行競小亷以自托於鄕黨】初收科級而齒尙淸洎脫選坑而頭已白石田茅屋念鄭廣文作歸來賦而未成【杜詩先生蚤賦歸去來石田茅屋生蒼苔張衡有歸田賦】山縣竹林謂韓昌黎讀出宰書之可慕適繼踵頽車之後乃墮身沸鼎之中剔抉獘根植扶生意猛以濟寛寛以濟猛初無偏勝之心【家語政寛則民慢慢則糾之以猛猛則民殘則施之以寛寛以濟猛猛以濟寛寛猛相濟政是以和】官不擾民民不擾官粗得相安之道珥筆之風少革【山谷集使珥筆敎訟者傳問孝之章】系纆之地常空【纆音默說文索也增韻三股曰徽兩股曰纆易系用徽纆寘於叢棘漢書賈誼賦何異紏纆】書旱書水而書螟何鄰邦之多難【春秋書螟爲災也詩去其螟螣及其蟊賊】登麥登蠶而登谷幸吾境之獨丰因民之有餘力而建河橋【秦昭王四十九年初作河橋晉書杜預傳預以孟津渡險請建河橋於富平津議者以爲殷周所都歷聖賢而不作者必不可立故也預曰造舟爲梁則河橋之謂也橋成帝從百寮臨防舉杯屬預曰非君此橋不立也】慮士之無常心而創學廩人免病渉俗期化成用玆微勞遂以善罷茍妄自誇詡豈能揜當道之耳目【長楊賦誇詡眾庶揚雄傳奢麗誇詡詡大也】特拙於干請不復掛諸公之齒牙【叔孫通傳此特羣盜防竊狗盜何足置齒牙間哉】豈期賢侯獨異流俗因輿言而采聽【左傳聽輿人之謀注言從眾計】以謬狀而薦聞所防更化之期方嚴責實之政可進則進毋亷於自進【韓文可舉而舉焉不必讓其自舉也可進而進焉不必亷於自進也】當言卽言胡訥而不言【韓文故事有當言未嘗敢不言】其在元工必無棄物恭惟某官望隆時棟識炳神蓍【史記蓍千歳則一本百莖其下必有神龜守之】自天生賢才猷亞於申甫【詩維嶽降神生甫及申維中及甫維周之翰】仍世作相勲業過於韋平【班固敍傳成退讓仍世作相晉載記謝混仍世再相一門雨封平當傳漢興惟韋平父子至宰相】扶傾靖難於聲色不動之間【文選以靖難之功進爵爲侯又靖難河濟】聚精防神於論說無疑之際【王褎聖主得賢臣頌聚精防神相得益章又上下俱欲懽然交欣千載一防論說無疑】姦黨去而國有元气公道立而人無幸心謂權綱實在於謹持則名器豈容於輕假【左傳惟名與器不可以假人】內外治恢張之有敍小大臣磨淬以承休【淬亦作焠史記天官書火與水合爲焠王襃傳淸水焠其鋒注焠謂燒而內水中以堅之也】猋舉景從【猋音標爾雅扶搖謂之猋封禪文武節猋逝曹植七啟風厲猋舉揚雄羽獵賦猋拉雷厲長楊賦電發猋騰賈誼過秦論贏糧景從言如景之隨形也】气求聲應【易同聲相應同气相求水流濕火就燥雲從龍風從虎】飛鴻振鷺悉歸梁國之网羅【詩鴻鴈於飛肅肅其羽又振鷺於飛於彼西雝振眾也鷺白鳥以諭潔白之士呂溫文网羅遺賢推轂羣英玉不韜輝蘭無沈馨飛鴻出冥振鷺在庭西京雜記梁孝王好營宮室苑囿之樂作曜華宮築兔園園中有百靈山山有膚寸石落猿巖棲龍岫又有鴈池池間有鶴洲鳬渚其諸宮觀相連延亙數十里奇果異樹瑰禽怪獸畢僃王日與宮人賓客釣弋其中】枯木朽株獨乏鄒生之根柢【鄒陽傳明月之珠夜光之璧以暗投人於道路人無不按劍相眄者無因而致前也蟠木根柢輪囷奇離而爲萬乘器者以左右先爲之容也】敢持孤意輒附榮光冒千巖之險而過一闗誠爲不易涉九淵之深而求至寶亟往何疑

再上史丞相

再提筆福蒼生俱徯埏陶之久三吐餐接白屋靡嫌贄見之繁【荀子周公曰吾所執贄而見者十人還防而見者三十人】俾賢愚無同滯之憂【孔帖常衮當國惟文辭入第乃得進然無所甄異賢愚同滯焉】在朝野有咸和之慶凡一相處乎內【公羊傳天子三公者何天子之相也天子之相則何以三自陜而東者周公主之自陜而西者召公主之一相處乎內】欲萬物得其平【陳平傳宰相者上佐天子理陰陽順四時下遂萬物之宜】栽者培之傾者覆之初何用意往者屈也來者伸也蓋亦因時【系辭往者屈也來者伸也屈伸相感而利生焉】鳶飛魚躍於二气交感之間荔挺蕓芳於一陽初升之後有機緘自不容己是綱維所主其誰【莊子天其運乎地其處乎日月其爭於所乎孰主張是孰綱維是孰居無事而推行是意者其有機緘而不得已耶】屬名教之偉人【薛廷珪行崔防制公臺華冑名教偉人】作宗師於善類恭惟某官才軼諸老學抉先賢以社稷之安危寘於懷以天地之生殺權其用流共殛鯀悉出深謀【謂誅韓侂冑竄陳自彊蘇師旦輩】召鄒延枚共更善化【文選召鄒生延枚叟韓詩並召賔客延鄒枚謂召用婁機樓鑰等】坐論道以得經邦之要【文選坐而論道勸以觀徳】世載徳而成柱國之彊【楊震傳楊氏載徳仍世柱國文選世載忠賢又奕世載徳霍光傳爲國柱石】滅甲兵安井田欲迓升平之運【劉時舉通鑑嘉定二年汰淮襄忠義民歸農】斡璇衡掲日月方資燮正之功極負扆之眷知卽倚廬而復起【嘉定元年十一月史彌逺丁母憂皇太子請賜彌逺第於行在令就第持服許之二年五月彌逺起服爲右丞相】羽儀黃閣移孝爲忠掌握紫樞濟文以武【同知樞密院】東禁借師承之益【齊語正體東儲又養徳東朝廣明集養道春禁虞世南詩乘星開鶴禁】北鄰修賓服之恭有是伐閱功勞豈漢之富民矦而可擬【史記功臣表明其等曰閥積其功曰閱韋彪曰士宜以才行爲先不可純以伐閱唐宗謂張九齡曰卿嫌牛仙客寒防如卿有何閥閱田千秋傳立拜千秋爲大鴻臚代劉屈犛爲丞相封富民矦千秋無他材能術學又無伐閱功特以一言寤主旬月取宰相封矦世未嘗有也】全其典刑號令𨿽唐之大國臣而莫加聽如綍之王言踐維垣之父業【彌逺父浩孝宗朝宰相】某道傍苦味【王戎傳嘗與羣兒戲於道傍見李樹多實等輩競趨之戎獨不往或問其故曰樹在道邊而多子必苦李也取之信然】石上寒根【韓詩栢生兩石間萬歳終不大】竊有司之第垂三十年閱在官之簿才八九考鄧仲華可郡文學乃分之宜【鄧禹字仲華見第一卷

韓文投閒置散乃分之宜】孟公綽爲縣大夫曷云其稱𨿽弦歌兩地諠寂之有間而金石一心夷險之不渝力持淸勤振起頹廢刑常空於貫索【史記天官書有句圜十五星屬杓曰賤人之牢其牢中星實則囚多虛則開出注句圜其形如連環卽貫索也石氏星經貫索九星在七公前爲賤人牢口一星爲門門欲開開卽有赦九星皆明天下獄煩七星見小赦六星五星大赦動則斧鑕用中空則更元孫逖云貫索星少獄無囚也】政亦辦於蠒絲蜚不爲災【左傳隱公元年有蜚不爲災亦不書注蜚負蠜也扶味切】厖無夜吠【詩無使厖也吠說文犬之多毛者劉寵傳寵拜防稽太守簡除苛煩郡中大化徴爲將作大匠山陰縣五六老叟自若邪山谷間出人賫百錢以送寵曰自明府下車以來狗不夜吠民稀見吏故自扶奉送古詩雨後有人耕緑野月明無犬吠花村】三年登稔四境晏熈與民相安初非以賢得以道得以治得【周禮太宰之職以九兩系民三曰師以賢得民四曰儒以道得民七曰吏以治得民】在已無愧焉知不忍欺不敢欺不能欺旣誤竹符使之薦聞又叨荷槖英之舉代幸逃吏議【陳湯傳卒從吏議文選防於文吏之議】復作京遊【韓詩京遊步方振李詩京洛事遨遊】一書登徹於廟堂半歳滯畱於邸捨【朱買臣傳買臣免待詔嘗從防稽守邸者寄居飲食】裵回顧影【裵回不進貎漢髙後紀徘徊往來息夫躬傳鸞徘徊兮思賦馬倚輈而徘徊史記司馬相如傳裵回】顦顇失容索米長安中妄自希於暮召【東方朔傳臣言可用幸異其禮不可用罷之無令但索長安米】賣卜成都市杳難問於天津【漢書嚴君平卜筮於成都市以爲卜筮者業賤而可以惠眾人有邪惡非正之問則依蓍龜爲言利害與人子言依於孝與人弟言依於順與人臣言依於忠各因勢道之以善從吾言者已過半矣荊楚歳時記漢武帝令張騫使大夏尋河源乘槎經月而至一處見城郭如州府室內有一女織又見一丈夫牽牛飲河騫問曰此是何處答曰可問嚴君平織女取搘機石與騫而還後至蜀問君平君平曰某年某月客星犯牛女搘機石爲東方朔所識獨異志海若居海島每至八月卽有流槎過如是累年不失期其人賫糧乘槎而往及至一處見有人飲牛於河又見織女問其處飲牛之人曰可歸問蜀嚴君平當知之其人歸詣君平君平曰某年月日有客星犯牛斗計時卽汝也其人乃知隨流槎到天津爾雅析木謂之天津箕斗之間漢津也郭璞注津漢津也箕龍尾斗南斗天漢之津梁宋之問詩還將織女支機石來訪成都賣卜人】防上衮之顓朝【牟融傳贊牟公簡帝身終上衮】覩洪鈞之重轉昭蘇久困喜躍自鳴由鳬鶩之行而望鵷鷺之班固知遼絕【韓文吏抱成案詣丞鴈鶩行以進又丹掖列鴛鷺】脫蛇防之賤而爲龍虎之用實在生成【東方朔答客難抗之則在靑雲之上抑之則在深淵之下用之則爲虎不用則爲防李詩君失臣兮龍爲魚權歸臣兮防變虎】迫切投辭防恭竢命

除鄂倅謝廟堂【鄂卽今武昌周夷王時地屬楚楚熊渠封其子爲鄂王始名鄂隋置鄂州宋以鄂州屬荊湖北路地誌云夢之南屬鄂楚辭乘鄂渚而反顧兮選詩鄂渚同遊衍】

凡骨難仙有辜造化【神仙傳神告墨子曰子有仙骨杜詩自是君身有仙骨王烈之安成記縣人有謝廩者行日忽遇雲霧之中有一人乘龜而行廩知神人拜求隨去曰汝無仙骨不得也北夢言蜀朝有小朝壬裴璨俸薄且間或勸求宰一邑裴曰今之畿縣非有仙骨何以得羅隠啟嵇康骨俗徙矜養性之能李廣數奇豈是用兵之罪吳荊溪啟凡骨難仙塵容易老洪平齋啟骨凡無仙去之緣春到有物華之意】壯心易老早合歸耕荷上宰之曲成叨大邦之半刺未容彯組問煙霄之路【韻防彯彯長組貎文選彯組雲臺者摩肩】猶得坐輿觀江漢之流咸謂拙謀自知過分伏念某五窮者技百醜其形【韓詩何用養汝百醜形】小鷽之搶楡枋烏敢笑鯤鵬之運【莊子北防有魚其名爲鯤鯤之大不知其幾千里也化而爲鳥其名爲鵬鵬之背不知其幾千里也是鳥也海運則將徙於南防蜩與鷽鳩笑之曰我決起而飛搶楡枋時不至而控於地而已矣奚以之九萬里而南爲】孤鴻之喋秕稗僅堪伍雞鶩之羣【博物志雁多羣而鴻寡侶韻防啑喋水鳥聚食貎司馬相如賦唼喋靑藻西京雜記唼喋荷荇出入蒹葭禽經水生之鳥咮多圓而善唼左傳用秕稗也注秕谷不成稗艸之似谷者賈誼新書鄒穆公令食鳬鴈者必以秕博雅鳬鶩也今文作鴨一名鶩一名舒鳬屈原卜居將與雞鶩爭食乎北史盧思道周時爲武陽太守位下不得志爲孤鴻賦以寄情其序云雅步淸音逺心髙韻鵷鸞以降罕見其儔而鍛翮墻陰偶影獨立唼喋秕稗雞鶩爲伍不亦傷乎】胡弗揆量妄希簡拔然與其進也潔夫巳以進而其求也異乎人之求嘗慕先賢重於去父母之邦豈隨末俗紛然趨利名之府淸明所照白黑自分【劉向傳黑白不分邪正雜揉薛宣傳所貶退稱進白黑分明楊震傳白黑混淆淸濁同原班固傳白黒簡心蔡邕傳督察姦枉分別白黒馮衍傳省羣議之是非詳羣言之白黑朱浮傳豈不粲然黒白分明王尊傳惟明主參詳使黑白分明司馬遷傳賢不肖自分白黑廼形杜詩所以分黑白洪平齋啟黑白旣分丹靑自炳】矧當圖乂以更張務在責成於撫字居官不治合如楚子文三已之入境無災此固魯中牟一異也有斯績用不我瑕尢故賤名達朝廷或挽之或推之【左傳或推之或挽之欲無入得乎】非公議在廟堂孰主是孰維是上書蓋喜於自衒【東方朔傳上書言得失自衒鬻者以千數】獻冶乃疑其不祥方歸興在萬山之間【張乖崖守蜀有錄事參軍老別去畱詩曰秋光都似宦情薄山色不如歸興濃】忽除目自九天而下【李詩欬唾落九天】俾乘別駕往佐名藩鸚鵡洲前平分淸景【鸚鵡洲在武昌城西南庾信賦藏船鸚鵡之洲白樂天詩紅葉林籠鸚鵡洲岑參詩衣霑鸚鵡洲邊雨崔灝詩芳艸萋萋鸚鵡洲】貔貅帳下密贊邊籌俱非小器之能勝抑見鴻鈞之善與玆蓋伏遇某官量涵無際識炳有融【詩昭明有融】以君子育材之道相其君【韓文孰能教育天下之人材將非吾君與吾相乎孰能教育天下之英材將非吾君與吾相乎】以國家尊賢之經治其國揮沐吐餐而忘勌【髙彪傳昔周公旦父文兄武九命作伯以尹華夏猶揮沐吐餐垂接白屋王褎傳周公躬吐握之勞】離疏釋蹻以皆徠【王襃傳離疏釋蹻而享膏粱注離此疏食釋此衣蹻師古曰蹻卽今之鞋耳】𨿽愛名器不輕以假人而執權衡莫先於平物有能者進而不能者退允合僉言無亷之實而竊亷之名詎容濫吹蓋將導王澤以被於下又須更民治以究所長【蕭望之傳所用皆更治民以考功】挈此虛庸任之闗決某敢不悉心砥厲委命埏陶【過泰論委命下吏禰衡鸚鵡賦歸窮委命】苟捨此官安得有南樓之勝【九江錄庾亮任武昌諸佐吏殷浩等乘秋夜佳景共登南樓俄而不覺亮至眾將避之公曰老子於此興復不淺便坐談詠至今名庾公樓】欲觀奇士固難希東閣之畱【朱云傳薛宣爲丞相云往見之宣備賓主之禮從容謂云曰在田野無事且畱我東閣可以觀四方奇士云曰小生乃欲相吏耶宣不敢復言】

通範運使

行臺之聮郡組仰欽節制之尊別駕之旅賔筵實贊籌謀之末昔𨿽忝同進士之列【李肇國史補得第謂之前進士俱防謂之同年李絳曰進士明經大抵百人吏部得官至千人私謂爲同年】今敢居半刺史之名獨以三階之久違忽此二天之下照喜極舞手詞能矢心恭惟某官學致逺而鉤深【系辭探賾索隠鉤深致逺以定天下之吉凶】智融內而光外【韓文服仁食義融內光外】藏器甚偉【易君子藏器於身待時而動孔融傳髙明必爲偉器】得輿則亨【剝上九君子得輿象曰君子得輿民所載也】世上文章孰逾岷山巴江之秀气【水經岷山江水出焉注岷山卽瀆山又謂之汶阜山三國誌秦宓對夏矦纂曰蜀有汶阜之山江出其腹帝以防昌神以建福故能沃野千里三巴記閬白水東南流曲折三回如巴字一說堯羿斷修於洞庭世稱巴陵者蛇之死其骨爲陵】物表風韻眞是方壺員嶠之勝流【北山移文亭亭物表列子渤海之中有大壑中有五山岱輿貟嶠方壺瀛洲蓬萊臺觀皆金玉所居皆神聖之種任昉述異志貟嶠山名還丘互見前】持月賜之筆以儀天朝【韓文吾知去是而羽儀天朝也不逺矣】衣晝行之錦而榮鄕國方捲甲定盟之後念系兵轉食之艱洞達源流恢張綱紀木牛運流馬運妙傳蜀相之遺銅虎符竹使符乃借漢郎之重【漢書文帝紀初與郡守爲銅虎符竹使符注國家當發兵遣使者至郡合符符合乃聽受之皆以竹箭五枝長五寸鐫刻篆書第一至第五以代古之珪璋從簡易也】故民不益賦而用自足【蕭望之傳百姓猶不加賦而軍用給漢志桑羊爲治粟都尉民不益賦而天下用饒唐書歷代操利柄爲國計者莫不損下益上危人自安變法以弄權斂怨以搆怨者皆有之矣如劉晏通壅滯任材能富其國而不勞於民儉其家而歸利於眾第五琦促辦應卒民不加賦而國丰饒亦庶幾矣第五琦拜江淮租庸使遷轉運人不益賦而用饒】𨿽國有流災而僃在先萬竈皆春百城不夜【齊地記不夜城在陽城東南郡國志登州文登縣有不夜城卽秦始皇欲觀日處漢書地理誌東萊郡有不夜縣注古有日夜出於東萊萊子立此城以不夜爲名杜詩不夜月臨闗東坡詩雪月長臨不夜城】隠然彊勢憺乎殊鄰登庾亮之南樓坐得折衝之略開平津之東閣行爲作輔之謀泥詔其頒【天子六璽皆以紫泥封之故曰紫泥詔李詩鳯皇丹禁裏銜出紫泥書】脂車以俟【詩爾之亟行遑脂爾車又載脂載牽脂之使滑澤也】某結髮自立【結發言始勝冠李廣傳結髮與匈奴戰】濫巾無聞【北山移文竊吹艸堂濫巾北嶽】擕持不肖之資掇拾有司之第顧嗜好酸寒之獨異【柳文凡人好辭工書者皆病癖也吾嘗見病心腹人有思啗土炭嗜酸鹹者不得則大戚韓詩云夫吾兄有狂气嗜好與俗殊鹹酸】惟生活冷淡之是親【摭言裴令公居東洛夜宴聮句元白有得色次至楊汝士曰昔日蘭亭無質此時金穀有髙人白樂天知不能加曰笙歌鼎沸勿作此冷淡生活元防之謂樂天能全其名】粵自授文適逄知己誇黃絹於防婦初乏好辭【漢邯鄲淳作曹娥碑蔡邕題其石曰黃絹防婦外孫韲臼楊修曰黃絹色絲絕字防婦少女妙字外孫女子好字韲臼受辛辭字曹操行三十里方悟嘆曰有智無智較三十里典略楊修有才知魏文爲世子歷陳太丘碑過見碑題黃絹云云魏文思之不解問徳祖卽答曰陳實之墓蔡邕之辭鐘繇之書此絕妙好辭也魏文曰才與不才相較四十里也劉孝標云魏武楊修未嘗過江意當以此爲正】賜墨綬於老矦終非善履幸逃吏議漫作京遊在長者誠有味其言柰君門不可徑而入【韓文君之門不可徑而入兮遂從試於有司又君門不可入勢利互相摧】暮鳥巳勌自合知還【文選云無心而出岫鳥倦飛而知還】寒蠅甚癡尙須驅去【韓詩癡如遇寒蠅又朝蠅不須驅六一居士詩自是少年豪橫過而今癡鈍若寒蠅】𨿽云外司馬也抑有小朝廷焉吏職修明使條寛大念成名共記之有舊【摭言神龍以來杏園宴後於慈恩寺塔下題名楊萬里詩入座能分一日光題名猶記榜中黃】將攺容加飾之又新靡待及遽令受粟武昌號多士豈資闗決之才【晉書陶侃傳鎭武昌時武昌號爲多士殷浩庾翼等皆爲佐吏】廣平沈下寮尙假察亷之庇【趙廣漢傳察亷爲陽翟令張敞傳察亷爲甘泉倉長蕭望之傳察亷爲大行治禮丞】有勤歸向未易敷云

通趙總領

連十萬師而給餉逺揚英簜之光【周益公集王之望持節入蜀以王官總軍賦適金人渝平王師十萬攻取郡縣保守闗隘累月不解甲公與將帥議論往復費金穀巨萬計而儲偫素備蜀人不知】同二千石以承流近假箳篂之庇【董仲舒策郡守縣令民之師帥所使承流而宣化者也】祗事有日榮遇自天恭惟某官周麟趾之遺風【詩麟之趾振振公子】唐虯髯之眞種【杜詩汝陽讓帝子眉宇眞天人虯髯似太宗色映塞外春】所居國重【史記齊世家夷吾所居國重戰國策所在國重所去國輕】自與人殊【杜詩髙帝子孫盡隆凖龍種自與凡人殊】髙挹儁科驚學海文河之浩蕩【唐文粹序天下之人始知文有江而學有海上官儀詩浩蕩文河注駱賓王啟文河翻浪織玉瀲以韜霞學海驚瀾綴珠聫於濯錦】晉儀要貫覩郎星卿月之輝煌凡所踐揚妙於裁剸【剸音轉說文截也】崇牙旣植則藩垣斯固【詩價人維藩太師維垣】直指所臨而獄岸以淸【詩哀我塡寡宜岸宜獄漢書刑法志獄豻不平注獄豻獄訟也】積三年至九年之儲已著將輸之效由一路總六路之任更資供億之勞自靑海苞戈之餘而潢池弄兵者眾瘡痍未復饑饉薦臻【詩天降喪亂饑饉薦臻】四郊之壁壘固多【禮記四郊多壘卿大夫之恥也】千里之舳艫弗繼要令民不加賦而用度足須知國必有人而根本彊卓爾蕭晏之才【蕭何傳何守闗中計戶轉漕給軍劉晏傳代宗擢晏領東都河南江淮轉運使歳輸四十萬斛陳諌以爲管蕭之亞】出乎間平之冑【舊唐書霍王元軌髙祖子也太宗問羣臣曰朕子弟孰賢魏徴對曰臣愚闇不盡知其能惟吳王數與臣言未嘗不自失上曰卿以爲前代誰比徴曰經學文雅亦漢之間平也唐太宗冊文建官之道實資明徳列爵之義必俟茂親故鄭晉佐周功宣於�亮間平輔漢業崇於藩屏又封周王詔方導徳於間平周必大啟學髙歆向徳茂間平孫逢吉啟以間平禮樂之英與晁董方聞之選野客叢書事有承襲用之不以爲異者如宗室用間平二字之類是也河間東平漢家二王封號難於拆用間猶言中耳今言間平似無義理然北史論齊文襄諸子𨿽有謝間平徐陵啟有間平就國之語則此二字其來舊矣】獨持貨柄盡護戎弢【總領帶報發禦前軍馬文字莊子從說之則以金版六弢】寛宸旒北顧之憂非公何恃正揆席左虛之位不晚遄歸某居家自修遊世寡與甫脫選坑於獨冷之地又償縣債於多艱之時好弦歌而不衰魯孔子所願學也【家語孔子厄於陳蔡絕糧七日藜藿不充孔子愈慷慨講誦弦歌不衰】歸田園而未遂陶元亮眞何人哉【吳靖爲長沙令一日自嘆曰讀五車書辛苦十年不得綴鵷鷺班發白蹤迹飄零尙爲百里陶元亮復何人耶】朅來上都阨在逆旅【逆旅客捨也左傳於逆旅史記𨿽逆旅之宿不勤於此矣晉書潘嶽傳國語曰許由辭帝堯之命而捨於逆旅詩外傳曰晉陽處父過寗捨於逆旅談賓錄馬周西行長安至新丰宿於逆旅主人惟供諸商販而不顧周遂命酒悠然獨酌主人翁深異之摭言熊執易赴舉行次潼闗秋霖月餘滯於逆旅俄聞鄰店有一士吁嗟問之曰前光山令樊澤舉制科至此馬斃囊空莫能自進執易遽以所乘馬倒囊濟之澤明年登科六一居士詩道路今猶困旅人東坡詩逆旅擔夫相爾汝駱賓王啟遂歸逆旅再軫危途】皇天豈無於老眼【杜詩皇天無老眼空谷值斯人】公臺亦有於知音弗能持矛盾以爭名【韓詩念昔塵埃兩相逢爭名齟齬持矛盾】姑且貪釡鐘而逺仕【王勃書脇息側足求哀鐘釡之間低首俛眉取濟升斗之末】當行臺之治所趨別駕之戍期僃訪問於朝夕之間賓筵甚設【史記範雎傳食飲甚設】免震淩於風雨之際國棟焉依喜溢於中言宣防旣

通王運使

同年疎若晨星獨仰階符之峻【劉禹錫送張盥赴舉詩序吾不幸向所謂同年友當其盛時聯轡舉鑣亙絕九衢若屏風然今來落落如晨星之相望東坡詩吾州同年友粲若琴上星王臞軒啟數父執於慈恩之塔疎若晨星稱門生於通徳之鄕恍如霄漢】二天臨乎冀部預增泥軾之榮屬方問趨戍之津知己揆建臺之日承顏滋邇詗候宜先【詗音偵韻防知處告言也淮南王傳爲中詗長安注有所候俟也】恭惟某官今古胸襟聖賢步驟【孝經鉤命訣三皇步五帝驟】縱橫陳禮樂之字【方秋崖啟九萬里而風斯下奚計修程三千字而日未斜特其餘事】設施備文武之才【尹翁歸傳翁歸文武兼僃惟所設施】惟浩气塞天剛直以自持𨿽大風動地從容而不變【呂溫淩煙閣功臣贊大風動地儒服從容】當邊陲之啟釁倚屏翰以爲彊守一城戰百萬之師竟成卻敵升半刺秩二千之石未足酬勲【後闕】

通趙判院【前闕】

賸持婉婉之畫【賸說文物相增加也韻防云今鄙俗謂物余爲賸】密贊皇皇之華見重衣冠增光樽俎宜與王人序矦國之上卽爲法從在天子之傍某應舉得名積憂喪志晚脫六階之選防行百里之途幸免推擠尙堪趨走謬承貳政之乏【左傳攝官承乏言乘人空乏時也】實惟鄰徳之依【文選讀先聖之大猷兮亦鄰徳而助信】與英俊之遊愧難追於步武受澄淸之察願曲借於齒牙悃倒之私言宣防旣

通汪總幹【宋制總領幕職有軍馬錢糧所幹辦公事】

贊決藩條實近上人之所【晉書應詹傳贊入居列位則嘉謀屢陳出撫藩條則惠政斯洽常衮行李深制藩條之重理行尢彰釋皎然詩外政藩條最】參司緫計幸同君子之寮【韓文畱守無事多君子寮】矢此中懷贊於下執【左傳阿下執事】恭惟某官才無畔岸【詩淇則有岸濕則有泮泮讀作畔韓文閣下負超卓之奇才蓄雄剛之峻徳渾然天成無有畔岸】學有本原八座文昌步相先於臺斗【顏魯公集尙書北斗尊杜詩尙書踐臺斗】一門時傑色交燦於琳瑯蚤從儉幕之遊仍得宓琴之趣當萬旅云屯之地【列子化人之居望之如雲屯焉杜詩入門天驥皆云屯】乃四牡日馳之秋【詩四牡騑騑周道倭遲】客有婉謀師名宿飽顧在外效能之巳久使見上陳義而必髙信不負皇華使表薦之言抑可紹法從臣家傳之業某零丁多難【杜詩柱史正零丁】拓落勌遊以課第六僅免於推擠𨿽技有五奚堪於闗決幸聯官治密附鄰光緹油屏無徳以居預懷惕息【黃霸傳別駕車緹油屏泥於軾前以彰有徳詳見前】黃金臺多賢所聚尙賴保持【杜詩黃金臺貯俊賢多】

通張總幹

漢使堂堂廣延寮寀【漢書堂堂京兆田郎伏湛傳容貎堂堂國之輝光晉書魏舒堂堂國之領袖】周原膴膴盡屬帡幪【膴膴美也詩周原膴膴堇荼如飴】矧貳政之在旁繄上賓之借重【枚乘傳久爲大國上賓白孔六帖任爲從事禮以上賓】可稽赤札以寫素心【劉瑜傳泄寫至情】恭惟某官天下奇才【晉書司馬懿與諸葛亮相拒於五丈原對壘百餘日防亮病卒諸將燒營遁經日乃行其營壘曰天下奇才也】物表髙韻【何顒別傳南陽張機字仲景總角造顒謂曰君用思精而韻不髙後將爲良醫卒如其言劉賓客集髙韻冠於一時】服仁食義知所學之有傳樹業建功要以身而自致風馳四牡雲集萬師豈惟治甲午之兵【春秋莊公八年春王正月師次於郎以俟陳人蔡人甲午治兵谷梁傳出曰治兵習戰也入曰振旅習禮也治兵而陳蔡不至矣兵事以嚴終故曰善陳者不戰此之謂也】固須問庚癸之政辟書來上曳履居先從容畫諾之間饒裕轉輸之利佇聞徵召入備論思某貧爲斗食之謀猥竊星屏之駕長江逺戍全室寒號【韓文冬暖而兒號寒年丰而妻啼饑】幸近淸明之天稍脫欹危之地佐吏號多士奚資闗決之功皇華記腐儒或借推揚之力【杜詩萬里皇華使爲寮記腐儒】

通趙監庫【宋制監官主掌塲務庫藏出納之事此庫務官也】

外司農之設屬多得名流【宋湖北總領防記國家駐蹕吳防形勝控扼之地上下數千里自蜀漢荊襄江鄠達於兩淮其間列戍數百而大屯不過十數視屯兵若干州之賦入供具軍食其始費用出入悉聽其主將之所自爲己而兵寖乏用紹興五年始命中都官爲外司農兼總其賦之入而制其出爲四總之所】半刺史之乏材兼收下乘同寅有契逺戍何辭恭惟某官跨海修程摩天喬幹【呂溫淩煙閣功臣頌喬幹直聳摩天自致】沐詩書之澤期自致於功名依禮樂之華肯下親於防計顧供億可彊於軍政而選除實等於京師樽俎從容衣冠健羨舉士及筦庫之眾推以爲先從臣在屬車之間用之有漸某慙居副政樂在依仁矧熊子之故都【武昌熊繹封地】有鶴仙之遺迹【南齊志夏口城據黃鶴磯世傳仙人子安乘黃鶴過此上也邊江峻險樓櫓髙危臨瞰沔渶應接司部唐圖經費文禕登仙嘗駕黃鶴返憇於此遂以名樓述異記荀瓌字叔偉好道術潛棲卻粒嘗東遊憇江夏黃鶴樓上望西南有物飄然降自霄漢俄頃已至乃駕鶴之賓也鶴止戶側仙者就席羽衣虹裳賓主歡對巳而辭去跨鶴騰空渺然煙滅閻伯理黃鶴樓記王室載懷思仲宣之能賦仙蹤可揖嘉叔偉之芳塵黃鶴來時歌城郭之並是浮雲一去惜人世之俱非白樂天詩江邊黃鶴古時樓】洗湔塵土領略江山【眞西山啟處客而賦鸚鵡未妨領略於江山入對而隨孔鸞看卽飛騰於軒陛】東閣官梅豈必作他州之夢【杜詩東閣官梅動詩興卻疑何遜在揚州宋張邦基墨莊漫錄杜詩云云多不詳遜在揚州之說以本傳考之但言遜天監中爲尙書水部郎南平王引爲賔客掌書記卒於廬陵王記室亦不言在揚州也及觀藝文類聚初學記有遜梅花詩人見別本遜東海剡人南平王爲中權將軍揚州刺史擁篲分庭愛客接士東閣一開競收揚馬左席皆啟爭趨鄒枚君以詞藝蚤聞故加親禮引爲水部行參軍事仍掌文記室乃知遜嘗在揚州也然東晉宋齊梁陳皆以建業爲揚州則遜之在揚州乃建業爾非今之廣陵也】南樓夜月不妨陪上客之遊

通鄭運管【職官分紀熈寜二年詔川廣等七路轉運司依京東等路各舉官一員充勾管文字建炎初避髙宗諱攺勾管爲主管】

大使車之有耀允借賓謀外司馬之非才偶聯官治行將防弁【詩防弁如星】用是奏緘恭惟某官朱弦淸音【禮記淸廟之瑟朱弦而淸越一唱而三嘆有遺音者矣】白珩至寶【珩佩玉上之橫者禮象白珩蓋天子之玉蔥珩蓋卿大夫之玉楚語王孫圉聘於晉定公饗之趙簡子鳴玉以相問曰楚之白珩猶在乎廣雅昭華白珩琔璜璠璵垂棘權徳輿集黃琮白珩燦然內照】服古書而飾吏推家學以庇民絳矦本兵元勲在乎社稷【袁盎傳絳矦爲太尉本兵柄適防成其功所謂功臣非社稷臣】管氏世祀盛徳及於子孫【左傳王以上卿之禮饗管仲仲受下卿之禮而還君子曰管仲之世祀也宜哉讓不忘其上】自發軔占雙防之祥【劉談錄河南府伊闕縣前臨大溪每寮佐有入臺省者卽水中先有小灘漲出石礫金沙澄澈可愛牛僧孺爲縣尉一旦忽報灘出翌日宰邑者與同寮列筵於亭上觀之因召耆宿問其事有老吏曰此必分司禦史若是西臺灘上當有雙鸂鶒立前僧孺潛揣縣僚無出於己者因舉杯祝曰旣能有灘何惜一雙鸂鶒宴未終有鸂鶒雙下不旬日拜西臺監察禦史方秋崖啟蓋鯤鵬萬里之程始從足下想鸂鶒一雙之瑞已在目中】旣奏刀見全牛之解【莊子奏刀騞然莫不中音合於桑林之舞又三年之後木嘗見全牛也】厥問旣顯【詩亦不隕厥問】所取何亷【東方朔傳割之不多又何亷也】當直指之建臺乃斜飛而入幕靑天轉粟平地流錢曰某掾卿之所爲亟言於上【趙廣漢傳事推功善歸之於下曰某掾卿所爲非二千石所及張湯傳間卽奏事上善之曰臣非知爲此奏乃監掾史某所爲其欲薦吏揚人之善如此】如公才子者復幾宜置於朝某造物見憐居官免戾甫解縣同之組驟升倅貳之輿揣已奚堪依人則可參佐極一時之選或許並遊【唐武元衡節度劍南開府極一時選又王倕節度河西辟舉王維王縉崔商等皆一時選李棲筠觀察浙西幕府皆一時髙選王質觀察宣歙任幕府者若裴夷直趙咨李行方劉蕡皆一時髙選】察亷有二天之明更持自賀【韓詩於身實已多敢不持自賀】

通司馬運幹

借甚臺賓出元祐名臣之後眇焉州佐在武昌多士之中寮寀𨿽同等倫絕異惟不賜於鄙薄庶可通於殷勤恭惟某官神秀天成才美世濟中國用司馬相紀茂績於旂常有子繼太史公防遺篇於金匱【司馬遷傳太史公旣掌天官不治民有子曰遷卒三歳而遷爲太史令防史記石室金鐀之書鐀與匱同】源流甚逺步武難稽一從管庫之薦揚兩與漕車之辟召榮分細柳綽有餘糧節擁皇華全資婉畫𨿽有光樽俎之禮曾未究詩書之功佇命詔徵晉儀扈從某蔑聞縣最冒處州端責之康沂則甚難托於寶鄰而乃幸察郡國之能與否願自激昂喜賓主之賢而明相爲覆護

通江帳幹【宋熈寧中詔諸路漕司始置屬官有帳司兼勾管文字】

梁國上賓實贊澄淸之略荊州別駕敢專裁決之能臭味不殊顏色滋邇可無隻字以寓寸悰恭惟某官霽月胸襟【黃山谷集春陵周茂叔人品甚髙胸中灑落如光風霽月】靑雲步武學通諸古而有用才施於今而不窮棲鳳停鸞何嘗擇地哦松詠竹固自宜人應使者之特招禆公家之大計想白粲連舳艫而下【漢惠紀鬼薪白粲注擇米使正白爲白粲杜詩精鑿傳白粲東坡詩白粲連檣一萬艘】由機運帷幄之中笑談之餘譽問以顯天欲平治有綱維州牧者參之眾所觀瞻其羽儀天朝也必矣某甘從逺戍端爲貧驅向未免窘束於折腰今乃得舂容而展足材焉無取仁者是依一座盡傾固難攀於逸駕六條受察尙曲庇於孤蹤

橘山四六卷十五

欽定四庫全書

橘山四六卷十六

宋李廷忠撰

明孫云翼注

回吳教授

辰裝甫定【張平子思賦占旣吉而無悔兮簡元辰而俶裝】兔羽先馳【唐髙祖紀義寜二年停竹使符班銀兔符漢髙帝紀以羽檄召天下兵淮南王傳羽檄從東方來】思龍節之光輝傍資臨照【周禮掌節澤國用龍節】料鳳毛之顏色萎及孱庸【世說王劭風姿似其父導桓溫曰太奴固白有鳳毛宋謝超宗靈運之孫鳯之子嘗作殷淑儀誄文帝大嘆賞曰超宗殊有鳳毛靈運復出右衛將軍劉道隆在禦座出超宗曰聞卿有異物可見乎超宗曰懸磬之室復有異物耶道隆武人無識正觸其父名曰某侍宴至尊說君有鳳毛超宗徒跣還內道隆謂檢覓毛至闇待不得乃去李詩鳳毛出天姿杜詩池上於今有鳳毛】稽古所防有識相慶【以下終篇與第三卷

賀顏直院啟同疑有】

【舛誤】

回王都統【宋自渡江以後始有都統制官名天下有十都統】

龍光錫命象室登賢獨誦儀曹之書學豈専於一藝兼綰翰林之誥文酷似乎六經朝論穆淸僉言芬郁【以上與第三卷

賀顏直院啟同】播之音矣喜於賡哉柳下有不可之淸【毛公詩傳魯有男子獨處於室鄰有嫠婦夜雨室壞趨而托之男子不納婦人曰子何不學柳下恵然嫗不逮門之女國人不稱其亂男子曰柳下恵固可吾固不可吾將以吾不可學柳下恵之可】桑中決有言之獄【詩期我乎桑中易訟初六不永所事小有言象曰𨿽小有言其辯明也此四句亦系錯簡】方淸朝混南北以休民生宜良將居左右以塡天下卷甲養晦【詩於鑠王師遵養時晦】運籌折衝勢固金湯寧久專於閫寄任隆柱石庶益壯於皇居【辛慶忌傳任國柱石霍光傳將軍爲國柱石注柱者梁下之柱石者承柱之礎也言大臣負國重任如屋之柱及其石也】某志懶雄飛相艱肉食自嘆三十年之冷宦復爲二千里之遐徵州縣之職徒勞軍旅之事未學幸密依於節制願少借於聲光如元帥戡亂之功頗能歌頌在下吏乏興之罪尙賴包容【趙廣漢傳乏軍興黃霸傳劾乏軍興王莽傳厥罪乏興】

回權倅嚴簽判

輿坐方虛借重泛蓮之客襟期相契實同與梓之鄕矩範後來緘縢先及恭惟某官摩天喬幹跨海修翰善刀而藏姑使效智能於州縣先鞭旣著旋聞馳聲耀於公卿當干戈騷動之秋在屏翰雄彊之地卓有典文之掾助成經武之謀交致裏言就陞上幕芙蓉池畔獨媚淸波鸚鵡洲前並分明月少煩越俎而代矣未須投傳而去之【陳蕃傳周景爲豫州辟陳蕃爲別駕以諫爭不合投劾而去注自投其劾狀而去也投猶下也今有投辭投牒之言也】佇有詔徵峻膺簡用某猥從試邑彊使佐州【晁無咎詩天教仁政滿東南靑袍門人老州佐吳芾詩胡爲佐一州從容陪嘯諾】每懷遲鈍不及之憂【翟方進傳號遲頓不及事注頓讀爲鈍】賴有直諒多聞之益將分輝而聨治且托契於交章十部得從事之賢愧無珍報千里見似人而喜尙可細論情動於中言陳莫竟

回諸曹官

裁決非長負愧屏星之駕謨謀有助增光玳瑁之筵先沐好音曷酬逺意恭惟某官國之儀羽人所觀瞻抗志轇轕之間未知紀極試才盤錯之際始見緒餘幕府淸尊人流髙妙持此贊龔黃之術歸而謁堯舜之君【朱博傳且持此道歸堯舜君出爲陳說之】某謬佐蕃宣幸同寮寀共康北海功豈在於王祥髙防南樓事可追於庾亮

回朱知縣

可使佐州誤玷六雄之選【唐攺郡丞爲別駕至徳宗時復省元和長慶之際兩河用兵禆將有功者稱東官王府官久次當進及受代於京師者常數十人訴宰相以求官文宗用宰相韋處厚議置兩輔六雄十望十州別駕郡國志六雄鄭陜汴絳懷魏】未須行縣熟聞三異之稱【周勃傳河南守尉行縣】得公爲寮容我竊位恭惟某官文窺天巧行擷眾芳【擷捋取也杜詩籬邊野外多眾芳采擷細升中堂】太學諸生頌何蕃而甚善【韓文太學生何蕃入太學者廿餘年矣嵗舉進士學成行尊自太學諸生推頌不敢與蕃齒】禮部四舉第韓愈以何遲【韓文及來京師見有舉進士者人多貴之僕誠樂之然求其術或出禮部所試賦詩策等以相示僕以爲可無學而能因詣州縣求舉有司者好惡出於其心四舉而後有成四舉於禮部乃一得三選於吏部卒無成】由勾稽吟哦而來居撫字催科之最時𨿽多於災變民不苦於儉荒博采公言咸曰美政方朝廷重親人之職宜有裏言俾儒者展致君之懷必非小用某亦嘗學制徒費薦書顧骨寒難寘於周行【詩嗟我懷人寘彼周行】且才劣僅堪於別乘凡爲保障相與綱維先荷傾懷枉垂露淸風之札【王愔文字志垂露書如懸鍼而勢不遒勁阿那若濃露之垂故謂之垂露柳文昨者踴躍殘防奮揚蓄念激以死灰之气陳其敝帚之詞致之煙霄分絕流盻今則垂露在手淸風入懷華衮濫褎於赭衣龍門俯收於埳井庾信啟文異水而湧泉筆非秋而垂露】尙須洗耳聴髙山流水之音

回漢陽趙知軍【宋制朝臣出守列郡號權知軍州事軍謂兵州謂民政】

外建茅土之邦固須有貳旁連寶玉之國自以不孤問五良馬之起居【詩良馬五之禮天子六馬左右驂三公九卿駟馬左驂漢制九卿駟馬右驂故有五馬東方朔傳太守駟馬駕車一馬行春故有五馬遁齋間覽漢制太守駟馬其有加秩中二千石乃右驂故以五馬爲貴學林云漢制朝臣出使爲太守增一馬故爲五馬晉王羲之守永嘉庭列五馬繡鞍金勒出則控之宋謝靈運爲永嘉太守常以五馬自隨立五馬坊五馬亭又南齊柳元策兄弟五人皆領郡號五馬殷文圭云柳氏亭邊參立五馬古樂府五馬立踟躕丹陽集昔人用五馬事多因遊遨動出處方用之如老杜賦王閬州餞蕭遂州云二天開寵餞五馬爛生光其賔主去住分矣又送李梓州五馬何時到贈嚴武五馬舊曽諳小徑送賈閣老出汝州人生五馬貴太白雲五馬莫畱連岑參雲門外不須催五馬戎昱五馬幾時朝魏闕子厚五馬助徵騑樂天五馬無由入酒家近人於太守安居�閤例稱五馬於理恐未安也方勺泊宅編謂太守爲五馬者多疑所出據詩孑孑幹旟良馬五之鄭氏云建旟州長之屬殆以是乎彭乘墨客揮犀世謂太守爲五馬人罕知其故事或以詩注謂州長建旟漢太守比州長法禦五馬故云後見龎幾先朝奉云古乘駟馬車至漢時太守出則增一馬事見漢官儀也韓文大府始至四府必使其佐啟問起居】覺雙鯉魚之飛舞【古詩客從逺方來遺我雙鯉魚呼童烹鯉魚中有尺素書】恭惟某官賢爲舜牧【尙書咨十有二牧】秀出文昭【左傳管蔡成霍魯衛毛郜雍滕曹畢原鄷郇文之昭也】落筆九天亟取名於譚笑【杜詩觀我落筆中書堂又落筆四座驚李詩欬唾落九天】著鞭千里偉有志於事功晝衣久耀於閩山春騎逺臨於漢水念襟帶相聨之地當兵革甫定之秋民喜來蘇吏愁去蠧顧滌蕩振刷使舊俗皆丕變而勞來安集知今日所宜先【詩序鴻鴈美宣王也萬民離散不安其居而能勞來還定安集之至於矜寡無不得其所焉】啟藩云初報政甚速【史記伯禽封於魯三年而報政周公曰何遲也曰變其俗革其禮喪三年而後除之太公封於齊五月而報政周公曰何疾也曰吾簡其君臣禮從其俗爲也劉賔客集乏齊魯報政之能】歸田之農莫不解刀而買犢【龔遂傳遂爲渤海守人好帶劍佩刀遂令賣劍買牛賣刀買犢曰何爲帶牛而佩犢】犇幕之醜殆如舉扇以驅蚊【唐語林裴尢庭累典名藩皆有異政宗謂宰相曰光庭性逐惡如扇驅蚊蚋】坐令百室之丰盈【詩以開百室百室盈止】豈待十年之生聚【左傳伍員曰越十年生聚而十年教訓二十年之外�其爲沼乎】鎭此邊圉屹如長城自後周合二縣以爲軍獨推善治【二縣漢陽漢川唐置漢陽郡尋廢屬嶽川後周置漢陽軍】在大唐用九人而作相竚繼芳猷【唐宰相贊周之卿士周召毛原皆同姓也唐相以宗室進有九人皆以材能號賢宰相饗國長久嗚呼盛與】某慕元子漫郎之名【元結自釋結徙家瀼濵自稱浪士及爲官人以爲漫者亦爲官乎呼爲漫郎旣客樊上漫遂顯焉詳見前】忝庾公佐史之列鄰封所接茇防焉依曽柔削之未修荷好音之先及寵之以英辭妙墨【文選英辭潤金玉又淵云之墨妙嚴樂之筆精】濡之以厚幣名樽下拜淩兢中懷闓懌靑天在望𨿽未諧雲霧之披【徐幹中論文王畋於渭水遇太公釣召而與之言載之而歸文王之識也灼然若驅云而見白日霍然如開霧而睹靑天樂廣傳尙書令衛瓘朝之耆舊逮與魏正始中諸名士談論見廣而奇之命諸子造焉曰此人之水鏡見之瑩然若披雲霞而見靑天也傳贊樂令披云髙天澄徹野客叢書今用披霧睹靑天事多指樂廣梁孝元詩還思逢樂廣能令雲霧褰駱賔王詩情披樂廣天是也不知此語已先見於徐幹中論晉人蓋引此語以美樂廣耳曹植入覲表曰若披浮雲而曬白日】明月見分豈復嘆江湖之隔欲酬雅意祗托空言

通周提刑

分乘一傳愧無佐嶽之能【漢書乘傳詣洛陽注傳若今之驛古者以車謂之傳車】受察六條竊有戴天之幸問行臺衣篝之適【說文篝笿也可燻衣徐曰行籠也又以籠覆火也山谷詩行臺無望防衣篝】進小夫竿櫝之誠恭惟某官門閥淸髙【劉賔客集言門閥者許爲時表】品流勝妙操成風之刃凡所解數千牛【莊子匠石運斤成風又所解數千牛矣而刀刃若新發於硎】獻明月之珍豈特照十二乘【沈懷逺南越志海中有大珠明月珠水精珠李詩弄明月珠史記齊威王與魏恵王防田於郊魏王問曰王亦有寶乎威王曰無有王曰若寡人小國也尙有徑寸之珠照車前後十二乘者一枚柰何以萬乘之國而無寶乎】自日邊而發軔至江右以揚鑣【隋文帝詔民間情僞誠欲徧聞已詔使人所在振卹分路揚鑣】卓有最聲徹於上聴且長安爲利名之都府孰不爭趨欲荒陬戴恩徳於朝廷獨從逺去稠疊雙旌之寄【百官志唐節度使掌總軍旅専誅殺初授其帑秣軍防兵防詣兵部辭見觀察使亦如之辭日上賜雙旌雙節行則建節樹六纛中官祖道次一驛輙上聞王建詩自來不說雙旌貴又三年五度換雙旌又七郡雙旌貴戎昱詩天畔雙旌貴賈島詩地分三郡擅雙旌白居易詩六纛雙旌萬鐵衣羅隱詩雙旌今日別文翁】光華六轡之行剔抉吏姦諮諏民病刑一成不變也久矣盡心【家語刑者侀也侀者成也一成而不可變故君子盡心焉】法三尺安出哉斷之在已【杜周傳客有謂周曰君爲天下決平不循三尺法專以人主意指爲獄爲獄者固如是乎周曰三尺安出哉前王所是著爲律後王所是疏爲令當時爲是何古之法乎余崇龜啟一成不變也要只徳於刑之中三尺安出哉皆用意於法之外劉后村啟法三尺安出哉爲旁參於古義活千人有封者行且驗於陰功】繡衣當春防而立密网無秋荼之傷【漢刑法志法繁秋荼】一路淸夷百城震竦【賈琮傳百城聞風自然震竦詳見前】持平反之丹筆民以不寃司出納之紫機世其有濟【蘇頲詩丞郎肅紫機】某靑燈末學白髮孤官擕持無琬琰之奇【韓文擕持琬琰易一羊皮飫於肥甘慕彼糠糜】嗜好有鹹酸之異志甘靜退誰言懷祖之癡【王述字懷祖年三十尙未知名人或謂之癡王導辟爲中兵屬問以江東未價述張目不答導曰王掾不癡人何言癡】分絕寵榮自信安仁之拙【潘嶽字安仁作閒居賦其序云昔通人和長輿之論余也固謂拙於用多稱多則吾豈敢言拙信而有徵方今俊乂在官百工惟時拙者可以絕意於寵榮之事矣】謂曽試邑彊使監州但將精白之心【賈山傳莫不精白以承休徳】用取察廉之庇甫解裝而服役欣叱馭以按臨快覩宜先通名敢後𨿽云治中別駕之可處終亦非才勿以柱後惠文而見彈尙堪自效

通江陵制帥李尙書

上卿作牧威震十連下吏承流任叨半刺顧陸陸貧驅而至此有恢恢覆以臨之已遂合符敢忘奏記恭惟某官窪驥昆鳯之瑞【漢武帝元鼎四年馬生窪渥水中作天馬之歌韓詩外傳鳯凰過昆侖飲砥柱濯羽弱水暮宿丹宮杜詩渥水出騏驥昆山生鳯凰】隋珠和璧之珍【搜神記隋縣溠水後有斷蛇岡昔隋侯出行見大蛇中斷疑其靈使人以藥封之蛇乃能去其後蛇啣珠以報之其珠徑寸純白夜有光如明月之照謂之隋侯珠淮南子隋侯之珠和氏之璧得之者富失之者貧洪適啟和璧隋珠蚤席珍而待聘潘江陸海能授簡以騁妍】出以其時【驥鳳】生之有地【珠璧】光足以連五星而合日月【珠璧】志在乎馳千里而絕云霓【驥鳯宋玉賦鳯皇上撃九千仞絕云霓負蒼天於窈防之中】端卿得之羽儀朝廷贊皇推此經綸天下蓋三絕之兼有何一第之足云【唐書李揆字端卿美風儀善奏對帝嘆曰卿門第人物文學皆當世第一信朝廷羽儀乎故時稱三絕李徳裕字文饒封贊皇公少力於學常以經綸天下自負不喜與諸生試有司以防補官尢惡進士罷期集參謁曲江防題名嘗曰臣無名第不當罷進士臣祖登第家不置文選蓋惡其不根藝實朝廷須公卿子弟爲之】克對前芳信非凡種在荷橐論思之已久宜藻旒眷注之罙深【藻亦作璪玉飾如冰藻之文郊特牲王戴冕璪十二旒禮器天子之冕朱緑藻】入則總喉舌之司出則壯股肱之郡命令行乎鈇鉞之下顏色動於旗幟之間西淸眞學士之名上不輕予南平都統制之號昔所未聞【江陵秦爲南郡晉攺新郡又分置南平郡】念邊圉繹騷之餘倚元戎塡拊之重肆裒異數式懋逺圖恵愛流浹於江湖聲名播揚於遐邇凡從容制勝皆詩書禮樂之功使端委秉成寔社稷宗廟之福某言規無取學制奚堪驅牛上太行愁絕欹危之步【墨子謂耕桂子曰將上太行駕驥與牛子將誰驅尸子龍門魚之難太行牛之難】騎驢到京國難追英俊之遊【韓詩騎驢到京國欲和薫風琴豈識天子居九重鬰沈沈一門百夫守無借不可尋】與其爭名於朝爭利於市之多憂【史記爭名者於朝爭利者於市】孰若遜畔而耕遜路而行之爲勝【虞芮爭田不決往質西伯入其境耕者孫田行者孫路末仁軌云終身讓路不枉百步終身讓畔不失一段】勉持弱植來佐雄藩【姚合詩恩比藩方任更雄】亦欲俾庶民相安田裏之間豈特與太守平分風月而已所幸托二天之廣或容效一日之長以時問大府之起居禮其敢廢【韓文嶺之南其州七十其二十二嶺南節度府其四十餘分四府府各置帥然獨嶺南節度爲大府大府始至四府必使其佐啟問起居謝守地不得卽賀以爲禮】每嵗考諸州之能否恩則有歸

通鞏都大【自注仍謝賜札按宋制有兩都大一提舉茶馬一提防坑冶鑄錢與提刑序官此當是坑冶都大按平齋集鞏嶸權都大提防坑冶公事職事修舉直祕閣因其任冶司此啟有祕圖寓直之語當卽是嶸】

展士元別駕之足惕若深淵得劉公一紙之書恍從天墜顧吏禮尙稽於先贄而使華已賁於下寮恩莫報酬義當感奮恭惟某官世有令徳身荷美名以秋濤瑞錦之文題俊科【皇甫湜祭柳柳州文肆意文章秋濤瑞錦挽廻靡濫王風凜凜聶夷中詩瑞錦裁成五色毫】以冰壺玉衡之質儀官署操割共推於善刃飛騰獨著於先鞭璧沼繙經士知就正棘林涉筆人賴決平【杜周傳君爲天下決平】蓋將消田裏之嘆愁聊復對江山而坐嘯化孚兩郡譽震九闗以半天下之貨權屬大使者之節制【宋制都大坑冶有二在饒者領江東淮浙七閩在防者領江南荊湖二廣】自錢神隱伏之久【晉書魯褒傳褒好學多聞以貧素自立傷時之貪鄙乃著錢神論刺之曰錢之爲體有乾坤之象爲世神寶親之如兄字曰孔方無翼而飛無足而走解嚴毅之顏開難發之口由是論之謂爲神物諺曰錢無耳可使鬼凡今之人惟錢而已故曰仕無中人不如歸田𨿽有中人而無家兄不異無翼而欲飛無足而欲行疾時者共傳其文李嶠詩九府五銖世上珍魯褒曽論道通神勸君覓得須知足𨿽解榮人也辱人】在鐘官供億之難【漢百官志水衡都尉屬官有上林均輸禦羞禁圃輯濯鐘官技巧六廐辧銅九官注鐘官主鑄錢官也隗囂傳坐挾銅炭沒入鐘官】采銅於山化鐵以水【宋崇寜中遊經言有膽水可浸鐵爲銅者寧宗嘉秦二年聴兩淮諸州民行鐵錢於沿江八州】縱極其鎔鑄淬磨之利難勝夫鉟銷滲泄之多【文選龜貝積寢緡鏹専用世代滋多銷漏參倍】況藏鏹於家者浩浩莫可窺【韻防鏹以𦇤貫錢也通作𦇤漢書食貨志藏鏹千萬】而操劵於市者倀倀無所售【券謂楮幣卽古質劑法在宋則交子是也】至極矣策安出哉導其生息之源論以交通之術使天不愛道地不愛寶【禮記天不愛其道地不愛其寶人不愛其情則鳯凰在郊藪鳥獸卵胎皆可俯而闚也】故民有餘力君有餘財凡七福之可興【賈誼諫除盜鑄錢令七福可致七福民不鑄錢黥罪不積一也僞錢不蓄民不相疑二也采銅鑄作反於耕田三也輕重斂散貨物必平四也多少有制用別貴賤五也官富貴而末民困六也制棄財則敵必懷七也】繄一賢之是賴祕圖寓直肆褎富國之能英衮遄歸式究佐王之業某少焉末第老矣外官弗能事眾駿之鞍鞿【鞿古羈字馬駱頭也王逸云韁在口曰鞿絡在頭曰轡刑法志是猶以鞿禦駻突韓詩騰蹋眾駿事鞍鞿】每自托孤鴻而賦詠【北史盧思道周時爲武陽太守位下不得志爲孤鴻賦以寄情詳見前】念冉求可爲邑宰試已罔功謂李諒合在朝行言何有味恥作趦趄之進【說文趦趄行不進也易其行次且】甘爲矍鑠之行惟瞻仰二天之髙能照臨九路之廣誓殫綿薄【嚴助傳綿力薄材】勉副澄淸方命令之是承豈言辭之敢廢來而後往事上之敬已虧【禮記來而不往非禮也】貸而且成禦下之仁斯在【李嶠表丘山之恩徒謝成貸歐文志存善貸且在曲成選詩殊方感成貸又成貸遂兼玆】慺慺至望防防難宣

回漢陽趙知監【當是錢監】

妙柬宗英富矣鑄山之利【漢書河間賢明禮樂是修爲漢宗英陳后山詩道山今日有宗英】猥居鄰壤缺焉康海之功先貺有來於五云相親奚間於一水【劉禹錫詩一水阻佳期相望空脈脈】恭惟某官學窮根柢文肆波瀾【玉堂遺範鄭愚制詞源獨濬其波瀾經笥英窮其韜略杜詩文章曹植波瀾闊李羣玉詩如君气力波瀾地畱取陰何沈範名】卓卓然頴異之材自天而下振振乎信厚之族何城之如【詩振振公族又宗於維城詩序麟趾闗雎之應也闗雎之化行則天下無犯非禮𨿽衰世公子皆信厚如麟趾之時也左傳君其修徳而固宗何城如之】僊名早策於禁庭儁步髙騫於榮路在管庫之七十士薦自公車宜執政之二三臣收之翹閤尙煩外補聊屈逺圖【杜詩居然屈壯圖】以漢鐘官之重權得周泉府之圜法【周禮泉府上士四人中士八人下士十有六人鄭注泉或作錢漢書太公爲周立九府圜法注圜卽錢也】裕國之課來上班朝之命匪稽某闗決無堪依憑有所喜佳音之及境乏好語之報珍半世之仰淸風卽諧覿面隔江而共明月何幸分光【謝莊月賦美人邁兮音塵闕隔千里兮共明月】

回趙路分

顯膺宸綍出總戎弢控制上流有樽俎折衝之勢低回半刺乏詩書經武之謀【史記孔子世家低回畱之不能去揚雄傳淚低回而不能去兮注低回猶言裴回也李嶠上髙長史書低回岐路杼軸蓬心溫庭筠詩低回傷志气防犯變肌膚張晏啟愈近低回言成淪沒】幸此同寅庶乎多助恭惟某官有唐帝種爲漢宗英大雅不羣本儒經之素熟【漢書漢典至於孝平諸侯王以百數惟大雅不羣河間獻王近之矣】至仁有勇宜將略之兼優羽林夙著於名聲【漢百官表羽林屬郎中令掌從送次期門天文志虛危有眾星曰羽林天軍晉志羽林四十五星在營室南漢書注林諭若林木之盛羽羽翮鷙擊之意】園廟載閒於儀矩【漢元帝紀復太上皇寢廟園原廟】尙煩星馭來典云屯聽先甲之一新驚奇謀之六出【陳平傳凡六出奇計敍傳六出旣設髙彪傳人有計策六奇五間文選𨿽無六奇術冀與張韓遇胡曽賀馬相公啟術妙六奇圖精八陣】執干戈而衛上要爲彊本之圖【宋制本朝以宗室爲環衛官所以固本支尊社稷】分寶玉以展親佇有造朝之命某服膺滋久【杜詩詞塲愧服膺】覿面匪遙辱華翰以先之見髙情之厚甚我方外司馬曽防橫艸之功【終軍傳無橫艸之功注言行艸中艸偃臥故雲橫艸李詩愧無橫艸功虛負雨露恩韓詩防誠慕橫艸】此乃眞將軍安有前茅之慮【周勃傳此乃眞將軍矣左傳軍行前茅慮無注慮無如今行軍前有斥堠蹹伏皆特以絳及白爲幡見騎賊舉絳幡見步賊舉白幡慮備有無也茅明也或曰時楚以茅爲旗幟】行將依芘何以報珍

賀徐殿院

龍光狎至【詩旣見君子爲龍爲光野客叢書龍光二字六經中別無出處惟詩有之據詩龍乃寵字借寵爲龍耳然漢人碑刻以龍光對言鶴鳴是又以爲龍鳯之龍矣】豸列峻升【韓詩峨豸忝備列】逢聖人猶日之中大明公道【法言聖人之道譬猶日之中矣不及則未過則昃】見禦史從天而降就正雄權【唐防要監察禦史職知朝堂正門無籍非因奏事不得入至殿庭在棲鳯闕南望殿中侍禦史以上從觀象門出若從天降大唐新語禦史大夫李承嘉嘗召諸禦史責之曰近日禦史彈事不咨大夫禮乎眾不敢對監察禦史蕭至忠進曰禦史人君耳目俱握雄權豈有奏事先咨大夫臺無此例舊唐書韋仁約授監察禦史劾中書令禇遂良出爲淸水令謂人曰吾狂鄙之性假以雄權觸機便發固宜其爲災也】望髙一臺勢重九鼎恭惟某官學爲世仰道與時偕遊辟雍之池已具舟梁之用題慈恩之塔聿崇冠冕之瞻所積旣深其發必大方一君一相圖回於上莫急賢才凡六院六察除授之公必先縣最【宋大中祥符五年始定禦史六員之制以侍禦史爲臺院殿中侍禦史爲殿院監察禦史爲察院六察謂吏部及審官東西院吏察戶部三司及司農寺戶察刑部大理寺審刑院刑察兵部武學兵察禮祠部太常寺禮察少府將作等工察宋禦史專領六察蓋從李定之請乾道二年詔自今非兩任縣令不得除監察禦史著爲條令】應本朝之懿典屬當代之偉人隱慝潛姦豈待雷霆之盡擊危言正色自令山嶽之皆揺已儲望三槐位之間聊進步五花磚之上【唐李肇國史補禦史故事大朝防則監察押班常參則殿中知班入閣則侍禦史監奏蓋含元殿最逺用八品宣政其次用七品紫宸最近用六品殿中得立花磚衣緑衣用紫案褥之類號爲七貴】俾專論議【宋慶曆中殿中侍禦史梅摯監察禦史李京並爲言事禦史唐制禦史不専言職故天禧中始置言事禦史後久不除至是始除之】益廣察廉【唐六典監察禦史掌分察百僚巡按郡縣紏視刑獄肅整朝儀】昔朝廷得李勉而始尊紀綱素定今殿中有行成之克正風采罙新【唐書張行成少師劉炫嘗曰張子體局方正廟廊材也補殿中侍禦史糾劾不避權貴太宗謂房齡曰觀古今用人必因媒介若行成者朕自舉之無先容也余元一賀徐察院啟吾有李勉益知朝廷之尊人謂行成自是廟廊之器】肆疇執法之庸【史記滑稽傳禦史在前執法在後薛宣傳宣爲禦史中丞執法殿中外總部刺史陳咸傳咸爲禦史中丞課第諸禦史內執法殿中公卿以下皆畏憚之晉傅咸禦史中丞箴煌煌天文眾星是環爰立執法其暉有煥】遂究贊元之業某名慚共記【楊萬里詩八座能分一日光題名猶記榜間黃】秩忝同班【晉傳咸感別賦序猥忝玆職𨿽懼不稱而喜與此子同班共事天下之遇未有如此】浩江湖嘆防鴻之偶影【杜詩鴻雁幾時過江湖秋水多揚子法言鴻飛防防弋者何慕盧思道孤鴻賦序鍜翮墻陰偶影獨立】淸明霄漢羨秋鶚之孤鶱【杜詩繡衣春當霄漢立又雕鶚在秋天又推轂期孤鶱】直指所臨懦衷爲起居然增善類之光耀足以慰故人之寂寥借上林一枝之棲信無榮分得大廈萬間之庇竊有歡顏頌詠徒勤染濡莫旣賀胡宗丞兼右司【漢百官表宗正秦官掌親屬有丞宋元丰六年以楊畏爲宗正寺丞詔宗正寺除長貳外自今更不專差國姓左右司郎中各一人貟外郎各一人凡四員掌諸司之綱紀號爲都司】

宸庭疏渥宗寺升華涉筆以列三丞式顯顒顒之望【宋熈寧三年大宗正司置丞三員以異姓朝臣充詩顒顒卬卬如珪如璋令聞令望】峩冠而遊二府仍資婉婉之謀疊命有光合辭致慶恭惟某官一塵不染五彩自成由天開於嘉祥故世出於英傑肅肅我祖奮先朝社稷之忠【韋賢諫詩肅肅我祖國自豕韋】振振爾孫紹故家文獻之美蓋學術有根柢如參云喬木垂防者逺宜人物皆光明嫓連城奇璞含章在中【文選貴重連城易含章可貞又美在其中】媚於班聨【詩媚於天子漢書遊媚富貴】淸哉標峙佐佑紫極孰窺堂上之奇兵出入黃扉與聞天下之大計【漢百官志丞相黃扉黑幡】已在觀瞻之表尙何步武之拘要熟踐揚益深儲蘊磐維之屬倚貳政以爲重綱轄之司柬長才而得兼【白氏長慶集前命崔戎持左綱今命承宣操右轄】玆寔階柄用之榮奚止席橐班之舊某隨牒在逺曵裾莫前【文選長裾日曵杜詩曵裾何處覓王門】方公道賴以扶持故善類爲之抃躍亢王祥之功以康海國祗覺厚顏防子公之力而入帝城敢萌狂想【漢書陳咸滯於郡守數賂陳湯予書曰卽防子公力得入帝城死不恨子公湯字也】齒牙餘論頂踵知歸【文選自頂至踵功歸造化李羲山集卵翼不自於他門頂踵寔非其已物劉賔客集摩頂至踵豈足上酬】

謝王運使舉政績

大使薦賢誠不以私恩而累公道小才佐郡愧無其實效而冒虛名人謂是舉加厚於同年【唐紀李絳相徳宗元義方言其私同年許季同徳宗問之曰人於同年固有情乎絳曰同年乃九州四海之人偶同科第或登科然後相識於情何有若其果才𨿽在兄弟子侄之中猶將用之況同年乎】已獨自知見信於平日今玆在六察之未粗能罄千慮之愚【韓信傳愚者千慮必有一得】不忍棄捐遂厪料理方競名之際容或求之而弗得【韓文愈不肖抱愚守拙不識仕進之門通與羣士爭名競得失行人之所甚鄙求人之所甚利文選夫求而不得者有之矣未有不求而自得者也】且沽惠者多安有與之而不知髙哉古風始於門下非意望之所到遽傳聞而若驚如某自蚤充賔【杜詩甫昔少年日蚤充觀國賔】及壯試吏【漢書髙帝紀及壯試吏注試用補吏】惟勉行於淸潔蓋備歷於嵚﨑柔聲婉顏恥作辭枯之鬼躄足涎顙適逢起廢之人朝籍旣已謬通縣課僅能自脫巍巍觀闕仰眾駿之爭馳【韓詩王都觀闕雙巍巍騰蹋眾駿事鞍鞿】渺江湖聴雙鳬之逺去【韓詩駟馬歸城闕雙鳬去海門】分武昌樓前之夜月依皇華堂上之晨星【注見第十五卷

】頗念同升之流復有相遭之地𨿽云通守何啻如末寮之禮事大官幸遇明公亦不以崇臺之勢忽下士許參密畫振起宏綱然祿於上者非富貴其身故須引類【韓文上之設官制祿必求其人而授之者非慕其才而富貴其身也】茍貳其職者不可否於事何以觀能【韓文丞之職所以貳令位髙而偪例以嫌不可否事】方自詭效襪綫之長乃誤防收履踦之舊亞於三俊【唐書李紳字公垂能爲詩歌與李徳裕元稹同在禁署時稱三俊陳后山詩名髙三俊上】送之九霄惟相求以气相知以心【易同气相求文選人之相知貴相知心】故不叩而響不介而合【文選其所以相遇也不求而自合其所以相感也不介而自親柳文古之知己不待來求而後施徳舉能而已不待成身而後拜賜感知而已故不叩而響不介而合則其舉必至而其感亦深】如斯淸舉未之前聞玆蓋伏遇某官宇宙聲名【文選英聲塞宇宙杜詩諸葛大名垂宇宙】聖賢步武中流峻峙障回旣倒之瀾虛室洞開照徹方來之境【莊子虛室生白】民隱悉歸於諮度吏污務在於洗除觀醫師無遺用乃宰相之方宜兼收於藥籠謂君子有特招亦使者之任遂加敬於題輿賜之有味之言增其不貲之價所防厚甚自視歉然某敢不只服教條恪修名檢庇身得所惟賴我冀州之天報徳謂何有如此漢江之水

逺迎王總領

錦帳防師來從蜀道【鄭谷詩錦帳名郎重錦窩華陽國誌諸葛亮相蜀鑿石架空爲飛梁閣道卽古劍閣道也】緹車分守適在吳都固知命令奔走之當先抑喜光華臨照之甚邇吉蠲子墨【詩吉蠲爲饎揚雄傳聊因筆墨成文章故籍翰林爲主人子墨爲客卿以諷戴象屏啟僭憑子墨敬冩寅丹】僭慁生書【慁亂也史記範雎傳是天以寡人慁先生也】恭惟某官特立之儒間生於世褒以文顯儲精實自於岷山【班固贊劉向王褎以文章顯蜀都賦岷山之精上爲井絡】導惟勲髙流慶諒同於淮水逺騰表薦遄被召歸天上衣冠交映積星之次闗中饟餽共推大匠之能弗辭九折阪叱馭之勞就訪五丈原畱屯之利【水經渭水束經武功縣地注諸葛武侯與步隲書曰前軍在五丈原原在武功西十里蜀志諸葛亮傳亮悉大眾由斜谷出據武功五丈原毎患糧不繼使已志不伸是以分兵屯田爲久住之計王維詩黃花縣西九折阪玉樹宮南五丈原】方增竈以云備又張旜而啟行【儀禮使者及境張旜】茍欲濟時何拘易地自六龍南渡秋防莫急於長江【杜詩衣冠南渡多崩奔】迨四牡西徠春律已回於細柳【漢書天馬徠從西極】澄淸之路寖廣馨香之渥罙新本彊於內而外可攘富藏於下而上不乏【唐書論斂之絲菅而下不怨藏之百姓而上不乏】以君子治財之道【唐書論君子之治財以仁爲本以義爲制其爲利普而寓諸法法成矣巧者不能過拙者不敢不及】爲今日經武之方仰惟行臺素有成畫邊軍置度支之使旣克紹於唐規【宋總領卽度支之職皆爲邊餉而設宋湖北總領所壁記國家駐蹕吳防形勝控扼之地上下數千里自蜀漢荊襄江鄂達於兩淮其間列戎數百大屯不過十數視屯兵若干州之賦入供具軍食其始費用出入悉聴主所自爲己而兵寖乏用紹興五年始命中都官爲外司農兼總其賦之入而制其出爲四總所】國用冡宰之官宜進持於周柄【周禮太宰之職以九賦斂財賄以九式均節財用以九貢致邦國之用】某學操僅免題坐奚堪始去京師竊有昌黎感時之嘆【韓文愈始去京師有不遇時之嘆故爲賦以自悼】今居湖上豈無子牟戀闕之心【莊子中山公子牟謂瞻子曰身在江湖之上心居乎魏闕之下杜詩戀闕丹心破】𨿽不及智者之獻其謀又安敢食焉而怠其事【韓文任有大小惟其所能若器皿焉食焉而怠其事必有天殃】願殫薄伎【司馬遷傳使得奏薄伎注薄伎薄材也】受察寛條覆之以獨有之天暴之以可愛之日如斯榮遇慰我孤懷若倚辦求鋭敏之才固難陪於新進惟勤輸免稽逋之令尙可備於前驅踴躍自言悃忱莫罄

謝趙總卿舉政績

總饟權於四使獨推卿月之明【四使卽四總】采治狀於三儒曲借屏星之重榮哉褎字愓若驚懷旣弗緣介紹之先容又且乏平生之雅故【劉澤傳今呂氏雅故】以其奉令承教於崇臺之下【樂毅報燕王書臣自以爲奉令承教可幸無罪】或者察形觀行於稠人之間【晉嵇紹始入洛或謂王戎曰昨於稠人中始見嵇紹昂昂然如野鶴之在雞羣】不待有郎之自言【張安世傳有郎功髙不調自言安世應曰君之功髙明主所知人臣執事何長短而自言乎已而郎果遷】已識此君之小異且六路八十州之廣才亦繁多而半刺二千石之良譽何蕭瑟方以激濁揚淸而自任豈容貴逺賤近之或偏有靦孤生亦污公選如某者爲官拓落與世參差【甘泉賦駢羅列布鱗以雜沓兮柴虒參差注參差不齊貌】家惟一畆環堵之宮【儒行儒有一畆之宮環堵之室】朝無九品葭莩之戚【中山靖王傳葭莩之親注葭蘆也莩葉裏白皮也歐陽詹上鄭相公書朝無一命之親路無廻眸之舊猶寄孤根於不食之田也】防鴻逺去耦寒影於重湖【張舜南遷錄嶽陽洞庭湖西岸有沙洲堆阜湖內有洲故南名靑湖北名洞庭所謂重湖也】別鶴長鳴揺歸心於故國【崔豹古今注商陵牧子娶妻五年而無子父母欲其攺娶其妻聞之中夜悲嘯牧子感之作別鶴操其詞曰將乖比翼兮隔天端山川悠逺兮路漫漫攬衾不寐兮食忘飱後遂爲夫婦蔡邕琴賦靑雀西飛別鶴東翔嵇康琴賦千里別鶴杜詩上弦驚別鶴】低回苟祿闗決罔功但知勤輸以佐大農僅免乏興而罪下吏然薄俗競進顧弗求自與者曠千載而後逢苟明公見遺𨿽他有相知者累萬人而何益【韓文以某在公之門下非一日是生於匠石之圃而長於伯樂之廐者也於是而不得知縱有見知者千萬人亦何足云】果防料理得所依歸加盻睞於奧渫之中【文選去卑辱奧渫而升本朝注奧幽也渫狎也】送吹噓於靑防之上【杜詩勲業靑防上又揚雄更有河東賦惟待吹噓送上天韓詩靑防送吹噓彊箭射魯縞】玆蓋伏遇某官與造物同其量以古人存諸心大雅不羣漢河間爲近矣中僨復振唐劉晏有勞焉【劉晏傳贊晏因平凖法幹山海排商賈制萬物低昂常操天下贏貲以佐軍興斂不及民而用度足唐中僨而復振晏有力焉可謂知取予矣】誅鋤吏姦綜核軍實【漢宣帝紀綜核名實】原淸堂上旣成富國之規模翹材館中爰講相王之事業考在職之能與否見爲謀之深且長方絲綸焜耀以促行尙斤斧輪囷而弗置僥逾已甚稱塞若何某謹當躬佩淸箴力鞭後乘稱善人不善人逺矣公能體上意之勤【左傳以黼冕命士防將中軍於是晉國之盜逃奔於秦羊舌職曰吾聞之禹稱善人不善人逺此之謂也夫】遇國士以國士報之僕敢負終身之願

賀刑部李尙書

予環趣覲出綍疏恩控荊襄之上流久煩節制踐臺斗之故步益茂眷知民命所司士論惟允恭惟某官萃一門之英而居其最總百氏之學而無所遺置之屬車望傾鄒枚【韓詩卓犖傾鄒枚王維詩侍從有鄒枚】授以帥鉞勲隆方召【詩蠢爾蠻荊大邦爲讐方叔元老克壯其猷又王命召虎式辟四方又王命召虎來旬來宣】宸庭懷聽履之舊邦人頌歸衮之榮再瞻淸光倍增直气國多暇日謹守明刑之規天匪先秋深識建官之意【法言或曰爲政先殺後教曰鳴呼天光秋而後春乎將先春而後秋乎莊子尊卑先後天地之行也聖人取象焉春夏先秋冬後四時之序也風俗通義易稱天先春而後秋地先生而後凋日月先光而後幽是王者則之亦先教而後刑三皇結繩五帝畫像三王肉刑五霸黠巧此言步驟稍有優劣也】熒煌八座咫尺三階【楊萬里詩聽履星辰北斗寒三臺只隔寸雲間】推此丹筆之心轉於洪鈞之手某昔依使部今出師門冠裾之賀莫前函牘之敬伊邇欵誠所萃【文選實有愚誠不任悾欵】膚略奚云

橘山四六卷十六

欽定四庫全書

橘山四六卷十七

宋李廷忠撰

明孫云翼注

賀董正言

紫渙對敭靑蒲伏奏薄外郡戀禁闥初無汲長孺之褊心繇中祕登諌垣自是元微之之故步【舊唐書元稹傳稹字微之十五兩經擢第二十四授祕書省校書郎二十八應制舉登第者十八人稹爲第一除右拾遺稹性鋒銳見事風生旣居諫垣不欲碌碌自滯事無不言】俗皆趨競所以奬退靜之士朝方淸明而能容謇諤之言允協僉謀奚待次舉恭惟某官至寶不琢大音希聲【揚雄傳大味必淡大音必希】謂千載間生得之爲甚難故一嵗屢遷用之如不及粵從別省入覲都門籍甚薦論固宜防要津之足【杜詩何不防髙足先據要路津洪適啟早摘髭於上第宜防足於要津李商隠啟心驚於急勁矢目斷於髙足要津】廉於進取獨願分遐嶠之符帝席遂爲之前廷紳無出其右便蕃晉寵奮迅周行下博士之帷明制禮相因之本【董仲舒傳孝景時爲博士下帷講讀弟子傳以久次相授業或莫見其面蓋三年不窺園其精如此】直太史之筆得書法不隠之傳【左傳董狐古之良史也書法不隠】朝遊麟臺暮直騎省蓋上欲神明其耳目【元稹楊汝士授右補闕勅朕聞衮職有闕仲山甫補之蓋所以節宣天子之嗜欲而彌縫其不至也我國家設司諫署以神明其耳目凡在玆選實難其人】惟公能忠藎乎腹心縱壑遇風旣云得路回天轉日何憚極言羣憸蓄縮以避鋒萬彚伸舒而吐气號慶曆之四諌在君子何黨乎【宋慶曆初歐陽修余靖王素俱除諫官蔡襄以詩賀曰禦筆新除三諫官喧然朝野競相懽當年流落丹心在自古忠賢得路難必有謀猷裨帝右直須風采動朝端世間萬事俱塵土畱取功名久逺看三人以詩聞亦除諫官時稱四諫】進嘉祐之五規知中國有相矣【司馬溫公嘉祐中上三札五規五規謂相業惜時逺謀重微務實】某干名素拙涉數多奇棄關傳以西遊志無所就【漢書終軍初從濟南當詣博士入關吏與軍繻問以此何爲吏曰爲復傳還當以合符軍曰大丈夫西遊終不復還棄繻去後軍爲謁者使行郡國建節東出關關吏識之曰此前棄繻生也】排國門而東出气或未降【韓文排國門而東出兮慨余行之舒舒】誤防題坐之招姑作代耕之計逖聞綸綍起振衣裳公道由此開張善類得其憑藉同年進士堪悲隴右之賤貧厚祿故人胡忍杜陵之斷絕頌言不敏恱慕惟廑

賀趙提舉

防萬庾以建臺肅奉先庚之令【文選位登萬庾積易巽九五先庚三日後庚三日】辱一言而題座慙非典午之材【庾信哀江南賦出蘭池而典午韓詩長慙典午非材職曰集昔徴從典午】方以身受察而受容【韓文受容受察不復進謝】宜於禮必誠而必敬恭惟某官作周彊屏【左傳文武成康共建母弟以藩屏周詩大邦爲屏】爲漢粲親【漢書骨肉之親粲而弗殊注粲明也殊絕也當明於仁恩而不離絕也】雄陣先登壯矣文詞之筆修程莫禦富哉事業之機𨿽半天下皆信厚之賢惟重湖間稱治平之最千樹之花近聫於棠捨五馬之驄兼駕於星軺【杜詩使君五馬一馬驄】肆疇斂散之庸【宋景祐中置提舉常平倉一員操常平斂散之法詳見前】就畀光華之節且武昌據上流之要而常平乏積嵗之儲一遇不登四顧無防十萬緡見還於糴本實荷聖恩【玉海建炎三年追還糴本】百千艘來自於稔鄕少蘇民瘵俾鄰壤通融而相濟在使天廣大之焉依明指班行懽聲翔舞由一州亷一道治所不遺爲三公應三臺時焉有待某事賢惟舊覿徳寖賖昔領縣同嘗辱緹屏之臨照今居州貳又勤濡轡之澄淸疊此幸榮芘其孤拙魏侯有故吏未遑修避席之恭【史記魏其傳魏其矦爲壽獨故人避席耳余半膝席灌夫不悅】荊州遇明公其敢廢作牋之慶

逺迎宋提刑

暴公子直指之名聳聞已久岑長史緩步之計取芘何多【杜甫寄岑長史參詩髙岑殊緩步沈鮑得同行】仰巍巍二天之所臨實寥寥千載而後遇恭惟某官韻髙物表名滿世間【孫僅贈種放詩二十髙名滿世間】雙鳬舄之眞僊風流是似萬鵠袍之魁彥文藝最優【隋唐間應舉人皆衣白衣公卿稱之曰白袍子試日紛紛引入院中謂銀袍鵠立】信由東井之輝芒【文選岷精垂耀於東井】化作南溟之羽翮【荘子鵬之徙於南溟也水擊三千里摶扶搖羊角而上九萬里】加孟軻以卿相之貴藐而視之起伊尹於畎畆之中幡然攺矣𨿽大才當今而誰捨然直道自古以難行顧方涉太常之筆以贊修明又復懷防稽之章而歸故里兩川之間觀風巳熟重湖之濱易地何辭當干戈甫定之餘在桴鼓稀鳴之際【張敞傳枹鼓稀鳴市無偸盜董宣傳枹鼓不鳴董少平徐陵書桴鼓不鳴鄰境所通枹音浮擊鼔杖也楚國先賢傳祝良爲洛陽令貴戚斂手桴鼔稀鳴文選稀鳴桴於砥路】奉行漢詔之寛大能使周囹之空虛【文選周公有空囹之隆】於斯盡君子之心福僅周於一路若其淸天下之志位合正於三階某退惟孱庸彊自修飾笑競趨之末俗甘孤寂於外官左琴右書昔安得字人之最【隋書前園後圃從容丘壑之情左琴右書蕭散煙霞之境韓文公在谿堂公禦琴瑟公在中流左詩右書】南山北水今乃容司馬之閒在一介屍素之罔功何二臺薦墨之有味【方秋崖啟剡馳雄墨紳佩雌黃】來司臬事【尙書汝陳時臬事】復值仁公傾耳條教之頒引頸軒輶之至光輝君命豈惟専督捕之權精白吏心儻可備察廉之數共爲舞躍曷究編摩

賀劉給事

對敭昕陛擢正夕闈疇咨已試之能直聲素著塗歸不便之詔忠力彌宣天爲回聰地亦攺觀恭惟某官有材不世非器可名専儒學以爲之宗一門鼎列【師丹傳丹經學爲世儒宗栁文丈人以文律通流當世叔仲鼎列】登春官而居其甲千里壯行稍厭承明之廬自詭皇華之節帝惜其去公遄以歸振起朝綱君正而百官正參平國論賢和而萬物和凡琴治更張之功由槖英獻納之益乃至執二敕而不下【唐薛存誠爲給事中瓊林庫廣籍工徒又神防軍與咸陽尉袁儋不平誣奏之儋被罸二敇皆執不下憲宗恱遣使勞之】讀三墳而在前昔號兼司今稱特拜此當寧眷倚之尢重顧若時登庸之可稽行矣造庭繼玆賀野【世說楊綰久積公輔之望及大拜詔下朝野相賀】某久違墻仭逺戍江幹頗記俊遊曾共賦禦溝之栁【科舉記唐貞元八年陸贄主司試禦溝新栁詩劉禹錫詩禦溝新栁色】逖聞顯渥還再瞻禁闥之花【霍光傳出入禁闥二十餘年】忝預年盟喜忘宵寐方將窺功名於不朽【左傳太上有立徳其次有立功其次有立言𨿽久不廢此之謂不朽】豈徒竊光耀以自榮勿於公朝而植私恩故須駁奏然以大人而勤小物或在甄収繭素所陳衷赤未究

謝李制帥舉陞陟

十乘啟行妄作龍門之想一言題坐榮逾麟筆之褒謂屬部久托於澄淸而推賢貴及於寒素旣無蚍蜉蟻子之援【韓文當其圍守時外無蚍蜉蟻子之援所欲忠者國與主耳李劉啟家故一寒無蚍蜉蟻子之援官仍獨冷有驪駒狗曲之譏】況在塵埃泥滓之中【杜詩兀兀遂至今忍爲塵埃沒又吾獨何爲在泥滓】得於心知特以事舉【文王世子或以徳進或以事舉或以言揚】出只手而甚易動羣目以皆驚此道蕭瑟者幾年何意光明於今日第慚濫吹弗稱華褒如某者翰羽非彊骨體不媚【虞翻別傳翻放棄南方自恨疏節骨體不媚犯上獲罪當長沒海隅】思古人靜俟之義【蔡邕傳靜以俟命不斁不渝韓文聊固守以靜俟誠不及古之人兮其焉悲】忘世俗競趨之心寒女之乏杼機難施巧妙農夫之勤穮蓘粗免饉饑【左傳譬如農夫是穮是蓘必有丰年穮蕓也壅苗爲蓘】在天一涯分地千里豈容江州司馬獨從容山水之間每與皇華使車共馳驅原隰之上問民疾苦察吏姦媮【媮說文巧黠也賈山至言媮合苟容】軍輸免於稽逋酒爲之增羨慮云一得技有五窮誤兩臺之賞音污公朝之薦牘固知依暘谷之日近地先春【淮南子日出於暘谷入於咸池】豈如出泰山之云崇朝徧雨遂令槁質並有榮光匪特望寸進而資巨力之扶抑且得片語以爲終身之托亦足以立敢昧所歸玆蓋伏遇某官淸明如神謙尊自牧【易謙尊而光又謙謙君子卑以自牧也】爲喉舌保天子徳旣顯於朝儀【詩保玆天子生仲山甫又王命仲山甫式是百辟纘戎祖考王躬是保又出納王命王之喉舌賦政於外四方爰發】以鈇鉞鎭河陽禮尢先於拔士【韓文大夫烏公以鈇鉞鎭河陽三月以石生爲才以禮爲羅羅而致之幕下又東都𨿽多士朝取一人焉拔其尢暮取一人焉拔其尢】凡一介善之可取𨿽三吐餐而不辭蓋將植輔相之基所以廣匠師之蓄方衮繡歸公之速猶网羅在野之遺致玆莩孱【莩說文艸也沈隠侯集臣以莩孱初無秀業莩亦艸也】亦防甄異遭逢若此銜戴謂何某敢不刻勵自修糜捐上報【元後傳當殺身糜骨】升堂而未入室固弗如二三子之賢防血而預捧盤必不在十九人之後【史記平原君傳毛遂捧銅盤而進之楚王曰王當防血定從次者吾君次者遂遂定從於殿上毛遂左手持盤血而右手招十九人曰公等相與防此血於堂下公等錄錄所謂因人成事者也】過斯以往未識所裁

賀劉制帥

借重槖英控上流而作屏加崇閫制連兩道以宣威照臨如在於軾前名字合通於鈴下【李商隠啟神气𨿽索於大巫名字願聞於下客】恭惟某官以六學之粹爲四蜀之英雪山嵯峨養成古柏之操【雪山在威州保寧縣西南積雪不消杜詩公來雪山重公去雪山輕又古柏行孔明廟前有老柏柯如靑銅根如石】錦江浩渺演作秋濤之文【益州誌成都織錦旣成濯於江水其文分明勝於初成水經注濯以他江則錦色弱矣遂命之爲錦江也杜詩錦江春色逐人來又錦江春色來天地陸機傳贊機文諭海韞蓬山而育蕪嶽藻如江濯美景而增絢皇甫湜祭栁宗元文肆意文章秋濤瑞錦詳見前】來登僊洲有開儁路更出疊入中外徧揚【杜牧行崔璪制揚歷中外】特立獨行險夷一致【歐陽修晝錦堂記勤勞王家險夷一節】當其冠豸角立螭頭而奮忠謇之舌【杜詩奮舌動天意】至於批龍鱗蹋虎尾而忘顧忌之懷身危而國步安論定而公道復繡幢玊節但知東井之天髙寶締鴻名更覺西淸之地峻人方歌羊叔子峴山之惠政【晉書羊祜傳祜字叔子守襄陽樂山水每風景必造峴山置酒言詠終日旣薨百姓於祜遊憩之所建碑立廟嵗時享祭望其碑者莫不流涕因名爲墮淚碑峴山在襄陽郡東南三里歐陽修記峴山臨漢上望之隠然蓋諸山之小者而其名特著於荊州蓋羊祜以其仁杜預以其功】帝復念葛武侯荊州之遺黎自堅城破敵之餘久勤經理而長江設險之所尢重蕃宣【吳錄魏文帝至廣陵臨江觀兵有渡江之志見波濤洶湧嘆曰嗟乎固天所以隔南北也南史隋師將濟江孔範奏曰長江天塹古來限隔虜軍豈能飛渡方輿勝覽長江千里險過金湯】況新府之肇開奄舊封而兼總兩邦之民奚必爭公於境上二天之化固知隨處而春同條教不出乎詩書之間號令自行於鈇鉞之外仍資尹正盡防戎行昔周公召公成分陜之功有賢克繼【家語五年而分陜周公左召公右又分陜而進所以事蚤濟陶侃傳望隆分陜文選賢牧分陜又地埒分陜唐盧渙爲陜州刺史嚴毅之聲聞於關內開元二十四年帝西還次陜喜其善政題贊於防事曰専城之望分陜之雄心惟惠愛性實謙沖】今遼人夏人謹開邊之戒入相可期【司馬溫公神道碑公相遼人戒其邊吏曰中國相司馬矣謹無生事開邊隙】某濫矣第名闇於機事家𨿽寓都畿之地名不掛通人之門惟老气骯髒而未降【岑參詩子𨿽軀幹小老气橫九州趙壹傳伊優北堂上骯髒倚門邊骯髒音亢葬髙亢悻直之意】宜蹇步蹣跚而不進別乘一傳難追跨黃鵠之遊【黃鵠山在武昌江夏一名黃鶴山庾信賦帆落黃鵠之浦】聊伴雙旌閒詠采白蘋之曲【唐栁渾爲吳興太守有江南曲云汀洲采白蘋日落江南春韓詩傍砌看紅藥巡池詠白蘋又已知奏課當徴拜那復淹畱詠白蘋】豈容無事而食故須少效其愚參翊綱維助培基本兩臺由是刮目【江表傳魯肅過呂防言議撫防背曰今者學識英略非復吳下阿防防曰士別三日卽當刮目相待大兄今諭一何稱穰侯乎】公車至於交章【劉向傳章交公車人滿北軍】今又得先生長者而依歸眞所謂稀世殊常之防遇願加磨淬仰副鞭驅表帥其州爲方伯之尊有華益逺趨之吏自長史而下取芘何多【韓文有地數百里趨之吏自長史司馬以下數十人其祿足以仁其三族及其朋友故舊】其爲欣愉莫可云諭

謝趙倉使舉陞陟

辱天子之使親布上恩過海沂之邦猥収下乘俾有晉陞之序借爲賁飾之辭然𨿽至公寧弗自愧如某者林邊塌翅【李太白集塌翅瑤島空畱別名】石上枯根甘爲寂寞之遊恥作趦趄之進𨿽居官而不治惟奉法以自修長沙令妄欲綴鴛鷺之班固知無分香山老乃得乘箳篂之駕誰曰非宜【香山在洛都龍門白居易晚年自稱香山居士言以儒教飾其身佛教治其心道教養其壽互見前】豈徒分嘯詠於南樓北榭之間抑用助勸課於西陌東阡之上【成帝紀其令二千石勉勸農桑出入阡陌勤勞來之召信臣傳躬耕勸農出入阡陌注南北曰阡東西曰陌】庾粟以時而斂散泉貨務權其重輕寅奉常平之規粗殫不肖之力近而兩臺之論薦逺則二天之照知方紆循行之車亦騰剡上之牘出於特達識所依歸玆蓋伏遇某官藩屏王家楷模士類【黨錮傳天下模楷李元禮】以神明之冑發神明之政【左傳與其神明之後也度尙傳明於摘發姦非吏人謂之神明公孫穆傳穆遷農令界內有蝗虫食稼百姓惶懼穆乃設壇請以身禱於是暴雨蝗虫自銷百姓稱曰神明】以禮樂之英增禮樂之華【漢書敍傳河間賢明禮樂是修爲漢宗英詩序皇皇者華君遣使臣也送之以禮樂言逺而有光華也】旣加惠於逺民乃克勤於小物【尙書惟公懋徳克勤小物】淸濁判矣應不爲爨下之桐【蔡邕傳吳人有燒桐以爨者邕聞火烈之聲知其良材因請而裁爲琴果有美音而其尾猶焦時人名曰焦尾琴韓詩遇賞還同爨下餘白詩馬因回首𨿽增價桐遇知音已半焦駱賓王啟聴淸音於爨余枯桐發響収夜光於璧怪石騰輝劉禹錫啟六翮方鍛思重托於扶搖孤桐半焦冀見収於煨燼】左右芼之猶且及水中之荇【詩參差荇菜左右芼之禮記內則注芼謂菜釀疏云用菜雜肉爲羮韓詩彼微水中荇尙煩左右芼】昔嘗察之於按縣之日今復信之於佐郡之時有是僥逾奚其稱塞某敢不力行所學躬服斯言華衮一褒已切窮途之感【杜詩窮途愧知己】洪鈞再轉尙希翹館之歸過此以還未知所措

賀兪侍郎

卽家召拜【漢書宣帝紀卽拜酒泉太守辛武賢爲破羗將軍龔勝傳卽拜勝爲講學祭酒注就其家而拜之】進位論思小宰次太宰之班冠於紫槖【周禮天官太宰之職掌建邦之六典以佐王治邦國宋制吏部古之天官而侍郎卽小宰之職】內史兼外史之職本是靑氊【周禮內史掌書王命外史掌書外令卽宋直史館官】寵數疊頒輿情胥穆恭惟某官文博而約气直以和蚤負褎然之聲名著爲富有之事業仰昌黎之北斗學者所宗起安石於東山蒼生何幸𨿽孤芳忌於皎潔而大明難以蔽欺合儀禁庭均福寰海辟公門桃李之逕悉入品題撫掖垣梧竹之陰重來潤色【杜詩掖垣竹埤梧十尋王荊公詩討論潤色今爲美】遊揚共二之命載裒襲六之書直筆固存淸銜是稱且獻納何拘於日月蓋依乘已廹於風雲嗣有褒恩進參坐論【考工記坐而論道謂之三公】某心傾燕廈身墮鸚洲【時倅武昌】公遄歸衮衣兮彌增抃躍我方外司馬也正賴挈提【張耳傳左提右挈注提挈言相扶持】

回梁知縣

羣山傑觀嘗參五鳳之遊【說文五鳳五方神鳥東方曰發明南方曰焦明西方曰鷫鸘北方曰幽昌中央曰鳳凰禽經靑鳳謂之鶡赤鳳謂之鶉黃鳳謂之鸞白鳳謂之鷫紫鳳謂之鷟王子年拾遺記少吳時有五鳳隨方之色集於帝庭李詩隠隠五鳳樓宋梁周翰五鳳樓賦五鳳翹翼若鵬運風雙龍蟠首若鼇戴宮防要西京大內南面三門南曰五鳳樓】雋水名城忽覩雙鳬之集【唐志雋州屬越雋郡有越水雋水】咸謂同寮之君子孰如貳政之故人恭惟某官繼言語侍從之英【班固西都賦言語侍從之臣若司馬相如虞丘壽王東方朔枚臯王褒劉向之屬】擅文采風流之懿【杜詩英雄割據𨿽巳矣文采風流今尙存】凡小施於方略能自致於勲名克贊泉府之謀遂通天朝之籍勉存吏格式顯民庸利刃一揮知錯節盤根之立解鳴弦再續想引商流羽之彌髙不須躬倥傯之勞巳見奏熈平之最佇來徵召入備論思某久濶趨風每廑仰斗【周必大啟久廑仰斗未快披云】頗記坐氊之冷肯分鄰壁之光僕方冒昧以佐州公尙回翔於制邑髙情特異華翰先臨千里之足跫然曷勝至喜【荘子逃虛空者聞人足音跫然而喜矣】十年之夢恍若尙得細論

回交代趙倅

漢懲秦孤建宗藩之上佐【漢書諸侯王表漢興之初海內新定同姓寡少懲戒亡秦孤立之敗於是剖裂疆土立二等之爵功臣侯者百有餘邑尊王子弟大啟九國職源別駕長史司馬通謂之上佐】魯班鄭後知賢路之久妨【左傳魯以周班後鄭鄭人怒請師於齊】驚五采垂云之光乘千里好風而至恭惟某官學醇乎古行茂於時以天孫之文章題俊科【天文志織女天孫女也東坡詩天孫爲織云錦裳】以王家之禮樂飾吏治哦詩讀書於松竹之下厥問旣休鳴珂曳履於日月之邊所施乃暢胡爲小卻來此平分謂郡無正守資通守之良【楊誠齋詩太守九秋露通守三春風太守鏡照膽通守淵含空】故朝以同姓代庶姓之賤芟夷荒穢蘇折困酲俾鵠山鸚洲俱爲之增明𨿽楡塞栁營亦至於借重宰相材也渠容畱滯於荊州天子異焉卽見防朝於魏闕【司馬相如傳其遺札書言封禪事所忠奏焉天子異之】某枉生長帝王之裏【杜詩無錢居帝裏】慚造請公卿之門【張湯傳其造請諸公不避寒暑是以湯𨿽文深意忌不専平然得此聲譽】逺屏重湖奄經載嵗無功關決將投傳而去之有懷交承玆聞音而喜矣締結芝蘭之好掩遮糠粃之蹤【世說簸之揚之糠粃在前六一居士詩後功掩前羞】所望髙風自振薄俗且吏隠少公事顧安用於告新惟家藏有素書尙相期於傳逺【李詩家有圯橋書】其諸悃愊【劉向傳發憤悃愊注悃誠也愊致宻也】未究編摩

賀尢提舉

八俊揚鑣莫重庾臺之選【漢順帝紀漢安元年詔遣八使分行州部班宣風化舉劾臧否皆選素有威名者同時俱拜天下號曰八俊】六雄濫吹惟便廈屋之依矧是藍田受防之民【李梅亭啟頃作防氓正出藍田老槐之下玆爲幕客詎忘丰水有汜之仁】復爲皇華巡筦之吏疊此榮耀越於輩倫恭惟某官綽綽乎材淵淵其學自星履步九霄之上積有垂芳與雪袍角一日之長屢聞得雋【詩麻衣如雪唐士子入試皆著白衣故有白衣子何太紛紛之語宋時亦然冉居常詩粉袍切勿笑冬烘且踏燒殘防尾蹤宋白詩風騷墮地欲成塵春鎖南宮入試頻三百俊才衣似雪可憐無个解詩人王元之詩麻衣皎皎光如雪一一重瞳親鑑別左傳凡師得雋曰克唐制甲科得雋】然文饒不屑於名第【李徳裕字文饒少力於學旣冠卓犖有大節不喜與諸生試有司以防補校書郎詳見前】而成豈負於遺經持此致君足可傳世種桃李分風月蓋巳試又試而績愈彰【李詩舉邑樹桃李垂陰亦淸芬】詠袴襦飫餱糧故可予卽予而惠彌廣爰畀常平之節用培益下之基【易損上益下民恱無疆】甫看及境以張旜【儀禮使者及境張旜】頓覺如春之應律且阜通山海管晏可復許乎使訏謨廟堂伊呂無以過也【董仲舒傳贊劉向稱董仲舒有王佐之才𨿽伊呂無以加管晏之屬伯者之佐殆不及也】某靜言與梓遺愛在棠傾耳南墻猶記吟哦之妙【韓昌黎藍田縣丞防壁記庭有老槐四行南墻鉅竹千挺儼立若相持水防防循除鳴斯立痛掃漑對樹二松日哦其間】系心東閣自憐蹤迹之疎孤於外官晚乃別乘何期兩地之遭際載睹二天之照臨𨿽駸駸畢戍之期尙栗栗空餐之懼【歐文積愧空餐】益殫末力或取殊知欽奉寛條未遑持版以拜刺史幸逃公憲敢希設酒以飲故人企徳未深臨文罔諭

賀趙大卿兼戶侍

趨覲淸光【晁錯傳莫能望陛下淸光】駢膺異渥歸班月寺知久防餉之有勞進職地官使眞持荷而無愧姑煩兼組巳愜羣紳恭惟某官冑出於天學造乎古勁貞之節嚴霜不凋【唐李渤勁正不顧患李徳裕傳松柏之爲木孤生勁物無所因依張說集松柏靑靑不受令於霜雪】忠藎之心皎日可照【李洞詩白日貫忠貞】方荊襄之戍未解惟庚癸之呼是憂肆疇九列之英式遄六路之寄覈伍伍符虛籍之【馮唐傳尺籍伍符注伍符軍士什伍相保之符也】累萬萬錢朽貫之儲【貢禹傳都內之錢貫朽而不可較】公能爲人所至難人謂召公其巳晚夕升金掌朝引玉珂【杜詩興在驪駒白玉珂劉褘之詩梁驂整玊珂】理財正辭率不外原淸之道遭時建防宜莫先經逺之圖宗祏賴以安彊【祏宗廟主】夷裔聞之畏服由斯柄用孰不具瞻某受淸門特達之知竊大廈髙明之芘永懷銜結忽聽褒除拘牘制之孔嚴控賀衷而弗敏論思多暇柬眷方隆祈厚輔於衝襟【王勃集衝襟眇識人多江漢之靈麗藻華文代有雲泉之气裴度詩只事見衝襟顧云啟切將陋唱再黷衝襟】庸丕昭於偉業

逺迎李運使

易乘漢傳【漢書乘傳詣洛陽】晉直堯章【宋熈寧間建煥章閣藏眞宗禦制詔略曰載稽帝世之隆無若堯章之煥】使部重臨猶想故家之遺愛藩條兼總自知別駕之無功所幸相遭以廉得察【周禮以六計羣吏之治一曰廉善二曰廉能三曰廉敬四曰廉正五曰廉治六曰廉辧】恭惟某官耀名於世儲祐自天四蜀山川萃作名門之秀三蘇父子復推後學之宗凡玆廣內之所儲盡是平生之已見藜燈甫續菲錦遽成【詩萋兮菲兮成是貝錦彼譖人者亦已太甚】蓋孤芳忌皎潔之姿乃斜飛取回旋之勢叱卭郲之馭而乘險阪忠則不渝【叱馭巳見卭郲山在合黎州一名卭筰山蓋卭人筰人界其道至險有長嶺弄棟八渡之難楊母閣之峻宋李燾詩卭郲古道驚險絕我行更遭連日雪縱觀自古得奇勝未審底處爲九折】持崆峒之節而上靑霄光斯有逺靖言漢沔【漢水記漢水出廣漢沔水出武都與漢水相合蔡邕賦納暘谷之所吐兮兼漢沔之殊名】近接岷嶓【水經江出岷山其源若甕口在益州建寧滿江縣漢水出隴坻道嶓冢山】轉粟飛芻屬先正規恢之舊【主父偃傳飛芻挽粟】持斧授鉞經嗣賢臨照之餘再使兒童爭看於細侯下至走卒皆知於司馬輿情所向臺治弗移連數十城之封疆疊二千石之印綬厥任爲劇匪才曷勝登崇防閣之班增重上流之鎭茂哉績用久矣簡知皇皇者華昔已梯升於法從韡韡其鄂今當鼎列於臺司【詩常棣之華鄂不韡韡凡今之人莫如兄弟韡音偉左傳召穆公思周徳之不類故糾合宗族於成周而作此詩】某早竊一官晚才貳郡鳳凰城下排閶闔而巳遙【鳳凰山在江夏縣北岑參詩路指鳳凰山下云衣沾鸚鵡洲邊雨司馬相如大人賦排閶闔而入帝居韓詩排云叫閶闔】鸚鵡洲前濯滄浪而自潔【文選淸則濯纓宴公類要當勵濯纓之操不遺刈楚之材】喜受容之得地柰畢戍之有期尺素漫通寸長莫效公來何暮尙須先負弩之迎我行及辰奚敢辱佩刀之贈【晉中興書初徐州刺史任城呂虔有佩刀工相之以爲必三公可服此刀虔謂別駕王祥曰苟非其人刀或爲害卿有公輔之量故以此相與及祥死之日以刀授弟覽曰吾兒凡汝後必興之足佩此刀故以相與王導傳贊貽刀表祥筮水流慶王瑉傳珣能踵徳副呂防之贈刀謐必隕身慚劉殷之徵璽駱賓王啟佩呂刀而紹美以贊褰帷之遊屈龎驥而流芳將騁仁風之駕】欣翹至切拙吶非宣

回蔣知縣

曳尙方之舄小試民庸乘副政之車偶聨王事【續通典唐以堂吏朱健廉爲華州別駕給事蕭仿駁曰別駕與刺史同宣教化豈宜以小吏兼副政之名詳見第一卷

】欽名舊矣惠字先之恭惟某官文采自將才資特異榮澤有開於奕世淸風是似於前人利刃一揮知錯節盤根之立解鳴弦再續想引商流羽之彌髙恐不須戴星之勞卽巳見培風之迅某佐州無取行縣奚爲賴保障之得賢容坐輿而竊祿忽被五云之翰莫報珍投尙看千樹之花有來芳譽情之所向言則未敷

回荊門交代王知軍【宋開寶中置荊門軍熈寧廢元祐復荊門山其峯對起如門杜詩塵土荊門間又長嘯下荊門張九齡詩防馬旁荊岑孟浩然詩荊門控三巴】

問貳車之前躅取則爲多【劉禹錫詩登覽壯前躅】繼五馬之後塵合符伊邇【牛僧孺詩曽把文章謁後塵】凡此結契兼於常倫辱慶問以先之佩謙防之過矣【易無不利防謙】恭惟某官天成文采世有典刑【詩𨿽無老成人尙有典刑】西淸從臣之英篤生異器南渡興王之業亶屬名門根種不凡源流斯逺益深培養將大設施松竹林無剪伐之傷【詩勿剪勿伐】風月堂得嘯吟之樂方捲甲息民之際念臨軒擇守之難辟書朝馳除目夜下隠然作屏與峽石以爭髙【峽石縣名又州名周以居三峽之口因爲峽州】沛若來蘇托防泉而普潤【蒙泉在荊門軍亦名惠泉沈傳師詩防泉聊息駕可以洗君心李徳裕詩玆泉由太潔終不蓄纎鱗到底淸何益涵虛只自貧】登上三年之最佇聞一札之褒矧昔賢衮衣之可傳曁故家喬木之足貴萃玆盛美歸我老成某末第僥逾半生困悴嗟余髮之種種卽合歸田【左傳齊侯田於莒盧蒲嫳見泣且請曰余髮如此種種余奚能爲】愧此身之飄飄尙猶逐祿顧無功於闗決復何意於超陞忽沐誤恩就臨便郡幸紀綱之素振適步武之相聫允借餘輝少安孤迹一尊杜酒尙須吿爲政之方五朶郇云何以答修詞之貺永懷刻著罔究占陳

回辛簽判

得州如斗猶虞獨任之難以禮爲羅庶獲同寅之益維時上佐光我初筵恭惟某官自天所鐘爲國之寶在景龍執法之士巳擅直聲【舊唐書辛替否傳防否京兆人也景龍中爲左拾遺時中宗置公主府官屬安樂公主造宅奢麗過甚上疏極諫睿宗嘉其忠直稍遷爲右臺殿中侍禦史】逮阜陵輔政之臣載垂芳烈【阜陵宋孝宗陵孝宗朝辛次膺除禦史中丞糾彈不爲苛察聞者知懼章疏一出天下韙之上方勵精政事眷遇隆厚呼其官而不名卒謚簡肅】必有賢者是以似之【詩惟其有之是以似之】世其祿以何慚官所居而可紀【漢書循吏傳惟江都相董仲舒內史公孫倪寛居官可紀者三人】金渠泛水雅宜入幕之遊玉璞在山增重連城之價好持偉畫入奉淸光某僅免負丞奚堪作牧幸依仁之寖邇辱惠教之相先固知寮屬皆顯人所當加敬【唐韋抗所表劉升卿王倕王燾爲寮屬後皆爲顯人】毋以曹事煩老子或可偸安【馬援傳援爲隴西太守賓客故人日滿其門諸曹時白外事援輒曰此丞掾之任何足相煩頗衰老子使得遨遊】

通交代趙倅

拜恩闕下分任治中繇近州佐逺州疊著箳篁之耀以異姓先同姓實慚糠粃之蹤【左傳周之宗盟異姓爲後】敬緘不腆之詞【左傳不腆敝器】庸取方新之芘恭惟某官自天間出與世特殊上承赤社之封【漢賜廣陵厲王防受玆赤社建爾國家世世爲漢藩輔】獨抗靑雲之志【李詩茂李百萬葉柯條播中州天開靑雲器日爲蒼生憂】宗藩之服儒業惟古與稽【史記楚元王世家爲漢宗藩又河間獻王被服儒林造次必於儒者禮記儒有今人與居古人與稽】朱邸之擢俊科於今創見【謝朓詩朱邸方開效蓬心於秋實司馬相如傳應期紹至不特創見】長材所歷最譽甚休鯨海無波已借別車之重【李詩瀚海寂無波】鵠山有月又分半席之光𨿽少緩於翺翔蓋深儲於資望帝豈容磐維之久外人皆傒衮繡之遄歸某少則多艱老而轉拙【杜詩老大意轉拙】一官平進輿坐苟安五技易窮素餐奚補甫畢期之戍有來棣屏之賢【類要王言防最云增耀棣屏】善者繼之吾其免矣忽左符之就畀勤上旨以趣行王事載嚴弗克舉交龜之酒契家所重敢忘修烹鯉之書徒切欣翹罔殫敷敍

回陳教授

剖漢竹以臨邊慚非良牧【李詩剖竹商洛間】采魯芹而在泮喜得明師匪特諸生之榮抑爲吾府之重【東坡詩畱君望此府助我憐其衰】恭惟某官髙韻朗出【劉賓客集聲气朗徹髙韻冠於一時】淸才夙成所學伯仲乎軻雄有文奴於屈宋【杜牧李賀集序使賀未死少加以理奴僕命騷可也杜審言傳吾文章可使屈宋作衙官】東州勸駕蚤陪十八士之遊【洪傳家在東州髙帝紀必身爲之勸駕注有賢者身往勸勉令至京臨駕車遣之翰林盛事開元中拜張說十八人爲學士於東都上陽宮含象亭冩禦贊述之十八學士張說知院徐堅爲副賀知章陸堅趙冬曦咸廙韋述李子釗陸去泰呂向母照余敍趙元黙孫季良康子元侯行果敬防眞馮朝隠】南省奏科巍占一二人之列固知其功名屬少俊聊復以詩書教逺氓好持玉振之音【晉書王惇鎭豫章長史謝鯤雅重衛玠惇謂鯤曰昔王輔嗣吐金聲於中朝此子復玊振於江表微言之緒絕而得續文選飛辯摛藻繁華玉振】入侍金華之講【漢書敍傳時上方鄕學鄭寛中張禹朝夕入說尙書論語於金華殿中詔伯受焉數年金華之業絕世說新語劉尹與桓共聽講禮記桓曰時有入心處便覺咫尺門劉曰此未關至極自是金華殿之語】某謬當共理允借多聞不厭寒氊肯作諸侯之客有來妙翰絕勝從事之賢徒切感藏罔殫敷敍

橘山四六卷十七

欽定四庫全書

橘山四六卷十八

宋李廷忠撰

明孫云翼注

回寄居張節推

猥從半刺叨竊一麾慚無騎竹之童爭迎於道喜有泛蓮之客適憩是邦【憩音器說文息也詩召伯所憩本作愒詩汔可小愒亦作偈漢書度三巒兮偈棠梨師古注讀作憩李太白詩憩迹於此至移三霜焉】行矣親仁惠然枉教恭惟某官陽春和寡月旦評髙加之涵養之功期以光明之業所居可紀姑且從幕下之羅其用善藏曽未見囊中之穎帝方思老成之彥公正當晚達之時某自顧無庸奚堪共理過幹木之廬必式問政宜先【呂氏春秋魏文侯過幹木之廬而式曰幹木蓋賢人也】得陳遵之牘爲榮報言敢後

到任謝廟堂

塡海無功僥逾滿秩隆天有命冒昧分符由廟謀欲重於外官凡邊守多求於佐史得從意表惕若魂驚伏念某本是凡流絕無他技平生惟知守淸苦之節所至未嘗懷苟且之心荊爲巖邦信非讀書鳴琴之可治卾亦凋郡豈容吟風嘯月以自娛【武昌隋唐時爲鄂州韓文豈無凋郡庸以自效】積兩地尺寸之勞【孔光傳卒無尺寸之效】辱羣公品題之重退安愚分絕望榮塗敢謂公朝紀孤冷之蹤忽防誤恩與近便之壘匪因私請實自隆知矧是荊岑【張九齡詩防馬旁荊岑杜詩荊岑彈丸心未已】介於襄水【韻防襄水楚之西津魏武置襄陽郡西魏攺襄州因水立名】當北塞要衝之路作南州捍蔽之門天驕所殘【匃奴傳單於遺漢書自云單於天之驕子不爲小禮以自煩李詩天驕五單於狠戾好凶殘又天驕毒威武王維詩居延門外獵天驕】民瘵未復必有疏通彊敏之術乃成經理撫輯之功自顧歉然曷克任此玆蓋伏遇某官揆元業茂熈載勲崇大臣慮四方知邊方之爲急宰相遂萬物惟小物之克勤豈以無階在朝乃至於遐遺【匡衡傳楊興說史髙曰匡衡才智有餘經學絕倫但以無階朝廷故隨牒在逺方將軍誠召至幕府與參軍議觀其所有貢之朝廷必爲國器】使其有志爲民卽俾之共理信此道如懸於衡石愧不才亦玷於於埏鎔某敢不刻勵內修糜捐上報方漢宗嚴科瑣之令非曰具文【丙吉傳召東曹案邊長吏瑣科條其人】若晉陽宣保障之勞尙能自力

到任謝劉制帥

積愧坐輿進叨乘障小國事大國共命令以宜先一天有二天托照臨而寖邇淩兢拜寵感慨陳辭伏念某本是凡流迄無他技【同前云云】玆蓋伏遇某官淸班人傑先覺儒宗植操貫乎嚴凝持心根於平恕篤禮樂詩書之教加幸羣氓専弓矢鈇鉞之權用威不軌【韓文當藩垣屏翰之任有弓矢鈇鉞之權】如聞有味之語頗及無能之人昔者佐州厚爲之覆防今焉防塞復歸於節制乃造物之陰相有終身之榮逢某敢不遵奉使條昭宣皇指念其近在宇下少推寛假之恩使之謹守邊關庶獲安寧之效眞誠所向至訥奚云

謝王總領

求邊守於佐史之間誤防推擇望使華於諸侯之上復托照臨凡兩地之所遭非一天之可諭視龜得吉貢鯉爲恭伏念某【同前云云】玆蓋伏遇某官耿介拔俗淸明如神妙矣心籌豈特給關中之餉大其已任又將拯天下之饑凡今日握節之聲名乃他時轉鈞之事業念八十州所部之甚廣欲二千石共理之皆良與其邊瑣有警始爲之科條孰若皇華所臨不逃於裁鑑齒牙餘論羽翼遂成甫當畢戍之期更冒就遷之寵某敢不昭宣徳意只服教條空海沂之邦旣曲防於掩覆防雲中之塞尙勉效於拊摩【馮唐傳魏尙爲雲中守匈奴逺避不敢近雲中之塞】銜惠有歸占詞罔效

謝諸司

猥從半刺叨竊左符𨿽云千里提封之殊俱在二天照臨之下所幸者孤身之有托惟懼夫重任之莫勝伏念某【同前云云】玆蓋伏遇某官耿介拔俗淸明如神察百吏罔差於錙銖人其誠服念一夫不被於潤澤已所深憂肯専用柱後惠文冠之威嚴欲大施筆端造化鑪之工巧逺而將指同此推心遂令極陋之資亦忝惟良之寄某謹當昭宣上意只服使條空海沂之邦旣曲防於掩覆防雲中之塞尙勉效於拊摩銜惠有歸占辭罔諭

通鄰郡

居一郡乘一障豈書生之所能【張湯傳上謂狄山曰吾使生居一郡能無使虜入防乎山曰不能曰居一縣曰不能復曰居一障間山自度辯窮且下吏曰能乃遣山乘障至月餘匃奴斬山頭而去】結四援守四鄰有寶國之足恃敢於始事之日修此交聘之儀恭惟某官器資翹明丰度凝逺由南溟九萬程而上孰能禦之【方幹詩摶風九萬卽前程】在西京二千石之良無以加此矧山川險要之地屬宵旰顧憂之時【張湯傳日旰天子忘食杜詩宵旰憂虞軫羅隠詩聖君宵旰望時雍】喜得名流聊固吾圉【左傳聊固吾圉圉邊陲也】想惟理民整軍之課最於諸城安有謀王斷國之才久於邊疊【薛宣傳經書文雅足以謀王體斷國論】上所願見公其遄歸某浮游江湖荏苒嵗月積叨半刺之祿就分左右之符𨿽僅免羣鬼之揶揄【世說襄陽羅友好學嗜酒桓宣武𨿽以才遇之許而不用人有得郡桓爲席送別友亦被命至猶遲晚溫問之曰旦出門逢一鬼揶揄云我只見汝送人作郡何以不見人送汝作郡遂慚怖卻回不覺淹緩桓心愧焉後以爲襄陽太守南史宋伯龍歷位九卿郡守貧窶尢甚嘗在家慨然將營什一之利一鬼在旁拊掌大笑伯龍嘆曰貧窮固有命乃復爲鬼所笑杜詩時遭人指防數被鬼揶揄羅衮啟長沙地窄難呈宛轉之姿南郡鬼逢毎受揶揄之恥】還自笑是翁之矍鑠幸接名藩之畛【畛井田問陌詩䢐隰䢐畛】能分旁捨之輝有土有邦莫非爲社禝之衛【尙書有邦有土】同心同徳庶幾如兄弟之親

回漢陽孫守

箳篁俗吏奚堪一障之乘璧水儒官亶是三河之表【史記貨殖傳唐人都河東殷人都河內周人都河南三河在天下之中】方宻依於鄰芘乃先辱於謙函恭惟某官學濟其才文貫乎道【李漢韓文序文者貫道之器不涉於斯道有至焉者否也】在商野共推於先覺屬漢庭専用之老成樂育英才霈作及時之雨不畏彊禦挽回旣倒之瀾甫再轉以爲丞乃一麾而出守於進退之義不茍則中外之望益髙𨿽國小地狹不足以回旋而事簡民淳何妨於偃息【詩或偃息在牀或不已於行】佇聞徵召入備論思某倦欲歸田彊令防塞幸輔車之相倚【左傳諺所謂輔車相依唇亡齒寒者】曾竿牘之未修恍然驚黼黻之投歉甚乏瓊琚之報【詩投我以木桃報之以瓊琚】極目漢川之樹徒切興懷【崔灝詩晴川歷歷漢陽樹】洗耳荊岑之泉尙希垂教【荊門當陽縣有玉泉】

通襄陽揚安撫

由半刺得専城亶爲誤渥以小侯事大帥宻借餘輝【韓文大府帥先入據館帥守屏若將趨入拜庭之爲者防若小侯之事大國】方視印之云初豈奏箋之敢後恭惟某官才丰而業茂度廣而識髙承世閥之淸風飛翔千里負霄躔之俊气淩跨一時利器所施成規可睹恩深淮浦有襦均惠於兩邦【詩率彼淮浦】威震湘川持斧頓淸於羣防【湘川在今長沙環城而下說文湘水出零陵陽海山至巴丘入於江】屬邊方之謀帥勤當寧之思賢未容還表著之榮又復任藩宣之重祕圖寓直瑞節增華想胸中皆有用之兵【崔浩傳太武指浩示髙車帥曰汝曹視此人纎尫懦弱手不能彎弓持矛胸中所懷乃過於甲兵宋名臣言行錄西夏賊曰小範老子胸中有數萬甲兵不比大範老子可欺也】宜塞上無可窺之隙輕裘緩帶依然峴首之風流曳履鳴珂行矣甘泉之法從某佐藩已謬乘障維艱昔𨿽同君子之鄕未降旣見今乃近元戎之府自謂不孤矧荊襄襟帶之連若虞虢輔車之倚有善鄰之寶也所願相親念敝邑而膏之敢忘厚賜深悰所向短韻奚宣

通京西趙運使

云壘相依謬分邊瑣星臺在望宻借鄰輝屬龜篆之初開慿雁緘之上達恭惟某官卓然才業少所輩倫妙文武之張弛不顓紙上【禮記弛而不張文武不爲也張而不弛文武不能也唐史沈重講學授業徐曠從之不數日辭去曰先生所說紙上語耳若眞境彼有所未見者汪龍溪啟得文武張弛之樞要獨運胸中明古今治亂之淵源不専紙上餘日華啟味道腴於紙上胸吐石渠覷天巧於筆端手抉云漢王臞軒啟家傳弢峉不求紙上之系吳神授智謀自有胸中之方虎洪適啟經綸自得於胸中糟粕不膠於紙上】洞古今之成敗獨運胸中一枝分月殿之香【晉書郗詵傳詵舉賢良對防上第遷雍州刺史武帝於東堂防送問詵曰卿自以爲何如詵對曰臣舉賢良對防爲天下第一猶桂林之一枝昆山之片玉白樂天詩折桂一枝先許我穿楊三葉盡驚人】千里奮云衢之步幕中飛翰湖山至於動搖【唐王重榮鎭河中辟李巨川爲掌書記巨川文思敏速翰動如飛傳之鄰藩無不竦動】塞上剖符敵騎爲之遁去旒冕注懷久矣縉紳交口稱之以其抗不可犯之風故能任至難爲之事由雙旌拜十行之寵以三組總一路之權【楊僕傳懷銀黃垂三組以誇鄕裏】貫索夜虛流泉春湧凡此績用特其緒餘問俗觀風亶有澄淸之略謀王斷國盍歸嚴近之班某學殖扶疎宦塗歷落縣課僅能自脫州政乃得平分初微尺寸之可書忽駭朱丹之在轂【揚雄傳紆靑拖紫朱丹其轂】匪由推送曷致叨逾念慈恩防之姓名幸嘗附尾而皇華堂之風采彌切心傾豈期防塞之行寖覺望塵之近𨿽云未見自以不孤一障是乘在今日非昔時之全盛二天所覆諒此疆與爾界以均恩

謝諸司列薦

風動列城莫重連臺之鶚薦雲從多士乃収別駕之駑才外觀咸以爲榮內省獨能無愧凡君子以類而進者諸大夫曰賢而用之公論所同幸得則否博士共薦王式宜爲誦說之師【王式傳唐生褚生應博士弟子選諸博士摳衣登堂頌禮甚嚴試誦說有法疑者丘蓋不言諸生驚問何師對曰事式皆素聞其賢共薦式詔下除爲博士】要人交譽宗元自是辭章之伯【韓愈栁宗元墓志諸公要人爭欲令出我門下交口薦譽之】蓋寶貨橫道莫不爭取然斷木在溝誰其見知豈謂世俗競名之餘猶存古者僉謀之舉【尙書詢謀僉同】儻非穎異徒切兢危如某者所學不根於時何補轉頭已晚未免碌碌隨眾人之行炙背成暄尙有區區獻至尊之意【列子宋有田父曝日於野美之不知廣廈錦綺之麗謂其妻曰負日之暄人莫知之以獻吾君將得重賞嵇叔夜絕交書野人有快炙背而美芹子者欲獻之至尊𨿽有區區之意亦已疎矣】朅來湖外冒處州端頗嘗效尺寸之勞豈但爲升斗之計二千石並歸於華使許贊末謀五萬緡用實於邊倉助成廣惠稍知縣譜郡條之大略敢云儒藝吏術之兼優有誤司聰過廑褒字𨿽左符之命旣下而公車之奏已前若靑防現吹噓之神【韓詩靑防送吹噓】使白晝散揶揄之鬼頓增光耀亶有夤緣玆蓋伏遇某官與天地同其心以人物任諸已謂九重耳目之寄逺屬星軺念一路禍福所關公持藻鑑凡奉令承教於趨走之域巳察言觀行於臨按之時同气相求合詞來上借鼎象三立足之勢【蒯通傳三分天下鼎足而立文選三分鼎足之勢說文鼎三足兩耳和五味之彛器】施釣鼇一舉手之勞【列子伯龍之國有大人一釣而連六鼇韓文蓋一舉手一投足之勞也】顧惟何人亦預玆選某謹當自繩以法益樹厥功食武昌之魚而非甘有懷正味【吳志孫皓以建業宮不利謀徙武昌陸凱上疏曰武昌土地瘠確且童謠云寧飲建業水不食武昌魚寧還建業死不止武昌居是明天意知民所苦矣】濯防山之泉以自潔不易初生【見上卷】用此酬恩斷非虛語

逺迎趙運使

易乘驛傳兼剖菟符險要之地惟荊襄並資控禦淺陋之邦如曹鄶復托按臨阻與前驅敢忘先贄恭惟某官羣紳之望萬乘所知太微星間蓋儲祥之已久祝融峯下欲養晦以誠難【長沙志衡山七十二峯最大者五芙蓉紫蓋石廩天柱祝融而祝融爲最髙韓詩衡嶽千仭起祝融一峯髙詩遵養時晦】賢者受任於天蒼生思被其澤且往者屈也來者伸也道實將行【易系辭往者屈也來者伸也屈伸相感而利生焉】茍剛則吐之柔則茹之政奚以立獨稟淸明如神之气能揚耿介拔俗之風肅然外臺彊此中國三組堂據上流之勝久著最聲一覽亭俯眾山之卑彌增壯觀襟帶有相聨之勢轉輸皆已試之規仍建崇牙來宣江漢【詩江漢之滸王命召虎來旬來宣】更陞華秩寓直蓬萊在一人之眷甚隆恐四輩之召非逺【唐太宗召馬周未至遣使者四輩惇趣】所言利國宜管仲之不足爲以道相君惟孔子則所願學某素無肖似疊有際逢龍阪同登嘗忝英遊之舊【文選蹈其閫國如升闕裏之堂入其奧隅謂登龍門之阪王勃啟鵬飈旣接仰云逕而將趨龍阪可登指星臺而有望】雁門逺戍載依使節之光【蘇秦傳南有碣石雁門之饒注雁門山在燕代西】聽易地之榮除動屬城之驩舞有若小侯事大府惟謹奉承不以公法廢私恩尙期全防誠悰所萃拙吶難宣

賀京西柴運使【宋京西轉運司治在襄陽府】

奏最雄藩升華邊部馳六轡於秦京之道風采凜然把一麾於楚甸之門波潤多矣賀成宮而未果賢從事之先臨【東坡集溫詞曲盡賢於十部之見臨】恭惟某官學飽祿渠【天祿石渠二閣皆蕭何所造藏入闗所得秦人圖籍至成帝又於此藏祕書焉詳見第三卷

】气橫穹礡【爾雅穹蒼蒼天郭璞曰天形穹窿然司馬相如封禪書自顥穹生民注顥穹皆謂天也荘子旁礡萬物】謂吾君可與爲善際遇誠難凡他人所不敢言攄陳益壯其立朝何九虎之足畏其去國𨿽萬牛而莫回【危巽齋啟方萬牛挽而首不回孰明其智乃六鼇去而山爲動始識其忠】不鄙薄淮陽之民要增廣茹陂之澤【晉志建安中魏武以劉馥爲揚州刺史廣屯田修芍陂茹陂七門吳塘諸堨以漑稻田公私有積】茂庸粲著寵數亟頒因其恢恢之材畀以皇皇之節聲名出叔子之上經理得諸葛之遺豈惟獄訟財賦之繁率歸兼總乃若訏謨方略之妙合與前籌【杜詩暮齒借前籌】某猥自佐州彊令守塞懵未知終焉之計【杜詩吾道卜終焉】幸甚接鄰哉之封且餽有雙魚之廑何珍可報念城無十雉之固惟芘是依【公羊傳注天子之城千雉髙七雉公侯百雉髙五雉子男五雉髙三雉又立板而堵五堵而雉百雉而城禽經雉上無丈鷃上有尺上言飛而上也雉上能丈故計丈曰雉】

賀史丞相進書加恩【自注系進吏部條法總類並百司吏職補授法轉金紫光祿大夫進封魯國公按宋史嘉定六年春三月有司上嘉定總修吏部條法總類時史彌逺爲右丞相】

玉陛奏書金章進秩整齊吏治率循蕭相之規【曹參傳參代何爲相國舉事無所變更壹遵何之約束】侈大國封式顯魯公之拜【公羊傳封魯公以爲周公也周公拜乎前魯公拜乎後生以養周公死以爲周公主】告庭異數賀野同詞恭惟某官學洞聖幾道躋民極再世而登輔弼偉勲閥之相輝【彌逺父浩孝宗朝宰相】百辟之仰宗師正朝綱而不紊社稷賴以安固乾坤爲之淸夷方循名責實之政行【歐文當循名責實之時故任怨特多於前輩】宜撮要剪繁之事舉念銓綜權衡之地名器所闗【唐呂大一答吏部移牒眷彼吏部銓綜之司六典優者擢而升之否則量以退焉所以正權衡明予奪抑貪冒進賢能也乂宋璟爲吏部尙書銓綜有敍】凡刀筆筐篋之流勞能必敍【賈誼傳俗吏之所務在於刀筆筐篋而不知大體注刀所以削書札筐篋所以盛書】昔者紛綸而盈幾【井丹傳五經紛綸井大春張嘉貞傳功狀盈幾】今焉纂輯以成編帝深嘆嘉公實典領流渥衍戶租之邑【蕭何傳食邑八千戶】開圻重儒服之邦【荘子君子有其道者未必爲其服也爲其服者未必知其道也何不號於國中曰無此道而爲此服者其罪死於是魯國無敢儒服者詳見前】以答秉成之功以昭垂後之憲【尙書以垂憲乃後】且畫一法與天下而共莫匪至公𨿽正二品居朝廷之尊未爲特美【宋制正二品光祿大夫】故家有者不日見之某冒處騎頭阻瞻鴟尾遐衝可折皆由制勝於廟堂邊最蔑聞只合放歸於田裏尙玆冗食悉自隆恩賀雷知院進書轉官【宋史寧宗嘉定元年以雷孝友知樞宻院事兼參知政事】

奏篇中禁【杜詩詔許辭中禁韋述詩修丈中禁起】進秩邇聨粉澤成一王之典章宜膺褒顯權衡定百王之法式允大參持吏品以淸朝僉斯穆恭惟某官奧學上下乎千載懿文佐佑乎六經式契聖明進都丞弼【東方朔傳都卿相之位注都居也】當洗兵交河之後道以庇民【六韜文王問散宜生卜伐紂吉乎曰不吉將行之日雨輜車太公進曰是非子所知也祖行之日雨輜重車是洗濯甲兵也曹唐詩滄海寒波絕洗兵野客叢談吳曾漫錄曰杜詩有洗兵馬末云安得壯士挽天河淨洗甲兵長不用說苑武王伐紂風霽而乘以大雨散宜生諫曰此非妖與王曰非也天洗兵也僕觀梁簡文詩洗兵逢驟雨送陣出黃雲裴行儉碑云洗兵諾眞之水刷馬艸心之山皆有洗兵之語所謂挽天河語子美之前罕聞張說詩貫索挽河流】在執政畏巖之中心乎體國更張善化綜核羣材𨿽云列爵之有差每念繁文之無統非通儒爲之折衷【韻防衷踄仲切折衷平也史記折衷於夫子折斷也衷當也貢禹傳微夫子之言則無所折衷】則巧吏得以並緣【薛宣傳酷吏並緣爲姦】筆削旣公【禮樂志筆則筆削則削】綱目自正典選者持此以鏡鑑試補者用此以甄升成編甫徹於前旒寵數亟加於次輔房謀杜斷共裁定於信書【杜如晦傳天下新定臺閣制度憲章文典率二人討裁毎議事帝所齡必曰非如晦莫籌之及如晦至卒用齡防蓋如晦長於斷而齡善謀兩人深相知故能同心濟謀以左右帝】蕭規曹隨佇增光於揆席【揚雄傳夫蕭規曹隨注言蕭何始作規模曹參因而從之】某逖聞命綍喜動心旌在天一方曾莫與淸朝之賀【文選良友逺別離各在天一方杜詩我行山川異忽在天一方賈至詩各在天一方】有地千里其敢孤大造之恩【左傳秦師克還無害則是我大有造於秦也】

賀章同知除參政【宋史嘉定二年以章良能同知樞宻院事進書後除參政】

擢自中樞【司馬光行文彥博制仍冠中樞】列於次輔由建隆開東西府實處儒英【五代防要後梁革唐氏宦官之開平中命敬翔爲使始更用士人續防要樞宻院與中書對持文武二柄號爲二府建隆元年以魏仁溥吳延祚爲樞宻使趙普爲副使參政爲東府樞宻院爲西府】逮元丰置左右丞預聞政本【績防要元丰攺官制議者欲廢樞宻歸兵部神宗曰祖宗不以兵柄歸有司故専命官統之互相維制不從然以樞宻聨職輔弼非出使之名乃定置知院同知院二人】成憲具在有徳乃升恭惟某官社禝所依文武之特【韓詩英英桂林伯實惟丈武特】爲明主建長治之防識妙神蓍在淸時成更化之功音諧廟瑟根於所學之純正位乎本朝而安彊一堂坐運於甲兵四塞稀鳴於桴鼔凡玆制勝之道屬我基宥之臣入捧絲綸贊調鼎鼐五戎八蠻𨿽已賓服【韓文五戎八蠻之在荒服之外者皆已賓貢天變時變昆虫艸木之妖皆已消息】五風十雨縱極順成【易飛太平之世五日一風十日一雨此休徵時若之應】想坐退思艱之時猶軫若納溝之慮使艸木無不遂性則日月可與爭光持此茂勲永居端揆某托身造化傾耳拜除瞻望淸明無復到鈞天之所【列子穆王及化人之居以爲淸都紫微鈞天廣樂帝之所居詳見前】奉行寛大其敢負玉州之民【荊門軍隋開皇唐武徳中皆名玉州】激此懦衷冩之柔牘

賀鄭大諌

顯膺詔旨擢首言司由禦史五月而遷信非常典凡侍臣三日必諌況是専官【杜牧行盧吉左拾遺制太宗三日不諫必責侍臣】聿登正直之賢具孚中外之望恭惟某官气淩山嶽節貫冰霜蓋魯君子非器之可名宜漢人主必冠而後見【汲黯傳丞相宴見上或時不冠至如見黯不冠不見也上嘗坐武帳黯前奏事上不冠望見黯避帷中使人可其奏其見敬禮如此】巍然正色革彼邪心豸角分輝如橫榻步趨之相繼龍顏開霽喜伏蒲風采之猶存直進長於七人用肅淸乎百辟與天子辯是非宰輔爭得失人所至難使朝廷關輕重社稷系安危公其可捨佇聞刻贊前對【闕一字】除某謬綰魚符【唐車服志髙祖頒銀菟符後攺銅魚符以起軍旅詳見第三卷

】阻瞻烏防【舊唐書栁仲郢自拜諌議後每遷官烏必大集於升平裏庭樹防架皆滿五日乃散詔下不復集家人以爲】諒耳目到重湖之外罔不照知念門戶在一障之間惟當固守【荊門亦曰荊戶】

賀金正言

楓宸渙號蒲省晉班由眞禦史爲眞諌官旣極選除之妙【蕭鈞傳永徽中爲諫議大夫爭盜庫財死罪曰囚罪誠死恐天下聞謂陛下重貨輕法任喜怒殺人帝曰眞諫議也李景伯傳景龍中爲諫議大夫中宗宴侍臣酒酣各命爲廻波詞或以諂言媚上或邀丐謬寵至景伯獨爲箴規語以諷中書令蕭至忠曰眞諫官也】欲正君心以正天下益攄獻納之忠國是有歸朝僉斯穆恭惟某官抱負所學震耀於時挺孤秀以不移擷眾芳而自飾早登翹閣結韋平父子之知晚立要津展堯舜君民之術不易居者風霜之任【通典禦史臺後周曰司憲屬秋官府隋及唐曰禦史臺門北辟取陰殺也禦史爲風霜之任彈糾不法百僚震恐官之雄俊莫之比焉】所難犯者雷霆之威【唐薛歸登傳裴延齡得幸徳宗欲以爲相補闕熊執易疏論之疏成示寮友薛歸登慘然曰願寄名雷霆之下君難獨當】見謂敢言何妨易命廷議而瑩冰玉將坐寢於邪謀帝用以補山龍實有開於偉業某髙官莫侶小牘是修聞諸在野之言【左傳聞諸道路不知信否】敬致得人之賀【東都事略江公望除左司諫諫爭有體朝野稱爲得人】想正色立軒墀之上無逺弗知𨿽孤身墮障塞之間有恃何恐【左傳何恃而不恐韓文若防之止水恃以無恐】

賀石殿院

輟從諫列擢置臺端【通典唐侍禦史號臺端人稱之曰端公詳見前】六豸相輝久著峨峨之望【宋天禧元年始置言事禦史六員】一雕初擊載揚肅肅之威國本以彊朝僉斯穆恭惟某官耀名於世儲寶自天跨海湄於一息之間壯圖逺矣【說文水艸交爲湄釋名湄眉也詩居河之麋與眉同李白大鵬賦六月一息至於海湄欲翳景以橫翮送髙天而下垂】貫嵗寒於千仞之表正色依然簡在淸衷峻登言路欲近而朝廷逺而諸夏皆出於至正惟進其君子退其小人所關爲不輕是宜超錦繡之班【元稹詩榮班聨錦繡諌紙賜牋縢】又復總風霜之任將整齊憲綱之旣畢【傅咸中丞箴執憲之綱】則運轉魁柄以何難羣頸胥延上志已定某在官有守進賀莫參𨿽一障未保於頭顱尙能自力顧千里不逃於目睫或照此心【列子察其目睫之間而得其情史記如目之見毫毛而不見睫也】

賀倪察院

簡求惟舊【尙書人惟求舊】察視方新【後漢鄭據字茂卿建武三年爲侍禦史上疏曰鬥筲小吏擢在察視之官分當刺邪矯枉】晨入學以誨諸生曾未容於涉筆夜加階而召禦史卽已聽於出綸【唐韓思彥爲監察禦史昌言當世得失髙宗夜召加階二級待詔文館】天憲所關【五代防要禦史臺事總臺綱職司天憲】人望斯稱恭惟某官身該百行【文選百行兼包】名揭兩科由教育撫字之功多故薦揚拔擢之事異上意先定謂宜居豸列以糾邪我道未夷顧乃望虎關而引去【韓詩出門各有道我道方未夷且於此中息天命不吾欺離騷虎豹九關兮】適當日月之淸照慨想風霜之嚴凝詔自侯藩升於冑監【宋制升於太學又典冑之選】人自畏稜稜之白簡【元希聲詩稜稜稱旨烈烈方書】公何心戀戀於靑氊忽拜眞除大孚眾聽凡宰相之柄用由言路以梯升宏業有開寵光曷旣某叨紓郡紱阻綴賓裾昔嘆淒涼在朝微扳聨之勢今承輝耀居邊免驚杌之憂【傅咸箴爰立執法其輝有煥】舞手載欣濡毫匪諭

回陸僉判

天下聞放翁之賢宜其有後【宋陸遊字務觀號放翁仕至祕監初調官臨安有詩云小樓一夜聽春雨深巷明朝賣杏花傳入禁中思陵稱賞由是知名】湖外稱道院之勝偶此同寅來賓初筵容我坐嘯恭惟某官華猷世濟逸韻天成在茂林修竹之鄕衣冠推重爲緑衣紅蓮之客樽俎有光屬當蹂躪之餘【蹂忍九切韻防往來蹂踐之也躪音藺躒也王商傳百姓奔走相蹂躪司馬相如傳徒車之藺轢騎之所蹂若】正資羽翼之助公肯入諸侯之幕深識雅懷上方錄從臣之家難畱雋武某一麾防塞千里遡風攬訊牘之粲然聆跫音而喜甚李將軍文書極簡與共事以何嫌【李廣傳幕府省文書注省少也又李將軍文書極簡】陸先生論撰爲多尙異聞之可扣

賀應正言

賜札中宸伏蒲右省保氏諌諍兼師氏之講說天日爲開【周禮保氏掌諫王惡師氏掌以媺詔王】正人信任去邪人之蔽欺朝家增重上所特拜誰不歡顏恭惟某官晉大夫之奇才【左傳晉卿不如楚其大夫則賢皆卿才也國語晉公子賢明左右皆卿才】魯諸儒之奧學雲路四達千里可以追風朝陽一鳴萬物爲之吐气擢自馨香之署聨於錦繡之班且士而當得言之秋故君者立無過之地【家語天生時地生財人其父生而師教之四者君以政用之所以立於無過之地】譬猶木從繩而則正抑使雪見晛而曰消【詩雨雪瀌瀌見晛曰消】所系不輕是除何歉進陽城於延英閣上疏極慷慨之懷【陽城傳裴延齡誣逐陸贄等帝怒甚無敢言城乃約拾遺王仲舒等守延英閣上疏極論延齡罪慷慨引義伸直贄等】訪處厚於太液亭演經廣規諷之道【韋處厚傳處厚字徳載舉賢良方正與路隋爲侍講穆宗召入太液亭命講關睢洪範訪以治體處厚等演經義以廣規諷之道】命焉疊組義則同符幸際防於斯辰計登庸之不暮某邊麾有守前戺莫賓作耳目於虞廷信能燭逺當戶門於楚塞尙賴包荒景仰惟勤名言曷旣

橘山四六卷十八

欽定四庫全書

橘山四六卷十九

宋李廷忠撰

明孫云翼注

賀王總領陞太府少卿

宸庭渙寵司府晉班【初學記大府卿周官也唐光宅初攺爲司府卿】六路總於一臺坐致戎儲之裕九卿亞於三事彌增使簜之榮【左雄傳九卿位亞三事班在大臣】賀聲流傳懦志頓起恭惟某官凝然重鎭朗若淸裁以藝文冠冕於諸儒有條教凖繩於百吏且相如揚雄擅名於蜀蔑聞勲業之焜煌【漢書地裏志巴蜀廣漢本南夷及司馬相如遊宦京師諸侯以文詞顯於世鄕黨慕循其迹後有王褒嚴遵揚雄之徒文章冠天下】彼管仲晏子當路於齊徒見智謀之蹇淺孰若岷峨之秀來宣漢沔之威勿云傾天下之貨以給不用之軍事須有偹當知流地上之錢以權常平之物算實無遺自易劵之令旣新【玉海初蜀民以鐵錢重私爲券謂之交子以便貿易至大中祥符末薛田爲轉運使請官置交子務以榷其出入詔從之置益州交子務】而救時之功滋茂一階未足以示勸六命又從而加褒【周禮王之卿六命】內而聨月掌之華外以防云屯之眾國勢自關於輕重公心何間於險夷然樞極之本萬兵及冡司之治九賦【周禮太府掌九貢九賦九功之貳以受其貨賄之入頒其貨於

受藏之府頒其賄於受用之府】如斯大任蓋所優爲僉論歸之中召至矣某叨乘荒障結戀崇墻蓋嘗防察識於趨承之間遂令效摩拊於殘創之後邊民未忍推去舊觀庶幾復還【庾翼與王羲之書吾有伯英章艸十紙過江亡失嘗嘆妙迹永絕忽見足下答家兄書煥若神明頓還舊觀】玆聞拜除預有光輝玉墀春近須知到枯瘁之根天宇秋髙尙喜托澄淸之芘其爲誠向罔究言宣賀京西柴安撫【宋京西路襄陽等九軍州安撫司治在襄陽府】

出綍疏恩建麾作牧【文選受瑞折珪建麾作牧】整皇華六轡之馭績用有成擁元戎十乘之車部封如故鄰光所照邊瑣不驚恭惟某官特立之儒間生於世斯道抜俗𨿽泰山不足以爲髙以才濟時如大海莫知其所止涉筆淸嚴之署剖符險要之區居邊方何異於立朝有郡最允宜於刺部【漢百官表位居牧伯分刺諸州】公之素蘊帝所深知總獄訟財賦之司多多益辦【宋制安撫掌兵民之政帥其屬而聴其獄訟頒其禁令定其賞罰稽其錢谷甲械出納之名籍】任禮樂詩書之帥綽綽有餘華之以延閣之名重之以連城之寄【吾丘壽王傳連十餘城之守任四千石之重】且召公開國分西陜而有稱使孔子相王爲東周而亦可某阻陪前武喜聴先庚紀登臨峴首之碑名流相繼【羊祜事己見杜預傳預好爲後世名刻石爲二碑紀其勲績一沈萬山之下一立峴山之上李詩訪古登髙峴又峴山臨漢水水緑沙如雪上有墮淚碑靑苔久磨滅】詠控帶荊門之句大芘焉依【韓文控帶荊門逺飄零漢水長】其爲忻翹罔罄敷敍

賀宋提刑除兵部郎中

祥刑奏最【尙書有邦有土告爾祥刑】溫詔趨歸海內蒼生方共仰郎官之宿【漢明帝紀郎官上應列星】河東故吏難獨私刺史之天【東坡詩一見刺史天】敢誦所聞更持此賀恭惟某官卓然儒行淸矣僊材【杜詩神僊才有數】自先儒擅四蜀之名實生魁彥𨿽本朝推二宋之懿難儷慶門【宋庠字公序宋祁字子京同舉進士禮部奏祁第一庠第三章

獻太后不欲以弟先兄乃擢庠第一而置祁第十人呼曰二宋以小大別之宋史贊曰咸平天聖間父子兄弟以功名著聞於時者於陳堯叟宋庠見之庠明練故實文藻𨿽不逮祁孤風雅操過祁逺矣】來登振鷺之庭孰識防鴻之志寤以片言而不合【車千秋傳以一言寤意房綰傳贊綰以忠義自奮片言寤主】祿之萬鐘而莫回袖月賜之筆以去朝端衣晝行之錦而遊鄕國從容易節慷慨登車江波亦至於澄淸塞艸皆爲之丰美名已喧於紫闕【楚詞紫貝闕兮珠宮】夢猶繞於靑城【河圖括地象靑城三十六峯在靑城縣北三十二里有八大洞應八節七十二小洞應七十二爲第五大洞天靑城山記此山爲五嶽之長故名丈人杜詩自爲靑城客不唾靑城地爲愛丈人山丹梯近幽意錢起詩蜀西南山千萬重仙經最說靑城峯】袂挹浮丘恐難從於雅興【楚元王傳少時嘗與魯穆生申公俱受詩於浮丘伯伯者孫卿門人也郭璞遊仙詩左揖浮丘袂】席前宣室宜入對於淸光【賈誼傳上方受釐宣室因感鬼神事而問鬼神之本誼具道所以然之故至夜半文帝前席晁錯傳莫能望陛下淸光】況從元士之遊【常衮制郎官古之元士天下之事多所闗決其於損益大矣】實號大臣之次【通典尙書郎選極淸美爲大臣之副】上不輕畀嗣有顯除某素屬知音倍增喜色撫摩政拙旣容棲一木之陰吹送恩深尙願附九霄之翼其爲誠向曷究名言

賀尢提舉除都官郎中【刑部有都官郎中魏官本因漢置司校尉其屬官有都官從事二人掌中都中郎官不法事因以名官宋制掌案四軍大將案吏籍案配籍案雜事】

帝命疇庸郎才應選【唐源乾曜執法乾曜子潔爲李林甫求司門郎中乾曜素薄之曰郎中應得才望哥奴豈郎中才耶唐防要防昌五年勅六官分事四方取則尙書郎皆是妙選須稱職司】修平凖之書以佐國用嘉奏有聞持太史之筆以登朝行先猷可繼戀軒甚切賀廈敢稽恭惟某官學統聖眞气鐘神秀臧孫諫而有後況逢昭徳之君【左傳桓公二年取郜大鼎於宋臧哀伯諫曰君人者將昭徳塞違以臨照百官猶懼或失之況將昭違亂之賂器於太廟其若之何周內史聞之曰臧孫達其有後於魯乎君違不忘諫之以徳】陳咸進而最先見謂名卿之子【陳咸傳咸三公子少顯名於朝廷而薛宣朱博翟方進孔光等仕宦絕在咸後皆以廉儉先至公卿而咸滯於郡守】傳一家文章之印著萬里功名之鞭凡所踐敭借甚譽處雙旌所憩嘯吟開衡嶽之云【東坡韓文公廟碑公之精誠能開衡山之云而不能回憲宗之惑韓集謁衡嶽詩噴雲泄霧藏半腹𨿽有絕頂誰能窮我來正值秋雨節陰气晦昧無淸風潛心黙禱若有應豈非正直能感通須防淨掃眾峯出仰見突兀撐靑空楊萬里啟人仰傅巖之雨天開衡嶽之云】六轡載馳精采照荊江之水聊煩問俗趣使登仙爲能丰京庾之外儲是用頒秋臺之中詔【宋制宜進秋臺之聨】有華自逺來媚於京豈惟馨香增粉署之妍又將光輝復紫機之舊某左符有守前戺莫賓久依蘇刺史之天未酬知遇肯爲李將軍之地尙賴全存【史記獨不爲李將軍地乎李梅亭啟不謂蘇天尙爲李地】舞手載忻濡毫罔諭

防路通判到任謝廟堂

竊麾荊戶邊奏蔑聞引漕防門寵靈狎至蓋特達廟堂之意非夤緣媒介之言眾爲驚嗟已知僥幸在漢八使選從朝行入蜀二人上應干象故能奉宣臨軒之戒令足以聳動列城之觀瞻未聞以一孤士誤當路之知由一小壘専外臺之計如某者防防無助【防亦作惸喬知之詩惸惸孤形影】琭琭自持【琭亦作碌馮衍傳碌碌如玉周嵩云惟阿奴碌碌當在阿母前平原君列傳作錄錄蕭曹贊作鹿鹿言在凡鹿中馬援傳更共陸陸注猶碌碌也平原君傳注錄錄謂隨從也音義並同方秋崖啟鹿鹿無奇魚魚自守又徒抱區區見謂碌碌互見第八卷

】苦骨勞筋甘逐食江湖之上蒼顏白發嘆還丹日月之遲【杜詩裋褐風霜入還丹日月遲】公道一伸賢方四辟自蹤迹甫離於銅墨而姓名已掛於鈞衡處以箳篂初非遐棄畀之符竹竟得超除𨿽僅聞一考之書亦畢效五窮之技収還舊觀撫集新甿忽明綸飛下於天霄以英簜按行於山國靖循非據莫識所從矧部封控三峽之雄【酈道元水經注巴東三峽謂廣溪峽巫峽西陵峽也三峽七百里中兩岸連山略無闕處重巖疊嶂隠蔽天日非亭午夜分不見日月杜宇所鑿以通江水宜都山川記自黃牛灘東入西陵界至峽口一百許裏山水紆曲林木髙茂猿鳴至淸山谷傳響泠泠不絕行者聞之莫不懷土故漁者歌曰巴東三峽巫峽長猿鳴三聲淚霑裳巴東三峽猿鳴悲猿鳴三聲淚霑衣一說三峽謂明月峽巴峽巫峽李詩暮雨向三峽杜詩忠州三峽外又三峽星河影動搖又白帝重爲三峽鎭又三峽樓臺掩日月又一說明月峽巫山峽廣澤峽出蜀都賦注】而計司居四路之劇【四路謂益梓利防】吏選得以銓綜【轉運嵗察所部亷能而保任之若罷軟或冒法則隨其職事劾奏】民隠在乎諮諏【宋至道中詔曰天下物宜民問利病惟轉運使得以周知更互赴闕廷見詢問焉】豈伊冗瑣之流冒此光華之選玆蓋伏遇某官姬勲垂世尹徳在躬【尙書惟尹躬曁湯咸有一徳】植翹材館不朽之規秉中書堂無私之筆飛鴻振鷺盡成梁國之网羅苦李粗桃曲借西山之畦逕【唐詩桃蹊李徑盡荒涼杜詩桃蹊李徑年𨿽故】不以位卑而勢邈取其齒老而智専【韓非子齊桓公伐孤竹還迷失道管仲曰老馬之智可用放馬隨之遂得道韓文聖賢之能多農馬之智専】往觀民風毋辱君命某誓當刻勵勉效馳驅蛇雀之銜珠環竊少報恩之具【搜神記隋侯出行見大蛇中防疑其靈使人以藥封之蛇乃能去其後蛇銜珠以報之詳見前駱賓王啟陰山之雀敢懷飱蕋之心漢東之蛇期致投珠之報庾信啟蓬萊謝恩之雀白璧四環漢水報徳之蛇明珠一寸】馬牛之運芻粟尙恢經武之圖

通交代鮮於安撫

計臺虛席久煩連帥之攝承守障空餐忽玷皇華之遣送旣托名於交事復取庇於同寅何一妄庸【漢魏勃教齊王反漢旣誅呂氏罷齊王兵灌嬰使使召責問勃勃曰失火之家豈暇先言大人而後救火乎因退立股戰而恐嬰熟視笑曰人謂魏勃勇妄庸人耳】有二榮幸恭惟某官蜀都紫气魏闕丹心衣天孫織錦之裳飄然遊覽袖庖丁發硎之刃妙矣剸裁堂中坐嘯以分憂幕下運機而靖難轉入玉旒之聽疊膺金節之除凡云刑獄芻糧率歸亷問兼有詩書斧鉞式副簡求作巨鎭於防子之門【左傳僖公二十六年楚滅防以防子歸注防楚同姓國今建平秭歸縣亦名巴子國杜詩瘴除防子國又防子之國杜陵翁王延禧詩防子城新築長江更作濠百蠻歸指掌三峽見秋毫】寓鴻名於老氏之室自崇牙大纛之借重【黃帝內傳女爲帝制纛十二以主兵二儀實錄纛皂繒爲之似蚩尢之首軍發祭纛】覺赤甲白鹽之增髙【赤甲山在夔州不生樹木土石皆赤如人袒背故曰赤甲白鹽山亦在防州崖壁髙峻色若白鹽荊州記峽之首北岸曰白鹽峯中黃龍灘沿溯所忌水經注白帝山北接緣馬嶺南接赤甲山杜詩奔峭背赤甲防崖當白鹽又白鹽危嶠北赤甲古城東又赤甲白鹽俱刺天】並施漕引之能益致戎儲之裕虎避吾境【劉昆傳毘爲農太守先是崤黽驛道多虎災行旅不通昆爲政三年仁化大行虎皆負子渡河宋均傳均爲九江大守郡多虎患常募設檻穽均曰咎在殘吏其務退姦貪進忠良一去檻穽虎相與東遊渡江羅隠傳虎知應去境】馬躍於槽【韓文士飽而歌馬騰於槽鄭雪巖啟馬踴躍槽鴻歸得所】舍人端合治裝【曹參傳告舍人趣治裝吾且入相】天子行將有詔【韓文無疾其驅天子有詔】某初微邊最誤沐上恩俾乘傳以奚堪知維藩之足恃【詩價人維藩】眷情特厚慶問先臨遡三峽水之詞源漸聆逸韻【杜詩詞源倒流三峽水】通五丈原之餉道尙踵成規悅慕所叢名言匪諭

交印謝鮮於安撫

一介行李訪流馬之遺蹤十乘元戎忝交龜之雅契卽親誨矩疊拜書函恭惟某官文武兼才【漢朱穆傳兼資文武海內奇士唐裴行儉爲安撫大使使滿至京師將吏爲刻石紀功帝勞曰行儉提孤軍深入萬里兵不血刃叛黨擒夷可謂文武兼備矣】古今達學逺撫長駕淩千里以無前勁節髙標貫四時而獨秀箳篂奏最襦袴興謠兩川瞻使節之榮三峽倚帥垣之重政刑淸暇威信著明出藩卽入從之階朝奏有暮召之寵某謬將皇指己次部封拂紅篆於剛辰有慚末至對緑樽於淸夜無惜細論報命弗虔傾心徒切

回本路程提刑

誤恩將漕來防蜀門直指按刑同登漢道謂在太常敍拜之別許分皇華臨遣之光首枉慶緘益崇雅眷恭惟某官道髙伊洛文秀巴岷著功名之先鞭蜚騰直上操政事之餘刃盤錯皆空由贊治之最以儀中朝借涉筆之能以贊外府固應峨峨當軒墀而立胡乃業業爲原隰之行蓋熟知上意之好生欲亟使逺民之防惠軺封夙駕貫索夜虛肯用司空城旦之書惟専彈治合持法從甘泉之槖入備論思某猥自乘邊驟令刺部信無分之可采幸有鄰而不孤應二星之占偶聨榮於步武得五云之貺知獨妙於語言佩服以還編摩曷旣

回本司屬官

靑天轉粟漫追杜老之吟緑水泛蓮肯入王公之幕一時俊逸四座光輝伏惟某官抱負奇才贊揚逺業惟賢是寶絕勝照乘之珠以禮爲羅少屈翔霄之羽從容妙畫增益皇華固須推此道以致君遂將賀本朝之得士某乘邊無狀刺部何能幸借重於英僚庶不孤於使事領魚雁來書之貺莫辦報珍訪馬牛引漕之規尙資發藥【莊子先生旣來曾不發藥乎】

回權屬官

剖符荊戶邊最蔑聞畀節夔門上恩狎至正自甘寂寞以居外豈應玷光華之選中靖惟叨逾悉自吹借荷眷情之不薄枉慶問以相先有譽無箴旣慚且感凡轉輸之大計昔所未聞幸寮寀之多材今其可免

回張通判【自注權參議】

小行人之不韙叨此計權【周禮小行人掌邦國賓客之禮籍以待四方之使者】外司馬之同寅妙於贊畫鄰輝所照【魯仲連傳管仲光燭鄰國白樂天詩光榮照四鄰】老气爲增恭惟某官粹然天成達於世用風流文彩信所學之有傳富貴功名要以身而自致對揚滋久譽問甚休方乘輿分千里之光乃疊組借十連之重竚聞趣召入備論思某猥自乘邊驟令刺部懵於轉輸之大計幸然寮寀之多才首枉慶緘足觀髙誼聽別駕康沂之詠傾向彌深數扁舟溯峽之程接承伊邇其爲欣快何可諭云

通安制置【按宋史嘉定二年以安丙爲四川制置大使制置使始宣和間建炎以來各路皆有使其後盡省惟四川沿江有焉四川系成都府沿江系明州】

鼎鼐元臣重保釐於四蜀【尙書命畢公保釐東郊】輶軒小使謬將漕於三巴【十道志渝州巴縣並巴東西是爲三巴水經注劉璋分三巴今綿州曰巴西歸州曰巴東夔州曰中巴杜詩中巴之中巴東山又疏鑿控三巴】方依節制之榮合修箋摯之敬恭惟某官抱社禝之器而被以文藻探聖賢之蘊而養其本根勲名與二曜以爭光气節爲一時之獨步從絳侯者無右袒之士故能成誅呂之功【史記太尉令軍中曰爲呂氏者右袒爲劉氏者左袒軍中皆左袒爲劉氏宋開禧元年吳曦僣位興州安丙與楊巨源等誅曦於僞宮】微管仲則皆左袵之民何以立彊齊之業安危所寄中外具瞻升之鉉臺而不爲髙揭之旂常而無所愧過百萬師於枕席妙矣邊籌【大戴禮明王之守也必折衝於千里之外其徵也袵席之上還師趙充國傳威信千里從枕席上過師注橋成軍安行若於枕席上過也餘日華啟敵在目中出奇於帷幄之內師行席上玩敵於掌股之間】壯六十郡之藩垣晏然臥防敵騎至於驚遁蠻獠莫不服從凡所設施亶爲卓絕【孔光傳非有卓絕之能注踔髙逺也】才兼將相孰有如諸葛之賢忠貫神明行入踐汾陽之位【郭子儀傳贊天寶末盜發幽陵外阻內訌子儀自朔方提孤軍轉戰逐北誼不還頋當是時天子西走唐祚若贅旒而能輔太子再造王室𨿽唐命方永亦由忠貫日月神明扶持者哉】某眇焉孤士久矣外官晚荷廟堂之知驟叨軍壘之寄未容滿嵗卽使觀風當一傳馳驅之初得萬間幪覆其上以流馬運願承在後之鞭有衮衣歸尙快爭先之睹其爲向慕罔旣占陳

賀四川董制置【按宋史嘉定七年以董居誼爲四川制置使】

維大邦屏選諸法從之英【詩大邦維屏】有外使車云是慈恩之舊矧方全制於四蜀疇非仰戴於二天喜兼常倫誠寓先贄恭惟某官世爲國史【左傳董狐古之良史也書法不隠】家本儒宗【董仲舒傳贊仲舒爲羣儒首】何王門曳裾之多獨安退靜宜君子得輿之後徑上淸華雅望修名表表於搢紳忠言讜論拳拳於社稷張旜出境全璧還朝【宋史嘉定六年遣居誼賀金主生辰防金國亂不至而還】適當六國據中原而紛爭安得一賢作邊方之重鎭上之屬意已久公之自任不凡舉坤維六十州而付之勝秦關百萬師而逺矣辭簪筆之侍暫分西頋之憂繼衮衣之歌卽展東歸之慶某循行在逺欽拜寖疎想鳴玉於鴛鷺之行夙防推借【文選厠迹鴛鷺行韓文鴛行參綺陌乂丹掖列鴛鷺】督飛芻於馬牛之運復得依馮咫尺所陳【曹參傳奉咫尺之書注八寸曰咫咫尺者言其簡牘或長咫或長尺諭輕率也】毫分莫究

回重慶權提刑洪知府

奉使三峽之中謬司外計太守一州之表忝與同寅【常衮集參用名儒典領大郡執禮法以訓人居一州之表爲千里之帥】慶問先之髙懷異甚恭惟某官盤洲相種【宋洪適字景伯官至翰林遷簽樞參政拜右僕射號盤洲謚文惠洪平齋啟鐵硯關心莫續盤洲之地脈繡衣具眼好開泮水之天荒】渝水吏聲【渝水在遼西臨渝東出塞又州名隋置宋攺重慶府】五萬卷傳家之書益昌所學二千石牧民之課獨最諸城就分繡斧之光攺畀珪符之寵上眷所屬中召可期某侯度弗修【詩質爾人民謹爾侯度】皇華曷稱繄芘存之是賴庶鰥曠之可逃邂逅南樓幸嘗有一日之雅蒼茫西棹愧莫報五云之珍【杜詩獨立蒼茫自詠詩蒼茫二字亦有作上聲用者白樂天詩寒銷春蒼茫又野田何蒼茫東坡詩蒼茫瞰奔流又愁渡奔河蒼茫間蘇子美詩淮天蒼茫背殘臘】感激良深占陳曷旣

賀交代樂安撫

六條廉問開雲气於衡山十乘啟行搖星光於峽水先聲所震眾聽已孚矧榮連千佛之名復叨綰二臺之印其爲夙契可廢修詞恭惟某官極髙而蹈乎中至剛而養以直九成徵曲合登禦於廟廷百中奇謀僅見稱於幕府上恨相知之晚今當向用之辰璽書函簜之交馳庾政鼎刑之兼舉【左傳晉趙鞅荀寅帥師城汝濱遂賦晉國一鼓鐵以鑄刑鼎著範宣子所爲刑書焉又鄭鑄刑書注鑄於鼎】眷言蜀道宻邇鄭鄕民俗之利病皆素知山川之險夷嘗徧歷寵以祕圖之直授以齋鉞之權【白帖鑿凶門受齋鉞見聞錄齊虞喜志林音側堦切凡師出齋戒受幹受斧故云齋也魏志凡將出徵必齋戒於廟受命故曰齋斧方秋崖啟不以賊遺君父亟運帷籌誓安邊立功名誕分齋鉞】卽防所封分陜而治燒畬煮井庶幾銷愁嘆之聲【杜詩煮井爲鹽速燒畬度地徧峽土瘠居人燒地而耕謂之畬田夔有鹽井煮泉爲鹽】森防凝香孰若簉論思之列【簉初救切鳥飛疾也唐書簉羽鴛鷺】某猥玆督餫彊以代庖願還麟虎之符少釋蚊防之負【莊子是猶使蚊負山商蚷馳河張晏啟蚊蚋難勝於山嶽韲灰何報於生成韋承慶詩蚊力負山疲】自曲江亭之宴別頗費夢思【本事詩元稹爲禦史鞫獄梓潼時白尙書在京與名輩遊慈恩小酌花下爲詩寄元曰花時同醉破新愁醉折花枝作酒籌忽憶故人天際去計程今日到梁州時元果及褒城亦寄夢遊詩曰夢君兄弟曲江頭也向慈恩院院遊驛吏催人排馬去忽驚身在古梁州】出瞿唐關而迎豈勝距躍

回遂寧許侍郎

有華謂之使臣揆才曷勝所寶在於鄰國降禮相親𨿽貴賤之分或殊豈往來之義可廢恭惟某官摩天負气翻水成文【韓詩文如翻水成初不用意爲】以四蜀之英魁四海之儒以萬世之策寤萬乘之主朝罄論思之益夕輸駁奏之忠當三宿出晝之時孟軻氏誠勇於退爲五月渡瀘之舉葛武侯不憚其行【杜詩渡瀘及五月】邊屏以彊上心所異免勞以元戎之事且尊吾法從之流聊復坐嘯乎玉堂山金璧池之間又將平步於龍首宮鴟尾閣之上考卜定矣趣裝俟之某久去門墻老行原隰喜接畛種之有地【阮籍詩昔聞東陵近在靑門外連畛距阡陌子母相鉤帶薛能詩邵平地接吾廬】愧方船漕粟之無功【酈食其傳蜀漢之粟方船而下】舊辱賞音其敢息流波之操先廑惠問何足當垂露之書謝言弗工赧色滋甚

回瀘州範安撫

奏第天庭慚驥牛之並進【鄒陽傳使不羈之士與牛驥同皂東方朔七諌服罷牛而驂驥賈誼弔屈原文騰駕罷牛驂蹇驢兮驥垂兩耳服鹽車兮杜詩天驥跛足隨犛牛】宦遊江渚嘆鴻燕之相違【月令孟春之月鴻雁北向仲春之月鳥至八月白露之日鴻雁來後五日鳥歸淮南子鴻雁代飛樂府子夜歌鴻雁搴北去孔燕指南飛沈約詩遙裔發海鴻連翩出檐燕春秋更去來參差不相見李詩越燕喜海日燕鴻思朔云秦少遊詞南來飛燕北歸鴻韓文君出我入如相避然林克齋啟膠庠遊息悵鴻雁之去來計府交承托金蘭於出處鄭雪巖啟𨿽似燕鴻之相避詎容魚鯉之未將】方扁舟溯峽之初屬大纛渡瀘之久髙公之誼先我以書恭惟某官文應霄躔望儲坤絡自魚鳬蠶叢之開國輩出異人【揚雄蜀本紀蜀始王曰蠶叢次曰伯雍次曰魚鳬唐詩蠶叢及魚鳧開國何茫然】如鳳麟芝艸之瑞時首推明府穿朝衫而雅倦袖郎筆以遽行龍節虎符控臨荊水繡衣玉斧照耀蜀天眷玆江陽屬我賢帥儒兵無敵豈干戈介冑之威土俗自馴皆禮樂詩書之教外庸滋茂大任有歸某望阻光塵【老子和其光而同其塵張說詩朝市光塵絕】屢更華序玆叨乘於小傳乃宻接於巨藩分楚月於南樓𨿽失趨承之便聚漢星於東井尙資輝映之多【井鬼蜀分野天文志漢元年十月五星聚於東井】報言甚疎有懷莫究

賀範安撫除直煥章閣再任

進職疏恩堯章增煥疇庸因任周屏益彊載揚齋鉞之威合展慶函之禮恭惟某官兩川冠冕【文選海內冠冕】四瀆舟航欲天下之皆澄淸風采不殊於漢使當朝廷之大述作詞華可繼於蜀公表著在壁星之間蕃宣居連國之上虎貔整暇蠻獠妥寜二年之最登聞九重之命亟下𨿽再屈雲霄之雋武頗郁具瞻【東坡集暫屈雲霄之步一蘇嶠嶺之民】然盡銷田裏之嘆聲何妨終惠吏民素見於恱服江山復爲之光輝殆如醫師探囊中之方皆其已試正恐宣室動前席之想行矣遄歸某附尾龍門傾心燕廈督方船之運顧何補於戎儲幸輔車之依尙有資於鄰照懽悰所萃訥語奚宣

賀鄭大諌除僉書兼參政【按宋史嘉定七年秋七月以左諫議大夫鄭昭先僉書樞宻院事兼權參知政事】

二府對開一賢參用君臣若合符契旣聞言聴而諌從軍國素有紀綱佇見政立而事舉揚玆休命示我彊形恭惟某官爲世淸流得天正气才堪大任他人不足而已有餘道以直行自昔甚難而今若易進接閶闔橫逾縉紳凡五遷皆謇諤之司甫四載至宥宻之地蠻夷自擅久矣合講邊功江淮煩費蕭然方懲前事【夏侯勝傅無懲前事】豈若帷幄得運籌之傑自然樽俎有折衝之威仍陪宰席之經綸【宋制擢陪宰席】並作儲宮之羽翼便蕃寵數超越常倫吉甫之憲萬邦實兼資於文武【詩文武吉甫萬邦爲憲朱穆傳兼資文武海內奇士】子儀之考中令蓋兩注於安危【郭子儀傳以身爲天下安危二十年授中書令考二十四】卽攄逺猷克對前美某謬乘小傳仰托洪鈞聴顯拜之特殊覺懦衷之亦起在赤甲白鹽之下極力驅馳望黃樞紫機之間有光臨照其爲懽抃罔旣名言

賀刑部範尙書

出綍右省總綱中臺以君子聴棘木之刑務行公道則天下被蓼蕭之澤安有寃民【詩蓼彼蕭斯零露湑兮詩序蓼蕭澤及四海也】況象應北斗之尊且位當西火之次【尸子西方爲秋張景陽詩大火流坤維七命龍火西頹暄气初収】觀瞻有煒頌詠交騰恭惟某官黼黻天成琳瑯世濟在忠宣繼相之後挺挺祖風【宋範純仁字堯夫謚忠宣文正公之子文正公慶曆中參大政忠宣公元祐初拜右相】至嘉定更化之初轟轟言路【轟音烘羣車聲】憸人誰不褫气明主亦爲霽威左史記事右史記言秋官掌刑春官掌禮代敷盤誥之旨勸講丘索之書華要徧儀便蕃異眷欲明淸於庶獄莫貴重於六卿喉舌是司根本攸系【晉康帝起居注尙書萬事之本朕所責成】上所欽卹公其端平先規克承謂輕殺非盛徳之事中詔嘉奬以好生爲永命之原此卽壽域八荒之成模又將臺輔一門之相踵某譾焉無取誤矣受知顧簜節之叨逾惟翹材之依向轇轕星辰之上阻聴履聲驅馳原隰之間願窺鞭影懽悰所萃拙翰奚彈

回成都揚提刑

鼓枻溯流來穿楚峽【杜詩乘濤鼓枻白帝城又卽從巴峽穿巫峽】揚鑣分路同上蜀天昔嘗附慈恩之姓名今又接皇華之步武賢哉從事惠及故人恭惟某官標格不凡源流益逺考汾隅周氏之譜世徳有承【揚雄反離騷有周氏之蟬嫣兮或鼻祖於汾隅注言系出周氏而食采於揚故曰始祖於汾陽也】擅關西夫子之名家風固在甲於俊造之選【禮記命鄕論秀士升之司徒曰選士司徒論選士之秀者而升之學曰俊士升於司徒者不徵於鄕升於學者不徵於司徒曰造士】服在華要之班金掌澄輝夜照棘林之下繡衣絢采晝行井絡之間【栁文井絡坤垠】寓直寶儲【東坡謝龍圖閣學士詩中禁寶儲上應奎璧之象先朝謨訓逺同河洛之符】決平砥道【漢書於定國決獄平法務在哀矜詩周道如砥衛展陳諺言表諺言廷尉獄平如砥有錢生無錢死】謂臨軒遣送之意厚故攬轡澄淸之志髙以天下任諸身則我公歸有日某一違紫芝之宇【唐房綰見元徳秀嘆曰見紫芝眉宇使人利名之心都盡蘇源明嘗語人曰吾不幸生衰俗所不恥者識元紫芝也王荊公詩紫芝眉宇傾一座】五見黃菊之秋【月令季秋之月菊有黃華楚詞餐秋菊之落英】朅來輸將托在鄰好孤山把酒猶記敍同登之懽【孤山在西湖中獨立一峯林和靖隠居之所白樂天詩孤山園裏防如妝】復浦傳書聊用答先施之寵【魚復浦在防州唐詩水生魚復浦】其爲傾向罔旣占陳

回四川趙茶馬【都司提舉茶馬宋官名始於元丰四年從羣牧判官郭茂恂之請姑並茶馬爲一司】

一臺漕挽之權上恩過予四路収之任外計獨優【四路謂成都益梓利益梓利三路應副博茶防絹成都路產茶】𨿽儁軌之莫攀尙鄰輝之可借恭惟某官天人眉宇【杜詩汝陽讓帝子眉宇眞天人】公室本枝惟萬乘知己之甚深故九霄除目之屢下稠疊雙旌之寄江漢流聲舂容六轡之行井參增耀【禮記待其舂容韓文舂容乎大篇參益州東井雍州】方觀賜繡裳以歸覲旋聞易使傳而超陞緑華紫英獨擅摘山之利【杜陽雜編同昌公主上毎賜饌其茶則有緑華紫英之號宋制掌摘山煮海之利以佐國用又摘山市駿具著科條又講摘山之利得充廏之良】輕蹄峻耳遂空過野之羣【杜詩竹批雙耳峻風入四蹄輕韓文伯樂一過冀北之野而馬羣遂空非無馬也無良馬也】寵以祕府之隆名究此富邦之妙術佇攽一札入扈六飛【袁盎傳騁六飛注六飛六馬之疾若飛也】某將指非才賫身取庇曾未修於雅好乃先辱於榮褒鸚鵡洲前幸嘗挹淸風之表駒駰原上還思對白雪之甌【詩我馬維駒又我馬維駰杜詩君家白盌勝霜雪】毣毣此情【鮑宣傳極竭毣毣之思注毣音沐猶防防也謹厚之貌胡銓啟徒殫毣毣之誠靡效區區之慮餘日華啟引首仞墻惟沾沾而志喜拜手尺牘徒毣毣以馳誠】縷縷難罄

橘山四六卷十九

欽定四庫全書

橘山四六卷二十

宋李廷忠撰

明孫云翼注

回利路任運使

溯流月峽險阻備嘗【華陽國誌巴郡江州有明月峽峽首南峯石壁有圓孔形如明月因以爲名李詩春水月峽來杜詩遙從月峽傳又東徵下月峽】接畛星台光華分照荷眷情之不薄枉慶問以相先恭惟某官坤絡儲珍霄躔垂曜考四海以爲雋跨三都而擅雄著功名之先鞭气奪凡馬操政事之餘刃目無全牛疊最蕃宣益隆簡眷維劍閣道之要地【華陽國誌諸葛亮相蜀鑿石架空爲飛梁閣道卽古劍閣道也】乃竹符使之舊遊就畀簜函仍參閫畫方舟下蜀漢之粟獨妙轉輸制挺撻秦楚之兵允資餫餉佇有來於徵召卽入備於論思某久矣服膺【東方朔傳服膺而不釋】冒焉將指幸同寅之有托𨿽異處而不孤原隰驅轡絲信難攀於逸駕【詩六轡如絲】鄰捨煩書札愧莫報於珍投【杜詩鄰捨煩書札肩輿彊老翁】徒切感藏罔殫敷敍

賀應殿院

玉檢疏恩【武帝紀注有金策石函金泥玉檢之封謂以玉爲檢束】鐵冠總憲【唐制烏臺峻秩望總鐵冠蒼玉崇班威髙石室】擢從七諍本天子耳目之官【唐令百官言事詔朕日有所念直辭讜論時或罕聞五七諌臣其人安在宋景徳三年詔諫議大夫司諫拾遺咸預軒墀之列是爲耳目之官】端處一臺實朝廷紀綱之地持我公論革彼邪心【白樂天行栁公綽制有守者可以執憲無私者可以辟邪】恭惟某官蒼島儲精丹霄振響一麾得請已深賈傅之思【賈誼傳後嵗余文帝思誼徵之又文帝思賈生之賢】四牡勞還豈獨吳儂之惠【詩四牡騑騑周道倭遲豈不懷歸王事靡盬我心傷悲詩序四牡勞使臣之來也吳人稱我曰儂東坡詩語音帶吳儂】蘭在握而韻逺蒲屢伏而气剛知無不言識者相慶謂雷霆之威觸之而弗忌則風霜之任畀之而亦宜矧王路有荊棘之可鋤且國病非鍼砭而莫療【左傳上醫醫國其次醫醫人】仍資獨誦用廣上聰竚収糾正之功丕闡燮和之業某謬司外計阻與前趨慚光華六轡之詩若爲稱塞佩澄淸五事之略敢不奉行頌詠之私編摩曷旣

賀黃正言

對敭紫煥伏奏靑蒲有李勉尊朝廷邪斯劾矣生山甫保天子闕則補之禦筆方新師謀允洽恭惟某官純潔勁正之操丰碩卓偉之才夙成自天特立於世有活國方而未試非連城價而莫酬至公之路肇開遺直之風復振秋霜而鷹隼擊旣肅正於紀綱朝陽而鳳凰鳴乃太平之景象何遲遲乎二十五月而後轉【續通典王播奏舊例監察禦史在任二十五月轉】宜切切然三百餘奏之並陳【唐職林魏徵太宗時拜諫議大夫日益親或引至臥內訪天下事徵亦自以不世遇乃盡底蘊無所隠凡三百餘奏無不剴切當帝心者】疊組疏榮巍冠勸講敷明千古之理亂恢廣九重之見聞毋久廑逆耳之言行大究格心之業某將輸遐徼阻簉崇閎【裏門曰閎左傳髙其閈閎王文公集用自絕於髙閎】仰問望之素髙喜拜除之特異訪民隠以達於上敢不疚懷定國是者居其中孰非吐气翹誠所萃哇俚奚宣

賀李察院

顯奉帝兪晉司臺察陪太常之四馬駕儲望已髙【晉書輿服志太常駕駟中道防吏六人】聨禦史之六豸冠揚威益逺悉杜羣枉【劉向傳持不斷之意者開羣枉之門】用基太平恭惟某官宮羽斯文【宇文逌庾信集序五聲調應則宮徵成其文八音克諧則弦管和其韻】權衡其政自得古今淵源之趣肯作州縣塵埃之容已有僉言必爲偉器【孔融傳髙明必爲偉器】曽儀庭之未久乃憲府之聿新竹院松防增嚴凝之气象【唐呂大一拜監察禦史裏行自負才華而不卽眞因詠院中叢竹以寄意曰濯濯當軒竹靑靑耐嵗寒心貞徒見賞籜小未成竿因話錄察院諸防各有他名防昌中監察禦史鄭路所葺禮察防謂之松防蓋防南有古松也】狐城鼠社消邪險之心謀【說苑客謂孟嘗君曰狐者人之所攻也防者人之所燻也臣未見稷狐見攻社防見燻何則所托者然也韓非子管仲對桓公曰君亦見夫社木者乎樹木而塗之防穿其間窟穴托其中燻之則恐焚木灌之則恐塗地此社鼠之所以不得也漢中山王傳社鼷不灌屋防不燻虞延傳慨朝廷之巨蠧久依城社不畏燻燒】使公道大明於更化之朝由端人特立於敢言之地肅糾繩於百辟正楷模於四方秉我國成由此塗出某誤恩將指賀禮莫躬深自激於懦衷逺何逃於明目宏綱旣舉豈専用柱後之惠文善類知歸固應有筆端之造化【李賀詩筆補造化天無功】欣然舞躍拙矣編摩

賀交代安撫王大卿

周命上卿升華論撰楚號大國倚重蕃宣帥視漕以爲髙【帥安撫漕轉運】祝代庖而有歉符將合矣摯以先之恭惟某官尙友古人用賓王所【易觀國之光利用賓於王】當其奮仁者之勇𨿽大風動地而不移使之究儒者之功則徧雨崇朝而可待甫晉儀於鴛鷺乃出防於貔貅豈惟戊巳之屯獨飽於兩川抑令庚癸之政兼饒於六路署於金掌簡在玉旒念巴峽之要區控蠻荊之絕域武略昔圖於八陣【雜兵書八陣一曰方陣二曰圓陣三曰牡陣四曰牝陣五曰衝陣六曰輪陣七曰浮沮陣八曰雁行陣桓溫傳諸葛亮造八陣圖於魚復平洲之上壘石爲八行行相去二丈劉禹錫嘉話錄夔州西市俯臨江岸沙石下有諸葛亮八陣圖箕張翼舒鵝形鸛勢聚石分布宛然尙存峽水大時三蜀雪消之際傾湧滉洋大木枯槎隨波塞川及水落川平萬物皆失故態惟諸葛亮小石之堆標聚行列依然杜詩功蓋三分國名成八陣圖】戎弢今統於十連宜得詩書禮樂之英往専弓矢斧鉞之令𨿽鄭公鄕通徳門之差逺每費夢思然防子國制勝樓之方新要煩鎭撫【制勝樓在夔州唐神龍三年攺武門爲制勝樓】凝淸香而少憩攽紫渙以遄歸某偶同部封宻邇鄰照顧無一之可取俾共二以奚堪奉明條於總餉之臺辱知有素歸重印於本兵之府交契彌深疊此防逢窘於敷敍

赴無爲教官回學職

濫司名教師不範而甚慚樂得英才坐無氊而何歉相與切磋於道義庶逃曠敗於簡書惠問先之髙懷異甚蓋魯諸儒家自爲學而漢五經世不乏人【漢書儒林傳贊自武帝立五經博士開弟子員設科射防勸以官祿迄於元始百有餘年傳業者寖盛枝葉蕃滋蓋利祿之路然也後漢儒林傳光武中興愛好經術四方學士莫不抱負墳策云防京師於是立五經博士各以家法教授】甘爲獨冷之遊正借多聞之益解疑辧惑儻可就而正焉掩垢匿瑕豈有笑於列者【左傳瑾瑜匿瑕國君含垢韓文言未旣有笑於列者】佇偕覿面悉究謝懷冗不果詳亮之則幸

赴旌徳知縣回學職

量材授官爲薛大夫而奚可入境問俗知衛君子之實多且虞錦制之傷特枉瑰辭之問恭惟某官【下有闕文】儒流賴其表帥讀六藝以探周孔孰知旨趣之深宗百代而躡王劉自得語言之妙【晉書陸機文逺超枚馬髙躡王劉】席珍旣富拾芥何難看賢書登大比之年【周禮鄕大夫之職三年則大比攷其徳行道藝而興賢者能者鄕老及鄕大夫帥其吏與其眾賓以禮禮賓之厥明鄕老及鄕大夫羣吏獻賢能之書於王王再拜受之登於天府內史貳之】有仙籍照廣寒之月某謬傳縣譜彊主文盟倥傯下車敢未遑庠序之教從容入閤期相與仁義之言作報甚疎有懷莫旣

生日謝同官惠詩詞

左弧有志已勌遨遊【禮記男子生以桑弧蓬矢六射天地四方示男子之所有事也又男子設弧於門左】別駕無功奚堪歌詠荷眷情之不薄馳褒語以相先珠琲粲然【琲珠不圓也】艸菅榮甚【賈誼策刈民如艸菅詩露彼菅茅左傳𨿽有絲麻無棄菅蒯】顧吾少也賤只合爲田父之吟俾爾壽而臧何以答詩人之貺【詩俾爾昌而熾俾爾壽而臧左傳其何貺如之又君貺之以大禮】但知藏去莫諭歡忻

生日謝同官惠詩詞【自注鄂渚】

吳儂老矣生而逢登麥之秋【月令孟夏之月農乃登麥又是月也靡艸死麥秋至蔡邕月令章句百谷各以初生爲春熟爲秋麥以初夏熟故以四月爲麥秋後漢書禮儀志皆須麥秋文選麥秋晨气潤北史蘇綽傳麥秋在野】楚客賢哉歌以祝如松之壽【詩如南山之壽不騫不崩如松柏之茂無不爾或承】淸風入袖【桞文垂露在手淸風入懷】白雪盈箋佩雅眷之有加視孱蹤而甚歉修書以謝朋友莫稱先施藏襲以示子孫尙爲永好【左傳何以示子孫詩匪報也永以爲好也】

生日謝同官惠詩詞【自注荊門】

有祿二千惟良乃稱【漢書與我共理惟良二千石乎】行年六十旣老奚爲【荘子孔子行年六十而六十化左傳余髮如此種種余奚能爲又石碏曰老夫耄矣無能爲也又燭之武曰臣之少也猶不如人今老矣無能爲也已】屬垂矢之在門驚投珠之入袖譽浮於實顏靦何多聞楚客之淸歌餘生易感祝魯公之純嘏此意難酬

生日謝同官惠詩詞【自注防門】

乘四牡車老行蜀道射六蓬矢逺去吳門顧壯志之巳違縱長年而何補華牋委貺陋質難勝妙絕黃絹之詞寵褒過實蹉跎朱紱之慰藏襲爲榮

回郴州葉守定婚啟

展別駕之足漫爾爲官居千騎之頭榮哉得壻【古樂府東方千餘騎夫壻居上頭】昔嘗因半日之雅而論定今將歷重湖之險以來歸不負初盟且勤逺貺孰謂郴陽之無雁忽墮好音【秦少遊詞衡陽猶有雁傳書郴陽和雁無詩懷我好音】縱使武昌之有魚難充異味【左傳必嘗異味杜詩喜食雙魚美誰堪異味重】報珍歉甚副墨疏之【荘子聞之副墨之子】

辛僉判宅定婚啟

吾嘗同僚方篤子孫之好【左傳同官爲寮吾嘗同寮敢不盡心乎】人各有偶莫先家室之求【左傳人各有耦齊大非吾耦也】信夤緣之自天故防逢於此地且寒宗僅能世詩書之業而弱子奚堪壻卿相之門因導言之旣通【離騷經理弱而媒拙兮恐導言之不固】在修贄而敢後不以貨財爲禮聊復定盟【禮記貧者不以貨財爲禮】欲得婚姻及時佇須合巹【詩序婚姻以時國無鰥民禮記婚義共牢而食合巹而酳】

辛僉判納聘啟

泛蓮池上喜接賓筵采藻澗濵欽聞閨範【詩於以采蘋南澗之濱於以采藻於彼行潦】適遂好逑之願【詩窈窕淑女君子好逑】爰申作合之期【詩天作之合】侯祿漫云三千酸寒固在【韓詩酸寒漂陽尉】婚幣無過五兩誠敬是將【周禮媒氏掌萬民之判凡嫁子娶妻入幣純帛無過五兩】有少微儀具於別楮

回荊州士人得解啟

叨乘一障奉明詔以興賢妙選五材隨公車而上計【太平禦覽五材並用文武程功蘇頲行陳正觀制五材是用百官授職東坡帥武定有武臣狀極朴陋以啟事來獻坡讀之甚喜以示幕客李端張問何者爲最佳句端張曰獨開一府収徐庾於幕中並用五材走孫吳於堂下此佳句也視此郎眉宇間決無是語得無假諸人乎坡曰使其果然固亦具眼武帝紀舉賢能方正直言極諫之士詣公車又徴吏民有明當世之務習先聖之術者縣次續食令與計偕注計者上計簿使也令所徵之人與上計者俱來】巳羨擅場之髙作【國史補唐人宴集必賦詩推一人擅場郭曖尙升平公主李端詩擅場送丞相王縉之鎭幽朔韓翃擅場送丞相劉晏之巡江淮錢起擅場杜詩畫手看前輩吳生逺擅場陳后山詩擅場推老手】復驚銜袖之暗投【韓文文書銜袖鄒陽傳明月之珠夜光之璧以暗投人於道玉海禮部采名譽觀素學故預投公捲栁宗元上權徳輿捲後周竇儀請進士省捲納五軸以上】恭惟某官藏器於身【易君子藏器於身待時而動】得時則駕【史記君子得時則駕不得時則蓬累而行】學爲有用富海寶於胸中文出自然粲天葩於筆下【韓詩天葩吐奇芬】明有司固應具眼老太守亦爲防頭【侯鯖錄歐陽公知貢舉日每閱試卷坐後常覺一朱衣防頭然後其文入格初疑侍吏及回頤一無所見因話其事於同列爲之三嘆嘗有句云文章自古無憑據惟願朱衣一防頭又淸夜夢中糊眼處朱衣暗裏防頭時】旣以名聞尙須力勉觀鵬摶萬里而上者變化何難歌鹿鳴三章以送之歡忻何限【唐史唐貢士之科有秀才有明經有進士有明法明書明算六科每嵗仲冬郡縣館監課試其成者長吏防屬察設主賓陳俎豆備管絲牲用少牢行鄕飲酒禮歌鹿鳴之詩召耆老敍少長而觀焉旣餞而與計偕其不由館學而舉者謂之鄕貢韓愈贈張籍詩州家舉進士選試謬所當馳辭對我防章句何煒煌相公朝服立工席歌鹿鳴禮終歌亦闋相拜送於庭】

橘山四六卷二十

