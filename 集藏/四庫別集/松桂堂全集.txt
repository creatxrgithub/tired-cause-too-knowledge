

松桂堂全集原序

康熙己未

詔舉博學鴻詞是時

國家治化翔洽文教覃敷海宇人文彬彬日盛老宿名士雲集

輦轂月給司農錢以膳凡試入髙等者授爲翰林及期禦試體仁閣下西淸給札光祿傳餐

恩遇隆渥實唐宋制科所未有也扵是海鹽羨門彭先生褎然首舉

命下之日自王公九列及庠序諸生思先睹試帖以爲快流播鈔謄長安爲之紙貴

聖祖仁皇帝孝養

重闈豫順之气洋溢海內兵革旣休獄訟衰息

勅詞臣釐定樂章象功昭徳先生夙有撰著繕錄進呈屢邀

奬賞嗣是眷注日隆洊歷少宰又數年移疾歸裏時陳羣方髫齔粗觧四聲隨先王父詣先生因得親先生議論風防請學爲詩則曰讀萬卷書行萬里路下筆便有奇气蓋先生自道閱歷也與先生同舉諸公其年陳君有檢討集次耕潘君有遂初堂集大可毛君有西河全集鈍翁汪君有堯峯集悔庵尢君有西堂全集竹垞先生有曝書亭集他如施愚山龎雪厓王華亭湯睢州諸君子以專集行世者無慮數十家亦旣飈馳天下幾幾乎人懷盈尺矣獨先生手訂松桂堂全集授令子承祚承祚胚胎前徽能讀父書思鋟木以垂久逺居無何家日益貧方拾橡防松以自給厥後出宰三晉擬儲俸錢謀付剞劂忽遘師門波累流離瑣尾幾瀕於危承祚處之夷然去官日家事一切不問獨抱遺集詣京師已而事白擢任別駕屢有遷轉皆在畿輔所至以淸白稱陳羣與承祚本中表兄弟生同里長同仕又先後同事畿輔者六年承祚刻先生遺集旣竣索陳羣弁言昔東坡生平以不得見範文正公爲憾及與其季子徳孺同僚因序其集況陳羣得見先生於裏第請業請益在少時已切向往者乎先生學問該洽於書無不讀所著詩賦荘雅典麗又復舂容流宕而於館閣諸體尢爲瑋絕特一時奉爲圭臬在唐則如張燕公蘓許公在宋則如晏元獻周必大樓攻媿諸公先生沒後垂五十年而是集始出向使承祚於顚狽中稍弛寶防則吉光懸黎方湮沒於荒煙白艸世又烏睹所爲珍貴者耶新城王尙書於有明諸詩人獨愛徐昌谷髙蘇門二家曽爲評次手定而傳之後之君子讀先生之集者或亦有斯趣焉乾隆八年五月旣望同裏後學錢陳羣拜撰

欽定四庫全書

集部七

松桂堂全集目錄

別集類六【國朝】卷一

賦

樂章

古今詩

卷二

古今詩

卷三

古今詩

卷四

古今詩

卷五

古今詩

卷六

古今詩

卷七

古今詩

卷八

古今詩

卷九

古今詩

卷十

古今詩

卷十一

古今詩

卷十二

古今詩

卷十三

古今詩

卷十四

古今詩

卷十五

古今詩

卷十六

古今詩

卷十七

古今詩

卷十八

古今詩

卷十九

古今詩

卷二十

古今詩

卷二十一

古今詩

卷二十二

古今詩

卷二十三

古今詩

卷二十四

古今詩

卷二十五

古今詩

卷二十六

古今詩

卷二十七

古今詩

卷二十八

古今詩

卷二十九

古今詩

卷三十

古今詩

卷三十一

古今詩

卷三十二

古今詩

卷三十三

古今詩

卷三十四

古今詩

卷三十五

表

奏

頌

卷三十六

頌

卷三十七

序

卷三十八

延露詞一

卷三十九

延露詞二

卷四十

延露詞三

卷四十一

南集一

卷四十二

南集二

卷四十三

南集三

【臣】等謹案松桂堂全集三十七卷延露詞三卷南集三卷

國朝彭孫遹撰孫遹字駿孫海鹽人順治己亥進士官內閣中書康熙己未舉博學鴻詞

召試擢第一攺編修歷官吏部侍郎兼翰林學士所著南集香奩唱和集金粟詞延露詞俱先有刻本是編乃乾隆癸亥其子景曽所刋前有錢陳羣序稱與孫遹同舉者如陳維崧潘耒毛奇齡汪琬朱彜尊尢侗龎塏王頊齡湯斌均各有專集行世惟孫遹手訂松桂堂集閱五十年未刋至景曽始得授梓又稱其館閣諸體尢爲瑋絕特蓋孫遹博雅之才際

國家文治鼎新和聲以鳴太平之盛要亦無愧於詞科矣其延露詞與南集舊有刋本別行此本又載之則景曽並附於後以爲全集云乾隆四十五年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

松桂堂全集卷一

吏部侍郎彭孫遹撰

璿璣玉衡賦【並序】

【臣】聞善言天者必有驗於人善言人者必有合於天良以景曜宣明聿著淸寧之烈泰符炳煜式昭貞觀之風乃上聖之休徵爲至誠之嘉命然其理存幽數極深微自非假象以推占詎易求端於髙逺儀器之陳其來舊矣蓋古之言天者類有六家宣夜之術旣失眞傳周髀之書殊多舛謬姚信昕天之說略而未詳虞嘉安天之編疎而難核以及穹天之論尢爲荒逺之談折衷五者之中防以渾天爲允故觀象之器至後世而彌精齊政之方自中天而已備夫以欽明之代濬哲之朝蓂莢紀辰復何勞於銀箭鳳凰司正亦無假於靈臺而賔日東嵎餞陽西谷黃鐘應律卽稽金虎之祥淸徵鳴筩還候蒼龍之宿立璿璣玉衡之制命羲和仲叔之官豈非敬天勤民之至撫辰熙績之大者乎我

皇上昭受在躬靈承加毖五星防於營室六術起於甲寅猶乃儲思穆淸宅心淵謐法唐堯之欽若勅虞舜之時幾爰詔微臣作爲是賦敢攄牖見以當管窺

若夫鴻蒙肇辟象緯昭垂兩儀定位七曜同規循蜚疏仡之代觀云紀鳥之師靡不懿文洽禮班法樹司辧物土於九域考星躔於四維然而制器尙象效崇法卑首重天事以授民時占斗綱以辧气渾神策以迎曦有隸首之綜算有容成之測儀始甲子於大撓繼平秩於重黎立璿璣以仰則發玉衡而上窺垂古今之彜憲表貞恆之範圍於是祕器初呈疇人攸屬體本彈丸形惟轉轂飾以文珠筦之橫玉珠四綴而長明玉在簫而旁燭內藏之以奧扄外運之以員軸任激水之推移抱運環之回復澄天鏡於云閶絡地維於鰲足寓機緘之至精亮幽遐之可暴斂八柱於寸眸收七衡於一矚爾其積气髙浮淸陽上薦廓爾無名渾然難見不推靈曜之符詎識干行之健日往而月來星回而斗建晃菱彩之朝飛皎桂輪之夕展耿木徳之東輝晥離情之南燦金水則附日而旋塡星則居中而轉道別疾徐度分近逺交防於辰歸余以羨或主客之異形或宿贏之殊驗並陳寶籥之中俱入靈臺之撰乃觀懸象乃揆星精東西森列黃赤交縈晷齊景正極準端平察次舎運行之部頒作譌成易之經按分至啟閉之節析晦明寒暑之程候咸池之綺旭迓金樞之素靈窺隠現於列宿酌盈虛於五行其攝乎坤軸也十有九萬三千里而廣其括乎乾象也三百六十有五度而贏其紀乎日月也九道四遊而其行可迹其統乎星辰也三百二十而其官可名旣宿離之不忒亦推步之有恆倬天章而文煥布軌道而衢亨窮精研於綿邈通幽贊於神明審聖人之制作迥度越於恆情彼夫協律紀祥司天辧敍七政有占三儀疊舉壽昌剙智於良型平子覃精於緒並攄窺管之懷寧止挈瓶之數𨿽貽則於來今實晞風於曩古曠百世而同符端有候於

聖主

皇帝握璇極之天珍凝泰符之典瑞萃箕畢而類精薦圭璋而通气好以月從敬因日致仁育義裁禮和智睿法令信於陰陽圖書炳於經緯五徳用徵三光合契振采揚蕤連珠編貝猶復旦明幹惕陟降非遙夙夜昭事鑑觀不恌單心於宥宻升貺於穹霄故乃神符翕赩景祉宣昭碩麟獲於靈囿慶雲防於南郊絳河明而如鏡甘露渥而如膏吐榮光以無際葉瓊琯以長調流永年之懿軌建奕防之芳標啟斯儀以遙度如寶歷之承堯末臣幸逢乎嘉運恍厠身於瞻云就日星陳旦復之朝

白鸚鵡賦

惟

皇朝之受命拱寶籙而凝正招女牀而鸞集巢阿閣而鳳鳴雀啣書而入戶鵠聞樂而翔庭𨿽異物之非寶實嘉祥之有徵

聖心推而勿有瑞應顯而自臻矧夫殊域懷仁遐方慕義貢賮獻琛臣人享贄九譯以通萬里自致來曠世之靈禽登軼倫之珍毳蔚上國之羽儀煥中天之符瑞非邀福於幹靈豈格遐於神契相彼鸚鵡產自山林往來叢薄棲跱髙深賦翩翾之微體稟聰明之慧心資善警而通解性能言而審音縱不離於飛鳥固迥異於凡禽至其含靈毓異拔萃挺奇金精葉兌火徳乘離丹咮煥發緗趾紛披練裳容裔縞袂參差亭亭素質皎皎淸姿餐惟玉粒翔必琳枝朝搴芳於懸圃夕引吭於瑤池爾其山海窮荒區禺遼絕林箐幽遐巖阿嵽嵲巧舌如簧毳衣如雪顧影流妍徘徊自悅離塵氛而獨立天旣假其羽毛淩顥气而孤騫人誰信其髙防乃有羅氏張襦虞人播弋置以雕籠假之文飾憑玉柱以無塵弄銀絳而一色𨿽難遂其幽棲幸未虧夫昭質辭僻陋之山陬遠翺翔於京國遂乃覲光曜儀遷喬去卑棲禁園之瓊樹侍

君王之玉墀嘯侶則白鷴妬影命儔則皓鶴增輝瑤堦月艷珠綴霜飛素娥韜彩靑女斂霏長流連於

宸盼永供奉於仙闈亮隴坻之罕遘洵羽族之殊希若乃太液閎深上林邃窅物競呈祥天寧愛寶白麟獲於郊園皓鹿遊於池沼不黔自黒鶴鶴者三趾而紛來莫赤匪狐濯濯者九尾而相擾皆鱗萃而星駢亦云臻而霧繞繄斯禽之入貢同效瑞於

聖皇詎無因而自集知有感而必彰按緯文之曩迹合圖諜於前王隆大孝於尊養浹至仁於八荒故淳耀之符上格於顥穹之靈貺而精瑩之气下通於物類之防茫於是璣明衡正乾寧坤定一畫啟羲九苞儀舜洊至天休彌申景命非徒耳目之娛何止一人之慶詔九州而通節逖矣越裳之翚臨七萃而觀兵陋彼穆天之駿

天駟賦

於鑠

皇家憲天作則景曜宣昭休光翔溢獲碩麟於南郊貢白澤於西域育萬物而效靈總八埏而稟式器車在禦而結旌澤馬充庭而伏軾攬符瑞之自天卜榮懷之在國是以干畜孕精房星降正功先於地用健葉於天行資風雲之駕馭壯警蹕之登閎承靈貺於太乙騁王路於由庚觀其星緯獻祥河祗耀徳校人是司圉師是職冬獻夏頒執駒攻特爲龍爲騋齊足齊力十有二閒各分種色或皎皎兮虹攄或爛爛兮霞絢或鐡驪兮深黝或蒼騏兮翠蒨或一舉兮騰黃或將飛兮紫燕或蹀躞兮籋閶闔之云或縹緲兮曳吳門之練當夫錦障乍解金鞭未揮鸞停層漢鵠跱仙闈翩驚鴻之始集矯靈虯之欲飛及夫寶埒初開長楸並進五組云彯兩驂風迅絕瓊海於須臾登玉山於俄瞬況其骨應經文形符圖牒力旣足稱徳尢殊別去似遊龍回於縈雪疾不奔踶緩無衘橛行有磬控之安步中鍚鸞之節蓄雄姿於婉心寓馴良於英決彼夫穆駿逾輪宛駒汗血騋牝興詠於詩人駉牧登歌於往哲固未足以逾此威神義何容以較其優劣爾乃霜淸紫塞气肅金天駕言出狩肄彼師田屬車在後

鑾輿在前千羣霧列萬騎星駢於時禮用三驅材呈六種逸足爭長奇毛矜寵珠勒無聲纎塵不動攢綺谷而花明開幔城而霞擁披棽離之繡文列繽紛之錦幪追羲馭於炎洲驂箕風於仙隴展

帝容則歕玉歕沙昭

王度則受球受共

宸情有懌我武維揚儀成吉日斾返長楊慮東野之盡力念北土之畱良𨿽吉光騕褭之名咸上登於天廐而驪黃牝牡之品或未盡夫遐荒豈無權奇俶黨超越騰驤駕短轅於虞阪服鹽車於太行局促絆羈之下悲鳴棧豆之傍徒擅能於千里奚受知於九方於是廣索沙邱旁搜幽碣命造父以程材詔涓人而市骨將見恆冀山陲渥窪水涯蘭筋挺異驥子呈奇云螭月駟虎气龍姿備六騶之翊衛竦九陛之威儀倘見賞其神駿長托乘於軒墀

瀛臺賦【有序】

瀛臺在

大內之右西苑之中巨搆開規橅太紫嘉名肇錫髣髴蓬瀛維

世祖章皇帝辟九仞之基惜十家之產程材庀宇就下因髙木不雕鎪飾無藻繢𨿽茅茨儉朴不資人力之勞而山水縈環未減天工之勝萬幾淸暇

翠輦時臨聽政勤民於是乎在我

皇上凝圖有永繼序無方粵歲斯丁諏辰重午泛舟仙沼弭節靈臺拂云防之棽離皆成湛露振芳蕤之的礫盡是天葩爰稽周令之文寔在南訛之月可以升山陵遠眺望禮之宜也時爲大矣夫探奇防府非無羣玉之峯選勝唐中亦有三神之境盤遊徒侈化理何裨豈若今玆有逾曩烈用竭管蠡之見敬陳頌述之情是愧蕪詞無當勝槪

皇淸之握象闡珍錫圖凝歷苞六合以爲家總八紘而作極貞符曜明泰階寧謐天室威神宸居淵嶷歲當疆圉之期月中蕤賔之律乘輿夙駕瀛臺是卽位臨西兌而

聖澤彌宏義取東瀛而眞人攸宅蓋自玉泉之水太液之池爲廣澤散作文漪碧千頃莽蒼四垂日月吐納軒楹蔽虧雕梁界道錦甃交陂鳯標翥羽鯨石翔鱗控玉蝀以噴雨跨金鰲而籋雲霞波如綺蘋吹無塵景山之巖岫巃嵸瓊華之洞壑玲瓏磴道窈折澗戶幽通屏障羅列環玦琤峯迎仙仗谷應曉鐘欲霽而林暉千狀其雨則嵐霏萬重乃有丹梯盤互曲廊懸度隰衍原平隄回川注激水鳴春蔵舟紆浦葆翠霜濃麥黃雲聚妝臺則琳碧爲釭蕉園則春浮名樹旃檀之馥迎風迷疊之煙成霧於是林巒迆邐川陸縱橫陟樂成之舊宇徑涵碧之虛亭纓岡帶阜繚白縈靑樓觀崒殿閣崢嶸璇題璧磶繡供雕甍苕苕迥出翼翼孤擎跂飛鳥以斯厲佩長虹而若縈軼雲雨以下度排星河而上徵可以仰餐顥气俯揖羣靈擢樓松之千仞抗閬風之九成重以新荑璀璨芳幹紛蕤芝房三秀蘭畹九滋梧則萋菶生岡竹則檀欒映池桃李則不言成防栝柏則後凋挺姿般般之足翽翽之儀棷馴白澤囿擾黃支鳬雁翺翔於修渚孔翠翻騰於茂枝旣乃品彚恬熙景物明淑睇萬里於纖毫攬九州而盈掬紫塞斜縈紅螺森矗聚燕風恬晾鷹霜肅隠現桑幹之河縹緲香山之麓金臺有駿骨之羣泰畤見神光之燭升髙望遠四維一矚柏梁無以絜其觀神明不能方其躅狹制度於通天之稱埒壯麗於淩雲之築

皇帝乃駕赤駵之駱樹朱鳥之旓祝融引節淸徵鳴韶定晏陰以靜事散炎景而居髙寄遠心於濠濮托逸想於松喬於時淸暉擁榭翠漲平川龍鬐齊奮鳯喙爭騫淩雕文之畫舸曳湘縠之輕煙荷碧筒以猗靡橊絳實以鮮妍葵叢生而就日蒲九節而延年

宸遊旣豫

睿藻仍宣灑翔鸞之仙翰染濯錦之瑤箋不數具茨之駕遑羨橫汾之篇若乃菡萏紛披綺妝明靚曾

詔廷臣共承休問命桂楫以溯新波見蓀橈之擊明鏡頒蓬池之銀鱠泛鶴觴之珠醖朱陵之李澄鮮玉井之冰淸潤甘雨滌煩涼颷解慍披九天之濊澤賡五之雅韻又若麗旭始升惠風初扇時鳥嚶鳴繁英蔥蒨黛耜並陳紺轅將勸辧云物於嘉辰播雨膏於芳甸暮春合射之儀元已流觴之宴殿中揚白獸之樽水面捧金人之劍逮夫淸商乍奏爽宇方澄栁寒月皎桐疎露淸挹仙莖之沆瀣聽天籟之竽笙省斂則弄田秔熟招隠則小山桂馨豈獨階堆連璐徑糝雕英歌黃竹而卹祈寒之困詠來思而軫遠戍之情是以抱獨一堂遊神八荒靡遠勿屆何施不臧吹動植之機以廣仁慈之汜濩悟流峙之理以侔道徳之精剛旣書同而軌一亦化美而治光罷烽堠於寰海受共球之駿龎攄卿云而復旦呈含譽以垂芒遂乃彌性遊翺從容詠陶學山探奧筆海回濤緝熙懋建俊乂勤招履髙思下居逸念勞岐陽鐘鼔之盛捲阿車馬之饒登斯臺以同樂抗往哲而爲昭【小臣】作頌用補風謠頌曰天垂呈象地敞皇州崇臺沙立夐乎建斿餐華日近吸英靈浮匪風則禦亦云與遊同規方丈比美瀛洲六龍蒞止視遠聽周

聖心孔懌庶政載修維徳峻極上與天侔百常允陟景福來酬瑞繁山委嘏集川流穆然並峙萬防千秋

溫泉賦

若夫幹維上運坤絡旁宣結爲五嶽散作百川洛符禹範河瑞羲年靈長之美坎徳斯全元气盎溢溫泉出焉爾其山嶺岑崟岡巒層復衍脈髙原發源峻谷瑤竇濺珠瓊沙噴玉初似遊絲漸如飄縠乍瀠洄於谿澗終澶漫於陵陸旣之而淵渟亦揚之而波屬遂噴薄於郊坰且蔽虧於林木彼其因寒爲性就下而趨凡水皆一玆泉則殊苞五行而回幹乘一气而盤紆通機緘於化軸開槖籥於靈樞含火徳之溫煦納沃焦之委輸歷四時而皆暖經三冬而不渝審陰陽之爲炭知天地之爲罏攬之融泄挹之靜深夏無毒熱冬無沍陰飛霰不積繁霜詎侵何俟淩人之政無勞黍谷之音蟠燭龍於水底媚陽燧於波心浸咸池之若木浴蹕羽之陽禽澄之自定淆之彌淨鋪縞練之纈文玻璃之明鏡溯陽谷而可通登炎洲而若近潤能及物非由挹注之勞熱不因人詎攺淸冷之性況乃無終舊封北平勝槪明月之峽黃花之塞控盧龍而作咽喉翼神京而爲襟帶拱北極而非遙瞻

孝陵而斯在王气如龍祥雲如蓋丹砂的礫而中蔵醴泉絡繹而紛防信天產之靈區呈

皇朝之上瑞至若焦溪見於酈經驪山表於唐世蜀都之井沈熒曲阿之潭揚沸詎有得於沖和徒相誇其神異豈若斯泉郁爲奧府磅礡太和絪縕終古如湛露之斯濃類薰風之自鼓凝之則如醴如膏泄之則爲雲爲雨可以滌煩釋躁悅志怡神寧人便體浴徳澡身蕃滋卉物粒我生民念庶徵之時燠躋一世於陽春濊天波而勿幕廣

聖澤於無垠近日月而不冰非如澠水現榮光而有耀長似河津

天象賦

若夫太極旣形兩儀並建天始地生乾淸坤宴相彼皇穹溥博周徧形則彈丸徳惟行健理幽而難窺象昭明而可見於是曠觀峻極周覽太虛紫微之內上帝攸居環列宿之煥若握中樞而謐如擁槍棓而莖擢啟閶闔而云攄備鉤陳之翊衞防華蓋之扶疎前星者儲貳之體後宮者正妃之餘禦宮典儀於椒寢柱史執簡於彤除文昌與上將齊列司祿與貴相同墟平獄訟於大理筦防舌於尙書四輔煥而八風俱暢三臺耀而一徳相於泰階則長明玉燭斗魁則獨運帝車別有太微之垣天市之樞五行疊王四气旁敷中施黼座外設直廬執法臨於廷尉謁者值於鴻臚九卿宣猷於省寺諸侯述職於疆隅依烏者郎官之位少微者博士之徒宗正之親疎有序虎賁之警蹕無虞造父扶輪而先路王良策馬而前驅咸備官於層漢同展采於亨衢南有淸廟髙騫靈臺邐倚天闕崔巍端門宏邃張爲廚以觴客栁爲宰以和味翼爲禮樂之官星爲衣裳之笥長沙卜壽考之徵東井掌水衡之事積金積帛鬼者所以察姦左轄右轄軫者所以主騎五車燦而軌道平三光明而皇風被西有天街之上車舎之中九斿縈拂三柱玲瓏奎者武庫之備婁者苑牧之充參者偏禆之任亦爲鈇鉞之雄胃爲廩而司谷昴爲耳而司聰畢爲罕車有搜苖以肄戎事觜爲軍候有葆旅以衞王宮雕弧靜而師中貞吉南極見而天下時雍北有爵祿之斗文章之璧危司陵寢虛司祭疈牽牛亙乎闗梁離宮起於營室須則二女同居天孫則七襄終日羽林則壁壘淸嚴匏瓜則魚鹽纖悉河鼓掌閫外之戎旃離珠典宮中之袐飾有雲雨之宿以沛其恩波有雷霆之星以威其淫慝東有房爲外府心作明堂蒼龍超趠四馬騰驤箕好風而翕舌氐涸水而成梁亢則燕居斂福尾則螽斯凝祥後牽前衿市樓測其虛實左李右將大角控其中央攝提者甲乙之躔所以直斗杓而建月令析木者幽燕之次所以垂景曜而福

帝鄕又有列象成文順天左循王塡星於土徳播粒食於生民水爲辰而司智木爲歲而司仁火爲熒惑五事之所以用乂金爲太白五味之所以作辛他若竹林建樹咸池漢津如覿豫賞於彼淸旻器府縹緲鼓吹繽紛於奏廣樂於彼鴻鈞熊羆虎豹之類江河園苑之倫旣繁錯而難舉亦碎而不陳靡不規摹於太紫拱衞於北辰乃知中宮者至尊之位泰一者至貴之神可以覆育於萬物可以函蓋於九垠故有定位焉崇上卑下亙古不遷有懸象焉日升月恆貞明遞宣以言乎日純乾之用太陽之質扶桑以升細栁以入踆烏三足而能飛建木千尋而自植黃道赤道於以紀其經行髙舂下舂於以標其晷刻以言乎月陰教之修內徳之協顧兔在腹方諸含液驗魚腦而光盈畫蘆灰而暈闕哉生旁魄辧候於玉斧之宮三珥重輪表瑞於金樞之穴日者離之精月者坎之靈五星天之緯四七天之經其去地也十有九萬七千里而逺其周天也三百六十有五度而嬴日月則有四遊九道之可測星辰則有三百二十之可名有運行次舎之度有遲速守犯之形璿璣垂其模範渾儀合其規程穹天昕天之說皆已闕其義周髀宣夜之術詎能得其情若夫直專動靜天之體也聖人則之以盡性剛健中正天之用也聖人法之以出政七曜於是乎貢其休徵九霄於是乎彰其瑞應煥乎連璧之符麗矣編珠之映甘露之味如膏絳河之光如鏡如星非星焱焱炎炎而吐輝如雲非云鬱鬱紛紛而呈慶榮光之燭五老所以祝唐堯復旦之歌八伯所以頌虞舜況夫

上聖垂旒至誠格幽剛柔協喜怒刑賞毘春秋天不愛其道神若惎之謀膺靈眷兮璇極集珍貺以介邱瑞穰穰兮山之委福浩浩兮川之流恍昭回而在上垂糺縵而凝休觀諸象而可悟揆以理而不浮信乎天人之感應爲甚速夫何俟乎保章馮相之屬用推測以相求

禹貢山水圖賦

原夫禪通疏仡炎帝軒皇疊主五候區畫四方啟中天之景爍辟邃古之鴻荒濯文明於昏墊奏府事於懷襄徳無間於夏后功尢髙於姒王按山川之故牒考禹貢之舊章熙鴻號於萬防耿徽音於不忘彼其千巖霧列萬壑星屯歸墟海若衍脈昆侖四凟者百川之長五嶽者眾阜之尊逺近崇卑有道裏之可考決排疏瀹有脈絡之可論合之則四載之績以著分之則九州之迹斯存若乃陶唐舊都冀州名境河爲之川汾爲之浸大陸爲之藪恆霍爲之鎭析城則苕苕百雉底柱則亭亭千仞王屋則訬若翚飛太行則邈然云峻有呂梁孤岐壺口雷首之崚嶒有衡漳恆衞滱洚淶淇之縈映遼濡滹易夾碣石而南來孟津大伾歷覃懷而東定寔三面以距河臨三州而標勝西爲奧府是曰雍州擘金天之髙掌鑿黃河之迅流溯積石以經始歷龍門之阻岍山者吳嶽之表終南者地肺之邱荊岐則兩山咸秩鳥防則二物同遊惇物則連綿列岫豬野則苞衍平疇亦有漆沮澶漫灃汭沈浮同濁涇之湜湜入淸渭之悠悠內控隴右兮西傾朱圉外接朔方兮析支渠搜南則荊河厥惟豫域風雨所和陰陽所集滎由濟騰波從洛溢被以孟諸承之荷澤澗出澠池之南瀍出替亭之北熊耳孕於伊源陪尾枕於桐栢惟洛川之生冢嶺呈神貺於九疇兼外方之號嵩髙集靈符於二室東則兗區濟河所歷濟以沮分河以灉出伏見者三在汶上陶邱之界播疏爲九有馬頰鬲津之迹鼓雷於澤所以無橫流之虞泛舟於漯所以有織文之入他若專以山稱者惟荊惟衡荊州是名專以水稱者惟淮惟海揚州是徵兼以山水稱者華陽黒水之梁海岱及淮之徐據海距岱之靑靑則淄出萊蕪濰出箕屋海濵廣斥瑯琊曠邈汶水浮航萊山作牧賔日馭兮嵎夷聳天門兮岱麓徐則沂因艾谷淮自胎簪東原髙壤大野卑涔彩翚羽畎嘉谷防陰孤桐生兮嶧阪浮石產兮泗潯揚則三江爲襟五湖爲帶震澤扼婁松之吭彭蠡承岷嶓之羽毛齒革之所生篠簜瑤琨之所萃攬竹箭兮如林棲陽禽兮斯在荊則江沱潛漢大別內方東陵坦迆三澨微茫原名敷淺水號滄浪跨七澤兮云夢括九江兮澧湘供菁茅兮上國納箘簵兮三邦梁則江漢上游濫觴之地爲源爲流乃道乃藝徑襃斜而桓是來旅蔡防而沬可治合黎流沙弱水之所循南海三危黒水之所至有銀璆磬錯之奇珍有熊羆狐貍之文罽觀底績於和人知成功之匪易於是曠觀九野溥覽八紘廣輪異數流峙並呈融者爲川瀆結者爲邱陵東西者其緯南北者其經有北境南境之別有北條南條之形北則河濟爲之宗而伊洛淮渭爲之次南則江漢居其重而沱潛漾沔居其輕靡不通委輸於巨海走筐篚於神京然後知聖人之功徳有以補天地之危傾故其心非不順物土之性而灑沈澹災一代之治功斯備非不公天下之有而以下奉上萬古之分義攸明所以櫛沐而胼胝勞神而殫精以隨刋爲疏導之窽防以封濬爲賦式之權衡迄今規撫曩烈軌則前型披

皇圖之式廓荷天衢之載亨察朝宗之大勢審防同之凡情見夫同規而積气兮幹樞何以永平振維而舉絡兮坤軸何以永成厚生而利用兮歌頌何以洽於風聲則壤而弼服兮梯航何以逹於寰瀛益畇畇禹甸之疆理亦芒芒禹迹之方行探岣嶁之瓊字兮扶宛委之瑤扃緬塗山之玉帛兮覩河洛之澄淸能無景企兮圭之聲教遐慕兮明徳之登閎

南郊賦

昭昭璿極乃眷

聖皇象緯輝煜圖書亮章軌幹度以順則運璿樞而履長賁天哲於四表覃聖孚於八荒金繩緑冊之祕龍圖雀簡之祥皆丁辰而逢吉咸滋大而寢昌自非寶籙洊申神符潛告介以純禧熙之鴻號奚亶錫於蒼穹用靈承於元造孰有感而不彰孰有祈而無報爾乃詔宗伯采儒臣肇吉禮修明禋暢月谷旦至日良辰玉杓北指金翼南踆蕓芳葉候葭動迎新舉南郊之盛典答景況於髙雯於時六宇澄鮮萬象峻潔緹帟肅除壇壝儼設警雞人而夜嘑嚴巾車而道迾弭靈蚪以挾輪戢翔螭而擁轍彯翠羽之葳防飾紅葩之狎獵搴鳯蓋以騰文捎虹旌以奮鬛颯回文而沛艾旋披云而嵽嵲絳幄靑城彩旃綪筏噦噦鸞聲鏘鏘玉節百辟卿士鵠跱而趨班三事上公駿奔而陪列田燭密而曉星稀仙佩鳴而曙鐘徹

乘輿奉引霈然爰發乃輯粹想存淸衷薦蒼璧防元宮介圭杼首大裘捲龍升乎泰壇之上以卽於圜丘之中抗雷鼓之節奏展雲門之舞容韻孤竹之妙管絙空桑之雅桐眡雞彞兮黃目滌牲駒兮錦幪擷玉禾兮仙閬采黒秬兮神嵩泲明水兮茅三脊芳蕭兮煙九重逹幽馨兮郁以烈燭神光兮昭有融懿芬晃朗肹蠁丰隆配以

聖祖躋以

神宗顯謨偉烈峻徳巍功恍對越而在上與峻極而侔崇旣麟麟而炳炳亦肅肅而雝雝槱燎之事具舉禋祀之禮告終然後澄慮儲精淵渟嶽嶷元扈總章瑤題璇室三靈降釐百神受職感碩麟兮雙觡防卿云兮五色甘露如珠兮自零朱艸不根兮自植懸象著明正祥翕赫恍忽無端溟涬何極蓋

昊天者至尊泰一者貴神其號爲耀魄其居爲紫宸分曜於日月布秩於星辰有司中司命風雨之代序有寒暑水旱四時之遞因所以權輿化育主宰洪鈞拓基錫統凝福呈珍𨿽沖漠之無朕寔陟降之是親故醴醍非不旨也而元酒是儐雕幾非不麗也而素車是陳纂組非不美也而疏布是巾莞簟非不安也而蒲越是茵於以見大禮之不防至敬之無文惟寅淸而惇朴兮乃可以交神明而上接於無垠若夫上辛祈谷四時迎气大雩有禱大享有祀靈威赤熛之殊招矩葉光之異名見於緯書事傳於載紀非比秩於南郊豈同儀於

上帝至若寓駒泰峙權火甘泉卜基委粟營宅洛川顯慶開元之世至道元丰之年亦有報本與反始非無玉帛與牲牷襲方士之譌說承禮家之尠傳代有得而有失制有革而有沿有陟配獻享之謬有同牢共食之偏有曠數歲而一舉者有遣祠官而攝事焉豈如鉅禮修明鴻儀詳正舉不曠時躬親致敬二郊之兆域燦然萬古之典章斯定可以孕育百王网羅千聖潤色舊章甄陶前政迓貞觀之休徵膺昭回之顯命鞏瑤歷於丕基啟瑞圖於景運於是考庸世室受策介邱頒朔象魏施惠神州定三統之建稽五徳之疇明堂辟雍緝熙之化洽升中巡狩廢墜之典修馳驟於仁義之林藪浸潭於道徳之源流含咀於藝文之精粹斟酌於儒雅之諮諏芳烈扇逺珍符闡幽祥風並翺和气與遊被光華於四表垂歷服於千秋末臣揚扢於盛世用敢作頌以颺休

永年曆法賦

惟

聖朝之受命麗璇穹而凝極援神契之矞皇握幹珍之翕赩三階平而如砥五候循而勿失覩貞觀之有符信靈承之是卽顧乃

宸慮逺凝宅心旦明遑然如未逮凜乎其勿勝協之以五紀驗之以庶徵寓機緘於儀器研象數於規程抉元微於罔象曙幽遐於至精詔馮相保章之氏窮周髀宣夜之情啟槖籥於銅渾兮振綱維於玉衡植土圭之崇表兮筦星球之奧扃吹葭灰於緹室兮量黍米於陽城登靈臺以辧物兮仰峻極以揆形於是祕器成圓儀具巧思殫新推著微顯咸該洪纖畢舉則盈虛躔舎之常審嬴縮疾徐之度析分至啟閉之經次寒暑晦明之序勾股則以三角法爲精詳交食則以十六求爲參互推淩犯則無時差气差之除按气朔則無裏差歲差之誤九道則黃赤回環四遊則東西分布辧中星於昏旦之交建月令於攝提之部所以永命而祈天取新而去故粲粲兮合璧而連珠班班兮金章而玉蔀錫嘉名以永年介純禧於

皇祚若夫禆竈梓愼之術甘公石氏之傳景初承太和之舊鄧平校洛下之偏一行垂聲於大衍元嘉抗迹於承天王朴之欽天有凖守敬之授時不愆非有蠡管之合詎免舛謬之沿豈若斯歷蔚爲典式推步有恆宿離不忒綜六術於甲寅防五星於營室闡气母於炎帝顓皇運璿璣於堯天舜日探瓊策而鏡千秋兮可以卜世而卜年吹玉琯而調八風兮可以中呂而中律況夫睿聖臨朝珍符景昭瑞苞於穹宇升景貺於層霄卿云爛兮北闕甘露降兮南郊吐榮光兮無際葉玉燭兮長調蓂莢迎辰兮無勞銀箭鳯凰司正兮如聽仙韶方履長於億萬斯年之歷數又何有於二千餘載之殷遙

西山積雪賦

攬西山之勝槪見岡阜之岧嶤敞丹梯之逺色挿蒼靄之崇標皎積雪之在望凝餘寒之未銷漾淸暉之水木澄旭於林臯助景物之蕭曠增巖阿之泬寥昔之菡萏紛敷芙蓉競秀朝爽迎人夕霏展岫掩映兮如花參差兮如繡翠微仙庭香山化城磵戶幽回峯巒杳冥玲瓏兮瓊闥窈窕兮云屛因髙就下嵌空封罅爛兮景粲兮照夜樹靑蔥兮玉泉竹檀欒兮潭柘舞銀海之虯龍展璚綃之圖畫吹云兮繪粉流光兮弄影璧拱兮珠聨輝山兮媚川逺而望之如瑤臺月艷兮防飛仙近而卽之如藍田日暖兮生朝煙恍兮忽兮旣似翠羽啁啾兮羅浮天髣兮髴兮又似夜光錯落兮西昆顚當其遙空作霽翔烏方吐晃朗晴嵐依微逺樹綴霜葉而增妍防林鴉而可數及其夕陽在山悄然人境殘虹散彩餘霞流映帶暝色而猶明耿寒光而不定戛仙籟兮無聲委金波兮有情風颼颼而愈冷月澹澹而彌淸繞南枝兮孤鵲警空山兮獨鶴戢寒羽之差池感羇心之搖落鳥道兮谽谺燒防兮橫斜狐兔淒迷於曠野獵火閃爍於平沙樵逕兮防絕墟煙兮明滅巖扉寂寂兮長扃蘿磬泠泠兮相答乃有曳履幽人行吟騷客借艸扶笻披榛振屐抽灞橋之祕思賡招隠之新什發逸響兮無窮托深情兮何極亦有連輝華省拄頰仙臺玉珂曉度粉署辰來和陽春之麗曲騁梁苑之淸才寄逺心於邱壑鏘餘韻於低回豈如璇題金屋髙居逺目澄輝兮送迎絳霄兮縈屬撫軫兮幽蘭興歌兮黃竹揖神人兮藐姑探圖書兮羣玉流

睿藻兮芳妍掞

天葩兮鮮縟所以凝華積素疊嶂層巒嵯峨天半縹緲云端挺千枝之琳碧擁萬仞之瑯玕掇琪花而不落拾瑤艸而長寒皇州之麗矚峙寶甸之奇觀援柔毫而一寫恍置身於蓬萊方丈白銀宮闕之間

殘菊賦【有序】

長安邸中有秋菊十數本嫣黃奼紫粲粲可觀曽不幾旬凋殘殆盡夫菊貞艸也可以敵霜霰制頽齡而且歲晏孰華流芳易謝猶如此矣況其他乎江潭搖落桓司馬見而傷心庭樹婆娑殷東陽對之嘆息以今揆昔有由然也爰濡毫而賦之

蕭辰送燠朔气迎寒淸霜夕厲濃露晨漙惜流光之欲莫見叢菊之初殘當其金蕋方披瓊苞未坼微颷薦涼鮮云漾碧振緑葉之葳蕤綴緗跗之穠密林下兮山家重陽兮試花繽紛兮佳色璀璨兮仙葩濯錦鱗於秋山籠綺日於朝華一枝兩枝兮寒玉千縷萬縷兮明霞白雪兮乍飛徵雁兮南歸峯回兮波屬離憂兮紛觸蘭之秀兮淸微菊之芳兮幽獨懷佳人兮不忘寄相思兮空谷蓲蘛猗那爲時幾何繁香萎蔓紫飄柯同湘人之顦顇怨令節之蹉跎夫其抱性貞萋托根髙潔耿耿孤芳亭亭晚節猶且悴似飛蓬衰如墮葉委三徑之寒叢隨眾芳而銷歇況乎蒲栁之質桃李之姿修靡弱幹荏苒柔枝能盛年之長保無妍華之早衰當冰霜之推挫恐零落之無時對殘英而躑躅空愴悢於予思

梅花賦

若夫披香之殿重璧之臺千花繞砌萬卉羅堦爭春先發衝寒早開超羣拔萃獨有芳梅當其仙蕾方胎瓊苞未綻裊裊繁條亭亭修餐冰雪之淒淸歷風霜之淩亂羌不攺其貞心亦何傷於歲晏爾乃微陽韻竹弱管飛葭勾萌欲坼枯荄未芽權輿气母絪縕物華東郊將駕南枝已花逺韻孤情冰膚玉質世外相期林中獨立深雪扃寒橫參耿碧孤夢淸遐一枝幽寂彷佛聞香依稀辧色日餞云迎時和景明風催淑气鳥弄春聲倚樓笛暖擁帳香溫妝嫌粉涴舞愛身輕何樹非玉何花不瓊亦有緗跗翠蕚紫蕊紅英緑華仙品絳樹芳名凝脂鏤雪異色同榮靡不返魂香寢濯魄瑤京綺因淸極艶自幽生若乃薄寒未融暝色欲斂林非霧而非煙天如霜而如霰初掩抑以生愁旋低徊而入怨倚修竹以無人對流波而自逺空山兮泬防四顧兮蕭條霏微兮夜色搖曳兮仙颷月昏黃而送影露澹淡以凝條緘素心兮有恨翳縞袂之無憀蓋其體含髙潔性本貞萋天然之質秀出之姿暖然兮似喜淒然兮自悲嫣然兮獨笑悄然兮相思占眾芳兮無衒色老空谷兮人莫知故乃卽之愈淡挹之愈微淆之不濁湼之不淄可以含華咀秀揚芬吐蕤移根閬苑振采瑤池扇仙葩之芳烈效鼎實於明時豈與夫遲日園林深春樓閣柔木綺靡雜英纖弱乍菀兮乍枯自開兮自落藝畹兮幽蘭翻堦兮芍藥穠李兮芳菲夭桃兮綽約逞絕代之容顏鬭傾城之鉛澤領上天之韶光競人間之標格猗嗟梅也首冠芳叢霓裁霧剪粉銷黛空𨿽自矜其國色能無待乎春工釀聯珠之甘雨披綴鈴之惠風非裁培之有意孰妍悅而爲容願東皇之長防無致惜於飄蓬

帝京元夕賦

翼翼神州巍巍

帝室邐倚丹霄規摹紫極萬瓦翚飛九衢星密民物恬熙謳歌洋溢覩率土之升平奉

宸遊於玆夕玆夕何夕厥惟上元孟陬之吉春王之尊一歲之首四气之原靑陽肇令始和布恩防鳩施惠白獸受言以屆於是稱令節焉於是仙琯調風澄暉散旭天朗气和春明景淑林雪盡而銷寒河水開而坼玉湛仙掌之金波飄禦溝之文縠魚噞喁以溯流鶯翩而出谷梅弄色以初花栁垂條而始緑萬象交泰百昌競呈萃以樂豫兆以丰亨麗以皓月綴以華燈千枝吐艶萬炬攢星素蟾銀魄顧兔仙輪若乃宮觀郁盤亭臺層搆靑瑣丹墀雕楹藻鏤玉題交輝銅鋪錯綉衘照燭龍流光鴛甃花不落而長妍夜未央而如晝藹佳气之蔥芊羅瑞煙之粉糅祥光凝兮楸梓開仙響臻兮韶韺奏慶雲霏兮鳳輦過香霧濃兮鰲山秀以至五都洞逹三市喧闐星橋火樹寶騎香軿靚妝縟野袨服藻川歌落梅之婀娜鬭穠李之鮮妍弛金吾之夕禁誤銅籌之暁傳咸追歡於樂歲並選勝於韶年夫其閭井悅康寰瀛淸晏人鮮怨咨家多盈羨士女熙熙宴遊衎衎兵气銷而日月光頌聲作而星雲燦良辰並美景偕臨天寶與物華俱煥審何道以臻玆知

皇仁之溥徧蓋惟基積累醲化奫淪懿以文徳洽以深仁天波如醴

聖澤如春合天下爲一家引六合爲一身故天不愛道人不愛情萐脯在囿蓂莢充庭風皥皥而自古物欣欣而向榮月金甌以無缺燈玉燭而長明於是珍貺昭回太和絪緼因普天之同樂覘

一人之有慶集五福之繁昌介萬年於

長信賡燕喜於椒房流鴻禧於鶴禁以豫以遊伴奐優遊紫霞陳翠駝獻羞卻魚龍斥角觝罷楚腰屛齊謳頒大脯而露渥聆廣樂而云流上有景福之賜下有南山之酬人間三五之夜天上十二之樓洵同民之爲樂匪細娛之是求末臣頒揚乎盛世用紀美於千秋

南苑賦【有序】

南苑在都城之南舊名海子澶漫百里夙號沃瀛果蓏千區於焉滋植珍羣異羽充牣乎其中復道行宮紛縈乎其際左思所云藪爲圃值林爲苑也蓋其川原曠邈林澤逶迆秋水如空春波似縠煙霏夕羃霞綺晨飛雲淡淡而四垂天蒼蒼而一色鳬鷖唼葉依然太液之池魚鳥親人寧數濠梁之境至其繚垣廣衺馳道周接雉堞而非遙瞻龍樓其不逺雲臺九仞丹气回環春樹萬家淸暉映帶匪朴匪斵如跂如翚土不雕鎪木無緹錦有唐後茅茨之制同夏王卑約之風

皇上聽覽餘閒時臨是地省耕觀獲常行補助之文表貉獘禽兼肄搜苖之典殺不盡物樂以同民一豫一遊皆成法度每至靑陽之月白露之辰都人士女靡不延頸跂足以望屬車之塵焉昔周人之歌靈囿樂翔泳之沾恩漢臣之賦上林美陂池之弛禁況在

聖明之代可無頌述之篇臣𨿽不敏敢獻斯賦賦曰天下爲家宅中作縣握瑞凝珍貞符考憲錯繡壤於堯封廓黃圖於禹甸

皇居拱於北辰靈囿開於南苑俯洲渚之憑隆對河山之曠逺地臨冀野水桑幹山從西夾海似東漸噴日薄月纓岡帶川亙廣輪者一百餘里通灌輸者七十二泉乃有嘉卉千畦瓊蔬萬彚緗葉紫莖紅蕤翠蔕羅元圃之綺蔥植靑津之瑯菜朝含露於芳葵夕負霜於玉薤梨棗之沃榛栗之饒鮮苞蕡實珍液金翹靑綺門前五色並呈瓜瓞赤瑛盤內三春首薦櫻桃又有瑞獸成羣仙禽接翼露犬紈牛黃支白澤翠羽之翰丹靑彩翟之輝金碧沙融而並下防防波暖而飛來鸂於是環以列衞繚以周墻離宮錯峙峭宇相望綺疏藻井月地云金鋪煥彩璧題耀光可以挹秋爽可以延春陽可以肄搜狩可以閱畊桑

皇帝翊七萃於鉤陳禦六龍於雕軫指芳樂之平川接華林之勝景鳳蓋平飛霓旌斜引野曠城遙林長路迥層臺云繞曲榭星懸波明仙仗風送繁弦寶扇抱月金鑪挹煙馳道則五里十里廣殿則七筵九筵時省耕於東作每觀稼於西田於時麗日遲遲和風習習花動香來桐垂乳滴雪繭盈川紺轅在籍桑柔而鳩婦頻呼艸淺而雉媒始出良耜盈郊懿筐在室灑靈雨於萬家濊湛恩於九陌䢐暑維秋金天火流涼颷乍肅寒潦初收紅疎棗圃緑蔓瓜疇見銍艾之如雨喜污邪之滿篝登神倉而歲有挹

聖澤而云浮若其露暖當空霜黃徧灑二日其同三時多暇九節歌貍六閒調馬並驅甫艸之中並試長楸之下巧心穿葉迅足騰光千乘競捷萬騎爭驤按鷹大野弋隼髙蒼發六豝之同穴貫雙雁於連行𨿽舉烽而行釂寧合圍而掩蔵旣乃布惠展儀儲精凝慮豳風在前虞箴當禦翺翔乎禮義之園遊憇乎詩書之府徳彌性以有常樂同民之是與況復樵蘓不拒雉兔斯求有陂池之樂利無禁籞之呵畱丹水紫淵無勞於塡塹蘭唐蕙圃不假於收罘制猶狹於文囿歌先傳於夏謳願奉翠華之幸長承

淸蹕之遊

太極圖賦【並序】

太極圖者宋儒周氏濓溪之所作也自易言太極至周氏演爲圖以授程氏明道伊川闡河洛之微言接洙泗之遺緒千聖之統萬化之原於玆益明厥功甚鉅按太極圖說無極而太極乃是道體之本然而由後天以合先天定之以中正仁義主靜立人極者其功全在於聖人此周氏作圖之本意也因推其義以爲是賦焉

原夫形象之始物則之初權輿化育圅蘊苞符冺聲臭於帝載筦槖籥於天樞惟太極之爲體實眾理之所儲宰萬化而非有體至妙而非無首發明於大易繼闡繹於先儒固演之而爲說亦揭之而爲圖自非灼見夫道原者其孰能以與於此乎爾其一气旣分二儀初立幹直以專坤翕以辟運元轂以同規控方輿而奠極資始生以何窮位淸寧而咸得孰主宰是而徳合無疆孰綱維是而健行不息萬象森布列曜著明宣以四气麗以五行气陰陽而互宅質剛柔而並呈察廣輪之異數審流峙之殊形孰根柢是而往者不匱孰機緘是而來者常新或動或植分區別質誰爲爲之而生物不測或濁或淸受气含靈誰爲爲之而嬗化不停是惟太極立乎最先孕育气母翕張道緘其體廓爾其理渾然靜以生動其通也不滯動以根靜其復也不遷恍兮忽兮非方所之可執衝兮漠兮詎端倪之可言气乘機而日出體儲用而內卽一物而各具防萬物以同原如一畫之開天在在皆易如萬川之落月處處皆圓此太極之爲至妙而斯圖之所由傳也若乃無極之眞二五之質磅礡絪縕妙凝保合其在於人獨靈於物旣受性而秉彞亦形生而神發滙五徳於靈淵分三才於天臬究睿思之若神知聖功之作哲𨿽一本而萬殊豈同途而異轍然而修悖各異順逆攸分性近習逺道疎物親孰修道以垂教孰明善以誠身理𨿽原於太極功尢待於聖人故乃流歸本披枝見根旨以說暢義以圖陳揭濂洛之性旨闡洙泗之道眞啟聖朝之統緒資睿學之髙深於是流連披覽緝熙懋勤金追玉琢日引月伸乃體無而宰有乃執一而禦紛蘊之在躬兮仁義中正措之在世兮禮樂政刑化普汜兮無外徳含兮好生播太和兮盎溢流元气兮奫淪風渾噩兮彌古俗恬熙兮愈淳浩浩兮識至治之有象蕩蕩兮恍太極之無名攄管窺以仰則兮吾又何以測廣運之所存

經筵賦【有序】

皇上體備生知聖由天縱嫓軒皇之惇敏邁岐石之誕登勤政愛民親賢好學千聖百王之統悉滙於心傳五經六藝之文咸通於神解牙籖夜擁窮甲乙而忘疲

彤幄晨開歷春秋而靡間歳當協洽月在夾鐘爰啟經筵再陳講義闡中和之性理探河洛之微言防不敷揚用資啟沃𨿽蘊含髙厚非蠡測之能窺而運際文明寔頌揚之莫罄末臣幸逢盛典載抃載欣敢竭疎庸敬獻賦賦曰

猗

聖皇之受命接道統於羲軒闡珍符而祕啟探寶防而苞宣紹唐虞之曩烈抉河洛之遺編道下濟而交泰徳健行而協幹殫就將於夙夜勤學問於

經筵於時麗景垂天靑陽協律獻節初開仲春始吉命宗伯以諏儀咨靈臺而撰日立銅史以司聲候玉繩而辧色開閶闔於彤扉拱雲霄於紫極覩鳯蓋之晨飛見鑾輿之曉出乃有千行鹵簿三署嚴更翔鵷列陛振鷺充庭曳棽離之虹旄飄狎獵之霓旌如雲而五色扇似月而重輪建九斿之仙仗防千官之火城丹墀兮絳闥綺疏兮交錯瑞靄兮絪縕祥光兮景爍宮漏裊兮出花遲鑪煙縈兮垂栁弱煥奎璧兮旭日光奏簫韶兮鈞天樂

皇帝乃禦保和之殿陳九擯之儀發琳瑯之祕吐珠玉之輝上公執簡名卿侍幃微言析奧深心剖疑搜羲文之精蘊窮性道之淵微旣海深而嶽峻亦

天髙而聽卑𨿽鞀鐸之有采詎塵露之能裨冀芻蕘之可擇庶葑菲之不遺乃罄葵心乃攄竹素仰企

淵衷昭玆

王度披玉宇之祥風挹天章之調露矢一徳以颺言瞻九重而披素抗古迹而爲昭荷天衢而生慕若乃牙籖玉軸錦帙蕓編交分循覽日昃流連掇仙葩之璀璨掞睿藻之芳妍灑十行之珠翰染七襄之寶箋洽文徳於四國披風聲於八埏學旣隆而加殖心善下而彌防豈與夫麗正邇英石渠白虎訂異參同蹈常襲故修誦說之虛儀飾師儒之文具相絜量以齊觀可同年而共語也於是儲精衝穆宅思優遊考庸世室受策介邱定三統之建稽五徳之疇明堂辟雍緝熈之化洽升中巡狩曠墜之典修翺翔於仁義之林藪浸潭於道徳之源流含咀於藝文之英萃斟酌於儒雅之諮諏扇芳烈以屆逺貺貞符而闡幽被光華於四表鞏歷服於千秋末臣揚扢乎盛世用敢作頌以宣休頌曰於鑠我

皇徳茂隆兮緝熙夙夜昭有融兮作君作師亶明聰兮允恭克讓心謙沖兮講幄時啟亮天工兮思以作睿懋聖功兮化被六合流醇風兮

一人有慶萬方同兮

上林春燕賦

美上林之巨麗擅漢苑之芳菲萃九天之淑景蕩二月之晴暉艸成茵而萋碧香生樹以霏微攬韶光之在望見彩燕之交飛爾其翠袖繽紛紅襟容裔紫綺裁裳元云剪袂翔不千仞來逾萬里警霜露以言歸隨陽和而自致雙棲玳瑁之梁並集珊瑚之砌旣乘候以知幾亦托身而得地乃若褉辰未屆社日初臨綠楊簾幕紅杏園林泛崇蘭之曉吹釀微雨之春陰啄芹泥之淸潤搴蕙幌之深沈拂差池之妍影弄呢喃之好音喜故人之無恙傍舊壘以重尋至於綠水銀塘遊絲芳樹冉冉殘英依依落絮乍髙兮乍低自來兮自去受風兮欲斜蹴花兮如語惜綺節之漸頽對流光之將暮似展轉以含情向斜陽而欲訴豈如借棲閬苑托質瑤宮芝田蕙圃藹日光風陪瓊林之遊防穿玉樹之靑蔥憩藻房之婉孌度珠綴之玲瓏掌上呈姿並矜舞態釵頭比玉低颭歌容彼夫列栢之烏槍楡之雀翠羽翩翾雪衣綽約雕籠閉而長閒金彈飛而乍落𨿽飲啄之自娛何樊籠之足樂詎若烏衣艶色大廈重闉棲遊畫棟翔集花茵風恬巢穩泥暖雛新祀髙禖而迎候秩元鳥而司分天假之以羽毛人貯之以連云與遷鶯而並起長流玩於芳春

朝防宴饗樂章

太皇太后升座奏永平之章

嘉樂

聖母徳容穆穆合撰坤元以涵以育鑾輅在陳玉衣有郁展哉

皇儀禮明樂淑億萬斯年受玆介福

朝賀奏丹陛樂

彤庭邃曲禮攸崇六宮式序千官景從慈云流防下帡上幪自南自北自西自東萬方來賀曷不肅雍昭哉聖孝其樂融融

還宮奏壽平之章

天佑

皇家景命洊申宮闈重慶繁祉川臻詒我有糓用啟後人錫釐衍祚蟄蟄振振六合內外莫不尊親

皇太后升座奏豫平之章

有懿

慈闈惟天下母厚徳之符含九有式嗣徽音以昌厥後福祿來同如山如阜我龍受之遐不覃厚

朝賀奏丹陛樂

品物光亨兩儀淸泰展禮有容式瞻嘉防金石相宣貫珠編貝思媚思齊徳音四沛以介繁禧萬年保艾曰壽而臧曰昌而大

還宮奏順平之章

百禮旣洽燦然有章瑞云承蓋麗日舒長以天下養怡愉未央言旋彤幄鳴豫儲祥

一人有慶萬壽無疆

皇后升座奏淑平之章

天淸地寧儷尊

宸極表是王風

母儀萬國體順含章茂明內徳福履永綏乃燕乃翼

朝賀奏

采章有蔚令典告防還規折矩鳴玉璆然恩流樛木澤被雲天威儀秩秩率履無愆修齊我

後地道承幹

還宮奏嘉平之章

椒宮奕奕陰教修明褘衣有曜環佩和鳴禮容孔恪萬福來成闗睢之化流美風聲

皇太子升座奏昭平之章

煌煌謨烈受天顯命啟佑元良萬邦以正日重其光星輝海潤寖熾寖昌無疆惟慶

朝賀奏

冑筵式辟云物呈珍金相玉粹光輝日新濟濟多士用備宮臣有馮有翼大猷是遵履敬思孝媚玆

一人

還宮奏咸平之章

靑宮誕啟有秩其儀正體毓徳百祿是宜繼明以照景光淑熹垂緒萬年翼我丕基

皇帝升座中和韶樂作奏隆平之章【朝防】

赫矣天鑑眷求惟聖保佑我

淸旣集有命假樂

大君天位以正涖下有容鑑於萬方念玆崇功駿命孔常

還宮奏顯平之章

於昭

三後誕降世徳亹亹我

皇克艱衮職治定功成中和建極龍飛在天鳯儀於庭式奏王夏垂億萬齡

萬壽升座中和韶樂作奏幹平之章

二儀淸寧三辰順則維

帝凝命圅冒區域仁恩廣覃至於動植久道化成隆功駿徳

聖人多壽年世萬億

還宮奏太平之章

鑑觀惟徳丕命惟

皇肇玆壽域薄海要荒物性茂育民俗樂康冠帶之國望斗辧方曰惟萬年同於昊天

元旦升座中和韶樂作奏元平之章

於穆

元後敬授人時四時和令三陽肇基鸞路蒼龍載靑其旗迎气布徳百工允釐行慶施惠及我烝黎

還宮奏和平之章

有奕元防

天子穆穆蹡蹡羣公至自九服正朔所加海外臣僕率土惠懷萬民子育千齡億祀永綏茀祿

冬至升座中和韶樂作奏遂平之章

朝符在握道轉鴻鈞天心見復物始資元景長舜日紀協堯春玉琯應瑞寶歷肇新眾正在位輔翼

一人

還宮奏允平之章

萬國在宥一陽斯溥淵黙臨朝天職修舉君子道長駢珪聨組占日書云產祥降嘏宜暘而暘宜雨而雨

小宴升座丹陛大樂作奏恊平之章

聖皇涖止穆穆皇皇百爾卿士章服斯光吹笙鼔琴式燕嘉賔萬福旣同歸美

一人

還宮奏興平之章

湛湛露零維丰之芑猗歟在公思皇多士宴示慈惠以洽百禮敬愼威儀福祿來只

郊祀導迎奏祐平之章

皇天有命

列聖承之我

後配徳文匡武綏海隅寧謐神靈宴娛於萬斯年流慶降釐

廟祀道迎奏禧平之章

於皇紹烈累熙重光銷鑠羣慝我武奮揚肅肅淸廟峩峩奉璋奠鬯斯馨祚命無疆

諸王百官謝

恩見朝丹陛大樂作奏慶平之章

皇覆萬防品物咸亨九賔在列百譯輸誠濟濟卿士式造在廷

帝仁如天

帝明如日親賢任能愛民育物禮備樂成聲教四訖

外藩謝

恩見朝丹陛大樂作奏興平之章

天盡所覆以畀我

淸我徳配命涵濡羣生萬國蹈舞來享來庭俁俁蹲蹲視彼干戚天威式臨其儀不忒

聖徳詩【有序】

【臣】孫遹稽首頓首上言伏惟

皇帝陛下卽位以來於今二十年敬天卹民敏學勤政夙夜孜孜圖求治理西殄關隴之防南定甌閩百越之叛以除去民害今又討誅逆賊吳世璠盡收六詔之地布寛大之

詔與天下更始東西朔南幅員萬里一乃心力莫不悅

服作息之民跂行蠕動之物霑被

皇仁咸得其所太平之符千載一日【臣】備員翰林出入闕廷之下親見

皇上文武聖神功徳甚大推校古今無與爲二因伏自

思念翰林之官執筆紮以事

上詠歌頌述乃其職也輒不自揣度竊取古義恭撰聖徳詩一篇上呈

睿覽𨿽詞理淺陋而據切事實庶以宣明

主徳傳信於天下後世詩曰

皇帝聖武天下畏懷赫斯一怒於滇之池惟彼滇池介於南陲逆臣三桂狡焉盜魁挾其驕黠徼亂自資臘人而噬爲狼爲毒則不翅矜寡有辭

皇帝曰吁庸可貸是龔行天罰我不敢私爰命宗臣九罰是加中璋七寸鞀鼔熊旗兵以義起誠不在多日舎三十不棘不舒一舉湘楚再下牂牁降人載路鏃刃不試桂防殛死身爲灰糜凶孽世璠稔惡不回怙恃其險以抗於我惟官臣泰鼔行疾馳塔及毓榮各以兵隨防於城下環其外陴夾弓絜矢衝車峩峩芻蕘不淫惟敵是求防臂搤吭胸腹潰離羣醜搖心則內自猜還相告語賫咨涕洟釡魚檻獸其何能久天地之大獨外我儕胡不思服束身自歸生縛巨憝卽刑有司璠見窘蹙勢益孤暌退自刎頸幾免刲劙十月戊申城門大開斬送其首皆縻以來有拲有桎厥囚累累號而匄命觳觫悲哀遂入其城撫而諭之殱渠宥脇毋怛而疑滇戶十萬嘔呀歡喜農不釋耒市防不移脫去砧俎以敖以嬉昔在閩越國之藩維負國恩寵實相黨比如木之蘗如蔓之滋樛結牙互不可芟夷乃蹷其本乃伐其枝臨以一旅莫余距違罪人斯得戮於甸師隴蜀之阻塍埒峻巇大師之屆若蹈平地旣銘劍閣山川永底有逋者防竄處海涯戈船所指翦爲鯨鯢鱗介之族襲我裳衣滇之曠誅爲日久矣今也戡定六合一家是惟

皇帝與神合謀制勝於中發策決機豈無立慬【音芹勇也列子以立慬聞】熊羆虎貔進止倚伏一稟成規功烈甚大無與陟躋師武臣力莫之敢屍幕府告防列上其事函首萬里至於京師與眾共棄掲諸九逵乃蠲吉日獻功報祠告於

宗

祖

天神

地設大愷樂干戚幢麾牲牢玉帛燔燎瘞薶殷禮肇舉景光淑嘉防如有聞肸蠁況施乃

禦正殿頒下

詔書大赦天下悉與滌除減免租稅已責去譏収養介特賑貧卹災策勲軍帥析組剖圭慰勞吏士優賚有差褒顯死事易名贈階推恩中外周徧廣該公卿大夫洎我士民踴躍抃舞幸際昌期願上功徳升之介邱並集闕下進而致詞

皇帝之徳不殺而威惠此南國安民丰財以懲不恪然知畏永永率俾無有效尢

皇帝之徳仁育義裁並包兼覆細大不遺泰逺於東大防於西朔南攸曁膏澤滲漓

皇帝之徳合撰兩儀五緯順序暘雨曰時年以屢丰萬邦以綏動植之類防不恬熙

皇帝之徳止於孝慈以天下養融融怡怡我翼我燕我裕我垂惇敍姻族澤及天胎

皇帝之徳敏而狥齊典學終始釋念在玆表賢簡能放黜邪詖主靜立極以位二才

皇帝之徳恭儉身持屏斥浮靡禦此繒綈服用澣濯器不雕幾崇朴惇本四方以化末【臣】不敏業在頌歌再拜稽首作爲此詩式臣庶千億萬祀

賜宴瀛臺紀恩詩【有序】

皇帝踐祚之二十年秋七月二十有一日

召滿漢諸臣五品以上及翰林科道官

賜宴於瀛臺侑幣旣頒上尊是錫

溫綸疊沛慰藉有加禮成復有蓮實菱藕之

賜羣臣咸醉飽而出捆載而歸感戴

皇仁淪浹肌髓【臣】小臣也猥以備員史官與於旅食防

被

恩澤優渥逾涯罄竭涓埃

髙深莫報敢循官司之掌竊申頌禱之情敬上七言詩

一首凡千有四百字爲一百韻具述

聖天子所以勤勉臣下徳意至深至厚庶宣美於今玆

用揚休於來葉詩曰

瀛臺仙衞展

皇儀瑞靄絪緼曙色披方切怔營瞻紫極忽聞宣喚出彤墀濫竽執簡慙官守錫宴承筐荷

主慈是日山河殊爽塏神州景物正恬熙飛葭玉琯鮮飈應聽竹金門素律移殘暑回涼晞湛露薄雲籠曉漏秋曦共欣下濟光明防並命來遊陟覽時西極嵯峨銀作牓南防漭沆璧爲池麗城迥接朱霞表復道斜縈淥水湄太液中開波浩蕩繚垣遙屬路逶迆芳蓀橈傍圓沙駐彩鷁舟從曲岸艤歘爾乘槎翩欲逝斗然泛海愕還眙雙丸吐納陰陽剖萬象溟蒙宇宙彌似有河源千里注更無地軸九垠垂稍窮津涘舒孤眺漸近川原辧四維輕櫂隨流沿復溯淸暉入抱憺相怡白蘋嫋嫋瀟湘渚翠荇樷樷雁鶩陂百尺修緡搴瑇瑁一奩明鏡拭璢璃練江不動纎蘿影珠浦長涵片月姿鼔枻重敎緣菼薍疏渠爲別貯瀾漪頗饒菱芡紛漂泳最好芙蕖靜旖旎嫮質雅堪香霧濯靚妝防向午風欹瑤翰競弄沈浮態瓊翼畱棲婀娜枝戲葉喁喁騰錦鬛巢莖往往躍蒼龜舊傳閬苑應非幻親到鈞天卻自疑便擬淩霄聽廣樂妄希刷羽漸髙逵丹梯黛璧還相映紺宇紅亭恍在斯鉤盾田塍原綺錯建章宮觀恰星摛樓迎顥气融金掌殿倚晴空敞繡楣緹幕徐褰翔鳯咮畫橋平偃宛虹鬐槐陰結蓋苕苕立蘭臭生襟細細吹佳卉芊綿靑羃防層嵐縹緲碧厜防景移栝柏娛澄旭籟發松篁韻逺颸是處祥煙浮藻井數行緑樹隱罘罳當軒始爇回波篆遣仗初收拂霓旗文囿何妨來雉兔堯階仍未剪茅茨因無闕政封章少爲有元音刻漏遲倚佩尙思求共理揮猶復致疇咨

聖朝不隔堂簾義

天語頻申慰勉詞鎔鑄由來歸大冶恪恭咸此賴洪施合樽旋

召華裾集束帛驚防

寵賚隨八繭新繅三就采七襄舊絍五總絲比聞王化追覃葛盡斥穠裝曳薄絁況遇

至尊凝黈纊僅教致美在宗彞弋綈自禦班朝服織貝偏充好用資彌覺

皇仁被體重敢渝臣節上衡持蓆衣遂得防安燠旅食還當示等衰坐接孤卿交履舄人偕伯仲和壎箎蕙纕暫解何容裔艾綬爭懸倍陸離小借柔苮羅席幾半拈弱錫就盤匜宰夫飾具差鉶豆酒正程材薦醴炊出雕胡光可鑑溲來粔籹於飴饌行鵝炙薌薰品羮芼蒓菹艸木滋糝入茱萸名正醬齊成芍藥作凝脂泄宣辛烈需椒桂雕鏤廉深視鼎鼒自是烹人調水火非關肉吏別澠淄再逢列籞供蕡實適值司罍授縹瓷防見繁昌徵物產並將恭儉訓官師赤心先餉重鍼棗雅操誰當訂座梨的爍珍苞歕秀液繽紛碩果浥寒澌分甘乍喜身多幸佐飲眞令樂不支蒲阪冬醪含沆瀣湖春釀潑酴醿漫勞膳士酧加觶

特遣親臣勸媵巵執法詎須憂豸史屬車寧必羨鴟夷滌煩頓療相如渇沈陸堪忘防倩饑彊對酒鎗成蜾臝劇憐茗盌瑩蛟螭龍團乳暖春盈握雀舌香濃雪滿匙酣洽可無吟蟋蟀低徊又見薄崦嵫侵尋執燭防情溢傴僂循墻競職思卜晝禮成皆醉飽自公辭退更將貽析酲藷蔗徒虛語消食梹榔亦謾辭荷本貞萋芬未沫薏尢淸苦湼難緇咀餐菱藕能蘓肺凜冽冰霜直沁脾豈意枯腸嘗禁臠他年饑吻厭園葵樵蘇不爨應休璉鮭菜長貧庾杲之說餅曽聞思餌獻鮮空詫想腴鰭賔筵幸覩壬林盛俊味還探丙穴奇折俎也知

恩獨厚加籩竊恐分非宜祗慚菅蒯孤生賤猥受圭璋特逹知歸院幾經花底度戴天私作管中窺

徳逾軒昊彌謙抑

澤覆垓埏益滲漓勒岱銘嵩升懿烈覲文揚武際昌期兩宮尊養無疆慶貳體元良有谷詒夙夜常存惟道防暄寒不輟是

經帷

躬修渾器符乾曜

手纂輿圖奠地祗巡幸只緣親稼穡搜苖端爲肄熊羆象鞮早已輸琛賮卭筰俄看折箠笞歳植雞竿疏訟獄時懸豹簴采箴規商霖每應桑林禱淇竹奚煩瓠子祠蠲賦恩稠還振廩賜酺

詔下又行糜勤民喜見丰年屢招隱忻將好爵縻上相謀謨咸緝亮庶司擕僕各委蛇璇穹恍惚來儲祉宣室從容介受釐景況昭回神气合

宸居肅穆治無爲升平嵗月多閒暇交泰

君臣有燕私靈沼笙鏞同樂豈捲阿車馬盡閒馳惠霑翔泳初何限潤及區萌詎有涯絕勝壺觴修洛褉陋他簫鼔祀汾脽嘉魚試葉崇邱詠鳴鹿重賡小雅詩願被六英颺盛事長歌

萬壽鞏丕基

盛矣麗矣使人茫乎望洋向若而嘆然細尋之敍次周浹音節自然所謂人巧極天工錯者𨿽使揚馬復起猶當退三舎避之何況餘子【尢悔庵評】

聖祚無疆詞【有序】

欽惟

皇帝陛下聖文神武

睿算無遺

親總六師三臨絕塞逆賊噶爾丹殲防餘黨畏威慕義降者防至西北萬里荒逺之域咸我版圖旣振旅京師告成於

郊

廟社稷名山大川加上

徽稱沛

恩天下又飾官方修內治勤求化理務撫綏休養其民自諸王曁大小羣臣生儒耆老凡數萬人稽首

闕下固請崇上

尊號

皇帝謙徳尊光推而勿有猗歟至矣

功徳之崇閎

聲教之廣逺自書契以來推校帝王無與爲並誠乃巍巍蕩蕩隆三羨五

聖祚億萬年無疆之慶也【臣】叨佐銓衡兼官翰院恭撰

五言詩十二章以

獻冀得附於六義之末頌揚萬一焉

睿防函三略威弧靜八荒

武功成偃革

文徳洽垂裳云日堯天敞時薰舜樂張微臣同虎拜聖祚永無疆

玉鑾初幸處朔塞有飛霙細艸搴逾秀寒泉挹更淸陽和回雁磧春色繞龍旌果見欃槍掃吹鐃奏凱聲涓流還巨壑枯枿亦長林再駕勞

當寧三驅誡失禽弛弓軍禮肅挾纊

主恩深雨雪無淹久歡聞杕杜吟

畫組開戎幕綏旌耀武車

六飛三出塞四海一爲家玉障今無外黃圖昔有加虞廷聲教逺只是限流沙

聖徳如天覆無私萬物春呼嵩皆赤子欵塞亦王人地接雲霄近

恩霑雨露新殊方成樂國從此息風塵

四荒仍絕域疆索古難施虎旅揚旌日狼胥折箠時圖嫌王防狹功誚鬼方卑合檢東封玉

明堂坐受釐

共覩成功易方知慮始難頻年紆

睿算萬里控

宸鑾協策天人應還師袵席安

皇心非逺略兵力未全殫

遂返西徵斾天閒駕玉虯

雕輿雙鳯防仙仗五云斿佳气河山迥榮光艸木浮羽林無止防歌舞徧神州

大愷聲容盛

中朝典禮崇殷勤下

明詔肸蠁答髙穹偃武占文露疏勲趂景風何當窺寸管珥筆紀

天功

淳化彌三極

淸衷凜萬幾激揚先吏治隱卹在民依幽蔀漸膏澤光天麗景暉猶勤衢室問昃食更宵衣

展矣膺

鴻皇哉與古符虛中則圖範謙受接唐虞

紫渙溫相謝丹誠迫未輸無由名

帝徳擊壤共康衢

七徳光仍鬯三登頌屢聞

皇風春浩蕩協气日絪緼蓂歷無窮葉蒿宮有慶雲萬方同壽豈長戴

聖明君

松桂堂全集卷一

欽定四庫全書

松桂堂全集卷二

吏部侍郎彭孫遹撰

禦試省耕【限二十韻】

靑陽臨左个

皇路慶由庚綺陌韶華徧丹霄麗旭晴九斿淸蹕影萬乘屬車聲蘭圃吹塵盡芝田拂蓋輕春光三月好仙仗五云迎輦道遙相峙鉤陳靜不驚林花飄鳳幰隄栁擁霓旌幽薄芳堪擷寒塘漲已平泠風勤問俗靈雨待銷兵爲念民依切頻勞

法駕行人皆忘

帝力

後自重農情畿甸恩膏沃郊原淑气盈千村修黛軛一墢涖朱紘艸暖深蔵雉桑濃細囀鶯懿筐來獻繭良耜去催畊終畝登周頌蠲租陋漢京嘉禾同穎秀瑞麥兩岐呈地迥

宸遊暢時和

睿賞並負暄迎婦子撃壤應簫笙

聖治先崇本長春玉燭明

日長至【二十韻】

四序屬元英三階燦玉衡綘杓方北指金翼正南行晃朗孤輪湧回環九道平乍臨牛斗度遙暎鳳皇城祥靄開瑤甸澄輝散綺甍山河彌廣大霄漢轉髙明繡綫絲初永葭灰气已盈靈臺云物麗銅掌露華淸柔荔爭含秀芳蕓競向榮歷元千嵗合化籥一陽萌是節幹苞啟中天曜景呈踐長迎寶防防極拱神京蒼璧修殷薦黃鐘辧雅聲百僚趨劍佩六變奏韶韺縹緲疏龍殿棽離析翠旌上觴皆碩輔獻履亦名卿珍貺凝軒鼎仙音律舜笙呼嵩知

帝眷祝華見輿情瑞旭重光現

皇衢萬象亨小臣欣就日葵藿願同傾

中秋應制【二十韻】

素律迎西顥丹霄逼上淸虹橋舒夕霽虯箭報新晴薄暮祥光合當空麗景呈金波初皎皎銀漢已盈盈彌覺涼宵永還能徹夜明云消鳷鵲觀秋滿鳳皇城庭鶴寒相警林烏暗自驚液池霜練淨黼帳獸煙輕樓閣堆琳碧軒楹縷水晶地疑蓬島接人在閬風行勝境芳時防宸襟爽气生推遷觀節流覽擷菁英紫蕚湘蘭秀丹葩嶺桂榮天香衣上落仙吹月中鳴彷佛聆三籟依稀奏五莖賦吟冰雪句曲按羽霓聲龍鼎調堯膳鵝簧葉舜笙

九重畱睿賞四美暢

皇情遊豫知同樂謳歌見太平小臣摛短翰長願頌由庚

南苑講武【二十韻】

垂衣文教洽革武功成帝業𨿽無外王師尙有徵岐陽傳茂烈淮浦著英聲並自髙千古誰能去五兵鸞旂淸道啟鳳蓋屬車行

宸蹕今南苑神畿舊北平丹山遙拱防碧澗競趨迎太閱乘冬令中權授夏卿魚麗環黼帳鶴列辧銀鉦蓮鍔流虹疾霜蹄逐電輕何煩歌甫艸殊勝鑿昆明挾纊君恩渥同袍士气盈騶虞歌並葉虎旅技同呈盡合三驅禮齊稱萬壽觥長楊朝弭節細栁暮歸營隠隠聞笳吹悠悠見斾旌指麾由

睿略撻伐軫

皇情道剸修兕衡湘剪巨鯨寰瀛調玉燭符瑞集銀甖更舉登封典芝泥勒令名

西域獻獅子【二十韻】

化浹寰瀛泰時和防縣康勲華髙曩烈符瑞集今皇玉帛綏羣服梯航萃萬方珍毛來上苑奇獸出西洋白澤標名古金精稟質良爪牙堪服猛圖牒久呈祥重譯山川逺彌年歲月長端由文徳洽坐使

國威揚效順同軒帝稱兵異穆王章和徒紀漢貞觀漫推唐我

後仁風被中天景命彰騶虞方在囿鸑鷟更鳴陽萋菶梧初引繽紛艸競芳啣書騰赤雀抗陛立神羊並已登靈囿何須問越裳遠人修土貢

聖主戒禽荒異物原非寶

宸衷自有常義林時攬擷學圃日翺翔螭筆歌宛馬鸞車屏翠黃小臣瞻舜治拜舞共蹌蹌

溫泉【二十韻】

璇圖開永命寶歷卜遐昌河洛爭凝瑞山川競效祥乾符呈徳水坤軸湧溫湯回帶神京北斜縈紫塞傍醴泉隨地出靈液溯流長噴薄還終古瀠洄此濫觴上疑星漢接下有燭龍蔵媚澤珠爲燧尋源谷是暘焦溪遙合泒鄒律迥回陽沍節無停雪嚴寒不受霜琉璃分皎潔珠貝瀉淋浪寶幄通馳道金隄擁繚墻薰風時拂拂旭日轉滄滄直訝炎洲近終嫌沸井涼涵濡皆

聖澤吐納亦榮光濯垢神淸霽蠲煩思發揚何須黃竹詠殊勝白雲鄕浩蕩恩波濶端能及萬方

中秋經筵【二十韻】

邃古苞符辟中天歷數昌山云初啟瑞河洛更凝祥授簡神龍出銜書寶雀翔羲軒垂統逺洙泗濬源長道法貽

昭代心傳屬

聖王講筵勤學問祕閣盛文章辧色臨軒蚤諏辰撰日良桂宮秋薦爽蘭殿曉生涼繖扇迎

鸞馭簪裾引鷺行執經皆碩輔列陛盡仙郎縹笈黃金軸瑤函白玉裝一元包象繋半部致平康奧義徐防繹防言細闡揚詎能增海嶽已若見墻璿度存淵穆葵忱喜拜颺地如遊策府人似訪汾陽餘潤波瀾濶流徽翰墨香琳瑯紛入抱月露漫盈箱羽呈堯舞揮弦繪舜裳寸蠡將弱管何以測汪洋

賦得月宇臨丹地【二十韻】

月宇郁崢嶸迢迢逼太淸靑霄緣直上丹地此髙擎燕雀窺珠网星河接繡甍金樞懸自轉玉斧琢還成屏障吹雲母罘罳漾水晶元霜流皎潔顥气挹鮮英宛向虛無出眞從廣漠生花林春冉冉香霧曉盈盈絕漢離宮度因山閣道輕陂陁承畫棟縹緲架雕楹已似臨瓊島何須問赤城霞蒸光並絢虹亙色逾明徙倚舒遐眺畱連愜勝情川原何曠邈樓觀更紛縈桂醑仙杯渥霓裳妙舞呈殿仍甘露號人作閬風行宴鎬揚周雅歌汾陋漢京浮橋斜過騎落照晚銜晴遊豫當年盛君臣一徳賡開元遺詠在千載想升平

春雪【二十韻】

春滿九重天花飛六出妍彤雲迎曙色瑞雪入新年淅瀝交蘭沼繽紛拂蕙曉凝銅掌露暖逼玉鑪煙蝶徑梅沾粉鶯林栁著綿瓊枝還旖旎瑤艸正芊眠澄景開遙岫淸暉散廣川因風疎更密樹防仍連樓閣虛無裏河山眺望前嵐光深峭蒨波影靜防娟郢調雙聲合梁園一賦傳至今猶宛在懷古轉悠然顥气

宸襟集佳辰

睿賞偏登臨元圃宴拱揖藐姑仙地接三神勝心存萬物先祁寒頻念切逺戍幾人還有嵗占禾麥無衣卹井防陽和回禹甸溫律動虞弦喜見

皇仁被忻逢恵澤鮮不須黃竹詠歌頌徧垓埏

賦得雨中春樹萬人家【二十四韻】

春樹雨中妍人家萬井煙韶華明綺甸淑景媚芳年防綴皇州麗參差紫陌聨雪銷金掌外冰坼玉河前細纈鋪銅沼輕塵散錦韀泥融知燕喜谷暖見鶯遷卉物看如此河山思然逺心紛入抱逸興邈孤騫嵐翠濃堪摘林光淨可憐樓臺寒漠漠水木靜娟娟雞犬新丰市桑麻下杜田地仍三輔舊俗向五陵傳賜酪分槐火疏渠試石泉淸暉遙映帶佳气靄蔥芊相對

宸襟暢來遊

睿賞偏離宮通漢塞復道俯秦川稍出靑門曲還過素滻邊溪莎迎羽葆隄栁拂旌防一稅星言駕重修月令篇杏花紅旖旎菖葉碧連蜷籍有朱紘在居無黛耜懸峯陰搖晚色鳥語葉繁問俗泠風至乘時恵澤鮮不須郇伯詠霑灑自雲天

賦得天地一家春【二十韻】

春回天地泰淑气滿寰瀛有道君王象無私覆載情一元資茂育萬彚達勾萌小暖融冰鑑防寒散玉霙蒼龍扶寶輦防燕起雕楹藹藹陽初煦欣欣物向榮丹霄雙闕迥綺日九衢明宮栁銷煙潤林梅捲霧輕桑麻同暢遂鳥雀自生成禁籞皆靈沼嚶鳴盡友聲如薫風轉蕙似醴露承莖卉木祥光溢河山瑞靄呈

皇仁深共被

帝力蕩難名解澤將行恵甘霖爲洗兵八荒歸戶闥六合荷升平已見人和洽還看土脈盈懿筐來獻繭良耜去催畊

聖壽陳堯酒仙韶奏舜笙律應吹太簇詩欲頌由庚治世餘音在今朝喜再賡

賦得春雪映早梅【二十韻】

春雪舞雕霙春梅照綺甍雪遲如有待梅早似相迎銀海千層合琳枝幾樹明乍飛猶弄態交映倍多情錯落開池籞繽紛拂戶楹臨風爭婀娜得月並縈盈露篠遙分影霜禽暗辧聲夕霏綃袂濕曉夢蝶魂輕冉冉花兼絮防防雨更晴郢歌傳玉笛隴信報瓊英薄暝依防見餘輝防灩生色香空不染臭味淡相成東閣耽幽寂西州抱潔貞縱因時序轉未攺歲寒盟皓質卑桃李靈區匹閬瀛人無黃竹怨仙是綠華名覽物心彌曠澄懷境至淸芳流梁苑簡瑞貺傅巖禦陌瑤光徧天葩淑景呈浩然窺太素淳化復何營

太液晴波【二十韻】

太液繞宮城春波入望平滄池傳舊迹瑞靄敞新晴翠縠籠煙淺靑蘋捲霧輕斜從金闕度遙向玉泉生空水餘霞映寒暉竟日明百川來作千頃挹逾淸縹緲飛銀蝀嵯峨跨石鯨鳬鷖紛唼喋蘭淡縈盈魚藻遊相樂鷗沙夢不驚靜含樓閣影細戛佩環聲仙境鄰三島靈臺接九成文漪何瀲灩薄暮更琤色淨澄江練光涵若水英虹梁花外轉鳳舸鏡中行徙倚舒幽眺畱連愜勝情搜奇羅玳瑁弋逺下防防何事登濠濮眞如上閬瀛宴觴周大雅風詠漢西京地迥宸居壯年芳睿賞並臨流思欲濟還擬濯塵纓

賦得龍池栁色雨中深【二十韻】

龍池春水生曲曲抱瑤京栁暗拖新雨花濃失舊晴緣溪枝婀娜疊浪色晶瑩防鏡靑蛾濕窺人翠黛明一波自照二月艸初萌裊裊吹魚藻萋萋傲野蘋林陰深欲暝嵐气靜如迎影淨湘紋縠光流楚竹笙攬遊吟白傅感物賦蘭成泥潤頻巢燕簧寒未囀鶯拂堤千萬樹映水兩三莖濯月姿逾皎因風態倍淸煙籠偏嫵媚霧鎖轉蔥菁濃緑低簾幕空蒼漾檻楹蓬萊仍

帝裏興慶卽仙瀛蕙沼鋪澄練蓀橈擊素瓊上林眠乍起太液拂還輕天近偏多澤恩深獨向榮

宸遊回鳳輦

睿賞引霓旌畱待朝來霽追歡防玉纓

春云【二十韻】

淑气報新年靈臺測先瑞云何縹緲仙靄並淸妍乍浥金莖露長含寶鼎煙象呈丹極迥望入絳河連旂影雙龍度珠光九曲穿七襄成帝子五色補媧天屏翳驂湘渚丰隆駕洛川巫陽峯十二瑤島路三千擘絮垂楊外吹鱗綺浪前風恬澄碧海日暖防藍田不辧公超市頻低子野弦閒因依野鶴低或拂鳴鳶曉逐銅池畔春畱防仗邊太虛仍廓爾出岫亦翛然山暝孤飛翼江晴十樣箋暮凝人不見夕斂月長圓玉葉紛堪擷瓊英靜可搴挹來霞作瀣灑去醴成泉華蓋隨雕輦霓裳照舞筵還思紀官日盛治接黃軒

又【二十韻】

玉琯動韶年春回萬象先星河多气色云物最鮮妍靉叇非闗雨霏防乍似煙絳霄舒更捲翠纈防仍連黛影雙尖瘦霞痕一縷穿寒銷七里霧潤挹九重天瑞靄開芳甸澄暉被廣川蜃陰吞八九鵬翼擊三千仙路蓬山外神光楚峽前琳枝披蕙圃瓊葉蔭芝田展處偏承蓋停時爲撥弦低空依翥鳳望逺沒飛鳶去自棲巖際來應捧日邊虹明還綺合風靜轉娟然錦杼畱裁翰金膏待染箋凝條花並艷觸石璧同圓擢秀堪分潔餐英好共搴

宸章垂宇宙需澤灑林泉糺縵呈珍貺繽紛拂禦筵行看歌復旦縕瑟有新篇

擬春日應制

紫禁淸嚴復道通絪緼佳气在

宸楓五云仙仗羅三殿九醞霞觴壽

兩宮盡辟銅龍迎瑞日先懸防燕待和風應知天上春光早玉樹菁蔥曙色中

靑瑣彤闈赤玉墀寒銷蘭路雪初披竹宮云麗齋壇夕蕙沼風恬袚褉時芳艸無根迎早春暉有意爲人遲太平

天子勤民隠宣室何勞更祝釐

五柞宮中淑气回萬年枝上好風催消除寒色看垂栁斟酌春光到早梅垂露臨池龍躍起擁云染翰鳳啣來懸知

睿照三辰麗不數鄒枚侍從才

鳳闕嵯峨倚碧雯瀛臺仙境气氤氳重輪暁湧扶桑日五色晴含太液云玉防光寒凝絳幄紫猊穂暖爇芳蕓牙籖錦軸分明在

聖主當今正右文

芳林幽薄帶長川南苑今當校獵年聚燕臺前沙似錦射熊館外艸如煙風回自引淸笳動雲起爭看防仗懸莫以從禽窺

廟略爲乘春令習搜田

恵澤頻年灑八紘陽和早已徧寰瀛釀花雨潤枝枝玉轉蕙風輕樹樹鶯幡上金雞仍渙號樽中白獸豈求名招賢更有猗蘭操不盡虞解慍情

六合恩波自一家

聖心猶欲念幽遐露盤拂處螭頭濕月扇回時雉尾斜灩灩鑪煙飄蕙燼依依花气浥蘭芽宮中玉漏休頻滴乙夜搜書徧五車

奕葉承平起頌歌況逢海內正韜戈由來望澤寰區徧占得韶光

帝裏多珠綴花明香作霧玉溝風暖綠生波大酺不待君王賜處處春風飲太和

春祭社稷【二十韻】

春滿鳳皇城中天瑞靄呈

鑾輿嚴夙駕吉禮慶初成首舉句龍秩兼崇后稷名方州尊土徳原隰重農情辧色彤霞曉諏辰麗旭晴韶光二月早仙仗五云迎蘭路銷塵盡松陰拂籟輕九斿飄羽蓋萬乘引霓旌栁外銅蠡靜花間玉佩鳴奉璋多俊士陪位有名卿遙見

鑾旂轉回看雉闕平壇壝皆北向輦道更西行舞帗咸池節歌鐘太簇聲靈鞀淸管合絺冕繡綖明報本三時薦祈年百室盈气先通雨露物自潔粢盛祝號還陳信

宸衷獨秉誠果然邀肹蠁遂此致丰亨嵗穰嘉祥集椒香淑景並重賡良耜詠擊壤在寰瀛

上已【二十韻】

曖曖曙光明泠泠暁籟聲花風春有信蘭節禊爲名暖應雲門律寒銷露掌莖韶陽三月遲日九衢晴麗景開瑤甸澄暉散繡甍紅簾深見燕綠樹暗聞鶯垂栁眠煙重濃桃靧雪輕樓臺何縹緲卉物益蔥菁靈沼遙通漢滄池曲抱城蜿蜒飄翠蝀飛動躡蒼鯨玉澗芳堪擷銀塘漲已平龍旂隄外轉鳳艒鏡中行羽爵隨波去金人捧劍迎祓河傳勝事宴鎬洽

皇情疏圃詩偏好華林賦並成何如披

睿藻還此上仙瀛地曠

宸襟暢時和豫賞並堯樽初獻酒舜琯更調笙暮景催淸漏歸橈擊素瓊不須畱落照桂魄一鉤生

松桂堂全集卷二

欽定四庫全書

松桂堂全集卷三【應制集】

吏部侍郎彭孫遹撰

上駐蹕馬蘭谷

詔扈從諸臣觀湯泉應制

寶歷開基永璇圖卜世昌幹苞凝瑞液坤軸湧溫湯映帶

皇畿外縈盈紫塞傍山川鐘獨秀風物郁相望噴薄才吹縠瀠洄始濫觴一澄玉甃萬斛防銀塘金燧含逾媚丹砂迥自蔵文漪浮菡萏石澑戛琳瑯沍節無畱霰蕭辰不受霜太和流溟涬景貺發禎祥我

後頻紆駕當春爲省方

宸遊停鳳輦

天語勅鴛行特許窺蘭沼還容解蕙纕是時三月暮來眺五云鄕蘋葉溶溶暖桃花灩灩香寒銷仙掌露淸挹帝臺漿直訝炎洲近何嫌黍谷涼涵濡多

聖澤吐納見榮光厭浥沾翔泳恩私竭頌颺貞符占水徳千載共靈長

上元

賜酺恭紀【四首】

丹禁淸嚴復道通上元髙防集羣工紫猊煙潤風初轉絳鶴聲長日正中折俎嘉筵三揖在大酺樂事萬方同防臣謬此叨恩渥雨露深知造化功

獻節初開百福繁簪纓濟濟奉華軒忻瞻化日恩光厚幸接天顏笑語溫饌出仙防畱瑞萐酒行媵爵溢芳樽葵心傾竭曽無補戰栗還應媿素飡

祥煙瑞日煥

丹宸入靑陽淑气新下濟天光交泰運全銷兵气太平春人間令節三元重雲裏仙韶萬舞均願上堯樽稱聖壽千秋萬防樂玆辰

千官卜晝禮初成瑞靄絪緼淑景明含凍花因吹律發閣陰天爲試燈晴金甌不缺重輪月玉琯長調太簇笙防見升平多樂嵗龡豳擊壤徧寰瀛

四月望日甘霖應禱防紀二首限韻

綠陰宮樹引祈年靈雨初飄輦道邊云掖龍驂飛九五蔭流鵬海擊三千曉凝桐蓋成珠乳夕漲槐溝防玉泉聞說桑林曽七載只今未過麥秋天

靈峙仙云寸寸生東疇無復眺長庚繡塍麥秀雙岐出綺陌泉飛百道迎甘露承杯來碧落薰風吹律入朱明皇仁更解秋荼网處處歌傳擊壤聲

秋分日

賜藕防紀一律

千葉蓮開萬嵗池池中珍藕自連枝仙莖縹緲淸秋露寒玉玲瓏白雪姿幸掇泥塗呈下體欲羞嘉實薦明時大官賜出偏鮮潔退食還當勵素絲

乾淸宮

禦試紀恩詩【有序】

絳杓東指朱翼南翔月在上春律中鳴筒之簇日當下浣數符化瑟之弦

皇帝位天徳而正中觀人文以成化乃

召翰詹諸臣親試於保和之殿

紫宸親切躬秉權衡丹筆淋漓手題甲乙品裁各當銓綜惟明越二日復

召臣至乾淸宮再加甄試於時三階靜正萬象淑熹登太紫之宮庭受尙方之筆札一擎官燭花綴祥蓮八簋仙肴香融瑞萐

宸嚴下濟

天語春溫璣鏡洞開而物無遁照奎文肆映而人被餘輝誠盛朝之曠典而臣子之奇逢也臣刺艸防生雕虫小技對策於

世祖開科之日濫厠進呈獻賦於

今皇親制之年猥居選首叨

兩朝之知遇荷載筆於軒墀今又防

召赴

禁廷上邀

睿賞疊承恩寵莫效涓塵夫嘉澤霑漸朽木尙蒸爲朱菌陽和煦被寒葵亦貢其丹心臣𨿽至愚類非艸木敬上五言詩一首凡四十韻抽月露之防吟識雲天之新渥情深戰栗念切捐糜云爾

軒後垂裳日姬皇脫劍年貞符彌宇宙廣澤浹垓埏問俗因巡岱勤民爲濬川自然垂帯礪仍此沛雲天租調頻寛復繁苛盡滌蠲崇儒還釋奠重道必興賢萬里漸文教羣材入化甄克知需藻鑑並命集花甎共仰冰衡朗重防玊勅宣入門徒踧踖俟履敢遷延授簡螭坳上摛毫鳯表前棽離披彩仗淸切近彤筵繡墄承蒿柱文榱拂蕙櫋玲瓏珠綴繞錯落綺疏圓

聖徳覘恭儉

宸居挹靜便詎須卑禹室終不斵堯椽太素規模逺初春气先韶光空際轉淑景午餘妍寒色銷蘭路晴暉防栁躔瑞云叢捧日芳樹淡籠煙薄靄沾衣重流霞染案鮮筆牀紅窕硯沼碧淪漣百和研香麝雙番擘粉箋移時宮漏下向夕禁鐘傳殿隠鴛鴦瓦簾垂翡翠錢露浮棲爵外風定相烏邊紫篆春長潤丹蕖晚更然従容

天語懌稠疊

主恩偏瓊茗教承飲珍肴出賜籩屬厭情自飫消渇病應痊只媿枯毫弱難窺

睿學全讀書窮閫粵論史破拘牽華黍吹笙徧蒼只薦璧防未能忘海嶽空自守蹄筌霄漢三辰麗璿璣七曜懸人人垂注渥一一別丹鉛細似抽絲繭明如燭蕊淵大鈞無枉互朽質有雕叨被誠深矣鉆摩庶勉旃葵心𨿽荏染匪石亦長堅

首春應制

晨曦開祕殿禦仗肅鉤陳舜藻垂衣日堯蓂紀瑞辰星雲千載歷天地一家春淑气盈中禁祥光播大鈞鑪香淸自挹掌露湛無塵玉蠡晨鐘靜銅虯晝漏頻牙籖披紺幄綈衮捧丹宸中正瞻

皇極髙深仰

聖人治功昭象緯道化協彌綸澍澤林花發和風苑栁新奎章雙曜麗景福百川臻何幸承嘉問恩波及小臣

元旦

賜宴

太和門和悔庵

玉琯回陽屆嵗元

天顏有喜藹春溫

兩宮牋賀知重慶萬歲山呼識

至尊羣吏方來初輯瑞小臣旅食獨霑恩賜余更許歸相餉手挈筠籠出禁門

擬

大淸一統志成防紀十二韻【十二月十三日試庶吉士題】

薄海同文軌敷天入版章幹儀三極正坤絡四維張玉帛圖王防山川紀職方編摩資館閣綴輯上巖廊粲粲分星土羅羅布井疆源流皆綜貫詮次必精詳燥濕觀民俗髙卑辧物常自然知阨塞眞可鞏金湯亥步周黃軸辰居奠紫閶熙時欣偃革盛治美垂裳一統規模逺千年曆數長淸寧占泰運大業永光昌

十四日侍防

乾淸宮恭紀【丙寅】

載筆承嘉防霑恩入禁闈金波春防灩玉燭歲光輝气正仙杓轉天淸夕吹防厭厭入良夜不醉欲無歸

恭和

禦制

幸闕裏詩

翠輦巡東魯金輿幸講堂

睿文光海岱道法見墻被服

皇風暢涵濡聖澤長九垓聲教洽雅化仰垂裳

再和

省方因過裏成禮更升堂

萬乘親橫捲諸生盡負墻

天章懸象緯

聖祚卜靈長穆穆無爲化揮弦繪舜裳

大雩

上親祀恭紀二十韻【丁夘五月二十日】

我

後勤民隠敷天恵澤深偶然逢夏旱特爲禱商霖減膳明謙節施恩降徳音齋居頻自省雩祀必躬臨夙駕辭鑾輅前驅罷羽林升香惟郁鬯薦璧是球琳恍惚通神聽昭回格帝心果能邀肹蠁遂此致居歆湛露融仙掌薰風韻雅琴潤痕生礎涼气襲衣簪云鎖蒼龍闕煙籠碧玉岑輕雷初殷殷甘雨已涔涔煩暑銷炎律囂塵散逺襟山河開夕霽桑柘藹淸陰行潦猶堪挹衢尊豈待斟繡塍吹麥浪綺陌擢秧鍼佇看禾同穎何愁歲有防七年徵曩牒六事達精忱

聖徳寧殊古靈符僅見今從玆登大穰薄海起謳吟駕幸闕裏恭紀二十四韻【代眞定相公】

元後敷文治貞符啟泰年光華凝慶景聲教匝垓埏理契軒圖始心參姒範先執中皇建極合撰聖希天絕學畱洙泗餘音被筦弦累朝陳俎豆六代備宮縣遺澤涵終古

宸修葉自然駕從丹陛發

詔有紫泥傳特舉巡方禮親臨釋奠筵風雷環梐枑云日絢山川戒事多齊稷齋居致吉蠲舞人張羽葆肉吏薦珍籩酒浥三危露香浮百和煙墻神貺接綸綍國恩偏別貯金莖瑵頻頒玉府錢殊榮流後裔曠典及前賢講席紆

淸問圜橋領妙詮紱麟徵舊迹鬛馬展新阡汛掃皆除賦陪惇更錫田八荒同律度萬彚入陶甄

睿藻星辰麗奎章琬琰鑾輿欣出震龍徳喜承幹海岱髙深並君師道法全名言誠不易徒此測蠡淵

又

鑾輅初停蹕緇帷舊講庭恪修先聖祀宿戒從官聽齊遫因承祭精防爲薦馨舞師施鷺翳膳宰視鸞鈴法酒陳緹盎和在鼎鉶蠁香紛布寫鳯徳儼儀型曲瑵仍畱蓋穹碑更勒銘

睿文光海岱

宸翰炳丹靑衢室垂

淸問宮墻啟奧扃防言千載契大義一時醒父老皆圜視生徒盡仰聆珠囊探要玉燭動晶熒更枉如雲騎來觀若斧形陪惇還隧道給復又租丁泗水迎天潤防山蘊地靈神蓍猶峭蒨仙檜詎凋零延世諸公爵傳家博士經禮殊同衞宋恩逮有凡邢

聖澤周三極

皇風暢八溟何如軒昊代檢石上云亭

奉和髙陽先生

恩賜恭紀詩三首【癸亥六月六日】

綸扉淸暇早生涼委佩從容出殿廊職補山龍和庶政功成樽爼奠羣方瑤觴捧處云螭舞文綺頒來雪繭香自是天光多下濟明良千載有賡颺

天眷優崇寵秩增匪頒有典喜頻承蓮杯當暑淸含露蘭縠方空細鏤冰錦杼七襄光皎潔金膏六齊色澄凝品裁賴有宗工在陶鑄深知國匠能

九霄捧日浴咸池上相規爲亞相隨最喜絲綸參筦日未妨觴詠太平時獨將鴻筆酧深眷猥示新篇及賤私自幸文章聞可得升堂不恨十年遲

賦得千條弱栁垂靑鎖

上林栁色弄韶光萬樹千絲踠地長珠綴玲瓏深見影金鑪縈惹暗飄香綺琴聲靜淸陰合玉案吟成翠纈涼思曼風流今宛在不須重問永丰坊

賦得光添銀燭晃朝衣

九防光裏雪初殘仙漏泠泠夜欲闌淸影乍添蓮炬曉春陰不散火城寒金缸色映文園牘瓊葉香生柱史冠自是

玉宸佳气繞白銀宮闕五云端

賦得百囀流鶯繞建章

五云籠日曙煙輕綺谷初聞百囀鶯蘭吹回時偏睍睆花陰深處未分明風前曲度黃金縷天際歌傳白雪聲何事銀簧猶待炙上林芳樹正春晴

賦得春星帶艸堂

春星斜掛暮林端暝入山堂玉露溥纎月昏黃初逗影明河淸淺欲生寒垂垂朱鳥三商夕耿耿橫參五夜殘最憶杜陵淸興好千秋人作少防看

賦得檢書燒燭短

蕭齋燈燼漏將終縹帙初開子夜中滴露不知金灺冷燃藜如見玉膏融蕓輝拂幌還飄篆蘭蘂侵簾已綴虫鳳脛莫嫌吹更短寒光映雪正朦朧

賜

禦書恭謝

瀛洲臺閣憺無暑南薫一奏風泠然槐陰日上初辧色棽離黼座開

禦筵萬防裁罷淸且豫馳驟翰墨揮雲煙金膏染出蜀江錦銀鉤鐵筯何精妍或如鶻起勢聳拔又似鳳翥姿翩躚縱橫夭矯不可狀中有逸气相盤旋壁間蠧簡久不睹八分飛白頻流沿鐘王代興法始備擅絕此事千餘年豈知聖學亦遊藝脫略迹象捐蹄筌頓令神諧掩前哲洵由天授非師傳來汝詞臣特頒賜曉衙忽奉中防宣金防玉軸皆至寶寸珠探得驪龍淵諸臣取一臣取二抃舞不覺衣裳顚循墻歸去竊三嘆

皇仁自近匝八埏時平端借

主明聖崇文稽古親儒賢臣之遭也亦何幸出入禁闥猥備員誦詩往往窺比興講易稍稍聆性天庶竭余齒答明詔不才朽質窮雕瑯函什襲敢褻視奎光上燭太防躔願畱

宸詔被金石中天日月長髙懸

湯泉

回鑾仙嶺屬芳春溫谷傳觀詔侍臣水徳靈長堪潤物土風淸淑更宜人離宮不攺茨階舊馳道初瞻彩仗新幸沐恩波比翔泳此中

聖澤廣無垠

靈池漭沆水淸澄一挹還堪散鬱蒸色泛桃花三月暖香流蘭葉五云凝榮光似鏡環辰極王气如龍拱孝陵自是醴泉非愛寶源從天漢發休徵

松桂堂全集卷三

欽定四庫全書

松桂堂全集卷四【甲午乙未丙申】

吏部侍郎彭孫遹撰

元日

曙色髙城萬戶開窮陰空谷一時回春來雪後遲歸雁人去山中早見梅秦逕曉云浮睥睨橫塘初日上樓臺閒居景物堪幽賞更遣流光入酒杯

春遊

春遊猶未愜風信入淸明沙暖遲驅馬林深緩坐鶯溪云無去住野照半陰晴日暮滄江上悠然萬里情

野眺

滄波不可極千里暮雲間晚色村孤樹寒煙雨滿山春隨流水去人趂夕陽還歸路東城晚柴門獨叩闗春日兵憲王靑芝年伯海上簡閱有作兼呈毛明府

海國烽煙久震驚坐開幕府耀戎行旌搖日羽千峯隠陣立云垣百雉平帷帳折衝參

廟算山河表裏壯軍聲樓船取次收閩越遙倚東南萬里城

滄波縹緲雨初晴看防天河爲洗兵日湧扶桑明兕甲風回楊栁拂鳶旌午潮聲入千軍靜春汛烽傳百谷鳴海內名流爭入幕只應短褐愧諸生

松下遣懷

秋意日寥廓暝色散防雨髙風天外來吹我孤松樹翻然落空翠淡與云陰互杳防寒濤生防聞滴香露幽人巖石間抱此物外慕庶幾嵗寒心聊以保遲暮

臨平道中聞蟬作

秋盡山家落木輕寒衣處處剪刀聲不知九月臨平路猶有寒蟬隔樹鳴

送查王望赴東莞余時亦有計偕之役

送別炎洲路君非百里才暫教娯鶴髮詎足展龍媒海雨桄榔暗山晴瘴癘開故人從此去南北兩徘徊

元旦秦郵早發

霜角催晨發炊煙罷客廚僕夫驕短騎遊子畏長途野店江春靜侘鄕土俗殊空壚寒未汲車馬立躊躕

贈周生

同是風塵客相逢各黯然鄕心歸雁後故國夕陽邊康伯猶居洛荊卿未去燕倚閭千里意慰爾思懸懸將出都門畱別呂夢軒錢長孺兩同年

同遊宛洛慰晨昏分手天涯憶弟昆歌郢客能工白雪吹竽吾欲老朱門宮鶯近借宜春樹野鶴空歸細雨村見說江南芳艸緑不因橋栁總消魂

黃河風阻

鄕闗千里目岐路此時情野燒河俱防寒雲水與平風檣衝絕險雨堞失孤城坐見芳洲上靑靑艸又生

鄕愁

楊栁津頭送客回暮云千里正徘徊人歸春後酴醿盡風暖閨中芍藥開芳艸不離河畔緑孤舟偏向日邊來鄕愁已似東流水況復啼鵑夜夜催

過韓侯釣臺

淮水東流去荒臺此地存江云侵樹色碑雨沒苔痕已抱千秋恨誰銜一飯恩相逢盡岐路空復說王孫

落第後寄上侯筠庵老師四首

三月長安春色閒離人折栁此中還來防燕市壚頭酒歸臥秦溪海上山古巷烏衣空寂寞上林黃鳥正間闗自傷湖海飄零久絳帳風流不可攀

上苑殘鶯囀未停傷心越客不堪聽回風忽送千檣影落照空過萬里亭地坼河流春浩浩云連海嶠晚冥冥應知闗上前繻日正望天邊在角星

鬱鬱晨風返故林萋萋芳艸獨相尋春江防岸天垂盡野廟無雲晝自陰漸入窮途生痛哭不因多病起吳吟知希從此須歸隠援瑟空爲淥水音

路入吳江漸逶遲風吹長水碧參差斜陽逺出由拳樹夕漲遙分裴令祠行役久慙逢世拙窮愁應與著書宜買山未敢從支許曽受公門國士知

自天津抵家得絕句十首

千里鄕園正茫山陽南去路修長天津橋上頻回首不見山陽見夕陽

歷下城邊栁絮飛行人對此暗沾衣春來久滯南中信江上徵鴻歸未歸

孤舟未繋日初斜極目黃河走白沙遙見人煙起村落殘陽影裏兩三家

寄得家書不敢開數行猶向榜前來不知遊子多飄泊卻望泥金次第裁

客路蕭條江上舟茫茫雲水入鄕愁獨畱一片蕪城月更逐孤帆下潤州

漫漫飛絮滿長空細雨荒村黯淡中行盡江南江北路不知何處有春風

憶別江幹雨雪時今來殘緑已參差防腸春色歸何處說與行人總未知

久客漸忘身是客故鄕回首卽天涯入門故舊歡相問蕩子原來自有家

見說長安罷禮闈故人拭淚下鳴機自言逺道長相憶只願行人安穏歸

窈糾春愁知爲誰臨風鎭日數歸期深閨望防王孫艸君去長安是防時

過吳門別明逺

停橈薄暮起離歌尊酒重來此地過茂苑花殘紅躑躅寒山云鎖碧嵯峨波澄晚色空中逺天散晴霞盡處多知爾不須怨淪落滄洲吾欲返漁艖

初入裏門有述

夏云縈灌木零雨歇鳴蛙憶作天涯客寒梅未著花近得閨中信春檠照夢熊酕醄心欲醉湯餅宴初終門嬌女小學步未全工不見解相憶見時生臉紅風塵嗟落魄不忍說長安有客深相訊惟言行路難

登永祚寺閣

物役塵中擾招提世外幽虛堂僧入定暇日客消憂雷雨平窓度虹霓拂檻流自能通帝座直欲小神州

雨後望秦溪諸山

積陰生霽色一望隔塵寰谷水煙中樹秦溪雨後山參差靑靄裏隠見白雲間待約防笻往捫蘿此更攀

舟行滯雨

片帆載秋色人意空闌珊河水淸無極照見芷與蘭愁煙漠漠生驟雨翻狂瀾故林天際秋思郁云端孤篷上下濕陡覺生暮寒平生事田廬戚戚憂旱暵但識耕田苦安如行路難

雜詩

種桂石池陰金英動素商所嗟雨露稀地僻無秋陽我行南山下艸露沾衣裳朝暾照葵麥相與生輝光

七夕南湖感懷

南湖煙月淸如織良辰夢逐南樓側今年水落吸淺沙大火髙雯秋燒直我來重泛鴛鴦渚日暮西風起蘋芷百端對此忽茫茫蓼花蓮蒂依稀紫縱飲孤斟問舊遊山河月出天地秋何處相逢烏鵲渡何人獨上木蘭舟人間天上同幽怨促促佳期空未展恰見殘陽髙樹歸又看銀漢流云捲爲歡不足柰愁何老向云邊一醉過終令此夕成疇昔落月搖空隠薜蘿

西湖感懷

西陵士女踏靑殘日落明湖防碧湍暝色漸看千嶂合春陰不防兩峯寒嚴城鼔角傳空堞故國山河入倚闌惆悵錢塘佳麗地楊花飛雪路漫漫

南朝宮寢半凋零萬騎樵蘓破杳防莫向空山聽杜宇不知何處哭冬靑古苔漠漠碑陰閇芳艸芊芊輦路停日莫春城歸獵火夜深風雨見精靈

新霽

山寺寥寥靜殘陽對掩扉池陰濃靉叇樹影濕霏防觀化知魚樂忘機羨鳥飛東臯堪避地徒使寸心違

夜雨

天意收殘暑髙風動早涼砌虫陰后咽階雨靜中長小閣遊饑防空檠跳野螂懷人成不寐落葉向空堂

秋夜

秋色閒庭扃不開風林葉落鎖寒苔如何一夜芭蕉雨盡向愁人枕上來

送漢蜚北遊

上林賦客近應稀此去長卿侍紫防斜日逺窺津樹合徵帆曉逐岸花飛江南春色遲行袂薊北鄕心見落暉白艸黃河千萬里翻因送別望君歸

登郡樓眺望

晚出嚴城道步至東郭門髙樓一長眺秋色滿郊原地帶江湖阻山連海嶠昏天低云影逼日夕秋陰繁束髮倦行役車馬怠且煩途窮起痛哭慷慨慿誰言解劍謝知己荷鋤歸邱園意气忽已盡功名安足論

雨泛歸出庭中望月

暮雨泛輕橈落日收逺嶠如何齋中樹明月重相照夕天散暮陰澄霽舒秋眺孤懷展轉深風雨生幽峭爲勸惜芳辰撫景悲同調待畱金波光共遲白日耀

秋霽

殘暑雨聲中暝際開山霧返照界空淸片雲不得渡太陽依然明防涼生髙樹棲禽動逺林驚虫振濕羽獨有艸堂人窮愁不成趣荷衣落淺沙菊蔓牽荒圃卉木旣蒼涼秋艸成行路入山苦未深大隠今非故嘆息望防鴻弋者夫何慕

晚泊楓橋逢徐六琯朗

三秋不見徐公美幾度來過吳市中獨客河橋正惆悵相逢流水任西東山巾閣雨添衣濕日腳生潮到櫂紅夜泊孤舟霜月裏愁聽江上落靑楓

朱買臣墓

古寺孤城外當時太守墳疎松傳夕籟髙栁掛斜曛石篆披榛出樵歌隔水聞千秋重知己誰使致靑雲

病起夜坐因憶徐公肅昆弟

柴門深掩栁陰中小剪蓬蒿一徑通病起正看梅漲綠春歸又見楝花紅海潮晚急聲疑雨城柝宵嚴響趂風欲訪故人煙水隔茫茫兩地思無窮

上張蓼匪老師十二韻

少年遺俗尙萬里欲橫行不遇空羣顧徒爲伏櫪鳴慚余稱國士猶自旅儒生錦瑟朱弦響瑤琴淥水聲求工良有意投契惜無成長隠從玆去孤懷未易平身還思附驥心轉佇遷鶯建節開蓮府分曹拜月卿文章推巨筆風度屬

宸情左相封侯日司空博物名登

朝無異貴稽古有餘榮試遣彭宣到防窺絳帳明

七夕立秋

獨眠空簟思茫茫每到佳辰只自傷天意似猶憐此夕轉教閶闔送新涼

飄殘桐葉下淸波吹入商颷向晚多深坐忽驚涼气滿不知行雨過秋河

雨後見月聞鄰歌

晚來秋雨歇池館弄輕陰古木縈云濕虛檐受月深長明生靜悟短夢費幽尋防惜繁華盡空玆物外心

重遊小閣桂花下

玉律隨時屆金商應序臨迹偏荒墅外樹古小山陰淸籟盈睂宇髙蹤邈足音涼颷猶隠隠碧落己沈沈月傍嬋娟老秋生天地深同遊空感悼往事復幽尋思舊休看竹懷人欲碎琴祗應招隠去爲爾寄遐心

孤山

我尋林處士不見鶴歸來惟有空亭上寒梅相向開

浪迹

浪迹湖山久作緣寒江楓落思綿綿鄕心己是濃如酒秋夜那堪杳似年斗帳霜嚴傳漏箭衣篝香冷徙鑪煙空閨見月應相憶爲問淸光防度圓

偶憶

蚤見金風度木樨又看黃菊晚淒淒愁人己到傷心處況復霜天烏夜啼

江幹

淸江流不盡從此控金隄地脈分吳越山形赴防稽涼風黃葉下秋水夕陽低岐路吾何適驅車東復西

梵村

荒村人不識仙梵兩三聲山路行窮見江天望極平此間蔵淨土何地著浮生卜築它年事菟裘未可營

洗心亭

百折寒山路空亭出翠防云深蔵小逕水靜受斜暉己識今生是還知昨者非悠然防心處魚鳥覺相依

雲棲山寺

招提人外境未到巳成迷半偈僧能白一間云共棲秋聲千樹落夕气萬峯齊待覓寒山句重來此處題

夜宿客寮因登寺後諸山

古剎知何處巖扉深萬重客寮成信宿僧臘盡從容虛室延山月哀猿下嶺松欲投峯頂路恐有白雲封

禮蓮池大師塔

維摩示寂後此意更誰知塔院空秋色山僧老鬂絲皈心蓮社切禮戒定香遲試看階前樹依然說法時去來非有意滅度更何因入定通禪悅來遊見化人曬衣碑記古磨鏡法燈眞但得稱居士寧須問後身晚出雲棲山經虎跑泉用東坡壁間韻

曽聞古院木樨香再宿招提襆被涼人靜忽驚天籟落身閒始悔世情長松間山鼠窺行腳午後齋鐘出上方莫訝客來題句少蕭條物外更誰嘗

寓居湖上精舍欲仙同門見示新什因以詩答

晚市人煙喧古渡寒山楓葉下流澌思君盡日盈如水況是淸風明月時

蒼茫岐路竟何之客裏西風鬢欲絲我更窮愁工未得重防殘火讀君詩

立秋日與旭曙南屏晚眺

巖谷歇炎歊招尋出上方驅云䢐溽暑布气薄淸商地江湖外臺懸霄漢傍肅風先發籟髙樹稍生涼曲徑荷香轉曽厓夕景長鳴蟬辭露葉防木落虹梁潮汐心逾寂山川色更蒼吾將營此老君勿問行藏

春暮喜飛雝見宿

故人投轄喜相通葵藿新栽酒未空掃徑松花淸入琖開軒桂樹碧成叢斜塘鴉噪寒雲裏古巷烏啼曉月中良夜何當多感慨知君應爲惜飄蓬

武林逢鳴大

不見眞成別相逢轉自親回思分手處猶是異鄕人松磬空堂暝霜梅古墅新憑君娯歲暮天地總風塵

望秦山

返照髙城外悠然見逺山目隨飛鳥盡心共浴鷗閒徐市歸何處沙邱去不還只今望蓬島依舊白雲間

飲木芍藥花下

山城三月春風暮消盡殘春花下雨名花未發香滿庭桃李紛紜何足數主人酌酒數撃鮮取鼔鼓我聲淵淵漁陽三撾撾未絕悲歌忽放野老前人生行樂須防時向隅空負好花枝燕襟紅泥雕梁冷鶯眼靑窺小徑遲持花釃酒爲若歌花間三日醒猶多君不見沈香往事行雲散空有花枝照酒波

詠地燈

千門萬戶照熒熒吐蕊生輝暁未停野燒似畱春艸碧夜漁疑見逺燈靑遙通天漢先流火倒防銀河有墜星郤就長明吟未穏秋陰黯黯月防

獨坐

獨坐觀羣卉新篁倍長成妙香空際落止水靜中明幽艸無風偃寒濤欲雨生無爲感沈寂深得爾時情

雨中簡友人

我意耽幽寂山僧對雨愁天光凝逺岫樹影散中流大澤魚龍動空城麋鹿遊西窗裁燭處得句向誰投

未央宮瓦歌【並序】

叔大父蔵有古瓦乃故漢未央宮遺制也曽王父遊秦時得之於廢址下以貽大父大父博古好奇毎出示客鳳咮己防龍文尙存制作朴雅想見劉季當年因作未央宮瓦歌

碭山布衣赤帝子手挽赤霄死子羽戰功疾力五閱年搤吭闗中定疆宇闗中宮闕消炎炬重發謫吏開池籞天子東平馬邑還丞相初營龜食處太倉武庫次第開塗堊割蜃萬斛灰藻廉八寸緣柱下螭吻千尋噴雨來宮成前殿暮置酒擁篲上皇玉巵壽酒酌坐起慨以慷畱侯酇侯齊稽首髙闕依然布千武宮車長樂杳無主新丰猶習大風歌舊宮不見楚歌舞柏梁己火太液空辭漢金人泣如雨當年髙防拜蕭曹此日荒基傷牧防博古主人大父行問奇佳客日到堂春陰滌茗忘酧對片瓦寶惜如圭璋豈無首陽洛水鼎不與古甃相頡頏朴雅精瑩堪作供雕鏤刻畫何珍重籕書防續不可尋隠隠鴛鴦沒苔縫蒼苔黃土封郊野來自秦中壊道下猶是阿房三月泥燒作未央千尺瓦壯麗經營二千載無限荊榛蝕鳳喙晉陽舊殿迹己湮何況漢宮無艸萊不煩磨洗認前朝龍紋半面全未消詞客多情空感慨帝子荒山己寂寥君不見須臾失勢如春水磨刀帶劍上吾陵長陵至今遲又久一壞封土樵采登空餘古瓦對浩嘆使我慨然陽裏帝子之廢興

除夜感事

平野長風晚益驕空庭積霰未全消不知人事多遷換但覺年華轉寂寥花信正淹三徑雨春寒初上五更潮天涯行役還相憶雪滿防溝路更遙

煮茶

空堦風雨近殘年寒擁枯鑪當品泉狂興未須千日酒野情自燒一溪煙遙遙澗水來天外謖謖松風到枕邊短褐不煩遊客訪山人新著毀茶篇

登城晚眺

晚色雨餘生登城一望平寒煙秦輦沒斜日越山明鳥雀歸髙樹牛羊下古城坐看行路者阡陌正縱橫

冬夜集字

長隠東山日開尊北海時無人堪共醉有客坐敲棋地迥江流防天髙月落遲空林霜露下烏鵲在南枝

野田行

荒城日落生愁霧白骨靑燐亂無數山河興廢多戰場宿艸淒涼生狐兔悲風瑟瑟起白楊牛羊成羣上古墓人生諒無百嵗壽焉知生樂與死苦朱門華屋未解憂請君試出野田路

促促曲

促促復促促爲歡苦不足嫁作估客妻空牀長獨宿采葛不盈筐思君九防腸自憐妾命輕於葉不道君情薄似霜

冬夜有感

朔云侵暁暗山城一夕偏傷萬古情凍瓦嚴霜連夜白空梁寒月向西傾春前香炷燻猶濕雨後燈花黯不明總爲百憂容易老鄰雞又報兩三聲

偶吟

石硏冰猶合霜毫凍未融怪來詩思澁知在防橋中

冬夜宴湄棫宅賦別諸同社

十年車笠共徘徊珍重靑尊一夕開自有新歌金穀艷何嫌狂客玉山頺浮名我己慙芳杜逺別君應折早梅此去江闗千萬里愁看徵雁向南來

春暮得李欲仙同門書因寄回使

憶昔髙寒入夜分淸歌燕市更逢君西山共踏千尋雪北雁空停萬里云芳艸多情成臥病春風是處惜離羣斜塘人去頻凝望日盡遙天見夕曛

中秋

疎星掩映夜將闌露葉空林滴未幹欲泛秋河看明月玉樓髙處不勝寒

九日同諸兄弟醵飲時霜降前一日也

九日開樽興未闌登樓莫復悵盤桓己看黃葉驚秋老漸覺繁霜逼歳寒王粲悲歌愁愈劇楊慿得句夜先殘【唐楊慿兄弟三人皆能文或同賦一篇共坐庭石霜積襟袖課成而巳】獨憐遲暮逢搖落空對黃花擁籜冠

月夜舟中宿

天上明月光水底孤帆影激射成虛空舟在空中騁靑蘋冷然起散作波千頃對之不成眠白鳥喧夜永煙波空浩浩煩襟滌未靜爲念垂綸人披裘江上冷

舟行晚晴

橫塘雨急散防風不繋扁舟逐防蓬日腳晚垂煙樹裏虹鬐晴見水雲中暮山相對凝寒碧歸鳥爭飛沒逺空滄洲何處是忽聴漁唱起孤篷

訪衲山上人不遇

爲愛忘機侶來尋方外遊山禽扄戶下石竹繞庭幽避世期支遁裁詩擬恵休此中塵不染何地更淹畱寄壽吳鼎濤年伯六秩兼呈凖平年兄

蘓公推敏達裴叔擅風神蓮幕曽司理南朝舊秉鈞先防甘蹈分初服得全眞情豈耽軒冕心還托隠淪東吳傳世徳甪裏老遺民重著潛夫論寧慚處士身徑松吹籟靜門栁拂煙新宅卜無塵雜川觀有釣綸髙蹤仍自逺樂事更相親見說年周甲方當嶽降申仙璈乘羽至子捨撃鮮頻廣防朱成實芳郊緑布茵碾茶逢谷雨修禊向河濱弧借三分月天畱五日春爲君祈大斗燕喜況嘉辰

踏月

踏月髙城下翛然興寄遙艸虫空自語木葉巳先飄秋老梧桐樹霜濃石板橋何因歌吹起搖落感今宵

三月晦日作

忽聞流鶯聲似訴春歸去極目防長天不見春歸處煙水白茫茫飛盡空中絮春畱苦無計春去知何據防雨小庭寒花落殘鶯語

題畫

素影珊迥出塵未須鉛澤污天眞無端獨自窺簾坐不道嫦娥解笑人

松桂堂全集卷四

欽定四庫全書

松桂堂全集卷五【丁酉戊戌】

吏部侍郎彭孫遹撰

江行雜詠

出門成逺客況復渡江來霧堞知何處風檣去不回人聲空谷應夕照半山開滄波上鄕心日防回輕舸依沙岸江城小徑通亂山生杳靄一水浸虛空鳥影橫天半漁燈出霧中年來倦行役從此逐飄蓬客向天涯去相逢盡水萍江湖來信宿蹤迹見漂零沙路晴猶濕春山晚更靑東風吹未息日暮且揚舲倚棹堪遐矚春光幾處明杉陰茅店合澗水石橋平鳥向天邊墮人從樹杪行棲遲應自好何日遂幽情山縣經過處春深景物妍茶香谷雨月水漲麥秋天蠶妾迎朝旭漁人破暝煙閒居並逆旅幽興更誰偏孤舟臨水國去去道何長到處逢春色令人憶故鄕山花浮淺瀨石竹吐新篁卻羨村居叟防笻下夕陽一入桐江路荒涼未可看依山還作邑僻境似無官水石灘聲咽風煙鳥道殘客來空徙倚盡日暮鴉寒落日行相逐滄洲興不忘鄕闗云外防嵗月客中長夕防生烏桕林香徧野棠更聞漁唱起百感入蒼茫江山不可識空憶舊遊時去日一何速來程轉自遲墟煙桑柘冷野戍鼓鼙悲又見他鄕栁風吹防萬絲行經七里瀨過盡萬重山石澑生防浪沙痕防淺灣人耕靑燒裏云出翠防間此地披裘客浮名羨爾閒

七里灘

山回水亦窮行止疑無處遙見估人帆轉入山中去

又

曉望郁蒼蒼防茸樵徑合風吹伐木聲千山響相答

又

落日滿山崖春艸無行迹彷佛見行人旋向艸中出

晚泊胥口

疊嶂層巒一綫通濁醪取醉倚孤篷夜深忽見山頭月飛入空山防灩中

題堵芬木所畫竹閣懷先捲

小範當年攬轡遊西山亭榭敞深幽淸風仍自標篔谷遺記今猶在竹樓江水斜縈千嶂碧人煙寒逼兩峯秋詞人懷古情何限盡向丹靑障裏畱

望烏龍山

北望嵯峨色中峯倚碧空夏云相吐納長在有無中

題柴氏園亭四首

翳然林木艸堂幽北郭煙霞一望收竹裏看山延爽气花間疏沼納春流江湖自傲靑樽色泉石曽陪綠野遊見說謝公賓從在幾人灑淚向西州

三逕依然對麗譙詞人曽此駐遊鑣春池泛羽通金穀晴郭看云度午橋入座薰風梳竹篠捲簾梅雨坼芭蕉畫廊朱戶經過少碧蘚靑蘿鎖寂寥

艸閣嵯峨睥睨前倚闌長眺敞雲煙山堂細籟敲寒玉石澗驚濤響夜泉萬壑迥含風雨气孤城長見夕陽懸鄰家日暮新篘熟吏部風流意惘然

往事侵尋歲月深舊栽梧竹未成林莓苔上壁生虛緑鼯鼠空堂趂晚陰髙樹槎枒饑鳥下濕茸蕭防夜虫吟淒涼防墮遊人淚銷歇還知造物心

泛浙江

沙融水轉待維舟誰識長卿本倦遊地險橫飈排巨壑天淸片月墮中流回帆客至皆吳榜隔防燈明是越州非爲搴芳來逺道白蘋靑杜滿汀洲

雨中望嚴陵釣臺

雨鎖荒祠黯不開殘碑盡日掩莓苔春茸迥出山椒路石壁髙懸樹杪臺江上幾人垂釣老天涯若个問津來煙波不少登臨興對此應慙作賦才

春盡日登北山玉皇閣

空山紆曲叩巖扉傑閣岧嶤俯翠防獨鳥風前橫晚色亂帆江上帶斜暉自傷信美非吾土誰道登臨可當歸旅食不堪春又盡鄕闗愁見白雲飛

午日同裘古苞小飲

南峯雨過殷輕雷逆旅招尋潑午醅客裏佳辰驚屢換愁中勝友喜頻來天圍江艸無邊碧花發山橊防度開試上髙樓同極目鄕心應逐浙潮回

睦州送裘古苞歸武林

城南官道口送子上河梁去路邀秋色歸帆背夕陽湖蒓船尾滑仙桂嶺頭香惜別從來意銷魂況異鄕

睦州別兪再李贈歌

人生重意气豈必在生平所以傾蓋間能結千古情我時正倦遊天涯嗟落魄誰言縣令解門浪說王孫能召客曽見春條冉冉紅坐看秋露盈盈白覊愁搖落不可當賴有兪生相慰籍兪生乎兪生十千酤我時自傾彈箏撥阮令我醉酒闌往往東方明有時染翰娯花下亦或論詩語淸夜誰能邂逅不相思西風夢繞秦谿捨歸來歸來歸去來素衣漂泊生塵埃丈夫胡不策髙足長驅直上黃金臺歸來歸來歸去來歸去南山曲送別北山隈南山北山杳相望臨岐使我肝腸摧明朝獨發淸溪棹不見兪生首屢回

湖上送侯石膚之白門省覲

故人分首向天涯落日寒原去路賖三徑未荒陶令菊十年猶種故侯秣陵云鎖思親夢湖上風吹送客槎尊酒共看離別色他時好爲折蔬麻

北髙峯登眺

振衣獨上北峯頭俯瞰淸江曲折流鄕國路遙來騁望山川气肅坐生秋千巖晝敞煙霞色絕壑晴含風雨愁翻爲勝遊增感慨不知何地可銷憂

送楊自西赴任髙要

髙堂行酒縈弦擘素月流波照離席此時送客不勝愁蒼梧靑海天外州莫愁更酌思疇昔芳芹春暖丹桂秋淸塵逸躅曽追步愧我悠悠何足數如君髙視上京時更誰能奏甘泉賦君才蔚起堪時棟百里焉能覊鸞鳳暫摩秋翮厲靑雲揮手天涯自此分近傳嶺表銷狼燧生翠明珠迢遞至樓船猶駐五羊城桂蠧爭馳萬里器遙知仙令此褰帷蜃雨嵐煙次第披嶺路行來飛雁絕山城到日早梅吹幕中防筆歌鸚鵡縣裏栽花種荔枝去去南中防度春臨岐尊酒一沾巾桄榔亭上重相念應有新詩寄逺人

秋日同幼日仲扶宿湖上精舍

空館開樽起壯顏故人喜見此追攀夜深枕上千尋雨秋滿湖中萬疊山夢繞靑溪何處老愁耽白髮幾時閒行休漸識吾生事幽若芳蘋恣往還

秋日同方節漢蜚自西出遊海上因送自西南行

大地東來勢若浮憑髙千里見安流斜陽忽敞中天色積雨初生萬壑秋潮上赭山連夕靄漲添殷水沒芳洲西風蘋芷堪盈把欲采能無逺客愁

南湖觀漲

水滿寒塘似不流亂帆乘漲晚來收防溪不辧孤村路逺樹髙懸細雨舟催渡客歸紅葉暮釣魚人老白蘋秋西風處處煙波濶搖落空生萬里愁

晚泊長水遇風掛帆東下

湖上乘舟傍晚行翏翏吹籟向山城三年逐客斜陽外八月橫塘野水平津樹飛迎欹岸走天風奔勒怒濤鳴故園蒲栁驚西岐路誰堪此日情

郡中訪旭曙不遇因乘晚東還作此卻寄

郡國滄茫一水分停橈薄暮悵離羣林端日夕低於樹天外山靑淺似云四座秋光浮黯淡臨流帆影落紛紜剡溪亦有扁舟客興盡還應不見君

酒後吟

深酌亦何意醉來與世同風塵艸堂外心事酒桮中夜色星河迥秋聲木葉空獨醒從所好終不怨飄蓬

錢塘懷古

岧嶤舊峙鳳皇城衰艸茫茫九軌平陵樹參差開夕照江流慘澹入邊聲渚蓮粉墜秋何處嶺桂香殘月自明豈謂河山異今昔將無慿弔有深情

湖上逢吳巨年有贈

蒿萊長掩故園扉白首飄零意不違倚檻秋陰開巨壑垂簾山色下斜暉風塵未老雙蓬髩意气徒髙一布衣我自艸堂叢桂發應憐逋客未成歸

題巨年明月樓

傑閣嶒峨碧水隈長畱片月與徘徊白蘋湖上雙魚度落木風前一雁來色敞中天平野盡秋橫萬里暮雲開誰知暇日銷憂處仍有抽毫作賦才

題月潭上人山房

愛爾經行室蕭然出翠防萬山秋色盡薄暮白雲歸泉脈疏頻雨鑪煙漾晚暉寥寥十年事坐對此忘機

賦得去雁逺衝云夢雪

楚天朔气散霏防縹緲孤鴻萬里飛夜宿瀟湘猶見影寒禁南浦欲沾衣書來故苑愁雲防木落空江皓首歸爲問流哀更何處天涯逐客去應稀

歲暮雜感

爲惜流波嵗月頻歸來湖海倦逰人寒梅釀就連朝雨曉雪融成滿院春挾策才疎空自老逢年計拙敢嫌貧銜杯四顧蒼涼色悔不朱門早致身

曉起空庭集雜英晚看寒雀下柴荊只因身賤交知薄轉覺家貧節序輕黯淡年華愁裏盡淺深春色雨餘成不才近欲安時命不是疎狂傲物情

朔气橫空嵗漸闌燔枯相對漫成歡陽和不上綈袍色旭日難回黍谷寒白雪孤髙堪自賞朱弦淸汜好誰彈滄江萬里風波濶世路巉巗自古難

疎性眞成與世違靑袍寒色散晴暉信風欲向梅邊轉春色遙從栁外歸自分貧家安晚食不因卒嵗怨無衣神弦幾處紛繁防徑滿蒿萊自掩扉

春日同琯朗修逺元景過楚公精舍觀梅

新開精舍近墻東春繞南枝一徑中世外冰心孤自賞人間艷色看來空幽香晚逗亷纎雨疎影寒搖澹蕩風爲爾悠然成獨往還將新句叩髙公

淸明後一日舟中作

芳辰冉冉過淸明又向橫塘倚棹行古陌三眠初變栁深林百囀乍聞鶯雲山自逐孤帆轉霧樹遙連一水平春思蒼茫消未得可因桃李路傍情

舟行雜詠

春色橫塘滿防洄一棹遲碧蕪薰麗日紅蕊颭遊絲淥水波防起光風栁徧吹傷心何處極南浦送君時

東昌道中贈李萊馭

與爾同吳榜知予發越吟故鄕無際逐客意何深岸艸餘春色檣云閣晝陰聊城經過處應識魯連心

五日南陽

撰辰當此日選勝各登臺獨是天涯客偏從日下來蜀湖春水滿鳬嶺暮帆開不盡天涯意蒼茫對舉杯

舟過錫山

山水有實理豈必髙且深曠遊貴神遇不在登且臨玆山信幽麗遐矚良可尋川原蕩淸暉水木媚夕陰沙虫喧艸際蕭條滌眾音吾生亦何擾歸思方難任無復棲遲興徒懷向往心

贈普恩寺隠山上人

普恩寺在皇城西先侍禦嘗休沭扵此隠山及事頗有恵勤風焉酉冬再入都門重過此寺因有贈詩

萍合天涯意己傾故人海內有逢迎十年身計傷飄泊三世交情見死生雁去西山殘雪盡客來易水暮云平闗河遼落風塵阻愧爾班荊道左情

憶昔乘驄過上方題詩應徧贊公房當年蓮社仍無恙別業柴桑己盡荒宿艸淒迷傷往事徵衫寥落滯他鄕重來不盡低徊意古樹寒花舊講堂

戊戌下第南歸阻兵途經七十餘日始抵家因賦呈毛明府

鳳城春色轉禦苑眾芳滋於役來千里何緣借一枝貧窮元有命陶鑄本無私放棄由明主蹉跎愧盛時不才違世用久客益相思日暮擔簦去城陰策馬疲林花方似錦津栁已如絲吳榜催人發燕云入望移上書行巳矣去國更淒其易水聲仍咽聊城迹尙遺經過懷夙昔回薄見﨑擊汰三齊境驚心六月師途窮天地隘身賤戍徒欺道阻川原積河流日夜悲亦知爲客苦翻欲到家遲入徑松陰合開軒竹粉披綠繁抽砌菊紅悴折園葵節物渾非昨容顏彊對誰慰愁憐媍子失意恧交知但訊歸何晚爲言數有奇以玆情欵欵幾致涕垂垂明府今民望龍門世羽儀奬賢同範恵好獨鐘期疎傲常情恕寒暄豈眾隨紛吾遭擯落長此任流離蹤迹人爭訕生涯我亦疑計迂家食薄才拙老農宜厚遇誠非分孤悰轉自危漂搖長若此何以答恩私

麋鹿

空谷無人迹君看麋鹿遊自耽邱壑趣一任网羅求擇食野蘋潔卜居林艸幽蘓臺回首處往事悵悠悠

登吳山

霜空木葉徧林臯紆磴攀躋豈憚勞絕頂一登吳地小寒潮初落越山髙云迷古堞天將暮風趂歸鴉晚自號白馬怒濤當日事荒祠無主閉蓬蒿

暮秋寓湖上言懷

頻年旅食欲何依鄕國登臨兩地違空館坐飛秋後葉淸霜催授客中衣風搖極浦漁燈亂雨積南山樹影防己是倦遊嗟嵗晚可能歸臥掩荊扉

七夕同湄棫幼日嶽一仲扶翫月

把酒問我友今夕知何夕明星漸隠月漸低此夕悠悠成往昔往昔風流憶惘然且當良夜共畱連試看天邊牛與女須臾行樂別經年陽烏未墜金波吐庭樹蕭條凝白露人生懽防不可常未必朝朝與暮暮暮河曳練明還滅坐使兩情中防絕可憐相見不相親豈獨悲傷在離別別有淸虛殿里人廣寒寂寞誰與鄰玉杵霜濃搗靈藥桂花露重濕孤輪孤輪碾破河澄澈纎若蛾眉珪比潔空教萬里羨光輝忍使三秋怨殘缺我欲乘風淩太陰碧天無影漢水深競傳織女年年事誰識姮娥夜夜心

松桂堂全集卷五

欽定四庫全書

松桂堂全集卷六【己亥庚子】

吏部侍郎彭孫遹撰

夏日過孫大山梅溪精舍題壁

灌木蕭森敞夕陰禪闗下枕碧溪深徵君廬阜新歸社髙士蘓門獨鼓琴疎磬晚通風竹響淸蜩晨抱露桐吟頻年湖海嗟行役何處相期岀世心

九日限重陽登髙四韻同顧庵子存貽上賦

日暮望鄕國山深云萬重宮鴉橫霽色陵樹淨霜容心逐南中雁書來海上倦遊空向夕吟防鳳城鐘共有招防興驅車向夕陽白衣何處酒靑女九秋霜作客驚蕭逢人盡異鄕落英如可采我意在三湘地迥猶千里臺髙試一登客吟深越舄鄕字減吳綾雕急淸燕塞鴻歸度灞陵故山相望處目盡白雲層秋气何寥濶蒼然四望髙深杯驅折絮險韻鬭題餻林柿風鳴葉汀蘆雪防濤覊懷坐搖落應逐酒人豪

走馬斜街見菊花

黯淡秋陰白日斜又看黃菊傲霜華客情最是難消遣搗素聲中唱賣花

淸霜落後雁初回不見南中一字來此日東籬秋色滿黃花終日爲誰開

秦箏歌送顧翊文之鄜州同貽上作

君不聞秦箏聲最苦孤雁流哀生極浦擘弦促柱一再彈隴首徵夫淚如雨闗山迢遞三川道古畤荒涼秦樹老萬里行人聽暮笳五原賓從空秋艸故人擁傳向秦城杜甫山堂月正明曉參漸落箏聲歇不見秦城見明月

望西山

太行千里脈疊嶂擁闗門一雁分秋色雙雕落曉痕回峯沈日影飛瀑洗云根望望空歸去幽奇好細論

登毘盧閣晚眺

爲愛秋光入化宮梵王樓閣倚虛空千門煙火參差合四塞山河逺近中下界人聲塵漠漠上方雲气夕蒙蒙坐聽鐘梵松間出頓使浮生嘆轉蓬

振衣獨上化人臺飛閣流丹此地開閶闔逺浮銅狄影闗門斜抱玉泉回欲排鳥道淩空去不盡秋陰入檻來誰向登髙工作賦抽毫深媿大夫才

九日同子存貽上賦

木落天空野照開慿欄千里朔風來山連楡塞髙無極水繞桑幹去不回歌防客投黃葉寺望鄕心醉紫萸杯烽煙日夕勞回首蕭瑟江南庾信哀

勞人向夕起相思籬菊開殘最後枝客裏授衣愁令節尊前啼鴃惜芳時西山葉盡寒鴟見大陸云愁去雁遲沙梗坐飛秋日暮苦吟低拂玉鞭垂

迢遞闗山鎖濁河登臨翻遣客愁多佳人東國流黃暗公子西郊獵騎過易水風寒聞變徵薊邱霜老罷鳴珂唐中太液當年事白露啇飈冷芰荷

與存巖約遊西山不果

擬向煙霞曵短笻不禁淸夢繞諸峯秋風玉水潭前樹落日香山寺裏鐘逋客漫搴靑薜荔遙天空掛碧芙蓉遂初他日能偕隠蠟屐芒鞵到處從

問西樵齒疾

王郎少宦情齒冷還成厄何當掛冠去一潄西山石

過竹林寺

古剎何時建經年客到稀喚晴雙鳥下汲雪一僧歸廢址無栽竹枯藤有化衣王猷空命駕幽興悵多違

送旭曙南還

制得荷衣返舊林十年操瑟少知音家貧易有窮途淚地迥難爲送別心白薴雲山孤夢逺靑溪煙雨一篙深君歸且卜南湖宅莫向淸時嘆陸沈

雪中訪邱二虎牙不遇

客捨臨斜陌重扉掩朔風主人何處去雪滿鳳城中北闕金莖濕西山翠靄空防橋曽有約淸興與誰同

月夜同存巖過谷宅因畱飲至醉

良夜招尋逺自從空庭竹柏影重重寒光逼曙浮仙掌淸漢橫波轉禁鐘坐久漸知秋气肅談深偏覺酒杯濃承天往事君能憶淸興還追舊日蹤

飲西樵邸中與耿十三承哲夜話

苜蓿衙齋冷似年開樽不惜酒如泉防官且喜同傳捨一醉還能減俸錢淸夢夜懸長白樹朱門寒鎖薊邱煙相從莫更辭頻數萍合天涯亦偶然【傳捨顏師古作平聲讀】

與禮吉索香奩詩

偶疊香箋寫麗人詎堪持作鏡湖春歸囊莫帶陳思賦恐向中宵誦洛神

贈鹺使余岱輿侍禦

南顧勞

明主西臺遣近臣昔聞題柱客今見避驄人霜斾臨吳甸星軺指越津諸曹爭負弩大吏此埋輪民力艱濡沫商防苦算緡帆檣千里色井竈萬家春國計頻年絀軍需不日陳巖疆紛雨露漲海淨風塵早晚歸鵷列中朝待秉鈞

長安紀事

臨軒三策漢諸儒水碧山繞帝樞九陛紛陳全鹵簿千官拱聽大句臚龍文鑄幣頒王府茗酪傳桮出禦防自幸遭逢明盛日濫隨鵷鷺上天衢

詞臣筆札侍

宸居左掖宣呼自選除

鳯綍初傳天上詔瑯圅重啟帳中書大官賜食龍樓曉內史抽毫祕殿虛漢帝好文應浪語卻教楊意薦相如金焦鉦鼓向南來千里餘皇水面開楊子旌旗吹蜃暗海門波浪斬鯨回𨿽懸漢室通侯爵不賜炎洲續命杯廟算自然深九地捷書欣看入瀛臺

商風蕭防動秋陰列校星羅獵上林殪兕西山蒼霧合射蛟南海暮云深驚塵上駟周王騎屬玉離宮漢主臨防向承平修武備非闗搜狩樂從禽

豫遊淸蹕駐皇畿往代山邱悵巳非特發水衡新廟貌更行園令肅旌旂茂陵刀劍橫靑艸昭寢熊羆冷翠防聖主一朝修盛典千秋史冊有光輝

客有談西山之勝者因賦一律

見說西山勝秋深紫翠重髙寒生絕頂夕秀吐羣峯古寺馴珠鴿飛泉掛玉龍不知禽向侶巖下防人逢

爲鐘玉行賦悼亡之句

鳳池歸去雁書遲腸防紅蘭委露時湘浦霜寒凋玉羽瑤臺月冷折瓊枝牛衣卻憶同貧賤驪曲翻成永別離莫怪安仁頭早白空牀長簟不勝悲

南海謝子茅枉問不值見投新什賦答

萍蓬蹤迹近燕臺旅捨秋陰黯不開門外軒車詞客過壁間鳳字故人來魂搖鄕國孤烽防心逐闗河一雁回見說平臺方授簡幾人得似恵連才

月夜宿貽上邸中聫句

飄泊天涯侶同驚嵗月闌【貽上】禁鐘淸露濕邊月白楡寒【駿孫】湖海逢人少風塵說劍難【貽上】廣陵相憶處好寄碧瑯玕【駿孫時貽上將就官廣陵】

又次貽上

西窓寒不寐明月下窺人嵗晚憐爲客途窮厭此身官梅仙吏隠叢桂小山鄰惆悵驪歌近聮牀且自親

附貽上詩

此夜長安月淸光對故人迢遙千里別落拓百年身舉世無知巳名山好卜鄰平生邱壑志禽向自相親

贈王東臯吏部

南曹仙吏冠諸郎鄴下名流綴鷺行啟事一時推品藻選人千載頌公方闗河歲晚綈袍冷閶闔云髙禁路長記得淸酣風月夜座中三日握蘭香

起艸歸來玉署淸髙軒晨夕過柴荊泥塗久巳安卑賤湖海猶勞問姓名臺裏靑山銅雀館尊前寒月薊邱城他年薄宦風塵下回首雲霄萬里情

感事

十年零落舞衣塵繡像名經了淨因豈有白龍纒素頸空將碧血灑羅巾貞魂己拔人天界幻影何分去住身應是香軀成解脫九泉哀怨不須論

送云客兄還吳

兄弟天涯興不孤防笻日醉酒人壚故園春色遙相待一夕歸心滿石湖

不惜間闗千里行夢中春樹闔閭城扁舟他日來相過共向山窓聽雨聲

送別闗河雨雪深應知此際悵登臨歸時若遇吳門卒爲致明時勸駕心

聞砧

獨客空亭暮憑欄聽搗砧和蛩飄夕籟隔葉散秋林空際流餘響停時寄逺心可憐今夜月孤夢杳難尋

送謝子茅歸南海

傾蓋天涯意自親鳳城吟拂玉鞭塵烏衣貴客今無恙白雪新詞舊絕倫賦裏秋光淸海月夢中艸色嶺頭春若爲歸去梅花發折取南枝寄逺人

送姚經三歸桐城

客捨驪歌日暮聞歸帆遙帶皖江云不堪同作天涯侶黃葉靑山獨送君

長至日

古寺蕭條白日西一枝聊得寄卑棲地鄰黍谷寒偏早律轉葭灰气未齊山閣寥寥淸磬夕江天黯黯碧雲仾終朝走馬趨公府畫省無人聽鳥啼

初度日

搖落風前勸濁醪不堪雙髩日蕭騷巳知壯齒輸荀羨猶媿防名比伏滔寒律防時回玉琯窮途眞自戀綈袍雲天咫尺空搔首閶闔崔巍禁路髙【適有所感故有綈袍句】

喜家報至

逺客燕山久未歸西風搖落信來稀闗河嵗晏多烽火目防江南一雁飛

簡防來時是防時不知此後更何如燈殘酒醒淸無寐重展天涯尺素書

金魚池

池畔延幽矚淒涼水一涯寒波搖防蝀秋雨沒蒹葭林木淸陰迥樓臺倒景斜提壺何處問隔岸有人家夜就貽上宿逢劉公防比部潘進也國博有贈

防縑日就王郎宿丹鳳城西暮色開片月光浮招隠樹孤琹聲繞辟寒杯劉琨夜舞仍豪舉潘嶽秋興見賦才千古風流應未墜淸樽猶得暫徘徊

夜歸山寺

浮萍泛素波千里相沿溯孤蓬振朔風飄搖隨所遇人生作逺遊蹤迹傷流寓但逢萍水人無復飛蓬顧疲驂過我友鬥酒日相聚晚歸漏四鳴角聲生古戍空巷絕行人寒濠戰沙鷺參旗縱復橫雞桀驚還住斜月影未沈掛在扶疎樹杖箠一叩門僮僕久方寤佛火烱余明晨鐘起淸悟嘆息不成眠淒然感嵗暮

報國寺古松歌

帝城景物誰第一靈奇首數報國松淸陰磅礡數十樹鬰蔥輪囷气獨鐘中有數枝最綽約蒼龍怒爪紛相攫下防瓊田五色芝上巢緱嶺千年鶴其餘往往含異姿虯形黛色各自奇一朝澄霽振林籟晨鐘夕梵參差吹忽然風雨相交並洪濤不返聲長騁惡鯨吼浪白日晦山鬼幽鳴捉人影當日驅車泰岱側秦封直上天門逼䢐徠山翠萬仞髙不與此中爭气色可憐古院老龍鱗嵗寒孤抱誰相鄰時有百貨來塡溢長安車馬喧紅塵精神寂寞曠不接愧爾悠悠朝市人

偶成

斜日西風欲暮天故鄕歸去又經年壚頭賸有荊卿酒洛下元無季子田

聖世漫須勞小艸時名應自讓諸賢天涯兄弟成相憶不爲鱸魚亦惘然

夜過斜街宅別西樵禮吉貽上

朔風集冬杪白日忽巳沈策馬過南陌取酒聊共斟少年慕儔侶結契兄弟深一朝分道去化作啇與參出門握手語霜露浩以滛朧朧殘月影颯颯枯樹林予返吳山曲子歸岱畎陰悠悠千里別此防良難尋

聞歌

秦箏不防訴離愁河影參差碧月流雁柱促聲翻樂府鵾弦催滚入涼州當時淚落蕭闗戍此夜悲添楚客秋一夕吳吟生白髮長安信美亦難畱

秋夜與存巖話舊

秋漢迢遙禁漏長追思往事意茫茫空江夜雨鳴揚子小舸春風泛呂梁囊裏孤琴淒苦調匣中雙劍隠寒光一時飄泊憐同病又逐東風入帝鄕

出都畱別方庵升存巖雍來谷諸子

驪駒分手處雨雪薊門行易得思鄕淚難爲去國情寒云千里合秋暁萬山平惆悵城南路陽闗第一聲

渡易水

峻阪崚嶒枕濁河相傳此地送荊軻河邊日暮悲風起還似當年變徵歌

白溝渡

渡頭沙艸白離離過客停驂日暮時古戍煙荒吹野火寒鴉風急戰枯枝河流逺合滹沱水驛路中分督亢陂欲問霸圖銷歇盡朔云千里不勝悲

任邱道上

古道斜陽一片明桂巖岞崿俯層城虞邱臺上寒榛合碣石宮前蔓艸平山雪兼旬飛鳥絕河冰千里見人行朔風淩厲愁雲重向夕慿軒萬古情

艸橋

艸橋南去接風煙極目平沙萬里天籟谷寒聲千樹動棗林疎影一巢懸紛飛鳥雀喧山驛相逐牛羊下墓田指防舊遊蹤迹在驚心歳月巳三年

道經新城卽古燕督亢地

嬴秦方虎視蠶食及四鄰利此百里地防防萬乘身絕袖洵天幸繋組亦轉輪荊卿伏劍去性命輕一塵蕭蕭易水風至今含酸辛南轅經此地古道多荊榛但見樵與牧不知燕共秦悠悠行路者躑躅咸傷神生理盡可悟徒悲千載人

望塔

古塔勢玲瓏方外標靈境風沙日夕髙天半懸孤影

交河道中

一鞭迢遞日初斜屈指三齊路不賖郭外人煙交繡壤道傍遊騎逐輕車百年古碣埋虫字千里寒云接雁沙莫向城頭聽朔管應憐蹤迹滯天涯

望岱

東嶽岧嶤峙古今鬱蔥气勢肅人心䢐徠翠減秦松色岱麓云低漢碣陰似有神光開逺岫依然風雨滿中林何當徙倚天門上匹練吳閶影細尋

玉簡金泥隠祕文至今佳气積氤氳中天盤礡崇朝雨千里輪囷大澤云欲叩山靈探漢策遙披香霧禮元君時淸防有云亭典封禪遺篇若个聞

融結河山見化工遙遙削出紫巃嵸峯懸一片長安日地界千年大國風鳥道孤危愁徑度神房飄緲礙虛空瑯玕道逺慿誰寄矯首靑天碧霧中

極目蒼茫迥自愁洞天何處敞淸幽斜陽競吐千峯秀殘雪爭鳴萬壑流離合陰陽環二气區分齊魯帶諸州亦知訪嶽慚禽向咫尺雲山作臥遊

曉行

曉行負殘月寒影相追赴古渡絕行人繁霜白無露稍逺天始明澄霞生朝昫黃沙接白雲中有防差樹寥濶萬里餘縱目與之遇

哀風丙夜起窮陰四無隙驅馬向南行不辧阡與陌鴟梟木杪號鬼火空林碧旣憚道路艱復苦冰霜迫寒威裂手指誰能任鞭策行久識前途仰見東方白

客捨題壁

朔吹驚沙向晚天棲遲車馬倦遊年暮山層疊凝寒碧古道蒼茫起夕煙歸客且防燕市酒故人爭著祖生鞭不堪憔悴風塵裏回首長安落照前

涿州道中

短衣疲馬日相從迢遞闗山防萬重大陸云愁趨涿鹿斜陽影盡見盧龍鄕心正繞靑谿宅客夢猶懸紫禁鐘卻憶故園春酒熟一時應念逺遊蹤

途中雜詠

一身如防梗隨地托行蹤計日經殘臈歸心戒暮冬葦簾淩朔气菇米響髙舂夜半驚鄕夢招提何處鐘晨興慰僮僕勞苦及玆時行止身難定饑寒理亦宜曉霜驢背重殘雪鳥巢危共指前邨去雲林一帶移南徵經十日迢遞是前程山路髙低出溪橋上下行朝寒飲魯酒晚食廢吳秔信宿聊相傍棲棲逆旅情

渡溪水

一水環山麓浮梁逐處成淪漣流不盡日夜有溪聲白日回波影淸泉澹物情勞勞車馬客聊此濯塵纓

防陰道上

徵途斜繞大河東山邑荒涼一道通殘雪依然明馬耳孤城長自枕龜蒙樵歌牧笛聲相引艸樹雲山路不窮明日靑陽新節更隨短騎逐春風

過羊叔子故里

千里淄靑一望間數家煙火隔人寰空村店繞靑溪出廢隴人驅白豕還羊祜宅荒橋枕水曹參城逺日沈山此中碑記皆零落峴首蒼苔色未斑

沽酒

峭急風威壓髩華停鞍又見日西斜沿門一犬迎人吠逺趂靑簾問酒家

沂州道中見流民作

道左流民轉壑時停車一問陸沈悲田夫久廢龜陰耒室女長停岱畎絲豈有九年勞旰食惟言五日待期何人近作監門令不繪鳩形獻玉墀

大風

噫气出谽谺萬竅怒相逼天地慘不交蒼黃同一色林木旣傾頽飛鳥爭投匿楡枋聊自安敢冀扶搖翼

渡齊河

路入齊河村居人汲淸冷云是濟水流起伏成千頃倒景貯峯巒陽烏明藻荇寒渡無羣喧淪漣舞人影

崇岡

崇岡九折深白日一時墜西山黯無光東山生紫翠

江北謡

種樹莫種棗多寔亦多刺果熟市得錢刺多作藩蔽

二

枯樹采蠶絲日織盈丈許賣向江南人傲殺江南女

三

乘驢涉淺水莫向無人處新婦無丈夫驅驢不得去

立春前一日郯城道中

當時郯子邑風土見淸淳裏賽祈年社城迎隔嵗春菇蒲秋稅減饘粥夜廚貧父老閒相語忻看節序新

秦郵

節物勾芒後行程甓社前晚舂供露粟春事試風鳶淮鼓喧神曲河魚溢稅錢明朝江上去重買廣陵船

山行

山行不覺長但覺窮陰促暝色窈然深月影紛相續

秦郵河上

北風河上急寒影落溪莎白漲翻魚笱黃雲冷雉羅年華悲逝水客興老滄波沙鳥閒相傍虞人柰爾何

徳州道中

金湯十二迥相連四塞居然此地偏境外山川標海岱河西風壤接幽燕千檣競轉東南粟萬馬閒馳賜予田欲訪修靡當日事廣川宮闕盡寒煙

景州

城上風髙白颭沙行人徙倚聽悲笳北連紫塞三千里南接靑齊十萬家暝色一行迷去騎寒天數防沒殘鴉年來隨計燕山道幾度經過感歲華

富莊驛

富莊驛路阜城東雪盡平林四望空野曠天低無極處人家多在夕陽中

平原道中呈次貞

朝發廣川道晚次平原鄕久饑不得飽所苦道里長賴有同車侶欵語聊相將下車各一顧神气阻不揚開顏向我友且復共舉觴人生慕逺遊誰能憚風霜勞苦愼相習努力事四方

渡黃河

濁流逺挾百川飛凍合帆檣入望稀貝闕秋濤降海若淇園春色走支祈榜人狎浪鳴榔待津吏敲冰擊汰歸世防幸逢如帶日且須還問釣魚磯

泱漭中央白日昏倚舷長望曠無垠回瀾縱壑吞淮瀆急浪歸墟下海門曽鼓狂波沈瓠子誰從絕域訪昆侖何人更作河渠志九曲源流與細論

黃河崖

彌彌黃河崖漫漫濁水流城郭鬰相望原濕阻且修𨿽經千里道曽無一瞬畱坐使日月促轉覺身世浮

河上

流澌南下急河上片帆稀沙鷺依冰立溪禽貼水飛波平茭艸合風靜浪花防遙見斜陽合行人喚渡歸

除夜泊防闗

越客晚停橈淒涼廿四橋江聲懸夜枕漁火亂春潮歳月流波駛煙塵漲海遙竹西亭畔路風物入蕭條除夜入春陽防溝接茫五年逢此夕三度在他鄕星漢浮漁浦風煙冷戰場防名眞自累客淚滿河梁

除夜酌酒與次貞

千里防闗接暮煙一尊相對各淒然孤舟明發寒江上追憶今宵是隔年

贈杜振門司農

軍須民力困輸供海內名卿有杜悰通秩近兼周少保度支仍領漢司農文成鹿幣時何補山采銅溝事豈逢悵望城南天尺五誰能取次賦登龍

漢廷卿相盡名賢九列登朝髮尙太史漫書平凖法大農兼給水衡錢中條山下饒淸境姑射峯頭有謫仙休沐他年應卜築風流不數舊樊川

夏日張黃門園亭陪上官僉事防飲

黃門髙甲第綠野擅林泉結搆饒天巧郊原得地偏緣崖鳴暗澗架嶺掛修椽秀石含云潤文榱擢露鮮虹霓埀下飲燕雀邈孤鶱栁媚懷靈殿篁深想渭川碧梧仙掖樹叢桂小山篇爽籟吟涼木薫風振早蟬松筠深窈窕巾幾淨嬋姢峭閣延幽矚淸暉被逺阡四維低鳥道一綫起人煙溪靜波如掌沙晴鷺似拳不須窮逺目已是挾飛仙海色虛無裏山光縹緲前霞明秦帝嶺帆隠越人船春气凝蛟蜃秋輪湧朓乾坤靑未了日月璧相連邑裏形交錯江湖思然比因休沐暇快覩防階平迹向東山寄心猶魏闕懸朱明逢勝景淸防秩初筵細雨涼初襲華燈炤欲燃嘉賔星使貴地主夕郎賢畫防森雕戶霓旌燦彩旃憂時談慷慨卜夜坐流連仙醑金莖瀣矦鯖雪色鯿蔗漿防舊賜梅鼎待新煎家果張梨熟盤珍夏橘圓徵歌珠累累按舞鼓淵淵聲有停雲奏杯因激水傳披襟通欵洽薄質荷陶甄迂拙情能恕繁苛禮盡捐西園陪羽蓋北海禦髙軿詩酒追文舉才華乏仲宣觥籌交宴咲樽爼奉周旋良防知難屢蒼生念巳牽明農須有日此地足忘年不厭頻還往時來枕石眠

庚子除夕

寂寞閒居嵗月移不堪風雨益淒其家人且自安饘粥世事多愁問繭絲鑪火細燃將盡篆瓶梅猶孕最先枝辟寒賴有屠蘓酒醉話防溝夜泊時

松桂堂全集卷六

欽定四庫全書

松桂堂全集卷七【辛丑】

吏部侍郎彭孫遹撰

正月九日小舟入村有作

三日春猶淺餘寒陡未消澤蘭縈雪蔓河栁試風條偃樹防通棹回帆不礙橋村農晴卜嵗笑語互相邀曉發長水小舟阻風不得前同崔大子玉徐六琯朗夜投壽生禪院宿

風急天昏下夕曛上方一宿未離羣窓虛逺受鸚湖月閣迥長含雁蕩云暝際漁燈搖滉瀁定中罏气徧氤氳松陵明發應回首煙樹防茫杳不分【院西有巨浸名雁蕩東去鸚脰湖不及三十里】

松陵阻雪借宿村捨題壁

小艇迎風似葉飄山家聊得駐鳴橈孤篷一夜吳江雪白徧垂虹十里橋

大風雪泊松陵城下

江天千里白迢迢急雪迥風晚更驕地枕虹梁偏帶雨水通笠澤暗添潮孤城芳艸空如積小塢繁花己自凋此日吳娃愁欲絕春波望防木蘭橈

孤舟漂泊五湖東客子行歌雨雪中春水年年浮逺棹南云日日送歸鴻漁榔夜宿潭煙紫驛騎西來火紅吟罷吳趨還自和令人長憶陸龜蒙

雪後登虎邱山

雪後擕笻上翠微參差林木映淸暉雲巖曉樹鴉初起鶴澗空波鳥自飛春艸依然侵履迹寒山終日擁僧扉道人對客忘言久閒向松陰補衲衣

山塘

春水雙篙滑橫塘七里遙晴憐山色好暖覺鳥音調絲管縈朱舫煙波鎖畫橋旗亭松釀熟日暮更相邀

吳門舟次送別侯筠庵夫子北行

春風搖蕩春江曲櫂歌咿啞聲相續松陵渡口雪初消閶闔城邊艸正綠此時送別欲銷魂況受當年國士恩暫得分襟南浦上何當負笈大梁門大梁門外官河栁到日靑靑拂人首慿弔重經廣武岡登臨一醉繁臺酒酒酣慷慨重相思應念江闗祖帳時先生北發我南下徵橈容與車逶遲夜半金觴寒不禦白雲遙帶揚旌處歸帆不渡越來溪腸防仙舟從此去

花朝日送別達之兄歸譙城贈歌

家兄不逺千里至過我海上之敝廬淹畱未竟二十日趣裝早發還裏閭擊鮮取酒勸君飲君其爲我盡余沈酒行前席徐致辭四座勿喧君自審憶昔驅車逺相看小弟之年方弱冠彈棋六博樂未央深杯百酌歡無算是時君向八閩回曽上無諸萬仭臺爲說戰塲多白骨悲歌起舞聲如雷須臾酒盡燈花落相送仙舟浮逺郭一別離鴻遂然十防社肉猶如昨今年重泛下江舡來值春風燕子前靑帝芳菲花下騎鮫人樓閣雨餘天人生哀樂更相受安得爲歡長聚首年亞潘郎見二毛身慚陶令甘升斗與君後防杳難期東西南北知何有君莫辭杯中酒不見灞橋車馬日紛紜折盡靑靑送人栁

寄懷培元族叔

褰帷露冕向南州建節鳴笳控上遊人惜中山三嵗牘天容少伯五湖舟新開石室藏書穴別起神峯寶繪樓大阮風流應不減何時追侍竹林遊

寄懷位中族叔

吾叔天下士英譽馳金石蒿目當世艱棲棲無煗席淮南幕府開三上安時策壯志郁未伸脫屣金閨籍言垂江上綸歸卜譙城宅縹笈富藏書黃金多結客嗟予生不辰髫齔遭奇厄流離嬰白刄門戶誰能惜大江千里外一姓吾宗祏生死不見聞豈若東西陌本是分形人反作參商隔今春得好音迢遙相慰藉停雲暢逺情尺素傳芳澤因思兵燹仍轉覺乾坤窄漲海滿風塵羽書紛絡繹朱方長荷戈南詔悲行役索居同覊旅世路安從適惇族貴具邇傳聞自夙昔願言長比居式好永晨夕

寒食賁潮掃墓感賦

玆辰方熟食理檝赴寒流魚菽春供祭松楸暮起愁丁年多折蕙丙捨半荒邱誓墓知何日江湖愧魏牟

淸明日病中作

初除禁火入淸明楡栁新煙次第生多病未能工服食避人應得罷將迎柔荑細蔓靑堪襭艶蕊繁花錦作城彈指春風三月暮幽居何必羨朝榮

上己日過漢蜚一徑園飲

積雨園林禊事遲孟公投轄屬芳時舊傳觴政依金穀新起山堂似習池磵戶泉聲寒戞玉藥欄花影細分枝尊前莫惜如泥醉勝防明年未可期

春夜夢貽上

王生不見久寂寞風塵裏再攺白楡煙一剖江心鯉春城伏枕余夜雨摧桃李夢中頻見君粲花啟玉齒折腰非素懷浮湛聊復爾相贈廣陵濤沈綿爲君起

春陰黯長夜雨葉無畱響燈燭炤空堂餘光揚素幌故人入我夢披對靑雲上長安霜月夕气色颯蕭爽髙枕忘晨昏微吟互忻賞離憂結窈千里通來往胡爲冰玉姿俛首覊塵鞅籌筆困斯人因風發遐想

問鑑公疾

春气連陰滿緑蕪山鳩日日引鳴雛殷勤問取維摩疾丈室繩牀好在無

鑑公蘭若小池濱曲徑疎籬頗率眞開徧櫻桃千萬樹竹鑪楡火送殘春

三月十五夜月自正月來無日不雨是夜始見月色賦十韻

元夕張燈罷春朝盡日陰鳴禽猶格軋芳樹尙蕭森碧艸長堪結濃花冷不禁鄰杯傾黯淡山屐廢登臨竟夜空階雨繁憂伏枕吟金波宵乍湧朱戶影相侵暈气浮輪滿寒光入照深風飄初濯練天掛欲橫參和旭晨難定多時陸向沈梯云尋祕術挹取貯衫襟

遣小僮問元景侄病

汝病今何似春郊檢藥方休吟白團扇莫帶紫羅囊竹蟻芳林宴花枰小墅香愼防他日事垂老慰髙堂

苦雨嘆

入春常苦潦破塊亙千里中更兩月餘浸滛不知止稍稍浴咸池少焉旋復已女桑菀且枯人栁僵難起萬木徒向榮無論桃與李陽气惡沈鬱積陰乖物理昨聞殷其雷乃在南山趾傾崖驟雨集江湖流彌彌田家爲余占乘船行入市土膏己覛發東作今方始二糓苦不登三農饑欲死陵襄豈病堯天漏同憂杞安得鞭羲和一照生忻喜玊燭四時調防階平若砥

春日病起有懷金子旭曙曹子飛雝

金生吾臭味托契八年餘入抱荊山玉懷人薊北書靑雲行自致白首分非疎寂寞文園裏飛鳴一起予石友時相念京華久未回秋槎揚子渡春酒杏花杯異骨千金駿雄文八斗才十年兄事汝風雨憶追陪立夏前一日與客晝飲得飛雍南宮揵音因念亡友綗闇

殘鶯新絮暮春天忽憶京華客未旋艸閣淸酣傾碧釀蘂宮芳信見紅箋同心爾結王陽綬先路吾慚祖逖鞭若念竹林遊宴日君應揮涕仲容賢

喜飛雍登第因追憶湄棫嶽一二徐子

淸和風气近朱明晞髮松陰弄晚晴北極飛龍新射策東阿繡虎久知名遭逢應有彈冠慕思舊還多宿艸情屈指同遊今更幾待君髙視慰生平

五日卽事

張具髙堂試酒鎗新松新桂午陰淸迹鄰海鳥應無忌身著荷衣亦自輕家計僅存三徑菊山肴不羨五侯鯖驚心吾土多烽火那得靈符與辟兵

寄錢子靑時客雷明府署中

蕭寺論詩坐夜防故人南北寄書難暮云春樹頻回首艸暖鶯飛幾倚欄淸蔭分虛幌閉暗塵生榻畫梁寒知君抱得豊城寶仙令還能拂拭看

席間見歌者識其面乃亡友徐五湄棫舊時靑衣也感賦二絕

寂寞黃壚事已非梁云裊裊月輝輝春風羨殺紅襟燕長傍烏衣巷口飛

雕梁畫棟暗生塵誰向堂前問主人淸夜西園懷舊侶防膓聲裏月如銀

夏日雜詩仿晚唐體

澆花

閒庭淸曉靜無嘩鴟吻西南見月華汲得杜陵溪上水澆來彭澤徑中花方池欲涸逢山雨小幔偏深防日車畱待重陽霜落後東籬岸幘醉流霞

曬書

南窓辟蠧爇芳蕓錦軸牙籖捲細分自有靑箱傳舊業不須金匱發遺文藏書柱下雲長防防帙松間日未曛少作雕虫應已悔令人深媿郝參軍

苦熱

炎云張蓋曠無端暑暍侵人气欲幹河朔舊遊思縱飲山陰幽興憶淸寒宮冰玉井知誰賜仙露金莖豈易餐此日折腰驅作吏未行已覺宦情防

憂旱

年來臯壤寄行蹤生計闗心在老農不見零陵翻石燕空傳闕裏祀泥龍賁湖春漲環如帶赭嶺炎雲幻作峯爲問漢廷賢長吏可曽省豁向提封

夏日雜興

禺午垂簾夏日長幽居雅稱芰荷裳濃陰倚幔侵人緑晚籟鳴松拂簟涼無柰休文成委頓亦知中防本疎狂避喧且作深山臥醉倒牀頭竹葉香

紅塵何地著淸涼閉戶依然冰雪鄕新種菊苗盈尺翠舊栽松樹過頭長人間豈有安期侶枕內應無苑祕方大藥黃金君莫問且慿白墮送流光

七夕

一葉堦除下井桐晚涼被酒倚微風明河淸淺月輪上髙樹扶疎云影空家似茂陵常謝客年齊潘令早成翁佳辰屈指經多少不在他鄕卽病中

螺浮給諌以遼參見贈病中伏枕賦謝

內經夙擅參苓品本艸還傳服食功忽枉瑤函來石友頓令病骨起秋風閉門白日供髙枕極目層霄送防鴻深謝衰慵無以報一生長處藥籠中

鍚山道中與陳泰和別

風定夜寒增河流一夕冰晨星棲岸艸曉月掛漁罾慧水沽新釀梁谿得舊朋客程應計日前路入蘭陵

登梅花樓晚眺

梅花不見小樓空樓外羣山窈窕通薄暮人煙浮竹翠隔溪僧唄逐松風淸雕對撃寒原上白月髙升落照中欲向楹間畱姓字舊題埋沒艸成叢

丹陽道上

髙岸登躋苦流澌利涉艱寒霞環映水落日半啣山霜雁隨陽至風禽薄暮還誰能長作客漂泊損朱顏

道經維揚晤王十一司理畱贈之作

長安雪後悵離羣此日開樽對夕曛篋裏齊紈經嵗字夢中春樹隔江云蕪城日色寒逾淡隋苑鐘聲晚更聞與爾交情眞不淺相逢寜復惜沈醺

春來風雨夜窓虛臥病何人問索居薊北三年鴻雁影江天八月鯉魚書西亭葉落離筵晚東閣花殘宦興疎明日秦郵回首處寒波重愁予

京口

由來京口地四防古今同方鎭南徐重營屯北府雄淸江天塹設白骨戰塲空幾灑河山淚西風落照中

渡江

不辧水雲色浩然天地空漁舟紛擊檝鳥道疾排風嵗月淹行李江湖任轉蓬南方今正苦矯首嘆飛鴻

雨中宿寶應城外

白馬湖邊雪浪奔髙厓古木欲平吞天臨澤國常多雨邑少人家只似村宿艸幾迷公路塜慿軒一弔孔璋魂風塵滿目無知已羨爾當年國士恩

過邵伯湖

斜曛低驛路馬首悵何依晚渡潮爭上寒塘人獨歸溪魚時自擲水鳥慣卑飛願逐垂綸者長歌入釣磯

髙郵州

葉路離亭樹殘碑古驛程寒聲風截雨暈气水圍城閭左多懸磬江南未寢兵甓湖千百頃潮落種香秔

淮角樓

嵗暮辭家作逺遊長途霜雪敝徵裘那堪宻雨斜風裏獨傍淮南古戍樓

貧婦嘆

姑蘇城外淸濠上大者官船小客舫鱗集云屯晚未休風鬟霧鬂來相傍向船長跽淚四垂手防弱女懷抱兒行人問婦何所苦斂衣起立徐致辭家住毘陵北山裏良人本是千金子自有田廬樂嵗時還餘僮僕供驅使一朝不幸值踐更縣符府檄何縱橫官家稅一吏稅五里胥溪壑猶難盈忽聞徵南大兵至趣令軍需倉卒備催符如雨絡繹來此時漫說新安吏二月新絲三月谷賣田不給還賣屋僮僕逃亡家計無良人淚盡雙眼枯遮莫無顏棲故里朅來乞食走吳趨吳趨客店聊饘粥計食千錢過一宿兩兒三女年比肩饑來只觧牽衣哭七口艱難仰一人他鄕況是婦人身已知旦夕塡溝壑尙忍須臾訴苦辛語畢還聞嗚咽久逡巡似愧紅顏厚哭聲錯雜未分明說苦終時不去口可憐天地未休兵江南往往多橫徵道傍觀者聽婦嘆愴然終日皆心驚我聞王師渡閩海夏門舟山次第平安能刻日銷金甲處處春風鼓腹聲

韓侯釣臺

王孫垂釣楚江隈此地猶存百尺臺臺上不堪回首處秋風長樂土花開

漂母祠

一飯千金迹已陳祠堂猶與釣臺鄰滕公蕭相空知己物色還輸第一人

逆旅

野色慿軒晚河流入望空一星霞外爛孤雁日邊紅逆旅人爭席虛襟自禦風嗣宗稱曠達何必泣途窮

薄醉

車馬頻南北川塗自古今悠然風日暮冉冉嵗華侵杯落驚弓影鄕遙喜足音客情聊薄醉倚膝起吳吟

越溪行

越來溪公莫渡行人隔水呼喚頻舟子掉頭不肻顧波平如掌帆不前碧湖澄靜生寒煙縣官封船供應急經今一月還復然公家用物有定數民間那得知其故日日官船進女城依然船數不加盈昨聞大師至已泊南濠隈太守親自出平明騎馬來官來猶自可兵來烈如火弓刀裝小舠人馬乘大舸越來溪公莫渡捉船未已還捉人勸君漫出城西路

老翁嘆

曉發秦郵驛晚投界首村炊煙寒未起十室九閉門道傍老翁長嘆息此地由來稱樂國大兵頃者一經過頓令閭裏無顏色持刀投石碎門戶百物縱橫恣所取擊豕刲羊事酒筵趨迎猶恐逢其怒此恨吞聲何足道妻子堪憐不自保今年猶有兩三家明年飄泊成荒艸我聞此言淒惻久自發吳閶經界首但逢逆旅多致辭處處煩寃如一口老翁此語最酸辛可知艱苦皆身受誰言橫海建奇勲用兵不戢徒自焚江南巨麗佳气色須臾蕭索生愁雲稻梁鳬雁一朝盡健兒躍馬猶紛紜當年空笑魚將軍

靑駝市

煙火隔岡生靑駝小市名冰髯吹自結沙眼射難明混迹人爭賤衝寒命亦輕扶桑何處景驢背曝朝晴同子玉琯朗璧人家渭臣子服兩兄登可中亭望月

山徑夜色深行久乃見月竹樹吐幽輝淸寒沁肌骨寒射山下泉淸數石上發气色浮孤髙琳宮何突兀上方人語靜一燈影林樾取路登虛亭置身轉飄忽同遊五六人浩歌悄然發坐久月始中星盡長河沒苦節屆秋冬覊魂滯吳越萬感中夕生頓令淸興竭

秋日重遊虎邱題壁

曽防春酒上春山醉後題詩滿壁間回首山川千古恨側身天地幾人閒白楊樹老陰初合紅蓼花殘色漸殷向夕西風動林樾斜陽影裏一僧還

憶著春衣買墅遊重來嵐气肅髙秋山川依舊分吳勝風景還能泣楚囚靑女有時回素律白蘋何處訴離憂遂初賦在尋應好擬築茅堂傍虎邱

重陽後一日登等慈閣眺望

客裏登髙九日過諸天樓閣出藤蘿石林暝色浮秋爽浦漵風帆入望多搖落情懷枯栁賦覊遊蹤迹五噫歌防鴻向夕南飛盡無限寒云鎖雉羅

長至日登超果寺樓眺望

上方樓閣迥百里見秋毫墜葉淸霜重翻云白雁髙寒灰吹欲動暖律問誰操早晚年華攺安仁有二毛蒼蒼天際色山水郁相盤久客衣裳薄橫空霜露寒人煙浮逺郭鳥路拂危欄不盡登樓興驚心節序防

晚泊

孤舟棲泊晚霜霰滿亭臯日暮水雲合天寒星月髙浮名輕去裏苦調怯揮毫賴有賢賓從開樽勸濁醪

舟夜

薄酒難禁夜輕舠僅著身荒雞鳴戒旦寒犬吠隨人鄕夢追思苦吳歈疊唱新故園儔侶在臥起見情親

夜宿客樓口占

云嵓一片月猶近故鄕明丙夜淸霜集丁年白髮生薑肱寒擁被伍舉戀班荊遠道應回首髙樓此夕情

北行畱別同寓親友

驅車指薊北此去路漫漫愁欲凋雙髩貧猶戀一官行侵晨月白坐對朔風寒珍重樽前意髙歌夜未防

醉後題道院壁

嵗宴猶爲客朱顏鏡裏殘棲遲眞欲老寥落孰爲歡小徑松煙暝空壇竹露寒越吟良自苦何必戴南冠

平原客店

平原一片月寒影淨如霜驛路人千里家書雁防行覊愁空白墮節候又靑陽應有江南夢先春到故鄕

渡沂水

沂水淸堪浴緇塵爾若何天低平楚盡野曠夕陽多世路空搔首乾坤尙荷戈故園春事近歸計莫蹉跎魚溝逢子吉南來因於馬上問訊時與其令兄嵋初仝行

忽覩云端雁影過聯翩今日渡黃河蒓鱸江上秋風起兄弟天涯謫宦多滯迹南冠初報罷獻書

北闕竟如何金魚一擲便歸去花滿春江緑始波

蒙陰

羣山爭一徑城郭枕平岡郭外少煙火城中多夕陽

淮陰舟次

春回江上嵗將終早發扁舟水浸空淮浦淸翻蒙汜日射陂低渡石尢風倦遊暫得辭覊旅泛宅猶然逐轉蓬北去南來無限事防防誰得似飛鴻

月夜宿長淸旅店感賦

亦知冬夜永客裏更如年皓魄仍同照愁人祗獨眠峭寒加酒後歸夢及春先何日鉤簾坐相防看月圓

維揚訪王十一司理畱醉

故人風雨憶周旋問訊江闗日暮天且自相逢傾五斗須知不見已三年林中素披香雪亭畔輕陰泛碧鮮客裏如歸忘嵗月何妨一艤竹西船

竹亭

蓋竹成孤亭蕭疎見髙寄泠泠風露深日夕生寒吹中有微吟人披襟落空翠

鶴柴

築柴養雙鶴蕭然物外味夜深淸唳集颯沓髙秋气但有淩霄姿何必乘軒貴

讀貽上詩

王郎滿篋驚人句防向歸囊墨尙濃明日淩風渡江去髙吟江上最髙峯

酬貽上見懷之作

不見王司李淸江空芷蘭寒潮三百里風雨上淮安虎豹天門閉龍蛇夜壑寒漂零人共惜情至似君難

維揚贈李蠖庵司理

濟寜名勝幹年在百尺君家太白樓酒市金魚長寂寞杏林人物見風流甑山橫矗孤髙色河水慿陵萬頃秋今日龍門還禦李竹西亭畔古揚州

維揚舟次晤畢淄湄司理有贈

旅食維揚嵗欲終遲君小艇夕陽中髙文一卷濯冰魄淸夢多年繞雪宮吏部淸狂眞不減禁庭頗牧若爲同蘭陵莫自傷淹滯長嘯五湖煙月空

防溝除夕

南浦維舟日欲沈防溝東下大江深煙波一望愁無極家在秦山谷水陰

秦皇山下暮潮新髙士湖頭水气春此夜孤舟千里客經年書札隔江人

除夜防江舟次賦別貽上

桁上寒流湧碧莎城頭冬日照嵯峨水鄕作暖如新夏雨气徐生防素波訪戴興隨殘臈盡渡江春在故園多平山尺素如相寄他日秦溪問荷蓑

松桂堂全集卷七

欽定四庫全書

松桂堂全集卷八【壬寅】

吏部侍郎彭孫遹撰

元日就貽上飲

曉郭萬人煙春江孤客船星河回曙色云物吐朝妍北闕龍飛日東皇鳳紀年漢廷方上計越客此歸田風景紛如昨流波淨可憐鐘殘隋苑裏花發蜀岡前勝事今何在徵途境屢遷故交情似水開宴酒如泉送別畱詩句將遺損俸錢夜歸城北路醉詠竹西篇空響潮鳴枕髙寒露滿天回思東閣興淸夢正飛懸

戱答貽上

賦得香匳最有聲偶然托興寫傾城道心近日淸如水不落人間薄幸名

防溝曉發

朝日棹歌鳴還爲江上行寒蕪猶碧色小鳥作春聲煙岫層層出風帆面面生不須窮逺目吟眺有餘情

步懷貽上

風日依淸曉空波匹練明相尋步渡已失廣陵城江岸舟初放春潮已平還思何水部官閣眺新晴

渡江

天寒江气深雙槳淩空碧三山指顧間靑蒼非一色洲渚旣平逺川原亦郁積中流駕巨浪髙踏黿鼉宅孤峯入懷抱淸暉照沙石翏翏風益駛愔愔日將夕言尋郭景純更問神仙迹

泊江岸寄貽上廣陵

晚潮未上早潮收一艇乘風下潤州恰向江南望江北水雲無際不勝愁

揚州懷古

惆悵繁華事已非寒波縹緲夕陽防雷塘雨過山花碧步雲開木葉稀自昔參軍多感慨重來水部惜芳菲離宮別館今何處坐見孤蓬日日飛

艸生城闕郁崔巍陳迹千年弔落暉南國綺羅悲帝子東都花栁靈妃雲山一去秦淮海歌吹空傳杜紫防悵望煙波情不極春潮如雪送將歸

過新丰鎭

新丰古道防舟行日落輕帆片片明雜樹初靑難辧種亂山空碧不知名江流曲折生春水霞气依防媚晚晴獨上河梁一長眺川原煙景正淒淸

丹陽道中寄貽上

百折丹陽水扁舟曉渡難平疇初放碧春雨薄生寒錦瑟人將老靑雲興欲闌練湖行漸近新緑滿漁竿平川縈百曲寒雨壓層波淺碧千畦潤殷紅一寺過暮云依樹盡逺水入煙多此地生香艸懷人柰逺何晨光生牖隙煙水淡溶溶臥聴春朝雨遙聞曉寺鐘平蕪隨地緑歸思近鄕濃到日梅花發南山好曵笻沙鳥集船頭寒塘淸淺流人家煙四合水气日浮孤暮有停雲思春生去國愁徵帆何處落風雨一歸舟

丹陽觀十字碑

讓國髙蹤不可追蘓臺麋鹿久堪悲榛蕪丰碣今何限千古淸風十字碑

練塘

一葉練塘舟揚帆復順流西風如有意相送過常州

呂城雨泊

古市平橋跨水津欲尋舊壘已荊榛十年萍迹長如此千載吳防解笑人隴麥因風吹浪細林梅冒雨作花新南來景物多惆悵且泛壚頭酒味春

舟中夜雪

夜雪壓舟重風淸落枕長覺來人語靜一犬吠寒塘歷歷聞殘雁遙遙度曉霜江南今夜泊客意似瀟湘

橫林舟次

此地倪元鎭揮毫舊有聲數家臨水曲防樹著云平竹木參差秀林巒澹宕淸今朝登眺處身在畫中行

梁谿舟次望九龍山

梁谿一帶抱孤岑水盡溪回洞壑深三讓城荒空艸木九龍山逺悵登臨懸崖急雨石泉落翠竹蒼藤鶴澗陰約略前遊經四載依然春色滿平林

弔周孝侯祠

旦射猛虎南山頭暮隨雲間二俊遊一朝致命死疆場竹書血食還千秋腐儒局促事鄕裏白首章句空一邱人日泊虎邱山下先遣奴子陳徳東歸問訊

人日晴暉敞太虛石湖煙水放舟初春風不送雙蘭槳錦裏空傳尺素書小塢梅寒防雨歇長堤栁暖夕陽疎道衡欲賦經年別雁後花前思有餘

山塘

山塘風日好雲木互層陰不盡平林秀如蔵萬壑深蘋波通小檝花嶼下鳴禽坐久生淸思泠泠起梵音

泊濰亭

婁江此去路重經淒切吳歈不可聴咫尺家園歸未得參橫月落大濰亭

舟中望昆山

昆山一片石時與白雲侵領此巖阿秀知予邱壑心天低孤塔影人住數峯陰定有煙霞客相依共結林一岫俯川陸天晴翠欲流不嫌城郭近轉覺石林幽白日樓臺暝淸暉島嶼浮春山濃似畫黛色撲行舟道院曉起欲買小舟往沙上看梅以雨阻悵然有作

欲向淸谿問勝遊春陰初合水邊樓已虛沙口看花約空買江南聴雨舟竹塢云深天易暝石壇鳥下晝長幽上淸玉笛淒涼弄吹落梅花滿院愁

春雨

江城經日雨無復踏歌聲鄕淚隨花盡春愁似艸生煙中齋磬發雲裏午雞鳴便擬遊方外移家傍玉淸一望輕陰合蕭條獨倚闌忽聞風雨集轉使別離難艸色侵行迹花枝怯晚寒所思愁不見竹露滴空壇

松竹生寒吹淒淸戛石幢空齋聞夜雨春色滿婁江垂栁拋金綫飛花防玉缸他時同剪燭相憶在西窓暝色同云盡閒庭碧艸深春泉鳴磵戶山鼠下松陰衝雨過殘雁驚寒響暮禽坐看芳樹晚飛雪滿園林

和二兄除夕見懷之作

淮陰南下片帆收晚泊防溝古渡頭逺道弟兄懸夜夢隔年風雨入春愁空江木落頻回首小院花開定倚樓若問闗山千里客天涯涕淚滿徵裘

南還至婁東得兄仲謀寄懷詩次答

客子辭家嵗月遙安仁已覺髩初凋空憐芳艸生淒碧忽有新詩破泬寥海雁回寒殘影盡園梅經雨暗香消婁江西望迢迢水思繞聞琴舊板橋

舟經外江鎭

一艇沿溪轉淸流曲曲迷橋通丁字水籬唱午時雞分隴花田潤成行竹樹齊江村春气早艸色已萋萋

新栁

春風春雨正防防垂栁垂楊色漸靑京兆眉勻猶淺淡楚宮腰細最娉婷輕寒尙困三眠態小碧虛籠十里亭他日防橋腸防處驪歌淒切不堪聴

白鶴江

落日依輕舫空明水上窓人家多竹篠仙宇擁燈幢塔影靑龍寺濤聲白鶴江九峯橫秀色天際見雙雙

結交行贈陳確修

結交寔難白首如新一朝邂逅便托契知君本是湖海人去年作客華亭縣叩門載酒來相見朔風臘雨雪作花欲使愁人忘歲晏今年著屐九峯頭縞帶重來問舊遊袖中防有冰雪捲置我嵯峨百尺樓可憐覊客無顏色感爾交情三嘆息世事多揚弱水塵人生莫羨扶搖翼鶯花照眼栁拂巾東風澹蕩吹芳塵與君揮手自此去一問桃源洞口春

寄家兄仲謀

吾家仲氏老巖阿隠幾沈防近若何燕子簾櫳遲日靜木蘭庭院落花多秋枰晝冷聞黃鳥蠟屐春閒長緑蘿爲問亭常寂寞誰人載酒數經過

寄家兄子服

客樓擁被集秋聲兄弟天涯急難情落葉一辭吳苑樹離鴻逺度廣川城停雲此日愁南望聴雨何時話北徵爲報庭前紅芍藥一樽花下待同傾

寄幼瑜弟

遊絲午幙日初長曽索防吟賦海棠客子正悲芳樹晚名花還發去年香澱湖水緑舟容與秦嶠云迷路茫小謝風流頻入夢應憐春艸徧池塘

寄漢飛

名園永日暢登臨念爾棲遲物外心花榭細翻紅藥影艸堂頻換綠蘿陰風前惜艷金鈴小月下徴歌玉深早晚羣賢修褉事淸泉白石定相尋

寄徐六琯朗兼訊家姊起居

西風八月送行蹤霜雪闗河卽次濃豈謂生還猶有日空勞死友逺相從夢回小閣重陽雨愁聴寒山半夜鐘別後已看春律轉寒灰不照孰爲容

客裏思君一倚樓鶯花開日小窓幽牙籖朗潤無塵雜彤管淸華有唱酬題畫新篇稱絕調吹笙麗句最生愁卻慚謝遏才將盡林下風神憶未休【家姊有銀河吹笙及和予題畫詩最工】

次韻答蒼水

僦得客樓如囷大開門風雨供髙臥茸城春酒萬斛傾壘塊郁然不可破君家兄弟天下才二俊當年未得過開樽洗酌畱我醉春衣多被酒痕涴何須絲竹與管弦粲花往往生咳唾髙堂爽塏淸絕塵圖書萬卷竹千个空堦雨急燈燼寒虛幌風懸防檐墮呼盧辦作袁彥道狂吟直壓陳驚坐中往復兩相忘不知誰主誰賓佐夜分客去君亦醉峩峩玉山崩一座詰朝贈我瑤華篇寫徧鶯花嬌阿那人生但得儔侶佳窮達何必悲轗軻援毫酬爾郢人詞更索君家長公和【長公謂閬石】

題曹雅推石鏬校書圖

艸堂一夜雨綠徧前溪樹幽人獨往來日涉還成趣春山萬疊深春水千頃碧借問隠居人何如輞川宅

次蒼水扇頭韻

客中二月換春衣一問三江舊釣磯幾日西風潮正滿縠文深處見魚飛

寄懷百防

弱冠追隨舊社前中更風雨兩茫然延津劍气今還合流水琴心爾自憐別後防看江上月春來又見艸如煙亦知不淺文情在長事爰絲二十年

吳門得百防見懷詩次韻答寄

髙天木葉下孤舟憔悴還爲薊北遊從古銷防惟惜別可堪送逺及悲秋燕云淚滿鴻千里板渚花殘水一溝今日吳江烹素鯉尺書端爲故人畱

葑溪訪珠來看園中鸎粟花還就云客兄飲作歌

金閶亭畔送春歸雜花落盡鶯亂飛客子倦遊不得意朝來又換纎絺衣出門偶向東城陌一訪東城灌園客園中開徧鶯粟花五采繽紛非一色此時洗酌向花飲花明酒冽深相映近前折花當酒籌花枝裊裊過人頭風光若此君不醉人生擾擾何所求富貴本浮雲文章亦敝帚我今歸小山栽花還釀酒栽花宜多不宜少荒畦十畆應環繞釀酒須教樽不空酡顏常比花色紅日傾此酒對此花世上眞有浮丘公

次韻答客羲

此地吹壎客髙風孰與同避人逃姓字學佛得神通茂苑春將老淸和日漸融坐看庭際樹靑桂已成叢愛爾棲禪地全勝安樂窩自能忘歲月不厭數經過白社塵心盡靑衫客淚多言尋方外約隨意卜巖阿

重過梅花樓

今朝風日好初地再相尋轉覺紅樓迥新添緑樹陰定鐘人外發山翠晚來深歸路經林水淸暉照客襟

重登虎邱山

包山之外千萬峯此一片石堪共語巖扉日暮少人行雲木淸陰淡如雨杜曲老人隠者流挈我重登最上頭擾擾浮生無住著不知能更幾回遊

舟中見燕子作

越燕初來社事稀聮翩爭傍小舟飛低空忽墮紅襟片入座徐褰翠羽衣遊絲遲遲白日靜平波一望成千頃水面無風徹底淸分明照見差池影下拂淸流上掠天依人應更得人憐萬轉千回還未息忽然墜地如無力山城防日雨兼風鶯花零落飃殘紅細啄香泥過林去飛入誰家簾幙中

上曹村相國三十二韻

聖主垂裳日元公補衮辰五云紛气象萬類荷陶鈞帝用鹽梅寄人瞻桃李新臺星環紫極館閣敞平津一作斯文主羣登上席珍荒莊寜有意投筆本無因玉筍皆時棟龍門盡國賓四維咸被澤六詔未稱臣馬援馳蠻徼唐防擁使輪廟堂資算略帷幄葉經綸遂有旄牛貢何論越雉馴雍容三府歷調劑八風均伊呂垂前烈蕭曹謝後塵量羣自納淸極豈嫌貧宅少成樓地家無曵帛人入誰知禁樹出不問車茵骨鯁還推重文章孰等倫勲庸由學術忠孝見深淳倚毘匡時切巖阿托興眞懸車當獻嵗賜沭有全身絲竹東山趣林泉緑野鄰春風吳嶠滿淥水石湖濱往往笻出時時泛艇頻芳樽張月夕雅詠集花晨賓從多英妙芝蘭更郁峋鯫生甘寂寞先業墜艱辛壯志千秋在沈寃九地湮裴徊轅下足憔悴轍中鱗已分尋黃綺誰爲徹紫宸通門慚孔李再世念荀陳禮遇山齊重恩光物自親寒灰如可照願得借陽春

贈潘仙客太守

夫子間气英鬱鬱瑚璉器一擢夏官郎再典秋闈試帷帳窮天淵网羅皆云驥兼此文武才永爲廊廟寄驅車向渤海神京三輔地刀劍猶紛紛斯民未知義易俗多苦心報政洵優異是時

先皇帝注意循良吏蔀屋騰歌謡禦屏畱姓字方期歲九遷忽訝言三至蕭然解組歸形神逺無累父老旣畱行兒童亦揮淚左遷何足憂榮名在百世伊余執鞭情十年深寤寐今見紫芝人願托靑雲士季路信一言劉重片刺冀回黍谷寒得奮天池翅明誼結中心千秋義無二

施有一席上聴歌作立夏前一日也

灑徧江河淚萬行那堪春盡尙他鄕鵾弦雁柱多淒惻不待聞歌已防腸

絮飛花盡雨防防人在金閶古驛亭莫唱春歸腸防曲此聲淒切不堪聽

山堂風雨正淒淒一曲新詞聽欲迷滿座賓朋靜無語春云冉冉向人仾

何處聲傳子夜歌髙云不散玉嵯峨雪兒解道風流句不及君家問字多【問字有一歌僮名頗有面首】

四月初三日作

閒居適新夏百卉皆榮腓靑陽謝成令朱明麗朝暉松竹含貞萋林巒吐淸輝鳴鳥下茂柯向人如相依流覽有妙理新故靡停機我亦無心者隨時禦葛衣

髙堂列黼帳雜然進齊優簫管吹參差妙舞兼淸謳境去態仍在器往聲還畱涉想每多妄防心亦愈流此中有實義本與靜者謀不假思惟得豈從聞見求

大本無味大音本無聲至樂旣忘言極哀徒愴情乃知天下理非由言象呈名者非其至至者無能名所以維摩詰黙然義已明

越人善泅水吳娃工走馬盤旋風電中出沒波濤下當其呈技時意思何瀟灑與物旣相忘我形亦自捨豈惟無我心並無無我者

贈顧蒨來吏部廿三韻

閶闔中天啟鵷鸞禁寺翔紫泥初入捧佳樹已成行畫粉神仙署薰衣侍史香儁同裴叔則淸是顧長康當日新更始諸曹舉大綱品題澄水鏡故事罷山郎銓局推通簡時賢少頡頏在公仍夙夜賜沐有輝光江左風流舊龍門雅譽當瞻星文粲粲挹海量汪汪身作儒林冠胸將武庫蔵人皆尊哲匠君豈問荒莊北闕存深眷東山久屬望云霾看立化日月亦何傷下士泥塗賤窮居海嶠傍白鷗成伴侶赤鷃自楡枋忽有三言虎能飛六月霜沈寃埋土壤髙誼薄穹蒼宛轉加垂手殷勤見熱腸片辭喬嶽重萬里潤河長欲使寒灰起還令百艸芳羽毛端自惜毫髮竟奚償千載存明信於公義不忘

喜客羲過談

入淸和嵗月侵艸堂快爾更相尋茶煙未防鑪中火竹樹初移午後陰誰向河頭來賣水卻從弦上去聽琴坐深鳥語花頻落何處堪徵不住心

問家兄仲謀肺疾卽用來韻卻寄

茂苑開君病裏書遙知謝客防行車湖山極目春遊嬾風雨懷人午夢疎舊社酒徒今寂寞故園花事近何如杜陵最有憂時疾髙枕南窓四月初

海天千里浩煙波綠水平堤覆軟莎蜃气春深浮島嶼雁行雲防隔關河鶯花三月風光暮絲竹中年感慨多惆悵不須徵往事佳辰冉冉客中過

柴門深巷晝長闗廿載逃名髩漸斑芳艸久埋張仲宅幽蘭空佩楚人環殘春伏枕甘蕉下薄暮投林倦鳥還料得疎狂時縱酒竹林淸興未闌

欲慿雙鯉去云安經嵗離情問訊難偕隠髙堂華健織縑小婦錦機寒新篁墜粉含淸露紅藥翻風下曲欄兄弟相思不相見故鄕迢遞海云端

寄問家兄子服臥病

吳天南望一傷神伏枕髙樓送暮春牘鼻漫憐司馬渴牛衣不厭仲卿貧病中櫻筍輕酬節雨後松梧緑防人我亦江湖牢落久楝花吹徧客衣塵

初夏遊東禪寺

夏日媚新霽山水多淸音閒雲偶然出步至東禪林寂歷鐘梵響蕭疎水樹陰流泉下石澗戛然如鳴琴艸花一一開上有間闗禽老僧不相識宛若夙相尋眞賞方在玆髙懷匪自今坐對黙無語各有物外心勝因了可悟妙義良所欽

答客羲

迷離撲朔辧雌雄玉麈繩牀話苦空不覺春歸今又夏吹來池面盡薫風

狂來對客吟詩句老去荷鋤種秫田醉語二豪聊爾爾卿須歸去我還眠

易易難難何處分昔惟龎老近惟君看來只是河東豕拈出還空冀北羣

大地從來無一字小儒空復費三餘從君乞取傳薪火燒盡從前萬卷書

又作四賓主句答客羲

金屋銀屏絕代人夢回闗塞未分明停鍼日日腰如削不信牽纒是有情

吳山越水徧浮家浪把無涯逐有涯今日山中閒獨往鳥鳴蟬噪靜無嘩

夜來山雨過前溪新緑深深上衲衣語言文字都忘卻閒讀南華注馬蹄

延津寶劍是雙龍一躍還生八面風擊破太虛無一事左防玉女右靑童

松桂堂全集卷八

欽定四庫全書

松桂堂全集卷九

吏部侍郎彭孫遹撰

題畫

好山每如畫好畫復如眞此解本難轉誰爲明眼人素箑一以開宛然巖壑趣不假買山資何須濟勝具

和訒庵春日遊支硎山之作

十里方塘放畫舟筍輿蠟屐更追遊花前欲灑楊朱淚海內誰憐越石囚照水綺羅明落日遏云絲管亂春愁玊堂學士風流甚一酌金樽散百憂

上洋農

嗟哉上洋農耕田一何苦種秔十畆余經夏不得雨陂池變爲田禾苖化成土粒食不須言官稅何從補裏胥雜遝來追呼怒如虎抱耒入市防聊用質子錢子錢苦無多僅可供酒筵此日行已過後日還復然地著難永日流亡轉可憐穮蓘𨿽云勤不如逢嵗年蠲租下明詔不若長吏賢

雨中舟行

平川一帯碧潺湲靑浦城西刺客船如有如無宜麥雨不寒不暖簇蠶天坐侵衣袂憐新緑行近人家起暮煙欲寄相思傷逺道東風芳艸自芊綿

客中漫興

葑溪回帯古招提樹影波光入望迷種竹新畦梅雨歇防花小院藥欄低金雞天上傳消息銅馬山東罷鼔鼙暇日不妨頻載酒東林深處聴黃鸝

幽居有客近經過相訊長安事若何謫吏競廻莬塞防王新渡葉楡河中原已見銷金甲初服何妨老芰荷此去五湖應不逺煙波隨地一漁蓑

芍藥花開入夏初靑雲回首故人疏半年憔悴天涯客兩字平安海上書小墅桑麻鳴戴勝髙臺麋鹿下姑胥霸圖銷歇韶光攺一枕春風午夢虛

繁花春盡尙嫣然七里方塘緑水邊細雨疏簾書帙潤斜陽孤店酒旗懸山中求友多黃鳥客裏催歸有杜鵑覊旅情懷消未得道公塔院學逃禪

雲間送董蒼水之繁昌

今我來茸城往還君最熟忽然取別客樓中髙駕風帆向姑孰姑孰山川何秀麗千巖萬壑相虧蔽荻港云繁鎖驛亭赭圻日落搖江裔此地登臨足快哉此行經月卻須回到日正逢梅雨過歸時應見藕花開我家秦駐小山傍經年不歸相望因君更唱驪駒曲使我低回欲斷腸

雲間送友人歸海上

相逢故鄕人卻在他鄕處還向他鄕折桞條送君仍到故鄕去去路沿洄直向西峭帆髙掛夕陽低曉行泖口潮如掌暮宿當湖水拍堤君到家園能計日慿君一爲傳消息頽顏已自困風塵酒態詩狂消未得

客樓晚起

小閣朝寒客思慵潤生衾簟雨餘濃薄遊已自經三度淸興猶然背九峯澄碧當窻官舍樹疏聲落枕上方鐘髙樓極望江湖濶一夜風雷起臥龍

五日風雨與家兄渭臣對飲

林木朝隮欝未開微涼颯颯集樓臺弟兄客捨聯牀影風雨山城五日杯墟裏孤煙沈白薴江湖新漲走黃梅鄕心逺逐南流水柴辟亭前去不回

層陰漠漠接平蕪急雨初收暑欲無五月輕寒侵白袷三江旅食冷靑菇蒯緱欲問齊公子香艸空憐楚大夫酒後慿陵千載思悲風吹入角聲孤

臥病

臥病成吾懶知交迹亦疏坐聴髙閣雨愁絕故園書蕓火侵緗帙梅陰潤玉除江南卑濕地五月尙樓居

病起

病起當淸暑髙樓雨過初林傳天籟入窻引夕陰虛越燕移巢去吳吟伏枕余江城淹歲月不爲待鱸魚

病中聞蒼水歸自繁昌以詩代訊

澱湖五月片帆飛䢐暑還家換客衣客裏送君行作客還從客裏見君歸

五茸城下記相逢姑孰亭邊問去蹤卻笑長卿遊未遂依然抱病客臨卭

空館無人臥起遲撲簾梅雨益淒其楚天北望思君日正是宣城見憶時

天馬歌寄畹九

君不見天馬來西極俶儻權奇人未識奮身忽上閶闔門化若鬼神之不測又不見怒鵬橫絕漢翻然直起天翰淩空一籋九萬里毛羽紛紛何足算君今二十正盛年才華傑出流軰間龍媒絕影非難事羊角培風亦等閒人生貴在抒懷抱一躍云津猶小小百年事業何其多丈夫立身須及早爾復髙堂有老親十年於汝責成人紅顏白髮不相待恆恐花開非我春畹九復畹九爲君思之久年華駛若隙中駒少壯應須努力否乃知古人捧檄有深意富貴浮雲亦何有

送宋尙木之任潮州

一麾出守見風流碧海蒼梧復勝遊去路江云驅溽暑到時嶺樹入淸秋金城逺跨湖山盛玉簡深探洞壑幽仙吏自然無俗韻褰帷還得近瀛洲

晨起成一詩

客有登樓思經年尙薄遊城烏猶晚集林葉已先秋托興鱸魚鱠懷人桂樹舟江潮通谷水空逐故鄕流

秋夜絕句

颯颯西風入旅愁江天迢遞獨登樓故園此夜堪腸斷露冷山堂桂樹秋

戲賦鵞頭

金沙吳東升善爲星學寓於雲間雲間人以鵞頭目之吳語謂人不慧者曰鵞頭也葉炳霞路湘舞皆與東升狎爲賦鵞頭詩十二韻索予和因戲應之

是物宜馴玩依人飽粃糠品形生自卵辧族羽如霜波渚駕同泛池濠鴨並藏桞嬌黃尙嫩笙暖韻輕揚素練溪堪濯銀肪玉可當淸波紅掌映白毳綠蘋香地擅曇村勝湖臨講院長葅珍齊入饌芍藥細爲糖陽羨籠偏小於陵客漫嘗片腴悲鄧叟一臠傲劉郎庖割寧知命肥甘實起殃寄聲同侶者戒愼在壺觴

答孔厓秋

徙倚髙樓吹朔風川原秋盡葉初紅天涯歲晏誰相問曲裏陽春爾自工雁陣衝云寒影斷江聲挾雨夜潮通憑欄忽有歸與嘆客路淒涼霜露中

送王喜賡還常熟

元禮龍門許暫窺十年生死見交期靑箱世業傳今日黃綺衣冠憶往時蕭寺談松茗熟南窻散帙竹風披徵帆一發虞山道浦雁江云寄所思

湖上蘭橈去住頻寒流無際欲傷神經年岐路無知已幾度他鄕別故人白雁分飛帆影疾丹楓搖落客愁新歸舟載得鱸如雪莫厭江城旅食貧

七夕飲徐振子園亭作歌示歌起

七月七日暑未平淸籟不至秋陽明園居謝客深閉戶千樹萬樹皆蟬鳴晚來愛此池上酌林水淸陰紛漠漠參差月出影漸髙露濕闌干梧子落主人好客不好酒杯杓不勝長在手容止風流絕可觀談諧雅令誰堪偶繆生狂態最不羣持杯吐气如煙雲防夷滑稽轉不竭一石五斗總未醺大聲疾呼出門去袖懷餅餌遺細君酒闌客散塊無侶淡淡銀河粲牛女還把防酒問靈辰吾豈匏長獨處

沈侯席上醉歌

沈侯意气何孤迥儒雅風流復誰並結客常傾六郡豪棄官新買三江艇我客江鄕四序轉與君相愛時相見文酒猶能恣唱酬登臨每自陪遊宴秋來搖落動離魂繾綣綈袍古道存邀騎帳下黃驄馬醉倒花前白玊罇花枝入手酒光濕秦箏促柱冰絲急微呈玊齒聲易哀怒拔靑萍發上立感君意气爲君歌當筵更盡金叵羅黃花已老朱顏酡丹楓欲落江水波歲雲暮矣君柰何

和訒庵乞鶴歌兼呈貽上

玊堂學士謫仙人視艸先朝墨尙新長安一夕秋風起忽憶江東紫帯蒓窈窕玊峯天際落此中髙臥何寥廓換酒常拋佩下魚歸裝但載揚州鶴王郎本具淩霄姿郡齋無事閒賦詩竹亭鶴柴淸如水爲政風流自一時何以贈我九臯禽何以報之白雪吟二子風神堪掩映千秋寄托獨遙深知君好鶴兼好山山堂謝客長閉關予亦無心市朝者終年抱耒心自閒巖居倘許尋前約白石淸泉共往還

靑浦舟次

揚鈴擊汰曉相催百里靑溪半日回江浦秋深蒓菜老汀洲水落蓼花開地通三泖潮爭上節近重陽雨易來莫向天南更回首暮云鄕樹不勝哀

白龍潭泛舟

搖落蒹葭玉露濃座中賔客半萍蹤何來畫舫余靑雀無復澄潭起白龍秋水孤芳搴杜若遙山九防削芙蓉可憐紅葉秦谿道歸棹經年悵莫從

送邵冕仲歸余姚營葬

東還正值暮冬寒故里松楸掩淚防客子風塵驚短褐美人情緒托明玕歌殘魚鋏霜侵捨唱罷驪駒雪滿鞍同作吳吟君最苦越江歸路更漫漫

壬寅除夕

吳客歸時歲漸分庭梅已自吐氤氳寒燈欲盡經年話好夢難邀隔岫云入誦新詩憐驥子聞舂淸怨譜桐君中宵更撥枯鑪坐柏葉香殘試再燻

松桂堂全集卷九

欽定四庫全書

松桂堂全集卷十

吏部侍郎彭孫遹撰

正月十七日振仲七兄招往東郊園中觀梅盡醉而返仲兄有詩因依韻成律

曲曲軒楹面面湖春醪初熟未須沽親人海島紛容與入座花香乍有無世態徒然爭鄭璞時名空自逐韓盧不如醉臥芳林下月落前谿雪滿途

維申招飲牡丹花下不得赴以二詩答謝

春來日日困春酲髙枕虛堂午夢淸正好開簾迎社燕不妨求友待林鶯微寒尙覺花風淺遲日初薫谷雨晴珍重故人良防防飛牋空爲欵柴荊

同人選勝促飛觴芍藥花開正艶陽繞幕云深初度曲隔簾風細乍聞香數盈金穀催詩急漏盡銅烏卜夜長如此髙懷眞不惡春愁何意苦相妨

春盡率然有作

遊絲飛絮弄輕盈乳燕流鶯自在鳴竹葉酒當婪尾淸和天爲醸花晴偶然客至相爲醉但使身閒亦自輕莫遣春愁殢今夕共君坐聴曉鐘聲【適客有誦閬仙三月正當三十日一絕者故落句一及之】

寄王七禮吉時在十一司李署中

薊北門下斜街宅天寒歲暮霜風坼對牀淸夜語不休往往東方曙煙白余旣棲棲吳越間君亦歸耕長白山山川迢遞二千里極目天涯見雲水五載相思道路難故人何處訊眠餐時向揚州問歷下還因歷下憶長安今來一眺春江碧再得相逢話疇昔郡齋弔古定題詩一裂齊紈寄吳客

答貽上

詞人寥落老撡觚矯首中原孰並驅狎主齊盟君是長同遊燕市歲云䢐客來競折紅蕖麗歌罷誰憂白雪孤到處山川畱逸唱風流還似大蘇無

作者千秋有代興使君髙寄迥崚嶒羣山海內尊東岱絕調人間在廣陵官閣但擕珠樹鶴宦情眞似玊壺冰蕪城日暮邊風急明逺歌成思不勝

逕和李侍郎憶洞庭之作

縹緲山川憶洞庭嶽陽樓外水防防夢回楚瑟千峯碧望入湘帆九面靑芳艸舊遺公子佩淸秋曾泛使臣星郢歌一奏堪腸斷莫使江南逐客聴

作四絕句書箑致佛車

山左風流王佛車烏衣門第最淸華今朝癡叔筵頭見玊樹何曾屬謝家

燕山霜月白紛紛蕭寺鐘寒竟夕聞曾與元方同把臂論交今日得陳羣

日日沈酣老步兵醉中髙眺蜀岡晴竹林此日陪淸防又見當時阮始平

淸暑山堂日未曛新詩題罷重思君相尋官舍元無事寫得羊欣白練裙

平山堂懷古

春盡平山長薜蘿虛堂寂寞少經過歐公一往空陳迹覊客重來起浩歌京口晴雲江樹坼蜀岡春艸墓田多低回千載情何限斜日蕪城柰晚何

蜀岡眺望

平岡徙倚起悲風回首鄕闗思不窮芳艸多情春後長碧雲無際暮天空蜀川地接江流外秦塞人來夕照中莫更披榛尋往事煙蕪一帶是隋宮

弔迷樓故址

復道千門淸夜遊隋皇曾此幸揚州翠華不返當年夢碧蘚空生舊日樓欲認離宮垂桞盡似傷亡國芰荷秋至今江上傳遺恨一曲楊花起暮愁

揚州逢玊行有贈

王程春艸碧參差粉署香入直時共說山郎無長物懸知水部有新詩白門桞盡懷人逺朱雀桁開擁傳遲自笑披裘江上客賞音千載得鐘期

作歌送孫無言歸黃山故居

軒皇采藥處聞在黃山中左挾容成子右把浮丘公一朝丹成上天去千秋想象橋陵宮此山髙與蒼穹逼至今洞壑多幽特窈窕巃嵸三十峯峯峯皆作芙蓉色孫郎本是好奇者家在黃山西嶺下問津曽訪武陵春扶笻每到匡廬社觀濤江上偶乘槎忽憶山中桂樹花丹梯翠壁不歸去白鶴空咨嗟送君歸棹淸溪水淸溪千仞下見底臨風揮手一長往髙臥淸泉白石裏蘇門先生薄世榮君今亦身後名抱琴他日來相訪聴爾鸞吟鳯吹聲

贈龍師

逺道思君日西風落葉初曾從吳市客一寄武林書小艇江潮急孤城夏雨疏相逢還問訊歸計定如何挽房儀凡樞部興公尊先生也甲申之變以憂憤而卒

米脂亂天綱咸秦實禍始豈無淸流人紛紜受驕餌房公抗奇節秉心終不貳白璧絕眾污黃冠非我意揮手謝所親從容遂其志生平軌聖賢成仁與取義攀髯旣有時沒齒乃無媿

龔勝不愛死範粲不苟生古來志節士歷久彌堅貞貂蟬座上客徒羨朝槿榮淹忽隨腐艸一死鴻毛輕皎皎司馬節百世流芳聲祀公以爼豆易公以嘉名髙風激千古興彼頑懦情

讀貞靖先生遺事感賦贈興公

大澤狐鳴已自疑鼎湖龍去不勝悲气爲河嶽生偏壯力謝刀圭死不辭在昔專城無一士至今獨行有孤兒何人執簡徵遺事玊管銀毫好綴詞

賊渡河入秦郡邑皆不守三川士大夫多受污者惟房公潔身全節賊索公不得執興公於獄搒掠備極身無完膚故五六聫及之己亥之冬原人祀公以特祠私謚爲貞靖先生

維揚送興公之白下

繁華猶說石頭城宮闕年年蔓艸生江艇進時無暑气山陵到處有秋聲湖幹弄笛人何在橋畔吹簫月正明可惜揚州好風景芙蕖開日送君行

興公來仝出東郭訪豹人不遇見公子應門辭令敏給因有此作

東郭招尋地髙人此鑿壞浮榮看木槿淸嘯答庭槐凡鳥題詩去家禽對客來何妨同解帶長日得徘徊

再占一律送興公

秦川公子不思家進艇江天正暮霞相見又攀隋苑柳此行還看北門花伍胥江口潮初長黃歇山頭日未斜好向秋風登覽處一裁新句寄天涯

題龔賢山人畫寄吳方漣侍禦

白下山人嗜奇癖濡毫寫就嵯峨碧萬壑千嵓尺幅中因風一寄西臺客十載曾聴長樂鐘故山夢想玊芙蓉功成他日拂衣去髙臥蓮花若个峯

題張翀畫花鳥冊子

耕塢先生爲餘言張翀山水花鳥妙絕天下僑居秦淮意致蕭逺居然晉人風味恨生不同時目中不見此等人適梅岑以此冊索題因系以二絕後有覽者當不禁今昔之同情也

畫苑人傳粉本淸宛然花鳥弄春晴黃筌一往張翀死今古風流想象生

往事追尋歲月賖淮波東去月西斜春蕪閣上人何在開徧秋來滿徑花

送豹人遊吳門

雨過淸江采白蘋蘭橈目送入吳人爲余徧訪棲遲者恐有當年梅子眞

飲吳爾世齋頭待月

山堂淸閴足徘徊不厭巾車數往來已覺新涼生岸幘更逢好月待啣杯懷人千里孤帆逺落葉三湘一雁哀白露金風無限思客中懷抱爲君開

送爾世遊廬山

送子匡山去西風五兩輕買峯歸計早觀瀑世緣淸後夜人千里髙天雁一聲空齋秋夢逺相逐過湓城

棲靈寺第五泉

指防名泉處招提迹未湮亭空碑記在艸翳井幹新潄石明微尙臨風憶古人淸泉如可薦更采澗中蘋

紅橋

艸樹依微合煙波縹緲長紅橋一極目城郭半斜陽舟渡蘋花水風薫藕葉香旗亭何處曲春怨繞垂楊

玊鉤斜

髙桞平田噪暮鴉相傳此是玊鉤斜年年寒食多風雨落盡棠梨幾樹花

步夜泊送曹惟佐之濟南

淸江去路分驪歌偏向客中聞情親不惜頻爲醉秋至那堪又別君殘夜寒生步雨徵帆目極濟南云瑤華倘許殷勤折一寄西風塞雁羣

揚州送唐祖命之汝南

秋到蕪城暑漸微林中盡日對淸暉靑雲自信千秋在白首空傷萬事非汝水悠悠人獨往江天漠漠雁將飛因君更發覉孤恨相送河梁淚滿衣

題蕭晨畫

艸堂枕林水來往多淸興終日少人行幽鳥啼山徑欲訪山中人不辧山中路林气日夕深吹作霏微霧

贈梁木天

髙城古寺靜不嘩欲落未落白日斜使君乘暇一相訪車騎不驚城上鴉桐陰數畆綠覆地坐譚向夕多髙寄十載空違箕潁心一行且作滄洲吏君今簿領困朱顏憔悴王郎亦此間才人屈曲復何意天路迢遙詎可攀

州阻風寄崔大

一夜石尢起空洲系艇頻定知同捨客逺憶渡江人渚靜無飛鳥沙喧有釣綸離離京口樹煙火隔城闉

江行

楚城方薄暮北望思悠悠何事天涯客頻移江上舟蒲帆風力駛蓮葉雨聲秋歸計滄洲晚閒心愧白鷗

大風渡江

亦畏風波惡徵帆不可畱晴翻江岸雪暝入蔣山秋世事驚如浪人生轉若浮廣陵煙外路回首卽並州

舟晚

逶迆一水長夜色滿疏樾時見逺林中殘霞翳新月

云陽別訏士

別君無限意南北各經過風雨朝來集江城秋气多驚流魚大上廢驛水空波聚散長如此愁心滿曲阿

再寄崔大

蘭若古城下思君正掩闗圍碁不知罷相對一僧閒

立秋日

小市丹徒鎭停舟問去程到江還幾里冒雨又孤徵久客吳音攺多愁楚調生西風將木葉秋至若爲聲

江幹早秋懷孫豹人客吳下

已覺秋風至淮南葉漸飄心懸揚子渡人去伯通橋暝色邀歸翼寒江落暮潮盈盈違一水空自摘蘭苕

江上寄訏士

鳴橈不覺晚逺樹泛寒流吳楚一相望煙波始欲愁潮聲先報雨江气早知秋憶子云陽道歸帆夕未收

江幹風雨憶墨樵南下

小艇隨風溯急湍忽驚驟雨薄林端遙生步孤城暝頓覺荷衣六月寒越燕知秋辭客去江花日暮向人殘呂防城下蕭蕭壘念爾南行道路難

雨泊潤州城下懷貽上之淮陰

相思楚水濶相望正依依官舍終朝盡淮陰何日歸江雲開復合秋雨息還飛應有安仁賦空憐心思違

再渡江

老作淮南客經時去復回江禽相對浴水蓼背人開晚棹歌相激秋濤響易哀重來還有約吹笛妙髙臺

懷祖命

思君不可見落照廣陵城載酒何人過揮毫終日情竹風殘暑退桐雨晚涼生易有窮途感秋來一葉聲

題閻修齡淮上艸堂

故居汾水曲門對栁溪深正有西歸夢空勞北望心臨淮三卜宅種樹幾成陰不及晨風翼翩翩返舊林移家淮水上生計問漁舟舊國松楸暗髙城木葉愁晉山千里夢楚雨一堂秋久客經搖落行吟易白頭

贈孫象五

懸瓠城邊獨往時蕭然杖屨見風期客惟叔度招尋數地近蘇門嘯傲宜勝日樽開還北海故鄕花發又南枝新安江水明如鏡遲爾歸來理釣絲

雨後簡無言

僧捨無行迹纎絺掛薜蘿風回天籟落棋罷暝中過雁影南來早秋聲雨後多淸吟良不厭餘興屬羊何

鑾江晚行

薄暮山村繋客心村煙一防逺相尋林中日落畱餘照樹里人行帶夕陰楚塞同云聞雁過江城連雨覺秋深歸時已是瑤芳歇坐對西風思不禁

雄州道上口號

江雨新添幾尺潮靈巖山下碧迢迢卻憐秋月如春水栁綠波明冶浦橋

流水垂楊夾岸生龍池風景倍淒淸秣陵關外山無數翠髻靑螺一帶明

過北譙舊裏賦呈羽皇家叔

自離譙上宅南北各紛然吳楚一千里星霜三百年人情懷水木吾土隔風煙時有江邊信心知大阮賢吾叔曾持節朱轓出魏州賜金防傅老賭墅謝公遊山接瑯琊勝堦生玉樹秋樽前羣從在誰得繼風流

與天駟話舊

舊遊燕市每同車江上重逢五載余共嘆風塵淹滯久年年花發子云居

班荊好爲故人畱風雨譙城欲暮秋同籍弟兄多宿艸不堪重問薊門遊

古意

春絲織成絹制爲素領巾皎若山上雪潔白無防塵是妾親手作以奉君子身君心尙垂念道逺何由親持此拂玉體如妾充下陳

貽上索艶詞入倚聲之選戱答

聴曲旗亭憶往年防毫落處競鮮妍紅舊作空中語白社新尋物外緣畫閣漫裝雲母研淸歌誤拂雪兒前身君是王摩詰試共參求綺語禪

客居見桂有憶故園

紛披巖桂襲人裾空館髙涼雨過余忽憶故園秋色好正當良夜月生初花開定念淮南客雁去曾無江上書落盡天香君不見坐憐芳樹日蕭疏

贈呂夢軒

京洛同遊日分擕已十霜鳴琴看作吏畫省羨爲郎勝迹從濠濮名山對鳯凰此方頻水旱待發汲公倉勝國興王地才郎擁傳時雲中帝子宅花外列仙祠秋色分荊嶺春流繞芍陂河山誰共賞莊惠有心期

有憶

荼防花下解徵驂花落花開思不堪顧我蕭郎耽作客憶他秦女帶宜男紅衣空老芙蓉渚紫菊初勝玳瑁簮安得淩風生羽翰相隨飛雁過江南

滁州道上作

孤城遙入望心識是南滁地接寒煙外人行夕照余豆花經雨落禾黍向風疏素食曾何補生涯愧荷鋤

登丰樂亭

空梁千載古苔生一讀殘碑想太平戰壘靑山無處所居人白首不知兵亭中遺記風猶好石上流泉水尙淸何事來遊今絕少茫茫秋艸暗防鳴

懷家兄渭臣

早結佳兒百歲歡也應嬌女待乘鸞栁花作賦何時就桃葉宜人卽次看老去漸知婚嫁累貧來轉覺世途難從玆云外堪長往黃葉空山禮戒壇

寄家兄仲謀

幽蘭六月吐芳滋小婦當窻理雁絲雨過西樓涼乍覺靑靑夏簟夢熊時

悲翁仲

金城兮湯湯昔之宮殿何欝皇縱橫南北數十里鄧林之木森成行貂璫貴人供灑掃羽林三千周廬宿衞羅四旁榮華富貴那可恃雲煙過眼須臾耳田父驅牛上墓門猶說當年親見此此理由來君莫憂黃壚白壤皆王侯然人魚斮漆絮南山有隙終見求風號雨嘯夜不旦其中乃與狐貍遊寒煙蔓艸復何有隧道悉已成田疇石馬可覊羊可乳咄咄翁仲行及汝

暮雨

亂峯相向碧秋气一何深片雨空中落殘陽逺在林溪田餘白骨山驛近紅心客意方愁絕寒衣幾處砧

臨濠道中

馬首今何托龍橋此再過村煙依樹起野色捲簾多落日有歸鳥寒林無靜柯十年邱壑志心迹竟蹉跎

遊醉翁亭詩【有序】

由丰山之麓折入西北過龍泉寺經柏子潭行亂山蘢蔥中渡小石橋而西遂得醉翁亭亭側有老梅歐公手植也前對釀泉水狹而淸曲折行石子中有致山上有二賢祠祀公及王元之旁二楹祀東坡居士瞻仰其間流風斯在因低徊於亭下而作此詩

山源不知處溪水淸且深虛堂構其上醉翁時一尋政簡人自理不廢登與臨此事已千載淸風猶至今苔石含秀色林巒生逺心畱連日欲暮空翠沾人襟

古梅

幽崖气淸冷下有梅樹叢抱玆歲寒質獨秀萬木中孤芳信髙潔千歲猶靑蔥誰與植此者乃是歐陽公此樹有時盡斯人竟何窮

龍泉寺【寺東舊設南冏卿署西爲龍潭】

髙林行欲盡古寺出斜曛秋艸人無迹寒巖路不分樹含卿署月龍帶講堂云向夕鳴淸磬山空到處聞

柏子潭

石篆分前代波光合逺嵐至今風雨色白日繞寒潭

淸流關

幽崖窈然逺猿鳥絕躋攀神力何時鑿淸流天際關千盤淩絕頂百轉見寒山不少風塵客終年此往還

竹枝詞

一自蕭郎愛逺遊追思前事摠生愁簟紋恐是湘妃竹才著儂身淚便流

霜防日發南譙

旅食無端歲月賖西風白露變蒹葭卽看巖際叢生桂早發秋來兩度花落木聲多霜有信采蕭人逺思無涯愁中卻憶防江使計日今朝已到家

和祝京兆溪南八詠

祖祠喬木

祠外修林帶列岡靈柯已是百年彊淸陰但覺移來逺朱果還因薦後嘗閱世年深非社木濟川才大亦沙棠行人嘆息丰尋樹指防溪南舊艸堂

梅溪艸堂

梅溪一曲碧江潯水白沙明好結林小築正當溪盡處幽花不攺歲寒心琴樽晚潤分嵐气洞壑風回引谷音此地棲遲堪自老披裘誰屑問遺金

南山翠屏

戶外千峯巧自遭捫蘿攀葛未知勞髙情自合耽邱壑爽气眞堪散欝陶絕頂淸秋橫晚翠寒崖古木捲蒼濤少文不少登臨趣臥看南山一枕髙

東疇綠繞

野色平疇入望多披襟卻受午風和爲農計早安田裏避世心深畏羅秋廩山中多晚食春畬雨後有微波相邀鄰父呼新釀薄暮柴門起醉歌

淸溪涵月

誰向淸溪泛羽觴髙林片月下山塘好天涼夜四垂碧白露蒼葭一水長勝地自然生逺興棹歌時復散波光幽人獨往更何處空際惟聞杜若香

西隴藏雲

西隴嵳峩枕碧岑煙霞終日鎖層陰飄颻自結眞人想舒捲還同靜者心家在翠微長覺潤行經蒼靄不知深朝來欲訪山中客雲气空蒙何處尋

竹塢鳯鳴

空亭長晝足徘徊鮮碧猶從雨後栽寒玊數聲流水靜淸陰千畆捲簾來林中客散山河逺吳下人過一徑開今日臨風聴鸞韻置身如在鳯凰臺

山源春漲

聞道山源接隠居石梁春漲萬山余洞門不閉桃花水淵客曾傳薤葉書人過栁陰頻問渡舟移樹杪欲淩虛銀鬐玊鱠懸空出不數西川丙穴魚

冒雨經六合

早向江航渡風吹水驛樓數行棠葉雨幾處稻田秋暮色連山淨殘虹入樹流預知明日霽把酒蜀岡遊積雨不知暮搖搖去住心山花無限色澗水有餘音牧笛斜經隴炊煙半出林試看原上樹倦翮已相尋

秋雨

秋雨秋風著鬂絲十年一夢枉尋思美人名字多稱玊才子風流半屬詩江水難消三歲字巫山恐是再生期梅花嶺外重重路璧合珠還定幾時

夢遊

繁英委地倩誰收花月依稀夢裏遊私防幾曽窮五夜佳期彊半屬三秋輕盈態好偏宜病柔輭情多隻善愁莫道風流天賦與一生憔悴爲風流

贈房興公

香吏曾同玊女居夜來邂逅定何如偸移暮雨重陽近低問芳齡十五餘麝月微分開靨後鴉黃輕防畫眉初妝成欲下朱樓去更照菱波過綺防

渡頭桃葉若爲情觀裏璚花浪得名乍可便娟回舞態早從嬌小辧聲春云入夢屏山逺秋帳生香小簟平曉起臨窻窺玊鏡雙蛾猶覺可憐生

送孫象五之汝寧

汝南何處是此去路倭遲艸滿袁閎室煙迷叔度祠江云愁北望鄕樹發南枝回首鴒原上天涯有夢思

九日鑾江舟次得家報感作

長安九日憶登臨王魏同爲擊鉢吟【貽上子存】舉目山河頻聚散故人蹤迹各升沈林霜初薄孤楓樹江雁難傳萬里心蘭菊凋零無限恨可憐歸計尙侵尋

邱壑誰教置此中飛揚防扈爲誰雄十年已自輸髙密一日還堪長薛公方外且扶紅袖老花前休遣綠樽空明朝更向山頭看角觝魚龍舊土風

松桂堂全集卷十

欽定四庫全書

松桂堂全集卷十一

吏部侍郎彭孫遹撰

七夕立秋次飛瓊姊韻

露掌髙寒爽气浮曝衣閣上待新秋池頭過雨涼初集風裏開襟暑未收拙甚河東誰畀巧情深楚客易生愁晚來罷酌成髙臥淸籟無聲月滿樓

秋夜送客

客散髙堂醉似泥淸宵欹枕月初西當窻病葉先秋墜隔樹寒禽未曙啼

秋夜聞梵

黃花翠竹隠禪扉仙梵泠泠靜者機餘響互分淸磬永曼音輕繞定香微心棲止水初光發聴入秋空萬籟稀已覺浮名眞我累十年出處兩無依

中秋風雨用七夕立秋韻

風雨山堂恣拍浮樽前節物及中秋佳人似月邀難見綺思如雲鬰未收江燕巢空垂別恨井梧葉落滿庭愁胡牀雅興今衰減懶上元規舊日樓

重陽無菊漫題次仲兄韻

涼雨迎佳序髙風下夕陽籬花遲吐菊林葉緩飛霜獨抱三閭怨孤眠五栁堂碧雲開晚岫秋水落空塘對此情何極懷人月滿梁淸吟生楚澤藻思發文房得句慙諸從消愁有索郎擕琴待林壑明發一相將

再疊前韻

去日悲何速無因返魯陽登臨懷往昔人事隔星霜姸唱傳花蕚新聲出艸堂風琴鳴澗壑天籟發林塘此曲難追和餘音正繞梁憐余棲艸澤久病借茱房才弱題糕客名卑執防郎祗應遊汗漫雀躍傲云將

三疊前韻

五言多秀出昔見孟襄陽絕調今無敵枯吟夜有霜泉明棲栗裏康樂在西堂勝日時同眺平波綠到塘風髙回雁影雲霽落虹梁惜別紅蘭路懷人白藥房夕英思楚客秋泛憶康郎欲賦離居恨江籬或可將

秋日過博陸侯祠

尋菊無前約荒祠晚眺生疏簾邀海色虛牖落松聲鄰犬迎門臥山僧乞食行淒涼窻下竹漫沒舊題名東臯秋望美笻竹舊經過欵樹雙扉在題詩十載多同遊俱老大漲海尙風波晚計菇蘆穩滄洲一釣簔

九日憶羅浮

曾隨猿鶴上羅浮雲壑蕭條又暮秋落木風髙淸籟發抱琴人逺碧雲收璇房一閉難尋約雁字無慿但寫愁且對黃花傾竹葉醉邀飛夢到神樓

贈湯明府

曲江當日出髙車院裏畱題籠碧紗別去久無彭蠡雁今來新種洛陽花芳郊雪盡春行仗髙閣香淸晚放衙解道文房詩思好鶯聲栁色報年華

九日雨中遲客二首

小樓九日怨離羣徙倚花前獨待君金粟香殘秋漸老玉山人醉夜初分空江旅雁何時到細雨淸砧竟夕聞莫寄哀吟向山木此生搖落復何云

蒼葭玊露亂紛紜秋水迢遙思正殷戲馬臺空傷霸迹登龍人往感遺文山河久罷黃壚興湖海偏遲白雁羣日暮所思愁不見萬重煙樹一川云

暮秋登虎邱山讀王六考功題壁詩

偶擕笻竹上丹梯紅葉淸霜气未齊蕭日易生秋士感修廊重見故人題嶺雲迢遞情無賴池艸生疏夢欲迷聞在淮南愁病極行吟煙月冷淒淒

秋日過無爲從叔園亭小飲次仲兄韻

何事窮登陟園亭盡日宜好山全入望紅葉半辭枝海气生寒早林陰欲暝遲移牀就秋色珍簟坐彈棋細雨壺觴節新霜稻蟹天但傾花下酒莫羨府中蓮弱水垂綸外神山隱幾前東溟淸可挹醉卽枕流眠薄曲成吾室蕭然坐擁書新泥分幕燕眞樂問溪魚地僻便農事家貧足野蔬墻頭過升斗不惜醉淳於秋潦空波迥寒塘野水平沙鷗眠幾石山蝶舞簾旌二屨分成侶終年嬾入城玆因麋鹿性彌欲謝簪纓

寄吳爾世

煙花三月悵離羣每到蘭時轉憶君彭蠡秋風無過雁蕪城春樹有停雲寒砧獨客心如搗逺水雙魚手自分慚愧故人深慰藉瑤華千里挹淸芬

三秋客思繞天涯一掇瓊英感歲華慈母依然顏似玊佳兒應已筆生花重陽定載平山酒八月誰同曲水槎欲溯春波馳桂柁碧桃開日醉君家

贈李將軍

少年意气總如雲儒將風流獨有君越石登樓堪坐嘯修期下馬更能文淸秋橫海戈鋋壯落日轅門組練分見說

聖明思鉅鹿論功誰似李將軍

寄懷孫無言山人

三年嶺外未歸人每念黃山處士貧驛路梅花千里使江城柳色幾回春曽從南國通蘭訊近向西湖理釣緡千載逋仙風味在與君端合作比鄰

故人淮海一漁簑家住平山枕薜蘿秋嶠孤笻淩灝气春潮一葉剪回波貧能結客知交滿老漸工詩好句多卻訝劉邕過耽癖巴詞輕授雪兒歌

秋日舟行集字

微霜幾防醉楓林小泛寒流霽色深薄靄輕霞分隠幾虛舟淺瀨趂鳴禽濃醅試酌情還勝巧句難裁思欲沈願結天隨棲菊徑可勝寥落怨梧琴

雁陣停暉晚漸欹鋤茅插棗防疎籬萬家稻黍償田事永晝醺眠瀉羽巵漫逐朝華矜窈窕徒勞金屋致毛施竹齋蕙館多堪共掃榻仍容數後期

洞門煙月掩淸塵寂寂松蘿隔問津宿艸成陰搖夜景殘香吹夢冷秋辰行吟正擬依僧社遊處差應傍酒人聞道云扉近靈境扶笻不惜往來頻

初地偏余去日悲亭臯露滿摘江蘺重登梵閣歸鴉集愁對河橋野照移臥客三湘頻話別開襟孤嶼彊題詩魚書淚盡雙文約積雨空階有鬢絲

晴收若木掛峯巓短艇回波栁榭前且向巾裾消綺思更教花鳥寄瑤篇萍風擁砌飄亭樹蓮漏和冰滴澗泉倘許無生酧至理同君長禮靜中禪

吳下答仲兄來韻

正有覊棲怨翻令別恨兼江風吹暮鷁壁月冷秋蟾南土初弛擔東方未解嚴在原千里隔去國幾時淹蕭候全吳館徵衣暗露霑霸圖余蔓艸俠客老寒閻撫事畱深嘅驅車訊吉占浮沈傷出處濶絕阻堂簾久抱孤生戚仍虛寸秩沾知交星落落仕路日炎炎諧俗無長防傳家有錦籖一官刀筆賤三世寢邱防鵠性非關浴烏形豈待黔餘情諳寂寞天道判盈謙不假靈氛告寕煩眾論僉行辭朱戶迹坐擁白雲匳謡訳分金屋詩書讓玊鈐狂歌將擬楚垂釣合依詹世共探龍頷人猶捋虎髯攀援乘鼎呂呼噏耀旌幨聫步多鵷鷺登朝盡杞柟劇秦徒尙白慕藺恥從閹纓紼形皆累山林夢亦甜吾兄耽大隠筮易得初潛守節甘辭粟憂時托病痁居能將菽水遊或雜魚鹽孰可臣何防還能傲摯瞻滋蘭香入佩種竹粉垂檐柏葉澆新釀槐淘飽細餤榮名藏臘毒髙位見顚阽逺性霞爭舉枯吟筆退尖防鴻離繳弋文豹謝刀鉗尙友惟巢許誅茅只洞巗比來鄕思切朅去旅愁添柳陌鶯三弄花村雨一簾早尋歸隠計春酒話雙柑

吳中送徐六琯朗同家兄子服歸海鹽

松陵江水去悠悠何事東還不暫畱驛路數行平望樹西風斜日系歸舟

訒庵久遊虞山不歸寄訊

昔賢采藥處聞在最髙峯靈艸年年長云深不可從

吳江寄顧茂倫

十里松陵路煙波共然伊人秋水外詩思落楓前池鴨能呼字溪魚不問錢幽居憐歲晚瑤艸日芊綿

丙午除夕卽事

去年此夕南中客白鶴峯前獨賦詩鄕夢侵尋歸雁後春愁撩亂落花時故山無恙貧皆好晚計初成隠未遲共向東頭守殘嵗夜闌兄弟說相思

松桂堂全集卷十一

欽定四庫全書

松桂堂全集卷十二

吏部侍郎彭孫遹撰

元日

曙色熹微壓絳膏朝寒隠約上綈袍簾前花柳迎春晚海上風雲入望髙逺寄不教慙謝奉尺書端合讓山濤探梅擬赴吳中約練瀆新波泛小舠

小年朝詞十首

濃雰薄霧一時消花影曈曨上綺寮淡日微風好天气小年朝勝大年朝

偏髻慵開寶鏡前像生花朶辟寒鈿宿酲未解屠蘇醉昨夜原來是小年

繡帖雙雙榜戶來掛門紅爛錦云堆春城無限花燈市趂取今朝谷旦開

小除時節大寒天長臘分明及嵗前七里山城三日霧安排花雪待丰年

三朝閨閣換新妝防勝金花紫鳯凰粉白蛾黃爭致語人前一一道勝常

防燕絨枝事事新競隨年例拜尊親香軿今日從何處第一先教趂喜神

宿舂三日罷晨炊漠漠廚煙傍午吹霧擁連朝打霜色好歌飯甕譜風詩

小梅破臘一枝新紅入雲鬟亞照人從此巾褠有餘艶春朝日日是花辰

畫閣朝寒擁鑪新蟾恰對錦流蘇修毫欲倩纎纎影寫作春山苐一圖

曉起依然倦不勝晚來猶自睡瞢騰待沽十日平原酒醉到春朝看試燈

元夕雨中燈市

冉冉流光節序新上元燈火賜酺辰星橋逺瀉銀河水雲幕髙燒玊燭春行雨樓臺寒不暝捲綃宮闕濕無塵歌興減諸年少自理淸啇對碧筠

孝山守雄十年不遷詩以慰之

一聞越客起吳吟十載風塵惜滯淫久任自知明主意孤飛無柰白雲心春回山驛梅花發雨過江亭柳色深知爾嘯歌原不廢由來傲吏極登臨

早春過子於園亭觀梅畱醉

淸溪一葉興堪乘十日春晴乍解淩餐玊仙人肌是雪種梅處士迹如僧花前且喜人無恙病後方知酒不勝明夕更畱無限憶水邊林下月初升

送沈融谷遊嶺南

巾山窈窕筆山尖長圃斜堦水半淹石墨分明如淺黛歸時好爲致香奩

增城到日夏初長丹實盈柯水滿塘更譜新詞付珠女新聲直壓荔枝香

人日

獻節初開未滿旬相傳此日是佳辰頭燕重原非社勝裏花明不是春黯淡鑪陰冰作筯低昻舞袖雪成茵南樓目送飛鴻過欲摘瓊華報故人

花朝

殘雪緣甍霽色新曉寒淸峭不知春幽蘭欲茁思公子瑤艸徒芳怨美人寥落素書歸雁後消磨綺思賞花辰玊缸試倒如澠酒醉舞前溪白紵巾

上已日

落英細艸滿沙汀三月春殘柳未靑裙久埋驚蟄雨園林初展防花鈴袚除故事傳京洛觴詠風流見典型今昔興懷多愴恨不堪重問蕺山亭

送張螺浮給諫赴荊南觀察任四首

郢城髙據楚江隈南紀山川萬里回地自湖湘分節鎭人從省掖見風裁諌書久抗鷹鸇志幕府新收杞梓材旦夕

聖明親總政定虛前席上中臺

一鶚雲霄聳禁林回天捧日見臣心暫辭闥名逾重遙領旌麾眷自深楚塞西連巫峽曉渚宮南鎖洞庭陰曲江樓上籌邊日文采風流並古今

春城芳艸送離珂千里荊門擁傳過樓雉逺臨吳防壯風煙半入蜀山多藩方委寄紆籌防江漢勲名播詠歌暇日登臨堪坐嘯淸樽皓月水微波

疊鼓凝笳使節新星槎四月溯江津雙流映帶回仙棹三石參差捧畫輪風起蘭臺無暍暑歌傳郢曲有陽春湘中自昔多遺逸好爲熈時鳯麟

送朱素安隨外舅張副使之荊南

離亭芳艸路春水木蘭舟冰玉堪相照瀟湘此共遊煙波愁北渚風物美南樓知爾才能賦登臨及好秋淸秋臨楚塞景物正紛紜峽雨千尋合江晴二水分啇歌酬郢客蘭枻待湘君鄕路勞回首吳天半白雲

過煙雨廢樓次仲兄韻

南湖春水碧無邊暝色垂垂落逺川何處樓臺收暮雨欲將興廢問寒煙斜陽白薴依微見宿鷺晴沙自在眠忽憶畱題今十載綠波芳艸故依然

當湖馮生四十無子命吳興沈紹繪百子圖屬予題句其上

天上麒麟兆有無人間玊樹幾根株但教馮伉多嘉耦莫羨啇瞿五丈夫度索千春猶晚實鵷鸞九采豈凡雛累棊采燭他年事重寫諸王作劇圖

鴛湖春泛

畫帆三尺掛春風十里鴛鴦水拍空煙鎖由拳寒漠漠雨過南浦翠蒙蒙樓臺滅沒鷗波外人事興亡燕語中想象鴟夷千載上扁舟一葉五湖東

集扇頭字成句

淸興不知止偶然成一遊煙峯日送碧花澗夕生秋

秋夜

秋夜靜且永夕漏方愔愔明月照虛牖淸風來樹林羅幬颯秋意哀螿厲寒音居諸逝將攺霜露行見侵感此不能寐憂來攪我心欲起一展捲蘭膏坐銷沈徘徊待申旦抽思生微吟

南軒曉起

曉起坐南戶寒气忽已遒渚風歷髙樹入耳淸飅飅山桂花向謝石菊蕋始稠萬物各有時吾生亦何求

南軒前桂始著花

灼灼池中艶叢叢巖下枝荷枯桂始花榮落疊相爲采此芳酷烈可以媚酒巵今我一不樂達者將見嗤張丈友松以六月十五戊子日生今年初度適逢是日屬淨因上人索詩因有此作

長日懸弧近好秋翛然杖笠亦風流絳人甲子重元朔楚客庚寅又孟陬灼灼池花初照眼盈盈璧月已當頭懸知野老忘機事聊得相從惠逺遊

暮秋過淨因上人寮

縠巾不禦風秋气曰棖觸朝來稍稍暄步出城南曲黃菊紛始花雲林澹相屬淨公庭宇幽靜外無塵俗髙槐有餘音相將布棊局亭午不知歸忻然煮瓶粟隨遇心自安得食意已足行歌自此去相送出寒綠

大雪四首

淅空階竟夕聲微聞凍雀起深更梢移寒玊窗重穗冷冬缸隔幌明盈尺已知占有嵗封條還得快時晴溪山屈指梅將發擬向春前鼓棹行

短褐蕭疏可自勝不因風急壯河冰四維空濶圓儀合萬象防蒙灝气升冷逼星機霜皎皎寒生鴛甃玊稜稜懷人欲折瑤華贈手澁龜紋坼剡藤

飛霙散漫集山家縞夜爭明萬樹花帳裏玊顏傷嵗暮懷中瑤艸惜天涯南來雁影頭先白老去詞人髩有華一曲幽蘭淸不寐竹鑪閒煮碧雲茶

朔風千里气矜兢巫子長墻沒上層吾意不妨尙白人間幾見谷爲陵夢回紙帳情如水吟防霜鐘思欲冰徐理啇歌酬郢雪一牀疏影讀書燈

丁未除夕次仲兄韻

雪壓梅魂凍不興寒搖吟思劇揚淩嵗時聊復書荊楚風雪何當問灞陵海气欲生花市雨春陰未解墨池冰坐看兒戲成吾老殘夜空明懶婦燈

年來賦筆罷朝云賸有新詩餉月君曉幙當風花有信春山凝雪玉爲羣已無金印堪垂肘詎有璚筌與易筯倒芳樽千日醉柳絲梅頰正繽紛

再次前韻

中夕悲歌寢欲興紙窗風雨颯霜淩美人憔悴傷空谷詞客淒涼惜茂陵復志賦成甘飲水釋時論好不嫌冰十年一覺靑雲夢殘雪山寮黯夜燈

曉閣初晴散碧雲春流何處遲夫君山棲近擬依宗測田事今將問孔羣效職波臣馳桂蠧登歌郊祀頌蘭筋不才虛老升平世花落花開思欲紛

松桂堂全集卷十二

欽定四庫全書

松桂堂全集卷十三

吏部侍郎彭孫遹撰

題螺浮觀察扇頭小影用家仲兄韻

公是人中英朝野競傾屬世道如波瀾淪胥及回洑匪借五鳯手孰奠八鰲足敭歷亦云疲

主恩賜休沐城南十畆地玆焉始營築因山起臺榭髙並杜曲乘流放釣船抽簪謝朝服心逺物自親機息鷗相逐逍遙彌日夕愛此春波緑誰寫塵外姿盡洗綺與縠素紈時一披淸風照川

寄當湖趙天來陸我謀兼懷沈融谷客嶺外

湖上煙波九曲長啣杯東望思茫茫靑鞵興淺春多雨綠樹花飛水滿塘曲裏陽阿傳二妙尊前人物憶三康嶺南歸客侵尋久空向江臯怨綠芳

病鸚鵡

鸚鵡得人愛不與凡鳥幷雕籠爲爾居絳鉤爛然明見飾詎不貴因之患乃嬰非無故山思時作隴坻鳴言語或階厲巧慧亦損生置籠起三嘆疇以達我情

五日偶詠

五日夏將至候气動新籥朝來風自南薰然徧城郭晴旭暢積陰林花弄余灼良辰忽已及俯仰遂今昨於焉答時事致祀將明恪旣乏升斗資彌慚魚菽薄素風幸無墜長玆糝藜藿

微云媚淸霽杲日生墻東地偏人迹疏轉覺庭宇空綠苖新露朱卉搖光風不知芳蘭葉夜來抽幾叢宵分雨初歇曙色生東林羣鳥樂新霽飛鳴多好音吾亦自此起負手成幽尋架引新蔓桂叢生密陰檐間初日落蒼蒼照我襟柴門𨿽日設啟閉亦何心

靜坐覽物情流光感飄迅乳燕羽已丰殘鶯語猶俊黍臛紛旣陳蒲觴引初進一醉遺吾生怡然同委順

贈惺石上人

離俗何年事孤云此共依淨巾花布初具水田衣吟思秋蟬切禪心夕炷微空林人迹防流水抱雙扉

壽李將軍

隴西推世族飛將見家風委寄専城重勲名建節同龍文開組練蜃气避艨艟漲海孤烽靜陳山獨戍雄靑陽當獻節紫气葉生崧坐嘯滄波外行春細栁中投醪千日酒懸帳六鈞弓上壽方稱兕需才正夢熊平陽多異數鉅鹿在

宸衷煙閣圖形像丹書誓始終功成歸隱日還得事黃公

挽嚴母江太夫人二首

寶婺星沈月墜潭鷲宮歸去罷珠函依然蕙質風猶在欲奏蘭陔思不堪烏哺情深悲祿養鳯池人少憶飴含他年若向茵帷啟巾箑還應灑淚探

一閉珠襦不可窺白楊丹旐有餘悲教成婉娩多璿式名著文宣見玊儀長夜慈烏依子捨當秋孝竹發孫枝懸知世有絲綸筆彤管淸華更屬誰

送曹石苓赴上都

明鐙空館照離愁零雨淸江擁畫舟嵗晚不堪重送客春來誰忍獨登樓燕山木葉經霜脫玊水冰澌帶雪流碣石初開知見待不應重傍酒人遊

落日寒林去路違此行書劍有光輝四科人物多君俊八斗才名起

禁闈驛路春遲殘雪擁江關戍古夕陽微風塵莫自傷畱滯防看相如駟馬歸

寄二兄次韻

河隄見說築宣房客子歸舟正茫鴻雁一來傳逺信平安千里報髙堂新知白社圖應好舊友靑霄誼不忘猶喜交遊堪慰藉鄕心無柰白雲翔

防州行送曾堯防歸萬安

防州城外二水防迢遙閩越相襟帶此地當年苦用兵金戈鉄馬紛塵太僕官兼嶺北名虎符千里壯軍聲幕中坐嘯秋風靜樓上吹箎夜月明身經百戰擐弓矢五百健兒爭致死逐北三周玊石峯追奔直下螺亭水笳鼔城東夜合圍防南艸木極兵威析骸豈屑乘堙告汲水惟看負戶歸偃魚壓城士气死天寒鼔咽聲不起衝車一激山谷摧百萬齊塡鋒鏑裏章貢臺前百尺樓從容談笑九京遊宋卭握節心猶壯陽瓚沈城志未酬兵燹頻仍經嵗月帳前列校收遺骨擕至荒村不敢言幽芳空自畱碑碣孤兒飲血赴防臺九死餘生萬里回重繭不辭嬰白刃寒燐何處沒蒼苔五云俠客曾堯防受托楊生情慨慷但說桐鄕有義風誰知溫序多英爽意气干云直向前秋前獨泛入吳船忠魂歸自三千里碧血藏來二十年萬安吳令眞君子勸駕殷勤來致此狥節捐軀古所難仁人義士今同美作歌送爾去南州落日孤帆不可畱義聲從此無終極長與西江萬古流

禊日送許靜庵之官昌邑

殘春送別惜芳菲觴詠蹉跎禊事違仙令東來鳬並舉流人北道雁初歸幸臺蹕冷滄波合濰水沙寒戰壘稀此去定知先撫字三齊災後嵗頻饑

寄張蓼匪夫子

十年聲迹重除書豈合髙懸使者車已有淸風傳隴朔何妨發侶樵漁新拋組綬腰長適逺寄林泉思有餘若使季鷹當盛日肯因秋興戀蒓魚

五湖歸去謝時賢江左風流正宛然南郡授經名益重東山托志老彌堅庭前芳艸珠爲樹帳裏新聲雪作掛頰啣杯淸興發九峯春色碧嬋姢

贈張茂才

富平七葉張公子意气還能傲蒯緱腹笥定知三篋富詞源堪挾百川流已看劍气逢神解豈必珠光惜暗投見說太眞居第二時名原不讓王劉

立秋日

疏雨成秋意山堂生晚涼吟玆耽夕憇煩暑澹相忘池葉多淸響庭花有靜香燈殘棊局罷微月正昏黃

贈大津上人

結宇離人境蕭然出世因觀空惟止水根寂見前塵階樹寒逾翠山花暖自春安禪忘日夕逕艸已成茵

早秋卽事

雨滴空林暑乍回殘陽過雨又西頽此身已共齊紈棄陳迹惟看越燕來靑桂叢深孤吹髮幽蘭花晚後時開芙蓉零落衣裳冷楚客悲秋萬古哀

索冰修新句寫屏風上

屏間秋色似瀟湘折得瑤華座有香一自平臺賦成後至今重得見輝光

又

扇詩淸只等閒練裙書好未應慳恨無庫紙三千幅盡乞珠璣滿座間

九日雨中無菊庭桂始放次二兄韻

欲采秋英幾日開重陽空泛雨中杯淸霜節近花猶晚白露天寒雁未來彭澤久應同寂寞小山還得暫徘徊明須更續登髙興靈鷲峯頭待月回

寄董閬石卽次見懷來韻

秋林落木防風埃寒雨空江日夜衰難後弟兄多病老霜前鴻雁尺書來壯年俱抱懷沙痛

盛世仍虛入洛才好賦東巡獻行在

聖朝早晚祀之萊

寄董蒼水

淸霜十月下秋旻獨立寒塘下夕曛搖落卽看同墜葉相思空自感停雲騷人漫有湘累怨世路方悲海賈文遲爾華陽棲隱處竹冠松麈禮茅君

贈張明府

仙鳬初向日邊迎百里謳吟政已成行馬風傳三防貴懸魚節比五絲淸山光近郭生朝爽海色疏簾映晚晴花落訟庭秋似水風亭上有琴聲

寄冒辟疆

徵君長采北山薇皓首循陔志不違千里登堂多石友十年偕隱有萊衣淸秋日暖霜英發白墮樽濃海鶴飛應是林泉多樂事花間時見板輿歸

歲晚書懷

山堂風雨晝彌漫亭午猶驚短褐單雁陣初來霜有信潮聲漸暮增寒未荒先業農桑在幸際

熙時出處寛無事菟裘營晚計名山隨處一蒲空林曉起露猶漙十月新霜試薄寒坐惜流芳長隱約生憐香艸故摧殘雨檠自照枯枰冷風牖時聞墮葉幹曾向南能參密諦此心何處不相安

歷落冰霜共此君長從霄漢謝同羣向平有累何時盡龎蘊無生若个聞潑墨時時研曉露繙書往往負殘曛亦知心賞初非逺澗底流泉石上云

一室蕭然欲傍僧燔枯酌水亦相應碧雲詩思淸如水黃葉山牀冷欲冰傲雪松筠長偃蹇得霜雕鶚自飛騰只愁老作匏系函丈恩深少報稱

危欄憑處見新晴檐雪初消作雨聲落木聲中殘雁過斜陽影裏暮云生閒無一字空垂老身本孤生敢較名待入匡山依惠逺石梁秋瀑夜經行

小至日

小至天猶暖雙禽鳴樹間藜牀人晏起蓽戶晝長關學道何妨懶調心只是閒今秋幸丰熟藿食未應慳

枕上雪詩次郊叟韻

忽驚霜气逼房櫳已覺飛霙亂灑空夜色似明旁死魄寒威初凜不周風夢爲蝴蝶宜同舞燈作饞魚故不紅百感二毛應盡白吾衰無復黑頭公

看雪次郊叟韻

紛薄山河極望中相看冰雪世情空霜林數防寒鴉色云木孤吟落葉風綺思欲銷湖艸碧頽顏難借酒杯紅杖笻歸去成堅臥未許騶徒惱邵公

胥溪泉眼

一曲寒溪帶逺坰春波長潄玊泠泠山川噴薄畱泉脈雲雨回環見地靈月練自含珠影媚霜潭不減縠文靑扁舟試就危橋汲石沙頭驗水經

福業寺接梁殿

玅搆淩雲自昔時飾將文杏本連枝花宮縹緲雙龍抱藻井空明片月垂哀梵繞來聲斷續長虹舞罷影參差諸天防有神工助般爾無煩鬭巧思

題張逺畫十八尊者圖壽張明府

淸陰白日澄秋院梧竹寒光淡蔥蒨素紈入手皎於雪畫圖宛轉開生靣細若遊絲颺碧空密如弱縷排文練筆端運處疑有神目力窮時轉生龍華防後多髙賢鴦崛雞山記莂年嗔耶喜耶皆佛法偶然示現人天前錫飛杯度其迹耳就中眞諦誰能傳張生妙手壓周昉繪事風流世無兩當其得意寫紈質慧筆幽情相賞年來一洗粉與脂居士龍眠懴悔時白毫拂拂出十指說法身應現畫師我亦楞伽時系肘鬂絲禪榻消磨久乞法從無長者金逃禪但飽聲聞酒欲向天臺賦應眞因風一寄玊堂人懸知今日神仙宰定是前生金粟身松桂堂全集卷十三

欽定四庫全書

松桂堂全集卷十四

吏部侍郎彭孫遹撰

南湖送郭臯旭遊京師

淸明三月雨初晴倚棹南湖獨送行春艸多情將逺思林鶯求友作新聲靑雲並載誰元禮白社相逢定子荊我亦薄遊向京洛雞棲十載媿無成

露筋祠

古祠栁下寂寂枕湖濵黃絹誰題字淸波自照人斜陽虛幌肅芳樹舊柯春過客空捐佩云衣不可親

淸江客店爲阮亭題畫

夜來霜信入吳楓幾防寒山望欲空獨倚江亭對秋水詩情多在葉聲中

論詩官閣盡深杯一別江天首重回更理淸吟坐殘夜小窻風雨落燈煤

宿遷客捨作

系馬長堤艸似煙黃鑪重問濁河邊孤城自枕桃花水遲日難消穀雨天逆旅光陰爲客老多情酒盞向人妍不知避席緣何事湖海逃名已十年

蒙陰道中

十日馳驅道上塵山城聊此脫徵輪春陰難遣惟髙枕越燕相防是故人栁當風靑旖旎晚山無際碧嶙峋明朝更發齊東境待入䢐徠訪隱淪

戲作人名詩二首

夕陽城下亂春流系艇槐陰識舊遊山郭解擕成逺別雲林回首見孤舟當風弱栁渾如睡落月空江總是愁往事王孫休更問采蕭何日不三秋【陽城陰識郭解林回栁渾江總孫休蕭何】

風景春來不自持春江萬里寄相思秦溪潄石堪同隠茂苑論心又幾時蕙幌空張蒼蘚合松云將暝碧天繁英一謝重門閉腸斷垂楊綰別離【景春江萬里石堪苑

論張蒼云將謝重楊綰】

漫河客捨

一從南浦聽驪歌芳艸王孫客路多腸斷漫河楊栁色綠陰冉冉似春波

白溝河

白溝楊栁綠毿毿艸長沙堤水滿潭正是客情難遣處暄萋風日似江南

次阮亭壁間韻

茂陵詞客倦遊人幾度畱題迹尙新莫向春風重惆悵落花飛絮是前塵

琉璃河

十載風塵媿滯淫琉璃河畔復相尋東山心事蹉跎久捉鼻空爲洛下吟

送王子側登第歸覲

何意辭京國東歸不計程定知晨省切非慕晝遊榮云嶺飛偏白蘭陔采更淸莫耽林壑臥捧檄古人情

過迎鑾鎭與亡友吳爾世別處

折栁城陰暮迎鑾事逺徵故人今宿艸此地舊班荊薄暮靑山合微風綠漲平斜陽芳樹外怊悵亂啼鶯

午日承恩寺樓飲

已作江南客仍爲逆旅身試沽白下酒一浣素衣塵雨色朝生暝鐘聲寒近人愁中思千里此去有芳蒓

承恩寺樓同蘧非雨宿

薊北初歸已倦遊長千風雨惜淹畱對牀共話年來事愁絕承恩古寺樓

旭曙枉札訂新安之遊賦答

南湖迢遞眇愁予一摘瑤華感索居庭樹自傷生意盡山郵長愧故人疏紫芝白嶽堪行樂秋水淸溪好釣魚五兩芒鞋三尺艇不妨同此結精廬

詠美人蕉子數珠

晨昏十萬禮金仙淨土誰知在綠天洗盡紅衣珠自現修來白社果初圓轉時已悟空花障拈出重思入定年持此定當持慧業不須柏子問因緣

秋夜偶吟

長河斜曵晚云收候入淸商玊露浮駐景何能成大藥憂時空自望西疇吟懷衰退猶餘暑宦興蕭涼不待秋獨有報恩心未冷芒鞋因滯沃洲遊

秋來猶覺困炎蒸暑散空堂气未澄夜色星河流大火露華仙掌湛髙層殘碁一刼堪成笑敝帚千金可自矜早晚粗酬婚嫁畢便擕瓢笠訪南能

宿南湖客樓以疾不及訪旭曙悵然作

湖上風吹綠滿林凴欄商气入蕭森髙樓雨過延秋暝逺水帆廻卸晚陰多病自驚吟骨瘦澆愁不厭酒杯深故人近在城西捨乘興行當更一尋

南湖秋興

新寒八月透荷裳蘭杜參差悴不芳少伯湖陰秋冷仙祠樹曉蒼蒼山河隔世情如昨風雨懷人夢亦涼便合棲心遊物外此生何處白雲鄕

放舟南湖同墨樵朗倩夜發

舟中隱幾坐蕭條賴有賔朋慰寂寥吹律淸商聲自應乘時白帝气初驕寒林逺帶裴休宅秋水平添陸贄橋欲上南樓同待月西風何處送歸橈

中秋夜出中庭翫月作

梧子簾葉半黃翏翏夕吹滿山堂殘河曵練秋如水涼月生衣露有光寒汐自通空外響木犀不隔靜中香嚴更莫問如何夜欲發淸吟境已忘

八月十六日病中作

髙臥西窗疾未平不因沈頓困朝酲幽蘭入佩秋香冷小簟生涼午夢淸蝸角漫思無妄福鼠肝眞覺有涯生觀濤舊約成孤負海月今宵只自明

久將姓氏謝山公抱瑟終年計未工萬事浮雲髙枕外數聲長笛倚樓中觀心已識形多幻遣病深知靜有功欲掇瑤英寄天末衡湘南去有徵鴻

送徐仲璘使畢赴靜江任兼寄飛雝

使車南返越江潯唱罷驪歌思不禁雁過衡陽多斷影花開桂嶺早成林故山千里云爲夢薄宦三年水是心若到昭潭深致訊懷人孤抱入秋深

張明府舟中題贈

蒹葭蒼蒼楓葉紫綠蘋千頃波如綺公餘愛此秋泛美越水吳山生眼底木蘭一擊明鏡開灑然人在冰壺裏榜師津吏寂無聲白鷺沙鷗眠不起於玆髙詠謝籌牒時復褰簾坐隱幾愽山香細繞鳴琴寒玊枰淸聞落子扣舷四顧塵慮屏一卷南華對秋水不須更賦石門泉爭識使君心似此

贈王允諧太守

香淸譽滿持節

主恩新地是秦封古官如漢吏循山川供坐嘯梅栁照行春料得心如水衙齋不厭貧

湖光生臥閣城闕已秋風花發褰帷外香淸畫防中鞭蒲人自理岐麥嵗初丰吏治當今切深知潁渤功

晚泊弄珠樓下乘月放舟入泖口

長虹樓閣俯淸川防灔中分片月姸孤蚌寒光含澤媚九龍深夜抱珠眠行依魚火星生罶泊近蘆花雪滿船不遠三江風物美鱸魚初熟早霜天

桂花天气木蘭舟物外招尋夜色幽往事空餘陵谷恨寒波不斷古今流碧雲無際川如練白露當空月滿樓欲采明珠弄秋水直疑身作洛川遊

當湖道中

八月蓼風和湖光淨綺羅同遊雲散盡舊迹陸沈多秋水人何處寒潮夕自波滄洲待明發鼔枻問漁簔夕眺髙樓上林暉竟日淸獨山秋戍冷三泖暮潮生漁火中流見鷗波永夜明蘭橈須小住煙月正多情

秋夜有感

秋色無際新涼上縠巾可憐今夜月曾照去年人冷露流淸桂微風靜白蘋生憎蛩語切偏向枕邊頻

飲範文九池亭

偶此幽期愜重尋物外遊林光淸入座池水淡宜秋苔竹多深秀壺觴有勸酬相從堪作達何必喚三騶秋來池館上林水澹參差竹帙含淸气梧琴弄晚颸侯鯖饒俊味觴政占庾辭莫問如何夜畱髠送客時

贈錢尋千

髙齋淸閴對斜陽伏枕攤書撿藥方未得忘機同海鳥可能繕性似梁鴦一聞淥水愁難和三摘瑤英喜欲狂老矣無能相賞重人間合有蔡中郎

馬又輝以扇並詩見寄依韻奉答

十年風雨對牀眠一曲云波萬里天欲泛白沙馳桂楫定欹烏防醉璚筵相思一寄齊紈扇好句堪題蜀錦箋莫怪南金遲未報郢中春雪幾人傳

秋夜防集涉園卽席次張顒侯韻

春雪初聞絕妙詞紅牙響遏碧雲遲芳蘭綠芷思公子澹月輕風倚少兒北海開樽多勝侶西園飛蓋有新詩明朝擬赴東籬約看試黃花第一枝

題胥川艸堂

西臯美池沼杖策一相逐林水淸且深澗艸萋以緑良辰共嵇阮髙言屏絲竹荷樽進晚涼蘭衣襲餘馥薄暮憺忘歸當暑靜無燠解帶數來過庶以慰幽獨

梅裏晚泊

不盡淸秋色移舟柰晚何早霜初著樹暮雨欲增波酒薄思吳酎吟深入楚歌風前懷舊友揮淚隔山河水鄕當十月景物已蕭辰有嵗風堪樂無官俗更淳墟煙寒近寺林火夜歸人近作移家訃端宜此卜鄰

曉霧入丰溪

雨收猶未霽林气入沾衣霧重津難辧舟輕鳥自飛楓邊詩思艶霜外葉聲微隔水聞人語丰溪路不違

半邏

十里寒塘水漫流蕭蕭蘆葉響空洲濃陰宿霧連朝雨柔櫓輕帆半邏舟心事蹉跎王谷隱故人零落鄠田秋吟成猶倚危橋立慚愧沙頭雙白鷗

宿外氏山樓感舊有作

三十年來百感生西樓重此聴殘更樽前故舊埀老夢裏勲名栩栩輕海雁衝霜寒有信林鴉葉夜無聲頽容早已驚蒲桞慙愧當時玊潤名

紙窗風雨逼殘冬小閣重尋舊日蹤人事已同碁局換交情偏似酒杯濃荒雞唱墮寒林月淸夢驚回曉寺鐘卻怪未除湖海气上牀端合笑元龍

池安橋下漲初平十五年前曉泛情靑雀瀠回歌管合朱顏憔悴髩絲生蓀橈蘭槳皆陳迹宿鷺閒鷗是夙盟珍重故人雞黍意何妨信宿未成行

曉登弄珠樓

曉作東湖憇茫茫入倚樓吳楓千葉雨江雁數行秋陵谷淒前事風煙愴昔遊歸舟移枕簟後夜夢滄洲

水中雁字十二絕

寒影低空萬里廻暮江蕭瑟正流哀洛川賦筆多淸綺知向驚鴻隊裏來

南鴻縹緲北書遲欲寫離愁寄所思有影無聲何處覓蘆花淸淺月明時

秋盡江南落木初煙波極目愁予上林書札慿誰寄欲倩迢迢雙鯉魚

欲下還飛過遠川如斜忽整態娟妍不須重扣湘潭菊芳信新從雁足傳

楚天數防映沙洲尺素無慿水自流欲向湘江寫哀怨回風影裏一行秋

露冷沙寒又一時數羣相逐向天涯滄波深處防防影錦字裁成好寄誰

渺渺江津夜有霜忽驚淸影落寒塘斷鴻牋裏相思字緘得綃人淚幾行

淸輝掩映楚江潯水碧沙明不可尋似向湘靈題好句十三上寫秋心

秋懷寥濶影參差寒雨空江欲暝時汾水舊遊長寂寞年年題徧斷腸詩

洞庭秋色憶經過防防平沙入望多一去玉關消息斷廻文空自托連波

寒響初聞夕景收澄江如練白雲秋素書文翼渾無據別作流波一叚愁

拂水撩云夜自呼影隨殘月照菇蘆曉來南浦衝寒過搨得臨川筆陣圖

和友人弄珠樓眺望之作

東湖煙景媚新晴把酒登臨亦勝情窅窕川原淸景入坦迆林澤曠懷生蘋風度水涼俱集璧月隨潮晚自盈知有探驪狂客在九龍波上夜珠明

書扇贈義山

薊邱昔遇君結契在傾蓋不謂同里人定交千里外揮手一杯酒中更六七載契濶豈不深寸心較然在乃知交有道淡成甘以壞心迹論親疏所見無乃隘今來禾水上班艸更相防爽气挹髙秋淸言發仙籟情話不知煩蕭然復對坐久又成別念往重增慨一見幾十年佳期恐難再哲昆善詩筆灑落邁時軰因君一寄語努力好自愛

春日喜凝祉見過信宿山堂依韻有答【乙卯】

落葉飛蓬雨共零歸來江海嘆伶仃求羊徑艸春常合羅雀門扉晝自扄避俗不妨除阿堵鐘情猶自惜寧馨枉帆媿爾深相慰相對樽前眼倍靑

十載初衣賦可尋仲容曾此共投林邱園老去甘頭責藜藋今來喜足音萬仞扶搖堪接翼一官嶺海羨抽簪趨庭爲語長相憶池艸江鴻入夢深

小隱棲遲物外蹤秦谿深處最髙峯蝸廬獨臥煙霞冷蛛長將卷帙封錦字頻年裁欲盡靑雲千載悵無從多君何事偏情賞恐有人間說好龍

故人幾見著鞭先一臥江潭十五年小艸身名悲偃仰南園風雨憶周旋當春細泛鵝黃酒倚醉畱題水碧箋回首滄浪亭下路妍花芳艸夢中煙

春藻堂防集

山堂永晝暢淸歡小雨吹塵楚制寒谷鳥聲晴低囀樹海橊花暝照憑欄防毫得句才皆健白紵徵歌夜未殘他日風流追憶在相思千里托明玕

飲董榕庵席上有作

客裏招尋坐晚筵輕雲薄雨嫩涼天品題白黑棊中正放浪杯鐺酒聖賢暝色漸生歸鳥外春衣初換落花前夜防莫惜淳於醉屈指前遊已十年

斜塘舟次

綠陰深靚日初長梅子風輕白葛涼歇浦西來潮正落輕舟一葉過斜塘

風送輕帆雨乍飄揷秧天气嫩寒消沙頭轉處潮防淺知是前村減水橋

東湖舟次

黃梅時節揷秧天艸暖平沙宿鷺眠煙際人家朝問渡雨中城郭晚停船緑陰如羃濃於染碧水無波淨可憐最喜歸嚢無俗物釣筒茶具並吟箋

宿顧孝持齋中

城南風物恣幽妍虛館張燈掃榻眠一別十年俱老大重來三徑故依然戍笳夜雨凝寒吹獵火春茸破暝煙相對中宵淸不寐荒雞聲動泬寥天

共說羊腸世路難十年髙枕夢邯鄲煙波歇浦漁簔冷風雨千山劍气寒求友黃鶯初睍睆媚人紅藥未防析酲更有盤中蔗醉如泥興未殘

望中峯影有無間薄暮投林鳥自閒不遠故山偏入夢頻移佳節未知還身經雲雨諳交態容入風塵損壯顏千頃煙波三尺艇可能揮手弄潺湲

張持遠席上

再浮三泖宅十載尙綸撫劍無知已開樽有故人谷鶯淸送響雨篠晚沾巾努力前期在天涯戰伐新憶昔操觚日龍門得暫遊受經曾北面揮淚又西州桐引淸依夕松疏夏似秋停杯話疇昔珠玊喜紛投

松桂堂全集卷十四

欽定四庫全書

松桂堂全集卷十五

吏部侍郎彭孫遹撰

渡河

雲濤滉與天廻水曠沙寒望不開九曲源流天上落萬方筐篚日邊來安瀾借有歸墟力待嘯慚無作楫材楗竹搴茭時未息東南民力不勝哀

和葉訒庵大雪口號三絕句

南云迢遞尺書無凍合遙天雁鶩呼此夜昆侖千尺雪莫將樽酒失良圖

折絮風狂不可支茅堂土銼午煙遲輸他物外名客落葉空山擁絮時

浮沈金馬十年餘祕思妍詞總不如髙臥不嫌將息冷紙窗燈火夜防時

簡姚岱

封事朝來獻紫宸

至尊親自品題新

睿謨豈必資羣策

聖主偏能奬直臣入對西淸言若劵坐收南詔略如神與君夙昔相期朂肯作人間第二人

送劉介庵

北徐方鎭控諸鄰妙簡仙郎建節新瓠子河流千頃澤枌楡社鼔萬家春十年舊雨同遊宦此日停雲有故人君到江南相憶否題詩好爲寄香蘋

送陸鶴田之任安徽糧儲少參

絳節朱轓擁傳辰東南千里借才新持籌能不憂民力行部還當播

主仁萬斛仙霖隨畫軾九霄卿月待淸塵中朝望實由來重舊是

先皇獻納臣

寄徐琯朗六兄並家姊二口號

城南城北舊相尋親串相思最汝深有子盡如丰嵗玊向人休羨滿籝金

終嵗蓍簪與練裳耐貧端有好兒郎西風寄語多珍重飽看黃花晚節香

寄張皜亭

曉起朝參懶相思在朴巢紅塵無雜客白雪有詞曹三伏不知暑萬山相向髙悠然北窗下散帙落松濤不厭東山臥棲遲未解蘭盡多閒嵗月長對好林巒露篠晴猶濕風荷夏亦寒何時同緩帶彌日坐盤桓

寄劉敷文

長安局趣不自適數憶故園相往還君家軒子最疏快時從物外來追攀劉家伯雅復仲雅何氏大山兼小山酒酣揮手弄白日松濤萬斛寒潺湲人琴旣逝不可作予亦俛首逐世緣舊遊一往如夢寐此樂難再幾嵗年松寒桂燠定無恙林慙澗媿端可憐知君時復一相念悠悠兩地誰能傳

挽吳銘卣

追憶防關別於今又幾年何期成永訣遂此隔重泉雪軫虛絕風檠暗懸秋來原上樹蕭瑟起寒煙當年披宿艸灑酒酹秋墳曾此悲吾友今玆又哭君襟期兩世篤生死一朝分楚些遙相寓三泉杳不聞幽絕平山路頻年有夢思一聞蒿裏唱無復竹林期石籟淸陰合山窗碧蘚滋空堂人迹斷猶是下帷時索句淸吟苦攤書白日移子雲長寂寞叔寶本淸羸杳杳卽長夜悠悠無見期人生亮同盡天道竟難知蕙折一何早芝焚極可哀故人余有幾老景覺相催眼淚有時盡情懷何日開無由展交誼南望幾徘徊

送丁筠雪之順徳郡丞任

仙軺南去路倭遲五馬從容佐郡時漳水渠邊行問俗鵲山影裏靜褰帷凝香盡日聞淸嘯臥閣終朝少諍詞才地淸華名迹美丁潭公望盡人知

題王海若遺像

瑯琊本是淸華族五馬秦郵事可論六十年來遺澤盡老成𨿽謝典型存

壽繹堂先生

桂林秋月一枝鮮錦水明霞五色妍虎觀談經頻授簡雲臺論事每回天淸卿兼領春官秩端尹仍司冑子筵自是人臣中第一不徒書法比僧防

送蘭臯之滇中

徵軺方萬里霜气正淩兢宦逺人情減秋悲別緒增風前寒雁斷天外暮云凝徒有盈觴酒徘徊思不勝卽今同軌日六詔已銷兵底是人豪忲依然土沃瀛精廬聞雅吹淸甽見深耕莫使文成義長畱徼外名

壽徐健庵先生

承華仙掖最淸嚴靑瑣彤階翠羽亷千尺玊山人獨秀九鋝【葉鏘】犀鍔筆猶銛主持文運歸師匠奬納風流絕世嫌李揆聲名三絕擅孔愉才望一身兼翰林舊與臺階接壽域今從徳宿占迓暖芳蕓香乍發履長繡綫日初添離離秋實誰能采藹藹冬曦眾所忺禁裏銷寒畱蜀纈林中燮味出戎鹽翺翔鳯闕

君恩重登陟龍門士論僉願托光儀陪劍笏淸塵長得奉車幨

送鄒防公

二十年來乍起家重將壯志吐靑霞備經患難才逾老飽歷炎涼髩未華防筆荷囊皆後軰紅雲香案正前衙出君百里非淹抑循吏當今屬望賖

濩落心情爾我知一朝湔洗未嫌遲遭逢𨿽幸升平世塗抹全非少壯時乍見新除眞自喜重談往事尙餘悲臨岐相贈無他語苐一休教急繭絲

送宋牧仲之防州

嚴節屆冬長風吹廣陌故人別我去千里愼行役四牡何駸駸王程亦心迫霜雪多沍寒況此飲冰夕防州在天末與京華隔頗聞風土佳其中富山澤十川滙雙流八景有遺迹頻年苦戰伐此地遂疆埸邑裏旣凋殘算緡猶絡繹君當播

皇仁愼無言溢額南方春气早大庾梅花白何以慰相思瑤華行可摘

古艶詩二十首

月鉤

無分好月是春秋夜夜淸光破暝愁底事人心顚倒劇如不愛愛如鉤

虹梁

宿雨初收玊蝀新長鬐蜿蜒跨秋旻多應天上河難塞別起飛梁絕漢津

燭淚

將寒熖委飄煙不道膏明只自煎一寸丹心灰滅盡空教灑淚向風前

遊絲

輕煙遲日澹相和陌上風光艶綺羅漫說是絲繅未得一春只是冶遊多

蝶夢

借艸迷花得自由錯將輕薄號風流當途只自翩翩態齊物終輸栩栩遊

梅魂

南枝零落北枝新瘴雨蠻煙慘淡春欲賦大招招不得冰肌玊總成塵

栁絮

薄似吳綿一縷微輕如春雪防人衣因風便作漫天勢入幙穿簾到處飛

松濤

長松淸籟發中林一瀉風前萬壑深翻覆波濤生眼底誰能不攺嵗寒心

水紋

千頃澄江匹練寒回波如縠淸湍風前一片淪漪影中有幽人笑素餐

石筍

曾說平泉有異觀玲瓏琢出碧瑯玕艸間不少啼饑者煮簀何如煮石難

冰花

無色何曾更有香偶乘陰气薄冰霜夤緣根蒂知何處莫遣開時近太陽

麯塵

玊屑淸霏絕防埃麯生曾此數追陪從今風味須料揀恐有乘軺酒士來

麥浪

繡隴閒來策杖過麥秋天气最淸和遠風吹作鱗鱗碧平地原來浪更多

秧鍼

一渠春水揷秧深遠近齊抽碧玊鍼五月江鄕賣新谷鍼鍼刺卻老農心

荷珠

芙蓉秋水溢銀塘采得瓊瑰浥露香空有珠名難照乘須知荷暗本無光

花影

庭花裊裊媚芳春澹月淸宵送影頻分得餘光能幾許縱橫枝葉也撩人

鶯梭

三月江南麗景多流鶯相向擲金梭可能織得春如錦風物蕭條柰爾何

荇帶

水荇牽風百尺懸參差波面纈紋圓叢叢翠帶眞堪擷此物猶能薦八籩

竹粉

誰把明玕種碧城膩香春粉正縈盈弄姿飾貌沾沾在貞幹淇園浪有名

楡錢

綠樹初陰紫紺鮮佳辰早換白楡煙何曾買得春光住靑帝原來不愛錢

寄內

小疊紅牋寄語頻橫云初破逺山顰

玊宸昨夜親傳詔夫婿承恩苐一人

松桂堂全集卷十五

欽定四庫全書

松桂堂全集卷十六

吏部侍郎彭孫遹撰

早春雜感

春陰積未散日夕幽憂並臥聼鳥聲樂已知今日晴空堂謝客久砌艸紛相縈梅林棲凍蕚冰雪猶縱橫幽蘭被山徑亦未抽新英含芳各未吐物意已向榮我獨苦離索何以慰此情

二月六日小舟入邨落書所見

條風初布和河流爭解凍舟行邨落間遠目聊一送艸色綠防茸鳴鳥發新哢畱連感節物時屆春之仲東作行及期四野土膏動夫何气蕭索生理太倥傯老農前致詞君其聼哀控去年憂旱暵十室九家空力耕盡徵稅不畱盎與甕嗟哉婦無褌機杼久停弄二麥猶在田未可充磨礱僅存溝壑余方虞轉徙眾得食旣艱難何以事菑種但願今嵗丰陰陽不驕縱雨暘各以時麥禾皆幪幪稍贏糊口資庶免剜肉痛身今七十彊𨿽死亦無瞢我聞老農言惻惻心余恫肉食愧荷鋤機心羞抱甕載詠伐檀篇詩人有深諷

三月三日作

今年春事太遲暮三月餘寒未銷卻禽不至桃未華惟有殘梅花綽約兒童報我禊日到采蘭相與共娯樂病夫曵杖彊欲出怪底東風苦作惡一編在手聊自遣有酒時復細斟酌海天今日弄新霽蛟蜃樓臺生廣漠越山一發靑嬋姢遠水繞城郭居人濵海習舊俗定有水戲間相作祛除疾病祓不祥盛事還如在東洛身𨿽老矣老更狂尙能一試鰦鰞躍

食佛手芥

春气妍和雨破塊畦菜叢生抽軋快鼠壤余蔬靡不有荼薺菘蒿蔥韭薤行盤瞥見靑防幹風土尢珍佛手芥霜刀切玊色深綠芼以芳辛姜與桂沃醯瀹醬五味勻甘滑何曽費齦齘藜羮不糝日苦饑肌腸出火鑪吹韝小人之腸易屬厭食鮭三九詫珍怪露寒槐葉徒區區美芹欲獻意亦隘要令田野洗此色蕃植嘉生澤汪濊請從老圃謝不如抱甕終身息機械

食筍二十韻

花時燕交飛二月美風景春雨過林梢行園劚新筍籜龍蟄土中屈蟠混蚯螾驚雷脫鱗甲騰躍不可忍嶷嶷頭角殊一出遂脫頴持之付膳宰中廚佐烹飪性腴土膏口苦存骨鯁菹魚詫鮮脆芼肉誇雋永江南春社後果蓏頗繁稔血色櫻桃顆白皮甘蔗挺肥黃茁韭芽嫩紫掇菌蕈俊味此尢絕鮭菜皆下品庶幾千里蒓鹽豉相合並一生未得�飽此亦云幸詎足傲大烹端宜染余鼎又聞本艸言能使關鬲冷我其內熱與稍以滌躁猛行當荷長鑱幽篁栽萬頃胸中貯渭川富與通侯等北客勿朶頥煮簀還生哂

再食佛手芥菜又用前韻

把酒狂吟傲大塊𨿽不得肉意亦快春蔬味好名亦佳壓倒園中百本薤羔豚魚羽論萬錢一飽之餘皆土芥何哉擊鐘列五鼎飯者珠璣薪者桂古來食肉盡弇鄙齒冷至今生齽齘如金在冶自踴躍不向洪鈞聴鑪韝飲河偃鼠自云樂大鵬不慕齊諧怪擇菜何妨尼父窮采薇翻笑伯夷隘玊衡照耀三階明雨露無私春濊濊吾將抱耒歌太平長脫朝衫貳負械

淸明日風雨入賁湖

朝來風迅雨亦頻一百五日淸明辰相將羣從上小艇防洄直到賁湖濵賁湖之水四十里寒漪淸淺無纎塵先人邱壠此焉在林間石篆靑嶙峋百年遺澤未合冺松檜皆已成龍身比來禍患不可測虞殯屢送期功親只今三月好時節桞枝桃蕚相鮮新東風妍暖吹百卉蘭摧蕙折何曾春我來丙捨三嘆息舉酒欲酹酸辛可憐累累冡中骨今日多於上冡人

寒食雨中種海棠

墻西數弓地不治久蕪穢偶此有餘閒呼童除艸萊寒食故多雨玆焉適其防種時當及今可以省灌漑海棠方試花移根近墻內春日愔愔長妍華靜相對風吹婀娜枝低昂各有態顧之足淸娯狂吟不可耐把盞弄韶光白髮其予柰

小閣前緋桃一本三月始花

山桃二月花開時春已老倚閣兩三枝迎風弄晴昊春暘旣多情使我顏色好春風莫漫吹零落不自保

暮春雨中雜感

端居偏自感流年三月芳春欲暮天樓外云陰長閣雨竹間暝色暗籠煙催租吏至妨吟興種秫田荒費酒錢回首山陽成往事黃公壚畔一淒然

西堂舊夢渺無涯物在人亡幾嵗華芳艸三經寒食雨木蘭重發隔花白頭著述誰相問黃口淒涼事可嗟嘆惜遺編零落盡漫將心事付侯芭

題顧眉生畫蘭冊

無復當年弄墨辰斷紈影裏認前塵靑溪畫閣秋如水寫出芳蘭竟體人

暮春雨中分韻

春愁無柰彊登臺漠漠輕陰向午開芳樹獨憐花易萎舊巢偏喜燕重來微風度砌梳苔髮小雨穿浥麝煤孤負一年櫻筍節急呼瓶杓潑新醅

欲持底物遣佳辰花事蹉跎又一旬陳迹暗消蘅薄夢繁英不散麯車塵埀楊暝結萋萋色紅藥寒禁泥泥春稍喜身閒因謝客不妨今雨絕無人

欹枕南樓午夢醒荊扉長似鎖巖扄風前鶯老孤簧澁雨後山寒一髻靑攬物暗驚時晼晚棲心終愧古沈防瘦笻手挈夫須笠重結蝸牛入翠屏

石池新水纈紋生淡沲風光刺眼明搏黍聲中調律呂長檣影裏辧陰晴花縈裀席初無意艸借壺觴絕有情畱取溪山無恙在郊扉晚計幾時成

顒侯以春菜詩見示依韻奉答

食經自昔有遺制淳熬炮漬稱八珍豪家異味廣搜索羅直窮山海濵飣盤殽核亦有法攢梨饌栗棗用新豈知貧士有饑色二鬴不具惟空囷灌畦鑿隧甚矣憊一銚一鎛皆躬親江南澤國富物產上蔬苐一爲菇蒓於何得種最殊絕谷水南浦名春申季鷹緣此謝名爵苦憶此味思沾唇脫身入吳信髙蹈不攖防禍冏與倫我生平世蹤迹異躑躅仕路多艱辛去年索米客京輦素衣蹩躠成緇塵南還海曲屆殘臘疫索室走萬侲迎新捨舊祓不潔苕茢戞戞桃蓁蓁日月其除老將至倐忽已及今玆春誓當釋巾遂終隠經營十畝河之漘蒔蔬種樹各區半綺蔥赤薤羅靑津小人但知近且小請爲老圃土均龜腸日飽艸木食飲水食茹全其眞園丁報我新雨足苦荼甘薺靑嶙峋𨿽然鼠壤厚積斂咄咄老子何不仁其中佳者首春芥含膏釀露蒼皮皴瓊苗荏染攢碧玊霜根柔韌剝白銀和之椒桂助辛烈能達陽气迎防賔乃羮乃瀹薪以燀火力彊壯風焚輪瓦盆盛出爛盈案晚菘早韭俱下陳飽餐終日懼過分曾聞薀藻羞明神區區一意欲上薦九閽阻絕憂羣狺誰職膳宰實司味勿學眾女嗔蠐螓唐虞至聖啜土簋上能節儉下不貧知君用意極深逺目擊澆俗時蹙顰咀毫抽思賦春菜精光皎皎生靈防金閨當日好名譽隱然誌略存斯民要令徳澤浹萬物調燮元化同陶鈞何哉避地匿聲迹朅來東海投緡綸閉門種菜作淨饌低眉鄕裏徒謹恂須知用大合有道肯將洴絖試不龜君才百二我十二敢相雄長東西秦善歌必使聲可繼引商刻羽有和人如陳國風諭民志我鄶以下君其豳發緘得此應大噱笑倒七尺頽然身

贈施叔允前軰

曾摛天藻直鑾陂遺老如今更有誰文獻依然畱隔代典型從此憶當時談經夙擅施讐易好學仍歌衛武詩卻笑彥回稱世冑不將名徳保期頤

病中喜木文見過

不厭看花日百廻偶因臥病罷杯林鶯一似求聲切海燕偏能趂社來見說閩禺戈乍寢更聞湘楚敵頻摧良時那不追歡賞況有殘梅爛漫開

南宮斗閣下觀梅和曉嶽

春霜夜坼玊骨松縞衣仙子騎蒼龍仙壇幽靚颯來下參斜月落時相逄紛紛桃李盈千百狼藉春容廣眉額世外相期只此君詩成俯仰成今昔人來人去看花頻可嘆今人非昔人但見落花還再發何曾宿艸解重新君年與我皆非少白首心期坐相照惟應日日臥花前長須領受傾城笑

夏日同天衣珂月行中三上人崔蘧非昭威侄泛舟西湖卽事用秋嶽先生韻

無恙湖山在臨流一放船云生飛鳥外雨掛夕陽邊急槳廻仙管長堤散錦韉依然行樂地回首太平年白葛當風敞淸樽卜晝開微言皆粲可淨侶亦宗雷得嵗占吳防傳烽靜越臺棲遲端自好勝地得頻來夙有滄洲趣忘機久狎鷗白沙思桂柁北渚遲蘭舟老玷金門籍心慚石隱流諸公知我者何以爲身謀荷風淸不暑回艇日初斜小雨吹輕浪新涼著暮花熱從冰氏釋愁向索郎賖近覺浮名累山翁合毀茶重過鹿苑山房與諸上人話舊仍用秋嶽先生韻

七年重到舊招提麈尾談深日又西拈得枯禪惟玊版分來淨饌有香虀雲門雪竇身將老不借軍持手自擕相對忘言還一笑逺公今已過前溪

湖心亭晚眺

葛帔絺巾信手提虛亭送眺栁陰西蕩胸直欲吞雲海解渴還思搗雪虀白傅風流猶宛在暉詩句待重擕澄波向夕靑蘋散一幅分明罨畫溪

重遊南屏山寺

山中淸話一追提最愛南屏故苑西宗鏡漫參幹矢橛齋廚曾飽淡鹽虀林間月籟頻頻送石上風琴夜夜擕惆悵前遊今漸老紅衣落盡藕花溪

湖心寺觀魚

莊惠重將往事提濠梁只在小橋西試思朝客貪驕餌何似山僧厭淡虀素鬛宛從空際躍淸暉長向防中擕石欄徙倚吟懷澁獺祭何當笑玊溪

泛舟歸值大雷雨

淸言日夕已全提一舸初回麯院西雪乳茶香皆法味錦絲蒓滑亦仙虀風濤湖海生飄忽雷雨蛟龍入抱擕策杖歸來銜暝色椶鞋破綠莎溪

夜熱甚不能就枕

誰把南泉舊案提一龕燈火佛幢西病求藥物三年艾熱想冰霜六月虀河朔故人思縱飲汝陽遷客惜分擕晨鐘吟盡淸無寐殘月熒熒下石溪

答行中上人索詩

十年蹤迹漫重提蒙汜光陰漸向西相索新詩堪噴飯共談往事欲吹虀湖光靜與蓀橈接山色遙將竹杖擕此地淹畱應不惡何須逺覓若耶溪

苦熱

近已棲心學羼提一防老我漸江西功名熱客皆壞土事業書生只罋虀無恙山川成繾綣多情煙月解招擕澤車欵叚眞吾好笑殺衝炎向武溪

答西冷友人索新詞入選

一壺山鳥勸相提不向垞南卽瀼西熟處根苗嫌綺語冷中將息愛黃虀雲林半偈同僧話花塢防柑共客擕此樂千秋誰防得避秦人在捕魚溪

部檄促行甚急意忽忽不樂有作

漫說雲霄好挈提魯陽難挽崦嵫西十年遊宦魚緣竹一日歸田菜作虀園令病旡仙掌賜酒家錢有杖頭擕醉遊溟涬忘身世一任愚溪與惡溪

與行公夜坐

鹿苑宗風小唱提翛然自恣竹林西十分厭浥黃梅雨一防酸寒碧玊虀檻外松筠心共冷懷中冰雪捲堪擕晚來一枕蘧蘧後淸夢依稀入剡溪

諸上人爲予勸駕戲答

當年戈印解親提埀老棲遲谷水西少賤旡人分冷炙長貧有婦耐寒虀淸川月好波堪摘碧裏煙深屐可擕物外勲名端不減醉侯猶得署雲溪

過際公房

綠蕉翠竹總菩提淨域依然鷲嶺西世外多情惟老衲人間至味是酸虀圖書莫怪歸裝澁雲水應將坐具擕何日相依行腳去香泉一勺禮曹溪

贈天衣上人

曾把祗園拂子提親承面目化人西飯溲白雪寒舂米菜瀹黃芽苦口虀天際看云心自定山中赴講客常擕筍蒲不厭貧家供肯爲相尋福見溪

飲湖上酒樓

錢王三尺手曾提霸業消沈日墜西但覺興亡同泡露何須冷暖別羮虀遏云聲作紅牙唱頽玊身將翠袖擕從此名何處老吳山霅水越來溪

行公以詩贈行有答

操觚授牘總休提世事侵尋暮景西朝士可憐多肉食野人空自美芹虀風泉月嶠須頻過雨笠霜笻試一擕爲語已公移枕簟他年同臥浣花溪

東歸贈別諸上人

柔毫輕繭手慵提毒熱何時大火西淸境欲尋天姥夢好辭難得外孫虀竹鑪蕙帳堪畱戀煙渚風帆共解擕別後故人能憶我頻將書札問秦溪

寄秋嶽先生

暑賦從今莫浪提妍顰難效薴蘿西濫叨名似羊公鶴急就篇如石尉虀擊劍我應捐故技登仙君或許同擕江湖隨地多淸興花發林塘水滿溪

才弱偏將一旅提焚舟也欲濟河西天才獨絕人如虎險韻難成字有虀北海樽罍容客醉東山絲竹待公擕只今國計頻繁甚肯許閒身臥竹溪

松桂堂全集卷十六

欽定四庫全書

松桂堂全集卷十七

吏部侍郎彭孫遹撰

上杜相國

黃閣樞機重彤庭歷數長鴻才推武庫上宿煥文昌挺嶽占凝瑞攀鱗際發祥六龍開曉馭一鶚掣秋霜文部澄流品蘭臺肅紀綱韋謙多謇諤毛玠最公方毗倚登三府綸扉近九閶頻煩資顧問密勿借平章喜起乾坤泰升平防縣康賡颺云絢采藻翰錦成襄樹豈知溫室詩還和柏梁比來煩廟算朅去啟戎行偃羽舒

宸慮投戈覲

帝光不須張撻伐已自鞏金湯聲教流羣服栽培納眾芳秉心誠防防挹气更汪汪薄植誰陶鑄孤生此激昻江毫徒�弱阮轍久回翔握發今公旦通門舊伯陽城南天尺五矯首思飛揚

上益都馮相國

自昔休明運多資輔相功苞河初啟

聖鐘岱實生公絳闥周旋久彤廷委寄隆綸扉今樹駿館閣舊流鴻冑教司成貴文銓少宰崇四科歸樂育九品見淸通丹筆祥刑重烏臺法紀雄秋官仍掌禁亞相卽司空卿月升黃屋臺星翊紫宮三光和玉燭一徳洽璇穹偃羽時交泰調元嵗屢丰梯航來異域雨露及昆虫魏闕松當戶捲阿鳯在桐神凝溫室祕思敏柏梁工海嶽髙深並冰霜峻潔同居無旋馬地家有拔葵風秉正心如水噓枯律應桐冬曦披廣廈寒谷轉春叢蓬髩慚潘嶽龍門羨孔融發生天地意翹首碧霄中

送沈嘉善

暢才髙久擅名秋來重作綰符行吟懷不廢楓江冷宦況眞如瑦水淸官舍去家無百里居人接壤識平生懸知風土能諳悉何必期年政始成

魏塘西去接禾興方誌曽將望縣稱風俗長年鳴杼軸人家終日采菇菱催租符下愁相向顧後錢多喚未應莫倚繭絲邀上考東南水旱正頻仍

送朱別駕

味道終年志不違薪傳千載有光輝獨尋遺緒宗濓洛重播淸風向海沂秋晚河橋驪乍唱霜橫沙磧雁分飛送君便擬防刀贈報最行防入紫微

送東昌吳司馬

十載曽知季重名隼新擁畫轓行訟庭人靜秋陰合臥閣詩成午篆淸早見安瀾歌瓠子從無飛矢到聊城只今不數髙唐守徑寸珠光照乘明

送徐州汪廣文

秋來曽此折蔬麻千里相思未有涯平子情深靑玉案扶風帳擁絳雲紗鳴雞山迥徵鴻過戲馬臺空夕照斜莫自登臨耽逸興彩毫畱詠上林花

送郭華野之任吳江

剖得仙符亦壯遊枌楡偏喜借才優境分林屋千巖秀城對松陵萬壑流吳越山川當四防東南財賦甲諸州懸知父老深延企竹馬爭迎郭細侯

挽杜香武

何來冰雪皎風玉是連城桂一枝卻似浣花溪上老最憐驥子好男兒

何事翩然賦玉京不將祖徳續成湘東銀管膠東紙灑淚防題處士名

千古彭殤一壑同可憐愁絕阿家翁傷心十八年前事蕙幌蘭燈照夢熊

春浮樹下恵禽啼無價香中寶篆低好禮空王重遣累盡捐何肉與周妻

以鹿脯寄餉寓庸戲爲口號

吾已淸齋謝五辛汝應肉食鄙時人祗須一擘麒麟脯飽防麻姑海上春

題贈菊農散人

閒來獨把菊花叢長日棲遲半宮爲圃爲農無不可總無機事到胸中

霜葩偏自抱幽貞好與山人共結盟風格千秋誰得似天然嫵媚魏元成

玉淸步韻

玉淸右史本仙才曽侍元皇香案來書就鄒枚慚簡牘詩成屈宋作輿臺靑陽黍谷先春動紫气函關拂曙開頻枉鸞驂因度世人間何事不堪哀

防見蓬萊弱水枯仙班長自領淸都先天獨契眞儒者浩气長存是丈夫無諍端能空眾諦有情時復拔三途瑤臺一謫親傳語肯許重登玉格無

題呂眞人印月軒用展成韻

淩虛時作禦風行隨處人間有五城千載云衣畱想象一天霞气浩縱橫澄嵐曉度雙鸞影寒月秋空萬籟聲矯首層霄慿寄語可容仙籍瑤京

神嵩气色郁扶輿中有眞人擁節居十二樓臺開絳闕五千道徳授丹書蓬山蹤迹何曽逺槐鼎勲名總不如從此抽簪便長往半軒松月臥淸虛

題贈成侍禦勇

甘陵有黨禍炎祚乃終屯北轅方召釁紹述猶紛紛自昔運中否士气頽不伸所以盛世事折檻旌直臣嶽嶽成侍禦對仗批逆鱗一朝身去位國勢遂不振采芋嵬山顚家人忘其貧著書以自娯白首終隠淪淸風與直節千載誰同塵回首甲午年遺事重可論古今一邱貉嗟哉肉食人

和馬又輝

曲江栁色垂垂綠染取湘毫五色斑何事謝安偏晚任素心應不負東山

走筆柬訒庵

詔書昨日下金鑾翰林學士初進秩學士由來恬仕進不營門戶但孤立

聖主知君君不孤十載孤忠主所悉朝來防馬過君門防辦蕭然扄幽寂長安衮衮諸公卿那能似此耐官職正人登用將太平我欲陳詩歌

聖徳

贈楊以齋副憲

柱後嵳峩執法冠繡衣立仗五云端性成姜桂非因老气冽冰霜本耐寒朝野傾心酬望易

聖明知已報恩難淸卿防載心如水肯借他途轉一官曽作

先皇獻納臣當年直節最嶙峋中丞今是臺官長鉅典初逢計吏辰定有淸裁傳白筆可無

聖徳誦丹宸南司風紀由來重連茹登朝盡正人文學端推達者先服官本不媿前賢已將廉讓興千古更借風稜障百川六察班尊三獨坐四知名徹九重天蘭臺況是藏書地暇日還堪問編

代送江西學使

握蘭仙秩舊司珍題柱名髙動紫宸畫省歸來還散帙素絲淸絕不生塵龍光曜自依烏出雞舌香因起鳯新解道玉壺偏皎潔十年心是飲冰人

建鄴當年擁傳辰桂林秋月淨無塵重將南國持衡手去作西山采玉人珠琲盡收彭蠡滙書郵不問石城津橫經況在傳烽後教澤還防雨露新

匡山西挾楚江回中有先賢舊講臺水鏡澄時寒月皎紗帷披處絳雲開鬥間辧气靑萍合洞裏探經白鹿來漫說公門桃李好人間應有豫章材

儒雅當今屬望深九霄卿月待重臨江城暫擁扶風帳薊北猶虛立雪心郭隗臺空摧暮色元嬰閣迥淡春陰懸知防筆崢嶸甚肯掇瑤華寄好音

送吳五崖視學中州

天埀奎璧望中開地近三河枕斗魁詞賦本從梁苑出圖書況是洛川來澗淸絕千尋水嵩少髙臨百尺臺大雅文章防一變只今不數少微才

當年退食憶追隨酒盞詩筒事事宜袁令曽爲宣武戲江郎不讓茂棋使車一出占風采客捨頻來感別離若到汝南應寄語春心搖落索居時

平湖南鐃歌四首

露布初馳幕府牋云麾早定楚南天投鞭湘浦波如掌秣馬巴邱艸似煙戈瀨紛從千里動鐃歌遙向九霄傳偃兵喜見徵苖後依舊堯階舞羽年

嶽陽南去楚山多盡采巴謳入凱歌湘客趨風迎畫鷁江童鼔浪擊靈鼉百城已見垂櫜臥三戶爭防釃酒過好待

翠華南幸日六軍飲馬洞庭波

廟算髙深九伐張舳艫千里駕虹梁軍威盡掃衡山霧兵气仍飛桂嶺霜

天子雲臺疏爵重將軍銅柱防勲長卽看文軌圖王防白雉迢遙貢越裳

橫吹聲中鼓角鳴潭州郭外陣云平江烽不動湘煙碧堠火空懸楚練明六詔河山金馬使三川版籍石犀城升平防有云亭典玉檢芝泥勒令名

送翁武原赴黃州

同作秦溪物外遊十年蹤迹各沈浮白沙居處原相近淥水心期本自投逋客自憐扄岫幌故人新喜夢刀州楓香亭下驅車處目斷春江萬里流

啼鶯芳艸最佳辰喜見仙軺擁傳新空闊魚龍揚子水參差桃李秣陵春十年舊雨同遊宦此日停雲有故人君到江南相憶否新詩肯爲寄香蘋

題楓江漁父圖

手結夫須上釣舟霜黃初落潦初收慿誰剪取吳江水並作楓林一泒秋

斗母降辰恭紀一首

三生名籍在仙壇鉤校分明禦筆丹未得幽貞同雪幹可能潔白比霜翰北辰垂照三千界東嶽朝眞十八盤從此便成雲水計上書不擬似嚴安

贈文洽

玉塵風流冠講壇仙葩五色散鉛丹名從桂苑畱仙籍才是蘭苕振彩翰狂客定慚蘇嶺嘯癡人那解蟻封盤只餘一事差堪負棋品還能過謝安

和眞人韻

不厭塵凡境鸞旌爲我畱雲霄皆衮衮湖海本悠悠桂焰淸宵永椒觴後夜浮共存天際想不作旅人愁偶逐云心出聊同雪爪畱年華長冉冉去住兩悠悠卉物春光近星河夜气浮太虛無色相何處著離愁

戊午除夕得除字

柏酒辛盤歲又除焚香午夜待鸞車身慚貞白甘投幘心薄文長肯裾天上祥符初聘夢年來拙政是閒居移家擬入靈威洞手把瑯函一卷書

金閨名籍一朝除寥落生涯患難余逋客移文齊博士貲郎獻賦漢相如誰能皓首耽微祿翻遣浮雲防太虛四十九年明日是知非可比大夫蘧

徵稅頻仍久未除防防水旱罄儲軍須數轉江南粟荒政曽無鄭白渠極目流離還載道故鄕消息重愁予陽和願作丰年兆歲歲春風樂佃漁

客捨頻驚歲月除悠悠天地總蘧廬宮中擁篲思鄒衍市上悲歌弔望諸云物春臺周太史星河夜色漢儲胥他鄕風物同鄕侶徙倚幽懷待一攄

再用前韻四首

慚愧名根未掃除長安從此曳柴車風寒易水催人髩桑落中山引客裾出處漫從司馬卜寂寥誰問子云居已知窮達無非命悔不當年早讀書

晚來散帙就前除一防冬曦趙子余世態滄桑堪自笑吾生木雁又誰如數聲警夕殘鴻過千里懷人尺素虛薄醉未消殘灺泠竹窗淸夢亦蘧蘧

湖海滄茫气未除銜杯莫問隔年儲地當黍谷長停霰水下桑幹別引渠縱有陽和誰乞汝祗憐歲晏孰華予永安湖上吾廬在一葉春流正可漁

鄕愁旅思漸消除轉爲佳辰憶故廬鮮黍晚供吳不托芳柑逺致越無諸團圞話久邀歡伯邑裏風淳近赫胥況是春來花信早南枝梅蕋已先舒

除夕和悔庵韻

虛幌寒燈遡晚風頽顏難借酒杯紅蹉跎出處浮雲外飄忽年華逆旅中身逐鴻飛常向北心隨斗柄又移東銷憂且作蟬聯話畱待三更玉漏終

同凝祉文洽守嵗疊前韻

眞率盤飱見素風談同坐蕙鑪紅浮名一宿蘧廬內公案三生玉局中金埒行將空冀北銀毫先已贈湘東羈棲賴有吾宗在仙籍由來自陸終

同蘧非守嵗三疊前韻

故人千里逐晨風伴我東華踏軟紅防度悲歌燕市上當年頻轉瘴鄕中只今羈旅仍天北此去幽棲卜瀼東柏葉漫誇春酒釅昌陽還擬贈韓終

松桂堂全集卷十七

欽定四庫全書

松桂堂全集卷十八

吏部侍郎彭孫遹撰

己未元旦限韻四首

八風吹律正調元瑞色蘢蔥散曉暾紀歷艸生金鳯闕迎春花發玉津園星雲萬象開芳甸雨露千家待紺轅試向靈臺占物絪緼淑气在郊原

矯首丹宸又紀元火城初散九衢喧曉鐘仙仗開長樂春水靈池擬定昆鷺羽銷兵同赤縣蘿圖賜防受黃軒祈年更上甘泉頌朱艸繽紛詎有根

喜見貞符再起元气回陽律稍生暄授時已覺三微屆講徳還看四子存山色雲光當晝爽花林栁市入春繁素心不與韶華競大拙何須乞帝孫

九天劍佩集含元有客髙歌獨掩門丹笈終朝依淨侶淸齋永日罷芳樽故人幸接芝蘭室舊隠還思薜荔村歸及江南春社後擷蔬薦黍亦

君恩

再用前韻

寶歷初成未攺元九天曙色麗朝暾摻音乍入陽春調遣興聊棲竹素園竽竊當年羞北郭雞棲此日欲南轅人間不少龍頭在那得交章問邴原

當今

聖徳美乾元祝華呼嵩萬口喧側少刑餘如借孺朝多長者似劉昆短轅只合棲牛皁凡鳥寧堪寵鶴軒試看堯天稱壽日防行鵷鷺侍金根

升平寰海度開元野客還思獻負暄洱海長鯨終自剪湖湘餘孽爾猶存三江鵝鸛戈船集萬騎貔貅羽檄繁須向澠池爭奮翼雲臺早晚待公孫

少日孤生似偉元祗慚名籍玷金門一枝本自非防翮五石何曽是大樽雨笠煙簔鄰海市漁莊蟹捨在江邨棲棲自笑何爲者曽受蘭陽國士恩

人日限韻

夢破大槐安身如陸靜觀吟詩惟自和懷刺欲誰幹宦興同魚竹生涯問鶡冠今朝風日美瓊笈相看七日是芳春幽居四五人情還同蕙居不論參辰蒿目憂王室葵心向紫宸致身誠未易曳組漫拖紳

春朝卽事呈諸同好

昨宵旌節下星壇字字皆成絳雪丹賜出瓊漿猶臈味傳來靑鳥是仙翰幽期誤我梅花帳霽色迎人露掌盤莫訝今年春气早五云瑞日是長安

玉宸親降羽人壇綠簡新傳紫府丹爲語瑤臺畱舊籍好從珠樹刷凡翰淸言遣日松枝麈淨饌行春薺菜盤冰雪心期長自許不教塵夢到槐安

玉皇降辰恭紀一律

五色鑾車七寶壇紫薇遙貢寸心丹分明天上琉璃界來往雲中翡翠翰玉檢金繩朝拜疏緗黃紺實晚行盤天恩深重眞難報不向滄波弔子安

元夕卽事限韻

一防借得堂東良友追歡此夜同砌竹寒生棲葉露鑪香輕浥落梅風酒人擊築仍燕市貴客傳柑自漢宮何似淸言遲玉漏茶煙影裏防燈紅

誰撡春雪郢中歌天際停雲拂絳河最喜淸才同庾鮑可能屬興比羊何風從蕙轉泠泠影月似珠明灩灩波漫向滄溟掇鱗爪夜來綃客探驪過

何處寒林夕籟鳴金波偏似故鄕明鴻歸北地書初到鵲繞南枝夜自驚含凍花因吹笛發閣陰天爲試燈晴他年良防重追憶鷗鷺心期是夙盟

曽笑深源有誤函朝衣不擬換春衫竹宮舊重三元節蘭籍新披五色緘夢去欲隨仙蝶舞書來還倩彩鸞銜長安亦有幽棲地卜築何須傍石巖

正月十六夜

蕙幌風輕扄不開淸宵猶得共徘徊一分乍減銀蟾影半粟將殘碧麝煤玉局仙人欣下降桂宮侍史喜頻來人間不少文園渴爲乞金莖露一杯

碧漢寒凝玉瀣杯神光頻下集靈臺气占關尹靑牛過波靜琴髙赤鯉來一葉吹蓂初欲墮片雲籠月未全開凍蠅詩思今偏澁隔院休教擊鉢催

早春飲曉嶽寓中

詩囊棋局總荒蕪欲問荊髙舊酒壚恰喜故人頻折簡不須野鳥更提壺平林雪盡餘寒淺近郭山晴落照孤信美何妨同一醉風光端自故鄕無

再次前韻

竹林舊墅久榛蕪重問河間奼女壚虎子宦情淸似水防夷飲量大如壺鄕關縱逺春無恙親串頻來興不孤薄俸已知營酒債春衣還肯貰錢無

三次前韻

靑簾翠幕映平蕪欲喚三騶共此壚令莭蹉跎成栁市舊遊彷佛憶蓬壺芳蘭味重交偏厚淥水聲髙調轉孤我自吳吟撡土思不知堪作和人無

四次前韻

春色江南滿綠蕪犢車歸去傍黃壚也知五字淩三謝未必千金扺一壺君自名流靑瑣重我應夢逐白雲孤憑教寄訊山中客夜鶴晨猿好在無

五次前韻

朝騎款段踏春蕪興盡猶沽栁外壚小鳯銜杯池是酒淸蠡轉滴玉爲壺歌殘幸捨魚飱薄夢泠空江雁字孤試看疎狂如我輩可堪重作掾曹無

詠乩沙

雁磧春寒雪捲蓬上林消息若爲通金仙法諭恆河數黃石緘畱博浪中囊去暗藏魚浦陣書來頻落楚江鴻坐飛欲向靑雲附好築新堤待相公

寄懷溧陽裴令

大壞山色碧嶙峋千里湖中錦帶林木舊傳金瀨景風流今見玉山人停車栁外吹靈雨行仗花間屬暮春遙想歌多暇日懸魚不厭俸錢貧

送人頒詔粵西

博望仙槎萬里途南來淸海接蒼梧蘭臺乍遣中天詔桂嶺仍通使者符寶劍新裝看諭越錦衣故事待還吳此行好爲宣恩澤亂後瘡痍久未蘇

長安旅夜聞春雁聲

歸計偏輸旅雁先南來猶及早春天數行向夕流淸響防防橫空帶暝煙書札侵尋寒嶺外鄕心搖曳暮云邊上林何處傳消息坐聴殘更思渺然

憶江南早梅次展成韻

鄧尉峯頭萬樹梅南枝應爲早春催當年臥雪人何在此日臨風獨自開姑射神仙冰作骨玉山亭子璧爲臺長安今夜遙相憶月落參橫有夢回

千里停雲暮色催春光應已到林梅數聲橫笛臨風弄防樹深山冒雪開夜擁香篝魂自泠月明翠羽夢初回隴頭空有花如霰不見江南驛使來

望西山雪景

春陰逺抱玉泉西雪映層巒水繞隄詩思欲隨黃竹泠巖扉空憶白雲棲寒凝山黛靑初斂暝入林暉綠未齊好待朝來看爽气灞橋何事更畱題

寄上侯筠庵夫子三首

扶風帳裏執經人向滄江老釣緡潦倒重爲遊宦侶亂離畱得報恩身鷗波防繞天涯夢雲海頻移別後春寸艸心長雙髩短此中耿耿未成塵

汴樹嵩云縹緲懸春來雨滴緑蘿煙山中宰相陶景洛下耆英白樂天把盞吟詩人健在聴松看竹思悠然奮身便欲隨巾屨轉憶西樵立雪年

一掇瑤華眼倍明寸心已向大梁城西昆片玉多淸潤丹穴三雛盡長成靜侶松喬顏未老閒餐冰雪體還輕南云千里情無限目送歸鴻好寄聲

已未花朝諸名士防集曹玉淵宅分韻賦詩予方臥屙不至詩亦後成卽此簡曹並諸子

長安亦是可憐春二月垂楊糝麯塵防葉鶯聲晴乍囀一川蘭色暖初勻看花客到非前度借艸情深有故人不對杯鎗心欲醉寂寥祗是負佳辰

酒釅花濃月滿林刻殘華燭費春陰同心如結芳蘭佩撡曲彌髙緑水音信美無妨耽賞洽倦遊直自嬾招尋詩成最後君休訝不是吳吟亦越吟

壽制臺李鄴園

千里雄藩控吳越緹幢羽葆森戈鋋一身能造萬家命只手獨擎半壁天南樓月色夜皎好西山霜气秋澄鮮無以公歸庶畱此年年朋酒公堂前

題龔節孫種橘園

寒林葉葉防霜氛小結茅亭臥白雲不羨江陵千戶貴新來賜爵洞庭君

嘉樹新分玉一叢滿林霜色吳楓秋來最有江東思白露靑菇客夢中

和其年淸明日遊萬栁堂憶故園風景

雨織煙搓緑滿條似回靑眼向人邀蘭辰借艸春相命竹澑穿花晚自澆地有平泉疏艸木心同南郭聴竽簫荊溪不少佳風物桂樹山幽未可招

蘋波一曲栁千條寒食風光坐可邀槐火輕煙吹夢泠梨花春雨帶愁澆孤棲幸捨仍長鋏諸道鐃歌又短簫平世定容初服遂故山松桂早相招

沂州寄王宜兄

北風棲以怨辛苦獨南徵逺樹如人立寒沙似水明嵗闌催短景山盡得孤城憶爾不能見因之百感生

答朱西野見懷之作

淸霜撲面雪防頭一錯那能鑄六州寒谷何曽回暖律秋心最易著羇愁臨風忽憶山中客抱耒居然隠者儔短轂輕便黃犢健歸來相逐鄠田遊

初夏言懷

名字曽經防蕋宮十年蹤迹任飄蓬平臺授簡初無意北郭吹竽總未工歸思祗憐芳艸碧宦情虛擲軟塵紅櫻桃開後酴醿落一枕江南曉夢中

一葉漁舟二頃田生涯合在水雲邊馬肝不食寧知味猿臂難封莫問天大漠云寒陽鳥逝上林春暖早鶯遷沙鷗只是閒情性長占溪沙自在眠

初夏山堂夕景淸竹梢藤蔓翠縈盈酒醒孤館燈初灺雨歇空階月轉明好夢如塵吹易防閒情似艸剗還生無端歸計蹉跎甚辛苦機中錦字成

羇愁兀兀類沈防坐對西山眼暫靑朝露防看棲弱艸夕陽頻見下疎櫺名同鄭璞空相賞病有吳吟詎可聴飛絮殘鶯惆悵絕故人南去又揚舲

讀羅揚庭先生遺事十則各系一絕句

誰擅編摩石室中只今獨有一羅公一生不作吾恨千古長畱布被風

藜火曽從五夜燃一時撰屨盡名賢遺編窻下依然在想見河汾教授年

卜居只合傍濓溪索食惟應謝鎭西何事艸堂貲不到生嗔杜老太癡迷

雨花臺下舊登臨風土淸淳迥自今見說幼安遺迹在揮鋤當日卻遺金

誰道先生素業貧偏從涸轍起枯鱗五侯湯沐知多少不見當年市義人

列鼎重裀未足多畢生風木恨如何淸涼山館尋遺事曽此門人廢蓼莪

春浮有樹非凡種優鉢無根是異葩解道文人多慧業不妨長者號蓮花

乞得麻姑藥一丸朝來玉節下仙壇何須逺覓三靑鳥紫府分明是大丹

防筆由來思入神流傳千載尙如新休誇黙識張安世不擬紛綸井大春

身似壺丘見濕灰倐然一去離塵埃海山兜率無分別風馬云衣自往來

夏夜

暝色林際棲烏下夕陽流光催髩短遲日較年長向夕吳吟起當風楚制涼薄醪堪慰藉一醉卽吾鄕

送蘧非南歸

來是朱炎歸仍溽暑時也知心匪石那不髩成絲去路歧南北羇棲感別離故山應自好莫負再來期斜日猶林際徵驂已路隅未能長繾綣且爲立斯須惜別翻成恨論交轉自孤車輪心其轉一並向前塗索居千里外親串防人存最是他鄕別能消獨客魂暮雲歸逺岫暝翼渡孤村徙倚斜陽裏無聊獨掩門本是孤生社今爲斷梗蓬謀身眞艸艸分手太匆匆往事淒堪絕淸歡孰與同湣思有遺賦並入別離中

贈孫惟一學士

禁院淸嚴曉直時罘罳花影晝遲遲九重春色深如海不是詞臣摠不知

紫殿重來鬂未蒼春暉端與

聖恩長朝來縹碧親宣賜好爲先生進一觴

紅藥春妍碧樹秋玉堂長得擅風流誰從淮海矜豪气別有人間百尺樓

六月十五日作

嚼得蓬山一片冰此心終不染炎蒸寓形逆旅端如客斷酒長年略似僧徙倚閒吟蘿逕月跏趺靜對竹窻燈早年計失由婚宦布襪靑鞋悔未能

隔院蒲桃引夕陰幽棲終日有吳吟索居只是違朋好薄宦何曽損道心蕉鹿功名悲老大隙駒嵗月苦侵尋玉堂未是歸根處蹤迹從君笑陸沈

操牘金門亦偶然蹉跎心迹總堪憐一經未究平陳學五字曽無庾鮑篇舊墅松蘿牽逺夢小山梧竹鎖寒煙自從輕作秦谿別澗愧林慙又一年

寄寓庸

憔悴中年別蹉跎大隠身閒曹堪寄傲薄祿足忘貧云出仍歸岫花飛偶拂茵較然冰雪在終不愧松筠

寄陸話山

虞魏當年浪有聲卽今物望屬先生千秋風雅推師匠四海交遊借姓名栗裏早成松菊隠東山不負薜蘿情白沙居處原相近欲鼔蘭橈問夙盟

懸輿此日髮猶誰道巖居已十年通徳名髙冠蓋裏少微星照女牛解蘭昔見花成市藝玉今知璧是田選勝秋來情不淺東湖煙月正淸妍

立秋雨中分韻

疎急雨一聲秋迸作階前百道流瞥爾尋聲還有相邈然顧影無儔行稀蘭徑淸陰合夢繞松窻小篆幽卽此便爲安穏法未容頭上更安頭

一編聊復遣春秋朝是三墳暮九丘師匠定從言外得筌蹄偶向世間畱妙心自合捐糟粕眞諦何曽有獻酬此意憑君須領取空中轉轂陸行舟

熱是炎天涼是秋浮漚一防是齊州彊名仙佛人皆幻任運行藏我自休暮雨連陰虫切切寒林送響鳥啾啾靜觀物理俱無礙逐色徴聲盡妄求

雨叢風蔓一庭秋懶慢心情物外遊但覺吟情淸似水不知生計拙如鳩海枯只爲塡精衛石爛多因觸不周別有成多不到此中何處著閒愁

涼雨連朝又及秋踆烏南轉火西流巾瓶自證無生話朝市何煩大隠儔白鳥數聲人悄悄淸都一別思悠悠須知不見還相見風月分明現指頭

人間防度說陽秋今古依然貉一丘黃葉啼聲驚未止白駒鞭影悵難畱竹鑪石鼎堪晨夕酒盞詩籖足勸酬蹤迹浮沈君莫笑蓬池亦自有虛舟

送襄雷之蓋平次曉嶽韻

深桞淸槐防廣溝只今遼左是神州去時已見鳬爲舄到日還知劍作牛元覺眞空邀月泠紅螺山逺磧云秋豪吟意气偏悲壯不羨人間萬里侯

秋霽喜凝祉以新詩見示

松風半榻夢回初乍喜君來問索居詩有變聲多慷壯人兼秋意盡蕭疎典衣也應沽村醪僦捨何由擷野蔬冷淡心情頻不厭跫然蓬藋一逃虛

三日秋霖一日晴纎絺偏趂午風淸松坪暮靄吟靑案石瀑秋深夢赤城梧館乍涼殘葉下竹鑪初爇暗泉鳴坐深日夕忘歸去相送柴門片月生

七夕分韻

蕭齋能逺俗長日客來稀向夕秋如水開軒月在衣荷香淸入觀人意憺忘歸坐久同天籟翏翏靜者機

送李欲仙之蘄水

南楚山川麗君行愜勝情簟秋歌竹冷山曉視泉淸問俗今三戶論詩舊百城蘇公遺迹在得句好相賡秋至難爲別西山正夕曛交情憐舊雨客思悵停雲鄂被中流擁荀香入座聞懸知聲迹好髙第獨推君

祝聸淇

白首移家托隠淪長從綺甪作比鄰詩情逸似劉公幹經術紛如井大春杖防靑山朝拄頰門前秋水晚垂綸梅花溪上書連屋誰道先生素業貧

送葉慕蘆歸黃州卽用夏日閒居元韻

三載京華客相依作比鄰交情方自昔別緒又從新賜爵徒輸粟憂時欲徙薪艱難思共濟望爾直廬頻

題旣庭松風圖兼送南還

此去江東托隠淪不堪送別又蕭辰他年相訪寒山路笑指靑松是故人

寄襄五兄時宰虹邑

一爲濠上客三載政初成民已如魚樂官應似水淸早騰花縣迹新起鳯池名何日來京輦相依慰旅情

寄靜含

南郭分擕後相思日九回一年秋又盡十月雁初來宦薄知吾拙詩成媿爾才何由移玉樹更向上林栽

題茂倫雪灘釣叟圖

故人蹤迹近何如擬向江幹問隠居眞樂宛從濠上得子應知我我知魚

送陳子闕之黎城

故人西上悵分擕楊栁津亭緑未齊一路春山相向碧銅鞮宮外艸萋萋

送錢五表丈南歸

江南今二月正是冶遊時東崦梅初雪新波栁欲絲我畱頻見夢君去已嫌遲到及淸和後鶯殘緑滿枝

送古燈上人還檇李

吾衰才日退薄宦興蕭然似鷁還飛宋爲函亦在燕人間無樂地教外有眞傳便欲同公去雙峯蘭若邊閒雲亦何意去住摠翛然意盡便歸越興來還到燕機千里祕秀句萬人傳若向天臺路畱題八桂邊

題畫竹

誰斫淸光染竹枝春來最易攪鄕思江南社日鶯花正是家家筍蕨時

冬日寄懷退兄

汝南名士盡賢豪聲價平輿本自髙月旦評來今更好使君原是舊銓曹

我歌昔日吳趨曲君話當時蜀道難憶得蟬聯淸夜話兩心爾我不相謾

小艸何心轉自哀灌園終老楚江隈曽聞固始鵞兒美畱待於陵仲子來

重到長安悄自悲故人不見悵何之薄寒淺醉禁秋夜記得西窻聴雨時

嘹嚦殘鴻十月天舊遊蹤迹尙依然斜街宅裏銷魂別零雨飄風又一年

烽火西川迥未銷秋風羇宦髩蕭蕭不知放仗門扄後誰與衙齋話寂寥

緘情也欲折瓊枝惆悵南鴻去較遲料我題紈相寄日是君把盞見懷時

汝南觀察太疎顚隱幾焚香臥閣前終日齋防淸似水無心屑受一文錢

阿兄薄宦俸錢貧小弟長饑索米頻千里開緘俱絕倒一家那有兩般人

紛紛博學與鴻詞班馬文章李杜詩縱使阿婆塗抹徧也非三五少年時

寒月疎簾夢未成重思往事最分明去年此日西窻下樺燭光中葉子聲

閉門種菜是英雄拙宦何當老圃同解道四時身已備晚菘早韭滿胸中

和臣颺除夕見懷四首

殘歷侵尋是小除臨風搔首一踟躕空江極目魚書冷永夜懷人蕙幌虛薄宦三年慙素食同心千里感離居也應貪食神仙字辛苦生涯老蠧魚

金臺賓客盡時名鄒衍狂言傲大瀛老去自憐成小艸書來還喜掇朝英我如楚橘逾淮化爾似隋珠照乘明何日偕遊京輦上大官法酒細同傾

海外徒聞更九州黃泉碧落恨悠悠鳯鸞巢坼孤鶵死兒女情多老淚流枯眼當春三月夢斷腸宿艸五經秋汝才自好應須達不及朱軒翠幰遊

暮年姊弟隔辰星千里吳天眼乍停孟曜晨炊椎髻白徐吾夜績壁燈靑匏似我偏長系蒲栁如今又早零不及南州髙士好紅顏白髮頌黃庭

松桂堂全集卷十八

欽定四庫全書

松桂堂全集卷十九

吏部侍郎彭孫遹撰

上已日

禁城寒食近三月采蘭辰宮栁新分火林梅淺著春流波生翠縠輕吹散靑蘋百囀鶯何巧翩然出谷頻

送丁雁水之贑州

豫章南上是防州旄節從來擁上游百丈戍邊通兩粵十州城外滙雙流石蘭水竹參差長嵐气波光日夕浮此去登臨逢宋玉一臺二妙喜同遊

作家信畢寄懷徐姊一律

南鴻好爲報平安三載相思欲見難栁絮篇章才漸減槐陰車馬夢將防可憐駑馬戀棧豆不抵鮎魚上竹竿早晚抽簮向林下同修淨業老蒲

春日憶山中故居

栁葉梅叢感嵗華薄遊何事滯天涯三年不到香陘舎芳樹無人自作花

秦逕山光翠黛愁永安湖上白蘋秋也應山水長無恙只恐歸來人白頭

松吹蘿煙細細披靜君閣子晚偏宜春來風月無常主撩亂淸光知爲誰

曲榭才通小院西海棠三月已開齊落花滿地無人掃春雨春風糝作泥

竹秋天气晚風和膩粉鮮香日漸多十畝淸陰萬條玊半成鼠壤半虫窩

樾館春來綠萬叢三年前此種梧桐新陰定向墻頭過亂灑桐花隔院中

岫幌髙褰最上頭雲林雪海望悠悠逺山依舊靑如髻向夕何人更倚樓

石蘭羅砌防叢開魚鑰雙扉网碧苔獨有暗香防不住時時度出短墻來

紅葉娟娟絕可憐木蘭一樹玊如煙生憎艸木無情思今嵗花開勝往年

風物淸恬又一時廻廊春靜日遲遲小山不擬重招隠最好淹畱桂樹枝

悼亡詩爲王顓士賦

吳客新爲楚些吟縈弦哀栁罷瑤琴寒蘿秋槿知無限惻惻偏傷作賦心

菊悴蘭枯又一時屏帷彷佛爲誰施秋來一片空梁月頻遣休文帶孔移

翡翠簾空綴网絲人亡物換不勝悲劉郎莫自窺遺澤腸斷嬌兒丐沐時

纓佩棽離二十年鳴雞往事重淒然金綉襖都傾庋銷得營齋百萬錢

健松齋爲方渭仁賦

石英山外玊璘珣三防朱門十畫輪丞相平泉余艸木徴君栗裏舊松筠數行奪得䢐徠色千載畱將偃蓋身風起時時停鳳吹雨來往往掣龍鱗冰霜歷落心期古嵗月侵尋手澤新一自江干戈未息幾從澗底斲爲薪摧藏兵燹仍無恙防惜柯條若有神月榭云房猶駐賞珠圅金檢未成塵寒姿不攺因疎夏華色長妍轉茂春但使貞萋終自保與君嵗晏結比鄰

得姊氏三月十三日書有吳門夜泊卽送予婦北行詩二首讀之數過使暮年姊弟別離久逺之懷淒然倍昔因依韻成章信還輙以相寄不更作家問矣

新詩百字百珠明讀罷能無感慨生媿汝女公爲送婦令予姊弟倍關情駸駸可嘆年將暮踽踽應憐我獨行曉起吟成惆悵絕紙秋雨急盆傾

珠苞玊幹照春晴朗潤𨿽殊一樣淸崔郾弟兄皆俊士劉班月旦並賢聲當年預卜髙門慶眾木能支大廈傾防見聯翩起雕鶚練裳韋笥也怡情

靜含有初夏過香陘山舎見懷詩依韻答之

憶汝攤書日掩扉竹林別室送春暉文章有價時人賤珠玉無容識者稀視馬從來失之痩相人今盡舉其肥丈夫三九猶雌防坐防蓬蒿斥鷃飛

利渉還須捩柂神羨魚不若具絲綸但令匹錦才華在一任籯金世態新木必丰尋稱國器玉因待價作儒珍汝今味道方腴美酪出醍醐豉下蒓

山秋色最淸幽風雨當年得勝流阮氏道南都講席徐公城北讀書樓不求溫飽明微尙莫羨堅肥詫壯遊齊易魯詩卿相業區區博士肯輕酬

南龍山海郁蒼蒼通徳鳴珂舊此鄕喬木自然垂防逺洪源那不濬流長珪璋爾豈須承借糠粃余方媿簸揚更語庭階羣玊樹盛年努力占春芳

臣颺有閶門夜泊見懷詩四首依韻答之

我如馬客老幽燕汝向吳江獨泛船一別暗驚靑髩影三春又攺白楡煙身同車鐸郎當甚心比簾旌上下懸一一情懷難盡說魚書雁帛也空傳

落英飛絮暮紛紛芳信江南到十分正好送春傷逺日能無別客愴離羣難撈水底惟明月易散天邊是彩雲付與達人長作達栁吟花臥酒微醺

汝未成名我未歸相思豈必久相違良駒歷國終千里大鳥衝天祗一飛孺子身名長隠約中丞門祚久衰微明年佇爾充廉孝來向京華解褐衣

秋士由來最易悲索居況是攪離思子歌我和遙相答露白風淒又一時向夕有人連布被迨冰不逺綴紅絲從今且作開顏笑領取樽前百嵗期

又依韻答臣颺

宦興何如歸興濃近來朝謁亦多慵春花秋月長相憶越水吳山不可從燥吻苦無黃柏酒饞涎想殺紫駝峯惟應日日支頥坐飽防西山翠萬重

中元後三日送寓庸南還

食之本無味棄之猶可惜一官亦何似誠哉似雞肋客有爲餘言君胡不自力丞相東閣開將軍有揖客願君少降階定當借顏色我聞因大笑笑已重嘆息感客意良厚敢不吐胸臆僕本疎脫人習嬾乃成癖背癢倩人爬發垢不知櫛黃金隨手盡銖兩曽不識幸有婦差健米鹽耐纖悉不憂凍與餒惟仗畊且織去年應制科尙需給紙筆孤賤孰爲容自分必見斥

天子親品題賜我名第一官我以翰林信史倚編輯始知天下事不可預期必事乃誠在天營營復何益一從拜官後嬾更逾疇昔一月半請假十朝九不入朝參尙如此況乃交遊迹南橘解化枳素絲能染黒我亦怪我愚不移誠下質以玆與世競髙資並顯秩非直魚上竿詎止蝸緣壁除是馬角生否則烏頭白所慮

主恩深無以仰報國逡巡不敢去圖一稍稱塞今年因作計移家到薊北其當有深意客殆未之測五十止一兒兒年一十七阿母太嬌憐將無荒學殖失學猶自可恐墮綺紈習前月方到此旅愁陡然釋一喜不足云百憂遽來集全家三十口男女紛絡繹局身一鳥籠張口如蠺食仰屋始竊悔此計洵當失吾侄逺相攜千里頗勞劇暫畱甫五旬別我向鄕邑官貧無解贈使我媿無極道路戒風波眠餐愼朝夕相贈惟片言以當千金值一語更叮嚀望蜀由隴得薄田仰饘粥敝廬亦先澤努力了官租追呼頗促廹畊獲貴及時僮僕頻戒勅舎西數間屋舊吾所容膝海棠木芍藥蘭桂松竹栢我昔在家時一一皆手植時須一灌漑蕪穢必芟滌汝今佐大州需次尙有日及此未銓除家居盡安適汝才良已優汝婦我自出內政故修辦可以相我室轉盼二三年汗靑當已畢報主倘有時故山行可卽室廬已整防田園復開辟生平重微子羣從邀難及況我生來歸殊勝謝僕射於時樂不支縱飲恣歡噱我將老邱園汝應執羈靮送汝事四方三刀恊初吉

和悔庵柯亭劉井韻

白石淸泉萬古寒誰畱勝迹在長安謬司蕓帙頻趨院追想風流一憑欄水出仙瀛眞自冽源通天漢防曽幹銀牀素綆如相引霖雨無憂潤物難

貞柯防歷嵗寒來上有虛楹靣靣開不少才賢登館閣獨畱姓氏冠亭臺百年代起風雲防寸木慚非梓材嘆息西涯遺句在重尋往迹一低徊

嬾朝和悔庵

朝謁今來迹漸稀性情眞與世相違久耽物外煙霞疾苦憶山中薜茘衣君自名髙應晚達我因才拙合先歸日髙睡起鐘時飯人世焉知是與非

閏中秋

羲轡迂遲素節涼斗車又見運中央天心也愛淸秋節故與人間駐景光

北扉晚直桐陰宻南苑秋臨桂路香莫按霓裳舊時曲翰林子墨在長楊

送辛齋南還用耑木韻

怪底魂銷又骨驚故人別我去燕京十年以長曽兄事千里相依仗友生文集初成囊底重詔書不就體中輕紫微山下吾廬在短轂長鑱晚計成

羈棲無那客愁何憭栗西風墜葉多坐見桑田長變咲防銅狄幾摩挱支硎山迥堪調鶴曇村深可鬭鵞最好江南風物在靑鞵應得數經過

又反前意爲辛齋畱行卽用畱別四絕句韻

悠悠俗眼謾相驚白社無人識董京石竹一牀詩一卷九州何地著狂生

何事蘭成恨未平江南哀怨若爲輕如今只有河難塞大藥黃金亦易成

吟成五字壓陰何調絕何須和者多片石西山差可語不妨一日十摩挱

欲訪天臺柰逺何明河百尺見金鵞與君宿有名山約振防他年共一過

和院長葉夫子題翰林院璧用東坡淸虛堂韻

東漸文教西流沙紫宸立仗開正衙猶然勤政討典籍宮燈燒盡金蓮花先生稽古被深眷公爾國爾忘私家曉趨仙禁露方湛晚出往往棲昏鴉賦詩觀志志彌下采此秋實捐春葩諸生繼之我獨後如澄沙礫須剔爬可憐遲暮意自失不知爲茗將爲茶巴人妄擬刻羽奏布鼓豈識廻颿撾庶將時雨化枯槁譬諸舞者聲呼嗟曠然發我蒙與瞶濯以沆瀣晞朝霞

重九後一日集訒葊新居分得偏字

避世最宜官冗散移居仍喜地幽偏盡忘賓主交情好小具桮盤節物妍黃菊依然嬌昨日紫茱卜取健明年夜深更探驪龍窟遣與龍山事並傳

前題和蛟門韻

疎曲檻一重重不礙招尋膝可容交態只如叢菊淡秋光卻似潑醅濃詩壇槃惇推先歃理窟金湯怯仰攻自笑年來才頓盡冶亭曽見郭農

宮鴉和武承

寒影紛紛曉映虹煙鳴霧噪出離宮一枝自幸棲蘭薄全樹誰當借桂叢跱似相風頻紫禁翔因近日必蒼穹連翩亦有搶楡侶托體髙低訝不同

松桂堂全集卷十九

欽定四庫全書

松桂堂全集卷二十

吏部侍郎彭孫遹撰

立春日和悔庵

早見靑陽入舊年玊堂仙籟已泠然天家故事金花勝月令新題錦帶篇苑樹籠蔥迎雨露江春縹緲隔風煙待沽吳酎邀君醉一曲前溪舞袖顚

上元日和思繩韻

九陌風和軌道平華燈綺月炤人行家家春暖爭浮蟻樹樹花明欲囀鶯澣沐新恩傳盛事徼循舊業弛嚴城君臣欲罷魚龍戲擊壤歌聲在樂棚

時和嵗有屬休明火樹銀花滿畫檠三日賜酺懸令甲千家祭未及先庚金甌不缺中天月玉琯初調大蔟笙聽取陽春最髙曲握蘭香裏眾芳生

題李晉陽栁林別業

居士當年寄托深手栽楊栁已成陰數枝搖蕩仙飈裏風樹偏傷此日心

盡日長條踠地垂緣堤拂水緑參差攀枝最有無涯戚春露秋霜各一時

贈王貞元大參

旌棨屏藩重山川景气明冰壺淸自映鈴閣靜無聲來獻千秋鏡歸當萬里城臺司虛左在直接防階平三月長安道蘭辰接勝遊淸陰分樾下芳吹納風流鶴蓋辭雙闕熊幡引八騶

聖朝勤衮職早晚待樊侯

和秋嶽韻贈髙念祖

休從泉客市瑚霧雨彌漫海是圖遊處不妨依白社羈棲無復夢淸都風前芳艸吹將歇天際浮雲澹欲無轉憶故山春事近一鋤煙雨餉田夫

咫尺鈞天入夢遙春來客思轉飄蕭判將書卷娛幽獨賸有詩情破泬寥白薴村莊花外路翠屏山市栁邊橋解巾與爾同歸去塵外分明有玊霄

寄壽栢鄕相國

黃扉當日領崇銜調露賡歌一徳咸黼黻天章施繢繡鹽梅鼎味別酸鹹匡扶詎數從繩木納約仍同取水監材大防應稱國器功髙曽不戀朝衫赤松事業遙相望緑野心期迥不凢掃軌可能忘魏闕著書長自臥雲巖譚經逺欲探濂洛辧性精如剖瑌瑊汛涉諸家資采獲窮搜萬象恣鐫劖瀠洄詩思淸於水倚待文心疾似颿盡屏滛哇刪鄭衛重新壁壘壯殽圅松筠老去姿逾勁花木疏來手自芟絲竹東山偏寂寂笙竽南郭自沨沨樽前嶽色流襟袖檻外秋陰落檜杉嘆息猶龍人獨逺蹉跎執雉意徒嗛江湖浩渺空凝睇縱有瑤華思莫緘

送愚山典試中州

三載客長安索居謝賔友惟君數往還君前我居後僦屋得比鄰相去無半畆登墻時一望離離見戶牖步屧可相從詎須車馬否時或叩君門解衣醉君酒淸談彌日夕每至橫參鬥酣洽不知疲乖離未應有行色何匆匆僕夫駕四牡謂銜王命行意气淩儕偶我聞河洛間圖書之淵藪梁園盛文翰荊山富瓊玖天网行一張采拾不容手持之報

聖明誠哉義無負使畢還過家道裏近可取弭節敬亭前桂防宛溪口繡衣方晝行山川況稱首而我一送君離思日紛糾出門安所之雞棲馬如狗晤言無與酬蓄疑共誰剖屈指後防時春風入楊栁盛遊豈不樂行役無淹久

柬蔣莘田侍禦

階前一月雨積水深至骭佳卉俱已腓縱橫滿葵莧頗憶杜陵生多時阻靑盼前月索我詩謂我苦吟慣庸知麄笨人安弦未操縵方同被凍蠅豈若能鳴雁朝來霽色佳睡起日未晏閉門鮮剝啄邈如在山澗題牋一以寓慰此久疎間念欲數相從心迹仍懶慢年志日就衰時復涉憂患飦粥恆不充秋衣行復綻循墻屢嘆息陳力媿未辦棲棲者何爲駑馬猶戀棧君才十倍我相視等鵬鷃十年處臺院赫然名敢諫努力愼自愛久當見眞贗汲孺不見畱千載稱拙宦咄哉司馬安至今余謗訕

徐賢媛貞義詩

海水深可竭山石堅可移惟有一寸心耿耿長若斯以身托君子旦非一詞所重在恩義不在兒女私古人於死者沒齒以殉之貞疾況不死而忍相棄遺畢此妍華節要以同穴期人生天地間三綱相維持明信苟不存相鼠亦有皮疇爲臣若子乃慚女子爲作詩陳古則庶以示將來

簡澹人

與君共鄕曲衡宇近可卽抗手事四方並作京華客蹉跎竹馬遊忝竊金蘭籍同官乃爲僚托分況疇昔如何咫尺間經年斷蹤迹古今重心知明誼存金石寸心苟相同形骸詎能隔所期在嵗寒豈必相晨夕

奉柬張惇復學士

涉海江湖登山小陵阜一升君子堂髙深亦何有負墻思請業寸心緘已久遲鈍良足矜有懷徒吶口豈期辱降階爲容及枯朽猥以生平歡加之賤私某而我亟習儀局促失所守及門忘請退拾級昧趨走未解奉雉腒遑知澤劍首俯慚禮數疎仰愧交知厚所冀寛其誅包荒庶有取大匠將枉材納污在川藪俾得竭區區終以事左右叢尢髮可擢省諐顏有忸

立齋先生以閣學陟左都禦史因有此贈

立國在紀綱南臺舊所統檢齊霜憲淸振挈風規重自古稱峻秩非賢不登用惟

帝知其難久之持印弄明公早升華十年官侍從典玆機莞煩蔚然號時棟延英每罷對臨軒目爲送簡注良在心詢謀詎由眾遂爲臺大夫蒼佩還初控新樹喜集烏舊池非奪鳳當今國是淆羣言聚如訟未盡民隠除方虞吏道壅

皇心猶然職憂誼當共公乎領臺察朝野咸色動前囊引靑儀後乘陪金防一以答

主知下令徳邁種抗辭偹法巽平刑審操縱坐見大猷升介邱可登封伊予托契深有懷執鞭鞚𨿽乏子淵才濡毫尙能頌

松桂堂全集卷二十

欽定四庫全書

松桂堂全集卷二十一

吏部侍郎彭孫遹撰

奉和院長陳說巖先生禮闈司考十四韻

幸際升平暇追陪翰墨林掄才需哲匠抽思發淸音防眇移情甚畱連托興深瑤華呈國寶玉筍艷朝簮鎖院春陰靜垂簾暮色侵風鈴聲斷續月樹影蕭森乍暖鑪煙潤餘寒漏箭沈檐虛初候鳥【時春分前一日】天迥欲橫參荏苒靑雲夢蹉跎白首心所期同緩帶敢使獨慚衾永夜仍無寐遺編得自尋百年同野馬三食亦仙蟫文起齊梁弱詩刪鄭衛淫【時予分校葩經】濡毫一言志重此繼髙吟

奉和少司農李容齋先生禮闈司考

偶此蓬山逐隊行十重仙署列嚴更曽分天上紅綾餤再聽人間白雪聲卿月乍防垂照迥臣心不待飲冰淸當年得禦眞多幸肯向靑雲一借名

早將彩筆鬭農萬象雕劖間气鐘手植桃谿迎化日口噓谷轉嚴冬浮沈只似湖中雁忝竊還隨柱下龍爲染吟牋一相和院門深掩夕陽封

送藝初南還

二雷山色接氤氳南北迢遙地脈分若到山中回首望長安天際總浮雲【後漢書郡國志注吳郡包山下有洞庭穴號爲地脈又有大雷山小雷山】

上苑風和艸自薫當階紅藥正繽紛春來最是招尋好惆悵花前又送君

奉和院長陳先生將出闈別同事諸公

勝防應難再人生亦暫逢幸非傾蓋好相對飲醇濃倚席書簽細分檠燭影重劇憐春夜永淸唱寄孤悰

送蔣莘田

特簡臺中妙參藩向穗城爲紓南顧切不是左宮行晝繡還家便星軺過嶺輕石門千尺水重識使君淸

送董黙庵視學畿中

丹地嵯峨枕斗魁九重仙詔一行開不離講幄深嚴地得展天紘整頓才自署冰銜如異數人稱水鏡是淸裁瑯玕碧樹搜羅盡重向鑾坡儤直來

寒食

四度逢寒食羈棲只異鄕新煙楡火冷舊井石泉涼白髮憐簮短淸愁訝帶長鸕鷀湖畔路千里相望

立夏日

風簾飛絮入雨徑落花深感此妍華節蹉跎遂至今煙寒過水鄰樹晚生陰目送卑居翼翩翩返故林

送汪舟次出使琉球

暫輟鑾坡艸還乘博望槎文章傳海外名字滿天涯人地堪華國王程得過家繡衣趨省日晝錦未應誇見說髙華峙南行只片帆土風宜稻黍方物有楓杉候吏廻仙棹詞臣領畫圅好將柔逺意灑灑及嵁巖

立秋日

墻東一棗樹坐對相晨夕始見棗葉生俄防棗花白朱實垂庭中離離紛可摘仰視天宇淸秋風動檐隙日月不暫畱逝者誠可惜惜哉生有涯還爲物所役人壽無百年榮名亦何益

和悔庵

君家亭子眞疎快門對滄浪濯足時四靣淸風來竹篠一天涼月采菱絲髙眠絕愛冰紋簟淺酌還憐瓠子巵相憶秋來知更切小山婉孌桂花枝

予家亦在吳山畔回首當年荷鍤時不厭行歌長拾穗可堪垂老更牽絲心驚白髮羞明鏡身防淸班污巵安得乘風一歸去翩然碧落折瓊枝

秋感

客夢不竟夕秋心入煩憯薄寒中人肌襌衾不堪攬披衣起徘徊坐聽鼓聲紞眾星一何微晨光淸黯黯浮雲西北來一色白如菼飄風忽翻幕迅雨遂盈坎中庭雜花樹枝葉頗繁�狼籍風雨中當階落紅糝天澤未云慳無乃土脈防物理不可常時節異舒慘衰盛疊爲之气至則相感亮無松栢心零落夫奚憾

送林石來使琉球

鯨波千頃外洞塹一行開俗與鯷人近時當卉服來畫圅將玊節丹紙出雲臺專對今誰屬羣知使者才祖帳滿秋色淸飈動防旃功名萬里外意气八騶前風防無淹晷星軺不計年從容將母在眞覺

主恩偏

奉和馮益都夫子秋日防集萬栁堂卽席畱別之作

淸渠一曲防修楊秋气髙寒曉欲霜塵外心期在邱壑樽前風物似江鄕數枝相向垂陰宻五字初成托興長休話永丰當日事重翻法樂入含章

秋來風月有餘閒花木平泉手自刪小住頻移淸樾影從遊長對白雲顏如澠味好偏憐酒丐石情深只愛山惆悵離歌靑綺側邈然東路卽銀灣

論史偶成

甘陵有南北坐令炎精漓紹述實禍宋趙氏無火炊傾輈逝不逺覆轍還踵之明事近可迹粲然如列眉理平良有自試問亂者誰公輔器潝潝耳目司黨禍一朝起國是終參差同好假毛羽異已吹瘢疵蜩螗沸白日蒼黃變素絲詎少忠正士朝拜夕已遺眾口寖以鑠一木安能支東林誠矯矯名教善檢持抗墜或太過時亦阿所私顧其當末葉閹人竊天維執言有義色被掠無撓詞隕首而不悔豈曰非英奇其餘亦自有特立性遷移牛驥旣同皁蘭蕕亦並蒔尙難別涇渭安能辧澠淄內外交相訌大寶因淪夷眞人應運出適爲驅除資編摩一至此握筆相嗟咨所以古聖人耿耿垂訓辭任賢勿之貳去邪勿之疑卓哉有虞氏萬古欽芳規

送顧師於赴慶陽郡丞任

羽扇風流舊所知桂林早折郤詵枝卽防逺馭憑熊軾莫道新除奪鳯池五馬並輸通守貴十年休恨得官遲只今北地非邊郡正好從容臥理時

邱吁之先生守漢陽有善政去今三十年漢人稱之不容口遹於先生通家子也知其事獨詳爲賦漢水淸以紀之

漢水淸澈無纖埃漢陽城中太守來漢水淸深不可渡漢陽城外太守去天明打皷聲紞如漢人挽住太守車公來何暮去何速嬴者三戶疇安居自公來作漢南牧秋不淒嚴春燠沐荒村無警犬生犛小吏不欺鳥攫肉五載公堂無諍詞政平訟理恬且熙官衙蕭寂何所有飯有葵藿羮有魚羮有魚飯有藿鳴者琴和者鶴太守至淸漢水濁

懷李天生

淸渭日悠悠金天嶽色浮因之懷舊好彌此軫離憂盛世甘偕隠斯人實寡儔漫將詩筆較一疏自千秋

龍須

虫之品族以萬數跂行蝡動皆有知語其智者莫龍若飛潛變化無端倪由來此物不生得於何拔其口上髭毋乃角麟而喙鳯徒逞荒忽充談資李侯審非躗言者宏覧博物頗好奇以玆數莖來乞我要我爲賦龍須詩試問得之自何所一一詳說非無稽諸城環山地瀕海蛟蜃出沒無常時白龍山小在其北嶃然獨立形崔嵬甲申年秋日正午雷雨交作聲喧豗有龍鬭於篁竹上鞭策狂電驅風霾一龍鬭死頭墮地血殷入土吹沙灰須髯磔磔蘊余怒鋭如脫頴囊中錐捋之可以搜齒疾垂老不患齦齶危此事至今四十載居人猶及親見之明之亡也在是嵗君死國破禍莫支明年金陵建位號旋見拘執歸京師龍蛇之孽不虛作有如發匱流龍漦豈同齊諧但誌怪可偹紀載上有司又知龍者本神物失勢不保頰與頤沒淵得珠必遭睡魚服或受漁人欺重器深防有假竊出入詎可輕威儀我爲此詩告來者藏弆勿令今人訾

松桂堂全集卷二十一

欽定四庫全書

松桂堂全集卷二十二【壬戌】

吏部侍郎彭孫遹撰

冬晚

徙倚髙舂下天低暮景沈殘鴉過逺水黃葉滿空林遠志蹉跎久衰年感慨深心知來日短那不惜分陰

初度日

隠約終年屈壯圖此生眞自愧桑弧枯荄气淺黃鐘近細栁光微白日䢐牾世非關多酒失負人不獨有詩逋天涯嵗晚風霜切苦憶江東雪色鱸

遣信

空庭余暝色霜气正淩兢斜日寒逾駛愁雲暮欲凝長饑憐婦子薄祿媿親朋目送南飛雁迢迢思不勝

冬夜畱木文介文豹文小飲

衰慵久與世相防佳客猶能過艸堂坐擁枯鑪消永夕起防初月耿寒光人非肉食餘眞意味有魚飱似故鄕懷抱爲君傾倒盡三文也合扺三康

肯披藜藿欵柴荊脫略形骸簡送迎相見惟聞作吳語少畱重與試南烹官閒盡防西山爽酒薄差憐易水淸但醉不妨歸榻臥紙燈火夜深明

院中曉直

霜籠朝旭气嶙峋早向東華踏軟塵南陸行防圭景度北扉來聽漏聲頻老槐葉盡龍初蟄古栢巢低鳥自馴最是太平多暇日直廬一到又經旬

殘漏

稍聞殘漏虛館欲三更風定寒威減霜嚴夜气淸吟愁梧砌冷約夢葦簾輕重起披書卷終年媿短檠

奉柬院長陳說巖先生

遼濶淸塵半載余只憑尺素問離居也知賔客逢迎苦不訝交遊禮數疎直院秋陰分艸後鎖防春雨落花初追尋兩地情如昨特擁寒檠夢玉除

夜坐

孤月綴林杪橫參掛屋稜棲烏驚未定寒漏聽無憑憔悴淸吟減蒼茫暮齒增憂來不成寐虛幌掩殘燈

感事

兀兀窮愁伏枕初頻搔短髮獨欷歔十年骨肉摧殘盡七尺形骸涕涙余【自癸丑至今十年之中喪兩姊兩兒一女一庶婦人非金石那能堪此也】觸事傷心都並集撫今追昔更何如死生大矣誰能一爲起防莊試問渠

風塵濩落鬢毛皤萬感塡膺恨未磨老涙總因兒女盡衰門忍見死喪多人生卒卒眞難料天道茫茫定有訛倚柱不堪惆悵絕短垣斜日下槐柯

病中

云日荒涼晚自陰天寒廬舎靜愔愔喜聞賔客操吳語愁對妻孥作越吟小雪花枝淒亂菊新霜籬落咽羈禽獨憐孤雁知南向煙水茫茫未可尋

假日

簾外酸風觸欲僵隙中斜日澹無光寒煁不爨熒熒碧病葉如人冉冉黃老去漫云吳髮短愁來且放楚長連朝急假蒙恩便起就南檢藥方

斜街宅

一徙斜街宅三移斗柄春門扉臨劇道煙火接比鄰竟日聞騶殿何時罷徼巡小人宜近市未敢厭囂塵

卽事

屑屑苦人事悠悠屏俗喧鄰雞時上屋籬雀日窺門散帙凝塵積燻衣宿火溫疎鐘空外落愁絕又黃昏

喜訪濂至

小艸孤生苦殘年萬慮灰蒼黃逐野馬搖落感庭槐藋逕披還合柴門欵或開跫然猶自喜況值故人來

和悔庵歸興六首

所期白首得同歸惆悵還令此願違栩栩未醒殘蝶夢冥冥卻羨逺鴻飛孤棲我自甘牛皁初服君方返芰衣從此省中吟芍藥更無人似謝暉

兩朝深眷物情歸再世承恩入紫微頻到直廬修內制時防子舎浣中衣官淸右掖陪晨仗地勝仙瀛翫夕霏防事便應移疾臥旁求盛意正如饑

我亦怦怦苦憶歸久從柱下悟知希浮湛聊復詶賔戲潦倒眞難答客譏萬事輸君心自媿一官垂老計全非何當便逐淸塵去去學壺邱杜徳機

夜鶴晨猿遲客歸冰弦雪麈待君揮幽棲時復延三益健筆還能綴七依家有吳畬供賦稅室無趙女倚屏幃水哉亭上翛然逺咫尺煙霄矯欲飛

何限巖廊老未歸懸車不待嘆知機官閒豈似雙鳬集身退偏如六鷁飛遊處多應緣笠澤生涯只合問漁磯沈公肯效何公出畱取髙名揭禁闈

朝衫一擲浩然歸人事焉論是與非綺甪衣冠原自偉防龍邱壑故應稀行吟物外貧何病謝客山中遁亦肥惟有東鄰彭澤老時時來往啟荊扉【彭澤老謂家兄云客先生也】

直史館回馬上作

蕓館朝來赴史官短驢蹩躠入東安霜淒偃瓦冰初壯風射燻鑪火亦寒靑簡濫持三寸管白頭差戴兩梁冠敝廬舊與滄洲近此去惟應把釣竿

冬夜與庭表遜來防宮話舊感賦

二十年前與計偕一時英俊盡同儕姓名半向金閨謫邱隴多將玉樹埋往事豈期紅藥省舊遊重到綠槐街風光報答眞無計垂老空憐志願乖

將移寓柬愚山悔庵

蘧廬非我有一宿偶容身去住無常主淹畱爲故人閒時移步屧遊處接車茵可惜離羣去臨風獨愴神

庭表巢薇遜來防宮過飲小齋有作

午睡初回聽欵門故人肯爲過髙軒鷓鴣斑淺茶翻匙琥珀光濃酒滿樽斫鱠休嫌邾莒小殺雞如見範張存夜闌更作蟬聯語白首心期好細論

嵗云盡矣四顧蕭然因援筆成防

謝客閒居靜掩帷疎狂總未與人宜非無倒屣相迎日亦有移牀自逺時帶爲忘腰惟取適巾𨿽飾首亦頻欹悠悠嵗晚無人事閒詠新詩一解頤

遜來見過

吳客當年返故林荷衣葛帶防相尋招要共醉天中節憔悴仍爲澤畔吟渺渺山河如隔世悠悠霜雪更論心八同休道狂言語自是交情分外深

余與遜來生同庚甲午領鄕薦己亥舉禮闈辛丑削籍乙夘防恩湔洗授官中書舎人丙辰授主事丁巳分校鄕試靡不相同故戲爲八同語

古琴爲張晴峯營部賦

雅樂旣不作哇咬遂盈耳非無幼眇音一往詎可止此琴閱千載久抱爨下恥神物無終湮乃遇張夫子金徽半漫漶玊軫抱塵滓古色轉深黝不與凡器似弦以山柘絲七條何纚纚一彈再三鼔邈然遊太始器習手亦調心賞方在此俗好自云殊紛紛竟誰是

嵗除前三日過愚山齋中飲

與君比舎相依久彷佛淸漳夾宅時折簡頻呼傾綠糈到門不用控靑絲天寒易暝張燈早夜永將闌抱燋遲共話玉堂淸絕景風光未許外人知

歌魚不怨蒯緱長說餅還憐玊屑香酒熱眞能露肝膽官閒且自飽冰霜太平再見民風樂殘臘將除嵗事忙應少閒人如我輩坐聽寒漏滴空堂

除夕和悔庵

坐防嵗月防乘除野馬黃埃共起居地迥忽傳遷客訊【是日得退庵信陽來訊】篋開重見故人書【檢巾笥得南陽先生手書數紙爲之然】穨唐宦興摧眉後冷落吟情擁鼻餘日暮空堂聞鼠嘯蕭然眞已類逃虛

白髮何當痛掃除靑縑長擁一牀書風霜淒結寒支枕冰雪防幹夜剪蔬得句盡堪資嘯詠銜杯聊得對軒渠憑將光景閒消遣萬事人間總不如

元旦賜宴太和門和悔庵

玊琯陽回屆嵗元

天顏有喜藹春溫

兩宮箋賀知重慶萬嵗山呼識

至尊羣吏方來初輯瑞小臣旅食獨沾恩賜余更許歸相餉手挈筠籠出禁門

松桂堂全集卷二十二

欽定四庫全書

松桂堂全集卷二十三【癸亥】

吏部侍郎彭孫遹撰

元日和曉嶽

萬方偃革賀升平喜見垂衣雅化成瑞節頒來皆樂國帝車運處是神京玉衡不動三階正仙樂新諧九奏淸此日獸樽陳法醖何人揚觶得先傾

仙琯吹來散曉寒卽今靑鳥紀春官天家首重三元禮聖壽還聯萬國歡委佩坐霑香篆濕直廬歸聽漏聲殘與君幸托同朝雅嵗嵗風光得共防

正月三日曉過徳勝門車中作

城上春云入望遙麗譙隠隠近仙杓四衢塵淨雕輪軟九陌沙融玉勒驕

帝裏偏饒新景色土風猶記小年朝竹簾梅墅停車處坐對滄溟防落潮

立春前一日過慈仁寺小憩

曉聞天外落驚飈朔气橫空轉自驕但覺嚴寒過昨日不知殘臘盡今朝衣沾宿霧晴猶濕屐印春泥凍未消最喜城西佳憩在淸陰不攺舊松寮

立春日

彊把枯毫就墨池淸冰戛戛未流澌寒猶如此拖鉤後熱不因人擁褐時無雪每憂東作近有書偏恨北來遲濁醪賴爾深相勸妙理惟應逹者知

人日偕魏蒼石郝颺嘉防郝中美進士宅和蒼石韻

韋杜城南曲風光接近郊髙衢攢棨防別墅起林防佳樹深相亞寒波靜不淆招尋還命侶坐久更移庖杯引三重酎樽容五石匏華鐙施粉繪雅樂屏哇咬楚橘畱霜實湘筠斸露梢比來因偃革諸路競鐃方物爭輸送珍邊有漬炰賜酺防

聖澤飣座得仙肴是夕人爲日當春艸漸苞繒云拖匹練月上雙弰窈窕山皆玊虛明室是鮫禮捐防主客興洽雜吟嘲公子森瑤幹嘉賔屹鳯巢柔縑披雪繭健筆截靑蛟賦就無加綴詩成許借抄口哦飛玊屑手把借瓊茅分直今彤闥驚才舊紫胞調孤猶郢奏簮盍已羲爻李孔仍師友雷陳本漆膠願同車與笠恥作鬥將筲席爲談經設門因問字敲莫令嵇叔夜千載詡神交和石樓人日同悔庵鳯崗集訒庵寓齋卽事

佳句流傳徧玉堂幽尋眞似白雲莊詞臣澣沐多時暇酒客招要特地忙剪勝競修天上節撫時空感髩中霜爲君把諷當淸夜自撥寒缸鳳脛長

和石樓立春後一日集愚山侍讀齋

且搘髙枕夢槐安誰與論心晤嵗寒不遇公榮休共飲若逢仁祖爲加餐君多雅抱情相似我見新詩和卻難好把狂言藏弆在悠悠俗眼莫教防

送張晴峯視學浙中

題柱頻年望不輕乘軺此日獨南行逡巡自謝淸卿秩恬澹偏畱拙宦名峯色兩髙寒峭蒨波光十里翠縈盈蘇公舊詠今寥落好去湖山作主盟

二月韶光卽次深流連風物助髙吟手披芳艸芊綿色坐對春山窈窕陰畱處但餐三折水去來惟挈一囊琴亦知不久趨朝右無柰臨岐送逺心

十二日防枕聞戶外詬租聲甚厲時予將移寓矣

獻嵗於今又浹旬羇愁猶是苦嚬呻淸晨臥犬能譍客白晝饑鼯不避人五石空傳能療疾一枝何地可棲身王陽那得黃金術檢防衣囊自咲貧

送徐果亭先生歸昆山

自解朝簮著縠巾玊山深處臥閒身宦情淡似三江水歸興濃於二月春少日心期同白首頻年筆札奉淸塵朝來怯見紅蘭露縱不銷魂亦愴神

送周星公使安南

交州風土古來傳萬里炎荒近濮沿自有越人輸白雉無勞漢使置朱鳶畫圅授節防誰捧華省多才讓汝賢從此相思須極目雙星遙在日南邊

芳艸王孫萬里長津亭行色栁初黃卽防翠羽來荒徼漫說龍編是瘴鄕海月孤明珠母現山田再熟稻花香使臣本自淸郎出不羨當年寶劍裝

送孫予立使安南

萬里天南道路長由來比景是炎鄕車書已自圖王防郡縣何須職方鮫革嵗登天府貢雀符春遣使臣裝星軺此去無淹久歸日還歌四牡章

再送星公

曽聞交趾郡南與象林連劗髮仍吳俗乘潮種雒田日中惟踐景嵗晚詎知年昔畏飛鳶墮今防捧雉前璽書將國命瑞節授時賢候吏迎朱轂騶人抗防旃壯遊能不羨別思苦相牽況是同門友那堪祖道筵春寒淒雨露地迥眇山川霧竹恆多暑云波或際天所期愼行役四牡早來旋

渭淸以二萊玉見貽卻謝

東萊洞壑接靑旻石髓然不受塵小斵空蒼寒霧窟平移峭蒨碧山春只應比玊思君子可有兼金報美人自把朱絲雙系罷未容被褐吾貧

送李闕庵之任粵西

芙蓉闕下退朝時冠佩從容鎭自隨乍可分來蘭有臭那堪折去栁如絲越山秋雁回峯逺漓水春波下嶺遲千里相思怊悵極何由一摘桂林枝

三月三日

防防佳期次第催風光濃似潑新醅競防水際紉蘭去無復橋邊曝藥來鑪篆暗消淸晝永瓶花輕冒曉寒開端憂盡日憐春晚舊壘漂搖燕未廻

春盡日院中曉直

鈴索聲中曉漏催玉堂深處鄕晨來攤書永晝長無事騎馬終朝獨自廻日轉槐陰當午直風吹花蕾殿春開階前紅藥依然好只少驚人謝朓才

春晚書懷次石樓韻

老更疎狂與世違一防終日掩雙扉香埋小逕花初謝塵委空梁燕未歸殘夢廻時皆往迹危欄倚罷又斜暉故山風物勞相憶桑柘陰濃筍蕨肥

搶楡只合置身卑爲鸒爲蜩我自知素槧相依聊意適朱門欲往已神疲食移只笑吳朝請牛責眞慚陸浚儀坐惜流光不相待暮云斜日四天垂

早朝卽事

皎皎長河夜色盈緑槐影裏有秋聲新涼一防淸人骨知在蓬山頂上行

題倚江畫

火城初散曙光催早向鸞坡視艸回一道蓮燈歸院去吏人驚是

乘輿來

載筆朝朝侍玉鋪承恩最與外人殊若爲喚起閻中令重冩春池暁泛圖

寄云客兄吳下卽用來韻

舊吳東出是防門千里相思有懿昆曾附雲霄上閶闔共題名字在慈恩懸車深巷名逾重編牒精廬道益尊何日披襟坐寥廓一秋水滌塵根

送閻梓勤入晉

好向龍門去問津逢迎到處拂淸塵始知縫掖從來貴逺勝當時食雁人

柬武承

艸堂永日有琴尊隠幾蕭然坐晏溫林樾淸微帶防郭墟煙明滅見山村寒花亞石斜開徑秋水通池曲抱門卜宅便須相就住一檠燈火共晨昏

壽杜母朱太夫人兼呈肇余少宰先生

挽鹿當年事淸風式裏門人問通徳重林下素心存蔥蒨貽晨佩蘭芳獻夕飱菜惟先婉娩衣必問寒溫五采聞容臭三繅見手盆朱弦偕自好彤管具堪論孝水寧無本神芝定有根生材皆杞梓產玉盡瑤琨孕气鐘元宰含和美至坤時流歸吐納天序待銓掄萊服承家慶菱牋表國恩七襄巾笥麗八座起居尊芍藥分中饌葡萄出上罇仙珈棲紫鳳夏篆集文鷷良月開觴防冬曦入曣防陽回初應律雪小未畱痕織席重重暖瓊煙細細歕春先試梅萼嵗閏長桐孫祝嘏情彌永行籌數可捫理徴仁者壽俗化薄夫惇綸閣回

宸顧喉唇筦

帝閽潘輿徐眷戀韋幔失趨奔陟屺抽新詠循陔想舊村白雲長睇望阿母在西昆

送方渭仁典試蜀中

聞道岷嶓接紫冥西來銅竹防人經人間盡怯卭崍阪天上應無益部星通幰秋淩秦棧碧鎖防寒擁蜀山靑采風恰在投戈後重與畱題劍閣銘

送吳萬懷舎人假歸

何事南歸不可畱抽簮南去鳯池頭頻年寓省吟秋興此日還家羨晝遊坐對山中叢桂樹行移湖上木蘭舟憑將出處輕相較絕勝元規有一邱

讀顓士悼亡詩有賦

不平心事類彈棋苦恨邯鄲帶下醫往事三年猶歷歷檀奴又詠悼亡詩

織縑織素互爭妍手爪相如絕可憐一駕玉箱天上去明河相望自年年

來是神光去是云香奩書字想餘燻詩成別自多哀無復畱題贈月君

送黃蕺山還舊吳

秋來風物正淸嘉吳客思蒓乍到家十畝漸荒余鼠壤一防初築占鷗沙寒山影裏吟楓葉柔櫓聲中臥荻花可憶京華朋好在一枝重爲折疏麻

送展成南還卽用後歸興韻六首

滄浪亭上主人歸僮僕懽迎共解扉舉世誰能全晚節辭榮今得遂初衣江鄕秋淨蒓鱸美村舎霜淸稻蟹肥喜及故山風物好鸞觴鶴斚莫停飛

供張東都送客歸雲山從此悵多違定持靈藥貽景別剪柔縑冩敬微桂樹叢叢花未晚蘆漪露初晞何當小築防門側荷蓧相隨得所依

比年同舎客如歸廨宇東頭訪陸機徙宅已愁淸覿減還山轉覺素心稀披裘有意尋嚴瀬釣玊何心笑渭磯俗眼悠悠渾未識晝遊只羨錦爲衣

寒山深處憺忘歸樵徑蒼茫夕照微稍與堯峯蹤迹近【鈍翁】未應彭澤往還稀【云客】吳楓初隕千林葉胥竹新添一尺圍心境此時淸獨絕元規塵污一時揮

蒲車徴入賜金歸出處從容兩不違宦興從教長落落離情那不重依依槁梧影裏支楸枕獨樹溪邊偃竹扉誰識山中棲遁者詞臣曽此侍仙闈

送君三宿別君歸雲散風流事事非每遇論文思栁若逢譚理憶張譏同遊輦上心知少一笑人間肉食肥回首五年前事在對牀燈火尙依稀

題方南先生小像

風漪空捲碧瑯玕八月長安暑未殘想到廬山幽絕處石梁秋瀑濺人寒

邱壑偏餘物外情衣冠不著廢將迎偶來林下聞淸不似人間比竹聲

移居

狹室如囷小全家寄泊時才堪容枕簟稍爲葺茅茨有樹知秋早無樓得月遲羈禽棲又起竟夕繞南枝

壽髙陽夫子

兩朝光輔太平年

主聖臣賢豈偶然謨誥文章堪並駕旂常事業更誰先身兼師保成

君徳手整乾坤翊化權漫說功髙能補衮曽將五色補媧天

早持玊鉉奠金甌廿六年來徳業優念切安盂知後樂功成偃羽見前籌神崧毓瑞申初降仙琯調元甲未周再享升平三十載此時方作赤松遊

徳星聚處泰階平三壽朋中五福全擇菜風髙鴻案上握蘭人並鯉庭前日因介景頻添綫月爲懸弧未下綠綟靑綦元髩髮鄴侯家世本神仙

玊琯陽回萬象融還防壽域八方同公卿半在諸生列寰海全歸再造功竊玷門墻惟小艸難酧深厚是髙穹從今嵗上升恆頌長在雲天覆露中

奉和杜少宰先生九日宴勝力宅和吳曉嶽舎人韻之作

敢希嵇阮舎明公麈尾吟牋到處同弭蓋恰當休沐日含毫長詠太平風淸樽欲防流雲液黃菊初開浥露叢共把茱萸遲朱季直廬逺在日華東【時錫鬯以寓直不至】

早秋集石林齋次渭淸韻

秋陰弄餘照嫋嫋向人遲微雨生林樾淸暉泛酒巵夜闌殘月上燈暝一花垂邂逅今何夕軒車得暫隨幽尋無宿約散局有閒身寂寞猶冰子浮湛作槧人疎花畱暝薄深樹得涼新倍覺淒淸甚新詩與辟塵

佛手柑

依然仙掌露華含珍果離離自嶺南肉食多將淸苦訝不知道味本來甘

橄欖

兩頭靑出玊纖纖一析朝酲意自忺苦口何如甘滑好輸他風味太淸嚴

寄退庵兄

心怯繁憂只自焚怕提舊事感離羣七年不踏斜街路才到斜街便憶君

申陽人去太匆匆灑涙緘書冩未終可惜俱當衰老日終年只在別離中

汝水悠悠入信陽汝南風土頗淸良寓公未是覉孤客何必潼川是故鄕

松桂堂全集卷二十三

欽定四庫全書

松桂堂全集卷二十四【甲子】

吏部侍郎彭孫遹撰

暮春病起得退庵兄信陽來札

閒抽幽思托瑤琴辧指尋聲是越吟老覺故鄕眞可戀病驚白髮陡相侵落花欲盡憐春事殘帙重開惜晚陰不是瑤華頻見摘淸愁日夕杳難禁

頌嘉齋中賞芍藥

漫說暉絕代才輕將紅藥厠蒼苔豈知國色多嬌貴不與春工競剪裁瓶浸芳云歕麝液衣沾仙霧減蘭煤明朝檢防餘香在知到荀家坐上來

送廷表典試貴州

竹王水色潑新醅髻子山光碧玊堆五尺道中亭徼迥七千里外傳車來口銜仙騰騰去手頓天紘殷殷開三十三人齊北面受經誰是尹珍才

沅江西上是牂牁路入炎荒柰逺何稍喜關河無斥候已銷兵甲有弦歌人行箐閣秋陰靜雨灑盤江瘴气和歸到楚南重弭節湘中風物未蹉跎

秋夜聞鄰家琵琶聲

淸秋夜色落銀灣一曲哀彈月滿山防是當年查八十流傳法樂到人間

與渭淸季貞方寅雪崕公凱遊憫忠寺

步屧城南路寒沙一徑微還尋黃葉寺同叩白雲扉斜日行將盡孤蓬坐自飛數行棲暝色林鳥亦知歸

題東川讀書秋樹根圖

讀書秋樹根聲出秋樹杪秋樹髙無枝森疎不知老秋山無行迹秋葉紅鱗鱗微吟散林樾此中知有人嗒焉坐日夕林气何淸微時時落空翠濕我芙蓉衣落落一邱壑悠悠與世疎此境有時有斯人天下無

送錢越江典試江西

日月麗乎天山川郁以阻一气無淳漓猶然此終古防而爲人文精英之所聚前者旣比肩於後或接武胡爲嘆乏人晉材必用楚三代不防法求賢各自輔曠典亮難追裏選而鄕舉今之進士科其來千年許勦說互牽綴市心類商賈𨿽然多雅辭聖道益榛莽利一害反百爲效略可覩何以救其失道在愼所取苟得良有司拔十猶得五玆焉嵗甲子興賢上天府

勅防遣詞臣君當往江右江右於前朝士之淵與藪名卿才大夫姓字照官簿節義與文章累詞不勝數兵戈比瀕轉流離去鄕土諸生頗輟業風气頗呰寙君旣才且賢時名播寰宇藻鑑洞精微冰雪澡肺腑此行勉自植素蘊期一吐摭華食其實毋徒事含咀庶搜天下才持之報

聖主我忝同官寮因之色飛舞爲國賀得人不用相勞苦臨岐寄斯篇聊以代出祖

懷李天生

淸渭日悠悠金天嶽色浮靑雲懷舊好白首悵同遊盛世甘偕隠斯人實莫儔漫將詩筆較一疏自千秋

送沈客子下第歸當湖

聊揀秋來白袷衣柘湖重問舊漁磯江鄕此日饒風物只爲鱸魚也合歸

歸去東臯又一時翠漪紅纈影參差從今莫賦連蜷霓此字人間總未知

初冬篇

初冬屆嚴律玉衡指北維切切霜气肅曖曖白日低朔風無停號萬竅多悲噫坐見庭際樹黃落成枯枝伊昔妍華節四顧揚芳防盛衰本殊絕相去曽幾時盛亦勿自恃衰亦勿自悲物理有消息天地豈我私所恨無貞心靃靡不自持矯然松栢性嵗寒終不移

寒夜聞柝聲

風霜嚴夜鄕晨最難禁是苦寒人赭衣不遇張京兆辛苦長安聚人

同年馮方寅徒步入閩迎其尊府君之喪險阻艱難嘗歷殆徧吳中好事者繪之爲圖因系以詩

仙霞關外路漫漫危棧連峯四百盤誰識孤兒心獨苦羊腸只作九逵防

暮冬偕同郡諸朋好集大司空杜遇徐先生齋

風檠夜靜燭花深淸景迢迢漏水沈厭腹難消千品富酡顏不怕一寒侵人同鄕郡操吳語詩有南音抵防吟身是樊川舊賔客春來還擬數追尋

嵗暮雜感

落落存孤抱棲棲負夙心誰云樽五石自笑帚千金月俸慚屍素年資媿滯淫汗靑何日事垂老待抽簮日上蕓臺直悠悠嵗月遒冰霜雙繭足風雪一羊裘白首如新識靑雲感舊遊前理殘易灑涙說施讐全家四十口茅屋兩三楹燈火寒相共扉曉暫明身如疣有贅官似指無名不及嚴夫子蕭然襆被行殘年心賞薄百感髩絲生豈戀三升醖猶依二尺檠執經須碩彥齒冑有儒英自合安衰劣非髙拙宦名作苦山妻健勝衣稚子長未嫌鮭菜惡只覺麥魚香物理由來定人生底事忙家家燒爆竹竟夕祀黃羊十二月四日過李惺庵宅見庭菊未殘賦之

客意不自憀搖落愴心目移屧過南鄰微吟憺相屬艸堂幽以閒傍有數叢菊疎花耿餘香殘枝淨寒緑餐英感楚騷酌水想酈谷要子以嵗寒保此顏如玉

十二月五日大雪用東坡星聚堂韻仍效歐陽公體

三年刻楮成一葉五色玲瓏粲幹雪豈知雪態更姣好天巧人工迥懸絕曉來紙鳴冷壓屋梁凍防折起行庭際沒防踝屐齒稜稜半明滅閉門髙詠坡仙詩爽气摩空霜影掣詩家體物好形似有類隋宮剪防纈醉翁舊令禁不爲未許眼中著金屑聚星堂上客星防六百餘年一轉瞥恨不同時厠賔從徒慕昔賢守遺說詩成擱筆起三嘆臥聽霜飈響檐鐡

十二月廿五日又大雪再拈前韻

瓦鑪吹火枯葉仰視寒空又飛雪忽斜忽整疎又宻弄姿作態俱妍絕柴門無路人迹斷躑躅渾如阪九折摛毫往往憂手曵履時時悲趾滅穴鼠不容晝自嘯韝鷹無食饑欲掣故作淒寒壓酒盞時有餘妍防衣纈閉門僵臥一無事思向雲中搗云屑十年羇旅興欲盡萬事空華眼一瞥易衣並日亦何憂湯餅牢丸盡堪說更從古人僻事大樹聞前笑殷鐡

除夜寄寓庸

南淸話撥鑪煙殘雪餘寒夜陡然酒怯愁濃爲味減燈知春近作花妍宦情本淡甘人後詩格爭新怵我先報塞有時歸有日汗靑端的是明年

松桂堂全集卷二十四

欽定四庫全書

松桂堂全集卷二十五【乙丑】

吏部侍郎彭孫遹撰

夏日集一峯艸堂送邱季貞還淮安

斜日薄林巒離亭暝色防寂寥河朔飲淸切雍門彈白首成今別靑雲尠昔懽川途人共逺驛路暑初殘轉軾經修阪揚舲下濁湍晚山淮甸碧秋水射陂寒舊隠淹叢桂新吟續采蘭差池憐小艸能不憶長安

送顧孝奇還吳【孝奇以乙榜候補內閣中書舍人】

盛世寜須嘆積薪髙才未合久沈淪漫題芍藥階前句待作櫻桃宴里人此去吟將吳岫月重來占得曲江春蓬山舊境依然是弱水何曾隔一塵

露白風淒木葉號離情秋色共蕭騷從知別後縈淸夢暫與尊前泥濁醪積雨成陰迷去騎空江防影落寒濤銷魂兩字誰能賦枉費江郎五色毫

晚出成賢街作

璧池春水縠紋寒坐挹淪漪媿素餐豈敢浮湛孤聖主只將衰劣玷儒官桐花雨過淸厭浥槐樹風疎翠郁盤卻向成賢街上望宮墻縹緲五云端

量移後作

藩雀何須振羽翰林蟬本自耐淸寒十年身是孤生士三月

恩防再徙官巾笥漸疎靑管澁衣書欲綻白魚漧彊思報塞曽何補終向滄洲老釣竿

送王防一觀察江右

龍節熊旂擁上游星軺此日下椒邱平反西寺三千屬觀察南方十四州山驛秋陰無舊壘江城春雨有新謳政成好踐巖廊上早信扶陽世徳優

得友人沈寅工凶問詩以哭之

素車不赴涙空零旅櫬蕭蕭下井陘他日重尋班艸地春蕪一片審山靑

西山率爾有作興盡本韻

俊烏不受籠良馬不戀棧可憐幹祿子千里事羈宦戚戚常尠懽悠悠嵗云晏儤直赴東華王事懼稽慢於時蒞嚴辰酸風入衣襻日瘦云連蜷白如菼與薍硯池戛淸冰墨糝落瓜瓣投筆一憮然職業苦難辦自笑疏野人仕學曩未慣豈意河東豕來叨大官豢低頭增吾恧敢辭同位訕卻憶五年前英賢此追扳出入有行列舂容若舒雁昆山旣卽世宣城亦觀幻大招招不得廣栁送枯輚歸塟山之阿墓木今可鏟風流不可作思之涙爲澘晚出繚垣西好山生顧盼遙想蒼寒中巖壑相側間有石蘿可捫有泉魚可汕貞松老更嫵晚菊寒猶綻念欲往從之苦遭名位綰徒使一寸心慚林復媿澗因玆感人事往往更憂患鄭璞每喪眞魯鼎或多贗美服人所指髙門鬼來瞷才儁鄷生誅法敝商君轘乃知大海鵬未若藩籬鷃逝當還初服荷衣手自擐山妻善操作布裙不施襇捃拾以自資有兒甫童丱力田課桑麻灌園蒔葵莧春社羅雞豚臘酒索貓虥遑卹亭尉訶一任薄俗嫚行矣方自今往者不可諫

古槐

槐防有木木有枝百餘年物無人知苦遭霜雪日摧挫不肯荏苒同凡姿老龍蛻爪裂璺水中有火心未燼寄聲爲語殷東陽莫道婆娑生意盡

雙鵞篇

新河人宋登春以詩名嘉隆間流寓江陵之天鵞池自號鵞池生死百餘年矣康熈辛酉柘城王培宰新河讀其詩而慕之刻碑表其故里夜有雙鵞止碑上里人廹之不去籠以獻培培爲鑿池廨中馴畜之鵞時時鳴舞向培若感恩吾友周屺公親見其事爲予道之如此

燕趙之間多奇士曩者乃有鵞池生狂吟往往吐秀句五言借甚稱長城挾書之楚作僑客忍餓時出金石聲荊州太守造廬下堅臥不肯開柴荊籜冠皁衫往報謁直踞上坐人皆驚晚遊吳越蹈浙水一死埓於鴻毛輕吟魂逝後百餘載誰歌楚些陳吳羮柘城王新河宰讀其遺句心爲傾可憐宅裏久蕪沒刻以片石靑瑤英雙鵞瞥然下池沼迫之不去飛且鳴口不能言告以臆願娯耳目酧深情我聞此事疑又駴還復以理相推評古來冥感儻類此不在用物多取精衛姬化雉出隧道潼亭鳥涙霑杜塋悠悠物變費推測耿耿節義畱精誠生𨿽匹士是或有欵啟未可窮幽明百年同盡骨速朽人生飄忽如飛蝱神耶怪耶姑勿語愼勿磨滅身後名

題雷田濯足萬里流圖

有履不受尙方賜有襪不教廷尉結黃埃野馬易污人濯去滄浪千頃雪迷陽卻曲無不可肯向風塵久蹩躠市朝自窄宇宙寛髙臥山中踏明月

送張毅文歸郁洲山

安能躡屐徧五嶽尙平志願終難諧防心何處不在逺一邱一壑亦復佳郁洲山水況佳絕是中靈境天安排銀房玉柱架幽壑瓊枝瑤艸被蒼厓一從主人出山去云泥隔絕如天涯可憐世路舊刺促右蠻左觸同一蝸陸沈潦到眞可笑壽王格五枚生徘豈如稅駕返初服掉臂擲卻靑絲緺山中髙臥謝人事邈然霄漢誰能階我亦有意不自得煙姿霞骨徒塵霾明年決計脫羈鞅靑鞋布襪與子偕

嵗除卽事四首

一杯雪酒淡相於小飣辛盤有菜菹始信貧家輕節物因知久宦減田廬防幹星斗三啇後偃仰風塵十載余【余自乙夘防防湔洗畱京師者十有一年矣】寄語山靈休見誚從來

盛世薄樵漁

檢罷殘編起欠伸屋梁饑鼠嘯承塵囊無絳雪眞憂老罋有黃虀豈患貧蠅翼乍凋悲郢匠範冠空戴感成人此心已是同灰槁憑仗春風與發陳【頃十一月張武承宮贊物故予執友也十二月初鄕人南來又得從兄子服凶問余未及制功衰但爲位曲偯而已】

防防流年百感盈熒熒殘雪半明風前寒玉淒涼語霜外晨鐘斷續聲薄祿有加慚素食閒官無補媿蒼生可憐燈火闌夜【一作寒燈熖小如螢碧】猶爲愁人理藥鐺一枝曾此寄鷦鷯南郭連墻慰寂寥茂苑音書徒契濶宣城館舎久蕭條殘缸易燼和灰冷寒漏難憑上水遙病婦猶然催視夜明星有爛好趨朝

除夕次說巖先生韻

玉珂初向直廬還櫪馬聲中獨掩闗錦帶新篇江令筆白雲舊隠謝公山頻煩禁闥才俱健把玩年華意自間幾欲相從肄宵雅祗憐垂老益衰頑

紫宸仙仗集端門玉律陽回紀嵗元鵠立千官班舜瑞山呼

萬嵗薦堯樽儒臣重席叨

深眷膳宰加籩見

特恩莫道東郊迎气晚九天笑語藹春溫

松桂堂全集卷二十五

欽定四庫全書

松桂堂全集卷二十六【丙寅】

吏部侍郎彭孫遹撰

和澹人新嵗退食仍用前韻

金門吹管气初還淸切仙廬晝下闗寒玊生漪天上漏春云灑案禁中山素絲不攺委蛇度髙詠聊乘洗沐閒正好從容翊天步肯將鞭弭防駑頑

謝客經旬罷欵門嘉辰賜沐是三元發揮雅操琴雙璅陶冩吟情酒一樽韋逞幔前頻授義虞潭堂上獨承恩閒坐愛春暉好曉日蒼蒼入晏溫

人日

五尺茅檐半畝防晴猶是气淒然緼袍隔嵗寒無力湯餅禁風熱有權儉腹搜奇閒事枯毫忍凍細題牋防旛花勝分明在無復心情似少年

和曉嶽人日韻

笑把金花勝里人依依防綴嵗華新從今不厄黃楊閏與爾相娯白髮春桑匕可招休患盜栁車未遣莫憂貧解貂作經旬醉直過元宵放假辰

立春日

獵獵風簾遞響頻空堦積雪漫成塵臈先中气長宜嵗【吳中舊俗以臈長爲有嵗之兆】閏入新年晚得春沈水質堅香篆永衍波紋膩墨防勻新詩自占娯幽獨頗喜吟懷未後人

元夕

早梅已探上番風撩亂羇心竟夕中萬事後人藍尾酒一官如客白頭翁月寒有暈光初減夜靜無更漏易終閒撥鑪灰話愁寂冥冥香霧壓薰籠

花朝

東風無賴醷春寒憔悴淸吟尠昔懽綺思初銷才並盡佳辰未展興先闌殘霙糝徑門雙鍵暝色窺日半竿芳艸差池花事晚暗驚年髩入衰殘

和巢薇移寓四首

薄遊仍嵗月卜宅此移居但得心怡曠何辭手拮據王陽才一槖董季已三餘盡日娯文史悠然下直廬旅舎年年換韶華嵗嵗同縑衾畱薊北錦帶紀湘東逺迹同冰氏忘機類海翁臨臯懷舊隠心事托郵筒春陰淸窕芳樹兩三枝徙倚舒懷久行吟得句遲開軒迎燕社掃徑命花師最喜寛休沐幽事事宜莫道衣囊薄休嗟卽次難友聲鶯睍睆家慶竹平安天上恩光近春來雨露寛好攜雙管筆獻納五云端和巢薇初度日同人移樽見過艸堂之作

八尺文縑九疊屏春來芳艸滿階庭須知東省郎官宿卽是西豪太史星杯引湘醽鄕味美坐深蘄竹簟紋靑稽畱不惜淳於醉夜漏何須問挈瓶

爲毛大可賦悼姬人曼殊之句

優鉢從來不染塵無端號作斷腸春憑誰地下三彈指喚起迦文座畔人

天上人間盡可疑無情有想更誰知試將往事從頭記怪殺橫陳嚼蠟時

送翁心齋之開封郡丞任

招尋久欲愜幽期舊俗登髙正此時惆悵遽成千里別樽前愁對菊花枝

西山木葉晚來稠九月新霜滿薊邱鴻雁來時君又去那教楚客不悲秋

題查夏重把膝圖

落落千秋自有眞悠悠出處那堪論不逢魚水君臣契多少隆中抱膝人

二徳惟應老鑿壞眼前石孟總輿臺憑將雛鳯輕相比只是治中別駕才

壽楊以齋少司馬

澄景開芳序昌期誕鉅公防勲萬里外曵履五雲中筦握西銓重階資北斗崇冰霜心皎防川嶽气昭融九鋝才鋒健千秋藻翰雄還將文武憲委佩翊天工

澹人學士於立秋後一日夢中得防雨炎風正夏闌之句醒後足成之爲絕句十首依韻奉和

伏雨炎風正夏闌銀塘秋漲水彌漫夜來夢到桐江曲萬疊云屏一釣竿

伏雨炎風正夏防液池千頃漾淸湍蘭橈不解靑絲防楸埓初回白玊鞍

伏雨炎風正夏闌曉牕染翰襞湘紈詞臣夙有頭綱賜吟案淸翻小鳯團

伏雨炎風正夏闌風漪云碧相攢瀛洲一片淸虛境身在蓬山頂上防

伏雨炎風正夏闌新涼天气未成寒云翹舞後秋初到珍簟歌時暑未殘

伏雨炎風夏正闌新詩字字琢明玕不知誰是羊何侶郢曲從來屬和難

伏雨炎風正夏闌吟毫展處墨花漧玉堂從此添嘉話畱與人間鄭重防

伏雨炎風正夏闌紅雲曉案立仙官碧山影裏排閶闔緑樹叢中度井幹

伏雨炎風正夏闌衍波初賦曉來寒儒臣最是承恩渥玊瀣先分露掌盤

伏雨炎風正夏闌白雲新令紀秋官好攜三寸農管更賦儲胥與露寒

送喬石林歸寶應

玊樹蒹葭各一身因緣偏得托淸塵蘭臺圖籍同搜訂蕓閣文章互討論晚出掖門恆上鎖曉趨朝列每連茵別離不分今時有無賴驪駒忽在門

艸堂聞在甓湖潯疎快眞堪寄逺心饒有林艿供結搆雅多朋好足招尋紅衣簾幙淸無暑碧玉樓臺憺有陰直爲竹深荷淨處也應及早卸朝簪【石林新搆艸堂錫鬯爲題曰竹深荷淨之堂】

壽湯潛庵先生六十

臺揆調元重宮端諭教先二官皆要職三善在名賢秋實資儒席春卿領冑筵新猷銘魏闕舊澤灑吳天園綺衣冠偉臯防徳業全還將稽古力舉世入陶甄

初度日

宿火寒篝曉更然偶乘休沐得髙眠老來光景桐枝露少日心情蕙艸煙葭管初回長至節蕓牕最喜晏溫天吟成自笑沾沾態一字差堪扺一年【時初七日冬至馬齒五十六年矣】

冬夜夢石林口占卻寄

故人蹤迹滯齊東八口漂搖類轉蓬名士每因流寓重新詩翻爲罷官工蕭蕭羇思停雲外栩栩吟魂落月中彊囑雙魚緘尺素萬端心事一郵筒

嵗暮寄懷石林

風射寒楞月墮枝斜街宅裏夜闌時情知此後相思切悔殺樽前易別離

防勝靑旛又一時春來惆悵失佳期停杯陡覺心如搗不是衰年好酒悲

小除夜色動寒杓人事淒淸思寂寥卻憶故人詩句好鑪紅白了殘宵

千里平原迆邐中桃花新水栁花風蒲臺系馬防春色且自開襟作寄公【寄公見儀禮】

除夕

朔吹淩兢晚更驕早春寒色倍今宵盆梅萼小烘初綻山麝煙濃篆未消白髮新痕愁種種翠屏舊隠思迢迢故鄕儔侶他鄕節竟夕蟬聯話寂寥

絳蠟花深不剪煤素虯水急夜頻催一年已過黃楊厄三舎難邀白日回靑管迎陽將暖至明瓊送喜得梟來樽前自媿衰遲甚酌取屠蘇最後杯

松桂堂全集卷二十六

欽定四庫全書

松桂堂全集卷二十七【丁卯】

吏部侍郎彭孫遹撰

元夕

三朝休沐上元辰瀟灑琴書共此身簾纈餘寒停素籟燭花孤影傲靑春人譏周顗同衰鳯自笑檀珪作餓麟良夜厭厭憺無寐露華如水月如塵

正月十九日院中齋宿卽事

玉堂宿戒集鳴珂夜色蒼蒼拂絳河翠藻月寒鈴索靜靑蘋風軟篆煙和沈浮詎敢稱朝隠拙劣眞當玷制科抽思欲成徴士頌故人零落已無多

送吳幼弨還石門

梧鳯能調六管鳴云鵬終赴九霄程人皆寢黙因金注天與摧藏是玊成焚艸豈期收末議采蘭偏喜遂私情輕軒駢竹從容在早使孤臣戴

聖明

送徐電發還吳江

蘭有春芳菊有秋鱸鄕亭子枕滄洲人間底事營三窟海外徒然覓九州短轂行田驅鼫鼠敝廬厠水結蝸牛書籖錯落吟毫健永日髙眠足唱酬

山村楓葉冷吳霜口占新詩一兩行繡纈千波縈練影朱絲雙防韞瑤光江湖雁集眞無事霄漢鴻冥詎有妨從此石渠應寂寞幾人經術似徐防

再送吳幼弨

語水緑波生縠皂林碧樹縈煙那不抽簮歸去江鄕春物增妍

題潛籟軒次韻

艸堂塵外境斜厠碧谿隈居與三山近人惟二仲來行吟淸籟發坐嘯緑樽開卻笑牽絲客經年去不回長山吳木欣輯其大父旋公先生手迹爲一冊將刻諸金石以垂不朽比來京師出示余余甚嘉其志賦此篇遺之

隋珠荊玉絕塵埃鵠峙鸞翔妙剪裁孔氏壁中藏弆得韋家籯裏受持來若爲珍重連城寶幸不銷沈浩刼灰知爾用心良獨厚一披縹帙一低徊

送李厚庵先生省覲還安溪

翰林厠禁近不與他曹俱士苟與玆選邈在天之衢托業必逺大近文砥廉隅風流逝不古稍與曩者殊臨軒數教勅徳意多勤劬思得方正士而爲之楷模先生起閩海卓立爲醇儒學必根孔孟誦法惟唐虞鴻筆扛九鼎髙文追三謨簡直學士院往哉

帝曰兪拜官甫三月略見權與輿多士有矜式斯道相匡扶羣材受砥石頗覺攺舊趨一朝請急去不憗畱須臾自言臣有母年已七十餘相隔七千里被疢困未蘇嚙指心忽痛果得南來書本圖罄竭者以此方寸愚方寸今已亂安逭瘝曠誅冀一放臣還昏晨奉起居天髙聽則卑疾痛容可呼委曲見矜許不以令甲拘仍命虛左待毋輕議替除稽首拜

恩命式遄不俟車艸跋亦水涉山川何郁紆入門拜阿母阿母心懽娯舊疢霍然已玊顏益敷愉百嵗方未央愛日藹以舒須念

主恩厚還此承明廬亟去而亟來愼勿行趦趄來以答側席去以慰倚閭子臣一無負忠義兩不孤伊余綴後陳送別三嘆吁豈無吾邱恨或有溫生裾此事可以風名教非區區作詩展古義不用歌驪駒

午日

碧瑯小殘泛紅鱗一寸菖蒲九節春莫道良辰須盡醉江潭曽有獨醒人

冬夜院中齋宿卽事成詠

槐防寂寂致齋辰並榻蕭然防帙頻鉛槧生涯淸似水紙綢气味暖如春殘星在戶初分夜寒月當欲就人一夢靑雲三十載蓬山蹤迹恍前塵

又卽事呈王龍洲朱卽山孟繹來沈維庵王鶴汀髙素侯諸前輩

半生蹤迹類孤蓬偶傍靑雲竊自雄淸峭棋聲風定後參差麈尾月明中間披古碣摩挲徧重話前朝感慨同他日玉堂徴故事姓名還得附諸公

疊前韻呈諸先生

步屧空階攓雪蓬髙談不減滑稽雄蕭然興寄形骸外借甚風流謦欬中官可忘貧如栗裏交能耐久似元同南郊大禮叨陪從傲殺周南太史公

袁杜少千里貽書以丹橊靑柿見餉口占二絕寄謝

千里書來逺見貽橊名安石柿烏椑知君初續閒居賦正是輕軒奉母時

素書一部轉愁予瑤艸凋殘嵗月䢐恨不與君鈴索畔共餐冰雪飽淸腴

松桂堂全集卷二十七

欽定四庫全書

松桂堂全集卷二十八【戊辰以後】

吏部侍郎彭孫遹撰

戊辰元夕次汪東川韻

蕓廬儤直防縚繩黯淡春衣縷八升皛皛金波飄素練沈沈珠漏咽寒冰淸齋不飽長鎗米白首相依短檠燈與爾分曹嗟未得同題詩句碧山層

送周雅楫視學浙江便道歸毘陵省覲之作

曾登吳觀發吳吟恰擁仙軺越水潯瓊苑名髙丹詔麗玉堂人坐絳帷深當官久切春暉戀過裏曽無晝錦心漫說南陔蘭可采新栽桃李已成陰

大行太皇太后挽詞六首和健庵總憲韻

仙禁宵嚴後東朝曉仗齊桂軿虛紫椒殿閟丹泥舊宅橋山外新攢潞水西敷天均一慟隠隠緑槐隄容車初展駕祖餞出雕檣林葉晞春露城烏咽曉霜蘭茵紛委地栁翣儼成行萬口齊哀挽人誰八米徽稱隆禮備玉食大庖丰扣器皆民力繒衣惜婦功惠風流禁掖慈防溢圻同令問終無歇彤毫在六宮大孝終身慕因心豈爲名鏡奩猶髣髴茗粣自生平總未成三偯何嘗禦六淸攀車親步送斷靷見

宸情

羽衛停綃幕廬宮卻組帷冰霜淒結響云物迥悲長樂添新注南陵赴夙期

皇心愴風樹涙灑萬年枝

升禋鴻號永卜兆鮒隅同卽事心何恝終天恨不窮倚廬瞻

聖徳載筆罄愚衷介福承王母登歌薦寢宮

題周廣庵漁隠圖

江鄕風物自淸娯莫向長安憶舊吳若使季鷹當盛世秋來未必念蒓鱸

初夏同眞定梁相國遊丰臺觀芍藥率爾有作

四月郊原卉物新麥黃雨細浥芳塵調元正際

升平日選勝方當澣沐辰花蕾半開偏嫵媚鶯簧初熟倍輕勻省中別有翻階藥披拂東風萬斛春

翠樾淸泉一徑分到來已自隔塵氛謝公山墅饒春色荀令香燼貯夕燻風際槐陰深峭蒨雨餘花气濕氤氳興酣未覺歸途晚沙路依防見落曛

夏日宛平王相國園亭防集卽事成詠

山墅從遊愜勝情髙槐疎栁翠縈盈偶依深樾能忘暑忽有鮮飈爲析酲淥水聲中淸籟合明鐙影裏素蟾生何妨陶冩憑絲竹黃閣謀謨正太平

蘭有鮮香玊有溫新涼一防湛芳樽初拈白紵排麼鳳更撥朱弦試舞鵾閣雨天猶能解意遏云人那不銷魂祗憐醉後多疎放待拂車茵認酒痕

眞定相國以詩見寄依韻奉答

偶移步屧防蒼苔早有提壺栁外催心迹久同神虎幘身名且付季鷹杯靑蘋風細泠泠至紅藥香濃嫋嫋來莫道韶光不相待名花好是殿春開

借艸何須命藻筵右安門外是花田栁陰十里堆香絮杏火千家潑翠煙物態最憐新雨後人情偏愛晚晴天重遊凖擬明年在更與春風訂後緣

晚秋雜感

三徑荒蕪碧樹殘故山迢遞莫憑闌秋心並入吳吟苦霜色平侵楚制寒砌菊叢叢攢露蕋庭槐隠隠落風湍直廬晚出惟髙枕衰白還應媿素餐

落葉空階摵摵聲秋來惆悵不勝情官如遼豕頭皆白身似河魴尾欲頳殘帙未妨耽寂寞索居偏喜罷將迎夕陽有意娯幽獨故就西弄晚晴

題沈客子春山絲竹圖

春女如花春物妍東山風調故依然一絲一竹渾間事曽誤蒼生四十年

移寓米市喜與阮亭比鄰卽用阮亭來韻

薄遊十載同羇旅懶慢心情似暮云已遣移牀逺賓客故教徙宅傍夫君停車每每披藜藿步屧時時破蘚文趂取涼秋理殘檠夜燈火得相分

三月十九日髙梁橋眺望

淺碧輕紅劇可憐風光娓娓浴蘭天一春最是銷魂日寒食方過谷雨前

三月晦日

小斜日捲簾時百感蒼茫髩欲絲惆悵一年春又盡花風剛到海棠枝

題祝矜刪南村獨酌圖

吳客春來有夢思鮮香膩粉一枝枝不知東郭行吟日可似南村獨酌時

題王淸逺桐陰試茶圖

幽人偶此坐林樾滄滄竹樹淸且寒一匙綠雪灑蘭吹邈然髙詠靑瑯玕

松桂堂全集卷二十八

欽定四庫全書

松桂堂全集卷二十九【壬申以後】

吏部侍彭孫遹撰

古藤

我來古藤下欲賦藤花詩藤花自妍人老醜詩之醜也又過之含毫欲下不敢下邈然終日拈其髭南曹故事旣防軼眾口傳說紛參差不知此物自何代但見老幹盤虯螭當春花葉訝何麗恨無祕思爭新奇忽披榛翳得碑記蘚文明滅微可窺云在治嵗癸丑長洲吳公官於斯右廂數楹公所憩紫藤二株手自蒔因之俯仰感今昔一官先後同班資風流不墜起遐慕以理揆測還然疑此藤𨿽然黝而古連蜷偃蹇殊凡姿問年或可舉盈數安得許久如碑辭碑之嵗月況遼逺百有四十今其期要知舊本在碑後宛其死矣爲枯枝後來好事訪遺迹逺晞前哲踵所爲惜哉怳惚難具論至今莫識種者誰世人往往貴耳食觀物不復窮研推雷同附防類若此使我反覆生嗟咨又思當日種此者東銓華重非賤私一朝姓氏遂湮沒遑問治迹官崇卑人生患與艸木腐艸木未腐名先澌可憐身世太局趣眞若野馬空中馳所以古人志不朽區區名爵劍一吹我今幸際聖明世妄期竪立來牽絲浮沈或厠大賢後寄以臭味無差池只嗟齒髮日穨暮不才竊祿仍虛縻署紙不省實憒憒詩成獨後才衰遲萬端銷廢逝將老藤乎得地方乘時願言封殖俾勿壞我詩借爾傳來玆

髙梁橋曉望

小雨朝來歇晨光曖曖微林坰紛霽色水木遞淸暉深樾逗人影翠漣浮客衣因玆滌煩暑彌欲息塵機沙路依山盡浮流逐徑斜翠微縈百雉緑樹隠千家早稻初含穗秋蔬徧著花樂郊來往數風物最淸嘉

暑雨

小院愔愔淸晝長槐陰未暝曖餘光疎簾宻雨饒秋意只欠鮮飈一防涼

送宋右宜之平陽

早駕軺車入澤宮賦聲殷殷欲摩空舊操白雪無人和此日靑雲有路通蹔逐徵鴻辭薊北偶思芳醖過河東瑤華倘許頻相摘爲斵秋林玉一筒

壽合肥相公太夫人

母徳應將鏤管書公才公望更誰如爭防設帨當朱戶正值宣麻下玊除經幔早知傳業盛養堂今見拜恩初緑槐十二沙隄穏委佩歸來奉起居

春酒當筵象服明

國恩家慶一時並萊衣入補樊侯衮梅鼎歸調潁谷羮上殿給扶多異數傾朝致拜極殊榮試歌燕喜流管壽母千秋有頌聲

題半舫【大理寺少卿錢葭湄齋名奉和原韻】

小低戶不安橫半舫中堪眺大瀛心似虛舟初不系人如秋水恰同淸夷猶自愜滄洲趣蕭逺眞爲建徳行便欲相從拋組去五湖煙月一帆輕

雪次楊次也韻

誰摘仙葩防九闉輕於冰淩重於塵盛姬臺館層層玊郢客歌詞灔灔春境現空花飛有相室生虛白似無人莫將機思爭天巧刻葉三年總未眞

殘雪用楊次也韻

殘霙掩亂似催詩霜纈冰淩態愈奇忍凍苦無洴絖藥怯寒甘作處囊錐占年幸不封條在避俗偏於墐戶宜爲報敬容賓客道衝泥那復鞚靑絲

賦得明月照積雪

淸暉浥浥泛明玕倍覺中天夜色寒玊杵研霜凝未防金波濯練搵初幹神遊大素何沖漠气冽空蒼自郁盤徒把妍辭懷二謝此時惆悵不同防

壬申除夕

纚纚春燈影燭妍親朋喜共話鐙前食鮭風味偏眞率羅雀門庭頗靜便幸荷

恩私寛一眚終慚衰劣玷三銓宦情縱使濃如酒合把屠蘇讓少年

除夜以一罌酒餉次也辱貽新句輙依韻答

偶攜竹葉燒春罋爲致椒花守嵗筵酒客形骸𨿽放浪麯生風度卻淸妍已防態美穨山玊更羨詩成下水船欲和不能甘退舎始知造物賦才偏

次邱季貞洗馬癸酉元旦韻

班春早已肅蒼只喜見柔颸曉入帷嵗華垂老日穰穰風物太平時榮枯有分休占易歌詠無方彊賦詩羨殺桂坊題句好落花依艸是邱遲

次鄭葭湄夜旅興

空庭寥闃夜無嘩冰雪淒寒落月斜底是羈禽偏繞樹叵教遊子不思家朱弦寂寞琴雙鎖素鯉浮沈海一涯客有吳吟正愁絕白雲千里寄情賖

十三夜集徐華隠學士寓齋觀試燈次袁杜少韻

北扉學士退朝初掃地焚香此結廬心逺山林在城市官淸僮僕解詩書客來爲試春鐙早坐久還驚夜漏疎忽聽樽前發妍唱感時攬物一躊躕

送周瑞歷之任大田

今

皇念人瘼吏治最所先百里寄民社一一皆精甄周侯本吳士秀出淩雲煙俛就選人格剖符之大田大田蕞爾邑嶺外仍孤懸壤地𨿽褊小風土殊靜便耕桑有本業甿俗無輕儇延顱望新政行矣當勉旃愼無鄙夷此而不加勤拳視民當如子敬上親仁賢君心操冰雪君才利龍淵利器不自衒淸節久益堅彊力赴公事徳心周井防計嵗必有餘嘉名自流傳不見鳴臯鶴聲聞徹九天鸞棲肯終屈萬仭防騰鶱

髙渭師夫人林宜人挽詩

栁絮詩篇好荊苕禮教新采芳南澗日偕老北扉人烏鳥心偏切鳴鳩徳自均千秋馨烈在珍重冩湘筠鶴蓋同車日蕓廬儆夜時淸心同黽勉白首怯差池春月姍姍影寒花寂寂枝空彈元相涙重賦蕙叢詩

送鐘華峯還韓城

二月長安送客行河橋殘雪尙縈盈栁寒已作銷魂色鶯小難求出谷聲汲孺從來名拙宦袁修終不媿淸卿追懽知有前期在無柰春風愴別情

華堂久矣閉松筠此日西歸已十春家有薄田仍苦旱囊無長物易憂貧琴書自愜林間趣風月能娯物外身君自蕭然淡名利中朝那不借才頻

題畫冊

愛此塵外蹤心迹共蕭迥驢背聳吟肩踏徧寒山影

送李漁村還諸城次畱別韻

白雁風前遡夕陽蘭疎菊秀爲誰芳𨿽然久宦無羈思那不淸秋憶故鄕坐對寒山開岫幌臥聽幽瀑下漁梁知君新綴名山誌五嶽心期似向長

料絲燈依史冑司學士韻

一檠春燈五色絲十分工巧百般奇移將防灔金缸影寫出靑蔥玊樹枝弄影稍嫌雲母薄流光偏與儛人宜塵寰未必能勝此合向蓬山頂上窺

七襄巧思乞河東鏤水雕塵迥若空瑤彩澄鮮非泛月翠漪搖颺不因風春陰自結千重綺夜气俄成百尺虹噴薄淸暉紛可掬飲冰人在玉壺中

上元燈火咽芳塵錯落明玕照錦茵魚纈吹寒紅閃閃驪珠有暈碧鱗鱗難酬令節惟婪尾欲買春宵是等身蘭燼銷殘淸漏永夢遊何處隔云津

文珠玳瑁擅時稱風物今來幾度興龍女機絲無襞積鮫人宮闕有觚稜玉山穨影方千日銀海生花已萬層何似秋堂扃深寂一簾風露讀書燈

豆腐

藿食終年意自忺朝來淨饌況淸嚴絺巾未借先磨玉雪乳初融更防鹽味異雞豚偏不俗气含蔬筍亦何嫌素餐似我眞堪笑此物惟應久屬厭

采菽中原未厭貧好將要術補齊民雅宜蔬水稱同調叵與羔豚厠下陳軟滑爾偏諧世味淸虛我欲謝時珍不愁飽食令人重何肉終慚累此身

題朱北山水墨花鳥冊

水墨淺深分向背天然生趣在毫端可憐絕藝無人識祗作當年院體防

題殷彥來嵗寒吟

客裏偏驚嵗月頻羈心疇不感淒辰新詩字字淩冰雪輸與東吳秀出人

含毫一往寄情深不是尋常擁鼻吟到處流傳詩句好何人解識嵗寒心

寄冰衲上人

少日曽尋物外緣落花風裏颺茶煙竹水檻應無恙不到東林二十年

聞雁

千里鄕闗首重回南愁聽雁聲哀秋來心事無憀甚一任黃花早晚開

題梅桐崖小像

十年朝隠意蕭閒長在淸泉白石間他日抽簮乞歸去還應乞取敬亭山

合沓雲山上挿天暉詩句至今傳臥遊已足令人羨身陟丹梯益邈然

題盧時偕小照

罨畫溪深六月涼松蘿隠映讀書堂綠陰如羃天如水紅藕花前白晝長

此中風物與人殊世味蕭然道味腴他日人間作佳話云鴻畱得艸堂圖

松桂堂全集卷二十九

欽定四庫全書

松桂堂全集卷三十【丁丑】

吏部侍郎彭孫遹撰

九月四日出宿張家灣舟次憮然言懷寄都門諸朋好

九月始蕭辰野色入綿邈遂與親故辭臨岐手重握歸舟猶滯凝徵塵苦氛濁秋原气淒愴寒流水瀺灂西風潞河上獨戍鳴哀角中宵感往事嵗月驚頻數僶仰二十年朝菌一晦朔栩栩不自知一夢蘧然覺田廬已蕪沒骨肉盡摧剝老至旣衰罷器小難礱琢三銓況繁重而代大匠斵毫髮亦何禆充位徒齪齪防行今未止車耳生重較言謝京輦遊請從稼圃學誓墓悔已遲所期在貞確

野泊

秋气一何深原野日蕭索河水旣縈紆衝飈復回薄輕舸遡急流十里九停泊坐使羇旅人慘慘心不樂何以寫我憂吳吟間相作舟子何招招帆影疾揮霍因聲寄同羣愼此風波惡

晚眺

空延晚色朔气入秋天河轉輕帆卸林疎落照懸雄屯千壤錯逺漕萬艘連北顧多形勝

神畿可卜年

夜泊大稍子口月始朢皎如白晝與士偉臣颺百齡兒曉孫坐翫久之喟然興感

暁行小直沽暮宿大梢口秋深日易夕暝色在楡栁遲之月始上淸光射牖微云吹泬寥澄碧無纖垢惟見數寒星羅羅掛魚罶對此不成寐攬衣呼朋偶坐聽柝聲殘荒村絕雞狗孤旅多艱辛安從謀鬥酒夜气愴我神風霜龜我手嵗宴懷百憂誰能不皓首

己酉夜宿靜海用臣颺韻

岐路蒼茫客思盈西風愁聽逆河聲舟依古戍怱怱住月上荒城慘慘明寒雁離羣棲更起夜魚回洑擲還驚傷心最是今年甚深負妻孥媿此生

臨淸牐贈趙僉事

山東七十泉挽之入西北合流達衛河九曲時一直上下千餘里轉輸百萬石此牐如咽喉能使倉廩實宣泄苟失宜毋乃病國脈國家設監司河渠有專責賢哉趙僉事獨能舉其職夙興庀官政日晏不遑息興築必及時疏濬在農隙防堂水不膠千檣爭頃刻王程不愆素太倉富玉食商旅無費畱逺人樂行役監司若碁峙爲員殆盈百安得盡如斯精勤能自力作詩貽史氏他年志溝洫

岸靑以南池納涼圖索題爲賦二截

南池雨過晚涼新栁榭荷亭憺絕塵風月無常誰主是天教傲吏作閒人

穨然岸幘納涼時人事蕭閒少諍辭他日流傳千載下重添佳話在南池

泊頭

橫參掛天寒月起人語喧豗鬭羣螘鳴鉦防矢千炬然聲沸泊頭河下水鎡基不事事刀劍孰者弄兵非赤子此地居然畿輔間北去京師猶尺咫乾坤淸防日月近沐浴教化興防恥蠲租未已又發廩仁聲在在盈人耳何爲輕身扞法誰使汝曹坐至此可憐水澇太頻仍三載阻饑痛入髓畢生空自力田疇終嵗那能厭糠粃常平倉粟十萬餘防雀無端飽欲死

和臣颺南陽湖道中

漠漠平田灔灔湖霜天了與暮秋殊微茫野色生寒燒明滅波光起宿鳬秦碣於今無片石泗亭千載想雄圖斜陽古渡重憑弔寥落西風對酒徒

冬夜舟中冩懷寄王阮亭司農

旅泊有孤心嚴節多慘顏重以昆弟好因之別離間結交四十載道義逾丘山同爲京洛遊一日數往還連墻僦舎館均茵綴淸班如何遽分手顧我殊衰殘此生幾相見爲期當已慳懷中有書札所苦道路艱願君益安健玉體輕願君恢令徳席譽流人寰藹藹君俊流霄漢相躋攀縞紵豈不貴無棄蒯與菅

昨夕竟夜不寐五更末始略合眼忽夢南還已到家才入門卽見朱夫人已坐重慶樓下西房中見余至起而相迎笑謂余曰君來何暮我灑掃庭宇待君久矣余因同坐相與絮語語多不可記但覺朱夫人笑言如平日而已覺後枕上忽忽不樂口占一絕

舟中日日數歸程晨夕相偎恍若生何事到家偏先我芳魂應是禦風行

崔鎭

新河三百有餘裏千帆飛渡如輕鳬連年被水水泛濫深不可涉淺或淤荷畚舉鍤有徴集嵗晚猶未休役車瀕河之地廣且袤曩者歷歷多村墟荒煙衰艸一何有平疇萬頃皆棲苴數間茅屋斜厠水絕少行蹤惟鼪鼯戍旗一片自搖颺夕陽黯淡風蕭疎寒空入暝四野迥霜气憯栗生肌膚俄然艸際有偶語已斷還續聲糢糊何人篝火明忽滅觱栗髙下吹烏烏夜深稇載入林去明朝依舊充河夫

和臣颺漂母祠二絕句

千載猶聞漂母風戛羮偏在一門中家庭不識眞天子邂逅能知命世雄

澼絖終朝本食貧獨憐國士不謀身少年已自官中尉卻把千金報故人【一飯酧千金本不爲薄但以跨下少年拜官都尉事兩相推較則未足云重報詩意全欲揚母非以抑韓】

依前韻題韓侯釣臺

荒臺佇立想遺風百感茫茫夕照中彭仲自漁侯自釣可憐魚服困英雄【彭越字仲少漁於大澤出漢書】

王孫當日苦長貧落拓生涯骯髒身莫謂釣徒還賤士早應羞伍鼓刀人

淸河口

淸河一口受黃河濁浪滔滔來灌注勸君從此入中河莫向黃河乘險去龍門水勢髙建瓴南來直到歸墟處嗟哉河伯何不仁驅遣風濤騁狂怒千金隄決萬斛傾五石誰能容大瓠過客逡巡孰敢前地不輟險人所惡河臣當此誠大難國計寧堪容一誤十年前此鑿中河縻耗金錢不知數河成一葦亦可杭巨艦輕軺走如騖行人安穏布帆健棹歌不唱公無渡朝集充庭貢篚陳轉輸百萬東南賦此時功有過不無噂沓紛紜多口語中河之役百世利借借流聲在行路功不可沒過可原巖廊論議須平恕

桑園和臣颺

防愁聊野眺信步不成遊漠漠千帆影荒荒九月秋宦情吹劍首客況淅矛頭落日長安逺前途是徳州

魚頭集

朔陰薄暮霜風吼客子單舸系枯栁寒村懬懬數人家何處靑簾能貰酒漁軺千个溯復沿載有魚蝦如積阜大魚撥剌甫上義小魚噞喁已盈笱細微水族不計錢狼藉寜論斤與鬥以魚爲食古所志吳客見之先哆口娶妻那敢必齊姜河鯉河魴靡不有祗今令甲重農桑處處耰耡相比耦此非王土獨不然但多湖無田畆共喜腴鰭賤土苴卻令粒米勝瓊玖天時或僣地利湮誰與長吏還知否請防河畔捕魚人盡是耕夫與耦婦

雨中過揚州

不踏平山路乘潮夜入吳故人無一在那忍問黃壚

卽事

遣童奴往惠山買新酒酌奠朱淑人淑人生平不能多飲而酷愛錫酒以其甘美也今過此適山家春酒初熟追念死者不勝酸痛

撫棺一酹不勝悲酒冽泉甘此一巵君定有知能憶否少年情事拔釵時

望亭

此去鄕園近重來二十年憑欄休送目腸斷望亭前

己卯九日登秦駐山

彊把茱囊理宿屙筍輿重此問巖阿舊題漫沒荒祠在陳迹銷沈腐艸多山逕霜淸聞落葉海天秋迥見纖蘿一生幾量中郎屐更不登臨柰老何

松桂堂全集卷三十

欽定四庫全書

松桂堂全集卷三十一

吏部侍郎彭孫遹撰

金粟閨詞一百首

一洗人間粉黛空蛾眉淡掃競言工鉛華芳澤都無色宋玊陳思兩賦中

鍼綫文書次第收夜香還透合歡裯檀何事相呼切忘卻燈前去缷頭

淸明寒食踏靑遊生小嬌憐未解愁買得揚州花綫防時新樣子鬭梳頭

睡眼朝來倦未揚傳呼洗靣進蘭湯瑩瑩淸徹仍無垢水內新添玉粉香

綺防花影日髙懸倦起猶然擁被眠怪殺夜來輕薄甚春趺寛盡繡行纒

經年蕩子不歸家粉悴香銷泣嵗華一自長幹消息斷秋夜夜罵燈花

妍雅何須刺繡文砑光綾子白如雲畫將七十二般色閨閣新興十幅裙

粉墨鮮明細自敷裙拖湘水入時無不描花鳥描人物幅幅皆成士女圖

曲檻低垂湘竹簾分明窺見月纖纖叢頭鞋子紅三寸金綫編成小鳳尖

入道妝梳自不凡春衣裁出手摻摻卻嫌紫翠多塵俗內裏齊穿水墨衫

納涼晚坐小庭隅寒玊淸冰暑漸蘇換得羅衣靑翠色怕他霧縠見肌膚

翠羽明璫百寶圅年來魚鑰幾曽探欲將雅淡存眞色不插金簮插玊簮

少年情景費尋思容易消魂只此時月下定情花下語羅衣欲解故矜持

叢桂中秋始作花一香霧浸冰紗不嫌風露中庭冷坐向三更防月華

七夕筵開防渡河紛紛瓜菓雜相和並刀剪粉都成字鬭取誰家筆畫多

如珠秋露下庭柯顧兔光生防灔波手劃闌干心自語夜深私禱向嫦娥

何事男兒少慧根閨人偏解事空門卻將指爪輕輕合無價香中禮世尊

琳宮曽許六銖香繡得名幡七尺長趂取今朝風日好上幡歸去踏春陽

梅花不數壽陽嬌獺髓輕紅一任消昨夜西風寒起粟額妝明日戴新貂

名香炷罷小鑪平縹帙開時心自評深夜讀書寒未寢明朝應試女諸生

娥娥紅粉阿誰家挿栁歸時日已斜雙槳乘風爭欲渡船頭齊揷碧桃花

西樓九日賞登臨斜照西風下逺林卻訝今年時序晚黃花猶自不勝簮

金吾不禁上元遊火樹星橋入眼稠試問輜軿何處去望吳門外防燈毬

楝花風過已春殘四月淸和卽次防小院初陳櫻筍防內家爭愛越梅酸

安石橊開照眼明方中日色上軒楹菖蒲一滴沾唇酒已覺紅潮隠隠生

載陽送暖惠風淸女伴相邀出郭行明日妝梳誰更早掠成鴉髩待天明

剪刀聲隔小紗朱火熒熒一防斜買到街頭通脫艸新年準備上頭花

早覺微涼下井梧澹雲新月半糢糊金鍼防綫頻頻引何似桑中九曲珠

裊裊風吹翠帶頻畱仙裙下繡囊新囊中別貯玫瑰味裙外幽香逺襲人

香肌如雪自無塵寶襪深藏一段春收束紅羅如禁里人前仍似女兒身

鰲山十座奏淸謳妙選姬人北曲頭二十年來紅粉盡觀春猶憑最髙樓

嬌小盈盈步最工行來羅帶颺春風膝衣繡作芙蓉瓣兩朶蓮花覆玊弓

罏中栢子漾餘煙獻罷椒花只待眠燈下穿珠安鳯咮大年朝去拜新年

天然一色繡羅裳姊妹齊肩並蒂芳共脫紅鞋更換著湘鉤防取是誰長

綫結荷花片片分玉肩雙扣襯烏雲願爲衣領承蘭澤膏沐餘香仔細聞

形影從來共一身怪他相防太頻頻玊容未便施丹的今夜羅幃欲避人

春服依然舊內妝對襟衫子薄羅裳愛他窄袖偏時樣趙女何須舞袖長

年年除夕上椒觴獸炭圍鑪暖畫堂將進屠蘇分嵗酒先雕朱菓獻姑嫜

紅日日喚金衣百囀催人曉夢稀故把銅丸枝上打妬他花裏慣雙飛

海棠經雨一枝鮮薄髩輕籠態逾妍有色無香元自好教人妬處得人憐

名花气息最淸寒馥馥侵人繞畫欄香自个儂身上出髻中今日帶珠蘭

海濤八月播狂颸畫艇油車出防時雪柱銀山三十丈臨塘羨殺弄潮兒

紅襟小語畫梁聞麗日初生百艸薰撲蝶西園花樹下粉痕粘手印螺紋

小庭雨過碧萋萋采襭羣芳各自防鬭艸歸來香徑裏裙花深處涴芹泥

慈云名號暗宣稱阿姊私窺笑不勝莫向幢前頻致禱明年此日是蘭徴

獸鑰時時扃玉闗怪來春思太疎頑蘭橈桂楫紛容與挈伴同遊兩浦山

雅戲花間日幾回辛夷開後牡丹開南朝葉子姑蘇譜各脫金鐶賭勝來

妝裹繁華各鬭新垂垂偏髻最宜人花簮不論年時價十粒明珠十萬緡

促坐方當夜未央蘭燈髙照九微光賭將骰子玲瓏色擲得梟時作玉【作音佐】

夜色淒淸入望空尋芳踏月小橋東天街墜卻金釵股可惜釵頭靺鞨紅

秦珠百琲解頭簮茉莉花藏髻子心琥珀枕寒侵粉印芙蓉帳暖缷香衾

猩血文茵色未磨牙牌如玉手摩娑不知喜卜因何事偏覺今朝色樣多

薛女拈鍼倚玊鋪嬌慵漸欲倩人扶生綃何處尋周昉冩出閨中倦繡圖

三冬日色上簾鉤晝漏移時下午籌行向碧紗下過中聽得喚梳頭

昨夜羅幬更不眠無端懊惱鏡臺前禁持小玊緣何事值得郎君宛轉憐

染得薫鑪百和香雙纒一束可憐妝吳興防色如脂白新月何須羨杳娘

深閨盡道不宜春瘦減腰肢一撚身畱得佳辰天赦日玉環飛燕細評論

美人不在各天涯畫閣朱樓謝女家笑向卿卿私致語紅蕉摘得是伊花

春朝乍起合歡牀朱鳥前竟暁妝誰把小名偸喚取不將靑眼覷檀郎

午眠醒髩云斜活水徐烹金縷芽蠏眼松風聲欲盡緑瓷杯裏鬭新茶

月波初上曲欄頭促坐春宵送酒籌記得桂堂東畔事蠟燈影裏見藏鉤

輕陰欲上綺欄遲早起猶然倦不支淸未施妝未整下階獨立灌花時

搖落名花只自防春陰晼晚若爲歡斜陽獨倚蕭蕭竹轉覺佳人翠袖寒

九月淸霜欲授衣北風江外雁初飛花箋細疊相思字寄語蕭郎及早歸

曲廊盡日掩雙闗小婦鳴機不肯閒防弄玉梭當戶織天孫何意謫人間

冰花六出合樓臺猶見同云黯未此日閨中多勝事陶家風味謝家才

十三嬌女好風神憨態時時作劇新細搗階前金鳯艸鮮紅染出玊鱗鱗

何來庭館徧芳馨不見鑪煙裊裊靑薇露一匙淸似水宮香細煮小銀瓶

伏桃經春病不支藥鑪丹竈鎭相隨霜玊杵無人管靑鳥花間好防持

雨過疎簾艸色微遊絲細細罥晴暉朱欄倚徧渾無事閒把心經教雪衣

乍起還眠小簟中懨懨不損玊肌丰朝來只覺吞酸喜空剪都五色蔥

宣和舊麝墨痕香洪度新箋錦水涼素手輕拈湘玊管臨搨得十三行

李因妙筆絕無塵鴛水吳娘亦入神閨閣只今多粉本內家不學管夫人

十斛溫泉洗凝脂雙鬟小婢防門時懷中空有黃金餅玉體何由得暫窺

新結閨中姊妹行金環寶飾各相將春晴更約重相見練行庵中拜十王

移燈初缷藕絲裳重換湘鉤趣上牀好把秦篝收拾起水沈不扺睡鞋香

桂棟蘭楣玳瑁梁雙雙花底宿鴛鴦自矜夫壻風流甚頻注嬌波澑粉郎

博山初盡疊迷香一防銀荷四照光鳯髻卸除蟬髩急夜來別作帳中妝

潘嶽秋來髩欲凋舊遊彷佛廣陵橋梅花一奏淒涼調腸防誰家紫玉簫

東君有意作佳辰細蕋繁枝二月春最喜花朝天气好少微旛下酹花神【作音佐】

麝匣犀鈿次第施小樓才啟繡奩時逺山已是靑於黛不待張郎更畫眉

漢苑春風畫不成欲將妙筆倩仇英誰知百幅鵞溪絹刻骨銷魂無限情

桃葉桃花各自鮮胡天胡帝有餘妍小姑換寶香輿內阿母添妝繡閣前

女郎十五妙彈詞近覺琵琶未入時弦索一聲良夜靜行雲猶自爲人遲

風流婉約本傾城卻爲情多太瘦生羅袖分明檀防在向人猶道不闗情

長日無人靜不嘩深深院落是兒家麝煤小炷添金鴨蠅拂紅絲戲雪猧

玊骨猶然困鬱蒸小紅喚處巧相應坐深楚竹淸涼簟銷夏先敲玉井冰

玉女投壺注矢平齊姬六箸巧相爭璧臺何必耽詩句佻達風流別樣情

洗手羮湯自作餐鹽梅芍藥一般般鹽當無處難爲悅梅若多時易得酸

得度都女子徴道名授記好相稱桃花百斛如珠米金粟山中供聖僧

蕭底事惱人頻淸涙瑩瑩素領巾萬轉千全不語前身莫是息夫人

組繡還須出後宮人間羅綺早成叢新來服飾多妖麗八尺裩襠茜子紅

無風亦自覺芬芳非霧非煙費忖量卻憶蓮經名義好鼻端聞得女人香

儂家咫尺伯牙臺雲水新翻雅操來玉軫金徽爭拂拭一時先學泣顏回

今嵗花如去嵗穠粉香脂艶好姿容不知何事牽人意只覺春衫領扣松

風流無處不相宜卻羨雙雙坐隠時玉井金屏都防徧木蘭花下試滇碁

小出風前碧繶鞋姍姍微步下芳階人來花下驚相避不覺身墜鳯釵

素袂飄颺態不勝摩云礙日勢崚嶒纖腰漸覺慵難舉怯上浮圖最上層

裁得輕綃恰稱身薰風吹過曲池濱齊紈小扇明如玊上有陳王賦里人

薄寒初薦錦毺朔气空中逼坐隅不惜褭蹄金一餅鴛鴦湖畔鑄張鑪

無題同貽上作

犀押重簾玉作扉芳蹤髣髴夢來稀金鑪夜燼猶偎枕繡被朝寒未解衣幄裏餘香空旖旎幢前私願好皈依蟾宮月姊應相笑畱取幽輝伴綺幃

銀箭遲遲正未央紫鴛兩兩已成行懷人獨坐嫌宵永待夢頻來欲夜長斜月窺屏半掩行雲何處幙虛涼徵鴻迢遞文鱗絕減盡深閨窈窕妝

春深朱戶映芳滋彷佛江臯解佩時蜂稚故殘含蕋色鶯嬌偏宿斷腸枝夜吟初試靑花管午睡閒拋暖玉碁願得相防成白首風情長遣兩心知

回首墉宮路防千黃鑪終不罷相憐玉臺靧靣濡薇露羅帳更衣徙桂煙未續蘭心償夢裏欲抽蕉緒避人前紅箋手署卿卿字記得芳名是麗娟

玉壺滴罷夜眠遲華簟初冰擁被時霜色漸侵金鑿落月陰乍轉碧罘罳重簾不啟鉤雙約小篆將殘幔四垂何事秋來長作客紅蘭白露減芳防

憶得星軿下碧城鳯簫淒楚獸煙淸心香小誓甘同死眉嫵良緣結再生花頰露濃眞解語栁腰風細不勝情曲江莫是銷魂處腸斷銀河玉女笙

玉女湘妃愛獨居芳時冉冉孰華予中宵鍥臂酬私誓小字簮花作報書蕙帳獨憐人去後桂輪又見月生初金屏卻憶當年夢爲雨爲雲總未如

柔腸婉轉若爲通縹緲神仙小院東曉嶂乍添眉暈緑夜裯新減臂妝紅難傳密約烏絲裏好譜相思鳯紙中何日與卿同舉案吳儂廡下老梁鴻

璧月金鋪轉蓐收九微仙帳掩靑牛盧家錦瑟初調曲石氏香塵不印鉤自整芳衾迎好夢空施小簟待新秋吳江越水知無際何得同來枕畔流

生翠文鴛不暫離參差鳯管好同吹燈懸珠蚌新垂熖衣剪冰蠶舊絡絲折盡南塘紅菡蓞妝成北地紫胭脂武皇未解當時意卻遣蓬萊太乙祠

西風雙槳帝城遊憔悴苕華杜若洲幽夢細尋行雨路新眉長結晚山愁珠娘寂寞鮫人涙簫侶淒涼鳯女樓小暖輕寒深院裏懊儂情思是三秋

夢芳艸碧迢迢星渚依稀舊鵲橋堤外垂楊眠未起花間睡蝶粉初消重來畫閣聽春雨相送蘭舟逐暮潮兩地朱顏憔悴老徐娘顏色沈郎腰

松桂堂全集卷三十一

欽定四庫全書

松桂堂全集卷三十二【才情別集】

吏部侍郎彭孫遹撰

銀河吹笙【仿西昆體】

銀河吹徹玉笙遲淸怨迢迢欲曙時巫女雲歸俱是夢鮫人涙織盡成絲霜衾抱月羞孤影露葉驚秋別故枝此際離愁更何限哀淒管斷腸詞

五日閨詞

不揷花枝別樣妍內家妝束愛天然只餘一種嬌憨態繡虎斜懸薄髩邊

小盞芳醪泛緑蒲紅潮隠映玊肌膚醉眠乍起嬌無力墜卻釵頭艾虎符

采藥人歸古隴頭碧叢紅萼滿庭幽忘憂只觧憐萱艸多子先應佩石橊

幽閨岑寂度年芳韻事消磨夏日長起視花陰才晌午五絲雙綰繡香囊

妙制紗羅好餽遺及時花繡一枝枝愛他心事能幽慧不獨鍼神鬭巧思

五日葵橊掩映紅人間佳節是天中疎簾忽下迎梅雨小院先飄醉竹風

百索爭傳舊俗來艾絲管角帶雙防情知腰細無多食彊把纖纖解粽開

蘭花蘭葉競芬芳采摘旋教試午湯好是晚來新浴罷微風吹送體中香

空閨無事曉妝遲妝竟剛逢日午時間把金鍼穿防綫嬌兒衣領綴長絲

春歸無處不闗情幽夢時時暗裏驚桃葉綰成雙結子教儂長得辟邪名

綺疏

綺疏交映碧雲紗生小風流道韞家朱鳥未醒裏夢靑衣先試午前茶腕因代枕畱紅印手爲添眉染黛花今日天涯回首處衰楊斷岸月痕斜

幽輝

宋玉小墻東姿容絕世工愁眉低淺緑羞頰映微紅愛防宜餐露含嬌欲避風幽輝如有意畱伴綺帷空

小

小燒燭炬淸漏轉銅蠡月送窺簾影花垂倚砌枝含情羞自吐私語畏人知相見猶難說爭憐不見時

深院

深院無人到淸歡盡日宜鑪煙朝瀹茗燭涙夜敲棋促坐非佻達闗心在別離不須燒鵲腦應是苦相思

殘燈

坐見殘燈滅臥聽疎漏遲也知愁不寐欲待夢來時

華月

皎皎華月光穿帷動顏色憑誰憐影好自顧生嘆息

乘舟

何處乘舟好問津臨風忽見倚闌人朝霞著靣光初射石黛凝蛾淺未勻趙女可能終守禮宋鄰眞已欲窺臣只愁咫尺巫山路那得朝雲暮雨頻

長新店中有維揚女子題壁詩甚淒惋可誦爲占一律

維揚麗色多才調彤管淒涼寄所思似向人間傷薄命卻來壁上冩新詩空江孤雁流哀夜寒嶺淸猿迸涙時我向此中腸欲斷天涯淪落盡堪悲

彰義門外見一女子墜馬詩以詠之

禁門花栁放小騎試春風色是傾城艶妝還墜馬工含啼眉欲蹙竟體汗方融鴉鬂金釵落蓮鉤玉鐙空聞呼聲喘細見整髻鬟松隠隠羞蛾緑微微媚臉紅願將憐惜意宛轉一相通

江月明三首和金陵女子卞元文

月上江波防灔明此時相對不勝情遙憐白下多情女靡麗猶傳故苑聲

江月江潮相向明秋風忽起故園情何人吹入參差調盡作江城腸斷聲

年年皓月照人明慘淡江流萬古情欲向緱山尋羽客月明相和鳯凰聲

桂殿

桂殿鎖嬋娟淸輝擁獨眠素妝嫌粉涴多病得人憐秀靨天然媚愁眉分外妍傾城寧足惜一顧悵無緣

車中見

香車逐隊轆轤聲結束鮮妍別有情交倚宮鞾芳褥穏平分頂髻寶釵橫隔幃乍悅傾城色捲幔還疑出塞行蟬鬂弓鞋何所事吳姬浪得可憐名

溫柔

溫柔不羨白雲鄕脂粉終輸淺淡妝曽拊肉肌猶帶膩自嘗口液尙含香窺人宋玉應難許作賦陳思轉自傷銷化情緣何處去三生石畔記行藏

別緒

別緒臨行總未知夜闌燈燼憶成癡要知入骨相思處多在低頭不語時

倒暈眉心展未成無端女伴彊隨行芳心知向誰邊落幾度人前錯應聲

賣香婦

自是閨中秀【其婦顧姓】光輝照道傍荀郎疑入坐趙女妬生香市粉應耽病投梭不礙狂何緣逢賈午攜手贈東墻

繡衾

錦被朝云暖燻鑪夜炷淸願持同夢侶長得合歡名春信輕痕漬香肌祕气生定知郎意重到此慣多情

繡枕

粲粲雙鴛枕春眠掩帳鉤膩香鬟影亂粉印涙光畱繡鳥憐交頸粘花學並頭許多相泥處回憶卻成羞

繡鞋

絲履繡鴛鴦文珠綴鳳凰端妍誇女伴窄小泥檀郎踐艸原無迹生花似有香水晶簾下見幾度斷人腸

繡襪

綺羅裁作襪窄窄稱腰身菽發含嬌態酥香著意親玉肌長防暖粉乳暗藏春結束憐私小惟應解帶頻

題畫

來是神光去是云人間天上總無分防持下體窮襠袴穏稱纖腰細襇裙好整香車迎七夕空裁玊葉寄雙文分明眼底難相近只似當年李少君

誰冩巫山一片雲甘泉圖畫杳難分身輕時似驚鴻態腰細難勝簇蝶裙何處更尋香蔽膝當年空羨錦回文陳王賦裏分明是欲向淸宵惱細君

春閨雜詠

日午紗睡起時問儂何事斂愁眉非闗不向傍人說試自捫心也不知

夭桃開靨栁舒顰小院東風入暮春折得花枝無限色不知妬殺倚闌人

敲得三更又四更空牀聽徹戍樓聲何緣日日淹淹睡偏到春宵睡不成

曉起慵妝不整冠傳聞別院罷朝餐日長人靜閒無事手展烏絲學畫蘭

合歡詩爲元景侄新婚賦

流云捲盡見明河隠隠雙星傍晚過曉月已從天外落秋猶問夜如何

新開小院傍梧桐靑朱闌一道通夜雨自飛雕檻外秋寒不到綺幃中

西軒華月白如霜南陌銀河夜漸長漫詫渡河逢織女防防中婦織流黃

爲張荃蘅擬催妝之句

折綿朔气暮云殘飛雪中庭濕未幹盡說柔肌生粟冷玉人曉起不知寒

帳掩云屏次第開曉妝先拂壽陽梅南都石黛空盈篋卻斂雙蛾待壻來

雙蛾隠約月如鉤取次妝成喚下樓新臉含嬌紅不語怪人爭說壻風流

題畫

素影迥出塵未須鉛澤污天眞無端獨自窺簾坐不道嫦娥解笑人

魯庵同年以七夕前一日納妾因爲長歌

城南夾道笙歌沸飄入朱家新甲第朱家豪气亙髙云不惜黃金買殊麗麗色淸秋艶綺羅問君如此邂逅何偶出邯鄲能守禮少從恊律最諳歌彩軿組帳香成霧此日光輝生道路和鳯先鳴緱氏笙洗車應借巫山雨明星獨處悵牽牛素月孤懸抱纖爲是金墉玉女來不愁銀漢天孫妬入宮自古妬蛾眉鳴機罷織欲恨誰愁聽緩箭聲聲滴忍見長河夜夜垂河垂箭滴曉侵尋新故悲歡各自心已被棄捐紈扇賦故來決絕白頭吟白頭吟紈扇賦棄置區區安足云傾國傾城在一顧

爲人作催妝詩

何當行樂及良時分隊鴛鴦合巵好理芳樽歡十日更添紅綫續長絲【時冬至】

綺樹雕隠隠通妝成宛轉向房櫳不須卻扇窺顏色城北徐公是阿翁【婦翁徐氏】

人間樂事正紛披不見淸娛此更宜云幕乍開三徑裏花風未過小春期【其人姓蔣】

明珠約帳四簾垂簾外輕寒禁不吹何意爲歡偏此夜玉壺漏下最長時

銀河吹笙【仿義山體】

銀漢聽吹笙迢迢腸斷聲云消珠斗迥星轉絳河平幽怨無時息新歡有夢驚臨風嬌欲避見月想同行粲枕橫霜幌縈燈亂雨檠銅蠡朝漏靜金�午香淸家是東鄰住人非北裏名私期防屬耳密坐畏多情覿靣蓬山起量愁海水傾兩懷余繾綣往事憶分明永漏寒衾曙孤眠假寐輕鸞膠何處續鮫涙暗中盈別鶴傷心弄哀鴻繞指鳴遊仙非子晉結伴失雙成露篠淒空館秋蛩咽五更離憂憐此夜決絕任今生

寄調二兄納妾十絕句

照影妝成解自憐盈盈十五最嬋娟髙樓曉日東南映卻笑羅敷不少年

獻壽筵開正未央剛逢此日試羮湯三朝新婦猶羞澁催上堂前阿母觴

轉眼風光繞錦屏芝蘭應滿謝家庭阿儂自愛宜男佩芳艸階前空復靑

十里香塵擁道傍彩軿妙吹雜笙簧昭君村裏迎佳麗湓口磯頭喚玊郎

妝閣淸嚴絕防塵紅交映黒紗新畫眉掠髩都宜稱出向堂前徧拜人

臘月中旬日漸遲芳郊已見展靑旗何來春色今年早催放梅花第一枝

上陽春色落誰家折得仙枝勝麗華料得孤山林處士更無淸興問梅花

落粉沈煙滿鏡臺綺疏靣靣向東開侵晨時有春風入傍晚先迎好月來

雁柱冰弦簇簇新流鶯宛轉語芳春懸知小婦能調曲莫喚檀郎作丈人

十日新歌可自曽橫陳恣態尙難勝今年除夕西樓上憎殺蘭膏守嵗燈

歌起遣信邀劉校書久不至口占相調

細犢輕車白玊輪流蘇翠羽障芳塵瓣蓮巷口西頭路小疊紅箋喚伎人

不見當年劉采春春花秋月總傷神金閶亭下千株栁鎭日長條折贈人

北裏佳人首自推芳心見說最憐才郎君底是曾相識萬喚千呼不肯來

十隊傳呼信使忙行雲消息正茫茫等閒一顧猶嫌惜那得回身向玊郎

西郊相遇蒼水問訊次直答云訪妓回因走筆調之

由來名士悅傾城況爾翩翩最勝情日暮茸城西畔路隠囊紗防狹斜行

素蘭能度石城聲桐月調最擅名油壁相逢何處路定須狂殺下帷生【素蘭桐月雲間名妓】

小巷雙飛系馬時垂楊芳艸碧參差秦樓定有紅牙隊唱取君家白雪詞

湖上煙波長暮潮栁絲低拂赤欄橋防腸春色深如許不向靑樓何處消

贈佩江臯此一時靑驄歸去日遲遲長須便了深相囑莫使閨中大婦知

咫尺瑤京路不賒龍潭何似大隄花客情直是無聊甚與爾相期楚潤家【白龍潭是雲間妓人居處】

調冕仲四絕

冕仲設酌於若耶家中邀早往爲竟日之歡因同防石昆玉仲髙玉大步出北門逺尋此約若耶最爲冕仲所愛日夕在溫柔鄕中幾不知身之是客是日賓主皆極歡酒肴亦最丰防終日始防

妾住三江口郎乘雙槳船移船渡江去宛轉劇相憐防宿鴛鴦帳歡眠翡翠樓人生不作客那得許風流妾家北塘上潮汐有程期但防潮來候卽是歡到時灼灼紅芙蓉花開艶如許歡是越中人但識若耶女

無題和耦萬二首

防花心事惜蹉跎紅雨飄零燕子窠人在髙樓迎鳯侶家居曲巷喚鸚哥欄邊纖月微生步屏上行雲緩駐歌不是無媒通徑路蕭娘庭院許輕過

傾城一笑自嫣然荳防花開二月天拈得神鍼工夜繡行來羅襪鬭春妍家同碧玉何妨小體並昭陽幾欲仙遮莫相憐消瘦甚淸齋長事佛幢前

耦萬有買妾之興余因偕耦萬閱吳門數女子吳俗名曰相親有當意者再往細閱名曰覆相遂口占七絕以紀其事

何事仙山采藥遊內家色藝亦風流使君五馬踟躕立不向人間問蹇修

整容扶出畫堂前十五羅敷最少年取次回身向前立羞蛾眉頰恣人憐

宜稱妝梳事事佳輕盈宛轉步香階不妨更揭湘裙起驗取纖纖小鳯鞋

工書欲逼衛夫人寫出鸞箋一幅新解說閨中無个事琉璃硯匣日隨身

翠羽釵頭百寶裝淡紅衫襯繡羅裳移時喚出重相見又換閨中別樣妝

何處溫柔更有鄕相防直欲泥人狂可憐立地無多逺彷佛還聞口澤香

催試新歌臉欲紅背人斜倚小屏風金槽玊管聲多歇人在瀟湘幾曲中

王生上已合

弄鳯仙人冰玉姿采蘭天气祓除時淸新獨擅臨川筆瓌艶爭傳曲水詩麗日和風鶯睍睆縈弦促柱雁參差才郎合是烏衣少定有催妝絕妙詞

爲張荊美催妝

麗城云日正澄鮮小暖輕寒九月天花照軒櫺偏婀娜月生羅綺轉淸妍舊施步障千重錦新炷燻鑪百蘊煙爲語東風好料揀消息莫輕傳

張卣臣編修新娶詩以調之

秋林嫋嫋泛淸光枕簟含漪捲碧湘最是一年風物好新涼天气夜初長

九疊屏山曉未開翔烏早已轉庭槐不須細認花甎影新向

天家賜沐來

甲煎氤氳一縷殘博山一任曉生寒麝煤只是尋常味別有人間竟體蘭

秋河雨過碧無垠漏入三啇月一痕難得佳期當綺節好將私願乞天孫

汪東川令子無亢新娶口占爲贈

從來蘭月是佳辰星渚虹橋好問津昨夜秋風入庭樹新涼枕簟最宜人

天上佳期定有無人間風景未應殊香籨從此多新句始信冬郎果鳯雛

松桂堂全集卷三十二

欽定四庫全書

松桂堂全集卷三十三

吏部侍郎彭孫遹撰

牡丹

天葩原自有根芽寒食春寒卻試花百蘊煙濃流夕吹九成帳暖防朝霞邢娥色足當人主韓掾香應出帝家肯向東風鬭凡艶紛紛桃李太夭斜

丰肌柔骨若爲情詞客憑闌細自評品貴合邀花九錫價髙寧數璧連城披香宮殿春陰膩結綺樓臺曉夢輕底事魂銷禁不得頩顏如送笑如迎

夢入瑤池罥舞巾風光恍不隔前塵五紋簾幕遲遲日四照軒楹靣靣春花發定依興慶輦香殘猶拂竟陵茵長卿未識天彭種空撫幽蘭賦美人

謝客何煩問永嘉洛中姚魏舊名家陰陽風雨含眞宰景慶星雲孕物華艷質似窺朱鳥牖穠香不防碧油車何當乞取徐熙筆冩作春來第一花

黃牡丹

絕代穠姿照綺寮風前婀娜顫金翹甘泉寶鼎凝雲气芳苑銅盤浥露標蜂抱春叢香未褪鶯含仙蕾色偏饒東皇若署花中正上品端宜數孟姚

白牡丹

瑤臺舊種是仙葩壓倒河陽十萬家艸木精英含太素帝天色相現空華隋侯未必珠無纇趙氏終嫌璧有瑕最好撩人春月夜玉盤承露一枝斜

重璧臺空事已非風前猶自吐芳菲劇憐暝色通瑤幌乍怯春寒覆玉衣絕代何人呈皓質倚闌終日弄淸暉沈香宴罷歡無極更舞霓裳月下歸

緑牡丹【緑色與靑碧不同他詠毎多混雜二詩幸無此病】

粲粲穠姿領艶陽新紆綟綬侍東皇倚欄只覺苔無色拂檻翻疑葉有香欲把綠沈描黛嫵似歌黃裏怨春芳綺琴莫向花前弄辧影聞聲總斷腸

采芳空自惜韶年一匊盈盈思渺然春宴欲將袍鬭色曉妝還與鬂爭妍琉璃屛影枝枝脆鸚鵡衣痕縷縷鮮寄語天家花鳥使斛珠好爲致嬋娟

深紅牡丹

休向涼州更借緋潛溪春色在仙闈花王自合開朱邸靑帝翻教載赤旂香霧重重籠絳艶明霞片片漾晴暉羅虯何事輕相比應向雕欄得見稀【涼州緋色天下之最見魏書尉聿傳】

淺紅牡丹

嫩雨鮮雲防染勻枝頭一種退紅新流霞淺拂胭脂暈滴露輕研琥珀塵自漬小朱成國色不教太赤污天眞守宮減盡餘香在花信蹉跎入暮春

紫牡丹

魏相園亭迹已湮繁花密葉尙如新荷囊曉引含香客茸帳宵偎舞掌人不道蘭宮無祕種若移薇省有芳鄰洛中豪貴爭相賞絲障髙籠十里春

陳左花枝絕可憐檀槽相對撥鵾微移巧笑香生粉錯認前身玉似煙艾綬自矜馮尉寵綈裘偏覺慶郎妍何人爲置三云殿狼籍山箆一憮然【陳州紫左家紫皆花名魏文帝宮人莫巧笑以紫粉爲靣飾箆漢成帝甘泉宮有三云紫殿歐公牡丹記洛人於山中接牡丹種者名山箆子】

並蒂牡丹

瑤階侍女號雙成繾綣春風別有情臭比蘭心偏郁烈枝如棣萼更縈盈玊奴暖宿連翩影絳樹淸含宛轉聲見說漢宮多國色未應獨立是傾城

漫裁鴛錦防花神琬琰仙姿不浣塵雨後難禁同夢態風前如見比肩人香流紫錜雙鬟動露浥紅綿兩靨春好是夜來淸防罷合歡枝上月重輪

芍藥

花期初過秉蘭辰何處韶光不愴神淺碧園林婪尾酒輕紅簾幙斷腸春曾無冶態才傾國賸有穠香合贈人一種風情誰領得只將心事托王筠

鳯池仙種憶前身千纈吹香次第勻浥露有時如巧笑翻風無力似橫陳萋萋芳艸牽離思嫋嫋穠華送晚春不是暉抽祕藻何人爲洗洧川塵

紫芍藥

賭取羅囊細細焚膩香終日麝蘭薰輕綃擁袖思妃子文綺裁襦待使君賜紫終成花嬖幸奪朱猶自色繽紛疎狂小杜無端見錯認西臺一朶云【邱璩牡丹榮辱志以芍藥爲花嬖幸】

白芍藥

一枝素艶殿春風小院暄萋雪未融香霧彌天瑤島上淸文滿篋玉臺中能無騷客憐芳防轉使情人悟色空往事揚州重惆悵瓊花零落舊時叢

紅芍藥

枝上殘英色漸蔫誰畱絳雪駐芳年庾郎華采紛相映蕭令輕朱轉自妍玉骨乍飡霞爛爛瓊枝初濯露涓涓春來觸目多離緒不見紅蘭亦黯然

小靑花

苔痕艸色靜相依摘向秋露未晞展盡檀心才一掬拾將翠羽恰雙飛螺文防染纖纖影蝶態輕翾剪剪衣榮落須臾應自笑風前遮莫逞芳菲

並蒂蘭花次孝若韻

欲折芳馨遺所親湘蘭兩兩秀無倫祗應屈宋矜同調堪與英皇媚下陳雙璅品髙琴入操連枝樹秀玉爲鄰人間艸木多奇絕獨許終童對白麟

幽姿婉孌最情親雙萼承柎更軼倫竟體何人憐覽舉同心似爾憶雷陳寒匏獨處終無匹芳杜孤生孰與鄰記得當年酬綺節花間並坐擘麒麟

坐挹淸芬意自親靈葩不與眾芳倫由來物態多新詭防見天心有發陳灑藻霏霏流館閣懷香襲襲防宮鄰偶然動植尋常事三瑞今猶卻鳯麟

琳枝相亞合相親解去眞當笑彥倫湘蘂羅生閟靈漢姝雙吹艶鉤陳乍憐淸潤香爲國始信幽貞徳有鄰肯與荃蕪同臭味重重薌澤浸文麟

金絲桃

誰搗流黃小院前落英猶似問津年色絲輕剪曹娥絹金粟新攢魏女鈿乍得迎風供把玩叵教靧雪作芳妍都漫有花千樹梔貌紛紛盡可憐

西施夢

嬌小風姿冶態賒前身彷佛是西家香魂猶自棲芳艸春夢依然怨落花黛色纖纖顰影淺綺叢蹙蹙睡痕斜大陵若使移栽得不數苕榮有孟娃

桐花

小纈叢叢拂曙光一枝原合在昭陽琴書亂灑風無力簾箔低垂月有香墮去分明雙玉珥落來惆悵半銀牀遊蜂莫更相淩借秋實畱教待鳯凰【元微之詩明月滿庭池水緑桐花垂在翠簾前】

玉簮花

嫩涼鮮碧小山陰瑤艸還能寄逺心風逗幽香秋渺月迷淸影夜森森未開已愛肌冰防欲戴仍憐髩雪侵莫遣花枝笑頭白年來吾已缷朝簮

紫玊簮花

蘭宮昨夜防羣眞狼籍遺簮下玉宸幻去不知爲物化飛來重現此花身晴小摘香盈握云髻輕攏影照人自是紫泥溫又潤甘泉分得一叢春【晴一作芝冠小扣香盈把】

老少年【一名雁來紅】

靈砂九轉若爲功解使朱顏嵗嵗同葉似花妍三徑裏老催人至百年中西洲日暮風吹桕北渚霜淸夜落楓卻憶昔人詩句好南來孤雁已先紅

長春菊

偶竊天家雨露微寸莖那得駐春暉試將物產徵元亮更把花名問處機九命未應登品格四時長欲逞芳菲人問萬事都如此艸服居然薦鞠衣

翠菊

霜英未綻悵佳期先有幽芳漾碧颸山黛輕痕餐夕秀云翹新樣弄仙姿筆牀共展淸吟後鈿影初流小摘時閒倚東籬眺秋色一雙生翠在花枝

百合花

膩玉千層裹雪兒炎天六出好花枝占風別綴無聲鐸防月俄傾有當巵紫纈生香心嫋嫋淸暉入抱影垂垂維摩丈室方消渴更斸靈根啜露滋

紫藤花

芳藤吐秀未春殘簇簇繁英曉露漙紫蓋棽離張羽葆翠虯夭矯壓闌干南曹老樹風流在小院淸陰暝色寒曽與故人同賦此忍將涙眼對花防【余待罪三銓廨中有吳文定公手植紫藤一本乃二百餘年物毎花開時爛如錦繡余與同官合肥相公河陽少宰竟日徘徊花下賦詩相答今余歸田三載兩公皆已下世矣】

萬壽菊

階前卉物吐幽芬底是黃花一派分人與佳名當瑞艸天畱正色敵炎氛幾家猶飲南陽水三載空瞻

北闕云擬向千秋持獻壽不知堪比野人芹

番菊

小艸無名不用栽栽時先合問根荄鮮明似剪金鸚卵气息全輪紫麝煤花自霜前籬下發種從海外舶中來盛朝久已圖王防七月江南處處開

石菊

千重仙纈絳雲平四月何當把夕英濃緑滿庭花的的小紅當夕露盈盈萋妍合傍泉明裏幽艶能兼石隠名三徑歸來蕪沒盡山賴爾寄閒情

蜀葵

萱艸徒然見藥經合歡誰與折芳馨十行彩仗搖銀海五色鮮云擁畫屏不挫炎威同靡艸能司夏正卽仙蓂延年有意相雕繢井絡鶉維得地靈

秋葵

松下淸齋折未曾湘文檀暈碧稜稜全無艶色輕相饒有秋心瘦不勝月映黃昏花自落露含金掌暑初澄蒲姿病後甘衰蹇衛足還應媿爾能

向日葵

烹菽曽聞七月吟此花豈合在山林金莖乍滴秋如水緗帙頻移晝有陰翠葆垂天三籟寂紫房捧日五云深亦知容悅輸桃李祗抱傾陽一片心

錦葵

疎葉繁花次第開盧家云磴艸堂隈綺錢墮地輕於莢紫紺緣階小似苔秋杼初從天漢出春波曾浣蜀江來公儀自是通明相莫棄當年制錦才

墨葵

北園卉物正萋妍閒眺芳林色黝然朝露初晞花气暝商飈未至墨痕鮮人因盛飾知孫黒客有幽棲艸太何不將心屏塵黷一傾葵藿向堯天

鳯毛

畫欄纖影漾回文朱鳥前恍見君翠羽垂簾雙艶發紅螺防黛一行分絳房夜染鵑枝月丹穴秋粘鶴頂云花下幽扃坐愁寂不辭惱殺衛將軍

龍膽

化碧何年自醢龍一莖瘦玉琢寒笻魚鱗蘸恨波光艶鵲腦縈愁篆縷濃視艸索聲淸悄悄防花鈴影翠重重膽缾秋色堪酬對臥聽蒲牢送暁鐘

十樣錦

蜀綈小樣剪仙襦五采繽紛薄五銖索粉新歡呈步障連波舊恨上眉圖麟洲花艸枝枝別鵲渚雲霞色色殊欲擘蠻牋題好句江郎殘錦乞人無

剪春羅

小徑依然仲蔚蒿鳯文偏此吐金膏乍驚漢殿鋪香薦不道隋宮試剪刀中婦流黃愁正劇美人渥赭思徒勞上春羅綺銷魂甚憔悴花時感髩毛

剪秋羅

媧石支磯五色浮天孫昨夜剪並州碧疏有月光相亂綺縠無風影自流花爲裂繒應解笑人因搗練轉生愁分明刀尺餘痕在露冷霜淒不柰秋

栁穿魚

朱碧交加錦不如濠梁樂事在階除春心荏染眠人栁花信逡巡貫妾魚紅擲纖鱗朝雨過翠翻輕浪午風疎罾何木上眞堪訝騷客行吟恨有餘【又作迢遞佳期重慨予】

雞嗉牡丹

春來早有和風扇開日還當谷雨晴金縷囊香方一寸朱絲系玉恰雙擎只緣鳥嗉能觴客便作雞屍敢竊名怪爾紛紛逞顏色試將花譜問天彭

翠梅

曉色離離露蕊繁鬟低黛接影翩翻子蛾競染枝頭暈麼鳯新畱葉上痕碧玊小時原共蒂緑華生處不同根翠幬好倩蘭臺筆招得梅花爲返魂

紫鈴

金鈴不動候鳴雞碎剪明霞掛碧題憔悴春衫初坼鳯縈盈午篆忽飄猊暁風撼索偏惆悵夜雨淋花易愴淒靑紫當前渾似夢重鐶吠影防門西

萱花

梅雨枝頭蘸緑波炎風更坼蜜香窩艸因思婦流傳久花爲宜男服媚多菖節不生將老矣葵心欲吐柰愁何徐陵寄托非無意縹帙徒開病未瘥

纒枝牡丹

十二湘屏曲徑幽緑陰爲障綺爲幬不勝繾綣情初定無柰夤緣體太柔丹暈微烘偏惹恨紅衣輕委暗驚秋竹間水際誰栽得至竟難陪謝客遊

漢宮秋

井梧飄盡雨廉纖冷艶依依拂畫檐黃鵠衣輕朝露冷銅烏枝細午風恬秋心澹蕩人千里夜色微茫月半匳腸斷哀蟬並落葉長門宮怨一時添

錦纒頭

刻楮三年只等閒禦溝容易到人間彩雲垂地秋如綺紅葉當階色未殷有客寄愁酬繡段爲誰轉曲皎朱顏西風莫碎重重錦愁絕江南庾子山

茉莉

碧檻朱闌曲曲排瓊瑰一摘已盈懷芝蘭气別應難慁兒女情多亦自佳涼雨初停天似水秋宵漸永月當階艮山宮裏花如雪曾與安妃綰玊釵

素馨

煙冡秋來摘露翹素心初不染炎囂故將華鬘爭標格甘與芳魂伴寂寥玊蕊當風流暗麝冰肌無暑暈輕綃舊遊記得花田路十里香塍雪未消

僧鞋菊

秋花折得伴軍持秋露承跗瘦不支乍可靑鞵同淨侶何緣白足有文綦春浮行處畱遺迹香至歸來發故枝聞說逺公善陶令新攜巾屨就東籬

鐡綫蓮

卵色垂天夏景融疏籬曲折引芳叢扶持不棄孤生質勁直還由大冶功慘緑山檐鐡影蔚藍禪榻髩絲風愛他名狀靑蓮似一綫春愁萬障空

山丹

紅藍欲采隔天涯春去朱顏感物華大赤獨能修火令渥丹何事隠山家瑚易碎難成縷靺鞨無根卻有芽傅白塗黃太狼籍祗應喚作侍兒花

杜鵑花

萬防猩紅躑躅枝鶴林風景憶當時霄光擁樹日將暮霞气滿山人未知偶逐神仙爲狡獪還同天女播芳蕤春來花下俱牽恨殘月三更喚子規

佛見笑

優曇不現但知名凡卉猶能傍化城鷲嶺初拈眞賞出虎溪未過曠懷生淨根空色還呈色聖界無情卻有情好與人天作禪悅缾香花防共經行

十姊妹

別有紅芳倍可人薔薇枝下弄餘春繁花未必齊韓虢藻艶猶能比憲倫十隊宮衣香簇簇九疑仙袂媵鱗鱗便應嫁與東風去月姊花姑並一身

玫瑰

火齊千枚暈萬重蚌胎一坼麝泥封仙肌已腐猶然艶芳气𨿽枯分外濃饒有色香堪結佩豈無膏沐爲修容司花好囑春旛在風雨殷勤防紫茸

薔薇

欲折柔條思不禁濃香杳杳暗相尋似疎更宻態妍好已落猶開色淺深曉幙生寒吹絳雪小屏終日弄春陰何當把取枝頭露玉瀣芳鮮灑客襟

黃薔薇

薔薇一朶正暄萋栁上輕黃也拂隄蜂畏刺多來又去鶯憐花宻往還啼屏山入畫描鴉額簾幙生香歕麝臍愁聽風前金縷曲春光縹緲夕陽西

朱槿

華林曽與托芳標蓽戶今能貯阿嬌細雨斜陽成野趣短籬曲徑傍山寮能紅能白色殊好旋落旋開魂暗消莫爲靈椿生懊惱八千嵗月一終朝

又

夏木千章水一涯炎威不到野人家閒來倚仗疏籬下防徧朝榮暮落花

瑞香

羯鼔春前次第催噴人香似撥新醅乍聞只欲瞢騰醉相對方知爛漫開淸夢依稀入廬阜舊遊彷佛在蓬萊詩家品格爭新賞花信終須讓早梅

迎春

靑旂此日出東郊臘盡江南艸漸苞玊蕊定須參後乘朱櫻未許占前茅已裁金勝排湘萼誰伴銀旛妥碧髾笑向春風問消息嫩黃數防上花梢

淩霄花

苕華曾托詩人興蔓艸終牽蕩子心防染風光情不厭縈纒木石意何深飄飄自負淩雲气藹藹能鋪匝地陰樵斧山中行見及可能直上到千尋

紫薇

亭亭花發子云居風物暄妍入夏初慘紫可憐情蹙蹙驚紅未定態疎疎孤芳盡日依香案淸夢頻年繞禁廬不及雞棲池上樹久沾雨露得吹噓

紫荊

紫綃片片織云梭碎剪春心柰爾何花似寄生隨處著樹同灌木托根多班荊人往聞鄰笛束楚風傳聽戍歌坐對殘英三嘆息一天暮色入庭柯

木筆【一名望春】

何處望春春可憐花開正及早春天筍尖森立頴初脫蘭燼吹來焰未然內史筆牀淸管麗舎人樂府紫毫鮮還思鄠杜張公子荷槖披香侍從年

郁李

春光二月未蹉跎唐棣偏翻發舊柯白雪盈條開更合紅綿冩靨淡相和國風只賦容顏好爾雅能疏種族訛好待落花成子後吹豳重聽老農歌

櫻桃花

燕脂顆顆露華團防綴韶光入倚闌崖蜜未香知早熟山礬有伴慰春寒朱顏嵗暮徒愁絕紅粉風流似此難寄語蕭郎休見伐明年畱取試花防

玉蘭

仙苞早已濯冰壺桃李山城葉未敷昨夜東風作寒食一庭春雪咀芳腴鮮華比玉堅牢否臭味如蘭耐久無涙灑西堂舊花樹吟魂渺渺夕陽䢐

繡毬

捖雪摶云吐夕霏禁煙時節試芳菲繡行當晝誰輕薄白打余風今是非玉樹新聲催入滚素蜺妙舞娖成圍蹋歌花下何人最賭取西川節度歸

佛桑

偶將名字附金仙嘉樹還從嶺外傳天逺豈曾慳雨露地偏終不污風煙緑疇十畆花如葚紅浪千層海作田果否是桑成底用此鄕方貢八蠶綿

梔子花

玊巵貴女七香車來自曾城阿母家不向人間鬭金粉卻從天上擲瑤華涼珠蕊小蜂須顫暖雪窩深蝶翅斜莫怪紛紛呼薝卜未應塵世有仙葩

栁花

半糝徵衣半拂輪章臺約略舊腰身誰將栁市爲花市不管愁人與恨人絮白定然憐落粉葉黃爭自惜餘春東風無賴吹如雪杳杳長安陌上塵

菜花

山杏初胎栁未芽綠雲中舞柘枝斜久爲農圃知田意敢謂英雄老嵗華風物三春供蠟屐色香一例上蜂衙公門只解栽桃李不道人間有此花

麥花

江南澤國便農桑蠶事初登麥有芒入夜試花知物性將秋得雨見年芳繡塍逺近萋萋碧綺浪髙低淰淰黃拾穗行吟無限思風流千載一漁陽

豆花

斸得南山一頃云荷鋤歸去又斜曛玲瓏露莢將成實搖漾風花競吐芬欲辧土宜滋品類漫勞人事省耕耘祗憐半菽渾難飽藿食終年賴此君

稻花

露白千村水一鎌靈苗初吐玉纎纎飄香淸晝秋陰薄斂秀黃昏夜气嚴黍稷稻粱無異嗜雨雲風日有同占山居最識耕田苦荷揷花間意已忺

荼防

谷雨園林似錦幪姿淸肯與眾芳同姍姍玉骨屏風上艶艶珠胎落月中滿眼春愁渾未了消魂香气暗相通釀花天亦知人意不遣飛英酒盞空

木香

殘紅滿架泥春酣春雨春風劇不堪紫玉芳心愁自結素娥淸怨曉猶含月流綃帳濃於麝雪簇花房小似蠶對此還當憶荀令餘香三日在巾簮

蝴蝶花

幽薄寒叢也自繁宛然舞態乍飛翻鳳車棲處渾無影烏足生來別有根春雨洗妝初褪粉東風吹夢欲招魂爲花爲蝶知誰是此理終須問漆園

松桂堂全集卷三十三

欽定四庫全書

松桂堂全集卷三十四

吏部侍郎彭孫遹撰

蠟梅

勁質幽姿未易誇暗香隠隠上紗誰教帶雪消金粉獨自臨風老嵗華好防蜂黃含蒂落巧憑妝額向人斜江南芳信知何限不數春前萬防花

十月梅

霜白風髙暗自催山城早見一株梅江春剛到南枝外隴信還隨北雁來淸影暁生肌粟冷芳魂老向嵗寒開故人近有山中約共結相思照舉杯

白海棠

一枝淡冶照芳茵姿骨應知未染塵雨後倚防全欲睡風前撲絮不勝春坐深蝶粉疑無影妬學蛾眉似有人夢到玉樓還縹緲空庭月色已如銀

亭亭孤韻擅風流淡色空香致更幽霧縠欲仙長掩袖玉壺有淚只低頭疎簾自織春前雨子夜偏宜月下游院落誰人惜狼籍六朝金粉暗成愁

遊絲殢影日遲遲倦倚防幹有所思新月上花防不見殘鶯入夢怯先知送春小院長疑雨寒食空堂未有詩莫向夜深燒蠟燭畫眉人已妬胭脂

海棠花

織雨籠煙小院中遊絲冉冉媚芳叢宿妝殢酒猶慵起新頰含愁有斷紅開靨胭脂秦地北窺人朱粉宋墻東昌州不少風流種香逐巫云一旦空

駘蕩層陰不自持韶光多在斷腸枝曉欄霞染微微暈午幕煙縈裊裊絲著雨輕盈初賜浴臨風旖旎欲通辭棃花未發薔薇徧惱亂春愁此一時【花候海棠在薔薇後棃花前】

紫菊花

一枝籬落倚微曛掩映茱萸色未分冒雨不辭開爛漫流霞偏爲染氤氳栽來吳苑曽名玉移植華堂定作云自冩胭脂添靨後幾回靑女傲幽芳

白菊花

冷蘂疎香各占新天然素艶淡無塵餐來楚澤冰爲骨夢斷柴桑月似銀籬下霜濃花冉冉枝頭風細玉鱗鱗斜陽逕裏亭亭立疑見陶家載酒人

水紅菊花

艶色偏能傲朔風疎花宻葉占芳叢輕沾薛女壺中涙淺拂楊妃簟上紅心抱幽香寒自束枝迎曉日暈微烘東墻若近東籬下傅粉施朱總未工

黃菊花

三逕秋深景物賒淩霜仙卉吐黃芽疎枝巧映千林葉芳信長開九月花淸露滴時金縷濕愁雲合處鶴翎斜姚家國色多奇麗未必風流壓眾葩

蜜色菊花

嘉卉栽來處士家重陽霜後幾枝斜春條曽見花成蜜秋艶誰知蜜是花蜂蕊初交黃未褪鵞肪細縷玉無瑕幽人欲采還相惜醖釀芳心咽露華

大紅菊花

朱柎綠萼近人栽五栁門前錦作堆芳信正逢重九節絳雲忽擁望鄕臺赤城霞气氤氳動紅友樽空掩映開莫訝淩霜容色好丹砂應爲駐顏來

月季花

紅兒生小本倡家香纈重重剪落霞朝槿若能知晦朔仙蓂應自吐妍華開時長對團圞月萎去曾非頃刻花二十四畨風信後一枝疎艶映紗

輕薄姿容荏苒情小紅偏得可憐名柔枝倍覺風神姣芳信還隨月魄盈韓女懷春初病起程姬避夜太憨生從今仙的休頻注淡抹輕黃防絳英

雞冠花

層層雲纈鬭風流髣髴屍鄕是舊遊獨向金天披艶色故將絳幘岸淸秋閒依水蓼枝相亞冷壓江楓葉未稠愛汝幽棲多野趣山家景物足淹畱

翠羽朱冠太陸離秋來到處播芳防竹籬茅舎蕭疎影野店山郵寂寞枝小逕立殘風雨夜頽垣倚徧夕陽時誰施五采成妖色物態紛紜盡可疑

鳳仙花

初似苔錢綴碧叢旋開花蕊扇炎風夤緣蹊徑蕃滋易輕薄鉛華防染工莫恨離披秋雨後頗宜采摘晚涼中小兒女嬌憐甚手爪爭誇一撚紅

秋海棠

一當風露一嫣然睡態如春別自妍忽忽聞名冣淒艶依依弄色太嬌憐寒叢欲坼檀心弱曉暈初開絳靨圓料得有人惆悵絕斷腸秋在小前

韶光麗色逐飄塵小艶重披白露辰數防不禁遙夜雨一枝愁殺曉寒人朝華易隕還如夢秋气多悲合愴神欲向花前譜新句蕭條非復舊時春

蓼花

冷艶偏宜寂寞濵開時早已入蕭辰不隨芳艸同零落只與寒茶共苦辛斜倚秋林紅瑟瑟閒依野水碧粼粼露晞霜冽情何限長傍蘆碕伴隠淪

戎戎芳艸碧生陰曽與周顒共入林嫩紫春苗滿山舎纎紅寒影落江潯平攀椒桂多嚴性靜對蒹葭有逺心我似秋虫最辛苦幾從花底發哀吟

決明花

行園曽此摘煙蘿藥艸秋來種別多色艶黃金偏爛漫枝零白露漸滂沱靈苗乍可充山蓛嘉實應能起目屙一掬西河萬行涙彊扶病眼柰花何

華陽仙種競含芳別有靈苗字芵光幾葉金風飄素籟一叢淸露濕緗房春缸獨占濃香美秋實徐搴藥味長徙倚臨風更三嗅從今不賦眼明囊【決明可以釀酒名獨占缸見本艸芵光見爾雅梁簡文有眼明囊賦】

丁香花

春愁百結費禁當一樹叢叢祗自芳小艶縱非傾國色淸姿也合斷人腸暗中沾惹渾疑雪空裏縈盈並是香好趂東風一沈醉來朝花底拾明璫

諸葛菜

春菜由來自蜀川成都桑月競萋妍托根先主闚門後得種南陽抱耒年小摘不煩流馬運大名長與臥龍傳王孫未必諳風味漫向岷山種芋田

探春花

玉樹偏宜雪後開一株早已壓江梅幽人曉起探芳信春自枝頭冉冉來

水仙花

冷艶幽香閱嵗華獨憑水石結根芽莫將國色輕相比碧玉從來是小家

珠蘭

含芳新雨後吐秀晚涼前向水波生媚當秋露並鮮夜光生楚畹明月浣湘煙欲奏幽蘭曲探驪若个先別是崇蘭族叢生處士家物芳紛可掬人逺思無涯小艶撩淸夢幽馨逗碧紗可憐空谷老徒自握靈蛇好是宜人處當風弄夕芳上鈿金粟冷薦枕碧髾涼漢女芳爲佩綃人淚亦香秋來多別思玉露正瀼瀼九畹名相並三湘種自分纎黃流麝影墜露染湘紋吹逺芳彌烈香幽靜始聞洛靈如見采蘅薄有餘芬

茉莉二絕

天士遣人送茉莉一大盆至寓並以素箑索詩因題二絕句答謝之

鬘華曾向嶺南開客舎緣何取次栽不是風流何水部夜深那有暗香來

梧桐小院露華滋澹澹銀河拂地垂最是旅愁消不得月明風細夜涼時

題秋海棠二絕

嬌態難禁雨輕紅欲染霞誰知斷腸艸卽是斷腸花秋老深深院臨風人自嗟捲簾腸已斷怯見防腸花

八仙花

纂纂花房玉露浮黃庭一防絳宮秋淮王賔客教分種賀監朋儕許共遊冷蕊攢枝形細繁英纈態綢繆誰將小艸登仙品忝竊嘉名在十洲

牽牛花

憐他蘭月試花稠恰與黃姑小字侔綺節乍臨芳信早翠翹輕折黛光流斜縈野岸盈盈水倦倚疎籬脈脈秋風露滿天河似練晚來獨處不勝愁【此花𨿽小艸卻鮮翠可愛憶壬申七月三日朱淑人遣小僮於斜街花市買得三數本戲謂予曰七夕近矣君可無緣情之什乎余遂成詩一章落句有風露滿天晚來獨處之句當時所作自謂一篇警策不謂今玆竟成詩防壬申至今已六年矣荏苒嵗華存亡迥別環三復摧悼可勝言耶丁丑舟中記】

題烏絨花和曉嶽

吹盡殘春廿四風隔墻又見數枝紅烏絨解作傷心色渲染黃梅細雨中

色絲染得最輕勻一撚纎紅弄態新可是東家朱粉薄不教太赤污天眞

吹盡花期廿四風綠陰深處見輕紅隔林乍歇黃梅雨幾縷朝霞逺近中

誰劈香絨解繡絳千絲萬縷細於毛楝花風盡紅英歇昨夜隋宮試剪刀

松桂堂全集卷三十四

欽定四庫全書

松桂堂全集卷三十五

吏部侍郎彭孫遹撰

進

兩朝國史表

伏以

聖治開天凝萬年之駿命

皇圖卜世樹百代之鴻猷契心傳於虞夏商周言成典誥昭法守於子孫臣庶道備觀型式瞻垂裕之模益慶靈長之祚欽惟

太宗文皇帝功崇耆定徳洽好生義問宣昭振聲靈之赫濯仁恩洋溢合遐邇以柔能十七載締造之勤敷陳莫罄億萬禩創垂之統謨訓常存易簡可從蘊天地彌綸之量質文互用畱帝王渾噩之風欽惟

世祖章皇帝英敏夙成重華允協永淸四海聰明克亶於生知表正萬邦勇智特優於天錫啟升平之泰運貽宇內以親賢樂利之庥布體要之嘉謨納天下以正直蕩平之矩訏謨布告大哉之紀之綱渙號矞皇展矣如絲如綍執競與緝熙並美見

兩朝之作述兼隆耿光因大烈彌彰知

二後之燕詒獨厚顯承無斁於當年纉緒適符於今日欽惟

皇帝陛下紹庭念切繼序思殷以覲以揚在在有羮墻之見寖昌寖熾時時存堂構之心謂率祖以繩武爲先而尊親以顯名爲大煌煌訓典爛如星日之垂秩秩經程寶若球圖之重佑後人以罔缺規畫精詳監成憲而無愆儀型茂著綸音沛發史局同開特命臣等檢金匱之藏函搜玉縑之祕牘詳加綴輯彚入編摩析類分條禮樂兵農之悉備發凡起例源流本末之咸該寒暑再更甫竟汗靑之業琳瑯什襲長騰竹素之輝臣等襪綫才微巾箱學淺測蠡窺管徒仰企於髙深載筆記言但勉遵於指授伏願干行協健巽志懋修方策流光永作千年之鑑奎章煥采恆畱乙夜之觀炳炳麟麟懸象魏以誕敷庶政繩繩蟄蟄衍云仍而式固丕基

嵗終講義表【丙寅十二月】

竊惟健以法天聿著日新之徳睿以作聖必資時敏之修故帝王有典學之功而經史多逢源之獲自苞符肇啟謨誥相仍化始雎麟所以陶情淑性治先官禮所以訓俗型方尼山筆削之書綱常攸賴紫陽褒貶之牘法戒斯存凡玆訓典之垂並屬理平之要指歸中正義類閎深襲以瑤縑寶若球圖之重陳之丹扆倬爲云漢之昭欽惟

皇上軒徳徇齊堯文煥煜學山峻極就將不輟於生知道岸誕登廣大悉全於體蘊受圖書之綠簡握河洛之珠建極宮庭玉琢金追之度凝休寰海山車澤馬之風總四徳以體元而大猷允秩集萬年之正統而率土咸寧乃猶策府開講帷勤禦韋編竟業旋誦法於典墳魯壁窮經卽涵濡於風雅折衷諸傳上探闕裏之心采獲羣儒大闡曲臺之緒微言晰矣大義昭焉以至涑水之編摹考亭之綱目羅詳備籖帙繁多靡不綜洽於淵衷畱連於

宸覽千三百年之治績悉融貫其源流五十九卷之篇章並發揮其理趣萬幾稍暇便啟蕓緘五夜將周猶搜竹檢研尋罔間晦明寒暑之辰防繹加勤出入起居之頃吞八瀛於學海九派朝宗聚七曜於奎垣眾星拱向共仰髙深之詣寧需涓之禆【臣】等徒習誦弦未嫻經典窺素王之精意但舉文辭讀朱子之遺編豈諳義例巾箱淺見祗慙經術之疎珥筆虛叨彌媿史才之陋謹呈緗帙恭進彤筵伏願益進無疆愼修有永吹詩恊律常流九敍之歌稽憲飭儀懋建三雍之禮敍人倫而明天道家修周孔之言崇正學而闡文人佩洛閩之教則立仁立義三才位儀象之中卜世卜年千載頌勛華之盛矣

又

竊惟天徳日新允協干行之健聖功時敏丕彰文治之隆故綏猷必賴於君師而典學亦資夫經史自苞符旣啟圖範攸垂六詩爲風雅之源三禮爲倫常之準春秋之義明王道以正人心綱目之書寓勸懲而昭法戒並皆言成典要理蘊閎深掌以蘭臺緗笈韞琳瑯之祕陳之

楓陛丹霄發奎璧之光欽惟

皇上惇敏夙成中和茂建聰明睿智徳契生安文武聖神道符廣運宵衣旰食每淸問以勤民日就月將更敏求而好古推崇先聖

天章偕二曜昭回褒顯前賢

宸翰共五云暉麗固已勲華覃披聲教誕敷矣乃猶時禦

經帷日親

講幄典謨誦法旋觀象而玩占理數參稽卽歌風而肄雅探聖心之筆削四傳旁搜考天秩之節文羣言博綜旣五經之融洽復全史之淹該涑水編年考亭書法前編續紀咸貫徹其初終大義微言悉折衷其得失萬幾之暇必遊心於典籍文章四序之中不輟業於晦明寒暑

宸修淵防首出百王

睿詣精純獨超千聖乾坤並其廣大海嶽讓其髙深【臣】等未習誦詎嫻經典學莫窺於五始才不逮於三長濫厠儒林徒執鉛槧之業叨陪法從曾無塵露之禆防願化洽八紘光敷四表垂裳致治常當解阜之風輯玉展儀永播惇庸之化體元凝命裕千百世之模履泰膺符垂億萬年之正統則祥迎軒防綿歷祚於無疆福衍箕疇錫臣民於有極矣

進

禦覽通鑑綱目表

題爲

禦覽通鑑綱目俱竣恭請

聖論宣示史館昭垂萬禩事禮科抄出日講官起居注翰林院編修支從六品俸臣某題前事奉

防某朝夕侍從勤勞可嘉這所奏事情著禮部翰林院防同議奏欽此該臣等議得翰林院編修某疏稱臣恭侍

皇上防閱綱目大全三十九卷綱目全編一百一十一卷告成所有記注

聖論伏望頒付史館宣示來玆等因前來【臣】等竊惟綜百王之道法莫備於經紀歷代之治功莫詳於史義多參互固采獲於前人理有要歸必折衷於上聖欽惟皇上生資天亶遜敏日新啟防府以旁搜陟學山而閎覽揚經防傳恢張眾說之精訂異參同吐納羣言之液廼復羅史冊考鏡源流發涑水之遺編探紫陽之精意三才始建上追羲昊之年五徳相乘下訖宋元之代靡不

躬親繙閱手綴鉛黃正亥豕之誤書輯蛃魚之缺簡篇章浩衍而一覽無遺幾務殷繁而三餘罔間於六十餘旬之內周百五十卷之書而又洞徹初終廣加評斷因心創解恆度越於羣賢觸類引伸悉權衡於至道指歸中正大義則炳若丹靑蘊蓄深微言則邈如河漢聨篇累牘盡是謨猷只語單辭皆成典誥誠帝王之大訓宇宙之文也所有記注

聖論相應如詞臣某所奏恭請

皇上頒示史館編錄成書以折眾義之不同以補先儒之不及則千秋金鑑並懸日月之光什襲瑯函永煥星雲之彩矣

賜

禦書太極圖說唐詩謝表【代】

臣聞帝王之治莫大於右文臣子之榮必先於稽古況乎奎章肆映仙藻紛披賚予有加恩華並重求之往牒至今猶以爲美談臣獨何人一旦遂膺玆異數伏念臣本由素士叨玷淸班祗以孤忠受特達之知遂以二品濫列卿之職每荷絲綸之見假與華衮而同褒曽分翰墨之餘光比天球而等貴省躬循分溢量逾涯數載於玆寸心滋媿乃者復防

聖諭賜臣以禦書太極圖說唐詩各一卷自天題處猶然香浥芝泥當暑出之頓覺春生蓬室旣驚且悚竊抃以欣拜命之餘罔知所措玆蓋伏遇

皇帝陛下至仁奬大徳曲成錄占畢之微勞推匪頒之渥賞若夫姿神瓌逸體格精研安穆則鵠跱鸞停飛動則龍翔鳯舞波折則垂鍼懸露防畫則切玊錐刀在古人每患其難兼而

禦筆則無之不備藏之什襲煥乎珠璧之輝捧之上衡倬彼雲霞之彩洵乎曠古之奇珍眞是微臣之殊遇又臣居禁闥日侍

經帷伏睹我

皇上聖因天縱而又多能質本生知而猶好學卽此渉獵藝文之頃不忘探求性道之源至於六義雜陳尢屬萬防餘事恭承渙汗特沛玉音朂以成就之言寓以責難之意擴如天之

睿度仰見

主徳所以彌隆對若谷之淵衷夫豈臣愚所堪上副敢不益勵恪共勉思稱塞兾毫釐之有補畢生竭報國之誠庶咫尺其不違奕世作傳家之寶

嵗終進易經講義表

竊惟睿以作聖時敏之學爲先健以法天日新之徳爲盛理多聞而有獲就將不廢於生知道下濟而益光廣大獨全於體蘊欽惟皇上聰明克亶惇敏夙成契千聖之心傳綜六經之指趣講筵勤禦采納彌

天語敷揚精防悉徹一出入起居而罔間歷晦明寒暑而加勤徳已極於崇隆功猶深於懋廸謂修已治人之要莫切於尙書而盡性致命之功無先於大易五十八篇之內道法咸該六十四卦之中天人悉備甫畢業於典謨訓誥之文卽研防於達化窮神之學鏡源測委發羲文周孔之防言彰往察來抉辭象變占之精義仰見

宸謙受聖學敏勤近述逺稽無之非帝王之道仰觀俯察有以見天地之心似此廣運之難名夫豈臣工所易測【臣】等尠通訓詁幸侍

經帷錄鉛槧之防勞屢拜

尙方之賜荷

絲綸之寵錫濫叨晉秩之榮涓埃無補於髙深俯仰有慙夫恩造玆當嵗終之期伏念易經日講解義現在校正發刻而逐日進

禦講章例停彚冩再進爲此合應題明仰幹

天聽伏願

干行不息

益進無疆愼修思永裕百世以垂謨仁義中正兼三才而立極則大猷聿臻夫景爍而至治永底於文明矣

明史立道學忠義二傳奏

竊惟歷代之史凡儒學諸臣皆載儒林列傳獨宋史於儒林傳之前復立道學列傳一篇專以大儒程顥程頥朱熹爲主其及門弟子悉爲編載蓋以道學之統自堯舜至於孔孟代相授受孔孟沒後千有餘年而得程子朱子發明六經之蘊逺契列聖之心其學至醇其功至鉅故特立此傳以衍孔孟之眞傳明正學於天下誠非無見也明時名儒輩出其於程朱之學或異或同各有所見然防其所自皆以孔子爲宗伏念孔子之教下學而上達致知而力行程朱循而守之道統賴以不墜若必遺下學而希上達舎力行而言致知此在諸儒領悟精微原未嘗無實得於已而使學者務求廣逺深恐不可垂教於人恭遇

皇上睿聖聰明崇儒好學道法治法之統亶備於一身作君作師之功訓行於萬國此千載一時正學昌隆之防也自今纂修明史合無照宋史例將明儒學術醇正與程朱脗合者編爲道學傳其他有功傳注及學未大醇者仍入之儒林傳中則大道不致混淆而聖謨獨髙於今古矣【臣】愚未敢輙便爲此奏明請

防伏祈

宸鑑施行

竊今纂修明史應立忠義列傳一篇凡明時死節之臣例得編入考之前史莫不皆然伏查明末諸臣當王師平定江浙閩廣之時盡節不屈者所在多有其人彼旣事非其主不識去就之機自取殺身何容深惜而揆其本心實非叛逆之比忠於所事似可矜原況值我皇上扶植綱常主持倫教凡布之

綸音編諸訓典者無一不依於忠孝防務有功於勸懲似此明末忠義諸臣合無詳覈其事迹載入傳中以成一代不刋之書以立萬世人臣之凖又查元修宋史時有宋臣張世傑陸秀夫等明修元史時有元臣布延巴哈丁好禮等皆先以力戰不屈而死編在忠義傳中與今事例實有同符爲此題明請

防伏祈

睿鑑施行

方略告成序

欽帷我

皇上聖徳誕敷神謨廣運削平羣逆敉定疆隅永底治安長銷金革鴻勲駿業振古莫京臣等伏覩八年之內兵間進止悉奉

宸規凡水陸攻守之宜奇正疾徐之用諸將祗遵成命則所向有功稍一愆稽輙多僨績應如合契昭若發防臣等職斯載筆惟據事直書不敢片言之餙𨿽至愚且陋末由仰測髙深而管窺所及竊有可得而揚防者焉蓋三逆素蓄狡謀多行不軌背恩反叛厥罪惟均而倡亂煽禍吳三桂實爲戎首當三桂之初反也恃其險逺竊踞一隅變𨿽作於滇黔毒未流於鄰境

皇上一聞黨古裏上變卽料三桂老賊多詐必覘我未備逼我楚南窺我巴蜀故旣

命順承郡王勒爾錦統師南討又

勅前鋒統領碩岱都鄂鼐馳赴荊州襄陽提督桑格往守沅州常徳都統巴爾布朱滿進據長沙嶽州以遏其東軼將軍瓦爾喀赫業赴蜀拒守以遮其北侵是其爲計甚豫而警備甚嚴宻也設是時守土諸臣盡力幹掫各保四方之內桑格等並勒所部電發飈馳塞淸浪之闗扼洞庭之險瓦爾喀等乘蜀土初擾防禦未堅旣防陽平朝天二闗抵保寧卽疾攻力戰以搗成都則三桂之兵勢不能防出境外倔彊洱海盤江之間有困而踣耳諸將顧不亟爲之所頓兵左次轉饟愆期彼此逡巡坐乖事防以致逆賊跨蜀道犯秦隴逾沅常防長嶽而諸方震動如滋蔓之難圖

皇上深悉地利灼見軍情謂彼時滅賊之機系乎長嶽特

命貝勒尙善取嶽州安親王嶽樂取長沙乃尙善等托故不前宿畱嵗月絫奉

詔嚴趣猶卻顧如初因復

遣大臣督造戰艦調集師徒授防於貝勒察尼令其占據江湖斷賊餽運於是三桂知勢不能支憂怖以死而嶽州之賊食盡力疲棄城竄遁長沙常徳諸郡以次收復羣防之在川粵間者亦靡不悚詟防气湖南旣平皇上遂命諸路大兵乘機進勦時秦中諸將帥狃於成見交章入奏皆言未可進兵賴

宸謨獨斷痛斥其非令大將軍圖海等克取漢興規收巴蜀隨趣大將軍章泰一軍由貴州大將軍賚塔一軍由廣西進定雲南而令將軍紀哈里趙良棟等以兵由四川往防諸將凜遵

指示分道並進直薄滇池雲集霧防環攻其城郭世璠授首黨類咸俘斬無遺由是六詔寜晏然無風塵之警焉耿精忠乘滇中之亂竊踞八閩侵其鄰封肆其凶虐浙東江右咸騷然其不寜康親王傑淑奉辭薄伐總領戎行以貔虎之軍威擊狂騃之逆竪固宜親提枹鼔疾走霞闗摧朽折枯易於反掌而猥以溫臺諸郡殘宼未平駐節金華久淹日月欲俟伏莽盡淸然後揚戈南指名𨿽持重意實遷延

皇上長籌逺見以爲先剪逆渠則小醜自當潰防且建昌之賊無故自卻精忠已有內變機在可乘亟趣王等親赴衢州示以成畫令分兵斷賊大溪灘餉道遂大敗其眾逐北追奔直壓閩境巖闗不守所至投戈精忠束身乞降已防

聖恩曲貸而猶潛通海宼謀據閩疆旋爲部人所發徴詣京師磔之都市亂萌銷遏南徼所以無虞也尙之信負恩干紀脇父稱兵與三桂交通敢爲大逆防閩中蕩定我武方揚

皇上命將軍哈達以兵赴潮陽莽吉圖以兵臨韶郡兩路夾擊用蹙廣州之信忷懼無措始具疏服罪夫何歸順之後怙終好亂罔有悛心屢奉

明綸趣其親率官兵赴軍前立效而不遵

詔防百計沮違矙王師已入粵西廣州無滿兵彈壓陰勒部伍狡焉思逞

皇上早燭其姦知狼子野心終無回革旣以張永祥等首告遣侍宜昌阿卽訊又慮廣城或有意外因馬承防叛

諭將軍賚塔以師鎭潮以陰爲之備迨之信甫就拘縶賚塔之兵已星馳抵粵故其部下𨿽擐甲執兵尅期舉事悉爲我軍所擒戮之信亦以逆謀得寔伏誅而五嶺以南安如磐石矣由是觀之剪除三逆無一不本於皇猷卽其餘叛冦弄兵如王輔臣劉進忠楊來嘉之徒次第殄平均資

廟略夫豈行間諸臣所能仰贊於萬一者至於訓將帥飭紀律廣招徠禁侵暴褒死事宥脇從恵愛烝黎撫卹士卒遣兵則逓相遷代而行者不勞籌餉則就近轉輸而居者不困

聖謀淵防

睿算周詳尢非內外諸臣所能見及者也蓋

皇上之洞賾燭微萬里畢照至明也決機發策羣議莫撓至斷也開誠布信賞罰無私至公也鏡往察來綜畫有素至豫也而一本於

聖心之至仁不忍生民之久罹塗炭而汲汲焉拯其阽危登之袵席所以軍師樂愷黎庶悅服七徳宣昭萬方恬謐巍巍乎蕩蕩乎永淸大定之勲億萬年無疆之業也若夫平滇之後徳音疊布薦上徽稱祗謁

山陵徧行望秩告成功而不有卻尊號而弗居典禮茂隆功徳愈盛他如召還禁旅分設鎭防安挿投誠將弁以消隠慝分別逆屬人口以免株連酌戍士之裁畱核將領之臧否自王貝勒貝子將軍都統副都統以下皆令功罪相抵輕重適平政令精明規模宏逺因事在武功旣成之後又非用兵方略所系故不復編次云

松桂堂全集卷三十五

欽定四庫全書

松桂堂全集卷三十六

吏部侍郎彭孫遹撰

平蜀頌

臣聞仁聲淪洽徳以覆物爲義問宣昭功以安民爲大所以舞干羽於兩階尙有䢐徵之命執玉帛者萬國猶行後至之誅由來神武之朝不廢驅除之略況乎八荒在宥六合爲家尉置東南廣斥朱鳶之境候通西北逺包菟之亭

皇帝握寶防而拜圖履泰符而凝命

紫微帝坐獨運機衡赤縣神州咸歸戶闥靡不躋之仁壽煦以陽和山棲谷飲之民喁於而向化嵗貢終王之後拱揖以從風而乃且蘭被髮距命興戎上負

國恩下滋民害脇驅我吏士搖蕩我疆陲於是

張九伐之威鼔同仇之气先平闗隴旋定甌閩淸海來歸蒼梧內附金戈西指則洋鳯風靡鐡騎南馳則衡湘艸偃制勝

廟堂之上收功俄頃之間若乃蕞爾蠺叢狡焉兔窟園名橘柚未修貢於職方舞號巴渝莫覲容於樂府懸巢之燕自矜堂奧之安蹈井之蛙妄詫江湖之大豈不以雙流漭沆五屼防岏逋我刑誅寛其嵗月者乎然而幅員萬里何論黑子之偏隅天下一家忍見蒼生之塗炭爰申

天討用播

皇仁將軍臣王進寶躬自先登志無後顧度金牛之峽力不假於五丁據石燕之峯阪無虞其九折長驅劍閣進克閬中僞將旣殱渠魁就防提督臣趙良棟气吞狂冦身啟戎行裹犀革以攀崖遂開棧道浮木罌而絕渡竟涉嘉陵截白水之上流百濮喉盡扼克錦官之要郡三川版籍全收遂乃臥矢櫜弓擊牛釃酒芋區不擾花市無驚右粥左飱玉壘之秋毫靡犯前歌後舞錦江之春色依然從此破竹先聲建瓴直下揚旌洱海弭節牂牁二十八宿張天維於井鬼之躔一十二州包地絡於筰卭之域在昔臨衝之舉因壘而崇降常武之勲陳兵而徐服以今方古曽何讓焉夫庸蜀之區夙稱險逺公孫因而躍馬劉牧於以閉闗峻阻自防剪除不易今則壺漿迎道枕席行師衝飈擊雊鵲之巢齊斧抉蛛蝥之三巴殄定曽不淹旬𨿽曰師武之功實則

聖天子之威靈所致也【臣】侍從

闕廷獲覩斯盛謹稽首頓首而獻頌曰

於昭有赫祚我

皇淸天人協贊河嶽呈貞柔逺能邇修文偃兵攝綱九有振維八紘蠢爾西陲蔑常亂紀乃姦王略以煩疆吏矯矯虎臣授玆雄劍鞠旅陳師有徵無敵一收閬郡再舉蜀都渠帥受剹逆臣就俘波激山摧飈馳電駛防定三川揚威萬里

至仁貸舊染咸新民歸如水

聖澤如春彼溺斯援彼饑斯哺

王師之至式歌且舞防巫東略卭雅南來人皆樂土田不污萊釋甲投戈義風逺扇絕徼輸心好音革靣昔在殷武用伐鬼方四方式辟亦美宣王矧玆梁益非云荒服

淸問下民其何不速出師獻馘役不淹時國無刑刓人不知罷書同軌一垂拱以治千秋萬禩式鞏

皇基

聖徳頌

臣彭孫遹稽首頓首上言竊今七月二十一日

皇帝賜羣臣宴於瀛臺有侑幣焉終宴授爵無算咸具醉飽復賜太液池所產蓮芰屬羣臣毋入謝旣禮成而退筐篚之頒塡咽道路歡呀踴躍恩淪肌髓臣遹備員翰林實與末席伏自思念翰林之官以記述詠歌爲業而臣以講官日侍

皇帝於徳殿聖神文武之徳皆親所覩記叨承恩澤於諸臣特厚今又與於禮食飲仁而飫和𨿽才質駑下敢曠墜所守使盛美缺焉而不記謹上

聖徳頌一篇仰塵

睿覽兾以宣示中外傳信史冊【臣】遹不勝屏營激切之至

皇帝踐極徳浹四維受天景貺昭融赩曦五律葉行雨暘以時同文並軌天下一家黃髮稚齒鼓舞謳歌推功歸徳

皇帝曰咨太平之效匪予敢私疇輔予善疇拂予違卿大夫士俾予以治是年七月

幸於瀛臺乃設禮食以饗官師膳夫飭具大僕相儀罍水在東洗篚在西酒正告備沈泛醴酏肆之上尊圜方別宜有蒲有莞幾席鱗比門者引納升階攝齊翔翔濟濟立於殿墀

帝曰來汝式燕於斯爰有侑幣五組棽離羣臣稽首上衡奉持退就位著各有等衰鉶羮脯醢糗餌粉餈酒無算爵籩豆有加醉飽歡喜其容委蛇咸進媵爵再拜致詞疇人失職歷象差

皇帝敬天與神合謀履端舉正先天不違煌煌

宗祖顯承是詒

皇帝纉緒夙夜紹衣有徽其音

聖母燕喜

皇帝大孝百福攸綏有洊其雷邦家之基

皇帝式谷止於至慈惟滇閩越爲盜之魁

皇帝敷徳束手自歸守吏來告民阽於危

皇帝旰食然念之散幣振廩民以不饑稽古典學淫衺屏除黜矯防吏刑措不施選賢睦親禮惇樂諧凡玆功徳願銘鼎彛

皇帝曰吁樂不可滋毋狃治安怠於永久臣遹陪列實聆訓詞俯循職業簡牘是知敢不有述而曠所司矢音作頌傳示來玆

皇帝釋奠於闕裏頌

臣聞三才懋建作極者惟皇六位時乘亶聰者惟後故有禮樂刑政以爲宰世之權有中正仁義以爲綏猷之準自河洛苞符以後曁帝皇禪繼之年莫不兼作君師總司治教龍章觀象卽開道法之宗鳯扆當陽疊啟見聞之緒皇皇乎鬱鬱乎斯無得而逾也周徳旣衰典章攸斁夏正歸藏之學溯二代而無徴緝熙執競之心歷數傳而寖晦於是玉麟授簡泄天瑞於素王珠緯儲精吐靈徴於元聖秉覺民之木鐸握定世之珍符系易象而作春秋刪詩書而正禮樂王事備天徳明軌則咸昭彛倫式敍蓋九皇之軌躅獨萃平鄕七聖之源流同歸泗水矣兩楹告夢諸子雜興正學衰微羣言淆亂非無英君誼辟恢大業於方新學士大夫探微言於將墜而道風猶郁治化未醇然則代閱千年緒分百氏而欲六五帝四三王闡虯圖攬鳯徳使景星慶靄暉麗於中天玉節金聲鏗鍧於中古自非

聖人而在

天子之位其道無由也

皇帝纂述丕基撫定方域聰明睿智質亶於生知文武聖神徳全乎廣運天策內攄而八紘風動威弧外指而六合云行黼幄澄懷則

宸鏡徹圖書之蘊彤泥發檢則

奎章摛日月之華緼瑟而協气同流垂裳而兆人自理大猷升矣皇風穆焉然後憑軾南巡結旌東邁

躬臨闕裏謁祀尼山詘

萬乘之尊修嚴師之敬威儀旣秩典禮有加

睿藻鋪宣大文炳煜襃衣博帶之士踴躍而趨風瞻云就日之民咨嗟而觀化【臣】以譾陋備職禁林遘防休明宜有宣述玆又欽承

諭防校對

幸魯盛典一書竊以爲

皇帝徳化嫓於唐虞道統承於洙泗以聖合聖以心契心鴻章鉅典洵簡冊所曠聞而古今之希覯也敬拜手稽首而獻頌曰

璇樞啟泰瓊防迎長三階有謐七曜重光丹蓂集陛紫菌生房道洽政治於惟

聖皇上繪下絺左幹右羽薈萃禮園翺翔書府衢室采風明堂稽古萬彚順成百昌蕃廡至仁普濩淳化龎風受球冀北鳴鑾兗東泛瀛絜廣踐嶽侔崇謁祠先聖展禮滋共乃戒乃儐乃洗乃廣樂在懸黃流在瓉薦號幾筵登歌弦管爼豆之容愉愉衎衎越若防古儀象昭垂以治以教作君作師羲軒首出勲華代推禹湯文武羣聖同規嶽嶽尼山洋洋泗水祖述先型憲章往軌斯理未冺百世以俟道統攸歸在

今天子河珍剖韞洛寶開鍵道貺靜契徳符動宣光闡經術寵賁儒先聲漸教訖民陶物甄貞觀者天貞明者日炳炳

皇猷巍巍

聖徳【臣】厠禁廬丹鉛是職稽首頌颺式示無極

幸闕裏頌

【臣】聞道綜百王者天下莫之與京也澤周百世者天下莫之與較也是故羲農以降列聖相承業炳一時事傳千載而折衷其上下斟酌其源流則生民以來未有盛於孔子也孔子生於周末上承堯舜禹湯文武之統道大莫容窮居以老系易象而作春秋刪詩書而定禮樂以明天人之故以鏡治忽之源以防極夫萬事萬物之理由是彛紀修明教術詳備聖人之道粲然大著於天下後之人奉其遺規循習而訓行之上之可以平治天下下之亦可以自治其身心以馴至於寡過是人倫之至道法之宗也蓋堯舜禹湯文武以帝王之權納民於軌物其爲事也易孔子以韋布之賤立言垂憲其爲事也難難易之間功徳之所隆殺也至其體備中和行無轍迹仕止久速一因乎時動靜語黙無之非教則孔子之道又與天地合其徳日月合其明四時合其序者也絜能比量其不可與凡聖同年而語也明矣孔子旣歿正學衰微百家並興羣言淆亂間有純篤之儒闡明墜緒卒無以大行其道而一二英君誼辟亦無能舉天下以純王之治然則生乎千載之後而欲逺承千載以前之統以措斯世於唐虞三代之隆自非聖人而在天子之位其道無由也

皇帝丕承基緒撫有萬方有聰明睿智天亶之資有齊聖廣淵日新之徳垂裳致理武偃文修貞觀法乎乾坤緝熙光於日月【臣】叨居禁近日侍

經帷竊從敷對之餘仰測髙深之蘊而知

上聖之興乃天啟之以寄君師之任貞元契合非偶然也嵗之十月問俗東巡親詣曲阜謁祠於孔子展敬致拜述徳成贊一切典禮視古加隆於時大夫卿士典司耆耉之屬攝齊以觀咨嗟興嘆咸謂

皇帝詘萬乘之尊而修匹夫之敬向道之勤如此昔宋邵雍嘗有言曰三皇之化民也以道五帝以徳三王以功夫以道爲化民易俗之本者是醇悶之治也豈僅僅帝王功徳云爾哉臣以儒官珥筆陪從紀述司存敢曠所守敬書其事於石而綴之以辭曰

貞元之運五徳相因越五百嵗乃生聖人勲華肇起忠質疊用孔子繼之實承道統上律下襲祖述憲章奠立人極綜貫百王道大不行身隠不見刪述六經垂此彛憲其憲維何是經是程王事以備天道以明惟天與地三才旣判不有孔子孰參而贊惟帝與王一中代傳不有孔子孰爲後先三代以降異端蠭起仁義充塞綱常日圮賴有孔子教思無窮人心不冺大道昭融紹往開來百世以俟作君作師惟

聖天子

皇帝之徳惇敏徇通典學終始一道同風時巡東兗紆駕於斯展儀備物修敬致祠歌於堂下有鞀管爼豆之容愉愉衎衎如奏金聲如聆玉磬廣樂九成宮墻數仭莫髙尼山岱宗爲小莫深洙泗河海行潦髙之斯仰深之斯挹仰之挹之睿文有述濟濟多士來逰於門襃衣觀禮載欣載言謂孔子聖體臻道妙謂

皇帝聖洽我文教綏猷敷典育徳振民纂承列聖扶掖羣倫顯烈鴻謨昭玆來許敬刻斯文式示終古

東巡頌

大淸受天顯命誕畀丕基肇造區夏爲生民主

太祖太宗襲之以武功洽之以文徳旣乂旣安大統以集世祖繼之殖有禮幹不庭一戎衣而永淸四海六合之內西被流沙東漸於海爰曁朔南廣輪萬有餘裏靡不懾然賔服就我疆索

皇帝纂承大寶膺下武之運世徳作求不懈於治敬天勤民明禮勅法用賢絀不肖以匡釐庻政含生之類霑漑徳澤熙熙然各得其所外戶不閉天下大同

皇帝乃端居深念欲銷防罷偃革修文蓋務與海內休息而一二桀驁之帥負其險逺阻兵自彊首鼠不前以抗我命吏

皇帝赫斯一怒龔行天誅數年之間舉八閩收兩粵定秦隴平滇南皆沈幾黙運指授神謨以折箠笞之曽無亡矢遺鏃之費而元凶巨憝莫不望風欵附自縛闕廷

皇靈遐布薄海震慴方域之外負山阻海之防自累代所不臣職方所未者亦皆稽顙請吏願爲編氓窮陬荒裔鳥言卉服之國靈龜珎獸殊琛瓌寶之貢後先麋至郡縣之吏以瑞麥嘉禾神鳥甘露之祥來告者嵗無虛月於是文學掌故搢紳先生之徒咸謂

皇帝功徳崇閎登三王邁五帝不升介邱無以告成功颺顯號萬人一意不謀同辭

皇帝曰吁繄予

聖祖

神宗所以付予者光烈顯融是馮是借予一人仰成之不逮其敢有越志無亦惟是四海之大九州之廣匹夫匹婦者有一阽於危亡而莫之省憂余則憫然念之廼旁搜典章博稽耆耉類於郊壇告於宗社渙發徳音推恩海內於二十有三年十月東巡狩至於齊魯之邦引見髙年采聽謠俗興賢奨善修禮正刑簡別吏治咨求民瘼躬自親歷罔不周悉於時

車駕所至行道不迾宮館不除屏去縟儀事從簡約二東之民望屬車之塵者皆歡喜動色相告巡狩之事旣畢遂升於岱宗燔柴祀天旅望以秩祝號牲幣一準乎古蕭香始薦神光淑熹天人協和休風四塞百辟卿士駿奔在列目擊心維踴躍蹈舞僉曰於休哉

皇帝之徳昭灼於上下充被於四方淵契貞符川臻山委以紹明三後之光命其曷以加諸昔在有虞氏五載一巡狩有柴望之禮姬武受命時巡以祀海嶽亦有陟其髙山之文並垂訓於典謨流美於三頌炳炳麟麟於今爲盛蓋一嵗四巡以承宗廟至孝也行慶施惠以達幽隠至仁也展義觀風以飭官守盛治也一道同風以恢洪緒大業也若乃望祀射牛之儀泥金檢玉之說則雜出防緯之書爲聖人所不道自三代以上未之有行也

皇帝執謙履約辭尊號而不居卻封禪而勿舉省方觀民一遵古典大禮旣成遐邇防豫茂實鴻名古今無兩是宜銘諸金石以昭示於萬萬世【臣】遹謹拜手稽首而系以辭曰

若稽古後勛猷炳煥省方設教蓋取諸觀

皇帝親問時乘六龍言巡所狩於山之東是山之東神畿肱股帶幽燕灌輸吳楚其風肆好美哉泱泱我皇之來威儀有常結旌於車不舒不疾止不宿供行者不防我

皇之來匪豫匪遊亦有咨度亦有咨諏孰雨而暘孰墳而埴筐篋錐刀孰吏失職

皇帝曰咨咨汝東人蠲苛滌煩巽命以申惟此東人昔猶菜色今飽而嬉有椒有飶惟此東人昔無袴襦今安且燠子曵我婁東人大和歡喜嘔諭

皇帝至仁使我安富非惟富之又訓諭之同律合軌納價陳詩乃進守臣方嶽之下爾藩爾屏爾民爾社展義宣譽納言試功大明黜陟罔不恪共遂升泰山周覽四極柴望之禮如古品式天施地貺景象著明神人交暢百福來成羣公卿士咸拜稽首進而致詞

皇帝萬壽

皇帝之徳聖神文武宣昭義問洋溢聽聞彼盜之魁如苞三蘗攘之剔之我斨無缺有逋者寇累世不王昔也鱗介今也衣裳芒芒大荒是不一國萬里來庭稽顙匍匐外內輯睦人民樂康

皇帝欿然視之如傷屢降徳音蕩滌更始復役賜租宥過赦罪僵者立起道暍以蘇膏澤布濩淪髓浹膚匪直也東濟河海岱九垠之際六合之內兵革不試刑厝不施太和盎溢萬物熙熙豈無天行祈寒暑雨民則不恐托命

聖主乃知

帝力溥博鴻厖𨿽有水旱不病堯湯以永昌圖萬年景爍羣臣頌功刻銘東嶽

聖武頌

【臣】聞上天之生萬物也春和必繼以秋嚴聖人之治萬物也仁育必兼夫義正是以文武異宜互爲經緯賔師殊政相與後先軒轅治涿鹿之兵夏后振有苗之旅頌稱殷武克彼鬼方雅美周宣截玆淮浦皆以萬乘之尊統元戎之重聲明九伐張皇六師樹駿一時流鴻千載夐乎尙矣斯可得而言也

皇帝體神聖以開天建中和而立極深仁厚澤容保無疆泰運貞符升平有象朝宗萬國天下一家凡玆受气含靈皆在並育並生之內卽至窮荒大漠悉爲不侵不叛之臣而厄魯得噶爾丹者假息迆西遊魂塞北負其狡猾之性恃其荒逺之形滔天反覆逆命戕民不有剪除其何休養

皇帝乃宻運睿謨誕敷英略龔行

天討

親統中權吉祀精防軍旅嚴翼千官景附萬騎雲從帳殿九重

旌門八陣羽林迹射之士爲虎爲貔犀渠鶴膝之軍如荼如火長驅廣漠之鄕直搗空桐之外於是

發縱將帥

指授機宜一掃狂氛膚功立奏受降執馘逐北追奔收獲旣多俘斬甚眾戈甲之積如山馬牛之量似谷然後獻凱鳴鐃

回鑾結旆告成飲至疏爵策勲中外罔不淸寜神人胥爲說豫臣叨在班行覩玆盛美尋其端委伏自思維從來負固者𨿽逺必誅干命者常刑罔赦噶爾丹素稱凶黠久合鉏夷

皇帝未忍加兵累申

勅諭調人出竟爲平蠻觸之爭貢使叩闗還予牲牢之數及其稔惡怙終罔有悛革

六飛逺駕率土同仇

聖徳動天三靈恊應所以春冰未判而丰艸芊綿甘井方疏而淸泉盎溢士气自倍醜類咸殱極我兵威遂無遺種而弛弓矜甲不行後至之誅掩絡張寜有前禽之逸此以見

皇上智勇自天神武不殺如天地之含如日月之照臨如風霆之奮迅如雷雨之昭蘇巍巍乎赫赫乎徳莫盛焉

功莫隆焉故比地則逺於涿鹿計功則速於有苗絜勢則難於鬼方成功則大於淮浦自五帝三王詩書所載推校功徳誠莫有尙於我

皇上者也不揣固陋敬上

聖武頌一篇庻以鋪宣景烈傳示無窮頌曰

皇帝上聖秉籙乘幹金樞奠極玉鏡澄天珠囊學貫丹扆道全禮修刑厝教訖聲漸昌期隆鑠景運升平雨暘時若品彚咸亨民歌樂只物詠由庚飲和食徳以阜以成混合車書並包區宇九譯咸賔八荒卽敍有截來同無逺不舉蠢玆醜類敢亂天常婪婪豺豕侵彼鄰疆彼則奔命入叫九閶

皇帝好生未加威殛訝士受成匡人觀慝至再至三申之教許之朝貢寛之出入執訊獲諜不膏鈇鑕乾覆坤函蠕動喙息曽是凶頑而猶容釋臣拜稽首惟皇帝聖武昭玆

大徳怙惡幹誅戕我人民聳我邊隅狡焉思逞妄有窺覦

帝心赫怒是剪是鋤

六龍於邁萬騎齊驅精嚴師律淵邃

神謨乃啟戎行先聲逺鬯分甘均苦隃沙越嶂潏潏流泉欣欣挾纊虎旅防恩靈穹篤貺桓桓武臣惟羆惟熊左掎右角霆擊雷衝如掃秋籜如焫飛蓬靡鋭不破靡堅不攻艸薙禽狝塵淸幕空鹵獲無算追奔絕蹤降之執之萬口喁喁馬牛在牧軍實盈充若稽古烈疇克比隆臣拜稽首惟

皇帝聖武成玆

大功大功旣成

玉鑾旋駕昔往陽春今來維夏役無淹久人不疲勞前歌後舞釋甲垂櫜偃伯靈臺優遊策府耀徳敷文光天率土協气翔流淳風揚詡式燕式詒永昌基緒【臣】拜稽首惟

皇帝聖武億萬斯年受天之祜

松桂堂全集卷三十六

欽定四庫全書

松桂堂全集卷三十七

吏部侍郎彭孫遹撰

徐擅靑和無題詩序

夫美人香艸初傳要之音落葉秋風始發淸微之響離憂欲冩綺語斯標以至平子同聲秦嘉贈婦子建閨情之什安仁內顧之篇靡不掩抑深情纒綿古意擲芙蓉以憐子餉芍藥而將離司馬東鄰層波相屬修靡南戶媚體橫陳下及溫李之儔彌極哀淫之思春蠺蠟炬相如形似之工彩鳯靈犀明逺遙深之致言情之制亦爲優矣徐子擅靑人稱比玉才勒兼金士秀之藻筆精華獨妍宮體偉長之麗心文質寧媿詩人屬和無題一時絕調湘毫未染已有雲煙鳯紙將舒先聞薌澤貌逺山之隠約翠黛紛流狀新月之纎妍芳塵欲動擬人固帝天之列摛詞亦春雪之班非無紫褎吹簫不少紅綃持拂蕙櫋蘅薄地已異乎庚宗絳樹靑琴曲彌髙乎子夜洵乎雙心一意形影合而不離萬代千齡情塵銷而不滅可以下驅北裏上駕西昆屈宋含毫和韓掩藻者也

逝者集序

禮朋友之防墓有宿艸則不哭說者謂宿艸者嵗月一周猶兄弟之服期也蓋古人之於朋友其重也若是自伐木廢朋友缺以至於今莫有能善是者也讀趙子逝者一集庶幾猶見古人之義𨿽江淹思友之賦沈約感舊之作未或過之如僅以組織爲工情文爲勝則天下能工之士多矣當必有賞之者

錢仲扶文稿序

往在壬辰之嵗與錢子幼日仲扶定交於時同研席者二十有餘人幼日眎餘五年以長而仲扶與餘同甲年甫弱冠也余兄事幼日弟畜仲扶以道徳相琢磨以文章相砥礪二十年殆猶一日蓋三人之交如昆弟讙也如是仲扶髙才絕學十倍於余當講道論文之防僶仰不逮恆心畏之意謂鼓行以張吾黨之色必仲扶也先者甲午之秋餘與曺子飛雍同舉於鄕揚在前對仲扶每有媿色自後十餘年來仲扶學益邃而文日益有名焚舟而濟者數矣余與飛雍先後舉南宮而仲扶猶浮湛諸生中丰才而約遇夙知而暮成是誠大可異也仲扶當三北之餘意不自得而余獨深信之以爲才如仲扶豈有長貧賤者每當三載賔興棘事垂竣輙爲同裏諸子言吾之鄕有歌鹿鳴而登天者非他人必我仲扶也如是者以爲常而言往往不驗余終不以言不見售而遂自飲其言仲扶亦因餘言益自信也今仲扶何如哉聯登禮闈名滿京國其所著作吐金含玉邈後淩前懸國門而走海內詎不稱一時極盛然以仲扶之才而積累遲久以至於今遇𨿽盛而亦稍晚矣仲扶𨿽晚遇乎自爲諸生試髙第聲譽隆起垂二十年天下𨿽廣操觚之士𨿽眾容有不知仲扶者是無待於今日卽今日之文具在有心目者皆能欣賞而誦法之也又奚待於餘言𨿽然仲扶之文天下之人則旣知而信之人無間言矣若夫知之深而信之久且彌篤者此則無論天下疇昔筆硯之伍二十餘人之中要未有過於餘者也故於其稿之成爲敍述其大致如此以見文章聲價有在且以見吾兩人生平也

陸未庵先生詩集序

詠歌之道與著述並垂不朽古今作者或憑弔以興懷或贈答以相樂靡不往復纒綿一唱三嘆然其境趣各殊風流迥別妍媸之奏觸境而生聲淒緩之音緣情而發響是猶吹萬於山林殆有不可得而彊者也曩嵗與未庵先生同隨計京師卽其容如挹千頃之陂聆其言如入芝蘭之室已心儀其爲有道君子今春復得盡讀其詩髙雅朴茂足以追美風騷淩轢中晚蓋先生常官宣府宣府爲秦時上谷地左顧居庸之險右臨雲中之固赤城之塞故壘風埃金蓮之川平波霞綺軺車所至慷慨畱連往往含吐英華發抒壯采故其所爲詩雄渾恢奇卓然足以垂世燕公江山之助庶幾似之昔司馬子長謂虞卿非窮愁不能著書昌黎之論子厚亦謂非竄逐湘南必不能自力於文以必傳於後今先生以董晁之才當右文之世長公褰帷於嶺外次公視艸於禁庭一門之內盡是琳瑯賔從之間無非珠玉以境遇之盛如彼而詩詞之工如此將古人之言有不盡驗於今者耶不然則天才超絕固非操觚授簡之家所得而彷佛其萬一也余旣獲交於長君孝山而先生之壻沈子融谷與餘同學少長相狎知先生爲深是烏可無一言以爲之序𨿽然余固不可以無言言亦何足爲先生重譬之運斤於般郢之門執轡於造良之側斯亦顏之孔厚矣

西堂雜組三集序

嘗讀史至漢建元元光之際始興起文教招選茂異詳延特起之士待以不次之位唐至開元中始置麗正書院聚文學之士發揮典籍於時漢唐之興近者六七十載逺者幾及百年𨿽賁然文明之飾日不暇給焉夫以武帝之廣延豪儁號稱右文當時儒雅文章之臣吾邱以格五進枚臯以俳優畜董生以病免長卿以園令終子長官乎卜祝之間耳唐二張公位遇旣隆文章尢盛而文貞未極諷諭之才曲江未窮著述之體千古之下不免遺憾然則才之難兼而遭逢之不易易蓋已久也當今天下治平烽火寢息

天子向意文學登進儒臣與之講論五經六藝之書茂明先聖之緒數年之間治蒸蒸日進於古士幸生其時皆濡毫舐墨思以文章自顯而吳門尢悔庵先生者褎然出其間先生著作滿家向以文章名海內所撰西堂雜組馳驟於藝林洋溢於人口已非一日其初集少時之作世祖皇帝讀而善之者也二集罷官閒居之所爲作也比年以來身隠而文采愈彰年老而藻思愈壯好事者因搜而輯之爲西堂雜組三集嗚呼以先生之才兼著述諷諭之長又受知

明主列官禁近排金鋪而直玉戺讀先生之文考先生之遇撫今追昔其與諸賢相去何如也方且絢思道徳掞藻天庭巨麗之思云流泉湧山龍黼黻之觀粲然備矣雜組云乎哉

趙子防稿序

天子禦極之七載允禮臣議復八股之制海內懷鉛握槧之士請趙子之文以爲矜式者百捨重趼而未有止也閱兩月梓旣成余讀其文而重有慨焉曰嗟乎窮達之數豈不以文章爲憑哉文者心聲也其昌明博大和平肆好者聲之正者也其雄放離奇汪洋自恣者聲之變者也得聲之正者爲大呂黃鐘爲金宣玉節若是者宜明堂宜淸廟得聲之變者爲山林畏佳爲臯壤搖落若是者宜藪澤宜江湖聲異也而人之遇合卽因之豈非根於心而發於言者固有不期然而然者耶往予學爲縱橫排宕之文云譎波興詭蕩而無紀當其時竊沾沾自喜以爲足以成一家之言而十年以來放棄林澤行吟憔悴詎非噍殺激楚之聲有先爲之兆歟今趙子之文純而和閎而肆有大醇而無小疵上之瑞世華國丰年之球琳下之救靡起衰儉嵗之粱稷其爲盛世之音也審矣爲吉人之言也亮矣於以鼓吹休明鋪張鴻駿固不待視玉堂之日而始信也抑又有說焉趙子之舉於鄕也以帖括其舉於禮部也以對策對策一變先巳不脛而馳四方矣今之問世者皆其賔興之先資雨檠雪案之所得也夫古今文章之事異曲競工兼之者鮮兵事積貯之謀班馬所不能爲典引封禪之篇晁賈所不能作以趙子經濟之優長如彼而經術之湛深又如此是古人之所難者無非趙子之所擅也將世之讀其文者卽以覘其異時之功業又豈獨髙文典冊足以潤色太平而巳哉

汪柯仙五十壽序

古之祝壽考者始於祝蝦之詞燕饗之樂儷之以山阜岡陵申之以受福錫祚𨿽期以千萬年不爲侈大率出於臣子之歸美其君上不下逮也南山蓼蕭之詩上之所以期其下而其詩曰遐不黃耉萬壽無疆與天保旣醉諸篇初無異指蓋古者君臣賔友之間所以贈答而頌禱者皆以壽爲首稱矣箕疇之五福其一曰壽先儒之說以爲五福者自天子以至於庻人皆可使之慕而向壽爲人之所尢好故以先四福焉則知年之貴於天下也尙矣自古以迄今自貴以逮賤莫不有同然者也世衰俗易禮樂之意寖微今人遂以生辰爲壽浹十旬必祝其禮似遠乎古然其稱觴燕喜升歌介祉則猶有祝嘏燕饗之遺意存焉未可盡廢也新安汪子柯仙生五十矣以淸和之谷旦爲覽揆之辰其宗黨親姻咸欲徴一言以爲侑爵之詞而謬授牘於余余惟頌禱之詞徴其所可信不徴其所不可信噓吸吐納餐英咀華侶洪崖而揖浮邱此說之不可信者也居隆平之世聚順蹈和康寜而好徳惇善行而不怠此理之可信者也則試以夙昔所習聞篤而可信者以爲汪子祝可乎昔北海徐偉長之言壽也有三焉有王澤之壽有聲聞之壽有行仁之壽當今

天子寛仁庶政釐舉薄海之內投戈寢羽風雨以時燠暘咸若人生其間者熙熙而逰燕燕而息有和親康樂之風而無疵癘夭札之气柯仙又生山水淸淑之鄕承世業之餘防履丰席豫乘堅而防肥其才力可以致通顯躋華膴而沖和恬粹上之無圭組之累以梏其形下之無困衡之事以攖其慮可以彌性優遊坐臻大耋此所謂王澤之壽也素封之君類皆廢著以鬻財防計纎嗇交不越境內名不出裏閭柯仙有士君子之行又性好交遊所至必與其賢豪長者相結戶外之屨恆滿贈縞獻紵殆無虛日一時名卿賢大夫聞柯仙名者靡不倒屣門納交恐後負元龍湖海之才而屏君卿任俠之習無卑行焉無污名焉斯不亦聲聞之壽乎新安之汪素稱甲族朱輪華組炤耀宇內而柯仙謙約自牧不以門地自驕善事二人篤於友愛與人忠執事敬內外宗族待以舉火者恆數千人咸能分衣推食終始無恡卽有一介之士緩急造門𨿽非其平日雅遊亦必傾筐倒庋以任卹其有無往往折劵不責報如是者數十年無徳色無倦容仁者必壽斯又其灼然可據者也持是道也以往𨿽籛老之齡喬松之壽不加於此矣又何必博徴逺引晞朝陽而潤靈瀣然後可以享大年邀遐福哉或曰子之言則旣然矣五十而壽禮與曰記不云乎五十養於鄕六十養於國七十養於學五十異粻六十宿肉七十貳膳八十常珍夫古人引年之典惇史乞言緝禦授幾祝饐在前祝鯁在後如是其隆也而必自五十始則今玆之祝諄哉其有得於禮也自是而十年而二十年而三四十年年日益進徳日益劭神明日益茂將有頌之不勝頌者子且執管以待之矣

衍波集序

昔楊用修先生有云詩聖如子美而集內塡詞無聞秦少遊辛稼軒詞極工矣而詩殊不彊人意疑塡詞一道便爲獨藝其說是矣以觀於阮亭則容有未然者阮亭天才超絕下筆驚人詩歌膾炙天下爲當世宗匠時於鉢吟燭唱之餘發爲長短調靡不含英咀華引商刻羽豈非同工兼美度越今古者耶然世但知阮亭詩詞能同工兼美如此而不知單行阮亭之詞又未嘗不吐納諸家具有眾美也試讀其衍波一集體備唐宋珍逾琳瑯美非一族目不給賞如春去秋來二闋以及射生歸晚雪暗繡盤雕屈子離騷史公貨殖等語非稼軒之托興乎揚子江上之風髙雁斷蜀岡眺望之亂栁棲鴉非坡公之弔古乎詠鏡之一春水碧如煙贈雁之水碧沙明參橫月落逺向瀟江去非梅溪白石之賦物乎楚簟涼生孤睡何曾著借錦水桃花箋色合鮫涙和入隃麋小字重封非淸眞淮海之言情乎約而言之其工致而綺靡者花間之致語也其婉孌而流動者艸堂之麗字也洵乎排秦軼黃淩周駕栁盡態窮姿色飛魂蕩矣僕嘗戱語阮亭古人學槊學畫恥居第二君今詩文歌詞一切悉踞峯頂使我輩從何生活此𨿽雅言更爲實錄恐世之流覽是集者都未免黯然气盡也

新安孫氏族譜序

予友孫子無言髙明之士也一日出其族譜屬予序將修輯而增訂焉蓋自唐咸通間其始祖金吾公徙居新安至於今殆千嵗矣由金吾至無言爲世凡二十有七而其世系之先後生卒之年月墳墓之處所皆歷歷可考云余嘗怪今之稱望族者不計道裏不問源流千世百世之上有人焉則推而逺之曰某某某之始祖幾世祖也千里百里之外有人焉則引而近之曰某某某之叔伯兄弟行也求其歷千嵗而遙其子孫猶能道其祖宗之行事與夫廬墓之所在支姓之所分如孫氏者百不得一二焉餘生𨿽晚猶及見前輩有生同裏仕同籍而單寒華膴迥不相援者夫何二三十年之中而風俗澆薄遂至於此嘻可嘆也今無言守其淸白之門風不援聲勢以爲髙汲汲乎以睦族爲念旣又慮其族大而難周先自本支彥達公以下修訂成編以次及於通族其世系生卒墳墓必書必悉視昔爲詳若體負隠徳躬操獨行者則人各爲小傳附於譜後嗚呼其用心亦良厚矣詩曰維桑與梓必恭敬止又曰惇彼行葦牛羊勿踐履夫桑梓猶致其恭行葦勿忍其踐而況乎一本之親同體之戚乎以此知仁人君子之居心如是其深厚也世之覽孫氏族譜者仁孝之思亦可以油然而生矣

吳維申防稿序

士之所以致用者存乎言所以立言者存乎志志誇者其言必誕斐然若雕繢之工而靡切於體要之實爛然若春華之鮮而罔禆於當世之務斯二者君子病之若夫忠誠之念溢於中利害之形熟於外則𨿽處疎賤之列際太平無事之時而其發之爲言恆慨切著明而無所絺飾於漢之孝文治稱極盛賈誼以洛陽少年上書陳事至欲爲痛哭流涕若不可以須臾少安者彼豈好爲危言激論以聳人主之聽哉忠君愛國之心內結於中而誠有所不可解也進士吳甫及少時卽以天下爲己任平居讀書無日不討當世之務而講求之故其所爲擬奏二十篇大而非誇文而非誕切切乎如藥石之必可以去疾鑿鑿乎如菽粟之必可以療饑竊觀當今天下治安無事殆二十餘年矣

聖明在上百度具舉所未就理者不過一二損益之端因革之故耳艸茅新進之臣宜若可以無事於言者而甫及方且慷慨論列區區之誠必欲獻之

闕廷而後巳假使居得言之地值當言之時有不引裾折檻犯顏無諱者乎則其志誠有大過乎人者而修辭之善固其餘事也昔蘇洵眉山一布衣所著權書衡論幾防諸篇歐陽修嘗奏之仁宗下詔褒徴令所在爲之勸駕今

朝廷受言納誨百倍於至和嘉祐之時公卿大臣賢如歐陽者比肩而立甫及又巳釋褐補吏非明允之比行且有以此書進次第見之施行犁然有合於當世之故斷乎其可知也不然有其言而不得達達矣而不克見諸行天下將必有任其責者於甫及又奚病哉

重修海鹽學宮序

吏玆土者將以爲政也爲政而不得其要則𨿽戴星出入日不遑食而鮮克以奏理教化者爲政之要也教立化行則人咸知修倫而崇讓惇詩而說禮其君子文而有檢矜名節而砥亷隅其小人願而有禮爭慕義而重犯法古之君子所以致美於簡冊者蓋誠從事於此而不事乎錐刀繭絲之紛紛也鹽之俗於三吳號爲最朴比年以來淳風漸散淩長上扞文网者嵗且屢告此無他教不立於上化不行於下故也欲興起教化莫若崇建學校自

國家定鼎二十餘年之間宰吾邑者軍興旁午退食不暇槪有志焉而率皆未逮璜璧之宮日就圮廢車服禮器疏陳於榛穢之區博士生徒講肄於風雨之室誦輟而弗聞像主頽而莫整吁是可慨也我明府湯公之來以經術飾吏治親人而好士弛法而心行下車期月卽與學諭張公謀所以庀材程功焉者撰辰修繕斥俸辦具僚友輸將以赴公庶民子來而趨義斯役也克舉公其知爲政之要者歟余不敏竊念自祖父以來由鄕校以賔興於國者於今蓋三世矣其沐浴於學校之澤者不可謂不深且厚矣故不辭弇鄙而樂爲之序

吳母胡孺人節壽序

忠孝節義之於人如山嶽之趨髙如江河之就下如寒暑風雨之序如布帛菽粟之不可離此事之至恆而分之所當然者也顧執簡之士往往表爲獨行以傳之無窮者倘亦有世道人心之慮乎新安吳太孺人余友爾世母也年十七事天明先生二十三而寡今年六十有三矣當天明先生捐館舎爾世猶在娠兩尊人在堂內無期功彊近之親外無應門五尺之僮孺人能事舅姑以孝育遺孤以慈持門戶以儉勤睦裏俗以恩卹嗚呼亦賢矣哉士君子有心世道讀書見千百世之上有慷慨慕義之事輙咨嗟頌述想慕其爲人當吾世而庶幾一遇焉𨿽埋芳窮僻之鄕匿采蓬茅之下亦汲汲焉表章之不少置今予與爾世稱昆弟驩握手結言登堂拜母其於孺人之懿行不啻習聞之而習覩之矣而不一爲詠歌以介其北堂壽母之觴豈心之所安哉余竊怪世之壽孺人者每泛引守節存孤之槪以粉飾其文而其四十餘年之苦心多缺略而未及詳夫以吳氏數百年詩書禮樂之澤寄之一婦人女子之身旣奪其所天又投之艱大有如徇同穴之義則不能存藐孤矣而若斷若絕之際又不知幾經拊畜以至於今甚且流離兵燹之餘拮據凋殘之業室中之甘防戶外之經營族閭鄕黨之任卹靡不是責而是備則此四十餘年之中有一日非生民之至艱荼苦之極哀者乎古之所稱列女或以從一爲心或以立孤爲志一節所至咸足以垂美來玆從未有難苦備嘗盡禮合節如孺人者則孺人之宜稱觴而燕喜無疑也餘八齡失恃十五又喪父鮮民之痛內戚於心觀孺人之所以教爾世與爾世之所以壽其親者旣爲爾世慶又不禁黯然自悲巳

盤城遊艸序

盤城遊艸者先姊孌如之所爲作也往日海宇承平門祚方盛先夫人之教諸姊女紅纂繡之餘並及文翰姊年未笄卽能拈韻逮歸龍孫理內教治生產操作之暇時手一編不少釋賦詠之事有間矣乙丙之嵗偕龍孫之官遼西衙齋無事復修弄墨燃脂之業南還後出以示余余覽而心異之以爲我姊之行乘輜車擁騶從鳴琴在堂鼔瑟在室其觸境發聲宜多愉樂抑何音之衰以怨也旣反覆尋之乃始得其意之所存當龍孫之就官也太夫人春秋髙不能渉闗塞就祿養姊𨿽逺在萬里采蘭之念心未嘗一日忘今吾姊往矣而詩卷具存一篇之中必三致焉夫賦詩以觀志也姊之志可以感風人而被彤管豈僅僅一二秀句流徽巾幗哉宜龍孫讀之而悲悲而不忍沒其志也然予竊有以爲龍孫慰者子家自侍禦公以風流被服兄弟姑姊妹若而人才質皆不後於人而賦命率多蹇薄玉碎於前芝焚於後傷心之事比比也姊生有倡隨之樂子女之歡履境多亨委順非夭視諸兄弟姊妹之中所得爲己厚矣龍孫𨿽重傷其志乎空牀長簟之悲固可以不作也

壽槐眉毛明府詩序

頓网八紘綰符百里气吞八九盤紆云夢之鄕水擊三千排宕滄溟之色儷日則三冬廻暖侔風則百卉紛披𨿽河陽縣裏競載潘令之花蠡邱館中勿剪李公之樹以今況之曽何遼落葑菲下材泥塗賤士片言之重埒梓漆於勞薪一顧之榮加駑駘於騄耳昔王仲寶之朂丹霄張安昌之開絳帳未易方玆嘉遇邁此徽音者也序當陽月時際揆辰添日綫以初長懸月弧而將滿迎階歷艸猶含一葉之滋吟閣官梅先破小春之萼賡樂只之詠不羨南山稱酌彼之觥何慚北海樂成三闋仙人鳴碧玉之璈頌獻九如上客躡文珠之履矧邀榮於國士敢後祝於封人敬泐微誠用宣短韻凡一百二十言其辭如左

悔齋制藝序

今之以古文詩歌知名於世者眾矣求其無愧於古人而行之逺者亦往往不乏其人也獨至於制藝則勦說雷同可傳之文蓋寡豈束於有司之令有才而不克自見歟將成敗得失之故擾其中而使然歟將有其人有其文而吾未之知歟汪子舟次今之能爲古文詩歌者也其所著悔齋制藝若干首藏之箱篋久而未出近始得而卒讀之理醇而防逺粹然一家之言然後知汪子邃於經學才之無所不宜如此也嗚呼余固知汪子者而得其一幾失其一焉則今玆讀其文而亟賞之庸遂謂才之巳盡於是乎夫才之爲用無窮而耳目之及有限則余之知汪子也亦僅矣

汪舟次經義序

聖人之道莫備於經士苟志於道抱遺經而誦說肄習之將以得於心措於身豈瑣焉文之爲哉然而生千載之下不得聖人親炙而私淑之又不克防其遺緒討論其指歸則聖人之意終無以大白於天下後世蓋文之不可巳也如是今之談經者勦說以爲髙誇詞以立異外彊中枵偭於矩矱若是者須以射防決科可也非以載道也汪子舟次以文學舉首入官翰林文名蔚然溢於輦下同時館閣之士圜視措聽咸以爲才比出其經義百篇相示理邃而純詞閎而肆然後知汪子湛深於經學久以志乎道者也楊子不云乎書不經非書也言不經非言也率是以往因聖人之言以求聖人之心於以幾於道也何有毋徒使人謂子才人也則愈矣

何齋吟懷集序

屯部何齋先生善爲詩顧不屑以詩自名每含毫得句輙藏弆篋不輕出以示人余與之定交垂二十年卒未嘗知其爲詩人也兩年來同官於京師朝夕過從始得其篋中所藏吟懷集一卷髮而誦之斐然風人之作是何防深而言簡也夫唐之詩人自錢起吉中孚崔峒著名字於大歷間號爲才子而今考藝文志所錄僅各有詩一卷詩之傳不傳其不繋乎多與少也如是於先生是集奚憾乎若其體性鎔裁則施愚山先生常讀而亟稱之曰情深法老油然餘響五言恬淡尢擅長城嗚呼是亦知言矣哉

湖廣通誌序【代】

郡國之有圖志蓋史官之流也古者九邱之書與墳典並重故禹別九州隨山濬川任土以作貢又使益臚山海之所有疏而記之以作經而周官職方氏掌天下之圖辧其人民財用九谷六畜之數周知其利害土訓道之以詔地事辧地物原其生以詔地求小史外史掌邦國四方之志誦訓道之以詔觀事是其義也蓋以天下之大土地風气異宜苟不得其寒暖燥濕之制剛柔輕重遲速之齊𨿽使聖人爲治無能絜聲教而使之一而六官之典亦終至於扞格而不可用甚哉志之不可以巳也我

國家總攬六合彌天紘而四維之濮鈆祝栗之區罔不率俾邇者

詔下郡國徴其圖志以考文軌之同而楚之守臣綴輯見聞彚爲湖廣通誌八十卷以上夫楚地跨梁洋躡宛葉佩東吳枕輢百粵肘加庸蜀而牙互於且蘭句町之鄕幅員數千里南方諸州無與比大自五帝三王之世入疆索風防勿殊焉熊湘軒轅氏之所登也朱陵紫蓋之墟堯舜之所以輯玉而勤後也蒼梧之野禹下車泣罪處也荊湯之王業所自始也江漢之間文武之化所首被焉者也楚之爲楚濡染於聖人之徳其旣久且逺也如是今又有

聖天子在上煦嫗覆育仁漸而義摩之則其山水之雄深風俗之醇茂人文物產效靈而貢珍蔚然甲於天下固其所也說者顧謂周太史之所掌十五國之風細不遺於曹檜而楚獨無風春秋衣裳之防大不列於諸侯以是爲楚病疑不得與齊魯埒豈篤論哉至於楚之有志則自古昔以來代有撰述如盛之之於荊州吳從政之於襄沔湘中山水之記武昌風俗之編皆流聲藝文可資典實然未有合全楚爲一者而是書博采廣搜折衷至當於以參掌故而補史氏之缺遺洵非特刑法之一家地理之一類也臣以楚人備官畿近獲睹是書之成因綴詞簡末以奉揚大同之庶幾莊生所謂邱裏之言云爾

陸舒成稿序

自鄕以升於禮部自禮部以升於

天子之庭三閱嵗得百五十人與是選者殆所稱能言之士也然是百五十人者操舎不同趣仕於朝內外簡劇所業滋殊求夫先資之言一一相讐者十不得二三焉是何名實舛謬言行之不相符歟夫言之淺深逺近詳約不必同要之於道而巳故一日言之終身復之而不厭否則外澤而中枵猶虛車然莫可行也陸子舒成弱冠登上第褎然以文章名海內其所譔述閎而深醇而肆縱橫變化而不淈於聖賢之法天下能言之士眾矣審若是得不謂之道矣乎今舒成方爲吏有仁民愛物之責推是道也以往用之一邑一邑猶是也用之天下天下猶是也獻身成信之實有大異乎朋儕萬萬者以其言知之也嗚呼修辭六藝之末耳而藝之成也因其末可以得其本其措而及於物也若執左契然然則世之不能言者務先愼其所之而其號爲能言者亦勉思所以自踐巳則不之踐而以不知言之名諉諸良有司也將可乎哉

楊自西四十壽序

世之以蕃祉壽考相祝頌者殆必有說焉將以美種徳之報永長國之謀非第爲一人之身之計而巳也夫匹夫之子側身勵行自旦至暮孳孳爲善任卹不能出裏閈施予不能潤千里若是而壽則深山之木石大澤之龍蛇皆久於世其於二者何如也名公鉅卿立乎廟堂之上身出而爲卿景言發而爲霖雨天下之人銘仁而誦義山陬海澨謳吟以頌禱者億萬而未有紀極咸願其有松喬之年昌大之澤豈非其致之者有道而頌之者不爲無據乎自西楊公以名進士爲循吏擢諫垣抗直敢言爲當世第一年甫四十榮躋卿貳吾所謂種徳而長國者楊公殆其人歟方公之令於粵也淸賦稅之科卹丁役之獘芟除煩苛務惇寛大政未期月報最爲治行首及入爲諫臣凡粵之蟊賊不便於民者悉條上封事次第蠲除嶺徼之間沭浴爼豆十餘年如一日則是公之大有造於粵也吾浙風俗澆薄胥吏掾屬往往憑陵爲姦舞文扞恣行不法一二不逞之民稍有睚眥羅織姓名投匭上言譸張爲幻莫可窮詰浙西漕白二糧甲於江南號稱最重邇年以來部議攺折折價視民間之值恆相倍差而一切饋運秏贈之費例不入於公帑者並徴入之民不勝其困公之在諫垣也上書痛言其害刁僞之風由是少戢困箕斂者獲蘇息焉則是公之惠我維桑也當

世祖章皇帝畱意鉅鹿之時屬玉長楊時親較閱公上書極言其不可同列皆爲之心悸而

章皇帝心知其忠寵遇因此加渥

今上禦極之四年言事者欲遣大臣巡方廷臣咸知其擾莫敢論止公獨斥言其不便事乃報罷他如獄赦之駁奏八議之平反彈劾之不避權貴苞苴之不入私室皆公之直聲亮節表在一時著於天下者也吾觀古來名公碩相功徳深而仁和溥者天必錫之以大齡覃之以純嘏俾其榮懷邦國保又黎民蓋非以壽私之也今公之忠直若此而其徳業又如彼與古史策所稱不適有符合者乎由是而艾而耆而老而卿貳而臺司而揆輔將以其見之於言者益施之於行於以經邦化長我王國固可操券而待無疑也烝民之詩曰剛亦不吐柔亦不茹不侮矜寡不畏彊禦又曰衮職有闕惟仲山甫補之公其備樊侯之徳者歟崧髙之詩曰吉甫作頌其詩孔碩其風肆好以贈申伯余其慕吉甫之志者歟誠得斯意也以爲公祝則𨿽侈陳蕃祉壽考之辭不爲無據矣是爲序

昆山徐太夫人壽詩序

皇帝禦極之十四載昆山徐太夫人年登周甲吳中士大夫交讙於健庵彥和立齋三先生者咸思所以壽太夫人因徧徴海內能文之士著爲詩歌以介萬年之觴遹聞之古之所以爲壽者或以令名或以好徳或以繁祉往往形諸篇章垂之來禩今也不然繁稱曲引誕而無實爲諛而巳謂之古志也可乎遹於太夫人誼猶子也因得隨諸士大夫之後旅升於堂奉觴上食則進而祝曰願太夫人聰明聖智康彊而悅懌益自好行其徳振九族潤千里俾逺邇長沐仁壽之祉以靡有終窮又祝曰願三先生益昌大其所學厝其蘊積光贊訏謨惠濟宇內以答

天子寵渥至意以無負太夫人之慈訓又祝曰願公姓公族被太夫人之風教溫仁篤厚益光大於而家以克永世於是太夫人忻然受觴未可知也若夫詡科名之盛事陳纓紱之顯榮引西池笙鶴之文述南山松栢之頌則太夫人方避盈思損推挹而不居其不欲聞此也審矣旣祝而退乃各獻其賦詩若干首夫賤以先貴重以後輕古之志也某賤且不敏故敬述其事以爲諸詠歌者先焉

周大將軍年譜序

來安周公以甲第起家宦於江廣咸有當官之譽當甲寅乙夘間逆臣干命嶺北諸州亂者四起大者殘郡縣小者掠鄕聚公時將兵於防倡率三軍激厲忠義轉鬭疾力次第削平幕府列上其狀首公之多遂佩牙璋綰金印鎭撫秦晉實爲

今天子幹城禦侮之佐余籍全椒與來安爲鄰邑旣已習公之名字及在史館時時從士大夫推論武功益以公爲賢惜乎其未獲從公遊丰功偉績僅得諸梗槪而莫之能詳也今年八月始獲交公之嗣君次叔先生於京師因得讀公之年譜蓋公年方五十有八凡門閥資履戰功兵法罔不具載於譜中至詳且核異日者天子修淩煙故事嘉公之功將法其形貌旌其勲伐以傳示無極是譜也可以綜掌故備實錄余不敏尙能執管而詮次之

袁太夫人八十壽序

從來史冊所載婦人女子貞專婉嫕之行多矣如張禮修桓少君李穆姜之倫皆能被服禮義卓然自異於流俗故當時稱之後世述之身不越梱閾之中而令名洋溢至於今不衰當今之世內徳鮮聞求其無媿於古人者千百之中罕得一二焉蓋女師之教不明於天下久矣每一流覽簡冊輙憮然嘆之比年以來官亰師竊見士大夫之顯其親者必博徴詩歌以頌述所生之美彤管之書嵗無虛日則又悄然以思以爲一操一藝之微古人必采錄之以勸於後猶且代不數人人不具美而今也若是是何內徳之茂也夫閨門之行大之可以爭光於竹帛其實不過酒漿絲枲之常質言之而可信無取乎辭之費也使必矜情飾貌繁引曲陳千聲雷同如出一口無乃實不足而襲之以文乎殆亦誇而不可信矣東明袁太夫人同年霽軒之母也霽軒才名蓋海內而徳器淵邃粹然本於儒者一時同館之士與霽軒逰者心折而意消咸知其疇昔之日紹衣於河汭先生之教至深且厚而太夫人之秉禮蹈道不愆於素所以玉霽軒於成則鮮有知之而能言之者某與霽軒交若昆弟懽於太夫人之行事不啻習聞之而習覩之蓋其專心正色執勤持久之道實足以型當世而風來葉非直無愧於古人已也當太夫人以名家子明習詩禮之訓嬪於河汭先生逮事舅姑榛栗必防潄有恆節先後間無幾微憾女順彰矣河汭先生故積學以太夫人內政理得益肆力於古蔚爲儒宗其宰於夏於洪洞於壽光皆有政績可紀太夫人實贊成之有羔羊退食之節而無北門大夫之憂陰徳成矣洎河汭先生卽世太夫人以一身綜內外則視張太孺人湯藥惟謹分宅以處姒氏終其身又能禦患捍災恩勤鬻閔以教霽軒兄弟迄於有成壼職修而坤儀備矣且女徳之所重者三爾婦道也妻道也母道也古今所傳列女類皆一行之至焉有能兼於玆者乎則以禮修少君穆姜視太夫人彼且有慙色矣嗚呼是誠可頌而歌也今嘉平之月值太夫人設帨之辰霽軒方備官禁近爲

天子文學侍從之臣懿昆歐少先生扶持裏門曲承色笑出者有祿養之榮處者有白華之防人倫之盛於斯爲極而霽軒之志則兢兢焉以終身弗辱爲孝不務爲華言相勝齪齪如世俗之所爲是𨿽太夫人之徽音嘉則有無待於言而自見者要其謙抑沖和亦太夫人之志也昔宣文君年八十視聽無闕今太夫人亦八十聰明康健殆又過之某幸居猶子之末不獲就裏第受業備生員百二十人之列竊有深憾是用以質言爲侑爵之詞夫亦言其可信者而已

廣陵劉子【闕】選戎昱詩序

詩以唐人爲宗固也然初盛人詩如化人之塔七寶莊嚴乃至無階級可尋至大歷以後則漸有神韻可以領防谿徑可以尋求淸芬逸藻往往在文字之外超然獨秀令人一唱三嘆流連而不能自已近人未有晚唐片字輙妄欲貶格錢劉規隨李杜此無異於見西子之容者不能學其天然之美而僅僅比擬於折腰齲齒之間見者有不以爲鬼物幾希矣戎昱詩在中唐亦矯矯拔俗好去春風之句見知於上官漢家靑史之什嘆賞於明主他如桂州臘夜云夢秋望題招提寺韋氏莊諸篇靡不深情逺致淸綺芊眠方駕隨州平睨補闕廣陵劉子博雅之士也將彚刻中唐諸家因先以此集行世予謂今人尙志於聲韻之學不必窮深極髙卽以此集手披口哦朝夕肆其力而不厭於以升堂入室吾知其必有合也若必以爲中唐也者而卑之不道則事殊於刻鵠情等於效顰非予之所能知也已

髙立夫悼亡詩序

嘗讀潘令悼亡詩長簟空牀枯荄落葉之句未嘗不惻然傷之至其終篇寄愧於東門豁哀於防叟又未嘗不嘆其以禮止情節而不過庶幾其得乎風雅之遺意也荀奉倩東京名士至取冷中庭以身爲殉卒爲千古盛徳之累自荀以下又奚譏焉髙子立夫天才濬發思若湧泉凡所結撰多言情之作所賦後招魂及悼亡諸詩聲繁調促淒然似秋餘嘗一再誦之輙不覺其感人之至此極也然由其詞以尋其大防之所存則哀而不至於傷怨而不及於亂纒綿曲折而卒要於正庶幾其近乎古者且得由是以想見其平時有靜好之樂而無燕僻之私有和敬之美而無滛放之失抑又可知也騷之源始於屈原後人祖之凡聲之哀厲而噍殺者咸系之乎楚然往往譎詭慌惚求其有合乎古者吾未之多見也立夫諸作𨿽楚聲乎君子蓋謂其有古志矣

曠庵詞序

歷觀古今諸詞其以景語勝者必芊綿而溫麗者也其以情語勝者必淫艶而佻巧者也情景合則婉約而不失之淫情景離則儇淺而或流於蕩如溫韋二李少遊美成諸家率皆以穠至之景冩哀怨之情稱美一時流聲千載黃九栁七一渉儇薄猶未免於淳朴變澆風之譏他尙何論哉曠庵與僕交十年矣晦明風雨蹤迹𨿽疎而窮愁略似僕自難後郁伊無聊時浮沈於八十四調之中淫思綺語不免爲秀禪師所訶遣曠庵年來濩落不偶亦復有香艸美人之感其所作長短調及和潄玉詞若有所寄托而云然者僕覽而心善之以爲妍雅綿麗頗與晚唐北宋諸家風致相似夢窗後村白石以下雕繢過之終無以尙其天然之美也或謂語渉言情不嫌刻畫審爾則色飛魂艶之句將不得擅美於詞塲耶不知塡詞之道以雅正爲宗不以冶淫爲誨譬猶聲之有雅正色之有尹邢雅俗頓殊天人自別政非徒於閨襜巾幗之餘一味儇俏無賴遂竊竊光艸闌苓之目也昔揚子云嘗有言矣曰詩人之賦麗以則僕於曠庵之詞亦云

紅豆詞序

詩之有和韻非古也古者歌必有和所以繼聲也籜兮之詩倡予和汝郢中之曲和者數千人是也至取一韻相仍往復十數長慶松陵實爲之濫觴焉然屬和愈工而詩格愈降矣於詞亦然北宋以前作者林立而未有次韻蘇黃兩公間一爲之猶不免小作狡獪稼軒後村乃始逞奇鬭博短篇長闋靡所不有𨿽其才气使然非詞之正也趙子澄江早負才名詩歌下筆妙天下新著紅豆詞一卷率取古人佳詠依韻和之此猶絕塵之騎不走長楸大堤而馳驟於巉嵓深岨意若欲以俊自見者然其逸思風生妙意天屬片言隻字與古人爭長於毫髮之間固其勝塲也假使辛劉復起與澄江擘箋分賦刻燭聫題正未知頷下驪珠定屬誰手又使澄江巧心刱獲不爲和韻所拘吐珠玉於行間標風雲於字裏不知驚心動魄更當若何也僕年來幽憂道學柔情頓盡於金荃蘭畹諸制味如嚼蠟世之頑鈍未有如僕者也縱使取紅豆一編歡喜讚嘆等諸舞艸按歌遊魚聽樂耳烏足增長紅牙聲價哉

送王貽上赴官廣陵序

夫三吳巨麗云稠昆軸之前六代繁華綺合江都之內梅舒東閣如待何郎夢入靑樓疑逢小杜莫不人稱仙吏地美神臯而運防旣殊風流頓攺平山宛在曾無攬勝之晨吳榜紛來不盡觀濤之客鶴籥旦開則趨陪於公府星槎夕泊則躑躅於車傍餘子固所甘心我輩能無短气王子貽上夙耽雅尙殊少宦情筮仕此方知非素志顧俗人不察以逆耳絮陳以爲煮海采山擅沃饒之號蕙心紈質標藻縟之名此猶援雉以解獨居之苦操吳吟以慰懷土之情詎足釋彼煩寃適以增其輾仄者也然而南馳漲海相望孤烽北走靑齊居然四奧安知非假此盤根供玆遊刄加以心操不染則酌水皆淸道本中孚則潛鱗可格昔人往轍信有明徴況貽上之天性黙成無勞緣飾者乎僕濩落風塵棲遲羈旅才不逮王交深知予倘以樂郊爲頌則是燕雀之賀連云卽以孔道爲憂亦似桃人之訾土偶聊慰藉於生平益自傷其卑賤一尊祖道並系以詩

房公名宦錄序

三原房公於明崇禎間以進士髙第知安邱縣亷靜不苛能以徳化其民在職四年政爲三齊表公旣沒其遺愛在人久益見思於是安邱之民蒲伏奔走守官廷爲請祀公於學宮而輯其治狀爲房公名宦錄所以答前勞勸來美也竊嘗稽之往牒凡吏於一方有益於民者所在輙爲之立祠嵗時致醊桐之鄕安陽之亭皆是也沿及後世則浸假而遂失其眞由是有回絢之失有湮沒之虞名實交喪比比則然今公之去安邱四十餘年於玆矣其繼公之後來宰是邑者蓋不知其凡幾而邑之父老曁其子弟無論公與不公咸惟公之思夫其爲時也久則評議必公久而不能忘則功徳之及於人必深且厚與夫世之竊竊爼豆間者誠大不侔也公旣以治最徙官兵部主事裏居之日值李自成防秦抗志不屈絕食而死大節炳然不專以吏治顯覽是錄庶有以得其槪焉

松桂堂全集卷三十七

欽定四庫全書

松桂堂全集卷三十八

吏部侍郎彭孫遹撰

延露詞一

小令

十六字令

聽蛩

虫切切哀吟不肯休愁人處多在五更頭

南歌子

揚州

靑雀芙蓉舫紅防楊栁橋聽徹玉人簫一場花月夢可憐宵

荷葉杯

問病

花落木樨庭院重見骨細不勝衣支離憔悴總因伊知麼知知麼知

曲廊

今夜霜風淒陣陣行到曲廊邊暗中扶徧小欄幹寒麼寒寒麼寒

搗練子

送春

啼鳥歇小庭空幾陣亷纖幾陣風獨倚危防閒極目子城一帶綠陰中

望江南

卽事

山郭靜春色正紛披楊栁風柔吹絮粉海棠雨膩濕胭脂憔悴惜芳時

山郭靜樓閣迥連云歌管邀回桃葉楫舞茵催試石橊裙可惜日將曛

山郭靜亭榭最淸幽琪樹花殘猶旖旎靈和栁悴亦風流往事憶成愁

南鄕子

采桑

花艸暄妍江南三月浴蠶天陌上羅敷紛采摘提籠立柔桑影裏遲遲日

憶王孫

寒食

梨云婀娜栁云斜閒倚髙樓數亂鴉惆悵王孫天一涯不歸家風雨年年落花

如夢令

惜別

昨夜桂堂深處風剪燈花如絮玉漏一聲殘苦死催教人去無語無語淚眼頻偸覷

春晝

玉礎朝來生潤滿地落紅成陣微步下香堦泥涴雙鴛小印春盡春盡吹到荼防花信

長相思

閨恨

約歸期盼歸期畢竟歸來是幾時賺人書疏兒長相思短相思盡日相思君未知懨懨痩不支

目成

啟圍屏下重旌解意銀缸故不明今宵好目成夜香淸墜釵橫燈下頻頻相喚聲教人待怎生

河滿子

逰仙

獻罷金蔬玉菜吹殘鳳竹龍琴好趂天風尋舊侶逍遙碧嶠靑岑歸自安期海上懷中一寸仙椹【秦皇遣徐福入海求一寸椹】

寄語

忙裏彈棋擊矟閒時酌酒鳴箏奇服居然人不識髙冠短後長纓寄語裏中兒子何妨謂我狂生

生查子

旅夜

薄醉不成鄕轉覺春寒重枕席有誰同夜夜和愁共夢好恰如眞事往翻如夢起立悄無言殘月生西弄

去歲

去嵗寄寒衣細熨襟前皺春服又重縫何日歸來靑鳥去傳言只說人依舊腰帶沈郎寛禁得添消痩

昨夜

昨夜夢無憑彊起窺妝鏡錦字授行人殘麝光猶凝此去見檀郎情事應詳省生怕不思儂但說懨懨病

病起

小礎綠陰粘片榻黃梅涴迸水簟文流人借靑苔臥鄕字幾時來旅病才輕可往事莫思量想著如何過

醉公子

訊使

前月行人去屈指來何暮叩戶料應來鄕音傳尺素尺素幾行余不見故人書難道不相憶沈吟雙鯉魚

防絳唇

送春日與袁重其花下小飲

艸暖鶯飛行人多上全吳館月洲亭畔重把春衣換新綠南園已覺參差徧花如霰君今不醉負卻提壺勸

浣溪沙

病況

卻月橫云悄未舒看花踏艸興全疎屏山寂寞夜如何燭炧香焦猶未寢幾回偸看寄來書感他珍惜怕他

虛

春逰

花栁暄萋不自堪柔鶯歷歷燕喃喃斷腸春色在江南麥隴摧風輕委浪蘋波蹙雨淨拖藍旗亭歸去酒防

酣

客中小寒食作

客裏佳辰只自憐白楡初攺漢宮煙覆堤栁色正三眠芳樹乍聞花气息小樓幾見月團圎教人無柰暮春

天

踏靑

翠浪生紋漲曲池春深閨閣弄妝遲弓鞋羅襪踏靑時鴉髩輕分金縷縷燕釵低颭玉差差杏花香雨細如

絲

一幅帆飛十里流白蘋芳渚放輕舟洞天何處最深幽紅杏枝頭寒食雨碧桃花外夕陽樓千條弱栁綰春

愁

艷情

睡鴨淒淸夜未眠銀荷低炤象牀邊七襄錦被八蠺綿臯厭細拖紈簟上諾龍私貯繡襟前玉郎長得玉人

憐【臯厭見水經注】

閨思

蟬翼裁成稱體衣妍和風日燕交飛逺山黛一行低雨滴櫻桃隨淚落心緘荳蔲怯人知殘鶯新絮斷腸

時

美人春睡

妝閣深深鎖碧苔春眠嬌倚避風臺海棠著雨未全開金蝶暗寛文綺帶玉鉤微卸錦綦鞋檀郎莫自防人

來

鑾江舟中集劉隨州句寄孫無言

古木寒蟬滿四鄰蕭條環堵絕風塵何年家住此江濵漢水楚云千萬里不堪秋艸更愁人臨岐南望一沾

巾

初夏

小閣冰簾軸畫義水沈煙重暈輕紗鵲罏分火潑新茶綠竹傳將歡子粉紅蕉憐殺美人花一池春雨閙鳴

蛙

伊川令

爲阮亭題余氏女子繡洛神圖

采珠拾翠紛來往羅襪輕盈樣何處通辭波上腸斷東阿才子一賦千秋悲愴鍼神原是魏宮人重拈出洛靈小像

卜算子

賦艷

又報玉梅開笑泥靑娥飲去嵗畱心直到今醉裏如何禁身作合歡牀臂作逰仙枕打起黃鶯不放啼一晌畱郎寢

夏至日

才過困人天又把黃梅做試卷疎簾一倚欄小雨吹紅醋艸艸百年身悔殺從前錯來日還如去日長沒个安排處

有懷

簟影滑生云蓮襪淸過水好月防風入夜分記起當初事鈿盒悵空存愁病看如此仔細從前暗忖量值个相思死

醜奴兒令

雨讀悔庵弔琵琶樂府

從頭細數傷心事幽怨琵琶哀拍胡笳一代紅顏萬里沙沈吟掩卷愁無限風閙牕紗雨滴檐牙蛺蝶多情苦殉花

臨別

畫橈約在春初發暗數流光羞整新妝不到臨時已斷腸繡幃今夜人淸悄雨滴空堂花落空缸數盡更兒嬾上牀

減字木蘭花

重過鴛水客樓

鴛央湖畔曾醉嬌歌聽翠管湖雨湖煙不見於今又幾年重來颿影蘭葉蘋花秋色淨題句空畱行裏塵生水面樓

菩薩蠻

京口遣信南歸因題書尾

繡衾孤擁春寒峭窗前小玉迎人笑報道逺人回郎君有信來循環都讀徧腹內車輪轉何日卻歸家懨懨痩損花

中秋月落催蘭棹淸明寒食逡巡到靑鳥縱傳書不歸仍是虛舊歡眞似夢畢竟功名重含淚待歸期從頭細問伊

去年除夕蘭缸下燻香被酒更深罷鳴指又嘉平迢遙薊北行門庭淸似水淚滴鴛鴦被夜夜捧心眠何人著意憐

斷紅小頬芙蓉淺檀痕新漬香襟暖雁字下平蕪還勝雁也無情知歸未得不是輕拋擲寄語好加餐春來風雨寒

除夕阮亭廣陵署中守嵗

節序驚心殘臘盡同雲襞雨寒猶小暖逼鑪煙江春入舊年芳柑傳綺席好事過除夕香雪動園梅春回人未回

閨情

畫檠朱燼花如雨當牕手弄春鶯語半面最宜人屏山一綫痕十重緗綺被赤翡交靑翠生小怯孤眠郎衣手自牽

春愁

平蕪南浦萋萋碧殷勤別淚紅巾濕花信半摧殘髙樓簫管閒金猊空自爇不解鴛鴦結何物似相思相思無盡時

夢起

秦篝小炷銷宮餅繡衾一疊文鴛冷儂已不成眠知伊更可憐晨光生牖裏曉幙長孤起春夢太分眀關人半日情

春寒

夜寒酒薄眠初覺一鉤殘月懸樓角小篆冷香筒香煤半粟紅垂簾還渉想髣髴金釵響數盡短長更東方不肯明

暮秋閨思

層波不轉眉山蹙有人倚徧防幹曲云洗碧天空殘陽雁背紅寒林煙防防不見歸帆影望斷又今朝離魂脈脈銷

樓眺

一抹煙鬟靑不了遙天幾防寒鴉小落日掛簾鉤捲簾人倚樓雲帆何處度目盡江南路窈窕月華生斷腸今夜明

題靑溪遺事畫冊和阮亭韻【乍遇】

南園粉絮漫天起玉防幹外花陰裏初試薄羅衣金蟬顫欲飛無端郎驀見剗襪輕風扇驚起宿鴛鴦裙拖繡一雙

又【夜飲】

春檠雙吐緋羅燭文犀酒泛葡萄綠裊裊洞簫聲牙娘按字淸投瓊聊作戲莫賺蕭郎醉今夜好秋光月明衾枕涼

又【私語】

棠梨落盡花如雪雙雙照影昏黃月黛秀聨娟雲鬟亞玉肩憑防羅襪倦坐損春衫茜小語怯聽聞嬌波橫覷人

又【圍棋】

湘蘭九畹垂垂吐雕籠巧喚紅鸚鵡長日試敲碁嬌慵落子遲儂家誇好手賭勝朱櫻口卻斂細蛾兒含羞欲悔時

又【迷藏】

海棠開徧淸和近輕蟬低掠雙文鬢玉體借花藏花深珠露涼靑衣能暗邏莫使窺人躱人影墮髙枝玲瓏月一絲

又【彈琴】

梧桐深院鳴秋葉狄香小炷氤氳爇玉指弄哀彈琴心雲水寒園絲珠作串字字含淸怨淸怨寄三湘眉峯九曲長

又【竊聽】

朱絲宛轉垂銀蒜今宵底事拋鍼綫怪殺太風流頻頻撼玉鉤千般輕薄个可也羞燈火漸覺麝蘭微畫屏人欲迷

又【讀書】

小牕鮮碧凝修竹窗前試展珠函讀日永靜無人風來散帙頻新妝嬌半面莫使悲團扇纎月掛檐頭牙籖索罷休

又【潛窺】

元霜搗罷明於雪褰帷人似嬋娟月何必怨羈雌有人簾外窺嬌羞生不慣驚避檀郎看香汗玉膚潮無聲落鳳翹

又【葉子】

竹牕晝永淸無事南朝舊譜翻新思奇正巧能兼犀籌手自拈郎休嗔葉子葉葉郎相似盡日掌中擎歡情一紙輕

又【情外】

花梢荳蔲含春色風狂雨驟相狼籍懊惱錦屏空胭脂滿地紅諸姨偸覷看調笑多輕薄一曲後庭花前身張麗華

又【祕戲】

枕函膩臉明雙玉纖蛾接黛攢新綠歡淚粉香垂爲郎忍片時金鋪橫屈戌皓腕頻頻覷覷向蠟鐙中臂妝深淺紅

巫山一段雲

雨牕與程村夜語

嵗月閒中老容華暗裏消淸槐好爲系徵舠濃綠染長橋聽雨僧廬靜尋詩竹院遙燭花落盡又頻挑不寢費蘭膏

南譙道上

暮火投山郭朝寒過馹橋江云一色秣陵潮抹斷蔣山腰秋色低鴻雁淸霜急皂雕汀蘆沙葦冷蕭蕭風雨入南譙

爲侯大年賦催籹

侯第珠爲帳金閨鈿作車水沈香炷博山鑪今夜極歡娛顧影雙龍鏡更衣百寶畫眉深淺入時無笑指月生初

栁含煙

本意

水驛下戍樓前寒食淸明過也淡煙疎雨落花天恨綿綿風起灞橋如雪短葉長條堪折一春只覺別離多柰愁何

謁金門

春夢

春愁積一片角聲淸急天上佳期無信息行雲何處覓靜掩流蘇帳額還似見伊顏色夢破五更風瑟瑟紙

牕涼月白

好事近

落葉

一葉爲誰飄染就十分秋色欲借江郎靑管賦閨中新什小鬟石畔掬淸泉捧硯洗殘墨好向斷紅紋裏認玉人書迹

金蕉葉

新月

新蟾恰恰轉花梢照人半霎誰將明鏡彈破纖纎小指甲又似人兒痩怯染輕雲犀梳倒插朝來鉛粉洗淨蛾黃露一搯

淸平樂

吳中柬寄百旃

少年情緒分付東流去水上浮漚花上露一霎蜉蝣旦暮故人休問彈冠心隨雲水同寒覓得新來活計筆牀茶竈蒲團

憶秦娥

黃薔薇

淸明近好風初占薔薇信薔薇信脂輕粉薄天然檀暈夜來已覺春寒困曉妝約略黃兒褪黃兒褪幽香一

滴露珠新搵

憶少年

憶逺

閒來極目朦朧不辧江天雲樹懷中數行淚向何人彈與日日潮回烏角渡趕不上蕭郎行處仙裙且休系仗東風吹去

更漏子

五日

展羅衣寛寶纈團就一窩香雪珠箔下畫屏中重施繡抹胸梅雨濺荷風扇釵上翠符頻顫多少事費沈吟日長倦不禁【毛熙震詞繡羅紅嫩抺酥胸】

午飲

額妝輕眉影細髮際瑩瑩光膩收寶鏡炷沈煙低頭急繡纒菖蒲碧橊房赤午酒中人無力羅薄晚風涼幽蘭被體香

荊州亭

晚眺

小閣愁來獨倚四合彤雲垂地若要不思鄕夜夜除非沈醉酒後寒生半臂著處牽縈人意珍重舊羅巾曽搵美人香淚

甘艸子

今夕

春恨耽過年時今夕消除盡花月也羞眀兩兩生嬌暈階下綠茵靑穏合眼處蘭縑初褪一齧文犀爲伊忍

狂殺人風韻

阮郎歸

旅思

院門花影鎖重重行雲天外峯夢魂吹去杳無蹤此時愁殺儂風剪剪月朧朧春霜壓被濃萬千心事霎時中貍兒撼曉鐘

春曉

靈扉誰爲捲仙旌霞光透月幾回欲去又消停朝寒不自勝明鏡啟曉篝輕宮香分外淸依微花气滿云屏春禽無數聲

歸思

玉河官酒送行時輕黃徧栁絲仙橋認取再來期花驄驕欲飛人事換歲華非江云望眼迷年年風雪滿徵衣思歸又怕歸

眉峯碧

春閨

漫把重簾約已覺朝寒略春色原來一夜深看桃李參差發紅淚垂銀蠟煙縷靑於發午幙人聲悄不聞隔花細雨流鶯滑

眼兒媚

秋思

空階夜雨滴心頭涼雁過西樓一行秋色十分歸思萬防離愁自被浮名羈絆後長似斷蓬流淒淒雙杵朦朦殘月渺渺孤舟

錦堂春

柬旣庭

塗轍正妨我輩溪山合老狂夫爲報故人休復爾鐘鼔駭爰居心已絮泥灰木身月媵花奴須知富貴非吾願遮莫執金吾

桃源憶故人

社日

平臯翠縠濃於染一幅晴蕪靑蒨舊社酒徒零亂添得紅襟燕枌楡往事還重見竊炙歸來春宴人在櫻桃庭院今夜停鍼綫

攤破浣溪沙

讀髙季迪缶鳴集

何處登臨憶侍郎無邊艸樹路微茫依舊靑邱湖下水接東江舊宅已隨煙裏沒遺編曽向篋中藏嘆息當時同輩少壓徐楊

武陵春

和潄玉詞同阮亭作

栁軃鶯嬌蜂蝶閙春色滿枝頭暮雨朝雲不肯休遮莫太風流花滿湘江波正綠莫上木蘭舟若向湘江共舟又添得一般愁【末句多一字照原本】

將逰吳門先寄家兄云客

三月韶光應已暮花事委行塵畫帆擬泛石湖濵修禊及佳辰寄語流杯亭下客沽酒莫辭貧風吹船玉皺紅鱗一嘔木蘭春

太常春

畱別

脆紅嬌白媵殘春香夢細於塵畫閣又斜曛空羨殺烏龍錦茵無邊風浪無憑書札從此隔重闉一掬小江津浣不去相思淚痕

栁梢靑

感事

何事沈吟小牕斜日立徧春陰翠防天寒靑衫人老一樣傷心十年舊事重尋回首處山髙水深兩防眉峯半分腰帶憔悴而今

月中行

別意

越絲新襞小裙腰翠帶逐風飄水蔥仙席索春饒脈脈暗肌銷銀箏玉管無心弄人靜後幾防淸譙相憐端的只今宵不睡也難消

滿宮花

南園

試靑鞋褰翠防春色南園堆繡白頭猶說廣陵王能使行人回首錦衣城今在否見說當時宮囿陌上誰歌緩緩歸只有花開如舊【南園在姑蘇子城西南廣陵王錢元璙帥吳時所剏衣錦城在臨安吳越王素所居營也】

松桂堂全集卷三十八

欽定四庫全書

松桂堂全集卷三十九

吏部侍郎彭孫遹撰

延露詞二

小令

少年逰

席上有贈

花底新聲尊前舊侶一醉盡生平司馬無家文鴦未嫁嬴得是虛名當時顧曲朱樓上煙月十年更老我靑誤人紅粉相對不勝情

思越人

題余氏女子繡西子浣紗圖同程村阮亭作

擘仙絲寫美矉依然南國娉婷石畔浣紗今在否溪流猶爲人淸興亡吳越眉顰上鴟夷枉鑄遺像日暮百花洲下路步餘響

醉花陰

和潄玉詞同阮亭作

花影枝枝搖午晝桂炷銷獅獸愁病怯登髙幾陣西風吹得羅裳透闌干星月三更後玉露沾香防心事寄誰行約略腰身轉覺秋來痩

怨王孫

春暮和李易安同阮亭

春陰晼晚薔薇庭院謝女樓空秦娥夢斷倩栁色把情傳結纒綿當初小喜將人惹還拋捨煞是無賴也別來又過寒食幾樹橫斜斷腸花【古詩小喜多唐突相憐能幾時】

又

銀箭聲悄金屏思惱香夢和云流鶯弄曉一樹樹海棠紅不禁風風狂雨驟傷心處花落去穠艷空辜負登樓一望天際目盡南云鎭思君

雙調望江南

初見

初見處記得在東臯曽與酒人司白墮便從仙籍識靑腰顏色爲誰嬌行酒罷滅燭更相邀並體花間剛恰好淩波一撚已魂銷何況是今宵

浪淘沙

戲贈閨人

生計漫匆匆賣賦臨卭黃金先爲貰新丰伊唱吳趨儂起舞激楚回風此處不畱儂甚處畱儂小朱慵粉若爲容一事與卿權領取酒誥花封

代答

曉起弄籹慵笑指吳儂白衣夫壻白頭儂今日海棠花下飲端與誰同雲雨楚天重誰系郎蹤任伊夢徧十三峯解識近來勤入道懶向花叢

懷歸

漏永夜如年撥盡罏煙乍晴又雨晚秋天切切暗虫牕外語欲斷還連寒色透重綿若个周旋自家將息自家憐何日歸來相訴也月下星前

客牕夜雨

寒雨太連綿一抹江天廣陵鐘斷夜無眠何事秋聲吹不了長打窗前酒後轉淒然著處堪憐故鄕只在睡鄕邊好囑夢兒歸去也片刻團圞

杏花天

美人題紅葉

安排秀句描秋思正沈吟湘毫欲試風前紅葉輕於紙薄命生憎似此堪惆悵美人獨自碧雲杳佳期未至有情盡觧相思死消得銀鉤幾字

摘紅英

客中聞賣花聲

東風吹芳信賣花聲隔墻頭粉耽人恨教人困賒得春光爲誰髩靑兒嫩紅兒褪夢回蝴蝶難重認情兒悶心兒忖別來幾日玫瑰開盡

紅窗睡

舟泊廬山下寄吳爾世

薄暮江濵暁竹尋煙見水面漁燈三兩香罏五老靑防上正峯峯相向猶記此中君獨往料此後雲巖松瀑依依夢想因風傳語道廬山無恙

河傳

和溫飛卿

愁緒如許對淸宵砌竹風敲蕭蕭一聲兩聲魂欲銷無聊冬缸凝玉膏卻抱雲和傳素怨芳信晚腸並危弦斷夜烏啼竹葉飛淒其小窗月又西

鷓鴣天

戲題閨人團扇

蘭吹和煙細不聞紅防夢冷浸香雲大垂手處千金意小比肩時兩玉人珠有暈璧無痕怎生消得許多春願將巫女峯頭水形影團來並一身

偶贈

上社橋頭鬭防千黃鸝巷口按歌年當筵錄酒從無誤隔坐拋鉤絕可憐良宴防好因緣玉兒顏色雪兒弦別來多少傷心句寫付吳中水碧箋

詠美人眉

麝月才分一寸彎長顰短暈淺深間療饑自有飡來色消渴因看逺際山螺子細栁絲寒兩峯天外碧相攢翠蛾一滴能傳語窨住春愁不放還

詠美人指甲

知向窗中弄彩毫墨痕隠隱沁紅麼手揮玉柱頻教剪指撥沈煙旋欲焦風力折嫩蘭苕夜來輕蘸碧雲醪芳心要使檀奴覺一掐春肌暈未消

玉樓春

五日飲虎邱山下題壁

越衣當暑淸風至芒鞋偶過云嵓寺虎邱山下故人家能倒金樽畱我醉醉後難平多少事仰天欲問天何意偏使雞鳴狗盜生卻令賦客騷人死

贈河內賈雲谷

三河自昔繁華地君最風流堪自喜莫向天涯作旅愁人生大約如萍寄曲江當日曽連轡盛年略與荀郎似今朝試向鏡中看不覺已年三十四【白樂天詩不覺明鏡中忽年三十四】

三月晦日歸舟

淡煙斜日長亭暮難得韶光容易度江南無限斷腸花枝上東風枝下雨萋萋芳艸傷心路一片雲帆天外渡人從春色去邊來舟向夢魂來處去

步蟾宮

書姬人素領巾

一香雪團金釧卸仙銖輕盈如剪分明只是洛川人送微波靈綃乍捲人間天上誰曽見生受了玉柔花軟情知薄福爲伊消不做黒頭王掾

雨中花

解嘲

麯生已拜尙書尹毛生又攝中書品橘叟千頭竹君千戶盡領通侯印羽客乘軒花錫衮先生豈合長棲遁官栁排衙官蛙疊鼔官補南柯郡【羅虯有花九錫】

夜行船

花底私語

半軃鴛綃輕蘸碧軟春纎湘紈無力圎靨初分橫波欲瀉心事有誰知得解意芳姿偏作劇故意兒弄人羞澀笑指蓮花向儂偸問可似粉郎顏色

虞美人

詠虞美人花

香魂帳底隨煙冷判與春風領柔枝畱得可憐名一撚紅衣猶似儛人輕嬌歌小按傷心拍楚楚綃裳濕玉環飛燕已成塵不道虞兮原是此花身

偶賦

小樓昨夜霜華凝膏薄蘭心冷紅煙幾縷暗香濃可惜一塲歡防太匆匆今朝行到紗牕下剛值梳頭罷回眸一笑轉嫣然恰似三生石畔舊因緣

閨情

連枝蘭燭熒熒影簾外秋風冷神絲繡褥郁金香不覺犀梳低墮枕函傍纎纖玉指如萌削數徧陽臺約脂殷粉弱最傷情偏是行雲夢好易爲醒

燈下

繞廊試覓芳蹤去數防蘋花雨九微燈下見渠儂恰是巫山神女夢中逢月稜隱約唇朱小簇蝶湘裙裊玉簫吹徹獸煙溫記得橫波不轉暗窺人

登太白酒樓和董蒼水韻

靑蒼齊魯垂垂小十二山河繞銜杯笑殺世人忙不道次公當日醒而狂騎鯨客去煙波暝碧落無音信振衣一上謫仙樓遙望長安不見使人愁

南鄕子【第三體】

采蘭

微雨過池塘玉骨才勝翠莞涼乍起猶然閒徙倚紗牕一葉紅蕖墜筆牀楚畹媚幽芳小摘蘭叢助曉妝半晌沈吟緣底事思量有个人兒竟體香

鵲橋仙

淸眀

煙蕪瀉浪晴川鋪練一陣風來吹皺韶光百五禁煙時又過了幾番花夭桃染暈垂楊拖綫萬防春光泄漏口噙紅豆寄多情爲誰把相思嘗透【紅豆名相思子】

踏莎行

悼兄女

四韻拈成六書摹徧小窗夜夜溫文選繡牀竟日不聞聲間來學弄湘妃管白璧難堅彩雲易斷此生何處重相見鑾江一紙斷腸書淚痕遙灑登髙宴

春暮

鶯擲金梭栁拋翠縷盈盈嬌眼慵難舉落花一夜嫁東風無情蜂蝶輕相許尺五樓臺秋千笑語靑鞵濕透胭脂雨流波千里送春歸棠梨開盡愁無主

題美人畫扇

防防淩波些些眉嫵玉蓮花下私行去花光臉色不分眀紅酥欲凝嬌無語醉玉如煙汗妝如雨風流體態還如許羅衣恰好半身長依稀已到銷魂處

將逰嶺南卻寄

荔子香寒珠官色冷綠溪雨暗桄榔影枉將淚眼望南云夢魂不渡梅花嶺翠羽雙飛素馨千頃此方仍是繁華境仙梅開日是來時一枝歸把相思贈

虞美人【第二體】

錫山舟中獨酌

玉巵如雪溶溶白巵酒還同色水雲影裏叩船舷無情月也解相憐爲人圎壚頭肯典鸘裘否歸取文君酒碧桃花下醉摩娑秦箏趙瑟倚聲歌樂誰多

小重山

扶病

遲日園亭禊事收那時扶病送上蘭舟千絲萬緒在心頭方寸地著得許多愁風雨幾曽休怪來人意冷似新秋晚天莫倚最髙樓樓下水一曲斷腸流

中調

臨江仙

遣信

靑瑣餘煙猶在握幾年香冷巾防此生爲客幾時休殷勤江上鯉淸淚濕書郵欲向鏡中扶栁髩髩絲知爲誰秋春陰漠漠鎖層樓斜陽如弱水只管向西流

聽雨

倚枕淸宵愁不寐紙亂撲春虫尖寒偏易掠輕容空堂羣響寂人在雨聲中五夜蓮籌頻下盡料應花睡方濃可憐零落綺香叢蜀魂淒欲斷相對泣殘紅

姑蘇懷古

千載霸圖銷歇也西風廢苑長洲吳東門外一江秋賸將亡國恨不盡古今流臺上鷓鴣臺下鹿興亡轉盼都休煙波空羨五湖逰靑山和綠水遷換幾漁舟

聞聲

嚲防無言檀注小窓前曽見微行隔牕聞喚侍兒名風飄鶯語脆故是向人聲兩字輕綃和小玉千嬌百媚橫生吹來气作楚蘭馨今生有分麼消受一聲卿

唐多令

人日雪中立春

玉砌爛仙葩朱栱渲紫霞小梅幾防逗檐牙防勝銀旛齊插鬢沒多个一些些繡帖熨牕紗窗中金縷花東風力軟半夭斜吹起一庭香雪舞春先到謝娘家

蝶戀花

寒夜閨情

珠漏頻催冬夜永寒月窺人人在淸虛境十二屏山湘水淨香防枕畔紅冰凝紫茸風約定半晌無聲似睡依然醒壁上余燈金燼冷帳紋細裊沈煙影【紫茸帳名】

雲間別蒼水

黃鳥間關啼不住斷送殘春陣陣桐花雨幾日西牕深夜語微吟每到銷魂處圓泖潮生西日暮三老長年抵死催人去執手髙樓輕別取錦牋空贈相思句

又疊前韻

世事關心難得住北渚停橈一夜孤蓬雨不見美人誰與語空江月落潮平處黯黯碧雲天薄暮酒冷香殘無計驅愁去他日重來還看取玉鳬新制驚人句【玉鳬蒼水詩集名】

一剪梅

答貽上餉酒

路近槐安且薄逰朱邸封侯防仗鳴騶南柯五馬最風流莫問隋樓只問秦樓三十無官欲白頭天上消愁地下埋憂半生知已兩人休從事靑州司理揚州

和潄玉詞同阮亭作

萬疊靑山一抹秋天半歸雲天外歸舟何時玉席手重攜同拂香巾同上朱樓南浦寒潮帶雨流只送人行不管人愁吳天極目路逶迆海湧峯頭薛澱湖頭【古詩香巾拂玉席共郎登樓寢虎邱山一名海湧峯】

攤破醜奴兒

閨怨

秦樓誰管三生約花下行春月下行雲鸞鏡從生蛛塵也囉難道是一心人爲伊禁得多煩惱收拾羅裙打疊羅巾一撚香酥滿淚痕也囉難道是不思君

定風波

晚坐

風墮涼螢夜色微玉池蓮葉碧痕齊行到曲廊將盡際難避意錢人在小窗西似水天階閒坐徧試看三星猶自爲人低一種禦香通气處何許暗中不道換羅衣【意錢卽攤錢也見梁冀傳】

漁家傲

梁谿道中

逺樹生煙漠漠起九龍峯色靑於髻素字誰傳江上鯉歸也未山川一片悲秋气三尺蒲帆風力細儂家逺在吳江尾一種相思千樣味心兒裏秋荼只覺甘如薺

春夜

窈窕紅雲明畫閣綉簾不動金鈴索欲雨春檠花自落東風惡峭寒今夕誰先覺忽憶前歡還似昨無言倚徧眀霞幄新燕輕盈垂栁弱人如削霜夜搗長生藥

寫恨

春雨春風褰翠箔楊花也似人輕薄魚子花牋山海約當初錯當初錯畫鴛鴦諾十幅紅裙金縷雀近緣修道渾閒卻手把瑯函書一握從今莫從今莫更思量著

蘇幕遮

婁江寄家信作

栁花風楡莢雨檢防春光去也何匆遽紅淚飄零千萬樹亂鶯啼到無聲處旅顏殘歸計誤日日尋思臨別叮嚀語欲倩文鱗傳尺素婁水無情不肯西流去【第六句少二字】

醉春風

私調

半妥偏荷髻小立朱扉裏妙齡取次問伊行幾幾幾綠似珠鮮碧同玉艷一般年紀香臂紅妝膩秀黛靑煙細不知曽否破無未未未今夜羅幃月明人靜怕難回避

私防

驀地相逢乍三五團圓夜幾回觧帶又沈吟怕怕怕衣上香濃口邊朱損有人驚詫好把紅茵借更取靑鬟缷爲伊相防不能休罷罷罷索性回身恣他憐惜栁嬌花奼

風中栁

立春日平原道上作

芳甸靑旗山縣迎春時無端獨向風塵走去年今日酒重沾衣防簾幙卷花封如繡迢逓家園景色還應依舊髙樓不展橫云皺重門深掩鵲腦歕金獸怕春來更添消痩【十眉圖有橫云眉】

離別

槐樹陰濃小院晚涼時節別離可柰腸如結歌喉輕囀聽唱陽關徹情脈脈幾回嗚咽細語叮嚀道且自消停這歇燈火髙城更未絕殘妝重整送向門前別今宵爲伊啼血【道字襯】

行香子

賦恨

取次相親打疊消魂再休避小媵魚鱗个時心事費盡溫存有幾分憐幾分愛幾分嗔參橫斗轉匆匆歸去木蒼瑯隔斷重津分眀眼底欲見何因似鏡中花水中月夢中云

小院殘春

小院殘春金鎖重門花陰裏隔子回紋彈琴淸夜待月黃昏想那時情那時事那時人三年一瞬兩情千里似蓬科飄泊江村淒涼玉柱慘淡金樽看燈如雨雨如夢夢如塵

靑玉案

九日

寒煙衰栁西陵路是一幅悲秋賦凝望衡臯天欲暮蕭風吟葉濕云粘樹不見登髙處東籬把酒黃花吐應插徧茱萸無數美景良辰誰與度露蛩聲咽霜砧響斷枕上瀟瀟雨

感皇恩

題北隱山房

深戶映花關紙牕茅屋栽就瀟湘萬竿竹捎云拂日染出一庭濃綠石牀欹枕處茶初熟中有髙人棲遲空谷冰雪瀠洄絕塵俗欲遺雜佩采采露蘭霜菊相思何處也人如玉

小桃紅

題悔庵桃花源樂府

好把荷衣制歸隱從玆始煙外迷津雲中問渡桃花春水想武陵當日避秦人五栁前身是一曲紅牙試千載還神似玉骨蟬輕仙蹤羽化碧霄髙逝想世間不屑折腰人今古皆如此

千秋歲

題袁重其侍母圖

金盤玉匕斟酌西池醴傳妙舞流仙吹斑衣娛此日霜哺思前事北堂上粲然一笑慈顏喜見說麒麟瑞巧向懷中墜應解識之無字添枝桐月閏入夢蘭云細願歲歲靑春白髮看兒戲

傳言玉女

題余氏女子繡栁毅傳書圖同程村阮亭文友分賦

霧髩風鬟憔悴洞庭秋葉湘云淚滿防防鮫人血緘愁欲寄去雁逺衝江雪兒家何處綃宮璇闕涇水歸來依舊珠輝玉潔此情難負更把紅絲結昔人已往如聽當年嗚咽素書一紙銀鍼千疊

祝英臺近

重陽後一日揚州別程村阮亭

逺峯靑寒渚碧零落紅衣暮流雪回風陣陣蘆花舞秋光欲斷人腸重陽過也猶做作滿城風雨太匆遽乍可一曲驪歌便上蘭舟去水雲無際何處尋前渡依稀認得歸程黃葉淸江是昨夜夢中來路

蕙蘭芳引

答悔庵餉酒茗

不斷鄕愁煙水外風帆如簇恨芳艸斜陽迢逓偏傷逺目扶笻歸去正東鄰酒香茶熟乍飛箋來到空館敲殘寒玉綠蟻頻浮翠旗才展頓消煩燠有紫鱠千頭更汲取碧琳千斛石鑪徐沸葛巾新漉倚南牕一枕淸眠初足【更字襯】

驀山溪

舟中殘月

芙蓉湖畔防防喧津鼔何處是歸程輕鷗外一聲柔櫓香銷酒薄早是不成眠怪好月故相撩枕畔時來去方暉圎景揺曳紛無數風勒水聲寒又激起吳歈淒楚夜長夢短此意有誰知算只有廣寒人知我傷心處

洞仙歌

元夕

千門萬戶聽踏歌聲徧一笙簫暗塵逺有麝蘭通气羅綺如雲香過處隱隠紅簾盡捲閒行南北曲玉醉花嫣爭簇天街閨娥轉更誰家艷質燈火防幹驀地裏夜深重見向皓月光中費疑猜不道是今宵廣寒人現

法曲獻仙音

九日揚州寓舎得錢大幼日秋試捷音作此卻寄

黃入宮槐香分月桂仙宴鹿鳴初舉江上峯靑曲中人逺傳徧湘靈佳句錦箋遙芳信速早到竹西路登髙處憶當日篝燈深語西牕下樽酒論文幾度防筆掣靑

霜不加防賦成鸚鵡共說錢郎好添修龍樓鳳宇問少年同學若个才情如許

松桂堂全集卷三十九

欽定四庫全書

松桂堂全集卷四十

吏部侍郎彭孫遹撰

延露詞三

長調

滿江紅

和悔庵生日自題小影韻

解組歸來便黃綺欣然相許休重問屈生詹尹賈生季主酒後擘箋霏艷雪花間量屐粘香雨待縠巾葛帔老溪山招尋處綘灌在堪誰與羲皇逺還空佇向歌樓乞食講筵髙踞右北平中埋羽箭吳東門下沈簫鼔但短衣匹馬盡餘年無他語【悔庵曽官永平古右北平地卜居葑溪卽吳東門也】誰傳先生須記取門前五栁問何人素心晨夕村童鄰叟世上滄桑才轉瞬夢中金紫難回首看當時花月滿姑胥今存否也不羨柔荑手也不慕櫻桃口只蕭然偕隱鴻妻萊婦松節且揮髙士麈竹林試醉賢人酒任黃金斗印綰通侯功人狗

華遜來與予同甲以端午前一日生因有此贈

不飲何爲把一切窮愁盡掃看門外花眀艸暖天中時到繡虎銀符都插徧那堪令節成吾老喚紅巾翠防爲君歌聲繚繞人世事堪成笑餘子輩寧須道盡東塗西抹誇他年少擬作山中同甲防天涯知已樽前少向南鄰呼取洛陽生同傾倒【洛陽生謂河內賈子雲谷亦辛未生也時同客吳下】

五日觀競渡

且往觀乎閶門外今朝水戲見兩兩靈絲艾虎釵頭紛綴舊俗吳中猶未攺習流人鬭魚龍技看防云一派鎖淸濠波如沸流覽罷心猶悸憑弔處情難已向風前釃酒何妨沈醉千古三閭同一哭江潭不少人憔悴待爲書重續賈長沙投湘水【防云港在閭門外見姑蘇志】

惜秋華

秋怨

才入新秋早麝防慵開鶯簧倦炙孤影誰憐銀釭幾度羞剔烏絲小字看看淡好似賺人魚墨愁寂水晶簾捲見舊時月色枉自尋消息恨餘香斷素偏有無窮憶誰把病容扶起紛紜朱碧便將萬斛滄波移來比似鮫珠滴終夕也只得兩番潮汐【烏賊魚吐汁如淡墨南人取以作書逾年但存空紙】

鳳凰臺上憶吹簫

和潄玉詞同阮亭作

寶鴨拋煙寒螿泣露蘭橈催發湖頭正銀河淸淺殘月如鉤多少情悰欲說知無柰則索行休紗窗靜幾株疎栁一片淸秋堪憂个人何處那衣香手粉髣髴還畱憶舊年此夜花壓層樓靜對金波似水桃笙上隠隠回眸傷心處依然花月添卻離愁

閏七夕詠牛女

曉露招涼秋梧益葉雙星低映淸宵想天潢再駕綺節重邀翠鵲仙翎未滿又河邊催喚塡橋迎車罷虹川波委月幕香飄迢迢靈辰相望早一年雨度邂逅雲霄笑孤明寶婺獨處珠匏休問故人機素怕龍梭一月長拋願從此金章玉蔀只閏今朝【婺女星在織女南匏星在河鼔東離珠北俱見天官書】

水調歌頭

次韻答家兄仲謀

去年分手處蕭寺古鐘樓縹緲霜天孤雁驚破一行秋二十四橋煙月一百五朝風雨憔悴少年遊故鄕渺無際目斷不勝愁吳天角楚江尾越山頭不如從此歸去揮手弄魚鉤縱有長安同學誰問行吟澤畔五月有披裘湖山春未老去去莫淹畱

滿庭芳

晚景和少遊韻

飲水虹明蒸山霞爛亂帆爭渡津門離人向夕無緒對芳樽防上層樓極目疎林外落照繽紛空凝望天邊白薴煙雨鎖空村覊魂飛欲去淸江千里南北中分悵瑤琴徒在錦瑟空存膓斷蕭娘一紙羅巾賸萬防檀防憑傳語玉兒憔悴終不負東昏【檇李有白薴村煙雨樓是吾鄕也】

倦尋芳

感舊

追思往日月皎燈寒梅魂淸凍客散金堂花漏一聲頻送絳雪沾衣香夢熟綠云堆枕春愁重廻身處似珠鮮玉脆盈盈入捧更消受吳綾弄墨越簟迎涼時時相共自去江幹信斷魚牋誰貢聞洗鉛芳新學道禹余琳札都成誦待重尋早招取上淸鸞鳳【三淸一名禹余】

八聲甘州

秋怨和柳七韻

防淸霜一夜渡河來木葉竦髙秋最傷心時西風旅夢殘月江樓何事南來北往行役不知休回首當年事飈散云流可惜舞茵歌管任蛛絲馬迹狼藉誰收便吳姬楚艶值得防回畱憶分襟木蘭花下悵佳期怯上此花舟料伊也懨懨終日長爲儂愁

珍珠簾

密約

湘紋防折防幹疊十二碧城宮闕一縷紫猊煙片影紅窗月小語相期全不覺怕姓氏飛瓊輕泄周折待粘雲染雨臨行還怯猛把心兒卻今宵休孤負良辰佳節蘭液泠香犀艸露沾金蝶無賴杜鵑枝上鳥向窗外聲聲啼血饒舌才勸得人歸又催離別【杜鵑初鳴時聞之主使人離別見酉陽雜爼】

三姝媚

旅夢

花宮淸磬杳聽城頭一派角聲悲繞晚來淸味只秋窗無火暗螢相照解帯將眠剛月色瞳矓來到千里江闗十年心事相思多少恍在舊家庭館見朱幌防垂綠窗初曉驚伊消瘦把別時蹤迹向儂都告旅泊頻年和夢也分明知道莫是相逢無防依然去了

髙陽臺

爲阮亭題余氏女子綉髙唐神女圖

帝女歸來一天秋色楚峯十二蒼蒼聽說當年曾經薦枕先王細腰宮裏顏如玉更相尋霧縠霓裳問此時翠蓋鸞旌誰見悠揚巫山枉斷人腸縱陽臺遺迹未盡虛茫回首宸遊沈淪幽佩堪傷一自侍臣書好夢千載下雲雨生香又何人剪雨裁雲幻出髙唐【沈淪幽佩侍臣書夢俱見杜詩】

念奴嬌

和潄玉詞同阮亭作

深閨岑寂見朱扉曲曲銅龍防閉坐覺春陰寒尙峭不斷氤氳鑪气逺岫低云濃花著雨可是伊風味紅箋小疊此情何處相寄朝暮鎭是無聊湘娥淚濕空向花枝倚病裏腰肢慵似柳盡日三眠三起芍藥欄前淸和時約訴纒綿意眼看春盡那人應是歸未【杜詩湘娥倚暮花上林人柳三眠三起見西京雜記】

長歌

雨窗獨坐百感茫茫因信筆成百字令自歌且自和之白太傅謂長歌之哀過於慟哭此語誠然以今觀之不誠然耶

長歌當哭把瑯玕撃折珊瑚敲碎悔不當初多弄防領取中郎都尉鵲印累累蟬冠岌岌忍見人皆醉雕龍何益算功名偶然遂等閒付與兒曹三旌已矣返我屠羊肆吳下秋風歸去好飽啖菇羮鱸鱠病借神君巧資天女無計袪窮鬼夜珠休探怕驪龍未成睡【織女一名天女見天官書注】

又疊前韻

知音寥落任壁間絕市中琴碎萬卷詩書何所用不抵一錢程尉入手杯濃擡頭月艶人好千塲醉長卿倦矣問宦遊防時遂此去四壁猶存當壚滌器賣酒臨卭肆春雨綠簔三尺艇釣取霜鱗雪鱠假貸爲生送人作郡怕殺揶揄鬼不如秉燭夜深長伴花睡

三疊前韻

壯心難抑將亂絲斬斷連環捶碎七貴五侯今已矣說甚粉郎香尉公醒而狂臣饑欲死待覓墦間醉平原何在自媒終笑毛遂曉來网得霜螯橫行屈彊吾力猶能肆脆白肥黃堪一飽絕勝吳王殘鱠露气髙浮羽聲慷慨痛飲歌山鬼元龍臥榻肯容餘子鼾睡

四疊前韻

丈夫立意寧蘭摧蕙折璧沈珠碎寶劍摩娑如好女請試玉門軍尉虎帳論兵龍泉知已巵酒安辭醉沙場百戰看奇勲一朝遂笑談指顧封侯宛珠隨寶入室紛成肆行馬歌鐘新賜第狼藉金虀玉鱠貴客稱觴美人當夕室瞰髙明鬼拂衣歸隱學希夷五龍睡

解語花

題美人卷子

湘裾漏月楚練堆云別是天然韻石牀小幾涼如水一束桃枝淸潤玉冠輕卸乍睡覺心情未穩香枕上隱隱屏山冷浸芙蓉印記得那時廝認在桂堂東側蘭臺西近紫薇花下相逢處約略眼重眉褪三秋過也空畱下生綃粉本畫圖中驀自尋思可有和伊分

玲瓏四犯

卻夢調元景病次家兄仲謀韻

美睡初成便有个人人年華猶少暱枕低幃不怕細君知道可是陽臺行雨把宋玉魂兒勾到長作玉淸仙隸夜夜掃除庭廟千金艶質分明是轉腰身向郎廻抱漸春汗融融綺褥逗破風流竅防畨著意溫存生不管儂心不要須央他無賴汝南雞未曙將人喚覺【玉淸仙隸用夏侯語後段第七句多一字】

再疊前韻

寄語東君莫寵柳驕花誘他年少漏泄春光多在這華胥道何事孤眠帳底夜夜有彩雲飛到似神君爲儂卻病引入上林祠廟睡鄊卽是溫柔境有紫玉如煙相抱剛則是靈犀一防通卻心中竅害得文園憔悴那夢兒偏生還要願生生不作有情癡長得安然睡覺【後段第七句多一字】

招夢用前韻

好夢誰同有皓齒丹唇人兒絕少媚寢思香逺勝卻邯鄲道一聲砌竹驚廻正月影空牀初到擬欲賦夜來神遇薦枕在朝云廟纒綿一似春蠶死向雪繭窩中縈抱乍可是雲輕雨薄未透相思竅囑付惜春禦史領風月讓伊淸要把鶯聲燕語安排莫使幽懽驚覺

再疊前韻

禊節才過冷落了風流蘭亭逸少單枕無聊心事向誰行道打疊鴛鴦繡被好招取夢兒來到問何如九疑黛色帝子下黃陵廟願將身化爲胡蝶粉防死向花心抱浪說遊仙畱玉枕枕內藏機竅望斷美人何處慚愧殺靈修練要看落花飛絮殢人春睡如眠似覺【練要之要去聲今人作平聲讀者非也】

憶舊遊

病酒

病酲扶不起似箜篌小令促行觴鄕愁供伏枕暮鐘曉角忒煞淒涼當時幾經被酒錦瑟美人傍記縹色杯輕密雲香重親手擎將年來漂泊去但醉月迷花是處堪傷縱文園渇甚甚金仙掌露玉女壺漿欲問盈盈翠袖風雨暗巫陽誰念我天涯蕭條寂寞年少塲【姚嵓傑酒令憑防一吐已覺空喉密雲龍茶名】

花犯

梅花和淸眞韻

傍疎籬橫斜防樹饒林下風味嫣然一笑早掩卻三千宮中佳麗盈盈仙袂誰同倚自憐翻自喜正雪滿山中無路素娥寒擁被防日小窗試東風爲思君長是粉憔脂悴春愁凝時時有暗香飄墜可惜一枝零落也空自賦招魂芳徑裏記當日夢中相遇月明天似水【凝音佞】

宴淸都

螢火

四壁秋聲靜疎簾外數防飛來破暝輕沾葉露暗棲花蕊亂翻銀井有時團扇驚回又巧坐人衣相映空自抱熠燿防光願增照金樞景防番去傍深林來穿小幔髙低不定隨風欲墮帯雨猶明流輝耿耿隋家宮苑何在腐艸於今無片影向山堂且伴幽人琴書淸泠【金樞月入處李義山隋苑詩於今腐艸無螢火杜詩忽驚屋裏琴書冷】

水龍吟

吳寧周席上作

畫堂春靜鶯花麗珍重爲開嘉宴金盤薦處楚酪瓊羞吳羮雪片曲按檀槽詞翻玉茗歌喉淸囀嘆經年作客銷魂此際不覺柰何頻喚簾幙髙張庭院又火樹銀花開徧促坐藏鉤分曹戲彩杯行無算小器易盈一時沈頓玉山將斷記醉中上馬明河欲墮橫參初轉

拜星月慢

本意

蓉炷初煎花冠重整小院四垂空碧徙倚風前聽銅蠡淸滴凝眸處試問渡河人去竊藥人歸何日霄路迢遙抱幽輝終夕正中庭夜永無行迹更難禁私禱偏羞澁早是聲喘頻呼吹麝蘭气息墜金虫手自梳蟬翼恁時光莫道窺顏色隻影兒裊裊亭亭盡銷魂也得

瑞鶴仙

題袁氏園亭

攜來一片石直壓倒江上三山無色名園堪永日有翠幹蕭森明玕鮮碧桐陰竹實看聨翩鵷雛接翼問何人領袖煙霞身是東吳倦客猶憶梁鴻廡下梅福門前舊曾相識重逢此地同訪瓊花消息待粗酬婚嫁逺尋禽向五嶽安排遊屐記他年行藥歸來龍鱗千尺

瑤花

癸卯七夕

夜波涼薦曉杼聲停正鵲軿催駕經年相見料此時一刻千金無價明朝何處向雲雨峯頭銷假怕有人天上含愁碧海靑霄今夜西風又報新秋見珠露低垂紅蘭初謝舊懽如夢多少事記取金釵羅帕離情別思任塡滿銀河難瀉倘佳期果似靈辰受星孤月寡

綺羅香

春盡日有寄

翠逺如空黛濃欲滴簾捲靑山無數舊事難尋春色總歸塵土撲蝶防如夢光陰砑花箋相思圖譜怪東風不爲吹愁凝眸又見碧雲暮年來淪落已慣任一身長是飄零吳楚紅淚緘題恨字分明寄與想南樓柳絮飛時是玉人夜來憑處應望斷逺水歸帆蒙蒙江上雨

喜遷鶯

偶憶

佳人難得更名士風流傾城顏色日衣輕辟寒鈿細打疊受他憐惜爲雨爲雲時非霧非花蹤迹分明似似琪樹交枝瑤禽聨翼當日定情處纒綿珍重此意千金值世世生生朝朝暮暮長似爲懽今夕回首人間天上往事依稀堪憶前身是是蓬山伴侶玉淸儔匹【日虫名集宮人衣輒防愛幸魏宮人相語曰不服辟寒鈿那得帝王憐】

春從天上來

孫介夫索句題炤贈此篇

年少孫郎算才地風流合讓伊行思淸零雨筆挾秋霜佳句題徧吳閶似方平當日擘麒麟髙宴仙鄕奏新詞有停雲芝蓋隔水松簧更饒大喬國色儼麻姑玉女矑盻淸揚鈿翠輕飛裙波小皺人前防曵霓裳捧流霞一酌擎來味盡作沙糖盡疎狂任紅塵人世彈指滄桑

歸朝歡

秋夜

畫閣重簾深不捲銅史黃昏催緩箭那堪離別在蘭時梧桐落盡回心院夜長君不見漏防猶比檀防淺麝煤殘銀箏寶瑟信手拈來倦側側寒生霜瓦濺眼底屏山千里逺南來孤雁已先紅一聲天際堪腸斷飄零秋萬防風條雨葉如相餞最無憀坐愁不寐絳蠟和花剪【陸倕刻漏銘銅史司刻金徙抱箭】

花心動

早秋客思

防陣西風涼气滿林下乍收殘暑極目江天蹴雪驚沙千里迢遙吳楚殷勤謝茱茰灣水爲儂好向秦溪去還恐怕闗山重疊雙魚無據冉冉年光欲暮正思歸未得含情誰語待折疏華寄取一枝又逺隔層城路倚樓人聽斷腸聲驚秋客到傷心處江南夢一曲瀟瀟暮雨

二郎神

憶富春舊遊

富春七里水拖藍遊鱗堪數看來往雲帆淺深沙石渺渺靑谿漁浦南北峯頭登臨逺望不盡斜陽疎樹悵星子臺空桐君佩冷舊遊何處覇旅又經防度他鄕寒暑自芍藥花殘櫻桃夢醒腸斷錦鞋一賦謝客滄洲潘郎綠鬢心迹猶然朝暮算只有山中明月江上淸風如故【前段第二句多一字往在富春作錦鞋賦頗爲彼中傳誦新安江一名靑谿漁浦去富春渚三十里桐君山在桐廬境】

一蕚紅

詠睡鞋

試緗鉤正薰籠初暖百和惹氤氳同夢相偎合歡不解天然無迹無塵巧占盡春宵樂事問伊家何處最撩人銷帳低垂蘭燈斜照兜上些跟好是輕盈嬌小只一彎香浸半撚紅分新月勾云纎荷舒夜阿誰消受淸芬莫便道魂消此際向玉樓合處更銷魂底事東陽憔悴化卻腰身【向字襯漢宮有夜舒荷】

一寸金

蓮花

水面新妝小著紅綃弄煙霧似艶分霞暈倚欄防笑嬌含檀粉向人低語獨立愁無侶覓舊日張郎何處乍臨風一種輕盈玉奴初學淩波步此夜瑤臺月明香細翠袖沾淸露問玲瓏秋藕防時絲盡鮮妍蓮子爲誰心苦正隔江欲采盻佳期美人遲暮訴相思有恨無情夢斷西洲路【西洲用古樂府語陸龜防蓮花詩無情有恨何人見】

女冠子【第二體】

詠美人坐禪

香寮靜也片縷沈檀煙透五云幢下五絲褥上小結跏趺玉弓淸瘦見展春衫袖袖底分明紅露鞋尖一綹顫巍巍緗鉤雙疊防幅湘波壓皺似承密印靈山後問天然姝麗可是人間有妙容誰偶恰意蕋心燈孤明時巾瓶淨無垢正好衣紋不動花陰當晝倩罔明彈指聲中喚取那人知否【罔明用內典女子出定事】

丹鳯吟

南窗睡覺月色滿牀

可是行雲有意故把纖阿一輪推落飛入南窗次第穿簾度幙霓裳弄影金波堪挹綃帳生寒冰壺初濯徧處笙竽俱靜香霧空蒙冷浸半牀索正值夢廻酒醒旅中單枕眠乍覺便欲乘風去向瓊樓玉宇細聽仙樂嫦娥應是笑人長恁寂寞十年前事心兒上憶分明如昨此時此夜怎許人睡著【纖阿月禦】

沁園春

酒後作歌與擎庵

何必規摹五柳之髙孤竹之淸念久與周旋我寧作我任教禮法卿自從卿儁乘陪遊辛杯侍防僕病須知非所能問何者是魚文驥子綸組雕纓狂來白眼休驚算若个堪當一瞬靑但紫篝玉炷香消仙蠧朱防金錯筆掃讒蠅淸酒三杯黃粱半枕不換他年身後名誰驚覺有墜梧片葉索賦秋聲

又

放眼乾坤曠觀宇宙與爾相期憶登第早年曾同座主爲農今日俱老明時遂我初衣屈卿此幘鄕裏安能向小兒從玆去便濯纓碧漢晞髮淸池尙平婚嫁休遲早覓取三山紺雪姿待尋眞嵩華采芝千頃浮家苕霅載酒千瓻人盡憂生我當樂死笑拍洪厓知未知回頭處看人世界變化參【音幻見張騫傳】

又

自賦歸來爲問先生何計忘貧想行吟竹裏烹殘蟹眼著書林下倚徧龍鱗長著荷裳閒拖芒屨野老柴門正比鄰難孤負是賞心樂事月夕花晨陶然自得天眞渾忘卻春明舊日身有石牀小幾新涼可襲玉池秋水芳艸堪紉時對西風徐揮方麯何物元規塵污人因傳語倘扁舟來訪許問迷津【方麯竹扇也】

又

對影銜杯影且前來吾方思之算乘時只合兔園傳冊成名何用狐穴搜詩世上舉肥宮中磨蠍大藥難將造物醫安予拙且聽竽南郭植杖東籬小園淸映漣漪有密竹疎花事事宜更多情綠綺琴心解渇撩人翠嫵黛色忘饑飽看文君風吹髩影此樂誠然不可支誰相問道茂陵閒散謝客多時【喬子曠作詩喜用僻事號狐穴詩人園冊見五代史】

偶興和阮亭

歸去來兮或采金芝或酌淸流待乘鳯天邊長風作禦釣鰲海上明月爲鉤冠蓋焦螟河山野馬蟻垤縱橫十二州盡遊戲是撃毬建節澼絖封侯誰能齷齪相酬任沈者還沈浮者浮笑空洞容卿是中無物溫柔老我此外何求一紙彈文三章約法不禁同盟鷺與鷗相親近且春花秋月夏葛冬裘

又

我所思兮白石淸泉復嶂層岡看象外煙霞能令公喜眼前人物誰得卿狂中聖頻呼索郎屢顧廣大人間出世方君莫問有增城閬阪漢武秦皇醉來潑墨淋浪邀星渚文機作報章嘆鐵馬金戈防畨逐鹿博遊挾防一樣亡羊經卷藥罏舞衫歌扇天女維摩總道塲相期在便海山兜率誰是吾鄕【海山用白傅故事因阮亭有麗農方丈早認渠鄕句也】

題影贈吳中友人

其狀若何珠玉爲容冰雪爲腸問對朕者誰心知漚露如卿有防手淬風霜讀損羲爻搜奇禹簡探得靈威字數行低回處嘆無情山水閱盡興亡悲歌慷慨蒼涼正散發行吟白日長盡家徒四壁貧如司馬目空一世狂甚袁羊奇服靈均髙冠子夏雜佩繽紛若香身名事付杯中醽醁枕畔滄浪

和韻答金嶠庵

往古來今如許英雄鐘鼎旂常盡飄風冷雨餘聲銷滅寒煙蔓艸陳迹蒼茫南顧昆明東瞻閩越二十年來一戰塲到今日喜丰年多黍兵气銷光溪山老我何傷且買醉時探肘後囊須我歌若舞烏烏撃缶倡予和汝款款飛觴僕射不如尙書不顧羯鼔頻催不記行才傾倒早一輪紅日湧上扶桑

賀新郎

酌酒與孫黙用稼軒韻

笑謂君休矣算人生重茵列鼎爲時能防趁取新涼今夜好一醉破除萬事盡酒後沾沾自喜賦筆淩雲誰見賞只子虛烏有公無是更誰薦雄文似休官且臥煙霞裏又何須虎頭食肉馬肝知味速築糟丘吾將老得喪由來一理縱狂歌東方月起駒隙光陰河射角嘆羊腸仕路車生耳且引盡黃山子

白薴

春暮

雨乍晴又洗出滿庭蔥蒨金鈴風急驚起啄花乳燕裊柔條斷送了落紅如霰遲日正暄妍颺遊絲釵頭輕罥撲蝶歸來不覺玉弓酸軟早安排送春小防櫻桃宴深院密坐相逢低聲問取可是多情荀倩卻無語回眸眼波一綫月明人靜待尋歡良夜防幹敲徧金斗放聲頻多應細熨裙花茜五絲幢下明日酬私願

畫屏秋色

蕪城秋感

野炤蕪城夕送逺目雲水蒼茫不極瓊蘂音遙靑樓夢杳玉鉤人寂何處認隋宮見衰艸寒煙堆積攢一片傷心碧聽柳外哀蟬風髙響滯如訴興亡舊恨聲聲無力今昔可勝淒惻莫重問錦帆消息竹西歌吹淮南笙鶴盡成陳迹轉眼又西風辭巢越燕還如客落葉千重蕭摵萬事總銷沈惟有淸江皓月曾照昔人顏色【淮南笙鶴用髙駢事】

小諾臯

維揚旅舎聞蟬

碧蘚庭除綠陰城郭雨過空蒼如洗正疎林兩兩鳴蟬髙低聲遞何待移宮換羽嶰竹天然相比戞餘音還共南薰揺曵客去茶淸棋殘香細故攪人北窗好夢一覺揚州驚起欹枕處偏淸厲托體髙枝翳形密葉直是如羮如沸總不管西覇情南冠客意似水流光暗逝漸入深秋天气轉眼向孤雁寒蛩更替髩凋殘白頭憔悴試臨風獨憑欄幹側耳哀吟此際容易使秋心碎

稍徧

春情和東坡韻

拾翠年時踏靑節芳艸紛鋪地弄陰晴景色徧園林屈指到淸明天气小池邊紫燕欲尋新壘紅襟對掠桃花水正山杏籠煙海棠經雨穠艶天然無比映髙樓何處綠楊枝又搓得鵝黃千尺絲總釀就迷花病酒懷人防般滋味素手好同攜郁金屏外朱欄裏欲訴綢繆鸚鵡生憎忒伶俐看弱不勝衣柔如無骨仙裾怕逐東風起墨染烏闌袖沾紅唾脈脈春愁無際漸畫燭燒殘繁英飛墜似綺叢蛺蝶向花低忙不了竊香私意任取粉銷春老一夢消身世蓬萊水淺滄海塵揚畢竟此情難已九天鸞鶴倘相招爲報人生行樂耳

鶯啼序

夏景

半枕新涼破好夢一聲白鳥逺鐘歇曙色霏防殘鶯啼上林杪簾幙重重次第捲云屏曲曲瀟湘曉看露濃香細茉莉又開多少淺暈才施薄鈆不禦衫子裁纖縞更靑靑非霧非煙眉山兩防慵掃倚紗窗梧竹澄鮮弄薫風悠揚未了正深閨晝永如年問津誰到南園此日滿地綠陰虧蔽有芳蕖曲沼乍防雨收防翠蓋孤擎紅衣雙笑冰井敲殘紋楸彈罷倦聽髙柳蟬噪覺小院無人愈淸悄簟紋似水瑯玕防度欹眠釵鳯墜盤云攪歸來庭戶嬌困難禁綉帯羅裙裊最是溫泉新浴玉軟花慵侍兒扶起風姿偏好晚涼初薦輕容重換碧欄幹外梳頭處恰團圓明月來相照坐看夜色天階戲撲流螢輕羅小扇

松桂堂全集卷四十

欽定四庫全書

松桂堂全集卷四十一

吏部侍郎彭孫遹撰

南集一

癸卯嵗除感事

靑鬢空嗟去日頻年來萬事總傷神庭前人去虛題絮天上書沈老負薪柏葉暫娯分嵗客梅花猶隔渡江春南枝已是垂垂發偏覺東皇雨露新

送尹司理罷官歸樂安

遷客東還不可畱一官淸苦志難酬十年勞吏雙蓬髩千里歸人一葉舟津柳若爲攀去袂檣云已自亂春流亦知齊瑟非時好淥水朱弦黯自愁

立春日

十年猶著薜蘿衣矯首風塵與願違海外戈船孤戍絕望中湘楚一烽防經春弱柳堪頻折度磧徵鴻更獨飛人事飄蓬今已極祗應沈醉答芳菲

將赴長安畱別上官僉事

芳艸江南路辭家屬暮春頻年多作客八口欲依人去棹經長水離心寄白蘋淒其違故里行矣戀淸塵河鳯聲名舊原鴒意气眞觀風人自理問俗化如神北望君門逺南瞻使節新恩波殊浩蕩待起轍中鱗

南園二首

三月南園雨復晴輕衣初試踏靑行碧桃水暖通人境綠柳陰濃覆女城春艸欲將幽佩結夕陽多傍畫橈明閒中易有芳時恨花落空林已暗驚

聞唱吳歈早倦聽南園猶作片時停集賢舊苑春將暮相國東門艸自靑【南園廣陵王錢元璙池館宋集賢校理蘇舜欽買居之作滄浪亭其上在吳東門】芳樹斜陽成晼晚孤帆細雨極飄零朝來觸目多惆悵楡莢花殘已滿庭

春暮遊虞山

春山百疊倚晴空應接峯巒路不窮僧舎半開紅雨外女墻長在翠防中全吳地盡雲依水平楚天低艸颭風暫得登臨當暇日勝遊知復防時同

送孫介夫歸越州

蘇臺朝極目芳艸徧郊原猶作吳宮色能銷越客魂鶯聲移雜樹花气滿離樽去逐春江水隨潮到裏門

雨中春興

風墮薔薇入畫檐一時吹作雨纖纖菜花水淺才通棹燕子泥香正卷簾陌上有人尋翠羽愁中何處問靑簾離居轉覺春陰促晝漏頻移又防籖

暮春同蘧非孔卓勤止登文星閣逺眺時與勤止共習參同之學

憑欄忽與白雲齊吳楚靑蒼望不迷春去空洲花隠隠人來故苑艸萋萋風濤獨墅聲皆應雷雨諸天勢盡低早晚遊仙成大藥若爲霄路共攀躋【獨墅湖名】

吳下寄百旃

金亭薄暮暫維舟春艸茫茫識舊遊廢苑啼烏終古恨寒春落日滿城愁疏華不見書南至桃梗還隨水北流卻憶故人猶寂寞瑯玕何處一相酬

送陳陶庵民部歸蘭陽

白首東吳客經年始北歸門生開館舎公子戀庭幃雨急河聲轉川長艸色防汴宮春已盡到日亂鶯飛

姑蘇竹枝詞

楡花開盡柳綿飛紅雨初收碧浪肥伍相山前連袂去二郎祠下弄舟歸

弓腰帖地曲彎彎水鬢拖云雀色斑翻盡從前巾舞曲新來齊唱娜如山

畫眉顏色染鮮新畫眉衫子糝麯塵吳兒絕愛畫眉鳥吳娃偏喜畫眉人

紅鴨橋邊鬭鴨城黃鶯坊裏早鶯聲寧馨兒是誰家子薄相由來過一生

千人石上紫雲簫一曲淸歌魂欲銷勝防中秋才罷卻便須串月小長橋

空傳崖蜜滑如飴浪說宮中進荔枝光福楊梅洞庭橘吳王當日餉西施

天平翠色列如屏元墓丹梯萬疊靑兩處山情無限好遊人只是愛支硎

紅橋書巷至今存四合紅塵晝欲昏試聽吳歈君莫訝此聲元自起閶門

一鬥霜鱗一尺形釣車窄似小蜻蜓櫓聲一歇鼓聲起滿市齊聞水气腥

洞庭山下太湖平郎住湖中妾住城不畏石尢髙萬丈郎船日日借風行

贈袁重其

爾名推獨行今日喜相過委巷畱車轍閒庭長薜蘿白華親膳潔黃鳥友聲多坐覺春陰暮論交柰晚何

三泉亭

山塘花柳試春遲吳客停驂正此時多向三泉亭上飲無人重理壁間詩

寄題毛華伯西爽齋

空翠結庭戶秋陰生女蘿自饒遺俗韻不媿伐檀歌綠樹當軒合靑山隱幾多寄聲三徑客羊仲許相過

題悔庵弔琵琶樂府

一去紅顏帝子家至今哀怨寫琵琶龍沙二月多風雪吹作明妃塜上花

淸詞一奏和人稀冉冉春云凝不飛紅粉靑娥齊掩泣情知不獨爲明妃

和吳梅村詠物詩八首

蓮蓬人

西嶽眞人太乙翁靈綃十丈傲秋風敬容荷鏡持堪照正則蓉裳制未工翠袖寒生黃裏怨綠衣人老碧房空等閒憐子成拋捨露冷香銷八月中

桃核船

度索春秋記未明至今山下一舟橫問津舊覓秦人種采實新疑漢使行內殿貯來杯競渡禦筵懷得葉同輕東園桃梗猶漂泊並載中流有棹聲

橘燈

社橘江邊不可尋湘人膏火自煎心仙枰照去紋爲玉寢帳吹來色似金珠裹香殘光隱隱瓊苞霜冷夜沈沈蓬萊九日新傳賜蓮炬分明出禁林

蘆筆

筆塜猶堪手自耕文通五色浪知名芟松漸覺身將隱畫荻空慙學未成錦字裁來葭露冷玉闗銜去雁書橫蘆中人已江潭老封邑寧須羨管城

繭虎

佳辰又見海橊開剪艾懸符出異材疑有山君乘變巧從園客化身來蛾眉已老三眠月虎气還騰萬仞臺聞說繭絲今日盡使君遮莫是牛哀

茄牛

園中爛漫雨初收刻畫居然繭角牛渤海風淸堪作佩吳山月滿漫成愁當前定啟巴人路爲後應遺霸主羞柯古徒能搜僻事不知橫笛夕陽秋

鮝鶴

羽客曽畱相鶴書元裳縞袂未全如素翎似待淩霄日淸唳疑聞滳露余自是神仙原有骨安知莊恵定非魚文軒好托琴髙乘王母筵頭飽玉蔬

蟬猴

山林不記住何方衣剪蟬綃綴防行齊女緌垂供奉服楚人冠插侍中妝如從三峽愁巴客似舞雙丸向越王度嶺身輕同委蛻野賔應識舊王郎

別貽上

漁洋山人王十一髙臥攤書弄白日朝來送我粵東行衍波麗句新翻出孤舟此去觸炎蒸天北天南思不勝長幹萬里雪千尺日日風濤下廣陵

題孫豹人小影

落日蕭蕭松樹林寒崖幽瀑百重深抱琴獨向此中老不復人間覓賞心

夏至日小山堂聽歌

細雨連朝散麯塵小車閒訪宋家鄰日初北至花陰暖風自南來竹吹新曲句輕淸牙作字玉山窈窕璧爲人客中怕聽傷心調莫更低徊蹙錦茵

廣陵曉發別孫無言吳爾世六淨上人

煙波七十里江靜畫帆閒埜防生秋水風吹泊樹灣故人一以別遊子防時還向夕勞回首蕪城落照間林外煙生處人家望欲迷靑蘋縈棹轉白鳥傍舟低獨樹風鳴葉空江水拍堤孤帆前路去秋艸正萋萋逺道勞相送淸樽暫得同孤帆秋嶺外片雨夕陽中細蕋寒花艶繁枝晚荔紅天南猶萬里何處托徵鴻維揚客舎送云客兄北上予時亦有南越之行

湖水平堤炎雨歇風吹楊柳櫂歌發居人情重逺相送君向長安我遊越鼓枻中流自此行方舟並渡江浪平驛燈夜泊云陽郭戍火朝明鐵甕城廣陵到日停舟處南北迢遙各異路代馬還嘶塞北煙越禽自托天南樹只今已見鯨鯢戮薄海銷兵佩黃犢時淸豈合樂邱園親老還須營斗祿日下翺翔多故人紛紛先據要路津致身遲速各有防莫以外吏傷沈淪酌君巵酒君努力前路悠悠漫成憶庾勝山頭少雁飛燕昭臺上空秋色驪駒催發不可畱後防須經春復秋兄弟相思五千里江湖此去一孤舟

鑾江舟中再別孫無言吳爾世

眞州城南八槳船船中酌酒更撃鮮夜闌酒盡慘不樂江水無聲江月圓故交念我逺逰苦執手蟬聨語無數五更月落星漸稀舟人四起撾津鼓嶺南嶺北天一涯鳴橈欲發猶遲遲川塗萬里別經嵗縱有相思那得知

送翟靜生之任汝南

看君此去佐名藩法吏於今世所尊路轉雲林飛翠幰山連秋樹引朱轓訟庭人靜閒花落官閣詩成小篆溫見說汝南名士在不知曾滿翟公門

登燕子磯

危磯獨立思蒼茫紅蓼洲前艸自芳云臥巖扉初月上煙生江浦一川長新亭髙晏風流盡舊內淸秋水調涼莫問南朝惆悵事江潮東下石城荒

發眞州

星盡夜色蒼淸波浩無底北風生早涼孤帆向南指川明戍火防舟觸漁罾起前路及淸秋離情滿江渚葉落猶在林萍生不離水胡爲逺逰人戚戚去鄕裏

公子洲

萬里依人嶺外逰布帆今日發眞州江南江北相思處公子洲前碧杜秋

金陵懷古

舊苑無人艸樹秋六朝遺迹已荒邱地連東楚山無際城對淸淮水自流防見急裝邀隊主時開霸府領揚州彥回少日仍名士千載猶然怨石頭

繁華空說帝王家輦路今來急暮笳淚盡金城前度柳歌殘玉樹後庭花新林浦口秋移艇石子岡頭晚噪鴉風景依然堪記憶承平猶數舊元嘉

日下何人肯息機輕塵曉露事全非苑墻雪暗鐘初斷山館秋涼葉盡飛江上靑龍千騎擁桁邊朱雀八騶歸可憐年少靑雲器不及丹徒老布衣

當時五馬渡江逰妙選良家入帝州夜月防經芳樂苑曉鐘長罷景陽樓新宮已見營諸鬼內殿惟聞賽蔣侯咫尺維揚方鎭重使人千載惜袁劉

杜宇聲殘百感生西風建業舊神京詩成狎客遺簪防酒泛諸郎按曲聲江外羽書空絡繹禁中刀防正縱橫大官別有長生藥不假天臺刺史行

萬里山陵萬古愁南司北部正悠悠屠沽自立宮中市竈飬爭除闗內侯肯向人間求故劍誰從闕下問全鳩姑谿幕府空貔虎一夕龍車不可畱

鍼魚村

渚前途近魚村早市空南來經防日愁絕石尢風

送吳爾世奉母歸新安次孫山人韻

溪南幽絕地君奉板輿行已自甘偕隱能無念友生江芳淸可采山翠近如迎想到稱觴千花照酒明

烏江渡

艤舟近沙岸西風吹野戍傳是舊烏江項王曾此駐夜驚垓下歌曉失陰陵路气盡恥見憐臨江不肯渡誠哉烈丈夫天亡乃非誤荒祠降神鴉濁浪吞津樹至今二千年江流有餘怒

夜泊采石

滄洲夜色碧泠泠楚火依防落逺汀江艇秋生名士詠寒山月滿謫仙亭長畱勝迹來憑弔忽有幽思動杳防吟望翠屏空不見渚蘋何處酹芳馨

梁山

理檝方西上秋風柰爾何江鄰牛渚近山入故鄣多村徑依沙轉漁榔絕水過行持三尺艇歸去狎滄波

板子磯

荒磯相對出盡日有風波綠水流年促靑山舊壘多故侯誰復問行客防經過何事臨江戍東南久荷戈

蕪湖曉發

淸江新霽後一棹去夷猶云木蕪湖曉風帆荻港秋舟輕爭過鳥山狹束懸流閒對同行客相依說舊遊

江月

川上浩煙波風前起棹歌暮潮初落處江靜月明多涼气生秋露殘星墮曉河故園當此夕相憶復如何

池口別友人

暝色垂垂合殘霞水上明帆低秋浦口人別暮江情半夜潮初上千峯雨欲生客愁緣更極百感迥難平

潯陽江口作

鱘魚村對潯江下伐荻爲門竹爲瓦淸江無主終古流處處江魚隨意打賣魚歸去日未中呼兒作黍餉阿翁江鄕六月薦新谷破釜炊出桃花紅

陶涇

日暮帆初落孤村且自依歸人乘月渡夜火隔江防獨鳥暝投樹寒漁水滿磯經秋猶防日槲葉已紛飛

小孤山

孤峯立水中迢迢四無際樹色碧如簮山形小於髻上有靈祠鏁綠蘿美人獨坐掩修蛾不知爲雨定何處煙滿空江水始波

早秋卽事

蒹葭初滿防逺水沒空洲白日頻西下滄江自北流炎云不作雨楚樹易爲秋時見行人影靑靑古渡頭

登湖口縣城

一望煙波萬頃明女垣髙與石根平湖光盡日依樓堞山色終朝滿縣城寒嶺無人孤鳥下秋林欲雨數蟬鳴何當便作移家計終臥滄洲寄此生

江上寄友

涼气生蘋芷夕陽波上遲水中漁結屋樹杪葉辭枝失路驚揺落當秋怨別離歸程君莫問迢遞隔年期

石鐘山

日落湖陰三百里天低秋色萬千峯輕舟好下宮亭口夜臥深潭聽石鐘

湖口

倚棹愁看日又曛罏峯天外落氤氳江連九潮爭上地接三湘路始分水色平侵巖際樹石龕髙對嶺頭云孤舟莫近楓根泊木葉聲多不可聞

南康夜泊

塔影掛星渚寥寥煙外鐘驟涼知夜雨繁響入秋蛩霜露行將及闗河悵所從謝公精舎近相隔防雲峯

進彭蠡口見鄰舟掛帆入楚

淪落天涯可柰何又看淸露滿林柯書裁繡段愁難寄地險橫池喜乍過皖口西來江路盡湓城南上楚程多因風想到懷沙處秋水瀟湘已自波

彭蠡湖中望匡廬山

秋色晚澄鮮湖中水初漲流波夕吹生落日孤帆漾面面見匡廬亭亭霄漢上風泉暗崖谷紫翠羅屏障雲雨生其中吞吐勢俱壯聞有神仙宅靈閟世無兩水簾秋自卷花梵寒逾放瑤艸閱千春琪枝非一狀往往逃名人於玆謝塵鞅谷飲含淸腴林琴發幽暢夙耽世外期泉石存防尙煙蘿不可攀相望增惆悵

秋日登滕王閣

客路逢秋思易傷江天煙景正蒼涼依然極浦生秋水終古寒潮送夕陽髙士防回亭艸綠梅仙一去水雲荒臨風不見南來雁書札何由達豫章

南昌晤熊雪堂侍郎詢及先叔父太僕公遺事感賦

蓼花洲畔解徵輪班艸相看意倍眞隔水秋陰遙入座連江暮雨欲沾巾故人猶抱西州痛舊業誰憐北叟貧海內防人邀顧盼餘波應爲及枯鱗

峽江道上七夕

十年蹤迹總茫茫每到佳辰憶故鄕玉峽晴帆低驛路白沙秋水漫寒塘淸川已自迷歸棹錦杼何由得報章此夜閨中多罷織定陳果祝蕭郎

估客曲

何處千金賈方舟共水津傍橈莫相問俱是未歸人

花石潭

孤月在林杪哀蟬猶亂鳴暮云澹無色依約一川平尋煙逺自泊汲石秋逾淸徙倚江潭上行吟空復情

雨泊章江門外與蘧非對飲

何事相看各黯然故鄕一別動經年章江門外聽殘漏寒雨孤舟客未眠

吉州秋感

短棹沿洄上水遲螺川亭下艸離離灘聲傍枕寒逾急漁火依沙逺更移秋雨涼生將盡夜暝鐘愁聽欲殘時居人嘆息徴遺事淚滿當年峴首碑

建牙吹角贑江濵二十年來迹未湮父老猶然思往事聲名已自媿先人孤篷寒雨鳴林葉極浦秋陰散渚蘋此日經過無限恨臨風空有淚盈巾

中元日

日夕云洲上溪聲入聽遙異鄊頻過節秋雨每連朝江轉楓杉暗山寒艸樹凋愁心南望切嶺路尙迢迢

藍村遲尹孝亷船不至

秋水何淸駛潮生八月中江檣全臥雨石浪不因風之子空相待心期孰與同暮天遙極目杳杳沒南鴻

西江道中雜詠

涼雨過天末蘋風嫋嫋生行人乘月色相向浴江淸石古猶含態山多不記名空蒙雲水外時有棹歌聲山驛荒無次淸鉦響易終聲殘人更起寒雨夜推篷暗燭孤花冷新涼一幌通覊心已搖落況是急秋虫倚楫中流望千山擁一溪防家茅屋在同住石橋西子夜江潮長孤峯樹影低昨來行徑沒何處辧樵蹊何事南安路﨑嶇不可從披榛迷故道伐木失前峯谷暗聞猿嘯林幽避虎蹤東風一相借目斷嶺雲封野泊萬山裏荒荒不記程片雲當夜捲孤月映沙明早稻初堪飯秋已可羮他時深記取辛苦越中行逍遙章水上極望楚山頭落葉孤楓樹西風一釣舟還思富春渚島嶼正淸秋枉棹何時過重尋謝客逰沓嶂生回澑驚湍瀉白波水如三峽出灘入五云多急浪緣崖轉危檣戴石過臨深曾有誡寧必渉江河野色寒彌曠林光逺自防潭煙回合處江菼住人稀返景連波翠秋帆帯雨飛沙禽知客意相對亦忘機艤舟吉安城下聽父老說金王之亂感賦此詩寄胡三山司理

鷓鴣峯下暫停船父老淒涼話昔年徵稅多時空澤國亂離防處有人煙江城日暮吹燐火贑水秋來沒渚田休息於今猶未起深知公府借才賢

潭口

萬里防州路南來又防重夜寒殘夢覺隔水聽晨鐘

防州僧院逢姚江故人邵貞木

旅泊江城信所如禪扉虛掩夕陽余故人防日防州住漫爾相逢靜者居合院松陰秋磬歇隔林樟葉午風疎君歸定取由拳道爲致天南一紙書

泊小溪驛前

桂楫此江濵千山暮色新飛泉臨澗道行徑入荊榛沙月虛生白溪魚淸畏人煩襟聊一濯已覺淡無塵

夜宿上猶江口

洲渚增波夕吹生寒光上水漾虛明夢中秦逕家何處枕底章江夜有聲流火將殘秋在樹曉河欲墮月當城最憐客髩如蒲栁淸露枝頭已自盈

次芙蓉渡

東風不爲送灘舟百里川塗信宿畱臨水早驚千葉下隔河時見數星流淸江芙蓉渡白露泠泠桂子秋夜擁吳綿聽寒澑不知身已近炎州

見涉江者

秋匏映防明川光逺相接林靜不聞聲歸人踏落葉渡口立踟躕水寒不可涉

入防南界次瓦角潭

當暑辭家萬里徵扁舟兩見月華生客程已去吳中逺秋气多從雨後淸曉露欲沈星歷歷明河相望水盈盈家人豈謂猶飄泊只說南行到粵城

南安送程五舎人入都兼寄王十一司理

詞客趨朝萬里途夕陽行色亂平蕪近南已覺猿聲苦向北初看雁影孤落葉秋燈明驛舎片帆寒雨下江湖竹西傲吏猶髙臥君到應知病欲蘇

飛來寺

秋云川上暝峽樹雨中防莫聽淸猿叫行人淚滿衣

大庾嶺上寄周量

秋嶺岧嶤天一隅南來鳥道極荒蕪稻花再熟香初徧竹箭叢生翠不枯自有闗門通越徼依然風土入吳都憑髙北望扁舟客此日輕帆下郁孤

遊篁村入芥庵謁昰禪師

欲買深山計未能虛名十載總無憑入林且訪經行室浪迹眞如自恣僧花院風防生夕磬雲峯葉落見秋燈此身但得辭塵累洗鉢焚香亦自應

九日寶安江上同尹考功兄弟泛舟賞菊卽席畱別

九日移舟傍水涯烏衣白帢向風斜江云一碧波同色籬樹初黃菊有花彭硐晴陰邀夕照石橋秋漲泛明霞歸橈正值寒潮落新月依稀印晚沙

席上花枝壓防檐林中霜气正淸嚴一行綠樹催移棹四座靑山入捲簾盡瀉金樽狂畢卓平霑玉柱惱江淹追遊縱有他時約未必風流此防兼

泛舟歸與諸子亭中玩月再疊前韻

逸興淸秋未有涯倚防相對月初斜樽前競秀三珠樹筆底紛飛五色花滿篋髙文翻白雪千山爽气合靑霞明朝可惜江亭別細雨平颿下淺沙

空庭燈火逗虛檐鈴柝聲寒入夜嚴星轉明河低照戶月移秋樹暗窺簾朱華泣露芳初歇綠蕙披池水半淹欲托淸歌思無極應劉才調好誰兼

再遊芥庵

蘭若蕭條絕四鄰乘閒且復往還頻林光盡日能娛客山徑重來不問人翠竹黃花含妙偈閒雲流水悟前塵宿緣彷佛堪追憶三十年前未了因

宿芥庵呈昰禪師

雲山偶作南中客杖笠初尋物外逰滿院寒香仙桂發一林疎雨玉梧秋已知世味同芻狗便息機心近海鷗願乞巾缾爲弟子他年追侍碧峯頭

雲水襟情久自同防牀玉麈見宗風秋生夕籟髙林外人在山堂細雨中心境自憐空未得思惟已覺路將窮重來證取無生意相約明年荔子紅

奉酬昰禪師見貽之作

竹院無人諸境寂翛然已自出塵逰瘴云近海孤村暮寒雨生潮片葉秋信宿防言還得象行吟心事欲盟鷗春前趂取芒鞵健直向羅浮最上頭

何肉周妻累不同防時林下暢元風諸天說法花時現片語當機日可中白社但能傳慧業靑衫誰復怨文窮塵緣未了空歸去惆悵篁溪夕照紅

送王震生之恵州

江亭防雨過木葉淨髙枝秋入重陽後人當欲別時波光天外動峯影棹中移嘆息南飛雁防防不可期

張穆水墨翎毛歌

小鳥天生好毛羽翩翾長傍庭中樹只應終日搶楡枋何得翻然上豪素畫家名手不易逢著筆用意各不同寫生貴有生動趣比似山水尢難工張穆晚年最入妙防染翎毛皆逼肖風吹倦翼矯欲鳴日射髙枝猶振掉春陽遲遲花气新黃鸝翠鵲飛向人淸秋堂上圖一展霜眸下瞰低晴旻昔有林良與呂紀擅此巧藝稱絕神墨描彩繪俱有態後來居上更軼倫山人家在東山下六十無兒一茅舎片石當庭香艸繁白頭意思亦瀟灑貧難得食且莫憂孤髙自合相知寡此藝足成身後名傲殺悠悠肉食者

酬周蕡九日登梅山見貽

重陽無雨試登山把酒論詩盡日閒一水直通淸淺外三山長在有無間疎林霜蕋當秋發逺浦風帆趂月還興至便攜笻竹去夜深猶得欵松闗

九月桃花

穠艶惟應占早春一枝偏發授衣辰誰傾籬下忘憂物恰遇源中避世人繁塢秋深吹絳雪寒林霜冷坼紅鱗欲攀芳樹愁搖落憔悴劉郎舊日身

題周蕡墨竹

故園新種千竿竹秋雨應添綠萬叢昨夜山樓寒夢覺依稀身在碧鮮中

尹孝廉席上贈伎

月落參斜酒半醺夜來何處賦行雲東鄰才子前身玉北裏姬人小字文翡翠鬟低無片語麝蘭煙盡有餘燻閒情近已銷如水深媿花前簇蝶裙

贈夏繼先

五載相思意然嶺雲江樹隔山川鸘裘憶醉燕臺酒鵲印看淸瘴海煙萬里同時依絳帳一官防日領樓船五仙城下秋風裏再得班荊說往年

別尹二孝防

園林淸絕敞髙秋樽酒時時話昔遊楚澤花殘畱雜佩越江波暖有歸舟故人東道情何厚逺客南金意未酬日暮不堪津渡急碧雲紅樹迥生愁

鄕人王謝從粵西過羊城述彼中風土甚悉因作此寄吳念克吳時在桂林

有客逺自粵西來形容枯槁面深黑入門問客何所苦客言粵西居不得回溪復嶺千萬重瘴癘時時見侵逼五日一作墟與市十日一得酒與食硐人蜑子錯雜逰欲說中懷少知識桂林司理近何似手板事人仰鼻息一從蠻府賦娵隅終嵗南方飽蜜喞食蛙休復問官私服薏猶能美顏色二始困頓顏延之三年勞苦吳念克文情遼落棊思枯爲爾相思更相憶安能白首久遐荒早向靑防排羽翼

秋夜醉尹考功宅戱贈歌童燕郎

九月芳柑血色紅臨筵一擲意先通蓬萊殿裏依稀是玉盌親傳女侍中

銀粉金柈淸絕塵手分朱實色鮮新儂心已自懵騰久何必防榔始醉人

半幅紅箋裹束新合歡仙果嶺頭春木桃不是尋常物那得瓊瑤報美人

小史風流獨擅塲珠兒眞覺勝珠娘甕頭吏部疎狂甚不管人間有斷腸

浴日亭

翠壁黃灣曙色浮若華已自湧驚流誰能不憶錢塘路萬頃銀濤一派秋【東坡詩坐看暘谷浮金暈遙想錢塘湧雪山】

移寓新街宅簡東鄰胡先輩

吾愛東鄰老家貧好著書望衡知比舎卜宅更移居賭墅春澆酒論丈夜剪蔬襟期殊不俗來往莫教疏

送馬秀才逰梧州

桂水深深渡客遲蒼梧西去欲何之不知懷刺依人日得似垂簾讀易時

松桂堂全集卷四十一

欽定四庫全書

松桂堂全集卷四十二

吏部侍郎彭孫遹撰

南集二

水亭步月

雨餘林气浮散步水亭前山月遲方吐幽人晚未眠疎燈映竹戶淸露濕茶煙羣籟一時息秋河正悄然

與番禺兄乞米

落盡靑菇野飯香行人猶自滯江鄕飛牋問取神仙宰乞與當年煮石方

濫食久應慙北郭長饑耐可學東方不須逺就謝仁祖分取桃花十斛香

贈胡豹生先輩

天涯蹤迹久飄蓬十載靑雲客夢中風節人間窮益見文章嶺外老彌工客吟已自深莊舄蠻語何妨傲郝隆歸計明年須及早不教辛苦望徵鴻

題張山人畫冊

數聲相向最髙枝涼雨新秋欲暝時吸露餐風君莫訝由來淸亦畏人知

樹色云容縹緲間寒潭秋水碧潺湲江亭髙枕淸無事飽看防陽雨後山

黃金新埒玉爲鞭一騁霜蹄旋旋圓持比前朝諸畫客風流何讓李龍眠

初入粵食蠔防至委頓柬林秀才

偃鼠何須設大烹巨蠔防欲困吾生應緣誤讀鐘岏議遮莫空耽爾雅名

冬夜過退庵兄春雨堂中飲

官燭生煙夜欲殘四垂黼帳畫堂寛移樽墮珥人如玉入座同心臭似蘭砌竹琤將雨至瓶梅淸冷著花難醉來數問今何夕不道鄕愁逼嵗防

淸樽官閣有前期選勝追歡屬此時千里闗河鴻雁侶百年風雨脊令詩錦茵垂手呈能巧紅袖分枰布算奇康樂西堂應不減往還幽興亦相宜

粵中除夕

南中逢此夕酒罷轉淒其不寐憎衾枕多愁歷嵗時帷燈搖夜色鄰樹引朝曦已覺鄕心切春風莫漫吹

人日

山城春事近何如髙枕南窻但索居莫訝知交相問少從來深巷有廻車

寄尹孝亷考功兄弟

秋日東官道名園作寓公山堂經月住淸興數人同落子楸枰冷開樽荔酒紅夜闌猶刻燭髙詠答松風秋色江村逺終朝載酒過疏簾當晝捲好句入秋多葉子淸宵戲珠娘靜夜歌佇看林際月寒影落纎蘿郊扉耽野趣水郭帯斜陽愛試靑絲鞚貪眠白玉牀雪秔蒸藕葉銀粉進防榔風物今能憶玆逰極不忘江淸曾共涉樓迥每同登待月中秋宴彈棊半夜燈時時過北曲數數問南能是處多同調離情可自勝靑桂山牕下紅蘭水檻前藏鉤三五夜沽酒十千錢比玉身多愧兼金意已堅別來方防日約略似經年此別知非久相看亦黯然銀燈搖綺席淸醑泛離筵鴻雁天涯侶秋風渡口船拏舟一相送江月靜娟娟

元夕遣家問

魚書千里趂回潮一幅烏絲寫寂寥紙尾分明題月日可憐今夕是元宵

春日逰海幢寺呈無公

春江亂野渡一舸如杯輕閒身曉投寺逺見雙幢旌寺門對江水水靜綠始生風吹木棉樹紛紛墜紅英無公知客至莞爾相將迎豈無酬對煩彌覺心境淸煙竹深自畱雲松長與平坐久不能去乘潮聊復行

送謝副使之瓊州托訊舊感恩令金劍耿消息

瓊海先秋泛珠崖問俗時黎人瞻鹵簿漢郡見威儀故舊閒居久淸貧大吏知拂衣今十載何事緩歸期

素聲花

雨餘气息帯淸酣雪滿花田蘂半含一種幽香矜祕甚不教移植到江南

細蘂繁枝徧作花濃香隱隱浸秋紗月明夜靜防聞得風味依然似鬘華

越臺髙

越臺髙髙磊磊挾江閩馳嶺海石闕雙聳云棟孤擎利在威逺安用虛名寶劍出匣虹飛電落庾桂爲鐔儋珠爲鍔陸撃鳬雁水割溪毛敵愾未奏不如鉛刀犀渠臥雨弧矢在房壯士徒摶千夫莫當何不揮斥乎上下爲天子兮守四方

海颶風

海颶風振山谷蕩我田禾摧我屋黃茅白葦百萬家夜雨啾啾聞鬼哭風伯莫怨嗔海若何不仁安得精衞塡此津五山相屬皆揚塵長鯨北徙白浪開復爾邦族爾莫哀牽緇拾月削蜃灰漉波煮水霜皚皚颶風之後春風來

豎奴陳徳隨予之嶺外客死念其二十年勤舊因有此作

迢遙南越行防涉髙涼使我僕亦已痡奄然卽長寐昔我未第時一心相隨侍辛勤二十年朴誠終無貳客死亮可哀追思有餘喟匪直帷蓋防豈曰泥塗棄招此南方魂遂爾首邱志

荔支行

南中嘉樹好顏色物產時時淩上國丹華紫纈何陸離踏徧村南與村北中有仙人十八娘紅雲覆體紅綃裳水晶膚骨玉脂凝天然風味誰相當尙書園中名第一黑葉金鐘亦迥出佳種由來最晚熟六月衝炎始摘實緗枝入手暍气通春泉忽潄元膺宮芳甘柔滑不畱齒冰雪立化香融融黃柑霜柚甘一唾盧橘楊梅俱下風越人日噉過三百欲以淸腴傲吳客標題不肯讓閩川圖譜猶能爭品格此物寧堪走傳車天南民力未全舒只今萬里卻貢使何必唐更上書

寄沈嘉令

十里羅湖攬勝逰蘇公遺迹見風流秋來逺憶狂司馬明月題詩滿郡樓

送記汝上人之廬山棲賢寺

金井橋頭竹樹春玉淵潭上水淸潾潯陽舊隱多棲托此去山中見防人

入光孝寺小憇菩提樹下寺卽六祖爲印宗演法處

客久轉多暇古院聊招尋院中無一士日落珠殿陰千年石塔迥百步回廊深山鳥不避客翩然下髙林小憇西方樹時開北風襟長松發逺籟泠泠有餘音

送趙少參歸養

軒車辭越嶠舟楫下膠河此去親闈近年來吏隱多靑山歸舊業朱蕚長新柯卻視千鐘祿眞同鸛雀過

答澹公見畱逰丹霞山之作

荷香荔熟正佳辰鷹爪花前坐晚春邊海潮生淸磬答隔江雨過夕陽新名山久擬追禽慶上行何時托庾詵便欲從公方外老螺墩錦石一閒人

簡王說作

春江十日雨門館晝不開爾居城西地最下病中枕席生靑苔天寒鶴骨應更痩猶有淸吟日防廻

陳白沙艸書歌

白沙先生名早聞手擲靑山歸白雲陳情上擬李令伯講學欲方吳聘君晚年信手作大字茅筆縱橫有奇致何必規規王右軍淋漓時復成髙寄世人好古如好龍可憐識見多雷同豈知艸聖固余技相賞不在翰墨中

觀射

嚴城吳絕塞廣野漢遺宮亂燒驅秋艸新寒燥角弓釋弸平似水穿札如風巧寓垂楊外心棲畫鵠中虛能下鳥塵靜不驚蓬迂濶羞儒效經營重武功陽元才不逮眞自鄙雕虫

送李漁入盧尙書幕

一醉芳筵月亭亭送客過新詞畱價重白首好遊多去傍蓮花幕歸聽桃葉歌自今淸防日誰與樂婆娑

與客圍棊賭荔子戲有此作

淸簟拋書午夢短二屨初來叩空館相將移席就蕉陰蕉影頻移子聲緩須臾斂局罷相持紺房仙實紛離離君看此手欲何作太守不如噉荔樂

寄白門余處士懷

移家初駐木蘭橈桃葉江邊第防橋知在靑溪芳艸外殘陽細雨弔南朝

珠江秋泛

出郭窮秋望擕壺溯晚晴但隨潮水去何必問期程

西洋琥珀酒船歌

海外良工擅奇思酒船制作窮珍異滑稽足傲鴟夷形淋漓可使淳於醉宛轉玲瓏二尺長鏤金錯采巧莫當文珠作牕玳瑁屋白銀爲席瑚檣酌酒五升防半起峽船始發春江裏引壺注滿飽欲張蓬蓬已可行千里長年三老毛發動須眉颯颯笑相視綺疏啟處中有人皎若芙蓉照秋水須臾酒竭防亦收回看堂上惟虛舟機緘動止那可測見者疑同神鬼逰此器徒聞出西域估客新從舶中得由來奇巧蕩人心不脛還能走中國對之三嘆謝賈胡匏樽一酌足自娛居奇漫值十家產適用豈若千金壺投珠抵璧當代事雕鎪無益何爲乎

題海珠寺

水中樓閣出虛無兩岸煙波入畫圗來往防檣歸客少興亡亭榭夕陽孤鮫人聽法秋揮淚龍女棲禪夜施珠物外莫論塵世事越王臺上有啼烏

送陸谷逰羅浮山

西風吹江流送子上渡頭干謁不得意且爲林澤逰十載無家長蔬食蕭然逺絕形骸累此行好住羅浮山愼勿回惑思人間葛仙亭下訪遺履應有眞人夜往還

題程氏水樓

舊館重來倍寂寥隔溪惟見柳千條黃花水榭無人到獨對西風看落潮

瀧水吟送人至海康

朔吹搖徵衣寒日痩平楚君無渡瀧水瀧水深且阻瀧頭西望更無極巖嶂參行不得林箐幽密虎豹啼過客相看少人色謫宦天南防个回薄逰何意此中來萊公閣下倚孤劍海水天風日夜哀

與無公約逰雷峯寺

雷峯塵外境髙舉謝人羣山色隨時好溪聲盡日聞天花秋自落嵐翠晝平分野鶴能相待將予共白雲

送蕭星源歸龍江

送子龍江道殘冬欲盡時竊金終自白投杼亦何私俗薄交知少家寒仕宦遲藜羮歸莫厭朂爾九霄期

嶺南竹枝詞

木棉花上鷓鴣啼木棉花下牽郎衣欲行未行不忍別落紅沒盡郎馬蹄

春艸靑靑秋艸黃桂花開後菊花香郎行莫過新州去獨鶴西頭是瘴鄕【嶺南有靑艸黃茅桂花菊花諸瘴見髙涼郡誌獨鶴地名】

妾家溪口小廻塘茆屋藤扉蠣粉墻記取榕陰最深處閒時來過喫防榔

蒟葉防幹石粉新砑光盒子色如銀何須貰酒能畱客一口防榔醉殺人

林中莫種芭蕉樹空自靑蔥滿舊叢蕉子鮮甜難得飽蕉衣紕縵不禁風

半年水宿半山居冬采香根夏采珠珠好須從蚌中覓香燒還仗博山鑪

髙髻編金耳飾璫生來嬌小號珠娘朝朝出汲春江口不著鵶頭足似霜

二十年來水戲張蒼龍百尺舞牙檣阿家笑指雙鬟語記得前逰爾許長【越江五日龍舟競渡相傳有神司之每二十年請於神乃克一舉偹極觀聽之樂詳見今釋大洲龍舟記】

茉莉攢燈射玉除素馨簇帯影扶疎持燈照見好顏色顏色𨿽如香不如

月明歌女摸魚聲風靜蠻童鴃舌鳴鬼子驛中乘傳過蜑人江上弄潮行

嶺外早秋送友人先歸檇李

秋風引鄕思一夕腸九廻相送意轉深怫郁何由開懷中延露曲音節有餘哀願因商飇發吹上古琴臺立秋前一日曉發龍川道中望霍山【山以秦人霍龍得名有石甕泉珠乳巖諸仙迹】

江村雨後早涼生小騎輕輿次第行殘月初分千樹曉宿云不斷眾峯平山空已杳秦人迹城逺猶畱趙尉名欲向林中浣余暑甕泉珠乳汲深淸

長樂官舎立秋

細雨平林晚未收東來路盡古循州山城車馬初投館嶺徼風煙又入秋地濕似懷湘客恨气暄仍有瘴鄕憂憑髙一送登臨目何必蕭辰始欲愁

張都尉畫馬歌

汗血不世出但聞西極來披圖忽見渥窪產籋云逐電相縈廻立者驤首欲一鳴障泥未觧猶徘徊走者勢如風雨至馳驟萬里無纎埃其餘數匹飲或齕一一神駿非凡材問誰擅此化工技逸足天閒妙無比只今都尉最得名不讓當年韓與李都尉生平本將家前朝曽領上輕車身親百戰竟何益白頭歸種東陵早嵗壯懷時吐露伏櫪防心見豪素平沙漠漠落日黃馬首猶然蓄余怒嗚呼黃金之臺髙突兀冀北之良恣超忽龍媒當世豈合無昭王已往九方沒惟看阪上服鹽車誰向圖中求駿骨

送姜山上人歸東莞山中

方外棲遲久山中獨往深孤云同此意來去亦無心

梅州寄洪暉吉

梅州郭外驛程孤八月江行暑未蘇地接蠻云頻溽濕天連瘴水更縈紆土風已自徵瀧吏物產惟堪薦荔奴知爾闗山多失意秋來能不憶蒓鱸

潮州食新龍眼

炎風吹人徧林谷荔枝摘罷摘龍目一摘再摘味漸好三摘四摘果全熟南山北山千萬樹累累枝頭防百斛剖房忽見驪珠明脫手疑同金彈逐少焉一齧甘如飴玉液瓊膏盈口腹仙漿沁齒流絳宮頓覺泠泠息煩燠閩潮之間種最佳大如雀卵厚肌肉日盡數升飽欲死已可忘饑辟五穀何妨久食駐紅顏猶勝長鑱采黃獨

食江瑤柱偶題

平生耳熱江瑤傳十載空尋江海逰朝來忽動子公指添丁馬頬紛見投充庖已覺南烹異入口俄驚玉柱柔風味僅能同蚌蛤鮮腴還似讓猶蛑大蘇好事乃不惡錫爾嘉名眞善謔龎然曽說黔之驢氃氋爭笑羊公鶴此物由來天下多江瑤江瑤爾何怍

七夕與賀伯醇盛周萬對酌

蕉子花邊夜結星江聲月色滿中庭樽前幸有三人在客裏休教一日醒【潮陽人七夕陳果名爲結星】

寓潮日值先子忌辰揮淚有述

獨客闗河阻孤兒涕淚懸含悲過此日銜卹在終天萬里違邱壠三秋隔幾筵眼枯桑浦上心死鳯山前縱得邀三釡誰能起九泉徒畱弓冶澤空廢蓼峩篇已抱臯魚恨遙遙二十年

韓山謁文公祠【山因文公得名有古木參天土人呼爲韓木】

韓山郁以特韓木何蒼蒼乃有韓公祠气色參相望我來拜祠下拜罷重登堂披帷覿公像儼若在我傍身黜名愈顯事久澤不忘風流千百世被此蠻蜑鄕烈士殉節義達人重文章寄托苟有在貶竄其何傷

七哀詩【有小序】

寓居嶺表離索無徒惟故人尹二右民相得甚歡屨迹書筒往還防無虛日不圖今夏遂爲異物因念海內朋舊比年以來日就淪防感南皮之防者殆不止抱痛於元瑜也爰追述生平作詩七首亦猶士衡嘆逝之情哀可知矣

華侍讀亦祥

侍讀負異才金門譽早振時名馳禁闈物望齊君俊風儀挺朗秀玉徳含淸潤黙擬河東書性同溫室愼薊邱昔投契夙好逾齠齓石交多素心蘭言結芳信中更六七載朝露驚何逺慚白馬約永絕靑雲訊揮涕滿梁谿滂沱霑素紖

許給事瑋

給事恭靖孫淵源富家學夙悟有神啟十行目俱落探理見四本讀書窮八索傲性謝交逰孤蹤恥依托惟予與夫子交情久彌恪淒涼蕭寺居寂寞寒江泊聨牀話永夕髙詠酬孤酌深言戒美疢虛中納良藥遊處迹略同往還義非薄一旦分鑣去心期宛如昨朝鳯慘不鳴童烏杳難作靈輀返葛山歸骨塡哀壑長嘆叩蒼穹天心一何虐

徐孝亷鑛

次璆饒逸藻弱冠攀仙桂家貧好逺遊恥爲生產計襟情披秀豁神宇散開霽季路無宿言柳惲有餘藝曩者定交時少長年相繼皎皎靑松心泠泠白水誓聞自七閩歸手劍賈余鋭旣有北門嗟復落南宮第百憂能傷人徵途遽長逝髙堂尙白頭稚子始總髻誰分郈成宅一雪西華涕

金編修國用

編修富春秋英英金玉器秉質旣溫縝吐詞亦淸利桃谿得防佳藜閣窺書祕民儁爾何慚弟畜吾多媿猶憶吳門逰雞黍見交誼屬有茂陵憂兼之遷謫意杳杳鳯凰池漠漠山邱閟一朝骨肉親秦越紛相視風生沍寒孟門多顚躓指顧變暄涼須臾分險易世路誠可嗟褰裳孰能避

鄭侍禦爲光

侍禦人中豪意气淩八極身名兩俱泰才地迥難卽服官僅期月慷慨思盡職蒿目上封事矢志除蟊賊寛爾桑梓憂紓此東南力夙昔廣陵江送子逰京國攬轡志澄淸立朝戒容黙虛懷受盡言不病狂與直大節郁未伸沈屙亦已亟嘆息此人往西臺黯無色

蔣庶常繪

庶常性通敏風神皎冰雪才情紛若云譚諧粲如屑彩筆春葩鮮淸文秋露潔長安謝病歸杜門掃車軼玉樹忽沈埋榮華同一覕繐帷曽入臨慘慘淸明節軒庭翳网絲苔蘚侵行轍賈傅年不永羊生終絕佇立笛聲中臨風轉嗚咽

尹孝廉治進

右民孝友士至性非由學內行本淳深奇材恥覊絡結客盡黃金觀書厭糟粕名髙走江嶺交盛馳京洛斯人曾閔儔誰云布絲諾傾蓋廣川臺除館東宮郭久敬人所難古道洵無怍張毅鞭不前中行癉初作悠悠參裏山千載長幽壑驢鳴意莫酬蕙嘆情奚托拊歌桑戶琴庶以平哀樂

閱潮州郡誌見潮陽女子謝五娘詩小軒睡起日將午黃葉滿庭山雨來嘆其絕佳因有此賦

散帙南軒午夢餘劇憐詩思艶芙蕖江云暝合斜陽外秋樹涼生欲雨初詠雪才淸人宛在然脂事往獨愁予擬持好句題團扇木葉亭臯總不如

韓山亭

嵐气淩髙秋岡勢日崒欲問山中亭迹與寒煙沒藤稍罥客衣屐齒粘苔發下山不見人海水搖明月

潮州西郭

潮州西郭水茫茫林气彌漫海气黃沙尾依人憐越鳥波心撃汰憶吳航寺樓漁艇全經眼斜日疎煙合斷膓【陳堯佐潮州西湖詩疎煙漁艇逺斜日寺樓閒】欲去更畱余戀在韓山片石相望

蔡家圍

土城裁廣裏所據特爽塏完保夙借玆百室猶然在壤薄禾黍稀气肅川原攺巒勢走掲饒潮聲逼江海此地方在郊惜哉尙多壘民牧今爲誰遺言冀可采

程江寄宋尙木

一折三江柳離憂五載多登臨懷舊賦襦袴聽新歌漲海烽初息深秋瘴已和空廻千里駕怊悵隔山河

產溪夜月懷程五周量

晚渡初潮滿西風一榜輕煙波隨地好燈火隔林生客有將歸思秋多欲暮聲薊門今夜月應似產溪明

含笑花

春叢初挹露曉色欲升霞借問忘憂艸何如含笑花

潘田驛中見木芙蓉一本髙丈餘

一枝獨自染秋容拂瓦窺檐曉露濃惆悵佳期不可卽空教木末采芙蓉

渡畬坑

羣山浮爽气夕吹漸淸和夜雨溪行逺秋畬火種多去帆沿水急歸騎亂流過逆旅知何托新蟾已掛河由潘田而西涉畬坑至通判府行萬山中綿亙百餘里

今晨幸淸霽俶駕將言還舎舟一遵陸藍輿輕且便掲水見淩亂陟峯絕夤緣相逐互髙下登歷窮山川秋杪崖气肅山空人語傳寒花冒幽澗當風扇芳鮮朅來百餘里所遇無人煙流亡久不返道傍惟石田舊府畱重鎭落日森戈鋋揚越此南徼設險非徒然旅行誰不戒獲此托髙賢

蓬辣灘

蓬辣灘前一水長驚濤如雪斷人腸越臺西望猶千里何處雲山是故鄕

還至雷鄕館中雨憩

昔往始䢐暑今來已暮秋驅車逝將返零雨濕我輈舊館再一宿登此亭上樓娑羅子初落黃菊花已稠時物一以謝河山邈且修悵然發長嘆四顧增離愁

渡赤甲水登尹家圍眺賞沿溪入村落數里石橋流水竹樹可憇

佳遊不厭近乘興卽長往翳翳竹樹陰悠然發遐想涉江踐夙約登圍挹秋爽下尋村徑幽逺逐溪流響榕梢隱人碧蘭苗隨地長樵牧趂墟煙禾稼被田壤樂此閭井淳風物況丰穰及今秋正妍盤礡窮心賞

與蘧非爾任叔吾思諸子同遊金繩庵觀舎利

宿雨過林坰秋光染苔竹精廬同一遊良因忻寓目香積有餘施逌然飽蟬腹楊枝潄寒齒花防承新沐坐愛松風鳴茶鐺亦已熟

夜宿邡上人山寮寒甚乞臥具

已阻山中雨還就山中眠風淒感凜秋鑪寒無宿煙堂中髙行士趺坐方晏然暫乞蓮花服終依鳥道禪

聞訒庵終養得請遙有此寄

金馬門中久陸沈蓬萊闕下暫抽簪重裀不少吾邱恨陟屺應懸季子心釣水煙生湖外艇采蘭春上玉山岑自傷風樹情難逮欲寄新詩淚滿襟

石龍夜泊寄尹振民

空江鄰畫舫相望未離岑欲結幽蘭佩其如秋水深身猶棲嶺海爾已痛人琴若過梅山路滂沱可自禁擬同昰禪師入羅浮縱觀金沙玉鵞之勝防以事畱省下未果斯約作此奉訊

羅浮古洞天萬仞靑巃嵸欲從白社侶逺叩神仙宮左挾軒轅叟右呼葛仙翁如何混塵坐令此願空試問飛錫人何時去山中金沙水碧流丹竈春泥融石竹翠無恙芳蘭抽防叢霞舉洵可樂幽陟孰與同悵焉不成往惝怳心何窮

九日寄故園兄弟

吳天漠漠雁來稀故國登髙意已違兄弟相思孤棹外煙波無際一人歸江花欲暮紅芳歇林月初生翠羽飛獨憑危樓凝望久不知秋露暗沾衣

杪秋坐澹公池上寮同陳元孝梁芝五

晨興理道服淸心屏俗緣擬把瑯圅書逺叩曺溪禪崇蘭有佳憇列坐西池邊三秋不一雨池水淸涓涓石蕉淩寒碧海橊終嵗燃日夕各歸去杖拏爭引船同逰不同約邂逅還復然

夾竹桃

灼灼花初吐靑靑葉自陰誰知穠艶質獨抱嵗寒心絳樹淸含吹朱顏秀出林繁霜知不及羨爾托根深

喜旭曙病起

予有憂生戚中年劇不勝殊方疎藥物旅病暱親朋白髮悲姸節淸時老茂陵樽前秋色迥雕鶚見飛騰

美人蕉

幽居只合在墻陰不與甘蕉共入林蘸碧最宜雙袖淡施朱不厭十分深洗妝似欲彈纎指緘恨誰憐捲寸心試向花前喚名字春情憔悴恐難禁

越臺懷古

荒臺下見海云低歌舞岡前日向西一自越王通使後防回烽火照湟谿

初冬見廨中紅梅盛開有憶

絳雪紛飛已滿枝折來空自攪鄕思只今嶺外花開日正是江南葉落時

日本佩刀歌

倭奴佩下兩匕首削血吹毛刃無厚摩娑喜似雪色明揮掣驚同練光走黃金作室玉作環十步一人如等閒淬刀惟用瀚海水采鐵逺在嵎夷山的歷閃爍難具狀俠客臨之气增壯撫刀瞠目一再觀想見荊髙千載上

錦瑟

錦瑟無弦冷繡茵玉壺有淚浥香巾逺書貪展頻彈燭私語愁聞數避人秋露暗沈綦履迹月波空泛畫梁塵臨窻忽見寒梅白可惜端憂已到春

題林範漢宮春色畫卷

九重春色在昭陽穠李夭桃出眾芳底事劉郎太辛苦翻然逺覓白雲鄕

胭脂狼籍寫朱顏石黛縱橫畫逺山心力年來空費盡不知周昉在人間

頭風初愈腹疾繼作戲題四十字

僕病非今始防屙詎足雲頭方責子羽腹久負將軍風幔驚余影霜觥惜薄醺寄辭門外轍殘客莫紛紛

寄逺

嶺上折殘梅繁花十月開懷人靑桂柁對酒碧江隈寒至無霜落秋深有雁來不知林下友云錦防時裁

奉和筠庵夫子登閱江樓眺望之作

山光水色動飛甍雲海煙巒面面生髙峽星河垂斗極大江潮汐入秋聲魏牟北闕心長在庾亮南樓月自明嘯詠劇知情不淺玉壺冰魄正淒淸

羅浮山中產竹葉有文如符篆無公見貽數莖云貯衣笥中可以辟蛀

窈窈防眞峯亭亭孤竹節葉上神仙字文如斷碑碣聞自稚川畱至今耿不滅感公逺致此云可藏衣纈已媿素爲緇徒慚麻似雪虫篆自千年鶉衣從百結

羅生貽龍川石酒杯

行李淹吾久將遺見子情已成眞一酒爲致景山鎗刻鏤輸琳碧空明讓水精猶然存太朴還得解新酲

琵琶洲

月明露下白如霜菇葉蕭蕭橘柚黃絕似江南好風景一灣流水稻花香

采香曲

采香上西阬日落歸前砦天寒嵗云晚北風吹衣衩衣薄猶僊僊嵗晚惜盛年不辭攀摘苦但願根株堅提筐下南浦仰見山桃吐華曜無人知衰紅落如雨舉手擷柔枝低頭欲去遲芳气空盈掬何由遺所思

軒軒行馬第

軒軒行馬第藹藹淩雲彥旦陪兔苑遊夕侍平臺宴黼帳錦氍毹雕弓金僕姑初筵陳醴酒前席躡明珠春冰不久堅朝槿無長姸一朝失勢去四散如飄煙沈淵得夜光防痔叨車乘誰知金紫門不及蓬蒿徑

謝番禺兄送裘

朔气集林端山城旅服單南云愁漫切舊雨重相看遂有綈袍戀非徒短褐完恩華今日賜脫贈古人難飾豈三英貴身逾萬石寒絺衣風習習葛屨露溥溥輕暖非吾好淒其值嵗闌堪陪卭竹杖雅稱鹿皮冠歸學嚴陵隱春江把釣竿

廣州蒲澗寺

廣州城北日初晚菖蒲澗前人獨返蒲葉叢叢野逕香澗水淙淙化城逺幢節淒涼紺碧零刼灰世代防回經巋然冰雪閱千載老松獨抱支離形

曉入海幢寺尋阿字首座不遇

臥覺江風吹鐘聲滌煩慮忽憶東林遊悠然自來去滄滄日初上防花始曙堂空戶不掩乞食知何處

嵗暮酬沈融谷見懷之作

徙倚江樓憶別時瓊枝何自慰相思天涯嵗晏猶爲客嶺上花開定有詩斜日孤帆迷逺渡西風一雁下秋池蠻鄕旅食多憔悴媿爾靑雲物外期

江天一望暮煙平蔓艸淒迷抱子城炎樹霜稀無墜葉南鴻目斷有懸旌山花背客年年發寒月隨潮夜夜明斷雨殘雲零落久故人何事獨多情

送覞公入匡廬

迢迢嶺樹隔風煙已有寒梅發嵗前欲折南枝贈行客此中眞意更誰傳

過崔氏故居

駟馬當時地淸濠對柳隄畱賔朱戶啟卜夜玉繩低亭館皆新主門楣尙舊題一從歌薤後風物日淒淒

荀令

椒烈呈餘馥蘭幽斂夕芳曾陪荀令坐非直偼伃香

紈扇

春酒憐香蟻秋屏夢彩虹好從紈扇底重與賦秦宮

松桂堂全集卷四十二

欽定四庫全書

松桂堂全集卷四十三

吏部侍郎彭孫遹撰

南集三

赴恵州別崔大

羈居不知嵗值此蕉萃時再渡榕溪水重違故人期我車方東邁我心已西悲寒禽驚夕瀬木葉感涼颸年芳暗銷落誰能長自持

博羅道寄東莞諸故舊

江梅海燕嵗將周沙際依然共此遊零雨不堪頻逺別孤舟何意又南浮扶畱蔓冷寒塘夕諸蔗田荒野水秋笙鶴不來靈境杳石樓花首自悠悠

白鶴峯

曩昔好逺遊幸此爲羈寓勝地撰良辰名山遂遐慕亭亭波影間杳杳峯陰暮仙宇已摧頽道人時一遇相向嗒無言林禽對梳羽昔賢曾買居遺迹猶如故雪浪擁前除松根滴秋雨欲解塵中纓結茅峯頂住恨不起蘇公從之執巾屨

嵗暮墻角緋桃盛開

曉日烘桃蕚淩寒獨試花無人憐嵗晏空自惜朝華

無題二首

風簾愁對落花裀萬事疎慵過一春玉暖乍拋新刺韈香濃不散舊啼巾思深如向燈前出淚盡應緣夢裏頻凖擬相逢親說與防帆何日渡江津

桂寢秋深翠袖涼重簾委地靜焚香纎寒觸手嫌金剪逺別驚心怯鈿牀冰蕚欵冬櫺眼白晴花拆暖蜜脾黃炎方臘盡無風雪九月江南夜有霜

恵州除夕立春寄蘧非

蒼輅迎郊日辛盤餞臘辰暖生隄外樹晴颺陌頭塵花信山桃落風光澗艸新林禽翻翠羽江吹起靑蘋气殊吾土羈棲隔故人五羊遙憶汝萬里各孤身廨舎疎燈夕琴書旅況貧客愁銷貝葉鄕字斷文鱗歸訃滄洲近交情白首眞相期紅藥畔婪尾送殘春

丙午元旦

客中驚早起嶺外又新年旅服辭纎纊江城閙曉煙星河猶晻藹云日漸暄姸不道天南路陽春到獨先

合江樓

曉樹靑如沐春波漫不流思君無近逺風雨合江樓

閱除目知漢蜚得錦縣有寄

畿邑當新建君年仕正彊惟應酌遼水兼欲問南陽鳳舉丹霄逺花明墨綬香論才多不次努力莫廻翔正月四日從恵州發舟至廣州途中用東坡新年五首韻示同舟諸子

旅食三更嵗春王五紀元舟經羅帯水花暗木棉村煙渚波將暝風林葉自翻停橈須我友濁酒話晨昏羅浮好洞壑此去路何之瑤艸一千嵗煙鬟十萬枝欲尋行藥客已過落梅時三嘆懷勾漏斯人洵可兒飛雲峯下邑霧堞捲江淸客路逢人日山光徧子城桂漿畱燠在菜甲迸寒生一嚼誇風味何如糝玉羮掛席平湖外廻帆鱷渚東侵尋時序攺憑弔水雲空天畔靑陽節峯頭白鶴翁持杯遙一酹心迹倘相同水鄕風气早村墅綠陰繁遙想秦谿曲春光滿故園梅英堪泛酒蘭茁已當門舊裏墻西地依依長竹孫

斤斗水

暮雨猶紛沓寒潮正漫斷腸斤斗水春色滿漁竿

朝云墓

朝云久已化遺墓復湮沈松竹湖陰外棲禪何處林

端溪石硯歌

端溪之石數十阬一一書家有標格屏風嶺背朝天峯質亦黝然少潤澤滑不拒墨堅不粗上者無如水巖石巧匠購之琢爲硯價奪琉璃與琥珀百餘年來阬石枯谿水幽深難往索我遊南越無所須庶防得此置幾席搜剔山穴心力窮忽然快遇連城璧秀眼生鸜鵒靑玉膚斜沁芭蕉白碧泥搓手輭欲圓蒼骨畱膩無迹柔毫已自吐仙英烈麝還能發珠液山窻客去心手閒對爾眞堪永朝夕毛生楮生試與俱一笑相將成吾癖

元夕聞雷

積雨作元夕輕雷動太虛防寒臨枕簟餘潤襲琴書竹逕人蹤合松窗客夢疎朝來理春艸新綠滿庭除

春雨堂芍藥歌

荔支不過嶺以北芍藥不過嶺以南由來物性有如此風土遷移豈所堪春雨堂前十數本來自揚州舊隋苑胡家纈子鮑家黃花蕋依然暗香逺困倚東風不自持偶乘气暖一紛披托根嶺外非得意逞艷宮中自有時此花嬌貴世無比壓盡紛紛眾桃李可憐國色與天香憔悴蠻煙瘴雨裏

禺山

劉鋹當年霸業雄禺山相對起離宮藥洲花塢無蹤迹只在西風野燒中

宿春雨堂西齋

春夜西齋臥心期得自論白鷴閒對客修竹靜當門書帙從風亂燈花欲雨繁淸觴寒不禦徒有酒盈樽

正月小盡日畱別退庵兄

肅肅隨陽翼粲粲荊樹枝行斷聲自求花落根不移人生各有役所苦逺別離春鐙搖繁雨哀響激縈絲淹畱豈不願取別終有時行矣戒舟楫揮手江之湄客行日以逺客心日以悲客心且莫悲努力勉自持良晤知不遙深秋以爲期

西堂坐淸曉竹露靑漫漫酒盡未成別防雨增春寒行者誡風波居者愼眠餐臨行千萬語雜亂初無端情至不厭煩憂來且自寛念爲兄與弟結好逾金蘭各有四方誌寧謀一室歡防當依靑雲髙飛生羽翰何爲空嘆息戚戚摧心肝

曺圻宅觀山谷墨迹

涪翁墨迹此第一試向堂中開錦帙伏波祠句擘窠書似在涪州得意筆精力夭矯透紙防淩蘇轢米寧須論蒼然筋骨勁於鐵須知成就顏平原曺圻雅士頗好奇家藏金石不可訾一遭兵燹頃刻盡此卷獨爲神防持淸秋置酒徧示客觀者爭誇好風格誰畱當日黨人名千載猶生人愛惜

再寄吳念克

漓江緘逺思書到已春殘訊牒煩髙致才人困始安瘴深嵐气濕戍苦角聲寒不及衡陽雁因風振羽翰

寄示屠四

淸海飄零十載余刀環舊約總成虛閨中何似休相憶目送歸鴻不寄書

秋蘭引答廖秀才

南鄰廖生頗不俗贈我蘭苕碧於玉綺石靑泥交錯裁臨行酬爾秋蘭曲采之爲佩入琴芳澤還堪遺所欽莫怨靈修惟自惜不妨長此結同心

南津口寄王黙庵

孤村臨渡口斜日下長林舊侶平原約相思單父琴垂楊將暮色芳艸欲歸心愁對春江水花前悵別深

泊胥江夜大雷雨

新月川西影漸湮濕云千里白鱗鱗雷聲欲起蛟龍蟄雨气能回艸木春戍角吹寒依積水林光入暝結愁燐孤舟搖曵空江夕更借漁簔作比鄰

花朝

好趂松醪熟鄕愁仗一澆客心驚日月怕說是花朝

入湞陽峽三十里至釣絲灘下

湞江不可溯湞峽多廻洑云木蔽復虧岡巒起還伏春雨沒沙尾江風飽帆腹輕舟上前灘杳然煙水綠夜靜疑有人月明理釣竹

出峽後次始興江上寄陳元孝

景物淒涼感昔逰孤吟況復軫離憂南梁山院春長在西漢樓船水自流沙石尙含陵谷態雲煙不斷古今愁始興江上千株樹嵗嵗花開送客舟

淸逺峽口寄陸孝山

三年回首嶺雲孤計日江春到欲䢐萬里人歸經暮雨二禺山盡接平蕪方音漸已諳啼鴃客路猶聞喚鷓鴣郡閣故人相見近不禁吟興滿江湖

潖江水口

江流寒峽外沙岸逺依防煙艸春無際雲林路不違葉明殘月上川響夜漁歸何事愁淒泊蕭然客子衣

觀音巖

峩峩千仞壁杳杳百尺潭石勢忽中坼安此大士龕逺響激春瀬蒼煙騰逺嵐一燈長寂寂聞見了不參老僧久住此白髮紛防鬖時爲乞食出乞已還歸庵防風送哀梵水石淸相含

抵英徳縣郭就市買得小英石數枚嵓壑皆具

粵山故奇特荒逺每難就誰知一拳石盡此五嶺秀貌古態愈妍峯多骨彌瘦朝來風雨鳴萬山勢若鬭此石亦陰冥黝然色非舊時有雨气生如向云根潄欲攜嵒壑姿一洗塵容陋暉與碧落爽气在襟袖

雨中過白芒村寄髙山人儼

春陰生驟寒溪上無人迹石筍淸相羅翠煙紛可摘欲持三尺絹寫此春山碧卻憶山中人逺在龍池宅惆悵不同逰白芒風雨夕

韶陽道上寄融谷

數從帆底眺晨星蕩漾孤舟類水萍夜雨獨行中宿峽春風重上曲江亭武溪寒流白韶石蒼蒼落照靑得似洞庭張樂處仙音𨿽好不同聽

逰丹霞山不果寄澹公

沃洲不可到嘆息久離羣逺水人空返東風艸又薰茶林春雨足竹澗暗泉分日暮山中客多應詠碧雲

魚梁灘下泊

暗色起何處忽然雲水昏春燒如新月逺掛山一防寒禽呼木杪暗虫沸艸根遙見暝際火知有林外村孤舟欲棲泊澑如雲濤奔羈旅一無托菀結難自論矯首眺天末躑躅勞心魂

聞雁

千里鄕闗落照邊花時憔悴獨成眠相江亭上聞歸雁嶺外飄零又防年

次曺谿水口遙禮南華山寺憮然有作

逶迆白土村瀧水深且廣春風吹我舟搖蕩不能上其傍有漫流防波淸瀁瀁云是昔曺谿覺路從玆往我聞能大師傳衣振遺響風幡發妙悟泉石契眞賞說法化毒龍安心息狂象當時無上乘南宗爲之長於今已千年一燈猶晃朗勝因夙企慕世味苦勞攘酌水未尋源入林徒托想翠防遙一禮顧已生淒愴逝將攝身心長往捐塵鞅

洲田

曲折窮岡勢齗齗露石根上瀧春水急將雨野陰繁寒蚓吟愁思輕舟搖夢魂回看晨發處明滅見孤村

仁化渡口再寄澹公

丹霞何許千嶂揷晴空卻望云生處君應在此中

客店寒食

細雨平江濕晚煙客中寒食倍淒然津樓落日重回首腸斷東風燕子前

上已日飲陸孝山池亭畱別

曲磴花間路疎簾竹裏亭林泉生逺想蘭杜發幽馨借艸春將夕流杯晚未停多情池畔柳終日向人靑

遊楊歷巖

澄旭滿空山來逰值春暮寒嵒不知春時見花生樹澤气上爲雲飛流濺如霧幽興晚未窮僕夫告歸路理防將來歸丘壑緬余慕後夜憶玆逰悠然夢同趣

南雄別友人

風吹楊柳枝花落東城陌日暮對芳樽歸人轉爲客

經張文獻公祠下作

岝防臺侯嶺荒涼舊相祠衣冠畱故里風度想當時西幸知機早南來遣祭遲難追天寶恨空撫曲江碑杳杳深山裏飅飅古樹枝棲鼯窺宿莽行客拜虛帷溪日回仙馭林煙捲翠旂九京如可作千載有餘思

嶺上寄考功兄

來雁亭前雁北飛梅花嶺下折芳菲相思比似淩江水日夕南流不肯歸

過嶺二首

春風又逐塞鴻飛橫浦人煙入望防卻憶天南眞似夢暫來嶺北已如歸松陰不攺當時碧柳色曾攀去日衣猶有平生師友在寸心長自戀音徽

日溯湞江問客程一朝過嶺覺身輕時平已罷三闗戍興盡空爲百粵行鳳鳥承旂遊碧落飛亷托乘入朱明他年倘續羅浮志流寓還堪占姓名

掛角寺寄孝山

一憇松闗日半曛遙遙江嶺路中分回頭種玉亭前路萬疊春山入暮云

南還至橫浦驛前與程五別處

憶向淸秋采白蘋今來江上值殘春一從橫浦三年別南北俱爲萬里人

遊南安東山寺觀周量壁間題句

東林禪誦地寂寂對江濵倚檻流淸矚當軒合翠筠淒涼花院迹隔絕鳳池人蘭訊憑誰寄山中欲暮春

新田別客

舊邑頽城在新田落照防片帆將客去雙燕送春歸夜月畱空局寒花攬別衣不堪江上路欲去更依依

詠懷十七首

亭亭玉葉梅皎皎如霜白朝爲枝上花暮贈隴頭客寧知相賞辰卽爲零落夕山花不知名終嵗無人摘緣溪不見人日出東山巓照見秋禾根曉露猶涓涓空橰引激水自灌原上田𨿽免人力勞終苦機事牽不如漢陰叟抱甕以終年

富貴多危機貧賤心不愉客逰常戚戚鄕裏無逺圖人生安所適四顧無一娛東望有仙山山勢郁以孤三百七十峯黛色天下無銅乳穴內流螢芝石上敷排云淩淸海禦气馳蒼梧舉手招霍龍我欲與之俱

猗猗山上桐鬱鬱河邊柳秋至葉自零榮華安得久古人若無死樂亦非我有矧無久視方百年一反手軒冕非我榮金石非我壽彈琴而歌風所期在不朽

素律吹暮秋北風淒以怒百卉悴不芳木葉辭林樹蟋蟀在戶鳴陽禽亦南度萬景不暫待涉迹皆成故昔我靑雲交接軫馳皇路宿艸忽已繁累累丘與墓蜉蝣美衣裳朝菌不及暮富貴不永年榮華亦何慕

支公好畜馬阮生好蠟屐所好故不同各自成奇癖並負曠逺名俱有髙世迹終勝王安丰時時理籌防漢苑有佳人顏色麗明霞一旦先朝露委棄泥與沙至今冢上魂化爲田中花開時如艶雪幽香世無加花香有時滅紅顏易消歇寧爲哉生光勿作團圞月

自昔遭放棄歸臥南山隈日月亦已屢明魄頻相催淑气布云物好鳥鳴池臺朝來里社罷元燕翩然回庭中雜花樹春風五度開而我猶偃蹇棲棲困蒿萊百嵗不可得逝陰難再來且對有數景共傾無算杯誰能慕臭腐欝結使心哀

少年學幹祿振翮思髙林上策𨿽見收世務非所任內顧宦情薄十載猶浮沈濁酒足斟酌枯桐有淸音詩書耽夙好良朋多素襟褚小不懷巨綆短難汲深本自安吾拙詎有避世心

客從山中來今晨款我扉手持一書札問君胡不歸山中春未老景物世所稀深翠照檻戶新苗長蕨薇松酒旣已熟林筍亦已肥塵情患尠歡勞生思息機誓當從客去髙蹈還初衣

結廬在山曲采藥山之陽宿雲起半嶺滃然滿髙岡川上防雨過靄靄桑楡光心靜理無迕緣順境自忘日暮旦復去荷鋤歸艸堂

髙士不恆有吾陋尙子平踉蹌了婚嫁始爲五嶽行人壽能防何苦俟黃河淸徒令噉名客千載口實生北山有猿鶴笑爾未忘情

弱齡慕髙躅遐舉遺俗塵采芝商山曲種黍桃花津中道更迷惑轉與世味親羈紲相窘束此志久不伸識闇物多忤才髙禍與鄰庶防木雁間可以處我身

君子戒尙口吉人貴寡辭流連三緘銘反復白圭詩國武好盡言龜鑑良在玆嗣宗名至愼此理誰能知春陽何遲遲元景每數數崦嵫日易盡丙夜漏方促立身在壯年我友敬相朂遲暮空有懷爲時苦不足徒捨若木暉而來就螢燭

晚出南安城還視東山塢紙錢白紛紛多於寒食雨松柏夾髙原饑烏啼墓門肉食厚肌體徒爲螻蟻恩金亦不可成河亦不可塞安得絳雪丹駐此好顏色

南薰長萬物艸木俱蘢蔥鳥雀樂茂林啁啾鳴好風動植各自得曠然天地中心空得喪一障盡物我通眞契不在逺妙理良難窮

登贑州城晚眺

寒日下津樓天空夜色浮城收八境盡江帯十川流山翠濃生雨灘聲冷似秋無能將逺思山月迥含愁

章貢臺

二水城陰合髙臺北望頻交綏徴往事握節泣孤臣苦霧防防雨寒蕪寂寂春曾藏周史碧千載結幽燐

西津橋下遲融谷不至

春渚霞生雨乍收郁孤臺畔遲行舟生憎章貢無情水相背東西各自流

儲潭

欲叩儲君祠廻舟繋蘭槳淩亂涉淸波知是春沙長

大蓼灘阻風

風雨昏林气江流掩石鱗空山無主者不禁采樵人

下十八灘

石人羅立靑燐燐大壺小壺勢漸馴長年最能莫謾語比來吾已粗知津

張家渡口望靑原山

曾聞淨居寺說法雨花繁不識山中路獨尋沙際村巖光含羣象溪聲息眾喧欲持無上義一一問靑原雨夜泊吉陽城外喜龍臚先帯云見過

平沙漠漠雨艇子繋江隈忽見瓊枝樹驚從何處來重闉當夜啟蠟炬背風開知向靑原道山中聽講回

樟樹

風散林香落浦沙吹來何處野人家沿溪偶共山僧話知是江邊樟樹花

度嶺後寄上筠庵夫子

驪曲動城樓波光引棹謳三年南越客萬里北行舟久習文身俗眞爲建徳防窮經曾問業負笈近從遊薄祿多傾倒深情少報酬別來春冉冉望斷水悠悠鄕夢邀桑落江舲怨石尢孤村傳杏粥四月下椒丘吳樹帆陰曉燕云馬首秋後期知杪嵗計日釋離憂百粵通筐篚千秋奉冕旒日髙金闕迥雪暖玉河流逺待朝天使星霜一畵輈

洪州送人入楚

垂老休官去離居送客情夕陽樊口渡秋艸大堤平宋玉居猶在宜城酒正淸莫嫌妻子累負戴足逃名

重登滕王閣晚眺

兵余存勝迹江渚問前遊孤客重經地春風一倚樓殘星埋劍气寒雨斷書郵極目長安逺悲來不可畱

南浦

南浦吟愁夕淩風獨叩舷流云連近郭畵棟俯寒煙春盡江湖上心飛雁鶩邊綠楊如有恨花白已成綿

豫章城下送春有懷故園兄弟

城下煙波暮可哀扁舟日夕更瀠洄一春又向他鄕盡千里曾無尺素來野鶩孤飛煙裏沒江帆相背雨中開故園風景今何似池艸汀花夢防回

邱龍標納姬於外館巫巒穉有詩相調余亦和二絕

霛谷嵯峨臨水淸少年聲迹滿南城但教境內無枹鼓眉憮何妨幹理名

畫閣名姝絕代無浦雲山雨對金鋪偸將內史臨川筆搨得滕王蛺蝶圖

西江夜發寄陳伯璣

豫章三載夢罇酒慰平生倚閣聞淸詠臨流悵逺行雲低津步樹日薄潁侯城欲叩髙人宅東湖春水平

康郎湖

彭蠡湖頭雨暫停康郎山下獨揚舲逺洲一綫拖防綠春岫雙尖送晚靑鏡裏波明生顧兔畫中舟小防蜻蜓夜涼忽有漁歌起坐對西風濁酒醒

彭蠡夜泛

淸淺宮亭水濺濺百道流殘春風送客終夜月隨舟野火沈葭葦遙天掛鬥牛相依有鷗鷺任意宿汀洲

初夏

孤舟人臥初夏气猶淸已近餘千渡猶多逺道情捲簾看落絮欹枕聽殘鶯別意如春雨空江頃刻盈

古意

東風當戶入花絮繞城飛芳艸靑埋履繁陰綠滿衣采桑驚戴勝入室感伊威眼見春光盡徵人防日歸

湖中卽事

夕泛南湖渚歸程自此分山川余越地風俗舊番君逺墅煙棲艸空舟水接云年來傷物役翻羨白鷗羣

湖中寄塗萬年

杳杳踐修途苕苕陟孤巘沙曠水蕪寒江深春日晚川路極威紆流芳增繾綣鄱水接盱江室邇人何逺

饒州東湖

湖光樷水竹晚憇有淸陰不見詩人宅惟餘寶樹林竹深涼气進水滿夕陽沈坐聽拏音杳蕭然出世心

寄巫巒穉

一別南州道裏賖他時何處寄疏麻蛾眉亭下來相訪明月滄波是子家

饒州僦一舟甚小夜與蘧非抵足臥

鄱江不易涉去路轉逶迆只合摧眉坐猶堪擁膝歌行舟如落葉歸思極流波髙臥聽邪許徼天已過多

初夏江行

江郭人孤往墟煙水一涯新暄生夏霧初霽失朝霞弱燕捎花淺回波防絮斜扁舟曾不繋乘興下汀沙

浴佛日

佛日淩晨起林葵露未晞柘煙江店飯薴雪石城衣貧覺爲農晚愁緣入道稀祗應釋形累長采故山薇

由浮梁抵祁門道中

四月上浮梁溪淸水活活潄流就帆陰晞發迎蘋末閩蘭花已抽吳桑葉初捋覽物悟嵗時放懷信超越浩然箕潁心果哉亮難奪

次鮎魚山下

朝日被林邱桑麻蔭道周晨雞鳴桂檝新燕掠萍舟水市蠶初浴山田麥未秋漸知鄕郡近三載遂刀頭

石鼓村

亂石驚流徹夜聞綠波吹雨細成紋風禽和夢催淸曉水碓無人搗白雲昌浦近從千澗落浙潮逺爲一山分鄕園北望無消息煩思誰堪坐似焚

舟曉

臥覺四維靜杳然舟已行殘月時一照夜气愴以淸不聞人語響但聞流水聲

途次祁山

山勢臨孤邑江源出舊鄣花林霏夕秀茶臼搗餘香流水春陰逝浮雲世態涼靑蘿巖屋在吾意欲褰裳

水宿

水宿七旬餘迢迢返故廬粵洲春漲碧秦望夏云疏气入淸和後林鳴布谷初南山十畆地歸去正堪鋤

山樓卽事

山閣遲淸夕羣喧靜逺空疏燈峯影裏殘夢雨聲中失路同覊羽孤生感斷蓬愁吟寒更劇相答有哀虫

魚亭山下有懷詹無防

婺溪欲溯水潺湲逐客西逰久未還落日魚梁惆悵絕不知人在大鱅山

屯溪雨後觀暴漲

暴雨生暄後屯溪竟夕聲谿流三十尺髙與石堤平獨嶼移新麓層波失故淸江航成徑路來往踏舟行

發率川下新安江

乘漲下新安香橈撃明鏡深秀樂山情至淸表水性亭亭積翠成艸木新暉淨雲林漏防日霞波弄余映白沙蕩虛曠素魴恣游泳言踐謝公期逺托休文詠枕流諧夙諾累心矢終屏

竹節磯

魚亭東下二百里碧沙錦石淸相於漸江脈竭泉眼涸四十七瀨成溝渠春雨驟至連日夜萬川汨汨爭歸墟奔濤聒天漚擁樹潏湟漰渤增欷歔竹節磯頭水石怒白浪大如仙人車覆船山下船忽覆桃人土偶皆淪胥槖中幸無千金裝一琴一帙靡畱余神功防力獲濟此防山陰侯吾其魚【吳山陰侯賀齊爲淸溪水神廟祀江濵每禱輙應】寄語後人愼舟檝悔不先戒存衣袽吾家老咸不解事東面招手從之居生逢

聖世有至幸誰能沈抑同三閭

重過嚴陵

宿雨新波七里流回沙縵石下瀧舟掛帆客過情空切釣澤人亡迹自畱野鶴江猿同旦暮綠蘅靑荔防春秋十年出處俱無著媿向山霛問舊逰

東歸至錢塘江館珂月上人逺出見訪相訊間知家兄當世舎侄元景皆於去年物故驚慟賦此

江樓相對轉依然不見支公已六年逺出深慚存舊好早衰知爲味枯禪淸霜夜判離鴻杳黃土秋埋玉樹妍何意衰宗頻遘禍鄕音一接淚如泉

江上

夕气隱寒山長川晦蒼霧日暮暗潮平西陵渡

五月五日江樓題

五月五日江上宿碧水蒼煙逺相屬吳山澹澹越山靑日倚危樓看不足從作東西南北人山中五泛蒲醪春主人不歸山寂寞萱艸橊花開復落滄江此去托菇蘆削迹銷聲計不迂學道十年深自悔今朝重媿饋徒

江幹晚眺

隔江帆隱處知是蕭山路林際靑蒙蒙非煙復非霧

富春村莊卽事

新夏江村水拍空枇杷雨間熟梅風魚投釣火夜船上犬吠行人曉月中

謝村

謝村五月楝風和爲送歸人片帆過何事吳音偏入耳向晨欹枕聽新歌

湖壩早行

蔣葉風淩亂秧田水接連臥聽柔櫓響知是舊吳船

石門

三載淹南土孤蓬復斷萍誰知歸客路已到語兒亭初從嶺外歸家兄仲謀有喜駿孫歸自嶺南之作次韻十首

故林芳艸想夫君遁迹長同鹿豕羣采藥空山偕綺季逃禪小果謝聲聞獨醒不厭杯中物相憶時停嶺外云今日重逢還一慰海橊花發夏初分

去住三年總未知開顏重此話離思牀前夜雨悲同叔塘上春芳感客兒親舊防人猶健在存亡一訊轉成疑南窻梧竹淒如晦灑淚看題見憶詩

浪說三山近十洲擔簦千里漫成逰旅顏不醉蠻鄕酒徵棹頻移蜑子舟有幸長鯨初授首無情滄海尙橫流敝車卽次傷淹滯飛矢危城防汰輈

柳絮梅英感物華縈愁觸緒浩無涯空林綠徧文無艸寒雨吹殘夜合花云葉暗沈經嵗札煙蘿深鎖故人家連波歸計蹉跎久憔悴風情薄似紗

夢繞山中桂樹堂行人何事久炎荒薄遊三見花成雪長物惟餘簟似霜海賈歸時天若畆椰漿熟後醉爲鄕侵尋江嶺無消息松菊凋殘柳半黃

太史空登辧物臺二東杼柚正堪哀西成已見書螟螣冬實何須詫李梅乍喜絲綸傳六郡防聞災沴譴三臺闗心桑梓多私計防澤何時日下來

城外邊聲咽暮笳西風颯颯暗飛沙中流結蜃云爲屋片席驚鳬浪作花逺水雙星分使檝寒濤八月斷浮槎傷心京觀何年築謫戍東南早及

海曲諸田正有人十年烽火劇黃巾受降別有王侯賞並育深知覆載仁客盡非龍謾沈尹地多眞虎懾裴旻逐臣萬里情無賴躑躅江潭夢

玉宸

琴樽聊此共晨昏晝掩荊扉鳥雀喧覆雨交情宜廣絕奕棋世事莫深論西風短笛山陽裏秋艸寒煙上蔡門何似埋名躬抱耒一鋤春雨杏花村

覊人心事近如何峽樹川云寄慨多行轍似曾窮地軸客槎疑是溯天河江妃感夢乘煙至水府朝眞曵佩過欲叩璇宮徴異迹翠旗光裏撃霛鼉

松桂堂全集卷四十三

