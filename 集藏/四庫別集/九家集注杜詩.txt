

禦制題郭知達集九家注杜詩

平生結習最於詩老杜眞堪作我師書出曽鋟實郭集本仍寶慶及淳熈九家正注宜存耳【是編爲宋郭知達集九家注乃王文公宋景文豫章先生王源叔薛夢符杜時可鮑文虎師民瞻趙彥材見於知達序其言王文公卽王安石宋景文卽宋祁王源叔名洙杜時可名田師民瞻名尹趙彥材名次公薛夢符鮑文虎卽其名豫章先生蓋黃庭堅也版刻於廣東詳見曽噩序捲後署云寶慶乙酉廣東漕司鋟版馬端臨文獻通考載此版亦稱爲善本】余氏支辭槪去之適以遺編搜四庫乃斯古刻見漕司【此書舊藏武英殿僅爲庫貯陳編無有知其爲宋槧者玆以校勘四庫全書向武英殿移取書籍始鑑及之而前此竟未列入天祿琳瑯豈書筞之遇合遲早亦有數耶】希珍際遇殊驚晚尢物闇章固有時重以琳瑯續天祿【天祿琳瑯惜早已成書此本當爲續入上等】幾閒萬徧讀何辭

再題宋版九家注杜詩

兌氏之戈和氏弓續增天祿吉光中浣花眉列新全帙金粟身存舊卷筒【世以藏經紙之未作經冊者爲卷筒紙最爲難得此書面頁用之】尢物寧論顯與晦逢時亦有塞兮通武英棄置今方出【是書塵武英殿庫架不知幾許年玆以校勘四庫全書始物色及之且辧其爲宋槧善本卽此不可以悟人材之或有沈淪耶】絜矩人材黙惕衷

欽定四庫全書

集部二

九家集注杜詩

別集類一【唐】

提要

【臣】等謹案九家集注杜詩三十六卷宋郭知達編知達蜀人前有自序作於淳熈八年又有曾噩重刻序作於寶慶元年噩據書錄解題作字子肅閩淸人淩知迪萬姓統譜則作字噩甫閩縣人慶元中尉上髙復遷廣東漕使與陳振孫所記小異振孫與噩同時迪知所敍又與序中結銜合未詳孰是也宋人喜言杜詩而注杜詩者無善本此書集王洙宋祁王安石黃庭堅薛夢符杜田鮑彪師尹趙彥材九家之注頗爲簡要知達序稱屬二三士友隨是非而去取之如假托名氏撰造事實皆刪削不載陳振孫書錄解題亦曰世有稱東坡故事者【案當作老杜事實】隨事造文一一牽合而皆不言其所自出且其詞气首末出一口蓋妄人僞托以欺亂流俗者書坊輒鈔入集注中殊敗人意此本獨削去之云云與序相合知其別裁有法矣振孫稱噩刋板五羊漕司字大宜老【案宜老謂宜乎老眼刻本或作可考非】最爲善本此本卽噩家所初印字畫端勁而淸楷宋板中之絕佳者振孫所言固不爲虛云乾隆四十九年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

九家集注杜詩卷一

宋郭知達編古詩

奉贈韋左丞丈二十二韻【注鮑文虎云韋濟韋嗣立子天實中授尙書左丞史有傳附嗣立傳】

紈袴不餓死【前漢班氏敍傳曰王鳯薦班伯宜勸學召見云暱殿上方鄕學鄭寛中張禹朝夕入說尙書論語於金華殿中詔伯受焉數年金華之業絕出與王許子弟爲羣在於綺紈紈袴之間非其好也晉灼曰白綺之人紈之袴也師古曰紈素也綺今之細綾也並貴戚子弟之服朱買臣要曰如公等終餓死於溝中耳趙雲梁任昉奏彈劉整云以前代外戚仕因紈袴晉束皙云丹墀步紈袴之童東野遺白類之叟莊子云伯夷叔齊餓死首陽之山史記云伯夷叔齊積仁防行如此而餓死前漢周亞夫傳許員相之曰君後九年而餓死鄧通傳上使善相人者相通曰當貧餓死】儒冠多誤身【莊子曰儒者冠圍冠者知天時儒行曰冠章甫之冠前漢麗食其傳沛公不喜儒諸客冠儒冠者則沛公輒解其防溺其中趙雲此篇𨿽古詩二十二韻而第二字平側相次又多對偶紈袴不餓死言貴冨者之享福祿儒冠多誤身言爲士者之易貧賤公詩又曰有儒愁餓死則不餓死之反矣又曰儒術豈謀身以此之謂也】丈人試靜聼賤子請具陳【易師貞丈人吿注丈人嚴荘之稱應璩詩避席跪自陳賤子實空虛鮑照東武吟主人且勿喧賤子歌一言趙雲吳越春秋載伍子胥謂漁父云伊昔臨淄亭湎翮托末契則相見於靑州蓋臨淄亭頌有熟視不見太山之形靜聼不聞雷霆之聲蜀志許靖與曺公書云豈可具陳古詩歡樂難具陳世有托名東坡事實輙云毛遂有言賤子一一具陳之以爲渾語卻不引出何書其全秩引類皆如此非特凂吾杜公又澆蘇公而罔無識眞大雅之厄學者之不幸也】甫昔少年日【賈誼洛陽年少趙雲沈休文別範安成云平生少年日】早充觀國賔【易觀國之光利用賔於王趙雲充字晁錯傳以臣充賦】讀書破萬卷下筆如有神【三輔決錄蔡邕傳不妄下筆魏文帝論云傳武仲下筆不能自休孔文舉表性與道合思若有神趙雲梁孝元帝之敗焚圖書十四萬卷曰讀書萬卷猶有今日故焚之中著一破字則字著力而新奇矣】賦料揚雄敵【增添有長楊甘泉等賦趙雲雄傳云顧常好辭賦每擬相如故云於賦則言敵揚雄】詩看子建親【增添曺植字子建封陳思王善屬文著洛神傳責躬公防等詩後人謂天下才共一石子建獨得八斗趙雲鐘嶸爲詩品其品子建詩云子詩原出於國風气骨髙奇辭彩華茂超越合古卓爾不羣故公於詩言親子建也親字親近之親言與之近也】李邕求識靣【李邕廣陵江都人父善嘗注文選邕少知名長安李嶠等薦邕詞商行直堪爲諫官由是召拜左拾遺宗東封獻賦稱防後進不識京洛阡陌聚觀以爲古人或傳眉目有異衣冠望風尋訪門巷塡隘齊神武自太原來朝見宋遊道曰常聞其名今日始識其靣師云按新唐史杜本傳言公少貧不自振拔客齊趙吳楚間李邕奇其才先往見之趙雲新書娯矣於齊州人相見至靑州海宴歷下亭而言之耳殊不知公在洛陽時李邕先與相見其後邕爲北海太守遇公於齊州又相見至靑州又相見何以明之陪李北海宴歷亭下則相見於齊州蓋歷下亭在齊州也八哀詩於李邕篇云伊昔臨淄亭酒酣托末契則相見於靑州蓋臨淄亭在靑州也又云重敍東都別朝陰攺軒砌則追言之陽相見事蓋洛陽則東都也豈不先識靣於洛陽而在齊地再相見乎則新唐書之誤以再見爲始識靣矣】王翰願卜鄰【唐王翰並州晉陽人日聚英豪恣爲歡賞文士祖詠杜華嘗在座師云左傳非宅是卜惟鄰是卜】自謂頗挺出立登要路津【古詩何不采髙足先據要路津趙雲曺子建云古人之謂握靈地之珠呂凱與雍闔檄云諸葛丞相英材挺出】致君堯舜上再使風俗淳【魏杜恕舉明主於唐虞之上增添引孟子伊尹曰豈若使是君爲堯舜之君魏應璩與弟君冑書思致君於有爲矣趙雲嵇康傳鐘防欲害康曰宜因釁除之以惇風俗】此意竟蕭條行歌非隠淪【前漢朱買臣家貧好讀書不治產業艾薪樵賣給食擔束薪行且誦書其妻亦負戴相隨數止買臣毋歌詠道中買臣孟疾歌妻羞之求去慮怒曰如公餓死溝中耳何能富貴也買臣不能畱卽聽去具後買臣獨行歌道中負薪暮間宋顏延年詠嵇中散詩曰立俗遷流議防山結隠淪謝朓敬亭詩隠淪旣己托鮑照詩孤賤長隠淪謝靈運旣枉隠淪客趙雲鮑照答客篇此意更堅滋鮑照登後渚詩有蕭條背鄕心列子載林類年且百嵗拾恵行歌張湛注云古之隠者也舊注卻引朱買臣行歌道中負薪此乃窮困悲歌耳與非隠淪之義不相接桓譚新論曰天下神人五一曰神仙一曰隠淪郭璞江賦有約陰淪之列眞舊注引顏延年謝朓鮑照謝靈運詩皆在新論江賦之後此不知夲始是謂無祖者也世說周覬何如庾亮覬曰蕭條方外亮不如臣】騎驢三十載旅食京華春【任昉詩結歡三十載生死一交情陶潛閒居三十載趙雲後漢李尢騎驢馳村狐兔驚走魏文帝與吳質書旅食南館郭榮純遊仙詩曰京華遊俠窟謝靈運齋中讀書詩曰昔余遊京華京華繁富之地而當春時尢爲繁冨於此旅食亦不能爲樂矣】朝扣富兒門暮隨肥馬塵【鮑照詩結交多貴門出入冨兒鄰又鄰云論語乘肥馬】殘杯與冷炙到處潛悲辛【顏氏家訓處之下座以殘杯冷炙趙氏云鮑照野鵞賦云對鐘鼓之悲辛】主上頃見徴歘然欲求伸【六韜曰歘然而往易曰尺矱之屈以求伸趙雲官韻歘注云有所吹起兒神仙傳王母時降夫茅君歌曰駕我八景與歘然入玉淸又荘子庚桑楚篇出無本入無竅注云歘然自生非有本歘然自死非有根又法華經有歘然火之語】靑防卻垂趐蹭蹬無縱鱗【後漢馮異傳始𨿽垂翅回溪終能奮翼澠池王褒頌曰沛乎君巨魚縱大壑海賦蹭蹬窮波失勢貌趙雲屈原悲回風雲據靑防而攄虹玉逸九思曰鸖兮髙飛增逝兮靑防注靑冥云也此兩句以魚鳥爲諭一反一正可以爲句法宋玉九辯悲蹭蹬而無歸】甚愧大人厚甚知大人眞【範元寶詩眼曰必言所以見韋者於是有厚媿眞知之句所以眞知者爲傳誦其詩也趙雲厚言其相待之厚蓋如此後漢云所以慰藉之甚厚言具懷抱之眞蓋如莊子云其爲人也眞厚則相親愛眞則不藏善乃所以爲厚每誦杜公侯句也此厚與眞之義甚明詩眼所謂�成杜公厚自慙愧於韋杜公眞實能知韋之賢耳非是蓋不省厚眞字是詩字之足只單著一字爲句且用押韻而字則字有力其義埃然矣】每於百寮上猥誦佳句新【趙雲左傳同官爲泰書百寮師師佳句於同寮寮是時公以召試�官也世說載孫興公作天臺賦成以示範榮期每至佳句輙云應是我軰語而誦佳句三字則隋煬帝善屬文不欲人出其右王冑死帝誦其佳句云庭艸無人隨意緑可復能作此語耶】竊效貢公喜【前漢貢禹與王陽爲友世稱王陽在位貢禹彈冠言其取捨同也杜補遺劉孝標廣絕交論曰王陽登而貢公喜子美贈沈八文東羙除膳部員外郎又云徒懷貢公喜哭韋大夫之晉詩亦云�喜容間門】難甘原憲貧【仲尼弟子傳原憲在艸凙中子貢相衛而結駟連騎排藿藜入窮閻過謝原憲憲攝敝衣冠見之子貢曰夫子豈病手原憲曰吾聞之無財謂之貧學道而不能行謂之病若憲貧也非病也子貢慙而去趙雲沈佺期傷王學士詩云原憲貧無怨顏曰樂自持】焉能心怏怏【趙雲吳趙春秋吳王僚之母謂王曰公子光心气怏怏常有愧恨之色舊注卻引韓信周亞夫傳乃鞅鞅字又不連心字非公夲意所引用耳】秖是走踆踆【踆踆行走貌張平子西京賦言伎戲曰大雀踆踆】今欲東入海卽將西去秦【論語乘桴浮於海又少師師陽撃罄襄入於海李斯上始皇書今乃卻賔客以棄諸侯使天下之士褁足不入秦趙雲去秦言欲捨而去耳乃張儀惡陳軫於秦王曰軫欲去秦而之楚舊注卻引李斯言天下之士退而不敢西向褁足不入秦卻只是不入秦矣】尙鄰天南山回道淸渭濵【王粲回首望長安趙雲潘安仁西徵賦言長安之境曰南有鳥素滻北有淸渭濁涇故公凡言渭必曰淸渭言涇必曰濁涇皆用此矣終南山與淸渭以在秦地故接去秦之下及之】常擬報一飯況懷辭大臣【範雎傳一飯之徳必償孔融傳一餐之恵必報趙雲李固傳云竊感古人一飯之報注云謂靈輙也公所用主此舊注更引範雎傳一飯之徳必償自是償字又引孔融傳一餐之恵必報自是餐字以一飯之思嘗擬如靈輙之報宣子況大臣相知不獨一飯耳其去之懷思爲何如此詩人之情也】白鷗沒【一作波】浩蕩萬里誰能馴【顏延年詩鸞翮有時鎩龍性誰能馴謝朓詩浩蕩別親知東坡云波乃沒字宋敏求謂余鷗不善沒攺作波珠不知鷗之滅沒煙波最爲自然禽經云鳬善浮鷗善沒沒字爲是趙雲可憐詩可憐雙白鷗朝夕水上游浩蕩𨿽本水而不必專言水或取流放之貌如離騷云怨重修之浩蕩或取曠逺之貌如楚詞曰志浩蕩而傷懷是也世間夲作波字東坡定作沒字言鷗之滅沒於煙波間而浩蕩逺去尢有義理而宋敏求謂鷗不觧沒作波字便覺一篇神气索然也範淑衷甫云世有師曠禽經之書其中曰鳬善浮鷗善沒則沒字卻是沈沒之沒卽與前說之相反矣】

送髙三十五書記【鮑云髙書記適也字逹夫渤海人少落魄客�宋間宋州刺史張九臯奇之舉有道調封丘尉不得志去客河西河西節度使哥舒翰表爲左驍衛兵曺參軍掌書記】

崆峒小麥熟且【一作吾】願休王師【家語宓子賤爲單父宰百姓化之齊攻魯道由單父單父老請曰麥已熟矣今齊冦至不及人人自収其麥請放民皆使出獲麥可以益種且不資冦三請而宓子賤不聽俄而齊冦遠至麥季孫閒之怒使人讓之宓子賤然曰今玆無麥明年可種若使不耕者得獲是使民樂有冦也季孫聞之�然媿曰地若可入吾豈忍見宓子哉賈誼書同績漢書曰桓帝時童謡曰小麥靑肯大麥枯誰當獲者婦與姑大夫何在西撃胡杜正謬云崆峒西方山也按史記云黃帝西至於崆峒山蓋注曰在隴右九域圖志云岷州和政郡有崆峒山皆非爾雅所載按爾雅乃作崆峒字汝州亦有崆峒山蓋名同爾趙雲曺操操云麥熟更來】請公問主將焉用窮荒爲【祿山亂哥舒翰討賊適佐翰守潼關翰敗適奔赴行在趙雲窮荒謂適爲書記隨翰遠事於吐蕃也舊以爲佐翰守潼関乃在天寶十二年之後誤矣主指哥舒翰吳書張紘傳紘曽諫孫權曰主將乃籌謀之所自出孔子云焉用彼相】饑鷹未飽肉側翅隨人飛【魏志呂布因陳登求徐州牧不得布怒登諭之曰登見曺公言待將軍譬如養虎當飽其肉不則噬人公曰不如卿言譬如養鷹饑則爲用飽則揚去布乃解載記慕容垂猶鷹饑則附人飽則髙飛趙雲又鮑照蕪城賦饑則吻吻】髙生跨鞍馬有似幽並兒【曺子建白馬飾金覊連翩西北馳借問誰家子幽並遊俠皃山簡舉鞭問葛彊何如並州皃趙雲幽並兒蓋遊俠者髙以文士而從軍故云鞍馬吳質答東阿王書曰情踴躍放鞍馬舊注引鮑照詩鞍馬光照地似在後矣今放西漢匈奴傳文帝親禦鞍馬則趙所引又在後矣】脫身簿尉中始與捶楚辭【韓愈示判司卑不堪說未免捶楚塵埃間鮑又云謂唐時參軍簿尉受杖非也今詳杜所言捶有罪者也退之江陵途中雲棲棲法曺掾何處事卑陬何況新犴獄敲榜發姦偸北豈身受杖如漢諸署郎耶趙雲適舉有道科中第一封丘尉翰表用之故云漢紀張良曰脫間至軍矣路溫舒云捶楚之下何求不得者也】借問今何官觸熱向武威【前漢武威郡匈奴休屠王地武帝太初四年間趙雲武威唐涼州也今脫身一尉爲翰見知而辟用𨿽熱行而不憚矣】答云一書記所愧國士知【陳琳袁本初書記之士又阮瑀管書記之任賈誼傳豫子曰中行以眾人畜我我故眾人事之智伯以國士遇我我故國士執之】人實不易知更須愼其儀【一作宜範雎傳侯嬴謂作陵君曰人固未易知知人亦未易也趙雲詩曰九十其儀】十年出幕府自可持旌麾【一作旗李廣傳幕府省文書師古曰幕府者以車幕爲儀車旅無常止故以帳幕言之防頗李牧市�入幕府者是也】此行旣特逹足以慰所思【一云亦足以逺思趙雲易乾卦體仁足以長人曺子建貴躬四言威靈所加足以沒齒】男兒功名遂亦在老大時【古樂府少壯不努力老大徒悲傷趙雲男兒字起於剖竹視之時一男兒也功名遂字老大功成名遂之摘文也】常恨結歡淺各在天一涯【古詩相去萬餘里各在一天涯趙雲左傳楚子使椒舉如晉曰君願結歡於二三君】又如參與啇慘慘中膓悲【蘓武詩昔爲鴛與鴦今爲參與辰王正長雜詩云王事𨿽我老殊隔過參商陸士衡詩形聲參商乖音息曠不逹昭元年傳子產曰昔髙辛氏有二子伯曰閼伯季曰實沈居於曠林不相能也日尋干戈以相徵討後帝不臧遷閼伯於商丘主辰商人是因故辰爲商星遷實沈於大夏主參唐人是因以服事夏商故參爲晉星趙雲子曰吾不觀參辰之相比也鮑照行路難朝悲慘慘遂成滴阮籍詩�好結中膓】驚風吹【一作飄】鴻鵠不得相追隨【趙雲離別之言曺子建詩飛蓋相追隨】黃塵翳沙漠念子何當歸【前漢匃奴傳隔以山谷壅以沙漠盧諶贈崔溫詩北眺沙漠燕曺子建樂府少小去鄕邑揚聲沙漠垂蘇武欲展淸商曲念子不能歸江淹詩飲馬出城湪北望沙漠路陳湯傳匃奴不敢南鄕沙漠前書音義沙土也漠卽今磧也趙雲曺子建賦云大風隠其回起揚黃塵之防防李陵歌曰徑萬里分渡沙漠鮑照北風涼行有云問君得行句當歸】邊城有餘力早寄從軍詩【王仲宣詩從軍詩遐路討彼東西夷陸士衡樂府詩有從軍行苦哉遠徵人北戍長城阿趙雲史記士�曰邊城少冦而長陽賦永無邊城之警曺子建白馬篇邊城多警急論語行有餘力】

贈李白【趙新唐書曰白隠岷山後更客任城居䢐徠山按任城屬濟州時白方在東都將遊梁宋而往也故公詩及之】

二年客東都所歷厭機巧【趙雲周公居東二年東都今之西京也起於班蓋堅作兩都賦名之曰東都故得承以爲言也本華海賦云不悟所歷之近逺潘安仁悼亡望廬思其人入室想所歷詩序其人機巧而江文通擬張綽詩胸中去機巧】野人對羶腥蔬食常不飽【論語先進於禮樂野人也趙雲語飯蔬食飲水今也每食不飽孟子𨿽蔬食菜羮未嘗不飽也】豈無靑精飯使我顏色好【梁書兩韓之孝友純深庾郭之形骸枯槁或橡飯菁惟口不及杜正謬謹按】

【先生靑靈眞人眞語云霍山有道者鄧伯元受靑精石飯之法內見五藏冥中夜書色如嬰孺又云故服鋌否春艸生此物易尋想數詣水之處逍遙也亦爲靑精也學林新編云按靑菜爲羮謂之菁羮字書菁羮菁也書所謂菁茅禮所謂菁蒩卽此物也詩蓋用道書中陶隠居登眞訣其法卽南燭艸木浸未蒸飯暴漧其色靑如黶珠食之可以延年卻老此子羙所謂靑精飯也神農本艸木部有南燭枝葉久服輕身長年令人不饑蓋顏色取汁炊飯名爲鳥飯又名黑飯艸在道書謂之南燭艸木在本艸謂之南燭枝葉實爲一物也以菁羮靑精則誤甚矣】苦乏大藥資山林迹如掃【魏文遊仙詩云與我一丸藥光耀有五色杜正謬丹書抱陽山人大藥證曰大大藥者須鏈沙中永能取鈆裏金黃芽爲根蒂水火鏈功深又曰鈆水】

【永水者出於一源化爲白液結就堅冰此是眞陽也爲還丹之祖作大藥之基趙雲四句通義離爲兩端則詩意不相接蓋詩人不以文害辭以靑精石飯之法內見五藏色如嬰孺豈不謂之大藥乎而靑精飯法其所用之物如以南燭艸木葉煮取汁漬靑稻米炊之張君房云靑稻米如豫章西山靑米吳越靑龍稻艸是也此亦費尋討不亦謂之大藥資乎】李侯金閨彥脫身事幽討【江文通別賦金閨之諸彥蘭臺之羣英注云金馬門也謝暉尙書省詩旣通金閨籍鮑云白嘗供奉翰林故云本傳白自知不爲親近所容求還山帝賜金帶放還脫身字見上注】亦有梁宋逰【任彥升令云客遊梁朝則聲華籍甚顏延年北使洛塗出梁宋郊鮑云白時得還與公同在洛將適梁末也後在梁亦與公同遊故遺懷詩云昔我遊關中惟梁孝王都憶與髙李軰論交入酒壚趙雲梁謂汴州今之東京宋謂宋州今之南京】方期拾瑤艸【江淹香壚峯詩瑤艸正翕赩玉樹信靑蔥又曹植詩徒倚拾瑤艸杜補遺江文通別賦惜瑤艸之徙芳李善注髙唐賦序云我帝之季女名曰瑤姬未行而亡封於巫山之臺精神爲艸實曰靈芝又李注瑤艸正翕赩曰瑤艸玉芝也山海經曰姑瑤之山帝女死焉名曰女屍化爲瑤艸其葉胥成其華黃其實如兔服之者媚於人】

遊龍門奉先寺【龍門在西京河南縣地誌曰闕塞山一名伊闕而俗名龍門耳奉先寺則公後又有近體詩雲气色皇都近金銀佛寺開也】

已從招提遊更宿招提境【後魏太武帝始光元年創立伽藍爲招提之號杜補遺釋氏要覽載釋名曰寺嗣也謂治事者相嗣續於內故天子有九寺焉後漢明帝永平十年丁卯佛法初至有印士二僧摩騰法藍以白馬防經像屇洛陽勑於鴻臚寺安置二十一年戊辰勑於雍門外別建寺以白馬爲名謂僧居爲寺自此始又增輝記云招提寺梵言招鬭提奢唐言四方僧物後人傳寫之誤以拓爲招又省去鬭奢二字止稱招提卽今十方住持寺院是也佛寺謂之招提蓋天竺國之語如槃經云造僧招提則生不動國孟浩然詩淸夜宿招提】陰壑生虛籟月林散淸影【謝荘月賦聲林虛籟淪也滅波梁昭明太子鐘山解講瞰出巖隠光月落林余影】天闕象緯逼云臥衣裳冷【薜雲山謙之丹陽記曰太興中議者皆言漢司徒許彧墓闕可徒之王荗弗欲南望牛頭山兩峯曰天闕也豈煩攺作黃氏多識銀云此寺今在西洛之龍門按韋述東都記雲龍門號雙闕以與大內對峙若天闕焉方知老杜用天闕蓋指龍門也妄攺爲天闚荊公又攺爲天�皆非杜正謬天闕龍門也子羙詩注雲龍門在洛陽之南蓋伊闕也遙望雙對峙如門而其詩有金銀佛寺開之句則奉先寺也洛陽記曰闕塞山在河南縣左傳晉趙鞅納王使汝寛守闕塞伏虔謂南山伊闕是也杜預注云洛西南闕口也俗名龍門是山谷云王介甫謂當作天�蓋對云臥爲新切耳鮑明逺樂府升天行風衾委松宿云臥恣天行蔡正異云世傳古本作天闚今從之莊子以管闚天正用此字趙雲惟蔡伯云云古作天闚極是惜乎知引荘子以管闚天而已所以又起或者之疑莊子也至人者上闕靑天下濳黃淵後漢郅惲傳曰非闚天者不可與圖逺若引此不亦明乎孟浩然云臥晝不起】欲覺聞晨鐘令人發深省

望嶽【趙曰嶽一作嶽甫詩集有三望嶽東嶽一名岱宗故曰岱宗夫何如其三南嶽故曰南嶽配朱鳥其三乃望西嶽故曰西嶽崚嶒聳處尊】

岱宗夫如何齊魯靑未了【書嶽宗防山爲四嶽所宗風俗通云防山山之尊者一曰岱宗岱始也宗長也萬物之始陰陽交代爲五嶽之長趙雲言其山之長大東嶽謂之岱宗書云東巡狩至於岱宗是也】造化鐘神秀陰陽割昏曉【晉孫興公遊天臺賦序雲天臺者蓋山嶽之神秀也陳書虎丘山者吳之神秀趙雲曹毗對儒篇云大人逹觀任化昏曉上司言其山之靈異如劉禹錫言九華山爲造化一尢物也下句又言其山之長大如史記言昆崘日月所相避隠爲光明也】蕩胸生曽云【公羊曰觸石而出膚寸而合不崇朝而徧天下者防山之云也張衡南都賦淯水蕩其胸趙雲陸機又賦有曾云之峻曾積也曾積之云其潤尢多可以蕩滌人胸以言山之髙】決眥入歸鳥【子虛賦中必決眥薛云子虛賦稱射藝之妙所中者必決裂其目眥也子美望嶽以言觀覽之逺攄決其目力入飛鳥之羣與弓射無相干明矣趙雲屈原思美人云因歸鳥而致辭】防當淩絕頂一覽眾山小【孟子曰孔子登東山而小魯登防山而小天下揚子升東嶽而知眾山之迆邐也漢官儀及防山盤道屈曲上凡五十餘盤經小天門大天門如從穴中視天窻也趙雲沈休文早發定山詩云絕頂復孤圓劉義慶世說載云江左地促不如中國若使阡陌滌暢則一覽而暢】

陪李北海宴歷下亭【公自注云時邑人寋處士等坐北海漢中壽縣也齊置北海唐屬靑州李北海李邕也】

東藩駐皂蓋【後漢志中二千石皆皂蓋趙雲上林賦齊列爲東藩】北渚爲淸河【陸士衡詩永嘆遵北渚趙雲屈原湘夫人云帝子降兮北渚其後張平子南都賦云亂北渚兮掲南涯淸河則指言濟河河謂之淸濟故也燕王曰昔吾聞齊有淸濟濁河以爲固是已】海右此亭古濟南名士多【書曰濟南伏生趙雲海在東而州在西則謂之海右宜矣濟南則指齊州】雲山已發興玉佩仍當歌【魏武帝短歌行對酒當歌生防何薜云左傳吳申叔乞糧於公孫有山氏曰佩玉蘂兮余無系之趙雲鮑照有�中秋防云臨歌不知調發興誰與歡詩瓊琚玉佩魏武帝短歌行雲對酒當歌師楚辭玉佩兮陸離離】修竹不受暑交流空湧波【東京賦修竹冬靑陰池幽流趙雲楚詞防姢之修竹曹大家東徵賦望河洛之交流鮑照詩不受外嫌猜魏文帝浮海賦曰驚風泛海波駭其後左太衝蜀都賦云沛若蒙汜之湧波】蘊眞愜所遇落日將如何【謝靈運登孤嶼賦表靈物�賞蘊眞誰爲傳江淹詩悠悠蘊眞趣下言落日則惜其景之幽眞而酒筵將散也】貴賤俱物役從公難重過【趙易雲貴賤在天文選有牽以物役詩從公於邁左傳繾綣從公此兩句非特言邕當之官而各別人見公之不趨貴以爲誇矣彼淺大夫者冀宵燭之末光分玉斝之餘瀝而不知恥與公有間哉】

登歷下古城員外新亭北海太守李邕作【李傳云李邕天寶初爲汲郡北海二大守時李之芳自尙書郎出齊州司馬作此亭歷下齊州春秋戰國並屬齊秦屬齊郡漢韓信伐齊至瀝下卽其地文帝分置濟南景帝攺爲濟南郡宋後周同隋初郡廢煬帝初置齊州大唐復爲齊州或爲臨澑郡復攺爲濟南郡】

吾宗固神秀【謝宣逺答靈運詩華宗誕吾秀之子紹前公有譜系自言李杜同出故言吾宗也薛云按此亭乃李之芳所搆詩乃北海太守李邕爲之芳作注言李杜同出其誤甚矣】體物冩謀

長【陸士衡文賦體物而瀏湸潘嶽西徵賦摹冩舊丰制造新邑趙雲書爾乃不謀長】形制開古迹【趙雲舊有此亭而之芳新之杜云所謂海右此亭是也】曽冰延樂方【趙雲曾字音層與曾云之曾同謝靈運苦寒行曰峩峩曽水食樂方猶言樂土】太山雄地裏巨壑雲莊【陳江揔鐘銘舟移巨壑趙雲上句言東嶽之大於地裏爲雄下句言東海之廣視雲路可眇小之列子曰渤海之東不知防億萬里有大壑焉則海可言壑矣北齊祖孝徵望海詩曰登髙臨巨壑雲莊大路也雲路至闊大者而海猶眇小者】髙興泊煩促【張荗先答何邵詩煩促每有餘】永懷淸典常【詩維以不永懷易旣有典常】含知四大【易卦含光大品物咸亨老子域中有四大】出入見三光【日月星爲三光亦謂之三辰又前郊祀志三光天文也】負郭喜粳稻【左太衝蜀都賦粳稻漢漠新添蘓秦曰使我有洛湯負郭田二頃安能佩六國相印乎】安能謌吉祥【莊子吉祥止止新田莊子安時處順哀樂不能入也趙雲邕詩𨿽一兩字多有出處似同杜公法門而句法類皆枯瘠僻澁然公集中錄首唱之人無防而公令錄邕此詩於集豈亦取其同法門邪】

同前【公自注亭對鵲湖趙雲李北海唱之於前而公和之於後】

新亭結構罷【左太衝招隠詩巖穴無結構何平叔景福殿賦結構則修梁彩制趙雲孟浩然詩結構竟不淺又云結構依空林】隠見淸湖陰【謝惠連西陵遇風詩分袂澄湖陰注水南曰陰趙雲言春明異也梁簡文帝桃子花詩曰斜光隠見風還影合離】迹籍臺觀舊【趙雲亭之形迹慿籍臺觀之舊制籍字言圓籍所載舊有臺觀之迹於義皆通】溟海嶽深【趙雲言東海太山之气相與接也此句乃接巫峽通雪山之法】圓荷想自昔遺堞感至今【遺堞城堞也趙雲指物感慨蓋詩人之興】芳宴此時俱哀絲千古心【杜甫遺哀絲琴也記曰聲哀哀以立亷亷以立志君子聼琴瑟之聲則思志義之臣又枚叔七發曰龍門之桐髙百尺而無枝使班爾斫斬以爲琴野繭之以爲孤子之鉤以爲隠九寡之珥以爲釣師堂操張伯牙爲之歌此亦天下之至悲也子能疆起而聼之乎注防音的鉤珥皆寶也隠防皆琴上飾取孤子寶婦之寶而用之欲其聲悲哀哀九寡九度寡也琴錄曰琴曲有蔡氏五弄雙鳯離鸞歸鳯逺送長淸短淸幽蘭白雪風入松鳥夜啼楚明光石上流泉】主稱壽尊客【曹子建詩主稱千金壽賔奉萬年酬趙雲記曰尊客之前不叱狗】筵秩宴北林【詩賔之筵左右秩秩趙雲詩云郁彼北林是因所宴實在北林故借用也然上有芳宴字今又有宴字公應不重必誤也】不阻蓬蓽興【傳長虞酬何邵歸身蓬蓽廬蓽荊織門也禮蓽門圭竇趙雲蓽官韻注云藩落也謂亭處幽逺故有篷蓽之興】得兼梁甫吟【陸士衡詩齊僮梁甫吟諸葛亮躬耕隴畆好爲梁甫吟盛之荊州記鄧城西七里有獨樂山諸葛亮常登此山作梁父吟杜乃補遺孔明梁甫吟傳所載故世莫得而聞聞惟髙齊錄載之又二桃事出宴子春秋人亦罕見故並錄云步出齊城門遙望蕩陰裏裏中有三寶累累正相似問是誰家墳田疆古冶氏力可排南山文能絕地紀一朝被讒言一桃殺三士誰能爲此謀相國齊晏子李太白梁甫吟亦云力排南山三壯士齊相殺之費二桃蓋此謂也晏子春秋曰景公畜士公孫接田開疆古冶子三人見晏子不起晏子見公請去之乃餽之二桃令三字計功而食公孫接曰接一博持稍再搏乳虎若接之功可以食桃而毋與人同矣援桃而起田間疆曰吾杖兵卻三軍者再若開疆之功可以食桃而母與人同矣援桃而起古冶子曰吾嘗從軍濟河黿銜左驂以入砥柱之一流若少不能防潛行逆流百步順流九重淂黿而殺之操馬尾右挈黿頭鶻躍而出�若冶之功可以食桃而毋與人同矣二子恥之不逮而自殺冶亦自殺黃魯直言觀此詩乃小曹公專公殺楊修孔融荀彧云武侯躬耕壠畆好爲梁甫吟不知來意所指豈能作此詩時爲究歌之故云耳乎】

都壇歌寄元逸人【趙雲以公詩語考之云獨在陰崖白茅屋又云屋前大古元都壇則壇在子午谷矣又謂之太古都壇則唐以前不知何年有之本朝宋敏求長安志編集爲最詳於子午谷外又載子午鎭子午關子午水而並不載谷中所有古迹名稱故壇無可考】

故人昔隠東防峯已佩含景蒼精龍【語夫顓臾者先王以爲東防主以蒙山在東故曰東蒙地理誌防山蒙陰縣趙雲故人字祖出史記範睢傳戀戀有故人之意蒼精龍劍也春秋防露曰劍佩於左蒼龍之象上著含景字則後漢士孫瑞劍銘有雲從革庚辛含景吐啇其佩之又以楚詞劉向九嘆之怨思篇佩蒼龍之蚴虯兮帶隠虹之逶迆亦挨傍用三字或曰蒼精龍應是符籙名蓋道家有蒼龍精東方甲乙木赤鳯髓南方丙丁火謝暉詩含景望芳菲亦借用含景字】故人今居子午谷獨在【一作並】陰崖結【一作白】茅屋【王莽傳莽以皇后有子孫瑞通子午道從杜陵直絕南山徑漢中師古曰今京城直南山有梁溪梁漢道名子午谷杜補遺孝順紀罷子午道通褒斜路注子午道平常時王莽通之三秦記曰子午長安正南山名秦嶺谷一名礬川褒斜漢中谷名南谷名褒北谷名斜首尾七百里趙雲馬季常長笛賦生終南之陰崖晉潘安西往賦云眺華嶽之陰崖鮑照詩有結茅野中宿】屋前太古都壇靑石漠漠常風寒【趙雲前漢藝文志有云太古以來漠漠者冥茫之貌選有云粳稻漠漠】子規夜啼山竹裂王母畫下云旗翻【離騷載云旗之逶迆杜正謬云王母鳥名也以對子規段成式酉陽雜爼云齊郡函山有鳥足靑觜亦黃索翼綘顙名王母使者王椿齡齊人也子嘗質之云其毛色如成式所載其尾五色長二三尺許飛則翩翩正如旗狀趙雲子規啼而竹裂言啼之苦也漢書雲南山之竹雲旗者神仙之儀衛也離騷去載云旗之逶迆杜詩以元逸人爲王母使者豈可獨用王母字而當之且旣專出於齊地今元逸人在長安子午谷安得有是鳥詩以元遺人爲仙者王母降之有是理乎何必泥以鳥名公於昔遊言華蓋君之洞宮有曰王喬下天壇亦以仙家事仿像其如此】知君此計誠長往芝艸瑯玕日應長【後漢逸民論長往之軌未殊庾肩吾蜘蛛玩芝艸芝葉正玲瓏十洲記鐘山在北海之子地仙家數十萬耕田種芝芝課計頃畝本艸靑瑯玕生蜀郡平澤縣業注云瑯玕有數種是琉璃之類火齊寶也瑯玕五色具以靑者入藥爲勝出嶲州以西鳥白戀中及於闐國靈異兼圖載瑯玕靑色生海中雲海底以网掛得之初出水紅色久而靑黑枝柯似瑚而上有孔竅如虫蛀撃之有金石之聲乃與瑚相類禹貢雍州厥貢璆琳瑯瑯爾雅云西北之羙者有昆侖墟之璆琳瑯玕孔安國郭璞皆以爲石之似珠者而山海經云昆侖山有瑯玕是石之羙者明瑩若珠色色而其狀森植耳趙雲芝艸仙藥也瑯玕寶叢也言靈異之地當有之】鐡鏁髙垂不可攀致身福地何蕭爽【三秦記云終南太一山左右三十里內名福地西有石室靈芝魏都賦云舒蜺以髙垂趙雲鐡鏁髙垂詩人亦逆科其如此如綿州彰明縣竇耑山有二鐵鏁垂於山際傳云竇氏兄弟鏈丹山上初以鐵鏁架橋渡而往旣至則斷之以絕往來其後兄弟三人白日登仙去又幹州猜山女仙張麗英升仙之地有鐵鏁下垂然則詩人逆料元逸人之長往亦然然乎劉孝綽詩髙枝不可攀王�新詠於此謂之福地按長安志引關中記云終南太一左右三十里內名福地旣言有長往之計則所往之處乃福地也終南太一正與子午谷都壇相屬矣舊注所引語是但誤指爲三防記耳】

今夕行

今夕何夕歲云䢐【唐詩綢繆云今夕何夕見此艮人韋孟諷諫詩嵗云其䢐年其逮耉】更長燭明不可孤【宋玉招兔娛酒不廢沈日夜蘭膏明燭華鐙錯趙雲孤乃孤員之孤李陵書陵𨿽孤恩漢亦負徳是也】咸陽客捨一事無【趙雲梁吳筠詩君不見長安客捨門】相與博塞【一云賭博】爲歡娛【說文曰博局戲六著十二其古者鳥曹作博尹學曰博盡關塞之冝得周通之路說範曰塞行棋相塞謂之塞也管子曰秋行五政一曰秋禁博塞也荘子問谷奚事博塞以遊趙雲陸徳明注荘子引吾丘壽王政一曰秋禁詔謂博塞也】馮淩大叫呼五白跣不肯成梟盧【一作牟招防曰菎蔽象棊有六博分曺並進道相迫成梟而牟呼五白晉制犀�費白日宋劉毅於東府聚樗蒲大都餘人並黑犢以還惟劉裕及毅次擲雉大喜奏衣繞牀葉謂同坐曰非不能盧不事此耳裕惡之因役五木久之曰老兄試爲卿答旣而四方俱黑其一字轉躍未定裕厲聲喝之卽成盧毅意殊不快也梟勝也倍勝爲牟五白博齒也趙雲楚詞招防有成梟而牟呼五白其注云五白五木也梟勝也盧勝之名也韓非子載匡倩對齊宣王之語曰博者貴梟劉毅與劉裕樗蒲裕厲聲叱五木卽成盧又慕容寶與韓黃李根等樗蒲寶危坐誓之曰世言樗蒲有神若冨貴可得頻得三盧於是三擲盡盧世說袁彥道代桓溫彥道曰卿但大喚必作采於是呼擲必盧雉二人齊叫敵家頃刻失防百萬】英雄有時亦如此邂逅豈卽非良圖【趙雲如劉裕劉毅慕容寶等皆一世英雄如此蒲博則今夕邂逅相遇未必非良圖所謂良圖則劉裕以卜成事寶以卜冨貴也良圖敢不良圖也】君莫笑劉毅從來布衣願家無儋石輸百萬【南史載桓聞劉毅起兵曰毅家無儋石之儲樗蒲之擲百萬共舉大事何謂無成前漢蒯通傳守儋石之儲者闕卿相之位應邵曰齊人名小甕爲儋石受斛師古曰儋石濫及或曰儋者一人之所負儋也杜補遺明帝紀家靡儋石之儲注前漢音義曰儋丁濫反言一石之儲方言作儋云齊東海岱之間謂之儋郭璞云所謂家無儋石之儲者也埤蒼曰大�也或作甔丁甘切新�魏書華歆淸貧家無儋石之儲】

貧交行【趙雲後漢書云貧賤之交不可忘】

翻手作云覆手雨紛紛輕薄何須數【沈休文詩洛陽防華子長安輕薄兒梁簡文詩詩輕薄出三河江淹詩子衿怨勿往谷風誚輕薄阮籍平生少年時輕薄好歌趙雲前漢陸賈謂尉佗曰越殺王防漢如反覆手耳又晉劉牢之曰豈不知今日取豆元如反覆手耳嚴助傳越人愚戇輕薄光武語劉嘉長安輕薄兒誤之】君不見管鮑貧時交此道今人棄如土【史管仲少時與鮑叔牙遊鮑叔終善遇之管仲曰吾始困嘗與鮑叔賈分利每多自與鮑叔不以我爲貪知我貧也吾嘗與鮑叔謀事而更窮困鮑叔不以我爲愚知時有利不利也吾嘗三仕三見逐於君鮑叔不以我爲不肖知我不遇時吾嘗三戰三走鮑叔不以我爲退卻知我有老母也公子糾敗召忽死之吾幽囚受辱鮑叔不以我爲無恥知我不羞小節而恥功名不顯於天下也生我者父母知我者鮑子也鮑子旣退管仲以身下之不多管仲之賢而多鮑叔能知人趙雲緩急人所有而以有濟無交友之道也云固爲雨矣天油然作云而後沛然下雨雲有渰以淒淒而後興雨祈祈則雨之所濟者久雲气不待族而雨則雨之所濟者防今一翻一覆手之間而云遂欲爲雨而俄頃尠少可知所爲不亦輕薄乎管仲與鮑叔賈而獨多分財利鮑叔勿爭則悠久每每如此豈翻覆手之間爲片言遇雨之霑丐也翻手作云覆手雨介父集句詩用對當靣論心背靣笑竊嘗喜其工也朱博謂議曹曰且持此道歸堯舜君出爲陳說之韓柳卿答內兄詩此道今已防】兵車行【春秋有兵車之防語不以兵車管仲之力也王深父云此詩蓋托於漢以刺宗】

車轔轔馬蕭蕭【秦國風有車轔轔車聲也列女傳衛靈公與夫人夜坐聞車聲轔轔至闕而止夫人曰此蘧伯玉也車攻詩蕭蕭馬鳴】行人弓箭各在腰耶娘妻子走相送塵埃不見咸陽橋【趙雲此詩直道其事气質類古樂府故多使俗語如耶娘字俗書作爺娘而此詩用耶娘字蓋木防歌有不聞耶娘喚女聲黃魯直防木蘭歌後雲杜子羙兵車行引此詩推耶娘字所出以知古人用字其與俗書不同皆有所本】牽衣頓足攔道哭【趙雲前漢楊惲報孫防宗書頓足起舞】哭聲直上千雲霄【孔徳璋幹靑霄而直上蜀都賦幹靑霄而秀出出】道旁過者問行人行人但云防行頻或從十五北防河便至四十西營田去時里正與裹頭【里正一里之長】歸來頭白還戍邊【鮑明逺東武云少壯辭家去窮老還入門光武書曰每一發兵頭須爲白】邊庭流血成海水【後漢臥鼓邊庭主父傴傳古之人君一怒必伏屍流血書血流漂杵揚子川谷流人之血賈誼過秦論伏屍百萬流血漂鹵趙雲選詩有羽檄起邊亭烽火列邊亭】武皇開邊意未已【嚴助傳武帝好徵伐四夷開置邊郡文選云選將開邊班固曰武帝廣開三邊】君不聞漢家山東二百州千村萬落生荊【通典周文帝西魏計州二百十有一處文帝攺州爲郡凡郡百九唐天寶初攺州爲郡刺史爲太守大凡郡府三百二十有八老子師之所處荊棘生焉大軍之後必有凶年選阮嗣宗詩堂上生荊蔡琰詩城郭爲山林林庭宇生荊艾王粲從軍城郭生榛棘趙雲山東者太行山之東也漢史所謂山東出相杜牧謂山東王不得不王昔言山東卽古之晉地今之河北也今言山東則謂太山之東乃古之齊地今之京東道路也坡詩於飛上黨天下脊之下云削成山東二百郡乃言河北矣引通典置天下州郡誤矣】縱有健婦把鋤犁禾生隴畆無東西【趙雲古詩隴西行健婦持門戶勝一大丈夫王仲宣從軍詩不能效沮溺相隨把鋤犁】況復秦兵耐苦戰被驅不異犬與雞【又記秦人勇於攻戰漢趙充國傳土地寒苦漢馬不能冬屯兵在武威張掖酒泉萬騎以上皆大羸瘦師古云能讀曰耐】長者𨿽有問役夫敢伸恨【文元年傳江芊怒曰呼役夫賤下者之稱孟子徐行後長者】且如今年冬未休關【一作隴】西卒【一云役夫心益憤如今縱得休休而隴西卒】縣官急索租【霍光傳縣官天子也宣和六王傳不敢指斥天子故謂之縣官嚴助傳租稅之収足以給乘與之禦前志衣食給縣官】租稅從何出信知生男惡反是生女好生女猶是嫁比鄰生男埋沒隨百艸【王粲詩萬里猶比鄰趙雲比鄰乃曹子建詩舊引爲王粲誤矣又陳琳云生男愼莫舉生女哺用脯杜公以役夫之苦故云生男惡白居易以楊妃恩寵之隆則曰遂令天下父母心不重生男重生女詩人興致各有所主史記衛皇后傳生男無喜生女無怨前漢孫寶傳祭竈請比鄰】君不見靑海頭【哥舒翰傳築神威將軍靑海止吐蕃至攻破之趙雲時有事於吐蕃乃靑海之地哥舒翰所立功之處也】古來白骨無人収【蔡文姬詩白骨不知誰縱橫莫覆蓋王粲詩白骨平原滿趙雲公言古來者蓋托之以興也左傳吾収爾骨焉】新煩寃舊哭天陰雨濕聲【一作悲】啾啾【文二年傳吾見新大故小王元長防秀才云肺石少不寃之民棘林多夜哭之九歌云猿啾啾兮狖夜鳴劉安蟪蛄兮啾啾啾杜云陳寵廣漢爲太守先是洛陽城南每陰雨常有哭聲寵聞之疑其故使文按行問還言世亂時此地多死亡者而骸骨不得葬寵盡収葬之自是哭聲遂絕趙雲閒居賦管啾啾而並吹】

髙都護騘馬行【前漢鄭吉爲衛司馬使護鄯善以西南道吉旣破車師防日逐以西南道吉並防車師以西北道故號都護都護之置自吉始焉師古曰都護南北二道故謂之都都猶大也唐安西郡東至焉蓍鎭去交河郡七百里南鄰吐蕃西連疏勒去蔥嶺七百里北拒突厥貞觀初置安安西都護府於西州顯慶中移玆城】

安西都護胡靑騘聲價歘然來向東【顏延年赭置馬賦聲價隆振又曰歘聳躍以鴻驚漢樂志太初四年獲宛馬歌曰天馬來歷無艸徑千里循東道注馬從西而來東也趙雲鄰音許勿反有所吹起皃左太衝曰何爲歘來遊也言自西來東若吹而來也】此馬臨陣久無敵與人一心成大功【趙雲顏延年賦婉柔心而待禦慶鄭諫晉侯曰古者大事必乘其產生其水土而知人心今乘異產將與人易】功成惠養隨所致飄飄【一作颻颻】逺自流沙至【顏延年賦願終惠養防本�兮天馬歌天馬徠從西極渉流沙九夷服】雄姿未受伏櫪恩【顏延年弭雄姿以奉引傳鷹賦雄資邀代逸气橫生魏武樂府曰老驥伏櫪志在千里梁元帝謝馬啟矧伊伏櫪彌結懷恩】猛气猶思戰場利【傳鷹賦六離猛气又隋魏彥深賦資五方之猛气】腕促蹄髙如踣鐡交河防蹴曽冰裂【唐安西去交河郡七百里顏延年賦經蹄而雹散歷素支而冰裂神異經蹄之如汗腕可握趙雲曽音層是冰之名東方朔神記曰北方有曽水萬里厚百丈有鼷鼠在冰下焉謝靈運苦寒行曰峩峩曾冰食紛紛霰雪落今公言交河西邊之地有曾積之冰馬防度蹴踏之而破裂舊注卻引顏賦非是在馬使蹴字出宋書何偃對劉瑀何不著鞭使致千里之間曰一蹴靑雲何至與驁馬爭路此所謂公詩無一字無來處矣】五花防作云滿身【趙雲言馬之貴公又曰个个所謂文是也】萬里方看汗流血【天馬歌體客與弓逝萬里又曰霑赤汗未流赭顏延年賦曰膺門沫赭汗溝走血應劭曰大宛馬汗血霑濡也戰國策曰汗交流趙雲周穆王傳驊驑騄耳日馳三萬里】長安壯兒不敢騎走過掣電傾城知【沈休文詩曰長安輕薄兒晉傅詩童女掣電防童兒挽雷車李延年詩一顧傾人城趙雲上句以善髙都防之能能騎也下句言馬之行如電舉國皆知舊引傅詩非是】靑絲絡頭爲君老何由卻出橫門道【梁簡文帝紫驑馬詩靑絲縣玉絲之餙以老不絲鞚荘子穿中鼻絡馬首趙雲鮑照詩騘馬金絡頭也馬展效在於臺戰列𨿽被靑絲之飾以老不若出橫門以致功也此與前所謂猶思戰場利之意相爲終始漢宮殿名曰長安有橫門又成帝紀注三輔黃圖雲橫門北靣西頭第一門橫音光具字從木非縱橫之橫也】

天育驃騎歌【天育馬廐名驃�名匹召切馬白黃色也】

吾聞天子之馬走千里今之畫圖無乃是【荀子騏驥一日千里漢文帝卻千里馬神異經曰西南大宛有良馬日行千里至日中而汗出趙雲

上穆天子傳天子之馬走千里勝人猛獸蓋所謂八駿者是也今張景順畫圖無乃是穆天子之馬乎】是何意態雄且傑駿尾蕭梢朔風起【選詩朔風動秋艸邊馬有歸心趙作騣尾以舊本非是神異經載大宛馬鬛至防尾委於地則騣尾之長者蕭稍搖動可起朔風言朔風最慘烈者舊注非是是】毛爲緑縹兩耳黃眼有紫熖防瞳方【縹普沼反靑黃色也史驥垂兩耳秦本紀周穆王得騄耳之駟相馬經曰馬眼欲紫艶光口中欲赤色顏延年賦防瞳夾鏡兩權協月杜補遺李善注赭白馬賦云相馬經曰目成人者行千里注成人哉謂視童子中人頭足皆見言目中淸明如鏡或云兩目間夾旋毛爲鏡】矯矯龍性合變化【嵩髙詩四牡矯矯顏延年賦龍性誰能馴】卓立天骨森開張【趙雲蔡云作庾侯碑曰英風發於天骨袁彥伯作三國名臣贊其言崔生曰天骨疎朗本言人而今借用耳】伊昔太僕張景順監【一作考】牧收駒閱【一云考牧攻駒】淸峻【周穆王置太僕正以伯同爲之掌輿焉磨龍朔二年攺太僕爲司馭咸亨初復舊光宅年攺爲司僕神龍初復舊天下監牧置入使五十六監唐兵志監牧所以蓄馬也領以太僕初用太僕少卿張萬嵗字景順領羣牧自貞觀至麟徳四十年馬六十萬六千置八方岐幽幽涇寕間地廣千里廐牧令諸牧牧馬四歳防牝五嵗責課一百匹每年課駒六十其二十嵗以上不在課限趙雲太僕官名唐兵志云監牧之制其官領以太僕今公詩所謂太僕張景順自是開元時太僕姓張名景順者也舊注便差操作張萬嵗字景順誤學者矣萬嵗爲太僕自是貞觀時人今按張說作開元十三年隴右監牧頌徳之碑序云元年牧馬二十四萬匹十三年乃四十三萬匹上顧謂太僕少卿兼秦州都督監牧都副使張景順曰吾馬防何其蓄育卿之力也對曰帝之力也仲之�也臣何力之有其頌曰有霍公之掌政擇張氏之舊令霍公王毛仲也張氏景仲也考牧攻駒一本作監牧攻駒非是馬亦貴淸潔峭峻若俗馬多由非所謂淸峻矣】遂令大奴手天育別養驥子憐神俊【宋顏延年天馬狀曰降靈驥子九方文選梁元帝答齊國驤馬書曰價匹龍媒聲齊驥子周王褒謝賚馬有啟曰古時伯樂偏愛權奇晉時桑門時求神後世說支遁常養數馬曰或言道人亦畜馬曰貧道重其神駿耳趙雲大奴王毛仲也毛仲髙麗人父坐事沒爲官奴唐兵志云毛仲領內外閒廐所謂天育必廐名矣大奴之稱公直犯毛仲之所諱而言蓋亦欲因詩而著爲史矣亦猶言李輔國而曰關中小兒壤紀綱謂其以閹奴爲閒廐小兒故也】當時四十萬匹馬張公嘆其材盡下【通典貞觀初僅有牝牡三千匹從赤岸澤徙之隴右十五十始令太僕卿句當羣牧至麟徳四十年間馬至七十萬六千匹置八使領九監跨蘭渭秦原四州之地猶爲隘狹更析八監布於河西其時天下以一縑易一馬儀鳳三年少卿李思文檢校隴右諸牧監方稱使爾後或戎狄外侵牧園乖防泊乎垂拱潛耗大半開元初牧馬二十四萬匹十三年加至四十五萬匹莊子云臣之子皆不才也趙雲材下字蕭望之云身材下不任職趙充國云材下犬馬盡衰𨿽皆在人言之馬亦可用舊引是三才之才非也】故獨冩眞傳世人見之座右久更新【趙雲崔子玉有座右銘】多年物化空形影鳴呼健步無由騁【趙雲荘子曰此之謂物化】如今豈無腰褭與驊驑時無王良伯樂死卽休【魯國黃伯仁爲龍馬頌曰逾騕褭之體勢逸飛兔之髙蹤兼驥錄之羙質逮驊驑之足雙秦本記造父以善禦幸於周穆王得驥溫驪驑騄耳之駟西巡狩樂而防歸郭璞曰色如華而赤今名馬驃赤者爲�驑驑馬赤色徐廣曰赤馬黑毛曰驑戰國策曰汗明見春申君曰大驥之齒長服鹽車而上太行灑汗灑地白汗交流中阪遷延負轅不能上伯樂遭之下車舉而哭之解綾衣以羃之驥於是俛而噴仰見伯樂之如己也漢書音義腰裊者神馬也赤喙黑身與飛兔同以明君有徳則至也又出瑞應圖薦禰衡表雲飛兔腰褭絕足奔放良樂之所急也趙雲韓退之有言曰世有伯樂然後有千里馬千里馬常有而伯樂不常有此乃豈無腰褭驊驑而時無良樂之謂公因題盡己死之驃故起末句死卽休之意亦猶人抱出羣之材而不遇知己以死爲可嗟矣】

白絲行

繰絲須長不須白越羅蜀錦金粟尺【禮記夫人繅三盆手魏文帝詔羣臣曰前後每得蜀錦殊不相以之趙雲須長不須白以絲爲羅與錦則有五色之章焉且金之爲舞衣則須長以足用不必白而後受防也越羅蜀錦天下之奇紋也金粟尺言邊服尺度之足也尺以金粟飾之富貴家之物也何遜詩云金粟�搔頭】象牀玉手亂殷紅萬艸千花動凝碧【孟嘗君至楚獻象牀直千金公孫成諫令勿受乃止趙雲此兩句是對而讀者弗覺也亂殷紅動凝碧對凡文士可到至用象牀玉手對萬艸千花不以數對數非大手段莫能也殷音烏閒切韻書云黑色殷也左傳曰左輪朱殷殷紅必是錦羅之色下言裁舞衣以殷紅羅錦爲之必天下有隨時梁之語則殷紅豈當時之名耶皇太子變童篇玉手乍攀花何子朗古意新花映玉手越羅蜀錦其積在象牀之多玉手擇取則殷紅之叚相亂矣萬艸千花則言羅錦上之繁文也李暇古怨詩碧玉上宮妓其積在象牀當時禁苑有疑碧池一曰臨碧池池四旁必多花艸今言動羅錦上之花艸如動凝碧池焉】已悲素質隨時染【一作攺】裂下鳴機色相射【漢紀童子魏照謂郭防曰欲以素質之質附近朱藍墨子悲絲謂其可以黃可以黑古詩纎纎擢素手紮紮弄機杼趙雲素絲之染則織爲羅錦故曰顏色相射鮑照繰絲後爲機】羙人細意熨貼平裁縫防盡鍼綫迹【趙雲盧思道搗衣詩閏裏裁縫須及平喬知道從軍行雲曲房理鍼綫平砧搗交練戰國策蘇秦曰多割楚以防迹】春天衣著爲君舞蛺蝶飛來黃鸝語【趙雲鮑照白紵絲歌云催急管君舞蛺蝶以況舞之輕黃鸝以況歌之好矣】落絮遊絲亦有情隨風照日冝【趙作同】輕舉【前漢郊祀志遙興輕舉趙雲曹子建七啟長防隨風庾肩吾曰桃紅桞防白照日復隨風薛徳音悼亡云靈梁才照日銀燭已隨風陸士衡前紱聲歌雲輕舉乘紫霞宜輕舉作同輕舉蓋防絲之有情人若同羙人之舞也】香汗淸塵污顏色【一作香汗淸塵似微汗以作香汁淸塵似顏色古詩微風起兩防經汗染雙題又云裁用笥中刀縫爲萬里衣趙雲陳梁雜歌詩云朱顏潤紅粉香汗沾玉色淸塵或作輕非是當以淸爲正古詩空牀委淸塵】開新合故置何【一作相】許【古詩云新人工織縑故又工織素織絲日一疋織素五丈餘以縑持比素新人不知故趙雲阮籍云良辰在何許謂故而合之以言人情之喜新開新而合故不著將於甚處置之嘆其必委棄也崔輔園詩云妾有羅衣裳春正在時作爲舞春風多秋來不堪著新而用之故耳棄之凡詩人興致如此】君不見才士汲引難恐懼棄捐忍羈旅【郭防樊答傳咸詩皎皎白素絲織爲寒女衣寒女𨿽妙巧不得秉杼機天寒知運速況復鴈南飛衣工秉刀尺棄我忽若遺人不取諸身世事焉所希況復己朝瑲曷由知我饑趙雲呂相絕秦文公恐懼班婕妤怨歌行雲棄捐篋笥中恩情中道絕左傳陳敬仲曰羈旅之注羈寄也此結一篇之意夫絲繰之難染之難爲羅與錦織之又難縫爲舞衣鍼綫之功又難不猶才士汲引之難乎一旦而棄之故爲才士者與其旣用而棄不若甘心忍受於羈旅之未用耳】

秋雨嘆三首

雨中百艸秋爛死堦下決明顏色鮮【杜補遺注農夲艸決明子生龍門川澤久服益精光輕身與石決明同功皆主明目故有決明之名藥性論云利五臟常可作菜食之又除肝家熱圖經云今處處有之人家園圃所蔣夏初生苗根蒂紫色葉似苜蓿大大至月有花黃白色其子作穂如靑菉豆而鋭按兩雅蘚茩英光澤曰藥艸決明也郭璞注云葉黃鋭赤華關西謂之蘚茩與此種不類趙雲百艸以秋而又雨則爛死也冝矣而決明方以鮮明之色黃花翠葉而獨榮以譬君子在患難之中而獨立之譬也】著葉滿枝翠羽蓋【師云張平子東京賦樹翠羽之髙蓋】開花無數黃金錢【師云此詩傳特立獨行之君子不得時也按夲艸決明夏花秋生子赤與杜所稱不同時夲時有金錢錢花與萄相類多生於秋雨中俗謂之滴漏花杜豈本此耶】涼風蕭蕭吹汝急恐汝後時難獨立【趙雲念涼風之吹急恐獨立之後時乃詩人憂傷之意也荊軻風蕭蕭兮易水寒】堂上書生空白頭【荘子曰魯侯讀書堂上】臨風三嗅馨香泣【語子路共之三嗅而作嗅香而泣傷己之不見用而無救於時也趙雲孔子嘆山雌之得時所以傷己之不遇至於子路共之三嗅而作則亦傷之而不苟食故也今也臨風三嗅則亦傷其徒馨之意】

右一

闌風伏【一作長】雨【一云東風細雨楚詞光風泛崇蘭伏三防也】秋紛紛【趙雲籣冊之風沈伏之雨言風雨之不己也闌如謝靈運云闌同云闌伏如左傳夏無伏陰伏之其久可知也舊注非是】四海【一云萬里】八荒同一云【一作萬里同一云詩上天同雲雨雪紛紛趙雲荘子逺在八荒之外蓋八荒又在四海之外一夲作四海萬里則聲律不穩而萬里字卻小矣師云楚詞九章曰云霏霏而承宇王逸注曰佞人並起滿朝廷也按離騷風言號令雨言徳澤云言障蔽今萬里同見陰小盛也】去馬來牛不復辧濁涇淸渭何當分【荘子秋水至百川灌河涇流之大雨涘渚涯之間不辦十馬趙雲於馬曰去於牛曰來此正左氏風馬牛不相及之意蓋馬趂逆風牛趂順風故爾以多雨而水漲岸逺所以不辧濁涇淸渭鮑照學阮步兵體云涇渭分淸濁視彼谷風詩又鮑照賣玉器者詩有云涇渭不可雜瑉玉當早分西徵賦濁涇淸渭漢史曰涇水一石其泥數防關中記曰涇入渭合流三百里淸濁不相雜則涇與渭之淸濁固自分辧而多雨混之爾】木【一作禾】頭生耳黍穂黒農夫田父無消息【趙雲唐俚句雲春雨甲子赤地千里夏雨甲子乘船入市秋雨甲子木頭生耳出朝野僉載一本作禾頭蓋禾頭無生耳者木頭生耳則栮是以黍穗黑則壤爛矣故農夫無望也又詩云食農夫夫嗟我農夫選有邑老田父薜道衡應詔詩一去無消息】城中防米換衾禂相許寧論兩相直【天寶米外窮兵夷狄內盡力宮室役使繁興民不得休息此詩所以刺也師云唐舊史開元中未防數錢讀此詩則可以論其世矣詩肅肅宵徵抱衾與禂】

右二

長安布衣誰比數反鏁衡門守環堵【陳風衡門之下可以棲遲注衡門橫木爲門言淺陋也儒行儒有一畆之宮環堵之室環堵靣一堵也五版爲堵五堵爲雉張景陽詩環堵自頽毀垣問不隱形荘子旅王篇原憲居魯環堵之室韋成傳使得自安衡門之下師古曰衡門謂橫一木於門上貧渚之所居也陶潛環堵蕭然不蔽風雨趙雲黃歇曰太子不歸則咸陽一布衣耳晉諸葛長民曰今日欲爲丹徒布衣不可得也】老夫不出長蓬蒿【荘子庾桑椘篇鑿垣墻而植蓬蒿昭十六年傳斬艾蓬蒿藜藿而共處之月令藜藿蓬蒿並興江淹賦顧念張仲蔚蓬蒿滿中園趙岐三輔決錄注曰張仲蔚隠居不仕所居蓬蒿沒人】稚子無憂走【一作奏】風雨雨聲颼颼催早寒胡鴈翅濕髙飛難【古樂府爲雙鴻鵠奮翅起髙飛】秋來未省見白日泥污後【一作厚】土何時幹【宋玉九辧皇天滛溢而秋霖兮后土何時而得幹此詩刺賢者退處而民漸溺於塗炭也】

右三

嘆庭前甘菊花【此詩誤小人在位賢人失所也】

檐【一作庭】前甘菊移時晚靑蘂重陽不堪摘明日蕭條盡醉醒殘花爛熳開何益籬邊野外多眾芳采擷細升中堂【芣莒薄言采之薄言擷之趙雲宋玉風賦箭條眾芳劉楨贈中郎將萬舞在中堂此詩刺餘子碌碌皆得貴近而出類者廢爾】念玆空長大枝葉結根失所埋風霜【古詩結根太山阿趙雲書念玆在玆漢班彪曰夲根旣微枝葉彊大徒枝葉扶疎如才人文彩之秀發也而托根不得地反爲風霜所埋也】

醉時歌【贈廣文館博士鄭防按新唐書鄭防鄭州榮陽人天寶初爲協律郎】

諸公衮衮登臺【一作華】省【衮衮言相繼而登賢不肖無所辧也裴逸民敍前言往行衮衮可知趙雲王濟云張華說漢史衮衮可聼】廣文先生官獨冷【國子監置廣文館博士四人助教二人並以文士爲之領生徒爲進士者天寶九年置趙雲唐人以祠部無事謂之冰防冰音去聲趙璘云言其淸且冷也】甲第紛紛厭粱肉廣文生生飯不足【按夲傳虔坐謫私撰國史十年還京師宗愛其才欲置左右以不事事更爲置廣文館以虔爲博士虔聞帝不知廣文曹司何在訴宰相宰相曰上增廣文置廣文以居賢者令後世言廣文博士自君始不亦羙乎虔乃就職久之兩壊廡捨有司不復修營寓治國子館自是遂廢在官貧約淡如也陸士衡擬古詩甲第椒與蘭又甲第崇蘭闥虞子陽諸第甲始修營謂一宅也昔晉書傅咸曰今之賈豎皆厭粱肉田蚡治甲第諸第夏嬰傳賜嬰北第第一師古曰北第者近北闕之第嬰最第一也故張衡西東賦曰北闕甲第當道直啟前漢朱邑傳饑者甘槽糠穰嵗余肉此詩傷時多無功而受祿】先生有道出羲皇先生有才【一作文一作所談】過屈宋【趙雲陶潛自謂羲皇上人杜審言嘗云吾文當得屈宋作衙官也】徳尊一代常坎軻【古詩坎軻常苦辛趙雲楚詞七諫云年旣過半百兮愁轗軻而滯畱玉臺新詠載宋孝武曾作丁都護歌云坎轉戎途間何由見子歡孟子天下有逹尊三爵一齒一徳一】名垂萬古知何用【趙雲亦張翰不用身後名之意】杜陵野客人更嗤被褐短窄鬢如絲【後漢杜陵屬京北杜預曰古唐杜氏老子被褐懷寶陶淵明詩被褐欣自得屢空常晏如趙雲地名杜陵起於漢地理誌云故杜伯國宣帝更名有周右將軍杜主祠四所】日糴太倉五升米【薜云�前漢東方朔無令但索長安米史記八書太倉中之粟紅腐不可食陶淵明曰不能爲五斗米折腰】時赴鄭老同衾【一作襟】期【趙雲同襟一作同衾非是同衾卻嫌於涉夫婦兄弟事矣曺植閒居賦云願同衾於寒女則夫婦之同衾也又贈白馬王彪詩曰何必同衾幬然後同慇懃則兄弟之同衾也同襟則江淹傷友人賦云共齊術而共徑豈是異防而同襟蓋雲气味之相同也】得錢卽相覓沽酒不復遺防形隨影爾汝痛飲眞吾師【文士傳禰衡有逸才與孔融作爾汝交時衡年三十餘融年已五十趙雲左傳子產有毀鄕效曰其所善者吾則行之其所惡者吾則攺之是吾師也羊祜亦曰疎廣是吾師也】淸夜沈沈動春酌燈【一作檐】前細雨檐【一作燈】花落【趙雲曹子建公防詩淸夜遊西園鮑照夜坐吟云冬夜沈沈夜坐吟劉邈雜詩曰檐花初照月洞戶未垂帷又沈如筠雜怨詩云檐花生防羃孤帳日愁寂李暇擬古歌曰檐花照月鶯對棲空畱可憐暗中啼徐侍中爲人贈婦詩云但看依井蝶共取落薝花檐花近乎檐邊之花也學者不知所出或以檐雨之細如花或遂以檐花爲檐兩之名故特爲詳之】但覺髙歌有鬼神焉知餓死塡溝壑【昭十三年傳擠於溝壑左太衝詠史詩當其未遇時憂其塡溝壑汲黯傳臣自以爲塡溝壑趙雲選有抗音髙歇後漢公孫述傳政事修理郡中謂有鬼神列女傳梁髙行曰妾夫不幸早死先狗馬塡溝壑又趙左師觸龍薦其子曰願及未塡溝壑而托之】相如逸才親滌器【司馬相如傳文君奔相如俱之臨卭盡賣車騎買酒捨仍令文君當壚相如身著犢皮禈與庸保雜作滌噐於市中師古云滌灑也器食器也賤役也】子云識字終投閣【揚雄傳王莾時劉歆甄丰皆爲上公莾旣以符命自立卽位之後欲絕其原以神前事而丰子尋歆子棻復獻之莾誅丰父子投棻四裔辭所連及便取牧不時雄校書天祿閣上治獄使者來欲収雄雄恐不能自免乃從閣上自投下防死莾聞之曰雄素不與事何故云此間請問其故乃劉棻嘗從雄學作奇字雄不知情有詔勿問京氏帖然陸公衡辧亡論雲長沙威王逸才命世任昉述異記載蒼頡墓在北海呼爲藏書臺周人當時莫識其書遂藏之書府至秦時李斯識八字云上天作命皇辟疊王至叔通通識十二字此所謂識字言識古字也揚雄之作奇字顏師古注云文之異者卽此之謂矣】先生早賦歸去來石田茅屋荒蒼苔【陶潛爲彭澤令是時郡遣督郵至吏白當束帶見督郵潛乃嘆曰我不能爲五防未折腰向鄕裏小兒乃自解印綬將歸田裏命篇日歸去來趙雲石束帯見督郵潛乃嘆曰我不能爲五防未折腰向鄕裏小兒乃自解印綬將歸田裏命篇曰歸去來趙雲石田茅屋言石田上所結茅屋左傳曰猶獲石田也無所用之後漢王覇隱居止茅屋淮南子曰窮谷之汗生以蒼苔】儒術於我何有哉孔丘盜跖具塵埃【荘子帝力何有於我哉趙雲荀子曰孺術行天下冨貴語何有於我哉荘子自言何如於我哉舊注攺加字非是丘跖具塵埃意仿伯夷死名於首陽之下盜跖死利於東陵之下其於傷殘性命均也】不須聞此意慘愴生前相遇且銜杯【古之賢者不遇全身於醉者眾矣故此詩末章皆寓意於酒而又以醉名篇趙雲王仲宣四言詩慘愴增嘆劉伶云銜杯潄醪陸士衡苦寒行雲慘愴常鮮歡】

醉歌行【別從侄勸落第歸】

陸機二十作文賦汝更少年能綴文【晉陸機字士衡作文賦序云作文賦以述先士之盛藻論作文之利害趙雲班固漢書贊曰自孔子後綴文之士眾矣】緫角艸書人神速世上兒子徒紛紛【詩甫田緫角丱兮三十國春秋討秀緫角知名衛玠緫角之名車入市趙雲艸書以遲爲工所謂忽忽不及艸書是也以速爲神所謂一筆變化書是也】驊驑作駒已汗血鷙鳥舉翮連靑雲【汗血事見上注薦禰衡疏鷙鳥累百不如一鶚】詞源倒流三峽水【海賦吹噓則百川倒流枚叔七發曰江水逆流海水上潮杜補遺隋藝文傳曰筆有餘力詞無竭源荊州記曰巴陵椘地有三峽程記曰三峽者卽明月峽巫山峽廣澤峽其瞿唐灩澦之類不系三峽之數倒流三峽水謂源源壯健可以衡三峽之水使之倒流也】筆陣獨掃千人軍【杜補遺王羲之筆陣圖云紙者陣也筆者矟矛也墨者鍪甲也硯者城池也夲領者將軍也心意者副將掃千人軍謂筆之快利也趙雲驊驑鷙鳥比其才才之俊源源筆陣言其文之敏海賦有吹澇則百川倒流舊注誤以澇之爲噓蓋水之衝激則有倒流者矣】只今年才十六七射防君門期第一【前漢蕭望之以射防甲第爲郎師古曰射防者謂爲問難疑義書之於防量其大小署爲甲乙之科列而置之不使彰顯有欲射者隨其所取得而釋之以知優劣射之言投射也對防者顯問以政事經義令各對之而觀其文辭定髙下也後漢劉�五府辟不就帝與京師而得已而對防爲第一】舊穿楊葉眞自知【史周夲紀蘇厲說白起曰楚有養田基者善射者也去楊葉百步而射之百發百中而左右觀者數千人皆曰善射有一夫立其旁曰可數矣養由基怒釋弓搤劍曰客安能教我射乎客曰非我能教子支左詘右也夫去桞葉百步而射之百發百中不以善息少焉气衰力倦弓撥矢鉤一發不中者百發盡廢枚乘諫吳王書曰養由基楚之善射者去楊葉百步百發百中楊葉之大加百中焉可謂善射矣然其所止乃百步之內耳此於臣�未知操弓持矢也劉向說苑亦云】暫蹶霜蹄未爲失【荘子馬蹄可以踐霜雪王褒聖主得賢臣頌過都越國蹶如歷塊】偶然擢秀非難取防是排風有毛質【趙雲上句言科舉一日之長搴擢英兮亦偶然爾旣偶然擢之非難取也非難取也不中第何哉然防當是排擊風雲蓋以其終有連云之毛質焉此慰唁之且復有所譏誚也鮑明逺與妹書言水族之狀有曰浴雨排擊此詩好處上言駒汗血下言暫蹶霜蹄上言驚翮連云下言毛質排風皆意气相應此學詩者不可不知也】汝身己見唾成珠【荘子秋水篇蚿謂夔曰子見夫唾者乎噴則大者如珠杜詩遺後漢漢臺歌曰勢家多所宜咳唾自成珠被褐懷金玉蘭蕙化爲芻趙雲杜田引乃是成珠機非唾成珠也此自出選詩咳唾自成珠公詩意言開口成文如珠舊注非是】汝伯何由髮如漆【師陳張麗華髮鬢黑如漆】春光淡沲秦東亭渚蒲牙白水荇靑【梁江淹石上菖防詩發步遵汀渚詩參差荇菜釋云荇接余也陸機云浮在水上根在水底梁簡文帝晚春詩渚蒲變新節杜補遺本艸圖經水萍爾雅謂之艸其大者曰蘋周詩於以采蘋陸機雲海中浮萍麤大者謂之蘋蘇恭云此有三種大者蘋中者荇菜小者水上浮萍卽溝渠間生者是鳬莕也爾雅莕謂之接余其葉謂之符郭璞以謂其叢生水中葉�在莖端長短隨水淺深莕卽荇也趙雲鮑照詩春風澹蕩俠思多沲音待可均蒲璞以謂白荇在水而靑此春時也指秦東亭景物而言耳舊注引非是杜又引詩本艸冗矣盧思道云練葉參差映水荇】風吹客衣日杲杲樹攪離思花防防【衛詩杲杲出日楚詞雷塡塡兮雨防防】酒盡沙頭雙玉瓶眾賔皆醉我獨醒【屈原曰舉世皆醒惟我獨淸眾人皆醉惟我獨醒】乃知貧賤別更苦吞聲躑躅涕淚零【古詩泣涕零如雨又沈吟�躑躅行不進貌陸士衡擬古詩沈思鐘萬里躑躅吟嘆又云躑躅再三吟嘆又云躑躅遵林渚宋鮑照行路難云心非木石豈無感吞聲躑躅不敢言】

贈衛八處士

人生不相見動如參與啇【見前篇髙書記詩注】今夕復何夕共此燈燭光【一云共宿此燈光今夕見上注趙雲廣絕交論云黃宵燭之末光】少壯能幾時鬢髮各己蒼【漢武帝秋風辭少壯防時兮柰何陶淵明歸去來寓形宇宙兮復防時】訪舊半爲鬼驚呼熱中膓【魏文帝與吳質書曰昔年疾疫親故多罹其災觀其姓名已爲錄趙雲阮籍詩容好結中腸師云孟子仕則摹君不得於君則然中注云熱中心熱恐懼也】焉知二

十載重上君子堂【趙雲王仲宣詩髙防君子堂】昔別君未婚兒女忽成行怡然敬父執問我來何方【曲禮見父之執趙雲射暉云問我勞何事】問答乃未己兒女【一作驅兒】羅醪漿【詩可以挹酒漿】夜雨剪春韭新炊間黃粱【杜補遺顒嘗隠鐘山山儉謂曰山中所食何者最勝曰春初早韭秋末晚松宋玉招防云稻粱穱麥拏黃梁陶隠居士黃梁本出靑冀穂大毛長谷未俱麄於白梁襄陽竹根粱是也食之比他殻最益脾胃】主稱防靣難【張平子賦主稱露未晞曹子建詩主稱千金壽古詩會靣安可知】一舉累十觴十觴亦不醉感子故意長明日隔山嶽世事兩茫茫【曺顏逺詩舉觴詠露斯趙雲劉琨云舉觴對膝鮑照詠史身世兩相棄】

苦雨奉寄隴西公兼呈王徴士【隴西公郎漢中王瑀徴士瑯琊王徹】

今秋乃滛雨【月令季春行秋今則天多沈陰滛雨早降注九月多陰霖也雨三日一往則爲霜】仲月來寒風【趙雲此𨿽古詩而多對字眼相次若近體選詩空房來悲風又王宇來淸風】羣木水光下萬象【一作萬家】雲气中【唐中宗二月三月洛陽東七里許地色如水側近樹本往來車馬皆歷歷影見水中經月餘乃滅趙雲此盛言苦雨之狀舊注引中宗時事疑誤後學荘子乘雲气】所思礙行潦九里信不通【詩洞酌酌彼行潦流潦也疏日行者道也潦者雨水也行道上雨水流聚故云行潦傳云行潦之水也趙雲張平子四愁詩我所思兮】悄悄素滻路【潘嶽行徵賦灞索滻唐天寶元年命陜郡太守韋堅引滻水開廣運漕消消言族旅不通貌師云詩憂心悄悄】迢迢天漢東【古詩迢迢牽牛星言有所隔杜補遺河圖括地象曰河精上爲天漢隋文志曰天津九星不備関梁道不通晉志曰天津橫天河中一曰天漢蓋子羙以久雨路阻𨿽素滻之近若在天漢曰天津後世京師之橋多以天津爲名師云詩維天有漢監亦有光天漢銀河也趙雲天漢則中渭橋之所長安志於中渭橋引三輔黃圖曰渭水貫都以象天漢溪橋南以法牽牛是也西徵賦云北有淸渭濁涇按長安志滻水在縣東北流四十里入渭如此則滻𨿽在南渭𨿽在北要之皆長安水且相通矣杜補遺引非是庾肩吾經禹廟詩曰起吳山北裏臨天漢車似言天上之漢公特用其字】願騰六尺馬【一作六尺駒】背若孤徵鴻【周禮凡馬八尺以上爲龍七尺以上爲騋六尺爲馬趙雲鴻鵠髙飛逺舉之物謂之孤徵鴻蓋以其羣飛則意猶詳緩孤飛則欲逐伴而急矣】劃見公【一作君】子面超然懽笑同【劃忽麥切注云錐力也劃鮑照詩有劃期字言約相見之期也老子𨿽有榮觀燕處超然】奮飛旣胡越【詩不能奮飛古詩胡馬依北風越鳥巢南枝趙雲言如胡與越之隔也淮南子自異省視之肝膽胡越王粲云胡越之異區舊注引非是】局促傷樊籠【古詩蟋蟀傷局促荘子澤雉不蘄畜乎樊中所以籠雉也杜補遺南史陽休之不樂煩職典選久曰此官寔時淸華但妨吾賞眞是樊籠矣趙雲漢景帝云局促如轅下駒】一飯四五起慿軒心力窮【周公一飯三吐哺江文通雜體詩慿軒詠堯老此言思見君子而不可得也趙氏云一飯四五起亦劉公幹一日三四遷之意也楹板謂之軒王粲登樓賦慿軒檻以遙望】嘉蔬沒混濁【郭景純江賦播匪藝之芒種挺自然之嘉蔬宋風風賦駭混濁揚腐余屈平卜居云俗混濁而不淸騷又云混濁而嫉賢嘉蔬注蔬菜也師云禮稲曰嘉蔬按子羙園官送菜詩並序皆以嘉蔬爲菜趙雲張載登白菟樓詩原隰殖嘉蔬】時菊碎榛叢【嘉蔬時菊刺賢者爲羣小所掩翳也潘安仁時菊耀巖阿趙雲謝暉贈西府同僚云時菊委嚴阿時菊以譬賢人惟苦兩故沒混濁碎榛叢乃時政煩苛之譬舊注非是】鷹隼亦屈猛【張華鷦鷯賦蒼鷹鷙而受紲屈猛志以服養嫉屍祿也】烏鳶何所防【趙雲鷹隼以苦兩猶屈其猛而不能奮飛沈如鳥鳶何所防賴乎此方是言君子小人皆不得所所也】式瞻北鄰居取適南巷翁掛席鈞川漲焉知淸興終【言賢者安於退處謝靈運揚防采石華掛席拾海月趙雲晉書云不如式瞻儀度木虛海賦掛防席童言隴西公王徴士旣不見矣始近取北鄰南巷之人而與遊也不然乃其所以遊矣】

同諸公登慈恩寺防【公自注云時髙適薛據先有此作李肇國史譜進士旣防列名於慈恩寺塔謂之趙名貞元中劉太眞侍郎試慈恩寺望杏園花新兩京新記西京外郭城朱雀街東第三街皇城東之第一街進業坊慈恩寺隋無漏寺之故地武徳初廢貞觀二十年髙宗在春宮爲文徳皇后所立故以慈恩爲名】

髙標跨蒼天【師云太衝蜀都賦陽鳥廻翼乎髙標注云言山木之髙也趙雲舉標甚髙孫綽天臺山賦曰赤城霞起而建標李善注云立物以爲表識曰標令云髙標言塔之髙可以標表也詩云悠悠蒼天】烈風無時休【魏文帝雜詩烈烈北風涼趙雲言其髙也書曰烈風雷雨弗迷又尙書大傳云成王時越裳氏重譯而來朝曰久矣天之無烈風迅兩意中國其有聖人乎如此則烈風非所宜有惟髙處而復有之公古栢行又曰冥冥孤髙多烈風可見矣】自非曠士懷登玆翻百憂【王仲宣登樓賦登玆樓以四望兮聊假日以銷憂兔爰詩我生之後逢此百憂陸士衡詩感物百憂集劉越石云負杖行吟則百憂俱怫至曹於建遂使懷百憂趙雲鮑照放歌行雲小人自齷齪安知曠士懷夫登髙望逺所以冩憂然其髙則易生恐怖故惟曠士而後無憂也】方知象教力足可追防捜【突厥寺碑四天之象開諸象教王簡棲頭陁寺碑正法旣沒象教淩夷注謂形象以教人天臺山賦逺寄防搜趙雲此言巍樓髙觀世間無有惟托之象教而後可營焉】仰穿龍蛇窟始出枝撐幽【靈光殿賦枝撐杈而斜據注云枝撐梁上交交木也趙雲言愈仰而上穿過龍蛇窟然後出離枝撐之幽陰也】七星在北戶河漢聲西流【趙雲吳都賦曰開北戶以向日梁張纉秋雨賦敞北戶而披襟於塔言戶則法華經云佛似右指開寶塔戶也河漢天河也廣雅雲天河謂之天漢亦曰河漢以其在西若聞其流聲焉魏文帝雜詩雲天漢回西流晉張協安石橊賦又言天漢西流辰角南傾詩云三星在戶魏文帝燕歌行星漢西流夜未央】羲和鞭白日【晉傅日升歌羲和初攬轡六龍並騰驤廣雅曰羲和日禦也趙雲淮南子云日馭曰羲和故於白日可以言鞭之楚詞云靑春愛謝白日照】少昊行淸秋【月令孟秋之月其帝少昊注少皥金天氏殷仲文詩獨有淸秋日晉潘尼朱明送夏少昊迎秋趙雲獨言淸秋則公登塔必在秋時矣當白日之昭晰淸秋之明爽宜乎見逺】秦山忽破碎涇渭不可求俯視但一气焉能辧皇州【謝暉詩春色滿皇州荀子云轂旣破碎乃大其輻鮑照見賣玉器者詩涇渭不可雜潘嶽西徵賦化一气而甄三才選詩表裏望皇都宋玉髙唐賦俯視崢嶸論語焉能爲有焉能爲亾】廽首叫虞舜蒼梧云正愁【山海經曰南方蒼梧之川中中有九疑山舜之所葬則在沙零陵界也趙雲承上言登塔之髙莫辧皇州於是南望而逺想蒼梧之托虞舜而思髙宗之晏駕蓋帝王之孝莫大於虞舜也自北戶而回首乃是南望則可叫虞舜矣叫如淮南子言庶女叫天之叫楚詞劉向九嘆之逺近篇有曰奏虞舜於蒼梧上言虞舜下言蒼梧義當如此然必使云字則歸藏啟筮曰有言云出自蒼梧入於大梁謝暉云云去蒼梧野蒼梧云愁以言髙宗之晏駕】惜哉瑤池飲日晏昆侖丘【鮑照遠舞雞賦朝戲乎芝田夕飲乎瑤池穆天子傳周穆王觴西王母於瑤池上又曰天子遂宿於昆侖之阿赤水之陽吉日辛西天子升於昆侖之丘以觀黃帝之宮紀年曰周穆王西徵之昆侖丘見西王母止焉葛仙翁昆侖一曰圃一曰積石瑤房一曰閬風臺一曰華蓋一曰天柱皆仙人所居之處也趙雲四望而遠想瑤池則托西王母而思而徳不畱蓋以女仙之尊者名之也惜哉不足之辭列女傳桞下恵妻爲誄曰永能厲兮吁嗟惜哉史記孔子羙宓子賤曰惜哉不齊所治者小曺子建雜詩云願欲一輕濟惜哉無方舟王仲宣詠史云秦穆殺三良惜哉空爾爲令公之可惜瑤池方晏以昆侖日晏而不得久非以言文徳之不畱者乎按仙傳西王母遺虞舜以白玉琯則以王母比母后尢於舜爲一體曺子建詩明晨秉機杼日晏不成文荘子有云昆侖之丘】黃鵠去不息哀鳴何所投【瑞應圖曰黃帝習樂昆侖以舞眾神鵠六翔其右韓詩外傳曰田饒事魯哀公而不見察謂哀公曰夫黃鵠一舉千里止君園池啄君稻粱君猶貴之以其從來逺也故臣將去君黃鵠舉矣戰國策曰荘辛謂楚襄王曰黃鵠遊於江海自以無患不知射者方修弧矢加已百仭之上趙雲易曰自彊不息沈約白紵曲云翡翠羣飛飛不息詩哀鳴嗷嗷】君看隨陽鴈各有稻粱謀【禹貢揚州陽鳥攸居注鴻鴈之屬庾信報趙王賜酒詩未知稻粱鴈何以報君恩蓋詩末章同嘆山粱雌雉也趙雲公於前段己追思前事矣又因黃鵠之逺去𨿽若髙舉逺引之士然無所投正而我之俯世徇身則未免若鴈之謀稻粱也亦以自傷矣又因黃鵠之逺去𨿽若髙舉逺引之士然無所投止論語分鴈鷙之稻粱左傳云先軫有謀舊注同嘆山梁雌雉非是師民瞻云此以譏明皇荒樂不若虞舜瑤也言王母以比楊妃昆侖以比驪山黃鵠以比張九齡之徒鴈以比楊國忠之徒杜公因登防觀覽而念及此其說不同必有能辧之者詩王事靡鹽不能蓻稻粱】

示從孫濟【此詩譏風俗衰薄𨿽同姓不能忘猜疑也】

平明跨驢出未知適誰門權門多噂【詩十月噂背憎噂猶相對談語背則相憎逐矣趙雲楚詞曰平明發兮蒼相前漢息夫躬交防貴戚趨走權門又後漢明帝詔云權門詣托魏陳孔璋檄云輸貨權門】且復尋諸孫諸孫貧無事宅舎如荒村堂前自生竹堂後自生萱萱艸秋已死竹枝霜不蕃【一作翻詩伯兮焉得諼艸言樹之背注諼艸令人忘憂背北堂也防堂者房堂所居之地揔謂之堂房半以北爲北堂房半以南爲南左傳其生不蕃荘子云古人在乎已死矣又𨿽出而不以文害義】淘米少汲水汲多井水渾刈葵莫放手放手傷葵根【鮑明逺樂府詩腰鎌刈葵萱古詩采葵莫傷根葵不生結交莫羞貧羞貧羞貧交不成趙雲此叚方有興致蓋淘米炊刈葵烹少汲水莫放手因以興焉族之有宗猶水之有源葵之有根也水有源勿渾之而已葵有根勿傷之而已族有宗則亦勿疎之而已受外嫌猜者亦猶汲水之多也茍以嫌猜不不惇同姓亦猶放縱其手於采葵也後漢明帝紀殘吏放注謂謂貪縱爲非也】阿翁嬾惰久覺兒行步奔所來【一作求】爲宗族亦不爲盤飱【僖二十三年晉公子及曺僖負覊之妻饋盤飱寘壁】小人利口食【願自求口實】薄俗難可論勿受外嫌猜同姓古所惇【鮑明逺明慮自天斷不受外嫌猜趙雲此亦曺子建詩有親友義在惇之義】

九日寄岑防

出門復入門雨【一作兩】腳但如【一作仍】舊【趙雲王維代羽林軍閨人云出門復入戶望望靑絲騎論語出門如見大賔記云揖讓而入門禮皆如其舊雨腳一作兩腳蓋兩腳選詩兩足之義而語是方言公詩又言兩腳如麻木未斷絕亦此若人兩腳則無義旣出門而往矣又卻入門何哉以兩腳如舊也】所向泥活活【一作浩浩】思君令人痩【詩北流活活謝靈運活活夕流駛古詩思君令人老嵗月忽已晚又詩思君令人老軒車又何遲趙雲活活𨿽水流聲而泥之深多則行爲有聲也今有禽名泥活活則以其鳴聲云】沈吟坐西軒飲食錯昏晝寸步曲江頭難爲一相就【趙雲此所以懷岑生也岑應在曲江頭猶寸步耳以泥雨故難於相就也】吁嗟乎蒼生稼穡不可救【趙雲書至於海隅蒼生詩云吁嗟乎騶虞】安得誅云師疇能補天漏【云師名屏翳列子湯問女媧氏鏈五色石以補天闗張平子西京賦察云師之所憑趙雲蜀有地名漏天也大人賦雲臺屏翳誅風伯刑雨師】大明韜日月曠野號禽

獸【晉卦麗大明明趙雲記大明生於東月生於西則大明主曰言之今也大明之下�韜日月則晝夜皆雨而日不見乎晝月不見乎夜皆無明矣詩云率彼曠野日月之明旣韜則惟滛雨淋汪禽獸無所安其飛走故哀號於曠野】君子彊逶迆小人困馳驟【趙雲以雨滛於上泥泊於下君子𨿽有車馬彊逶迆而己小人嘆於行李之往來是故困馳驟此公之語法皆有義意楚詞云載云旗兮選迆謝靈運溪行詩云逶迆傍防嶼迢遞步陘峴君子小人之句亦曺子建贈丁翼云君子義休恃小人徳無儲之勢也】維南有崇山恐【一作漭】與川浸澑【趙雲上句言南山也詩維南維箕揚子云羽獵賦揭以榮山周禮職方氏九州各有其川澑字義漢書有三防山之澑可以穿石意則憂君子之攺節也】是節東籬菊紛披爲誰秀【陶淵明雜詩采菊東籬下悠然見南山魏文帝與鐘絲詩曰嵗月月來忽復九日九爲陽數而日月並應俗嘉其名以爲宜於長久故以享宴髙防是月律中無射言羣木庻革無有射地而生於芳菊紛然獨榮非夫含乾坤之淳和體芬芳之淑气孰能如此故屈平悲冉冉之將老思飡秋菊之落英輔體延年艸欺之貴謹奉一束以助彭祖之術趙雲梁文帝九日詩是節協陽數又大大同十一月詩云是節嚴冬暮王子淵洞蕭賦若凱風紛披而施惠公菊魏文帝書芳菊紛然獨榮】岑生多新詩性亦嗜醇酎【謝恵連雪賦酌湘吳之醇酎西京雜記漢制宗廟八月斂酎用九醖太牢皇帝侍祠以正月且作酒八月成名曰酎一曰九醖一名醇酎晉侯鄢酒賦醇酎秋發宣十五年伯宗曰不祀一也耆酒二也趙六蔡邕瞽師賦云詠新詩以悲歌魏都賦六醇酎中山流湎千日】采采黃金花何由滿衣防【詩采采捲耳不盈頃筐又終朝采藍不盈一防言心有所憂而不在所采也岑生何由而免憂乎趙雲以有見岑生意緒無聊采之不能多也前漢董贊與上臥起帝盡寢偏借上衣防】

九家集注杜詩卷一

欽定四庫全書

九家集注杜詩卷二

宋郭知逹編古詩

送孔巢父謝病歸遊江東兼呈李白【按唐書孔巢父冀州人字弱翁早勤文史少與韓凖李白張叔明陶沔隠於䢐萊山時號竹溪六逸永王璘赴江淮聞其賢以從事辟之巢父察其必敗側身潛遁由是知名後爲潭州刺史湖南觀察使未行會徳宗幸奉天遷給事中禦史大夫興元元年使李懷光於河中巢父遇害】

巢父掉頭不肯住東將入海隨煙霧【不肯住謂謝病歸江東也荘子在宥篇鴻蒙拊髀爵躍掉頭曰吾弗知也趙雲江文通擬詩畫作秦王女乘鸞入煙霧】詩卷長畱天地間釣竿欲拂瑚樹【一云三珠樹西都雜記積艸池中有瑚樹髙一丈二尺一本三柯上有四百六十二條是南越王趙佗所獻號爲烽火樹至夜光景常欲然世說王愷常以一瑚髙二尺許枝柯扶疏以示石崇崇以鐵如意撃碎乃令取瑚樹髙三尺條榦絕世者六七示愷南州誌曰瑚出大秦國海中生海底石上趙雲晉書樂志有釣竿篇曰釣竿何冉冉古詩人生天地間瑚樹一作三株樹非是蓋三海經云三株樹生赤水上其樹如栢葉皆爲珠𨿽亦貴物而非海底爲釣竿所拂者】深山大澤龍虵逺春寒野陰風景暮【一云花繁艸靑春日暮叔向之母妒叔虎母美而不使有子謂其子曰深山大澤實生龍蛇彼美吾懼其生龍虵以禍女趙雲上句蓋言巢父經行之地下句蓋言其去之時如此也左傳曰入山不逢不若魑魅魍魎莫能逢旃下旣雲巢父有仙骨則其行也𨿽經深山大澤而龍虵亦自逺遁可以經行無疑況當春時其物尙蟄亦爲逺矣梁庾肩吾詩早花餘花雪春寒極晚秋顏延年贈王太常詩云庭昏見野陰而疊春寒野陰四字如素問天寒日陰之勢也世說曰過江諸人每暇輒相要出新亭借卉飲宴周侯中坐而嘆曰風景不殊舉目有江河之異】蓬萊織女回云車指防虛無是歸路【一作引歸路陸士衡牽牛西北回織女東南顧趙雲作仙人玉女回云車指防虛無引歸路蓋蓬萊海中三山之一織女系之無義又是字重下自是仙人玉女四字古詩仙人王子喬難可與等期魯靈光殿賦玉女窺窻而下視曹植云虛無求列仙王母嘗乘五云之車謝靈運初發都詩始得傍歸路】自是君身有仙骨世人那得知其故【趙雲以與李白嘗隠於䢐萊山則有仙風道骨矣神仙傳有神謂墨翟曰子有仙骨詩云慘不知其故世說謝公問王子敬君書何如君家尊答曰當不同公曰外論殊不知爾王曰外人那得知】惜君只欲苦死畱富貴何如艸頭露【古詩薤上朝露何易晞詩湛湛露斯在彼丰艸趙雲巢父旣謝病而歸則爲輕富矣孰能畱之惜之者𨿽苦死欲相畱豈知富貴如艸露之易滅哉】蔡侯靜者意有餘淸夜置酒臨前除【陸士衡擬古詩閒夜命懽友置酒迎風館江文通詩置酒坐飛閣逍遙臨華池曹子建詩淸夜遊西園除階除也趙雲謝靈運詩還得靜者便】罷琴惆悵月照席幾嵗寄我空中書【趙雲與孔爲別時是蔡侯者作主人而蔡又善琴矣旣別去而望其寄書也謂之空中書則以巢父有仙骨寄書乃在空中來也】南尋禹穴見李白道甫問信今何如【一作深山大澤龍虵逺華繁艸靑風景暮仙人玉女回云車指防虛無引歸路若逢李白騎鯨魚道甫問信今何如太史公自序司馬遷年二十南遊江淮上會稽探禹穴張晏曰禹巡狩至會稽而崩因葬焉上有孔穴或曰禹入此穴江淹詩幸遊建徳鄕觀奇經禹穴杜補遺禦覽載栝略曰會稽山有一石穴委曲黃帝藏書於此禹得之又吳越春秋禹藏之所謂之禹穴也趙雲若逢李白騎鯨魚蓋賀知章以白爲謫仙人其與巢父皆有學仙之質則可以騎鯨矣雄羽獵賦乘鉅鱗騎鯨魚注鯨大魚也】

飲中八仙歌【蔡元度云此歌分八篇人人各異𨿽重押韻無異亦周詩分章之意也趙雲此篇謂之歌其歌八疊每一疊各就一公事實以其好飲美之且戲之謂之八仙則已有意矣爲其各言一公之事故得重用韻所重用者舩字二眠字二天字二前字三也古詩蓋有重押韻之格如阮籍秋懷日如何當路手罄折志所歸又云鴻鵠遊四海中路將安歸謝靈運述祖徳詩曰段生藩魏國展季救魯人又曰恵物辭所賞勵志絕故人陸機行行重行行雲此思亦何思思君徽與音又曰驚颷褰友信歸云難寄音似此之類不一說者謂爲八首蓋不知有此格也況詩又乃八疊乎又緣道書之論丹有八仙歌𨿽是八个仙人歌爲有八仙歌三字因並以爲題】

知章騎馬似乘船眼花落井水底眠【唐書賀知章少以文詞知名性放曠善調笑當時賢逹皆傾慕之晚年尢加縱誕無復規矩白號四明狂客遨逰里巷又善艸書每紙不過數十字共傳寶之又師浙人不善騎馬而喜乘舟杜蓋嘲戲之耳東坡詩云平生賀老慣乘舟騎馬風前怕打頭吳越國王初入朝上賜寶馬出禁門馬行卻退王謂左右曰豈遇打頭風耶趙雲知章吳人惟知乘船其馬上傲元如人眼花落井別言醉而眼生昏花落井而眠於水底又言其安於水也山簡傳時時能騎馬前漢有乘船危吳均雜絕句有云夢中難言見終成亂眼花水底眠又暗用事抱朴子曰時有葛仙公者每飲酒醉嘗入人家門前陂水中臥竟日乃出】汝陽三斗始朝天道逢麯車口流涎恨不移封向酒泉【本集八哀詩有贈太子太師汝陽郡王璡詩又贈時進汝陽王詩神異經西北荒中有酒泉孔融書天垂酒旗之曜地列酒泉之郡陸機百年歌目若濁鏡口垂涎應劭漢官儀曰酒泉城下有金泉味如酒故曰酒泉趙雲汝陽王李璡也以其宗室旣受封汝陽矣猶以酒泉城下有泉味如酒欲移封也又使姚馥渴羌事晉有羌人姚馥但言渴於酒人呼爲渴羌武帝授以朝歌守馥願且爲馬圉時賜美酒以樂餘年帝曰朝歌紂之舊都地有酒池使老羌不復呼渴遂遷酒泉太守麯所以造酒才見麯車而便流涎戲其好飲之急也曹操對其叔父詐作中風狀口流涎沫逄麯車而流涎冇用對過屠門而大嚼人以爲的對師魏文帝曰蒲萄釀以爲酒甘於麯米逢之已流涎咽唾】左相日興費萬錢飲如

長鯨吸百川銜杯樂聖稱世賢【唐書李適之傳一名昌常山王承幹之孫也適之雅好賔友飲酒數斗不亂夜則宴賞晝決公務庭無畱事天寶元年代牛仙客爲左丞相累封淸河縣公後爲李林甫陰中罷知政事賦詩曰避賢初罷相樂聖且銜杯爲問門前客今朝幾个來晉何曾性奢豪日食萬錢猶曰無下筯處劉伯倫酒訟先生於是方捧甖承糟銜杯潄醪木虛海賦噓噏百川吳都賦雲長鯨吞航修鯤吐浪趙雲謂之日興言每日興起便如此也如陸遜云世務日興異物志去鯨魚長者有數千里故也亦以戱之】宗之蕭灑美少年舉觴白眼望靑天皎如玉樹臨風前【李白傳侍禦史崔宗之謫官金陵與白詩酒唱和嘗月夜乘舟自采石達金陵白衣宮錦袍於舟中顧瞻笑飲旁若無人晉阮籍傳籍能爲靑白眼阮籍詩朝爲美少年謝答叔父安曰譬如芝蘭玉樹欲使其生於庭階耳世說庾亮亡何州臨葬云埋玉樹於土中使人情何能巳毛曾與夏侯共坐時人謂之蒹葭倚玉樹師晉書王戎有人倫鑑識常目王衍如瑤林瓊樹自然是風塵表物也趙雲劉琨云舉觴對膝白眼望天言其飲之傲亦所以戲之也】蘇晉長齋繡佛前醉中往往愛逃禪【蘇晉蘇珦之子宗監國所下制命多晉槁定趙雲逃禪言逃去而禪坐耳此蘇東坡所謂蒲褐禪同夜禪者也以晉好佛故戲之云耳】李白一鬥詩百篇長安市上酒家眠天子呼來不上船自稱臣是酒中仙【唐李白傳待詔翰林日宗度曲欲造樂府新詞亟召白白於酒肆醉矣召入宮人以水灑面卽令秉筆頃之成十餘章帝頗嘉之薛云按闗中呼衣襟爲舩詩曰何以舟之舟亦舩也其來逺矣鮑云劉偉明云蜀人呼衣襟爲舩有以見白醉甚𨿽天子披襟自若其眞率之至也杜補遺余雲叟嘗以薛注爲是謂方言𨿽有此夢符大似穿鑿雲叟以舩字何爲有兩韻余曰一篇之中重疊用韻至於再三亦別有義耶按唐範傳正李翰林斷墓碑曰宗泛白蓮池公不在宴明皇歡旣洽召公作序公已被酒於翰苑中命髙力士扶以登舟也趙雲詩百篇言其能詩也酒家眠言其眞率也樂布爲酒家保酒家眠亦暗用事阮籍鄰家少婦當壚酤酒籍嘗詣婦飲醉便臥其側也不上舩此乃長安方言襟謂之船也薛蒼舒補遺更引詩曰何以舟之乃自觧云舟亦船也其來逺矣蓋舟自訓服耳所以服之字從舟也杜田又引範傳正李翰林新墓碑曰用爲舟船之船亦又非是蓋在翰苑被酒則自長安市中來而扶以登舟則竟上船矣非不上船也】張旭三杯艸聖傳脫防露頂王公前揮毫落紙如雲煙【唐賀知章傳吳都張旭與知章相善旭善艸書而好酒每飲後號呼狂走索筆變化無窮若有神助時人號爲防後漢張敻傳敻長子芝伯英善艸王愔文志曰芝少時髙操以名臣子勤學尢好艸書學崔杜之法家之衣帛必書而練臨也學書水之爲黑爲世所寶寸紙不遺韋仲將謂之艸聖胡母輔之與謝鯤阮放曅卓羊曼桓彛阮孚散髮祼祖閉室酣飲已累日光逸排戶入守者不聼逸便於戶外脫衣露頭於狗竇中窺之大叫輔之驚曰他人決不能耳必我孟祖也遽呼入遂與飲不捨晝夜時人謂之八逹趙雲後漢班超傳單於脫防徒跌又有云單於脫防避帳詣梁王謝罪旭爲人酒禿防防則露頂矣乃所以戲之也潘安仁作揚荊州誄云動翰若飛落紙如雲後漢髙義方淸誡曰抗志淩雲煙】焦遂五斗方卓然髙談雄辯驚四筵【按新唐書白自知不爲親近所容益驁放不修與焦遂等爲酒八仙趙雲世說載王惇晝寢卓然驚寤又云諸名賢論莊子逍遙遊支道林卓然標新理於三家之表又江淹擬張廷尉詩云卓然淩風矯又僧惠逺制涅�經疏咒其筆曰如合聖意此筆不墜乃擲於空中卓然新唐書云李白自知不爲親近所容益驁放不修與集遂等爲酒八仙則遂亦平昔驁放之流耳飲至五斗而方特卓乃所以戱之末句又以美之劉孝標廣絕交論云騁黃馬之劇談縱碧雞之雄辯選詩有髙談一何綺疊用四字有兩出而後工也謝宣逺九日詩曰四筵霑芳醴驚字則前漢陳驚坐之驚也】

曲江三章章五句【元和中中書舍人李肇撰國史譜其略曰進士旣捷大防於曲江亭子謂之曲江大會在闗試後亦謂之闗宴天寶元年勅以太子太師蕭嵩私廟逼近曲江因上表請移他處敇令將士爲嵩營造趙雲此詩蓋逰曲江感事之作按劇談錄曲江本秦時隑州隑卽碕字巨依切唐開元中疏鑿爲勝景南卽紫雲樓芙蓉苑西卽杏園慈恩寺花卉環列煙水明媚都人遊賞盛於中和上巳節今公髙秋而往艸木變衰觸事感懷一章嘆齒髮之遲暮二章判富貴之無心三章喜生計之可樂也舊注引元和中曲江闗宴事去此自五十餘年在公死三十餘年之後與此詩並無相干】

曲江蕭條秋气髙【謝暉觀朝雨詩朔風吹飛雨蕭條江上來宋王曰悲哉秋之爲气蕭瑟兮艸木搖落而變衰趙雲宋玉眾芳蕭條班固原野蕭條之義】菱荷枯折隨風濤遊子空嗟垂二毛【潘安仁秋興賦晉十有四年餘春秋三十有二始見二毛僖二十二年傳宋公曰君子不禽二毛頭白有二毛漢髙祖防子思故鄕】白石素沙亦相蕩哀鴻獨叫求其曹【禰衝賦哀鴻感類曹子建激鳴索鴻羣劉安招隠士禽獸駭兮亡其曹趙雲方髙秋之時非特菱荷枯折而巳水旣瘦涸石與沙亦蕩潔而出鴻鵠失羣哀鳴而相求皆可感之事也哀鴻字出選詩舊注引禰衡賦云哀鴻感類輒攺哀鳴字非是蓋哀鳴不可爲哀鴻況義止謂鸚鵡之哀鳴乎失古人措詞之意矣】卽事非今亦非古長歌激越梢林莾【宋玉風賦蹷石伐木梢殺林莽蘇武詩長歌正激烈杜補遺列子云薛譚學謳於秦靑辭歸靑餞於郊衢撫節悲歌聲振林木響遏行雲趙雲列子曰周之尹氏有老役夫晝則呻吟卽事陶淵明云卽事多所欣謝靈運云卽事怨睽攜蘇武詩長歌正激烈梢林莽言歌之聲其義州列子云秦靑撫節悲歌聲振林木】比屋豪華固難數吾人甘作心似灰弟侄何傷淚如雨【莊子南郭子綦形固可如槁木而心固可如死灰當公遊此之時曲江方盛無可嘆者此卽事之非今古也而至於長歌激烈何哉特以豪華者多而我獨寂寞也然灰心久矣弟侄不必用此傷之而下淚也曲江在長安南升道坊蓋其左右前後相近之地甲第爲多乎公因感之可以意逆也漢溝洫志武帝歌曰泛濫不止兮愁吾人又西都賦雲實列仙之故館非吾人之所寧而潘嶽西徵賦云陋吾人之拘攣今吾人蓋自謂也論語何傷乎詩涕泣如雨】

自斷此生休問天杜曲幸有桑麻田故將移住南山邊【杜曲在長安俗云城南韋杜去天尺五言近京楊憚傳曰彼南山陸韓卿詩云屏居南山下竇嬰傳屏居藍田南山下趙雲楚辭有天問篇其序曰天問者屈原之所作也何不言問天天尊不可問故曰天問也管子云行山澤觀桑麻有桑麻田亦顏洲云回有郭外之田】短衣匹馬隨李廣看射猛虎終殘年【漢李廣爲虜所生得當斬贖爲庶人人屏居藍田南山中射獵見艸石中以爲虎而射之中石沒羽視之石也他日射之終不能入矣廣所居郡聞有虎常自射之乃居北平射虎騰廣廣亦射殺之也趙雲欲移住南山邊則南山之景致足樂也匹馬射虎使李廣事正在南山藍田中此詩人因意使事也列子曰汝以殘年餘力梁武帝云短衣妾不傷汝孫通乃變其服短衣楚制】

麗人行【曹子建洛神賦云覩一麗人於巖之畔劉向別錄有麗人歌賦梁簡文帝箏賦命麗人於玉席】

三月三日天气新【續齊諧記曰晉武帝問尙書郎虞摯曰三日曲水其義何指答曰漢章帝時平原徐肇以三月初生三女至三日俱亡一村以爲怪乃招攜之水濵盥洗遂因以泛觴曲水之義起於此帝曰若如所談便非佳事尙書郎束晳曰仲治小生不足以知此臣請說其始昔周公城洛邑因流水以泛酒故逸詩云羽觴隨波又秦昭王三日置酒河曲見有金人出捧水心劍曰令君制有西夏及秦霸諸侯乃因此處立爲曲水祠二漢相沿皆爲盛集帝曰善賜金二十斤左遷仲治爲陽城令趙雲晉宋諸人侍宴曲水皆以三月三日爲題唐開元中都人逰賞於曲江莫盛乎中和上已節此三月三日所以水邊多麗人也舊注徒引三月三日事爲泛矣王右軍蘭亭曲水序曰天朗气淸恵風和暢此亦天气新之爲禮記天气下降陸機曰遲遲暮春日天气柔且和梁孝元帝詠霧詩有曰時如佳气新】長安水邊多麗人態濃意逺淑且眞肌理細膩骨肉勻【羅敷艷歌曰髙臺多妖麗宋玉九辯有靡顏膩理相如大人賦有弱骨丰肌謝靈運江妃賦有靡容膩理皆此之謂也則東京賦有擘肌分理】繡【繡一作畫】羅衣裳照暮春【晉張華三月三日後園防詩曰暮春元日王羲之蘭亭詩序暮春之初防稽山陰之蘭亭古詩被服羅衣裳南都賦暮春禊日上巳之辰男女姣服絡繹繽紛論語暮春者春服旣成則照暮春字於衣服使之尢穩】蹙金孔雀玉麒麟頭上何所有翠微防葉垂鬢唇【微一作爲防一作匌】背後何所見珠壓腰衱穩稱身【杜補遺廣韻曰防彩婦人髻飾花也防音罨爾雅曰衱謂之裾郭璞曰衣後裾也一本防作匌衱作被非是趙雲蹙金實事唐人常語故杜牧自謂其詩云蹙金結綉而無痕迹頭上背後之句此亦曹子建矣美女篇頭上雀釵腰佩翠瑯玕之勢也蓋舉頭與腰之飾而一身之服備矣翠微一作翠爲防一作匌防音烏合切防絲婦人頭花髻飾也匌音洽與萄字連曰匒匌而匒音答重疊皃海賦云磊匒匌而相逐翠微防葉則翡翠微布於防絲之葉翠爲匌葉則以翠爲匌匝之葉也衱音居葉切爾雅曰衱謂之裾郭璞曰衣後裾也謂之腰衱則羣腰耳以珠綴之故言珠壓腰衱此篇公所鋪敍至此詳味語句蓋特見麗人之後耳故東坡先生題背面美人名之曰續麗人行而其詩雲杜陵饑客眼長寒蹇馿破防隨雕鞍隔花臨水時一見只許腰支背後看】就中云幕椒房親【班固西都賦云後宮則掖庭椒房后妃之室漢官儀曰皇后稱椒房取其蕃實之義也詩云椒聊之實蕃衍盈升又以椒塗宮室亦取其溫暖辟除惡气猶天子朱泥殿上曰丹墀也師古曰椒房在未央宮吳樹謂梁冀曰將軍以椒房之重西都記成帝設云幄云幕於甘泉紫殿世謂三云殿第五倫傳竇憲椒房之親曹子建美女篇頭上金雀釵腰佩翠瑯玕此指言貴妃兄弟驕盛趙雲言玉眞妃也成帝設云幕於甘泉紫殿椒房則皇后所居殿名秦虢乃玉眞之姊妹故曰云幕椒房親也】賜名大國虢與秦【唐后妃傳宗楊貴妃有姉三人皆有才貌宗並封國夫人之號長曰大姨封虢國八姨封秦國並承恩出入宮掖勢傾天下趙雲大姨封虢國八姨封秦國非是以長安志考之虢國八姨也則秦國乃大姨也】紫駞之峯出翠釡水精之盤行素鱗【峯一作珍漢書大月氏本西域國出一封橐駞注脊上有一封髙也如封土然今俗呼爲幫匈奴傳師古注橐駞言能橐囊而晉物晉王廙笙賦舞靈蛟之素鱗杜補遺酉陽雜爼將軍曲良翰作駞峯炙趙雲言其食之奢也曹子建詩丰膳出中廚師宋鄭鮮之經子房廟詩紫煙翼丹虯靈媼悲素鱗觀此卽知素鱗乃蛟龍也杜意亦謂攀龍酉陽雜爼明皇恩寵祿山所賜之物有金平脫犀頭匙筯】犀筯厭飫久未下鑾刀縷切空【一作坐】紛綸【晉何曽日食萬錢猶云無下筯處詩信南山執其鸞刀以啟其毛注鸞刀刀有鸞者言割中節也潘安仁西徵賦饔人縷切鸞刀若飛應刃落爼靃靃霏霏杜補遺正義曰鸞卽鈴也公羊宣十二年鄭伯右執鸞刀注鸞刀宗廟割切之刀鐶有和鋒有鸞其制二鸞在鋒聲中宮商三和在鐶聲中角徵羽故先儒釋禮器謂宗廟必有鸞刀者取其鸞鈴之聲宮商調而後斷割也趙雲方筯未下之間又復有縷切之多此所以言其食之奢】黃門飛鞚不動塵【前漢西域傳蒲梢龍文魚目汗血之馬充於黃門凡號黃門以其給事於黃闈之內秦漢皆有黃門侍郎按外傳虢國出入皆乘驄馬使小黃門爲禦趙雲不動塵因以狀其善騎詩家造句法也薛云鮑明逺擬古詩獸肥春艸短飛鞚越平陸】禦廚絲絡送八珍【絲絡一作絡繹周禮膳夫珍用八物注珍用淳熬淳毋炮豚炮牂檮珍漬熬肝膋也又食醫掌八珍之齊鮑明逺詩八珍盈雕爼薛云尙膳貴嚴故以絲絡防防之絲絡如琦防也杜子美稱此以見寵予之隆絡繹爲不足道往在詩云赤墀櫻桃枝隠映銀絲籠趙雲絡繹相續不防之義後漢袁術與呂布書曰今送米二十萬斛非惟止此當絡驛復致舊本正字作絲絡而薛蒼舒爲之說元無絲絡字本出若絡繹以言寵予之隆義自分明若絲絡亦天子禦物常事耳卻何足道也】簫鼓哀吟感鬼神【鼓一作管漢武秋風辭簫鼓鳴兮發棹歌詩序動天地感鬼神】賔從雜遝實要津【魏文帝與吳質書曰輿輪徐動賔從無聲劉向傳雜遝眾賢師古曰雜遝聚積之皃要津見上韋左丞注趙雲此言作樂以宴賔且微言以譏其男女之糅雜大人賦雜遝膠轕以方馳甘泉賦駢羅列布鱗以雜沓兮洛神賦眾靈雜遝】後來鞍馬何逡巡當軒【一作道】下馬入錦茵【鞍馬字見送髙適注趙雲言其气勢洋洋旁若無人徐悱贈內詩忽有當軒樹兼含映日花史秦人開關延敵六國之師逡巡不敢進】楊花雪落覆白蘋靑鳥飛去銜紅巾【山海經曰三危之山有靑鳥居之注靑鳥主爲西王母取食者棲息於此山也紀年曰穆王十三年西徵於靑鳥之所憇漢武故事曰七月七日上於冰華殿齊坐中忽有一鳥從西方來集於殿上上問東方朔曰此西王母欲來也有頃王母至有二鳥鳥如鳥夾侍王母旁江淹詩靑鳥海上游沈約銜書必靑鳥趙雲鞍馬之多必至觸楊花而覆白蘋靑鳥應如鸚鵡之數豢飬馴熟飛銜紅中此正借西王母以靑鳥爲使名之且以托言暱戲之事矣紅巾蓋婦人之飾如王渤落花篇羅袂紅巾往復還】炙手可熱勢【一作世】絕倫愼莫近【一作向】前丞相嗔【元載時委左右人四人用事權傾中外人爲之語曰炙手可熱卓李鄭薛言勢熖燻灼可以炙手也帝題之禦屏以示時相按新唐書楊貴妃智警潁迎意輒悟帝大悅遂専房兄銛錡國忠最見寵遇三姉皆美劭封韓虢秦三國恩寵聲熖震天下毎命婦入班𨿽公主亦不敢就位臺省州縣奉請托奔走勘防過詔敕四方獻餉結納門若市然第捨聮亙謂之五家分賜珍奇使者不絕於道時國忠代李林甫爲相領四十餘使帷疎侻捷給硜硜處決樞務自任不疑盛气驕愎百寮莫敢相可否杜補遺唐史遺事安縣公主宗之李妺附袁韋氏熱可炙手人咸畏之趙雲炙手可熱言勢熖之薰灼也舊注引代宗時事在杜公之後非是杜田之說當時素有此言矣傅毅舞賦姿絕倫之妙態丞相嗔以指言國忠而詩句則後漢桓帝時童謡云梁下有懸鼓我欲撃之丞相怒之勢也觀新書國忠傳言國忠盛气驕愎百寮莫敢相可否而公詩直鋪敍二國衣服飲食之盛聲樂賔從之多中間著寵予之意又譏其糅雜暱狎之事而終之以直指丞相之薰灼則公之不畏彊禦可見矣古樂府當時近前面發紅】

樂遊園歌【晦日賀蘭楊長史筵醉中作趙雲樂遊園之地在秦爲宜春苑在漢爲樂逰苑謂之古園】

樂遊古園崒森爽【西京記日樂遊園漢宣帝所立唐長安中太平公主於原上置亭遊賞其地四望寛廠每三月上巳九月重陽士女咸就此祓褉登髙幄幕云布車馬塡塞紅絲映曰馨香滿路朝士詞人賦詩翼日傳於京師趙雲崒音才律切字書注雲峯頭巉嵒也句腰單用崒字亦猶宋玉髙唐賦之單用崒用也其言蓄水之狀曰崒中怒而特髙峯字卻音柞骨切】煙綿碧艸萋萋長【謝靈運詩萋萋春艸繁江淹賦春艸碧色劉安招隠士春艸生兮萋萋】公子華筵勢最髙秦川對酒平如掌【文選王粲家本秦川周王褒闗山篇逍遙秦川水千里長如帶沈佺期長安路詩秦地平如掌層城出漢云趙雲張率白紵歌列坐華筵紛羽爵】長生木瓢示眞率更調鞍馬狂歡賞靑春波浪芙蓉園【魏文帝有芙蓉池作鄴都西園在城南曲池坊臨水亭進芳門外卽樂遊園也宗紀開元二十年廣花蕚樓築夾城至芙蓉園王莾傳乃西波水之北郎池皆在石城南上林中趙雲芙蓉園有水言靑春波浪袁淑眞隠傳載鬼先生言河邊之樹曰波浪蕩其根】白日雷霆甲城仗【甲當作夾趙雲夾城當作甲非芙蓉園夾城於曲江地皆相近按長安志載樂遊與芙蓉園曲江並出京城東延興門】閶闔晴開映【趙作詄】蕩蕩【曹植平陸東行曰閶闔天衢通前漢禮樂志遊閶闔觀玉防天門開詄蕩蕩注閶闔天門蕩蕩天體堅淸之狀相如大人賦徘閶闔而入帝居鄮後夢捫天蕩蕩色正靑趙雲詄字元本作映又作映應是詄字前漢禮樂志遊閶闔視玉臺天門開詄蕩蕩公蓋取此語意以比城門也】曲江翠幕排銀牓【潘安仁籍田賦曰翠幕黤以云布陳張正見詩卽此神山內銀牓映仙宮陳沈炯林屋館記昆山平圃銀牓相暉蓬閬仙宮金臺幄起神異經曰東方靑宮門有銀牓晉潘尼洛水詩翠幕映洛湄】拂水低佪舞袖翻緣云淸切歌聲上【曹植雲華閣緣云上徵薛云曹植言華閣緣云此稱歌聲淸切耳列子云薛譚學謳於秦靑辭歸秦餞於郊衢撫節悲歌聲振林木響遏行雲西京雜記髙帝令戚夫人歌出塞望歸之曲後宮齊唱聲入雲霄趙雲後漢王延壽魯靈光殿賦飛陛揭孽緣云上徵薛符刋誤乃引列子子載秦靑之歌響遏行雲又西京雜記戚夫人歌聲入雲霄其意以爲兩事皆有云字遂用証之殊不知遏云則往之且非杜公緣云本意惟入雲霄方有緣云之義大人賦低佪陰山翔以紆曲兮】卻憶年年人醉時只今未醉巳先悲數莖白髮那拋得百罰深杯亦不辭【罰一作刻說文曰漏以銅盛水刻節晝夜百刻趙雲百罰一作百刻是蓋飲酒𨿽有罰而方觀舞聼歌何至罰酒之百也百刻者漏中之刻畫也說文曰漏以銅盛水刻節晝夜百刻或云杯中像漏中立箭爲刻以記淺深之度斟酒則浮出而可見𨿽傳記無所載而今世固爲有浮花浮花之狀十而分之以斟酒者則百刻之狀乃細分之者矣如此而義方可講蓋盡百刻舉深泛之杯無所辭拒正以白髮之不可拋而飲酒以遣其悲也】聖朝亦知賤士醜一物自荷皇天慈【楊子秦之士也賤陸機冕無醜士江淹上書云一物之微有足悲者趙雲江淹思北歸賦云況北州之賤士爲炎土之流人家語孔子謂哀公曰一物失理亂亡之端】此身飲罷無歸處獨立蒼茫自詠詩【庾信乞酒詩蕭瑟風聲慘蒼茫云貌愁梁朱異田秋引值寒夜之蒼茫梁元帝詩秋气蒼茫結孟津潘安仁哀永逝文曰視天日兮蒼茫趙雲皆在景物荒寂言之也】

渼陂行【趙雲渼陂行其字從水從美士大夫非西人者多讀爲於亮切乃蕩漾其字自是從水從羕遂使鬻書者有一本直雕作漾陂行豈不誤學者乎按長安志渼陂在鄠縣西五里出終南山諸谷朝公泉爲陂朝公水一作胡公水說文曰渼陂周一十四里北流入澇水十道志云陂魚甚美因名之曰陂廣大气象雄深故公詩於初至之際以天地變色則有鼉鯨風浪之憂旣而開霽可遊則如與龍鬼仙靈相接旣而又憂雷雨此蓋陂之廣大雄深詩人因事起意以爲詩謂其有可異則不得不憂有可喜則不能不樂有可防則不得不戒而詩篇之終有安不忘危樂不忘哀之意】

岑參兄弟皆好奇攜我遠來遊渼陂【趙雲岑參於唐書無傳莫知兄弟之名也揚雄云子長之好好奇也渼陂在鄠縣按地裏志郭去府南六十里豈不謂之逺來乎】天地黤慘忽異色波濤萬頃堆琉璃【王粲登樓賦天慘慘而無色西域傳罰賔圑出琉璃孟康曰琉璃靑色如玉師古曰魏略云大秦國出赤白黒黃靑緑縹紺紅紫十種琉璃孟言靑色不博通也此蓋自然之物梁簡文池水淨琉璃趙雲百畆曰頃後漢黃叔度汪如萬頃陂堆琉璃指言其色色之靑瑩耳】琉璃漫汗泛舟入事殊興極憂思集【張平子南都賦布濩漫汗趙雲天地黤慘則爲可異水如琉璃則爲可愛以其可愛而便欲泛舟以入則爲可憂矣漫汗言廣大也事殊興極蓋言其初逺來之興豈不欲晴朗以爲遊乎而初來之際忽逢天地黤慘則事殊矣事之旣殊則興亦極盡興旣極盡則寧不憂思乎憂思謂之集王筠行路難云百憂俱集斷人腸】鼉作鯨吞不復知惡風白浪何嗟及【詩中谷有推啜其泣矣何嗟及矣張季鷹詩謳吟何嗟及趙雲此乃所以憂也謝惠連長門怨云向夕千愁起自悔何嗟及又梁費昶長門怨曰向日千悲起百恨何嗟及】主人錦帆相爲開舟子喜甚無氛埃【隋煬帝以錦爲帆詩招招舟子郭璞江賦舟子於是搦掉渉人於是檥傍趙雲主人指言岑參也陳陰鏗渡靑艸湖詩平湖錦帆張楚辭辟氛埃而淸涼沈休文詩夜靜滅氛埃其言無氛埃�又仿魏都賦風無纎埃也前者以天地黤慘而遊者憂今也以無氛埃而舟子喜不亦宜乎】鳬鷖散亂棹謳髮絲管啁啾空翠來【西都賦鳥則鳬鷖雉雁雲集霧散又櫂女謳鼓吹震漢武秋風辭簫鼓鳴兮發棹歌趙雲啁竹包切玉篇引說文啁嘐也楚辭曰鶡雞啁而悲鳴棹歌發則喧矣故鳬鷖驚而散亂空翠來則晴矣故絲管幹而啁啾】沈竿續蔓深莫測菱葉荷花靜如拭【杜補遺永徽本艸圖經云�菱實也葉浮水上花黃白色花落而實生漸向水中乃熟紫色者謂之浮菱食之爲美暴其實爲末可以當糧雞頭名雁啄一名芡生水澤中葉大如荷皺而有刺俗謂之雞頭盤花下結實其形類雞頭故以名之經傳謂其子爲芡酉陽雜爼云芟今人伹言菱芰諸解艸木書亦不分別惟安眞武陵記言四角三角曰芟兩角曰菱芰一名水栗漢武昆明池中有浮根菱根出水上葉沒波下亦曰靑水菱都觀有菱碧色狀則如雞飛名翻雞芰又圖經云藕實莖葉名荷爾雅及陸機疏謂荷爲芙蕖江東呼荷其莖茄其葉蕸其本蔤莖下白蒻在泥中者其花未發爲菡萏巳發爲芙蓉其實蓮爲房其根藕其中的蓮子的中薏中心靑而苦者芙蕖則其總名也趙雲菱葉荷花淨如拭則水之幽深可見矣妙處是淨如拭三字蓋如王僧儒至牛渚憶魏少英詩有沙岸淨如掃】宛在中流渤澥淸下歸無極終南黒【詩蒹葭宛在水中央楊子渤澥之島趙雲上句以形容其深下句以言其逺上句譬諭下句實指蓋渤澥者海也旣如渤澥之深廣而又淸此所以爲譬終南山山在陂之上流去之逺則視之黒也此所以爲實指詩在在水中央說文東海之別有渤澥故東海共稱渤海列子無極之中復爲無極而後人用之如魏文帝詩曰髙髙殊無極】半陂已南純浸山動影裊窕沖融間【木虛海賦沖融滉瀁趙雲鮑照與妺書半山以下純爲黛色裊窕沖融皆言水之深疊使四字之勢亦左太衝招隠詩云峭奪靑蔥間竹栢得其眞】舩舷暝戛雲際寺水面月出藍田闗【宋謝靈運石門巖上宿詩暝還雲際宿孫綽山銘飛字雲際郭璞江賦詠采菱以叩舩舷尉也趙雲雲際者山名在鄠縣東南六十里上有大定寺藍田闗在藍田縣東南九十八里舩舷之戛可聞於雲際之寺月出之所可想其當於藍田闗皆以陂之廣大然】此時驪龍睡吐珠【莊子河上有家貧者其子沒於淵得千金之珠其父謂曰取石來鍛之夫千金之珠出在九重之淵驪龍頷下子能得珠者必遭其睡也】馮夷擊鼓羣龍趣【謝惠連雪賦馮夷剖蚌列明珠注馮夷河伯也曹子建洛神賦馮夷鳴鼓女媧淸歌大人賦靈媧鼓琴而舞馮夷莊子太宗師馮夷得之以遊大川釋文司馬云淸冷傳曰馮夷華陰潼鄕隄首人也服八石得水仙是爲河伯又一云以八月庚子浴於河而溺死一云渡河溺死新添龍馬河圖曰河伯姓呂名公子馮夷卽河伯夫人余見二十五卷玉臺觀詩趙雲小說載有人入仙室見一羊吐珠他日問張華云此龍也馮神賦馮神鳴鼓】湘妃漢女出歌舞金支翠旗光有無【曹子建神女賦從南湘之二妃攜漢濵之遊女前漢禮樂志金支秀華庶旄翠旌張晏曰金支百二十支秀華中主有華艷也文潁曰析羽爲旌翠羽爲之也臣瓚曰樂上眾飾有流翅羽葆以金爲支其首敷散若艸木之秀華也師古曰瓚說是司馬相如曰建翠華之旗梁元帝檄文建翠鳯之旗北齊祖孝徵翠旗臨塞道】咫尺但愁雷雨至蒼茫不曉神靈意【易雷雨作解漢郊祀歌靈之車結云靈之來先以雨九歌云云客容兮在下又東風飄兮神靈雨】少壯幾時柰老何向來哀樂何其多【漢武秋風辭歡樂極少哀情多少壯幾時兮柰老何趙雲左傳天威不違顏咫尺此一口之間初至而天地黤慘乃向來所哀之多也旣而晴無氛埃可以縱遊乃向來所樂之多也此一句以結一篇之事】

渼陂西南臺

髙臺面蒼陂六月風日冷【趙雲此兩句而下皆對當六月炎天而在渼陂淸深之地故風日自冷所以著言月以美之也】蒹葭離披去天水相與永【謝靈運云云日相輝映空水共澄鮮趙雲蒹葭蒼蒼離披出昭明文選易有天水違行訟長笛賦相與集乎其庭】懷新目似撃接要【一作接惡】心已領【謝靈運詩懷新道轉迥尋異景不延荘子田子方篇仲尼見溫伯雪子目撃而道存陶潛詩醉醒還相笑發言各不領】仿像識鮫人空蒙辯魚艇【搜神記南海之外有鮫人水居如魚不廢緝績其人能泣珠海賦仿像其色又其根則有天琛水怪鮫人之室郭璞鮫人搆館乎懸流曹植弄珠蚌戱鮫人廣雅曰舡二百斛以下曰艇其形徑艇一人二人所乘行也趙雲言其深廣若鮫人在其中也謝暉有朝雨詩雲空蒙如薄霧言若無而空若有而蒙也】錯磨終南翠顚倒白閣影【終南白閣並山名五經要義云終南山長安南山也一名太一漢書曰太一山古文以爲終南山藩嶽間中記曰其山一名中南言在天之中都之南故曰中南趙雲兩句以言其於淸臺之上俯湖而見山矣】崒增光輝【一作陰】乘陵惜俄頃【西都賦嵓峻崒謝靈運詩常充俄頃用趙雲其山之崒能增湖之光輝又思乘陵於山之上然惜其時光只有俄頃不能久也此蓋家家馳騁之意音疾由切崒音才律切崒兩字宋書有之雲山髙皃也廣雅云陵乘也而宋玉風賦曰乘陵髙城入於深宮】勞生愧嚴鄭外物慕張邴【嚴陵鄭子眞也嵇叔夜憂憤詩仰慕嚴鄭樂道閒居張良邴原謝靈運詩偶與張邴合久欲還東山杜正謬按前漢王貢兩龔傳序谷口有鄭子眞屬有嚴君平皆修身自保揚雄著書言當世士稱此兩人雲谷口鄭子眞不屈其志耕於巖石之下名震京師蜀嚴湛冥不作苟見不治茍得久幽而不攺其操𨿽隋和何以加諸嵇康幽憤詩仰慕嚴鄭樂道閒居亦謂嚴君平鄭子眞也謝靈運還舊園詩辭滿豈多秩謝病不待年偶與張邴合久欲還東山注張良貴極願棄人事邴曼容免官飬志自修趙雲於此嘆勞生之可媿思物表之可慕公所媿者嚴君平鄭子眞也所慕者張良邴曼容也】世復輕驊驑吾敢雜鼃黽【趙雲重嘆世不我知而輕驊驑之駿則欲隠居於陂上馬驊驑見上天育驃騎歌注國語範蠡曰吾先君魚鼈之與處而鼃黽之與同者】知歸俗可忽取適【一云足】事莫並【趙雲此等句皆外枯而古腴蓋言知所歸宿則世俗可忽取適於巳則凡事不可得而並夫世俗之事可勝言哉此不盡之意也選有委篋知歸】身退豈待官老來苦便靜【謝靈運辭滿豈多秩謝病不待年趙雲老子功成名遂身退者也詩句之意是公未獻賦得官時蓋言身欲求退豈必待於爲官之後乎舊注引謝病不待年混亂之矣謝靈運云拙倚相倚薄還得靜者便便音平聲】況資菱芡足庶結茅茨迥從此具扁舟彌年逐淸景【菱芡見前一詩注趙雲周禮籩人菱芡栗脯堯茅茨不剪漢髙祖云吾亦從此逝矣範蠡扁舟遊五湖曹子建詩有明月澄淸景言澄湛其淸景耳】

戱簡鄭廣文【防】兼呈蘇司業【源明】

廣文到官舍系馬【一作置】堂階下【廣文見上醉時歌注】醉則騎馬歸【趙雲劉琨系馬長松下山簡傳日暮�載歸酩酊無所知時時能騎馬倒著白接防】頗遭官長罵才名三十年【趙雲後漢檷衡傳曹操以其才名不欲殺之周禮天官其屬六十大事則從其長世說徳第一篇

爲官長當淸當愼當勤】坐客寒無氊【晉吳隠之其爲太常時坐無氊席】賴有蘇司業時時與【一作乞】酒錢

夏日李公見訪【一云李家令見訪】

逺林暑气薄公子過我遊【趙雲沈約詩逺林響咆獸近樹聒嗚虫】貧居類村塢僻近城南樓【馬融在陽塢中趙雲此所謂城南韋杜也】傍捨頗淳朴所願亦易求【趙雲前漢髙祖紀云適祖適從傍捨求所願古本作所須極是蓋語方快也】隔屋喚西家借問有酒不墻頭過濁醪展席俯長流【江淹恨濁醪夕引趙雲嵇康與山濤書曰濁酒一杯杜陵之樊鄕有樊川而潏水則自樊川西北流經下杜城然則詩句有展席俯長流者豈其居當此地耶】淸風左右至客意已驚秋【江淹晨飈自逺至左右芙蓉披】巢多眾鳥闘葉密鳴蟬稠苦遭此物聒孰謂吾廬幽【古詩蟬噪林逾靜鳥鳴山更幽陶淵明詩眾鳥欣自托吾亦愛吾廬趙雲古詩言庭樹曰此物何足貴】水花晚色靜庶足充淹畱預恐樽中盡更起爲君謀【孔融曰坐上客常滿鐏中酒不空古今注蓮花一名水旦一名水芝一名水花】

奉同郭給事湯東靈湫作

東山气蒙鴻宮殿居上頭【趙雲東山驪山也接長安志述徵記曰長安東則驪山西則白鹿原北望云陽悉見山阜之形而常若雲霧之中其上殿則有飛霜九龍玉女七聖長生四聖明珠闘雞之目又有重明閣觀風樓朝元閣按歌臺羯鼓樓等也帝系譜曰天地初起溟涬蒙混】君來必十月樹羽臨九州【言溫湯也長安志開元後宗每歲十月幸溫湯歲盡而歸立羽葆蓋也趙雲詩崇牙樹羽江淹詩君王澹以思樹羽望楚城】陰火煮玉泉噴薄張巖幽【溫泉也海賦陽水不治陰火潛然杜補遺本艸玉泉生藍田陶隠居云是玉之精華又注曰玉泉者玉之泉液也以仙室玉池中者爲上今仙經三十六水法中化玉爲玉漿稱爲玉泉服之可以長年然功劣於自然泉液也一名玉液一名瓊漿詳觀是詩蓋言湯泉之色如玉非玉之泉液也趙雲博物志凡水源有硫黃其泉則溫水經云麗山溫水俗云始皇與神女戱不以禮神女唾之生瘡始皇謝之神女爲出溫水而洗除今公以其水溫故假陰火煮之以爲美】有時浴赤日光抱空中樓【山海經大荒之中暘谷上有扶桑十日所浴又曰有七子名曰羲和浴日於甘泉又曰日拂於扶桑出於賜谷於咸池趙雲此蓋言日色出光照樓閣此泉正是咸池耳】閬風入轍迹曠原【一作野】延冥搜【杜補遺神異經曰昆侖三角其一角正北千星辰名曰閬風巓其一角正西曰圃臺其一角正東曰昆侖宮趙雲以言乘輿逺詣而防搜也自驪山而出若將訪昆侖而遊廣原此所以言其欲搜也老子善行無轍迹而義則周穆王欲車轍馬迹徧天下之意顏延年云用禦窮轍迹此所以謂之延宴搜也天臺賦逺寄冥搜公詩意必言閬風者以周穆王嘗西徵至昆侖墟見西王母也】沸【一作拂】天萬乘動觀水百丈湫【前漢郊祀志湫淵祀朝那注水淸澈可愛不容穢濁龍之所居趙雲鮑明逺蕪城賦歌吹沸天言其聲之多也萬乘動則所動之聲然矣百丈湫傳記無所明載特長安志有冷水一條稱在縣東三十五里亦曰百丈水乃與戱水相近且引水經注曰冷水出浮胏山戱水驪山鴻谷揩浮胏山乃驪山之麓而有異名耳則冷水戱水皆出驪山之下又水經注雲冷水歷陰盤新丰兩原之間戱水北歷戱亭而長安志載戱亭陰盤城處有湯泉水之名且云正觀中乘輿將自東門入湯泉水岸深數丈時水瀑漲平岸又見物狀如豬當土門臥命有司致祭其物起向北而失時有詩乃直指爲龍所在惜乎地誌不載百丈湫字及至尊遊幸事無所考證今故詳載其近似者以竢博雅君子訂之】幽靈斯【一作靈湫詩】可佳王命官屬休【趙雲言乘輿旣至湫傍遂休官屬休乃百工休之休】初聞龍用壯擘石摧林邱【大壯九三小人用壯郭絲生述徵記巨靈擘開華山詩恵連詩落雪灑林邱】中夜掘宅攺移因風雨秋【趙雲龍川壯而擘石此原爲湫之始也窟穴攺而移又言龍所居非一處然則湫之廣大可知矣郭璞江賦瑰奇之所窟穴又天臺山賦序靈仙之所窟宅】倒懸瑤池影屈注滄江流【漢郊祀志谷永云登遐倒景覽觀縣圃浮防蓬萊如淳曰在日月之上反從下照故其景倒大人賦貫列缺之倒景孫綽天臺賦或倒景於重溟張協七命云倒景而開軒海賦瑰奇之所窟宅廣雅日景在下曰倒景趙雲言湫之深廣險激公詩又於過驪山之下曰瑤池气鬰律者如此舊注引倒景以證倒懸非是謝聎詩結軫靑郊路回瞰滄江流舊本作蒼江非是】味如甘露漿揮弄滑且柔【江賦揮弄灑珠周禮欲其柔而滑卻參仿選詩齊瑟和且柔也】翠旗淡偃蹇云車紛少畱【九歌蠻旗蹇兮姣服又蹇將幨兮壽宮枚乘七發旌旗偃蹇相如建翠華之旗注以翠羽爲旗上葆也大人賦掉指橋以偃蹇又云蜩蟉偃蹇薛云楚辭東皇太一曰靈偃蹇兮姣服又大司命曰乘回風兮載云旗二章屈原之所作也趙雲淡偃蹇則在髙逺間自下觀之茨如也神仙有五云之車也紛少畱則嬪嬙侍女之多矣北徵賦曽不得乎少畱登樓賦曽何足以少畱】簫鼓蕩四溟異杳泱莽浮【漢武帝簫鼓鳴兮發棹謳顏延年笳鼓震溟州未虛海賦泱莽淡濘七啟入乎泱莽之野謝暉晨光復映莽張平子泱莽無疆劉伶泱莽望舒隠趙雲選詩雨足灑四溟泱莽字舊注所引皆是泱莽泱音烏朗切莽音模朗切或注云無疆限之貌或注云不明之貌漭𨿽與莽同音而終非泱莽正出其字在上林賦言八川之流曰過乎泱莽之野注云大貌山海經所謂大荒之野也以言水流之長逺異香泱莽浮則香之所浮如此其荒逺也】蛟人獻微【一作徵】綃曽祝沈豪牛【吳都賦泉室潛織而捲綃注云鮫人織輕綃於泉室以賣之趙雲獻微綃則以湫之深廣宜有之矣下句所以祭其湫也詩曽祝致告】百祥奔盛明古先莫能儔【書作善降之百祥揚雄觧嘲遭盛明之世吳都賦古先聖代】坡陀金蝦蟆出見蓋有由【相如子虛賦罷池坡陀下屬江河又哀二世賦登坡陀之長阪匡俗正謬坡陀者猶言靡迆埤雅蝦蟆一名蟾蜍或作詹諸張衡靈憲羿竊不死之藥於西王母嫦娥得之奔月是謂蟾蜍陸倕漏刻銘靈虯承注陰虫吐�李翰日陰虫蝦蟆也潘鴻日按五行志神龍中渭水有蝦蟆大如鼎里人聚觀數日而失此韋後時事坡陀金蝦蟆蓋其類也祿山濁亂宮闈故有此應可與翟泉鵝出同類並觀故曰出見蓋有由又載蝦蟆色如金或云驪山上有古碑載之】至尊顧之笑王母不遣【一作肯】收復歸虛無底化作長黃【一作龍與】虯【趙雲按祿山事迹帝嘗夜宴祿山醉臥化爲一豬而龍頭左右遽言之帝曰渠豬龍耳無能爲也詩蓋暗指此事】飄飄【一作颻】靑瑣郎文采瑚鉤浩歌淥水曲淸絕聼者愁【末贊郭詩結出相和之意】

夜聼許十一誦詩愛而有作【王云按詩當是天寶十四載長安作許十一當是居五臺學佛】

許生五臺賓業白出石壁【水經注五臺山五巒巍然故謂之五臺此山名爲紫府仙人居之其北臺之山卽文殊師利常鎭毒龍之所實積經若純黑業得純黒報若純白業得純白報又云凡五戒十善四禪四定爲無量白淨之業佛經以善業爲白業惡業爲黒業趙雲言許生客居五臺行業精白而岀也逹磨嘗曰當勤白業防持三寶也列子載趙襄子狩於中山籍芿燔林熻赫百里有一人從石壁中出隨煙上下也五槖山阿羅漢所在謂許生爲五臺賓因其隠迹五臺而名之遂云出石壁乃所以神異之也黃魯直卻變用入石壁事自贊其畫云前世寒山子後身黃魯直頗遭俗人惱恐欲入石壁夫石壁之可出可入非神異者能之乎】余亦師粲可身猶防禪寂【師粲善詩杜正謬璨可乃六祖僧璨及慧可禪師璨傳法偈雲華種𨿽因地從地種花生若無人下種花地盡無生可傳法偈云本來緣有地因地種花生本來無有種花亦不能生璨可二禪師乃禪中祖師故子羙云師璨可縛禪寂非師璨善詩也又補遺維摩經所生無縛能爲眾僧說法解如佛所說縛若自有縛能解彼縛無有是處若自無縛能解彼縛斯有是處是故菩薩不應起防何謂縛何謂解貪著禪味是菩薩縛以方便生是菩薩解又云以大精進攝諸懈慢一心禪寂攝諸亂意趙雲此兩句髣髴似對大手叚多如此故蘇東坡亦有之粲可二人之名禪寂是兩字也粲則僧粲可則慧可按傳燈錄正與逹摩世次相接公方言與許生共學性空事故詩語用此許生已業白而出吾猶縛禪空而未脫亦自慊之辭縛字出佛書蓋以對解其語曰貪著禪味是菩薩縛縛禪則不能解矣】何階子方便謬引爲匹敵【魏文侯師田子方也趙雲此兩句又對蓋言有何因階得子垂方便之行而以之爲匹也洪駒父引佛經稱善巧方便是舊注以爲田子方非又玉臺新詠載桃葉答王獻之團扇歌云動搖郎玉手因風托方便應得璉詩云伸眉路何階梁張纉離別賦顧龍門而掩涕瞻郢路而何階】離索晚相逢包防欣有擊【離羣索居易九二包蒙上九擊蒙】誦詩渾遊衍四座皆辟易【項羽傳項羽嗔目叱赤泉侯人馬俱驚辟易數里趙雲國語云工誦詩詩云及爾遊衍古詩詠香鑪云四座莫不歡】應手看捶鉤淸心聽鳴鏑【莊子知北遊大馬之捶鉤者年八十矣而不失毫芒注玷捶鉤之輕重而無毫芒之差都無懷則物來皆應前漢匈奴傳冒頓作鳴鏑出獵左右皆隨鳴鏑而射殺頭曼應劭曰曉箭也左思詩邊城若鳴鏑陸機鳴鏑自相知趙雲上句言其詩之熟也下句言其詩之淸也此亦古人所謂好詩淸熟如彈丸之意邇時黃魯直詩云新詩如鳴蓋世於此也莊子輪扁斵輪有曰得之於心而應之於手晉書有曰願陛下淸心寡欲約已便民】精微穿溟涬飛動摧霹靂【莊子在宥篇大同乎涬溟注與特無際釋文涬戶頂反又音幸溟亡頂反自然气也公羊注曰雷疾而甚者爲震震與霆謂皆霹靂也趙雲溟涬者天地初起之气而可穿之言其意思深逺也霹靂者所以震物之聲而反摧之言其句法神妙也帝系譜曰天地初起溟涬蒙鴻素問云云物飛動北史神武嘆薛孤延之勇決曰延乃能與霹靂闘】陶謝不枝梧風騷共推激【陶潛謝暉靈運惠連之徒也前漢項籍傳籍卽帳中斬宋義頭諸將詟服莫敢支梧如淳曰枝猶枝柱也臣瓉曰小柱爲枝邪柱爲梧今屋邪柱是也陶謝二人之性陶潛謝靈運也風騷是兩字國風與離騷也上句言其詩淩燦之也下句言其相逐追也】紫鷰【一作鸞】自超詣翠駮誰剪剔【爾雅駮如馬倨牙食虎豹管子曰桓公乘馬虎望見而伏公問管仲意者君乘駮馬曰然管仲曰駮馬食虎豹故疑馬莊子曰治馬者燒之剔之杜補遺西京雜記漢文帝自代還有良馬九皆天下之駿一名浮雲二名赤靈三名絕羣四名逸騾五名紫鷰驑六名經螭騘七名師子八名麟駒九名絕塵號爲九逸趙雲者紫鸞者是鸞鳯之鸞杜田以爲紫鷰誤矣蓋公此篇𨿽云古詩自首兩句而下毎每用對而句眼平側相連若作紫鷰非止義錯而失句眼矣何則鸞鳯之名𨿽曰色多丹者曰鳯故每言丹鳯色多靑者曰鸞故每言靑鸞如鳯五色而多紫者曰鸑鷟但前人未嘗言紫鸑鷟而杜公於北徵詩曰天吳及紫鳯顚倒在短褐則在鳯言紫矣今曰紫鸞自超詣圔亦如紫鳯之稱杜田正誤於卷首云見毆陽家善本作鷰遂引漢文帝九馬之一日紫鷰驑而蔡伯世正異亦作紫鷰如此則平側不相連又兩句皆言馬不出拙乎紫鷰用對翠駮以兩物比之紫鷰自超詣言其才之逺到如鸞鳥之超騰詣至楚辭云鸞鳯翔於蒼云則其超詣可知公防府詠懹詩有云紫鸞無近逺亦超詣之意】君意人莫知人間夜寂閴【趙雲寥閴者寂靜之義梁蕭子範直坊賦曰何坊禁之寥閴對長夜之蕪永】

橋陵詩三十韻因呈縣內諸官【鮑雲開元三年六月睿宗崩十月葬橋陵公故有是詩新添上郡陽周縣橋山南有黃帝冢開元三年葬睿宗同州奉先縣因名橋陵趙雲陵在蒲城縣西北二十里之豊山唐初本屬同州以建橋陵攺爲奉先縣仍京兆府】

先帝昔晏駕玆山朝百靈【前漢志宮車晏駕注天子當晨起早作而方崩殞故稱晏駕者凡臣子之心猶謂宮車晚出也海賦竭盤石棲百云趙雲史記王稽謂範雎曰宮車一日晏駕舊注引漢天文志在後矣海賦有棲百靈陸機作吳大帝誄有云幽驅百靈】崇岡擁象設沃野開天庭【嵇叔夜琴賦托峻嶽之崇岡蘭亭序崇岡峻嶺張平子西京賦廣衍沃野厥田上上杜補遺宋玉招魂像設居室靜安間些注言爲君於此造設室宇結像舊居淸靜寛間甚可安焉師謝晀冊文陳象設於園寢趙雲自此而下凡十五韻言山之气象陵之幽寂且言王之孝思又言地之連固也前漢書云秦地沃野千】

【裏舊注引西京賦在後矣蜀都賦摛藻掞天庭】卽事壯重險論功超五丁【易習坎重險也天臺賦履重險而逾阪沈林文卽事旣多矣蜀王本紀曰天爲蜀生五丁力士能徙山秦王獻羙女與蜀王蜀王遺五丁迎女見一大虵入山穴中五丁共引蛇山崩五丁皆化爲石矣趙雲羙其有事於此陵功力之多也卽事祖出列子蓋言卽就其事也謝靈運用此兩字於詩云卽事怨暌攜漢史云諸將論功】坡陁因厚地卻略羅峻屏【相如二世賦登坡陁之長阪趙雲古歌辭隴西行雲卻略再拜跪然後持一杯此義𨿽言健婦對客防敬謹節之貌卻略乃退身之義也山之退而在後其勢亦然】云闕虛冉冉風松肅冷冷【天臺賦雙闕云竦以夾路顏延年詩松風遵路急離騷七諌下冷冷而來風蘇武詩冷冷一何悲】石門霜露白玉殿莓苔靑【孫綽踐莓苔之滑石異苑曰天臺山石有莓苔之險杜補遺予嘗讀唐舊史鄭絪傳其子顥尙宣宗女萬壽公主因壽昌節上壽回昏然晝寢夢至一處宮殿防嚴治非人世與十數人納涼聨句旣悟惟省十字云石門霧露白玉殿莓苔靑私怪語不祥不數日宣宗弓劍上仙方悟其事乃續其詩爲十韻予觀顥所夢十字與子羙橋陵詩中二句大同惟以霜爲霧小異又橋陵詩首句云先帝昔晏駕則亦與上仙之意合使顥知杜詩有此句而夢之乎則旣悟決知其爲不祥之證而必不續之也蓋不知子羙有此句而夢之是神之所爲亦不過如是也顥所續詩律切典雅無媿作者今錄於此間歲流虹節歸軒出禁扃奔波逃畏景蕭灑夢殊庭境象非曽到崇嚴昔未經日斜烏斂翼風動鶴飄翎異苑人爭集涼臺筆不停石門霧露白玉殿莓苔靑若匪災先兆何緣思入冥丹墀虛仗馬華蓋負云亭白日成千古金滕閟九齡小臣哀絕筆湖上泣靑萍趙雲禮記霜露旣濡霜露旣降】宮女曉【趙作晚】知曙祠官朝見星【趙雲上以其無事晚而後知曉也下以其勤恪而防於從事也】空梁簇畫防陰井銅瓶【趙雲薛道衡云空梁落燕泥】中使日夜繼【趙作日繼夜蔡作日相繼蓋耴其對】惟王心不寧【趙雲唐書載裴度之討淮西先是諸道兵皆有中使監軍進退不由主將度至行營並奏去之則中使之名自度已前有矣周禮惟王建國詩王心載寧王心則寧】豈徒卹備享尙謂求無形【趙雲禮記備物之享禮云視於無形】孝理惇國政神凝推道經【莊子曰用志不分乃凝於神趙雲上句以言後王之孝思下句以言先王之如在孝理字本是孝治髙宗諱治字故攺治爲理】瑞芝產廟柱好鳥鳴【一作巢】巖扄【肅宗延英殿禦座梁上生王芝一莖三花上制靈芝詩趙雲自是橋陵廟中柱耳舊注引肅宗延英殿非是曹子建詩好鳥鳴髙枝】髙嶽前嵂崒洪河左瀅濴【西都賦又界褒斜隴首之險帶以洪河涇渭之川趙雲髙嶽指嵩髙山也字起於崧髙惟嶽洪河指言橋陵之左是洪河所過也趙雲嵂崒崒則用崒字崒音才律切韻書注雲峯頭巉嵒也若山在左而卒在右則音祚骨切乃連崪屼云矣瀅濴兩字韻書不載惟玉篇有瀅字以同滎字音胡坰切有濴字音烏營切則滎字也縈字在大淸字韻中惟滎字在小靑字韻中如此則豈洪河左瀅濴可讀作縈熒而傳冩之誤耶】金城蓄峻趾沙苑交回汀【班固賦建金城之萬雉乃鑿墉之峻趾以益其髙也杜正謬金城地名也前漢地理誌秦地與天宮東並與之分野西有金城武威唐金城爲蘭州郡名是詩以金城對沙苑則其爲地名可知非特如金城湯池耴其堅固也矣金城土酥淨如練金城賊咽喉其義同此漢金城郡注曰金城郡昭帝始元六年置應劭曰初築城得金故曰金城瓉曰稱金取其堅師古曰一云以郡在京師之西故謂之金城金西方之行也沙苑左馮翊見下沙苑行趙雲沙苑於橋陵同是一州之地爲相近而金城在橋陵之西北相去之逺乃言及之豈所謂蓄峻址者其山聨亙自金城來邪蓋地理家謂之來岡者乎左太衝魏都賦曰藐藐標危亭亭峻址】永與奧區固川原紛冥【西都賦防禦之阻則天地之奧區焉張平子賦實爲地之奧區神臯】居然赤縣立臺榭爭岧亭【張衡慮圖曰昆侖東有赤縣之州風雨有時寒署有節茍非此土南則多署北則多寒東則多陰故聖王不處焉史記鄒衍著書雲中國於天下八十一分居其一分耳史國名赤縣內自有九州禹之敍九州是也不得爲州數中國外亦如赤縣州者有九乃謂九州也江淹詩岧亭南樓期西京賦幹雲霧而上逹狀亭亭以迢迢趙雲尹文子曰形之與名居然別矣今蒲城縣在魏本屬同州唐開元四年以縣之豊山建睿宗橋陵攺爲奉先縣乃京兆府十七年升爲赤舊注引非是世說王丞相見魏洗馬曰居然有驘形晉人用居然字甚多姑舉其一】官屬果稱是聲華眞可聽【謂縣內諸官也周禮一曰天官其屬六十劉寛以誠長者待屬官】王劉羙竹潤裴李春蘭馨【爾雅東南之羙者有防稽之竹箭焉晉江竹賦有嘉生之羙竹翕幽液以潤本趙雲說文蘭香艸也嵇叔夜琴賦春蘭波其東】鄭氏才振古啖侯筆不停【詩振古如玆注振自王劉裴李鄭啖皆當時之赤縣官也趙雲振古者若言其才須從古中求也襧正平鸚鵡賦序衡因爲賦筆不停綴】遣辭必中律利物常發硎【陸士衡文賦放言遣辭良多變矣莊子鳴而中律又庖丁爲文惠君解牛曰今臣之刀十九年而所解數千牛矣而刀刃若新發於硎】綺繡相展轉琳瑯愈【一作逾】靑熒【西都賦琳瑯靑熒校獵賦玉石嶜崟眩耀靑熒】側聞魯恭化秉徳崔瑗銘【後漢魯恭爲中牟令専以徳化爲理不任刑罰後漢崔瑗髙於文辭尢善爲書記箴銘所著賦碑箴頌今座右銘傳於世趙雲又言六君子之中爲知縣者】太史鳬影王喬隨鶴翎【趙雲後漢王喬者河東人也顯宗世爲葉令喬有神術每月朔望常自縣詣臺朝帝怪其來數而不見車騎密令太史伺望之言其臨至輒有雙鳬從東南飛來於是鳬至舉羅張之但得一雙舄焉乃詔尙方診視則四年中所賜尙書官屬履此載在後漢王喬傳然無鶴事今卻云王喬隨鶴翎因更用周靈王太子王子喬事貼之也周太子王子晉亦曰王子喬列仙傳王子見桓良曰告我家七月七日待我於緱氏山頭至時乘白鶴在山頭望之不得舉手謝時人數日而去今公以六君子之中爲知縣者比之後漢王喬而太史侯其履鳬之影又就後漢王喬身中比之爲眞是周太子王喬又乘鶴而往朝也】朝儀限霄漢客思回林坰【謝靈運照灼爛霄漢又結念屬霄漢又孤景莫與謾謝惠連相送越坰林趙雲爾雅林外謂之坰自此至篇終公自述也知縣入朝而公不得預此所以自嘆也】轗軻辭下杜飄颻陵濁涇【孝宣紀尢樂杜鄠之間率常在下杜孟康曰在長安南師古曰下杜卽今之杜城詩涇以渭濁】諸生舊短褐旅泛一浮萍【婁敬曰臣衣帛衣帛見衣褐衣褐見古詩泛泛江漢萍漂蕩水無根劉靈曰俯觀萬物擾擾焉如水之載浮萍王逸日自比如萍隨水浮游趙雲短褐使貧者衣短褐也舊注非是】荒歲兒女瘦暮途涕泗零【史記伍子胥曰吾日暮途逺吾故倒行而逆施之詩涕零如雨】主人念老馬廨宇容秋螢【諱詩外傳昔田子方出見老馬於野喟然有志問於禦者曰故公家畜也罷而不爲用故放出田子方曰少盡其力而老棄其身仁者不爲也束帛贖之寒士聞之知所歸心趙雲公多以老馬自況又以況人之羙材耴管仲言老馬之智可用而已秋螢乃車聚螢事豈言客於縣宇而容其讀書乎】流寓理豈愜窮愁醉未醒何當擺俗累浩蕩乘滄溟【史虞卿傳贊虞卿非窮愁亦不能著書以自見於後世趙雲謝靈擬王粲詩序有雲家本秦川貴公子遭亂流寓自傷情多也篇終乃白鷗�浩蕩從此辭之意不必用言水之浩蕩也】

沙苑行【左馮翊在長安之西】

君不見左輔白沙如白水繚以周墻百餘里【前漢京兆尹左馮翊右扶風謂之三輔潘嶽闗中記曰三輔舊治長安城中長吏在其縣治民光武東都之後扶風出治槐裏馮翊出治髙陵班固西都賦西郊有上囿禁苑繚以周墻四百餘里其中乃有大宛之馬百官公卿表注馮輔也翊左也三輔故事曰上林連綿四百餘里繚力鳥切張平子西京賦繚垣綿聨四百餘里矣趙雲沙苑在同州於昔爲馮翊郡州有白水縣以其白水名之沙苑之沙白正如水之白耴本處事以譬之也】龍媒昔是渥窪生汗血今稱獻於此【前漢禮樂志天馬騋龍之媒元狩三年馬生渥窪水中作天馬歌本紀不載惟元鼎四年秋馬生渥窪水中作寶鼎天馬之歌西域傳宛別邑七十餘城多善馬馬汗血言其先天馬子也】苑中騋牝三千匹【定之方中騋牝三千毛氏馬七尺四騋騋馬牝馬也唐貞觀初僅有牧牝三千匹從赤岸澤徙之隴右風俗通曰馬一匹俗說相馬及君子與人相匹或曰馬夜行目明照前四丈故曰一匹或曰度馬縱橫適得一匹或說馬死賣得一匹帛或云春秋左氏說諸侯相贈乘馬束帛帛爲匹與馬之相匹耳韓詩外傳吳門馬如一匹練】豊艸靑靑寒不死【湛湛露斯在彼豊艸古詩靑靑河畔艸漢童謠千里艸何靑靑】食之豪健西域無【西域大宛國馬嗜茴蓿用王褒謝馬啟邊城無艸趙雲蓋言寒時艸當死而沙苑之地宜𨿽寒時而不死也以之食馬馬則豪健焉𨿽西域出馬之地亦無此豪健也舊注引非是】每歲攻【一作牧】駒冠邊鄙【周禮夏官庾人掌十有二閒之政教以阜馬伏持教駣攻駒注攻駒乘其蹄齧者閒之又校人春執駒鄭司農云執駒無令近毋猶攻駒也二歲曰駒三歲曰駣謂熱猶拘也月令仲夏頌馬政注教駣攻駒之類也】王有虎臣司苑門入門天廐皆云屯【矯�虎臣西都賦披飛亷入苑門西域傳蒲梢龍文魚目汗血之馬盈於黃門漢有閒駒槖泉駒駼丞華五監各有長丞文又有未央承華駒駼龍馬輅軫大廐皆有令漢荒三十六所在邊劉表傳云屯冀馬虞子陽云屯七萃陸機胡馬如雲屯】驌驦一骨獨當禦【左傳定三年唐成公如楚有兩驌驦馬子常欲之不與三年止之唐人竊馬而獻子常子常歸唐侯馬融曰驌驦烏也馬似之選張景陽七命云驂唐公之驌驦杜補遺酉陽雜俎云驌驦狀如燕稍大足趾似防未常見下地常止林中及飛舉則上淩靑霄出涼州馬名驌驦者言其驌驦之飛舉也又禽經曰似白鳯曰驌驦見第九威遲白鳳態補遺】春秋二時歸至尊【魯莊公新作延廐凡馬日中出入注中分也春分出之秋分內之趙雲虎臣所掌之馬𨿽多而其中惟驌驦一種之骨充禦故一年之中春秋両次進之舊注引非是】至尊內外馬盈億伏攊在坰空大存【関元初牧馬二十四萬匹十三年加至四十五萬匹魏武老驥伏櫪魯頌在坰之野趙雲言櫪中坰外空大存之而不如驌驦之貴也】逸羣絕足信殊傑【顏延年賦伊逸倫之妙足又別軰越羣蜀志闗羽傳馬超未及髯之絕倫逸羣也魏文帝書曰中國𨿽饒馬其知名絕足亦少曹毗馳射賦何逸羣之奇駿也】倜儻權奇難具論【禮樂志倜儻精權奇顏延年賦雄志倜儻精權奇趙雲謝靈運入彭蠡湖口詩風潮難具論】累累塠阜藏奔突往往坡陁縱超越【列仙傳蘇耽騎鹿遇陰絕處能超越語人曰龍也謝靈運詩虛州有超越趙雲蓋言沙苑之地髙者塠阜則馬之奔突可藏稍峻處坡陁則馬乃能超越之以馬適惟且材健也】角壯翻同麋鹿遊浮深蕩黿鼉窟【顏延年賦分馳迥埸角壯永埓韓子曰如耳說衛嗣君公曰夫馬似鹿者價千金然世有百金之馬而無一金之鹿何也馬爲人用而鹿不爲人用孟子曰與鹿豕遊伍員曰見麋鹿遊姑蘇臺龎公傳黿鼉穴於深淵之下木虛海賦或屑沒於黿鼉之穴趙雲言馬之角鬭其壯可與麋鹿並其能以麋鹿善走險故也言馬俗時浮於深處直至搖動黿鼉穴又因以見其多也舊注引非是】泉出巨魚長比人丹砂作尾黃金鱗豈知異物同精气𨿽未成龍亦有神【夏官馬質禁原蠶者注原再也天文辰爲馬蠶書蠶爲龍精月直大火則俗其種是蠶與馬同气物莫能兩大禁再蠶者爲傷馬歟顏延年賦稟靈月駟祖云螭也趙雲書不貴異物易精气爲物龍或魚所化或馬所爲故異物同精气也句接浮深之下則沙苑之側有水正馬之浴處而水中有是魚也舊注乃引禁原蠶是非是惜乎國志不載幸於公詩見之】

騘馬行【太常梁卿敕賜馬也李鄧公愛而有之命甫制詩趙雲竊嘗論此一篇之大意馬乃太常梁卿所受賜於君者也君賜之物不可以耴亦不可以予李鄧公者乃愛而有之則其耴之非是故公詩首托之以鄧公馬癖而已且曰夙昔傳聞思一見則其欲之也舊矣又曰卿家舊賜公能耴則見鄧公以勢位耴之而梁卿不能保君賜之舊物矣又曰豈有四蹄疾於鳥至肯使麒麟地上行六句其意以言馬之神駿如此亦非人臣得而有之當爲至尊之禦且以言卿受賜於君公能耴之而不能拒公旣奪賜於卿家宜必爲君王之詔復耴之矣鳴呼耴非其有謂之盜公之詩微文婉義而寓箴規之意彼爲鄧公者能不知恥乎】

鄧公馬癖人共知初得花騘大宛種【晉時王濟解相馬又甚愛之而和嶠頗聚斂預常稱濟有馬癖嶠有錢癖西域傳大宛國多善馬嶠山上有馬不可得因耴五色牝馬置其下與集生駒號天馬子】夙昔傳聞思一見牽來左右神皆竦【新添南子蕭摩訶千聞不如一見】雄姿逸態何崷崪顧影驕嘶自矜寵【顏延年賦弭雄姿以奉引西都嵓峻崒傳鷹賦雄姿邈出逸气橫生趙雲雄姿逸態昔之言鷹與馬者皆用此字惟其雄逸故可使矣崒音祚骨切在人有顧影自憐者矣在馬亦宜然故於自矜寵使顧影字也】隅目靑熒夾鏡懸肉駿碨礧連錢動【顏延年賦徒其附筋樹骨埀梭植髮雙瞳夾鏡兩椎協月又睨影髙鳴將超中折西都賦琳瑉靑熒爾雅靑驪驎驒今連錢騘也梁元帝紫驑馬詩金絡餙連錢杜補遺張平子西京賦云靑駮摯於韝下韓盧噬於緤末猛毅髤髵隅目髙�威攝兕虎莫之敢亢注隅目謂目有角也肉駿當作肉駿東坡有說云余在岐下見秦州進一馬駿如牛項埀胡側立防倒毛生肉端蕃人云此肉駿馬也乃知鄧公騘馬行肉駿碨礧連錢動作肉駿是也然唐開元二十九年三月滑州刺史李邕獻馬肉駿麟臆已載於唐史矣先生豈偶不憶邪連錢正是騘馬之文爾雅靑驪驎驒而郭璞注曰色有深淺班駮隠鄰今之連錢騘也傳緯天馬引云驄馬表連錢】朝來久試華軒下未覺千金滿髙價【韓子馬似鹿者值千金又漢使壯士值千金請宛善馬潘嶽珥筆華軒王景長想馮華軒江淹詩史乘華軒】赤汗微生白雪毛銀鞍卻覆香羅帕【漢書霑赤汗東漢記曰漢武帝歌天馬霑赤汗今親見其然血従前髆上小孔中出陳孫登詩落淚灑銀鞍徐敬業汗馬躍銀鞍周正詩銀鞍耀紫韁】卿家舊賜公能取【一作有之】天廐眞龍此其亞【周禮凡馬八尺以上爲龍禮記孟春之月天子乘蒼龍趙雲天廐眞龍則天子所禦之馬也眞龍之亞自非天子所賜人臣豈亦得而有之哉惟天子之賜而後太常梁卿得之今云卿家舊賜公能取蓋非以勢廹之則以利誘之以百計中之矣此其所以謂能取乎】晝洗須騰涇渭深朝趨可刷幽並夜【顏延年賦簡偉塞門獻狀綘闕旦刷幽燕晝秣荊越趙雲大率言其行之疾也】吾聞良驥老始成此馬數年人更驚豈有四蹄疾於鳥不與八駿俱先鳴【晉曹毗馬射逸羽不能企其足顏延年雲天馬狀水軼驚鳬七命曰駕紅陽之飛燕驂唐公之驌驦注鳥也穆天子之傳曰天子之八駿趙雲馬得齒歳而後驄故曰數年人更驚言八駿所以引下句將下詔取之爲天子之禦矣】時俗造次那得致雲霧晦冥方降精【春秋考異記曰地生月精爲馬月數十二月而生趙雲馬旣神龍之種雲霧晦冥爲不足怪於馬言降精瑞應圖曰龍馬者河水之精】近聞下詔喧都邑肯使騏驎地上行

去矣行【鮑雲天寶十四年公在率府數上賦頌不防采�欲辭職遂作去矣行趙雲鳥乃去矣此詩有髙舉逺引之意故取去矣爲名】

君不見韝上鷹一飽則飛掣【鮑明逺昔如韝上鷹今似檻中猿晉孫楚鷹賦韝靑骹戱田疇史滑稽傳注韝臂捍也余見上送髙適詩注隋煬帝鷹詩𨿽蒙韝上榮無復淩雲志】焉能作堂上燕銜泥附炎熱【古詩翩翩堂前燕冬藏夏來見古詩思爲防飛燕喞泥巢君屋傅陽春賦云燕喞泥於廣庭湛方生懷春賦云燕喞泥而來往趙雲如鷹之飽而飛不若燕之戀而附此乃賢人義士不阿附於權貴之門也】野人曠蕩無靦顏豈可久在王侯間【論語曰野人也趙雲左氏野人予之塊西京賦云上平衍而曠蕩漢書云曠蕩之恩今公言其懷抱之閒曠也沈休文奏彈王原云明目賟顏曽無愧畏詩云有靦面目有靦顏則能忍慙者能忍慙則局促佞媚無所不至如是而可曳裾王侯之間蓋必如穀子云筆紮樓君卿唇舌而並遊五侯者矣野人曠蕩而不能忍慙宜其舎王侯而去矣】未試囊中飡玉法明朝且入藍田山【周禮天官玉府王齊則供食玉注玉陽精之純者食之以禦水气鄭司農云王齊當食玉屑列仙傳赤松子者神農時雨師服水玉以教神農能入火自燒前漢地理誌藍田山出美田在長安木虛海賦神仙縹緲餐玉淸崖北齊李預居長安羨古人餐玉之法乃采訪藍田躬往攻掘得環璧雜气百餘枚日服食之】

自京赴奉先縣詠懷五百字【天寶十四載十一月初作奉先屬京兆郡緣皇家陵寢武后分置醴泉縣】

杜陵有布衣老大意轉拙【杜陵見上醉時歌注老大見送髙適詩注】許身一何愚竊比稷與契【孔子竊比於我老彭坡嘗云子美自許稷與契人未必許也然其詩云舜舉十六相身尊道何髙秦時用啇鞅法令如牛毛此是稷契輩口中語也趙雲古樂府羅敷行雲使君一何愚嘗謂東坡議論至此而後能見古人之心見古人之心而後能說詩也今杜公此篇自杜陵有布衣至浩歌彌激烈六韻則以𨿽抱濟世之才而無稷契之位故不免於浩嘆也】居然成濩落白首甘契濶【莊子狐落無所客釋文戶郭反猶廓落也擊鼓詩死生契濶與子成說毛氏曰契濶勤苦也陸機契濶逾三年趙雲文子云形之與名居然別矣】蓋棺事則已此志常覬豁【新添劉毅云丈夫兒蹤迹不可尋常便混羣小中蓋棺事方定矣趙雲變韓詩外傳所載孔子云學而不已闔棺乃止之語也】窮年憂黎元嘆息腸【一作腹】內熱【荀子窮年卒嵗賈誼曰百姓黎元輯於下孟子不得於君則熱中謝靈運詩窮年迫憂患趙雲莊子我其內熱歟】取笑同學翁浩歌彌激烈【蘇武長謌正激烈中心愴以摧】非無江海志蕭灑送日月【沈休文纓佩空爲累江海事多違莊子身居江海之上江淹江海從邅回趙雲莊子曰就藪澤處閒曠釣魚間處無爲而已矣此江海之士避世之人間暇者之所好也可以見江海志之義矣梁吳圴詠鶴詩云懷思未忍去非無江海心】生逢堯舜【一作爲】君不忍便永訣【江淹賦誰能冩永訣之情者乎堯舜君事見孟子】當今廊廟志構廈豈云缺【叔孫通贊廊廟之材非一木之枝潘安仁宛非廊廟姿趙雲潘尼詩廣廈構眾材】葵藿傾太陽物性固莫【一作難】奪【曹植求通親親表若葵藿之傾太陽𨿽不爲回光然向之者誠也臣竊自比葵藿若垂三光之明寔在陛下陸機園葵詩朝榮東北傾夕頻西南睎梁劉孝綽詠日詩園葵一何幸傾葉奉離光】顧惟螻蟻輩但自求其穴胡爲慕大鯨輒擬偃溟渤【木虛海賦其魚則橫海之鯨突兀孤遊戛巖防偃髙濤趙雲韓非子曰千丈之堤以螻蟻之穴潰螻蟻輩以言不安分之人此指言藩鎭防自彊大之徒公直眇之如螻蟻謂其當自止各求穴以安耳而彼何爲必欲慕學大鯨之處大海乎博物志云鯨魚大者數千里小者猶數十丈博物志曰東海之別有渤澥故東海共稱渤海十洲記曰東海之別又有溟海而合用溟海兩字則鮑明逺詩有云穿池類溟渤】以玆悟生理獨恥事干謁兀兀遂至今忍爲塵埃沒終愧巢與由未能昜其節沈飲聊自遣放謌頗愁絕【顏延年詠劉參軍詩韜精日沈飲誰知非荒宴趙雲干謁貴人不過有所利爾旣惡如螻蟻輩之止求穴以安而敢欲慕學大鯨之處大海則恥事干謁矣旣不干謁以自顯則甘心於塵土之汩沒矣巢巢父由許由也嵇康作髙士傳曰巢父堯時隠人年老以樹爲巢而寢其上故人號爲巢父堯之讓許由也由以告巢父父曰汝何不隠汝形非吾友也許由悵然不自得乃遇淸冷之水洗其耳拭其目曰向者聞言負吾友遂去終身不相見公之意以爲在塵土之間空自汩沒旣愧巢與由矣然未能變易其節脫然引去於是沈飲放歌而已】嵗暮百艸零疾風髙岡裂【張平子賦孟冬作陰寒風肅殺冰霜慘裂百卉具零長門賦天飄飄而疾風李陵詩邊土慘裂阮籍詩寒風振山岡趙雲阮嗣宗詠懷云凝霜被野艸嵗暮亦云已顏延年詩嵗暮臨空房】天衢陰崢嶸客子中夜發【易何天之衢亨鮑明逺舞鶴賦嵗崢嶸而催暮江淹詩客子淚已零王粲詩客子多悲傷淚下不可収魏文帝詩客子常畏人】霜嚴衣帶斷指直不得結淩晨過驪山禦榻在嵽嵲【西涼賦托喬基於山岡直嵽霓以髙居驪山溫湯秦始皇漢武帝故事載博物志云趙雲指言明皇禦幸之榻也嵽嵲小而不安貌】蚩尢塞寒空蹴踏崖骨滑【黃帝殺蚩尢於涿鹿又星名趙雲蚩尢前導之旗也塞寒空而蹴踏崖谷言其多也維摩詰經譬如龍象蹴踏非驢所堪】瑤池气郁律羽林相摩戛【瑤池事見上登慈恩寺塔詩漢宣帝紀羽林孤兒注天有羽林大將軍之星林諭若林木之盛羽若羽翼鷙撃之意以名武焉張平於西京賦隠林郁律江賦气翁勃以霧杳時郁律其如煙沈約詩郁律構丹�趙雲瑤池以比溫湯也羽林扈駕之軍也其所樹之如林故言相摩戛】君臣【一云聖君】畱懽娛樂動殷樛【一作膠葛】嶱【晉張景陽詩昔在西京時朝野多歡娛沈休文詩秦皇禦宇宙漢帝恢武功歡娛人事盡情性猶未充謝靈運副君命飲防歡娛寫懷抱江淹太平多歡娛杜補遺云當作膠葛相如子虛賦張樂乎膠葛之寓注曠逺深貌則膠葛誤爲樛嶱明矣趙雲殷讀從殷其雷之殷樂聲之喧殿聞於溫湯與山嶱也嶱音苦葛切釋者曰山也言溫湯與山嶱於義】

【甚明且接下句賜浴爲貫也】賜浴皆長纓與宴【一作防】非短褐【江淹詩朱紱咸髦士長纓皆俊人陸機詩輕劍排擊厲長纓麗且鮮趙雲班彪辯命論思有短褐之襲注麄衣也】彤庭所分帛本自寒女出【謝暉直中書省詩彤庭赫引敞謂禁中庭多赤色郭防機詩皎皎白素絲織爲寒女衣寒女𨿽妙巧不得東杼機趙皇后傳庭中彤朱而殿上�漆西都賦玉階彤庭西京賦彤庭輝輝趙雲彤庭者天子之庭以丹飾之也】鞭撻【一作箠】其夫家聚斂貢城闕聖人筐篚思實【一作願】欲邦國活【語求也爲之聚斂而附益之鹿鳴又實幣帛筐篚以將其厚意南史王廣之子珍國字徳重爲南淮太守郡境苦饑乃發粟散財以振窮乏髙帝手敕云卿愛人活國甚副吾意杜補遺云孫楚與孫皓書曰愛民活國道家所尙】臣如忽至理君豈棄此物多士盈朝廷仁者宜戰栗【詩濟濟多士又發言盈庭語使民戰栗趙雲又以申戒之當思君王賜子之幣帛出於寒女之夫鞭韃所貢宜戰栗而求活國之事然後爲仁也】況聞內金盤盡在衛霍室【內金盤上方器用也衛霍室勲臣家也郭況後弟賞賜金錢縑帛丰盛無比京師號況家爲金穴趙雲內金盤猶今言內家合子耳衛靑霍光病皆以後戚而貴以比楊國忠輩矣】中堂舞神仙煙霧散玉質【江淹願作秦王女乘鸞向煙霧舞鸖賦煙交霧凝若無毛質趙雲西京賦促中堂之密坐其後謝宣逺去中堂起絲桐】暖客【一云暖防】貂鼠裘悲管逐淸瑟【說文貂鼠也而文黃出丁零魏書曰鮮卑有貂鼠子皮毛柔軟故天下爲裘廣志曰貂出扶余挹婁也】勸客駞蹄羮霜橙壓香橘【杜補遺魏王花木志曰蜀土有給客橙似橘而非若柚而香冬夏華寔相繼通嵗食之亦名蘆橘舊說小者爲橘大者爲柚又云柚似橙而實酸大於橘孔安國注尙書郭景純注爾雅皆如此趙雲舞神仙貂鼠裘駞蹄霜橙香橘皆富貴家中事也】朱門酒肉臭路有凍死骨【孟子庖有肥肉廐有肥馬民有饑色野有餓殍又曰狗彘食人食而不知檢塗有餓殍而不知發世說劉尹問竺法深曰道人何得遊朱門趙雲朱門祖出東方朔傳而郭璞遊仙詩朱門何足榮未若托蓬萊】榮枯咫尺異惆悵難再述【趙雲公言其與上富貴者一榮一枯才咫尺之間耳此所以惆悵也或云如上言朱門者是之謂榮言凍死者是之謂枯公閔其咫尺之間有異故惆悵之焉然謂之難再述則在其身自言方有意義】北轅就涇渭官渡又攺轍【官渡地名曹操袁紹相持之處涇渭見首篇注趙雲今公自京赴奉先縣必自東而折北故於此言北轅矣官渡則涇渭二河官所置渡也】羣冰從西下極目髙崪兀疑是崆峒來恐觸天柱折【列子湯問共工氏與顓頊爭爲帝怒而觸不周之山折天柱絕地維故天傾西北日月星辰就焉地不滿東南故百川水潦歸焉史記黃帝西至乎崆峒韋昭曰在隴右趙雲言羣水之下其髙崪兀於此爲雄拔之句直北爲崆峒山之流來將觸折天柱重言積水之多也樂史寰宇記云禹迹之內名崆峒者三其一在臨洮其一在安定而莊子述黃帝問道崆峒今此主安定崆峒言之按唐志涇州安定郡而於保定縣之下載有崆峒山北轅就涇渭則因經度涇渭見水之崢嶸其狀如崆峒山之流來崆峒固不能來而山蓋有飛走移徙則有來之理矣旣以水爲崆峒山之來則又可寓言其觸天柱矣此詩人張大之意也】河梁幸未拆枝撐聲窸行旅相攀援川廣不【一作且】可越【趙雲古詩攜手上河梁詩漢之廣矣不可泳思】老妻旣異縣十口隔風雪【古樂賦他鄕各異縣展轉不相見】誰能久不顧庶往共饑渴入門聞號咷防子饑已卒【易同人先號咷而後笑】吾寧捨一哀里巷亦嗚咽所愧爲人父無食致夭折豈知秋未【一作禾】登貧寠有倉卒【詩終寠且貧趙雲此六韻蓋敍還家所遭之故念生理之艱也】生常免租稅名不徵伐撫迹猶【一作獨】酸辛平人固騷屑【劉越石備辛酸之苦阮籍感慨懷辛酸】黙思失業途【一作徒】因念逺戍卒【趙雲此三韻推已念物之懷也】憂端齊【一作際】終南澒洞不可掇【魏武帝明月明月何時可掇趙雲此與詩人憂心如惔何以異終南者山名憂與之齊則憂之積而髙大如此澒音胡孔切出淮南子曰未有天地之時蒙澒洞莫知其門】

白水縣崔少府十九翁髙齋三十韻【天寶十五載五日作白水屬馮翊郡同州秦文公分淸水爲白水卽此漢彭衙縣又名栗鮑云公在奉先以舅崔公爲白水縣尉故適白水有是詩趙雲謝暉在宣城日有郡內髙齋閒坐答呂法曹詩一首則髙齋兩字起於此故公取以名題】

客從南縣來浩蕩無與適【古詩客從逺方來趙雲浩蕩悠遠不定止之貌如浩簜乘滄溟之義】旅食白日長況當朱炎赫【唐書朱克融輩皆旅食長安趙雲魏文帝與吳質書有旅食南館梁元帝纂要夏曰朱夏炎夏】髙齋坐林杪信宿遊衍閴【再宿曰信左傳趙雲信宿逰衍閴言於髙齋巳再宿矣而未嘗得遊歷也】淸晨陪躋攀傲睨俯峭壁【海賦冰夾倚浪以傲睨趙雲曹子建贈白馬王彪云淸晨發皇邑】崇岡相枕帶曠野懷【一作回】咫尺【嵇康賦托峻嶽之崇岡趙雲詩率彼曠野言野𨿽曠逺而懷之若咫尺也】始知賢主人贈此遣愁寂危階根靑冥曽冰生淅瀝【招魂增冰峩峩飛雪千里謝惠連雪賦霰淅瀝而先集雪紛糅而遂多】上有無心云下有欲落石【陶潛歸去來云無心而出就】泉聲聞復息動靜隨所激鳥呼藏其身有似懼彈射【隋長孫晟善彈射】吏隠適【一作通】情性玆焉其窟宅【王喬梅福皆吏隠也海賦瑰奇之所窟宅天臺賦靈仙之所窟宅趙雲汝南先賢傳鄭欽吏隠於蟻陂之陽】白水見舅氏諸公乃仙伯【左傳晉文公謂子犯曰所不與舅氏同心者有如白水薛云子羙近體詩有白水明府舅氏宅喜雨詩得過字卽白水地名非晉文公所謂白水明矣趙雲詩我見舅氏旣見舅氏又相遇諸公皆仙伯也此因上句吏隠引起此語】杖藜長松隠作尉窮谷僻【天臺賦防落落之長松梅福作尉人謂之仙尉趙雲劉琨詩系馬長松下】爲我炊雕胡逍遙展良覿【西京雜記太液池邊皆雕胡紫籜緑節之類菇之有米者長安人謂爲雕胡謝靈運搔首訪行人引領冀良覿趙雲雕胡菇米也爲飯極滑宋玉諷賦曰主人之女爲臣炊雕胡之飯露葵之羮求勸臣食也】坐久風頗愁晚來山更碧相對十丈蛟歘翻盤渦拆【海賦盤渦谷轉】何得空裏雷殷殷尋地脈【詩殷其雷長門賦雷隠隠而響起趙雲忽聞雷聲不知起於何處故怪之於此辧其隠隠之聲而尋地脈所在此亦詩人在南山之陽南山之側南山之下之理蒙恬傳城塹萬餘里此其中不能無絕地脈哉】煙氛【一作气】藹【一作審】崒魍魎森慘戚【趙雲煙氛山之气崒山之狀魍魎山中之物左傳云入山不逢不若魎魅魍魎莫能逢旃藹崒以煙氛之气所冒藹藹然也森慘戚以在煙氛之間聞雷聲而然也森以言其多矣崒音才律切】昆侖崆峒防回首如不隔【昆侖崆峒二山並見上注】前軒頽反照巉絕華嶽赤【趙雲爾雅曰落光反照於東謂之反景劍閣銘云太行門豈云巉絕】兵气漲林巒川光雜鋒鏑知是相公軍鐵馬雲霧【一作煙】積【趙雲相公指言哥舒翰題下本注雲天寶十五載五月作乃哥舒翰守潼闗時按翰傳天寶十四載祿山灰帝召翰拜太子先鋒兵馬元帥守潼闗明年進拜尙書左僕射同中書門下平章事故云相公軍也】玉觴淡無味胡羯豈彊敵長歌激屋梁淚下流袵席【蘇武詩長歌正激烈趙雲黃香天子頌曰獻萬年之玉觴黃庭內景經淡然無味言至尊旰食𨿽禦酒而無味然有相公之軍胡羯亦不足敵詩人

念王之憂而寛之之語也宋玉神女賦曰朝出照屋梁】人生半哀樂天地有順逆慨彼萬國夫休明備徵狄【一作敵】猛將紛塡委廟謀畜長策【後漢光武贊顯明廟謨前漢匈奴傳制百蠻之長防李陵書猛將如雲劉公幹職事相塡矣趙雲言祿山之禍起於不測方天下休明之際而乃備徵狄也左傳王孫滿云徳之休明賈誼振長防而馭宇內舊注引匈奴傳在後矣】東郊何時開帶甲且未釋【書周公旣沒命君陳分正東郊成周作君陳曰命汝尹玆東郊又命畢公保釐東郊又徐夷並興東郊不開史帶甲百萬趙雲東郊指言潼闗以其在長安之東故曰東郊】欲告淸宴罷難拒幽明迫【易系知幽明之故師晉天文志曰晝夜以昏明爲限言樂亦不可終極晝夜相推何由相卻也趙雲幽明迫所未深觧豈言夜已盡而曉逼之耶此亦東坡所謂未必全好者矣】三嘆酒食傍何由似平昔【古樂府一彈再三嘆新添左傳魏獻子將受梗陽人賂饋入召閻沒女寛比置三嘆魏子曰惟食忘憂三嘆何也曰或賜二小人酒不夕食饋之始至恐其不足是以嘆中置自咎曰豈將軍食之而有不足是以再嘆及饋之畢願以小人之腹爲君子之心屬饜而已獻子辭梗陽人趙雲借用閻沒女寛當饋而三嘆今公所嘆嘆其不若往日太平之時也】

三川觀水漲二十韻【天寶十五年七月中避寇時作師云寰宇記三川謂華池黒浪洛水同會爲三川又三川縣本漢雀道縣後魏攺爲三川縣取古三川郡爲名趙雲此篇卽事體物之詩句法雄渾讀之者見漲川之足駁矣作當辟宼時故有反懼江海覆與何時通舟車之句又憂及中林士也】

我經華原來不復見平陸北上惟土山連天走窮谷【趙雲選詩夕陰曖平陸又飛鞍越平陸左傳云深山窮谷也】火雲無時出飛電常在目【一云出無時】自多窮岫雨行潦相豗蹙【海賦磊匒匌而相豗趙雲夏云謂之火雲出隋盧思道納涼賦云陽風�其長扇火雲赫而四舉】蓊匌川气黃羣流會空曲淸晨望髙浪忽謂陰崖踣【郭璞詩髙浪駕蓬萊趙雲蓊匌則气之蓊郁匌匝之貌鮑照芙蓉賦繞金渠之空曲大抵空虛曲折處耳曹子建贈白馬王彪云淸晨發皇邑郭璞詩髙浪駕蓬萊馬季良長笛賦云惟籦籠之奇生兮於終南之陰崖】恐泥竄蛟龍登危聚麋鹿枯查捲拔樹礧磈共充塞聲吹神下勢閱人代速【趙雲恐泥出論語江賦狐玃登危而雍容查音鋤加切水中浮木也字書礧磈石也吹神下言其聲之吼勢閱人代速言其流之疾】不有萬穴歸何以尊四瀆【海賦江河旣道萬穴俱流薛云爾雅江河淮濟是爲四瀆者發源而注海者也趙雲公之詩作於亂離之中意在眾所歸往以尊王也】及觀泉源漲反懼江海覆漂沙圻岸去潄壑松栢禿【海賦飄沙礐石蕩飃島濵又潄壑生浦選沈液潄陳根】乘淩破山門回斡裂地軸【春秋括地象云地有三千六百軸海賦狀如天輪膠戾而激轉又似地軸挺抜而爭回杜補遺博物志云地示之位起形於昆侖髙萬一千里神物之所生聖人仙人之所集昆侖之東北地轉下三千六百里有八幽都方二十餘萬里下有四柱廣十萬里地有三千六百軸互相牽制也抱朴子云地有三千六百軸名山大川孔穴相通趙雲圻岸去謝靈運圻岸屢崩奔謝惠連詠牛女詩傾河易回斡而梁簡文帝晚春賦云嗟時序之回斡】交洛赴洪河及闗豈信宿應沈數州沒如聴萬室哭穢濁殊未淸風濤怒猶蓄【江賦滈汗六州之域海賦於是鼓怒溢浪楊浮江賦乃鼓怒而作濤】何時通舟車陰气不黲黷浮生有蕩汩吾道正覊束【趙雲以川漲泛濫故舟車不通今句之義問何時得水落而舟車可通耳陰气開朗而不黲黷以爲雨也鮑照云浮生旅昭代孔子云吾道其非邪蕩汩汩有兩音一音古忽切治也又汩沒也一音越律切水流也選有瀄汩又有淢汩今言水之蕩汩當從越律之音】人寰難容身石壁滑側足云雷此不已艱險路更局普天無川梁欲濟願水縮【魏文帝雜詩欲濟河無梁謝暉江漢限無梁陸機詩怨彼河無梁引領望大川趙雲普天無梁欲濟願水縮此使魏文帝欲濟河無梁一句中字也師云言譏執政也】因悲中林士未脫眾魚腹【詩肅肅兔罝施於中林王康琚反招隠今𨿽盛明世能無中林士屈原答漁父云寧赴湘流於江漁腹中】舉頭向蒼天安得騎鴻鵠【趙雲亦如陸士衡疑西北有髙樓云思鴐歸鴻羽】

大云寺贊公房四首【二首在別捲趙雲長安大云經寺在懷逺坊之東南隅本名光明寺武后時以沙門宣政進大云經經中有玉女之符因攺名焉且令天下各州置一大云經寺今此大云寺贊公房蓋長安也何以知之後別有宿贊公房詩本注京師大云寺主謫此安置也公家𨿽在麟州而公身轉防賊中往來長安則過大云見贊公矣】

燈影照無睡心淸聞妙香【杜補遺維摩經曰有國名眾香佛號香積其界皆以香作樓閣其國如來無文字說但以眾香令諸天人得入律行菩薩各坐香樹下聞斯妙香卽獲得藏三昧】夜深殿突兀風動金瑯璫【趙雲言夜深則殿勢突兀風動則所懸之金其聲瑯璫後人因以金瑯璫可以當物之名洪駒父嘗有詩云瑯璫嚴佛界薜茘上僧垣山谷攺云瑯璫鳴佛屋則正以瑯璫爲所鳴之物於義固亦無害王立之曽話此雲山谷以爲薜荔一聲須要一聲者對瑯璫一聲也而立之以爲不必然今觀杜云以突兀對瑯璫則山谷之意得矣】天黒閉春院地淸棲暗芳玉繩回斷絕鐵鳯森翺翔【玉繩星名增添文選玉防低建章金波麗鳷鵲師春秋元命包曰玉衡北南星爲玉防趙雲回斷絕則夜飲向晨也魏武帝云憂從中來不可斷絕鐵鳯舊注引陸倕石闗銘蒼龍武之刺銅雀鐵鳯之工其說是蓋施雀鳯於屋脊上者薛綜西京賦注云圓闕上作鐵鳯令兩翼舉頭敷毛故謂之森翺翔森則不一其物矣蓋如謝靈運松栢森成行之森也】放時出寺鐘殘仍殷牀【趙雲僕愛此最爲匠句蓋佛事至音必唱而誦之其聲髙放故寺外可聞也殷上聲而殷其雷之殷矣單用字梁元帝梁安寺剎下銘曰宵長響風逺鐘傳周庾信送炅法師云尙聞香閣猶聴竹林鐘】明朝在沃野【沃野千里】苦見塵沙黃【時西郊逆賊拒官軍未巳】

其二

童兒汲井華慣捷瓶上手【杜補遺神農本艸井華水令人好顏色與諸水有異其功極廣此水井中平旦第一汲者趙雲井華以見童兒之早起慣捷以見其朝朝如此且敏爲也】霑灑不濡地掃除似無箒【周禮官人凡寢中之事掃除趙雲此兩句可爲掃地經灑濡地則沮掃有箒則余塵痕也】明【一作晨】霞爛復閣霽霧搴髙牖【薛云廣韻復重也又古詩交疏結綺窻阿閣三重階趙雲陸士衡今日良宴會詩髙談一何綺對若朝霞爛梁元帝謂能令雲霧搴】側塞被徑花飄颻委墀【一作階】柳【楚辭九辧臯蘭被徑兮斯路漸非阮籍臯蘭被徑路】艱難世事迫隠遁佳期後【郭璞遊仙詩山川隠遁捷趙雲言可以及隠遁之期矣以艱難世事迫故其期爲後時也】晤語契深心那能總鉗口【史鉗口結舌趙雲詩可與晤語師言方道契故未能忘言也】奉辭還杖策暫別終回首【曹操奉辭出徵房齡杖防謁唐太宗軍門回首見首篇注】泱泱泥污人聽聽國多狗【宋玉九辯猛犬狺狺而迎吠兮�梁閉而不通趙雲上句以辭別而去猶回首而懷戀所以回首而懷戀者何哉以泥污人國多狗之可惡也】旣未免覊【一作寓】絆時來憩奔走【晉慕容垂猶鷹也宜急其覊絆】近公如白雪執熱煩何有【趙雲孟子有白雪之白宋玉有白雪之歌詩云誰能執熱逝不以濯】

哀江頭

少陵野老吞聲哭【野老甫自稱少陵杜陵也】春日潛行曲江曲江頭宮殿鎖千門細柳新蒲爲誰緑【康駢劇譚錄曰曲江池本秦隑州開元中流鑿爲妙境花卉周環煙水明媚都人逰玩盛於中和節江側菇蒲蔥翠柳陰四合碧波紅蕖湛然可愛唐書鄭注傳大和九年注言秦中有災宜興力役以禳之文宗因吟杜甫詩云江頭宮殿鎖千門細柳新蒲爲誰緑始知天寶四年曲江四面多樓臺行宮乃敕宮卿之家住於曲江昆明二池起造亭觀詔神防兩京造紫雲樓緑霞亭內出牌以賜之西京雜記云朱雀街東第五街皇城之東第三街升道坊龍華尼寺內有流水屈曲謂之曲江司馬相如弔秦二世文云臨曲江之隑州蓋其所也闗中記云宣帝立廟曲江之北名曰樂遊廟因苑爲名卽今升平坊內餘地是也此地在秦爲宜春苑也在漢爲樂遊苑也趙雲公方春日潛行當祿山之亂宜其有細柳新蒲爲誰緑之哀矣前漢有細柳營選詩有新蒲含紫茸又新蒲節轉促】憶昔霓旌下南苑苑中萬物生顏色【宋王髙唐賦霓爲旌唐曲池坊南有南宮趙雲曲江南卽芙蓉苑今雲南苑是也】昭陽殿裏第一人同輦隨君侍君側【李白詩漢宮誰第一飛燕在照陽飛燕有女弟絕幸爲昭儀作昭陽殿於寶注周禮云對轝曰輦趙雲漢成帝常欲與班姬同輦載以托言貴妃也詩人類皆取古事之似者以爲譬故李太白亦言可憐飛燕倚新妝而髙力士媒孽之竟以此不得用悲夫】輦前才【一作詞】人帶弓箭白馬嚼【一作噍】齧黃金勒【唐制內官才人七人正四品趙雲按明皇雜錄載上幸華淸宮貴妃姊妹各購名馬以黃金爲銜勒組繡爲障泥同入禁中觀者如堵】翻身向天仰射云一箭【一作笑】正墜雙飛翼【西都賦招白鷴下雙鵠矢不單殺中必疊雙趙雲曹子建云一縱兩禽連之義而字則張九齡感寓詩袖中一札書欲寄雙飛翼】明眸皓齒今何惜【一作在】血污【烏故切】遊魂歸不得【曹植洛神賦丹唇外朗皓齒內鮮明眸善睞靨輔承權吳均詩血污秦王衣趙雲按唐后妃傳安祿山反以誅國忠爲名及西幸過馬嵬陳元禮等以天下討誅國忠巳死軍不觧帝遣力士問故曰禍本尙在帝不得已與妃訣引而去縊路祠下】淸渭東流劍閣深【西都賦北有淸渭濁涇山海經注渭水出隴西首陽縣鳥鼠同穴山左思蜀都賦緣以劍閣注云劍閣谷名自蜀通漢中道】去住彼此無消息【蔡琰笳曲去住両情難具陳虞羲詩君去無消息】人生有情淚沾臆江艸【一作水】江花豈終極【陶潛詩人生似幻化謝朓詩有情知望鄕樂府拾得楊花淚沾臆薛云言江頭花艸豈終極乎蓋望長安之興復也趙雲杜公防賊身在長安不知蜀道消息見江艸江花覩景傷情猶唐風隰有萇椘篇嘆其不如艸木無知之意】黃昏胡騎【去聲】塵滿城欲往城南望城【一作忘城一作忘南】北【鮑云甫家居城南欲往城南忘南北者言迷惑避死不能記其南北也趙雲古樂府戰城南死北郭曹植吁嗟篇當南而更北謂東而反西按北人謂向爲望欲往城南乃向北亦不能記南北之意】

哀王孫【天寶十五載明皇西狩肅宗卽位攺元至徳在七月甲子是月丁夘防山使人殺霍國長公主及王妃駙馬等己已又殺王孫及郡縣主詩此時作史記漂母飯韓信信曰吾必重報母怒曰吾哀王孫而進食豈望報乎王孫如言公子也王深父云安祿山驚潼闗宗倉卒西幸諸嗣王及公主之在外者皆不及從其後多爲祿山所屠鮮有脫者此詩記而哀之鳴呼以四海之廣人帝之尊念罔終則辱其子孫如此豈孟子所謂以其所不愛及其所愛者歟】

長安城頭頭白烏夜飛延秋門上呼又向人家啄大屋屋底逹官走【唐書木生稼逹官怕】避胡【趙雲頭白烏號不祥也天寶十五載六月辛未祿山防潼闗京師大駭甲午詔親徵明皇幸蜀從延秋門出門在禁苑之西面左邊而禁苑在宮城之北烏飛號於延秋門上暗言乘輿旣出矣公卿寧不逃避耶故烏又啄大屋屋底逹官走避胡也或謂頭舊作頸蓋烏無頭白者】金鞭斷折九馬死骨肉不待同馳驅腰下寶玦靑珊瑚【左傳晉侯佩太子以金玦】可憐王孫泣路隅問之不肯道姓名但道困苦乞爲奴【趙雲齊建安王子眞被誅入牀下叩頭乞爲奴贖死不従河東王闈收欣然曰死生命也終不效建安乞爲奴而不得仰藥而死】已經百日竄荊棘身上無有完肌膚髙帝子孫盡隆凖龍種自與常人殊【漢髙祖爲人隆凖而龍顏李斐曰凖鼻也趙雲隋文帝子勇勇子儼云昭訓所生乃云定興女文帝嘗曰皇太孫何謂生不得其地定興奏曰天生龍種所以因云而出】豺狼在邑龍在野王孫善保千金軀【易龍戰於野防四夷雲集龍闘野前漢袁盎傳曰千金之子坐不垂堂祖出莊子趙雲陸士衡云願保金石軀也而千金軀字又用沈約雜詩云坐喪千金軀】不敢長語臨交衢且爲王孫立斯須【周禮疏云舞交衢文選蘇武別李陵詩長當從此別且復立斯須】昨夜東【一作春】風吹血腥東來橐駞滿舊都【師古曰槖駞言能負囊橐而防物也史思明傳祿山陷兩京以駞運禦府珍寶於範陽不知紀極鮑云東來橐駞謂賦東東都進也舊都謂長安趙雲東風是東方之風風非言春也】朔方健兒好身手昔何勇鋭今何愚【世說桓車騎過江時公私陰薄自使健兒鼓行刼鈔趙雲曹元首六代論有身手不能相使】竊聞太子已傳位聖徳北服南單於【明皇傳位於肅宗師漢宣帝時單於南北各以爲號號】花門面請雪恥愼勿出口他人䢐【時回紇助順後漢耿秉卒匈奴聞之舉國號哭或至犂面流血犂卽剺字剺割也古通用趙雲是時回紇有助順之心故戒王孫勿出口於他人而䢐往也按廣平王俶爲天下兵馬元帥郭子儀副之以朔方安西回紇大食兵討安慶緒在至徳二載之閏八月則公作此詩時回紇初有助順之請而剺面者力剺割其面皮蠻夷感恩而或喜或悲者多然】哀哉王孫愼勿疎五陵佳气無時無【漢書曰髙帝葬長陵惠帝葬安陵景帝葬陽陵武帝葬茂陵昭帝葬平陵謂之五陵選北眺五陵增添班固西都賦南望杜霸北眺五陵趙雲戒之以當更相收拾而勿遂疎外王孫蓋皆前朝諸帝子子孫故使五陵以見之後漢王伯阿望舂陵城曰佳哉鬱鬱蔥蔥公之望本朝掃除妖氛復與盛也如此佳連兩字張正見芳樹詩春浮佳气裏防映彩雲前】

悲陳陶【唐書房琯傳琯奉使靈武立肅宗因請將兵誅冦孽收復京都琯分爲三軍遣裼希文將南軍自宜壽入劉悊將中軍自武功入李光進將北軍自奉天入琯自將中軍爲前鋒鮑雲天寶十五年十月辛丑房琯及防山戰於陳陶斜敗績癸卯琯又以南軍戰敗績公故有是詩】

孟冬十郡良家子血作陳陶澤中水野曠【一作廣】天淸【一作晴】無戰聲四萬義軍同日死【漢趙充國始爲騎士以六郡良家子房琯傳十月庚子師次便橋辛丑琯軍先遇賊於咸陽縣之陳陶斜接戰琯軍敗績時琯用春秋車戰之法以車二千乘馬步夾之旣戰賊順風揚塵皷噪牛皆驚駭因縛蒭縱火焚之人畜燒敗乃中使邢延�等督戰倉皇失據遂及於敗爲賊所傷殺者四萬餘人存者數千而已趙雲東坡先生嘗言悲陳陶云四萬義軍同日死此房琯之敗也唐書作陳濤斜未知孰是時琯旣敗猶欲持重有所伺而中人邢延恩促戰遂大敗故次篇悲靑阪云焉得附書無我軍忍待明年莫倉卒先生之說如此按至徳元載十月辛丑房琯遇賊將安守忠於盛陽之陳陶斜琯用車戰官軍死者四萬餘人則先生之說明矣四萬義軍同日死語用庾信哀江南賦百萬義軍一朝捲甲】羣胡歸來血洗箭【血一作雪】仍唱【一作撚箭】胡歌飲都市都人回面向北啼日夜更望官軍至【一云前後官軍苦如此趙雲羣胡歸來血洗箭句法好處正在血洗箭三字蓋言箭鏃上之血也如東坡韓幹馬詩云最後一馬馬中龍不嘶不動尾搖風又薄酒篇云五更待漏靴滿霜皆此格也蔡伯世卻取一作云雪洗箭非是四句言朔方安西回紇大食兵相助討賊然夷狄之性不無殘擾故房琯𨿽防軍矣而都人之心不願胡兵討賊只望官軍至也此一句其字語蓋用項伯爲漢王語項羽曰日夜望將軍至何敢反邪此亦模仿依倚之勢一云前後官軍苦如此此句難觧豈若正句之又有據邪】

悲靑阪【王深父序云孔子三軍軍好謀而成謀之未全而敢戰或至速敗趙雲前篇悲陳陶則辛丑之敗也此篇悲靑阪則乃癸卯之敗矣靑阪應與陳陶斜之地不相逺也】

我軍靑阪在東門天寒飲馬太白窟黃頭奚兒日向西數騎彎弓敢馳突【陸士衡有飲馬長城窟行匈奴傳力士能彎弓盡爲甲騎趙雲太白山名飲馬太白窟五字亦做飲馬長城窟飲馬韓山窟之勢也以兩敗後各散而歸所以言日向西其餘數騎猶敢馳突以言其暴掠不攺也】山雪河冰野蕭飋靑是風煙白人骨【舞鶴賦冰塞長河雪滿翠山】焉得附書與我軍忍待明年莫倉卒【趙雲房琯戰於陳陶斜不利猶欲持重而牽於邢延恩所促戰故敗而公詩有忍待明年之戒所以重傷之也】

九家集注杜詩卷二

欽定四庫全書

九家集注杜詩卷三

宋郭知達編古詩

述懷【此以下自賊中竄歸鳳翔作舊注晉籍嘗作詠懷詩八十餘篇爲世所重】

去年潼闗破妻子膈絕久【天寶十五年安防山僣號賊犯潼闗哥舒翰軍敗退爲其帳下執之降賊闗門不守上乃謀幸蜀】今夏艸木長脫身得西走【陶淵明詩孟夏艸木長按新唐書天子幸蜀甫走避三川肅宗立自鄜川羸服奔行在爲賊所得至徳元年亡走謁帝鳯翔趙雲此萹敍事甚明去年潼闗破天寶十五載六月爲賊將崔幹祜所破也先是公於五月挈家避地鄜州有髙齋詩及三代觀漲塞蘆子詩卽自鄜州挺身附朝庭而逢潼闗之敗遂防賊中旣而是月肅宗卽位靈武治兵鳯翔公於至徳二載夏四月自賊中亡走鳳翔所謂今夏脫身走是也以艸木長推之則爲四月蓋陶潛詩云孟長艸木長是也公旣至鳳翔上謁則拜右拾遺焉新書謂甫以天寶十五載七月中避防寄家三川肅宗立自鄜羸服欲奔行在爲賊所得非也】麻鞋見天子衣防露兩肘朝廷慜生還親故傷老醜涕淚授拾遺流離主恩厚【言奔走流離迫於窘困至於麻鞋以見天子露兩肘言衣不完莊子言原憲捉衿而肘見按新書言甫至徳二年亡走鳯翔上謁授右遺拾而舊史以爲甫謁帝彭原郡至徳肅宗年號也趙雲王琪云子美之詩詞有近質者如麻鞋見天子垢膩腳不韈之句所謂轉石於千仞之山勢也學者尢效之而過甚逺大者難窺乎琪之說如此麻鞋見天子亦紀實事且見其奔走流離廹於窮困而然耳而王叡作炙軗子有云夏商以艸爲屩左氏曰非屨也至周以麻爲之謂之麻鞋貴賤通著晉永嘉以絲爲之宮中嬪妃皆箸之則麻鞋二字亦有所本而後言也】柴門𨿽得去未忍卽開口【趙雲後有詔許至鄜州迎家不不欲遽遭天顏矣】寄書問三川不知家在否【三川在鄜州按本傳甫寄家三川艱寠彌年孺弱至餓死者】比聞同罹禍殺戮到雞狗【趙雲詩又言去憑逺客寄來爲附家書至殺戮到雞狗蓋使曹操徵陶謙𨿽雞狗盡殺也】山中有茅屋誰復依戶牖摧頺蒼松根地冷骨未朽防人全性命盡室豈相偶【趙雲茅屋摧頺於松傍以地冷之故茅𨿽朽而屋骨未朽他人少有全性命者而吾之室家豈保其相偶聚乎左傳盡室以行】嵚崟猛虎場鬰結回我首【陸禨饑食猛虎窟趙雲以虎譬賊之暴也】自寄一封書今已十月後反畏消息來寸心亦何有漢運多中興生平老耽酒【凡王室中否而中興謂之中興如周之宣王漢之光武唐之中興是齊桓好酒魏曹植賦曰若耽於觴酌流情縱佚先王所禁君子好失霍光傳昌邑夜飲湛湎於酒師古曰湛讀曰沈又讀曰耽沔荒迷酒也】沈思歡防處恐作窮獨叟【文選有云事出於沈思】

偪仄行【贈畢曜西京賦駢羅偪仄一云傯傯行萹中字亦傯傯】

偪仄何偪仄我居巷南子巷北可恨鄰里間十日不一見顏色【江淹古別離詩願一見顏色不異瓊樹枝趙雲偪仄言巷之隘陋也西京賦駢羅偪仄後漢東平王肅宗賜之詔曰數見顏色情重昔時】自從官馬送還官行路難行澁如棘【古樂府有行路難】我貧無乘非無足昔者相遇今不得實不是愛微軀【一云慵相訪】又非闗足無力徒步反愁官長怒此心炯炯君應識【周禮正長乃官之長也潘安仁寡婦賦日炯炯而不寢】曉來急雨春風顚睡美不聞鐘鼓傳東家駒驢許借我泥滑不敢騎朝天【趙雲七諌云駕蹇驢而無防兮又何路之能極】已令請急防通籍【一云已令把牒還請假阮籍騎驢到郡元帝紀通籍注籍者爲二尺竹牒記名字物色懸之宮門省禁相應乃得入也武后時太學生請急後亦省視之趙雲請急請急假也舊注引太學生請急自不相干也】男兒性命絕可憐焉能終日心【一作神】拳拳【中庸回之爲人也得一善則拳拳服膺弗失之矣注拳拳奉持之貌也】憶君誦詩神凜然辛夷始花亦已落況我與子非壯年【杜補遺本艸云陳藏器曰此花江南地暖正月開花北地寒二月開花初發如筆北人呼爲木筆花又蜀本圖經云正月二月花似著毛小桃色白而帶紫花落而無於夏抄復著花如小筆此詩云辛夷始花亦已落蓋中春時趙雲言時花之間落所以顯人之易老也】街頭酒價常苦貴方外酒徒稀醉眠【趙雲晉書外方司馬漢書髙陽酒徒陶潛曰我醉欲眠也】速宜相就飲一斗恰有三百靑銅錢【宋鮑照行路難且願得志數相就牀頭恆冇沽酒錢功名竹帛非我事存亡貴賤委皇天世訧阮籍謂王戎曰偶得一斗美酒當與君共飲趙雲眞宗問近臣唐酒價眾莫能對丁晉公獨曰每防三百上問何以知丁引此詩以對蓋銅錢蓋銅錢純銅純銅之可貴者時人語張鷟曰有如靑銅錢萬選萬中】

北徵【後漢班彪更始時避地涼州發長安作北徵賦鮑云至徳二年公自賊竄歸鳯翔謁帝授左拾遺時公家在鄜州所在冦賊多彌年艱窘孺弱至餓死者有墨制許自省視八月之吉公始北徵徒步至三川迎妻子故冇是詩東坡嘗云北徵詩識君臣之大體忠義之气與秋月爭髙可貴也趙雲班彪自長安避地涼州作北徵賦公亦因所往之方同故借二字爲題耳墨制則行正倉猝之間所用也此詩凡七十韻間之士夫言孫莘老嘗謂老杜北徵勝韓退之南山詩王平甫以爲南山勝北徵終不能相服時山谷尙少乃曰若論工巧則北徵不及南山若書一代之事以與國風雅頌相爲表裏則比徵不可無而南山𨿽不作無害也二公之論遂定又嘗觀宋景文和賈侍中覽北徵篇詩有云莫肯念亂小雅怨自然流涕袁安愁則公賦詩之心可見矣】

皇帝二載秋閏八月初吉杜子將北徵蒼茫問家室【趙雲皇帝肅宗至徳二載公自鳯翔歸鄜州此之謂北徵也蒼茫荒寂之貌詩小雅二月初吉】維時遭艱虞朝野少暇日顧慙恩私被詔許歸蓬蓽【時房琯得罪甫上言琯罪細不宜免帝怒詔三司推問甫謝因稱琯宰相子少自樹立有大臣體帝不省錄詔放甫歸鄜省家趙雲此篇公往鄜州省家之詩以公之詩參唐歷考之公詩前篇曰今夏艸木長脫身得西走乃至徳二載四月也麻篇公往鄜州省家之詩遺則繼此便有除命也房琯罷相在是年五月丁已則甫論琯不宜免正在此五月也按甫傳帝詔詔三司推問宰相張鎬曰甫若抵罪絕言者路帝乃解然自是不甚省錄時所在冦奪甫家寓鄜彌年艱窶孺弱至餓死因許甫往省視則公今詩所謂顧慚恩私被詔許歸蓬蓽是也公之捄琯在此年之五月時也而王原叔作集記乃云至徳二載竄歸鳯翔肅宗明年論房琯不宜罷相出爲孳州功曹所謂明年乃乾元元年也其比甫本傳差謬如此故因是詩辧之】拜【一作奉】辭詣闕下【一云閤門】沐惕久未出𨿽乏諫諍姿恐君有遺失【言諌免琯趙君甫旣得往而不忍輕去其君尙恐君又有過舉而當諫諍之】君誠中興主經緯固密勿東胡反未已臣甫憤所切【東胡祿山也憤其亂也趙雲中興主指言肅宗也密勿詩𨿽言大臣之事而公今所云則以肅宗之於經緯固自愼宻也東胡指言安慶緒也舊注云東胡祿山也大誤蓋至徳二載正月乙卯安慶緒已弒其父祿山而襲僞位矣】揮涕戀行在【天子行幸所在曰行在】道途猶恍惚【言心憂也】乾坤含瘡痍憂虞何時畢靡靡逾阡陌人煙眇蕭瑟【靡靡猶遲遲也詩行邁靡靡蕭瑟言人皆避亂無安居者謝惠連西陵遇風詩靡靡卽長路古樂府君子行雲越陌度阡魏文帝樂府秋風蕭瑟天气涼】所遇多被傷呻吟更流血回首鳯翔縣旌旗晚明滅【時肅宗在鳳翔】前登寒山重屢得飲馬窟【古樂府有飲馬長城窟行】邠郊入地底涇水中蕩潏【邠州古豳國昔公劉據其地開元十三年攺豳州爲邠州周禮雍州川曰涇渭】猛虎立我前蒼崖吼時裂菊垂今秋花石戴【一作帶】古車轍【趙雲陵谷遷變石上仍有車轍也】靑雲動髙興幽事亦可悅山果多瑣細羅生雜橡栗或紅如丹砂或黒於防漆雨露之所濡甘苦齊結實【言山中艸木皆遂其生而人不遑寧止趙雲或紅如丹砂或黒如防漆仿王逸言玉赤如雞冠黒如純漆之勢也雨露之所濡仿莊子日月之所照霜露之所墜之勢也】緬思桃源內益嘆身世拙【桃源秦俗避亂之所師云桃源在鼎州內有三洞上曰上源夫人中曰王源夫人下曰桃源夫人晉時漁者常往焉趙雲桃源在鼎州陶潛有記有詩今因見果實而思之也】坡陁望鄜畤谷巖互出沒【鄜畤漢武郊祀之所春秋時白狄之地互逓互隱見也趙雲正望其家之所在也杜正謬前漢郊祀志秦文公夢黃虵自天而下屬地其口止於鄜衍文公問史教曰此上帝之徵君祠之於是作鄜畤用三牲郊祀白帝焉以此考之鄜畤乃文公作非漢武也】我行已水濵我僕猶木末【木末言猶逺也趙雲詩我行其野我僕痛矣左傳云昭王南徵不復君其問諸水濵張載敍行賦轉木末於北岑】鴟鳥

【一作梟】鳴黃桑野防拱亂穴夜深經戰【一作中】場寒月照白骨潼闗百萬師往者散何卒遂令半秦民殘害爲異物【翰以兵二十萬守潼闗及其敗也火抜歸仁曰公以二十萬一日覆敗持是安歸遂執以降賊也杜補遺魏文帝與吳質書云元瑜長逝化爲異物吳質與太子牋亦云陳阮徐生而今各逝已爲異物趙雲言民一半爲也】況我墮胡塵【墮一作隨】及歸盡華髮【甫先防賊而亡歸趙雲其存者於離亂之久見其盡老也】經年至茅屋妻子衣百結【董先生衣百結】慟哭松聲回悲泉共幽咽平生所驕兒顏色勝白雪見耶背面啼垢膩腳不襪【趙雲見耶背面啼使耶字乃出木蘭詩不聞耶娘喚女聲句中之字垢膩腳不襪王琪以爲轉石於千仞山之勢沈佺期被彈詩云窮囚多垢膩左傳褚師襪而登】牀前兩小女補綻才過膝海圖折波濤舊繡移曲折天吳及紫鳳【天吳水神也杜補遺木虛海賦天吳乍見而彷佛山海經云朝陽之谷有神曰天吳是爲水伯虎身人面八手八足八尾靑黃色山海經云丹穴山有鸑鷟鳯之屬也如鳯五色而多紫趙雲天吳海圖所盡之物紫鳯所繡之物也】顚倒在短【一作防】褐【杜正謬當作防音竪蓋傳寫之誤也張衡應間曰士有解防褐而襲揚子方言曰闗西謂防防短者爲防褐前漢貢禹防褐不完師古曰防謂童竪所著之褐毛布也趙雲短褐字長短之短自出班彪云貧者衣短褐又淮南子載戚飯牛歌曰短褐單衣適止骭故公前篇用對長纓杜田泥爲防褐之字非矣戰國防墨子見楚王曰今有人於此捨其錦繡鄰有短褐而欲竊之】老夫情懷惡嘔吐臥數日【一作數日臥嘔泄】那無【一作能】囊中帛救汝寒凜冽粉黛亦解苞衾禂稍羅列痩妻靣復光癡女頭自櫛學母無不爲曉籹隨手抹移時施朱鉛狼藉畫眉濶【宋玉登徒子好色賦臣東家之子著粉則太白施朱則太赤趙女剽竊舊人文章而竄首易尾者亦云畫眉濶諺語雲宮中好廣眉四方多半額】生還對童稚似欲忘饑渇問事競挽須誰能卽嗔喝翻思在賊愁甘受雜亂聒【趙雲後漢鄧禹傳父老童稚垂髮戴白滿其車下如元魏成淹曰羔裘冠不以弔此童稚所知也隋煬帝言薛道衡雲輕我童雅桓伊撫箏詠曹子建詩謝安挽其須曰使君於此不凡】新歸卽慰意生理焉能說至尊尙防塵防日休練卒【僖二十四年臧丈仲對曰天子防塵在外敢不奔問官守趙雲宋書徐爰傳練卒嚴城】仰看天色攺旁覺妖气【一作氛】豁陰風西

北來慘澹隨回鶻【一作胡紇唐書回鶻列傳云回紇其先匈奴也元魏時號髙車部或曰敕勒訛爲藏勒臣於突厥至隋韋紇復叛去自稱回紇回鶻言勇鷙猶鶻然趙雲世說載壹道人曰風霜固所不論乃先集其慘憺郊邑正自飄瞥林岫便已皓然隋回紇舊正作回鶻當以回紇爲正蓋當杜公時未有回鶻之稱至徳宗朝而後來請易回鶻言捷鷙猶鶻然凡讀書本末不可不考】其王願助順其俗喜馳突送兵五千人【時回紇以兵五千助順】驅馬一萬匹此輩少爲貴四方服勇決所用皆鷹騰破敵如【一作如】箭疾聖心頗虛佇時議气欲奪【回紇在隋曰韋純其人驍彊初無首長逐水艸轉徒善騎射喜盜鈔趙雲言主上𨿽虛心以待其破賊然時議恐畢竟爲害所以气欲奪也】伊洛指掌收西京不足拔官軍請罙入蓄銳伺俱發【趙雲此正時議以爲國家自有恢復中原之理官軍罙入自足破賊不必請用回紇兵也】此舉開淸徐旋轉略恆碣昊天積霜露正气有肅殺禍轉亡胡嵗勢成擒胡月【隋長孫晟傳曰臣夜望磧北有赤气長百餘里如雨下垂按兵書名灑血欲防匈奴宜在今日】胡命其能久【史思明傳優相謂曰其能久乎】皇綱未宜絕【趙雲但推天數當然與李白胡無人曲所謂太白入月敵可摧旄頭滅履胡之腸渉胡血懸胡靑天上埋胡紫塞旁胡無人漢道昌同意蜀志諸葛孔明食少事煩其能久乎】憶昨狼狽初事與古先別【杜補遺酉陽雜爼云狼狽是兩物前足絕短每行常駕兩狼失則不能動故世言乖者爲狼狽】姦臣競葅醢【祿山之反亦國忠媒蠍之照布傳漢誅梁王彭越盛其醧以徧賜諸侯】同惡隨蕩析不聞夏殷衰中自誅襃妲【襃似妲己也此言誅楊貴妃也鮑云魏泰曰唐人誅馬嵬之事尙矣世所稱者劉禹錫曰官軍誅佞幸天子捨夭姬白樂天云六軍不發無柰何宛轉蛾眉馬前死此乃歌詠祿山而明皇不得已誅貴妃也豈特不曉文體蓋亦失事君之禮老杜則不然北徵詩曰憶昔狼狽初事與古先別姦臣競爼同惡隨蕩柝不�夏殷衰中自誅褒妲乃明皇鑑夏商之敗悔天悔禍賜妃子死官軍何與焉】周漢獲再興宣光果明哲【趙雲蓋謂古先亦有衰亂而今日與之殊別焉其殊別者何也姦臣如楊國忠旣誅其黨又失勢而蕩析矣此與古先別之一也夏殷亦衰矣而褒妲不誅上皇乃能割恩捨愛而詄貴妃此與古先別之二也惟其如此故能如周之再興而有宣王如漢之再興而有光武以言肅宗之能中興也襃姒坦己襃姒成周而用於夏殷句之下此乃公命意痛快因成小誤耳】桓桓陳將軍【陳將軍禮也首謀誅貴妃國忠者詩桓桓武王書尙桓桓】仗鉞奮忠烈微爾人盡非於今國猶活【見二卷實欲邦國活注趙雲東城先生詩活有曰北徵詩云桓桓陳將軍仗鉞奮忠烈此謂陳元禮也元禮佐宗平內難又從幸蜀首建誅國忠之防舊注𨿽知爲陳元禮妄添注云首謀誅國忠貴妃者按唐書陳元禮傳宿衛宮禁故公謂之曰陳將軍安祿山反謀誅楊國忠間下不克至馬嵬卒誅之又按楊貴妃傳西幸至馬嵬陳元禮等以天下大計誅國忠已死軍不解帝乃使問故曰禍本尙在帝不得已與妃訣引而去縊路祠下則陳將軍特建誅國忠之防而已非前建誅貴妃也桓桓陳將軍之句蓋訪盧子諒之言劉琨曰桓桓撫軍之勢也防爾人盡非蓋取微管仲吾其被髮左祍之意言微陳將軍則人至於變易而非矣此又依傍城郭是人民非之語】淒淒大同殿寂寞白獸闥都人望翠華佳气向金闕【大同白獸皆禁中宮殿名也司馬相如曰建翠華之旗薛云神異經東北大荒中有金闕髙百丈上有明月珠徑三大光照千里中有金階西北入兩闕中名天門趙雲按大同殿在南內興慶宮中勤政殿之北曰大同門其內大同殿此明皇帝所遊之地白獸闥考之唐志無此名惟漢未央宮中有白虎門白虎殿豈公借用以爲比師大意勸車駕歸長安也是年九月癸卯復京師十月癸亥遣韋見素迎上皇於蜀郡丁夘車駕入長安則公詩不徒言矣】園陵固有神掃灑數不缺煌煌太宗業樹立甚宏逹【趙雲言車駕當歸奉陵寢之掃除也蓋髙祖獻陵在三原太宗昭陵在藍田髙宗幹陵在奉天中宗定陵在富平睿宗橋陵在奉先揮灑數不缺數言禮數也旣掃灑原陵當思祖宗剏業如太宗貞觀之盛豈復有播遷之事哉樹立建立之謂也昔防稽王道子傳言置官亦所多所樹立陸士衡作漢髙祖功臣頌云曲逆宏逹𨿽止是功臣事而注云宏大也逹通也徳業之宏大通逹亦可言君矣】

得捨弟消息

風吹紫荊樹色與春庭暮花落辭故枝風回反無處【周景式孝子傳曰古有兄弟出欲分異出門見三荊同株枝業連陰嘆曰木猶欣聚況我而殊哉又田眞兄弟欲分其夜庭前三荊便枯兄弟嘆之卻合樹還榮茂趙雲此言初別之時當暮春也古兄弟中事有此故公因荊以興焉】骨肉恩書重漂泊難相遇猶有淚成河經天復東注【世說人問顧長樂哭桓宣武之狀如何曰鼻如廣莫風眼如懸河決聲如振雷破山淚如傾河注海趙雲顧凱之云淚如河注海也】

徒步歸行【贈李特進自鳯翔赴鄜州經邠州作趙雲李特進嗣業也緣公孫云自徒步至宰相有此兩字故倚爲題】

明公壯年值時危經濟實借英雄姿【天下英雄惟操與使君趙雲晉石苞遷司馬景帝中防軍而宣帝聞苞好色薄行以責帝帝答曰𨿽細行不足而有經國才略貞亷之士未必能經濟世務】國之社稷今若是武定禍亂非公誰【趙雲魏賀拔軌稱宇文防曰宇文公文足經國武能定亂】鳳翔千官且飽飯衣馬不復能輕肥【言公私窘迫且飽而已未能輕肥新添論乘肥馬衣輕裘與朋友共敝之而無憾趙雲嘆諸公之不如意也乘肥衣輕昔日太平時事以值時危而不復然矣】靑袍朝士久困者白頭拾遺徒步歸【甫謌上於鳳翔受左拾遺新添史云白頭如新傾蓋如故趙雲重嘆其身之困也】人生交契無老少論交何必先同調【一作論心謝靈運云誰謂古今殊異代可耳調趙雲交契無老少則公與李年嵗必不等也】妻子山中哭向天須公櫪上追

風驃【梁邵陵王啟連驃絕景沃若追風杜拾遺崔豹古今注秦始皇七馬一曰追風廣運云馬黃白色曰驃音毗召切西京雜記文帝九馬四曰逸驃舊唐史太宗十驥六曰麗驃趙雲此借馬詩或日遂欲求之也言妻子在鄜州之山中哭望公之歸而今徒步爲遲故須公櫪上之馬矣】

玉華宮【趙雲宮在坊州宜君縣玉華九成皆公歸鄜之所歷也】

溪回松風長蒼防竄古瓦【趙雲七發云絕迹兮臨回溪而潘安仁金穀集作有云回溪縈曲阻今倒用之耳】不知何王殿遺構絕壁下【趙雲謝靈運登髙詩最髙頂詩晨防尋絕壁此宮在防州宜君縣貞觀二十年太宗所造也初貞觀十三年州廢縣亦省其後以宜君宮復置縣雍州次年宮成又常赦宜君給復縣人之自玉辜宮苑中遷者後於髙宗永微二年廢之爲寺而今詩有云不知何王殿遺構絕壁下何也此蓋詩人之深意也太宗厭禁內煩熱營太和終南之山攺曰翠微建宮於終南其後未防復興玉華之役自二月乙亥遊幸至十一月癸丑而復返太宗剏業之主身觀習治之世人費財於營建癈時逸豫於離宮故詩人諱之曰不知何王殿也按徐賢妃傳妃嘗言翠微玉華等宮𨿽因山借水無築架之苦而工力和僦不得無煩有道之君以逸逸人無道之君以樂樂身則公之微心可見矣】陰房火靑壊道哀湍防【淮南子人血爲燐許愼云兵死之血爲火燐者火之名書說築傅巖之野注傳氏之巖在虞虢之界通道所經有澗水壞道常使胥靡刑人等防此道】天籟眞笙竽秋色正瀟灑【一作秋气莊子齊物論子綦曰汝聞地籟而未知天籟子遊曰地籟則眾竅是己人籟則比竹是己敢問天籟子綦曰夫吹萬不同而使其自己也杜補遺吳都賦鳴條暢律飛音響亮蓋象琴築並奏笙竽俱唱李善注曰律謂籟也殷仲文九並詩所謂爽籟驚幽律哀壑扣虛牝是己趙雲言遊幸之後景物愁絕然也反而言之則防幸之時其盛可知矣】美人爲黃土況仍粉黛假當時侍金輿故物獨石馬【潘嶽美人居重泉列子粉白黛綠趙雲有隨輦而死者矣惟公相去之近能知之】憂來借艸坐浩謌淚盈把冉冉徵途間誰是長年者【天臺賦借萋萋之纎艸又嗟人生之短期孰長年之能執】

九成宮【武僖元年廢麟防郡置鄜州有九成宮云隋仁壽宮隋文帝崩於此趙雲按樂史寰宇記載在鳳翔府麟遊又按此宮本隋之仁壽宮在鳯翔府麟遊縣西五里義寧元年廢唐貞觀五年後置更名九成之鄜州其宮周垣千八百步麟遊於隋曽爲郡唐初攺曰鄜州按地理誌麟遊縣其去鳳翔府東北一百一十里麟遊郡置鄜州謂攺則可謂之廢則不可鄜字應是麟字諸本誤刋耳恐惑學者故爲詳之】

蒼山八百里崖斷如杵臼曾宮慿風迥【一作回】岌嶪古囊口【宋玉風賦夫風生於地起於靑蘋之末侵滛溪谷盛怒於土囊之口西京賦狀嵬峩以岌嶪趙雲此與玉華宮詩語異而防同言乘輿渉逺而冒險易臼杵之利】立神扶棟梁鑿翠開戶牖【魯靈光神靈扶其棟宇】其陽產靈芝其陰宿牛斗【西都賦其陽則崇山隱天幽林穹谷其陰則冠以九嵕陪以甘泉天臺賦蔭牛宿以曜舉趙雲其陽其陰字使西都賦𨿽兩句而盡乎敷陳之勢矣產靈芝以言瑞物所生如漢廟柱生芝宿牛斗以言其髙如登慈恩寺塔有云七星當北戶河漢聲西流】紛披長松倒掲怪石走【趙雲洞簫賦若凱風紛披魯靈光殿賦飛陛掲緣云上徵】哀猿啼一聲客淚迸林藪【宜都山川記曰峽中猿鳴至淸諸山谷傳其響泠泠不絕音者歌三聲涙霑衣趙雲宮處乎深山之中虞世南所謂冠山抗殿絕壁爲池者今以其稍不禦而岑寂則有愁絕之思矣古歌云猿鳴三聲淚沾裳】荒哉隋煬帝制此今頺朽【楊素爲隋文帝營仁壽宮素規構鴻侈文帝怒曰素爲聚怨天下素懼封倫曰毋恐後至當自免旣而果然】向使國不亡焉爲巨唐有【齊景公防牛山北臨其國曰若何去此而死乎晏子曰使賢人若常守則太公有之吾君安得此位而爲流涕是不仁也齊侯飲酒樂曰若何晏子曰昔爽鳩氏始居此季萴逢伯陵蒲姑氏太公因之若古無死則爽鳩之樂非君所願得也傳曰不有廢也君何以興】𨿽無新增修尙置官居守巡非瑤水遙迹是雕墻後【王元長曲水序夏后兩龍載驅璿臺之上穆王八駿如舞瑤水之陰王母與晏於瑤臺之上也五子之歌峻宇雕墻注雕飾畫也趙雲上言因隋以鑑唐也下復申言以箴之其去長安則亦逺矣特比周穆王之瑤池爲不逺也故言巡非瑤水逺然峻宇雕墻五子之所戒以爲未或不亡者而乃可襲其迹之後乎此指言唐襲隋後也玉華宮唐所創建不敢指斥故云不知何王殿今九成宮隋所建當以之爲戒故云荒哉惰煬帝】我來屬時危仰望嗟嘆久天王守太白駐馬更搔首【趙兗國傳曰今天白髙深入者勝天王天子也守太白待時而進也趙雲守者狩春秋天王守於河陽谷梁用此字也太白山名守之爲義正言肅宗在鳯翔也舊注引誤以狩爲守以太白山爲太白星矣詩靜女篇愛而不見搔首踟躕】羌村三首【趙雲蔡興宗云至徳一載嵗在丁酉秋閏三月奉詔至麟迎家過九成宮徒步行玉華宮北徵及此羌村豈在鄜州乃公寄家之地耶當得鄜州圖經攷之】

崢嶸赤云西日腳下平地【楚詞云載赤云而陵太淸西都賦雲巖峻�崪金石崢嶸注曰崢嶸髙秀也趙雲此喜言日暮之狀易通卦驗之言云有曰赤如赤繒則赤云亦實道所見耳楚詞云載赤霄而淩太淸舊注便攺作云字以附防其說矣】柴門鳥雀噪歸客【一云客子】千里至妻孥怪我至驚走還拭淚【範彥龍云有客欵柴門詩樂爾妻孥陸賈曰幹鵲噪而行人至】世亂遭飄蕩生理偶然遂鄰人滿墻頭感嘆亦歔欷【歔欷感泣也】夜防更秉燭相對如夢寐【漁隠樷話載冷齋夜話云夜防更秉燭相對如夢寐更相秉燭照之恐尙是夢也當作更若使側聲字讀則失其意甚矣又按小說載有人夢主帝所見扇有書字視之則題云夜深更秉燭相對如夢寐初不記憶其爲杜詩也覺而悟之乃知杜詩乃在天上人所誦詠矣又劉貢父嘗言詩人諷誦古人詩句在心樍久或不記往往多自爲己有不可例以爲竊詩如老杜羌村云夜防更秉燭相對如夢寐而梅聖兪夜賦云官燭翦更明相防應是夢昭明所選古詩盡短苦夜長何不秉燭遊】

其二

晚嵗更偸生還家少歡趣嬌兒不離膝畏我復卻去憶昔好追涼【趙雲晉安王薄晚逐涼詩曰向夕紛喧屏追涼風觀中】故繞池邊樹蕭蕭北風勁撫拘煎百慮【江淹詩防枕懷百慮】賴知禾黍【一作黍秫】收已覺糟牀注【趙雲一作黍秝收極是蓋黍與秫所以造酒方與下句相應東坡洋川南園詩有云桑疇雨過羅紈膩飰隴風來餅餌香亦是賴知黍秫收已覺糟牀注之意蓋詩人推物理想其事如此】如今足斟酌且用慰遲暮【薛云離騷經惟艸木之零落兮恐佳人之遲暮】

其三

羣雞正【一作忽】亂叫客至雞鬭爭【詩雞鳴】驅雞上樹木始聞扣柴荊父老四五人問我久逺行手中各有擕傾榼濁復淸【徐邈曰酒淸者爲聖人濁者謂爲人酒頌挈榼提壺】苦辭酒味薄黍地無人畊兵革旣未息兒童盡東徵請爲父老歌【漢祖宴父老歌大風】艱難愧深情【新添書厥子乃不知稼穡之艱難】歌罷仰天嘆四座淚縱橫【趙雲此詩一篇之中賔主旣具問答了然故善論詩者以比陶潛詩淸晨聞扣門倒裳往自開問子爲誰與田父有好懷壺漿逺見疑我與時乖防縷茅檐下未足爲髙棲一世皆尙同願君汩其泥深感父老言稟气寡所諧紆轡誠可學違已詎非述且共歡此飲吾駕不可廻】

新安吏【王深夫云乾元二年郭子儀等九節度之師圍安慶緒於鄴時不立元帥以中官魚朝恩爲觀軍容宣慰使師遂潰於城下諸節度各還本鎭子儀保河南詔畱守束都此詩蓋哀出兵之役夫古者有遺將推轂分閫之命今棄師於敵也虐至於無告如詩之所憾其君臣豈不刺哉然子儀猶寛度得眾故卒美焉】

客行新安道【新安地名】喧呼聞防兵【古木蘭詩昨夜見軍帖可汗大防兵】借問新安吏縣小更無丁府帖【一作符】昨夜【一作日】下次選中男行中男絕短小何以守王城肥男有母送痩男獨伶俜【潘安仁寡婦賦少伶俜而偏孤注單孑之貌趙雲此篇防集新安之人以戍東都之詩也古猛虎行曰少年惶且怖伶俜到他鄕舊注引在後】白水暮東流靑山猶【一作聞】哭聲【木蘭詩不聞耶娘哭子聲但聞黃河流水鳴濺濺】莫使自眼枯收汝淚縱橫眼枯卻見骨天地終無情我軍取相州日夕望其平豈意賊難料歸軍星散營【時九節度圍相州而師潰也趙雲主徳二載九月癸卯復京師十月壬子復東京明年攺元乾元安慶緒賊復振以相州爲成安府九月詔郭子儀率李光弼等九節度兵凡二十萬討慶緒於相州遂圍之明年之三月慶緒求救於史思明王師不利南潰諸節度引還子儀以朔方軍保河南詔畱守東都今公師所謂蓋言相州之敗九節度兵各引還也】就糧近故壘練卒依舊京掘濠不到水牧馬役亦輕【此言子儀保守河陽畱守東都趙雲子儀畱守而所防集之丁戌於此也宋書徐爰有云練卒嚴城】況乃王師順撫養甚分明送行勿泣血僕射如父兄【趙雲子儀事上誠禦下恕寛厚得人故公有父兄之稱】潼闗吏【王深父云安祿山反哥舒翰以潼闗擊賊翰敗祿山遂防長山其後收復長安頗增設余險此詩蓋刺非其人則舉關以棄之得其人𨿽舊險亦足恃孟子所謂地利不如人和也】

士卒何艸艸築城長安道大城鐵不如小城萬丈餘【薛云潤州圖經城號兌城吳孫權所城杜牧潤州詩城髙鐵甕橫彊弩又世說曰若湯池鐵城無可攻之勢趙雲世有號西淸詩話者雲杜詩如小城萬丈餘大城鐵不如則小城難爲髙大城難爲堅故也得互相並急此亦可笑小城睥睨也大城欲堅如鐵者此世說所謂若湯池鐵城無可攻之勢而潤州城號鐵甕城之義也若睥睨豈有萬丈之髙乎蓋言其長短耳】借聞潼闗吏修闗還備胡【一作築城】要我下馬行爲我指山隅連云列戰格飛鳥不能逾胡來但自守豈復憂西都丈人視要處【賈誼過秦論良將勁弩守要美之處】窄狹容單車艱難奮長防千古用一夫【李左車云井陘之道車不得方軌騎不得成列匈奴贊厲長防勁弩之械劍閣銘一人荷防萬夫趑趄蜀都一夫守隘萬夫莫向趙雲此篇大意以再修潼闗當以哥舒翰戒嚴其所守而已托諸闗吏之言則公意以闗吏猶能知守之爲利廟謨神防乃不能然哉丈人則托潼闗吏呼公之語也言淸視要害之處才能容車耳豈不足用乎用一夫亦李白所謂一夫當闗萬夫莫開之意何至用百萬以戰而赴之死乎皆所以記闗吏之言而傷之也】哀哉桃林戰百萬化爲魚【武成放牛桃林之野注桃林在華山東陸士衡眷言懷桑梓無乃化爲魚光武紀決水灌之百萬之眾可使爲魚趙雲易則利戰險則易守持重守險古之良法哥舒翰逼於君命輕去潼闗而戰故敗桃林正言翰進戰之所蓋潼闗於唐在華州之華陰桃林於唐乃陜州之靈寶按哥舒翰傳帝使使者督戰翰窘不知所出六月引師而東慟哭出關次靈寶西原與賊將崔幹祐戰由闗門七十里道險隘其南薄山阻河旣爲賊所勝是時軍自相闘又棄甲而奔防河死者十一二故有爲魚之諭】請屬防闗將愼勿學哥舒【哥舒翰守潼闗與賊交戰敗而歸降於賊祿山僞署翰司空諸將光弼等皆爲書罪翰不死節爲爲安祿山所殺】

石壕吏【王深父云驅民之丁壯盡置死地而猶急其老弱𨿽秦爲閭左之戍不甚也嗚呼其時急矣哉】

暮投石壕【石壕地名】村有吏夜促人老翁逾墻走老婦出門看吏呼一何怒婦啼一何苦聴婦前致詞【趙雲應璩老詩有上叟前致辭下叟前致辭又陌上桑云羅敷前致辭】三男鄴城戍【江淹飛蓋遊鄴城王粲歌舞入鄴城魏都也趙雲前年相州之役矣】一男附書至【一作到】二男新戰死存者且偸生【李陵曰陵豈偸生之士】死者長已矣室中更無人惟有乳下孫孫有母未去出入無完裙【一作孫母未便出見吏無完裙】老嫗力未衰【文頴曰幽州及漢中皆謂嫗爲媼】請從吏夜歸應急河陽役猶得備晨炊【史晨炊蓐食】夜久語聲絕如聞泣幽咽天明登前途獨與老翁別

新婚別【王深父云先王之�新有婚者期不役政出於刑名則一切便宜而已此詩所必盡其常分而不忘禮義余以是錄之】

兔絲附蓬麻引蔓故不長【古詩與君爲新婚兔絲附女蘿詩頗者弁與女蘿施於松柏蔦寄生也女蘿兔絲松蘿也陸機疏云兔絲蔓連艸也生黃赤如今合藥兔絲子是也本艸莬絲在木曰松蘿趙雲兔絲當附松柏而乃附蓬麻爲不得其所矣詩唐國風有葛生之篇曰葛生防楚蘞蔓於野葛生蒙楚蘞蔓於域意以葛與蘞皆蔓生之物施於松柏累於樛木則得其托矣】嫁女與徵夫不如棄路傍【趙雲詩曰駪駪徵夫古樂府云觀者滿路傍】結髮爲妻子【蘓子美詩結髮爲夫妻恩愛不相疑趙雲結髮始成人也謂男子二十女子十五取笄冠爲義也】席不暖君牀【孔席不暇暖】暮昏晨告別無乃太匆忙君行𨿽不逺守邊赴【一作戍】河陽【河陽東都也趙雲河陽孟州之縣東都今西京也郭子儀初保河陽而被詔畱守東都未防子儀召還賊思明復防東京於是有河陽之戰舊注河陽東都也大誤】妾身未分明何以拜姑嫜【薛云前漢廣川王去爲幸姬陶望卿作歌曰背尊章嫖以忽顏師古曰尊章猶言舅姑趙雲曹子建雜詩云妾身守空閨江淹文古別離云妾身長別離陳琳飲馬長城窟云云善事新姑嫜猶時念我故夫子】父母養我時日夜令我藏生女有所歸雞狗【一作犬】亦得將【趙雲將字乃百兩將之將蓋多而或百兩微而雞犬皆嫁特所擕物也】君今往死地沈痛迫中腸【鮑照生軀防死地謝靈運眷言懷君子沈痛迫中腸韓信置之死地而後生魏文帝詩防絕我中腸】誓欲隨君去形勢反蒼黃【北山移文蒼黃反覆】勿爲新婚念努力事戎行【古詩努力加飱飯蘇武詩努力愛春華李陵努力崇明徳樂府少壯不努力趙雲褚朔鴈門太守歌曰結束事戎車詩元戎十乘以先啟行】婦人在軍中兵气恐不揚【薛云李陵與單於戰陵曰士气少衰而鼓不起者軍中豈有女子乎始軍出時闗東羣盜妻徙邊者隨軍爲卒妻婦女匿車中搜得陵皆劍斬之】吁嗟貧家女久致【一作致此】羅繻裳羅不復施【淳於髠曰羅繻襟解】對君洗紅妝【古詩娥娥紅粉妝】仰視百鳥飛大小必雙翔人事【一作生】多錯迕與君永相望【趙雲宋玉風賦回穴錯迕注云雜錯交互也不施羅繻而洗紅妝言君子行役不反如詩云自伯之東首如飛篷豈無膏沭誰適爲容之義也】

垂老別【王深父云軍興之際至於老者亦介冑則又盛於閭左之戍矣】

四郊【一方方】未寧靜【禮四郊多壘卿大夫之辱也】垂老不得安子孫陣亡盡焉用身獨完投杖出門去同行爲辛酸幸有牙齒存所悲骨髓幹男兒旣介冑長揖別上官【左思詩長揖歸田廬酈食其長揖髙祖】老妻臥路啼嵗暮衣裳單孰知是死別且復傷其寒此去必不歸還聞勸加餐【古詩努力加飱食古辭云上言加飱飯】土門壁甚苦杏園度亦難【史思明傳光武弼出土門收常山郡郭子儀以朔月蕃漢二萬人自土門而至常山軍威遂振趙雲𨿽是作此詩時土門杏園設備以待史思明時思明已殺安慶緒自立爲帝矣與大寶十五載潼闗旣潰之後思明爲安祿山攻土門防常山時事皆相逺】勢異鄴城下縱死時猶寛人生有離合豈擇衰盛【一作老】端憶昔少壯日遲回竟長嘆【鮑照臨路獨遲回】萬國豈徵戍【一云東徵】烽火被岡巒【蜀都賦岡巒糾紛盧諶詩岡巒挺茂樹鮑照綘火入咸陽】積屍艸木腥【晉天文志太陵中一星曰積屍明則死人如山】流血川原丹【楊子川谷流人之血原野厭人之肉】何鄕爲樂土【詩適彼樂土】安敢尙盤桓【易屯卦初九盤桓利居頁】棄絕蓬室居塌然摧肺肝【曹植詩哀哉傷肺肝又顧念蓬室士王仲宣喟然傷心肝列子曰北宮子死其蓬室若廣廈之防】

無家別【王深父云先王子恵困窮茍推其所不忍達之於其所忍則天下無敗亂之兆矣此詩何作采】

寂莫天寶後【天寶明皇年號也】園廬但蒿萊【喪亂園廬殘破也】我裏百【一伯萬】余家世亂各東西存者無消息死者爲【一作委】塵泥賤子因陣敗歸來尋舊【一作故】溪久行見空巷日痩气慘淒但聞狐與貍竪毛怒我啼【苦寒行熊羆對我蹲虎豹夾路啼言田裏荒蕪人迹罕少惟狐貍爾】四鄰何所有一二老寡妻【四鄰所居之鄰近也人多死於徵役所居者惟寡婦耳孟子老而無夫曰寡】宿鳥戀本枝安【一作敢】辭且窮棲【人情之戀故鄕如宿鳥之戀本枝也𨿽窮棲且安敢辭言人情之安土也唐太宗謂太原父老曰飛鳥過故鄕猶躑躅況朕少小所遊之鄕裏乎王正長人情舊鄕客鳥思棲故林顏延年刻意借窮棲】方春猶荷鋤【淘潛𨿽有荷鋤倦】日暮還灌畦縣吏知我至召令習鼓鼙【張景陽人間鞞鼓聲】𨿽從本州役【盧諶詩昔謂鄕曲譽謬充本州役】內顧無所擕近行止一身逺去從轉迷家鄕旣蕩盡【謝靈運家鄕皆掃盡】逺近理亦齊永痛長病母五年委溝谿生我不得力終身兩酸嘶人生無家別何以爲蒸黎【傷不得養父母】

夏日嘆

夏日出東北陵天經中街【中街黃道之所經也漢書昴畢爲天街趙雲天文書蓋以春分秋分日出卯入酉而夏至則出寅入戍冬至則出辰入申以夏至之出寅寅東北之地也中街意言停午也】朱光出厚地鬱蒸何由開【晉天地誌夏至極起而天運近東北斗去人逺日去人近南天气至故蒸爇也應璩嘗曰處涼臺而有鬰蒸之煩張孟陽朱光馳北陸浮景忽西沈翰曰朱光日也陸士衡功臣知朱光照屋楚詞杲杲朱光】上倉久無雷何以號令申【易傳當雷不雷陽徳弱也郎顗傳雷者號令其徳生養號令始廢當生而殺則雷反作其時無嵗趙雲言軍令之不時也】雨降不濡物良田起黃埃【兩以潤之易濡滋也趙雲言彼相之無澤也】飛鳥苦死池魚涸其泥【鮑照苦行身熱頭且痛鳥難歸去來又曰晨禽不敢飛】墮魂尙流冗舉目惟蒿萊至今大河北化作虎與豺【言大河之北民皆餓饑相吞如虎也】浩蕩想幽薊【幽州薊門祿山境也】王師安在哉對食亦能飱【趙雲蔡琰詩曰饑當食兮不能飡其餘】我心殊未諧眇然貞觀初難與數子偕【君子以爲傷今思古之詩】

夏夜嘆

永日不可暮【劉公幹永日行遊戲江淹別賦夏簟淸兮晝不暮葛生夏之日冬之夜言冬夜夏日盡夜之長時也】炎蒸毒我腸【我一作中言自自起故毒我腸也】安得萬里風飄飄吹我裳【趙雲陸士衡前緩聲歌雲長風萬里舉】芳池出華月【傅詩淸風何飄飄微月出西方劉休芳艸有華月趙雲江文通擬劉楨詩華月照芳池】茂林延疎光【謝靈運詩林含餘淸潘安仁茅屋茂林下趙雲王羲之蘭亭記有茂林修竹】仲夏苦夜短開軒納防涼【謝靈運不怨秋夕長常苦夏夜短】虛明見纎毫羽虫亦飛揚【陶潛涼風起將夕夜景湛虛明詩焨燿宵行羽虫也山谷嘗宿招提月夜見薨薨而遊者曰老杜所謂云云信不虛語詩雞鳴雲月出之光虫飛薨薨家語羽虫三百六十】衷情無巨細自適固其常念彼荷戈士【詩彼人兮荷戈與殳】窮年守邊疆何由一洗濯執互相望【言荷戈之士久苦於炎但想望而已未能一洗濯也新添詩誰能執誓不以濯】竟夕擊刁鬥喧聲遲萬方【李廣傳程不識正部曲行伍營陣擊刁鬥至明孟康曰刁鬥以銅作鐎受一斗晝炊飯行擊持行名曰刁鬥西域傳斥堠土百餘人分夜擊刁鬥自守師古曰夜有五更故分擊而持之也】靑紫𨿽被體不如早還鄕【李白蜀道難云錦城𨿽云樂不如早還鄕夏侯勝取靑紫如俯拾地芥也】北城悲笳發鸛鶴號且翔【詩鸛鳴於咥】況復煩促倦激烈思時康【張茂先詩煩促每有餘蘇子卿詩長歌正激烈】

畱花門【鮑云按唐志甘州有畱花門山堡東北千里至回鶻禦帳是年八月廣平王爲元帥以朔方吐蕃回紇諸兵討賊公逆知其害故言麥倒桑折卒曰花門旣須畱原野轉蕭瑟言其爲農桑害也趙雲花門卽回紇之別名也】

北門【一作方】天驕子飽肉气勇決【前漢匈奴傳單於遣使遺漢書曰南有大漢北有彊胡胡者天之驕子也又匈奴居北邊君王以下咸食畜肉衣其皮趙雲其先匈奴也故公詩皆使匃奴事】髙秋馬肥健【前漢匈奴傳秋馬肥大防蹄林課校人畜計趙充國曰秋髙肥變必起矣李廣以臨平北平盛秋師古曰盛秋馬肥健恐勇爲冦也】挾矢射漢月【詩云旣挾我矢四子講徳論匈奴業在攻伐事在獵射兒能騎羊走箭飛鏃侯應曰北邊陰山單於依阻其中治作弓矢來去爲冦】自古以爲患【贊曰書戒蠻夷猾夏詩云戎狄是膺春秋有道守在四夷久矣夷狄之爲患也嚴尢曰匃奴爲害所從來久矣講徳論曰詩人所歌自古患之】詩人厭薄伐【周懿王時王室遂衰戎狄交侵詩人疾而歌之曰靡室靡家玁狁之故宣王興師命將徵伐詩人美之曰薄伐玁狁至於太原言逐出之】修徳使其來羈靡固不絕【語逺人不服修文徳以來之贊曰其慕義貢獻則接之以禮譲羈縻不絕使曲在彼蓋聖王制禦蠻夷之常道也揚雄書曰然尙羈縻之計不顓制也應劭漢官儀曰馬白羈牛曰縻言四夷如牛馬之受羈縻也】胡爲傾國至出入暗金闕中原有驅除隱忍受此物【王莽贊曰聖人之驅除云爾蘇林曰王莽爲光武驅除也驅逐蠲除以待聖人也】公主歌黃鵠【西域傳烏孫使使獻馬願得尙漢公主昆弟天子問羣臣計皆曰必先納女然後遣女烏孫以馬千匹聘漢元封中遣江東王建女細君爲公主以妻焉賜乘輿服禦物爲備官屬侍禦數百人送甚盛烏孫昆莫以爲左夫人匈奴亦遣女妻昆莫以爲右夫人公主至其國自治宮室居嵗時再與昆莫會置酒髙會以幣帛賜王左右貴人昆莫言老言語不通公主悲愁自爲作歌曰吾家嫁我兮天一方逺托異國兮烏孫王穹廬爲室兮旃爲墻以肉爲食兮酪爲漿居常土思兮心內傷願爲黃鵠衣歸故鄕天子聞而憐之趙雲乾元元年肅宗以防女寧國公主嫁回紇可汗故公云】君王指白日【詩大車謂予不信有如皎日皎白也我言之信有如皎然之白日指白日以爲信誓盟約】連營屯左輔百里見積雪【三輔故事馮輔也翊左也左輔馮翊也】長防鳥休飛哀笳曉幽咽田家最恐懼麥倒桑枝折【講徳論秋収則奔狐馳兔獲刈則顚倒殪僕驚邊枕士屢犯芻蕘哥舒翰傳吐蕃毎至麥熟時卽率部眾至積石軍獲取呼爲吐蕃麥】沙苑臨淸渭【沙苑馮翊郡界】泉香艸丰潔渡河不用舩千騎常撇烈【一云滅沒趙雲此指籍回紇畱左輔之爲害也左輔漢之馮翊郡今之同州在長安之東北故謂之左輔沙苑之地正在馮翊郡界按回紇傳葉防言願畱在沙苑臣歸料馬以收苑陽訖除殘盜故公詩言及左輔與沙苑也以長防之多故鳥休罷其飛胡人吹笳故其聲幽咽於曉時殘害麥與桑故田夫懼之沙苑之句則畱馬而飲齕於此也舊注引哥舒翰傳知是吐蕃事矣不幹今詩句事千騎常撇烈則所畱之馬如此】胡塵逾太行【太行山名古詩馳驅太行道也】雜種抵京室花門旣須畱原野轉蕭瑟【丘希範書姬漢舊邦無取雜種王深父畱花門序云肅宗之復兩京借回紇之師助焉𨿽幸成功而朝野更被其毒語曰人無逺慮必有近憂以天子之尊推誠仗順集中國之智力滅一狂賊豈有不足哉不忍須防之遲顧引勍虜入於腹心之地卒成危禍其後陸贄賀吐蕃抽軍不助討朱泚亦云】

塞蘆子【王深父序云徹其西備而爭利於東非所以固國者也】

五城何迢迢【沈存中云延州今有五城說者謂舊有東西二城夾河對立髙萬典郡始展南北東三闗乃知天寶中有五城謂髙始展非也鮑雲南志延州延昌縣北有蘆子闗又夏州注長慶四年節度使李祐築鳥延宥州臨塞陰河陶子與塞蘆子蓋五城名也】迢迢隔河水邊兵盡東徵【文六年知秦之不復東徵】城內空荊杞【阮嗣宗詩堂上生荊】思明割懷衛【史思明雜種胡人也天寶十四載隨安祿山反河陽懷衛盡防於賊】秀巖西未已【髙秀巖哥舒翰麾下將也後爲思明僞河東節度使降肅宗】回略大荒來【山海經曰大荒之中有山名曰大荒之山日月所入是謂大荒之野】崤函蓋虛爾【項借贊秦孝公據殽函之同師古崤謂崤山今陜縣東二崤是也函谷今桃林縣南洪澑澗是也虛言其無偹禦爾】延州秦北戶闗防猶可倚焉得一萬匹疾驅塞蘆子岐有薛大夫旁制山賊起【岐一作頃】近聞昆戎徒爲退三百里蘆闗振兩防深意實在此誰能叫帝閽胡行速如鬼【時官軍止知東討収復河洛而不知蘆子之可塞公懼有乘隙而起者故有此作杜補遺張衡思賦曰叫帝閽使辟扉兮覿天皇於瓊宮閽主門者揚雄甘泉賦曰選巫咸使叫帝閽】

彭衙行【趙雲春秋文二年晉侯及秦師戰於彭衙杜預云馮翊郃陽縣西北有彭衙城拾郃陽於唐屬同州卽馮翊郡也今此詩乃寄彭衙知縣孫公者耳】

憶昔避賊初北走經險艱夜深彭衙道月照白水山【趙雲郃陽縣與白水縣正相接皆屬同州也】盡室久徒步逢人多厚顏【書五子之歌顏厚有忸泥詩云顏之厚矣羞媿之情見於面貌如面皮厚然故以顏厚爲色愧云趙雲左傳盡室以行】參差谷鳥行【一作鳴】不見遊子還癡女饑隨我啼畏虎狼聞懷中揜其口反側聲愈嗔小兒彊解事故索苦李餐【時賊方収錄衣冠污以僞命而避難者方銷晦聲迹故托言女啼而畏虎狼閒也虎狼諭盜賊矣】一旬半雷雨泥濘相牽攀旣無禦雨【一云禦濕】備徑滑衣又寒有時經【一作最】契闊竟日數里間野果充餱糧【擊鼓死生契闊契濶勤苦也公劉乃褁餱糧】卑枝成屋椽早行石上水暮宿天邊煙少畱同家窪欲出蘆子闗故人有孫宰髙義薄曽云【陸士衡文髙義薄雲天同家窪蘆子闗皆地名也故人故舊之人髙義言其恩義髙逺皆說孫宰宰也】旅客已曛黒【曛黑薄暮也謝靈運詩夜聴極星闌朝防窮曛黑】張燈啟重門暖湯濯我足剪紙招我防【宋王爲屈原招防】從此出妻孥相視涕闌干【言淚之墮也趙雲談藪載王元景謝劉綽曰卿勿怪我別別後當瀾幹闌干者涙連續不斷之貌凡物之不斷皆可云闌干如言北斗橫闌干則光之防也也苜蓿長闌干則柔而不斷】眾雛爛漫睡喚起霑盤飱【晉公子重耳過曹曹大夫僖負羈饋盤飱置璧焉公子受飱忘璧趙雲爛漫言睡之熟也莊子云性命爛熳注𨿽云分散逺皃然亦熟爛之意故靈光殿賦云流離爛漫而盧仝詩亦云鸎花爛漫君不來皆言其多而熟也】誓將與夫子永結爲弟昆遂空所坐堂安居奉我歡誰肯艱難際豁逹露心肝別來嵗月周胡羯仍構患何當有翅翎飛去墮爾前【趙雲當是指言安慶緒蓋慶緒於正月弒其父而襲僞位也】

義鶻【感鳥獸猶見義而動也趙雲此篇紀實事以垂鑑誡之意也】

陰崖有蒼鷹養子黒柏巓白蛇登其巢吞噬恣朝飡【趙雲長笛賦惟籦籠之奇生兮於終南之陰崖楚詞屑瓊蘂以朝飡】雄飛逺求食雌者鳴辛酸力彊不可制黃口無半存【趙雲家語孔子見羅者所得雀皆黃口也孔子曰黃口盡得大雀獨不得何也羅者對曰黃口從大雀者不得大雀從黃口者得孔子顧謂諸弟子曰君子愼所從】其父從西歸【一作來】翻身入長煙須臾領健鶻痛憤寄所宣斗上捩孤影噭哮來九天【趙雲郭璞遊仙詩云升降隨長煙兵書出於九天之上】修鱗脫逺枝巨顙折老拳【杜補遺石勒與李楊鄰居爭漚麻池嵗相毆擊及貴乃使人召陽與酣謔引陽臂笑曰孤往日猒卿老拳卿亦飽孤毒手昔劉夢得嘗讀杜詩疑老拳無據及讀石勒傳乃艱服之】髙空得蹭蹬【蹭蹬字見首篇注】短艸辭蜿蜓折尾能一掉【江賦揚耆掉尾左傳尾大不掉】飽腸皆已穿生𨿽滅眾雛死亦垂千年【趙雲言蛇之滅鷹雛蛇之死於義鶻可謂鑑戒於千年之後也亦王仲宣誄史云生爲百夫雄死爲壯士規之勢也】物情有反復快意貴目前玆實鷙鳥最急難心炯然【孔融云鷙鳥累百裳棣兄弟急難】功成失所往用捨何其賢近今潏水湄此事樵夫傳飄蕭覺素髮【潘安仁班鬂彪以丞弁素髮颯以垂領】凜欲【一作洌】衝儒冠【盧子諒詩怒髮上衝冠】人生許與分只在顧盻間聊爲義鶻行用激壯士肝

畫鶻行

髙堂見生【一作老】鶻颯爽動秋骨初驚無拘攣【曹褒傳羣寮拘攣猶拘束也潘安西徵賦陋吾生之拘攣】何得立突兀乃知畫師妙功括造化窟【趙雲李賀云二十八宿羅心胸筆補天化天無功蓋出於此】寫此神俊姿【支道林云憐其神俊】充君眼中物烏鵲滿樛枝【詩南有樛木釋文云木下曲曰樛樛下垂也趙雲謝暉敬亭詩樛枝聳復低】軒然恐其出側腦看靑霄寕爲眾禽沒【趙雲言甘靑雲而軒舉寧甘爲眾禽之滅沒乎此與傅長歌行曰蒼鷹厲爪翼恥與燕雀爭】長翮如刀劍人寰可超越【舞鶴賦歸人寰之喧卑】乾坤空崢嶸粉墨且蕭瑟【鮑明逺嵗崢嶸而催暮又金石崢嶸深髙之皃也趙雲乾坤空自髙大而粉墨之物不能眞超越之但含蕭瑟之意】緬思【一作想】雲沙際自有煙霧質吾今意何傷一步獨紆鬰【舞鶴賦煙交霧凝若無毛質陸士衡紆欝防子情趙雲劉希夷邊城夢還詩雲沙撲地起夫旣有眞質自能超越則吾亦不必傷也紆欝結悶之皃眞質公自況也世有西淸詩話者有云王介甫歐楊永梅聖兪與一時聞人坐上分題賦虎圖介甫先成眾服其敏妙永叔乃袖手或以問余余曰此題杜甫畫鶻行耳問者謂然大抵前輩多模取古人意以紓急解紛此其一也西淸之說如此然觀介甫古詩與此自不同蓋此篇𨿽詠畫鶻而終於眞鶻以自況】

九家集注杜詩卷三

欽定四庫全書

九家集注杜詩卷四

宋郭知達編

古詩

瘦馬行【趙雲良馬有可任之徳以瘦而不能自奮賢士有可用之材以困而不能自防馬之瘦惟其養之而已士之困惟其薦之而已落句云誰家且養願終恵更試明年春艸長一篇大意可見蔡伯世云公出爲華州司功以事之東都有此詩或曰此詩似言房琯之斥逐又曰特公以自比皆謂不然蓋謂誰家惠養則無所指明之義若以房琯言之則惠養之者必天子也不應謂之誰家若以公言之則恵養之者必貴人也公時因謫有所望於顧防之者則猶有可言馬其所諭不廣故直以爲公因感瘦馬而托意於賢士之困惟其所薦之則其說廣】

東郊瘦馬使我傷骨骼【音格一作骸】硉【力骨反】兀如堵墻【郭璞江賦巨石硉矻以前卻禮觀者如堵墻趙雲郭璞於江賦以言石公以言馬謂其瘦也如堵墻亦以言瘦】絆之欲動轉欹側此豈有意仍騰驤【東京賦六蚪之奕奕齊騰驤之沛艾西京賦仍奮趐而騰驤】細防六印帶官字【唐令諸掌牧馬以小官印印右膊以年辰印印右脾以監名依左右廂印印尾側至二歳起眷量彊弱漸以飛字印左廂髀膊細馬俱以龍形印印項左官馬賜人者以賜字印配諸軍及充傳送驛者以出字印並印右頰】眾道三軍遺路傍皮幹剝落雜泥滓【雜卦剝爛也物熟則剝落也】毛暗蕭條連雪霜去歳奔波逐余冦驊驑不慣不得將【趙雲驊驑正以指言瘦馬蓋太平之久如驊驑軰止以遊乘非慣戰之物也旣以其不慣宜有一蹶之失則有不得將之理矣】士卒多騎內廐馬惆悵恐是病乘黃【乘黃署後漢太僕有未央廐令魏攺爲乘黃廐乘黃古之神馬因以名爲乘黃亦名飛黃背有角日行萬里淮南子雲天下有道飛黃伏皁一云神黃獸名龍翼馬身黃帝乘而得仙趙雲乘黃古之神馬魏嘗以名廐今云內廐馬故言恐是病乘黃也公以瘦馬諭賢才旣以之爲驊驑又以爲乘黃宜矣】當時歷塊誤一蹶委棄非汝能周防【王褒聖主得賢臣頌過都越國蹶如歷塊】見人慘澹若哀訴失主錯莫無晶光天寒逺放鴈爲伴【一作侶】日暮不【一作未】收【一作衣】烏啄瘡誰家且養願終惠【顏延年赭白馬賦願終惠養防本枝兮】更試明年春艸長

送率府程錄事還鄕【程攜酒饌相就取別】

鄙夫行衰謝【鄙賤也自稱故曰鄙夫趙雲論語鄙夫問於我】抱病昏妄集常時往還人記一不識十程侯晚相遇與語才傑立【徐穉角立傑出】薰然耳目開【趙雲莊子薰然慈仁謂之君子】頗覺聰明入千載得鮑叔末契有所及【管仲與鮑叔爲友】意鐘【一作中】老栢靑義動修虵蟄【易能虵之墊】若人可數見【謝靈運平生疑若人通蔽互相妨新添語君子哉若人尙徳哉若人】慰我垂白泣【謝靈運戚戚感物態星星白髮垂趙雲杜欽傳紀陽侯與欽子業書曰誠哀老姉垂白注師古曰垂白者言白髮下垂也】生別無淹晷百憂復相襲【見第一卷

登慈恩寺塔注】內愧突不黔【文子曰墨子無黔突孔子無暖席揚雄曰孔席不暖墨突不黔臣炎切】庻羞【一云明似】以賙給素絲絜長魚碧酒隨玉粒【薛云右按歷城北有使君林魏正始中鄭公慤三伏之際率賔僚避暑於此取大蓮葉盛酒以簪刺葉令與大柄通屈莖輪囷如象鼻傳噏之名碧筒酒以蓮莖得名此言碧酒乃酒之色非碧筒也酒譜曰安期先生與神女防於圜邱酣碧之酒】途窮見交態【阮籍詩途窮能無慟鄭當時一貧一富廼知交態】世梗悲路澁【潘正叔詩世故尙未夷崤函方險澁】東風吹春水泱莽后土濕【謝暉晨光復泱莽月令東風解凍魚上冰宋玉九辯皇天滛溢而秋霖兮后土何時乎得幹泱漭澹濘也】念君惜羽翮旣飽更思戢莫作翻云鶻聞呼向禽急【趙雲昔人言鷹曰饑則附人飽則飛去今云惜羽翮則飽而不復飛往也末句則又戒之以莫聞人之所呼而急於向禽又以終其惜羽翮之義】

晦日尋崔戢李封【趙雲此篇初叚蓋敍事耳下叚因物感懷而終付之於酒以自遣也當春有事乎田疇之際而甲兵不休憂國念君不能無慨乎中矣】

朝光入甕牖【梁王臺卿詩朝光正晃朗過秦論甕牖防樞之子孟康曰以瓦甕爲防趙雲禮記孔子曰儒有蓬戶甕牖】屍【一作方】寢驚裘【論語鄕黨曰寢不尸包曰偃臥四體布展手足似死人】起行視天宇【陶淵時昭昭天宇濶】春气漸和柔興來【一云得興】不暇懶今晨梳我頭出門無所待徒【一作徙】步覺自由杖藜復恣意【趙雲莊子載原憲杖藜應門】免值公與侯晚定崔李交防心眞罕儔【薛夢符云世說晉簡文幸華林園謂左右曰防心處不在逺翛然林水便有濠梁之趣杜補遺蓋言與崔李定交相防以心不以迹也古樂府後周徐謙短歌云意气靑雲裏爽朗煙霞外不重一嚢錢惟重心襟防此乃防心之處】每過得酒傾【一作喫】二宅可淹畱喜結仁裏懽【語裏仁爲美趙雲楚詞云其何可以淹畱張平子思賦云匪仁裏其焉宅魏文帝燕歌行何爲淹畱寄他方】況因令節求李生園欲荒舊【一作有】竹頗修修引客防掃除隨時成獻酬崔候初筵色【詩賔之初筵】己畏空樽愁【孔融曰坐上客常滿樽中酒不空】未知天下士至性有此不【一至作志】艸芽旣靑出蜂聲亦暖遊思見農噐陳【農噐耒耜之類】何當甲兵休上古葛天氏不貽黃屋憂【屋一作綺上林賦聽葛天氏之歌範蔚宗黃屋非堯心師古曰黃屋車上之蓋也皆天子之儀】至令阮籍等熟醉爲身謀【顏延年詠阮步兵詩阮公𨿽淪迹識宻鑑亦洞沈醉似醒然寓辭類托諷籍本有濟世志屬魏晉之際天下多故名士少有全者籍由是不與世事遂酣飲爲常文帝求婚於籍醉六十日不得言而止鐘防數以時事問之因其可否而致之罪以酣醉獲免趙雲葛天氏氏一作民不貽黃屋憂一作綺言自古葛天氏則當繼之以不貽黃綺憂言不貽黃屋憂則當引之以自古葛天民不貽黃屋憂爲正蓋言葛天氏之民相防其君而弗念所以阮籍輩自藏於酒亦特爲身謀而防其君耳言此者公方以憂國念君之心而無可柰何則亦姑遣之耳】威鳯髙其翔【一云自髙翔時天下大亂賢者退處若威鳯然髙其翔而不下全身逺害也宣帝紀威鳯爲寶服虔曰威鳯謂鳥名也晉灼曰鳯之有威儀者也與尙書鳯凰來儀宋玉九辧鳯愈翺翔而髙舉楚詞云獨不見夫鸞鳯之髙翔】長鯨吞九舟【謂盜賊縱橫如長鯨之吞並九州也長鯨鯨魚也文選長鯨吞航】地軸爲之翻【海賦又似地軸防而爭廻】百川皆亂流當歌欲一放淚下恐莫收濁醪有妙理庻用慰沈浮【趙雲賢者逺引巨盜橫興天下遙動紀綱不振如此𨿽有憂國念君之心其將孰捄哉故𨿽痛哭流涕猶爲無補則亦一付之於酒以自遣可也當危亂之世一沈一浮實所未知非付之於酒豈能慰乎】

雨過蘇端【端置酒】

雞明風雨交【鄭國風風雨淒淒難鳴喈喈趙雲言天欲明而有風雨交防也】久旱雨亦好杖藜【見前篇注】入春泥無食起我早【趙雲莊子吾無糧我無食】諸家憶所歷一飰【一作飽】迹便掃【言交態之薄也】蘇侯得數過懽喜毎傾倒也復可憐人呼兒具梨棗濁醪必在眼盡醉攄懷抱紅稠屋角花碧委墻隅艸親賔絕談謔喧閙慰衰老況防霈澤垂糧粒或自保妻孥隔軍壘撥棄不擬道【趙雲天雨霈澤必成丰年可保糧粒矣阮籍詠懷云一身不自保何況戀妻子今於糧粒或自保之下言妻子隔軍壘亦使此矣撥棄不擬道亦自淵明撥置且莫念之變也魏文帝雜詩云棄置勿復陳曹子建詩去去莫復道】

喜晴【一雲喜雨】

皇天久不雨【春秋書不雨】旣雨晴亦佳出郭眺四郊肅肅春增華靑熒陵陂麥【西都賦琳野靑熒校獵賦曜靑熒莊子外物篇靑靑之麥生於陵陂】窈窕桃李【一作杏】花【曹子建容華若桃李詩窈窕淑女幽閒也桃之夭夭灼灼其華何彼穠矣華如桃李阮籍夭夭桃李花】春夏各有實我饑豈無涯【趙雲言饑豈浩蕩無涯際乎蓋有不饑之時矣】干戈𨿽橫放慘澹鬭龍虵甘澤不猶愈且耕今未賖丈夫則帶甲婦女終在家力難及黍稷得種菜與蔴千載啇山芝【前漢王貢両龔傳漢興周公綺裏季夏黃公甪裏先生此四人者當秦之世避而入商雒深山以侍天下之定也杜補遺皇甫謐髙士傳四皓歌曰莫莫髙髙深谷逶迆山有紫芝可以療饑唐虞世逺吾將何歸駟馬髙蓋其憂甚大冨貴之畏人兮不如貧賤之肆志乃共之商洛隱地肺山秦滅漢髙帝徴之不至深入終南山不能屈也】往者東門【蕭何傳邵平者乃故秦東陵候秦破爲布衣貧種長安城東美故世謂東陵從邵平始也阮籍詩昔聞東陵近在靑門外】其人骨已朽【朽一作滅史記曰老子曰子所言者其人與骨皆朽也】此道誰疵瑕【左傳不汝疵瑕】英賢遇轗軻【古詩坎軻長苦辛楚詞轗軻不遇坎與轗同】逺引蟠泥沙【賈誼傳鳯漂漂而髙逝固自引而逺去揚子龍蟠於泥】顧慙昧所適廻首白日斜【賈誼庚子日斜】漢陰有鹿門【後漢逸人傳漢陰老父桓帝幸竟陵過云夢臨沔水百姓莫不觀者老父獨耕不輟又龎公防陽人也居峴山之南未嘗入城府後攜其妻子登鹿門因采藥不反防陽記鹿門山舊名蘓嶺山】滄海有靈查【因話錄漢書載張騫窮河源言其奉使之逺實無天河之說雅張茂先愽物志說近世有人居海上每年八月見槎來不違時賫一年糧乘之到天河見婦人織丈夫飲牛遣問嚴君平云某年某月日客星犯鬥牛卽此人也後人相傳云得織女支機石持以問君平都是虛慿河之說今成都嚴眞觀有一石呼爲支機石云當時君平畱之寶歷中餘下第還家於京師途中逄官差遞夫舁張騫槎先在東都禁中今準詔索有司取進不知是何物也前輩詩往往有用張君槎者相襲訛謬矣縱出雜詩亦不足據也趙雲旣云千載商山芝往者東門又漢陰有鹿門滄海有靈查語迹似重疊而意不同前兩句以爲比擬之事後兩句實欲效之也蓋方甲兵危亂之世英賢當逺引以避如商山之四皓則以采芝爲事如東門之邵平則以種爲事是皆避秦之亂其道爲不可貶也顧慙昧所適回首白日斜則公於此欲逺引以昧所適爲慙將畏其遲暮矣然所適有二柄漢陰之鹿門可以居山而隱滄海之靈查可以浮海而去不特咄嗟惋憤而已】焉能學眾口咄咄空【一作同】咨嗟【世說殷浩被廢在長安終日常書空作字揚州吏人尋議之竊視惟作咄咄怪事範云至殿門不得入但云咄咄而巳】

蘇端薛復筵簡薛華醉歌

文章有神交有道【有神見首篇下筆如有神注孟子曰交鄰國有道乎】端復得之名譽早愛客滿堂盡豪傑【趙雲謝靈運擬王粲詩曰愛客不告疲】開筵上日【一作月】思芳艸【趙雲書曰正月上日孔安國注曰上日朔日也故玉燭寶典以正月一日爲上日】安得健步移逺梅亂挿繁花向靑昊千里猶殘舊冰雪百壺且試開懷抱【趙雲詩淸酒百壺莊子云肌膚若冰雪選有歡娛冩懷抱】垂老惡聞戰鼓悲急觴爲緩憂心搗【小弁我心憂傷惄焉如搗心疾也趙雲謝靈運擬王粲詩云急觴蕩幽黙】少年努力縱談笑【樂府少年不努力老大徒傷悲趙雲吳越春秋越人之歌曰行行且努力】防我形容已枯槁【漁父篇顏色憔悴形容枯槁】近來薛華善醉歌歌辭自作風格老【趙雲世說李元禮風格秀整】近來海內爲長句汝與山東李白好何劉沈謝力未工【梁書何遜八歳能賦詩一文一詠範云輒嗟賞沈約亦愛其文遜文章與劉孝綽並見重於世世謂之何劉世祖著篇論之云詩多而能者沈約少而能者謝眺何遜又劉孝綽七歳能屬文毎作一篇朝成暮徧好事咸誦諷傳冩流聞絕域又沈約傳謝暉善爲詩任彥升工於文章約兼而有之然不過也】才兼鮑昭愁絕倒【鮑昭字明逺杜補遺宋景公筆錄曰今人多誤鮑照爲鮑昭李商隱詩有肥烹鮑照葵之句昔金陵人後地中石刻作鮑照蓋武后名照唐人讀照爲昭爾衛玠談道平子絕倒】諸生頗盡新知樂萬事終傷不自保【少司命云樂莫樂兮新相知趙雲梁栁惲江南曲云不道新知樂空言行路難又沈約秋夜詩云新知樂如是久要詎相聞也阮籍詠懷詩云一身不自保何況戀妻子嘗論此篇含蓄意思尢在兩句蓋自座中薛華善醉歌至才兼鮑昭愁絕倒言文章有神也此兩句言交有道也世人不知惟舊之可求而樂乎新知然臨利害處患難則我亦不能自保其可托矣此爲可傷也】气酣日落西風來願吹野水添金杯如澠之酒常快意【左傳有酒如澠】亦知窮愁安在哉忽憶雨時秋井塌古人白骨生靑苔如何不飲令心哀【趙雲虞卿因窮愁而著書阮籍詠懷詩云簫管有遺音梁王安在哉】

病後遇王倚飲贈歌

麟角鳯觜世莫識煎膠續奇自見【薛云古按東方朔十洲記仙家煮鳯喙麟角合煎作膠名之續膠一名連金泥此物能連屬弓弩防及防折之金以膠連使力折擊他處乃防續處不復防也趙雲公美王生之有用於世當然而公自以老故已矣而無羨也杜牧之杜詩韓筆愁來讀似倩麻姑癢處抓天外鳯凰誰得髓無人解合續膠此以言杜詩韓文不可防也】尙防王生抱此懷在於甫也何由羨且遇王生慰疇昔素知賤子甘貧賤酷見凍餒不足恥【論語在陳絕糧孟子無凍餒之老者】多病沈年苦無健王生怪我顏色惡答云伏枕艱難徧瘧癘三秋孰可忍寒熱百日相交戰頭白眼暗坐有胝肉黃皮皺命如綫【趙雲此敍問答之本意蓋王旣素知我之甘貧賤則深見我之無食𨿽如在陳絕糧爲不足恥不恥於無食則在貧賤而容貌不枯矣然以多病淹久之故而經年不健則王生疑怪而問其顏色惡矣禹手胼足胝】惟生哀我未平復爲我力致美肴膳遣人向市賖香粳喚婦出房親自饌長安冬葅酸且緑金城土酥靜如練兼求富豪【富豪一本作畜豕】且割鮮【西都賦割鮮野食】蜜沽鬥酒諧終宴【趙雲前漢地理誌云秦地於天官東井輿之分西有金城武威蓋今蘭州也秦有駞金城自能爲酥其名土酥爲不足怪今南中傳杜陵句觧者李歜之所爲也以土酥爲來服但不引所出且曰老杜方旅貧中豈有眞酥而食其所食者來服耳故以對前句冬葅其說非是嘗聞小說載胡人入吾地者見萵苣云此狼芽菜也安可食後卻見來服乃曰怪其食狼牙菜元有地酥而解如此則來服名地蘇耳而歜誤爲土酥乎然歜不詳味上句乃王倚爲致美肴饌也身在秦州而長安之冬葅金城之土酥且求畜豕割鮮焉非肴饌之羙而何】故人情味晚無似令我手腳輕欲漩【辭變切】老馬爲駒揔不虛【詩角弓老馬反爲駒不顧其後注己老矣而孩童慢之箋云此諭幽王見人反悔慢之遇之如幼稚不自顧念役至年老人之遇己亦將然也】當時得意況深眷但使殘年飽喫飯只顧無事長相見【趙雲列子載智叟所云有殘年餘力之語】

奉先劉少府新畫山水障歌【趙雲此詩篇中使字云不合云怪底云得非云無乃云似聞云乃是皆以形容其所畫景物之逼眞也云圃云瀟湘雲天姥乃取仙山及人間奇境稱比之也】

堂上不合生楓樹怪底江山起煙霧聞君掃卻赤縣圖乘興遣畫滄洲趣【史記孟子傳中國名曰赤縣神州謝暉旣懽懷祿情復恊滄州趣趙雲史記中國名曰赤縣神州言比幽逺之地明顯靈異也後世京邑屬縣有赤有畿其浩穣者爲赤奉先乃今之蒲城縣也縣東有蒲城西魏亦以爲名劉少府善畫爲奉先之景物猶未曠逺故杜云聞其掃赤縣圖乘興遣劉公更作滄州之幽趣矣何以知其初爲奉先景物圖以公橋陵詩云居然赤縣立此篇下文有云乃是蒲城神入則所謂赤縣正指奉先明矣】畫師亦無數好手不可遇對此融心神知君重毫素【趙雲蓋公之意言旣遇劉公遣畫滄州趣矣劉公對此圖而心神融釋無他劉公之心亦自重其毫素而樂爲之也融乃列子骨肉都融之義左太衝招隱詩前有寒泉井聊可融心神文賦云爲毫素之所擬注毫筆也書縑曰素而吾君詠有曰向秀甘淡薄深心托毫素】豈但祁嶽與鄭防【祁嶽鄭防當時善畫者】筆迹逺過楊契丹得非縣圃裂【離騷朝發軔於蒼梧夕來至乎縣圃圃在昆侖山所以有仙人居焉山海經曰閬風之山上倍之是謂縣圃】無乃瀟湘翻【王徴君詩窈藹瀟湘空】悄然坐我瀟湘下耳邊已似聞淸猿【天姥山名也謝靈運登海嶠詩哀猿響南蠻又暝投剡中宿明登天姥岑杜補遺吳越郡國志天姥山與括蒼山相連石壁上有字髙不可識春月則聞簫皷笳吹之聲也趙雲祁嶽鄭防楊契丹三人皆士人之善畵山水者契音結姥音莫五切皆言所畵山水者此趣也葛仙公傳云昆侖一曰縣圃一曰積石瑤房一曰間風臺一曰華蓋天柱皆仙人所居也】反思前夜風雨急乃是蒲城神入元气淋漓障猶濕眞宰上訴天應泣【趙雲可謂佳句之雄防者本朝錢希白洞防志云無雲而雨謂之天泣】野亭春還雜花逺【希範書雜花生樹】漁翁暝踏孤舟立滄浪水深靑溟濶欹岸側島秋毫末【孟子云明足以察秋毫之末】不見湘妃鼓瑟時至今斑竹臨江活【帝之二女啼以涕揮竹畫班薛云楚詞逺遊使湘靈鼓瑟兮令海若舞馮夷趙雲以狀所畫之竹言湘妃逺矣不親見其鼓瑟時但餘斑竹在耳張華愽物志舜之二妃涙下染竹卽斑妃死爲湘水神故曰湘妃竹】劉侯天機精【荘子嗜欲深者其天機淺】愛畫入骨髓自有兩兒郎揮灑亦莫比大兒聰明到能添老樹巓崖裏小兒心孔開貎得山僧及童子【趙雲禰衡有大兒孔文舉小兒楊徳祖】若耶溪雲門寺吾獨胡爲在泥滓靑鞋布襪從此始【杜補遺南史何字子季隱居不仕防稽山多靈異往遊焉居若耶山雲門寺初二兄求防並棲遁逮又隱焉世號防爲小山爲大山亦曰步山兄弟又云大隱小隱】

湖城東遇孟云卿復歸劉顥宅宿宴飲散因爲醉歌

疾風吹塵暗河縣【楊給事誄軼我河縣俘我洛畿趙雲長門賦天漂而疾風鮑照出自薊北門行有曰庭風衝塞起沙礫自飄揚湖城濵河故爲河縣】行子隔手不相見湖城城南一開眼駐馬偶失云卿面【趙雲管子道塗揚塵十步不相見識面字與李邕求識面出處同後漢應奉傳注造車匠於門內出半面視奉後奉於路見車匠識而呼之北齊張耀守門云領火至識面方開】況非劉顥爲地主嬾廻鞭轡成髙宴【趙雲越女越王以會稽三百里爲範蠡地曰皇天后土四鄰地主正之言地之神也左傳地主致餼言人爲地之主也吳書孫夐傳爲江夏太守有施主之稱】劉侯嘆我攜客來置守張燈促華饌且將欵曲終今夕休語艱難尙酣戰【趙雲淮南子曰魯陽公與韓戰戰酣日暮援戈而麾之日爲之反三捨】照室紅鑪促曙光熒牕素月埀文練天開地裂長安陌寒盡春生洛陽殿【時盜賊充斥而肅宗理兵議收復也趙雲上句言其事下句言其時句法使謝惠連與栁惲相答云日映昆明水春生鳷鵲棲】豈知驅

車復同軌【書同文車同軌】可惜刻漏隨更箭【陸佐公新漏刻銘云銅史司刻金徒抱箭趙雲言孟云卿同在湖城時借用車同軌字】人生防合不可常庭樹雞鳴涙如綫【趙雲古詩云雞鳴髙樹防曹子建詩庭樹防銷落涙如綫言不絕也蓋欲防復續之貎張正見逺期詩空聞淚如霰江文通雜體詩握手淚如霰】

閺鄕姜七少府設鱠戱贈長歌【閺音文】

姜侯設鱠當嚴冬昨日今日皆天風【趙雲韓詩外傳云昨日何生今日何成漢髙皇后八年太尉入未央宮撃呂產走天風大起】河凍來魚不易得【一作黃河羙漁】鑿冰恐侵河伯宮饔人受魚鮫人手【周禮天官內饔饔和也熟食曰饔割烹煎和之稱潘安仁西徵賦饔人縷切鑾刀若飛趙雲左傳公膳日雙雞饔人竊更之以鶩海上有鮫人泣則成珠居於水中今公言河凍而漁人未可以漁則饔人之所受者乃鮫人授之所以深言魚之難得而珍重之也】洗魚磨刀魚眼紅無聲細下飛碎【一作素】雪有骨已刴觜春蔥【七啟云累如疊谷離若雪輕隨風飛刅不轉切又鱠西海之飛鱗七命云範公之鱗出自九溪頳尾丹腮紫翼靑鬐命支離飛霜鍔紅肌綺散素膚雪落觜平聲】偏勸腹膄愧年少軟炊香飰【一作】緣老翁【薛云按禮記冬右腴鄭氏曰腴腹下也前漢書九州膏腴顏師古曰腹之下肥曰腴杜補遺少儀曰羞濡魚者進尾冬右腴夏右鰭注腴腹下也廣韻曰腴腹下肥維摩經曰維摩詰從香積如來所取滿鉢香飯普薰毗耶城梁劉少威謝東宮賜聖僧余饌啟曰齊桓栢寢之噐周穆軒宮之寶乳麋香飯素捺糗漿莫不气馥上天薰流下界】落碪何曽白紙濕放筋未覺金盤空新懽便飽姜侯徳【詩旣醉以酒旣飽以徳】淸觴異味情屢極東歸貪路【一作貧路】自覺難欲別上馬身無力可憐爲人好心事於我見子眞顏色不恨我衰子貴時悵望且爲今相憶【趙雲陳周譲答王褒書有雲南風雅操淸觴妙曲在傳云必嘗異味好心事如言好心膓也】

戲贈閺鄕秦少翁短歌【鮑云唐志閺鄕屬陜郡】

去年行宮當太白【鮑云謂肅宗駐鳯翔也唐志鳯翔郿縣有太白山】朝廻君是同捨客【直不疑爲同捨郎疑盜金】同心【易曰同心之言】不減骨肉親毎語見許文章伯【唐文三變王揚爲之伯趙雲王充論衡超奇篇有云文辭之伯而魏陳琳與吳張宏書云此間率少於文章易爲雄伯】今日時淸兩京道相逢苦覺人情好昨夜邀懽樂更無多才依舊能潦倒【稽康書知吾潦倒麤疏不切事情趙雲北史崔贍傳云自天保以後重吏事謂容止蘊籍者爲潦倒而贍終不攺焉故公詩於潦倒謂之能也】

李鄠縣丈人胡馬行

丈人駿馬名胡驑前年避胡過金牛【金牛地名】廻鞭卻走見天子朝飲漢水暮靈州【漢水漢江水也在楚地方城靈州靈武郡唐理回紇縣秦始皇屬北地郡趙雲肅宗卽位靈武故廻鞭見天子則自漢冰而來靈州】自矜胡驑奇絕代乘出千人萬人愛一聞說盡急難材【趙雲急難材如劉備之的顱一躍三丈過檀溪以免劉表之追劉牢之馬跳五丈澗以脫慕容垂之逼也】轉益愁向駑駘輩頭上鋭耳批秋竹腳下髙蹄削寒玉【黃伯仁龍馬頌曰耳如剡筩目象明星】始知神龍別有種不比俗馬空多肉洛陽大道時再淸【趙雲巳収復東京矣】累日喜得俱東行鳯臆龍鬐【一作麟�】未易識側身注目長風生【趙雲皆馬之奇相如劉琬馬賦曰吾有駿馬名曰騏雄龍頭鳥目麟腹虎胸】

送長孫九侍禦赴武威判官

駿馬新鑿蹄銀鞍被來好【徐敬業汗馬躍銀鞍趙雲漢桓典爲禦史號嚴明人畏憚之毎乘馬當時爲之語曰行行且止避馬禦史今送長孫侍禦故得以騘馬爲言銀鞍字多矣如辛延年羽林郎詩曰銀鞍何焴爚翠蓋空癡躕江文通別賦龍馬銀鞍朱軒繡軸】繡衣黃白郎【漢侍禦史有繡衣直指持斧捕盜趙雲王禁字翁儒武帝時爲繡衣侍禦史逐捕羣盜】騎向交河道【漢侯應上書車師前國王治交河城河水分流繞城下故號交河唐安西去交河郡七百里】問君適萬里取別何艸艸天子憂涼州嚴程須到早去秋羣胡反不得無電掃【風激電掃】此行救遺甿風俗方再造【唐書王室再造】族父領元戎【元戎帥也】名聲國中老奪我同官良飄颻按城堡使我不能餐令我惡懷抱【趙雲羣胡反指吐蕃也公前詩多以胡言安慶緒史思明今此接於涼州之下則非言安史也後漢閻忠說皇甫嵩曰旬月之間神兵電掃範曄於吳漢贊云電掃羣孽蔡琰詩云饑當食兮不能飱】若人才思濶【人羙長孫侍禦也見上送程錄事還鄕注】溟漲浸絕島罇前失詩流塞上得【一作多】國寶【趙雲班固云賦者古詩之流史云有臣如此國之寶也】皇天悲送逺雲雨白浩浩【九辯皇天平分四時兮竊獨悲此凜秋悲秋若在逺行登山臨水兮送將歸趙雲言上天亦悲人之逺去所以雲雨愁態浩浩然白也】東郊尙烽火朝野色枯槁【趙雲東郊指言史思明蓋東京𨿽復而洛陽之東猶用兵也楚辭漁父篇屈原顏色枯槁】西極柱亦傾如何正穹昊【列子湯問篇折天柱又云帝怒流於西極趙雲西極傾指言吐畨侵廓岷霸等州其勢方熾也梁園帝阿育王像碑曰璇璣玉衡穹昊所以紀物】

送樊二十三侍禦赴漢中判官

威弧不能自爾無寧歳【易木爲弧剡木爲矢弧矢之利以威天下蓋取諸暌鮑明逺寕歳猶亡奔國語姜氏告於公子曰自子之行晉無寜歳趙雲揚雄河東賦曰玃天狼之畏弧其後張平子思賦又云彎威弧之防刺蓋因矢有弧星而用易弧矢之利以威天下威字貼之】川谷血橫流【揚子川谷流人之血】豺狼沸相噬天子從北來長驅振凋敝頓兵岐梁下【肅宗理兵鳯翔】卻跨沙漠裔【趙雲此一段言安氏父子爲亂而乘輿播遷肅宗駐蹕鳯翔也自鳯翔而

極西則沙沙漠矣故言跨其裔】二京陷未收四極我得制【杜補遺爾雅釋地東至於泰逺西至於邠國南至於濮防北至於祝栗謂之四極注此四方逺極之國名列子防鼇之足以立四極】蕭索【一作瑟】漢水淸緬通淮湖稅使者紛星散王綱尙旒綴【古詩星使日夜馳詩爲下國綴旒公羊傳君若贅旒然趙雲此二叚言二京𨿽陷而邊鄙不可不安故遣使爲多也漢中今之興元府漢水在焉與淮湖通徵稅之物樊之往漢中正以四極不可不制故遣使爲多星散所以言其不止一處庾信寒園卽日詩云寒園星居乃其義也非是李郃二使星入蜀事】南伯從事賢君行立談際【揚雄或立談間而封侯趙雲南伯指言漢中主將也從事指言樊爲判官也言南防與從事俱賢相投在立談間耳詩北山我從事獨賢】生知七曜歷【月令命太史司天歷日月星辰七曜爲經二十八宿爲紀杜補遺云漢志注日月五星謂之七曜北史劉焯以愽學洽聞如九章算術周髀七曜書莫不復其本根窮其祕要】手畵三軍勢【馬援於帝前聚米爲山谷指畵形勢聞示眾軍所從道徑往來曲折昭然可曉帝曰虜在吾目中矣杜補遺云前張安世子千秋與霍光子禹俱隨度遼將軍範明友擊烏桓還謁大將軍光問千秋鬭戰方略山川形勢千秋口對兵事畵地成圖無所防失光復問禹禹不能紀日皆有文書光嘆曰霍氏世衰張氏興矣】冰雪淨聰明雷霆走精鋭【趙雲聰明如冰雪之淨精鋭如雷霆之走所以羙之也戰國防季良謂魏王曰恃兵之精鋭而欲攻邯鄲射雉賦云欣吾志之精鋭】幕府輟諌官朝廷無此【一作比】例至尊方旰食【左傳伍奢曰楚君大夫其旰食乎旰晏也】仗爾布嘉惠【賈誼弔屈原賦防承嘉惠兮俟罪長沙】補闕暮徴入柱史晨徵憇【老子爲柱下史趙雲以義推之樊判官其初必先爲補闕而召之旣爲補闕又爲侍禦而自侍禦往漢中也晨徵憇者以晨徵行而因執別則暫憇息也】正當艱難時【天步艱難】實借長久【一作大】計回風吹獨樹白日照執袂【趙雲此言別時之景也庾信和趙王塗中詩云廻風卽送師周王褒送葬詩平原著獨樹臯亭望列村楚詞靑春受謝白曰照其後張季鷹雜詩白日照園林】慟哭蒼煙根山門萬重閉居人莽牢落遊子方迢遰徘徊悲生離局促老一世【九章悲莫悲兮生別離古詩云局促轅下駒薜云前漢書灌夫傳上怒內史曰公平生數言魏其武安長短今日廷論局促效轅下駒趙雲上林賦牢落陸離注猶遼落也】陶唐歌遺民後漢更列【一作別】帝恨無匡復姿【一作資】聊欲從此逝【左傳吳季札聞唐之歌曰思深哉其有陶唐氏之遺民乎漢髙祖曰吾亦從此逝矣趙雲兩句言民復而中興其兩句又自言無能而當引去也陶唐歌遺民普言生民尙皆是陶唐之遺者以明其非作亂之人後漢更列帝則以漢光武中興而後復有十二帝以比肅宗中興也】

送從弟亞赴安西判官【一云河西鮑云亞字次公肅宗在靈武上書論當世事擢校書郎杜鴻漸節度河西奏署幕府故詩云令弟艸中來蒼然請論事】

南風作秋聲殺气薄炎熾【南風作秋聲言當生育而有肅殺趙雲南風夏日之風也而作秋聲故肅殺之气倚薄炎熾也】盛夏鷹隼擊時危異人至【趙雲月令又云立秋之日鷹隼擊今節候當盛夏而鷹隼擊則有所搏取不得不急避之時危亂則湏異人故異人自然未至也異人正指其弟並矣後漢王朗還許下人稱其才進或曰不遇異人當得異書問之果得王充論衡之益】令弟艸中來蒼然請論事【趙雲古詩濟濟令弟而謝靈運酬從弟惠連曰末路値令弟】詔書引上殿奮舌動天意【言君意爲之回動也解嘲云伸其舌而奮其筆】兵法五十家爾腹爲篋笥【兵法見前漢藝文志邊韶腹便便五經笥趙雲前漢藝文志有兵權謀十三家兵形勢十一家陰陽十六家兵技巧十三家揔曰凡兵書五十三家七百九十篇圖四十三卷也】應對如轉圜【漢祖從諌若轉圜杜補遺開元遺事張九齡毎與賔客議論滔滔不竭如下阪走丸時人服其俊辯】疏通略文字經綸皆新語足以正神噐【易�君子以經論陸賈造新語老子天下神器】宗廟尙爲灰君臣俱【一作皆】下淚【九廟爲賊所焚也趙雲安慶緒盡焚九廟也】崆峒地無軸淸海天軒輊【崆峒見自京赴奉先縣詩注言天地未安也杜補遺詩戎車旣安如輊如軒馬援傳居前不能令人輊居後不能令人軒注軒輊輕重也軒輊則或輕或重低昂而不安矣】西極最瘡痍連山暗烽燧【漢制有冦則舉烽燧相如諭蜀文曰烽舉燧燔杜補遺唐六典日唐鎭戍烽倐所至大率相去三十里其逼邊者築城以置之其放煙有一炬至三炬者毎日初夜舉一炬謂之平安火余則隨其多少而爲差光武修熢燧注前書音義曰邊方備警急作土臺臺上作桔橰頂上有兜零以薪艸置其中常低之有防卽燃火舉之以相告曰烽又多積薪寇至卽燔之望其煙曰燧晝則燔燧夜則舉烽廣雅言兜零籠也趙雲季布傳瘡痍未瘳】帝曰大布衣【布衣韋帶之士新添在傳衛文公大布之衣大帛之冠】籍卿佐元帥【謂杜鴻漸】坐防淸流沙所以子奉使【書曰西被於流沙防流沙西境最逺者也而地理誌以流沙爲張掖居延澤是也計三危在居延之西太逺矣志言非也趙雲流沙亦西邊地名書曰西被於流沙則在西之逺處皆因吐蕃之亂而言之】歸當再前席【文帝前席賈生注漸促近聼說】適逺非歷試【舜歷試諸艱】湏存武威郡爲畫長久利孤峯石戴驛快馬金纒轡黃羊飫不羶蘆酒多還醉踴躍常人情慘澹苦士志安邊敵何有反正計始遂【髙祖撥亂世而反之正趙雲此一叚又期以安邊敵何有正言吐蕃何足平哉當念天子反正車駕歸長安方爲計遂也】吾聞駕鼓車不合用騏驥【杜補遺後漢循吏傳曰建武十三年異國有獻名馬者日行千里又進寶劍價兼百金詔以馬駕鼓車劍賜騎士建武乃光武年號】龍吟廻其頭夾輔待所致【左傳夾輔周室趙雲公意言以亞爲安西判官特使騏驥駕鼓車耳故馬廻頭所望在夾輔天子也龍吟指言騏驥】送韋十六評事充同谷郡防禦判官【安祿山大亂甫與韋宙同陷賊後皆遁歸行在所鮑云注以爲韋宙乃丹之子仕宣宗時非此所送人也】

昔沒賊中時潛與子同遊今歸行在所王事有去畱【天子行幸所在曰行在詩王事靡盬】偪側【偪側見上注】兵馬間主憂急良儔【史範睢主憂臣辱主辱臣死】子𨿽軀幹小老【作志】气橫九州【趙雲趙書曰劉曜討陳安於壠城安死人謡曰壠城建兒有陳安軀幹𨿽小腹中寛愛養將士同心肝】挺身艱難際張目視寇讎朝廷壯其節奉詔令參謀鑾輿駐鳯翔同谷爲咽喉【西都賦乘鑾輿鳯翔府扶風郡隋置鳯棲尋攺爲麟逰郡同谷郡今成州晉仇池郡漢下辧縣舊名武街城趙雲魏都賦正位居體者以中夏爲喉舌】西扼弱水道【禹貢弱水旣西集注十州記云鳯麟洲在西海之中四面有弱水繞之鳩毛不浮不可越也】南鎭枹罕陬【一作氐陬唐安鄕郡河洲理枹罕縣枹罕故侯邑枹音孚本枹鼓字也】此邦承平日剽劫吏所羞【前漢地理誌椎剽掘冡師古曰椎殺人而剽劫之剽急也】況乃胡未滅控帶莽悠悠府中韋使君道足示懷柔【詩懷柔百神】令侄才俊茂二美又何求受辭太白腳【太白山名杜補遺辛氏三秦記曰大白山在武功縣南去長安五百里不知髙幾許俗云武功太白去天三百周地圖記曰太白山甚髙上常積雪無艸木半山有云如瀑布則澍雨人常候驗如離畢焉故語曰南山瀑布不朝則暮錄異記曰金星之精墮於終南圭峯之西田號爲太白其精化爲白石狀如羙玉常有紫气覆之宗立元廟於太寜裏臨淄舊邸取其石琢爲像焉】走馬仇池頭【成州上祿縣有仇池也晉永嘉末爲氐羌文茂所據杜補遺三秦記曰仇池山上廣百頃地平如砥其南北有山路東西縣絕百仭一夫守道萬夫莫向山勢自然有樓櫓卻敵之狀上有崗阜泉源史記謂秦得百二之固也南史武興國本仇池楊難當自立爲秦王本朝同州河池乃故地後漢西南夷傳曰馬氐居河地一名仇池山在今成州上祿縣南三秦記曰仇池山本名仇維州上有池故曰仇池在滄洛二谷之間常爲水所衝激故下石而上土形如覆壺仇池記曰仇池百頃周回九千四十步天形四方壁立千仞自然樓櫓卻敵之狀分置調均竦起數文有逾人功凡二十七道可攀援而上東西二門盤道自下至上凡有七里上則崗阜低昂泉流交灌酈元水經注曰羊腸盤道三十六回開天圖謂之仇夷所謂積嵳峩嵚岑隠阿者也】古色【一作邑】沙土裂【前書音義曰沙土曰漢卽今磧也趙雲西邊近沙漠之地故沙土裂】積陰雪云稠【一作積雪陰雲稠】羌父豪豬靴羌兒靑兕裘【趙雲上林賦有拖豪豬宋王招防曰君王親發兮怦靑兕說文曰兕如野牛靑皮堅厚可以爲鎧】吹角向月窟【顏延年歌月毳來賔毳窟也月窟西極長楊賦西壓月窟杜補遺月錄曰蚩尢率罔兩與黃帝戰於涿鹿帝乃命吹角爲龍鳴以禦之至魏武北徵烏丸度沙漠而軍士思歸於是減爲中鳴而聲更悲矣胡角者本以應胡笳之聲後漸用之】蒼山旌斾愁鳥驚出死樹【趙雲吳平爲句章州門前忽生一株靑桐樹上有歌謡之聲惡而斫之平隨軍北虜首尾三年死樹歘自還立於故根上樹巓空中歌曰死樹今更靑吳平尋當歸故公詩又曰君不見前者摧折桐百年死樹中琴瑟也】龍怒防老湫【郊祀志湫淵祠朝那湫水在涇州界興雨土俗亢旱毎於此求之相傳雲龍之所居也天下山川隈曲有之湫音子由切】古來無人境今代橫戈矛【趙雲孫興功遊天臺山賦序云踐入無人之境】傷哉文儒士憤激馳林邱中原正格鬭【相抱而殺之曰格趙雲格鬭字祖出前漢而陳琳飲馬長城窟行雲男兒寜當格鬭死何能怫欝長城道禮記傷哉貧也】後防何緣由百年賦命定豈料沈與浮且復戀良友握手步道周【謝暉桑楡陰道周趙雲詩有枤之杜生於道周釋文周曲也】論兵逺壑淨亦可縱冥搜【天臺賦序】題詩得秀句札翰特相投【趙雲陸瑜仙人覽六著篇云避敵情思巧論兵勢重新】

送李校書二十六韻【鮑云李舟也國史補言舟好事與妹書曰釋迦生中國設教如周孔生西方設教孔周加釋迦天堂無則巳有則君子生地獄無則巳有則小人入則其人可知公故極稱道】

代北有豪鷹生子毛盡赤【鐘代二山出鷹趙雲以物之奇俊者譬李舟也晉孫楚鷹賦曰有金剛之俊鳥生井陘之巖阻隋魏言深鷹賦曰惟玆禽之化育實鐘山之所生而今公言代北末見所出也】渥窪騏驥兒尢異是龍脊【趙雲前漢書曰武帝元鼎四年馬出渥窪水中東方朔曰騏驥騄耳天下之良馬也爾雅曰驑馬黃脊騝音幹】李舟名父子【趙雲名父之子也前漢蕭育傳王鳯以育名父之子除爲功曹王導爲述名父之子不可無祿】淸俊流輩伯【趙雲流輩之伯也伯者長之義晉有八伯以比八逹漢官儀曰侍禦史周官也爲柱下史官法冠一名柱後】

【以鐵爲柱言其審固不撓常淸峻也】人間好妙年不必湏白晳【在傳東門之晳實興我役趙雲左傳昭公二十六年冉豎曰有君子白晳】十五富文史十八足賔客十九授校書二十聲輝【一作煇】赫眾中毎一見使我潛動魄自恐二男兒辛勤養無益【趙雲淵明云𨿽有五男兒俱不好紙茟二男兒亦仿此矣】乾元元【一作二】年春萬姓始安宅【乾元肅宗時耳號始收復京師民始安居】舟也衣防衣【列女傳曰老萊子孝養二親行年七十嬰兒自娛著五色防衣嘗因取漿水上堂跌僕因臥地爲小兒啼或弄烏鳥於親側】告我欲逺適倚門固有望斂衽就行役【詩父曰嗟予子行役趙雲戰國防齊王孫賈之母謂賈曰汝朝出而晚來則吾倚門而望汝暮出而不還則吾倚閭而望汝陶淵明勸農四言云取不斂祍】南登吟白華已見楚山碧【白華孝子之潔白趙雲吟白華而見楚山碧則舟必以王事南往於漢上矣】藹藹咸陽都冠蓋日云積【藹藹言其气象也鹹陽古雍郡也冠蓋士大夫也云積言多也西都賦云冠蓋如雲】何時太夫人堂上防親戚【文帝紀列侯妻稱夫人列侯死子復爲列侯乃得稱太夫人子不爲列侯亦不得稱潘安仁閒居賦太夫人在堂又云席長筵列孫子陶淵明恱親戚之情話】汝

翁艸明光【漢武帝太初四年秋起明光宮師古曰三輔黃圖在城中元後傳云成都侯商避暑借明光宮凢掌制誥文子謂之視艸也趙雲後漢尙書郎含香握蘭直宿於建禮門太官供膳奏事明光殿下筆

爲詔誥出語爲誥令其在唐則中書舍人也凡掌制誥

必有艸故謂之起艸春明退朝綠載凢公文中書謂之艸樞宻院謂之底三司謂之】【檢又可以見中書舍人所行曰艸也武后臨朝天授元年壽春王成噐兄弟五人初出閤同日受冊有司撰儀注忘載冊文及百僚在列方知闕禮宰臣相頋失色中書舍人王勮立召書吏五人執茟口艸五王冊一時俱畢則起艸者中書舍人之職】天子立前席【見前詩注】歸期豈爛漫別意終感激【趙雲豈爛漫言必不至於過期也而別意終感激乃人情離別之常也莊子道徳不同而性命熳熳子子趙岐章指曰千載聞之猶有感激】顧我蓬屋姿謬通金閨籍【曹子建顧念蓬屋士貧賤誠足憐謝暉出尙書省詩旣通金閨籍】小來習性懶晚節【一作歳】慵轉劇【嵇叔夜絕交書少加孤露性復疏慵又嬾與慢相成】毎愁悔吝作如覺天地窄羨君齒髮新行已能夕愓【語行已有恥易乾卦夕若厲】臨岐意頗切對酒不能喫【趙雲李陵詩對酒不能酬】廻身視緑野慘澹如荒澤老鴈春忍饑哀號待枯麥時哉髙飛燕絢練新羽翮【老鴈甫自諭也時燕諭李校書趙雲漢時謡大麥靑小麥枯赭白馬賦云別軰超羣絢練夐絕注絢練疾也】長云濕褒斜【西都】

【賦右界褒斜隴首之險見第一卷

子午谷注杜補遺後漢順帝紀罷子午道通褒斜路褒斜漢中谷名南谷名褒北谷名斜首尾七百里鄭子眞所耕在此谷口斜音余遮切俗讀作橫斜之斜非也】漢水饒巨石【趙雲言漢上景物之愁寂以勸其歸也江文通雜體詩雲海濵饒奇石】無令軒車遲襄疾悲宿昔【古詩思君令人老軒車來何遲】

洗兵馬【收京後作】

中興諸將收山東【趙雲山東者今之河北也蓋謂之山東山西以太行山分之也今所謂山東乃昔言齊地則以泰山言之矣安祿山反先防河北諸郡至二京已復慶緒奔於河北之後史思明降嚴莊降熊元皓降而河北諸郡漸復矣故曰中興諸將收山東】防書日【趙作夕】報淸晝同【趙雲夕者日之晚也詩曰日之夕矣牛羊下來晝者日之中也荘子曰正晝爲盜日中穴壊夕晚之報與日晝同言其好消息之眞也舊本誤作日報淸晝同所以起學者之疑】河廣傳聞一葦過胡危命在破竹中【衛詩誰謂河廣一葦杭之晉杜預傳今兵威已振譬如破竹數節之後迎刃而解無復著手處也】秪殘鄴城不日得獨任朔方無限功【趙雲鄴城相州也乃賊所窟穴四月以相州爲安成府可見矣至九月方能圍相州十一月方能敗之故公於作是詩時云殘者言余也只殘字是唐人語出朔方指言郭子儀也子儀素爲朔方節度使後又加河西隴右時專任子儀故云獨任】京師皆騎汗血馬廻紇餧肉蒲萄宮【汗血事見一卷髙都防騘馬行注張耳傳如以肉餧虎何益三輔黃圖曰漢有葡萄宮趙雲蒲萄宮考之長安志載有東西葡萄園景龍文館記雲中宗召近臣騎馬入櫻桃園馬上口摘櫻桃遂宴東蒲萄園奏以宮樂則所謂葡萄宮者𨿽不指其東西而謂此園耳舊注作漢有葡萄宮考之漢宮室名別無此名也視回紇爲虎以言其彊保爲患也舊唐史載初收西京回紇欲入城刼掠廣平王固止之及收東京回紇遂入府庫取財帛於市井村坊剽掠三日而止財物不可勝計廣平王又賚之以錦寶貝葉防大嘉則回紇之爲虎可知蒲萄宮漢匃奴傳元壽之年單於來朝捨之上林苑蒲萄宮趙豈未之見耶】已喜皇威淸海岱常思仙仗過崆峒【禹貢海岱惟靑州王元長崆峒山黃帝順下風膝行進而問道趙雲靑徐諸郡皆復天下無事則可以問道此所以常思其如此】三年笛裏關山月【趙雲祿山以天寶十四載反歳在乙未安慶緒以至徳二載弒其父歳在丁酉是歳復二京則爲三年關山月古樂府曲名梁元帝府詩周王褒燕歌行雲無復漢地關山月惟有漢北薊城云】萬國兵前艸木風成王功大心轉小【文王小心翼翼時成王爲元帥鮑云乾元元年徙封叔爲成王】郭相謀深古來少【郭子儀也】司徒淸鑑懸明鏡【李光弼趙雲本傳至徳二載光弼加檢校司徒新書光弼自司徒遷司空猶稱司徒則新史誤矣】尙書气與秋天杳【僕固懷恩趙雲尙舊指言王思禮本傳長安思禮先入淸宮收東京戰數有功遷兵部尙書以爲房琯非是按至徳元載十月琯用車戰以敗二載琯罷相貶邠州刺史舊注云作懷恩亦非是據本傳復兩京懷恩𨿽有功止詔加鴻臚卿其後乾元二年方入爲工部尙書今公詩是收復兩京後豈卻是懷防耶】二三豪俊爲時出整頓乾坤濟時了東走無復憶鱸魚【張翰見秋風起乃思吳中蒓鱸魚遂命駕東歸吳益托意避亂今不必如此也】南飛覺有安巢鳥【古詩越鳥巢南枝曹子建詩願隨越鳥翻南翔趙雲曹孟徳詩烏鵲南飛大率兵亂則非特人不安鳥亦不安時平則鳥獸亦安矣】靑春復隨冠冕入紫禁正耐煙花繞【謝希逸收華紫禁趙雲乾元元年正月授皇帝以傳國璽此時衣冠並入而定矣故云靑春復隨冠冕入紫禁紫宮之禁也蓋以紫微帝座得名】鶴駕通霄鳯輦備雞鳴問寢龍樓曉【薛夢符云按漢宮闕防白鸖宮太子之所居凡人不得輙入隨太子左右監率門唐龍朔中攺爲左右崇掖衛垂拱中攺爲鸖禁衛杜補遺劉向列仙傳曰王子喬周靈王太子晉也好吹笙作鳯鳴遊伊洛間道士浮公接上嵩山三十餘年後復於此山上告桓梁曰告我家七月七日待我緱氏山頭果乘白鸖駐山顚望之不得到舉手謝時人而去故後世稱太子之駕曰鸖駕宮曰白鸖禁曰鸖禁又文選王融字元長曲水詩序曰儲後睿哲在躬出龍樓而問豎入虎関而齒冑注龍樓漢太子門名也文王爲太子雞初鳴而衣服至寢門外閤內豎之禦者曰今日安否何如沈休文齊故安陸昭王碑文曰式掌諸命允膺嘉選博望之苑載暉龍樓之門以峻趙雲按漢書成帝爲太子上嘗急召太子出龍門樓不敢絕馳道張晏曰門樓上有銅龍若白鶴飛防之爲名也此龍樓本出若王元長所用則出於此耳蓋王元長文合禮記與漢書兩事爲句而杜公則又出於王元長而變之也】攀龍附鳯勢莫當天下盡化爲侯王【揚子攀龍鱗附鳯翼時攀附而立功者皆有恩趙雲班固韓彭等敍傳曰雲起龍驤化爲侯王崔羣送符載歸蜀序亦云不習爼豆化爲侯王汝等指化侯王之人也唐舊史載肅宗至徳二載四月帝在鳯翔是時府庫無蓄積專以官爵賞功諸將出徵皆給空名告身自開府特進列卿大將軍下至中郎郎將聼臨事注名其後又聽以信牒授人官爵有至異姓王者諸有官者但以職任相統攝不復計官爵髙下大將軍告身一通才易一醉凢應募入軍者一切衣金紫至有朝士僮僕衣金紫而身亦賤役者名噐之濫至是而極焉今所謂盡化爲侯王蓋言此輩也】汝等豈知防帝力【莊子曰帝力於我何有哉】時來不得誇身彊關中旣畱蕭丞相【蕭何餉饋不絕糧道趙雲謂郭子儀也】幕下復有張子房【髙祖曰運籌帷幄之中吾不如子房謝宣逺張子房詩婉婉幕中畫】張公一生江海客身長九尺須眉蒼【杜補遺仇池翁云久困江湖不見偉人昨在金山滕元發以扁舟破巨浪出船巍然使人神聳好个沒興底張鎬相公杜子羙云張公一生江海客身長九尺須眉蒼謂張鎬也唐舊史云蕭昕與鎬友善表薦之曰如鎬者用之則爲王者師不用則幽谷之叟爾明皇擢鎬爲拾遺不數年出入將相】徴起適遇風雲會扶顚始知籌防長【二十八將論成能感防風雲趙雲陸士衝樂府云藹藹風雲防語顚而不扶】靑袍白馬更何有【趙雲公自謂也庾信哀江南賦曰靑袍如艸白馬如練於鴈門公碑銘言其祖父之功曰白馬如練旗如墨亦以形容其旗馬侯景之亂先有童謡云靑絲白馬壽陽來而景以朝廷所給靑布皆用爲袍采色尙靑景乘白馬靑絲爲轡欲以應防今公詩取字用耳非言安史及吐蕃也何有者言在我者何所有哉殊無所利也惟知喜再昌而已】後漢今周喜再昌【趙雲後漢則東京之漢今周則宇文之周庾信於齊王碑序云昔東京旣稱炎漢再受今周曆卽是酆都中興此乃喜再昌之義若以爲卜年卜世之周則於今周字無出】寸地尺天皆入貢奇祥異瑞爭來送不知何國致白環【丘希範書白環西獻楛矢東來顏延年歌亙地稱皇罄天作主月毳來賔日際奉土世本曰舜時西王母獻白環及佩】復道諸山得銀甕【禮運山出器車注器謂若銀甕丹甑】隱士休歌紫芝曲【集注皇甫謐髙士傳秦世道滅徳消坑黜儒術四皓於是退而作歌曰莫莫髙山深谷逶迆煜煜紫芝可以療饑唐虞世逺吾將何歸駟馬髙蓋其憂甚大富貴之畏人兮不如貧賤之肆志乃共入啇洛隱地肺山】詞人解撰河淸頌【新添鮑照字明逺元嘉中河濟俱淸當時以爲羙瑞照爲河淸頌趙雲公詩言此者是歳旣收京而於七月嵐州合關河黃河三十里淸如水蓋收京之祥實事也】田家望望惜雨幹布谷處處催春種【布谷鳴鳩也趙雲楊惲云田家作苦故對布谷催耕之鳥東坡在黃州作五禽言自注曰土人謂布谷爲脫卻布袴】淇上健兒歸莫懶城南思婦愁多夢【東山詩五章言室家之望女也婦嘆於室趙雲淇上衛地也衛詩雲泉原在左淇水在右今衛州與相州相鄰則指言圍相之兵矣健兒見上哀王孫詩注】安得壯士挽天河淨洗甲兵長不用【梁沈約詩安得壯士馳奔曦前漢李左車歌安得壯士翻日車武王伐紂大兩洗兵趙雲六韜有洗濯甲兵】

早秋苦熱堆案相仍【時任華州司功】

七月六日苦炎蒸對食暫飡還不能【趙雲蔡琰詩饑當食兮不能飡】毎愁【一作常恐】夜中【一作來】自足【一作皆是】蠍【趙雲蠍者螫虫中原有之南中無有韓退之謫南方及其歸也有詩云照壁喜見蠍則毎以得歸爲念𨿽蠍之螫而見之反喜也今公苦熱固宜以足蠍爲愁】況乃秋後轉多蠅【趙雲退之詩有曰朝蠅不湏驅莫蚊不須拍蠅蚊滿八區可以盡力格秋風九月至掃不見蹤迹今公詩卻以秋後多蠅爲苦則韓言其理杜怪其事】束帶髮狂欲大叫簿書何急來相仍【唐書切於簿書期防趙雲論語束帶立於朝陶淵明不肯束帶見督郵】南望靑松架短【一作絕】壑安得赤腳踏層冰【趙雲江文通擬謝光祿郊逰詩風散松架險松枝可以爲架故因謂之架焉層冰見上髙都防騘馬行注】

立秋後題

日月不相饒節敍昨夜隔蟬無停號秋燕已如客【古詩秋蟬鳴樹間鳥逝將適宋玉燕翩翩而辭歸蟬寂寞而無聲】平生獨往願惆悵年半百【淮南王莊子略要曰江海之士山谷之人輕天下細萬物而獨往司馬彪注曰獨往自然不復顧世也】罷官亦由人何事拘形役【歸去來詞旣自以心爲形役奚惆悵而獨悲陶淵明詩誰謂形迹拘】

九家集注杜詩卷四

欽定四庫全書

九家集注杜詩卷五

宋郭知達編古詩【寓秦州及同谷縣行赴蜀中作】

貽阮隱居【昉】

陳畱風俗衰人物世不數【晉書阮籍字嗣宗陳畱尉氏人也父瑀魏丞相掾子渾侄咸咸子瞻瞻弟孚咸從子修孚族弟放放弟裕皆陳畱人】塞上得阮生迥繼先父祖【趙雲公言阮氏自晉人之後無所聞今日於秦州得阮昉也】貧知靜者性自益毛髮古【師云語曰仁者靜注無欲故靜性靜者多壽】車馬入鄰家蓬蒿翳環堵【江文通詩顧念張仲蔚蓬蒿滿中園莊子庚桑楚鑿垣墻而殖蓬蒿昭十六年傳斬之蓬蒿藜藋而共處之月令藜莠蓬蒿並興儒行儒有一畝之宮環堵之室注環堵面一堵也五版爲堵張景陽詩環堵自摧毀】淸詩近道要【趙雲傅咸贈崔伏詩曰人之好我贈我淸詩】識字用心苦【劉棻嘗從楊雄學作奇字劉歆觀之泣曰空自苦趙雲字作子言阮爲詩所以近道要者以其用心苦也惟杜公識之】尋我艸逕微褰裳踏寒雨【崔駰達旨辭曰與其有事則褰衣濡足冠掛不顧趙雲詩褰裳涉溱】更議居逺林避喧甘猛虎【沈休文詩避世非避喧】足明箕潁客榮貴如糞土【陸士衡云徐幹少無宦情有箕潁之心晉語玉帛酒食猶糞土也愛糞土以毀五常無乃不可乎箕山名潁水名許由巢父隱處僖二十八年傳榮季曰況瓊玉乎是糞土也趙雲箕潁出謝靈運擬徐幹詩序非陸士衡舊注誤】

遣興三首

下馬古戰場四顧但茫然【蘇子卿行役在戰場】風悲浮雲去黃葉墜我前朽骨穴螻蟻【老子曰其人已死其骨已朽陸機挽歌丰肌饗螻蟻妍骸永夷泯趙雲莊子云在上爲烏鳶食在下爲螻蟻食】又爲蔓艸纒【江淹恨賦試望平原蔓艸縈骨拱木斂魂】故老行嘆息今人尙開邊【嚴助傳武帝時徵伐四夷開置邊郡趙雲使公得志廟堂固不求邊功不賞邊臣矣】漢虜互勝負封疆不常全【前漢匈奴傳當孝武時𨿽徵伐克獲而士馬物故亦略相當𨿽開河南之野建朔方之郡亦棄造陽之北九百餘里匈人民民每來降漢單於亦輒拘畱漢使以相報復其傑鶩尙若斯安肯以愛子而爲質乎韓安國漢數千里地爭利則人馬罷虜以全制其去病云漢匈奴相紛拏殺傷大當孫子一勝一負兵家常勢】安得廉恥【一作頗】將三軍同晏眠

右一

髙秋登寒【一作塞】山南望馬邑州【前漢地理誌馬邑屬鴈門郡晉太康地記云秦時建此城輒崩不成有馬周旋馳走反覆父老異之因依以築城遂名爲馬邑漢王恢伏兵馬邑旁谷中是也趙雲舊注指爲鴈門馬邑非是蓋公詩在秦州所作其登山南望豈卻望北地鴈門之馬邑乎馬邑秦州地】

【名今於本處有石碑標榜焉其土人及曾遊秦州者自能言之此所謂不行一萬里不曉杜甫詩也】降虜東擊胡壯健盡不畱【詩回紇助順收復京師遂進収東都前漢匈奴傳曰漢大發關東輕銳士盡力擊匈奴郡國吏三百石伉健習騎射者皆從軍】穹廬莽牢落【匈奴傳匈奴父子同穹廬臥師古曰穹廬旃帳也其形穹隆故曰穹廬】上有行雲愁老弱哭道路願聞兵甲休【前漢賈捐之傳珠崖反連年不定議大發軍捐之建議不可曰當此之時冦賊並起軍旅數發父戰死於前子鬭傷於後女子乘亭障孤兒號於道老母寡婦飲泣巷哭上從之前漢匈奴傳匈奴上漢書曰願寢兵休士以安邊民使少者得成其長老者得安其處】鄴中事反覆【一云何蕭條】死人積如丘【後漢韓遂馬馬騰曰天下反覆未可知趙雲兩京𨿽復矣而賊猶保相州旣圍復解則士卒傷死可知矣】諸將已茅土載驅誰與謀【李陵與蘇武書陵爲足下當享茅土之薦防文錫君土苴以白茅新添詩載馳載驅趙雲當兩京之復各論諸將之功而加官爵矣則破鄴之戰誰復效力哉宜公之所深憂也】

右二

丰年孰云遲甘澤不在早【陸機云賦甘澤霈孫楚雪賦膏澤液普潤中田肅肅二麥實丰年曹子建良田無晚嵗膏澤多丰年】耕田秋雨足禾黍已映道春苗九月交顏色同日老勸汝衡門士【衡門見上秋雨嘆注】勿悲尙枯槁【漁父形容枯槁莊子枯槁之士趙雲此篇慰貧士之詩也】時來展才力先後無醜好但訝鹿皮翁忘機對芳艸【列仙傳鹿皮翁者菑川人也少爲府小吏機巧舉手能成器械岑山上有神泉人不能至也小吏自府君請木工斧斤三十人作轉輪懸閣意思叢生數十日梯道四門成上其顚作茅舍畱止其旁趙雲鹿皮翁固是神仙神仙皆遺世故然於此言忘機械則以鹿皮翁本巧於機械及其避世忘去機慮結茅岑山坐對芳艸矣公題是遣興見諸將以戰伐之功富貴驕矜而貧者寂寞旣慰之以秋成當飽可免憔悴又期之以時來展材力亦當富貴不以先者爲好而後者爲醜也又終之以鹿皮翁之忘機則豈顧富貴之先後哉鹿皮翁殆公自托耳】

右三

昔遊【趙雲此篇名昔遊蓋公紀遊王屋山與東蒙山之實也王屋山有華蓋峯所謂華蓋君董先生必是實事詳味公之詩意可見矣於紀實中因使神仙事以稱之也】

昔謁華蓋君深求洞宮腳玉棺已上天白日亦寂寞【後漢王喬爲葉令後天下玉棺於堂前吏人摧排終不搖動喬曰天帝獨召我耶乃沐浴服飾寢其中蓋便立覆宿夕葬於城東土自成墳其夕縣中牛皆流汗喘乏而人無知者百姓乃爲立廟號葉君祠】暮升艮岑頂【艮岑東北之岑也】巾幾猶未卻【趙雲華蓋君所戴之巾所慿之幾尙在】弟子四五人入來淚俱落余時遊名山發軔在逺壑【離騷朝發軔於蒼梧又朝發軔於天津】良覿違夙願【謝靈運詩搔首訪行人引領兾良覿】含淒尙寥廓林昏罷幽磬竟夜伏石閣王喬下天臺微月映皓鶴【嵇康琴賦王喬披云而下墜天臺賦王喬控鶴以衝天何敬祖在昔王子喬有道發伊洛迢遞陵峻嶽連翩禦飛鶴喬卻是周靈王太子王子晉子晉一名喬】晨溪向虛駛歸徑行已昨豈辭靑鞋胝【趙雲靑鞋山行之具胝足病也莊子曰手足胼胝】惆悵【一作悵望】金匕藥東蒙赴舊隱尙憶同志樂【東蒙山名昔者先王以爲東蒙主趙雲此又敍其遊東蒙山也公都壇歌寄元逸人曰故人昔隱東蒙峯又與李白同尋範十隱居曰余亦東蒙客憐君如弟兄豈所謂赴舊與冂同志樂者乎】休事董先生【董先生董京威也行吟常宿白社之中時乞市肆得碎繒結以自覆趙雲休事董先生則東蒙山必有董先生矣舊注便差排作董京威自是已往神仙矣亦豈在東蒙山邪】於今獨蕭索胡爲客關塞道意久衰薄妻子亦何人丹砂負前諾【晉葛洪求勾漏令以練丹砂】𨿽悲髮變鬒【章忍反一雲鬢髮變謝暉詩有情知望鄕誰能鬒不變詩鬒髮如雲趙雲髮之黑者曰鬒鬒髮變言變而爲白也】未憂筋力弱杖藜望淸秋有興入廬霍【謝靈運詩遊當遊羅浮行必息廬霍江淹擬靈運詩靈境信淹畱賞心非徒設平明登雲峯杳與廬霍絕】

幽人【易履道坦坦幽人貞吉陸士衡詩幽人在浚告】

孤云亦羣遊神物有所歸【陶潛詠貧士詩萬族各有托孤云獨無依趙雲孤云所以譬幽人之畸獨者也然以類相聚則終至於羣遊蓋以神物有歸故爾又若志士之相遇也】麟鳳在赤霄何當一來儀【劉公幹詩鳳凰集南嶽徘徊孤竹根何時當來儀將顯聖明君書鳳凰來儀張協七命掛歸翮於赤霄之表漢書麟鳳在郊藪孔融曰麟鳳來頌聲作趙雲以比賢人之宜來乃賈誼所謂鳳凰翔於千仭兮覽徳輝而下之也赤霄丹霄也楚辭曰載赤霄而淩太淸張茂先鷦鷯賦序彼鷲鶚鵾鴻孔雀翡翠或淩赤霄之際然鳳凰云在赤霄可也而麟亦謂之下赤霄學者常疑之殊不知徐陵之生寶志見之曰此兒天上石麒麟則麟自天而降亦宜在赤霄者矣此四句孤云蓋公自比羣遊以比同志之幽人麟鳳又以比同志之幽人所謂同志之幽人則下句惠荀輩】往與惠荀輩中年滄洲期【杜補遺惠逺許詢也謝暉之宣城詩旣灌懷祿情復恊滄洲趣李善注楊雄賦云世有黃公者起於滄洲頥神養性故後人以滄洲爲隱者所居或云隋圖經曰漢水逕琵琶谷至滄浪洲乃漁父悼歌處滄洲卽滄浪洲也趙雲惠荀惜乎無考杜田補遺便指爲惠逺許詢此自是晉人今公詩云與惠荀輩則當時人其荀字是姓卽非許詢蓋詢乃詢問之詢豈可彊差排邪又況公於惠逺兩謂之廬山逺未嘗摘用惠字也滄洲期言隱淪之所也詩人之言隱多用滄洲字杜田又引滄洲云卽滄浪洲非是】天髙無消息棄我忽若遺【詩谷風將安將樂棄予如遺郭泰機詩衣工秉刀赤棄我忽若遺古詩棄我如遺迹】內懼非道流幽人見瑕疵【僖七年傳不汝瑕疵史道家者流】洪濤隱語笑【曹植泛舟越洪濤晉王凝之風賦驅東極之洪濤郭璞江賦鼓洪濤於赤岸木虛海賦洪濤瀾汗曹玭江賦洪濤突兀而橫持蔡邕賦洪濤湧以沸騰晉蘇彥詩洪濤奔逸勞】鼓枻蓬萊池【孫楚賦舟人鼓枻而揚歌史漁父鼓枻而去】崔嵬扶桑日【山海經云大荒之中暘谷上有扶桑十日所浴九日居下枝一日居上枝皆載烏又山海經云日出谷浴於咸池拂於扶桑杜補遺東方朔十洲記曰扶桑在碧海中樹長數千丈一千餘圍兩兩同根更相依倚故名扶桑北史言有沙門慧深來荊州云扶桑國在大漢國二萬餘里其樹葉似桐所生如筍國人食之實似梨而赤其皮可爲紙廣六尺餘】照曜瑚枝【梁元帝馬詩照曜瑚鞭余見上送孔巢父注】風帆倚翠蓋暮把東皇衣【屈平九歌有東皇太一又孔蓋兮翠旌說苑鄂君泛舟於新陂之上張翠羽之蓋張平子東京賦翠羽之髙蓋曹植曰仰摭翠蓋陸士衡詩云翩翩翠蓋羅】咽漱元和津【天臺賦漱以華池之泉杜補遺黃庭經曰口爲玉池太和官咽靈液災不忓注口中液水爲玉津又中黃經曰但服元和除五穀必獲寥天得眞籙注服元和謂咽津液】所思煙霞微知名未足稱促商山芝【見上喜晴及洗兵馬注趙雲漢武帝曰局促效轉下駒所思旣在乎煙霞之微則遺世絕物矣𨿽四皓知名猶爲局促也】五湖復浩蕩【周禮揚州其浸五湖注太湖方五百里故曰五湖】嵗暮有餘悲【張景陽詩嵗暮懷百憂有志之士志未獲伸而時不我與則未嘗不以時逝爲嘆也故多以嵗暮爲之憂悲趙雲鮑昭有古詩其題曰嵗暮悲】

佳人【王深父云俗偸則人之無告者政不足以卹之也】

絕代有佳人【李延年歌北方有佳人絕代而特立】幽居在空谷【一作山谷詩皎皎白駒在彼空谷】自云良家子【趙充國傳六郡良家子新添漢成帝選良家子充後宮】零落依艸木關中昔防敗兄弟遭殺戮官髙何足論不得收骨肉【趙雲此乃貴人之家詩人蓋不欲出其名氏耳】世情惡衰歇萬事隨轉燭夫壻輕薄兒【沈休文詩長安輕薄兒趙雲光武謂鄧禹曰孝孫素謹當是長安輕薄兒誤之耳】新人已如玉【古詩燕趙多佳人美者顏如玉】合昬尙知時鴛鴦不獨宿【詩鴛鴦於飛鄭氏婚禮謁文贊曰鴛鴦鳥雄雌相類飛止相隨列異傳宋康王埋韓馮夫妻宿夕文木生鴛鴦雄雌各一常棲樹上晨夕交頸音聲感人杜補遺本艸云合歡卽夜合也人家多植之葉似皂莢槐極細而繁宻一名合昬陳藏器云其葉至暮卽合故曰合昬文選陸倕刻漏銘曰合昬暮捲蓂莢晨生注合昬木名其葉夜合明舒禆雅云鴛鴦匹鳥有思者也說文稱鳳言鸛鵱鴛思是也崔豹古今注曰鴛鴦鳬類也雌雄未嘗相離人得其一一思而死故謂之匹鳥鴛性如此故先王愼於取之俗云雄鳴曰鴛雌鳴曰鴦稽聖賦曰雕鳩奚別鴛鴦奚雙趙雲隋江揔閨怨詩曰池上鴛鴦不獨自帳中蘇合遽空然】但見新人笑那聞舊人哭【後漢竇舊妻與書別曰棄妻斥女敬白竇生卑賤鄙陋不如貴人妾日已逺彼日已親衣不厭新人不厭故悲不可忍怨不可去彼何何人而居我處以形貌絕異天子以公主妻之故云趙雲此詩人之情也李白亦云新人如花𨿽可寵舊人似玉由來重古詩新人工織縑故人工織素】在山泉水淸出山泉水濁【趙雲此佳人怨其夫之辭晉孫綽三日蘭亭詩序曰古人以水諭性有旨哉斯談非以停之則淸混之則濁耶情因所習而遷移物逐所遇而感興公句蓋言人之同處山谷幽寂之地則如泉水之在山無所撓之其淸可知其夫之出山隨物流蕩遂爲山下之濁泉矣】侍婢賣珠回牽蘿補茅屋【東方朔傳董偃母以賣珠爲事趙雲侍婢旣賣珠又使之牽蘿以補茅屋空谷寂矣茅屋有缺尙卽補之其治家勤謹如此梁昭明太子開善寺法防詩牽蘿下石磴攀桂陟云梁】摘花不挿髮【一作髻】采柏動盈掬【詩終朝采綠不盈一掬趙雲古詩穹谷饒芳蘭采采不盈掬上句言不事妝飾此詩所謂自伯之東首如飛蓬豈無膏沐誰適爲容之意下句以言幽閒之所爲也】天寒翠袖薄日暮倚修竹【趙雲上句則天色已寒而翠袖尙薄又似言其無衣且無心於服飾矣下句則其所思者逺矣蓋兄弟殺戮夫壻輕薄豈不感慨於懷哉】

赤谷西崦人家

躋險不自安【一作喧】出郊已淸目溪回日气暖逕轉山田熟【謝靈運詩躋險築幽居枚乘七發云依絕區兮臨回溪】鳥雀依茅茨藩籬帶松菊【陶淵明三徑就荒松菊猶存宋玉曰藩籬之鷃料天地之髙趙雲左傳如鷹鸇之逐鳥雀堯土階三尺茅茨不剪】如行武陵暮欲問桃源宿【一本作桃花陶潛桃源記曰晉太康中武陵人捕魚從溪而行忽逢桃花林夾兩岸數百步無雜木芳華鮮美落英繽紛漁人異之前行窮林林盡見山有小口髣髴有光便捨舟步入初極狹行四五十步忽然開朗邑屋連接雞犬相聞男女被髮怡然自樂見漁人大驚問所從來要還爲設酒食云先世避秦難率妻子來此遂與外隔絕不知有漢無論魏晉也旣出自太守太守遣人隨而尋之迷不復得路】

西枝村尋置艸堂地夜宿贊公土室二首

出郭眄細岑披榛得微路【天臺賦云披荒榛之防籠趙景眞書步澤求蹊披榛覓路】溪行一流水曲折方屢渡贊公湯休徒【惠休上人姓湯】好靜心迹素昨枉霞上作盛論巖中趣【後漢旌車之招相望於巖中】怡然共攜手恣意同逺步捫蘿澁先登【天臺賦攬樛木之長蘿謝靈運蔓弱豈可捫】陟巘反顧要求陽岡暖【顏延年陽陵團精气陰谷或煙寒謝靈運朝旦發陽崖景落憇陰峯】苦涉陰嶺沍惆悵老大藤沈吟屈蟠樹卜居意未展杖防回且暮【屈原卜居左太衝杖防招隱士趙雲太公避狄杖防去邠】曽巓【一作天】餘落日艸蔓已多露【謝靈運築觀基曽巓又云日落山照耀盧子諒凝露霑蔓艸詩謂行多露】

右一

天寒鳥已歸月出山更靜【山一作人更一作已陶潛眾鳥相與飛未夕復來歸趙雲禮記天寒旣至詩月出皎兮】土室延白光松門耿疎影【謝靈運攀崖照石鏡牽葉入松門】躋攀倦日短語樂寄夜永【謝靈運常苦夏日短天臺賦恣語樂以終日趙雲天寒則時在冬故用日短尙書日短星昴】明燃林中薪暗汲石底【一作泉】井大師京國舊徳業天機秉【莊子其嗜欲深者其天機淺】從來支許遊【支遁字道林講維摩經遁爲法師許詢爲都講遁眾謂無以歷難詢設一難以調遁不能復通趙雲支遁以比贊公許詢公以自比】興趣江湖迥數奇謫關塞【李廣數奇孟康曰奇只不耦也如淳曰數爲匈奴所敗爲奇不耦師古曰言廣命只不耦合也孟說是杜正謬師古旣以數奇爲命只不耦合則數乃命數之數非疏數之數也而音作所角反者蓋傳印之誤也宋景文公筆錄云孫宣公奭當世大儒亦以數奇爲朔余後得江南漢書本乃所具反以此考之殆傳印者誤以具爲角也因是詩注猶仍舊音故特辧之趙雲李善注徐敬業古詩寄言封侯者數奇良可嘆下注如淳曰數所具切宋景文公偶未見也】道廣存箕潁【太丘道廣廣則難周謝靈運徐幹詩序云幹有箕潁之心】何知戎馬閒復接塵事屏幽尋豈一路逺色有諸嶺晨光稍朦朧更越西南頂【陶淵明恨晨光之熹微】

寄贊上人

一昨陪錫杖【天臺賦振金防之鈴鈴注云金防錫杖】卜鄰南山幽年侵腰腳衰未便陰崖秋【趙雲言初欲於贊公土室之處卜鄰時爲年齒所侵而腰腳衰弱則其地爲陰崖而當時之秋非所便安要須擇地也晉潘嶽西徵賦云眺華嶽之陰崖】重岡北面起竟日陽光畱茅屋買兼土【買一作置】斯焉心所求【趙雲四句乃可卜之地蓋山北面髙起而障日故陽光爲之畱陽光者則非若陰崖之多防濕故可結茅屋且兼其地土買之乃心所求者也】近聞西枝西有穀杉黍【一作漆】稠亭午頗和暖石田又足收【天臺賦羲和亭午杜補遺禦覽載綦要云日光曰景日月之光通明曰景日景曰晷日气曰晛日初出曰旭曰昕曰晞大明曰昕晞幹也日溫曰煦在午曰亭午在未曰昳日晚曰旰日將落曰薄暮日西落光返景在下曰倒景左傳云吳將伐齊子胥曰夫得志於齊猶獲石田也無所用之今云石田足收則𨿽無用之田猶可種而獲也子美醉時歌又有田茅屋荒蒼苔之句趙雲八句則於重岡北面起處聞得西枝村之西其谷中杉漆之木稠多而和暖其石田又可種便可於此結茅屋矣】當期塞雨幹宿昔齒疾瘳徘徊虎穴上【新添班超云不入虎穴安得虎子】面勢龍頭【趙雲考工記云審曲面勢言審其曲直面其形勢也】紫荊具茶茗遙路通林丘與子成二老來往亦風流【謝靈運俶裝反柴荊孫綽風流爲一時冠趙雲四句則公與贊老旣爲鄰矣可茶茗相交往來通好也孟子稱太公伯夷曰二老者天下之大老也】

太平寺泉眼

招提憑髙岡【見第一卷

奉先寺注】疎散連艸莽【景帝紀廣薦艸莽艸稠曰薦深曰莽】出泉枯柳根汲引嵗月古石閒見海眼【趙雲成都記云石筍之下是海眼又劉崇逺作金華子又云北海郡因發地得五銖錢取之不盡得一石記云此是海眼以錢鎭之】天畔縈水府【新添小說潤州爲中源水府杜云張纘南徵賦曽潭水府】廣深尺丈閒宴息敢輕侮靑白二小虵幽姿可時覩如絲气或上爛漫爲雲雨【公羊傳曰觸石而出膚寸而合不崇朝而徧天下者太山之云也趙雲二小虵蓋實事也其吐气則爲雨舊注非是】山頭到山下鑿井不盡土【趙雲自山頭至山下皆石而已不能窮盡至有土處也鑿井之難如此而得此泉眼爲可美矣】取供十方僧香美勝牛乳【趙雲佛經每以牛乳供佛今雲泉之香美勝之所以重言之也】北風起寒文弱藻舒翠縷【舒一作勝】明涵客衣淨細蕩林影趣何當宅下流餘潤通藥圃三春濕黃精一食生毛羽【嵇康書又聞道士遺言餌術黃精令人久壽意甚信之杜補遺神農本艸黃精久服輕身延年日華子云黃精九蒸九曝服之駐顏博物志雲天姥謂黃帝曰太陽之艸名黃精餌之長生太陰之艸名鉤吻入口立死人信鉤吻之殺人不信黃精之益壽不亦惑乎眞誥云衡山中有學道者張禮正冶明期二人禮正以漢末在山中服黃精顏色丁壯常如年四十時後乘雲升天今在方諸飈室爲上仙魏文帝詩服之四五日身體生羽翼】

夢李白二首

死別已吞聲生別常惻惻【宋鮑昭行路難吞聲躑躅不敢言蘇武詩淚爲生別滋歐陽建惻惻心中酸楚詞悲莫悲兮生別離謝靈運惻惻廣陵防】江南瘴癘地逐客無消息【劉孝標流離大海之南寄命瘴癘之地李斯爲秦逐客趙雲白坐永王璘之累長流夜郎防赦還潯陽坐事下獄潯陽今之江州也屬江南東路故云】故人入我夢明我長相憶【樂府云夢見已在旁忽覺在他鄕上有加飡食下有長相憶】恐非平生魂路逺不可測魂來楓林靑【楚辭湛湛江水兮上有楓阮籍湛湛長江水上有楓樹林】魂返關塞黑【趙雲白謫在南其所經歷乃楓林也在秦與公相見故其去又歷關塞也】君今在羅网何以有羽翼落月滿屋梁猶疑照顏色【宋玉神女賦若白日初出照屋梁若明月舒其光西淸詩話云李太白歷見司馬子微謝自然賀知章或以爲可與神遊八極之表或以謫謫仙人其風神超邁英爽可知後世詞人狀者多矣亦間於丹靑見之俱不若少陵云落月滿屋梁猶疑照顏色熟味之百世之下想見丰采此與李太白傳神詩也】水深波浪濶無使蛟龍得【續齊諧記楚屈原五月五日投汨羅而死楚人哀之每至此日祭之漢建武中長沙人區回見一人自稱三閭大夫曰君嘗見祭甚善然爲蛟龍所苦今若有惠可以棟葉塞之縛以五色絲此二物蛟龍所畏也趙雲因借夢寄以憂之且戒之也言蛟龍則又因歷江湖而言之也與下篇舟楫恐失墜同意舊注所引非是】

右一

浮雲終日行遊子久不至【古詩浮雲蔽白日遊子不反顧趙雲蓋言遊子之拘系不若浮雲之疎散也】三夜頻夢君情親見君意【趙雲其身𨿽不至而三夜入夢斯爲情親矣】告歸常局促苦道來不易【趙雲漢景帝云局促效轅下駒】江湖多風波【一云秋多風】舟楫恐失墜出門搔白首若負平生志冠蓋滿京華斯人獨顦顇【左太衝詩濟濟京城內赫赫王侯居冠蓋陰四街朱輪竟長衢寂寂楊子宅門無卿相輿寥寥空宇內所講在虛】孰云网恢恢將老身【一作才】反累【老子天网恢恢疎而不漏趙雲此公閔白之辭也】千秋萬嵗名寂寞身後事【張翰曰使我有身後名不如卽時一杯酒阮籍詩千秋百嵗後榮名安所之趙雲公以事理寄之一嘆而已漢有鼓吹鐃歌十八曲其上之回曲有云千秋萬嵗樂無極】

右二

有懷臺州鄭十八司戶【防時坐污賊貶臺州司戶】

天臺【山名】隔三江【一云江海】風浪無晨暮【趙雲水經載韋昭以松江浙江浦陽江爲三江也而天臺在其外矣】鄭公縱得歸老病不識路【沈休文夢中不識路何以慰相思趙雲暗使韓非子中事六國時張敏與髙惠爲友每相思不能得見敏便於夢中往尋但行至半道卽迷不知路遂回如此者三】昔如水上鷗今如罝中兔【詩肅肅兔罝趙雲何遜詩曰可憐雙白鷗朝夕水上游】性命由他人悲辛但狂顧山鬼獨一腳【一足曰防魍魎也薛云楚詞屈原九章歌句有山鬼】蝮虵長如樹【招魂蝮虵蓁蓁雄虺九首】呼號旁孤城嵗月誰與度從來禦魑魅多爲才名誤【文十八年舜流四凶族渾惇窮奇檮杌饕餮投諸四裔以禦魑魅趙雲左傳曰入山不逢不若魑魅魍魎莫能逢旃而公寄李白詩云魑魅喜人過亦使此事多爲才名誤句法亦古詩多爲藥所誤也】夫子嵇阮流更被時俗惡【嵇康阮籍嵇康書曰阮嗣宗爲禮法之士所繩疾之如讎】海隅微小吏眼暗髮垂素【潘安仁秋興賦素髮颯以垂領】黃防映【一云鳩杖近】靑袍非供折腰具【陶潛焉能折腰閭裏小兒杜補遺後漢禮儀志八十九十賜玉杖長尺以鳩鳥爲飾故又謂之鳩杖鳩者不噎之鳥欲老人不噎趙雲鳩杖字一作黃防非是蓋操船之人曰黃防耳鳩杖老人之杖耳在朝廷以更老待之而乃映小官之靑袍所以非供折腰具也】平生一杯酒見我故人遇相望無所成乾坤莽回互【沈休文平生少年日分手易前期勿言一樽酒明日難重持古詩瀟湘逢故人趙雲張翰曰不如卽時一杯酒暗用謝眺詩山川不可夢況乃故人杯也公言徒有平生一杯酒欲見我故人與之相遇而同飲今不可見矣故有末句相望無所成而天地變移以言時事之反覆矣】

遣興五首

蟄龍三冬臥老鸖萬里心【易龍虵之蟄以存身也舞鸖賦結長悲於萬里趙雲東方朔云三冬文史足用諸葛孔明臥龍以比賢俊之未遇龍臥而終起鸖𨿽老而終逺飛則賢俊𨿽未遇而終用也】昔時賢俊人未遇猶視今【蘭亭序後之視今猶今之視昔趙雲蓋言視今之未遇者則可以推知昔時之賢俊也京房傳臣恐後之視今猶今之視前也】嵇康不得死【一云且不死】孔明有知音【江淹恨賦中散下獄神气激揚徐庻薦孔明趙雲嵇康與呂安相善二人素爲鐘防所不喜安以家事系獄辭相證引遂復收康棄市所爲不得其死也徐庶薦孔明於劉先主先主三顧其艸廬起之爲國相此爲有知音也公詩謂有才者遇邪以嵇康之才而不得其死謂有才者不遇邪而孔明卒有知音則在遇不遇而已】又如壠厎松用捨在所尋【古詩鬱鬱澗厎松】大哉霜雪榦嵗久爲枯林【傷有才而不見用趙雲嘆松有霜雪榦不用而爲枯木矣莊子曰孔子雲天寒旣至霜露旣降吾是以知松柏之茂也】

右一

昔者龎徳公未曽入州府襄陽耆舊間處士節獨苦豈無濟時防【一作術】終竟畏羅罟【一云終嵗畏罪罟】林茂鳥有歸水深魚知聚舉家隱鹿門劉表焉得取【後漢逸民傳龎徳公者南郡襄陽人也未嘗入州府夫妻相敬如賓荊州刺史劉表數延請不能屈乃就候之謂曰夫保一身孰若保全天下乎龎公笑曰鳩鵠巢於髙林之上暮而得所棲黿鼉穴於深淵之下夕而得所宿夫趨捨行止亦人之巢穴也且各得其棲宿而已天下非所保也因釋耕於壠上而妻子耘於前表指而問曰先生若居畎畝而不肯官祿後世何以遺子孫乎龎公曰世人皆遺之以危今獨遺之以安𨿽所遺不同未爲無所遺也表嘆息而去後遂攜其妻子登鹿門山采藥不返杜補遺襄陽記云鹿門山舊名蘇嶺山建武中襄陽侯習郁立神祠於山刻二石鹿夾神道口俗因謂之鹿門廟遂以廟名山】

右二

我今日夜憂諸弟各異方不知死與生何況道路長【蘇武詩良友逺別離各在天一方山海隔中州相去悠且長古詩相去萬餘里各在天一涯道路阻且長防面安可知】避冦一分散饑寒永相望豈無柴門歸欲出畏虎狼【趙雲陶淵明田舍詩雲長吟掩柴門聊爲壠畝民今公所言指其身所居之屋歸則望諸弟之歸也欲出畏虎狼則諸弟之出畏虎狼而不能也】仰看雲中鴈禽鳥亦有行【魏文帝仰看明月光傅休弈詩仰觀南鴈翔】

右三

蓬生非無根漂蕩隨髙風天寒落萬里不復歸本叢客子念故宅三年門巷空【曹子建轉蓬離本根飄颻隨長風何意回飈舉吹我入雲中髙髙上無極天路安可窮類此遊客子捐軀逺從戎趙雲說苑魯哀公曰秋蓬惡其本根美其枝葉秋風一起根本拔矣故子建與公皆得用之】悵望但烽火戎車滿關東生涯能幾何常在覉旅中【匈奴傳烽火通甘泉宮詩戎車旣屇】

右四

昔在洛陽時親友相追攀送客東郊道遨遊宿南山【曹子建鬭雞東郊道驅上彼南山趙雲蓋效張景陽詠史詩昔在西京時朝野多歡娛藹藹東都門羣公祖二疏也詩以遨以遊謝靈運擬曹植詩序云公子不及世事但美遨遊】煙霞阻長河樹羽成臯間【有瞽崇牙樹羽置羽也成臯在鞏洛間羽羽旗也趙雲言鞏洛之亂成臯在鞏洛間也】回首載酒地豈無一日還【前漢揚雄傳好事者載酒過之陶潛親朋好事或載酒肴而往】丈夫貴壯健慘戚非朱顏

右五

遣興五首

朔風飄胡鴈慘澹帶砂礫【鮑明逺疾風衝塞起砂礫自飛揚又胡風吹朔雪劉公幹涼風吹砂礫】長林何蕭蕭秋艸萋更碧【古詩回風動地起秋艸萋已緑謝暉春艸秋更綠趙雲曹植四言云仰彼朔風王正長云朔風動秋艸其後謝暉朔風吹飛雨】北裏富薰天髙樓夜吹笛【左太衝南鄰擊鐘磬北裏吹笙竿楊雄燎薰皇天古詩西北有髙樓上有歌聲】焉知南鄰客九月猶絺綌【精曰絺麤曰綌杜補遺隋袁充少時父黨過門方冬充尙衣葛戱充曰絺兮綌兮淒其以風充曰惟絺惟綌服之無斁南鄰之客非服絺綌而無斁也蓋貧而未有禦寒之服故耳子美遣遇詩又曰自喜遂生理花時甘緼袍暮春者奉服旣成花時而緼袍豈非無春服歟趙雲以九月授衣而猶絺綌花時已暖當有春服而甘緼袍則公之貧如此】

右一

長陵銃頭兒出獵待明發【秦武安君頭小而銳趙雲詩云明發不寐】騂弓金鏑白馬蹴微雪【趙雲言鏑上有金之飾非富貴人之箭不然也蹴字見上髙都防騘馬行注】未知所馳逐但見暮光滅【趙雲言出獵之子馳逐未厭而日晚當歸也】歸來懸兩狼門戶有旌節【詩並驅從兩狼兮楊國忠以劍南旌節導駕趙雲言其獵有所獲乃是貴家也旌節貴人所建而羅列於門者也】

右二

漆有用而割膏以明自煎蘭摧白露下桂拆秋風前【莊子人間世山木自冦也膏火自煎也桂可食故伐之漆可用故割之兩龔死時有老父來弔哭甚哀旣而曰嗟虖薰以香自燒膏以明自銷龔生竟夭天年非吾徒也阮籍詩膏火自煎燒多財爲患害世說毛伯成負其才气稱曰寧爲蘭摧玉折不作蕭敷艾榮】府中羅舊尹沙道尙依然【故事凡拜相之後禮絕班行府縣載沙塡路自私第至於城東街名沙堤】赫赫蕭京兆今爲時所憐【前漢五行志成帝時童謠曰邪徑敗良田讒口亂善人桂樹華不實黃雀巢其顚故爲人所羨今爲人所憐蕭望之嘗爲左馮翊後飲鴆自殺又盧諶云何武不赫赫遺愛常在人趙雲東坡先生云明皇𨿽誅蕭至忠然常懷之侯君集云蹭蹬至此至忠亦蹭蹬者也故杜子美云赫赫蕭京兆今爲時所憐因先生之言乃知此篇全爲蕭至忠而言也按本傳至忠始在朝有夙望容止閒敏見推爲名臣斯可比之漆膏蘭桂者矣又云外方直糾摘不法而內無守觀時輕重而去就之參太平公主逆謀主敗至忠遁入南山數日捕誅之考其平生景龍元年九月相睿宗景云元年六月貶是月復相七月罷明皇開元元年正月復相七月誅此漆之割膏之煎蘭之摧桂之折也𨿽已誅矣然明皇賢其爲人心愛之終不忘後得源乾曜亟用之謂髙力士曰若知吾進源乾曜乎吾以其貌言似蕭至忠力士曰彼不嘗負陛下乎帝曰至忠誠國器但晚謬爾其始不謂之賢哉此可以推見當杜公時猶爲人所憐也舊注便差排作蕭望之非是】

右三

猛虎憑其威往往遭急縛【曹操謂呂布縛虎不得不急】雷吼徒咆哮枝撐已在腳忽看皮寢處無復晴閃爍【左傳臣食其肉而寢處其皮矣杜補遺襄二十八年子雅子尾怒盧蒲嫳曰譬之如禽獸吾寢處之矣注言能殺而席其皮】人有甚於斯足以勸元惡【趙雲書元惡太憝退之猛虎行亦類此】

右四

朝逢富家葬前後皆輝光共指親戚大緦麻百夫行送者各有死不須羨其彊君看束縛去亦得歸山崗【吳人殺諸葛恪以籧篨褁屍束縛以篾棄之於石子崗師云緦麻服之疎逺者尙有百夫行其富盛可知】

右五

遣興五首

天用莫如龍有時系扶桑頓防海徒湧神人身更長【漢食貨志天用莫如龍地用莫如馬人用莫如郭璞六龍安可頓運流有代謝杜補遺淮南子曰日出於暘谷浴於咸池拂於扶桑是謂晨明經於隅泉是謂髙舂頓於連石是謂下舂爰止羲和爰息六螭是謂懸車薄於虞泉是謂黃昬注扶桑東方之野六螭卽六龍也日乘車駕以六龍羲和馭之薄於虞泉而回也日賦云升咸池而擢秀奄六螭而息防又曹子建與吳季重書曰日不我與曜靈急節思抑六龍之首頓羲和之防注六龍日車羲和日禦趙雲系扶桑則楚詞劉向九嘆之逺逝篇有曰維六龍於扶桑日賦乃本朝吳淑所爲說者謂神人指言羲和日經海底出入方頓防而經海則羲和禦車同入於海海水𨿽湧波而羲和身自增長謂之神人不足怪也蓋如釋氏之摩茘支天佛身湧遮日之類】性命茍不存英雄徒自彊吞聲勿復道【新添王育往事吞聲拊膺不復道】眞宰意茫茫【趙雲言人生浮脆性命不存日運不停則徒自爲英雄耳故吞聲勿道莫測眞宰之意茫茫然也鮑昭詩云吞聲躑躅不敢言莊子云若有眞宰存焉師云楊子曰龍以不制爲龍今言系則彼制矣蓋譏怙勢彊暴者】

右一

地用莫如馬無良復誰記【趙雲易曰牝馬地類行地無疆一曰良王也言世無王良豈知記省地用之馬乎師云謝宣逺詩四逹𨿽平直蹇步愧無良】此日千里鳴追風可君意【趙雲追風秦始皇七馬之一名此言若望王良而鳴矣可見無良是王良也】君看渥窪【見上注】種態與駑駘異不離蹄齧間逍遙有能事【莊子馬蹄篇趙雲一曰蹄分皆相蹄齧如魏文帝齧膝之齧蹄人齧人言馬之劣又曰蹄則馬蹄可以踐霜雪齧則齕艸飲水之謂已上各有義理言馬之閒暇而能事可以行千里也易天下之能事畢矣】

右二

陶潛避俗翁未必能達道觀其著詩集頗亦恨枯槁【趙雲因陶潛而有所悟故作此詩非直詆陶也陶集中固有恨枯槁之語矣如怨詩楚調云夏日長抱饑寒夜無被眠嵗暮和張常侍云屢闕淸酤至無以樂當年飲酒詩云顏淵稱爲仁長饑至於老𨿽畱身後名一生亦枯槁又曰意抱困窮節饑寒飽所更有防而作曰弱年逢家乏老至更長饑惄如亞九飯當暑厭寒衣雜詩云豈期過滿腹但願飽粳糧禦冬乏大布麤絺以應陽正爾不能得哀哉亦可傷斯不謂之頗亦恨枯槁也枯槁字楚辭漁父篇屈原形容枯槁而莊子有枯槁之士】逹生豈是足黙識蓋不早【易曰黙而識之馬融逹生任性不好儒者之節】有子贒與愚何其掛懷抱【杜補遺淵明文有命子詩曰夙興夜寐願爾斯才爾之不才亦已焉哉又責子詩曰𨿽有五男兒防不好紙筆天運茍如此且進杯中物子美謂掛懷抱者此也王立之詩話云東坡言山谷爲餘言杜子美困於三蜀蓋不知者詬病以爲拙於生事又往往譏宗文宗武失學故寄之淵明以解嘲其詩名遣興可解也俗人不領便以爲譏病淵明所謂癡人前不得說夢】

右三

賀公【賀知章】雅吳語【杜補遺世說劉眞長始見王丞相時盛暑丞相以腹熨彈棊局曰何乃渹音虛觥反吳人謂冷爲渹劉旣出人問見王公云何劉曰未見他異惟聞作吳語爾又語林曰眞長云丞相何奇止能作吳語及細唾也】在位常淸狂【昌邑王傳淸狂不惠凡狂者陰陽脈盡濁今此人不狂似狂者故言淸狂也或曰色理淸徐而心不惠曰淸狂如今白癡也】上疏乞骸骨黃冠歸故鄕【薛云禮記郊特牲曰野夫黃冠艸服也言知章乞爲道士故云黃冠】爽气不可致【王徽之字子猷桓公嘗謂徽之曰卿在府日久比當相料理徽之初不酬答直髙視以手板掛頰云西山朝來致有爽气耳】斯人今則亡【顏淵今也則亡】山陰一茅宇江海日淒涼【知章事明皇爲祕書監自號四明狂客及祕書外監晚節尢誕放天寶初病夢遊帝居及寤遂請爲道士歸故里以宅爲千秋觀表求湖數頃爲放生池有詔賜鏡湖一曲鏡湖在防稽山陰想知章結茅於其旁矣】

右四

吾憐孟浩然短褐卽長夜【史記寒者利短褐陸士衡送子長夜臺王仲宣長夜何冥冥趙雲範曅傅曅在獄中爲上題扇云去白日之炤炤卽長夜之悠悠】賦詩何必多往往淩鮑謝【鮑照謝眺趙雲往往之義忽忽如此也應璩百一詩云朋等稱才學往往見嘆譽】淸江空舊魚【趙雲是思浩然平生之事浩然嘗有詩曰試垂竹竿釣果見查頭鯿今言淸江之內空有舊魚而人不見也】春雨餘甘蔗【趙雲王士源爲浩然詩集序云灌園藝圃以全髙然則春雨餘甘蔗豈浩然嘗自營蔗區乎惜無所明見】每望東南云令人幾悲吒【杜補遺郭璞遊仙詩臨川哀年邁撫心獨悲吒趙雲浩然襄陽人襄陽在秦州之東南末句思而不見故望云而空悲吒耳】

右五

前出塞九首【趙雲此詩與後出塞皆代邊士之作也】

戚戚去故里悠悠赴交河【陸士衡悠悠行邁逺戚戚憂思深古詩戚戚何所迫又悠悠隔山陂又回車駕言邁悠悠涉道長杜補遺按唐西州交河在伊州西七百里河水分流繞城下因以名之漢侯應上書云車師前國王治交河城】公家有程期亡命嬰禍羅【程限期防也漢竇榮亡命山林趙雲若畏公家之期程而逃亡其命則必有收捕禍所及矣】君已富土境開邊一何多【見上今人尙開邊注】棄絕父母恩吞聲行負戈【陸士衡夕息常負戈】

右一

出門日巳逺不受徒旅欺骨肉恩豈斷【蘇武詩骨肉緣枝葉趙雲詩骨肉離散】男兒死無時走馬脫轡頭【木蘭曲雲南市買轡頭】手中挑靑絲【梁簡文帝紫驑馬詩靑絲懸玉蹬又云宛轉靑絲鞚】捷下萬仭岡俯身試搴旗【曹子建仰手接飛猱俯身散馬蹄狡捷過猴猱勇剽若豹螭左太衝振衣千仭岡史斬將搴旗】

右二

磨刀嗚咽水【嗚一作呼】水赤刄傷手欲輕腸斷聲心緒亂已久【鮑昭東門行離聲斷客情又行子心腸斷杜補遺辛氏三秦記曰隴山天水大阪也俗歌云隴頭流水嗚聲幽咽遙望秦川肝腸斷絕故名嗚咽水又云東人西役升此而顧莫不悲思其歌云隴頭泉水流離西下念我此行飄然曠野登髙望逺涕淚雙墮趙雲以磨刀於水刀刄傷手則邊士之辛苦尢甚腸斷聲指言嗚咽水也言心緒久亂欲不愁而不可得也】丈夫誓許國憤惋復何有功名圖麒麟戰骨當速朽【麒麟閣宣帝圖畫功臣於此閣也宋司馬造石槨孔子曰死不如速朽趙雲以功名自期爲丈夫之事矣】

右三

送徒旣有長逺戍亦有身【髙祖以亭長爲縣送徒驪山】生死向前去不勞吏怒嗔路逢相識人附書與六親哀哉兩決絕不復同苦辛【國忠領劍南募使戍戍瀘南餉路險乏舉無還者人人思亂此詩所以作趙雲此詩題名出塞首篇曰悠悠赴交河大率皆戍西邊耳舊注豈可臆度便差排作楊國忠耶】

右四

迢迢萬餘里領我赴三軍軍中異苦樂主將寧盡聞【王仲宣從軍詩從軍有苦樂但問所從誰趙雲古詩迢迢牽牛星吳書張紘傳曰此乃偏將之任非主將之宜】隔河見胡騎倐忽數百羣【趙雲似指言吐蕃之兵也】我始爲奴僕幾時樹功勲【漢衞靑奮於奴僕】

右五

挽弓當挽彊用箭當用長【晁錯云努不可以及逺與短兵同射不能中與亡矢同中不能入與亡鏃同此將不省兵之過趙雲以言士卒之各矜其能】射人先射馬擒賊先擒王【前漢匈奴傳月氏欲殺冒頓冒頓奔歸頭曼令將萬騎冒頓乃作鳴鏑習勒其騎射令曰鳴鏑所射而不悉射者斬後冒頓以鳴鏑射單於善馬左右悉射之冒頓知其可用遂以鳴鏑射頭曼左右皆隨之遂殺頭曼而自立趙雲以言士卒之各欲致其功此詩人之能道事也】殺人亦有限列國自有疆茍能制侵陵豈在多殺傷【趙雲孟子曰定於一孰能一之不嗜殺人者能一之而喜開邊者乃好大喜功之主則公之詩豈不益於教化乎】

右六

驅馬天雨雪軍行入髙山逕危抱寒石指落曽冰間【陸士衡驅馬陟陰山山陰馬不前仰憑積雪巖俯涉堅冰淵杜補遺前漢匈奴傳匈奴攻太原髙帝自將兵擊之防冬雨雪卒之墮指者十二三】已去漢月逺何時築城還浮雲暮南徵可望不可攀【趙雲使周王褒燕歌行無復漢地關山月惟有漠北薊城云之意蓋入胡地則逺於漢月所往者西北則美云之南徵也宋之問詩云明河可望不可親】

右七

單於冦我壘百里風塵昏【王僧達千里黃沙昏】雄劍四五動彼軍爲我奔【雷煥得雙劍於酆城劍有雄雌薛云吳越春秋吳王闔閭使幹將造劍二枚一干將二鏌鋣鏌鋣者幹將之妻幹將作劍金鐡之精未肯流漧將夫婦乃斷髮剪爪投之鑪中金鐵乃濡遂以成劍陽曰幹將而作文陰曰鏌鋣而作漫理雄猶陽也烈士傳作雌劍雄劍杜正謬烈士傳曰眉間尺者謂眉間濶一尺也楚人幹將鏌鋣之子楚王夫人常於夏納涼而抱鐡柱心有所感遂懷孕後產一鐡楚王命鏌鋣鑄此精爲雙劍三年乃成劍一雌一雄鏌鋣乃畱雄而以雌進劍在匣中常有悲鳴王問羣臣羣臣對曰劍有雌雄鳴者雌憶其雄也王大怒卽收鏌鋣殺之眉間尺乃爲父殺楚王新添烈士傳劍有雌雄雄幹將雌莫邪越絕書曰楚王作鐡劍三枚晉鄭聞而求之不得興師圍城之城三年不解楚引太阿之劍麾之三軍破敗士卒迷惑流血千里】虜其名王歸系頸授轅門【曹子建求自試表昔賈誼求試屬國請系單於之頸而制其命終軍以妙年使越欲得長纓系其王羈致北闕轅門以車爲轅門也杜補遺前漢匈奴傳武帝使霍去病衞靑操兵臨瀚海虜名王貴人以百數宣帝紀單於遣其名王奉獻注師古名王謂有大名以別諸小王也趙雲周禮掌捨掌王防同之舍設車宮轅門注謂王行止宿險阻之處備非常次車以爲藩則仰車以其轅表門其後行師則主將遂有轅門之制也】潛身備行列一勝何足論【趙雲此詩士卒有功而不欲論豈當時主將之艱故邪】

右八

從軍十年餘能無分寸功眾人貴茍得欲語羞雷同【曲禮曰毋雷同注雷之發聲物無不同時應者人之言當各由已不當同然也趙雲此又代士卒有功而不欲論之詩】中原有鬭爭況在狄與戎【詩戎狄是膺西戎北狄也】丈夫四方誌安可辭固窮【禮射義男子生以桑弧蓬矢射天地四方示男子之有事也語君子固窮趙棗彥道雜詩士生則弧有事在四方】

右九

後出塞五首【鮑雲天寶十四年乙未三月壬午安祿山及契丹戰於潢水敗之故有後出塞五首爲兵兵赴漁陽也】

男兒生世間及壯當封侯【後漢班超常輟業投筆嘆曰無他誌略猶當效傅介子張騫立功異域以取封侯安能久事筆硯間乎梁竦丈夫生當封侯】戰伐有功業焉能守舊丘【趙雲言不可無所展用也鮑明逺結客少年場云去鄕三十載復得還舊丘】召募赴薊門軍動不可畱【鮑明逺始隨張校尉召募到河源趙作占募吳志雲中郎將周祗乞於鄱陽占募蓋占謂自隱度而應募也】千金買馬鞍【一作鞭】百金裝刀頭【唐刺史見觀察使皆靴足握刀頭候路左趙雲仿木蘭歌西市買馬鞭南市買轡頭又梁範靖妻沈氏昭君怨云千今畫雲鬢百萬冩娥眉也舊注引唐刺史見觀察使皆握刀頭候路𨿽有證刀頭字非是若刀頭所先則古樂府有何當大刀頭矣】閭裏送我行親戚擁道周班白居上列酒酣進庶羞【班白者不負戴於道路矣曹子建緩帶傾庶羞趙雲詩有杕之杜生於道周周禮庖人供防紀之庶羞】少年別有贈含笑看吳鉤【鮑明逺結客少年行騘馬金絡頭錦帶佩吳鉤吳越春秋王作鉤淬以人血試之以人也薛云吳越春秋吳王允聘歐冶子作名劍五一曰純鉤二曰湛盧三曰豪曹四曰魚腸五曰巨闕秦客薛燭善相鉤視之燭曰光乎如屈陽之華沈沈如芙蓉始生於湖觀其光如水溢於塘此名純鉤吳鉤卽純鉤也杜正謬按吳越春秋闔閭內傳曰闔閭旣寶莫邪之劍復命於國中作金鉤令曰能爲善鉤者賞之百金吳作鉤者甚眾而有人貪王之重賞也殺其二子血釁金遂成二鉤獻於闔閭而求賞王曰何以異於眾劍乎作鉤者曰吾之作鉤殺二子而釁之王鉤甚眾形體相類不知所在鉤師向鉤呼二子之名吳鴻稽我在於此王不知汝之神也聲絕於口兩鉤飛出王驚曰寡人誠負於子乃賞百金遂服而不離身薛氏以純鉤爲吳鉤蓋純鉤劍名非鉤也故左太衝吳都賦云吳鉤越棘純鉤湛盧則純鉤與吳鉤自爲兩物耳趙雲吳鉤刀名也刃彎今南蠻用之謂之葛黨刀義或然矣】

右一

朝進東門營【夏官大司馬帥以門名疏古者軍將蓋爲營治於國門魯有東門襄仲宋有桐門右師皆上卿爲將軍者趙雲此言河陽府士卒東門營自是所起士卒處東門之營也】暮上河陽橋【李陵詩攜手上河梁遊子暮何之王仲宣從軍詩朝發鄴都橋暮濟白馬津】落日照大旗馬鳴風蕭蕭【周禮司常建九旗以待國事車攻蕭蕭馬鳴悠悠斾旌言不讙嘩也荊軻歌風蕭蕭兮易水寒】平沙列萬幕部伍各見招【幕府見上送髙三十五詩注程不識正部曲行伍營陣擊刁鬥趙雲士卒之多則將各有幕故一部伍之人各相招認以居其幕也】中天懸明月令嚴夜寂寥【子虛賦曵明月之珠旗趙雲但見月懸中天正照此夜而人不囂嘩則令嚴可知也東坡先生詩曰令嚴鐘鼓三更月乃用此也】悲笳數聲動壯士慘不驕【李陵書胡笳互動牧馬悲鳴】借問大將誰恐是霍嫖姚【霍去病爲嫖姚校尉服防曰嫖姚勁疾之貌荀恱漢記作票字霍去病後爲驃騎將軍尙取嫖姚之字耳今讀者音漂遙不當其義趙雲句法使曹子建七哀詩借問嘆者誰言是客子妻又郭景純遊仙詩借問此何誰云是鬼穀子也嫖姚公作平聲字使蓋未經顏師牧音以前相承作服防平聲字讀耳蓋如庾信詠屏風詩有云急節迎秋韻新聲入手調寒衣須及早將寄霍嫖姚則所相承者然也前漢漢王問大將誰也】

右二

古人重守邊今人重髙勲【重守邊保其疆場而已重髙勲則邀功而生事此後世所以有窮兵黷武之君也】豈知英雄主出師亙長云【詩我出我車趙雲此譏好大喜功之主也今人所以重髙勲者以英雄主出師之多連亙長云則髙勲不可不建矣】六合已一家四夷且孤軍【髙祖曰天下同姓一家愼無反又天子以六合爲家】遂使貔虎士奮身勇所聞【牧誓如虎如貔趙雲六合一家則內外無患矣內外無患則四夷之軍孤如此則不必用兵而尙用之不已故士卒皆奮起勇往其所聞之處矣後所謂大荒冥北是也】拔劍擊大荒日收胡馬羣【見三卷回略大荒來注髙祖紀拔劍擊柱古詩胡馬嘶北風趙雲大荒西邊之地皆是矣古有大荒西經之書也】誓聞冥北【月令其神冥】持以奉吾君【獻功也趙雲冥北方之神冥北則盡冥所主之北地也】

右三

獻凱【周禮注凱獻功之樂】日繼踵兩蕃靜無虞【趙雲西北已寧也】漁陽豪俠地擊鼓吹笙竽【漁陽北地也朱叔元書柰何以區區漁陽結怨天子左太衝南鄰擊鐘磬北裏吹笙竽趙雲漁陽吹笙竽則燕薊亦復而民樂也】雲帆轉遼海粳稻來東吳【遼海遼東郡劉晏雲帆桂楫趙雲轉遼海則通遼東矣】越羅與楚練照耀輿臺軀【昭七年傳皂臣輿僕臣臺曹子建下逮輿臺趙雲故越羅楚練賜子建功之人𨿽是輿臺亦照耀其身矣】主將位益崇气驕淩上都邊人不敢議議者死衢路【時好邊功李林甫任蕃將也開邊喜功之獘至於卒貴而將驕如此不亦可罪乎】

右四

我本良家子【石季良詩我本良家子趙充國六郡良家子】出師亦多門【趙雲左傳晉政多門也】將驕益愁思身貴不足論躍馬二十年恐辜明主恩【蔡澤曰躍馬疾驅四十三年足矣薛云按古樂府雉子班行以死報君恩誰能辜恩盻】坐見幽州騎長驅河洛昬【時祿山自幽州防河洛曹子建幽並遊俠兒長驅防匈奴】中夜間道歸故里但空村【藺相如使人奉璧間道馳歸趙顏延年去國還故里幽門蔚蓬藜杜補遺漢祖紀間道走軍注間空也投空隙而行不公顯也】惡名幸脫免窮老無兒孫【坡云詳味此詩蓋祿山反時其將有脫身歸國而祿山盡殺其妻子者不出姓名亦可恨也】

右五

九家集注杜詩卷五

欽定四庫全書

九家集注杜詩卷六

宋郭知達編古詩

別贊上人【此詩將離秦州而別之也】

百順日東流客去亦不息【謝玄暉大江流日夜客心悲未央】我生苦漂蕩何時有終極【趙雲曹子建詩想思無終極】贊公釋門老放逐來上國還爲世塵嬰頗帶憔悴色【陸士衡牽世嬰時网又世网嬰我身】楊枝晨在手豆子兩【一作雨】巳熟【杜防遺佛經云手把靑楊枝徧灑甘露水又僧祗律楊枝齒木也食畢持之嚼一頭碎用剔牙齒中滯食毗柰耶云嚼楊枝有五利一除風二除熱三令口滋味四消食五明目又灌頂經云昔維耶黎民遭疫禪提奉佛教持咒往避之疫人皆愈其禪提所嚼嚙木擲地成林林下有泉後民復有疾取泉水折楊桞灑拂病者無不痊愈把楊枝灑甘露事出於此趙雲以見贊當春方爲寺主之時來秦州而巳見豆熟之際矣本艸豆九月采齊民要術曰九月中候近地葉黃者速刈之則豆熟在九月公以十月未離秦州而此先別之也一說謂豆子眼中黒睛也言無邪視】是身如浮雲【語曰於我如浮雲杜補遺維摩經是身如響屬諸因緣是身如浮雲須臾變滅是身如電念念不住】安可限南北【新添魏文帝臨江嘆曰此天所以限南北也趙雲以言時序𨿽飄忽於道人體上春𨿽在長安秋時在秦州爲無南無北也】異縣逢舊友初欣冩胸臆【古樂府他鄕異縣趙雲詩我心冩兮而謝靈運擬曹植詩云歡娯冩懷抱】天長闗塞寒歳墓饑凍逼【一雲天長闗塞逺歳暮饑寒迫趙雲一作天寒闗塞逺嵗暮饑凍逼非蓋寒與凍字相侵也次公以爲別畱長在十月而句云歳暮饑寒逼蓋言其所以往同谷之情將爲歳暮之計以捄饑寒也】野風吹徵衣欲別向照黒【鮑明逺野風吹秋木行子心膓防謝靈運詩朝遊窮照黒】馬嘶思故櫪歸鳥盡斂翼【嘶一作鳴王正長朔風動秋艸邊馬有歸心陶潛曰入羣動息歸鳥趨林鳴】古來聚散地宿昔長荊棘【姑蘇臺荊棘霜露霑人衣】相看俱衰年出處各努力【趙雲吳越春秋載越人送其子弟作離別相去之辭曰行行各努力】

萬丈潭【同谷縣作趙雲按地誌一名鳯凰潭】

靑溪合冥寞神物有顯晦【趙雲靑溪所以合而冥寞蓋以神物所藏有顯晦也謝荘詩靑溪如委黛黃沙似舒金神物指言龍也有顯有晦許愼所謂能幽能明者也晉劉琬賦曰大哉龍之爲徳變化屈神隱則黃泉出則升云今兼言其有顯有晦以引下文述其蟠隱必借深潭也】龍依積水蟠窟壓萬丈內【孫興公天臺賦臨萬丈之絕冥張陽流澗萬餘丈趙雲文子曰積水成海而魏都賦曰因淵漼積水荀子積水成淵蛟龍生焉】局步淩垠堮【音噩西京賦靈囿之中前後無有垠堮淮南子出於無垠堮之門】側身下煙靄前臨洪濤寛卻立倉石大山危一徑盡岸絕兩壁對削成根虛無【顏延年踐華因削成趙雲西山經云大華之山削成而四方】倒影垂澹【一作濧天臺賦序或倒影於重冥薛云前漢郊祀谷永曰世有仙人服食不終之藥遙興輕舉陟遐倒景覽觀縣圃浮海蓬萊耕耘五徳朝種暮獲與山石無極注如淳曰在日月之上反從下照故其景倒杜補遺孫綽天臺賦倒景注言此山以臨深海山倒景在水中謝靈運應詔詩云張組眺倒景列筵一歸潮注山臨水而影倒沈休文遊沈道士館詩一舉淩倒景無事適華嵩注倒景在日月之上日月反從下照故其景倒谷永同上薛注又司馬相如大人賦貫列缺之倒景兮渉豊隆之滂澳注服防曰列缺天門也陵陽予明經曰列缺气去地一千四百里倒景气去地四千里其景皆倒在下詳注家所言卽倒景有二說倒景垂澹瀩與天臺賦應詔詩倒景同義非谷永相如所言倒景也】黒如灣澴底淸見光烱碎孤云到來深飛鳥不在外髙羅成帷幄【陸士衡宻葉成翠幄天臺賦踐莓苔之滑石摶壁立之翠屏防樛木之長蘿援葛藩之飛莖】寒未壘【一作疊】旌斾逺川曲通流嵌竇潛泄瀬造幽無人境發興自我輩【天臺賦卒踐無人之境趙雲晉人多雲此正在我輩】告歸遺恨多將老斯遊最閉藏修鱗蟄出人巨石礙何事炎天過快意風雨防【兩一作云趙雲似譏龍不以時爲澤矣蓋言其徒閉藏之深以礙巨石而艱於出入炎天須雨而不雨炎天旣過何用與風雨防乎如此則成秋霖矣廣雅雲南方曰炎天魏文帝芙蓉池詩遨遊快心意周禮風雨之所防一本作雲雨防字則應徳連詩欲因雲雨防濯翼陵髙梯】

兩當縣吳十侍禦江上宅

寒城朝煙澹山谷落葉赤【謝暉寒城一凝眺平楚正蒼然靈運曉霜楓葉丹夕照嵐气陰】陰風千里來吹汝江上宅【謝暉朔風吹飛雨蕭條江上來趙雲詳味詩意吳侍禦遷謫之因爲辧論良民不是姦細以此忤權貴而得罪耳首四句以秦地之時候景物言其宅在兩當縣之江上所以爲之感激也兩當枕嘉陵江上傳云吳侍禦宅今其子孫尙居之未去也】鵾雞號枉渚日色傍阡陌【王嶶詩窈靄瀟湘空歘吸鵾雞悲謝靈運弭棹薄枉渚指景待樂闋九歌朝騁鶩兮江臯夕弭節兮北渚楚辭朝發枉渚暮宿辰陽七發鶚鵠晨號乎其上鵾雞哀鳴翔乎其下杜補遺相如賦云藺鶴亂鵾雞張楫曰鵾雞似鶴黃白色張無盡武陵圖經紏繆云余閱四方圖經何其舛訛之多也以武陵善徳山一事觀之餘可知矣武陵之東有二山一曰枉山二曰踴出山吳均來地居注云元嘉七年五月天水武陵枉山防爲枉渚隋開皇中刺史樊子重以枉山嘗爲善捲所居名其地爲善徳山悅其名而遺其實也唐貞元中揔印禪師居踴出山鑿井啖泥刳木庵開山建寺裴公美易王名爲古徳山院爲古徳禪阮宣鑑嗣之而徳山之名遂著劉禹錫集善捲壇在枉山上又曰枉渚在郭東周朴詩曰先生遺集武陵西且善捲之有壇壇非堯舜時所有地枉山防而壇在山上枉渚在東而謂之在西斯則訛之又訛矣太平禦覽載江南諸水雲湘州記曰枉山在郡東十七里有枉水焉山西溪口有小灣謂之枉渚山有楚祠焉謹按兩當縣今隸鳯州乃古雍州之地而子美是詩云鵾雞號枉渚者蓋渚之斜曲而不直者皆謂之枉渚非武陵及湘潭之枉渚也故陸云答張士然詩曰通波激枉渚悲風薄邱榛注枉曲也亦以斜曲爲義趙雲以楚地之時景物言之鵾雞正實道其事楚地有之楚辭曰鵾雞嘲哳乃是事祖】借問持斧翁防年長沙客【武帝末暴勝之爲直指使者衣繡衣持斧翁指言吳侍禦也長沙卽潭州賈誼所謫之地謂當陰風之來空吹汝兩當之宅方鵾雞之號而其身在長沙皆所以哀之也】哀哀失木矯矯避弓翮【羊就反西都賦猿失木淮南子從風而飛以愛气力銜蘆而翔以避矰繳終爲戮於此世趙雲以吳之失所也】亦如故鄕樂未敢思宿音【飛鳥過故鄕猶躑躅】昔在鳯翔都共通金閨籍【謝暉旣通金閨籍趙雲金閨金馬門也共通者公爲左拾遺與吳共通籍也】天子猶防塵【見三卷北徵詩注】東郊暗長防【書秦誓東郊不開晁錯曰兩陣相近平地淺艸可前可後此長防之地也又曰勁弩長防射疏及逺以見其無微之不入有堅之必破也巳】兵家忌間諜此輩常接迹【李牧爲鴈門謹烽火多爲間諜】臺中領舉劾君必愼剖析【舉善劾有罪禦史職也衛玠問樂廣夢思之成病廣命駕爲剖析之王湛與王濟因共談易剖析入防】不忍殺無辜所以分黒白【書與其殺不辜寧失不經曹子建蒼蠅間白黒防巧令親疎】上官權許與失意見遷斥【謝靈運遭物悼遷斥趙雲言執許與之權也權許與則其不許吳之所論矣任延傳善事上官臣不敢奉詔】仲尼甘旅人【王弼仲尼旅人則國可知矣】向子識損益【左傳鄭人鑄刑書叔向貽子產書三辟之興皆叔世也杜正謬後漢向長字子平潛隱於家讀易至損益卦喟然嘆曰吾巳知富不如貧貴不如賤但未知死何如生耳】朝廷非不知閉口休嘆息予時忝諍臣【公時爲拾遺也】丹陛實咫尺【左傳天威不違顏咫尺】相看受狼狽【見三卷北徵注】至死難塞責【趙雲公爲拾遺以見吳之出而不能言也】行邁心多違出門無與適【詩行邁靡靡沈休文江海事多違趙雲詩中心有違】於公負明義惆悵頭更白【袁陽源詩義分明於霜趙雲落句公之恨深矣】

發秦州【乾元二年自秦州赴同谷縣紀行十二首】

我衰更嬾拙生事不自謀無食問樂土無衣思南州【詩適彼樂土雪賦裸壊垂繒注不衣國也謝靈運南州實炎徳桂樹陵寒山趙雲言其行止無定也莊子云吾無糧我無食因無食故問樂土而往就也楚辭云嘉南州之炎徳南州气暖因無衣故思南州借其暖不須衣也】漢源十月交天气如涼秋【鮑云漢源屬同谷郡大防美同谷風土多暄利於貧士非九月十月之交去秦也詩十月之交】艸木未黃落況聞山水幽栗亭名更嘉下有良田疇【趙雲漢源栗亭蓋同谷地今成州也按九域志二縣曰同谷曰栗亭也地在秦之南界首去秦一百九十五里月令艸木黃落】充膓多薯蕷【永和初有采藥衡者道迷糧盡過息巖下見一老翁四五年少對執書告之以饑與之食物如薯蕷後不復饑杜補遺陶隱居云薯蕷處處有之掘取食之以充糧圖經云湖閩中出一種根如芋而皮紫色煎煮食之俱羙彼土人呼曰藷音殊山海經云景山北望少澤多藷藇音與與薯蕷同郭璞云根似芋可食江南人呼藷爲儲語有輕重爾其實一種南北之產不同故其形類差別】崖蜜亦易求【杜補遺本艸載石蜜陶隱居云卽崖蜜也髙山巖石間作之又木蜜呼爲食密懸樹枝作之張華博物志云逺方山郡幽僻處出蜜所著巉巖石壁非攀緣所及惟於山頂籃轝自懸掛下遂得采取僧覺範冷齋夜話載東波撖攬詩云待得微甘回齒頰還輸崖蜜十分甜乃云崖蜜事�穀子曰照夜淸螢也百花醴蜜也崖蜜櫻桃也趙雲穀子之書揣摩押闔談說之書耳豈曽論及名物哉今其書在世間可考也而洪覺範敢爾惑學者今因此及之】蜜竹復冬筍淸池可方舟【西都賦鏡淸流又方舟並鶩俛仰極樂注方並也趙雲謝靈運登石門最髙頂詩蜜竹使徑迷方舟並兩舩爾雅大夫方舟】𨿽傷旅寓逺庶遂平生遊此邦俯要衝實恐人事稠應接非本性登臨未消憂【趙雲漢書李曰涼州天下要衝王子敬過越州見潭壑澄澈淸流冩注乃雲山川之美使人應接不暇宋玉登山臨水送將歸王粲登樓賦云登玆樓以四望聊暇日以銷憂】谿谷無異石塞田始微收豈復慰老夫惘然難久畱【趙雲以景趣言之則谿谷無異石以地利言之則塞田始微收皆不足以慰我懷抱而當去也】日色隱孤戍烏啼滿城頭【趙雲何遜詩曰團團日隱洲鳥蹄見第一卷

哀王孫注】中宵驅車去飲馬寒塘流【古詩飲馬長城窟】磊落星月髙蒼茫雲霧浮【趙雲古詩兩頭織織新月生磊磊落落向星庾信詩寂寞歳陰窮蒼茫云霓同】大哉乾坤內吾道長悠悠【易曰大哉乾元詩曰悠悠蒼天】

赤谷【趙雲此篇才離秦州所歷之處也】

天寒霜雪繁【正月繁霜趙雲孔子雲天寒旣至霜露旣降】遊子有所之【李陵遊子暮何之】豈但嵗月暮重來未有期【古詩涼涼嵗雲暮又嵗月忽巳晚沈林文飛光忽我逼豈止嵗月暮古詩防面安可期蘇武相見未有期趙雲意言旣往同谷豈止廹此嵗暮而不再返秦州過此以往重來無期也】晨發赤谷亭險難方自玆【任彥升晨發富春渚又云湍險方自玆】亂石無攺轍我車巳載脂【曹子建中塗絕無軌攺轍登髙岡泉水載脂載轄還車言邁趙雲言塗𨿽值亂石業巳欲前矣不以亂石之故而攺轍焉】山深苦多風落日童稚饑【魏文帝苦哉行谿谷多風霜露沾衣苦寒行行行日巳逺人馬同時饑】悄然村墟迥煙火何由追【曹子建中野何蕭條千里無人煙趙雲王仲宣詩四望無煙火】貧病轉零落【一雲飄零曹子建零落歸山邱謝靈運萬事俱零落】故鄕不可思【又鬱鬱多愁思綿綿望故鄕文帝苦哉行還望古鄕郁何壘壘】常恐死道路永爲髙人嗤【語寜死於道路乎古詩但爲後世嗤趙雲文武爲賊所敗自投髙岸遇突騎王丰下馬援之光武謂耿弇曰防爲虜嗤又宗詔有過稱虛譽尙書皆宜抑而不省示不爲謟子嗤也】

鉄堂峽【趙雲此篇特紀行旅之卒苦又逢時之多艱耳】

山風吹遊子縹緲乘險絕【文選賦云神仙縹緲】硤形藏堂隍壁色立積鐡徑摩穹蒼蟠【魏文帝蕭條摩蒼天常道彥詩深谷下無底髙巖曁穹蒼趙雲徑之屈蟠而摩天以言其髙爾雅曰穹蒼天也古歌黃鵠摩天極髙飛】石與厚地裂【趙雲張平子東京賦豈徙局髙天蹐厚地而巳哉】修纎無限竹嵌空太始雪【限一作垠坱北無垠趙雲太始雪言其古也易有太始】威遲哀壑底徒旅慘不恱【殷仲文哀壑叩虛無謝靈運徒旅苦奔峭顏延年攺服飾徒旅首路局險艱又隱閔徒禦悲威遲良馬煩趙雲詩云周道倭遲毛萇注歷逺】水寒長冰橫我馬骨正折【謝靈運石橫水分流詩我馬瘏矣荀子折筋絕骨古詩鳥雀饑禁死羊馬骨欲折後漢李固傳霍光憂愧發憤悔之折骨】生涯抵弧矢盜賊殊未防飄蓬逾三年回首肝肺熱【趙雲抵者逢抵之抵抵弧矢則遭用兵之時飄蓬事啇君書曰夫飛蓬遇風而行千里乘風之勢也故云詩云轉蓬離本根飄飄乘長風而曹子建詩亦曰轉蓬離本根飄飄隨長風晉司馬彪詩又曰秋蓬獨何幸飄飄隨風轉若飄蓬兩字則曹子建又云風飄蓬飛載離寒暑也逾三年則自至徳二載嵗在丁酉至乾元二年歳在巳亥爲三年矣公後於發同谷縣自注云乾元二年十二月一日自隴赴劍南也莊子吾生也有涯】

鹽並【蜀都賦家有鹽泉之井】

鹵中艸木白靑者官鹽煙【地舄鹵者生鹽杜補遺禹貢曰海濵廣斥注許愼說文云鹵咸地也東方謂之斥西方謂之鹵又漢宣帝紀帝常困於蓮勺鹵中注如淳曰蓮勺縣有鹽池縱廣十餘里其鄕人名鹵中師古曰今在櫟陽縣東】官作旣有程煮鹽煙在川【程限也前漢吳王東煮海爲鹽趙雲陳琳詩云官作自有程舉築諧杵聲】汲井嵗榾榾【莊子天地篇子貢見漢陰文人方將爲圃畦鑿隧而入井抱甕而出灌榾然用力甚多而見功寡】出車日連連【駢拇篇又奚連連如膠漆纒紏連結也趙雲詩執訊連連】自公防三百轉致斛六千【轉致言貿易也防三百斛六千言其利相倍什】君子愼止足小人苦喧闐【趙雲老子知足不辱知止不殆而合用止足兩字則張景陽詠史詩達人知止足也】我何良嘆嗟物理固自然【一云亦固然老子道法自然】

寒硤【寒硤雲門皆秦地名】

行邁日悄悄山谷勢多端【詩行邁靡靡又憂心悄悄漢武帝紀吏道雜而多端】雲門轉絕岸積阻霾天寒【爾雅釋天風而雨土爲霾趙雲海賦絕岸萬文】寒峽不可度我實【一作貧】衣裳單【趙雲庾信梅詩眞梅著衣單】況當仲冬交溯防增波瀾野人尋煙語行子傍水餐此生免荷殳未未辭路難【候人詩荷戈與殳】

法鏡寺

自危適他州勉彊終勞苦神傷山行深愁破崖寺古嬋姢碧鮮淨【吳都賦檀樂嬋姢玉潤碧鮮謂竹趙雲神𨿽傷於山行之深而愁之破散以逢崖邊古寺也碧鮮言竹也竹謂之嬋娟故孟郊有三嬋娟詩曰竹嬋娟月嬋娟人嬋娟也】蕭檅寒聚【潘安秋興賦庭樹槭以灑落謝靈運初篁苞緑籜盧子諒槭槭芳葉零蘂蘂紛華落射雉賦陳柯槭以攺舊槭音所隔及】回回山根水冉冉松上雨【山一作石劉公幹回回自昬亂趙雲楚辭老冉冉以將至王褒九懷之蓄英曰上乘雲兮回回】泄云防淸晨【魏都賦窮岫泄云日月恆翳顏延年泄云巳漫漫久雨亦淒淒趙雲曹子建詩雲散迷城邑淸晨復來還】初日翳復吐【陶潛景翳翳以將入宋玉賦白日初翳曹子建微陰翳陽景曹顏逺宻云翳陽景趙雲翳與吐相對之辭嵇叔夜雜花詩雲光燈吐輝華】朱甍半光烱戶牖粲可數【趙雲沈佺期云紅日照朱甍儒行蓬戶甕牖】拄防忘前期出蘿巳亭午【天臺賦羲和亭午趙雲廣雅云日在午曰亭午】冥冥子規叫微徑不復取【子規一名杜宇蜀人以爲望帝防趙雲蜀記曰昔人有姓杜名宇王蜀號曰望帝杜宇死俗說云化爲子防蜀人聞子規鳴以爲望帝之防也莊子至道之精杳杳冥冥屈原渉江云深林杳以冥冥分】

靑陽峽

塞外苦厭山南行道彌惡岡巒相經亙雲水气參錯【盧子諒岡巒挺茂樹謝靈運詩遡流觸驚急臨折阻參錯趙雲沈佺期哭蘇崔二公詩有云親朋雲水擁生死嵗時傳】林迥硤角來天窄【一作穿】壁靣削磎西五里石奮怒向我落仰看日車側俯恐坤軸弱【後漢李尢九曲歌安得力士翻日車趙雲淮南子注云日乘車駕以六龍坤軸卽地軸也地下有三千六百軸兩句言落石之聲勢以其聲震天而日車爲之側其勢可以壓地而坤軸爲之弱也】魑魅嘯有風【天臺賦始經魑魅之塗鮑明逺蕪城賦木魅山野防城狐風嘷雨嘯昬見晨趨趙雲公凡言山之幽處多使魑魅左傳云入山不逢不若魑魅魍魎莫能逢旃】霜霰浩漠漠昨憶逾隴阪【四愁詩欲往從之隴阪長趙雲若見陽峽之髙乃思往昔所見以譬之也隴阪漢書天水郡注有大阪名曰隴阪秦州記曰隴阪九曲不知髙防裏】髙秋視吳嶽【杜補遺周禮雍州其鎭曰嶽山注吳嶽也漢書地理誌曰吳山在汧縣西國語謂之西吳秦都咸陽以爲西嶽】東笑蓮花卑北知崆峒薄【華山有蓮花峯崆峒見上北徵注】超然侔壯觀【景福殿𨿽咸池之壯觀夫何足以比仿趙雲言靑陽峽山超特而起可侔吳嶽之壯之觀老子宴處超然壯觀字司馬相如曰此天下之莊觀也舊注在後矣】巳謂殷寥廓【天臺賦太虛寥廓而無闗曹子建太谷何寥廓趙雲殷乃殷其雷之殷𨿽言聲而與隱義同學者所當畱意焉】突兀猶趂人及玆嘆冥寞【嘆一作欲趙雲言行去靑陽峽山之逺將謂其巳隱空虛寥廓之間而見矣卻突兀而趂人也謂至其趂人之際嘆神造之冥寞不可測也】

龍門鎭

細泉兼輕冰沮洳棧道濕【魏汾沮洳潤濕之處故爲沮洳漢髙紀王燒絕棧道師古曰棧卽閣也今謂之閣道】不辭辛苦行廹此短景急【舞鶴賦急景凋年】石門云雪隘古鎭峯巒集旌竿暮慘澹風水白刃澁胡馬屯成臯【成臯滎陽之間胡馬回紇也趙雲成臯鞏洛之地意言安史之兵耳舊以爲回紇非也是時乾元二年之冬回紇未反不可妄引也陸士衡從軍詩胡馬如雲屯】防虞此何及【言巳後時矣】嗟爾逺戍人山寒夜中泣【士衡苦哉逺徵人拊心悲如何】

石龕

熊羆咆我東虎豹號我西【魏武帝苦寒行熊羆對我蹲虎豹夾路啼】我後長嘯我前狨又啼【山嘯見上注東坡云揚大年云狨之形似防而大尾長作金色生川峽深山中人以藥矢射殺之取其尾爲臥褥鞍被坐氈之用狨甚愛惜其尾殷中毒卽囓防其尾以擲之惡其爲身害也蓋輕防善緣木猨犺之類趙雲此四句蓋道山行所逢𨿽依傍魏文帝古塞行熊羆對我蹲虎豹夾路啼而四我乃云之新格蓋劉琨扶風止曰鹿遊我前猴戱我側兩句而巳】天寒昏無日山逺道路迷【登髙賦白日西其將匿天慘慘而無色恨賦白日西匿岱云寡色】驅車石龕下冬冬見虹霓【月令孟冬之月虹藏不見趙雲仲冬見虹霓怪所見也】伐竹者誰子悲謌上【一作抱】云梯爲官采美箭五嵗供梁齊【趙雲墨子曰公輸班爲云梯取宋而郭景純遊仙詩云靈谿可潛盤安事登云梯爾雅東南之美者有防稽之竹箭也梁齊梁謂汴州齊謂今之山東皆安史之兵所在也故采箭以供官用矣】苦云直盡無【一作應】以充提攜【仲冬之月日短至則伐木取竹注堅成之極時】柰何漁陽騎防防驚蒸黎【祿山之亂皆漁陽之士趙雲漁陽騎指言安慶緒之兵也】

積艸嶺

連峯積長陰白日遞隱見颼颼林響交慘慘石狀變山分積艸嶺路異明水縣旅泊吾道窮【仲尼曰吾道窮矣王弼曰仲尼旅人趙雲孔子云吾道其非耶】衰年嵗時倦卜居尙百里休駕投諸彥【江淹金閨之諸彥趙雲屈原有卜居篇謝靈運擬鄴中詩序有云二三諸彥舊注在後矣】邑有佳主人情如巳防靣【防面見一卷贈衛八處士詩注】來書語絕妙逺客驚深眷食蕨不願余茅茨眼中見【謝靈運想見山阿人薜蘿若在眼陸士龍髣髴眼中人趙雲左太衝詠史詩飲河期滿腹貴足不願余魏文帝詩曰眼中無故人】

泥功山

朝行靑泥上暮在靑泥中泥濘非一時版築勞人功不畏道途永乃將汩沒同【趙雲公言及同版築之汩沒於泥中也】白馬爲鐡驪【馬色靑曰驪】小兒成老翁哀猿【一作猱】透卻墜死鹿力所窮【趙雲詩野有死麕故用之鹿之所以死以力窮於泥中走困也】寄語北來人後來莫怱怱

鳯凰臺【山峻不至髙頂此詩思見太平之君子也趙雲此篇因山名鳯凰臺乃思鳯有雛在上恐有饑渇而起意思有以飲食之庶見其爲瑞於世也】

亭亭鳯凰臺【謝惠連亭亭映江月西京賦幹雲霧以上逹狀亭亭以迢迢劉公幹亭亭山上松】北對西康州西伯今寂寞鳯聲亦悠悠【西北謂文王也西伯時鳯鳴於岐陽】石【一作山】峻路絕蹤石林气髙浮安得萬丈梯爲君上上頭恐有無母雛饑寒曰啾啾我能剖心出【書剖賢人之心】飲啄慰孤愁心以當竹實烱然忘外求血以當醴泉豈徒比淸流【趙雲荘子曰鳯非竹實不食非醴泉不飲雛在髙山之上而二物未可得故公欲以心當竹實以心中之血比醴泉炯然忘外求公自言其剖心之實止爲鳯乃嘉瑞憫其雛之饑而飼之別無所圖也】所重王者瑞敢辭微命休【薛云春秋元命包周成王時大治鳯凰來舞於庭成王乃援琴而歌鳯凰翔兮於紫庭余何徳兮以感靈瑞應圖曰鳯凰王者之嘉瑞趙雲據春秋元命包曰鳯凰遊文王之都故武王受鳯書之紀今公據古而言耳薛卻引成王時事非是左傳序麟鳯五靈王者之嘉瑞】坐看防翮長舉意八極周【趙雲鳯凰羽具五采故謂之防翮八極周使王褒聖主得賢臣頌云周流八極萬里一息𨿽言馬而借用之耳】自天銜瑞圖【一云防圖】飛下十二樓【十洲記昆侖山有十二玉樓杜補遺春秋元命包黃帝元扈洛水之上元扈石室也與大司馬容光等臨觀鳯凰圖置帝前帝再拜受圖前漢郊祀志皇帝時爲五城十二樓以俟神人於執期名曰延平應劭注曰昆侖圃五城十二樓仙人之所居又集仙錄曰王母所居王樓十二瑞華之闕光碧之堂趙雲十二樓自天銜圖故以十二樓宇終之】圖以奉至尊鳯以垂洪猷【薛雲山海經鳯首文曰徳翼文曰禮背文曰義膺文曰仁膓文曰信趙雲鳯凰之來所以垂世之大猷言其不妄下集也薛夢符引不相干矣】再光中興業一洗蒼生憂深正爲此羣盜何淹畱

乾元中寓居同谷縣作七首

有客有客字字美白頭亂【一作短】髮垂過耳嵗拾橡栗隨狙公【以其寓居故自稱有客按新史言甫居同谷拾橡以自給兒女有至餓殍者趙雲潘安仁云素髮颯以垂領謝靈運云星星白髮垂莊子云古者獸多民少皆巢居以避之盡拾橡栗暮棲樹上故命曰有巢氏薛云按列子宋有狙公愛狙而飬之誑之曰與若芧朝三而暮四足也眾狙皆起而怒俄而日與若芧朝四而暮三足乎眾狙皆伏而喜注芧三稜相如傳蔣芧靑薠栗也後漢李恂食橡以自資列子夏食菱芰冬食橡栗】天寒日暮山谷裏中原無書歸不得手腳凍皴皮肉死嗚呼一歌兮歌已哀悲風爲我從天【一作東】來【劉越石井風歌云浮雲爲我結飛鳥爲我旋】

右一

長鑱長鑱白木柄我生托子以爲命黃精【一作獨】無苗山雪盛【黃魯直云黃精當作黃獨往時儒者不觧黃獨故作黃精以芧考之黃獨是也本艸赭魁注肉白皮黃也漢人蒸食之山東人呼爲土芋江西人呼卵杜正謬黃精當作黃獨同歸當作空歸謹按神農本艸赭魁陶隠居云狀如小芋子肉白皮黃梁漢人名爲黃獨蒸食之子美寓居成州之同谷其地正與梁漢接境方艱食餔糒不給乃以長鑱斸黃獨而食之然是時雪盛無苖了無所得遂爾空歸故至於男呻女吟也鑱鋤銜切又士緘切廣韻曰吳人云犂防又云土具】短衣數挽不掩脛【寗戚叩角歌曰短布單衣不及骭】此時與子空【一作同】歸來男呻女吟四壁靜【相如家徒四壁立】嗚呼二歌兮歌始放裏閭爲我色惆悵【首章天哀其窮次章人亦哀其窮矣杜補遺列子曰昔韓娥東之齊鬻歌假食逆旅人辱之因曼聲哀哭一里老防悲愁相對三日不食老杜放歌而裏閭惆悵意頗類此趙雲人哀其窮正如李陵天地爲陵震怒壯士爲陵飲血之勢】

右二

有弟有弟在逺方【一作各一方趙雲南史梁文帝謂虞茘曰我方有弟在逺方此情甚切公正使此矣】三人各痩何人彊【後漢趙孝弟禮爲賊所得將食之孝自縛詣賊曰禮痩不如孝肥賊感其意俱捨之趙雲江子之說子美有四弟此謂三弟者穎丰觀也一弟占隨子美第十三卷

有詩云久客應吾道相隨獨爾來其說是】生別展轉不相見【樂府他鄕各異縣展轉不相見】胡塵暗天道路長【詩道阻且長趙雲古詩道路阻且長也】東飛鴐鵝後鶬【揚雄傳豈鴐鵞之能捷鶬惡禽也鶬九頭詩有在梁杜補遺廣韻曰鴐鴈屬方言鴈自闗而東謂鵞音加與鴐同東楚之外謂之鵞或謂之鶬鵞爾雅釋鳥云鶬糜鴰郭璞云今呼鶬鴟蓋鴟類也禿也埤雅云狀如鶴而大長頸赤目其毛辟水毒好啗蛇北史明帝朝獲禿鵝於宮內遂養之翟光曰此卽詩所謂有在梁觧云禿鵝貪戀之鳥野澤所育不應入於殿庭臣聞野物入舍古人以爲不善是以張華惡鵀賈誼忌鷫鵜鶘魏黃初蹔集而去文帝猶以爲戒況之禽必資魚肉菽麥稻粱之養豈可畱意於醜形惡聲哉衛侯好鶴曹伯愛鴈身死國滅可爲寒心以是觀之乃惡禽也故子美艱難行役處每言之如前飛禿後鴻鵠之類是也趙雲因山谷中所有禽鳥而言之鴐鵞鴈也方言以自闗而東呼之云然鶬爾雅謂之麋鴰注蓋鴟類公言眼前𨿽有此等物安得乘之以見其弟乎杜田引是非】安得送我置汝嗚呼三歌兮歌三發汝歸何處收兄骨【收一作取僖三十二年殽有二陵必死是間余收爾骨非特已窮而已而兄弟之親亦莫知其存亡】

右三

有妹有妹在鐘離【趙雲鐘離濠州也公後有詩曰近聞韋氏妹迎在漢鐘離蓋其失已歿而夫之兄迎在鐘離也】良人早歿諸孤癡長淮浪髙蛟龍怒十年不見來何時【一作遲】扁舟欲往箭滿眼杳杳南國多旌旗【趙雲濠州今屬淮南西路故以長淮言之浪髙蛟龍怒詩人狀其路之險艱也自荊渚以往皆謂之南國詩云文王之道被於南國又云滔滔江漢南國之紀是巳資治通鑑載乾元二年八月乙巳襄州將康楚兀張嘉延據州作亂刺史王政奔荊楚九月稱南楚霸王九月甲午張嘉延襲破荊州荊南節度使杜鴻漸棄城走澧朗郢峽歸等州官吏聞之爭潛竄山谷按通鑑目錄是年八月甲午朔則此九月當是甲子朔其下又載戊辰事則甲子乃初一日而戊辰乃初五日又豈誤甲子爲甲午邪今七歌有曰枯樹有曰木葉黃落則秋時之作乃聞此荊南之亂矣】嗚呼四歌兮歌四奏林猿爲我啼淸晝【猿非有情者而亦爲之啼則窮可知矣杜補遺蔡氏西淸詩話雲林猿古本作竹林後人不知乃易爲林猿今本皆因之嘗有自同谷來籠一禽大如雀色正靑善鳴問其名曰此竹林鳥也少陵凡於詩目必紀其處以明風俗方物貽後人豈可妄意易之耶此說蔡氏得於傳聞未足爲信蓋猿多夜啼今啼淸晝自有意義趙雲同谷無深林自是無猿當以西淸爲是】

右四

四山多風溪水急寒雨防防枯樹濕【一作樹枝濕】黃蒿古城云不開白狐跳梁黃狐立【趙雲管子曰狐應陰陽之變六月而一見蓋難見之物公以在窮谷而每見之此爲所怪嘆矣】我生胡爲在窮谷中夜起坐萬感集【趙雲陸士衡古詩有中夜起嘆息謝靈運詩千念集日夜萬感盈朝昬】嗚呼五歌兮歌正長魂招不來歸故鄕【招魂曰魂兮歸來反故居】

右五

南有龍兮在山湫古木巃嵸枝相樛【龍盧紅力董切嵸子紅子孔切劉安招隱士桂樹叢兮山之幽偃蹇連捲兮枝相繚山气巃嵸兮石嵳峩趙雲本出上林賦崇山矗矗巃嵸崔嵬巃音力孔切嵸音揔】木葉黃落龍正蟄【漢武帝秋風辭艸木黃落鴈南飛】蝮虵【芳福切】東來水上游【招防曰蝮虵蓁蓁】我行怪此安敢出防劍欲斬且復休嗚呼六歌兮歌思遲【一云怨遲遲】溪壑爲我回春姿【鄒衍被防仰天而泣五月爲之降霜則士之怨憤足以感通於造物而然矣東坡云六歌一篇爲明皇作也明皇以至徳二年至自蜀居興慶宮謂之南內明年攺元乾元時持盈公主往來宮中李輔國常陰其隙間之故上元二年帝遷西內】

右六

男兒生不成名身已老三【一作十】年饑走荒山道【趙雲李少卿答蘇武書曰男兒生以不成名死則葬蠻夷中也自丁酉至徳二載至巳亥乾元二年爲三年也】長安卿相多少年富貴應須致身早【古詩致身靑雲上】山中儒生舊相識但話宿昔傷懷抱【趙雲宿昔者往日之謂也曹植詩曰歡娯冩懷抱】嗚呼七歌兮悄終曲仰視皇天白日速【江文通靑春速天機素秋馳白日傷時不我畱也趙雲未句又變新意以終七歌之義蓋此一日之歌也自一歌至七歌歌聲旣窮而日晚暮矣前人每言白日西匿白日蹉跑白日晚者多矣】

右七

發同谷縣【乾元二年十二月一日自隴右赴劍南紀行】

賢有不黔突聖有不暖席【文子曰墨子無黔突孔子無暖席趙雲淮南子修務訓篇曰孔子無黔突墨子無暖席而班孟堅答賓戱曰孔席不暖墨突不黔二書𨿽孔突墨席墨突孔席之異文而意皆聖賢之不安逸者耳今公詩云賢有不黔突聖有不暖席則主用答賓戱蓋墨子賢而孔子聖故也舊注引文子曰墨子無黔突孔子不暖席謬撰辭語差排作文子所云且文子周平王時人也豈卻稱孔墨事乎】況我饑愚人焉能尙安宅【聖賢尙不免此吾豈能安宅乎孟子曰仁人之安宅也趙雲易云上以厚下安宅詩云其防安宅也】始來玆山中休駕喜【一作嘉】地僻柰何廹物累一歲四行役【趙雲詩父曰嗟予子行役蓋嘗考是年歲在巳亥春三月公回自東都有新安吏潼闗吏新婚別垂老別無家別詩又按唐史是月八日壬申九節度之師潰於相州公夏在華州有夏日嘆夏夜嘆時秋七月公棄官往居秦州有寄賈至嚴武詩略曰舊好腸堪防新愁眼欲穿此一秋賦詩至多冬則以十月赴同谷縣有紀行十二首七歌萬丈潭詩今十二月一日又自隴右赴劍南此爲一歳之中自東都而趨華而居秦而秦而赴同谷自同谷而赴劍南爲四度行役也】忡忡去絕境杳杳更逺適停驂龍潭云回首白崖石【一作虎崖】臨岐別數子握手淚再滴【江淹樽酒送徵人握手淚如霰】交情無舊深【趙雲公於同谷寓居未久蓋多新交而惜別之情則如故舊之深逺】窮老多慘戚平生嬾拙意偶值棲遁迹【謝靈運旣枉隱淪客亦棲肥遁賢郭景純京華遊俠客山林隱遁棲】去住與願違【趙雲嵇康云事與願違】仰慙林間翮【陶潛遲遲出林翮】

木皮嶺

首路栗亭西尙想鳯凰村季冬攜童【一作防】稚辛苦赴蜀門南登木皮嶺艱險不易論汗流被我體祁寒爲之暄【諭蜀檄流汗相屬書冬祈寒趙雲漢書周勃汗流浹背】逺岫爭輔佐【謝暉防中列逺岫】千巖自崩奔【雪賦瞻山則千巖俱白謝靈運洲島驟回合圻岸屢崩奔趙雲事輔佐言輔佐木皮嶺以見木皮嶺之髙也顧愷之云千巖競秀萬壑爭流】始知五嶽外別有他山尊【趙雲亦據其最髙而實道以形容之別無他譏意惟五嶽言尊字則後漢張昶華山碑雲山莫尊於嶽澤莫盛於瀆也詩他山之石】仰幹【一作看】塞天【趙作大】明俯入裂厚坤【趙雲仰千俯入指山而言也若作仰看則看字在人言之又句法凡弱矣塞大明言其髙而蔽塞日之明也記曰大明生於東易曰順而麗乎大明舊注本作塞天明誤矣惟厚坤所以對大明厚坤以易坤厚載物而言之】再聞虎豹鬭屢局風水昏【劉安招隱士虎豹闘兮熊罷咆】上有廢閣道【棧道也】摧折如短【一云防】轅下有冬靑林【今之楩柟也鮑云木名經冬不雕今所在多有之】石上走長根西崖特秀發煥若靈芝繁潤聚金碧气【蜀都賦金馬騁先而絕影碧雞條忽而曜儀】淸無沙土防憶觀昆侖圖【一作墟】目撃圃存【圃閬風在昆侖中見淮南子又庾肩吾有從皇太子出圃詩趙雲蓋以昆侖之圃比木皮嶺也水經曰昆侖其髙萬一千里葛仙翁傳曰昆侖一曰圃一曰閬風此可見取髙以爲言矣孔子見溫伯雪子目擊而道存】對此欲何適黙傷垂老魂【陶潛胡爲皇皇兮欲何之】

白沙渡

畏途隨長江渡口下絕岸【莊子畏途者十殺一人則父子兄弟相戒釋文云險阻道可畏懼也趙雲海賦絕岸千丈】差池上舟楫杳窕入云渡【陸士衡遺響入云漢趙雲差池緩進之兒起於詩燕燕於飛差池其羽】天寒荒野外日暮中流半【趙雲】

【孔子雲天寒旣至主父偃云日暮途逺鮑照還都道中云茫然荒野中舉目皆凜素鶡冠子雲中流失舡一壺千金】我馬向北嘶【古詩胡馬嘶北風趙雲言身𨿽南行而馬尙懷同谷向北嘶鳴蓋道實事以形容離同谷之不得已】山猿飲相喚水淸石礧礧沙白灘漫漫【九歌石磊磊兮葛蔓蔓沈休文歸海水漫漫趙雲庾信詩云昏昏如坐霧漫漫如行海】迥然沈愁辛多病一疏散【迥一作翛】髙壁抵嵚崟【一作岑】洪濤越淩亂【曹植芝舟越洪濤趙雲文選雲南山郁嵚崟西都賦雲起洪濤而波詩惠連云淸波越淩亂】臨風獨回首攬轡復三嘆【王夷甫慨然攬轡古詩一彈再三嘆曹子建欲還絕無蹊攬轡正踟躕趙雲範滂登車攬轡左傳置食三嘆禮記一唱三嘆】

水防渡【一雲水回渡】

山行有常程中夜尙未安微月沒已久崖傾路何難【謝靈運崖傾光難畱趙雲邱希範云崖傾嶼難傍】大江動我前洶若溟渤寛【謝暉大江流日夜謝靈運江漲無端倪鮑明逺穿池溟渤】篙師暗理楫歌笑輕波瀾【謝靈運理棹遇還期遵渚驚幽烱薛云左太衝吳都賦篙工檝師選自閩禺習禦長風狎翫靈胥】霜濃木石滑風急【一作烈】手足寒入舟已千憂陟巘仍萬盤【謝靈運入舟陽已微詩陟則在巘趙雲盤字又仿陸士衡詩仰陟髙山盤】回眺【一作出】積水【一作石】外始知眾星幹逺遊令人瘦衰疾慙加餐【古詩思君令人老又努力加飡飯謝靈運哀疾當在斯曹子建沈憂令人老又吾得行逺遊逺遊欲何之趙雲屈原有逺遊賦】

飛仙閣

土【一作出】門山行窄微徑緣秋毫【一云徑防上秋毫孟子明足以察秋毫之末】棧云防幹峻梯石結構牢【見登歷下員外新亭注】萬壑欹疎林【一作竹】積陰帶奔濤【趙雲顧愷之云萬壑爭流】寒日外淡泊長風中怒號【莊子風作則萬竅怒號】歇鞍在地厎始覺所歷髙往來雜臥止人馬同疲勞【趙雲句法使苦眾行人馬同時饑】浮生有定分饑飽豈可逃嘆息謂妻子我何隨汝曹【馬援傳吾欲使汝曹聞人過失如聞父母之名】

五盤

五盤𨿽云險山色佳有餘【陶淵明山气日夕佳】仰淩棧道細俯映江木疎【漢祖入漢中燒絕棧道】地僻無网罟水淸至【一作反】多魚【雲水至淸則無魚公據所見而反用之也班超雲水淸無大魚】好鳥不妄飛野人半巢居【禮運夏則居櫓巢王康琚昔聞太平時亦有巢居子新添搜神記巢居知風】喜見淳朴俗坦然心神舒【新添莊子澆淳散朴趙雲孔安國云坦然明白也左太衝云前有寒泉井聊可瑩心神】東郊尙格鬭巨猾何時除【費誓東郊不開東京賦巨猾間舋趙雲指言東京之東郊安史之兵所在公詩前篇屢云矣格闘字出前漢見上注】故鄕有弟妹流落隨邱墟【曹子建零落隨山邱趙雲前篇所謂有弟在逺方有妹在鐘離也】成都萬事好豈若歸吾廬【古詩客行𨿽云樂不如早旋歸李白錦城𨿽云樂不如早還家陶潛吾亦愛吾廬】

龍門閣

淸江下龍門絕壁無尺土長風駕髙【一作白】浪【郭景純忝舟浮海底髙浪駕蓬萊謝靈運云晨防尋絕壁長風見首篇注趙雲言風駕起之】浩浩自太古【古詩浩浩陰陽移趙雲浩浩水貌音上聲其在水言之如醴泉湧而浩浩書浩浩滔天】危途中縈盤【一云縈盤道】仰望垂綫縷滑石欹誰鑿【謝靈運苔滑誰能步】浮梁裊相拄【西京賦峙遊極於浮柱陸左公形聳飛棟勢起浮柱】目隕雜花頭風吹過兩【一云過飛雨魏祖讀陳琳檄艸頭風自愈趙雲滑石欹浮浮梁之裊皆難行之地故目生頭生風矣史心亂目目之昬如見雜花之隕頭或生風如過雨之吹皆言其地險絕而然也目花之義如佛書云空本無華病者妄執吹雨之義如宋齊邱化書有云觀回瀾者頭目自旋或謂正是目或生以見雜花之隕頭或生風以因過雨之吹非由地險絕而然審如此則何用承滑石浮梁之下言之而下句云百年不敢料一墜那得取乎】百年不敢料一墜那得取【潘安仁人生天地間百年孰能要】飽聞【一作知】經瞿塘足見度大庾【瞿塘峽名大庾嶺名趙雲以龍門閣之險峻推言而比之也瞿塘峽在巫山之下大庾嶺在防州之所也】終身歷艱險恐懼從此數【易君子以恐懼修省】

石櫃閣

季冬日已長山晚半天赤蜀道多早花江間饒奇石【江淹詩深山多靈艸海濱饒奇石】石櫃曾波上臨虛蕩髙壁【薛云按郭璞江賦迅蜼臨虛以騁巧孤玃登危而雍容招魂娭光眇視目曽波些】淸暉回羣鷗暝色帶逺客【謝靈運山水含淸暉又雲林壑斂暝色】羇棲負幽意感嘆向絕迹信甘孱懦嬰不獨凍餒迫優遊謝康樂放浪陶彭澤【晉謝暉也陶潛彭澤令杜正謬封康樂公是靈運襲其封日與何長瑜等以文章賞防共爲山澤之遊詩家稱謝康樂乃靈運非也以南史考之謝密傳云謝渾爲韻語奬勸靈運等日康樂誕通度實有名家韻王籍傳云籍爲詩慕謝靈運至其合也殆無愧色時人咸謂康樂之有籍如仲尼之有邱明武陵昭王煜傳云煜與諸王共作短句詩學謝靈運體髙帝曰康樂放蕩作體不辧有首尾安仁士衡深可宗尙簡文與湘東王書云時有效謝康樂裴鴻臚文者抑亦惑焉何者謝客吐言天材出於自然時有不拘是其糟粕亦謂靈運也因是詩注以康樂爲謝故詳辧云】吾衰未自由謝爾性有適【指康樂與彭澤】

桔柏渡【文州嘉陵二江合流處也東下入渝合通荊門】

靑冥寒江渡駕竹爲長橋【靑冥見首篇注】竿濕煙漠漠【一云竹竿濕漠漠】江永【一作水】風蕭蕭【謝暉生煙紛漠漠荊軻云風蕭蕭兮易水寒】連笮動嫋娜徵衣颯飄颻【連竹索而爲梁謂之笮前漢邛笮之君】急流鴇鷁散絕岸黿鼉驕【西都賦鶬鴰鷁鶂趙雲郭璞上林賦注曰似鴈無後趾也詩鴇羽】西轅自玆異東遊不可要髙通荊門路闊防滄海潮孤光隠顧盻遊子悵寂寥無以洗心胸前登但山椒【趙雲言我西往於蜀自此分異而水則東逝而通荊門防滄海爲不可要挽也杜補遺謝惠連詩悲猿響山椒漢武帝李夫人賦息馬山椒廣雅曰土髙四墮曰山椒廣韻曰山頂也謝莊月賦菊散芳於山椒謝靈運稅鑾登山椒】

劍門【趙雲此篇嘆地險而惡負固者也不主在徳不在險之義言之何則保有山河辟爲一國曰古諸侯則有在徳不在險之義若四海一家統制乎天子則爲劍門者特方面之有險處耳正所惡乎負固也張孟陽劍閣銘其所用吳起之言特以引公孫之防劉氏之降懲其負固者耳與魏文侯自恃山河之意大不同也世有東溪先生者解杜詩十六篇毎篇爲小序而後注解自以爲啟杜公之闗鍵而傳於世於此篇小序云劍門勸務徳之恃險也此正惑於吳起之言以爲說矣大爲非是蓋使守蜀者𨿽專務乎徳遂能保劍門之險可自爲一國乎特以此篇嘆地險而惡負固耳】

惟天有設險劍門【一作閣】天下壯【北有劍門天設之險趙雲易雲天險不可升也地險山川邱陵也王公設險以守其國以易出處言之則不可升系之天山川邱陵系之地設險系之人令公詩句則參取易中字語以言劍門乃天遁之險也詩句雄壯常如此不必泥其鬭犯也東溪於上句注云險出於自然也於下句注云地險莫能擬也此泥於易而反成不明】連山抱西南石角皆北向【劍山上石皆北向如拜伏狀趙雲先言地形𨿽險而趨中原自然之勢觀劍門之山𨿽抱西南而石角北向則有靣內之義豈欲使之僻爲一區哉東溪於連山抱西南注云包括異域也於石角皆北向云朝上國而不背之也其下句近之而上句所云是何等語乎】兩崖崇墉倚刻畫城郭狀【蜀都賦金城石郭兼匝中區旣麗且崇實號成都趙雲兩崖崇墉倚而下正言其是形勢之地遂使負固者恃爲險絕欲擅有其珍產之意崇墉言髙崇之垣墉非毛詩崇墉蓋毛詩乃崇國之墉此崇墉卽是詩其崇如墉張恊武館賦云崇墉四匝丰廈詭字多矣如周伯仁云刻畫無鹽譎刻畫】一夫怒臨闗【一作門】百萬未可傍【傍一作仰張孟陽劍閣銘一人荷防萬夫赼趄趙雲此言恃爲險絕也其義起於蜀都賦曰一人守隘萬夫莫向故李白蜀道難亦云一夫當闗萬夫莫開然公用於五言則第三字爲腰字最爲難下非怒字不足以盡之蓋其𨿽險一夫可守而非怒則猶不能爲也莊子螳蜋怒其臂以當車轍夫以車轍之隆而防臂之怒欲以當之則臨闗以當百萬之師者非以一夫之怒乎此下得怒字好矣】珠玉走中原岷峨气淒愴【靑城峩眉二山也趙雲岷山在成都之西靑城山是也峩山在成都之西南峩眉山是也珠玉才走中原而岷峨有惜之之意至於淒愴此重言形勢之地自然爲一區而擅其珍產也珠玉之於中原必著走字者按地鏡圗曰玉之千歳者行遊諸國後漢孟嘗傳合浦郡不產谷實而海出珠實與交趾比境常通商販貨糴糧食先時宰守多貪穢詭人采求不知紀極珠遂漸徙於交趾郡界嘗爲太守革易前獘去珠復還此珠之所謂走也珠玉走中原托言珠玉之自走而向中原其意又有避就之義蓋若石勢皆北向未嘗不面內也其著走字不亦切乎】三皇五帝前雞犬莫相放【莫一云各自蜀至秦方與中國通趙雲雞與犬相放不收言其混同通達無彼北之間又豈分疆界爲限隔哉】後王尙柔逺職貢道已喪【書柔逺能邇趙雲惟後王函容不加誅伐故使守者得以跋扈而廢職貢也彼跋扈者自不可制公姑托以後王尙柔逺而不敢斥言王者削弱而不能制之矣】至今英雄人髙視見霸王【趙雲惟其不能制而不修職貢遂使英雄者見霸王特在髙視之閒可以爲之於是並吞或割據極力爲之而不少讓今一作令】並吞與割據極力不相讓【趙雲此指言劉備及李特於晉元康中隨流人至劍門箕踞四顧太息曰劉禪有如此地而靣縛於人乎遂宻收合七千餘人進攻成都殺刺史趙廞自稱益州牧攺元建初謂之並吞與割據是兩件事並吞則欲兼乎鄰壤其字出賈誼過秦論有並吞八荒之心割據則專有乎一方字出陸士衡辧亡論云故遂割據山川跨制荊吳】吾將罪眞宰意欲鏟疊嶂【海賦鏟臨崖之阜陸趙雲莊子若有眞宰存焉任彥升云疊嶂易成響】恐此復偶然臨風黙惆悵【成都自前漢公孫述後漢劉備晉李雄王建孟知祥之屬皆因中原多事恃險割據也趙雲未四句則公忠憤之辭矣】

鹿頭山

鹿頭何亭亭是日慰饑渇【趙雲西都賦之言宮室曰狀迢迢以亭亭陸士衡詩願保金石軀慰妾常饑渇】連山西南防俯見千里豁【自秦入蜀山嶺重復極爲險阻及下鹿頭闗東望成都沃野千里蔥鬱之气乃若煙霧靄然】遊子出京華劍門不可越【京華一云咸京薛云按文選張孟陽劍閣銘曰惟蜀之門作固作鎭是曰劍閣壁立萬仭酈元水經注小劍戍北去大劍三十里連山絕險飛閣相連故謂之劍閣】及玆阻險盡始喜原野闊殊方昔三分霸气曽間發天下今一家云端失雙闕【隋書今天下一家華闕雙邈重門洞開又飛升躡雲端又薛云按神異經曰東南有石井其方百丈上有二石闕俠東南面上有蹲熊有榜著闕題曰地戶又古樂府仙人篇閶闔正嵯峨雙闕萬丈餘又孫興公遊天臺賦雙闕云竦以夾路趙雲先聖本紀許由欲觀帝意曰帝坐華堂面雙闗君之榮願亦得矣失雙闕則以天下旣一家也失字鮑照詩霧失交河城之失】悠然想揚馬繼起名硉兀【左太衝作蜀都賦江漢炳靈世載其英郁若相如皭若君平王褒暐煜而秀發揚雄含章而挺生揚揚雄馬馬相如趙雲以二人文章之祖故思之耳】有文令人傷何處埋爾骨紆余脂膏地慘澹豪俠窟【蜀都賦外負銅梁於宕渠內函要害以膏腴趙雲上林賦曰紆余透邐而陸士衡曰山澤紛迃余脂膏事東觀漢記孔奮字伯魚爲姑臧長時天下亂河西獨安姑臧長居數月輒致資產奮在姑臧四年財物不增惟老母妻子但菜食或謂奮曰置脂膏中亦不能自潤成都富饒之地故公指爲脂膏也】仗鉞非老臣宣風豈專達【趙雲許靖傳昔營邱翼周狄鉞專徵專達言宣天子之風而非專自巳之所爲也周禮曰大事則從其長小事則專達】冀公【僕射裴冕】柱石姿論道邦國活【趙雲前漢辛慶忌任國柱石曰延年謂霍光曰將軍爲國注石書三公論道周禮坐而論道師云上句言杖鉞方面非耆舊以宣風行化豈能專達皆美裴也】斯人亦何幸公鎭逾歳月【趙雲言裴公爲尹尙有歳月之期此斯人之所以幸也以見杜公初來成都非爲嚴武而來】

成都府【趙雲樂史家宇記載成都縣漢舊縣以周文王從梁山止歧山一年成邑三年成都因名之又云蜀王據有巴蜀之地本治廣都樊鄕徙居成都秦惠王遣張儀司馬錯定蜀因築成都而縣之】

翳翳桑楡日照我徵衣裳【歸去來景翳翳以將入東觀記收之桑楡江淹曽是迫桑楡趙雲桑楡記日也淮南子曰西垂景在於樹端謂之桑楡光武云失之東隅收之桑楡翳翳則晚日之狀阮嗣宗詠懷詩曰灼灼西隤日餘光照我衣】我行山川異忽在天一方【趙雲古詩各在天一方詩我行其野晉書風景不殊舉目有山河之異】但逢新人民未卜見故鄕【曹子建不見舊耆老但覩新少年山川阻逺別後防日月長】大江東流去【一作從東來】遊子去日長【謝暉大江流日夜短歌行去日苦長趙雲大江指言岷江從東來而日去不巳亦猶遊子之日去未有巳期】曽城塡華屋季冬樹木蒼【西都賦闐城溢郭旁流百防曹子建生存華屋處西都賦靈艸冬榮神木叢生東京賦修竹冬靑蜀都賦寒卉冬馥髙唐木冬榮趙雲曽城層起之城淮南子昆侖山上有曽城九重華屋字史記平原君傳防血於華屋之下前於發同谷縣題下公自注云乾元二年十二月一日隴右赴劍南紀行而今詩云季冬樹木蒼則至城都乃是月也元枯中胡資政守蜀作艸堂詩文碑引先生至成都月日不可考蓋不詳此也】喧然名都防吹簫間笙篁【曹子建名都多妖女京洛出少年詩吹笙皷篁薛云前漢志勃碣之間一都防也】信美無與適側身望川梁【王仲宣登樓賦𨿽信美而非吾土兮曽何足以少畱四愁詩側身西望涕沾裳】鳥雀夜各歸中原杳茫茫【趙雲觀眾舄識巢而夜歸乃思其中原故鄕之地而不得返也】初月出不髙眾星尙爭光自古有羇旅我何苦哀傷【鮑明逺古來共如此非君獨撫膺長門賦眾雞鳴而愁予兮起視月之精光觀眾星之行列兮卑出於東方九辧云仰明月而大息步列星而極明杜補遺是詩子美寓意深矣淮南子云日西垂景在樹端謂之槡楡也詩曰桑楡之景理無逺照今也日薄桑楡而其光翳翳止足照我衣裳則不能逺照矣以諭明皇播越傳位肅宗以太上皇居西內則不能照臨天下也將旦陰伏月明星稀今也眾星與初月爭光蓋以初月之出不髙不能中天而兼照故也以諭肅宗卽位未久祿山𨿽巳殄滅而史思明之徒尙在也蓋肅宗卽位於天寶之丁酉而子美乾元庚子至成都以其時考之故知其寓意如此趙雲謂杜公方以鳥雀夜歸而嘆不得返中原之次卻說及肅宗甚無謂也觀末句所云止自感嘆而巳】

九家集注杜詩卷六

欽定四庫全書

九家集汪杜詩卷七

宋郭知達編古詩

石筍行【集注杜光庭石筍記云成都子城西曰興義門金容坊有通衢幾百五十步有石二株挺然聳峭髙丈餘圍八九尺耆舊傳云其名有六曰石筍曰蜀妃闕曰沈犀石曰魚鳬仙壇曰西海之眼曰五丁石門皆非圖經云石筍街乃前秦寺之遺址殿宇樓臺盛以金寶飾之爲一代之勝槪後遭兵火而廢或遇夏秋霖雨里人猶拾珠玉異物前蜀丞相諸葛亮命掘之俯觀方驗測隠其象有篆字曰蠶叢氏啟國誓蜀之碑以二石柱橫埋連接鐡貫其中歷代故不可毀復鐫五字濁歜燭觸蠲時人莫能曉察惟孔明黙悟斯防令左右瘞之後蜀主李雄召丞相範賢詰其所自掘而詳之賢議曰然厥字五其理各有所主亥子嵗濁字可記主其水災寅夘嵗歜字可記主其饑饉己午嵗燭字可記主其火災申酉嵗觸字可記主其兵革辰戌丑未嵗蠲字可記主稼穡充益民物富瞻悉以年事推之應驗符響又云蜀之城壘方隅不正以景測之石筍於南北爲定無所偏邪今按石筍在西門外僅百五十步二株雙蹲一南一北石筍長一丈六尺圍極於九尺五寸南筍長一丈三尺圍極於一丈二尺南筍蓋公孫述時折故長不逮北筍趙雲此篇作於上元元年是年李輔國日離間二宮擅防之迹甚彰故因賦石筍而指譏李輔國也】

君不見益州城西門陌上石筍雙髙蹲【成都記石筍各折爲五六叚相續以立人云五丁擔亦曰蜀王妃墓表公孫述時此石折故治中從事任文公嘆曰西州智士死吾其當之嵗中果卒】古來【一作老】相傳是海眼苔蘚食盡波濤痕【成都記距石筍二三尺每夏月大雨往往陷作土穴水湛然以竹測之深不可及以繩系石而投其下愈投而愈無窮凡三五日忽然不見嘉祐春牛車碾地忽陷亦測而不能逹父老云見此多矣此亦甚異者故有海眼之說云趙雲按唐劉崇逺作金華子書載海眼一事云北海郡國發得五銖錢取之不盡得一石記云此是海眼華陽風俗記曰蜀人曰我州之西有石筍焉天地之植以鎭海眼動則洪濤大濫】雨多往往得瑟瑟此事恍惚難明論【成都記石筍及林亭沙石之地雨過必有小珠或靑黃如栗者亦有細孔可以貫絲薛云瑟瑟碧珠也杜陽雜編有瑟瑟幕其色如瑟瑟輕明虛薄無與爲比杜補遺酉陽雜爼蜀石筍防夏中大雨往往得雜色小珠俗謂之地當海眼莫知其故蜀僧惠嶷曰前史說蜀少城飾以金璧珠翠桓溫怒其太侈焚之合在此地今拾得小珠時有孔者得非是乎餘同薛】恐是昔時卿相墓立石爲表今仍存【揚雄蜀王本紀云成都丈夫化爲女子顏色美絕蓋山精也蜀王納以爲妃無幾物故乃發卒之武都擔土於成都郭中號曰武擔以石作鏡一枚表其墓華陽國誌曰王哀念之遣五丁之武都擔土爲妃作冢蓋地數畆髙七丈立石俗今名爲石筍趙雲公亦又以意逆之不敢專指爲何人墓耳武擔土如上所載又嘗觀錄異記所載幹寕二年蜀州刺史節度參謀李師防治第於成都錦浦裏北門第西興李冰祠鄰距宅之北地形漸髙岡西南與祠相接於其堂北鑿地五六尺得大冢塼甓甚固於塼外得金錢數十枚各重十八銖不知誰氏墓也其地北百許步有石筍知石筍卽此之闕矣錄異記如此如此則公所謂恐是承古老相傳云】惜哉俗態好防蔽【荘子蔽防之民】亦如小臣媚至尊【趙雲此正以専指李輔國一內臣耳連結張妃肅宗信任之呼爲阿父乾元元年張妃爲皇后而輔國之權尢熾人爭附之公於祭房相國文云太子卽位揖譲倉卒小臣用權尊貴倐忽正以言李輔國則今詩云如小臣媚至尊者石筍以一堆石而防蔽於人人或指爲海眼或指爲表墓說終不明此可惡而俗態好其防蔽如輔國之蔽肅宗而人信好之也】政化錯迕失大體【趙雲言肅宗信之也】坐看傾危受厚恩【時林甫國忠傾危王室故子美此詩有所謂耳趙雲言輔國之寵幸也舊注引李林甫楊國忠蓋公乾元二年離同谷來蜀作此詩時李與楊已死矣又二公皆爲相豈可謂之小臣耶】嗟爾石筍擅虛名後來未識猶駿奔【詩駿奔走在廟趙雲言人之爭附輔國也】安得壯士擲天外使人不疑見本根【梁沈約詩云安得壯士駐奔曦華陽風俗錄云蜀人曰我州之西有石筍焉天植之以鎭海眼動則江濤大濫四方之人有來觀者則奇而怪之贊皇公曰夫筍之爲狀也亭亭掲峭髙然若削圭芒天成神矣今小大相壘至八九節束以鐡鼓出於人力又何神乎遂命抽出鐡鼓伺事變怪則寂然而神怪不作趙雲言要使天下知其一內臣耳也公作是詩在上元元年之夏七月輔國果離間二宮矯詔遷上皇於西內矣公之逺見不亦明乎漢髙祖安得猛士兮守四方宋玉長劍耿介倚天外】

石犀行【成都記石犀在李太守廟內】

君不見秦時蜀太守刻石立作三犀牛【華陽國誌秦孝文王以李冰爲蜀守冰作石犀五頭以壓冰精穿石犀溪於江南命曰犀牛裏後轉爲耕牛二頭一在府市橋門今所謂石牛門一在淵中又自前堰上分穿羊摩江灌口西於玉女房下自渉郵作三人立水中與江神要水竭不至足盛不沒肩時靑衣出象山下伏行地中防江南安觸山脇混崖水遁漂疾破害舟船歷代患之冰發卒鑿平崖通正水道或曰冰鑿崖時水神怒冰乃操刃入水中與神門迄今防福成都記亦云石犀五今云三犀牛未詳趙雲此篇因石犀而指譏廟堂無經濟之人也】自古𨿽有厭勝法天生江水向【一云須】東流【防陽白銅鞮歌漢水向東流又莫愁歌河中之水向東流匈奴傳上以厭勝所在師古注漢髙紀云蕭何初立未央宮以厭勝之術理亦宜然趙雲本朝樂史寰宇記載志云在市北乃李冰所立以厭水怪故公直以爲厭勝耳蓋言厭勝者將欲使水東流邪則水自然東流矣何用石犀爲厭勝也列子曰地不滿東南故百川水潦歸焉此江水東流謂之天生之義也】蜀人矜誇一千載泛濫不近張儀樓【按圖經秦張儀築少城在大市西又周地圗云張儀築城屢壊不能立忽有一周旋正依行巡築遂得立今有化橋成都記云張儀樓在子城南又曰張儀樓髙一百尺初築此城𨿽曰附蓋以順江山之勢正卽爲斜矣乃作此樓而定南北焉趙雲又言厭勝者詭怪之事爲不足憑故水終有時而爲害焉隄防者正道故終借人力以爲隄防也張儀樓事按圖經秦張儀築少城在城西少之爲言小也有樓焉故號張儀樓南史始興王與蔡仲能登張儀樓啇略言往行可見有是樓之證矣本朝樂史寰宇記云張儀樓宣明門樓也然今宣明門之名亦不可考矣】今年灌口損戶口此事或恐爲神羞【後漢書戶口減如毛米書武成以濟兆民無作神羞左傳茍防有功無作神羞】終借隄防出眾力髙擁木石當淸秋先王作法皆正道詭怪何得參人謀【荘子恢詭譎怪又諔絕詭幻怪易人謀謀】嗟爾三犀不經濟缺訛只與長川逝【語子在川上曰逝者如斯趙雲此公之寓意於三犀指譏廟堂無經濟之人甚明夫無經濟之用終亦缺訛隨長川而漂逝矣乾元二年乃呂諲李峴李揆第五琦同平章事五月李峴言毛若虛希中人防用刑亂法帝怒李揆不敢爭出峴爲蜀州刺史七月呂諲以從中人馬尙書之請爲人求官罷九月第五琦鑄重規錢非是十月貶爲惠州刺史公詩之作正在次年五月六月之間詣公之失皆已著見惟李揆未露至次年揆懼呂諲復用乃遣吏搆其過失諲密訴諸朝帝怒貶揆爲袁州長史然則公豈不明見其非經濟者乎經濟字見上注】但見元气常調和自免洪濤恣雕瘵【曺子建詩泛舟趙洪濤趙雲此公有經濟之量知水土之平特在乎得人蓋宰相以燮理陰陽爲事則調元之謂也洪濤字祖𨿽出而京賦鼓洪濤而揚波而晉木華海賦云帝嬀巨害之世天网浡潏爲雕爲瘵洪濤瀾汗萬里無際專用木華海賦之意言水之廣大爲天网紀而洪水橫流乃爲雕傷瘵病於民矣荘子有陰陽調和武后常問陳子昂調元气以何道選有稟元气於靈和】安得壯士提天綱再平水土犀奔茫【前漢李尋傳五行以水爲本其精武婺女天地所紀終始所生水爲凖平王道公正修明則百川理絡脈通偏黨失綱則湧溢爲敗陳蕃傳志淸天綱舜典咨禹汝平水土趙雲梁沈約云安得壯士駐奔曦陳蕃傳𨿽有志淸天綱而杜公所用則取海賦以求爲天綱】

杜鵑行【華陽風俗錄鳥有杜鵑者其大如鵲而羽鳴聲哀而吻有血土人云春至則鳴聞其初聲者有別離之苦人皆惡聞之惟田家其鳴則興農事趙雲按蜀記曰昔人有姓杜名宇號曰望帝宇死俗說云化爲子規規鳥名也一名鵑蜀人聞子規鳥皆曰望帝也遂於鵑字上加以杜姓謂之杜鵑又直名之爲杜宇以次公考之此鳥乃暮春之時農夫以爲耕曰規曰鵑其義取圓春之事也王介甫亦於宇說言之矣然有二種其一褐色四川中亦有而內地多有之名曰子規仿像其聲之四云不如歸去其一色黑似鳥而小兩吻赤如血而其聲二內地亦有而蜀中多有之名曰杜鵑仿像其聲之二雲杜宇夫所謂鵑之名自古有之漢書謂之曰鵑歐陽率更載臨海異物志曰題鴂一名田鵑春三月鳴晝夜不止音聲自呼俗言取梅子塗其口兩邊皆赤至麥子熟鵑乃止率更據志以爲塗口而後赤蓋信所傳聞耳蜀人旣傳杜宇化爲鵑而加杜姓稱爲杜鵑又曰杜宇然其聲未必是呼杜宇也蓋望帝之前則聲云布谷則催耕之鳥而巳杜公於長安都壇詩云子規夜啼山竹裂於云安詩云兩邊山木合終日子規啼則指不如歸去四聲者而言之今有杜鵑行其後又有杜鵑詩則指杜宇之二聲者言之惟其指杜宇之二聲者言之故詩皆言帝王之事】

君不見昔日蜀天子化作杜鵑似老鳥【成都記曰杜宇亦曰杜主自天而降稱望帝好稼穡教人務農治郫城亦曰望帝至今蜀人將農者必先祀杜主時荊州人鱉靈死其屍溯流而上至汶山下復生見望帝望帝因以爲相號曰開明會巫山壅江人遭洪水開明爲鑿通流有大功望帝因以其位禪焉後望帝死其魂化爲鳥名曰杜鵑亦曰子規又云子規深春乃有聲低且怨與北之思歸樂都不同也洛京東西多此鳥人以爲子規者誠妄矣又云字禪位於開明升西山隠焉時適三月子規鳥鳴故蜀人悲子規鳥】寄巢生子不自啄羣鳥至今與哺鶵𨿽同君臣有舊禮骨月滿眼身覊孤業工竄伏深樹裏四月五月偏號呼其聲哀痛口流血所訴何事常區區爾惟【一作豈】摧殘始發憤羞帶羽翮傷形愚蒼天變化誰料得萬事反覆何所無萬事反覆何所無豈憶當殿羣臣趨【趙雲鮑昭行路難雲中有一鳥名杜鵑言是古時蜀帝魂聲音哀苦鳴不息羽毛憔悴似人髠飛走樹間逐虫蟻豈憶往日天子尊念此死生變化非常理心中惻愴不能言今公所謂哀痛流血又有摧殘之語及末句憶羣臣趨且云萬事反覆蓋出於此也】

戲作花卿歌【髙適傳梓州副使叚子章反以兵攻東川節度李率州兵與西川節度使崔光逺攻子璋斬之西川牙將花驚定者恃勇誅子璋大掠蜀天子怒】

成都猛將有花卿學語小兒知姓名【薛云左太衝蜀都賦金城石郭兼通中區旣麗且崇實號成都齊栢康隨武帝起兵恣行暴害江南之人畏之以其名怖小兒禰衡大兒孔文舉小兒楊徳祖】用如快鶻風火生【薛云按南史曹景宗謂所親曰我昔在鄕裏騎快馬如龍與年少輩數十騎拓弓作礕礰聲放箭如餓防叫平澤中逐數肋射之渴飲其血饑食其胃甜如甘露漿覺耳後生風鼻尖出火此樂使人忘死不知老之將至】見賊惟多身始輕【漢光武見大敵則勇】綿州副使著柘黃【綿州副使殺子璋也著柘黃僭乘輿服色也趙雲髙適傳云梓州副使段子璋反而公今詩云綿州副使著柘黃則梓州字誤傳爲綿州乎著柘黃天子之服也柘黃字或云當是赭黃本朝詩曰戴了宮花賦了詩不容重見赭黃衣赭赤也赤與黃二色之合爲赭黃皆不敗輙攺並俟博聞】我卿婦除卽日平子璋髑髏血模糊手提擲還崔大夫【子璋卽段子璋也崔大夫崔光逺也杜補遺古今詩話雲杜少時有病瘧者少陵曰吾詩可療之夜闌更秉燭相對如夢寐其人誦之瘧猶是也少陵曰更誦吾詩云蓋子璋髑髏血模糊一聨誦之果愈詩感神蓋不誣也】李侯重有此節度【趙雲重乃重疊之重蓋段子璋旣攻東川則李奐必失節度矣以花卿斬之則李復保有節度焉】人道我卿絕世【一作代】無旣稱絕世無天子何不喚取守京都【譏其奪掠也魯直云子美作花卿歌雄壯激昻讀之想見其人也楊明叔爲餘言花卿家在丹稜東館鎭至今有英气血食其鄕見封爲忠應公詩話苕溪漁隠曰細攷此歌想花卿當時在蜀𨿽有一時平賊之功然驕恣不法人甚苦之子美不欲顕言末句含蓄蓋可知矣】

贈蜀僧閭邱師兄【太常博士圴之孫】

大師銅梁秀【左思蜀都賦外負銅梁於巖渠內函要害於膏腴杜補遺太平禦覽載張孟陽蜀都賦注云銅梁山名也按其山有桃枝竹東西連亙二十餘里山嶺之上平整逺望諸山此獨秀也山在合州界銅梁縣】籍籍名家孫【袁陽源白馬篇籍籍関外來車從傾國】嗚呼先博士炳靈精气奔【左太衝蜀都賦近則江漢炳靈世載其英郁若相如皭若君平】惟昔武皇后臨軒禦乾坤多士盡儒冠墨客藹云屯【楊子雲長楊賦借翰林以爲主人子墨爲客卿以諷陸士衡胡馬如雲屯】當時上紫殿不獨卿相尊【謝暉直中書省紫殿肅陰陰】世傳閭邱筆峻極逾昆侖【禹本紀言昆侖髙二千五百里日月所相避隠爲光明也詩峻極於天】鳳蔵丹霄暮【一作穴】龍去白水潭【東京賦我世祖忿之乃龍飛白水鳯翔參墟】靑雲雪嶺東【西都賦琳瑉靑熒新添蜀有雪山】碑碣舊制存【杜補遺東蜀牛頭山下有閭邱均撰瑞聖寺磨崖碑嚴政書寺今攺爲天寕羅漢禪院】斯文防都邑髙價越璵璠【均以文名當時四方碑碣多出其手璠璵玉器也】晚看作者意妙絕與誰論【陸韓卿賦有云歌能妙絕】吾祖詩冠古同年防主恩豫章采日月嵗久空深根【豫章良材也】小子思疎濶豈能達詞門窮愁一揮淚【愁一作秋陸士衡揮涙嘆流離又揮淚廣川陰】相遇卽諸昆我住錦官城【成都記錦城以江山明麗錯雜如錦】兄居祗樹園【金剛經佛在捨衞國只樹給孤獨園杜補遺楞嚴經云祗桓精舍注云祗桓林樹名具云祗陁桓或云逝多此云戰勝卽太子名林主是彼故云勝林精舍建立有二因緣須達長者施園祗陁太子施樹故金剛經云祗樹給孤獨園】地近慰旅愁往來當丘樊天涯歇滯雨粳稻臥不翻漂然薄遊倦始與道旅【一作侶】惇景晏步修廊而無車馬喧【陶淵明結廬在人境而無車馬喧】夜闌接軟語落月如金盆【法華經又以軟語一云言詞柔軟杜補遺維摩經云菩薩成佛時命不中天大富梵行所言誠諦常以軟語眷屬不離善和諍訟言必饒益不疾不恚】漠漠世界黑【一作空】驅驅爭奪繁惟有摩尼珠可照濁水源【言性照圓明如摩尼珠然𨿽照濁水而不爲濁水所污也如語云湼而不緇杜補遺圓覺經譬如淸淨摩尼寶珠映於五色隨方各現諸愚癡者見彼摩尼實有五色圓覺淨性現於身心隨類各應亦復如是觀無量壽佛經云諸天童子摩尼以爲纓絡光照百餘里猶如和合百億日月不可具名室志云馮翊嚴生家漢南峴山得一珠如彈丸色黑胡人曰此西國淸水珠也若至濁水冷然洞徹矣以三十萬易之而去】

泛溪

落景下髙堂進舟泛回溪【謝靈運對嶺臨回溪趙雲廣雅云日將落曰薄暮又日西落光反照於東謂之反景故公今云落景也回溪字祖出枚乘七發云依絕區兮臨回溪】誰謂築居小【謝靈運躡險築幽居】未盡喬木西【詩南有喬木趙雲言不必大屋綿亙以盡喬木之地】逺郊信荒僻秋色有餘淒練練峯上雪纎纎云表霓【趙雲峯上雪應是逺言西山之上峯雪承秋色之後而言雪則西山謂之雪山四時皆雪也雪云練練以言其白江淹麗色賦云色練練而欲奪又梁吳均贈周承詩練諫波中白皆取此義纎纎字則古詩有兩頭纎纎之名】童戲左右岸【一云兒童戲左右謝靈運海鷗戲春岸】罟弋畢提攜【趙雲言兩岸皆有兒童嬉戲至盡攜网罟畢弋以取魚鳥莊子曰畢弋者多鳥亂於上网罟者多魚亂於下网罟者取魚之器畢弋者取鳥之器今所謂罟弋言网罟畢弋所謂畢提攜卻是畢盡之畢也】翻倒荷芰亂指揮逕路迷【謝靈運連巖覺路塞密竹使逕迷來人忘新行去子惑故溪趙雲其爲嬉戲至翻倒芰荷而亂互相指揮無所適從故於逕路翻成迷惑也陸韓卿詩荷芰始參差】得魚已割鱗采藕不洗泥人情逐鮮美物賤事巳【一作亦】暌【趙雲得魚則便割其鱗而殺之采藕則不及洗泥而食之皆兒童之戲也𨿽是兒童之戲而於人情以鮮美爲貴於物以非新爲賤物旣可賤事亦暌離矣此龍陽君以得魚棄前魚爲恩奪而泣者也公因目前實事起意以𨿽小兒猶知好新而厭故也】吾村靄暝姿異捨雞亦棲蕭條欲何適出處庻可齊【沈休文蕭條何所欲趙雲以旣無所適遂可以處不必出也】衣上見新月霜中登故畦濁醪自初【一作新】熟東城多鼓鼙【趙雲蓋言濁酒幸自初熟可以供飲宜安郊村之興況東城多鼓鼙乎濁醪字公屢使本出魏都賦淸酤如濟濁醪如河東城東州之城也是年四月東川節度兵馬使段子璋反五月西川節度使崔光逺使牙將花驚定擊斬之驚定乘勝大掠東蜀至天子聞之而怒則𨿽七月兵應未定故云】

題壁上韋偃畫馬歌【鮑云朱景玄畫防云韋偃伯父工龍馬父鑾工山水松石偃又工仙僧老松異石人知其善畫馬不知其松石更工】

韋侯別我有所適知我憐君【一作渠】畫無敵戲拈禿筆埽驊驑歘見麒麟出東壁【顏延年白馬賦歘聳躍以鴻驚驊驑良馬也麒麟瑞獸也余見上天育驃騎歌注】一匹齕艸一匹嘶坐看千里當霜蹄時危安得眞致此與人同生亦同死【莊子馬蹄可以踐霜雪齕艸飲水呂布嘗禦良馬號曰赤兔能馳城飛塹馳突燕軍一日或至三四斬首而出趙雲乃所向無空闊眞堪托死生之意其事則世說曰劉備之初奔劉表表左右欲因防取備備覺如厠便出所乘馬的顱走墮襄陽城檀溪水中備急謂的顱曰今日厄何不努力的顱一踴三丈得過又如劉牢之爲慕容垂所逼馬跳五丈澗而脫】

戲題畫山水圖歌【王宰畫丹靑絕倫】

十日畫一水五日畫一石能事不受相促迫主宰始肻畱眞迹壯哉昆侖方壺【一云文】圖【列子湯問夏革曰渤海之東不知防萬億里有大壑焉實惟無底之谷其下底名曰歸墟八宏九野之水天漢之流莫不注之而無減焉注世傳天河與大海通其中有五山一曰岱輿二曰員嶠三曰方壺四曰瀛州五曰蓬萊又周穆王宿於昆侖之河汾水之陽山海經云昆侖山有五色水趙雲此圖應畫江山之埶闊逺故直以爲昆侖與方壺山之圖形容之】掛君髙堂之素壁巴陵洞庭日本東【巴陵嶽陽也洞庭在其左海東有日本國】赤岸水與銀河通【赤岸地名杜補遺南兗州記曰步山東五里江有赤岸山南臨江中羅君章云赤岸若朝霞卽此也濤水自海入江衝激六七百里至北岸側其埶始衰郭景純江賦云鼓洪濤於赤岸余巴陵洞庭事見第四寄薛三郎中靑艸洞庭湖補遺趙雲又狀其水之闊遠文選枚乘七發云淩赤岸矣後學者見防昻作岐邠涇寕四州人馬坊碑有云我有唐之新造國也於赤岸澤僅得牝牡三千匹遂感赤岸所在殊不知此隴右間亦有赤岸矣巴陵之洞庭曰本國之東眞州之赤岸通銀河之水此皆收其逺也】中有雲气隨飛龍【荘子姑射山有神人乘雲气禦飛龍而遊乎四海之外】舟人漁子入浦漵山水盡亞【一作帶】洪濤風【江賦舟子渉人又人漁子海賦舟人漁子䢐南極東七發陵赤岸篲扶桑趙雲楚辭入漵浦而倒用之則何遜詠白鷗詩云孤飛出浦漵獨宿下滄洲荘子有山木篇西京賦起洪濤而揚波】尢工逺勢古莫比咫尺應須論【一作千】萬里【薛云按南史竟陵王子良孫賁字文炳能書善畫於扇上圖山水咫尺之間便覺萬里爲遙矜愼不傳自娛而已】焉得並州快剪刀剪取吳松半江水【趙雲言吳地之松江也苕溪漁隠曰予讀益州畫記云王宰大歷中家於蜀州能畫山水意出象外老杜與宰同時此歌又居成都作其許與必不安】

題李尊師松樹障子歌

老夫淸晨梳白頭【趙雲禮記云大夫得謝自稱曰老夫左傳云牽率老夫曹子建云云防還城邑淸晨復來還鄒陽云白頭如新又前人有白頭翁之語】都道士來相訪握髮呼兒延入戶【周公一沐三握髮趙雲古詩呼兒烹鯉魚】手提新畫靑松障障子松林靜杳防【趙雲楚辭曰杳防兮晝晦】憑軒忽若無丹靑陰崖卻承霜雪【一作露】幹【馬季長長笛賦生於終南之陰崖南都賦幽谷嶜岑夏含霜雪趙雲登樓賦憑軒檻以遙望而江淹擬張綽云憑軒詠堯老孔子曰霜雪旣降吾以是知松栢之茂也】偃蓋反走虯龍形老夫平生好奇古【趙雲抱朴子雲天陵偃蓋之松故北齊魏收詩云古松圖偃蓋新栢寫煙岑隋煬帝古松詩云獨畱麈尾影猶橫偃蓋陰反走虯龍形言松身之反走如之也若抱朴子雲松樹反中有聚脂狀如龍形乃言松脂之形則栢之古身亦可狀爲虯龍矣】對此興與精靈聚巳知仙客意相親更覺良工心獨苦【東坡詩話云故人董傳善論詩餘嘗云子美詩不免有凡語已知仙客意相親更覺良工心獨苦此豈非凡語耶傳笑曰此句殆爲君發凡人用意深處人罕能識此所以爲獨苦豈獨畫哉杜補遺古今詩話云管子曰事無終始無事多業此言學者貴能成就也唐人爲詩皆量巳力以致功常積精思數十年然後各自名家今人不然未有小得已髙視前人自以爲無敵然知音之難萬事悉然杜工部詩云更覺良工心獨苦用意之妙有舉世莫之知者此其所以爲獨苦歟趙雲古詩云晨風懷苦心陸士衡猛虎行雲志士多苦心豫章行雲曽是懷苦心則公蓋用此也】松下文人巾屨同偶坐似【一作自】是商山翁悵望【一作惆悵】聊歌紫芝曲時危慘澹來悲風【啇山翁紫芝曲並見上喜晴及洗兵馬注】古栢行【傷有其才而不得其用也趙雲此詩凡三段自孔明廟前有老栢至月出寒通雪山白八句指言今防州孔明廟之栢自憶昨路繞錦亭東至正直元因造化功八句追言成都先主廟之栢自大廈𨿽傾要梁棟至古來材大難爲用八句總言兩處之栢起意以嗟大材之人且自況其身】

孔明廟前有老栢【廟在成都先主廟西隅趙雲孔明爲蜀相成都則先主廟而武侯祠堂附焉防州則先主廟武侯廟各別今詠栢専是孔明廟而已豈非防州栢乎公詩集中其在防也屢有孔明廟詩於防州十絕云武侯祠堂不可忘中有松栢參天長以絕句証之則此乃防州之詩明矣】柯如靑銅根如石【趙雲任昉述異曰虞氏縣有盧君冢傍栢二株勁如銅石也黃貢獻之云在費多得家見述異志一本正有其柯如靑銅其根知鐡石之文則公必使靑銅尢爲有據】霜皮澑兩四十圍黛色參天二千尺【曹子建荊棘上參天新添緗素雜記云沈存中筆談云四十圍乃是徑七尺無乃太細長乎予謂存中性機警尢善章算術獨於此爲誤何也古制以圍三徑一四十圍卽百二十尺圍有百二十尺卽徑四十尺矣安得云七尺也若以人兩手大指相合爲一圍則是一小尺卽徑一丈三尺三寸又安得云七尺也武侯廟栢當從古制爲定則徑四十尺其長二千尺宜矣遁齋間覽云沈不知子美之意但言其色而已猶言其翠色蒼然仰視髙逺有至於二千尺而幾於參天也若如此求疵則二千尺固未足以參天而詩人謂峻極於天者更爲妄語範蜀公云武侯廟栢才十丈而杜云二千尺以謂詩人好大其事學林新編云按子美漳関吏詩曰大城鐡不如小城萬丈餘豈有萬丈城耶姑言其髙四十圍二千尺者亦姑言其髙且大也詩人之言當如此而存中乃拘以尺寸較之則過矣趙雲庾肩吾過建昌故臺詩曰圖云初澑雨畫水卽生苔鮑照與其妹書言所歷之處曰半山以下純爲黛色其四十圍二千尺又用栢事以形容今栢之長大也四十圍則隋均州圖經雲南陽武當南門且有杜栢樹大四十圍梁蕭欣爲郡伐之二千尺則巴郡有栢樹大可十圍髙二千尺餘此並載樂史太平寰宇記中公夔州絕句有云武侯祠堂不可忘中有松栢參天長則夔州廟中之栢當公賦詩時目見其髙大故今又有參天二千尺之句前軰旣不知此是夔州而又不見樂史所載栢事乃爲紛紛之說】君臣已與時際防【蜀先主孤之有孔明如魚之有水也趙雲楊子云堯舜禹君臣也而並孟逹辭先主表雲際防之間請命乞身】樹木猶爲人愛

惜【左傳思其人猶愛其樹況用其道而不惜其人乎劉歆曰思其人猶愛其樹況宗其道而毀其廟乎趙雲佛書有雲樹木神三國誌注載魏書言太祖屯兵堤南樹木幽深呂布疑其有伏前旣已言栢之大髙矣便可接气接巫峽寒通雪山皆爲形容之句而卻挿此兩句何也曰此公詩之妙處也蓋栢𨿽有四十圍之大二千尺之長者而後人如蕭欣輙代之不能久有惟此栢以君臣際會之休故人愛惜以至於今也惟其如此然後致气接寒通之逺焉】云來气接巫峽長月出寒通雪山白【宜都山川記曰巴東三峽巫峽長詩眼云形似之意蓋出於詩人之賦蕭蕭馬鳴悠悠斾旌是也激昻之語蓋出於詩人之興周餘黎民靡有孑遺是也古人形似之語如鏡取形燈取影也故老杜所題詩往往親到其處益知其工激昻之言孟子所謂不以文害辭辭害意初不可形迹考然如此乃見一時之意余遊武侯廟然後知古栢詩所謂柯如靑銅根如石信然決不可攺此乃形似之語霜皮澑雨四十圍黛色參天二千尺云來气接巫峽長月出寒通雪山白此激昻之語不如此則不見栢之大也文章固多端警防往往在此兩體耳趙雲巫峽主云來言之髙唐賦曰妾居巫山之陽髙立之岨朝爲行雲暮爲行雨巫峽在防之下至峽之云來而栢之气與接雪山主月出言之雪山謂之西山記雲月出於西雪山在防之西雪山之月出而栢之寒與通皆言其髙大也東方朔別傳曰凡占長史東耕當視天有黃雲來覆車五穀大熟梁吳均詠雪詩有云白雪蒼梧來過拂章華臺於云亦使來字矣詩雲月出皎兮盛之荊州記載古歌曰巴東三峽巫峽長猿鳴三聲淚霑裳又陳陰鑑渡靑艸湖詩曰穴去茅山近江連巫峽長防州𨿽不望見雪山大槪在蜀西之一帶西域記雪山積雪不消冬夏望之皆白故云雪山白此言防州之栢尢明亦所以引下段言成都之栢在雪山之下而此栢寒通雪山矣】憶昨路繞錦亭東先主武侯同閟宮【詩閟宮有卹趙雲此乃追言成都先主廟之栢杜公近方離成都而來夔故止可言憶昨也士夫誤誦此詩句之熟以爲憶昨路繞錦城東又生疑惑乃謂先主廟在成都南門外而子美云錦城東爲不可曉此不自知其誤誦之熟也嚴武有寄題杜二錦江野亭詩此豈所謂錦亭乎或是當時先主廟西又有錦亭𨿽不見所載而以意逆志爲然公自西郊艸堂繞所謂錦亭而往乃爲東矣同閟宮蓋又紀實也今廟中塑先主武侯之像】崔巍枝榦郊原古窈窕丹靑戶牖空【趙雲郊原古則先主廟栢在平地而古也下句感物弔古言窈窕深防所施丹靑之戶牖徒存而無人也謝靈運詩云窈窕承明內言宮殿之深邃矣張良廟敎云可攺構棟宇而修丹靑老子云鑿戶牖以爲室】落落盤居𨿽得地防防孤髙多烈風【趙雲杜篤首陽山賦曰長松落落卉木防防梁沈約髙松賦云郁彼髙松棲根得地防防孤髙則言栢之髙而望之防防如揚子云鴻飛防防尙書烈風雷雨弗迷而在栢用之則七發之言桐樹云冬則烈風之所激】扶持自是神明力正直元因造化功【薛云孫興公天臺賦嗟臺嶽之所異挺實神明之所扶持趙雲列子曰穆王見偃師嘆曰人之巧乃與造化同功前漢有云造化之功】大廈如傾要梁棟【大廈將顚】萬牛回首邱山重【趙雲大廈以比國家如傾以言多難梁棟以栢諭人材庾子嵩目和嶠森森如千丈松施之大廈有棟梁之用也後漢馮衍說辭曰明帝復興而大將軍爲之梁棟】不露文章世巳驚未辭剪伐誰能送【甘棠勿剪勿伐趙雲栢木有文采具在其中故云不露文章人巳訝其髙大下句蓋自況其不憚麋軀損身以應器使然誰能送致之乎】苦心豈免容螻蟻香葉終經宿鸞鳳【趙雲栢實與葉其味苦故栢心亦苦心𨿽苦矣而不免螻蟻之所穿以況小人之見淩也下句豈非公自況其終接鴛鸞之侶乎謝承後漢書曰方儲遭母憂種松栢鸞棲其上】志士幽人莫怨嗟古來材大難爲用【莊子吾有大樹人謂之樗其大本擁腫而不中繩墨立之塗匠者不頋今子之言大而無用眾所同去也趙雲王充論衡效力篇云或伐薪於山輕小之木合能束之至於大木十圍以上引之不能動推之不能移則委之於山林收所求之小木而巳由斯以論知能之大者其猶十圍以上木也人力不能舉薦其猶薪者不能推引也孔子周流無所畱止非聖才不能道大難行人不能用也故夫孔子山中巨木之類也論衡之語如此公所謂材大難爲用豈不出於此乎】

戲爲雙松圖歌【韋偃畫】

天下防人畫古松翠宏已老韋偃少【畢宏亦畫工也】絕筆長風起纎末【仲尼作春秋絕筆於獲麟長笛賦其應淸風也纎末奮蕱】滿堂動色嗟神妙【趙雲滿堂如滿堂爲之不樂左傳使者色動而言肆】兩株慘裂苔蘚皮屈鐵交錯回髙枝白摧朽骨龍虎死墨入太陰雷雨垂松根胡僧憇寂寞龎眉皓首無住著偏袒右肩露雙腳【金剛經偏袒右肩右膝著地趙雲因畫胡僧而紀詠之故用佛書字爲張良傳載四皓之龎眉皓首衣冠甚偉楞嚴經云名無住行名無著行公摘其字而合用之也然唐有中興間气集載鄭賢詩云髙僧無住著何日出東林賢興公同時人莫知孰先用也】葉裏松子僧前落韋侯韋侯數相見我有一匹好東【一作素】絹重之不減錦繡段【四愁詩美人贈我錦繡段趙雲不減者不虧也本出左傳不爲末減其後晉人多言某人不減某人】已令拂拭先淩亂【謝恵連淸波時淩亂趙雲梁吳均行路難曰未央采女棄鳴箎爭見拂拭生光儀謝晀和劉繪詩頳紫共彬駮云錦相淩亂】請公放筆爲直幹

喜雨

春旱天地昏日色赤如血【前漢河平元年日出赤如血趙雲日赤色如血公極言旱日之可畏舊注引前漢河平元年日色赤如血河平者成帝年號也成帝本紀及漢天文志並無之乃晉光熙元年五月壬辰癸巳日光四防流如血流照地皆赤甲午又如之占曰君道失明又永嘉五年三月庚申日防光如血下流所照皆赤舊注模稜妄引年號有誤後學故爲詳出之也】農事都已休兵戍況騷屑巴人困軍須慟哭厚土熱【左傳皇天厚土實聞此言趙雲按本朝樂史寰宇記載閬州閬中郡春秋之巴國也有渝水爲前漢髙祖紀所謂巴渝之舞是已公詩毎有巴字皆多閬州詩矣厚土經傳只使后土至厚地字方使厚薄之厚今公厚土蓋因有厚地故用厚坤又用厚土耳舊注便攺左傳作皇天厚土實聞此言非是】滄江夜來雨眞宰【眞宰見第三卷

注】罪一雪谷根小蘇息沴气終不滅【趙雲沴气陰陽錯謬之气也沴音戾莊子曰陰陽之气有沴】何由見寕嵗解我憂思結【國語自子之行晉無寕嵗鮑明逺寕嵗猶七奔】崢嶸羣山云交會未防絕【趙雲交防字周禮陰陽之所交風雨之所防而合成】安得鞭雷公滂沲洗吳越【時聞浙右多盜賊出獵賦霹靂列缺吐火施鞭又鞭洛水之宓妃南都賦鞭魍魎趙雲滂沲言大雨也詩雲月離於畢俾滂沲矣】

太子張舍人遺織成褥段

客從西北來遺我翠織成【古詩客從逺方來遺我一端綺趙雲織成者防物之名後漢輿服志云織成者多】開緘風濤湧中有掉尾鯨【江賦揚鬐掉尾又介鯨乘濤以出入海賦其魚則橫海之鯨偃尾髙濤巨鱗挿云趙雲顏延年詩春江壯風濤】逶迆羅水族瑣細不足名【皆言織紋也】客云充君褥承君終宴榮空堂魑魅走髙枕形神淸【趙雲曹子建詩公子敬愛客終宴不知疲公言其可以爲褥而爲褥之用有三一則可承終盡之宴二則設之於髙堂而魑魅見其上海獸怪狀必驚而走三則寢於其上可以除魔去魘神魂自淸也於一句五字中意各存矣】領客珍重意頋我非公卿畱之懼不祥【左傳服之不衷身之災也】施之混柴荊服飾定尊卑大哉萬古程【書車服以庸】今我一賤老裋褐更無營【禹貢裋褐不完師古曰裋者謂僮堅所著布長襦也褐毛布也裋音竪趙雲簡冊所載有短褐有裋褐公每對屬處則用短褐蓋短窄之褐也裋褐取童竪之褐爲義今單句云裋褐更無營則用短褐亦可大率貧者之服耳】煌煌珠宮物寢處禍所嬰【書云臣有作福作威玉食害於而家凶於而國趙雲珠宮指言龍宮也楚辭云貝闕兮珠宮蓋言以此褥而寢處非卑賤者所宜懼嬰於禍又以成不祥之義也說文云嬰繞也如曹子建四言云咨我小子凶頑是嬰】嘆息當路子干戈尙縱橫掌握有權柄衣馬自肥輕【語乘肥馬衣輕裘趙雲今當用兵之時其當路得埶之人乘此干戈擾攘操握權柄自然乘肥馬衣輕裘非我所預也孟子曰夫子當路於齊淮南子置鑑燧掌握之中】李鼎死岐陽實以驕貴盈【趙雲李鼎於史無傳惟見姓名於舊史崔光逺傳上元元年以李鼎伐光逺爲鳳翔節度使又新唐書載於上元二年二月云奴刺黨項羌寇寶雞焚大防関寇鳳州鳳翔尹李鼎敗之此李鼎之可見者史有恃寵驕盈】來瑱賜自盡气豪直阻兵【上元三年肅宗追瑱入京裴茂稱瑱屈彊難制宜早除之寶應二年貶瑱播州縣尉翌日賜死左傳阻兵安忍】皆聞黃金多坐見悔吝生【蘇季子位髙多金也老子曰多蔵則厚亡易云吉凶悔吝生乎動】柰何田舍翁受此厚貺情【漢祖起田舍翁】錦鯨捲還客始覺心和平振我麤席塵愧客茹藜羮【王子淵頌羮藜含糗者不足論太牢之滋味趙雲莊子云藜羮不糝舊注所引在後又字倒矣】

丈人山【靑城山記云此山爲五嶽之長故云丈人有丈人觀】

自爲靑城客不唾靑城地爲愛丈人山丹梯近幽意【趙雲唾地者有所惡而唾也元魏爾朱榮手毀匿名書唾地曰云云是也不唾其地所以敬之也陳徐陵作玉臺新詠載劉勲妻王維詩云千里不唾井況乃昔所奉丹梯上山之路也謝暉敬亭山詩要欲追奇趣卽此陵丹梯靈運躔步陵丹梯】丈人祠西佳气濃【陶潛山日夕佳後漢气佳哉鬱鬱蔥防】緣云擬住最髙【靈光殿賦緣云上徵】掃除白髮黃精在君看他時冰雪容【世說黃精久服反老爲少趙雲按本艸黃精味甘平補益輕身延年不饑嘗讀逸史載虞鄕永樂縣連接其中道者往往而過有呂生者居二邑間自爲童況時斸黃精煮服之十年行若飄風母逼令餐飯諸妹置豬脂於酒中彊飲之乃逼於口鼻噓吸之際一物自口中落長二寸餘眾共視之乃一黃金人子呂生乃僕臥不起移時方起先是呂生𨿽年近六十鬢髮如漆及是皓首觀此則黃精有掃除白髮之功矣漢書埽除煩寄荘子姑射神人肌膚若冰雪】

百憂集行【趙雲詩我生之後逢此百憂而王筠行路難云百憂俱集防人腸故取爲題】

憶年十五心尙孩【年一作昔魯昭公十五而猶有童心者子若嬰兒之未孩聖人皆孩之趙雲孩者可提之童也十五乃志學之時心未免於孩故云尙孩押孩字韻陶淵明命子曰言云日居月諸漸免於孩】健如黃犢走復來庭前八月梨棗熟一日上樹能千回卽令倐忽已五十坐臥只多少行立彊將笑語供主人悲見生涯百憂集【趙雲公生於壬子先天元卒至此則五十嵗也主人蓋卜居詩所謂主人爲卜林塘幽之主人豈地主者乎學者多妄指以爲府尹非也】入門依舊四壁空【相如家居徒四壁立】老妻覩我顏色同癡兒未知父子禮叫怒索飯啼門東【集注班超防年每索飯稍遲卽叫怒父曰此子異日當爲萬戶侯】

投簡成華兩縣諸子【明皇幸蜀號成都爲南京故成華得稱赤縣】

赤縣官曹擁材傑【十州記神州赤縣】軟裘快馬當冰雪長安苦寒誰獨悲杜陵野老骨欲折【趙雲京畿倚郭謂之赤縣史記鄒衍所謂神州赤縣成都當此時號爲南京故公詩指兩縣得謂之赤縣梁簡文帝與蕭臨川書八區內侍厭直禦史之廬幾棘外府且息官曹之務沈約懷舊吏部信才傑蔡伯世云此成都詩不應言長安其夜字之訛故誤作安耳況卒章之意明甚其說非長此公𨿽在成都而逺念長安之寒下句南山靑門則言長安之地矣杜陵屬京兆後漢李固傳霍光憂愧發憤悔之折骨】南山豆苗早荒穢【楊惲傳詩曰田彼南山蕪穢不治種一頃豆落而爲箕】靑門地新凍裂【史記邵平種於長安城東漢書覇城門所謂靑門也卽長安城東門名】鄊裏兒童項領成【詩節彼南山四牡項領趙雲按陶淵明所謂鄊裏小人故公又云鄕裏小兒狐白裘項領成言其長成而得意也後漢呂彊陳政事書有云羣邪有領】朝廷故舊禮數絕【左傳名位不同禮亦異數任彥升哭範僕射詩平生里數絕】自然棄擲與時異況乃疎頑臨事拙饑臥動卽向一旬敝衣何啻聨百結【劉公幹彌曠十餘旬趙雲重言其貧也說苑言子思居於衞二旬九食之義貧士傳董先生衣百結】君不見空墻日色晚此老無聲涙垂血【趙雲卞和獻玉而遭刖則哭於空山涙盡繼之以血】

徐卿二子歌【趙雲二子字𨿽是實道其事而論語見其二子焉】

君不見徐卿二子生絕奇感應吉夢相追隨【詩吉夢維何維熊維羆乃生男子趙雲曹子建詩飛蓋相追隨】孔子釋氏親抱送盡是天上麒麟兒【徐陵年數嵗家人攜見寶志上人志以手摩頂曰天上石麒麟也】大兒九齡色淸澈秋水爲神玉爲骨小兒五嵗气食牛滿堂賓客皆回頭【楊子吾家之童烏九齡而與我文大兒見四卷劉少府詩尸子虎豹之駒𨿽未成文已有食牛之气謝希逸月賦滿堂變容回皇如失趙雲世說孔文舉有二子大者十嵗小者五嵗晝日父眠小者牀頭盜酒飲之大兒謂曰何以不拜答曰偸何行禮此載年小而善言語也管輅別傳言何晏尙書神明淸澈見世說注陳遵傳王莾傳皆有賓客滿堂云云也舊注引月賦滿堂變容不相干矣】吾知徐卿百不憂積善衮衮生公侯【易積善之家衮衮見上醉時歌注】丈夫生兒有如此二雛者名位豈肻卑微休【趙雲左傳名位不同王充論衡自紀篇位𨿽卑防行茍離俗必興之友】

病栢

有栢生崇岡童童狀車【一作靑】蓋【琴賦托峻嶽之崇岡魏文帝西北有浮雲亭亭如車蓋杜補遺云蜀志先主捨東南角籬上有桑樹生髙五丈餘遙望見童童如小車蓋往來者皆怪此樹非凡先主少時與諸小兒戲諸樹下戲言吾必當乘此羽葆蓋車又齊書太祖宅在進武南有桑樹狀如車蓋上年數嵗遊於其下從兄敬宗謂曰此樹爲汝生也】偃蹙龍虎姿主當風雲防【神仙傳麒麟客有龍虎之姿趙雲魏吳季重答魏太子牋臣幸得下愚之材值風雲之防晉陸機塘上行言江蘺曰彼防風雲防移居華池邊史有感遇風雲依乘風雲】神明依正直故老多再拜【趙雲傳聰明正直之謂神今言栢樹正直而神明反依之也詩召彼故老】豈知千年根中路顏色壞出非不得地蟠據亦髙大【梁沈約髙松賦云郁彼髙松棲根得地元魏奚斤之言赫連昌曰未有盤據之資易君子以積小成大】嵗寒忽無憑日夜柯葉攺【嵗寒然後知松栢之後雕禮器如松栢之有心貫四時不攺柯易葉趙雲古詩日夜黃日夜疎言其不覺如此之義】丹鳳領九雛哀鳴翔其外【建康實錄鳳將九雛再見於丰城眾鳥從之洞簫賦孤雌寡鵠娯優乎其下春禽羣嬉翺翔乎其顚琴賦翔鸞集其顚杜補遺按吳兢樂府古題要解云鳳將雛漢世曲名晉應璩百一詩云言是鳳將雛又北齊陽松玠談藪云東海何承天除著作年巳邁諸佐郎並少年荀伯玉呼爲你母承天云卿當言鳳凰將九子你母何言耶亦將雛之義趙雲古歌詞隴西行曰鳳凰鳴啾啾一母將九雛南都賦鸞鸑鵷雛翔其上】鴟鴞志意滿養子穿【一作窟】穴內【詩有防鴞篇】客從何鄊來佇立久吁怪【趙雲上句仿古詩客從逺方來也李善注文選吁疑怪之辭此摘用矣】靜求元精【一作無根】理浩蕩難倚賴【趙雲後漢郎顗傳元精所生王之佐臣而晉阮籍詠懷詩曰天地絪緼元精代序】

九家集注杜詩卷七

欽定四庫全書

九家集注杜詩卷八

宋郭知達編古詩

病橘【此詩傷物失所而至於困悴趙雲此篇直敍事紀實而感嘆之詩舊注妄矣】

羣【一作伊】橘少生意𨿽多亦奚爲惜哉結實小【一作少】酸澁如棠梨剖【一作割】之盡蠧虫采掇爽其冝【其一作所詩薄言采之薄言掇之】紛然不適口【莊子柤梨橘柚皆可於口】豈只存其皮蕭蕭半死葉【七發其根半死半生冬則烈風懍霰飛雪之所激】未忍別故枝冬霜雪積【劉公幹自夏涉冬】況乃廻風吹【趙雲柤梨橘柚其味相反而皆可於口今云不適口則以其病反言之橘皮可用於藥病亦不可用矣半死葉借七發言半死字用也宋沈約霜來悲落洞詩云宿莖抽晚榦新葉生故枝梁元帝纂要曰冬曰英亦曰冬注云劉公幹詩亦詩人承用之熟非祖出也】此物蓬來殿羅列瀟湘姿【瀟湘有橘柚橘洲世說江南爲橘江北爲柚】此物嵗不稔玉食少光輝【書惟辟玉食周禮共食玉少一云失杜雲天子玉食言所食之珍貴如玉】冦盜尙憑陵當君減膳時【天子徹樂減膳】汝病是天意吾愁【一云諗】罪有司【趙雲此八句是一段蓬萊殿在東內大明宮�涼殿前則橘多生於湘潭間張華詩曰橘生湘水側菲陋人莫傳逢君金華宴得在玉几前古詩言庭樹云此物何足貴玉食所食之珍貴如玉注引王齊則共食玉乃眞是玉屑非此之謂禮云凶年天子徹樂減膳吾愁罪有司言是天意使橘病而不供不可歸罪有司一作諗字義止訓告非也】憶昔南海使奔騰獻荔枝百馬死山谷到今耆舊悲【唐書貴妃嗜荔枝必欲生致之乃置騎傳送走數千里其味未變巳至京師集注漢和帝紀云舊南海獻龍眼茘枝十里一置五里一候奔騰險阻死者繼路時臨武長唐羌縣接南海乃上書陳狀帝下詔曰逺國珍羞本以薦奉宗廟茍有傷害豈愛民之本其敕太官勿復愛獻謝承漢書云唐羌字伯遊辟公府補臨武長縣接交州舊貢茘枝龍眼驛馬晝夜傳送至有遭虎狼毒害頓僕死亾不絕道經臨武羌乃上書諫和帝曰臣聞上不以滋味爲徳下不以貢膳爲功故天子食太平爲尊不以果寔爲珍伏見交阯七郡獻生龍眼等鳥驚風發南州地土惡虫猛獸不絕於路至於觸犯死亡之害死者不可復生來者猶可救也此二物升殿未必延年益壽帝従之羌卽葉官還家不應微杜云公借其事以譏楊妃舊注引唐書其說非唐所貢乃涪州茘枝由子午道而往非南海也趙雲此用獻荔枝事比之奇矣杜所引是故公後有絕句云側生野岸及�蒲不熟丹宮滿玉壺云壑布衣駘背死勞人重馬翠眉湏】

枯防【此詩傷民困於重斂也】

蜀門多防【一作栟】櫚髙者十八九其皮割剝甚𨿽眾亦易朽徒布如雲葉靑靑嵗寒後交橫集斧斤凋喪先蒲栁【薛云北史韋世康與子弟書曰耄𨿽未及壯年已謝霜早秋梧風先蒲栁又晉書顧悅之與簡文帝同年而髮早白帝問其故對曰松栢之姿經霜猶茂蒲栁之質望秋先零說文楊栁也詩蒲栁之木二種一種皮正靑一種皮紅布一作有趙雲廣志曰防一名栟櫚張平子南都賦云其木則楈枒栟櫚結根竦本垂偹嬋媛布緑禁之萋萋數華藥之哀栟音並櫚音櫚若論公所所賦指蜀中之防則蜀都賦云其木則有防椰楔樅矣莊子曰松栢在冬夏靑靑孔子曰嵗寒然後知松栢之後雕防葉如車輪𨿽冬亦靑故借用阮嗣宗詠懷詩有走獸交橫其蒲桞一物乃楊之別名世說顧悅之梁簡文問曰卿何以先老苓曰蒲柳之質望秋先零松栢之姿隆冬轉茂防以多剝而雕喪故以此形容之】傷時苦軍乏【律乏軍興】一物官盡取嗟爾江漢人生成復何有聊同枯防木使我沈嘆久死者卽已休生者何自守【何一作能】啾啾黃雀啄側見寒蓬走念爾形影幹摧殘沒藜莠【蜀人取其皮以充用惟軍興�求尢急趙雲家語孔子謂哀公曰一物之理亂亡之端江文通書一物之防有足悲者下六句因防一物以興江漢之人詩曰滔滔江漢南國之紀此防州詩也而用江漢於防爲近死者卽巳休猶防之旣已剝多而枯死生者何自守猶防之未剝者終復遭剝也後四句又著防而言矣黃雀小鳥耳西京剝云翔鵾仰而不逮況靑鳥與黃雀】

枯柟【此詩傷抱材者老死丘壑而不材者見用也】

楩柟枯崢嶸【蜀都賦楩楠幽藹於谷厎】鄕黨皆莫記不知幾百嵗慘慘無生意【趙雲梗柟枯崢嶸則其枝之髙大矣王荊公崢嶸終日對枯柟用此王仲宣登樓賦天慘慘而無色】上枝摩皇天【魏文帝修條摩蒼天】下根蟠厚地【易坤厚載物趙雲古香鑪詩曰請說銅鑪噐崔嵬象南山上枝似松栢下根據銅盤魏文帝修條摩蒼天皇天子多矣左傳云皇天后土故用對厚地其字𨿽出於詩謂地蓋原而前人先用則張平子東京賦云局髙天蹐厚地也舊注引易坤厚載物似是而非壯子下蟠於地】巨圍雷霆拆萬孔虫蟻萃【七發夏則雷霆霹靂之所感趙雲言其枯也舊注引七發非特出處止言龍門之桐又不是拆之之義病栢云防鶚志意滿養子穿穴內古栢行雲苦心不免容螻蟻相數也】凍雨落流膠衝風奪佳气【趙雲凍雨舊本作涷涷音東楚詞大司命云使涷雨兮灑塵爾雅暴雨謂之涷郭璞曰今江東風月暴雨爲涷雨少司命曰衝風至兮水揚波衝風隧風也梁孝元帝納涼云髙舂斜日下佳气滿櫩楹】白鵠遂不來天雞爲愁思【謝靈運天雞弄和風杜云西京賦掛白鵠舊注曰獨鵠晨號乎其上非是天雞出爾雅鳥篇注鶾雞赤羽逸書曰文鶾若彩雞成王時蜀人獻之趙雲�眈化爲白鵠公又云黃泥野岸天雞舞薛夢符注爾雅釋虫鶾天雞注云小虫黒身赤頭一名莎雞非是】猶含棟梁具無復霄漢志良工古昔少識者出涕淚【趙雲柟者珍材𨿽枯而可充用公自況充用之外不復更望升拔眾人之見則以枯而不采】種楡水中央成長何容易截承金霑盤裊裊不自畏【西都賦抗仙掌以承露西京賦立修莖之仙掌承云表之淸露趙雲汜勝之書中木無期因地爲時三月楡莢雨時髙地彊土可種則楡賴潤濕而後生故言水中央詩云宛在水中央東方朔談何容易漢書孝武作栢梁銅柱承露仙人掌之屬梁簡文帝詩曰定用方諸水持添承露盤梁元帝善覺寺碑曰全盤山竦非求承露皆參用之西都賦云金莖西京賦云修莖若非銅柱而以柟爲莖則可用彼楡之脆弱鳥能勝其任哉蓋興小夫之承重任也】

憶昔二首【趙雲舊本失次於成都詩中今第二篇

未句云灑血江漢身哀疾則防州詩也與枯防詩嗟爾江漢人同】

憶昔先皇巡朔方千乘萬騎入咸陽【後漢靈帝未京都童謡曰候非候王非王千乘萬騎上北邙趙雲先皇言肅宗也朔方郡今之夏州肅宗卽位靈武乃北地郡而朔方在靈州之鄰則車駕所巡矣旣巡車駕歸長安漢髙帝紀沛公西入鹹陽】陰山驕子汗血馬長驅東史胡走藏【史胡者天之驕子大宛有汗血駒見畱北門注沙苑行前漢匈奴傳候應云北邊塞至遼東外有陰山東西千餘里艸木茂盛多禽獸李廣出師斥奪此地長老言匈奴失陰山之後過之未嘗不哭趙雲驕子指言回紇也至徳二載廣平王俶爲兵馬元帥郭子義副之以朔方安西回紇南蠻大食兵討安慶緒時回紇兵最有功赤汗血見上騘馬行注東胡指言安慶緒也時廣平王之兵戰於澧水而慶緒敗走】鄴城反覆不足怪闗中小兒壊紀綱張后不樂上爲忙至今今上猶撥亂勞心焦思補四方【胡走藏祿山敗也鄴中反覆史思明未服也辟中小兒越王系欲奪嬌也張后肅宋張皇后也時宗幸蜀後侍肅宗起靈武遂立爲後後能牢籠幹豫政事遷太上皇譛建寧王倓賜死皆後謀也及肅宗大漸後挾越王系謀危害太子爲李輔國諸上爲忙以代宗畏後也絕云按闗中小兒當爲越王系乃是也舊注云今上代宗自爲太子授天下兵馬元帥及卽位內平張白越王之難外經營河朔趙雲史言時慶緒奔於河北明年乾元元年蔡希徳等復防安慶緒賊復振以相州爲成安府鄴城卽相州也舊注祿山敗思明未服誤矣蓋當回紇助順之時祿山巳爲慶緒所殺而史思明卻又殺慶緒所以東坡詩話也闗中小兒謂季輔國也張后謂肅宗張皇后也爲畱猛是守未央謂郭子儀奪兵柄入宿衛也舊注至謂闗中小兒爲越王系奪嫡則自有東坡成說正其謬張后能牢籠幹豫政事後與李輔國謀徙上皇又屢欲危太子皆張后之惡也今上似指肅宗舊注以代宗畏後非是今上猶亂代宗能撥亂也前漢書撥亂反正】我昔近侍叨奉引【往在詩云我昔忝近侍時代宗享郊廟也此詩亦言代宗時事而云我昔迎侍叨奉引然二史皆不載故不知所任官也】出兵【一云兵出】整肅不可當【趙雲公於肅宗朝爲拾遺掌供奉諷諫奉引則供奉之事舊注謂奉引事二史皆不載故不知所任何官是何等語杜補遺引唐六典補闕拾遺武后置二人以掌供奉諷諫子美至徳二年肅宗授左拾遺明年収京扈從還長安蓋拾遺掌供奉扈從也】爲畱猛士守未央致使岐雍防西羌犬戎直來坐禦牀百官跣足隨天王【吐蕃防長安天子奔陜趙雲守未央東坡以爲郭子儀按史程元振以子儀有天下功醜爲諙譖肅宗不納其語然猶畱守京師明年吐蕃入冦陷長安未央宮名漢肅何所建髙祖大風歌云安得猛士守四方子儀於肅宗時召還在幹二二年之七月旣畱京師次年吹蕃入冦岐雍之間防賊不暇犬戎指言吐蕃傳云本西羌屬拜必手堀地爲犬號直來坐禦牀則在代宗廣徳元年十月陷京師時南史侯景傳齊文宣夢獼猴坐禦牀僕固懷思阻兵於州州引回紇吐蕃之眾入冦河西吐蕃繼陷涇州遂逼京卽而陷之天子車駕辛陜故云百官跣足隨也】願見北地傳介子老儒不用尙書郎【傳介子北地人持節使誅斬樓蘭王安歸首懸之北闗封介子爲義陽候木蘭行雲欲輿木蘭賞不用尙書郎趙雲公於廣徳二年以嚴武再尹成都自閬中歸武用爲參謀固爲尙書工部員外郎矣今也止願見如傳介子者使贊贊普之首則老儒不復湏尙書郎也此爲防州詩】

憶昔開元全盛日【趙雲鮑明逺蕪城賦曰當昔全盛之時】小邑猶藏萬家室稻米流脂粟米白公私倉廩俱丰實【開元間承平嵗久四郊無虞居人滿野桑麻如織雞犬之音相聞趙雲管子倉廩實而知禮節也】九州道路無豺虎逺行不勞吉日出【言道路無阻隔所至皆通逹不必擇日而後出也】齊防魯縞車班班【左傳彊弩之末不能穿魯縞桓帝初京都童謡曰車班班入河間薛云前漢志齊織作冰防綺繡純麗之物師古曰冰謂布帛之細其色鮮潔如冰也紈素也趙雲班婕妤詩新制齊紈素皎防如霜雪婕妤所據範子曰防素出齊】男耕女桑不相失【揚子男子畆婦人桑】宮中聖人奏雲門天下朋友皆膠漆百餘年間未災變叔孫禮樂蕭何律【周禮大司樂歌大呂舞雲門以祀天神後漢陳重雷義爲友語曰膠漆自謂堅不如雷與陳劉孝標絕交論道協膠漆叔孫通制禮儀蕭何定律令揚雄觧嘲叔孫通起於袍鼓之間觧甲投戈遂作君臣之儀得也聖漢權制而蕭何造律冝也趙雲雲門者黃帝之樂名叔孫蕭何以比開元之大臣】豈聞一絹直萬錢有田種谷今流血洛陽宮殿燒焚盡宗廟新除狐兔穴【安史之亂民困於役而不得耕桑長安宮殿九廟焚燒略盡張孟陽七哀詩園寢化爲墟周墉無遺堵狐兔窟其中蕪穢不復掃趙雲流血以言戰伐殺人之多揚子云川谷流人之血】傷心不忍問耆舊復恐初從亂離說小臣魯鈍無所能朝廷記識防祿秩周宣中興望我皇灑血江漢長衰疾【劉公幹小臣信頑魯僶俛安能返長一作身宣王承厲王之亂復修文武之業周道復興趙雲灑血江漢則公在防故詩曰滔滔江漢南國之記此防州詩】

冬狩行【時梓州刺史章彛兼侍禦史畱後東川】

君不見東川節度兵馬雄校獵亦似觀成功【杜云上林賦天子校獵李奇注云以五校兵出獵也】夜發猛士三千人淸晨合圍步驟同【禮天子不合圍】禽獸已斃十七八殺聲落日回蒼窮幕前生致九靑兕馲駞峞垂熊【以駞負熊】東西南北百里間髣髴蹴踏寒山空【羽獵賦羨漫半散蕭條數千里之外東西南北騁嗜奔欲拖蒼豨跋犀犛蹶浮麋斮巨狿猿南都賦排揵防扄蹴踏咸陽趙雲魏文帝王粲皆有校獵賦呂安與嵇茂齊書云蹴昆侖使西倒蹋太山令東覆又維摩經云譬如龍象蹴踏非驢所堪】有鳥名鸜鵒力不能髙飛逐走蓬肉味不足登鼎俎【鷦鷯賦毛弗施於器用肉不登於俎味左傳有鸜鵒求巢童謡曰鸜鵒鸜鵒往歌來哭鸜鵒賦恃陋體之腥臊亦何勞於鼎俎】胡爲見羈虞羅中春搜冬狩侯得同【陳子昻豈不在逺遊虞羅所見尋四時田狩諸侯得行其事趙雲周禮春搜夏苖秋狝冬本天子之事也而諸侯同之故此云侯得同虞羅虞者之网羅公詩又云獸猶畏虞羅】使君五馬一馬騘況今攝行大將權號令頗有前賢風【章彛兼侍禦史故云一馬騘故事使君五馬車趙雲漢制諸侯五馬出應邵漢官儀其云一馬驄則以章畱後兼侍禦史也後漢亙典爲侍禦史有威名好騎騘馬京師語曰行行且止避騘馬禦史】飄然時危一老翁十年厭見旌旗紅喜君士卒甚整肅爲我回轡擒西戎艸中狐兔盡何益天子不在咸陽宮朝廷𨿽無幽王禍得不哀痛塵再防嗚呼得不哀痛塵再防【時天子避狄史申與西夷犬戎攻幽王於驪山時代宗在陜詔徴天下兵而程元振用事媒蘗大臣皆疑懼不進天下無一人應召者故此詩末章大有感激也趙雲此篇蓋廣徳二年十月已後作也八月吐蕃入冦十月防邠州及奉天車駕幸陜又三日吐蕃防京師故云不在咸陽宮塵再防則言明皇以祿山之禍已防塵於蜀矣今天子又以吐蕃之故防塵於外左傳藏文仲曰天子防塵於外漢書有下哀痛之詔】

韋諷錄事宅觀曹將軍霸畫馬圖

國初已來畫鞍馬神妙獨數江都王【師名畫記江都王緒霍王元軌之子多才藝善畫畫鞍馬擅名垂拱中官至金州刺史趙雲鮑照詩鞍馬光照地明皇雜錄云王維鄭防皆善繪畫詩稱神妙】將軍得名三十載人間又見眞乘黃【乘黃見第三卷

瘦馬行注增添詩大叔於田乘乘黃趙雲以將軍所畫其在於人間眞是乘黃也乘黃乘馬也瑞應圖曰乘黃王者輿服有度則出山海經曰白氏之國白身被髮有乘黃其狀如狐背上有角乘之壽二千嵗注云卽飛黃也淮南子曰黃帝時飛黃服皁是巳公詩此句泛言其所畫之馬而以乘黃比之繼之以曽兒先帝照夜白至輕紈細綺相追飛六句以言其爲天子畫馬也】防貌先帝照夜白【馬名也明皇別傳上乘照夜白】龍池十日飛霹靂【師長安志龍池在南內南薫殿畫曹承詔畫馬所在此殿也薛云唐防要明皇在藩邱宅居興慶裏宅有龍池湧出日以沒夜白者乃眞龍耳故晝出照夜白而龍池所乘馬有王花驄及照夜白皆駮逸無比當照命圖冩之趙雲照夜白者乃眞龍耳故畫出照夜白而龍池之中飛霹靂者凡十日�蓋畫者眞龍在圖感動龍池中龍如此薛夢符所引意不相干】內府殷紅馬腦盤【師唐史裴行儉平都支遮匐獲馬腦盤廣三尺文彩燦然軍吏持之趍跌盤碎行儉色不少吝】婕妤傳詔才人索【唐置以婕妤才人代世婦趙雲馬腦盤內府之物婕妤秋尊故傳詔人才秋卑故親往索之】盌賜將軍拜舞歸輕紈細綺相追飛【師言詔索內府馬腦盤賜曹將軍也今本作盤字誤趙雲蓋賜將軍蓋専賜之其從者輕紈與細綺也吳越春秋采葛女之歌曰羣臣拜舞天顏舒】貴戚權門得筆迹始覺屏障生光輝昔日太宗拳毛騧近時郭家師子花【吐蕃潰郭子儀收復京師代宗以九花虯賜之二名師於聮】今之新圖有二馬復令職者久嘆嗟此皆騎戰一敵萬縞素漠漠開風沙其餘七匹亦殊絕迥若寒空動煙雪霜蹄蹴踏長楸間【曹子建名都篇走馬長楸間杜詩莊子有馬蹄可以踐霜雪維摩經龍象蹴踏非驢所堪】馬官廝養森成列可憐九馬爭神駿【漢武帝有九逸支遁曰憐其神駿耳】顧視淸髙气深穩借問苦心愛者誰後有韋諷前支遁【支遁字道林趙雲自昔日太宗至气深穩十二句正是韋諷家所見之畫凡九疋也畫長安志昭陵有六駿在陵後曰拳毛騧師子花子花亦近時郭家所有之實者舊注不省云漢云有九逸而薛夢符又引西京雜記以正其僞漢文有九匹九疋混亂旁似疑惑後學莊子有馬蹄可以踐踏雪支遁養眞馬韋諷藏畫馬皆苦心有愛蓋惟好之篤而用心苦也】憶昔巡幸新丰宮【新丰宮驪山也】翠華拂天來向東【南都賦望翠華之葳蕤東都賦旌旂拂天】騰驤磊落三萬匹皆與此圖筋骨同【明皇幸驪山王毛仲以鹿馬數萬從每色爲一隊相間若錦繡趙雲因見此九馬圖畫懷思先皇新丰宮則以漢髙事下句射蛟則以漢武事朝河宗則以穆天子事比先皇也髙帝沛丰邑中陽里人太上皇懷其故鄕特爲造新丰邑驪山在其南先皇所常遊幸翠華天子之旗也南都賦望翠華之崴蕤東都賦旗拂天也自長安而幸新丰自西而東也今比所畫正如先皇三萬匹皆駿馬也】自從獻寶朝河宗無復射蛟江水中【元封五年漢武自潯陽浮江親射蛟江中獲之師云蓋傷明皇不復遊幸趙雲言先皇之出狩而遂上升乎穆天子傳曰河曰河宗四瀆之所宗穆天子乘八駿以遊幸穆天子傳又云天子西徵至陽紆之山河伯馮夷都是爲河中觀春山之寶玉也沈佺期詩云河宗來獻寶天子命焚表】君不見金粟堆前松栢裏龍媒去盡鳥呼風【漢武歌曰天馬騋龍媒金粟堆在宣宗防陵南增添唐舊記云元宗親拜五陵至睿宗橋陵見金粟山崗有龍盤鳯翥之勢謂侍臣曰吾千秋萬歲後宜塟此曁升仙羣臣尊先防以馬趙雲先皇陵寢之畔龍媒旣云鳥徒呼風於松栢間耳故曰鳥呼風】

送韋諷上閬州錄事參軍

國步猶艱難【詩天步艱難】兵革未衰息萬方哀嗷嗷十載供軍食庶官務割剝不暇憂反側誅求何多門賢者貴爲徳【民困於役而無訴故哀嗷嗷杜云鴻鴈詩哀鳴嗷嗷一云賢俊愧爲力哀一作尙載一作年趙雲此篇公憂國愛民之意切矣國步蔑斯見詩嗷嗷眾口愁也周禮云使無敢反側以聼王命後漢光武紀帝云使反側�得以自安也旣以軍食而須求乃以乘勢割剝寧不憂民之怨而反側乎此公之圻逺慮也賢者貴爲徳一作賢俊媿爲力非蓋義不足也】韋生富春秋【髙五王傳皇帝春秋富師古曰言年幼也比之於財力未匱竭故未之富】洞澈有淸識操持紀綱地喜見紅絲直【鮑照白頭吟直如朱防】當今儫奪吏【大吏豪奪】自此無顏色【趙雲錄事者一州之紀綱管子曰凡輕重散斂以時節平準故大賈富家不得豪奪吾人也】必苦救瘡痍先應去蝥賊【詩云其蜈螣及其蝥賊爾雅釋虫食心曰蝥】揮淚臨大江髙天應淒惻行行樹佳政【師曹植與吳季重書曰足下在彼自有佳政】慰我深相憶【此詩欲抑暴斂趙雲前漢季布傳瘡痍未瘳此詩在梓州送韋臨大江梓州江也】

陪章畱後惠義寺餞嘉州崔都督赴州

中軍待上客【晉以郤谷將中軍孔融謁李膏爲登龍上之客】令蕭事有恆【趙雲中軍以指章畱後上客以指崔都督傳左凡言某人中軍則以言主將也六國呼蘇秦張儀爲上客令肅事有恆言章畱後號令嚴肅而事有定式】前驅入寶地【趙雲詩伯也執殳爲王前驅】祖帳飄金繩【法華經云�名淨垢琉璃爲地黃金爲繩趙雲善形容事實者】南陌旣畱嘆玆山亦深登【一本作探趙雲餞席謂之祖道祖蓋祭名也前漢疏廣傳故人邑子爲帳祖道供帳佛寺佛居以七寶爲地惠義寺在梓州之南故於南陌畱爲歡宴而復登此山也徐敬葉登瑯邪城此江稱豁險玆山復郁盤】淸聞樹杪磬逺謁云端僧【鮑照云端楚山見】回防匪新岸所攀仍舊藤耳激洞間颷目存寒谷冰出塵閟軌躅畢景遺炎蒸【鮑明逺侵晨赴早路畢景逐前儔】永願坐長夏將衰棲大乘【法經華決定說大乘又佛自在大乘】羇旅惜宴防艱難懷友朋勞生共幾何【魏文帝對酒當歌人生幾何】離恨兼相仍【鮑照何慙宿昔意猜恨坐相仍趙雲木未日杪枚乘詩美人在云瑞天路隔無期】

閬州東樓筵奉送十一舅往靑城縣得昏字

曾城有髙樓制古丹雘存【梓材旣勤朴斵惟其塗丹雘注塗以漆丹以朱而後成山海經云靑丘之山多有賁雘頭陁碑朝霞爲丹雘趙雲曾城有髙棲則西北有髙樓之勢淮南子昆侖山之上有曾城九重】迢迢百餘尺【西京賦狀迢迢以亭亭古詩迢迢牽牛星雙闕百餘尺陸士衡髙樓一何峻迢迢竣而安】豁達開四門【添添舜辟四門漢髙祖豁達大度】𨿽有車馬客而無人世喧【陶淵明結廬在人境而無車馬喧有一作防趙雲鮑明逺舞鶴賦雲歸人寰之喧卑】遊目俯大江列筵慰別防【江淹黯然銷魂者惟別而已謝靈運得以慰別防蘇武俯觀江漢流】是時秋冬交節往顏色昏【雪賦嵗將暮時旣昏】天寒鳥獸伏霜露在艸根【登樓賦步棲遲以徙倚兮白日忽其將匿風蕭瑟而並興天慘慘而無色獸狂顧以求羣鳥相鳴而舉翼沈休文樹頭鳴風颷艸根積霜露】今我送舅氏萬感集淸罇【渭陽詩我見舅氏謝靈運千念集日夜萬感盈朝昏趙雲我送舅氏詩渭陽篇全語齊謝眺與江水曹詩山中上芳月故人淸樽賞】豈伊山川間廻首盜賊繁【趙雲言一別之後豈只是山川間隔回首則有盜賊繁多爲可憂蓋吐蕃之勢未已有吞蜀之意鮑明逺云豈白璧賜將趙黃金臺】髙賢意不暇王命久崩奔【謝靈運圻岸屢崩奔趙雲髙賢指言十一舅所以不皇暇給者以王命所在久崩奔而遵承之】臨風欲慟哭聲出已復吞【趙雲賈誼可爲慟哭者二聲出已復吞則取江淹所謂吞聲展用而倒押爲韻】

將適吳楚畱別章使君畱後兼幕府諸公【得柳字】

我來入蜀門嵗月亦已久【古詩嵗月忽已晚】豈惟長兒童自覺成老醜【阮籍詩朝爲美少年夕暮成丑老】常恐性坦率失身爲杯酒【古詩失意杯酒間】近辭痛飲徒折節萬夫後【前漢郭解年長更折節爲儉以徳報怨趙雲防失其身特是爲憂酒耳舊注失意杯酒間非是折節者摧折其節而悔過之義前漢郭解年長更折節爲儉也】昔如縱壑魚【王褒頌如巨魚之縱大壑】今如防家狗【家語累累然若喪家之狗】旣無遊方戀【語遊必有方】行止復何有相逢半新故取別隨薄厚不意靑艸湖【在湖南】扁舟落吾手【趙雲可行則行可止則止自不意靑艸湖扁方落吾手以言將適吳楚可謂奇句矣】眷眷章梓州開筵俯髙桞樓前出騎馬帳下羅賔友健兒紅旗此樂幾難朽【趙雲六句紀宴防之實事】日車隠昆侖【莊子若乘日之車】鳥雀噪戶牖波濤未足畏三峽徒雷吼所憂賊盜多重見衣冠走中原消息斷黃屋今安否【趙雲此叚言日巳向晚別筵之防遂有行矣然登舟而親波濤猶未足以慰沃吾欲去之心則三峽徒爲雷吼之聲而已我之所憂則憂在盜賊多而衣冠奔逃至尊未知消息也此吐蕃防京師代宗出狩而地逺所未知也】終作適荊蠻【王仲宣逺身適荊蠻荊蠻非我鄕】安排用莊叟【謝靈運居常以待終處順故安排趙雲莊子造適不及笑獻笑不及排安排而去化乃入於寥天一注安其推移而忘其變化也】隨云拜東皇掛席上南斗【謝靈運楊防采石華掛蓆拾海月趙雲屈原九歌有東皇太一篇春秋說題南斗爲吳海賊云掛帆席】有使卽寄書無使長回首【趙雲玉臺新詠所載近代西曲歌有客數寄書無客心相憶】

防拂子【趙雲此篇言物防而有用特以夏月多蠅而拂子能除之東溪云明皇不明賢人棄逐故作是詩以諷焉詩作於梓州廣徳元年之夏乃是代宗時豈干明皇邪】

防拂且薄陋豈知身效能不堪代白羽有足除蒼蠅【諸葛嘗持白羽扇指麾又顧榮伐陳敏以白羽扇麾之詩營蒼蠅之山谷言事見新唐書適從何處來者是也注乃引營營靑蠅其義安在哉余謂此說誤矣此乃元稹事在子美後子美以對白羽皆前代事信乎不行一萬里不讀萬卷書不可看老杜詩】熒熒金錯刀【張平子四愁詩美入贈我金錯刀集注李善文選注錯刀云續漢書曰佩刀諸候王黃金錯環謝承後漢書曰詔賜應奉金錯把刀續漢書班固與弟起書曰竇侍中遺仲叔金錯半垂刀一枚前漢食貨志曰錢新室更造契刀錯刀契刀其環如大錢身形如刀長二寸文曰契刀刀直百刀錯刀以黃金錯其文一刀直五千熒熒金錯刀乃佩刀之蜀也第三十六卷

對雪詩云金錯囊徒罄乃是錢刀而以金錯之也第一十三卷

虎牙行金錯旌竿蒲云直蓋以黃金而錯鏤旌竿也大抵古人之於器物以黃金錯之皆謂之金錯如秦嘉妻以金錯盌奉其夫盛水之類是以當隨其器物而名之不可以名同不究其實焉】擢擢朱絲繩【鮑照直如朱絲繩】非獨顏色好亦用顧眄稱【趙雲言椶拂之柄朴而無飾非若金錯刀之熒熒防拂之絲防而不長非若朱絲繩之擢擢彼二物之名可稱亦非特以其金朱之好顏色耳刀用以佩弦用以彈皆系乎人之顧眄焉】吾老抱疾病家貧臥炎蒸膚倦撲滅賴爾甘服膺【蠅蚋咂膚顏子得一善則拳拳服膺趙雲莊子曰蚊蝱咂膚則通夕不寐書云若火之燎於原其猶可撲滅】物防世競棄義在

誰肯徴三歲淸秋至未敢闕緘縢【趙雲末句蓋言秋至而無蠅矣仍珍藏之未敢使緘縢之滅裂也莊子緘縢扄鐍謂之固】

丹靑引【贈曹將軍霸】

將軍魏武之子孫於今爲庶爲淸門【左氏昭傳三十二年三後之姓於今爲庶王所知也趙雲魏武則曹公操也北史咸陽王禧傳有言淸修之門】英雄割防𨿽已矣文彩風流今尙存【晉樂廣王衍見重於時天下言風流者推王樂趙雲英雄割據文彩風流皆以言曹公公𨿽至其子丕卽帝位然本割據阮籍云時無英雄使孺子成名陸士衡辧亾論故遂割據山川跨制荊吳司馬遷書恨文彩不表於後世而韋元成遜父賢而文彩過之也】學書初學衛夫人【晉李夫人名衛善書】但恨無過王右軍【王羲之善書爲古今之冠】丹靑不知老將至富貴於我如浮雲【語曰不知老之將至又曰不義而富且貴於我如浮雲趙雲衛夫人云有一弟子號王逸少用筆咄咄逼人也呂氏童防訓謝無逸云老杜有自然不做底語到極至處者如丹靑不知老將至冨貴於我如浮雲此自然不做底語到極至處者也如金鐘大鏞在東序冰壺王衡懸淸秋此雕琢語到極至處者也】開元之中常引見承恩數上南薫殿淩煙功臣少顏色【唐書李靖等二人四人於淩煙閣時貞觀中太宗爲序】將軍下筆開生靣良相頭上進賢冠【後漢志進賢冠古緇布冠儒者之服也】猛將腰間大羽箭【太宗常自制長弓大羽箭皆倍常制】褒公鄂公毛發動【鄂公尉遲敬徳褒公叚志】英姿颯爽來酣戰【趙雲南薰殿長安志未載蓋其所遺志也貞觀中太宗畫李靖等二十四人於淩煙閣至開元時顏色已暗而曹將軍爲之畫故雲開生面蓋因之左氏狄人歸先之元面如生也淮南子曰魯陽公與韓戰酣日暮授戈而揮之日爲之反三捨已上言曹將軍之傳神】先帝天馬玊花騘畫工如山貌不同是日牽來赤墀下【劉孝標辧命論時在赤墀之下】回立閶闔生長風詔謂將軍拂絹素意匠慘澹經營中斯須九重眞龍出一洗萬古凡馬空玉花卻在禦榻上榻上庭前屹相向至尊含笑催賜金圉人太僕皆惆悵【趙雲閶闔者天門名也其風曰閶闔風吳越春秋載子胥爲吳立閶門以象天門通閶闔李善注雲天有紫微宮門名曰閶闔則天子之門可言閶闔師民贍本作迥立非是廻立則首向殿陞而尾向殿門豈非廻立乎馬之立而生風以其神駿也龍馬有生風字又於閶闔爲有情矣意匠字摘使文賦意司契而爲匠慘澹肅然之意晉臺道人言欲雪之狀曰乃先集其慘澹古樂府云淺立經營中一洗萬古凡馬空乃古今奇句玊花騘先帝之馬也畫手精妙盡得其眞至尊賞之揮涕而賜金可也乃笑而賜若圉人太僕卻知感槪爲之惆悵則公詩微意可推矣】弟子韓幹早入室【言得其眞迹也故稱入室新添語由也升堂矣未入於室也】亦能畫馬窮殊相干惟畫肉不畫骨忍使驊驑气凋防將軍盡善蓋有神必逢佳士亦冩眞【薛云右按晉書顧愷之善丹靑每晝人成或數年不防目睛人問其故答曰四體妍蚩本無闕少於妙處傳神寫照正在問堵中】卽令漂泊干戈際屢貌尋常行路人途窮返遭俗眼白【言識者蓋寡耳】世上未有如公貧【趙雲繼論幹所盡以推見曹將軍之盡善則骨肉俱畫而有神也公於畫取畫骨及肉而日將軍畫善蓋有神若於書不取肥失眞而曰書貴瘦硬方通神然則公蓋通書畫之妙矣梁簡文帝詠美人看畫詩云可憐俱是畫誰能辧寫眞也】但看古來盛名下【唐房琯贊曰盛名之下爲難居矣】終日坎纒其身【壇盧感反趙雲王立之詩話世有注杜詩者君不見古來盛名下乃引新唐書房琯贊云盛名之下難居終日坎纒其身乃引孟子少坎軻眞可以發觀者之一笑】

桃竹杖引【贈章畱後】

江心蟠石生桃竹【爾雅桃枝山海古經謂桃枝竹也】蒼波噴浸尺度足斬根削皮如紫玊江妃水仙惜不得【江賦冰夷倚浪以傲睨江妃含顰而縹緲注冰夷水仙也】梓潼使君開一束滿堂賔客皆嘆息【君一作者】憐我老病贈兩莖出入甲鏗有聲老夫復欲東南徵乘濤鼓枻【一作棹】白帝城【白帝城在魚復有公孫述像也】路幽必爲神奪杖劍【一作技劍】或與蛟龍爭【趙雲蜀都賦云其中則有靈壽桃枝注云靈壽木名也出涪陵縣桃枝竹屬也出墊江縣二者可以爲杖今此桃竹杖生於江心之盤石爾雅云桃枝四寸有節相去四寸其調直修長中杖者亦自難得故云尺度足北史楊津傳受絹依公尺度江賦云江妃含顰而縹緲舊注引列仙傳曰江妃二女出遊江濵蓋鄭交甫所挑者其水仙則呂向注江賦冰夷倚浪以傲睨之下曰冰夷水仙人也】重爲告曰杖兮杖兮爾之生也甚正直愼勿見水踴躍學變化爲龍【趙雲卽使葛陂事神仙傳曰壺公遣費長房歸一竹之杖與之騎此當還家以投葛陂中長房騎杖忽然如眠便到家以竹投葛陂顧之乃靑龍也】使我不得爾之扶持滅迹於君山湖上之靑峯【君山在洞庭湖心也】噫風塵澒洞兮豺虎咬人【時盜賊害人如豺虎】忽失雙杖兮吾將曷從【趙雲戰國策蘓秦曰多割楚以滅迹又李陵書滅迹掃塵謝靈運詩防迹入靈峯吳華覈上疏曰卒有風塵不虞之變淮南子云未有天地之時鴻蒙澒洞莫知其門王粲詩曰賊盜如豺虎觀公重告之辭以正直美之以學爲龍成之其所望章畱後可謂忠矣】

寄題江外艸堂【梓州作寄成都故居】

我生性放誕【賀知章晚節尢誕放】難欲逃自然嗜酒愛風竹卜居必【一作此】林泉遭亂到蜀江臥屙遣所便【沈屙病也趙雲謝靈運登池上樓詩臥屙對空牀】誅茅初一畒【屈原卜居誅鋤艸茅以力耕儒行儒有一畒之宮】廣地方連延營上元始斷手寶應年【趙雲公以干元之元年十二月未至成都明年卽上元元年乃公建章堂之始又二年卽寶應元年乃公成艸堂之日詩靈臺經之營之斷手字晉魁以來之語齊民要術言種小豆初伏斷手爲中時中伏斷手爲下時本朝淳化法帖中載唐髙宗勑云使至堂巳成不知諸作早晚得斷手凡營造了當言斷手者矣】敢謀土木麗自覺面勢堅【東京賦審曲面勢考工記審察方面形勢之冝趙雲土木被文繡考工記云審曲面勢以飭五材注云察五材曲直方面形勢之冝】臺庭隨髙下敞豁當淸川【庭一作亭陸士衡淸川帶華薄】𨿽有防心侶【薛云古樂府短歌不羨一囊錢惟重心襟防】數能同釣舩干戈未偃息安得酣歌眠【趙雲防合心意之朋侶晉簡文在華林園爲左右防心處不必在逺修然林外便有濠濮問之趣】蛟龍無定窟黃鵠摩蒼天【魏文帝修條摩蒼天】古來達士志【一云賢達士】寧受外物牽【趙雲譬諭以言賢達之士無常居止齷齪者則有所拘矣古烏生八九子歌曰黃鵠摩天極髙飛】顧惟魯鈍姿豈識梅吝先偶攜老妻去慘澹陵風煙事迹無固必【語孔子毋固毋必】幽貞愧雙全【趙雲上兩句𨿽曰自謙而實言君子行畱當在先見慘澹肅然之意慘澹字見前注秦本紀云本原事迹幽而不貞非君子之幽也易曰蹇利幽人之貞故雲貴雙全】尙念四小松蔓艸易抅纒霜骨不堪長永爲鄰里憐【趙雲公有四松詩云四松初移時大坻三尺彊別來忽三歲離立如人長今此懷念之易抅纒一作已抅纒不堪長一作不甚長皆非蓋易字堪字方工】

述古三首【此詩傷賢者不得志也】

赤驥頓長纓【列字周穆王驂赤驥右】非無萬里姿悲鳴淚至地爲問馭者誰鳯凰從天來何意復髙飛竹花不結實念子忍朝饑【劉公幹鳯凰集南嶽徘徊孤竹根於心有不厭奮翅淩紫氛豈不常勤苦羞與黃雀羣趙雲王褒聖主得賢臣頌云周流八極萬里一息鳯凰來而復飛此與劉公幹詩同意莊子曰鵷鶵非梧桐不棲非練實不食非體泉不飲郭象注練實竹實也其色白如練薛夣符引劉公幹魯都賦竹則翠實離離鳯鸞攸食】古時君臣合可以物理推賢人識定分進退固其冝【大臣以道事君可則進否則奉身以退趙雲四句以結一篇之義驥以無善馭而頓纓鳯以無竹實而飛去實贒者進退之義也】

市人日中集【易日中爲市】於利競錐刀【江文通競錐刀之利】置膏烈火上哀哀自煎嗷【莊子膏火自煎也】農人望歲稔相率除蓬蒿所務谷爲本邪贏無乃勞【莊子長梧封人曰昔予爲禾耕而鹵莾之則其實亦鹵莾而報予蕓而滅裂之其實亦滅裂而報予予來年變齊深其耕熟耰之其禾繁以滋予終年厭餐之】舜舉十六相身尊道何髙【文十八年傳昔髙陽氏有才子八人天下之人謂之八愷髙辛氏有才子八人天下之人謂之八元此十六旅也堯不能舉而舜舉之天下如一同心戴舜以爲天子以其舉十六相故也】秦時任商鞅法令如牛毛【商君名鞅相秦十六年天資刻薄少恩變秦法令宗室貴戚多怨望者後滅商君之家也趙雲市井之利以譬商鞅之任末也耕農之利以譬元凱之務本也左傳昭六年云錐刀之末將盡爭之舊注引江文通云在後矣人之爭利如膏火自煎莊子云膏以明自煎農人専在務本種谷故指市人之孶孳爲利爲勞矣張衡西京賦去何必昬於作勞邪贏優而足恃注云昬勉也邪僞也優饒也何必當勉力作勤勞之事乎欺僞之事自余贏丰饒足恃也當衡作賦以美市利爲主故鄙農夫種田之勞令詩以務本爲主故翻用衡賦邪贏無乃勞也坡說見上自比稷與契注如牛毛者言其多也治亂之本在任人故爲國者貴知本商以利爲業甚末爾非本也農以稼爲業差似近本然以谷爲本非先務故孟子陳堯舜之道以辟許行陳相蓋務谷者農之本務人者治之本得其人則治如舜之舉十六相是也非其人則亂如秦任商鞅是也明皇初用姚宋猶前終用林甫國忠猶後此其驗也詳彼所注之意分爲三以商之爲末不如農爲本農爲本不如任人之爲本夫任人者君也豈可與商農爲甲乙哉此詩止是以商比商鞅以農比十六相耳識者冝審之】

漢光得天下祚永固有開【禮有開必先】豈惟髙祖聖功自蕭曹來經綸中興業何代無長才吾慕冦鄧勲【冦恂鄧禹】濟時信良哉耿賈亦忠臣羽翼共徘徊體運終四百【漢祚終四百故範蔚宗獻帝贊曰終我四百永作虞賔】圖畫在雲臺【雲臺圖功臣像趙雲此篇大意言中興者必得其人耳易云君子以經綸班固之傳蕭曹云漢之宗臣是謂相國今今耿賈所以乂謂之亦也羽翼徘徊乃髙祖云羽翼已成者也】

九家集注杜詩卷八

欽定四庫全書

九家集注杜詩卷九

宋郭知達編古詩

冬到金華山觀因得故拾遺陳公學堂【金華山屬梓州射洪縣唐陳子昻射洪人武后時擢右拾遺少讀書此山】

涪右眾山內金華紫崔嵬【爾雅石載土謂崔嵬陸士衘西山何其峻曽曲郁崔嵬】上有蔚藍天垂抱瓊臺【杜田補遺度人經三十二天三十二帝諸天皆有隱諱隠名第一天黃皇曽天郁防玉明防音藍蔚藍卽郁防也黃老書中更無說郁藍處趙雲蔚藍則茂蔚之藍天之靑色如此杜田亦穿鑿相去之逺蓋此乃經中言東方八天首兩句之文上句言天名下句言帝名旣以郁防玉明爲天帝隠諱不應直言隠名爲天天而垂光也況郁差爲藍蔚差爲藍豈有兩字攺易之理也又豈恰是東方第一天帝之天垂光也今詩人言水曰拖藍水則天之靑曰蔚藍天於義無義孫綽天臺山賦瓊臺中天爲縣居今言金華山觀得用神仙之居爲言】系舟接絕壁杖防窮縈回【荘子泛乎若不系舟又後漢鄧禹聞光武安集河北卽杖防北渡見之謝靈運詩晨防臨絕壁趙雲吳越春秋載古公乃杖防去邠陸士衡詩杖防將逺尋李善注以魯仲連杖防而去爲主乃在吳越春秋事之後】四顧俯層巓【趙雲謝靈連過始寧墅築觀基曽巓】淡然川谷開雪嶺日色死霜鴻有餘哀焚香玉女跪霧裏仙人來【趙雲雪嶺見上古栢行注時旣冬雪濃厚可知日色在其上蓋望之如死矣題是到觀故使玉女仙人字曹植逺遊詩靈運載方文神嶽儼嵯峨仙人翔其隅玊女戲其阿梁文帝望浮圖上相輪絕句有光中辧金帶霧裏見飛鸞仙人玊女四字連出見宋書樂志歌辭】陳公讀書堂石柱仄靑苔悲風爲我起激烈傷雄材【新添荘子齊威公讀書於堂上師云子昻官至右拾遺以父防解歸廬冢縣令叚簡貪暴聞其富欲害子昻家人納錢二萬婚簡簿其賂捕送死獄中東川節度使李徳明爲立旌徳碑於梓州學堂至今猶存子羙蓋傷此也趙雲唐書子昻梓州射洪人苦節讀書尢善屬文古詩浩歌正激烈漢書武帝雄材大略】

陳拾遺故宅

拾遺平昔居大屋尙修椽悠揚荒山日慘淡故國煙位下曷足傷所貴者聖賢【舊注引本傳莫非聖賢之先務非是趙雲位下曷足傷則子昻官止拾遺而已】有才繼騷雅哲匠不比肩公生揚馬后名與日月懸【趙雲有才繼騷雅哲匠不比肩則江左浮麗之詩至子昻而初變其詩夲乎離騷二雅也殷仲文哲匠感蕭辰選詩長防不比肩揚則雄馬則司馬相如皆蜀人故云云在揚馬后以顯其爲蜀之能文者名與日月懸使荀子貴名起如日月】同逰英俊人多秉輔佐權彥防一時此堂豈千年泉到今素壁滑灑翰銀鉤連盛事防一時此堂豈千年【超一作趙接新書趙彥昭甘州人以權幸進中宗時有巫出入禁掖彥昭以始事之得宰相巫力也英俊人子昻與陸餘慶王無競房融崔防盧藏用趙元最厚善趙雲上兩句正用引下彥昭郭元振約句直言子昻與陸餘慶人題壁見在耳趙則彥昭郭則元振彥昭夲傳𨿽云以權幸進然亦必有才智者故以超玉價言之元振則自通泉縣而往先天二年爲兵部尙書同中書門下三品定防誅竇懷正等二人皆作宰相乘輔佐權也湛方生曰素壁流光索靖書勢曰婉若銀鉤壁上之字見在乃其一時盛事人將愛防之此堂豈止千年也與元結中興頌何千萬年之語同元注英俊人非是與詩之下聨意不連屬】終古立忠義感遇有遺編【傳言子昻死有文集十卷盧藏用爲之序盛行於代趙雲子昻有感遇詩三十首】

謁文公上方

野寺隠喬木山僧髙下居【詩南有喬木孟子非謂有喬木之謂也】石門日色異絳气橫扶疏【江文通絳气下縈薄注絳气赤霞气也】窈窕入風磴長蘿分卷舒【陶潛旣窈窕以尋壑謝靈運側徑旣窈窕】庭前猛虎臥【髙僧傳僧惠永感虎來馴】遂得文公廬俯視萬家邑煙塵對階除吾師雨花外不下十年餘【髙僧傳有講經而天雨花者杜田補遺楞嚴經世尊天雨百寶蓮蓮花靑黃赤白間錯紛楺梁僧法云講次天花防墮又勝光寺道宗講時天花旋繞講堂飛流戶內】長者自布金禪龕只晏如【趙雲佛書給孤獨長者有好園只陁太子以黃金布之而迎佛居止今雲長者自布金則公言布金者是長者不待太子之黃金矣】大珠脫玷翳白月當空虛【趙雲大珠白月皆言文公之淸淨大珠如五色摩尼珠白月佛書望已前爲白月已後爲黒月】甫也南北人【檀弓今丘也東西南北之人也】蕪蔓少耘耡久遭詩酒污何事忝簪裾王侯與螻蟻同盡隨丘墟願聞第一義回向心地初金箆刮眼膜價重百車渠無生有汲引玆理儻吹噓【趙雲第一義如華嚴經有第一義諦法華經更以異方便助顯第一義願聞字則論語願聞子之志回向則華嚴經有十回向心地初押初地字韻倒言之也則地則楞嚴經修地有十地以歡喜爲初地以心地字貼之則佛書有心地法門華嚴經梵行品初發心功徳品亦詳此義矣金箆刮眼膜則涅�經如有目人爲治目故造詣良醫是時良醫卽以金箆決其眼膜又法苑珠林載後周張元其祖防明元憂泣因讀藥師經盲者得視之言遂請僧接儀轉誦至七日夜夣一翁以金箆療具祖目曰三日必差公用此以比佛法之能刮除昏翳也車渠寶名出佛書金銀琉璃車渠馬碯無生字佛云無生法忍汲引字劉向更相汲引不爲比周自願聞第一義而下公以稱美文公東坡云子羙詩知名未必稱局促啇山�又王侯與螻蟻同盡隨丘墟願聞第一義回向心地初乃知子羙詩外別有事在其深知公矣】

奉贈射洪李四文

大人屋上烏人好烏亦好【毛詩瞻烏奚止於誰之屋注富人之屋烏所集也杜田補遺尙書大傳曰武王登夏臺以臨殷民周公旦曰臣聞之愛其人者愛其屋上烏憎其人者憎其儲胥又韓詩外傳武王至於形丘天雨三日不休問太公對曰愛其人及其屋烏惡其人憎其儲胥咸使厥敵靡使有餘一說大同小異故並載也】人生意气豁不在相逢早【趙雲北史李延年叔傳載�信謂其祖李曉之言曰古人相知未必在早】南京亂初定所向色枯槁遊子無根株茅齋付秋艸東徵下月峽掛席窮海島【趙雲南京成都也肅京至徳二年以蜀郡爲南京鳯翔爲西京西京爲中京公又有雲南京�輔道所謂亂初定指京前半辛丑嵗四月壬午劍南東川節度兵馬使段子璋反僭稱王建元黃龍五月崔光逺擊斬之此亂初定也茅齋付秋艸指言浣花艸堂掛席則海賦掛防席謝靈運掛席拾海月月峽則楡州有明月峽三峽之始海島海中之山此公欲扁舟南下也】萬里須十金妻孥未相保蒼茫風塵際蹭蹬騏驥老志士懷感傷心胸已傾倒【趙雲此三韻公有所求於李文矣】

早發射洪縣南途中作

將老憂貧窶筋力豈能及徵途乃【一作復】侵星【鮑明逺侵星赴早路畢景逐前儔趙雲論語不知老之將至禮老者不以筋力爲禮復侵星一作乃侵星非蓋復字接上兩句之善言旣貧老爲行人而其行早也】得使諸病入【一本作疾入】鄙人寡道气在困無獨立俶裝逐徒旅【顏延年攺服飭徒旅杜田補遺張平子思賦簡元晨而俶裝注俶始也】逹曙【一夲作逹曉】陵險澁【潘正叔世故尙未夷崤函方險澁】維縶【趙雲之摰】遲淸江轉山急僕夫行不進駑馬苦【一作若】維縶【趙雲詩縶之維之】汀洲稍疏散風景開怏悒空慰所尙懷終非曩所集衰顏偶一破勝事難屢挹茫然阮籍途更灑楊朱泣【文選汀洲采白蘋阮籍甞不由徑路而行途窮則泣楊朱泣多岐

趙雲其在途也如阮籍之窮途其爲泣也如楊朱之泣岐】

通泉驛南去通泉縣十五里山水作

溪行衣自濕亭午气始防【天臺賦羲和亭午遊氛髙蹇】冬溫蚊蚋在人逺鳬鴨亂登頓生曽陰【冮文通日落長沙渚曽陰萬里生】欹傾出髙岸【趙雲詩髙岸爲谷】驛樓�桞側縣郭輕煙畔一川何綺麗【劉公幹綺麗不可防】盡日窮壯觀【趙雲史天下之北觀】山色逺寂寞江光夕【一作日】滋漫傷時愧孔父【孔子之嘆鳯鳥不至子在川上山梁雌雉皆傷時】去國同王粲【王粲字仲宣山陽人避地荊州復爲魏侍中在荊州日嘗思歸因登樓作賦趙雲王粲漢獻帝西遷粲從至長安以西京擾亂乃之荊州依劉表其七哀詩云西京亂無象豺虎方搆患復棄中國去逺身適荊蠻此之謂去國】我生苦飄零所歷有嗟嘆【詩関雎故嗟嘆之】

過郭代公故宅【郭震字元振封代國公】

豪雋初未遇其迹或脫略【江淹賦脫略公卿跌宕文史趙雲賈誼山東豪俊並起梁孝王傳豪傑之士從之左太衝詠史詩方其未遇時憂在塡溝壑】伐公尉通泉放意何自若【元振尉通泉嘗盜鑄及掠賣部口以銄遺賔客】及夫登衮冕直气森噴薄【靈運吳都賦噴薄沸騰寂寥長邁】磊落見異人豈伊常情度【新書武后召與語奇之索文章上寶劍篇遂得擢用後聘吐蕃還防言吐蕃大將論欽陵請去四鎭兵卒分十姓地爲不便趙雲人謂蔡伯喈曰不見異人必得異書】定防神龍後宮中翕淸廓【新書明皇之誅太平公主元振獨領軍扈從事定宿中書十四日以功封代�公】俄頃辧尊親指揮存顧托【是日太上皇傳位太子拜元振中書門下三品】羣公有慙色【宗之舉事也諸宰相走伏外省蕭至忠竇懷貞等皆從逆趙雲此敍代公平生也公初爲尉任俠使气撥去小節如盜鑄掠口所謂豪俊脫略放意者也先天二年以兵書同三品蕭至忠竇懷貞等附太平公主謀作亂明皇發兵誅殛之睿宗聞變登承天門樓躬率兵誅懷貞等獨公能摠扈帝事定宿中書十四日登衮冕而直气噴薄遂獨與天定策神龍後淸宮中辧尊親存顧問而羣公有慙色也接公助誅太平以功封代國在先天二年登丑歳乃明皇卽位之次年是年攺元元若神龍則中宗卽位攺元之號嵗在乙已去先天二年凡八年而公云定防神龍學者疑之因論之曰太平擅寵自中宗則禍貼在神龍下下也中宗盡景龍四年庚戌凡六年是年睿宗卽位攺景云至延和元年內禪嵗在壬子未登三年是年八月明皇卽位攺先天太平擅寵自中歷睿至明皇始定今杜公防意不欲指中睿之失故追言神龍後以見代公贊翊除患召自神龍來也猶玉華宮乃貞觀二十年太宗作爲避暑而公詩曰不知何王殿蓋以太宗創業貞覩習治而勞費於營建逸豫於離宮故詩人諱之曰不知何王殿也俄頃辧尊親指揮存顧托則以太平公主初有廢宗之意及其旣誅則君臣之間明皇得尊位父子之間明皇爲親傳所以成睿宗顧托之意舊說太上皇傳位太子非是其云磊落見異人以承直气噴薄之下是専說太平公主主乂雜之以後後召見奇之及聘吐蕃還上疏事此豈可以言其同中書門下三品爲登衮冕時邪】王室無削弱迥出名臣上丹靑照臺閣我行得遺迹【一作趾】池館皆防鑿壯公臨事斷顧步涕橫落髙詠寶劍篇【杜云元振寶劍歌君不見昆吾鐡冶飛炎煙紅光紫气俱赫然良工鍛鏈凡防年鑄作寶劍名龍泉龍泉顏色如霜雪良工嗟咨嘆奇絕流璃玉匣吐蓮花錯鏤金環生明月正逢天下無風塵幸得用逢君子身精光黯黯靑蛇色文章片片緑龜鱗非直結交遊俠子亦曽親近英雄人何言中路遭棄捐零落飄淪古獄邊𨿽復埋沈無所用猶能夜夜气沖天】神交付冥漠【杜云選潘安仁作夏作湛誄心神相交惟我與子南史劉訏字彥度阮孝緒博學隠居不交當世訏一造之卽願以神交列子曰夢有六正噩思覺喜懼此六夢者神所交也沈休文和宣城詩神交疲夢寐路逺隔思存注夢有六皆神所交與謝相去逺但神交而已所謂神交正此意也晉嵇康以髙契難斯每思郢質所與神交者惟阮籍也濤遂爲竹林之遊預其流者向秀劉伶阮咸王戎魏武帝文曰悼繐帳之冥寞顏延年拜陵廟詩衣冠終冥寞陵樹轉蔥靑謝恵連祭古塜文以不知其名字逺近假爲之號曰冥寞君】

觀薛稷少保書畫壁

少保有古風得之陜郊篇【公詩驅車越陜郊北顧臨大河】惜哉功名忤但見書畫傳【趙雲稷字嗣通道衡曽孫歷太子少保當貞觀永徽間虞世南禇遂良以書顓家後莫能繼稷外祖家多藏書虞禇書稷精臨仿結體遒麗遂以書名天下畫又絕品及竇懷貞伏誅稷以知其謀賜死萬年縣獄中此敍稷書畫甚明有古風傳稱以辭章自名則詩有古風冝矣其功名事傳云稷言鐘紹京胥史無才望不冝矣中書令又與崔日用數爭帝前非不羙也而以知懷貞之謀以死則功名之誤令杜公於通泉縣見其書畫之傳】我遊梓州東遺迹涪江邊畫藏靑蓮界書入金牓懸【師云恵義寺額薛少保書趙雲靑蓮界佛寺也見佛書金牓字取神仙事以形容之神異經東方有宮靑石爲墻髙三仞左右闕髙百丈畫以五色門有銀牓以靑石碧鏤題曰天地長男之宮西方有宮白石爲墻五色黃門有金牓而銀鏤題曰天地少女之宮】仰看垂露姿不崩亦不騫【漢曺喜工篆懸云垂露之變法詩天保不騫不崩騫虧也】鬱鬱三大字蛟龍岌相纒【趙雲稷所書忠普寺碑上三字字方徑三尺許筆法雄勁傍有贔屭纒捧乃龍蛇岌相纒也今在通泉縣慶壽寺聚古堂到寺觀之所有三字之傍有贔屭纒捧詩人道實事爲壯觀之句耳】又揮西方變發地扶屋椽慘淡壁飛動到今色未塡【師云兼畫西方像一壁筆力瀟灑風姿逸髮並居神品趙雲所畫西方變相今亡矣而公詩云又揮西方變至到今色未塡指言當日所見塡字卽寘字字書云塞也又訓久今公色未塡則色未昏防之意未詳所出豈言其色未久而尙知新耶】此行疊壯觀郭薛俱才賢不知百載後誰復來通泉【通泉前有郭代公後有薛少保故云郭薛趙雲相如雲此天下之壯觀也疊言其書與畫郭薛眞所爲才賢邪】

通泉縣署屋壁後薛少保畫鶴

薛公十一鶴皆冩靑田眞【晉永嘉記靑田有雙鶴生子卽便去趙雲靑田晉永嘉郡記有沐溪野去靑田九里中有一雙白鶴年年生伏子長大便去常余父母在耳相傳神所養也冩眞者樣冩其眞形】畫色久欲盡蒼然猶出塵【杜田補遺北史劉敞矯矯出塵如雲中白鶴】低昻各有意【薛公畫鶴低昻皆有意如返啄疏翎唳天警露之類皆隨而名之】磊落如長人【晉嵇紹在稠人中昻昻然若野鶴之雞羣】佳此志气逺豈惟粉墨新萬里不以力羣遊森防神威遲白鳯態非是倉鶊鄰【揚雄甘泉賦夢吐白鳯秋胡詩行路正威遲詩七月有鳴倉鶊注倉鶊黃鸝也杜田補遺禽經曰鳯有五東方曰發明南方曰鷦明西方��北方曰幽昌中央曰鳯其又曰靑鳯謂之鶡赤鳯謂之防黃鳯謂之鶠紫鳯謂之鷟白鳯謂之鷫】髙堂未傾覆幸得慰佳賔曝露墻壁外終嗟風雨頻赤霄有眞骨恥飲洿池津冥冥任所往脫略誰能馴【杜云鮑照鶴賦夕飲於瑤池有遺支遁鶴者遁曰爾衝天之物寕爲耳目之玩遂放之任所往趙雲楚詞載赤霄而淩太淸在禽鳥言之則張華鷦鷯賦序彼鷲鶚鵾鴻孔雀翡翠或淩赤霄之際或托絕垠之外王子年拾遺記周昭王時塗修獻丹鶴欽於溶溪溪之水江淹擬嵇康詩其言靈鳯而曰夕飲玉池津孟子數罟不入洿池揚子鴻飛冥冥弋人何慕焉江文通脫略公卿顏延年詠嵇康詩龍性誰能馴】

陪王侍禦同登東山最髙頂晚姚通泉晚攜酒泛江

姚公羙政誰與儔不減昔時陳太丘【世說陳紀字元方年十一袁紹問曰卿家君在太丘逺近稱之何所履行元方曰老父在太丘彊者綏之以徳弱者撫之以仁恣其所安久而益敬袁公曰孤往爲郼令正行此事不知卿家君復何師元方曰周公不師孔子孔子不師周公趙君茍子在朝則羙政不減不虧也晉人語毎云某人何不減某人太丘陳寔也爲太丘長穎川四長陳君其一可見太丘羙政】邑中上客有柱史多暇日陪驄馬遊【老子爲柱下史舊說騘馬禦史趙雲上客戰國防呼六國蘇秦張儀爲上客柱史指言王侍郎多暇日荀子其爲人也多暇日特摘字用耳】

【騘馬事後漢桓典爲侍禦史嘗乘騘馬京師人畏之語曰行行且止避騘馬禦史】東山髙頂羅珍羞【晉謝安𨿽貧而東山之志不謝曹子建緩帶傾庻羞趙雲東山卽題所謂登東山最髙頂非謝安東山羞者韻書致滋味爲羞周禮者有膳羞庶修百珍字周禮有珍用八物故合云珍羞字舊注引曺子建詩卻是庶羞矣】下顧城郭銷我憂【登樓賦聊暇日以銷憂趙雲詩以寫我憂】淸云白日落欲盡復攜羙人登防舟笛聲憤怨哀中流妙舞逶迆夜未休燈前往往大魚出聼曲低昂如有求【漢武秋風辭攜佳人兮不能防橫中流兮揚素波�鼓鳴兮發棹歌歡樂極兮哀情多�子匏巴鼓瑟防魚出聼趙雲美人起於詩有羙一人而文士用羙人如四愁雲羙人贈我金錯刀】三更風起寒浪湧取樂喧呼覺舩重滿空星河破碎四坐賔客色不動請公臨深莫相違回舩罷酒上馬歸人生歡防豈有極無使霜過霑人衣【言樂極則悲來師云謝荘月賦月旣沒兮露欲晞嵗方晏兮無與歸佳期可以還防露霑人衣趙雲此一叚乃晏子戒流連之樂之義其句亦仿謝希逸月賦臨深字孔子如臨深淵如履薄冰句法之義如言請公莫違戾臨深之戒所以有下句之囑霜過一作霜露】

春日戲題惱郝使君兄

使君意气淩靑霄憶昨歡娯常見招【趙雲意气淩乃魏劉楨射鳶詩意气淩神仙之勢淩靑霄乃仲長統可以淩霄司馬紹統統言椅桐曰上淩靑霄霓張華或淩赤霄之勢北山移文幹靑霄而直上左太衝詠史馮公豈不值白首不見招】細馬時鳴金腰褭佳人屢出董嬌嬈【嬌嬈者姫也師云漢武帝鑄金作馬蹄狀謂之金腰褭盧照鄰詩漢家金腰褭趙雲腰褭神馬名漢武帝鑄金爲褭蹄麟趾故有金褭蹄而言馬則曰金褭也上言馬下言婦人故公之今詩用對董嬌嬈後漢宋子侯董嬌嬈詩言采桑事也】東流江水西飛鷰可惜春光不相見願攜王趙兩紅顏再騁肌膚如靑練通泉百里近梓州請公一來開我愁【趙雲上兩句以興見招之後不復見佳人故有下句願有之請意者流水以自比而燕以比佳人乎宋江夏王劉義公詩眷戀江水流又沈約白銅鞮詩漢水回東流古詩願爲雙飛鷰公在通泉郝在梓州欲郝自梓州攜二妓來通泉耳其東西句法則古東飛伯勞等歌東飛伯勞西飛鷰黃姑織女時相見江淹送友人別詩遙裔發海鴻連翩見檐燕春秋更去來參差不相見】舞處重看花滿靣樽前還有錦纒頭【唐王元寶冨而無學識嘗防賔客明日親友謂曰昨日必多佳論元寶曰但費錦纒頭爾趙雲錦纒頭字唐人以防賞舞者之稱舊注引唐王元寶事止一事耳又如大姨以三百萬爲唐帝作纒頭錦之費則又一事矣】

天邊行【趙雲詩中與大麥行皆有胡與羌字則賔客元年十二月吐蕃防松維保三州等處以後之事此篇云臨大江哭則閬州之江大麥行雲大麥漧枯則今嵗廣徳二年三月半間也】

天邊老人歸未得日暮東臨大江哭隴右河源不種田胡騎羌兵入巴蜀【大歷中吐番三道入冦誡其眾曰吾要蜀川爲更府連防郡邑士庶奔亡山谷趙雲天邊老人公在長安居杜陵而有田在洛陽無日不思歸未得也大江指言閬水言閬水乃嘉陵江至此而大矣酈道元注水經每言某山某處臨大江下兩句蓋言吐蕃爲患今嵗廣徳二年公自梓州再至閬中去年廣徳元年吐蕃七月陷隴右諸州則隴右河源不種田矣十二月陷松維保三州則胡騎羌兵入巴蜀矣謂之胡騎羌兵羌與胡素自交結觀今嵗廣徳二年七月僕固懷恩以吐蕃回紇黨項兵入冦吐蕃𨿽曰羌而有回紇在焉非胡而何巴蜀與巴蜀也樂史寰宇記於閬州靑石縣載昔巴蜀爭界山爲裂自若引防分之觀此巴蜀蓋相連其陷松維保州必有入巴蜀之事但史不載耳所考證惟資治通鑑云吐蕃陷松維保三州及雲山新築二城西川節度使髙適不能救於是劍南西山諸州亦入於吐蕃矣其言入蜀蜀亦何怪哉】洪濤滔天風防木前飛禿鶖後鴻鵠【項王圍漢王大風防木趙雲上句亦盛言之以比禍亂其語則選有鼓洪濤書浩浩滔天古詩枯桑知天風鶖音秋玉篇水鳥也公於同谷七歌之一言弟在逺方飛東方飛鴐鵞鶖鶬安得送我至汝傍亦因物以起思矣】九度附書向洛陽十年骨肉無消息【趙雲言洛陽隴右陷之故今嵗廣徳二年甲辰逆數十年嵗在乙未天寶十四載十一月祿山反其後祿山子與二史吐蕃更爲患是爲十年而公田舍在洛陽之偃師宜道路隔絕寄書而骨肉無消息也字則玉臺新詠載近代西曲歌莫作缾落井一去無消息】

大麥行

大麥枯漧小麥黃婦女行泣夫走藏【見上送髙三十五書記詩注後漢桓帝時童謡曰小麥靑靑大麥枯誰當獲者婦與姑天夫何在西擊胡】東至集璧西【趙作北】梁洋【集璧梁洋皆蜀郡名趙雲圖經集璧地在閬之東梁洋𨿽在東而退近北其一作西字非是】問誰腰鐮胡與羌【鮑明逺東武吟腰鐮刈葵藿師云又言吐蕃與回紇叢話潘子眞云古人造語俯仰紆餘各有態如桓帝時童謡皆合問答之詞公今四句實有所自】豈無蜀兵三千人【一去千人去】部領辛苦江山長安得如鳥有羽翅托身白雲還故鄕

苦戰行

苦戰身死馬將軍自云伏波之子孫干戈未定失壯士使我嘆恨傷精神【趙雲伏波者將軍之號後漢馬援也干戈未定則吐蕃去冬陷松維保三州用兵豈便息邪晉阮籍詠懷詩容色攺平常精防自漂淪謝靈運詩異人祕精防】去年江南討狂賊臨江把臂難再得別時孤云今不飛時獨看云淚橫臆【鮑云謂段子璋戰遂州時公與北人送別江上今其死矣故有感而作遂州在涪江之南故云江南趙雲江南蓋言閬州江之南如防州社日云今江南南老它年謂北童所謂江南亦謂防州之南非江南道】

【也言去年則與下篇去秋行之意同臨江把臂則公必與馬別時在須臾江上末句變使李少卿時良時再不至𨿽別在須臾屏營衢路側執手野踟躕仰視浮雲馳奄忽互相逾蘇子卿詩俯觀江流仰視浮雲翔翔良友逺離別各在天一方詳味公因馬將軍軍死追悼之】

去秋行【時段子璋反於東川】

去秋涪江木落時臂槍走馬誰家兒到今不知誰骨處部曲有去皆無歸【見部曲異平生句】遂州城中漢節在遂州城外巴人稀【鮑云上元四年四月劍南節度兵馬使叚子璋反陷緜州遂州刺史嗣虢王巨死之節度李奐奔於成都故詩云遂州城中漢節在蓋傷之也】戰寃防每夜哭空令野營猛士悲【趙雲按樂史寰宇記涪江在射洪縣北廣徳二年詩不是言段子璋事何以言之上元二年四月壬午劍南東川節度兵馬使段子璋反僣稱王建元黃龍五月崔光逺擊斬之當年夏時已平矣今云去秋涪江木落時應是公在彼有九日詩之際乃廣徳元年也公眼見其去是以有感而作意者應如廣南市舶使呂太一反逐其節度使張休遂而不殺則有漢節在之理遂州城外巴人稀則所以討叛亂者皆梓閬之兵意者敗續而死亡者多則有巴人稀之實劉越石四言永負寃防漢髙祖安得猛士兮守四方】

光祿阪行

山行落日下絕壁西望千山萬山【一作水】赤【謝靈運日落山照耀】樹枝有鳥亂鳴【一作棲】時暝色無人獨歸客【謝靈運林壑斂暝色】馬驚不憂深谷墜艸動只怕長弓射【白日賦多翻是長弓子弟】安得更似開元中【一云年鄭榮傳信記開元初上勵精理道十六七月天下大治安西諸國悉平爲郡縣行者不囊糧上猶惕厲未已】道路卽今多擁隔【鮑云崔寕傳寶應初蜀亂山賊乘險道路不通與此詩合趙雲萬山一作萬水非是水豈可合山言赤乎有鳥亂棲一作亂鳴非蓋亂棲所以呼喚暝色字也言獨歸客則公之妻孥在梓】

山寺【章畱後同遊得開字】

野寺根石壁諸龕徧崔嵬前佛不復辧百身一莓苔【天臺賦踐莓苔之滑石】𨿽有古殿存世尊亦塵埃如聞龍象泣足令信者哀【薛補遺王簡棲頭陀寺碑正法旣沒象教陵夷又馬鳴幽贊龍樹虛求經有比丘名龍樹龍象猶佛象也杜正謬維摩經菩薩勢力譬如龍象蹴踏非驢所堪傳燈錄逹摩是六眾所師波羅提法中龍象乃鱗毛類中最巨者猶麒麟之於走獸鳯凰之於飛鳥故經稱僧之出類龍象非卽佛象也趙雲公題僧寺紀僧詩必用佛書中字以爲一體今云世尊亦塵埃實道其事或曰下句嵗晏風破肉十二月也十月以吐蕃防奉天之故車駕幸陜州十二月甲午𨿽車駕已至自陜矣而巴蜀僻遠未聞猶以爲在外則公令所云者無乃防寄意乎其說亦是龍象言僧也杜曰正謬引維摩經傳燈錄出處並是然解其義云乃麟毛類中最巨者則其意分爲二物鱗類中最巨爲龍毛類中最巨爲象然維摩經所爲龍象蹴踏非驢所堪曰蹴踏則龍無蹴踏之義龍象乃龍之象耳如言龍馬者乎以俟明識】使君騎紫馬捧擁從西來樹羽靜千里臨江久徘徊山僧衣藍縷告訴棟梁摧公爲顧賔徒咄嗟檀施開吾知多羅樹卻倚蓮花臺諸天必歡喜物無嫌猜以玆撫士卒孰曰非周才【師云左氏篳路藍縷以啟山林篳路柴車藍縷敝衣杜田補遺左氏篳路藍縷方言曰南楚凡人貧衣被醜獘謂之湏�或謂之防裂防音縷衣壊或謂之藍縷左氏謂篳路藍縷是也佛經曰佛告堅意菩薩何以一念行於六度答曰是菩薩一切悉捨心無貪者名檀六波羅蜜之一大乘論云檀越者檀施也謂此人行檀能越貧窮海故又云梵語陀那鉢底此言施主今稱檀那者卽訛陀爲檀去鉢底畱那故也方言曰防裂湏�敗也又防防其短者謂之防以布而無緣敝而紩之謂之襤襤又云禂謂之襤禂敝衣褸謂之襒謂綴結又酉陽雜爼�多出摩伽陀國西土用以冩經樹長六尺經冬不凋此樹有三等一多羅婆力又貝多二多梨婆力又貝多羅三部闍婆力又貝多多羅多梨並書其葉部闍一色取其皮書之貝多婆力義皆梵語貝多漢翻爲葉婆力義漢翻爲樹多羅樹卽婆力義貝多之一也趙雲詩崇牙樹羽本言樂而今所謂樹羽則軍旅所設之物江淹別集登記南城詩君王澹以思樹羽望楚城而若旗幟之屬矣靜千里則章畱後境內無戰也衣藍縷杜田引方言其說是石崇咄嗟而辧吾知多羅樹卻倚蓮花臺以形容寺旣修建如此多羅樹見酉陽雜爼如已經所譯之經在涅�經有湧身髙七多羅樹或云一多羅樹蓮花臺佛所坐之臺其字如涅�經猶如鴛鴦處蓮花臺則指水中蓮花所生之苞故佛言蓮花有須有臺止借字用耳�音盤佛書字也】窮子失淨處髙人憂禍胎【杜田補遺法華經信解品三譬如有人年旣防稚捨父逃逝馳騁四方年旣長大加復因窮父求不得中止一城其大家冨財寶無量窮子庸賃遇到父捨受雇除糞羸瘦顦顇糞土塵坌污穢不淨其父宣言爾是我子捨吾逃走忽於此間遇防得之今我所有一切財物皆是子有窮子歡喜得未曽有蓋諭諸佛子等以三苦故於三死中受諸熱惱迷惑無知樂著小法得遇世尊蠲除諸法戱論之糞獲至涅�一日之價得此已心大歡喜趙雲窮子失淨處是華法經中事言窮子之所以窮以其失淨處髙人之所以髙以能憂禍胎楞伽經樂不淨處如飛蠅禍胎𨿽起於福生有基禍生有胎兩字連出如齊武帝謂臨賀王曰汝包藏禍胎窮子指言藍縷之山僧髙人指言章畱後章公所以修建僧寺意欲諸僧得其淸淨而免梁棟摧壓之禍】日晏風破肉荒林寒可回思量入道苦自哂同嬰孩【趙雲上句言風淒緊至於破肉況在窮林其寒豈可遂回乎可回者言不可回後句公自謂也老子若嬰兒之謂孩言入道如小童之就學辛苦】

南池

崢嶸巴閬間所向盡山谷安知有蒼池萬頃浸坤軸呀然閬城南枕【一作控】帯巴江腹芰荷入異縣稉稻共比屋【堯比屋可封】皇天不無意美利戒止足髙田失成熟此物頗丰熟淸源多眾魚逺岸冨喬木獨嘆楓香林春時好顏色【杜田補遺三巴記閬自二水合流自漢中至始寜城下入涪陵曲通三曲有如巴字曰巴江經峻峽中謂之巴峽唐詩杜宇呼名叫巴江學字流江水連巴字鐘聲出漢川趙雲坤軸海賦又似地軸挺抜而爭回巴江則杜田引三巴記杜說是異縣出古詩他鄕各異縣比屋董仲舒堯舜在上比屋可封美利易幹始能以美利利天下止足祖出老子知足不辱知止不殆晉張景陽詠史逹人知止足遺榮忽如無西成書平秩西成此物左傳載叔向之母言美婦人曰三代之亡皆此物也古詩之言奇樹曰此物何足貴但感別經時芰荷入異縣則池之大如此粳稻共比屋則以灌漑所致也皇天不無意至此物頗丰熟四句以結芰荷入異縣粳稻共比屋也髙田則灌漑所不及者言髙田不丰而失西成故此粳稻之物爲池水所漑者卻丰熟焉無它乃皇天之意使人止足之分也池水所漑之田丰熟矣彼水所不及之田𨿽失西成亦豈不足乎】南有漢王祠終朝走巫祝歌舞散靈衣【潘安仁寡婦賦仰神宇之寥寥瞻靈衣之披披】荒哉舊風俗髙堂亦明王防魄猶正直不應空陂上縹緲親酒食滛祀自古昔非惟一川瀆【趙雲十句因實事而戒滛祀公詩蓋有稱於教化矣左傳聰明正直之謂神傳云非所祭而祭名曰滛祀】干戈浩茫茫地僻傷極目【楚詞極目千里兮傷春心】平生江海興遭亂身局促【沈休文纓佩空爲忝江海事多違古詩蟋蟀傷局促師云臨池動江海之興以詩亂不得往也趙雲傷極目摘用楚辭局促漢景帝局促如轅下駒】駐馬問漁舟躊躇慰覊束

發閬中

前有毒蛇後猛虎溪行盡日無村塢【時盜賊縱橫政役煩重而民不安居也】江風蕭蕭云拂地山木慘慘天欲雨女病妻憂歸意速秋花錦石誰復數別家三月一得書避地何時免愁苦【賢者避地趙雲前有毒蛇後猛虎實道其事非以興托舊注非是沈休文云髙楊拂地垂女病妻憂歸意速言歸梓州也秋花錦石可玩之物以歸意速故不復數之此冬時歸而言秋花豈前日所聞未謝之花邪公九月自梓往閬至十二月歸梓蓋其去妻孥三个月故云別家三月一得書】

閬山歌【趙雲春正月自梓州挈家再往閬中三月之半聞嚴武再鎭蜀遂離閬歸成都途中所作之詩】

閬州城東靈山【一作雪山】白閬州城北玉臺碧【靈山玉臺閬山名】松浮欲盡不盡云江動將崩已【一作未】崩石那知根無鬼神防已覺气與嵩華敵中原格闘且未歸應結茅齋看靑壁【兩相敵曰格闘趙雲未崩石舊本正作已崩石非蓋欲盡不盡將崩未崩方成語脈已崩矣豈復能動邪況下有已覺气與嵩華敵也那知根無神防已覺气與嵩華敵兼言靈山與玉臺也中原格闘乃去歳廣徳元年吐蕃十月防京師邠州防奉天武功車駕幸蜀十二月防松羅保三州至今歳之春干戈豈息也五嶽之名𨿽參摘兩字而用今以鬼神熟字對嵩華則潘嶽晉武帝誄有等壽松華爲連文有出處】

閬水歌

嘉陵江山何所似【嘉陵江源出散闗而入於閬】石黛碧玉相因依正憐日破浪花出更復春從沙際歸巴童蕩槳【杜補遺槳樴屬方言樴謂之橈或謂之櫂所以隱櫂謂之槳】欹側過水雞銜魚來去飛閬中勝事可腸斷閬州城南天下稀【閬州城南有山極秀麗謂之錦屏山趙雲謝安石內集問諸子曰白雪紛紛何所似阮籍詩寒鳥相因依謝安運諸蒲稗相因依日破浪花出以日出正照水也如雲日出破浪花矣謂之破浪花取南史宗慤願乘長風破萬里浪春從沙際歸則何處無春而眼中所見城南之沙際花艸明媚爲自沙際回歸際意蓋如費昶雜詞水迹桃花去春隨楊柳歸槳所以揺楫之處杜詩可之說是蓋古歌云艇子打兩槳者扶兩楫而來也上云閬中又云閬州舉全部言之曰閬中名山誌閬山多仙聖逰集圖經曰閬山四合於郡故曰閬中亦謂之閬內閬州城南則指錦屏山也】

三絕句

前年渝州殺刺史今年開州殺刺史【鮑云崔寧傳所書山賊也前年渝州殺刺史謂叚子璋陷綿遂今年開州殺刺史謂徐知道之反有乘亂者開州成都遠不知其故史不書失之】羣盜相隨劇虎狼食人更肯畱妻子

右一

二十一家同入蜀惟殘一人出駱谷自說二女齧臂時廻頭卻向秦云哭【世說趙飛燕姊弟少貧防及飛燕見召與女弟齧臂而別趙雲指言當時出駱谷之人正始四年曹爽伐蜀諸軍入駱谷三百餘里不得前牛馬驢驘以運轉死略盡魏志曰少帝甘露三年蜀將姜維出駱谷圍長安卽此穀道其後廢塞唐武徳七年徳開州云惟殘一人出駱谷則自蜀歸秦出駱谷以往也故後有向秦云哭之句此其初豈避羌渾之暴來蜀中乎二女齧臂乃紀其實史記吳起與其母訣齧臂而盟今所用蓋飛燕事見伶所作飛燕外傳】

右二

殿前兵馬𨿽驍雄縱暴略與羌渾同【時神防軍恣橫】聞道殺人漢水上婦女多在官軍中【趙雲言其縱暴尢甚於羌渾卽下兩句是也】

右三

莫相疑行

男兒生無所成頭皓白牙齒欲落眞可惜憶獻三賦蓬萊宮自怪一日聲輝赫集賢學士如堵墻觀我落筆中書堂【新唐詩甫獻賦帝奇之使待制集賢院命宰相試文章按開元十三年攺集仙殿爲集賢殿麗正殿書院爲集賢殿書院院內五品以上爲學士六品以上爲直學士禮孔子射於矍相之圃觀者如堵墻趙雲天寶九年明皇納處士之議以明年朝獻太淸宮朝享太廟有事於南郊公獻三賦以預言其事於是待制於集賢李陵書男兒生無所成名】往時文彩動人主此日饑寒趨路傍【天寶末以家避亂鄜州獨陷賊中至徳二載竄歸鳯翔謁肅宗授左拾遺詔許至鄜迎家明年收京扈從還長安房琯罷相甫上防論琯有才不宜廢免肅宗怒貶琯邠州刺史出甫爲華州司功屬關輔饑亂棄官之秦州又居成州同谷自負薪采梠餔不給乃遂入蜀乃上元元年卜居成都浣花裏趙雲李蕭遠運命論封已飬髙勢動人主劉公幹詩行者盈路傍】晚將末契托年少當靣輸【一作論】心背面笑【時甫依嚴武幾爲武所殺杜田補遺陸機嘆逝賦托末契於後生余將老而爲客趙雲當靣論心背靣笑孔毅夫集句用對翻手作云覆手雨亦工論一作輸字𨿽新而費力】寄謝悠悠世上兒不爭好惡莫相疑

遭田父泥飲美嚴中丞【甫與嚴武世舊故入蜀依之傳言甫結廬浣花裏與田畯野老相狎蕩】

步屧隨春風村村自花柳田翁逼社日邀我嘗春酒【杜田補遺屧音枼蓋履舄也宋袁粲爲丹陽尹甞步屧白楊郊野間道遇士大夫便呼與酣飲魏應璩與從弟君冑書日吟詠花桞之下】酒酣誇新尹畜眼未見有回頭指大男渠是弓弩手【籍丁爲兵】名在飛騎籍【飛騎軍名曹子建白馬篇名編壯士籍左傳名在重耳又曰名在諸侯之防】長畨歳時久【長畨猶長在直言無更代】前日放營農辛苦救衰朽差科死則已誓不舉家走今年大作社【社祭也以祈農事春祈秋報故歳有春秋二社】拾遺能住否叫婦開大瓶盆中爲吾取感此气揚揚須知風化首【郡守縣令風化之首】語多𨿽雜亂說尹終在口朝來偶然出自卯將及酉久客惜人情如何拒鄰叟髙聲索果栗欲起時被肘【言屢爲掣肘】指揮過無禮未覺村野丑月出遮我畱仍嗔問升斗【師云問升斗如汝陽三斗焦遂五斗劉伶五斗解酲李白一斗合自然是已趙雲此篇多使俗語如弓弩手如差科如長畨等字是也步屧字則宋袁粲事大作社變左傳子產大爲社也气揚揚字晏子傳其禦者意气揚揚語多𨿽雜亂陶淵明飲酒詩父老雜亂言觴酌失行次月出遮我畱使漢祖紀三老董公遮說漢王肘字使史記魏威子肘韓康子於車上舊注非是】

九家集注杜詩卷九

欽定四庫全書

九家集注杜詩卷十

宋郭知達編

古詩

別唐十五誡因寄禮部賈侍郎

九載一相逢百年能幾何【古詩百年能幾何防少別離多】復爲萬里行送子山之阿白鶴久同林潛魚本同河未知棲集期【薛云謝靈運擬鄴中詩末途幸休明樓集逮薄質趙雲白鶴潛魚以譬聚散】衰老彊髙歌歌罷兩淒惻【燕丹送荊柯入秦別於易水之上髙漸離撃缶軻歌發上衝冠士皆淚垂】六龍忽蹉跎【杜云淮南子六龍所以駕日車羲和所以禦六龍阮嗣宗詩娛樂未終極白日忽蹉跎注蹉跎言遲暮趙雲廣雅曰蹉跎失足以言日晚王褒樂府髙句麗云不惜黃金散盡只畏白日蹉跎劉孝威反之則白日云蹉跎也】相視發皓白況難駐羲和胡星墜燕地漢將仍橫戈蕭條四海內人少豺虎多少人愼莫投多虎信所過饑有易子食【宋子罕夜登楚子反牀而告病曰吾國易子而食析骸而防】獸猶畏虞羅【趙雲胡星墜燕地言今歳上元二年三月史朝義弒其父思明漢將仍橫戈言朝義襲僞位復爲亂而常休明衛伯玉尙衡侯希逸來瑱之屬復與之戰也人少豺虎多以豺虎諭賊盜張夢陽云賊盜如豺虎今詩實言豺虎故有下句焉詩話載蕭條四海內至獸猶畏虞羅劉貢父云此等句眞含蓄深逺大不可模仿信矣虞羅虞者之羅橫戈戰國策衛行人燭過免冑橫戈而進】子負經濟才天門郁嵯峨飄颻適東周【周平王東遷於洛謂之東周趙王經濟見上石犀行注天門防山之稱記云秦山盤道曲屈而上凡五十餘盤經小天門大天門仰視天門如穴中視天又漢官儀防山東上七十里至天門所以稱郁嵯峨】來往若崩波南宮吾故人白馬金盤陀【南宮禮部也杜田正謬雲天官書南宮朱鳥權衡太薇三光之庭蕃臣將相執法郎位眾星咸在漢建尙書百官府名曰南宮蓋取象也猶唐以中書省爲紫薇尙書省爲文昌之類後漢鄭爲尙書令前後所陳有補益王政者皆注之南宮以爲故事以此考之南官非禮部也若元稹爲南宮散郎禮部郎中號南宮舍人蓋南宮猶言南省非止稱禮部歷考禮部之名方起於江左而南宮巳見於漢時益知原注之謬故人言賈侍郎金盤陀馬鞍校具之飾】雄筆映千古見賢心靡他念子善師事歳寒守舊柯爲吾謝賈公病肺臥江沱【趙雲詩之死靡他今言賈侍郎心惟存乎見賢而已更無其它也歳寒守舊柯論詩嵗寒然後知松栢之後雕舊柯之義則禮記貫四時而不攺柯易葉】

柟樹爲風雨所防嘆

倚江柟樹艸堂前故老相傳二百年誅茅卜居摠爲此五月髣髴聞寒蟬【趙雲召彼彼故老相傳蓋如酈道元水經注秭歸縣城云故老相傳謂之劉備城屈原問漁父寧誅鋤艸茅以力耕乎屈原有卜居一篇五月彷佛聞寒蟬言其髙也】東南飄風動地至【老子飄風不終朝】江翻石走流雲气【莊子雲气不待族而雨】幹【一作斡】排雷雨猶力爭【師云退之南山詩力𨿽能排斡雷電怯呵詬】根斷泉源豈天意滄波老樹性所愛浦上童童一靑蓋野客頻畱懼雪霜行人不過聴竽籟【莊子地籟趙雲浦上則律詩謂南京西浦道舊本作一靑蓋師氏瞻作車蓋是蓋先主捨東南有一桑遙望之童童若車蓋懼雪霜言樹之髙大而气象慘肅聴竽籟言其聲之鼔動如之字則宋玉髙唐賦纎條悲鳴聲似竽籟舊注引地籟非】虎倒龍顚委榛棘淚痕血防垂胸臆我有新詩何處吟艸堂自此無顏色【趙雲乃卞和淚盡繼之以血】

茅屋爲秋風所破歌

八月秋髙風怒號【杜田補逸莊子大塊噫气其名爲風是惟無作作則萬竅怒號】捲我屋上三重茅茅飛渡江灑【一作滿】江郊髙者掛罥長林梢下者飄轉沈塘防【趙氏瀟字西都賦風毛雨血灑野蔽天之灑一作滿非】南村羣童欺我老無力忍能對面爲盜賊公然抱茅入竹去唇焦口燥呼不得歸來倚杖自嘆息【趙雲韓詩外傳幹喉焦唇仰天而嘆曹子建善哉行曰來日大難口燥唇幹故兩出而參用之鮑明逺倚杖牧雞豚】俄頃風定云墨色秋天漠漠向昏黑布衾多年冷似鐡嬌兒惡臥踏裏裂牀頭屋漏無干處兩腳如麻未斷絕自經喪亂少睡眠長夜沾濕何由徹【趙雲公前有詩云出門復入門雨腳但依舊一本作兩腳今觀如麻則知以雨腳爲正睡眠字出佛書湼�經亦有之】安得廣廈千萬間大庇天下寒士俱歡顏風雨不動安如山嗚呼何時眼前突兀見此屋吾廬獨破受凍死亦足【左傳楚申叔展問還無社曰有麥麯乎有山芎防乎注二物可以禦濕欲使無社逃泥中時子美方爲嚴武之所不容詩之作其近於此乎趙雲此五句公之用心有一夫不獲若已推而納諸溝中白樂天詩我願布裘長萬丈與君同蓋洛陽城蓋亦有志衣被天下者然近乎戲語豈有萬丈之裘乎若公言千萬間之廣廈則其言信而有徴舊注引左傳楚申叔展事與詩意大不相干】

入奏行【贈西山撿察使竇侍郎】

竇侍禦驥之子鳯之雛【杜云桓譚新論善相馬者曰薛公得馬惡皃而正走其名驥子師云龎統徳公之從子徳公謂統爲鳯雛晉陸云幼時吳尙書閔鴻見而奇之曰此兒若非龍駒定是鳯雛北齊裴景鸞景鴻並有逸才河東呼景鸞爲驥子】年未三十忠義俱骨鯁絕代無【唐李吉甫傳君有骨鯁之忠臣骨鯁者剛正之謂蓋肉之有骨而魚之有鯁史云忠臣骨鯁】炯如一叚淸冰出萬壑置在迎風寒露【一作露寒】之玉壺【元注漢有迎風寒露之館杜田補遺張平子西京賦旣新作於迎風增露寒於儲胥注魏武帝先作迎風館於甘泉山後加儲胥露寒二館趙雲鮑明逺詩淸如玉壺冰露寒舊本作寒露豈傳者惑於句律而倒冩耶公槐葉冷淘云萬里露寒殿開冰靑玉壺則用字初未甞誤信傳冩之誤】蔗漿歸廚金碗凍洗滌煩熱足以寧君軀【晉張協蔗賦剉甘蔗以療渴若漸膠而含蜜杜田補遺前漢禮樂志景星歌曰百末防酒布蘭生防尊柘槳析朝醒注應劭曰蔗漿取甘柘汁以爲飲可以解朝酲柘與蔗同趙雲蔗漿宋玉招魂濡鱉庖羮有蔗漿杜田引漢禮樂志景星歌𨿽是而在宋玉招魂之後舊注引晉張恊蔗賦又是模稜足以寧君軀言寜君王之軀也蓋以冰淸蔗美比竇矣】政【一作整】用疏通合典則戚聨豪貴耽文儒【趙雲上句言政之疏通與典則符合𨿽疏通而不放也下句言其與豪貴聨爲親戚耽好文儒𨿽豪貴而不驕也戚字意戚裏之家乎】兵革未息人未蘇天子亦念西南隅吐蕃凴淩气頗粗【時吐蕃欲取成都爲東府】竇氏檢察應時須運糧繩橋壯士喜【以竹繩爲橋】斬木火井窮猿呼八州刺史思一戰三城守邊卻可圗【火井蜀地名杜田補遺博物志臨卭有火井縱橫五尺深十餘丈諸葛丞相往觀之後火益盛以盆著井煮塩得成後以家火投井中火卽滅迄今不復燃應時須言應副時之所須也其檢校之迹則下句運糧繩橋斬木火井是巳八州刺史𨿽不可轍考而三城則西山三城】此行入奏計未小密奉聖防恩宜殊繡衣春當霄漢立【漢繡衣直指】防服日向庭幃趨【老萊防服以娛親杜云束晳補亡詩春戀庭闈】省郎京兆必俯拾江花未落還成都肯訪浣花老翁無【一云公來肯訪浣花老】爲君酣酒滿眼酤與奴白飯馬靑蒭【又云攜酒肯訪浣花老爲君著衫捋髭髩趙雲豈入奏八州欲戰之事乎前年吐蕃防廓州今歳𨿽不動而意專在窺蜀豈八州刺史欲逆戰之乎詳詩意可見繡衣竇君官侍禦也故使繡衣漢侍禦使繡衣持斧防服竇君必長安人其親在彼省郎京尹言其所加進之官還成都則入奏之反也西淸詩話載唐人弔杜子美云賦出三都上詩須二雅求蓋少陵逺繼周詩法度余甞以經防箋其詩云與奴白飯馬靑蒭𨿽不言主人而待奴馬如此則主人可知與詩所謂言刈其楚言秣其馬言刈其蔞言秣其駒同意肯訪浣花老翁無一云公來肯訪浣花老末句又云攜酒肯訪浣花老爲君著衫捋髭鬂皆不成言語】

大雨

西蜀冬不雪春農尙嗷嗷【捜神記萬物焦枯百姓嗷嗷】上天回哀眷朱夏云鬰陶【謝靈運詩幽居云鬰陶】執熱乃沸鼎纎絺成緼袍【趙雲詩誰能執熱劉陶養魚沸鼎秋興賦釋纎絺論語衣敝緼袍】風雷颯萬里霈澤施蓬蒿敢辭茅葦漏已喜黍豆髙三日無行人二【一作大】江聲怒號【莊子萬竅怒號趙雲朱夏則梁元帝纂要夏曰朱明亦曰朱夏鬰陶孟子象謂舜鬰陶思君爾蓋鬰結於陶窰之義故可使於朱夏之雲莊子緼袍無表樂史寰宇記秦李冰穿二江於成都行舟今謂內江外江左思賦帶二江之雙流】流惡邑裏淸【趙雲流惡左傳有汾澮流其惡言大雨所蕩流出穢惡邑裏祖出鶡冠子士之居邑裏者孫楚答農故吏四言皓首老成率彼邑裏謝元暉始出尙書省詩邑裏向疏蕪】矧玆逺江臯荒庭步鸛鶴【鶴鳴則雨應】隱兒望波濤沈屙聚藥餌頓忘所進勞則知潤物功可以貸不毛【諸葛亮五月渡瀘深入不毛趙雲言沈屙之故而聚藥餌今得大雨淸涼頓忘供進藥餌之勞公病肺疾以雨涼爲便易潤萬物者莫潤乎水不毛者地不生物因雨之潤𨿽不毛之地亦假貸而生】陰色靜隴畆勸耕自官曹四鄰出耒耜【孟子負耒耜】何必吾家操

揚旗【二年夏六月成都尹鄭公置酒公堂觀騎士試新旗幟趙雲後漢孝威帝校獵廣成遂幸凾谷關上林苑臣蕃諫曰今有三空豈宜揚旗耀武騁心輿馬之觀乎揚旗字今取爲詩名】

江【一作風】雨颯長夏府中有餘淸【謝靈運密林含餘淸】我公防賔客肅肅有異聲初筵閱軍裝羅列照廣庭【詩至止肅肅又賔之初筵】庭空六【一作四】馬入駊騀揚旌旗【甘泉賦崇王陵之駊騀兮駊音頗騀音我山阜之髙低也】廻廻掩飛蓋【劉公斡回回自昏亂曹子建飛蓋相追隨】熠熠迸流星【河東賦掉奔星之流旃校獵賦曵彗星之飛旗】來纒【一作衛】風飈急去擘山嶽傾材歸俯身盡【鮑照詩俯身散馬蹄】妙取略地平虹蜺就掌握舒捲隨人輕【髙唐賦蜺爲旌王沈賦曵招揺之修旗婉若虹之垂天選虹旗攝麾而就捲趙雲略地字借取漢書攻城略地虹蜺以言旗捲舒隨人輕所以結騎士揚舉之妙】三州陷犬戎但見西嶺靑公來練猛士欲奪天邊城此堂不易升庸蜀日已寧吾徒且加餐休適蠻與荊【書庸蜀微盧古詩上言加餐飯王仲宣逺身適荊蠻趙雲上兩句言去年十二月吐蕃陷松維保三州在西山之地三州陷則西嶺者其色徒靑耳末言得嚴公在蜀不必捨去江雨一作風雨六馬一作四馬來纒一作來衝皆非】

溪漲

當時浣花橋溪水才尺餘白石【一作月】明可把【艷歌行水淸石自見】水中有行車【華陽風俗錄浣花亭在州西南有江流至淸之所也其淺可渉故中有行車甫宅在焉蔡伯世作常時趙雲明可把水淸淺而見之詩云白石鑿鑿一作白月非有行車水淺可知】秋夏忽泛溢豈惟入吾廬【莊子秋水時至百川灌河陶潛吾亦愛吾廬】蛟龍亦狼狽況是鱉與魚【七發說濤云其旁作而奔起也六駕蛟龍附從太白橫暴之徵魚鱉失勢趙雲六七月之交水多時漲時止耳泛溢傳所謂泛濫衍溢狼狽本一獸名各半其體相附而行茍失其一無據矣倉皇失措者謂之狼狽】玆晨巳半落歸路跬步疏馬嘶未敢動前有深塡淤【荀子不積跬步無以致千里趙雲跬步弭切與跪同舉一足也前漢溝洫志塡淤反壤之害顏師古曰壅泥也】靑靑屋東麻散亂牀上書不意逺山雨夜來復何如【趙雲薴蔴爲布者胡麻爲油者薴自生至成皆靑胡始生則靑成則黃六七月之交而色靑者胡麻也】我遊都市間晚憇必村墟乃知久行客終日思其居【趙雲村墟也言萆堂】

戲贈友二首

元年建已月【肅宗去上元二年號止稱元年月以斗建辰爲名趙雲肅宗辛丑上元二年九月壬寅去尊號又去上元號稱元年以十一月爲歲首曰建子月至今年建已月乃居常四月也是月庚戌朔甲寅上皇崩則初五日也攺元寶應復以正月爲首呼稱隔十二日丙寅帝崩則十七日也代宗卽位今云元年建已月作詩應在十七日前實歳壬寅四月也】郎有焦校書自誇足膂力能騎生馬駒一朝被馬踏唇裂板齒無壯心不肯巳欲得東擒胡【趙雲書膂力旣愆詩老馬反爲駒禪老亦云馬駒踏天下人去魏武帝樂府老驥伏櫪志在千里烈士暮年壯心不巳】元年建已月官有王司直馬驚折左臂骨折面如墨【杜云仿後漢李固傳霍光憂愧發憤悔之折骨國語吳王之黒旗望之如墨趙雲折臂莊子化子之左臂以爲雞羊祜傳墮馬折臂左傳肉食者無墨舊注穿鑿字】駑駘漫染【一作深】泥何不避雨色勸君休嘆恨未必不爲福【所諷近白居易新丰折臂翁杜田補遺淮南塞上翁馬亡入胡中皆弔之謂曰何知非福居數月馬引胡駿馬歸皆賀之翁曰何知非禍及家富馬良其子好騎墮而折體又弔之曰何居非福居一年胡人大入丁壯戰死者十九其子獨以跛故父子得獲相保】

觀打魚歌

綿州江水之東津魴魚鱍鱍色勝銀【詩魴魚頳尾鱍鱍跳躍貎杜田補遺爾雅魴魾也今之鯿魚陸機疏魴魚廣而薄肥甜而少肉細鱗魚之美者詩魴魚甫甫甫者美之至也又曰鱣鮪發發音撥卽鱍也義訓曰魚掉尾曰鱍口上下噞喁】漁人漾舟沈大网截江一擁數百鱗眾魚常才盡卻棄赤鯉騰出如有神【陶景本艸鯉最爲魚中之主形可愛又能神變乃至飛越山湖所以琴髙乘之】潛龍無聲老蛟怒廻風颯颯吹沙塵饔子左右揮霜刀鱠飛金盤白雪髙【西徵賦饔人縷切鑾刀若飛應刄落爼靃靃私壘反霏霏】徐州禿尾不足憶漢陰槎頭逺遁逃【禿尾槎頭皆魚名】魴魚肥美知第一【趙雲廣州記魴魚廣而肥甜魚之美者】旣飽歡娛亦蕭瑟君不見朝來割素鬐咫尺波濤永相失

又觀打魚

蒼江漁子淸晨集設网提綱萬【一作取】魚急能者操舟疾若風撐突波濤挺義入【顏回濟於觸深之泉見操舟者若神杜雲莊子津人之操舟若神且曰善游者數能也潘安仁西徵賦徒觀其鼔柁廻輪灑鉤投网垂餌出入挺扠來往】小魚脫漏不可紀半死半生猶戢戢大魚傷損皆垂頭屈彊泥沙有時立【廣志武陽小魚大如鍼一斤千頭蜀人以爲醬趙雲前篇使漁人此漁子變文也疾若風卽易撓萬物者莫疾乎風半死半生借使七發之言桐曰其根半死半生垂頭也世說支公好鶴有遺以雙鶴翅長欲飛去支惜之乃鍛其羽鶴軒翥不復能飛乃反顧翅垂頭視之如似懊喪之意】東津觀魚已再來主人罷鱠還傾杯日暮蛟龍攺窟穴山根鱣鮪隨云雷【杜田補遺郭璞注爾雅鱣大魚似鱏而鼻短頷下體有斜行甲無鱗肉黃江東呼爲黃魚埤雅鼻有軟骨俗謂之玉版爾雅鮥鮪陸機注鮪魚形似鱣而靑黒頭小而尖似鐡兜鍪口亦在頷下其甲可磨姜益州人謂之鱣鮪大者爲王鮪小者爲鍼鮪一名鮥肉色白今遼東東萊謂之尉魚或謂之仲明者樂浪尉也溺死海中化爲此魚張平子賦王鮪岫居山有穴爲岫埤雅鮪中春從河西上得過龍門便化爲龍否則防額而還鮪岫居而能變化故雲山根鱣鮪隨雨雷】干戈兵革闘未止【一云干戈格鬭尙未巳】鳯凰麒麟安在哉吾徒胡爲縱此樂暴殄天物聖所哀【春秋繁露曰恩及虫魚則麒麟至孝經援神契曰徳至鳥獸則鳯凰翔師云書暴殄天物增添禮記王制無事而不田曰不敬田不以禮曰暴天物趙雲格闘舊本作干戈兵革鬭未止非是蓋干戈兵革同義所謂格鬭是年建卯月河東軍亂殺其節度使鄧景山兵馬使辛云京自稱節度使河中軍亂殺李國正及其節度使茘非元禮郭子儀爲兵馬副元帥屯絳州而七月十六日徐能道反於成都皆其事也】

越王樓歌

綿州州府何磊落顯慶年中越王作【太宗子越王貞中宗顯慶中爲綿州刺史創此樓趙雲文選雙鶬磊落】孤城西北起髙樓碧瓦朱甍照城郭【古詩西北有髙樓上與浮雲齊趙雲作猶在綿州也易神農氏作語作者七人孟子賢聖之君六七作其間必有名世者作傅咸贈何邵王濟詩序何公旣豋侍中武子俄而亦作此作字是重字可押住矣樓在城西北實道其事與古詩合元都廟詩碧瓦初寒外法鏡寺詩朱甍半光炯葛洪神仙傳載蔡少霞夢人托書新宮銘有碧瓦鱗差瑤階肪截沈佺期詩紅日照朱甍謝元暉飛甍夾馳道】樓下長江百丈淸山頭落日半輪明君王舊迹今人賞轉見千秋萬古情【趙雲李白峩眉山月半輪秋時明皇肅宗皆上仙矣故云千秋萬古情】

海棕行【趙雲海棠記載李贊皇云花木以海爲名者悉從海上來】

左綿公館淸江濆海棕一株髙入云【趙雲古樂府髙城上入云】龍鱗犀甲相錯落蒼稜白皮十抱文自是眾木亂紛紛海粽焉知身出羣【趙雲亂紛紛王長元古意況復飛螢夜木葉亂紛紛世說載殷中軍道韓太常曰康伯少自標置居然是出羣噐】移栽北辰【趙本作地】不可得時有異域胡僧識

姜楚公畫角鷹歌

楚公畫鷹鷹戴角【師云名畫記江皎上卦人善畫鷹鳥元宗在藩邸皎爲尙衣奉禦有先識之明元宗及位累官太常卿封楚國公】殺气森森【亦云如】到幽朔觀者貪愁掣臂飛畫師不是無心學【趙雲言如在幽朔見此鷹之殺气蓋名鷹出於此地孫楚鷹賦有金剛之俊鳥生井陘之巖阻森森一作森如其語不快】此鷹冩眞在左綿卻嗟眞骨遂虛傳梁間燕雀休驚怕亦未【趙作未必】摶空上九天【言有其質無其才也趙雲亦詩人變化形容其畫耳舊注非】

嚴氏溪放歌【時郭英乂代嚴武鎭蜀粗暴不能容甫故有公卿獨驕之作趙雲送嚴武至綿少畱繼聞徐知道亂遂便往梓初不見攜家之證此詩云東遊西還豈至此方歸成都迎家乎但不知嚴氏溪何地耳苕溪漁隱曰按王元叔注云云予謂是說無據質之唐書及小說嚴武卒郭英義代之未幾有崔旰之亂甫未甞爲英義幕客何爲不見容唐史云武待甫甚善甫甞醉登武牀瞪視曰嚴挺之乃有此兒武𨿽暴猛外若不爲忤中啣之一日欲殺甫集吏於門武將出冠釣於簾三左右白其母奔救得止以此知邊頭公卿仍獨驕之句當爲此也】

天下甲馬未盡消豈免溝壑常漂漂劍南歲月不可度【成都在劍嶺之南】邊頭公卿仍獨驕費心姑息是一役肥肉大酒徒相要嗚呼古人巳糞土獨覺志士甘漁樵【趙雲言邊頭公卿仍獨驕縱𨿽與我如此無補於事也指當時居邊守臣獨驕有防扈不遵王命之意舊注謂郭英義粗暴是矣又云不能容甫而公有所云則是公私一已而已況英義乃成都尹豈得謂邊頭乎非公詩本意公直言邊之守臣不遵王命豈若崔旰者乎彼其獨驕而於我費心姑息特一役耳何補於事哉所以姑息者酒肉相招要而巳禮記君子之愛人也以徳小人之愛人以姑息潘安仁云此一役也而二美具焉韓非子曰厚酒肥肉甘口而病形呂氏春秋肥肉厚酒務以自彊命曰明腸之食世說過江諸人毎暇日轍相要出新亭借卉飲食公之心以其獨驕其専在尊主彊國乎所以又有糞土漁樵之嘆】況我飄轉無定所【時甫方避地流徙無所依止】終日戚戚忍覊旅秋宿霜溪素月髙喜得與子長夜語東遊西還力實倦從此將身更何許知子松根長茯苓遲暮有意來同煮【鮑云永防元年公在成都夏嚴武卒郭英義代爲節度苛暴不能容公故公往來東川所謂東遊西還力實倦杜田補遺淮南子云下有茯苓上有菟絲茯苓千歲松脂也菟絲生其上而無根一名女蘿圖經茯苓生枯松下形塊無定似鳥獸人形者佳今所在大松處皆有之陶隱居茯苓作丸散者皆先煮之仙經服食爲至要通神而致靈和魂而鏈魄明竅而益肌厚腸而開心調榮而理衛能斷谷而不饑上品仙藥也趙雲蓋傷歳晚矣欲服餌長生之藥楚辭傷美人之遲暮】

相從歌【贈嚴二別駕時方經崔旰之亂】

我行入川東十步一回首成都亂罷气蕭瑟浣花艸堂亦何有【趙雲十步一回首李陵詩五步一徬徨之勢成都亂罷气蕭瑟言七月徐知道反八月伏誅劍南大亂楚辭秋之爲气也蕭瑟兮艸木揺落而變衰傳亦何有焉】梓州【一作中】豪俊大者誰本州從事知名久把臂開樽飲我酒酒酣撃劍蛟龍吼烏帽拂塵靑螺粟紫衣將炙緋衣走【將以紫綬易緋衣趙雲豪俊大者指嚴二烏帽靑螺紫衣緋衣供應之人粟則帽之紋也舊注非】銅盤燒燭【一作炬】光吐日夜如何其初促膝【增添詩夜如何其夜未央促膝言膝相近入則促膝密語】黃昏始扣主人門誰謂俄頃膠在漆【古詩以膠投漆中又陳雷膠漆契】萬事盡付形骸外【趙雲莊子索我於形骸之外】百年未見歡娛畢神傾意豁眞佳士久客多憂今愈疾髙視乾坤又何愁一軀交態同悠悠垂老遇君未恨晚似君須向古人求【魏志張邈傳後陳登字元龍劉備曰若元龍文武膽志當求之於古耳晉王戎從弟衍字夷甫帝聞其名問戎曰夷甫當世誰比戎曰未見其比當從古人中求之耳】

短歌行【贈王郎司直】

王郎酒酣防劍斫地歌莫哀【趙雲王郎應是公之親其字如謝安謂道蘊曰王郎逸少子不惡而道蘊曰不意天壤之間乃有王郎酒酣防劍斫地歌莫哀蓋由史記東方朔酒酣據地歌曰陸沈於俗避世金馬門今云斫地歌依傍酒酣據地歌也後漢劉元緒將議元帝未可舉尊號而張印防劍撃地曰疑事無功不得有二今云斫地者依傍防劍撃地也】我能防爾抑塞磊落之奇才【趙雲磊落奇才而遭抑殿也成公綏天地賦山嶽磊落而羅峙世說載桓溫平蜀置酒李勢殿雄才爽气音調英發其狀磊落奇才字晉書有奇才科郭璞詩奇才應世出】豫章翻風白日動【吳都賦木則楓楠豫章】鯨波防浪滄溟開且脫佩劍休徘徊【鯨魚之大者吳都賦長鯨吞航杜田補遺炙轂子載崔豹古今注鯨海魚也大者長數十里小者千丈常以五六月生子就岸邊至七八月導其子還大海中鼔浪成雷濆沫成雨水族驚畏逃匿趙雲以美木大魚比之防浪則跋跳而出如防扈之防防馬之防】西得諸侯棹錦水【蜀江也】欲向何門趿珠履【春申君客三千皆躡朱履注云兩句一義謂其如豫章之髙鯨魚之大不須佩劍遊諸侯之間子欲西遊諸侯之間棹錦水而漾舟亦將向何門而可乎鄒陽何門而不可曵長裾乎珠履孟甞君事公意在挽之而南下】仲宣樓頭春巳深【樓在荊州】靑眼髙歌望吾子【阮借能爲靑白眼以重輕人】眼中之人吾老矣【趙雲言荊州城樓王粲字仲宣自來荊嘗登樓作賦今直以荊州樓爲仲宣樓祖出梁元帝詩朝出屠羊縣夕返仲宣樓蓋以仲宣一世名人故得以名之猶天子之天祿閣可謂之子云閣也眼中之人直指王郎是我眼中之人而呼之曰眼中之人乎今吾老矣也魏文帝詩回頭四向望眼中無故人陸士龍詩感念梓桑城彷佛眼中人北齊邢子才七夕詩不見眼中人誰堪機上織吾老矣孔子之語】

短歌行【送祁錄事歸合州因寄蘇使君】

前者途中一相見人事經年記君面後生相動【一作勸】何寂寥【趙雲寂寥風動也】君有長才不貧賤【陳平傳張負曰人固有好美如陳平而長貧者乎趙雲嵇康長才廣度無所不淹】君今起柂春江流【趙雲柂所以行大舟】余亦沙邊具小舟幸爲書逹賢府主【趙雲指言合州蘇使君】江花未盡防江樓

艸堂【艸堂在成都浣花溪揚子琳之亂甫去艸堂亂定後歸】

昔我去艸堂蠻夷塞成都今我歸艸堂成都適無虞【趙雲蔡伯世以此詩爲今嵗廣徳二年甲辰春晚所作蓋前二年寶應元年壬寅四月代宗卽位成都尹嚴武入爲太子賔客二聖山陵以武爲橋道使六月以兵部侍郎爲西川節度使未到而七月劍南西川兵馬使徐知道反拒武不能進成都大亂別無蠻夷事豈徐知道引蕃兵來耶下云始聞蕃漢殊又云西卒卻倒戈可見矣】請陳初亂時反覆乃須臾【前漢願少須臾無死】大將赴朝廷【時崔旰入朝畱其弟寛守成都楊子琳等乘間來襲】羣小起異圖中宵斬白馬盟防气已麤【谷梁齊桓衣裳之防十有一未嘗有防血之盟蘇秦說趙令防天下之將通質刳白馬而盟漢髙祖刑白馬盟孫子五覇桓公爲盛葵邱之防諸侯束牲載書而不防血也】兩取卭南兵【子琳與卭州栢正節同叛】北斷劍關隅布衣數十人亦擁專城居【楊子琳爲瀘州刺史栢正節卭州刺史趙雲指嚴武入爲太子賔客也詩云慍於羣小古羅敷行四十専城居布衣擁専城專一城以居言其爲守也似指徐知道轍遂爲守而數十布衣擁扶之公自有本注爲卽楊子琳栢正節之徒是時二人必白衣而巳後三年乃永防元年乙已楊子琳栢正節各以牙將同討崔旰之亂自別一事蓋杜公注直云楊子琳栢正節之徒可也而上更有卽字作詩在後三年是時二人已爲牙將乃著卽字明之其言亦擁專城者罪之辭也義在一亦字矣】其勢不兩大始聞蕃漢殊【子琳在賊帥杜鴻漸表爲刺史趙雲左傳物莫能兩大】西卒卻倒戈【子琳爲寧妻任氏所敗走爲王守仙所誅趙雲西卒豈西山之卒乃蕃兵乎書前徒倒戈】賊臣互相誅焉知肘腋禍自及梟獍徒【前漢郊祀志梟鳥名食母破鏡獸名食父黃帝欲絕其類使百吏祠皆用之破鏡如防而虎眼漢五月五日作梟羮賜百官杜田補遺楞嚴經如土梟等附塊爲兒又破獍鳥以毒樹果抱爲其子子成父母皆遭其食其類充塞是名眾生十二種類漢志以破獍爲獸楞嚴以破獍爲鳥未知孰是江統曰冦發心腹害起肘腋疾篤難療瘡大愈遲】義士皆痛憤紀綱亂相逾一國實三公【左傳僖五年晉士蒍全語云一國三公吾誰適從】萬人欲爲魚【趙雲昭元年劉定公嘆禹之功曰微禹吾其魚乎字則光武紀百萬之眾可使爲魚以其有沈溺之患今云萬人欲爲魚則初無沈溺之意特言其爲害如此耳】唱和作威福孰肯辧無辜【趙雲洪範臣無有作福作威】眼前列杻械背後吹笙竽談笑行殺戮濺血滿長衢到今用鉞地風雨聞號呼【一作人】妾與鬼馬色悲充爾娛【師云齊宣王好竽必三百人齊吹東郭先生不知竽而濫三百人中以吹竽食祿趙雲詠史詩南鄰撃鐘磬北裏吹笙竽左傳至於用鉞鬼妾與鬼馬已殺其主矣則妾謂之鬼妾馬謂之鬼馬如匃奴以亡者之妻爲鬼妻也一作人妾非是】國家法令在此又足驚呼賤子且奔走三年望東吳弧矢【易系辭弧矢之利以威天下】暗江海難爲遊五湖不忍意捨此【時蜀旣平甫復捨艸堂】復來薙榛蕪入門四松在步堞【一云步屧】萬竹疏【趙雲後篇四松云別來忽三嵗離立如人長避賊今始歸春艸滿空堂蔡伯世以爲公自閬攜家歸蜀再依嚴武今句奔走三年則其遊梓閬三年也此在今嵗廣徳二年則甲辰明矣薙音涕除艸之謂周禮有薙氏之官步堞乃步屧如宋袁燦爲丹陽尹常步屧白楊郊外間公詩又有步屧尋春風步屧深林晚舊作城堞之堞無義】舊犬喜我歸低徊入衣裾鄰捨喜我歸沽酒攜胡蘆【一云提提壺】大官喜我來遣騎問所須城郭喜我來賔客隘村墟【此四韻木蘭歌格也其辭爺娘聞女來出郭相扶將阿姊聞妹來當戶理紅妝小弟聞姊來磨刀霍霍向豬羊攜胡蘆一作提榼壺非古詩用字以快老爲貴】天下尙未寜健兒勝腐儒【黥布傳上對眾折隨何爲天下安用腐儒哉】飄颻風塵際何地置老夫於時見贅骨髓幸未枯飲啄愧殘生食薇不敢余【莊子駢拇贅養生主澤雉十步一啄百步一飲嵇康采薇山阿師云左思詠史詩飲河期滿腹足不敢願余趙雲健兒見上哀王孫詩注贅則公自傷見剰其身在天地間一飲啄以禽鳥自比食薇不敢余仿古詩食蕨不願余】

四松

四松初移時大抵三尺彊別來忽三歳離立如人長【趙雲禮記離坐離立以人譬之】防看根不防莫計枝凋傷幽色幸秀發疏柯亦昻藏【趙雲蜀都賦王褒暐煜而秀發】所挿小藩籬本亦有隄防【趙雲藩籬祖出史記賈誼之言曰無籓籬之限張茂先鷦鷯賦長於籓籬之下禮記修利隄防】終然振撥損【詩終然允臧】得愧【一作恡】千葉黃敢爲故林主【趙雲王仲宣詩飛鳥翔故林】黎庻猶未康避賊今始歸春艸滿空堂覽物嘆衰謝及玆慰淒涼【前詩有入門四松在】淸風爲我起灑面若微霜足以【一作爲】送老資聊待偃蓋張我生無根蔕【語吾豈匏爪也哉】配爾亦茫茫有情且賦詩事迹可兩忘【趙雲風言灑則張茂先言穆如灑淸風陸機連珠云秋風夕灑足爲送老資言可爲送老之資助蓋公自言年漸老四松更長所以資助送老之玩矣偃蓋字與松爲當體抱璞子天陵偃蓋之松與天齊其久與地等其長故有下句我生無根蒂配爾亦茫茫事迹字史記秦本紀云本原事迹】勿矜千載後慘慘蟠窮蒼

水檻

蒼江多風飈雲雨晝夜飛茅軒駕巨浪焉得不低垂遨子久在外門戶無人持髙岸尙爲谷【詩髙岸爲谷深谷爲陵】何傷浮柱欹扶顚有勸誡恐貽識者嗤【語危而不持顚而不扶則將焉用彼相矣】旣殊大廈傾可以一木支川林【一作臨川】視萬里何必欄楹爲人生感故物慷慨有餘悲【漢髙祖過沛置酒沛宮慷慨傷懷泣數行下趙雲張平子西京賦跱遊極於浮柱浩重巒以相承注三輔名梁爲極作遊梁置浮柱上也可以字如蘇子卿鹿鳴思野艸可以諭嘉賔阮嗣宗獨有延年術可以慰我心感故物而悲則如韓詩外傳載孔子出遊少原之野有婦人哭甚哀問之婦人曰向者刈薪亡吾簮是以哀非傷亡簮不忘故也又田子方出見老馬於道喟然有志焉以問於禦者曰此何馬也禦曰故公家畜也罷而不用故出放之田子方曰少而盡其力老而棄其身仁者不爲也束帛而贖之窮士聞之知所歸心舊注引漢祖過沛亦可證慷慨之意】

破船

平生江海心宿昔具扁舟豈惟淸溪上日傍柴門遊蒼惶避亂兵緬邈懷舊邱鄰人亦巳非野竹獨修修船舷不重扣【江賦詠采菱以扣舷】埋沒巳經秋仰看西飛翼下愧東逝流故者或可掘新者亦易求所悲數奔竄白屋難久畱【趙雲江海心謝靈運本自江海人忠義感君子扣舷事晉夏仲育以足扣船歌吳曲仰看西飛翼不愧東逝流則傷不能長往自如若飛鳥之飛水之注也如此則寧不借船乎今故者亦可加於沙埋之間新者亦可求買惟悲在奔竄不定而不寧居於白屋耳此又反覆曲折詩人之情也公屢以浣花溪爲淸溪則水色淸之溪也謝莊詩淸溪如委黛黃花似散金舊邱言浣花舊邱字則鮑明逺復得還舊邱荀子周公待白屋之士】

營屋【趙雲詩經之營之謂之營別有所營建】

我有陰江竹能令朱夏寒陰通積水內髙入浮雲端甚疑物凴不顧剪伐殘東偏苦【一作若】面勢戶牖永可安愛惜已六載玆晨去千竿蕭蕭見白日洶洶開奔湍度常匪華麗養拙異考槃艸茅𨿽薙葺衰疾方少寛洗然順所適此足代加餐寂無斤斧響庻遂憇息歡【趙雲欲竹間起屋之作首四句言竹之茂盛自東偏若面勢而下則言欲起屋矣用愛惜已六載之語推之此今歳永防元年詩公之艸堂云經營上元始斷手寶應年上元元年歳在庚子寶應元年歳在壬寅則有竹已在庚子歳今永防元年乙已是爲六載也與上江村五首之一云迢逓來巴蜀蹉跎又六年同朱夏字梁元帝纂要夏曰朱明亦曰朱夏積水字文字積水成海魏都賦回淵漼積水深云端字枚乘詩美人在云端剪伐字詩勿剪勿伐東偏字左傳居我東偏面勢字考工記審曲面勢戶牖字老子鑿戶牖以爲室度堂字考工記室中度以幾堂上度以筵考槃字詩之篇名其詩考槃在阿考槃在澗考成也槃樂也言於此養拙而已非若碩人之在阿在澗而後成其樂也除艸曰薙周禮有薙氏之官艸茅𨿽薙葺衰病可少寛言𨿽有薙葺之勞而吾之衰疾乃得寛也加餐字古詩上言加餐飯代加餐則以新屋之成疾寛而順適所致然也寂無斧斤響言屋成而無復用斧斤聲於是乎始有憇息之樂】

宿靑溪驛奉懷張員外十五兄之緒

漾舟千山內日入泊荒【一作枉】渚【師云謝靈運五言詩弭棹泊枉渚趙雲蜀都賦漾輕舟謝靈運西陵遇風詩漾舟陶嘉月淮南子日入而息選詩通波激枉渚此將至荊南】我生本飄飄今復在何許【言未有所定止也趙雲阮籍詠懷良辰在何許許所也】石根靑楓林猿鳥聚儔侶【言猿鳥猶能聚其儔侶而今不能致於安適則甫之覊困可見矣趙雲楚詞江水湛湛兮上有楓楚地多楓公於楚詩毎用楓字】月明遊子靜畏虎不得語【趙雲古詩相望一水間脈脈不得語】中夜懷友朋乾坤此深阻【趙雲詩豈不懷歸畏我友朋下句言靑溪驛】浩蕩前後間佳期付荊楚【趙雲浩蕩流放之貌祖出楚詞怨靈修之浩蕩又志浩蕩而傷懷又心飛揚兮浩蕩非言水之浩蕩】

屏迹

暮年【一作顏】甘屏迹幽事供髙臥【師云陶淵明髙臥北】鳥下竹根行開萍葉過年荒酒價乏日並園蔬課獨酌甘泉歌【一云獨酌酣且歌】歌長撃樽破【杜補遺世說王大將軍惇每酒後轍詠魏武樂府曰老驥伏櫪志在千里烈士暮年壯心未巳以如意打唾壺壺口盡缺子美長歌而擊樽破類此趙雲暮年作衰顏益下有年荒酒價乏也年荒酒價乏日並園蔬課兩句通義蓋以乏酒價之故則並課園蔬賣之以充沽直獨酌甘泉歌所以承上酒價乏之故且復有屏迹之意一作獨酌酣且歌由是撃樽破則杜田補遺是得作者之意矣】

贈別賀蘭銛

黃雀飽野粟羣飛動荊榛【師云李善注劉公幹詩黃雀諭時士也趙雲黃雀成羣比時人之蹇淺】今君抱何恨寂寥向時人【趙雲傷賀蘭而問之如下句所云】老驥倦驤首【驥驥逢伯樂之知驤首長鳴趙雲戰國策汗明見春申君曰夫驥之齒長矣服防車而上太行漉汗灑地白汗交流中阪遷延負轅不能上伯樂遭之下車攀而哭之解紵衣以羃之驥於是俯而噴仰而鳴聲造於天仰見伯樂之知己今云倦則以無伯樂也】蒼鷹愁易馴【趙雲暗使呂布與慕容垂事愁則以茍於食養而愁也】髙賢世未識固合嬰饑貧國步初返正【初復京師】乾坤尙風塵【史思明猶鴟張河朔】悲歌鬂發白逺隔湘吳春我戀岷山芋君思千里蒓生離與死別自古鼻酸辛【趙雲國步反正是廣徳元年十二月車駕自陜州還長安而吐番繼陷松維州次年七月僕固懷恩以吐番回紇黨項兵數十萬入冦朝廷大恐十月冦邠州先驅至奉天時郭子儀屯奉天堅壁不戰十一月吐畨乃遁又云是歳嚴武破吐番於當狗城廣徳二年公以嚴武再尹成都三月自閬州還成都所云國步初返正言車駕之還長安也又云乾坤尙風塵言吐番等之亂松維也皆不考之語若以爲安史之事則在肅宗之至徳二載史思明殺安慶緒在此時與前事不相接也下文云我下岷山芋千里蒪則此詩豈不是公再還成都乎我戀岷下芋說在西蜀君思千里蒓說賀蘭赴湘吳岷下芉出貨殖傳卓王孫岷山之下沃野千里下有蹲鴟至死不饑本傳注蹲鴟芋也千里蒓出晉陸機文賦中所云下鹽防鼻酸辛髙誘云孤子寡婦寒心酸鼻】

九家集注杜詩卷十

欽定四庫全書

九家集注杜詩卷十一

宋郭知達編古詩

杜鵑【華陽風俗錄見上杜鵑行注識者謂此詩上四句非詩乃題下甫自注爾後人誤寫一說謂上皇幸蜀還肅宗用李輔國謀遷之西內上皇悒悒而崩此詩感是而作】

西川有杜鵑東川無杜鵑涪萬無杜鵑云安有杜鵑【趙雲世有杜鵑辧仙井李新元應之作鬻書者編入東坡外集詩話非矣其說曰南都王誼伯書江濱驛垣謂子美詩歷正季兵火舛缺離異𨿽經其祖父所理尙有疑闕者誼伯謂西川有杜鵑東川無杜鵑涪萬無鵑鵑云安有杜鵑蓋是題下注斷目我昔遊錦城爲首句誼伯誤矣且子美詩備諸家體必非牽合程度者也是篇句落處凡五杜鵑豈可以文害辭辭害意耶原子美之意類有所感托物以發亦六義之比興離騷之法歟按博物志杜鵑生子寄之他巢百鳥爲飼之胡江東所謂杜宇曽爲蜀帝王化禽飛去舊城荒且禽鳥至微知有所尊故子美云重是古帝魂又云禮若奉至尊蓋譏當時刺史有不禽鳥若也唐自明皇後天步多棘刺史能造次不忘君者可一二數嚴武在蜀𨿽橫斂刻薄而實資中原是西川有杜鵑其不防王命負固以自抗檀軍旅絕貢賦如杜克遜在梓州爲朝廷西顧憂是東川無杜鵑耳至於涪萬云安刺史微不可考凡其尊君者爲有懷貳者爲無不在夫杜鵑之眞有無也誼伯以爲來東川聞杜鵑聲繁而急乃始嘆子羙詩跋防紙上語又云子羙不應疊用韻何耶子羙自我作古疊用韻無害於爲詩僕所見如此誼伯博學彊辯殆必有折之元應之說如此次公謂元應言杜詩備眾體是矣於三絕句有前年渝州殺刺史今年開州殺刺史已有兩刺史矣於艸堂詩舊犬喜我歸鄰捨喜我歸大官喜我來城郭喜我來巳有四喜我矣亦豈拘尋常程度邪今詩四句有四杜鵑亦詩所謂有酒醑我無酒酤我坎坎鼓我蹲蹲舞我之勢謂觀其言有杜鵑無杜鵑無杜鵑有杜鵑錯綜其語豈直是題下注耶王立之知其彷佛其說云公杜鵑詩與古詩之謠語無異豈復以韻爲限立之之說非不是然亦不悟錯文之語與夫雅詩四我之勢也後又有一杜鵑則亦八仙歌用阮籍秋懷重押歸字識靈運述祖徳重押人字一篇之中有兩船兩眠兩天兩前字者也次公所見此四句眞以言杜鵑之有無也其下云我昔遊錦城結廬錦水邊杜鵑暮春至哀哀叫其間則以成西川有杜鵑之句下又云君防禽鳥情猶解事杜鵑今忽暮春間值我病經年身病不能拜淚下如迸泉則以成云安有杜鵑之句詩之引結甚明若其言尊君之義則自在中間鋪敍不必泥首四句使爲美刺況此詩作於云安乃大歷元年春嚴武已死於去年夏時郭英又爲崔旰所殺繼而杜鴻漸來豈可指爲嚴武之有君耶又云安在唐是防州之屬縣非有刺史豈可此西東之列乎元應之說又爲穿鑿】我昔遊錦城結廬錦水邊【趙雲陶淵明結廬在人境】有竹一頃余喬木上防天【趙雲曹子建荊棘上防天】杜鵑暮春至哀哀叫其間我見常再拜重是古帝魂生子百鳥巢百鳥不敢嗔【一作喧】仍爲餧其子【世說杜鵑養子於百鳥巢百鳥共養其子而不敢犯趙雲以物飼人之謂餧張耳傳以肉餧虎】禮若奉至尊【成都記見上杜鵑行化作杜鵑似老】

【鳥注趙雲公所以賦杜鵑之意舊注不得其說乃或用公在云安詩兩邊山木合終日子規啼證云安有杜鵑之實不知此乃言其鳴云不如歸去之子規與都壇詩子規夜啼山竹裂者同非今所謂杜鵑也又謂上皇幸蜀還肅宗用李輔國謀遷之西內上皇悒悒而崩此詩感是而作亦非蓋遷上皇豈獨百鳥鉰杜鵑之子不若哉況上皇之遷西內在辛丑上元二年明年遂崩至今歳丙午大歷元年公在云安賦詩已六年矣旣隔肅宗又隔當日代宗而卻方說遷徙事以爲刺哉若杜鵑事則成都記所云自昔至今所傳如此然鵑與子規兩種形聲不同以杜宇化爲鵑所以公言重是古帝魂也鮑照行路難之七云愁思忽而至跨馬出北門舉頭四顧望但見松柏荊棘三蹲蹲中有一鳥名杜鵑言是古詩蜀帝魂聲音哀苦鳴不息羽毛憔悴似人髠今公所謂喬木上防天又謂哀哀叫其間又云重是古帝魂蓋出於此至若常再拜而重之不能拜而淚下則尊君親上之意】鴻雁及羔羊有禮太古前行飛與跪乳識序與知恩【晉羊祜雁賦鳴則相和行則接武前不絕貫後不越序捲秋繁露曰凡贄卿用羔羊有角而不用如好仁者執之不鳴殺之不謗類死義者羔飲其母必跪類知禮者故羊之爲言猶祥故以爲贄】聖賢古法則付與後世傳君防禽鳥情猶解事杜鵑今忽暮春間值我病經年身病不能拜淚下如迸泉【此詩譏世亂不能明臣之義者禽鳥之不若也杜曰補遺劉越石扶風歌據鞍長嘆息淚下如流泉】

引水【防俗無井皆以竹到山泉而飲蟠屈山腹間有至數百丈】

月峽瞿唐云作頂【庾仲雍荊州記巴楚有明月峽趙雲荊州記巴楚有明月峽廣徳峽東突峽今謂之巫峽歸秭峽歸鄕峽桑欽水經與酈道元所注又有多名本朝樂史寰宇記於渝州載有明月峽以石穴圓似之故以名至防州載三峽則曰西峽巴峽巫峽意者西峽卽明月峽也今去月峽瞿唐云作頂言自明月峽至瞿唐皆是連山所以云作頂】亂石崢嶸俗無井【楚俗山居負水而食故髙者引水雲安無泉尢難得水】云安沽水僕奴悲魚復移居心力省【後漢地裏志魚復屬巴郡古庸國左傳文十年魚人逐楚師是也師云此自云安徙夔趙雲魚復卽夔州今倚郭奉節縣乃漢魚復縣】白帝城萬竹蟠接筒引水喉不幹人生畱滯生理難斗水何直百憂寛【莊子期斗升水之活趙雲盧照鄰喜秋風至詩形骸歳枯槁生理日摧殘還思不動行賴此百憂寛】

靑絲

靑絲白馬誰家子【梁吳均白馬黃金羈梁元帝宛轉靑絲鞚趙雲靑絲所以言鞚梁元帝詩是已白馬馬中驕貴者遊俠少年多騎白馬古樂府有白馬字南史侯景傳初大同中童謠曰靑絲白馬壽陽來及景叛乘白馬靑絲爲轡欲以應防而崔顥輕薄少年詩靑絲白馬冶遊園能使行人駐馬防則矜誇馳騁者然矣必當時有良家子之惡少者爲賊盜也】麤豪且逐風塵起【風塵諭亂離鮑云豈懷恩之反有從亂者趙雲麤豪字吳志孫權言甘寜是已風塵多以言徵戰盜賊逐風塵起則乘此爲盜者矣】不聞漢主放妃嬪【誅貴妃師云乾元元年正月出宮女三千人】近靜潼闗掃蜂蟻【師云收東西京趙雲此公戒約麤豪子之辭】殿前兵馬破汝時十月卽爲虀粉期【趙雲告以必破亡之證荘子宋王之猛非直驪龍也子能得珠者必遭其睡也使宋王而寤子爲虀粉夫虀之爲言若以菜爲虀粉之爲言散全物爲屑】未如【又作知】面防歸金闕【莊傳克許許子面縛銜璧】萬一皇恩下玉墀【時降者皆授莭鎭河北之患自此起矣趙雲此篇蔡伯喈以爲五穀盜賊事其說是按通鑑於廣徳二年正月載吐蕃入長安也諸軍亡卒及鄕曲無賴子弟相聚爲盜吐蕃旣去猶竄伏南山子午防五穀所在爲患下巳以太子賓客薛景仙爲南山五穀防禦使討之按正月已亥朔至丁已則十九日也此詩蓋公於春初聞盜賊之事未間薛景仙討之之命所作所以有殿前兵馬破汝時之句莊子之北遊萬分未得處一焉】

近聞

近聞犬戎逺遁逃【說文解字曰赤狄本犬種故字從犬匈奴聞漢兵大出老弱奔走毆畜產逺遁逃蕭望之曰狄遁逃竄伏】牧馬不敢侵臨洮【臨洮郡名賈誼過泰論胡人不敢南下而牧馬】渭水逶迆白日淨隴山蕭瑟秋云髙崆峒五原亦無事北庭數有闗中使【言突厥和】似聞贊普更求親舅甥和好應難棄【贊普吐蕃也薛云唐吐蕃傳其俗謂彊雄曰贊丈夫曰普故號君長贊普今西域有籛逋者卽贊普之聲訛而爲籛逋趙雲大戎指吐蕃本西屬拜必手據地爲犬號今讀普從逋音而公所用止從本字耳求親事新書不載但云永泰大歷間再遣使來聘今因公詩見之臨洮郡今洮州逶迆字選防余逶迆蕭瑟字選蓊茸蕭瑟白日淨秋云髙形容其無事也臨洮今在九域志爲州渭水則秦隴一帶所經皆是隴山今之隴州地誌隴山天水大阪也其阪九回不知髙幾許空峒山名樂史寰宇記禹迹之內崆峒者三其一在臨洮秦築長城之所起則洮岷一帶皆是也今專以言渭川五原則今之鹽州西南拶邊北庭數有闗中使則又有突厥通好也或云回紇等國皆在北之地旣不附吐蕃故亦遣使於國中其說亦是爾雅曰妻之父爲外舅又曰謂我舅者吾謂之甥則妻父者舅婿者甥也孟子言堯之於舜帝館甥於貳室師正觀十五年妻文成公主中宗景龍二年妻金城公主開元二年自言舅甥乞和親見吐蕃傳今言肅代時】

漁陽【時祿山平以雍王遙領範陽盧龍莭制而不出閤】

漁陽突騎猶精銳【杜云漢光武謂馬武曰吾得漁陽上谷突騎欲令將軍將之又唐六興注蔡邕曰冀州彊弩幽州突騎天下之精兵也】赫赫雍王都節【一作前】制猛將飄然恐後時本朝不入非髙計【祿山已破朝廷不能革其積復以盧龍授藩鎭故李懷仙朱滔之屬得以跋扈竟不爲朝廷所有趙雲漁陽突騎指雍王所統兵編年通載十月雍王適討史朝義甲戌大敗之於橫水克河陽東郡其將張獻誠以汴州降十一月薛嵩以相衛洺邢降張志忠以趙定深常易降時公在梓聞雍王之勝尙聞河北猶有未入朝者乃諭諸將茍飄然而來已自後時而不入本朝豈髙計乎舊注模稜其說以雍王適領範陽盧龍莭制而不出閤又云祿山已破云云皆非祿山死在至徳元載繼有子慶緒又繼之以史思明思明子朝義自祿山天寶十四載反至廣徳元年正月安史並滅今於雍王爲兵馬元帥時謂之安史並滅可也豈得止爲祿山平守朱滔反又是徳宗建中三年時事李懷光反又是徳宗興元元年時事豈所謂不入本朝耶至以雍王適爲遙李懷光爲懷仙雕本之誤漁陽突騎幽州素有此兵號突騎杜曰說是戰國策季良謂魏王曰恃吳之精銳而欲攻邯鄲荀子湯武之仁義桓文之節制成公綏嘯賦志離俗而飄然史云不後時以縮蕭望之志在本朝】祿山北築雄武城舊防敗走歸其營【祿山逆謀日熾築壘範陽北號雄武】系書請問燕耆舊今日何須十萬兵【趙雲舉往事以懲警不朝之將魯仲連系書約矢以射聊城中名之曰燕耆舊則本吾民之父老又托之問耆舊以警諸將耳】

黃河二首【鮑云黃河北岸海西軍胡人髙鼻動成羣謂吐蕃入冦舊注謂祿山非黃河西岸是吾蜀謂鄭公軍當狗之戰舊注謂明皇肅宋非趙雲前章罪海西軍不能禦冦黃河之北大海之西則河北一帶之州郡也後章憫蜀人困於供給終之以願君王無奢移云】

黃河北岸海西軍椎鼓鳴鐘天下聞【趙雲言其飲食宴樂之雄侈】鐵馬長鳴不知數胡人髙鼻動成羣【祿山之反皆漁陽突騎及所養同羅降奚契丹曳落河並誘致諸蕃皆胡騎也趙雲傳有虞阪之馬望伯樂而長鳴李陵報蘇武書胡笳互動牧馬悲鳴吟嘯成羣】

右一

黃河西岸【趙作南岸】是吾蜀欲須供給家無粟願驅眾庶戴君王混一車書棄金玉【時明皇在蜀肅宗起靈武師云庾信江南賦並吞六合混一車書趙雲上之人須蜀人之供給乃至於家無粟其字依傍陶潛瓶無儲粟公所願與眾庶同心禦難伐叛以尊戴君王使天下車同軌書同文棄金玉而尙惇朴用意深矣書眾非元後何戴黃河南岸一作西岸師民瞻所傳任昌叔本取之非是蓋河自西注東正定是南北岸其曲處而後有東西岸也成都路𨿽在中國西南以河言之𨿽逺而實南耳時史思明未滅車書猶未混一車書混一前人全語棄金玉傳不寶金玉】

右二

自平

自平中宮【一作官】呂太一【呂太一代宗時爲廣南市舶使東坡詩話自平宮中呂太一世莫曉其義妄者以唐有自平宮偶讀宗實錄有中官呂太一叛於廣南詩蓋云自平中官呂太一故下文有南海收珠之句見書不廣輕攺文字鮮不爲笑杜正謬云以自平爲宮名非蓋巾中呂太一爲市舶使逐張休作亂以兵平之故云自平中宮呂太一宮中乃中宮傳印者誤按舊史代宗紀廣徳元年十二月甲辰宦官市舶使呂太一逐廣南節度使張休縱兵大掠廣州中官誤爲宮中明矣趙雲杜田因東坡而爲之說而事乃代宗時爲異也今按資治通鑑亦載如此詩話豈誤以代爲乎中官字蔚宗宦者論於是中宮始盛】收珠南海千餘日近供生犀翡翠稀【太一反賦不上供】復恐徵戍干戈密【趙雲以中官旣平國家於南海收珠又千餘日千餘日二年十个月也自廣徳元年曆二年永泰元年兩全年至今歳大歷元年十月已後是爲千餘日二年十个月之後近復生犀翡翠之不供無乃煩國家徵伐之干戈乎公憂國如此】蠻溪豪族小動搖世封刺史非時朝蓬萊殿裏諸主將才如伏波不得驕【師雲杜言洞豪世襲刺史𨿽不奉朝請但羈縻而而今若盡取則生邊患趙雲此又戒約溪洞蠻也謂其小有動搖便受吾唐世封爲刺史非是從時朝之禮者不知殿前主兵之將才如伏波可辧徵南之事汝不得自驕悍也與殿前兵馬破汝時十月卽爲虀粉期同意】

除艸【去防艸防徐鹽反或音潛蘇東坡云防艸蜀中謂之毛防毛芒可畏觸之如蜂蠆治風疹以此防之一身失去業背紫者入藥防山韭】

艸有害於人曽何生阻修【言艸之毒者不必生阻修之處𨿽平夷之地亦有之趙雲此主除惡之義以惡防艸之爲害也言其直生平近處詩道阻且修修舊注非】其毒甚蜂蠆【左傳蜂蠆有毒】其多彌道周【周道兩榜】淸晨步前林江色未散憂芒刺在我眼【霍光驂乘上內嚴憚之若有芒刺在背】焉得待髙秋霜雪一霑凝【一作衣】蕙葉亦難畱【趙雲蜂蠆防上皆芒刺觸之能螫人彌道周防最蔓生字則詩生於道周在眼字謝靈運詩想見山中人薜蘿若在眼又欲先秋降去之若待秋則霜雪一霑蕙與防艸同一衰落亦美惡俱盡矣謝靈運詩崖傾光難畱霑疑自在艸上一作霑衣非】荷鋤先童稚【陶徴君荷鋤𨿽有倦趙雲陶潛詩帶月荷鋤歸舊注在後後漢鄧禹傳父老童稚滿其車下】日入仍討求【趙雲荘子日入而息】轉致水中央豈無雙釣舟頑根易滋蔓【在傳無使滋蔓】敢使依舊丘【鮑明逺復得還舊丘趙雲水中央詩宛在水中央舊丘自閬州歸成都指艸堂之居艸堂斷手寶應年是夏送嚴武至綿遂往梓閬至今年廣徳二年春未又歸故得指爲舊丘】自玆藩籬曠更覺松竹幽芟夷不可闕疾惡信如讐【左傳周任言爲國家者見惡如農夫之務去艸焉蒦夷蘊崇之絕其本根勿使能殖則善者信矣師云後漢張儉淸潔中正疾惡若讐趙雲藩籬字賈誼無有藩籬之限】

客居【趙雲此云安詩】

客居所居堂前江後山根下塹萬尋岸蒼濤郁飛翻【趙雲王餐詩茍非鴻雕孰能飛翻本言禽鳥今轉閈於蒼濤愈奇矣】蔥靑眾木稍【沈林文林簿杳蔥靑】邪竪雜石痕【增添沈休文許哨璧思邪竪絕嶺復孤圓】子規晝夜啼壯士斂精魂【趙雲江文通恨賦拱木斂魂晉阮籍詠懷容色攺平常精魂自漂淪】峽開四千異水合數百源人虎相半防相傷終兩存蜀麻久不來吳鹽擁荊門【蜀人以麻布貨易吳鹽】西南失大將商旅自星奔【時崔寧殺郭英又杜云劉孝標廣絕交論靡不望影星奔】今又降元戎已間動行軒【時除杜鴻漸爲成都尹】舟子利涉亦憑節制尊【趙雲峽聞四千里千字可疑豈自渝州明月峽至防州西陵峽而下有水路四千里乎相傷終兩存由老子言人神兩不相傷而變用之蜀麻久不來吳鹽擁荊門以商旅不行之故舊注亦是按編年通載永泰元年閏十月劍南兵馬使崔旰反殺其帥郭英又又按資治通鑑大歷元年二月壬子以杜鴻漸爲山南西道劍南東西川副元帥劍南西川節度使以平蜀亂今云西南失大將則崔旰殺郭英乂今又降元戎則時除杜鴻漸鎭蜀英乂以定襄郡王領節度故云大將鴻漸以宰相充尹山西劍南副元帥故云元戎舟子利渉亦憑節制尊所以結商旅星奔而麻鹽不通之句詩招招舟子易涉大川節制元戎之節制字見上漁陽詩注言用兵舟子爲商賈亦以節制然後免攘奪之憂】我在路中央生理不得論【甫依嚴武武死英乂粗暴不能容旋有崔寜之亂甫所以進退不能】臥愁病腳廢徐步視小園短畦帶碧艸悵望思王孫【思嚴武增添劉安招隱辭王孫遊兮不歸春艸生兮萋萋】鳳隨其凰去【鮑云豈鄭公之夫人繼亡】籬雀暮喧繁【言賢者亡小人喧競也時崔寧楊子琳柏正節更來成都】覽物想故國十年別荒村【趙雲欲南下歸長安到處畱滯今尙在半路舊注非蓋武永泰元年四月盡日死公五月下戎州九月在云安有客居之堂至今歳二月巳後聞子規賦此豈曽見郭英又之來邪自徐步而下四句因步小園見艸見雀感於物而興焉故見短畦之碧艸則思王孫司馬相如琴歌鳳兮歸故鄕遨遊四海兮求其凰故見暮雀之喧繁而懷鳳凰之遊往舊注以王孫作思嚴武暮雀作崔寧等甚無謂也荒村故國之居十年不歸爲荒村】日暮歸幾翼北林空自昏安得覆八溟爲君洗乾坤【時厭亂久故甫前有洗兵馬此有洗乾坤之說】稷契易爲力【言得人天下不足治】犬戎何足吞儒生老無成臣子憂四藩篋中有舊筆情至時復援【趙雲幾翼譬能歸鄕者幾人自昏譬故居昏暗無有歸棲之翼道路梗澁之故繼之以覆八溟洗乾坤公又曰遙拱北辰纒冦盜欲傾東海洗乾坤安得壯士挽天河盡洗甲兵長不用皆此意援字曹子建援筆從此辭】

客堂【趙雲詩中客堂敍節攺故取兩字名篇】

憶昨離少城【成都內城曰少城趙雲蜀都賦亞以少城接乎其西注少小也在大城西】而今異楚蜀捨舟復深山窅窕一林麓棲泊云安縣【云安屬防州趙雲捨舟字謝靈運捨舟眺回渚棲泊義出謝惠連謂維舟止宿初欲捨舟矣乃是窈窕之一林麓所以姑維舟棲泊也至云客堂敍節攺方冇屋山中居耳】消中內相毒【師云消中消渇也胡彥伯與庾肩書昔長卿病消中余今亦然】舊疾甘載來衰年得無足【趙雲言此疾相嬰至衰年未痊疾亦得無足乎此深自傷之辭】死爲殊方鬼【李陵死爲異域之】頭白免短促老馬終望雲南雁意在北【馬望云雁意在北以所居非故國自諭】別家長兒女欲起慚筋力【趙雲殊方文子殊方偏國西都賦殊方異類東都賦殊方別區免短促自寛之辭望云在北懷鄕之譬此仿胡馬嘶北風越鳥巢南枝之意變文耳慚筋力以老病爲慚禮老者不以筋力爲禮】客堂敍節攺具物對羈束石暄蕨牙紫【謝靈運野蕨漸紫苞】渚秀蘆筍緑【蘆竹筍越人謂之蕨牙】巴鶯【一作稼】紛未稀徼麥早向熟悠悠日動江漠漠春辭木【日華川上動謝元暉生煙紛漠漠趙雲巴稼舊本作巴鶯非劉章云深耕穊種立苖欲疏紛未稀則苖猶多耳稼與麥一體之物若作鶯字句不相聨】臺郎選才俊自顧亦已極【甫先授右拾遺趙雲臺郎謂省部公爲尙書工部員外郎自稱臺郎漢官儀尙書郎初從三署郎選詣尙書臺試毎一郎缺則試五人先試牋奏初入臺稱郎中滿歳稱侍郎故郎中侍郎之名猶因三署本號也此臺郎之稱矣舊注模稜】前輩聲名人埋沒何所得居然綰章紱受性本幽獨【前輩聲名人不可專指如黃香羣書無不涉獵京師號曰天下無雙江夏黃香京師貴戚慕其聲名更饋衣物拜尙書郎章紱謂緋魚居然字尹文子形之與名居然別矣】平生憩息地必種數竿竹【王子猷所居必種竹雲不可一日無此君】事業尺濁醪【杜云李善注恨賦濁醪夕飲之下引嵇康與山巨源書濁醪一杯彈琴一曲】營葺但艸屋上公有記者累奏資薄祿【嚴武奏甫受劍南防謀趙雲必有如柏中丞者薦之但無可考舊注受劍南防謀亦前日一端之事】主憂豈濟時【師云史記主憂臣辱趙雲主憂言當至之憂而不能效力以濟時事】身逺彌曠職【師云魏文帝詔官吏不防曠職】

【廢事趙雲蓋由身逺愈成閒曠職業】循文廟算正【循文守文廟廟堂算籌算】獻可天衢直【左傳獻可替否易何天之衢享】尙想趙朝廷毫髮禆社稷形骸今若是進退委行色【傷不得行其志爾師云栁下季車馬有行色】

石硯【平侍禦者】

平公今詩伯秀發吾所羨奉使三峽中長嘯得石硯巨璞禹鑿余【禹開鑿以疏江河趙雲王充論衡文詞之伯今云詩伯如公又用詞伯文章伯也秀發見上四松詩注禹言石郭景純江賦巴東之峽夏禹疏舊注不切】異狀君獨見其滑乃波濤【趙雲薛道衡祭江文帷蓋靜於波濤】其光或雷電聨各盡墨多水遞隠見揮灑容數人十手可對面比公頭上冠正質未爲賤當公賦佳句況得終淸宴【曹子建公子愛敬客終宴不知疲】公含起艸姿不逺明光殿致於丹靑地知汝隨顧眄【明光殿霍去病借以避暑杜云漢殿名秦記曰明光殿以金爲戺玉爲階元後傳曰成都侯商病欲避暑從上借明光殿趙雲平公爲侍禦頭上冠則獬豸冦獬豸一角獸而能觸邪所以爲正質以硯比冠取其正直之質因硯以美平公起艸者中書舍人事翰墨之職於硯爲親丹靑地公卿之地也鹽鐵論公卿者神化之丹靑】

三韻三篇

髙馬勿唾面【唾一作箠趙雲當以捶爲有義】長魚無損鱗辱馬馬毛焦困魚魚有神君防磊落士不肯易其身【馬魚尙不可輕士有被楊懷玉者而可輕乎】

蕩蕩萬斛船影若揚白虹起檣必椎牛【師云非椎牛饗士不足以起立帆檣釋名船二百斛曰舠三百斛曰艇趙王石虎造萬斛之舟今取其大者以比興椎牛所以饗眾功張遼戰孫權夜募敢從之士得八百人椎牛犒饗韓退之徵蜀聨句椎肥牛呼牟亦用此椎字】掛席集眾功自非風動天莫置大水中【趙雲得大風後可飽其帆也鮑照舞鶴賦箕風動天】列士惡多門【晉政多門】小人自同調名利茍可取殺身傍權要何當官曹淸爾輩堪一笑【趙雲列士如列女之列言就列之士進身者欲恩出一門耳謝靈運誰謂古今殊異代可同調梁張纘別離賦在百代而奚殊𨿽千年而同調名利茍可取殺身傍權要此戒之之辭如孔子富而可求也𨿽執鞭之士吾亦爲之今欲名利依人則將許人以死惟權要之是托論語殺身以成仁詳味句當時蓋有依非其人而爲好官者梁簡文帝與蕭臨川書列棘外府且息官曹之務】

柴門【趙雲杜元凱注左傳蓽門圭竇之人蓽門柴門】

泛舟登瀼西【楚俗以山谷間水可涉爲瀼其涉也謂之踏瀼秦俗以堰水爲瀼皆謂之瀼趙雲防州惟有東瀼溪見水經注瀼東瀼西水兩傍之名舊注元不引出處今云登瀼西則舟已泊而登岸恐學者惑踏瀼之語以登字當之故爲之解】回首望兩崖東城漧旱天其气如焚柴長影沒窈窕餘光散唅呀【趙雲焚柴則燔柴也爾雅祭天曰燔柴積薪槱而焚之舊本餘光散唅呀在韻書唅音憾哺也呀虛加切張口也固有唅呀字公今所用無乃砑字乎蓋砑注谷中也用此字然後有義陶淵明旣窈窕以尋壑謝靈運長磴入窈窕言漧旱之气亙滿於丘壑窈窕砑之間若言唅呀無義矣】大江蟠嵌根歸海成一家【禹貢入於海趙雲嵌巖之根字出荘子賢者伏於大山嵌巖之下蓋江水至此傍峽而行𨿽蟠曲嵌根終朝宗於海矣】下衝割坤軸【海賦又以地軸挺拔而爭回】竦壁攢鏌鎁蕭瑟灑秋色气【一作氛】昬霾日車【趙雲鏌鎁劍名巫峽之竦蓋如劍矣栁子厚詩海畔尖山似劍鋩日車事淮南子爰止義和愛息六螭是謂懸車注日乘車駕以六龍義和馭之字則荘子乘日之車舊本气昬一作氛昬當以爲正蓋上巳有气如焚柴而氛昬字又寫風土之昬也】峽門自此始【防州爲峽門】最穿容浮查禹功翊造化疏鑿就欹斜【江賦巴東之峽夏后疏鑿】巨渠決太古眾水爲長虵風煙吳蜀舟檝通鹽麻【趙雲峽門方入峽之門舊注防州爲峽門非眾水爲長虵其比亦新矣】我今逺遊子飄轉混泥沙【師云易需於泥需於沙謂遇難也】萬物附本性約身不願奢茅棟蓋一牀淸池有餘花濁醪與脫粟【濁醪嵇康脫粟公孫宏】在眼無咨嗟山荒人民少地僻日夕佳【陶淵明山气日夕佳】貧病【一作賤】固其常富貴任生涯老於干戈際宅幸蓬蓽遮石亂上雲气杉淸延月華賞愜又分外理妍夫何誇【漢書理得則不怨】足了垂白年【師云畢卓左手持蟹螯右手持酒杯拍浮酒船中便足了一生】敢居髙士差【趙雲泥沙江賦或混淪乎泥沙不願孟子不願人之文繡不願人之膏梁茅楝沈休文詩茅棟嘯蹲鴟在眼謝靈運薜蘿若在眼選莫不咨嗟又云所以咨嗟垂白後漢班超妹書今超年已垂白敢居髙士羞言不敢過差居其上】書此豁平昔回首猶暮霞【趙雲紀其詩篇之成時猶未晚也世說殷仲堪每謂子弟云勿以我受任方州云我豁平昔時意然前云回首望兩崖今云回首猶暮霞豈偶重耶】

貽華陽栁少府

系馬喬木間【趙雲劉琨詩系馬長松下詩南有喬木】問人野寺門栁侯披衣笑見我顏色溫並坐石堂下【一云堂下石】俛視大江犇火雲洗月露【盧思道火雲赫而四舉】絕壁上朝暾【謝靈運早聞夕防急晚見朝日暾趙雲世說桓公入峽絕壁天懸驚波電激謝靈運晨防尋絕壁】自非曉相訪觸熱生病根【觸冒也趙雲晉程曉詩可憐褦襶子觸熱向人家】南方六七月出入異中原老少多暍死汗逾水漿翻【趙雲熱病謂之暍武王下車而扇暍荘子暍者反冬乎冷風者是已世說鐘防鐘毓俱見魏文毓面有汗帝問何以汗曰兢兢皇皇汗出如漿】俊才得之子筋力不辭煩指揮當世事語及戎馬存涕淚濺我裳悲气排帝閽【思賦叫帝閽使闕扉兮覩天皇於瓊宮趙雲老者不以筋力爲禮因俊才得栁少府不辭筋力而往謁也帝閽楚辭吾令帝閽開關兮揚雄甘泉賦遣巫咸兮叫帝閽舊注引張平子思賦在後矣排謂排闥】郁陶抱長防【書郁陶乎予心長防良策也有良策而不見用故郁陶耳趙雲郁陶孟子載象謂舜曰陶思君爾賈誼振長防而馭宇內】義仗知者論吾衰臥江漢但愧識璵璠【潘正叔寸晷惟寶豈無璵璠言已之所識止璵璠而已以美栁侯趙雲璠璵比栁少府璵璠逸論語璠璵魯之寶玉孔子曰美哉璠璵逺而望之煥若也近而視之瑟若也一則理勝一則字勝倒用璵璠字元注潘正叔詩是】文章一小伎於道未爲尊起予幸班白因是托子孫【趙雲言取少府道徳之美非止文章後漢揚賜傳造作賦說以虫篆小伎見寵於時北史李渾謂魏収雕虫小技我不如卿國論典章卿不如我於道言尊老子道尊徳貴起予論語起予者商也言栁少府有道可尊起發予於班白衰老之間因比相見而有子孫可托之幸托字論語可以托六尺之孤托子孫曹撡少時見橋元謂曰天下方亂羣英虎爭能安之者其在君乎然君實亂世之英雄治世之姦賊恨吾老不見君富貴當以子孫相托】俱客古信州【防古信州】結廬依毀垣相去四五里徑微山葉繁時危挹佳士況免軍旅喧醉從趙女舞歌鼓秦人盆【揚惲書家本秦地能爲秦聲婦趙女也雅善鼓瑟酒後耳熱仰天撫缶而呼鳴鳴李斯書隨俗雅化佳冶窈窕趙女不立於側也夫擊甕叩缶彈箏髀而歌鳴鳴快耳者眞秦之聲也莊子鼓盆增添成公綏琵琶賦飛龍列舞趙女馸羅進如驚鸛轉似回波趙雲陶淵明結廬在人境時危普言中原之亂免軍旅防州幸免爾趙女古稱燕歌趙舞盆甕缶之變稱】子壯顧我傷我驩兼淚痕餘生如過烏【師云李白詩生猶鳥過目胡乃自結束景公一何愚牛山淚相續趙雲家語見飛鳥過荘子如雀蚊虻之過乎前張景陽詩忽如鳥過目】故里今空村

同元使君舂陵行【並序】

覽道州元使君舂陵行兼賊退後示官吏作二首志之曰當天子分憂之地效漢官良吏之目今盜賊未息知民疾苦得結輩十數公落落然防錯天下爲邦伯萬物吐气天下少安可待矣不意復見比興體制微婉頓挫之詞感而有詩增諸卷軸簡知我者不必寄元【趙雲元字次次山其舂陵行序云癸夘歳授道州刺史道州舊四萬餘戶經賊已來不滿四千太半不勝賦稅到官未五十日承諸使徴求符牒二百餘封皆曰失期限者罪至貶削於戱若悉應其命則州縣破亂刺史焉欲逃罪若不應命又卽獲罪戾必不免也吾將守官靜以安人待罪而已此州舂陵故地故作舂陵行以達下情其賊退示官吏詩序云癸夘歳西原賊入道州焚掠幾盡而去明年賊又攻永州破邵不犯此州邊鄙而退豈力能制敵蓋蒙其傷憐而已諸使何爲忍苦徴斂故作詩一篇以示官吏詩更不能載觀序意則詩可見矣】

遭亂髮盡【一作遽】白轉衰病相嬰沈緜盜賊際狼狽江漢行嘆時藥力薄爲客羸瘵成【趙雲言非不進藥以嘆時之故憂思奪之病𨿽痊而藥力減半】吾人詩家秀博采世上名【前漢溝洫志上作歌云泛濫不止兮愁吾人】粲粲元道州前聖畏後生【粲粲美之盛也史三女爲粲孔子後生可畏趙雲後生對前人之辭非直謂年少爲後生也如周公爲先則孔子爲後生孔子爲先則孟子爲後生今言前聖畏後生則道州𨿽晚生唐世乃爲前代聖哲所畏矣君詩三百六十篇其中周公召康公家父穆父之所作皆有益於其君非前聖之謂乎】觀乎舂陵作欻見俊哲情復覽賊退篇結也實國楨【趙雲棹幹所以支屋也題曰楨旁曰幹史以譬賢材曰國之楨幹】賈誼昔流慟【賈誼可爲慟哭趙雲慟如子哭之慟】匡衡常引經【衡上疏陳便宜及朝廷有政議引經以對】道州憂黎庶詞气浩縱橫【道州元結也劉公幹君侯多壯思文雅縱橫飛】兩章對秋月【一作水】一字偕【一作皆】華星【趙雲上句言如月之皎潔下句言無一字而不若華星之燦爛也魏文章詩畢星出雲間】致君唐虞際純朴憶大庭【大庭氏趙雲旣致君於堯舜之間又憶大庭氏之純朴則道州事君豈蹇淺者哉魏應璩與從弟君冑書思致君於有虞濟蒸民於塗炭大庭氏上古帝王之號事見荘子】何時降璽書【前漢循吏傳二千石有治效輙以璽書勉勵焉】用爾爲丹靑【趙雲爲丹靑則藻縟王猷粉飾治具之義鹽鐵論公卿者神化之丹靑用爾則尙書用汝作舟楫作霖雨也】獄訟久衰息【漢禮樂志百姓素朴獄訟衰息】豈惟偃甲兵淒惻念誅求薄斂近休明乃知正人意不茍飛長纓【陸壬衡長纓麗旦光趙雲左傳王孫滿徳之休明以嘆其不茍且在冠冕之中也】涼飈振南嶽【南嶽衡山】之子寵若驚【老子寵辱若驚趙雲道州在南故以諒飈言之下句言道州爲刺史其寵辱若驚故如下句所云也】色阻金印大【刺史印綬帥云晉王惇舉兵周顗曰今年殺賊奴取金印如斗大】興含滄溟淸【溟一作浪趙雲孺子歌曰滄浪之水淸兮可以濯我纓滄浪之水濁兮可以濯我足孔子曰弟子志之淸斯濯纓濁斯濯足興含滄溟淸非有洗濯昬穢之意舊本攺作滄溟淸非滄溟大海不可言淸金印刺史之印】我多長卿病【長卿司馬相如病渇】日夕思朝廷肺枯渇太甚漂泊公孫城【趙雲公孫述自號白帝而城在防之東曰白帝】城呼兒具紙筆隠幾臨軒楹作詩呻吟內墨淡字欹傾感彼危苦詞【師云庾信哀江南賦序曰不見危苦之辭惟以悲哀爲主】庶幾知者聽【趙雲此一叚因以自言其心懷存憂國而已】

狄明府【博濟】

梁公曾孫我姨弟【狄仁傑封梁國公母之姊妹之子曰姨弟】不見十年官濟濟大賢之後竟陵遲【語子張曰我之大賢與】浩蕩古今同一體比防伯叔四十人有才無命百寮底今者兄弟一百人幾人卓絕秉周禮【元年齊仲孫湫來省難及還公問魯可取乎對曰魯秉周禮未可動也言猶守先王之法度也此言兄弟𨿽多能守梁公之法幾人耳】在汝更用文章爲長兄白眉復天啟【馬良兄弟五人並有才名鄕裏諺曰馬氏五常白眉最良眉中有白毛因以爲稱左氏天將啟之】汝門請從曽公說【梁公也】太后當朝多巧詆狄公執政在末年濁河中不污淸濟【言獨立於朝不移於眾邪趙雲謝元暉詩紛虹亂朝日濁河污淸濟】國嗣初將付諸武公獨廷諍守丹陛【武后當朝革唐爲周欲以武三思爲儲貳以問宰相皆莫敢對仁傑獨曰臣觀天下未厭唐徳】禁中決冊請房陵【房陵中宗所在】前【一作滿】朝長老皆流涕【狄仁傑傳中宗在房陵言瑱李昭徳皆有康復言言則天無復避意惟仁傑毎從容奏事無不以子母恩情爲言則天漸省悟召還中宗】太宗社稷一朝正漢官威儀重昭洗【後常夢雙陸不勝仁傑曰雙陸不勝無子也因進說文皇帝身防鋒鏑而有天下以傳子孫陛下因監國掩而有之又欲以三思爲後且子母與姑侄孰親若立三思廟不祔姑後感悟卽日迎中宗復唐社稷光武紀人見司僚屬皆嘆喜不自勝老吏或垂泣曰不圖今日復見漢官威儀】時危始識不世才誰謂荼苦甘如薺【謝詩防口猶寛政食荼更如薺師云詩誰謂荼苦其甘如薺】汝曹又宜列鼎食身使門戶多旌棨【列鼎一作裂土賢者之後宜有土杜云唐制節度使就第賜旌節三品以上門立防後漢匈奴傳注有衣之防曰棨】胡爲飄泊岷漢間千謁王侯頗歷詆【詆評也息夫躬歷詆漢朝公卿】況乃山髙水有波秋風蕭蕭露泥泥【謝詩凝露方泥泥】虎之饑下巉嵒蛟之橫出淸泚早歸來黃土污衣眼易瞇【師云晉王導嘗遇西風起舉扇自蔽曰元規塵污人荘子播糠瞇目趙雲家語云子路遊楚列鼎而食歷詆當作抵詩零露泥泥】

韓諫議注【趙雲舊本止云寄韓諫議無傳記可考其人時應在嶽州是好道者不然人物必淸爽有仙風道骨如李白故甫用神仙言之玉京羣帝宴集言君臣際會以張良比韓嘆其滯畱不在朝】

今我不樂思嶽陽【嶽陽巴陵屬湖南】身欲奮飛病在牀【詩靜言思之不能奮飛趙雲今我不樂出詩全語下云日月其除詩或偃息在牀】美人娟娟隔秋水【詩人以美人比君子故詩有彼美人兮西方之人兮】濯足洞庭望八荒【左太衝濯足萬里流趙雲美人指韓如李白所謂美人不來空斷腸美人在時花滿堂之謂娟娟美人兒隔秋水言其時荘子秋水時至公在防韓在嶽爲隔秋水濯足字𨿽孺子歌有滄浪之水兮可以濯我足而單言濯足則左太衝詩濯足萬里流淮南子登太山履石封以望八荒揚雄幸河東賦陟西嶽以望八荒】鴻飛防防日月白靑楓葉赤天雨霜【趙雲鴻飛防防楊子全語鮑照詩窮秋九月荷葉黃北風驅雁天雨霜雨去聲】玉京羣帝集北斗【玉京帝居言五方各有帝惟北極爲至尊薛云晉天文志北極五星北辰最尊者也北斗七星在太微北七政之樞機陰陽之元本故運乎天中臨制四方以建四時而均五行人君之象號令之主注以斗爲極誤矣五星經云上白玉京黃金闕杜補遺靈樞金景內經曰下離塵境上界玉京元君注云玉京者無爲之天也東西南北各有八天凡三十二天蓋三十二帝之都也玉京之下乃昆侖北都羅峯北帝乃三十六洞之所居處趙雲玉京史記雲天上白玉京五城十二樓羣帝據儒書亦有五方之帝道書三十三天各有帝雲集北帝則防集於北斗薛說是羣帝言諸貴人如諸王三公之類北斗言天子五方之帝三十三天之帝𨿽稱帝而於大帝爲卑故止稱羣帝字也】或騎麒麟翳鳳凰芙蓉旌旗煙霧樂【楚詞搴芙蓉兮木末】影動倒景搖瀟湘【郊祀志登遐倒景注在日月之上反照故其影倒趙雲騎麟翳鳳建芙蓉之旗言羣帝然也集仙傳天人降王妙想家乘麟麟鳯凰龍鶴犬馬是巳旌旗在煙霧之間而影上動倒景以形容羣帝神仙之事爲韓在嶽陽所以專言其上動倒景下則搖瀟湘以引下句】星宮之君醉瓊漿【楚詞瑤漿密勺實羽觴辛酌旣陳有瓊漿】羽人稀少不在傍似聞昨夜赤松子恐是漢代韓張良昔隨劉氏定長安惟幄未攺神慘傷【張良其先韓人髙祖立蕭相國良乃稱家世相韓及韓滅不愛萬金之資爲韓報仇彊秦天下震動今以三寸舌爲帝者師封萬戶位列侯此布衣之極於良足矣願棄人間事欲從赤松子遊耳乃學道欲轉舉髙祖曰運籌帷幄之中決勝千里之外吾不如子房趙雲星宮之君則降於羣帝者以況禁從之人羽衣則又降於星宮之君者以況諸通籍朝見之人楚辭仰羽人於丹丘謝靈運入麻源第三谷詩羽人絕髣髴丹丘徒空筌如韓諫議之流皆得預宴集然至者稀少乃有不在傍者焉以指言韓矣陸士衡漢髙祖功臣頌序太子傳畱文成侯韓張良故公以羽人待之爲其姓韓挨傍張良楚韓國人從赤松子遊比之神慘傷未能獻運籌於上又引下句國家成敗吾豈敢也】國家成敗吾豈敢色難腥腐食風香【師云梁元帝時梅气入風香趙雲以韓之才不得防預惟幄托韓自謙之言吾豈敢也爲吾之事者不肯甘厭腐腥所食者風香而已神仙傳壺公畱費長房於羣虎中皆張口攫地交手前來撃之長房不恐明日又內長房石室中頭上有大石方數丈茅繩懸之諸虵並往嚙繩欲斷長房不移公曰子可教矣乃命噉混臭惡非常中有虫長寸許長房難之公因而嘆謝遣之曰子不得仙也今以子爲地上主者可壽百餘年鮑明逺升天行何時與汝曹啄腐共吞腥言旣升天矣無復此事也今云色難腥腐亦是其意風香未見所出意神仙所食之物如王母所謂風實云子乎】周南畱滯古所惜【太史公畱滯周南】南極老人應壽昌【春秋元命苞老人星治平則見見則主壽趙雲又以太史公比之南極老人言韓在嶽陽晉天文志老人星見主壽昌舊注引春秋元命苞𨿽是而遺壽昌兩字全語】美人胡爲隔秋水焉得置之貢玉堂【師云傷韓斥在外不見用望其歸帝傍也】

課伐木【並序】

課人伯夷幸秀信行等入谷斬陰木【冬官輪人爲輪斬三材必以時注材在陽仲冬斬之在陰仲夏斬之】人日四根止維條伊枚【詩終南何有有條有枚】正直侹然晨徵暮返委積庭內我有藩籬是缺是補載伐篠簜【禹貢揚州篠簜旣敷注篠竹箭簜大竹】伊仗枝持旅次於小安山有虎知禁若恃爪牙之利必昬黑摚突夔人屋壁列【一作洌】樹白菊鏝爲墻實以竹示式遏爲與虎近混淪乎無良賓客憂【一作齒】害馬之徒【荘子黃帝於襄城下見牧馬童子而問天下童子曰爲天下何異乎牧馬去其害馬者】茍活爲幸可嘿息巳作詩付宗武誦【趙雲舊本列樹白菊師民瞻本作白菊是蓋荻屬也廬陵嘗謂杜甫無韻者不可讀今此可見】

長夏無所爲客居課奴僕淸晨飯其腹持斧入白谷【師云周禮白谷地名趙雲伐木爲枝持今之籬橛也苦竹爲籬敍所謂載伐篠簜也跨小籬跨越所居而遮防之曹子建贈白馬王彪詩淸晨發皇邑持斧借用漢書繡衣持斧】靑冥曾顚後十里斬陰木【杜云周禮山虞仲冬斬陽木仲夏斬陰木鄭司農云陽木春夏生者陰木秋冬生者鄭元云陽木生南山陰木生北山趙雲楚辭據靑防而攄虹張平子南都賦言木有攢立叢駢靑冥盰瞑曽巓謝靈運詩葺字臨回谿築觀基曽巓】人肩四根已亭午下山麓【趙雲梁元帝纂要日在午曰亭午】尙聞丁丁聲【天臺賦義和亭午詩伐木丁丁】功課日各足蒼皮成積委素節相照燭借汝跨小籬當仗苦虛竹空荒咆熊羆乳獸待人肉【趙雲敍止言防虎詩又及熊罷山居所防豈獨虎耶後言虎穴連裏閭以防虎爲多】不示知禁情豈惟干戈哭城中賢府主處貴如白屋蕭蕭理體情蜂蠆不敢毒【左氏蜂蠆有毒趙雲周公下白屋之士漢史謂以白茅覆屋也理體淨亦老子治道貴淸淨之意唐人避治字諱多作理】虎穴連裏閭隄防舊風俗泊舟蒼江岸久客愼所觸捨西崖嶠壯雷雨蔚含蓄墻宇資屢修衰年怯幽獨爾曹輕執熱爲我忍煩促【師云張華詩煩促每冇余趙雲詩誰能執熱逝不以濯】秋光近靑岑季月當泛菊報之以微寒共給酒一斛【趙雲以字做詩報之以瓊瑤瓊玖】

園人送

江間𨿽炎瘴熟亦不早柏公鎭夔國滯務玆一掃食新先戰士【成十年傳桑田巫言晉侯不食新矣注言公不得及食新麥】共少及溪老傾筐蒲鴿靑滿眼顏色好竹竿接嵌竇引注來鳥道沈浮亂水玉【魏文帝浮甘於淸泉赤松子服水玉】愛惜如芝艸【師云晉嵇喜賦世云三芝處一焉謂之艸芝】落【刄】嚼冰霜開懷慰枯槁許以秋蔕除【謝元暉殘翩似秋蔕】仍防小童抱【一作飽】東陵迹蕪絕楚漢休徵討【東陵邵平種之地】園人非故侯種此何艸艸【趙雲此太守遣送官園中詩除乃除園之除秋蔕選四言詩翩若秋蔕特泛言覃木今借字用緣有蔕也史記邵平故秦東陵侯秦破爲布衣貧種於長安城東美俗謂之東陵當楚漢爭戰之時今云蕪絕楚漢徵討休息矣艸艸勉其勤於治園此篇兩押艸字豈東坡所云兩耳義不同故重用邪舊本止作小童抱一作飽與全篇押韻方同上聲當取飽字】

信行逺修水筒【引泉筒】

汝性不茹葷淸淨僕夫內秉心識本【一作根】源於事少滯礙雲端水筒坼林表山石碎【鮑明逺云端楚山見林表吳岫微】觸熱借子修通流與廚防往來四十里荒險崖谷大日曛驚未飡【曛黑】貌赤媿相對浮供老病裂餅常所愛【晉何曽傳蒸餅一不坼作十字不食】於斯答恭謹足以殊殿最【文賦考殿最於錙銖注下功曰殿上功曰最】詎要方士符【神仙傳葛元以符投水中卽逆流十丈】何假將軍蓋行諸直如筆用意﨑嶇外【宋玉文章髙出崎嶇之外杜田補遺直如筆言其有用而不邪曲也北齊古弼太武嘉其直而有用賜名曰筆以其頭尖又名之尖頭奴時呼爲筆公後攺名弼趙雲公食餅則裂而與常所私愛信行故繼以於斯答恭謹足以殊殿最裂餅暗使王羆與客食餅客裂餅緣羆曰只是不饑方士符將軍蓋是求水二事方士意類夷道縣事但無符字耳夷道縣句將山下有三泉傳云本無泉居人苦逺汲傭人多賣水與之一女子弧貧防縷無貨易有一乞人衣粗貌醜瘡痍竟體人見穢惡惟女子割飯飼之乞人食畢曰我感嫗行善欲思相報爲何所須女曰正願此山下冇水可汲乞人乃取腰中書刀刺山下三處卽飛泉湧出將軍蓋意是貳師事但無蓋字耳東觀漢記耿恭爲校尉居疎勒匈奴來攻城中穿井十五丈恭曰聞貳師將軍拔佩刀刺山飛泉出今漢徳神靈豈有窮乎向井請禱井泉濆出行諸論語子路聞斯行諸言信行修水筒但使之直如筆以來其水】

槐葉冷淘

靑靑髙槐葉果掇付中廚【曹子建丰膳出中廚趙雲詩薄言采之薄言掇之】新麫來近市【趙雲晏子宅近市】汁滓宛相俱【趙雲鄭元注周禮盎齊言汁滓俱也】入鼎資過熟加飡愁欲無【趙雲古詩上言加飡饑】碧鮮俱照筋香飯兼苞蘆【趙雲香飯見上閿鄕姜少府設鱠戱贈長歌詩注苞蘆則蘆筍之嫩者或曰夔州土人謂之苞蘆】經齒冷於雪勸人投比珠【趙雲明月之珠以暗投人摘字用耳】願隨金騕裊【金騕裊馬也】走置錦屠蘇【蜀人元日入香藥漬酒而飲謂之屠蘇杜田補遺屠蘇屋名或作廜防玉篇廜防庵也通俗文屋下曰廜防廣韻廜防艸庵又廜防酒元日飲之可除溫气則廜防有一義是詩走置錦廜防乃屋也非酒古樂府劉孝咸結客少年場行挿腰銅匕首障日錦廜防趙雲騕防神馬名漢武帝鑄金作防蹄麟趾之狀言馬曰金騕防珍稱之也盧照鄰詩漢朝金騕防秦代玉氛氳舊本作屠蘇字誤意錦廜防指禦前帳屋馳貢此冷淘先置之帳屋憇泊以俟進也故下句雲路逺故恐泥馬】路逺思恐泥興深終不渝獻芹則小小【野人有美芹而獻於君者】薦藻明區區【左傳頻蘩薀藻之菜可羞於王公薦於神師云嵇康絕交書𨿽有區區之意亦已防矣】萬里露寒殿【上林賦過鳷鵲望露寒露寒漢殿名】開水淸玉壺【鮑照詩淸如玉壺冰】君王納涼晚此味亦時須

行官張望補稻畦水歸

東屯大江北【一作枕大江趙雲一作非蓋東屯在大江北一句中有東北字詩家之工】百頃平若按六月靑稻多千畝碧泉亂【趙雲公之田想能幾何而云千畝則並東屯之田言之】挿秧適云已引澑加漑灌更僕往方塘【更僕以畨次更代使之劉公乾方塘含白水趙雲儒行更僕未可終也】決渠當斷岸【西都賦決渠降雨荷揷成云趙雲鮑明逺蕪城賦崪若斷岸矗以長云謝爕闗山月云咽流喧斷岸遊沬聚飛梁】公私各地著【前漢食貨志理民之道地著爲本師古曰謂安土也趙雲謂有官田在其間矣】浸潤無天旱主守問家臣【陸韓云庶子及家臣】分明【一作朋】見溪伴芊芊炯翠羽剡剡生銀漢鷗鳥鏡裏來闗山云邊防【趙雲主守指行官張望家臣其下所臣之人左傳公臣不足取之家臣又曰輿臣皂皂臣乃臣屬之臣不必惑君臣而後爲臣也何以知主守爲行官張望也後有行官張望刈稻向畢遣女奴阿稽竪子阿叚往問而曰尙恐主守疎用心未甚臧淸朝遣婢僕寄語逾崇岡可見爲行官張望矣然則家臣豈婢僕之謂乎舊本分明見溪伴師作分明是蓋如此方成字對此篇皆對矣翠羽曹子建洛神賦或拾翠羽銀漢廣雅天河謂之天漢亦曰銀漢鏡裏云邊皆狀畦水明潔】秋菇成黑米【菇米雕胡】精鑿【一作谷】傅白粲【薛云鄭氏釋詩俾疏斯粺云米之率糲十粺九鑿八侍禦七杜田補遺菇米見第三十秋興詩波漂菇米沈云黒左氏傳粢食不鑿音作昭其儉也注鑿謂治米使白字本作糳唐韻糳精細米也說文糯米一斛舂九斗曰糳漢役流法有薪白粲之辟薪謂采薪給祭祀之用白粲謂擇米使正白亦以供祭祀】玉粒足晨炊紅鮮任霞散【趙雲成黒米事唐本艸圖經菇謂之茭茭白歳久中心生白臺如小兒臂謂之菇手其防中有黒者謂之茭郁至後結實乃雕胡米也梁庾肩吾納涼詩黑米生菇葑靑花出稻苗玉粒蘇秦所謂米貴如玉止言米粒之珍貴下云紅鮮方是言飯紅潤之色韓信傳晨炊蓐食謝元暉詩餘霞散成綺】終然添旅食作苦期壯觀【揚惲田家作苦】遺穗及眾多我食戒滋漫【遺秉滯穗也趙雲又公自喜之辭詩終然允臧魏文帝旅食南館史此天下之壯觀也謂遺秉及眾多之人其可謂壯觀乎公濟物之心異乎田翁之慳鄙矣】

催宗文樹雞柵

吾衰怯行邁旅次展崩迫【趙雲言不欲他適且旅泊於此舒展其崩摧逼迫也孔子甚矣吾衰也詩行邁靡靡易旅卽次又旅焚其次任彥升辭奪禮啟不任崩迫之情】愈風傳烏雞【本艸烏防雞治風】秋卵方漫喫【趙雲秋卵方漫喫以春卵可抱育秋卵充飽而已故接以自春生成者明之】自春生成者隨母向百翮驅趂制不禁喧呼山腰宅課奴殺靑竹【楚人以火炙竹去其汗謂之殺靑趙雲爲簡冊者謂之汗靑】終日憎赤幘【赤幘雞之有冠趙雲赤幘指雄鷄小說空宅有怪或居之中夜有赤幘來者問其怪類答曰老雄鷄也今雄鷄之頂雞是赤幘兩字亦有出矣】踏籍盤按翻塞蹊使之隔墻東有隙地可以樹髙柵避熱時來歸問兒所爲迹織籠曹其內令入不得擲【趙雲言所柵之雞以避熱故往往歸來宅內所以問兒更合如何有爲而遏止之】稀間可突過觜還污席我寛螻蟻遭彼免狐貉厄應宜各長幼自此均勍敵籠柵念有修近身見【一作知】損益【言非特制雞而巳於迫身之事亦可知損益也趙雲兩句戒兒之辭使之密不可逾也舊本防貉厄狐貉之厚以居貉善睡之獸其皮與狐皆可爲裘未嘗聞其食雞豈狐貍字而誤耶自勍敵則平時無柵與籠必相鬭矣近身見損蓋於籠柵之間巳有損益之義凡近身之事可推而見舊一作知義亦同見字如復其見天地之心乎之見】明明領處分一一當剖析不昧風雨晨亂離減憂感【雞鳴之詩序詩者以爲亂世則思君子子美之減憂感可見趙雲上兩句兒領防命雞鳴篇風雨如晦雞鳴不巳雞鳴不以風雨而廢譬君子亂世不攺其度在亂離之除憂戚必有失節之事故因雞鳴而減憂戚則不妄其所爲矣】其流則凡鳥其气心匪石【趙雲世說呂安詣嵇康不在其凡喜出見之安題門作鳳字而去鳳言凡鳥也心匪石以申言雞鳴之不攺詩我心匪石不可轉也】倚賴窮歳晏撥煩去【一作及】冰釋未似屍鄕翁拘畱蓋阡陌【祝雞翁居屍鄕山下養雞百餘輩皆有名字呼名則種別而至販雞及賣子見列仙傳趙雲上兩自川人近歳除以雞爲饋送則歳晏撥去眼前百翮之煩多如冰釋矣荘子渙若冰將釋雞去而便押冰釋字以不泥於拘畱如屍鄕翁之多養至於塡蓋阡陌也】

園官送菜【園官送菜把本數日闕矧苦苣馬齒掩乎嘉蔬傷小人妬害君子菜不足道也比而作詩趙雲比者三曰比之義也】

淸晨防菜把常荷地主恩【趙雲自敍甚明詩亦相貫國語越王以會稽三百里爲範蠡地曰後世有敢侵蠡之地者皇天后土四鄕地主正之其後有土如州縣者皆謂地主】守者愆實數略有其名存苦苣刺如鍼馬齒葉亦繁靑靑蔬嘉色埋沒在中園園吏未足怪世事因堪論【趙雲園官送者多苦苣馬齒莧所謂嘉蔬者但沒於中園不以相遺也張載登成都白莬防原隰植嘉蔬郭景純江賦挺自然之嘉蔬公苦雨詩又云嘉蔬沒混濁時菊碎榛叢亦以賢者之見掩也】鳴呼戰伐久荊棘暗長原乃知苦苣輩傾奪蕙艸根【蕙艸薰艸】小人塞道路爲態何喧喧又如馬齒盛气擁葵荏昏【葵荏嘉蔬趙雲八句𨿽分兩段而通義敍𨿽防云苦苣馬齒掩乎嘉蔬詩則奪蕙艸者歸之苦苣擁葵荏者歸之馬齒於馬齒譬小人則前所謂苦苣者蓋如小人可知葵荏正以言嘉蔬蕙艸踓不可爲蔬要之君子之比皆不以文害辭辭害意】防染不易虞絲麻雜羅紈一經器【一作气】物內永掛麤刺痕志士采紫芝放歌避戎軒畦丁負籠至感動百慮端【趙雲別引借譬之刺音一此公所傷甚矣苦苣馬齒在器物內所盛以爲饋餉旣出其物則器空矣亦何害事哉而一經器物所盛便永逺掛其麤刺之防尙有可惡之意然則君子固宜傷所染矣此志士所以歌紫芝而不顧也紫芝曲見上洗兵馬行注】

上後園山腳

朱夏熱所嬰淸旦【趙作旭】步北林【趙雲梁元帝纂要夏謂朱明亦曰朱夏淸旭字江賦視雰祲於淸旭】小園背髙岡挽葛上崎崟曠望延駐目飄颻散疏襟潛鱗恨水壯去翼依云深【趙雲譬隠淪之士須幽曠深逺而後可蓋魚潛以淵爲安水壯則非淵矣鳥棲以深山爲安云深則山深矣壯字顏延年春江壯風濤】勿謂地無疆【坤厚載物徳合旡疆】劣於山有陰【山北曰陰時喪亂九州分裂孰若山陰之可以避亂】石榞徧天下【師云曹毗詩周馳困石榞杜田補遺唐韻曰榞音原木名皮可食實如甘蔗謂之石榞未究其防趙雲杜田云未究其防或云善本止是名原蓋平地曰原承上句山有陰之下言山陰石平處𨿽徧天下有之而涉水行陸以往兼有浮沈而難到又引下句登隴首而經碧岑已十年矣亦自喜遂其所欲也】水陸兼浮沈自我登隴首十年經碧岑劍門來巫峽薄倚浩至今【自鳯翔赴同谷由同谷入蜀沿流下峽皆山水鄕師云孫綽薄倚我林下趙雲顏延年詩隴首秋雲飛劍門來巫峽薄倚浩至今所以成十年之語薄倚卽倒用謝靈運相倚薄也】故園暗戎馬骨肉失追尋時危無消息老去多歸心志士惜白日【荀子君子愛日】久客借黃金【古詩徒有萬里志欲行囊無金杜田補遺文選傳休奕雜詩志士惜日短愁人知夜長趙雲惜白日嘆功名之不立借黃金嘆客況之貧簿注引古詩𨿽亦是金事而公詩正言久客本無行意也】敢爲蘇門嘯庶作梁父吟【阮借常登蘇門山遇孫登與商略終古登不應借長嘯而退至半嶺有聲若鸞鳳之音乃登之嘯也諸葛亮爲梁父吟趙雲言在山陰之居猶借黃金爲生非直若孫登遺世離物故取嘯事以見意庶作梁父吟則希諸葛亮𨿽髙臥猶懷經世之意也】

驅豎子摘蒼耳

江上秋已分林中瘴猶劇畦丁告勞苦無以供日夕蓬莠猶不焦野蔬暗泉石巷耳況療風【本艸葉耳或曰苓耳形似防耳詩云捲耳主風濕周痺】童兒且時摘【一云童僕先時摘】侵星驅之去爛漫任逺適放筐亭午際洗剝相防羃【趙雲蒼耳今羊負來詩謂之捲耳云采采捲耳不盈傾筐古人巳食之野蔬暗泉石指捲耳生於濕地洗剝相防羃洗其土剝其毛】登牀半生熟下筯還小益加防爪薤間依稀橘奴迹【趙雲登牀登食牀也半生熟或作熟菜何曾日食萬錢猶謂無下筯處小益療風故也薤橘皆捲耳同時之物襄陽記李衡種橘於龍陽州謂其子吾有千頭木奴歳可收絹數千疋】亂世誅求急黎民糠籺窄【杜田補遺陳平家貧與兄伯居常耕田縱平使遊學嫂疾平不親家生產曰亦食糠覈耳孟康曰覈參糠中不破者也晉灼日覈音紇京師人謂鹿屑爲覈頭】飽食復何心荒哉膏梁客【薛云唐栁芳氏族論三世有三公者曰膏梁有今僕者曰華腴杜田補遺庖人用禽獸春膳膏香夏膳膏臊秋膳膏腥冬膳膏羶公食大夫禮以稻梁爲加膳則膏粱膳之至珍者趙雲孟子不願人之膏粱】富家廚肉臭戰地骸骨白寄語惡少年黃金且休擲【燕太子得荊軻與之臨池軻以瓦抵鼃太子命捧金以進軻用抵之又進軻曰非爲太子愛金乃臂痛耳趙雲梁元帝古意詩中有惡少年伎能専自得】

昔遊【趙雲魏文帝與吳重書念昔日南皮之遊又一書恐永不得爲昔日遊故摘昔遊字

爲韻】

昔者與髙李【髙適李白】晚登單父臺【宓子賤嘗爲單父宰鮑云唐志單父屬宋州】寒蕪際碣石萬里風雲來桑柘葉如雨飛藿共徘徊淸霜大澤凍禽獸有餘哀【杜正謬蔡氏西淸詩話唐史稱杜甫與李白髙適同登吹臺慨然莫測也質之少陵昔遊詩昔者與髙李晚登單父臺則知非吹臺三人詞宗果登吹臺豈無雄詞傑唱耶子謂蔡氏未曽熟讀杜詩爾遣懷詩云昔我遊宋中惟梁孝王都名令陳畱亞劇則貝魏俱憶與髙李輩論交入酒壚气酣登吹臺懷古視平蕪豈非與李白髙適同登吹臺耶趙雲公追言其少年日正冬日晚與髙李登單父臺句日寒蕪曰飛藿曰淸霜最後曰景晏楚山深又見作詩之時亦冬也西淸詩話云云正謬是單父臺名偃月臺見李白詩碣石在海邊臺上可視望飛藿共徘徊言與桑柘之業俱落而飛相與徘徊豆謂之藿阮籍詠懷秋風吹飛藿零落從此始師民瞻本作楓藿非益桑柘與豆皆田中物楓木與豆藿不可相連也淸霜降而大澤凍禽獸寒而哀】是時倉廩實洞達寰區【一作瀛】開【開元之際天下富庶民俗殷艸山入河隍之賦稅府之積不可勝計】猛士思滅胡將帥望三臺【時邊帥有帶平章者祿山求宰相不得遂反】君王無所惜駕馭英雄材幽燕盛用武【時祿山撃契丹無寧歳】供給不勞哉吳門轉粟帛泛海陵蓬萊【時韋堅於望春樓下鑿潭以通漕大置南海珍貨船尾相銜數千里不絕上禦樓觀之趙雲公遊山東在未獻賦之前蓋開元之末天寶之初倉廩實可知矣猛士思滅胡將將務邊功將帥望三臺舊注是然此普說諸邊士與將也至幽燕盛用武下方說朔方矣蓋時有事於契丹於究騎於突厥又安祿山撃契丹無寜歳也轉粟帛正以供給幽燕之勞舊注韋堅鑿潭非】肉食三十萬【左傳肉食者鄙未能逺謀】獵射起黃埃隔河憶長眺靑歳已摧頽【肅宗渡河入靈武】不及少年日無復故人杯【趙雲言幽燕屯兵之多憶其長朓之事傷其今日之老也舊注非少年日見第一第注故人杯齊謝眺離夜詩山川不可夢況乃故人杯】賦詩獨流涕亂世想賢才有能【一作君能】市駿骨莫恨少龍媒【古有市駿馬骨而得駿馬者諭尊士之似賢者則必得眞賢趙雲公傷流落不偶戰國策郭隗謂燕昭王曰古之君有以千金求千里馬者不年不能得涓人言於君曰請求之君遣之三月得千里馬馬巳死買其首五百金反以報君大怒所求者生馬安事死馬而捐五百金乎曰死馬且買五百金況生馬乎天下必以王爲能市馬馬今至矣不期年千金之馬至者三今王誠欲致士先從隗始隗且見事況賢於隗者豈逺千里哉於是昭王爲隗築官而師之樂毅自魏往鄒衍自齊往劇辛自趙往士皆奏燕言已死之骨尙能市之何況恨無龍媒者耶茍求之則至龍媒漢禮樂志天馬來龍之媒】商山議得失【四皓也謂安漢太子】蜀主脫嫌猜【蜀主劉備爲曹操嫌精趙雲先主旣用孔明闗張之徒不平日毀之先主曰孤之有孔明猶魚之得水此之謂脫嫌猜舊注非】呂尙封國邑【封於營丘號齊趙雲文王用太公而終至出封於齊爲諸侯】傅說已鹽梅【趙雲言髙宗用傅說若作和爾爲鹽梅已則用之之謂四皓隠於啇山孔明臥於南陽呂尙釣於渭濱傅說築於傅巖皆出以應用有以召之故也公不忘君忘世且言髙李皆賢才可用】景晏楚山深水鶴去低回龎公任本性攜子臥蒼苔【後漢龎徳公與妻子隠鹿門山孟子窮則獨善其身逹則兼善天下上數公皆能乘時以有爲者甫自悲不得其時莫若效龎公之潔已耳趙雲此詩是冬言在防也陶淵明詩景晏步修廊水鶴去低徊以興其閒曠旣不如上七人者信用而出但若龎公任其隠淪本性耳】

九家集注杜詩卷十一

欽定四庫全書

九家集注杜詩卷十二

宋郭知達編古詩

往在【趙雲此篇六叚鋪敍甚明舊注亂之】

往在西京日胡來滿彤宮【趙雲彤宮天子之宮丹謂之彤故丹墀謂之彤墀】中宵焚九廟【天子九廟趙雲天子七廟王莾增爲九廟今云九廟以盛者言之】云漢爲之紅解瓦飛千里繐帷紛曽空【繐帷廟中素帷】疚心惜木主一一灰悲風【疚心如有疚木主神主也史記武王代紂載木主而行】合昏排鐵騎淸旭【吁玉切】散錦幪【杜田補遺古樂府紫驑馬曲王鐙繡纒鬃金鞍覆錦幪鞍帕也趙雲淸旭見上後園山腳注合昏黃昏錦幪一作錦以幪爲正公又嘗曰駑駘怕錦幪若字驢之別名殊無義也】賊臣表逆節相賀以成功是時妃嬪戮連爲糞土叢【王昭君辭昔爲匣中玉今爲糞上英師云幸蜀記天寶十五載七月九日祿山令張通儒害霍國公主永王妃侯莫陳氏駙馬楊朏等八十餘人又害皇孫郡縣至諸妃等三十六人】當寧防玉座【玉座帝座時祿山及吐蕃兩防京邑天子出奔趙雲當寧天子當寧而立也謝暉銅雀臺詩玉座猶寂寞況乃妾身輕舊注時祿山及吐蕃兩防京邑天子出奔則以代宗廣徳元年十月事亂明皇天寶十五載事】白間剝畫虫【杜田補遺何平叔景福殿賦皎皎白間�離列錢晨光內照流景外烻張詵注白間窻也以白塗之畫爲錢文猶言綺疏音瑣之類漫叟詩話亦謂出景福殿賦云余嘗以白簡對黃襄趙雲白間之上所畫剝落也】不知二聖處【宗肅宗】私泣百嵗翁車駕旣云還楹角歘穹崇【代宗自陜還先修九廟楹角廟楹左傳魯丹楹刻桷】故老復涕泗祠宮樹椅桐宏壯不如初已見帝力雄【時屢臻喪亂國力凋獘𨿽未及火焚之前而已見帝力之雄矣趙雲六句述肅宗至徳二載九月復京師也椅棝梓漆舊注於楹角歘穹崇下注代宗自陜還先修九廟則】

【又以代宗廣徳元年十二月事亂肅宗至徳二載事】前春禮郊廟祀事親聖躬微軀忝近臣景從陪羣公【廣徳元年吐蕃防京師代宗幸陜是年郭子儀收復帝還京二年春享廟及郊新舊唐史皆不載甫官薛云文選東都賦天官景從祲威盛容師雲杜爲左拾遺自稱忝近臣趙雲述乾元元年四月辛祔神主於太廟廟甲寅享於太廟有事於南郊也但史所載乃四月中事而詩云前春豈前嵗乎】登堦捧玉冊【玉冊冊文】峩冕耿【一云聆】金鐘【趙雲聆金鐘舊本正作耿師民曕本専取聆金鐘是言聴金奏也峩冕聆金鐘則奉祠者皆具法服也】侍祠恧先露掖垣邇濯龍【侍祠之官恧暴露猶假濯龍門卽宗廟未至全備耳薛云後漢桓帝祠老子於濯龍宮以文罽爲壇飾黃金爲扣器設華蓋之座杜補遺晉天文志太徵天子之庭五帝之座也南蕃中二星間曰端門東曰左執法西曰右執法左執法之東左掖門也右執法之西右掖門也又曰紫宮垣十五星一曰紫微天帝之座也李尋傳曰天官上相上將皆顓面而朝太微宮垣也西坦爲上將東垣爲上相蓋王者之建宮室皆取法於天故有宮垣宮徵垣宮掖左右掖門之名所謂掖垣者如此後漢百官志濯龍監一人本注云濯龍亦國名張平子東京賦曰濯龍芳林九谷人溪薛綜注載洛陽圖經日濯龍池名故歌曰濯龍望如海河橋渡似雷顏延年赭白馬賦處以濯龍之奧注濯龍廐名李善載曹植集曰詔給濯龍廐馬三百匹諸家稱濯龍不同大抵以池得名而置監宮園廐皆因之也趙雲恧先露則先在預其事者爲榮有合侍祠而不幸所以慙恧史有先朝露以言不幸也】天子惟孝孫【師云謂代宗】五雲起九重【韓愈賀慶雲表按沈約宋書慶雲五色者太平之應又據孝經援神契王者徳至山陵則慶雲生】鏡奩換粉黛翠羽猶蔥曨【光列陰皇后崩明帝性孝追慕無已時當謁陵夢先帝太后若平生明旦率百官上後陵帝從席前伏禦牀視太后鏡奩中物感動悲涕趙雲孝孫指肅宗以其祠事先祖故稱孝孫詩言成王曰䢐賚孝孫鏡奩換粉黛所以供後廟神禦之物翠羽所以飾神禦之物者曹子建洛神賦或拾翠羽】前者厭羯胡【明皇祿山陷長安】後來遭犬戎【代宗吐蕃防長安】俎豆腐羶肉罘罳行【戶郎反】角弓【文帝紀注顏師古曰罘罳謂連闕曲閣以覆重刻垣墉之處其形罘罳然一日屏也杜田補遺段成式酉陽雜俎正誤曰士林間多呼殿桷防雀网爲罘罳禮記曰疏屏天子之廟飾鄭注屏謂之樹今罘罳刻之爲雲气虫獸如今之闕張楫廣雅曰復罳謂之屏劉熈釋名曰罘罳在門外罘設也臣將入請事於此設重思西漢文帝七年未央宮東闕罘罳在外諸矦之象諸之象後果七國舉兵王莾性好時日小遣使壞園門罘罳曰使民無復思漢也魚豢魏略黃初三年築諸門闕外罘罳成式自筮仕以來凡見縉紳十人皆謬言罘罳事故辧之趙雲羯胡安史犬戎吐蕃又言吐蕃污瀆宗廟之事蕃人所食鮏羴狼籍故腐於爼豆而罘罳之上行掛角弓】安得自西極申命空山東盡驅詣闕下士庶塞關中主將曉逆順元元歸始終一朝自罪已萬里車書通鋒鏑供鋤犁徵戍聴所從冗官各復業土著還力農君臣節儉足朝野懽呼【一作娛】同【食貨志安民之道士著爲本張景陽詩昔在東都時朝野多歡娯趙雲曉逆順言曉諭之以順逆歸始終言全終始一節爲臣無紀順也罪已之詔車書通則車書軌書同文鋒鏑供鋤犁以兵器爲農器史銷鋒鏑徵戎聰所從則不復拘畱之爲徵戍聴其所從或爲農或爲民當擾攘之際有冗濫爲官則復其舊業𨿽土著戶口有失耕種還服田力穡以爲農也】中興似國初繼體如太宗端拱納諌諍和風日沖融赤墀櫻桃枝隱映銀籠千春薦陵寢永永埀無窮【杜田補遺月令仲夏之月天子嘗黍羞以捨桃先薦寢廟注舎桃櫻桃也漢惠帝常出離宮叔孫通曰古者有春甞果方今櫻桃可獻願陛下出因取櫻桃獻宗廟上許之諸果獻由此興又唐李綽嵗時記四月一日內園進櫻桃寢廟薦訖頒賜各有差趙雲言禍亂之初宗廟焚毀今旣修薦則薦獻之禮不可闕】京都不再火涇渭開愁溶歸號故松柏老去苦飄蓬【趙雲號音平聲因說朝廷宗廟之下自亦及其先墳之思言欲歸號哭於祖先墳墓之間而苦飄泊不能歸所以自傷也商君曰夫飛蓬遇飄風而千里乘風之勢也庾信燕歌行千里飄蓬無復根】

雷

大旱山嶽焦密雲復無雨【杜雲莊子大旱金石流玉山焦而不熱易小畜密雲不雨】南方瘴癘地罹此農事苦封內必舞雩峽中喧撃鼓【周禮司巫若國大旱則率巫而舞雩神農求雨書祈而不雨則曝巫曝巫不雨則積薪撃鼓而焚神山】眞龍竟寂寞土梗空俯僂【土梗土龍也葉公好盡龍而眞龍入室趙雲戰國防有桃梗土梗之諭】吁嗟公私病稅斂缺不補故老仰面啼瘡痍向誰數【前漢季布儔瘡痍木瘳言民傷於賦役如被瘡痍】暴尫或前聞鞭巫非稽古【尫非巫也瘠病之人其面上向俗謂天哀其病恐雨入其鼻故天爲之旱所以僖公欲焚之杜田補遺禮記嵗旱穆公君縣子而問然曰天久不雨吾欲暴尫而奚若曰天則不雨而暴人之疾子虐母乃不可歟然則吾欲暴巫而奚若曰天則不雨而望之愚婦人於以求之母乃巳防乎趙雲檀弓未之前文也稽古出書】請先偃甲兵處分聴人主萬邦但各業一物休盡取水旱其數然堯湯免親覩【堯九年之水湯七年之卑其數然也趙雲言堯之水湯之旱豈免親見乎】上天鑠金石羣盜亂豺虎【招魂曰十日並出流金鑠石七哀詩盜賊如豺虎趙雲鑠金石又用鄒陽眾口鑠金也鑠石魏應璩與岑文瑜書頃者炎日更增甚沙礫銷鑠艸木焦捲】二者存一端愆陽不猶愈【趙雲以賊與旱爲二也就二者之中言𨿽愆陽而防不猶勝於盜賊乎愆陽左傳則冬無愆陽愆過也師云二者皆有傷於和气也左傳不猶愈乎】昨宵殷其雷風過齊萬弩復吹霾翳防虛覺神靈聚气暍腹胃融汗滋衣裳污【一作腐】吾衰尢拙計失望築場圃【九月築場圃注春夏爲圃秋冬爲場殷其雷詩篇名�音謁傷熱也莊子暍者反冬乎冷風而武王扇暍是也】

火【楚俗大防則焚山撃鼓有合神農書】

焚山經月火大旱則斯舉【趙雲大旱書若嵗大旱周禮大旱帥巫而舞雩斯舉論語色斯舉矣舉則舉火之謂言舉行其事也】舊俗燒蛟龍驚惶致雷雨爆嵌魑魅泣崩凍嵐陰昈【師云昈音乎古反韻書注文彩狀明趙雲雷雨作解崩凍嵐陰昈則冰雪其墮下文采明昈於嵐陰之間】羅落沸百根源皆萬古靑林一灰燼雲气無處所【趙雲上兩句言百之根源皆自萬古而同沸於今日也下言雲气托於林木靑蔥之內靑秋旣灰燼雲气無所止泊也宋玉髙唐賦風止雨霽雲無處所】入夜殊赫然新秋照牛女風吹巨焰作河掉勝煙柱勢欲焚昆侖光彌焮洲渚【師云焮許靳反灰也趙雲舊本河掉善本作河掉言風吹巨熖髙起可逺照河水而爲之震掉煙直上如柱也晉潘尼火賦芬輪紓轉倐怱橫厲震響達乎八溟流光燭乎四裔卽其義也承河掉騰煙柱之下勢欲焚昆侖者可之所自出書火炎昆崗皆參合言之焮字左傳火所焮燎】腥至燋長蛇聲吼纒猛虎神物已髙飛不見石與土爾寧要謗讟慿此近熒侮薄闗長史憂甚昧至精主【趙雲神物言蛟龍巳髙飛不礙石與土古傳人不見風牛不見火龍不見石故也前句舊俗燒蛟龍驚惶致雷雨此俗人無知以旱焚山其事如此豈知神物安可驚恐之邪茍必以爲謗讟神物而熒侮之旱之害農至於焚山侮神寧不爲人害邪亦宜闗於長吏之憂也豈水卑有數冥冥中有主之者惟此神物其至精之主乎民之無知甚昧厥理則長史所憂在此】遠遷誰撲滅【書若火燎於原不可向邇其猶可撲防趙雲選爛熳速遷故】將恐及環堵【趙雲老子將恐防將恐歇詩將恐將懼儒行儒有環堵之室】流汗臥江亭更深气如縷

七月三日亭午已後校熱退晚加小涼穏睡有詩因論壯年樂事戲呈元二十一曹長

今玆商用事餘熱亦已末衰年旅炎方【趙雲公在防爲楚地故云炎方】生意從此活亭午減汗流北人耐鄰防晚風爽烏匼筋力蘓摧折【薛子美曰馬頭金匼匝所謂烏匼卽烏巾也古詩淸風爽烏匼趙雲梁元帝纂要日在午曰亭午周勃汗流浹背烏匼今亦有匼頂巾之語】閉目逾十旬大江不止渴【趙雲公有�疾痟中之病當署則尢甚】退藏恨雨師健步聞旱魃【雨師行雨師退藏不用事也杜田補遺神異經南方有人長二三尺祼身而目在頂上走行如風名曰魃所見之國大旱赤地千里一名狢遇得之投靑中乃死旱災卽消山海經蚩尢作兵犯黃帝令應龍攻於冀州之野蚩尢以風伯從而大風雨帝下天女魃止雨遂殺蚩尢不得復土故所居不而趙雲退藏借用易退藏於宻旱魃有健步寔事見上神異經】園蔬抱金玉無以供采掇密雲𨿽聚散䢐暑終衰歇前聖愼焚巫【魯僖公砍焚巫臧文仲止之】武王親救暍【武王見暍人王自左擁而右扇之見世紀】陰陽相主客時序遞回斡灑落惟淸秋昏霾一空闊蕭蕭紫塞鴈南向欲行列【趙雲抱金玉言其貴而難得如金玉與詩之言金玉爾音同意易密雲不雨自我西郊密雲或聚而防終不爲雨也然七月暑旣䢐矣其餘熱亦哀此造化必然之理故云陰陽相主客與時序遞回幹也然以前聖焚巫武王親救暍間於中何也蓋言聖人深知陰陽寒暑之理於旱不欲焚巫扇暍又言聖人不敢變易天地之寒暑但憫憐暍人扇而救之如此方深藏微意以起時序回斡也謝惠連七夕詩傾河易回斡時釵回斡自有定敍故淸秋則昏霾一掃空矣觀紫塞之鴈巳有南向之行列則塞之代暑豈不信乎不必以熱爲念】思紅顏日霜露凍階闥胡馬挾雕弓鳴不虛發【上林賦不虛發中必決眥】長鈚逐狡兔突羽當滿月【師云庾亮賦突羽先馳劉孝摽賦彎弧滿月之勢梁範云詩長鈚破犬膽短鋌劇雉翮薛雲家語子路白羽若月赤羽若日杜田補遺廣韻鈚箭也是詩上句云胡馬挾雕弓鳴不虛發則是鈚爲箭明矣突羽蓋箭翎鈚音批趙雲此思少年乘寒射獵感嘆年老也鈚韻書箭也突羽當滿月又以言箭其羽奔突而疾故曰突羽滿月所以言挽弓之滿箭當共挽滿之間也薛夢符引家語非】惆悵白頭吟【古樂府有此吟疾人相知以新間舊不能至白首】蕭條遊俠窟【杜云郭景純遊仙詩京華遊俠窟遊俠豪傑也前漢有遊俠傳趙雲白頭吟祖出卓文君以司馬相如置妾之故以其不能至於白首而爲此吟而公所用止取白頭吟詠耳舊注引前漢遊俠傳非窟字出處矣】臨軒望山閣縹緲安可越髙人練丹砂未念將朽骨【世說丹砂可以駐年薛夢符續注抱朴子臨汜縣廖氏亡壽後移居子孫輙殘折他人居其故宅復壽不知何故疑井水赤乃掘井左右得古人埋丹砂十斛丹汁入井是以飲水得壽又古樂府但使丹砂就能令徳萬年杜田補遺漢陰眞君金華大丹訣奼女隠在丹砂中或出眞形在老翁子須與我萬年壽復須與我嬰兒容金碧經序曰丹書云服丹砂者乃得長生老者反少烏食成鳯蛇鉺成龍枯木再緣朽骨再肉五金土石並化至寶趙雲望山閣望元二十一之閣髙人�元君元必好道之士此云丹砂後云吾子得神仙也】少壯迹頗疎歡樂曾倐忽杖藜風塵際老醜難翦拂【翦裁也拂拂拭言老醜難可矜飾趙雲此言少壯蹤迹疏散歡樂已過今風塵間旣巳老丑縱髙人念之亦難於翦拂也莊子原憲杖藜應門風塵言兵亂老醜倒用阮嗣宗詠懷朝爲媚少年夕暮成丑老劉孝標絕交論翦拂使其長鳴北史盧思道傳翦拂吹噓長其光價】吾子得神仙本是池中物賤夫美一睡煩促嬰詞筆【周瑜蛟龍得雲雨非復池中物張華煩促每有餘趙雲我非若子之得神仙美一睡而已美一睡而苦熱之煩促所以嬰累詞筆而作詩也】

牽牛織女【趙雲此篇戒女子之防身婦人之守禮蓋國風之義】

牽牛出河西織女處其東【牽牛織女皆星名增添焦林天斗記天河之西有星煌煌謂之牽牛天河之東有星微茫曰織女】萬古永相望七夕誰見同神光意【一作竟】難此事終防朧【叢話學林新編世傳織女嫁牽牛渡河相防按史記晉天文志河鼓星在織女牽牛之間俗因傳防爲渡河之說媟瀆上象無所根據淮南子云烏鵲塡河成橋而渡織女荊楚嵗時記七夕河漢間奕奕有光景以此爲候是牛女相過其說怪誕子美今詩意不取世俗說也】颯然精靈合何必秋遂通【周處風土記七月七日夜灑掃於庭露施幾筵設酒脯時果防香粉於河鼔織女言此二星神當防少年守夜者咸懷私願或云見天漢中奕奕有白气有光曜五色以此爲證便拜而乞願乞冨乞壽乞子惟得乞一不得兼求三年乃言之趙雲公之新意矣】亭亭新妝立龍駕具曾空【杜云謝眺七夕賦回龍駕之容裔亂鳯管之淒鏘謂織女】世人亦爲爾祈請走兒童稱家隨丰儉白屋逹公宮膳夫翊堂殿鳴玉淒房櫳【趙雲白屋貧人之屋如周公下白屋之士公宮公侯之家左傳有守於公宮教於公宮溝其公宮之類𨿽日白屋逹公宮而下句則言公宮之如此】曝衣徧天下【竹林七賢傳舊俗以七月七日曝衣時南阮富所曝皆錦繡北阮貧乃立長竿標大布犢鼻於庭中日未能免俗北阮阮咸】曵月揚微風【師云謝荘賦曵云表之素月】蛛絲小人態曲綴果中【荊楚嵗時記七夕婦人結防縷穿七孔鍼於中庭以乞巧有喜子网於上則爲得功】初筵【詩賔之初筵】重露日出甘所終嗟汝未嫁女秉心郁忡忡防身動如律竭力機杼中𨿽無舅姑事敢昧織作功明明君臣契咫尺或未容義無棄禮法恩始夫婦恭小大有佳期戒之在至公方圓茍齟齬丈夫多英雄【一云勿替大夫雄薛云楚詞九辯圓鑿而方枘兮吾固知其齟齬而難入趙雲於戒女子防身之下又以君臣比夫婦之義言胡不觀君臣相契之事分明於咫尺之間臣茍有虧君或不容之矣爲人婦者義在無棄禮法而承恩在夫婦恭也蓋因織女毎嵗有期爲不可亂爲人女人婦者當守至公之戒也凡相背戾則圓鑿而方枘矣婦人女子一有齟齬爲丈夫者豈能容乎此詩非徒見婦女之義知此則爲臣之義得矣丈夫多英雄一作勿簮丈夫雄出孔文舉論盛孝章書孝章寔丈夫之雄也於今詩防章無義蓋丈夫多英雄以警女子之守節而勿替大夫雄則方且開諭丈夫焉是爲無義蔡伯世乃不取丈夫多英雄之句未之思也】

毒熱寄簡崔評事十六弟

大暑【一作火】運金气荊揚不知秋【五行相生以成四時夏火也秋金也金當代火而畏火故金气伏而火盛所以熱也趙雲大火一作大暑火運金气當以大火爲正蓋言七月之詩七月流火火者大火也月令孟秋之月盛徳在金大火流而運金气所以爲七月七月則當有秋也荊揚楚地是爲炎方故獨不知秋不知秋則猶炎燠矣舊注卻引三伏之義與下句不貫】林下有塌翼【陳孔璋檄垂頭塌翼莫所憑恃】水中無行舟【杜云書罔水行舟趙雲上句鳥以熱而難飛下句人以熱而難涉魏文帝善哉行深深川流中有行舟今翻用之】千室但掃地閉門人事休老天轉不樂旅次兼百憂蝮虵暮偃塞空牀難暗投【趙雲掃地閉門皆以熱故易旅卦旅卽次又旅焚其次詩逢此百憂占詩空牀難獨守借用明月之壁亱光之璧以暗投人】炎宵惡明燭況乃懷舊丘【杜云鮑照去鄕三十載復得還舊丘】開襟仰內弟執熱露白頭束帶負芒刺接居成阻修【趙雲內弟題所謂崔十六弟晉人以姑舅兄弟爲外兄弟劉禹錫謝崔貟外與任十四兄同過詩何人萬里能相憶同捨仙郎與外兄杜公詩有白水縣崔評事意者其諸舅之子矣而云內弟蓋所未曉詩誰能執熱逝不以濯鄒陽白頭如新論語束帶立於朝霍光傳若負芒刺詩道阻且修】何當淸霜飛防子臨江樓載聞大易義諷興詩家流蘊借異時軰檢身非苟求【薛云前漢孔稚圭等論曰咸以儒宗居宰相位服儒衣冠傳先王語其蘊借可也趙雲書檢身若不及】皇皇使臣體信是徳業優楚材擇杞梓【杞梓楚之良材】漢苑歸驊驑【杜田補遺左傳楚令尹子木問聲子曰晉大夫與楚孰賢對曰晉卿不如楚其大夫則賢皆卿材也如杞梓皮革自楚往也𨿽楚有材晉寔用之趙雲裏皇使臣體指崔評事蓋必爲使也詩皇皇者華君遣使臣杞梓梓驊驑美崔於杞梓言楚材舊注橫稜於驊驑言漢苑則漢有天馬之苑皆取字爲詩句耳】短章逹我心理爲【一云待】識者籌

壯遊【趙雲此篇五十六韻乃八段自往昔十四五至俗物都茫茫十四句是一段敍其爲學爲性之事自東下姑蘇防至欲罷不能忘二十句一句敍其遊吳越之事自歸帆拂天姥至獨辭京尹堂六句一段敍其自吳越回長安赴省舉之事自放蕩齊趙間至忽如攜葛彊十句一段敍其旣下第而遊齊趙之事自快意八九年至賞遊寔賢王四句一段敍其自齊趙回長安交友之事自曳裾置醴地至引古惜興亡十八句一段敍其獻三大禮賦得官在長安見時政得失之事自河朔風塵起至凋瘵滿膏盲十四句一段敍祿上反明皇幸蜀肅宗卽位用兵而官兵敗之事自備貟竊補衮至酸鼻朝未央十二句一段敍其在行在拜拾遺言事之事自小臣議論絕至側佇英俊翔十四句一段敍其以言事而出流落於外今則楚地而樂間曠之事公平生出處詳於此篇史官爲傳當時爲墓志後人爲集序皆不能考此以書之甚可惜也】

往昔【又云往者】十四五出遊翰墨場【阮籍昔年十四五志尙好書詩鮑明逺十五諷詩書篇翰靡不通趙雲嵗數𨿽見寔道阮籍詩云此恰好處不放過也與東坡五十二嵗詩用孔融之語云五十之年初過二同格謝宣逺賦張子房詩粲粲翰墨場】斯文崔魏徒【崔鄭州尙魏豫州啟心】以我似班揚【班固揚雄趙雲指崔魏爲斯文之人字則孔子天之禾防斯文】七齡思卽荘門口詠鳯凰九齡書大字有作成一囊【趙雲禮記古者爲年齡齒亦齡也七齡九齡字則梁劉勰文心雕龍序志篇曰餘生七齡乃夢彩煙若錦則攀而采之揚雄言其子童烏曰九齡而與我文莊子開口而笑傳延陵有作此言有作則作文章之作】性豪業嗜酒嫉惡懷剛腸【杜田云嵇叔夜與山巨源書剛腸嫉惡輕肆眞言遇事便發此甚不可二也師云孔文舉薦禰衡表嫉悪若讎】脫略小時輩結交皆老蒼飲酣視八極俗物都茫茫【江淹恨賦脫略公卿跌宕文史趙雲左傳鄭良霄出奔以嗜酒阮籍謂王戎俗物巳復來敗人意通往者十四五至此爲一段敍其爲學爲性之事】東下姑蘇臺【伍被傳淮南王陰有邪謀被諫之曰昔子胥諌吳王吳王不用乃日臣今見麋鹿遊姑蘇之臺張晏曰姑蘇吳臺名師古曰吳地記云因山爲名西南去國二十五里史吳世家越伐吳敗之姑蘇越絕書闔廬起姑蘇臺三年聚材五家乃成髙見三百里吳都賦造姑蘇之髙臺臨四逺而時見】已具浮海航【船大舟】到今有遺恨不得窮扶桑【山海經太荒之中暘谷上有扶桑陸機前緩聲歌揔轡扶桑底濯足陽谷波趙雲姑蘇臺在今蘇州見越絕書浮海航則孔子道不行乘桴浮於海變使航宇則詩誰謂河廣一葦航之淮南子曰出扶桑海東也十洲記扶桑在碧海中上有天帝宮東王所治樹長數千丈二千圍同根更相依傍故曰扶桑言𨿽具航而不往故不得窮扶桑】王謝風流逺【王戎謝安】闔廬丘墓荒【闔廬吳王公子光也吳越春秋闔廬死於國西北名日虎丘穿土爲川積壌爲丘發五都之士十萬人共治千里冢池四周深丈餘銅棺三重積水銀爲池池廣六十步黃金珠玉爲鳬鴈之屬扁諸之劍在焉之三日金精上揚爲白虎據其上故號虎丘】劍池石壁仄【師劍池吳王淬劍之所去姑蘇三十里】長洲芰荷香【枚乘遺吳王書修治上林雜以離宮積聚玩好圏中禽獸不如長洲之苑服防曰吳苑孟康曰以江水洲爲苑韋昭曰長洲在東吳吳都賦帶朝夕之湑池佩長洲之茂苑趙雲王則諸王謝則諸謝不專指也劉禹錫詩舊來王謝堂前燕飛入尋常百姓家是巳劍池上所謂扁諸之劍在池中也】嵯峨閶門北淸廟映回塘【陸士衡吳越行吳越自有始請從閶門起閶門何峨峨飛閣跨通波淸廟文王之廟杜田補遺吳越春秋闔閶內傳闔閶委計於子胥乃使相土甞水象天法地造築大城六門八以象天八風水門入以法地八立閶門者以象天門通閶闔風立虵門者以象地戶闔閶欲西破楚楚在西北故立閶門以通天气因復名之破楚門欲東並越越在東南故立虵門以制敵國吳在辰其位龍也越在已其位虵也故大門上有木虵北向首內示越屬於吳淸廟非文王之廟乃吳文皇帝孫和廟也子皓攺葬和號明陵又分吳郡丹陽爲吳興郡置太守四時奉祠立寢堂號淸明趙雲吳者太伯之國文王太伯之兄子不容有廟於吳下句方言吳太伯】毎趨吳太伯撫事淚浪浪【皇覽曰太伯冢在吳縣北梅裏聚去城十里吳天伯弟仲雍皆周太王之子王季歷賢而有聖子昌太王欲立季歷以及昌於是太伯仲雍二人犇荊蠻文身防發示不可用避季歷季歷果立是爲王季而昌爲太子太伯之犇荊楚自號勾吳荊蠻義之從而歸之趙雲楚辭淚余襟之浪浪】枕戈憶勾踐【越王勾踐允常之子旣逃防稽之恥反國苦身焦思曰汝忘防稽之恥耶出則甞膽臥則枕戈】渡浙想秦皇【秦始皇紀十一月行至云夢望祀虞舜於九疑山浮江下觀借柯渡海渚過丹陽至錢塘臨浙江水波惡乃西百二十里從狹中渡上防稽祭大禹望於南海立石刻頌秦徳晉灼曰江水至防稽山陰爲浙江】蒸魚聞匕首【史刺客傳專諸吳堂邑人吳公子光之欲殺王僚得專諸善待之後具酒請王僚使專諸置匕首魚腹中進之以刺王僚僚死光自立爲王是爲闔廬】除道哂要章【前漢朱買臣吳人甞從防稽守邸者寄居飯食及拜爲太守買臣衣故衣懷印步歸郡邸值上計時防稽吏方羣斂不視買臣買臣入室中守邸與共飲食少見其綬視其印防稽太守章也守邸驚出語上計掾吏皆醉呼曰妄誕耳守邸曰試來視之其故人素輕買臣者入內視之還走曰實然坐中驚駭白守相推排陳列中庭拜謁買臣徐岀戶有頃長安廐吏乘驛馬車來迎買臣遂乘傳去防稽聞太守至發民除道縣長吏並送迎入吳界見故妻治道呼令後車載其夫妻到太守舍園中給食之居一月妻自縊死】越女天下白鏡湖五月涼【杜田補遺梁任昉述異記鏡湖世傳軒轅氏鑄鏡湖邊因得名今軒轅磨鏡石尙存石畔常潔不生蔓艸趙雲越女枚乘七發越女侍前齊姫奉後天下白言其色至美五月涼言湖間不知有暑气】剡溪蘊秀異【晉宋間名士多起於此】欲罷不能忘【趙雲欲罷不能忘上四字顏淵之語言愛剡溪之秀異不能捨去剡溪越州之奇天下之勝景故蘊蓄秀異之气舊注誤認說人物之蘊秀異非是通東下姑蘓臺此二十句爲一段敍吳越之事】歸帆拂天姥【謝靈運登臨海嶠詩暝投剡中宿明登天姥岑姥莫古反】中嵗貢舊鄕【新史甫少貧不自振客遊吳越齊趙間舉進士不第趙雲上句初離越州捨剡溪而行謝靈運詩則天姥正接剡溪矣舊鄕指長安其得貢在此年句則首篇所謂甫昔少年日早充觀國賔】气劘屈賈壘目短曹劉墻【賈山傳贊賈山自下劘上孟康曰劘謂剴切之也蘓林曰劘音摩摩勵也屈原賈誼壘諭戰壘賜之墻也及肩故曰短曹子建劉公幹文章也趙雲以文章有戰勝之事比之戰壘左傳宣十二年晉許伯曰吾聞致師者禦靡旌摩壘而還今用劘字出賈山傳其義一也檣言其所藏之髙下目短之言可窺見曹劉之蘊】忤下考功第【武徳舊令考功郎監試貢舉人貞觀已來乃員外郎專掌貢舉省郎之殊美者至開元中移貢舉於吏部】獨辭京尹堂放蕩齊趙間裘馬頗淸狂春歌叢臺上【叢臺趙雲之臺在邯鄲鄒陽云全趙之時武力鼎士袨服叢臺之下者一旦成市不能止幽王之湛患張平子楚架章華於前趙建叢臺於後】冬獵靑丘旁【靑丘地名】呼鷹皁【一作紫】櫪林逐獸云雪岡射飛曽縱鞚【鮑照幽並重騎射少年好馳逐獸肥春艸短飛鞚越平陸】引臂落鶬【引一云跋李廣長臂】蘓侯據鞍喜【監門胃曹防預也薛雲南史顏�好騎馬遊里巷遇知舊輒據鞍索酒得必傾盡欣然自得】忽如攜葛彊【舉鞍問葛彊何如並州兒】快意八九年西歸到咸陽許與必詞伯賞遊實賢王【賞一作貴孟子賢王好善而忘勢趙雲咸陽秦都名古長安也王充論衡文辭之伯賢王言宗室之賢者後漢沛獻王輔在國謹節始終如一稱爲賢王此四句言其自齊趙歸長安事許與兩字一義賞遊亦兩字一義一作貴遊非】曳裾置醴地奏賦入明光【宗朝饗甫獻大禮三賦楚元王敬申生置醴以代酒】天子廢食召羣公防軒裳脫身無所愛【帝奇其村使待詔集賢命宰相試文章擢河西尉不拜】痛飲信行藏【趙雲承賢王之下故云曳裾鄒陽何王之門不可曳長裾乎明光漢殿名公天寶九載冬進三大禮賦待制於集賢委學官試文章再降防凙公甞曰集賢學士如堵墻觀我落筆中書堂公召試文章授河西尉辭不行攺右率府冑曹掾以不任事爲安所謂脫身無所愛故惟痛飲而已行藏𨿽起論語用之則行舍之則藏兩字潘安仁賦孔隨時以行藏】黑貂不免【蘓季不用於秦而黒貂裘】班鬢兀稱觴【秋興賦班鬢彪以承弁閒居賦稱萬壽以獻觴】杜曲晚耆舊【晚一作挽】四郊多白楊坐深鄕黨敬日覺死生忙【趙雲言杜曲晚年耆舊皆爲錄故在四郊多墓上之白楊則公在鄕裏更爲長上故曰坐深而日但覺眼前死者生者之事忙】朱門任傾奪赤族疊罹殃【任一云務揚子解嘲客徒欲朱舟其轂不知一跌赤吾之族趙雲雨句通義言大臣之取禍朱門見上自京赴奉先縣詠懷注一作務非】國馬竭粟豆【漢有太常輔粟豆】官雞輸稲梁【時五坊有供奉闘雞又有闘雞使】舉隅見煩費引右惜興亡【舉一隅則眾費可知言引古辧今足以知其興亡而可痛惜者也趙雲言國家橫費稲梁見上同登慈防寺塔注孔子舉一隅不以三隅反則不復也旣舉東則知西南北如此煩費可以引古驗今知興亡之所在通曳裾置醴地至此十八句敍獻賦得官在長安見時政之事】河朔風塵起【祿山起河朔】岷山行幸長【宗幸蜀】兩宮各警蹕萬里遙相望【肅宗卽位靈武趙雲兵興謂之風塵天寶十四載十一月祿山反陷河北諸郡又陷東京十五載六月防潼闗京師大駭詔親徵遂幸蜀故曰河朔風塵起岷山行幸長七月以皇太子爲天下兵馬元帥北収兵至靈武裴冕等奉太子卽皇帝位是爲肅宗攺元至徳尊皇帝曰太上天帝太上在蜀肅宗在靈武所謂兩宮各警蹕萬里遙相望】崆峒殺气黑少海旌旗黃【師云崆峒謂靈武少海謂太子旌旗黃謂帝位】禹功亦命子涿鹿親戎行【以廣平王爲天下兵馬元帥王肅宗之子代宗杜田補遺東宮故事天子比大海太子爲少海山海經無臯之山南望防海郭璞注防海少海也淮南子九州之外乃有八寅亦曰寅澤東方曰太淸曰少海或謂肅宗太子廣平王爲元帥故無少海詳觀詩意恐非是崆峒在西少海在東河朔風塵起氓山行幸長則東西南北皆不寕也禹功亦命子蓋啟與有扈戰於甘之野正指太子爲元師涿鹿親戎行蓋黃帝與蚩尢戰涿鹿卽指肅宗親徵趙雲上句指肅宗行在之兵下句指廣平王俶爲天下兵馬元帥之兵蓋肅宗初年幸平涼未知所適裴冕杜鴻漸勸之靈武起兵再過平涼至徳二載二月次鳯翔則用崆峒言之閏八月以廣平王俶爲天下兵馬元帥則用少海言之崆峒山名樂史寰宇記禹迹之內山名崆峒者三並見上洗兵馬注今此云崆峒殺气黒則主安定崆峒言之蓋涇與原相接唐志涇州安志定郡原州平涼郡元和四年分原州平涼縣名之日行防州而於原州平髙縣之下注有崆峒山樂史寰宇記亦然又於涇州保定縣亦載有崆峒一名笄頭山大抵涇原相接渭在其中則崆峒一帶之地故令云崆峒殺气黒主安定崆峒言之也肅宗自靈武起兵後次於鳯翔皆隴右一道之地矣杜田殊不考上下文之義上句正以承上少海之句蓋明皇以天下兵馬元帥命肅宗矣至肅宗又以天下兵馬元帥命廣平王俶此所謂亦命子也亦命子字換傍舜亦以命禹下句又以指言肅宗蓋黃帝與蚩尢戰於涿鹿而肅宗親宗兵於鳯翔爲親戎行矣】翠華擁吳嶽【翠華天子羽葆】螭虎噉豺狼【趙雲翠華天子之旗上林賦建翠華之萎蕤英兵或作吳嶽並朱見或云太白山之名翠華擁之治兵在鳯翔故也螭虎天兵豺狼宼賊】牙一不中胡兵更陸梁【房琯敗於陳濤賊旣得志則愈陸梁趙雲爪牙言天子大將詩祈父予王之牙祈父大司馬也牙一不中指房琯陳濤斜之敗又以南車戰敗之事也一不中言如射偶不中耳】大軍載艸艸凋瘵滿膏肓【薛云春秋左氏傳秦伯使醫緩視晉侯疾曰在盲之上膏之下攻之不可逹之不及藥不至焉不可爲也趙雲傷軍須誅求之苦通河朔風塵起至此爲一叚敍祿山反明皇幸蜀肅宗卽位官兵敗之事也】備貟竊補衮【譏時相房琯𨿽敗然亦偹貟趙雲公自言充左拾遺而合有所言也舊注譏時相非是】憂憤心飛揚上感九廟焚【天子九廟】下憫萬民瘡斯時伏靑蒲【前漢史丹傳元帝敬易太子丹聞上獨寢直入臥內伏靑蒲上泣諫注以靑規地曰靑蒲非皇后不得至此】廷諍守禦牀【王陵面折廷諍衛瓘托醉跪帝狀前以手撫牀曰此坐可惜】君辱敢愛死【檀弓中生不敢愛其死】赫怒幸無傷【詩王赫斯怒】聖哲體仁恕宇縣復小康哭廟灰燼中鼻酸朝未央【時天子収復京師先素服哭廟而後受朝趙雲公上防論琯有才不宜廢免肅宗怒貶琯邠州刺史出公爲華州司功故其下有伏靑蒲守禦牀敢愛死與赫怒之句此一叚十二句敍述身在行在拜拾遺之事】小臣議論絕老病客殊方鬱鬱苦不展【張平子鬱鬱不得志】羽翮困低昻秋風動哀壑碧蕙捐微芳【陸士衡塘上行江籬生幽渚微芳不足宣四節逝不處繁華難久鮮淑气與時殞餘芳隨風捐趙雲議論絕以罷拾遺而出殊方言在夔州字則西京賦殊方偏國鬱鬱不得志之皃碧蕙捐微芳言客於秋時一作損非】之推避賞從漁父濯滄浪【漁夫歌滄浪之水淸可以濯我纓趙雲之推漁父皆以自比介之推從晉文公歸國賞不及亦不言後避賞入山此公言其甞扈從而今在外也漁父公言其有江海之興】榮華敵勲業嵗暮有嚴霜吾觀鴟夷子才格出尋常羣凶逆未定側佇英俊翔【範蠡旣雪防稽之恥以爲大名之下不可久居遂泛舟浮海變姓名號鴟夷子趙雲自傷勲業之寡榮華之微然嵗律雲暮嚴霜必降傷其遲暮不能勵勲業以取榮華所慕者範蠡扁舟事而已蠡髙舉逺引乃出尋常之才格未句財付之英俊矣通小臣議論絕至此十四句爲一叚敍以言事而出流落於外今在楚地而樂閒曠之事也】

阻雨不得歸瀼西甘林

三伏適已過【陰陽書夏至後第三庚爲初伏第四庚爲中伏立秋後初庚爲末伏王彪之井賦三伏焦暑元陽重授輕飈不扇瀐云不覆】驕陽化爲霖欲歸瀼西宅阻此江浦深壊舟百板圻峻岸復萬尋篙工初一棄恐泥勞寸心佇立東城隅悵望髙飛禽【趙雲言有船而破壞舟人棄之不用故寸在有恐泥之勞下句則望瀼西阻於渡渉恨無羽翼飛去】艸堂亂圃不隔昆侖岑昬渾衣裳外曠絕同層陰園甘長成時三寸如黃金諸侯舊上計厥貢傾千林【禹貢淮海維揚州厥包橘防錫貢江文通曰落長沙渚曾陰萬里生蜀都賦戶有橘防之�漢武計偕注計者上計簿使也趙雲公意珍重其甘林有岡圖與昆侖不相隔耳而以兩之故衣裳之外气象昏渾其曠絕之處同曽陰之一色也葛仙翁傳昆侖一名圃蓋昆侖山中有名圃】邦人不足重所迫豪吏侵客居暫封植日夜偶瑤琴【昭公二年季氏有佳樹宣子譽之武子日宿敢不封殖此樹也趙雲言甘可入貢爲至尊之禦而邦人反不重若豪吏侵奪想土人不復多種矣近世蜀中宮取荔枝至有荔枝之家伐去不畱亦此類也邦人旣不重之惟客居尙可封殖瑤琴言如琴瑟之不去身朝夕玩之】虛徐五株熊側塞煩胸襟焉得輟兩足杖藜出嶇條流數翠實【師云劉孝議緑李賦緑珠滿條流又翠實累累】偃息歸碧潯【靈運舉目晀嶇】拂拭烏皮幾喜聞樵牧音令兒快搔背脫我頭上簮【張景陽詩投耒循防側時聞樵采音增添郤詵山行喜聞樵語牧唱洗盡五年塵土腸胃欣然�驂臨水久之而去趙雲齊謝眺詠烏皮隠幾詩蟠本生附枝刻削豈無施取則龍文鼎三迹獻光儀勿言素韋潔白沙尙推移曲躬奉微用聊承終宴疲下句則得歸瀼西聞乎日之音而喜搔背脫巾歸林下之樂如此】

雨三首

峽云行淸曉煙霧相徘徊風吹蒼江樹雨灑石壁來淒淒生餘寒殷殷兼出雷白谷變气候【師曰谷地名】朱炎安在哉髙鳥濕不下居人門未開楚宮久已滅幽佩爲誰哀侍臣書王夢賊有冠古才冥冥翠龍駕多自巫山防【楚詞雷塡塡兮而冥冥髙唐賦虹爲掛翠爲蓋婉若遊龍乘雲翔增添韓詩外傳鄭交甫逹江妃二女出於江濵挑之女遂觧佩與之甫悅受佩去數步空懷無佩女亦不見謝暉朔風吹飛雨蕭條江山來楚襄王夢與神人遇宋王作髙君賦曰旦爲朝雲暮爲行雨朝朝暮暮陽臺之下趙雲此篇主巫山之雨爲意故云楚宮久巳滅幽佩爲誰哀幽佩以雨聲如佩此神女佩也髙蟾亦曰丁當王佩三更雨疑出於此侍臣指玉也賦則髙唐神女賦也以載楚王夢事翠龍駕又指神女故以雨歸之神女多之爲義非之多乃十分之多也龍駕出謝晀七夕賦回龍駕之容曳】

靑山淡無姿白露誰能【趙雲暗用佛書雨露皆有頭之義】片片水上云蕭蕭沙中雨殊俗狀巢居曽臺俯風渚【楚地面山背水俗多架木爲居以就地勢】佳客適萬里沈思情延停【趙雲此必有所別之人而可當佳客之稱】掛帆逺色外驚浪滿吳楚久陰蛟螭出防盜【一云冠蓋】復防許【趙雲四句憂佳客旅興之辭驚浪蛟螭防盜皆實言旣言冦盜豈復以驚浪比永王蛟螭比賦斂乎況永王璘之叛是至徳二載事此詩以掛帆言之則爲荊南以白露言之則時爲秋乃大歷三年之秋不亦相逺乎古詩河漢淸且淺相去復防許】

空山中宵陰微冷先枕席回風起淸曉萬象淒已碧【古詩回風動地起陸士衡迅雷中宵激驚電光夜舒】落落出岫云渾渾倚天石日假何道行【天文志日有行黃道有行赤道者時雨久陰晦不知日之所行何道】雨含長江白連檣荊州船【江賦舳艫相屬萬里連檣】有士荷戈防南防艸鎭慘霑濕赴逺役羣盜下壁山【師云辟山防路縣名今屬恭州】總戎備彊敵水深雲光廓嗚櫓木有適漁艇息【一作自】悠悠夷歌負樵客畱滯一老翁書時記朝夕【趙雲此篇蓋時荊渚間有防盜前篇云防盜後防許此篇特詳焉南防艸鎭慘則防盜在艸鎭矣水深雲光廓嗚櫓各有適公羨慕之辭漁艇自悠悠夷歌負樵客思其上逺適之而不可得乃思其次也漁舟自如樵客之放爲夷歌亦足樂矣而畱滯爲客者一老翁爲可傷姑書時節朝夕而巳】

又上後園山腳

昔我遊山東憶戱東嶽陽窮秋立日觀【師云漢官儀曰防山東南名日觀】矯首望八【一云北】荒【顏延年日觀臨東冥】朱崖著毫髮【朱崖海南州碧海海也逺望若毫髮然師云茅君內傳岱山之洞上有丹闗朱崖】碧海吹衣裳【師云十州記扶桑鎭於碧津漢武內傳曰藥冇碧海瑯玕】蓐収困用事冥蔚彊梁【蓐収秋神冥冬神言四時相代用事則休者困而王者彊梁矣】逝水自朝宗鎭石各其方【言逝者無所止而止者不易其所也】平原獨憔悴農力廢耕桑非闗【一作北闗】風露凋曾是戍役傷於時國用富足以守邊疆朝廷任猛將逺奪戎虜場【於時當時也當宗富盛之時不能節用自守而委任藩將求功夷狄】到今事反覆故老淚萬行防不復見況乃懷舊鄕【防山去東嶽近尙不可見況故鄕乎】肺萎屬久戰骨出熱中膓【師云劉琨書肺萎骨出四體不支】憂來杖匣劍更上林北岡瘴毒猿鳥落峽幹南日黃秋風亦已起江漢始如湯【苦熱行赤阪橫西阻火山赫南威身熱頭且痛鳥隨防來歸湯泉發云潭焦煙起石圻】登髙欲有往蕩析川無梁【師云劉休詩河廣川無梁山髙路難越】哀彼逺徵人去家死路傍不及父祖塋壘累冢相當【魏懷舊賦冢累累以接隴華表丁令威歌何不學仙冢累累後漢直如死路邊】

雨

山雨不作泥江云薄爲霧晴飛半嶺鶴亂平沙村樹明滅洲景微隠見巖資露【趙雲以見微雨便晴山雨陳張正見經季子廟詩山雨濕苔碑】拘悶出門遊矌絕經目趣消中日伏枕臥久塵及屨豈無平肩輿【師云晉王子敬經吳郡聞觀辟疆有名園先不相織乘平肩輿徑入趙雲空曠逺絕之處卽是經目之景趣平肩輿轎子也】莫辧望鄕路兵戈浩未息虵虺反相顧【趙雲虵虺防已在南多有之或云以比盜賊凶徒選尙爲虵爲虺】悠悠邊月破鬱鬱流年度【趙雲言破除之破一月而去也公有句云二月已破三月來亦此破義】鍼灸阻朋曹【鍼灸所以救療譬良朋友】糠籺對童孺【時旣乏良朋所對者童孺而已糠籺言非寔徳趙雲以伏枕之病湏鍼灸以安養故與朋曹阻隔下言貧食糠籺與童孺相對舊注皆非】一命須屈色新知漸成故窮荒益自卑飄泊欲誰訴【師云李顒詩冗寮慙屈邑】尫羸愁應接俄頃恐違【一云危】迕浮俗何萬端幽人有髙步龐公竟獨往【龐徳公未甞入州府夫妻相敬如賔劉表不能屈後攜妻子入鹿門山不返】尙子終罕遇【後漢逸民傳尙長字子平隠居不仕肆意遊五嶽名山不知所終趙雲上兩句似言嚴鄭公蓋嚴武辟公節度參謀所謂一命也言受人一命當屈色以下之漸成故言其死也言才得新知漸成故沒重嘆知已之難遭也故繼之以窮荒益自卑飄泊欲誰訴以尫羸不堪應接故愁旣倦而不久則才俄頃而已又卻有違迕之憂冝起髙步之念而欲長往矣左太衝詠史詩髙步追許由龐公尙子蓋髙步之人公誠慕之而罕逄遇也】宿畱洞庭秋天寒瀟湘素杖防可入舟送此齒髮暮【漢書宿畱瞽言楚詞嫋嫋兮秋風洞庭波兮木葉下趙雲宿畱音秀澑出漢書如言等也宿畱之義蓋有星宿畱待之意公詩言候秋時可發舟而往矣洞庭瀟湘所待之處】

贈李十五丈別【趙雲自峽人鳥獸居至南入黔陽天言其在防流落間得防李十五丈而送別之也自汧公制方隅至觀罷念歸旋言李丈往謁汧公而不得俱往耳約其歸也】

峽人鳥獸居其室附層巓【魏都賦巖岡潭淵限蠻隔夷峻危之竅也蠻陬夷落譯導而通者鳥獸之氓也】下臨不測江中有萬里船多病紛倚薄少畱攺嵗年絕域誰慰懷開顏喜名賢孤陋忝未親等級敢比肩人生意頗【一作气】合相與襟袂連一日兩遣僕三日一共筵揚論展寸心壯筆過飛泉【杜田補遺曹子建作王仲宣誅發言可詠下筆成篇文若春華思若湧泉李廣利防刀刺山飛泉湧出飛泉言文瀏湸快利】成美價存【韋賢四子少子成復以明經歷位至丞相故鄒魯諺曰遺子黃金滿�不如教子一經】子山舊業傳【庾信字子山父肩吾爲梁太子中庶子掌書記徐陵及信並爲抄撰學士信父子東宮出入禁闥文並綺麗世號徐庚體趙雲倚薄謝靈運拙疾相倚薄絕域李陵奉使絕域孤陋記孤陋記寡開揚論者揚舉言論】不聞八尺軀常愛眾目憐且爲苦辛行蓋被生事牽北回白帝棹南入黔陽天汧公制方隅【汧李之所封杜田補遺汧公李勉按舊史上元初爲梁州刺史山南西道防禦使李十五丈在峽中往謁之故子羙作此詩爲別也】迥出諸侯先封內如太古時危獨蕭然淸髙金莖露【一作掌】正直朱絲【西都賦抗仙掌以承露擢雙立之金莖軼埃之混濁鮮顥气之淸莫鮑明逺詩淸如玉壺冰直如朱絲防黨錮傳直如死道邊】昔在堯四嶽今之黃潁川【四嶽分掌四嶽之諸侯黃霸爲潁川守有治狀皆美李汧公也】於邁恨不同所思無由宣山深水增波解榻秋露懸客遊𨿽云久主要月再圓晨集風渚亭醉操云嶠篇丈夫貴知已觀罷念歸旋【趙雲汧公善琴有名琴日響泉韻磬者舊注意以爲李十五丈乃云汧李之所封杜田引舊史如此然以舊史上元初言之則在肅宗時上元元年嵗在庚子今公詩首句云峽人鳥獸居分明是防州詩乃丁未大歷二年相去七年矣勉之爲山南西道防禦新史不載伹云代宗時進工部尙書封汧國公滑亳節度使令孤彰且死表勉爲代勉居鎭且八年假令是代宗初事則乃壬寅寶應元年其居鎭八年乃已酉大歷四年在潭州與今所送李丈五丈時皆不合然則汧公又非李勉乎以俟博聞詩從公於邁陳蕃爲周璆徐孺子下榻蓋言汧公待李丈如陳蕃之待周徐當秋露懸之時也客遊𨿽云久主要月再圓言公畱李丈必湏兩月也知巳史記士伸於知巳而屈於不知已】

贈鄭十八【賁趙雲鄭賁蓋云安知縣句云異味煩縣尹知公入月末到云安其在忠州禹廟云荒庭垂橘柚乃八月之物此詩云追隨飯葵董亦七八月之物】

溫溫士君子【前漢律曆志以銅有似士君子之行言不爲燥濕寒暑變其節不爲風雨暴露攺其形】令我懷抱盡靈芝冠眾芳安得闕親近【趙雲詩溫溫恭人詩人有士君子之行焉舊注引律曆志在後矣盡字韻書在忍切又津忍切皆上聲今作去聲才刃切之呼韻書不載矣懷抱盡字公又云懷抱向人盡豈只是懷抱字如謝靈運詩歡娯冩懷抱而貼以盡字乎𨿽抱字韻書亦從上聲靈芝比鄭蓋靈芝人所喜見者故不可闕於親近之也韓退之若鳯凰芝艸賢愚以爲羙瑞亦是意矣親近前漢書親之近之】遭亂意不歸竄身迹非隠【趙雲公自言也詩式防胡不歸山濤吏非吏隠非隠】細人尙姑息吾子色愈謹髙懷見物理識者安肯哂卑飛欲何待防徑應未忍【杜田補遺張衡應問曰防徑邪至我不忍以投步干進茍容我不忍以歙肩楚辭夫惟防徑以窘步王逸曰徑斜道也曹大家東徵賦遵通衢之大道兮求防徑欲從誰注惟遵行正直大道不求邪侫防徑也又唐盧藏用傳士大夫指嵩少終南爲仕塗防徑趙雲君子之愛人也以徳細人之愛人也以姑息下句言鄭十八甘心於下位不求防徑以僥幸也防徑字祖出離騷經楚亂今貼以應未忍則張衡應問近是也】示我百篇文詩家一標凖羈離交屈宋【屈原宋玉】牢落值顏閔【顏淵閔子騫趙雲示我百篇文下所謂把文驚小陸屈宋顏閔比鄭十八交與值自公言之也】水陸迷畏【一作長】途藥餌駐修軫古人日已逺靑史字不泯【薛云應劭風俗通曰靑史善著書靑史者人姓名趙雲上兩句公自言靑史殺靑竹簡之史蓋猶或黃絹或黃紙所書爲之黃卷耳劉峻答劉靑陵書靑簡尙新江文通俱啟丹冊並圖靑史薛夢符補遺乃引應劭風俗通云云不知薛何自而得此風俗通之謬與或別有所紀字偶相犯亦不可知不泯詩靡國不泯選盛徳不泯】步迹詠唐虞追隨飯葵堇數杯資好事異味煩縣尹【趙雲詠唐虞而飯葵堇非樂道而然邪堇音謹杜田堇葵皆菜之美者古詩蓼虫避葵堇蓋蓼味辛食辛之虫所以避葵堇或曰詩七月烹葵及菽則葵甘滑之菜可以養老又周原膴膴堇荼如飴堇芹菜堇辛苦而如飴之甘則以周原之膴厚也謂堇與葵皆菜之羙可乎杜公但據古詩葵堇字連出以言所可食之菜耳況古言葵堇葵有言露葵而莖亦有言露堇者矣乘露而美乃秋間之物選嚴冬而思堇以其不可得矣】心𨿽在朝謁力與願矛盾抱病排金門衰容肯爲敏【敏不敏也如左傳魯人以爲敏同趙雲矛盾相背之謂蓋矛所以刺盾所以蔽也事出韓非子康曰事與願違今云力與願矛盾卽力與願違之義也】

殿中楊監見示張【廟諱】艸書圖【趙雲公所與楊監三詩前二詩無時節可考但以舊本與後送別乃九月詩相連】

斯人已云亡艸聖祕難得及玆煩見示滿目一淒惻悲風生微綃【潘安仁凱風揚微綃】萬里起古色鏘鏘鳴玉動落落羣松直連山蟠其間溟漲與筆力有練實先書臨池眞盡墨【張伯英善艸書凡家之帛必先書而後練臨池學書久池水盡黒人謂艸聖】俊拔爲之主暮年思轉極【趙雲斯人指言張旭漢張伯英善艸書人謂艸聖玉動松直山蟠皆以狀其艸書溟漲與筆力言筆力浩汗若溟渤之漲水乞與之也書練與池墨亦伯英事以比旭也俊防爲主言其書之所主由其俊拔故也】未知張王后誰並百代則嗚呼東吳精【蘓州人】逸气感淸識【張芝艸書毎太醉叫呼狂走乃下筆自視以爲神】楊公拂篋笥舒捲忘寢食【趙雲張則英王則羲之此轉用張王善書以言張旭矣逸气感淸識則張旭之逸气感楊監之淸識感者感格之感言致得如此也】念昔揮毫端不獨觀酒徳【張自言始見公主擔夫爭道而得書法意觀公孫大娘舞劍噐而得其神俊觀張旭用意不獨在於大醉而已趙雲言旭之善飲公詩甞日張旭三杯艸聖傳脫防露頂王公前揮毫落紙如雲煙故用酒徳字結之劉伶善飲有酒徳頌】

楊監又出畫鷹十二扇

近時馮紹正能畫鷙鳥樣【師云名畫馮紹正開元中爲戶部侍郎尢善鷹鶻雞雉形態嘴毛彩俱妙】明公出此圖無乃傳其狀殊資各獨立淸絕心有向疾禁千里馬气敵萬人將【狀其快疾勇次薛云前漢文帝有獻千里馬三國誌評曰闗羽張飛萬人之敵師云古詩健馬馳千里殷蕓小說諸葛亮才智精鋭內外敏防萬人敵也】憶昔驪山宮冬移含元仗天寒大羽獵此物神俱王【宗盛時甞以冬十月幸溫泉宮時肆獵】當時無凡材百中皆用壯【時寧王有髙麗赤鷹尢俊異帝獵則置之駕前號快云兒趙雲千里馬則驥一日千里也萬人將言可以統將萬人之材必英雄者矣含元殿名大羽獵字揚子云有羽獵賦神王字莊子澤雉十步一啄百步一飲神𨿽王不善也百中音去聲戰國防蘓厲謂周君曰養由基射百發百中用壯字易大壯九三小人用壯注言用其壯也】粉墨形似間識者一惆悵干戈少暇日眞骨老崖嶂爲君除狡兔防是翻韝上

送殿中楊監赴蜀見相公【趙雲相公杜鴻漸送子淸秋暮則詩作於大歷元年九月蓋鴻漸是年二月壬午授劍南西川節度使平蜀亂明年夏四月請入朝奏事許之旣去不復來蜀】

去水絕還波【古詩長江無回波】泄云無定姿【陸機賦有輕盈之艶狀無實體之眞形師云顏延年詩泄云自飄風】人生在世間聚防亦暫時離別重相逄偶然豈定期送子淸秋暮風物長年悲【師云蕭慤詩淒惻長年悲趙雲淮南子木葉落長年悲】豪俊貴勲業邦家頻出師相公鎭梁益軍事無孑遺【趙雲詩靡有孑遺】觧搨再見今【陳蕃禮周璆別置一榻去則懸之來則觧】用才復擇誰況子已髙位爲郡得固辭難拒供給費愼哀漁奪私干戈未甚息紀网正所持汛舟巨石橫【師云左傳晉饑秦輸之粟命曰泛舟之後】登陸艸露滋山門日易夕當念居者思【趙雲在師間莊子人生世間若白駒之過隙言杜相公待�監如陳藩待周徐也用才卽是用人才汛舟巨石橫登陸艸露滋言或舟或陸行役之苦山門日易夕公自言在夔故以山門言之日易夕則一別之後光陰易換居者乃公自言左傳有居者行者之語】

九家集注杜詩卷十二

欽定四庫全書

九家集注杜詩卷十三

宋郭知逹編古詩

秋行官張望督促東渚耗【一作刈】稲向畢淸晨遣女奴阿稽竪子阿段往問【文十年王在渚宮注小洲曰渚趙雲舊本耗稻一作刈非蓋此秋詩未是収刈時耗稻於稻中消耗蒲稗免相奪取或云耗稻是方言】

東注雨今足佇聞粳稻香【謝靈運詩滮池漑粳稻說文粳稻屬稻稌】上天無偏頗蒲稗各自長【前漢匈奴傳朕聞天不頗覆地不偏載謝靈運湖中作芰荷疊映蔚蒲稗相因依趙雲劉公幹詩物類無偏頗】人情見非類【前漢朱虛侯章請爲呂太后言耕田髙後兒子畜之笑曰顧乃父知田耳若生而爲王子安知田乎章曰臣知之太后曰試爲我言田章曰深耕漑種立苖欲防非其種者鉏而去之太后黙然師古曰以斥諸呂也穊稠也穊種者言多生子孫】田家戒其荒【前漢武帝紀野荒治苛也注曰荒田畆不辟】功夫競搰搰除艸置岸傍【食貨志蕓除艸也莊子天地篇搰搰然用力甚多蒲稗皆水艸上天以無偏頗不擇稻與蒲稗皆生長之然人情見非類則非類如蒲稗𨿽可亂眞人情終見之也此亦劉章非其種者耡而去之之意故力田之家戒田荒穢爲蒲稗奪之也荒則田萊多荒之荒何至引漢武野荒治苛乎除艸乃蒲稗矣】谷者命之本客居安可忘【命之一云今土範子計然曰五穀者萬民之命國之重寶晉書黎元以谷爲命】靑春具所務勤墾免亂常吳牛力容易並驅動莫當【動莫當一云紛防埸世說滿奮云吳牛見月而喘詩並驅從兩牡兮潘安仁籍田賦雲遊埸染屨又世說云今之水牛生江淮故謂吳牛畏熱見月疑日所以喘也趙雲上兩句追言其當春時已備具其所務矣所務務農墾墾田勤於墾田免亂務農之常蓋以命之本𨿽客居而不忘也力容易言其力之多不以爲難也東方朔談何容易並驅雙駕之也埸者埸埸之紛遊則所用並驅之牛非止一雙而已亦四鄰耒耜出所以紛然也舊本正作動莫當非蓋言耕而已無動莫可當之義】丰苖亦已穊【見上注】雲水照方塘【劉公幹雜詩方塘含白水】有生固蔓延靜一資隄防【趙雲丰苖亦已穊則劉章所謂也蔓延選軒檻蔓延今言滋蔓連延亦同義前漢韋孟諷諌四言詩矜矜元王恭儉靜一注靜守一道也隄防史如水之有隄防有生固蔓延言均爲有生如蒲稗固蔓延於稻中矣然靜守一道則專在稻苖焉欲靜一則在除之資隄防亦防其惰農而不致力也】督令不無人提攜頗在綱【攜一作挈書盤庚若网在綱有條而不紊趙雲督領指行官張望除去蒲稗必有所役之人督領者提攜之如舉綱張目耳】荊揚風土暖【周官揚州荊州冝稻江淹南中气侯暖朱華陵白雪】肅肅防霜尙恐主守疏用心未甚臧淸朝遣奴僕寄語逾崇岡【趙雲尙恐主守疏又指行官張望公前篇行官張望補稻畦水歸詩主守問家臣分朋見溪畔主守亦言張望家臣者豈婢僕之謂乎故今題遣女奴阿稽竪子阿段往問而云淸朝遣婢僕寄語逾崇岡】西戎聚必防【書平秩西成】不獨陵我倉【詩我倉旣盈又曽孫之廋如坻如京潘安仁籍田賦我倉如陵我庾如坻】豈要仁裏譽感此亂世忙【非欲賙施要仁裏之譽蓋亂世不可不畜積以爲給趙雲言旣除去蒲稗而稻成可収則當如此段之事也公前篇有曰遺穗及眾多我倉戒滋蔓而今詩曰西成聚必防不獨陵我倉則公及物之胸懹如此張平子思賦匪仁裏其焉宅分匪義迹其焉追】北風吹蒹葭蟋蟀近中堂【詩十月蟋蟀入我牀下故近中堂】荏苒百工休郁防遲暮傷【禮月令霜降百工休謝宣逺詩履運傷荏苒陸士衡防郁遊子情謝琨遲暮獨如何趙雲四句又言冬詩蒹葭蒼蒼白露爲霜故風吹言蒹葭遲暮字楚辭傷美人之遲暮蒲稗除矣稻旣成而収且防之矣迨此冬時百工且休矣然余有遲暮之傷則詩人之情也此詩反覆曲折語多深隠不作尋常紆余之詩近乎著書】

覧柏中允兼子侄數人除官制詞因述父子兄弟四美載承絲綸【唐書柏氏無顯人惟柏耆傳云將軍良器之子元和中人不顯州郡甫又有詩寄相學士林君趙雲舊本中允師民瞻本作中丞是蓋近體詩有題云陪柏中丞觀宴將士然民瞻便指爲柏正節非詩句有戮力自元昆意其方是柏正節也然竊有疑焉公又有柏學士林居柏大兄弟柏二別駕詩皆是文人豈可指言柏正節之家乎俟明識辧之絲綸言制詞】

紛然喪亂際見此忠孝門【晉卞壺傳翟湯嘆曰父死於君子死於父忠孝之道萃於一門】蜀中防亦甚柏氏功彌存深誠補王室戮力自元昆【魏書重以王室多故爾雅先生爲昆漢髙紀戮力注並力趙雲柏氏立功於蜀其爲名字於史無所考以意逆之必柏正節也今所謂柏中丞意是正節之弟而子侄數人則侄者正節子矣此無他以詩云戮力自元昆則言柏中丞之兄豈乃柏正節乎其父子兄弟有功於行陣則詩人宜以忠孝稱之矣書聿求元聖與之戮力舊注引髙祖紀在後矣】三止錦江沸獨淸玉壘昏【左太衝蜀都賦郭靈闗而爲門包玊壘而爲宇注玉壘山名華陽國誌錦江言蜀人織錦濯其中則鮮明濯他江必不好故曰錦江成都記玉壘山導江縣西北三十里趙雲沸字上著止傳以湯止沸錦江防寰宇記濯錦江系之華陽縣公入蜀見成都亂蓋寶應元年嵗壬寅七月劍南西川兵馬使徐知道反拒嚴武之來不得永防元年嵗乙已崔旴反襲殺郭英乂次年楊子琳以瀘州牙將同卭州牙將柏正節討旴杜鴻漸表子琳爲瀘州刺史正節爲卭州刺使西蜀大亂各遣罷兵於大歷二年嵗戊申七月子琳以瀘州刺史反防成都蜀中又亂此錦江三沸也然寶應元年徐知道反公有艸堂詩布衣數十人亦擁專城居下注云卽柏正節楊子琳之徒則正節乃預寶應亂之數永防二年旣稱討崔旴而西蜀大亂又云各遣罷兵則正節乃所以亂蜀者大歷防成都𨿽是楊子琳而正節本其同類不見有正節預討楊子琳事若指柏氏爲正節實未安也李善注云玉壘山名湔水出焉在成都西北岷山界以今考之永康軍是也錦江沸自指成都府今又云玉壘昏則永康軍當時亦有亂矣或又云永康軍靠威茂今威州卽唐維州吐蕃嘗防松維豈所謂玉壘昏乎】髙人入竹帛【鄧禹垂功名於竹帛】新渥照乾坤子弟先卒伍芝蘭疊璵璠【謝與從兄朗爲叔父安所器重曰譬如芝蘭玉樹生於階庭】同心注師律【易師出以律】灑血在戎軒【後漢贊二十八將有來羣後捷我戎軒梁吳均防間血灑地】絲綸實具載【禮緇衣子曰王言如絲其出如綸王言如綸其出如綍】紱冕已殊恩【班固西都賦紱冕所興趙雲芝蘭比其子弟有香秀之美璵璠比其子弟如良玉之珍亦晉書所謂佳子弟如芝蘭玉樹常使生於庭側也語孔子言禹曰惡衣服而致美乎紱冕】奉公舉骨肉誅叛經寒溫金甲雪猶凍朱旗塵不翻【陸左公石闕銘朱旗萬里】每聞戰說歘激懦气奔【趙雲奉公舉骨肉言柏公內舉不避親並帥子弟赴難誅叛經寒溫則誅叛者前年之事至今作詩時已經一寒一溫金甲雪猶凍則效力之時在冬至今雪猶疑於甲而凍朱旗塵不翻則防犯戰塵重而不翻】聖主國多盜賢臣官則尊方當節鉞用必絕祲沴根【趙雲多盜言國多盜賊有能伐叛之賢臣朝廷不惜爵賞故官則尊也節鉞用以其有功必使膺節鉞之用言爲節度使也爲節度使不可虛受爵賞必絕祲沴根以報朝廷】吾病日回首雲臺誰再論【後漢馬武等傳二十八將論永平中顯宗追感前世功臣乃畫圖二十八將於南宮雲臺】作歌挹盛事推轂期孤鶱【前漢鄭當時推轂士及官屬丞史誠有味其言也注言薦舉人如車轂之輪轉馮唐傳王者遣將跪而推轂此詩注柏中允爲柏耆按新舊二史所載耆止入鎭江說王承宗諭承宗移鎭及使李同防以擅殺同防流放至賜死而詩中乃言效力於成都又云三止錦江沸卽非耆矣切疑爲柏貞節崔旴之殺郭英乂也貞節與瀘洲楊子琳帥師以討之杜鴻漸至蜀表授卭州刺史二史於傳無所考信故未能修去闕之以俟有聞趙雲上句公自言其絕望於富貴無復論畫像之事下句公自負其詩所稱美可以推柏公而使之孤鶱推轂舊注引馮唐傳又別一義】

聴楊氏歌

佳人絕代歌獨立發皓齒【前漢外戚傳李延年侍上起舞歌曰北方有佳人絕代而獨立前漢枚乘七發皓齒娥眉命曰伐性之斧薛云楚詞朱唇皓齒嫭以姱又古樂府雜曲從來著名推趙子復有丹唇發皓齒杜云阮籍詠懷詩南國有佳人榮華若桃李朝遊江北岸夕宿瀟湘沚時俗薄朱顏誰爲發皓齒】蒲堂慘不樂【前漢刑法志古人有言滿堂飲酒有一人向隅而悲泣則一堂皆爲之不樂】響下靑虛裏【一作浮雲裏】江城帶素月【謝希逸月賦素月流天趙雲濵江州縣謂之江城公詩有江城今夜客獨宿江城蠟炬殘鼔角動江城言成都也呈漢中王江月滿江城送卿二翁白馬出江城與今所云江城帯素月言夔州也】況乃淸夜起【曹子建中夜起長嘆】老夫悲暮年壯士涙如水【魏武帝樂府烈士暮年壯心不已荊軻歌於易水之上士皆涙垂杜云荊軻歌云壯士一去兮不復還曹子建詩淸夜遊西園舊引卻是中夜老夫悲暮年壯士淚如水其所感如此左傳牽帥老夫淚如水淚下如流泉同義】玉杯久寂寞【山海經曰犬戎國有一女子跪進玉杯食韓子曰紂爲象箸而箕子怖以爲象箸必不加於土鉶必將犀玉之杯象箸玉杯必不菽藿則必薦豹胎】金管迷宮徴【趙雲玉杯金管皆爲聲曲者也玉杯今之所撃水盞金管今之吹笛以金玉言之取其貴也如箕子諫紂以爲象著則必爲玉杯王逸顏淵之簞瓢勝慶封之玉杯玉杯之寂寞言其不敢爲聲金管迷宮徵言其聲之不逮於歌皆以形容歌聲之妙】勿云聴者疲愚智心盡死【韓娥過宋人辱之娥曼聲而哭長防皆泣下宋人謝之娥乃曼聲而歌老防皆喜躍師云江淹別賦骨肉悲而心死】古來傑出士豈待一知己【孟子曰豪傑之士𨿽無文王猶興趙雲傳云士伸於知已屈於不知已故於傑出士下使知已字一本作傑出事不取】吾聞昔秦靑傾側天下耳【一云傾倒杜田補遺列子曰昔薛譚學謳於秦靑未窮靑之技自謂盡之遂辭歸靑弗止餞於郊衢撫節悲歌聲振林木響遏行雲譚乃謝求反終身不敢言歸趙雲秦靑一本作秦音非杜說是蓋傾天下之耳則非特一知已而已】

荊南兵馬使太常卿趙公大食刀歌【趙雲此篇蓋柏梁體分爲兩段上段十七句平聲於中又分六段下段十五句仄聲於中又分三段句云冬示我胡國刀則十二月師云按唐史大食刀本波斯地帯佩銀刀】

太常樓船聲嗷嘈【漢武鑿昆明池始制樓船上建櫓櫓官有樓船將軍師云沈約賦聲嗷嘈而逺邁】問兵刮防趨下牢【下牢楚地】牧出令奔飛百艘【牧州令令縣令牧出令奔同赴軍事艘船也劉備遣闗羽乘船數百艘皆防於江陵】猛蛟突獸紛騰逃【趙雲四句言趙太常以軍事爲使乘大舟則可用樓船字矣公送李大夫赴廣州亦曰斧鉞下靑冥樓船過洞庭聲嗷嘈則鳴鑼擊鼓枻之聲上牢下牢防已鼔下水闗之名趨下牢以蠻之亂也所謂防者止此矣連白蠻飛百艘應軍須之船船經山過故水蛟山獸猛突者亦驚逃矣】白帝寒城駐錦袍【華陽國誌先主役吳於夷道還屯於巴東巴東治魚復縣公孫更名白帝章武中攺日永安】冬示我胡國刀壯士短衣頭虎毛【莊子說劍庻人之劍蓬頭突鬢垂曼胡之纓短後之衣】凴軒抜鞘天爲髙【趙雲白帝城公孫述所築述號白帝故謂白帝城在夔州東壯士短衣頭虎毛則抜鞘之人以虎頭爲飾王仲宣登樓賦凴軒檻以遙望師云西京雜記漢髙祖斬白蛇劍在室中光影猶照於外開匣抜鞘輙有風气光彩射人】翻風轉日木怒號冰翼雪淡傷哀猱【趙雲翻風轉日刀揮霍之勢張纉南徵賦平湖夷暢翻光轉彩冰翼雪淡刀瑩薄嚴冷之狀莊子大塊噫气其名爲風是惟無作作則萬竅怒號風怒號風鼔之故也傷哀猱駭利刃之傷言及哀猱則因木而及之詩毋教猱升木】防錯碧甖鸊鵜膏【方言野鳬甚小好沒水中南楚人謂之鸊鵜爾雅注鸊鵜似鳬而小膏中瑩刀劍】鋩鍔【一云銛鋒】已瑩虛秋濤【王褒頌巧冶鑄幹將將之朴水淬其鋒越砥斂其鍔注鋒刃芒端秋濤言色澄徹趙雲戴暠渡闗山詩馬銜苜蓿葉劍瑩鸊鵜膏】物撇捩辭坑壕蒼水使者捫赤絳【捜神記秦時有人夜渡河見一人丈餘手橫刀而立叱之乃曰吾蒼水使者】龍伯國人罷釣鼇【趙雲物本隠藏於坑壕見刀乃撇捩而辭遁焉坑壕城下之所蒼水使者是刀之事今以比呈刀之人乃蒼水使者矣又吳越春秋載禹登衡嶽血白馬以祭夢見赤繡衣男子稱夷蒼水使者曰聞帝使文命於斯故來之此又於楚地爲切釣鼇列子湯問篇龍伯之國有大人一釣而連六鼇合負而趨歸其國焉以蒼水使者提刀而呈龍伯國人見之乃罷釣鼇而去又言刀之神也】芮公回首顏色勞【芮公荊南節度使】分閫救世用賢豪【趙雲回首顏色勞望趙太常之來也傳閫外之事將軍制之芮公分天子之閫以救於世賢豪指趙也公後有王兵馬二角鷹詩又云荊南芮公得將軍亦如角鷹下翔云可見芮公之欲得賢豪者矣】趙公玉立髙歌起攬環結佩相終始萬嵗持之防天子得君亂絲與君理【隠四年傳眾仲曰以徳和民不聞以亂以亂猶治絲而棼之漢龔遂曰治亂民猶治亂防桓溫表抗節玉立誓不降辱趙雲攬環結佩則莊嚴其服相終始則成就芮公用豪傑之意萬嵗持之奉天子則持此刀以奉天子乃相終始之事理亂絲有二事謝承後漢書方儲爲郎中章帝使文郎居左武郎居右儲正住中曰臣文武兼備在所使用上嘉其材以繁亂絲付儲使理儲抜刀三防之曰反經任勢臨時宜然北齊文宣帝神武第二子神武使諸子理亂絲帝抽刀軒之曰亂者必斬此刀事也舊注引左傳與刀事不相干】蜀江如綫鍼如水【蜀水至瞿塘爲峽所束如綫】荊岑彈丸心未已【言有以一丸泥封大防闗】賊臣惡子休干紀【史記亂臣賊子陸士衡誅鋤干紀】魑魅魍魎徒爲耳【宣三年傳王孫滿曰昔夏之方有徳也逺方圖物貢金九牧鑄鼎象物百物而爲之備使民知神姦故民入川澤山林不逢不若魑魅魍魎莫能逢之注魑山神獸形魅怪物魍魎水神】妖腰亂領敢欣喜用之不髙亦不庳不似長劍須天倚【師云此言趙公玉立髙歌視蜀江如鍼綫荊岑如彈丸其豪气如此賊臣魑魅安所容哉杜田補遺余知荊楚故事曰襄王與唐勒景景差宋玉等遊雲陽臺王曰能爲大言者乎勒曰壯士怒兮絕天柱北斗戻兮防山夷差曰狡士猛毅撼揺覆載鋸牙鋸云聲其大吐舌萬里唾一世玉曰方地爲輿圖天爲蓋彎弓掛扶桑長劍倚天外王曰善趙雲蜀江之小才如綫而水才如鍼荊岑之地才如彈丸而不軌之心殊未休已故戒之休干紀也況此刀一用可以斬除之乎江如綫鍼如水錯以成文髙適云爭一彈丸之地魑魅魍魎比賊臣惡子領言所斬之處痺者卑也不髙不庳則用之適宜】吁嗟光祿英雄弭大食寶刀聊可比丹靑宛轉麒麟裏光芒六合無泥滓【趙雲卿有九太常光祿爲九列之首二職常兼領魏志常林徙光祿勲太常梁陸倕有爲王光祿轉太常謝表則光祿又指趙兵馬使英雄弭言英雄弭止未振猶寶刀未用也丹靑宛轉麒麟裏使建功圖畫於麒麟閣如趙充國之屬如是則光芒生於六合永防妖氛斯爲無泥滓矣】

王兵馬使二角鷹

悲臺蕭瑟石巃崧【潘嶽西徵賦巃嵸逼廹注巃崧髙大兒師云古詩人生百年內杳黙歸悲防】哀壑杈枒浩呼洶【師云古詩哀壑叩虛牝】中有萬里之長江回風滔日孤光動【師云薛道衡詩日照孤光蕩趙雲荊南枕大江之上故爾】角鷹翻倒壯士臂將軍玉帳軒翠气【師云潘嶽詩軍門掛玉帳杜田補遺楊子云甘泉賦乘雲開而上下兮紛防籠以混曵紅彩之流離兮成颺翠气之宛延師古曰宮室曠大自然有紅紫气一本作軒昂气理或然也趙雲玉帳將軍之帳李白亦使世有書曰玉帳經言武事也帳之深防含蘊翠气而壯士臂膺於前膺翻倒而軒開之】二鷹猛腦絳徐墜【師云張綽詩霜鶻猛目轉腦狡兔避空谷】如愁胡視天地【師云晉孫楚鷹賦深目娥眉壯似愁胡趙雲舊本二鷹猛腦徐侯穟猛腦固言鷹之頭腦猛厲而徐候穟字殊無義理王介甫善本作絳徐墜於理或然徐墜晉潘尼苦雨賦始防瀎而徐墜終滂霈而難禁】杉雞竹兔不自惜【師云異物志杉雞黃冠靑縷常在杉樹下又竹兔小如野兔常食竹葉】溪虎野羊俱辟易【唐書斐旻善射虎一日疊三十六頭見一老人曰此彪也前有眞虎將軍遇之殆矣旻怒馬赴之果一小虎伏地而吼旻馬辟易弓矢墜地師云宜都山多虎穴在深溪同谷中南海志野羊成羣觸人趙雲項羽傳揚喜追羽羽叱之喜人馬俱驚辟易數里師古曰辟易謂開張而易其本處辟頻亦反溪虎野羊俱辟易正自言虎羊見鷹畏懼而退縮】韝上鋒稜十二翮【鮑明逺昔如韝上鷹師云傳鷹賦勁翮二六機連體輕】將軍勇鋭與之敵將軍樹勲起安西昆侖虞泉入馬蹄【薛云楚詞回靈光於虞淵注虞淵日所入也虞泉乃虞淵唐髙祖諱淵故云】白羽曽肉三狻防【白羽箭防師子】敢決豈不與之齊【師云應詩戰士志敢決趙雲與之齊字禮記信婦徳也一與之齊終身不攺魏文帝與吳質書吾徳不及年與之齊】荊南芮公得將軍亦如鷹角下翔云【云朔】云惡鳥飛飛啄金屋安得爾軰開其羣驅出六合梟鸞分【趙雲惡鳥飛飛啄金屋言可憎之惡鳥啄富貴家之屋當得角鷹之軰開破之故有梟鸞分之句江揔黃鵠飛飛逺又曰黃鳥飛飛有時度梁張辛望鳥飛飛滅金屋漢武帝曰阿嬌當以黃金屋貯之】

甘林

捨舟越西岡【謝靈運捨舟朓迥渚】入林解我衣【趙雲史惟恐入山之不深入林之不宻】靑芻適馬性好鳥知人歸晨光映逺岫【陶替晨光熹微謝暉防中列逺岫】夕露見日晞【趙雲晞幹也選朝露待日晞詩見睍聿消】遲暮少寢食【趙雲楚詞傷美人之遲暮語吾嘗終日不食終夜不寢】淸矌喜荊扉【選詩豈徒暫淸曠沈休文詩荊扉新且故言晚言不以寢食爲嗜而喜所居之荊扉也】經過倦俗態在野無所違試問甘藜藿【莊子藜不糝趙雲阮籍詠懷詩趙李相經過謝叔源遊西池詩願言屢經過詩君子在野選予甘藜藿未暇此食也舊注卻攺莊子藜字爲藜藿誤矣】未肯羨輕肥【子路乘肥馬衣輕裘】喧靜不同科出處各天機【不同科三字語爲力不同科莊子其嗜欲深者其天機淺師云古詩喧靜本性習趙雲天機𨿽三出莊子今所用則蚿曰予動吾天機注自然也卽非所謂嗜欲深者天機淺之類矣】勿矜朱門是【郭景純朱門何足榮未若托蓬萊】陋此白屋非明朝步鄰里長老可以依時危賦斂數脫粟爲爾揮【公孫食一肉脫粟飯師古曰才脫粟而已不精鑿也言民𨿽困賦斂猶能致意於賔客故曰可依】相攜行豆田秋花藹菲菲子實不得喫貨市送王畿盡添軍旅用廹此公家威主人長跪辭戎馬何時希我襄易悲傷屈指數賦圍勸其死王命愼莫逺奮飛【趙曰子實不得喫言豆子𨿽結實長老者不得喫也主人又指長老詩不能奮飛】

雨

行雲遞崇髙【易雲行雨明】飛雨藹而至潺潺石間澑汩汩松上駛亢陽乘秋熱百谷皆已棄皇天徳澤降燋捲有生意前雨傷卒暴今雨喜容易不可無雷霆間作鼓增气【趙雲應璩與岑瑜書項者炎旱日更甚砂礫銷礫艸木燋捲史勇夫增气】佳聲逹中宵所望時一至淸霜九月天髣髴見滯穗郊扉及我私【一云栽耕詩遂及我私】我圃日蒼翠恨無抱甕力庻減臨江費【子貢過漢陰見一丈夫方爲圃畦鑿隧而入井抱甕而出灌趙雲顏延之贈王太常詩郊扉常晝閉及我私言公田不必惑下句有我圃字而云一作栽耕也二我字不同義況七月豈栽耘時乎末句公自注分明義則恨不能抱甕如漢陰丈人以汲水乃買水於人斯爲臨江之費矣】

鄭典設自施州歸【趙雲此篇兩段自上句至森疏之樂焉下則公言典設往謁裴施州意气相投情分欵宻且言其有簡冊之樂焉下則公言嘗得裴之惠書又美裴能寫字自倒屣喜旋歸至庻脫蹉跌厄是一段言喜鄭典設之歸語行歷事喜聞太守之賢而公動往謁之懷當在孟冬乘轎而往】

吾憐滎陽秀冒暑初有適名賢愼出處不肯妄行役旅玆殊俗逺竟以屢空廹【顏淵屢空南謁裴施州气合無險僻攀援懸根木師云張華詩攀援得山行江揔賦岸山懸根】登頓入天石【師云謝莊詩疲人登頓怯又施州有連天石】靑山自一川城郭洗憂戚聴子話此邦令我心悅懌其俗則純朴不知有主客溫溫諸侯門禮亦如古昔勑廚倍常羞【師云劉公幹詩供膳勑中廚謂省廚】杯盤頗狼籍【史滑稽傳舄舄交錯杯盤狼籍】時𨿽屬喪亂事貴賞【一作當】匹敵【師云曹祖詩萬里無匹敵】中宵愜良防【師云古詩今日宴良防】裴鄭非逺戚【師云張載詩與君未逺戚趙雲殊俗字非詩序家殊俗痩信云偏方殊俗公自中原來故指夔爲殊俗攀援選何可攀援登頓選疲於登頓謝靈運過始寜墅詩山行窮登頓城郭洗憂戚下句言遂如至戚非特逺戚而已此親戚與憂戚字不同舊本正作賞匹敵非當音去聲言待匹敵之當也】羣書一萬卷博渉供務隙他日辱銀鉤森疎見矛防【薛夢符云北史李義深有當才而用心險峭時人語曰矛防森森李義深師云李隅詩筆落字有力矛防空縱橫杜田補遺世說裴令見鐘士季如觀武庫但見矛防詳觀是詩所謂矛防非心之險峭蓋言書之快利森森如矛防趙雲言裴施州之藏書好學能書也劉向傳云博防羣書銀鉤索靖敍艸書云婉若銀銀漂若驚鸞矛防字薛非是書苑歐陽詢尢工行書出於大令森然如武庫之矛防大令王羲之】倒屣喜旋歸【蔡邕倒屣迎王粲】畫地求所歷乃聞風土質又重田疇辟刺史似防恂列郡宜競惜【見權宜借防恂注趙雲倒屣不上鞋踵畫地路溫舒畫地爲獄議不入防恂爲潁川守百姓遮道日願從陛下復借防君一年】北風吹瘴癘羸老思防防【師云王粲詩防防髙堂上】渚拂蒹葭塞【一作寒】嶠穿蘿蔦羃此身仗兒僕髙興潛有激孟冬方首路【顏延年攺服餙頭首路局險難】彊飯取崖壁嘆爾疲駑駘汗溝血不赤【師云崔駰賦顧駑駘而疲瘁兮何以堪其載馳古詩老馬難汗血】終然傋外飾駕馭何所益我有平肩輿前途猶準的翩翩入鳥道【師云江逌詩孤煙迷鳥道】庻脫蹉跌厄【師云古善哉行世路防蹉跌趙雲北風吹瘴癘至行世路防蹉跌鄭典設歸在秋時公時防防遨遊拂渚穿嶠皆防防之地蒹葭塞舊本作寒非興有激亦思往謁裴施州故以孟冬爲往期旣以駑駘不可馭則乘轎而往肩輿轎也汗溝馬援銅馬相法曰汗溝欲深長漢書大宛國別邑七十餘城多善馬馬汗血言其先天馬子也鳥道南中八志曰交趾郡治龍編縣自興古鳥道四百里蓋以其險絕獸猶無蹊人所莫由特上有飛鳥之道耳梁沈約湣塗賦依人邊以知國極鳥道以瞻家庻脫蹉跌厄乘肩輿而不騎駑駘自免蹉困跌之厄】

種萵苣【並序】

旣雨已秋堂下理小畦隔種一兩席許萵苣向二旬矣而苣不甲坼伊人見靑靑【趙雲別本伊人作獨野是】傷時君子或晚得防祿轗軻不進因作此詩【趙雲舊本萵苣作萎苣必誤蓋詩中言藝其子豈卻言萎苣耳】陰陽一錯亂驕蹇不復理【師云蔡邕詩苦熱气矯蹇】枯旱於其中【師云晉江統枯旱之思雨露】炎方慘如燬【師云王室如燬鄭注如燬謂醋烈也】植物半蹉嘉生將已矣【趙曰漢書嘉生之類注専指爲禾曹植書民失嘉生】云雷歘奔命師伯集所使【趙雲云雷易云雷屯史雨師灑道風伯掃塵】指麾赤白日澒洞靑光起【趙雲指麾赤白日言赤日或言白日足矣而曰赤白日蓋云赤然之白日也淮南子未有天地之時蒙鴻澒動莫知其門則澒洞者气昬兒靑光起則白日赤色變爲靑光斯雨矣】雨聲先已風防足盡西靡【趙雲謝眺詩森森防雨足風從東南來所以西靡也皇覧東平思王冢在無鹽人傳言王在國思歸京師後葬其冢上松柏皆西靡言盡者亦皆義矣或者引選望成陽而西靡語意不盡】山泉落滄江霹靂猶在耳終朝紆颯沓信宿罷蕭灑堂下可以畦呼童對經始苣兮蔬之常隨事蓻其子破塊數席間【增添鹽鐡論周公之時風不鳴條雨不破塊】荷鋤功易止兩旬不甲坼空惜埋泥滓【趙雲言初無畦而始經營之詩經始勿亟蓻者種也隨所有事而種之蓋其有事於蔬茹故也易百谷艸木皆甲坼選奮迅泥滓】野莧迷汝來宗生實於此【師云張平子南都賦宗生髙岡杜田補遺楊子云蜀都賦其竹則宗生族攢俊茂丰美左思吳都賦楠橊之木相思之樹宗生髙岡族茂幽阜趙雲迷漫於苣也苣有兩種有苦苣甜苣苦苣易生而甜苣比之難生公於前篇園公送菜詩以苦苣掩乎嘉蔬而罪之云乃知苦苣軰傾奪蕙艸根今於甜苣此下四句則罪野莧之掩乎苣】此輩豈無秋亦防寒露委翻然出地速滋蔓戶庭毀【師云左傳無使滋蔓蔓難圖也】因知邪干正掩抑至沒齒【趙雲此輩指野莧論語飯蔬食飲水沒齒無怨言】賢良𨿽得祿守道不封已【趙雲言賢良之人得位不似邪侫得位而封已亦猶嘉蔬之苣出地不滋非似野莧得地滋蔓也封己國語叔向曰引黨以封已韋昭注曰封厚也李蕭逺運命論孔子之孫子思希聖備體而未之至封巳養髙勢動人主】擁塞敗芝蘭眾多盛荊杞中園防蕭艾老圃永爲恥【趙雲中園字選詩蓬蒿滿中園老圃字語吾不如老圃】登於白玉盤【漢官儀封禪壇有白玉盤】借以如霞綺【趙雲如霞綺言借之之綺如霞也古人每言綺饌蓋貴家以綿綺借食謝暉詩餘霞防成綺惟珍貴苣之故則所登者玉盤所借者霞綺矣】莧也無所施胡顏入筐篚【趙雲曹子建表犯詩人胡顏之戒李善注胡何也卽詩胡不遄死之義毛萇曰何顏而不速死殷仲文表亦胡顏之厚詩筐篚幣帛以將其厚意采采捲耳不盈頃筐】

秋風二首

秋風淅淅吹巫山上牢下牢修水闗【上牢下牢峽內地名水闗闗津】吳檣楚柂牽百丈暖向神都寒未還【趙雲謝惠連詩淅淅振條風公嘗曰淅淅風生砌江至吳楚用防矣在夔州則吳船之檣楚船之柂猶用百丈牽以上水也神都神明之都言吳楚也吳都賦伊玆都之凾洪傾神州而韞櫝】要路何日罷長防戰自靑連百蠻中巴不曽消息好瞑傳戍鼓長雲間【趙雲要路言往吳楚之要路其荊渚之間有蠻之戰則要路長防滿矣舊本連百蠻師民瞻作白蠻是蓋雋州西有烏蠻白蠻公夔府詠懷云絕塞烏蠻北】

右一

秋風淅淅吹我衣東流之外西日微天淸小城搗練急【師云鮑照詩寒城搗素練】石古細路行人稀【趙雲前篇言防人徵戍戰伐之苦今篇自敍其旅泊不歸之懷東流之外西日微冩眼前之景宛轉含蓄道不盡淒感之意】不知明月爲誰好早晚孤防他夜歸防將白髮倚庭樹故園池臺今是非【趙雲倚庭樹倚長安故居庭樹旣是隔絕池臺有變易之理又問其今是與非】

右二

久雨期王將軍不至【趙雲此篇自上句至人生防面難再得言久雨王將軍不至敍眼前之景自憶爾腰下鐡絲箭至十月荊南風怒號紀贈王將軍英勇】

天【一作山】雨蕭蕭滯【一作帯】茅屋空山無以慰幽獨鋭頭將軍來何遲【白起頭小而鋭】令我心中苦不足數看黃霧亂云時聴嚴風折喬木泉源泠泠雜猿狖泥濘漠漠饑鴻鵠嵗暮窮陰耿未已人生防面難再得【趙雲幽獨楚辭幽獨處乎山中謝靈運晚出西射堂詩安排徒空言幽獨賴鳴琴鋭頭將軍以白起比王君王豈亦頭小而鋭耶史汝來何遲遲古詩有防靣安可知李延年歌佳人難再得】憶爾腰下鐡絲箭【師云阮瑀詩箭紐鐡絲剛刀揷銀刀白】射殺林中雪色鹿【師云陸云詩仁鹿防千年皮毛如霜雪】前者坐皮因問毛知子歷險人馬勞異獸如飛星宿落應不礙蒼山髙【師云顏延年賦野鴈應而墮落】安得突騎只五千崒然睂骨皆爾曹走平亂世相催促一豁明主正郁陶憶【一作恨】昔範增碎玊斗【鴻門之會漢王使張良獻玉鬥於範增增碎之】未使吾兵著白袍【師云侯景命東吳兵盡著白袍自爲營陣】昏昏閶闔閉氛防【時賊防京師】十月荊南雷怒號【趙雲白袍南史梁人陳慶之麾下悉著白袍所向披靡先是洛中謡曰名軍大將莫自勞千兵萬馬避白袍蓋江左事也豈吳楚之間有戰伐事乎公詩前篇自靑靑連白蠻而編年通載大歷二年九月桂州山獠反皆南方事惜不可詳考閶闔吳閶闔門時京師晏然十月雷實記其變】

別李祕書始興寺所居

不見祕書心若失及見祕書失心疾安爲動主理信然【師云與老子靜爲躁君同義】我獨覺子神充實【師云相法曰目精晃朗形神充實者主壽不死趙雲詩未見君子旣見君子之義心若失者心若有所遺失是謂心疾藝文類聚載俗說阮光祿大兒喪哀過遂得失心病此心若失之失列子若亡若失左傳昭二十二年楚王有心疾謝眺怨情故人心尙爾故心人不見安爲動主義以祕書之能安以主動故其人充實豈亦通佛法之妙而然乎】重聞西方正觀經【佛西方之教其法有大觀大覺】老自古寺風冷冷妻兒待來且歸去他日杖藜來細聽【杜田補遺西方無量壽西方韋提希及未來世一切眾生觀於西方極樂世界以佛力故當得見彼淸淨國土如執明鏡自見靣像凡十六觀日想爲初觀水想爲第二觀地想爲第三觀樹想爲第四觀八功徳水想爲第五觀揔觀想爲第六觀花座想爲第七觀像想爲第八觀徧觀一切色想爲第九觀觀世音菩薩眞實色聲想爲第十觀大勢至菩薩色身想爲第十一觀音觀想爲第十二觀雜觀想爲第十三觀上品生想爲第十四觀中品生想爲第十五觀下品生想爲第十六觀作是觀者名爲正觀若他觀者名爲邪觀】

防雞行

小奴防雞向市賣雞被防急相喧爭家中厭雞食虫蟻【師云陶侃詩山雞啄虫蟻】不知雞賣還遭烹虫雞於人何厚薄【師云此孟子見牛未見羊同意】吾叱奴人解其防【師云許子靣防銜壁以見楚王楚王命解其防】雞虫得失無了時注目寒江倚山閣【師云古詩千里勞注目趙雲急字呂布旣降曹操曰今日已往天下定矣顧劉備曰元徳卿爲坐上客我爲降虜防防我急獨不可一言邪操笑曰防虎不得不急一篇之妙在乎落句蓋雞之所以得者虫之所以失人之所以得者雞之所以失人之得失如雞虫又且相仍何時而已乎注目寒江倚山閣則所思深矣黃魯直深達詩防其書酺池寺書堂云小黠大癡螗捕蟬有餘不足防憐蚿退食歸來北夢一江風月趂漁船可與言詩者常自解也步裏客談云古人作詩斷句輒傍入他意最爲驚防如老杜云雞虫得失無了時注目寒江倚山閣是也黃魯直作水仙花詩亦用此體云坐對眞成被花惱出門一笑大江橫至陳無已云李杜齊名吾豈敢晚風無樹不鳴蟬則直不類矣】負薪行【峽民男爲商女當門戶坐肆於市防擔負於道路者皆婦人也】

防州處女發半華四十五十無夫家更遭喪亂嫁不售一生抱恨堪咨嗟土風坐男使女立應當門戶女出入十有八九負薪歸賣薪得錢當供給至老雙環只垂頸野花山葉銀釵並筋力登危集市門【師云史記刺繡文不如倚市門趙雲孫子曰去如處女敵人開戶語四十五十而無聞焉陸機詩土風淸且嘉晉傳豫章行男兒當門戶墮地自生神海賦狐登危而雍容今公詩怪巫山之女麤醜而昭君獨美似後篇士無英俊而屈原獨奇也】死生射利兼鹽井【防有鹽井師云班彪乘時射利商人之功】面妝首飾雜啼防地褊衣寒困石根【師云仲烱詩蒼煙逺石根】若道巫山女麤醜何得此【一作北】有昭君村【昭君村在神女廟下薛雲歸州圖經王嬙字昭君漢紀注雲南康秭歸人待詔掖庭元帝竟寧元年匈奴呼韓邪單於來朝帝賜單於王嬙爲匈奴閼氏按樂府觧題云帝後宮多使畫工圖形按圖召幸宮人皆賄畫工昭君持貎獨不與乃惡圖之後匈奴入朝選美人配之昭君當行入辭光彩射人悚動左右天子重失信外國恨不及朝窮按其事畫工杜陵毛延壽等皆棄市琴操載昭君王穰女端正閒麗年十七獻之元帝以地逺不幸備後宮積五年年帝每遊後宮昭君常怨不幸後單於朝賀帝晏之盡召後宮昭君乃盛飾而至帝問欲以一女賜單於誰能行者昭君越席請往時單於使在旁帝驚恨不及昭君至單於大恱遣使報送白玉一雙駿馬一十匹胡地至寶之物昭君恨帝始不見遇乃作怨思之歌曰梨葉萋萋其葉黃有鳥處此集於芭桑父兮母兮道路修長鳴呼哀哉憂心惻傷單於旣死子達立昭君謂達曰將爲漢將爲胡曰將爲胡於是昭君伏毒而死單於葬之胡中多白艸而冢獨靑辭人爲歌弔之鄕人思之爲之立廟廟有大柏圍六丈五尺枝葉蓊郁岀故臺之上及有搗練石在廟側溪中今香溪也廟屬巫山縣樂府與琴操不同故並載之】

最能行

峽中丈夫絕輕死少在公門多在水富豪有錢駕大舸貧窮取給行艓子【杜田補遺博雅曰舸舟也防方言南楚江湖湘凡船大者謂之舸艓小舟名音叶言輕如小葉切韻玉篇並不載牒字】小兒學問止論語大兒結束隨商旅欹防側柂入波濤撇漩捎濆無險阻【撇漩捎濆皆操舟者所能】朝發白帝暮江陵頃來目擊信有徴瞿塘漫天虎須【一作眼】怒歸州長年行最能【峽人以操舟人爲長年】此鄕之人气量窄悞競南風疎北客【左傳南風不競】若道士無英俊才何得山有屈原宅【屈原有宅歸州杜田補遺後漢郡國志秭歸注荊州記秭歸縣北百里有屈原故宅方七頃累石爲屈基今其地名樂平趙雲撇字使王褒四子講徳論膺騰撇波而濟不如乘舟之逸也甘泉賦乘輿之出曰捎夔魖而扶獝狂孔子見溫伯雪子目擊道存蓋事觸我目謂之目擊左傳君子之言信而有徴行最能言行瞿塘峽與虎須灘甚易也北客公自言屈原宅杜田引郡國志注謂地方七頃豈並以其左右之田言之乎舊注云峽人富則爲商旅貧則爲人操舟以地居山水之間瘠惡無耕也也】

寄裴施州

廊廟之具裴施州【潘安仁器非廊廟姿】宿昔一逢無此流金鐘大鏞在東序【薛云詩鼖鼔維鏞大鏞曰鏞書曰天球河圖在東序鐘鏞以言至和所自出東陽位也】冰壺玉鑑懸淸秋【薛云鮑照詩淸如玉壺冰書在璇璣玉衡以齊七政玉衡正天文之器以比裴君趙雲廊廟之具字公再使矣前云當今廊廟具謂之具若所謂猶含揀梁具今使金鐘大鏞在東序則亦取國家大器比裴君之重冰壺玉衡二物淸瑩比裴君之淸懸淸秋又當气象之爽時其淸尢甚】自從相遇感多病三嵗爲客寛邊愁堯有四嶽明至理漢二千石眞分憂【漢宣帝與我共理者惟良二千石乎趙雲公言其在邊地爲客以裴君爲政三年於施可寛吾之愁也四嶽書四嶽九官十二牧至理字列子均天下之至理張湛注事物皆均則理無不至郭象莊子注至理盡於自得王康琚反招隠詩矯性識至理二千石漢百官公卿表郡守秦官掌治其郡秩二千石】防度寄書白鹽北苦寒贈我靑羔【一作絲】裘【師云小說劉向作彈碁以獻成帝帝說賜靑羔裘】霜雪廻光避錦袖龍虵動篋蟠銀鉤【趙雲白鹽防中州山公居白鹽之北裴君寄書與公也霜回光言其裘龍虵銀鉤言其書銀鉤字索靖言書曰婉若銀鉤靑羔裘舊本一作靑絲裘非蓋以靑羔之皮爲身而以錦爲防記羔裘冠不以弔夫羔裘貴矣靑羔裘尢異也霜雪回光而避之言寒不能侵】紫衣使者辭復命再拜故人謝佳政將老已失子孫憂後來況接才華盛【趙雲紫衣使者所差來之人辭復命舊本作辟復命無義師民瞻作辭方有義也才華盛應言裴君諸子蓋云𨿽𨿽將老而免憂子孫以後人相接有裴君諸子才華盛美也】

奉酬薛十二丈判官見贈【趙雲此篇極難觧姑以意逆之似是公泊船處一美士文采風流有司馬相如挑卓氏之作公見其人又見有捜求其人而去者佳士豈薛文子弟親戚乎故及丈人安坐之語且言國家輕刑以寛之又言此士俊乂以勉之嘗觀太平廣記載嚴武一事云武少時任俠於京城與一軍使鄰居軍使有室女容色艶絕武窺見乃誘至宅月餘遂竊以逃東出闗將匿於淮泗間軍使覺窮其迹亦訊其家人乃暴於官亦以上聞有詔遣萬年縣官捕捉乘遞驛行數日隨路已得其蹤武自鞏縣方雇船下聞制使至懼不免乃以酒飲女中夜乘其醉觧琵琶縊殺之沈於河明日使至捜武之船無蹤乃已公詩意有類於此當俟博聞】

忽忽峽中睡悲風方一醉西來有好鳥爲我下靑冥羽毛淨白雪慘澹飛雲汀旣防主人顧舉翮唳孤亭持以比佳士及此慰楊舲【趙雲後漢忽忽不樂曹子建公防詩好鳥鳴髙枝楚辭防靑而攄虹晉道壹道人之言雪曰先集其慘澹也主人顧在好鳥言之主人者公也若以比佳士言之則主人者豈郡刺史之徒邪及此慰揚舲則逢佳士見好鳥可以比之爲能慰公欲揚舟而下者矣劉勰彌勒石像碑似揚舲防水馳登山】淸文動哀玉見道發新硎【莊子庖丁之刀刃若新發於硎趙雲上言佳士文淸如玉聲之哀蓋環佩之類下句言佳士之才敏】欲學鴟夷子【貨殖傳範蠡浮江湖攺姓適齊爲鴟夷子注顏師古曰自號防夷者言若盛酒之鴟夷多所容受可捲懷於時張弛陳遵傳曰自用如此不如鴟夷】待勒燕山銘【竇憲勒功燕然山班固爲之銘趙雲範蠡號防夷子小說載其以西子而去李賀昌谷詩刺促成防人好學鴟夷子用杜公今句四字也蓋問佳士者以擬欲學範蠡載西子遊五湖乎莫待如竇固立功勒銘乎】誰重斷劍【一云口重斬劍漢髙祖有斬劍】致君君未聼志在麒麟閣【見今代麒麟閣注】無心云毋屏【後漢鄭爲太尉時舉將第倫倫爲司空班次在下正朔朝見曲躬自卑上遂聼置雲母屏風分隔其間由此爲故事趙雲兩句皆是建功立名事舊本正作斬蛇劍乃漢髙祖事不可在常人言之】卓氏近新寡豪家朱門扄相如才調逸銀漢會雙星【司馬相如初防臨卭富人卓氏女文君新寡善琴相如因以琴心挑之遂爲夫婦】客來洗粉黛日暮拾流云不是無膏火勸郎勤六經老夫自汲澗野水日泠泠我嘆黒頭白君看銀印靑【見上露雨銀章澁注】臥病識山鬼【九章有山鬼】爲農知地形誰矜坐錦帳【漢百官志郎官給錦帳】苦厭食魚鮏【趙雲公又述其瀼西山居之事黒頭白公之自傷銀印靑則佳士也銀印言靑蓋金銀之色晃耀望之有靑熒之光公於是言其臥病爲農錦帳何足矜乎給錦帳公爲工部貟外郎故云謝暉在牀臥病呈沈黨詩前漢楊惲與孫防宗書曰長爲農夫沒此身矣以在防楚故用山字孫子有地形篇食魚鮏又在防之事】東南兩岸圻積水注滄溟碧色忽【一云苦】惆悵風雷捜百靈【見滋山朝百靈注】空中石【一云有】白虎赤節引娉婷自云帝裏【一云季】女【文選我天帝之季女】噀雨鳯凰翎【玊帝女乘鳯凰飛去】襄王薄行迹莫學泠如丁【丁令威也去家一千年始一歸】千秋一拭淚夢覺有微馨【見宋玉髙唐賦並神女賦】人生相感動金石兩靑熒【李廣射石虎沒羽楊子云至誠則金石爲開選賦琳瑉靑熒趙雲十四句忽有捜求其如卓氏之人而去者東南兩岸折橫水注滄溟必佳士者之在舟中而公有揚舲之行泊舡江邊故道岸坼水注之景緣風雷捜百靈故水之碧色亦爲之惆悵娉婷指如卓氏之人曰虎赤節以狀來搜求者帝裏女必京師人家之女一作帝季女則是王家之女矣噀雨字取暮爲行雨欒巴噀酒爲雨字言之鳯凰翎弄玉與蕭史騎鳯而仙事以巫山神女及秦公主弄玉比如卓氏之人可以意逆之爲貴家女矣張景陽雜詩房櫳無行迹江文通擬張華詩蘭徑少行迹泠如丁字俗語泠丁丁字地蓋匠者之丁其初出火頃刻之熱巳則沈泠矣或者謂言丁令威歸家爲沈泠又齊諧記載桂陽城武丁者有仙道忽謂其弟曰七日渡河織女諸仙悉還宮吾已已被召弟問何當還日吾更後三千年當還耳明日失丁所在兩事皆久去而後歸爲沈泠者如此又托爲卓氏之人之怨辭襄王行迹薄又囑之以莫如丁之沈泠也以襄王語所謂佳士者又自比神女以成噀雨之義】丈人但安坐休辧渭與涇龍虵尙格闘灑血暗郊坰吾聞聰明主治國用輕刑銷兵鑄農器今古嵗方寧文王日儉徳俊乂始盈庭【詩濟濟多士文王以寧】榮華貴少壯豈食楚江萍【楚昭王渡江得一物大如鬥色赤以問孔子曰此萍實也趙雲丈人指薛丈但安生古相逢行丈人且坐坐調未選央江萍事楚王渡江有物觸船問之孔子云萍實也以孺子之歌告王曰楚王渡江得萍實大如斗赤如玉割而食之甜如蜜今言豈食楚江萍則佳士者豈非畱滯於防而公言其因此脫去者乎輕刑周禮刑新國用輕典公題鄭十八著作虔詩亦云也霑新國用輕刑可見慰唁佳公子之於刑亦輕而已嵗方寧翻使國語晉無寧嵗言今古嵗方寧如言遭遇寧嵗前無古後無今以甚幸之也詩發言盈庭】

暇日小園散病將種秋菜督勒耕牛兼書觸目

不愛入州府畏人嫌我眞【襄陽耆舊記龎徳公在沔水上不入襄陽城】及乎歸茅宇【一云及歸在茅屋】旁舎未曾嗔老病忌拘束應接喪精神江村意自放林木心所欣【趙雲眞則眞率之謂平時應接以禮文蓋僞耳漢書髙祖適從旁舎來前漢以老病乞骸骨世說使人應接不暇】秋耕腴地濕山雨近甚勻冬菁飯之半牛力晚來新【杜田補遺張平子南都賦酸甜滋味百種千名春邜夏筍秋韮冬菁蘓蔱紫姜拂撤羶腥注菁蔓菁】深耕種數畆未甚後四鄰嘉蔬旣不一名數頗具陳荊巫非苦寒采擷接靑春【趙雲飯之半以冬菁飯牛是其芻之半也史記寗戚飯牛於車下力言新黃石公三略士力日新】飛來兩白鶴暮啄泥中芹防者左翮垂損傷巳露【一云及】筋一步再血流尙經【一作驚】矰繳勤三步六號叫志屈悲哀頻鸞皇不相待側頸訴髙旻杖藜俯沙渚爲汝酸辛【趙雲十二句序所謂書觸目也然因以興焉飛來兩白靍古樂府有篇篇公三使矣舊本正作尙經矰繳勤經一作驚當以驚爲正言旣傷而流血矣尙於矰繳恐之勤勞也鸞皇不相待鸞皇超擢髙翔之人訴髙名靍豈不能衝天哉而困於此阮嗣宗詠懷對酒不能言淒愴懷酸辛宋玉賦寒心酸鼻】

冩懷二首【趙雲前篇不管世態之曲直次篇願終契於眞如傷世悼俗甚矣】

勞生共乾坤何處異風俗冉冉自趨競行行見覊束【趙雲古樂府陌上桑盈盈公府步冉冉幕中趨古詩行行重行行】無貴賤不悲無富貧亦足萬古一骸骨鄰家遞歌哭鄙夫到巫峽三嵗如轉燭【趙雲賤之所悲以貴形之無貴則賤者不悲貧之所不足以富形之無富則貧者亦足巫峽在防州下公以永防元年嵗乙巳到云安蓋屬防州次年來防今年又在防此之謂三嵗轉轉燭】全命甘畱滯忘情任榮辱朝班及暮齒日給還脫粟編蓬石城東采藥山北谷【許徵君詢詩采藥白雲隈聊以肆所養編蓬茅屋也公後篇瞿塘石城艸蕭瑟】用心霜雪間不必條蔓緑【趙雲公嘗爲左拾遺今爲尙書工部貟外郎乃通籍於朝班者時年五十六所謂暮齒二者當奉養之原而日給還脫粟飯而已編蓬言結茅屋於瀼西兩以成成采藥之意言冬采之不必待春也】非闗故安排【謝靈運詩居常以待終處順故安排】曽是順幽獨【謝靈運詩安排徒空言幽獨賴鳴琴】達士如直小人似鉤曲曲直吾不知負喧樵牧【趙雲莊子安排去化乃入於寥天一後漢童謡直如死道邊曲如鉤封公公變用之負喧列子朱揚萹宋國有田夫常衣緼以過冬曁春冬作自曝於日不知天下之有廣廈隩室綿纊狐狢謂其妻曰負日之暄人莫知者】

又一

夜深坐南軒明月照我膝驚風翻河漢梁棟巳出日【洛神賦若白日之照屋梁】羣生各一宿飛動自儔匹吾亦驅其兒營營爲私實【趙雲實一作室非】天寒行旅稀嵗暮日月疾榮名何【一作或】中人【楚辭云薄寒中人】世亂如蟣虱【趙雲世之紛亂如蟣虱之營營也或字非】古者三皇前滿腹志願畢胡爲有結防防此膠與漆禍首燧人氏厲階董狐筆【燧人火化而爭欲之心生董狐直筆而是非之端起故以燧人爲禍首以董狐爲厲階詩婦有長舌爲厲之階】君看燈燭張轉使飛蛾密放神八極外俛仰俱蕭瑟終契如往還【一云終然契眞如】得匪合【一云金】仙術【趙雲莊子鼴防飲河不過滿腹三皇之前民未有知結防之政後民僞日起其相附離若膠漆然莊子曰待防約膠漆而固者是侵其徳也又曰又奚連連如膝漆纒索而遊乎道徳之間哉今將與之結防則巳相結約而爲膠漆矣君防燈燭張轉使飛蛾宻又傷法令之苛明而投死之多也此段蓋莊子駢拇及馬蹄萹之義以撓天下又曰屈折禮樂以正天下之形此亦聖人之過也傷世如此於是放神八極之外而一俛一仰仰莫不气象蕭瑟則淳澆朴防無處不然也然則如何而可亦曰終然矣眞如者西方佛教而已舊本正作終契如往還於義不明師云北齊邢子才遊仙詩安得金仙術兩腋生羽翼】

可嘆

天上浮雲如白衣斯須攺變如蒼狗古往今來共一時人生萬事無不有近者抉眼去其夫【一作瞇】河東女兒身姓桞丈夫正色動引經鄷城客子王季友羣書萬卷常暗誦孝經一通防在手貧窮老瘐家賣履好事就之爲攜酒【趙雲浮變態不常然初白衣而變爲蒼狗事之無無定如此譬古今一時而萬事之變不可名狀也云如狗北史元諧傳云如蹲狗去鹿古往今來傳曰四方上下曰宇古往今來曰宙萬事無不有應詹與陶侃書其間事故何所不有事變無所不有何哉夫婦之際貴有始終在兒女言之有姓桞者不喜見其夫如抉眼中之物而去之東北人方言不喜見者毎日抉眼一作抉瞇非是人之動作貴乎有義在丈夫言之有王季友者能正色引經兩事一是一非此萬事無不有也王季友唐文粹惟載其詩觀前萹所云則王佐之才者劉向博極羣書梁孝元帝敗焚圈書十四萬卷日讀書萬卷猶有今日一通一本之謂後漢賈逵傳帝令逵自選髙才者教以左氏與簡紙經傳各一通在手字詩六防在手許靖傳五侯九伯制禦在手攜酒暗使防傳好事者載酒肴從遊學】豫章太守髙帝孫引爲賔客敬頗久聞道三年未曾語小心恐懼閉其口太守得之更不疑人生反覆看亦醜【趙雲紀述季友且言其逢主人李太守二人皆王佐才下句言人生相得气合則勿疑若更反覆旁人看之亦醜矣北史盧賁傳帝言劉昉之徒皆反覆子】明月無瑕豈容易【師云淮南子明子之珠不能無類】紫气鬱鬱猶衝斗【見三十六卷劉十判官詩張華事璧與劍皆以比季友】時危可伏眞豪俊二人得置君側否【趙雲珠璧皆有明月之稱在玉謂之無暇在珠謂之無類舊注非豈容易言難得之東方朔談何容易紫气鄷城劍也】太守頃者領山南邦人思之比父母王生早曽拜顏色髙山之外皆培塿【左太衝魏都賦培塿之與方壺培塿小堆阜杜田補遺左氏傳部婁無杜栢杜預注部婁小阜說文培塿小土山方言曰冡秦晉間謂之培塿俗趙雲王生之拜太守顏今齊魯間山之小髙者名培塿趙雲王生之拜太守顏色如仰髙山餘人眞培塿也】用爲羲和天爲成用爲水土地爲厚王也論道阻江湖李也丞疑曠前後死爲星辰終不滅【見方朔爲嵗星注】致君堯舜焉肯朽【杜田補遺夏侯注東方朔畫贊序談者又以先生棄俗登仙神變造化靈爲星辰此又是奇怪恍愡不可偹論者也莊子曰傳說得之以相武丁乘東維騎箕尾而比於列星趙雲堯典分命羲叔和叔羲仲和仲以主四時故曰天爲成書地平天成堯典又曰伯禹作司空汝平水土故曰地爲厚此並言二公蓋論道言其可爲三公書三公論道經邦考工記坐而論道謂之王公丞疑言其可爲宰相傳左輔右弼前疑後丞阻江湖畱滯江湖而阻隔於致身曠前後天子前後曠闕斯人也死爲星辰事杜時可論亦是一端矣素問黃帝謂岐伯願夫子溢志盡言其事令終不滅致君堯舜見首萹注】吾軰碌碌飽飯行風後力牧長回首【風後力牧黃帝臣杜田補遺陶淵明集聖賢羣輔錄風後受金法金法言能決理是非力牧受準與天老五星知命窺紀地典爲黃帝七輔州選舉翼佐帝徳見論語摘輔象又帝王世紀黃帝夢大風吹天下塵垢皆去復夢人執千鈞之弩驅羊數萬羣帝嘆曰風大號令垢去土後在也豈有姓風名后者哉千鈞之弩異力能逺驅羊萬羣牧民爲善豈有姓力名牧者哉乃得風後於海隅力牧於大澤趙雲自謂其不逮二公徒飽飯而巳風後力牧黃帝七輔之二人名長回首則有笑吾軰飽飯之意以形容二公可爲宰輔當如風後力牧】

觀公孫大娘弟子舞劍器行【並序】

大歷二年十月十九日夔府別駕元持宅見臨穎李十二娘舞劍器壯其蔚防問其所師曰余公孫大娘弟子也開元三載余尙童稚記於郾城觀公孫氏舞劍噐渾脫瀏漓頓挫獨出冠時自髙頭宜春黎園二伎坊內人洎外供奉曉是舞者聖文神武皇帝初公孫一人而巳玊貎錦衣況餘白首今玆弟子亦匪盛顏旣辧其由來知波瀾莫二撫事慷慨聊爲劍器往行者吳人張旭善艸書帖數嘗於鄴縣見公孫大娘舞西河劍器自此艸書常進豪蕩感激卽公孫可知矣【趙雲郾城潁州屬縣時乙夘開元三年公方四嵗呂汲公疑其誤次公有說具紀年編次】

昔有佳人公孫氏一舞劍器動四方觀者如山色沮喪天地爲之久低昂【趙雲觀者如山仿禮記矍相之射觀者如堵天地爲之低昂效李陵書天地爲陵震動】如羿射九日落【堯時十日並出堯令羿射中九日日烏皆死墮其羽翼】矯如羣帝驂龍翔【師云夏賦又如東方羣帝兮騰龍駕而翺翔】來如雷霆將震怒罷如江海凝淸光【趙雲四句狀舞劍器之妙勢如成都尹鄭公堂狀騎士揚旗之作回回偃飛蓋習習迸流星來纆風颷急去擘山嶽傾驂龍晉劉琬神龍賦惟天神龍上帝之馬詩如震如怒選詩秋月懸淸光】綘唇珠袖兩寂寞【蕪城賦玉兒經唇趙雲序使玉兒詩使綘唇鮑照蕪城賦有蕙心紈質玉貎綘屑珠防序所謂玉貎錦衣亦是矣兩寂寞言公孫大娘巳死】晚有弟子傳芬芳臨潁美人在白帝【李十二娘】妙舞此曲神揚揚與余問答旣有以感時撫事增惋傷先帝侍女八千人公孫劍器初第一五十年間似反掌風塵傾動昏王室【趙雲指言祿山之亂也】梨園弟子散如煙【薛云唐書志元知旣知音律又酷愛法曲選坐部伎子弟三百教於梨園號皇帝梨園子弟宮女數百亦爲梨園弟子居宜春北苑趙雲祿山亂梨園弟子皆流防晉陸機隴西行我靜如鏡民動如煙或謂錄異記載哉王夫差女曰玉私悅韓重許爲之妻事不諧而死後冥與重命王欲致重之罪玉見身於王夫人出而抱之正如煙焉遂公用此事其說迃梨園弟子如李年軰豈止女人乎】女樂餘姿映寒日【趙雲指言李十二娘又冬月見之也】金粟堆南木巳拱【江淹恨賦拱木斂魂趙雲金粟堆在長安明皇防陵北唐舊紀宗親拜五陵至睿宗橋陵見金粟山岡有龍盤鳯翥之勢謂侍臣曰吾千秋萬嵗後宜此曁升遐羣臣遵先防焉今云金粟堆南懷想防陵也公觀曹將軍畫馬圖詩又曰金粟堆南松栢裏龍媒去盡嗚呼風亦言防陵木拱左傳晉公謂蹇叔曰爾墓之木拱矣】瞿塘石城艸蕭瑟【趙雲嘆與李十二娘俱在防也】玳筵急管曲復終【薛云按古樂府今日樂相樂行綺殿文雅遒玳筵歡趣密又曰歌朱唇變動神舉洛陽少童邯鄲女古稱淥水今白紵催急管爲君舞】樂急哀來月東出老夫不知其所往足繭荒山轉愁疾【趙雲言其去畱未定徒足繭荒山耳足防如繭所謂重趼累壐是巳師云淮南子楚欲攻宋墨子聞之自魯而趨十日十夜足重繭而不休息至於郢】

虎牙行【虎牙灘名崄絕蕭銑僣江陵屯兵於此鮑云虎牙山名盛引之荊州記郡西溯江六十里南岸有山名荊名北岸有山名虎牙二山相對楚西塞也】

秋風歘吸吹南國天地慘慘無顏色【趙雲秋風師民瞻本作北風是蓋下皆冬意江文通雜擬歘吸鵾雞悲注猶俄頃也今公用於風則謝眺和蕭子良髙松賦捲風飇之歘吸積霰雪之巖皚慘慘無顏色展用登樓賦天慘慘而無色】洞庭揚波江漢回【師云楚詞洞庭波兮木葉下】虎牙銅柱皆傾側【虎牙銅柱並灘名】巫峽陰岑朔漠風峯巒窈窕溪谷黒【杜田補遺是詩以秋風吹南國而洞庭揚波以回江漢故銅柱及虎牙山皆傾側虎牙乃山非灘郭璞江賦虎牙嵥以屹崒荊門鬭竦而盤薄注虎牙荊門二山夾岸相對江流其中後漢光武紀田戎任滿據荊門在在南上合下開其狀似門虎牙山在北石壁色紅間有白文類牙二山楚西塞在峽州夷陵縣東南趙雲洞庭江漢虎牙銅柱巫峽𨿽相去逺皆南國之地詩澑滔江漢南國之紀今冬矣以風吹之故其流回轉舊注以爲二灘名不知虎牙乃山又不知銅柱山之所在杜田謂銅柱虎山皆山矣按銅柱灘名虎牙山名酈道元注水經江水又東逕漢平二百餘里左自涪陵東出百餘里而屇於橫石東爲銅柱灘在今涪陵之下水經正經曰江水又東歷荊門虎牙之門虎牙山又在銅柱灘下今以風吹故山與灘勢皆傾倒巫峽𨿽在南方以風寒故成陰岑而如朔漠之气】杜鵑不來猿狖寒山幽憂雪霜逼【楚九歌有山詩趙雲冬時近春杜鵑亦可以來以風寒故深藏而不來杜鵑猿狖山皆南國之物】楚老長嗟憶炎瘴三尺角弓兩斛力壁立石城橫塞起金錯旌竿滿云直【趙雲南方炎瘴今以風寒故楚之老人翻長嗟而憶炎瘴與韓退之簞詩皇何何時反炎燠之意同三尺角弓鬥力未多以風寒故監勁難開如兩斛之力弓言斛力南史齊魚復侯子響勇力絕人開弓四斛力壁立石城言白帝城乃山石自然之城字則史石城湯池金錯旌旗如金銀纒竿搶之類】漁陽突騎獵靑丘【祿山反皆漁陽突騎漁陽靑丘屬洛陽趙雲子虛賦秋田乎靑田注靑丘國在海東三百里齊地也自亂離至此十年盜賊未息徵戍未散誅求未巳宜寡妻之哭逺客之悲舊注靑丘屬洛陽不知何所據而言】犬戎鏁甲聞丹極【犬戎吐蕃時防京師】八荒千里防盜賊徵戍誅求寡妻哭逺客中宵淚霑臆【趙雲師民瞻作�丹極是蓋漁陽突騎言安史犬戎鏁甲言吐蕃公作詩在防乃今嵗大歷二年史朝義滅於廣徳元年正月吐蕃是年防京師於八月去今四年而詩及之蓋追言之引下十年防盜賊之句也漁陽突騎公凡三使其三言幽燕之兵曰漁陽突騎猶精鋭赫赫雍王都莭至又漁陽突騎邯鄲兒酒甜並轡金鞭垂今言安史者蓋安史亦用幽燕兵後漢光武克邯鄲置酒髙防謂馬武曰吾得漁陽上谷突騎欲令將軍將之唐六典注引蔡邕冀州彊弩幽州突騎天下之精也】

錦樹行

今日苦短昨日休嵗雲暮矣增離憂【趙雲今日昨日字韓詩外傳昨日何生今日何成或用荘子山木萹爲證不知荘子昨日山中之木以不材生今主人鴈以不材死無今日字連上昨日字也嵗雲暮矣詩嵗月雲暮】霜凋碧樹行錦樹萬壑東逝無停畱【趙雲上句木葉經霜而紅若錦下句逝者如斯夫之意也碧樹列子吳楚之國有大木焉其名爲柚碧樹而冬生萬壑頋凱之言防稽千巖競秀萬壑爭流】荒戍之城石色古東郭老人住靑丘飛書白帝營斗粟琴瑟幾杖柴門幽【趙雲荒城石色謂石城東郭指夔州之郭前萹云停立東城隅老人公自言靑丘則瀼西之居在東郭亦名靑丘乎與齊地靑丘偶同名耳】靑艸萋萋盡枯死天馬跂足隨牛【荘子作牛音離趙雲艸枯則無以充天馬之飼與牛無異公嘗曰艸枯騏驥病又曰試看明春艸長皆此意也漢書禮樂志天馬來來從西極牛則蠻中牛】自古聖賢皆薄命【伯夷餓死孔子棲棲顏回之夭孟軻之坎軻皆薄命聖賢也】姦防惡少皆封侯【漢祖之起取侯者皆屠狗刁筆之人】故國三年一消息終南渭水寒悠悠五陵豪貴反顚倒鄕裏小兒狐白裘【五陵漢帝五陵薛云史記秦囚孟嘗君君求救於幸姫姫曰願得君狐白裘已獻昭王有客能爲狗盜入秦宮藏盜得狐白裘獻之遂得歸齊又禮士不衣狐白又王褒講徳曰千金之裘非一狐之邑趙雲五陵豪貴漢徒貴人與豪俠之家於陵寢地以壯大之也五陵見上哀王孫注用豪貴之事若韋賢徒平陵車千秋徙長陵黃霸平當魏相陡平陵張湯徙杜陵杜周荗陵蕭望之馮奉世史丹徙杜陵所謂五陵之貴者又若郭觧傳及陡豪茂陵也觧貧不中訾吏恐不敢不徙衛將軍爲言觧家貧不中徙上曰觧布衣權至使將軍此其家不貧觧徙諸公送者出千餘萬此謂五陵之豪者反顚倒言其子孫也鄕裏小兒四字挨傍陶洲明我不能爲五斗粟折腰拳拳鄕裏小人】生男墮地要膂力一生富貴傾家國莫愁父母少黃金天下風塵兒亦得【趙雲此四句亦閭閻聼小子談笑覓封之意佛書朝生王子一日墮地便勝凡人晉傳豫章行男兒當門戶墮地自生神生男有膂力之故可以用武致功取富貴傾動家國與美人容兒一頋傾人城再頋傾人國之傾不同】

赤霄行

孔雀未知牛有角渴飲寒泉逢觝觸赤霄圃須往來翠尾金花不辭辱【杜田補遺稗博物志孔雀尾多變色色或紅或黃有如雲霞無定人采其尾有金翠五年而後成始生三年金翠尙少初春乃生四月後凋與花蘂俱衰雌者不冠尾短無金翠人采其尾以飾翠拂生翠則金翠之色不減南人取其尾者握刀蔽於叢竹潛隠之處伺過急剪之若不急斷回首一頋無復光彩矣趙雲孔雀赤霄圃往來之物渴而飲泉不知牛有角而逢觝觸值非其類也赤霄楚詞載赤霄而淩太淸在孔雀言之張茂先鷦鷯賦序彼鷲鶚鵾鴻孔雀翡翠或淩赤霄之際或托絕垠之外圃在昆侖山上之別名見葛仙公傳觝觸文子兕牛之動以抵觸而觝字嵇叔夜琴賦觸巖觝隈翠尾金花孔雀之羽毛晉左九嬪孤雀賦戴絲碧之秀毛擢翠尾之修莖鐘防賦丹口金輔目素規】江中淘河嚇飛燕銜泥卻落羞華屋【杜田補遺爾雅釋鳥鵜鴮鸅郭璞注今之鵜鴣也沈水食魚故名洿澤俗呼爲淘河曹風維鵜在梁陸機疏鵜水鳥如鶚而極大喙長尺餘直而廣口中正赤領下胡大如數升囊若小澤中有魚便羣其貯水滿其胡而棄之令水竭盡魚在陸地乃共食之故曰淘河本艸鵜鴣大如蒼鵞頥有皮袋容二升物展縮由袋中盛水以養魚一名淘河身是水沫惟胸前有兩塊肉如拳云昔爲人竊肉入河化爲此鳥今猶有肉固名淘河荘子魚不畏网而畏鵜鴣以其竭澤而取本艸引竊肉逃河事名異而義不當以爾雅注釋爲正趙雲嚇字莊子鴟得腐防鵷鶵過之仰而視之曰嚇也燕從江上來爲淘河所疑意謂燕爭其魚而嚇之歸華堂之上負此羞恥銜泥卻落焉屋字韻上使銜泥古詩思爲雙飛燕銜泥巢君屋史記平原君傳防血於華屋之下孔雀與燕皆自譬牛與淘河譬見辱之子華屋主人之屋豈言防州所依主人如柏中丞者乎】皇孫猶曽蓮勺困【孝宣帝紀帝初爲皇孫髙材好學然亦喜遊俠闘雞走馬具諳知閭裏姦邪吏治得失數上下諸侯常困於蓮勺鹵中如淳曰爲人所困辱也蓮勺縣有鹽池縱廣十餘里鄕人名爲鹵中蓮音輦勺音灼】衞莊見貶傷其足【成十七年傳則鮑牽而遂髙無咎齊人來招牽之弟鮑國而立之仲尼曰鮑莊子之知不如葵葵猶能衞其足注�傾葉向日以蔽其根言鮑牽居亂不能危行言孫趙雲言衞荘之所以所以見貶於孔子者以自傷其足也皇孫遭困所以自寛衞莊見貶又以自責】老翁愼莫怪少年葛亮貴和書有篇【趙雲老翁自言少年所見辱之子貴和蜀志諸葛亮傳陳壽所上諸葛亮集目錄凡二十四篇而貴和第十一惜其書不傳以亮貴和自責蓋惟不能和必召辱矣】丈夫垂名動萬年記憶細故非髙賢【趙雲此句見公胸懷廓落無宿恨矣乃顏淵犯而不校者乎前漢匈奴傳孝文遺匈奴書朕與單於皆捐細故師古曰細故小事師云公不以細故芥蔕於胸次則與必報睚眥之怨者異矣】

前苦寒二首

漢時長安雪一丈牛馬毛寒縮如蝟楚江巫峽冰入懷虎豹哀號又堪記【杜田正謬西京雜記漢元封二年大雪深數尺野中鳥獸皆化牛馬踡蹜如蝟鮑明逺出自薊北行疾風衝塞起沙樂自飄揚牛馬縮如蝟角弓不可張】秦城老翁荊揚客【師雲杜陵秦地公自謂也】慣習炎蒸嵗絺綌冥祝融气或交手持白羽未敢釋【漢時雪五尺令一文加言之也馬牛寒縮爲異況虎豹哀號又堪記矣白羽言扇】

右一

去秊白帝雪在山今秊白帝雪在地凍埋蛟龍南浦縮寒刮肌膚北風利楚人四時皆麻衣楚天萬里無晶輝三足之烏足恐斷羲和送將安所歸【趙雲雪在山尙少在地則多南浦縮水涸少也楚地多熱四時麻衣以雪爲訝也無晶輝則雪下之天知此也淮南子日中有踆烏注踆趾也謂三足烏羲和日禦以雪寒足防則羲和馭日車失其所歸矣師云樂杜雲南浦蟄龍凍】

右二

後苦寒二首

南紀巫廬瘴不絕太古以來無尺雪蠻夷長老怨苦寒昆侖天闗凍應折【師云古詩昆侖香雲際天闗煙气昏杜田補遺詩防防江漢南國之紀說者以江漢爲南紀非南紀乃分野名廣天文志東循嶺徼逹甌閩中是謂南紀所以限蠻夷趙雲自江漢以南皆謂南紀非特江漢巫廬二山名蓋防州巫山江州廬山皆在南紀郭景純江賦巫廬嵬崫而比嶠南國謂炎方故瘴不絕前漢藝文志有太古以來年紀二篇神異經昆侖有銅柱焉其髙入天所謂天柱圍三千里周圍如削銅柱下有回屋辟方百丈所謂天関豈天柱乎列子共工氏與顓頊爭爲帝怒觸不周之山天柱折也】猿口禁不能嘯白鵠翅垂眼流血安得春泥補地裂【趙雲司馬相如上林賦猿素雌陸機苦寒行猿臨岸嘆張平子西京賦掛白鵠聨飛龍若實有猿白鵠之事酈道元水經注鄧芝射猿猿自防矢捲木葉塞射瘡芝嘆曰傷物之性吾其死矣鄧徳明南康記盧耽仕州爲治中少學仙術善觧飛騰每夕輒淩虛歸家曉則還州嘗元防至曉不及朝列化爲白鵠至閣前翺翔欲下威儀以帚掃之得一隻履耽驚還就列內外左右莫不駭異史記日者傳噤口不能言古樂府飛烏行吾欲銜汝去口噤不能開後漢馮異傳始垂翅回谿然奮冀澠池老子地無以寧將恐裂】

右一

晚來江門失大木猛風中夜吹白屋天兵防斬靑海戎殺气南行動坤軸【師云春秋括地圖地有四柱三千六百軸也】不爾苦寒何太酷巴東之峽生淩澌彼蒼回幹人得知【趙雲靑海戎言吐蕃木虛海賦又似地軸挺防而爭回言告寒之故以天兵斬盡吐蕃殺气所致也荊州人歌已東之峽巫山長猿鳴三聲淚霑裳詩彼蒼者天言寒气酷甚天亦爲之回轉幹旋】

右二

晚晴

髙唐暮冬雪壯哉舊瘴無復似塵埃【峽中毎嵐瘴起如塵埃翳天】崖沈谷沒白皚皚江右缺裂靑楓摧南天三旬若霧開【舞鶴賦嚴嚴若霧】赤日照耀從西來六龍寒急光徘徊【六龍日禦也】照我衰顏忽落地口𨿽吟詠心中哀未怪及時少年子揚眉結義黃金臺【燕昭築黃金臺以禮郭隗鮑照豈伊白璧賜特起黃金臺】泊乎吾生何飄零支離委絕同死灰【支離言不爲時所用也莊子支離疏又心固可使如死灰趙雲師民瞻本攺舊本髙堂作髙唐是蓋防州所作宜使巫山之髙唐也日從西來天晚而後見日故也六】

【龍所以駕日車淮南子謂之六螭】

復陰

方冬合沓陰塞昨日晚晴今日黑萬里飛蓬映天過孤城樹羽楊風直江濤簸岸黃沙走云雪埋山蒼兕吼【師云鮑照詩蒼兕號空林】君不見夔子之國杜陵翁牙齒半落左耳聾【防州古防子國杜陵子美故里趙雲合沓洞蕭賦薄索合沓注重沓也昨日今日韓詩外傳昨日何生今日何成孤城樹羽則白帝城上屯戍之旗太公誓師曰蒼兕云云】

夜歸

夜來歸來衝虎過山黒家中巳眠臥傍見北斗向江低仰看明星當空大庭前把燭嗔兩炬峽口驚猿聞一个白頭老罷舞復歌杖藜不睡誰能那【趙雲此萹防壯渾成湼槃經行止眠臥公又使睡眠字亦湼槃經有如人喜眠睡眠滋多也前漢書王莽時夏侯勝那漢以老病罷韋賢以老病罷歸豈摘字用乎南使蔡興宗傳太尉沈慶之日加老罷私門兵刀頓闗方是兩字全出荘子原憲杖藜應門】

寄栢學士林居

自胡之反持干戈天下學士亦奔波【避亂奔散如波之奔】嘆彼幽棲載典籍蕭然暴露依山阿【言年所休庇也漢書衣冠暴露】靑山萬里靜散地白羽一洗空垂蘿亂代飄零余到此古人成敗子何如荊揚春冬異風土【風土記荊揚間春寒冬暖所以爲異】巫峽日夜多雲雨【神女朝爲雲暮爲雨】赤葉楓林百舌鳴黃泥【一作花】野岸天雞舞【天雞鳥名謝靈運海鷗戱春岸天雞弄和風】盜賊縱橫甚宻邇形神寂寞甘辛苦防時髙議排金門各使蒼生有環堵【趙雲宋謝靈運秋胡四言念彼奔波意慮回惑謝靈運南山詩疑此永幽棲晉嵇康采薇山阿王弼投戈散地旣居散地則眼不見干戈此所以白羽一洗也家語子貢言軍旅赤羽如日白羽如月空垂蘿則不見白羽但見垂蘿耳此大歷二年之冬春則去年十二月周智光反據華州正月同華將吏殺智光傳首闕下九月吐蕃冦靈州又冦邠州同月桂州山獠反斯爲盜賊縱橫或云別有盜賊去防爲近史所不載有因公詩而見者鵾雞舞於蘭渚而公亦六絕句首萹云竹髙鳴翡翠沙僻舞鵾雞今取舞字變雲天雞舞】

寄從孫崇簡

嵯峨白帝城東西南有龍湫北虎溪吾孫騎曹不記馬業學屍鄕多養雞【杜田補遺世說王子獻爲桓沖騎曹參軍桓問曰卿何署曰不知何署時見牽馬來似是馬曹又所管有防馬曰何由知其數又問馬死多少曰未知生焉知死趙雲屍鄕事列仙傳祝雞翁洛陽人居屍鄕北山下養雞皆有名字暮棲樹畫放散食欲取呼名卽至販雞及子得千萬錢輒置錢去】龎公隠時盡室去武陵春樹他人迷【趙雲龎公防陽人居峴山劉表就之太息而去後攜妻子登鹿門山采藥不反武陵在今鼎州卽桃源也陶淵明集載晉太元中武陵人補魚緣溪行忌路逺近忽逢桃花林得一山山有小口髣髴若有光捨船從口入行數十步豁然開朗土地平曠屋舎儼然黃髮垂髫並怡然相樂見漁人乃驚問所從來便要還家旣出及郡詣太守說卽遣人隨往遂迷不復得路盡室俗所謂挈家也左傳盡室以行詩豈無他人蓋言從簡旣如龎公攜妻子以隱他日人有誤入其境則如武陵之迷也】與汝林居未相失近身藥裏酒長攜牧叟樵童亦無賴莫令斬防靑雲梯【文選注仙者以云而升謂之云梯趙雲謝靈運登石門最髙頂惜無同懷客共登靑雲梯】

西閣曝日

凜烈倦冬負暄嗜飛閣【趙雲梁元帝纂要冬日英冬負暄見冩懷上萹注】羲和流徳澤顓頊愧倚薄【曹子建悲風鳴我側羲和逝不畱重陰潤萬物何懼嵗不周倚薄見前注】毛髮且自私肌膚潛沃若太陽信深仁襄气歘有托歌傾煩注眼容易收病腳【趙雲帝曰顓頊見禮記月令謝靈運詩拙疾相倚薄猶得靜者便倚薄附著之謂舊本具自和師民曕本作且自私是欹傾煩注眼則光采注眼之煩而欹傾也】流離杪木猿翩僊山顚鶴【敬祖連翩禦飛鶴謝靈運仰看條上猿】朋知苦聚散哀樂日已作卽事防賦詩人生忽如昨古來遭喪亂賢聖盡蕭索胡爲將暮年憂世心力弱【趙雲鳥獸之寒見日則喜公曝日西閣非徒取暖快且有所思念焉用是知人之情聚則樂散則哀朋友知舊若聚而復散也惟其旣聚復散此哀樂於一日之間已自作也舊本作用知非】

水閣朝霽奉簡嚴云安

東城抱春岑江閣鄰石靣崔嵬神云白朝旭射芳甸【謝暉有雜英滿芳甸】雨檻臥花叢風牀展書卷鉤簾宿鷺起丸藥流鶯轉呼婢取酒壺續兒誦文選晚交嚴明府矧此數相見【趙雲去秋有贈鄭十八賁云異味煩縣尹鄭十八者云安知縣也今此詩題云簡嚴云安又是新知縣邪公詩兩字毎使文選嘗示宗武曰熟精文選理今又曰續兒誦文選則於文選爲精矣轉或作囀】

晚登瀼上堂

故隮瀼岸髙頗免崖石擁開襟野堂豁系馬林花動【趙雲選賦向北風而開襟荘子似系馬而止】雉堞粉似云【薛云公羊傳五板而堵五堵而雉百雉而城堞城嬙馬靣也】山田麥無隴春气晚更生江流靜猶湧四序嬰我懷羣盜久相踵黎民困逆節天子渴垂拱【趙雲胡戎盜賊犯順爲逆莭天子皇皇不得垂衣拱手】所思注東北深峽轉修聳【趙雲東北言長安由峽中轉視髙山而往斯爲深峽】襄老自成病郎官未爲冗淒其望呂葛不復夢周孔濟世數向時斯人各枯冢【老子其人與骨皆朽矣趙雲公爲尙書工部貟外郎而郎官上應列宿未爲冗矣謝靈運發石首城詩欽聖若旦暮懷賢亦淒其不復夢周孔以不復得用周孔之道以經濟矣孔子曰甚矣吾衰也久矣吾不復夢見周公呂葛太公武侯言前時濟世非無其人人與骨皆朽爲枯冢】楚星南天黑蜀月西霧重安得隨鳥翎迫此懼將恐【詩云將恐將懼】

敬寄族弟唐十八史君

與君陶唐後盛族多其人聖賢冠史籍枝羅源津【甫自撰萬年縣君京兆杜氏墓銘曰其先系統於伊祁分姓子唐社春秋傳云穆叔謂之世祿其玆在乎漢髙紀贊曰範宣子亦曰祖自虞以上爲陶唐氏在夏爲禦龍氏在商爲豕韋氏在周爲唐杜氏注唐杜二國名】在今气磊落巧僞莫敢親介立實吾弟濟時肯殺身【逺巧僞而介立者史君也】物白諱受玷行髙無污眞得罪永防末放之五溪濱【漢黃瓊皦皦者易爲污峣峣者易爲缺四子講徳靑蠅不能穢垂棘詩白圭之玷尙可磨也語殺身以成仁馬援傳擊武陵五漢蠻夷注防樠酉潕辰所謂五溪趙雲上兩句明其得罪之由以不受污玷而致然也與皓皓者易污之義不同五溪蠻夷皆盤瓠子孫今在辰州界】鸞鳯有鎩翮先儒曽抱麟【顏延年詠嵇中防詩鸞翮有時鎩鎩所拜切殘也劉越石詩誰云聖達莭知命故不憂宣尼悲獲麟西狩涕孔丘注孔子亦抱麟而泣趙雲鎩者殘羽淮南子飛鳥鎩羽先儒孔子公羊傳哀公十四年春西狩獲麟何以書記異也孔子曰孰爲來防孰爲來哉反袂拭西涕泣沾袍今云抱麟羽前書所紀或有載抱麟而泣也】雷霆霹長松骨大卻生筋一失不足傷念子孰自珍【趙雲松骨大而生筋則霹不能盡破諭唐𨿽得罪未能傷以其熟於自珍也】泊舟楚宮岸戀闕浩酸辛除名配淸江【淸江屬施州】厥土巫峽鄰登陸將首途筆紮枉所申【趙雲楚宮指防州蓋襄王所遊宮樂史寰宇記於巫山縣載楚宮之名施州奇江縣在防州南九域志此至本州界一百里自界首至防一百二十五里巫山縣則在防東七十五里故云厥土巫峽鄰前云得罪永防末放之五溪濵永泰末則嵗在乙已五溪濵則辰州今公出峽乃戊申大歷三年寄此詩而云除名配淸江則再貶責矣】歸朝局病肺敍舊思重陳春風洪濤壯【顏延年春江壯風濤劉越石棄置勿動陳趙雲詩謂天蓋髙不敢不局此局爲不申之義公言其歸朝不得則思敍舊以往春時得一見也王粲海賦洪濤奮蕩又西京賦起洪濤而揚波】谷轉頗彌旬我能泛中流搪哭鼉獺瞠【趙雲谷轉郭景純江賦盤渦谷轉漢武帝秋風辭橫中流兮揚素波孔融汝南優劣論頗有蕪菁唐突人參周伯仁謂庾元規曰何乃刻畫無盬以唐突西施任彥升謝記室牋惟此魚目唐突璠璵】長年已省拖【省視也拖乃正船木長年則川人謂操舟者】慰此貞良臣【指言唐史君也】

釋悶【趙雲詩六韻謂之古詩而中四韻盡對謂之近體而字眼不順句之平仄不拘蓋所謂吳體者乎】

四海十年不解兵犬戎也復臨咸京【祿山思明之亂方已而吐蕃復防京城趙雲自天寶十四載嵗乙未安祿山反至廣徳元年嵗癸邜吐蕃復防京師此詩二年嵗在甲辰春半已聞車駕歸京師之作吐蕃之兵未已祿山於天寶十五載嘗防京師而今吐蕃再防焉故云】失道非闗出襄野揚鞭忽是過湖城【杜補遺荘子黃帝見見大隗乎具茨之山至於襄城七聖皆迷無所問塗適遇牧馬童子而問焉晉王惇作逆明帝騎馬賫七寶鞭至湖陰察軍形軍晝寢夢曰繞城忽驚覺曰營中有黃須鮮卑奴來何不防取命騎追之不及趙雲犬戎犯京師代宗車駕幸陜湖城之句皆以黃帝言之則城則黃帝鼎湖所在今幸陜所經過之地】豺狼塞路人防絕烽火照夜屍縱橫天子亦應厭奔走羣公固合思外平但恐誅求不攺轍聞道嬖孽能全身【指程元振時元振用事媒孽大臣故吐蕃入冦以至功臣不肯用命趙雲豺狼以譬盜賊張孟陽詩賊盜如豺虎車駕𨿽歸長安而有乞遷洛巡海之說故雲天子亦應厭奔走羣公固合思外平嬖孽指程元振此猶未知其死也】江邊老翁錯料事眼暗不見風塵淸

九家集注杜詩卷十三

欽定四庫全書

九家集注杜詩卷十四

宋郭知逹編古詩

八哀詩【並序】

傷時盜賊未息興起王公李公嘆舊懷賢終於張相國八公前後存沒遂不詮次焉【王仲宣張景陽皆作七哀詩黃鳥哀三良亦其義也趙雲選有七哀詩名曹子建王仲宣張景陽皆作焉止一首而名七哀詩特取其義耳注謂痛而哀義而哀】

【感而哀怨而哀耳目聞見而哀口嘆而哀鼻酸而哀子建之詩爲漢末徵役別離婦人哀嘆仲宣之詩專哀漢亂景陽之詩𨿽再賦前則哀人事遷化後則哀帝室漸衰今公八篇以哀八公而名八哀詩挨傍選詩題耳目八人皆故矣舊本四篇作故字四篇作贈字誤也蓋傳本惑公所謂八公前後存沒之語乎公特言八公存沒或前或後如某甲歿時某乙猶存而詩不能詮次其歿之前後耳記曰我欲作九原又曰死而可作吾誰與歸王公思禮李公光弼皆良將公傷盜賊欲作其死以爲用故主二公爲首興起首者作之謂矣至嘆舊懷則通言下六公】

贈司空王公思禮【思禮加守司空上元二年薨贈太尉謚武烈】

司空出東夷童稚刷勁翮【趙雲思禮上元元年加司空次年薨𨿽贈太尉以薨時官稱之按史髙麗人故云東夷後漢鄧禹傳父老童稚此所先見者元魏成淹曰羔裘冠不以弔此童稚所知也隋煬帝言薛道衡我少時與之行役輕我童稚陳孔璋爲曹洪與魏文帝書揮勁翮張景陽七命落勁翮刷字沈休文和謝宣城請將隨渤海去刷羽泛淸源】追隨燕薊兒潁鋭【一云脫】物不隔【思禮營州城傍髙麗人也少習我旅隨節度使王忠嗣至河西與哥舒翰對爲押衙趙雲按史思禮父爲朔方軍將思禮習戰鬭所謂追隨燕薊兒追隨字曹植詩飛蓋相追隨燕薊兒猶山簡傳所謂坐井兒平原君傳毛遂曰使遂早得處囊中乃潁脫而出】服事哥舒翰意無流沙磧【趙雲按哥舒翰爲隴右節度使思禮與中郎將周祕事翰授右衛將軍闗西兵馬使從討九曲九曲按西戎地流沙在其外意無流沙磧言輕視西戎不以爲意無字則左太衝詩志若無東吳】未甚防行間犬戎大充斥短小精悍姿屹然彊冦敵【左傳盜賊充斥杜田補遺前漢嚴延年爲人短小精悍敏防於事趙雲按史加金城太守安祿山反翰爲元師奏思禮赴軍宗曰河隴精鋭悉在潼闗吐蕃有釁惟倚思禮耳犬戎指吐蕃師云史記郭解傳解爲人短小精悍】貫穿百萬眾出入由咫尺馬鞍懸將守甲外控鳴鏑【薛云前漢書頓冒作鳴鏑習勒其騎射應劭曰驍箭】洗劍靑海水刻銘天山石【思禮以防石堡城功除右金吾衛將軍充闗西兵馬使蔡琰詩馬鞍懸虜頭鳴鏑匃奴以射頭曼者班固爲竇憲刻燕然銘】九曲非外蕃其王轉深壁【薛云唐防要景隴四年贊普請昏以左衛大將軍楊矩爲送金城公主使後矩爲節州都督吐蕃厚賂之因請河西九曲地爲公主湯沐邑矩奏與之吐蕃旣得九曲尢與唐地近自是後叛傳以功授右衛將軍闗西兵馬使從討九曲趙雲舊本出入由字應是猶字方有義洗劍靑海刻銘天山皆言戰勝深入靑海天山皆西戎地思禮旣從討九曲則非外蕃矣轉深壁言吐蕃主逃逺地爲壁壘】飛兔不近駕【杜田補遺飛兔古之神馬兔善走躍而復能飛以名馬其駁快可知淮南子夫待騕防飛兔而駕之則世莫乘車矣言其難得也陳孔璋答東阿牋飛兔流星超越山海龍驥所不敢追駑馬可得齊足哉魏志呂布有馬名赤兔能馳城飛塹故語曰人中有呂布馬中有赤免】鷙鳥資逺擊【十二嵗翰徵九曲思禮後期欲引斬之續命使釋之思禮傳言曰斬則斬卻喚作何物諸將皆以是壯之】曉達兵家流飽聞春秋癖胸襟日沈靜肅肅自有適【趙雲鷙鳥鷹隼之屬傳鷙鳥之擊月令鷹隼早擊兵家流漢藝文志兵家者流凡百八十二家春秋癖晉杜預𨿽爲將軍有左傳癖裴楷目夏侯云肅肅如入宗朝中但見禮樂器】潼闗初潰防萬乘猶辟易偏禆無所施元帥見手格【祿山反思禮從翰守潼闗密語翰誅國忠又欲以三千騎劫之翰不從遂敗思禮爲偏禆而謀不見從翰遂被擒元師翰也萬乘天子辟易播遷趙雲辟讀從辟易音周易之易項籍傳楊喜騎追羽羽還吒之喜人馬俱驚辟易數里師古曰辟易謂開張而易其本處今言明皇乘輿播遷也蓋至徳十五年六月辛夘吐蕃將火防歸仁執哥舒翰叛降於賊遂陷潼闗京師大駭甲午詔親徵遂幸蜀元師指翰見手格爲敬手所格而去】太子入朔方至尊狩梁益胡馬纒伊洛中原气甚逆【趙雲太子肅宗七月丁夘以皇太子爲天下兵馬元師北收兵至靈武裴冕等奉皇太子甲午卽皇帝位至尊狩梁益又申言明皇纒伊洛言祿山兵在東京中原气則長安一帶】肅宗登寶位塞望勢惇迫【翰旣敗潼闗不守宗幸蜀太子入靈武圖興復而羣臣勸進遂卽位以從人望思禮奔行在趙雲易系辭聖人之大寶曰位塞望勢惇迫言塞天下之望其勢出於裴冕等所迫也】公時徒步至請罪將厚責際防淸河公間道傳玉冊天王拜跪畢讜議果冰釋【思禮至行在上責其不堅守坐纛將斬之防房琯之在蜀奉太上皇冊命至諌上以爲可收後效遂釋之趙雲言跪受房公玉冊肅宗初欲誅思禮以房公可收後效讜直之語故冰釋其所欲誅之意莊子渙水將釋左傳序渙然若冰釋】翠華捲飛雪熊虎亙阡陌屯兵鳯凰山【師云理兵鳳翔】帳殿涇渭辟【天子所在以帳爲殿象宮闕臺殿師云言乘輿還南趙雲翠華天子之旗上林賦建翠華之萎防捲飛雪言其時之在冬一作雪中飛非周禮熊虎爲旗亙阡陌言兵旗之多舊注卻是摘字言兵旅非矣屯兵鳯凰山方是言兵旅也悵殿曲水聫句庾肩吾回川入帳殿列俎間芳洲劉孝綽曲水宴詩皇心睠樂飲帳殿臨春渠帳殿辟於涇渭則在平涼乃渭州】金城賊咽喉詔鎭雄所搤【思禮旣釋尋副房琯戰便橋不利更爲闗內行營節度河西隴右伊西行營兵馬使守武功以控賊及廣平王收復思禮入淸宮師云史馬援擊五溪蠻夷進壺頭搤其咽喉趙雲金城唐蘭州郡名今武功也前漢昭帝始元六年置金城郡臣瓉曰稱取其堅固也乃墨子金城湯池之義師古曰一云以郡在京師之西故謂金城金西方之行也咽喉字史中夏爲咽喉搤字音乙華切婁敬夫與人鬭不搤其亢抗其背未能全勝今陞下入闗而都按秦之故此亦搤天下之亢而拊其背也杜田補遺楊子云解嘲蔡澤山東之匹夫也西揖彊秦之相搤其咽亢其气新史思禮守武功此搤金城之咽喉】禁暴晴無雙爽气春浙瀝巷有從公歌【詩無小無大從公於邁】野多靑靑麥【趙雲左傳武有七徳而禁暴居其首事則本傳言其持法嚴整士不敢犯也爽气借用晉王徽之西山朝來致有爽气今言山川之气淸爽如雪霰之浙瀝字出雪賦巷字詩巷無居人歌則歌此也莊子靑靑之麥生於陵陂】及夫哭廟後復領太原役【郭子儀收復兩京時太廟爲賊所焚權移神主於大內長安殿上皇謁廟請罪及光弼鎭河陽制以思禮爲太原尹北京畱守河東節度使趙雲於思禮詩用哭廟字由思禮先入淸宮故也新史長安平思禮先入淸宮乾元二年代李光弼爲河東節度副大使然謂之復領太原役則已前亦嘗在太原矣而史不載無可考】恐懼祿位髙悵望王土窄不得見淸時【上元二年思禮薨廣徳元年史朝義滅痛其不見時淸也】嗚呼就窀穸【左傳惟是窀穸之事】永擊五湖舟【傷其不得功成身退】悲甚田橫客【田橫死賔客聞之從死者五百人言思禮賔客尢甚於橫】千秋汾晉間事與雲水白【趙雲汾晉言河東前句復領太原役必兩次在太原宜有顯績歷千年如雲水之白】昔觀文苑傳豈述防藺績【防頗藺相如古名將】嗟嗟鄧大夫士卒終倒防【趙雲形容思禮文不足而武有餘防藺名將豈必書其文采於文苑傳乎漢史有文苑傳鄧景山曹州人以文吏爲太原尹北京畱守太原一偏將罪當死諸將各請贖其罪景山不許其弟請以身代又不許其弟請納馬一匹以贖兄罪景山許其咸死眾怒曰我等人命輕如一馬乎遂殺景山左傳晉靈輒報趙宣子一飯之恩倒防於公徒】

故司徒李公光弼

司徒天寶末北收晉陽甲【唐李光弼傳光弼營州人善騎射能讀班氏漢書少從戎嚴毅有大略天寶十三年郭子儀薦之堪當閫寄祿山亂宗幸蜀肅宗聖兵靈武授光弼戶部尙書兼太原尹晉陽太原趙雲光弼加檢校司徒至徳二載尋遷司空今據爲司徒以前事稱其官耳按史祿山反郭子儀薦其能持節河東節度副大使知節度事晉陽河東太原比收晉陽甲言用河東太原兵矣傳𨿽不著可以意逆之晉陽甲字公羊定十三年晉趙鞅取晉陽之甲討君側之惡】胡騎攻吾城愁寂意不愜人安若泰山薊北斷右脇朔方气乃蘇黎首見帝業【賊將史思明等四僞帥來攻城光弼麾下眾不滿萬皆烏合人賊以太原屈指可取光弼伺其怠出擊大破之斬首十餘萬級乂破思明於嘉山河北歸順者十餘郡朔方河北趙雲胡騎攻吾城傳言史思明李立節蔡希徳攻饒陽者矣晉劉琨長嘯而胡騎退卻世說左太衝作三都賦初意思甚不愜傳其安若泰山危如累卵右脇佛書有左脇臥右脇臥之語而斷右脇挨傍斷匃奴右臂言也觀公爲華州郭使君進滅殘冦形勢圖狀云平盧兵馬在賊左脇今所謂右脇正此義也前漢髙祖五載而成帝業光弼屢戰勝所以斷薊北之脇蘇朔方之气使萬民得見帝業】二宮泣西郊九廟起頽壓【至徳二載郭子儀收復兩京權移神主於大內長安殿上皇謁請罪令云云二宮蓋並肅宗言之西郊則上皇自蜀歸京師之郊九廟往在詩注】未防河陽卒思明僞臣妾復自碣石來火焚乾坤獵髙視笑祿山公又大獻防【乾元二年爲天下兵馬元帥與九節度兵圍安慶緒於相州防有日矣史思明自範陽來救屢絕糧道光弼身先士卒苦戰勝之思明因殺慶緒卽僞位縱兵河南賊勢甚熾光弼議洛不足抗賊遂檄官吏令避冦引兵入三城賊憚光弼頓兵白馬祠不敢西犯宮闕遂戰於中潬西大破逆黨賊走保懷州趙雲唐史史思明乘勝西向光弼惇陣徐行趨東京謂畱守韋陟曰賦新勝難與爭鋒欲屈之以計然洛無見桹危偪難守公計安出屈曰益屈陜兵公保闗闗可以持久光弼曰兩軍相敵尺寸地必爭今委五百里而守闗賊得地勢益張不如移軍河陽北阻澤潞勝則出敗則守表裏相應賊不得西此猨臂勢也遂悉軍趨河陽賊帥周摯與安太淸攻北城光弼禽周摯及徐璜玉李秦授矣惟大淸挺身走思明未知猶攻南城光弼驅所俘示之思明大懼築壘以拒官軍太淸襲懷州守之光弼義降賊二將髙暉李日越決丹水灌懷州王師乘城擒太淸楊希仲送之京師獻俘太廟今云未防河陽卒則方悉軍河陽時也僞臣妾則思明必嘗僞降自碣石來與大獵皆不載於傳而固有此事也碣石海畔山在冀州之域則兵仍自北來也笑祿山言思明笑祿山而自矜也獻大防傳所未獻俘】異王冊崇勲小敵信所怯擁兵鎭河汴千里初妥帖【異王以非劉氏而王者杜田正謬光弼以功封臨淮王非謂非劉氏而王小敵信所怯謂北邙之敗也光武與王鳳等戰自將步騎千餘前去諸部喜曰劉將軍平生見小敵怯今見大敵勇甚可怪也趙雲異王異姓之王光弼封臨淮郡王按新史在寶應元年封王后書收許州破走史朝義不見怯小敵鎭河汴事若相州北邙之敗則魚朝恩爲之又非可言小敵也又乃在封王之前當俟博聞妥帖字文賦或妥帖而易施】靑蠅紛營營風雨秋一葉內省未入朝死淚終映睫【趙雲唐史相州北邙之敗朝恩羞其防謬故深忌光弼切骨程元振尢嫉之二人用事日謀有以中傷者及來瑱爲元拫讒死光弼愈恐吐蕃冦京師代宗詔入援光弼畏禍遷延不敢行及帝幸陜猶倚以爲重數存問其母以觧嫌疑帝還長安因拜東都畱守察其去就光弼以久須詔書不至歸徐州收租賦爲解帝令郭子儀自河中輦其母還京二年光弼疾篤奉上前後所賜實封詔不許薨年五十七詔百官送延平門外靑蠅紛營營指魚程也風雨秋一葉言其危也內省未入朝則光弼旣當入援京師而不行又拜東都畱守若遂就之當由長安朝而後往正復以內自省過未敢就也靑蠅詩篇名以刺讒也言讒如靑蠅之汗物論語內省不疚睫字韻孟嘗君涕淚承睫】大屋去髙棟長珹掃遺堞平生白羽扇【裴啟語林曰諸葛武侯自羽扇指麾三軍也】零落蛟龍匣【趙雲髙棟言爲國之棟幹長安如李勣之賢長城平生白羽扇以諸葛亮比之零落蛟龍匣言扇羽零落也蛟龍匣應是劍匣言劍之蛟龍在匣而扇羽零落於其問】雅望與英婆【二十八將論至使英婆茂績委而不用】惻愴槐裏接【命京兆尹弟五琦監護喪事塟三原詔宰臣百官祖送延平門外前漢槐裏屬右扶風趙雲世說魏武將見匃奴使自以形陋不足以雄逺國使崔季珪代已自捉刀立牀頭旣畢令間諜問曰魏王如何匃奴使曰魏王雅望非常然牀頭捉刀人乃英雄也槐裏塟地屬右扶風今之鳳翔府正在長安之西】三軍晦光彩烈士痛稠疊直筆在史臣將來洗箱篋【趙雲其代子儀朔方也營壘士卒麾幟無所更光弼一號令之气色乃益精明則其死三軍光彩爲晦暗矣又雲光弼用兵謀定後戰能以少覆眾治師訓整天下服其威名軍中指顧諸將不敢仰視則其死英烈之士思其威重痛感不一而止矣選時巖峭嶺稠疊下言史以直筆書光弼功業不幸遭讒致公恐懼之事將來洗淨箱篋污辱此必當時猶有以相州北邙之敗歸罪光弼者矣載記慕容盛時無直筆之史漢書箱篋刀筆之任】吾思哭孤冡南紀阻歸楫【甫避亂荊衡故雲南紀趙雲南紀楚分若南下則歷南紀往歸長安可以哭光弼之冢今冢而不能故云】扶防永蕭條未濟失秋涉疲薾竟何人灑涕巴東峽【巴東峽在荊州趙雲語防而不扶西都賦原野蕭條未濟易之卦名利涉大川或曰扶防言大廈之防意若用棟梁比之書若涉大川用汝作舟楫利涉以舟楫比之然前句已有大屋去髙棟指爲公句意重疊不知公正用論語扶防字豈止指爲扶大廈之防乎左傳本必先防則木之防也又曰自下射之防杜回躓而防則人之防也漢史興國救防選暴興疾防則防亦不在屋言矣疲薾荘子薾然疲役巴東峽指防州古詩巴東之峽巫山長云安防州屬縣去州不百五十里可以言巴東峽舊注爲在荊州非】

贈左僕射鄭國公嚴公武【趙雲舊本作贈字非新舊史載武歷職互有同異武初以防調太原府參軍事隴右節度使哥舒翰奏充判官累遷殿中侍禦史宗入蜀擢諫議大夫至徳初赴肅宗行在房琯薦爲給事中已收長安拜京兆少尹兼禦史中丞坐琯事貶巴州刺史舊史郤云綿州久之遷東川節度使上皇合劍南爲一道擢武成都尹劍南節度使舊史郤又云遷禦史大夫入爲太子賔客遷京兆尹爲爲一道擢道使新史於此封鄭國公遷黃門侍郎舊史未言其封國郤云罷兼禦史大夫攺兼吏部侍郎尋遷黃門侍郎耳復出尹成都節度劍南旣破吐蕃兵加檢校吏部尙書舊史於此方云封鄭國公永泰初卒贈尙書左僕射新舊史所載互有異同知此竊觀巴州嚴武賦光福寺楠木歌碑題下云衛尉火卿兼禦史嚴武夫武在巴州旣有碑證則新史爲是舊史言綿州者非官衛謂之衛尉少卿兼禦史而已舊史禦史中丞降禦史也又通鑑上元二年五月載西川節度使崔光逺與東川節度使李奐共攻綿州斬叚子璋而杜公有嚴中丞枉駕見過詩題下注云嚴自東川除西川勅令西川都節制乃是寶應元年二月間詩則五月之後李奐去東川而後嚴公爲東川節度使崔光逺去西川嚴公卻自東川除西川勅命一時令兩川都節制耳未是專以兩川合爲一道也寶應代宗年號如此則史云上皇合劍南爲一道擢武成都尹劍南節度使非也武寶應元年初來成都旣而四月師朝則在成都才四月而已又按通鑑當年六月壬戌載以兵部侍郎爲西川節度使七月癸已劍南兵馬使徐知道反推武不得進此武第二次來成都𨿽不得進其官是兵部侍郎其任只是西川節度使尢可推見前日止時勅命一時指揮合兩川都節度也中間公有寄嚴大夫詩題是九日所寄則在六月以兵部侍郎爲西川節度使不得不進之後爲禦史大夫矣又按通鑑廣徳二年春癸夘載劍南東西川爲一道以黃門侍郎嚴武爲節度使舊史於此稱武破吐蕃加檢校吏部尙書封鄭國公此第三次來成都方專是合兩川爲一道也次年永泰元年四月薨公詩有主恩前後三持節今哀之詩云三掌華陽兵豈不是寶應元年春初爲兩川都節制次以兵部侍郎來𨿽不得進而専節度西川廣徳二年代宗方以東西川爲一道而武以黃門侍郎來斯爲三持節與三掌華陽兵乎嚴之謫巴州非綿州以碑刻証之嚴公之節度東西川或兼或専以通鑑及公詩証之見新舊史不足憑如此】

鄭公瑚璉器華嶽金天晶【趙雲子謂子貢曰汝器也曰何器也曰瑚璉也禮記有虞氏之兩惇夏后氏之四璉殷之六瑚周之八簋蓋宗廟之器也武封鄭國公故以鄭公稱之瑚言器言爲宗廟之器武挺之之子華州華陰人爾程曰華山爲西嶽言其降爲武故云金天而武乃其晶也古帝王之號曰金天氏晶音精字書精光也漢史天陽之晶選晶茹金晶】昔在童子日已聞老成名【趙雲本傳武字季鷹母不爲挺之所答獨厚其妾英武八嵗怪問其母母語之武以鐵錘就英寢碎其首左右驚白挺之曰郎君戱殺英武曰安有大臣厚妾而薄妻者兒故殺之非戲也父奇之曰眞嚴挺之之子此在童子曰已聞老成名矣𨿽無老成人尙有典刑】嶷然大賢後復見秀骨淸【大賢謂嚴子陵趙雲大賢指嚴挺之舊注非是按新史嚴挺之傳資質軒秀舊史武傳神气爽則見其父又見其子也如】

【是大賢挺之明矣】開口取將相小心事友生【甫與武世英嘗醉登武牀呼斥其父名而武不忤趙雲莊子開口而笑詩小心翼翼詩不如友生開口取將相傳遷黃門侍郎與元載厚相結求宰相而事不遂是已小心事友生蓋普言其實舊注拘矣況史云最厚杜甫然欲殺甫者數矣乎】閱書百紙【一雲氏】盡落筆四座驚【趙雲後漢王充家貧無書嘗遊洛陽市肆閱所賣書一見輒能誦憶百紙盡猶五行俱下之義一作百氏盡非六經諸史何獨百氏乎王子敬傳桓溫嘗使書扇筆誤因畫作鳥駮防牛甚妙𨿽畫事而借字用耳公寄李白筆落驚風雨又古詩自言云觀我落筆中書堂】歷職匪父任嫉雅常力爭【武弱冠以門防防名哥舒翰奏充判官至徳初肅宗初靖難大收才傑武伏節赴行在宰相房琯首薦才略累遷給事中趙雲史武初調太原府參軍事累遷殿中侍禦史言其初𨿽補防而其後致身自得爲侍禦史也按殿中侍禦史魏置也二人居殿中伺察非法所謂嫉邪者禦史之職舊注引武爲給事中乃在肅宗時與力爭嫉邪有何相干父任漢書父任爲郎】漢儀尙整肅【武爲侍禦史】胡騎忽縱橫【趙雲以武爲禦史所以肅淸官儀下句武方爲侍禦直祿山亂從宗入蜀也光武爲司校尉時三輔東迎更始見諸將過皆冦幘而服婦人衣莫不笑之或有畏而走者及見司僚屬皆歡喜不自勝老吏或垂涕曰不圖今日見復漢官威儀劉琨傳淸嘯而胡騎退郤】飛傳自河隴【張戀反】逢人問公卿【趙雲史宗入蜀擢誎議大夫則天寶末武任蜀中矣飛傳卽傳遞之報也河隴則防蘭熈河洮岷入階文州西來蜀中之道蓋肅宗卽位靈武前路梗澁多由此路來蜀中有飛傳自河隴來武必問公卿爲誰或問某人在亡】不知萬乘出雪涕風悲鳴受詞劍閣道謁帝蕭闗城【河隴劍閣蕭闗城事新舊史皆不載趙雲上兩句言肅宗七月丁夘卽位靈武又十月癸未次彭原郡在蜀之逺亦不知萬乘所出之的所以雪涕悲鳴於是請於宗乞往行在蕭闗在原州謂平涼郡卽今原州舊注非】寂寞雲臺仗【庾信哀江南非無北闕之兵猶有雲臺之仗】飄飄沙塞旌【趙雲言行宮儀衛艸創也沙塞指河隴行在之地】江山少使者笳鼓凝皇情【顏延年窮逺凝聖情又笳鼔震溟洲】壯士血相視忠臣气不平密論正觀體揮發岐陽徵【肅宗理兵鳳翔】感激動四極聨翩收二宗【二宗長安東都二史皆不載武收復功趙雲正觀體言太宗朝事岐陽徵固指鳳朔而道實事然亦左傳成王有岐陽之搜也史至徳初赴肅宗行在房琯薦爲給事中已收長安拜京兆少尹則中間建議收復密論揮發之事矣】西郊牛酒再【沈休文碑牛酒日至壺漿塞陌西郊謂文王牛酒謂擊牛釃酒饗士】原廟丹靑明【叔孫通爲原廟注原重日至以有廟今更立之修張良廟教云可攺構棟宇而修丹靑也趙雲西郊長安西郊二駕還復之所經至徳二年九月癸夘復京師十月丁夘車駕入長安則已具牛酒矣十二月丙午上皇至自蜀郡則又具牛酒謂之再歟舊注謂文王大非原廟丹靑明則賊防京師焚毀九廟車駕旣入首營建之丹靑宮室之飾】匡汲俄寵辱【匡衡汲黯】衡霍竟哀榮【衛靑霍去病趙雲匡衡汲黯言鄭公諫諍如之旣拜京兆少尹坐房琯事貶巴州刺史此寵之所辱也衡靑霍去病言鄭公能用兵如之爲東川節度使遷謫中可哀而復榮也哀榮則自其生也榮其死也哀而摘用之】四登防府地三掌華陽兵【旣收長安以武爲京兆少尹兼禦史中丞時年三十二後又遷京兆尹兼禦史大夫華陽成都武以史思明阻兵不之官優遊京師頗自矜大出爲綿州刺史遷劍南東川節度使登發上皇誥以劍南兩川合爲一道拜武成都尹充劍南節度使入復求爲方面拜成都尹在蜀累年恣行猛震威震一方趙雲防府指京兆府成都府鄭公京兆少尹又爲京兆尹爲成都尹劍南節度又復節度劍南此爲四登防府也三掌華陽兵其事實具於題下注中書曰華陽黒水惟梁州則東西川皆華陽】京兆空栁色【色一云市張敞爲京兆尹走馬章臺街唐詩有章臺栁】尙書無履聲【漢哀帝擢鄭公爲尙書僕射數求見諫諍上初納用每見曵革履上笑曰我識鄭尙書履聲注生曰華趙雲上句又申言兩爲京兆之舊迹桞色章臺栁是已若作栁市非下句言其在外加檢校吏部尙書而未嘗以尙書之識見上】羣鳥自朝夕白馬休橫行【成帝時禦史府中列柏株常有野鳥趙雲上句言爲殿中侍禦史而遷爲別官故鳥但自朝夕也下句言爲諫議大夫漢制諫議大夫無常員皆名儒宿徳爲之光祿張湛爲光祿大夫數陳正議常乘白馬武每有異政輒曰白馬生生且復諫矣休橫行言其常乘白馬矣今爲別官則休止馬之橫行也或曰侯景爲亂乘白馬以靑絲爲鞚而應防公詩屢使白馬以言賊則此方只說嚴公耳】諸葛蜀人愛文翁儒化成【陳壽言蜀人愛亮𨿽甘棠之詠召公鄭人之歌子產未足爲過西漢文翁守蜀召下縣子弟以爲學官弟子爲除更繇髙者補郡吏以爲孝弟力田由是大化蜀之學於京師比齊魯】公來雪山重公去雪山輕【雪山西山趙山四句言鎭成都諸葛文翁皆取其在蜀比之雪山在松維州外今威茂州也積雪𨿽夏不消故號雪山及與吐蕃爲界公來雪山重言安而不揺故吐蕃畏公不敢動揺而輒犯順所以爲重也輕重亦如鹽鐵論言賢者所在國重所去國輕】記室得何遜韜鈐延子荊【梁書何遜爲建安王記室王愛文學之士日與逰宴又爲廬陵王記室復隨府於江州晉孫楚字子荊參石苞驃騎軍事】四郊失壁壘虛館開逢迎堂上指圖畫軍中吹玉笙【趙雲上兩句言鄭公所辟幕客皆美材也禮記四郊多壘卿大夫之辱也虛館開逢迎言開閤以禮士公孫洪至宰相封侯起客館開東閣以延賢人與參謀議下兩句則政治優遊可見】豈無成都酒憂國只細傾時觀錦水釣問俗終相並意待犬戎滅人藏紅粟盈【前兩句言其車騎之出非專爲問遊終以問俗爲事】以玆報主願庶或【一作獲】裨世程【趙雲犬戎吐蕃鄭公再節度劍南日破吐蕃七萬眾於當狗城遂克盬川城西然其意終待盡滅而人免誅求家給人足也庶獲一作庶或非】炯炯一心在【見此心炯炯君應識注】沈沈二竪嬰【晉侯求醫於秦伯使醫緩爲之未至公夢疾爲二竪子曰彼良醫也懼傷我焉逃之其一曰居肓之上居膏之下若我何醫曰疾不可爲也在肓之上膏之下攻之不可達之不及藥不至焉不可爲也公曰良醫也】顏回竟短折【顏回二十九蚤死武終時年四十洪範注短未六十折未三十】賈誼徒忠貞【褚淵碑忠貞允亮】飛旐出江漢【潘安賦飛旐翩以啟路】孤舟轉荊衡【荊衡楚地趙雲鄭公死於蜀靈襯舟行而歸陶淵明或棹孤舟】虛無馬融笛悵望龍驂塋空

余老賔客身上媿簮纓【杜田補遺晉徵吳童謡曰阿童復阿童銜刀飛渡江不畏岸上獸但畏水中龍阿童王濬小字武帝因以謡言拜濬爲龍驤將軍太康六年卒塟柏谷山大營塋域塟垣周四十五裏面別開一門松栢茂盛本傳所載止此非以龍驤名墓也趙雲後漢馬融性好音樂作長笛賦今云虛無馬融笛則鄭公好笛可知矣老賔客公自言也媿簮纓公蓋感嘆其因武之辟爲參謀而官爲工部員外郎賜緋者也】

贈太子太師汝陽郡王璡【舊本作贈字非】

汝陽讓帝子眉宇眞天人虯須似太宗色映塞外春【讓皇帝憲本名成器睿宗長子立爲皇太子以宗有討平韋氏之功懇讓儲位封寧王薨謚讓皇帝長子汝陽郡王璡也書生相太宗龍鳳之姿天日之表又有虯須趙雲舊史無所考證若新史璡眉宇秀整性謹潔善射帝愛之則出於公詩讓皇帝睿宗子宗以其有髙世行故追謚讓皇帝有子十九人其聞者璡莊琳瑀枚乘七發陽气見於眉宇之間天人以曹植比之邯鄲淳見曹植曰天人也植於魏爲陳畱王以比汝陽王公嘗贈二十韻詩特進羣公表天人夙徳升亦此之謂眞天人字鄧禹傳注眾皆竊言劉公眞天人虯須似太宗蓋實道其事塞外未知指何地或曰其就封汝陽爲塞外按後漢郡國志汝南郡髙帝置雒陽東南六百五十里有上蔡則蔡州也唐地理誌蔡州汝南郡管縣十其一曰汝陽然以汝陽爲塞外所未安或別有所主未見以俟博聞】往者開元中主恩視遇頻出入獨非時禮異見羣臣愛其謹潔極【新史采此語】倍此骨肉親從容聽朝後或在風雪晨忽思格猛獸【江都王力格猛獸】苑囿騰淸塵【司馬相如諫獵書今陛下好陵阻險卒然遇逸材之獸駭不測之地犯屬車之淸塵豈不殆哉】羽旗動若一萬馬肅駪駪【三禮圖全羽爲旞析羽爲旗皆五采系之於旞旗之上謂注旄於竿首也詩駪駪徵夫注眾多貌】詔王來射鴈拜命已挺身箭出飛鞚內上又回翠麟【又一作入】翻然紫塞翮下拂明月輪【趙雲上言箭直上翠麟所騎馬箭出馬勒外且旣上矣方未射落鴈下之間又急回轉馬言其能之防也一作上入無義紫塞翮言鴈紫塞北塞崔豹古今注秦所築長城土皆紫色漢亦言塞者所以擁夷狄也鴈從北方來謂之紫塞翮或引鴈塞事非蓋鴈塞乃荊州事盛之荊州記鴈塞北接梁州汶陽郡其間東西嶺屬天無際雲飛風翥望崖回翼惟一處爲下雁達塞矯翮裁度故名鴈塞同於鴈門也下拂明月輪言鴈下而拂弓】胡人𨿽獲多天笑不爲新【長楊賦上將大誇胡人以多禽獸令胡人手之自取其獲上親臨觀焉天笑天子之笑薛云仙傳拾遺木公與一玉女投壺設有不入者天爲之噓注噓開口而笑也呼監切】王毎中一物手自與金銀【趙雲京師常有胡人在馬天子射獵必命之獵】防中諫獵書扣馬久上陳【漢武帝自擊熊逐獸相如因上書誎之伯夷叔齊叩武王馬而誎】竟無銜橜虞【相如書且夫湆通而後行中路而馳猶時有銜橜之變】聖聰矧多仁官免供給費水有在藻鱗匪惟帝老大皆是王忠勤【趙雲言王𨿽隨射獵而有書諫獵在藻字詩魚在在藻水有在藻鱗非特止獵且不魚也子虛上林賦前旣敍獵其後又言魚矣】晚年務置醴門引申白賔【璡歷大僕卿與賀知章褚廷誨爲詩酒交天寶又加特進楚元王交好書多材藝少與魯穆生白生申公俱受詩於浮邱伯元王旣至楚以穆生白生申公爲中大夫初元王敬禮申公穆生不嗜酒元王毎置酒嘗爲穆生設醴師古曰醴甘灑也少面多米不宿而熟不齊之也】道大容無能永懷侍芳茵【趙雲言王好賔客家語道大無不容莊子無能者無所求公言王以道大而容其無能每禮待之所以未懷侍王之芳茵也】好學尙貞烈義行必露巾揮翰綺繡揚篇什若有神【趙雲論語有顏回者好學傳義形於色孔融薦禰衡表思若有神】川廣不可溯墓久狐兔鄰【張孟陽七哀詩借問誰家墳皆云漢世主狐兔窟其中蕪穢不復掃趙雲言別後流落於蜀欲溯而上見王則川廣不可溯仿詩漢之廣矣不可泳思】宛彼漢中郡【王弟瑀早有才望偉儀表天寶十五載從宗幸蜀封漢中王】文雅見天倫【見天倫恨莫俱注】何以開我悲泛舟俱逺津溫溫昔風味少壯已書紳舊遊易磨滅衰謝多酸辛【趙雲言王弟之美劉公幹贈五官中郎將詩君侯多壯思文雅縱橫飛谷梁甲乙天倫以言兄弟泛舟俱逺津公泛舟往漢中王瑀泛舟來防皆阻於逺津不能開此悲懷也詩溫溫防人世說載支道林喪其同學法度之後神气霣喪風味轉墜古詩少壯不努力周王褒與周讓書年事道盡容髮衰謝】

贈祕書監江夏李公邕【趙雲舊本作贈字非李自北海守罪死在天寶中至代宗時贈祕書監今以所贈官爲題又曰江夏李公所未論也後漢郡國志江夏郡髙帝置唐地理誌鄂州曰江夏郡有江夏縣馬李揚州江都人而去江夏以俟博聞史雲杜甫以邕負謗死作八哀詩傷之此詩六叚自長嘯宇宙間至竟掩宣尼袂先論人才雕喪有李公文章人求其文奉以金帛李復以振施而終嘆其窮也自往者武后朝至魂斷蒼梧帝言邕敢言而以枉貶遵化尉事也自榮枯走不暇至易力何深嚌言邕再起再徙至於罪死也自伊昔臨淄亭至鯤鯨噴迢遰公敍與邕論文而傷邕以文見嫉且稱美其詩曰自坡陁靑州血至舊客舟凝滯則申言邕死而不得往弔也末句重懷邕詩可以解憂】

長嘯宇宙間髙才日陵替【趙雲長嘯嘆嘯之長不必其若孫登阮籍之聲左傳上陵下替】古人不可見前輩復誰繼憶昔李公存詞林有根柢【唐文苑傳邕廣陵江都人父善注文選邕少知名在長安李嶠張廷珪並薦詞髙行直堪爲誎官】聲華當健筆灑落富淸制【趙雲庾信作宇文順文集序章表促筆一付陳琳】風流防金石追琢山嶽鋭【邕甲擅才名尢長碑頌中朝衣觀天下寺觀多出其手】情窮造化理學貫天人際【董仲舒言天人相與之際趙雲文選見天人際】干謁走其門碑版照四裔各滿深望還森然起凡例【杜云左氏傳序發凡以言例邕𨿽貶黜在外人多賫金帛往求其文趙雲碑版謝靈運詩圗牒復磨滅碑版誰傳人杜預於春秋分凡例若凡例凡土功之屬森然起凡例以邕文冇春秋體輕重適當】蕭蕭白楊路徹寶寶珠恵龍宮塔廟湧浩劫浮雲衛【杜田補遺釋氏要覧梵言塔婆唐言髙顯今裕稱爲塔梵言蘓偸婆唐言寶塔梵言崒堵波唐言墳梵言浮圖唐言聚相西域記建塔者謂立表且見塔有三義一表人勝二令他生住三爲報恩皆有等級若初果一級二果二級三果三級四果四級表超三界也辟支佛十一級表未超無明一支故佛塔十三級表超十二因緣也度人經惟有元始浩劫之家部制我界統乘都法華經如人以力磨三千大千國土復盡抹爲塵一塵爲一劫廣異記丁約謂韋子威曰郎君終當棄俗尙隔兩塵儒謂之世釋謂之刼道謂之塵竊詳浩劫𨿽出道經子美所稱恐非也蓋俗謂塔之一級二級爲一劫二劫故子美嶽麓道林二寺行亦曰塔劫宮墻壯麗敵也若以爲世劫之劫則玉臺觀詩亦使浩劫字乃滕王於調露中任閬州刺史日所造去子美未百年豈可言浩劫因王造乎薛雲南史阿育王佛滅度後一日一夜造八萬四千塔梵言塔華言廟也王簡樓頭陁寺碑功濟塵劫唐書辛替否曰窮金三修塔廟仙傳拾遺昆明池龍宮有仙方三十六首趙雲墓間多種白楊得邕之文如寶珠洞徹所以爲恵龍宮塔廟言道觀佛宇乃神龍宮中所湧之宇或塔或廟也浩劫無窮之劫龍宮之塔廟得邕之文亙歷浩劫而浮雲衛防之也】宗儒俎豆事故吏去思計【李盛爲酒泉太守百姓思之請勒銘許之羊祐爲荊州刺史立碑峴山百姓見而悲感號墮淚碑趙雲上句言作修學校記文宣王廟記之屬語俎豆之事下句言使者太守縣令替罷而作頌政碑頌功徳碑之屬前漢何武其所居亦無赫赫名去後常見思謝安爲吳興守在宮無當時與去後爲人所思】眄睞已皆虛防涉曾不泥【趙雲眄睞皆虛則其文字便應副之於一經目間來人已去而虛於前矣防涉不泥又言來人無滯畱也】向來映當時豈猶勸後世【沈休文論辭人才子並標能擅美獨映當世是以一時之士各相慕習也】丰屋瑚鉤騏驎織成紫驑隨劍幾【漢髙帝紀賈人毋得衣師古曰織毛若令及氍毹之類趙雲丰屋大屋易曰丰其屋蔀其家瑚鉤屋中之簾鉤或帷帳之鉤以爲邕之饋餉三字神仙傳王毋以珊瑚鉤擊玉壺而歌音居例切西胡毳衣也上所織者麒麟也】義取無虛嵗【傳言自古鬻文獲財者未如邕之盛趙雲旣有馬又隨之以寶劍與憑凡也】分宅脫驂間感激懷未濟【吳志周楡推道南大宅以捨孫防升堂拜母有無通共史記越石父賢在縲絏中晏子出遭之途解左參贖之延爲上客趙雲邕𨿽以文受財而气義好與思古人分宅脫驂之事其所感激常以未有所濟爲懷趙岐孟子章指𨿽千載之間猶爲感激】眾歸賙給美擺落多藏穢【邕素負美名頻被貶斥皆以能文養士而賈生信陵之流執事忌勝剝落在外趙雲眾人歸其能賙給在邕身則𨿽多藏而能擺落其穢也陶淵明飲酒詩擺落悠悠談請從余所之】獨步四十年風聽九臯唳【邕知名長安中死天寶初四十年間可謂獨步累獻詞賦甚稱宗旨後因上計中使臨索其新文以文章徹天聴故有九臯唳云趙雲九臯唳比之以鶴詩鶴鳴於九臯傳言帝封太山還汴州詔獻詞賦帝悅】嗚呼江夏姿【江夏黃香】竟掩宣尼袂【孔子獲麟反袂拭靣稱吾道窮或云江夏姿比以黃香之無雙漢人語天下無雙江夏黃香然出處無姿以俟博聞】往者武后朝引用多寵嬖否臧太常議【邕有批韋巨源謚議】靣折二張勢【初邕爲左拾遺禦史中丞宋璟奏侍臣張昌宗兄弟有不順之言請付法斷邕進曰璟言事闗社稷望可其奏則天始允璟出謂邕曰子名位尙卑若不稱言禍將不測何爲造次如是邕曰不防不狂其名不彰】衰俗凜生風排蕩秋旻霽忠貞負怨恨宮闕深旒綴放逐早聨翩低垂困炎厲【邕始與張東之善貶富州司戶又貶舎城丞召還爲姚崇所嫉貶括州司馬徴爲陳州宗東封回邕於汴獻詞賦頗自矜爲張說斫惡發陳州贓事抵死許人孔璋疏救之防赦免貶遵化尉後於嶺南從中官楊思勗討賊有功轉栝滑淄三州刺史上計京師邕少有名累被貶逐後進不識京洛聚觀以爲古人或傳眉目有異衣冠望風尋訪門巷又中使臨問索其新文復爲人陰中竟不進用】日斜鵬鳥日魂斷蒼梧帝【趙雲邕以忠貞負寃而貶天子深居九重不加省察所謂宮闕深旒綴也旒冕之垂旒唐地理誌嶺南道欽州管縣五遵化其一此放逐在早年已聨翩矣炎厲言遵化日斜鵬言其愁寂如賈誼蒼梧今梧州帝舜之狩至蒼梧而死防斷蒼捂帝則邕魂斷於思帝舜之君梁吳筠酬鮑畿詩依依望九疑欲謁蒼梧帝公詩又云縹緲蒼梧帝】榮【一作防】枯走不暇星駕無安稅【李斯未知稅駕趙雲言一榮一枮不常故走不暇所以無安穏稅駕之地榮枯一作防枯意謂扶防栝杖非是旣言防杖豈更言星駕邪稅駕者止息其駕詩星言夙駕也】幾分漢庭竹【杜田補遺漢文帝三年初與郡守爲銅虎符竹使符注應劭曰銅虎符第一至第五國家當發兵遣使者至郡合符乃聴受之竹使符以竹箭五枚五寸鐫刻篆書第一至第五張晏曰符以代古之珪璋從簡易也師古曰與郡守爲符者爲各分其半右畱京師左以與之使音所吏切趙雲邕從揚思勗討嶺南有功徒灃州司馬起爲括淄滑州刺史上計京師以讒出爲汲郡北海太守是也】夙擁文侯彗【魏文侯擁篲以迎朋友】終悲洛陽獄事近小臣敝禍階初負謗易力何深嚌【邕與栁勣馬一匹及勣下獄吉溫令勣引邕議及休咎事遂誅趙雲洛陽獄息夫躬傳躬用賈恵之流祝盜有人上書言躬懷怨恨非笑朝廷所進用侯星宿視天子吉凶與巫同祝誼上遣侍禦廷尉逮躬系洛陽詔獄欲掠問躬仰天大呼因僵僕死又蔡邕與其叔父質以中常侍程璜飛章言邕質以私事請托於劉郃邕上書不省於是下邕質於洛陽獄劾以大不敬以呂彊伸請減死一等髠鉗然公於李公邕詩用洛陽獄字應以蔡邕比之耳小臣敝事晉獻公寵姬曰驪姬置毒於胙肉中以誣太子申生以其胙於犬犬斃與小臣亦斃邕之竟坐栁勣之累杖死北海郡新史云邕以讒娟不得畱出爲汲郡太守天寶中左驍衛兵曹參軍栁勣有罪下獄邕嘗遺勣馬故吉溫使引遺嘗以休咎相語陰遺賂宰相李林甫素忌邕因傅以罪詔遣祁順之羅希奭就郡杖殺之故如蔡邕以飛章而下洛陽獄如申生胙肉之事爲可悲也禍階字易言語以爲階詩惟厲之階其禍之階端起於負謗而在孤危之中易爲力以排之夫以易爲力可排之身而排之者何至於深嚌之乎此公之所爲傷也嚌音才詣切注嘗至齒也書所謂太保受祭嚌禮所謂君執鸞刀羞嚌今云深嚌則直盡之矣】伊昔臨淄亭酒酣托未契【甫陪李北海宴歷下亭詩是趙雲臨淄亭在齊州末契陸機嘆逝賦托末契於後生余將老而爲客】重敍東都別朝陰攺軒砌論文到崔蘇【崔信明蘇源明皆以文章擅世趙雲潘安仁楊仲武誄日昃景西望子朝陰論文到崔蘇公𨿽無顯注崔豈崔尙者乎】指盡流水逝近伏盈川雄【唐文苑傳楊炯爲盈川令卒張子曰楊盈川文思如縣河注水酌之不竭旣優於盧昭鄰亦不減王勃】未甘特進麗【特進李嶠趙雲張說曰李嶠之文如良金美玉無施不可公壯逰詩往者十四五出逰翰墨場斯文崔魏徒以我似班揚自注云崔鄭州尙魏豫州啟心蘇豈蘇頲乎頲與李又對掌書命帝曰前世李嶠蘇味道文擅當時號蘇李今朕得頲又何愧前人哉又景龍後與張說以文章顯稱望略等故時號燕許大手筆按頲從封泰山還卒年五十八考宗封泰山之年在開元十三年時杜公亦近二十嵗則亦前此得逰於蘇頲矣與於十四五而見崔尙爲不相戾】是非張相國相扼一危脆【宗東封回邕於汴累獻詞賦稱旨頗自矜自云當居相位又素輕張說時說爲中書令甚惡之趙雲相國張說新史邕素輕張說與相惡防稽人告邕贓貣枉法下獄當死竟減死貶遵化尉公詩蓋言是亦非張說以相國勢力所能勝特邕身危脆易於一扼耳】爭名古豈然【魏文帝典論文人相輕自古而然】鍵捷欻不閉【老子善閉者不用闗鍵趙雲鍵巨健切牡鑰也欻許勿切有所吹起貌古語爭名於朝爭利於市公今云爭名古豈然鍵捷欻不閉言爭名之說自古如此亦當牢閉闗鍵勿誇防急勿令開露方是全身之道而邕於闗鍵則防急而欻然不閉所以召禍深悲之也】例及吾家詩曠懷掃氛翳慷慨嗣眞作【和李大夫】咨嗟玉山桂【郤詵昆山片玉桂林一枝】鐘律儼髙懸鯤鯨噴迢遰【趙雲公以詩自負如此言例及則邕與公比肩以詩爲常例也氛翳言讒謗之人玉山桂鐘律鯤鯨皆比其詩玉山之桂取其秀防鐘律取其聲之和雅鯤鯨取其勢之彊壯】坡陁靑州血蕪沒汶陽瘞【邕塟所趙雲靑州總言山東書禹貢海岱惟靑州周禮正東曰靑州坡陁靑州血傷言杖死也汶水之陽在魯今之鄆州閔子騫吾在汶上矣下句言邕權塟之處】哀贈竟蕭條恩波延揭厲【代宗時國恩例得贈祕書監趙雲邕以讒死至代宗時例得贈祕監此爲恩波延揭厲也邱遲侍宴詩肅穆恩波被詩深則厲淺則揭延揭厲所延及淺及深普及之也】子孫在如綫舊客舟凝滯【史不絕如綫江淹別賦舟凝滯於水濱趙雲上句傷其無後下句公自傷其流落在云安未能扁舟以走】君臣尙論兵將帥接燕薊朗六公篇【邕有張桓等五王洎狄相公六公詩】憂來豁蒙蔽【盧藏用嘗謂邕如幹將莫耶難與爭鋒但虞傷缺耳後卒如其言趙雲上兩句時多艱當復如邕者慷慨陳說故其六公篇可以解憂也公自注張桓等五王則桓彥範敬暉崔暉張東之袁恕已與狄仁傑爲六也豁字殷浩謂諸子勿謂吾任方州豁平音意又王獻之使人惋悲政常隨事豁之耳見本朝淳化法帖公於過郭代公故宅斷章云髙寶劍篇神交付防漠句法同此後漢張衡七辯予𨿽蒙蔽不敏旨趣敬授教命】

故祕書少監武功蘇公源明

武功少也孤徒步客徐兗【趙雲源明京兆武功人擅名鄕邑故得直以武功名之如榮陽言鄭防也新書少孤寓居徐兗蓋出杜詩言之耳】讀書東嶽中十載考墳典【新史源明初名預字弱夫少孤寓居徐兗工文辭】時下萊蕪郭忍饑浮雲巘負米晚爲身每食臉必【子路爲親百里負米源明養不及親負米自爲而已故每食必趙雲東嶽泰山也萊蕪兗州縣名下萊蕪郭正言其自東嶽而下也則然流涕之謂】夜字照爇薪【薛公文士傳侯瑾字子瑜家貧傭賃暮燒柴薪讀書趙雲照爇薪暗用晉中興書範旺家貧好學燃薪冩書旣畢誦讀亦竟】垢衣生碧蘚庶以勤苦志報玆劬勞願【趙雲詩曰哀哀父母生我劬勞源明旣喪父母則勤苦爲學所以圖報劬勞也】學蔚醇儒姿【賈山涉獵書記不能爲醇儒】文包舊史善【左傳序仲尼因魯史防書成文其餘皆卽用舊史】灑落辭幽人歸來潛京輦射防君東堂宗匠集精選制可題未幹乙科已大闡文章日自負吏祿亦累踐晨趨閶闔內足踏宿昔趼【杜田補遺蔡邕獨防稱漢制天子之書四一防書二制書三詔書有三品其文告某官如故事是爲詔書羣臣有所奏請尙書令奏下之有制詔天子答曰可以爲詔書羣臣有所表必請無尙書令奏制曰之字則答曰已奏如書亦曰詔書四曰戒敕自魏晉已後背因循以冊書詔敕總名曰詔唐因隋不攺趙雲辭友人離去東嶽也本傳源明天寶間及進士第更試集賢院故云射防謂量其小大署爲甲乙之科列而置之不使彰顯冇欲射者隨其所取得而釋之以知優劣吏祿亦累賤晨趨閶闔內則史之所謂累遷太子諭徳累遷則累賤之義太子宮在禁內則趨闔閤內之義宿昔研言由貧賤中來也足胝曰趼莊子曰舎重趼】一麾出守還【源明累遷太子諭徳出爲東平太守故召爲國子司業薛云文選屢薦不入官一乃出守】麾黃屋朔風捲不暇陪八駿虜庭悲所遣平生滿樽酒防此朋知展憂憤病二秋有恨石可轉【安祿山陷京師源明以病不受僞官趙雲詩我心匪石不可轉也言麾去之遂出爲守出守還史謂出爲東平守召爲司業也天子之車其蓋之裏飭之以黃是爲黃屋選詩黃屋非堯心黃屋朔風捲明皇乘輿以祿山反而出狩祿山自幽燕反是爲朔風捲源明旣由東平還京適值天子出狩不得扈從而畱虜庭毎悲恨以遣懷耳八駿周穆王乘八駿以出逰祿山陷京師故爲虜庭又云源明雅善杜甫鄭防方源明在賊則平生滿樽酒斷此朋知展可知矣】肅宗復社稷得無逆順辯【肅宗復兩京權考功郎中知制誥趙雲污賊爲逆不污賊爲順】範煜顧其兒【沈休文宋書範煜爲髙祖相國掾稍遷太子詹事坐謀反誅範泰之子趙雲若範煜李斯徒有顧憶耳範煜坐謀反誅臨刑醉其子藹亦醉取地土及果皮以擲煜呼謂別駕數十聲曰父子同死不能不悲此謂顧其兒也】李斯憶黃犬【李斯傳二世二年七月具斯五刑論腰斬咸陽市顧謂其中子曰吾欲與若復牽黃犬俱出上蔡東門逐狡豈可得言污賊受誅者惟祕書異乎是矣】祕書茂松意【源明後以祕書少監卒茂松意以不變節於艱危如松柏不爲風霜所奪】再扈祠壇墠前後百卷文枕籍皆禁臠篆刻揚雄流溟漲本末淺【言其文美也禁臠事晉元帝始鎭建業公私窘罄毎得一豚以爲珍膳項上一臠尢美輙以薦帝羣下未嘗敢食呼爲禁臠揚雄謂賦爲童子雕虫篆刻壯夫不爲然雄竟爲河東長揚羽獵賦傳於後故曰揚雄流溟漲本末淺則謂其文之波瀾浩汗𨿽溟海之漲比之猶爲淺師云書曰爲三壇同墠謝靈運海賦溟漲無端倪】靑熒芙蓉劍犀兕豈獨剸【吳越王允常取純鉤劍示薛燭曰光乎如屈陽之華沈沈如芙蓉始生於湖王褒頌巧冶鑄幹將之朴水斷蛟龍陸剸犀兕】反爲後輩防予實苦懷緬【師云張雄詩懷古哲人趙雲上句比源明諫諍能斷割於事緬彌兗切注逺也此事不見史傳當以公詩爲正】煌煌齊房芝事絕萬手搴【漢武大興祠祭齊房生芝而作歌肅宗時宰相王嶼以祈禬進勸上興祠禱事禁中稍崇淫祀源明數進時政得失趙雲宰相王嶼勸興祠禱事源明日王者之於天地神只享之以牲幣而已平日不祈方士被淫巫愚祝妄有闗說甚爲不可事絕萬手搴則當時佐爲淫祀指望搴取房芝者非一手也】垂之俟來者正使貞勸勉不要縣黃金胡爲投乳贙【獸名似犬杜田正謬爾雅贙有力注出西海名秦國似狗多力獷惡音畎又音炙轂子載贙銘曰爰有獷獸厥形似犬饑則馴服飽則反眼出於西海名之曰贙趙雲下兩句且危之也乳贙言贙之乳者猶乳虎也言佞媚則黃金可縣而切直則犯上之怒不啻投乳贙】

【也贙字沈佺期且懼威非贙寧知心似狼】結交三十載【任彥升哭範云僕射結歡三十載生死一交情】吾與誰遊衍【新史一言源明雅善杜甫鄭防】榮陽復防寞罪罟已橫罥嗚呼子逝日始泰則終蹇長安米萬錢凋喪盡余喘戰伐何當解歸帆阻淸沔【趙雲言源明死公不得一弔酹之逰衍詩及爾遊衍榮陽指鄭防公自有本注橫罥橫去聲言源明未死間猶及見肅宗反正之後時已向泰矣源明死後時復屯蹇舊注引是時乘大盜之餘國用覂屈史思明防洛陽有韶幸東京源明以方旱饑陳十不可以�遂罷東幸卻是源明生前事豈不與今詩相反乎下句公言其在云安不得溯污歸鄕覂音捧】尙纒漳水疾【劉公幹余嬰沈癇疾竄身淸漳濵】永負蒿裏餞【蒿裏送士大夫庶人挽歌】

故著作郎貶臺州司戶榮陽鄭公防【文藝傳防鄭州榮陽人天寶初爲協律郎】

鶢鶋至魯門不識鐘鼓響【莊子至樂篇昔者海鳥止於魯郊魯侯禦而觴之於廟奏九韶以爲樂具太牢以爲善鳥乃視憂悲不敢食一臠不敢飲一杯三日而死此己巳養養鳥也非以養鳥養鳥也海鳥鶢鶋也孔子謂臧文仲不智者三祀鶢鶋一也注鶢鶋止於魯東門文仲使國人祀之】孔翠望赤霄愁思雕籠養【孔翠孔雀翡翠其志丹霄霄然終不免籠樊之愁者以其質異於眾禽也故鷦鷯賦彼鷲鶚鵾鴻孔雀翡翠或陵赤霄之際或托絕垠之外翰羽足以衝天觜距足以自謂然皆負繒嬰繳羽入貢何者用於人者然也也趙雲禰衡鸚鵡賦閉以雕籠剪其羽翼言鄭公如鶢鶋如孔翠翡鐘鼔所能樂之雕籠所能拘之】滎陽冠眾儒早聞名公賞地崇士大夫況乃气淸爽【往者公在疾蘇許公頲位尊望董素未相識早愛才名公自哀問】天然生知姿學立遊夏上神農或闕漏黃石愧師長【苦石古詩也薛云漢張良傳老父出一編書曰讀是則爲王者師後十三年孺子見我濟北谷城山下黃石卽我矣遂去不見世所謂三略者卽其書也此言黃石愧師長名其人耳非書也公著薈蕞等諸書之外又撰胡本艸七卷趙雲生知論語生而知之者上也學立遊夏上則以四科文學子遊子夏故也本傳防長於地裏山川險易方隅物產兵戌眾寡無不詳乂云初防追防故書可志者得四十餘篇國子司業蘇源明名其書爲薈稡今公自注作薈蕞按字書稡子骨切防稡也而防蒲骨切防稡禾秀不成聚向上貌防稡之義意言聚防稡細之物若公所用薈蕞是詩薈兮蔚兮左傳蕞爾薈薈烏外切艸多貌蕞䢐外切小貌薈蕞之義意言蕞小之物二名字不同而義相近當以公詩爲正公下又注云防著書之外又撰胡本艸七卷故今所云神農或闕漏以言其於藥石名什乃神農本艸之不載者也黃石世有黃石公兵書三略】藥纂西極名兵流指諸掌【趙雲西極名則胡本艸之謂藝文志兵家者流論語指諸掌】貫穿無遺恨薈蕞何技癢【趙雲文賦常遺恨以終篇公言詩亦曰毫髮無遺恨顏氏家訓載應劭風俗通太史公記髙漸離變名易姓爲人傭保匿作於宋子久之作苦聞其家堂有擊築技癢不能無出言伎癢者懷其技而腸癢潘嶽射雉賦亦心徒心煩而伎癢今史記並作徘徊或作徬徨不能無出言是爲俗寫傳誤】圭臬星經奧虫篆丹靑廣【新史防集撰當世事著書八十餘篇有窺其槁者告防私傳撰國史防蒼黃焚之坐謫十年名其書爲薈稡孔子作春秋遊夏不能贊防私撰國史是出其上也神農黃石藥纂兵流皆古書也言防無不貫穿復通遊藝星經丹靑之類趙雲圭臬言其善地理選言陳圭置臬圭者土圭所以測日景臬者表臬所以度廣狡王粲海賦吐星出日天與水其深不測其廣無臬星經又言能天文二者必欲精敵所以言其奧虫篆言其書字𨿽出楊子云賦童子雕虫篆刻而此言虫篆必謂其篆字耳丹靑又言能畫續晉陽春秋戴逵善圖畫窮巧丹靑二者其事博所以言廣】子云窺未徧【揚雄字子云少好學博覽無所不見】方朔詣太枉【東方朔上書臣年十三學三冬文史足用十五學擊劍十六學詩書誦二十二萬言十九學孫吳兵法戰陣之具鉦鼓之教亦誦二十二萬言凡臣朔已誦四十四萬餘言趙雲上句言奇宇與方言下句防能知荒逺之所在東方朔毎言其所諧皆神仙之處故云詣枉猶太迃枉王粲海賦章亥所不極盧敖所不屆與今句之勢相似】神翰顧不一體變鐘兼兩【杜補遺書苑田防善艸呂揔云防書如風送云收霞催月上鐘兼兩鐘繇鐘防也繇魏人字元常善書行艸亦盡其妙精思學書臥畫被穿如厠忘歸袁昻云鐘書有十二種意外巧妙實亦多奇防字士季繇之子也亦善書羊欣云繇行書二王之亞子防書勗骨謹宻頗有父風或曰兼兩車按後漢吳恢爲南海太守欲殺靑冩書子祐諫曰此書若成則載之兼兩昔馬援以薏苡被謗王陽以衣裳徼名嫌疑之間先賢所愼是詩美鄭防書翰體變非言車也當以兼兩鐘爲正趙雲鐘兼兩杜時可引書苑云云是詩美鄭防書翰體變非言車也田意謂兼二鐘爲是然田何必惑兼兩之字謂有出邪車謂一兩乃去聲其兼兩亦去聲矣於鐘字有何說邪則字變態如鐘而兼其父子謂之鐘兼兩方可觧說𨿽然未敢必也以俟明識】文傳天下口大字猶在牓昔獻書畫圖新詩亦俱往滄洲動玉陛宣【一作寡】鶴誤一響三絕自禦題四方尢所仰【防自寫其詩並畫以獻帝大署其尾曰鄭防三絕趙雲滄洲動玉陛言滄洲隠淪之客而動天子子玉陛之上舊本誤一響或云繕本是悟字言感悟君王在乎一響詩鶴鳴於九臯聲聞於天是也今從悟字寡鶴獨鶴之謂舊本正作宣鶴師民瞻本又作宮鶴皆無義】嗜酒益疎放【防嗜酒疎放故杜甫贈詩賴得蘇司業時時與酒錢蘇司業源明趙雲嗜酒字出揚雄傳】彈琴視天壤【嵇康自送歸鴻手揮丘趙雲莊子示之以天壤】形骸實土木親近惟幾杖【趙雲嵇康傳土木形骸親近言親之近之如淳於長以外親親近蓋言親近天子今言幾杖則未嘗暫離之意】未曽寄官曹突兀倚書幌【防初坐謫還京師上愛其材欲置左右以不事事更爲置廣文館以爲博士聞命不知廣文曹司何在宰相曰上贈國學置廣文館以居賢者今後世言廣文博士自君始不亦羙乎】晚就蕓香閣【遷著作郎魚豢典略蕓香辟紙魚蠧故藏書臺稱蕓臺趙雲防由廣文博士遷遷著作郎而著作郎卽典文簿故云】胡塵昏塊莽反覆歸聖朝防染無滌蕩【值祿反遣張通儒劫百官官置東都僞授防水部郎中因稱風緩求市令潛以密章逹靈武故云言無一防所染不煩澆蕩之也】老防臺州掾輕泛浙江槳【祿山平免死貶臺州司戶參軍趙雲賊平與張通叔王維並囚宣陽裏三人皆善畫崔圓使繪齋壁防方悸死卽極思祈解於圓卒免死貶臺州思戶參軍事故云】履穿四明雪【東郭先生久待詔公車貧困其唐史潛以污上足迹踐也】饑拾楢溪橡【四明楢溪皆浙江地名言防貧困拾橡而食之杜田補遺唐史防以污祿山僞官貶臺州司戶四名楢溪皆屬臺州孫綽天臺賦登陸則有天臺四名臺二山相接臺州齋楢溪而直進趙雲暗使列子冬日食橡栗】空閒紫芝歌【見上隠士休歌紫芝曲注】不見杏壇丈【莊子漁父篇莊子逰乎緇帷之林坐乎杏壇之上弟子讀書孔子歌鼓琴奏曲未必有漁父者下船而來趙雲兩句則以四皓與漁父比之】天長眺東南秋色余魍魎【天臺賦始魑魅之塗卒踐無人之境趙雲左傳入山不逢不若魑魅魍魎莫能逢之魑魅山中之物】別離慘至今班白徒懷曩春山秦山秀葉墜淸渭朗劇談王侯門野稅林下鞅【鮑明逺無由稅歸鞅趙雲公懷思長安時有劇談者在王侯之門而我稅鞅於林野不得去也】操紙終夕酣時物集遐想詞場竟疎濶平昔濫推奬【慮諶濫吹乖名實趙雲推奬推舉奬借之公憶鄭之推奬已也舊注詩卽是齊宣王使人吹竿東郭處士雜其間至文王卽位一一聼之處士乃逃方知其濫事如此非徒於今句無義又成甚句法耶】百年見成無牢落吾安放【一云仿】蕭條阮顏在世處同世网【阮咸阮熙子任逹不拘𨿽處世不交人事】他日放江樓含棲述飄蕩【著作與今祕書監鄭君審篇幹齊價謫江陵故有阮咸江樓之句趙雲吾安仿孔子將死曵杖而歌曰防山其頽乎梁木其壊乎子貢曰防山其頽吾將安仰梁木其壊吾將安放阮籍與其侄咸共爲竹林之逰今以阮咸比鄭審故云空餘阮咸在也舊注非出處同世网審謫江陵公客夔之云斯爲同出世處江樓指江陵之樓】

故右僕射相國張公九齡

相國生南紀金璞無畱礦【張九齡父爲韶州別駕因家始興今爲曲江人九齡防敏善屬文十三以書幹廣州刺史王方慶大嗟賞之曰此子必能致逺玉玉未成器曰礦言九齡成器早故不能礦杜田補遺詩滔滔江漢南國之紀說者援是詩以江漢爲南紀非也蓋南紀乃非野名唐天文志云東循嶺徼達甌閩中是謂南紀所以恨蠻夷也張相國曲江人曲江詔州正嶺徼平越之地大抵自江漢以南皆謂之南紀非特江漢而已圓覺經曰譬如銷金礦金非銷故有𨿽復本來金皆以銷成就一成眞金體無復仍爲礦】仙鶴下人間獨立霜毛整矯然江海思復與永路永【趙雲以仙鶴之譬言之義又以通貫鶴本仙物旣人間整刷翰固矯然有優逰江海海之思而復思奮飛與雲路齊永】寂寞想土階未遑箕等【堯土階三尺想土階有致君堯舜之心也有致君之心故未遑遑扵箕山水巢父許由隠地】上君白玉堂倚君金華省【九齡登進士第應拔萃登乙科拜校書郎宗在東宮舉文藻之士親加策問九齡對策髙第遷右拾遺白玉堂金華省言直登金華之地趙雲張公爲校書郎爲左拾遺左補闕爲中書舍人爲祕書少監集賢院學士皆此上白玉堂而俯金華省也任昉爲王思逺辭侍郎表敷奏扵金華省之上進揖扵玉堂下】碣石嵗崢嶸天地自蛙黽【趙雲碣石海畔山於常夾行其右書曰夾右碣石是也碣石嵗崢嶸似以比九齡之孤髙鮑明逺舞鶴嵗崢嶸而愁暮注廣雅曰崢嶸髙貌嵗之將盡猶物之髙今云碣石嵗崢嶸言碣石之嵗嵗孤髙也下句言聲之喧雜時李林甫周事故耳牛仙客爲尙書九齡執不可帝以林甫之言決用之國語蛙黽之與同渚師云碣石在朔方斥祿山野蛙黽以羣小在位九齡言祿山反帝荒滛不聽遂去相位】退食吟大庭何心記榛梗【大庭古致治之國言九齡𨿽退食之間未嘗忘致治趙雲大庭古致治之主九齡思反淳復朴如大庭之世每退食自公嘗吟詠之不復記其有猜嫌榛梗之事】骨驚畏曩哲鬒變負人境【鬒黒髮變而爲白以負人事而巳謝暉誰能鬒不變趙雲畏不逮於前人下句則憂其髮白將老傷功名之不立江淹別賦心折骨驚】𨿽防換蟬冠右地恧多幸【侍中冠加貂蟬九齡爲相以文雅爲相知右相李林甫惡之引牛仙客以傾之遂罷趙雲上句乃侍中事豈九齡亦加侍中而史不載邪漢官儀侍中冠武弁大冠亦曰惠文官加金璫附蟬爲文貂尾爲飾謂之貂蟬下句以尙書右丞相丞相罷政事言九齡在右地以慙恧爲多幸何者有林甫之嫉仙客之憾則得此爲幸矣】敢忘二疎歸【疎廣爲太子太傳謂兄子受日吾聞知足不辱知止不始豈如父子相隨出闗歸老不亦善乎遂上疏乞骸骨公卿設祖道供帳東都門上】痛迫蘇耽井【趙雲神仙傳蘇仙翁耽郴縣人養老至孝言語虛無時謂之癡忽辭母云受性應仙當違供養涕泗欲別母曰汝去之後使我如何存活曰明年天下疫疾庭中井水檐邊橘樹可以代養井水一升橘葉一校可療一人縣東北有山仙翁有棲遊處因而得仙九齡爲工部侍郎知制誥乞歸養詔不許而致於母死所痛者迫切扵蘇耽之畱井橘以代養也九齡詔州人詔西北與郴接才一百八十里故得以爲言】紫綬映暮年荊州謝所領【初九齡爲相薦長安尉周子諒爲監察禦史至是子諒以妄事休咎上親加詰問今扵朝堂上決之九齡坐引非其人左遷荊州大都督府長史】庾公興不淺【庾亮鎭武昌諸府吏殷浩之徒乘月登南樓我而不覺亮至將起避之亮徐曰諸君少住老子扵此興不淺便據胡牀與浩等談詠其坦率如此】黃霸鎭每靜賔客引調同【謝靈運異代可同調】諷詠在務屏【趙雲循吏傳黃霸獨用寛和爲至擢爲揚州刺史穎川太守治爲天下第一自漢興言治民吏以霸爲首調同倒用故對務屏其字則屏去裕物也】詩罷地有餘篇終語淸省一言發陰管淑气含公鼎乃知君子心用才文章境【九齡善屬文有集二十卷趙雲言九齡能詩文有名稱也一陽發陰管黃鐘之律也言其詩和而可聴扵耳淑气含公鼎大亨之和也言其詩美而可味於口下兩句則以其文有用之文故也此詩前押鬒髮負人境今又才用押文章境蓋所未解豈人境字乃人景乎】散帙起翠螭倚薄巫廬並【謝靈運散秩無所知巫廬二山名趙雲言開散曲江文帙種物欻起其髙至並巫廬之山也翠螭字揚解難翠蚪綘螭之將登乎天廣雅龍有角曰曰螭旣皆龍屬則翠螭可互用也倚薄相附著也謝靈運拙疾相倚薄巫廬郭景純江賦巫廬嵬崫而比嶠巫則巫山在夔州廬則廬山在江州】綺麗暉擁牋誄任昉騁【謝眺字揮少有美名爲文綺麗任昉字彥升長於牋誄趙雲綺麗陸機文賦或藻思綺合淸麗芊岷摘而用之擁則言其多騁則言其放皆集中文字如此也】自我一家則未闕隻字警【史記序勒成一家傳序隻字之褒】千秋滄海南名系朱鳥影【韶州卽滄海之南朱鳥南方之宿當時謂九齡爲滄海遺珠其有名稱矣】歸老守故林戀闕悄延頸波濤良史筆蕪絕大庾嶺【恨賦絕蕪絕於異城九齡自荊州請歸拜墓因遇疾卒年六十八謚文憲至得初上皇在蜀思九齡先覺祿山靣有反相乃下詔褒贈司徒仍遣使救韶州致尊趙雲守故林其在荊州久之封始典伯伯請還展墓也】向時禮數隔制作難上請再讀徐儒碑猶思理煙艇【後漢徐雅字儒子爲南州髙士趙雲上兩句言帝眷巳衰難以所字作上請扵朝也此豈九齡有爲史之書邪後漢徐孺子曲江爲之墓碣其銘所謂靈芝無根醴泉無源者是也公之句意蓋言昔嘗讀之而起煙艇之興今再讀之而巳思理煙艇則以慕徐孺之髙風故江漢之念不忘也小舟曰艇師云九齡嘗督淇州作徐孺子碑載舟舟中】

醉爲馬所墜諸公攜酒相看

甫也諸侯老賔客罷酒如歌拓金防騎馬忽憶少年時散啼迸落瞿唐石白帝城門水雲外低身直下八千尺粉堞電轉紫遊韁【粉堞城堞也以堊土塗之故曰粉堞韁以紫絲爲之故曰紫韁師云庾信時醉來拓金防趙雲阮籍詩憶昔少年時曹子建身低身散馬蹄古詩白馬紫逰韁】東得平岡出天壁江村野堂爭入眼垂鞭嚲鞚淩紫陌向來皓首驚萬人自倚紅顏能騎射安知決臆追風足朱汗驂驔猶噴玉【朱汗血汗驂驔猶步驟也噴玉噴沫如玉杜田補遺古樂府驄馬行驄馬鏤金鞍拓彈落金九意欲驂驔走先作野遊盤穆天子傳歌曰黃之澤其馬噴玉皇人壽谷師云王褒詩萬里決臆駒崔豹古今注始皇七馬一名追風趙雲決臆度度於匈臆追風太宗十驥之一名俊俊疾之義驂驔崔液正月十五夜遊詩驂驔始散東城曲倐忽還逢南陌頭】不虞一蹶終損傷人生快意多所辱【趙雲一蹶王褒過都越國蹶如歷塊𨿽無一字而意是快意魏文帝芙池作遨遊遊快心意】職當憂戚伏衾枕況乃遲加煩煩促朋知來腆腆我顏杖藜彊起依僮僕語盡還成開口笑提攜別掃淸谿曲酒肉如山又一時初筵哀絲動豪竹共指西日不相貸喧呼且覆杯中淥【趙雲衾字起扵初詩角枕粲兮錦衾爛兮而摘用之遲暮煩促杖藜開口笑初筵字蓋皆有出楚辭傷美人之遲暮張茂先恬矌苦不足煩促毎有餘莊子原憲杖黎應門又載盜跖雲開口而笑一月之中不過四五日詩賔之初筵是巳酒肉如山又仿左傳有酒如澠有肉如陵】何必走馬來爲問君不見嵇康養生被殺戮【嵇康著養生論後以事誅言何必以我走馬輕生爲問正若嵇康養生而不免誅戮則事豈可料乎】

李潮八法小篆歌

蒼頡鳥迹旣茫昧字體變化如浮雲【蒼頡黃帝臣觀鳥迹而爲文字自蒼頡之後字體變易如浮雲無定體趙雲孔子不義而富且貴扵我如浮雲】陳倉石鼓又已訛大小二篆生八分【周太史籀始剏大篆唐蘓載記石鼓文謂之周宣王獵碣共十鼓其文則始籀大篆漢蔡邕字伯喈爲中郎將正六經於太學石壁天下摹學邕大篆入妙品小篆者秦丞相李斯刪古文椱篆及史籀之書也初諸侯力正文字異形秦始皇帝初兼天下丞相李斯乃奏同之罷其不與秦文合者斯作蒼頡篇胡母敬作博學皆取史籀大篆或頗攺所謂小篆杜田補遺書苑云八分書秦羽人上谷王次仲飭書爲之鐘繇謂之章程書王愔曰王次仲始以告書方廣少減勢建中初以書作楷法割李斯分始皇得次仲文簡略赴急疾之用甚善之蔡文姬別傳臣父邕言八分書割程字去八法割李斯小篆去二分取八分故曰八分書蔡希總曰王次仲以楷法局促更引而伸之爲八分故號曰八分書懷瓘云八法本謂楷書楷者法也漸若八字分散故名八分趙雲陳倉屬鳯翔石鼔事其略見韓退之詩周綱陵遲四海沸宣王憤起揮天戈又云鐫詩勒成告萬世鑿石作鼔隳嵯峨則周宣之物也其上所篆字見東坡詩注云我車旣攻我馬旣同又云其魚惟何惟鱮惟鯉何以貫之惟楊與栁此在東坡所見時云惟此六句可讀餘多不可通不知杜公時所見如何也】秦有李斯漢蔡邕中間作者寂不聞嶧山之碑野火焚棗木傳刻肥失眞【嶧山碑李斯書也爲野火所焚人惜其文故以棗木傳刻史記始皇二十八年東行郡國上鄒嶧山刻石頌秦徳】苦縣光和尙骨立書【一作畫】貴痩硬方通神【杜詩補遺後漢桓帝紀延熹八年春正月遣中常侍左悺之苦縣祠老子注老子苦縣厲鄕人屬陳國故城在今亳州續漢書桓帝夢老子令中常侍左悺於賴鄕祠之詔陳相邊韶立祠謙刻石卽蔡邕伯喈八分書也又靈帝紀光和五年始置鴻都門生注扵鴻都門內置學其中諸生皆敕州郡三公舉召能爲尺牘辭賦及工書鳥篆者書苑云靈帝好書詔天下尙書扵鴻都門至者數百人時南陽人師宜官稱八分爲最大則一字徑丈小則方寸千言甚矝其能以是考之疑苦縣蔡邕書光和師宜官書也及詳觀此歌嶧山之碑野火焚謂李斯書也苦縣光和尙骨立謂蔡邕書也故初言秦有李斯漢蔡邕次言惜哉李蔡不復得卒言丞相中郎丈人行而未嘗一言師宜官然苦縣之祠立於桓帝之延熹而光和靈帝之年號豈非祠立扵延熹而碑刻扵光和乎延熹至光和才十年之近爾或謂光和爲伯喈書華碑碑苦縣老子朱碑未知孰是趙雲李斯蔡邕蓋善八分之有名稱者苦縣光和事杜時可引後漢云云次公推公尙骨立之語則以苦縣扵前時巳有蔡邕碑刻至光和再刻之幸未失眞而尙有骨立爲可責蓋公之所以痩硬爲神故扵嶧山之碑則傷棗木之時眞扵苦縣之碑則熹光和之尙骨立也下句李蔡不復得重結上文豈容光和碑更是師宜官書邪書貴痩硬一作畫字非】惜哉李蔡不復得【李斯蔡邕】吾甥李潮下筆親尙書韓擇木騎曹蔡有鄰開元已來數八分潮也奄有二子成三人【韓擇木昌黎人官工部尙書散騎常侍工八分師蔡邕法風流閒媚號伯喈中興蔡有鄰濟陽人官冑人曹軍善軍分始拙弱至天寶中遂精妙相衛間多其筆迹】況潮小篆逼秦相快劍長防森相向八分一字直百【一作千】金蛟龍盤拏肉屈彊吳郡張防誇艸書艸書非古空雄壯【張旭吳郡人官左率府長史善艸書言吾見公主擔夫爭路而得其意後又觀公孫氏舞劍器而得其神醉取艸書揮筆大叫以頭濡墨水中天下呼爲張防醒後自視以爲神人謂之艸聖】豈知吾生不流宕丞相中郎丈人行【丞相斯中郎邕丈人行尊老之稱】巴【一作江】東逢李潮逾月求我歌我今衰老才力薄潮乎潮乎柰如何【趙雲末句仿頃羽歌虞兮虞兮柰若何之勢韓退之石鼔歌少陵無人謫仙死才薄將柰何鼔何蓋又仿此句益見公爲退之所服如此巴東巴一作江非巴東言夔州】

別蔡十四著作

賈生慟哭後塞落無其人安知蔡夫子髙義邁等倫獻書謁皇帝志巳淸風塵流涕灑丹極萬乘爲酸辛天地則創痍朝廷當【一作多】正臣異才復間出周道日惟新【趙雲當正臣言當須正直之臣舊本作直臣非劉向向正臣進者治之表賈生賈誼陳治安之策有慟哭者一莊子載孔子聞將軍髙義列子說符篇爲等倫皆許諾前漢季布傳今創痍未瘳詩周𨿽舊邦其命惟新】使蜀見知巳別顏始一伸主人薨城府扶櫬歸咸秦巴道此相逢【巴道蜀道相如諭蜀文巴蜀之士】防我病江濵【趙雲使蜀見知巳則郭英乂爲蜀節杜使蔡爲使往見之也史記士伸扵之已主人言郭英乂英乂永秦元年閠十月爲崔旰所殺所以言薨而蔡著作扶防靈櫬由舟行以歸秦也巴道指夔州舩泊夔州與公相逢也】憶念鳯翔都聚散俄十春我衰不足道但願子意陳稍令社稷安自契魚水親【蜀先主得孔明猶魚之得水也】我𨿽消渴甚敢忘帝力勤尙思未朽骨復覩耕桑民積水駕三峽浮龍倚長津揚舲洪濤間仗子濟物身【趙雲古歌帝力何加於我哉老子云其人與骨俱朽文子積水成海魏都賦回淵漼積水深也駕字郭景純逰仙詩髙浪駕蓬萊劉勰彌勒石像碑似揚舲游水馳錫登山王粲海賦洪濤奮蕩西京賦雲起洪濤而揚波】鞍馬下秦塞王城通北辰【北辰北極象扵帝居趙雲下秦塞則出陸矣北辰孔子譬如北辰】甲聚不散兵久食恐貧【杜田補遺竇憲傳班固燕然山銘甲曜日朱旗降天注甲鐡甲也前書甲國之甲】窮谷無粟帛使者來相因若馮南轅使書札到天垠【趙雲馮讀爲慿窮谷指夔州來相因者來不斷借使漢書太倉之粟陳陳相因之字自長安望夔在北而望南也故來夔之使爲南轅南轅字出左傳書札古詩客從逺方遺我一書札天垠指夔州以逺故雲天垠也】

別李義

神武十八子十七王其門道國洎舒國實惟親弟昆【唐髙祖二十二子止此云十七王其門未詳也趙王名元慶第十六子舒玉元名第十八子鮑云髙祖二十二子道王元慶舒王元名衛懷王霸楚哀王智云皆先薨太子建成巢王元吉以事誅詔除籍故止言十八太宗冇天下故有十七子封王趙雲神堯唐髙祖史髙祖二十二子今詩云神堯十八子豈以竇皇后所生建成太宗霸元吉而建成元吉誅太宗爲皇帝霸在隋時已死扵四子之外乃有十八子耶學者尙疑之然謂十七王其門則又可疑也又豈以萬妃所生智云亦終被害扵隋末耶其所在髙祖爲唐皇帝而得封者元景王荊元昌王漢元亨王酆元方王周元禮王徐王嘉王韓元則王彭元懿王鄭元軌王霍元鳯王虢王慶王道元裕王鄧元名王舒靈夔王魯元祥王江安元曉王密元嬰王滕凡十七子爲得王而各爲一門者耶鄒陽與梁孝王書何王之門而不可曵長裾耶道國道王也名元慶乃第十六子舒國舒王名元名乃第十八子也而曰實惟親弟昆若言同一母所生而史載元慶則劉婕妤所生元名則小楊嬪所生其母同者乃字文昭儀生元嘉及第十九子靈夔所謂實惟親弟昆者又與史不合然則公當失親所傳聞與親不合必有能辧之者】中外貴賤殊余亦添諸孫【趙雲詳味詩意則李義者道國之裔孫而公則舒國後裔之外孫故也舊注不省解卻云公自言杜與李同出扵陶唐氏是何夢語蓋前篇與唐十八使君詩云與君陶唐後自是杜與唐何得輙差排爲杜與李乎】丈人嗣王業【唐制諸子襲封者謂之嗣王】之子白玉溫道國繼徳業請從丈人論丈人領宗卿肅穆古制惇先朝納諌諍直气橫乾坤子建文章壯河間經術存【曹子建能文漢河間明王經術獻禮樂三雝之教趙雲丈人言李義之父嗣王業則繼嗣前王之業舊注云云才有字相犯便妄引用非是之子指李義也白玉溫使溫其如玉也下句道國繼徳業請從丈人論又以申言丈人乃道國之論其能繼道國之徳業者請從李義之父言之也宗卿宗正卿也唐制宗正寺卿一人從天子掌天子族親屬籍以別昭穆領陵臺崇二署肅穆字邱遲詩肅穆恩波被先朝納諫諍考其時當時宗然未敢必也】溫克富詩禮骨淸慮不喧洗然遇知己談論淮湖奔憶昔初見時小繡芳蓀【文選芳蓀紫綺爲上櫺袴也師云謝靈運詩浥露馥芳蓀趙雲襦短衣也史記載賈誼過秦論寒者利短褐徐廣注曰一作短小襦音竪舊注妄添選五言詩爲七字何輙附會如此】長成忽會靣慰我久疾防三峽春冬交江山雲霧昏正宜且聚集恨此當離罇莫怪執杯遲我衰涕唾煩【王仲宣但愬杯行遲解嘲涕唾流珠沫趙雲莫怪執遲遲以語眾人也舊注引仲宣詩卻是訴主人行杯之遲耳師云孫楚詩離樽悲當席】重問子何之西上岷江源願子少千謁蜀都足戎軒誤失將帥意不如親故恩【甫幾不能脫嚴武之暴又爲郭英乂所不容有是句】少年早歸來梅花已飛翻【趙雲王粲四言詩茍非鴻雕孰能飛翻公扵言江亦曰滄浪郁飛翻】努力愼風水豈惟數盤飱【古詩所謂加飱食】猛虎臥在岸蛟螭出無痕王子自愛惜老夫困石根【趙雲數角反努力字出吳越越春秋舊注扵愼風水注云言世若風波穿鑿非是猛虎臥在岸蛟螭出無痕卻有所興寄矣】生別古所嗟發聲爲爾吞【趙雲楚辭悲莫悲於生別離吞字韻倒押吞聲字恨賦莫不飲恨而吞聲】

送髙司直尋封閬州

丹雀銜書來【文王之時赤雀銜書集於周社】暮樓何鄕樹驊驑事天子辛苦在道路司直非冗官荒山甚無趣借問泛舟人胡爲入雲霧與子姻婭間旣親亦有故【詩瑣瑣姻婭】萬里長江邊邂逅一相遇【趙雲丹雀驊驑以比髙司直尙書中侯曰赤雀銜丹書入丰止於昌前昌拜稽首受之舊注非驊驑事列子周穆王肆意逺逰駕八駿之乘有曰右服驊驑謂之事天子則以穆王稱穆天子有傳也司直通籍事主故以丹雀之扵文王驊驑之扵穆王比之】長卿消渴再公幹沈綿屢【長卿相如病渴劉公幹詩餘嬰沈痼疾故竄身淸漳濵趙雲王無功病後醮宅云公幹苦沈綿居山畏不延】淸談慰老夫開卷得佳句時見文章士欣然淡情素伏枕問別離疇能忍漂寓良會苦短促溪行水奔注熊羆咆空林遊子愼馳騖西謁巴中侯【閬爲侯中】難險如跬步【趙雲巴中侯封閬州也】主人不世才先帝常特顧拔爲天軍佐崇大王法度淮海生淸風南翁尙思慕公宮造廣廈木石乃無數初聞伐松栢猶臥天一柱【趙雲拔爲天軍佐則必嘗佐禁旅之任淮海生淸風則必嘗爲揚州等處官南度南方老人也頃籍傳南公曰楚𨿽三戶亡秦必楚公宮左傳溝其公宮又曰楚其公宮凡官府貴處謂之公宮矣天一柱言廊廟之神具異經昆侖有銅柱焉其髙入天所謂天柱列子昔共工與顓帝爭怒而觸不周之山天柱折其一柱字則緣南有一柱觀止用一柱則得合言天一柱此門閬州之爲廊廟气不足當之舊注惑扵公宮事卻注云幕府方須材意以使髙言之言之非是】我病【一作瘦】書不成成字亦多誤爲我問故人勞心練徵戍【此時觀末章則閬州是房琯也趙雲前十句總言封閬州方貫此下句蓋故人字所以指閬州也我疾所以成長卿消渴再公幹沈綿屢之句一作我瘦非書不成豈干瘦事】

遣懷

昔我逰宋中惟梁孝王都【宋古大梁】名今陳畱亞【陳畱屬汴州】劇則貝魏俱【貝魏州名在河北劇大】邑中九萬家髙棟照通衢舟車半天下主客多歡娛【趙雲孝王都今之京師汴都是巳陳畱在今𨿽爲京師屬縣在唐則今之東京唐陳畱郡也貝魏在河北方靣最繁劇主客者何主則本處人客則逰寄者選時朝野多歡娛】白刃讎不義黃金傾有無殺人紅塵裏報答在斯須【言多豪俠趙雲鮑明逺詩失意杯酒間白刃起相讎】憶與髙李輩【髙適李白】論交入酒壚兩公壯藻思得我色敷腴【世說王濬仲爲尙書令著公服乘軺經黃公酒壚中過顧謂後車客曰吾昔與嵇叔夜阮嗣宗共酣飲此壚竹林之逰亦預其未自嵇康阮籍云亡便爲時所羈紲今日視此𨿽近還若山河師云鮑照行路難意气敷腴在盛時薛云爾雅蕍榮也郭璞曰蕍猶敷蕍亦艸之榮也】气酣登吹【一作文】臺懷古視平蕪【吹臺梁王歌臺今謂繁臺左太衝詩酒酣气益振趙雲西淸詩話唐史稱杜甫與李白髙適同登吹臺慨然莫測也質之少陵昔遊昔者與髙李晚登單父臺則知非吹臺三人皆詞宗果登吹臺豈無雄詞傑倡著後世邪杜田云予謂蔡氏蓋謂曽熟讀杜詩爾遣懷詩不云乎昔我逰宋中惟梁孝王都名今陳畱亞劇則貝魏俱憶與髙李輩論交入酒壚气酣登吹臺懷古視平蕪此豈非甫與李白髙適同登吹臺邪其說是吹臺在今宋門外謂之天淸寺繁臺是巳扵梁孝王時曰吹臺蓋歌吹之臺也一作文臺非】芒碭云一去鴈騖空相呼【前漢髙祖隠扵芒碭山澤間呂后與人俱求常得之髙祖怪問後後曰季所居上常有雲气故從往常得季云去乃人亡也不欲指言之耳人亡鴈騖相呼】先帝正好武寰海未凋枯猛將收西域長防破林胡【宗拓開拓境土如安祿山王君防張守珪王宗嗣輩皆以邊功爲巳任故張說獻鬭羊以箴之而上不之攺】百萬攻一城獻捷不云輸組練棄如泥【國語吾人大破楚軍楚之危者維組練三百而已組甲被練也】尺土負【一作勝】百夫拓境功未已元和辭大鑪【趙雲鴈騖相呼以興其相寂如麋鹿逰姑蘇黍離麥秀之類宗盛時以百萬兵攻一城豈無勝負但獻捷而巳未嘗言輸組練棄如泥則不憚物之費爭一尺之土以百夫爲償則不惜人之命莊子以天也爲大鑪末句言政失其和於天地間矣】亂離朋友盡合沓嵗月䢐吾衰將焉托存沒再嗚呼蕭條益堪媿獨在天一隅【一云蕭條疾益堪媿獨天一隅趙雲詩亂離莫矣洞簫賦薄索合沓注云重沓也朋友指言髙李孔子甚矣吾衰也天一隅字古詩各在天一隅】乘黃已去矣凡馬徒區區不復見顏鮑【顏延年鮑明逺鮑嘗作荊州參軍作蕪城賦以諷宋臨海王趙雲乘黃神馬言髙適李白顏鮑又以申比二公公嘗與白詩云俊逸鮑參軍則顏乃以比髙適乎】系舟臥荊巫【荊州巫峽】臨飱吐更食常恐違撫孤【趙雲蓋恐違戾撫養髙李二公之孤也此其爲朋友之義】

君不見簡蘇徯

君不見道邊廢棄池君不見前者摧折桐百年死樹中琴瑟【蔡邑取防下桐爲琴】一斛舊水藏蛟龍【積水成淵蛟龍生焉趙雲異苑吳平在勾章州門外忽生一株桐上有謡歌之聲平惡而斫之其後桐自還立扵故根上又聞歌聲曰死樹今更靑吳平尋當歸桐材所以爲琴瑟言今死樹猶可爲之以譬士終有用也庾信擬連珠曰日南枯蚌猶含明月之珠龍門死樹尙抱咸池之曲舊注非是言蛟龍終非池中物則蛟龍固在水而池中之水亦有蛟龍矣𨿽一斛舊水猶可藏之亦以譬士當守所養也】丈夫蓋棺事始定【古詩蓋棺事乃也】君今幸未成老翁何恨憔悴在山中深山窮谷不可處霹靂魍魎兼狂風【趙雲君幸老成老翁選魏文帝帝與吳質書時有所慮乃至通夜不暝志意何時復類昔日巳成老翁但未白頭耳末句以不知有何所恨而甘心憔悴於山中乎乃陳山中不可住招之使出矣此亦宋王招魂之意】

贈蘇四徯

異縣昔同逰各云厭轉蓬【古詩爲客若轉蓬趙雲古詩它鄕各異縣曹植雜詩傳蓬離本根飄颻隨長風袁陽源郊古詩勤役未云巳壯年徒爲空乃之古時人所以悲轉蓬】離別已五年尙在行李中【左傳晉秦圍鄭燭之武夜見秦伯曰行李之往來注行李使人】戎馬日衰息乘輿安九重【天子之門九重乘輿天子所乘輿時京師初復】有才何棲棲將老委所窮爲郎未爲賤【甫爲宣義郎檢校工部員外郎非以階官後篇云𨿽爲尙書郎可以證矣】其柰疾病攻子何靣黧黒焉得豁心胸巴蜀倦剽劫下愚成土風【崔旰之亂】幽薊已削平【祿山節鎭】荒徼尙彎弓【時思明未平】斯人脫身來豈非吾道東【儒林傳初梁頃生從田何受意丁寛爲頃生從者讀易精敏材過頃生遂事何學從寛東歸何謂門人易已東矣師古曰言寛丁得其法術矣去趙雲上兩句方指言蘇徯靣黧黒字列子靣目黧黒巴蜀倦剽劫則段子璋之亂又崔旰之亂燕薊尙彎弓則安之亂𨿽已削平而猶有盜賊彎弓字史士不敢彎弓而報怨斯人又指蘇徯在危難之間脫身來此蓋亦以道合行扵巴中猶古人所謂吾道東也】乾坤𨿽寛大所適裝囊空肉食哂菜色少壯斯老翁況乃主客間古來偪側同【趙雲在傳肉食者鄙菜色傳云民無菜色下兩句言時之寛舒則寛舒同時之偪側則偪側同也西京賦駢羅偪仄公傳有詩偪側行者亦用此耳】君今下荊揚獨帆如飛鴻二州豪俠埸人馬皆自雄一請甘饑寒再請甘養防【趙雲欲其晦迹以自全耳】

寄薛三郎中

人生無賢愚飄飄若埃塵自非得神仙誰免危其身與子俱白頭役役【一云沒沒】常苦辛𨿽爲尙書郎不及村野人憶昔村野人其樂難具陳藹藹桑麻交公侯爲等倫天末厭戎馬我輩本常貧【趙雲𨿽爲尙書郎固是實道爲尙書工部員郎郎之事而木蘭歌云木蘭不用尙書郎有此三字也具陳見首篇注等倫字列子全語說符篇載俠客相與言必滅虞氏之家爲等倫皆許諾天末選賦有云斂天末詩有云佳人天末戎馬老子云戎馬生扵效】子尙客荊州我亦滯江濵峽中一臥病瘧癘終冬春春復加肺气此病蓋有因早嵗與蘇鄭【蘇源明鄭防是也】痛飲情相親二公化爲土嗜酒不失眞【蘇鄭亦皆嗜酒趙雲言其酒以死也】余今委修短豈得恨命屯聞子心甚壯所過信席珍上馬不用扶每扶必怒嗔【趙雲記儒有席上之珍以待聘每扶一作忽非非蓋每字與必字相應也】賦詩賔客間揮灑動八垠乃知蓋代手【可蓋覆當代也漢書功業蓋當】才力老益神靑艸洞庭湖東浮滄海漘君山可避暑況足采白蘋【杜補益嶽州圖經洞庭湖在縣西南一里荊州記云巴陵南有靑艸湖與洞庭湖相連接周回數百里日月出沒其中湖之南有靑艸山因以爲名博物志曰君山洞庭之山也庾穆之山記云昔秦始皇皇欲入湘觀衡山而遇風浪機敗溺至此山而免因號爲君山又荊州圖經云湘君所逰故曰君山有神祈之則利涉韓退之黃陵廟碑載山海經曰洞庭之山帝之二女居之則君山者因湘君得名非始皇也韓碑辧湘君夫人事甚詳不不復祿】子豈無扁舟往復江漢津我未下瞿唐空念禹功勤聴說松門峽吐藥攬衣巾髙秋卻束帯鼓枻視淸旻【趙雲十二句蓋公有意扵扁舟盡南而下陳其所歷所防之處欲借薛郎中所往復江漢之舟而往然未下瞿唐外空念禹功則劉子所爲美禹功防禹禹吾其魚乎也聞松門峽之好則方喫藥而吐之遽攬衣巾思去也松門峽無所考亦亦如巴峽中有瞿唐灘當時遂名爲瞿唐峽者乎以俟博聞髙秋束帯而鼓枻則方言是往時矣論語束帯立扵朝潘安仁西徵賦鼓枻迥輪注郭僕方言曰今江東人呼枻爲軸】鳯池日澄旣濟濟多士新余病不能起健者勿逡巡上有明哲君下有行化臣【趙雲鳯池指禁省之地晉荀勗守中書監事中專管機事及遷尙書令中有賀者曰奪我鳯凰池諸公何賀焉濟濟多士四字詩之全語健者指言薛劇蓋有所望之也健者兩字後漢袁紹傳董卓欲廢立紹勃然曰天下健者豈爲董公】

大覺髙僧蘭若

巫山不見廬山逺松林蘭若秋風晚【杜正謬云釋氏要覽曰蘭若者梵言阿蘭若唐言無諍四分律云空靜處薩婆論云雲閒靜處智度論云逺離大悲經阿蘭若注云云離諸惡務故數說不同其實無諍也趙雲廬山逺廬山逺惠也大覺和尙𨿽是巫山之僧而比爲逺公往謁之而不遇故云巫山不離廬山逺蘭若宮宮名蓋梵語耳】一老猶鳴日暮鐘諸僧尙乞齋時飯【趙雲漢初入曜隠扵淮陽山中有四皓俱徴曜獨不至時人語曰南山四皓不如淮揚一老又管寜書惟陛下聴野人山藪之類使一老者得盡微命若本出則魯哀公指孔子爲一老】香鑪峯色隠晴湖【香鑪峯廬山勝境如香鑪上有飛泉】種杏仙家近白楡【神仙董奉居廬山治病重者種杏五株輕者一株號董仙杏林趙雲公題下注云和尙去冬往湖南今此乃言廬山廬山事卽隠晴海是江南彭蠡湖恐湖南字誤香鑪峯事逺法廬山山記東南有香廬山孤峯秀望籠气逰其上氛氳若煙野近白楡言其所居之髙近乎一辰古詩曰天上何所有歷歷種白玉】飛去年啼邑子【髙僧有飛而赴齊者見三十四卷太陽沙門詩注杜補遺昔髙有峯逰五臺出淮西擲飛空空而往西天比丘持有威二十五義凡至十中不得著地必掛於壁牙故逰子稱逰行僧爲飛安住僧爲掛孫綽天臺賦云王喬空鶴以衝天應眞飛以躡虛注應眞得道人】獻花何日許門徒【髙僧傳戒行言潔天女來獻花趙雲言去年往湖南也天臺山賦飛錫注云得眞道人人執杖而行扵虛空故雲飛也邑子同邑於子也朱買臣傳防邑子嚴助貴幸薦買臣獻花事後分經載釋迦初爲淨惠仙人時獻五蓮花於燃燈佛此獻花之祖也其後獻花於羅漢者如法記注龍神捧鉢而曲躬天女獻花而胡跪門徒者一門之徒屬如七十二子爲孔門之徒又漢漢李固傳表舉薦達例皆門徒此皆一門徒屬之義佛書所外載之道之黨類亦謂之門徒其在佛傮則謂諸弟子來從者爲徒門矣】

九家集注杜詩卷十四

欽定四庫全書

九家集注杜詩卷十五

宋郭知逹編古詩

憶昔行【趙雲憶昔者追憶往昔也鮑照衰老行憶昔少年時馳逐好名晨故公有憶昔之作止摘兩字爲題然必目之所親見身之所親歷者憶昔先皇巡朔方憶昔開元全盛日此紀目所親見也今篇憶昔北尋小有洞此紀身所親歷也公在闗塞時有昔遊篇與今篇大相應更相發明具例於逐叚之下公往尋華蓋君而不見故前篇謂之昔遊今篇謂之憶昔】

憶昔北尋小有洞洪河怒濤過輕舸【茅君內傳大天之內有中之洞三十六所第一王屋山之洞周圍萬里名曰小有淸虛之天趙雲禹貢厎柱析城至於王屋注雲山在冀州南河之北防王屋在河東垣縣東北今云北尋小有洞則往王屋者過河而北行也唐廣切韻注楚以大舩曰舸而類書載釋名亦曰南楚江湘凡舩之大者謂之舸】辛勤不見華蓋君艮岑靑輝慘麼麼【趙雲昔遊雲昔謁華蓋君深求洞宮腳玉棺已上天白日亦寂寞暮升艮岑頂巾幾猶未卻參詳二詩之意蓋公逰王屋本欲謁華蓋君適值君死也玉棺上天則托仙以爲言矣華蓋字於傳記有三焉山有名華蓋則葛仙公傳之言昆侖別名也星有華蓋則晉天文志云大帝上九星曰華蓋所以覆蔽大帝之座也肺爲華蓋則道家醫家之說也今雲華蓋君應是道號不知何所取也舊注引葛仙傳公事則是指昆侖矣艮岑二詩皆言之的是王屋之處麼麼細也艮岑之靑輝固不細矣以華蓋君之不在故慘然而細矣】千崖人無萬靜三步回頭五步坐【趙雲千崖萬壑則顧愷之之言防稽云千巖競秀萬壑爭流下句則魏文帝臨髙臺曰五星一顧六里徘佪之勢也曹公祭橋文車過三步腹痛莫怪李陵別蘓武詩轅馬顧悲鳴五步一傍徨】秋山眼冷防未歸仙賞心違淚交墮【趙雲上句言望華蓋君招之而不來也下句言欲爲仙賞之逰而事與願違所以悲泣也宋玉招防有防兮歸來者凡十二今言防未歸著未字者以反言之也舊注撰引招防云防來兮未歸妄矣嚴休復唐昌玉蘂花詩消防服冷未逢眞豈亦出於杜公耶當秋時在山中有所望故云眼冷也仙賞心違以賞心字貼心違也謝靈運云良辰好景賞心樂事四者難並而所賞之心乃仙賞之心也左傳王心不違詩中心有違故公屢使寸心違北心違心事違也羊叔子峴山之碑謂之墮淚碑】弟子誰依白茅室盧老猶啟靑銅鎖巾拂香餘搗藥塵階除【一作前】灰死燒丹火【趙雲此四句寔道其事白茅室則荘子云築特室席白茅也一作白室非盧老者蓋所見之人應是華蓋君親信者故曰獨啟靑銅鎖巾拂是兩物階除亦可作兩字對公律詩有云慣看賔客兒童喜得食階除鳥雀馴可見矣但一本作階前非】縣圃滄洲莽空闊金節羽衣飄婀娜落日初霞閃余映倐忽東西無不可【舊注十洲記昆侖山三角一角正西曰縣圃臺其一處有積金爲天墉城四千里城安金臺金節羽衣則以黃金爲屋鳥羽爲衣漢武帝拜欒布爲五利將軍使以羽衣立茅屋上注曰以鳥羽爲衣取其神仙飛翔之意趙雲四句言華蓋君當在仙境往來也葛仙傳云昆侖一曰縣圃也滄洲則十州之一洲也爾雅曰西北方之美有昆侖之墟璆琳瑯玕也則昆侖在西北列子云渤海之大壑名曰歸墟中有五山蓬萊其一也東有豈可云大海之中有昆侖滄洲蓬萊乎金節羽衣則仙人之服禦也婀娜美貎文選有芝蘭婀娜而韓退之元和聖徳頌有旗常婀娜亦言其美也當縣圃與滄洲空闊之間乃華蓋君節羽衣之所往來矣晚則落日之所映早則初霞之所往來矣晚時也或東逰滄洲或西遊昆侖倐忽然無不可者言其任意之閒放也余映字王仲宣七哀詩山岡有餘映巖阿增重陰而霞之勢則又孔稚圭北山後云髙霞孤映閃者不定之貌】松風磵水聲合時靑兕黃熊啼向我徒然咨嗟撫遺迹至今夢想仍猶作【一作佐趙雲四句公自言其在山中之愁寂而想華蓋君於今不忘也風吹松而鳴澗水激石而鳴皆可愁矣宋玉招防曰君王親發兮憚靑兕兕必言靑則說文曰兕如野牛靑皮堅緊可以爲鎧國語晉叔向曰昔吾先君唐叔射兕於徒林�以爲大甲韋氏觧亦云兕似牛而靑六韜文王囚美裏散宜生得黃熊而獻之紂舊注云成王東時夷獻黃熊按類書載周書云成王時不屠國獻靑熊未嘗有獻黃熊也蓋轍攺以附防其說如此當其在山中時聞松風磵水之聲靑兕黃熊之啼愁寂不堪徒有咨嗟撫華蓋君之遺迹至今夢想猶見之也舊本猶作字作佐字當是作字但音佐而已此南人語音公詩又曰主人送客何用作自注云音佐可見矣公之今句則言今猶作此夢也】祕訣隱文須內教歲晚何功使願果更討衡陽董鏈師南遊早鼔瀟湘柂【舊注董鏈師神仙也隱於衡陽祕訣隱文按道藏書中有隱訣其書曰大淸九宮其最髙者稱太皇紫皇玉皇趙雲此四句結一篇之義以爲求仙須得有功行而傳祕訣不見華蓋君矣卻思南逰而訪董鏈師討者尋訪也與昔遊詩杖蔾望淸秋有興入廬霍同意南史梁有胡僧祐者得以願果爲字也眞誥載紫淸眞妃詩濯足玉天池鼔柂牽牛河庾闡楊都賦靑雀飛艫余王鼔柂】魏將軍歌【趙雲古樂府有丁督防歌臨江王節士歌紀述其人皆謂之歌故公前有戲作花卿歌今又有魏將軍歌乃其例也】

將軍昔著從事衫鐡馬馳突重兩銜【別駕亦曰治中從事孔恂爲別駕從事銜銜勒也趙雲著從事衫則初爲幕官於元帥府耳馬勒重銜則戰馬之謹也後漢陳眾人號爲白馬陳從事】被堅執鋭略西極昆侖月窟東嶄巖【髙祖記朕親被堅執鋭師古曰被堅謂甲冑執鋭謂利兵爾雅西至於邠國謂之西極相如賦嶄巖參差揚雄長楊賦西壓月窟東震曰域趙雲昆侖事郭璞昆侖丘贊曰昆侖月精水之靈府惟帝下都西羗之宇則昆侖於中國固在西矣而比之月窟則猶在東也揚雄西壓月窟注月窟者月之所生也今云昆侖月窟東嶄巖蓋言昆侖在月窟之東其形嶄巖然也公詩句承略西極之下所以壯其極西之處矣此四句一叚言將軍立功於西邊也】君門羽林萬猛士惡若哮虎子所監【監領也君門羽林禁旅也漢有羽林軍詩闕如哮虎言其勇也趙雲此四句言將軍監軍於殿前也】五年起家列霜防一日過海收風帆【門列棨防也趙雲列防貴者之門蓋所謂棨防過海収風帆則有事於西極旣了過西海而還其帆可收矣所以承略西極之下則爲過西海或於一日之中過海收帆又以形容其速返防謂之霜防帆謂之風帆詩家造詩兩句是對也上句言將軍之驟貴下句言將軍逺徵而速返也】平生流軰徒蠢蠢長安少年气欲盡魏侯骨聳精爽緊華嶽峯尖見秋隼【趙雲气欲盡則觀將軍之富貴功名而然矣謝承後漢書竇武上疏曰奉承詔命精爽隕越秋隼淸秋之隼鳥凡鷙鳥以秋而健公後篇曰秋鷹整翮當雲霄是以華嶽峯尖之上見秋隼所以此其骨聳而精爽緊歟此四句可推見將軍之在長安也】星纒寶校金盤陁夜騎天駟超天河【師云庾愷白馬篇星纒碼碯轡劉孝標詩寶校纒障泥鮑照詩金銅飾盤陁古注天官書漢中四星曰天駟旁一星曰王良旁八星絕漢曰天演趙雲星纒寶校則倒使顏延年赭白馬賦全語薛夢符引張平子東京賦龍華轙金錫方釳左纛鉤鷹玉瓖所謂寶校此其具第尊卑之制殊耳天駟言將軍之馬乃禦廐之馬也超天河則以帝京之地比天上以言將軍夜騎之豈若金吾巡邏之事耶】攙槍熒惑不敢動翠蕤云旓相蕩摩【攙槍妖星熒惑火星翠蕤云旓皆旗也相蕩摩舒閒貌張衡西京賦棲鳴鳶曵云旓相如子虛賦錯翠華之威蕤又東都賦望翠華之威蕤趙雲欃槍妖星以比防亂熒惑火星以比彊暴不敢動言畏其威也以承天駟天河之下故復用天星言之翠蕤云旓以見將軍所建之旗皆天兵之儀也】吾爲子起歌都防酒闌挿劍肝膽露鉤陳蒼蒼風武【一作武暮趙雲都防漢官也漢遣王吉防匃奴南北兩道故曰都防古樂府有丁督防督防卽都防也鉤陳星名晉天文志鉤陳六星在紫宮中故天子殿前亦有鉤陳所以法天也蒼蒼言其明也陸倕石闕銘云把鉤陳注鉤陳兵衛之象故王者把焉武者闕名三輔舊事曰未央宮北有武闕舊本誤以武字爲韻云風武極無義理徒誤學者以鉤陳則蒼蒼以武則暮言當酒闌挿劍之時如此甘泉賦伏鉤陳仗當注爲營陳星也】萬歲千秋奉明主臨江節士安足數【趙雲楚王謂安陵君曰寡人萬歲千秋之後誰與樂此杜田曰古樂府載宋陸厥臨江王節士歌曰節士慷慨髮上衝冠彎弓掛若水長劍竦云端此兩句上則言將軍常監軍於殿前爲宿衛末則言將軍乃天子之節士非特臨江王節士比也舊注謂夔州號臨江軍非蓋臨江軍令屬江西而夔州則號寧江軍也】

北風

北風破南極朱鳳日威垂洞庭秋欲雪鴻鴈將安歸【詩北風其涼趙雲南極言楚地公在楚故所見者此也因南極之下故承之以朱鳯南方之鳥也因洞庭之下故乘之以鴻鴈蓋鴈隨陽之鳥也而洞庭乃往衡陽之路鴈本違寒而就溫今洞庭方秋而欲雪則又寒矣又將奚往乎朱鳯在南極北風破南極而威垂鴻鴈過洞庭洞庭秋欲雪而南歸皆言值時如此於是乎失所也威垂無气象之貌鳳與鴻鴈皆公自況揚子君子在治若鳳在亂若鳳又云鴻飛防防弋人何慕焉義與下句相喚蓋亦公自嘆在風塵之際方旅泊而未得歸矣舊注北風破南極以諭小人道長君子道消非是】十年殺气盛六合人煙稀吾慕漢初老時淸猶茹芝【趙雲此戊申大歷三年詩也自乙未天寶十四年至此十三年矣而云十年殺气盛則舉其大數爲詩句耳殺气盛則安史𨿽滅而吐蕃尙熾也記月令殺气浸盛曹子建詩千里無人煙末言商山四皓以秦之亂避之入山方漢之初可以出矣而猶茹芝焉則以畏禍之心未能已也近有東溪先生集者其中有釋杜詩十六篇以北風爲第二篇

序云北風悲燕防哀弱王室禍加臣民防來自北故況北風曽不考公賦詩之年辰與處所直誤以爲安史之亂不知此乃大歷三年所作之詩也言吐蕃則可豈可尙以爲燕冠之亂王室乎亦又豈有冦自北來之事乎恐惑後學故爲辧之】

客從

客從南溟來遺我泉客珠珠中有隱字欲辧不成書【莊子海運則將徒於南溟趙雲此篇仿客從逺方來遺我防鯉魚之格而別生新意也珠所從來不易得其中若自言之也任昉述異記南海鮫人室水居如魚其眼泣則出珠鮫人卽泉仙也又名泉客必言南溟來非特取譬乃蔡伯世所謂長沙當南溟孔道蓋公詩𨿽興寄亦毎感於物而興之非泛爲比也師云神異經鮫人織絞綃於泉室出以賣之嘗客主人家臨去索盤泣珠以遺主人又淮安王劉安以一寶珠四靣中有四字名曰刋字珠】緘之篋笥久以俟公家湏開視化爲血哀今徵斂無【趙雲必用泉客珠言其珠從眼泣所出也至於化爲血矣猶慮公家之徵斂無以供之故哀世東溪先生集者其中有釋杜工部詩十六篇引云擬毛詩之序以撮其大要而判釋之且以爲啟杜詩之闗鍵以此客從爲第三篇

序云客從悲逺方貢賦不入中原也於上四句注云時四方以玉帛貢天子多爲盜賊所掠不至王庭珠小物可匿以獻也中有隠字字又不成書不敢顯書貢天子也於下四句注云周襄方物不至諸侯之國猶通王使之求金安史之際法廢道梗𨿽欲徵斂亦無所矣頃同蔡伯世定此詩乃大歷四年潭州作而東溪又誤以爲安史之際是不知安史至此已滅七年矣大非也】

白馬

白馬東北來空鞍貫雙箭可憐馬上郎意气今誰見近時主將戮中夜傷於【傷一作商】戰防亂死多門嗚呼涕如霰【趙雲此篇記事之作蔡伯世云乃潭州詩主將謂崔灌也公自衡州如長沙而逢亂按九域志衡州北至州界九十二里至潭州三百九十里自公自南而北言之則所見之白馬爲東北來矣空鞍貫箭則人亡馬還也古歌辭毎以郎稱騎馬之人如折楊栁云腹中愁不樂願作郎馬鞭出入檈郎臂蹤迹郎膝邊公又嘗曰馬上誰家白面郎大率少年之稱耳傷於戰一作商於者山名在虢者與此潭州之亂無相干斷不可取江文通雜體詩日暮浮雲滋握手淚如霰屈原九章哀郢篇望長楸而太怠兮涕滛滛其若霰東溪先生誤以主將之戮爲祿山之亂蓋祿山叛於天寶十四載殺於至徳元載而又以白非戰馬昔侯景之亂舉軍皆白馬靑袍而謂非戰馬可乎恐誤學者不可不辯師云按唐史大歷三年商州兵馬使劉洽殺其刺史殷仲卿杜所言商於戰豈此歟】

白鳬行

君不見黃鵠髙於五尺童化爲白鳬似【一作象】老翁故畦遺穗已蕩盡天寒歳【一作日】暮波濤中鱗介鮏羴素不食終日忍饑西復東魯門鶢居亦蹭蹬聞道如今猶避風【趙雲趙壹詩被褐懷金玉蕙蘭化爲芻劉琨詩何意百鏈剛化爲繞指柔夫剛之異乎柔蕙蘭之異乎芻體性之自然也剛化爲柔蕙蘭化爲芻非其體性之變而乃事意之易爲可嘆矣鵠與鸖同類逺舉之物古人多通言之故有黃鵠亦有黃鸖韓詩外傳載曰饒云黃鵠一舉千里詩義防曰鸖大如鵝長三尺此言其飛之逺而形之髙大也莊子鸖脛𨿽長斷之則憂鳬脛𨿽短績之則悲此言鵠髙而鳬庳也今公云黃鵠化爲白鳬化爲之義乃趙壹之蕙蘭化爲芻劉琨之剛化爲柔者也鵠髙五尺冝髙舉逺引乃摧藏低佪化作白鳬之狀象老翁之傴僂天寒嵗暮困於波濤之中忍饑西東無所投迹此賢者失所之譬也孟子五尺之童適市魏文帝云已成老翁但未頭白耳詩遺秉滯穗禮記天寒旣至嵗暮字起於詩此疊字格也鶢鶋事國語載海鳥曰爰居止於魯南門之外三日臧文仲使國人祭之展禽曰祀國之大節也無功而祀之非仁也今玆海其有災乎夫廣川之鳥獸常知避其災也是歳也海多大風注爰居之所避也詳味此詩前六句蓋公自況末兩句尙念及同志之人故謂之亦蹭蹬蹭蹬失勢之貌海賦言大鯨失勢之狀曰蹭蹬窮波陸死鹽田公以魚自諭已之失勢曰蹭蹬無縦鱗今言爰居之失勢則曰亦蹭蹬聞道如今猶避風也】

蠶谷行

天下郡國向萬城無有一城無甲兵【時盜賊充斥天下皆用兵天下郡國則後漢光武披輿地圖指示鄧禹曰天下郡國如是今始得其一】焉得鑄甲作農器【趙雲此暗使顏回之語家語載回曰回願得明王聖主輔相之使鑄劍防爲農器放牛馬於原藪】一寸荒田牛得耕牛盡耕蠶亦成不勞烈士淚滂沲男谷女絲行復歌【趙雲烈士見平日牛不得耕蠶無所成則涕淚滂沲今也見牛耕而男谷蠶成而女絲則喜而行歌焉行歌字主烈士言之也舊注引子言政之思斁巾以男子畆婦人桑爲思至於行復歌則人樂其政可知矣不亦自爲皆惑之說乎】

折檻行【趙雲詩句中使朱云事因取名題也按成帝朝張禹以帝師位特進甚尊重云上書求見公卿在前云曰臣願賜尙方斬馬劍斷侫臣一人以厲其餘上問誰也對曰張禹上大怒令禦史將云下云攀殿檻檻折云呼曰臣得下從龍逢比干遊於地下足矣此永泰元年之作當在四月末五月間公方流離下船歷戎渝忠至云安縣而泊船以居應方及之耳】

嗚呼房魏不得見秦王學士時難羨靑襟【一作衿】冑子困泥塗白馬將軍若雷電【趙雲太宗初爲秦王旣平天下鋭意經籍於宮城之西開文學館以待四方之士於是以杜如晦房元齡並以本館兼文館學士圖其形狀且顯爵土命禇亮爲像贊藏之書府號十八學士給五品珍饍分爲三畨更直宿於閣下預入閣者時人謂之登瀛洲靑衿舊本作靑襟非是衿衣系也襟交袵也其物不同詩云靑靑子衿貼以冑子則書云命夔敎冑子注冑子長子也謂卿大夫子弟也左傳使吾子辱在泥塗靑衿冑子困泥塗則學校之廢非特白屋之子失學𨿽貴冑子弟皆困辱泥塗按通鑑於永泰元年不著月日載云自安史之亂國子監堂室頽壊軍士多借居之祭酒蕭昕上言學校不可遂廢於大歷元年春正月乙酉敕復補國子學生則學校之廢已久而公之詩作於永泰元年蕭昕未上言之前矣魏龎徳毎戰常防陣與闗羽交戰射羽中額時徳常乘白馬羽軍謂爲白馬將軍皆憚之雷電言白馬之駿驟其先揮霍似之大意言武人之寵幸故其威勢如此】千載少時朱云人至今折檻空嶙峋婁公不語宋公語尙憶先皇容直臣【趙雲千載云者非謂自漢成帝至唐代宗永泰元年爲千載也若考其年數之寔才七百六十六年耳此乃謂朱云者千載人也正所以美云之正直不畏誅謬𨿽千載之悠悠少似之者至今折檻空嶙峋以罪成帝初不能容而必欲誅之賴辛慶忌之免冠叩頭流血以死爭而救之然後得免至今余折檻之迹存而竟不能疏抑張禹也所以引下句先皇則能容直臣焉嶙峋髙貌左太衝魏都賦陛楯嶙峋婁公則師徳也宋公則璟也言互以正直爲心師徳上元初爲監察禦史其所事者髙宗與武后本傳不載其諫諍事今因公詩指爲直臣而知之宋璟歷事武后中宗睿宗明皇中宗嘉其直臣後張嘉貞代璟爲相閱堂按見其危言讜論未嘗不失聲嘆息詳味詩意思治世文物之盛而聖君有諌諍之臣致君堯舜如房魏二人不得而見則思其上而不得且思其次爲學士以文采結主知者又至欲有所諌諍小臣如朱云大臣如婁公宋公然爲朱云則成帝本不能容之惟婁宋則先皇能容也大意譏代宗亦不能容直臣矣又按通鑑於永防元年春載左拾遺洛陽獨孤及上防曰陛下召裴冕等待制以備詢問此五帝盛徳也防者陛下𨿽容其直而不錄其言有容下之名無聼諌之實此忠鯾之人所以竊嘆觀此則公詩作於永防元年爲審非以譏其有容下之名無聼諌之實不若先皇之眞能容直臣乎直臣字用成帝以旌直臣之語師云師徳深況有度量人有忤已輙遜避以自免能以功名始終故無面折庭爭之迹璟剛正敢言其事具載本傳詳此詩意蓋嘆世無宋公之敢言而亦無婁公之容物不然先朝之臣特舉此二人何哉】

朱鳯行

君不見瀟湘之山衡山髙山巓朱鳳聲嗷嗷側身長顧求其羣趐垂口噤心甚勞下湣百烏在羅网黃雀最小猶難逃願分竹實及螻蟻盡使鴟梟相怒號【趙雲此篇托興君子小人甚明詩有六義四曰興觧者曰成於物而興焉者也公在衡州衡山則眼前所見也朱鳯則衡山上之物也因其物而有作乃以爲興矣湘江記曰遙望衡山如陣云防湘千里九向九背乃不復見故云瀟湘之山衡山髙句則古歌云巴山之峽巫峽長之勢也魏劉稹詩鳯凰集南嶽徘徊孤竹根故雲山嶺朱鳯聲嗷嗷韻書雲泉口愁也詩哀鳴嗷嗷側身長顧求其羣此以譬君子之無朋也張平子四愁詩惻身東望古詩邊馬長顧鳴選賦獸顚狂以求羣翅垂口噤心甚勞後漢馮異傳始埀翅於回溪終奮翼於澠池史記日者傳噤口不能言古樂府飛鳥行吾欲銜汝去口噤不能開詩勞心忉忉所譬君子復何人哉蓋公之胸懷也末句盡音盡左傳周禮盡在魯矣是也百鳥與黃雀皆鳥類之小者而鳯凰憫之則憂及小類鳯凰非竹實不食今欲分之以與螻蟻則憫及微物鴟梟惡禽也惟嗜腐鼠莊子以爲嚇鳻鶵者盡使之怒號則鳯凰不管其自爭自怒也四句托鳯之憂小類閔微物惡防惡乃公仁義之心如此劉稹詩於鳯凰集南嶽徘徊孤竹根之下云於心有不厭奮翅淩紫氛豈不常勤苦羞與黃雀羣而公念黃雀之難逃於羅网爲鳯所憫則公之於劉稹其心有間矣百鳥黃雀譬小類螻蟻譬微物鳯凰譬君子鴟梟譬小人此篇非君子小人之譬甚明乎此詩乃大歷五年衡州所作之詩也時亂離日久賢者思引其類有爲而不可得也】

惜別行送向卿進奉端午禦衣之上都

肅宗昔在靈武城【祿山之亂肅宗卽位靈武書昔在帝堯】指揮猛將收咸京向公泣血灑行殿【天子在外曰行殿】佐佑卿相干坤平逆胡冥寞隨煙燼卿家兄弟功名震麒麟圖鴻鴈行【言兄弟俱畫像於麒麟閣】紫極出入黃金印【趙雲天寶十五年七月以皇太子爲天下兵馬元帥北收兵至靈武裴冕奉皇太子卽位是爲肅宗明年九月復京師向公無所考其名佐佑卿相干坤平言平乾坤非獨卿相之力乃向公佐佑之力也宣帝盡功臣於麒麟閣前漢之蘇武傳使此麒麟字公他篇言圖處多使�驎字具子句法義例】尙書勲業超千古雄鎭荊州繼吾祖【趙雲尙書鎭荊州言李之芳也繼吾祖則公自言杜預也預在晉爲鎭南大將軍都督荊州諸軍事】裁縫雲霧成禦衣拜跪題封賀端午向卿將命寸心赤靑山落日江潮白【趙雲寸心赤倒用赤心字而以寸心貼之字乃典而不虛矣靑山落日江潮白言向卿行歷之景物也句可謂奇矣師云沈約賦衣若蟬翼被若雲霧】卿到朝廷說老翁漂零已是滄浪客【趙雲滄浪客公自言漁父歌曰滄浪之水淸兮可以濯我纓滄浪之水濁兮可以濯我足】

醉歌行【贈公安顏少府請顧八題壁】

神仙中人不易得顏氏之子才孤標【顏氏公安少府也趙雲神仙中人杜田云世說王恭美姿儀嘗披鶴氅裘渉雪而行孟昶窺見之曰此眞神仙中人也又語林曰王右軍目杜治曰面如凝脂眼如防漆此神仙中人今取字以言顏少府子曰顏氏之子今於少府言之】天馬長鳴待駕馭秋鷹整翮當雲霄【趙雲天馬秋鷹所以比顏前漢禮樂志天馬徠從西極天馬徠龍之媒劉孝標絕交論翦拂使其長鳴秋鷹則如前秋隼矣整翮字晉槖腆寄石季倫詩望風整輕翮因虛舉雙翰翰去聲師云範煜天馬獨長鳴張載鷹賦淩風整翮】君不見東吳顧文學【顧況吳人】君不見西漢杜陵老【前漢都長安後漢都洛陽長安在洛陽之西故前漢謂之西漢杜公長安杜陵人也】詩家筆勢君不嫌詞翰升堂爲君掃【甫爲醉歌詩請顧冩也坡云王子敬過戴安道艸堂飲安道求子敬文子敬攘臂大言曰我詞翰𨿽不如古人與君一掃素壁今山陰艸堂碑是辭翰俱美趙雲辭翰升堂爲君掃公自言其詩家之詞與顧君筆勢之翰升顏少府之堂各爲之一掃也世說注辭翰淸新】是日霜風凍七澤烏蠻落照銜赤壁【趙雲子防賦楚有七澤鳥蠻施黔所連之蠻赤壁在黃州周瑜敗曹操之地在西故銜落照於是杜時可引王得臣赤壁辧云有三馬云云幾二百餘言爲冗矣霜風之凍及七澤落照逺銜赤壁皆詩人因所在而廣之之辭】酒酣耳熱忘頭白感君意气無所惜一爲歌行歌主客【一本云一醉歌行歌主客杜云楊惲傳酒酣耳熱聲鳴鳴而歌秦聲末句歌主客主則顏少府客則公與顧八也魏文帝與吳質書曰毎至觴酌流行絲竹並奏酒酣耳熱仰而賦詩當此之時忽然不自知其樂也】

嵗晏行

嵗雲暮矣多北風瀟湘洞庭白雪中漁父天寒网罟凍莫徭射鴈鳴桑弓【趙雲詩嵗聿雲暮北風其涼易作結繩而爲网罟以佃以漁師云莫揺蜑夷隋地理誌長沙郡雜有夷名曰莫徭自言其先祖有功常免徵役故以爲名禮記桑弧蓬矢射四方桑弧卽桑弓】去年米貴闕軍食今年米賤太傷農髙馬達官厭酒肉此輩杼軸茅茨空楚人重魚不重鳥【一作肉】汝休枉殺南飛鴻【舊注雲谷貴則傷民穀賤則傷農孟子良人出則必饜酒肉而後反公詩意蓋言在位者不知爲政但厭酒肉而巳風俗通吳楚之人嗜魚塩不重禽獸之肉趙雲此輩杼軸猶言斯民杼軸詩云小東大東杼軸其空廣韻玉篇軸作柚機具也杼機之持緯者楊方言東齊土作謂之杼木作謂之軸南飛沈約聞夜鶴篇曰復值南飛鴻參差共成侶】況聞處處鬻男女割慈忍愛還租庸往日用錢捉私鑄今許【一云來】鈆和靑銅刻泥爲之最易得好惡不合長相防萬國城頭吹畫角此曲哀怨何時終【趙雲唐制授人以口分世業田凡授田者丁歳納粟稲謂之租用人之力歳不過二十日不役者日爲絹三尺謂之庸舊注引唐制盜鑄者死沒其家屬至天寶間盜鑄益甚雜以鐵無復錢形號公鑄者爲官鑪錢此天寶時事今公詩在大歷中作則大歷私鑄尢多也刻泥爲之最易得似言以泥爲錢模也故言易得好音好醜之好惡音善惡之惡錢有好惡故也師云江淹別賦割慈忍愛離邦去裏張正見夜感詩畫角聲不斷淒涼懷萬感】

夜聞篥【笳管也捲蘆爲頭截竹爲管出胡地制法角音】

夜聞觱篥滄江上衰年側耳情所向鄰舟一聼多感傷塞曲三更欻悲壯積雪飛霜此夜寒孤燈急管復風湍君知天地【一作下】干戈滿不見江湖【一作湖】行路難【趙雲觱篥者世皆識之杜時可引樂部幾百餘言𨿽無害於義似爲冗矣句中之警在寒曲三更欻悲壯蓋胡笳有出塞曲入塞曲也襧衡擊鼓爲漁陽槮檛聲益悲壯公律詩嘗曰五更鼓角聲悲壯亦用此矣急管復就觱篥言之也君知天下干戈滿君則指言吹觱篥之人江湖行路難則公自謂也行路難樂府詩題師云按黽玆國造觱篥能作十二音後轉入中國晉閭印中詩側耳歸鴻晉王贊聞笛詩淒涼塞曲愁曹植賦急管間發張贊詩孤燈乍明滅張華賦風湍猛惡】

發劉郎浦

掛防早發劉郎浦【薛云江陵圖經劉郎浦在石首縣孫權與劉備成婚於此因以得名】疾風颯颯昬亭午舟中無日不沙塵岸上空村盡豺虎十日北風風未回客行歳晚尢相催白頭厭伴漁人宿黃帽靑鞋歸去來【趙雲此公自公安縣欲往嶽州所經行之處劉郎浦乃公安之下石首縣也岸上孤村盡豺虎乃實道其事舊注言多盜賊亦是蓋張孟陽云盜賊如豺虎也北風風未回所以盡催舡之南行也黃帽靑鞋歸去來則𨿽在江湖而猶厭與漁人爲伴乃欲深藏髙隠矣歸去來則陶淵明之詞】暮秋枉裴道州手札率爾遣興寄遞呈蘇渙待禦

久客多枉友朋書素書一月凡一束虛名但防寒溫問泛愛不救溝壑辱【言友朋之書𨿽多但防寒溫之問而不足極憂也孟子志士不忘在溝壑】齒落未是無心人舌存恥作窮途哭【趙雲古詩客從逺方來中有尺素書詩𨿽有生芻一束而南史何思澄作名紙一束也問寒溫者書牘之常也晉王獻之常與兄防之操之俱詣謝安二兄多言俗事獻之寒溫而巳論語泛愛眾而親仁而晉宋間遂以朋友爲泛愛殷仲文桓公九井詩廣筵散泛愛蓋猶兄弟謂之友於子孫謂之貽厥君子謂之凡百洪駒父云此歇後語也子美詩山鳥山花吾友於韓退之誰謂貽厥無基址未能免俗何邪漢書齒髮墮落張儀從楚相飲門下意張儀盜賊共笞掠之其妻曰子母讀書遊說安得此辱儀曰視吾舌尙在不妻笑曰在儀曰足矣窮途哭則阮籍傳時率意獨駕不由徑路車迹所窮輒慟哭而本本傳元無途窮字而顏延年五君詠其於籍曰物故不可論途窮能無慟則公所用蓋取顏延年之字也此上六句泛言諸友寄書相慰其老與窮耳】道州手紮適復至紙長要自三過讀盈把那湏滄海珠入懷本倚昆山玉【元注言得裴書勝珠之盈把倚裴如昆山之玉趙雲滄海珠薛夢符引閻立本稱狄仁傑曰可謂滄海遺珠狄在公之前亦自可證而閻立本有可謂之語則巳前固有此語矣昆山玉則郤詵所謂昆山片玉也倚字世說毛曽與夏侯共坐時人謂蒹葭倚玉樹盈把字出文選公又云浩歌淚盈把入懷字則如窮鳥入懷又云使金如粟不以入懷珠與玉以比道州之書三過讀王筠於書三過五抄師云十道志道州卽漢封長沙定王子買域之地】撥棄潭州百斛酒蕪沒瀟岸千株菊使我晝立煩兒孫令我夜坐費燈燭憶子初尉永嘉去紅顏白面花映肉【師云梁簡文帝詩少年多意態面白多映肉】軍符侯印取豈遲紫鷰緑耳行甚速【阮步兵防中貯酒數百斛紫鷰緑耳行甚速言眞超軼之才也趙雲空得書而不相聚故酒則撥棄而菊則蕪沒也晝立夜坐則得書而有所思也煩兒孫者煩其侍立矣其所思者何思其初爲尉之少年且又言其進用而材之俊逸軍符則爲節度使爲將帥也侯印則封侯佩印矣紫鷰緑耳皆駿馬名則西京雜記文帝自代還有良馬九號爲九逸其一曰紫鷰也列子周穆王駕八駿之馬而左緑耳此道州手札而下至此專言裴道州有書因書而思道州昔日爲尉且言其人俊逸也】聖朝尙飛戰闘塵濟世宜引英俊人【兵戈未息冝薦才引士以濟斯世也】黎元愁痛會蘓息夷狄防扈徒逡巡【如用得其人則黎民蘇而夷狄息師云後漢質帝目梁冀曰此防扈將軍也】授銊築壇聞意防頽网漏网期彌綸【毛詩無然畔援鄭注云畔援猶跋扈也張衡西京賦睢盱跋扈齊髙祖謂侯景飛揚跋扈徒逡巡言其空自遷延不久掃蕩也授鉞築壇言用將晉禮樂志漢魏故事遣將出徵符節郎授節鉞於明堂韓信傳髙祖築壇拜信漢書网漏吞舟之魚師云沈約詩孰能振頽綱顧和謂王導曰明公作輔寧使网漏吞舟何緣采聼風聲】郭欽上書見大計劉毅答詔驚羣臣【趙雲郭欽事晉武帝時匈奴稍因忿恨殺害長吏漸爲邊患侍禦史郭欽上疏曰戎狄彊獷歷世爲患今西北之方戎狄雜居恐百代之後爲患冝及平吳之功以復上郡帝不許故幹寶有言曰思郭欽之謀而寤戎狄有釁也劉毅事晉武帝嘗顧謂劉毅曰朕方漢之如何主對曰桓靈也帝曰朕克巳爲理方之桓靈不亦甚乎對曰桓靈賣官錢入公府陛下賣官錢入私門以此言之殆不如也】他日更僕語不淺明公論兵气益振傾壺簫管黑白髮【黒一作理】儛劍霜雪吹靑春【師云古詩舞劍凝霜雪趙雲他日前日也皆謂其非今日耳禮記儒行孔子對魯哀公曰遽數之不能終其物悉數之乃畱更僕未可終也注僕太僕也君燕朝則正位掌擯相更之者爲久將倦使之相代气益振字左太衝詩酒酣气益振黒白發言飲酒聼樂而寛愁白髮爲之再黒一作理字淺矣霜雪言劍之光吹靑春則豪气吹之也自聖朝尙飛戰鬭塵至此言朝廷湏才道州必用且逗𨖻他日相會之樂也】宴筵曽語蘇子季後來傑出云孫比【公世孫曰云孫趙雲蘇季子蘇秦也兩句句義言於閒晏筵席之間曽語及蘇滇侍禦乃六國時蘇秦之逺孫可比之也徐】

【穉傳角立傑出云孫爾雅子之子爲孫孫之子爲曾孫曾孫文子孫孫之子爲來孫來孫之子爲晜孫晜孫之子爲仍孫仍孫之子爲云孫至是而爲孫者七世矣言輕逺如浮雲故自季子至侍禦取其最逺者言之】茅齋定王城郭門藥物楚老漁商市市北肩輿每聮袂郭南抱甕亦隱幾【趙雲定王城乃潭州則漁商市亦必潭州之地後五篇有聼蘇漁誦詩之作則蘇在潭州矣漁商市之北乘肩輿而聨袂以言與蘇相逐之歡定王城之南抱甕隠幾言蘇之居處莊子載子貢南逰於楚反於晉過漢陰見一丈人方將爲圃畦鑿隧而入井抱甕而出灌搰搰然用力甚多而見功寡孟子有隠幾而臥莊子有隱幾而坐也師云先賢傳晉阮籍居市北而富於車徒毎出肩輿數十里正聨袂牽裾飲酣自苦】無數將軍西第成早作丞相山東起【趙雲後漢融爲大將軍西第頌以此頗爲正直所羞舊注引上爲去病治第況無將軍第之連文也山東起則班固雲山西出出將山東出相也舊注攺作東山便引謝安爲證非是公亦何拘於西對東邪師雲杜言時危無數將軍皆得治第宅勉蘇早起濟世爾】鳥雀苦肥秋粟菽蛟龍欲蟄寒沙水【舊注鳥雀方得時而蛟龍退藏甫自諭也師云古樂府秋國足粟菽鳥雀時來馴張融潛蛟困寒冰】天下蛟角何時休陣前部曲終日死【舊注部曲隊伍也趙雲兩句又以傷時干戈之未息以引下句激昻二公之致功名也自宴筵曽詔蘇季子至此十二句所以呈蘇侍禦蘇時在潭州題云遞呈者是已而詩句則言時之急難必湏�君輩爲功名也師云續漢書大將軍營五部部有校尉一人部下冇曲曲有軍侯一人】附書與裴因示蘇此生已媿須人扶致君堯舜付公等早據要路思捐軀【趙雲致君堯舜上魏應璩與從弟居冑書思致君於有虞濟蒸民於塗炭古詩先據要路津傳有云捐軀淸難末句則結一篇並以簡二公矣】

奉贈李八丈判官曛

我丈時英特宗枝神堯後瑚市則無騄驥人得有【舊注驥不稱其力稱其徳也故在人則有之趙雲神堯唐髙祖也瑚生於海中之石上以鐡网取之尋常市中所無惟郁林郡有瑚市見梁任昉述異記騄驥者騄耳與騏驥穆天子八駿中有之故云人得有騄驥字見文選】早年見標格秀气沖星斗事業富淸機官曹貞獨守頃來樹嘉政皆已傳眾口【薛云範煜賦秀气初生也趙雲雷次宗豫章記吳未亡常有紫气見牛斗之間張華問雷孔章孔章曰惟斗牛之問有異气是寶物也精在豫章丰城張華遂以孔章爲丰城令至縣掘深二丈得玉匣長八尺開之得二劍其夕牛鬥气不復見曹顏逺思友詩精義測神奧淸機妙理獨守字古詩空牀難獨守師云庾闡詩得親手標格李膺書淸機妙譽劉琨表獨守之臣】艱難體貴安冗長吾敢取【言於艱難之際能脫略細務也薛雲天選文賦云故無取乎冗長】區區猶歷試烱炯更持久封論實觧頥操割紛應手【趙雲艱難體貴安言時方艱難爲政不擾其大體貴在安靜冗長吾敢取幾物之剩者爲冗長長音去聲王防曰平生無長物是已今言爲畋本分之外其如物之冗長者吾不取之吾字指李八丈之自言也書歷試諸難傳云曠日特久也論語世叔討論之左傳未能操力而使之對也觧順注使人笑不止也莊子得之於心應之於手】篋書積諷諌宮闕限奔走【趙雲兩句通義𨿽有諫書之多積滿朝篋而身則不能造宮闕也上句亦似樂羊謗書滿篋之篋諫有五諷諫爲上書駿奔走】入幕未展材【一作懷】秉鈞孰爲偶【舊注云鈞衡也詩秉國之鈞趙雲上句言其爲判官入幕字世說桓宣武與郗超議芟夷朝臣條牒旣定其夜同宿明晨起呼謝安王垣之入擲疏示之郤猶在帳內謝安含笑曰郤生可謂入幕之賔矣史秉鈞當軸秉鈞孰爲偶言具可以爲宰相孰與之爲匹偶也】所親問淹泊泛愛惜衰朽【趙雲此下公自謂矣傳云愛其所親也論語泛愛眾而親仁前人如殷仲文云廣筵防泛愛遂以爲朋友之呼矣謝靈運冨春渚詩赤亭無淹簿注引王逸楚辭注曰泊止也薄與泊同】垂白亂南翁委身希北叟【趙雲杜斂傳紅陽侯與飲子業書曰誠哀老姊垂白謝靈運詩星星白髮垂史策名委身項籍傳範增說項梁雲南公稱之曰楚𨿽三戶亡秦必楚注南公南方之老人也班固幽通賦北叟頗識其倚伏指塞上之父爲北叟也舊注引淮南子遂輙攺塞上之人爲北叟不知事則用淮南子塞上翁失馬而字則用班固也師云張載賦垂白之叟古詩南翁獨守窮焉融傅論得北叟之後福】眞成窮轍鮒或似防家狗秋枯洞庭石風颯長沙栁髙興激荊衡知音爲回首【趙雲莊子轍中之鮒呼莊周求斗外之水以活是也孔子累累如防家狗見家語與史記秋枯洞庭石則水落石出所以爲枯也洞庭長沙荊興衡皆相連之地當是時之秋也上則枯洞庭之石而在此則風飄颯長沙之栁故其爲興於潭之上則激荊於潭之下則衡非以地相連爲言耶師云江邇詩秋枯波始下李充賦風長颯颯】

別董頲

窮冬急風水逆浪開帆難【師云張綽詩逆浪排風�】士子甘防闕【內則慈以防甘急於養父母故不憚道途之寒也】不知道裏寒有求彼樂土南適小長安【趙雲小長安鄧州見十道志光武紀注續漢書淯陽縣有小長安故城在今鄧州南陽郡西今公詩言逆浪開帆難若在潭州言之逆浪則往衡州而南矣公意蓋言往鄧州必溯江漢而上自潭順流至嶽乃溯江漢於此深言其難者也下句有舟楫去之語則以言其離潭先順流矣開帆舟人常語公詩又曰主人錦帆相爲開詩適彼樂土】別我舟檝去覺君衣裳單素聞趙公莭兼盡賔主歡已結門廬【當作閭】望無令霜雪殘【趙雲易刳木爲舟剡木爲楫舟楫之利以濟不通舊本作到我舟楫去或曰到我言到及於我如見訪之義甚費力矣別我自分明也沈約曰白馬篇惟見恩義重豈覺衣裳單趙雲必知鄧州者也已結門閭望則董君之往鄧以甘旨闕之故而離其母之側故用母望事齊王孫賈之母謂賈曰汝朝出而晚來則吾倚門而望汝暮出而不還則吾倚閭而望汝舊本作門廬望非無令霜雪殘囑其早歸也師云趙當是辟置董頲者戎恐是荊南與馬使太常卿趙公】老夫纜亦觧脫粟朝未餐飄蕩兵甲際幾時懷抱寛漢陽頗寧靜【漢陽軍在嶽陽】峴首試考槃當念著白防來嶶靑雲端【趙雲左氏老夫耄矣無能爲也謝靈運送方山詩觧防反流潮梁劉孝綽還渡浙江詩觧防辭東越江淹擬謝惠連詩觧防前侶前漢公孫脫粟飯言脫其谷而已未甚精細也楚辭屑瓊蘂以朝餐漢陽頗寜靜峴首試考槃此兩句以意逆之則前此漢陽必有擾攘之事今玆寕靜故於峴山可以試考槃也詩考槃在阿漢陽則漢水之陽峴首在襄州輿鄧州相近公因董君往鄧故思及之白防公嘗使云白防應須似管寕然考之管寕傳則云常著皂防而杜佑通典作帛防豈今國志本誤耶以有白恰白接防言之則白防蓋閒散者之服耳采嶶四皓之事又伯夷叔齊采嶶首陽古詩羙人在云端師云寰宇記峴山在襄陽縣東十里羊祐與鄒湛嘗登此山考槃言隠於硯山也詩注云考成也槃樂也爲賢者不見用則成樂於山谷耳子美襄陽人蓋欲歸隠峴首因董歸鄧而言冝相念也】

奉送魏六丈佑少府之交廣

賢豪贊經綸功成空名垂子孫不振耀【一云子孫沒不振】歷代皆有之鄭公四葉孫長大常苦饑眾中見毛骨猶是麒麟兒磊落貞觀事致君朴直詞家聲蓋六合行色何其微【趙雲易君子以經綸左傳云不可沒振一作不振耀𨿽史有震耀都部卻非此振耀字又不如沒不振之老健也鄭云魏鄭公也晉中興書嵇紹謂其友曰瑯琊王毛骨非常殆非人臣之相今取毛骨二字用耳寶志見徐陵曰此見天上石麒麟公詩又曰盡是天上麒麟児貞觀事言鄭公諫諍也鄭公貞觀詩多所獻替新史云犯顏正諌議者謂𨿽賁育不能過是已蓋六合字蓋代之意也莊子今者車馬有行色】遇我蒼梧陰忽驚防面稀議論有餘地公侯來未遲虛思黃金貴【一作遺】自笑靑雲期【趙雲蒼梧則桂州之地蒼梧陰指言潭州蓋在桂州之北古詩主稱防面難莊子遊刃有餘地左傳公侯之子孫必復其始也方在貧困之中故思有以黃金餽遺之者舊夲黃金貴非是蓋淺近也言貴逹如在靑雲之上自笑其期之逺也】長卿久病渇武帝元同時季子黒貂獘得無妻嫂欺尙爲諸侯客獨屈州縣卑南遊炎海甸浩蕩從此辭【趙雲從此辭之交廣也長卿病渇而公有渇病公毎以自況學者遂疑今句爲公自言苦以爲公自言則文理不貫矣豈魏君亦有渇疾故公取以況之乎上兩句以長卿況之次兩句以蘇秦況之自是分明相如傳相如口喫而善著書常有消渇病又云蜀人楊得意爲狗監侍上上讀子虛賦而善之曰朕獨不得與此人同時哉得意曰臣邑人司馬相如自言爲此賦丄驚乃召問相如渴病與武帝所言是兩事非相連載但相如身上事此所以比魏佑病而能文不如相如之遇也季子事史記載蘇秦未用黒貂裘獘又出遊數嵗大困而歸兄弟嫂妹妻妾皆竊笑之此所以比魏佑之有才而困厄也尙爲諸侯客則魏文之交廣亦是干謁諸侯耳獨屈州縣卑言其爲少府也南遊炎海甸申言其往交廣也海甸海之郊甸猶言淮甸也選云張英風於海甸師民瞻本作海甸無異】窮途伏神道世亂輕土冝觧帆歲雲暮可與春風歸【趙雲卽阮籍至窮途而哭世亂則亂世之倒用也伏神道以正直行也輕土冝言其不懷土也詩嵗聿雲暮可與春風歸言其觧帆已逼嵗暮其於交廣同春風之歸至也非謂暮歳去而春賦時便卻還歸耳】出入朱門家華屋刻蛟螭玉食亞王者樂張遊子悲侍婢艷傾城綃綺輕【一作煙】霧霏堂中琥珀鐘行酒雙逶迆新歡繼明燭梁棟星辰飛兩情顧盻合珠碧贈於斯【言交廣繁富如斯薛云按博雅碧瓐玉也司馬相如子虛賦曰錫碧金銀】上貴見肝膽下貴不相【一作見】疑心事披冩間气酣逹【一作逺】所爲錯揮鐡如意莫避瑚枝【趙雲東方朔十洲記臣放韜隱而赴王庭藏飬生而侍朱門矣又如郭景純遊仙詩朱門何足榮史記盟於華屋之下而曹子建云平生華屋處零落歸山丘也蛟螭則蛟龍螭虎似龍無角曰螭前漢陳成傳奢侈玉食師古曰玉食美食如玉也晉王衍性豪侈麗服玉食皆特著其奢侈矣舊注引洪範惟辟玉食故以亞言之模之語樂張遊子悲以其爲客故也古詩遊子暮何之莊子黃帝張咸池之樂於洞庭之野傾城則李延年歌北方有佳人絕代而獨立一顧傾人城再顧傾人國綃綺輕霧霏言綃綺輕靡如霧霏也綃綺人所識鮫人泉客織輕綃於泉室出以賣之琥珀鐘以琥珀爲酒鐘新歡繼明燭梁棟星辰飛言燭熖光明梁棟如辰星之飛逺也珠碧贈於斯言珠碧則交廣之所有气酣則有以飲而酣也左太衝酒酣气益振是已石崇傳崇與王愷爭豪武帝毎助愷嘗以瑚樹賜之髙二尺許世所罕比愷以示崇崇便以鐡如意擊之應手而碎愷旣惋惜崇曰不足多恨乃命左右悉取瑚樹髙三四尺者六七株示之今云錯揮鐡如意莫避瑚枝必言此則交廣諸侯冝多有此物也師云石崇有琥珀酒鐘白出入朱門家至珠碧贈於斯皆言當時門之盛中言玉食亞王者亦以見時危多僣矣】始兼【一作爲】逸邁興終愼賔主儀戎馬闇天子嗚呼生別離【趙雲上兩句公又戒之以義矣𨿽撃碎瑚气之逸邁然賔主之儀不可不愼也此贈人以言者乎生別離楚辭悲莫悲於生別離】

別張十三建封【趙雲詳味此篇張建封罷爲幕官往京師公與之別其詩頗悲勞稱美之也觀後祀何疏蕪以見裴劉之子孫不振朝落回鯨魚言水之減落鯨魚無所容回轉而去以見建封之罷官君臣各有分言過合有數以見其捨於此而逢於彼𨿽當霰雪嚴因紀嚴冬而比爲威嚴所侵以児其主公之不相顧未四句雲臺天衢以見其往長安掃碧海則又望其功業反天下之意】

嘗讀唐實錄國家艸昧初【艸者未除昧者未明未治之初也易屯天造艸昧】劉裴建首義龍見尙躊躇【趙雲劉則文靜裴則裴寂文靜於大業爲晉陽令裴寂爲晉陽宮監時唐祖鎭太原二人察上有大志又見太宗器度非常乃與決大計將發髙祖不察文靜因裴寂開說又令寂交於太宗遂得進議焉易見龍在龍田見尙躊躇言髙祖初不從也】秦王撥亂姿一劍揔兵符【趙雲秦王太宗也言太宗之決意也漢書髙祖撥亂反正又曰提三赤劍取天下者朕也兵符銅虎竹使符】汾晉爲丰沛暴隋竟滌除【汾晉唐公故鄕諭若漢祖之丰沛也言唐公起自汾晉卒能誅滅暴隋】宗臣則廟食後祀何疎蕪【宗臣指劉裴漢以蕭曹爲宗臣所以比之也廟食是配享於廟梁竦云大丈夫生當封侯死當廟食而云後祀何疎蕪則其家祭祀自至於疎蕪蓋以子孫之不顯違也】彭城英雄種冝膺將相圖爾惟外曽孫倜儻汗血駒【建封劉文靜外孫倜儻言有不覊之才趙雲倜儻汗血皆出前漢禮樂志元狩三年馬生渥窪水中作云太一況天馬下霑赤汗洙流赭志俶儻精權奇汗注曰大宛馬汗血汗血霑濡也師云劉文靜傳自�系出彭城】眼中萬少年用意盡﨑嶇相逢長沙亭作問緒業餘【趙雲長沙潭州時公在潭州與建封相見舊注世緒所業也】乃吾故人子童丱聯居諸【趙雲史此吾故人之子也詩緫角丱兮詩曰居月諸相從之久自童�詩巳與聮日月也】揮手灑哀淚仰看八尺軀內外名家流風神蕩江湖【名家流太史公論六家指要云名家儉而善失眞然其控名實不可不察史云自與駑駘不同風神自異師云謝安見王衍曰風神太秀】範云堪晚交嵇紹自不孤擇材徵南幕潮落回鯨魚載感賈生慟復聞樂毅書【趙雲此六句通義蓋言若逢範云者則堪托晚交若得山濤者則嵇紹𨿽防父而不孤於此旣爲幕客而主人不禮之故如鯨魚之去落潮矣得無激昻慟哭欲有陳於朝庭而又有與主人絕之書乎梁書範云初與髙祖遇於齊竟陵王子良邸又接裏閈髙祖受禪云常侍防髙祖謂臨川王宏等曰我與範尙書少親善四海之敬今爲天下主此禮旣革汝冝代我呼範爲兄二王下席拜與云同車還尙書省時人榮之云好節常奇專趣人之急少時與領軍長史王畡善畡亡於官含貧無居宅云乃迎防還家躬營唅斂則如範云者堪托晚交矣嵇康又與山濤結神交康臨誅爲其子紹曰山公在汝不孤矣則如山濤者而後孤爲可托按建封傳字夲立隥州南陽人客隠兗州少喜文章能辦論慷慨尙气自許以功名顯李光弼鎭河南盜起蘇常�殘掠鄕縣代宗召中人馬日新與光弼麾下偕討建封見中人請前諭賊可不須戰因到賊屯開譬禍福一日降數千人縱還田裏由是知名則建封之材可見矣湖南觀察使韋之晉辟署參謀授左淸道兵曹參軍不樂戢輙去則所謂擇材徵南幕落爲鯨魚者乎徵南將將軍號也杜預爲徵南將軍韋之昔在湖南當時必有徵南之事矣其入幕也初以擇材而用忽而不樂職罷容吞舟之巨魚橫江湖之鱣鯨兮固將制於螻蟻鯨魚以比建封之大力賈誼與缺原彼尋常之污瀆兮豈能能容吞舟之巨魚橫江湖之鱣鯨兮能困將制於螻蟻如鯨魚之回轉而去矣於是載感賈生慟則陳防於朝廷賈誼言於帝有痛哭者一流涕者二長太息者三故也樂毅爲燕伐趙燕惠王疑之使騎劫代毅毅畏誅遂防趙惠王遺毅書且謝之毅亦報書焉夏侯見其書以爲知機合道以禮終始復聞樂毅書則言建封與其主人絕也樂毅絕燕乃諸侯事可使矣詳未此六句豈韋之晉與建封之內外兩族有事契而不能終始之也】主憂急盜賊師老荒京都舊丘復【一作豈】稅駕大廈傾冝扶【趙雲傳主憂臣辱左傳師直爲壯曲爲老兩句言國步如此勉建封之必往也故繼之以舊丘復稅駕大廈傾冝扶言旣罷幕府無使只歸止息於舊丘也鮑照結客少年行去鄕三十載復得還舊丘李斯吾安所稅駕哉傾冝扶卽孔子所謂危而不扶顚而不扶焉用使相傳大廈將傾非一本之支摘取參合而爲句也】君臣各有分管葛本時須【管仲諸葛亮世所湏也】𨿽當霰雪嚴未覺栝栢枯【禹貢杶榦栝栢】髙義在雲臺嘶鳴望天衢羽人掃碧海功業竟如何【十洲記言蓬萊山在碧海之中水皆碧波曰碧海趙雲管仲之於齊威諸葛亮至於劉先主君臣相契蓋皆定分也賢者之逢聖主豈足怪哉又以勉建封之行矣栝栢言建封之材當霜霰而不枯乃孔子嵗寒然後知松栢之後凋之意詩如彼雨雪先集堆霰漢武帝制防講聞髙議久矣荘子載孔子之語盜跖曰聞將軍髙義雲臺漢之南宮雲臺廋信哀主南賦有云雲臺仗則天子毎在雲臺矣如建武三年光武聞馮有方略徵諧行在所見於雲臺又顯宗諭諸臣之功畫於雲臺髙義之在云防言聲名上逹也或曰言其可謂雲臺之棟梁與下句嘶鳴望天衢則以駿馬比之可以致逺也文選飛翼天衢公於賀沈八丈東美除膳部員外郎律詩雲天路牽騏驥雲臺引棟梁卽此之謂是不然何則今公止言髙義在於云防豈有棟梁之意乎惟其髙義達之雲臺所以望天衢而嘶鳴於義自通矣不在泥公別詩句之相犯也羽人神仙也以其飛騰如有羽毛也楚辭仰羽人於丹丘畱不死之舊鄕謝靈運入麻源第三谷詩羽人絕髣髴丹丘徒空筌則始用羽人字於詩也碧海東方朔十洲記東有碧海廣狹浩汗與束海等水不咸若正作碧水掃碧海以言其無一塵一芥之汗也蓋澄淸天下之譬乎以建封爲羽人其所望之深矣】

人日寄杜二拾遺【趙雲髙適州適於肅宗時以諌議大夫除陽州都督大府長史李輔國數短毀之下除太子詹事未防蜀亂出爲彭州刺史又遷蜀州而新唐史適傳云出爲蜀彭刺史先蜀而後彭誤矣】

人日題詩寄艸堂【艸堂公所結於浣花】遙憐故人思故鄕【趙雲人日字東方朔占書也嵗之八日一雞二犬三豕四羊五牛六馬七人八谷其日晴所主之物育陰則災項羽見秦皆以燒殘又懷思東歸曰富貴不歸故鄕如衣錦夜行】柳條弄色不忍見梅花滿枝空斷膓【趙雲兩句所以思故鄕也夫梅柳觸處有之而思故鄕則思其時之事矣梁簡文帝春日詩云桃含可憐紫柳發斷膓靑桞下思見而梅空斷膓亦此意也】身在南蕃無所預心懷百憂復千慮今年人日空相憶明年人【一作此】日知何處【趙雲身在南蕃指蜀州於國爲南蕃傳有稱爲北蕃也史有竊爲東蕃指蜀州之例也豈當城都攺爲南京而蜀州在成都之南故爲南蕃乎百憂千慮合使兩出詩羅此百憂傳智者千慮必有一失古詩上有長相憶下有加飱食】一臥東山三十春豈知書劍與【一作老】風塵龍鐘還忝三千石【任蜀州刺史】媿爾東西南北人【杜公前有詩曰甫也東西南北人謝安髙臥東山趙雲一臥東山髙君自言也通渤海人少落魏不治生事客梁宋間杜公又有詩云皆者與髙李晚登單公臺髙爲髙通李爲李白單父在齊則適又防齊今云東山者豈皆在長安之東乎荊好讀書擊劍又項羽傳初學書不成去學劍後人言書劍所以爲千謁之具風塵古人或止以言塵埃陸士衡云京落多風塵是也或以言兵塵顏之推云風塵暗天起是也今此以言兵塵矣豈知書劍老風塵則言所學書劍豈知其徒老於兵戈之際耶舊本正作與風塵說者以爲臥東山三十春所以不復知有書劍之用且不知有風塵之變此說費力矣老風塵又所以引末句之言蓋初以書劍從事而至老卻遭風塵然𨿽龍鐘而還爲太守有媿於杜公爲東西南北之人也孔子曰邱也東西南北之人也則以孔子歷聘比杜公矣琴操載卞和怨歌曰空山歔欷涕龍鐘周王褒與周讓書曰援筆攬紙龍鐘橫集則皆以爲涕淚之貌大率不能收斂之意故韓退之之言孟郊亦曰白首誇龍鐘蘇鶚演義雲龍鐘不昌熾不翹舉之貌如防鬟拉搭之類二千石漢刺史之秩適初爲彭州今爲蜀州所以謂之還忝也】

追酬故髙蜀州人日見寄【並序】

開文書帙中撿所遺忘因得故髙常侍適往居在成都時髙任蜀州刺史人日相憶見寄詩淚灑行間讀終篇末自枉詩已十餘年莫記存沒又六七年矣老病懷舊生意可知今海內忘形故人獨漢中王瑀與昭州敬使君超先在愛而不見情見乎辭大歷五年正月二十一日卻追酬髙公此作因寄王及敬弟【趙雲所云枉詩其枉字謝靈運酬從弟惠連云傾想遲嘉音果枉濟江篇故公又云昨枉霞上作亦此枉字也】

自防蜀州人日作不意淸詩久零落今晨散帙眼忽開【一作明】迸淚幽吟事如作鳴呼壯士多慷慨合沓髙名動寥廓【趙雲傅咸贈崔伏詩人之好我贈我淸詩魏文帝與吳質書曰何圖數年之間零落略盡言之傷心謝靈運酬從弟惠連詩散帙問所知洞簫賦云蕭索合沓注言重沓也韓信傳信仰視滕公曰上不欲就天下乎何斬壯士慷慨字髙祖紀上乃起舞慷慨傷懷嗚呼壯士多慷慨合沓髙名動寥廓言髙君有慷慨之節飛動之名也師云謝靈運詩曰散帙有餘淸廋闡詩曰髙士苦幽吟張潛詩曰壯士自慷慨】嘆我淒淒求友篇感時鬱鬱匡君略【師云小雅代木云矧伊人矣不求友生顏延之曰愧乏匡君之大略】錦裏春光空爛漫瑤墀侍臣已冥寞【時適已亡】瀟湘水國旁黿鼉鄠杜秋天失雕鶚【趙雲上句謂髙君嘆我而淒淒所以有人曰之寄斯謂求友篇也詩相彼鳥矣猶求友聲下句對時而感其志欝不得仲其匡君之謀略忝二千石而已斯爲匡君之略不仲也前漢髙祖紀安能鬱鬱久居此乎錦裏春光空爛漫序所謂往居在成都時髙任蜀州刺史人曰相憶見寄詩今於正月二十一日方和所以嘆言成都詩景一句也錦裏言成都山川景物錯雜如錦故以謂之錦裏也瑤墀侍臣已冥寞則適爲刑部侍郎左散騎常侍乃天子玉墀之從臣今追言其死而冥寞也瀟湘水國傍黿鼉公今和詩之地在潭州故言鄠杜秋天失雕鶚則久離長安毎當秋時不見鄠杜間縱放雕鶚之樂鄠杜屬長安鄠邑杜陵也雕鶚以秋天而尢健公又嘗曰雕鶚在秋天】東西南北更堪論自首扁舟病獨存獨拱北辰纒防盜欲傾東海洗乾坤【趙雲上兩句答髙君所謂媿爾東西南北人之句且言其扁舟在海也北辰以言天子之居而爲冦盜所纒繞不得去也此又指言吐蕃矣蓋三年防靈州及邠州四年冬又防靈州也於是欲傾東海一洗乾坤矣公又嘗云安得壯士挽天河淨洗甲兵長不用】邊塞西蕃最先斥衣冠南渡多崩奔【西蕃土蕃也充斥猶縱橫崩奔避亂也】鼓瑟至今悲帝子曵何處覓王門【趙雲上句指言吐蕃左傳盜賊充斥次句則公之扁舟盡欲南下亦是矣晉元帝渡江衣冠皆南渡悲帝子則公在潭州故用潭州事以爲悲焉屈原九歌湘夫人篇帝子降弓北渚帝子謂堯女也堯二女娥皇女英隨舜不及墮於湘水之渚是爲湘靈而曰湘靈鼓瑟者曲江賦有此句而承用之世傳以爲然也爲引下句思漢中王瑀故因用潭州所悲之事以先之鄒陽與梁孝王書何王之門而不可曵長乎今以不見漢中王故云何防覓王門】文章曹植波瀾闊服食劉安徳業尊長笛誰能【一云鄰家】亂愁思【薛云後漢馬融傳有雒客捨逆旅吹笛融去京師逾年暫聞甚悲而樂之遂作長笛賦】昭州詞翰與招防【趙雲上兩句以稱羙漢中王蓋曹植魏之陳畱王也最能文章於文章言波瀾公嘗論詩曰毫髮無遺恨波瀾獨老成也劉安漢之淮南王也與八公著書言神仙之事古詩服食求神仙多爲藥所誤兩句可見漢中王必能文而好道術也末句必言長畱又以追思髙蜀州而及之向子期作思舊賦以思嵇康序云鄰人有吹笛者發聲寥亮追思曩昔遊宴之好感音而嘆故作賦云今言吹長笛者是誰乃能亂我愁思乎方追思髙蜀州聞笛而愁思將散亂之間慿伏敬昭州與昭其防也宋玉憫屈原文離索作詞以招之命曰招防舊本一作長笛鄰家亂愁思鄰家字𨿽是本出防而用字偪實不如誰能字之宛轉也詞翰是兩字世說注云辭翰淸新則有摯虞之妙公詩又曰詞翰兩如神】

蘇大侍禦渙靜者也旅於江側凡是不交州府之客人事都絕久矣肩輿江浦怱訪老夫舟檝而已茶酒內余請誦近詩肯吟數首力才素壯詞句動人接對明曰憶其湧思雷出書篋幾杖之外殷殷畱金石聲賦八韻記異亦記老夫傾倒於蘇至矣【趙雲謝靈運詩拙疾相倚簿還得靜者便肩輿轎也王子敬乘平肩輿敬入顧辟彊之園殷殷詩殷其雷是也此序云賦八韻記異而詩止有七韻不知是八字之誤或詩脫一韻也然詩意則貫耳】

龎公不浪出蘇氏今有之再聞誦新作突過黃初詩【趙雲後漢龎徳公居覘山之南未嘗入城府蘇氏今有之言蘇渙亦不交州府黃初魏文帝也年號文帝爲魏太子當後漢建安末在鄴宮七子從之遊皆能詩如謝靈運江文通至皆擬其作則其詩之善可知矣突過言蘇渙新作如建安七子之流又過之也】乾坤幾【一作泊】反覆揚馬宜同時【趙雲言當時有兵革之事幸天下不至傾覆也幾者危之之辭揚雄馬相如漢武帝聞楊得意誦相如子虛賦而善之曰朕獨不與此人同時哉得意曰臣邑人司馬相如爲此賦上驚嘆而召之言美蘇之文辭如二公𨿽當兵亂之際幸天下不至於傾覆則天子宜得如揚馬者與之同時而召見也東觀漢記王舟謂陳遵曰俱遭世反覆惟我二人爲天地所遺】今晨淸鏡中勝食齋房芝【前漢元封二年芝生甘泉齋房產革九莖連葉今比渙詩如房芝可茹也】余髮喜卻變白間生黒絲【生一作添趙雲余髮喜變白而爲黒以聞其詩之故】昨夜舟火滅【一作接】湘娥簾外悲百靈未敢散風破【一作波】寒江遲【趙雲湘娥悲百靈未散皆以聞其詩而然也公在潭州故使潭州事湘娥所謂帝鼔瑟之湘靈也宗慤曰願乘長風破萬里波破作波非】

送重表侄王殊評事使南海【趙雲以曽老姑言之至公則四世也以髙祖母言之至王殊則五世也故公視王殊爲重表侄矣殊一作�】

我之曽老姑爾之髙祖母【趙雲此潘安仁所謂爾親伊姑我父惟舅之勢也】爾祖未顯時歸爲尙書婦【趙雲尙書王珪也正觀十年拜禮部尙書西淸詩話辧唐書王珪傳所載珪防時母李嘗曰兒必貴然未知所與遊者何如人而試與偕來防元齡等過其家李闚大驚勑具酒食歡盡日喜曰二客公輔才汝貴不疑今觀此詩則珪母杜氏非李氏也一說謂珪之祖僧辯爲梁太尉尙書令則知珪之母杜氏爲其婦也西淸詩話非】隋朝大業末房杜俱交友【趙雲房元齡杜如晦於王珪同學於文中子則俱交友可知矣唐書王珪始隠居時與房元齡杜如晦善】長者來在門荒年自糊口【陳平門多長者車隠公十一年傳糊其口於四方】家貧無供給客位但箕箒俄頃羞頗珍寂寥人散後入怪鬢髮空吁嗟爲之久自陳翦髻鬟市鬻充杯酒【趙雲翦發言其好客未必實事暗使晉陶侃母嘗翦髮具酒食延賓客事以形容之也】上雲天下亂冝與英俊厚向竊窺數公經綸亦俱有【此言房杜二公見上注】次問最少年虯髯十八九【虯髯言太宗】子等成大名皆因此人手下云風雲合龍虎一吟吼【趙雲風雲龍虎則易云従龍風從虎也】願展大夫雄得辭兒女醜秦王時在座眞气驚戶牖【古注馬援曰乃知帝王自有眞也趙雲洪黽父云老杜送表侄王評事詩我之曽老姑爾之髙祖母從頭如此敍說都巳無意其後忽云秦王時在座眞气驚戶牖再論其事他人更不敢如此道也其說是然上言虯髯則王殊母所見之辭此言秦王云時在座之辭蓋秦王太宗也所以引下句尙書踐臺斗之事黽父不省也西淸詩話云一婦人識眞主於側防史缺文而繆誤獨少陵載之號詩史信矣】及乎貞觀初尙書踐石斗【正觀中珪以侍中輔政】夫人常肩輿上殿稱萬壽【夫人以命婦預輔政】六宮師柔順法則化妃後【易坤卦柔順利正】至尊均嫂叔盛世垂不朽【漢路溫舒疏至尊與天合符魏文帝與吳質書辭義典雅足傳於後此爲不朽矣】鳯鶵無凡毛五色非爾曹【趙雲鳯鶵指尙書之子也鳯言鶵者古有鳯將鶵之曲言毛者南史謝超宗靈運孫鳯之子超宗作殷淑儀誄帝大嗟賞謂謝莊曰超宗殊有鳯毛靈運復出五色則傳載天老之鳯五色備舉出東方君子之國非爾曹則固非貶王評事也以言非爾而誰晉隆云字士龍防時吳尙書閔鴻見而奇之曰此兒若非龍駒當是鳯鶵】往者胡作逆乾坤沸嗷嗷【安祿山亂也趙雲嗷嗷韻書眾口愁也祖出詩哀鳴嗷嗷】吾客在【一作左】馮翊爾家同遁逃【趙雲左馮翊同州也公避冦同州其事顯矣】爭奪至徒步塊獨委蓬蒿【趙雲公困於徒之步塊然在蓬蒿中矣也淮南子曰塊然獨處劉越石曰塊然獨坐】逗畱熱爾膓十里卻呼號【趙雲王評事見公之逗畱不進而生熱膓逗畱不進四字出後漢書顏氏家訓墨翟之徒世謂熱腹楊朱之侶世謂冷腹腸不可冷腹不可熱當以仁義謂節文爾今云熱膓蓋亦方言耳公又云熱中膓也】自下所騎馬右持腰間刀左牽紫遊韁飛走使我髙【公自注云昔鄴下童謡曰靑靑禦路楊白馬紫遊韁右注公言避亂日輟白馬載我使走免難於危險之中趙雲紫遊韁則公自注巳明公於此系第二次使紫逰韁而使自注亦猶第二次使皆雅而始自注引何遜詩者矣次公於句法義例論之爲詳】茍活到今日寸心銘佩牢【懷輟馬之恩信愁賦曰誰知一寸心】亂離又聚散宿昔恨滔滔水花笑白首春艸隨靑袍【趙雲公言在潭州濱於江故爲水花所笑靑艸隨靑袍以言王評事往南海也廋信哀江南賦云靑袍如艸師云阮紹泛西池詩白首登畫舡反慮水花笑水花水芝皆蓮也】廷評近要津節制收英髦北驅漢陽傳南泛上龍舠【趙雲古詩先據要路冿節収收英髦言南海節度使幕中要賢材也漢陽今之漢陽軍也傳張戀切郵馬之謂漢髙祖紀所謂乘傳是巳古注爲傳車也如今之乘驛瀧呂江切廣雅雲南人呼湍爲瀧韓退之所謂隴頭瀧是已舠則釋名云舡三百斛曰舠自漢陽而往故曰北驅漢陽傳其往也以有使南海之役故曰南泛上龍舠】家聲肯墜地利器當秋毫【見烜赫舊家聲注言能自振立不令委墜趙雲太史公言李陵頽其家聲老子曰利器不可以示人虞詡曰不逢錯節盤根何以知利器】番禺親賢領籌運神功操【番禺縣名趙雲番禺二山名在廣州親賢領則必宗室之子爲節度】大夫出盧宋寶貝休脂膏【杜補遺言廣州李大夫盧則盧奐宋則宋璟所以比李大夫唐舊史奐爲南海太守南海郡利兼水陸瓌寶山積劉臣鱗彭果相繼爲太守五府節度皆坐贓死及授奐任貪吏斂迹人用安之又云自開元四十年廣府節度使淸白者四裴伸先李朝隠宋璟及盧奐此所以比李大夫於盧宋謂之出則又出其上也寶貝休脂膏謂廉潔而不污於貨利也昔漢孔舊淸潔身處膏脂而未嘗自潤】洞主降接武海胡舶千艘【趙雲廣南有溪洞蠻其長謂之洞主降接武降戶江切禮記堂上接武言相繼而降也杜補遺番禺雜錄番商逺國運寶貨非舶不可劉恂市舶錄獨檣舶深五十餘肘三木舶深一百餘肘肘者西域以爲度也船總名曰艘猶今言幾隻也】我欲就丹砂跋渉覺身勞【葛洪聞交趾出丹砂求爲句漏令至廣州刺史鄧洪畱乃止羅浮山鏈丹】安能防糞土有志乘鯨鼇【趙雲鯨海中大魚也鼈臣鼇也列子所謂戴五山者神仙琴者有騎鯉之事則鯨鼇爲可乘尢可知也見李白騎鯨魚注左氏況珠玉乎寶糞土也】或驂鸞騰天聊作鸖鳴臯【汪淹別賦駕鸖上漢驂鸞騰天趙雲詩鸖鳴於九臯聲聞於天聊作鶴鳴舉則今之詩聊如鶴鳴也】

詠懷二首【趙雲此公自潭而往非持止於衡蓋欲盡南往矣何以言之第一篇

曰夜看酆城回首气蛟龍池第二篇

曰飄飄桂水逰悵望蒼梧暮又曰多憂污桃源拙計泥銅柱又曰結托老人星羅浮展衰步又有云風濤上春沙則二月離潭而上尢明】

人生貴是男丈夫重天機【趙雲列子載孔子遊於太山榮殷期行乎郕之野鼓琴而歌孔子問曰先生所樂何也對曰吾樂甚多天生萬物惟人爲貴而吾得爲人是一樂也男女之別男尊女卑故以男爲貴吾旣得爲男矣是二樂也人生有不見日月不免𦇤褓吾旣巳九十矣是三樂也莊子天機不張注不靈也又曰嗜欲深者天機淺】未達善一人得志行所爲【孟子窮則獨善其身達則兼善天下又曰得志行乎中國又曰善推其所爲而已矣】嗟余竟轗軻將老逢艱危【趙雲陸機嘆逝賦余將老而爲客】胡鶵逼神器逆節同所歸【胡鶵安史也逼神器陷長安也老子曰老下神器不可爲也爲者敗之執者失之趙雲逆節同所歸則言所從其爲臣爲將者也許靖與曹公書足下專徵之任凡諸逆節多所誅討也】河洛化爲血公侯艸間啼【安史亂河洛之間格闘尢甚故云化爲血公卿奔竄故啼於艸間也】西京復防沒翠蓋蒙塵飛【趙雲西京長安也復防沒則對河洛化血之辭故言復言以其先防河北又防東京於此又防西京也翠蓋天子之車蓋宋王賦翠爲蓋防塵天子出狩也左傳防塵於外正指言明皇舊注謂吐蕃防京師天子幸防自是代宗廣徳元年事下又言兩宮蓋指明皇與肅宗尢明舊注謬矣】萬姓悲赤子兩宮棄紫防【趙雲兩宮明皇肅宗紫防蓋言帝座】倐忽向二紀姦雄多是非【趙雲自天寶十四載祿山亂至今大歷五年凡十六年故得以向二紀爲稱姦雄多是非則其間有尊君者有跋扈者斯爲多是非矣】本朝再樹立未及貞觀時【趙雲再樹立方言代宗也】日給在軍儲上官督有司【趙雲大歷五年吐蕃之兵未息故也唐志設屯田以益軍儲又晉天文志觜觿明則軍儲盈注儲積也孟子曰有司莫以告書玆用不犯於有司】髙賢迫形勢豈暇相扶持【趙雲迫於用兵之形勢也孟子疾病相扶持又語危而不持顚而不扶】疲茍懷策棲屑無所施【趙雲疲苶公自言也莊子苶言疲役今公言其疲勞困苦之身𨿽有良防方在流落棲屑間無所施展也注卻云言上下顧忌無所施爲錯矣】先王實罪已愁痛正爲玆【左傳云禹湯罪巳其與也勃然愁痛字如漢武下哀痛之詔】歳月不我與蹉跎病於斯夜看酆城气回首蛟龍池【趙雲歳月不我與卽論語歳不我與公嘆其蹉跎疾病而不得進用以寶劍蛟龍自比也酆城事見紫气沖牛斗注下句見蛟龍得雲雨注】齒髮以自料意深陳苦詞【趙雲言自料其齒落髮脫但意深詞苦爲不能自己耳】

又

邦危壞法則聖逺益愁慕飄颻桂水逰悵望蒼梧暮【趙雲時身尙在衡州欲往而懷嘆也桂水出防稽禹崩之地蒼梧舜葬之所以言聖逺益愁慕也】潛魚不銜鉤走鹿無反顧【趙雲蓋以自譬詩魚潛在淵咸在於渚左傳古人有言曰鹿死不擇音鋌而走險急何能擇】皦皦幽曠心拳拳異平素【趙雲皦皦蓋有如皦曰之皦言幽曠心自分明也而乃拳拳屈身全生此所以異乎素矣】衣食相拘閡朋知限流寓【趙雲謝靈運詩再與朋知辭又擬王粲詩序家本秦州貴公子孫遭亂流寓自傷多情】風濤上春沙千里浸江樹【趙雲顏延年詩春江壯風濤選詩雲中辧江樹】逆行少吉日時節空復度井竈任塵埃舟航煩數具【趙雲任防埃則言其居止之處井輿竈不汲不防所以塵埃】牽纒加老病璅細隘俗務萬古同死生胡爲足名數【趙雲言貴賤壽夭同一死生胡爲足名數自弔其困於形名度數不敢逾越也】多憂污桃源拙計泥銅柱【桃源見欲間桃花宿注趙雲桃源在今鼎州陶淵明集載之甚詳多憂而往則亦污之矣銅柱後漢馬伏波所建於愛州西南角之極處按寰宇記愛州九眞郡有銅柱馬援以表封彊爲公幹爲刺史欲權鎔貨之人曰使君果壞是吾屬爲海神所殺矣訴之都督韓約約移書辱之而止今公詩云拙計而泥之則欲必往也】未辭炎瘴毒擺落跋渉懼【趙雲兩句通義言未得遂辭去炎瘴之毒與未停息跋山涉水之恐懼】虎狼窺中原焉得所歷住【師云徐庶日今虎狼輩窺覘中原不可不備趙雲張孟陽詩賊盜如豺虎令云虎狼窺中原此大歷五年詩四年十一月吐蕃方冦靈州常謙光撃敗之然窺中原之意蓋未巳也公死於是年其嵗在庚戍其後大歷八年歲在癸丑十月吐蕃又冦涇邠則當公之未死時𨿽不見其爲冦之地而猶有窺中原之意矣公詩又嘗曰北極朝廷終不攺西山盜賊莫相侵則吐吐蕃爲盜賊今言其有窺中原之意故其所經歷不可爲久住計也】葛洪及許靖避世常此路【趙雲晉書葛洪傳洪以年老欲鏈丹以析壽聞交趾出丹求爲句漏令洪遂將子侄俱行乃止羅浮山鏈丹此洪南行申此路之證也三國誌蜀書許靖字文休漢靈帝時爲禦史中丞避董卓之誅走至交趾後以劉璋所招入蜀仕先主魏王朗嘗與書曰足下周遊江湖以曁南海歷觀夷俗可謂偏矣此許靖南行亦由此路也】賢愚誠等差自愛各馳騖【揚雄曰方其有事則聖賢馳騖而不足也】羸瘠且何如魄奪鍼炙屢擁滯僮僕慵稽畱篙師怒【篙師舟人也】終當掛帆席天意難告訴【選文虛海賦勁風揭百尺維長綃掛帆席又選注謂張帆待髙風而行】南爲祝融客勉彊親杖屨結托老人星羅浮展衰步【祝融峯地多神仙所居老人星在南極趙雲祝融神名南爲祝融之地晉志老人一星在狐南一曰南極秋分旦見於丙春分夕沒於丁茅君內傳曰大天之內有地中之洞天三十六所羅浮之洞周回五百里名曰朱明曜眞之天羅浮山記曰羅浮者蓋總稱焉羅羅山浮浮山二山合體謂之羅浮在增城愽羅二縣之境有神仙所居謝靈運初發石首城詩遊當羅行親浮杖屨展衰步則欲南往爲南方祝融之客也】

九家集注杜詩卷十五

欽定四庫全書

九家集注杜詩卷十六

宋郭知達編

古詩

送顧八分文學適洪吉州

中郎石經後八分蓋憔悴【蔡邕拜中郎將校書東觀邕以經籍去聖久逺文字多謬俗儒穿鑿疑誤後學熹平中表求正定六經文字靈帝許之邕乃自書冊於碑使工刻立於太學門外兩京記貞觀中得蔡邕石經數段邕能八分書】顧運鑪錘筆力破餘地【運鑪錘言能鍜鏢以成一家之書也薛云荘子云皆在鑪鐘之間耳趙雲南史王僧防論書云筆力騖異又云極有筆力破字見首篇注莊子遊刃恢恢然有餘地】昔在開元中韓蔡同贔屭【開元中韓擇木蔡有鄰善八分書杜補遺張平子西都賦綴以二華巨靈贔屭注贔屭作力之皃贔平祕切屭許備切趙雲公前篇李潮八分歌尙書韓擇木騎曹蔡有鄰開元已來數八分潮也奄有二子成三人是巳】宗妙其書是以數子至禦札早流傳揄揚非造次【明皇師擇木嘗於彩牋上八分書賜張說杜補遺言明皇精妙於此書也書苑唐明皇好圖畫工八分章艸丰茂英特初張說爲麗正殿學士獻詩明皇自於彩牋上八分書贊曰徳重和鼎功逾濟川詞林秀發翰苑光鮮所謂禦札流傳】三人並入直【韓蔡顧三人】恩澤各不二顧於韓蔡內辧眼工小字分目示諸王鉤深法更祕【顧文學八分外尢能小字趙雲易鉤深致逺】文學與我遊蕭疎外聲利【文選鮑明逺詠史詩五都矜財雄三川養聲利】追隨二十載浩蕩長安醉髙歌卿相宅文翰飛省寺視我揚馬間【視我如揚雄司馬相如趙雲浩蕩長安醉醉而謂之浩蕩言醉之放肆也間字蓋如季孟之間伯仲之間者言當二子之中也】白首不相棄驊驑入窮巷必脫黃金轡【潘嶽詩白首同所歸趙雲顧君騎馬來相訪必脫轡畱之馬謂之驊驑轡謂之黃金侈言其富貴也】一論朋友難遲暮敢失墜古來事反覆相見橫涕泗向者玉柯人誰是靑雲器【玉柯鳴珂也謂馬飾杜補遺神農本艸珂貝類大如鰒皮黃黒而骨白以爲馬飾生南海吳都賦致逺流離與珂珬注珬老雕所化以裁制刻若馬勒者謂之珂珬珂之璞也珬邃戌二音廣韻曰珂珬音戌劉望曰老雕所化出日南通典曰老鶻入海爲珬可哉作勒謂之珂兩說有異未知孰是晉阮咸字仲容性任逹不拘細節顏延年五名詠仲容靑雲器實稟生人秀趙雲遲暮楚詞傷美人之遲暮敢失墜左傳行父奉以周旋弗敢失墜】才盡傷形體【一作骸杜云齊書江淹夢得五色筆由是文章日新後夢人稱郭璞取之自後爲詩絕無美句時人以爲才盡乂任昉字彥升以文章見稱當時無輩時人稱任筆沈詩昉聞以爲病晚節最好詩欲以傾沈用事屬辭不得流便都下士子慕之轉爲穿鑿於是冇才盡之訤矣又鮑照字明逺文辭贍迆文帝好文章自謂人莫能及照悟其防爲文多鄙言累句咸謂照才盡實不然也趙雲傷形體傷其老病也莊子墮爾形體】病渴污官位【司馬相如病渴李尋久污玉堂之署趙雲公適有此病】故舊獨依然時危話顚躓我甘多病老子負憂出志胡爲困衣食顏色少稱遂逺作苦辛行順從眾多意舟檝無根蔕蛟鼉好爲崇【後漢方術王喬傳吏人祈禱無不如應若有違犯亦立能爲】況兼水賊繁特戒風飈駛崩騰戎馬際【晉史臣曰邵李郭魏諸將契闊防亂之辰驅馳戎馬之際】往往殺長吏【前漢陳勝傳於是諸郡縣苦秦吏皆殺其長吏將以應勝】子幹東諸侯【左傳成十六年郤隼將新軍且爲公族大夫以主東諸侯】勸勉防縱恣邦以民爲本魚饑費香餌【趙雲顏色少稱遂稱音去聲稱意而通遂也眾多眾人也鄒防云眾多之口苦辛選詩坎坷長苦辛殺長吏則正言湖南兵馬使臧玠殺其團練使崔灌遂據潭州反矣乂云自子幹東諸侯十四句則公贈人以言有補於時者書曰民爲邦本傳曰重賞之下有勇夫香餌之下有潛魚下兩句言當厚施予以卹民爲本也】請哀瘡痍深告訴皇華使使臣精所擇進徳知歷試惻隱誅求情【當勤卹民困】固應賢愚異【不可一槪苛急當存賢愚之用心趙雲瘡痍者民困病之譬也前漢季布傳方今創痍未瘳詩皇皇者華君遣使臣故謂之皇華使進徳易君子進徳修業歷試書歷試諸難言朝廷所遣使臣必擇賢者而來可以告之矣彼能惻隱誅求之情賢者固異於愚人矣】烈士惡茍得【禮記曲禮臨財母茍得】俊傑思自致【趙雲烈士俊傑皆以指言顧文學所以責望之深矣】贈子猛虎行出郊載酸鼻【陸士衡樂府猛虎行渴不飲盜泉水熱不息惡木陰惡木豈無枝志士多苦心皆勉其自振立也】

上水遣懷【趙雲此洞庭湖上湘江往潭州也何以明之句云崒淸湘石逆行雜林藪可見矣其上水也是春時何以明之公陪裴使君登嶽陽樓近體詩曰春泥百艸生則自洞庭上湘水乃春時矣此詩四叚自我衰太平時至常如中風走十四句泛敍其衰病流落之態自一紀出西蜀至逆行雜林藪十四句專敍其由蜀如楚之事自篙工密逞巧至何事獨罕有八句因言操舟之神以起經濟之譬自蒼蒼眾色晚至吞聲混瑕垢八句專言行路之難有熊虎之虞亦因以譬防盜之充斥也】

我衰太平時身病戎馬后蹭蹬多拙爲安得不皓首驅馳四海內童稚日糊口【趙雲言盡室徵行諸子止食粥而已童稚字後漢鄧禹傳父老童稚重髮戴白滿其車下左傳許公曰寡人有弟而使糊其口於四方注糊粥也】但遇新少年少逢舊親友低顏下色地故人知善誘後生血气豪舉動見老丑【言少年不相知但以老醜見欺而已李固曰一日朝防見諸侍中並皆年少更無一宿儒大人可顧問誠可嘆息也趙雲言遇新少年毎低顏下色不敢介亢故人見之者亦知我以善誘爲心耳顏淵曰夫子循循然善誘人故人兩字申言舊親友者後生血气豪又以言新少年如此血气字論語血气方剛老醜字倒用阮籍詩朝爲媚少年夕暮成丑老】窮迫挫曩懷常如中風走【傷世熊之薄也朱叔元與彭寵書伯通獨中風狂走自捐盛時趙雲窮迫字倒用莊子迫窮禍患挫曩懷則挫其平生之豪气也如中風走則爲風狂之人矣】一紀出西蜀於今向南斗【趙雲公自乾元二年入蜀至大歷五年離蜀而在楚地乃南斗之分恰十二年矣】孤舟亂春華暮齒依蒲桞【暮齒暮年也顧恱曰蒲桞常質望秋先零杜補遺北史韋世康與子弟書曰耄𨿽未及壯年已謝霜早楸梧風先蒲桞】冥冥九疑聖者骨亦朽蹉跎陶唐人鞭撻日月久【陶唐堯氏其民無知焉山海經曰蒼梧之川其中有九疑山舜之所葬九山相似行者疑惑故名之曰九疑趙雲聖者指虞舜也陶唐帝堯氏也蹉跎陶唐人則承舜葬之下言自陶唐以來時嵗蹉跎天下之人遭鞭撻之苦其爲日月也久矣蓋在國有誅求期防之急在民有乖爭陵犯之變斯所以致鞭撻也】中間屈賈輩讒毀竟自取郁沒二悲防蕭條猶在否【趙雲屈則屈原賈則賈誼屈以大夫上官靳尙之譖沈於汨羅賈以絳侯勃灌嬰之害謫於長沙皆眼前楚地之可弔者也】崒淸湘石逆行雜林藪篙工密逞巧【逞巧操舟者矜其能也趙雲經淸湘石而逆行則公在潭而往矣】气若酣杯酒謌謳互激逺回幹明受授善知應觸類各借穎脫手【穎脫諭敏捷趙雲回斡者曰動斡轉其船也字則謝惠連詠牛女詩傾河易回斡明受授則船之首尾相呼以求水脈此之謂受授下四句所以起經濟之譬也易觸類而長之頴脫字起於毛遂云使遂蚤得處囊中乃頴脫而出非時其有末見而已】古來經濟才何事獨罕有【趙雲欲求經濟天下者如操舟之妙何獨罕有乎蓋有才難之嘆矣經濟字晉石苞傳景帝對宣帝曰苞𨿽細行不足而有經國才略夫貞亷之士未必能經濟世務】蒼蒼眾色晚熊掛虵黃羆在樹防正爲羣虎守【趙雲栁子厚云蒼然暮色自逺而至乃此蒼蒼之義也詩義疏曰熊能攀緣上髙樹見人防倒投地而下也柳子厚作熊說云鹿畏防防畏虎虎畏羆觀公詩意以羆升樹而守虎明矣黃羆爾雅曰羆如熊黃白文爲虎守爲音於僞反若讀從爲作之爲則反是虎守羆矣師云梁蕭若靜詩蛇吼古林蒼熊操窮嶺莊子天之蒼蒼其正色邪】羸骸將何適履險顏益厚庶與達者論吞聲混瑕垢【趙雲詩顏之厚矣江淹恨賦云莫不飲恨以吞聲也左傳國君含垢瑾瑜匿瑕】

遣遇

磬折辭主人開帆駕洪濤【趙雲莊子漁父篇夫子曲要磬折言其恭磬折者折腰如磬也選詩云泛舟越洪濤】春水滿南國朱崖云日髙【朱崖南海地名漢賈捐之罷撃朱崖趙雲朱崖海中之洲也賈捐之請罷撃者逺言之則以承南國之下也師云寰宇記潭州仙宮記曰南嶽記注丹崖南卽仙人宮子美此詩乃湘州所作朱崖卽謂此地作也如歌鼓秦人盆卽非莊子之鼓盆子羙用事類如此舊注以罷朱崖甚非彼自在南海子美未嘗往】舟子廢寢食飄風爭所操【乘風而行爾雅回風爲飄】我行匪利涉謝爾從者勞石間采蕨女鬻萊輸官曹【趙雲鬻市一作鬻萊非利渉卽易云利渉大川】丈夫死百役暮返空村號【譏役斂煩重也】聞見事略同刻剝及錐刀【錐刀猶刻剝也左傳錐刀之末趙雲所聞所見皆似此應官曹之誅求也及錐刀非止取其大者𨿽錐刀瑣末猶及之】貴人豈不仁視汝如莠蒿索錢多門戶【誅求不一】喪亂紛嗷嗷柰何黠吏徒漁奪成逋逃【漁如漁獵然不以法也趙雲貴人豈不仁視汝如蕭蒿兩句通義言爲貴人者豈是不仁而以莠蒿視汝等耶其索錢多門戶者時防亂之故所以使嗷嗷紛然之多也就此索錢之中更有黠吏者以漁奪爲事而成就民之逃竄矣】自喜遂生理花時甘緼袍【語衣敝縕袍趙雲花時可以單衣而甘縕袍則所以得遂生理勝於逋逃之民也】

解遣【趙注一作解憂東坡先生云咸米防同舟至拳拳期勿替杜甫詩固無敵然自致逺以下句眞村陋也此最其瑕謫世人雷同不復譏評過矣然亦不能掩其善也東坡之說如此然公之意亦以借眾力而濟險猶資百慮而持危者矣故曰理可廣也】

減米散同舟路難思共濟向來雲濤盤眾力亦不細【雲濤盤灘石極爲險阻眾力言得其助趙雲此言雲濤之間盤轉采出乃方言謂之盤灘者乎舊注恐只是臆度而附會其說且觀詩句首云減米散同舟則咸舟中之米而散與同舟之人乃所以謝其用力也謝其用力豈不以盤灘之故耶蔡琰闗山阻修兮行路難郤鑑值永嘉防亂鄕人共飼之公常擕二小兒往食鄕人曰各自饑困以君之賢欲共濟君爾恐不能有所存】呀坑【一作帆】瞥眼過【趙雲呀坑如口之呀開者也一作呀帆則無義】飛櫓本無蔕得失瞬息間致逺宜恐泥百慮視安危分明賢計玆理庶可廣拳拳期勿替【趙雲無蔕字班孟堅答賓戲云上無所蔕下無所根致逺恐泥論語全句百慮與拳拳出易百慮而一致得一善則拳拳服腐而弗失之矣勿替出詩勿替引之】

宿鑿石浦

早宿賓從勞仲春江山麗飄風過無時舟檝敢不撃【飄暴風也師云江逌賦賓從告勞老子曰飄風不終朝趙雲莊子曰泛乎若不系之舟風而不系則流蕩矣】回塘澹暮色日沒眾星嘒缺月殊未生靑燈死分翳【靑燈言無光也趙雲詩云嘒彼小星】窮途多俊異亂世少恩惠【以世亂故恩惠少而窮途多俊異也趙雲俊異之士在窮途則膏澤不少於民而亂世少蒙其恩惠卽非是亂世少防惠以致俊異之窮舊注非】鄙夫亦放蕩艸艸頻卒嵗斯文憂患余聖哲垂彖系【聖人作易與民同憂患也其言象皆示於系趙雲詩無衣無褐何以卒嵗易曰作易者其有憂患乎斯文之中以憂患之餘而垂世者易也彖系之間可見矣】

早行

歌哭俱在曉行邁有期程孤舟似昨日聞見同一聲飛烏數求食潛魚亦獨驚前王作綱罟設法害生成【网罟先王所以養民也而後人反以爲業賦斂所以平民也而後人反以害民趙雲詩行邁靡靡有期程者期日之行程也舊本潛魚亦獨驚師民瞻本作何獨驚是蓋言鳥數數出求食所以自飽魚旣潛而猶驚所以求安而小民利之羅綱其鳥罟罩其魚害物之生成此公所以反傷前王之設法也易曰作結防而爲綱罟以佃以漁故公云爾此直因眼前所見而言之舊注非是】碧藻非不茂髙帆終日徵干戈未揖讓崩迫開其情【以干戈未寕故崩迫而情僞日開趙雲碧藻非不茂又是眼前所見以爲可畱連玩愛之物而迫於髙帆之徵也梁劉孝威渡吉陽洲詩幸息榜人唱聊望髙帆開崩迫開其情則開放其情懷於終日徵行之間也舊注穿鑿】

過津口

南嶽自玆近湘流東逝深【南嶽衡山也湘流湘江也趙雲酈道元注水經雲湘水乂北逕衡山縣東山在西南有三峯經謂之岣嶁山爲南嶽也又云衡山東南二面臨映湘川自長沙至此江湘七百里中有九背故漁者歌曰帆隨湘轉望衡九回今公詩言南嶽近而繼以湘流深則此之謂矣】和風引桂楫【趙雲梁元帝鳥棲曲雲沙棠作船桂爲揖夜渡江南采蓮葉】春日漲零岑回首過津口而多楓樹林【楓木名趙雲阮籍詠懷詩湛湛長江水上有楓樹林】白魚困密网黃鳥喧嘉音物微限通塞惻隱仁者心【趙雲白魚鯈魚也鯈音條乃莊子與惠子遊於濠梁之上而莊子曰鯈魚出遊從容者也崔豹古今注曰白魚小好羣逰浮水上名曰白萍惟其小而羣則蜜之所取無遺斯所以爲困也對黃鳥喧嘉音則詩所謂睍睆黃鳥載好其音者白魚以羣而小團於宻网物之所以塞者也黃鳥以和風春日之際而嘉音喧然物之所以通者也物之通塞𨿽微不足道而仁者於物毎則隠其困塞矣孟子曰惻隠之心仁之端也】甕余不盡酒膝有無聲琴聖賢兩寂寞眇眇獨開襟【傷時無君子獨開襟而已趙雲於此有酒可飲有琴可玩而思聖與賢兩皆寂寞無典言者則亦獨開襟而自適耳無聲琴卽陶淵明】

【有琴而無也九歌曰目眇眇而愁子王仲宣登樓賦向北風而開襟無聲字蓋禮記所謂無聲之樂】

次空靈岸

沄沄逆素浪落落展淸眺幸有舟檝遲得盡所歷妙空靈霞石峻楓栝【一作枯】隱奔峭【師云張載賦霞石駁落古詩峻嶺極奔峭趙雲謝靈運七里瀨詩云晨積展遊眺又徒旅苦奔峭李善注云淮南子曰岸峭者必陀許愼曰陀落也謂楓栝之木遮隱欲奔之峭岸間耳光武謂耿弇曰前在南陽建此大防常以爲落落難合王衍謂王登曰誠不如卿落落穆穆然也石勒曰大丈夫行事當礌礌落落揚子雲長楊賦沄沄沸渭】靑春猶無私白日亦偏照【爲山嶺障閡故偏照也】可使營吾居【左傳使營莵裘吾將老矣】終焉托長嘯毒瘴未足憂兵戈滿邊徼向者畱遺恨恥爲逹人誚回帆覬賞延佳處領其要【長嘯字文選成公子安嘯賦云邈跨俗而遺身乃慷慨而長嘯趙雲兵戈前漢戾太子贊正息兵戈而度信周齊王碑序云夏官以兵戈爲主野謀七徳向者防遺恨恥爲達人誚豈公前日經此而不能久住故有遺恨之防懷達者所謂之恥故今則𨿽�水矣仍回帆以覬裏賞玩之遷延而領佳處之要也司馬相如傳邊闗益斥南至防柯爲徼張揖注曰徼謂以木石水爲界者也師云潘尼詩回帆轉髙岸歷日得延賞】

宿花石戍

午辭空靈本夕得花石戍【空靈在歸州花石戍屬峽州鮑去唐志潭州有花石戍舊注非是薛云右按歸州圖經空舲峽東西四十里在峽州夷陵縣界十道志歸有空舲峽空靈當作空舲趙雲自上水遣懷而下古詩一一自是上水詩分明空靈防花石戍𨿽不可考其地要之皆上湘水耳舊注】

【輒云空靈防在歸州花石戍在峽州非特乖戾公經行之地而卻是下水矣豈得前云沄沄逆素浪乎】岸疏開辟水本雜今古樹【水一作山自白狗峽至空靈山花石皆辟之峽趙雲開辟水字吳主嘗見呂岱說步隲言此欲以沙囊塞江每讀其表輒獨失笑此江自開辟以來寧可以囊塞之乎疏字則又江賦云巴東之峽夏后疏鑿之疏也一作開辟山則非持無出而於疏字無義孔稚圭詩艸雜今古色巖防冬夏云故曰木雜今古樹】地蒸南風盛春熱西日暮四序本平分气何回互【趙雲上句言炎方之地蒸鬱在南風之中爲盛次句言凡暑熱之日至日暮則須涼今以炎方之地故春熱在西日暮而不息也下兩句宋玉九辧云皇天平分四時兮竊獨悲此凜秋今公蓋言時方當春在他處亦豈有熱而今此地熱則於四序爲回互矣海賦乖蠻隔夷回互萬里也】茫茫天造間【七本作地】理亂豈常數系舟盤藤輪杖防古樵路罷人不在村【罷人言民困於徵役而罷敝不在村不安居也】野圃泉自注柴扉𨿽蕪沒農器尙牢固山東殘逆气吳楚守王度【安史之亂王命所及者吳楚蜀而巳】誰能扣君門下令減徵賦【憫下情不上逹也趙雲易曰天造艸昧前人云治亂惟冥數耳今公云理亂豈恆數蓋立爲新說者也意以爲在政之得失而已故下有柴扉𨿽蕪沒農器尙牢固之句則公之意在於務農重谷矣山東今之河北杜牧雲山東王不得不王覇不得不覇所以指言燕趙之地今言殘逆气則以安史之亂𨿽已定而大歷三年六月兵馬使朱希彩殺其節度使李懷仙猶有逆气存焉吳楚之間知所尊王乃當時之事惟吳楚守王度故欲扣門而與之減徵賦也其中使系舟則起於泛若不系之舟杖防則太王杖防去邠乂魯仲連杖防而入海罷人音疲周禮云以嘉石平罷民也柴扉範彥龍詩曰日暮欵柴扉農器則史云鑄劍戟以爲農器王度左傳云遵我王度】

早發

有求常百慮斯文亦吾病以玆朋故多窮老驅馳並【趙雲易曰易一致而百慮孔子曰天之未喪斯文也公之意以爲有所求人必多爲思慮然吾以斯文自任眾所共知而亦爲吾病何也乃下句云以玆朋故多窮老驅馳並也蓋人以吾任斯文者多是朋友故舊今則防在他處欲見之自是驅馳頻並也】早行篙師怠席掛風不正【席張席以爲防風不正不順也趙雲海賦曰掛帆席蓋以席爲帆故也乂謝靈運詩楊帆乘石華掛席拾海月】昔人戒垂堂【傳曰千金之子坐不垂堂】今則奚奔命【杜云左傳一嵗七奔命趙雲方奔命於驅馳其與垂堂之戒不爲異乎傳云罷於奔命也】濤翻黒蛟躍日出黃霧映【鮑明遠騰沙郁黃霧翻浪揚白鷗趙雲張景陽詩云黒蜧躍重淵黒蛟躍亦此之類】煩促瘴豈侵頽倚睡未【一作還】醒【趙雲張茂先詩曰恬曠苦不足煩促毎有餘今言於此團於煩促豈是瘴欲相侵乎故摧頽倚薄而睡未醒也】僕夫問盥櫛暮顏靦靑鏡【暮顏衰醜冇愧於對鏡師云謝靈運詩白髮愧靑鏡】隨意簪葛巾【隋王冑詩云庭艸無人隨意緑】仰慚林花盛側聞夜來冦幸喜囊中淨艱危作逺客干請傷直性【謂有求於人也】薇蕨餓首陽【史記伯夷�齊事】粟馬資歷聘【六國以粟馬資儀秦使之歷聘】賤子欲適從疑悞此二柄【二柄謂采薇及歷聘也趙雲一則鉞以爲髙一則聘以爲榮此二柄也未知所適從故疑悞而不決矣此所以重自傷也傳曰一國三公吾誰適從韓非子有二柄篇曰明王之所制其臣者二柄而已矣𨿽言刑與徳今公取字用耳】

次晚州

參錯云石稠【云石相互雜也師云沈約詩煙林云石稠】坡陁風濤壯【坡陁泛濫之貌趙雲謝靈運詩臨圻阻參錯衰二世賦云登坡陁之長阪顏延年詩春江壯風濤】晚洲適知名秀色固異狀【言其狀不一也】棹經垂猿把身在度鳥上【水漲而舩所經者髙也趙雲張載論白猿豹藏於櫺檻何以知其接垂條於千仭則猿可謂之垂也梁虞騫詩澄潭罵度鳥周庾信和浮圖詩幡揺度鳥驚師云庾闡詩垂猿把臂飲梁蕭子暉詩仰云看度鳥】擺浪散帙妨危沙折花當【師言擺浪有妨於散帙危沙相過則折花相值皆紀舟行之實趙雲謝靈運詩散帙問所知】羇離暫愉恱嬴老反惆悵【暫愉悅次晚洲也反惆悵歏行役也趙雲承折花之下故暫爾愉恱也】中原未解兵吾得終疏放【兵未解而得疏放以】

【不見用於世也趙雲正傷時之擾攘吾豈得終疏放而不憂懽且流落乎舊注非是】

望嶽【趙雲嶽者南嶽衡山也按樂史寰宇記衡山在潭州之湘潭縣以其當翼軫度應機衡也而王存九域志湘潭縣在州南一百六十里衡山應又在外矣今云望嶽則將過湘潭而望之】

南嶽配朱鳥秩禮自百王【書五月南巡狩至於南嶽衡山釋山又云霍山爲南嶽衡之與霍皆一山有兩名而學者多以霍山不得爲南嶽又云漢武帝來始名之斯不然矣衡山一名霍山言萬物霍而大也應劭曰風俗通曰嶽者稱考功徳黜陟之故謂之嶽四方皆有七宿各成一形南方之宿象鳥故謂之朱鳥書望於山川注諸境內名山大川如其秩次望祭之故五嶽牲禮視三公四凟視諸其餘視伯子男趙雲荊州記曰衡山者五嶽之南嶽也下踞離宮攝位火鄕赤帝館其巓祝融托其陽故號曰南嶽今云配朱鳥者朱鳥南方之宿故也蓋井栁星張翼軫七星在南方而井爲鶉首栁爲�尾又曰鳥帑以上七星緫曰朱鳥前漢天文志曰南宮朱鳥權衡今南嶽所以配朱鳥矣秩禮自百王秩則尙書咸秩無文之秩秋者等也等秩之禮其來久矣故云自百王】欻吸領地靈鴻洞半炎方【地之百靈顏延年詩邑社緫地靈趙雲江文通雜擬詩欻吸鵾雞悲注云猶俄頃也又謝晀松風賦云養風飈之歘吸則翕忽之義故對洪洞王褒四子請徳論云洪洞朗天則言天地神光洪洞相通明朗於天地又洞簫賦風洪洞而不絕地靈字祖出大戴禮有集地之靈炎方字出選】邦家用祀典在徳非馨香【五嶽皆載祀典趙雲卽書所謂黍稷非馨明徳惟馨也】巡狩何寂寥有虞今則亡【自戰國縱橫而巡守之禮亡矣虞舜五年一巡狩趙雲書舜典曰五月南巡狩至於南嶽故云語曰今也則亡】洎吾隘世綱行邁越瀟湘【隘言世綱所拘迫也行邁猶行役也趙雲公言所以行邁者以世綱隘窄故欲曠懷於江湖之上也詩云行邁靡靡】渴日絕壁出漾舟淸光旁【趙雲難逢日霽以望其峯於曰如渴也蓋如渴雨之渴盛之荊州記曰衡山有三峯極秀一莑名芙蓉峯最爲竦傑自非淸霽素朝不可望見又云紫蓋峯者天明輙有一隻白鶴回翔其上則望日之如渴也如此謝靈運詩曰辰防尋絕壁淸光則日之淸光也所謂淸霽素朝者歟】祝融五峯尊峯峯次低昻紫蓋獨不朝爭長嶫相望【祝融名也朱陵祝融紫蓋石菌芙蓉所謂五也爭長言相峙而立有如爭長也趙雲考衡山記其可稱者有芙容峯有紫蓋峯有石菌峯而韓退之詩曰紫蓋連延接天柱石廩騰擲堆祝融則又有天柱峯祝融峯其爲五峯矣舊注輙以朱陵字補之爲峯名此乃荊州記云衡山朱陵之靈臺一句非言峯也左傳滕薛來朝爭長】恭聞魏夫人羣仙夾翺翔【魏夫人神仙也主衡山薛云按眞誥南嶽夫人與弟子言東嶽上眞卿司命官等左二十二眞人坐西起南向東行太和靈嬪上眞太夫人右十五女眞東坐北起南行上眞司命南嶽夫人卽魏夫人也杜補遺夫人諱華存字賢安晉司徒舒之女也防純讀書喜神仙其後四仙人降車從鮮盛夫人旣與仙者遊盡傳其祕術咸和八年終壽八十三舊傳以謂夫人實不死以杖代屍而升天扶桑大帝君授夫人靑瓊之板冊錄之文治南嶽趙雲周庾信西門豹廟詩曰恭聞正直祀良識佩韋心】有時五峯气防風如飛霜牽迫限修途未暇杖崇岡【言爲行邁拘限未暇防杖而登崇崗】歸來覬命駕沐浴休玉堂三嘆問府主曷以贊我皇牲壁忍衰俗神其思降祥【吳都賦玉堂對霤名室相距注皆仙人所居也乂云玉堂府主所居也故有三嘆之問謂世辭俗薄祀典闕而不舉欲贊之於帝崇牲壁則神必降祥於此矣趙雲舊注引吳都賦其說是又云玉堂府主所居自爲惑亂矣旣休玉堂由此往問府主自不相妨末句牲璧忍衷俗則牲與璧之費衰俗不忍具之而府主忍費於衰俗不中也】

湘江宴餞裴二端公赴道州

白日照舟師朱旗防廣川羣公餞南伯肅肅秩初筵【餞謂羣公相餞也南伯謂道州南邦也詩賔之初筵左右秩秩亦整肅貌趙雲此篇鋪敍甚明白日照宇楚詞云靑春受謝白日照羣公字揚雄羽獵賦羣公常伯楊朱墨翟之徒】鄙人奉末眷佩服自早年【末眷於裴有親也早年少年也已自佩服其徳矣】義均骨肉地懷抱慶所宣盛名富事業無取愧髙賢不以喪亂嬰保愛金石堅【言冝以功業著盛名使無媿於髙賢也無嬰於防亂以變名節宜保之若金石之固子羙以骨肉之義故其所言及此也趙雲公自謙之辭言盛名與富貴事業兩件皆無所取斯所以慙媿於髙賢矣髙賢指言裴端公也金石謂保身之意耳舊注非是】計拙百寮下气蘇君子前防合苦【又作共】不久哀樂本相纒交遊颯向盡宿昔浩茫然促觴激萬慮【促觴言行觴急促也】掩抑淚潺湲【重別而有所感也】熱云焦曛黒缺月未生天【九歌橫流涕兮潺湲謝靈運朝遊窮曛黒古詩三五明月滿四五蟾免缺師云袁山松詩熱云沸空中趙雲馮衍答任武逹書曰敢不陳露昔之意】白團爲我破【師云古樂府靑靑林中竹可作白團扇又古詩逶迆揺白團以熱困於揺扇故曰爲我破也】華燭蟠長煙【薛云按梁元帝燭賦長袖畱賓待華燭燭燼落燭華明花抽珠漸落珠懸花更生】鴰鶡催明星【杜云鴰音括鶡音曷旦鳥禮記注求旦之鳥】解袂從此旋上請減兵甲下請安井田永念病渇老附書遠山巓

題衡山縣文宣王廟新學堂呈陸宰

旄頭慧紫防無復爼豆事【旄頭胡星也彗彗星紫防帝宮也胡星彗帝宮諭祿山亂中原防長安也世亂爼豆之事不講故云無復也趙雲按晉天文志昴七星天之耳也又爲旄頭胡星彗紫防則言其犯帝座也又曰紫宮垣十五星其西蕃七東蕃八在北斗北一曰紫防大帝之座也天子之常居也彗字在天文志與孛俱爲妖星之名𨿽別爲一星而今云旄頭彗紫微則言胡星爲妖也公詩又曰胡星一彗孛是巳此追言安史之亂也孔子曰俎豆之事則嘗聞之矣】金甲相排蕩靑衿一憔悴【蓋民狃於戰爭不遑學校也詩云靑靑子衿】嗚呼已十年儒服於地【師注云庾翼詩儒服一何】徵夫不遑息學者淪素志我行洞庭野歘得文翁肆侁侁冑子行若舞風雩至【文翁爲蜀郡守興建學校以教蜀人故風俗大變可比齊魯侁侁整肅貌冑子謂元子以下至卿大夫子弟從學者若舞風雩而至也語曰風乎舞雩也趙雲文翁肆字則揚子所謂書肆陶淵明所謂講肆也侁侁整肅貌冑子書曰命防典樂教冑子也論語疏】

【云雩者祈雨之祭名使童男女舞之因謂其處爲舞雩舞雩之處有壇墠樹木可以休息故云風涼於舞雩之下也今云若舞風雩至則取其義而已】周室宜中興孔門未應棄是以資雅才渙然立新意【周室借周以諭唐也言唐所以宜中興則孔門豈可棄乎蓋君君臣臣父父子子百姓日用而不知者皆在是也雅才陸宰也新學資之而成爾趙雲詩任賢使能周室中興然雅才指言陸宰也字則王充諭衡自紀篇有云士貴雅才而愼興不用髙據以顯逹杜云前漢杜鄴子林淸靜好古有雅才又見湖廣傳注後漢髙彪有雅才而納於言】衡山𨿽小邑首唱恢大義【世亂而衡山能守建學校也】因見縣尹心根源舊宮閟【詩閟宮頌僖公能復周公之字也趙雲毛曰閟閉也言無事而閉鄭氏箋云閟神也謂之神宮今舊宮閟倒用押韻且其義大率深閟之謂】講堂非曩構大屋加塗塈下可容百人墻隅亦深邃何必三千徒始壓戎馬气【學校者教化之所自也魯侯能修泮宮而淮夷攸服則其所以折暴亂者何必三千之徒言文徳足以服逺也趙雲講堂字後漢鮑永傳孔子闕裏無故荊棘自除自講堂至於裏門非曩構則一新之也塗塈字書云惟其塗墍茨三千徒指言孔子之弟子也】林木在庭戶密幹疊蒼翠有井朱夏時轆轤凍階戺耳聞讀書聲殺伐災髣髴【聞讀書之聲而樂也趙雲言聞讀書聲而樂彼殺伐之災在此特覺其髣髴而巳蓋讀書之气勝之故也】故國延歸望衰顏減愁思南紀攺波瀾【言能以文徳易暴亂也趙雲以聞讀書聲而遲延故國之思減衰顏自愁南紀字唐天文志云東循徼嶺逹甌閩中是謂南紀所以限蠻夷也攺波瀾亦以聞讀書聲而洗波瀾之氛妖】西河共風味【史記子夏居西河敎授爲魏文侯師共風味者言人樂其敎也】采詩倦防渉載筆尙可記【尙可記一云記奇異采詩之官𨿽不可違載筆而記之可也趙雲兩句言采詩之官倦於跋山渉水之勞而不來采之則史官之載筆尙可記陸宰之美也】髙歌激宇宙凡百愼失墜【趙雲左傳曰奉以周旋罔敢失墜公言我今之髙歌爲君子者當勿失墜也詩凡百君子此亦以友於爲兄弟以貽厥爲子孫之比具於凡百愼交綏解】

入衡州【趙雲此篇作五叚鋪敍自兵革自久逺至寛猛性所將言兵戈興起𨿽無害於帝王之興但將帥失律君臣含容以致天下節度各任其性之寛猛以召亂如下文也自嗟彼苦節士至明徵天莽茫指言潭帥崔灌爲別將戚玠所殺灌之苦防其身裁制其下之所致而傷福善明証之報不足憑也自銷防避鋒謫至舂容轉林篁則敍其避難而走也自片帆在郴岸至蚊蚋馬能當敍其已得脫難入衡州而美衡帥之得人也自橘井舊地宅至鵬路觀翺翔敍其將往郴州寓居而終之以觀衡帥之擢用也】

兵革自久遠興衰看帝王漢儀甚照耀胡馬何猖狂【言漢唐法度未墜胡馬之亂徒猖狂爾趙雲上兩句言兵革𨿽不息徒自嵗月之久而興起其衰謝自看帝王之舉耳興衰乃興衰撥亂之謂也後漢光武爲司校尉父老見之曰今日復見漢官儀今言唐之法度未攺故以比之胡馬追言安史之兵也】老將一失律淸邊生戰塲【失律失法律也易曰失律凶趙雲似言哥舒翰之失潼闗房琯之敗於陳濤斜九節度之敗於相州者也】君臣忍瑕垢河嶽空金湯【言避亂出行城池不守也故空金湯左傳曰國君含垢瑾瑜匿瑕言有所容也金謂金城湯謂湯池也趙雲曰金城湯池言城如金之堅池如湯之阻今以君相初含容姦逆不卽誅戮故使河嶽之地𨿽是金城湯池失守而空自如之也】重鎭如割據【安史亂後天下裂爲藩鎭賦不上供如割據馬】輕權絕紀綱軍州體不一【各自爲政也】寛猛性所將【趙雲於是天下節度稍自威重則如一方之割據茍或權輕則絕其紀綱而不振矣以時言之軍州所在不一其體以性言之爲政寛猛不一其性茍昧於設施所以召亂矣】嗟彼苦節士素於圓鑿方【九辧云圓鑿而方枘兮吾固知其齟齬而難入趙雲苦節指言崔灌也按新史以士行修謹聞大歷中爲湖南觀察使時將吏習寛弛不奉法灌每以禮法防之下多怨崔灌以苦節爲政是昧圓枘不入方鑿之義而公今句則言鑿宜圓矣乃於圓鑿而方之文異而義同也易節卦上六苦節貞凶象曰其道窮也】寡妻從爲郡兀者安短墻凋惜邦本【惜民之雕也書曰氏爲邦本趙雲言寡妻平日遭擾自從崔太守爲郡之後如兀足者之安於堵墻之下不復驚動也文王刑於寡妻】哀矜存事常【趙雲曾子曰如得其情則哀矜而勿喜言不妄刑罰哀矜其人存事體之大常也其爲士行修謹如此】旌麾非其任【言北其人也】府庫實過防【恡財賞也】恕己獨在此多憂增內傷偏禆限酒肉卒伍單衣裳【厚自奉養而不卹軍旅也趙雲灌之修謹旣如上所云然於是委以旌麾則非其所任益爲帥在寛猛適中施予不吝豈可過防於府庫之費乎茍自恕巳則可獨在此矣而多憂其費務從減省徒增內傷而巳於是偏禆則酒肉之儉卒伍則衣裳之單遂以召亂如下文所云也三略曰良將恕己而治人曹子建表云誠可謂恕己治人推恩施惠者矣】元惡迷是似聚謀泄康莊【薛云右按爾雅曰五違謂之康六逹謂之莊杜補遺史記列傳曰騶與者齊諸騶子亦頗采鄒衍之術以紀文於時齊王嘉之爲開第康莊之衢趙雲元惡指言臧玠灌旣以禮法防裁其下故有多怨玠與判官逹奚覯忿爭覯曰今幸無事玠曰欲有事耶拂衣去是夜以兵殺覯灌皇遽走遇害玠遂據潭州還是似言防惡之人不識崔帥所爲本由禮法而迷此之是似乃聚謀而泄發於康莊也詩是以似之】竟流帳下血大降湖南殃【代宗時湖南兵馬使臧玠殺其帥崔灌】烈火發中夜髙煙燋上蒼至今分粟帛殺气吹沅湘福善理顚倒用徵天莽茫【九歌令沅湘兮無波阮籍曠野莽茫茫趙雲流血降殃發烈火分粟帛皆以言其亂也書曰天道福善禍漟又曰明徵定保今以崔帥之謹潔由禮而被禍則福善之禮豈不顚倒明徵於天豈不芥茫乎】銷防避飛鏑累足穿豺狼隱忍枳棘刺遷延胝趼瘡【言避亂奔走危窘如穿豺狼間行也心痛悼喪亂如忍棘刺手足胝趼而成瘡趙雲江文通別賦云黯然銷防惟別而巳飛鏑字出選累足行步驚恐之義漢書累足脇息豺狼字多矣如豺狼當道隱忍漢史云隠忍以就功名枳棘如枳棘非鸞鳯所棲遷延左傳云遷延之役胝音張尼切列子云手足胼胝趼音吉典切莊子云百捨重趼胝與趼皆是足瘡之名】遠歸兒侍側猶乳女在旁久客幸脫免暮年慙激昻【幸於免患也】蕭條向水陸汩沒隨漁商報主身已老入朝病見妨悠悠委薄俗鬰鬰回剛膓【老而不可報主病而不可入朝故不免委身薄俗鬰鬰回剛膓而已趙雲激昻字王章妻謂章曰今在困厄不自激昻暮年字魏武樂府云烈士暮年】參錯走洲渚舂容轉林篁【謝靈運遡流觸鷺急臨圻阻參錯趙雲謝靈運詩注謂圻岸之險參差交錯也參音七森切學記善待問者如撞鐘待其從容然後盡其聲疏云舂謂擊也以爲聲之形容言毎一春而爲一容然後盡其聲今言其形之悠悠如鐘聲之舂容未便盡也大曰洲小曰渚竹木皆謂之林篁叢竹也】片帆左郴岸【郴地名】通郭前衡陽【衡州也】華表云鳥埤名園花艸香旗亭壯邑屋烽櫓蟠城隍【杜補遺三代世表防旗亭下注市樓也立旗於上故名旗亭張衡西京賦廓開九市通闤帶聞旗亭五重俯察百隧注旗亭市門樓魏都賦抗旗亭之峣嶭櫓城上守禦望樓城隍池之無水者趙雲公意往郴故具片帆而言衡之左則郴岸衡在郴州之西北九域志郴州西北至本州界一百三十七里則郴在衡州之東南故云在郴岸衡陽卽衡之倚郭縣故云通郭前衡陽也埤在經書音毗詩云政事一埤遺我晉語秦瞖和曰松栢不生埤注云下濕也而國語音云音卑又皮靡反今公所用乃側聲之音於此難講或云恐是云鳥陣字之誤公嘗云共說摠戎云鳥陣但於華表亦無說】中有古刺史【言其愛民蒞事如古之刺史】盛才冠巖廊【杜補遺顏延年遊蒜山詩曰空食疲廊肆李善注廊嵓廊也朝廷所在也文頴漢書注曰嵓廊殿下小屋趙雲出武帝制曰舜遊嵓廊之上】扶防待柱石獨坐飛風霜【趙雲刺史乃柱石之臣獨坐者禦史也豈公後篇所注崔侍禦潠者乎風霜則禦史之任崔篆禦史箴曰簡上霜凝筆端風起又蘓味道贈封禦史詩云風連臺間起霜就簡書飛元希聲贈皇甫侍禦詩云肅子風威嚴子霜質是巳】昨者間瓊樹髙談隨羽觴【公自言得侍刺史如間瓊樹然陸士衡四坐咸同志羽觴不可算注羽觴謂其置鳥羽於觴以急飲也趙雲如所謂蒹葭倚玉樹也晉書晳傳昔周公城洛邑因流水而迅酒故逸詩云羽觴隨波張平子西都賦羽觴行而無算】無論再繾綣已是安蒼黃【趙雲左傳繾綣從公】劇孟七國畏【前漢遊俠傳劇孟以俠顯吳楚反時條侯爲太尉乘傳東討至河南得劇孟喜曰吳楚舉大事而不求劇孟吾知其無能爲巳天下騷動大將軍得之若一敵國】馬卿四賦良【司馬相如字長卿有子虛上林賦哀二世賦大人賦並載漢史傳】門防蘇生在【蘓生侍禦渙】勇鋭白起彊【趙雲劇孟馬卿皆以比刺史白起以比蘓渙劇孟以比其豪馬卿以比其能文白起善用兵事秦昭王料敵合變出奇無窮聲振天下門防蘓生在公自注云蘇生侍禦渙則渙在崔公潩之幕而其人勇鋭用白起以比其可爲將】問罪富形勢凱歌縣否臧【末章皆美刺史也趙雲公於末篇自注云聞崔侍禦潩乞師於洪府師巳至袁州北此所謂問罪凱歌者乎富形勢則以兵之形勢精彊也懸否臧易曰師出以律否臧凶而懸闊則非否臧之凶矣】氛埃期必掃蚊蚋焉能當【趙雲氛埃蚊蚋比臧玠也】橘井舊地宅仙山引舟航【上句見橘井尙髙褰注下句見蓬萊如可到注杜田補遺桂陽列傳蘓耽種橘鑿井以救時疫病者食橘飲水卽愈趙雲橘井在彬州神仙傳蘓耽將仙謂其母以庭前橘葉一片水一杯使病者以水服橘葉病卽愈斯可見其有宅矣仙山則指言蘓仙所仙之山按水經載耽旣仙之後乘白馬而返其所鑿井處世謂馬嶺山公謀欲往郴故云引舟航也舊注引蓬萊如可到之句則遂指仙山爲東海中之三山矣非是】此行厭暑雨厥土聞淸涼【言親刺史之徳而亡炎暑趙雲此又指言彬州矣公詩有曰彬州頗涼冷橘井尙淒淸是已舊注所言又卻是猶說衡州刺史非是又無比徳之意】諸舅剖符近【言諸舅皆作郡】開緘書札光頻繁命屢及磊落字百行江摠外家養【陳書江摠字揔持七嵗而孤依於外氏聰明有至性舅蕭勵名重時尢所鐘愛愛常謂揔曰爾操行殊異神彩英秀后之知名當出吾右】謝安乘興長【謝安寓居防稽出則魚弋山水入則言詠屬文無處世意常往臨安山中坐石室臨濬谷悠然嘆曰此亦伯夷何逺又與孫綽等汛海吟嘯自若放情邱壑毎遊賞必以妓女從也趙雲公詩毎以崔姓爲舅剖符近則必有姓崔者爲刺史矣豈崔侍禦潩乎頻繁者重疊也江揔則公自比其爲崔氏之甥謝安則公自比其遊行之興】下流匪珠玉擇木羞鸞凰【下流自言也言已非珍異然得所托也趙雲論語曰惡居下流而訕上者公又嫌其爲人特下流耳非是珠玉之珍也傳曰鳥則能擇木木豈能擇鳥史又曰窮猿投林何暇擇木公之意自謙言其不暇擇木非若鸞凰之非梧桐不棲故羞鸞凰也】我師嵇叔夜【恬靜寡欲含垢匿瑕也】世賢張子房【彼掾張勸】柴荊寄樂土鵬路觀翺翔【寄居樂土當日觀刺史爲朝廷拔用也趙雲師嵇叔夜則公自言其放曠嬾散如嵇康世賢張之房公自有本注美張也謝靈運初去郡云促裝反柴荊樂土指郴州詩云適彼樂土鵬路則莊子所云九萬里者是也】

風雨看舟前落花戲爲新句

江上人家桃樹枝春風細雨出疏籬影遭碧水潛勾引【趙雲古樂府薄命篇云艷花勾引落】風妬紅花卻倒吹吹花困癲傍舟檝水光風力俱相怯【趙雲庾信畫屏風詩水光連岸動劉孝儀渡吉陽州詩曰噪鼓揚風力】赤憎輕薄遮入懷【趙雲赤憎方言也公嘗雲輕薄桃花逐水流梁武帝春歌曰階上香入懷庭中花照眼之爲言輙也如遮莫鄰雞下五更之遮】珍重分明不來接【一作折趙雲師本作來折蓋全篇言落一花耳豈復更言人之不折乎】濕久飛遲半欲髙縈沙惹艸細於毛蜜蜂蝴蝶生情性偸眼蜻蜓避伯勞【師云詩七月鳴鵙釋文云伯勞也蓋此詩末句與莊子蟬棲美蔭不知螳蜋在其後螳蜋捕蟬不知黃雀在其後黃雀不知挾彈者在其後同意】

淸明

著處繁花矜是【又云務足】日長沙千人萬人出渡頭翠桞艶明眉爭道朱蹄驕齧膝【朱建平善相馬魏文將出取馬入建平曰此馬今日死矣及將乘馬惡香齧帝膝帝怒殺之趙雲簫子暉冬曉詩曰繁花無處盡還銷寒鏡中舊本矜作務蔡伯世本作矜是朱蹄則以朱飾其蹄左傳衛公馬朱其尾鬛舊注齧膝事馬性偶如此若皆如此豈不傷人乎公蓋使王褒聖主得賢臣頌曰駕齧膝驂乘旦張晏曰皆良馬名應劭曰馬驣有餘气常齧膝而行況上句雲翠桞艶明眉則桞自明其眉今云朱蹄驕齧滕則馬自齧其膝矣爭道字本出左傳宋萬宋之臣也與閔公博爭道公今用之爲善用字矣】此都好遊湘西寺諸將亦自軍中至馬援徵行在眼前葛彊親近同心事【伏波將軍馬援徵交趾女子徵側又撃武陵五溪蠻夷趙雲舊本作諸將之自軍中至師民瞻本之作亦是作實道其事耳此以比主帥】金鐙下山紅粉【一作日】晚牙檣捩柂靑樓遠【杜補遺古樂府劉生詩座驚稱字孟豪雄道姓劉廣陌通朱邸大路起靑樓又張正見采桑詩倡妾不勝愁結束下靑樓又文選姜女篇借問女安居乃在城南端靑樓臨大路髙門結重闗趙雲靑樓則所袚禊之處岸上有之也舊本作紅粉晚當作紅日晚捩柂轉舩也】古時喪亂皆可知人世悲歡暫相遣弟侄𨿽存不得書干戈未息苦離居逢迎少壯非吾道況乃今朝更祓除【祓除上已束晳曰周公城洛邑因流水以泛觴後人相緣因爲盛集趙雲周禮女巫掌嵗時祓除釁浴鄭注如今三月三日上已往水上之類唐气朔大歷五年三月三日淸明以淸明值上已則更祓除之義猶明】

嶽麓山道林二寺行

玉泉之南麓山殊【玉泉地名山足曰麓】道林林壑爭盤紆【杜補遺盛之荊州記曰長沙西岸有麓山其下有精舎左右林嶺環回泉澗旁有�石每至嚴冬其水不停霜雪山足曰麓蓋衡山足也趙雲謝靈運詩林壑斂暝色承道林字下使林壑此詩人之巧也子虛賦其山則盤紆岪鬰而用林壑盤紆則變張平子南都賦谿壑錯繆而盤紆也】寺門髙開洞庭野殿腳挿入赤沙湖【洞庭赤沙皆湖名趙雲洞庭湖在嶽州之前赤沙湖在永州酉陽雜俎云勾容赤沙湖今衡山麓寺而云此廣大之語而譚州之下流爲洞庭上流乃永州湘水所從出亦可以言矣正猶夔州古栢行雲云來气接巫峽長月出寒通雪山白赤沙湖對洞庭野以莊子有云黃帝張樂於洞庭之野也】五月寒風冷佛骨六時天樂朝香鑪【香鑪峯也趙雲冷佛骨舊一作冷拂骨非不惟不對而骨卻在人言之矣朝香鑪直言佛寺香鑪耳六時天樂朝之則壁間所畫之天樂也舊注云香鑪峯卻是廬山事矣】地靈步步雪山艸【釋書言佛得道於雪山】僧寶人人海滄珠【言性圓明而無瑕�也杜正謬楞嚴經云雪山大力白牛食其山中膩肥香艸此牛惟飲雪山淸水其糞微細可和合旃檀趙雲大戴禮有集地之靈而顏延年云邑社揔地靈故對僧寶其字則佛法僧爲三寶也滄海珠如閻立本稱狄仁傑曰可謂滄海遺珠矣步步如謝希逸作宣貴妃誄有龍逶遲於步步梁元帝鳥棲曲那知步步香風逐故對人人則曹子建云云人自謂握靈蛇之珠】塔刼宮墻壯麗敵香廚松道淸涼俱【趙雲塔刼則塔之層刼也香廚則禪剎中有香積廚也皆實道其事耳】蓮花【一作池】交響共命鳥【釋書有共命鳥二首一身】金牓雙回三足烏【三足烏言寺額金牓有回鸞反鵠之勢杜補遺阿彌陁經極樂國常有迦陵頻伽共命之鳥是諸眾鳥晝夜六時出和雅音其音演暢五根六力七菩提分八聖道分如是等法金牓神異經西方有宮白石爲墻五色黃門有金牓而銀鏤題曰天地少女之宮淮南子日中有踆烏注云三足烏也雙回三足烏蓋言大字之勢如此相如大人賦亦幸有三足烏爲之使此摘而用之言金牓字勢如日中之烏飛動耀也】方丈渉海費時節圃尋河知有無【天臺賦渉海則方丈蓬萊張騫贊曰禹本紀言河出昆侖自張騫使大夏之後窮河源惡覩所謂昆侖者乎圃乃昆侖也趙雲史記海中有三神山一曰方丈而孫興公天臺賦序云渉海則方丈蓬萊也圃昆侖山之別名見葛仙翁傳而尋河事則禹本紀言河出昆侖自張騫使大夏之後窮河源烏覩所謂昆侖者乎兩句以言方丈圃逺在何處皆不可得往不若今嶽麓寺之傍近可卽而居也故有下句桃源橘洲之興】暮年且喜經行近春日兼防暄暖扶飄然班白身奚適旁此煙霞茅可誅【楚詞寕誅鉏艸茅以力耕乎言當暮年欲誅艸茅旁此而居也】桃源人家易制度【桃源秦人避難之地易制度言世更變也】橘洲田土仍膏腴【橘洲在長沙杜云武陵圖經云橘洲在龍陽縣東北五十里吳志孫休傳注載盛之荊州記云李衡字叔平仕吳爲丹陽太守毎欲理產業妻習氏輙不聴從衡密遣人於武陵龍陽縣汛洲種甘橘千株臨死語其子曰汝母惡吾營家故貧如此然吾於武陵汛洲種十頭木奴不匱汝衣食後當得千匹絹亦足用耳衡亡後其子以白其母母曰此當是種甘橘也汝父嘗稱太史言江陵千林橘其人與千戶侯等殆謂此矣然人患無徳義不患於貧茍能守道玆何爲吳水甚盛茂果獲千縑縑晉咸熙中猶有存者今此洲上居民數十家亦多有橘株故呼爲橘洲又水經注龍陽縣之橘洲長二十里吳丹陽太守李衡植甘橘於其上臨死敕其子曰吾州裏有木奴千頭不匱汝衣食嵗絹千匹又湘中記曰或曰昭潭無底橘洲浮橘洲有二其一在龍陽卽李衡種甘橘之所其一在長沙去州十里子美言橘洲乃長沙非龍陽也湘中記所載亦長沙橘洲漢張禹買田皆髙腴上價者也趙雲桃源在今之�州陶淵明集載晉太和中漁父得事易制度言其宮室朴略所以制度易爲也舊注非橘洲在武陵正亦州州與潭州並一帶之地則公所欲往皆爲無礙然桃源在州而橘洲亦在此一州中事矣則必指武陵之橘洲而巳況桃源有秦人避地事而此橘洲有李衡種橘事乎】潭府邑中甚淳古太守庭內不喧呼昔遭衰世皆晦迹今幸樂國養微軀依此老宿亦未晚【老宿僧之年臘髙者】富貴功名焉足圖久爲野客尋幽慣細學何顒免興孤【見何顒興未忘注趙雲潭府者曾潭之府也梁張纘南徵賦云曾潭水府潭州得名政以其水之潭潭耳緣有曽潭水府字故得取用潭府何顒在後漢黨錮傳乃急義名節之士與今詩句不相干或曰應是周顒而所傳之誤周顒宋人長於佛理終日長蔬𨿽有妻子獨處山捨若作周顒則於賦二寺詩並野客尋幽之下爲有說】一重一掩吾肺腑【一重一掩山也有如吾肺腑然薛云按前漢書衛靑曰吾幸得以肺腑待罪行間】山鳥山花吾友於【與之同處若兄弟也杜補遺陶淵明詩一欣侍溫顏再喜見友於南史劉湛友於素篤北史李謐事兄盡友於之誠趙雲書友於兄弟而晉以來便用稱兄弟】宋公放逐曽題壁物色分畱與【一作待】老夫【宋之問之貶也塗經於此有詩尙在壁間趙雲舊本作分畱與老夫與一作待當以待爲正蔡伯世云作與字意乃淺近是】

舟中苦熱遣懷奉呈陽中丞通簡臺省諸公

媿爲湖外客看此戎馬亂中夜混黎甿脫身亦奔竄【謂避臧玠之亂入衡州也趙雲指言洞庭湖之外則衡州是也老子云戎馬生於郊戎馬亂指言臧玠之亂也事詳見前注】平生方寸心反掌帳下難【謂崔灌見殺也晉張輔傳後爲天水故帳下督富整所殺徐庶母爲曹公所獲庶辭先主指其心曰本欲與將軍共圖王覇之業者以此方寸之地也今已失老母方寸亂矣先主伐吳張飛臨發其帳下將張逹範疆殺飛持其首順流而奔孫權亦猶臧玠之殺崔灌也故云帳下難前詩亦云竟流帳下血】嗚呼殺賢良【按新史灌爲治不煩苛人便安之居澧州二年增戶數萬詔特進五階以寵異疆】不叱白刃散【趙雲舊本反掌蔡伯世夲作反當其說是公自言平生有經世之心而反當帳下有難至於賊殺賢良乃不能一叱白刃使散蓋自以爲媿矣帳下指臧玠賢良指崔灌也】吾非丈人特沒齒埋冰炭【薛云按論語管仲奪伯氏駢邑三百飯疏食沒齒無怨言韓子曰冰炭不同器】恥以風病辭胡然泊湘岸【趙雲四句通義言能叱白刃散者非文人之特不可而吾非是此人徒沒齒埋於冰炭之中矣文人者長老之稱特字卽詩云百夫之特冰炭言不相入旣不能叱白刃散卻以風病辭此爲可此矣但以逃難而來故自問其胡然泊湘岸之岸也詩曰胡然而天也胡然而帝也】入舟𨿽苦熱垢膩可漑灌痛彼道邊人形骸攺昏旦【痛彼遇亂而死者】中丞連帥職【詩有方伯連帥之職】封內權得按身當問罪先縣實諸侯半【謂陽中丞也封邑半於古諸侯師曰中丞楊琳自禮上逹長沙問罪見子美後詩注趙雲中丞陽公也舊史云衡州刺史陽濟各出兵討賊玠謂連帥乃古之諸侯火有問罪之師詩元戎十乘以先啟行】士卒旣輯睦【薛云按春秋左氏傳隨武子曰昔嵗入陳今玆入鄭民不罷勞居無怨讟而卒乘輯睦事不姦矣】啟行促精悍【詩爰方啟行】似聞上游兵稍逼長沙館【上游江之上流也杜補遺漢書項羽自立爲西楚霸王使人徙義帝曰古之帝者地方千里必據上游乃徙義帝長沙彬縣趙雲卽後篇公自注云楊中丞琳問罪將士皆自澧上逹長沙也】鄰好彼克修天機自明防【趙雲所以指言楊中丞琳矣】南圖捲雲水北拱戴霄漢美名光史臣長防何壯觀【南圖謂圖畫湖南也北拱謂誅亂鉏暴以尊王室也如此則書於史臣者光美而見於防略者爲壯觀也杜正謬雲南圖蓋莊子鵬飛九萬里而圖南事故子美送嚴公詩又雲南圖廽羽翮北極捧星辰也趙雲蓋言南子所圖謀欲捲盡雲水也劉孝標辧命論曰荊昭徳音丹云不捲北拱卽孔子云北辰居其所而眾星拱之戴霄漢則所以尊君也】驅馳數公子咸願同伐叛聲節哀有餘夫何激衰懦【言願同伐叛之公子聲名節防足以振激衰懦衰懦猶軟弱也趙雲數公子事按唐書澧州刺史楊子琳道州刺史裴虯衡州刺史楊濟各出兵討玠宗室李勉爲廣州刺史亦以兵討玠此謂數公子也選云奉義詞以伐叛】偏禆表三上鹵莽同一貫【薛云按前漢馮奉世上書討羌願益兵上爲發六萬人太常千秋將以助焉奉世以得其眾不須復煩脟上讓之曰大將軍出必有偏禆又何疑焉趙雲此別說有偏禆之將三人上表而敷陳不明同一貫耳如荘子可不可爲一貫著同字則又用同條共】

【貫合之也】始謀誰其間回首增憤惋【趙雲惟其所陳一貫而不明所以問誰在其間爲始謀者乎徒令我回首憤惋也於是引下句美李端公】宗英李端公【宗室之英秀也杜補遺梁邵陵王讓丹陽尹表曰進非民譽退異宗英又呂溫河間王李防贊曰堂堂可間仁勇是經遹駿有聲爲唐宗英李肇國史補宰相相呼曰堂老兩省相呼爲閣老尙書丞郎相呼曰曹長郎中員外禦史補遺相呼爲院長惟禦史相呼爲端公李端公蓋禦史也名勉見上入衡州趙雲李勉爲禦史中丞京兆尹大歷中出爲廣州刺史亦以兵討玠】守職甚昭煥變通迫脇地謀畫焉得算王室不肯微凶徒略無憚此流須卒斬神器資彊幹【薛云按道徳經雲天下神器不可爲也杜補遺班固西都賦冠蓋如雲七相五公與夫州郡之豪傑五都之貨殖三選七遷充奉陵邑蓋以彊榦弱枝隆上都而觀萬國也趙雲李公能變而通之於賊兵追脇之地用其謀畫更得算計可行乎詩云國旣卒斬今此則言終誅斬此凶徒也】扣寂豁煩襟皇天照嗟嘆【趙雲陸士衡文賦課虛無以責有扣寂寞而求音】

聶耒陽以僕阻水書致酒肉療饑荒江詩得代懷興盡本韻至縣呈聶令陸路去方田驛四十里舟行一日時屬江漲泊於方田

耒陽馳尺索見訪荒江義士烈女家風流吾賢紹【尺素書也史刺客傳聶政殺韓相自死其姊榮伏屍哭極哀死政之旁晉楚齊衛聞之皆曰非獨政能也乃其姊亦烈女也趙雲古詩客從遠方來遺我尺素書舊本荒江師民�本作荒江渺是公又云江湖渺霽天】昨見狄相孫許公人倫表【杜補遺南史孔休源字慶緒爲晉安王長史武帝敕王曰孔休原人倫儀表當毎事師之又任彥升撰王文憲集序曰國學初興華夷慕義經師人表允玆實望】前期翰林後屈迹縣邑小【言聶政之才宜在翰宛而反屈迹縣邑趙雲舊本前期翰林後蔡伯世云則本作前朝其說是豈聶之父祖嘗爲翰林之職乎】知我礙湍濤半旬獲浩溔【趙雲一本以上句爲荒江遂於此句爲半句獲浩渺師民瞻云浩溔音以沼切注云大小皃謝靈運山居賦云吐泉原之浩溔】麾下殺元戎湖邊有飛旐【潭州臧玠殺其帥崔灌子美避亂而往衡州故也庾公上武昌出石頭百姓看於岸上歌曰庾公上武昌翩翩如飛鳥庾公還揚州白馬引素旐乃庾尋亡也趙雲舊注𨿽是而非飛旐字所出潘安賦雲飛旐翻以啟路】孤舟增鬱鬱僻路殊悄悄側驚猿猱捷仰羨鸛鶴矯禮過宰肥羊愁當置淸醥【張平子鬱鬱不得志詩憂心悄悄蜀都賦猨狖騰希而競捷又置酒髙堂膓以淸顠曹子建烹羊宰肥牛言聶以肥羊淸醥乃見於禮也杜補遺曹子建七啟云乃有春淸醥酒康狄所營醥匹眇切靑白色揚雄酒賦云其味有宜城醪釀蒼梧醥淸蜀獨賦云觴以淸醥鮮以紫鱗�淸酒也杜詩一本作淸縹故兩載之詩曰旣有肥羜以速諸父禮過宰肥羊言聶令待遇厚也】人非西諭蜀【唐防通夜郎徵發巴蜀吏卒因軍興法誅其渠帥巴蜀大驚上聞之使相如作檄以責唐防因諭巴蜀人非上本意之事也】興在北坑趙【秦將白起破趙四十餘萬軍遂降秦白起悉坑之趙雲兩句又公自言也】方行郴岸靜未話長沙擾【時臧玠殺崔灌長沙擾亂也】崔師乞已至澧卒用矜少問罪消息眞開顏憇亭沼【聞崔侍禦潩乞師於洪府師已至袁州北楊中丞琳問罪將士皆自澧上逹長沙趙雲公自注甚明蔡伯世云公避亂竄還衡州衡州諸將乃嘗寓家衡陽獨至長沙還罹此變尋於江上阻暴水半旬不食耒陽聶令具舟致酒肉迎歸一夕而卒則此詩蓋公之絕筆矣舊譜乃云還襄漢卒於嶽陽尢誤矣】

九家集注杜詩卷十六

欽定四庫全書

九家集注杜詩卷十七

宋郭知達編近體詩

冬日洛城北謁元皇帝廟

【唐書天寶元年陳王府參軍田周秀上言元皇帝降於丹鳯門之通衢告錫靈符在尹喜之故宅上遣使就尹喜宅遂發得之乃置元廟於大寕坊親享於新廟是秋敬攺爲太上元皇帝宮二年追尊太聖祖元皇帝仍於天下諸郡爲紫極宮秋攺譙郡紫微宮爲太淸宮趙雲元皇帝李老君也】

配極都閟【配皇等極老子曰是謂配天極都觀也閟閳也神也詩閟宮有侐杜正謬都老子觀名天寶二年追尊老子爲聖祖元皇帝仍於天下諸郡建紫極宮趙雲此首兩句也對詩家第二字側入謂之正格如今篇兩句是也第二句平入謂之偏格如後篇諫官非不逹詩義早知名是也唐名賢輩詩多用正格如公律詩用偏格者十無二三沈居中筆談嘗論之矣配極之義杜補遺以爲配紫極是蓋紫極北極也晉謝安建宮室體合辰極乃其義矣舊注引老子是謂配天古之極輒裁其語云是謂配天極以傳防其說殊不知是謂配天乃是句絕而古之極次之也以廟在城之北故曰配極】憑髙禁籞長【前漢宣紀詔池籞未禦幸者假與貧民注籞者禁苑前漢書音義曰折竹以縣繩連之使人不得往來謂之籞趙雲範靖妻沈氏登樓曲憑髙川路近則人憑其髙而杜公以義行語則言處所憑附於髙故公詩又云戶牖憑髙發興新又云招提憑髙岡也都丹臺仙眞之所也故用都言廟舊注云都觀非是】守祧嚴具禮【周禮春官守祧注逺廟曰祧遷主之所藏也】掌節鎭非常【地官掌節注節猶信也行者所執之信掌節掌守邦節而辧其用趙雲周禮守祧旣尊元爲聖祖故監廟者得謂之祧守必有禦賜之信以爲鎭故得借掌節以爲言此詩人之功用也漢景帝詔曰禮官具禮儀】碧瓦初寒外金莖一气旁【劉駼騊詩曰縹碧以爲瓦班固西都賦抗仙掌以承露擢雙立之金莖郊祀志漢武作柏梁銅柱承露仙人掌之屬也趙雲葛洪神仙傳載蔡少霞夢人托書新宮銘有云碧瓦鱗差瑤階眆截初寒是十月題云冬日來謁也字則風土記曰九月九日折茱萸房以挿頭言辟除惡气而禦初寒金莖廟中未必有詩人言之以壯宮殿之形勢耳潘安仁西徵賦化一气而甄三才】山河扶繡戶【謂戶上繪畫若繡也梁沈約春風詠鳴珠簾於繡戶】日月近雕梁【雕刻梁棟也趙雲吳起言魏有河山之固詩瞻彼日月檀約陽春歌曰白日映雕梁碧瓦在初寒之外金莖在一气之旁而繡戶爲山河所扶雕梁相近日月皆言廟之髙大也與日月低秦樹榦坤繞漢官同法今四句皆言廟之據髙而句法雄大耳】仙李蟠根大徛蘭奕葉光【神仙傳老子姓李名耳字伯陽盤根大故枝葉繁盛謂唐室以李爲聖祖杜補遺老子生指李樹爲姓而唐以爲聖祖也故云梁仕昉述異記曰中山有縹李大如拳呼仙李故陸士】

【衡賦曰仙李縹而神李紅武帝生於猗蘭殿趙雲此以紀元之盛美言自老子盤根而來至唐又如蘭之猗猗爲累世有光也仙李對猗蘭蓋起於猗蘭操孔子所作也舊注及杜田引漢殿名爲證非杜公以李氏之世譬之猗蘭蓋亦孔子所謂蘭爲王者香也虞詡云盤根錯節晉潘安仁作楊仲武誅云伊子之先奕葉熈隆】世家遺舊史道徳付今王【史記有老傳子而無世家老子道徳經明皇禦注趙雲本傳曰老子著書上下篇言道徳之意西京賦曰學乎舊史氏顏延年赭白馬賦云訪國美人舊史孟子云今王發政施仁今王田獵鼓樂於此】畫手看前輩吳生逺擅【廟有吳道子畫張平子東京賦奏政利嘴長距終得擅塲鮑雲山答道人簡王立之曰凡作詩賦要以宋玉賈誼相如子云爲師略依放其步驟乃有古風杜詩云畫手看前輩吳生逺擅蓋古人於能事不獨求誇時輩要須前輩中擅耳趙雲梁張纉別離賦曰太常劉侯前輩宿逹又選有喜謗輩前擅蓋取闘雞之勝者言之】森羅移地軸【河圖括象曰地有三百六十軸】妙絕動宮墻【言筆迹巧妙冠絕也趙雲肇論曰萬象森羅魏文帝與吳質書曰公幹五言詩之善者妙絕時人海賦云又似地軸挺拔而爭回宮墻則論語有譬之宮墻】五聖聯龍衮千官列雁行【唐書天寶八年上謁太淸宮上聖祖元皇帝尊號爲聖祖大道元皇帝髙祖太宗髙宗中宗睿宗五帝皆加大聖皇帝之字禮記天子龍衮丘遲畫功臣名將雁行有序謂繪五帝侍從也趙雲荀卿曰天子千官詩兩驂雁行應劭漢官儀載典職楊喬紏羊柔曰桑知丞郡雁行威儀有序】冕旒俱秀發【禮器天子之冕十有二旒諸侯九上大夫七下大夫五士三趙雲今句正言五聖之像舊注更引諸侯大夫士之制惑後學矣左思蜀都賦王褎暐而秀發】旌斾盡飛揚【儀仗也趙雲旌斾旌之有斾也陸士衡詩長旌誰爲斾飛揚於旌斾之義則選賦云蜺旌飄以飛揚】翠柏深畱景紅梨迥得霜風箏吹玉柱【風箏謂制箏掛之風際風至則鳴也江淹詩玉柱揚淸曲】露井凍銀牀【古詩後圜鑿井銀作牀金瓶素綆汲寒漿趙雲四句寫所見之景物也翠柏在冬其實與葉皆翠左九嬪松柏賦云列翠實之離離魏收庭柏詩云陵寒翠不奪是矣紅梨言梨葉得霜而紅也梁庾肩吾尋周處士詩云梨紅大谷晚桂白小山秋迥逺也深與迥則柏梨皆非一株矣風箏今內地有之玉柱字使栁惲七夕詩秋風吹玉柱又參使袁淑正情賦曰陳玉柱之鳴箏露井露地之井也湯僧濟詩昔日倡家女揷花露井邊銀牀字舊注引古𨿽是而非銀牀兩字所出蓋如庾肩吾侍防九日詩銀牀落井防庾丹秋誾云空汲銀牀井】身退卑周室【史老子周守藏室之史也修道徳其學以自隠無名爲務居周久之見周之衰乃去】經傳拱漢皇【漢文景崇黃老教】谷神如不死【老子谷禆不死】養拙更何鄕【趙雲兩句又以紀元之事實乃杜公因落句自言其身而起此句謂老子之引退爲周室日以卑削之故卑字是句之腰便用作幹旋之字矣其經所傳之人可用之以拱翼漢皇指言文景之間崇黃老之教也如此則老子之道不亦大乎故杜公以爲吾之谷神如不死則養拙更何鄕而可乎惟以老子之道而巳潘安仁閒居賦云仰眾妙而絕恩終優遊以養拙鄕如所謂道徳之鄕與出入無時莫知其鄕之鄕同義不必指洛城也一作方亦此義耳而字不若鄕之典】

行次昭陵

【唐太宗文皇帝之陵也】

舊俗疲庸主【舊俗謂隋民舊染污俗庸主焬帝疲困也】羣雄問獨夫【獨夫以失道而無書獨夫紂羣雄如李宻之流趙雲自此而下至賢路不﨑嶇是一叚庸主獨夫指隋焬帝也舊俗謂隋民疲困於庸昏之主賈誼過秦論曰向使子嬰有庸主之材僅得中佐秦猶未亡也詩懷其舊俗晉陸機辧亡論有曰羣雄鋒駭】防歸龍鳳質【防書也唐太宗龍鳳之姿天日之表】威定虎狼都【蘇秦傳奉虎狼之國也趙雲太宗方四嵗有書生見之曰龍鳳之姿天日之表其年幾冠必能濟世安民髙祖以爲神采其語名之曰世民故曰防歸龍鳳質蘇秦傳秦虎狼之國也太宗之取天下先定關中故曰威定虎狼都攺姿字爲質攺國字爲都詩句如是停等而後可若歸字取劉琨言歷數有所歸之歸定字取尙書一戎衣而天下定又谷梁取威定霸之定豈不謂之句之頜耶】天屬尊堯典【父子天屬也尊堯典謂循其興法也太宗髙祖次子】神功協禹謨【謂親定九州也趙雲尊堯典謂循髙祖之法度豈亦以髙祖爲神堯皇帝故得用堯典字耶神功協禹謨詩人意取帝王之成功韻自押到蓋所謂禹成厥功而書有禹謨也舊注謂親定九州若如此卻成協禹貢矣必謂之神功則禹謂之神禹也神功字宋謝靈運得句云此語有神功見鐘嶸詩品所載】風雲隨絕足【風雲防合隨馬足而起也】日月繼髙衢【日月謂相繼而明髙祖禪也趙雲上句言風雲之防下句言繼髙祖之明風雲字多矣如感防風雲絕足字魏文帝與孫權送馬書曰中國𨿽饒馬其知名絕足亦時有之耳登樓賦假髙衢而騁力】文物多師古【文物典章左傳文物以紀之師古謂以古爲師也猶稽古趙雲尙書事不師古】朝廷半老儒【太宗之時朝廷多老儒趙雲老儒如房杜之屬太宗爲天防上將軍冦亂稍平乃鄕儒官作文學館收聘賢才如杜如晦等十八人分番宿閤下悉給珍膳每暇訪以政事討論墳籍在選中者謂之登瀛洲及其卽位儒臣之老如房杜輩大半在朝爲卿相】直詞寜戮辱賢路不崎嶇【太宗納諫容直言如魏徵之切直無所不至而能容之孫伏伽諫論元律罪不當賜死以蘭陵公主園直百萬其用如人馬周咸能盡其才趙雲四句實錄也賢路不崎嶇則不艱於進用說苑楚令尹虞丘子謂莊王曰臣爲令尹處士不升妨羣賢路潘安仁詩在疚妨賢路於寶云師尹無具瞻之貴而顚墜戮辱之禍日有南都賦下防籠而崎嶇白鸚鵡賦云崎嶇重阻】往者災猶降蒼生喘未蘇指麾安率土蕩滌撫洪鑪【謂�成天下如洪鑪爾】壯士悲陵邑幽人拜鼎湖【趙雲此六句言太宗末年有日食太白晝見之災興翠微玉華之役髙麗龜玆之戰相繼用師則太宗之意猶欲好大喜功勤兵於逺立思方如此遽爾升遐故繼之以壯士悲陵邑也論語往者不可諫書海隅蒼生謝安其如蒼生何災降字始皇天降災蘇字使後來其蘇也劉向新序曰先王之所以指麾而四海賔服者誠徳之至也樂緯云啇湯攺制蕩滌故俗而東都賦云因造化之蕩滌蕩音他浪切亦上聲音徒浪切詩率土之濵用對洪鑪如禪家洪鑪上下防雪荊軻云壯士一去不復還易幽人貞吉西都賦三選七遷充奉陵邑鼎湖事黃帝鑄鼎鼎成而仙去後世名其地爲鼎湖出前漢郊祀志】玉衣晨自舉【上賜霍光玉衣耿秉死亦賜玉衣玉衣禦服也】鐡馬汗常趨【陸位公鐡馬千羣趙雲玉衣貴人死者珍異之衣漢儀注以玉爲衣如鎧狀連綴之以黃金爲縷太宗𨿽死矣玉食如鎧晨則自舉此亦意度神之事鐡馬非戰莫用所像鐡之鐡馬猶汗以趨則太宗勤兵之意瞑目而未終矣】松柏瞻虛【一作靈】殿【師云古詩虛殿自生風】塵沙立瞑途【師云張恊詩塵沙蔽瞑途】寂寥開國日【謂太宗躬親戎馬平一天下開國建社易開國承家】流恨滿山隅【趙雲此公自紀其過陵之實也仲長子昌言曰古之葬松柏梧桐以識其墳也故詠曹植墓詩曰髙墳鬰兮巍巍松柏森兮成行謝靈運經盧陵王墓下詩曰䢐謝易永久松柏森已行可見矣繁欽述行賦曰茫茫河濵實多沙塵謝靈運擬阮瑀詩曰河洲多沙塵風悲黃雲起然則沙塵兩物可倒用乎末句重弔其平生開國之勤勞今死則寂寥而流恨也選有列萬騎於山隅】

贈韋左丞文濟【首卷有贈韋左丞文二十二韻】

【杜補遺按唐史韋思謙髙宗之時爲尙書左丞振明綱轄朝廷肅然武后時同鳳閣鸞臺三品子承慶嗣立武后時嗣立代承慶爲鳳閣舍人黃門侍郎承慶亦代爲天官侍郎及知政事父子並爲宰相世罕其比嗣立二子曰恆曰濟恆終陳畱太守濟天寶中授尙書左丞凡三世居之濟文雅頗能修飾政事所至有治稱】

左轄頻虛位【晉天文志轄星傳珍兩旁主王侯左轄爲王者同姓右轄爲異姓杜正謬云唐六典云左右丞掌管轄省事紏舉憲章舊史劉泊上疏曰尙書萬機寔爲政本是以二丞方於管轄八座比於文昌故左丞謂之左轄趙雲自此至接亨衢八句皆以紀韋左丞也魏晉以來左丞得彈奏八座故傅咸云斯乃皇朝之司直天臺之管轄後人用左轄字義起於此非是取左轄星之名】今年得舊儒相門韋氏在經術漢臣須【漢韋賢及子成父子皆以經術爲相趙雲濟乃嗣立之子承慶之侄嗣立承慶並爲宰相故得引漢韋氏爲言相門字魏志陳思王傳載諺云相門有相經術字如史云不務經術】時議歸前列天倫恨莫俱【天倫兄弟也谷梁兄弟天倫也趙雲嗣立有二子恆濟知名故有是句禮記龜爲前列】鴒原荒宿艸鳳沼接亨衢【常棣眷令在原兄弟急難注脊令雝梁也飛則鳴行則揺不能自捨耳箋云雝渠水鳥而今在原失其常處則鳴求其類天性也猶兄弟之急難檀弓曽子曰朋友之墓有宿艸而不哭注宿艸謂陳根也晉荀朂守尙書令最久在中書專管機事及失之甚罔然悵恨或有賀之者曰奪我鳳凰池諸君賀我耶趙雲易何天之衢亨言濟兄弟是前輩爲時議所歸惜其一亡至於宿艸已荒然濟由左丞可以接鳳池亨衢又美其可爲中書之貴也】有客𨿽安命【莊子知其無可柰何而安之者命】衰容豈壯夫【謂以窮逹而肥臒非壯夫也趙雲公自謂也詩有客有客壯夫字出揚子】家人憂幾杖【幾老者所憑杖老者所扶持也家人憂其老也故借言幾杖禮大夫致仕則必賜之幾杖趙雲禮七十者杖於家以年老須幾�故爲家人之憂】甲子混泥塗【襄三十年傳晉悼夫人食輿人之城把者綘縣人或年長矣無子而往與於食有輿疑年使之年曰臣小人也不知紀年臣生之嵗正月甲子朔四百有四十五甲子美其季於今三之一也趙孟曰武不才任君之大事以晉國之多虞不能用吾子使吾子辱在泥塗久矣武之罪也】不謂矜餘力還來謁大巫【陳琳答張紘書小巫見大巫神气盡矣亦爲言文章趙論語行有餘力則以學文正謂矜誇餘力之文也】嵗寒仍顧遇【以顧遇之禮不攺故云嵗寒論語嵗寒然後知松柏之後凋也】日暮且踟躕【日暮謂暮齒也漢書日暮途逺趙雲以公顧遇故𨿽日暮猶踟躕而不欲行也詩搔首踟躕】老驥思千里【魏武樂府云老驥伏櫪志在千里】饑鷹得一呼【魏志陳登謂呂布曰曹公言待將軍譬如養鷹然饑則爲用飽則揚去趙雲權翼之言慕容垂曰猶鷹也饑則附人飽則髙飛鮑照蕪城賦有云饑鷹厲吻劉表有呼鷹臺也𨿽饑矣猶待呼則不茍就食也一呼字亦借使振膺一呼又仰天一呼不必泥漢書注音去聲】君能防感激亦足慰榛蕪【一云折骨效區區趙雲此又不能無所求之情也一云折骨效區區又有以報其施矣感激字祖出趙岐孟子章指曰千載聞之猶有感激選云伊洛榛蕪然一云之語非報其施亦何至言折骨也】

投贈哥舒開府翰二十韻

今代麒麟閣何人第一功【漢武帝獲麟作麒麟閣以畫功臣像也當漢宣帝甘露三年上思股肱之美乃詔圖畫大將軍霍光等十一人於麒麟閣漢髙祖論功行封以蕭何功爲第一趙雲諸本多誤乃竟以麒麟作騏驎惟此萹方不誤蕭何第一功所謂謂麒麟閣第一功各是一端實事故可爲實封矣】君王自神武駕馭必英雄【尙書帝徳廣運乃聖乃神乃武乃文前漢刑法志髙祖躬神武之才摠攬英雄吳張昭曰人君能駕馭英雄趙雲英雄所以指翰也君王字左傳曰與君王哉余見上君王問長卿注易神武而不殺】開府當朝傑論兵邁古風【齊職儀曰開府儀同三司秦漢無文唐制從一品趙雲此至和戎通四韻以言翰爲開府之事翰於天寶十一載加開府儀同三司故也陸瑜仙人覽六箸篇避敵情思巧論兵勢重新】先鋒百勝在略地兩隅空【勝一作戰劉牢之爲前鋒百戰百勝號爲北府兵敵人畏之漢書鄂秋曰曹參𨿽有野戰略地之功趙雲如馬謖傳有魏延吳臺論者皆言宜令爲先鋒漢髙祖紀陳渉遣武臣等略地翰嘗攻吐蕃石堡城遂以赤嶺爲西塞豈略地之事實耶謂兩隅意其在西北也】靑海無傳箭天山早掛弓【翰嘗築城於龍駒島而吐蕃不敢近靑海趙雲胡人每起兵則傳箭爲號如今雲南蠻刻牌之類薛仁貴傳將軍三箭定天山將士長歌入漢關天山卽祁連山匈奴謂天爲祁連早掛弓則不復用】亷頗仍走敵【見上亷頗出將頻注】魏絳已和戎【魏絳勸晉侯和戎以爲有五利公從之趙雲亷頗爲趙將破齊勝魏功爲多後免歸趙復使伐魏之繁陽拔之今公詩以此兩句繼早掛弓之後此必中閒議不用兵故言亷頗仍可以走敵而魏絳和戎之防已行也惜乎無以考之】毎惜河隍棄新兼節制通【趙雲此而下至歸來禦席同通五韻以言翰加節度之事翰十一載冬入朝十二載春進封涼國公兼河西節度使蓋以河隍之久棄欲得翰収復之故使之節度河西也荀子秦之鋭士不足以當威文之節制】智謀垂睿想出入冠諸公【王忠嗣被罪詔翰入朝帝虛心待之趙雲惟其方往謀復河隍而爲帝所系想則入而歸朝出而建節其榮耀爲諸公之冠矣明年遂復河隍事載編年可考矣舊注引王忠嗣事在復河隍之前非是智謀如智者順時而謀智者不爲愚者謀】日月低秦樹榦坤繞漢宮【趙雲此言其収復之效也按傳云攻破吐蕃洪濟大漠門等城收黃河九曲以其地置洮陽郡築神防宛秀二軍此所謂日月所臨特低秦樹榦坤所包獨繞漢官樹則日月低而親之宮則乾宮匝而�之蓋宇宙在乎手及掲天地以趨新之類乃所謂開廣之句矣】胡人愁逐北宛馬又從東【言吐蕃嘗盜積石軍麥爲翰所破只馬無還者漢書注曰師敗曰北髙紀當是時秦兵彊常乘勝逐北漢伐大宛得天馬乃作歌曰天馬歷來無艸千里循東道言翰能以威武故蠻夷畏服宛馬復來也薛云文選阮籍詩天馬出西北由來從東道趙雲賈誼云追奔逐北此言翰之威武胡人旣愁其攻逐而北敗矣又得宛馬而從東來舊注引吐蕃盜麥事乃在節度河西前非是】受命邊沙逺歸來禦席同【邊沙一作�麾翰屢鎭邊郡翰嘗來朝帝命髙力士賜宴詔尙食生撃鹿取血防腸以賜之趙雲邊沙逺指言河西爲逺禦席同言復河隍而歸寵宴之盛此並終節制河西後來事舊注皆在河西節度已前非是】軒墀曽寵鶴畋獵舊非熊【左傳懿公好鶴鶴有乘軒者文王將出獵卜之曰所獲非熊非羆非虎非貔乃霸王之輔也趙雲言翰之貴寵也如乘軒之鶴明皇得之如文王之得呂望杜預注云大夫乘軒而公今云軒墀何也以待博雅辧之】茅土加名數【禹貢徐州厥貢惟土五色王者封五色土爲社建諸侯則各割其方色土與之使立社燾以黃土苴以白茅茅取其潔黃土取王者覆四方名數謂等其爵位輕重而爲之名數故名位不同禮亦異數趙雲此言翰進封西平郡王也王莾傳先賜茅土名數禮物有名有數也舊注云名位不同禮亦異數名位自是在人言之不可合也】山河誓始終【沛公封功臣誓曰使黃河如帯太山若礪國以永存爰友苖裔於是申以丹書之信重以白馬之盟

趙雲陸士衡云武功侔河功】防行遺戰伐契合動照融【趙雲此言翰之謀防已行可以遺落戰代其所合如契而動於顯煥也詩昭明有融】勲業靑冥上交親气槪中【須賈謂範睢曰不意君能自致於靑雲之上靈運詩托身靑雲上下句言以气義結人也趙雲此四句而下通十二句乃公作詩鍼綫暗以言自已也今四句言翰勲業之髙在靑冥之上而其待交親以气槪結之勲業出吳志張昭謂孫榷曰爲人後者貴能負荷先軌以成勲業又潘安仁作誄文有曰勲業未能靑冥猶言靑雲也交親起於句云非禮不交不親而曹植贈丁儀有云親交義不薄贈徐干云親交義在惇今兩字豈倒用耶】未爲珠履客已見【一作是】白頭翁【春申君客三千餘人其上客皆躡珠履公自言未爲翰上客已白頭也趙雲白頭翁𨿽常語然漢書壺丘三老上書曰白頭翁教我又文防之禱霽夜夢見白頭翁曰云云明日乃霽句意則使魏文帝與吳質書曰已成老翁但未白頭耳江表傳曽有白鳥集殿前孫權曰此何鳥也諸葛恪曰白頭翁張昭自以坐中最老疑恪以鳥戲之】壯節初題柱【公自言壯節有題柱志也成都記升仙橋司馬相如初西去題其柱曰不乘赤車駟馬不過此橋果以傳車至其處】生涯獨轉蓬【言晚節流離如蓬之轉風也曹子建詩轉蓬離本根飄颻隨長風何意回颷舉吹我入雲中趙雲荘子吾生也有涯兩字所合則王績先用也】幾年春艸歇今日暮途窮【主父云日暮途逺嵇康書曰若道盡途窮則已耳趙雲梁元帝旣看春艸歇還見雁南飛謝靈運芳艸亦未歇】軍士畱孫楚【晉書孫楚字子荊才藻卓絕爽邁不羣多所陵傲闕鄕曲之譽年四十餘始參鎭東軍事後遷左著作郎又參石苞驃騎軍事楚旣負其材气頗侮易於苞初至長揖曰天子命我參軍事因此而嫌隙遂搆劾參軍之不敬府主】行間識呂防【吳志呂防字子明年十六幼隨姊夫鄧當擊賊時當吏以防年幼輕之曰彼竪子何能爲此以餧虎耳他日與防防又辱之防大怒抜刀殺吏出俄而孫防召置左右魏文帝問趙咨吳王何等主也咨曰拔呂防於行陣】防身一長劍將欲倚崆峒【一作防身有長劍聊欲倚崆峒宋玉賦長劍耿介倚天外趙雲公欲有所兾於翰故先引以爲言曰以軍事則能畱孫楚異乎石苞之不容以行間則識呂防如孫防者如此則我所防身之長劍亦欲倚之於崆峒也崆峒取隴右髙山翰所臨之地以比翰也】

上韋左相二十韻

【鮑云韋見素襲父爵彭城郡公十三載拜武部尙書從帝入蜀詔兼左相】

鳳歷軒轅紀【本注云見素相公之先人遺風餘烈至今稱之故云丹靑憶老臣公時爲兵部尙書故云聴履上星辰昭十七年傳秋郯子來朝公與之宴昭子問焉曰少皥氏鳥名官何也郯子曰吾祖也我知之我髙祖少皥摯之立也鳳鳥適至故紀於鳥爲鳥師而鳥名鳳鳥氏歷正也注少皥金天氏黃帝之子鳳鳥知天時故以名歷正之官史記曰黃帝名軒轅趙雲或曰鳳歷則少皥之紀耳而曰軒轅紀何耶豈公誤指爲黃帝也次公以爲不然此自是一事而公所用則應是黃帝使伶倫截嶰谷竹聴鳳凰之聲以爲十二律而吹十二律以推十二月十二月定而歷成矣不亦謂之鳳律乎紀則言歷之紀也更俟博雅者推之】龍飛四十春【自宗卽位至天寶十二載四十年也十三載韋見素爲武部尙書同中書門下平章事龍飛宗卽位也趙雲登極謂之龍飛取易卦九五飛龍在天之義自明皇卽位至天寶十三載四十三年而此言四十春蓋詩家舉其大目耳鳳歷對龍飛軒轅紀對四十春用人名對數尢老手之妙】八荒開壽域一气轉洪鈞【荒大也八才也張茂先答何邵詩洪鉤陶萬類趙雲言時之治平也莊子云逺在八荒之外潘安仁西徵賦云化一气而甄三才漢防驅民於仁壽之域其下開轉字可謂妙矣】霖雨思賢佐丹靑憶老臣【髙宗命傳說曰若嵗大旱用汝作霖雨趙充國傳充國以功徳與霍光等列畫未央宮成帝時西羗嘗有警上防將帥之臣追美充國乃召揚雄卽充國圖像而頌之後漢胡廣傳靈帝思感舊臣乃圖畫廣及太尉黃瓊於省內詔議郎蔡邕爲其頌云趙雲上句指言用見素爲相也下句非甫題下自注見素之先人則後學無由而見言丹靑則應見於圖畫之間也前漢書曰上天佑之爲生賢佐老臣宇多矣如疏廣曰此金者聖主所以惠養老臣也趙充國亡逾於老臣者矣】應圖求駿馬【梅福傳欲以三代之法取當世之士猶以伯樂之圖求麒麟於市而不可得亦已明矣趙雲魏曹植獻文帝馬表曰臣於先帝世得大宛紫騂馬一匹形法應圖舊注引梅福傳卻是不可按圖求馬事矣非干此也】驚代得騏驎【張揖注相如賦雄曰騏雌曰驎其狀麋身牛首狼蹄一角趙雲此是通句一對言見素以材而見用也】沙汰江河濁【言爲吏部日也北史辛雄爲尙書郎防汰沙郎官雄與羊琛等八人俱見畱魏舒傳時欲沙汰郎官非其才者罷之舒曰吾卽其人也襆被而出孫綽傳沙之汰之瓦礫石後事祖並在北史辛雄之前】調和鼎鼐新【說命若作和羮爾惟鹽梅釋器云鼎絕大者曰鼐趙雲此句言見素爲文部侍郎時也文部卽吏部而當時更名耳沙汰乃吏部事沙汰其濁則淸仕流矣江河譬也下句言爲相時謂之新則由文部侍郎拜武帝尙書同平章事】韋賢初相漢範叔已歸秦【韋賢字長孺授昭帝詩宣帝卽位以先帝師甚見尊重焉本始三年伐蔡義爲丞相封扶陽侯史記範睢字叔更名姓曰張祿王稽載入秦昭王大悅卽拜睢爲客卿封應侯以相秦趙雲此兩句言美其爲相也】盛業今如此傳經固絕倫【韋賢兼通禮尙書少子成復以明經仕至丞相故鄒魯諺曰遺子黃金滿嬴不如一經趙雲下句兩言如韋範之盛業也傳經固絕倫則於二相之中又如韋賢之能傳經】豫樟深出地滄海濶無津【豫樟木良材也蒼海百谷之所歸其淵不可津涯趙雲上句以言其材也豫樟珍材最難長嵇康曰生七年然後可覺深出地則拔而起矣下句以言其量也滄海說文云東海通謂之滄海其見於文人則甘泉賦東臨滄海西都賦覽滄海之湯湯出地如易雷出地奮豫明出地上晉無津涯起於書若涉大水其無津涯而選詩有淸濟固無津】北斗司喉舌東方領搢紳【李固傳陛下之有尙書猶天之有北斗也北斗天喉舌尙書亦爲陛下喉舌斗斟酌元气還於四時尙書出納王命郊祀志搢紳者弗道李奇曰搢紳挿笏於紳紳大帯也臣瓚曰縉赤白也紳大帯也左氏傳有縉雲氏師古曰李云搢紳是也字本作搢挿笏於大帯之間與革之間非挿於大帯也或作薦紳者亦謂薦笏於紳帯之間其義同相如曰搢紳先生之徒杜補遺見素天寶中爲兵部尙書故曰北斗司喉舌聴履上星辰康王之誥曰太保率西方諸侯入應門左畢公率東方諸侯入應門右時見素爲相率百官故云東方方領搢紳趙雲周禮云左九棘孤卿大夫位焉羣士在其後左者東方之仕爲左相其秩則孤矣位在東方之九而領卿大夫羣士不亦謂之領搢紳乎】持衡畱藻鑑聴履上星辰【公時兼兵部尙書鄭崇哀帝時爲尙書僕射數求諌爭上納用之毎見曵華履上笑曰我識鄭尙書履聲趙雲見素爲吏部侍郎平判皆誦於口銓選平允人多徳之藻鑑是兩字如晉太康制云藻鑑銓衡又李重言銓管九流品藻淸濁也持衡銓衡之義也上星辰以言其親帝之旁猶言上雲霄也】獨步才超古【任昉曰勲遂超古】餘波徳照鄰【一云餘波照平鄰趙雲此重美其才徳也曹子建云仲宜獨步於漢南禹貢餘波入於流沙其義則左傳若波及晉國者皆君之餘也故顏延年除徴士詩有云泛餘波矣戰國防魯仲仲連遺燕將書有云名髙天下光照鄰國以其超大故言獨步照燭傍鄰故言餘波此又句法也語徳不孤必有蹸又王擔之傳江東獨步王文廣】聰明過管輅【魏志方伎傳管輅喜仰視星辰常雲家雞野鵠猶尙知時況子人乎能明天文人號之神童天寶十五載是年八月肅宗立攺元至徳十月丙申有星犯昴見素言於肅宗曰昴者胡也祿山將死矣帝曰日月可知乎見素曰福應在徳禍應在刑昴金忌火行當火位昴之昏中乃其時也旣死其月又死其日明年正月甲寅祿山其殪乎及祿山死日月皆不差管輅善天文地理今見素所言如此之驗所謂聰明過管輅也】尺牘倒陳遵【前漢遊俠傳遵字孟公略渉傳記贍於文辭惟善書與人尺牘主者藏去以爲榮倒猶傾服也趙雲見素必善書矣惜乎史所不載因公詩見之】豈是池中物由來席上珍【吳志周瑜傳晉書劉元海傳並云蛟龍得雲雨非復池中物也禮儒行儒有席上之珍以待聘趙雲豈是出詩豈是不思由來易其所由來者漸矣】廟堂知至理風俗盡還淳【趙雲此言其宰相之能事畢矣呂氏春秋載述孔子曰修之朝廟之上折衝千里之外至理卽至治也以髙宗諱治故當曉避攺耳鐘防欲害稽康曰幸因釁除之以淳風俗而還淳則選有允還化淳乃倒用摘用也】才傑俱登用愚蒙伹隠淪【趙雲自此而下公自謂也晉文宛傳序吉父太衝江左之才傑孔氏注若時登庸云順是事者將登用之隱淪見首篇注】長卿多病久子夏索居頻【司馬長卿常有消渇病索居蕭索也子夏離羣索居出禮記趙雲公以二人自比也】回首驅流俗生涯似眾人【趙雲此言欲回首而驅出流俗然爲生之涯終似眾人也孟子同乎流俗揚子賢人則異於眾人矣生涯見上投贈哥舒翰注】巫咸不可問鄒魯莫容身【列子有神巫自齊來命曰李咸知人生死存亡禍福壽夭期以嵗月卒爲壺丘子所困莊子盜跖篇孔子再逐於魯削迹於衛窮於齊圍於陳蔡不客身於天下豈足貴耶】感激時將晚蒼茫興有神爲公歌此曲涕淚在衣巾【趙雲孟子章指曰千載聞之猶有感激時將晚則日暮途逺之義蒼茫荒寂之見潘安仁哀永逝文有云視天日兮蒼茫何遜集載何寘詩有云蒼茫月苦荒寂之間而興有神也則感激所致不自覺如神也古詩誰能爲此曲宋子侯歌曰吾欲竟此曲此曲愁人腸劉越石詩曰我欲竟此曲此曲悲且長安仁楊荊州誄有云涕涙霑襟又楊仲武誄云涕霑子巾沈休文詩有寜假濯衣巾則參用之矣巾說文曰佩巾也】

奉贈太常張卿均二十韻

【按唐書均張說之長子也九載爲大理卿後出爲建安太守嵗中召還再遷太常卿祿山亂受僞命特免死長流合浦】

方丈三韓外【前漢郊祀志自齊威宣燕昭使人入海求蓬萊方丈瀛州此三神山者其地在渤海中魏志韓在帯方之南東西以海爲限有三種一曰馬韓二曰弁韓三曰辰韓】昆侖萬國西【禹貢注昆侖在荒服之外流沙之內羗髳之屬皆西戎也趙雲三韓今日之髙麗也方丈在其外水經云昆侖在西北去嵩髙五萬里列子言三山根不相連著博物志言昆侖從廣萬一千里】建標天地濶【天臺賦赤城霞起以建標】詣絕古今迷气得神仙迥恩承雨露低【按唐書均弟垍以主壻宗時深恩寵許於禁中置內宅侍爲文章當賜珍珖不可勝數時均亦供奉翰林垍嘗以所賜示均均戲謂垍曰此婦翁與女婿非是天子與學士也】相門淸議眾儒術大名齊【均垍俱防文說在中書兄弟皆掌綸翰之職趙雲竊爲之說曰方丈則弱水之所隔昆侖則芙山之所環是皆仙聖居集之地齊威宣燕昭王求方丈而不得張騫尋河源而惡暗所謂昆侖四句以譬禁掖之淸切乃神仙之地惟有仙風道骨始能逰且承恩寵也故下雲气得神仙迥恩承雨露低此指言張均父子舊史載均兄弟方其父說在中書時已掌綸翰之任今以公詩參之可謂詩史矣均相國之子故曰相門淸議眾舊史言均垍俱能文故曰儒術大名齊曹子建云相門出相荀子云儒術行而天下富劉頌云今淸議不肅人不立徳谷梁云臣不專大名】軒冕羅天闕琳瑯識介珪【莊子古之所謂得志者非軒冕之謂也禹貢厥貢球琳瑯玕注球琳玉名瑯玕石而似珠釋地云西北之美有昆侖墟之球琳瑯玕焉詩崧髙錫爾介珪以作爾寶趙雲言乘軒衣冕之人森羅於帝闕而就其中如琳瑯則識張卿之爲介珪爾介珪大珪也詩云以其介珪入覲於王】伶官詩必誦夔樂典猶稽【邶詩簡兮序衛之賢者仕於伶官皆可以承事王者注伶官樂官也書後夔典樂趙雲此正言其爲太常卿也舊史載均坐垍貶建安太守還遷太常卿而公詩亦云贈太常張卿詩復用樂事新書止云均爲刑部尙書坐垍貶建安還授大理卿乃誤以垍自盧溪司馬還爲太常令所取信者杜公耳古者采詩而伶官誦之以諫王焉太常卿掌樂者也張卿以誦詠所采之詩夔樂之所典張卿猶更稽考之】健筆淩鸚鵡【後漢禰衡有才辧在黃祖坐上爲鸚鵡賦筆不停綴文不加防淩過也】銛鋒瑩鸊鵜【鸊鵜水鳥也膏中瑩刀趙雲上句美其能文庾信作宇文順文集序云章表健筆一付陳琳下句美其才器如劍之利王充論衡云足不彊則迹不逺鋒不銛則割不深戴暠度闕山詩劍瑩鸊鵜膏揚雄方言云野鳬也】友於皆挺抜公望各端倪【友於言兄弟也語友於兄弟公望各有所歸也趙雲此而下至嘉謨及逺黎言均兄弟之貴且有勲業也友於見上裴道州詩注海賦云又似地軸挺拔而爭廻下句言其兄弟負公輔之望各有端倪非過當也王導嘗謂虞曰孔愉有公才而無公望丁譚有公望而無公才兼之者其在卿乎莊子載孔子曰終始反覆不知端倪鄭處誨明皇雜錄載上幸張垍宅曰中外大臣才堪宰輔者與我悉數吾當舉而用之垍逡巡不言上曰固無如愛婿旣逾月不拜垍怏怏意爲李林甫所排上嘗曰吾命宰輔當徧舉子弟耳其後因緣他故不致大用此詩所以云各有端倪也】通籍逾靑瑣【元帝紀令從官給事官司馬中者得爲大父母父母兄弟通籍應邵曰籍者爲二尺竹牒記其年紀名字物色縣之宮門案省相應乃得人也謝暉詩旣通金閵籍漢給事中暮入對靑瑣門拜謂之夕郎靑鎖刻爲連瑣而靑塗之】亨衢照紫泥【亨衢亨途也後漢志注漢舊儀曰天子信璽六璽皆以武都紫泥封靑囊白素裏兩端無縫尺一扳中約署皇帝趙雲通籍通朝見之籍漢元帝紀禁中有靑瑣門亨衢祖出易何天之衢亨】靈虯傳夕箭歸馬散霜蹄【梁陸倕新漏銘云靈虯承龍言漏之體以龍承之也趙雲此言晝夜之接晚始歸也靈虯刻漏之體以龍承之箭是刻漏浮水之物選云金徒抱箭是也書歸馬華山之陽此李善所謂文𨿽出彼而意殊不以文害意也莊子馬蹄可以踐霜雪曹子建白馬篇俯身防馬蹄西羗用兵有傳箭守城之令亦有夜傳箭傳夕箭防霜蹄皆合成之】能事聞重譯【前漢平帝紀越裳重譯獻雉師古曰譯謂傳言也道路絕逺風俗殊隔故累譯而後乃通相如重譯納貢】嘉謨及逺黎【趙雲此又以美其爲太常卿也上句言其所能之事聞播於重譯之蠻夷矣太常卿古之宗伯兼掌禮樂朝防之際蠻夷在焉下句言其典禮之謨又爲天下所觀斯乃及逺方之黎庶矣陳沈烱爲周洪辭太常表云儻九賔闕相封禪失儀責以有司云誰之咎則所能之事豈不系望於蠻夷乎書曰宗伯掌邦禮神治人和上下則所陳之謨豈不及黎庶乎易曰天下之能事畢矣子謨合臯陶謂之嘉】弼諧方一展班序更何躋【臯陶謨曰謨明弼諧莊二十年傳朝以正班爵之義帥長幼之序趙雲自此至未句公自敍盧諶答劉琨四言詩有曰弼諧靡成良謨莫陳公云方一展展則其陳字之義卽是翻用盧諶詩不用臯陶謨豈不捨祖而用孫乎班序字出班序海內舊注非是】適越空顚躓遊梁竟慘淒【莊子逍遙宋人資章甫而適越越人防髮文身無所用之顚躓危困也鄒陽齊人知吳王不可說是時梁孝王待士於是陽與枚乘巖忌等皆去之梁從孝王遊趙雲公初落魄嘗適越矣本傳所謂客吳越齊趙簡是也公又嘗遊梁矣古詩贈李白篇所謂亦有梁宋遊是也今公𨿽爲右率府冑曹然欲展弼諧於張卿而班列次序又不可攀則復有去而之他之意將適越乎空如前日之顚躓將遊梁乎竟如前日之慘淒此詩人之意也若句中用字莊子云是今日適越而昔至也其欲往越故取有出處兩字言之司馬相如傳相如因病免客遊梁困其欲往梁又取有出處兩字言之舊注𨿽亦是而字隔並倒爲非本出矣躓音致與跋防之防同顚躓起左傳杜回躓而顚慘淒選有懷慘淒音七念切】謬知終畫虎【馬援傳初兄之子嚴惇並喜譏議戒之曰龍伯髙惇厚周愼口無擇言謙約節儉亷公有威吾愛之重之願汝曹效之杜季良豪狹好義憂人之憂樂人之樂父防致客數郡畢至愛之重之不欲汝曹效也效伯髙不得猶爲謹飭之士所謂刻鵠不成尙類鶩也效季良不得陷爲天下輕薄子所謂畫虎不成反類狗也趙雲公自言其謬誤所知而事之不成也】防分是醯雞【莊子田子方篇孔子見老孔子出曰丘之道也其猶醯雞歟防夫子之發吾覆也吾不知天地之大全也注醯雞者甕中之蠛蠓也司馬云酒上蠛蠓趙雲公自言其受分細防而局促如此】萍泛無休曰桃陰想舊蹊【萍無根隨流而已謝靈運蘋萍泛沈深李廣贊曰李將軍恂恂如鄙人口不能出辭及死之日天下知與不知皆爲流涕彼其中心誠信於士大夫也諺曰桃李不言下自成蹊趙雲萍泛公自譬其無定想舊蹊乃懷念舊日見知之人也】吹噓人所羨騰躍事仍暌【趙雲舊見知之人也噓之而爲人所羨矣然至於騰躍之便則仍乖暌如此】碧海眞難渉【十洲記扶桑在碧海之中也】靑雲不可梯【郭璞遊仙詩靈溪可潛盤安事登云梯趙雲登云梯如渉碧海梯靑雲之難也】顧深慚鍜錬【韋彪傳鍛錬之吏言深文之吏入人之罪猶工冶陶鑄鍜錬使之成熟也前漢路溫舒曰鍛錬而月納之趙雲舊注非是或曰前人以注意作詩爲嵗鍛月錬豈公自謙言其爲詩慚於鍜錬乎公毎以詩自負豈有此理又於顧深慚之下無義以次公觀之造刀劍者錣錬而後成張景陽七命曰楚之陽劍歐冶所營銷逾羊頭漢越鍜成乃錬乃鑠萬辟千灌注云錬鑠辟灌並銷鑄鍜錬之名則鍜錬者豈刻苦成材之義乎言張卿恩顧我𨿽深而巳卻自慚鍜錬之未至也亦未敢專定以俟博雅者明之】才小辱提攜【提攜猶挈維之也趙雲言才之小辱張卿之提擕此則分明與鍜錬成材而可提攜之其義相應禮記長者與之提攜】檻束哀猿叫【叫一作巧淮南子置猿檻中巧捷無所肆其能鮑明逺詩今作檻中猿趙雲言其有所窘束而不得逞與蹭蹬無縱鱗同意謝靈運云哀猿響南巒】枝驚夜鵲棲【魏武帝樂府雲月明星稀鳥鵲南飛繞樹三匝何枝可依趙雲言其驚悸於棲止之間矣東坡雲月明驚鵲未安枝用此驚字】幾時陪羽獵應指釣璜溪【注揚雄傳雄十二月從羽獵瑾玉也呂望釣於蟠溪得璜焉刻曰姬受命呂佐之報在齊趙雲孝成帝時羽獵而揚雄從焉有羨慕其得近淸光之意末句則言不免歸釣耳謂之釣璜溪公使事爲新語】

敬贈鄭諫議十韻

【趙雲唐史有鄭云逵爲諫議大夫乃徳宗時今此與公同時但無所考其名耳】

諫官非不達詩義早知名【鄭諫議𨿽不得名必善於詩者下皆詩事趙雲論語欲速則不逹詩大序曰詩有六義焉韓退之云試將詩義授如以肉貫串亦用此也知名史多雲某人最知名言爲天子諫諍之官非不謂之顯達而於作詩之義又卑嵗已有名此専美之也下句正言其詩可以知名不達如主父偃宦不逹早知名如潘嶽夏諶誄序云少知名】破的由來事先鋒孰敢爭【言詩句中理如射破的庾翼謂謝尙曰卿若破的當以鼔吹相賞尙應聲中之卽以副鼓吹給之趙雲破的如射之中先鋒如戰之勇曹子建詩控破左的而王濟與王愷射一發破的先鋒見上投贈哥舒翰注由來易其所由來者漸矣孰敢如論語孰敢不正】思飄雲物外律中神驚【外一作動言意思逺到相如奏大人賦飄飄有淩雲之气如律呂和諧足以驚神趙雲此如文賦言神遊萬仭精騖八極舊注非是律中神驚如李白烏夜啼詩可泣神舊注又非是左氏太史登觀臺以望必書云物詩序云動天地感神】毫髮無遺恨波瀾獨老成【曲盡物理故無遺恨才思浩瀚故如波瀾兼詞意壯健故又言老成也趙雲學者如悟此兩句便會作好詩矣一篇旣好其中才有一字一句不佳𨿽如毫髮小之則心自慊慊有恨矣舊注所云卻是模稜波瀾言詞源之浩汗旣有波瀾而又老成則不徒爲泛濫矣蓋波瀾則俊者客有之而老成難得也鮑照白頭吟毫發言爲瑕丘山不可勝文賦云常遺恨以終篇謝靈運登池上樓云傾耳聴波瀾詩云𨿽無老成人】野人寜得所天意薄浮生【趙雲自此而下皆公自敍也野人公自稱耳其字如左氏野人與之塊得所字起於各得其所浮生字𨿽起莊子而鮑昭云浮生旅昭代】多病休儒服【莊子哀公曰舉魯國而儒服趙雲前漢張良傳良多病未嘗持矢休儒服則以多病而欲休罷之】防搜信客旌【天臺賦云逺寄防捜趙雲似言欲捜討幽防之地信客旌所指耳周禮公卿大夫各有所建而後世通謂之旌如言使旌是已】築居仙縹緲【木虛海賦神仙縹緲食玉淸涯師云神仙髙縹緲趙雲上句言所居之髙逺蓋接上所謂防捜而至其地也縹緲在宮室言之則王文考魯靈光殿賦忽縹緲以響像】旅食嵗崢嶸【鮑明逺舞鶴賦嵗崢嶸而催暮趙雲言爲旅之時日危而易過魏文帝云旅食南館】使者求顏闔【莊子讓王篇魯君聞顏闔得道之人也使人以幣先焉顏闔守陋閭苴布之衣而自飯牛終逃魯君之使趙雲以築居而在仙縹緲之地故使者求之如求顏闔】諸公厭禰衡【後漢禰衡有才辧气剛傲好矯時慢物曹操怒之送與劉表後侮表恥不能容以江夏大守黃祖性急故送衡與之後竟爲祖所殺趙雲以旅食之久故諸公厭之如禰衡初托曹公又托劉表又托黃祖故云】將期一諾重【辧士曹丘生謂季布曰楚人諺曰得黃金百斤不如得布一諾】欻使寸心傾【謝暉詩孰謂勞寸心趙雲列子謂叔龍曰吾見子之心矣方寸之地虛矣陸士衡賦有吐滂沛乎寸心】君見途窮哭宜憂阮步兵【阮籍也顏延年詠阮步兵詩物故不可論途窮能無慟】

奉贈鮮於京兆二十韻

【鮑云鮮於仲通也唐紀十年書劍南節度使鮮於仲通及云蠻戰於西埤河敗績不見其爲京兆豈先爲京兆耶豈以節度爲京兆耶開元以來在位無鮮於姓者詩有鮮於萬州乃其子也】

王國稱多士賢良復幾人【文王詩思皇多士生此王國趙雲言王者之國號稱多士而賢良無幾也賢良如周禮以親賢良之義非指科目】異才應間出爽气必殊倫【气宇淸爽有殊於眾人趙雲以言鮮於京兆魏鋋敍志賦無匡時之異才毎寤寐以嘆息選有自前代之開出又曰山川間出王徽之云西山朝來致有爽气】始見張京兆宜居漢近臣【張敞傳敞守京兆君其治京兆略循趙廣漢之迹爲久任職漢制出爲二千石有治狀者入爲公卿故曰近臣趙雲以張敞比之張守京兆之有稱者當時語曰前有趙張孟子云觀近臣以其所爲圭】驊驑開道路雕鶚離風塵【猶俊異得路也趙雲以比其俊言言其得路公毎使馬與鷹況人材】侯伯知何算【一作等】文章實致身【趙雲此言侯伯多矣而鮮子之致身則實以文章此防言而含不盡之意算字𨿽是論語何足算也而此則顏延年作陶徴士誄序有雲貴賤何算論語事君能致其身】奮飛超等級容易失沈淪【趙雲詩云不能奮飛月令貴賤之等級潘安仁徵西賦有云無等級以寄言東方朔云談何容易惟其奮飛而超邁於官之等級故其雜去沈淪也易而不難故有下句】脫略磻溪釣操持郢匠斤【呂望釣於磻溪莊於郢人堊墁其鼻端若蟬翼之匠石斵之匠石運斤成風聴而斵之盡聖而鼻不傷郢人立不失容趙雲脫略其釣則乃起而操郢斤也江淹恨賦脫略公卿】雲霄今已逼臺衮更誰親【趙雲宻云曰云薄雲曰霄上公應天上三臺三公一命衮故得稱衮更誰親言惟我也】鳳穴雛皆好龍門客又新【此言鮮於諸子也陸靈幼時閱鴻見而奇之此兒若非龍駒卽是鳳雛趙雲下句言其門下客來者一番又新矣李膺有重名而接士登其門者號登龍門已暗引入公之自謂矣】義聲紛感激敗績自逡巡【感激見上贈左丞詩左傳凡敵大崩曰敗績師徒撓敗之義逡巡退貌趙雲言鮮於之義聲𨿽紛然感激之多而我之敗績則自逡巡而不進也選有𨿽欲逡巡】途逺欲何向【逺一作永主父偃曰日暮途逺】天髙難重陳【曹植天髙聴卑劉越石棄置勿重陳】學詩猶孺子【一作子夏語曰小子何莫學夫詩又孔子謂子夏始可與言詩】鄕賦忝嘉賔【趙雲晁錯以臣錯充賦鄕賦猶鄕舉詩鹿鳴燕嘉賔】不得同晁錯吁嗟後郤詵【趙雲晁錯對防髙第郤詵對防爲天下第一自曰猶桂林一枝昆山片玉此公本傳謂其舉進士不中也】計疎疑翰墨【公有詩云儒冠多誤身乃疑之矣】時過憶松筠【謂有嵗寒趙雲上句乃憤嘆之語與文章憎命達儒術誠難起同義下句言時已過矣則思隠於山林舊注謂嵗寒非是禮記時過而後學歸田賦曰揮翰墨以奮藻】獻納紆皇眷中間謁紫宸【殿名趙雲唐書李林甫傳載帝詔天下士有一藝者得詣闕就選林甫恐士對詔斥已卽建言士皆革茅未知禁忌徒以狂言亂聖聽請悉付尙書試問而無一中程者林甫因賀上以爲野無畱才今兩句鋪敍其赴闕就選之語西都賦序朝夕獻納紆者縈系也紫宸殿在東內大明宮卽內衙之正殿中間謁紫宸則未對詔間豈亦見帝乎】且隨諸彥集【江淹別賦金閨諸諺】方覬薄才伸【公獻三賦召試集賢院】破膽遭前政陰謀獨秉鈞【劉陶傳關東破膽詩秉國之均陳平曰我多陰謀道家所忌】微生霑忌刻萬事益酸辛【趙雲謝靈運二三諸彥列子云薄於才而原於命言公之對詔意本望髙選而爲林甫所沮故言破膽遭前政觀其言多士狂惑聖聴則爲破膽矣後漢申屠剛傳眾賢破膽以陰謀秉鈞非林甫而何阮嗣宗詠懷云對酒不能言悲愴懷酸辛忌刻言林甫忌賢而慘刻也】交合丹靑地恩傾雨露辰有儒愁餓死早晚報平津【交契在華顯之地又當沛澤下流之辰而愁餓死者以時有所不容也平津侯公孫開閤延賢人故其賔客抑衣食以諭鮮於趙雲丹靑地指言爲公卿之地也鹽鐡論云公卿者神化之丹靑此言交遊合聚於丹靑之地而獨以餓死爲愁所賴者在鮮於京兆如公孫洪爾】

贈特進汝陽王二十二韻

【趙雲八哀詩太子太師汝陽王璡曰汝陽讓帝子而舊注又以此爲棟三秩之子何自惑也此詩在八哀詩所贈之先蓋其特進時耳特進正二品而太子太師從一品也】

特進羣公表【漢官儀曰諸侯功徳優盛朝廷所敬異者錫位特進也】天人夙徳升【邯戰淳見曹植才辧歸對其所知嘆植之才謂之天人夙早也趙雲詩羣公先正舜元徳升聞】霜蹄千里駿【武帝謂劉徳爲千里駒師古曰言若駿馬可致千里】風翮九霄鵬【莊子鵬怒而飛其翼若垂天之云摶扶揺而上者九萬里趙雲莊子馬蹄可以踐霜雪】服禮求毫髮【左傳服於有禮社禝之衛】推忠忘寢興【趙雲言其於禮無纎毫違背鮑照白頭吟毫髮一爲瑕丘山不可勝詩載寢載興】聖情常有眷朝退若無憑【不挾貴也趙雲言聖情獨眷遇之而王謙抑焉於朝退而若無憑恃其責也】仙醴求浮蟻奇毛或賜鷹【師古曰醴甘酒楚元王敬禮申公等穆生不嗜酒王毎置酒常爲穆生設醴曹子建浮蟻鼎沸酷烈馨香趙雲以聖情之眷故神仙之醴則有浮蟻奇異之毛則有鷹皆賜之也釋名曰酒則泛齊浮蟻若萍前人集中有謝賜鷹表】淸關塵不雜中使日相乘【會稽典錄丁覽門無雜賔劉孝標論不雜風塵吳志朱然傳中使日食之物相望於道趙雲旣有殊賜所以中官日相乘矣乘者一使已到面又有一使乘駕其上也淸關塵不雜則形容其門墻之深嚴國語云人神不雜易云剛柔相乘】晚節嬉遊簡【不以嬉遊爲務也】平居孝義稱自多親棣蕚【友愛兄弟也趙雲鄒陽云晚節末路詩云常棣之華蕚不韡韡哀今之人不如兄弟】誰敢問山陵【後漢東平王蒼傳帝欲爲原陵蒼上疏諫帝從而止趙雲似言王之謙抑表陳其父憲宿素退讓不敢當大號之意蓋明皇旣追諡憲爲讓皇帝乃號其墓爲惠】

【陵璡旣辭其大號況敢望山陵之名乎舊注所引不相干】學業醇儒富【賈山渉獵書記不能爲醇儒】辭華哲匠能【殷仲文詩哲匠感蕭辰】筆飛鸞聳立章罷鳯鶱騰【美其書翰也杜甫遺吳質答太子牋云發言抗論窮理盡微摛藻下筆龍鸞之文奮矣趙雲上句言其字有回鸞之勢者下句言其文有鳯藻之華舊注皆指爲書翰非也】精理通談笑【𨿽談笑皆精於理道張仲景有精理而無髙韻】忘形向友朋【不驕也】寸長揕繾綣【一作寸腸】一諾豈驕矜【趙雲於人之寸長堪繾綣則待之以一諾豈更驕矜乎一作寸腸無義選宴語談笑左傳云慰我友朋莊子云寸有所長前漢不如得季布一諾左氏臧昭伯云繾綣從公而傳長虞贈何劭詩序有云願其繾綣而從之未由驕矜此起書云驕滛矜誇而潘嶽河陽縣作云害盈猶矜驕此倒用也】已忝歸曹植何知對李膺【趙雲曹植爲陳思王故以比汝陽王此公自言其身蓋曹植府中有七才子曰徐幹曰劉楨曰王粲之屬也對李膺則又以李膺比王而不敢以杜宻自比蓋宻與膺名各相次其前有李固杜喬號李杜是時人稱之亦曰李杜今蓋言已叨忝歸附於曹王又何敢謂己身姓杜欲配對姓李之汝陽王乎】招要恩屢至崇重力難勝【公自言𨿽蒙招要之恩而禮意崇重非力所能勝趙雲選詩並坐相招要】披霧初歡夕髙秋爽气澄【衛瓘見樂廣曰見此人瑩然若披霧而覩靑天也趙雲梁簡文帝九日詩是節恊陽數髙秋气已淸王子猷云西山朝來致有爽气】樽罍臨極浦鳬雁宿張燈【趙雲設樽疊於浦漵之傍故鳬雁棲宿於張燈之內樽疊周禮尊皆有罍鳬詩弋鳬與雁皆摘文極浦選詩湘君歌云望涔湯兮極浦南史韋叡傳三更起張燈達曙師云謝宣威詩孤舟泊極浦】花月窮遊宴炎天避鬱蒸【猶河朔避暑之防趙雲此義繼是春之花月與夏之避暑也劉希夷吳中少遊雲芳洲花月夜選有不遑遊宴吳子夜四時歌鬰防仲暑月長嘯北湖邊淮南子雲南方曰炎天顏延年夏夜云炎天方埃郁】硯寒金井水【荊州記益陽有金井百古老傳金人以杖撞地輙便成井】檐動玉壺冰【鮑明逺淸如玉壺冰趙雲惟其避郁防必置淸涼之物於前故硯則寒金井之水而玉壺之冰輝動檐端也金並非一出處西徵記太極殿上有金井又異物志廬陵城中井亦名金井其義則是金井水寒硯玉壺冰動檐句而法深穩當如此倒用也】瓢飲惟三徑【顏回一瓢飲蔣詡三徑】巖棲在百層【謝靈運詩棲巖挹飛泉杜補遺嵇叔夜絕交書曰堯舜之君世許由之巖棲張開友論曰黃綺引身巖棲南嶽晉堪方生也歡曰巖棲先生學道養生離親絕俗漱淸泉防茂木慕赤松之淸塵乃飡霞而絕谷趙雲此公自言也舊注倒矣選賦云井幹疉而百層】且持蠡測海況挹酒如澠【東方朔曰以蠡測海左傳曰有酒如澠趙雲挹字不可以挹酒漿之挹公自謙損言其窮約僻陋之人而得從王遊如持一蠡測大海又況享有酒如澠水之多乎】鴻寶寜全祕【劉向傳上復興神仙方術之事而淮南王有枕中鴻寶苑祕書】丹梯庶可陵【謝暉敬亭山詩要欲迨奇趣卽此陵丹梯】淮王門下客終不愧孫登【淮南王善屬之天下方術之士多往歸焉趙雲淮南王有枕中有鴻寶祕書今公以王旣不祕其書矣則可陵丹梯而遊仙府矣謝暉詩有遊宦陵丹梯淮南王以比汝陽王孫登見嵇康而不許之曰君性烈而才巂其能免手其後康作幽憤詩曰昔慚栁下今愧孫登言以汝陽無鴻寶之祕由是得遂其養生不以嵇康之戮辱而有愧孫登也】

重經昭陵

艸昧英雄起【屯難之時也】謳歌歷數歸【孟子謳歌者不謳歌堯之子而謳歌舜語天之歷數在汝躬趙雲易屯卦天造艸昧前漢英雄並劉琨歷有歸隋焬失徳而李宻蕭銑竇建徳王世世充各防一方獨唐合命則歷類之歸謂也】風塵三尺劍社【漢髙紀上曰吾布衣提三尺以天下師古曰三尺劍也】社禝一戎衣【武城一戎衣而天下大定趙雲以漢髙祖周武王言髙祖也曹元首三代論漢祖奮三尺之劍庾信獻於皇祖文皇帝歌辭𨿽有曰終封三尺劍長卷一戎衣至公風塵社稷之語可謂開廣矣】翼亮貞文徳丕成戢武威【書丕顯哉文王謨丕承哉武王烈趙雲此言太宗偃武用文也魏志髙堂隆上疏云可使諸王君國典兵鎭撫皇畿翼亮帝室又晉卞壺委質三朝盡規翼亮任彥升作竟陵王行狀翼亮孝治緝熙中教書伊尹肆嗣王丕承基緒孔子云修文徳以來之班固云威武者文徳之輔助秦始王本紀刻石之辭有曰武威旁暢振動四極貞則易雲天下之動貞夫一戢則左傳兵猶火也不戢將自焚此又無一字無來處矣】聖圖天廣大【無不覆燾也】宗祀日光輝【奕葉隆盛也趙雲此卻言後王之孝祀也宋徐爰言邦位曰今聖圖重造舊章畢新孝經曰宗祀文王於明堂易曰廣大配天地其上貼天字又宜矣淮南子曰光輝萬物而古有含英光揚輝上貼日字則前漢李尋傳日陽之長輝光所燭萬里同晷又於建都詩末句云願駐長安日光輝照北原】陵寢盤空曲熊羆守翠微【陵山陵寢陵廟古詩陵寢墓煙靑趙雲鮑照芙蓉賦繞金渠之空曲下句言兵衛之人如熊如羆屯守於翠防之際書有熊羆之士翠防祖爾雅山頂之名蔥翠杳微之際取其至髙也】再窺松柏路還見五雲飛【天子有孝感則五云見見往在詩注趙雲曹植寡婦詩曰髙墳郁兮巍巍松柏森兮成行謝靈運經廬陵王墓詩曰䢐謝易永久松柏森已行可見陵寢矣孝經援神契曰王者徳至山陵則慶雲出五云者乃五色之慶雲也沈約宋書云慶雲五色是已】

鄭駙馬宅宴洞中

主家陰洞細煙霧【公主家幽洞也】畱客夏蕈淸瑯玕【江淹賦夏簟淸兮晝不寐瑯玕竹也杜補遺陶隱居云靑瑯玕蜀都賦所稱靑珠是也乃昆山玉樹名又九眞經中太丹名也唐本艸瑯玕有數種是琉璃之類火齊寶也且瑯玕有五色靑者爲勝出嶲州以西蠻中及於闐國爾雅曰西北之美貴者有昆侖之山璆琳瑯玕焉注狀如珠山海經曰昆侖山有瑯玕樹其子似珠以珠爲簟如瑯玕色故云趙雲瑯瑯玕寶樹名美物也故詩家多以比竹今言竹簟之美耳舊注作竹者旣非是而杜由所引又竹靑瑯玕附防靑者爲勝之說今詩句義直是主家陰洞煙霧細畱客夏簟瑯玕淸而句法深穩當言細煙霧淸玕瑯此又如硯寒金井水檐動玉壺冰】春酒杯濃琥泊薄【本艸琥珀是千年茯苓所化言酒色如之杜補遺李肇國史補曰松脂入地千年所化今燒之亦作松气開元時陳藏器注本艸宋髙祖世寕州貢琥珀枕捶碎以賜兵士傳金瘡又云琥珀出賔國初如桃膠凝乃成焉趙雲本言琥珀杯舊注以爲酒色非是】冰漿椀碧碼碯寒【陸機苦寒行渇飲堅冰漿杜補遺魏文帝碼碯勒賦序碼碯玉屬也出自西域文理交錯有似馬腦故其方人因以名之博雅曰水精謂之石英琉璃珊瑚玫瑰夜光隋侯琥珀金精璣珠也蜀石硬硨礫碼碯碔砄瑰珸琘石瑊玏珂石次玉也神農本艸云碼碯紅色亦美石之類重寶也生西國玉石間來中國者皆以爲器】誤疑茅堂過江麓【堂一作屋】巳入風磴霾云端【陸士衡飛陞躡雲端趙雲兩句言在富貴之家都城之地而有幽逸之興故誤疑其人自已所結之茅屋過越江麓已深入風磴霾藏雲端之處也師云鮑照銅山掘地精詩旣類風磴復象天井】自是秦樓壓鄭谷時聞雜佩聲珊珊【孔子入見衛靈公夫人南子自絺帷中再拜環佩之聲璆然趙雲此言主家本是秦女之樓而气象幽壓鄭子眞之谷口矣𨿽其幽趣壓鄭谷而終自富貴故時聞佩聲也雜詩佩以贈之逕有拂墀聲之珊珊】

李監宅

【趙雲按靈怪錄李令問開元中爲祕書監左遷集州長史令問好服翫飲饌以奢聞於天下其炙驢罌鵝之屬慘毒取味天下言飲饌者莫不祖述李監以爲美談今公詩題李監宅而有異味重之句豈李監者乃李令問乎開元中左遷集州今豈自集州歸賦詩者尙從故稱乎】

尙覺王孫貴豪家意頗濃【王孫王者之後亦相尊敬之稱韓信傳哀王孫趙雲宋書恩幸傳論曰都縣椽吏並出毫家今李監蓋大富之家其姓李又是宗室之富者首句似言人之所貴重者莫過於王孫然尙覺王孫所貴慕豪家之意爲最濃盛】屏開金孔雀【隋長孫晟貴盛常畫二孔雀於屏間以擇婿】褥隱繡芙蓉【趙雲此言其富貴於屏畫孔雀亦富貴家常事舊注所引在隋書並北史並無之屏言開則崔融新體云屏幃幾處開又徐彥伯芳樹詩云金縷畫屏開吳均述夢詩云以親芙蓉褥而繡芙蓉出崔顥盧姫篇云魏王縷綺十二重水精簾箔繡芙蓉隠者蔽也如王維暮省隠花枝之隠】且食雙魚美誰看異味重【何敬祖食必四方珍異趙雲此微誚之也言我但知食雙魚之美耳誰復顧其異味之多也古詩客從逺方來遺我雙鯉魚左傳云吾食指動必嘗異味】門闌多喜色女婿近乘龍【後漢明帝紀勞賜元氏門闌走卒薛云楚國先賢傳孫雋與李元禮俱娶太尉桓馬之女時人謂桓叔元兩女俱乘龍言得壻如龍也趙雲今云近乘龍則公詩下字輕重可見舊注引門闌事是蓋明帝紀注引續漢志云五伯鈴下侍閣門闌部署街裏走卒皆有程品多少隨所典領則門闌之品貴家方有之】

重題鄭氏東亭

【在新安界鮑云卽駙馬鄭潛曜】

華亭入翠微【爾雅釋山疏未及頂上在旁坡陁之處名之曰翠防也趙雲左太衝蜀都賦云郁葐蒀以以翠微注山气之靑縹者陸倕石闕銘上連翠防皆言其气之狀入則亭勢欲入其閒】秋日亂淸輝【謝靈運山水含淸輝趙雲秋日之光亂山之輝也入字亂字乃詩句之好處】崩石欹山樹淸漣曵水衣【薛詩河水淸且漣漪水成文曰漣趙雲水水衣水上之靑苔出說文而張景陽霖雨詩曰堂上水衣生選詩風防陰山樹又雲山中有桂樹】紫鱗衝岸躍蒼隼防巢歸向晚尋徵路殘云傍馬飛【趙雲蜀都賦有鮮以紫鱗又云鏤甲紫鱗又有華魴躍鱗參用之也】

題張氏隱居二首

春山無伴獨相求伐木丁丁山更幽【師云宋王借入若耶溪詩蟬防林逾靜鳥鳴山更幽趙雲劉越石四言詩云獨坐無伴也詩伐木丁丁公今此句亦喧中有靜矣】澗道餘寒歷冰雪石門斜日到林丘【陸機苦寒行凝冰結重澗積雪被長巒謝恵連又有詩云落雪灑林丘趙雲此在春時言之故首句言春山莊子肌膚若冰雪舊注合字非是也】不貪夜識金銀气【史天官書敗軍破國之墟下積金寶上皆有气不可不察以隱居不貪故夜識其气象也】逺害朝看麋鹿遊【伍被諫淮南王曰昔子胥誎吳王吳王不用乃曰臣今見麋鹿遊姑蘇之臺也趙雲古人有地鏡圖之書以觀地下之物曰黃金之气赤黃銀之气夜正白流防在地今言性𨿽不貪而能夜識金銀之气舊注云不以貪故識非是相如子虛賦有錫碧金銀而郭純遊仙詩神仙排云出但見金銀臺左傳傳我以不貪爲寶傳云全身逺害麋鹿之遊本在山中人在山中則爲逺市朝之害矣故得朝看麋鹿遊也】乘興杳然迷出處【言不以出處介意也】對君疑是泛虛舟【莊子山木篇方濟於河有虛船來觸舟𨿽有褊心之人不怒人能虛已以遊世孰能害之趙雲公言其乘興而來欲出欲】

【畱杳然以迷蓋對張君如泛虛舟耳舊注卻似指張隱居非是】

右一

之子時相見邀人晚興畱霽潭鱣發發【詩碩人鱣鮪發發釋文鱣大魚口在頷下長二三丈江南呼爲黃魚與鯉全異發發盛兒】春艸鹿呦呦【呦呦鹿鳴食野之蘋注鹿得艸呦呦然鳴而相呼也趙雲之子出詩言此子也】杜酒偏勞勸【魏武帝樂府何以解我憂惟有杜康酒康造酒者】張梨不外求【潘安仁閒居賦張公大各之梨】前村山路險歸醉毎無愁【趙雲不外求言不必求之大谷也杜酒張梨以人著物言之此亦使字之一格須是當體穩貼又時復用之耳北齊幼主爲無愁之曲自謂無愁天子】

右二

天寶初南曹小司防舅於我太夫人堂下累土爲山一簣盈尺以代彼朽木承諸焚香瓷甌亦甚安矣旁植慈竹蓋玆數峯嵚岑嬋娟宛有塵外格致乃不知興之所至而作是詩

【趙雲周禮秋官司防掌邦刑小司防者刑官之貳也今公小司冦舅則必爲刑部侍郎土山上裁慈竹故云嵚岑嬋娟嵚岑言山前漢劉安招隱士詩嵚岑碕礒後漢池注引開山圖云積石嵯峨嵚岑隠阿嬋娟言竹楚辭防修竹之嬋娟】

一簣功盈尺【論語譬如爲山未成一簣注簣土籠也】三峯意出羣【猶華嶽之三峯也趙雲今句實道土山之三峯而華山記有云其三峯直上晴霽可覩則卻有出處故對一簣舊注非盈尺取盈尺之璧世說載殷中軍道韓太常曰�伯少自標置居然是出羣器】望中疑在野幽處欲生云【趙雲詩君子在野又禮記在野則曰艸莽之臣選河海生云】慈竹春陰覆香鑪曉勢分【廬山有香鑪峯杜補遺陸機艸木疏雲南方生子母竹今慈竹是也又謂之孝竹漢章帝三年子母竹生白虎殿前謂之孝竹羣臣作孝竹頌此詩序云累土爲山代彼朽木承諸焚香瓷甌非謂廬山香鑪峯也趙雲兩句並指實事下句言土山上承香瓷甌其曉煙勢與春陰分也】惟南將獻壽【詩如南山之壽】佳气日氛氳【趙雲以土山之南便可當南山以獻太夫人之壽也字取詩惟南有箕宋顏延之七繹有云暱賔獻壽中人奉膳張正見芳樹詩春浮佳气裏氛氳字祖出楚辭王逸注云氛氳盛兒而雪賦云氛氳蕭索也沈約芳樹詩云氛氳非一香】

龍門

【在洛陽之南逺望雙闕對峙如門然趙雲韋述東都記雲龍門號雙闕與大內對峙若天闕焉東都乃今之西京地誌曰河南縣闕塞山一名伊闕而俗名龍門耳】

龍門橫野斷驛樹出城來【趙雲言驛樹則相近必有驛故下云相閱徵人上宜乎有驛矣】气色皇居近【東都也】金銀佛寺開【山有佛寺金碧照耀最爲勝防趙雲謝恵連西陵詩曰气色久諧和孟浩然上張吏部詩神仙气色和又夕次蔡陽館詩章陵气色微皇居近則言其對大內也禰衡表曰帝室皇居佛寺則公古詩所謂遊龍門奉先寺也佛家謂其所居之莊嚴多言金銀七寶相如子虛賦有錫碧金銀郭璞詩但見金銀臺】往還時屢攺川水日悠哉相閱徵塗上生涯盡防回【趙雲列子有云入火往還選有趣走往還陸機云川閱水以成川選積水成川詩云悠哉悠哉末句蓋言在龍門閱視徵行之人盡此生涯能幾回也生涯見莊子】

贈李白

秋來相顧尙飄蓬【潘安仁詩譬如野裏蓬轉流隨風飄趙雲庾信燕歌行千里飄蓬無復根舊注𨿽是而非字出】未就丹砂愧葛洪【趙雲葛洪以交趾出丹砂求出爲勾漏令時公有冑曹之命白以賀知章薦而特詔然公意以無益於身不若稚川爲句漏令之能養生也】痛飲狂歌空度日飛掦跋扈爲誰雄【跋扈彊梁也質帝目梁冀曰此跋扈將軍也趙雲北史齊髙歡謂其子曰侯景專制河南十四年常有跋扈飛揚之心飛揚之義如鷙鳥不受絆紲而飛去跋扈之義扈竹籬也毎海水潮海上人於水潮至時先作竹籬以使魚之入潮水旣退小魚獨畱其大者跳防籬扈而出飛揚跋扈皆彊狼不臣之謂公意謂如吾輩痛飲狂歌亦空度日而巳如彊狼之輩跋扈飛揚亦何所爲而自雄皆不若句漏令之能養生爲有益於身也】

與任城許主簿遊南池【任城屬濟州】

秋水通溝洫城隅集小船晚涼看洗馬森木亂鳴蟬【語卑宮室而盡力乎溝洫趙雲詩俟我乎城隅古有太子洗馬月全有寒蟬鳴】菱熟經時雨蒲荒八月天【趙雲蒲當八月未至於荒其荒者以經時之雨故然邪此範元實之說公詩有云風斷靑蒲節霜埋翠竹根乃窮冬事也推此可見矣】晨朝降白露遙憶舊靑氈【王獻臥齊中有偸人入室盜物都盡獻之徐曰偸兒靑氈我家舊物可特置之偸人驚走趙雲白露降則月令孟秋之也承八月下言之則八月尢是有露】

登兗州城樓

東郡趨庭日【兗州漢之東郡也】南樓縱目初【趙雲公在夔峽賦熱時有云何似兒童嵗風涼出舞雩則小年在兗州矣意者公之父爲官於兗而公隨侍乃若鯉趨而過庭耳今此當壯年爲布衣時再遊兗縱目初則追兒童時耳其下數句皆縱目事末句又言臨眺則今再臨眺也】浮雲連海岱平野入靑徐【書禹貢曰海岱惟靑州又海岱及淮徐州趙雲海岱是兩字東海與岱宗也對靑徐此言縱目之景物其開廣如此】孤嶂秦碑在【秦本紀始皇東行郡縣上鄒嶧山與諸生刻石頌徳李斯作文】荒城魯殿余【王文考魯靈光殿賦序云防王余之所立遭漢中防未央建章之殿皆見隳壊而靈光巋然獨存】從來多古意臨眺獨躊躇【趙雲秦碑謂秦山上刻所立石之辭此兩句則想象之而已斷句所以結秦碑魯殿爲古意自趨庭日至今爲從來矣】

劉九法曹鄭瑕丘石門宴集

【趙雲瑕丘縣名鄭知縣來而劉宴之也】

秋水淸無底蕭然靜客心【趙雲上句𨿽實事而無底字專出列子載海之東有無底之谷沈休文詩題有新安江水至淸淺深見底又挨傍而翻用於字爲典實師云謝宣城詩江月淸無底】椽曹乘逸興【漢制以曹宦爲椽如屋之椽也言有所負荷】鞍馬去相尋【趙雲別作到荒林舊本作去相尋則荒林方成對且二君之宴公在其間所以賦詩無專言劉尋鄭之義此蓋劉爲主人也鮑明逺鞍馬光照地】能吏逢聯璧華筵直一金【潘嶽夏侯湛毎同行人以爲連璧趙雲能吏指二公也直一金字亦挨傍古人云此劍直百金又壺直百金者也班彪符命論饑寒道路所願不過一金王導傳導與朝賢俱制練布端衣於是士人翕然競服練遂踴貴端至一金】晚來橫吹好下亦龍吟【馬融長笛賦近世雙從起羗人伐竹竹未及已龍鳴水中不見已截竹吹之聲相似杜補遺後漢班超飯鼓吹注古今樂錄曰橫吹胡樂也張騫自西域傳其法於長安惟得摩訶兜勒一曲李延年因之更造新聲二十八觧乘興以爲武樂後漢以給邊將趙雲橫吹好則當似龍吟矣所以感龍吟於下以應之也橫吹𨿽云胡樂縱非笛而別是一物公今只是借字以言橫笛耳】

暫如臨邑至防山湖亭奉懷李員外率爾成興【趙雲臨邑縣屬齊州防玉篇助麥或曰防山湖卽鵲山湖非也地誌云齊州治歷城城縣東門外十步有歷水鵲山湖今公云如臨邑至防山湖按本朝王存九城志臨邑去州北百四十里而防字之音又鵲不同則所謂防山湖又別湖之名】

野亭逼湖水歇馬髙林間鼉吼風奔浪【鼉吼則風起】魚跳日映山【日暖魚跳躍也趙雲鼉吼在有風而浪起之時魚跳當日暖映山之時也】暫遊阻詞伯卻望懷靑關【趙雲詞伯指李員外矣王充論衡文詞之伯也李應在靑關故回望】靄靄生雲霧惟應促駕還【促駕猶速駕也趙雲此言景物之可愁矣故當速駕而返】

九家集注杜詩卷十七

欽定四庫全書

九家集注杜詩卷十八

宋郭知逹編近體詩

奉寄河南韋尹丈人

【甫故廬在偃師承韋公頻有訪問故有下句】

有客傳河尹逢人問孔融【孔融公自比也趙雲言見問者何南尹也李膺問河南尹而孔融造門爲上客】靑嚢仍隱逸章甫尙西東【郭璞受業於鄭公以靑囊書與之孔子生於魯嘗冠章甫之冠長於宋故衣逢掖之衣章甫儒冠趙雲孔子嘗曰丘也東西南北之人也謂其身挾靑囊而隱逸冠章甫而西南其著仍與尙字則公言河南尹問人之辭也】鼎食爲門戶詞塲繼國風【列鼎而食門戶閥閱也詩列國之風趙雲上句言河南尹之貴下句言河尹能詩】尊榮瞻地絕疎放憶途窮【言地望崇重也阮籍詩途窮能無慟趙雲任彥升作竟陵王行狀有曰地尊禮絕疎放公自謂也憶途窮則又言河尹憶問之】濁酒尋陶令丹砂訪葛洪【王九月九日送酒與陶潛潛得之便飲而歸謝混濁酒聊自適晉葛洪字稚川欲祈遐壽聞交趾出丹砂求爲勾漏令趙雲放意於杯酒故尋陶令祈心於遐年故訪葛洪】江湖漂短褐霜雪滿飛蓬【短一作裋淮南子霜雪亟集短褐不完褐毛布詩首如飛蓬趙雲短褐並見上北徵詩注飛蓬言髮飄亂如之久在江湖之間故云漂短褐髮如飛蓬而霜雪滿言其白也竊又謂霜雪非以言髮之白乃眞所謂霜雪者蓋公詩作於潭州適當冬時兩句述其羇旅流漾江湖故短褐爲江湖所漂犯冒霜雪故飛蓬之髮爲霜雪所滿此又可考作詩時節爲冬時甚明二說以俟明識】牢落乾坤大周流道術空【趙雲上林賦牢落陸離易系辭云周流六虛言天地廣大而我獨牢落𨿽挾道術竟於周流之際成空而無用荘子云古之道術有在於是】謬慙知薊子眞怯笑揚雄【後漢方術傳薊子訓有神異之道公卿以下侯之者常數百人解嘲曰子乃以鴟梟而笑鳳凰子徒笑我之尙白吾亦笑子之病不遭扁鵲悲夫趙雲揚雄注太人皆笑之至以爲可覆醬瓿惟其周流道術空故繼之以今兩句】盤錯神明懼謳歌徳義丰【虞詡曰不遇盤根錯節何以知利器趙雲此言韋尹爲政之能謳歌如鄭歌子產漢歌岑君是也】屍鄕余土室難說咒雞翁【一作誰話後漢地裏志偃師有屍鄕列仙傳咒雞翁居屍鄕下養雞百餘各有名字呼名則種別而至趙雲舊本又云一作誰話闘雞翁公題下注云故廬在偃師云云以義詳之難說字當以誰話爲正闘雞翁無義當以咒雞翁爲正蓋言誰人話及咒雞翁乎惟我韋丈人而已或云難說謂難說得到也眾人難得說到而韋丈人獨念之亦有義然講解費力】

對雨書懷走邀許主簿

東嶽雲峯起溶溶滿太虛【趙雲楚詞云云容容兮雨字異而義同】震雷翻幕鷰【襄二十九年傳公子朝曰夫子在此猶燕巢於幕上】驟雨落河魚【河一作溪趙雲舊本一作溪魚非蓋幕鷰字出左傳不應以溪魚無出處爲對河魚固言河中之魚亦以左傳有河魚腹疾雨中魚落今亦有之】座對賢人酒門聼長者車【魏志徐傳鮮於輔云醉客謂酒淸爲聖人酒濁爲賢人陳平家貧居陋巷以席爲門然門外多長者車轍趙雲座對賢人酒則徒有酒而已故聼長者車之相訪也旣未有過之者於是相邀許簿矣】相邀愧泥濘騎馬到階除【趙雲魏都賦中逵泥濘山簡傳云時時能騎馬登樓賦循階除而下降】

已上人茅齋

已公茅屋下可以賦新詩【趙雲潘安仁秋興賦序云偃息不過茅屋茂林之下蘇子卿云可以慰嘉賔阮嗣宗云可以慰我心劉公干云可以薦嘉賔下四句乃可賦者也嵇叔夜琴賦云臨淸流賦新詩衡門之下可以棲遲】枕簟入林僻茶畱客遲【趙雲枕簟字禮記斂枕簟】江蓮揺白羽【白羽扇也】天棘蔓【舊本作夢】靑絲【杜正謬夢當作蔓天門冬荊湘間謂之天棘抱朴子及博物志皆雲天門冬一名巓棘以其刺故也然不載天棘之名豈非方言歟本艸圖經雲天門冬生奉髙山谷今處處有之春生藤蔓大如釵股髙至丈餘葉如茴香極尖細而疏滑有逆刺亦有澁而無棘者其葉如絲而細散皆名天門冬以此考之則天棘爲天門冬明矣一本作天棘然本艸及爾雅諸書並無此名必有博物者能辧之冷齋夜話云王仲至言天棘非煙非霧自是一種物曾見一小說今忘之矣髙秀實雲天棘天門冬也見本艸其枝蔓延疑蔓字非夢也然本艸天門冬一名巓棘王元之詩水芝臥玉腕天棘蔓金絲則天棘蓋栁也學林新編雲天棘蔓靑絲今攺蔓爲夢蓋天門冬亦名天棘其苗蔓生好纒竹木上葉細如靑絲寺院庭檻中多植之可觀後人旣攺蔓爲夢又釋天棘爲栁皆非也胡仔曰按本艸載抱朴子雲天門冬或名巓棘冷齋學林二說遂以爲天門冬何也其引王元之天棘蔓金絲又以爲桞亦何所據蔡伯世云此句最疑學者或曰梵語名桞爲天棘又近傳東坡杜記事實一編更以王逸少詩云湖上春風舞天棘爲證因悟夢字乃由舞字之訛缺況以上句考之正應用艸木爲對偶非有奧義也趙雲天棘蔓靑絲其蔓字是歐陽文忠家善本未見善本已前惑於夢字之義羣說紛紛如洪駒父云嘗問於山谷山谷云不解又問王仲至仲至云出異書洪覺範作泠齋夜話又引髙秀實之言蔡伯世又以近傳東坡事實所引王逸少詩爲證其說不一然東坡事實乃輕薄子所撰豈有王羲之詩旣不見不集而不載別書乎且旣使眞是王詩亦何所據而謂之桞乎此因王元之詩句而添撰也又有所謂杜陵句解者南中李歜所爲也且云聞於東坡云是天棘弄靑絲此求夢字之說不得遂取夢字同韻之字補之然弄字於靑絲爲無交渉矣髙秀實之說頗爲是明矣杜田亦知引此余竊謂王元之詩天棘舞金絲正是用杜詩若指言天門冬亦自有金絲之實本艸注又云葉細似薀而微黃是也洪覺範安知王元之不見詩善本知蔓靑絲之義而用之乃遂彊解之爲桞乎若山谷仲至皆大儒博雅以不見善本爲夢字所迷而仲至不爲無可譏也且其題自是已上人茅齋亦一幽居之僧耳茅齋前有何非煙非霧之異物乎其言江蓮揺白羽亦不過種之盆罋中而花如白羽之揺以明其𨿽種於茅齋之前而蓮乃江蓮也則對天棘蔓靑絲乃是種天門冬枝枝條延蔓如靑絲之長自足以形容幽居之景物何逺求他物以當天棘邪江之蓮天之棘抑亦公自造耳孟子曰猶白羽之白蕭子範之言馬曰繮以紫縷系以靑絲】空沗許詢軰難酬支遁詞【支遁字道林講維摩經遁謂眾議無以歷言許詢設一難遁不能復通趙雲蓋言我空沗爲許詢之流而難酬對支遁所以美已上人也】

房兵曹胡馬詩

胡馬大宛名鋒稜瘦骨成【漢伐大宛獲汗血馬作西極天馬之歌趙雲古詩胡馬嘶北風李陵書云舉刃指麾胡馬奔走陸士衡漢髙祖功臣頌曰韓王窘執胡馬洞開蓋凡西北之馬皆謂之胡馬漢天子初發易卜曰神馬當從西北來得烏孫馬好名之曰天馬及得大宛國汗血馬益壯遂更名烏孫馬曰西極馬而以天馬名大宛之馬如是則胡馬得大宛名者豈不貴乎】竹批雙耳峻風入四蹄輕【劉孝標詩四蹄不起塵趙雲後魏賈思勰載相馬經耳欲鋭而小如削筒則所謂竹批矣故公李丈人故馬行又曰頭上鋭耳批秋竹魯國黃伯仁爲龍馬頌云雙耳如筒相馬法不取三羸五駑其一羸是大蹄其一駑是緩耳而劉義防白馬賦有竦身輕足故公詩於耳言峻於蹄言輕也】所向無空闊眞堪托死生【如髙歡之的盧是可托死生也鄭之小駟則異於此趙雲兩句是一義如世說載劉備之初奔劉表屯於樊城表左右欲因防取備備覺如厠便出所乘馬的顱曰今曰厄可不努力的顱逹備意一踴三丈得過又如劉牢之爲慕容垂所逼策馬跳五丈澗而脫此其事也】驍騰有如此萬里可橫行【顏延年赭白馬賦藝品驍騰】

畫鷹

素練風【一作如】霜起蒼鷹畫作殊【趙雲素練絹也因其畫鷹故風霜起若作如霜則止言綀之白而已又起字無分付非是】身思狡兔【身猶竦身也孫楚鷹賦擒狡兔於平原史記狡兔死良犬烹】側目似愁胡【隋魏彥深鷹賦立如植木望似愁胡趙雲音竦義亦同鷹事中有竦翮而升之語鷹常傾側其目故傅賦曰左看若側右視如傾晉孫椘鷹賦深目蛾媚狀如愁胡故公於王兵馬使二角鷹詩亦云目如愁故視天地】絳鏇光堪擿軒楹勢可呼【絳鏇所以縶鷹趙句上句則所畫絆鷹之絳鏇也光而堪擿取焉下句則置畫於軒楹之間其勢如眞可呼也孫楚賦云麾則應機招則易呼魏彥深鷹賦姦而難有往不可呼】何當擊凡鳥毛血灑平蕪【師云凡鳥以況小人班固西都賦風毛雨血灑野蔽天趙雲陳孔璋爲曹洪與魏文帝書有園囿凢鳥之語而呂安見嵇喜題門作鳯字其凢鳥則又出於此毛血灑字亦暗使鷹事有獻鷹於楚文王者王時獵云夢鷹聳翮而升須防毛墮若雪血灑如雨有大鳥墜地博物君子曰此大鵬雛也言其畫之眞有翻韝掣臂噬之志可見矣公於楚姜公畫角鷹落句乃云梁間燕雀休驚怕未必博風上九天則以徒有形而無其實者一曰何當一曰未必諸人變化之妙如此】

與李十二白同尋範十隠居

李侯有佳句往往似陰鏗【陳書陰鏗字子鏗五嵗能誦詩賦及長博涉史傳亢善五言詩爲當時所重趙雲鏗詩𨿽見藝文類聚恨無全集可考】余亦東蒙客憐君如弟兄【師云子美居齋兗故云東蒙客也趙雲東夢山名乃詩所謂防之一也以其在東故謂之東蒙公在兗州故曰東蒙客此兩句卻不對不知此格何以謂之近體也】醉眠秋共被【姜肱兄弟同被而寢】攜手日同行【師云詩衛北風惠而好我攜手同行趙雲前句憐君如弟兄故於共被中暗使姜肱事又晉祖逖劉琨情好綢繆共被而寢】更想幽期處還尋北郭生【列子與北郭生連墻而不相通趙雲北郭生指言範十隱居也舊注引列子所載乃南郭生耳】入門髙興發侍立小童淸【趙雲殷仲文詩云猶有淸秋日能使髙興盡鮑照園中秋散詩云臨歌不知調發興誰與歡黃帝曰異哉小童】落景聞寒杵屯云對古城【趙雲梁元帝纂要曰晚照謂之落井列之望之若云屯焉謝靈運詩巖髙白雲屯】向來吟橘頌【張華有橘詩郭璞有贊謝惠連有賦】誰欲討蒓【陸機傳機嘗詣侍中王濟濟指羊酪謂機曰卿吳中何以敵此答曰千里蒓未下鹽豉時人稱爲名對杜正謬楚詞自有橘頌非橘詩贊賦也趙雲橘頌主意言其受命之不遷耳蒓事卽是張翰在齊王冏府冏時執權翰憂禍及因見秋風起乃思吳中菇菜蒓鱸魚曰人生貴得適志何能羈宦數千里以要名爵乎遂命駕而歸俄而冏敗人以爲見機今詩意作謂其身與李白範隱居並吟誦屈原之橘頌守已之有素又誰肯待倦遊睹秋風而後思蒓乎舊注皆非】不願論簮笏悠悠滄海情【趙雲惟其前句如此故無復簮笏之願而欲寄情滄海也】

臨邑捨弟書至苦雨黃河泛溢隄防之患簿領所憂因寄此詩用寛其意

二儀積風雨百谷漏波濤【老子江海爲百谷王】聞道黃河坼遙連滄海髙【趙雲易有太極是生両儀言天地也廣雅雲天地曰二儀以人參之曰三才薛道衡祭江文帷蓋靜於波濤西都賦帯以洪河涇渭之川選東燭滄海又東臨滄海】職司憂悄悄【謂當職司水之官師云詩職司其憂】郡國訴嗷嗷【趙雲詩憂心悄悄後漢有郡國志選詩眾人何嗷嗷職司指上位之人也郡國則水所及者非一州】捨弟卑棲邑【趙覽爲主簿人謂之棲鸞於枳棘言位卑下】防川領簿曹尺書前日至版築不時操【以版築夾土而築也書說築傳巖之野趙雲此言書中雲水遽至不得卽時操版築以防之也古詩客從逺方來遺我尺素書顏師古注云今俗言尺書或言尺牘乃其遺語耳】難假黿鼉力【江淹方駕鼉以爲梁】空瞻烏鵲毛【淮南子云烏鵲塡河趙雲言無是物爲橋梁也紀年曰周穆王三十七年東至於九江比黿鼉以爲梁古傳七夕鵲爲橋以波纎女也】燕南吹畎畝【趙雲孟子畎畝之中】濟上沒蓬蒿【泛濫至於燕南濟上皆漂沒也莊子蓬蒿之間】螺蚌滿近郭【趙雲爲蠃爲蚌】蛟螭乘九臯【濫濫故螺蚌在陸蛟螭在霄漢也趙雲選或藏蛟螭詩鶴鳴於九臯】徐關深水府碣石小秋毫【徐關碣石皆地名書碣石入於河趙雲燕南濟上徐關碣石皆齊州近璄後有送舎弟頻赴齊詩三首有曰徐關東海西有曰長瞻碣石鴻可以椎見】白屋畱孤樹靑天失萬艘【趙雲上句言屋已漂矣惟孤樹存下句言萬艘乘漲速去靑天長逺之間頃刻之中望之若失矣吳志趙咨傳魏文帝曰吳王頗知書否咨曰吳王浮江萬艘帯甲百萬】吾衰同泛梗利涉想蟠桃【山海經曰東海有山名度索山有大桃屈蟠三千里名曰蟠桃趙雲論語甚矣吾衰也周易利涉大川齊地接東海而蟠桃在東海故因水漲而觀萬艘去之之速可以利涉想望之也】賴倚天涯釣猶能掣巨鼇【賴一作卻列子言龍伯國天人一釣連六鼇趙雲釣鼇亦東海中事】

過宋員外之問舊莊

【員外季弟執金吾見知於代故有下句】

宋公舊池館零落守陽阿【守一作首阿山阿也趙雲伯夷叔齊隠於首陽山史記注云在河東蒲阪華山之北河曲之中之問乃汾州人去河中皆晉地則宜爲首陽矣舊作守陽則無義況詩有首陽之巓首陽之下而潘嶽詩有首陽岑則首陽阿依仿爲熟或云公方在齊地而此便驀大河在晉地爲可疑然隔此一篇是送蔡希魯還隴右則已在長安矣】枉道秪從入吟詩許更過【趙雲凡枉道而遊者猶任其入況能吟詩者而不許其過乎則公自負可知矣蓋以宋公平生好詩故也】淹畱問耆老寂寞向山河【趙雲淹畱駐�之義欲問耆老員外平日事員外亡矣其荘空存對此山河徒寂寞耳楚詞胡爲乎淹畱莊子恬淡寂寞禮記秋食耆老劉越石云如彼山河孟子乃屬其耆老而告之】更識將軍樹悲風日暮多【馮異每所止捨諸將並坐論功異常獨屏樹下軍中呼爲大樹將軍趙雲公題下自注云云則以馮異比員外之弟也考之唐史之問有二弟曰之悌者史載其以驍勇聞又曰長八尺開元中歷劍南節度使旣�事流竄復爲撃蠻防管但止附之問傳尾而無正傳不載其爲金吾將軍今因公自注見之之悌旣爲金吾將軍則公題莊捨指其大樹宜矣】

夜宴左氏莊

風林纎月落衣露淨琴張【師云張綽詩云哀掛纎月庾信詩獨識淨琴意趙雲纎月初生月也古兩頭纎纎詩曰兩頭纎纎月初生衣露淨琴張此句亦似艱閟蓋言當月落之際衣上有露而拂扵琴以張之則淨莊子之名人名率用用義理寓言爲之有子琴張用張琴爲名也此琴張因可使矣東坡詩云新琴空髙張絲聲不附木亦有琴張字】暗水流花逕【師云孫登詩暗水度潛溪】春星帯艸堂【趙雲吳都賦云帯朝夕之濬池佩長洲之茂苑注云帯佩猶近也又魏都賦曰列宿分其野荒裔帯其隅則帯字又可單用不必以襟帯佩帯爲類也】檢書燒燭短看劍引杯長【看一作說一作煎茗師云古詩看書怯燭殘因話錄徐世長看劍飲酒酒酣舞劍狂不知止趙雲謂之檢書則必尋討事出之類檢或未獲宜乎燒燭至於短此理之常然因看劍而豪气生於此快飲亦宜引杯長矣東坡有云引杯看劍話偏長正使此句一作煎茗無義又作說劍亦未必因之而長引杯又說劍犯荘子不應只用檢書爲對】詩罷聞吳詠扁舟意不忘【吳詠作吳人詠詩聲也趙雲惟其聞吳詠故動扁舟之興】

送蔡希魯都尉還隴右寄髙三十五書記【時哥舒入奏勒蔡子先歸】

蔡子勇成癖【癖好著也如王濟馬癖和嶠錢癖杜預左傳癖之義】彎弓西射胡【曹子建白馬篇宿昔秉良弓楛矢何參差控破左的右發摧月支趙雲前漢書士不敢彎力而報怨西射胡義自分明舊注卻引曺子建詩控破左的右發摧月支左的自是射的月支自是射貼名假使錯認月支是胡名亦何干也】健【一作男】兒寕闘死【世說桓車騎使健兒鼓行刼鈔】壯士恥爲儒【酈食其傳沛公不喜儒諸客冠儒冠來者沛公輒溺其中趙雲健兒彊健之兒非今日黥面者故對壯士舊注引世說卻是項羽目樊噲曰壯士也恥爲儒此乃治天下當用長槍大劍何用毛錐子之類舊注非公嘗有句云健兒勝腐儒】官是先鋒得材緣挑戰須【先鋒謂先師眾而行也鋒取鋒鋭之義挑戰挑之使戰如左傳云致師漢髙祖紀項羽謂曹咎曰謹守成臯卽漢欲挑戰勿與戰李奇曰挑徒了切臣瓉曰挑戰擿嬈敵求戰也趙雲國志蜀馬謖傳云魏延吳壹論者皆言宜令爲先鋒】身輕一鳥過槍急萬人呼【輕健如飛鳥李廣趫健人目爲飛將軍呼驚呼也趙雲前敍其得官之因今方以美之也廬陵嘗云陳公從易初得杜集至身輕一鳥其下脫一字因與數官各補之或云疾或云落或雲起或云下莫能定及得善本乃過字陳公嘆服𨿽一字不能到也𨿽然過字蓋使家語見飛鳥過及荘子猶鳥雀蚊防之過乎前又張景陽雜詩人生瀛海內忽如鳥過目而公亦屢使鳥過字如愁窺髙鳥過諸君猶不至是亦未之思耳然両句好處尢在槍急字非身輕而槍急何以致萬人之呼】云幕隨開府【幕府以幕爲府也西京雜記成帝設云幕於甘帛】春城赴上都【赴一作入趙雲此言哥舒入奏也唐史天寶十一載翰加開府儀同三司冬入朝今公云春城豈由冬末而渉春乎凡大將則有幕府見李廣傳注古樂府春城起風色開府字晉宋以來官號亦用矣班固賦云隆上都而觀萬國也】馬頭金匼匝【古詩白馬黃金羈驄馬金絡頭】駞背錦模糊【以駞負錦也趙雲金匼匝言金絡頭其狀宻而匼匝鮑照白紵歌云雕屏匼匝祖帳舒駞背負物而以錦帕防之此之謂模糊公詩有云子璋髑髏血模糊亦遮蓋之義匼匝模糊皆方言】咫尺雪山路【郭義恭志廣曰西域有白山通嵗有雪亦名雪山班固贊曰定逺慷慨専功西遐坦步防雪咫尺龍沙注言不以爲逺也】歸飛西【一作靑】海隅【言歸隴右也趙雲此謂希魯先勒還隴右視雪山咫尺不以爲逺故歸飛西海隅也】上公猶寵鍚【上公哥舒翰寵錫希魯】突將且前驅【師云曹植賦突將猛快趙雲上公言哥舒翰猶有錫命未已固當少住則蔡子突將當往爲前驅以先歸舊注以爲錫賚希魯非是詩爲王前驅石季倫王明君辭前驅已抗旌】漢使黃河逺【漢使張騫窮河源】涼州白麥枯【漢桓帝時童謡曰小麥靑靑大麥枯誰當獲者婦與姑丈夫何在西擊胡杜正謬唐陳藏器本艸云小麥秋種夏熟受四時气足兼有寒溫面熱麩泠宜其然也河渭以西白麥麵涼以其春種闕二時之气故也以地理誌考之涼州正在河渭之西其出白麥蓋土地所宜趙雲翰爲河西節度使故言黃河逺暗用張騫比之下句言其地其時也公詩送髙書記亦云崆峒小麥熟且願休王師亦言麥以志時矣】因君問消息【問髙消息也】好在阮元瑜【王粲傳陳畱阮瑀字元瑜少受學於蔡邕建安中都防曹洪欲使管記室瑀不爲屈趙雲此題所謂因寄髙書記也記室乃書記之任】

春日憶李白

白也詩無敵【敵一作數】飄然思不羣【趙雲此詩破頭両句已對呼人名爲某也起於左傳而回也賜也之類在類語尢多今所謂白也卻犯檀弓孔白之母死而不喪子思曰爲伋也妻者是爲白也母不爲伋也妻者是不爲白也母有此両字故對飄然爾雅曰回風爲飄白是人名飄是風名方是可對晉成公綏嘯賦有云心條蕩而無累志離俗而飄然舊正作詩無敵𨿽有仁者無敵用眞儒無敵於天下用對不羣字則史有爽邁不羣逸志不羣獨立不羣也小注又作無數則如食力無數修爵無數其無敵不若無數蓋下言不羣則已是無敵矣不應更疊意也今此亦松公寄言於爲戱露出消息以示太白以爲對屬湏字有出處然後爲公之意乎其云細論文亦在是也】淸新庾開府【蕭揚州薦士表辭賦淸親陸云別傳云亦善爲文淸新不及機】俊逸鮑參軍【鮑照字明逺爲臨海王參軍鐘嶸曰鮑參軍詩如野鶴鄱云良馬走隄俊逸奔放趙雲世說注有云文翰淸新自有摯虞之妙俊逸世說載謝安目支道林如九方臯相馬略其黃取其俊逸庾鮑所以比白庾信在周爲開府鮑照在宋爲參軍二人本傳及其文集序與夫諸人議論如鐘嶸詩品初無淸新俊逸之目則自杜公品之也今讀其詩信然】渭北春天樹江東日暮云【事見昔遊詩江淹詩曰日暮碧雲合趙雲此以引末句之意公於凡寄逺及送行或居此念彼則於両句內分言地之所在渭北指言咸陽咸陽在終南山之南渭水之北故得名時白在防稽越州也斯江東矣】何時一樽酒重與細論文【沈休文勿言一樽酒明日難重持趙雲蘇子卿云我有一樽酒欲以贈逺人魏文帝著典論有論文而至於廋信詩云論文報潘嶽詠史答應璩今云論文而至於細則臻其妙矣非李杜莫造也若両句之勢亦孟浩然何時一杯酒重與李膺傾者矣】

贈陳二補闕

世儒多汩沒【汩沒不振之貎】夫子獨聲名【趙雲夫子指陳補闕禮記聲名洋溢乎中國】獻納開東觀【謝朓詩獻納雲臺表後漢和帝幸陳觀覽書林閱篇籍博選術藝之士以充其官趙雲両都賦序日月獻納】君王問長卿【司馬相如字長卿上讀字虛賦而善之曰朕獨不得與此人同時哉狗監楊得意侍上曰臣邑人司馬相如自言爲此賦上驚乃召問相如左傳曰與君王哉髙紀韓信曰項羽背約而王君王於南鄭禮記西方有九國焉君王其終撫諸範增曰君王爲人不忍又曰天下事大定矣君王自爲之】皂雕寒始急天馬老能行【所謂窮而益堅老而益壯也】自到靑防裏休防白髮生【言自可致於靑霄之上無以老自怠也趙雲大宛國汗血馬謂之天馬以其先乃天馬之種也楚詞載靑防而攄虹】

寄髙三十五書記【適】

嘆息髙生老新詩日又多美名人不及佳句法如何【按新唐書適五十始爲詩卽工以气質自髙毎一篇已好事者輒傳之趙雲漢蔡邕師賦曰詠新詩以悲歌句法本是佛書有法句經�而詩句之有法亦然故公於詩句問其法如何】主將收才子崆峒足凱歌聞君已朱紱且得慰蹉跪【趙雲主將哥舒翰也翰爲河西節度使以適爲掌書記崆峒隴右山名足凱歌言其必勝也軍防而還則奏凱歌出周禮朱紱𨿽出易乃芾字而曹子建用則是朱紱字江淹雜體詩用敝字義皆同朱紱則賜緋之謂】

送裴二虯作尉永嘉

孤嶼亭何處天涯水气中【嶼島嶼也】故人官就此絕境興誰同【趙雲永嘉乃唐之溫州倚郭縣屬江南道故曰水气中孤嶼亭想是永嘉縣尉司景物故人則指裴二就此同境則指孤嶼亭矣】隠吏逢梅福【漢梅福九江人補南昌尉家居常讀書養性爲事至元始中王莽専政梅福一朝棄妻子去九江人補南昌尉家其後見福於防嵇者更名姓爲吳市門卒所謂隠於吏矣趙雲指言裴二也】遊山憶謝公【謝安石寓居防嵇與羲之遊處出則漁弋山水常往臨安山中坐石室臨濬谷𨿽放情丘壑然毎遊賞必以妓女從也趙公謝公謂謝靈運爲永嘉守好遊山水當時號之謝公今積谷山南有謝公巖焉郡又有東山公登東山望海詩雲開春獻初嵗白日出悠悠可以見其遊山之實矣舊注非】扁舟吾已就【一作具】把釣待秋風【張翰見秋風起乃思吳中蒓鱸魚鱠遂命駕東歸也趙雲待秋風而把釣是時鱸魚可鱠也張翰吳郡人正是吳中事】

城西陂泛舟

【趙雲北渼陂也在鄠縣西五里後篇有與源大少府遊陂詩應爲西陂好可知也】

靑蛾晧齒在樓船【見大人食刀詩注杜補遺宋玉笛賦曰嚴春使午子延長頸奮玉手摛朱唇耀皓齒吟淸商起流徴朱買臣傳詔買臣到郡治樓船趙雲宋南平王白紵舞曲曰佳人舉防曜靑蛾相如賦皓齒粲爛】橫笛短簫悲天逺【趙雲隋江縂梅花落詩橫梅短簫淒復咽】春風自信牙檣動【庾信賦鐵軸牙檣趙雲古歌辭象牙作帆檣緑絲何威蕤】遲日徐看錦防牽【吳甘寧以錦防牽船隋煬帝錦防龍舟】魚吹細浪揺歌扇鷰蹴飛花落舞筵【以扇自障而歌故謂之歌扇揺則言浪之影也師云劉孝標詩屢將歌罷扇回拂影中塵】不有小舟能蕩漿百壷那送酒如泉【師云古詩舟子蕩漿遊韓奕詩淸酒百壺趙雲漿所以隠楫之處古詩艇子打兩槳灑如泉放左傳酒如澠之語也】

贈田九判官【梁丘】

崆峒使節上靑霄河隴降王欵聖朝【欵納欵也趙雲此詩乃哥舒翰獻防之事崆峒隴右之山名也翰於天寶八載爲隴右節度使與吐蕃戰於石堡城號神武軍軍上靑霄言入朝見天子也蓋領吐蕃降王以朝矣】宛馬總肥春苜蓿【大宛國漢時通人嗜蒲萄酒馬嗜苜蓿後貳師至宛取善馬遂采蒲萄苜蓿種而歸】將軍祗數漢嫖姚【漢一作霍霍去病爲嫖姚校尉注嫖音頻妙姚音羊召反皆勁疾之皃今讀音摽揺者非趙雲上句則得吐蕃之馬矣大宛最出善馬而吐蕃亦連彼一帶馬無不善者苜蓿所以飼馬肥春苜蓿則其人朝在春時也下句指言翰也嫖姚字在漢書音去聲而公作平聲使又常曰借問大將誰恐是霍嫖姚沈存中筆談亦嘗論矣豈杜公傳受爲平聲邪無害於義蓋周庾信畫屏風詩押飄字韻末句云寒衣湏及早將寄霍嫖姚又梁簫子顯日出東南隅行雲押霄字韻而云漢馬三萬匹夫婿仕嫖姚】陳畱阮瑀誰爭長【王粲傳始文帝爲五官將及平原侯植皆好文學粲與北海徐幹字偉長廣陵陳琳字孔璋陳畱阮瑀字元瑜汝南應防字徳璉東平劉楨字公幹並相友善趙雲以比田九也誰爭長則瑀在七子之中爲勝太祖辟之爲寕謀祭酒也左傳滕薛侯來朝爭長】京兆田郎早見招【田奉爲郎入奏事靈帝目送之曰堂堂乎張京兆田郎鳯字秀宗趙雲又以比田九取其同姓見招字翻使左太衝詩馮公豈不偉白首不見招】麾下賴君才並入獨能無意向漁樵【麾下謂軍中旌麾之下漁樵杜公自謂也趙雲言主將麾下賴田君之才與諸俊並入可獨能無意而甘心向於漁樵乎舊注以公自謂公時是布衣亦豈有便千人提挈入大將幕之理邪】

贈獻納使起居田舍人

獻納司存雨露邊【武后初置以受四方之書謂之理使宗攺爲獻納使趙雲唐制獻納使掌受封事以獻天子蓋取兩都賦序日月獻納也論語籩豆之事則有司存雨露邊則言天子施恩澤之地】地分淸切任才賢【劉公韓詩拘限淸切禁趙雲此言田君之爲起居舍人起居舍人從六品上中書省斯爲禁近矣】舍人退食收封事【唐以舍人給事中知匭事】宮女開函近禦筵【函爲匭函也宮女開函以所投封事奏禦也趙雲詩退食自公舊注引武后置理匭使宗攺爲獻納使其說是在天寶皆載帝以匭聲近故也舊注又引唐以舍人給事中知匭事非是蓋至徳元年方復理匭使之舊名至寶應元年命中書門下擇正直淸白官一人知匭以給事中中書舍人爲理匭使今舊注乃以中書舍人當起居舍人以理匭使爲知匭以寶應事當天寶皆非田公以起居舍人爲獻納使故公詩有舍人字矣】曉漏追趨靑瑣闥【靑瑣門也範彥龍詩攝官靑瑣闥遙望鳯凰池】晴窻防檢白雲篇【薛云右按漢武帝秋鳯詩曰秋風起兮白雲飛淮南王安武帝毎爲報書及賜常召司馬相如等視艸乃遣趙雲漢宮室有靑瑣門刻爲連瑣之而靑塗之防檢白雲篇蓋言天子親暱田君如此】揚雄更有河東賦惟待吹噓送上天【揚雄成帝時客有薦號文似相如還上河東賦此子美自比雄也故有待吹噓之句趙雲漢成帝追觀先代遺蹤亦思欲齊其徳號揚雄以爲臨淵羨魚不如退而結网上自西嶽還雄上河東賦以勸令公自比於雄欲有所諷誎而上河東賦以田君爲獻納使有吹噓之理舊注引有薦雄者考雄傅薦雄時止是甘泉賦乃附舊其說】

送韋書記赴安西

夫子歘通貴云泥相望縣【云泥猶貴賤之逺如雲之與泥趙雲歘音許勿切有所吹起貎忽然而貴也詳公詩意則韋君亦貧困矣忽然通貴遂有云泥之隔揚雄解嘲當塗者入靑雲失路者委溝渠吳蒼與矯愼書遂有乘雲行泥之語晉丁彬書云泥異途邈矣懸絕】白頭無籍在【無籍在朝列也籍如通籍之籍】朱紱有哀憐【曹子建俯愧朱紱有一作卽趙雲上句公自言也謂無所倚借故用對哀憐字或一作籍爲通籍之籍非惟不對又不連接上句又不指言誰人蓋以言韋君則旣爲官矣以言公身則作此詩時未曽有官也蓋後篇重過何氏云何路霑防祿歸山買薄田豈不明甚下句言韋爲書記則服緋矣有哀憐則言朱紱之人有哀憐於我】書記赴三防【采薇豈敢定居一月三防注防勝也三勝謂侵伐戰也】公車畱二年【東方朔待詔公車師古曰公車令屬衛尉上書者所詣】欲浮江海去此別意茫然【公以道不偶時欲放迹於江海論語道不行乘桴浮於海趙雲三赴戰勝之地指安西主將也又以言韋君公車畱二年則公自謂公自負其才旣見韋之通貴而身】

【畱公車故欲去而之江海矣公三十九嵗之冬上三大禮賦四十嵗之春後方召試得官此三十九嵗已前未有官詩蓋嘗有詣公車之事矣應是三大禮賦已前屢進賦而無報所以云畱於公車矣】

陪鄭廣文遊何將軍山林十首

【東方朔傳竇太主曰回輿枉路臨妾山林應劭曰公主園中有山謙不敢稱第故托言山林也】

不識南塘路今知第五橋【師雲南塘第五橋皆秦川地名趙雲此両句是對南塘第五橋之名於志在萬年縣郭外之西南後有鄭十八防貶臺州司戶而題其居云第五橋邊流恨水皇陂岸北結愁亭則第五橋與皇陂當是目前相近之處長安皇子陂在萬年縣西南二十五里以秦葬皇子起冢陂北原上得名以皇子陂推之第五橋可見如是則何將軍山林所過之地矣故於首句言之】名園依綠水【謝暉逶迆帯綠水】野竹上靑霄【北山移文幹靑霄而眞上新添庾杲之泛緑水依芙蕖𨿽其義不同而必謂以有出處對屬則摘字當本諸此】谷口舊相得【前漢王貢傳鄭子眞修身白保成帝時大將軍王鳯以禮聘子眞子眞不詘而終揚雄曰谷口鄭子眞不詘其志耕於嵒石之下名震京師趙雲指言廣文也】濠梁同見招【莊子與恵子同遊濠梁之上趙雲相親爲荘惠也】平生爲幽興未惜馬蹄遙

右一

百頃風潭上千章夏木淸【師云謝靈運詩風潭寒皎防趙雲此篇眞道景物舊本作千重非是師民瞻本作章漢食貨志注大木曰章夏木則言其功用在夏而淸也】卑枝低結子【趙雲魏文帝芙蓉池作云卑枝拂羽蓋師師云古詩卑枝成屋椽】接葉暗巢鸎【師云庾亮賦接葉巢春語之鸎】鮮鯽銀絲鱠香芹碧澗羮【謝靈運銅陵映碧澗趙雲言所煮之羮乃碧澗之香芹也薛補遺碧澗地名唐長卿有碧澗別墅詩】翻疑柂樓底晚飯越中行【趙雲公往時在越州今言何將軍山林之景似之也】

右二

萬里戎王子何年別月支【張騫傳匈奴破月氏王師古月氏西域胡國也氏音支】異花開絕域滋蔓匝淸池【趙雲戎王子說者以爲花名義固然也下句云異花自分明矣言萬里則其來遠言月支是必月支之物】漢使徒空到【如張騫李廣利之類】神農竟不知【神農嘗百艸之滋味而竟不知言多異卉也師云漢使如博望侯之得石橊貳則師之得蓿胡桃種於絕城而無此異花故曰空到本艸亦不載故曰不知】露翻兼雨打開坼漸離披【揚雄賦配藜四施注配藜披離也趙雲雨打𨿽常語而涅�經有風雨所打宋玉云白露下眾艸兮奄梧楸以離披舊注所引非祖出】

右三

旁捨連髙竹【趙雲漢髙祖紀髙祖適從旁捨來】疎籬帯晚花碾渦深沒馬【碾渦碾磑問水渦漩也】藤蔓曲藏虵詞賦工無益山林迹未賖盡撚書籍賣來問爾東家【趙雲時公方爲布衣故曰詞賦功無益又言我之蹤迹亦不逺在山林也王粲邕蔡邕見而奇之曰吾家書籍文章當與之魯有東家丘問捨蓋問捨之問】

右四

賸水滄江破殘山碣石開【師云謝琨詩小江流剰水趙雲任彥升詩滄江路窮此故對碣石禹貢地名碣石以其碣起之石矣所謂碑碣蓋取此滄江破而爲賸水碣石開而爲殘山賸水殘山杜公之新語宋子京得之於唐書中有殘膏賸馥之句賸俗作剰】緑垂風折筍紅綻雨肥梅【趙雲上句義言風折筍茵緑下言雨肥梅綻紅句法以例言爲老健】銀甲彈箏用【古詩十五學彈箏銀甲不曽卸以銀作指甲取其有聲】金魚換酒來【阮孚爲常侍以金貂換酒帝宥之】興移無灑掃隨意坐莓苔【趙雲此尢見其野逸之興】

右五

風磴吹陰雪【磴石道也師云鮑照詩旣類風磴復象天井趙雲石梯之道也】雲門吼瀑泉【師云謝光逺山近雲門防】酒醒思臥簟衣冷得【一作欲】裝綿【趙雲得字似問辭言衣之冷矣得裝綿乎宜裝綿也】野老來看客河魚不取錢秪疑淳朴處自有一山川【趙雲丘希範詩野老時一望左傳河魚腹疾淳朴者太古之世也以其山野乃淳朴處矣】

右六

棘樹寒云色茵陳春藕香【師云本艸經冬茵陳經不死因舊茵而生故曰茵陳雲】脆添生菜美陰益食單涼【趙雲四句連義脆添生菜美言生菜非一矣而茵陳春藕之香脆又添其美也陰益食單涼言鋪食單於棘樹之下陰益其涼也謂之則山中已涼而又涼也蓋】野鶴淸晨出【一作至】山精白日藏石林蟠水府百里獨蒼蒼【山精魅趙雲嵇紹昻昻然如野鶴之在雞羣蜀帝得山精以爲妻庾信詩山精鏤寶刀水府則積水之府庾信溫泉碑云貝闕龍宮沈淪於水府】

右七

憶過楊柳渚【渚洲渚也荊州有渚宮】走馬定昆池【唐安樂公主作定昆池言勝昆明池也趙雲皆何將軍山林所經】醉把靑荷葉狂遺白接防【世說白接防衫也山簡爲襄陽守嘗醉習家髙陽池襄陽小皃歌曰山公時一醉逍遙髙陽池日暮倒載歸酩酊無所知復乘騘馬去倒著白接防舉手問葛彊何如並州兒趙雲陳柤孫登詩有靑荷葉日暉及古詩有荷葉何田田故合而用之】刺船思郢客【郢客善操舟趙雲宋玉對問云客有歌於郢中者可化用郢客矣】解水乞吳兒【吳兒善泅趙雲南人謂北人爲傖父北人謂南人爲吳兒皆常謂也暗使晉書夏仲禦能隨水爲戲操柂正櫓折旋中流繼而賈充以鹵簿妓女繞其船統若無所聞充曰此吳皃是木人石心也又可證其解水之字】坐對秦山晚江湖興頗隨【趙雲言𨿽在秦地而其山淸幽有江湖之興也】

右八

牀上書連屋階前樹拂云【趙雲公於竹詩亦云防見拂雲長郭景純遊仙詩有逸翮思拂霄】將軍不好武稚子揔能文【趙雲魏武帝令曰往嵗造百辟刀五枝先以一與五官將其餘四吾諸子中有不好武而好文學將以次與之】醒酒防風入【嵇康四言防風動桂】聴詩靜夜分【沈休文月華臨靜夜】絺衣掛蘿薜【師云潘尼賦絺衣獨桂於靑蘿】涼月白紛紛【趙雲月白謂之紛紛言其影在薜蘿之間如此蘿薜者藤蘿與薜荔也詩人毎使薜蘿謂是雨物故得倒用東坡亦嘗摘此爲句云九衢人防月紛紛】

右九

幽意忽不愜【古詩幽意無防絕】歸期無柰何【趙雲幽意所以不愜者以湏有歸期故也世說云左太衝作三都賦初思意甚不愜摘而用之】出門流水住回首白雲多【一作雜花多非趙雲雜花多非流水住則又見其處所當水平慢不流之處爲平地矣師云張潛詩山近白雲多】自笑燈前舞誰憐醉後歌秪應與朋好風雨亦來過【趙雲朋好朋之相好也顏延年作陶徴士誄詢諸友好此詩十篇蓋春末夏初之作有曰千章夏木淸有曰茵陳春藕香有曰醉把靑荷葉有曰巢鸎曰肥梅有言芹言筍也】

右十

重過何氏五首

問訊東橋竹【師云褚詩問訊南巷士】將軍有報書【趙雲言欲重過主人所以托爲問訊其竹而報許之也故有下句速往之義】倒衣還命駕【倒衣爲聞報而欲遽往急命駕也如詩顚倒衣裳】髙枕乃吾廬【主人無間故客至則安之若吾廬也陶潛吾亦愛吾廬趙雲命駕字起於每一相思千里命駕言往之速也史云不得髙枕而我又觧嘲有庸夫髙枕而有餘】花妥鸎捎蝶溪喧獺趁魚重來休沐地【師云漢律吏五日休下沐言休息以洗沐也】眞作野人居【趙雲上句言見聞之景物也而句法則花枝安妥之際有鸎捎掠於蝶溪聲喧沸之中是獺趁魚也漢制有官者賜休沐張安世傳休沐未嘗出今何氏山林本休休之地而眞作野人居則幽靜可知矣】

右一

山雨樽仍在沙沈榻未移犬迎曽宿客鴉護落巢兒【趙雲此言重來所見之事樽榻皆前日之所設與樽在而榻未移又見將軍之好客也護字公嘗使防隼護巢歸皆道實事之句】云薄翠微寺天淸皇子陂【皇子陂陂名也趙雲長安志載翠微宮在萬年縣外終南山上之又雲長安縣南六十里元和中攺爲翠防寺時在公死三十餘年之後而今詩云寺爲疑然二縣皆倚郭𨿽分縣名其實相連可亙不足疑矣翠微旣在終南之上其山之長逺又屬萬年或屬長安只以地界言之又不足疑惟宮寺之名本出臨時而宮可謂之寺寺可謂之宮於義無害故公使字偶爾犯邪當俟博聞者辧之若志所載止有北原陂在萬年縣西南二十五年以秦塟皇子趙冢陂北原上得名別無黃子之稱舊本作黃字誤矣公前篇云今知第五橋字而題鄭十八著作防詩云第五橋邊流恨水皇陂岸北結愁亭正相近之地則黃子當爲皇子矣】向來幽興極步屣過東籬【陶潛采菊東籬下趙雲言幽興之極已自前明今重來步屣過東籬言其熟也屣無根之屣音所尒切】

右二

落日平臺上【梁孝王傳孝王築東苑廣睢陽城大治宮室爲復道自宮連屬於平臺三十餘里師雲臺非長安景杜因臺以用字耳趙雲此平直言景物耳平臺應是有平穏之臺而紀其實舊注非是】春風啜茗時石欄斜防筆【趙雲置硯於石欄之上也】桐葉坐題詩翡翠鳴衣桁蜻蜓立釣絲自今幽興熟【一作自逄今日興】來往亦無期【師云顧況坐於流水上得桐葉題詩云一入深宮裏年年不見春聊題一片葉寄與有情人明日況於上流復題泛於陂中後十日復得詩意答況者沈約詩日色下衣桁】

右三

頗怪朝參懶【樂於安閒故懶於入朝參謁】應耽野趣長雨拋金鎖甲苔臥緑沈槍【槍甲皆器之犀利者不以功名爲務故雨霑苔臥也薛云右按車頴秦書曰苻堅使熊邈造金銀細鎧金爲綖以縲之緑沈精鐵也北史隋文帝賜張奫緑沈槍甲獸文具裝武庫賦曰緑沈之槍杜補遺嘗博考緑沈之義或以爲漆或以爲用緑爲飾羲之筆經云有人以緑沈漆竹及鏤管見遺藏之多】

【年�有愛玩詎必金寶雕琢然後爲乎此以緑責沈爲漆也又廣志曰緑沈古弓名劉劭趙都賦曰其器用則六弓四弩緑沈黃間堂溪魚腸丁令角端古樂府結客少年埸行雲緑沈明月金絡浮雲轡此言緑沈皆謂弓也弩名黃間以飾之也弓謂之緑沈其亦以緑以爲飾乎緑沈槍疑亦以緑而爲飾趙雲甲言金鎖以金綫連鎖之也苻堅所造乃其類也槍言緑沈色以色之物沈抹其柄也苻防創所引是至引北史隋文帝所賜張奫妄意觧爲精鐵非也杜田所引則可以見弓也甲也筆也槍也或緑漆之或緑塗之皆謂之緑沈師云梁簡文帝詩吳戈夏服箭冀馬緑沈弓】手自移蒲桺家才足稻粱【趙雲上句以言野趣之眞蒲桞一物耳卽所謂楊也是本有楊有桞爾雅曰旄澤柳是也下句言其野趣楊蒲柳之安稻梁九谷之二物詩云不能蓻稻粱】看君用幽意白日到羲皇【陶潛云羲皇上人趙雲言到羲皇則身到其世卽同其人到字最爲著力韓退之送僧澄觀言僧伽塔云僧伽後出淮泗上勢到眾佛尢瑰奇乃此到字矣言白日字有雍容閒暇不盡之意如落花遊絲白日靜也】

右四

到此應嘗宿相畱可判年蹉【差跌也】暮容色【衰暮也】悵望好林泉何路霑微祿歸山買薄田斯遊恐不遂把酒意茫然【賈誼鵬賦斯遊遂成卒被五刑斯遊此遊也謂霑祿買田之事也以爲李斯則非趙雲時公方爲布衣當在三十九嵗冬之前蓋次篇趙雲時遊詩曰四十明朝過而公三十九嵗之冬方獻三賦次年方召試得官授河西尉不行爲右率府冑曹也斯遊恐不遂言此遊恐不遂其意耳】

右五

冬日有懷李白

寂寞書齋裏終朝獨爾思更尋嘉樹傳不忘角弓詩【昭二年傳晉使韓宣子來聘公享之賦角弓賦角弓旣享宴於季氏有嘉樹焉宣子譽之武子曰敢不封殖此樹以無忘角弓遂賦甘棠宣子曰起不堪也無以及召公趙雲晉韓宣子聘魯公享之宣子賦角弓蓋言兄弟之國宣相親也公前有詩於白雲余亦東蒙客憐君如弟兄故今詩云更尋嘉樹傳不忘角弓詩此與醉眠秋共被暗使姜肱兄弟事合矣以事出昭二年傳故云嘉樹傳以在書齋裏而思白故於讀書之中更尋此傳傳因尋此傳故不忘角弓言兄弟相親之意東坡送宋希元詩云它時莫忘角弓篇又題萬松詩云慇懃記取角弓詩皆由杜公發之也】裋褐風霜入【貢禹防褐不完】還丹日月遲【道經言還丹能使人長生不死師云言自授籙成功之晚蓋白嘗從北海髙天師授道籙於齊州紫極宮趙雲防褐當以短爲正又杜公詠懷云賜浴皆長纓與宴非短褐以長對短其義尢明短褐言白之貧還丹言白有仙風道骨其所燒還丹可以遲延日月賀知章號曰謫仙人白與道士司馬子微遊則還丹在白爲當體】未因乘興去【王子猷乘興�載安道】空有鹿門期【漢陰有鹿門山龐徳公所隠之地趙雲公自言無因乘興如子猷訪戴而去徙與白有效龐徳公隠鹿門山之期約也】

杜位宅守嵗

守嵗阿戎家【王戎字濬仲少院籍二十嵗而籍與之交籍素與戎父渾爲友戎年十五隨父渾在郎捨籍毎適渾俄頃輒去過視戎良久然後出謂渾曰共卿語不如與阿戎談趙雲東坡詩雲頭上春幡笑阿咸又云欲喚阿咸來守嵗林烏櫪馬鬭喧嘩則杜詩善本當是阿咸字眾本皆作阿戎而舊注引王戎事大誤意者杜位小字阿咸也】椒盤已頌花【周庾信正旦詩椒花逐頌來趙雲晉劉臻妻元日獻椒花頌舊注非事祖矣】盍簮喧櫪馬【陳陰鏗詩云亭嘶皆櫪馬易勿疑朋盍簮】列炬散林鴉四十明朝過飛騰暮景斜誰能更拘束爛醉是生涯【趙雲過逾過也公所以感嘆頗有深意蓋記曰四十曰彊而仕公於天寶九載三十九嵗之冬預獻明年三大禮賦表云甫行四十載矣沈埋盛則則亦急於仕矣天寶十載方召試授官得河西尉不行則所當彊仕之年官猶未定宜其感嘆之切矣故下雲飛騰暮景斜而撲句付之醉也選有羽爵飛騰以四十對飛騰不必以數對數此公之妙處景斜字沈約傳景斜乃出】

與鄠縣源大少府宴渼陂【得寒字】

應爲西陂好金錢罄一飡【上林賦日出東沼入乎西陂前漢曹丘生招權顧金錢吳越春秋伍子胥至瀬水之上謂女子曰夫人可得一飡乎孔融傳一飡之惠必報】飯抄云子白【雲子雨也荀子云賦曰托地而遊宇友風而子雨】嚼水精寒【薛云漢武帝內傳王母謂帝曰太上之藥有風實云子師云漢武帝煉丹成以成者爲桃實白者爲云子趙雲云子指言菇菜飯也西陂中則有菇矣宋玉云主人女炊香菇子飯爲菇米之香滑潔白然後足以當云子之譬或曰菇米本黒不白也然公詩有云秒菇爲黒穟精鑿成白粲則舂之精乃白矣云子出漢武帝內傳薛蒼舒所引是舊注非】無計回船下空愁避酒難主人情爛熳持答翠瑯玕【四愁詩美人贈我翠瑯玕何以報之雙玉盤趙雲情爛熳蓋情多之意持答翠瑯玕意以篇什當之也矣】

崔駙馬山亭宴集

蕭史幽棲地【簫史弄玉夫也好吹簫教弄玉作鳯鳴而作鳯臺一旦夫妻皆隨鳯去趙雲簫史秦女弄玉之婿故得以言駙馬】林間踏鳥毛洑流何處入【洄洑之水也】亂石閉門髙【趙雲皆言其幽棲】客醉揮金椀詩成得繡袍【李白外傳云白對明皇撰樂府新詞得宮錦袍趙雲醉揮金椀詩得繡袍皆富貴家事揮者棄也旣醉而遂以金椀與之史有揮橐金者又戴詩云揮金畱客坐乃此詩揮金椀之義武后使東方虯宋之問賦詩先成者得錦袍亦此得繡袍之謂舊注所引非是蓋詩意不在此】秋秋多宴防終日困香醪

九月楊奉先會白水崔明府

今日潘懷縣【潘嶽自河陽轉懷令】同時陸浚儀【陸云出補浚儀令縣居都防之要爲難理云到官肅】坐開桑落酒【世說桑落河多美酒】來把菊花枝【晉陽秋曰陶潛九月九日無酒宅邊樀菊盈把望見白衣人至乃王送酒便飲醉而歸趙雲上句指言兩令之相防也劉隨喜造酒熟於桑落之辰故酒得名焉水經載之詳矣庾信從蒲使君乞酒蒲城桑落熟灞岸菊花花秋又謝衛王賜桑落酒詩曰停杯待菊花蓋桑葉落則菊花開之時當桑葉落而酒熟乃飲酒之矣舊注非】天宇淸霜淨【言气宇淸澈也】公堂宿霧披【衛瓘見樂廣曰若披雲霧而覩靑天趙雲公自言其得見二令公堂則楊奉先之公堂也】晚酣畱客舞鳬舄共參差【王喬爲鄴令事參差亦包兩令言之】

贈翰林張四學士

翰林逼華蓋【蔡邕傳擁華蓋兩奉皇極逼言宻而帝座】鯨力破滄溟【杜補遺晉天文志曰大帝上九星曰華蓋所以覆大帝之座也天子之華蓋象之古今注曰華蓋皇帝所作也與尢戰於涿鹿之野常有五色雲气金枝玉葉覆之而作華蓋唐百官志宗初置翰林待詔以張說張九齡等爲之掌四方表防批答應和文章旣而又以中書務劇乃選文學之士號翰林供奉分掌制誥書勑又攺供奉爲學士専掌內命其後選用益重而禮遇益親至號爲內相又以爲天子私人內宴則居宰相之下一品之上韋執誼翰林舊事曰翰林院在右銀臺門內麟徳殿西學士院在翰林院之南後又置東院於金鸞殿西隨上所在而遷取其近便也故事中書黃麻爲綸命重輕之辧近者所出獨得用黃麻有用白麻者皆在此院矧此院之置尢爲切近左接寢殿北瞻彤樓晨趨璝闥夕宿嚴衛宻之至也備待顧問辧疑釋非持縑牘授遣羣務職之重也趙雲又職林云自至徳後天子召集賢學士於禁中艸詔因在翰林待進止遂以名而置院毎在禁中天子】

【所在皆有待詔之所斯爲逼華蓋矣滄溟又以游泳寛縱之地鯨力破之則如宗慤云願乘風吹萬里浪之破】天上張公子【公子公侯之子孫美張翰林稱天上言非人間趙雲凡詩人於姓張者得曰張公子蓋以前漢趙皇后傳有張公子時相見如杜牧贈張祐亦曰誰人得似張公子是也其在禁中故故言天上也舊注非也】宮中漢客星【漢光武引嚴光入論道太史奏客星犯禦座甚急趙雲博物志載後漢人乘槎至天河之側見飲牛者使問嚴君曰客星星犯鬥牛而公詩毎作張騫爲使尋河事蓋承用然也如庾肩吾奉使江州船中七夕詩曰漢使俱爲客星槎共逐流亦以漢使貼星槎使矣今詩與張學士故得用張騫事舊注非】賦詩拾翠殿佐酒望云亭【賦詩佐酒言侍從宴嘗也趙雲拾翠在東內大福殿東南望云在西內景福臺西以其應和文章且禮遇內宴】紫誥仍兼綰黃麻似六經【翰林學士掌制誥紫誥謂以紫泥封誥也黃麻謂冩詞於黃紙上似六經言訓辭深厚如六經也杜補遺隴右記曰武都紫水有泥其色紫而粘貢之用封璽書故詔誥有紫泥之美後漢輿服志注漢書儀曰天子信璽六皆以武都紫泥封靑囊白素褁兩端無縫元注紫泥封誥是以王子言拾遺元封元年浮圻國貢蘭金之泥此金出陽淵水常沸湧金狀混混若泥如紫磨之色以此封詔函及諸宮門魅不敢於漢世上將出徵及諸使絕國多以此泥爲印封衛張騫傳介子蘇武之使皆受金泥之璽以封也馮鑑續事始貞觀十年太宗詔用黃麻紙冩詔勅文又髙宗上元三年詔曰勑制施行旣爲永式比用白紙多爲虫蠹自今以後尙書省頒下諸司諸州縣並用黃紙趙雲李肇翰林誌云凡賜與徵召宣索處分曰詔用白麻紙慰撫軍旅曰書用黃麻紙又雲南召及淸平官書用黃麻紙】內分金帯赤恩與荔枝靑【翰林拜命日賜金荔枝帯趙雲楊文公談苑載腰帯凡金玉犀銀之品自樞宰節度使賜二十五兩金帯舊用荔枝松花禦仙三品𨿽是本朝名式然成舊用則亦循唐故事矣三品以荔枝爲首本以賜樞宰節度今詩句則言出於殊恩非常例故也謂之荔枝靑言金色之靑熒也公詩又曰君看銀印靑】無復隨髙鳯【髙鳯後漢逸民也言張翰林已在顯貴不復與髙鳯爲偶矣】空餘泣聚螢【車家貧無燈火以絹囊盛螢火以照書讀之杜正謬髙鳯者鳯之飛鳴必在於髙如詩云鳴鳯鳴矣於彼髙防之類顏延年秋胡詩云椅梧傾髙鳯寒谷待鳴律元注非是趙雲此公自謂也髙鳯指言張翰林舊注非待無義豈可以人名對聚集之螢乎詩意蓋云我不能更隨張翰林之髙騫而止余泣於聚螢耳】此生任春艸垂老獨漂萍【春艸言不實流落漂泛如萍之在水也趙雲此言任春時之艸生幾度更不管年華之去耳此憾慨之言舊注非是】儻憶山陽防悲謌在一聴【山陽嵇康所居乃竹林之防也向秀經康山陽舊居作聞笛賦趙雲向秀思舊賦序云與嵇呂安居止接近公今所謂防字蓋嵇嵇向呂也它日向秀不見嵇康作思舊賦公今言儻憶者正預指它日隔闊之事意謂若以山陽之防爲可意則今日悲歌宜在一聴而勿忽之也】

送張二十參軍赴蜀州因呈揚五侍禦

好去張公子【見前注】通家別恨添【兩家相通來往言至契孰此別恨所以添耳趙雲通家字使孔融語】兩行秦樹直萬防蜀山尖【趙雲張二十由秦而趨蜀其所歷者秦樹與蜀山也樹直山尖語可謂新奇矣直蓋直木無曲影之直】禦史新驄馬【謂呈持侍禦也恆典拜侍禦史常乘驄馬京師畏憚爲語曰行行且止避驄馬禦史】參軍舊紫髯【爲張赴參軍也郤超髯府中語曰髯參軍趙雲舊注是但紫髯子卻因孫權傳號紫髯將軍可得取而合用之】皇華吾善處於汝定無嫌【皇華遣使臣之詩也言張有使才趙雲詩皇皇者華兩句正以言揚侍禦爲皇華之使乃吾所厚善之人則於張二十亦必無嫌所以薦之也舊注非是】

陪諸貴公子丈八溝攜妓納涼晚際遇雨

落日放船好輕風生浪遲竹深畱客處荷淨納涼時【趙雲自梁簡文帝來皆有納涼詩而陳徐陵詩句有曰納涼髙樹下簡文帝晚景納涼詩曰鳥棲星欲見荷淨月應求】公子調冰水佳人雪藕絲【謝暉詩秋藕折輕絲薛蒼舒杜補遺皆言如家語以黍雪桃之雪且引其注云雪拭也趙雲貴家有以蜜或乳糖伴雪而食者冰水言調豈亦用香美之物調和之乎不然觸冰爲水爲戱耳雪藕絲蓋雪斷之雪此是方言如家語則後人所謂洗雪之雪者矣非此之謂】片雲頭上黑應是雨催詩【趙雲此蓋以爲戱也雨甚當速歸而詩不了則黑雲將欲爲雨以催之笑東坡嘗使纎纎入麥黃花亂颯颯催詩白雨來】

右一

雨來霑席上風急打船頭【急一作惡趙雲示涅�經雲風雨所打亦是方言言蓋江南有謂之打頭風者也】越女紅裙濕燕姬翠黛愁【越多美女西施越女也古詩燕趙多佳人趙雲越女燕姫蓋収乘七發云越女侍側齊姬奉後而鮑明逺舞鶴云燕姫色沮巴童心恥也】纜侵堤栁系幔捲浪花浮【浪起如花也趙雲急雨當避進舟於岸傍故侵隄栁而系防也下句慢捲如浪花浮之間蓋雨景中看之也卷字與梁間文帝納涼詩珠連影空捲及王勃珠簾暮捲西山雨之捲同】歸路翻蕭颯陂塘五月秋【趙雲必著稱月者以當五月炎天而遂成秋爲可記錄範元實詩眼嘗論其類此者】

右二

白水明府舅宅喜雨【得過字】

吾舅政如此【喜雨之應禱故美其政也】古人誰復過碧山晴又濕白水雨偏多精禱旣不昧歡娛將謂何湯年旱頗甚今日醉歌【湯有七年之旱此詩先禱精禱不昧卽禱而得雨也故有醉歌之句論語聞歌之聲】

陪李金吾花下飲

勝地初相引徐行得自娛見輕吹鳥毳隨意數花須【趙雲徐行所以對勝地其作余行非吹鳥毳數花須所以自娛】細艸稱偏坐香醪懶再沽【趙雲稱字去聲如公嘗自偏歡腹腴愧年少漁父忌偏醒驥病思偏秣之義此飲酒闌而歇於細艸之上惟其偏可於此坐則不思起矣𨿽酒盡亦懶再沽也】醉歸應犯夜可怕李金吾【漢制金吾將軍主徼逃京師杜補遺桉韋述西都新記曰京城街衢有金吾曉暝傳呼以禁夜行惟正月十五日夜勑許金吾弛禁前後各一日故中書侍郎蘇味道上元詩有金吾不禁夜玉漏莫相催之句趙雲此戱李金吾也王褒洞簫賦云頌有醉歸之歌犯夜亦有所載世說云王安期作東海吏錄犯夜人至王問何處來雲從師受書還不覺夜王曰鞭撻寧越以立爲名恐非致化之本使吏送歸其家薛夢符所引李廣覇陵事非言可怕則不怕之也與可憚可但可能之可同】

贈髙式顏

【趙雲髙式之族侄也見適集】

昔別是何處相逢皆老夫【趙雲是字可以對皆字一作人非是】故人還寂寞削迹共艱虞【莊子孔子削迹於衛趙雲削迹莊子又曰削迹捐勢則自削藏也削迹於衛則人拂削其迹今此言共難虞則遭人棄逐矣此所爲寂寞也】自失論文友空如賣酒壚平生飛動意見爾不能無【趙雲魏文帝典論有論文一篇論文最爲難事公與李白詩云何時一樽酒重與細論文則李白與公敵體方能當之今指髙爲論文之友則必能文者友旣相失空知酒壚所在不復何人可與共飲也相如傳注云壚者賣酒之處無人共飲則亦沈滯塊處而已忽一見髙式顏則平生飛揚轉動之意不能自已也沈佺期於李侍郎祭文云思含飛動才冠卿云】

贈比部蕭郎中十兄【甫徒姑之子】

有美生人傑【詩有美一人漢髙祖云三者皆人傑吾能用之】由來積徳門【書汝方積徳漢叔孫通禮樂百年之積而後可興】漢朝丞相系【謂蕭相國何】梁日帝王孫【梁武帝姓蕭趙雲此篇是正格破題便對詩有美一人生人傑應是生民傑唐太宗名世民故毎攺世爲代攺名爲人孟子云自生民以來未有如孔子者易其所由來者漸矣詩人多用積徳字徳裕�齊王銘曰冑其積徳必有君臨也此以引下句】蘊借爲郎久【以蘊借而爲郎也東觀漢記桓榮溫恭有蘊借文穎曰寛博有餘也】魁梧秉哲尊【周悖傳魁梧奇偉一音悟魁言丘墟壯大之意也悟者言其可驚悟也趙雲張良贊聞張良之智勇以爲其貌魁梧奇偉注魁大兒梧言其可驚悟𨿽音去聲而公作平聲蓋當時皆讀爲吾馬顏師古自言之矣司馬相如以貲爲郎不式不願爲郎書經徳秉哲】詞華傾後輩風雅靄孤鶱【趙雲一字從鳥虛言切飛舉之貌也此屬元字韻中若其下從馬而爲一字起是起防切注云馬腹縶又虧也乃屬先字韻學者多誤故爲明之】宅相榮姻戚【晉魏舒少孤爲外家寧氏所養寧氏起宅相宅者云當出貴甥舒曰當爲外氏成此宅舒後果爲公杜補遺北史李靈傳邢晏稱其甥李繪曰如對珠玉宅相之奇良在此甥又文苑傳王褒字子深七嵗能作文外祖梁司空愛之謂賓客曰此兒當成吾宅相趙雲蕭兄杜家之外孫故此之魏舒】兒童惠討論【言方兒童時得蕭兄會以討論之益矣自此而下公轉入自述之事也書序討論墳典】見知眞自幼【潘安仁懷舊賦序云餘十二而獲見知於父有東越戴侯楊君遂申之以婚姻】謀拙愧諸昆【子美與蕭爲姑舅之昆仲也趙雲言見知於蕭兄已自防時而自後謀拙則毎愧諸兄書盤庚子亦拙謀作乃逸】漂蕩雲天濶沈埋日月奔【雲天闊言漂蕩而去遼逺也又日月奔謂沈埋而嵗月易失也】致君時已晚懷古意空存【趙雲其謀拙者漂蕩於外而不能仕進以致君也魏應璩與從弟君冑書曰思致君於有虞濟蒸民於塗炭懷古賦選曰盼山川而懷古又曰慨長思而懷古其漂蕩於外乃在齊魯下句使山陽愚谷事乃是齊魯相近之地地理誌山陽漢屬兗州愚公谷在靑州臨淄考之地圖靑州在兗州東而臨淄縣在州西北至十里則山陽與愚谷相近審矣在齊魯則爲雲天闊旣漂蕩之久則爲日月奔日月旣奔則致君遂晚而徒餘懷古之意存耳】中散山陽鍜【嵇康爲中散大夫性絕巧好鍜王戎自言與康居山陽二十年未嘗見喜慍之色向秀傳嵇康善鍜秀爲之佐相對欣然旁若無人趙雲嵇康居在山陽初康貧與向秀鍜於大樹之下自贍給潁川鐘防貴公子也精練有才辯故往造焉康不爲之禮而鍜不輟良久會去康謂曰何所聞而來何所見而去防以此恨之譛康於帝則有東市之刑公在山陽之間因懷古感慨】愚公野谷村【列子愚公移山而山北之叟笑之趙雲韓子齊相公逐鹿入谷見一老問是爲何谷對曰爲愚公谷以臣名之桓公曰視公儀狀非愚人何爲以愚公名之對曰臣故畜牸牛生子大賣之而買駒少年曰牛不能生馬遂持駒去傍鄰以臣爲愚故名愚公管仲再拜曰此夷吾之過也使堯在上咎繇爲理安有取駒者乎舊注所引豈可謂之野谷村哉公在愚谷之間因懷古感慨然懷愚公之村則有彊者淩轢之思矣杜云江淹兔園賦坐帳無鶴支牀有一寸二寸之魚三竿兩竿之竹名爲野人之家是謂愚公之谷】寧紆長者轍歸老任乾坤【陳平以席爲門多長者車轍陶潛王公紆軫趙雲公在山陽愚谷之間自以其地僻矣而蕭兄臨之故有此句言不煩蕭兄之枉顧姑任乾坤而歸老則蕭兄必是向西北人自此歸矣感動蕭兄我亦將自飄蕩亡所歸矣蓋孤憤之辭也】

九日曲江

綴席茱茰好【風土記俗於九月九日折茱茰房以挿頭言辟邪惡趙雲西京雜記九月九日佩茱茰食餌飲菊花酒云令人長壽蓋傳自古莫知其由今學者但知費長房教桓景避災厄令舉家縫茱茰囊系臂事而又風土記所云是不知本始也】浮舟菡蓞衰【蓮莖爲茄葉爲荷花爲菡蓞根爲藕】季秋時欲半【一作百年秋已半趙雲一作之句無義】九日意兼悲江水淸源曲【西京雜記以水源屈曲故謂之曲江】荊門此路疑【桓溫以九日宴從事於龍山孟嘉落防龍山在荊州門外也趙雲按劇談錄曲江本秦時隑州隑卽碕字巨依切唐開元中防鑿爲勝景南卽紫雲樓芙蓉苑西卽杏園慈恩寺花卉環列煙水明媚都人逰賞盛於中和上已節九域志載江陵府古迹有落防臺乃龍山矣今言在曲江作重九而疑是龍山故曰荊門此路疑】晚來髙興盡揺蕩菊花期【陶潛九日無酒折菊盈把至晚王送酒遂醉而返趙雲此言日晚興盡則菊花期約又在明年今日焉期爲揺蕩矣殷仲文九日作詩獨有淸秋日能使髙興盡】

官定後戱贈

【時免河西尉爲右衛率府兵曹趙雲此公自贈耳故云戱也】

不作河西尉淒涼爲折腰【陶潛爲彭澤令郡遣督郵至縣吏白應束帯見之潛嘆曰吾不能爲五斗米折腰】老夫怕趨走率府且逍遙【老夫自言也謂州縣有趨走之勞故怕率府閒曹也得自肆而已】耽酒須微祿狂歌托聖朝故山歸興盡回首向風飈【趙雲天寶九載冬公預獻三大禮賦明年十載乃召試文章初授河西尉辭不行更授衛率府兵曹故得以老夫爲稱謂須防祿故無復歸山之興但臨風回首而已興盡王子猷興盡之義選詩有樹頭鳴風飈】

承沈八丈東美除膳部員外阻雨未遂馳賀奉寄此詩

今日西京掾多除南省郎【府掾四人同日拜郎】通家惟沈氏謁帝似馮唐【趙雲孔融謁李膺曰我乃李君通家子弟也選詩云謁帝承明廬馮唐則公以自比蓋唐以白首而見文帝公四十歳始緣獻賦召試見明皇也】詩律羣公問儒門舊史長【趙雲上句公自言其能詩下句以言沈東美謂之舊史則東美者史官沈旣濟之冑也】淸秋便寓直【寓寄也晉潘嶽兼虎賁郎將寄直於散騎省故云寓直】列宿頓輝光【謂郎官上應列宿趙雲上以言沈受命之時更平聲下以言沈爲膳部蓋郎官應哀烏之星】未暇申宴慰含情空激揚司存何所比【比屬也言司之所在何屬】膳部黙淒傷【甫大門昔任此官趙雲論語籩豆之事則有司存言沈丈之司何所比擬乎公直以此其大父也蓋公之大父審言嘗爲此官故因沈丈而追感矣公自注云大門則大父之新稱師民瞻本直攺作大父以俟博聞者訂丁】貧賤人事略經過霖潦妨禮同諸父長恩豈布衣忘【父長猶父兄之行也相尊爾天子謂同姓諸侯諸侯謂同姓大夫皆曰父趙雲以尊沈丈之年布衣則公新召試入官前此蓋布衣耳】天路牽騏驥雲臺引棟梁【趙雲枚乘古樂府云美人在云端天路隔無期而袁彥伯三國名臣贊曰整轡髙衢驤首雲路此牽騏驥之謂也淮南子云雲臺之髙髙誘注髙際於云故曰雲臺袁彥伯三國名臣贊其言魯肅曰荷檐梓乃構雲臺此引棟梁之謂也卽非漢之臺名傳云驊驑騏驥天下之良馬也陸玩祝曰莫傾人棟梁以比沈丈得位而引末句之意】徒懷貢公喜颯颯鬢毛蒼【見竊效貢公喜柱王陽在位貢禹彈冠趙雲貢公喜字杜田於首篇止引劉孝標絕交論云王陽登則貢公喜罕生逝而國子悲爲補舊注之遺此豈獨出於劉孝標邪陸機鞠歌行雲王陽登貢公歡罕生旣沒國子嘆孰謂前人不相依傍歟此亦注文選所不到矣】

九家集注杜詩卷十八

欽定四庫全書

九家集注杜詩卷十九

宋郭知逹編近體詩

奉畱贈集院崔於二學士【國學休烈】

昭代將垂白【昭明也昭代猶明時謝靈運星星白髮垂】途窮乃叫閽【公因不第乃獻賦阮籍哭途窮思賦叫帝閽】气沖星象表【趙雲揚雄甘泉賦選巫咸兮叫帝閽气沖星象暗以劍爲諭文選上叫星象】詞感帝王尊【公嘗有詩云往年文彩動人主趙雲此四句言獻三大禮賦也當天寶九載時方隆盛詩年三十九歳𨿽窮困自負其才獻賦而上悅之故云舊注引公詩非是蓋此方敍述其獻賦之意而莫相疑行舊注所云則言獻賦之後聲聞輝赫召試中書堂而文彩動上也昭代本是昭世字鮑明逺云浮生旅昭世唐太宗諱世民故攺世爲代蓋世攺爲蓋代民民傑攺爲人傑杜欽傳紀陽侯與欽子業書曰誠衰老姊垂白】天老書題目春官驗討論【春官宗伯公常不第於春官趙雲此卻是方言試文章所謂集賢學士如堵墻觀我落筆中書堂時也舊注所言又非是蓋有詞感帝王尊己言召試之文子卻接言初赴舉時乎公於進封西嶽賦表云幸得奏賦待制於集賢委學官試文章則出題目者宰相而審驗之者禮部矣三公謂之卿老又謂之元老天老蓋天子之老也而黃帝之臣有天老焉】倚風遺鷁路【左傳六鶂退飛過宋都風也公自言不第若鷁之遇風遺路耳】隨水到龍門【三秦記龍門魚登者化爲龍公不第故曰到也】竟與蛟螭雜寧【一作空】無燕雀喧【言不能自致霄漢故雜蛟螭也燕雀諭小人也】靑冥猶契濶陵厲不飛翻【趙雲此六句蓋公以文彩動人主矣意其遂騰踏進用止授河西尉不行攺右尉率府兵曹而巳此公所以嘆也與上韋左丞古詩云主上頃見徵欻然欲求伸靑冥卻垂翅蹭蹬無縱鱗同意而舊注乃以自言其不第其誤以春官爲赴舉時故爾倚風遺鷁路言倚賴風而往矣反遭回風而遺失其所往之程路此乃曲折之句也龍門在河中府其水湍險魚登者化爲龍隨水到則隨水到之而已不能過也到龍門而不過則猶雜蛟螭遺鷁路而不進則不免羣燕雀而愛其喧也寧無作空無非也靑冥云也祖出楚詞而任彥升爲王儉文集序朂以丹霄之價以靑冥之期詩死生契濶淩厲者頸上跨越之義劉歆遂初賦曰登句注以淩厲而嵇叔夜承之云淩厲中原飛翻則王粲詩曰茍非鴻雕孰能飛翻】儒術誠難起家聲庶已存【見炬赫舊家聲注】故山多藥物勝槪憶桃源【見欲問桃花宿注趙雲儒術誠難起乃儒冠多誤身之意故山則襄陽也甫本襄陽人徙河南鞏縣其在長安則居於杜陵今在長安作詩而思故山乃言襄陽矣桃源在今鼎州襄陽之於鼎𨿽隔江而頗近蓋以地誌考之自襄州至鼎界總無三百耳耳荀子儒術行則天下富司馬司馬曰李陵頽其家聲】欲整還鄕斾長懷禁掖垣【劉楨詩誰謂相去逺隔此西掖垣】謬稱三賦在難述二公恩【甫獻三大禮賦出身二公常稱述趙雲整斾字如劉公幹整駕之整長懷則懷崔於二學士也蓋集賢院在禁中矣】

故武衛將軍挽歌三首

嚴警當寒夜前軍落大星【晉陽春秋曰有星赤而芒角自東北西南流投於諸葛亮營三投再還往大還小而亮薨趙雲軍事以嚴終軍中謂之嚴警】壯夫思感決哀詔惜精靈【趙雲感決疑是敢決蓋思其敢決邁往之气也或是感決欲隨之以死】王者今無戰【鐘士季檄蜀文王者之師有徵無戰】書生巳勒銘【班孟堅爲竇憲作勒燕然山銘趙雲無戰勒銘言已收將軍之功而享此矣不得防寵加秩而死】封侯意疎濶編簡爲誰靑【李廣不封侯余見靑簡爲誰編注趙雲謂朝廷封侯之意已疎濶矣則將軍無傳以書於信史𨿽有編簡爲誰而靑乎古者以竹簡冩書幾欲書則先殺其靑故謂之靑簡】

右一

舞劍過人絕【髙祖紀項莊請以劍舞因撃沛公】鳴弓射獸能【曹子建詩攬弓防鳴鏑驅上彼南山左挽因右發一縱兩禽連】銛鋒行愜順猛噬失蹻騰赤羽千夫膳黃河十月冰【趙公銛鋒言舞劍之絕也猛噬言射獸之能也蹻本音巨虐切而在唐韻又音巨嬌切注云驕也家語赤羽若日白羽若月千夫膳言所膳者千兵也】橫行沙漠外【所向無前也】神速至今稱【岑彭兵至蜀公孫述以杖撃地曰是何神也趙雲前漢季布傳樊噲願得十萬橫行匈奴中公詩意武衛將軍止止提赤羽之千兵渡十月之冰河能橫行而神速矣兵機以速爲神】

右二

哀挽靑門去新阡綘水遙【哀挽哀歌也漢書霸城門民間所謂靑門也趙雲邵平種靑門外其門在東河以知之蕭何傳云平種長安城東也武衛將軍蓋綘州人其柩歸綘則由城東而去矣綘水出絳山智伯曰絳水可以浸安邑是已】路人分雨泣【諸葛亮亡人皆野泣】天意颯風飄【杜補遺曹子建作王仲宣誄曰延首嘆息雨泣交頸注雨泣言泣下如雨趙雲杜田所引是然曹子建本用說苑所云鮑叔死管仲舉上袵而哭之泣下如雨】部曲精仍鋭【見二十七卷部曲異平生注】匈奴气不驕無由覩雄略大樹日蕭蕭【見十八卷更識將軍樹注】

右三

九日藍田崔氏莊

老去悲秋彊自寛【宋玉曰悲哉秋之爲气也】興來今日盡君歡【趙雲列子載孔子嘆榮啟期曰善乎能自寛者也宋鮑照詩云酌酒小自寛王維詩亦云酌酒與君君自寛也】羞將短髮還吹帽【孟嘉九日爲風落帽】笑倩傍人爲正冠【趙雲借用李下不正冠也】藍水逺從千澗落【三秦記日藍田有州方三十里其水北流出玉銅鐡石】玉山髙並兩峯寒【前漢地理誌藍田山出美玉趙雲藍水玉山乃藍田之山水秀之水經灞水古滋水也亦名藍谷水有白馬谷水勾牛谷水圍谷水輞谷水傾谷水蓼子澗水等合入之故曰逺從千澗藍藍田山出玉亦名玉山述徵記曰山形如覆車之象故又名覆車山】明年此防知誰健醉把茱萸子細看【健一作在醉一作再】

崔氏東山艸堂

愛汝玉山艸堂靜髙秋爽气相鮮新有時自發鐘磬響落日更見漁樵人盤剝白鵶谷口粟飯煮靑泥坊底芹【白鵶谷靑泥坊皆地名】何爲西莊王給事柴門空閉鎖松筠【王維時被張通儒禁在山東北寺有所嘆息故云趙雲考藍田地理魏置靑泥軍於栁城內俗謂之靑泥城此所謂靑泥坊也志𨿽不載白鵶谷應是相近地名落句及王摩詰者蓋輞谷在藍田縣謂之西莊則在雀氏艸堂之西也唐書鄭防傳安祿山反遣通儒刼百官置東都都云云後賊平與張通儒王維並囚宣陽裏而王維傳止云賊皆下下獄則今公詩注所謂禁在山東北寺者初刼置時也至囚宣陽裏者下獄時也此詩追言天寶十四載十二月安祿山陷東京事】

對雪

戰哭【一作國】多新鬼【見新鬼煩寃舊鬼哭注趙雲借左氏新鬼大也】愁吟獨老翁亂雲低薄暮急雪舞回風【洛神賦若流風之舞回雪趙雲爾雅回風謂之飄而楚辭有悲回風之篇】瓢棄樽無綠鑪存似火紅【趙雲酒謂之醽醁亦曰綠酒故沈休文云憂來命綠樽】數州消息斷愁坐正書空【時方亂雜故數州斷消息也趙雲前歳十一月安祿山反首陷河北諸郡今歳十二月又陷東京此之謂也殷浩書空作咄咄怪事四字也】

月夜

今夜鄜州月閨中只獨看【時祿山之亂公奔走走難家寄鄜州趙雲天寶十五載夏五月挺身越朝廷獨轉防賊中而懷鄜州耳】遙憐小兒女未解憶長安【趙雲蓋言兒女在鄜州不能念長安之如何與公之在賊中消息也此暗使晉明帝事帝幼而聰哲爲元帝所寵異年數嵗嘗坐置膝前屬長安使來因問帝曰汝謂日與長安孰逺對曰長安近不聞人從日邊來居然可知也元帝異之明日宴羣僚又問之對曰日近元帝失色曰何乃問間者之言乎對曰舉目則見日不見長安今公於月夜詩而使日事之意以寓其兒女不解憶長安可不謂之奇乎又以小兒女對憶長安非老手莫能也】香霧雲鬟濕淸輝玉臂寒【師云樂府詞小兒雲鬟側王獻之詩玉臂薄香殘趙雲兩句或閨中獨看之語香霧所浥則雲鬟濕以其上承之故也淸輝所照則王臂寒蓋必倚闌慿軒而看故也】何時倚虛幌雙照淚痕幹【干云江文通擬王徽詩練藥矚虛幌雙照字以言月照其夫婦相防之時也或者謂止是言兩目之淚旣得還家則不復有淚故月照其雙幹耳夫淚言雙固是常語公詩有云封書兩行淚又云亂後故人雙別淚又云故慿錦水將雙淚寂寂系舟雙下淚此則皆言兩目之淚而今詩句法乃云雙照淚痕則主言照二人淚痕幹矣】

遣興

驥子好男兒【驥子宗武公之子也見宗武生日詩注】前年學語時問知人客姓誦得老夫詩【公自謂也左傳老夫耄矣】世亂憐渠小家貧仰母慈【嵇叔夜母兄鞠育有慈無威】鹿門攜不遂【龎徳公擕妻子入鹿門山隱公襄陽人故云】鴈足系難期【蘇武傳鴈足系書一云鹿門攜有處鳥道去無期趙雲此蓋公獨轉防賊中而書信不通矣若用一云鹿門攜有處鳥道去無期之句對鳥道則公尙未脫身歸鄜州也鳥道言其崄窄離長安而趨鄜乃由鳥道矣】天地軍麾滿山河戰角悲儻歸免相失見日【一作爾】敢辭遲

元日寄韋氏妹【趙雲此至徳二載之元日時公四十六年春猶在賊】

近聞韋氏妹迎在漢鐘離【濠州鐘離縣】郎伯殊方鎭京華舊國移【趙雲鐘離在漢乃九江郡之縣也在唐爲濠州郎伯殊方鎭言作牧於鐘離也京華舊國言長安也移則以祿山之亂而奔移也莊子云殊方偏國又云舊國舊都望之暢然】春城回北斗郢樹發南枝【見宿鳥戀本枝注】不見朝正使啼痕滿面垂【趙雲長安城如斗故曰北斗城而九江郡古屬揚州爲楚地也方春回於北斗城之時乃樹木發南枝於郢地之日以紀元日且見公在長安而妹在鐘離也越鳥巢南枝非專指梅蓋魁仙詠紅梅詩雲南枝向暖北枝寒自是近事耳吳邁逺樂府詩云春城起風色郢者楚郢之郢不見朝正使以重紀亂離四方之使隔絕也】

春望

國破山河在【劉越石雲家國破亾親友凋殘】城春艸木深感時花濺淚恨別鳥驚心【司馬溫公曰牂羊墳首三星在罾言不可久古人爲詩貴於意在言外使人思而得之故言之者無罪聞之者足以戒也近世詩人惟杜子美最得詩人之體如此詩句言山河在明無餘物矣艸木深明無人矣花鳥平時可娯之物見之而泣聞之而悲則時可知矣趙雲謝靈運有感時賦或者謂花名感時花鳥名恨所鳥不亦穿鑿乎】烽火連三月家書抵萬金【趙雲考此詩作於天寶十五載之正月蓋祿山反於十四載之十一月至是則烽火連三月惟其烽火連三月所以家書抵萬金此詩人之語爲有法也今學者毎見家書遂以此句爲辭非也】白頭搔更短渾欲不勝簮【趙雲公時四十五歲故得以白頭爲言如鮑照行路難云白髮零落不勝冠】

憶幼子【字驥子時隔絕在鄜州】

驥子春猶隔鶯歌暖正繁【趙雲鶯歌應以其能歌俚詩遂名之曰鶯歌也】別離驚節換聰惠與誰論【趙雲公凡言此三如世事與誰論妙絕與誰論】澗水空山道柴門老樹村【趙雲指言鄜州寄家之地公押村字有愚公野谷村月掛客愁村與此老樹村皆匠立村名之語】憶渠愁只睡炙背俯晴軒【炙背者負暄之義也】

一百五日夜對月

無家對寒食【世說寒食去冬至一百五日】有淚如金波【漢樂志月穆穆以金波趙雲史記馮驩彈劍鋏而歌曰長鋏歸來兮胡爲乎無家如載記慕客熈傳使有司按驗哭者有淚以爲忠孝無則罪之時公寄家鄜州而身防賊中此所以嘆其無家金波月也】斫卻月中桂淸光應更多【言月之淸光爲桂所掩也杜補遺世說或謂徐孺子曰若令月中無物當極明耳與此同意趙雲上句暗使吳剛事語意又暗使徐孺子之意酉陽雜爼載傳雲月桂髙五百丈有一人常斫之姓吳名剛學仙道有過謫令代樹隨創隨合𨿽是杜公之後段成式所撰而傳者舊矣徐孺子年九歳嘗月下戱人語以月中無物當極明徐曰不然譬如人眼中有瞳子無此必不明或明此句以興姦邪蔽人主之時當時楊國忠已死明皇左右別無姦邪而杜鴻漸崔冕之徒乃至勸太子卽位尊爲太上皇則姦邪者其崔杜之謂乎𨿽未必然而無害於義】仳離放紅蘂想象嚬靑蛾【謝靈運詩想象昆山姿趙雲中谷有蓷篇有女仳離仳亦離也音匹婢切言夫婦之失道而離公因其夫婦離隔遂借用耳謝惠連謝謂謝靈運亦曰哲兄感仳別相送越林垌屈原逺遊賦思故舊以想象紅蘂言寒食時花也簡文帝列燈賦云競紅蘂之晨舒今公詩作於無家之際言女方值仳離而花發則亦愁寂而巳可想見其嚬也舊作靑蛾當爲靑蛾翠眉之謂也公詩有云靑蛾皓齒在樓船宋南平王白紵舞曲曰佳人舉袖曜靑蛾李賀夜坐吟有云鉛革笑妾顰靑蛾卻使杜公字也】牛女漫愁思秋期猶渡河【趙雲公因月夜所感故起二星相聚之興言二星離而終聚其在我未知其何如耳漫則以不必愁思蓋猶有渡河之期事出齊諧記日桂陽城武丁者有仙道常在人間忽謂其弟曰七月七日織女渡河諸仙悉還宮吾向已被召不得停與爾別矣弟問織女何事渡河兄何當還答曰織女暫詣牽牛吾去後年三千年當還耳明日失武丁所在詩將子無怒秋以爲期】

大云寺贊公房二首【本四首二首在前卷】

心在水精域【淸淨境土也】衣霑春雨時【趙雲江總大莊嚴寺碑云俯看驚電影徹琉璃之道遙拖宛虹光徧水精之域蓋佛宇莊嚴皆以金寶故也下句言一心所在初欲往之時乃當春雨雷衣之際】洞門盡徐步深院果幽期【謝靈運平生協幽期趙雲上句敍所趨詣盡其徐步也董賢傳重殿洞同注門門相當也言賢僣天子之制公後有題省中院壁詩云洞門對雪常陰陰則言其幽邃耳徐步如曹植云動霜縠以徐步】到扉開復閉撞鐘齊及玆【趙雲此書實事也齊讀從齋古用此字周禮王齊日三舉】醍醐長髮性【釋經云聞正法如食醍醐然】飲食過扶衰【杜補遺陶隠居云佛經稱乳成酪酪成酥酥成醍醐醍醐乃酥酪之精液也世說載張世錫之言日桑椹甘香鴟雞革響淳酪養性人無妬心則醍醐之發性抑可知矣此釋經所以諭正法也蓋有醍醐之味能開發眞性過分得此飲食以扶襄也】把臂有多日【絕交論把臂之英】開懷無愧辭【趙雲開懷如雲茍莫開懷左氏祝史愧辭辭】黃鶯度結構【見新亭結構罷注】紫鴿下芳菲【趙雲靈光賦云觀其結構而左太衝招隠詩有嵓宂無結構楚辭云佩江離之芳菲】愚意防所適花邊行自遲湯休起我病微笑索題詩【沙門惠休姓湯氏善屬文趙雲湯休與鮑照同時善詩文以比贊公新添世尊舉花伽葉防笑見傳燈錄】

右一

細軟靑絲履光明白防巾深藏供老宿取用及吾身【杜補遺南史髙昌國多艸木有艸實如繭中絲如細纑名爲白防國人取織以爲布仇池翁贈淸涼和尙云防須一洗黃茆瘴未用深藏自防巾蓋使子美故事以白防布爲巾也老宿僧之年老而有宿徳者以供老宿之物而奉吾身言其敬也趙雲所以言贊公待之厚乃交情之不贊也】自顧轉無趣交情何尙新道林才不世【晉桑門支遁字道林有才辧】惠逺徳過人【廬山逺大師有夙徳前漢鄭當時傳一死一生乃知交情】雨防暮檐竹風吹靑【一作春】井芹天陰對圖畫最覺潤龍鱗【趙雲靑井當作春井蓋言春時之水井耳末句則必掛畫龍圖矣公詩元四篇其二在古詩三川觀水漲之下蓋作於至徳二載之春何以知之古詩有春院此詩有春雨春井芹則可知其爲春三川觀水漲公自注雲天寶十五年七月中避冦時作是年是月肅宗卽位攺元至徳可以知次年之春爲至徳二載也】

右二

喜聞官軍巳臨賊寇二十韻

胡虜潛京縣【趙雲至徳二載子儀以朔方兵敗安慶緒於澧水復京師慶緒奔於陜郡此之謂潛京縣京師之縣也鮑明逺云河陽視京縣】官軍擁賊濠【城濠也】鼎魚猶假息【後漢方術謝夷吾傳遊魂假息也】穴蟻欲何逃【鼎魚穴蟻言𨿽假息終不能逃死也杜補遺南史邱遲與陳伯之書云酋豪猜貳部落攜離方當系頭蠻邸懸首槁街而將軍魚遊沸鼎之中燕巢飛幕之上不亦惑乎趙雲蟻穴事異苑日桓謙太元中忽有人皆長寸餘悉被鎧持槊乘具裝馬從塪中出緣機登竈尋飲食之所或有輒肉輒來叢聚力所能勝者以槊刺取徑入穴蔣山道士令以沸湯澆所入處寂不復出因掘之有斛許大蟻死在穴中】帳殿羅冕【以帳爲殿羅冕言君臣聚謀】轅門照白袍【周禮以車轅爲門照白袍士皆思用命不止於營內也趙雲帳殿者行在之所以帳爲殿也庾肩吾曲水聨句日回川入帳殿列俎間芳洲梁孝綽曲水宴詩曰帳殿臨春渠羅冕言羣臣侍也周禮弁師掌王之五冕皆冕朱裏𨿽王者之制而三禮圗載應劭溪官儀以爲卿大夫冕曹子建責躬詩曰冠我冕陸士衡詩云冕無醜士則公侯之服羅者不一其人也如鮑明逺扶宮羅將相之羅轅門出周禮𨿽亦王者之制而將亦有之見項羽傳白袍則以朝廷之兵如梁陳慶之所統之兵梁與魏戰慶之麾下悉著白袍所向披靡先是洛中謠曰名軍大將莫自牢千兵萬馬避白袍言白袍之可畏也公詩又曰未使吳兵著白袍亦同此矣】秦山當警蹕【主出入警蹕】漢苑入旌旄【言內地漸復也趙雲上句言肅宗在鳯翔也警蹕出前漢出稱警入稱蹕止行人也旌旄者析羽爲之九旗之一也旄則幢也詩孑孑幹旌孑孑幹旄言兵往長安爲入漢苑矣漢苑者上林苑也】路失【一云濕】羊腸險【羊腸阪也在太行天下之險也光武贊金湯失險】雲橫雉尾髙【崔豹古今注髙宗有雉雊服章多用翟羽故有雉尾扇趙雲安慶緒弒父之年二月李光弼敗其眾於太原郡隋煬帝嘗問崔績羊腸阪賾對有兩處一在上黨壺闗一在太原北九十里則今杜公所謂羊腸者指太原也失險者無復有其險也彼旣失太原羊腸之險而我勝矣雲橫則天子所在雲橫其上如黃帝與蚩尢戰於涿鹿之野常有雲气止於帝上雉尾髙舊注所引是羊腸卻引太行非】五原空壁壘【五丈原地名近長安時賊退敗故壁壘空】八水散風濤【闗內八水一涇二渭三滻四灞五澤六浩七澧八潏散風濤言寇亂漸平趙雲上句言賊退而壘空也壁壘字出選考長安志長安萬年二縣之外有畢原白鹿原少陵原髙陽原細柳原正得原之名者恰有五若樂遊原則日樂陽廟而亦曰原耳然則五原者殆指正名之五原乎公古詩中崆峒五原亦無事亦此五原舊注便作五丈原非是惟其収復長安故得言五原八水散風濤則言風波止息之意顏延年詩春江壯風濤】今日看天意遊魂貸爾曹【左傳今日之事我爲政晉元帝云石勒逋誅遊魂縱逸亦祖易之遊魂爲變也】乞降那更得尙詐莫徒勞【趙雲賊窘則乞降黠則尙詐今安賊旣爲官軍所臨欲望如是不可也巳上言賊被臨之狀巳下鋪敍所臨之人】元帥歸龍種司空握豹韜【時代宗爲元帥故曰龍種豹韜兵書也太公六韜有豹韜第五篇

鮑云元帥謂廣平王也司空謂郭子儀也趙雲時至徳二載七月以廣平王俶爲天下兵馬元帥往収長安後更名豫是爲代宗也司空郭子儀副之故有此句天子之子孫謂之龍種如隋文帝子勇勇子儼云昭訓所生乃云定興女帝帝嘗曰皇太孫何謂生不得其地定興奏曰天生龍種所以因云而出】前軍【一作旌】蘇武節【蘇武至海上仗漢節而毛盡落言前軍皆守節之士】左將呂防刀【晉書呂防爲刺史有佩刀相者曰三公可佩防乃贈別駕王祥曰苟非其人刀或爲害以卿有公輔之量故相與也言左將皆輔相之才趙雲又似言李嗣業史載嗣業善用陌刀髙仙芝討勃律時嘗署嗣業爲左陌刀將故得稱左將李歸仁之師果因嗣業以長刀突出斬賊則公詩𨿽作於聞官軍臨冠之時而嗣業善刀之名巳著故得用呂防刀也】兵气回飛鳥【羽獵賊鳥不及飛獸不得過言其疾也】威聲沒巨鼇【威聲雄重杜補遺北史鼓城王勰徵徵沔北除中軍大將開府於是親勒大眾須防有二大鳥從南來一向行宮一向幕府各爲人所獲勰言於帝曰始有一鳥望旗顚什臣謂大吉帝戲之曰鳥之畏威豈獨中軍之略也吾亦分其一耳飛鳥避轅門兵气回飛鳥豈畏威而然乎其事類此趙雲舊注非是杜時可補遺所引又穿鑿蓋公用對威聲沒巨鼇本亦無出處必取巨鼇者何以巨鼇屭贔之物威聲所加乃至沒之此狂賊懾服之意若用回鳥畏威之儀又犯此句況旣云鳥一向行宮一向幕府乃是來集與回義相反】戈鋋開雪色【東郊賊戈鋋彗云注矛矟也鋋音時連切】弓矢向秋毫【言𨿽防必中也趙雲戈鋋爾物列子目將眇者先睹秋毫弓矢向之言能中防也】天步艱方盡【詩天步艱難】時和運更遭【趙雲所謂時和嵗丰文選有云時之未遭又遭遇嘉運則時與運之下可押遭字韻矣】誰云遺毒螫【西京賦蕩亡秦之毒螫四子講徳論曰秦之時處位任政者並施毒螫說文螫行毒也】巳是沃腥臊【如以湯沃去腥臊也漢書蠻夷腥臊趙雲螫音施只切腥臊字則國語舅犯對晉侯曰偃之肉腥臊將焉用之而�衡鸚鵡賦忖陋體之腥臊毒螫腥臊皆以虫鳥眇之耳】睿想丹墀近【言將収復復坐朝也丹墀以丹漆塗之】神行羽衞牢【趙雲蓋言車駕有可還之勢書云思曰睿睿作聖睿想天子之念慮也丹墀者天子之殿上以丹塗其墀神行天子之行也羽衞葆羽之衞牢則安而無警矣】花門騰絕漢【燕山銘經磧鹵絕大漢】拓羯渡臨洮【臨洮郡名趙雲時用朔方安西回紇南奕大食之兵今言花門曰紇是也拓羯安西是也臨洮卽洮州謂之臨洮郡騰絕漠渡臨洮言其喜來助順也】此輩感恩至羸俘何至操【言回紇感恩而助順其勇鋭所向無前也趙雲至勝賊時果得回紇以奇兵繚賊背夾攻之晉書此輩當束之髙閣羸俘尫羸之俘也操者執俘之謂】鋒先衣染血【太宗平劉武周躬臨矢石血蔑兩袖】騎突劍吹毛【吹毛言其利也古有吹毛之劍師云曹植曰如劍首之吹一毛亦何足恃趙雲此對爲最工先鋒突騎皆倒使衣染血南史梁武帝謂張稷有衣染天血之語佛書如吹毛劍】喜覺都城動悲連子女號家家賣釵釧只待獻春醪【董卓傳呂布殺卓馳賫赦書以令宮殿內外士卒皆稱萬嵗百姓歌舞於道長安中士女賣其珠玉衣裝市酒肉相慶者塡滿街肆趙雲蓋舉皆望京師収復其喜如此九月癸邱果復京師也】

喜達行在所三首【更始立光武爲蕭王悉令罷兵詣行在所蔡邕獨斷曰天子以四海爲家謂所居爲行在所時子美自京竄至鳯翔】

西憶岐陽信【岐陽在鳯翔西左傳成王有岐陽之搜】無人遂卻回眼穿當落日心死著寒灰【庚桑楚曰心若死灰別賦骨肉悲而心死趙雲岐陽乃鳯翔也名巳見於周左傳成王有岐陽之搜是也公在賊中引首西望欲知鳯翔行在消息無人遂卻自鳯翔回得以問之也惟其無人可問則徒眼穿心死而巳莊子哀莫大於心死】霧樹行相引【霧一作茂】蓮峯望或開【華山有蓮華峯一作連山】所親驚老痩辛苦賊中來【奔走憔悴故所親驚其老痩漢書師古曰所親素所親任也趙雲茂樹連山言自出長安眼中之所見一作蓮峯非也蓋蓮峯乃華山蓮花峯也豈有卻倒過長安之東經同華之境而來乎當以茂樹連山字爲正也鮑照詩連山雲霧前漢張良傳所封皆蕭曹故人所親愛師古注云云𨿽不指言親戚而公之意則言親戚也】

其二

愁思胡笳夕【言防賊久厭胡笳也李陵書曰胡笳互動物馬悲鳴蔡琰詩胡笳動兮邊馬鳴】淒涼漢苑春【漢儀注養鳥獸者通名爲苑𨿽春而淒涼言殘敝也】生還今日事【後漢班超妹同郡曹壽妻昭上書請超日丐超余年一得生還復見闕庭】間道暫時人【間道伺間隙之道而行班超從間道到疏勒趙雲藺相如使其從者自秦間道懷璧以歸趙】司章初覩【更始以光武行司校尉入落陽人司司僚屬皆觀喜不自勝老吏或垂泣日不圖今日復見漢官威儀由是識者皆屬心焉】南陽气已新【後漢光武紀日望气者蘇伯阿爲王莽使至南陽遙望見舂陵郭唶日气佳哉鬱鬱蔥蔥也杜補遺謝暉始出尙書省詩旣通金閨籍復酌瓊筵醴還覩司章復見東都禮趙雲庾信哀江南賦曰反舊章於司】喜心翻倒極嗚咽淚沾巾【趙雲張平子四愁詩曰側身北望涕沾巾也公使沾巾字屢矣】

其三

死去慿誰報歸來始自憐【楚辭私自憐兮何極】猶瞻太白雪喜遇武功天【太白山也武功縣名屬鳯翔杜補遺錄異記曰金星之精墜於終南圭峯之西因號爲太白其精化爲白石狀如美玉常有紫气覆之宗立元廟於太寧裏臨淄舊邸取其石琢爲像焉余見送韋十六評事受詞大白腳趙雲太白山在郿縣郿則鳯翔之屬縣也武功在唐不屬鳯翔但近耳公詩兩句所以顯行歸行在也於太白言雪則太白之雪冬夏不消必曰武功天者古語有之武功太白去天三百言最髙處也亦以寓親近行在之意乎增添地圖記太白山甚髙上常積雪半山有云如瀑布則防雨人常侯驗如離畢焉故語曰南山瀑布不朝則暮】影靜千官裏心蘇七校前【公入朝鮮當途之交故言影靜心蘇言憂釋而心蘇也前漢刑法志京師有南北軍屯武帝內增七校注中壘屯騎步兵越騎長水胡騎射聲虎賁凡八校尉胡騎不常置故此言七也】今朝漢社稷新數中興年【凡王室中否而再興謂之中興如周興漢光武是巳時唐有安史之亂故云趙雲中興於漢書中音去聲今公詩律平側不差所以見去聲明矣】

得家書

去慿遊客寄【一云休汝騎】來爲附家書今日知消息他鄕且舊居【趙雲一云休汝騎非言出遊彼處客寄之人去時馮仗之日來則爲我附家書也且舊居指言寄家在鄜已是他鄕但恐亂離更有遷徙故知消息而喜云耳】熊兒幸無恙【後漢蘇竟傳云君執事無恙爾雅曰恙憂也公孫傳何恙不已】驥子最憐渠【驥子公之子宗武也】臨老羇孤極【謂流離孤苦也】傷時防合疎【以時無交舊也】二毛趨帳殿【二毛言鬢毛二色謂班白也帳殿謂行在所以帳爲殿也左傳宋襄公日不禽二毛黃巢之屯八角帳幄皆象宮殿】一命侍鸞輿【公至行在授左拾遺趙雲宗武小字驥子然則熊兒者豈宗文耶二毛字出左傳而潘安仁云始見二毛庾肩吾劉孝綽詩曽使帳殿字西都賦乘鸞輿備法駕此詩蓋至徳二載七月所作按公是歳竄歸鳯翔授左拾遺故曰一命侍鸞輿也左傳云一命而傴】北闕妖氛滿【北闕帝闕也奴氛滿謂未收復也】西郊白露初【謂肅殺之威漸生也趙雲上句指言安慶緒方熾西郊指言長安西郊也蓋賊兵之所在以白露初言之則是年七月明矣】涼風新過鴈秋雨欲生魚農事空山裏眷言終荷鋤【一云終篇言荷鋤陶淵明雜詩種豆南山下艸盛豆苗稀晨興理荒穢帶下荷鋤歸趙雲上句又以紀秋新之新而起末句之興月令鴻鴈來在八月而此云新過雁則按白露爲近也公旣遭亂無績乃欲歸耕而已一云終篇言荷鋤非是】

奉贈嚴八閣老【鮑云嚴武也至徳初房琯薦爲給事中收長拜京兆兆尹稱閣老時爲給事中】

扈聖登【一云今日登】黃閣【扈扈從也宋忠日三公黃閣禮記鄭注云朱門洞啟當陽兆正色三公之與天子禮秩相亞故黃其閣師云唐郭承嘏爲給事中文宗謂宰相曰承嘏久在黃扉是也趙雲徐堅於三公事載沈約宋書云三公黃閣前史無義臣按禮記云士與天子同公侯大夫卽異鄭注云云疑是漢末制也本朝揚侃撰職林作宋忠所云未知孰是】明公獨妙年【明公相尊美之稱也蔡文姫謂曹公日明公廐有萬焉妙年少年也】蛟龍得雲雨【吳志周瑜上疏孫權日劉備以梟雄之姿而有闗羽張飛熊虎之將猥割土地以資業之恐蛟龍得雲雨終非池中池也】雕鶚在秋天【秋天鷙鳥撃摶之時也雕鶚在秋天得其時矣趙雲上句周瑜言劉備全語下句應有全出】客禮容疎放官曹可【一作許】接聨新詩句句好應任老夫傳【趙雲閣老尊矣惟其以客禮待公而容其疎放故𨿽爲官曹而卑可接聨之應任老夫傳則欲傳則公之好詩句自非知音何以至此】

畱別賈嚴二閣老兩院補闕【得聞字嚴武賈至按新書公家寓鄜彌年難窶詔許公自往視趙雲唐新史楊綰傳故事舍人年久者爲閣老】

田園須蹔往【陶淵明歸去來田園將蕪胡不歸】戎馬惜離羣【老子戎馬生於郊禮記離羣索居】去逺畱詩別愁多任酒醺一秋常苦雨今日始無雲山路時【一作晴】吹角那堪處處聞【處處聞言所在有兵也趙雲舊本山路時吹角然旣云處處聞當言晴吹角蓋言方山路之晴稍可喜矣卻值吹角旣吹角矣又處處聞不亦可爲別愁乎】

晚行口號

三川不可到【時三川在賊境左傳周之亾也其三川震注涇渭洛水也】歸路晚山稠落鴈浮寒水饑烏集戍樓【戍樓防戍之樓也戍人欲望逺故作樓】市朝今日異喪亂防時休逺愧梁江總還家尙黒頭【江總在陳掌東宮管記與太子爲長夜飲後主卽位授尙書令京城陷入隋爲上開府復歸老江南趙雲三川鄜州縣名地理誌注雲華池水黒水洛水所防舊注乃引周三川震卻成說長安矣蓋國語云西周三川皆震注云西周鎬京也而三川則謂涇渭洛如此則舊注非漉州三川所以不可到者以山稠故也山稠而不可到者時當喪亂憂盜賊也公北徵詩云坡陁望陁畤巖谷互出沒夜深經戰傷寒月照白骨則舊經殘破矣落鴈浮寒水與飛鴻滿野同意饑烏集成樓與楚幕有烏同意蓋言地經喪亂寂乎無人而然也江總得歸老江南故日逺媿也晉王珣爲桓溫掾溫曰王掾當作黒頭公】

獨酌成詩

燈花何太喜【西京雜記云樊噲問陸賈日自古人君皆云受命於天有瑞應豈有之乎賈應之曰有之夫目瞤得酒食燈花得錢財幹鵲噪而行人至蜘蛛集而百事喜小旣有徵大亦宜然】酒綠正相親【綠一作色】醉裏從爲客詩成覺有神【如有神助也公嘗有詩云讀書破萬卷下筆如有神趙雲今公得酒獨酌而用燈花事大抵取喜事而已醉裏從爲客者任從爲客而不辭也有神字多在詩言之則孔文舉言禰衡之能章章日思若有神公詩又篇篇什若有神而謝靈運亦云此語神助】兵戈猶在眼儒術豈謀身共被微官縛低頭愧野人【低頭言愧而不能仰視也趙雲前漢戾太子贊止息兵戈而廋信周齊王碑序云夏官以兵戈爲主專謀七徳選詩薛蘿君子眼荀子云儒術行而天下富左傳有野人與之塊】

收京三首

仙杖離丹極【謂大駕出幸也】妖星照玉除【晉天文志妖星一日慧星二日孛星凡二十一星曹子建日凝霜依玉除說文日除殿階也西都賦曰玉除彤庭趙雲西都賦玉堦彤庭攺階字爲除誤矣】須爲下殿走【世說螢惑入斗天子下殿走謂避亂也】不可好樓居【史記公孫卿日仙人好樓居於是上令長安作亷桂觀甘泉作延壽觀焉趙雲好樓居出史記封禪書今公以仙人比天子也一作得非羣盜起難作九重居語白不取】暫居汾陽駕【莊子堯往見四子貎姑射之山汾水之陽釋音云案汾水出太原今莊生寓言也謝靈運從遊京口紮固詩昔聞汾水避今見塵外鑣】聊飛燕將書【史記魯仲連乃爲書約之矢以射城中之燕燕將懼誅因保守聊城不敢歸齊田單攻聊城歳余不下仲連乃爲書約之矢以射城中遺燕將將見仲連乃自殺也趙雲言京城不勞兵戰而駕可復止若魯仲連飛書而聊城自下耳所以見收復之易也】依然七廟略更與萬方初【天子七廟趙雲兵謀爲之廟略蓋謀之於廟也言廟略素定更與萬方一新更平聲蓋更始之義】

右一

生意甘衰白天涯正寂寥忽聞哀痛詔又下聖明朝【漢武帝末年下哀痛之詔】羽翼懷商老【漢髙祖時戚夫人以寵將移動太子呂后用張良計召四皓入侍太子朝上指視戚夫人曰彼羽翼已成難動矣商老四皓隱於商山也】文思憶帝堯【堯典放勛欽命文思息詞反又如字趙雲商老似言郭子儀副廣平王以成功也文思憶帝堯指言肅宗蓋公旣被詔歸鄜州乃聞收京旣懷郭公又憶主皆跂望之心也不以文害辭不以辭害意然後可解】叨逢罪已日【罪已詔也左傳臧文仲日禹湯罪已其興也勃焉】霑灑【一作灑涕】望靑霄【趙雲感而上天也】

右二

汗馬妝宮闕【漢蕭何傳未有汗馬之勞】春城鏟賊壕【趙雲古樂府詩春城起風色收復京師在九月而公詩云春城鏟賊壕未詳豈自九月至正月而定乎蓋賊在京師不無殘破更易爲之鏟則盡削平其迹之義也】賞應歌杖杜【詩杖杜勞還役也】歸及薦櫻桃【歸一則福禮月令仲夏之月羞以含桃先薦寢廟卽櫻桃今之所謂朱桃者是也前漢叔孫通傳古者有春嘗果方今櫻桃熟可獻願陛下出因取櫻桃獻宗廟上許之諸果獻由此興也】雜虜橫戈數功臣甲第髙【武帝爲霍去病治第宅也甲第猶言甲乙之次第謂第一之第也田蚡治宅甲諸第趙雲戰國第衛行人燭過免冑橫戈而進】萬方頻送喜無乃聖躬勞【班超傳西域平定薦勲祖廟布大喜於天下言聖躬受喜報之頻而勞也】

右三

月

天上秋期近人間月影淸入河蟾不沒【肩吾望月詩渡河光不濕】搗藥兔長生【傅擬天問日月中何有白兔搗藥玉經曰月中有兔與蟾何也月陰也蟾陽也而與兔並明陰系陽也薛云按後漢張衡靈憲序曰月者陰宗之精積而成獸象兔陰之類其數偶其後有凴焉羿請無罪之藥於西王母姮娥竊之以奔月是爲蟾蜍趙雲公於河系之以蟾居水之物古詩有云采取神藥髙山端白兔搗蝦蟇丸而李白亦云白兔搗藥秋復春】只益丹心苦能添白發明干戈知滿道休照國西營【時官軍營於國西休照爲徵夫見月而有感也趙雲蓋是年閏八月方以廣平王爲元帥收復長安則閏八月前已長安以西不能無兵屯處矣】

哭長孫侍禦

道爲詩書重名因賦頌雄【子云賦頌名重漢朝】禮闈曽擢桂【禮闈禮部所設以取士也卻喜對武帝曰臣舉賢良對防爲天下第猶林林林一枝】憲府舊乘驄【禦史所居之署漢謂之禦史府亦謂之憲臺唐龍朔中攺司經局爲桂坊署爲東宮之憲府後漢桓典拜侍禦史執法無所回避常乘驄馬京師畏憚爲之語曰行行且止避驄馬禦史】流水生涯盡浮雲世事空【趙雲子在川上曰逝者如斯夫不捨晝夜浮雲易散之物孔子嘗以比不義之富貴今以世事比之所以悼之也】惟餘舊臺柏蕭瑟九原中【時禦史府中列柏樹檀弓獻文子曰從先大夫於九京也注晉卿大夫之墓地在九原原作京字也趙雲漢朱博爲禦史大夫其府列柏樹常有野鳥數千棲宿其上晨去暮來號曰朝夕鳥檀弓趙文子與叔舉觀乎九原注𨿽云晉地之名而用於塟處皆可矣故沈休文云誰當九原上鬱鬱望佳城也今詩句云往日禦史府所列之柏樹今則在墓地種之而蕭也也新添潘嶽述哀殯宮已肅靑松栢轉蕭瑟】

奉送郭中丞兼太僕卿充隴右節度使三十韻【英乂】

詔發西山將【辛慶忌贊日秦漢以來山東出相山西出將】秋屯隴右兵【唐書郭英乂傳英乂知運之季子至徳初肅宗興師朔野英乂以將門子特見任用遷隴右節度使趙雲英乂先爲秦州都督乃加隴右節度使故云西山正言秦州不幹山西出將事舊注非是】淒涼餘部曲燀【一作烜】赫舊家聲【謂知運先朝亦爲隴右節度使也宋鮑照東武吟將軍旣下世部曲亦恐存漢光武紀注大將軍營有五部部有三校尉部下有曲曲有軍侯一人李廣行無部曲行伍司馬子長部任少卿書曰李陵旣生防頽其家聲趙雲餘部曲余秦州部曲也祿山亂英乂拜秦州都督隴右采訪使知運在先朝先爲隴右節度使屯西方戎夷畏憚故言舊家聲燀音充善切史記威燀音達】雕鶚乘時去【見雕鶚在秋天住】驊驑顧主鳴艱難須上防容易卽前程【言其防略足以自取富貴無難也趙雲雕鶚驊驑所以美英乂也公多以此譬人材之卓傑今此言乘時顧主則又勸之以趨功名之防而不防君也故又有下句當艱難須上防之際更無難色而容以往之焉詩天步艱難史周得上防東方朔云談何容易前程字出選】斜日當軒蓋髙【一作歸】風捲斾旌【趙雲言行色也梁簡文帝雨詩曰儻令斜日照並欲似浮絲又梁任昉苦熱詩斜日照西垣說範翟璜謂田子方曰吾祿厚得此軒蓋而範彥龍貽張徐州詩曰軒蓋照墟落詩云悠悠斾旌兩句之勢蓋用夏侯湛褉賦微云承軒淸風捲旌】松悲天水冷【天水郡漢武元鼎三年置秦州地記云郡前湖水冬夏無增涸因以名焉】沙亂雪山淸【後漢明帝紀祈連山名卽天山也一名雪山在伊州北趙雲秦州有天水縣又謂之天水郡樂史寰宇記天水縣有井四時湛然昔人避難於比敵人欲漏其水左右穿鑿不得水脈故雲天水松悲言英乂去而松爲之悲沙亂似言人馬踐踏有亂之理】和虜猶懷惠【和和好也惠恩惠也】防邊不敢驚【趙雲和虜指言吐蕃也至徳二載使使來請討賊且修好旣而侵廓岷霸等州又請和也語小人懷惠】古來於異域鎭靜示專徵【專徵謂受命鉞之賜得專徵討趙雲言待之以靜不時撓之以以有必徵其侵叛之理已上敍英乂行色至隴右者如此】燕薊奔

封豕【薊縣燕之所都前志云秦舉兵減燕薊左傳昭王在隨甲包胥如秦乞師曰吳爲封豕長蛇薦食上國言吳貪害如蛇豕封大也豕之性善突故取以諭祿山】周秦觸駭驚【史祿山之亂賊將髙嵩擁兵入汧隴英乂僞勞之旣而伏兵發盡虜其眾駭鯨言若鯨魚之駭難禦也陳琳檄云若駭鯨觸細网趙雲天寶十四載十一月祿山反於幽州陷河北十二月陷東京十五載六月陷京師此所謂奔突幽州薊而觸周秦也】中原何慘黷餘孽尙縱橫【文選上慘下黷注慘不登貎衰江南賦茫茫慘黷殘孽余冠也趙雲祿山旣弒慶緒復爲冠此所謂尙縱橫也選云駱驛縱橫】箭入昭陽殿【檄書箭也】笳吟細栁營【笳者胡人捲蘆葉吹之以作樂也故曰胡笳張博望入西域傳其法於西京李延平更造新聲二十八解以爲武樂有出塞入塞抑揚等十曲新枊營周亞夫軍營也趙雲此一叚防京師時事昭陽殿漢成帝趙皇帝所居而箭入言禍亂及於官中也細栁營周亞夫所營在長安言胡人之笳乃在漢營也】內人紅袖泣王子白衣行【趙雲言𨿽是王子以避亂之故隱迹爲白衣而行】宸極妖星動【妖星見本卷收京注劉越石表宸極失禦】園陵【一作林】殺气平【趙雲宸極者紫防之宮也妖星見晉天文志殺气與園陵平也】空餘金椀【一作盌】出【光武紀赤眉焚西京宮室發掘園林金椀出見早時金椀出人間注】無復繐帷輕【魏武帝遺令吾媫妤數人著於銅雀臺堂上施六尺牀張繐帷謝暉詩繐帳飄井幹此言賊淩暴園陵也趙雲金椀寢廟及園陵中物公詩又曰早時金椀出人間漢武崩後有特金椀賣於市之事繐悵繐帳皆靈帳之稱】毀廟天飛雨焚宮火徹明【項羽入鹹陽殺奉降王子嬰燒其宮室火三月不防】罘罳朝共落棆桷夜同傾【言賊毀宗廟及宮室漢書注師古曰罘罳謂連闕曲閣也以覆重刻垣墉之處其形罘罳一曰屏也東觀元壽二年盜賊並起燔燒茂陵都邑火見未央宮薛云又按詩方斵是防注椹謂之防升景山棆林取松柏易直者斵而防之之正於椹上以爲桷也趙雲罘罳祖出漢文帝紀七年六月未央東闕罘罳災如淳日東闕與其兩旁罘罳皆災也罘音浮棆桷字未見全出字書棆止云木名也豈桷以棆木爲之邪𨿽師民瞻善本亦作棆桷薛蒼舒引詩陟彼景山注以爲棆桷乃掄擇之掄其說迃謬棆桷二字甚可疑若以爲欀桷則夜徹明之火無所不聞吹之傾則欀桷又非止傾而已以俟博聞靑箱雜記云漢書文帝紀云罘罳災崔豹古今注云罘罳屏也罘者復也罳者思也臣朝君至屏外復思所奏之事於其下顏師古注云云又禮記云疏屏天子廟飾也鄭注云屏謂之樹今今浮思也刻之爲雲气虫獸如今闕上爲之矣余按唐蘇鶚演義稱罘罳織絲爲之輕疎浮虛像羅网交文之狀蓋宮殿檐戶之間也乃引文宗實錄云太和中甘露之禍羣臣奉上出殿北門裂斷罘罳而去又杜甫天寶末詩云罘罳朝共落棆桷夜杖傾又非溫庭筠補陳武帝與王僧辧書云罘罳晝捲閭闔晨開爲證皆非曲閣屏障之意反以崔豹顏師古之徒爲大誤又案段成式酉陽雜爼稱士林間多呼殿榱桷防雀网爲罘罳其淺誤如此乃引張揖廣雅曰復思謂之屏又王莾性好時日小數遣使壊渭陵延陵園門罘罳曰使民無復思漢也又引魚豢魏略曰黃初三年築諸門闕外罘罳爲證反以絲网之說爲大謬余謂二說皆通以罘罳爲网則結繩爲之施於宮殿檐楹之間如蘇鶚之說是也以罘罳爲屏則刻木爲之施於城隅門闕之上如成式之言是也然就二說之中擇馬惟段氏之說爲長案五行志注云罘罳闕之屏也玉篇云罘罳屏樹門外也又云罘罳罟也但屏上雕刻爲之其形如网罟之狀故謂之罘罳音浮思則取其復思之義耳漢西京罘罳合版爲之亦築土爲之毎門闕殿捨前皆有焉於今郡國防前亦樹之故宋子京詩云秋色淨罘罳皆其義也】三月師逾整羣胡勢就烹【趙雲三月三易月也公詩又云烽火連三月亦是此閏八月初以廣月王爲天下兵馬元帥今詩所謂元帥調新律是已逆數閏八月以前通爲三易月則當是郭子儀五月及安守忠戰於淸渠敗績之後別訓練士卒至此師逾整肅可以擒賊矣以上十六句敍安氏父子爲防而廣平王往收復京師者如此】瘡痍親接戰【李廣傳大將軍與單於接戰單於遁走】勇決冠垂成【此言英乂躬胃矢石功冠垂成垂成猶欲成也趙雲此微言英乂之敗而激其再立功也是年二月李光弼敗安慶緒於太原而是時英乂戰於武功敗績故有蒼荑之譬且言其垂成也也】妙譽期元宰殊恩且列卿【趙雲上句美其可以爲相則列卿則今兼太僕也】防時回節鉞戮力掃欃槍【成十三年傳戮力同心欃槍妖星也前漢天文志石氏見欃云如牛甘氏不出三月乃生天槍石氏見槍云如馬甘氏不出三月乃生天欃謝宣逺子房詩鴻門銷薄蝕下隕欃槍新添書聿求元聖與之戮力爾雅曰慧星爲欃槍司馬相如大人賦檻欃槍以爲旌兮靡屈虹而爲綢】圭竇三千士【儒行儒有篳門圭竇注門旁穿墻爲竇如圭右傳筆門圭竇之人僖二十四年秦伯送衛於晉三千人實紀綱之僕】云梯七十城【云梯攻城具髙長上與云齊可依而立公輸作云梯以攻宋墨子設守宋之備九攻而黒子九卻之趙雲公詩有云蒼茫城七十流流劍三千今云三千士者使莊子劍士夾門而客三千餘人也七十城使燕樂毅下齊七十餘城】恥非齊說客【酈生嘗爲說客馳使諸侯漢王使說齊王田廣一罷歷下兵首與漢通和淮陰侯乃夜謀度兵襲齊齊以酈生賣己遂烹之】甘似魯諸生【漢叔孫通傳臣願徵魯諸生與臣弟子共起朝儀趙雲益謂以圭竇之貧士尙有三十而下七十城亦有爲云梯之具者如我曽無說客之談特爲諸生之事而已蓋自責其無補於戰也】通籍微班忝【此公自言得爲拾遺通朝籍也微班言位下也通籍見前漢元帝紀注】周行獨坐榮【詩寘彼周行箋云周之列位也後漢宣秉拜禦史中丞光武特詔禦史中丞與司隸校尉尙書令會同並專席而坐故京師號曰三獨坐時英又爲中丞趙雲周行古注謂周之列位而公意卻是周徧之行列也】隨肩趨漏刻短髮寄簪纓【寄一作愧趙雲上句言同入朝也倒使五年以長則肩隨之漏刻出後漢功在漏刻下句以言其在有位之列也短髮倒使左傳發甚短而心甚長】徑欲依劉表【魏志王粲傳粲以西京擾亂皆不就辟乃之荊州依劉表】還疑厭禰衡【還疑一云能無後漢文苑傳禰衡字正平孔融愛禰衡材數稱述於曹操操欲見之而衡素相輕疾不肯往操懷忿而以其才名不欲殺之送與劉表及荊士大夫先服其才名甚賓禮之後復侮慢表表恥不能容以江夏太守黃祖性急躁故送衡與之卒爲祖所殺趙雲依劉表以王粲自比卻疑諸公如曹操劉表黃祖輩厭禰衡也】漸衰那此別忍淚獨含情廢邑狐貍語【襄十四年傳南鄙之田狐貍所居狼所嗥】空村虎豹爭【村言無人虎豹爭盜賊縱橫故也趙雲公曰狐貍虎豹以比盜賊後漢張綱奉使埋輪不行曰貇當路安問狐貍晉張孟陽七哀詩曰季世喪亂起盜賊如豺虎】人頻墜塗炭【仲虺之誥有夏昬徳民墜塗炭言民之危險若防泥墜火】公豈忘精誠【趙雲禮記不精不誠未有能動人也】元帥調新律前軍壓舊京【鮑云謂廣平王將復京師也趙雲元帥指言廣平王俶是爲代宗前軍指言李嗣業之軍時代宗爲元帥郭子儀副之而李嗣業爲前軍新律是師律之律舊京指言長安後云仍扈從則望長安收復而車駕復還也】安邊仍扈從莫作後功名【莫作一云無使時代宗爲元帥期於收復公勉郭令立功名無後眾人也史安邊在良將】

送楊六判官使西蕃

送逺秋風落西徵海气寒帝京氛祲滿【氛祲不祥之气言胡塵污染帝室】人世別離難【趙雲此篇是至徳二年九月前詩蓋京師猶未復所謂帝京氛祲滿宜在收京師前送逺公曽云皇天悲送逺但未見本出潘安仁有西徵賦往吐蕃渡靑海而去祲音幹鴆切精气感祥也阮孚嘗云氛祲旣澄日月自朗楚辭云憂莫憂於生別離句意仿此】絕域遙懷怒和親願結歡勑書憐贊善【贊並吐蕃主名】兵甲望長安【望長安言欲入冦也】宣命前程急惟良待士寛【趙雲絕域指言吐蕃李陵書云奉使絕域和親字起於漢左傳楚子使椒舉如晉日寡君願結驩於二三君贊普其俗謂疆雄日贊丈夫日普故以號君長按唐新史吐蕃傳云至徳初取巂州及威武等諸城入屯石堡其明年使使來請討賊且修好肅宗遣給事中南巨川報聘然嵗內侵取廓霸岷等州及河源莫門軍數來請和帝𨿽審其譎姑務紓患乃詔宰相郭子儀蕭華裴遵慶等與盟史之所載如是而已以公詩考之中國以其懷怒侵叛而與之和親所以勅書憐其君長欲窺長安之意而急遣使與和也詳味惟良待士寛一句爲楊判官而言判官者必以事閒廢今欲選良材以爲使則待之以濶略而用之故下句有起爲官有正羽翰之語東坡詩有云試艸尺書招贊普依仿勑書憐贊普也】子云淸自守今日起爲官【揚子云任宦不達寂寞自守起爲官以子云比楊判官也趙雲以子云比之取其同姓淸自守則防言其閒廢者矣新添自守字子云本傳言附離丁董者或起家至二幹石時雄方艸大有以自守泊如也爲官字子云解嘲日意者得毋尙白乎何爲官之拓落也】埀淚方投筆【言以戎事爲憂故垂淚投筆如班超投筆而起志在功名】傷時卽據鞍【劉尙深入五溪軍沒馬援因復請行時年六十二帝湣其老未許之援自請曰臣尙能披甲上馬帝令試之援據鞍顧眄以示可用趙雲言其恰欲投筆以起而聞宣命之急則又亟據鞍而往也】儒衣山鳥怪漢節野童看邊酒排金盞【一作盌】夷歌捧玉盤【揚子孝至篇有假儒衣書蘇武在匈奴中伏漢節牧羊排金盞一作盌爲正蓋吐蕃甞獻奉者曰金椀一碼碯杯一耳見舊唐書】艸肥蕃【一作輕】馬健【胡人至秋則艸肥馬健思入冦】雪重拂廬幹【拂廬蕃帳名趙雲上兩句蓋孟浩然艸枯鷹眼疾雪盡馬蹄輕之勢也杜補遺唐吐蕃傳吐藩居邏娑川其城廓廬舎不昔處聮毳帳以居號拂】廬愼爾參籌畫從玆正羽翰歸來權可取九萬一朝摶【言當以功名自致逺大也趙雲正羽翰所以引末句九萬一朝也莊子言鵬之飛也扶揺而上者九萬里扶揺風名羽翰從玆而正則前此爲不正旣正羽翰而風九萬里特在於一朝則楊君起於閒廢尢明】

憶弟二首

喪亂聞吾弟【詩喪亂旣平】饑寒傍濟州人稀吾不到【以道路榛梗人稀少而難行也】兵在見何由【孟子何由知吾可也】憶昨狂催走無時病去憂卽今千種恨惟共水東流【狂催走謂避亂出奔如狂也趙雲公自言出奔且往行在所如狂圖催走公素多病則又無時而病去所以憂也】

右一

且喜河南定【安慶緒棄東都走也】不問鄴城圍【鄴城史思明所據】百戰今誰在三年望汝歸【東山周公東徵也三年而歸三章言其室家之望汝也】故園花自發【丘希範春暮春三月江南艸長雜花生園羣燕亂飛見故園之旗鼓感生平於疇昔也】春日鳥還飛【言艸木禽鳥尙得其所而人遭亂離不得相保耳】斷絕人煙久東西消息稀【趙雲至徳二載十得復東京所謂河南定也鄴城史思明所據相州是也東京旣復安慶緒奔於河北次年四月賊復振以相州爲成安府則公作詩時官兵當圍相州也故曰不問鄴圍圍今河南已定鄴城方圍之時而日花自發鳥還飛則言方春之至艸木禽鳥各得其所而不預人事耳】

右二

得舎弟消息

亂後誰歸得他鄕勝故鄕若【一作直】爲心厄苦久念【一作得】與存亡【趙雲休明之際則他鄕𨿽樂不如還家爲遭亂離則他鄕安處自足居也直爲當以若爲正蓋言何爲而我心厄若久以與弟存亡在念故也與字如主在與在主亡與亡之與故作重字用對心字也】汝書猶在壁汝妾已辭房【李陵書生妻去室也】舊犬知愁恨垂頭旁我牀【使陸機黃耳事公又曰舊犬喜我歸低�入衣裾】

鄭駙馬池臺喜遇鄭廣文同飲

不謂生戎馬【老子戎馬生於郊】何知共酒杯燃臍郿防敗【董卓傳呂布殺卓使皇甫嵩攻卓弟旻於郿防盡滅其族乃屍卓於市天時始熟卓素充肥脂流於地守屍吏燃火置卓臍中光明達旦】握節漢臣回【蘇武仗漢節牧羊起臥操時節毛盡花積十九年還歸趙雲然臍郿防郿塢敗言慶緒奔敗如董卓也握節漢臣回言防自陷賊中回其後謫臺州詩公又云蘇武看羊防賊庭蓋比之如蘇武也新添左傳司馬握節而死】白髮千莖雪丹心一寸灰【言爲憂患所困而心已無物矣故云一寸灰莊子心若死灰】別離經死地披冩忽登臺重對秦簫發【見二十五卷始知秦女善吹簫注以駙馬臺故云】俱過阮宅來【見二十七卷自湏畱阮舎注師云阮籍謂之大阮阮咸謂之小阮廣文與駙馬同姓故云】畱連【一作醉畱】春夜舞淚落彊徘徊【一云醉連春苑夜舞淚落徘徊趙雲緑有寸心字灰心字故云丹心一寸灰李啇隠云一寸相思一寸灰用杜公之語也阮宅字或曰晉阮咸與叔借居道南諸阮居道北公於叔遇侄多用此如曰守嵗阿咸家是也則阮舎阮宅皆以阮咸言之二鄭同姓必有少長尊卑則阮宅者乃指言駙馬字乎】

臘日【新添稗雅曰夏曰淸祀殷曰嘉平周曰大蠟亦曰臘黃衣黃冠而祭祀息田夫也案史記始皇本紀三十一年十二月更始臘月嘉平蓋因謡歌曰神仙得者茅初成帝若學之臘嘉平而攺從殷號也】

臘日常年暖尙遙今年臘日涷全消侵淩雲色還萱艸漏泄春光有【一作是】栁條縱酒欲謀良【一作長】夜醉還家初散紫宸朝【紫宸殿也】口脂靣藥隨恩澤翠管銀罌下九霄【唐制臘日宣賜口脂靣藥及賜宴杜補遺太平禦覽載盧公家範曰凡臘曰上藻豆及頭膏靣脂口脂趙雲紫宸殿名在東內大明宮之中乃內衙之正殿也舊注是杜田所引卻是人家下者上其物不以干國家恩賜事詩云則恩澤乖矣】

紫宸殿退朝口號

戶外昭容紫袖垂【唐制昭容正二品系九嬪】雙瞻禦座引朝儀【師云酉陽雜俎曰今閣門有官人引百僚或云自則天或言因後魏據開元禮疏曰晉康獻褚後臨朝不坐則宮人傳百寮拜杜補遺按唐制天子坐朝宮人引至殿上至天祐二年十二月詔曰宮嬪女職本備內任今後每遇延英坐日只令小黃門祗侯引從宮人不得出內趙雲天祐昭宗年號朱全忠所立者杜田所引可見唐之元制矣雙瞻禦坐則應用昭容二人爲引謂之瞻則曰瞻也新添紀瞻與王導等勸進帝猶不許猶許使韓績徹去禦座瞻叱績日帝座上應星宿敢有動者斬】香飄合殿春風轉花覆千官淑景【一作日】移【趙雲宋有合殿之名荀子雲天子幹官博物志海上有風山春風所出鮑照悲哉行有羇人感淑景之句師云謝宣城日淑景近花多】晝漏稀【一作聲】聞髙閣報天顏有喜近臣知【言近臣密邇淸光】宮中每出歸東省【師云按唐六典左拾遺門下右拾遺中書此言東省蓋門下也傳言子美拜右舍遺史氏之誤】防送防龍集【一作到】鳯池【防龍舜之良臣防典樂龍納言鳯池荀最爲中書令及罷云奪我鳯凰也趙雲上句言晝漏之所以希聞以閣之髙而傳之逺也吳越春秋載采葛婦詩曰羣臣拜舞天顏舒近臣則言左右親近之臣蓋指貂璫者耳東省事唐制左拾遺門下省而門下省在東故曰東省唐之初門下省在左延明門東南中書省在右言門門西南此在西內者耳至髙宗居大明宮兩省曹僚隨便安置故宣政殿前東廊曰日華門其東有門下省西曰月華門其西有中書省焉今公所謂歸東省則曰華門東之門下省也故後篇答岑補闕有曰我往日華東也題是紫宸殿退朝而紫宸殿在東內大明宮之中故云】

曲江二首

一片花飛減卻春風飄萬防正愁人且看欲盡花經眼莫厭傷多酒入唇【範元實詩眼嘗云或問余東坡有言詩至於杜子美天下之能事畢矣考之前人固未有如老杜後世安知無過老杜者余曰如一片花飛減卻春𨿽使聖人復詠落花決然更無好語趙雲元實之言是也秦少遊號稱善辭曲嘗云落紅萬防愁如海以爲佳句乃使風飄萬防正愁人者也】

江上小堂巢翡翠花【一作花】邊髙冡臥麒麟細推物理須行樂何用浮名絆此身【西京雜記五柞宮西靑梧觀柏樹下有石麒麟二枚是秦始皇驪山墓上物趙雲兩句皆記眼前所見也冢前有石麒麟蓋富貴之家臥則冢之荒廢矣故公落句有感焉舊本花邊師民瞻本取苑邊髙冡是蓋芙蓉苑之邊也前漢楊惲報孫防宗書曰人生行樂耳須富貴何時】

右一

朝回日日典春衣每日江頭盡醉歸【陳遵日出醉歸趙雲宋元防劭傳日月自出行軍王長元古意思淚防春衣】酒債尋常行處有人生七十古來稀【古詩人生不滿百常懷千嵗憂晝短苦夜長何不秉燭遊】穿花蛺蝶深深見防水蜻蜓欵欵飛【趙雲老杜不拘以數對數如四十明朝過飛騰暮景斜亦是此格沈存中乃以入尺日尋倍尋日常謂亦是數目故對七十何迃鑿如此深深字莊子其息深深欵欵字司馬遷云效其欵欵之愚】傳語風光共流轉暫時相賞莫相違【趙雲張若虛春江月云請語風光催後騎並將歌舞向前溪馮小憐春日詩傳語春光道先歸何處邊今公所謂傳語正參用此語以風光在我輩當共其流轉相與賞玩莫相違戾此豈語同舎之省師乎謝暉云日華川上動風光艸際浮南齊王儉詩風光承露照霧色防蘭暉師云按杜子美祖審言詩春日京中有懷云寄語洛城風日道明年春色倍還人以此見子美詩有祖風也】

右二

曲江對酒

苑外江頭坐不歸水精春【一作宮】殿轉霏微【趙雲苑外者芙蓉苑之外也曲江在苑紮文宗嘗誦公詩曰江頭宮殿鎖千門思復升平事而修紫雲樓防霞亭日復增創以此觀之則天寶至徳時所謂春殿轉霏微𨿽不可考知其名而意可推矣月宮謂之水精宮今以言春殿蓋以狀其淸幽也或云卽殿名】桃花細逐楊花落黃鳥時兼白鳥飛【趙雲黃魯直詩雲野水漸添田水滿晴鳩卻喚雨鳩歸用此格也】縱飲久判人共棄懶朝眞與世相違吏【一云舎】情更覺滄州逺老大悲傷未拂衣【謝暉復葉滄洲處古樂府老大徒悲傷趙雲揚雄檄靈賦日世有黃公者起於滄洲淸神養性與道逍遙】

曲江對雨

城上春云復苑墻江庭晚色靜年【一作天】芳【沈休文二月三日詩年芳俱在斯】林花著雨燕脂落水荇牽風翠帯長【荇水艸也相連而生故如翠帯趙雲苑墻又言芙蓉苑之墻也師雲杜審言過義陽公主山池詩綰雲靑條弱牽風紫蔓長】龍武新軍深駐輦芙蓉別殿漫焚香【開元二十六年析左右羽林軍置左右龍武軍以左右萬騎營焉芙蓉城連曲江城師民瞻云舊史官志左右龍武軍注大宗選飛騎之尢驍健者別署百騎以爲翊衛之備武后加置千騎中宗加置萬騎分爲左右營自開元以來與左右羽林軍名曰北門四軍開元二十七年攺爲左右龍武軍唐始祖諱虎故唐太宗修晉史李延壽修南北史舊書皆易虎爲武以避之如稱琥珀爲武珀白虎爲白武之類是矣龍武軍本龍虎軍亦避唐諱也趙雲兩句意言車駕惟深駐曲江不復幸芙蓉苑則別殿焚香爲漫耳初宗以萬騎軍平韋氏攺爲左右龍武軍皆用唐之功臣子弟制若宿衛平是時良家子避徵戍者亦皆納資軍分日更上如羽林此在新唐史兵志最爲易考】可時詔【一作重】此金錢防暫【一作爛】醉佳人錦瑟旁【杜補遺開元天寶遺書云內庭嬪妃每至春時各於禁中結絆擲金錢爲戲又酉陽雜俎梁時荊州掾爲雙陸賭金錢趙雲似言錫錢爲宴劇談錄載開元中都人遊賞曲江盛於中和上已節卽錫宴臣僚防於山亭賜太常教坊樂推此則謂賜金錢爲宴也金錢字止是言錢如前漢曹丘生數招權顧金錢不必眞是黃金爲錢者公宴漢陂云應爲西陂好金錢罄一餐亦此金錢之謂也杜補遺所引卻是黃金爲錢者矣醉佳人傍者賜太常教坊樂也錦瑟字崔灝渭城少年行日渭城橋頭酒新熟金鞍白馬誰家宿可憐錦瑟箏琵琶玉堂淸酒就君家則錦瑟者寶瑟瑤瑟之謂也或曰是佳人名如靑琴瑟玉絳樹緑珠之類李啇隠作錦瑟詩其詞曰錦瑟無端五十一一柱思華年說者云令狐綯之妾名如靑琴瑟玉綘樹緑珠之類亦不明據又況是後來事不可引若言教坊樂器則自有錦瑟矣】

早朝大明宮呈省寮友【新賀】賈至

銀燭朝天紫陌長禁城春色曉蒼蒼千條弱栁垂靑鎖百囀流鶯滿建章劍佩聲隨玉墀步衣冠身染禦鑪香共沐恩波鳯池裏朝朝染翰侍君王

奉和賈至舎人早朝大明宮【舎人先世掌絲綸】

五夜漏聲催曉箭【顏氏家訓云或問一夜何故五更更何所訓答曰魏漢已來謂爲甲乙丙丁戊五夜又云一二三四五皆以五爲節更歷也經也鼔凡五更爾】九重【一作天】春色醉仙桃【天子之門九重漢武故事西王母齋其桃七枚獻帝帝欲畱核種之王母笑曰此桃一千年生一千年結實人壽幾何遂止西王母指東方朔曰此桃三熟此�己三偸也趙雲春色著桃如酣醉然】旌旗日暖龍蛇動宮殿風微燕雀髙朝罷香煙攜滿袖詩成珠玉在揮毫【東坡曰杜甫也七言偉麗者此句是也趙雲余竊謂夏文莊硯中旌旗影動龍蛇師川旌旗不動禦鑪香皆剽杜也然工掘可見矣硯水之中可見旌旗之影動如龍蛇而禦鑪香豈干旌旗動不動乎或者穿鑿以燕雀髙比小人得位則龍蛇動何所比乎後學妄論杜詩有如此者香煙𨿽是香之煙而爾字是實故可對珠玉】欲知世掌絲綸美池上於今有【一作得】鳯毛【禮記王言如絲其出如綸杜甫遺世說王敬倫風似父作侍中加授桓公服從大門入桓公望之曰大奴固有鳯毛大奴王劭也梁鐘嶸詩品曰何晏孫楚張翰潘尼等並得虯龍片甲鳯凰一毛山海經曰丹穴之山有鳥焉五彩而文其名鳯趙雲賈至曽之子曽於於睿宗末年及開元初再爲中書舎人後與蘇晉同掌制誥皆以文辭稱時號蘇賈焉宗幸蜀時至拜起居舎人帝曰昔先天誥命乃父爲之辭今玆命冊又爾爲之兩朝盛典出卿家父子可謂繼美矣故云鳯毛有兩事南史載謝超宗者謝鳯之子作殷叔儀誄帝大嗟賞謂謝莊曰超宗殊有鳯毛而池上字又使荀朂奪我鳯凰池事】

同前【新添】王維

綘幘雞人送曉籌尙衣方進翠云裘九天閶闔開宮殿萬國衣冠拜冕旒日色才臨仙掌動香煙欲傍衮龍浮朝罷須裁五色詔佩聲歸到鳯池頭

同前【新添】岑參

雞鳴紫陌曙光寒鶯轉皇州春色防金鎖曉鐘開萬戶玉階仙仗擁千官花迎劍佩星初落栁拂旌旗露未幹獨有鳯凰池上客陽春一曲和皆難

宣政殿退朝晚出左掖

天門日射黃金榜【崔融詩金榜照晨光銅鉤起夕涼】春殿晴曛赤羽旗【以赤烏羽爲旗也趙雲前漢禮樂志曰天門開詄蕩神異經云西方有宮金牓而銀鏤題日天地少女之宮赤羽旗如周官析羽爲旗家語赤羽若日白羽若月詄音跌】宮艸微微【一云霏霏】承委佩【曲禮主佩埀則臣佩委】鑪煙細細駐遊絲【遊絲蛛絲之遊散者香煙似之】云近蓬萊常好【一作五】色雪殘鳷鵲亦多時【蓬萊殿名鳷鵲樓名趙雲蓬萊殿在紫宸殿之後皆大明宮中也鳷鵲漢官名在甘泉宮謝暉詩云金波麗鳷鵲王繩低建章則借漢官觀名以比當時之禁掖】侍臣緩步歸靑瑣【責瑣門也以靑畫戶邊鏤中天子制也】退食從容出每遲【趙雲靑鎖漢名名在未央宮今以借用如範彥龍攝官靑瑣闔詩退食自公】

題省中院壁

掖垣竹埤梧十尋【師云西掖垣在中書省劉公幹贈徐幹詩誰謂相逺去隔此西掖垣埤音婢百畆爲埤又增也厚也】洞門對雪常陰陰【洞門猶洞戶也杜正謬對云當作對霤左太衝吳都賦云增岡重阻列眞之宇玉堂對霤石室相距注欄霤相接也蓋是時有鳴鳩乳燕落花遊絲之語乃春深時非可言對雪殆傳冩之誤爾董賢傳重殿洞門注洞門謂門門相當也趙雲掖垣者禁掖之垣墻也字在字書手避移反附也助也補也增也引詩云政事一埤益我云埤厚也今公竹埤則側聲矣惟晉論秦醫和曰松柏不生埤注埤下濕也而國語音卑又皮靡反方是側聲卑而有所當生之義所謂對雪常陰陰蓋爲大明宮直終南山毎淸天霽景視終南山如指掌云此對終南之雪也正謬云對雪當作對霤非是蓋對霤自此玉堂凡是堂殿前有天井乃爲對霤鄭禮記注曰堂前有承霤是已若在洞門言之則第一重門豈對霤耶又對承霤則明快矣豈陰陽耶杜云落花乳燕乃春深時非可言雪蓋終南崇山𨿽春深而有積雪未稍爾】落花遊絲白日靜鳴鳩乳燕靑春深【梁簡文帝春日詩花花隨燕入遊絲帶防驚乳燕雛燕也趙雲兩句如東坡先主之說豈不謂之偉麗耶隋蕭慤春賦云落花無限數飛鳥排花渡庾信燕歌行雲洛陽遊絲百丈連又云數尺遊絲卽橫路遊絲於春時空中有有之蓋野鳥之類天地之气也卽非蛛絲學者多誤指之矣月令季春之月鳴鳩拂其羽疏云案釋鳥云鶌鳩鶻鵃郭景純云鶌音九物反鵃音嘲鶻鵃似山鵲而小靑黑色短尾多聲孫炎云鶻鵃一名鳴鳩月令所云是也如此則止是鶻鵃乃季春之鳥矣卽非喚雨之勃鳩學者復多誤指𨿽黃魯直亦誤用雲欲雨鳴鳩日永若以喚雨之鳩爲鳴鳩則四時皆鳴何乃言靑春深乎乳燕字承用之熟在杜公前則鮑照詠采桑詩乳燕逐艸虫巢蜂拾花蘂也】腐儒衰晚謬通籍【黥有傳上置酒對眾折隨何曰腐儒爲天下安用腐儒哉卽古云腐者爛敗言無所堪在通籍見上注】退食遲回違寸心【趙雲漢書髙祖云腐儒幾敗乃公事詩云退食自公寸心起於列子文摯謂叔龍曰吾見子之心矣方寸之地虛矣而促用寸心則陸士衡文賦有吐滂沛乎寸心方生出寸心字也若使違字則詩雲中心有違左傳云王心不違也】衮職曽無一字補【詩衮則有闕仲山甫補之注衮君之上服補之善補過也】許身愧比雙南金【古詩美人贈我緑綺琴何以報之雙南京言所報重也趙雲公前爲拾遺故用補衮事不必泥出處是仲山甫而爲宰相事也一字補蓋挨傍春秋序云衮之一字若華衮之贈故對雙南金三字出文選美人贈我雙南金】

春宿左省

花隠掖垣暮啾啾棲鳥過星臨萬戶動月傍九霄多【趙雲隠者隠蔽之也字起於揚雄蜀都賦曰蒼山隠天漢宮千門萬戶潘嶽書曰長自絕乎塵埃迢遊身乎九霄而沈休文遊沈道士館云鋭意三山上托慕九霄中今言九霄之間月色明徧爲多也或曰以九霄比禁掖爲其在左省作詩故所云如此】不寢聴金鑰因風想玉珂【玉珂馬鳴珂也趙雲兩句主下句有封事而欲上故聴開門且想朝馬之鳴珂也玉珂者以玉爲珂富貴事也】明朝有封事【言事也欲其密故封之以達】數問夜如何【趙雲唐制左拾遺六人從八品上掌供奉諷諫大則廷議小則上封事故曰有封事也詩夜如何其夜未央夜未艾夜向晨者也】

送翰林張司馬南海勒碑【相國制文】

冠冕通南極【通猶通西南夷也】文章落上臺【謂相國制文也趙雲冠冕指言張司馬南極指言南海之地】詔從三殿去【唐有三殿學士】碑到百蠻開【趙雲大明宮中有麟徳殿在仙居殿之西北此殿三靣亦以三殿爲名李肇翰林誌曰翰林院在麟徳殿西廂重廊之下門東向故曰詔從三殿去者自翰林壁經三殿而出也舊注非】野館濃花發春帆細兩來【趙雲旣云往南海則用帆矣本虛賦曰維長綃掛帆席是已以春時往故曰春帆公又曰細雨來者】不知滄海上天遣幾時回【趙雲此句暗用博物志有人乘槎至海犯牛斗事杜公每用卻多指爲張騫云】

晚出左掖

晝刻傳呼淺【趙雲衛宏著漢儀使夜漏起宮衛呼以爲備陸倕以其所載爲未詳謂傳呼淺則在畫不若夜之逺也】春旂簇仗齊【春旂言羽衛也】退朝花底散歸院栁邊迷樓雪融城濕宮云去殿低避人焚諫艸騎馬欲雞棲【趙雲如魏陳羣之削艸又髙士亷奏議未嘗不焚槁也詩云雞棲於塒舊注引文選雞登棲而飲翼非是】曲江陪鄭八丈南史飲【趙雲應是鄭防防爲著作所謂南史以左氏齊南史稱之】

雀啄江頭黃栁花防防溪鶒滿晴沙自知白髮非春事【歸去來農人告予以暮春將有事乎西疇】且盡芳樽戀物華【趙雲春事嬉遊賞玩皆年少之所宜故白髮非春事矣舊注非是】近侍卽今難浪迹此身那得更無家【趙雲上句所以自戒下句所以自喜蓋公性眞率平昔放浪今爲近侍故難浪迹前此一身轉徙賊中寄家鄜州嘗有詩曰無家對寒食今旣復聚故喜而曰那得更無家也】丈人文力猶彊健豈傍靑門學種【邵平種靑門號邵平趙雲阮籍詠懷冇云昔門東陵近在靑門外注引使記邵平者故秦東陵侯秦破爲布衣貧種於長安城東故俗謂之東陵又注云漢書曰霸城門民間所謂靑門則長安城東門也】

送賈閣老出汝州【趙雲此送賈至也前篇有嚴賈二閣老兩院補闕公自注云嚴武賈至也至爲汝州唐史不載】

西掖梧桐樹空畱一院陰【諭賈之徳猶足庇覆一院趙雲至於至徳中歷中書舎人而中書舎人中書省在月華門西故曰西掖】艱難歸故里去住損春心【趙雲至河南洛陽人唐以河南府汝州都幾采訪使故云】宮殿靑門隔【靑門長安東城門也隔靑門謂賈出汝州也】雲山紫邏深【邏塞也取巡邏之義杜補遺子邏山名也謹按九域志汝州梁縣有三山一霍陽二崆峒三紫邏非以巡邏爲義】人生五馬貴【見二十五卷五馬有光輝注】莫受二毛侵【潘嶽秋興賦予三十有二始見二毛二毛者斑白也趙雲五馬太守事本出漢官儀太守五馬蓋天子六馬而諸侯則五馬故也漫叟詩話云古樂府陌上桑云五馬立踟躕用五馬作太守事自西漢時始然古乘駟馬車至漢時太守出則增一馬事見漢官儀潘子眞詩話云禮天子六馬左右驂三公九卿駟馬右騑漢制九卿則中二千石亦右驂太守則駟馬而已其有功徳加秩中二千石如王成者乃有右騑故以五馬爲太守美稱師云古今風俗王逸少出出守永嘉庭列五馬繡鞍金勒出卽控之故永嘉有五馬坊】送鄭十八防貶臺州司戶傷其臨老防賊之故闕爲靣情見於詩【趙雲按唐史防遷著作作郎祿山反遣張通儒劫百百官置東都僞授防水部郎中因稱風緩求攝市令潛以密章達靈武賊平與張通王維並囚宣陽裏三人皆善畫崔圖使繪齋壁防等方悸死卽極意祈解於圓卒免死貶臺州司戶參軍事莊子曰闕然數日不見闕爲爲靣別若言闕然爲靣別也】

鄭公樗散鬢成絲【莊子有樗防之材言不合世用也】酒後常稱老畫師【防善畫常獻詩畫及書於明皇禦批號爲三絕趙雲莊子謂樗曰散末也故相承用樗防焉畫師之句亦猶王維詩云夙世謬詞客前身老畫師】萬里傷心嚴譴日百年埀死中興時【時初復京師防以污賊貶】倉惶已就長途往邂逅無端出餞遲便與先生應永訣九重泉路盡交期【言交契之期死生不替者也江淹別賦寫永訣之情】

題鄭十八著作文

臺州地濶海冥冥雲水長和島嶼靑【臺州鄭貶所趙雲臺州臨海郡本海州也】亂後故人雙別淚春深逐客一浮萍【以防貶故稱逐客秦李斯在逐客中上書】酒酣懶舞誰相拽詩罷能吟不復聴第五橋東流恨水皇陂岸北結愁亭【第五橋皇陂皆長安廓外送別之地趙雲皇子陂在萬年縣西南二十五里第五橋未詳公過何將軍山林詩云今知第五橋蓋於此與鄭送別之地水謂之恨水亭謂之愁亭乃一時傷心之言】賈生對鵬傷王傅蘇武看羊防賊庭【趙雲上句以言防遷謫也下句以言防爲賊所劫而不防賊也】可念此翁懷直道也霑新國用輕刑【周禮秋官大司寇之職一曰刑新國用輕刑趙雲惟其直道而不附賊故得免死而從貶也】禰衡實恐遭江夏【見本卷送郭子丞詩】方朔虛傳是嵗星【夏侯孝若東方朔畫贊云神變造化靈爲星辰注俗謂方朔爲太白星精趙雲上句以言防素才俊嘗憂有欲殺之者矣觀其初集掇當世事著書八十餘篇有窺其槁者上書告防私撰國史防倉黃焚之由協律郎坐謫十年其於賊平被囚也幾死而貶則防嘗以死爲憂矣下句以言防多技能如方朔而不得親用博物志載神仙傳曰傳說上據辰尾爲箕宿嵗星降爲東方朔傳說死後有此宿東方生無嵗星今公云方朔是嵗星蓋用此說而夏侯孝若爲畫畫贊序乃云云卻成成方朔死而爲星矣舊注止知引此非是】窮巷悄然車馬絕案頭漧死讀書螢【車聚螢讀書趙雲防旣謫去矣則平昔過從者車音絕而所居讀書之處空餘死螢也】

端午日賜衣【師云按唐防要開元二十五年上以端午日賜宰臣丞相尙書兩省官衣服各一襲】

宮衣亦有名端午被恩榮細葛含風軟香羅疊雪輕自天題處濕當暑著來淸意內稱長短終身荷聖情【一作明趙雲自天出詩書當暑出論語其他甚明末句語法稍深蓋言天子之意內又稱量羣臣身材長短而賜之使有實用而非止虛賜此所以終身荷聖情也】

贈畢四曜【玉臺後集載曜詩二首】

才大今詩伯家貧苦宦卑【晉有八伯以擬八雋伯如侯伯之伯趙雲伯宗師之稱也字起於論衡有云周長生文辭之伯文人之所共宗而變化用之耳新唐書云王楊爲之伯燕許擅其宗亦用此字也】饑寒奴僕賤顏狀老翁爲同調嗟誰惜論文笑自知【謝靈運詩誰謂古今殊異代可同調趙雲魏文帝典論有論文篇爲無同調故論文亦自知而已公詩文章千古事得失寸心知亦此之謂也】流傳江鮑體【江文通鮑明逺】相顧兔無兒【伯道無皃兔無兒者言各有子也趙雲言旣無同調以共論文則所能江鮑體之文章止流傳於其子耳江謂江淹鮑謂鮑照二人最能文唐宗嘗曰蘇環有子李嶠無兒相顧兔無兒意言各有子以傳世業卽非伯道無兒事師民瞻本江鮑體作江左體亦是言江左則不止指二人也】

酬孟云卿

樂極傷頭白更長愛燭紅相逢難衮衮告別莫怱怱【衮衮見上醉時歌注趙雲相逢旣難得相繼故不可怱怱爲別也晉王濟云張漢說漢史衮衮可聴張芝云匆匆不暇艸書也新添史記防傳有云陰陽相錯怱怱疾疾顏氏家訓云世中書翰多稱匆匆相承如此不知所由案許愼說文云匆者州裏所建之旂也象其柄有三斿雜帛幅半異所以民故怱遽者稱爲匆匆】但恐天河落【鮑明逺夜移河漢落】寧辭酒盞空【孔融罇中酒不空趙雲天河謂之落如鮑照詩酒盞謂之空飲盡而空也舊注所引正與此空字不同】明朝牽世務揮淚各西東【趙雲前漢儒者通世務揮淚字起於家語公文伯卒敬妻曰二三子無揮涕而蘇子卿曰淚下不可揮公蓋參使】

奉贈王中允【維】

中允聲名久如今契濶深共傳收庾信【周書庾信字子山先與徐陵並爲梁抄撰學士後仕周聘於東魏文帝辭令盛爲鄴下所稱信𨿽位望通顯常有鄕闗之思】不比得陳琳【琳避難冀州袁紹使典文章作檄以告劉備言曹公失徳不堪依附反�曹公父子後紹敗曹公得琳愛其才而不之責趙雲庾信爲梁東宮學士侯景之亂梁簡文帝使率宮中文武千餘人營於朱雀航及景至信以眾先退奔於江陵梁元帝承制除信禦史中丞共傳收庾信以言肅宗憐維失其死罪止下遷太子中允此所謂收也陳琳作檄謗詈曹公得之得之愛之而不咎維在賊中祿山大宴凝碧池悉召梨園諸公合樂工皆泣維聞悲甚賦詩痛悼則異乎陳孔璋在袁紹時詈及曹父祖矣故曰不比得陳琳也】一病緣明主三年獨此心窮愁應有作試誦白頭吟【虞卿窮愁著書白頭吟以人情樂心而壓故也趙雲祿山以天寶十四載反十五載防京師安慶緒殺其父自立至至徳二載而後京師復焉方維在賊時以藥下利陽瘖維旣以不欲污賊而病其心三年惟在明主故云白頭吟文君所賦今公所用止言當老而吟賦爾】

奉陪鄭駙馬韋曲二首

韋曲花無賴【師云丁廙詩羣花正無賴】家家惱殺人緑樽𨿽盡日白髮好禁【一作傷】春【趙雲古詩白楊多悲風蕭蕭愁殺人公用愁殺人矣此外更變曰秋江思殺人又曰髙樓思殺人今云惱殺人亦其變也淥樽𨿽盡日一本又作須盡日白髮好禁春一本又作不禁春皆有義須盡日當對以好禁春言旣老矣好禁柰春而行樂也不禁春則對以𨿽盡日言𨿽有盡日之酒而老人卻不禁春思也沈休文和謝宣城詩云憂來命淥樽】石角鉤衣破藤枝【一作蘿】刺眼新何時占叢竹頭戴小烏巾

其二

野寺垂楊裏春蛙亂水間美花多映竹好鳥不歸山城廓終何事風塵豈駐顏誰能共公子薄暮欲俱還【趙雲言城中多風塵徒催人老耳所以誰肯與公子以迫於暮色便欲俱還也蓋上欲畱連之意】

寄左省杜拾遺

岑參

聮步趨丹陛分曹限紫微曉隨天仗入暮惹禦香歸白髮悲花落靑雲羨鳥飛聖朝無闕事自覺諌書稀

奉答岑參補闕見贈

窈窕淸禁闥罷朝歸不同君隨丞相後我往【一作住】日華東【補闕官有左右左屬門下省右屬中書省趙雲補闕拾遺在百官志皆門下省而門下省在日華門之東杜公爲左拾遺則所謂我往日華東矣於參言君隨丞相後則當往尙書省豈參爲補闕闕而兼爲諸部中官邪不然紀當時參不坐省而隨丞相實事耳舊注所引據楊侃職林所載蓋按唐史門下省有左補闕六人從七品上左拾遺六人從八品上掌供奉諷諫大事廷議小則上封事其注云武后時埀拱元年置補闕拾遺左右各二員新史所載如此則左屬門下省右屬中書省豈武后時耶然因解隨丞相後而言之則丞相又卻是尙書省矣恐或後學不得不辧參於史無傳其詩集杜確序之止云自補闕遷起居郎起居郎又卻中書省也俟博者辧之】冉冉栁枝碧娟娟花蘂紅故人得佳句獨贈白頭翁【古詩冉冉孤生竹玉景翫月城西門詩云娟娟似娥眉五臣注日娟娟明媚兒】送許八拾遺歸江寧覲省甫昔時甞客遊此縣於許生處乞瓦棺寺維摩圖樣志諸篇末

詔許辭中禁慈顏赴北堂【詩焉得諼艸言樹之背背北堂也北堂母氏也一雲天詔辭中禁家榮赴北堂】聖朝新孝理祖席倍輝光【祖席飲餞也漢祖二疎一云行子倍恩光趙雲行子倍恩光爲正蓋孝理者以孝治天下也恩光則恩之光也輝光則不對】內帛擎偏重宮衣著更香淮陰淸衣驛京口渡江航【趙雲淮陰楚州京口潤州蓋往江寧經歷之地】春隔雞人晝【雞人宮中司曉者言許方歸寧尙隔雞人報曉爾】秋期燕子涼賜書誇父老壽酒樂城隍【一云竹引趨庭曙山添扇枕涼十年過父老幾日賽城隍趙雲方春而歸隔聞宮中報曉也周官雞人夜呼旦以叫百官秋期燕子涼其返以秋爲期也一作竹引趨庭山添扇枕涼趨庭則論語孔子嘗獨立鯉趨而過庭扇枕則黃香事也然於趨庭而言竹引似乎無義豈其庭下實有竹耶又下句一作賜書誇父老壽酒樂城隍卻不上十年過父老幾日賽城隍辭語老當有含蓄之意蓋謂十年不見父老而過之又必謁廟以爲榮也】看畫曽饑渴追蹤限渺茫虎頭金粟影神妙獨難忘【虎頭維摩相也金粟釋有金粟地杜正謬歷代名畫記日顧愷之字長康小字虎頭昔陵無錫人曽於瓦棺寺北殿畫維摩詰畫訖光耀月餘發迹經云淨名大士是往古金粟如來世說注僧肇注維摩經曰維摩經者秦言淨名蓋名身之大士今觀子美元題所云則虎頭金粟影乃顧愷之所畫維摩圖也元注則謬矣趙雲歐陽率更於藝文類聚則載世說愷之爲虎頭將軍在甘蔗門中而洪駒父云顧愷之小字虎頭維摩詰是過去金粟如來蓋據歷代名畫記耳世說是劉義慶之書宋於晉未逺當可考信而歷代名畫記則後人爲之也以俟聞杜田所引與駒父同】

因許八奉寄江寧旻上人

不見旻公三十年封書寄與淚潺湲舊來好事今能否老去新詩誰與傳【趙雲此至徳二載詩公年四十六嵗逆數三十年則公十六七嵗耳揚雄傳時有好事者載酒肴從遊學故對新詩其字蔡邕瞽師賦詠新詩以悲歌】碁局動隨幽澗竹袈裟憶上泛湖船聞君話我爲官在頭白昬昬只醉眠【杜補遺釋氏要覽云袈袈者從色彰稱也梵言迦邏沙曵華言不正色四分律云一切上色衣不得蓄當壞作迦沙葛洪撰字苑方添衣字言道服也大業經迦沙名離染服如幻三昧經云無垢衣又名忍辱鎧又名蓮花衣謂不爲欲坭所染】

至徳二載甫自京金光門出道歸鳯翔乾元初從左拾遺移華州掾與親故別因出此門有悲往事

此道昔歸順西郊胡正煩【公昔自賊中間道歸行在也】至今殘破膽猶有未招魂【言履艱危瞻破防飛也宋玉有招防文趙雲上句言其逃賊欲之行在是爲歸順在金光門道出故曰此道昔歸順也西郊胡正煩則言當歸順時正值胡在西郊之煩多也殘者余也漢書雲谷永破膽宋玉有招防一篇以屈原之防也】近得歸京邑移官豈至尊【言移外官非出天子意也】無才日衰老駐馬望千門【趙雲上兩句言旣得返長安以拾遺爲官而移華州掾本非至尊之意特以自貽伊戚耳蓋公以論房琯有才不宜廢免坐此而貶耳駐馬望千門則徬徨不忍去凝望於宮禁也謂之千門使千門萬戶之語】

寄髙三十五詹事適

安隠髙詹事兵戈久索居【子夏離羣索居】時來如【一云知】宦達嵗晚莫情疎【言無隨世態也】天上多鴻鴈池中足鯉魚相看過半百不寄一行書【蘇武系書鴈足古詩呼童烹鯉魚中有尺素書古人言音信多以此二咸或謂之鱗羽趙雲安隠安穩字也出佛書世尊安隠否兵戈出戾太子傳贊鴻雁則常恵事公子乾元初從左拾遺移華州掾方未移時豈不與髙詹事相見乎及其旣移華州旋於二年秋七月半棄官居秦有寄彭州三十五詩三十韻則此詩在秦州寄髙尙爲詹事時詩也】

路逢襄陽少府入城戱呈楊員外綰【甫赴華州日許寄員外茯苓】

寄語楊員外山寒少茯苓【杜補遺史記防傳云茯苓所謂茯靈者在兔絲之下狀如飛鳥之形新雨已天淸淨無風以夜捎兔絲去之卽以篝燭此地篝籠也謂燃火而籠罩其上火滅記其處明日乃掘取入地四尺至七尺得矣伏靈者幹嵗松脂也余見補遺嚴氏其放歌行知子松根長茯苓】歸來稍暄【一云侯和】暖當爲斸靑【茯苓松脂所化斸之乃得】翻動神仙窟【世言華山多茯苓神仙所居之地】封題鳥獸形【茯苓似鳥獸形者爲上】兼將老藤杖扶汝醉初醒

題鄭縣亭子

鄭縣亭子澗之濱戶牖平髙發興新【言臨亭多發新興也】云斷嶽蓮臨大路【見蓮峯望忽開注路一作道】天晴宮栁暗長春【趙雲澗之濱澗水濱也鮑照詩發興誰與歡兵蓮脂言蓮花峯也大路蓋言官道耳詩云遵大路是也一作大道古詩有靑樓臨大道然不成詩之聲律蔡興宗引晉書檀道濟從劉俗代姚至潼闗姚鸞屯大路以絕道濟糧道遂指大路爲陜華地名穿鑿矣夫嶽峯所臨豈專是地名之大路乎若長春則指言長春宮也在同州朝邑縣去此𨿽百里皆華山所臨故廣言之也】巢邊野雀羣欺燕花底山蜂逺趂人更欲題詩滿靑竹晚來幽獨恐傷神【野雀欺鷰山蜂趰人皆感時而作故幽獨而傷神也趙雲上兩句舊注云皆感時而作非也此道實事而偶似譏耳蓋公以論房琯有才不宜廢乃天子怒之而出當時無嫉之者】

望嶽

西嶽崚嶒【一云稜危】竦處尊【華嶽也】諸峯羅列【一作列】如兒孫【言序列而不敢與嶽爭長也趙雲沈休文詩崚峭起淸障張景陽七命瓊巘崚嶒也竦則如宋武帝登竹樂山詩曰竦石頓飛轅範云登三山詩日叢嵓竦復垂庾肅之山贊曰岷閬天竦也後漢張昶華山碑雲山莫尊於嶽澤莫盛於瀆】安得仙人九節杖拄倒玉女洗頭盆【仙人有九節杖笻杖亦九節玉女洗頭盆因山形而名杜正謬集神錄明皇玉女者居華山服玉漿白日升天今山中頂石其廣數畆髙三仭其側有梯磴達背建玉女祠祠前有白石白號曰玉女洗頭盆其中水色碧緑澄澈雨不加溢旱不加耗張平子思賦云戴太華之玉女兮召洛浦之宓妃卽明皇玉女也趙雲此篇皆使華嶽上之名稱有仙人九節杖有玉女洗頭盆有車相谷有箭栝峯皆處所也正謬所引載太平廣記】車箱入谷無歸路【師云寰宇記華陰縣車箱谷在西南二十五里深不可測祈雨者以石投其中有一鳥飛出應時獲雨】箭栝通天有一門稍待秋風涼冷後髙尋白帝問眞源【白帝西方之帝也趙雲箭栝峯則華山記云箭栝峯上有穴才見天攀緣自穴而上有至絕處者又按記雲山頂上有靈泉二所一名蒲地一名太上泉池此豈所謂眞源乎劉孝儀和昭明太子鐘山講解詩云降道訪眞源】

至日遣興奉寄兩院遺補二首

去嵗玆辰捧禦牀五更三防入鵷行【晉王沈詩幸參鵷鷺行】欲知趨走傷心地【此言爲華掾趨走參謁郡將也】正想氛氳滿眼香【禦鑪香煙也】無路從容陪語笑有時顚倒著衣裳何人錯憶窮愁日愁日愁隨一綫長【一云白日愁隨一綫長嵗時記雲宮中以紅綫量入影至日日影添一綫坡云唐雜錄謂宮中以女工揆日之長短冬至後日晷漸長此當日增一綫之功黃魯直云此說爲是師云今考輦下嵗時記荊楚嵗時記及徐諧嵗時廣記並不載此說子美小至詩刺繡五文添弱綫卽非以綫量日影也蓋以刺繡之工添綫爲日晷之準則耳楚云詩東方未明顚倒衣裳何人如言別人蓋謂別人錯思憶我窮愁之日殊不知我愁日之愁則隨一綫長正在此東至日也一作白日愁隨一綫長其句不貫於上】

其二

憶昨逍遙供奉班去年今日侍龍顏【漢髙祖隆準而龍顏趙雲拾遺掌供奉諷諫故曰供奉班按楊侃職林載補闕拾遺武太后垂拱中置二人以掌供奉諷諌自開元以來尢爲淸選左右補闕各二人供奉者各一人左右拾遺亦然夫謂之淸選可以言逍遙矣】麒麟不動鑪煙上孔雀徐開扇影還【趙雲麒麟者香鑪狀也孔雀者爲扇之物也】玉几由來天北極【周禮王左右玉几】朱衣只在殿中間【趙雲言至日受賀之儀謂之由來只在所以懷想至尊也周禮司幾筵日左右玉几論語曰北辰居其所而眾星拱之北極卽北辰也玉几設於左右從來在宸扆之前今以在外則不能瞻覩之矣唐禮樂志元正受賀皇帝服衮冕冬至則服通天冠綘紗袍而在禮記內則韠君朱之下注雲天子諸侯端朱裳則綘紗袍可以言朱衣矣只在殿中間亦言居其所也】孤城此日堪腸斷愁對寒云雪滿山【舞鶴賦水塞長河云滿羣山趙雲但以在外不預朝賀而懷之耳故有腸斷之嘆】

得弟消息二首

近有平陰信遙憐舎弟存【師云鄭州平陰縣本漢肥城縣隋大業二年攺爲平陰縣屬濟州趙雲平陰於唐舊屬濟州州廢於天寶十三載乃屬鄆州公前憶弟詩曰喪亂聞吾弟饑寒傍濟州𨿽是十四載祿山反後詩蓋猶追逺道故名耳】側身千里道【言避難不得正行也】寄食一家村烽舉新酣戰啼垂舊血痕【烽燧也有冠則舉趙雲淮南子載魯陽公與韓戰戰酣日暮援戈而麾之曰爲之反三舎血痕蓋使淚盡繼之以血也】不知臨老日招得幾人防

其二

汝懦歸無計吾衰往未期浪傳烏鵲喜【西京雜記幹鵲噪而行人至】深負鶺鴒詩【見鴒原驚陌艸注】生理何顏靣憂端且嵗時兩京三十口𨿽在命如絲【趙雲浪傳烏鵲𨿽噪而人不歸也詩云鶺鴒在原兄弟急難公詩文曰待汝嗔烏鵲拋書示鶺鴒亦此義矣謝靈運發石首戌詩寸心若不亮微命察如絲】

寄髙適【新添】

楚隔乾坤逺難招病客防詩名惟我共世事與誰論北闕更新主南星落故園定知相見日爛熳倒芳樽

九家集注杜詩卷十九

欽定四庫全書

九家集注杜詩卷二十

宋郭知逹編近體詩

秦州雜詩二十首

滿目悲生事因人作逺遊【趙雲延篤與李文徳書吾誦伏羲氏之易煥兮爛煥其滿目史記因人成事楚辭有遊逺賦】遲廻度隴怯浩蕩及【一作入】闗愁水落魚龍夜【秦有魚龍川】山空鳥防秋【禹貢所謂鳥防同穴者是矣鳥防谷名也杜補遺太平禦覧載闗中諸水雲水經注云有一水出天水縣西山人謂小隴山其水出五色魚俗以爲龍而莫敢采捕謂是水爲魚龍水又爾雅釋鳥云鳥鼠同穴其鳥爲�其防爲�郭璞注云�如人家鼠而短尾鵌似繡而小黃黑色穴入地三四尺鼠在內鳥在外今在隴西首陽縣鳥鼠同穴山中趙雲按水經渭水有汧水入焉有二源一水出五色魚俗不敢捕因謂是水爲魚龍水亦名魚龍川然則魚龍者魚之龍也汧水在今隴州又按唐地理誌鳥鼠同穴山在州州之渭源今公詩題謂之秦州雜詩而用魚龍夜鳥防秋蓋舉秦隴一帶事耳】西徵問烽火心折此淹畱【別賦心折骨驚趙雲潘嶽有西徵賦烽火則時有吐蕃之亂也史記李牧謹烽火楚亂雲又胡爲�淹畱】

右一

秦州城北寺勝迹隗囂宮【後漢隗防隴西天水郡寺卽囂故居】苔蘚山門古丹靑野殿空月明垂葉露【趙雲言月色明白於垂葉之露也】云逐度溪風淸渭無情極愁時獨向東

右二

州圖領同谷驛道出流沙【同谷縣名流沙地名師雲天水隴西同谷三郡道通西域故曰出流沙】降虜兼千帳居人有萬家【趙雲同谷郡在唐乃成州山南西道采訪今公所賦秦州詩乃隴右道而云州圖領同谷何也此因在秦州更欲西往而賦成州詩也公於乾元中竟寓居同谷縣】馬驕珠汗落胡舞白題【一作蹄】斜【西戎有白題蠻杜補遺傳乘輿馬賦曰揮沬成露流汗如珠一本珠作朱蓋汗血也故子美醉爲馬所墜諸公薦酒相看有朱汗驂驔猶噴玉之句南史白題國王姓支名稭殺其先蓋匈奴之別種胡也漢灌嬰斬匈奴白題一人是也在滑國東裴子野傳武帝時西北逺邊有白題及滑骨遣使由岷山道入貢二二國歷代弗賔莫知所出子野曰漢穎陰侯斬胡白題將一人服防注云白題胡名也趙雲服防注云謂之白題題者額也其俗以白塗堊其額故以此得名舞則頭偏頭偏則白題亦斜矣漢郊祀歌太一況天馬下霑赤汗沬流赭赤之輿赭非朱而何】年少臨洮子西來亦自誇【臨洮郡名也趙雲今之洮州也洮洲在秦州之西故云西來亦自誇誇其年少耳】

右三

鼔角緣邊郡川原欲夜時秋聽殷地發風散入云悲抱葉寒蟬靜歸山獨鳥遲萬方聲一防吾道竟何之【戎馬之際天下皆有鼔角聲人方以武事爲急吾道何所施乎趙雲此篇詠鼓角也抱葉寒靜歸孤獨鳥居遲當秋欲夜之景則聞鼔角鳴聲爲可傷矣時東有案史之辭西有吐蕃之警故曰萬方聲一槪楚辭曰一防而相量孔子云吾道其非耶何之字祖𨿽出莊子茫乎何之忽乎何適而謝靈運初發石首城詩云苕苕萬里帆茫茫終何之而公今用竟何之也】

右四

南使冝天馬由來萬匹彊【阮籍詩天馬出西北由來従東道杜補遺前漢張騫傳武帝發書易卜曰神馬當従西北來得烏孫馬好名曰天馬及得大宛汗血馬益壯更名烏孫馬曰西極馬宛馬曰天馬涯窪天馬事詳見沙苑行騘馬行元注趙雲此篇專賦天馬也】浮雲連陣沒秋艸徧山長【趙雲此以形容馬之多也】聞說眞龍種【天馬龍種也】仍殘老驌驦【見驌驦一骨獨當禦注趙雲龍種正言天馬乃神龍之種左傳唐成公如楚有兩驌驦酉陽雜爼載肅霜本俊鳥而馬形如之殘者余也唐人語以余爲殘末句蓋言所餘之驌驦以�而不用於戰故哀鳴思戰闘也豈非公自況耶使當時用公如張鎬則廟謨神算必能破賊矣】哀鳴思戰鬭迥立迥蒼蒼

右五

城上胡笳奏山邊漢節歸【趙雲胡笳胡人捲蘆葉吹之名曰胡笳李陵書云胡茄互動蘇武在匈奴中持漢節臥起胡笳奏言用兵以禦吐蕃也時吐蕃旣侵防州郡又欲請和而爲之通使也】防河赴滄海奉詔發金微【杜補遺續唐書通典羈縻州有金微州振武軍趙雲防河赴滄海則吐蕃𨿽旋請和而出入不常則河又不可不防矣滄海豈指靑海邪考之地理洮州之北河州河州渡河則鄯州鄯州之北則靑海也若杜補遣所引金防其說是蓋僕固懷思傳正觀二十年防勤九姓大首領率眾降分置瀚海燕然金微幽陵等九都督府別爲蕃州以僕骨歌濫拔延爲右武衞大將軍金微都督今云發金微則防河之士自金微而發也】士苦形骸黒旌疎鳥獸稀那堪往來戍恨觧鄴城圍【鄴城史思明所防恨解圍者言士苦於徵戍而恨賊之未平也趙雲言士卒勞苦故形骸黑旌疎鳥獸稀一說謂旌旗疎零其上所畫之鳥獸稀少矣周禮曰熊虎爲旗鳥隼爲旟此乃鳥獸之義以暗言戰不勝而士卒勞苦旌旗雕疎然恐杜公不敢變旌旟二字爲旌變熊虎鳥隼四字爲鳥獸一說謂旌之羅列疎逺鳥驚獸駭而稀然旌多雕蜜則方有鳥驚獸駭之理而稀則未必然二說如此以俟者�之惟師民瞻本作林疎鳥獸稀亦於戍兵無說豈以戊兵過往殘伐林木而稀耶末句正言西邊旣苦吐蕃之戰而鄴城之圍旣圍復觧史賊猶未平則役於戍疲往來所以爲恨】

右六

莽莽萬重山孤城山【一作石】谷間無風雲出塞不夜月臨闗【杜補遺觧道康齊地記曰齊有不夜城自古者有日夜中照於東境故萊子立此城以不夜爲名是詩云不夜蓋月之時如晝也趙雲風飄則雲散故云出塞以其無風月臨闗所以不夜神仙傳王母所居寶樹萬條瑤幹千尋無風而音韻自響江洪詠薔詩不揺香已亂無風花自飛不夜杜田所引是其事已載前�地理誌注中矣或曰今秦州有無風塞不夜城蓋亦後人因杜詩而爲之名也】屬國歸何晚樓蘭斬未還【蘇武歸漢爲典屬國介子傳先是玆樓蘭常殺漢使者介子持節使誅斬樓蘭王安歸首懸之北闕趙雲指言往吐蕃之使也公之意尙怒吐蕃之或叛或欲和而思者也斬之也】煙塵一長望哀颯正摧顏

右七

聞道尋源使従天此路廻【張騫尋河源】牽牛去防許【物志昔有人乘查泛河怱怱不知晝夜至一處多見織女有一丈夫牽牛渚次飲之歸問嚴君君君卑曰某日客�犯牛女】宛馬至今來【見宛馬揔肥春苜蓿注趙雲時遣使與吐蕃和云尋源使則借張騫以爲言也博物志載乘槎事以爲後漢時人而公屢使張騫作度廋肩吾奉使江州船中七夕詩曰漢使俱爲客星槎共遂流亦以漢使貼星槎事使蓋因話錄所謂詩家承襲也故繼曰牽牛去防許正用乘槎者至天河違見牽牛丈夫宛馬至今來則望吐蕃旣和而西域皆通貢也】一望幽燕隔何時郡國開【時幽燕在賊竟郡國未寕也】東徵健兒盡笛暮吹哀【士多死亡哀憤之气形玆笛也趙雲以幽燕未平郡國未�故健兒皆東徵開笛而可哀也】

右八

今日明人眼臨池好驛亭叢篁低地碧髙栁半天靑【�地髙栁半天是亦傷君子沈下位也公之命意多有如此者趙雲業篁髙桞止道實景舊注穿鑿蓋篁之與栁何用分君子小人觀下句云稠疊多幽事正言有池有竹有栁爲幽事豈有譏誚乎】稠疊多幽事【稠疊猶重疊也趙雲謝靈運過始寕墅詩雲巖峭領稠疊】喧呼閱使星【時亂民喜見使者故喧呼晉志流星天使也漢李指郃使星以示二使趙雲指往來使吐蕃者】老夫如有此不異在郊坰【有此謂有此亭也】

右九

雲气接昆侖涔涔塞雨繁童看渭水使客向河源【趙雲昆侖山乃河源所出秦州詩而言雲气接昆侖昆侖𨿽云去嵩髙五萬里而大率在西方之逺地爲張大之語則雲气可接爲不足怪如夔州古栢而雲月出寒通雪山白也旣云雲气接昆侖故又曰使客向河源涔字�雨日涔出淮南子又仿前漢頭痛涔涔也童看渭水似言吐蕃之兵窺覷渭水而朝廷使客如張騫之向往河源也史記司馬遷𨿽云烏覩所謂河源者哉子長蓋以昆侖之逺非人迹所能卽至若詩家則用其美事爾】煙火軍中幕牛羊嶺上村所居秋艸靜正閉小蓬門

右十

蕭蕭古塞冷漠漠秋風【一作云】低黃鵠翅垂雨【薛云文選黃鵠一逺則千里顧徘徊】蒼鷹饑啄泥【亦作傷也】薊門誰自北【鮑照有出自薊門北趙雲薊門指言安史也出自薊門北樂府有之不獨鮑照耳誰自北則公問収復燕薊者誰也】漢將獨徵西不意書生耳臨襄厭【一作見】鼓鞞【趙雲指言往吐蕃之人漢有徵西將軍】

右十一

山頭南郭寺水號北流泉【師云寰宇記秦州天水縣有水一北流入長安縣界】老樹空庭得淸渠一邑傳秋花危石底晚景臥鐘邊【一作前】俯仰悲身世溪風爲颯【一作肅】然【趙雲狄花在危石之底晚景照臥鐘之邊皆道實事蓋寺有臥鐘故也鮑明逺詠史詩身世兩相棄蘭亭序云俛仰之問已爲陳迹】

右十二

傳道東柯谷深藏數十家對門蕂蓋瓦映竹水穿沙【趙雲公後有示侄佐詩自注云佐艸堂在東柯谷則東柯谷乃秦州境中之地】痩地翻宜粟【師云崔融詩瘦地秋艸頭】陽坡可種【杜補遺毛文錫茶譜云宣州宣城縣有塢如山其東爲朝日所燭號曰陽坡其茶最勝太守常萹於京洛人事題曰陽坡橫紋茶是詩所謂陽坡其亦以日所燭故歟趙雲此言東柯谷中之瘦地與陽坡也種粟當在肥地而瘦地翻自宜粟言東柯谷中之地無不好者陽坡向陽之坡如所謂陽崖陽岡陽陸陽林也或云秦州有陽坡瘦地豈後人因杜爲名矣若元稹詩陽地自尋蕨村沼且漚菅亦地名乎種正要日照阮籍詩曰昔日東陵爪今在靑門外五色曜朝日子母鉤相帶可見矣】舡人近相報但恐失桃花【桃花水也俗以三月水爲桃花水趙雲東柯谷𨿽不可考意者自秦州必乘水而往未句用花花字意以東柯谷爲桃源也舡人報恐失桃花則公欲往不往之際矣舊注以爲桃花水誤矣蓋桃花水之侯卽水尢肥肥漲河損於行舡乎又篇云漠漠秋云低秋花危石底後篇云邊秋陰昜夕地僻秋將盡皆秋時詩耳與三月桃花水尢不相干桃花言桃源也】

右十三

萬古仇池穴潛通小有天【世說仇池有地穴通小有洞天中有神魚食之者仙鮑云按唐志戍州同谷縣有仇池�秦城接壤東坡云趙徳麟曰仇池小有洞天之附庸也王仲至曰吾常奉使過仇池有九十九泉石萬山環之可以避世如桃源杜補遺茅君內傳大天之內有中洞三十六所第一王屋山之洞周曰萬里名曰小有淸虛之天第二委羽之洞周回萬里名曰大有穴之天天故子美憶昔云北尋小有洞之句趙雲此篇賦仇池也並見送韋十六評事詩注】神魚人不見福地語眞傳【仙經有福地鎭地皆以名山或洞府爲之也薛云按遺書有三十洞洞天有七十二福】近接西南境長懷十九泉何時一茅屋送老白雲邊【趙雲公詩所謂通小有十九泉神魚事皆是紀實但不見仇池記考之耳福地則凡名山多有福地世福地地記】

右十四

未暇泛滄海悠悠兵馬間塞門風落木【一云塞風寒落木】客捨雨連山阮籍多行興龎公隠不還【見昔者龎公注趙雲前篇云防河赴滄海則滄海専指西海也阮籍行多興按魏氏春秋曰籍時率意獨駕不由徑路道迹所窮慟哭而反今言多興則紀以初行時也龎公隠不還龎徳公攜妻子隠於鹿門山采藥不返隠不還正欲慕之也】東柯遂疎懶休鑷鬢毛班【杜補遺南史郁林王年五嵗戱髙帝傍帝令左右鑷白髮問王我誰耶答曰太翁帝笑曰豈有爲人作曽祖而抜白髮乎卽擲鏡鑷趙雲此句言得遂東柯谷之隠則凡事疎懶亦不暇鑷鬢毛矣】

右十五

東柯好崖谷不與眾峯羣落日邀雙鳥晴天捲片雲野人矜險絕水竹防平分采藥吾將老童兒未遣聞【趙雲野人矜險絕則東柯之人自矜其地險絕此已含蓄可避世之意將與野人分水竹之景也九辯云皇天平分兮四時】

右十六

邊秋陰易夕不復辧晨光【鮑照詩曉正寥落落晨光復決漭趙雲陶淵明恨晨光之熹防鮑照詩在後】檐雨亂淋幔山云低度墻鸕鷀窺淺井蚯蚓上深堂【深一作髙鸕鷀窺淺井無食也蚯蚓上深堂室空也趙雲以積西久陰而然也】車馬何肅索門前百艸長【趙雲暗使張仲蔚所居蓬蒿滿門寂無車馬事】

右十七

地僻秋將盡山髙客未歸塞云多防續邊日少光輝【江淹恨賊遙風忽起白日西匿隴雁少飛岱云寡色又秋日蕭索浮雲無光】驚急烽常報傳聲檄屢飛【鮑明逺羽檄起邊亭烽火入咸陽杜補遺光武紀王郎移檄注說文曰檄以木簡爲書長尺二以徴召也魏武奏事曰若有急則插以雞羽謂之羽檄烽事見送從弟亞赴安西判官連山暗烽燧補遺趙雲客未歸者公自謂也烽謂烽甘氏天文占曰敵至則舉烽火十丈如今井桔橰火錘其頭若警備急然火其頭放之權重本低則末仰見烽火也飛檄字潘安仁關中詩雲飛檄秦郊告敗上京漢髙祖曰吾以羽檄徴天下兵】西戎外甥國何得近天威【左傳曰天威不違顏咫尺薛云按唐書景龍四年以金城公主下嫁吐蕃乾元元年肅宗以防女寜國公主下嫁回紇爾雅曰妻之父爲外舅郭璞曰謂我舅者吾謂之甥然則亦呼壻爲甥孟子曰帝館甥於貳室是也唐書贊普奉表言甥舅趙雲指言吐蕃爲贊普尙主也近天威言其敢有窺帝都之心】

右十八

鳯林戈未息魚海路常難【師云寰宇記陜州有鳯林十道者潞州上黨縣有魚子陂按肅宗紀至徳二載安慶緒陷陜郡九月陷上黨】火雲峯峻【烽之火夏云多奇峯】縣軍幕井幹【縣軍謂路險阻縣之使下也鄧艾伐蜀縣軍深入幕一作暮杜補遺周禮挈壺氏掌挈壺以今軍事凡軍事縣壺以聚易曰井収勿幕趙雲郭子儀取魚海五城乃此魚海也火烽之火也言烽燧在雲峯峭峻之上謝靈運詩滅迹入雲峯禮挈壺氏掌挈壺以令軍事其說是井収勿幕解者以井口曰収勿幕則勿遮幕之今公但使其字意言軍旅之眾飲井者多而所幕之井幹其縣示軍中之器以表此井也舊注縣軍字偶相犯耳】風連西極動月過北庭寒【趙雲上句因吐蕃之亂下句因幽薊之師而有所感也】故老思飛將【李廣飛將軍】何時議築壇【漢髙祖築壇拜韓信爲大將】

右十九

唐堯眞自聖野老復何知【莊子所謂帝力何有扵我哉趙雲唐堯謂肅宗也野老公自謂也】曬藥能無婦應門幸有兒【李令伯表內無應門三尺之童世說荀淑使叔明應門慈明行酒趙雲此以實事道懷耳】藏書聞禹穴【司馬遷年十嵗誦古文二十四而南逰江淮上防稽探禹穴窺九疑】讀記憶仇池【憶一作悟杜補遺後漢西南夷傳白氏居河池一名仇池注云在今成州上祿縣南仇池記曰仇池百頃壁立千仭自然樓櫓卻敵之狀分起調均竦起數丈有逾人功】爲報鴛行舊鷦鷯在一枝【見卑棲但一枝注趙雲藏書聞禹穴言禹穴藏書也其地在南聞之而已未可遂往以引下句讀記憶仇池仇池在同谷郡公有欲往之意故讀記而懷之仇池隴右之福地前篇可見鴛行指言平日同禁省之人朝臣故謂之鴛鷺行也鷦鷯一枝公自謂也出莊子鷦鷯巢扵深林不過一枝】

右二十

月夜憶捨弟

戍鼓斷人行【戍樓鼓也】邊秋一鴈聲【言孤也】露從今夜白月是故鄕明【師云江淹別賦隔千里兮共明月子美工扵用字析而倒言之故其語勢尢健如別來頭並白相見眼終靑之類是也】有弟皆分散【一作羇旅】無家問死生【亂離流落故無家也趙雲此篇七月中所作也月令孟秋之月涼風至白露降今云露從今夜白是已公之二弟方賊亂時一在】

【濟州一在陽翟故言皆分散也無家問死生又指其弟之無家耳左傳鄭莊公云寡人有弟不能和協而使糊其口扵四方史記馮驩彈劍鋏而歌曰長鋏歸來乎居無以爲家一作有弟皆羇旅非】寄書長不達況乃未休兵

宿贊公房【京師大雪寺主謫此安置】

杖錫何來此秋風已颯然雨荒深院菊霜倒半池蓮放逐寜違性【性安窮達不以放逐而�耳】虛空不離禪【釋經以禪宗爲空門】相逢成夜宿隴月向人圓【師云古詩隴頭圓月白趙雲虛空字指言其所放逐之地在空寂之處莊子徐無篇曰逃虛空者聞人足音而喜是已夫有道之人豈以放逐而遂攺其性況其空寂之處正亦是禪家所宜矣】

東樓

萬里流沙道【流沙地名老子西涉流沙而不返】徵西過此門【晉漢有徵西將軍官】但添新戰骨不返舊徵防【一作但添徵戰骨不返死生防趙雲流沙則自秦州而西往也師民瞻本作西行過此門是蓋泛言西行之人出此西門耳與徵防不相犯】樓角臨風迥城陰帶水昏傳聲看驛使送節向河源【趙雲樓角樓之邊角也臨風迥以言其髙言及城陰則樓傅於城上何遜詩城陰度塹黒末句又以言遣使與吐蕃和時吐蕃旋戰旋請和故爾又暗用張騫奉使尋河源事所以比使者如張騫也】

雨晴【一作秋霽】

天水秋云薄【秦爲天水郡】從西萬里風【趙雲指言秦州之天水也陸士衡前緩聲歌雲長風萬里舉】今朝好晴景久雨不妨農【以得時也】塞栁行疎翠山棃結小紅胡笳樓上發一鴈入髙空【趙雲行音杭張祐詩萬人齊指處一鴈落寒空句法亦與此同蓋惟一鴈字方好】

寓目【趙雲左傳得臣與寓目焉】

一縣蒲萄熟秋山苜蓿多【西域人好飲蒲萄酒馬食苜蓿貳師伐宛將種歸中國也杜補遺永防圖經曰葡萄生隴西五原燉煌山谷今處處有之苗作藤蔓而極大盛者一二本綿被山谷間】

【花極細而黃白色其實有紫白二色而形之圓鋭亦二種又有無核者謹按史記大宛以葡萄爲酒張騫使西域得其種而還種之中國始有蓋北果之最珍者神農本艸云苜蓿味苦平無毒主安中利人可久食陶隠居雲長安中乃有苜蓿園北人甚重此南人不甚食之以其無味故也廣韻載史記云大宛國馬嗜苜蓿漢使所得種扵離宮又玉篇云漢書賓國多苜蓿宛馬所嗜本作目宿趙雲此篇題名寓目皆實道其事葡萄果名苜蓿艸名二物本西北所有因張騫自大宛帶種歸中國故近西之地多有之苜蓿以飼馬闗陜人亦食之薛令之詩曰朝日上團團照見先生槃槃中何所有苜蓿長闌干是也梁孝儀北使還與永丰侯書曰馬銜苜蓿嘶立故墟人葡萄歸種舊裏則二物西北之產明矣】闗云常帶雨塞水不成河羌女輕【一作揺】烽燧胡兒制【一作掣】駱駞自傷遲暮眼防亂飽經過【趙雲關雲塞水羌女胡兒皆所寓目之事烽燧一物二名燃火曰烽舉煙曰燧楚詞云傷美人之遲暮阮籍詠懷云西逰咸陽中趙李相經過飽饜也蓋如石勒謂季陽云卿亦飽孤毒乎公詩又云老樹飽經霜】

山寺

野寺殘僧少山園細路髙麝香眠石竹【麝鹿也】鸚鵡啄金桃亂石通人過懸崖置屋牢上方重閣晚百里見纎毫【趙雲此篇實道山寺之景物耳石竹川中繡竹花也麝香鸚鵡言僧家所養者上方言在山上之方境也一作亂水】

卽事

聞道花門破【前有畱花門詩】和親事卻非人憐漢公主生得渡河歸【杜補遺按唐史回紇自肅宗卽位遣使請助討賊祿山太子葉防自將四千騎來在所命周王師進収長安嚴莊挾安慶緒隨棄東京北渡河回紇遂大掠東都三日府庫窮墠葉防還京師帝遣羣臣勞之長樂帝座前殿召葉防升階席宴且勞之葉防頓首言畱兵沙苑臣歸料馬以収範陽除殘盜乾元元年回紇請婚許以防女寜國公主下嫁明年可汗死公主以無子得歸】秋思拋雲鬢腰肢賸寶衣羣凶猶索戰回首意多違【趙雲公主以秋八月自回紇還今云愁思拋雲鬢腰肢賸寶衣則猶以無緒而不事梳沐且亦痩臒也然首兩句云聞道花門破和親事卻非則若使有犯順之作中國與戰而破之所以失和親之好然於新舊史皆無所考其後犯順自是寶應二年相去公主之歸乃四年也而又無破之之事豈公主才歸之後便爲冦而中國能破敗之邪末句則意與首句尢相應蓋初爲和親之因以借其來助和親旣非而索戰則所以借之之意又違矣觀代宗卽位又使劉淸潭徴兵以修舊好卻先爲史朝義誘之而爲冦斯乃意違之證但非公主才歸之後耳俟明識辧之後漢陳蕃上疏曰羣凶側目禍不旋踵魏公九錫文曰羣凶覬覦連城帶邑】

遣懷

愁眼看霜露寒城菊自花天風隨斷栁客淚墮淸笳水淨樓陰直山昏塞日斜夜來歸鳥盡啼殺後棲鴉【趙雲此詩直道事實末句感物以爲興耳】

天河【師云揚泉物理論水之精气上浮宛轉隨流水名曰天河也新添毛詩倬彼云漢昭回於天箋云云漢謂天河也天河水气也精光轉運扵天而倬然】

常時任顯晦秋至輒【一作轉】分明【天河至秋則顯見人目爲銀河師云庾亮詩天河秋轉明】縦被浮雲掩終能【一作當非】永夜淸【賢人𨿽則爲羣小所掩然終不害其明其趙雲師民瞻本輒字作轉極是蓋秋已前非無天河也但或顯或晦非若秋時之轉爲分明耳而選有云寜顯寜晦頷聮兩句𨿽實道其事若以爲寄興亦可蓋言小人終不能掩君子也】含星動雙闕伴月落邊城牛女年年渡何曾風浪生【世說牽牛織女二星七夕渡河相聚趙雲天河在上所臨之處詩人皆可想含星動雙闕則言長安帝闕伴月落邊城卻指秦州之城雙闕祖出先聖本紀曰許由欲觀帝意曰帝坐華堂靣雙闕君之榮願亦足矣其餘古詩雙闕百餘尺鮑昭結客少年行雲雙闕似云浮史記士篇曰邊城少冦而長楊賦永無邊城之警曺子建白馬篇邊城多警急河與星謂之動昔漢武詩星辰影動搖河漢與月皆謂之落鮑明逺翫月詩云夜移衝漢落牛女渡河事出齊諧記曰武丁者事】

初月

【趙雲初月者才出之月也非如鉤新月之謂與成都府古詩初月出不髙同義矣】

光細初【趙作豈】上影斜輪未安【師云小雅如月之恆箋雲月上而就盈李隅賦波水蕩而月輪斜此蓋譏肅宗始明而終暗也趙雲易幹鑿度曰月三日成魄八日成光在尙書三日謂之朏則言其始出也齊虞義詠秋月云初生似玉鉤裁滿如團扇所謂初月者有始生之月有才出之月始生之月乃似玉鉤之月也在古人止謂之新月梁蕭綸有詠新月詩是已其成光之際則名曰今歷家毎扵八日標爲上釋名論月曰半月之名也其形一傍曲一傍直若張弓也旣爲半月之名亦非止名新月矣梁何遜望初月詩云初宿長淮上破鏡出云明狀之爲破鏡亦以言月之半而題曰初月則以才出之月名初也今公所賦亦然非謂三日已後八日以前之之月也梁庾肩吾望月詩曰渡河光不濕移輪轍詎開在月言光與輪此八日以後之月今公詩首句雲光細豈上影斜輪未安蓋亦以月八日成光光成光則名上矣而光之細則以其初出也豈是上之光乎崔豹古今注云漢明帝作太子時樂人以歌四章贊太子之徳一曰日重光一曰月重輪三曰星重曜四曰海重潤則輪字専以言月不必扵滿而後爲輪也庾肩吾詩星流時入暈桂長欲侵輪劉孝綽詩輪光缺不滿扇影出將圓謂之欲侵謂之光缺則不必扵滿而後爲輪矣今公以月之初出其影尙斜將欲滿而成輪但未安而全露也】微升古塞外已隠暮云端【言易落也杜補遺是詩肅宗乾元初子美在秦州避亂時作微升古塞外諭肅宗卽位於靈武也已隠暮云端諭肅宗爲張后與李輔國所蔽也按唐史肅宗卽位扵靈武立淑妃張氏爲後後善牢籠稍稍預政事與中人李輔國相助多以私謁撓權徙太上皇西內譖寜王倓賜死皆其謀也及肅宗大漸挾趙王系謀危太子卒以誅死趙雲月賦云升淸質之悠悠月之初出自低而升髙故曰升今公詩云微升古塞外則言才出之月明甚蓋成魄之月才出便在天半不假言升也與成都府古詩云初月出不髙同意爲是秦州賦詩故著言古塞外李陵曰塞外艸衰有塞外字而上貼之以古爲古塞外枚乘詩曰美人在云端有云端而上貼之之以暮爲暮云端此又詩人之工也世傳魏道輔云意主肅宗也如韓詩煌煌東方星洪興祖謂其順宗時作乎東方謂憲宗在儲也杜田因而立論則好爲穿鑿者矣蓋以月言人君已不爲善取譬況自至徳之逺逮乾元之元肅宗卽位已三年矣豈得以月之微升比卽位乎】河漢不攺色闗山空自寒【趙雲言月才出時便隠惟河漢不以月之朓朒望而輒攺其卓彼之色闗山當此時亦空自寒也】庭前有白露暗滿菊花團【趙雲白露則以著言初秋時矣蓋月令孟秋之月白露降也團字韻則詩云零露溥兮𨿽止字字而載謝暉詩猶霑余露團又江文通云檐前露已團則用團字張景陽詩輕露棲叢匊謝惠連搗衣詩白露玆園匊】

歸燕

【此詩公托意以自諭自東樓下皆有所感而作然以前賢措意皆措一時之興故不敢妄生意思曲爲穿鑿也】

不獨避霜雪其如儔侶稀四時無失序八月自知歸【言四時疊運自得其序而以炎涼往來者乃燕之自知爾趙雲蓋燕之歸當八月似將避霜雪而往今又爲儔侶稀而歸則防所見之燕其去在眾燕之後矣所謂四時無失序八月自知歸此亦暗有事意周書失訓曰立秋之日涼風至後五日白露降後五日寒蜩鳴後五日鳥歸故燕之歸故失四時之序也】春色豈相訪眾雛還識機故巢儻未毀會傍主人飛【趙雲上句乃問燕之辭言明年春色之時豈卻相訪乎蓋有不相訪而往別家爲巢之理眾雛還識機言別家容有害之者眾雛識機以我不致害之自再相訪也末句結之云此代燕之爲言也師云禰衡鸚鵡賦憫眾雛之無知】

搗衣

【謝連有搗衣詩】

亦知戍不返秋至拭淸砧【砧搗衣詩也秋至拭砧作寒衣也】已近苦寒月況經【一作驚】長別心【言徵伐之苦不保其死生】寧辭搗衣倦一寄塞坦深【師古古詩閨中有一婦搗衣寄逺人坦城墻也塞坦邊城】用盡閨中力君聼空外音【砧聲也】

促織

促織甚防細【秋虫也】哀音何動人艸根吟不穩牀下夜相親久客得無淚故妻難及晨【久客故妻皆羇苦易感者也趙雲牀下夜相親則婦女及小兒子多置於牀下也小說載宮人以金籠盛之蓋有知矣沈休文宿東園詩有雲樹頂鳴風飈艸根積霜雪十月蟋蟀入我牀下新添王褒傳蟋蟀竢秋唫師古注今之促織也毛詩十月蟋蟀入我牀下蓋自野而宇自戶而牀淺謂著將寒有漸非卒來也若云取而置之牀下則失夜相親之意矣】悲絲【一作】與急管感激異天眞【絲管之感人不若虫聲之自然也趙曰暗用晉書不如竹竹不如肉以其漸近自然故管之聲不若虫聲之天眞也】

螢火

幸因腐艸出敢近太陽飛【月令腐艸化爲螢太陽之光固非螢火之近近諭小有才而侵侮大徳者西晉傳咸螢火賦云𨿽無補於日月兮期自竭於陋形當朝陽而戢景兮必宵昧而是徵韋承慶直衝書省詩云螢光向日盡蚊力負山疲趙雲梁蕭和螢光賦云見晨禽之曉徵悲扶桑之吐曜梁沈旋詩雲雨墮弗虧光陽升反奪照則螢火之不敢傍日飛矣】未足臨書卷時能防客衣隨風隔幔小帶雨傍林防十月淸霜重飄零何處歸【趙雲用車事蓋聚螢之多然後可以照字也庾信書卷滿牀頭又天寒舟阪客衣單梁朱超可念無端失林鳥此夜逆風何處歸】

蒹葭

摧折不自守【生質衰脆不能自守】秋風吹若何暫時花戴雪防處葉沈波【言非嵗寒之質也】體弱春風【一作甲一作苗】早【師云沈約賦挺春甲而前生】叢長夜露多江湖後揺落亦【一作只】恐嵗嗟【趙雲末句是費解蓋言今在秦州所見之蒹葭已落落矣尙餘時月之光景江湖之上其物在後揺落亦恐當嵗之暮有可傷之意九辯艸木揺落而變襄曹子建詩白日忽嗟跑言其晚也】

苦竹

靑防亦自守軟弱彊扶持【猶彊自振立也趙雲楚辭防靑冥而攄虹也冥雲霄間之貌蓋指苦竹在髙山上者而言苦竹本野生之物宜在髙山之上其物叢生軟弱則然矣】味苦夏虫避叢卑春鳥疑軒墀曾不重剪伐欲無辭幸近幽人屋霜根結在玆【質𨿽疲軟然得其托亦足保其生生矣趙雲莊子夏虫不可語於水周禮仲春初必以薪爲之方言種人家軒墀者亦不重而剪伐之若在幽人之家方有保防結根之理】

除架【架也】

束薪已零落瓠葉轉蕭疎【趙雲西人方言直謂之除架如甜謂之収園也架之初必以薪爲之今已摘而架上之薪零落矣瓠卽也毛詩有瓠葉字】幸結白花了寧辭靑蔓除【趙雲初花其色白結白花則爲實矣實旣結則其蔓可除】秋虫聲不去暮雀意何如【架除而虫鳥失棲托也】寒事今牢落人生亦有初【言未生之初則作架以盛之才結花則有將實之望而其意稍怠矣故架壞則除去而不修也亦猶人事鋭始而怠終圔趙雲賦詩在秦州意言寒事今牢落則爲客之不堪如此然人生未嘗無初則公之初在太平之時文采動】

【上聲譽坦赫本不如是之牢落也上林賦云牢落陸離左傳夫魯有初而謝靈運會吟行雲會吟自有初】

夕烽

夕烽來不近每日報平安塞上傳光小云邊落防殘照秦通警急過隴自艱難問道蓬萊殿千門立馬防【師雲長安者蓬萊殿東內紫宸殿之北觀此則時可知矣趙雲光武紀修烽燧注甚悉烽則有一炬二炬四炬志每日初夜舉一炬謂之平安火余則隨防多少而爲差乃警急之報矣余見秦州雜詩及寓目詩注此篇前四句言平安之報後四句言警急之報時吐蕃或侵害或請和故也警急出前漢書而曹子建白馬篇邊城多警急急胡虜數遷移過隴而艱難則安史之兵猶出沒隴上矣蓬萊殿在東內大明宮千門則所謂千門萬戶也】

秋笛【一作吹笛】

淸啇欲盡奏奏苦血霑衣【五音惟啇爲最悲蓋啇主秋而有寥落之意也趙雲笛一曲謂之奏方笛之吹啇聲所不堪聞而今欲盡奏以全其曲則聞者宜有霑衣之血淚盡繼之以血也庚信哀江南賦望赤岸而霑衣江文通詩零淚霑衣裳】他日傷心極徵人白骨歸【趙雲今日聞商聲而霑衣猶可也它日士有死於戰而以白骨歸時猶聞此詩尢傷心之極矣】相逢恐恨過故作發聲防【趙雲於此相逢吹笛之人所吹每恐恨過故意作發聲防細以泄其恨恨此與平時吹笛不同矣相逢兩字主聼吹笛者言之則公自云也】不見秋云動悲風稍稍飛【言笛聲哀切風雲亦爲之淒慘也師云古詩角聲起蒼野秋云愁不飛趙雲言不獨人愁而已𨿽天亦愁故云動而風飛也不見者言豈可見之乎古詩歌行多言君不見而此直行不見其字起於鮑明逺】

送逺

帶甲滿天地【盜賊充斥時方用兵也趙雲史記蘇秦帶甲數十萬莊子原憲歌啇頌聲滿天地】胡爲君逺行親朋盡一哭【楚辭悲莫悲於生別離】鞍馬去孤城艸木嵗月晚闗河霜雪淸別離已昨日因見古人情【師云胡母潛詩只因君別我再見古人情趙雲別離非獨今日已是昨日如此矣此所以見古人情也楚辭曰悲莫悲於生別離則古人之情豈不可見哉昨日字出莊子並韓詩外傳】

觀兵

北庭送壯士【燕太子送荊軻於易水上軻歌曰壯士一去不復還】貔虎數尢多【書如虎如貔杜補遺爾雅貔白狐其子縠注一名執夷虎豹之屬詩曰獻其貔皮陸機疏云貔似虎或曰似熊一名白狐遼東人謂之白羆炙轂子載貔銘曰書稱猛士如虎如貔亦豹屬也又曰執夷白狐之云似是而非趙雲此篇自北遣兵來之詩貔虎出書蓋猛獸也】精鋭舊無敵邊隅今若何【精鋭猶勇敢也趙雲此詩人望其必勝而憂之之辭戰國策季良謂魏王曰恃兵之精鋭而欲攻邯鄲】妖氛擁白馬元帥待雕戈【趙雲兩句難解似言吐蕃所乘者乃賊之白馬妖孽氛气擁逐而來元帥所以待北庭之雕戈而敵之陳徐陵移齊文有剪妖氛窮巢穴之語南史侯景爲亂乘白馬靑絲爲轡以應防左傳晉謀元帥趙哀日郤縠可古鼎銘云王命屍臣官此栒邑賜爾和鸞黼黻雕戈師云國語秦穆公橫雕戈出見晉使者】莫守鄴城下斬鯨遼海波【言當誅魁渠也趙雲文明公據鄴城圍也未下公意謂可緩鄴城之圍且於遼海斬鯨則以吐蕃爲急也鯨以譬吐蕃之彊暴左傳誅戮而作京觀謂之封鯨鯢一云言不獨守鄴當覆其巢穴也】

廢畦

秋蔬擁霜露豈敢惜凋殘暮景數枝葉天風吹汝寒【趙雲蔬以秋時而擁霜露自然凋殘矣吾豈敢惜之也然口腹之供所以不忍其凋殘故於暮景之中數其枝葉餘幾也故又自憫夫因數菜蔬之餘幾而有天風之寒是亦豈得已哉君子之貧爲可傷也】緑霑泥滓盡香與嵗時闌生意春如昨悲君白玉盤【趙雲上兩句所以紀秋蔬之凋殘泥滓又見多雨之意末句言蔬當春時生意盛茂以供采掇猶如昨日則今之凋殘不足於食於我何足道哉其登於玉盤者遂空矣爲可悲也君字蓋専言君王也應劭漢官儀曰封禪壇有白玉盤在至尊言之尢爲當體如昨字選詩有昔日如昨又千年別如昨師云如李白詩少時不識月呼作白玉盤】

不歸

河間尙徵伐汝骨在空城從弟人皆有終身恨不平數金憐俊邁總角愛聰明【見緫角艸書又神速注】面上三年土春風艸又生【趙雲此篇公之從弟有死而寄骨於其處但無所考其名字耳數金憐俊邁數應是上聲數金兩字未解以俟博聞】

天末懷李白

【趙雲白於至徳二載坐永王璘而謫夜郎今公在秦州懷之而遂謂之天末各天一方可雲天末矣】

涼風起天末君子意如何【月賦云欱天末趙雲西京賦日眇天末以逺期而陸士衡氶之云佳人眇天末擬古詩又雲遊子眇天末逺期不可尋】鴻鴈幾時到江湖秋水多【趙雲兩句似通句言書信耳問鴻鴈幾時可到於白之處江湖秋水旣多則鴻鴈游泳其到恐遲也莊子秋水時至】文章憎命逹魑魅喜人過【趙雲意與儒冠多誤身同蓋窮者而後工於文故文章反憎命逹也舜投四罪以禦魑魅魑魅厲也喜人過則欲害之矣以譬小人害君子之意時白被罪流放故云】應共寃防語投時贈汨羅【指屈原也趙雲此比白於賈誼也屈原其死爲寃也誼過汨羅有弔原賦劉越石四言詩永負寃防】

獨立

空外一鷙鳥河間雙白鷗【師云張華詩漢漢江水平低飛雙白鷗】飄颻搏撃便容易往來遊【趙雲爾雅日飄颻謂之焱蓋風之狀也而後人用之則如選云落葉飄颻又云羅衣何飄颻也此言白鷗往來蓋不知鷙鳥之將搏撃此爲可寒心矣公後篇寄賈六嚴八詩戒其爲文爲詩�傳於眾而日浦鷗防碎首霜鶻不空拳則公今詩應有所憂之人乎晉孫盛騰牋溫曰進無鳯皇來儀之美退無鷹防撃搏之困公今卻用搏撃字則翟方進傳搏撃豪彊京師畏之】艸露亦多濕蛛絲仍未收天機近人事獨立萬端憂【趙雲此道獨立時景兩句或日露下眾艸則將殺艸蛛絲未收則將羅物皆有殺意此並是天機如人事之多患宜公有萬端之憂也】

日暮

日落風亦起城頭烏尾訛【杜正謬烏尾當作烏外殆傳印之誤按後漢五行志帝時京師童謡日城上烏尾畢逋蓋言處髙利獨食不與下共謂人主多聚斂也訛者斜也】黃雲髙未動白水已揚波【趙雲皆言風也黃雲以髙故𨿽有風而未動白水以在下故得風而先揚波淮南子黃泉之埃上爲黃雲而謝靈運擬阮瑀詩云河洲多沙塵風悲黃雲起江文通古別離云黃雲蔽千里遊子何時還白水言白色之水此晉文公所謂有如白水是也列女傳津吏女歌曰水揚波兮杳冥冥少司命云衝風至兮水揚波西京賦曰起洪濤而揚波】羗婦語還哭胡兒行且歌將軍別換馬夜出擁雕戈【趙雲羗婦胡兒蓋秦州有寄處者耳與前篇羗女輕烽燧胡兒制駱駞同義將軍以敵人識其所乘舊馬所以換馬愈自愼重故夜出以雕戈擁衛雕戈字見本卷觀兵詩注李廣傳暫騰而上胡兒馬上】

空囊

翠栢苦猶食晨霞朝可飡【杜補遺云楚辭日山中人兮采杜若飲石泉兮飯松栢又列仙傳仙人偓佺食松柏之實楚辭日飡六气而飲沆瀣潄正陽而飡朝霞注陵陽子明經云春食朝霞者日始出赤气也秋食淪漢者日沒後赤黃气也冬食沆瀣者北方夜半气也夏食正陽者南方日中气也相如火人賦云防食幽都吸沆瀣兮餐朝霞眞誥九華眞妃曰日者霞之實霞者日之精君惟聞服日實之法未知飡霞之精也夫飡霞之經甚祕致霞之道甚易此謂體生玉光霞映上淸之法也趙雲晨霞師民瞻作明霞是蓋不應言晨而又言朝也新添上注不必拘晨朝之復也如宋玉髙唐賦云且爲朝云豈非且朝爲復耶大人賦吸沆瀣兮餐朝霞嵇中散琴賦餐沆瀣兮帶朝霞顏延年五君詠雲中散不偶世本自飡霞人】世人共鹵莽吾道屬艱難【趙雲此兩句承上句之義公𨿽貧困而所食所飲皆神仙之物亦以自志其淸如此此無它以世人共鹵莽不明而吾道適值艱難不遂也字則莊子云耕而鹵莽之其實亦鹵莽而報予孔子云吾道其非邪詩天步艱難】不防井晨凍【晉書樵蘇不防淸談而已】無衣牀夜寒【詩無衣無褐何以卒嵗】囊空恐羞澁畱得一錢看【趙雲暗用趙壹云文籍𨿽滿腹不如一囊錢父老獻劉竉以錢而竉畱一大錢也新添前漢灌夫傳平生毀程不識不直一錢】

病馬

乘爾亦已久天寒関塞深塵中老盡力嵗晚病傷心【趙雲此篇暗使田子方事之意田子方出遊於野見病馬焉問之禦者對曰此故公家畜也罷而不爲用故出放之日少盡其力而老棄其身仁者不爲也命束帛贖之出韓詩外傳琴賦云愀愴傷心】毛骨豈殊眾馴良猶至今物防意不淺感動一沈吟【趙雲公於駿馬毎言其狀之義而此云毛骨豈殊眾則詩人之言因以所見而感興不必拘系也庾亮登棲日老子於此復復不淺古詩云馳情整巾帯沈吟聊躑躅又如南史王琳傳有云沈吟不決】

蕃劍

致此自僻逺又非珠玉裝【師云曹植七啟步光之劍華藻繁縟綴以驪龍之珠錯以荊山之玉】如何有奇怪毎夜吐光芒【師云張載劍歌奇怪兮難名李陽詩夜劍煥光芒】虎气必騰上龍身寧久藏風塵苦未息持汝奉明王【趙雲雷次宗豫章記曰吳未忘有紫气見斗牛之間張華問雷孔章孔章曰是寶物也精在豫章丰城令至縣掘獄得二劍其夕鬥牛气不復見孔章乃畱其一匣而進之劍至光曜煒燁煥若�發後張華遇害此劍飛入襄城水中孔章臨亡戒其子以劍自隨後其子爲建安從事經淺瀨劍忽於腰間躍出遂見二龍相隨焉用對虎气按越絕書日闔閭冢在吳縣昌門外葬以磐郢魚腸之劍葬三日白虎居上號曰虎丘亦無虎气字於虎曰气於龍曰身豈公因事而自造語耶以俟博聞又世說王喬暮有盜發之有一劍停在空中作龍吟虎吼復飛上天】

銅瓶

亂後碧井廢時淸瑤殿深銅瓶未失水百丈有哀音【趙雲孟子曰掘井九仞而不及泉猶爲廢井也此必銅瓶之制巧妙所以知其爲宮殿中汲井之物矣方時淸平瑤殿深邃而宮人出汲想象其銅瓶離水欲上時有滴水之音也】側想羙人意應非寒甃沈蛟龍半缺落猶得折黃金【趙雲四句言銅瓶乃是不用於汲而畱扵世者非是沈在井底所得側想羙人之意可以推見然井中或得防釵遺珥有黃金蛟龍之狀則有之矣師云蛟龍蓋瓶上刻鑄之象今𨿽缺落猶可準折黃金則其工巧可知】

觀安西兵過赴闗中待命二首

四鎭富精鋭【言多勇鋭也晉職官志四鎭通於柔逺通典鎭東將軍漢末魏武爲之鎭南後漢末劉表爲之魏張魯晉杜阮凱並爲之鎭西鄧艾爲之鎭北南魏明帝大和中劉靖許允並爲之宋時四鎭與中軍爲雜號杜正謬唐武后時右鷹揚衛將軍王孝傑撃吐蕃大破其眾復取四鎭更置安西都防府於丘玆以兵鎭守又唐志四鎭都督府玆於闐焉耆疎勒也是詩所謂四鎭非鎭東鎭西之類故詩題云趙雲戰國策季良謂魏王曰恃兵之精鋭而欲攻邯鄲】摧鋒皆絕倫【能摧鋒防陣也趙雲諸葛亮與闗羽書曰未及髯之絕倫逸羣也】還聞獻士卒足以靜風塵老馬夜知道【齊栢公失道管仲使隨老馬而得出以老馬多智也】蒼鷹饑著人【晉載記權翼言慕容垂猶蒼鷹也饑則附人飽則髙飛趙雲老馬譬其慣熟蒼鷹譬其俊快以言所獻之兵也】臨危經久戰用急【一作意】始如神【精熟戰陣用意若神趙雲此以言去兵臨危又以結老馬之義用急又以結蒼鷹之義也】

右一

奇兵不在眾【史兵以正合以奇勝不在眾者用師克在和不在眾也】萬馬救中原【蔡琰謂曹公日明公廐有萬馬趙雲公作此詩在秦州時乹元二年也三月史思明殺安慶緒九月又防東京又防齊汝鄭滑四州則兵之用救中原矣】談笑無河北【言談笑可以卻敵也】心肝奉至尊【言至誠也趙雲思明防相州河北一帶素以防沒今言安西兵之精鋭主將於談笑之間可以蔑無河北左太衝詠史詩長嘯激淸風志若無東吳東坡云巳覺談笑無西戎則又出於杜也魯仲連談笑卻秦軍】孤云隨殺气飛鳥避轅門【杜補遺周禮掌捨掌王之防同之舍設車宮轅門注王行止宿險阻處次車以爲藩則仰車以其轅表門項籍傳將入轅門飛鳥避事見上兵气回飛鳥注蔡琰胡笳詩殺气朝朝衡寒門】竟日畱歡樂【一作歡樂】城池未覺喧【言軍令整肅不囂亂也】

右二

送人從軍

弱水應無地【書弱水旣西以其力不能載物故謂之弱水無地字用楚詞下崢嶸而無地】陽闗已近天【陽闗地名趙雲無地言水多也近天言山髙也弱水陽闗蓋在西邊師云言境土皆入漢矣】今君渡沙磧累月防人煙【趙雲沙磧卽所往之道曹子建詩千里無人煙】好武寜論命【志於功名故也】封侯不記年【有功卽封矣趙雲言其從軍乃緣好武於是用命之秋故不論命有功者封侯漢制也不計年所以激發之矣新添顏駟對漢武帝日文武好文而臣好武】馬寒防失道雪沒錦鞍韀【趙雲又所以戒之自重韓子曰栢公伐孤竹返而失道管仲曰老馬之智可用也乃放老馬而隨之遂得道馬今公詩意言馬寒雪沒亦用此也師云梁簡文帝詩寶馬錦鞍韀】

野望

淸秋望不極迢遞起曽陰【趙雲淸秋所以望不極者以迢遞之處起曽陰也晉陸衝詩曽巒有曽陰梁江淹詩曽陰萬里生】逺水兼天淨孤城隠霧深【範彥龍效古詩言霧失交河城】葉稀風更落山迥日初沈獨鶴歸何晚昏鴉已滿林【譏小人眾多也趙雲末句亦道實事耳舊注所言未必然蓋如夜來歸烏盡啼殺後棲鴉亦豈有譏乎獨鶴字謝暉敬亭山詩獨鶴方朝唳鼯此夜啼昏鴉字則公甞自引何遜詩昏鴉接翅歸】

送靈州李判官

羯胡腥四海回首一茫茫血戰乾坤赤氛迷日月黃將軍専策略幕府盛才良近賀中興主神兵動朔方

示侄佐【佐艸堂在東柯谷】

多病秋風落君來慰眼前【趙雲左傳云風落山也】自聞茅屋趣只想竹林眠【趙雲後漢王霸隠居止茅屋蓬戶以與侄詩故對竹林因寔事以寓意竹林七賢之遊阮嗣宗與阮仲容叔侄與其二故末句又及之】滿谷山雲起侵籬澗水懸嗣【一作阮】宗諸子侄早覺仲容賢【晉阮咸字仲容籍之侄也籍字嗣宗】

佐還山後寄三首

山晚浮雲合【湯休詩日暮碧雲合】歸時恐路迷澗寒人欲到村黒鳥應棲野客茅茨小田家樹木低舊諳疏懶叔須汝故相攜【趙雲末句又以嵇康自處嵇康云性復疎懶】

右一

白露黃梁熟分張素有期已應舂得細頗覺寄來遲味豈同金菊香宜酌緑葵老人他日愛正想滑流匙【趙雲黃梁熟於秋初白露降之時也言粟而用到金菊取其物之同時其色之皆黃也香宜配緑葵則以葵爲矣潘安仁閒居賦有緑葵含露師云謝莊賦南山香黍滑流杯匙】

右二

防道泉澆圃交橫落慢城葳甤秋菜少【一作菜色相如子虛賦云錯翡翠之葳防】隠映野雲多隔沼連香芰通林帶女蘿甚聞霜薤白重惠意何如【趙雲秋葉少則日夜零落矣前篇云葉稀風更落一作菜色非師云梁王均賦霸薤露葵蓺滿中圃】

右三

從人覓小胡孫許寄

人說南州路山猿樹樹懸舉家聞若駭【一云共愛】爲寄小如拳【師雲南越志廣夷之山多小樹玃立如拳】預哂愁胡面【趙雲晉傅鷹賦狀如愁胡】初調見馬鞭許求聰慧者童稚捧應癲【師云齊王融日駈吏以鏁城猶猿猱之見馬鞭望頓而逃】

秋日阮隠居致薤三十束

隠者柴門內畦蔬繞捨秋盈筐承露薤【柴一作荊捲耳不盈頃筐挽歌亂薤上朝露何易晞】不待致書求束比靑芻色圓齊玉筯頭襄年關鬲冷味暖並無憂【並一作復趙雲薤性暖本艸載能調中補不足】

秦州見勑【一作除】目薛三璩援司議郎畢四曜除監察與二子有故逺喜遷官兼述索居凡三十韻

大雅何寥闊斯人尙典刑【師云史記大雅言王公大人徳逮黎庶詩𨿽無老成人尙有典型】交期余潦倒才力爾精靈【趙雲上兩句引言雅道之久喪賢人之幸存下兩句一以自述一以言二子大雅字非謂詩之大雅蓋以雅者正也大雅正之道在人言之耳傅毅舞賦曰攄予意以洪觀弓繹精靈之所束嵇康書曰足下舊知吾潦倒麄疎不切事情新添董允自嘆不及費薦曰人才力相懸若此甚逺】二子身同日諸生困一經文章開突奧遷擢潤朝廷【突奧深遽皃荀子突奧之內枕簟之上趙雲言二子由諸生而登朝廷也一經字韋賢云遺子黃金滿籝不如教子一經潤朝廷字如富潤屋徳潤身之潤】舊好何由展新詩更憶聴別來頭並白【古詩相看俱白頭】相見眼終靑【阮籍善爲靑白眼見佳客則爲靑眼見俗客卽爲白眼】伊昔貧皆甚同憂嵗【一作心】不寧棲遑分半菽浩蕩逐流萍【劉孝標絕交論莫肯費其半菽罕有落其一毛流萍與流落如萍之在水任其飄泊也趙雲漢史項羽曰嵗饑人貧卒食半菽】俗態猶猜忌妖氛忽杳冥獨慙投漢閣【見子云識字終投閣注】俱議哭秦庭【吳入郢申包胥求救於秦秦兵未出包胥哭於秦庭者七日勺水不入於口】還蜀祗無補囚梁亦固扄【司馬相如還蜀梁孝王怒鄒陽下獄陽從獄中上書王立出之趙雲自舊好何由展至此十四句雜言交好之舊今老昔貧之事流落遭亂之故其後四句一句說已一句說二子也頭並白鄒陽云古語白頭如新嵗不寧左傳晉無寧嵗之義】華夷相混合宇宙一羶腥【言胡兵亂華也】帝力収三統【薛云漢書三統謂天地人卽夏啇周之三正也】天威揔四溟舊都俄望辛【顏延年車駕幸京口詩春方動宸駕望幸傾五州】淸廟肅惟馨【詩淸廟注謂有淸明之徳者之宮也天有淸明之徳而文王象之故以名詩書云明徳惟馨】雜種𨿽【一作難】髙壁【漢書胡雜種類不一也髙壁言壁壘尙髙深也】長驅甚建瓴【髙祖紀若髙屋之上建注同水言其勢順而易爲力建上聲】焚香淑景殿漲水望云亭法駕初還日羣公若防星【言帝初収復還官日百官之輳於朝者若聚星焉趙雲自華夷相混合至此十二句言安史之亂防二京而肅宗収復駕還長安宮殿之事郡臣之朝也莊子云帝力何加於我哉三統周得天統啇得地統夏得人統収三統言天地人皆歸之也左傳天威不違顏咫尺莊子舊國舊都望之暢然望幸則司馬相如雲防山梁父設壇埸望幸也舊都指言長安望幸言車駕還也淸廟肅惟馨言再見宗廟也雜種指言安史史有髙壁深壘晉書有捲甲長驅】宮臣仍防染【宮臣謂薛受司議也屬東宮】柱史正零丁【畢受禦史老爲柱下史防染零丁言未盡其才也】官忝趨棲鳯朝回嘆【一作欲】聚螢【車似聚螢】喚人看騕褭不嫁惜娉婷【張易之出塞行騕褭靑緑騎娉婷紅粉妝】掘劍知埋獄提刀見發硎【鄷城劍事莊子庖丁觧牛十九年而刀刃若新發硎趙雲自宮臣仍防染至此八句因言羣臣之下紀述二子官職且羙之也司議郎東宮之官以比給事中防染者爲文字也此以言薛璩畢除監察故以柱史言畢零丁介獨之皃監察禦史知朝堂左右廂而含元殿西南有棲鳯閣閣下卽朝堂則趨棲鳯者又以言畢曜也朝回嘆聚螢似言薛璩仍不廢讀書蓋東宮官屬多以經教授以讀書爲事爾喚人看騕褭不嫁惜娉婷以言二公初不自眩鬻以駿馬以佳人爲諭掘劍知埋獄提刀見發硎以言二公稍因遷用而後見其才也】侏儒應共飽【東方朔云臣朔饑欲死侏儒飽欲死】漁父忌偏醒【屈原曰眾人皆醉惟我獨醒漁父曰何不餔其糟而啜其醨】旅泊窮淸渭長吟望濁涇【師云言志在長安也】羽書還似急【以鳥羽挿書上馳告四方故云羽書髙祖曰吾以羽檄徴天下兵】烽火未全停【烽燧也未全停尙有餘烽也】師老資殘防戎生及近坰忠臣辭憤激烈士涕飄零上將盈邊鄙元勲隘鼎銘【銘功鐘鼎也】仰思調玉燭誰定握【一作淬】靑萍【孟子仰而思之爾雅四時調謂之玉燭調玉燭猶燮理也靑萍劍名也陳孔璋答東阿王牋君侯體髙俗之才秉靑萍幹將之噐拂鐘無聲應機立防】隴俗輕鸚鵡【鸚鵡賦命虞人於隴坻閉以雕籠剪其羽翅】原情類鶺鴒【趙雲自侏儒應共飽至此十二句引言二子一句轉入自述又轉入傷時兵亂未已思平定而終之以人不己知且惇友誼也未句則以懷二子之情結之侏儒應共飽以言二公猶未甚顕防與侏儒共飽耳漁父忌偏醒公自比屈原之放遂也旅泊窮淸渭長吟望濁涇公在秦而憶長安故也謂之窮淸渭則窮其上流所以言秦潘安仁西徵賦云北有淸渭濁涇戎生及近坰上將盈邊鄙則時又有吐蕃之患矣羽書烽火皆兵事史記李牧息烽火左傳師直爲壯曲爲老然相承而用皆以宿師爲老耳老子云式馬生於郊隴俗輕鸚鵡公自況也原情類鶺領指與二公如兄弟之急難也鶺鴒鳥名首舉而尾應詩云眷令在原兄弟急難】秋風動闗塞髙臥想儀形【趙雲詩作於秦州故云闗塞晉謝安傳髙崧曰卿屢違朝防髙臥東山想儀形則想望其丰彩也】

寄彭州髙三十五使君適虢州岑二十七長史參三十韻【時患瘧疾】

故人何寂寞今我獨淒涼老去才𨿽盡秋來興甚長【潘安仁有秋興賦趙雲此篇四句始敍旣不見故人又身老且愁也才盡字有兩事鮑照文辭贍逸而文帝自謂其文人所莫及照遂爲鄙言累句時人以爲才盡其實不然又江淹夢丈夫自稱郭璞曰吾有筆在卿處多年可以見還淹乃探懷中五色筆授之自是文絕無羙句人謂之才盡又任昉晚好著詩用事過多屬辭不得流便於是有才盡之嘆矣】物情尢可見詞客未能忘【詞客謂髙岑也俱以詩名世】海內知名士云端各異方【彭在蜀虢在山南】髙岑殊緩步沈鮑得同行【沈休文鮑明逺言髙岑可與沈鮑齊驅也】意愜闗飛動篇終接混茫舉天悲富駱【富嘉謩爲文皆以經典爲本時人欽慕文體爲之一變駱賔王甞作帝京篇當時以爲絕喝】近代惜盧王【盧照鄰王勃也昭鄰爲鄧王典籖王重其文勃六嵗能文與二兄才相類人謂之王氏三珠樹悲惜言各以才不容於世】似爾官仍貴前賢命可傷【傷上四人也】諸侯非棄擲半刺已翺翔【刺史古之諸侯庾亮與郭遊書日別駕與刺史同流王化於萬里居刺史之半安可非其人也漢周昌傳陛下獨柰何中道而棄之諸侯乎】詩好防日見書成無信將【趙雲自物情尢可見至書成無信將十六句因言思二公轉入稱美之又以近代文人比以爲意又言二子作官而終以懷之而欲寄書也物情言世態因物情之可見其轉薄所以未能忘詞客也海內字如武帝謂吾丘壽王曰子自謂海內寡二枚乘樂府詩云美人在云端意愜闗飛動篇終接混汒以言二子之詩其妙如此世說左太衝作三都賦初思意甚不愜謝靈運還湖中作慮淡物自輕意愜理無違篇終則答賔戱日孔終篇於西守文賦日常遺恨以終篇也飛動字沈洤期放李侍郎祭文云思合飛動才冠卿云也混茫字出莊子古之人在混茫之中也富駱慮王皆文士而不容於世者以言髙岑作貴官則比四子爲差得意者矣諸侯以言髙適半刺以言岑參則參必爲今之通判漢書云別駕任居刺史之半也二人皆以詩名故曰詩好防時見書成無信將則公在秦州欲寄書於彭與虢也】男児行處是客子鬭身彊【史記範睢傳穣侯謂王稽日得無與諸侯客子俱來乎】羇旅推賢聖【孔孟皆羇旅也】沈綿抵咎殃三年猶瘧疾一不銷亡【南史劉損傳劉伯龍將營什一之方忽見一在傍撫掌大笑伯龍嘆曰貧窮固有命乃復爲所笑遂止】隔日捜脂髓增寒抱雪霜【此皆瘧之也】徒然潛隙地有靦屢鮮妝【俗言避瘧思必伏於幽隙之地不爾卽�易�兄】何太龍鐘極【薛云按廣韻龍鐘竹名世言龍鐘取此義也謂其年老如竹之枝葉揺曵而不能自禁持也新添靑箱雜記云古語有二聲合爲一字者如不可爲叵而已爲耳蓋起於西域二合之首也龍鐘切爲瘧潦倒切爲老謂人之癊老者以龍鐘潦倒日之音義取此蘇鶚演義謂龍鐘有似反字之音而呼者當如呼頭爲髑髏呼脛爲檄定而世之學者殆不曉龍鐘潦倒之義二三其說雜然不一】於今出處妨【趙雲自男兒行處是至下句洮云片片黃二十句轉入公自述其飄泊疾病之事也羇旅推賢聖言賢聖皆如此不獨我也沈綿抵咎殃言其病也世言瘧疾有故於瘧疾而言一焉韓退之有遣瘧詩是已世言避瘧於閒隙之處且塗畫面目而瘧有未效故於潛隙地言徒然於屢新妝言有靦靦者慙也論語如豈徒然哉詩有靦面目病則龍鐘而妨出入下和怨歌有云空山欷歔涕龍鐘又周王褒與周譲書云援筆攬紙龍鐘橫集則言涕淚之伏韓退之醉畱東野雲東野不得官白首誇龍鐘謂之誇則放縱之兒今雲龍鐘則不健而蹭蹬之意也】無錢居帝裏盡室在邊疆劉表𨿽遺恨龎公至死藏心防傍魚鳥肉痩怯豺狼【豺狼類貪暴者】隴艸蕭蕭白洮云片片黃【趙雲盡室在邊疆若非尙在秦州寄居則已在同谷寄居矣無錢庾信擬連珠云胸中無學猶手中無錢左傳盡室以行也劉表龎公事後漢龐公者南郡防陽人也居峴山之南未嘗入城府荊州刺史劉表數延請不能屈表嘆息而去後遂攜妻子登鹿門山因采藥不返公蓋以龐公自比言其將隠不復仕也心防傍魚鳥以言其隠於山水間之事也嵇康逰山水觀魚鳥而心甚樂之簡文帝云毎覺魚鳥自來親人可以見矣肉瘦怯豺狼言荒山窮谷中所以怯豺狼或云以比盜賊隴艸洮云則恐已在同谷洮於同谷爲近也】彭門劍閣外略鼎湖傍【虢有湖城乃鼎湖也薛云史記黃帝采首山之銅鑄鼎於荊山下鼎成乘龍而升天號鼎湖】荊玉簪頭冷巴牋染翰光烏麻蒸續曬丹橘露應甞豈異神仙宅俱兼山水鄕竹齋燒藥竈花嶼讀書牀更得新淸否遙知對屬忙【言吟詩也趙雲自彭門劍閣外至此以言�公爲官之地也彭州謂之彭門漢郡國志注湔縣前有兩石對如闗號曰彭門虢略言在鼎湖之傍荊玉正此荊山之玉荊山乃在虢華間也荊玉簪頭冷爲岑參而言巴牋染翰光爲髙適而言巴牋蜀牋也烏麻丹橘𨿽兩處皆有之而烏麻似言蜀地丹橘似言虢中於烏麻言蒸續�蓋服胡麻之法九蒸九曝也新淸否言二子之才思新淸也對屬忙則詩貴對屬之工矣】舊官寧攺漢淳俗本歸唐濟世宜公等安貧亦士常【毛遂右手招十九人防血曰公等碌碌所謂因人成事者也家語榮啟期曰貧者士之常】蚩尢終戮辱胡羯漫猖狂【史記蚩尢最暴黃帝伐之也胡羯安史】防待妖氛靜論文暫裹糧【孟子行者有裹糧言往論文也趙雲自舊官寜攺漢至末句言賊必平而反聚也舊官寧攺漢此所謂不圖今日復見漢官威儀言安史𨿽亂而舊典不攺矣濟世宜公等言二子安貧亦士常公自言也蚩尢且終取戮辱況胡羯敢漫浪爲亂乎】

寄嶽州賈司馬六�巴嚴八使君兩閣閣老五十韻

【師云按賈至至徳中以中書舍人慰安蒲人不法貶嶽州司馬嚴武至徳中以給事中坐房琯事貶巴州刺史】

衡嶽啼猿裏【趙雲盧照鄰巫山髙云莫辧啼猿樹徒看神女云】巴州鳥道邊【趙雲南中八志曰交趾郡治龍編縣自與古鳥道四百里蓋以其險絕獸猶無蹊人所莫由特上有飛鳥之道耳沈約塗賊依云邊以知極鳥道以瞻李白蜀道難亦云西連太白有鳥道也】故人俱不利謫宦兩悠然開辟乾坤正【趙雲言収復二京矣】榮枯雨露偏【趙雲言二公不得受聖恩而謫去也】長沙才子逺【趙雲賈誼謫於長沙西徵賦云賈生洛陽之才子所以比賈司馬】釣瀬客星懸【趙雲自首句至此言二公之謫也嚴陵釣於七里瀬甞與光武同宿而以足加帝腹太史占云客星犯帝座所以比嚴君】憶昨趨行殿【天子幸行所止日行殿趙雲自此已下二十句皆公自言在鳯翔所見以至収復二京時事也肅宗卽位靈武而駐蹕於鳯翔公自賊中竄身至鳯翔見帝也】殷憂捧禦筵【趙雲殷憂出詩殷訓多也】討胡愁李廣奉使待張騫【趙雲時吐蕃旣侵防諸州郡而又請和故討之未捷則愁李廣使之未還則待張騫】無復雲臺仗虛修水戰舡【趙雲言行宮艸創故不嚴整法仗也庾信哀江南賦云猶有雲臺之仗漢武帝作昆明池以習水戰虛修戰船則亦以吐蕃之故也】蒼茫城七十【酈食其馮戟下齊七十餘城】流落劍三千【莊子說劍昔趙文王喜劍劍士夾門而客三千餘人日夜相撃於前趙雲蒼茫者不安之皃城有未復者爲不安也流落則士卒苦戰有防落者矣】畫角吹【一作歌】秦晉【一作塞】旄頭俯澗瀍【澗瀍水也在伊門間趙雲此言安史前漢天文志昴爲旄頭胡星也師云時秦雍太原皆用兵】小儒輕董卓有識笑符堅【趙雲小儒有識公自謂也董卓廢立凶暴無道以尙書韓馥等爲刺史馥等到官與袁紹十餘人各與義兵同盟討卓符堅事違眾代晉遂至破敗故爲有識所笑指安史也】浪作禽塡海【山海經曰發曰之山有鳥名精衛赤帝之女往遊東海溺而死不返化爲精衛常取西山木石以塡東海】那將血射天【商本紀帝乙無道爲偶人謂之天神與之博令人爲行偶人不勝乃僇辱之爲革囊盛血仰而射之命日射天獵於河渭之間暴雷震死趙雲言安史不知量也】萬方思助順一鼓气無前【言得眾助故所向無不勝也左傳曹劌曰夫戰勇气也一鼓作气趙雲亦曰天之所助者順也莊子舉之無前運之無旁】陰散陳倉北晴燻太白巓【陳倉郡陳寶鳴雞在焉北近長安也太白山名趙雲言將復京師也陳倉鳯翔之屬縣其北乃長安太白山在鳯翔陰散晴燻則妖氛除而佳气生也師云皆屬鳯翔言肅宗駐蹕鳯翔也】亂麻屍積衛破竹勢臨燕【武五子贊秦始皇卽位三十九年內平六國外攘四夷死人如亂麻暴骨長城之下衛地河北相衛間也杜預傳今兵威已振勢如破竹數節之後皆迎刃而觧燕地範陽祿山巢穴也趙雲言王師之勝賊於衛又將臨賊之窟穴也】法駕還雙闕【天子還京也西都賦乘鸞輿傋法駕】王師下八川【見八水散風濤注趙雲自法駕還雙闕而下十八句言車駕還長安府見之事也先聖本紀曰許由欲觀帝意曰帝坐華堂面雙闕君之榮願亦得矣八川涇渭灞滻鄷鄗潦潏長安水名長安旣復而車駕已還則王師又下八川以守東京也】此時霑奉引佳气拂周旋【光武紀論望气者蘇伯阿爲王莽使至南陽望見舂陵郭唶曰气佳哉鬱鬱蔥蔥然趙雲公爲拾遺唐百官志曰左拾遺六人從八品上掌供奉諷諌故云霑奉引佳气佳哉安城而周旋不散也】貔虎開金甲【書牧誓如虎如貔蔡文姫詩曰金甲耀日光】麒麟受玉鞭【涼州記咸寕二年發張駿陵得鞭餙以瑚晉明帝以七寶鞭與賣食嫗卽玉鞭或有之但未知所出也趙雲麒麟以言禦馬今按蘇鴞杜陽編代宗常賜郭子儀九花虯馬並紫玉鞭轡則有玉鞭明矣又上甞幸興慶宮於復壁間得寶匣匣中獲玉鞭鞭未有文云軟玉鞭卽天寶中異國所獻光可鑑物節文端嚴𨿽藍田之美不能過也屈之則頭尾相就舒之則頭尾如防𨿽以斧鑽鍜斫終不傷缺上嘆爲異物遂以聫蟬繡爲囊碧玉爲鞘此玉鞭事也】侍臣諳入仗廐馬解登仙【杜補遺云唐六典乘黃廐注淮南子雲天下有道飛黃伏早乘黃獸名龍翼馬身黃帝乘之而仙後因以名廐趙雲前云無復雲臺仗則以行宮禮數未全今則法仗復備皆侍臣所舊諳入者矣師雲杜子羙爲拾遺賈嚴爲給捨皆爲侍臣奉引也晉曹攄詩侍臣先入仗】花動朱樓雪城凝碧樹煙【江淹詩碧樹露芊芊生煙紛漠漠趙雲此又以紀景物之勝馮衍顯志賦伏朱樓而四望言雪則車駕還長安乃十月敍其所見矣碧樹則江淹云碧樹先秋落凝字如顏延年云空城凝寒云】衣冠心慘愴【顏延年詩衣冠終冥漠陵邑轉蔥靑】故老淚潺湲【九歌橫流涕潺湲趙雲此則喜極而感也】哭廟悲風急【見及夫哭廟後注】朝正霽景鮮【朝正元旦朝防也趙雲哭廟以成故老淚潺湲之實朝正以成衣冠心慘愴之實師云此言法駕還京師時】月分梁漢米【梁漢間所出貢米月分廩給也師云謝承後漢書章帝分梁漢儲米給民】春得水衡錢【趙雲上句言百官廩給之足下句則又言防賜予之優漢宣帝本始二年春以水衡錢爲平陵徙民起第宅應邵曰水衡與少府皆天子私藏爾縣官公作當仰給司農今出水衡錢言宣帝卽位爲異政也】內蘂繁於纈【內蘂宮花也】宮莎軟勝綿【趙雲此又以言春時之景物】恩榮同手出入最隨肩【入一作處書臯陶曰手稽首禮五年以長則肩隨之趙雲自此而下二十句公言其初與賈嚴同在禁掖而賈嚴被遣獨畱在班旣敍述其身矣且有懷二子故腸防眼穿也】晚著華堂醉寒重繡被眠轡齊兼秉燭書枉滿懷牋【趙雲著音直略切轡齊並轡而行也書枉在禁掖時往來書尺也師云此言與賈嚴通班聫時事】每覺升元輔深期列大賢【趙雲所以極言二公才噐可爲宰輔也】秉鈞方咫尺【詩秉國之均】鎩翮再聮翩【顏延年詠嵇中散云鸞翮有時鎩趙雲言爲宰輔不逺而乃謫去如鳥之鎩翮也史言執樞秉鈞鎩音所介切淮南子雲飛鳥鎩羽注云鎩殘羽也江文通擬鮑照詩云鎩翮由時至】禁掖朋從攺【一作換】防班性命全靑蒲甘受戮【受一作就漢元帝疾史丹以親密侍疾侯上寢直入臥內頓首伏靑蒲諌】白髮競垂憐【左太衝馮唐豈不韋白首不見招趙雲公以拾遺爲職常有諌諍之心故用靑蒲事白髮字謝靈運詩靑靑白髮垂】弟子貧原憲【見難甘原憲貧注】諸生老伏防【見諸儒引伏防注趙雲公以貧自比原憲以老比伏防也莊子原憲居魯子貢往見曰嘻先生何病應之曰憲聞之無財謂之貧學而不能行謂之病憲貧也非病也子貢逡巡而有愧色以其孔門之列故日弟子伏防事本傳𨿽無老文而傳云少以淸若建志入太學受業有雅才公蓋自比爲防之老者也以其入太學受業故曰諸生】師資謙未逹鄕黨敬何先【趙雲公以它人侍之以師資然自謙爲未逹老子曰善人不善人之師不善人善人之資孔子於季康子饋藥日丘未逹不甞敢也下句言鄕黨之人將敬父兄而已乎抑先敬有道徳之人也孟子載孟季子問公都子曰鄕人長於伯兄一嵗則誰敬曰敬兄酌則誰先曰先酌鄕人兩句皆參取字出以爲語耳】舊好腸堪防新愁眼欲穿【謝靈運楚人必昔絕越客腸今防鮑明逺行子心膓防趙雲公懷二公也】翠幹危棧竹紅膩小湖蓮【湖一作池趙雲自此而下二十句以言嚴賈所居之地所成之制作因戒之以防患而終之以天理難諭也危棧竹以指嚴八之巴州在棧閣之外也小湖蓮以指賈六之嶽州多陂湖有蓮也湖一作池非】賈筆論孤憤【韓非作孤憤屬賈司馬】嚴詩賦防篇【屬嚴使君趙雲賈曰筆以能文嚴曰詩以能詩南史有三筆六詩故也】定知深意苦莫使眾人傳且錦無停織【詩云蔞弓斐弓成是貝錦言譛人不已也】朱絲有防【趙雲貝錦以諭讒也鮑照詩直如朱鐘子期死伯牙絕公詩句嘆二子無知音而戒之也師云言直道不行爲讒人所譛】浦鷗防碎首霜鶻不空拳【趙雲謂二子如浦鷗言官如霜鶻旣不空拳期於必中則鶻當有碎首之防戒之至也】地僻昏炎瘴山稠隘石泉【趙雲上句言嶽州近南爲有瘴矣下句言巴州在亂山間也謝靈運詩巖峭嶺稠疊】且將棊度日應用酒爲年【趙雲旣戒之以勿使所作詩傳播恐因掇禍而炎瘴之地亂山之間復何爲哉以棊酒爲事而已】典郡終微眇【嚴使君也】治中實棄【晉職官志州置別駕治中從事趙雲治中治從平聲二公旣在禁掖而出斯爲微眇棄矣】安排求傲吏比興展歸田【趙雲莊子安排去適乃入於寥天一莊子爲漆園吏而放傲故時呼之爲傲吏求傲吏則安排之理求之於是人也陶淵明作歸去來辭曰田園將蕪胡不歸言二公之比興但展舒其歸田之思則可矣皆所以成之也詩三日比四曰興顏延年詩我故非傲吏】去去才難得蒼蒼理又【趙雲去去之語如去國之義古詩云去去復去去莊子曰天之蒼蒼其正色耶理又則前所謂天理難諭也者妙之老子曰之又】古人稱逝矣吾道卜終焉【終窮也吾道窮於此乎趙雲自此而下十二句轉入公自敍述羇旅之迹言古人不復見則若終身於隠淪矣漢書髙祖曰吾亦從此逝矣孔子曰吾道其非邪史云有終焉之志】隴外翻投迹漁陽復控【趙雲上句實紀其寓居也下句指言安慶緒再盛也匈奴傳控之士十萬子美言棄官居秦隴而漁陽復阻兵也】笑爲妻子累甘與嵗時遷親故行稀少【時亂而離散故親故稀少】兵戈動接聨【接迹聨屬言充斥也】他鄕饒夢寐失佀自迍邅多病加淹泊長吟阻靜便【趙雲謝靈運始寕墅詩拙疾相倚薄還得靜者便師云張恊書養病日多亦愛靜便】如公盡雄俊志在必騰騫【趙雲此言二公不久當復用也一作云公如盡憂患何事有陶甄句法費力非是然不應押兩騫乎】

寄張十二山人彪三十韻

獨臥嵩陽【一作云】客三違潁水春艱難隨老母慘澹向時人【趙雲此言張山人自頴水而隠嵩陽與母同在也違者離也呂氏春秋載戎夷者違齊如魯言臥於嵩陽而離頴已三年也左傳云險阻艱難備甞之矣】謝氏尋山屐【謝靈運好登山常著木屐上山則去前齒下山則去後齒】陶公漉酒中【陶潛在家酒熟取頭上葛巾漉酒畢還復著之】羣凶彌宇宙此物在風塵【若使之遇時則必能自致因冦亂故在風塵趙雲此言其𨿽屐與巾亦因艱亂而棄也此物字出選古詩言奇樹日此物何足貴但感別經時後漢陳蕃上疎曰羣凶側目禍不旋踵】歷下亂姜被【見醉眠秋共被注】闗西得孟鄰【見芬孟母鄰注趙雲自此至盡力潔飱晨自述其初離齊地與張相見芬関西爲鄰居乃迆邐鋪陳張山人之能書能詩且以逃防侍毋也後漢姜胘有兄弟四人居貧作一大布被而共之公之諸弟在濟州言辭姜被則別其弟之時也孟子之母爲孟子擇鄰今翻言得孟鄰則公闗西之居必近張山人山人有母故云孟鄰】早通交契密晚接道流新靜者心多妙先生藝絕倫【趙雲九流有道家者流謝靈運詩拙疾相倚薄還得靜者便傅武仲舞賦云姿絕倫之妙熊】艸書何太古【一作應甚若】詩興不無神曹植休前輩張芝更後身【趙雲曹植以終言其詩之神張芝以終言其艸書之古選有云喜謗前輩又梁張纘別離賦曰太常劉侯前輩宿逹佛書有前身今身後身之說】數篇吟可老一字買堪貧將恐曽防防深潛托所親【師云鐘嶸評陸機詩云驚心動魄防於一字千金趙雲老子將恐歇鐘繇云張樂於洞庭之野鳥值而髙翔魚聞而深潛見本朝淳化法帖也】寧聞倚門夕【薛包事母至孝凡出入必有時未甞違也至期母必倚門望之包必至矣趙雲戰國策齊王孫賈之母謂賈日汝朝出而晚來則吾倚門而望汝舊注所引在後矣】盡力潔飱晨【束晢補亡南陔詩云馨爾夕膳潔爾晨飱】疏懶爲名誤【嵇康書云性復疏懶】驅馳防我眞【趙雲自此至亂後別離頻又自序其流落與張相別也】索居猶寂寞【猶一作尢禮離羣索居】相遇益愁辛【江淹擬嵇康詩鐘鼓或愁辛趙雲漢書揚雄傳惟寂寞自投閣師民瞻本取尢寂寞是詩云邂逅相遇】流轉依邊徼【一作境師云時子美居秦】逄迎念席珍【儒行儒冇席上之珍以待聘】時來故舊少亂後別離頻世祖修髙廟【後漢光武立髙廟於洛陽四時祫祀髙帝爲太祖一嵗五祀】文公賞從臣【左傳晉侯賞從亡者介之推不言祿趙雲自此至囊中藥未陳言肅宗反正張山人𨿽隠者亦可施其術也】啇山猶入楚【見羽翼懷啇老注】源水不離秦【離一作知見欲問桃花宿注趙雲啇山指言四皓隠處源水指言桃源啇山在啇州張儀說楚絕齊而交秦請獻啇於之地六百里於楚其後止云六里楚王怒使屈匄撃秦而敗啇山卽啇於之地也桃源在武陵今之鼎州秦人避地之所謂如啇山可隠縱使猶或入爲楚地而桃源者𨿽避地於此然其地終是秦地焉以譬張山人之隠淪當此肅宗之時皆唐宇宙之內耳師民瞻本作渭水不離秦天渭水長安八水之一與七水俱在秦矣獨於渭言不離秦似無意義】存想靑龍祕【靑龍道家存想之術】騎行白鹿馴【周義眞入龍嶠山見羨門子乘白鹿而行】耕巖非谷口【揚子谷口鄭子眞耕於嵓石之下】結艸卽河濵【河上公不知姓結艸河濵讀老子漢景帝親問道以素書授帝趙雲言張山人之耕巖儻非似鄭子眞之谷口則所結茅屋必如河上公之在河濵矣】肘後符應驗【葛稚川有肘後方數卷神仙傳張道陵弟子趙升七試皆遇乃授肘後丹經】囊中藥未陳【後漢王和乎性好道術自以當仙孫邕少事之防和平病歿邕葬之有書百餘卷藥囊悉以送之後人言其尹解邕恨不取其仙藥寶書】旅懷殊不愜良覿眇無因【謝靈運引領冀良覿趙雲自此至餘孽尙紛綸公言旅寓與張公相逺而時猶未淸尙在兵戈蓋安慶緒猶在也左太衝三都賦初意思不愜雪賦傷後防之無因】自古皆悲恨浮生有屈伸【易屈伸相感而利生焉】此邦今尙武【今一作全】何處且依仁【語依於仁趙雲古詩云土風尙其武】鼓角淩天籟【莊子云汝聞地箱而未聞天籍】闗山信月輪【古今注有月重輪趙雲地籟則比竹是已天籟則眾竅是已古有闗山月之曲王褒詩云無復漢地闗山月】官場【一作壕】羅鎭磧賊火近洮岷【洮岷地名屬隴右趙雲官場言官之戰場也一作官壕鎭磧字未詳用對洮岷乃洮州岷州則鎭磧是兩字也】蕭索論兵【一作功】地蒼茫闘將辰【趙雲陸瑜仙人覧六箸篇避敵情畏巧論兵勢重新蒼茫荒寂之皃】大軍多處所餘孽尙紛綸髙興知籠鳥【潘嶽秋興賦猶池魚籠鳥而有江湖山藪之思】斯文起獲麟【趙雲此兩句一以譬張山人之不得已一以言張山人之著書如孔子春秋起於獲麟太史公史記亦然】窮秋正揺落回首望松筠【趙雲言相思之時正值秋之揺落而望彼松筠能保嵗寒亦因時以寓意也宋玉云艸木揺落而變衰】

寄李十二白二十韻

昔年有狂客號爾謫仙人【賀知章防嵇人自號四明狂客見白文章乃嘆曰子謫仙人也】筆落驚【一作聞】風雨詩成泣神【趙雲白別傳曰白初自蜀至京師賀知章聞其名首訪之見其鳥棲曲嘆曰此詩可以泣神筆落字王子敬傳溫甞使書扇筆誤落因盡作烏駮牸牛之妙公借字用耳今云驚風雨言其如風雨之快疾爲可驚也孟浩然詩刻燭限詩成】聲名從此大汩沒一朝伸【史記知章言白於玄宗召見金鑾殿奏頌一篇賜食帝爲調召供奉翰林】文彩承殊渥流傳必編倫【帝常召白爲樂章白已醉援筆成文婉麗精巧無畱思帝愛其才數宴見趙雲絕倫見上注】龍舟移棹晚【趙雲範傳正李翰林新墓碑日宗泛白蓮池公不在宴明皇歡旣洽召公作序白旣被酒於翰苑中命髙力士扶以登舟今句蓋言停舟以待白矣】獸錦奪袍新【白外傳李白作樂上賜以錦袍趙雲武后時使東方虯宋之問輩賦詩東方虯詩成賜以錦袍矣之問繼進而詩尢工於是奪錦袍以賜之故用此兩字言非特初賜而又加奪之者也】白日來深殿靑雲滿後塵【師云鮑照舞鶴賦逸翮後塵注言飛之疾塵反居後此言致身享衢靑雲在下也趙雲上句則易所謂晝日入宮之意下句言其貴寵致身靑雲也應瑗與栢書敢不策馳敬尋後塵】還山優詔許【白爲髙力士所譛自知不爲親近所容懇求還山帝賜金於還也】遇我宿【一作夙】心親【白與子美等八人爲苑中八仙趙雲公與李白平生相好於公集中屢有與白詩可見矣舊注云八仙者子羙豈在其中邪】永負幽棲志【負一作遂】兼全寵辱身【趙雲謝靈運詩資此永幽棲豈伊年嵗別老子云寵辱若驚】劇談憐野逸嗜酒見天眞【趙雲世說人問支道林曰何處來云今日與謝守劇談一出來揚雄家貧嗜酒】醉舞梁園夜【謝莊雪賦梁王不悅遊於兔園今汴州乃梁園故也趙雲梁沈約九日四言詩曰葉浮楚水艸折梁園】行歌泗水春【孔子行歌於泗水之上泗水今泗州是也趙雲泗水梁園皆白之所曽遊也】才髙心不展道屈善無鄰【趙雲魏應璩書有云意不宣展宋謝靈運詩折麻心莫展孔子曰徳不孤必有鄰左傳日親仁善鄰善無鄰蓋言無有善之而爲鄰者此道之所以屈也】處士禰衡俊諸生原憲貧【趙雲此以比白也鸚鵡賦序云黃祖之子射賔客大防有獻鸚鵡者舉酒於衡前曰禰衡士今日無用娛賔願先生賦之原憲孔門弟子故謂之諸生】稲粱求不足【廣絕交論分鴈鶩之稲梁】薏苡謗何頻【趙雲馬援徵交趾載薏苡種還人謗之以爲明珠大貝此言永王璘反而譛者以白與其謀也】五嶺分蒸地三危放逐臣【見雲山分五領風雨多三苗注趙雲夜郎與廣南相接故用五領字書竄三苖於三危三危在西故特以比之】防年集鵩鳥【賈誼作長沙王傳不得志有鵩集於捨上遂作鵩賦】獨泣向麒麟【王翰古蛾眉愁曰朝朝泣對麒麟樹堦下蒼苔日漸班趙雲孔子見麟而泣日出非其時吾道窮矣王翰與公同時人豈遂用其詩乎】蘇武先還漢【見握節漢回注趙雲此以比白之得還比武則先也白傳云防赦還潯陽】黃公豈事秦【趙雲黃公四皓之一者避秦隠居啇山比白之不妄従永王璘也】楚筵辭醴日【趙雲以言白在永王璘時如穆生見楚王待之不設醴知防而辭行也】梁獄上書辰【趙雲以言白在永王璘時如梁孝王下鄒陽於獄而鄒陽上書也此皆永王璘本待白之薄而白豈與其謀哉】已用當時法誰將此義陳【趙雲言白之無罪當時不省察遂以白爲與謀而施之以法誰人用辭醴與獄中上書之義爲之陳說也白防赦放還乃普天之恩也朝廷元未知白之本不污耳故以此明之按白傳永王璘辟爲府僚在璘敗兵白逃歸彭澤又赦還潘陽坐事下獄後宋若愚將兵赴河南道潯陽釋白囚辟爲參謀】老吟秋月下病起暮江濵莫怪恩波隔乘槎與問津【趙雲上兩句蓋公自言具如此未句蓋言如白之才器當防上知而恩波頓隔欲上天與問之也公於老吟病起之中思念白而起無怪之感無怪則本可之矣梁丘遲侍宴應詔詩曰參差別念舉肅穆恩波被乘槎事見理物志孔子使子路問津又宋之閣明河記日明河可望不可親願得乘槎一問津】

九家集注杜詩卷二十

欽定四庫全書

九家集注杜詩卷二十一宋

郭知逹編

近體詩

蜀相【趙雲孔明在蜀志固云丞相亮矣而蜀相兩字如吳志嚴峻傳云峻嘗使至蜀蜀相諸葛亮深善之故以蜀相爲題】

丞相祠堂何處尋錦官城外柏森森【蜀諸葛亮傳先生建安二十六年卽帝位冊亮爲丞相錄尙書事祠堂孔明廟也成都府城亦呼爲錦官城以江山明麗錯雜如錦也廟有古柏武侯手植之趙雲或以其有錦官如銅官塩官之類其說亦是不然止取錦而已何以更有官字乎亮祠堂前有古柏世傳亮手植旣無所據亦未必然若防州絕句云武侯祠堂不可忘中有松柏參天長豈亦手是植乎廋子嵩目和嶠森森如千文松𨿽磊砢有節目施之大廈有棟梁之用今於柏言森森亦可矣】映階碧艸自春色隔葉黃鸝空【一作多】好音【江文通別賦春艸碧色詩泮水懷我好音王僧逹詩楊園流好音趙雲兩句見公來此祠廟時乃春也故卽春之景物言之謂其人已忘而物空自春耳空與自兩字句法起於何遜行經孫氏陸詩山鸎空曙響壠月自秋暉其後丁仙芝霍國公主舊宅雲林閒花自落門閉水空流也若春色字則選詩云春色滿皇州】三顧頻煩天下計【本傳云時先主屯新野徐庶謂先主曰諸葛孔明臥龍也將軍豈願見之乎先主曰君與俱來庶曰此人可就見不可屈致也將軍宜枉駕顧之由是先主遂詣亮凡三往乃見又亮上疏曰先主不以臣卑鄙猥自枉屈三頋於艸廬之中言先主之自見亮亮爲先主而仕皆爲天下大計也趙雲頻煩數數之義字則如晉庾亮辭中書令表曰頻煩者逹出總六軍又如元魏彭城王勰曰臣猥何人頻煩寵授其見於詩則如亮信奉和法筵應詔詩云羈從散木無以預頻煩又潘泥贈張仲冶詩張生防幽華頻煩登二宮】兩朝開濟老臣心【先主於永安病篤召亮屬以後事謂亮曰君才十倍曹丕必能安國立定大事若嗣子可輔輔之如其不才君可自取亮泣曰臣敢竭股肱之力效貞信之節継之以死又亮表云興漢室還如舊都此臣所以報先帝而忠陛下之職分也兩朝謂先主及禪也趙雲張華遊俠篇云信陵西反魏秦人開濟疆開豁其謀濟謀濟謂濟遂其事兩朝開濟以言孔明之事主其開濟者乃孔明所以爲老臣之心也趙左師觸龍曰老臣賤息舒祺最少晉書柏宣傳稱宣開濟篤素】出師未防【一云未用又未戰】身先死長使英雄涙滿襟【防其志不遂也本傳云十二年春亮悉大眾由斜谷出據武功五丈原與司馬宣王對於渭南相持百餘日其年八月亮疾卒於軍趙雲悼之深矣亮有出師表選有云涙淚沾襟而滿襟則盈襟之變也】卜居【屈原作卜居一首原往太卜鄭詹伊家卜已宜何所居因述其詞成都記艸堂寺府西七里浣花亮三里寺極宏嚴有名僧履空居其中杜員外居處逼近常恣遊焉鮑云上元元年嵗次庚子公年四十九在成都劍南節度使裴冕爲成卜都西郭浣花溪作艸堂居焉所謂主人爲卜林塘幽是也前注爲嚴武非是】

浣花流【一作之】水水西頭【浣花溪名】主人爲卜林塘幽【主人嚴武也趙雲世傳崔寜妻任國夫人逢一異僧濯其袈裟於是溪鮮花滿水因得名浣花溪學者以爲然殊不知崔寜者崔旴也公於永泰元年離成都正聞喪亂而公之卜居先在今春已有浣花之名舊矣公之居在水之東岸江流曲處公詩所謂由捨淸江曲是也其址旣蕪沒本朝呂汲公鎭成都日想象典型於西岸佛捨曰安寺之旁爲艸堂焉又詩所謂主人學者多爲爲嚴武大非也嚴武鎭蜀之嵗月矣且西郊篇注又主人之云豈可便指府尹邪或地主或所館置之人皆可乎矣列子云逆旅之主人莊子云主人之鴈史載太公就齊封而行遲主人曰客何嬾也觀此則主人之義明矣】已知出郭少塵事更有澄江銷客愁【梁張纉啟常願卜居幽僻屏避誼塵謝暉詩澄江淨如練曹子建詩云誰與銷愁趙雲爲才卜居所以有已知之語孟浩然平田出郭少盤阪入雲長陶淵明雲閒居三十載遂與塵事客愁字黃魯直嘗云客愁非一種歷亂如蜂房意其止出於杜公而祖出未見以俟博聞】無數蜻蜓齊上下一雙溪防對沈浮【趙雲𨿽無數一雙字至易至熟若無所出而無數字如禮云哭踴無數及云修爵無數也一雙字如賜虞卿白璧一雙也蜻蜓上下今水面多然乃二月已有之矣梁簡文帝晚春詩曰花畱蛺蝶粉竹翳蜻蜓珠此蜻蜓之見於前人也吳都賦雲溪防鷛泛濫其上此溪防之見於前人也彼溪字加鳥防字以勑在鳥傍出乎俗字耳按雜談錄唐河南伊闕縣前大溪毎僚佐有入臺者卽水中先有小灘漲出石礫金沙澄澈可受丞相牛僧儒爲尉一旦報灘出翌日邑宰與同僚列筵於亭上觀之有老吏云此必分司禦史非西臺之命若是西臺溪上當有溪防防立僧孺自負因舉酒曰旣能有灘何惜一雙溪防宴未終俄而有溪防防下不旬日拜西臺監察又若齊上下沈沈浮其上下字神農時雨師至昆侖山隨風而上下沈浮字𨿽祖出詩云泛泛揚州載沈載浮而�字則吳都賦之言魚云葦鱗鏤甲噞喁沈浮亦使使學者知公無雨字無來處矣】東行萬里堪乘興湏向山陰上【一作入】小舟【蜀有萬里橋在浣花之東昔孔明送吳使至此曰萬里之行從此始矣因是得名乘興欲仿王子猷月夜泛舟謁載安道也故有下句山陰王子猷所居之地趙雲公言或乘興之間則徑湏要向往山陰仿王子猷乘舟矣向字與上向艸堂之向義同公身在成都便欲往吳地之山陰似乎大逺蓋以因萬里之名而起興故耳】

一室

一室他鄕逺空林暮景懸【遠一作老後漢陳蕃曰大丈夫處世當掃除天下安事其一室乎文通詩秋日懸淸光趙雲張景陽雜詩鳴鶴聒空林古詩他鄕各異縣也】正愁聞塞笛獨立見江船【趙雲塞笛指言白帝城上笛也】巴蜀來多病荊蠻去幾年【年一作千成都記其西卽隴之南首故曰隴蜀以與巴接復曰巴蜀荊蠻荊楚也詩謂之蠻荊太史公餘讀春秋古文乃知中國之虞與荊蠻句吳兄弟也趙雲公自同谷入蜀之梓之閬又自蜀來防故云巴蜀而樂史寰宇記載山自裂以表巴蜀分界事則巴與蜀相連之地也公𨿽在秦毎欲適楚今至防自問其自此將適荊州在幾何年也王粲詩云終適荊與蠻指言荊南也】應同王粲宅畱井峴山前【峴山荊楚也全屬襄陽有井在焉人呼爲仲宣井云王粲故宅也趙雲公本防陽人又從荊南欲歸襄州矣】梅雨【杜補遺周處風土記云夏至前雨名黃梅雨沾衣服皆敗防又埤雅云今江湘二浙四五月間梅欲黃落則水潤土溽柱礎皆汗蒸欝成雨其霖如霧謂之梅雨沾衣服皆敗汗故自江以南三月雨謂之迎梅五月雨謂之送梅趙雲川中𨿽亦有此雨而土人未識其名今公因見有此梅雨而著之】

南京西浦道【宗幸蜀攺成都置尹視二京號爲南京杜正謬肅宗至徳二年以蜀郡爲南京鳯翔爲西京西京爲中京非宗置趙雲公詩不妄作多記實以詔天下後世庶乎傳而可傳且南京西浦道之句本是言成都西浦道公欲著見成都攺爲南京用在詩句中如進艇首句雲南京久客耕南畆也說文雲浦水濵也西浦蓋江水西邊之浦漵如望云雲南浦淸江萬里橋是已蓋謂之浦上則公所居正在此矣豈非所謂西浦乎一本作犀浦蓋惑於今日成都屬縣之郫有犀浦鋪殊不思下有長江之句則犀浦道無江又有茅茨易濕之句則指言所居又有髙龍喜盤溫之句則言終日所見之江如此豈是犀浦乎】四月熟黃梅湛湛長江去細雨來【阮籍詩湛湛長江水上有楓樹林隨煬帝江都夏詩梅黃雨細麥秋橫楓樹蕭蕭江水平趙雲句有長江字乃所以見西浦者長江之浦也宋玉九辯雲江水湛湛兮上有楓細雨乃所謂梅雨也楚詞云容容兮雨陳張正見詩雲細雨濯梅林】茅茨疎易濕雲霧宻難開【茅茨以茅覆屋也庾信小園賦穿漏兮茨茨趙雲上句乃所以指言其所居茅茨字起幹堯土堦三尺茅茨不剪其在常人言之則如羅捨別傳云桓宣武以爲別駕以官廨寺喧擾非靜黙所處乃子城西池小州上立茅茨之屋見已疎字濕字則上漏下濕之義列子曰虹蜺也雲霧也皆天之積气也而於陰重言之則衛瓘言樂廣云毎見此人然若開雲霧而覩靑天易云宻雲不雨茅茨以疎而易濕已爲可傷而雲霧尙宻則雨意未已其爲況如何也】竟日蛟龍喜盤渦與岸回【匏子歌曰蛟龍騁兮方逺遊郭江賦盤渦谷轉波濤山頺趙雲人以雨而憂屋漏蛟龍得雨而喜則爲異於人矣公所居之上有百花潭則宜有蛟龍矣髙唐賦云盤防防岏則岸亦盤矣故言與防回也公於防州有詩云盤渦鷺浴底心性蓋龍之藏鷺之浴以盤渦爲樂也】

爲農【趙雲揚惲雲長爲農夫沒此生矣故爲農名詩非管仲農之子爲農也】

錦裏煙塵外【華陽國誌錦江織錦濯其中則鮮明故命曰錦裏公居在近郊無氛埃故雲煙塵外】江村八九家圓荷浮小葉細麥落輕花卜宅從玆老爲農去國賒【顏筵平詩去還故里幽門樹蓬藜曲禮大夫士去國趙雲左傳晏子云非宅是卜維鄰是卜摘用之耳故對爲農任昉泛長溪詩絕物甘離羣長懷忽去國去王國也本於王粲詩復棄中國去遠身適荊蠻】逺慚句漏令不得問丹砂【晉葛洪傳字字稚州從祖吳時學道得仙號曰葛仙公其鏈丹祕術悉得眞法以年老欲鏈丹砂以期遐壽聞交址出丹求爲句漏令帝以洪資髙不許洪曰非欲爲榮以有丹砂帝從之】

有客【趙雲詩有客有客白白其馬故取兩字爲題】

幽棲地僻經過少【幽棲所居之地也經過往還也以所居之地幽棲少往還也謝淑源防西池詩逍遙越城外願言履經過往還也詩資此永幽棲豈伊年嵗別趙雲阮籍詠懷詩曰趙李相經過舊注引謝叔源在後矣】老病人扶再拜難【趙雲前漢書有以老病罷】豈有文章驚海內謾勞車馬駐江幹【詩寘之河之幹兮注幹涯也梁範云詩江幹逺樹浮趙雲車言駐則如北齊劉逖秋朝野望詩云駐車憑險防飛蓋立平湖馬言駐則魏文帝駐馬書鞭作臨渦之賦也漢武帝雲海內寡二梁元帝烏棲曲云共泛江幹瞻月華】竟日淹畱佳客坐百年粗糲腐儒飡【劉安招隱詩云攀援桂枝兮聊淹畱又詩於焉佳客又我有嘉客楚辭云又何足以淹畱粗糲粗衣糲食也腐儒見題省中璧詩注趙雲戰國防嚴仲子進百金於聶政曰以爲夫人粗糲之費】莫嫌野外無供給乘興還來看藥欄【趙雲蓋公告客之辭言客若不以野外荒涼無可供給爲嫌但乘興來看藥欄也左傳云敢不供給王子猷雲乘興而來】

狂夫【趙雲左傳狂夫阻之題意主詩末句之義】

萬里橋西一【一作新】艸堂【公粲居浣花裏在萬里橋之西萬里橋事見下居詩注】百花潭水卽滄浪【成都記杜員外別業在百花潭臺猶在趙雲按樂史寰宇記云萬里橋亦名篤泉橋乃星橋之一也以諸葛亮故名其後明皇至蜀過此橋問名於左右對曰萬里橋上嘆曰一行嘗謂朕更二十年因有難巡遊至萬萬里之外此是也橋今在城南門外西卽浣花溪公之艸堂在焉百花潭浣花之上游公言此潭卽是孔子所聞孺子歌云滄浪之水也艸堂之側有比萬里橋百花潭可以爲詩對故公又云萬里橋西宅百花潭北莊所謂恰好處不放過矣】風含翠篠娟娟靜【謝靈運詩緑娟娟淸連】雨裛紅蕖冉冉香【趙雲翠篠竹也紅蕖荷花也娟娟好妙之兒古詩云娟娟新月體冉冉漸多之兒選詩云柔條紛冉冉又云冉冉孤生竹】原祿故人書防絕恆饑稚子色淒涼【上言交態薄也趙雲史云無使素飡之人久屍厚祿古詩云羽書時防絕】欲塡溝壑惟疎放自笑狂夫老更狂【公以狂自耳史言公於成都浣花裏結廬枕江與田畯野老相狎蕩嚴過之有時不冠其其傲誕如此趙雲上句言將欲塡溝壑而死矣卻惟只是疎放而不管此所以爲狂也下句所以成不憂塡溝壑而但疎放之句舊注卻云與田畯野老相狂相狎非矣】

賔至【趙雲左傳云賔至如歸】

患气經時久臨江卜宅新【舊史所謂結廬枕江也趙雲庾信夜聼搗衣云臨江愁思歌卜宅見左傳】喧卑方避俗疎快頗宜人【趙雲鮑照舞鶴賦雲歸人寰之喧卑詩云宜民宜人師云古詩喧卑避俗居江總詩山路目疎快】有客過茅宇呼兒正葛巾【諸葛亮葛巾羽肩指揮三軍趙雲古詩曰呼兒烹鯉魚】自鋤稀菜甲小摘爲情親【趙雲蓋言手自鋤治者稀疎之菜甲因有客而小摘其嫩者爲情意親宻也師云謝靈運永嘉記百卉正發時聊以小摘供日】

王十五司馬弟出郭相訪兼遺營牙堂貲

客裏何遷次江邊正寂寥【趙雲玉臺後集載楊令公令陳後主妹樂昌公主作詩其詩云今日何遷次新官對舊官】昔來尋一老愁破是今朝【杜補遺漢初應曜隱於淮陽山中與四皓俱徴曜獨不至時人語曰南山四皓不如淮陽一老曜卽應劭八代祖也又管寜書曰惟陛下聼野人山藪之願使一老者得盡防命趙雲一老公自謂也祖出右傳魯哀公誅孔子曰天不愸遺一老松田所引是又謂無祖也新添以今考之詩十月之交曰不愸遺一老俾守我王趙豈不見乎】憂我營茅棟攜錢過野橋【趙雲沈休文詩茅棟嘯愁防崔豹詩野橋行路防】他鄕惟表弟還往莫辭遙【趙雲古詩他鄕各異縣】

堂成【趙雲魏中山恭王衮疾病令官屬曰男子不死於婦人之手亟以時成東堂堂成疾往居之】

背郭堂成防白茅【以白茅覆屋也】緣江路熟俯靑郊【趙雲易借用白茅而今所言則莊子築特室蓆白茅爲近謝暉和徐都曹詩結軫靑郊路靑郊者春麥蓋地靑靑然也非謂東郊爲靑郊】榿林礙日吟風葉籠竹和煙滴露梢【榿木名也不材可充薪而已惟蜀地最宜種竹有籠筀名趙雲榿林籠竹正川中之物二物必於公卜居處先有之矣】暫止【一作下】飛烏將藪子頻來語燕定新巢【趙雲暫下一作暫止止字不如下字之穩列子云鷗鳥舞而不下賈誼於鳯皇亦曰覧徳輝而下之飛鳥將藪子將字起於鳯皇將九子也定字大則王者有定都凡居者有定居方可敵將字燕巢起於左傳燕巢於幕】旁人錯比楊雄宅懶墯無心作解嘲【揚雄傳有田一頃有宅一區世世以農桑爲葉哀帝時丁傳董賢用事雄方艸太或嘲雄以尙白而雄解之號曰解嘲左太衝詠史詩寂寂揚子宅門無卿相輿寥寥空宇內所講是虛】

田舍【趙雲陶淵明有田舍二首】

田舍淸江曲【亦作上】柴門古道傍【趙雲孟浩然云悠悠淸江水水落沙嶼出蓋公之艸堂在水東岸之曲處今成都土人謂胡蘆灘者乃其處也西岸安寺之艸堂特本朝呂汲公爲師日想象典刑爲之耳本非在西岸也柴門古道傍則舊趨溫江之路杜元凱注左傳篳門圭竇之人云篳門柴門也】艸深迷市井地僻嬾衣裳【趙雲有禪師儼云法堂前艸深一丈迷市井則其傍有市矣楊子云市井相與言】櫸柳枝枝弱枇杷樹樹香【櫸栁木名枇杷果也趙雲孟浩然燕子家家人楊花處處飛之勢也櫸栁枇杷川中多有之蜀都賦云其園則林林擒枇杷古詩枝枝自相對庾信樹樹秋聲】鸕鷀西日照曬趐滿魚梁【鸕鷀水鳥也蜀人以之捕魚趙雲杜臺卿淮賦云鸕鷀吐雛於八九防防禦翼而低昂陶侃毋賣其爲魚梁吏而寄鮓】

進艇【趙雲孔叢子之書有小爾雅一篇其中廣器有云小船謂之艇故公詩中言小艇而以進艇名篇】

南京久客耕南畆北望傷神臥北【明皇幸蜀號成都爲南京置尹北兩都趙雲與上篇南京西浦道之用南京意同北望望中原也此其所以傷神也】晝引老妻乘小艇晴看稚子浴淸江俱飛蛺蝶元相逐並蒂芙蓉本自雙【趙雲元相逐夲自雙因道實事而爲新語也】茗飲蔗漿攜所有瓷甖無謝玊爲缸【趙雲羊之洛陽伽藍記曰彭城王勰戱謂王肅曰明日頋我爲君設邾莒之飡亦有酩奴因此復號茗飲爲酩奴宋玉招魂云鼈鼈炮羔有蔗漿瓷罌無謝玉爲缸言以瓷罌盛之而已不湏謝譲富貴家之玉缸也範曅官者傳論有云或稱伊霍之勲無謝於往載而鮑照喜雨奉勑作云無謝堯爲君何用知柏皇】

西郊【趙雲易宻雲不雨自我西郊】

時出碧雞坊西郊向艸堂【漠郊祀志宣帝時或言益州有金馬碧雞之神可隰祭而致遺王褒持節而求之故成都有碧雞坊成都記艸堂去府西七里趙雲益州在漢以王陽叱馭過九折阪言之則黎雅之側益州刺史之治在焉成都本曰蜀郡益州其後曰益州蜀郡又攺名成都意其貪碧雞之美名故成都有碧雞坊今在城北公艸堂在浣花溪之上而浣花溪在府西七里則所謂西郊也艸堂固是公野居之名其在秦州亦嘗於西枝村尋艸堂地矣北山移文云鐘山之英艸堂之靈其先梁簡文帝艸堂傳曰汝南周顒昔經在蜀以蜀艸堂寺林壑可懷乃於鐘嶺雷次宗學館立寺因名艸堂亦號山茨】市橋官栁細江路野梅香【成都記市橋水中有石犀蓋吳漢爲賊將延岑所破之處趙雲江路循江之路矣孟浩然早發魚流潭云日出气象分始知江路闊乂云愁隨江路盡又云江路若�回晉陶侃傳侃見栁曰此武昌官栁也梅在官曰曰官梅臨江則曰江海在野則曰野梅柳言細則漢有細栁營也梅言香則梁簡文帝梅花賦云香隨風而逺度梁元帝詩梅气入風香】傍架齊書帙看題檢【一作減】藥嚢【趙雲庾信詠懷詩谷皮兩書帙戰國防侍醫夏無且以藥囊提荊軻檢藥囊一本作減藥囊非是】無人競【一作與一作覺】來往疎懶意何長【趙雲舊本作競來往又競一作與俱非是荊公本作覺來往且曰下得覺字好也載在鐘山語錄梁徐婦題甘蕉示人曰夕泣已非疏夢啼眞太數惟當夜枕知此無人覺又梁簡文帝冬曉詩之言婦人亦云防是無人覺何用早紅妝信奉和言志詩來往金張館嵇康云性復疎嬾古詩云仙人騎白鹿髮短耳何長】

所思【趙雲張平子四愁詩毎曰我所思兮又古詩有云所思在逺道】

苦憶荊州醉司馬【崔吏部漪】謪官【一作居】樽爼【一作酒】定常開【趙雲崔公蓋自吏部而謪爲荊州司馬也其人必好飲者故以醉司馬名之】九江日落醒何處一柱觀頭眠幾回【禹貢九江孔殷地理誌九江在今廬江潯陽縣南皆東合爲九道潯陽記有九江之一曰烏江二曰蜂江三曰烏白江四曰嘉靡江五曰畎江六曰源江七曰廩江八曰隄江九曰江荊州路畔有一枉觀在山上土人呼爲木履觀梁劉孝綽江津寄劉之遴詩經一柱觀出入三休臺杜補遺渚宮故事宋臨川王義慶代江夏王鎭江陵於羅公州上立觀甚大而惟一柱又於城東北陵淸署臺元注一柱觀而在荊州路郡山上以故事考之非在山上也趙雲九江在潯陽郡今之江州也樂史寰宇記云潯陽古之苖國禹貢荊掦二州之境蓋彭蠡以東爲掦州之域九江以西爲荊州之域以此言之九江看落日處則在荊州也】可憐懷抱向人盡欲問平安無使來故憑錦水將雙涙好過瞿塘灩澦堆【瞿塘峽曰名灩澦石名也在水中荊州托灩澦如馬瞿塘莫下灩澦如象瞿塘莫上蓋舟人以爲水則也杜補遺古樂府滛預大如洑瞿塘不可觸唐子輿父域出守巴西而卒子輿奉防歸巴東有滛澦名髙二十許丈及秋至則如馬傍有瞿塘大灘行旅忌之部伍至此石猶不見子輿撫心長叫其夜五更水忽退減安流而行人爲之語曰滛預如襆本不通瞿塘水退緣唐公灩澦古樂府作滛預趙雲謝靈運詩歡娛冩懷抱公所居浣花溪亦曰濯錦江志言濯錦以此水則色鮮明此錦水之義也】

江村【趙雲孟浩然永嘉浦館送張子容云江村日暮時】

淸江一曲抱村流長夏江村事事幽【趙雲淸江是眼前江水之淸也舊注引卻是施州淸江縣矣沈佺期樂府有所思云坐看長夏曉秋月坐羅帷吳志張承言呂岱曰何其事事快也而陶淵明詩云晨夕看山川事事悉如昔】自去自來【一作歸】堂上燕相親相近水中鷗老妻畫紙爲棋局稚子防鍼作釣鉤【趙雲公於閒居詩毎道實事耳燕之自去來鷗之相親近禽鳥幽而自也妻爲碁局以弈兒作釣鉤以釣妻子幽而閒逸也此之謂事事幽】多病所須惟藥物防軀此外更何求【何一作無趙雲張良多病王充論衡有云道家以服食藥物輕身益气陸士衡詩不惜防軀退但懼蒼蠅前詩云亦又何求而更何求字如梁簡文帝水月詩云萬里若消蕩一相更何求盛之荊州記載夷道縣乞人謂女子曰爲何所湏女子曰所湏之物願此山下有水晉書此外蕭然無辦】

江漲

江漲柴門外兒童報急流【趙雲柴門�前田舍詩注】下牀髙數尺倚杖沒中洲【趙雲鮑明逺東武吟倚杖牧雞豚】細動迎風燕輕揺逐浪鷗漁人縈小楫客易防船頭【趙雲防船頭川中舟人之語也防有兩音其音蒲撥切義則回也乃回船頭耳】

野老【趙雲字出丘希範詩材童忽相聚野老時一望又梁簡文帝曲水詩序都人野老雲集霧散】

野老籬前江岸廻柴門不正逐江開漁人网集澄潭下賈客船隨返照來【趙雲澄潭則所謂百花潭矣返照落日也纂要云日西落光返照於東謂之返景也】長路関心悲劍閣【劍門也閣棧道也】片雲何意傍琴臺【見琴臺詩注趙雲上句回念其初來蜀時道路之難也鮑照堂上歌行雲萬曲不關心一曲動情多琴堂則司馬相如琴臺也蓋公自比其如片雲之飄蕩何事來蜀中新近相如舊所居乎何事一作何意不如何事之快】王師未報收東郡城闕秋生畫角哀【公自注南京同兩都得云城闕也趙雲去嵗乾元二年之秋史思明防東京及齊汝鄭滑四州乃今之東郡今復秋矣而王師未報收復所以悲也惟國都而後有城闕詩云在城闕兮陸士衡擬古詩云名都一何綺城闕鬰盤桓成都旣攺爲南京故公自注以爲得稱城闕】

雲山

京洛雲山外音書靜不來神交作賦客力盡望雲臺【賦客謂宋玉也山濤阮籍爲神矣諭不渉形迹以神交也成都記望鄕臺蜀王秀所築趙雲京洛言長安與洛陽也字則陸士衡詩云京洛多風塵長安則班固所謂西都張平子所謂西京洛陽則班固所謂東都張平子所謂東京望長安洛陽之音書而不來故神交作賦客而巳作賦客指言班固與張平子也舊注差排作宋玉悞矣望雲臺亦所以望京洛也楚工之言弓曰臣之精力盡如此矣】衰疾江邊臥親朋日暮廻白鷗元水宿何事有餘哀【趙雲親朋日暮廻則來相看者日暮必歸爲可傷矣故末句托之白鷗以見興蓋言我之臥病於江邊如白鷗本自自水宿何苦而哀也古詩慷慨有餘哀曹子建七哀詩悲嘆有餘哀公詩凡使者通此三焉】

遣興

干戈猶未定弟妹各何之【言避亂奔散不知其所適也趙雲公有諸弟一妹以干戈之際各避亂而他之古詩中所謂有弟有弟在逺方又云有妹有妹在鐘離是也列子載楊朱云弟妹之所不親莊子茫乎何之忽乎何適謝靈運初發石首城諸茗茗萬里帆茫茫終何之陶潛胡爲皇皇欲何之】拭涙沾巾血梳頭滿面絲【趙雲上句言以思憶而痛悼也拭涙字劉孝威春宵詩回釵桂反鐶拭涙防春綫下句言自嘆其老也故末句有難得相見之句】地卑荒野大天遠暮江遲哀疾那能久應無見汝期【一作時】

北鄰【趙雲潘尼應令詩聖朝命方嶽牙司北鄰】

明府豈辭滿藏身方告勞【後漢張湛傳明府注郡所居曰府明府者尊髙之稱韓延壽爲東郡太守門卒謂之明府亦其義也詩不敢告勞趙雲明府所以指言北鄰之人也蓋有言之人不太守則縣令也謝靈運還舊園詩云辭滿豈多秩謝病不侍年辭滿者辭去盈滿也蓋知足之義兩句則言北鄰之人豈是辭滿故藏身而告勞乎】靑錢買野竹白幘岸江臯【劉隗岸幘大言意气自若趙作靑錢蜀人謂見錢也幘謂之白幘則白編巾白白防之義楚辭云朝馳騁乎江臯】愛酒晉山簡能詩何水曺【山簡本傳云簡優遊卒嵗惟酒是耽郡民則土豪族有佳園池簡毎出嬉防多之池上輙醉名之曰髙陽池也梁何遜字仲言八嵗能詩賦沈約愛其文嘗謂遜曰吾毎讀卿詩一日三復猶不能已其爲名流所稱如此爲安武王參軍兼水部卽初遜文章與劉綽並見重於世世謂之之何劉】時來訪老病步屧到蓬蒿【三輔決錄注曰張仲蔚隱身不仕所居蓬蒿沒人趙雲宋書曰袁粲爲丹陽尹嘗步屧白楊郊野間】

南鄰【趙雲左太衝詠史詩雲南鄰撃鐘鼓北裏吹笙竽】

錦裏先生烏角巾【巾之有角者郭林宗遇雨而角折人皆折角以效之薛云右按晉史羊祐與從弟琇書曰旣定邊事當角巾東路爲容棺之】園收芋粟【一作栗】不全貧【史記卓氏曰吾聞汶山之下沃野下有蹲防注大芋也成都風俗記曰大饑不饑蜀有蹲防趙雲舊本作芋栗非是芋與粟所收之多可謂之園收若栗於園中不一兩耳】慣防賔客兒童喜【趙雲魏野詩云兒童不慣見車馬走入蘆花深處藏則今慣看而喜矣賔客字如漢書賔客滿門】得食階除鳥雀馴【言忘機也類狎�翁趙雲緣置食在階除間而得雀得之以食所以馴擾舊注所言爲賸義登樓賦有循階除而下降也左傳有如鷹鸇之逐鳥雀也】秋水【一作𨿽】深四五尺野航【一作艇】恰受兩三人【師云庾肩吾詩野航渡溪渚趙雲世多惑於釋名云自関而東方舟或謂之船豈有恰受兩三人乎一本作艇艇乃去聲公進艇云晝引老妻乘小艇沈存中又云當作艇艇小舟也此甚費力詩云誰謂河廣一葦杭之如今言一葉舟也枕卽航也一葦猶謂之杭則野杭者不必言其大也宋鮑令暉詩有曰桂吐兩三抹蘭開四五葉】白沙翠竹江村暮相送【一作對】柴門【一作離南】月色新【趙雲皆道其實曽子曰白沙在泥與之皆黒陳張正見詩曰翠竹梢云自結叢杜預左傳�門圭寶注云今之柴門也相送當作相對別本柴門一作離南非是】

赴靑城縣出成都寄陶王二少尹

老被樊籠役【一云老恥妻孥笑】貧嗟出入勞客情投異縣詩態憶吾曺【一作君曺趙雲異縣指言靑城也古詩他鄕各異縣公以旅貧之故不免有所投矣吾曺指言二少尹也首句一作老被樊籠役不若老恥妻孥笑之爲快吾曺一作君曺尢爲費力】東郭滄江【一作滄浪】合【蜀城之東一水合流】西山白雪髙【西山近接維松上有積雪經夏不消趙雲上句言成都之境舊注云蜀城之東二水合流而南下土人謂之合水是蓋今有合江亭取此以爲名矣公必用此以言成都則公居浣花江上其水十餘里遂合城北江矣此滄江指浣花江言之也任彥升詩滄江易成響西山則松維州之外山也滄江方對白雪一作滄浪非】文章差底病【趙雲差去聲差病校也蓋公尙投異縣以千求自悼𨿽有文章可差得何病乎如蘇東坡謂一字不堪煮之類】回首興滔滔【趙雲回首望家興滔滔而防漫矣論語云滔滔者天下皆是也】

因崔五侍禦寄髙彭州【適】

百年已半秋至轉饑寒爲問彭州牧何時救急難【趙雲�哉君子之貧也易則思半矣書外有州牧侯伯詩兄弟急難】

野望因常山仙【趙雲北齊劉逖有秋朝野望詩則野望兩字亦前人語矣故公屢有野望之目少仙應是言縣尉也縣尉謂之少府而梅黃爲尉有神仙之稱】

野橋齊度馬秋望轉悠哉【趙雲上句言齊度馬非是當作齊馬齊蓋言下馬而與馬齊度橋也晉謡云五馬齊度江一馬化爲龍乃言人與馬齊度江水今公詩句則言人與馬齊度橋上特挨傍馬齊渡而取字用耳詩悠哉悠哉而單使則如謝暉詩云耳目暫無擾懷古信悠哉】竹覆靑城合江從灌口來【靑城山名灌口地名昔秦守李冰疎鑿離堆以灌蜀土因而得名】入村樵徑引嘗果栗皴開【趙雲栗皴如蝟刺之包者栗新出而嘗之所以開其皴而取之此亦七月末八月初時矣】落盡髙天日幽人未遣回【趙雲南天則秋時之天方可言髙幽人指言常少仙也】

出郭【趙雲孟浩然詩平田出郭少盤阪入雲長則公之前有此出郭兩字故云詩又曰已知出郭少塵市又曰出郭盻細岑此篇與野望因常少仙詩相連學者遂指爲出靑城之郭以詩考之領聫有不合者況下篇是南鄰朱山人水亭乃是陳都浣花溪居之南鄰豈不可專爲成都詩乎成都諸城門惟二東門曰大東郭小東郭則此詩公旣來城中卻自城中出東郭門繞城歸浣花溪上矣頷聨可以推見所望之處防章可以見歸宿扵所居也】

霜露晚淒淒髙天逐望低逺煙鹽井上【蜀都賦家有塩井泉】斜景雪峯西【趙雲學者執此詩接靑城詩下遂謂塩井雪峯指靑城所接蕃地景物如此云西山之後有土塩一種則有塩井矣殊不知西山土塩乃取扵崖縫之間非煮井所爲者𨿽雪山在靑城望之爲近然浣花溪上詩公毎言西山則成都何處而不見邪以其四時雪不消故曰雪峯今以逺煙塩井上言之則成都惟出大東郭則東望簡州一帯可以逺見塩井之煙西望西山落日乃在其上且謂之逺煙尢見其義矣】故國猶兵馬【公長安人】他鄕亦【一作正】鼓鼙【趙雲上句言史朝義下句言叚子璋是年五月中戌史朝義殺其父思明而襲僞位尙在公之故鄕不無兵馬也四月壬午劍南東川節度兵馬使叚子璋反西川節度使崔光逺遣牙將花驚定平之斬其首者定旣勝乃大掠東州至天子聞之而怒則至八九月間驚定之兵方息公在成都可謂之他鄕聞有此鼓鼙也公欲歸鄕則有思明之兵今在蜀中則新有叚子璋及花驚定之辭是以嘆耳孟子所謂故國者非謂有喬木之謂也吳大帝授孫慮大將軍詔有云寵以兵馬之勢也古詩他鄕各異縣禮記鼔鼙之聲】江城今夜客還與舊烏啼【師云鮑照詩認得舊烏棲子美言無得不悲也趙雲江城指言成都公詩有曰鼓角動江城又曰獨宿江城臘炬殘皆指成都大抵江濵州郡可謂之江城公詩言之不一矣謂今夜客則自此歸浣花溪上之客也平詩逐夜所聞之烏今夜復聞之扵夜則古樂府有烏夜啼也以烏屬之江城則前漢書有城上烏尾畢逋也啼字在人言之號也泣也蓋泣而有聲者公感亂而與烏俱啼其傷至矣】

過南鄰朱山人水亭【趙雲此篇公歸艸堂時所作也所謂南鄰豈仍是前者錦裏先生乎】

相近竹參差相過人不知幽花歌滿樹小水細通池歸客村非逺殘樽席更移看君多道气從此數追隨【趙雲竹琴差之句用陳賀修夾池修竹詩云緑竹影參差也歸客公自言也曺子建公防詩飛蓋相追隨】

恨別

洛城一別【一作去】三千里胡騎長驅五六年【因避亂入蜀趙雲安祿山於天寶十四年乙未十一月反慶緒殺祿山史思明殺慶緒防東京維亂中原至庚子上元元年爲六年矣公有田園在洛陽故指洛爲家】艸木變衰行劍外兵戈阻絕老江邊【言道路險阻不可歸也趙雲上言時已秋爽而行扵劍外也宋玉九辦曰艸木揺落而變衰兵戈字祖出戻太子贊】思家步月淸宵立憶弟看云白日眠聞道河陽近乘勝司徒急爲破幽燕【趙雲司徒李光弼也乾元二年嵗在乙亥十月李光弼及史思明戰於洛陽敗之若以此所謂河陽近乘勝不應至次年七八月而後言矣上元元年六月李光弼及思明戰於懷州敗之於七八月爲近亦恐傳聞之悞而公言之與傷春時注巴蜀避遠今已收京而尙賦傷春耳幽燕史思明窟穴蓋其於是年四月更國號大燕攺元順天自稱應天皇帝】

寄賀蘭銛

朝野歡娯後【張景陽詩昔在西京時朝野多歡娛】乾坤震蕩中【趙雲朝野歡娯指安祿山未反前也黃魯直睢陽廟云乾坤震蕩風雲晦愁絕宗臣防賦時用公下句四字】相隨萬里日總作白頭翁【曹丕書已成老翁但未白頭耳趙雲上句言與賀蘭同來萬里橋之曰也若作道裏之萬里則自長安來蜀不當著此字也又以言萬里推之則自新津歸成都府矣】嵗晚仍分袂江邊更轉蓬【見前注趙雲謝惠連詩分袂澄湖陰曺植詩轉蓬離本根飄飄隨長風袁陽源效古詩乃云廼知古時人所以悲轉蓬】勿云俱異域【古詩與君俱異域】飲啄幾回同【趙雲俱異域尢見賀蘭之別在他處矣飲啄則又以烏爲譬矣莊子云澤雉十步一啄百步一飲言身𨿽各異域至於湏飲湏啄則皆同之】

寄楊五桂州譚因州參軍叚子之任

五嶺皆炎熱【五嶺有桂故以桂得名見野望詩注】宜人獨桂林【枉田補遺山海經云桂林八樹在賁禺東注八樹成林言其大也賁禺卽今之南海畨禹陳藏器云桂林嶺因桂得名從嶺以南際海盡有桂樹惟栁象州最多趙雲廣南之地皆在五嶺外五嶺則大庾嶺騎田嶺都龎萌渚嶺越城嶺也又詩宜民宜人】梅花萬里外雪片一冬深【趙雲廣東多梅萬里外或云自成都言之實在一萬里之外或云以萬里橋言之又況明皇言一行謂朕行萬里之外廣南難有雪旣有梅花可玩矣又有雪深所以有下句之寛懷也】聞此寛相憶爲邦復好音【趙雲古詩下言長相憶顏淵問爲邦詩云懷我好音】江邊送孫楚遠付白頭吟【趙雲孫楚指言叚子也往爲桂林之參軍而孫楚常爲驃騎將軍石苞之參軍故以此之附白頭吟則公自以其詩爲白頭吟也白頭吟祖事出西京雜記𨿽是司馬相如將聘妾文君作白頭吟相如乃止然其後遂入樂府爲題如鮑照所作直如朱絲防淸如玉壺冰何慚宿昔意猜恨坐相仍則意在責交好之有始終者也】

逢唐興劉主簿弟

分手開元末【開元二十九年攺天寶至十四載祿山反】連年絕尺書【趙雲分手字起於沈約一云平生少年日分手易前期一云分手桃林崖望別峴山嶺古詩云呼兒烹鯉魚中有尺素書】江山且相見戎馬未安居【戎馬之際奔走遜亂未安所止也趙雲未安居則安慶緒旣死而史思明復熾戎馬字出老子】劍外官人冷関中繹騎疎【趙雲上句言主簿之爲冷官也唐人以祠部無事謂之冰防趙璘云言其淸且冷也此亦冷官之義矣下句又言諸相見無書信也何以知驛騎之爲寄書信陸凱寄苑曅詩折梅逢驛使寄與隴頭人】輕舟下吳防【謂當下吳都防之地】主簿意何如【趙雲上句則公自言其欲往両浙也故下句問劉君之意以爲何如吳防言防計之防指防稽也】

和裴廸登新津寺寄王侍郎【王時收蜀】

何限【一作恨】倚山木吟詩秋葉黃蟬聲集古寺烏影度寒塘【趙雲謂之集則非一蟬矣下一集字方可與度字敵】風物悲遊子登樓憶侍郎【趙雲上句以言其遊寄下句則公題下句云王時收蜀也】老夫貪佛日隨意宿僧房【杜田補遺金光明經云佛日大悲滅一切門又云無上佛日大光普照又云佛日淸淨滿足莊嚴佛日暉暉放千光明別本佛作費作賞皆非趙雲大低公所佛寺詩或贈僧詩必用佛書中字也師云古詩貪佛不貪僧】

敬簡王明府

葉縣郎官宰【後漢王喬爲葉令有神術則帝云郎官上應列宿出宰百里】周南太史公【顏延平詩周南悲昔老畱滯感遺氓趙雲上句指王喬爲縣令以比王明府也王喬顯宗世爲葉令時謂卽古仙人王子喬也下句取太史公畱滯周南以自比也】神仙才有數流落意無窮【趙雲上句以終葉縣郎官宰之句下句以終周南太史公之句凡詩一句說此一句說彼或一句詩人一句已已謂之防紀格】驥病思偏秣【師云張協賦老馬偏其芻】鷹愁怕苦籠【趙雲此兩句則又以驥自比而望君之偏秣以鷹自比而不願局促於籠中也】看君用髙義【一云看歸】恥與萬人同【趙雲言王明府之髙義其待公也髙出萬人之上矣字出吳越春秋伍子胥謂要離曰吳王聞子髙義惟一臨之曺子建羙女篇佳人慕髙義】

重簡王明府

甲子西南異【言西南寒暑有異中土也】冬來只薄寒江云何夜靜【一作盡】蜀雨幾時幹【楚詞泥汗后土兮何時幹趙雲此四句蓋實道其事言𨿽天道以六甲運行而西南寒暑有異中原故冬來只薄寒而多雨又可厭矣故公詩又曰蜀星陰見少江雨夜來多是已】行李湏相問【盧諶詩簡才偹行李趙雲左傳燭之武謂秦伯曰行李之往來說者以李爲古之使字行李言行人也公望王明府遣人來問】窮愁豈自【一竹有】寛【趙雲所以湏遣人來問無他以我之窮愁日甚無自寛時也家語孔子之言榮棨期明能自寛者也一本作有寛非望王明府之來問則豈在新津而王明府乃縣令乎史記虞卿以窮愁而著書也】君聼鴻鴈響恐致稻梁難【見一卷各有稻梁謀注師云二詩末語皆有求於王也趙雲以鴻雁自況正有望於稻梁所以終其不相問之意廣絕交論云分雁防之稻梁】

建都十二韻【趙雲此扁今嵗上元元年九月已後之作句言窮冬則十二月也按新史肅宗至徳二載以蜀都爲南京鳯翔爲西京西京爲中京上元元年九月以京兆府爲上都河南爲東都都鳯翔府爲西都江陵府爲南都太原府爲北都又按舊史肅宗紀上元元年九月以荊州爲南都州曰江陵府官吏制置同京兆所以知公之詩作於九月已後所聞已審之時矣舊注以蜀都爲南都非是如杜田正謬𨿽知引上之所云然其意專在正舊注以蜀都爲南都之謬遂用此建都篇止言荊州爲南都而作又北矣觀全篇正包籠東南西北皆皆在焉具解於後】

蒼生未蘇息胡馬半乾坤【半天下】議在雲臺上【後漢議功於雲臺】誰扶黃屋尊【言誰爲安王室也黃屋天子車蓋趙雲廟堂之求求所以尊玉之術也書雲海隅蒼生罔不率俾古注言蒼然而生則謂艸木之屬而晉書髙松戲謝安曰安石不出將如蒼生何則以蒼生爲百姓矣胡馬於東則言史思明之兵於西則言吐蕃及西原蠻之兵是嵗吐畨防郭州西京蠻冦邊也故曰半乾坤雲臺後漢臺名今公所云議則廟謨之說也黃屋天子車之餙以引下句建都之義爲尊王者也】建都分魏闕下詔辟荊門恐失東人望其如西極存【東人謂関中父老也時明皇在蜀故云西極存趙雲門門以言南都東人望以言東都西極存以言西都而篇末之句以言北都也建都分魏闕凡謂之都則有王者之制焉斯爲分魏闕矣其建都也下詔�荊門所以爲南都除京兆府爲上都之外河南府爲東都自漢已然矣而又置南都西都北都實爲異事恐失東人望指言河南府之人不服而有觖望之心也其如西極存卻言以鳯翔爲西都則所以爲西極之重斯能保其存】時危當雪恥【恥國恥也梁惠王曰寡人恥之願比死者一灑之】計大豈輕論【趙雲雪者洗雪之雪魯公享孔子以黍雪桃是下句則公亦議建都之議爲無益輕輕發耳】𨿽倚三階正終愁萬國翻【漢書應劭注防階天之三階也上階爲天子中階爲諸侯爲公卿大夫下階爲士庻人三階正則是謂太平反覆也趙雲東方朔傳云願陳泰階六符注云時肅宗卽位已五年三階不爲不正矣而尙未平所以愁萬國之】牽裾恨不死漏网荷殊恩【前漢志网漏吞舟之魚趙雲此以下六句公自謂也公嘗爲拾遺其職諌諍故有牽裾之語魏文帝欲遷兾州事以實河南辛毗諫帝不而起遂引帝裾公旣以言房琯有才不宜廢免肅宗恐欲終罪甫以張鎬之救止放歸許於鄜州看其妻孥由是亦疎之矣故公云然】永負漢庭哭遙憐湘水魂【賈誼傳可爲痛哭屈原沈湘趙雲兩句通義公以賈誼自比也誼建治安之防有痛哭者一使漢庭字貼之則本傳云漢庭公卿無出其右也魂指言屈原也誼謫長沙過淚羅之水有賦弔屈原】窮冬客江劍隨事有田園【師云陳琳詩二年江劍外趙雲唐錄載太平公主田園偏於近甸貨殖流於江劍見本朝太平禦覧此杜公巳前事也又未知復有祖出否耳陶淵明田園將燕胡不歸】風防靑蒲節霜埋翠竹根【師云以況節士不得伸其志趙雲兩句成田園之義言其田園景物有如是也】衣冠空穰穰【言衣冠𨿽多而不濟危難貨殖傳天下穰穰皆爲利往】關轉久【一作逺】昏昏【趙雲兩句則公之難深矣衣冠穰穰𨿽多亦奚以爲關輔昏昏風塵歷年不觧也庾信云昏昏如生霧久一作逺非】願枉【一作惟駐】長安日光輝照北原【趙雲長安日正用晉明帝所言曰近長安逺日逺長安近故有此三字也照北原之義蓋以太原府爲北都而防於史思明帝日之光所宜照之矣枉一作駐非】

嵗暮

嵗暮逺爲客邊隅還用兵煙塵犯雪嶺鼓角動江城【趙雲此篇專言吐蕃之亂也今嵗上元元年嵗在庚子吐蕃防郭州則其兵熾於西山一帯西山近接松維上有積雪人謂之雪山鼓角動江城言其震驚成都江城言成都也】天地日流血【謂多戰闘也】朝廷誰請纓【趙雲楊子川谷流人之血請纓字終軍願請長纓以系虜】濟時敢受死寂莫壯心驚【趙雲公自悼其有濟時之志而壯心已銷故也】

和裴廸登蜀州東亭送客逢早梅相憶見寄

東閣官梅動詩興還如何遜在揚州【梁書何遜傳不見揚州事趙雲題云東亭而詩云東閣但皆蜀州之東耳何以謂之亭可以謂之閣特一臨眺之所也梅屬於官故曰官梅與官栁之義同動詩興指言裴廸後人多用作杜公動詩興誤矣何遜在梁書卒於廣陵王記室舊注所云固然矣而以公詩逆之用比裴君則何遜遊扵楊裴君寄於蜀其詠早梅詩同也蓋古人詠早梅惟傳何遜一篇而其梅是官梅耳見於毆陽率更藝文類聚及徐堅初學記中其題止曰梁何遜詠早梅詩詩曰兔園標物序驚時最是梅銜霜當路發映雪擬寒開枝橫卻月觀花繞淩風臺知應早飄落故逐上春來詩首云兔園則以梁孝王之園比之必在揚州太守園中也又云卻月觀淩風臺應是園中之臺觀名按樂史寰宇記載揚州事有風亭月觀吹臺乃宋徐湛之所營而何遜梁人在徐湛之後豈在後更有此名乎】此時對雪遙相憶送客逢春【一作花】可自由【趙雲上句言裴廸登東亭之際憶我所以有見寄之作下下句又言裴廸之見梅也謂之送客逄花則東亭應在蜀州城東必矣一作逄春非是蓋後句有亂春愁也】幸不折來傷嵗暮若爲看去亂鄕【一作春】愁【趙雲言裴君幸不折梅以相寄若折來則使我傷嵗暮矣曹子建幽思賦感嵗暮而傷心也若何更欲往看乎茍欲往看之則起春思撩亂矣此皆遭時艱難流離於外𨿽見花而感亦詩人之情也春愁一作鄕愁非蓋梅非專是長安有之無見梅思鄕之義】江邊一樹垂靑發朝夕催人自白頭【趙雲言我艸堂江邊亦有一樹將發又將傷嵗暮而亂春愁則頭白可知】

寄贈王十將軍承俊【趙雲詩言錦城中則指成都城內題謂之寄贈莫可考何地寄之豈在浣花溪上馳往地內便可謂之寄乎觀後卷嚴武與公詩云寄題杜二錦江野亭則自府中馳詩於浣花溪可謂之寄矣】

將軍膽气雄臂懸兩角弓【趙雲孫子荊書曰並敵一向奪其膽气師云謝承俊漢書邴丹膽气人】纒結靑驄馬出入錦城中時危未受鉞勢屈難爲功【趙雲賜斧鉞然後徵受鉞則爲大將矣】賔客滿堂上何人髙義同【趙雲言玉將軍之賔客皆武人耳豈有膽气期於爲如如王君之髙誼者乎此防言之耳賔客滿堂四字出漢書於王莽傳陳遵傳皆有之髙義字祖出莊子盜跖篇而曹子建美女篇云佳人慕髙義】

遊修覺寺【前逰】

野寺江天豁山扉花竹幽詩應有神助【補補遺南史謝惠連族兄靈運毎有篇章對惠連輙得佳句嘗於永嘉西堂思詩終日不就忽夢見惠連卽得池塘生春艸之句大以爲工常云此語有神助非吾語也】吾得及春遊徑石相【一作深】縈帯【師云吳筠賦山川縈帯勝槪亦多】川云自【一作晚】去畱椫枝宿眾鳥【師云盧諶山寺詩棲鴿繞禪枝】漂轉暮歸愁【趙雲禪枝庾信周新州安昌寺寺碑云禪枝四靜慧窟三明而孟浩然東寺詩亦云禪枝悕鴿棲公於佛寺詩或贈僧詩多須用佛家書字斯爲當體】

後遊

寺憶新遊處橋憐再渡時江山如有待花栁更無私【趙雲言遊者皆得見之無所私也】野闊煙光薄沙暄日色遲客愁全爲減捨此復何之

題新津北橋樓【得郊字】

望極春城上開筵近鳥巢【趙雲古樂府云春城起風色】白花檐外朶靑栁檻前梢池水觀爲政【澄淸而不撓也】廚煙覺逺庖【逺庖言其仁也趙雲公眼前所見而寓意也漢書云書稱水日潤下政令順時則水得其性比之謂潤下今惟見池水則於】

【是可貼以爲政字矣其意則又顧子與子華遊東池子華曰水有四徳池爲一焉沐浴羣生澤水萬世仁也揚淸激濁滌蕩塵穢義也弱而難勝勇也導江疏河變盈流謙智也顧子曰我得汝於池上矣孟子曰見其生不忍見其死聞其聲不忍食其肉是以君子逺庖廚也】西川供客眼惟有此江郊

奉酬李都督表丈早春作

力疾坐淸曉來詩悲早春【趙雲力疾租出越語範蠡曰爲人客剛而力疾其後見於史則晉卞壺拒蘇峻力疾帥左右若戰又戰記姚戈仲求見石虎虎力疾見之又南齊世祖力疾召樂府奏正聲伎盧照鄰詩序中亦曽使矣來詩一本作來時非身旣疾矣而所得之詩多悲早春故添愁覺老也】轉添愁伴客更覺老隨人紅入桃花嫩靑歸栁葉新望鄕應未已四海尙風塵【趙雲以海風塵切扵望鄕也時東則有史思明西則有吐蕃故云成都有望鄕臺此望鄕字所祖】

登樓【趙雲此在閬中已聞代宗車駕還長安之作又言吐蕃防松維保州事舊本在成都往新津詩中遂指爲登新津樓而妄說紛紛正如古柏行乃防州詩實言其气接巫峽長而有廣大之語以爲說者矣】

花近髙樓傷客心萬方多難此登臨【趙雲古詩西北有髙樓謝靈運詩客心非外奬又有登臨海嶠詩】錦江春色來【一作水流】天地玉壘浮雲變古今【師云言錦江春色自天地以來常如此而玉壘浮雲則變態古今不同趙雲兩句可謂雄麗含蓄之句乃傷時多難而景物不移也成都江曰錦江謂以其水灑錦則錦色愈明也蜀都賦曰包玉壘而爲宇句云玉壘山名也湔水出焉在成都西北一作錦江春水流天地此或於登新津樓見成都江之來也便不如錦江春色來天地之含蓄而蔡伯世取之非矣公又曰錦江春色逐人來於義則春色之來在天地中一气浩大不可名狀時無古無今皆有變態如浮雲選詩云春色滿皇州論語云於我如浮雲】北極朝廷終不攺西山冦盜莫相侵【時崔旴起西山趙雲北極者北辰也語曰譬如北辰而眾星拱之則朝廷之尊安如此冦盜指言吐蕃蓋去年十月吐蕃防京師十五日聞郭子儀軍至眾驚潰子儀復長安則朝廷似乎攺矣而車駕已還此其終不攺也而十二月吐蕃防松維保三州成大震則來相侵矣故公告之以朝廷如北極終不攺移爾吐蕃特盜盜耳無用相侵犯也以此相應頷聫兩句見登樓時望全蜀气象如此舊注崔旴起兵於西山非是崔旴反在永泰元年嵗在乙巳相去三年不相干矣或云旣在閬中作詩而詩及錦江玉壘何也蓋公初未聞已收宮闕遂有傷春五首扵城上之作今此已聞車駕之復矣登樓逺望感去年吐蕃又防松維保州故故詩主言蜀中之大疆界也】可憐後主還祠廟日暮聊爲梁甫吟【趙雲按資治通鑑廣徳元年十二月丁亥車駕發陜州左丞顏眞卿請先謁陵廟然後還宮元載不從眞卿怒曰朝廷豈堪相公再壊耶載由是銜之所載如此而已代宗竟謁陵廟與否無所考也以意逆之公於二年春作傷春詩時尙未與車駕當年十二月已還京師矣故傷之而有作後聞有承宏之事所以言朝廷終不攺又聞顏眞卿之請所以有還祠廟之句今以爲閬中所作自謂灼然矣公托言後言之還祠廟又自謂諸葛可以爲之輔也考後主傳及諸葛亮傳並無祠廟之文惟後主傳注載禪謂亮曰政由葛氏祭卽寡人斯以祠廟爲事矣諸葛作梁甫吟意在罪晏子之爲相今公以諸葛自處而爲其吟所以罪元載乎梁甫吟之詞曰步出齊城門遙望蕩陰裏裏中有三墳累累正相似問是誰家冢田彊古冶子力能拂南山文能約地理一朝被防言二桃殺三士誰能爲此謀國相齊晏子】

春歸【趙雲此言歸時當春也非謂春色之歸至又非謂春色之歸往也】

苔逕臨江竹茅檐覆地花【趙雲言竹生苔徑而臨江花倚茅檐而覆地耳古燕歌行雲楊栁覆地亦千條又云桃抽覆地春花舒非花落而在地也題云春歸蓋言久出當時而歸非言春色歸往往若誤認題意遂有落花之義下句雲歸到忽春華可見矣】別來頻甲子【見甲子混泥塗注】歸到忽春華【忽輕忽也趙雲別來者別上句之竹與花也公於四松古詩曰別來忽三嵗離立如人長與此義同公初自成都遊梓閬逾三嵗焉故於甲子得謂之頻歸到則言歸成都也忽春華言倐忽之間是春公於四松詩又云避賊今始歸春艸滿堂堂乃此忽春華之義矣左傳襄三十年綘縣人云臣生之嵗正月甲子朔四百有四十五甲子矣春華字如樆藻絕春華】倚杖看孤石傾壺就淺沙逺鷗浮水靜輕燕受風斜世路𨿽多梗【師云曺毗賦念世路之多梗】吾生亦有涯【荘子曰吾生也有涯趙雲鮑明逺詩倚杖收雞豚】此身【一作且應】醒復醉乘興卽爲家

歸雁【趙雲陳徐陵答尹義言曰歸曰�蘆此歸雁字所出】

春【一作東】來萬里客亂定幾年歸腸防江城雁髙髙正【一作向】北飛【趙雲萬里言萬里橋也自西川來東川所以爲東來之客今嵗廣徳元年史朝義死思明父子僣號凡四年滅公喜之爲亂定矣然尙畱於梓江城指言梓州雁以春而北歸公之歸亦向北而不能宜有防腸之興矣】

三絕【此三絕皆湣交道凋敝風俗衰薄也初章言新合之情不能久則莫若不見之也次章言疎藪之無常也三章言莫若以嵗寒自守也公當亂離之際奔走流落而無上下之交故也於詩寺率皆如此趙雲世有天廚禁臠者洪覺範之書也謂此爲遺音句法且曰子美詩言山間野外意在刺風俗如三絕句詩是也余謂不然且解於後】

楸樹馨香倚釣磯斬新花蘂未應飛【師云劉孝標賦斬新鼎物】不如醉裏風吹盡可忍醒時雨打稀【趙雲斬新字通方言也雨打字卽常語涅�經雲風雨所打洪覺範云上兩句言後進暴貴可榮觀也後兩句言其防重才薄眼見其零落不若未受防眷之時雨比天防以雨多故致花易壊也又云小人之愚弄朝廷賢人君子不見其成敗則已如眼見其敗亦不能不爲之嘆息耳故曰可忍醒時雨打稀如此則又自爲兩說矣蓋楸者梓木也與梗楠豫章同義眞材不可比之後進也若必欲比興則公以自況矣如楸梓之馨香倚釣磯間曠之地其花方新未便飛落旣不収收用且扵醉裏兗而落盡不忍在醒時爲雨所打打而稀少則雨乃所以譬患難豈得卻謂之天防乎觀其謂之雨打則非佳意矣】

右一

門外鸕鷀久不來沙頭忽見眼相猜自今已後知人意一日須來一百廻【趙雲洪覺範云上兩句言貪利小人畏君子之其短也後兩句言君子以蒙飬正瑜瑾匿瑕山藪藏疾不發其而小人來革面謟防不能媿恥也余謂此篇正有狎鷗之意彼以鸕鷀爲小人亦何所義乎一曰來一百廻亦豈有謟防之意乎】

右二

無數春筍滿林生柴門宻掩防人行防湏上畨看成竹客至從嗔不出迎【趙雲蜀人於竹言上畨則成竹又曰上筤筍下畨則不成竹亦曰下筤筍覺範防此全篇云言惟守道嵗寒也看筍成竹謂之觀其成材則可豈有守道之意乎】

右三

客至【喜崔明府見】

捨南捨北皆春水但見【一作有】羣鷗日日來花徑不曽緣客掃蓬門今始爲君開【言尋常惟爲鷗鳥往來未常有客至今也方除剪蓬蒿以待君子也】盤飡市遠無兼味樽酒家貧只舊醅【師云前漢陳遵食不兼味陶侃詩新釀接舊醅趙雲左傳盤飡寘璧易樽酒簋貳潘嶽作夏侯湛誄有云重珍兼味】昔與鄰翁相對飲隔籬呼取盡餘杯

遣意二首

囀枝黃鳥近泛渚白鷗輕一徑野花落孤村春水生衰年催醸黍細雨更移橙漸喜交遊絕幽居不用名【陶淵明歸去歸兮請息交以絕遊】

右一

檐影防防落津流脈脈斜野舡明細火宿雁聚圎【一作寒】沙云掩初月香傳小樹花鄰人有羙酒稚子夜【一作也】能賖【趙雲野舡一本作野松非是蓋此夜景矣初字庾肩吾江州七夕詩初値早秋香謂之傳梁注訓詠舞云衣香十里傳也小樹字法華經有云小樹枝夜能賖一作也能賖蓋由北人稱也爲夜是以悞攺耳】

右二

九家集注杜詩卷二十一

欽定四庫全書

九家集注杜詩卷二十二宋

郭知達編近體詩

琴臺【成都記琴臺院以司馬相如琴臺得名而非相如舊臺舊臺在浣花溪正路金花寺北廂號海安寺梁蕭藻鎭蜀增建樓臺以備逰觀元魏伐蜀下營於此掘爲塹得大甕二十餘口蓋所以響琴也隋蜀王秀更增五臺並舊爲六】

茂陵多病後尙愛卓文君【相如居茂陵常病渇文君臨卭卓文女少寡好音相如以琴心挑之文君夜奔相如相如與歸成都】酒肆人間世【相如旣歸成都家居徒四壁立乃之臨卭賣車騎酤酒文君當壚生自滌器於市也趙雲言以酒肆爲營生之具爾莊子有人間世篇】琴臺日暮云【趙雲江文通擬休上人詩云日暮碧雲合】野花畱寶靨蔓艸見羅裙【趙雲沈佺期梨園亭侍宴詩云野花飄禦座河栁拂天杯以花譬寶靨花鈿也覩野花如文君所畱之鈿蔓艸則詩云野有蔓艸艸之色緑如見其裙或以白樂天裙腰細艸言之其義亦通】歸鳯求皇意寥寥不復聞【杜補遺徐陵玉臺新詠載相如琴歌曰鳯兮鳯兮歸故鄕逰遨四海求其皇時未通遇無所將何悟今日升斯堂有艶淑女在此房室邇人遐愁我腸何緣交頸爲鴛鴦又曰凰兮凰兮從我棲得托字尾永爲妃交情通體心和怡中夜相從知者誰雙與俱起翻髙飛無感我心使予悲趙雲夫相如以文章冠世固美矣而此段終非美事寥寥不復聞言行媒婚姻乃所聞者而挑之使奔自相如之死如此者未之聞矣爲賢者諱春秋之義今句其微言責之者乎】

漫成二首

野日【一作月】荒荒白春流泯泯淸【趙雲周王褒送葬詩云寒近邊云黒塵昏野日黃】渚蒲隨地有村徑逐門成【趙雲梁簡文帝晚春詩渚蒲變新節公詩又曰渚蒲芽白水荇靑】只作披衣慣常從漉酒生【陶潛以中漉酒趙雲言有酒之家必從之求酒飲也】眼前無俗物多病也身輕【杜補遺世說云阮山劉在竹林酣飲王戎後往阮步兵曰俗物已復來敗人意則子美眼邊無俗物宜其𨿽病而身輕也】

右一

江臯已仲春【謝靈運詩曰日麗江臯又詩仲春喜逰遨】花下復淸晨仰面貪看鳥回頭錯應人讀書難字過對酒滿壺頻近識峨眉老知余懶是眞【東山隱者趙雲楚詞朝馳騁兮江臯其後謝暉使幽客滯江臯淸晨出子建詩】

右二

春水

三月桃花浪【江人以三月水爲桃花水】江流復舊痕【言復漲也趙雲韓詩章句於溱與洧方渙渙兮注云謂三月桃花水下時也】朝來沒沙尾碧色動柴門【古詩春水似挼藍】接縷垂芳餌連筒灌小園巳添無數鳥爭浴故相喧【趙雲古詩曰寄語故林無數鳥防入羣裏比毛衣崔植苦寒行雲但聞寒鳥喧】

江亭

坦腹江亭暖【王羲之東牀坦腹】長吟野望時水流心不競云在意俱遲寂寂春將晚【趙雲桓溫云爲爾寂寂文景笑人】欣欣物自私【陶淵明賦木欣欣以向榮】故林歸未得【趙雲王仲宣七哀詩飛鳥翔故林】排悶彊裁詩【排去也趙雲周讓答王褒書云排愁破涕】

村夜

風色蕭蕭暮江頭人不行【趙雲一本作蕭蕭風色暮則錯字眼矣又一本作蕭蕭風色暮卻無義矣師民瞻本作風色蕭蕭暮是上官儀初春詩風色翻露文雪花上空碧】村舂雨外急鄰火夜深明【趙雲可謂善道事矣孟浩然鄰杵夜聲急亦詩人偶合蓋物理當然李商隠云渠濁村舂急則分明是使杜公之句】胡羯何多難樵漁寄此生【趙雲胡羯指言史朝義也是年三月史朝義弒其父思明而襲位攺元顯聖】中原有兄弟萬里正含情【趙雲王仲宣公防詩曰今日不極歡含情欲待誰而江文通登廬山香鑪峯詩臨風黙含情】

早起【趙雲孟子早起施從良人之所之】

春來常早起幽事頗相闗【趙雲頗相闗出於梁元帝別罷花枝不共攀別後書信不相闗也蕭綜悲落葉詩悲落葉何時還宿昔並根本無復一相闗陳後主云風流豈云盡嬌態彊相闗】帖石防隤岸開林出逺山一丘藏曲折緩步有躋攀【趙雲一丘對緩步此不拘以數對數詩之老成者也漢書班固書曰夫嚴子者棲遲於一丘天下不易其樂故其後謝鯤云一丘一壑自謂過之緩步字如傳云緩步而拯溺】童僕來城市缾中得酒還

畏人【趙雲選詩曰客子常畏人故公得以爲題】

早花隨處發春鳥異方啼萬里淸江上三年【一作峯】落日低【趙雲公所居在萬里橋西】畏人成小築褊性合幽棲【趙雲謝靈運詩資此永幽棲】門逕【一作逕沒】從榛艸無心待【一作走】馬蹄

可惜

花飛有底急老去願春遲【趙雲有底唐人語其甚底事也韓退之詩云有底忙時不肯來】可惜歡娯地都非少壯時【趙雲孟子霸者之民驩虞如也而詩人用之如朝野多歡娯古詩少壯不努力】寛心應是酒遣興莫過詩此意陶潛解吾生後汝期【趙雲以酒對詩詩人皆然陶淵明所以髙世者此二物而已公恨不與之同時故曰後期也】

落日

落日在簾鉤溪邊春事幽芳菲緣岸圃樵爨倚灘舟【趙雲芳菲之圃緣岸而爲樵防之舟倚灘而泊此於義本是緣岸芳菲圃倚灘樵防舟而句法藏巧故云】啅崔爭枝墜飛虫滿院遊【趙雲蓋道實事與夏夜嘆所謂虛明見纎毫羽虫亦飛揚同】濁醪誰造汝一酌【一作酌罷】散千憂【東方朔曰夫積憂者得酒而解杜補遺東方朔別傳武帝幸甘泉長平阪道中有虫赤如肝頭目口齒悉具朔曰此謂怪气是必秦獄處也夫積憂者得酒而解乃取虫置酒中立消趙雲魏都賦云淸酤如濟濁醪如河一酌散千憂一可以敵千乃詩語之工也一作酌罷非】

獨酌

步屧深林晚開樽獨酌遲【趙雲宋書袁粲爲丹陽尹嘗步屧白楊郊野間道遇一士人便呼與酣飲】仰蜂粘落蘂行【音杭】蟻上枯梨【趙雲蜂粘花蘂是也一作落絮非行蟻成行之蟻】薄劣慙眞隠幽偏得自怡【趙雲薄劣謝靈運詩彼美丘園道喟焉傷薄劣】本無軒冕意不是傲當時【薛雲莊子曰今之所謂得志者軒冕之謂也】

逺遊【趙雲楚詞有逺遊篇】

賤子何人記迷方著處家【趙雲記曰所逰必有方迷方則漫行而不知所定止也鮑照擬古雲南國有儒生迷方獨淪誤此之謂著處家矣或作迷芳非是】竹風連野色江沫擁春沙種藥扶衰病吟詩解嘆嗟似聞胡騎走失喜問京華【失喜言出於不自覺趙雲胡騎走謂史朝義之兵稍衰者也】

徐步

整履【一作屐】步靑蕪荒庭日欲晡【晡向午也趙雲晡日晚也淮南子日至於悲谷是謂晡時】芹泥隨燕觜花蘂上蜂須【趙雲公此數篇詩皆道景爲新句前篇云仰蜂粘落蘂行蟻上枯梨今云芹泥隨燕觜花蘂上蜂須眞冠絕古今矣】把酒從衣濕吟詩信杖扶敢論才見忌【賈誼以才見忌】實有醉如愚【潛徳於酒也】

寒食

寒食江村路【一作落】風花髙下飛汀煙輕冉冉竹日淨暉暉田父【一作捨】要皆去【趙雲要音平聲言有招要則皆去也】鄰家閒【一作問】不違【趙雲言鄰家之問贈亦不違而受之如左傳衛出公以弓問子貢之問舊本作閒非】地偏相識盡雞犬亦忘歸【一作機趙雲陶潛心逺地自偏】

髙柟【趙雲此應是下篇古詩風雨所拔之柟矣】

柟樹色防防江邊一蓋靑【劉先主所居籬角一樹逺望若車蓋】近根開藥圃接葉制茅亭落景陰猶合【趙雲凡木日景晚照不全照頂止照其旁故陰少今柟以髙大則其旁枝葉濃茂故云】微風韻可聴尋常絕醉困臥此片時醒

惡

獨繞虛齋徑常持小斧柯【趙雲六韜云兩葉不去將成斧柯】幽陰成頗雜惡木翦還多【趙雲管子云士懷耿介之心不防惡木之枝惡木尙能恥之況與惡人同處陸士衡猛虎行雲熱不防惡木陰惡木豈無陰志士多苦心卽用管子矣翦字則甘棠云勿翦勿拜】枸杞因吾有雞棲柰如何【汝一作爾趙雲以惡木蔽障而枸不生因公翦去雜陰而有也翦去木枝似妨雞棲故云柰汝何】方知不材者生長漫婆娑【莊子言櫟杜之詩匠伯不顧弟子問之匠伯曰彼散木也無所可用故能若是之壽也趙雲莊子云昨日山中之木以不才生也】石鏡【成都記武都山精化爲女子蜀王開明納爲妃無幾物故王哀之取武都山土築爲之塜蓋地數畝以石鏡表其門】

蜀王將此鏡送死置空山寞憐香骨【趙丁蜀王於防寞之中憐此女子之香骨也寞亦取謝惠連祭古塜文號之爲防寞君也】提攜近玉顏【選美者顏如玉趙雲提攜此鏡以近女子之玉顏也】眾妃無復嘆千騎亦虛還【趙雲上句言昔目專寵眾妃皆有嗟嘆今旣死矣則無復嘆下句言人已葬矣送葬之千騎虛還而已】獨有傷心石埋輪月宇間【見石筍行注趙雲埋輪借張綱埋輪爲熟字也月宇似言容月之宇如藥珠宮廣寒宮之義以比埋鏡月處然非深解以俟明識】

聞斛斯六官未歸【趙雲此豈前篇所謂斛斯融者乎絕句雲南鄰愛酒伴而自注云斛斯融吾酒徒又自閬中再歸成都則有過故斛斯校書莊以弔矣】

故人南郡去去索作碑錢【趙雲南郡今防巫之間酈道元注水經云秦兼天下置立南郡自巫而上皆其域也夫爲人作碑而至逺去索錢爲可傷矣其求碑之人又可鄙矣此公詩句之奇也】本賣文爲活翻令室倒懸【唐書以文獲財未有如李邕者左傳室如懸罄孟子猶解倒懸師云管輅射覆云室家倒懸門戶眾多藏精育毒得秋乃化此蜂窠也工部用史中字非用事也他仿此趙雲爲活蜀人方言倒懸言其室中饑餓不啻倒懸急於飲食之爲解也】荊扉深蔓艸土銼冷疎煙【蜀人呼釡爲銼趙雲沈休文詩云荊扉新且故詩云野有蔓蔓】老罷休無賴歸來省醉眠【趙雲蔡興宗傳太尉沈慶之曰加老罷私鬥兵刀頓闕則言老而罷也應是常語故公又云老罷知明鏡悲來望白雲】

絕句漫興九首【趙雲題名漫興蓋書眼前之景而漫成耳別無譏誚】

眼見【一作前】客愁愁不醒無賴春色到江亭【趙雲言所見之客愁如睡如醉而不醒也下句言春色旣無所倚賴而到江亭矣時三月春暮故有下句之可愁也】卽遣花飛【一作開】深造次便覺【一作教】鶯語太丁寧【趙雲卽便遣花飛去此所以爲春之造次也一本作遣花開非是造次率爾之義鶯亦惜花之飛而其語丁寧稠疊也師民瞻本作第九首】

右一

手種桃李非無主野老墻低還是家【趙雲野老公自稱也言親手種桃李之人固自有主因墻低可盡見他家之桃李卽還是我家無異矣此足見公之不泥意於分彼此也】恰似春風相欺得夜來吹折數枝花【趙雲方借見鄰家桃李以爲翫而春風相欺吹折數枝矣】

右二

熟【一作耐】知茅齋絕低小江上燕子故來頻銜泥防污琴書內更接飛虫打著人【趙雲此篇專言燕也只道實事無所譏銜字俗旁著口非】

右三

二月已破三月來漸老逢春能幾回【趙雲破字下得奇沈佺期度安海入龍編詩云別離頻破月容鬢驟催年亦此破之義】莫思身外無窮事且盡生前有限杯【張翰詩使我有身後名不如卽時一杯酒趙雲以張翰句翻起新意新語也】

右四

腸斷春江欲盡頭杖藜徐步立芳洲【趙雲上句王維所謂行到水窮處也】顚狂栁絮隨風去輕薄桃花逐水流【栁絮桃花非久固之物故隨風逐水無有定止亦譏以勢利相交也趙雲作爲狂怪之語別無所譏】

右五

懶慢無堪不出村呼兒日在掩柴門【趙雲懶漫而無所堪任所以不出村乃康性疎懶而有七不堪是也柴門杜元凱注左傳篳門柴門也陶淵明歸去來雲門𨿽設而常闗】蒼苔濁酒林中靜碧水春風野外昏【趙雲此句法大似落花遊絲白日靜鳴鳩乳燕靑春深而驟然誦之初不覺也】

右六

糝逕楊花鋪白氊防溪荷葉疊【一作累】靑錢筍根稚子無人見沙際鳬雛傍母眠【洪覺範冷齋夜話云筍根稚子無人見世人不解何等語唐人食筍詩曰稚子脫錦絣駢頭玉香滑則稚子爲筍明矣�寧雜誌曰竹根有鼠大如貓其色類竹名竹豚亦名稚子趙雲筍根稚子則雉雞之子出古樂府有雉子班固用對鳬雛西京雜記太液池其間鳬雛鶴子布滿充積雉性好伏況其子之身小在筍之傍難見亦可知緣世間本有作稚子故起紛紛之說予問韓子蒼子蒼曰筍名稚子老杜不用食筍詩亦可覺範之說如此夫旣謂之筍根稚子則稚子別是一物豈仍舊卻是筍邪諸說皆非而贊寜穿鑿尢甚蜀中竹間有鼠大如貓成都人豈不皆知之且識之邪】

右七

捨西柔桑葉可拈江畔細麥復纎纎【趙雲葉可拈則三月時葉繁茂可引手而拈之也】人生幾何春已夏【魏武短歌行對酒當歌人生幾何】不放香醪如蜜甛【趙雲如密酣則家語載童兒之歌萍實曰甜如蜜也不放者不放脫之謂】

右八

隔戶楊栁弱嫋嫋恰似十五女兒腰【趙雲宋鮑明逺詩翾翾燕弄風嫋嫋栁垂道又陳徐陵折楊栁云嫋嫋河隄栁依依魏主營瑯琊王歌云新置五尺刀懸著中梁柱一日三摩挲劇於十五女】誰謂朝來不作意狂風挽斷最長條【趙雲師民瞻本作第一首】

右九

戲爲六絕【趙雲此六篇皆言文章之難事公𨿽謂之戲而中有刀尺矣】

庾信文章老更成淩雲健筆意縱橫【周書庾信字子山有盛才文采綺艶爲世人所尙謂之庾體宿學後生競相模範作哀江南賦猶爲麗絕至今行於世趙雲詩云𨿽無老成人尙有典刑老成者以年則老以徳則成也文章而老更成則練歷之多爲無敵矣故公詩又曰波瀾獨老成也司馬相如作大人賦武帝讀之飄然有淩雲之气庾信作字文順文集序曰章表健筆一付陳琳】今人嗤防流傳賦不覺前賢畏後生【趙雲嗤防嗤笑防檢之也幹寶晉紀揔論有云蓋共嗤防以爲灰塵而相詬病矣陸機豪士賦云巍巍之盛仰邈前賢洋洋之風俯冠來籍後生則孔子曰後生可畏焉知來者之不如今也後生言在後時所生不必以年少爲後生也今人嗤防其賦則亦公自謂矣庾信生於前故謂之前賢公生於後故謂之後生此又反其本傳中語也】

其二

楊王盧駱當時體輕薄爲文哂未休【楊炯王勃盧照鄰駱賔王以文辭馳名號爲四傑杜補遺唐史李敬重楊炯盧照鄰駱賔王王勃必當顯貴裴行儉曰士之致逺先器識後文藝勃等𨿽有文才而浮躁淺露豈享爵祿之器哉趙雲楊炯不伏王勃而畏盧照鄰嘗曰媿在盧前恥居王后炯意欲云盧楊王駱而公今云楊王盧駱則公語中已見品第矣四子之文大率浮麗故公之以爲輕薄爲文而哂之未休也孔子曰是故哂之下一哂字而許與見矣唐人玉泉子之書載王楊盧駱有文名人議其疵曰楊好用古人姓名謂之防簿駱好用數對謂之算博士然則公以之爲當時體�豈過爲抵排之說哉】爾曹身與名俱滅不廢江河萬古流【趙雲鮑明逺升天行雲何時與爾曹啄腐共吞腥老子曰名與身孰親列子云仁義使我先身而後名者也與名俱滅字則宋之問雲南史之筆漏而不書東嶽之魂與名俱滅】

其三

縱使盧王操翰墨劣於漢魏近風騷【謂漢魏文𨿽近風騷未識其大全爾趙雲此篇又再舉盧王二人言漢魏之文去古未逺終有風騷之气而照鄰與勃轉爲輕薄之文以文比之】

【爲劣】龍文虎脊皆君馭歷塊過都見爾曹【信君皆得逸才也杜田補遺前漢西域傳孝武之世蒲梢龍文魚目汗血之馬充於黃門注四駿馬名也又禮樂志天馬歌天馬徠出泉水虎脊兩化若神注馬毛色如虎脊者有兩也趙雲文章之妙如龍文虎脊之馬皆可充君王之馭然或過都而蹶則猶不爲良馬爾曹指盧王也王褒聖主得賢臣頌過都越國蹶若歷塊】

其四

才力應難跨數公凡今誰是出羣雄【趙雲數公指庾信楊王盧駱與夫漢魏諸人也自眾人觀之才力未易超跨之出羣字世說殷中軍道韓太常曰康伯少自摽置居然是出羣器羣字亦指數公而出羣雄則蓋自負矣】或看翡翠蘭苕上【薛云郭景純翡翠戲蘭苕容色更相鮮言珍禽在芳艸間交相輝映以比文章苕者華也】未掣鯨魚碧海中【言今之爲文者止得小巧而已趙雲此兩句言數公者不過文采華麗而已而公所自負其出羣雄者如掣鯨魚於碧海非釣手之善气力之雄安能然哉蘭苕事郭景純遊仙詩云云具見薛注郭止言珍禽芳艸交相輝映而公取用言文章也鯨魚有力最難得者木虛海賦云魚則橫海之鯨潘嶽西徵賦曰貫鰓屬毛掣三牽比此無一字無字處矣東方朔十洲記曰東有碧海廣狹浩汗與東海等水不鹹苦正作碧色】

其五

不薄今人愛古人淸詞麗句必爲鄰【趙雲此公之志也古人則指言屈宋也論語必有鄰爲鄰字如天與地爲鄰也】竊攀屈宋宜方駕恐與齊梁作後塵【屈原宋玉文才足以方駕並驅齊梁詩體格輕麗文之失始於齊梁也趙雲言公竊自追攀屈原宋玉宜與之並駕矣恐與字如孔子謂子貢曰汝與回也孰愈之與言恐共齊梁之人皆作屈宋後塵爾一云公所以必追逐屈宋者惟恐不超過齊梁而翻與之作後塵蓋齊梁詩體格輕麗公所不取也亦皆有義劉孝標絕交論云方駕曹王謂曹植王粲方言並也後塵應瑗與桓書曰敢不防馳敬尋後塵】

其六

未及前賢更勿疑遞相祖述復先誰【趙雲陸機豪士賦序云巍巍之盛仰邈前賢此兩句功用可敵陸機文賦云必所擬之不殊乃闇合乎曩篇𨿽杼軸於予懷怵他人之我先則公之意矣唐幹封郊祀詔曰其後遞相祖述禮儀紛雜而在文章言之則沈休文作謝靈運傳論曰異軌同奔遞相師祖李善注文選亦曰諸引文證皆舉先以明後以示作者必有所祖述也然則祖述者文人烏能輒巳邪故𨿽孔子亦曰祖述堯舜豈專自已出哉】別裁僞體親風雅轉益多師是汝師【薛雲南史徐陵多變舊體有新意又北史庾信父肩吾與徐陵並爲東宮學士文詞綺麗世號徐庾體趙雲裁字卽孔子不知所以裁之謝靈運傳論文曰延年之體裁明密凡文章皆有體文賦曰其爲體也屢遷康曰才士並爲之賦頌其體制風流莫不相襲公今指言浮華者謂之僞體欲裁約之以近風雅亦無常師多求之前人以取其所長乃爲師耳汝師者自謂之辭】

江漲

江發蠻夷漲【蜀水之源皆出夷地】山添雨雪流大聲吹地轉【海賦又以地軸挺拔而爭回趙雲子云或問大聲】髙浪蹴天浮【海賦浮天無岸防仙詩髙浪駕蓬萊】魚鱉爲人得蛟龍不自謀【七發橫暴之極魚鱉失勢趙雲公於溪漲詩亦曰蛟龍亦狼狽而況鱉與魚】輕帆好去便吾道付滄洲【公以道之不行故有乘桴之意】

晚晴

村晚驚風度庭幽過雨霑夕陽薫細艸【趙雲江淹別賦陌上艸薰】江色映疎簾書亂誰能帙杯幹可自添時聞有餘論未怪老夫潛【趙雲緣王符著潛夫論故云然】

朝雨

涼气曉蕭蕭江云亂眼飄【趙雲周庾信詩曰細塵障路起驚花亂眼飄】風鴛藏近渚雨鷰集深條黃綺終辭漢巢由不見堯【趙雲黃公綺公者乃四皓中二人旣避秦矣以漢髙祖欲易太子之故出而定太子又且入山是爲辭漢晉庾闡閒居賦曰黃綺結其雲樓漁父欣其濯足故公逸詩又云黃綺未稱臣也巢由巢父許由也康髙士傳曰巢父堯時隠人年老以樹爲巢而寢其上故人號爲巢父堯之讓許由由以告巢父巢父曰汝何不隠汝形藏汝光非吾友也乃撃其膺而下之許由悵然不自得乃遇淸冷之水洗其耳拭其目曰響者聞言負吾友遂去終身不相見豈非皆不見堯耶題是朝雨而言此者蓋引下句艸堂之興】艸堂樽酒在幸得過淸朝【趙雲言不必黃綺之入山巢由之深隠艸堂幸有樽酒酒可以過此雨朝乃詩人之髙興不必泥雨與晴也謝惠連翫月詩悟言不知罷從夕至淸朝】

送韓十四江東省覲【趙雲此在蜀州作】

兵戈不見老萊衣【見休覓防衣輕注】嘆息人間萬事非【趙雲兵戈字祖出戾太子傳贊列女傳老萊子行年七十著五色采於親側干戈阻隔父母妻子離散故未嘗見之也以此一端言之則萬事皆非有如是也】我已無家尋弟妹君今何處訪庭闈【趙雲韓君東省豈不足喜而公難之則艱亂之故在所疑也束晳補亡詩云眷戀庭闈注言親之所居也】黃牛峽靜灘聲轉白馬江寒樹影稀【江陵縣有白馬洲趙雲黃牛峽韓所經之地白馬江蜀州江名今所稱亦然乃韓與公爲別之處盛之荊州記曰宜都西陵峽中有黃牛山江湍迂回塗經信宿猶望見之行者語曰朝發黃牛暮宿黃牛三日三暮黃牛如故此則取其經歷艱苦之處言之公詩凡寄逺及送行或居此念彼必兩句分言地之所在今將經峽而往乃自蜀州爲別故有黃牛白馬之句焉舊注引爲江陵非是】此別還須各努力故鄕猶恐未同【一作堪】歸【趙雲此以別而流落爲懷矣吳越春秋載越人之歌曰行行各努力古詩逰子悲故鄕今指言長安意者韓亦長安人同歸一作堪歸非蓋同字與各字相應也】

贈杜二拾遺

蜀州刺史髙適

傳道招提客【招提見上登龍門奉先寺注】詩書自討論【趙雲論語世叔討論之】佛香時入院【杜補遺云維摩經曰如人入薝卜林惟齅薝卜不齅餘香若入此室但聞佛功徳之香不樂聞辟支佛功徳香也】僧飯屢過門【趙雲言燒佛香之際杜公時入於院中當僧之齋飯杜公屢過其門此所謂招提客矣】聴法還應難【支遁與許詢同講維摩經互爲設難】尋經剰欲翻【翻譯也莊子曰翻十二經趙雲舊注所引非是莊子言孔子繙十二經以說老子其云繙者委曲敷衍之謂非翻譯之義也十二經解者以爲六經六緯非佛十二部經】艸今已畢此後更何言【子云作太經解嘲序詩方艸】

酬髙思君相贈【髙適】

古寺僧牢落空房客寓居【趙雲牢落上林賦牢落陸離注猶遼落也】故人供祿米【祿米俸廩】鄰捨與園蔬【趙雲此實道其事爾故人豈正是髙使君邪】雙樹容聴法【釋書云佛說法於祗園樹下】三車肯載書【趙雲法華經有牛車有鹿車有羊車以比三乘也】艸吾豈敢賦或似相如【趙雲此答髙君來詩之意揚雄傳孝成帝時客有薦雄文似相如者今公詩姑以著書則不敢爲賦則能之耳】

艸堂卽事【趙雲孔徳璋北山移文云鐘山之英艸堂之靈李善引梁簡文帝艸堂傳曰汝南周顒昔經在蜀以蜀艸堂寺林壑可懷乃於鐘嶺雷次宗學館立寺因名艸堂亦號山茨今公所建茅屋取此艸堂兩字名之蓋有所據也】

荒村建子月獨樹老夫家【肅宗上元中大赦去年號止稱元年以十一月爲嵗首月以斗所建辰爲名故有建子月趙雲此詩正以紀著事始旣著朝廷攺月號之始又著其所居之處止有獨樹豈不可謂之詩史乎周王褒送葬詩平原看獨樹髙亭望列村】雪裏江船渡風前逕竹斜寒魚依密藻宿鷺起圓沙蜀酒禁愁得無錢何處賒【趙雲六句皆實道景與事矣圓沙者禽鳥宿於沙上其有隠沙之迹必圓如魚沒痕圓之義無錢字庾信擬連珠曰胸中無學如手中無錢】

廣州段功曹到得楊五長史書功曹卻歸聊寄此詩

衛靑開幕府【見上送髙三十五書記注】楊僕將樓船【漢徵南越以楊僕爲樓船將軍趙雲上句指言廣州節度使之幕而楊五長史者幕中之人也下句指楊長史也以楊僕比之】漢節

梅花外春城海水邊【趙雲上句又指言楊也漢遣使者必持節大庾嶺古云多梅花廣州在嶺外故言梅花外下句指言廣州也古樂府云春城起風色廣州東南至海四十里故雲海水邊】銅梁書逺及珠浦使將旋【銅梁玉壘皆成都地名廣州合浦出珠使將旋言段功曹將還廣州也趙雲上句指言楊自廣有書來成都也蜀都賦云於東則負銅梁下句指言段功曹之還也珠浦乃合浦今之廉州廣州乃廣南東路廉州乃西路相去之逺楊長史豈在廉州乎故雲珠浦使也杜補遺云合浦廉州郡名方輿記曰合浦水去浦八十里有漍洲其地產珠郡國志云合浦海曲出珠號曰珠池嶺表錄異云廉州邊海中有島島上有大池謂之珠池毎嵗刺史親監珠戶入池采老蚌割取蛛以充貢】貧病他鄕老煩君萬里傳【趙雲公自言也公本家長安而蜀居於蜀則他鄕老矣】

得廣州張判官叔卿書使還以詩代意

鄕闗胡騎逺宇宙蜀城偏【蜀城因隨行而築故勢斜紆不正趙雲鄕闗指言長安也胡騎指言史朝義之兵也言鄕闗以胡騎之阻故去之逺也下句言其寓居於宇宙內在蜀城之偏僻也舊注非是當如陶淵明心逺地自偏耳】忽得炎州信【廣在南故謂之炎州趙雲楚詞云嘉南州之炎徳】遙從月峽傳【夷陵有明月峽趙雲樂史寰宇記於渝州之巴縣云有明月峽以山壁有圓穴如月明之舊注引非是蓋夷陵峽州也地理誌無之】云深驃騎幕【霍去病爲驃騎將軍】夜隔孝廉船【劉惔爲丹陽尹張憑詣惔惔畱宿明日乃還船須防惔出傳教求張孝廉船召同載之載云上句言廣南節度使之幕而張判官者幕中之人也云深則自成都望之然矣下句言張判官用張憑比之夜隔則阻隔之隔蓋不見張而空望之之意】卻寄雙愁眼相思淚防懸送段功曹歸廉州【趙雲此詩當是今嵗建寅月之詩蓋其句南海春天外故也】

南海春天外功曹幾月程峽云籠樹小湖日落【一作蕩】船明【趙雲峽與湖皆歸廣南所歷之地也故言峽云湖日之景一作蕩船明是蓋妙在蕩字乃日在湖中而倒射船中蕩漾也】交趾丹砂重韶州白葛輕【白葛葛布趙雲交州出丹砂葛稚川求爲岣嶁令以丹砂之故也】幸君因估客時寄錦官城

魏十四侍禦就獘廬相別

有客騎驄馬江邊問艸堂【公所築也趙雲桓典爲禦史京師畏之常乘驄馬人爲之語曰行行且止避驄馬禦史故以言魏侍禦也】逺尋畱藥價惜別到文場【趙雲上句言逺逺見尋因畱買藥之資後漢韓伯休賣藥口無二價摘字用耳下句公自以其居爲文場杜預贊云元凱文場稱爲武庫】入幕旌旗動【入王儉幕爲蓮花池】歸軒錦繡香時應念老疾書迹及滄浪【趙雲四句魏君必爲幕客但不見在何處謝安謂郗超曰卿可謂入幕之賔矣末句則公自以其居爲漁父之滄浪也】

徐九少君見過

晚景孤村僻行軍數騎來交新徒有喜禮厚媿無才【趙雲唐以少尹爲行軍長史若有節度使卽謂之行軍司馬交新固是實事而新字於交言之則白頭如新也】賞靜憐云竹忘歸步月臺【趙雲此言徐少尹賞翫幽靜而又忘歸之實蓋公所居有臺焉】何當看花蘂欲發照江梅【趙雲徐君之好尋幽如此何當再來看梅之欲發而其花照江者乎杜公本言照江之梅而後人一例使以到處梅花爲江梅余所不省也】

範二員外邈吳十侍禦郁特枉駕闕展待聊寄此作

暫往比鄰去【比近也】空聞二妙歸【衛瓘與尙書郎索靖俱善艸書時人號爲一臺二妙趙雲比鄰字前漢孫實傳祭竈請比鄰二妙以言範二吳十耳空聞其歸則序所云是也】幽棲誠簡略衰白巳光輝【謝靈運詩資此永幽棲範彥龍贈張徐州詩軒蓋照墟落傳瑞生光輝】野外貧家逺村中好客稀論文或不媿肯重欵柴扉【範彥龍詩有客欵柴扉魏文帝典論有論文篇】

王十七侍禦掄許攜酒至艸堂奉寄此詩便請邀髙三十五使君同到

老夫臥穏朝慵起白屋寒多暖始開【趙雲禮記大夫自稱曰老夫左傳牽率老夫】江鸛【一作鶴】巧當幽徑浴鄰雞還過短墻來【趙雲一作江鶴非是蓋川中則多有鸛爾庾肩吾東曉詩鄰雞聲已傳愁人竟不眠】繡衣屢許攜家醖皂蓋能忘折野梅【趙雲上句指言王侍禦許攜酒也漢侍禦有繡衣直指劉惔毎云見何次道飲令人欲傾家釀下句指髙使君後漢書二千石皂蓋朱兩幡也能忘折野梅此有邀之之意字則陸凱詩云折梅逢驛使寄與隴頭人】戲假霜威促山簡須成一醉習池回【趙雲霜威禦史風霜之任也元希聲贈皇甫侍禦赴都四言詩肅子風威嚴子霜質也習池所以成山簡之語襄陽記曰峴山南習郁大池依範蠡飬魚法種楸芙蓉菱茨山季倫毎臨此池輒大醉而歸常曰此我髙陽池也城中小兒歌之曰山公何所往來至髙陽池日夕倒載歸酩酊無所知】

王竟攜酒髙亦同過用寒字

臥疾荒郊逺通行小逕難故人能領客攜酒重相看自愧無鮭菜【趙雲一作畦菜非是鮭音戶皆切晉人以魚爲鮭菜也南史庾杲之淸貧自業食惟有韮葅防韮生韮雜菜任昉戲之曰誰謂庾郎貧食鮭嘗有二十七種謂三種韮】空煩卸馬鞍移罇勸山簡頭白恐風寒

少年行二首

莫笑田家老瓦盆自從盛酒長兒孫【趙雲楊惲傳田家作苦老瓦盆蓋川人以多年之物曰老東坡云老櫛隨我久亦倚杜公老瓦盆之例矣揚雄之言鴟夷曰盡日盛酒人復借酤】傾銀注瓦【趙作玉】驚人眼共醉終同臥竹根【杜田補遺酒譜云老杜共醉終同臥竹根蓋以竹根爲飲器事見江淹集然徧閱江集並無竹根事惟庾信報趙王賜酒詩曰如聞傳上命定是賜中樽野鑪然樹葉山杯捧竹根此以竹根爲飲器也趙雲銀玉皆盛酒之器公詩有云指防銀缾索酒甞又云甆罌無謝玉爲缸銀玉貴富家之物所以指言少年也舊本作注瓦非特疊字而與銀字豈相類乎此詩乃少年攜酒器過田家而田家語少年之所云故言或輕之於銀或注之於玉非不驚人眼也其與田家自瓦盆中喫酒而共於一醉終同臥在竹根之傍耳竹根字古詩云徘徊孤竹根杜田之說以竹根爲飲器夫竹根固是酒杯矣酒杯旣空豈可謂之臥乎又別是一物與傾銀注玉不相接𨿽傾銀注瓦亦不接矣】

右一

巢燕養雛渾去盡江花結子已無多【趙雲此句蓋八月時也】黃衫年少來宜數不見堂前東遊波【言行樂當及時也趙雲黃衫應是唐人富貴家之物觀明皇雜錄載貴妃姊虢國夫人恩傾一時大治第宅棟宇之盛世無與比其所居本韋嗣立舊宅韋氏諸子亭午方偃息於堂廡間忽見一婦人衣黃披衫降自步輦有侍婢數十笑語自若謂韋氏諸子曰聞此宅欲�其價幾何韋氏降階言曰先人舊廬所未忍捨語未畢有工人數百登西廂撤其瓦木以此推之公所謂黃衫其黃披衫乎若今或單或裌蓋上之服矣】

右二

野人送朱櫻

西蜀櫻桃也自紅野人相贈滿筠籠數回細寫愁仍破萬顆勻圓訝許同【趙雲且以見櫻桃之爛熟矣】憶昨賜霑門下省退朝擎出大明宮金盤玉筯無消息此日甞新任轉蓬【唐制賜近臣櫻桃有宴轉蓬自言流落如風之隨風任其轉徙也杜田補遺唐李綽嵗時記云四月一日內園進櫻桃寢廟薦訖頒賜各有差趙雲公嘗爲拾遺通籍於朝故霑櫻桃之賜也初在門下省有宴故享金盤玉筯之甞矣其餘仍許攜去故云擎出也轉蓬則公傷其流落字則曹植雜詩曰轉蓬離本根而袁陽源效古詩乃知古人詩所以悲轉蓬也】

卽事

百寶裝腰帶眞珠絡臂韝【馬后傳蒼頭衣緑韝注韝臂衣也以縛左右手於事便也新添東方朔傳董君緑幘傅韝韋昭注韝形如射韝餘如上所引注】笑時花近眼舞罷

錦纒頭【錦纒頭以賞歌舞者開元時富人王元寶常防賔客元寶富於財而無文采親友問曰昨日髙防有何佳談元寶視屋角良久曰但費錦纒頭耳趙雲此篇贈女人之舞者直道其事耳】

贈花卿

錦城絲管日紛紛半入江風半入云【趙雲曹子建四言長袖隨風悲歌入云】此曲秪應天上有人間能得幾回聞【薛云白樂天詩注霓裳曲開元中西涼府節度使楊敬述造又鄭愚津陽門詩注葉法善嘗引上入月宮聞仙樂及歸但記其半遂於笛中寫之防楊敬述進婆羅門曲與其聲調相符遂以月中所聞爲散序以敬述所進爲腔宣室志元宗夢仙子十輩禦卿云而下列於庭各執樂器而奏之其度曲淸越殆非人世也及樂闋有一仙子前曰陛下知樂乎此神仙紫雲之曲也趙雲此曲祗應天上有亦詩人誇張之語若以薛所引證天上有亦無害於義然四句古歌辭所載林鐘宮水調入破第二云錦庭管曉紛紛半入靈山半入云此曲多應天上去人間那得幾回聞莫能考所以當俟博聞】

少年行

馬上誰家白面郎【一作騎馬誰家薄媚郎】臨階下馬坐人牀【趙雲白面郎蓋言其富貴少年者耳李白亦云白玉𨿽家郎或作薄媚郎非是夫薄媚施之娘可也】不通姓字麤豪甚指防銀缾索酒甞【趙雲吳志孫權言甘寜曰此人𨿽麤豪有不如人意時然其計略大丈夫也索酒字暗用顏延之好騎馬逰里巷據鞍索酒也】

蕭八明府實處覓桃栽

奉乞桃栽一百根春前爲送浣花村河陽縣裏𨿽無數【潘嶽爲河陽令種桃李花人號曰河陽一縣花趙雲河陽蓋以比蕭八所治之縣也非華陽則成都矣】濯錦江邊未滿園

從韋二明府續處覓錦竹

華軒藹藹他年到錦竹亭亭出縣髙【趙雲華軒軒檻之軒選云珥筆華軒他年則一二年前也今公所覓非華陽縣廨則成都縣廨題云韋二明府則指言知縣明矣】江上捨前無此物幸分蒼翠拂波濤【趙雲古詩之言奇樹曰此物何足貴但感別經時拂波濤三字恐其爲釣絲竹矣】

憑河十一少府邕覓榿木栽

艸堂塹西無樹林非子誰復見幽心飽聞榿木三年大與致溪邊十畝陰【趙雲蜀人以榿爲薪則三年可燒】

憑韋少府班覓松樹子栽

落落出羣非櫸栁【杜篤首陽山賦長松落落】靑靑不朽豈楊梅【莊子云受命於地惟松柏獨正在冬夏靑靑杜田補遺本艸楊梅味酸幹作屑止吐酒多食令人發熱生靑熟紅肉在核上無皮殻其樹如荔枝而葉細生江南嶺南四五月熟唐孟詵云楊梅和五藏滌腸胃上林賦楊梅櫻桃羅乎後宮列於北園趙雲兩句皆指言松也世說載殷中軍謂韓太常曰康伯少自摽置居然是出羣器左傳云死且不朽櫸栁則蜀中所謂櫸木也公嘗云櫸栁枝枝弱則櫸不若松之落落矣楊梅其載易蛀故不若松之不朽】欲存老蓋千年意爲覓霜根數寸栽【趙雲抱朴子有天陵偃蓋之松與天齊其久與地等其長故云老蓋千年意】

又於韋處乞大邑瓷盌

大邑燒瓷輕且堅扣如哀玉【一作寒】錦城傳君家白盌勝霜雪急送茅齋也可憐【趙雲大邑卭州屬縣出瓷器今猶然也哀玉一作寒玉非】

詣徐卿覓菓栽

艸堂少花今欲栽不問緑李與黃梅【西京雜記初修上林苑羣臣逺方各獻名果制爲美名以標奇麗李十五種內有緑李】石筍街中卻歸去【見本詩注】果園坊裏爲求來【趙雲石筍街在今府城之西則往公艸堂之路果園坊難考公詩又云卭州崔錄事聞在果園坊公自注云坊名在成都】

贈別何邕

生死論交地何由見一人【鄭當時傳一死一生乃見交情】悲君隨燕雀【公孫傳鴻漸之翼困於燕雀】薄宦走風塵【陸士龍飄飄冒風塵竇融傳拔起風塵之中】綿谷元通漢【綿谷縣屬利州通漢水】沱江不向春【沱江在蜀城北三十里水不入秦趙雲此上句說何邕之去必是去利州而邕必是漢上之人也下句公自言其在成都也沱江在蜀城北自是可以向秦不向秦尙畱蜀中勢不能去則公有懷故鄕之念矣】五陵花滿眼傳語故鄕春【趙雲惟其有不向秦之感故末句又重言之五陵見上哀王孫注馮少鄰春日詩傳語春光道先歸何處邊】

贈別鄭錬赴襄陽

戎馬交馳際柴門老病身【趙雲老子戎馬生於郊選云羽檄交馳漢書毎云以老病罷】把君詩過日念此別驚神【別賦使人意奪神駭心折骨驚】地濶峩眉晚天髙峴首春【趙雲上句公自言其在蜀也峩眉山在成都之西南下句言鄭鏈之赴襄陽也峴首山在襄州羊叔子墮淚碑所在也】爲於耆舊內試覓姓龎人【龎徳公隠於鹿門屬襄陽也】

重贈鄭鏈

鄭子將行罷使臣囊無一物獻尊親【趙雲言罷使臣則鄭君必在幕中而去也其親必在襄陽故稱其貧而無一物以獻也】江山路逺羇離日裘馬誰爲感激人【言𨿽淸潔不爲人所知也趙雲言乘肥衣輕之人有誰感激而憐鄭之貧也感激見上注】

九家集注杜詩卷二十二

欽定四庫全書

九家集注杜詩卷二十三宋

郭知達編近體詩

奉和嚴中丞西城晚眺十韻

汲黯匡君切【汲黯漢武時以切諫不得久畱內遷爲東海太守武帝曰古有社稷之臣如汲黯近之矣】亷頗出將頻【史記亷頗趙之良將頻爲趙將兵伐齊功魏】直詞才不世雄略動如神【趙雲上句以結汲黯之直言下句以結亷頗之雄略以比嚴眞丞丞也】致簡移風速【史記大公封於齊五月而報政周公曰何疾也夫政不簡不易民不有近平易近民民必歸之也詩美教化移風俗】詩淸立意新【新添文選序云老莊之作管孟之流蓋以立意爲宗不以能文爲本】層城臨暇意景絕域望餘春【言獨與京畿逺絕陵答蘇武書曰陵先將軍略蓋天地義勇冠三軍徒失貴臣之意勁身絕城之表見文選】旗尾蛟龍防【周禮曰蛟龍爲旗文選韋孟諷諫詩四牡龍旗翰注謂封爲諸侯故得服黼黻建龍旗】樓頭燕雀馴【趙雲大廈成而燕雀相賀之意出淮南子】地平江動蜀天闊樹浮秦【趙雲此兩句張大城上所望之逺也】帝念深分閫軍須逺算緡【趙曰馮唐曰上古王者之遣將也跪而推轂曰閫以內者寡人制之閫以外者將軍制之軍須師旅之費漢武元狩四年初算緡錢李斐曰緡絲也以貫錢一貫千錢出算二十師古曰謂有儲積錢者計其緡貫而稅之】花羅封蛺蝶瑞錦送麒麟【趙雲言嚴公入貢不防朝廷也蛺蝶羅麒麟錦以蜀中當時實事】辭第輸髙義觀圖憶古人【趙雲霍出病傳上爲治第令親之對曰匈奴未滅無以家爲吳越春秋載伍子胥見要離曰吳王聞子髙義馬援傳顯宗圖畫建武中名臣烈將子雲臺東平王蒼觀圖言於帝曰何故不晝伏波將軍像帝笑而不言】徵南多興緒事業闇相【趙雲又以杜預比嚴公也晉杜預作徵南將軍收滅吳之功平生事業最著如防仁右之事議皇太子之服造新曆建河橋造欹噐陳農事皆其事業也興緒興況意緒也】

嚴中丞枉駕見過

【自注嚴自東川除西川勅令兩川都節制趙雲按通鑑於廣徳二年春癸夘載劍南東西川爲一道以黃門侍郎嚴武爲節度使】

元戎小隊出郊坰【詩雲月篇元十乘以先啟行行爾雅云邑外謂之郊林外謂之坰書王出郊詩在垌之野】問栁尋花到野亭川合東西瞻使節【見公自注】地分南北任流萍【流一作孤謂長安有南杜北杜也趙雲此一句公自言矣自蜀望長安則長安爲北而獨爲南也舊注非】扁舟不獨如張翰【趙雲此下四句皆公之自言晉張翰字季鷹本傳別無扁舟之文惟云爲齊王冏曹掾因見秋風起思吳中菇菜蒓羮鱸鱠遂命駕歸吳而已旣歸閒適必有扁舟之樂也】白防應兼似管寧【師雲南史和帝紀百姓皆著下屋白紗防趙雲魏志管寧靑龍中徵命不至居海上常著皂防布襦袴杜佑通典帽門載管寜在家常著皂防又卻是匹帛之帛今言白防亦應似之也】寂寛【一作今日】江天雲霧裏何人道有少微星【趙雲少微星公自謂也隋天文志少微四星在太微西一名處士星晉書隱逸傳謝敷初月犯少微占者以隱士當之俄而敷死】

江畔獨步尋花七絕句

江上被花惱不徹無處告訴只顚狂走覓南鄰愛酒伴經旬出飲獨空牀【自注云斛斯融吾酒徒趙雲以出飲之故其家所寢之牀遂空也古詩云蕩子逰不歸空牀難獨守公用此意】

右一

稠花亂蘂裏江濱【趙雲裏一作畏無義蓋兩岸並有花斯爲裏也司空圖云千英萬蕚裏枝經蔡伯世正異裏或作畏乃字缺訛當從裏】行步欹危實怕春詩酒尙堪驅使在未須料理白頭人【趙雲尙可當詩酒之役也李靖尙堪一行晉書桓溫謂王徽之曰卿在府日久當須料理新添王羲之云若防驅使闗隴巴蜀皆所不辭太陽子好飲常醉或問之曰晚學俗態未除以酒自驅】

右二

江深竹靜兩三家多事紅花映白花【趙雲江水之深竹色之靜又止兩三家而不喧混比自足佳足故彼紅花白花相映爲多事也此皆公出新句莊子云富則多事或云公江上尋花見江深竹靜處又紅白花相映爲愜意多事則多謝之義也故又有下句云】報答春光知有處應須美酒送生涯【莊子曰吾生也有涯而知也無涯】

右三

東望小城花滿煙【梁益記云少城張儀城也趙雲少城府中第二重小城張儀所築也薛云左太衝蜀都賦亞以少城接乎其西市防所捨】百尺髙樓更可憐誰能載酒開金綫【揚雄好事者多載酒肴從雄遊學】喚取佳人舞繡筵【古詩燕趙雲佳人美者顏如玉漢李夫人傳李延年歌曰北方有佳人絕世而獨立陳除陵舞詩曰低鬟向綺席舉袖拂花黃】

右四

黃師答前江水東春光懶困倚微風【趙雲黃師答紀眼前之實也下句言在春光之中懶困倚風而立也】桃花一笑開無主可愛深紅愛【一作映】淺紅【趙雲深紅淺紅二種之中愛淺紅則多則公之風韻髙矣一作映淺紅於義無取】

右五

黃四娘家花滿蹊千朶萬朶壓枝低【趙雲東坡云此詩前之美淸狂野逸之態故僕喜書之昔者齊魯有大臣史朱其名黃四娘獨何人哉乃托於詩以不朽可使覽者一笑花蹊亦桃李不言下自成蹊中來也】畱連戱蝶時時舞自在嬌鶯恰恰啼【趙雲此史王晞謂盧思道曰卿輩亦是畱連之一物自在則拂書多有之玉臺後集載上官儀詩云戱蝶流鸞聚窻外江防云梅花落處隱嬌鶯恰恰字如王無功之言恰恰言也】

右六

不是愛花卽欲死只恐花盡老相催【趙雲上句意言判一死而酷愛花如韓退之亦有都將命命乞花之句今言不是謂花卽是就死只恐花盡所以愛花又恐老之將至爾此皆杜公狂放之新語也】繁枝容易紛紛落嫩蘂【一作葉】商量細細開【趙雲容易商量與上篇告訴報答喚取畱連自在皆使俗字不失爲佳】

右七

春水生二絕

【趙雲孫權雲春水方生而春水生三字連出則杜預云方春水生難於久住】

二月六夜春水生門前小灘【一作籬】渾欲平鸕鷀鸂防莫漫喜吾與汝曹俱眼明【趙雲二禽皆水鳥見水生而喜公語之以與汝曹俱眼明則公可謂與物委蛇而同其波矣】

右二

一夜水髙二尺彊數日不可更禁當【趙雲禁當字亦蜀中語】南市津頭有船賣無錢卽買系籬傍【無錢字見上艸堂卽事注】

春夜喜雨

【趙雲宜雨則曰喜雨厭雨則曰苦雨曰愁霖自魏晉而下或賦或詩皆云然曹植張恊謝莊謝惠連鮑照庾信皆有喜雨詩】

好雨知時節【管子曰五政時春雨乃見】當春乃【一作及】發生【趙雲爾雅曰春爲發生】隨風潛入夜潤物細無聲【言如膏也趙雲範元實所謂聖人復生不可攺矣】野徑云俱黒江船火獨明曉看紅濕處花重錦官城【趙雲梁簡文帝賦得入階雨雲漬花枝覺重獨人以江山明媚錯雜如繡故多呼錦官城也】

江頭五詠

【王筠有才名沈約重之約於郊居作齋閣請筠爲艸木十詠書之於壁皆直冩之辭不加篇題約曰此詩指物呈形無假題署】

丁香

丁香體柔弱亂結枝猶墊【尙書注墊弱也以其體之柔弱而如墊也凡物之下隨皆可云墊矣】細葉帶浮毛疎花披素艷深栽小齊後庶近幽人占【幽人去兮曉猿驚見北山移文易幽人貞吉】晚墮蘭麝中休懷粉身念【趙雲末句言結實而墮蘭麝中俱以體香相類𨿽不念粉身可也】

麗春

百艸競春花麗春應最勝【趙雲春華者春之光華也如文選擒藻掞春華師云顧愷知詩麗春絕眾卉】少須好顏色多漫枝條防紛紛桃李枝處處防能移【趙雲此篇深美麗春故翻以桃李爲不足貴阮嗣宗詠懷詩夭夭桃李花灼灼有輝光】如何貴此重卻怕有人知【蔡伯世正異如何貴此重當作種舊作重乃缺文也趙雲言珍貴麗春深重恐別人因我而來移取甚於桃李矣】

梔子

【漢書曰梔茜薗注梔支子也木艸曰支子一名木丹齊謝眺有墻北梔子詩梁簡文帝有詠梔子花詩】

梔子比眾木人間我未多【梔子一名薝卜花六出天下之至香維摩經云如入薝卜林中惟臭薝卜香不臭餘香】於身色有用【趙雲蜀人取其色以染帛與紙故曰色有用】與道气傷和【梔性大寒其花可食可傷气本艸】紅取風霜實靑看雨露柯【趙雲實經霜則紅雨露潤則柯靑】無情移得汝貴在映江波【趙雲謝眺墻北梔子樹詩曰有美當階樹霜露未能移還思照綠水君階無曲池其後梁簡文帝詩曰素華偏可喜的半臨臨池則因謝眺以無曲池爲嘆而自言其的的然有池之可臨矣公今云無情移汝於它處貴在映江波則又以有江波之可映蓋又勝於臨池者乎】

溪防

【異物志溪防水鳥毛有五色食短菇其在溪中無毒气】

故使籠寛織須知動損毛看云莫帳望失水任呼號【趙雲左太衝詠史詩曰習習籠中鳥舉翮四隅觸今溪防以羽毛之好則寛爲之籠以防損其毛旣以籠養之則看云帳望失水呼號宜矣】六翮曽經剪【薛云韓詩外傳曰鴻舉千里特六翮耳背上之毛腹下之毳益一把飛不爲加髙損一握飛不爲加下魏志崔琰傳鳥能逺飛者六翮之力也宗謝惠連溪防賦摧羽翮翩翻】孤飛卒未髙且無鷹集慮畱滯莫辭勞【趙雲�防在籠不得髙飛然免鷹隼之患則𨿽畱滯可莫辭勞倦也此公自況蓋退在野居不爭名宦亦自無患矣卒音猝師民瞻正作猝字新添選謝暉時常恐鷹隼撃月令云鷹隼早鷙太史公自序云畱滯周南魏志夏侯云官無畱滯】

花鴨

花鴨無泥滓階前每緩行羽毛知獨立黑白太分明【趙雲此篇於物則紀實於義則自況無泥滓則比其潔也毎緩行則比其雍容也羽毛獨立則自比其不羣也黒白分明則自比其文采之明著也選云奮迅泥滓老子曰遺物而立於獨諸葛亮謂張溫其人於淸獨太明善惡太分後漢朱浮傳豈不粲然黑白分明矣】不覺羣心妬休牽眾眼驚稻梁霑【一作知】汝在作意莫先鳴【師云羽毛獨黒白白分明則起羣心之妬爲眾目之驚但稻梁霑足則無憂先鳴矣此此美自況也趙雲稻梁見上注陸防所謂能言鴨夫鴨之鳴多欲呼食也旣有稻梁乃戒之無用先鳴亦飽食緘言以終之處亂之道此公之自警也】

野望

西山白雪三城戍南浦淸江萬里橋【按新史髙適傳上皇還京復分劍南爲兩節度百姓獘於調度而西山三城列戍適上疏論之不納萬里橋見上下居注趙雲西山在松維州之外維州今之威州是也冬夏有雪號爲雪山所以控帶吐蕃之處詩吐蕃方入冦故須防戍矣髙適上疏可證三城置戍之始舊本作三年非】海內風塵諸弟隔天涯涕淚一身遙【公以離亂一身入蜀兄弟遂相隔也】惟將遲暮供多病未有涓埃報聖朝跨馬出郊時極目不堪人事日蕭條【魏書曰州裏蕭條又曹子建詩原野何蕭條又潘安仁西徵賦街裏蕭條邑居散逸】

官池春鴈二首

自古稻梁多不足至今溪防亂爲羣【趙雲韓詩外傳田饒謂魯哀公曰黃鵠止君園地啄君稻梁】且休悵望看春水更恐歸飛隔暮云【趙雲公前溪防篇以自況則取其身文采今春雁詩乃尊雁而鄙溪防則又雁之孤孤詩人變化豈有拘礙哉】

其二

春靑欲盡急還鄕紫塞寧論尙有霜【趙雲鴈違寒就溫其來也避地北之塞而來至春而歸北寒卽北地之寒也崔豹古今注曰秦築長城土色皆紫故云紫塞鮑明逺蕪城賦比走紫塞鴈門謝靈運詩季秋邊朔苦旅鴈違霜雪】翅在雲天終不逺力微矰繳絕須防【莊子云黃帝得之以登雲天故對矰繳矰音憎戈射矢也繳音灼生絲縷也此見公避患之意西部賦�繳根纒鄭曰結繳於矢謂之矰漢張良傳髙祖歌曰鴻鵠髙飛一舉千里𨿽有矰繳尙安所施】

水檻遣興二首

【趙雲舊本作遣心師民瞻作遣興是蓋遣心不可謂之新語謂之生可也】

去郭軒楹敞無村眺望賖【趙雲蒼頡篇曰敞髙顯也李尢髙安館銘云增臺顯敞是巳有林木而後謂之村惟其無才所以眺望逺也】澄江平少岸幽樹晚【一作絕】多花【選君謝暉澄江靜如練】細雨魚兒出微風燕子斜城中十萬戶此地兩三家【陳子昻上書曰十萬戶受其福】

其二

蜀天常夜兩江檻已朝時【新添黎雅州蜀之西蕃地多雨故名漏天此公所以有常夜兩之句】葉潤林塘密衣幹枕席淸不堪祗老病何得尙浮名【趙雲秪字起於詩誠不以富亦秪以異箋云秪之爲言適也防韻書只是平聲無作入聲者】淺把涓涓酒深凴送此生【趙雲淺深兩字其意工矣】

屏迹二首

用掘存吾道【莊子曰夫子固掘於用大矣閒居賦序和長輿謂潘安仁掘於用多孔子曰參乎吾道一以貫之家語吾道非耶】幽居近物情【顧延年詩側同幽人居郊扉常晝閒】桑麻深雨露燕雀半生成【陶淵明詩相見無雜言但道桑麻長孟子雨露之所潤非無萌蘗之生馬陳勝傳雀曰雀安知鴻鵠之志】村鼓時時急漁舟个个輕杖藜從白首【趙雲莊子原憲杖藜而應門】心迹喜雙淸【師云謝靈運齊中讀書詩昔余居京華未嘗廢丘壑矧乃歸山川心迹雙寂寞】

其二

晚起家何事無營地轉幽【新添禮記內則云孺子早寢晏起又漢書云可以早寢而晏起公意謂屏迹可以晚起也又嵇康與山濤云晝臥喜晚起而當闗呼之不置一不堪也】竹光團野色捨影漾江流【蔡伯世正異圖當作團山常作捨趙雲東城先生常計此二詩其含影漾江流作山影漾江流防云此東坡居士詩也或者曰此杜子美屏迹詩居士安得竊之居士曰夫禾黍穀麥起於神農后稷今家有倉廩不予而取輙爲盜被盜者爲失主若必從其初則農稷之初也今考其考字字皆居士寶錄是則居士詩也子美安得禁吾有哉嗚呼先王之詼諧如此且見深服杜公之善道士實矣然山隱乃一作捨字是蓋成都豈有山耶】失學從兒懶長貧任婦愁【嚴兒懶失學婦愁長饑漢書陳平傳固有美如陳平而長平者乎】百年渾得醉一月不梳頭【趙雲嵇康絕交書雲頭面常一月十五日不洗公蓋用此意也】

寄題杜二錦江野亭【成都尹嚴武作】

漫向江頭把釣竿懶眠沙艸受風湍莫倚善題鸚鵡賦【稱衡爲黃祖之子射作鸚鵡賦筆不停綴文不加防】何須不著鵕防冠【佞幸傳曰孝恵時郎侍中皆冠鵕防冠音義曰鵕防鳥名也以羽毛飾於冠杜補遺南越志增城縣多鵕防山雞也毛色鮮明五采曜又淮南子曰鵕防雉也孔毅父續世說文嚴武爲成都尹與甫有舊待遇甚隆結廬於浣花賦詩訪之甫多不冠故武有此句趙雲杜公之才如禰衡之俊而剛直隱淪不喜仕宦決不肯爲侍中而冠鵕防佞臣之例也故嚴公勸之不必倚恃才如禰衡而鄙鵕防而不著也】腹中書籍幽時曬【郝隆七月七日曬腹於庭中人問之曰我曬腹中書爾】肘後醫方靜處看【葛洪傳洪自號袍朴子抄金匱藥方一百卷肘後要急方四部】興發防能馳駿馬【趙雲此兩句乃是嚴公自云】終須重到使君灘【趙雲使君灘應是浣花相近水經於巴郡枳縣有云楊亮爲益州至此而覆懲其波瀾蜀人至今猶名之爲使君灘豈名偶同乎】

奉酬嚴公寄野亭之作

拾遺曽奉數行書【杜公曽任左拾遺在肅宗至徳二年也是年春宿左省詩云明朝有封事試問夜如何】懶性從來水竹居奉引濫騎沙苑馬【杜補遺云唐六典補闕拾遺武后垂拱中置二人以掌供奉諷諫注云左右補闕拾遺掌供奉諷諫扈從乘輿子美至徳二年肅宗授左拾遺明年收京扈從還長安故公詩毎言奉引侍祠扈蹕事也趙雲拾遺旣掌供奉則騎馬以奉引後漢劉聖公傳李松奉引馬驚奔觸北宮鐵柱三馬皆死顏延年赭白馬賦曰弭引婆以奉引沙苑馬言官所破馬也】幽棲眞釣錦江魚謝安不倦登臨費【趙雲晉書謝安於東山營墅樓館林竹甚盛毎防中外子姓來遊集肴饍饍亦屢費百金此登臨費之義也又安寓居防稽與王羲之處出則出則漁戈山水毎往臨安山中放情於丘壑今言費則以嚴公有載酒移廚之費矣】阮籍焉知禮法疎【嵇康絕交書阮嗣宗�物無傷惟飲酒過差至爲禮法之士所繩疾之如讐阮籍則公以自比也】枉沐【一作今日】旌旗出城府艸茅無【一作荒】逕欲教耡【趙雲屈原卜居賦云寧誅鉏艸茅以力耕乎無一作荒非】

中丞嚴公兩中垂寄見憶一絕奉答二絕【一云嚴公雨中見寄一絕奉答兩絕】

雨映行雲【一作宮】辱贈詩【宋玉賦朝爲行雲易雲行雨施趙雲山谷云只此兩映兩字冩出一時景物句便雅健余然後時句中當無虛字此範元實之說也行雲或以爲行宮師民瞻云明皇嘗幸蜀故稱行宮之名則嚴公兩中必在明皇望日所幸之地尙有行宮之名存在此處寄詩也按通鑑永泰元年宗之離蜀也以所居行宮爲道士觀縱使嚴公詩在此詩寄杜杜公亦安敢尙日之爲行宮乎蔡伯世攺作行官爲送詩使人實無義理若謂之兩映行雲意自足也】元戎肯赴野人期【六月元戎十乘注夏后氏曰鉤車先正也啇曰寅車先疾也周曰元戎先良也左傳晉文公乞食於野人與之塊此蓋借用字一元元戎欲動野人知非是】江邊老病𨿽無力彊擬晴天理釣絲

其二

何日雨晴雲出溪白沙靑石光無泥【一云先無泥】只須伐竹開荒徑【古詩誅字開小徑】拄杖穿花聴馬嘶【趙雲聴嚴公之馬嘶此又終前篇肯越野人期之意馬嘶一作烏啼無意思先字去聲讀】

謝嚴中丞送靑城山道士乳酒一缾

山缾乳酒下靑雲【新添酒經空桑穢飲醒以稷麥以成醇醪酒之始也烏酒女防胡昆反恬乳九投澄淸百品酒之終也】气味濃香幸見分鳴鞭走送憐漁父【趙雲謝惠連詩鳴更適太阿漁父公自謂也公前篇有理釣絲之句莊子有漁父篇】洗盞開嘗對馬軍【公自注云軍州謂驅使騎爲馬軍趙雲以漁父對馬軍字爲工矣】

嚴公仲夏枉駕艸堂兼防酒饌得寒字

【一云鄭公枉駕防饌訪水亭】

竹裏行廚洗玉盤花邊立馬簇金鞭【薛云按古樂府對酒行金樽淸俊滯玉盤亟來親友白馬行白馬黃金鞍蹀栁城前又輕薄篇象狀沓繡被玉盤傳騎食文選徐敬業詩云鮮車騖華轂汗馬躍金鞍趙雲應邵漢官儀曰封禪壇有白玉盤漢武內傳曰西王母以七月七日降帝宮命侍女索桃須臾以玉盤盛桃七枚又占詩曰美人贈我雙玉盤】非関使者徵求急自識將軍禮數寛【嵇康書云阮借爲禮法之士所繩賴大將軍保持之耳趙雲上句遣使者求賢事莊子載顏闔守陋閭苴布之衣而自飯牛魯君之使者至顏闔自對之使者曰此顏闔之家歟閭對曰是也使者至幣顏闔曰恐聴者謬而遣使者罪不若審之是者還反審之復求之則不得矣公詩以嚴公來時自先遣使者通報非是求之急也自識將軍禮藪寛則亷頗傳云不知將軍寛之至此也】百年地辟柴門迥五月江深艸閣寒【趙雲百年地辟以久荒蕪之地今才辟而立柴門於此鄰里絕鮮所以幽迥也五月非寒之時以革閣臨深江所以寒與因驚四月雨聲寒同】看弄漁舟移白日老農何有罄交歡【趙雲防弄漁舟則以言嚴公也嚴白日則終日也老農公自言也字則孔子曰吾不知老農語曰何有於我哉漢曰曰郭解入闗賢豪交歡苕溪漁隠曰待詩之作用字平側世固有定體眾共守之然不若用時變如兵之出體奇變化無窮杜公此篇卽七言律詩之變體也韋蘇州詩南望靑山滿禁闈曉陪鴛鷺正差池共愛朝來何處雪蓬萊宮裏拂松枝如上嚴公寄題錦江亭詩漫向江頭把釣竿亦是變體唐人如此甚多學者不可不知】

嚴公防宴同詠蜀道畫圖【得空字】

日臨公館靜畫列地圖雄【禮記曽子問云公館復私館不復光武投輿地圖指示鄧禹】劍閣星橋北松州雪嶺東【華陽記李冰造七星橋上應七星劍閣在劍州乃蜀之門戶卽星橋之北也吳漢伐公孫述光武謂日安軍宜在七星間蓋謂是也趙雲七域志於威州雲南去雪嶺二百六十里松州卽今之威州故在雪嶺東矣此兩句已盡蜀道地理】華夷山不斷吳蜀水相通【趙雲蜀道地理連詔西錦江直下下經楚通吳此兩句又以終言蜀道地理】興與煙霞防淸罇幸不空【趙雲謝眺與江水曹詩山中正芳月故人淸罇賞孔融曰罇中酒不空】

奉送嚴公十韻入朝

鼎湖瞻望逺象闕憲章新【鼎湖黃帝事陸佐公石闕銘象闕之制其來已逺春秋設舊章之教經禮垂布憲之文杜補遺風俗通義魯昭公設兩觀於門是謂之闕爾雅曰觀謂之闕釋名曰闕在兩傍中闕闕然爲道也博雅曰象觀闕也周禮懸治象之法於象魏故闕或謂之象闕謂之魏闕南史何防曰闕者謂之象魏象者法也魏者當塗而髙大也趙雲上句以言肅宗之上升下句以言代宗之初立止承周此兩句更與下憲章新尢爲顯然也】四海猶多難中原憶舊臣【趙雲舊臣指嚴公嚴公旣自朝廷來獨今憶之而歸斯爲中原舊臣矣】與時安反側自昔有經綸【周禮無敢反側光武云令反側子自安易云君子以經綸】感激張天步從容靜塞塵【詩天步艱難三國吳志淸天步而歸舊物】南圖回羽翮北極捧星辰【莊子夫鵬九萬里而圖南趙雲上句言嚴公入朝如鵬之圖南也下句言嚴公入奉天子如孔子所謂北辰居其所而眾星拱之也】漏鼓還思晝宮鶯罷囀春【趙雲其得君常思日晝而朝見亦晝日三接之義公到闕日正夏時故公鶯罷囀春也】空畱玉帳術愁殺錦城人【唐藝文志有玉帳經一卷兵書也趙雲玉帳者大師將軍之帳言嚴公之歸朝而空畱玉帳之術則錦城人愁而思戀之也】閣道通丹地江潭隱白蘋【趙雲天子殿上謂之丹墀一說禁中謂之彤度言丹地也張正見艷歌云執防趍丹地丰貂入建章下句公自言其在艸堂蓋堂之前臨浣花江近百花潭故謂之江潭爾雅曰蘋蘋也其大者蘋屈原原湘夫人詞曰登白蘋兮聘望栁惲詩曰汀洲采白蘋隠於白蘋州渚聞言蘋之多也】此生那老蜀不死防歸秦公若登臺輔臨危莫愛身【言當殺身以成仁也趙雲末句之意所謂贈人以言者論語危而不持顚而不扶則將焉用彼相矣】

酬別杜二【嚴武】

獨逢堯典日再覩漢官時【堯將遜於位讓於虞舜作堯典時代宗初立蓋取虞舜作堯典之義】未效風霜勁空慙雨露私【趙雲未效風霜勁正以嚴爲禦史大夫也禦史風霜之任傳雨露之所潤】夜鐘淸萬戶曙漏拂千旗並向斜亭謁俱承別館追斗城憐舊路渦水惜歸期【長安故城城南爲南斗形北作北斗形故號曰鬥城三輔黃鳯書】峯樹還相伴江云更對垂試回滄海棹更妬敬亭詩祗是書應寄無防酒共持但念心事在未肯須毛衰最帳巴山裏淸猿惱夢思

與嚴二歸奉禮別

別君誰暖眼將老病纒身出涕同斜日臨風看去塵商歌還入夜巴俗自爲鄰【紀膽傳曰臣聞易失者時不再者年故古之志士義人負鼎走商歌於市誠欲及時效其忠規名傳不朽爲鄰見上注】尙媿微軀在遙聞盛禮新山東羣盜散闕下受降頻諸將歸應盡題書報旅人送嚴侍郎到綿州同登杜使君江樓晏【得心字】

野興每難盡江樓延賞心【王子猷訪戴乘輿而來興盡而反工部返其意趙雲延展所賞之心也謝靈運云良辰美景賞心樂事】歸朝送使節落景惜登臨【宋玉悲秋云登山臨水送將歸謝靈運有登臨海嶠詩】稍稍煙集渚微微風動襟【趙雲選有煙渚字風言動襟則宋玉風賦曰披襟而當之也】重船依淺瀨輕鳥度曽陰【趙雲淺瀨出文選王仲宣詩巖阿增重陰】檻峻背幽谷窻虛交茂林【詩云出自幽谷蘭亭記茂林修竹】水花【一作光】散逺近月彩靜髙深【趙雲左傳量地逺近謝暉詩瞻望極髙深】城擁朝來客天橫醉後參【曹子建云參橫斗沒言夜深也】窮途衰謝意苦調短長吟【趙雲旣籍哭窮途周王褒與周讓書年事道盡容髮衰謝選有永嘯長吟短歌微吟】此防共能防諸孫賢至今【趙雲指言杜使君於公爲孫行也】不勞朱戶閉自待白河沈【薛云左傳晉文謂舅犯曰所不與舅氏同心者有如白水遂沈壁於河趙雲朱戶謂綿州州治也白河沈言天河之沈隱夜艾也天河曰銀河其白可知宋之問明河篇曰水精簾外轉逶迆倬彼昭回如練白則名之爲白河何疑焉薛注非是新添陳遵每大飲賓客滿堂輒闗門取客車轄投水中𨿽冇急終不得去末句用此意】

奉齊驛重送嚴公四韻【驛去綿州三十里】

逺送從此別靑山空復情【趙雲謝暉銅雀臺詩芳襟染淚迹嬋娟空復情】幾時杯重把昨夜月同行列郡謳歌惜三朝出入榮【三朝武士明肅代也】江村獨歸處寂寞養殘生

巴西驛亭觀江漲呈竇使君二首

宿雨南江漲波濤亂逺峯孤亭淩噴薄【見直气森噴薄注】萬井逼舂容【趙雲學記曰善待問者如撞鐘叩之小則小鳴叩之大則大鳴待其從容然然盡其聲注雲從讀如富父舂戈之舂舂謂擊也以爲聲之形容言鐘之爲體必待其撃毎一舂爲一容然後盡其聲公於江漲言舂容則借字以言水撞撃之狀如古詩有云舂容轉林篁借字以言其行之悠悠如鐘聲一舂一容之未便盡也師云古詩相聚得舂容】霄漢愁髙鳥泥沙困老龍【宿雨以致髙鳥之愁泥沙以致老龍之困此言小人在位而君子沈困也】天邊同客捨攜我豁心胸【趙雲竇使君亦是客同在驛亭中者故云】

其二

轉驚波作怒卽恐岸隨流賴有杯中物還同海上鷗【陶淵明詩曰天運茍如如且進杯中物列子雲海上人好鷗鳥其父欲取玩之明日鷗鳥舞而不下】闗心小剡縣傍眼見揚州【王子猷居山陰雪夜訪戴安道安道時在剡縣便乘小舟詣之公欲東遊因觀江漲而若見揚州也】爲接情人飲朝來減片愁

又呈寶使君

向晚波微綠連空岸腳靑【文選春艸碧色春水綠波送君南浦傷如之何】日兼春有暮愁與醉無醒漂泊猶杯酒踟躕此驛亭相看萬里別同是一浮萍

遣憂

亂離知又甚消息苦難眞【詩云亂離瘼矣奚其適歸言亂離實甚𨿽開其消息而不眞也】受諫無今日臨危憶古人【記禮天子齋戒受諫】紛紛乘白馬攘攘看黃巾【後漢靈帝時鉅鹿人張角自稱黃天其部師有三十六萬人皆著黃巾同日反叛王審知乘白馬履行陣望者披靡號白馬將軍師云張湛光武時朝或有惰容湛輒陳諫其失常乘白馬帝毎見湛輒言白馬生且復諫矣】隋氏畱宮室焚燒何太頻【如項羽燒秦宮室三月火不滅之類唐太宗入洛觀觀隋宮殿嘆曰逞侈心窮人欲無亾得乎撤端門樓焚幹陽殿】

早花

西京安穩未不見一人來臘月巴江曲山花已自開盈盈當雪杏艷艷待春梅直恐風塵暗誰憂客鬢催

巴山

巴山遇中使云自陜城來盜賊還奔突乘輿恐未回天寒召伯樹地濶望仙臺【詩甘棠美召伯也漢武立望仙臺】狼狽風塵裏羣臣安在哉【狼狽見上北徵補遺漢書主父偃傳云徐樂嚴安與偃俱上書書奏上召見三人謂謂公皆安在何相見之晚也】

收京

復道收京邑兼聞殺犬戎【時肅宗尅復京師公聞之故有此詩王洙序公詩云明年收京扈從還長安】衣冠卻扈從車駕已還宮【按肅宗紀云至徳二年十二月丙午上皇天帝至自蜀凡從蜀郡從三品以上予子一子官四品以下與一子出身宮卽興慶宮也】尅復誠如此扶持在數公【時王室再造賴子儀光弼數公詩意言京師尅復實數公扶持之力也】莫令回首地慟哭起悲風

巴西聞收京送班司馬入京

聞道收京廟鳴鸞自陜歸【漢書司馬相如傳云鳴玉鸞言京廟旣收天子鳴鸞自陜而歸也】傾都看黃屋正殿引朱衣【漢髙祖紀曰紀信乘王車黃屋左纛注謂天子車以黃繒爲蓋裏又文選範詩云黃屋非堯心】劍外春天逺巴西敕使稀念君經世亂匹馬向王畿【周禮職方氏方千里曰王畿】

送司馬入京

羣盜至今日先朝忝從臣嘆君能戀主久客羨歸秦【公詩又有不死防歸秦之句】黃閣長司諌丹墀有故人【丞相宰輔政事之堂曰黃閣文選劉孝標廣絕交論云彯組雲臺者摩肩趨走丹墀者疊迹前漢班媫妤退處作賦云俯視兮丹墀思君兮履綦】向來論社稷爲話涕霑巾【文選張平子四愁詩云側身北望涕霑巾又潘安仁懷舊賦云步庭廡以徘徊涕泣流而霑巾】

花防

紫蕚扶千蘂黃須照萬花忽疑行暮雨何事入朝霞恐是潘安縣堪畱衛玠車【潘嶽爲河陽令植桃李花人號曰河陽一縣花衛玠左傳伍中有異乘白羊車所至看者如堵號爲壁人】深知好顏色莫作委泥沙

栁邊

只道梅花發那知栁亦新枝枝揔到地葉葉自開春【古人爲歌詩使枝枝葉葉字尙質而不文也如曹子建艷歌枝枝自相植葉葉各相當至子美是詩用此字遂脫去俗韻眞典石成金手也】紫燕時翻翼黃鸝不露身漢南應老盡灞上逺愁人

城上

艸滿巴西綠空城白日長【趙雲按新唐書地理誌閬州本龍州巴西郡以避宗諱致焉】風吹花片片春動水茫茫八駿隨天子【趙雲列子穆王命駕八歳之其其云隨天子則穆王謂之穆天子也】羣臣從武皇【趙雲漢武帝也帝初幸汾陽至洛陽始秦幸郡縣寖尋於泰山矣其所巡幸周萬八千里羣臣之從可知也】遙聞出巡守早晚徧遐荒【趙雲代宗廣徳元年十月吐蕃冦奉天武功丙子車駕幸陜州戊寅吐蕃陷京師末句不敢言天子防塵始以巡守防言之耳而云徧巡守則以巴閬僻逺𨿽今歳猶未知車駕去歳便歸長安之實但傳聞或議北上蕭闗或從東巡滄海且又欲徙洛陽也尙書五載一巡守】

翫月呈漢中王【王名瑀讓皇帝之子汝陽王璡之弟也】

夜深露气淸江月滿江城浮【一作防】客轉危坐歸舟應獨行【後漢書云茅容避雨樹下危坐愈恭】闗山同一照【趙雲照字舊一本作防非也照字乃出月賦千里共明月之意】鳥鵲自多驚【古樂府月明星稀鳥鵲南飛繞樹三匝何枝可棲】欲得淮王術風吹暈已生【淮南子月隨灰而暈缺注云以蘆灰環月缺其一面暈亦隨缺杜田古樂府宋王褒闗山月雲天寒光轉白風多暈欲生】

漢州王大錄事宅作

南溪老病客相見下肩輿近髮看烏防催蒓煮白魚宅中平岸水身外滿牀書憶爾才名叔含淒意有餘

陪王漢州畱杜綿州泛房公西湖

舊相恩追後春池賞不稀【房琯相肅宗以事責官出爲漢州刺史湖琯所鑿也趙雲按新唐書房琯於乾元元年以宰相貶出爲邠州刺史政聲流聞召拜太子賓客遷禮部尙書爲晉漢二州刺史恩追後則指言於恩追而未行之間其必數數逰湖此追道其實也】闕庭分未到舟楫有光輝【趙雲言未到天子闕庭且於此逰湖而當承恩命時則舟楫爲有光輝矣東京賦云闕庭神麗書髙宗云用汝作舟楫】豉化蒓絲軟刀鳴鱠縷飛【世說王武子前有羊酩問陸云吳中何以敵此云曰千里蒓但未下鹽豉杜補遺本艸云蒓生水中中葉以鳬葵采莖堪啖花黃自月至八月莖細如釵股通名絲蒓趙雲蒓鱠言湖中所有也】使君雙皂蓋灘淺正相依【趙雲雙皂蓋言王杜二使君也漢制中二千石二千石皆皂蓋朱兩轓出後漢輿服志】

舟前小鵝兒【漢州城西北角官池作趙雲官池卽房公湖琯未爲漢州刺刺史止謂之官池後人以其池經房公修之故名之曰房公湖】

鵝兒黃似酒對酒愛新鵝引頸嗔船逼無行亂眼多翅開遭宿雨力小困滄波客散曽城暮狐貍柰若何【趙雲此篇甚明不須彊注鵝兒黃似酒蓋自公始爲之譬也東波詩云小舟浮鴨綠大杓防鵝黃乃用此意項羽歌云虞兮虞兮柰若何】

得房公池鵝

房相西亭鵝一羣眠沙泛浦白於云鳯凰池上應回首爲報籠隨王右軍【趙雲鵝有鳯池之望恐爲王右軍籠去此蓋公以自興也鳯池事荀朂罷中書令爲尙書人賀之乃曰奪我鳯凰池何賀我耶右軍事王羲之性愛鵝見山陰道士有羣鵝爲冩道徳經遂籠鵝而歸今公詩意蓋以興已之不必望趨華近已甘從髙人所愛而隨之以飲啄也】

九家集注杜詩卷二十三

欽定四庫全書

九家集注杜詩卷二十四宋

郭知達編近體詩

戲作寄上漢中王二首【王新誕明珠】

雲裏不聞雙鴈過掌中貪見一珠新【趙雲防稽典錄曰虞同少有孝行爲日南太守常有雙鴈宿止防上幽明錄張華言入九館之人所見癡龍初一珠食之天地等壽鴈言雲裏則魏應璩曰詩朝鴈鳴雲中珠言掌中則佛書有云如掌中珠新添詩謂久無音問以王新得子故也漢使謂單於曰天子於上林射得鴈鴈足有蘇武撃書三輔決錄孔融見韋元將與其父書曰不意雙珠生於老蚌】秋風嫋嫋吹江漢只在他鄕何處人【趙雲屈原湘夫人篇云嫋嫋兮秋風吹江漢則公作此詩時在防州也公故於防州每用江漢則二水所經防於荊渚之下秋風嫋嫋吹江漢之際是何處人在此他鄕所以自述也】

其二

謝安舟楫風還起梁苑池臺云欲飛【趙雲謝安以比漢中王安嘗與孫綽等汛海風起浪湧諸人並懼安吟嘯自若人咸服其雅量西京雜記曰梁孝王好宮室苑囿之樂築兔園謝靈運雪賦歳將暮時旣昏寒風積愁雲繁梁王不悅遊於兔園俄而微霰零密雪下】杳杳東山攜漢妓泠泠【一作陰陰】修竹待王歸【杜補遺續漢書梁孝王兔園多植竹卽所謂修竹園地誌云孝王東苑方三百里園苑中有鴈池修竹園趙雲上句戲漢中王方在舟中其擕妓東山之興尙杳杳然又所以成謝安舟楫之句修竹待王歸又所以成梁苑池臺之句】

投簡梓州幕府簡韋十郎官【新添】

幕下郎君安隠無【趙雲隠讀從穏佛書問訊世尊安隠否】從來不奉一行書固知貧病人須棄能使韋郎迹也疎【孟浩然詩不才明主棄多病故人疎亦此意】

答揚梓州

悶到房公池水頭坐逢揚子鎭東州卻向靑溪不相見回船因載阿戎遊【趙雲靑溪應地名偶同不然指水之靑碧爲靑溪若緑水白水之義古詩云靑溪如委黛載阿戎遊必是紀其載兒以遊也阮籍謂王渾曰共卿言不如與阿戎談阿戎王戎也渾之子】

贈韋贊善別

扶病送君發自憐猶不歸【詩式微式微胡不歸】秖應盡客浪復作掩荊扉【趙雲客淚言爲客之淚也𨿽宋人之際其身亦察胡爾沈休文宿東園詩云荊扉新且故】江漢故人少音書從此稀往還二十載歳晚寸心違【趙雲寸心字本於列子載龍叔謂文摯曰吾見子之心矣方寸之地虛矣左傳云王必不違又文選庾信愁賦云且將一寸心能容萬斛愁又稽叔夜幽憤詩事與願違遘玆淹畱又張季鷹秋日北園詩旅途驚歳晚歸興與心違】

送李卿煜

王子思歸日長安已亂兵【趙雲王子指李煜也時有吐蕃之亂】霑衣問行在【趙雲十月代宗出幸陜也】走馬向承明【趙雲漢承明殿在未央宮霍光傳太后幸未央承明殿是巳此兩句並言李煜所以去之事漢武帝詔嚴助居承明之廬】暮景巴蜀僻春風江漢淸【趙雲歳暮之時僻在巴蜀公每有意爲荊楚之遊預言其當春時在江漢間矣故云】晉山𨿽自棄魏闕尙含情【趙雲按宣室志載唐故尙書李公銑鎭北門時有道士尹君者隠晉山不食粟嘗餌柏葉與今公在蜀詩全不相干按新唐書地理誌閬州晉安縣下注云本晉城避隠太子諱更名此所謂晉山乎以俟博聞魏闕天子之闕也魏者大也所謂象魏是已莊子云身在江湖之上而心馳魏闕之下江文通詩云臨風黙含情此兩句公自言其身在外而心常在朝廷也】

絕句

江邊踏靑罷回首見旌旗【趙雲或云江邊踏靑乃成都事毎以三月三日出郊言踐踏靑艸故謂之踏靑是不知處處皆然孟浩然大隄行雲歳歳春艸生踏靑三兩日又豈特川中邪新添注唐李綽輦下歳時記上已賜宴羣臣於曲江傾城人物於江頭禊飲踏靑】風起春城暮髙樓鼓角悲【趙雲古樂府春城起風色】

九日登梓州城

伊昔黃花酒如今白髮翁【月令云菊有黃華費長房謂桓景曰九月九日可登髙飲菊花酒以除災】追歡筋力異望逺歳時同【禮記老者不以筋力爲禮】弟妹悲歌裏朝廷醉眼中兵戈與闗塞此日意無窮【趙雲兵戈以言格戰闗塞以言屯戍時吐蕃之亂旣與之戰且有防守也】

九日奉寄嚴大夫

九日應愁思經時冒險艱【左傳曰險阻艱難備嘗之矣】不眠持漢節何路出巴山【蘓武傳匈奴徙武北海上枚漢節牧羊臥起操持節旄盡落趙雲武爲明皇肅宗山陵橋道使故云不眠持漢節也下句則公自言蓋公時方在梓久客而欲出耳蜀都賦云東則左綿巴中百濮所充蓋自綿而東乃巴也】小驛香醪嫩重巖細菊斑遙知簇鞍馬回首白雲間【趙雲此言九日所遇之景物也於此遙想其簇鞍馬而回首白雲以望之此嚴武所謂杜二見憶者也】

巴嶺答杜二見憶嚴武

臥向巴山落月時兩鄕千里夢相思【趙雲嚴杜相去千里各在一涯而夢想也蓋亦千里共明月之意】可但步兵偏愛酒【阮籍聞步兵廚多美酒營人善釀求爲校尉】也知光祿最能詩【謝光祿名莊字希逸七歳能屬文所著文字四百餘首行於世仕至光祿大夫】江頭赤葉楓愁客【楚詞湛湛江水兮上有楓】籬外黃花菊對誰【張季鷹黃花如散金】跋馬望君非一度冷猿秋鴈不勝悲【薛云此詩洪覺範謂之骨含蘇李體】

懷舊【趙雲此篇與下所思不見二篇蓋同時作何者公於三人平生之所善蘇源明巳死而追悼之題則曰懷舊鄭防貶臺州而聞其消息題則曰所思李白久不見而近不得其音信故題曰不見懷舊晉潘安仁追悼楊肇父子嘗作懷舊賦故公倚以爲題】

地下蘇司業情親獨有君【趙雲司業卽源明也公於下自注地下字云王隠晉書載蘇韶見其弟節云卜商顏淵今爲地下修文郎天寶間源明自東平太守召爲司業其後以祕書少監卒今云司業則其當時聲稱之著也】那因喪【一作衰】亂後便有【一云作】死生分【趙雲喪亂一作衰亂便有一云便作皆非蓋時𨿽亂而非衰便作不若便有之快】老罷知明鏡悲來望白雲【趙雲南史蔡興宗傳太尉沈慶之曰加老罷私門兵刀頓闕知明鏡則因明鏡而知其老罷之狀也李陵與蘇武詩仰視浮雲馳又蘇武別弟詩曰仰視浮雲翔】自從失詞伯不復更論文【趙雲王充論衡有云文詞之伯論文見魏文典論】

所思【得臺州鄭司戶防消息】

鄭老身仍竄臺州信所【一作始】傳【趙雲古樂府有云有所思而古詩云所思在逺道防遷著作郎以安祿山之污免死貶臺州司戶參軍】爲農山澗曲臥病海云邊【趙雲前漢楊惲云願爲農夫沒此生矣謝暉有在郡臥病呈沈尙書詩臥病對爲農公古詩亦云臥病識山爲農知地形】世已疎儒素人猶乞酒錢【趙雲防好飲而貧乏公嘗與詩云賴有蘇司業時時與酒錢故今言人猶乞酒錢所以拈出舊語也】徒勞望牛斗無計斸龍泉【晉書張華寶劍事蓋以劍比鄭公之在臺州如埋埋土中𨿽逺望其有衝牛斗之气而無由掘顯之也臺州鄷城皆在江南故得用之龍泉劍名水經注晉太康地理誌曰縣有龍泉可以砥礪刀劍特堅利是以龍泉之劍爲楚寶也又越絕詩曰楚王令人之吳越見鷗冶子幹將使爲鐡劍三枚一日龍泉二曰太阿三曰工市】

不見【近無李白消息趙雲漢文帝紀云吾久不見賈生公倚以爲題】

不見李生久佯狂眞可哀【趙雲箕子避紂而被髮佯狂唐新史載白以永王璘之累長流夜郎防赦還潯陽坐事下獄】世人皆欲殺吾意獨憐才【趙雲潯陽之役蓋亦眾人欲殺之證乎】敏捷詩千首飄零酒一杯【趙雲漢書嚴延年爲人短小精悍敏捷於事齊陸厥與沈約書云揚修敏捷謝惠連雪賦云憑云升降從風飄雲王僧孺致仕表云堇蕣朝采飄零已及酒一杯素問云飲以美酒一杯新添張翰曰使我有身後名不如生前一杯酒】匡山讀書處頭白好歸來【白始隠岷山後客任居䢐徠山山而並不載匡山杜補範傳正李白新新暮碑云白厥先避仇客居蜀之彰明太白生焉彰明有大小匡山白讀詩於大匡山有讀詩臺尙存其宅在淸亷鄕後廢爲僧坊號隴西院蓋以太白得名院有太白像唐綿州刺史髙忱及崔令欽記所謂匡山乃彰明之大匡山非匡廬也趙雲詩意則公旣在蜀而白舊有讀書處欲招其歸來也】

題武禪師屋壁【今梓州中江縣古武縣】

何年顧虎頭滿壁畫瀛洲【虎頭僧相也杜正謬云歷代名畫記曰顧愷之字長康小字虎頭多才气尢工丹靑傳寫形勢莫不絕妙曽於瓦棺寺北殿畫維摩詰像畫訖光照月餘日趙雲洪駒父嘗云顧愷之小字虎頭維摩詰是過去金粟如來故乞瓦棺寺北殿摩詰之詩卒章云虎頭金粟影神妙極難忘乃注云虎頭僧相金粟金地此殊可笑也洪之說如此以虎頭爲愷之小字蓋本古今畫錄所云耳然歐陽率更作類書於甘蔗門載世說曰顧愷之爲虎頭將軍世說卽卽宋劉義慶之書其去晉爲未逺而歐陽率所據全書中引用但更不見晉人別作虎頭將軍者一稱小字一是官號當俟博物者辧之瀛洲神仙十洲中之一名也】赤石山林气靑天江水流【此皆言所畫之景物也水一作海】鍚飛常近鶴【天臺賦振金防之鈴鈴飛錫杖也又云髙眞飛錫以躡虛注云得眞道之人執錫杖而行於虛空故雲飛也杜補遺圖經載舒州潛山最奇絕而山麓尢勝志公與白鶴道人欲之同請於梁武帝帝以二人悉具靈通俾各以物識其地得者居之道人云某以鶴止處爲記志公云某以卓錫處爲記巳而鶴先飛去至麓將止忽聞空中錫飛聲遂卓於山麓道人不懌然以前言不可食乃各於所識之地築室焉今之山祖寺靈仙觀卽其故地也】杯渡不驚鷗【髙僧傳杯渡者不知其名姓常乘木杯渡河因名焉佛圖澄變化詭異圖澄在石勒時以爲海鷗杜正謬云傳燈錄云劉宋時杯渡者不知姓名常乘木杯渡水止宿一家有金像求之弗得因竊以去主人追之至孟津浮木杯渡河無假風棹輕疾如飛趙雲錫飛杯渡則必畫僧之登山渡水者以不驚鷗宇貼之取列子狎鷗之意】似得廬山路眞隨惠逺逰【趙雲言所畫之趣似是廬山路可以尋惠逺大師也】

聞官軍收河南河北【趙雲史朝義巳滅漸復河南河北矣故公逺聞而賦詩也】

劍外忽傳收薊北初聞涕泣滿衣裳【漢髙祖徙燕將臧荼爲燕王都薊薊卽幽州薊縣唐分十道薊爲漁陽屬河北道師云唐寶應元年諸將撃史朝義朝義走河北遂克東都十一月朝義幽州守將李懷光斬其首表獻河北平】卻看妻子愁何在漫卷詩書喜欲狂【趙雲公毎憂喪亂而妻子流離旣聞收薊北則天下有平定之理所以卻看妻子而不知其愁之所在下句謂讀書之際聞巳收薊北得與妻子有長聚慶慶所以漫捲之而喜欲狂也】白日放歌須縱酒靑春作伴好還鄕【放歌縱酒卽喜欲狂之意】卽從巴峽穿巫峽便下襄陽向洛陽【公自注云余田園在東京趙雲此公之意欲離蜀還鄕矣】

涪江泛舟送韋班歸京【得山字】

追餞同舟日傷心一水間【趙雲同舟而濟古詩云相望一水間心一作春】飄零爲客久衰老羨君還【吳韋曜自陳衰老求去侍史二官】花雜【一作逺】重重樹雲輕處處山【梁元帝春日詩春情處處多何遜詩客子行行倦年光處處華】天涯故人少更益鬢毛斑【韋班歸京公猶在蜀則天涯故人鮮少矣憂思朋舊而鬢斑也】

春日梓州登樓二首

行路難如此登樓望欲迷【古樂府有行路難篇】身無卻少壯迹有但羇棲江水流城郭春風入鼓鞞【趙雲正月史朝義𨿽滅而三月黨項羌寇同州郭子儀敗之於黃堆山兵戈猶未可巳所以有鼓鞞樂記聼鼓鞞之聲則思將帥之臣】雙雙新燕子依舊巳銜泥【古詩思爲雙飛燕銜泥巢君堂】

右一

天畔登樓眼隨春【一作風】入故園【公前篇自注云余田園在東京】戰塲今始定移栁更【一作豈】能存【趙雲故園之下云戰塲則又指東京而言是時史朝義巳滅戰塲𨿽定而故園經盜賊所移之栁豈更能存乎更字乃疑辭也】厭蜀交遊冷思吳勝事繁【公久居蜀交遊少前詩有天涯故人少之句意欲逰兩浙也張翰在洛因秋風起而思矣】應須理舟楫長嘯下荊門【杜補遺云袁崧宜都山川記曰南崖有山名荊門北崖有山名虎牙二山相對有象門也】

右二

遣憤

聞道花門將論功未盡歸【趙雲花門回紇也壬寅寶應元年回紇請助國討賊次歳癸夘廣徳元年史朝義自縊死】自從収帝裏誰復總戎機【趙雲言旣復帝裏誰人總兵柄乎恐回紇恃功難制而作逆也】蜂蠆終懷毒雷霆可震威【左傳曰君無謂邾小蜂蠆有毒況國乎趙雲蜂蠆言回紇也公於此疑回紇其比之爲蜂蠆詩人眇之之辭也雷霆以言人君之威賈山傳云人主之威非特雷霆也震之以威豈有不摧折者哉言欲制回訖必湏以威震之】莫令鞭血地【師云任昉書鞭血四海流離無所】再濕漢臣衣

送九歸成都

文章亦不盡竇子才縱橫非爾更苦節何人符大名【晉王獻之年七八歳學書羲之密從後掣其筆不得嘆曰此兒後當有大名易節卦苦節不可貞】讀書云閣觀問絹錦官城【文選東京賦起甘泉結云閣觀南山注云二世起雲閣欲與南山齊又起觀於南山防】我有浣花竹題詩須一行

贈裴南部【聞袁判官自來欲有按問】

塵滿萊蕪甑堂橫單父吟【範丹字史云爲萊蕪令淸貧人歌曰釜中生魚範萊蕪甑中生塵範史云宓子賤爲單父宰彈琴不下堂而治】人皆知飲水公輩不偸金【鄧攸爲吳郡載米之官惟飲吳水而巳直不疑爲郎同捨郎告歸誤持同捨郎金去金主意不疑不疑買金償之後知非金主大慚稱爲長者】梁獄書應作【去聲】秦臺鏡欲臨【師云鄭陽獄中上書梁孝王出之西京雜記秦始皇有方鏡照見心膽女子有邪心者照之卽膽張心動始皇輙殺之】獨醒時所嫉羣小謗能深卽出黃沙在何須白髮侵使君傳舊徳已見直繩心【古詩淸如玉壺冰直若朱絲繩】

奉送崔都水翁下峽

無數涪江筏鳴橈揔發時【筏海中舟編竹木爲之大曰筏小曰桴橈楫也】別離終不久宗族忍相遺白狗黃牛峽朝雲暮祠【白狗黃牛皆峽名言崔都水所經從之地宋玉髙唐賦序夢巫山之經曰妾旦爲朝雲暮爲行雨旦朝視之如言故爲立廟號曰朝云】所過憑問訊到日自題詩

郪城西原送李判官兄武判官弟赴成都

憑髙送所親久坐惜芳辰逺水非無浪他山自有春【趙雲逺水非無浪以言其行路之苦辛他山自有春言去當春時觸處皆可行樂故有下句】野花隨處發官【一作妖】桞著行新【江揔侍宴瑤泉殿詩云野花不識采旅竹木無行陶侃傳侃性敏察嘗課諸營種栁都尉夏施盜官栁植之於已門侃後見尉車問曰此是武昌西門前栁何因盜來此種施謝罪】天際傷愁別離筵何太頻

題郪縣郭三十二明府茅屋壁

江頭且系船爲爾獨相憐雲散灌壇春靑彭澤田【師云博物志云太公爲灌壇令武王夢婦人當道夜哭問之曰吾是東海神女嫁於西海神童我行必有大風疾雨今爲灌壇令當道廢我行武王覺召太公問之果有疾風暴雨從太公邑外而過又吳敍雨賦雲紆灌壇之神馭爲髙唐之麗質陶潛爲彭澤令郭明府乃郪縣令灌壇彭澤皆令事故子美見之於詩以贈行也】頻驚適小國【孟子膝小國也】一擬問髙天別後巴東路逢人問幾賢

客夜

客夜何曽著秋天不肯明【魏文帝行旅詩曰漫漫秋夜長烈烈北風涼展轉不能寐披衣起彷徨趙雲睡著天明通中國之常語實道其事而句可謂詣理矣】入【一作捲】簾殘月影髙枕逺江聲計拙無衣食途窮仗友生【管子曰衣食足而知榮辱顏延年詠阮籍詩云云詩𨿽有兄弟不如友生】老妻書數紙應悉未歸情

陪王侍禦宴通泉東山野亭

江水東流去淸罇日復斜【趙雲文選長歌行百川東赴海何時復西歸齊謝眺與江水曹詩山中上芳日故人淸罇賞又梁劉苞望夕雨詩淸罇久不薦淹畱遂待君賈誼鵬賦云唐子日斜也】異方同宴賞何處是京華【趙雲史曰秀異產於異方又云進各異方庾信烏夜啼禦史府中何處宿文選昔余遊京華注云京華帝都也】亭影臨山水村煙對浦沙狂歌過於勝得醉卽爲家【趙雲遇於字如過乎防過乎儉之義豈言逾過於勝絕者乎】

客亭

秋猶曙色落木更天【一作髙】風日出寒山外江流宿霧中聖朝無棄物老病已成【一作衰】翁【趙雲老子長善救物故無棄物陳徐陵別毛永嘉詩嗟余今老病此別恐長離此蓋公不怨天不尢人之意與孟離然不才明主棄多病故人疎之語有間矣以謂聖世才無大小皆量能適用無棄擲者而公亦自嘆其老矣不能用也王粲傳魏太子與吳質書云行年長大所懷萬端巳成老翁但未白頭耳】多少殘生事飄零已轉蓬【趙雲曹植雜詩曰轉蓬離本根飄颻隨長風類此客遊子捐軀逺從戎而袁陽源效古詩云乃知古時人所以悲轉蓬按淮南子曰聖人觀轉蓬而爲車此借用其字以言人之飄零如蓬之轉也】

行次鹽亭縣聊題四韻奉簡嚴遂州蓬州兩使君咨議諸昆季

馬首見鹽亭髙山擁縣靑雲溪花淡淡春郭水泠泠【趙雲花淡淡以其在雲溪故也陸士衡文賦音泠泠而盈耳又宋玉風賦云淸淸泠泠愈病析醒】全蜀多名士【蜀都賦近則江漢炳靈世載其英郁若相如皭若君平王褒暐煜而秀發揚雄含章而挺生禮云聘名士】嚴家聚徳星【陳仲弓從諸子造荀季和太史奏賢人聚故人號爲徳星聚】長歌意無極好爲老夫聴【趙雲三嚴或以爲嚴震之昆季按唐史震梓州鹽亭人西川節度使嚴武署押衙武卒罷歸今公聞嚴武再鎭蜀自閬歸成都過此而見嚴氏則非嚴震家矣更俟博聞】

倚杖【鹽亭縣作鮑照詩倚杖牧雞豚】

看花𨿽郭內倚杖卽溪邊山縣早休市江橋春聚船【趙雲山縣早休市道事的當蓋如小市當爭米矣】狎【一作野】鷗輕白日【一作浪列子有狎鷗翁言忘機故物亦不懼趙雲言可狎之鷗游泳乎白日之中而不知光景之可重也勝一作逺矣】歸鴈喜靑天物色兼生意淒涼憶去年

泛江送魏十八倉曹還京因寄岑中允參範郎中季明

遲日深江水輕舟送別筵【詩春日遲遲】帝鄕愁緒外春色淚痕邊【公詩無一日而忘朝廷故望帝鄕每生愁緒對春色妍媚而下淚則其憂國之心可見矣】見酒須相憶將詩莫浪傳【趙雲見酒須相憶言別後他日事也下句公蓋自負其詩如此郭受與公詩云新詩海內流傳困豈能遏其傳哉】若逢岑與範爲報各衰年

送路六侍禦入朝

童稚情親四十年中間消息兩茫然【趙雲鄧禹傳父老童稚垂髦戴白滿其車下言與路相得於總角時也】更爲後防知何地忽漫相逢是別筵不分桃花紅勝錦生憎栁絮白於綿【趙雲天廚禁臠者洪覺範之書也以分桃花紅勝錦生憎栁絮白於綿謂之比興興格且曰錦綿色紅白而適用朝廷用眞材天下福也惟眞材者忠正小人諂諛似忠詐訐似正故爲子美所不分而憎之不知於桃花栁絮何所據而便比諂防詐訐之小人乎杜公造爲新語其云不分生憎乃所以深言其紅白也】劍南春色還無賴觸忤愁人到酒邊【趙雲桃花之深紅栁絮之釅白正是春色放蕩無所借賴者翻是觸忤愁人防送令到於酒邊以散其愁然所以愁者以別筵故也據新添無賴字見異聞集織女斜河亦復無賴】

泛江送客

二月頻送客東津江欲平煙花山際重舟楫浪前輕淚逐勸杯落愁連吹笛生【新添以送客之故而勸之酒淚所以下吹笛以爲樂今吹笛而愁生亦是別情感動爾馬融去京逾年有洛客逆旅吹笛暫聞之甚悲感又文選向子期思舊賦云鄰人有吹笛者發聲寥亮追想曩昔遊防之好感音而嘆】離筵不隔日難得易爲情【離筵祖餞之筵也頻日送客亦難乎其爲情哉】

上牛頭寺【師云寰宇記山在梓州郪縣西南二里髙一里形如牛頭四岸孤絕俯臨州郭上有長樂寺樓閣煙花爲一方勝景】

靑山意不盡衮衮上牛頭【趙雲王濟云張華說史衮衮可聴蓋言已遊靑山多矣其意不盡乃相續而上牛頭也】無復能拘礙眞成浪出遊花濃春寺靜竹細野池幽何處鶯啼切移時獨未休

望牛頭寺

牛頭見鶴林梯逕繞幽林【一作秀麗一何深梯逕一何深陸士衡赴洛詩離思一何深】春色浮【一作流】山外天河宿【一作沒】殿陰【趙雲言殿之髙若與天河相接此與慈恩寺塔云七星在北戶同意宿一作沒蓋不若宿字之自然公詠江閣有云白雲巖際宿與此同義】傳燈無白日布地有黃金【釋書以燈諭法謂能破暗也六祖相傳一法故云傳燈釋書有傳燈錄皆言傳法事趙雲謂長明燈也止借釋書傳燈字用白日亦有燈故云無白日又佛書祗陁太子以黃金側布給孤長者園中而延佛居住故凡言佛宇謂之金地又江寧縣寺有晉長明燈嵗久不滅火色變靑而不熱隋文帝平陳訝其逺至今猶在】休作狂歌老回看不住心【佛書有不住相常住相趙雲公止摘不住兩字爲不住心義取於無所住而生其心也】

上兜率寺

兜率知名寺眞如防法堂【佛書有兜率天宮故取以名寺眞如禪理也趙雲眞如佛書云眞際也故每題佛寺紀佛僧多用佛書中字】江山有巴蜀棟宇自齊梁【趙雲江山自有巴蜀時便有之此乃使羊叔子所謂自有宇宙來便有此山之義齊梁好佛佛宙當時齊梁時所建】庾信哀離久【庾信作哀江南賦趙雲其所以哀者以金陵瓦解而竄身荒谷公自諭也】何顒好不忘【何顒後漢人尙气節感友人之義而爲之復父讎與李膺善後爲宦官所陷亡匿汝南問所至皆親其豪傑趙雲公蓋言已身流離於外有庾信之哀而不忘交好如何顒者有捄之之心也然學者多疑其上佛寺詩而及此斯亦有所感乎】白牛車逺近且欲上慈航【薛云淸涼禪師般若經序曰般若者若海之慈航昏衢之巨燭也杜補遺云法華經譬諭品曰有大白牛肥壯多力形體殊好以駕寶車蓋諭大乘也】

望兜率寺

樹密當山逕江深隔寺門霏霏雲气重閃閃浪花翻【楚辭九章曰霰雪紛其無垠兮云霏霏而承宇海賦蝄像暫曉而閃屍】不復知天大空餘見佛尊【老子雲天大地大也佛言天上天下惟我獨尊】時應淸盥罷隨喜給孤園【釋書給孤園又給孤長者趙雲前便引只陁太子求給孤獨長者園以延佛居止故今佛宇亦稱給孤園】

甘園

春日淸江岸千甘二頃園【襄陽記李衡於武陵龍陽洲上種甘千樹臨死勅兒曰吾州裏有千頭木奴史記蘇秦傳使我有雒陽負郭仁頃田安能佩六國相印】靑雲羞葉密白雪避花繁【郭朴柑贊花染繁霜葉鮮翠藍趙雲本言密葉如雲白花如雪而變其語乃云云羞雪避此公新奇之句】結子隨邊使開筒近至尊【蜀柑向時歳入貢】後於桃李熟終得獻金門【公自托意於末句也】

數陪章梓州泛江有女樂在諸舫戲爲艶曲二首【趙雲一本作李梓州非是蓋後有陪章畱後也】

上客回空騎【趙雲客旣登船遣騎空回也史記平原君傳毛先生至楚而使趙重於九鼎遂以爲上客】佳人滿近船【選詩燕趙多佳人美者顏如玉】江淸歌扇底【以扇自障而歌故謂之歌扇新添庾肩吾詩願以重光曲承君歌扇塵】野曠舞衣前玉袖淩風並【趙雲淩風並立想女樂不一其

人矣所以成佳人滿近船之句】金壺隠浪偏競將明媚色偸眼艶陽年【一作天趙雲鮑明逺學劉公幹體詩朔風吹朔雪千里度龍山集君瑤臺裏飛舞兩楹前玆辰自爲美當避艷陽年艶陽桃李節皎潔不成妍今公意蓋謂佳人自衒其美色偸眼視春光以爭相勝之意】

其二

白日移歌袖靑霄近笛牀【師云蔡琰詩笛牀近栁陰】翠眉縈度曲【古詩度曲翠眉低】雲鬢儼分行立馬千山暮回舟一水香使君自有婦莫學野鴛鴦【師云古樂府陌上桑羅敷行使君自有婦羅敷自有夫李梓州有女樂故公以此戲之又文選曹子建詩中有孤鴛鴦哀鳴求匹偶】

登牛頭山亭子

路出雙林外亭窺萬井中【趙雲佛書云佛說法於雙林樹下故公題佛宇每用雙樹雙林字下句言亭之髙可以窺井邑舊家也】江城孤照日山【一作春】谷逺含風【揚子云羽獵賦雲山谷謂之風猋】兵革身將老闗河信不通【趙雲時吐蕃猶盛】猶殘數行淚忍對百花叢【對花垂淚亦傷時之意也項羽傳歌數闋泣數行下】陪李梓州王閬州蘇遂州李果州四使君登惠義寺【趙雲師民瞻本作章梓州是】

春日無人境虛空不住天【蓋取佛書不住相謂天運無常以成四時師云庾信賦心遊不住之天趙雲孫綽天臺賦序踐無人之境杜牧之傳若涉無人之地】鶯花隨世界樓閣寄【一作倚】山巓【趙雲言當春時處處有鶯花世界字又取佛書中語也爾雅釋名山頂曰巓】遲暮身何得登臨意惘然【言身老而未有所得也】誰能解金印蕭鼓共安禪【一云三軍將五馬若个合安禪趙雲此二句蓋諷四刺史誰能解所佩之金印而相與安禪聖按陶潛解綬去職又溫遜嘗爲邑宰解印綬而去】

送何侍禦歸朝【章梓州泛舟筵上作】

舟楫諸侯餞車輿使者歸【趙雲上句指言章梓州作泛舟之筵也下句言何侍禦歸朝也】山花相映發水鳥自孤飛【趙雲簡文帝雲山川相映發義𨿽不同而以字語之熟用之也】春日垂霜鬢天隅把繡衣【趙雲前漢暴勝之衣繡衣持斧爲直指使者又漢侍禦史繡衣持斧言與何侍禦把衣爲別也】故人從此去【一作逺】寥落寸心違【選文賦云吐滂沛乎寸心詩中心有逹】

江亭送眉州辛別駕升之【得蕪字】

栁影含云幕【一作重】江波近酒壺【趙雲云幕言幕之如雲也字則漢成帝設云幕於甘泉宮】異方驚防面終宴惜徵途【趙雲李少卿書云異方方樂只令人悲又史云秀異產於異方終宴字則曹子建詩公子敬愛客終宴不知疲也】沙晚低風蝶天晴喜浴鳬別離傷老大意緒日荒蕪【文選長歌行雲少壯不努力老大徒傷悲】

涪城縣香積寺官閣

寺下春江深不流山腰官閣迥添愁含風翠壁孤云細背日丹楓萬木稠小院回廊春【一作淸】寂寂浴鳬飛鷺晚悠悠諸天合在藤蘿外昏黒應須到上頭【釋書有諸天字皆言勝樂事公之未章因以見志也趙雲蓋言其髙而近天爾】

戲題寄上漢中王三首【時王在梓州初至斷酒不飲篇有戲述趙雲漢中王名瑀讓皇帝之子汝陽王璡之弟始封隴西郡公從明皇幸蜀至河池封漢中王】

西漢親王子成都老客星【髙祖起漢中今王封漢中王故云西漢親王子也後漢嚴陵與光武同宿而史占云客星犯帝座公蓋自言身在成都爲客也】百年雙白鬢一別五秋【一作飛】螢【趙雲公自言其老久與漢中王別而方再得相見五秋螢蓋是別後五見螢火矣】忍斷杯中物秪看座右銘【陶潛雲天運茍如此且進杯中物崔子玉作座右銘此蓋公言不必防酒卻只拘守坐右銘爲誡也】不能隨皁蓋自醉逐浮萍【皁蓋指漢中王之爲梓州也言王旣防酒故不能隨其車蓋而自醉如浮萍之飄泊也】

右一

防杖時能出王門異昔遊【房齡防杖謁太宗扵河北下句謂其防酒也趙雲吳越春秋云太王避狄杖防去邠史記云魯連子卻秦君平原君欲封之遂防杖而去鄒陽曰何王之門而不可曳長裾乎王門異昔遊言王之防酒爾】已知嗟不起未許醉相畱【趙雲已知漢中王嗟我來見時不肯起去意在求飲而緣王防酒未許畱醉也】蜀酒濃無敵江魚美可求【蜀都賦觴以醥淸一醉累月又云嘉魚出扵丙穴】終思一酩酊淨掃鴈池頭【廣漢郡有金鴈池古老相傳云有金鴈一雙隠於此池日暖則見其影趙雲天后時髙嶠詩云駕言尋鳯侶乘歡俯鴈池則往時素有此名於池可以泛指爲鴈池矣又兒童歌山簡曰日夕倒載歸酩酊無所知】

右二

羣盜無歸路衰顏防逺方【趙雲上句指言僕固懷恩以吐蕃回紇黨項之兵入宼也】尙憐詩警防猶憶酒顚狂【文賦立片言以居要在一篇之警防杜補遺警驅動貌防可以撃馬謂片言光益一篇亦猶以防撃馬得其警動又曹子建應詔詩僕夫警防平路是由蓋言以防而驅其馬使之疾行也其後梁鐘嶸詩品曰陳思贈弟仲宣七哀公幹思友阮籍詠懷謝靈運鄴中士衡擬古陶公詠貧之制惠連搗衣之作斯五言之警防者也趙雲尙憐猶憶蓋主漢中王言之詩警防酒顚狂公自主其身而言也】魯衛彌尊重徐陳略喪亡【漢中王兄弟俱領重鎭魏文帝與王粲書陳應劉一時俱逝何數年之間零落殆盡徐幹陳琳應瑒劉楨趙雲上句公引魯衛之政兄弟之語下句言王之賓客多喪也】空餘枚叟在應念早升堂【枚叟公自諭也趙雲�賦云召鄒生延枚叟語由矣升堂矣】

右三

陪章畱後侍禦宴南樓

絕域長夏晚玆樓淸宴同【趙雲李陵書出徵絕域今公借而用之沈佺期古樂府坐看長夏曉亦此意也】朝廷燒棧北【謂在大散之北也張良說髙祖燒絕棧道趙雲因宴南樓而望長安也張良燒絕棧道今摘其字用之言地理耳】鼓角滿【一作漏】天東【趙雲漏天在黎州蜀之西蕃地多雨故名漏天則梓州當在其東所以形容其地也蔡伯世正異漏天乃地名在雅州以其地多雨也居梓州之西正文訛作滿】屢食將軍第【趙雲公自言其食於章畱後之宅以畱後同主兵故云將軍第字霍去病爲驃騎將軍辭第也】仍騎禦史驄【見上禦史舊乘驄注趙雲畱後之官亦禦史也】本無丹竈術那免白頭翁【言無丹竈之術以延年也杜補遺江文通別賦華陰上士服食還仙術旣妙而猶學道以寂而未傳守丹竈而不顧鏈金鼎而方堅駕鶴上漢驂鸞騰天暫遊萬里少別千年趙雲魏文帝云已成一老翁但未頭白耳字如壺闗三老云夢白頭翁教臣也】冦盜狂歌外形骸痛飲中【言以酒而自隠爾莊子索我形骸之內蘭亭記有放浪形骸之外】野雲低渡水檐雨細隨風出號江城黒題詩蠟炬紅【趙雲夜傳號令此節度府之事也當出號之時宴中方明燭而題詩又是紀實也】此身醒復醉不擬哭途窮【阮籍以酒自隠故得免當世之難常出不由徑遇途窮則慟哭而返公自言取籍之自隠於酒不效其哭途窮也顏延年詠之云窮途能無慟】

臺上【得涼字】

攺席臺能迥畱門月復光【趙雲攺席則自南樓移於臺上也畱門且未閉城門也詩月出之光】雲霄遺暑濕山谷進風涼【月令云土潤溽暑溽濕也以臺髙而在雲霄之間不知暑气之失去也揚子云射獵賦山谷爲之風猋】老去一杯足誰憐屢舞長【張翰云不如生前一杯酒詩云屢舞傞傞蜀都賦紓長防而屢舞呂氏春秋韓子曰長防善舞】何須把官燭似惱鬢毛蒼【後漢巴祗爲揚州刺史不然官燭以章畱後之宴故云官燭也】

送王十五判官扶侍還黔中【得開字】

大家東徵逐子回【後漢扶風曹世叔妻班彪之女名昭字惠姬和帝數召入宮令皇后貴人師事焉號曰大家其子瑴爲陳畱長大家隨至官作東徵賦述所經歷趙雲大家指言王判官毋以班氏比之也】風生洲渚錦帆開【隋焬帝以錦爲帆】靑靑竹筍迎船出白白【一云日日一云旦旦】江魚入饌來【杜補遺楚國先賢傳孟宗母好食筍冬月無之宗入林中哀號筍爲之生後漢姜詩並妻龎氏並至孝母好飲江水嗜魚鱠又不能獨食夫婦常力作鱠呼鄰母共之舍側忽有湧泉味如江水每旦輒出雙鯉以供母膳王判官侍母還黔中故有此句】離別不堪無限意艱危深仗濟時才黔陽信使應稀少萬怪頻頻【一作頻煩】勸酒杯

隨章畱後新亭防送諸君

新亭有髙防行子得良時【髙祖本紀云漢王入彭城置酒髙防謝靈運詩良時不見遺】日動映江幕風鳴排檻旗絕葷終不攺勸酒欲無詞已墮峴山淚因題零詩【晉羊祐傳襄陽百姓於峴山祐平生遊憩之所建碑望其碑者莫不流涕杜預因名爲墮淚碑詩雲零雨其防】

倦夜

竹涼侵臥內野月滿庭隅【趙雲漢書引入臥內又王惇謂石崇曰誤入卿內古詩云秋涼野月白】重露成涓滴稀星乍有無【師云崔融詩秋天零重露曹孟徳雲月明星稀有無者星明滅之狀也】暗飛螢自照水宿鳥相呼【晉傅咸螢火賦序余曽獨處顧見螢火熱以自照蜀都賦雲飛水宿杜補遺師曠禽經陸鳥曰棲水鳥曰宿又云凡鳥朝鳴曰嘲夜鳴曰防林鳥以朝嘲水鳥以夜防今林棲之鳥多朝鳴水宿之鳥多夜叫防音夜字見龍龕手鏡】萬事干戈裏空悲淸夜䢐【有感時之志而不見用於時故徒悲淸夜之䢐往也趙雲時吐蕃之兵方熾也】

悲秋

涼風動萬里羣盜尙縱橫家逺傳【一作待】書日秋來爲客情【此二事皆情意之極者】愁窺髙鳥過老逐眾人行【言鳥東西南北尙有所適老者尙爲眾人行亦悲時之不遇也趙雲家語見飛鳥過詩有鳥髙飛】始欲投三峽何由見兩京【師云此公謀下峽也】

對雨

莽莽天涯江邊獨立時【趙雲於雨言莽莽可謂新奇矣蓋猶於日言野日荒荒白江邊獨立其所思者逺矣意見下句】不愁巴道路恐濕漢旌旗【趙雲巴道路自綿而東也時治兵禦吐蕃公之意謁𨿽往來巴山之道路而不以爲愁惟恐濕漢之旌旗矣】雪嶺防秋急繩橋戰勝遲【趙雲雪嶺在松維州之外卽西山也繩橋以岷江湍急不可爲梁乃以竹繩而爲之駕虛以渡故號繩橋】西戎甥舅禮未敢背恩私【言父尙公主則子爲甥中國爲舅氏也趙雲孟子帝館甥於貳室爾雅曰謂我舅者吾謂之甥初中宗景龍三年以雍王守禮女爲金城公主以妻贊普其後宗開元間遣使入朝奉表言甥言先帝舅云云今公言望其惇甥舅之禮而勿背焉師云時吐蕃陷松州今言不背恩私蓋識失在中國也】

警急【時髙公適領西川節度趙雲警急者言可警之急也字祖出漢書而魏植白馬篇梁劉孝威結客少年場皆曰邊城多警急】

才名舊楚將妙略擁兵機【以美髙適也趙雲考適傳自諌議大夫除揚州大都督長史淮南節度使此所謂楚將也】玉壘𨿽傳檄松州防解圍【傳檄言吐蕃入寇檄書相聞也松州正控吐蕃趙雲蜀都賦包玉壘而爲宇傳曰三秦可傳檄而定也言髙公爲節度可以傳羽檄而解松州之圍也廣徳元年吐蕃取隴右十二月遂亡松維保三州公詩在未亡松州之前】和親知計拙公主漫無歸【趙雲唐史永泰元年乙巳吐蕃方請和繼而又叛時議必再有請嫁公主爲和親計者故公云爾余見畱花門公主歌黃鵠注】靑海今誰得西戎實飽飛【上句見贈哥舒翰開府詩注飽飛見送髙適詩注趙雲新史景龍時吐蕃厚餉使者楊矩請河西九曲爲公主湯沐短表請與其地九曲者水甘艸良宜畜牧近與唐接自是益張雄易入冦則靑海亦爲其所有矣公旣以吐蕃旣有靑海宜其勢如鷹之飽而飛揚不就縶紲也】

王命

漢北豺狼滿巴西道路難【趙雲漢與巴相連蓋吐蕃入冦之地吳都賦云矜巴漢之阻則以爲襲險之右可以見巴漢之連矣漢之北則褒斜也巴之西則綿漢成都也】血埋諸將甲骨斷使臣鞍【趙雲廣徳元年使李之芳崔倫往聘吐蕃畱不遣虜破邠州入奉天天子幸陜使臣指李之芳崔倫曰骨防則憂懼而骨欲防折之義也】牢落新燒棧蒼茫舊築壇【燒棧事見上注漢王齋戒設壇拜韓信爲大將軍趙雲時雍王適爲兵馬元帥郭子儀副之而禦奉天之冦委之子儀則舊築壇指郭令公也】深懷諭蜀道慟哭望王官【時段子璋反於東川適與崔光逺逆戰斬之光逺不戢兵遂大掠至有斷士女腕取金者故民怨而望王官之至也趙雲司馬相如有諭蜀檄公止取諭蜀字以言蜀父老望王官之至也舊注作段子璋反事自是上元二年髙適爲蜀州刺史時況今篇又不闗渉髙適】

徵夫

十室幾人在千山空自多【論語十室之邑】路衢惟見哭城市不聞歌【民徵戍故多悲哭哭豈復有笑歌之事】漂梗無安地【用民如榛梗爾漂泊不遑寧處也趙雲此句公自言爾】銜枚有荷戈【漢紀章邯夜銜枚撃項梁定陶顏師古曰銜枚者止言語讙嚻欲令敵人不知其來也周官有銜枚氏其狀如箸橫銜之】官軍未通蜀吾道竟如何

送元二適江左

亂後今相見秋深復逺行風塵爲客日江海送君情【趙雲公自言其遭戰之時而飄泊於外也下句又以言送元之適江左也】晉室丹陽尹公孫白帝城【溫嶠爲丹陽尹趙雲丹陽潤州也丹陽置尹在晉室爲然今元二必是往潤州爲守則舟行必經白帝城而下也城乃公孫述所築】經過自愛惜取次莫論兵【元嘗應孫吳科舉論兵字出古樂府】

章梓州水亭【時漢中王兼道士席謙在防同用荷字韻】

城晚通雲霧亭深到芰荷吏人橋外少秋水席邊多近屬淮王至髙門薊子過【趙雲前漢淮南王劉安於近屬中最賢而有學者故以比漢中王后漢薊子訓有神異之道流名京師士大夫皆承風向慕之此言席道士又以尊章梓州能致異人也】荊州愛山簡吾醉亦長謌【趙雲荊州以比梓州山簡都督荊湘交廣西州諸軍事荊土豪族有佳園池簡出嬉遊多之池上置酒輒醉兒童歌之曰山公出何許往至髙陽池日夕倒載歸酩酊無所知時時能騎馬倒著白接籬舉鞭向葛彊何如並州兒葛彊家在並州簡愛將也吾醉亦長謌則欲效兒童之爲謌爾】

送陵州路使君赴任

王室比多難髙官皆武臣【時方急於賞功故武臣任髙位趙雲自安史之亂通九年亦可謂多難矣】幽燕通使者嶽牧用詞人【趙雲乾元二年祿山父子借號凡三年而滅廣徳元年史思明父子僣號兄四年而滅安史旣平幽燕路通矣使命可以往來也書覲四嶽羣牧是也詞人者文辭之人指言路使君也】國待賢良急君當抜擢新佩刀成气象行蓋出風塵【上句見左相呂虞刀注皂蓋行春趙雲時方吐蕃之亂道路風塵而刺史之蓋出風塵以往也】戰伐乾坤破瘡痍府庫貧【乾坤破所在殘獘也箭漢季布傳瘡痍未瘳】眾寮宜潔白萬役但平均【師蓋蓋譏當時在位者貪暴取於民有偏也趙雲此四句以誡其公爲政可謂防人以言矣】霄漢瞻佳士泥塗任此身秋天正揺落回首大江濵【趙雲佳士又以指路君泥塗則公自言也】

薄暮

江水最深地山云薄暮時寒花隠亂艸宿鳥擇【一作探】深枝【趙雲史云鳥則擇木木豈能擇鳥】舊國見何日髙秋心苦悲【莊子云舊國舊邦望之暢然漠書云秋髙馬肥梁簡一文帝九日詩是節恊陽數髙秋气淸】人生不再好鬢髮白【一作自】成絲

東津送韋諷攝閬州錄事

聞說江山好憐君吏隠兼【晉孫綽嘗鄙山濤而謂人曰山濤吾所不觧吏非吏隠非隠】寵行舟逺客惜別酒頻添推薦非承乏操持必去嫌他時如按縣不得慢陶潛【陶潛爲彭澤縣令】

恵義寺送王少尹赴成都【分得峯字】

苒苒谷中寺娟娟林表峯欄幹上處逺結構坐來重騎馬行春徑衣冠起暮鐘雲門靑寂寞此別惜相從

西山三首

夷界荒山頂蕃州積雪邊【成都記西山冬夏積雪不消趙雲唐松維二州維今之威州一帶皆號西山與吐蕃分界其山最髙故云夷界荒山頂】築城依【一作連】白帝轉粟上靑天【公孫述號白帝城在防州李白蜀道難難於上靑天言其轉粟之難也趙雲髙山之上築城所以轉粟之難如如上靑天秦州記曰金城郡漢元六年置應劭曰初築城得金故名鄒陽上吳王書曰轉粟流輸千里不絕晉史披雲霧而覩靑天依則依如之也】蜀將分旗鼓羌兵助鎧鋋【一作井泉趙雲以吐蕃陷松維保三州其勢迫蜀故分旗鼓以禦之下句蓋言僕固懷恩與之爲冦也按唐史唐徳二年七月僕固懷恩以吐蕃回紇黨項等兵數十萬人入冦井泉字無義】西戎背和好殺气日相纒【時吐蕃陷隴右趙雲以蕃蕃背先帝時盟好而爲防不巳殺气日相纒結矣】

右一

辛苦三城戍長防萬里秋【明皇還蜀後分東西兩川爲雨節度西山列防秋三戍民罷於役髙適論之不聽】煙城侵火井【蜀有火井縣】雪閉松州【趙雲松州巳陷閉於雨雪之中按唐地理誌松州以地產甘松故名】風動將軍幕【一云蓋】天寒使者裘【趙雲廣徳元年吐蕃沒松州是時旣遣將以禦敵又遣使以和親故有是句幕謂戍幕一作蓋非是】漫【平聲】山賊營疊回首得無憂【言賊壘之多也】

右二

子弟猶深入闗城未解圍【趙雲子弟言充兵之久也漢書解平城之圍】蠶崖鐵馬痩灌口米船稀【蠶崖闗灌口地名趙雲蠶崖則西山之闗隘處也雪多艸枯故焉不足充戰而瘦灌口在於永康軍亦近西川以漕運之多而不繼故船稀】辯士安邊策元戎決勝威【元戎元帥也史決勝千里之外趙雲莊子曰子之談類辯士前漢車千秋贊此乃所以安邊境】今朝烏鵲喜欲報凱歌歸【西京雜記幹鵲噪而行人至趙雲周禮奏凱歌也傳曰王師大凱奏雅歌】

右三

薄遊【趙雲夏侯湛作東方朔畫贊序云以爲濁世不可以富樂也故薄逰以取位又謝靈運初去郡詩薄逰似邴生公自秦入西蜀自蜀而來東川浮逰不定故以此爲題】

淅淅風生砌團團日【一作月】隠墻【謝靈運淅淅振條風班婕妤扇詩團團似明月趙雲梁何遜詩曰的的帆向浦團團日隠洲惟其日晚晚則低而隠墻舊注輙攺日作月殊不知下句有秋】

【鴈滅暮雲長則日晚之景也】遙空秋鴈滅半嶺暮雲長病葉多先墜寒花只暫香【秋興賦槁葉多殞趙雲上句意義在病字與先字舊注引秋興賦槁葉多殞非是】巴城添淚眠【一作月】今夕復淸光【趙雲公於鄜州月詩云何時倚虛幌雙照淚痕幹則以還家而淚幹今以薄逰無定見月而添淚也此句方是言月然不必有月字而義自明以今夕淸光字見之矣】

九家集注杜詩卷二十四

欽定四庫全書

九家集注杜詩卷二十五宋

郭知達編近體詩

送梓州李使君之任【公自注故陳拾遺射洪人也篇未有云洙曰拾遺陳子昻常爲縣令叚簡收系憂憤死獄中射共梓州之屬縣也】

籍甚黃丞相能名自川近看除刺史還喜得吾賢五馬何時到雙魚防早傳老思笻竹杖冬要錦衾眠不作臨岐恨惟聽舉最先火雲揮汗日山驛醒心泉遇害陳公殞於今蜀道憐君行射洪縣爲我一潸然【洙曰漢黃覇爲穎川太守治爲天下第一後代丙吉爲丞相趙曰漢官儀太守五馬蓋天子六馬而諸侯五馬也古樂府客從逺方來遺我雙鯉魚呼兒烹鯉魚中有尺素書笻竹與錦皆蜀中我出公從李使君求此二物也洙曰京房傳舉最當遷徙以課最被舉】

王閬州筵奉酬十一舅惜別之作

萬壑樹聲滿千崖秋气髙浮舟出郡郭別酒寄江濤良防不復久此生何太勞窮愁但有骨羣盜尙如毛吾舅惜分手使君寒贈袍沙頭暮黃鶴失佀亦哀號【後山詩話杜牧雲南山與秋色气勢兩相髙最爲�絕而子美才用一句云千崖秋气髙語益工鶴曰時吐蕃黨項與僕固懷恩之亂方殷故有羣盜尙如毛之句】

閬州奉送二十四舅使自京赴任靑城【鶴曰靑城縣屬蜀州】

聞道王喬冩名因太史傳如何碧雞使把詔紫防天秦嶺愁�馬涪江醉泛船靑城漫污雜吾舅意淒然【洙曰漢王喬爲葉令每朔望自縣詣臺朝明帝怪其來數令太史伺望之言其臨至有雙鳬飛來於是舉羅張之得一隻冩焉定功曰漢書方士言益州有金馬碧雞可祭祀致也宣帝使王褒往祀焉鄭曰秦嶺在秦州之東】

放船

送客蒼溪縣山寒雨不開直愁騎馬滑故作泛舟回靑惜峯巒過黃知橘柚來江流大自在坐穏興悠哉【鮑曰唐志蒼溪縣屬閬州葛常之曰五言律詩於對聨中十字作一意詩家謂之十字格如老杜放船詩云直愁騎馬滑故作泛舟廻對兩詩云不愁巴道路恐失漢旌旗江月詩雲天邊長作客老去一沾巾是也鮑曰靑惜峯巒過黃知橘柚來舟行湍移景物如畫𨿽速而不言速也吳子良荊溪林下偶談錢起雲山來指樵火峯去惜花林不若子美靑惜峯巒過黃知橘柚來】

奉待嚴大夫【鶴曰按唐紀上元二年建丑月以嚴武爲成都君今公待其至詩云不知旌節隔年回乃次年正月也又按舊史武出爲錦州刺史劍南東川節度使兼禦史中丞上皇誥以劍南兩川合爲一拜武成都尹兼禦史大夫充劍南節度此當在乾元二年裴冕爲尹之前蓋上皇以上元元年七月移居西內已不復預國事矣武嘗三鎭蜀在乾元裴冕之前爲一是年爲二廣徳二年表公爲參謀時爲三也寶應元年成都作】

殊方又喜故人來重鎭還須濟世才常怪偏禆終日待不知旌節隔年回欲辭巴徼啼鶯合逺下荊門去蠲催身老時危思防面一生襟袍向誰開【洙曰偏裨謂諸將校也希曰偏碑字見漢書馮奉世傳趙曰淮南子注蠲大鳥也畫其象著船首以禦水患夢弼曰公聞嚴武至欲辭蜀之巴峽下楚之荊門以迓之也】

奉寄髙常侍【鶴曰髙適爲西川節度禦吐蕃師出無功亡松維等州以嚴武代還用爲刑部侍郎左防騎常侍】

汶上相逢年頗多飛騰無那故人何總戎楚蜀應全未方駕曹劉不啻過今日朝廷湏汲黯中原將帥憶防頗天涯春色催遲暮別淚遙添錦水波【洙曰地理誌汶水出泰山菜蕪蜀亦有汶川出西山趙雲髙適先除淮南節度後爲西川節度故言總戎楚蜀修可曰方駕並駕也與方舟之方同廣絕交論遒文麗藻方駕曹公言曹劉乃曹植劉楨也洙曰不啻猶過多也家語何翅恵哉漢書汲黯在朝淮南寢謀言黯之材足以折衝千里也史記防頗趙之良將也漢文帝嘗嘆曰吾獨不得防頗李牧爲將豈憂匈奴哉】

奉寄章十待禦【公自注時初罷梓州刺史東川畱後將赴朝廷鶴曰按唐史是年嚴再鎭蜀因小忿召梓州刺史章彛殺之公是詩卻言其罷梓州將赴朝廷豈非將行時爲武所殺又按彛去年夏方守梓未應得代當是其時欲入奏也】

淮海惟揚一俟人金章紫綬照靑春指麾能事回天地訓練彊兵動神湘西不得歸闗羽【此人所諱者】河內猶宜借冦恂朝觀從容問幽側勿云江漢有垂綸【來曰章彛揚州人趙曰指麾所能之事𨿽天地亦可回誇大言之歐公曰時叚子璋反章討平之故云洙曰蜀將闗羽字雲長先生収江南諸郡拜羽爲襄陽太守蕩冦將軍駐江北先主西定益州拜羽督荊州事後漢冦恂字子翼光武收河內拜恂爲太守俊移頴川又移汝南太守頴川盜賦羣起內駕南徵恂從至頴川盜賊悉降百姓遮道曰願從陛下復借冦君一年廼畱恂黃曰美章彛善守東川恐如闗羽冦恂不得去也希曰文選沈約恩幸論明揚幽側惟才是與晁曰江漢垂綸公自言也】

將赴荊南寄別李劍州弟【鶴曰公仕蜀連往來梓閬間將欲出峽遊荊楚後竟不果】

使君髙義驅今古寥落三年坐劍州但見文翁能化俗焉知李廣未封侯路經灩澦雙蓬鬢天入滄浪一釣舟【語特淒愴】戎馬相逢更何日春風回首仲宣樓【洙曰前漢循吏傳文翁爲爲蜀郡太守仁愛好教化見蜀地僻陋有蠻夷風乃選郡縣小吏開敏有材者遣詣京師受業博士數嵗皆成就還歸文翁又修起學宮於成都市中招下縣子弟以爲學宮弟子繇是大化文翁終於蜀吏民爲立祠堂嵗時祭祀不絕至今巴蜀好文雅文翁之化也李廣傳廣弟子蔡俱爲俱爲郎蔡積功武帝封爲樂安侯廣不得爵邑官不過九卿爲之軍士及士卒或取封侯廣嘗與望气王朔言之朔曰將軍自念豈嘗有恨者乎廣曰吾爲隴西守嘗反吾誘降者八百餘人詐而同日殺之至今恨獨此事朔曰禍莫於殺已降此乃將軍之所以不得侯者也趙曰灩澦堆在巫峽之口滄浪則漁父所歌滄浪之水在楚地公時欲南下也洙曰魏王粲字仲宣以西京擾亂乃之荊州依劉表嘗登城樓作賦故云仲宣樓】

奉寄別馬巴州【公自注時甫除京兆功曹在東川鶴曰按公傳云公流落劍南結廬成都西郭召補京兆功曹參軍不至防嚴武節度劍南東西川往依焉又按唐紀云上元二年建丑月以嚴爲成都尹尹以是知公之除功曹在是年冬也時艸堂方成道路多梗而嚴武又來是以不赴也】

勲業終歸馬伏波功曹非復漢蕭何扁舟系防沙邊久南國浮雲水上多獨把魚竿終逺去難隨鳥翼一相過知君未愛春湖色興在驪駒白玉珂【謂不能就別知必爲我來也春湖豈所居或巴州景物也洙曰馬伏波謂馬巴州也蕭何公自謂也後漢馬援少有大志以功名自許封伏波將軍修可曰劉貞父詩話雲杜詩功曹非復漢蕭何按曹參嘗爲功曹非蕭何也王定國云髙祖紀何爲主吏孟康注曰吾蕭何守防稽父之言誤矣二說皆非按吳志虞翻爲孫防功曹防曰孤有徵討事未得還府鄕復以功曹爲吾蕭何守防稽耳洙曰前漢王式傳注驪駒逸詩篇名也見大戴禮客欲去歌之其辭云驪駒在門僕夫具存驪駒在路僕夫整駕珂者馬勒飾也】

泛江

方舟不用楫極目總無波長日容杯酒深江淨綺羅亂離還奏樂飄泊且聽歌故國流淸渭如今花正多【趙雲方舟並船也字出爾雅觀曰曰深紅淨綺羅言江花色淨如綺羅也夢弼曰未句公思長安之景物也】陪王使君晦日泛江就黃家亭子二首【鶴曰王使君謂閬州守也唐以正月晦日爲令節】

山豁何時斷江平不肯流稍知花攺岸始驗鳥隨舟結束多紅粉歡娯恨白頭非君愛人客晦日更添愁有徑金沙軟無人碧艸芳野畦連蛺蝶江檻俯鴛鴦日晚煙花亂風生錦綉香不湏吹急管衰老昜悲傷

南徵

春岸桃花水雲防楓樹林偸生長避地適逺更霑襟老病南徵日君恩北望心百年歌自苦未見有知音【此等不忍再讀】

久客

羈旅知交態淹畱見俗情衰顏聊自哂小吏最相輕去國哀王粲傷時哭賈生狐貍何足道豺虎正縱橫【洙曰漢書翟公書其門曰一貧一富乃知交態漢末西京擾亂王粲去而依劉表於荊州賈誼文帝時上政事疏云可爲痛哭者一張綱傳豺狼當路安問狐貍】

春逺

肅肅花絮晚菲菲紅素輕日長惟鳥雀春逺獨柴荊【語近而去】數有闗中亂何曽劍外淸故鄕歸不得地入亞夫營【鶴曰按史是年𨿽蕃𨿽退而二月黨項冦京兆之富平縣故云數有闗中亂趙曰亞夫營在長安公之故鄕也漢文帝時周亞夫軍細栁以備胡】

暮寒

霧隠平郊樹風含廣岸波沈沈春色靜慘慘暮寒多戍鼓猶長撃林鶯遂不歌忽思髙宴防朱袖拂云和【洙曰周禮大司樂奏云和之琴瑟注云和地名以其產良材而中爲琴瑟也】

愁坐

髙齋常見野愁坐更臨門十月山寒重孤城水气昬葭萌氏種迥左檐犬戎屯終日憂奔走歸期未敢論【鮑曰葭萌屬利州見唐志在檐當作武檐見成都記】

雙燕【禹偁曰此詩子美托物比已意鶴曰公有意於出峽】

旅食驚雙燕銜泥入此堂應同避燥濕【自諭】且復過炎涼養子風塵際來時道路長今秋天地在吾亦離殊方【夢符曰左傳子罕曰吾儕小人皆有闔廬以避燥濕寒暑】

百舌【十朋曰百舌者反舌能反覆其舌隨百鳥之音春囀夏止】

百舌來何處重重秪報春知音兼眾語整翮豈多身花密藏難見枝髙聽轉新過時如發口君側有讒人【山谷曰余讀周書月令云反舌有聲佞人在側乃解老杜百舌詩過時如發口君測有讒人冇句鮑曰按周書月令乃周公時訓也云芒種之日螳蜋生又五日賜始鳴又五日反舌無聲是謂陰息反舌有聲佞人在側】

地隅

江漢山重阻風雲地一隅年年非故物處處是窮途喪亂秦公子悲涼楚大夫平生心已折行路日荒蕪【洙曰謝靈運擬魏公子鄴中詩序王粲家本秦州貴公子孫遭亂流寓自傷情多楚大夫屈源宋玉也】

遊子【趙雲公時欲南下而尙在巴蜀故是篇有畱滯之嘆】

巴蜀愁難語吳門興杳然九江春艸外三峽暮防前猒就成都卜休爲吏部眠蓬萊如可到衰白問羣仙【趙雲九江三峽正是南下之所歷也洙曰史記嚴君平避世貰卜於成都市中晉書畢卓爲吏部郎比捨郎釀熱卓因醉夜至其甕問盜飲之爲掌酒者所縛明亙視之乃畢吏部也趙曰公意也厭住成都言休爲酒而眠更畱滯於此非止南下游吳而已蓬萊仙山可比到則亦往矣】

歸夢

道路時通塞江山日寂寥偸生惟一老伐叛已三朝【紀事有情孰不愛】雨急靑楓暮云深黒水遙夢歸歸未得不用楚辭招【趙曰楚地多楓此言南下之景黒水在鄂杜之間去長安爲近】

江亭王閬州筵餞蕭遂州

離亭非舊國春色是他鄕老畏歌聲短愁從舞曲長二天開寵餞五馬爛生光川路風煙接俱宜下鳳凰【洙曰後漢蘇章遷兾州刺史故人爲淸河太守章行部案其姦賦乃請太守設酒肴陳平生之好太守喜曰人皆有一天我獨有二天師曰閬與遂皆屬蜀道故云川路風煙接昔蕭史跨鳳而去王喬乘雙鳬飛來皆神仙人故風俱宜下鳳凰以美二公不凡也洙曰賈誼賦鳳凰翔於千仞兮覧徳輝而下之漢黃覇爲穎川太守是時鳳凰神爵數集郡國頴川尢多此以美二公爲郡之治效也】

絕句二首

遲日江山麗春風花艸香泥融飛鷰子沙暖睡鴛鴦【富貴气象】

江碧鳥逾白山靑花欲然今春看又過何日是歸年滕王亭子【公自注亭在雲臺觀內王曽典此州夢弼曰滕王元嬰髙祖之子也調露年間任閬州刺史在閬州有亭洪州有�又有碧落碑】

君王臺榭枕巴山萬丈丹梯尙可攀春日鶯啼修竹裏仙家犬吠白雲間【以亭在觀內故有下句】淸江碧石傷心麗嫩蘂濃花滿目班人到於今歌出牧來遊此地不知還寂寘春山路君王不復行古墻猶竹色虛閣自松聲鳥雀荒村暮雲霞過客情尙思歌吹入千騎把霓旌【葉夢得詩話老杜滕王亭子詩云粉墻猶竹色虛閣自松聲若不用猶與自兩字則餘八字凡亭子皆可用不必滕王也此皆工妙至到人力不可及】

玉臺觀二首【公自注滕王造趙曰觀在髙處其中有臺號曰有臺也】

中天積翠玉臺遙上帝髙居綘節朝遂有馮夷來撃鼓始知嬴女善吹簫【𨿽是江境語有神因以觀內有滕王亭子故有鼓簫之句】江光隠見黿鼉窘石勢參差烏鵲橋更有紅顏生羽翰【翰作去聲今人以爲訝未必敢用也】便應黃髮老漁樵【洙曰列子周穆王築臺號中天之臺漢禮樂志遊閭闔觀玉臺注上帝之所居修可曰顏延年詩攢素旣森靄翠亦防菁注松栢重布曰積翠洙曰曹曹植洛神賦馮夷鳴鼓女媧淸歌馮夷乃何伯列仙傳蕭史教秦女弄玉吹簫作鳯凰鳴嬴秦姓也淮南子鳥防塡河成橋而渡織女】

浩劫因王造平臺訪古遊防云簫史駐文字魯恭畱【又極典重】宮闕通羣帝乾坤到十洲【水心觀宇】人傳有笙鶴時過北山頭【趙雲道書惟有元始浩�之家梁孝王有平臺又以魯防比滕王也以詩意推之滕王必有文書遺迹在焉洙曰道書中有十洲記皆言神仙境土列仙傳周靈王太子晉好吹笙作鳳鳴嘗乘白鶴駐緱氏山頭】

渡江

春江不可渡二月已風濤舟楫欹斜疾魚龍偃臥髙渚花張素錦汀艸亂靑袍戲問垂綸客悠悠見汝曹

喜雨

南國旱無雨今朝江出云入空才漠漠灑迥已紛紛巢燕髙飛盡林花潤色分晚來聲不絕應得夜深聞【趙曰南國指荊楚也安石曰記雲天降時雨山川出云故可言江出云也】

送韋郎司直歸成都

竄身來蜀地【甫以避難奔走入蜀故言竄身劉公幹贈五官詩餘因沈痼疾竄身淸漳濵】同病得韋郎【韋亦避難者故言同病吳越春秋子胥曰子不聞河上歌乎同病相憐同憂相救】天下兵戈滿江邊嵗月長別筵花欲暮春日鬢俱蒼【一作春鬢色俱蒼】爲問南溪竹【竹一作筍南溪卽浣花溪之南也】抽稍合過墻【公自注余艸堂在城都西郭浣花裏】

將赴城都艸堂途中有作先寄嚴鄭公五首【此詩廣徳二年春作嚴武先鎭蜀甫依之武入朝蜀亂甫遂去之梓閣公聞武再鎭蜀故欲復歸艸堂也】

得歸茅屋赴城都眞爲文翁再剖符【眞一作直昔文翁爲蜀郡太守故以比嚴武也說文符信也漢制以竹長六寸分而相合文帝二年初與郡守爲銅虎符竹使符音義曰銅虎符第一至第五發兵遣使至郡合符符合乃聴受之竹使符以竹長五寸鐫刻篆書亦第一至第五符者左畱京師以與之之東觀記岸賔士議二千石賔上皆以選出刻符典千里也】但使閭閻還揖讓【比甫喜復歸得與鄰里相受也】敢論松竹久荒蕪【此甫不敢以私已之園林久廢不治爲念也】魚知丙穴由來美【由舊作猶後漢郡國志漢中郡污陽縣西有丙宂酈道元水經丙宂出嘉魚常以二月出十月入水泉懸注魚木宂下還入水宂口向丙故曰丙宂寰宇記興州順政縣東南七千里有大丙山小丙山其崖北有宂方員二丈餘其宂有水澘流士人相傳名丙宂周地圖云其宂向丙因以爲名沮水經宂間而遇或謂之大丙水毎春三月上旬有魚長八九寸或二三日連綿縱宂出相傳名嘉魚也叚成式酉陽雜爼丙宂魚食乳水食之甚溫神農本艸亦云嘉魚味甘食之令肥健悅澤此乳宂中小魚常食乳水水所以益人也】酒憶郫筒不同沽【郫賔彌切一作笙甫思嚴武先待我之厚醉我以郫筒之酒而甫不湏沽也成都記郫縣因水得名居人以筒釀酒蜀王佐宇所都華風俗錄郫人刳竹之大者傾春釀於筒閉以藕絲苞以焦葉信宿香達於竹外然後斷之以戲俗號郫筒夢弼謂此說非也郫筒乃酒器也郫出大竹土人截以盛酒故號郫筒故故商隠詩云錦石爲棊子郫當作酒也】五馬舊曽諳小徑【甫謂武昔嘗過余之艸堂也余見前注】幾回書札待潛夫【潛夫甫自比也】

處處靑江帶白蘋【爾雅釋艸萍之大者曰蘋】故園猶得見殘春【故園指成都艸堂也園或作國】雪山斥無兵馬【謂西山之亂靖也】錦裏逢迎有主人【謂嚴武再鎭成都也戰國策田光造燕太子跪而逢迎卻行爲道】休怪兒童延俗客不教鵝鴨惱比鄰【比頻脂切近也甫於武有故舊之好而能如此則甫之厚徳與夫愼重可見矣】習池未覺風流盡況復荊州賞更新【武每訪艸堂酣飲賦詠故甫自比之習池荊州則以比武之來宴賞復無窮也按晉山簡鎭襄陽諸習氏者荊士豪族有佳園地簡每出戲多於池上輒辭而歸名之曰髙陽池】

竹寒【一作靑】沙【一作水】碧浣花溪菱刺藤梢咫尺迷【菱一作橘言有畱堂之久宜其荒蕪也】過客徑湏愁出入居人不自解東西【解佳買切曉也以蓬蒿之僻也】書籖藥裏封蛛网【籖千防切驗也】野店山橋送馬啼【言橋與店空送馬啼於道中往來而已蓋甫不在艸堂故也】肯借荒亭春艸色先判一飲醉如泥【判普宮切後漢周澤傳澤爲太常淸潔循行盡敬宗廟常臥病齋宮其妻闗問所苦澤怒以妻干犯齋禁遂收言獄時人爲之語曰生世不諧作太常妻一嵗三百六十日三百五十九日齋一日不齊醉如泥余按禆官小說南海有虫無骨名曰泥在水中則活失水則醉如一塊泥然】

常苦沙崩損藥欄也從江檻落風湍新松恨不髙千尺【新松甫指手植四松也按集有四松寺云霜骨不甚長史也】惡竹應湏斬萬竿【甫歸故林竹之惡者斫之防其新美者按集有詩曰今晨去千竿又曰步堞萬竹疎是也】生裏祗馮黃閣老【甫言生計皆仰於嚴武也國史補兩省相呼爲閣老】衰顏欲赴紫金丹【丹陽抱陽山人大藥證煉粉爲鉛化汞爲塵自然伏火去鈆取丹更入華池還源反色再入神室更養火六十日成紫金火丹若人服食化腸爲筋變髓凝骨自然不死】三年奔走空皮骨信有人間行路難【古詩有行路難篇】

錦官城西生事防【或作裏王荊公作錦公宮生事城西防甫言薄有常座也】烏皮幾在還思歸【謂以烏皮爲幾也謝眺詠烏皮隠幾詩蟠木生附枝雕刻豈無施曲躬奉防用耶承終宴疲】昔去爲憂亂兵入今來已恐鄰人非【恐經亂離而人物變易也】側身天地更懷古回首風塵甘息機【甫言厭奔走也】共說總戎云鳥陣【總戎謂嚴武爲元師也太公六韜曰旣以被山而處必爲云鳥之陣陰備備又曰以車騎分爲爲云鳥之陣所謂鳥云者鳥防而雲飛變化無窮者也】不妨遊子芰荷衣【遊子甫自謂也甫欲參軍謀不妨吾逸態而衣芰荷之衣也屈原離騷篇制芰荷以爲衣集芙蓉以爲裳】

別房太尉墓【閬州太守召房琯字次律河南人常與嚴武等交結貶邠州刺史上元元年爲漢州刺史寶應二年拜刑部尙書在路遇疾廣徳六年卒於閬州僧捨年六十七也按唐書上皇入蜀琯建議請分諸王鎭天下其後賀蘭進明以此讒之肅宗琯坐是卒廢不專以陳陶敗之也司空圖房太尉漢中詩曰物望傾心久�渠破膽頻注謂祿山初見分鎭詔書拊膺嘆曰吾不得天下矣圖博學多聞嘗謂朝廷且修史其言必有自來今唐書不載此語惜哉不爲一白之也】

他鄕復行役駐馬別孤墳近淚無干土【言淚多而濕之也】低空有斷雲對碁陪謝傅【甫自言昔嘗對房太尉圍碁如陪謝安石也晉謝安字安石薨贈太傅初符堅入冦諸將退敗堅以於淮肥加安徵討大都督侄謝入問計安指受將帥各當其任等旣破堅有驛書至安方對客圍碁看書旣競使攝於牀上了無喜色碁如故】把劍覓徐君【把劍甫以季札自比將欲掛之於房太尉之基出劉向新序延陵季子西聘晉帯寶劍以過徐君徐君觀劍不言而色欲之季子有上國之使而未獻也其心許之致使於晉反則徐君已死於使以劍帯徐君墓樹而去】惟見林花落鶯啼送客聞

自閬州領妻子郤赴蜀山行三首【鶴曰公出峽之計未遂聞嚴武再鎭成都遂歸艸堂】

汩汩避羣盜悠悠經十年不成向南國復作遊西川物役水虛照魂傷山寂然我生無倚著盡室畏途邊【趙雲物投水虛照言身爲物所役水亦徒相照不得優遊觀賞之也洙曰漢書地注著謂安土也趙曰左傳盡室以行莊子夫畏途者十殺一人則父子兄弟相成也】

長林偃風色回復意猶迷衫裛翠防潤馬銜靑艸嘶棧縣斜避石橋斷卻尋溪【宛轉語】何日兵戈盡飄飄愧老妻【洙曰棧謂蜀中閣道也】

行色遞隠見人煙時有無【得髙下之趣】僕夫穿竹語稚子入云呼轉石驚魑魅抨弓落鼯眞供一笑樂似欲慰窮途【洙曰莊子車馬有行色趙曰抨披耕切訓彈也洙曰猿屬鼯鼠也】

山館

南國晝多霧北風天正寒【蘇曰張茂先北風凜冽天色正寒遊子不歸吾心如割𨿽有尺書吾不能達】路危行木杪身逺宿云端【洙曰鮑明逺詩云端楚山見林表吳岫防】山鬼吹燈滅廚人夜語闌【趙曰楚詞有山鬼篇此山館乃楚地矣晉傅詩廚人進藿茹有酒不盈杯】雞鳴問前館世亂敢求安

贈王二十四侍禦契四十韻

往往𨿽相見飄飄媿此身不關輕紱冕【倉頡篇紱綬也說文大夫以上冠也】俱是避風塵【甫以左拾遺出爲華州功曹而遂自罷官若輕紱冕者風塵之警不得不避亂也】一別星橋夜【華陽地誌李水守蜀造橋七上應斗魁七星】三移斗柄春【以志時也斗杓隨時而指於昏指東則爲春矣三移則三年矣春秋運斗樞曰北斗七星第一名天樞第二至第四爲魁第五至第七爲杓杓卽柄也】敗亡非赤壁【言潼關之敗兩京遂防其禍酷烈殆非赤壁之比也阮元瑜爲曹公作書與孫權曰昔赤壁之役遭罹疫氛燒船自還以避惡地非周瑜水軍所能控抑也江陵之守物盡谷殫無所復據徙民還師又非周瑜所能敗也】奔走爲黃巾【爲於僞切黃巾以諭祿山也後漢皇甫嵩傳鉅鹿張角十餘年間眾徒十餘萬遂置三十六方方猶將軍號也靈帝中平元年一時俱起皆著黃巾爲標幟時人謂之黃巾蜀鄧焉傳涼州逆賊數千人自號黃巾又鄭傳防黃巾冦靑部避地徐州】子去何瀟灑【予指王侍禦也】余藏異隠淪【甫因奔走避寇遂成隠淪非本志也余詳見前注】書成無過鴈【言欲寄書而乏使也蘇武傳昭帝卽位匈奴與漢和親漢使復至匈奴常惠請其守者與俱得夜見漢使具自陳通教使者謂單於言天子射上林中得鴈足有系帛書言某等在某澤中故範彥龍詩寄書雲中鴈爲我西北飛】衣故有懸鶉【公自敍其貧也荀子子夏貧衣如懸鶉】恐懼行裝數【數色角反】伶俜臨疾頻【伶郎丁切俜普丁切失所貌】曉鸎工逬淚秋月解傷神【春鸎秋月人所賞翫而鸎所工者在於迸人之涙月所觧者在於傷人之神則以亂離疾病之所感也】防面嗟黧黑【李斯傳禹鑿龍門股無肢脛無毛手足時胝面目黧黑】含淒話苦辛【謝靈運廬陵墓下詩含淒訖廣州古詩坎坷長辛苦是也】接輿還入楚【言甫自蜀適荊衡故以接輿爲比也接輿楚人論語楚狂接輿是也】王粲不歸秦【自諭不得歸長安之故鄕故又以王粲爲比也謝靈運擬魏公鄴公詩序云王粲本秦川貴公子孫遭亂流寓自傷情多詩曰整裝辭秦川秣馬赴楚壤】錦裏殘丹竈【言去錦城之久空殘煉藥之壚矣】花溪得釣綸【言浣溪之人得我前曰所遺之釣綸矣】消中只自惜【消中甫自謂有消渴之病也】晚起索誰親【索蘇各切謂流�索居而無骨肉之親也或謂求索求索之索亦通也】伏柱聞周史【柱史比王公之爲侍禦也劉向列仙傳李耳字伯陽陳人也生於殷時爲周柱下史好防精气轉爲守藏史王康琚詩老聃伏柱史】乘槎伏漢臣【乘槎豈非美王侍禦嘗使吐蕃乎余見槎上似張騫注內】鴛鴻不易狎龍虎未宜馴【言王侍禦不可得而親近如鴛鴻龍虎之莫能狎馴也古樂府莫狎鴛鴻侶曹植曰嗟龍虎之未馴】客卽掛冠至交非傾蓋新【時王禦守守漢州甫自秦亭棄拾遺而來今一見之有如舊相識也晉葛洪掛冠不仕孔叢子孔子與程子相遇於途傾而而語鄒陽傳白頭如新傾蓋如故】由來意气合直使性情眞浪迹同生死無心恥賤貧【言共遭亂離而爲心友眞可以托死生而不以甫之貧賤爲恥辱者也】偶然存蔗芋幸各對松筠麄飯依他日窮愁怪此辰女長裁褐穏【長如字】男大卷書勻【兩聯通義言粗糲之飯依如他日所以窮愁者在乎女長男大則婚嫁之事來相迫矣】漰口江如練【漰普崩切又普冰切此已下言王侍禦之所居也樂史寰宇記李冰擁江作漰曰漰堰在江縣又云漰口在彭州或云漰口岷江所經謝暉詩澄江靜如練】蠶崖雪似銀【王洙云蠶崖關在西山黃庭堅云蠶崖在茂州帶雪山魯書云蠶崖在松州】名園當翠巘【巘魚蹇切】野棹沒靑蘋屢喜王侯宅【王侯宅統言王侍禦與嚴鄭公也】時邀江海人【甫自謂常爲嚴鄭公王侍禦顧遇也】追隨不覺晚款曲動彌旬但使芝蘭秀【甫期與王侍禦心徳之芬芳有如芝蘭之秀也易曰同心之言其臭如蘭是也或謂晉謝答叔父安曰子弟譬如芝蘭玉樹欲使其生於庭階耳】何煩棟宇鄰【甫艸堂在成都浣花裏王侍禦所居在江縣故有是句陶潛答鮑參軍四言詩歡心孔洽棟字惟鄰】山陽無俗物【言王侍禦之門下無俗客也向秀與稽康爲竹林之逰經康所居之山陽作思舊賦云濟黃河以泛舟弓經山陽之舊居阮籍謂王戎曰俗物以復來敗人意】鄭驛正畱賓【又以鄭莊比王侍禦之禮賢也史記鄭莊爲太子舍人嘗置驛馬於長安諸郊請謝賓客夜以繼日】出入並鞍馬【鮑照鞍鞍馬光照地】光輝參席珍【儒行儒有席上珍以待聘】重遊先主廟【先主廟今在南門外】更歷少城闉【少城張儀所築也】石鏡通幽魄【蜀王塟其妃徇以石鏡】琴臺隠絳唇【琴臺乃司馬相如彈琴之所餘並見前注】送終惟糞土結愛獨荊榛【此兩聯又寓意鄭公之死朋舊凋喪喪今幸寓王侍禦禮待之隆可以駐足也】置酒髙林下觀碁積水濱【此聯以下甫自敍其依王侍禦也或者又謂此以結下句初以石鏡送終今墓中之人已糞土矣以琴結夫婦之好今則徒生荊棘矣旣往之事爲可弔則置酒觀碁以遣懷耳】區區甘累趼【趼古興切足瘡也莊子百捨重趼而不息】稍稍息勞筋网聚粘圓鯽繁煮細蒓【蒓音純水菜也此聯又言歸浣花艸堂之樂也余見前注】長歌敲栁癭【癭於郢切謂鐏也癅也曹植詩我有栁癭瓢是也】小睡憑藤輪【藤輪謂車也鮑照詩花蔓引藤輪是也】農月須知課田家敢忘勤【忘無放切】浮生難去食良防惜淸晨列國兵戈暗今王徳教淳要聞除猰防【猰烏八切防勇主切猰防獸名諭盜賊也爾雅釋獸猰防類防虎爪食人飛走郭璞注防大如狗文如貍淮南子本經注猰防爲害堯使羿殺之萬民皆喜】休作畫麒麟【但以除猰防爲心不必志於畫形麒麟閣上也余見今代麒麟閣注】洗眼看輕薄【輕薄言交道之不終者甫蓋有激而云耳】虛懷任屈伸莫令膠漆地萬古重雷陳【甫望王侍禦者至甚矣後漢陳重與雷義爲友時人語曰膠漆自謂堅不如雷與陳】

九家集注杜詩卷二十五

欽定四庫全書

九家集注杜詩卷二十六宋

郭知達編近體詩

寄董卿喜榮十韻

聞道君牙帳防秋近赤霄下臨千雪嶺卻背五防橋海內久戎服京師今晏朝太羊曾爛熳宮闕尙蕭條猛將宜嘗膽龍泉必在腰黃圖遭污辱月窟可焚燒【謂宮殿】防取干戈利無令斥驕居然雙捕虜自是一嫖姚落日思輕騎秋天憶射雕雲臺畫形像皆爲掃氛妖【洙曰牙帳則元帥建牙旗於帳前也鶴曰防秋近赤霄言列戍西山三城之髙也洙曰雪嶺卽西山防橋在岷江史記起王句踐反國苦身勞思飲食嘗膽不防防稽之起龍泉楚王劍名也趙曰書有三輔黃圖言秦漢宮苑制度洙曰長楊賦西壓月窟西域傳斥百人五分之夜擊刁鬥自衛漢光武拜馬武捕虜將軍明帝復復拜武捕虜將軍霍去病爲嫖姚校尉修可曰北史斛斯光工騎射嘗射一大禽形如車輪而不乃雕也邢子髙曰此直射雕手當時號爲落雕都督趙曰漢朋帝圖畫二十八將於南宮雲臺】

寄司馬山人十二韻

闗內昔分�天邊今轉蓬驅馳不可說談笑偶然同道術曾畱意先生早擊防家家迎薊子處處識壺公長嘯峨嵋北潛行玉壘東有時騎猛虎虛室使仙童髮少何勞白顏衰肯更紅望云悲轗軻畢景羨沖融防亂形仍役淒涼信不通懸旌要路口倚劍短亭中永作殊方客殘生一老翁相哀骨可換亦遣馭淸風【洙曰後漢方術傳薊子訓有神異之道旣到京師公卿以下侯之者坐上常數百人費長房爲市椽市中有老翁賣藥懸一壺於肆頭及市罷輒跳入壺中市人莫之見惟長房於樓上覩之異焉因往再拜翁乃與俱入壺中趙曰史記云揺揺懸旌無所終薄莊子曰夫列子禦風而行泠然善也】

寄李十四員外布十二韻【公自注新除司議郎萬州別駕𨿽尙伏枕已聞理裝】

名參漢望苑職述景題輿巫峽將之郡荊門好附書逺行無自苦內熱比何如正是炎天闊那堪野館疏黃牛平駕浪畫鷁上淩虛戱待盤渦歇方期解防初悶能過小徑自爲摘嘉蔬渚栁元幽僻村花不掃除宿陰繁素柰過雨亂紅蕖寂寂夏先晚泠泠風有餘江淸心可瑩竹泠髮堪梳直作移巾幾秋帆發廬【洙曰漢博望苑武帝爲戾太子置之使通賔客從其所好夢弼曰司議太子武官也以李布新除司議郎故用博望苑事洙曰後漢周景爲防州刺史辟陳蕃爲別駕蕃不就景題別駕輿曰陳仲舉座也洙曰內熱字出莊子黃牛峽名修可曰畫鷁者船頭畫爲鷁以厭水神洙曰郭璞江賦盤渦谷轉】

歸來

客裏有所適歸來知路難開門野鼠走散帙壁魚漧洗杓開新醖低頭著小冠憑誰給麯糵細酌老江幹【本作低頭拭小盤一作著小冠先生云著小冠勝洙曰謝元暉詩散帙問所知注帙書衣也沈曰郭璞注衣書中虫今人謂之璧魚定功曰璧魚白魚也俗傳璧魚入道經函中因蠧食神仙字身有五色人得而吞之可致神仙也】

王錄事許修艸堂貲不到聊小詰

爲嗔王錄事不寄艸堂貲昨屬愁春雨能防欲漏時【其題可備口實其詩可刪】

寄卭州崔錄事

卭州崔錄事聞在果園坊久待無消息終朝有底忙應愁江樹逺怯見野亭荒浩蕩風塵外誰知酒熟香【洙曰果園坊在成都】

過故斛斯校書莊二首【公自注老儒艱難時病於庸蜀嘆其歿役方授一官鶴曰卽斛斯六乃艸堂之鄰公所謂酒伴者】

此老云已歿鄰人嗟未休竟無宣室召徒有茂陵求【極是恨意後來作者皆不簡及齊步驟略近】妻子寄他食園林非昔遊空餘繐帷在淅淅野風秋【洙曰漢文帝召賈誼於宣室司馬相如病免家居茂陵武帝使所忠往取其書至則相如已死問其妻曰長卿未死時爲一卷書言有使來求書奏之於是所忠奏焉天子異之其遺書言封禪事謝元暉詩茂陵將見求】

燕入非傍捨鷗歸秪故池斷橋無復板臥桞自生枝【又悲於他作】遂有山陽作多慚鮑叔知素交零落盡白首涙雙垂【洙曰向秀與嵇康爲竹林之遊後經山陽嵇康之居作思舊賦鮑叔與管仲交管仲曰生我者父母知我者鮑叔劉孝標絕交論素交盡利交興】

立秋日雨院中有作【廣徳三年秋成都府幕中作】

山云行絕塞大火復西流飛雨動華屋蕭蕭梁棟秋窮途愧知已暮齒借前籌已費淸晨謁那成長者謀解衣開北戶髙枕對南樓樹濕風涼進江喧水气浮禮寛心有適節爽病防瘳主將歸調鼎吾還訪舊邱【洙曰張良願借前箸以籌之趙曰公謂晚年得預嚴府參謀也趙曰禮寛心有適謂嚴武待以禮數之寛病防瘳公素有肺病也洙曰主將謂嚴武也公相期武還朝秉政曰吾當遂歸計矣希曰舊秋指長安故居也】

【附】軍城早秋

鄭國公嚴武作

昨夜秋風入漢闗【借漢以言唐也】朔云邊雪滿西山【西山卽雪山也謂其冬夏常積雪故也】更催飛將追驕虜【漢匈奴常號李廣爲飛將軍驕虜指吐番也】莫遣沙場匹馬還【此戒之之辭也春秋公羊傳匹馬隻輪無反者】

奉和

秋風嫋嫋動髙旌【嫋奴烏切長弱貌九歌嫋嫋兮秋風】玉帳分弓射虜營已収滴博雲間戌【滴博屯雪之地名雲間以言其髙也】更奪蓬婆雪外城【蓬婆城名也按編年通載廣徳二年嚴武破吐蕃於當防城克塩州城吐蕃傳天寶二年已前王昱兵次蓬婆嶺】

院中晚晴懷西郭茅舍

幕府秋風日夜淸澹雲疎雨過髙城葉心朱實堪時落【堪者不甚也】階面靑苔先自生復有樓臺銜暮景不勞鐘鼓報新晴浣花溪裏花饒笑肯信吾兼吏隠名【趙曰汝南先賢傳鄭欽吏隱於蟻陂之陽夢弼曰晉山濤吏非吏隠非隠】

到村

碧澗𨿽多雨秋沙先少泥蛟龍引子過荷芰逐花低老去參戎幕歸來散馬蹄稲梁須就列榛艸卽相迷蓄積思江漢頑疎惑町畦【久有意出不不曉人事分爾我殆幕中有不合故】暫酬知已分還入故林棲【鄭曰先先見切洙曰曹子建詩俯身散馬蹄蒼舒曰莊子彼且爲無町畦亦與之爲無町畦】

宿府

淸秋幕府井梧寒【魏明帝詩雙梧生空井詩家用井梧自此始矣】獨宿江城蠟炬殘永夜角聲悲自語中天月色好誰看風塵荏苒音書絕闗塞蕭條行路難已忍伶俜十年事【伶郎丁切俜普丁切失所貌甫遭亂奔走自廣徳二年逆數至天寶十四載凡十年矣】彊移棲息一枝安【甫時遇嚴武募爲參謀時一枝之安也莊子逍遙逰篇鷦鷯巢於深林不過一枝】

遣悶奉呈嚴公二十韻

白水魚竿客【魚竿白比太公】淸秋鶴髮翁胡爲來幕下秪合在舟中【仕宦失志不能決絕如此】黃卷眞如律靑袍也自公老妻憂坐痺防女問頭風平地專欹倒分曹失異同禮甘衰力就義沗上官通疇昔論詩早光輝仗鉞雄寛容存性拙翦拂念途窮露裛思藤架煙霏想桂叢信然觸网直作鳥窺籠【不得志之語】西嶺紆村北南江繞捨東竹皮寒舊翠椒實雨新紅浪簸船應坼杯幹甕卽空藩籬生野徑斤斧任樵童束防酬知已蹉跎效小忠周防期稍稍【信憂才之態可念】太簡遂匆匆曉入朱扉啟昏歸畫角終不成尋別業未敢息微躬鳥鵲愁銀漢駑駘怕錦幪防希全物色時放倚梧桐【卽據髙梧而瞑但增桐字迥異趙曰上官指嚴武公在幕府得闗通於上官矣沬曰龜觸网用史記策傳神抵网而遭魚者得之鳥窺籠用潘嶽秋興賦魚池籠鳥而有江湖山數之思師曰西嶺南江述浣花裏之景也沬曰束縛者言性本疎散也大觀曰別業指艸堂也夢弼曰物色謂形容之老公有望於嚴武俾得遂倚桐之適也】

送捨弟頻赴齊州三首

岷嶺南蠻北徐闗東海西此行何日到送汝萬行啼絕域惟髙枕淸風獨杖藜危時暫相見衰白意都迷【趙曰徐闗齊地言弟自岷蜀起發而之齊耳】

風塵暗不開汝去幾時來兄弟分離苦形容老病催江通一柱觀日落望鄕臺客意長東北齊州安在哉【鄭曰荊州有一柱觀吐人呼爲木履觀洙曰成都有望鄕臺乃隋蜀王秀所創也】

諸姑今海畔兩弟亦山東去傍干戈覓來看道路通短衣防戰地匹馬逐秋風莫作俱流落長瞻碣石鴻【鶴曰按公作範陽太守盧氏墓志盧氏所出有適防稽賀防防稽瀕於海也趙曰齊州近海則是山東矣洙曰趙武靈王好胡服士該知短衣洙云劉孝標廣絕交論附騏驥之旄端軼歸鴻於碣石注海之畔山也】

嚴鄭公堦下小松【得霑字】

弱質豈自負移根方爾瞻細聲聞玉帳【聞一作隠】疎翠近珠簾未見紫煙集虛防淸露霑何當一百文欹蓋擁髙檐

嚴鄭公宅同詠竹【得香字】

緑竹半捨籜新梢才出墻色侵書帙晚陰過酒罇涼雨洗涓涓淨風吹細細香伹令無翦伐防見拂雲長【孫季昭示兒編云花竹亦有無香者世所共知櫻桃初無香退之云香隨翠籠擎初重則以香言之竹與枇杷本無香子美云風吹細細香枇杷樹樹香則皆以香稱之至於太白又以栁爲有香其曰白門栁花滿店香是也若夫荊公梅詩有云少陵爲爾添詩興可是無心賦海棠豈謂海棠無香而不賦乎】

奉觀嚴鄭公防事岷山沲江畫圖十韻【得總字】

沲水臨中座岷山赴此堂白波吹粉璧靑嶂插雕梁直訝杉松泠兼疑菱荇香雪云虛防綴沙艸得防茫嶺雁隨毫末川蜺飲練光霏紅洲蘂亂拂黛石蘿長暗谷非闗雨丹楓不爲霜秋成圃外景物洞庭傍防事功殊絕幽襟興激昻從來謝太傅邱壑道難防【夢弼曰禹貢岷山導江東別爲沱寰宇記沱水在成都府新繁縣誠齋詩話云老杜山水圖雲沱水臨中座岷山赴此堂白波吹粉壁靑嶂挿雕梁此以畫爲眞也曾吉父云防崖韋偃樹小雨郭熙山此以眞爲畫也洙曰秋成一作秋城太傅謝安也安𨿽受朝廷寄東山之志始末不渝】

晚秋陪嚴鄭公摩訶池泛舟【公自注池在府內蕭摩訶所開因是得名】

湍駃風醒酒船回霧起隄髙城秋自落雜樹晚相迷座觸鴛鴦起巢傾翡翠低莫須驚白鷺爲伴宿淸溪【鄭曰駛苦史切疾貌也趙曰淸溪公指浣花溪爾】

陪鄭公秋晚北池臨眺【鶴曰公在嚴武幕中自遺悶有作奉呈後如詠竹泛舟觀岷圖畫至北池臨眺眺皆分韻賦詩其靖分稠宻如此而史謂嚴武中頗銜之不知何所本而云】

北池雲水闊華館辟秋風獨鶴先依渚衰荷且映空采菱寒刺上踏藕野泥中素檝分曹往金盤小徑通萋萋露艸碧片片晚旗紅杯酒霑津吏衣裳與釣翁異方初艷菊故里亦髙桐揺落闗山思淹畱戰伐功嚴城殊未掩淸宴已知終何補參軍乏歡娛到薄躬【本中曰何補參軍乏一作參軍事】

初冬

垂老戎衣窄歸休寒色深漁舟上急水獵火著髙林日有習池醉愁來梁甫吟干戈未偃息出處遂何心【鶴曰按是年十月嚴武攻吐蕃塩川城克之公在幕府故亦衣戎衣也趙曰日有習池醉謂陪嚴出也愁來梁甫吟吟以諸葛亮自比也】

正月三日歸溪上有作簡院內諸公

野外堂依竹籬邊水向城蟻浮仍臘味【謂酒也南都賦醪�徑寸浮蟻若萍釋名酒有沈池浮蟻在上周庾信謝賜酒詩浮蟻對春開】鷗泛已春聲【南越志鷗水鳥也在漲海中隨潮上下三月風至乃去】藥許鄰人劚【公之不吝如此按集有天寒劚茯苓之句謂以鐡錐劚地而得之也】書從稚子擎【言文書多任稚子也】白頭趨幕府深覺負平生【公自嘆老而猶參嚴鄭公故人之幕府也】

敝廬遣興奉寄嚴公

野水平橋路春沙映竹村風輕粉蝶喜花暖蜜蜂喧把酒宜深酌題詩好細論府中曕暇日江上憶詞源【邀其過我語渉進退頗自負】迹沗朝廷舊情依節制尊還思長者轍恐避席爲門【趙曰隋文藝云筆有餘力詞無竭源鶴曰曰嚴武時尹成都節制兩川洙曰陳平家負郭窮巷以席爲門然門外多長者車轍趙曰公欲枉嚴公之駕故用陳平事以激之】

春日江村五首

農務村村急春流岸岸深乾坤萬里眼時序百年心【使人無復思致故不可及】茅屋還堪賦桃源自可尋艱難昧生理飄泊到如今

迢遞來三蜀蹉跎又六年客身逢故舊發興自林泉過懶從衣結頻遊任履穿藩籬頗無限恣意向江天【趙曰蜀郡廣漢郡揵爲郡爲三蜀鶴曰公以干元二年冬入蜀至是六年矣洙曰董衣威衣百結衣夢弼曰莊子衣敝履穿負也非憊也本一作藩籬無限景恣意買江天】

種竹交加翠栽桃爛熳紅經心石鏡月到面雪山風赤管隨王命銀章付老翁豈知牙齒落名玷薦賢中【洙曰石鏡雪山皆在蜀中注見前漢官儀尙書令僕丞郎月結赤管大筆一雙公時爲檢校尙書工部郎故云鶴曰公爲工部員外郎賜緋魚袋考漢表銀章靑綬注銀印背紐其文曰章謂刻曰某官之章唐𨿽無賜印者公謂銀章時指魚袋而言耳趙曰銀章方賜來故次篇有垂朱紱之句】

扶病垂朱紱歸休步紫苔郊扉存晚計幕府媿羣材燕外晴絲捲鷗邊水葉開鄰家送魚鼈問我數能來【洙曰紱古蔽也象冕服以韋爲之希曰漢韋賢傳黻衣朱紱師古注也朱紱爲朱裳畫爲亞文也亞古弗字故因謂之紱又作黻】

羣盜哀王粲中年召賈生【羣盜中年皆不必事實政是作者】登樓初有作前席竟爲榮宅入先賢傳才髙處士名異時懷二子春日復含情【洙曰漢末王粲以西京擾亂之荊州嘗思歸作登樓賦故先賢傳載荊州有王粲宅漢文帝以賈誼爲長沙王太傅歳餘思誼徴至宣室因問以神事帝不覺前席曰我久不見賈生自以爲過之今不及也】

絕句六首

日出籬東水雲生捨南泥竹髙鳴翡翠沙僻舞鵾雞【夢弼曰翡翠羽雀翠靑羽雀上林賦注鵾雞黃白色長頸赤啄】

藹藹花蘂亂飛飛蜂蝶多幽棲身嬾動客至欲如何鑿井交防葉開渠斷竹根扁舟輕裊防小逕曲通村急雨捎溪竹斜暉轉樹腰隔巢黃鳥並翻藻白魚跳舍下筍穿壁庭中藤刺檐地晴絲冉冉江白艸纎纎江動月移石溪虛云傍花鳥棲知故道帆過宿誰家

絕句四首

堂西長筍別開門塹北行椒卻背村【宛曲有趣】梅熟許同朱老喫松髙擬對阮生論【公自注朱阮劍外相知趙曰成椒蓋成行者】

欲作魚梁云覆湍因驚四月雨聲寒靑溪先有蛟龍窟竹石如山不敢安【洙曰覆一作復去聲趙曰魚梁乃劈竹積石橫截中流以取魚而溪下有蛟龍窟故未敢安也】

兩个黃鸝鳴翠桞一行白鷺上靑天牎含西嶺千秋雪門泊東吳萬里船【此千秋萬里是甚气防非茍也洙曰西嶺卽西山也冬夏常積雪鶴曰公在浣花未嘗不系舟也趙曰公之志毎欲南下今言所泊門外之船乃欲往東吳萬里之船也漫叟詩話云詩中有拙句不失爲奇作若退之逸詩云偶上城南土骨堆共傾春酒兩三杯子美詩云兩个黃鸝鳴翠桞一行白鷺上靑天是也】

藥條藥甲潤靑靑色過棕亭入艸亭苗滿空山慙取譽根居隙地怯成形

陪李七司馬早江上觀造竹橋卽日成往來之人免冬寒入水聊題短作簡李公【鶴曰此詩當是公在蜀州作詳見後篇髙使自成都回題下句也】

伐木爲橋結搆同褰裳不渉往來通天寒白鶴歸華表日落靑龍見水中顧我老非題柱客知君才是濟川功合歡卻笑千年事【如此下合歡字誰曉頗疑其誤】驅石何時到海東【夢弼曰橋前二柱曰華表故以白鶴爲言也靑龍爲諭橋影然朝野僉載河北道趙州有石橋甚工則天時黙啜破趙州至石橋馬跪地不進但見靑龍臥橋上奮迅而恕乃遁去洙曰成都有升遷橋相如初西去題其柱曰不乘駟馬車不復過此橋書若濟巨川用汝作舟楫趙曰言與賓客落橋之成而歡飲因笑往事之勞徒驅石下海也洙曰秦始皇作石橋欲過海看石出處有神人能驅石下海石去不速神輒鞭之石皆流血】觀作橋成月夜舟中有述還呈李司馬

把燭橋成夜回舟客坐時天髙云去盡江迥月來遲衰謝多扶病招邀屢有期異方乘此興樂罷不無悲李司馬橋了承髙使君自成都回【鶴曰時髙適守蜀州而攝成都故云自成都回按九域志成都在蜀州之東故詩中云橋東待使君又知公是詩在蜀州作也】

向來江上手紛紛三日成功事出羣已傳童子騎靑竹揔擬橋東待使君【洙曰後漢郭汲爲並州牧始至行部有童兒數百騎竹馬道次迎拜】

江上值水如海勢聊短述

爲人性僻耽佳句語不驚人死不休老去詩篇渾漫與春來花鳥莫深愁新添水檻供垂釣故著浮槎替入舟焉得詩如陶謝手【陶淵明謝靈運】令渠述作與同遊

寄杜位【公自述位京中有宅近西曲江詩尾有述】

近聞寛法離新州想見歸懷尙百憂逐客𨿽皆萬里去悲君也是十年流干戈況復塵隨眼鬢髮還應雪滿頭玉壘題書心緒亂何時更得曲江遊【夢弼曰新州屬廣南道公之侄杜位貶新州時朝廷寛其罪移之於近郡按集有杜位宅守嵗詩當是明年位卽被謫放云已是十年流也洙曰玉壘濁之坊名趙曰玉壘在濁州靑城縣公時自城都過靑城因寄此詩夢弼曰曲江在長安爲勝遊之地杜位有宅靑焉】

題桃樹

小徑升堂舊不斜五株桃樹亦從遮髙秋總餽貧人食來歳還舒滿眼花簾戶毎宜通乳鷰兒童莫信打慈鴉寡妻羣盜非今日天下車書正一家

捨弟占歸艸堂檢校聊示此詩

久客應我道【猶云我道蓋是】相隨獨爾來孰知江路近頻爲艸堂回鵝鴨宜長數紫荊莫浪開【省事語】東林竹影薄臘月更須栽

暮登西安寺鐘樓寄裴十迪

暮倚髙樓對雪峯僧來無語自鳴鐘孤城反照紅將斂【返照夕陽也】近市浮煙翠且重多病獨愁常闃寂【闃古臭切闃僻靜也易窺其戶闃其無人注闃寂也】故人相見未從容【從容欵曲也】知君苦思緣詩瘦【思去聲】太白交遊萬事慵【李白有戲贈甫詩借問年來何瘦生只爲從前作詩苦】

觀李固請司馬弟三水圖三首

簡易髙人意匡牀竹火鑪寒天畱逺客碧海掛新圖𨿽對連山好貪看絕島孤羣仙不愁思【有味外味】冉冉下蓬壺【夢弼曰淮南子匡牀弱席非不寧許愼注匡安也】

方丈渾連水天臺總映云人間長見畫老去恨空聞【自傷足力之不繼也上句亦足媿人之不能往也】範蠡舟偏小王喬鶴不羣此生隨萬物何處出塵氛【夢弼曰孫綽天臺賦渉海則有方丈蓬萊登陸則有四明天臺皆古聖之所由化神仙之所窟宅洙曰範蠡爲越破吳功成名遂乃乘扁舟泛江湖變姓名適齊爲鴟夷子趙曰其國必畫舟與鶴故以範蠡王喬比之王喬鶴事注見前】

髙浪垂翻屋崩崖欲壓牀野橋分子細沙岸繞防茫紅浸瑚短靑懸薜荔長浮查並坐得仙老暫相將【總是好語夢弼曰王子年拾遺記堯時巨有查浮於西海查上有光若星月查浮四海十二年一周天名曰貫月查又】

【曰掛星查羽仙棲息棲上】

散愁二首

久客宜懸斾興王未息戈蜀星陰見少江雨夜聞多百萬傳深入寰區望匪他司徒下燕趙収取舊山河【望李光弼之深光弼爲檢校司徒追収河北寶應元年進封臨淮王】

聞道並州鎭尙書訓士齊【並州太原也乾元中李光弼徙河陽王思禮代爲河東節度是是時兵部尙書其後加司空則八哀詩以稱之以司空王公是也上元二年思禮以薨】幾時通薊北【謂平定史之亂也】當日報闗西【謂長安以西也】戀闕丹心破霑衣皓首啼老魂招不得歸路恐長迷【屈原有招魂篇】

至後

冬至至後日初長逺在劍南思洛陽靑袍白馬有何意金穀銅駞非故鄕梅花欲開自不覺棣蕚一別永相望【語極有興】愁極本憑詩遣興詩成吟詠轉淒涼【夢弼曰金穀園銅駝陌豈非洛陽故鄕行樂之勝境乎劉禹錫楊栁詞云金穀園中鸎亂飛銅駝陌上好風吹是也】

撥悶【一作贈嚴二作別駕】

聞道云安麯米春才傾一盞卽醺人乘舟取醉非難事下峽銷愁定幾巡長年三老遙憐汝捩柂開頭捷有神已辦靑錢防顧直當令美味入吾唇【夢弼曰云安縣屬防州今爲云安軍東坡志林退之詩曰百年未滿不得死且可勤買拋靑春國史補云酒有郢之富水烏程之若不滎陽之士窟春富平之石凍春劍南之燒春杜子美亦云聞道云安麯米春才傾一盞酒醺人裴硎作傳奇記裴航事亦有酒名松醪春乃知唐人名酒多以春則拋靑春亦必酒名也趙曰東坡詩麯米春香並捨間蓋出於此長年三老川中呼舟師之名夢弼曰峽中以蒿師爲長年拖工三老今俗謂之翁洙曰開頭一作鳴鐘皆行船貌初行船曰開頭鄭曰捩練結切抝捩也趙曰川人不以凖折一色見錢爲靑錢】

登髙

風急天髙猿嘯哀【王洙曰宋玉雲天髙而气淸潘安仁勁風淒急】渚淸沙白鳥飛回無邊落木蕭蕭下【洙曰江賦尋之無邊楚詞洞庭波兮木葉下又風颯颯兮木蕭蕭】不盡長江衮衮來【洙曰謂不捨晝夜故云不盡】萬里悲秋常作客【洙曰宋玉悲秋】百年多病獨登臺【洙曰相如多病臥於茂陵】艱難苦恨繁霜鬢潦到新亭濁酒杯【洙曰康曰酒一杯潦倒麄味】

九日【廣徳元年秋閬州作鶴曰是鶴曰是年秋公自梓暫往閬州冬復至梓州】

去年登髙郪縣北今日重在涪江濱苦遭白髮不相放羞見黃花無數新世亂郁鬰久爲客路艱悠悠常傍人酒闌卻憶十年事腸防驪山淸路塵【鶴曰郪縣厲梓州涪江水東南合梓州之射江孫曰驪山指舊日明皇遊幸也】

秋盡【鶴曰是年秋公自梓州歸成都迎家冬再往梓州】

秋盡冬行且未回茅齋寄在小城隈籬邊老卻陶潛菊江上徒逢袁紹杯雪嶺獨看西日落劍門猶阻北人來不思萬里長爲客懷抱何時獨好看【鶴曰成都大城西有小城洙曰典略云劉松袁紹在河朔於三伏之際酬飲避暑號爲河朔飲】

野望

西山白雪三城戍南浦淸江萬里橋海內風塵諸弟隔天涯涕淚一身遙惟將遲暮供多病未有涓埃答聖朝跨馬出郊時極目不堪人事日蕭條【洙曰按髙適傳上皇還京復分劍南爲兩節度百姓於調度而西山三城列戍適上疏論之不納趙曰成都萬里橋公艸堂在其西】

老病

老病巫山裏稽畱楚客中藥殘他日褁花發去年叢夜足霑沙雨春多逆水風合分雙賜筆猶作一飄蓬【趙曰漢官儀尙書令漢丞郎月給赤管大筆一雙公嘗爲尙書工部郎故云】

九家集注杜詩卷二十六

欽定四庫全書

九家集注杜詩卷二十七宋

郭知達編近體詩

去蜀

五載客蜀郡一年歸梓州如何闗塞阻轉作瀟湘逰萬事已黃髮殘生隨白鷗【毛詩黃髮兒齒】安危大臣在何必淚長流【漢陸賈曰天下安注意相天下危注意將】

放船

收帆下急水捲幔逐回灘江市戎戎暗山云淰淰寒荒村無徑入獨鳥怪人防已泊城樓底何曾夜色防

哭嚴僕射歸櫬

【趙雲嚴公再尹成都乃封鄭國公加檢校吏部尙書永泰元年四月卒贈尙書左僕射】

素幔遂流水歸舟返舊京【舊京故國也趙雲歸櫬舟行故曰素幔隨流水盧子諒贈崔溫詩北眺沙漠隨南望舊京路】老親如【一作知】宿昔部曲異平生【按新史武卒母哭且曰今而後吾知免爲官婢矣又云言部曲有異於存日也宋鮑照東武吟將軍旣卽世部曲亦罕存後漢光武注大將軍營有五部三校尉部下有曲曲下有軍侯一人趙雲言嚴公有母在棄之而去其母之健尙如宿昔耳公旣死部曲無主宜乎異平生也馮衍答任武書曰敢不陳露宿昔之意故對平生字則論語久要不忘平生之言】風送蛟龍雨【見上蛟龍得雲雨注】天長驃騎營【晉書齊獻王攸遷縹騎將軍時驃騎當罷營兵數十人戀攸恩徳不肯去蛟龍以譬嚴公】一哀三峽暮遺後見君情【趙雲言悲哀之極而江山亦爲之動色所以遺傳於後世者見嚴公有恩徳於公之情如此也】

宴戎州揚使君東樓

勝絕驚身老情忘發興奇【趙雲此篇破頭便對蓋言勝𨿽絕矣而驚見在之身則老也情𨿽忘矣而發所對之興則奇也禮記云忘身之老也鮑照園中秋防詩云臨歌不知調發興誰與歡】坐從歌妓密樂任主人爲【語云不圖爲樂之至扵斯也】重碧拈【一作酟】春酒輕紅劈荔枝【曺子建七啟蒼梧縹淸注縹深碧色蜀都賦旁挺龍目側生荔枝趙雲舊本拈春酒作酤字非今就其字誤而言之酤當與論語沽酒市餔之沽同又按詩伐木篇有酒湑我無酒酤我按毛鄭解此兩句不同毛云湑莤音所六切泲之也酤一宿酒也其謂有酒則湏泲莤使淸而後飲無酒則𨿽一宿未淸者亦飲乃王之厚意也鄭云酤買也王有酒則泲莤之王無酒則沽買之其意以爲族人陳王之恩厚於我曺𨿽以侈言王之盛意然豈有天子而沽酒乎詩人必不如此窮相此鄭之失也今杜公詩之酤字若用毛萇一宿曰酤言之則不成詩句用鄭元酟買言之二千石設筵必有公帑豈亦沽酒乎舊本作拈當以爲正據元禛元日詩云羞看稚子先拈酒白樂天嵗假詩云嵗酒先拈辭不得則拈酒乃唐人語也又杜公又雲門外柔桑葉可拈又云試拈禿筆掃驊驑亦拈之意拈與擘皆在主及賓身上言之詩云爲此春酒以介睂壽荔枝見於上林賦食荔枝而飲春酒蓋煮酒也謂之重碧以酒之色言之也輕紅亦言茘枝之顏色也其後山谷在戎州有詩云試傾一杯重碧色快剝千顆輕紅肌觀此則可見杜公重碧輕紅之義後學又以重碧輕紅爲二妾名尢可鄙笑豈不見梁簡文帝梁塵詩云依幃蒙重翠帶日聚輕紅輕紅爲荔枝膜粉紅也若以名其包色則又惑誤學者師云戎州今敍州重碧敍州公庫酒名輕紅敍州倅園荔子名】樓髙欲愁思橫笛未休吹【趙雲樓髙而愁思欲生何橫笛之未肯罷休以增愁也公月夜憶捨弟云況乃未休兵與此句法同】

渝州嚴六侍禦不到先下峽

聞道乘驄發沙邊待至今【趙雲後漢桓典爲侍禦史有威名常乘驄馬人號爲驄馬禦史】不知雲雨防【宋玉髙唐賦湫兮如風淒兮如雨風止雨霖雲無處所王粲詩曰風流云防一別如雨趙雲隋江揔別袁昌詩不言雨雨防更似東西流】虛費短長吟【古詩有短長吟】山帶烏蠻濶【嶲州西有烏白蠻】江連白帝深【公孫述以永安爲帝城在防州之側】船輕一柱過畱眼共登臨【畱眼一作畱滯梁劉孝綽江津寄劉之遴經過一柱觀出入三休臺余見上卷江通一柱觀注】

聞髙常侍亡

【忠州作鮑云髙適也本傳紀廣徳元年後言召爲刑部侍郎左防騎常侍】

歸朝不相見蜀使忽傳亡虛歷金華省何殊地下郎【江淹上建平王書升降承眀之闕出入金華之殿世說顏曰爲地下修文郎趙雲班固敍傳鄭寛中張禹入說尙書論語扵金華殿注在未央宮適爲左防騎常侍而亡故曰虛歷金華省也王隱晉書載蘓韶已死見其弟節韶云顏回卜商今爲地下修文郎韶亦一人也】致君丹檻折哭友白雲長【趙雲折楹言髙之諫諍也觀唐史載適遷侍禦史擢諫議大夫負气敢言權近側目致君見首篇注朱云上書願請尙方斬馬劍防倿臣一人上問誰也對曰安昌侯張禹上大怒禦史將云下云攀殿檻檻折云呼曰臣得下從龍逢比干逰於天下足矣未知聖朝何如耳禮記曰朋友哭於寢門之外】獨步詩名在秪令故舊傷【適有詩名於時又曺子建與楊徳祖書曰僕少好文章迄至於今二十五然今世作者可略而言昔仲宣獨步於漢南孔璋鷹揚於河朔又南史王筠字元禮沈約謂筠文章之美可謂後來獨步秪字音支適也】

宴忠州使君侄宅

出守吾家侄【出守守土也刺史是也古詩一麾乃出守】殊方此日歡【文子云殊方偏國】自須逰阮捨【旣咸與叔父借爲竹林之逰咸與借居道南諸阮居道北北阮富而南阮貧公自比阮借而目中州爲阮咸也】不是怕湖灘【中州下惡灘也】樂助長歌逸【一作送】杯饒旅思寛【一作林饒放思寛】昔曾如意舞牽率悵爲防【趙雲王戎嘗以如意起舞左氏傳牽率老夫】

禹廟【忠州作】

禹廟空山裏秋風落日斜荒庭垂橘柚古屋畫龍蛇【招魂仰觀刻桶畫龍蛇趙雲書禹貢厥包橘柚錫貢公於東屯茅屋詩有雲山險風煙僻天寒橘柚垂而両句之勢則盧照鄰文翁堂詩云空梁無鷰雀古壁有丹靑也】雲气生虛壁【一作噓靑壁】江聲走白沙【趙雲生虛壁當作噓靑壁字爲正蓋噓字新且工矣又靑壁對白沙亦工】早知乘四載【按史記河渠書云夏書曰禹治洪水十三年三過家不入門陸行載車水行載舟泥行蹈撬山行卽橋橋一作輦書益稷曰予乘四載】防鑿【一作流落】控三巴【華陽國誌曰武王克商封其子宗姫於巴故漢末益州牧劉璋以墊江以上爲巴郡江州至臨江爲永郡郡朐忍至魚腹爲固陵郡巴遂分矣璋復攺永寧爲巴郡以固陵爲巴東徙龐義爲巴西太守自爲三巴郭璞江賦巴東之峽夏后防鑿趙雲今按樂史寰宇記於渝州記云閬自二水東南流三曲如巴字是爲三巴則非有分其地之定名當俟博聞訂之】

題忠州龍興寺所居院壁

忠州三峽內【蜀都賦經三峽之崢嶸注三峽巴東永安縣有髙山相對去可二十丈文左右崖甚髙人謂之峽江水過其中趙雲杜公言三峽者以明月峽爲首巴峽巫峽之類爲中東突峽爲�矣今忠州在渝州之下防州之上斯乃杜公所謂三峽內也】井邑聚雲根【趙雲云根言石也張恊詩云根臨八極蓋取五嶽之云觸石而出則石者云之根也唐人詩多指云根爲石用之】小市常爭米孤城早閉門【趙雲兩句𨿽實道其事而早閉門字戰國防有邊境早閉晚開也】空防過客淚莫覓主人恩【趙雲公寓僧寺居而無顧之者故有是句】淹泊仍愁虎深居賴獨園【金剛經給孤獨園趙雲言淹泊則滯防扵龍興寺之居也】

旅夜書懷

細艸防風岸危檣獨夜舟【趙雲細艸春時也荀子防風過之王仲宣詩獨夜不能寐】星垂平野濶月湧大江流【王仲宣大江流日夜趙雲東方璆嘗與盧照鄰分韻有洶湧大江流公換一一月字防鐡成金矣】名豈文章著官因老病休飄零何所似天地一沙鷗【趙雲飄零字公使多矣雪賦從風飄零在人言之取物爲譬也謝安內集謂諸子侄曰白雪紛紛何所似】

別常徵君

兒扶猶杖防臥病一秋彊【趙雲吳越春秋云太王杖防而去邠字書注細木杖曰防】白髮少新洗寒衣寛揔長【趙雲白髮以病而少新洗沐也寒衣以病而寛長也曺子建詩云瘦覺衣寛長愁知酒淺淡】故人憂見及此別淚相忘【趙雲故人言常徵君也𨿽別而俱不能淚所以成相忘也】各逐萍流轉來書細作行【趙雲屬其委曲也漢書言細書成成一紮十行】

十二月一日三首

今朝臘月春意動云安縣前江可憐一聲何處送書雁百丈誰家上水船【趙雲百丈牽船蔑內地謂之笪音彈】未將梅蕊驚愁眼要取楸花媚逺天【趙雲言眼前寔事蓋梅未開而楸有花也其句法可謂新奇矣】明光起艸人所羨肺病幾時朝日邊【明光殿名也漢王商欲借以避暑者起艸作制誥也相如病肺多渇遂臥病於茂陵趙雲後漢書郎奏事明光殿下筆爲詔誥出語爲命令日邊言帝都也晉明帝云只聞人自長安來不聞人從日邊來後人遂以日邊爲帝都】

右一

寒輕市上山煙碧日滿樓前江霧黃負塩出井此溪女打鼔發船何郡郎新亭舉目風景切茂陵著書消渴長【趙雲晉王導傳洛京傾覆中州士人避亂江左者十六七每至暇日邀出新亭飲宴周顗中坐而嘆曰風景不殊舉目有江山之異上句以避亂流落所寓如新亭之景物茂陵則公自比於相如之有肺疾也】春花不愁不爛熳楚客惟聴棹相將【趙雲楚客則公自指爲楚地之客也聴棹相將則任船所往何處看花也】

右二

卽防燕子入山扉豈有黃鸎歷翠防短短桃花臨水岸輕輕栁絮防人衣【趙雲方十二月一日作詩而有燕子黃鸎桃花桞絮之言何也此義在末句他日一杯難彊進也皆逆道其事爾】春來久擬開懷久老去親知見靣稀他日一杯難彊進重嗟筋力故山違【趙雲於山謂之違家語孔子云違山十里猶聞蟪蛄聲也】

右三

又雪

南雪不到地【風土記雲南方無雪】靑崖霑【一作露】未消【趙雲當作霑爲正但云不濃所以不到地而止著靑崖爾顏延年詩藐盻覯靑崖衍漾觀緑疇】防微向日薄脈脈去人遙冬熱鴛鴦病峽深豺虎驕愁邊有江水焉得北之朝【趙雲末句蓋言當愁之際觀江水止是朝東入海安得折而之北我乘此水以歸長安也】

奉漢中王手札

國有乾坤大王今叔父尊【王譲皇帝之子代宗之叔父也】剖符來蜀道【言以漢中之封來蜀作守也前有詩公自注云王時在梓州者乎】歸蓋取荊門【由荊門軍取道而往也】峽險通舟過江長注海門【書江漢朝宗於海亦百川注海之義也】主人畱上客避暑得名園【劉松袁紹於河朔三伏之際爲避暑之飲】前後緘書報分明饌玉恩【趙雲上句言得漢中王手札饌玉則前漢陳咸奢侈玉食晉王父子鮮衣玉食之義言美食如玉卻非洪範惟辟玉食也】天云浮絕壁風竹在華軒【趙雲觀絕壁之天云對華軒之風竹言在名園中如此也】已覺良宵永何堪駭浪翻【趙雲上句言時已秋矣秋江浪平故也海賦驚浪雷奔駭水迸集】入期朱邸雪朝傍紫防垣【唐制諸侯各置邸京師故有邸吏朱邸言邸有朱戶趙雲以雪時爲期而至京也謝元暉詩朱邸方開效蓬心於秋實晉書紫宮垣一曰紫防大帝之座天子所居也】枚乘文章老河間禮樂存【西京雜記枚乘文章敏疾長卿制作淹遲皆盡一時之譽又按漢書景十三王河間獻王徳武帝時來朝獻雅樂又云立博士修禮樂被儒服術趙雲上句公自言也梁孝王時枚乘在諸文士之間年最爲髙故謝靈運雪賦召鄒生延枚叟也次句指漢中王也傳曰河間之功江夏之略可爲宗室標的者也】悲秋宋玉宅【哀江南賦誅茅宋玉之宅宋玉九辧云悲哉秋之爲气也蕭瑟兮艸木揺落而變衰趙雲宋玉宅在歸州言王今在歸州又如悲秋之宋玉也】失路武陵源【見上如逢武陵路注】淹薄俱崖口東西異石根【趙雲崖口石根言巴峽之地如此漢中王在下流爲東公在防爲西也夷】夷音迷咫尺物傍【一作倚】黃昏【楚俗語言多夷音又蕪城賦木魅山昏見晨趨趙雲上句則防之南與蠻相接不爲不逺而防巴有蠻音故公詩屢有夷音蠻語蠻歌之句左傳天威不違顏咫尺言近也今言在防於咫尺之間語音不同所以不省而迷也下句一作傍當以倚爲正史云妖禽孽孤得夜乃爲不祥此倚黃昏之義也】犬馬誠爲戀狐貍不足論【曺子建表不勝犬馬戀主之情張綱傳豺狼當道安問狐貍趙雲言其有懷君之意也】從容艸奏罷宿昔奉淸罇【趙雲此言漢中王艸奏旣罷當奉飲宴蓋在昔日常如此也梁劉苞望夕雨詩曰淸罇久不薦淹畱遂侍君】

贈崔十三評事公輔

飄颻西極馬【漢郊士歌天馬來自西極】來自渥窪池【趙雲以言崔有天馬之妙足而所從來之逺也渥窪池見沙馬行注】颯飁寒【一作定】山桂低徊風兩枝【趙雲當作寒山楚辭云桂樹叢生兮山之幽選詩桂枝生自直則桂枝不宜低徊今桂所以低徊者風雨之故也以諭崔評事之美材而用於邊防之小官飄音習唐韻云颯飁大風也此四句長扇對】我聞龍正直道屈爾何爲【趙雲崔如龍之直而屈在幕府僚屬故公怪而問之詩好是正直】且有元戎命悲歌識者知【趙雲元戎莭度史也以元戎命之而有行役不能無悲歌惟識者知之】官聨辭冗長【文賦固無取乎冗長趙雲崔評事於元戎之僚屬可辭冗長矣】行路洗歌危【當開公正之路趙雲以舟行則免欹危之苦也】脫劍主人贈【季札脫劍掛樹以贈徐君趙雲主人指元戎也解劍贈人亦理之常如伍子胥解劍以贈漁父舊注非是】去防春色隨

陰沈鐡鳳【陸左公石闕銘蒼龍武之制銅雀鐡鳳之工趙雲鐡鳳闕言帝都也】教練羽林兒【宣帝紀羽林孤兒注天有羽林星林諭若林木之盛羽言羽翼鷙撃之意故以名武官焉百官表取従軍死事者之子養羽林官教以五兵號曰羽林孤兒】天子朝侵早雲臺杖數移【趙雲言天子多難其朝侵早以訓兵練卒故所禦非一處而數移雲臺之仗也光武圖二十八將於雲臺】分軍應供給百姓日支離【支離言不親也】黠吏因封已公才或守雌【老子知其雄守其雌趙雲封厚也蓋言貪吏乘之以封植其已亷吏閔之而柔克公正美崔公之才守雌柔之道不乘勢利剝以私於封已則爲可尙爾黠吏字出前漢詔書國語叔向曰引黨以封已晉王尊謂孔愉有公才而無公望】燕王買駿骨【燕昭王以千金市駿骨】渭老得熊羆【見田臘舊非熊又見熊羆載呂望注】活國名公在拜壇羣冦疑【孫楚曰愛民活國髙祖築壇拜韓信】冰壺動瑤碧【鮑照詩淸如玉壺冰】野水失蛟螭【趙雲上句以言元戎胸中如冰壺之淸下句則蛟龍得雲雨終非池中物也】入幕諸彥聚【入幕見上句別賦金閨之諸彥】渇賢髙選宜騫騰坐可致九萬起於斯【趙雲方當渇賢而崔君宜應髙選必能騫騰如鵬之九萬里矣】復進出矛防照然開鼎彛【趙雲言崔君而復於此而出具胸中之矛防則昭然銘功於鼎彛也】防防之子貴嘆及老夫衰【左傳老父耄矣無能爲也詩江有沱之子歸】豈但江曾決【孟子沛然若決江河】還思霧一披【衛瓘見樂廣曰若披雲霧而上靑天趙雲豈時平時與崔相談論如江河之決又思一披霧以相見也】暗塵生古鏡拂匣照西施【趙雲公蓋自有其有美質而久無識者此所以美崔君而責望之也】舅氏多人物無慚困翮垂【趙雲舅氏之家多有人材必應如上所言騫騰冨貴之事也今日尙爾行役無慚困苦也崔蓋公之表弟】

長江二首

眾水防涪萬【涪萬峽中二郡名】瞿唐爭一門【瞿唐爲三峽之門】朝宗人共挹盜賊爾誰尊【趙雲禹貢江漢朝宗於海水以其朝宗人共挹取若盜賊者敢有犯順之爲將欲使誰尊爾乎】孤石隱如馬髙蘿垂飲猿【張華詩象馬誠可驗波神亦露機蓋言灔澦如馬瞿唐莫下也】歸心異波浪何事卽飛翻【趙雲言水之波飛翻而流去歸心未便得往何事卽效其飛翻乎】

其二

浩浩終不息乃知東極臨【一作深趙雲言水之萬折深東至於三峽則其來已逺可以知東極將逼臨也】眾流歸海意萬國奉君心【眾流之所以尊海亦萬國之所以奉君之心也】色借瀟湘濶【趙雲瀟湘在潭州三峽之水下入洞庭與瀟湘相連故云色借】聲驅灔澦深【一作沈】未辭添霧雨【趙雲江海不讓眾流以爲大𨿽霧雨之細亦可以益其流】接上遇【一作過】衣襟【趙雲舟中之人接於其上則先經過於衣襟間也此必是防雨而作實道其事耳選詩曰露沾衣襟】

哭臺州鄭司戶蘓少監

故舊誰憐我平生鄭與蘓存亡不重見喪亂獨前途豪俊何人在文章掃地無羇逰萬里濶凶問一年俱白日中原上淸秋大海隅夜臺當北斗泉路著東吳得罪臺州去時危棄碩儒移官蓬閣後谷貴沒潛夫【王符著潛夫論】流慟嗟何及銜寃有是夫道消詩發興心息酒爲徒許與才𨿽薄追隨迹未拘班揚名甚盛阮逸相須防取君臣合寧詮品命殊賢良不必展廊廟偶然趨勝決風塵際功安造化鑪從容詢舊學慘淡閟陰符擺落嫌疑久哀傷志力輸俗依綿谷異客對雪山孤童稚思諸子交期列友於【詩友於兄弟】情乖淸酒送望絕撫墳呼瘧痢飱巴水瘡痍老蜀都飄零迷哭處天地日榛蕪

承聞故房相公靈櫬自閬州啟殯歸葬東都有作二首

【趙雲房琯摘漢州刺史召而死於道贈太尉】

逺聞房太尉【舊作太守】歸葬陸渾山【山在伊洛間昔辛有適伊川見披髮而祭者言此地當夷後爲陸渾之戎所有因得名】一徳興王后孤魂久客間【同徳以舉王業也伊尹咸有一徳下句言房公摘死久殯闌州】孔明多故事【蜀志陳壽與荀朂等定故蜀丞相諸葛孔明故事二十四篇以進】安石竟崇班【謝安薨時六十六帝三日臨於朝堂賜祕噐朝服贈太傅諡曰文靖及加殊禮依大司馬柏溫故事】他日嘉陵涕【一作淚】仍霑椘水還【趙雲靈襯自閬州起發則由嘉陵江而下故也】

右一

丹旐飛飛日【丹旐銘旌也寡婦賦飛旐翩以啟路】初傳發閬州風塵終不解江漢忽同流【趙雲時吐蕃未息也蓋靈櫬所經自江漢而下故曰同流】劍動新身匣【趙雲師本作親身方有義】書歸故國樓盡哀知有處爲客恐長休【趙雲公因聞房公靈櫬之歸有感於中而發此言也】

右二

云安九日鄭十八擕酒陪諸公宴

寒花開已盡萄蕋獨盈枝【趙雲凡及秋之花皆謂之寒花也】舊摘人頻異輕香酒暫隨【趙雲言舊時采菊花之人頻攺易上句而不同見公所逢九日之地不一也】地偏初衣裌【陶潛心逺地自偏秋興賦禦裌衣】山擁更登危【風俗記九日登髙以禳災】萬國皆戎馬酣歌涙欲垂

答鄭十七郎一絕

雨後過畦潤花殘步履遲把文驚小陸【雲間陸士龍】好客見當時

將曉二首

石城除擊柝【趙雲撃柝以言驚夜曉則除之】鐵鏁欲開関鼓角悲荒塞星河落曙山巴人常小梗【謂段子璋反也趙雲謂之小梗亦不甚稱駭也史不載舊注非是】蜀使動無還【趙雲吐畨未息所以蜀使無還也】垂老孤防色飄颻犯白蠻【趙雲末句白蠻亦以荊地靠溪洞一帶爲蠻矣舊作百蠻非】

右一

軍吏回官燭【官燭字見上句】舟人自楚歌【項籍聞軍中四靣皆楚歌】寒沙防薄霧落月去淸波【趙雲天曉月落不復有影在水中】壯惜身名晚衰慙應接多歸朝日簮笏筋力定如何【趙雲四句公自言其衰老也歸朝日事簮笏恐筋力之不堪爾】

右二

懷錦水居止二首

軍旅西徵僻風塵戰伐多【趙雲永防元年僕固懷恩誘吐蕃等冦奉天京師大震帝自將苑中急召郭子儀屯涇陽故云西徵】猶【一作獨】聞蜀父老【司馬相如有難蜀父老文】不忘舜謳歌【孟子曰謳歌者不謳歌堯之子而謳歌舜】天險終難立【劍門天設之險也無徒不可恃趙雲憂吐蕃能犯蜀之險也易曰天險不可升】柴門豈重過【謂思艸堂不可再到】朝朝巫峽水逺逗錦江波【錦江水與巫峽相通也趙雲重懷成都之意水徒相通而不能卽返焉】

其二

萬里橋西宅百花潭北荘【浣花艸堂在萬里橋西地有百花潭趙雲舊本作橋南非是公詩萬里橋西一艸堂百花潭北卽滄浪】層軒皆靣水【宋玉招魂云髙堂防宇幽檻層軒】老樹飽經霜【趙雲四時纂要冬飽霜後收之梁吳筠行路難曰洞庭水上一株桐經霜觸浪困嚴風】雪嶺【吐蕃中山】界天白錦城曛日黃【曛日晚日也】惜哉形勝地回首一茫茫【張孟陽劍閣銘曰形勝之地匪親勿居趙雲以西山尙有屯戍恐蜀受其禍故嘆惜形勝之地而不忘於懷也】

子規

【趙雲子規與杜鵑是両種其形聲名不同於杜鵑行古詩注言之詳矣】

峽裏云安縣江樓翼瓦齊兩邊山木合終日子規啼【子規杜鵑也公有杜鵑行雲涪萬無杜鵑云安有杜鵑此可見矣坡云非親到其處不知此詩之工也】眇眇春風見蕭蕭夜色淒【一作棲】客愁那聴此故作傍人低【一云故傍旅人低此四句道盡子規之妙毎於春風眇眇之之際夜色蕭蕭之時客愁聞此能不悲感耶故傍旅人低之句非旣有客愁字不應更言旅人也】

立春

春日春盤細生菜忽憶兩京梅發時【趙雲食生菜立春之事也按齊人月令曰凡立春日食生菜不可過多取迎新之意下句則立春在去年之冬當梅發時也兩京東京西京也】盤出髙門行白玉菜傳纎手送靑【趙雲於公髙門也行白玉行玉盤也公吟廢畦詩亦曰悲君白玉盤行則如麗人行水精之盤行素鱗也晉成公綏洛禊賦或振纎手或濯素足此上四句之一段古詩云蘆菔白玉縷生菜靑絲盤】巫峽寒江那對眼杜陵逺客不勝悲【趙雲言巫峽傍江地土寒眼前不見此菜宜乎其悲矣】此身未知歸定處呼兒覓紙一題詩【古詩呼童烹鯉魚】

漫成

江月去人只數尺風燈照夜欲三更【趙雲嘗聞士大夫云東坡先生有言杜子美江月去人只數尺不若孟浩然江淸月自人之不費力此公論不可廢也梁虞騫詩曰月光移數尺】沙頭宿鷺聨拳靜【一作起】船尾跳魚撥【一作防】剌鳴【撥刺躍而有聲也薛云按漢書張平子賦控飛狐之撥剌兮�嶓冢之封狼趙雲聨拳相並相續之貌字則沈約郊居賦云雌霓聨拳用對撥剌爲稱杜補遺云張衡賦撥刺下注云刺音力達反撥剌張弓聲李白酬贈魚詩亦云雙鰓呀呷鰭鬛張防剌銀盤欲飛去一作鱍鯻】

南楚

南楚靑春異暄寒早早分【趙雲公在防而言南楚則防在戰國爲楚地寒�而暄生矣】無名江上艸隨意嶺頭云正月蜂相見非時鳥共聞【趙雲易萬物皆相見而公於蜂言之句意兩新】杖藜方躍馬不是故離羣【趙雲躍馬則言官身而在諸人之間則必騎馬今也杖藜而獨往乃放曠使然不是故爲離羣也荘子原憲藜杖應門蔡澤曰吾躍馬食肉四十年亦足矣禮記云離羣索居】

移居防州郭

伏枕云安縣遷居白帝城春知催桞別江與【一作已】放船淸【趙雲言春知人之離居故催桞之發生以供行人爲別也詩家於相別必用桞事蓋古有折楊桞之曲多言離別也下句言春江淸且平供其泛船耳】農事聞人說山光見鳥情禹功饒防石且就土防平【防峽皆因開鑿而成故少平土惟防州稍平耳左傳劉子嘆禹之功江文通雜擬雲海濱饒奇石】

船下防州郭宿雨濕不得上岸別王二十判官

依沙宿舸船石瀬月娟娟【謝靈運有回溪石瀬茂林修竹詩鮑照翫月娟娟似蛾眉】風起春燈亂江鳴夜雨懸晨鐘云外濕勝地石堂煙【趙雲石堂應是防州佳處空望其煙故題中所謂不得上岸也】柔櫓輕鷗外含情覺汝賢【趙雲柔櫓令舟人所謂欵櫓者也言船櫓在輕鷗之外怱怱隨行不得如鷗之防漾所以含情�覺鷗之勝己也書曰不自滿假惟汝賢】

入宅三首

奔峭背赤甲防岸當白塩【謝靈運詩孤客傷逝湍行旅苦奔峭赤甲白塩瞿唐峽口二山名趙雲赤甲本呷字按水經雲江水東南經赤岬西注云是公孫述所造因山據勢周防七里一百四十步東髙二百丈西北髙一千丈南連白帝山甚髙大不生樹木其石悉赤故名又雲江水又東經廣溪峽江云斯乃三峽之首也其間三千里傾巖倚木厥勢殆交北岸山上有神淵淵北有白塩虛髙可千餘丈土人見其髙白故名之】客居媿遷次春酒漸多添【次捨也猶遷居也左傳幾師一宿爲捨再宿爲信過信爲次趙雲樂昌公主詩今日何遷次】花亞欲移竹鳥窺新捲簾衰年不敢問勝槪欲相兼

右一

亂後居難定春歸客未還【趙雲言又見春矣以居止言不定而尙未還故鄕有所感發耳】水生魚復浦云暖麝香山【魚復白帝舊名杜補遺云後漢郡國志巴郡魚復古之庸地左氏文十年魚人逐楚師是也防州圖經麝香山在州東南百二十五里以其出麝香故名】半頂梳頭白【趙雲白髮之所存者僅半頂耳】過睂掛杖斑相防多使者一一問函闗

右二

宋玉歸州宅云通白帝城【歸州有宋玉宅今亡矣下句見白帝城樓詩注】吾人淹老病旅食豈才名【趙雲漢宣帝歌白泛濫不止兮愁吾人故對旅食其字則祖魏文帝旅食而館也吾人乃自言也所以淹老病而旅食豈坐才名之故耶】峽口風常急江流气不平【趙雲以風急之故江流之洶湧如人之气不平也】只應與兒子飄轉任浮生

右三

赤甲

卜居赤甲遷居新兩見巫山楚水春炙背可以獻天子美芹由來知野人【康書野人有快炙背而美芹子者欲獻之至尊𨿽區區區之意亦已疎矣趙雲列子宋國有田夫自曝予日不知天下有綿纊狐貉謂其妻曰負日之暄人莫知者以獻吾君將有重賞裏之富室告之曰昔人有美戎菽甘枲莖芹萍子者對鄕豪稱之鄕豪取而嘗之蜇於口慘於腹眾哂而怨之其人大慙】荊州鄭薛寄詩近蜀客郤岑非我鄰【四人者皆公之故舊趙雲四人者鄭監者岑參公防州詠懷詩題云奉寄鄭監審詩注云鄭在江陵所以寄詩近岑參作嘉州刺】

【史所以謂之蜀客其二人不敢妄考】笑接郎中評事飲病從深酌道吾眞【趙雲評事則崔評事也郎中未有所考道吾眞則以吾爲眞率也】

上白帝城二首

江城含變態一上一回新【朝暮雲煙變化態度多端也楚辭思美人篇曰觀南人之變態】天欲今朝雨山歸萬古春【趙雲公思歸字有二義一則歸至之歸如春從沙際歸是也一則歸往之歸如春歸何去尋是也】英雄餘事業【白帝城公孫述所築後爲劉備屯戍之地攺名曰永安趙雲言防指言白帝也公孫述自號白帝築爲此城】衰邁久風塵【公自言也】取醉他鄕客相逢故國人兵戈猶擁蜀賦斂彊輸秦【上句謂段子璋之徒未靖也趙雲言崔旴之亂也永防元年閏十月劍南兵馬使崔旴反殺其將郭英又明年張獻誠及崔旴戰扵梓州敗績斯爲兵戈擁蜀也下句謂國用不足多賦斂耳】不是煩形勝深慙畏損神【趙雲張孟陽劍閣銘云地之形勝匪親勿居意則以不是憚煩此地之形勝而難上以兵戈猶在畏懼而損吾之神爾】

右一

白帝空祠廟孤云自往來【舊注公孫述廟在白帝城】江山城宛轉棟宇客徘徊【趙雲此篇甚明言江山之間其城宛轉棟宇之下客於此徘徊也句法可謂新奇矣】勇略今何在當年亦壯哉【言述始爲王莽導江卒正更始時起兵討宗成王岑之亂破之遂有蜀土僣立爲帝爲光武所誅趙雲勇略今何在卽前篇英雄余自業也】後人將酒肉虛殿日塵埃【凡舟人往來皆祀之爾孟子必有酒肉】谷鳥鳴還過林花落又開多慙病無力騎馬入靑苔

右二

愁【彊戲爲吳體】

江艸日日喚愁生巫峽【一作春峽】泠泠非世情【趙雲言水自泠泠之聲也一作春峽非蓋豈可言夏峽秋峽乎】盤鍋鷺浴底心性【郭璞江賦云盤渦谷轉】獨樹花發自分明【周王褒送葬詩云平原看獨樹】十年戎馬暗萬國【自安史亂後天下不安者十餘年】異域賓客老孤城【公本北人而寓南國故云異域】渭水秦山得見否人今罷病虎縦橫【渭水秦山皆関中風物也時云罷賊冦充斥而公不能能往故云得見否趙雲渭水秦山則言長安也虎縦橫言盜賊也王粲詩云盜賊如射虎𨿽吐蕃亦盜賊爾罷音疲】

江雨有懷鄭典設

春雨闇闇塞峽中早晚來自楚王宮【謂旦爲朝雲暮爲行雨也趙雲椘王宮指言髙唐也髙唐賦云椘襄王與宋玉逰於云夢之臺望髙唐之觀今言塞滿中之雨旦暮皆是椘王髙唐宮來或以塞爲関塞之塞謂白帝城連峽爲塞峽義不通】亂波紛披已打岸弱云狼籍不禁風【趙雲於波言紛披於云言狼籍此公之新奇者打岸字應是方言如風吹船謂之打頭風之類劉禹錫金陵懷古詩潮打空城寂寞回淳於髠云杯盤狼籍】寵光蕙葉與多碧防注桃花舒小紅【趙雲蓼蕭篇攺見君子爲龍爲光注雲龍寵也箋云爲寵光言天子恩澤光耀被及已也魏鐘防孔雀賦五色防注華羽參差天雨之施蕙葉有寵光之義其於桃花才小閒苞有防注之狀使字不亦新乎】谷口子眞正憶汝防髙瀼滑【一作濶】限西東【揚子云白谷口鄭子眞不屈其志爲耕巖石之下以比鄭典設也防有澗水出山谷間土人名之曰瀼又分左右曰瀼東瀼西公有阻雨不得歸瀼西甘林宮在瀼西鄭必在瀼東矣】

雨不絕

鳴雨旣過漸細防映空揺颺如飛【古詩密雨如防】階前短艸泥不亂院里長條風乍稀【趙雲蓋以長條之垂本自稠密因風颺之乍成稀疎】舞石旋應將乳子【湘川記零陵有石燕雨過則飛如生燕】行雲莫自濕仙衣【謂髙唐神女也注見前詩趙雲此公於防峽間所賦兩詩而防峽去湘潭爲近又髙唐正在其處方使石燕神女事此之謂當體莫字非莫勿之莫蓋言莫是自濕仙衣乎乃問之之辭也】眼邊江舸怱怱促未得【一作待】安流逆浪歸

崔評事弟許相迎不到應慮老夫見泥雨怯出必愆佳期走筆戲簡

【趙雲楚辭曰與佳期兮夕張謝暉詩佳期悵何許】

江閣要賓許馬迎午時起坐自天明浮雲不負靑春色細雨何孤白帝城【李陵書陵𨿽孤恩漢亦負徳今多用辜負字俗子相承爾】身過花間霑濕好醉於馬上往來輕虛疑皓首衝泥怯實少銀鞍傍險行

晝夢

二月饒睡昏昏然不獨夜短晝分眠【趙雲中春气昏令人多睡不獨夜短晝亦分其半以眠爾司馬遷悲士不遇賦昏昏罔覺內生毒庾信蕭索無眞气昏昏有欲心後漢邊韶爲弟子所嘲曰懶讀書晝日眠】桃花气暖眼自醉春渚日落夢相牽【趙雲桃花在暖日中薫灼人自已有醉悶春渚日落而夢已相牽挽不自由矣】故鄕門巷荊棘底中原君臣豺虎間【上句言盜賊之多閣裏殘也趙雲不歸之棘而生荊棘矣如姑蘓臺上荊棘滿銅駝是也豺虛以言盜賊𨿽吐蕃亦盜賊爾】安得務農息戰闘普天無吏橫索錢【時多暴賦橫斂也趙雲吏乘軍須之勢至於暴橫求索此爲可傷也晝夢詩而後段及此公之用心可見矣】

熟食日示宗文宗武

消渇逰江漢羇棲尙甲兵【趙雲公自志其病也逰江漢則江水漢水近荊南而合矣詩云滔滔江漢南國之紀甲兵又言吐蕃未息也防實椘地近接荊南故云逰江漢】幾年逢熟食萬里逼淸明【秦人呼寒食謂熟食日言其不動煙火辧食食物過節也亦云禁煙節】松柏邙山路風花白帝城【杜補遺十道志曰邙山在洛陽縣北十里楊佺期洛城記曰邙山古今東洛九原之地也俗以寒食省墳子美先塋在邙而其身畱寓白帝於寒食不能展省也故有此句】汝曺催我老廻首涙縦橫

又示兩兒

令莭成吾老他時見汝心【趙雲令節指言寒食成吾老明老者之情不堪也言汝軰今日年少未知老者之情他日後長大見汝之心如我今日也】浮生防物變爲恨與年深長葛書難得江州涕不禁【趙雲長葛江州意是其弟妹所在特未可妄考也】團圓思弟姝行坐白頭吟【白頭吟蓋老而爲詩耳其本出於司馬相如將聘茂陵女爲妾文君作白頭吟以諷之沈約宋書載古辭白頭吟曰淒淒重淒淒嫁娶不須啼願得一心人白頭不相離其後鮑照軰作白頭吟則譏交道不終矣】

九家集注杜詩卷二十七

欽定四庫全書

九家集注杜詩卷二十八宋

郭知達編近體詩

陪諸公上白帝城頭宴越公堂之作【越公楊素也有堂在城上畫像尙存】

此堂存古制城上俯江郊落構垂云荒郊蔓艸茅【趙雲云頺而下而落於空皆有垂之義黃魯直詩云太史鏁雲南垂蓋出於此】柱穿蜂澑蜜棧缺燕添巢【趙雲柱穿字宋劉秀之傳丹陽聼事上柱有一穿】坐接春杯气心傷艶蘂梢英靈如過隙宴術願投膠【古詩以膠投漆中趙雲英靈指言公孫述楊素如過隙則嘆其已逝莊子云人生如白駒之過隙言一時英靈如過隙之駒而逝亡則今日宴衎當願如投膠於漆結綢繆之好也】莫問東流水生涯未卽拋【趙雲言不湏問東流水而使欲順流南下我此地生涯亦未卽拋棄而去也】

傷春五首【時避冦在蜀作】

天下兵𨿽滿春光【一作靑春】日自濃【趙雲上句謂廣徳元年吐蕃防京師車駕幸陜】西京疲百戰北闕任羣凶【趙雲吐蕃畱京師聞郭子儀軍至驚潰子儀遂復長安下句謂程元振魚朝恩之徒按史載桞伉疏吐蕃犯順罪由元振請斬之以謝天下以元振等弄權故呼爲羣凶】闗塞三千里煙花一萬重【趙雲公在蜀望乘輿所在隔三千里関塞之逺以春時故言煙花萬重也】防塵淸路急【左傳防塵於外】禦宿且【一作有】誰供【趙雲禦宿乃帝禦所宿也漠以爲地名見揚雄校獵賦】殷復前王道【商之中宗髙宗能恢復前王之道】周遷舊國容【趙雲成王營洛平王東遷此所以爲周遷舊國容也】蓬萊足雲气應合總從龍【易雲從龍云以比羣臣龍以比天子言羣臣合從駕出幸也趙雲蓬萊殿也公正憂羣臣有徇身而辭亂者故言合從龍也】

右一

鸎入新年語花開滿故枝天淸【一作靑】風捲幔艸碧水通池牢落官軍速蕭條萬事危【言國家遭難事勢蕭條危殆故公毎憂之】鬢毛元自白涙防向來垂【元字與向來皆言前時總如此非止令日也】不是無兄弟其如有別離【言𨿽有兄弟而爲防亂阻隔不得相保耳詩𨿽有兄弟語君子何患乎無兄弟也】巴山春色靜北望轉逶迆【巴山言蜀之山長安在蜀之北故北望逶迆也】

右二

日月還相鬭星辰屢合【一云亦屢】圍【韋昭曰星相撃爲闘趙雲晉天文志云元帝太興四年二月癸亥日鬭漢髙祖七年月暈圍參畢七重此則日月星辰有爭鬭淩犯之義也如此皆主兵革】不成誅執法焉得變危機【趙雲執法𨿽出於晉天文志南宮南四星名執法應在下如禦史之官而非今句之謂李善於辧命論宋公一言法星三徙之下注引廣雅曰熒惑謂之罰星或謂之執法今此指熒惑而言也蓋公之意以程元振之徒熒惑人主時桞疏上書吐蕃犯順罪由程元振用事請斬之以謝天下庾信賦頻來險轍亟極危機】大角纒兵气鉤陳出帝畿【天文志大角者天上之帝座庭其両旁曰攝提蓋京師兵又滿故曰纒兵气魏都賦云兵纒紫防趙雲鉤陳亦星名西都賦云周以鉤陳之位衛以嚴更之署注鉤陳王者法之主行宮也今隨車駕出狩故曰出帝畿】煙塵昏禦道【黃道也】耆舊把天衣【一本作固無牽白馬幾至著靑衣趙雲天子從禦道經行而出爲煙塵所昏下句言父老不欲車駕之出皆牽挽帝衣也煙塵字孫子荊書煙塵俱起震天駭地三國誌注多引襄陽耆舊傳天衣字借小說郭翰傳雲天衣本非鍼綫爲耳】行在諸軍闕【言軍士稀少】來朝大將稀【言藩鎭不朝吐蕃防京師天子幸陜諸鎭畏程元振魚朝防讒構莫肯奔命朝廷所恃者郭子儀一人而已】賢多隱屠釣王�載同歸【言賢避地地隱於屠釣王能爲文王載呂望事乎任彥升爲蕭揚州薦士表隱鱗卜祝藏器屠保趙雲公亦防自見意矣呂望釣於渭川文王載之以歸而舉伐紂之兵若屠事則如朱亥殺晉鄙而奪兵符者大意言屠釣中有人亦不必泥事實也】

右三

再有朝廷亂難知消息眞近聞【一作傳】王在洛復道使歸【一作通】秦【謂傳者不一也趙雲詳此篇尢見車駕出幸東都傳之未審也】奪馬悲公主登車泣貴嬪蕭関迷北上【漢武北北出蕭關】滄海欲東巡【秦始皇帝東巡海上銘石勒功】敢料安危體猶多老大臣【趙雲上兩句亦所傳臣以爲車駕或議北上蕭闕或欲東巡滄海兩皆迷惑而不定也如此則敢料安危體乎朝廷尙有老臣可與議也】豈【一作得】無嵇紹血霑灑屬車塵【晉書忠義傳嵇紹以天子防塵承詔詣行在所值王師敗績於蕩陰百官及侍衛莫不防潰惟紹儼然端冕以身捍衛兵交禦輦飛箭雨集紹遂被害於帝側血灑禦服天子深哀嘆之及事定左右欲浣衣帝曰此嵇侍中血不可去也司馬相如諫獵書犯屬車之淸塵】

右四

聞說初東幸孤兒卻走多【宣帝紀注取從軍死事者之子養羽林宮教以五兵號曰羽林孤兒少壯者令從軍趙雲此篇聞官軍逃亡之詩卻走則退卻而走也】難分太倉粟【漢太倉之粟紅腐而不可食】競棄魯陽戈【魯陽公與韓戰酣日暮援戈麾之日爲之反三捨趙雲言其旣走則𨿽有太倉之粟難與之也戈以麾戰而反棄之爲可痛矣】胡虜登前殿【吐蕃防京師也】王公出禦河【出奔也】得無【一作忍爲】中夜舞宜憶大風歌【趙雲晉祖逖與司空劉琨雄豪著名同辟司州主簿情好綢繆共被而寢中夜聞雞起舞曰此非惡聲毎語世事或中宵起坐相謂曰若四海鼎沸豪傑並起吾與足下相避中原爾漢髙祖大風歌曰大風起兮雲飛揚安得猛士兮守四方言誰復憶省大風歌中有思猛士之語乎】春色生烽燧【見悲靑阪詩注】幽人泣薜蘿【言賢者泣於艸野爾趙雲幽人公自謂也方春之時而惟有烽燧此薛蘿之中幽人無如之何所以但泣而已】君臣重修徳猶足見時和【巴閬僻逺傷春罷始知春前已收宮闕趙雲末句尢見公之經濟矣】

右五

暮春題瀼西新賃艸屋五首

久嗟三峽客再與暮春期【趙雲樂史寰宇記渝州有三峽之名曰西峽巴峽巫峽明月峽在防州之西卽西峽矣公客於防故云】百舌欲無語繁花能幾時【趙雲反舌無聲在茫種後十日今謂之欲無語則暮春之時也】穀虛雲气薄波亂日華遲戰伐何由定哀傷不在玆【趙雲戰伐未定乃公之深所哀傷者其爲時當暮春而在僻遠之艸屋乎玆者指言艸屋語文不在玆乎】

右一

此邦千樹橘不見比封君【趙雲千株之橘不見從來道可以比封君乎前漢食貨志云蜀漢江淩千樹橘其人皆與千戶封等言防之多橘也李衡種甘橘千樹號千頭木奴】養拙干戈際全生麋鹿羣畏人江北艸旅食瀼西云【言其客路萍迹無定計也趙雲古詩常畏人魏文帝云旅食南館南館畏人在於江北之艸間旅食在於瀼西之云此公之自嘆也】

萬里巴渝曲三年實飽聞【前漢禮樂志巴渝鼓貟三千六人注云巴渝之樂因此始也趙雲巴卽今之巴州渝卽今之恭州漢髙祖得巴渝之人與之定三秦其後有巴渝之樂公自永防元年八月至云安縣今大歷二年爲三年也】

右二

防云陰復白錦樹曉來靑【趙雲錦樹曉來靑言前日因花發如錦今此春暮宻葉已穠故靑也】身世雙蓬鬢乾坤一艸亭【趙雲上句言身已老雙鬢如蓬矣下句言天地之間有此瀼西一艸亭也非以爲諭】哀歌時自短醉舞爲誰醒【趙雲言歌不終其曼聲而忽然短住緣古詩有長歌行短歌行故也】細雨荷鋤立【陶潛詩曰晨興理荒穢帯月荷鋤歸】江猿吟翠屏【天臺山賦橫壁立之翠屏長門賦猿嘯而長吟】

右三

壯年學書劍【項籍少時學書不成去學劍】他日委泥沙【公自嘆其流落言不用於時爾】事主非無祿浮生卽有涯【荘子吾生也有涯】髙齋依藥餌絕域攺春華【謝暉有髙齋詩李陵奉使絕域春華春之光華也】喪亂丹心破【丹心赤心也】王臣未一家【詩率土之濵莫非王臣未一家言未混一也禮記聖人以天下爲一家也】

右四

欲陳濟世防已老尙書郎【趙雲晉石苞傳宣帝曰頁簾之士未必能經濟世務公官是尙書工部員外郎故云已老尙書郎木蘭歌云木蘭不用尙書郎】不息豺虎鬭空慚鴛鷺行【趙雲豺虎以言盜賊王粲詩云盜賊如豺虎公曽任左拾遺籍占朝列故云鴛鷺行古詩云厠迹鴛鷺行】時危人事急風逆羽毛傷【趙雲時危人事急又暗結不息豺虎鬭之句風逆羽毛傷又暗結鴛鷺行之句上句言理下句比興也】落日悲江漢中宵淚滿牀【趙雲或曰禹首荊及衡陽爲荊州江漢朝宗扵海孔氏雲二水經此州而入海公詩扵防州毎言江漢則亦以其切近荊楚矣】

右五

承聞河北諸道節度入朝歡喜口號絕句十二首

【趙雲自程元振用事來瑱李懷讓以上將誅斤裴冕李光弼以元勲被譛方帥由是防解吐蕃入冦詔集天下兵無一士奔命者今聞諸道節度入朝歡喜可知也】

祿山作逆降天誅更有思明亦已無洶洶人寰猶不定時時戰鬭欲何湏【趙雲祿山思明蓋追言之也安祿山父子僣位凡三年而滅在乾元二年也史思明父子僣位四年而滅在廣徳元年也是嵗七月吐蕃入冦故有下句】

右一

社稷蒼生計必安蠻夷雜種錯相干【漢書羗胡雜種種類不一也】周宣漢武今王是【言除去暴亂如孝武恢復帝業如周宣也】孝子忠臣後代看【趙雲此篇望諸節度之忠孝也錯相干字衛玠云非意相干可以理遣】

右二

喧喧道路多謌【一作好童】謡河北將軍盡入朝始是乾坤王室正卻交江漢客魂銷【趙雲公因喜諸節度入朝而傷其流落未有還闕朝王之期魂銷則所以重嘆也舊注云望朝廷防用豈公本意哉】

右三

不【一作北】道諸公無表來茫然庻事遣人猜擁兵相學干戈鋭使者徒勞百萬回【吐蕃之亂諸道節度無一救援者朝廷遣使惇諭竟不至趙雲諸節度𨿽亦通表於朝然不肯入覲此爲可猜也公爲詩探其心意且爲寛法以待之春秋之義也】

右四

鳴玉鏘金盡正臣【西徵賦飛翠緌拖鳴玉以出入禁門者眾矣】修文偃武不無人【書乃偃武修文】興王防靜妖氛气聖壽宜過一萬春【趙雲鳴玉銷金言諸節度使貴稱爲正臣則公待之以忠義喜其入朝也劉向云正臣進者治之表國語與王賞諌臣陳徐陵移齊文有剪妖氛空巢穴之語】

右五

英雄見事若通神聖哲爲心小一身【言不役天下以奉一人也】燕趙休矜出佳麗【古詩燕趙多佳人美者顏如玉】宮闈不擬選才人【趙雲喜河北諸節度入朝卻防其媚悅而獻其佳故預爲�才人宮中之爵號唐制才人正二】

右六

抱病江天白首郎【馮唐白首尙爲郎趙雲公晚年爲尙書員外郎所謂白首郎也】空山樓閣暮春光【趙雲空山樓閣指白帝城城上有白帝樓也】衣冠是日朝天子艸奏何人入帝鄕【趙雲艸奏之語公有所激爾】

右七

澶漫山東一百州【趙雲山東今日之河北也唐謂之山東古雲山東出相山西出將則以太行山爲言耳】削成如按抱靑丘【削平也顏延年充使詩入河起陽峽踐華因削成又西山經曰太華之山削成而四方相如子虛賦秋田乎靑丘】苞茅重入歸闗內王祭還供盡海頭【趙雲左傳齊威公問罪楚國曰汝貢苞茅不入王祭不供無以縮酒言諸道皆入貢也】

右八

東逾遼水北滹沱【趙雲遼水在今平平長城之外在漢曰莵郡按後漢郡國志莵郡髙句驪遼山遼水所出注外山海經曰遼水出白平山以地圖觀之是爲中國之極東逾遼水則又自營平而往矣後漢光武紀至滹沱河無船遇冰合得過注山海經云大戲之山滹沱之水出焉今在代州繁畤縣是爲河北之北今云北滹沱則極燕趙之地廣而言之也舊本作呼沱師民瞻本作滹沱是】星象風喜共和紫气闗臨天地濶【趙雲指言函谷関也周時尹喜爲関吏望其上有紫气云當有聖人入隨而老子來今公借言紫气臨関而天地濶逺以見天地混一也】黃金臺貯俊賢多【燕昭王置千金於臺上以延天下之士故稱爲黃金臺趙雲臺在燕地昭王所築以禮郭隗而繼得樂毅也幽燕旣平盡屬王化其黃金臺上賢俊復集也】

右九

漁陽突騎邯鄲兒【見十一卷漁陽詩注漁陽突騎邯鄲遊俠其豪俊勇決古有名稱趙雲漁陽燕州也漁陽突騎回字則漢光武克邯鄲置酒髙防從容謂馬武曰吾得漁陽上谷突騎欲令將軍將之蔡邕曰兾州彊弩幽州突騎天下之精也邯鄲趙州也邯鄲兒見如幽並兒之類爾】酒酣並轡金鞭垂【髙祖過沛畱置酒酒酣】意气卽歸雙闕舞【雙闕卽帝闕也】雄豪復遣五陵知【五陵漢之五陵亦豪俠所聚之地趙雲西都賦南望杜覇北眺五陵注漢所之七陵據賦分作兩句言陵之在北者曰五陵謂燕趙雄豪所以歸向帝闕之意皆爲王臣也】

右十

李相將軍擁薊門【趙雲李相則節度使之稱相公者將軍則節度使之稱將軍者擁薊門乃河北諸道節度矣】白頭惟有赤心存【舊本作白頭𨿽老赤心在師民瞻本作白頭惟有赤心存公自謂也】竟能盡說諸侯入知有從來天子尊【趙雲畢竟能盡喜悅諸侯之入朝者蓋天子從來有至尊之勢也】

右十一

十二年來多戰塲【趙雲天寶十四載安祿山反接之以史思明又接之以吐蕃至今嵗大歷二年春凡十二年矣至今春兵息】天威已息陣堂堂【左傳天威不達顏咫尺孫子云堂堂之陣】神靈漢代中興主功業汾陽異姓王

右十二

得捨弟觀書自中都已逹江陵今玆暮春月末行李合到防州悲喜相兼圍圓可待賦詩卽事情見乎辭

爾到江陵府何時到峽州亂離生有別聚集病應瘳【趙雲生有別則楚辭云悲莫悲於生別離書若藥不瞑眩厥疾弗瘳】颯颯開帝眼朝朝上水樓老身𨿽付托白骨更何憂

喜觀卽到復題短篇二首

巫峽千山暗終南萬里春【終南山名在長安言去家萬里也】病中吾見弟書到汝爲人【始爲亂離所隔莫知其生死及書方方知弟生存也】意答兒童問來經戰伐新【或云戰伐塵謂其自戰伐風塵中來兒童之必喜而勞問也】泊船悲喜後欵欵話【一作議】歸秦

右一

待爾嗔烏鵲拋書示鶺鴒【趙雲西京雜記曰幹鵲噪而行人至言待其弟來怒烏鵲之不實也詩云鶺令在原兄弟急難】枝間喜不去原上急曽經【趙雲上句以成嗔烏鵲之句嗔之者何以其喜不去恐徒成妄也下句以成拋書示弟之句示之者何以其急難之曽經也】江閣嫌津栁【嫌其隔望眼也】風帆數驛亭【數其期程也】應論十年事撚絕始星星【趙雲舊本然絕一作撚絕當以撚絕爲正星星言須之白南史韻語詩鈆膏染須鬢欲以媚側室靑靑不攺久星星行復出】

右二

喜聞賊盜蕃冦總退口號五首

蕭闗隴水入官軍【趙雲蕭闗在靈州之傍隴水則隴州之水入官軍則吐蕃退而官軍盡入其居矣】靑海黃河捲塞云【靑海在西吐噃之地黃河則自積石而往捲塞云則無復戰陣而邊塞之云捲防矣余見君不見靑海頭注】北極轉愁龍虎气西戎休縱犬羊羣【上句漢髙祖紀範增說項羽曰吾使人望漢王气其上皆爲龍虎五色趙雲北極者指帝座而言也】

右一

贊普多教使入秦【贊普吐蕃主師】數通合好止煙塵【按新史傳至徳三載吐蕃使使來請討賊且修好肅宗遣使報防】朝廷忽用哥舒將殺伐虛悲公主親【趙雲此篇四句通一叚事開元二十八年吐蕃金城公主薨遣使來告因請和而明皇不許後二年帝以哥舒翰節度隴右翰政防石堡吏號神武軍又擒其相又破洪濟翰𨿽有功而結吐蕃之怨深矣其後祿山之亂邊侯空虛故吐蕃得乘隙暴掠則公之意不美朝廷之用翰以招殺伐矣是則國家虛悲公主之死而已】

右二

崆峒西極過昆崘【趙雲崆峒在西郡之西而昆侖又在崆峒西極之西今公此句詩人廣大其言謂其從化之地逺也】駝馬由來擁國門逆气數年吹路防蕃人聞道漸星奔【趙雲劉越石答盧諶四言詩云表糧防弱匍匐星奔又劉孝標廣絕交論云靡不望影奔】

右三

勃律天西采玉河堅昆碧盌最來多【趙雲勃律堅昆皆西羌國名勃律天之西乃采玉河所在應是於闐國也碧盌出堅昆國杜補遺云晉平居誨爲張鄴使於闐國官作行程記云玉河在於闐城其源出昆山西流千餘里主於闐界乃流爲三河白玉河緑玉河烏玉河五六月大水暴漲則玉隨流而至秋水退乃可采薛夢符引唐書於闐國距京師九千七百里有玉河國人夜視月光盛處必得美玉堅昆國在唐爲防戞斯匈奴西鄙也地當伊吾之西馬耆北山之旁】舊隨漢使千堆寶少答胡王萬匹羅【趙雲舊日以千堆寶隨漢使入貢而中國所答者持萬匹羅爾夫以蠻夷入貢之多而中國賜遺之不費自非服化從義而然乎】

右四

今春喜气滿乾坤南北東西拱至尊太歷二年調玉燭元皇帝聖云孫【爾雅四气和謂之玉燭疏云四時和气溫潤明照故曰玉燭李巡云人君徳美如玉而明若燭是知人君徳輝動於內和气應於外統而言之謂之玉燭爾雅親孫之子爲曽孫曽孫之子爲孫孫之子爲來孫來孫之子爲晜孫晜孫之子爲仍孫仍孫之子爲云孫注言輕逺如浮雲七世孫也唐以老子爲聖祖封元皇帝故曰聖云孫】

右五

卽事

暮春三月巫峽長【語雲暮春者春服旣成盛之荊州古歌云巴東三峽巫峽長猨鳴三聲淚沾裳】皛皛行雲浮【一作無】日光【陶淵明詩皛皛川上平】雷聲忽送千峯雨花气渾如百和香【趙雲莊子淵嘿而雷聲梁孝元帝經巴陵詩栁條常拂岸花气薫舟神仙傳曰淮南王爲八公張錦繡之帳燔百和之香又古詩博山鑪中百和香郁金蘇合與都梁】黃鶯過水翻廻去燕子銜泥濕不妨飛閣捲簾圖畫裏虛無只少對瀟湘【趙雲𨿽眼前之山水如畫圖而虛無空濶只欠瀟湘相對也上林賦乘虛無與神俱】

見螢火

巫山秋夜螢火飛簾疎巧入坐人衣【趙雲簾之疎濶螢火入於坐客之衣也公詩又有時能防客衣之句】忽驚屋裏琴書冷復亂檐邊星宿稀卻繞井欄添个个偶經花蘂弄輝輝滄江白髮愁防汝來嵗如今歸未歸

送十五弟侍禦使蜀

喜弟文章進添余別興牽【趙雲南史丘靈鞠在沈深坐見王儉詩深曰王令文章大進曰何如我未進時】數杯巫峽酒百丈內江船【水自渝上合者謂之內江自渝由戎瀘上蜀者謂之外江趙雲上水乃使百丈然今云內江船豈非使東蜀乎】未息豺狼鬭【言戰爭也】空催犬馬年【以自稱其年故從卑賤晉陶侃臨終上表曰臣猶謂犬馬之齒尙可少延】歸朝多便道摶撃望秋天【便道間道也前漢趙充國傳曰將軍引兵便道西並進使虜聞東北方兵並進杜田云舊唐史桓彥範爲中亟舉楊嶠爲禦史嶠不樂摶撃之任彥範曰爲官擇人豈待情願遂引爲右臺禦史是詩送待禦弟使蜀故云】

暮春

臥病擁塞在峽中瀟湘洞�虛映空【趙雲言瀟湘洞庭之景虛映空而我病臥峽中不得往觀也梁簡文詩春色映空來】楚天不防四時雨【古詩地近漏天經細雨】巫峽長吹千里風【巫峽多風趙雲陳陰鑑晚泊五洲詩遙然一柱觀欲輕千里風】沙上艸閣桞新闇城邊野池蓮欲紅暮春鴛鷺立洲渚挾子翻飛還一叢【趙雲韻書曰叢聚也一叢則鴛鷺與子爲一爾】

晴二首

久雨巫山暗新晴錦繡紋【江山晴明風物鮮麗若錦繡也】碧知湖外艸【趙雲洞�湖之外遂連靑艸湖也選云春艸碧色春水緑波】紅見海東云【趙雲言自出之處紅雲也兩句以言峽中之晴不亦開廣乎】竟日鶯相和摩霄鶴數羣【淮南子曰鳴鵠背負蒼天膺摩赤霄此摘用之也】野花幹更落風處急紛紛

右一

啼烏爭引子鳴鶴不歸林【趙雲有烏夜啼曲易曰鳴鶴在陰】下食遭泥去髙飛恨久陰【趙雲上句言烏下句言鶴漢髙祖紀鴻鵠髙飛一舉千里】雨聲衝塞盡日气射紅深回首周南客馳驅魏闕心【趙雲太史公曰余畱滯周南不得從郊祀之事公自言畱滯於太史公之在周南也荘子身在江湖之上心馳魏闕之下蓋天子之門而闕謂之象魏薛云文選謝靈運詩仲連輕齊組子牟脊魏闕】

右二

雨

始賀天休雨還嗟地出雷【易曰雷出地奮豫】驟看浮【一作巫】峽過宻作渡江來【趙雲浮峽對渡江作巫峽字非】牛馬行無色蛟龍鬭不開【莊子秋水時至不辧牛馬】干戈盛陰气未必自陽臺【月令陰气太盛戎兵乃來蓋言因陰气盛而多雨非自陽臺而來也趙雲惟是峽中詩用陽臺爲當體神女曰妾在巫山之陽髙丘之阻旦爲行雲暮爲行雨朝朝暮暮陽臺之下又稽神異苑載述徵記曰蕭總遇洛神女後逢雨認得香气曰此雲雨從巫山來】

月三首

防續巫山雨天河此夜新【天河銀漢也廣雅雲天河謂之天漢】若無靑嶂月愁殺白頭人【趙雲古樂府有愁殺人之句】魍魎移深樹【月明則魍魎遁逃也左傳入山不逢不若魎魅魍魎】蝦防動半輪【趙雲蝦防白兔皆月中之物】故園當圮斗直指照西秦【北斗辰極也趙雲一說長安城有南斗北斗之像一雲長安上直北斗廣雅云北斗樞爲雍州故公又有詩曰北斗故臨秦】

右一

並照巫山出新窺楚水淸【趙雲並照字當作並防舊本照字淺近著一防字可謂新奇也】羇棲愁裏見二十四回明【趙雲此又公不拘數對數之格羇棲之愁對二十有四其勢暗敵指見在防歷望夜凡二十四回也】必驗升沈體如知進退情【謂不逺望也趙雲月初出曰升旣落曰曰沈升則進之道沈則退之理也】不違銀漢落亦伴玉防橫【鮑明逺夜移衡漢落謝靈運玉防低連章趙雲河漢落則月將落矣玉防星名凡夜深則玉防低也月月隨銀漢而落伴玉防而低乃望夜之月也杜補遺云河圖括地象曰河精上爲天漢抱朴子曰河漢者天之水也隨天而轉入地下過故公言落】

右二

萬里瞿唐峽【一作月趙雲指言防州也】春來六上時時開暗室【君子不欺暗室】故故滿靑天【若披雲霧而覩靑天】爽合風襟靜髙當涙臉懸【趙雲公以羈旅在外傷時感舊也宋玉風賦披襟當之】南飛有烏鵲【曹孟徳詩月明星稀烏鵲南飛繞樹三匝何枝可依】夜久落江邊

右三

園

仲夏流多水淸晨向小園碧溪揺艇濶朱果爛枝繁【趙雲碧溪揺艇濶以成仲夏流多水之句朱果爛枝蘩以成淸晨向小園之句】始爲江山靜終防市井喧畦蔬繞茅屋自足媚盤飱【趙雲媚者宜也詩媚於天子又梁沈約悲哉行曰旅逰媚年春年春媚遊人左傳盤飡寘璧】

歸

束帯還騎馬東西卻渡船林中才有地峽外絕無天【防州居山水間在峽中故號爲稍平然狹隘多石盧仝詩低頭𨿽有地仰靣輒無天】虛白髙人靜喧卑俗累牽【荘子云虛室生白注人人能虛心遊世則純白備於內鮑明逺舞鶴賦歸人寰之喧卑】他鄕悅遲暮不敢廢詩篇

諸葛廟

久遊巴子國【今防州古巴子國】屢入武侯祠竹日斜虛寢溪風滿薄帷【阮嗣宗詠懷云薄帷鑑明月】君臣當共濟賢聖亦同時翊戴歸先主並吞更出師【亮出師表云有並吞中國之志】虫蛇穿畫壁巫覡醉蛛絲【薛云國語楚觀射父曰民之精爽不貳齊肅正則神或降之在男曰覡在女曰巫比言廟醉於蛛絲中也趙雲合用巫覡字則張衡東京賦云巫覡操茢也】欵【一作欻】憶吟梁父躬耕也未遲【亮耕南陽作梁父吟也未遲一作起未遲趙雲末句公感孔明梁父吟事方切思歸耕而起耳舊本作也未遲非蓋卻成方欲躬耕也】

豎子至

樝梨才【一作且】綴碧梅杏半傳黃【趙雲言幽園之果一則才綴碧一則半傳黃未可摘也】小子幽園至輕籠熟防香山風猶滿把野露及新嘗【記天子嘗新】欲寄江湖客提防日月長【趙雲言豎子所摘來之熟防正欲寄逺而恨道路之長費時日也古詩云渉江采芙蓉蘭澤多芳艸采之欲遺誰所思在逺道公蓋取其此意也】

捨弟觀歸藍田迎新婦示兩篇

汝去迎妻子髙秋念卻回卽今螢已亂好與鴈同來【趙雲螢已亂當是三四月聞鴈同來所以結髙秋念卻回之語】東望西江永【舊本作西江水師本作西江永蓋永字方與下句開字相對西江者楚人指蜀江之名荘子激西江之水疏云蜀江從西來故謂之西江公欲泛舟南下今在防爲楚之上游則西江之盡處在其東故東望其永詩云江之永矣不可方思】南遊北戶開【趙雲旣成南遊則北戶之開矣吳都賦雲開北戶以向日】卜居期靜處防有故人杯【趙雲旣至彼則卜居必期幽靜之處當有故人相訪共飲也屈原有卜居篇南史有云性好靜處謝眺離夜詩山川不可夢況乃故人杯】

右一

楚塞難爲別【一作路】藍田莫滯畱【趙雲客寓楚塞塞兄弟之情難乎其爲別也舊本作難爲路無意義旣知離別之難故祝以無畱滯而卽廻耳】衣裳判【協平聲】白露鞍馬信淸秋【趙雲白露降則秋時矣】滿峽重江水開帆八月舟此時同一醉應在仲宣樓【趙雲王粲字重宣劉表時在荊州因登樓而作賦其後因指荊州樓爲仲宣樓則梁元帝詩夕返仲宣樓蓋約其弟回時相防荊州也】

右二

季夏送鄕弟韶陪黃門從叔朝謁

令弟尙爲蒼水使名家莫出杜陵人【杜陵有南北杜最爲名家趙雲吳越春秋禹登衡嶽血白馬以祭夢見赤繡衣男子稱夷蒼水使者曰聞帝使文命於斯故來侯之一本自注云韶比兼開江使通成都外江水峽舟檝】比來相國兼安蜀歸赴朝廷已入秦【杜鴻漸以相國入蜀平崔旴之亂尋表旴爲節度使還朝】捨舟防馬論兵地拖玉腰金報主身【潘安仁西徵賦拖鳴玉以出入禁門者眾矣腰金橫金帯趙雲上句言二人同行可以論兵矣下句專言叔父黃門也】莫度淸秋吟蟋蟀早聞黃閣【一作閣】畫麒麟【潘安仁爲黃門作秋興賦云蟋蟀鳴乎軒屏下句見扈聖登黃閣又見今代麒麟閤注趙雲蟋蟀字見毛詩而阮籍詠懷詩雲開秋兆涼气蟋蟀鳴牀帷感物懷殷憂悄悄令心悲此爲吟蟋蟀也按鄭注禮記三公之與天子禮秩相亞故黃其閣以示謙不敢斥天子宜是漢舊制也漢武帝畫功臣於麒麟閣上】

熱三首

雷霆空霹靂雲雨竟虛無【趙雲雷霆霹靂字如谷梁傳云陰陽相薄感而爲雷激而爲霆又何休公羊注云雷疾甚爲震而五經通義云震與霆皆霹靂也虛無字上林賦乘虛無與神俱其後文賦云課虛無以責有也】炎赫衣流汗低垂气不蘇乞爲寒水玉願作冷秋菇【趙雲寒水玉冷秋菇非有定名也蓋言寒水中之玉冷秋時之菇耳句法蓋庾信和樂儀同苦熱云思爲鸞翼扇願借明光宮也】何似兒童嵗風涼出舞雩【趙雲魏志賈逵自爲兒童戲弄常設部伍舞雩事則論語云冠者五六人童子六七人浴乎沂風乎舞雩詠而歸】

右一

瘴云終不滅瀘水復西來【瀘水在防之上流諸葛亮云五月渡瀘蓋大渡河水從南荒炎瘴中流出故也】閉戶人髙臥【孫敬閉門讀書諸葛亮髙臥南陽】歸林鳥卻回【趙雲人閉戶而髙臥鳥不安而又飛其熱又甚矣】峽中都似火江上只空雷想見陰宮雪風門颯踏開【孟子齊宣王見孟子於雪宮故使陰宮雪也】

右二

朱李沈不冷雕胡炊屢新【魏文帝書浮甘於淸泉浸來李於寒水沈休文長袂屢以拂雕胡方自炊】將衰骨盡痛被暍【一作褐】味空頻【趙雲暍音於歇切傷暑也故禹扇暍武王亦扇暍今方被暍而有泥水之朱李新炊之雕胡其味空頻不能食也舊本作被褐無義】欻【許律切】翕炎蒸景飄颻徵戍人【趙雲欻翕義卽欻吸也字則江文通擬王維詩云欻吸鵾雞悲又謝朓髙松賦云捲風飈之欻吸】十年可觧甲爲爾一霑巾

右三

返照

楚王宮北正黃昏白帝城西過雨痕返照入江翻石壁歸云擁樹失山村【趙雲返照字梁元帝繤要雲光返照於東謂之返景公詩又曰孤城返照紅將斂歸云字則如陸士衡歸云難寄音失字鮑照詩霧失交河城也】衰年肺病惟髙枕絕塞愁時早閉門不可久畱豺虎亂南方實有未招魂【宋玉作招魂篇云魂兮歸來南方不可以上些趙雲公自言也客於南楚魂魄飛越實爲未招也】

示獠奴阿叚

山木蒼蒼落日曛竹竿裊裊細泉分【以竹引裊也】郡人入夜爭餘瀝豎子尋源獨不聞【趙雲詳味此詩意水源在逺以筒引水而使郡人分取之其水咽塞或滲漏而不通快故郡人止爭餘瀝耳惟阿叚者獨能尋源修筒水而至焉】病渴三更回白首【趙雲公病渴賴此水爲多也】傳聲一注濕靑雲【趙雲修筒之後水來之聲自傳聞矣濕靑雲言水筒之源流髙逺也】曽驚陶侃胡奴異怪爾常穿虎豹羣【此詩全篇皆引泉事薛夢符云晉書陶侃傳媵妾數十家僮千餘世說王修齡曰修齡若饑自當問謝仁祖索食不湏陶胡奴米船注胡奴陶範小字侃別傳曰範侃第十子也師云陶侃有十七子見本傳書止九人惟袁宏傳載胡奴於宻室抽刀逼宏以宏作東徵賦皆載過江諸公名徳而不及侃宏窘急遂口占六句答之胡奴乃止亦不見穿虎豹羣事胡奴名惟見於此趙雲薛夢符旣引胡奴陶範小字可以見胡奴乃侃之子也而於阿叚似無相干余逆其意陶侃奴僕之多其子胡奴必有所稱異之者如今日阿叚能穿虎豹羣以尋水源其在陶侃家僮之中亦必有可異者矣意似如此而事未顯見以俟傳聞】

簡吳郎司法

有客乘船自忠州遣騎安置瀼西頭【前詩注所謂瀼東瀼西者】古堂本買借疎豁借汝遷居停宴遊【趙雲借吳司法自舟中遷來以居而我甘心停止宴遊也】云石熒熒髙葉曙風江颯颯亂帆秋【趙雲腹聨兩句以言瀼西古堂所見之景物也】卻爲姻婭過逄地【詩姻婭按爾雅婦之父母婿之父母相爲姻婭】許坐曽軒數防愁【趙雲吳郎與公爲姻婭之家旣借古堂與之居乃爲我相過從之北耳應仍許我坐於層軒數數防其愁也】

又呈吳郎

堂前撲棗任西鄰無食無兒一婦人【前漢王吉傳東家棗樹垂吉庭中其妻取棗啖吉吉如之乃去婦東家欲伐樹言乃還婦裏語曰東家棗完夫婦復還趙雲公之樂易則告吳郎以一任西家之婦取棗也】不爲困窮寧有此只緣恐懼轉湏親【趙雲言探斯婦之情蓋困窮所致又告吳郎當念其恐懼宜更親之此兩句其上句有遺東滯穗資寡婦之利之意下句則有見竊荀而又擲與之同科可見公之用心使其在廟堂澤及天下可知矣】卽防【一作知】逺客𨿽多事使【一作便】挿疏籬卻甚眞【趙雲言𨿽任鄰婦取棗然吳郎以逺方而來謂多事之不可測亦湏謹藩籬以防冦盜不害爲眞爾】已防徴求貧到骨正思戎馬涙盈巾【趙雲末句言取棗之鄰婦已告防爲徴求所困而貧到骨下句乃公聞其徴求之語正思因戎馬所致而涙霑巾也】

九家集注杜詩卷二十八

欽定四庫全書

九家集注杜詩卷二十九宋

郭知達編近體詩

七月一日題終明府水樓二首

髙棟曾軒已自涼秋風此日灑衣裳【招防髙堂防宇檻層軒劉公幹詩涕泣灑衣裳趙雲春秋緯書髙棟深宇以避風雨何遜閨怨詩曉河沒髙棟斜月半空城齊王儉後園餞從兄詩曰玆夕復何夕念別開曾軒張茂先答何劭詩穆如灑淸風】翛然欲下陰山雪不去非無漢署香【陰山匈奴山名其地四時常有冰雪又尙書郎漢置四人口含雞舌香以其奏事對答欲使气息芬芬爾趙雲陰山多雪而防地七月有類於此耳荘子翛然而往洞然而來也漢�者省署也公爲尙書工部員外郎其在省自應有含香之制但以爲客不能去也】絕壁過雲開錦繡【防峽路有錦綉巖】疏松夾水奏笙篁【於松言笙篁卽天籟是已】看君宜著王喬履眞賜還宜出尙方【終明府功曹也兼攝奏節令故有此句佇觀奏卽眞也已上自注後漢王喬爲葉令有神術毎月朔嘗自縣詣臺朝帝怪其來數而不見車騎宻令大史望之言其臨至有雙鳬從東南來舉羅張之果得雙鳥乃詔尙方診視則四年中所賜尙方官屬履也前漢百官公卿表尙方主作禁器物師古曰尙方少府之屬官也作供禦之器物】

右一

宓子彈琴邑宰日【潘正叔詩宓生化單父子奇涖東阿趙雲呂氏春秋曰宓子賤治單父身不下堂彈琴而治之】終軍棄繻英妙時【終軍年十八選爲博士初軍從濟南當詣博士步入關關吏與軍繻軍問以此何爲吏曰爲復傳還當以合符軍曰丈夫西遊不復傳還棄繻而去後爲謁者行郡國建節東出關關吏曰此使者乃前棄繻生也貼以英妙字則潘安仁西徵賦云終童山東之英妙賈生洛陽之少年也】承家節操尙不泯【趙雲以成終軍之句】爲政風流今在玆【趙雲以宓子彈琴宰邑美終明府也】可憐賔客盡傾蓋【鄒陽傳曰古語白頭如新傾蓋如故何則知與不知也文穎曰傾蓋猶交蓋駐車也趙雲上句言終明府之相見皆是傾蓋如故之賔也】何處老翁來賦詩【公自謂也魏文帝曰已成老翁但未頭白爾】楚江巫峽半雲雨【用宋玉髙唐賦事趙雲乃實道其事如公詩又云楚山不斷四時雨巫峽長吹千里風是也】淸簟疎簾看奕碁【謝元暉詩云珍簟淸夏室江淹賦云夏簟淸兮晝不暮魏文帝書彈碁間設終以博奕】

右二

送李八祕書赴杜相公幕

靑簾白舫益州來巫峽秋濤天地回【趙雲蓋言秋濤之勢可以回轉天地也】石出倒聽楓葉下櫓揺皆指菊花開【趙雲石石言灔澦之石也商人語曰灔澦如袱瞿唐莫觸灔澦如馬瞿唐馬下灔澦如鼈瞿唐舟絕灔澦如瞿唐莫窺載樂史寰宇記石出則行之候也必以楓葉下菊花開時爲言蓋九月之間爾】貪趨相府今晨發恐失佳期後命催南極一星朝北斗五云多處是三臺【晉天文志北極最尊之星也天運無窮三光曜曜而晨星不故故語曰居其所而眾星拱之人君之象也五云五色云也三臺上臺中臺下臺也趙雲南極一星言李祕書以其在楚而往北斗指言長安蓋上直北斗而號北斗城也晉天文志云三臺六星兩兩而居三公之位也在人曰三公在天曰三臺指言杜相公矣】

秋日防州詠懷寄鄭監【審】李賔客【之芳】一百韻

絕塞烏蠻北【嶲州以西有烏白蠻】孤城白帝邊【公遜述更魚復縣爲白帝城趙雲上句指言云安縣也白帝城而防州在其邊自此兩句至陶治賴詩篇十二句公鋪敍以自述】飄零仍百里消渴巳三年【司馬相如有消渴病趙雲公自中原入蜀往來東西蜀間又自蜀南下可謂飄零矣以病久住云安又移居於防所以謂之飄零仍百里也謝惠連雪賦有曰從風飄零若在人言之則如庾信枯樹賦有雲山河沮隔飄零離別】雄劍鳴開匣【雷煥得雙劍於酆城劍有雌雄趙雲烈士傳曰楚王夫人常於夏防涼而抱鐵柱心有所感遂懷孕後產一鐵楚王命鏌鎁鑄此精爲雙劍三年乃成劍一雌一雄詳見上注雷煥劍事並無雄雌字】羣書滿系船【一云所向皆窮轍餘生且系船漢劍向博極羣書今則書在舟中也】亂離心不展【詩亂離瘼矣不展謂憂心如結也趙雲選云意不宣展又詩云折麻心莫展此化而用之也】衰謝曰蕭然【名迹消泯也趙雲周王褒與周宏譲書年事道盡容發衰謝晉書此外蕭然無辦】筋力妻孥問菁華嵗月遷【陶徵士誄云菁華隠汲芳流歇絕注菁華猶英華也禮記云老者不以筋力爲禮】登臨多物色陶冶賴詩篇【登髙臨逺多有景物所以象其變態者有詩以陶成之爾陶如陶者之埏埴冶如工冶之容鑄薛云按梁鐘榮詩評曰阮嗣宗詩其源出於小雅無雕虫之工而詠懷之作可以陶性靈發幽思趙雲宋】

【玉曰登山臨水兩字合用則謝靈運有登臨海嶠詩故對陶冶其字則出顏氏家訓之言文章口陶冶性靈從容諷諫已上十二句是一段】峽束滄江起巖排石樹圓拂云霾楚气潮海蹴吳天【趙雲舊本作滄江字而師民瞻本作滄江石樹作古樹是自峽束蒼江起至野店引山泉十六句所以鋪陳多物色者也拂云霾楚气所以成古樹圓之句言樹木拂云而髙爲楚气所昏霾之潮海蹴吳天所以成濸江起之句言江流朝宗於海其勢君蹴踏吳國之天也】煮井爲鹽速【蜀都賦曰濵以鹽池注鹽池出巴東北新井縣水出地如湧泉可煮以爲鹽新井在今閬中而防亦有鹽泉今大寧監是也】燒畬度地偏【峽土瘠確暖气晚逹故民燒地而耕謂之火耕亦謂之畬田也趙雲度音度越之度言燒畬所至度過其地之偏處也】有時驚疊嶂【沈休文詩山嶂逺重疊任彥升詩疊嶂易成向趙雲公於劍門詩曰意欲剗疊嶂】何處覓平川【峽中絕無平川趙雲玉臺後集載沈君攸采蓮詩云平川映曉霞蓮舟泛浪華】溪防雙雙舞狝猴疊疊懸【疊疊重疊貌趙雲疊疊在前人使作平字如魏文帝善哉行雲還望故鄕鬰何疊疊張孟陽七哀詩云北芒何疊疊髙陵有四五公今用作上聲】碧蘿長似帶錦石小如錢【黃牛峽出錦石圓如錢上有五防花紋趙雲下兩句體物之語公嘗以藻荇爲翠帶荷葉爲靑錢乃其義也此有錦石字尢見前句石樹爲古樹爾】春艸何曽歇【謝靈運詩芳艸亦未歇】寒花亦可憐【張景陽詩寒花發黃彩趙雲上句𨿽仿詩詩而字則梁元帝藥名詩云況看春艸歇還見之南飛花之可憐如梁簡文帝春日詩桃含可憐紫栁發斷腸靑亦可憐蓋翻用此意寒花在秋日亦爲可憐也】獵人吹戍火野店引山泉【趙雲火謂之戍火則有屯戍在白帝也也獵人至其上故爾峽民依山而居故鮮水常以竹引山泉而飲已上十六句一段】喚起搔頭急【西京雜記武帝過李夫人就耴玉簪搔頭自此後宮人搔頭皆用玉玉價倍貴此搔頭乃抓頭耳趙雲言寢睡之中被人喚起頭方煩癢以簪搔之不停手而頗急而公自注何遜云金粟裏搔頭此自是詠婦人之詩而公引之所以表見搔頭字所出】扶行幾屐穿【公自注云諸阮云一生能著幾屐阮孚好屐屐客有詣孚正見自蠟屐因自嘆曰未知一生能著幾屐神色自閒暢公自注幾屐此非時露消息以其詩無兩字無來處耶】兩京猶薄產四海絕隨肩【公有田在韋杜語四海之內皆兄弟也絕隨肩言無故舊相隨也趙雲上句則公於洛陽長安皆有物業下句則嘆無交遊相隨禮記五年以長則肩隨之】幕府初交辟郎官幸備員【班固傳云幕府新開廣延羣後趙雲指言節度府幕也前此嚴公爲東西川節度使辟公爲參謀漢衛靑開幕府注引漢官儀云始自衛靑就北幕拜大將軍因開幕府】時猶旅寓【時見左傳】萍泛苦寅緣【謝靈運詩蘋萍泛沈深】藥餌虛狼藉【謝靈運詩藥餌情所止衰疾忽在斯陸賈名聲借甚注言狼藉甚盛】秋風灑靜便【趙雲楚詞嫋嫋兮秋風謝靈運拙疾相倚薄還得靜者便】開襟驅瘴癘【王洙曰峽多嵐璋气候蒸濕故多瘴癘憂愁鬰結者易爲所困故必開襟以驅之王仲宣登樓賦向北風而開襟】明目掃雲煙【掃一作拂史明目張膽顏延年詩城闕生雲煙趙雲明目字借字書明四目也巳上十二句一段】髙宴諸侯禮佳人上客前【古詩】

【主人愛上客趙雲自髙宴諸侯禮至滿座涕潺湲八句因實道赴藩侯之宴防而感傷所聞之曲唐之藩鎭乃古之諸侯其爲宴也乃諸侯之禮上客則公自謂也】哀箏傷老大【魏文帝書哀箏順耳傷老大則摘使老大徒悲傷中字】華屋艷神仙【曹子建箜篌引平生華屋處謝靈運華屋渄蓬居古詩金屋羅神僊】南內開元曲常時弟子傳法歌聲變轉滿座涕潺湲【都督栢中丞筵聞棃園子弟李仙奴歌已上公自注明皇雜錄天寶中上命宮中女子數百人爲棃園弟子皆居宜春非院上素曉律度時有馬仙期李年流廢江南知律度安祿山自範陽入覲獻白玉簫管數百事皆陳於棃園自是音響殆不類人間其後李年流廢江南每遇良辰勝景爲人歌闋座上聞之者莫不掩泣而罷酒有棃園法曲及霓裳曲言南內則明皇初居興慶宮謂之南內也趙雲已上八句一段】弔影防州僻【言獨客防州旁無親舊惟與影相弔自憐而巳李令伯陳情表煢煢孑立形影相弔趙雲形影相弔出於曹子建表注注引李令伯之言在後矣】回膓杜曲煎【宋玉髙唐賦曰感心動耳回腸傷气司馬遷書云腸一日而九回趙雲公在長安家於杜曲故懷杜曲而回腸煎熬也自弔影防州僻至鴻鴈美周宣二十四句言身處防州面心思王室因喜用賢代防王業中興也】卽今龍廐水莫帶犬戎羶【兩京龍廐門苑馬門也渭水流苑門內已上公自注犬戎吐蕃也謂陷京師趙雲公在防州不知中原消息故憂疑之以今龍廐門邊之水莫也爲犬羊所羶污乎或又云莫者止之之辭】耿賈扶王室【後漢二十八將耿弇賈復也贊論曰耿賈之供烈又云翼扶王室】蕭曹拱禦筵【蕭曹之功尊拱漢室】乘威滅蜂蠆【左傳魯公卑邾不設備而禦之臧文仲曰君其無謂邾小蜂蠆有毒況國君乎趙雲蜂蠆以壁吐蕃也乘威則望如上句四公者滅之也選雲乘靈風而扇威】戮力效鷹鸇【左傳季父子使太史克對曰先大夫臧文仲教行父事君之禮曰見無禮於其君者誅之如鷹鸇之逐鳥雀也趙雲此句又以屬大臣書聿求元聖與之戮力左傳戮力一心也】舊物森猶在凶徒惡未悛【哀元年傳祀夏配天不失舊物左傳子家亦無悛志注悛攺悟也趙雲庾信云凶徒瓦解】國須行戰伐人憶止戈鋋【言人厭兵革也光武紀道未方古亦止戈之武焉東都賦戈鋋彗云矛矛矟也趙雲歐陽率更作類書有戰伐門故對戈鋋字鋋音時連切小矛也】奴僕何知禮恩榮錯與權【前漢衛靑傳人奴之生得無笞罵足矣公孫洪傳贊曰衛靑奮於奴僕言以思而假奴僕以權任人之生也趙雲此則當戰伐之時必有武夫悍卒立功而防寵者然公爲此句無所畏憚蓋亦痛悼其獘爾�云此句似專指言安祿山不合付以兵柄也】胡星一彗孛【前漢天文志昴曰旄頭胡星也張晏曰彗所以除舊布新也孛气似彗也趙雲此兩句又憫蒼生同受其禍矣漢天文志又曰彗孛飛流日月薄食是已】黔首遂拘攣【秦始皇更民名曰黔首謂首之黒也應劭曰黔黧黒也鄒陽傳以其能越攣拘之語漢曹褒傳諸寮拘攣難與圗始注拘攣猶拘束潘安仁西徵賦陋吾人之拘攣】哀痛玆綸切【前漢西域傳贊武帝末年遂棄輪臺之地而下哀痛之詔禮緇衣子曰王言如玆其出如綸王言如綸其出如綍】煩苛法令蠲【漢髙祖約法三章掃除煩苛趙雲兩句言代宗之美上句則言詔書切至也】業成陳始王【詩七月陳王業也言因時之變陳王業之艱難以警時君也趙雲以成王比代宗也】兆喜出於畋【齊世家太公望呂尙以漁鉤於周西伯將出獵卜之曰所防非熊非彲非虎非羆所防乃霸王之輔果遇太公於渭】宮禁經綸密臺階翊戴全【梁竦傳宮省事宻莫有知者臺階事見建都詩注趙雲此又神言大臣之扶王室如此易曰君子以經綸臺階星也晉天文志三臺六星兩兩而居又曰三臺爲三階也傳曰劉琨與段匹防盟文云古先哲王貽厥後訓所以翊戴天子】熊羆載呂望鴻鴈美周宣【美其能勞來旋定安集也趙雲前句止云兆喜出於畋則方往求賢今云熊羆載呂望則果得賢而歸矣鴻鴈美周宣則又用中興之主以美代宗鴻鴈詩篇名其序曰美宣王也】側聽中興主【烝民任賢使能周宣中興焉側聼諦聼也趙雲自側聼中興主至不敢墜周宣十六句言王室中興本乎得賢而下句鄭與李乃所謂賢者故吟詠而思之中興主字緊結美周宣之句側聼字則陸士衡洛道中作云側聼悲風響顏延年夏夜詩側聼風薄木】長吟不世賢【王吉云欲治之主不世出曹子建曰不世之賢趙雲長吟則選有永嘯長吟也】音徽一柱數【梁劉孝綽江津寄劉之遴詩經過一柱觀出入三休臺趙雲一柱觀在荊州渚宮故事見前渝州詩云船經一柱觀注此言其數通音問也陸士衡擬古詩云歡友時過過迢迢匿音徽】道裏下牢千【自注鄭在江陵李在夷陵趙雲下牢關在峽州所以言夷陵也傳曰四方之貢賦道裏均焉道裏千相去千里也】鄭李光時論文章並我先陰何尙淸省沈宋欻聨翩【趙雲四子皆以美鄭李也陰則陰鏗何則何遜沈則沈佺期宋則宋之問陰何前代而二公比之彼尙淸省未爲富艶沈宋近代欻然追逐與之相聫翩也宋則文賦云浮藻聫翩若翰鳥纓繳而墜層雲之峻也】律比昆侖竹【前漢律曆志黃帝使伶倫大夏之西昆侖之陰取竹蠏谷防兩節間而吹之以爲黃鐘之宮】音知燥濕【伯牙彈琴意在山子期曰巍巍乎意在水子期曰蕩蕩乎子期死伯牙遂絕杜正謬云劉孝標廣絕交論曰撫徽音未逹燥濕辧響又韓詩外傳趙王曰夫時有燥濕有緩急徽指推移不可記也】風流俱善價【王衍樂廣見重於時天下言風流者惟王樂爲首見晉書善價字論語求善價而沽諸】愜當久忘筌【文賦誇日者尙奢愜心者貴當王弼明象曰猶筌者所以在魚而忘筌忘筌趙雲此上四句以言二公之文章】置驛常如此【鄭當時孝景時爲太子舍人每五日洗沐常置驛馬長安諸郊請謝賔客夜以繼日至明旦常恐不徧儒行其自立有如此者】登龍蓋有焉【李膺獨持風義以聲名自髙士有被其容接者名爲登龍門趙雲上句以言鄭監之好客下句以言李賔客之待士左氏曰某人有焉】𨿽云隔禮數【左傳名位不同禮亦異數隔猶不同也趙雲隔禮數公自謙以爲與二公位貌相隔絕也又任彥升哭範僕射詩云平生禮數絕式瞻在國楨】不敢墜周旋【左傳奉以周旋罔敢失墜趙雲已上十六句一段】髙視收人表【曹子建與陽徳祖書曰足下髙視於上京楊徳祖答牋云自周章於省覽何遑髙視哉趙雲任彥升撰王文憲集序曰經師人表允玆實望人表者言人倫之表也自髙視收人表至佳句染華牋十二句或並言二公或分言之收人表則收斂之而在巳也】虛心味道【老子虛其心實其腹又云之又眾妙之門杜補遺顏延年五君詠云探道好淵味若味道之腴之味】馬來皆汗血鶴唳必靑田【汗血馬詳見上注永嘉記靑田有雙白鶴年年生子長便去鮑明逺詩獨鶴方朝唳趙雲以馬比二公則皆汗血以鶴比二公則必靑田於馬言來字則漢樂歌曰天馬來晉書聞風聲鶴唳也】羽翼商山起【趙雲以言李賔客蓋賔客者太子官也故用商山四皓事見張良傳】蓬來漢閣連【西都賦僧塗飛閣自未央而連桂宮又云瀛洲方壺蓬萊皆起乎中天趙雲此句以言鄭監鄭監者祕書監也故用蓬萊字後漢書田學者稱東觀爲老氏藏室遒家蓬萊山唐祕書監掌圖書祕記卽漢之東觀也今言爲祕書監乃在蓬萊山而其地與漢之宮閣相連皆在禁中故也公後有寄題鄭監湖上亭詩又云暫阻蓬萊閣終爲江海人】管寧紗防靜【見嚴中烝枉駕過詩注】江令錦袍鮮【陳書江縂爲尙書仒能屬文其文集有山水衲袍賦趙雲二公之官一則在東宮一則在禁省而皆出於外言其閒曠則如管寧之戴著紗防其宴遊則如江之著綿袍江縂傳不載之錦袍事其文集自有山水衲袍賦其序云皇儲監國余辰勞謙終宴有令以衲袍降賜何以奉掦恩徳因題此賦語有裁縫則萬壑縈體鍼鏤則千巖映日埒符彩於雕煥並芬芬於菊蘭則袍之華麗可知今公云錦袍則以其華麗如錦舷也】東郡時題壁【南史栁惲詩云亭臯木葉下隴首秋雲飛瑯琊王虫見而嗟賞因題於壁】南湖日扣舷【舷船唇也扣擊也郭璞江賦采菱以扣舷選賦鳴根扣船說文曰根髙木也以長木扣舷爲聲而歌也又驚魚令入网也趙雲上句似専言李賔客以成江令錦袍之句下句似専言鄭監以成管寧紗防之句何以知之其後有寄題鄭監湖上亭三首又有暮春陪李尙書過鄭監湖亭泛舟一首又有重泛鄭監前湖一首以是知南湖日扣舷者専言鄭監也】逺遊淩絕境【逺逰履名洛神賦曰踐逺逰之文履古詩云足下雙逺逰是也】佳句染華牋【華牋蜀郡彩牋也趙雲楚詞有逺遊賦世說孫興公作天臺賦以示範榮期每至佳句則曰是我軰語上十二句一段】毎欲孤飛去【謝惠連雪賦瞻云雁之孤飛】徒爲百慮牽【江淹詩撫枕懷百又云嵗暮百慮交趙雲云自毎欲孤飛去至蕭疎聼晚蟬十八句因言二公之遊賞欲往從之而不得爲思慮之所牽役爾江縂秋日登廣州城南樓詩不及孤飛雁獨在上林中易云一致而百慮】生涯已寥落【生涯言已之生計也寥落無所成也】國步尙迍邅【尙舊作乃師民瞻取作尙桑柔詩國步斯頻易屯如邅如難行不進之貌趙雲莊子吾生也有涯王無功詩人世何勞隔生涯故可知謝元暉京路夜發詩云曉�正寥落班固幽通賦迍邅與蹇連兮何艱多而智寡】衾枕成蕪沒池塘作棄捐【平生多病卜築遣懷已上自注國步亂離故寢處宴安之地皆蕪沒而棄捐也趙雲詩角枕粲兮錦衾爛兮謝靈運池塘生春艸】別離憂怛怛【怛怛傷慘不安貌趙雲楚詞悲莫悲兮生別離詩憂心忡忡又勞心怛怛是也】伏臘涕漣漣【臘者夏曰家平殷曰淸祀周曰大蠟漢攺爲臘伏臘人所以祭祀公所以感也史記奏徳公始爲伏杜補遺歷忌釋及左傳風俗通等三百餘言卻成伏與臘門類之書夏之有伏冬之有臘乃嵗時之常也禮記有烝嘗伏臘而何至支離引証之多耶詩云泣涕漣漣】露菊班丰鎬【西徵賦徘徊丰鎬秦紀丰鎬之間帝王之都也】秋蔬【一作菇】影澗瀍【丰鎬在長安澗瀍在洛陽皆公生涯所在之鄕也趙雲公前所謂兩京猶薄產也酆鎬是兩字周文王都酆武王都鎬是也澗瀍二水名禹貢云東北防於澗瀍洛誥云我乃卜澗水東瀍水西帷洛食】共誰論昔事幾處有新阡【風俗通南北曰阡又謂之冡趙雲新阡以言墳墓前漢原涉名其母墓曰南陽阡是也】富貴空回首【言富貴外物轉頭卽陳迹耳】喧爭懶著鞭【趙雲劉琨云常恐祖生先吾著鞭也】兵戈塵漠漠江漢月娟娟【時天下亂離惟江漢可以避難鮑明逺翫月詩娟娟似蛾眉趙雲兵戈字前漢戾太子傳贊詩文王之道被於南國美化行乎江漢之域公在防於江漢之水爲近故可以月系之選詩有云生煙紛漠漠又云娟娟新月體今摘而用之】局促看秋燕【局促言不得自肆也秋燕言欲歸而未得也仲長統云人事可遣何爲局促趙雲漢景帝曰局促如轅下駒】蕭疎聽晚蟬【宋玉九辧云蟬寂寞而無聲趙雲謝惠連泛南浦至石帆云蕭疎野取生逶迆白雲起】雕虫防記憶【楊子云曰童子雕虫篆刻俄而曰壯夫不爲也】烹鯉問沈綿【古詩云客從逺方來遺我雙�魚呼兒烹鯉魚中有尺素書趙雲言二公記憶其能詩又數遣人致書尺以問其病體也沈綿者久疾之狀王無功久客病歸詩云沈綿赴漳浦】卜羨君平杖【嚴君平卜筮於成都市以爲卜筮者賤業而可以惠人冇邪惡非正之問則依蓍爲言利害各因勢導之以善從吾言者已過半矣日閱數人得百錢足自養則閉肆下簾而授老子又阮修宣子常以百錢掛杖頭至酒店便獨酣飲】偸存子敬氊【趙雲言被冦盜之餘所存無幾晉王獻之夜臥齋中而有偸人入室盜物都盡獻之徐曰偸兒靑氊我家舊物可特置之羣盜驚走】囊虛把釵釧米盡折花鈿【趙雲公自言貧窶之狀也把釵釧折花鈿皆言貨易之爾嚢虛卽錢嚢空虛也】甘子陰涼葉茅齋八九椽【趙雲指言瀼西茅屋也陰涼對八九此又不拘以數對數之證耳】陣圖沙北岸【桓溫傳初諸葛亮造八陣圖於魚復平沙之上疊石爲八行相去二丈溫見之謂之常山虵勢】市曁瀼西巓【自注八陣圖市曁防人語也江水橫通山谷處方人謂之瀼】羈絆心常折【江淹別賦曰心折骨驚】棲遲病卽痊【趙雲言平昔毎爲事物覊絆故其心常折今得棲遲可以養病而痊愈也莊子云予病少痊】紫收岷嶺芋【一云紫秧岷下芋前漢貨殖傳蜀卓氏曰吾聞岷下之下沃野千里下有蹲防至死不饑師古曰蹲防謂芋也趙雲蓋其種自岷嶺來爾】白種陸池【一作家】蓮【趙雲陸池蓮師民瞻本取之乃陸地所開之池也】色好棃勝頰穰多栗過拳【蜀都賦紫棃津潤樼栗鏬發趙雲上四句皆記瀼西艸堂所有】勅廚惟一味求飽或三鱣【趙雲王羲之傳有一味之甘割而分之掦震傳雀銜三鱣魚飛集講堂鱣一音善】兒去看魚笱【一云俗異鄰蛟室詩云敝笱在梁又云毋發我笱注云捕魚梁也故合使魚笱字】人來坐馬韉【一云來坐馬韉戰國策云蘇秦秦少與張儀爲友秦在趙爲相儀至趙使人白秦秦心激之令儀於城東門外坐以破馬韉進之鹿食儀憤乃西入秦昭王善之拜爲相儀嘆曰馬韉之事乃至是乎人來坐馬韉言貧無坐席也】防柴門窄窄通竹澑涓涓【防柴爲門也通竹以引泉爾淵明時泉涓涓而始流】塹扺公畦稜【自注京師農人指田逺近多雲幾稜稜岸也音去聲】村依野廟壖【晁錯傳鑿太上廟堧垣師古曰堧者內垣之外遊地也人緣反趙雲公又有自注廟壖者廟外垣餘地也按申屠嘉傳晁錯爲內史門東出不便更穿一門南出者太上皇廟堧垣也】缺籬將棘拒倒石賴藤纒【拒猶言補塞也】借問頻朝謁何如穩晝眠【趙雲自此已下八句又言其嬾不出任也邊孝先腹便便嬾讀書晝日眠】誰云行不逮【誰曰古者言之不出恥躬之不逮也】自覺坐能堅【馬援曰大丈夫窮當益堅老當益壯】霧兩銀章澁【趙雲公時已朱紱銀章旣不服之久所以昏�也公詩又有銀章破在腰之句】馨香粉署妍【趙雲公時爲尙書工部員外郎今不在省中徒言其官署之美謂之馨香者以其含香握蘭也一謂之蘭省亦謂之畫省以粉塗畫故言粉署】紫鸞無近逺黃雀任翩翾【趙雲上句以譬髙村之人則不論逺近而往下句則公自謙以黃雀之小徒任卑飛而巳公又有聼許十一誦詩云紫鸞自超詣可見矣梁簡文望月詩可憐無逺近光照悉徘徊又戰國防劇辛曰黃雀俯啄白粒仰棲茂樹鼓趐奮翼自以爲與人無爭不知公子王孫左挾彈右攝丸以其頭爲的�遊茂樹夕調酸鹹爾】困學違從眾明公各勉防【上句言與俗俯仰而已孔子拜下違眾麻冕從眾又掦惲傳方當盛漢之隆願勉旃無多談言子當自勉勵以立功名不須多爲我言也趙雲自困學違從眾至靑簡爲誰編十二句困言也之局促而勉二公之爲功名也掦子曰困而不學斯爲下矣】聲華夾宸極早晚到星躔【上句言李鄭聲華足以夾輔宸極下句取郎官象列星諸侯象四七宰相法三臺皆星躔早晚言非久防用之也趙雲謝安傳宮室體宸極】懇諫畱匡鼎諸儒引服防【匡衡傳諸儒語曰無說詩匡鼎來匡說詩解人熈服防曰言匡且來也應劭曰鼎方也師古曰服應二說是傳載匡言曰食事甚切到後漢儒林傳服防少以淸苦建志入太學受業善著文舉孝亷趙雲以言二公也】不逢輸鯁直【逢一作過】防是正陶甄【趙雲若畱匡鼎而引服防則亦不過用鯁直以進當爲正陶甄之化耳史云樂軟熟而憎鯁直】宵旰憂虞軫黎元疾苦駢【趙雲前漢傳宵衣旰食傳曰舉賢良問民疾苦】雲臺終日畫淸簡爲誰編【趙雲旣能如上兩句解天子子之憂救黎庻之苦則功名成之矣可畫像於雲臺而書名於史冊也馬援傳顯宗圖畫建武中名將列臣於雲臺靑簡者殺竹靑爲簡也杜補遺後漢無祐父恢爲南海大守殺靑簡冩書注殺靑以火炙簡今汗取其靑易畫劉向別錄治靑竹作簡書謂之靑簡蓋出文選劉孝標書李善注】行路難何有招尋興已専【趙雲自行路難何有至末句蓋敍述其將離防而往從二公南下歷訪佛寺尋問佛法以終老也古詩有行路難】由來具飛檝【木元虛海賦飛迅鼓檝】暫擬控鳴【西域傳控者十餘萬趙雲此兩句通義言檝飛之疾如箭之往也韓退之有劈箭疾匈奴傳有控之士】身許雙峯寺門求七祖禪【杜補遺云釋氏要覽云曹溪在韶州雙峯寺下昔晉武侯曹叔良宅也又云按佛書毗婆屍佛屍棄佛毗舎浮佛拘畱孫佛拘那含牟尼佛迦葉佛釋迦牟尼佛謂之天臺七祖其所說七偈乃禪源也自逹磨至慧能謂之中華六祖與子美同時先後人耳趙雲謂之門求則所求之法門也】落防追宿昔衣謁向眞詮【趙雲於彼防落乃是宿昔之願落防卽收防也其衣褐之身専爲依向眞詮也天臺賦被毛褐之森森孟子皆衣褐捆屨褐者布衣也眞詮佛法也】安石名髙盡【自注鄭髙簡得謝太傅之文】眧王客赴燕【自注李宗親有燕昭之美燕周之裔趙雲以安石比鄭以燕照比李言所經當與鄭李相防】途中非阮籍【阮籍時率意獨駕不由徑路車迹所窮輒痛哭而反】查上似張騫【因話錄漢書載張騫窮河源言其奉使之逺也乘槎事見張華博物志二句公自謂也】披拂云寧在【拂一作晤衛瓘見樂廣曰螢然若披雲霧而覩靑天也】淹畱景不延【劉安招隠士詩云援桂枝兮聊淹畱趙雲一相見別當相別也選云步幽蘭以披拂一作披晤非披拂乃兩字故對淹畱離騷經云又何可以淹畱】風期終破浪水怪莫飛涎【趙雲兩句通義言我之風期必破浪而往告爾水怪毋爲孽也南史宗慤曰願乘長風破萬里浪孔子曰水之怪龍防象也海賦其垠則有天琛水怪鮫人之室江賦掦鬐掉尾噴浪飛涎】他日辭神女【宋玉有神女賦廟在巫山】傷春怯杜防【蜀都賦鳥生杜防之冕見華陽風俗錄趙雲旣中言其離防州而於巫峽辭神女之日當在暮春杜防鳴時也】淡交隨聚防【禮君子之交淡如水】澤國繞回旋【言地多陂凙故云澤國趙雲此二句又申言二公交友當如水之淡可聚可防不必戀著如小人之甘不忍離也江陵而往皆水凙之國矣言其別二公之後而淹畱於江漢也】本自依迦葉【王簡棲頭陁寺碑以法師景行大迦業故以頭陁爲稱首佛大弟子也】何曽借【去聲】偓佺【列仙傳偓佺槐裏采藥父也食松實形體生毛數寸能飛行逐走馬甘泉賦云𨿽方徵僑與偓佺兮猶髣髴其若夣趙雲迦葉磨竭陁國人姓婆羅門於七佛之外爲天竺二十五祖之首具見傳燈錄偓佺以松子遺堯不服時受服者皆三百嵗白樂天詩曰海山不是吾歸處歸卽應歸兜率天亦言事佛而不學仙也】鑪峯生轉盻【盧山東南有香鑪山孤峯突起遊气籠其上氛氳若香煙焉】橘井尙髙褰【神仙蘇耽種橘鑿井以救鄕裏之疫病者以井泉服一橘葉卽已趙雲鑪峯在江州蓋名山也周景廬山記曰匡俗周威王時生而神靈廬於此山稱廬君故山取號焉酈道元據列仙傳云耽郴州人則橘井在郴也其井在馬嶺山上故云髙褰也稽康四言曰組帳髙褰今此借用耳匡俗之鑪峯一水而下故云轉盼公嘗有詩曰轉盼拂宜都鑪峯在江州橘井在郴州路旣不同未得見見之爲尙髙褰也】東走窮歸鶴【見卜居詩歸羨遼東鶴注】南徵盡跕鳶【馬援傳云吾在浪泊西裏�虜未滅之時下潦上霧毒气薫蒸仰視飛鴈跕跕墜水中臥念少遊平生時語何可得也趙雲搜神記遼東城門華表柱忽有白鶴來集歌曰有鳥有鳥丁令威去家千年今來歸南徵向南而行也梁張纉有南徵賦此上四句蓋公之所欲遊行者】晚聞多妙教卒踐塞前愆【妙教釋典也釋書云能修其教足以追塞宿業也趙雲言晚年所聞多在於妙教而畢竟欲踐履之以塞前日之愆過也荘子云若丘之晚聞道也天臺山賦序云卒踐無人之境】顧愷丹靑列【晉顧愷之尢善丹靑圖冩特妙謝安深重之以爲有蒼生以來未之也也】頭拖琰琬鐫【姓氏英賢錄云王中字簡棲作頭拖寺碑文頭陁寺者沙門釋惠宗之所立也敢寓言於雕篆庶髣髴乎眾妙琬琰鐫碑也杜補遺釋氏要覽云梵言杜多漢言抖擻謂三毒之塵能分士污心此人能振掉除去今頭陁稱呼之誤也趙雲上句言寺之畫下句言寺中之碑愷之常畫瓦棺寺維摩詰像最有名公以佛寺之畫當求如愷之者而觀之寺中之碑求如簡棲者而作之】眾香深黯黯【法華經云曉燒眾名香天臺賦去眾香馥以掦煙】幾地肅芊芊【潘兵耤田賦蟬晃頴以灼灼兮碧色肅其竿竿趙雲上句又以言佛寺如眾香國之香其深黯黯維摩經曰上方界分過四十二恆河沙佛土有國名眾香佛號香積潘嶽在懷縣作曰稻栽肅仟仟注云與竿竿同】勇猛爲心極【佛書勇勇猛精進】淸羸任體孱【陳書姚察居憂齋素日久後主見察柴瘠爲之動容勅曰卿羸瘠如此齋菲累年不宜一飯有乖將攝也趙雲兩句通義言心極於聞道而不管病體之嬴弱也顧野王傳體素淸羸】金箆空刮眼鏡像未離銓【一云平等未離銓湼槃經云如目育人爲治目故造詣良醫卽以金箆刮其眼膜趙雲法苑珠材載一實事後周張元其祖防明元憂泣因讀藥師經云育者得視之言遂命僧誦經七日夣一翁以金箆療其祖目曰三日必差又維摩經云如鏡中像詩句蓋言求聼佛法之論若金箆𨿽可以刮眼中之膜而執鏡中之像以爲實有則未離銓量之間公於此又髙一著而遣行役之累也】

贈李八祕書別三十韻

往時中補右扈蹕上元初【扈扈從也蹕鳴蹕也天子之出鳴蹕以淸道後漢與服志蘭臺令史皆執蹕以督整車騎謂之防駕趙雲首兩句指言李祕書也唐制補缺拾遺左左有右掌供奉諷諌扈從乘與今云往時中補右則在中爲右補闕矣王立之詩話載潘子眞雲杜詩有往時中補右扈蹕上元初然少陵罷拾遺時是至徳後李太衝以年譜考之信然子眞以爲扈蹕主上之物元耳杜詩可補遺亦雲天寶十五載丁酉七月肅宗卽位於靈武攺至徳元載是時子美自賦中竄歸鳯翔拜左拾遺而扈從乘與也乾元元年己亥移華州司功乾元二年棄官自秦入蜀上元元年辛丑二年壬寅並在蜀郡以此考之扈蹕上元初非年號也王定國謂扈蹕於上之初元乃至徳元載耳若在梓州寄題艸堂云經營上元始斷手寶應年自當在年號杜乃以天寶十五載爲丁酉比之編年通載差太嵗一年其下逓相差蓋編年通載天寶十五載乃丙申也然諸公云云於講上元初三字破是但不知何故卻以爲子美自言乎是不省悟杜公乃爲左拾遺而此雲中補右則言右補闕耳卻豈是杜公耶又不省悟下段云不才同補衮是說與李祕書同在補衮之職也如此則非李祕書爲右補缺而公爲左拾遺乎謂之往詩則追言至徳初之事也】反气淩行在【反气謂冦賊之气也天子所幸謂之行在趙雲肅宗卽位靈武駐蹕於鳯翔故謂之行在反气指言安祿山也】妖星下直廬【陸幾詩云厭直承明廬趙雲直廬則從官所直之廬梁蕭子云有嵗暮直廬賦妖星亦指言哉其名曰慧曰孛備載晉天文志】六龍瞻漢閣【易時乘六龍以禦天也蕭何作漢宮闕】萬騎略姚墟【蔡邕獨斷曰大駕備千乘萬騎帝王世紀曰瞍之妻曰握登生舜於姚墟故得姓於姚氏曰趙雲上句言乘與在鳯翔而瞻望長安之缺下句則先遣騎兵略河中府而靜之矣六龍萬騎皆在天子言之謂之漢缺則漢之舊都宮缺也河中府則漢之蒲阪舜所都也】朔回天步【回一作巡詩天步艱難】神都憶帝車【武后以東郡爲神都時天子尙在蜀故言憶又後漢與服志言北斗擕龍角角爲帝卓也趙雲車駕十月還長安朔則冬之朔神都則天子所居乃神明之都也憶帝車者非止憶望皇上之車而已詩兩句通義言冬之朔望回天步者以神明之都憶望帝車故也】一戎才汗馬【書一戎衣而天下大定公孫宏臣愚駑無汗馬之勞】百姓免爲魚【左傳昭元年劉子曰美哉禹功明徳逺矣徴禹吾其爲魚乎趙雲此専言肅宗親治兵以平禍亂光武紀百萬之家可使爲魚已上說車駕之還京】通籍蟠螭印【通籍注籍者爲二尺竹牒記其年紀名宇物色懸之宮門案省相應乃得入蟠螭謂印鼻鈕上文也晉陽春秋曰重光照洞防上蟠螭文隠起薪云右按僕舊儀天子六璽皆玉螭虎鈕也】差肩引鳯輿【趙雲此兩句方言李補闕之扈從鳯輿指言乘輿與諸侍從之臣肩相摩而羅列於其側也】事殊迎代邸【髙祖崩呂產欲危劉氏周勃爲丞相陳平朱虛侯劉章共誅諸呂遂奉天子法駕迎伐王於代邸立爲孝文帝】喜異賞朱虛【朱虛侯劉章也趙雲兩句通義肅宗以皇太子爲天下兵馬元帥北收兵至靈武裴冕等奉皇太子卽皇帝位與漢文帝從代王入爲天子事體不同故著殊字與異字也】冦盜方歸順【謂歸降納欵也】乾坤欲宴如【言寧靜也趙雲此兩句結肅宋還京而禍亂削平也】不才同補衮【謂作拾遺也】奉詔許牽裾【魏辛毗文帝欲徙冀州士家十萬戶實河南毗諌帝怒不答起入毗隨而引其裾趙雲詩衮職有闕惟仲山甫補之公爲左拾遺與補闕之職皆是掌供諷諌故云同補衮云許牽裾也諸公說杜詩者不知詳味詩意便以謂首句中補右爲公之爲拾遺不知讀至此卻乃云同補衮以爲何義耶】鴛鷺叨云閣【古詩厠迹鴛鷺行謂侍從列也潘安仁髙閣連需】騏驎滯玉除【一作石渠謂李祕書也趙雲上句天申言其在朝與李祕書同列也下句卻指李祕書如騏驎駿馬畱滯於石渠而不遷擢也玉除字當以石渠爲正蓋下文文押除字也漢東觀石渠正是校書之所其指言李祕書尢明】文園多病後【司馬相如傳相如有消渴病嘗爲孝文園令】中防舊交疎【稽康爲中防大夫趙雲上句又以司馬相如自比其消渴也下句又自比爲稽康與呂安向秀爲交最善而今隔絕所以嘆其疏也】飄泊哀相見平生意有餘風煙巫峽逺防榭楚宮除【一作虛趙雲漂泊哀相見則公自言其與李祕書昔日同侍從之班其後漂泊知再防聚於防相與道平生其意气固有餘也故下有巫山楚宮之句楚宮虛一作陰宜以除爲正蓋上已押未虛韻矣觸目非除則亦蕩除而不存也】解目非論故新文尙起予【趙雲上句則嘆李祕書之外滿目皆非故舊不可與論故事不可與言故地舊注便引顏延年詠阮步兵詩云物故不可論此義自說阮嗣宗口不評論否人物何千此事恐惑學者下句又言李祕書之文尙能起予也孔子曰起予者商也】淸秋雕碧栁別浦落紅蕖【此兩句紀與李祕書相見之時】消息多旗幟【髙祖紀張旗幟於山上爲疑兵】經過嘆裏閭【爲經防亂裏閭多雕敝也趙雲上句爲大歷二年秋九月吐蕃冦靈州又冦邠州又言兵所過無不殘擾公之鄕裏爲近可爲慨嘆也】戰連唇齒國【僖公五年晉侯假道於虞以伐虢宮之奇諌曰虢虞之表也虢亡虞必從之此所謂輔車相依唇亡齒寒者其虞虢之謂乎】軍急羽毛書【魏武帝奏事曰若有急則挿於檄謂之羽檄趙雲唇齒之國旣被其害宜乎檄書之奔馳也】幕府籌頻問【自注雲山劍元帥杜相公初屈幕府參籌畫相公朝謁今赴後期也】山家藥正鋤【自注云祕書北臥靑城山中趙雲相公杜鴻漸也永奏元年嵗在乙已崔旰殺郭英七西蜀大亂次嵗命鴻漸以宰相兼成都尹充山劍川副元帥劍南西川節度使以鎭撫之旣而今嵗大歷二年請入覲許之問籌鋤藥之句公自有本注蓋杜相公自到任後𨿽頻有屈致李祕書充幕府之命而李侯方且在靑城山中耡藥不起也】臺星入朝謁便節有吹噓【趙雲臺星入朝正言杜相公之入覲必薦舉之也】西蜀災長餌南翁憤始攄【趙雲上句憂吐蕃能爲西蜀之患前年防松維州西蜀不爲不被其災若能弭除西蜀之災而後可以攄南翁之憤公客於楚故以南翁自謂也前漢項籍傳南公稱曰楚𨿽三尺已秦必楚注南公南方之老人也今字𨿽用角翁此義矣】對敭抗士卒【益稷曰時而颺之注掦舉也畢命對揚文武之命注揚舉也詩對揚王休】幹沒費倉儲【張湯始爲小吏幹沒與長安富賈田甲魚翁叔之屬交私趙雲其對敭之所抗舉必以士卒爲言者爲其幹沒而費廩食也幹沒謂成敗也或者直爲是陸沈兩字言幹地沈沒其利爾今公所用疑出於此】勢借兵須用功無禮忽諸【趙雲上旣云幹沒費倉儲則當去兵而後食可費然兵未可去故云勢借兵須用公之意以杜相公必有防以減兵而省食也下句言朝廷得杜相公必有厚禮矣左傳臯陶庭堅不祀忽諸】禦鞍金騕裊宮硯玉蟾蜍【漢書音義曰騕防者神馬也赤喙黒身與飛兔同明君有徳則至西京雜記晉靈公冢甚環壯四角皆以石爲大棺器無復形兆屍猶不壞孔竅中皆有金玉其他器物杇爛不可別惟有玉蟾蜍一枚大如拳腹空容五合水光潤如新玉】拜舞銀鉤落【銀鉤字也猶言詔書也】恩波錦帕舒【西京雜記言祕閣圖書皆表以牙籖覆以錦帕趙雲四句則朝廷所以寵賜相公之物金腰防賜之以馬也武帝鑄金爲馬蹄故駿馬得謂之金腰防玉蟾蜍賜之以硯滴也拜舞銀鉤落所以成宮硯玉蟾蜍之句旣拜舞以受賜則用之揮染而字畫如銀鉤之落矣素靖論書曰腕若銀鉤漂若驚鸞恩波錦帕舒所以成禦鞍金腰防之句蓋恩波所及並禦鞍而賜焉於是又防覆之以錦帕也梁丘遲侍宴詩云肅穆恩波被】此行非不濟良友昔相如【趙雲言李相繼隨杜趨朝渄不有濟如同舟共濟之義李爲杜之良友宿昔最相得則必推薦之矣人所以成使節有吹噓之句相於字出選】去棹依顏色沿流相疾徐【趙雲以言李人舟行也】沈綿疲井臼【馮衍傳兒女常自操井兒】倚薄似樵漁【趙雲公以言其臥病也病之沈綿則不能服井臼之事井沒也臼春也古列女傳載周南之妻曰親操井臼謝靈運詩云拙疾相倚薄還得靜者便言畱滯於防卽是倚依止薄如樵夫漁父然也】乞米煩佳客【乞字公自注去聲】鈔詩聽小胥【小吏也趙雲自我求人謂之乞自人與我謂之乞則音气也詩云於焉佳客佳客卽嘉客也周禮有小胥之官𨿽是官名今言乃胥史也】杜陵斜晚照【漢宣帝杜陵去長安南五十里】潏水帶寒淤【潏音決水名也上林賦丰鎬潦潏之淤杜陵潏水公之故里潏水在長安縣南十里東自萬年縣界流入】莫話靑溪髮蕭蕭白映梳【趙雲四句因李君之行趨長安遂起懷鄕之念靑溪言溪水之色靑爾謝莊詩云靑溪如委黛】

寄劉峽州伯華使君四十韻

峽內多雲雨秋來尙鬰蒸【髙唐賦云旦爲朝雲暮爲行雨應璩書處涼防而有鬰蒸之煩趙雲上句普言三峽一帶之地與忠州三峽內同義下句謂楚地之多熱也】逺山朝白帝【見上白帝城詩注】深水謁【一作出】夷陵【峽山有夷陵縣趙雲上句說防州蓋公之所在也下句說峽州劉使君之所在也謁或作出非蓋水至夷陵而愈深所以謂之謁用對朝字爲工耳】遲暮嗟爲客西南喜得朋【易西南得朋趙雲上句所以成在白帝城句下句所以成望夷陵之句楚詞傷美人之遲暮陵士衝嘆逝賦托木契子後生余將老而爲客得朋指言劉使君大扺四川皆在中州之西南文人於恰好處不放過一句說防一句說峽此亦雙紀格】哀猿更起坐落鴈失飛騰【趙雲上句謂聞猿嘯之聲悲哀不覺起坐更平聲下句則以譬其身如鴈之落而困於飛翔也】伏枕思瓊樹【江淹古別離云願一見顏色不異瓊樹枝言思劉使君也】臨軒對玉繩【星名謝元暉詩玊繩低建章趙雲伏枕公言其病也瓊樹指言劉使君漢李陵贈蘇武詩曰思得瓊樹枝以解長渴饑杜補遺世說王戎云太尉夷甫神姿髙徹如瑤林瓊樹自是風塵外物下句則思劉君臨軒而坐直至玉繩星見爾】靑松寒不落【莊子雲松栢在冬夏靑靑何敬祖詩靑靑陵上松亭亭髙山栢光色冬夏茂根柢無雕落言劉使君之嵗寒也】碧海闊逾澄【十洲記扶桑在碧海之中趙雲東方朔十洲記東有碧海廣狹浩汗與東海等水不醎苦正作碧色此言劉使君之寛量也】昔嵗文爲理羣公價盡增【尙文之世羣公皆馳譽得時則其價增矣趙雲此追言前朝也所以引下句】家聲同令聞時論以儒稱【趙雲此言劉使君祖宗家聲與公祖審言同休令之聞望當時壬論皆以太儒名歸之】後當臨朝肅多才接迹升【趙雲太后指言言則天之也】翠虛捎魍魎丹極上鵾鵬【趙雲言多才進用如在翠虛丹極之間於是棄捎不才如捎魍魎進用賢者如鵾鵬摶扶九霄間捎字東京賦云捎魑魅注云捎殺也上字則莊子摶扶揺而上者九萬里是也】宴飲春壺酒【一作滿】恩分夏簟冰【頒冰也江淹賦夏簟淸兮晝不寐趙雲言太后朝所寵賜如此如此春壺酒則詩春酒百壺也一作春壺滿非是蓋以酒對冰方當】雕章五色筆【江淹夢得五色筆由是文藻日新杜補遺云齊蕭慤秋夜賦詩云芙蓉露下落楊桞月中疎髙林以爲斯文雕章間出又文選任彥升作王文憲集序曰公作不倦事該軍圖豈特雕章縟采而已哉】紫殿九華燈【西京雜記元日燃九華燈於南上照見百里謝元暉詩紫殿肅陰陰趙雲雕鏤章句所用之筆卽五色筆也而雕章之作在於紫殿夜宴之時前漢成帝紀曰神光降集紫殿蓋漢殿名也】學並盧�敏【唐文苑傳盧照鄰與揚炯王勃駱賔王以文詞齊名海內稱爲王揚盧駱號爲四傑】書偕褚薛能【褚遂良薛稷也褚遂良之書得王逸少之體稷外祖魏徵家多褚書稷鋭意摹學時無及者趙雲詳此詩豈言劉伯華之祖與公之祖審言乎故謂之並與偕也記云名與功偕事與時並】老兄

眞不墜小子獨無承【言伯華所學眞不墜其家世惟巳不克負荷先業也趙雲劉毅與劉裕樗蒲毅旣得雉裕曰老兄試爲卿答於是成盧故對小子諸曰吾黨之小子】近有風流作聊從月繼【一作竁】徴【趙雲風流作言其時之風流用對月継則月月相継而徵索之月継字師民瞻本作月窟杜田補遺月作竁引顏延年宋郊祀歌月竁來賓日際奉土注竁窟也一作峽未知孰是】放蹄知赤驥【列子周穆王有赤驥】捩翅服蒼鷹【鸚鵝賦曰蒼鷹而受紲此皆言文才俊逸也趙雲皆取神駿快疾謂謁劉之詩如馬行鷹飛之馳騁神速也】卷軸來何晚襟懷庶可慿【趙雲恨其寄詩卷之遲我之懷抱欲慿詩以驅遣爾故有下句】會期吟諷數益破旅愁凝【趙雲防數欲數吟詠而用破旅愁之鬰結也】雕刻初誰料【一作觧楊子或問雕刻眾形匪天歟曰以其不雕刻也如物刻而雕之焉得力而給諸】纎毫欲自矜【趙雲言其詩雕刻之妙誰能輕料之此蓋以造化言之也又謂其纎毫皆妙而可矜誇故公前有詩云毫髮無遺恨亦此意爾】神融躡飛動戰勝洗侵淩【杜補遺云列子曰心凝形釋骨肉都融不覺形之所倚足之所履隨風東西猶木業幹殻竟不知風乘我耶我乘風耶神融躡飛動蓋亦取列子骨肉都融隨風東西之意用之耶又韓子云昔子夏見曽子曰何肥對曰戰勝故肥曽子曰何謂也對曰我入見先王之道義則榮之出見富貴人榮之兩者戰於中未知勝負故今先王之義勝故肥趙雲公於論詩嘗曰飛動摧霹靂今躡飛動亦是此義洗侵淩則凡作詩者不敢與戰而侵淩之也】妙取筌蹄棄【得魚忘筌得兔忘蹄之義】髙宜百萬層【言格致髙逺也趙雲上句言其詩之不拘泥下句言其詩之不卑淺也史一壬止百萬之師】白頭遺恨在靑竹幾人登【靑竹靑簡也猶書於靑簡者能幾人趙雲所謂登靑竹則専主文章而言之文賦嘗遺恨以終篇豈懷盈而自足前史有文藝傳又如傳又如司】

【馬相如揚雄王褒等班班載於史冊皆以文稱矣】回首追談笑勞歌局寢興【趙雲蓋以追懷劉使君之談笑故徒勞歌詠而�起居之間也選宴語談笑又以當談笑詩載寢載興】年華紛已矣世故莽相仍【嵇康書曰世故煩其慮七不堪也趙雲公自入仕遭安史之亂又有吐蕃之兵則世故相仍如艸莽之多矣】刺史諸侯貴【翟方進奏曰古選諸侯賢者以爲州伯今部刺史居牧伯之位秉一州之統請罷刺史置州牧趙雲今之刺史乃古之諸侯之貴也】郎官列宿應【漢明帝館陶公主爲子求郎帝不許賜錢一千萬曰夫郎官上應列宿出宰百里非其民則民受其殃】潘生驂閣逺【一云潘安云閣逺是】黃霸璽書增【黃霸爲頴川太守治爲天下第一天子下詔賜闗內侯黃金百斤循吏傳云二千石有治效者輒報璽書勉勵增秩賜金趙雲潘安仁秋興賦序云以太尉掾寓直於散騎之省髙閣連云陽景罕曜下句以劉使君比黃霸也】乳贙號攀石饑鼯訴落藤【趙雲此而下則公自敍述而終之以末句之嘆傷也乳贙舊注乳虎也非是贙音畎杜時可引爾雅贙羽力注出西海大秦國似狗多力獷又音炙轂子載贙銘曰爰有獷獸厥形似犬饑則馴服飽則反眼出於西海名之曰畎其說是然防州未有有之而公使此者蓋亦山中之物耳前乎杜公則如沈佺期嘗云且懼威非贙寧知心是狼也乳贙號叫而攀石鼯以訴饑而落藤此皆道防州山居事】藥囊親道士灰劫問胡僧【趙雲上句以其病之故求服食子道士秦皇侍毉以藥囊提荊軻下句以世故之多形乎憂懼遂有胡僧之問矣杜補遺云漢武帝穿昆明池極深悉見墨灰以問東方朔朔曰臣愚不足以知之請問西域胡人至後漢明帝時有外國人入來舉以問之云此是天地天劫將盡劫灰之餘也】慿久烏皮綻【烏皮幾也】簪稀白帽稜【管寧常著白帽趙雲上句以老嬾之故烏皮者幾也杜補遺云齊謝眺有詠烏皮幾詩曰蟠木生附枝刻削豈無施取則龍文鼎三趾獻光儀曲躬奉防用聊成終宴疲下句以髮少之哉著白紗帽也管寧嘗戴之】林居看蟻穴【焦贛易林曰蟻封戶穴大雨將集博物志蟻知欲雨】野食待魚罾【魚网也待罾中所得之魚爲饌爾】筋力交雕喪飄零免戰競【趙雲筋力兩字交當作皆言皆雕喪因避難而眼中不見戰代事故得免憂懼也詩戰戰競競】皆爲百里宰正是六安丞【皆字師民瞻本作音字而趙本又作旹字蓋古時字也此所以成郎官列宿應之句蓋言身爲郎官當其時自可爲百里宰矣然正如桓譚之出耳後漢桓譚數以言事忤防出爲六安丞】奼女縈新裏丹砂冷舊秤【杜補遺漢魏眞人參同契曰河上奼女靈而最神得火則飛不染垢塵眞一子注云河上奼女卽是眞永也漢眞人大丹訣曰奼女隠在丹沙中注奼女永也是天地之至寶丹沙乃七十二石之至尊趙雲此下言修煉之事以成藥囊親道士之句欲以大藥而養性爾】但求椿壽永【莊子上古有大椿者以八千嵗爲春八千嵗爲秋】莫慮杞天崩【列子杞國有人憂天崩墜身無所寄趙雲亦求長年也】鏈骨調情性【養生論曰修性以保神安心全身文字曰太上養神其次養形】張兵橈棘矜【徐樂傳奮棘矜師古曰棘防也矜者棘之把時秦鑄兵器故但有防之把耳】養身終自惜伐叛必全懲【嵇康有養生論云善養生者淸虛靜泰少思寡欲又七發云伐性之斧上四句皆養生之理伐叛者言外物之害性不可不懲戒也】政術甘疎誕詞塲愧服膺【顏子得一善則拳拳服膺趙雲公自謙其於政事疎拙誕妄不若劉使君於詞塲𨿽知服膺尢切自愧也】展懷詩頌魯【魯諸侯而有頌者以其徳之可歌頌也】割愛酒如澠【平生所好消渴止之巳上自注左傳齊侯投壺相者曰有酒如澠有肉如陵寡君中此興君代興亦中之】咄咄寧書字【世說殷浩廢在長安終日書空作咄咄怪字四字】冥冥欲避矰【楊子曰鴻飛冥冥戈人何慕焉又淮南子曰雁銜蘆以避矰上句言不以世俗爲怪下句則又有逺引之意】江淮多白鳥天地有靑蠅【詩云靑蠅以諭讒人鮑云上句與白鷗波浩蕩同意杜田補遺白鳥有二說一說謂鷗鷺之類詩言白鳥鶴鶴是也諭賢者之潔白而棄置江湖問一說謂白鳥蚊蚋也以譬則小人言賢者居亂世欲隠而爲蚊蚋所囋欲出則爲靑蠅所污是無逃於天地之間矣蚊蚋謂之白鳥者按大戴禮夏小正注白鳥羞丹鳥丹鳥者丹良也白鳥者蚊蚋也羞進也凡有翼者爲鳥崔豹古今注曰螢一名丹良一名丹鳥腐艸爲之食蚊蚋也趙雲此言在江湖之間天地之內無所逃蚊蠅之害也亦寓意以言小人之多者乎】

王十五前閣會

楚岸收新雨春臺引細風【趙雲上兩句言所會之地引字如江揔秋日登廣州城南樓詩秋城韻晚笛危樹引淸風】情人來石上鮮鱠出江中【趙雲情人言會中之人鮑明逺翫月城門詩廻軒駐輕蓋畱酌待情人鮮鱠言薦食之味枚乘七發云鮮鯉之鱠】鄰捨煩書札【趙雲王十五者必公之鄰也】肩輿彊老翁【司馬相如傳注云札木簡之薄小者時未多用紙故給札以書陶淵明使二子乘肩輿】病身虛俊味何幸飫兒童【趙雲以病不能食虛其雋美之味則持之以歸燕及兒輩也俊當作雋】

寄韋有夏郎中

省郎憂病士書信有柴胡【藥名也】飲子頻通汗懷君想報珠【四愁詩何以報之明月珠杜田補遺仇池翁曰沈佺期回波辭雲姓名𨿽防齒錄袍笏未復牙緋子美用飲子對懷君亦齒錄牙緋之比也又古今詩話云古之文章自應律度末以音韻爲主自沈約增崇韻之後浮巧之語體制漸多始有蹉對假對雙聲疊韻之類如自珠邪之狼狽致赤子之流離不惟朱對赤邪對子而狼狽流離乃獸名對鳥名所謂假對子美以飲子對懷君亦假對按本艸柴胡爲君味苦平以之爲湯皆通表里爾】親知天畔少藥餌峽中無【峽俗信病則禱祠而不服藥故峽中藥餌少】歸楫生衣臥春鷗洗翅呼【趙雲以上水更不須楫所以生衣而臥生衣謂水生衣也下句以紀其來時也】猶聞上急水早作取平途【趙雲蓋言韋君上水也】萬里皇華使爲僚記腐儒【詩皇皇者華君遣使臣也文七年傳荀林父曰同官爲僚漢髙祖罵酈食其曰腐儒幾敗吾事】

寄常徴君

白水靑山空復春徴君晚節旁風塵【徴君者以其曽爲朝廷禮聘而不起故謂之徴君也趙雲言徴君本在白水靑山之間今以其出故空復春也蓋使蕙帳空兮夜鶴怨之意下句謂其晚節末路乃傍塵塵出而爲官也】楚妃堂上色殊眾海鶴階前鳴向人【海鶴非階墀之物而今鳴向人者非本意也以言徴君晚節爾趙雲兩句皆以諭徴君上句言徴君如楚妃之妍有絕眾之色下句言徴君如海鶴之髙非階墀物爾】萬事糾紛猶絕粒【賈誼賦糾錯相紛】一官覊絆實藏身【趙雲絕粒猶絕糧也蓋言其愁病疾苦無所下有矣猶更有絕粒糧之患則其困可知一官覊絆以成旁風塵之句】開州入夏猶知冷不似云安毒熱新【趙雲開州必徴君官於彼矣】

寄岑嘉州【趙雲岑參也詩乃吳體故不拘詩眼】

不見故人十年餘不道故人無素書【古詩云遺我雙鯉魚中有尺素書】願逢顏色關塞逺【淹淹詩願一見顏色】豈意出守江城居【公自注云州據蜀江外顏延年一麾乃出守】外江三峽且相接鬥酒新詩終自疎【師云王專曰近日病肺與友人鬥酒新詩稍疎趙雲江城卽言嘉州下臨大冮吳水自敍歷瀘連防故云與三峽相接史云只雞鬥酒選云示我新詩終自疎言不與岑同詩酒之樂也】謝眺毎篇堪諷詠馮唐已老聴吹噓【謝眺字元暉有詩載在文選趙雲言岑之詩如謝眺篇篇可諷詠也馮唐老尙爲郎公以自比而聴有吹噓之者】泊船秋夜經春艸伏枕靑楓限玉除【趙雲公初至云安是去年秋時故云泊船秋夜今又見春矣故云經春艸伏枕則公病肺而臥也靑楓言楚地多楓樹限玉除則公念還闕也曹子建贈丁儀云凝霜依玉除】眼前所寄選何物贈子云安雙鯉魚【趙雲上句使素書末句使雙鯉魚皆一意也】

峽中覽物

曽爲掾吏趨三輔憶在潼關詩興多【趙雲三輔者京兆馮翊扶風也長安爲京兆同州爲馮翊華州爲扶風公曽爲華州功曹故云潼關於唐則華州之華陰也華州所賦之詩卽潼關之詩興矣】巫峽忽如瞻華日蜀江猶是見黃河【巫峽之髙蜀江之長可以比華嶽與黃河蓋亦在峽中覽物而思華州也】舟中得病移衾枕洞口經春長薜蘿【謝靈運詩想見山阿人薜蘿若在眼趙雲言其初得病於云安舟中而移衾枕於客居屋舍之下洞口亦所居云安之地也】形勝有餘風土惡幾時回首一髙謌【峽中𨿽號形勝之地而風土不類中原也趙雲張孟陽劍閣銘云形勝之地匪親不居意言幾時離此三峽險惡之地而去可以首望之冩胸懷而浩歌也】

憶鄭南玭【趙雲玭音蒲眠切珠名也韻書正作蠙禹貢蠙珠是已唐栁玭作家訓者亦此玭字也或云鄭南地名玭人名居於此意者公之族人行卑故不著姓而特言其名爾師民瞻本削去玭字又首句舊云鄭南伏毒守極難解具於後】

鄭南伏毒寺蕭灑到江心【趙雲舊本伏毒守難解師民瞻作手亦無義一作寺卻似有理蓋寺名伏毒而在江心】石影銜珠閣泉聲帶玉琹【琹亦有三峽流泉操趙雲石影泉聲言其處所之景物也玉琹言泉聲如玉琴之聲也江淹去故鄕賦撫王琴兮何親】風杉曽曙倚云嶠憶春臨【趙雲倚風杉臨云嶠此所以謂之憶也】萬里滄浪水【一作外】龍蛇只自深【趙雲舊本作滄浪外師民瞻本作水字是滄浪之水淸兮可以濯我纓蓋言滄浪之水徒爲龍蛇深藏之窟宅不似鄭南江心之可到也】

懷防上游

悵望東陵道【蕭何傳邵平者故秦東陵侯種長安城東世謂東陵阮借詩昔聞東陵近在靑門外趙雲指言長安東門外也】平生灞上游【趙雲灞水在萬年縣東二十里北流入渭則東陵道乃所以往灞上也】春濃停野騎夜宿敞雲樓【趙雲懷昔之遊者也】離別人誰在經過老自休【趙雲昔所與同遊之人旣已離別復誰存在者又身已老矣經過亦自罷休也阮借詩云西遊咸陽中趙李相經過】眼前今古意江漢一歸舟【趙雲王懷灞上而欲歸蓋言眼前有今古無窮之意特在一舟從江漢以歸也謝元暉雲天際識歸舟】

雨

萬木云深隠連山雨未開風扉掩不定水鳥去仍回【趙雲風扉舟中之門也水鳥去仍回乃舟中所見矣】蛟館如鳴抒【江賦云蛟人織絹於泉室】樵舟豈伐枝【詩云遵彼汝濆伐其條枚樵舟以雨之故不能采樵故云豈伐枝也此又成連山雨未開之句】淸涼破炎毒衰意欲登臺

晚晴

返照斜初徹【一作散】浮雲薄未歸【趙雲纂要云日將落曰薄暮日西落光返照於東謂之返景隋康孟詠日雲光泛扶桑海返照若華池師本以徹作散非是日光將收藏不可言散也語於吾如浮雲返照古敍則賈誼云庶子日斜也云言未歸謝靈運防南亭詩雲歸日西馳李善引曹子建詩朝云不歸山霖雨成川澤蓋雨則雲出晴則雲歸也今爲其薄薄尙在故云未歸】江虹明逺【一作近】飲【楚詞虹霓紛其朝霞兮夕淫淫而霖雨漢燕王旦謀反大虹下於宮中飲井水竭】峽雨落余飛鳬鴈終髙去【諭避世之士能髙舉逺引也】熊羆覺自肥【諭貪暴者賊民以自丰也趙雲旣晴矣故鳬鴈髙飛飛而去熊羆亦以晴而便於求食也】秋分客尙在竹露夕

防防【言秋分而尙畱滯於他方耳】

夜雨

小雨夜復密回風吹早秋【爾雅雲小雨謂之霖霂又云回風曰飄趙雲張協詩雲密雨如散絲以言小雨也楚詞九歌之一有乘廻風兮阮詞宗詠懷回風吹四辟】野涼侵閉戶江滿帶維舟【趙雲已閉戶矣而涼气透入此之謂侵閉戶蓋用孫敬閉戶讀書字也江以雨而水添故謂之滿用陶潛春水滿四澤字也維舟字則如任彥升詩序云贈郭桐廬出溪口見侯余旣未至郭乃維舟久之言江水添而有維舟在岸也】通借恨多病爲郎添薄遊【公通籍朝省晚得渴病嘗爲尙書工部郎趙雲前漢元帝紀注籍者爲二尺竹牃記其年紀名字物色懸之宮門按省相應乃得入公前者爲左拾遺蓋嘗通禁省之籍矣張良傳良多病故未嘗持兵將司馬相如以訾爲郎薄遊則夏侯湛作東方朔�贊序云以爲濁世不可富樂也故薄遊以取位又孫綽子云或問賈誼不遇漢文將退耕於野乎薄遊於朝乎蓋言薄薄遊宦也】天寒出巫峽醉別仲宣樓【趙雲公以冬時出峽卽可到荊州又乘醉而別仲宣樓以歸長安也禮記天寒旣至霜雪旣降梁元帝出江陵縣還詩云朝出屠羊縣夕返仲宣樓】

更題

只應踏初雪騎馬發荊州【趙雲此篇又想象之詩公以初雪爲期離荊州而歸長安然尙在防州】直怕巫山雨眞傷白帝秋【趙雲乃巫山白帝之側故怕其多雨而當秋時尢爲可傷也】羣公蒼玉佩【趙雲後四句乃思帝闕之事晉公卿禮秩曰特進尙書今僕射中書監令皆佩水蒼玉韓退之峩峩進賢冠耿耿水蒼佩亦謂此也】天子翠云裘【宋玉賦云主人之女爲承日之華上翠云之裘此宋玉誇誕之言今公直言天子矣】同捨晨趨侍胡爲淹此畱【言同捨皆在侍從而嘆巳之淹畱也離騷經云又何足以淹畱】

峽隘

聞說江陵府【今之荊州也】雲沙淨眇然【江鄕水國眼界空闊故雲沙之淨而眇無涯際也】白魚如切玉【崔豹古今注曰白魚好羣遊浮水上名曰白萍如切玉言其白也】朱橘不論錢【以其多而賤也】水有逺湖樹人今何處船【趙雲言江陵以水言之有逺湖邊之樹而所謂欲往江陵之人其船今在何處乃公自言也】靑山若在眼卻望峽中天【趙雲舊本作各在眼師民瞻本若在眼蓋言往江陵則必經巫山峽若巫峽之靑山在眼卻仰望峽中之天矣意謂巫峽髙峻而極窄才能見天也謝靈運詩想見山阿人薜蘿君在眼】

存沒口號二首

席謙不見近彈碁【席謙吳人善彈碁】畢耀仍傳舊小詩【畢耀善爲小詩見玉臺集】玉局他年無限笑【薛云按道藏成都地神湧出扶一玉局今之玉局觀是也】白楊今日幾人悲【陶濳挽歌云蔓艸何茫茫白楊亦蕭蕭杜補遺後漢梁冀傳注藝經曰彈碁兩人對局白墨碁各六枚先列碁相當更先彈也詳見酉陽雜俎云世說言彈碁起自魏室妝奩戱也典論云予於他戱弄之事少所善惟彈碁略盡其巧彈碁起於魏明帝按史稱梁冀能彈碁則後漢有之非起於於魏也趙雲末句言幾人爲之悲時有我而巳】

右一

鄭公粉繪隨長夜曹霸丹靑已白頭天下何曽有山水人間不解重華驑【自注髙士榮陽鄭防善畫山水曹霸善畫馬趙雲此篇一存一歿也山水言鄭防之畫驊驑言曹霸之畫末句言無人珍重而藏其畫也或曰何曽有山水土言鄭歿更無人防畫山水耳於義亦通】

右二

日暮

牛羊下來夕【一作久詩云日之夕矣牛羊下來】各已閉柴門風月自淸夜江山非故園石泉流暗壁艸露滿秋原【一作滴秋根趙雲舊本作滴秋根字生而秋原則與暗壁敵也】頭白燈明裏何須花燼繁【趙雲西京雜記言陸賈云幹鵲噪而行人至蜘蛛集而百事喜目撋得酒食燈花得錢財世俗以爲燈花結必有喜事今句蓋言頭白矣何以喜爲故不須燈燼繁結也】

秋日寄題鄭監湖上亭三首

碧艸違春意【別賦云春艸碧色】沅湘萬里秋【沅湘二水名趙雲碧艸者春時事也今經秋艸枯故謂之違背春意江陵之下接洞庭沅湘爲言萬里秋故廣言之】池要山簡馬【見習其禾覺風流盡注語云久要不忘平生之言】月靜庾公樓【晉庾亮在武昌諸佐吏殷浩之徒乘秋夜共登南樓俄而不覺亮至諸人將起而避之亮徐曰諸君少住老子於此興復不淺便據胡牀與浩等談詠竟夕趙雲以習家池比鄭監之湖以當日府師比山簡下句直比鄭監之樓爲庾亮樓矣】磨滅余篇翰【趙雲比下四句公自言也其序其餘錯亂磨滅】平生一釣舟髙唐寒浪減髣髴識昭丘【趙雲以上句一釣舟引落句唐唐峽水入冬而浪減則可以行故能髣髴望昭丘而識之王粲在荊州作登樓賦云北彌陶牧西接昭丘注引荊州圖經曰當陽東南七十里有楚昭王墓公時在防言水退則下荊南矣】

右一

新作湖邊宅還聞賓客過自須開竹逕誰道避云蘿【趙雲自須開竹逕承賓客過之下蓋亦暗使蔣詡開逕事爾旣開竹逕則其逕顯豁豈是隠避於云蘿之間者乎】官序潘生拙【潘嶽閒居賦拙者絕意乎寵榮之事】才名賈誼多【本傳言誼年少頗通諸家之書文帝詔爲博士毎詔令議下諸老先生未能言誼盡爲之對趙雲潘嶽雲嘗讀汲黯傳至司馬安四至九卿而良史書之題以巧宦之日嘆曰巧識有之拙亦宜然潘生以比鄭監蓋言其材器可以趨遷而止如潘生之拙也其言官序爲安仁自述其八徒官而一進階再免一除名一不拜遷職者三而已矣斯爲官序也西徵賦云賈生洛陽之才子也言誼才名而貼之以多則士衡患才多也】捨舟應卜地鄰接意何如【公之意欲往江陵故有接鄰之問】

右二

暫阻蓬萊閣【見上蓬萊漢閣閣注】終爲江海人【鄭君爲祕書監卽漢之東觀後漢書曰學者稱東觀爲道家蓬萊山鄭君罷退斯江海之人矣莊子曰就藪澤處閒曠釣魚閒散此江海之士避世之人也謝靈運憶山中詩曰韓巳子房奮秦帝魯連恥本自江海人忠義感君子】揮金應物理拖玉豈吾身【西徵賦飛翠緌拖鳴玉以出入禁門者眾矣漢蘇廣爲太子太傅兄子受爲少傅廣謂受曰吾聞知足不辱知止不殆豈如父子相隨出閤歸老不亦善乎上疏疏乞骸骨上賜黃金二千斤皇太子贈以五千斤廣旣疎鄕裏日令家設酒食請族人故舊相與娯樂或勸廣買田宅爲子孫計廣曰吾豈老不念子孫哉賢而多財財損其志愚而多財則益其過此金者聖主惠老臣故樂與鄕黨宗族共之不亦可乎族人恱服張景陽詠二疏詩昔在西京詩朝野多歡娯譪譪東都門羣臣祖二疏朱軒耀金城供帳臨長衢達人知止足遺榮忽如無抽簪解朝衣散髮歸海嵎行人爲涢涕賢哉此丈夫揮金樂當年嵗暮不畱儲顧謂四座賓多財爲累愚淸風激萬代名與天壤俱咄此蟬冕客君紳宜見書】羮煮秋蒓滑杯迎露梅新【蒓菜也見張翰願歸吳注陶淵明詩秋菊有佳色裛露掇其英泛此忘憂物逺我遺世情一觴𨿽獨進杯盡復復傾】賦詩分气象佳句莫頻頻【趙雲公言鄭君賦詩分得我吟詠之气象則佳句莫也頻頻有之乎此莫字與行雲莫自濕僊衣之莫同】

右三

謁眞諦寺禪師

蘭若髙山處【若以者切蘭若寺名】煙霞嶂幾重凍泉依細石晴雪落長松【趙雲雪以晴日所照自髙松而墜下也】問法看詩妄【一作忘】觀身向酒慵未能割妻子卜宅近前峯【費長房棄妻子以從壺公趙雲宋周顒長於佛理於鐘山西立隠捨終日長蔬𨿽有妻子獨處之此於卜宅近寺爲可證舊引費公事非】

覆舟二首

巫峽盤渦曉【江賦衝巫峽以迅激又盤渦谷轉】黔陽貢物秋【書云各貢方物黔陽今黔州也】丹砂同隕石翠羽共沈舟【趙雲丹砂翠羽則所貢之物也故因其物以寓沈覆之辭僖十六年隕石於來五鄒陽曰積羽沈舟蓋言𨿽至輕之物所積旣多可以沈舟也】羇使空斜景【羇旅也】龍居閟積流【龍居寶之所聚也趙雲上句形容押网船之使者舡覆無聊之意盡矣下句則罪龍之爲孽】篙工幸不溺俄傾逐輕鷗【言其能泅爾】

右一

竹宮時望拜【前漢禮樂志正月上卒用事甘泉圜丘昏祠至明夜常有神光如流星止集於祠壇天子自竹宮而望拜百官侍祠者數百人皆肅然動心】桂館或求仙【前漢郊之祀志公孫之人曰仙人可見上往常遽以故不見今陛下可爲綰如緱氏城置棗脯神人宜可致仙人好樓居於是長安創飛】

【廉桂館師古曰二館名也趙雲詳味此篇蓋因祠亭而貢物也上四句言祠享下四句言覆舟】奼女淩波日神光照夜年【趙雲上句以言神女之降下句則上所謂神光如流星是巳桓帝時童謡云河間奼女能數錢曹子建洛神賦淩波防多羅襪生塵照夜字多矣若珠壁之光照夜故用對淩波此四句言祠享而神降之也】徒聞斬蛟劍【荊佽飛得寶劍渡江中流兩巨蛟繞舟幾沒佽飛抜劍斬蛟而濟】無復爨犀船【晉溫嶠宿牛渚磯下爇犀以照水怪須臾見奇形異狀者兩句蓋言恨無劍以斬蛟龍無犀以照水怪皆憤怒之辭耳】使者隨秋色迢迢獨上天【趙雲舊注引張騫兩字亦是蓋從江中至帝闕故暗用此字】

右二

秋淸

髙秋蘇肺气白髮自能梳藥餌增加減【謝靈運詩藥餌情所止衰疾忽在斯】門庭悶掃除【陳蕃云大丈夫當掃除天下安事一室趙雲傳雲門庭逺於萬里加減字醫方多有漢髙祖約注三章掃除煩奇】杖藜還客拜愛竹遣兒書【莊子云原憲杖藜應門王子猷愛竹也遣兒書則題字於竹上】十月江平穏輕舟進所如【趙雲末句欲離防南下也】

哭王彭州掄【趙雲此詩二十韻首兩句驚嘆其死自新文生沈謝至隠幾接絡朝十一韻鋪敍王彭州之平生自翠石俄雙表至令子各淸標六韻敍王彭州之歿後末四句公自嘆其畱滯老不得歸長安因王君之喪而感傷也】

執友驚淪歿斯人巳寂寥【禮記交遊稱其義也執友稱其仁也趙雲執友厚愛尢切於交遊矣語曰斯人也而有斯疾也文選山河寂寥晨暮寂寥】新文生沈謝異骨降松喬【沈約謝靈運六朝之能文者赤松子王喬也王君平謂芧盈曰子有異骨可學仙趙雲魏文帝芙蓉池作云壽命非松喬以松喬言之想見王君人物有僊風道骨者生若生起之生蓋言王之新文可以生起沈謝於巳死之後也】北部初髙選東堂早見招【趙雲言其初官得京畿尉也故用北部事曹操年二十舉孝亷爲郎除洛陽北部尉舊注漢有北部太守豈有才起身而遂爲太守乎煬帝嘗謂侍臣曰天下皆謂朕承借緒餘而有四海設令朕與士大夫髙選亦當爲天子矣東唐早見招言其得進見天子也晉郤詵遷雍州刺史武帝於東堂會送問詵曰卿自以爲何如詵對曰臣舉賢良對防爲天下第一猶桂林之一枝昆山之片玉可以見東堂乃帝所臨幸以延賢傑之處也本朝來敏求作河南志引山謙之丹陽記云東堂西堂亦魏制周之小寢也左太衝詠史詩云馮公豈不偉白首不見招今公翻用之公又嘗曰京兆田郎早見招言得用之早矣】蛟龍纒倚劍鸞鳯夾吹簫【舊注引宋玉大言賦曰長劍耿介倚天外趙雲言禁從之地變化者如蛟龍纒繞所倚之劍今君王所佩之劍謂之倚劍則在天子之旁矣秦有簫史者善吹簫秦穆公以女弄玉妻焉遂教弄玉吹簫作鳳鳴而仙去豈非言王君爲宗室女夫乎】歷職漢廷久中年胡馬驕【職任也胡馬驕謂安史亂也趙雲方以帝戚爲侍從而值祿山之亂也漢書云漢庭公卿無出其右選云胡馬嘶北風】兵戈闇兩觀寵榮事三朝【東京賦建象魏之兩觀趙雲兩觀天子之觀闕孔子誅少正夘於兩觀之下是巳言天寶十五載祿山犯京師也寵辱則老子寵辱若驚也三朝言王君事明皇肅宗與當日之代宗三朝𨿽實事然漢有書曰三朝記則字字不爲無所出】蜀路江幹窄彭門地裏遙【彭門地名屬彭州趙雲言王君之出守】解生碧艸諫獵阻靑霄【謝靈運詩解在景平注云解去所佩印也趙雲生碧艸言之閒其上生蘚司馬長卿有上諫獵書也靑霄言丹禁深逺如霄漢然此言王君巳自彭州替罷而有封事於朝𨿽上而不報也】頃壯戎麾出叨陪幕府要【趙雲此言嚴武節度東西川提兵而出辟王君爲幕客也武之初來以一時敕命指揮兩川都節制旣還朝而第二次來𨿽阻徐知道反不進然止西川節度而巳其後辟杜公爲參謀時卽是第三次來兼領東西川節度其戎麾可爲盛壯矣公在幕府參謀謂之叨陪幕府要則王彭州亦在焉而公陪之矣】將軍臨气猛士塞風飈【趙雲上句指言總戎之人下句指戰伐之士臨气候者用兵之气蓋風角鳥占孤虛之事風飈戰鬭謂之風飈而猛士塞之也髙祖安得猛士守四方】井渫【趙作漏】泉誰汲烽疎火不燒【易井之九三井渫不食爲我心惻可用汲注潔巳而不見用也趙雲渫當作漏泉誰汲火不燒此狀風塵旣塞而用兵防暇之事凡軍旅所在必先論井眾凡有警急必頻舉烽燧井漏夜而泉不汲烽燧稀舉而火不用燒則無事矣言王君善爲參謀而然】前籌自多暇隠幾接終朝【澞張良願�前箸而籌之孟子隠幾而臥老子飄風不終朝趙雲接終朝公自以其叨陪王君於幕府之日而多暇日日得相接也】翠石俄雙表寒松竟後雕【蔡伯皆樹碑表墓趙雲品官之髙者其死立雙石爲表以言主人嚴鄭公之死也語曰嵗寒然後知松栢之後雕言王君於主人交情如寒松之不替然亦終於後雕亦所以言其死也】贈詩焉敢墜染翰欲無聊【趙雲言不敢以其死耳廢詩篇之贈然染翰之間自痛悼而其情無聊矣】再哭經過罷離防去住銷【橋元見曹操曰天下將亂安生民者其在君乎後元死操經過元篡輒愴淒致祭感其知巳也江文通別賦黯然銷防去住言去者有思念之心住者有憂念之意故皆銷防也趙雲再哭之意言巳當哭嚴公靈櫬矣今又再哭其幕中之王君也】之官方玉折寄塟與萍漂【蕭望之便道之官王褒云死如玉折趙雲追悼其才赴任而遂如玉折萍漂者又傷念其寄殯若萍泛之未安也】曠望渥窪道霏防河漢橋【趙雲漢禮樂志天馬篇雲天馬徠循東道此所謂道也謂王之亡如龍馬不可復見矣烏鵲塡河以度牛女謂王之防當在仙境也】夫人老卽世令子各淸標【趙雲以寔道其事此皆於死者可嘆念也】巫峽長雲雨秦城近斗杓【見雲雨多雲雨注杓斗極也趙雲上句公言身之在防下句公懷長安之逺長雲雨公挨傍神女云妾在巫山之陽髙丘之阻旦爲朝雲暮爲行雨也秦城則長安城謂之北斗城】馮唐毛髮白歸興日蕭蕭【趙雲此公自嘆其畱滯空老不得歸長安蓋因王君之喪而感傷也】

防府書懷二十韻【趙雲此篇謂之書懷公鋪敍其初賜官逄亂至在防州仍以避亂之故首尾所言惟傷時憂國爾自昔罷河西尉至戰瓦落丹墀十四韻先言肅宗至】

【代宗時皆有兵亂自先帝嚴靈寢至答效莫支持十韻追言肅宗上升付受代宗事自使者分王命至蜀使下何之八韻言遣使當在寡誅求除盜賊之事自釣瀨疎墳籍至凡百愼交綏八韻言身在防府之事】

昔罷河西尉初興薊北師【趙雲公於天寶九載未獻三大禮臧預言明年之事明年詔試文章方參列選序受河西尉不行至十四載方得免河西尉爲右尉率府兵曹是嵗十一月安祿山反於幽州則所爲薊北也薊北用對

河西蓋鮑明逺詩云出自薊北門也】不才名位晚敢恨省郎遲【趙雲公自中原入蜀巳五年嚴武再爲東西川節度辟公參謀方爲尙書工部員外郎故云敢恨其遲也】扈聖崆峒日端居灔澦時【趙雲言初在鳯翔爲拾遺與今日寓居防州也崆峒山岷洮秦築長城之所起處而渭州實當其名古平涼也肅宗初幸平涼又治兵靈武再過平涼公爲左拾遺扈從乘輿矣灔澦石在瞿塘江中言居防州也】萍流仍汲引樗散尙恩慈【趙雲言代宗永秦元年召爲京兆功曹也公自中原入蜀若萍之無根任漂流矣仍爲人汲引字則劉向云更相汲引不爲比周萍流字晉侯湛浮萍賦曰旣澹淡以順流又曰流息則寧故用對樗散莊子曰吾有大樹人謂之樗其大本擁腫而不中防墨其小枝卷曲而不中規矩立之途匠者不顧言如樗之散材矣而尙防恩慈謂除京兆功曹乃君王之恩慈也】遂阻雲臺宿常懷湛露詩【趙雲阻雲臺宿則公以病不得起而歸直也雲臺漢南宮之臺名顯宗畫二十八將於南宮雲臺是也宿直宿也後漢鐘離意傳樂崧家貧爲郎常獨直宿臺上無枕也湛露周詩篇名天子燕諸侯之詩也懷湛露詩則不得預宴爲懷矣】翠華森逺矣白首颯淒其【趙雲翠華天子之旗也南都賦云望翠華之葳蕤故對白首也如左太衝詩云馮公豈不偉白首不見招逺矣如莊子君自此逺矣故對淒其詩云淒其風風又謝靈運云懷賢亦淒其】拙被林泉滯生逢酒賦欺文園終寂寞漢閣自燐緇【趙雲司馬相如爲漢文帝茂林園令故得稱文園漢閣指言楊子云也著書於天祿閣上公以二人自沈終寂寞在相如𨿽無此事特言以文園而不顯用終寂寞耳燐緇字祖出論語磨而不燐湼而不緇今以磨燐爲平聲則謝靈運過始寜墅詩燐緇謝淸曠疲醬慙貞堅】病隔君臣議慙紆徳澤私【趙雲公被召命以病不行不參預國論徒荷私恩也君臣議字如戰國防顏率謂齊王致九鼎之途曰梁之君臣謀之暉臺之下少海之上楚之君臣謀之葉庭之中乃其意矣徳澤字如漢武帝制云徳澤洋溢施乎方外也】揚鑣驚主辱拔劍撥年衰【趙雲言乘輿不備天子騎馬而出所以爲主辱矣鑣馬銜也楊鑣出選範睢云主辱臣辱主辱臣死漢書諸將拔劍擊柱蓋忠義之心爲之憤怒思拔劍慷慨以撥遣年衰也】社稷經綸地風雲際防期【趙雲此兩句懷羨之辭論語有社稷焉經綸字出易漢書感防風雲】血流紛在眼涕泗亂交頥【趙雲時以吐蕃之難用兵不息也自代宗卽位之初寶應元年史思明父子滅而吐蕃冦秦�渭三州是嵗臺州賊袁晁乘亂據浙東次年廣徳元年吐蕃陷隴右諸州河東天子憂皇駕幸陜而京師遂陷矣及京師旣復而車駕還十二月又陷松維州廣徳二年僕固懷恩以吐蕃回紇黨須兵入冦朝廷大震是嵗西原蠻又陷邵州次年永泰元年吐蕃又冦邊掠涇汾躪鳳翔入醴泉奉天京師大震是嵗劍南兵馬使崔旴反殺其師郭英人次年大歷元年吐蕃又陷原州今嵗九月冦靈州又冦邠州今此詩乃今嵗二年之作則血流者此也尙書血流漂杵又楊子云川谷流人之血謝靈運詩想見山阿人薜蘿若在眼漢東方朔云吳王泣下交頥】四瀆樓船泛中原鼓角悲【趙雲樓船大舟也所以載兵運糧漢有樓船將軍治水戰之兵而公用樓船字於大食寶刀云太常樓船聲嗷嘈送李大夫赴廣州雲樓船過洞庭皆大船之義鼔角悲蓋兵或戰或戍鼓角自悲矣舊注云人心悲憤故鼓角之聲亦悲耳】賊濠連白翟戰瓦落丹墀【左傳有長翟白翟也趙雲白翟在西有赤翟有白翟宜吐蕃之連矣戰瓦落丹墀此言陷京京師時事後漢昆陽之戰屋瓦皆落丹墀者天子之軒墀以丹塗之也】先帝嚴靈寢【切一作虛】宗臣靈受遺【趙雲上句指言肅宗也蕭何傳一代宗臣受遺受領遺命也公孫洪傳替云受遺則霍光金日防】恆山猶突騎遼海競張旗【趙雲肅宗上升以遺命付與代宗而史朝義未滅則桓山猶爲突騎矣梪山言河北安史之巢穴也遼海者遼東亦連安史起兵之地】田父嗟膠漆行人避蒺藜【膠漆所以爲弓言誅求之多則田父以供翰爲嗟蒺藜者鐵蒺藜所以禦馬所在布蒺藜於地而行人避之】總戎存大體降將餙卑詞楚貢何年絕堯風舊俗疑【趙雲總戎者元帥也時代宗以雍王括爲天下兵馬大元帥徳宗是已孟子或從其體降將卑詞代宗卽位之次年廣徳元年史朝義兵敗其將李懷仙斬其首降也史氏旣滅於是欲問河北山東貢賦自甚年絕至於今托言楚貢則齊威公伐楚責之曰爾貢色茅不入王祭不供也堯封舊俗疑則河北山東蓋皆王土其尊君戴上之俗旣更變亂可疑其忘之也董仲舒云堯舜之俗比屋可封疑謂時無好善之民故以可封爲疑】長吁翻北冦一望捲西夷【趙雲北冦指言安史也其亂幸已滅息則傾翻之良不易此爲可吁嘆今則有面夷之禍一望思欲捲掃之也】不必陪元圃超然待具【趙雲上句言巳身以譬不必在朝列也葛仙公傳云昆侖一曰圃者非以言列仙之地乎下句莊子載黃帝將見大隗於具之山至於襄城之野七聖皆迷遇牧馬童子問塗焉今公心激怒望帝親徵捲掃之所以借所以黃帝言之】凶兵鑄農器【凶一作休】講殿辟書帷【老子兵者凶器也趙雲此兩句則公之聖太平如此以凶器爲農器傳所謂銷烽鏑者也漢書東方朔傳文帝集上書嚢爲殿爲講殿若成帝時鄭寛中張禹朝夕入說尙書論語於金華殿中新添云四句言爲治去亂之道不必引求古先聖之無妙之說在務徳去兵兵納諫崇儉而已】廟算髙難測天憂實在玆【假意以譏時無善謀者趙雲公之意以爲欲望太平而鑄農器辟書幃此事系於廟堂諸公之詳算然其髙論難測獨天子之憂毎在此耳此與後篇諸將詩云獨使至尊憂旰食諸君何以答升平同義】形容眞潦倒答效莫支技【此公之自傷於無補也稽康書潦倒鹿疎答效猶報國也】使者分王命羣公各典司【趙雲謂諸節度各以王命而爲有司當以誅求刻薄爲戒也漢有繡衣使者羽獵賦云羣公常伯揚朱墨翟之徒云漢詩羣公先正】恐乖均賦斂不似問瘡痍【趙雲均賦斂之義出於同官又孔子曰不患寡而患不均喪亂之際公私窘急所分之命所典之司必未至於均賦斂問瘡痍也故以乖賦斂之均爲恐瘡痍以言民傷漢書瘡痍未瘳而問則所謂問民疾苦也不似言不得似有問瘡痍者】萬里煩供給孤域最怨思【趙雲上句則率土之濱莫不貢賦下句孤域指言防州公𨿽寓居而眼前所見當爲之傷矣】緑林寧小患云夢欲難追【趙雲上句憂嘯聚之盜賊後漢劉傳諸已命共政離鄕聚藏於緑林中緑林山今在荊州當陽縣東北下句憂藩鎭之跋扈韓信傳信初之國有告信反上患之用陳平謀僞遊雲夢信果來朝遂擒以歸公意以信可以計追而鎭藩一跋扈𨿽欲追而不至矣】卽事須嘗膽蒼生可察眉【趙雲上句成云夢欲難追之句蓋祿山叛河北諸將節度不朝寧不嘗膽爲戒耶越句踐旣脫會稽之難思有以報吳飲食必嘗膽下句成緑林寧小患之句列子載郗雍能視盜察眉知之千無一遺者公意言蒼生爲盜賊之情可得於眉睫間但當撫綏之則不爲耳】議堂猶集鳳正觀是元【蜀都賦議殿爵堂趙雲議論之堂也猶集鳳又中言廟堂諸公如鳳之集欲除上所陳之憲但以正觀爲鑑也集鳳借史書鳳凰集於某所元則又借用無逸爲元也】處處喧飛檄家家急競錐【右太衝詩邊域苦鳴鏑羽檄飛京都張景陽云常懼羽檄飛急競錐言誅求之細江淹書云競錐刀之利】蕭車安不定蜀使下何之【漢蕭育傳哀帝時南郡多盜賊拜育爲太守上以育耆舊名臣乃以三公使車載育入殿中受防注云使車三公奉使之車若安車也趙雲蕭育乘安車所往正是南郡今公車云安不定言使者之車不得如蕭育之安蓋其安無定所也不定字如左傳納而不定莊子神色不定也蜀使如李郤善知天星知二使入蜀也又司馬相如爲郎使蜀今公句云蜀使下何之以言盜賊禍亂之多使者無足住也何之字楚詞云浮雲兮客與道余兮何之陶潛歸去來詞云胡爲遑邊欲何之】釣瀨疎墳籍耕巖進奕棋【後漢嚴陵被羊裘釣澤中後人名其釣處爲嚴陵瀨焉子谷口鄭子眞不詘其志耕於巖石之下名震於京師此公以自比也疎墳籍進奕棋言其閩曠而然】地蒸余破扇冬暖更纎絺【言防之風土多暄也語當暑袗絺絡】豺遘哀金楚麟傷泣象尼【趙雲王仲宣詩西京亂無象豺虎方遘患此之謂豺遘其有登樓賦乃是登荊州之樓此之謂登楚哀登楚者哀登楚之人也史記魯哀公曰狩獲麟孔子見之掩袂拭面目吾道窮矣象尼者孔子之生其父母禱之於尼丘山故名丘字仲尼而傳記又載孔子之首象其山】衣冠迷適越藻繪憶遊睢【越人斷髮文身以衣冠適之則迷矣漢武帝祀后土於睹水之上趙雲言欲離防而南下且未能卽然所以用適越事形容之莊子曰宋人之章甫而適諸越越人斷髮文身無所用之也睢音𨿽地在南都昔之宋州也杜正謬文選陳孔璋爲曹洪與魏文帝書曰過髙唐者效王豹之謳遊睢渙者學藻繪之防李周翰注睢渙二水名其人多文章又能織藻繢錦綺天子郊廟禦服出焉尙書所爲厥篚織文也公少年嘗遊宋故云憶遊睢】賞月延秋桂傾陽逐露葵【沈休文春光發隴首秋風生桂枝趙雲此正見公作詩之時三秋皆秋桂也非八月不足當之延則延賞也曹子建表若葵藿之傾太陽葵傾陽而吾心亦逐之也】大庭終反朴京觀且僵屍【莊子載大庭氏與赫胥氏栗陸氏相連不著年載大率至徳之世反淳復朴也左傳宣十二年楚子曰古者明王伐不敬取其鯨鯢而封之以爲大戮於是乎有京觀以懲淫慝起雲公意欲席捲西夷也】髙枕虛眠晝哀歌欲和誰【趙雲髙枕字言不得髙枕而臥邊孝先弟子嘲之曰懶讀書晝日眠左太衝哀歌和漸離謂若傍無人今乃言無和我者也又陽春白雪曲髙和寡亦此意】南宮載勲業凡百愼交綏【後漢永平中顯宗追感前世功臣乃圖畫二十八將於南宮雲臺詩凡百君子各敬爾儀魏應徳璉建章臺集詩凡百敬爾位以副饑渴懷左傳文十二年晉人秦人出戰交綏杜預注云司馬法曰逐奔不逺則難誘從綏不及則難陷然則古名退軍爲綏秦晉志未能堅戰短兵未致爭而雨退故曰交綏今公意蓋言欲載勲業於南官者則無使志之下堅猶戰者之交綏焉】

送李功曹之荊州充鄭侍禦叛官重贈

曽聞宋玉宅毎欲到荊州【杜詩可補遺按余知古渚宮故事曰庾信因侯景之亂自建康遁歸江陵居宋玉故宅宅在城北三里哀江賦誅茅宋玉之宅穿逕臨江之府子美在防詠懷古迹云搖落深知宋玉悲江山故宅空文藻又移居入防州宅云宋玉歸州宅云通白帝城疑歸州亦有宋玉宅非止於荊州也趙雲今公専主荊州宅而言之爾韓愈爲荊州法曹詩亦云宋玉亭邊不見人】此地生涯晚遙悲水國秋【趙雲王裒與周讓書云還念生涯繁憂總集又王無功世人世何勞隔生涯故可知水國指言荊州其字則周禮雲水國用龍節句意其其秋時在荊州也】孤城一柱觀落日九江流【趙雲一柱觀渚宮中事宋臨川王義鎭江陵於羅公洲上立觀惟一柱也九江與荊州水相連矣公前有詩曰九江落日醒何處一柱觀頭眼幾回亦言荊荊州也】使者𨿽光彩靑楓逺自愁【趙雲上句卽詩所爲皇皇者華君遣使臣也送之以禮樂言逺有光華之意爲判官於幕府則必出使故以使者目之下句又是楚字宋玉云湛湛江水兮上有楓目極千里兮傷春心】

上卿翁請防武侯廟遺像缺落時崔卿權防州

大賢爲政卽多聞【趙雲言多有傳聞之善政也】刺史眞符不必分【漢制除刺史則分銅虎符竹使符師古曰謂各分其半右畱京師左以與之眞符不必分則言其權爲州也】尙有西郊諸葛廟【易云自我西郊孔明有祠在防州】臥龍無首對江濆【徐庶謂先主曰諸葛孔明臥龍也易見羣龍無首�】

孤鴈【公值喪亂羇旅南土而見於詩者志嘗在於鄕井故托意於孤鴈也末章則訊不知我而譊譊者】

孤鴈不飲啄飛鳴聲念羣【趙雲一作聲聲飛念羣是飛鳴念羣則與下句鳴噪自紛紛相犯也】誰憐一片影相失萬重云【趙雲範元寔詩眼云嘗愛崔途孤雁詩云幾行歸塞盡者八句豫章先生使余讀老杜孤雁不飲啄者然後知崔途之無奇範之說如此今全載其詩云幾行歸塞盡念爾獨何之暮雨相呼失寒塘欲下遲渚云低間渡關月泠遙隨未必逢繒繳孤飛可自疑庶學者知之也其中公用相失字而崔用相呼失蓋在孤雁自當使失字梁簡文帝賦隴坻雁初飛詩亦雲霧暗早相失沙明還共飛】望盡似猶見哀多如更聞野鵶無意緒鳴噪自紛紛【趙雲末句則言野鵶之紛紛不若孤雁之獨鳴爲有意也豈有不知我而譊譊之意耶】

遣愁

養拙蓬爲戶茫茫何所開【趙雲禮記儒有蓬戶甕牗貧者之居也士而至於蓬門則亦爲生之拙者矣又繼之以茫然無所開其愁可知故作詩以遣之爾】江通神女館【見神女峯娟妙注】地隔望鄕臺【見者落望鄕臺注趙雲兩句蓋言防州也神女館在巫山鄕鄕臺在成都隋蜀王秀所築見成都記】漸惜容顏老【傷時不可再也】無由弟妹來【以道路阻隔故爾列子載揚朱曰弟妹之所不親】兵戈與人事回首一悲哀【史云棄絕人事】

奉寄李十五祕書二首【文嶷】

避暑云安縣秋風早下來暫畱魚復浦同過楚王臺【趙雲避暑云安縣言李祕書畱身云安度夏也秋風早下來約李祕書早自云安來防也旣來矣則囑其於魚復浦而少駐公欲與之同南下也魚復乃漢縣舊名今之奉節縣也楚王臺則髙唐賦所爲遊於云夢之臺是巳】猿鳥千崖窄江湖萬里開竹枝歌未好畫舸莫遲回【竹枝歌巴渝之遺音惟峽人善唱趙雲梁簡文帝經琵琶峽詩千崖共隠天末句蓋速其來而出峽矣竹枝歌防峽人歌之末好則離出防峽聴好音也】

右一

行李千金贈衣冠八尺身飛騰知有防意度不無神【趙雲左傳行李之往來千金贈則見其贐行之多衣冠八尺身實道其頎然而長也飛騰字飛�聲而騰茂實也】班秩兼通貴公侯出異人元成負文彩世業豈沈淪【趙雲唐制祕書郎從六品上所以謂之通貴左傳公侯之子孫必復其始李祕書必宗室之子矣末句又見李祕書世以經學相傳蓋漢韋賢其先韋孟少子元成皆以經術名家賢常曰遺子黃金滿籯不如一經而元成少好學修父業爲相七年守正持重不及父質而文采過之】

右二

卽事

天畔羣山孤艸亭江中風浪雨【楚辭九歌雷塡塡兮雨防防】一雙白魚不受釣三寸黃柑猶自靑【史記周本紀武王渡河中流白魚躍入王舟中】多病長卿無日起【謝靈運云有疾象長卿】窮途阮籍幾時醒【趙雲公以司馬長卿自況則亦病消渴也魏氏春秋曰籍時率意獨駕不由逕路車迹所窮輒痛哭而反貼之以幾時醒則籍沈醉於酒一飲六十日也】未聞細栁散金甲【周亞夫細栁營蔡文姫詩金甲耀朝日】腸斷秦川流濁涇【公有弟妹在秦川也趙雲時京畿有兵戍戍故用細栁事亞夫所營之地秦川言長安潘安仁西京賦云北有淸渭濁涇公懷鄕之句也詩經以渭濁】

九家集注杜詩卷二十九

欽定四庫全書

九家集注杜詩卷三十

宋郭知達編近體詩

灩澦【趙雲按麗道元注水經云魚復水門之西江中有防石爲滛預石冬出水三十餘丈夏則沒亦有裁出矣今公句云灔澦旣沒孤根深爲之旣沒至夏時而言語曰灩如如洑瞿唐不獨灩澦如馬瞿唐不下灩澦如樊瞿唐舟絕如瞿唐莫窺見本朝樂史寰史寰宇記】

灩澦旣沒孤根深【此峽西人以灩澦如爲水後旣尢漲不可下也薛云古樂府灩如作滛澦其詞曰滛澦大如袱瞿唐不可觸金沙浮轉多桂浦忌經過】西來水多愁太陰【言陰气太盛也趙雲太陰字出不一若在水言之則吳楊湖賦曰太陰之所祕靈之所防也】江天漠漠鳥雙去【雙一作飛】風兩時時龍一吟舟人漁子歌回首古客胡商淚滿襟【趙雲龍吟未必可聞而水之深積想其如此矣庾信泛江云春江夏白帝畫舸向黃牛日落江楓靜龍吟洄上防宋謝茌侍宴蒜山詩霧罷江天分舟人漁子歌回首言其習水而輕之也句出海賦估客胡商淚滿襟以水之泛張不行則滯流行則憂有傾沈之患所以泣也古樂府詩有估客樂之曲】寄語舟航惡年少休翻鹽井橫黃金【趙雲此蓋言敗鹽之惡年少者不顧言亡而欲行舟必沈溺弁鹽於水入橫費黃金也梁元帝古意詩中有惡少年伎能專自得公扵摘倉耳詩又曰奇語惡少年黃豈且休擲介惟惡少年而後多黃金矣翻鹽井者翻出其物而他往也舊居引蜀都賦家有言引之泉用證鹽字則可若�此句之義卻成煎鹽井家橫金也恐後學未誤更爲詳之】

白帝

白帝城頭云若屯【趙雲乃句乃師民瞻本舊作白帝城中云出門非蓋用對雨翻盆而字出列子言化人之羽曰望之若云屯焉謝廷詠詩巖髙白雲屯使此屯事也】白帝城下雨翻盆【云行而雨施汝翻盆言其勢之孟暴】髙江急峽雷霆鬭【江爲峽所未哉波聲若雷霆也】翠木蒼藤日月昏戎【一作去】馬不如歸馬逸千家今有百家存【言殘敝也】哀哀寡婦誅求盡慟哭秋原何處村【民死於沒故多寡婦暴賦橫險故多誅求此言軍旅之際民不聊生也如此趙去老子天下有道則戎馬生於交載記慕容實傳陸防曰宜令郡縣遂千家爲一堡管子度地篇百家爲一里十里術】

黃艸

黃艸峽西船不歸赤甲山下人行稀秦中驛使無消息蜀道兵戈有是非【鮑云催寧之亂郭英乂犯寕家至寧逐之是也以大義則之則寕以偏裨逐大將非也趙雲黃艸峽在陪州峽之西赤甲山下人行稀諸本皆作行人稀蔡伯世木作本蔡伯行稀以爲公律詩四詠盡對凡十篇以此其一焉水行之船不歸陸行之人稀少此所以致宜道之更塞也故望秦之中之澤使則無消間蜀道之兵戈或謂或非乃未敢必料也蔡伯世謂是謂蜀中多故冬日池詩公自注傳蜀官軍自圍普遂可見也】萬里秋風錦江水【都記濯錦江秦相張張儀所以作笮橋東下水舊錦裏城基址猶在此水濯錦卽鮮明故號錦水】誰家別淚濕羅衣【古詩被服羅衣裳】莫愁劍閣終堪據【張孟陽釗閣銘興實在徳險以難恃】聞道松州已被圍【松州在西山吐畨南之鄙趙雲上兩句承蜀道嶽戈之下而起思秋風圍萬里橋之秋風驚水正在其下誰家別淚則行嶽出息與夫避難逃禍者爲有別離矣末句蓋謂勿謂閣必之崄可恃而難割防𨿽松州在劍閣之內已有圍之者矣其戒守土之臣勿生異意乎若是大歷三詩則三年年漢州刺史楊子彬反於於成都可以講劍閣堪據之義更事博聞者辧之】

吹笛

吹笛風山秋月淸誰家巧作斷腸聲【鮑明逺離斷客客情又行子心腸斷】風飄律呂相和【馬螎賦律呂旣和切聲互防】月傍闗山防處明【向秀月夜聞作舊賦】胡騎中宵堪北走【言笛聲怨恐切能動鄕思胡人聞之皆走北矣杜云晉劉琨並州刺史嘗爲胡騎所爲琨乘月登樓之淸蕭賊聞之皆棲然嘆長中夜吹胡笳則人流涕噓希有懷土之意遂並圍而去胡騎指史朝義之嶽未息朱家云季布不北走胡南走越也】武陵一曲想南徵【王防之間桓伊善一曰相逢於江次未然相識謂伊曰聞君善笛請爲我一弄尹已貴顯素聞防之名更爲據胡牀三防而去之已賔主竟不言武陵事未切故考之】故園楊柳今揺落何得愁中卻盡生【趙雲一本曲盡生無義緣笛有折楊栁之故曲思感也元注折楊栁落梅花曲名】

垂白【一作白首】

垂白馮唐老【師云梁誨云馮唐垂白老冀晚達余見三十三卷元日示武宗詩注】淸秋宋玉悲江喧長少睡樓迥獨移時【趙雲師民晚本云白首馮唐老今公以自比白首爲郎也宋玉九辧悲哉秋之爲气也樓迥獨移時句法可謂奇矣蓋不必言登字倚字此萹全對】多難身何浦無家病不辭甘従千日醉未賦七哀詩【趙雲公入蜀擕妻拏而來今句云無家病不辭豈専以故卿爲家者乎非若馮讙曰無以爲也末句千醉舊句云注雲山中有酒飲者一醉千日劉石飲之千日乃醒七哀詩舊注云曺子建王仲宣張孟陽皆有此作也師云選有向注曹子建等七哀謂痛而哀義而哀感而哀恐而哀耳目間見而哀口嘆而哀辠酸而哀曹子建爲漢末徵沒別離婦人哀嘆故賦此詩仲宣則哀漢室之亂孟陽則前哀人事之變遷之哀王仲宣哀故其題皆曰曰七哀】

艸閣

艸閣臨無地柴扉永不闗【頭佗寺碑飛閣逶迆下臨無地範彥龍云有客欵柴扉趙雲及下崢嶸而無無地上寥廓而無天】魚龍回夜水星月動秋山【杜甫遺按酈元水經魚龍以秋日爲夜龍秋分而蟄降寢於淵故以秋日爲夜也且並舉魚龍寂寞秋江冷之句云此二詩皆秋時是以子美言魚龍回夜水魚龍寂寞秋江冷也漢武帝故事曰東方云星辰動庻民勞之應漢武元光中天星大動上以謂星揺民勞之妖問董仲舒對曰是】夕露淸初濕【夕一作久淸一作晴】髙云薄未還泛舟慙小婦飄泊損紅顏【趙雲言將欲南下斯泛舟飄泊矣恐其小兒之婦以我飄泊之故愁損紅顏此我所以慙愧之乎古樂府有大婦中婦小婦之句觀今句則前詩所謂無家病不辭者直念故之無家者矣】

江月

江月光於水髙樓思殺人【庾肩吾詩樓上徘徊月空中愁思人趙雲古詩蕭蕭愁殺人梁施榮秦詩娥媚誤殺人】天邊長作客老去一霑巾【長一作秋】玉露團淸影【謝惠運圖團滿葉露謝元暉猶霑余露團】銀河沒半輪誰家挑錦字滅燭翠眉顰【一作燭滅別賦織錦曲兮泣已盡回文詩兮影獨傷趙雲古有織錦回文詩其序曰竇韜秦州被徒沙漠其妻蘇氏方韜臨去別蘇誓不更取至沙漠便娶其婦蘇氏織錦端中作文詩贈之】洞房【趙雲此而下曰宿昔曰能畫曰鬭雞曰歷歷曰洛陽曰麗山曰提封通八篇蓋一時所作定爲秋七月者以今篇云玉殿起秋風則公在奕感秋風之起追念往昔所作乃七月也】

洞房環佩冷玉殿起秋風【趙雲此萹思長安而懷帝闕也言洞房之所以環佩冷者以玉殿起秋風之時也楚辭姱容修能亙洞房而上林賦累臺生成巖窔洞房玉殿字未見所出李白亦云玉殿長愁不記春】秦地應新月龍池滿舊宮【興慶宮明皇潛龍之地也有龍池在焉趙雲長安志龍池在興慶宮躍龍門南本是平地自垂供載初後因雨水流潦成小池後又引龍首渠支分漑之曰滋以廣平神龍景龍中彌亙數頃澄澹皎防淑至數大常有雲气或見黃龍出其中令云舊宮指興慶宮也】系舟今夜逺淸漏往同時【趙公此公將下南下已入舟矣所系舟之處今夜去秦地爲逺而想象淸漏與往時無異特不得聞之也蓋欲言宮漏矣】萬里黃山北團陵白露中【東方朔傳微行始出北至池陽西至黃山趙雲尢見懷長安之心切矣舊注脫誤按傳云武帝微行在至黃山而灼曰黃山宮名在愧裏蓋右扶風槐裏縣有黃山宮孝惠二年所起二雄羽獵賦序旁南山而西至長安五柞此繞黃山瀕渭而東則黃山在南山之下矣今公句則實道困陵在此地之北也】

宿昔【詠天寶中事】

宿昔靑門裏蓬萊仗數移花嬌迎雜樹龍喜出平池落日畱王母微風倚少兒宮中行樂祕少有外人知【栁芳傳信記天寶中興慶宮小龍逰於宮坦溝水中中趙雲靑門長安之東門漢書霸城門民間所謂靑門也蓬萊殿名在大內大明殿宮紫宸殿之北仗數移所以引下龍池之句花嬌迎雜樹之花則桃杏梨杏之屬杏之屬沈約登髙望春詩春風揺雜樹葳防綠且丹舊注引木芍藥不可謂之雜樹龍喜出平池應是言大液池耳按東內蓬萊殿後含涼殿後有太液池景龍文龍文館記中宗登極暉閣遇雪令學士賦詩宗楚客曰太液天爲水蓬萊雪作山推此可見矣落日畱王母微風依少兒王母以言楊貴妃少兒以言妃之諸姨漢武帝內傳西王母與上元夫人降帝少兒則衛夫人也衛靑傳衛媼長女君儒少兒次女則子夫子夫者衛皇后也矣薛云前漢書周仁爲人陰重以是得幸入臥內於後宮祕戱仁常侍帝旁終無所言後漢梁疎傳宮省事祕莫有知者】

能畫

能畫毛延壽投壺郭舎人每防天一笑復似物皆春切化平如水皇恩斷若神時時従抵戲亦未雜風塵【西京雜記杜陵畫工毛延壽善爲人形醜好老少必得其眞又云武帝時郭舎人則激食壺以作爲矢不用棘也古之投取其中而不求其還故中實小豆中惡其矢躍而出也郭舎人則激令又還一矢百餘反謂之爲驍言如博之竪舎於輩中爲驍傑也每爲武帝投壺輒賜金帛杜補遺仙傳拾遺曰木公與玉女投壺有不入者天爲之嚂噓注雲開口而笑也嚂呼監切又太平禦覽載神異傳東王公與玉女投壺投而不接天爲之笑問口流光今電是也趙雲物皆春則莊子與物爲春之語也未句抵戲則角觝之戲也兩兩相當角力鬭伎在漢有之矣亦未雜風塵言至用抵戲而止不甚雜民俗之風塵事也豈美其不微行者乎】

鬭雞

鬭雞初賜錦【趙雲陳翰異聞集載宗好鬭雞人以弄雞爲事貧者至弄假雞有要昌者以善養雞防寵尙時爲之歌云生兒不用識文字鬭雞走大勝讀書賈家小兒年十三富貴榮華代不如能令金巨期勝負白羅秀衫隨軟輿推此則賜錦可知矣舊注楊國忠始以鬭雞供奉傳中初無此語也】舞馬旣登牀【旣一作解明皇嘗令教舞馬四百蹄目之爲某家驕其曲謂之傾杯奮樂首鼔尾無不應節又施三層木牀乘馬於上抃轉如飛安祿山亂馬防落人間鮑云東城父老傳明皇以乙酉生而喜鬭雞兆亂之象也】簾下宮人出樓前禦曲長【鄭處誨明皇雜錄云上每賜宴脯則禦勤政樓金吾及四軍兵士盛列旗幟披黃金甲或衣或服錦綉太常陳樂教坊大陳防撞走索金劍劍角觝鬭雞又令宮人百飾以珠翠衣以錦綉自幃中犖雷鼓爲樂又引大象犀牛入塲或拜或無動中音律正月望夜又禦動政樓觀燈作樂貴臣戚裏官設防樓夜闌令宮女於前樓歌舞以娯之】仙逰終一閟女樂久無香寂寞驪山道淸秋艸木黃【言不復行幸也趙雲舊本樓前禦栁長一作禦曲長當以爲是蓋方貫上下句也仙言及明皇逰升矣宜女樂之久無香也秋風辭艸木黃洛雁南飛】

鸚鵡

鸚鵡含愁思聰明憶別離翠衿渾短盡紅嘴漫多知未有開籠日空殘宿舊枝世人憐復損何用羽毛奇【趙雲此篇多使禰衡賦中字意聰明字則才聰明以識機也憶別則眷西路而長懷望故鄕而延貯又曰痛母子之永隔哀伉儷之生辭也翠矜紅觜字則紺趾丹觜緣衣翠衿也渾欲短則顧則六之殘毀𨿽奮性其焉如也漫多知則豈言語以階亂將不密以致危也未有開籠口則閒以雕籠剪其翅羽也空殘宿枝則想昆山之髙�峻思鄧林之符疎而轉入離鳥悲舊林之意也末句意羽毛則𨿽同族於羽毛故殊智而異心也舊注𨿽引而不全】

歷歷

歷歷開元事分明在目前無端盜賊起勿已嵗時遷巫峽西江外秦城北斗邊爲郎従白首臥病數衣天【趙雲古詩天上何所有歷歷種白楡巫峽西江外自言其所在之處蜀江至荊楚處人名之曰西江莊子激西江之水疏云蜀江従西東謂之西江巫峽在西江上防故曰外秦城北斗邊乃句乃懷長安也長安城謂之北斗城末句秦用馮唐白首爲郎薛云後漢張衡思賦尉龎眉而郎潛兮逮三某而遘武注漢武故事曰上至郎署見一老郎鬢皓白問何時爲郎何其老也對曰臣性顏名駟以文帝時爲郎文帝好文而臣好武景帝好美而臣貎醜陛下好少臣已老是以三葉不遇也上感其言擢爲防稽都尉】

江上

江上日多雨蕭蕭荊楚秋髙風下木葉【楚辭宋玉九辯洞庭波兮木葉下】永夜攬貂裘勲業頻看鏡【惜功名未遂而身老】行藏獨倚樓時危思報主衰謝不能休【趙雲上四句言景物下四句乃公之懷抱勲業頻看鏡所以惜老之衰行蔵獨倚樓則其所念深矣三國誌張昭得以成勲業方安成西徵賦孔隨時以行蔵與信詠愜匣中取明鏡披圖自照看周王襃與周公讓書年事蕳盡客髮衰謝漁隠叢石序昔一詩客嘗以神聖公巧四品分類古今詩句爲說獻半山老人得之老人得之未及觀遽問客曰如老杜勲業頻看鏡行�獨倚樓之句當入何品客無以對遂以其說還之曰嘗鼎以變他可知矣則知討之不可分門纂集蓋此出意也】

中夜

中夜江山靜危樓望北辰【顏延年起觀辰漢中】長爲萬里客有丑百年身【鮑明逺爭先萬里途各事百年身】故國風雲气【史記風雲天地之客气也】髙堂戰伐塵胡雛負思澤嗟爾太平人【胡雛祿山也晉戰記石勒倚嘯東門王衍見其異之顧謂左右曰向者胡雛吾觀其聲視有奇恐將爲天下患馳遣收之防勒已去趙雲北北居其所眾星拱之望北辰則望君王之意胡雛當是史朝義之亂未除而興感感亂皆自祿山也曹植詩云有萬里客問君何鄕人髙堂戰伐言言其所居髙堂之上亦染戰伐之塵也蓋公念其流落萬里首因安祿山之亂所致萬里思而傷之凡爲太平之人皆被此禍也】

江漢【趙雲書制及衡淮荊州江漢朝宗於海注雲江水漢水經此而入海】

江漢思歸客乾坤一腐儒片雲天共逺永夜月同孤落日心猶壯秋風病欲蘇古來存老馬不必取長途【趙雲劉貢父云楊大年不喜杜公詩謂之村夫子詩嘗有鄕人以杜詩彊大年大年不服鄕人因曰公試爲我續杜句舉江漢思歸客大年以爲屬對鄕人徐舉乾坤一腐儒大年黙然似少屈也然則杜詩之全者讀之未覺其起絕至闕一字少一句而補之仍爾天冠地屢矣老馬事韓子曰管仲隰朋従桓公伐孤竹春往而冬反迷惑失道管仲曰老馬之智可用也乃放老馬而隨之遂得道馬公之意蓋此比於老馬𨿽不能取長途而猶可以知道解惑也又嘗曰老馬夜知道亦此之謂】

洛陽

洛陽昔陷沒胡馬犯潼闗天子初愁思都人慘別顏淸笳去宮闕翠蓋出闗山故老仍流涕龍髯幸再攀【趙雲天寶十四載嵗在癸丑十一月安祿山反防河北諸郡十二月陷東京所謂洛陽昔陷沒也次年沒月遂陷潼闗京師文超所謂胡馬犯潼闗也是年甲午詔親遂幸蜀所謂天子初愁思都人慘別顏也淸笳去宮闕翠出闗山則顏車駕之出如此也明年九月復京師又復東京丁夘入長安長之安十二月丙�上宮之自蜀郡此所謂故老人流涕龍顏幸再攀也龍髯是黃帝采首山之銅鑄鼎於荊山之上鼎旣成龍髯胡髯下迎黃帝帝上騎羣臣後宮従七十人龍乃上天余小臣不得土上乃悉持龍髯抜隨黃帝之弓百姓仰望帝旣上天抱其弓與龍髯而號故循代因名其處曰項胡其弓曰鳥號】

驪山

驪山絕望幸花蕚罷登臨【趙雲此云專言上皇山陵事也驪山華淸宮所在也本太宗之湯泉宮在陵潼縣西去長安五十里長安嵗幸馬花蕚者樓名取詩人棠棣之義帝時登樓聞諸王音樂咸召升樓同康宴謔相如對彈文太山梁父設壇場望幸帥古曰幸臨見謝靈運有登臨海嶠詩】地下無朝燭人間有賜金【趙雲朝音朝覲之朝凡朝在早則秉燭而朝今地下幽閣無朝人見之燭舊外旣誤以朝夕之朝字而引陶潛詩幽室一已閉千年不復朝則不復見晨朝之義何千燭事又引劉向傳秦始皇帝於驪山之阿人膏爲登燭水銀爲江海黃金爲島歷卻拆朝與燭爲二字大非今人間賜金則生時賜子畱在人間空有此金耳】鼎湖龍去逺銀海雁飛深【趙雲此卻正言其上升何深行經孫氏陵詩銀海終無浪金島金不飛】萬嵗蓬萊曰長懸舊羽林【蓬萊殿名羽林星名漢有羽林軍趙雲句又似難解蓋言天子如日之明平時蓬萊殿中之日懸於殿中今則懸在舊羽林中舊日充宿衛之兵令則守防陵寢也】

提封

提封漢天下【前漢地理誌秦分天下作三十六郡漢興復開置提封田一萬萬四千五百一十三萬六十四百五頃東方傳提封頃畝師之古曰亦謂提舉四方之內摠計其數也】萬國尙同心借問懸車守何如儉徳臨【懸車束馬言至崄也言以崄守爲莫若守之以險徳也吳起對未文在徳不在險以此】時徴峻乂入艸竊【一作艸慮】犬羊侵願戢兵猶火恩加四海深【趙雲此篇公崇徳息兵之作使公居廟堂得行其志天下不亦受其賜乎懸車入所謂束馬懸車言必欲得形勝之地使敵人束馬懸車而後得入如此而後可如守則莫艸臨之以檢徳也書眞乃儉徳舊木正作艸竊犬羊侵一作若慮犬羊侵當以莫慮爲正義方通貫犬中國之所若亂者蓋白取之也詩小雅蓋廢則四夷交侵中國微矣故召亂者嘗起於人君之奢眾則廢國事而竭民財廢國事則無備竭民財則多怨如是而不有外侮乎左傳兵猶火也不職將士焚孟子曰故推恩足以保四海】

白露

白露團甘子淸晨防馬蹄圃開連石樹船渡入江溪憑幾看魚樂回鞭急鳥棲漸如秋實美幽徑恐多蹊【趙雲月令白雲防曹子建名都篇淸晨復來還又付身防馬蹄圖開運俯石則圃之所開當運石樹船渡入江深溪則船之所渡在入江之溪莊子従容是魚樂也黃石公兵書樹杌者鳥不棲回邊急鳥棲則自淸晨至晚而歸矣多蹊字暗使桃李不言下字成蹊】

孟氏

孟氏好兄弟養親惟小園承顏胝手足坐客彊盤飱負米力葵外讀書秋樹根【趙雲好兄弟如唐人詩有蕭氏賢夫婦也家好兄弟亦此也承顏眠手足則勤勞於小國之事以養也乃孟子謂竭力耕田以供子職之意莊子禹手胼足胝左傳有盤飱窴壁貼以彊字則若彊之負米字之米事之祿也力葵者力於治葵也所以成惟小團之句或云力葵一作夕葵此惑於以夕對秋矣】卜鄰慙近舎訓子學先門【趙雲題是孟氏故使家家本事烈女傳孟軻母其合近墓孟子之少也嬉戲爲墓間之事踴躍築埋孟母曰此非所以居子也乃去舎市傍其子嬉戲爲賈街之事母又曰此非所以居子也復頭舎學宮之旁其子嬉逰乃設爼喜挕讓進退母曰此可以居吾子矣遂居左傳非宅是卜惟鄰是卜公自謙言子之卜鄰我才爲近捨蓋以子之母能教訓其子效學先門也】

吾宗【衛倉曹崇間】

吾宗老孫子質朴古人風【魏志毛玠傳君有古人之風故賜君古人之服】耕鑿安時論衣冠與世同在家常早起憂國願年丰語及君臣祭經書滿腹中【趙一傳文借𨿽滿腹不如一囊錢趙雲荘子鑿井而飲耕田而食而孟浩然曽使故對衣冠未句蓋言幾論語之間及於君臣尊卑之祭必用其腹中之書而證明之也腹中書暗用郝隆膔腹中之語又邊孝先腹之便吾經】

第五弟丰獨在江左近三四載寂無消息覓使寄此二首

亂後嗟吾在覉州見汝難艸黃騏驥病沙晚鶺鴒寒楚設闗城險吳吞水府寛十年朝夕淚衣袖不曽幹【史冬楚世家肅王四年蜀伐楚取玆方於是楚爲幹闗以距之注李熊說公孫述曰東守巴郡距扞闗之口趙雲艸黃騏驥病公自謂也成亂後嗟吾在之句沙晚鶺鴒寒憫其弟之寒也詩鶺鴒在原以成羇棲見汝難之句楚設闗城顯公功其身之所在吳吞水府見言五帝丰之際在楚則防州爲楚之地闗險則白帝城地防之險矣吳則江左至吳而積水之多故雲水府寛劉勁趙都賦其東則有天浪水府百川是理木虛海賦云爾其水府之內極深之庭鮑明逺與內書曰曽潭水府】

右一

聞汝依山寺杭州定越州風塵淹別日江漢失淸秋【趙雲丰在左左傳聞而未審故今云聞汝依山寺其杭州邪豈定是越州邪兵戈謂之風塵蓋言風動塵起故也齊顏之推古意詩風塵暗天起江漢二水名失淸秋則言我秋時在此而不見其弟爲相失也舊本一作共淸秋非】影著啼猿樹魂飄結蜃樓【杜補遺陳蔵器云車螯是大哈一名蜃能吐气爲樓臺海中春夏問依約島淑中常有此气埤雅云蜃噓气成樓臺髙鳥捲飛就之以息气輒吸之俗謂之蜃樓趙雲啼猿自樹公言其所在之處故云影著盧照鄰生山髙云莫辧啼猿樹看成女云吉蜃樓止言丰之所在之處故思之魂飄前漢天文志海房蜃气象樓臺公詩有每一曰言已一句言彼者前箭云楚設闗城險以言己之在楚吳吞水府寛以言弟之在吳又如憶李白雲渭北春天樹則言己在咸陽江東日暮云則言白在防稽似此體格非一】明年下春水東盡白雲求【趙雲東盡白雲求又所以成杭州定越州之句】

右二

巫峽盧奉贈侍禦四舅別之灃朗

江城秋日落山閉門中行李淹吾舅誅茅問老翁【趙雲屈原九歌有山一篇乃楚事之事巫峽巳屬楚地矣左傳行李之往來又曰一个行李淹吾舅言盧侍禦之注畱也屈原決於鄭瞻尹曰寧誅鋤艸茅以力耕乎老翁則公自謂也字則魏文帝曰皆成老翁但未頭白耳】赤眉猶世亂靑眼只途窮【趙雲光武平眉赤之亂阮籍善爲靑白眼待眼待佳客曰眼待谷途窮赤輒慟哭亦阮籍事也】傳與桃源客人今出處同【趙雲桃源在朗州卽今之鼎周也四舅之封朗故因以問桃源客也人則公自謂桃源事見陶淵明集石李倫王明君詩傳語後世人逺嫁難爲情】

溪上

峽內淹畱客溪邊四五家古苕生迮【一作濕】地秋竹隠疎花塞俗人無井【峽俗多引泉或水以自給也】山田飯有沙西江使船至時復問京華【心未嘗忘王室也趙雲淹畱客公自謂也事則離騷經又何足以淹畱舊本古苔師民瞻本作古苕是蓋葦苕溪上之一作濕地不工郭僕逰仙詩作華逰峽窟謝靈運齊中讀書詩昔余遊京華以今人承用之熟遂不考按故爲出之】

樹間

岑寂雙柑樹【鮑明達舞鶴賦去帝之岑寂】婆娑一院香交柯低幾杖垂寶礙衣裳滿嵗如松碧時同待菊黃防回霑葉露乘月坐胡牀【前漢趙廣漢傳滿嵗爲眞戶翁歸傳亦云晉書庾亮在武昌佐吏殷浩之徒乘秋夜共登南樓俄而亮至諸人將避之亮曰諸君少住老子於此處興復不淺便處胡牀談誅竟坐晉劉琨傳琨乃乘月登樓淸嘯趙雲滿嵗如松碧周滿一嵗冬夏靑靑如松也橘熟於九月則爲待菊黃矣】

八月十五夜月二首

滿目飛明鏡歸心折大刀轉逢行地逺攀桂仰天髙水路疑霜雪林棲見羽毛此時瞻白兔直欲數秋毫【月中有白兔以其明輝無所不照故可數秋毫趙雲延篤與李文徳書吾誦伏羲氏之易煥兮爛兮其滿目歸心則與選詩邊馬有歸心公詩首句多便對明鏡以言月之圓也庾信磨鏡詩明鏡如曉月古詩槀貼今何在山上復棊貼何當大刀頭破鏡非上天無兢樂府古題要解曰棊貼今何在某貼跌也冏夫何處也山上復有山上山爲出字言天出不在也何當大刀頭有鐶問夫有時常時當還也破鏡非上天言月半鈌當還也今乃八月十五夜子故稱之爲明鏡則月圓矣轉逢行地逺地以蓬驚身也曺植雜詩轉蓬雜本恨飄飄隨長風類此客逰子揖軀�從由而表陽源效古詩勤役未云已壯年徒爲空乃到古時人所以悲轉蓬劉安招隠士云桂樹縱生兮山之陰奮桂枝兮長淹畱】

右一

稍下巫山峽猶銜白帝城气沈全浦暗輪仄半樓明刁鬥皆催曉蟾蜍且自頃【後漢張衡靈憲雲月陰精之忠積而成獸象蟾兔陰之類有憑故焉者羿請不死之藥於王母其妻妲娥竊之托身於月故名蜍蟾趙雲稍下猶銜言月也如上萹月詩並防巫山出新規楚州淸也气沈全甫暗以成稍下巫山峽之句峽水中有水也輪仄半樓明以成猶銜下帝城之句城上有樓也刁鬥則兵戍處皆有之事出李廣傳】張弓倚殘魄不獨漢家營【軍營有偃月明趙雲時方有吐畨交兵則張弓於夜皆倚曉月之殘丑不獨漢宮爲然𨿽慮營亦然倚字宋玉長劍倚天外之倚】

右二

十六夜翫月

舊挹金波爽皆傳玉露秋闗山隨地闊河漢近人流谷口樵歸唱孤城起愁巴童渾不寢半夜有行舟【趙雲前漢樂志月穆穆以金波沈約謝賜甘露啟玉聚珠聨隨盧思道合甘露表玉防珠簾連而相丞云金風玉六如密詩金風蕩佳莭玉露凋晚林古有闗山月之曲河漢近人流舊注引防文帝仰看明月光天漢回西流可證流字也沈約秋葉詩巴童暗理瑟魏文帝善哉行曰悠悠川流不息行舟】

十七夜月

秋月仍圓夜江村獨老身捲兼還照客倚防更隨人光射潛斗動明方宿鳥頻茅齋依橘柚淸切露華新【趙雲鮑明逺詩倚依牧雞防蜀都賦下髙鵠出潛斗舊注引謝靈運詩潛斗媚幽姿在後矣宿鳥字出文選謂之鳥則無定名舊注引魏文帝樂府月明星稀烏鵲南飛繞樹三匝何枝可依全不相干】

傷秋

林辟來人少山長去鳥嶶髙秋收畫扇【一云蔵扇羽班姫詠扇詩常恐秋風至涼飈奪熱炎弁捐思中思中情道絕】久客掩柴扉嬾慢來時櫛【稽康書嬾與慢成祖】艱難帶減圍【謝靈運揺帶淮疇昔不知今是非沈約與徐勉書老病百日數圍革常帶應移孔以手握臂攣計月少半分】將軍猶汗馬【趙雲世畨之禍未息也公孫共云臣愚魯無汗馬之勞】天子尙戎衣【書一戎衣天下大定】白將風飈脆檄檉晚夜稀【白蔣茭艸殷檉檉栁】何年減豺虎似有故園歸【王仲宣詩豺虎方講患張孟討詩李葉尙亂起賊盜如豺虎】

秋峽

江濤萬古峽肺气久衰翁不寐防巴虎全生狎楚童衣裳埀素髮【秋興賦素髮颯以埀頋】門巷落丹楓【謝靈運曉霜楓葉丹】常在商山老兼存翊贊功【趙雲全生狎楚童言爲客於外年老而不敢恃𨿽童稚亦狎熟免其猜忌爲害乃所以全生也商山老四皓也四皓𨿽隠乃出而從侍太子髙祖一見太子遂定旣隠而出此爲可怪此亦孟皓然頗嫌四皓曽多事出爲儲王定是非之意公棲遲峽中老矣蕭索如隠者而實非隠也以四老人避秦漢不仕眞隠矣卒能一出子漢有翊贊之功公自嘆已流落不爲世用然不能忘有爲之志此忠臣畎畆不忘君也】

秋興八首其一

玉露凋傷楓樹林【李宻詩金風蕩佳節玉露凋晚林】巫山巫峽气蕭森【張景陽荒楚郁森森】江間波浪兼天湧塞上風雲接地陰叢菊兩【一作重】開他日淚孤舟一系故園心寒衣處處催刀尺白帝城髙急暮砧【郭防機詩皎皎白素絲織爲寒女衣良工秉刀尺棄我忽若遺趙雲阮籍詩湛湛長江水上有楓樹林巫山以言山巫峽以言水防以白帝城爲塞故云塞上叢菊兩開他日淚此句涵蓄蓋公於防州見菊者二年矣方叢菊之兩開皆是他日感傷之淚也】

其二

防府孤城落日【一作月】斜毎依南斗望京華聴猿實下三聲淚奉使虛隨八月查畵省香鑪違伏枕山樓粉堞隠悲笳【堞城堞也粉謂餙以堊土胡人捲蘆葉吹之爲笳】請看石上藤蘿月已映洲前蘆荻花【趙雲南斗師民瞻作北斗蓋長安上直北斗宜都山川記峽中猿鳴至淸諸山谷傳其響行者歌曰巴中三峽猿鳴悲猿鳴三聲淚霑衣八月查事載慱物志世亦慱張騫奉使尋河事而不見爲傳記公屢使爲張騫蓋承用之熟也庾肩吾奉使江州船中七夕詩漢使俱爲客星槎共逐流今公𨿽有理州之役若奉使然而不到天上爲虛隨矣省署以粉畵之謂之畵省亦謂粉署初學記載應卲漢官儀尙書郎入直臺廨中給女侍史二人皆選端正指使從直女侍史執香鑪燒薫以從入臺中給使防衣服奏事明光殿省中爲服枕則違去畵省香鑪者以伏枕之故也山樓粉堞指白帝城末句想象扁舟之往如此北山移丈秋桂遺風春蘿罷月】

其三

千家山郭靜朝暉日日【一作一日】江流坐翠防信宿漁人還泛泛淸秋燕子故飛飛【詩泛泛揚舟趙雲江樓坐翠防樓在山間也爾雅未及上曰翠防以其气然也梁張率長相思云望云去去逺望鳥飛飛滅江揔別袁昌州黃皓飛飛逺靑山去去愁杜補遺左太衝蜀都賦觸石吐云郁葐蒀以翠防注翠防山气之輕縹者陸倕石關銘上連翠防天邊气也】匡衡抗疏功名薄劉向傳經心事違【趙雲功名薄公自言其爲左拾遺時𨿽有諫諍如匡衡而緣此帝不加省以出比之則功名薄也劉向講論五經於石渠公言其心事欲如劉向之傳經於朝而乃違背不偶也心事違出左傳王心不違又史云事與願違】同學少年多不賤五陵衣馬自輕肥【薛云丈選範彥龍贈張徐州詩田家采樵去薄暮方來歸還聞稚子說有客欵柴扉儐從皆珠玳裘馬悉輕肥軒蓋照墟落傳瑞生光輝又劍騎何翩翩長安五陵間趙雲五陵衣馬言貴公子也西都賦北眺五陵言長陵安陵荗陵荗陵平陵皆髙貴豪傑之家所居語乘肥馬衣輕裘】

其四

聞道長安似奕碁【奕碁互勝負也左傳防二十五年今寧子視君不如奕棋】百年世事不勝【一作堪】悲王侯第宅皆新主【以喪亂而易主也左太衝濟濟王城內赫赫五侯居古詩長衢羅夾巷王侯多第宅】文武衣冠異昔時直北關山金鼓振【河北尙用兵】徵西車馬羽書遲魚龍寂寞秋江泠故國平居有所思【秦有魚龍川杜云艸閣秋興詩乃防州所作豈可言秦之魚龍川乎趙雲直北關山金鼓振言防州之北用兵乃隴右關輔間也舊注便云時河北尙用兵考之大歷二年豈有此事乎徵西車馬羽書馳此所云西專指吐蕃徵西者將軍之號晉書徵西起於漢代舊本元作羽書遲師民瞻本作羽書馳是或曰言羽書遲則望其秦克防之功也𨿽有義伹費力耳羽書者羽檄也漢髙祖曰吾以羽檄召天下兵注檄尺有二寸之木插羽於其上取其疾也有所思字古樂府詩題也末句言魚龍直以防峽積水之府有魚龍焉】

其五

蓬萊宮闕對南山承露金莖霄漢間【漢武帝置金露盤西都賦抗仙掌以承露擢防立之金莖軼埃壒之混濁鮮顥气之淸英趙雲蓬萊殿名在東內大明宮正對南山金莖注孝武帝作柏梁銅柱承露仙人掌之屬所謂金莖卽銅柱也】西望瑤池降王母【漢武帝內傳七月七日西王母降武武帝夜忽見天西南如有白雲起俄頃王母至】東來紫气滿函闗【老子傳注列仙傳曰關令尹喜周大夫也老子西逰喜先見其气知眞人當物色而迹之果得老子亦知其奇爲著書與老子俱之流沙之西服巨勝實莫知其所終趙雲瑤池則神仙傳載王母所居宮關在昆侖山圃閬風之苑玉樓十二瓊華之闕左帯瑤池右環翠水又周穆王觴王母於瑤池之上望瑤池則望其自瑤池而降也又有載尹喜所占見紫气滿於關上瑤池在西極故云西望老子自洛陽而入函谷故云東來】云移雉尾開宮扇日繞龍鱗識聖顏一臥滄江驚歳晚幾回靑鎖防朝班【趙雲言君王禦朝而諸公入朝也崔豹古今注商髙宗有雊雉之祥服章多用翟羽故有雉尾扇韓非云夫龍之爲虫也柔可狎而騎也然其侯下有逆鱗徑尺若人有嬰之則必殺人人主亦有逆鱗說者能無嬰人主之逆鱗則幾矣云移雉羽則皇帝禦朝初以扇慞之而聞扇則如雲日之移帝堯本紀望之如雲就之如日天子之相曰云日之表云移雉見日故云識望顏一臥滄江者公自謂也幾回靑瑣照朝班則想望省中諸公之朝也靑瑣者漢未央宮中門名應邵曰黃門郎毎曰暮向靑瑣門拜謂之夕郎防騎常侍範云與王中書詩攝官靑瑣闥遙望鳯凰池大抵皆禁從事也左傳朝以正班爵之序】

其六

瞿唐峽口曲江頭萬里風煙接素秋【瞿唐曲江𨿽南北萬里相逺而秋止一色也趙雲瞿唐峽口則公今所在之處曲江頭則公故鄕長安之景梁元帝纂要秋亦曰素秋曲江在升道坊有流水屈曲謂之曲江司馬相如賦臨曲江之隑洲蓋其所也】花蕚夾城通禦气【見白日雷霆夾城仗注】芙蓉小苑入邊愁【見靑春波浪芙蓉園注花蕚樓芙蓉園皆長安宮禁故事趙雲花蕚樓在南內興慶宮夾城在修徳坊芙蓉苑在惇化坊與立政坊相接本隨氏離宮大抵興慶宮夾城芙蓉苑皆接曲江通禦气則以南內爲主耳本遊幸之地今乃有邊愁入於其間以紀吐蕃之亂嘗陷京師故也】珠簾繡柱圍黃鶴【昭陽殿織珠爲簾風至則鳴如珩佩之聲】錦防牙檣起白鷗【趙雲上句蓋言繡窠作防鶴圓狀而用黃綫繡爲鶴也乃所謂鞠豹盤鳯之舊注引黃鶴樓在漢陽軍非是下句則芙蓉苑中有水可以泛舟故也公嘗曰靑春波浪芙蓉園】回首可憐歌舞地秦中自右帝王州【謝元暉鼓吹曲江南佳麗地金陵帝王州】

其七

昆明池水漢時功【初武帝欲徵昆明夷爲有滇河乃作池以習水戰因而得名】武帝旌旗在眼中織女機絲虛月夜石鯨鱗甲動秋風【西京雜記昆明池刻玉石爲鯨每至雷雨鯨常鳴吼鬢尾皆動漢世祭之以祈雨往往有驗西都賦集乎豫章之宇臨乎昆明之池左牽牛右織女似云漢之無涯杜云西都賦注武帝鑿昆明池於左右作牽牛織女以象天河趙雲漢武帝元狩三年鑿昆明池象之以習水戰傳越巂昆明國有滇池方三百里漢使求身毒國而爲昆明所閉今欲伐之故作昆明池象之以習水戰在常安西南周回四十里則所謂昆明池水漢時功也食貨志又曰時粵欲與漢用船戰遂乃大修昆明池樓船髙髙十餘丈旗幟加其上下句則泛言池中之景物矣】波漂菇米沈云黒露冷蓮房墜粉紅【趙雲上句言菇之多其望之長逺黯黯如雲之黑也菇米事在周禮曰魚宜菇鄭云菇雕胡也賈公彥云今南方見有菇米宋玉諷楚王曰主人之女爲臣炊雕胡之飯烹露葵之宋玉楚人也蓋以雕胡爲珍則菇米本南方之物而移種於是池矣沈云黒字杜田引唐本艸圖經菇又謂之茭白歳久者中心生白臺如小兒臂謂之菇手其臺中有黒者謂之茭郁至後結實乃雕胡米也沈云黒其茭郁乎故子羙行官張望補稻畦水歸詩有秋菇成黒米之句穿鑿非是蓋中有黒則黒在實之中間豈望而可見乎若秋菇成黒米自是已爲米則可見其黒也蓮房墜粉紅正謬謂蓮實上花葉墜也爾雅荷芙渠其華菡蓋其實蓮其中的郭璞注蓮謂房也的房中子也】闗塞極天惟鳥道江湖滿地一漁翁【趙雲闗塞指白帝城之塞鳥道則一帯皆髙山故得稱鳥道一漁翁公自謂也】

其八

昆吾禦宿自逶迆紫閣峯陰入陂【杜補遺楊雄校獵賦序武帝廣開上林南至立春鼎湖禦宿昆吾晉灼曰昆吾地名有亭師古曰禦宿在樊川西趙雲此篇紀其舊遊渼波之事師古曰禦宿在樊川西以今長安志考之在萬年縣西南四十里孟康注漢書曰爲離宮別觀禁禦不得使人往來遊觀止宿其中故曰禦宿自逶迆想今上如此而引下句渼陂大率皆終南山一帯之下耳紫閣峯終南山之峯名終南山以鄠縣言之在東南二十里渼陂在縣西五里】香稻啄余鸚鵡粒碧梧棲老鳯凰枝【趙雲其昔日所見如此秦記初長安安謡云鳯皇止阿房苻堅遂於阿房城植桐數萬株可見種桐之事貼以鳯皇枝則荘子鳯皇非梧桐不棲也因言梧桐而以鳯事飾之沈存中紅稻啄余鸚鵡粒碧棲老鳯凰枝此蓋語反而意寛韓退之之雪詩舞鏡鸞窺沼行天馬渡橋亦效此體然稍牽彊不若前人之語渾也沈之說如此蓋以杜公詩句本是鸚鵡啄餘紅稻粒鳯凰棲老碧梧枝而語反焉韓公詩句本是窺沼鸞舞鏡渡橋馬行天而語反焉韓公詩從其不反之語義𨿽分明而不可誦矣卻是何聲律也若杜公詩則不然時紀其舊遊渼陂之所見尙餘紅稻在地乃宮中所供鸚鵡之餘粒又觀所種之梧年深卽老卻鳯皇所棲之枝旣以紅稻碧梧爲主則句法不得不然也】佳人拾翠春相問仙侶同舟晚更移防筆昔遊幹气象白頭吟望苦低埀【趙雲言其昔日之實事拾翠起於曹子建洛神賦而用拾翠字則玉臺前集載費昶春郊望羙人詩芳郊拾翠人回防掩芳春後集載虞荗衡陽王齋閣奏妓詩拾翠天津上回鸞鳥路中也春相問方春時遊賞佳人更相問勞也仙侶同舟用郭李事末句公蓋言其昔日曽攜防筆題詩幹歷其气象今則老矣正白頭中吟詠而望之其頭苦於低埀公有渼陂行又有渼陂西南臺詩又與源太少府宴渼陂詩云飯抄云子白嚼水精寒則爲防筆昔遊矣卓文君有白頭吟】

社日兩篇

九農成徳業【少皥氏以九扈爲九農正】百祀發光輝【共工氏有子曰勾龍能平水平故祀以爲社左傳盛徳者必百世祀趙雲成徳業則七月之詩皆農田事而謂之陳王業也勾農以農事而成王者之徳業則百世祀之於是乎發光輝矣】報效神如在【語祭神如神在】馨香舊不違【左傳所謂馨香無讒慝也】南翁巴曲醉北鴈塞聲防【趙雲南翁巴曲醉公自言其在防州得稱南翁世言巴曲渝舞又曰巴渝之音者以漢髙祖所嘗貴之也應邵風俗通巴有賨人剽勇漢髙祖爲漢王時募取賨人定三秦閬中有渝水賨人左右居鋭气喜舞髙祖樂其猛鋭數觀其舞後令樂府習之可見矣北鴈塞聲微則秋時鴈北鄕矣】尙想東方朔詼諧割肉歸【趙雲東方朔事伏日詔賜從肉太官丞日晏不來朔獨拔劍割肉謂謂其同官曰伏日當早歸請受賜卽懷肉去詼諧字方朔傳贊朔之詼諧也王立之詩話老杜杜日詩尙想東方朔詼諧割肉歸然漢書所載朔乃伏日也立之之意遂指杜公以伏日事爲杜日防言其誤矣是不知杜公子語以爲若使東方朔當此日而分肉想見其亦詼諧而先割肉以歸不亦善使事乎鮑云桉十二諸侯年表秦徳公二年初作伏時社磔狗四門則祠社用伏日矣此詩用伏日事何疑】

右一

陳平亦分肉太史竟論功今日江南老他時渭北童歡娯看絕塞涕淚落秋風鴛鷺回金闕誰憐病峽中【趙亡陳平事裏中杜平爲宰分肉其均裏父老曰善陳孺子之爲宰乎平曰嗟乎使平得宰天下亦如此肉矣太史竟論功則吏氏竟論列其所宰天下建立之功也公以爲陳平之不如故起此漢以引下句江南則大江之南岸也渭北則咸陽也咸陽在終南之南渭水之北公皆有家焉春日憶李白詩云渭北春天樹江東日暮云正在咸陽所作也句云它時渭北童則言其爲童時社日在咸陽也絕塞指防以白帝城爲塞防其士之人歡娯我所看者在此絕塞而我方流落於此故涕淚在秋風之中落也鴛鷺言侍從貴人也金闕天子之闕言貴人之自金闕回者誰念我乎公嘗爲拾遺蓋侍從之列矣晉嵇含社賦序曰社之在世尙矣自天子至於庶人莫不含用則是日羣臣集於金闕爲社而句所以言鴛鷺回金闕也】

右二

秋野五首

秋野日蔬蕪【謝暉邑裏向蕪蔬】寒江動碧虛系舟蠻井絡【蜀都賦岷山之精上爲井絡】卜宅楚村墟【防古楚附庸也】棗熟從【一作行】人打葵荒欲自【一作且】鋤盤飱老夫食分減及溪魚【趙雲左太衝蜀都賦注爲東井星之維絡著蠻字則凡全蜀皆井絡而公今居防則爲蠻井絡其下云楚村墟是已防者楚之附庸而楚在春秋爲蠻夷也棗熟從人打則又前所題桃樹云今秋揔餧貧人實呈吳郎云堂前撲棗任西鄰見愛人及物矣末句亦實道其事】

右一

易識浮生理難交一物違水深魚極樂林荗鳥知歸【見公詩林荗鳥有歸水深魚知聚注】吾老甘貧病榮華有是非秋風吹幾杖不厭此【舊本此作北】山薇【夷齋隠於首陽山采薇而食之趙亡上両句通義所以引下句蓋言浮生之理不難識也以一物不可違其性言之則浮生之理得矣一物不可違者何也水深魚深魚極樂則魚不樂矣林荗鳥知歸林淺則鳥不歸矣以是推之吾衰老矣自安於貧病而無它念正以榮華非不羙也而有是與非焉吾老字師民瞻本作衰老是蓋兩字方對榮華未句又結一篇之義不厭防薇而食此其所以安貧病與】

右二

禮樂攻吾短山林引興長【嵇康書儕見寛不攻其過又云至爲禮法之士所防疾之如讎又云有入山林而不及之論遊山澤觀魚鳥心甚樂之也】掉頭紗防側【莊子在宥篇爵躍掉頭紗防見管寜紗防淨注】曝背竹書光【竹書古簡冊趙雲晉書桓溫詣謝安值其理髮安性遲緩久而方罷使取情溫曰今司馬著防進觀此則防爲閒防之服矣列子宋國有田夫東作自曝於日顧謂其妻曰負日之暄奠有知者以獻吾君將有重賞此曝背之義也貼以竹書則所讀竹簡之書暗用郝隆七月七日曬服中書事】風落收松子天寒割蜜房稀疏小紅翠駐屐近微香【趙雲班固終南頌蜜房澑其顚左太衝蜀都賦蜜房郁毓被其阜杜時可引禆雅言蜂有兩衛應潮其王所在眾蜂環繞如衛采取萬芳醸蜜其房如脾故曰蜂房又謂之蜜脾末句蓋言秋花故小紅翠謂之稀疏也】

右三

逺岸秋沙白連山晚照紅【海賦波如連山】潛鱗輸駭浪【海賦駭浪暴灑驚波飛薄】歸翼防髙風【趙雲三易之名商日連山潛鱗輸駭浪蓋言潛魚以深爲樂而峽水之深則輸冩駭浪淮南子雲河水九折注海而流不絕者有昆侖之輸也則此輸之謂矣歸翼防髙風乃翼乎如鴻毛遇順風之義而防拆所謂風雲之防舊注引魏文帝文適與飄風防卻成吹防之矣】砧響家家發【謝惠連櫩髙砧響祭楹長杵聲哀】樵聲个个同【峽山樵人常唱大昌歌以弔柳靑每聲闕卽呼柳靑然不知所爲也】飛霜任靑女賜被隔南宮【淮南子霜神靑女注云靑女天神主霜雪後漢樂崧嘗直南宮家貧無被帝聞而嘉之詔天官賜尙書郎已下食並給帷被公𨿽爲郎而在外故亡隔爾】

右四

身許麒麟畵【見今代麒麟閣注】年衰鴛鷺羣【公晚方登朝籍趙雲麒麟漢閣名在未央宮漢宮殿防曰天祿閣麒麟閣蕭何造以藏祕書蘇武傳甘露三年單於始入朝上思股肱之羙廼圖畵其人於麒麟閣惟霍光不名至蘇武凡十一人古詩厠迹鴛鷺】大江秋易盛空峽夜多聞逕隠千重石帆畱一片雲【趙雲帆畱一片雲公欲南下已理舟凖備帆席而未行也】兒童解蠻語不必作參軍【世說郝隆爲南蠻參軍上已日作詩日娵偶濯淸池桓溫問何物答曰蠻名魚爲娵隅溫日何爲作蠻語隆曰千里投公始得一蠻府參軍那得不蠻語也】

右五

詠懷古迹五首

支離東北風塵際【荘子人間世支離防注亡形體支離不全貌】漂泊西南天地間【漂泊無定止也趙雲上句追言安祿山之亂時在賊中或往河陽或趨行在或居秦或居同谷是爲東北風塵際也下句言其入蜀往來東西川且在防也】三峽樓臺淹日月【三峽瞿唐巫山黃牛也趙雲三峽所載名不同日月峽在渝州所謂西峽其二則巴峽巫峽詳見忠州詩解今專言其在防蓋防上游則月峽下游則巴峽巫峽故言三峽若言樓防則指白帝城之屬不必防州之月峽令三峽中亦有明月峽蓋石壁有一竅圎透見天其明如月故以名峽也】五溪衣服共雲山【五溪蠻夷所居馬援所徵之地衣服言異服也共雲山言與之雜居薛亡接後漢武威將軍劉尙擊武陵五溪蠻夷注酈元注水經云武陵有五溪蠻皆槃瓠之子孫也五溪謂雄溪樠溪酉溪潕溪辰溪土俗�作熊樠作朗潕作武在今辰州界】羯胡事主終無賴【祿山負恩無所倚賴】詞客哀時且未還【公自言傷時也】庾信平生最蕭瑟暮年詩賦動江闗【周書庾信字子山𨿽位望通顯常有鄕關之思乃作哀江南賦以致其意其辭略亡壯士不還寒風蕭瑟趙雲末句公方更欲南下文文章必徧於江南則以信自比宜矣】

右一

揺落深知宋玉悲【九辯亡悲哉秋之爲气也蕭瑟兮艸木揺落而變衰又曰竊獨悲此凜秋】風流儒雅亦吾師【趙雲風流儒雅字合兩處所出晉書天下言風流以樂廣王洐爲首漢書儒雅則公孫洪董仲舒此與丹靑引合用文采風流同格吾師字傳鄭子產不毀鄕枝曰是我師也而著人人名以言吾師則羊祜日蘇廣是我師也公又嘗甪亡李陵蘇武是我師】帳望千秋一灑淚【謝靈運灑淚眺連閣】蕭條異代不同時【漢武帝見相如上林賦恨不與之同時】江山故宅空文藻【哀江賦誅南芧宋玉之宅】雲雨荒臺豈夢思【爲玉曾賦陽臺事朝雲行雨是也趙雲上句專言歸州之宅玉歸州有宅荊州人有宅余知古渚宮故事曰庾信因候景之亂自建康遁歸江陵居宋玉故宅宅在城北三里故其賦云誅芧宋玉之宅穿逕臨江之府此荊州宅之證也公移居夔州入宅詩宋玉歸州宅云通白帝城此歸州宅之證也今公尙在夔所賦詩則江山故宅者言其歸州宅耳荒防則髙唐賦昔者楚防王與宋玉遊於云夢之臺望髙唐之觀注云夢楚藪也在南郡華容縣其中有臺館今謂之雲雨荒臺則賦下文亡王夢見一婦人曰妾巫山之女也爲髙唐之客妾在巫山之陽髙丘之阻旦爲朝雲暮爲行雨朝朝暮暮陽臺下旦朝視之如言故爲立廟號曰朝云陽臺卽云夢臺也玉所言朝雲行雨托興以言夢中事公詩句則言荒臺之雲雨蓋誠有之豈是夢思乎】最是楚宮俱冺防舟人指防到今疑【疑神女之事也】

右二

羣山萬壑赴荊門生長明妃尙有村一去紫臺連朔漢獨畱靑冡向黃昏【薛云圖經昭君臺在興山山南二里漢掖庭待詔王嬙字昭君南郡秭歸人舊經云邑人憫昭君不回立臺以祭焉今有昭君村人琴操昭君伏毒而死單於葬之胡中多白艸而比冡獨靑趙雲桉歸州圖經王昭君南郡秭歸人興山縣有昭君村有香溪止云昭君所遊耳謂因昭君艸木皆香蓋未必然江淹恨賦若夫明妃去時仰天太息紫臺稍逺闗山無極滛風忽起白日西匿隴鴈少飛岱云寡色望君王兮何期終蕪絕兮異域李善注紫臺猶紫宮也蓋言天子之居矣獨畱靑塜則言昭君之暮也太白詩生乏黃金枉圖畵死畱靑塜使人嗟】畵圖省識春風面環佩空歸月夜防【趙雲公言在畵圖中得識昭君之羙態如春風之面杜時可引詩京雜記漢元帝後宮頗多不得常見乃使畵工圖其形案圖召幸宮人皆胳畵工昭君自恃其兒獨不與乃惡圖之及後匈奴入朝選羙人配之昭君之圖當行及入辭光彩射人悚動左右天子方重失信外國悔恨不及畵工毛延壽等皆同日棄市卻是當時毛延壽所畵事延壽以不得金之故畵羙爲惡豈於今所言春風面者乎環佩空歸月夜防又狀言防在月中往來而歸也環佩者羙人所服也陸機日出東南行金省埀藻翹瓊佩結瑤璠是已】千歳琵琶作胡語分明怨恨曲中論【薛云釋名推手向前日琵卻手向後曰琶因以爲名趙雲舊注昭君適匈奴在路愁怨遂於馬上彈琵琶以寄其恨至今傳之名昭君怨不知何所防此蓋牽於世俗所傳昭君自能彈琵琶者若魯交詩一曲琵琶馬上彈恨聲飛入彈於國是已所謂昭君怨者自是時人賦樂府曲以之爲名季倫王明君詞序曰王君明者本王昭君以觸文帝諱攺焉匈奴盛請婚於漢元帝以後宮良家子昭君配焉昔公主嫁烏孫令琵琶馬上作樂以慰其道路之�其送明君亦必爾也其造新曲多哀怨之聲故敍之於紙云爾詳味此序則馬上彈琵琶者乃所送昭君之人也豈昭君自彈邪故唐史官吳兢作樂府古題要解亦取之以爲防若於琵琶謂之胡語則琵琶本胡中之樂胡一名胡琴也】

右三

蜀主窺吳幸三峽崩年亦在永安宮【劉先主以孫權襲關羽之故東徵三吳爲吳將陸議所破於秭歸少歸魚復攺爲永安遂卒於永安本傳云孫權聞先主住白帝甚懼遣使請和此窺吳幸三峽之意也又云章武三年夏四月癸已先主殂於永安宮】翠華想象空山裏【翠華車蓋想象猶髣髴趙雲翠華天子之旗上林賦建翠華之萎防】玉殿虛無野寺中【山有臥龍寺先主祠在焉趙雲班固楚辭序多稱虛無之語而曹子建詣虛無求列仙】古廟杉松巢水鶴歳時伏臘走村翁【前漢揚煇傳田家作苦歳時伏臘烹豚炰羔】武侯祠屋長鄰近一體君臣祭祀同【自注殿今爲寺廟在宮東趙雲王褒講徳論君爲元首臣爲股肱明其一體相待而成】

右四

諸葛大名埀宇宙宗臣遺像肅淸髙【漢以蕭何爲宗臣以官業爲時所宗尙也言孔明勲烈見於後世者亦可擬蕭何趙雲晉書胡威曰大人淸髙何得此絹】三分割據籌防【當時孔明多籌防陸士衡辧亡論故遂割據山川】萬古雲霄一羽毛【言聲名飛揚獨步萬古】伯仲之間見伊呂指揮若定失蕭曹【謂功埀成而亮薨趙雲言孔明在二公之間也伯仲之間字魏文帝典論傳毅之於班固伯仲之間耳指揮若定字前漢陳平之言楚漢曰誠能去兩短集兩長天下指麾卽定矣其後用之於大臣則庾庾信周齊王碑一朝指麾六合大定失蕭曹則亮有吞魏之志功未成而薨其指揮初未定也使其事定則一掃中原坐通江右天下混一𨿽蕭何曹參之功亦隠失矣見伊呂其見字則桓彛一見王導云向見管夷吾之見失蕭曹其失字則鮑明逺詩露失交何城之失此兩詩句之腰最爲難著】福移漢祚難恢復志決身殱軍務勞【趙雲舊本福移師民瞻所運移是本傳注載魏氏春秋亮使至問其寢食及其事之煩簡使對曰諸葛公夙興夜寢罰二十以上皆親擥所噉食不至數升宣王曰亮將死矣】

右五

送田四弟將軍將夔州柏中丞命起居江陵節度陽城郡王衛公幕【一作夔州府送田將軍赴江陵】

離筵罷多酒起地發寒塘回首中丞座【見周行獨座榮注】馳牋異姓王【見八哀詩臨王詩注淮】燕辭楓樹日鴈度麥城霜【趙雲起地發寒塘言田將軍所起發之地在防州寒塘回首中丞座辭中丞而行猶回首顧戀也中丞言座則禦史中丞謂之獨座也異姓王則漢有異姓諸候王也田之行在秋八月故曰燕辭楓樹日言燕之去鴈度麥城霜言鴈之來言楓樹則楚地多楓宋玉雲江水湛湛兮上有楓而院籍云湛湛長江水上有楓樹林麥城未見所出應是楚地之名新添麥城出三國誌呂防傳防取關羽荊州自知孤窮乃走麥城欲入蜀而潘璋防其路則知杜公送客往江陵其陸路當經由麥城也】空醉山翁酒遙憐似葛彊【趙雲句以山簡比柏中丞以葛彊比田將軍晉書山簡鎭防陽郡民有佳園池簡毎出嬉遊多之池上置酒輙醉名之曰髙陽池時有童兒歌曰山公出何許往至髙陽池日夕倒戴歸酩酊無所知時時能騎馬倒著白接防舉邊向葛疆何如並州兒彊家在並州簡愛將也】

九月一日過孟十二倉曹十四主簿

藜杖侵寒露蓬門啟曙煙力稀經樹歇老困撥書眠秋覺追隨盡來因孝友偏淸談見滋味爾輩可忘年【爲志年之契也趙雲藜杖卽倒使杖藜字荘子原憲杖藜應門秋覺追隨盡自言其所追隨之處已盡不能再往卽今所來孟氏之家因重其兄弟孝友偏篤也未句淸談謂之滋味亦漢書所謂篤公之論將帥有味哉故韓退之送窮文語言無味亦出於此禰衡始弱冠孔融年四十爲忘年交】

過客相尋

窮老眞無事江山已定居地幽忘盥櫛客至罷琴書掛壁移筐【趙作畱】果呼兒問煮魚【文選樂府呼兒烹鯉魚】時聞系舟檝及此問吾廬【陶潛吾亦愛吾廬趙雲掛壁字摘使晉書陶促少時漁於雷澤嘗得一織梭以掛幹壁移畱果則壁問轉所儲畱之果也末句公自言凡有舟楫過往必來見之也此篇有兩問字問煮魚應錯然不可妄塡攺也】

孟倉曹步趾領新酒醬二物滿器見遺老夫【趙雲晉夏候湛湣桐賦詰朝之暇步趾前廡】

楚岸通秋屐胡牀面夕畦借糟分汁滓【劉伶酒徳頌桄麯借糟漢樊鯈傳歳獻甘醪髙注醪醇酒汁滓相將也】甕醬落提攜飯糲添香味朋來有醉泥【論語有朋自逺方來】理生那免俗方法報山妻【趙雲上句言孟倉曹之步趾此句公自言其當孟倉曹相訪之時如此也鄭康成注周禮酒正二日醴齋云醴猶體也成而汁滓相將如今恬酒矣舊注引樊儵傳注已在其後周禮醤用百有二十甕故倒用甕醤飯糲添香味以言其醤朋來有醉泥以言其酒阮咸語曰未能免俗】

課小竪鉏斫舎北果林枝蔓荒穢淨訖移牀三首【一云秋日閒居】

病枕依茅棟荒鉏淨果林背堂資僻逺在野興淸深山雉防求敵【詩雉鳴求其牡】江猿應獨吟泄云髙不去【見泄云蒙淸塞注】隠幾亦無心【荘子南郭子綦隠幾嗒焉似防其耦注心形兩忘也趙雲沈休文詩茅棟嘯愁鴟背堂資僻逺言果林在堂之後也果林枝蔓荒穢則藏雉而有闘敵之處雉性彊而善闘潘安仁射雉賦晚羣之俊擅場挾兩言不但欲專一場而已又挾兩雌乃所謂雉之求敵也舊注引詩卻是求偶豈求敵之義邪江猿應獨吟應字平聲亦以鉏斫果林則逺來者少應有獨吟者而已末句泄云字泄私烈反官韻作渫魏都賦窮岫渫云日月常翳謝暉敬亭山詩渫云已漫漫多雨亦淒淒而公詩又曰泄云無定姿卻仍用泄字也陶無心矣而吾之出岫云之不去爲無心矣而吾之隠幾亦無心矣】

右一

眾壑生寒早長林捲霧齊靑虫懸就日朱果落封【一作成】泥【以泥封其接枝也】薄俗防人面全身學馬蹄吟詩坐回首隨意葛巾低【趙亡朱果落封泥園家愛惜好果以泥封之言朱果熟而色赤落封泥所封之泥久而自落之薄俗防人面使人面獸心之義蓋言薄俗之可防也舊注引左傳人心不同如其面馬止是靣之不同耳於防字無義全身學馬蹄取荘子馬蹄篇所謂馬蹄可以踐霜雪毛可以禦風寒齕艸飲水翹足而陸此馬之眞性也】

右二

籬弱門何向沙虛岸只【一作自】摧日斜魚更食客散鳥還來寒水光難定秋山響易哀天涯稍曛黒【謝靈運詩朝遊窮矄黑】倚杖更徘徊

右三

峽口二首

峽口大江間【一作濶】西南控百蠻【施黔連五溪之蠻也】城欹連粉堞岸防更靑山開辟多天險【天設之險也言險因開辟而設通爾】防隅一水闗亂離聞鼓角秋气動衰顏【趙雲城欹連粉堞言山上白帝城也防隅一水闗言峽口有鐵鎖爲闗防也防隅字當是防虞鼔角蓋城上防戍所擊吹者以身當亂離之際聞之所以感動襄顏也】

右一

時淸闗失險世亂防如林去矣英雄事荒哉割據心【當公孫述劉備之際夔爲要衝】蘆花畱客晚楓樹坐猿深疲黹煩親故諸侯數賜金【趙雲阮籍臨廣武而嘆曰時無英雄使堅子成名末句一本公自注云主人柏中丞頻分月俸蓋節度郡守古諸侯也故所謂之金得稱賜金】

右二

村雨

雨聲傳兩夜寒事颯髙秋挈帶看朱紱開箱覩黒裘【蘇季子不得用貂裘獘黒】世情只益睡盜賊敢忘憂松菊新霑洗茅齋慰逺逰【趙雲公時服緋故用朱紱字挈帯看朱紱開箱覩黒裘以雨之故恐其浥醭故也朱紱在易用朱黻字在傳用朱芾字𨿽通於紱而用朱紱字則韋賢諫詩黼衣朱紱也世情只益睡亦以雨悶思及世情惟睡而已然時方盜賊敢忘禍亂之憂乎】

寒雨朝行視園樹

柴門雜樹向千株丹橘黃甘此地無江上今朝寒雨歇籬中秀【一作邊新】色畵屏紆桃蹊李徑年𨿽故【李廣贊諺曰桃李不言下自成蹊師古曰蹊徑道也】梔子紅椒復【一作色】殊鏁石藤梢元自落倚天松骨見來枯林香出實垂將盡萊蔕辭枝不重蘇冬日恩光防借貸【左傳云冬日可愛】淸霜殺气得憂虞【釋名云霜者喪也其气慘毒物皆喪也】衰顏動覓藜牀坐【管林家貧坐藜壯欲穿爲學不倦】緩步仍須竹杖扶【費長房投竹杖於葛陂化龍而去】散騎未知云閣處啼猿僻在楚山隅【潘安云秋興賦序寓直於散騎之省髙閣連云趙雲江南種橘江北成枳則日橘自是楚地之所有耳故曰北地無舊本籬中秀色又云籬邊新色師民瞻作籬邊秀色是元自見來之語皆言其久逺如此矣東坡詩面骨向人元自白眉毛覆眼見來鳥蓋出如此耳謝暉詩桃李成蹊徑舊注止有蹊字是不知捨祖而取孫矣梁孔翁歸班媫好詩恩光隨妙舞月令仲秋之月殺气浸盛末句公以流落在外州別無官署之意潘安仁爲虎賁中郎將其秋興賦序云云今公以別無官署故言未知云閣處上在蹄猿之地耳文選江淹上書曰大王惠以恩光顧以顏色】

偶題【趙雲此篇二十二韻首論文章而終之以流落懷念故國】

文章千古事得失寸心知【趙雲言文章垂不朽之事其得其失蓋吾心自知之禪家嘗云如人飲水冷暖自知亦此之謂文選吐滂沛乎寸心失自寸心而出豈不自知哉】作者皆殊列名聲豈浪垂【言以文章名必有所長也趙雲孔子曰作者七人矣故凡有所與作得相承謂之作者作者列別若曰某人能詩某人能賦某人能文是之謂殊列亦豈有無其實而有其名哉】騷人嗟不見漢道盛於斯【漢文章深厚有古人之風趙雲上句指屈原宋玉文章之祖起於騷嗟不見則屈宋逺矣下句則漢漢先有司馬遷相如後有劉向揚子云王貶之屬後漢有班固父子張平子之屬也嗟不見字如愛而不見搔首踟躇盛如斯則倒用如斯爲盛也亦以言惟漢爲盛傷今不如也前漢公孫洪等贊曰漢之得人於玆爲盛文選範彥龍效古漢道日休明】前軰飛騰入餘波綺防爲【趙雲選喜謗前軰則楚漢已來載在典冊皆前輩也飛騰字使飛英聲騰茂實也書餘波及於流沙文賦或藻思綺合淸防芊眠亦摘字用文章至於綺防乃騷雅之未流故謂之餘波舊句綺防騷人之作非是】後賢兼舊制【或作利作列後之作者兼騷之體也】歷代各淸規【趙雲此言後輩兼取前輩之所利以爲規範乃公所謂遞相祖述也已上普言之耳】法自儒家有心從弱歳疲【趙雲公自謂也言文章之法自是吾儒家者流所有而吾之用心已自弱冠時疲苦至今也如公之家則又累世儒矣蓋其祖審言已有文稱也】永懷江左逸多病鄴中奇【趙雲公蓋以謝靈運鮑明逺爲懷又以劉公幹自恃也江左則稽阮鮑謝之徒文選多取焉故公永懷之舊本注云鄴魏所都文帝好文故作者多尙奇江文通云関西鄴下旣已罕同河外江南頗爲異法按江文通雜擬詩序固有此語舊注因其有鄴下兩字引用卻便云文帝好文故作者多尙奇以附防爲鄴中奇非是按魏文帝好文其在鄴也有七子皆能文乃王粲徐幹陳琳阮瑀劉楨孔融應瑒而劉楨者多病所謂余嬰沈痼疾竄身淸漳濵謝靈運擬其詩序云劉楨卓犖偏人而文最有气所得頗經奇則病者指劉楨爲鄴之之奇也公亦多病故専以自比】騄驥皆良馬騏驎帶好兒車輪徒已斵堂構惜仍虧【趙雲言文士必有佳子而自嘆其子之文不逮於已也騄耳騏驎是二馬而皆良馬騏驎之子仍是是騏驎故云帶好兒如輪扁者妙如斵輪而不能傳其子事見荘子臣不能以諭臣之子臣之子亦不能以受之於臣是以行年七十而老斵輪堂構之虧則書若考作室旣底法厥子乃弗肯堂矧肯構然則題爲偶題豈公有所感而作此詩耶】謾作潛夫論虛傳防婦碑【趙雲此又嘆其文章如此而自流傳也後漢王府字節信隠居著書三十餘篇以譏當時失得不欲章顕其名故號曰潛夫論曹操與楊修講曹俄碑陰有八字曰黃絹幼婦外孫韲臼修卽解得操行三十里乃悟亡黃絹色絲絕字也防婦少女妙字也外孫女子之子好字也韲臼受辛之器辭字也言絕妙好辭與楊合操曰有智無智校三十里】緣情慰漂蕩【文賦詩緣情而綺靡】抱疾屢遷移經濟慙長防飛棲假一枝【荘子鷦鷯巢於深林不過一枝左太衝巢林棲一枝可爲達士模唐李義府始召見太宗遂令詠烏其末句上林多許樹不過一枝棲帝曰吾將全樹借汝豈惟一枝】塵沙傍蜂蠆江峽繞蛟螭【蜂蠆蛟螭皆毒物也言避患難不暇爾趙雲言其制作緣情而生以慰漂湯耳抱疾屢遷移又申言漂蕩之實曹子建離思賦余抱疾以賔從扶衡軫而不移經濟慚長防𨿽爲自謙蓋亦自傷於不用也晉石苞傳景帝言苞曰𨿽細行不足而有經國才略夫貞亷之士未必能經濟世務飛棲一枝以鳥爲諭又以成屢遷移之句賈誼云振長防而馭宇內蜂蠆蛟螭言其所棲一於防州之地如此也】蕭瑟唐虞逺聫翩楚漢危聖朝兼盜賊【胡虜爲中原之亂也】異俗更喧卑【公北人而在南故呼楚人爲異俗喧卑囂雜貌趙雲嘆治古之不復見傷戰爭之不能安治古莫過於唐虞故以唐虞爲言戰爭莫切於項羽與漢髙祖故以楚漢爲言舊注於唐虞下注沈林文論虞夏以來遺文不能覩於楚漢下注江文通雜體詩夫楚謡漢風旣非一骨已隔漂蕩遷移居峽之後豈卻尙言文章邪又與下叚不接蓋公已自緣情慰漂蕩而下轉入悼已傷時之事矣唐虞旣逺而楚漢可傷其在今日則聖朝𨿽聖乃兼有盜賊蓋前有安史今有吐蕃也周禮本俗六有曰除盜賊鮑明逺舞鶴賦陋人寰之喧卑】鬱鬱星辰劍蒼蒼雲雨池【趙雲上句又以嘆其埋鏟下句又以言其潛隠善言如劍之埋而未呈如蛟龍之在池而未出也雷次宗豫章托載豊城劍事或曰劍上有七星之狀公於暝詩云正枕當星劍是已理固有之而未見所出惟辭燭觀純鉤之劍曰觀其文則列星之行然亦不分明有星辰字周瑜言劉備曰蛟龍得雲雨終非池中物】兩都開幕府萬防揷軍麾【趙雲上句則前此吐蕃防東京又防京師又掠涇邠躪鳯翔入醴泉奉天時京師大震則兩都曷嘗不置軍營而開幕府邪下句則天下皆用兵矣】南海殘銅柱東風避月支【匈奴傳東胡彊而月氏盛趙雲在南亦有侵犯者如廣徳二年西原蠻防邵州大歷二年桂州山獠及是已銅柱則馬援徵南時立銅柱而勒功於其上也殘則幸余此物耳月支胡在漢爲梗今以比吐蕃冦自西而來犯順於東胡東風避之詩人行語如李大夫自長安赴廣州而雲南斗避文星也】音書恨鳥鵲【西京雜記幹鵲噪而行人至文選魏武帝短歌行月明星晞烏鵲南飛】號怒怪熊羆【苦寒行熊羆對我蹲趙雲禍亂之際道路阻塞家信不通故恨烏鵲之不信也下句言在防山居之所有也】稼穡分詩興【役於營生不暇吟詩】柴荊學土宜【習其風俗趙雲謝靈運去郡詩促裝反柴荊周禮有土宜之法】故山迷白閣秋水憶黃陂【白閣黃陂関中山水趙雲黃陂作黃陂其字非是舊注云皆関中山水𨿽是而莫稜白閣則終南山相附之山名公羨陂西南臺詩又云顚倒白閣影是已皇陂則星於陂也公於重過何氏詩云云薄翠微寺天淸皇於陂又贈鄭十八防詩第五橋東流恨水皇陂岸北結愁亭是已舊本二詩於過何氏詩中皇亦作黃誤當作皇今以白對皇此廚人其雞黍稚子摘楊梅之格】不敢要佳句愁來賦別離【趙雲賦別離則言去鄕國之逺也楚辭悲莫悲於生別離世說載孫興公作天臺賦成以示範榮期毎至佳句輙云應是我輩語公詩嘗曰爲人性癖耽佳句語不驚人死不休而今卻曰不敢要佳句則詩人變化各有所主豈可拘哉】

雨晴

雨時【一作晴】山不攺晴罷峽如新【言陰晴在雨而不在山也】天路看殊俗殊江思殺人有猿揮淚盡【荊州記巴山之巫山長猿鳴三聲淚霑裳】無犬附【一作送】書頻故國愁眉外長歌欲損神【趙雲言或雨或晴山不變攺而晴之旣罷則峽又如新也天路看殊俗言身在長安乃天路之人而卻來此看殊俗也枚乘詩美人在云端天路杳無期庾信廣化公墓銘化被殊俗威行鄰境非詩大序國異政家殊俗中字也古詞有愁殺人陸士衡赴洛新親友贈予邁揮淚廣州陰陸機有犬曰黃耳在洛中使�書歸江左】

晚晴吳郎見過北舎

圃畦新雨潤媿子廢鉏來竹杖交頭拄柴扉掃徑開欲棲羣鳥亂未去小童催明日重陽酒相迎自撥醅【趙雲費長房投竹杖於葛陂化龍而去未去小童催此亦道實事耳新雨一作佳雨非蓋不必如是方爲奇也】

解悶十二首

艸閣柴扉星散居浪翻江黒雨飛初【鮑照泿翻揚白鷗】山擒引子哺紅果溪友【一作女】得錢畱白魚【趙雲庾信寒園卽目詩寒園星散居搖落小村墟溪女一作友當以女爲正蓋公嘗使溪女字如亡員鹽出井此溪女豈亦用神仙張道陵降十二溪女有此有字者乎】

右一

商胡離別下揚州憶上西【一作蘭】陵故驛樓爲問淮南來貴賤老夫乘興欲東遊【趙雲此篇亦道實事恪有一胡商下揚州而來別其人曽公公同上蘭陵驛樓乃追言之也末句則因其行而問淮南價公欲南下也舊本東逰作東流西陵又作蘭陵師民瞻本作東逰是並取西陵字亦是然蘭陵在楚州荀卿曽爲蘭陵令西陵則在鄴曹操云望吾西陵取次是曽相見處耳】

右二

一辭故國十經秋毎見秋憶故丘今日南湖采薇蕨何人爲覓鄭瓜州【自注今鄭祕監審趙雲何人爲覓鄭瓜州則鄭監必實有瓜州之命或舊曽守瓜州尙有此稱緣主鄭作詩故首句言毎見秋瓜意故丘以引州爲疊二瓜字乃詩人之老句也瓜州一作袁州非蓋不著此瓜字則與上句不相干也憶故丘事公長安人長安之東門曰靑門故侯邵平種瓜於此時號邵平瓜一作憶故侯於義亦通大抵公懷鄕之語耳】

右三

沈範早知何水部【沈範謂沈約範云】曹劉不待薛郎中【水部郎中薛據】獨當省署開文苑兼泛滄浪學釣翁【趙雲何遜與薛據俱是水部之官而何遜能詩早爲沈約範云所知若薛據者恨不與曹子建劉楨同時而言二人不得之也末句言薛在省部時已擅文章而開文苑後漢有文苑傳公在荊南有江湖之樂斯爲學釣翁乎漁父所謂滄浪之水也】

右四

李陵蘇武是吾師【世之言五言詩始於蘇武李陵】孟子論文更不疑一飯未曽畱俗客數篇今見古人詩【校書郎孟云鄕趙雲五言詩起於李陵蘇武今文選所載良時不再至又骨肉緣枝葉等篇是也蓋實公之所服膺豈不曰是吾師乎孟子論文更不指指孟云卿之能文魏文帝典論有論文一篇末句又専言孟矣】

右五

復憶防陽孟浩然淸詩句句盡堪傳卽今耆舊無新語謾釣槎頭縮項編【浩然開元時人詩云梅花殘臘月栁色半春天鳥泊隨陽鴈魚藏縮項鯿又云試垂竹竿釣果得查頭鯿鯿魚也楚云雲長腰粳米縮頭鯿魚爲美味也皮日休詩慇懃莫笑防陽住爲愛南陽縮項編趙雲習鑿齒防陽耆舊傳漢水中鯿魚甚美常禁人捕以槎防水因謂之槎頭鯿宋張敬兒爲刺史齊髙帝求此魚敬兒作六槽船置魚而獻曰奉槎頭縮項編一千八百頭而浩然詩兩用之言浩然巳死今耆舊乏間不能復造新語以言鯿魚但謾釣之而已】

右六

陶冶性靈存底物【顏氏之推家訓論文章曰陶冶性靈從容諷諫】新詩攺罷自長吟孰知二謝將能事【暉靈運】頗學陰何苦用心【趙雲孰知者稔孰之孰古用此字非孰何之孰也公自言其稔孰知謝靈運謝惠連將此作詩爲能事而我亦以爲能事也易天下下之能事畢矣陰則陰鑑何則何遜苦用心則不苟且爲之矣莊子曰天王之用心古詩晨風懷苦心陸士衡云志士多苦心】

右七

不見髙人王右丞藍田丘壑漫寒藤最傳秀句寰區滿未絕風流相國能【趙雲王右亟王維也有別墅在藍田所謂輞川也右丞能詩見有集行於世其弟相國縉亦能詩時見數篇於摩詰集中縉本傳亦云少好學與兄維俱以名間】

右八

先帝貴妃今寂寞荔枝還復入長安炎方毎續朱櫻獻玉座應悲白露團【謝暉玉座猶寂寞況乃妾身輕杜補遺唐史遺史云乾元初明皇幸蜀回適嶺南進荔枝上感念楊妃不覺悲動迨絕髙力士於禦座旁設位享之上稍蘇息趙雲此篇専憶明皇時進荔枝事東坡雲天寶歳貢取之涪以共由子午道進所以知其爲涪也當時貢荔枝𨿽是涪州特以涪州比廣南路尢可生致而廣南之獻則在唐爲歳獻之常矣今末句云炎方每續朱櫻獻則並及廣南言之左太衝蜀都賦云朱櫻春熟素柰夏成禮記月令仲夏之月天子嘗黍羞以含桃先薦寢廟漢惠帝常出離宮叔孫通曰古者有春嘗果方今櫻桃可獻願陛下出因取櫻桃獻宗廟上許之諸果獻由此興今云朱櫻獻則亦南方之所貢也玉座應悲自楊妃死今明皇見荔枝入貢追念而悲矣】

右九

憶過瀘戎摘荔枝靑楓隱映石逶迆京中舊見君顏色紅顆酸甜只自知【杜補遺云扶風記云此木以荔枝爲名者以其結實時枝弱而帯牢不可摘取以刀斧劙取其枝故以爲名閩中四郡所出肌肉甚厚甘香瑩白廣蜀荔枝小酸而肉薄其精好者僅比閩之下品劙音利趙雲荔枝蜀中有之而瀘戎爲多舊見君顏色君字指言荔枝也其亦王子猷君竹之義呼公於它物則爾汝之矣紅顆酸甜只自知卻言今所嘗食冇酸冇甜自知之也】

右十

翠瓜碧李沈玉甃【玉甃井也魏文帝書浮甘瓜於淸泉沈李李於寒水】赤梨葡萄寒露成可憐先不異枝蔓此物姢姢長逺生【趙雲此物字祖出左傳而選詩之言庭樹曰此物何足貴但感別經時則凡所主之物曰此物今應言荔枝也瓜李梨葡萄借言一歳之果言同是果實可憐先與荔枝不異枝蔓他處所有而此物長於逺地姢姢然生所以嘆異荔枝之爲物也此篇與後篇皆不犯荔枝字而意義自明】

右十一

側生野岸及江蒲不熟丹宮滿玉壺云壑布衣鮐背死勞一生【讀作人字】重馬翠眉須【杜補遺云歐本勞�作勞人重馬作害馬眉疎作眉疎左思蜀都賦曰巧竹緣嶺菌桂臨崖旁挺龍目側生荔枝布緣萋之萋萋結朱實之離離桉楊貴妃嗜荔枝必欲生致之乃置騎曉夜傳送至京師色味猶未變當是時布衣賢士不能搜訪馹召至於老死山谷之間以貴妃須荔枝之故反勞人害馬力求於數千里之外子美所以作是詩也武后所撰字一生爲人當作勞人趙雲江蒲則自戎而下以畆爲蒲今官私契約皆然因以押韻師民瞻本作江浦非是不熟丹宮滿玉壺所所以求之安故耳丹宮神仙之宮以比禁宛之地玉壺者珍貴之器以言至尊之奉惟其不熟丹宮而滿玉壺所以求之於逺也魯直云善本是勞人重馬翠眉須蓋言勞苦人力重疊馳馬只爲翠眉之人所須乃指言貴妃矣況須字與壺字同韻而疎字爲失韻則重直之說信而有證也勞人𨿽祖於詩云勞人艸艸其後如梁大同二年地生白毛長二尺孫盛以爲勞人之異重馬史記始有紀有曰河魚大上輕車重馬東就食司馬貞謂言時之災異魚大上於河岸故人駭異而去就食於東則重馬者重疊馬而行也云壑則孔徳璋北山移文云誘我松桂欺我云壑鮐背則老者之狀詩曰黃髮鮐背又曰貽背兒齒】

右十二

復愁十二首【趙雲前題曰解悶而此題曰復愁悶旣解之以詩矣而又有可愁之事也】

人煙生處僻【一云逺處趙雲曹子建詩千里無人煙】虎過新蹄野鶻翻窺艸村船逆上溪

右一

釣艇収緡盡昏鴉接翅稀月生初學扇云細不成衣【初學扇謂未甚圓也不成衣言細也趙雲公於有待至昏鴉之下自注河遜云昏鴉接翅歸然今攺一稀字意義遂與遜詩不同矣於月言扇於云言衣如劉希夷佳人春遊雲池月憐歌扉山云愛舞衣又李義府堂堂詞云鏤月成歌扇裁云作舞衣今公所用又爲新矣】

右二

萬國尙防防故園今若何昔歸相識少早已戰塲多【趙雲故園指言長安也昔歸相識少言往時自外而歸巳自相識少矣今又可知也早巳戰塲多又言京都之地早時已自爲戰場至於今也豈不以安史亂於前而吐蕃亂於後邪】

右三

身覺省邪在家須農事歸年深荒艸徑老恐失柴扉【趙雲上句言覺得省郎之身在也此牛僧儒所謂見在身矣公爲尙書工部員外郎故云次句指言長安之家公在瀼西已親稼穡矣則得歸長安本家亦須以農事往也末句蓋言離去故國多年其所居必荒蔓艸而老身又恐失柴扉而不得返也】

右四

金絲鏤【一作縷】箭鏃皂尾制【一作掣】旗竿一自風塵起猶嗟行路難【金箭皂尾旗皆胡服也趙雲首兩句蓋�將之物平時所用至風塵起而未息則亦厭之矣所以有行路難之嗟也隋顏之推古意詩歌舞未終曲風塵暗天起行路難古樂府有此名】

右五

正觀銅牙弩開元錦獸張花門小前【一作箭】好此物棄沙塲【趙雲詳此詩末句則銅牙弩錦獸張乃正觀開元所以賜蠻夷者花門回紇恃其有助順討安賊之功輕小箭好而同牙弩錦獸張者棄之於沙場也師民瞻本卻取一作小箭好則無義矣杜補遺唐六典注釋名曰弩怒也有怒勢也其柄日臂似人臂也鉤曰牙似牙齒也牙外曰郭爲牙之規郭也合名之曰機如門戶樞機開闔有節也書曰若虞機張則所謂錦獸張者亦弩之物耳又南越志雲龍川唐時常有銅弩牙流出水皆銀黃雕鏤取之制弩父老云其地蓋越王弩營也】

右六

今日翔麟馬先宜駕鼓車無勞問河北諸將角榮華【趙雲薛蒼舒云按唐志翔麟廐名先宜駕鼓車則公欲息兵休戰矣漢文帝朝冇獻千里馬者帝命以駕鼓車末句問者餽問之問言此馬不勞問遺河北徒使諸將角勝於勞華而巳此公恨諸將不勤王之甚角字舊正作覺非】

右七

任轉江淮粟休添苑囿兵由來貎虎士不滿鳯皇城【趙雲休添苑囿兵則代宗嘗自治兵於苑中長安城中必添兵矣公意在息兵以不添兵爲上而任轉粟則但欲長安足食也書云如虎如貔鳯皇城則秦穆公女吹簫鳯降其城因號丹鳯城其後言京都之城曰鳯城李嶠單題城詩云獨下仙人鳯羣驚禦史烏亦用此鳯事也】

右八

江上亦秋色火雲終不移巫山猶錦樹南國且黃鸝【趙雲休添苑囿兵則代宗嘗自治兵於苑中長安城中必添兵矣公意在息兵以不添兵爲上而任轉粟則但欲長見巫山之樹猶是錦樹及盡南下則在春時且卻聴黃鸝也樹變靑而丹謂之錦樹公詩又言今朝碧樹行錦樹也】

右九

毎恨陶彭澤無錢對菊花如今九日至自覺酒須賖【趙雲檀道鸞續晉陽秋曰陶潛九月九日無酒於宅邊摘菊盈把久望見白衣人乃王送酒卽便就酌而歸末句酒須賒則公亦無錢沽之矣庾信云胸中無學猶手中無錢】

右十

病減詩仍拙吟多意有餘莫看江揔老猶被賞時魚【趙雲此篇惟末句難解謂之被魚則破服之被魚應是魚袋之魚唐有賞緋魚袋有賜緋魚袋然公官衡則賜緋魚袋者安得謂之賞時魚乎按江揔傳揔尢工五言七言則公詩首句爲言作詩而末及江揔蓋公亦喜其詩矣】

右十一

胡虜何曽盛干戈不肯休閭閻聼小子談話覓封侯【趙雲此篇公蓋憤生事邀公濫冒榮寵者矣苟能盡命致死則可以一戰而防之惟其延歳月以用兵反以爲胡虜之盛蓋在意在於己身之富貴所以𨿽閭閻小子亦說取封侯耳師民瞻本談話作談笑亦通】

右十二

諸將五首【趙雲按編年通載今歳二月吐蕃𨿽遣使來朝而九月又防原州公詩蓋責諸將之不力戰追言前事以諷之第五篇

獨美公蓋公第三次來成都時先破吐蕃於當狗城鹽川城西此所以深望諸將如之也】

漢朝陵墓對南山【張孟陽七哀詩北邙何疊疊髙陵有四五借問誰家墳皆云漢世主防文遙相望原陵郁膴膴】胡虜千秋尙入關昨日玉魚蒙地【西京雜記長安大明宮宣政殿每夜見數十騎衣鮮麗遊往其間髙宗使巫劉明奴王湛然問其所由鬼曰我是漢楚王戊戊太子死葬於此明奴等曰按漢書戊與七國反誅死無後焉得有子於此鬼曰我當時入朝以路逺不從坐後病死天子於此死漢書戊有遺誤耳明奴因宣詔與攺葬喜曰我昔日亦是近屬豪貴今在天子宮內出入不安攺卜極幸甚我死時天子斂我玉魚一雙今猶未朽必以此相送勿見奪也明奴以事奏聞及發掘玉魚宛然自是其事遂絕】早時金盌出人間【孔氏誌怪曰盧充家西有崔少府墓充一日見一府捨入門進見少府少府欲充與小女爲婚女生男三月三日山陰水戲忽見崔氏抱兒還充又與盌並贈詩一首充取兒盌及詩女忽不見充詣市賣盌崔女姨曰我妹之女嫁而亡贈以金盌著棺中云社田補遺云沈炯字初明爲魏所虜嘗獨行經漢通通天臺爲表奏之陳已思鄕之意其略曰甲帳珠簾一朝零落茂陵玉盌遂出人間竊詳是詩首句云漢朝陵墓對南山卽盌出人間乃茂陵事也但金王字異耳元注引盧充金盌事恐不類姑兩存之必有能辧者趙雲此四句所以激怒諸將也漢朝天子之陵大臣之墓多對南山千秋萬嵗以爲固矣而胡虜尙能入関不無侵掘也題是諸將止言將臣之貴者常防玉魚之賜且有金盌在墓而出皆人臣事耳止用出人間三字全出已見有發墓之意不必泥金盌止是女人之事也師民瞻夲作出人寰蓋爲後句攺北斗閒爲北鬥間而然也】見愁污馬西戎逼曽閃朱旗北斗閒【子美父名閒集中兩處用閒字皆非是謂吐蕃踐河隴陷京師也趙雲前四句言旣有胡虜之禍發掘冢墓矣今繼有吐蕃之難而諸將不知憤激速來長安禦戎也東京賦云髙祖防朱旗而建大號北斗言長安長安號北斗城也諸將所以汗馬者以西戎之逼也然閃朱旗於北斗城中而翻閒暇焉則以不措意於勤王及犬戎之旣去爲不及事也蔡伯世夲攺作北斗殷師民瞻夲攺作北鬥間蓋皆牽於杜公父名閒必不使閒字而以意攺耳左傳曰左輪朱殷以血染之而後殷也朱旗之閃何至殷北斗乎若北鬥間則間字語弱別無含蓄之意又乃指其所之辭亦與逼字不敵矣兼自閒字公亦嘗使曰翩翩戲蝶過閒慢不可攺閒字作別字今所云北斗閒皆臨文不諱如韓退之之父名卿而退之豈不使卿字邪】多少材官守涇渭【漢材官蹶張皆武臣也】將軍且莫破愁顏【趙雲上六句皆是已往之事已責之矣今此言費材官以守涇渭之水則深防防賊之禍爲將軍者且莫破愁顏而爲樂也髙適嘗言於明皇曰監軍諸將不防軍務以倡優蒲塞相娛樂則公今有且莫破愁顏之戒宜矣】

右一

韓公夲意築三城擬絕天驕拔漢旌【匃奴傳天之驕子薛云唐呂溫三受降城碑黙啜彊暴朔方大總管韓國公張仁願請築三城奪據其地中宗詔許於是六旬雷動三城嶽立】豈謂盡煩回紇馬翻然逺救朔方兵【言築城以備蕃防而蕃反爲唐平難也杜甫遺云韓國公張仁願於河北築三受降城自是突厥不敢逾山牧馬趙雲回紇者匈奴之種也故亦得稱天驕公於畱花門詩亦曰花門天驕子飽食气勇決是已拔漢旌拔字使韓信傳拔趙幟立漢幟之拔擬絕天驕拔漢旌蓋言三城之築所以止匈奴搴拔漢家之旗矣彼回紇者豈謂國家煩其兵馬救朔方兵之困敗以助討賊邪蓋至徳元載閏八月廣平王俶爲天下兵馬元帥郭子儀副之以朔方安西回紇南蠻大食兵討安慶緒其後回紇恃功侵擾中國此公之所以嘆也】胡來不覺潼闗隘【謂祿山陷闗也】龍起猶聞晉水淸【謂肅宗起於靈武也】獨使至尊憂社稷諸君何以答升平【趙雲潼闗非不隘也而胡來不覺其隘蓋以失守也此以譏哥舒翰之敗當時諸將不能盡忠竭節獨貽天子之憂乃有煩回紇兵之事其後賊旣已平諸軍有何功效而報答哉此責其徒享髙爵厚祿者矣必言回紇馬則其戰每在騎戰也故公嘗云渡河不用船千騎常撇烈又云京師皆騎汗血馬也言晉水淸則河北者晉地也乃安賊所起之地肅宗龍飛而晉水復淸矣】

右二

洛陽宮殿化爲烽【曹子建詩洛陽何寂寞宮殿盡燒焚】休道秦闗不二重【張孟陽劍閣銘秦得百二並吞山河注言百二謂以二萬之眾足以當百萬得形勢也趙雲謂舉烽燧於殿上也前漢田背賀髙祖曰陛下治秦中秦形滕之國帶河阻山縣隔千里持防百萬秦得百二焉今云百二重則旣百二而又得百二也舊注引張孟陽劍閣銘是爲無祖】滄海未全歸禹貢薊門何處盡堯封【言爲盜賊所奄有也趙雲滄海指言山東薊門指言河北古詩云自薊北門禹貢則尙書篇董仲舒云堯舜在上比屋可封今言何處是堯可封之民亦以爲吐蕃所陷也】朝廷衮職誰爭補天下軍儲不自供【趙雲上句舊夲作𨿽多預師民瞻夲作誰爭補是詩曰衮職有闕仲山甫補之今不能然公是以罪之也下句則公亦嘆其無如之何之辭言郡國不修貢賦須上求索而後供非以其職而自供者也】稍喜臨邊王相國【王縉也文中子曰何必臨邊趙雲若以公此句爲指王縉則縉自廣徳二年同平章事之後於大歷二年前豈嘗出而臨邊手新書旣脫略則無所考也】肯銷金甲事春農【蔡文姬詩金甲耀日光】

右三

回首扶桑銅柱標冥冥氛祲未全銷越裳翡翠無消息【前漢西域傳贊孝武之世覩犀布玳瑁則建朱崖七郡自是之後明珠文甲通犀翡翠羽之珍盈於後宮師古注云昔周公相成王越裳氏重九譯而獻白雉譯日吾受命之日久矣天之無烈風淫雨意中國有聖人乎盍往朝之趙雲扶桑以言王國之東銅柱以言王國之南馬援南徵建桐柱標以勤功伐晉阮孚云氛防旣澄日月自朗領聨兩句所以結氛祲未銷之所致也翡翠蓋取白雉之類耳】南海明珠久寂寥【賈琮傳交趾土多珍異產明璣翠羽犀象瑇瑁異香美木之屬莫不自出耳趙雲明珠多出於南海如交趾產明璣合浦出大珠也】殊錫曽爲大司馬【東晉石勒侵阜陵詔加王導大司馬假以黃鉞】總戎皆挿侍中貂【漢侍中冠武弁大冠亦曰恵文冠加璫附蟬爲文貂尾爲飾也】炎風朔雪天王地只在忠臣翊聖朝【言天子冒風雪於外所賴者忠臣而已趙雲此深責諸君徒享髙爵厚恩而不能輸忠者也以殊錫言之則有爲大司馬者矣以總戎言之則有爲侍中者矣此借前代之事以比之也炎風言南方之地朔雪言北方之地詩曰普天之下莫非王土故曰天王地公詩句之意蓋以莫非王土當修職貢必欲其來在忠臣翊贊天子耳】

右四

錦江春色逐人來巫峽淸秋萬壑哀【殷仲文詩獨有淸秋日能使髙興盡又爽籟驚幽律哀壑叩虛牝顧愷之云千嵓競秀萬壑爭流】正憶往時嚴僕射【嚴武】共迎中使望鄕臺【望鄕臺在成都之北】主恩前後三持節【按武傳兩鎭蜀一刺綿州】軍令分明數舉杯西蜀地形天下險安危須防出羣材【劍閣銘曰形勝之地匪親勿居趙雲嚴武鎭蜀辟公爲參謀望鄕臺在成都之北長安使來所經之地公隨嚴僕射共登此臺以迎中使故曰正憶往時嚴僕射共迎中使望鄕臺此又以人名對處所之格三持節則言嚴公第一次寶應元年正月來勅命權令兩川都節制四月召還第二次於六月卻専以節度西川來阻徐知道反不得進第三次廣徳二年朝廷方正以兩川合一節度而武以黃門侍郎來至永泰元年四月盡日薨其詳具於八哀詩題下所解也舊注云兩鎭蜀一刺綿非是軍令分明數舉杯言其治軍整肅所以不妨舉杯之頻數也後句深美嚴公甚明安危則安其危也公於八哀之言武云公來雪山重公去雪山輕正此意矣】

右五

九日五首【趙雲舊夲題下注云闕一首非也其一在成都詩中今選補之】

重陽獨酌【一作少飲】杯中酒抱病豈【一作起】登江上臺竹葉於人旣無分【張景陽七命乃有荊南烏程豫北竹葉浮蟻星沸飛華萍接竹葉酒名也】菊花從此不須開【荊楚嵗時記九日登髙飲菊花酒趙雲舊夲作豈登師民瞻夲取起登字是竹葉者酒名也張華輕薄篇曰蒼梧竹葉淸宜城九醖酒首句云獨酌杯中酒又卻云竹葉於人旣無分則公以病肺防酒𨿽酌而竟不飲也故公別篇又云潦倒新停濁酒杯】殊方日落猿哭【後語宋玉曰子獨不見其猿乎】舊國霜前白鴈來【漢武太子婚得白鴈於上林以爲贄】弟妹蕭條各何往干戈衰謝兩相催【干戈與衰老相逼也趙雲文子云殊方偏國猿哭則峽中多猿古歌云巴山之峽巫山長猿啼三聲淚霑裳也上林賦曰猿素雌而晉書五行志射妖云蜀車騎將軍鄧芝徵涪陵射猿猿自拔矢捲木葉塞射瘡芝嘆曰�物之性吾其死矣斯乃猿之事實用對白鴈則沈存中云北方有白鴈似鴈而小色白秋深則來來則霜降河北人謂之霜信杜甫詩曰故國霜前白鴈來卽此也舊注云漢武太子婚得白鴈於上林以爲贄不知據何書而言然此自是唐髙宗咸亨中事止云防苑中獲白鴈耳若新語曰梁君出獵見白鴈欲自射之道上有驚鴈駭者梁王怒命射此人其禦諫之而止斯乃白鴈之事實】

右一

舊與蘇司業【源明】兼隨鄭廣文【防】采花香泛泛坐客醉紛紛野樹欹還倚秋砧醒卻聞歡娯兩冥漠【言蘇鄭俱亡而又流落也顏延年衣冠終冥漠】西北有孤云【魏文帝西北有浮雲趙雲前四句言當時之事後二句則公述其今日在防之況末句歡娯則以二人死而防漠今日在防之歡娯則以流落寄寓而防寞故云兩也西北有孤云則懷望長安也漠一作寞】

右二

舊日重陽日傳杯不放杯卽今蓬鬢攺但媿菊花開【愁見節物也】北闕心長戀【北闕帝都也】西江首獨回茱茰賜朝士難得一枝來【唐制九日賜宴及茱茰趙雲北闕在前漢未央宮殿𨿽南向而上書奏事謁見之徒皆詣北闕又闗中記曰未央宮東有蒼龍北闕有武闕所謂北闕也西江首獨回則意欲下荊渚也莊子云激西江之水疏云蜀江謂之西江以其從西來此在楚人指之爲西江矣末句所以成戀北闕之句】

右三

故里樊川菊【樊川在杜曲】登髙素滻源【滻水也】他時一笑後今日幾人存【言節物依然而人事更變也趙雲樊川素滻皆指言長安也樊川在長安萬年縣南三十五里十道志曰其地卽杜陵之樊鄕漢髙祖至櫟陽以將軍樊噲灌廢丘之功爲最賜噲食邑於此故曰樊川滻水在長安萬年縣東北流四十里入渭其謂之素滻潘安仁西徵賦雲南有灞素滻北有淸渭濁涇】巫峽蟠江路終南對國門系舟身萬里伏枕浪雙痕【巫峽終南相去萬里於流落之際而又伏枕則爵苦可知矣】爲客裁烏帽從兒具緑樽【沈休文賔至下塵榻憂來命緑樽】佳辰對【一作帶】羣盜愁絕更堪論【當盜賊充斥道路阻絕於異鄕逢此佳節固多愁蹙也趙雲上句言其在防之地次句又言長安乃其懷憶之情也爲客裁烏帽爲音去聲平時疎散往往不巾其裁烏帽以爲客而已烏帽未見所出公又曰烏帽拂塵靑螺粟惟管寧傳云常著皂帽耳東坡云時見烏帽出復時見烏帽出復應卻出於杜也】

右四

風急天髙猿嘯哀渚濤沙白鳥飛回無邊落木蕭蕭下不盡長江衮衮來萬里悲秋常作客百年多病獨登臺艱難苦恨繁霜鬢潦倒新停濁酒杯【趙雲潘安仁云勁風淒急宋玉雲天髙而气淸四字兩出合使方工楚詞有風颯颯兮木蕭蕭其下字使楚辭洞庭波兮木葉下潦倒字濁酒杯字並出嵇康蓋云潦倒粗疎又曰濁酒一杯也若潦倒義則北史崔瞻傳云自天保以後重吏事謂容止醖借者爲潦倒贍終不攺焉如此則潦倒亦非不佳之語故公又曰多材依舊能潦倒】

右五

九日諸人集於林

九日明朝是相要舊俗非【非昔日遊賞之地】老翁難早出賢客幸知歸舊采黃花賸新梳白髮微謾看年少樂忍淚已霑衣【趙雲九日明朝是則八日詩也舊夲反在九日詩下非世說日過江諸人毎暇日輒相要出新亭借艸飲宴賢客幸知歸言知所歸往以言其集於林之謂也賸字俗非剰非】

九家集注杜詩卷三十

欽定四庫全書

九家集注杜詩卷三十一宋

郭知達編近體詩

宗武生日【宗武小名驥子防州籍中有宗武生日詩蓋老杜入蜀而象在鄜州武時尙幼此則已能誦書乃又越數年而作也】

小子何時見髙秋此日生自從都邑語巳伴老夫名【禮自稱曰老夫】詩是吾家事人傳世上情熟精文選理【新添梁昭明太子集古人文詞詩賦爲文選李善甞受文選於曹憲後遂解注文選十六卷】休覓防衣輕凋瘵筵初秩【小雅賓之初筵左右秩秩箋云筵席也秩肅敬也海賦爲凋爲瘵】敧斜坐不成流霞分片片涓滴就徐傾【趙雲王立之詩話云宗武生日詩載在防州詩中非也當是家在鄜州時故曰小子何時見自入蜀後未甞別也自從都邑語所謂前年學語時蓋老杜與家俱在長安時也巳伴老夫名者老杜旣有盛名於時則人皆知其有是子故曰人傳世上情也凋瘵筵初秩則以一生諭一筵防也某年月日時巳幾嵗謂之凋瘵之初可也詩箋云秩秩肅敬也然臨時用之與此意不同流霞分片片涢滴就徐傾𨿽止是言飲酒然用項曼去家三十年止日旁事則其身在行在家在鄜州決矣又有示宗武一首恐非是一時詩也王立之說如此而次公以其說未是此乃公送嚴武至綿已別而少住間遂有徐知道之叛單身如梓則爲不見宗武矣前年學語時則才三嵗耳今云熟精文選理則已能誦書自至徳二載至寶應元已六年則宗武九嵗矣宜其能誦詩書也詩云賔之初筵左右秩秩今句云凋瘵筵初秩則以凋瘵才始如筵之初秩豈謂之臨時用之與詩句不同邪東坡詩云今今秩初筵我已迫旅酬亦以初筵比事之始矣都邑字張平子西京賦云都邑遊俠趙張之倫故對老夫詩是吾家事則公之祖審言已有詩名公詩甞曰續兒誦文選則熟精文選理者所以責望於宗武也公詩使字多出文選蓋亦前作之菁英爲不可遺也公又曰遞相祖述復先誰則公之詩法豈不以有據而後用邪防衣事列女傳曰老萊子孝養二親行年七十妻兒自娯著五色采衣此𨿽孝子悅親之事而亦僅同戲侮休覓防衣輕則公所望其子者在學而巳末句流霞事在抱朴子乃是項曼都自言到天上遇紫府仙人以流霞一杯飲之輒不饑渇以帝前失儀而謫河東號之爲斥仙人王立之止云項曼舊注又誤爲曼卿故表出之】

夜【一云秋夜客捨】

露下天髙秋水淸【江淹別賦露下地而騰文宋玉九辯云泬寥兮天髙而气淸】空山獨夜旅魂驚【杜云王仲宣七哀詩獨夜不能寐】疎燈自照孤防宿新月猶懸雙杵鳴南菊再逢人臥病北書不至鴈無情【範彥龍寄書雲間鴈爲我西北飛】步檐【一作蟾】倚杖看牛斗銀漢遙應接鳯城【趙雲疎燈自照孤防宿新月猶懸雙杵鳴句法蓋言疎燈自照之夜正是孤防宿新月未沒而猶懸正是江春之杵雙鳴也下一對言南國菊花已再逢矣而人正臥病北地書問不通乃鴈無情傳至也北地以言長安故末句又有鳯城之語步檐舊作步蟾當以步檐爲正而字又作櫩檐上林賦云步檐周流李善注曰步檐步廓也謝惠連詩房櫳引傾月步櫩結淸風劉孝綽望月詩云微光垂步檐庾信詩步櫩朝未歸互用此也】

上白帝城【白帝城公孫述所築後爲劉備屯兵之地攺名永安】

城峻隨天壁【趙雲天然自立之石壁也】樓髙更女墻【徐敬業登瑯邪城云登陴起遐望注陴女墻增添崔豹古今注女墻城上小墻也亦名睥睨言於墻上睥睨人也】江流思夏后【禹貢岷山導江東別爲沱左傳劉子見河洛而思禹功】風至憶襄王【宋玉賦楚襄王遊於蘭臺之宮宋玉景差侍有風颯然而至王乃披襟而當之曰快哉此風】老去聞悲角人扶報夕陽公孫初恃險躍馬意何長【左太衝蜀都賦公孫躍馬而稱帝劉宗下輦而自王師云公孫述恃蜀地險眾附自立爲王號成家】

宿江邊閣

暝色延山徑【謝靈運林壑斂暝色】髙齋次水門薄雲巖際宿孤月浪中翻【蘇云何遜入西塞示南府同僚詩云薄雲巖際出初月波中上子美此詩𨿽因舊而益妍正類獺髓補痕也】鸛鶴追飛靜豺狼得食喧不眠憂戰伐無力正乾坤【趙雲孤月浪中翻自是浪湧而月翻也舊注引舞鶴賦星翻漢回曉月將落與此義不同】

別崔潩因寄薛據孟云卿【內弟潩赴湖南幕職】

志士惜妄動知深難固辭如何久磨礪但取不燐淄【語不曰堅乎磨而不燐不曰白乎涅而不淄諭君子𨿽在濁亂不能污也謝靈運緇燐謝淸曠疲薾慙貞堅】夙夜聽憂主飛騰急濟時荊州遇薛孟爲報欲論詩【趙雲古詩云志士惜日短志士本惜妄動而受知之深則難固辭此以言潩赴幕職於湖南也左傳磨厲以須蓋言如何以久磨礲淬礪便以爲利乎所貴尙者取磨不燐涅不緇而巳選云羽爵飛騰魏書安其濟時】

武侯廟【成都記諸葛公廟在先主廟故宅城西復立素像先主廟西院卽武侯廟前有雙大柏古峭可愛人云諸葛手植內有裴令公所著碑柳僕射書相國段公古柏文】

遺廟丹靑落空山艸木長猶聞辭後主不復臥南陽【趙雲丹靑所以飾廟者也成都先主廟附以武侯祠堂其丹靑則存故公於古柏行追言成都先主廟之實則曰窈窕丹靑戶牖空今此廟中丹靑剝落故云陶潛云孟夏艸木長辭後主則建興五年率諸軍北駐漢中臨發上表辭行而竟死於軍中今云猶聞則想望其風采猶在也亮家於南陽之鄧縣在襄陽城西二十里號曰隆中今云不復臥南陽傷其巳死也】

八陣圖【武侯推演兵法作八陣圖咸得其要桓溫傳初諸葛亮造八陣圖於魚復平沙之上壘石爲八行相去二丈溫見之謂此常山蛇勢也文武皆莫能識之】

功蓋三分國【三分謂吳魏蜀蜀記曰三分我九鼎】名成八陣圖江流石不轉【杜補遺云劉禹錫嘉話錄夔州西市俯臨江沙石下有諸葛亮八陣圖箕張翼舒鵝形鸛勢聚石分布宛然尙存峽水大時三蜀雪消之際澒湧瀑瀁可勝道哉大木十圍枯槎百丈破磑巨石隨波奔流而下則聚石爲堆者斷可知也及乎水落川平萬物皆失故態諸葛亮圖小石之堆標聚行列依然如是者僅六七百年迨今不動趙雲功蓋三分國指言武侯之功蓋覆之也按桑欽水經云江又東逕諸葛圖壘南酈道元注曰石磧平曠望兼川陸有亮所造八陣圖東跨故壘皆累細石爲之自壘西去聚石八行行間相去二丈因曰八陣旣成自今行師庶不覆敗皆圖兵勢行藏之權自後深識者所不能了今夏水漂蕩嵗月消損髙處可二三尺下處磨滅殆盡酈道元之說如此今公詩云江流石不轉則據當時所見者言之自杜公至今又數百年行客雲方水落時於石磧就視則茫茫然一磧耳及登髙而望乃隠隠見其行列然則武侯制作不亦近於神異乎習鑿齒曰齊桓一矜其功而叛者九國曹操暫自驕伐而天下三分】遺恨失吞吳【東坡先生云僕甞夣見人云是杜子美謂僕世人多誤防吾八陣圖詩云江流石不轉遺恨失吞吳世人皆以爲先主武侯欲與闗羽復仇故恨不能滅吳非也我意本謂吳蜀唇齒之國不當相圖晉之所以能取蜀者以蜀有吞吳之意以此爲恨耳此理甚長然子美死僅四百年而猶猶不忘詩區區自列其意者此眞書生習气也】

奉送韋中丞之晉赴湖南

寵渥徵黃漸權宜借防頻【趙雲黃霸冦恂皆以比韋中丞前漢循吏傳黃霸爲潁川太守戶口嵗增治爲天下第一徵守京兆尹今言天子之寵渥有徵召黃霸之命漸將至矣後漢冦恂傳車駕南徵恂從至潁川百姓遮道曰願從陛下復借冦君一年權宜借冦頻則事從權宜而如借防恂者頻數言民情之不巳也】湖南安背水峽內憶行春【後漢鄭傳太守行春任彥升詩涿令行春返冠蓋溢川抵謝夷吾傳行春乘柴車】王室仍多故蒼生倚大臣還將徐孺榻處處待髙人【陳蕃爲徐穉下榻趙雲湖南安背水言韋之去峽內憶行春言韋之離此而公有所懷憶也韓信背水而陣大臣指中丞也徐孺子則比韋以陳蕃而待髙人如孺子也】

謁先主廟【成都記曰先主廟府南八里惠陵東七十步齊髙帝夢益州有天子鹵簿詔刺史博覃修立而卑小後至長沙王鐘攺更及構四面壇屋置守墓戶五百】

慘澹風雲防【古詩藹藹風雲防佳人一何繁劉植說李軼書以龍虎之姿遭風雲之時時中興二十八將論曰咸能感防風雲奮其智勇】乘時各有人力侔分社稷志屈偃經綸【趙雲君臣之遇每以風雲爲言也今題是謁先主廟而云慘澹風雲防乘時各有人似言言吳魏君臣之相遇亦各有人矣故引下句力侔分社稷言气力侔等則分社稷而爲主分乃三分之分志屈偃經綸則指言劉葛之志不得伸所以偃僕經綸也】復漢畱長防中原仗老臣【復漢謂欲興劉氏也老臣孔明也蜀志建安二十五年魏文帝稱尊號攺年曰黃初或傳聞漢帝見害先主乃發喪制服譙周等上言曰大王襲先帝軌迹亦興於漢中又大王出自孝景皇帝中山靖王之冑宜卽帝位攺元章武以諸葛亮爲丞相趙雲復漢言先主欲興劉氏而稱漢其所畱之長防則畱於後主取中原仗諸葛老臣也過秦論振長防而馭宇內老臣在後主言之爲前朝之老臣戰國防左師觸龍自稱老臣】雜耕心未巳歐血事酸辛【趙雲老臣之下於是言葛亮五丈原之事亮本傳言後主建興十二年春亮悉大眾由斜谷據武功五丈原與司馬宣王對於渭南亮毎患糧不繼使巳志不伸是以分兵屯田爲久駐之基耕者雜於渭濱居民之間故曰雜耕心未巳心未巳則未事了而死也公之意以亮未成功而死矣又遭歐血之謗故曰歐血事酸辛阮嗣宗詠懷詩對酒不能言淒愴懷醉辛按元注亮相宣王相持百餘日其年八月亮病卒於軍魏書亮糧盡勢窮憂恚歐血卒臣松之以爲亮在渭濱魏人躡迹勝負之形未可測量而云歐血蓋因孔明亡而自誇大也夫以孔明之略豈爲仲達歐血乎及至劉琨喪師與晉元帝箋亦云亮軍敗歐血此則引虛記以爲言其云入谷而卒緣蜀人入谷發喪故也】霸气西南歇雄圖歷數屯【譙周云西南數有黃气趙雲今葛亮巳死中原莫圖則霸气所以歇也書曰天之歷數在汝躬歷數不在斯爲屯矣】錦江元過楚劍閣復通秦【言拓地至秦楚趙雲錦江劍閣蜀國之地也過楚通秦則言其本可以混一而不能焉則所以傷之也】舊俗存祠廟空山立【一作泣】神虛檐交【一作扶】鳥道枯木半龍鱗【趙雲此是防州先主廟在山中故云虛檐交鳥道鳥道則山中之崄道也交字一作扶非枯木半龍鱗又是眼前實景謂之枯木非止一物也舊注卻引都都諸葛廟前古柏又引習隆尙充等上表後主乞與諸葛亮立廟於沔陽事非徒以諸葛事解先主廟而地理錯亂惑於學者矣又況古柏行亦自是夔州非成都也】竹送淸溪月苔移玉座春【趙雲淸溪亦是廟前實事玉座指言先主神座也謝暉銅雀臺詩玉座猶寂寞況乃妾身輕】閭閻兒女換歌舞嵗時新【趙雲此言夔州之人所事先主者如此舊注卻引成都記以四月祀十二月祈禱事誤矣】絕域歸舟逺荒城系馬頻如何對揺落況乃久風塵【宋玉曰艸木揺落而變衰謝暉辭隨王牋臯壤揺落對之惆悵岐路東西或以鳴唈晉總紀論悠悠風塵趙雲自絕域歸舟逺巳下至寂寞灑衣巾公言其身之流落而因先主廟乃卽諸葛亮之功以自比而感嘆也李陵云出徵絕域歸舟指言欲歸長安謝惠連雲天際識歸舟言逺則相去之逺今暫畱此故於荒城之中頻系馬而謁此先主廟也揺落秋時也況乃久風塵則嘆其遭兵戈亂離而對之也】熟與闗張並功臨耿鄧親【趙雲此蓋弔亮亮於是問其孰與闗張並先主之臣多矣諸葛之外亦稱闗張焉今言諸葛與闗羽張飛之才器孰與並乎言不可並矣徵士傅幹曰劉備寛仁有度能得人死力諸葛達治知變正而有謀而爲之相張飛闗羽勇而有義皆萬人之敵而爲之將此三人者皆人傑以備之略三人佐之何爲不濟蓋當時有三傑之稱然終不可並也功臨耿鄧親則公評品以惟與耿鄧親矣後漢論云冦鄧之髙勲耿賈之鴻烈蓋所以佐光武之中興者也】應天才不小【應一作繼蜀志譙周等上言臣聞聖王先天而天不違後天而奉天時故應際而生與神合契願大王應天順民】得士契無鄰遲暮堪帷幄【張良運籌帷幄】飄零且釣緡【詩何彼穠矣其釣何維絲伊伊緡】向來憂國淚寂寞灑衣巾【謝靈運廬陵王墓下作灑涙眺連崗趙雲傳曰得士者昌失士者亡在先主言所謂士者專指諸葛亮而巳舊注不省至引諸葛爲股肱法正爲謀主闗羽張飛馬超爲爪牙許靖糜竺簡雍爲賓友不亦贅乎應天一作繼天𨿽有義而非應應天字乃初起而王者也兩句之義蓋公有經綸之心於是因言先主諸葛而思其身之可以作王矣吐蕃尙熾兵戈未息則運籌必有人焉旣不得用則亦隠於漁釣而巳故接之以遲暮堪帷幄飄零且釣緡楚詞云傷美人之遲暮末句尢見公之志矣】

白鹽山

卓立羣峯外蟠根積水邊【趙雲卓立字熟矣其亦起於顏淵云如有所立卓爾虞詡云盤根錯節文子曰積水成海魏都賦曰回淵漼積水深也】他皆任厚地爾獨近髙天白牓千家邑淸秋萬估【一作古】船詞人取佳句刻畫竟難傳【趙雲西京賦云局髙天而蹐厚地也白牓則言縣額以白爲牌耳末句蓋言欲以佳句專詠白鹽之狀𨿽加刻畫終難傳播所以重言於難措辭也晉庾元規語周伯仁曰諸人皆以君方樂周曰樂毅邪元規曰不爾方樂令周曰何乃刻畫無鹽唐突西施】

灩澦堆

巨石【一作積】水中央【蒹葭詩宛在水中央】江寒出水長沈牛答雲雨【楚俗祈石而獲雨必沈牛以答神貺】如馬戒舟航【坡云三巴錄灩澦如象舟船莫上灩澦如馬舟船莫下長年三老常以此之張華詩云象馬誠可驗波神亦露機永叔以爲絕唱有包蓄之法】天意存傾覆【選云翦焉傾覆】神功接混茫【莊子繕性古之人在混茫之中與一世而得澹漠焉】干戈連解纜行止憶垂堂【趙雲巨石言積石之巨者世言灩澦如馬爲其有戒乃天意之存傾覆也公論詩曰篇終接混茫蓋行語用字當皆如此末句用垂堂字因慮傾覆之戒而及之史曰千金之子坐不垂堂而干戈之變解纜之危二者相連可不愼乎】

瞿塘懷古

西南萬壑注勍敵兩崖開地與山根裂江從月窟來削成當白帝【蜀魚復縣公孫述更名白帝自後爲重鎭】空曲隠陽臺防鑿功𨿽美【郭景純江賦巴東之峽夏后疏鑿】陶鈞力大哉

白帝城樓

江度寒山閣城髙絕塞樓翠屏宜晚對【天臺賦搏壁立之翠屏注石屏風如壁立】白谷防深遊急急能鳴鴈輕輕不下鷗夷陵春色起漸擬放扁舟【趙雲白谷疑是夔州谷名公於課伐木云終朝飯其腹持斧入白谷又南極詩亦云西江白谷分也莊子主人之鴈其一能鳴其一不能鳴不下鷗字列子海上之人有好鷗鳥者毎旦從鷗鳥遊鷗鳥之至者百往而不止其父曰吾聞鷗鳥從汝遊汝取來吾玩之明日之海上鷗鳥舞而不下也夷陵峽州也公蓋期春時扁舟往矣】

寄杜位【頃者與位同在故嚴尙書幕】

寒日經檐短窮猿失木悲【晉書窮猿奔林豈暇擇木】峽中爲客恨江上憶君時天地身何往風塵病敢辭封書兩行淚霑灑裛新詩【趙雲窮猿失木悲道眼前事因以興也峽中多猿淮南子曰猿狖顚蹶而失木也孟浩然云還將兩行淚遙寄海西頭】

冬深

花葉隨天意江溪共石根早霞隨類影寒水各依【一作流】痕易下楊朱淚難招楚客魂風濤暮不穏捨棹宿誰門【趙雲花葉隨天意似言冬深矣其花葉不若春夏之盛亦隨天意而巳江溪共石根則江與溪皆共石根而流也早霞隨類影言其變態不常隨所類之影而呈現也寒水各依痕則舊痕有定所而依之也楊朱泣岐路謂可以南可以北公之流落困於岐路故云爾宋玉哀屈原憂愁山澤魂魄飛散其命將落故作招魂今云難招楚客魂則以屈原自比也末句則公欲南下以嵗暮而未成行此篇有兩字隨字公必不重用然皆不可以俟明識】

不寐

瞿塘夜未黑城內攺更籌翳翳月沈霧輝輝星近樓【張景陽詩翳翳結繁云】气衰甘少寐心弱恨知愁【一作和愁】多壘滿山谷【曲禮四郊多壘】桃源無處求【趙雲气衰則少寐而甘之心旣弱矣恨其知愁則恐以愁而尢弱也晉史云吾平生不識愁今始解愁矣此知愁之義舊本作和愁非是時干戈未息故云多壘滿山谷非若桃源之可以避地而問桃源何處則以仙境難造也桃源在武侯縣今之鼎州陶淵明集載此亦公欲南下故及之】

奉送十七舅下邵桂

絕域三冬暮【東方朔傳三冬文史足用】浮生一病身感深辭舅氏【渭陽詩我送舅氏】別後見何人縹緲蒼梧帝【檀弓舜葬於蒼梧之野謝暉云去蒼梧野】推遷孟母鄰昏昏阻雲水側望苦傷神【張平子四愁詩側身東望涕霑巾蜀都賦望之天回卽之云昏趙雲莊子曰其生兮若浮蒼梧桂州也虞舜死於蒼梧之野蒼梧帝指言虞舜以述十七舅所往之處也字出梁吳均酬鮑畿詩依依望九疑欲謁蒼梧帝何平叔景福殿賦曰侔孟母之擇鄰也今云推遷孟母鄰則孟母指言十七舅之母意者公本與十七舅鄰居今其去則孟母所以與鄰之意推遷而往矣】

送覃二判官

先帝弓劍逺小臣余此生【黃帝葬於橋山南空棺無屍惟劍舄在前漢郊祀志黃帝采首山銅鑄鼎於荊山下鼎旣成有龍垂胡髯下迎黃帝帝下騎余小臣不得上趙雲此篇詩意直是送覃判官往長安矣先帝言肅宗也公始以三賦受寵於宗又事肅宗卽今専言肅宗則以下不復謁承明推之而以先帝上升比黃帝也故云弓劍逺事當如世說曰王子喬墓在金陵戰國時人有盜發之者都無所見惟有一劍停在空中又如異苑曰晉惠帝元康三年武庫火燒孔子履髙祖斬白蛇之劍咸見此劍穿屋飛去莫知所向弓與劍蓋皆人君服禦之物旣以黃帝之弓比先帝之弓則或以仙人王子喬之劍或以漢髙祖之劍比先帝之劍亦自爲當體矣故知弓劍應是兩事也前漢郊祀志云上曰黃帝不死有冢何也或對曰黃帝以僊上天羣臣塟其衣冠元無劍字而舊注乃以弓劍並爲黃帝事不知何所據邪】蹉病江漢不復謁承明【選云鯨魚失流而蹉前漢嚴助傳君厭承明之廬張晏曰承明之廬在石渠閣外直宿所指曰廬曺子建贈白馬王彪詩曰謁帝承明廬應休璉百一詩問我何功徳三入承明廬趙雲公於肅宗爲拾遺則甞謁帝矣】餞爾白頭日永懷丹鳯城【趙雲丹鳯城指言長安帝城也秦穆公女弄玉吹簫鳯集其城因號丹鳯城李嶠城詩云獨下仙人鳯羣驚禦史烏正用此事而公詩亦屢使然用於長安方爲親切則杜公之詩是也近世文人作詩作辭便用京師爲鳯城亦無謂矣】遲遲戀屈宋渺臥荊衡【屈原宋玉】魂斷航舸失天寒沙水淸肺肝若稍愈亦上赤霄行【七命掛歸翮於赤霄之表趙雲戀屈宋臥荊衡所以言其在楚地也屈則屈原宋則宋玉荊則荊渚衡則衡山也魂斷航舸失言望覃二判官之去航黯然作別而魂斷也亦上赤霄行則有意於歸長安而見君矣赤霄字楚詞云載赤霄而淩太淸乃字之祖也】

夜宿西閣曉呈元二十一曹長

城暗更籌急樓髙雨雪微稍通綃幕霽逺帶玉繩稀【謝暉玉繩低建建章注玉繩星名】門鵲晨光起【一作喜】檣烏宿處飛【杜補遺謝暉詩金波麗鳷鵲玉繩低建章鳷鵲門名也故曰門鵲檣掛防木而烏泊其上故子美公安送李二十九詩又有檣烏相背發之句過南嶽入洞庭詩亦曰莫怪啼痕數危檣逐夜烏也然子美發潭州詩又云檣燕語畱人詩不特檣烏而巳故燕子來舟中作斷句云暫語航檣還永去穿花落水益霑巾鳷鵲又觀殿名趙雲此篇爲義本明特公使字有三可疑而尋繹其義則明矣綃幕字如言天之六幕也禮樂志天門歌云紛紜六幕浮大海綃幕則又言天之色其薄如綃故云綃幕霽若言所縣之綃幕則無義矣故對王繩於天綃幕之霽而帶星玉繩之色稀微乃一體事以言夜深將曉矣故有下句門鵲則門之鵲也如城鵲之類義在起字可以見其爲門前之鵲字本莊子曰鵲上髙城之絕而巢於髙樹之顚城壞巢折淩風而起故君子之在世也得時則蟻行失時則鵲起鵲以晨光而起故其義在起字杜田引謝暉詩金波麗鳷鵲以鳷鵲門名也故曰門鵲大爲非是蓋鳷鵲本殿名其所從入之門因亦得名鳷鵲門也謝暉之詩其言月色之所麗豈専指門邪信使杜公用鳷鵲専爲門乃是天子宮殿事今夜宿夔州之西閣豈可用天子宮殿事乎又鳷鵲爲殿名特屋上作鳷鵲之形而門名又因之而已何至截鳷鵲宇便爲門鵲之眞者乎檣而系之以烏公屢使矣此烏非眞是屋上烏之鳥也特檣竿上刻爲烏形以占風耳晉令車駕出入相風在前正是刻烏於竿上名之曰相風晉傅相風賦雲棲神烏於竿首俟祥風之來徵是已船之檣竿其上刻烏乃相風之義陳陰鏗廣陵殿送北使詩云亭嘶背櫪馬檣轉向風烏於義尢明故公有云檣相背發危檣逐夜烏而今云檣烏宿處飛杜時可不省乃云檣掛防木而烏泊其上假是眞烏泊檣上何至背發與夜相逐而於宿處飛乎況公詩又有曰燕子逐檣烏逐檣上之刻烏而飛也】寒江流甚細有意待人歸

西閣口號呈元二十一

山木抱雲稠寒江繞上頭雪崖才變石風幔不依樓社稷堪流涕【賈誼上疏陳政事可爲流涕者】安危在運籌【張良運籌帷幄之中】看君話王室感動幾銷憂【趙雲上頭下頭是方言處所之上下耳非髙下之上也雪崖才變石言雪下漫崖變其石色爲白也風幔不依樓言風吹幔簸蕩而不得著於樓也東方朔銷憂者莫若酒】

有嘆【傳蜀官軍自圍普遂】

壯心久零落【魏武帝樂府曰烈士暮年壯心不已】白首寄人間天下兵常鬭江東客未還窮猿號雨雪【晉書窮猿奔林】老馬泣闗山【管仲曰老馬之智可用也】武徳開元際蒼生豈重攀【趙雲武徳髙祖年號開元明皇年號所以追念祖宗之盛時也】

西閣雨望

樓雨霑雲幔山寒著冰城逕添沙面出湍減石稜生菊蘂淒疎放松林駐逺情滂沱朱檻濕【詩俾滂沱矣】萬慮傍檐楹【沈休文細烏傍檐飛趙雲云幔則帶云之幔以西閣髙故也逕添沙面出湍減石稜生可謂奇語矣逕之所以添以水落而沙面出也湍減則石露而其稜自生也檐楹檐邊之柱傍倚檐楹固有所思矣】

不離西閣二首

江柳非時發江花冷色頻地偏應有瘴【陶潛詩心逺地自偏】臘近巳含春失學從愚子無家任【一作住】老身【轉何卹乎無家】不知西閣意肯別定畱【一作何】人【趙雲疊二江字卽謝靈運江南倦歷覽江北曠周旋之勢也末句所謂新語言西閣之意肯令我別乎莫定要畱人也一作何人無義】

右一

西閣從人別人今亦故亭江雲飄素練【一作葉】石壁斷空靑【杜補遺空靑字從古詩人無敢使者惟子美此詩及李太白使之而句法又相類太白詩雲林煙橫積素山色倒空靑】滄海先迎日銀河倒列星平生耽勝事吁駭始初經【趙雲從人別則以成前篇肯別之意人今亦故亭西閣所以任從人別之而去者以人之身亦如一故亭而巳素練一作素葉無義在滄海之先巳迎日矣以見西閣髙而見日之早星河未沒而見日出所以吁嗟駭愕於始初經臨也】

右二

送鮮於萬州遷巴川【杜補遺按盧東美撰鮮於氏冠冕頌序曰炅廣徳中爲尙書都官郎出守萬州轉巴州皆有理稱三世爲郎故冠冕爲海內盛族】

京兆先時傑【杜補遺鮮於萬州名炅仲通之子也仲通天寶末爲京兆尹弟叔明字晉乾元中亦爲京兆尹長安歌曰前尹赫赫具瞻允若後尹熙熙具瞻允斯】琳瑯照一門【杜補遺世說有人詣王太尉遇王安丰大將軍丞相在座別屋見季允平子還語人曰今日之行觸目見琳瑯珠玉】朝廷偏注意【天下安注意相】接近與名藩祖帳排舟數【疏廣傳說祖道供帳】寒江觸石喧看君妙爲政他日有殊防【蜀都賦觸石吐云趙雲自萬遷巴故云接近公羊云太山之云觸石而出也】

西閣三度期大昌嚴明府同宿不到【趙雲唐地理誌夔州云安郡本信州巴東郡管縣四大昌其一也本朝端拱二年以此縣大寧監】

問子能來宿今疑索故要【趙雲索者尋索之索要如要君之要問子自能來此宿矣而不來者蓋疑以我尋索故要我也】匣琴虛夜夜手板自朝朝【薛云桉南史庾道敏善相手板世說王子猷以手板拄頰云西山朝來致有爽气趙雲上句則期之不來遂廢彈琴故虛夜夜下句則言嚴明府自持手板以入官府於朝朝也】金吼霜鐘徹花摧蠟炬銷【薛云右桉山海經丰山之鐘霜降自鳴丰山今在鄧州南陽縣北三十里又梁劉孝威燭詩浮光燭綺席凝滴汗垂花趙雲兩句則以待嚴君至曉也鐘以曉而霜气侵之故謂之霜鐘古蠟字惟有臘耳今杜公所用卽非俗字也】早鳬江檻底雙影謾飄颻【王喬鳬舄趙雲句言𨿽以早來巳爲謾矣鳬影事卽後漢王喬爲葉令者也】

曉望白帝城鹽山

徐步移班杖看山仰白頭翠深開斷壁紅【一作江】逺結飛樓日出淸江【一作寒】望暄和散旅愁春城見松雪【顏延年詩山明望松雪】始擬進歸舟【趙雲紅逺對翠深方爲工又下句巳有淸江望矣日出對暄和淸江望對散旅愁自是不對而公詩气渾成蓋不拘也古樂府詩春城起風色謝惠連雲天際識歸舟而公則以必歸長安爲歸舟矣】

西閣二首

巫山小揺落【宋玉九辯艸木揺落而變衰燕歌行艸木揺落露爲霜趙雲小揺落則七月也楚地暖其揺落也小小而巳】碧色是松林百鳥各相命【杜補遺周書時訓曰鵙始鳴通卦驗曰鵙伯勞也鳴者相命也薛云右按王粲登樓賦鳥相鳴而舉翼注大戴禮夏小正云鳴也者相命也】孤云無自心【陶淵明詠貧士詩云萬旅各有托孤云獨無依又歸去來辭云云無心而出岫佛書有自心他心公乃參合用矣】層軒俯江壁【招魂髙堂防宇檻層軒些】要路亦髙深【選先據要路津趙雲要路亦髙深則𨿽要衝之路亦在髙深間此可以見其皆山行而巳然江壁字對髙深則公詩往往有不拘如此】朱紱猶紗帽新詩近王琴【趙雲朱紱則朝服而紗帽則隠者之巾公官𨿽省郎而身則閒曠故云朱紱猶紗帽詩與琴俱不廢故云新詩近玉琴也張華答何劭云良朋新詩江淹去故都賦撫玉琴兮何親】功名不早立衰疾謝知音【趙雲謝靈運詩云衰疾忽在斯】哀世無王粲終然學越吟【趙雲爲在西閣故使登樓事魏王粲字仲宣山陽人獻帝西遷粲從至長安以西京擾亂乃之荊州作登樓賦蓋懷土之作也故其賦有云鐘儀幽而楚奏莊舄顯而越吟今公自諫以爲𨿽不是王粲而在西閣中有同粲之登樓又身爲尙書郎非不顯矣於此懷思故鄕有如舄之吟也史記曰陳軫適楚還秦秦惠王曰子去寡人之楚亦思寡人不陳軫對曰昔越人莊舄仕楚執珪有頃而病楚王曰舄故越之鄙細人也今任楚執珪富貴矣亦思越不中射之士對曰凡人之思故在其病也彼思越則越聲不思越則楚聲使人往聽之猶尙越聲也今臣𨿽棄逐之楚豈能無秦聲者哉】

右一

懶心似江水日夜向滄洲【謝暉詩旣懽懷祿情復葉滄洲趣滄洲乃十洲之處杜補遺東方朔十洲記漢武帝見王母言八方巨海之中有祖洲瀛洲元洲炎洲長洲充洲鳯麟洲聚窟洲流洲生洲也】不道含香賤【尙書郎含雞舌香以其奏事答謝欲使气芬芳杜補遺應劭漢官儀曰始桓帝時侍中刁存年老口臭上出雞舌香與含之頗辛螫疑有過賜毒藥歸舍辭訣家人哀泣不知其故僚友取其藥驗之無不嗤笑後尙書郎含雞舌香始於此也】其如鑷白休【杜補遺南史郁林王年五歳戲髙帝傍帝令左右鑷白髮問王我誰耶答曰太翁帝笑謂左右曰豈有爲人作曽祖而拔白髮乎卽擲鏡鑷】經過凋碧柳蕭索倚朱樓【趙雲阮籍詩西遊咸陽中趙李相經過舊本作調碧柳或者遂曰調和也言見柳之慣而與之和熟也後之詞人亦有弄柳調花之句大段費力師民瞻本作凋碧柳則通下句一義蓋言秋時也況公詩又有曰淸秋凋碧柳】畢娶何時竟【謝靈運謂子尙曰男娶女嫁畢敕斷家事勿復相闗】消中得自由【趙雲𨿽實事而相如有此疾也】豪華看古往服食寄防搜【選服食求神仙天臺賦逺寄防搜】詩盡人間興兼須入海求【趙雲豪華一本誤作防華而舊注遂云防叟著南華經大段非是庾信見遊春人詩雲長安有狹斜金穴盛豪華而唐人在公之前則虞世南門有車馬客云財雄重交結戚裏擅豪華選詩云服食求神仙古往今來熟矣故對防搜末句公方欲南下故有入海之語】

右二

卜居【屈原作卜居一首原往太卜鄭詹尹家卜巳宜何所居因述其詞】

歸羨遼東鶴【續搜神記曰遼東華表柱有鶴集其上曰有鳥有鳥丁令威去家千年今始歸城郭如故人民非何不學仙冡累累】吟同楚執珪【趙雲歸羨遼東鶴則嘆其不得歸鄕也史記曰莊舄故越之鄙細人也爲楚執珪病而尙猶越聲本出無吟字而王粲登樓賦雲莊舄顯而越吟也今云吟同楚執珪又以言其懷鄕矣世有名賢詩話載本朝熙寧初張侍郎掞以二府成詩賀王文公公和曰功謝蕭規慙漢第防從隗始詫燕臺示陸農師陸曰蕭規曺隨髙帝論功蕭何第一皆摭故實而從隗始初無防宇公笑曰子善問也韓退之鬭雞聯句感防慙隗始若無據豈當對功字邪次公謂今楚執珪越聲本無吟字而公用王粲賦足之此作詩用字祖法王文公蓋自得此刀尺耳】未成遊碧海著處覓丹梯【謝靈運詩躧步陵丹梯謝暉詩卽此陵丹梯趙雲按十洲記云東有碧海廣狹浩汗與東海等水不鹹苦正作碧色著處覓丹梯則常好山遊也】云障寬江北春耕破瀼西【趙雲云障以言山聳云而障蔽寛江北則夔江之北其山稍逺爲寬矣夔人有江南江北之稱今蓋自赤甲而遷此江北乃瀼西之地瀼者水名音讓】桃紅客若至定似昔【一作晉】人迷【趙雲句使武陵事見陶淵明集今則公以其所居爲桃源也】

玉腕驑【江陵節度衞公馬也】

聞說荊南馬尙書玉腕驑頓驂飄赤汗【漢天馬歌天馬下霑赤汗】局蹐顧長楸【詩正月注局曲也蹐累足也曹子建名都篇走馬長楸間趙雲局蹐兩字而對頓驂豈或頓止或驂駕亦是兩字乎又恐公之不拘也】胡虜三年入乾坤一戰收【趙雲此言馬之功矣天寶十五載安祿山陷京師至徳二載復京師衞公之馬豈正於此時得用乎】舉鞭如有問欲伴習池遊【趙雲襄陽記峴山南習郁大魚池山簡每臨此池飲輒大醉而歸常曰此我髙陽池也城中小兒歌之曰山公去何逺來至髙陽池日夕倒載歸酩酊無所知時時能騎馬倒著白接防舉鞭向葛彊何如並州兒彊蓋其愛將也今句所云蓋用山簡騎馬以比衞公而身比葛彊矣】

見王監兵馬使說近山有白黑二鷹羅者久取竟未能得王以爲毛骨有異它鷹恐臘後春生騫飛避暖勁翮思之甚眇不可見請余賦詩詩二首

雲飛玉立盡淸秋不惜奇毛恣逺遊在野只教心力破千人何事网羅求【趙雲如雲之飛如玉之立皆言其白至淸秋之盡則序所謂臘後春生騫飛避暖矣故有下句不惜奇毛恣逺遊也在野只教心力破千人何事网羅求兩句通義蓋序云羅者竟未能得也言鷹在野虛費千人网羅之心力矣師民瞻本幹人何事則俗所謂幹他甚事之義卻成公不許人求之矣不必泥千人不對在野也】一生自獵知無敵百中爭能恥下鞲【史滑稽傳注鞲臂捍也東觀記太守桓虞署趙勒爲督郵貪令自去虞嘆曰善吏如使良鷹下鞲命中趙雲鷹所以用獵也謂其野鷹故云自獵庾信詩野鷹能自獵江鷗獨漁知無敵則自人言之決知其無敵也今詩句言鷹之百中自與其類爭能而恥下調縱之鞲也亦以野鷹之故耳】鵬礙九天須卻避兔經三窟莫深憂【鵬事見莊子馮諼曰狡兔所以免於死者有三窟今爲君一窟矣趙雲蓋大言之而亦鷹之實事孔氏志曰楚文王少時雅好田獵天下快狗名鷹畢聚焉有人獻一鷹曰非王鷹之儔俄而雲際有一物凝翔飄颻鮮白而不辧其形鷹見之於是竦翮而升矗若飛電須臾物墮如雪血灑如雨良久有一大鳥墮地而死度其兩翅廣數十里喙邊有黃眾莫能知時有博物君子曰此大鵬雛也始飛焉故爲鷹所制文王乃厚賞獻者鷹之任正以搦兔莫深憂則言如狡兔者自能免其死何用憂爲以諭姦人之幸免歟抑亦張綱所謂豺狼當道安問狐貍之意邪】

右一

黑鷹不省人間有度海疑從北極來【趙雲北極北方之極也爾雅有四極曰東至於泰逺西至於邠國南至於濮鈆北至於祝粟謂之四極北方肅殺之气故鷹多生於北如孫楚云生井陘之巖阻是巳舊注春秋之命苞云瑤光爲鷹意以瑤光爲北斗之名北斗與北極不同同矣又星气爲之而巳豈謂謂之從彼來乎】正翮摶風超紫塞立冬幾夜宿陽臺【趙雲正翮則整翮之謂立冬則月令某日立冬紫塞北方之塞也崔豹古今注曰秦所築長城土色皆紫漢塞亦然故稱紫塞立冬字師民瞻本作冬字出梁元帝纂要冬曰冬然以正翮對之別無所出處宋玉朝云賦陽臺之下言鷹在峽中實道其事】虞羅自各虛施巧【隋魏彥深鷹賦何虞者之多端運橫羅以羈束】春鴈同歸必見猜萬里寒空秖一日金眸玉爪不凡材【鴈門有紫疆城艸皆色紫曰紫塞趙雲虛施巧則未能得矣次句又序所謂臘後春生騫飛避暖故云與雁同歸北塞而雁有見猜之理矣又所以成超紫塞之句也】

右二

鷗

江浦戲鷗戲無他亦自饒卻思翻玉羽隨意防春苗雪暗還須浴【一作落】風生一任飄幾羣滄海上淸影日蕭蕭【趙雲無他言無他憂虞也所以亦自饒縱而浮泛下句又言鷗以浮泛江浦爲未饒縱又思明年之春田有新苗翻玉羽而防之斯爲飛翻之隨意矣下得防字不亦奇乎浴於雪中固是鷗中之耐寒風生而飄是一事南越志曰江鷗一名海鷗在漲海中隨潮上下常以三月風至乃還洲嶼頗知風雪若羣飛至岸渡海者以此爲故又有末句滄海之語】

猿

裊裊啼虛【一作云】壁蕭蕭掛冷枝艱難人不免隠見爾如知慣習元從眾全生或用奇前林騰毎及父子莫相離【趙雲宜都山川記峽中猿鳴至淸諸山谷傳其響行者歌曰巴東三峽猿鳴悲猿鳴三聲淚霑衣此啼之事也張載論白猨豹藏於櫺檻何以知其接垂條於千仭此掛之事也又蕭詮詩掛藤疑欲飲艱難人不免兩句似難解豈言道路艱難人所不免而有出有處是爲隠見然不知隠見之機若猿則知之也蓋猿之便捷常隠茂林之中公又曰猿捷長難見若莊子有見巧之狙則猿之可羅者斯或隠或見猿蓋如知之乎若其便捷之慣眾猿皆如此次句言其於便捷之中得以全生如摶矢避弓之事末句又深言其意矣】

黃魚

日見巴東峽【荊州記巴東三峽巫峽長】黃魚出浪新脂膏兼飼犬【韓愈又魚詩飼犬驗今朝杜補遺鹽鐵論曰荊山之下以王抵鵲江陵之人以魚飼犬又王充論衡曰鐘山之下以玉抵鵲彭蠡之濱以魚食犬】長大不容身筒桶相沿久風雷肯爲神泥沙捲涎沫回首怪龍鱗【筒桶捕魚器也趙雲筒桶防布江中以系餌觀其沒以爲驗而隨其困以取之也風雷肯爲神蓋不肯爲神也若龍者則風雷爲之神矣黃魚徒大似龍鱗乃不能起風雷此所以爲可怪也】

白小

白小羣分命【易曰物以羣分】天然二寸魚細微霑水族風俗當園蔬入肆銀花亂傾箱雪片虛生成猶拾卵盡取義何如【西京賦攫胎拾卵蚳蝝盡取趙雲取白小生成之物遂猶拾卵而盡取矣蓋言白小之微細所當宥也】

麂

永與淸溪別防將玉饌俱無才逐仙隠不敢恨庖廚亂世輕全物微聲及禍樞衣冠兼盜賊饕餮用斯須【文十八年傳縉雲氏有不才子天下之民以比三凶謂之饕餮注貪財爲饕貪食爲餮趙雲梁王筠侍晏餞臨川王北伐四言詩曰玉饌駢羅瓊漿泛溢無才逐仙隠則仙家甞乘鹿車或騎鹿也亂世輕全物之物及禍樞似言聖世猶不至於暴殄天物而亂世輕全生之物才聞鹿鳴之微聲則禍隨之矣或曰鹿好其類聞鳴則聚故人學爲其鳴以致之柳子厚所謂楚之南有獵者爲鹿鳴以感其類伺其至發火而射之是已末句言衣冠之人行如盜賊惟知饕餮而巳故使人多害生物用以充庖止在斯須之間焉然則公之仁心於物又不避忌諱矣】

雞

紀徳名標五【史有紀徳之碑韓詩外傳田饒曰夫雞平頭戴冠文也足傅距武也見敵而闘勇也得食相呼義也鳴不失時信也雞有五徳君猶烹而食之其所由來近也】初鳴度必三【禮文王世子雞初鳴衣服至寢門】殊方聽有異【晉祖逖與劉琨同寢中夜聞雞鳴蹴琨曰此非惡聲因起舞】失次曉無慙【詩雞鳴匪雞則鳴蒼蠅之聲後漢應門失守闗雎刺世趙雲度必三則史記所謂雞三號也必三字出禮記喪服大傳公在夔爲殊方而聽雞鳴有異於中原之它日則以雞多失鳴之次而天旣曉矣殊無慙也也此失字乃陳壽國志所謂失旦之雞者矣舊注引詩非是】問俗人情似充庖爾輩堪【禮充君之庖】气交亭育際巫峽漏司南【趙雲孔子云入國而問俗禮記何謂人情爾輩字出選蓋言以雞充庖者皆風俗人情之常爾又引末句意言雞之所以充庖以其生息之繁蓋一气之所亭育也梁劉孝緯謝給藥啟一物之微遂畱亭育方气所交以亭育萬物之際其在巫峽之地爲泄漏其司南之气則於此雞之多可以充庖而足也晉輿服志有司南車其用之於義理如梁劉勰文心雕龍體性篇有云文之司南用此道也則言文之指迷如司南車焉今公又借字以言气之司於南方耳所見如此更俟明識然今公此篇巳已上數篇大率皆作惱語以含深意耳】

別蘇徯【赴湖南幕】

故人有遊子棄擲傍天隅【李陵詩遊子暮何之又各在天一涯】他日憐才命居然屈壯圖十年猶塌翼【陳琳檄忠義之佐垂頭塌翼】絕倒爲驚呼【音瑯琊王澄毎聞衞玠言輒嘆息絕倒故時人爲之語曰衞玠談道平子絕倒趙雲他日前日也前日甞憐愛蘇之才命以爲必超騰矣而今居然猶壯圖之屈也尹文子曰形之與名居然別矣絕倒義蓋气絕而欲倒也故笑亦謂之絕倒】消渇今如此【司馬相如常有消渇病】提攜媿老夫【禮長者與之提攜】豈知臺閣舊洗拂鳯凰雛【蜀龎統號鳯雛易林鸞者鳯之雛】得實翻蒼竹棲枝把翠梧【趙雲公自言其有消渇之病不能提攜蘇徯爲媿也下四句遞相惟其以不能提攜爲媿故豈更知其能以以臺閣之舊而先奬拂鳯之雛也公曽爲左拾遺是爲臺閣舊古有鳯將雛之曲蘇乃公故人之子故目之爲鳯凰雛莊子曰鳯凰非梧桐不棲非練實不食謂竹實之白如練也】北辰當宇宙南嶽據江湖國帶煙塵色兵張虎豹符【杜詩傳發兵皆以虎符】數論封內事揮發府中趨【趙雲上句言帝都語曰北辰居其所而眾星共之是巳次句言湖南據者以蘇徯往爲幕客故指其地而言是時干戈未息故云國帯煙塵色三字蓋如庾信詠懷詩云馬有風塵气人有闗塞衣也虎符豹符則所以發兵也惟其如此而蘇徯往爲幕客則數論其湖南封內之事於府趨之間發揮之也古樂府陌上桑曰盈盈公府步冉冉府中趨】贈汝秦人防【文十三年傳秦伯使士防行繞朝贈之以防曰子無謂秦無人吾謀不適用也】莫鞭轅下駒【灌夫傳上怒內史曰今日廷論局促效轅下駒趙雲夫防所以撾馬贈汝秦人防則勸之以必行駒所以駕轅莫鞭轅下駒則戒之以無妄舉矣】

月圓

孤月當樓滿寒江動夜扉委波金不定【前漢樂志雲月穆穆以金波】照席綺逾依【江淹詩綺席生浮埃趙雲委於波中則蕩漾而金色不定照席上則與綺繡相依委字與照字皆月身上字月賦云委照而吳業昌此所謂委照委下其照也波金字金波之倒也席綺字綺席之倒也六韜曰紂時婦人以文綺爲席】未缺空山靜髙懸列宿稀故園松桂【一作菊】發萬里共淸輝【古詩千里共明月又淸輝溢天門趙雲未缺言月之尙圓記云三五而盈三五而缺髙懸言月之著象列宿稀則月明星稀也謝莊月賦隔千里兮共明月沈約望秋月云淸輝懸洞房松桂一作松菊非】

中宵

西閣百尋余【西京賦巨獸百尋八尺曰尋】中宵步綺防【天臺賦皦曰烱晃於綺防陸機振風薄綺疏選賦云照文虹於綺疏注窗也】飛星過水白落月動沙虛擇木知幽鳥【家語曰鳥能擇木木豈能擇鳥詩鳥鳴嚶嚶出自幽谷趙雲動字公屢使如星臨萬戶動寒江動夜扉今云落月動沙虛只一動字爲有精神矣】潛波想巨魚【古詩潛虯思餘波漢書巨魚縱大壑】親朋滿天地兵甲少來書

白帝樓

漠漠虛無裏【陸機詩街巷紛漠漠】連連睥睨侵【見本卷上白帝城詩】樓光去日逺峽影入江深臘破思端綺【古詩客從逺方來遺我一端綺】春歸待一金去年梅柳意還欲攪邊心【詩只攪我心趙雲睥睨城上女墻也侵則侵虛無之裏言其髙也韓子云世有百金之馬無一金之鹿也臘破思端綺所以禦寒且爲新服春歸待一金所以充費且以爲賞故有末句梅柳之興】

送王十六判官

客下荊南盡君今復入舟買薪猶白帝鳴櫓巳【一作少】沙頭【江陵吳船至泊於郭外沙頭】衡霍生春早瀟湘共海浮荒林庾信宅爲仗主人畱【趙雲頷聯蓋言舟未行尙在白帝城下買薪而沙頭猶欠此舟鳴櫓而泊也師民瞻作巳沙頭句及衡霍瀟湘則王判官所經往之地當以郴衡爲止乎衡霍以公之時言之則一山而受二名厥後皮日休作霍山賦上之朝廷以正霍之本地乃在壽州故其駢邑曰霍其賦中云自漢之後後乃易我號而歸於衡公今所謂衡霍則當時言衡山猶曰衡霍故對瀟湘瀟湘則湘江也衡霍瀟湘其處自江陵而往則王判官者豈非將往彼而後止乎於衡霍言生春早則送之之日探言之也庾信南陽新野人父肩吾文學獨步江南信仕梁值侯景之亂奔於江陵則於江陵有舊宅焉主人則王所至江陵之處主人也】

奉送卿二翁統節度鎭軍還江陵

火旗還錦纜【龍旗九旒以象大火諸侯所建鳥七旒以象鶉火州裏吳甘寧以錦維舟維舟】白馬出江城【趙雲火旗朱旗也還錦纜則軍從舟中歸矣隋煬帝爲錦纜龍舟乃天子事而甘寧亦甞爲錦纜則富貴家事而巳龎徳好騎白馬號白馬將軍以比卿二翁也】嘹唳吟笳發蕭條別浦淸寒空巫峽曙落日渭陽明【趙雲吟笳軍中之所吹也別浦則舟經之處也寒空巫峽曙說夔州公之在也也落日渭陽明說長安所以懷鄕又暗有卿二翁者乃公舅翁之義也師民瞻作渭陽情不必如此】畱滯嗟衰病何時見息兵【嘆其畱滯於夔而懷望長安也】

閣夜

嵗暮陰陽催短景【謝靈運雪賦嵗將暮時旣昬鮑照舞鶴賦嵗崢嶸而催暮又窮陰殺節急景凋年】天涯霜雪霽寒宵五更鼓角聲悲壯三峽星河影動搖【顏氏家訓問一夜何故五更曰更歷也經也杜補遺西淸詩話云作詩用事要如釋語水中著鹽飲水乃知鹽味此說詩家祕宻藏也如子美五更鼓角聲悲壯三峽星河影動揺人徒見陵轢造化之工不知乃用故事也禰衡撾漁陽摻其聲悲壯漢武故事星辰影動揺東方朔謂民勞之應則善用故事如系風捕影豈有迹耶】野哭幾家聞戰伐【夫子惡野哭者非其所而哭曰野哭】夷歌是【一作數】處起漁樵【蜀都賦曰陪以白狼夷歌成章】臥龍躍馬終黃土【臥龍謂孔明也郭外有孔明廟躍馬謂公孫述也城有白帝祠此二人蜀之英雄言不免歸於土】人事音書【一作依依】漫寂寥【蜀都賦公孫躍馬而稱帝趙雲英雄皆不免於死人事依依何至漫自寂寥乎一云人事音塵無義】

白帝城最髙樓

城尖徑仄【一作翼】旌斾愁獨立縹緲之飛樓【海賦神仙縹緲】峽坼云霾龍虎睡江淸日抱黿鼉遊扶桑西枝對斷石【日出暘谷浴於咸池拂於扶桑山海經云大荒之中暘谷上有扶桑十日所浴九日居下枝一日居上枝皆戴烏】弱水東影隨長流【薛云淮南子弱水出自窮石注窮石在張掖北其水弱不能勝羽】杖藜嘆世者誰子泣血迸空回白頭【趙雲徑仄舊作徑昃巳誤又作徑翼無義旌斾愁則城上屯戍之旗也縹緲髙逺不明之貌魯靈光殿賦云忽縹緲以響像公所用主此頷聯言峽壁開坼而雲气霾龍虎之睡江水澄淸而日光抱黿鼉之遊腹聫則爲張大之語以見樓之最髙也扶桑在東故望見其向西之枝且與斷石相對隔也道書言蓬萊隔弱水三十萬里以弱水在東所以言東影非禹貢之弱水此與朱崖著毛髮碧海吹衣裳之格相類莊子云願憲杖藜應門誰子蓋誰氏之子省文也】

覽鏡呈柏中丞

渭水流闗內【西都賦帶以洪河涇渭之川】終南在日邊【詩終南何何有毛萇曰終南國之名山西都賦表以太華終南之山是也】膽銷豺虎窟【南都賦豺虎肆虐】淚入犬羊天起晚堪從事行遲更覺仙鏡中衰謝色萬一故人憐【趙雲首兩句則懷望長安頷聫兩句則傷逢時之艱腹聫兩句則傷其衰老而下兩句則求憐於柏中丞也渭水終南言長安也晉明帝云只聞人從長安來不聞人從日邊來故凡言帝都者以日邊言之吐蕃以犬羊之資輒犯中原爲盜賊窟穴於此所以膽銷其爲豺虎之地而恨其不安本國犬羊之天也凡仕有官守者必早起起晚矣可堪從事乎仙者身輕步疾老而行遲矣那更覺爲仙乎豈因覽鏡見衰而遂嘆其終不能仙矣乎】

西閣夜

恍惚寒空暮逶迆白露昏山虛風落石樓靜月侵門擊柝可憐子無衣何處村時危闗百慮盜賊爾猶存【趙雲舊本作寒山暮師民瞻本作寒空暮是蓋下有山字也老子曰恍兮惚其中有物寒空暮上著恍惚字亦新矣逶迆字多矣如紆余逶迆也白帝上有屯戍則每夜有擊柝之役列子楊朱篇載公孫朝謂子產曰若欲以辭說亂我之心不亦鄙而可憐哉隋江總南還尋艸市宅詩云無人訪語黙何處敍寒溫易云一致而百慮】

瀼西寒望

水色含羣動朝光切太虛年侵頻悵望興逺一蕭疎猿掛時相學鷗行烱自如瞿塘春欲至定下瀼西居【趙雲朝音陟遙切言晨朝之光也陶潛云日入羣動息故對太虛天臺賦云太虛寥廓也年侵字陸機豫章行雲前路旣巳多後塗隨年侵末句公𨿽有是言而次年之春初猶在西閣其遷居則先在赤甲方移瀼西】

陪柏中丞觀晏將士二首

極樂三軍士誰知百戰場無私齊綺饌久坐宻金章【趙雲言其安樂而無戰也梁何遜輕薄篇曰象牀沓繡被玉盤傳綺食金章銅印也銅章墨綬縣令之章飾而公今言則指將士之金帶耳鮑明逺詩雲開壤襲朱紱左右佩金章此乃言金帶也】醉客霑鸚鵡佳人指鳯凰幾時來翠節特地引紅糚【趙雲上兩句是宴中之事杜田云鸚鵡杯名雕刻海蠡而爲之像鸚鵡形昔人以之勸酒並爲罰爵且又引南海異物志云鸚鵡螺狀如覆杯形如鳥頭向其腹視之似鸚鵡故以爲名又引酉陽雜爼云梁宴魏使酒至鸚鵡杯徐君房飲不盡屬魏肇師曰海蠡蜿蜒尾翅皆張非以爲玩亦以爲罰今日直不得辭田以爲酒杯名是矣旣引南海異物志之說則螺自名鸚鵡又卻先自云雕刻海螺爲之象鸚鵡形自相矛盾大率以其螺爲貴其次刻像之耳而田不能斷也佳人指鳯皇則筵上或畫圖或繡帳之上有之而佳人共指而言說也杜田云佳人指鳯皇疑是秦女防玉吹簫乘鳯皇飛去事不敢彊釋之又非是筵乃柏中丞宴將士使妓耳豈有防玉之事耶末句使紅糚字尢可見矣梁簡文帝從軍行曰紅糚來起迎】

右一

繡段裝檐額金花帖鼓腰一夫先舞劍百戲後歌樵【趙雲上句則樂工之飾下句則工所擊之鼓歌樵則戲爲防峽樵歌之音也公閣夜詩曰夷歌是處起漁樵是巳舊本作歌樵乃引李廣傳注刁鬥曰以銅作鐎然考之韻書音焦溫器也三足而有柄別無歌義今校定歌鐎是蓋軍中之樂】江樹孤城逺雲臺使寂寥漢朝頻選將應拜霍嫖姚【趙雲謝朓詩雲中辧江樹雲臺使寂寥豈久無使命之來乎且引末句而以霍比中丞也】

右二

漢中王報韋侍禦蕭尊師亡

秋日蕭韋逝淮王報峽中少年疑柱史多術怪仙公【趙雲淮王則漢淮南王安其人賢以比漢中王也柱史以言韋侍禦老聃爲周柱下史而韋以少年爲之故疑其不似聃也仙公以言蕭尊師仙公疑有多術以延生而死故怪之也神仙傳有葛仙公】不但時人惜只應吾道窮一哀侵疾病相識自兒童處處鄰家笛飄飄客子蓬【趙雲左傳序云反袂拭面稱吾道窮也鄰家笛使向秀聞笛事秀思舊賦序於時日薄虞淵寒冰淒然鄰人有吹笛者發聲寥亮追想曩昔遊防之好感音而嘆作賦也客子蓬則公自自嘆其飄零也】彊吟懷舊賦巳作白頭翁【趙雲懷舊賦潘安仁所作以懷楊肇父子蓋懷二人也公今所懷王蕭二人可借用矣壺闗三老上書云白頭翁教臣也】

南極

南極靑山象西江白谷分古城疎落木荒戍宻寒云嵗月常見風飇虎或聞【趙雲按晉天文志南極在井柳之中正是南方之星故公於夔州詩可用矣西江指蜀江蓋楚人以蜀江爲西江也】近身皆鳥道殊俗自人羣【趙雲南中八志曰交趾郡治龍編縣自興古鳥道四百里蓋以其險絕獸猶無蹊人所莫由特上有飛鳥之道耳而用鳥道字則沈約湣塗賦依云邊以知國極鳥道以瞻家也莊子以馭人羣】睥睨登哀柝蝥弧照夕曛【睥睨城上小城也於此可以曕視言白帝城上有屯戍故也舊本矛弧善本作蝥弧是左傳取蝥弧以登乃鄭之旗名也方可對睥睨若作矛弧卽是兩物必不以對睥睨之一名矣言照夕曛則旗爲照謝靈運詩夕嵐气气陰】亂離多醉尉愁殺李將軍【趙雲公以李將軍自比李廣飲還至亭霸陵尉醉呵止廣傳中言霸陵尉醉則已可使醉尉字而杜田又引南史何敬容傳謝郁作書戒之其說亦是但不細看廣傳耳】

揺落

揺落巫山暮寒江東北流煙塵多戰鼔風浪少行舟【趙雲此大歷二年詩是年九月吐蕃冦云川又冦邠州郭子儀屯於涇陽又桂州山獠反則爲煙塵多戰鼓矣孫子荊書煙塵俱起震天駭地】鵝費羲之墨貂余季子裘長懷報明主臥病復髙秋【趙雲公以羲之自比羲之性愛鵝山陰道士養好鵝因求市之道士云爲冩道徳經當舉羣相贈耳羲之欣然寫畢籠鵝而歸然公不書於題於義爲不切學者頗疑之豈適防見鵝而起句或有此事而公紀實耶抑嘆其貧於鵝則必以字換之於衣則止余裘而巳耶戰國防蘇秦仕趙趙王資貂裘黃金使說秦書十上而說不行墨貂之裘今云貂余季子裘言貧如蘇子矣】

季秋江村

喬木村墟古疎籬野蔓懸素琴將暇日【趙雲言將琴往江村當暇日也】白首望霜天登爼黃柑重支牀錦石圓【支牀出史記防傳】逺遊𨿽寂寞難見此山川

九家集注杜詩卷三十一

欽定四庫全書

九家集注杜詩卷三十二宋

郭知達編近體詩

季秋蘇五弟纓江樓夜宴崔十三評事韋少府侄三首

峽險江驚急樓髙月回明一時今夕會萬里故鄕情星落黃姑渚秋辭白帝城老人因酒病堅坐看君傾【趙雲黃姑渚天河之別名也】

右一

明月生長好浮雲薄漸遮【宋玉九辯云何泛濫之浮雲兮猋壅蔽此明月】悠悠照邊塞【月賦外素質之悠悠】悄悄憶京華淸動杯中物【鮑云陶淵明詩天運茍如此且進杯中物】髙隨海上查【事見查上覓張騫注】不眠瞻白兔【劉孝綽月詩攢柯伴玉蟾植叢映金兔】百過落烏紗【烏紗防也趙雲月中有兔其傳尙矣楚詞天問曰夜光何徳死則又育厥利維何而顧免在腹烏紗帽也杜佑通典防門載矣】

右二

對月那無酒登樓況有江聽歌驚白鬢笑舞拓秋窗樽蟻添相續【子建七啟盛以翠樽酌以雕觴浮蟻鼎沸酷烈馨香】沙鷗並一雙盡憐君醉倒更覺片【一作我】心降【詩我心則降趙雲選有白髮生鬢公詩又云百年雙白鬢張協武館賦云春牖左開秋窗右豁樽蟻言酒之浮蟻也末句當以片心爲正方有功矣】

右三

送孟十二倉曹赴東京選

君行別老親此去苦家貧藻鏡畱連客江山憔悴人【杜補遺藻鏡猶藻鑑也故子美上韋左相詩又有持衡畱藻鑑之句晉太康四年制曰藻鑑銓衡又唐舊史許子儒長壽中爲天官侍郎居選部不以藻鏡爲意趙雲題送赴東京選故用藻鏡事旣是赴選則須等候藻鏡之所取非旬日之事故云畱連客也江山憔悴人則客遊所歷𨿽江山之勝亦爲憔悴人】秋風楚竹冷夜雪鞏梅春朝夕髙堂念應宜防服新【趙雲秋風楚竹冷說孟倉曹所起發之地在防也夜雪鞏梅春言孟倉曹所往之時逢雪於鞏也鞏縣今西京屬縣西京則唐所謂東京也末句又申言其別

思之也列女傳曰老萊子孝養二親行年七十嬰兒自娛著五色采衣楚竹冷鞏梅春謂之雙紀格】

憑孟倉曹將書覓土婁舊莊

平居喪亂後不到洛陽岑爲歷雲山問無辭荊棘深北風黃葉下南浦白頭吟【文君作白頭吟薛云楚詞余交手兮東行送美人兮南浦】十載江湖客茫茫遲暮心【趙雲前四句托孟倉曹往問荘居之荒葺何如後四句則公言其在防時與處所也黃葉下變用木葉下白頭吟𨿽是文君以相如晚年置妾而有此作其後爲樂府則言君臣朋友顧遇之不終而公今所用又止以其老年白頭所吟詠耳楚詞云傷美人之遲暮】

耳聾

生年鶡冠子【杜補遺後漢輿服志武冠加雙鶡尾在左右謂之鶡冠五官虎賁羽林皆冠之鶡者勇雉也其鬭無巳一死乃止故趙武靈王爲冠以表武士是詩所謂鶡冠子者楚人隠居深山中衣敝履穿以鶡爲冠莫測其名因服成號著書言道家事馮諼嘗師事之後顯於趙鶡冠子懼其薦巳遂與之絕】嘆世鹿皮翁【趙雲前漢書藝文志有稱鶡冠子一篇師古云以鶡鳥羽爲冠也列仙傳鹿皮翁者菑川人也少爲府小吏工巧舉手能成器械岑山上有神泉人不能至小吏白府君請木工斧斤三十人作轉輪懸閣意思朴至數十日梯道四門成上其顚作茅舍畱止其旁】眼復防時暗耳從前月聾猿鳴秋淚雀噪晚愁空黃落驚山樹呼兒問朔風【趙雲猿鳴秋淚雀噪晚愁空以耳聾之故而幸其不聞也末句但見山木葉黃落而不聞風聲所以呼兒而問宋玉九辯云悲哉秋之爲气也蕭瑟兮艸木黃落而變衰曹子建有朔風篇】

小園

由來巫峽水本是楚人家客病畱因藥春深滿爲花秋庭風落果瀼岸雨頽沙問俗營寒事將詩待物華【趙雲此篇蓋須水以爲用之詩也楚城居髙而下取江水最爲艱得故以爲詠矣客病畱因藥則藥須水以洗濯故畱水者因藥也春深買爲花則花須水以灌沃故買水者爲花也後兩句則縱言眼前之秋景矣末句又營人家備冬寒之俗事而不廢吟詠也】

自瀼西荊扉且移居東屯茅屋四首

白鹽危嶠北赤甲古城東平地一川穏髙山四面同【趙雲首兩句以引下句耳平地一川蓋在白鹽山之北而赤甲城之東故也謝靈運詩序有云石門新營所住四面髙山】煙霜淒野日秔稻熟天風【趙雲周王褒送葬詩云寒近邊云黑塵昏野日黃公嘗使云野日荒白也周勃領北軍誅諸呂是日天風大起而古詩枯桑知天風也】人事傷蓬轉吾將守桂叢【劉安招引桂樹叢兮山之幽趙雲曹植雜詩曰轉蓬離本根】

右一

東屯復瀼西一種住淸溪來往皆茅屋淹畱爲稻畦市喧宜近利【西居近市易巽爲近利市三倍】林僻此無蹊若訪衰翁語須令賸客迷【趙雲靑溪非名也水色之靑而巳謝荘詩曰靑溪如委黛公於成都浣花詩亦曰靑溪可見矣馬季長笛賦有雲間介無蹊人迹罕到此無蹊此字則指東屯與瀼西也如曹子建云置酒此河陽之比須令賸客迷則承無蹊之下言賸客添迷也】

右二

道北馮都使髙齋見一川子能渠細石吾亦沼淸泉枕帶【一作席】還相似柴荊卽有焉【趙雲渠字沼字此以字之重字爲輕字以體爲用者也枕帶還相似言枕山帶水也一作枕席淺矣柴荊亦是兩字蓋言荊扉柴扉之義而字則謝靈運初去郡云促裝反柴荊卽有焉又言馮都使與巳俱有柴荊以居也】斫畬應費日解纜不知年【杜補遺楚俗燒榛種田曰畬先以刀芟治林木曰斫畬其刀以木爲柄刃向曲謂之畬刀畬音式車反趙雲言方移居東屯爲農夫之事而從事於斫畬則欲扁舟盡南下之意且輟止矣故解纜未知其防何時也斫畬兩字是楚人語又農書云按荊楚多畬田先縱火熂鑪候經雨下種歷三歲土脈竭不可復樹藝但生艸木復熂旁山劉禹錫適連州畬田行雲何處好畬田團團漫山腹鉆龜得雨卦上山燒臥木又云下種暖灰中乘陽坼牙蘗蒼蒼一雨後苕穎如雲發白居易子規歌云畬田有粟何不啄燒榛種田也爾雅一歲曰菑二歲曰新三歲曰畬易曰不菑畬皆音余菑田凡三歲方可復種蓋取畬之義也熂音餼燹火燎艸也鑪音廬火燒山界也】

右三

牢落西江外參差北戶間久遊巴子宅臥病楚人山幽獨移佳境【謝靈運幽獨賴鳴琴顧愷之云漸入佳境】淸深隔逺闗寒空見鴛鷺回首憶朝班【趙雲吳都賦雲開北戶以向日齊南冥於幽都注言日南人開北戶向日以就明則以南爲幽都亦如中國之見北也公居於防乃楚地與荊渚吳越相近矣故得言西江外北戶間也公詩又云東望西江永南遊北戶開矣隔逺闗則指言白帝城之闗末句公嘗爲左拾遺通籍而朝故見鴛鷺而憶朝班也】

右四

題柏大兄弟山居屋壁二首

叔父朱門貴【郭景純朱門何足榮】郎君玉樹髙【趙雲謝道蘊云一門叔父則有阿大中郎魏宋以來貴人之子曰郎君叔侄則亦父子故可使郎君朱門字𨿽是常語祖出東方朔十洲記曰臣故韜迹而赴王庭藏養生而待朱門矣謝安嘗戒約子侄因曰子弟亦何預人事而正欲使其佳答曰譬如芝蘭玉樹欲使其生於庭階耳】山居精典籍文雅涉風騷江漢終吾老雲林得爾曹【趙雲書序云秦滅三代典籍選冇云同祖風騷詩云美化行乎江漢之域又云滔滔江漢南國之紀公欲適荊楚而南故云終吾老也】哀弦繞白雪未與俗人操【杜補遺哀弦琴也記曰哀以立廉廉以立志君子聽琴瑟之聲則思志義之臣又枚乘七發龍門之桐髙尺而無枝使班爾斫斬以爲琴野繭之絲以爲孤子之鉤以爲隠九寡之珥以爲防師堂操張伯牙爲之歌此亦天下之至悲也子能彊起而聽之乎注防音的鉤珥皆寶也隠防皆琴上飾取孤子寡婦之寶而用之欲其聲多悲哀九寡九度寡也琴錄曰琴曲有幽蘭白雪風入松烏夜啼俗人非知音者故未可與之操趙雲宋玉曰陽春白雪之曲唱彌髙而和彌寡於哀之中所彈者白雪非俗人所能也薛云右按宋玉對楚襄王問曰客有歌郢中者其始下裏巴人國中屬而和者數千人其爲陽春白雪國中屬而和者數十人而巳又文選鮑照詩蜀琴抽白雪郢曲繞陽春】

右一

野屋流寒水山籬帶薄雲靜應連虎穴喧巳去人羣筆架霑窗雨書籖映隙曛蕭蕭千里馬个个五花文【趙雲末句以駿馬比柏之兄弟矣公嘗曰五花散作云滿身詩云蕭蕭馬鳴个个指言五花文之个个非謂馬一匹爲一个也郭隗曰古之人君有以千金使涓人求千里馬者又漢文帝時有獻千里馬者】

右二

暝

日下四山陰山庭嵐气侵【謝靈運夕曛嵐气侵】牛羊歸徑險【詩羊牛下來北徵賦日晻晻其將暮覩牛羊之下來】鳥雀聚枝深正枕當星劍收書動玉琴半扉開燭影欲掩見淸砧【星劍劍上有星文也玉琴以玉爲琴�也趙雲星劍則劍上有七星之象也非是气沖牛斗之謂江淹去故鄕賦撫玉琴兮何親末句扉欲掩見淸砧則欲更掩其半扉之時見巳家之淸砧蓋時秋矣】

茅堂檢校收稻二首

香稻三秋末平田百頃間喜無多屋宇幸不礙雲山禦裌侵寒气【秋興賦借莞蒻禦裌衣】嘗新破旅顏【禮天子以嘗新】紅鮮終日有玉粒未吾慳【趙雲禦袂侵寒气言𨿽禦裌衣矣而寒气猶侵之則山居故也紅鮮似言魚也玉粒則春稻爲米其白如玉矣亦不必泥蘇秦米貴於玉事】

右一

稻米炊能白秋葵煮復新誰云滑易飽老借軟俱勻種幸房州熟苗同伊闕春無勞映渠盌自有色如銀【杜補遺魏文車渠椀賦車渠玉屬也多纎理縟文生於西國其俗寶之惟二儀之普育何萬物之殊形料珍怪之上美無玆椀之獨淸苞華文之光麗發符彩而揚榮理交錯以連屬似將離而復並又梁陸倕蠡杯銘曰用邁羽杯珍逾梁椀寶同蠡測形均朴滿又廣雅曰車渠石次玉也趙雲滑字與滑流匙同養老借軟俱勻與軟炊香飯緣老翁同義房州熟伊闕春蓋稻名也末句言不必用梁盌盛之此飯其色自如銀矣】

右二

朝二首

淸旭楚宮南霜空萬嶺含野人時獨往云木曉相參俊鶻無聲過饑烏下食貪病身終不動揺落任江潭【陸士衡戢翼江潭趙雲淸旭淸朝也江賦云視氛祲於淸旭楚宮則楚王之宮也霜空言帶霜之空也朝未甚有行人故野人時獨往耳末句蓋公欲南下而未能也易云寂然不動屈原旣放於江潭或云蘇東坡謂子美詩外尙有事在故其病身曾不揺蕩而不隨艸木之揺落也】

右一

浦帆晨初發郊扉冷未開村疎黃葉墜野靜白鷗來礎潤休全濕云晴欲半回【淮南子雲山云蒸柱礎潤江淹山云潤柱礎】巫山冬可怪昨夜有奔雷【浦帆帆音去聲今官韻亦收矣師民曕本疑之乙其字爲帆浦非是然防州詩而云浦帆何也蓋題是朝詩句云浦帆晨初發郊扉冷未開兩句通義言方此晨朝之際想江浦之中其帆起發而郊居之家以冷而未開其扉也顏延年贈王太常詩曰郊扉常晝閉礎者柱下之磔石也礎潤休全濕休者罷也言礎石之潤經夜稍幹而半濕矣云晴欲半回言朝旣晴霽其宿云半斂而回去也奔雷公兩使矣出三都賦】

右二

晚

杖藜尋晚巷炙背近墻暄【嵇康書野人冇快炙背而美芹子者欲獻之至尊𨿽有區區之意亦巳疎矣公又嘗有句云炙背可以見天子】人見幽居僻吾知拙養尊朝廷問府主耕稼學山村【趙雲此句法難解蓋言朝廷以務農重谷之事問府主故亦化而學山村耕稼也然此等句法學者不可效之也舜自耕稼陶漁以至爲帝】歸翼飛棲定寒燈亦閉門【曹子建歸鳥赴喬林翩翩厲羽翼陸士衡願假歸鴻翼翻飛遊江汜趙雲棲鳥以枝定爲安故詩人毎用定字如公今雲歸翼飛棲定如白樂天風枝未定鳥難棲如李商隠棲鳥定寒枝然三定優劣必有能辧者原其所出則周庾信云鳥寒棲不定也】

夜二首

白夜月休燈花半委眠號山無定鹿落樹有驚蟬暫憶江東鱠【張翰憶鱸鱠】兼懷雪下船【王子猷訪戴安道】蠻歌犯星起重覺在天邊【趙雲當此白夜於月休隠其所見者之狀與燈花半委落之際眠臥也重覺在天邊言其逺也】

右一

城郭悲笳暮村墟過翼稀甲兵年數久賦斂夜深歸暗樹依巖落明河繞塞微斗斜人更望月細鵲休飛【樂府月明星稀烏鵲南飛趙雲賦斂夜深歸言村落之民入市供官賦斂以夜深而後歸也暗樹依巖落言葉也傳曰木落糞本亦遂以言葉矣天漢謂之明河故宋之問有明河篇也繞塞微則夜深矣故末句又有斗斜月細之語鵲休飛者休停其飛也月細而不甚明此鵲飛之所以休也】

右二

東屯月夜

抱疾漂萍老防邊舊谷屯春農親異俗歲月在衡門【趙雲東屯所以得名者防邊而屯戍之地也言抱疾病而如漂萍之老在屯積舊谷以防邊之處也古詩云泛泛江漢萍漂蕩水無根論語曰舊谷旣沒禮記王制民生其間者異俗然公所用乃如匡衡云成湯所以化異俗而懷方者蓋公中原人而逺客於防故稱之爲異俗公於俳諧體詩又云異俗吁可怪詩衡門之下】靑女霜楓重【曉霜楓葉丹靑女霜神名】黃牛峽水喧泥畱鬭虎迹月掛客愁村喬木澄稀影輕雲倚細根【趙雲淮南子曰靑女出以降霜盛之荊州記曰宜都西陵峽中有黃牛山江湍迂回塗經信宿猶望見之行者語曰朝發黃牛暮宿黃牛三日三暮黃牛如故後兩句當秋木葉落故謂之稀影輕雲倚細根則山中有云故倚喬木之細根也】數驚聞雀噪暫睡想猿蹲【趙雲皆以月明之故也月照樹白則雀驚而噪猿以有照不得久睡故暫而巳】日轉東方白風來北斗昬天寒不成寐無夣有歸魂【趙雲上兩句可謂奇矣】

東屯北崦

盜賊浮生困誅求異俗貧空村惟見鳥落日未【一作不】逢人【登樓賦白日忽其西匿鳥相鳴而舉翼原野閴其無人徵夫行而未息】步壑風吹面看松露滴身逺山回白首戰地有黃塵【趙雲人之所以爲盜賊者以浮生之困也管子曰衣食足而知榮辱諺云盜賊起於貧窮觀下句則所以招盜之因也公豈不知政哉莊子其生若浮其後鮑照詩浮生旅昭代戰塵謂之黃塵者以其塵起之多茫茫然黃也曹子建云大風隠其四起揚黃塵之冥冥】

云

龍自【一作以】瞿唐防江依白帝深終年常起峽毎夜必通林収獲辭霜渚分明在夕岑髙齋非一處秀气豁煩襟【趙雲公自言其見云之處句謂初在霜渚中収獲至辭出時乃見云在岑分明也髙齋非一處則人家皆有髙齋可以登覽謝暉有郡內髙齋閒坐答呂法曹詩】

月【趙雲四更所見之月而有開鏡之句則乃月滿之狀必十五夜也豈九月之望夜乎於一更二更三更爲雲遮也塵匣之鏡至四更在樓上忽見之所以有作旣在防州羣山之中故謂之山吐月】

四更山吐月殘夜水明樓【趙雲此篇首兩句古今絕唱東坡先生深曉吐字之義故取下句爲五韻以賦五詩自一更至五更皆曰山吐月又有句云明月翳復吐月言吐字出費昶省中夜聞搗衣詩云閶闔下重闗丹墀吐明月蓋吐露其光之謂殘夜水明樓言夜將盡矣登樓看月其明照於水而水光照樓句法如此不亦奇乎】塵匣元開鏡風簾自上鉤【古詩纎纎似玉鉤娟娟若娥眉謝暉風簾入雙燕趙雲上句說月古詩有云破鏡飛上天又梁簡文帝云形同七子鏡則鏡以比月矣塵匣字則取鏡以言之鮑明逺擬古詩有云明鏡塵匣中寶琴生网絲也若全句之勢則又庾信鏡詩云玉匣聊開鏡輕灰暫拭塵也信直用之於鏡而公則以比月爲工矣謂之元開則驚喜之詞也下一元字可以見一更二更三更𨿽有月而雲遮之也下句言樓上之簾已自掛起則可以分明看月也陳蕭詮詩珠簾半上瑚鉤也】應疑鶴髮蟾亦戀貂裘【趙雲上句則公自言其老下句言其貧鶴髮老者之狀庾信竹杖賦云余老矣鶴髮雞皮貂裘使蘇季子黒貂裘也】斟酌姮娥寡天寒耐九秋【見九秋驚雁序注杜補遺後漢天文志注張昭載靈憲之言曰月陰精之宗有慿焉者羿請不死之藥於西王母其妻姮娥竊之以奔月是名蟾蠩又阮嗣宗詠懷詩悅懌若九春李善注云春秋元命苞曰陽气成於三故一時三月陽气終於九故三月一時凡九十日宋曰四時皆象此不獨春也九秋以九十日言之趙雲斟酌者想料之也鮑明逺和王丞詩斟酌髙代賢玉臺後集載董思恭王昭君詩斟酌紅顏盡何勞鏡裏防公於舟中出江陵云經過憶鄭驛斟酌旅情孤皆爲想料之義以九秋言之則秋之三个月將盡矣所以知其爲九月之望夜尢明李商隠云姮娥卻悔偸靈藥碧海蒼天夜夜心亦有誚姮娥寡之意】

獨坐二首

竟日雨冥冥【楚詞云容容兮雨冥冥】雙崖洗更淸水花寒落岸山鳥暮過庭暖老須燕玉【唐寜玉有暖玉鞍又有暖玉杯以爲飲器不暖而自熱】充饑憶楚萍【家語昭昭王渡江有一物大如斗圓而赤取之以問孔子曰此萍實也吾昔過陳聞童謡曰楚王渡江得萍實大如斗赤如日剖而食之甜如蜜】胡笳在樓上哀怨不堪聽【趙雲燕玉以言婦人也古詩云燕趙多佳人美者顏如玉故摘燕玉兩字以對楚萍待燕玉之人而暖則孟子所謂七十非人不暖是也觀題云獨坐則又可見矣舊注引暖玉事於燕玉字何所據乎又暖老之義安在也末句蓋言白帝城樓上有鳴笳矣其聲哀怨所以不堪聽也舊注至引劉琨事爲冗】

右一

白狗斜臨北黃牛更在東【杜補遺水經注秭歸白狗峽蜀江中流兩面如削絕壁之際隠出白石如狗形狀具足故以名焉又黃牛山在縣四四十五星周回五十里髙三十一里盛之荊州記曰黃牛山有重嶺疊起其最大髙崖間有石色如人負刀牽牛人黒牛黃其狀分明此崖加之江湍迂回行經信宿猶望見行者歌曰朝發黃牛暮宿黃牛一朝一暮黃牛如故今黃牛峽山下有廟曰洺川王土人云黃牛神也仇池翁有碑載歐陽文忠公事云】峽云常照夜江日防兼風曬藥安垂老應門試小童【薛雲莊子原憲杖藜而應門晉夏統詣洛市藥會三月上已統時在船中曝所市藥諸貴人車乘來者如雲統並不顧蜀志李宻陳情表云內無應門五尺之童防防孑立形影相弔】亦知行不逮苦恨耳多聾【趙雲白狗黃牛皆峽名臨北在東則公以所居言之江日防兼風師民瞻本作江月是蓋上句言夜也末句行不逮蓋獨坐則不復有行矣】

右二

雨四首

微雨不滑道斷雲疎復行紫崖奔處黒白鳥去邊明秋日新霑影寒江舊落聲柴扉臨野碓半濕搗香秔【趙雲紫崖奔處黒白鳥去邊明不勞雕刻而雨意自見陰鏗詩有雲水隨云度黒山帶日歸紅今公詩可與之敵也秋日新霑影則以雨之故其日影朦朧爲霑灑矣謂之野碓則無庇覆故搗秔至於帶微雨之半濕也】

右一

江雨舊無時天晴忽散絲暮秋霑物冷今日過云遲上馬回休出看鷗坐不辭髙軒當灔澦潤色靜書帷【趙雲晉張協雜詩雲宻雨如散絲】

右二

物色歲將晏天隅人未歸朔風鳴淅淅【謝暉淅淅就衰林謝惠連淅淅振條風李陵與蘇武詩云風波一失所各在天一隅】寒雨下霏霏多病久加飯衰容新授衣時危覺凋防故舊短書稀【趙雲詩雨雪霏霏古詩云上言加餐飯詩九月授衣】

右三

楚雨石苔滋京華消息遲山寒靑兕叫江晚白鷗饑神女花鈿落【宋玉有神女賦按唐志命婦之服飾以寶鈿金花也】蛟【一作鮫】人織杼悲【吳都賦泉客潛織而捲綃注泉客鮫人也織輕綃於泉室出以賣之】繁憂不自整終日灑如絲【趙雲宋玉招魂曰君王親發兮憚靑兕何遜云可憐雙白鷗朝夕水上遊神女廟在巫山蛟人則江中所有巫山中花卽神女之所以爲鈿者被雨而落故云江賦鮫人構館於懸流此皆巫楚之事也沈約詩非煙復非云如絲復如霧中摘兩字也】

右四

戲寄崔評事表侄蘇五表弟韋大少府諸侄

隠豹深愁雨潛龍故起雲【謝暉詩𨿽無豹姿終隠南山霧杜補遺云劉向列女傳陶答妻謂其夫曰妾聞南山有豹霧雨七日不下食者何也欲以澤其毛衣而成其文章故藏以除害也易曰潛龍勿用又曰雲從龍因言雲雨故以豹與龍形容之爾】泥多仍徑曲心醉阻賢羣【趙雲列子曰見巫季鹹而心醉曲徑而倒用徑曲羣賢而倒用賢羣義自足也】忍待江山麗還披鮑謝文髙樓憶疎豁秋興坐氛氳【趙雲江山麗則春景也公嘗曰遲日江山麗今言忍待則忍以待之也所以傷雨之故矣鮑謝文鮑則鮑照謝則謝靈運豈以比諸公乎坐氛氳言坐秋气之中也】

有感五首【趙雲詩意當是廣徳元年史朝義正月巳滅之後吐蕃十月未防京師之前句有言胡滅則指史朝義也新交戰則指吐蕃也覓張騫則指奉使吐蕃者余虵豕則指河北叛將也虎狼盜賊則以指袁晁也不臣朝又以指河北叛將也親賢則指雍王適與郭子儀也將自疑則指僕固懷恩也】

將帥防恩澤兵戈有歲年至今勞聖主何以報皇天白骨新交戰雲臺舊拓邊【趙雲言新戰之兵方橫白骨將帥必有意於拓邊而功未立其在雲臺畫像議功者則是舊拓邊之功也】乘槎斷消息無處覓張騫【趙雲此言遣使和吐蕃未還所以用張騫乘槎爲諭本是本是前漢末事而公多用作張騫使西域尋河源所乘之槎豈承用之熟耶見張華博物志新添案騫本傳騫以郎應募使月氏爲匈奴單於所畱十餘歲得還騫所至者大宛大月氏大夏康居而所傳閫其旁大國五六具爲天子言其地形所有並無乘槎至天河之說博物志又不言張騫而宗懍乃傅防直以爲張騫杜公因承用荊楚歲時記所引而趙次公所以屢疑之也】

右一

幽薊余虵豕【爲史思明未平也】乾坤尙虎狼【盜賊充斥也趙雲左傳曰吳爲封豕長薦食上國史朝義𨿽滅而有未臣服服者余虵豕指河北叛將尙虎狼則盜賊猶自充斥也按編年通載於前歲寶應元年載臺州賊袁晁乘亂據浙東】諸侯春不貢【藩鎭擅命基兆於此】使者日相望【董仲舒傳漢家使者冠蓋相望】愼勿吞靑海【見君不見靑海頭注】無勞問越裳【見越裳翡翠無消息注趙雲愼勿吞靑海戒以無有事於西羌無勞問越裳戒以無有事於東夷】大君先息戰歸馬華山陽【易曰大君有命書武成歸馬於華山之陽】

右二

洛下舟車入天中貢賦均【周禮天官惟王建國注周公營邑於土中使居洛邑治天下謂之地中天地之所合也四時之所交也風雨之所防也陰陽之所和也然則百物阜安乃建王國焉趙雲應是史朝義旣滅道路亦不阻絕矣故舟車入而貢賦均此指言長安特用洛陽爲天地之中爲譬也言此以責河朔諸將有不貢者莊子云舟車之所至】日聞紅粟腐【太倉之粟紅腐而不可食】寒待翠華春【翠華天子車蓋】莫取金湯固【賈誼金城湯池萬世帝王之業王元長防金湯非粟不守】長令宇宙新不過行儉徳盜賊本王臣【趙雲日聞紅粟腐則言其儲蓄之多寒待翠華春翠華之春和气所及也上林賦曰建翠華之旗蓋天子之旗也莫取金湯固長令宇宙新又以戒之莊子疏云掲天地以趨新負山嶽而捨故宇宙新則一洗乾坤而其命維新矣盜賊則又指袁晁者矣書愼乃儉徳詩率土之濵莫非王臣】

右三

丹桂風霜急靑梧日夜凋由來彊幹地【兩都賦彊榦弱枝隆上都而觀萬國】未有不臣朝【趙雲首兩句蓋以爲譬也丹桂耐風霜之物楚辭云麗桂樹之冬榮是已靑梧易凋之物楚辭又云白露下眾艸兮奄凋此梧楸是巳彼丹桂而值風霜之急所以靑梧日夜凋落落矣引下句若干之彊壯則枝無勝幹之理猶主彊則臣自歸服而朝也彊幹地則指言長安之尊重也未有不臣朝則如上句諸侯春不貢事今反言以期之也】受鉞親賢往【分茅列土親賢並建親賢同姓也時代宗爲元帥】卑宮制詔遙【禹卑宮室漢以所降敕命爲制詔趙雲去歳寶應元年代宗旣卽位五月以雍王爲天下兵馬元帥郭子儀副之此親與賢之往也舊注云時代宗爲帥卻是肅宗時矣】終依古封建【封爵建國漢光武紀太常矣議曰古者封建諸侯以藩屏京師】豈獨聽簫韶【書簫韶九成趙雲蓋勸朝廷非特任元帥副帥而巳終以封建之制待夫親賢而爲天子者豈獨聽簫韶之樂宴樂而巳意者代宗猶奏霓裳羽衣之曲乎】

右四

胡滅人還亂兵殘將自疑【此詩言安史旣平而僕固懷恩反側也】登壇名絕假【髙祖曰大丈夫定諸侯卽爲眞王耳何以假爲】報主【一作執玉】爾何遲領郡輙無色之官皆有詞願聞哀痛詔【見忽聞哀痛詔注】垂拱問瘡痍【時縉紳皆重內官而不樂外任故子美有無色有詞之譏也趙雲安祿山營州桞城胡史思明寕夷州突厥種皆胡也癸夘廣徳元年正月史朝義自縊死自天寶十四載至是凡九年而安史滅矣脟自疑則如僕固懷恩以疑而叛李光弼以疑而沮者矣登壇字髙祖以韓信爲大將登壇而拜之非特假節而巳舊注自是假王直王何干登壇時事耶諸將防寵如此故責以下句之報主矣末句又以望主上之防民也漢武帝末年屢發哀痛之詔瘡痍漢書季布傳瘡痍未瘳】

右五

夜

絕岸風威動寒房燭影防嶺猿霜外宿江鳥夜深飛獨坐親雄劍【鮑明逺云擢雄劍而長嘆烈士傳曰眉間尺者楚人鏌鎁之子楚王夫人嘗於夏納涼而抱鐵柱心有所感遂懷孕後產一鐵楚人命鏌鎁鑄爲防劍一雌一雄鏌鎁乃畱雄而以雌進王劍在匣中常有悲鳴王問羣臣對曰劍有雌雄鳴者雌憶其雄也王大怒卽収鏌鎁殺之眉間尺乃爲父殺楚王】哀歌嘆短衣【淮南子曰齊桓公郊迎客夜開門戚飯牛車下擊牛角而爲商歌曰南山粲白石爛短褐禪衣適止骭生不逢堯與舜禪終日飼牛至夜半長夜漫漫何時旦桓公聞之曰異哉歌者非常人也命後車載之短衣字暗用莊子短後之衣也】煙塵繞閶闔【趙雲閶闔者天門也指言帝都】白首壯心違

逺遊

江闊浮髙棟雲長出斷山塵沙連越嶲【按唐地理誌劍南道蓋古梁州之域蜀郡廣漢犍爲越嶲益州防牱巴郡之地總爲蜀土】風雨暗荊蠻雁矯銜蘆內【淮南子曰雁從風而飛以愛气力銜蘆而翔以避矰繳張華賦又矯翼而增遂徒銜蘆以避繳終爲戮於此世】猿啼失木間【見六卷哀哀失木狖】裘蘇季子歷國未知還【趙雲塵沙連越嶲則吐蕃之兵未息也風雨暗荊蠻則言當日在楚之景詩蠢爾蠻荊則荊州是也淮南子猿狖狖顚蹶而失木末句以蘇秦自比蘇秦往秦書十上而說不行貂裘色也歷國乃蘇秦實事其字則仲尼歷聘諸國也】

從驛次艸堂復至東屯茅屋二首

峽內歸田客江邊借馬騎非尋戴安道似向習家池【趙雲張平子作歸田賦其略曰超塵埃以遐遊與世事乎長辭又曰茍縱心於物外安知榮辱之所如蓋以歸在田間爲樂之意也舊注引恨賦敬通見抵罷歸田裏卻是得罪矣承騎馬之下故言非尋戴安道蓋訪戴則乘舟而巳似向習家池則以言騎馬似之事出襄陽記曰峴山南習郁大魚池山簡每醉於此曰此我髙陽池也】地險風煙僻【江淹風煙有鳥路】天寒橘柚垂【莊子云柤梨橘柚蜀都賦戶有橘柚之園公又有云荒庭垂橘柚】築場防斂積【豳詩九月築場圃】一學楚人爲【家語楚防王曰楚王失弓楚人得之甫時寓防也】

右一

短景難髙臥【秋興賦何防陽之短晷陶淵明云夏月虛閒髙臥北窗之下此反而用之言短景不如夏月可以髙臥非用髙臥南陽髙臥東山之出處】衰年彊此身山家蒸栗暖野飯射麋新世路知交薄門庭畏客頻牧童斯在眼田父實爲鄰【趙雲彊音去聲蒸栗射麋皆是實事而蒸栗字則王逸玉部論黃如蒸栗左傳射左麋麗龜世路門庭兩句通義惟其徒爲面交而不心所以畏客來之多徒爲紛紛也謝靈運詩薜蘿若在眼傳云與天爲鄰】

右二

暫往白帝復還東屯

復作歸田去猶殘獲稻功築場憐穴蟻拾穗許村童落杵光輝白除芒子粒紅【趙雲言自白帝歸田也詩云十月獲稻林類拾穗行歌其意則詩云遺秉滯穗伊寡婦之利也憐穴蟻則見公之不殘許村童則見公之不吝】加餐可扶老倉庾慰飄蓬【古詩云上言加餐飯扶老者扶吾身之老也舊注引扶老攜防非商君書曰夫飛蓬遇飄風而行千里乘風之勢也曺子建又云風飄蓬飛載離寒暑】

晨雨

小雨晨光內初來葉上聞霧交才灑地風逆旋隨云暫起柴荊色輕霑鳥獸羣【語鳥獸不可與同羣】麝香山一半【師云麝香山屬防州奉節縣界】亭午未全分【天臺賦羲和亭午趙雲雨色不久柴荊之中暫起見之而巳此其爲防雨也按防州圖經麋香山州東南一百二十五里山出麝香故以名之公於入宅詩曰水生魚復浦云暖麝香山今則雨气昏之其一半明而一半未分也梁元帝纂要曰日在午曰亭午也】

天池

天池馬不到【天池山上之池】嵐壁鳥才通百頃靑雲杪曾波白石中【楚詞眇視目曽波詩白石燐燐】郁紆騰秀气蕭瑟浸寒空直對巫山峽【一作出】兼疑夏禹功【趙雲道險絕故馬不到而鳥才通也巫山峽三字方對夏禹功舊夲峽作出字非】魚龍開辟有菱芡古今同【趙雲此言其所有之最逺吳主嘗見呂岱說步隲言北欲以沙囊塞江毎讀其表輙獨失笑江自開辟以來寕可以囊塞之乎故公詩句嘗曰岸防開辟水又因孔稚圭詩云艸雜今古色巖畱冬夏霜故公詩句嘗曰木雜今古樹而今又生出開辟有者魚龍古今同者菱芡也】聞道奔雷黒初防浴日紅【日出於晹谷浴於咸池】飄零神女雨【髙唐賦】斷續楚王風【宋玉風賦云趙雲神女雨楚王風皆是楚地當體事則池上有此景也】欲問支機石【見二十九卷查上似張騫】如臨獻寶宮【趙雲上句則比之爲天河荊楚嵗時記曰張騫防河源得一石示東方朔朔曰此是天上織女支機石下句則指之爲龍宮沈佺期詩曰河宗來獻寶而公詩嘗曰自從獻寶朝河宗今蓋言獻寶之宮闕也】九秋驚雁序萬里狎漁翁更是無人處誅茅任薄躬【趙雲上兩句公自言其身以引末句𨿽無人之處可以卜居其誅鉏艸茅之勞任責於防薄之躬也】

反照

反照開巫峽塞空半有無已低魚復暗【魚復縣名】不盡白鹽孤【白鹽山名】荻岸如秋水松門似畫圖牛羊識童僕旣夕應傳呼【松門地名趙雲按梁元帝纂要曰日落西光反照於東謂之反景開巫峽則巫峽在東故也開則開豁之義荻岸如秋水豈荻花宻布如秋水之翻波乎詩日之夕矣牛羊下來】

向夕

畎畝孤城外江村亂水中深山催短景喬木易髙風鶴下云汀近雞棲艸屋同琴書防明燭長夜始堪終【趙雲畎遂溝洫田水之名也畎畝則畎之畝也新添西京雜記始元元年黃鶴下太液池上爲歌曰黃鶴飛兮下建章云云潘嶽寡婦賦雀羣飛而赴楹兮雞登棲而斂翼詩雞棲於塒】

曉望

白帝更聲盡陽臺曉色分髙峯寒上日疊嶺宿霾云【師云一作髙峯初上日疊嶺未収云】地坼江防隠天淸木葉聞荊扉對麋鹿應共爾爲羣【趙雲白帝者白帝城也陽臺則宋玉所謂陽臺之下是已地坼言江闊也故江防隠於其中耳陽臺在下流之左邊防則出峽所用題云曉望則皆逺望之想其如此也沈休文宿東園詩荊扉新且故史云貔虎爲羣也】

覃山人隠居

南極老人自有星【見三十三卷甘作老人星注】北山移文誰刻銘【趙雲去人星一名南極在井栁之中乃南方之星今言覃山人本隠此地地蓋自是南極之老人星矣而乃捨所隠以去爲可罪也乃用北山移文事譏之齊書孔稚圭字徳璋周彥倫隠鐘山後應詔而出徳璋作北山移文其文云馳煙驛路勒銘山庭南極老人貼以有星天文志每云有星大如某物北山移文貼以勒銘張載劍閣銘尾曰勒銘山阿】徵君已去獨松菊【陶潛爲徵君也歸去來雲松菊猶存此言徵君指覃山人漢韓康桓帝備纁之禮以安車聘之康不得已許諾辭安車自乘柴車先發至亭亭長以韓徵君當道方修道橋見康乘柴車幅巾以爲田叟也使奪其牛康卽釋駕與之有頃使者至奪牛翁乃徵君也】哀壑無光畱戶庭【殷仲文詩哀壑叩虛牝趙雲明言覃山人也漢魏以來起隱士名之曰徵君獨松菊則松菊徒在而人不在也哀壑無光乃北山移文所謂誘我松竹欺我云壑之意】予見亂離不得已子知出處必須經【趙雲以已防諷之也言我所以不仕而流落於外正亂離之故耳而覃山人者何事而出哉故又以能經出處譏之】髙車駟馬帶傾覆【揚雄解嘲云客徒欲朱丹吾轂不知一跌赤吾之族於定國云少髙大閭門令容駟馬髙蓋車】悵望秋天虛翠屏【天臺賦摶壁立之翠屏趙雲句則戒之深矣恨之切矣北山移文曰澗戶摧絕無與歸石徑荒涼徒延佇所謂悵望秋水虛翠屏也】

柏學士茅屋

碧山學士焚銀魚【北山移文云焚芰制而裂荷衣】白馬卻走身巖居【趙雲柏君旣爲學士矣乃焚銀魚而居於茅屋之下讀書末句又方言及富貴豈唐有別科目而柏君將應之邪次公嘗觀國史補云縉紳𨿽位極人臣不由進士者終不爲美又觀盧氏琑雜記雲杜升自拾遺賜緋卻應舉及第又拜拾遺時號著緋進士則柏學士者焚銀魚而別讀書其所圖類此矣焚銀魚三字又仿所謂酌醴焚枯魚史有巖居穴處之士】古人已用三冬足【東方朔三冬文史足用】年少今開萬卷余【趙雲南史齊陸少家有父證書萬卷余張率盡讀其書北史魏穆士儒其子容少好學求天下書逢卽冩錄所得萬卷余也公於仄聲用破字故詩云讀書破萬卷則願乘長風破萬里浪之破今於平聲當用開字則如庾子嵩讀荘子開卷一尺便止曰正與人意合】晴雲滿戶團傾蓋【鄒陽傾蓋如故傾蓋若浮雲】秋水浮階澑決渠【張景陽階下伏泉通階上水衣生陸士衡丰注溢修霤黃潦侵階除云陰結不解通衢化爲渠趙雲用傾蓋字因以見與柏君初相見也家語曰孔子之郯遭程先生於途傾蓋而語終日盡歡秋水浮階澑決渠則正道其事史記荷挿如雲決渠如雨】富貴必從勤苦得男兒須讀五車書【荘子天下篇云施多方其書五車】

大歷二年九月三十日

爲客無時了悲秋向夕終瘴余防子國【魚復古防子國】霜薄楚王宮【蘭臺宮】艸敵虛嵐翠花禁冷葉紅年年小揺落不與故園同【趙雲陸機云吾將老而爲客題是九月三十日則秋之可悲者向今夕而終盡也防州古防子國按寰宇記巫山縣有楚宮云襄王所逰也艸敵虛嵐翠言艸色之翠與嵐光相敵也花禁冷葉紅言花之紅與葉俱耐冷也如敵字禁字可謂奇矣末句蓋言楚地暖𨿽秋秋而艸木不甚衰特小小揺落耳此其所以異故園也】

十月一日

有瘴非全歇爲冬不亦難【左傳晉侯謂裏克曰爲子君者不亦難乎】夜郎溪日暖【夜郎西南夷也犍爲有夜郎溪】白帝峽風寒蒸裹如千室【峽俗以蒸裹爲節物】燋糟【一作糖】幸一柈【薛云右按元防之詩雜蒓多剖鱔和黍半蒸菇此與蒸裹無異柈與盤同又抱朴子曰土柈瓦胾無救朝饑】玆辰南國重舊俗自相歡【趙雲時已十月矣而瘴尙未全歇所以謂冬之難蒸�燋糖皆防州十月一日之事如此也論語千室之邑一柈按字書乃俗盤字之眞者也夔人以十月旦爲初冬節以飲食相饋遺云】

戲作俳諧體遣悶二首【枚臯自言爲賦乃俳見親如倡東方朔應諧以倡依隠玩世】

異俗吁可怪斯人難並居【禮記廣谷大川異制民生其間異俗】家家養烏鬼頓頓食黃魚【杜云元稹詩曰病賽烏稱鬼巫占瓦代注南人染病競賽烏鬼楚巫列肆悉賣瓦卜夢符之說是趙雲詩蓋非美之者魯靈光賦吁其可畏烏鬼頗有眾說舊注云峽俗養烏頭鬼祭之以人則養又當讀爲供養之養沈存中云峽人謂鸕鷀爲烏鬼薛夢符云楚人信巫以烏爲鬼耳杜詩可引元稹詩其說是蓋此在元稹長慶小集所謂注則稹自注也稹與杜公同是唐人聞見如此豈不足證邪或云烏蠻之鬼】舊識難爲態新知巳暗疎【左傳襄二十九年季札聘於鄭見子產如舊識舊唐書隰城尉房齡謁世民於軍門世民一見如舊識】治生且耕鑿只有不闗渠【趙雲態字卽一貴一賤乃見交態之態也難與之爲態則其人之薄矣楚詞曰樂莫樂於新相知而至於已暗疎則其人之薄又可知故有末句之激憤也荘子云鑿井而飲耕田而食自給不復與復與薄俗相闗也】

右一

西曆靑羌阪南畱白帝城於菟侵客恨【楚人謂虎爲於菟】粔籹作人情【薛補遺曰按宋玉招防云粔籹蜜餌有餭些注粔籹以蜜和米煎作之粔音奇舉切籹音女】瓦卜傳神語【巫俗擊瓦觀其文理分折以定吉凶謂之瓦卜】畬田費火耕【一作聲史記火耕水耨】是非何處定髙枕笑浮生【頃嵗自秦涉隴從同谷縣出逰蜀畱滯於巫山趙雲元稹詩兩句一句是公前篇巫鬼一事一句是今篇瓦卜之事豈因巫俗如此而句出於杜公乎畬燒田也舊本作費火聲師民瞻取一作火耕是末句言風俗處處不同孰是孰非烏有定乎但付之一睡而於此自笑其流徙之多也呂后紀酈寄說呂祿曰足下髙枕而王千里此萬世之利也】

右二

刈稻了詠懷

稻獲空雲水川平對石門【南都賦緣以劍閣阻以石門】寒風疎艸木旭日散雞豚【詩旭日始旦孟子雞豚狗彘】野哭初聞戰樵歌稍出村無家問消息作客信乾坤【趙雲按寰宇記歸州巴東縣有石門山則亦去之逺矣豈眼前所見之石門者邪舊注石門在漢中之西褒中之北豈干防州事哉】

瞿塘兩崖

三峽傳何處雙崖壯此門入天猶石色穿水忽云根猱玃須髯古蛟龍窟宅尊【江賦瑰奇之所窟宅】羲和冬【一作驂】馭近【天臺賦羲和亭午】愁畏日車翻【趙雲言三峽之中何處有雙崖之壯乎乃壯於此門也非直謂瞿唐便是三峽之處矣兩面壁立而髙挿天故云入天猶石色云根亦以言石傳云五嶽之云觸石而出故石謂之云根張孟陽詩曰云根臨八極雨足散四溟是也其後唐人多使云根字以名石公詩又曰井邑聚雲根也王維傳維善爲石色淮南子注云日乘車駕以六龍羲和爲之馭故末句云羲和冬馭近愁畏日車翻以山之髙故曰去之近然冬日景短故畏其車翻去日車翻字李尢歌曰安得猛士翻日車尢之言翻則翻之使回今公言翻則日翻而去也舊本一作驂馭近非】

栁司馬至【此詩言中原用兵民未安定也】

有使歸三峽相過問兩京【兩京雍洛】圅闗猶出將渭水更屯兵設備邯鄲道【漢文帝謂愼夫人曰此北走邯鄲道】和親邏逤【一作些】城【薛云右按邏逤作邏娑薛仁貴爲邏娑道行軍總管杜補遺云邏些吐蕃都城名也唐舊史吐蕃本南涼禿發之後語訛謂之吐蕃其國都城號爲邏些新唐史云吐蕃贊普居跋布川或邏娑川】幽燕惟鳥去商洛少人行【趙雲圅闗出將渭水屯兵和親與商洛少人皆因吐蕃而然矣其云設備邯鄲道則在趙州又云幽燕惟鳥去則北地猶不通豈以安史𨿽滅而藩鎭相繼跋扈耶】衰謝身何補蕭條病轉嬰【劉公幹余嬰沈痼疾】霜天到宮闕戀主寸心明

孟冬

殊俗還多事方冬變所爲破柑霜落爪嘗稻雪翻匙巫岫寒都薄烏蠻瘴逺隨【烏蠻一作黔溪】終然減灘瀨暫喜息蛟螭【南都賦憚防龍兮怖蛟螭趙雲在中原時固應接多事矣𨿽在殊俗卻還多事也方冬變所爲則破柑嘗稻方是變所爲矣寒薄則楚地暖故也故老言施州無瘴黔州有瘴黔州在防之南則其瘴殆及防矣】

悶

瘴癘浮三蜀風雲暗百蠻捲簾惟白水隠幾亦靑山猿捷長難見【蜀都賦猿狖騰希而競捷】鷗輕故不還無錢從滯客有鏡巧催顏【趙雲防州詩而言三蜀之下百蠻之北廣言之也西淸詩話曰人之好惡固自不同子美在蜀作悶詩乃云捲簾惟白水隠幾亦靑山若使余居此應從王逸少語吾當卒以樂死豈復更有悶耶次公以此乃騃男女之語方流落蠻商寂寞之中𨿽白水靑山日日對之亦豈不悶耶】

雷

巫峽中宵動滄江十月雷【陸士衡迅雷中宵激驚電光夜舒】龍虵不成蟄【易龍虵之蟄以存身】天地劃爭回卻碾空山過深蟠絕壁來何須妬雲雨霹靂楚王臺【趙雲十月雷非其時矣故驚起龍虵之蟄而變易天地之常也雷之不時若妬神女之爲雲雨而霹靂以震之也】

冬至

年年至日長爲客忽忽窮愁泥殺人江上形容吾獨老【屈原放於江潭形容枯槁】天涯風俗自相親杖藜雪後臨丹壑鳴玉朝來散紫宸【西徵賦飛翠緌拖鳴玉以出入禁門者眾矣】心折此時無一寸【別賦使人意奪神駭心折骨驚】路迷何處是三秦【趙雲紫宸殿名在東內大明宮心方寸之地故曰寸心今句言一寸可謂巧矣】

小至

天時人事日相催冬至陽生春又來【孝經援神契曰冬至陽气萌】刺繡五添弱綫吹葭六琯動浮灰【師云刺繡之工以添綫準日晷之長短耳續漢書以葭莩灰實律之端之气至則灰飛而琯通六琯六律也師云物理志以十二律气先於平地作三重室爲三重壁揚子所謂九閉之中也以河內葭灰實其端气至吹灰也】岸容待臘將舒栁山意衝寒欲放梅云物不殊鄕國異【左傳分至啟閉必書云物】教兒且覆掌中杯【趙雲史記曰刺繡文不如倚市門世說載過江諸人暇日出新亭飲宴周侯中坐而嘆曰風景不殊舉目冇江河之異掌中杯則飲者之掌中也豈以感傷鄕國異之故𨿽父子之間亦教令且盡飲酒也鮑明逺三日詩云臨流競覆杯又秋夜詩云願君剪眾念且共覆前觴】

捨弟觀赴藍田取妻子到江陵喜寄三首

汝迎妻子達荊州消息眞傳解我憂鴻雁影來連峽內【古詩弟兄鴻雁序】鶺鴒飛急到沙頭【詩鶺鴒在原載飛載鳴】燒闗險路今虛逺【杜正謬燒闗當作峣闗音堯在峽右漢書言秦兵拒峣闗注在上洛北藍田南武闗之西】禹鑿寒江正穏流【江賦云巴東之峽夏禹疏鑿】朱紱卽當隨防鷁靑春不假報黃牛【趙雲險路今虛逺言觀所巳經之地故今虛逺矣公爲尙書工部員外郎賜緋魚袋故屢言朱紱防鷁舟也淮南子曰龍舟鷁首髙誘注曰鷁大鳥也畫其象著船首黃牛者峽名在宜都西陵峽中靑春不假報黃牛言不須預報之靑春之時船定行而經過也】

右一

馬度【一作痩】秦山雪正深北來肌骨苦寒侵他鄕就我生春色故國移居見客心歡劇提攜如意舞【一云王戎好作如意舞】喜多行作白頭吟巡檐索共梅花笑冷蘂疎枝半不禁【趙雲弟觀移居來楚乃所以就公一處也春色生之時蓋公自峽往荊卜以春時矣故國人情之所不忍離也以不得已而來兄弟相聚則客心可見矣白頭吟𨿽是文君有此作其後爲樂府則言君臣朋友之不終今公所用但以老而吟詠耳】

右二

庾信羅含俱有宅春來秋去作誰家【杜補遺庾信宅卽宋玉故宅見送李功曹之荊州詩注余知古渚宮故事羅含字君章爲桓溫別駕於江陵城西三里小洲上立茅屋而居後安成王在鎭以其宅借錄事劉朗之見一丈夫衣冠甚偉朗之驚問忽然失之朗之後以罪見黜人謂君章有神也】短墻若在從殘艸喬木如存可假花卜築應同蔣詡徑【三輔決錄蔣詡舎中竹下惟開三徑羊仲求仲從與之遊】爲園須似邵平比年病酒開涓滴弟勸兄酧何怨嗟【趙雲庾信哀江南賦云誅茅宋玉之宅喬木猶存可假花則宅旣古矣所餘喬木可種柔蔓之花假於其上蓋如金沙茶防之屬乎蕭何傳邵平故秦東陵侯秦破爲布衣種長安城東美世俗謂之東陵比年病酒開涓滴則前此江樓夜晏云老人因酒病堅坐看君傾至此方欲開酒矣】

右三

夔州歌十絕句

中巴之東巴東山江水開辟流其間白帝髙爲三峽鎭【三峽瞿唐巫山黃牛】夔州險過百牢闗【杜補遺圖經云百牢闗孔明所建故基在今興元西縣兩壁山相對六十里緣江乃入金牛益昌路爲入川之隘口此瞿唐兩崖壁立大江中流無路可行非舟莫濟固有間矣趙雲巴本春秋之國其地今閬州按水經載劉璋分三巴有中巴有巴西有巴東今綿州曰巴西郡歸州曰巴東郡而防州則中巴矣吳主嘗見呂岱說步隲言北欲以沙囊塞江每讀其表輙獨失笑此江自開辟以來寕可以囊塞之乎三峽者明月峽巫峽歸鄕峽也忠州詩下峽固有三而白帝城極髙山之上故爲之鎭】

右一

白帝防州各異城【公孫述自稱白帝故防有白帝城】蜀江楚峽混殊名英雄割據非天意覇王並吞在物情【趙雲上兩句通義白帝以言公孫述之城防州以言劉備之城蓋永安宮所在也白帝城在瀼之東夔州城在瀼之西此所以爲異城上流而爲蜀江下流而爲楚峽𨿽楚蜀之名不同而二人之城皆臨之以公孫述言之其國號成以劉備言之其國號漢二城旣臨江與峽則無復分蜀江楚峽之名矣故言混殊名英雄割據非天意則言天豈容其割據乎在物情則人必曰順不順焉王宇去聲範彥龍詩物情棄疵賤阮籍曰時無英雄陸士衡辧亡論故遂割據山川賈誼過秦論云有並吞八荒之心】

右二

羣雄競起向前朝王者無外見今朝【公羊傳曰天王出居於鄭王者無外此其言出何不能於母弟也東都賦子徒識函谷之可閉不知王者之無外】比訝漁陽結怨恨【漁陽祿山舊鎭】元聽舜日舊簫韶【趙雲師民瞻本作聞前朝極是蓋聞者對見之辭也陸機辧亡論云羣雄鋒駭又選有羣妖競逐今參用之聞前朝者乃指言已前之代也王者無外見今朝所以美當日唐朝之時也舊簫韶則比霓裳舞衣之新曲此句又含蓄美中有刺如此】

右三

赤甲白鹽俱刺天【南都賦森防防而刺天】閭閻繚繞接山巓楓林橘樹丹靑合【西京雜記中南山有樹長安謂之丹靑樹也趙雲楓靑而橘丹也】復道重樓錦繡懸

右四

瀼東瀼西一萬家江北江南春冬花背飛鶴子遺瓊蘂相趂鳬雛入蔣芽【其艸則蔣蒲葭趙雲按酈道元水經注云白帝山東傍東瀼溪卽以爲隍今所謂瀼東瀼西則一東瀼溪而其溪之左右分之曰瀼東瀼西耳李陵贈蘇武別詩曰雙鳬相背飛相逺日已長又劉孝綽詩持此連理樹暫作背飛鴻楚詞云屑瓊蘂以爲糧西京賦屑瓊蘂以朝餐指言玉英而陸士衡擬古詩云上山采瓊蘂空谷饒芳蘭則花之白者爲瓊蘂矣蔣字韻書在於平聲之下亦通上聲西京雜記曰太液池其鳬雛鶴子布滿充積又木虛海賦鳬雛離褷鶴子淋滲也】

右五

東屯稻畦一百頃北有澗水通靑苗晴浴狎鷗分處處【孫綽詩物我俱忘懷可以狎鷗鳥】雨隨神女下朝朝【髙唐賦朝朝暮暮陽臺之下趙雲列子海上有人狎鷗者】

右六

蜀麻吳鹽自古通萬斛之舟行若風長年三老長歌裏【峽人以船頭把篙相水道者曰長年正梢者曰三老】白晝攤錢髙浪中【杜補遺梁冀傳能意錢之戲注何承天射數卽攤錢也】

右七

憶昔咸陽都市合山水之圖張賣時巫峽曾經寶屛見楚宮猶對碧峯疑【趙雲咸陽指言長安也楚宮猶對碧峯疑言首畫圖上見楚宮今對碧峯猶疑是舊所見之畫也】

右八

武侯祠堂不可忘中有松柏參天長干戈滿地客愁破云日如火炎天涼【趙雲松柏參天長則夔州武侯廟有之也正與古詩古柏行黛色參天二千尺同今詩兼言松柏則又據眼前所見矣古本孟子云泰山之髙參天入云而曹子建詩荊棘上參天干戈𨿽滿地而見此松柏可以使客愁破云日𨿽如火而見此松柏可以使炎天涼此其所以不可忘也】

右九

閬風元圃與蓬壺中有髙堂天下無【南都賦昆侖無以侈閬風不能逾】借問夔州壓何處峽門江腹擁城隅【趙雲葛仙公傳曰昆侖一曰圃一曰積防瑤房一曰閬風臺一曰華蓋一曰天柱皆神仙所居也列子曰渤海之東有大壑焉中有五山一曰岱輿二曰貟嶠三曰方壺四曰瀛洲五曰蓬萊末句稱美夔則直以昆侖之閬風圃海山之蓬萊方壺比之矣】

右十

雨

冥冥甲子雨【楚辭雷塡塡兮雨冥冥】巳度立春時輕箑煩相向【秋興賦於時乃屏輕箑】纎絺恐自疑【秋興賦釋纎絺注絺葛也趙雲兩句憂之之辭也與人日詩云元日到人日未有不陰時其用意同何以言之唐諺雲春雨甲子赤地千里言春甲子而雨旱之祥也按資治通鑑大歷二年正月辛亥朔至十三日甲子但不知立春在前相去幾日以無長歷考之也扇可用絺可著則是日𨿽雨而气暄固憂其爲旱矣】煙添才有色風引更如絲【張景陽騰雲似湧煙宻雨如散絲】直覺巫山暮兼催宋玉悲【趙雲兼催宋玉悲催則不必待秋至而此雨巳可催之也】

奉送蜀州柏二別駕將中丞命赴江陵起居衛尙書太夫人因示從弟行軍司馬位

中丞問俗畫熊頻愛弟傳書防鷁新【漢制刺史車畫熊於軾】遷轉五州防禦使起居八座太夫人【後漢以六曹尙書並令僕二人謂之八座魏以五曹尙書二僕射一令爲八座宋與魏同隋以六尙書左右僕射合爲八座唐與同漢文紀注列侯妻稱夫人子復爲列侯稱太夫人子不爲列侯則否】楚宮臘送荊門水白帝云偸碧海春與報惠連詩不惜【謝惠連乃靈運之弟】知吾斑鬢總如銀【秋興賦斑鬢彪以承弁素髮以垂領趙雲杜位宅守嵗云守嵗阿咸家則阿咸乃位之小名耳非侄也夔州刺史謂中丞者也愛弟傳書防鷁新一句言蜀州柏二別駕應是中丞之親防鷁新則新其舟而往也五州防禦使必是中丞者如此蔡伯世以此萹爲大歷元年冬之作稱按唐史方鎭年�夔州兼峽忠歸萬五州防禦使荊南節度故其詩曰遷轉五州防禦使今取方鎭年表觀之乃乾元二年以夔峽忠歸萬五州夔州廣徳二年置夔忠涪都防禦使於大歷未嘗有載楚宮臘送荊門水指言荊州而楚宮臘送其水則自夔州而往故也白帝云偸碧海春卻以言時當白帝之春耳東方朔十洲記曰東有碧海惠連以言弟行軍司馬也】

九家集注杜詩卷三十二

欽定四庫全書

九家集注杜詩卷三十三宋

郭知達編近體詩

太嵗日【趙雲元日謂之太嵗日蓋當年太嵗之始日也】

楚岸行將老巫山坐復春【巫山屬防州楚置巫山郡秦昭三十年伐楚取黔中丕郡是也漢爲巫郡今縣北有巫山卽楚詞所謂巫山之陽髙丘之阻】病多猶是客謀拙竟何人【顏延年存沒竟何人介在明淑】閶闔開黃道【丘希範侍宴樂逰苑詰且開闔閶馳道開鳯吹離騷吾令帝閽開闗矣倚閭闔而望予曹植閶闔天衢通前漢防閶闔觀坐臺天門開恢蕩蕩大人賦排閶闔而入帝居楊州戮閶闔開矣涼風奶庾肩吾閶闔九門通】衣冠拜紫宸【唐韓率爲中丞常有所陳必於紫宸殿對百僚而請未嘗詣便殿下柏玉中書郎詩曰躍鱗龍鳯池揮翰紫宸裏】榮光懸日月【中曰榮光出河休气四塞榮光卽五色也易系曰懸象著明莫大乎日月南史王摛傳齊永明八年大忽黃色照地王融上金天頌贊曰是非金天所謂光榮武帝大悅前漢翼奉奏封事曰天地設位懸日月布星辰】賜與出金銀【蜀先主傳取蜀城中金銀錢分賜將士趙雲陸機吾將老而爲客竟何人而下言朝見賀正矣闔閶上帝門也天子門亦爲之閶闔黃道日所行之道而天子之道布黃土於上亦謂之黃道衣冠指言百官紫宸止殿名榮光懸日月則瞻天顏故也周禮以待賜予與與予同子虛賦云鍚碧金銀】愁寂鴛行防【選鴛鷺之行】參差虎穴鄰【班超曰不入虎穴不得虎子劉安招隠士憭兮慓虎豹穴吳呂防因不探虎穴安得虎子】西江元下蜀北斗故臨秦散地逾髙枕【王弼曰投戈戈散地】涯脫要津天邊梅桞樹相見幾回新【趙雲公嘗爲左拾遺通籍朝見今流落於外故云鴛行斷虎穴鄰則言其在防州乃與虎穴之相近也公由蜀而欲往荊渚今尙在防故曰西江元卜蜀則可以乘舟而往矣北斗故臨防則可以往而不能故自嘆也長安謂北斗城一說又有南斗城蓋以像南斗北斗之形一說長安上直北斗蓋廣雅云北斗樞爲雍州今公所用句意蓋上直北斗者也散地指言居防州是閒散之地也逾髙枕則恣意迿越而髙枕言且就北一睡耳脫津則則不在鴛鴛之列也天邊又指防州公在防亦三年矣故云幾回新】

元日示宗武

汝啼吾手戰吾笑汝身長處處逢正月迢迢滯逺方飄零還柏酒【庾信正旦防土賚詩正旦辟惡酒惡酒新年長命林栢葉趙銘至椒花逐頌來兩庾肩吾嵗盡詩云卿用柏葉酒且水幸盤集注崔寔四民月令令曰元日進椒柏酒椒是玉衡星精服之令人身輕能走柏是仙樂進酒次次年少者爲先先】衰病止黎牀【管寜家貧坐黎牀欲穿爲學不倦趙雲上兩句在元日於父子言之可爲當體而有情矣手戰則老病也身長則長大也啼笑之事豈非換年而激父子之感乎】訓諭靑衿子【鄭國風靑靑子矜毛該靑領也學子之所服箋云父母在衣純以靑也】名慙白首卽【前漢鴻唐以孝著爲金中左太衝詠史詩曰馮公豈不諱白招不見招】賦詩猶落筆【吳質牋曰置酒樂飲賦詩稱觴】獻壽更稱觴【潘安仁稱萬壽以獻觴】不見江東弟髙歌淚數行【公自注第五弟丰漂泊江左近無消息趙雲靑衿子指言宗武詩曰靑靑子衿蓋童子之服也白首郎公自謂也馮唐老而爲郎顏駟亦老而爲郎張平子賦云蔚厖眉而郎潛是也】

逺懷舎弟頴觀等

陽翟空知處【陽翟屬頴川郡夏禹所受封地】荊南近得書積年仍逺別多難不安居江漢春風起冰霜昨夜除雲天猶錯莫花蕚尙蕭疎對酒都疑夢吟詩正憶渠舊時元日防鄕黨羨吾廬【陶潛詩吾亦愛吾廬趙雲荊南則觀新所選居也雲天猶錯莫言若鴻鴈之飛而失遂花蕚尙蕭疎若言棠棣之花不相並皆以興兄弟之離隔也江漢二水在荊南而防】

續得觀書迎就當陽居止正月中旬定出三峽

自汝到荊府書來數喚吾頌椒添風詠【周庾信正旦詩椒花逐頌來】禁火卜歡娯【荊楚嵗時記去東節一百五日卽有疾風甚雨謂之寒食禁火三日琴操晉文公與介子綏俱遁文公復國子綏無所得作龍蛇之歌而隠文公求之不得乃焚山子綏抱木而死文公哀之令人三月五日不得舉火又周舉移書及魏武明罰令陸翽鄴中記並云寒食斷火起於子推琴操所云子綏卽子推也又云五月五日與今有異皆因流俗所傳據左傳史記並無介子推被火焚之事案周禮司烜氏仲春以木鐸修火禁於國中注云爲季春將出火也今寒食節气是春之末三月之極然則禁火蓋周之舊制也】舟楫因人動形骸用杖扶天旋防子峽【魚復古防子峽也】春近嶽陽湖【嶽陽湖在巴陵趙雲晉劉臻妻元日獻椒花頌禁火卜歡娯則於寒食必相聚矣】發日排南喜傷神防北吁飛鳴還接翅【詩棠棣鶺鴒在原又小宛題彼鶺鴒載飛載鳴】行序密銜蘆【春秋繁露鴈有行列傳云兄弟之齒鴈行淮南子曰鴈從風而飛以愛气力衘蘆而飛以避繒繳】俗薄江山好時危艸木蘇馮唐𨿽晚達終覬在皇都【趙雲上句言起發之日安排往南而喜次句則神情所傷者北望長安而不得歸也何遜詩云昬鴉接翅飛序以鴈言之也古詩兄弟鴻防行銜蘆又以言防患難也馮唐公以自比其白首爲郎】

將別巫峽贈南鄕兄瀼西果園四十畆【趙雲舊本作南鄕兄惟師民瞻本作南卿或南宅南位之卿也】

苔竹素所好萍蓬無定居【木虛海賦萍流而蓬轉】逺遊長兒子幾地別林廬【論語父母在不逺遊列子言穆王肆意逺遊命駕八駿之乘】雜蘂紅相對他時錦不如具舟將出峽巡圃念攜鋤正月喧鸎未玆辰放鷁初【司馬相如賦浮文蠲揚桂枻注蠲水鳥畫其象於舟首以厭水神淮南曰曰龍舟蠲首天子之乘也】雪籬梅可折風榭栁防舒托贈鄕【一作卿】家有因歌野興疎殘生逗江漢何處狎樵漁【趙雲果園四十畆而公直舉以贈人此一段美事而古今未嘗揚揄杜公之气義良可嘆也卿家字公於馬詩云卿家舊賜公有之蓋亦取晉書云卿家自有卿家法之語末句殘生逗江漢則又將透過江漢而去矣】

送大理封主簿五郎親事不合卻赴通州主簿前閬州賢子余與主簿平章鄭氏女子埀欲納采鄭氏伯父京書至女子已許他族親事遂停

禁臠去東牀【晉謝混孝武帝爲晉陵公主求婿謂王珣曰主婿但如劉眞長王子敬便足珣對曰謝混𨿽不及眞長不減子敬未幾帝崩袁山松欲以女妻之珣曰卿莫近禁臠初元帝始鎭建鄴公私窘罄每得一豚以爲珍膳項下一臠尢美輒以薦帝羣臣未嘗敢食於時呼爲禁臠故珣因爲戲王羲之傳太尉郤鑑使門生求女婿於王導導令就東廂徧觀子弟門生歸謂鑑曰王氏諸少並佳然聞信至咸自矜持惟一人在東牀坦腹食獨若不聞鑑曰正此佳婿邪訪之乃羲之遂以其女妻之】趨庭赴北堂【語鯉趨而過庭鄘詩伯兮焉得諼艸言樹之背注背北堂也疏背者向背之義婦人所常處者堂也士昬禮云婦洗在北堂注房半趙雲北堂則母之堂也】風波空逺涉琴瑟防【自注音洎】虛張【詩常棣妻子好合如鼔瑟琴董仲舒琴瑟不調必解而更張之】渥水出騏驥【漢武元鼎四年馬生渥窪水中】昆山生鳯凰【東京賦舞丹穴之鳯凰趙雲葛仙公傳曰昆侖一名積石瑤房古夲莊子載老子曰吾聞南方有鳥其名爲鳯所居積石千里則昆山可以言生鳯凰矣舊注卻是丹宂也矣】家誠款款中道許蒼蒼頗爲秦晉匹【襄二十七年傳趙孟曰晉楚齊秦匹也又秦晉匹也何以卑我】從來王謝郎【晉江左以王謝爲冑族嘗通婚】靑春動才調白首缺輝光玉潤終孤立【晉樂廣人謂之水境女婿衛玠時號玉人故時語曰婦翁冰淸女婿玉潤】珠光得暗藏【漢鄒陽云明月之珠以暗投人於道眾莫不按劍相盻】餘寒折花卉恨別滿江鄕【趙雲禁臠去東牀言親事不合也趨庭赴北堂言往通州也珠明得暗藏又以紀封君之美而不投合也末句則所以記別也】

人日兩篇【前五後七董勛問俗禮曰正月一日爲雞二日爲狗三日爲豬四日爲羊五日爲牛六日爲馬七日爲人則正旦畫雞於門七日鏤人戶上良以此也】

元日到人日未有不陰時【趙雲西淸詩話云都人劉克窮該典籍嘗與客論云元日至人日未有不陰時人知其一不知其二四百年惟子美與克防耳起就架上取書示客曰此東方朔占書也嵗後八日一日爲雞二日爲犬三日爲豕四日爲羊五日爲牛六日爲馬七日爲人八日爲谷其日晴主所生之物育陰則災少陵意謂天寶罹亂四方云擾幅裂人物嵗嵗俱災此春秋書王正月意耶得古人用心次公謂嵗八日之名董勛問俗禮之書所云載初學記其專指東方朔占書𨿽亦是矣必謂天寶罹亂嵗嵗俱災則非蓋公作此詩在今嵗大歷三年自天寶十四載祿山之亂抵此凡十三次見春矣豈有嵗嵗正月不晴八日者乎】冰雪鶯難至春寒花較遲【趙雲鶯以冰雪而未至花以春寒而開遲此所以成上兩句之言陰也未有不陰時止言見今所�之嵗自一日至七日無一日而不陰爾】云隨白水落風振紫山悲【趙雲白水蓋水之白色如晉文公云所不與舅氏同心有如白水紫山則公前篇云紫崖奔處黑也莊子云風振海而不能驚也】蓬鬢稀疎久無勞比素絲【趙雲以其稀疎則欲比素絲而不得所以重自傷也】

右一

此日此時人共得一談一笑俗相看罇前柏葉休隨酒【見元日示宗武注】勝裏金花巧耐寒【人日造花勝相遺起於晉代見賈充李夫人曲云像瑞圖金勝之形又像西王母戴勝也嵗時記人日以七種菜爲剪防爲花勝以相遺或縷金薄爲人勝以像瑞圖之形趙雲休隨酒則元日過矣故休止柏葉之隨酒也】佩劍衝星聊暫拔【晉輿服志漢自天子至百官無不佩劍其後惟朝帯斂】匣琴流水自須彈早春重引江湖興直道無憂行路難【趙雲拔佩劍彈匣琴則所以寄其愁也晉書斗牛之間有紫气雷煥日寶劍之精上徹於天流水則伯牙志在流水而鐘子期曰湯湯哉者也引江湖興則將出峽而往也行路難古曲名言以直道行之無地而不可往故行路爲不足憂也已】

右二

江梅

梅蘂臘前破梅花年後多絕知春意好最柰客愁何雪樹元同色江風亦自波故園不可見巫岫郁嵯峨【陸機樂府雲山郁嵯峨潘安仁崇崗郁嵯峨陸士衡崇山郁嵯峨趙雲江梅者江邊之梅也如在嶺則曰嶺梅在山則曰山梅在野則曰野梅官中所種則曰官梅而後之學者凡見梅便謂之江梅誤矣雪樹則雪中之樹木也】庭艸【趙雲隋焬帝善屬文而不欲人出其右爲燕歌行羣臣皆以爲莫及王冑獨不下帝因以被害帝誦其佳句曰庭艸無人隨意緑能復道耶故公取庭艸以名題】

楚艸經寒碧庭春入眼濃舊低收葉舉新掩卷牙重步履冝輕過開筵得屢供看花隨節序不敢彊爲容【趙雲舊低收葉舉言舊低俯而收斂之葉以春而舉也新掩卷牙重言新掩蔽而韜捲之牙以春而重也句可謂新奇矣開筵得屢供古人以芳艸爲樂故公詩又曰開筵上日當芳艸也然不若春花之尢佳故有末句看花則隨節序而樂之不敢於芳艸彊爲容以爲好也】

大歷三年春白帝城放船出瞿唐峽久居防府將適江陵漂泊有詩凡四十韻

老向巴人裏【傳莊十八年巴人伐楚】今辭楚塞隅入舟翻不樂解防獨長吁【江文通詩奉義至江漢始知楚塞長謝靈運解防乃流潮又入舟陽已防趙雲巴人則劉璋分三巴以防爲中巴地也不樂長吁則有萍梗流離之傷矣】窄轉深啼虛隨亂俗鳬石苔淩幾杖空翠撲肌膚疊壁排霜劍奔泉濺水珠查冥藤上下濃淡樹榮枯【趙雲上句則舟轉於峽中之窄處其聞啼愈在深處矣次句則舟虛隨泛浴之鳬謂之亂浴則非五一二鳬耳疊壁成霜劍指言鳬山也】神女峯娟妙昭君宅有無曲畱明怨惜【一作別】夢盡失歡娛【趙雲神女峯巫山十二峯中之一言娟妙則以神女之故矣宅有無蓋年嵗久逺不知何在也樂府有昭君怨石季倫所賦明君辭是也夢則楚防王之夣神女賦曰寐而夣之寤不自識罔兮不樂悵爾失志則失歡娛之謂也】擺闔盤渦沸【郭璞江賦盤渦谷轉】欹斜激浪輸【賈誼水激則悍南都賦川瀆則箭馳風疾長輸逺逝】風雷纒地脈【江賦流風蒸雷海賦驚浪雷奔】冰雪曜天衢【易何天之衢亨趙雲言風雷起於其間冰雪言波浪之色地脈字出防恬傳用天衢字則龍躍天衢飛翼天衢坐見天衢也】鹿角眞走險【文十七年傳鄭子家曰小國之事大國也徳則其人也不徳則其鹿也鋌而走險急何能擇】狼頭如跋胡【詩狼跋其胡載防其尾注跋躐也近則躐其胡退則跋其尾一本公自注云鹿角狼頭二灘名】惡灘寧變色髙臥負防軀書史全傾撓裝囊半壓濡生涯臨臬兀【困於臲卼】死地脫斯須【趙雲語曰變色而作髙臥則事有不測爲負微軀矣又似言於髙臥有妨斯乃微軀之負也記云禮不可斯須去聲韓信云置之死地】不有平川決焉知眾壑趨乾坤霾漲海雨露洗春蕪鷗鳥牽絲颺驪龍濯錦紆【趙雲川決一作快決字是蓋孟子云沛然若決河河也乾坤霾漲海則水之渺茫濶逺矣雨露洗春蕪以紀其時鷗鳥牽絲颺羽如絲也驪龍濯錦紆言龍體如錦也驪龍取莊子之語濯錦則成都之江】落霞沈緑綺【謝暉晚望詩餘霞散成綺張景陽詩佳人贈我緑綺琴取此兩字貼之耳】殘月壊金樞【木虛海賦大明鑣轡於金樞之宂注大明月也金樞西方月沒之處宂窟也趙雲言殘月狀如戶樞之脫壊也】泥筍苞初荻沙茸出小蒲【謝靈運詩新蒲含紫茸初篁苞緑籜】鴈兒爭水馬燕子逐檣烏【薛云本艸水馬生水中善行如馬亦謂之海馬杜補遺水馬蝦類也趙雲船檣上刻爲烏形取烏之識風燕如逐之此詩人著句之巧也】絕島容煙霧環洲納曉晡【謝靈運詩側徑旣窈窕環洲亦玲瓏趙雲曉防早晚也】前聞辯陶牧轉眄拂宜都【杜補遺王粲登樓賦北彌陶牧西接昭丘注陶鄕名郊外曰牧趙雲宜都峽州也劉備攺夷陵爲宜都】縣郭南幾好【路入松滋縣】津亭北望孤勞心依憩息朗詠劃昭蘇【趙雲北望則又懷長安矣禮記蟄虫昭蘇劃字開豁之意鮑照詩有怯與君劃期公詩又云劃見公子靣也】意遣樂還笑衰迷賢與愚飄蕭將素髮【秋興賦素髮防以垂領】汩沒聴洪鑪【王粲傳鼓洪鑪以燎毛髮趙雲人情歷艱險則悲憂逢平曠則笑樂當是時𨿽身之老志之衰矣豈復論賢愚哉聴於造物而已禪伯云洪罏上一防雪】丘壑曽忘返【謝靈運詩昔余遊京華未嘗廢丘壑山林之土往而不能返】文章敢自誣此生遭聖代誰分哭窮途【顏延年詩途窮能無慟】臥疾淹爲客防恩早厠儒廷爭酬造化【王陵靣折廷爭】朴直乞【去聲】江湖【趙雲次句則公以文自任也阮籍每行至路窮處輒慟哭而返公以其尙可遇合所以言今者臥疾𨿽淹畱於爲客而往日防恩得厠儒列也廷爭酬造化則又言其爲左拾遺時嘗論房琯不宜廢免是謂廷爭以酬君王顧遇之恩朴直乞江湖則肅宗怒貶琯邠州刺史出甫爲華州司功屬闗輔饑亂棄官之秦州又在同谷遂入蜀今在防且欲之楚而南是爲乞之以江湖矣從人求取曰乞入聲人恵遺之曰乞去聲】灔澦險相廹滄浪深可逾浮名尋已已嬾計卻區區【趙雲旣有江湖之行經過灔澦其險相廹而下矣次句滄浪之水見禹貢漁父歌則在楚地矣舟儒南下故彼𨿽深而可逾也】喜近天皇寺先披古畫圖【薛云按渚宮故事云張僧繇避侯景之亂來奔湘東王繹承制拜古將軍僧繇善畫嘗於天皇寺柏堂圖佛像夜有奇光發自屋壁又於堂內圖孔子十哲像湘東記室鮑潤嶽謂曰釋門之內冩素王之容𨿽神異無方豈可夷夏同貫僧繇笑曰吾誠偶然安知不利於後間者莫曉其意及後滅三教荊楚祠宇莫不毀撤惟天皇寺有宣尼聖像遂爲國庠時人嘆其先覺則公所謂古畫圖者】應經帝子渚【謝暉瀟湘帝子遊江淹王徵君詩北渚有帝子蕩瀁不可期帝子謂堯女詞】同泣舜蒼梧【禮舜塟蒼梧之野謝暉云去蒼梧野趙雲楚詞云帝子降兮北渚帝子謂堯女俄皇女英也】朝士兼戎服君王按湛盧【吳越春秋越王允常使歐冶子作名劍五秦客薛燭善相劍楚王取湛盧示之曰善哉銜金鐵之英吐銀錫之精奇气托靈服此劍可以折衝伐敵人君有逆謀則去之它國允常乃以湛盧獻吳吳公子光弒吳王僚湛盧去如楚趙雲夫虞舜不得而見之於是感時世衰亂武士得勢而儒道不行也鮑明逺詩天子按劍怒公詩意以代宗欲自討吐蕃耳】旄頭初俶擾【漢官儀曰舊選羽林爲旄頭被髮先驅晉天文志昴爲旄頭胡星也言胡始亂也】鶉首麗泥塗【晉志自東井十六度至栁八度爲鶉首秦之分野屬雍州趙雲祿山之叛在天寶十四載書俶擾天紀鶉首麗泥塗此言廣徳元年長安陷也左傳使吾子辱在泥塗】甲卒身𨿽貴書生道固殊出塵皆野鶴【晉嵇紹若野鶴之在雞羣】歷塊匪轅駒【王褒云過都越國蹶如歷塊趙雲言遭喪亂則甲卒𨿽貴矣而書生之道自殊也彼書生者其出塵則如野鶴其歷塊則非轅駒】伊呂終難降韓彭不易呼【趙雲伊尹呂望此書生之善用兵者終難降則不肯降志於甲卒之徒也或曰降則天之降才維嶽降神旣已死矣終難降生也韓信彭越皆以武夫負气防扈難制所以不易呼呼蓋折簡可呼之呼】五云髙太甲六月曠摶扶【莊子摶扶揺而上者九萬里去以六月息】回首黎元病爭權將帥誅山林托疲薾未必免崎嶇【莊子齊物篇薾然疲役而不知其所歸可不哀邪趙雲上兩句難解然以意逆志承上句之下則言文人不來武人得勢此賢者之所以隠也京房易飛侯曰視四方常有大云五色具其下賢人隠髙太甲則言云髙於六甲之上但太甲字未見明出摶者摶聚其風也扶揺者風名也今云摶扶則無義然起於沈佺期移禁司刑詩雲散材仍葺廈弱羽遽摶扶而公又取用也言賢材之不得用但回首觀黎元之病而已彼所謂將帥者則爭權而不免於誅皆所以傷之也未句則公之自傷尢深矣謝靈運詩云疲薾慙貞堅】

巫山縣汾州唐使君十八弟宴別兼諸公攜酒樂相送率題小詩畱於屋壁

臥病巴東久今年彊作歸故人猶逺謫玆日倍多違接宴身兼杖聴歌淚滿衣諸公不相棄勇別借光輝【趙雲謝暉有在郡臥病詩巴東郡今𨿽是歸州而實防州一帯也古歌云巴東三峽巫峽長郭璞江賦云巴東之峽夏后疏鑿今年彊作歸則公之南下必出陸歸長安也故人猶逺謫指言汾州唐使君矣】

春夜峽州田侍禦長史津亭畱宴得筵字

北斗三更席西江萬里船杖藜登水榭揮翰宿春天白髮煩多酒明星惜此筵始知雲雨峽忽盡下牢邊【趙雲西江指蜀江之盡處荊渚是也明星惜此筵言夜將盡而曉則明星行暗矣於是筵終爲可惜也髙堂賦云巫山之陽髙丘之阻旦爲朝雲暮爲行雨此所以謂之雲雨峽峽至下牢而盡則實錄也】

泊松滋江亭

紗帽隨鷗鳥扁舟系此亭江湖深更白松竹逺還【一作防】靑一柱全應近髙唐莫再經今宵南極外甘作老人星【前志狼星北地有六星曰南極老人老人星在弧南趙雲一柱觀名渚宮故事宋臨川王義慶代江夏王鎭江陵於羅公洲上立觀甚大而惟一柱老人星晉天文志曰老人一星常以秋分之旦見於丙春分之夕沒於丁公將盡楚而往故雲南極外也徐堅初學記載蘇味道在廣州聞崔馬二禦史並拜臺郎作詩尾句云逺從南極外遙仰列星文】

行次古城店泛江作不揆鄙拙奉呈江陵幕府諸公

老年常道路遲日復上川白屋花開裏【王莽傳延士下及白屋師古曰白屋謂庶人以白茅覆屋也沈約開花已匝樹】孤城麥秀邊【宋世家箕子朝周過故殷墟城毀壞生禾黍乃作麥秀之詩】濟江元自闊下水不勞牽風蝶勤依漿春鷗懶避船王門髙徳業【鄒陽曰何王之門不可曳長裾乎陸韓卿王門所以貴自古多俊人】幕府盛材賢【蔡邕薦邊讓於何進曰伏惟幕府初開博選淸英】行色兼多病【莊子云孔子說栁盜跖而歸遇栁下季曰今者車馬有行色】蒼茫泛愛前【語泛愛眾趙雲公次古城蓋春時也馬沂督固守孤城濟江元自闊濟者濟涉之濟至江陵則江闊矣元者本來如此之謂漿所以隠擢者風蝶勤依漿則蝶有欲泊漿上之理王門指言江陵知府乃宗室之王也泛愛言朋友也】

乘雨入行軍六弟宅

角淩雲罷春城帯長水花分塹弱巢燕得泥忙令弟雄軍佐凡才污省郎萍漂忍流涕衰防近中堂【趙雲凡材污省郎公爲尙書工部員外郎而自謙之辭也李尋云污玉堂之署】

宴胡侍禦書堂李尙書之芳鄭祕監審同集歸字韻

江湖春欲暮墻宇日猶微闇闇書籍滿輕輕花絮微翰林名有素墨客興無違【揚雄作長楊賦借翰林以爲主人子墨爲客卿以諷】今夜文星動吾儕醉不歸【漢荀陳徳星聚左傳云吾儕小人趙雲翰林墨客並言李尙書鄭祕監胡侍禦也詩云不醉無歸則醉無猶歸也今云醉不歸則又新語矣】

書堂飲旣夜復邀李尙書下馬月下賦絕句

湖水林風相與淸殘罇下馬復同傾久野鶴如雙鬢遮莫鄰雞下五更【趙典傳云大儀鶴髮注白髮顏氏家訓或問一夜五更何所訓答曰漢魏以來謂爲甲夜乙夜丙夜丁夜戊夜更經也至四更而已矣趙雲庾信竹杖賦云今子老矣鶴髮雞皮蓬頭歷齒野鶴字出嵇紹傳庾肩吾冬曉時鄰雞聲已傳愁人竟不眠遮莫則唐人語遮莫咚咚鼔須傾灔灔杯唐人詩也】

上已日徐司錄林園宴集

鬢毛埀領白【潘安仁秋興賦班鬢彪以承弁素髮颯以埀領】花蘂亞枝紅欹倒衰年廢招尋令節同薄衣臨積水吹靣受和風有喜畱攀桂【劉安招隠士云攀援桂枝聊淹畱】無勞問轉蓬【曹植詩轉蓬離本根袁陽源乃知古時人所以悲轉蓬趙雲文子曰積水成海而魏都賦曰回淵漼積水深東都賦云習習和風轉蓬則以諭飄零而攀桂事非在南地則不可用蓋南方多桂故也】

奉送蘇州李二十五長史丈之任

星折臺衡地【中臺星折張華見誅】曽爲人所憐【前漢五行志成帝時歌謡曰故爲人所羨今爲人所憐趙雲星折臺衡地則李二十五丈父必是臺輔貴人而有此事惜乎無所考】公侯終必復【左傳公侯之子孫必復其始】經術竟相傳【韋賢少子成復以明經歷位至丞相】食徳見從事克家何妙年【易食舊徳或從王事防九二子克家曹植表曰終軍以妙年使越潘嶽楊仲武誄子以妙年之秀趙雲下句言其自妙年已充家矣】一毛生鳯穴【南史謝鳯子超宗有文辭作殷淑儀誄帝大嗟賞謂謝莊曰超宗殊有鳯毛梁鐘嶸詩品曰何晏孫楚張翰潘尼詩並得蛇龍片甲鳯凰一毛】三尺獻龍泉【漢髙祖提三尺取天下師曰三尺劍也越絕書楚王問何謂龍泉對曰龍泉狀如登髙山臨深淵晉鄭聞此劍求之不得後漢肅宗賜諸尙書劍特以寶劍自爲名以尙書韓稜淵深有謀故得楚龍泉趙雲兩句所以此二十五丈也曹子建云舜重瞳子項羽亦重瞳子是駑得驥一毛又如雲九牛亡一毛山海經云丹宂之山有鳥名鳯凰】赤璧浮春暮【周瑜敗曹操於鳥林赤璧】姑蘇落海邊【越絕書曰闔廬起姑蘇臺三年聚材五年乃成髙見三百里】客間頭最白惆悵此離筵【趙雲上句則李文船所經之地赤璧在黃州卽吳將周瑜敗曹公子此也次旬則李文往任蘇州矣有姑蘇臺故州以得名落海邊則東北去海一百八十里矣】

暮春江陵送馬大卿公恩命追赴闕下

自古求忠孝名家信有之【後漢韋彪議曰求忠臣必於孝子之門注孝經緯之文也晉卞壺拒蘇峻戰死三子見父沒相隨赴賊同時見害徵士翟湯聞之嘆曰臣死於君子死於父忠孝之道萃於一門趙雲大卿之父子必有忠孝事迹惜無所孝也】吾賢富才術此道未燐緇【論詔磨而不燐湼而不緇趙雲吾賢指言馬大卿也未燐緇言道之不消亾也謝靈運云燐緇淸淸曠疲薾慙貞堅】玉府標孤映【北山移文髙霞孤映】霜蹄去不疑【趙雲穆天子傳羣玉之府莊子云馬蹄可以踐霜雪】澈揚音韻徹【文選神气激揚又音聲淒以激揚】籍甚眾多推【陸賈遊漢庭名聲籍甚注言狼籍甚也梁彥升云客遊梁朝則聲華籍甚】潘安應同調【謝靈運詩誰謂古今殊異代可同調晉陽秋曰潘陸之徒有文質而宗師不異】孫吳亦異時【孫武吳起趙雲潘則潘嶽陸則陸機梁張纘別離賦云在百代而奚殊𨿽千年而同調言馬大卿之文孫吳亦異時言】

【特異時而已又相同也言馬大卿之武】北辰徵事業南紀赴恩私【詩滔滔江漢南國之紀】卿月升金掌【洪範卿士惟月注卿士各有所掌如月之有別上官儀詩班籍始燕歸金掌露初晞】王春度玉墀【春秋之文王次春趙雲北宸天子所居曰紫宸而坐北也南紀者南方之地聰明卿曰以指言馬大卿也升金掌則以譬其近於顯要金掌者金銅仙人捧露盤之掌也王春度玉墀則言馬大卿春時在天子之玉墀也】薫風行應律【舜歌南風之薫兮禮八風從律】湛露卽歌詩【詩湛露天子燕諸侯趙雲旣於玉墀度過春矣方夏之初卽有殊恩之命也】天意髙難問人情老易悲樽前江漢闊後防且深期【趙雲天意髙難問學者疑其送行紀贈之詩不應有此句蓋公自嘆其身之老而起此句也後防字孔叢子載子髙遊趙其徒曰未知後防何期屈原有天問】

暮春陪李尙書李中丞過鄭監湖亭泛舟得過字

海內文章伯湖邊意緒多玉樽移晚興【古歌辭曰上金殿酌玉樽】桂楫帯酣歌春日繁魚鳥江天足芰荷鄭莊賓客地衰白逺來過【鄭莊字當時置驛馬長安諸郊請謝賓客夜以繼日趙雲文章伯言文章之宗伯也起於王充論衡有云文詞之伯其後唐文藝傳云文章三變而王楊爲之伯則並言李尙書李中丞鄭祕監矣曹子建仙人篇曰玉樽盈桂酒梁元帝烏棲曲曰沙棠作船桂爲楫湖是鄭監之湖故用鄭莊比之】

夏日揚長寧宅送崔侍禦常正字入京得深字

醉酒揚雄宅【揚雄有宅一區雄家素貧嗜酒人希至門時有好事者載酒看從逰學】升堂子賤琴【宓子賤治單父彈琴不下堂而自治】不堪埀老鬢還對欲分襟天地西江逺星辰北斗深烏臺俯麟閣【禦史府中列柏樹常有野鳥棲宿其上麟閣正字所居陳子昻爲鄰臺正字】長夏白頭吟【趙雲以飲於揚長寧宅故用揚雄宅事長寧者縣名以揚君爲長寧宰故用子賤琴事天地西江逺言江陵送別之處星辰北斗深言長安漢朱博爲禦史大夫其府中列柏樹常有野烏數十棲宿其上晨去暮來號曰朝夕烏故禦史謂之烏臺漢西京未央宮中有麟閣亦藏祕書卽揚雄校書之處其後攺祕書爲麟臺月此也今所謂鳥臺指言崔待禦所謂麟閣指言常正字二人者同往故得言鳥臺麟閣之相俯矣長夏白頭吟則言二公之間暇而爲此吟耳若以爲公自言則語詠不接也】

和江陵宋大少府暮春雨後同諸公及舎弟宴書齋

渥窪汗血種【漢武元鼎四年秋馬生渥窪水中作天馬之歌歌曰太一況天馬下霑朱汗沫流赭注大宛馬汗血言汗從前肩髀出如血】天上麒麟兒【徐陵年數嵗家人防見寶志上人志以手摩頂曰天上石麒麟也趙雲二句普美相防諸公也】才士得神秀【孫綽賦天臺山嶽之神秀】書齋聞爾爲【陸機文賦序云觀才士之所作】棣華晴雨好【常棣之華宴兄弟之詩】防服暮春宜【老萊子斑衣】朋酒日歡防【豳七月朋酒斯饗注兩樽曰朋】老夫今始知【趙雲兩句公之眞率欲預後會矣然公之意若言朋防之酒而已】

宇文晁尙書之甥崔彧司業之孫尙書之子重泛鄭監審前湖【趙雲尙書指言李之芳不著姓尊之也】

郊扉俗逺長幽寂野水春來更接連【趙雲顏延年贈王太常詩曰郊扉常晝閉】錦席淹畱還出浦葛巾欹側未回船樽當霞綺輕初散棹拂荷珠碎卻圓【趙雲謝暉餘霞散成綺梁元帝登江州百花亭詩荷珠漾水銀】不但習池歸酩酊君看鄭谷去寅緣【鄭子眞耕於谷山趙雲習池事襄陽記不但習池歸酩酊則所以引下句鄭谷也今是鄭監之湖故用鄭谷字比之酩酊字晉書作茗艼寅緣字未見韓退之亦云靑壁無路難寅緣】

夏夜李尙書筵送宇文石首赴縣聮句一首【趙雲公與李尙書之芳崔司業孫彧送石首知縣宇文晁之作李崔之句亦可預公之社矣】

愛客尙書重之官宅相賢【子美宇文石首李尙書之外甥也故使宅相晉魏舒少孤爲外家氏所養氏起宅相宅者云當出貴甥舒曰當爲外氏成此宅相後爲公】酒香傾坐側帆影駐江邊【之芳趙雲題言李尙書筵而句下標之芳字則李尙書固是李之芳矣公於後篇又有多病執熱奉懷李尙書而小注之芳兩字尢審矣帆影駐江邊亦自佳句】翟表郎官瑞鳬看令宰仙【彧崔司業之孫也漢顯宗曰郎官出宰百里蕭廣濟孝子傳蕭芝至孝除尙書郎有雉數十飛鳴車前】雨稀雲葉斷夜久燭花偏【子美趙雲公此兩句蓋新奇矣斷者以言葉之斷落也偏者以言燭銷而花偏也】數語欹紗帽髙文擲彩牋【之芳趙雲紗帽大率如今之頭金也】興饒行處樂離惜醉【中】眠【彧趙雲公等句蓋亦語熱而白道之矣然而不惡也故可預杜公之社】單父長多暇河陽實少年【子美趙雲公之句使縣宰事二單父則宓子賤爲單父宰彈琴不下堂而治此所以爲長多暇河陽則藩安仁爲河陽宰本傳云嶽少以才頴見稱早辟司空太尉府棲遲十年出爲河陽令此所以爲實少年】客居逢自屈爲別幾淒然【之芳趙雲爾雅曰男子謂姊妹之子爲出公羊云蓋舅出者是也】

九家集注杜詩卷三十三

欽定四庫全書

九集集注杜詩卷三十四宋

郭知達編近體詩

多病執熱奉懷李尙書【之芳】

衰年正苦病侵淩首夏何須气鬱蒸【謝靈運首夏猶淸和應壉書曰處涼臺而有鬱蒸之煩】大水渺茫炎海接奇峯硉兀火雲升【陶詩夏云多奇峯淮南子旱雲煙火趙雲書若渉大水隋盧思道納涼賦云火雲赫而四舉選賦有云狀滔大以渺茫舊本硉兀注雲山崖也硉音落骨切矹音五骨切郭朴江賦云巨石硉矹以前卻】思霑道暍黃梅雨【史記禹扇揭音謁傷暑也增添周處風土記夏至前雨名黃梅雨沾衣服皆敗黦】敢望宮恩玉井【後漢書瑯瑘有井厚丈餘魚豢魏略明帝九龍殿前玉井綺欄趙雲暑病日暍思道暍之人以黃梅一雨霑之此武王扇暍之意公之爲人可見矣玉井者天子之事也唐制百官賜而公嘗爲左拾遺當預賜冰之利今旣逺矣故曰敢望也】不是尙書期不顧【前漢陳遵傳嗜酒毎飲賔客滿堂輒閉門取客車轄投井中𨿽有急終不能去時北部刺史奏事過遵值其方飲刺史大窮遵霑醉時突入見遵母叩頭自白當對尙書有期防狀母乃令從閤閤出去應休璉雨滿公琰書曰當此之時仲孺不時同產之服孟公不顧尙書之期】山陰野雪興難乘【王徽之嘗居山陰夜雪初霽月色淸朗四望皓然獨酌酒詠左思招隱詩忽憶戴逵逵時在剡便夜乘小船詣之造門而返日本乘興而來興盡而返而返何必見妥道趙雲題是多病執熱奉懷今尙書而云不是尙書期不顧山陰野雪興難乘蓋言不是不顧尙書之期但欲比山陰野雪之乘興爲難也在執熱中翻使雪使又爲奇矣或云此直是打諢之語則亦韓退之矣詩爲戱之義】

水宿遣興奉呈羣公【趙雲謝靈運次南城詩𨿽未登雲峯且以歡水宿此詩二十韻分爲兩叚毎叚十韻上叚敍其行色下叚則有所求於羣公矣】

魯鈍仍多病【語參也魯新添王僧祐傳非救自同髙人直是愛聞多病耳漢書張良多病趙雲張良性多疾非病也】逢迎逺復迷耳聾須畫字髮短不勝箆【老子云五音令人耳聾左傳發短而心甚長也】澤國𨿽勤雨【杜補遺谷梁傳正月不雨言不雨者勤雨也雨注思雨之勤也夏四月不雨言不雨者閔雨也六月雨者喜雨也】炎天竟淺泥小江還積浪弱纜且長隄歸路非關北行舟卻向西【趙雲弱防生長隄言且系之於長隄也歸路非闗北言長之不可得而歸也】暮年漂泊恨今夕亂雞啼童稚頻書札【曹孟徳云烈士暮年古詩云遺我一書札趙雲鄧禹傳曰父老童稚垂髮戴白】盤飡詎糝藜【右傳盤飡寘璧孔子陳蔡間七日不食藜藿不糝】我行何到此物理直難齊【莊子有齊物篇】髙枕翻星月嚴城疊鼓鞞【張景陽比郭非我城入間鞞鼔聲杜云禮記鼓鼙之聲讙】風號聞虎豹【蕪城賦風嘷雨嘯苦寒詩虎豹夾路啼】水宿伴鳬鷖【蜀都賦晨鳬旦至鴈銜蘆雲飛水宿哢吭淸渠趙雲嘷與號字異而音同語語虎豹之鞹鳬鷖則詩篇名也】異縣驚虛往【古樂府他鄕各異縣】同人惜解攜【易出門同人】蹉跎長泛鷁展轉屢鳴雞【阮借樂樂未終極白日忽蹉跎詩展轉反側】嶷嶷瑚璉器【子貢瑚璉器薛云右按世說謝琨問羊孚孚林賦曰泛文鷁瑚璉器桃李蹊皆所之器】陰陰桃李蹊【李廣傳桃李不言下自成蹊趙雲相如上林賦曰泛文鷁瑚璉器桃李跳皆所以言羣公也瑚璉者宗廟之器禮記明堂位云有虞氏之兩惇夏后氏之四璉殷之六瑚周之八簋是已謝暉桃李成蹊徑桑楡陰道周】餘波期救涸【僖二十三年傳其波及晉國者君子余也莊子外篇車轍中有鮒曰吾得斗升水可以活矣】費日苦輕賫支策門闌防肩輿羽翮低自傷甘賤役誰湣彊幽棲【趙雲書餘波及幹流沙救涸則以彼之盈及此之涸耳費日苦輕賫則言爲客之次消費時日其所輕賫苦於貿易而罄盡矣支策肩輿則言出謁於人矣】巨海能無釣【任公子投竿東海】浮雲亦有梯勲庸思樹立語黙可端倪贈粟園應指【魯肅字子敬家富於財時廬江周瑜爲居巢長聞之往求資糧肅時有米二囷各三千斛直指一囷與瑜瑜益奇之乃結僑禮之交】登橋柱必題【成都托升僊橋司馬相如初西去題其柱曰不乘赤車駟馬不過此橋後果以傳車至其處橋在望鄕臺東南一里管陽陽縣趙雲上四句則公子懷抱所負如此蓋不以有求於人而遂屈也於是羣公必有知之者則贈粟囷應指矣觀公粟園四十畆乃委以與人則羣公之指囷在公亦以爲受之而無嫌矣】丹心老未折【薛云又按文選謝暉詩旣秉丹石心寧流素絲涕又古樂府制賜文犀節驛報紫泥書皇恩空已重丹心悵不紓別賦心折骨驚】時訪武陵溪【武陵溪秦人避亂之處趙雲句又因所經之地去武陵爲近矣】

奉賀陽城郡王太夫人恩命賀鄧國太夫人【陽城王爲伯玉也】

衛幕銜恩重【杜正謬云衛幕乃衛靑之幕府也舊注引左氏燕幕非是】潘輿送喜頻【潘安閒居太夫人乃禦板輿升輕軒近覽王畿近周周家國趙雲送喜頻則王之母人有恩命之加爲送事事之頻矣】濟時瞻上將錫號戴慈親富貴將如此尊榮邁等倫【趙雲王節度江陵是爲上將如此字多矣禮云好仁如此傳言難乎等倫也】郡衣封上舊國與大名新紫誥鸞回紙【新添防右記武都紫水有泥貢之用封壐書故詔誥有紫泥之美王子年拾遺元狩初浮圻國貢蘭金之泥如紫磨色常以此封詔函魅不敢幹】淸朝燕賀人【大廈成而燕雀東賀趙雲請封𨿽仍是陽城郡而夫人之圖國爲鄧國是爲新矣紫誥紫錦之誥鸞回紙則紙上之字有回鸞之勢也淸朝則朝旦之朝令戚歌云淸朝飯牛至夜半】逺傳冬筍味更覺防衣春【趙雲又以言郡王亦以髙年尢見尊親之壽孟宗後母好筍令宗冬月求之宗入竹林慟哭筍爲之出】奕葉班姑史【班姑扶風曹世叔妻彪之女名昭字惠姬博學髙才世叔早卒有節行兄固著漢書其八表及天文志未及竟而卒和帝詔昭就東觀藏書閣踵而成之】芬芳孟母鄰【潘安仁閒居賦此裏仁心爲美孟母所以三徙】義方兼有訓【左傳教子以義方】詞翰兩如神【趙雲班姑史則王子太夫人蓋能翰墨矣何平叔景福殿賦曰偉孟母之擇鄰尙書云皇祖有訓禮記云至誠如神】委曲承顏體鶱飛執主身可鄰忠與孝雙美畫麒麟【麒麟閣名也上畫忠臣像趙雲事母則孝事君則忠其美畫麒麟則非特畫郡王之像而亦畫夫人之像也麒麟前漢閣名也前漢蘇武傳乃麒麟字今云雙美之畫則又用金日傳母事教誨兩子甚有法度上聞而嘉之病死圖畫於甘泉宮署休屠王閼氏】

江陵望幸【望車駕臨幸也時大駕在蜀】

雄都元壯麗【曹子建壯哉佳麗殊百城漢髙帝見宮室壯麗怒肅何曰非壯麗不足重成】望幸歘威神【露光殿賦又似乎帝室之威神又云彰聖立之威神甘泉賦配之君之懸圃兮象太一之威神趙雲雄都指言江陵也司馬相如封禪文云泰山梁父設壇望幸】地利西通蜀天文北照秦【趙雲孟子曰天時不如地利易曰觀乎天文而漢有天文志西通蜀則江自西而來舟船之所通秦言長安長安在荊渚之北也】風煙含越鳥【謝暉詩風煙有鳥路江漢限無良古詩越巢巢南枝】舟楫控吳人未枉周王駕【顏延年車駕幸京口詩虞風載帝狩夏諺頌王遊春方動宸駕望幸傾五州又周禦窮轍迹夏載歷山川周王駕謂穆王滿也趙雲列子載穆王命駕入駿之乘馳驅千里】終期漢武巡【漢武行幸雍幸汾陰榮陽還至洛陽瞻望河洛又南巡狩】甲兵分聖旨居守付宗臣【蕭何漢之宗臣左傳君行則居守趙雲上句言車駕之出禁兵隨衛也分則分其半以出畱其半於京矣下句言有人爲畱守也】早發雲臺仗恩波起涸鱗【哀江南賦猶有雲臺之仗涸鱗見餘波期救涸注荘子車輙中有鮒魚趙雲雲臺在後漢之南宮梁丘遲侍宴餞徐州刺史應詔詩曰肅穆恩波被】

江邊星月二首

驟雨淸秋夜金波耿玉繩【謝暉金波麗鳷鵲玉繩低建章趙雲金波以言月玉繩以言星漢志月穆穆以金波】天河元自白江浦向來澄【趙雲元自向來之字公嘗使矣蓋云眉毛元自白淚防向來垂又曰鏁石藤梢元自落倚天松骨見來船】映物連珠斷【史五星如連珠】緣空一鏡升【古詩破鏡飛上天】餘光隠更漏況乃露華凝【謝荘詩露華識猿音趙雲末句言更漏之聲隠於星月餘光之中也此則將曉故言況乃露華凝也露華凝墜其客況可知矣】

右一

江月辭風纜江星別霧船雞鳴還曙色鷺浴自淸州【趙雲四句言曉見星月當船行之時也纜言風防船言霧船則曉之景物也】歷歷竟誰種【謝惠連詩亭亭映月古詩天上上何所有歷歷種白玉】悠悠何處圓【沈休文泳月淸光信悠悠謝莊月賦云升淸質之悠悠防登暉之藹藹】客愁殊未已他夕始相鮮【趙雲四句有感而問星月也他夕始相鮮則並言星與月於於他夕見之若客愁旣止則始悅其鮮明矣】

右二

舟月對驛近寺

更深不假燭月朗自明船【陶潛叩棧親月船趙雲明字與殘夜水明樓之法相似】金剎靑楓外【西京雜記以黃金爲剎】朱樓白水邊【杜補遺釋氏要覽釋音無梵言剎瑟至唐言竿今略言剎卽幡柱也趙雲靑楓外則其剎之髙矣用靑楓則南方所有之木朱樓蓋驛樓也馮衍顯志賦云伏朱樓而四望】城鳥啼眇眇野鷺宿姢姢皓首江湖客鉤簾獨未眠

舟中

風餐江栁下雨臥驛樓邊【鮑照風餐弄松宿云臥恣天行】結防排魚网連穡並米船【檣船上帆竿也】今朝云細薄昨夜月淸圎飄泊南庭老秪應學水仙【趙雲宋鮑照用風餐對云臥唐栁明獻用霞餐對云臥詩曰魚网之設世說王修齡曰修齡爲饑自當問謝仁祖索食不須陶胡奴米船也南庭老公自謂也南庭者南方之庭猶北地謂之北庭耳】

遣悶

地闊平沙岸舟虛小洞房【謝暉洞房殊未曉】使塵來驛道城日避烏檣【趙雲泊船之處近城日爲城所幸不照及檣故云避烏檣此公之巧句也】暑雨畱蒸濕江風借夕涼行雲星隠見【趙雲云合則星隠云過則星見也】疊浪月光芒【趙雲前浪後浪月光皆照也】螢鑑緣帷徹【螢光可以照物故曰螢鑑】蛛絲罥鬢長哀箏猶憑幾鳴笛竟霑裳【趙雲初聞哀箏猶忍淚憑幾聴之而已至聞鳴苖則情不禁矣於是乎淚竟霑裳也魏文帝與吳質書有云髙談悟心也箏順耳】倚著如秦贅過逢類楚狂【賈誼傳秦人家富子壯則出分象貧子壯則出贅注曰亦猶人身體之有贅非應所有也楚狂接輿】气沖看劍匣【仕彥升劍气淩雲又張華見劍气沖斗】頴脫撫錐囊【原君傳曰大賢士之處世也譬如錐之處囊中其未至見毛遂曰使遂蚤得囊中乃頴脫而出非特未見見而已也】妖孽闗東臭兵戈隴右瘡時淸疑武略世亂局文場餘力浮於海【語道不行乘桴浮於海】端憂問彼蒼【月賦端憂多暇詩云彼蒼者天】百年從萬事故國耿難忘【趙雲妖孽兩句是吐蕃與盜賊而蓋言當時之淸則以武略爲疑而不用及世之亂則文場局而不展矣兵書有黃石公三略杜預贊曰元凱文場稱爲武庫語語云行有餘力屈原有天問篇從萬事則言百年之黃石公三略杜預而惟有懷鄕不能以也】

江陵節度陽城郡王新樓成王請嚴侍禦判官賦七字句同作

樓上炎天冰雪生髙飛燕雀賀新成【淮南子大廈成成而燕雀來賀賀】碧窻宿霧蒙蒙濕朱栱浮雲細細輕【趙雲淮南子曰南方曰炎天髙誘注曰南方五月建午火之中也火性炎上故曰炎天顏延年夏夜詩云炎天方埃鬰當炎天而樓上生冰雪則其髙可知矣防含宿霧拱帯浮雲皆言其髙】杖鉞褰帷瞻具美【賈宗爲兾刺史之部升車言刺史當逺視廣聴糾察美惡何有反垂帷裳以自掩寒乎乃命禦者褰之】投壺散帙有餘情【祭遵投壺雅歌趙雲許靖與曹孟徳書曰曹營丘翼周杖鉞専徵謝靈運酬從弟惠連詩云防帙問所】自公多暇延參佐江漢風流萬古情【庾亮鎭武昌昌之佐吏乘月登月登樓不覺亮至將避亮曰諸君少住老子於此興復不淺陶侃曰亮非獨風流兼有爲政之事趙雲詩自公退食荀子云其爲人也而多暇日則其出入不逺】

又作此非衛王

西北樓成雄楚都逺開山嶽散江湖二儀淸濁還髙下【陽淸爲天陰濁爲地見照略】三伏炎蒸定有無【趙雲古詩云西北有髙樓今樓恰在西北故用之爲宜逺開山嶽散江湖則樓之所臨者髙所望者逺矣樓在楚故故言山嶽言江湖嶽則衡嶽也二儀淸濁還髙下三防炎蒸定有無雄健之之語皆樓之髙所見之大而其气之淸也梁元帝纂要曰天地曰二儀禮記曰天髙地下】推轂畿年惟鎭靜【馮唐傳推轂遣將趙雲推云以言衛王奉命爲將】曵居終日盛文儒【鄱陽何王之門不可曵長裾】白頭授簡焉能賦媿似相如爲大夫【雪賦授簡於司馬大夫藝文志登髙能賦可爲大夫】

舟中出江陵南浦奉寄鄭少尹審

更欲投何處飄然去此都【賈誼何必懷此都趙雲周庾信烏夜啼曲曰禦史府中何處宿故對此都成公綏嘯賦云心滌蕩而無累志離俗而飄然】形骸元土木【土木形骸】舟楫復江湖社稷纒妖气【左太衝兵纒紫防】干戈送老儒百年同棄物萬國盡窮途【趙雲老子云常善救物故無棄物萬國盡窮途物多難之世無適而不爲窮途也】雨洗平沙淨天銜闊岸紆鳴螿隨泛梗別燕起秋菇【宋玉燕翩翩其辭歸趙雲上兩句道景雄健其下句尢其矣惟其闊所以榮紆周禮冀州之擇藪曰揚紆義蓋取此螿音將蟬也螿得梗而托之故隨泛梗而鳴菇雕胡也燕集如菇叢之間時當秋則別之而起去矣皆言時也】棲托難髙臥【孔明髙臥南陽趙雲言其身方有所棲托難於髙臥以自安也】饑寒迫向隅寂寥相喣沬【莊子云魚相喣以濕相濡以沬熟若忘忘於江湖】浩蕩報恩珠【趙雲前漢刑法志滿堂飲酒一人向隅而悲泣皆爲之不樂寂寥相喣沬則無以相賙給之者故報恩之殊亦浩蕩而無施也報珠傳記所載凡三事三輔決錄曰昆明池有魚絕綸而去夢於漢武帝求去鉤帝明見大魚銜索帝取放之日三日池邊得明珠一隻帝曰魚之報也又搜神記曰隋侯行見大蛇傷因救治之其後蛇銜珠以報焉其徵盈寸夜光可燭堂故歷世稱隋珠又噲參養母至孝曾有鶴爲戎人所射窮而歸參參収養療治瘡愈而放之後鶴雌雄雙至各銜明月珠報參而報恩珠三字則沈佺期云漢皇靈沼上容有報恩珠公之所用當以魚事爲切】溟漲鯨波動【謝靈運凕張無端倪】衡陽鴈影䢐【蜀都賦云鴈銜蘆未落南翔冰泮北䢐】南徵問懸榻【陳蕃爲樂安太守禮郡郡周璆字而不名特爲置一榻去則懸之】東逝想乘桴【語乘桴浮於海趙雲溟漲金波動所以引東逝想乘桴衡陽鴈影䢐所引南徵問懸榻南徵南徵也出楚詞懸榻有兩字陳蕃禮周璆及其禮徐孺子亦然】濫竊商歌聴【北山移文竊吹艸堂濫中北嶽七啟云此寧子商歌之秋也】時憂卞泣誅【楚人卞和以玉璞三獻不遇楚王遂再刖其足】經過憶鄭驛【鄭莊置驛】斟酌旅情孤【趙雲琴操曰卞和者楚野民得玉獻懷王王使樂正子占之言石王以爲欺謾斬其一足懷王死子平王立和復獻之平王又以爲欺斬其一足平王死子立爲荊王和復欲獻之恐復見害乃抱其玉而哭晝夜不止涕盡續之矣血荊王遣問之於是和隨使獻玉王使剖之中果有玉乃封爲陵陽卞和不就而去作退怨之歌曰悠悠其水經荊山精气郁決谷巖巖中有神寶灼灼明明宂山采玉難爲功於何獻之楚先王遇其闇昧信讒言斷截兩足離余身倪仰嗟嘆心摧傷紫之亂朱紛墨同空山防欷涕龍鐘天鑑孔明竟以彰沂水滂沛流於汶進寶得刑足離分斷者不續豈不怨斟酌旅情孤言鄭監必測度我旅情之孤也鮑照和王丞詩斟酌髙代賢】

江南逢李年【自注崔九卽殿中監崔滌中書令湜之弟】

歧王宅裏尋常見崔九堂前幾度聞正是江南好風景落花時節又逢君【明皇雜錄云上素曉音律時有馬仙期李年賀懷智皆洞知律度年時承顧遇後流廢江南毎遇良晨勝景常爲人歌數闋座上聞之莫不掩泣罷酒趙雲南史沈約謂王筠曰不謂疲暮復逢如君】

官庭夕坐戱簡顏十少府

南國調寒杵西江浸日車客愁連蟋蟀亭古帶蒹葭【趙雲南國楚地也詩滔滔江漢南國之紀杵謂之調庾信夜聴衣詩云調聲不用琴又書屏風詩曰衣明月下靜夜秋風飄錦石平砧面連房接杵腰急節迎秋韻新聲入手調寒衣須及早將寄霍飄姚日車字則淮南子曰日乘車駕以六龍羲和爲馭而李尢云安得猛士翻日車也蟋蟀字見於毛詩七月篇以爲歳此所以客愁連之矣故對蒹葭其字出亦出詩也】不邁靑絲鞚虛燒夜燭花老翁須地主細細酌流霞【趙雲鞚馬勒也靑絲爲之耳古詩所謂靑絲絡頭是已吳書孫奐傳黃武五年權攻石陽奐以地主使所部將軍鮮於丹師五千人光斷淮道抱朴子載項曼都言到天上先人以流霞一杯飲之鮑明逺細作對春風公嘗用云細酌老江千】

秋日荊南述懷三十韻

昔承推奬分媿匪挺生材【左都蜀都賦揚雄含章而挺生】遲暮宮臣沗【陸機詩矯迹厠宮臣】艱危衮職陪【詩衮職有闕趙雲拾遺通籍於朝斯爲宮臣在肅宗行在拜之則艱危之時也杜補遺唐六典注云補闕拾遺武后垂捶中置取山甫補衮闕名官子美肅宗時爲左拾遺故云】揚鑣隨日馭折檻出靈臺【朱云折檻顯宗畫二十八將於雲臺趙雲上句言其扈從也拾遺補職闕之職皆得扈從日馭言乘輿也下句言其柬爭不合而出也房琯以陳陶斜之敗公上疏論琯不宜廢兔肅宗出甫爲華州功曹出云則離雲臺而出官官也】罪戾寛猶活干戈塞未開【趙雲上句則上初欲誅甫賴張鎬救之而得免也】星霜鳥變【古詩秋蟬鳥樹聞鳥逝安適】身世白駒催【莊子知北逰人生天地之間若白駒之過隙何自苦如此又鄰生說魏豹豹謝日人生一世間如白駒過隙趙雲鳥燕也鳥變則言燕之或來或去爲變也星霜之中見鳥變則不一其年矣白駒以譬光陰之超忽如其馳去】伏枕因超忽扁舟任往來九鑽巴噀火【語鑽鐩攺火欒巴噀酒以救蜀火】三蟄楚祠雷【鮑雲山谷簡王觀復曰予美人蜀下峽年月詩中可見其曰九鑽巴噀火三蟄楚祠雷則往來蜀中凡十二年也趙雲兩句止通言九年中事非謂十二年也公乾元二年嵗在巳亥年二月一日自隴右赴劍南十二月未到成都自庚子至今嵗大歷三年之淸明嵗在戊申是未爲九公前有月詩云二十四回明次公定爲二月望夜詩而續有大歷三年白帝放船出瞿庚峽詩則猶在夔州可見是年淸明矣使鑽火字則見其爲淸明也巴噀火則欒巴所噀之火以形容其在成都及東州及夔州皆爲蜀地也公以大歷三年春方離夔州發白帝下峽泊舟江陵秋晚寓公安縣嵗暮發公安至嶽州則二年之秋八月元年之秋八月通三年之秋八月在夔在江陵是爲雷之三蟄矣雷以二月而奮以八月而蟄謂之楚祠雷則楚人所祠之雷蓋楚人好祠察也夔以寒食言之則系之蜀又以祠雷言之則系之楚蓋以夔在六國爲楚地初不相妨也房不如此觧則九與三之義難考矣所見如此俟博】望帝傳應實【見杜詩注】昭王問不回【僖四年傳齊侯伐楚曰昭王南徵而不復寡人是問趙雲上句以回言成都之所聞按成都記杜宇旣禪位於鼈靈遂升之西山不隱時適二月杜防方鳴民俗思宇因號爲杜防以志其隱去之期或曰社防卽望帝精防所化也】蛟螭深作橫豺虎亂雄猜【趙雲兩句𨿽以言水宿山行之所有而因托以興馬蓋是時有跋扈之彊臣賊盜之巨猾故也】素業行已矣浮名安在哉【趙雲史雲家承素業安在哉三字公通此凡七便皆阮籍諫懷云梁王安在哉】琴烏曲怨憤庭鶴舞摧頽【琴烏曲烏夜啼也典人舞白鶴於市補遺琴曲有長淸短淸幽蘭白雪風入松烏夜吳兢古樂府解題云烏夜啼宋臨川王王義慶趙也鮑明逺舞賦始連軒以鳯蹌終宛轉轉而龍躍躅徘徊振迅騰摧趙雲其所怨憤寄之琴曲則烏夜啼也而庭鶴爲之舞矣】秋水漫湘竹【湘妃揮涙濺竹竹皆斑】陰風過嶺梅【大庾嶺多梅人號梅嶺趙因句則因所往之地而言其時也張華博物志曰舜死二妃淚下染竹卽斑妃死爲湘水神曰曰湘妃竹秋水漫湘竹則預言秋時過湘潭也大庾嶺多梅當陰風時經過於嶺上之梅則公預言其冬時至嶺上也】苦揺求食尾【司馬子長報任少卿書曰猛虎曰深山百獸震恐及在檻穽之中揺尾而求食積威約之漸也】常曝報恩腮【三秦記江海集龍門魚登者化龍不登者防額曝腮】結舌【前漢博士結舌而不談又鉗口結舌】防讒柄探腸有禍胎【枚乘福有基禍有胎趙雲旣爲客矣求食所不得己報恩所不得忌而人結舌探腸則己防患焉齊武帝謂臨賀王曰汝包藏禍胎】蒼茫步兵哭【阮籍爲步兵哭窮途】展轉仲宣哀【王粲流離作七哀詩】饑借家家米愁徵處處杯休爲貧士嘆任受眾人咍得喪初難識榮枯劃易該【趙雲所句所以起論世人之榮枯可以該了也差池分組冕合沓起蒿菜不必伊周地皆登屈宋才以言其榮漢庭和異域晉史折中臺覇業尋常體臣忌諱災以言其枯也也】差池分組冕合沓起蒿萊不必伊周地皆登屈宋才【伊尹周公屈原宋玉趙雲詩言燕燕於飛差池其羽以飛譬之也而分組綬冠冕之貴其重沓來則特起於蓬蒿艸菜之間耳伊尹周公之所任則宰輔之地今也不必於宰輔所登用者皆如屈原宋玉之才也】漢庭和異域【前漢匃奴傳贊和親之論發於劉敬】晉史拆中臺【晉中臺拆而張華誅】覇業尋常體宗臣忌諱災【趙雲上句以比當時遣使和吐蕃而不卽歸者矣次句則又必有以罪誅者晉史則晉之太史以天文爲告也非史籍之史中國之於外裔甘心於和親此覇業尋常之體也而大臣充使或畱或誅則宗臣以爲忌諱矣】羣公紛戮力聖慮窅徘徊【趙雲自此而下論所以致太平之事矣羽獵賦云羣公常伯揚朱墨翟之徒也羣公之戮力至於紛然又煩聖慮之軫及而窅然徘徊則吐蕃之所因如此】數見銘鐘鼎【季武子作林鐘之銘銘魯功衛孔悝鼎銘】眞宜法斗魁【陏志北斗一至四爲魁五至七爲杓也趙雲上句則羣公功成而鐘鼎之可銘下句則聖慮之號令當法之北斗晉天文志斗杓人君之象號令之主也】願聞鋒鏑鑄【賈誼過秦論銷鋒鏑鑄以爲金人十二】莫使棟梁摧【衛玠卒謝鯤哭之曰梁棟折不覺哀杜補遺願聞鋒鏑鑄若家語顏回云願鑄劍防以爲農器是也晉陸玩拜司空謂賔客曰以我爲三公是天下無人矣索酒酌柱間地祝曰當今乏才以爾爲柱石之臣莫傾人棟梁】磐石圭多翦【漢文帝封子弟曰磐石之宗成王封康叔翦桐葉爲圭】凶門轂少推【杜補遺李衛公對唐太宗曰古者出師命將齋三日授之以鉞推其轂又曰古者命將授鉞推轂鑿凶門而出趙雲轂少推望其息兵而不崇將臣也】垂旒資穆穆【禮天子穆穆】祝网但恢恢【成湯祝网老子天网恢恢趙雲傳曰天子垂旒所以蔽明也黈纊塞耳所以蔽聰也蓋言垂拱無事者如此成湯出見羅者方祝曰從天下者從地出者四方來者皆入吾羅湯曰嘻盡之矣非桀其孰能爲此哉乃命觧其三靣而置其一靣更教之祝曰欲左者左欲右者右欲髙者髙欲下者下吾取其犯命諸侯聞之咸曰湯之徳至矣澤及禽獸況於人乎】赤雀翻然至黃龍不假媒【春秋孔演圖曰鳥化爲書孔子奉以告天赤雀集書上化爲黃玉後漢黃龍見於譙趙雲赤雀黃龍則言祥瑞之至矣遁甲曰赤雀不見則國無賢白雀不防則無後嗣注赤雀主銜書陽精也白雀主銜錢陰精也在王者言之則尙書中侯曰赤雀銜丹書入豊於昌前昌則文王之名也瑞應圖曰黃龍者四龍之長王者不漉池而漁則應和气而逰於池沼在帝王言之則龍魚河圖曰黃龍負圖従河中出付黃帝帝令侍臣寫以示天下又曰黃龍従洛水出詣虞舜鱗甲成字令左右寫文竟龍去其漢文帝時見成紀宣帝時見新豊光武時見於河章帝時四見安帝時見歷城哀帝時見頴川魏時見不一至則如孔氏之鳯鳥不至之至媒則前漢樂歌曰天馬徠龍之媒】賢非夢傅野【髙宗夢得說於傅巖之野】隱類鑿顏壞【雄傳或鑿壞以遁荘子魯君聞顏闔賢欲以爲相使者往聘因鑿後垣而亡壞壁也】自古江湖客冥心若死灰【莊子曰心若死灰趙雲四句則公自言也】

哭李尙書【之芳】

漳濵與蒿裏逰水竟同年【劉公幹詩云竄身淸漳濵李延年分送喪歌爲二等薤露送王公貴人蒿裏送士大夫庶人使挽柩者歌之爲挽歌也趙雲首兩句言病而卽死也逰水之義起於論子在川上曰逰者如斯夫而劉公幹詩有雲遊者如流水哀此遂離分】欲掛畱徐劍【見把劍覓】

【徐君句注】猶廻憶戴船【見應尋戴安道注趙雲史記曰吳季札之初使北過徐徐君好季札劍口不敢言季札方爲使上國未獻還至徐徐君已死乃觧其寶劍系徐君冡樹而去語林曰王子猷居山陰大雪夜開室命酌四望皎然因詠招隱詩忽憶戴安道時在剡乘興棹舟經宿方至旣造門而返或問之對曰乘興而來興盡而返何必見戴安道耶】相知成白首此別間黃泉【左傳不及黃泉無相見也】風雨嗟何及江湖涕然【風雨何嗟及矣趙雲成白首字潘安仁詩投分寄石友白首同所歸也嗟何及字出詩何嗟及矣涕然宇文中子云然流涕】修文將管輅奉使失張騫【趙雲王隠晉書載蘇韶見其弟謂曰顏淵卜啇今爲地下修文郎有八人韶自言其一也貼之以將管輅則李尙書之有奇才應如魏之管輅也前漢張騫以郎應募使月氐至大夏而竟歸漢拜太中大夫劉孝標辧命論曰臣觀管輅英偉珪璋特秀實海內之名傑豈日者卜祝之流乎將管輅則修文郎有八人將如管輅者亦預之矣或曰將攜之而去亦通奉使失張騫李尙書充使而死也】史閣行人在【周禮大行人小行人】詩家秀句傳【趙雲行人又申言其奉使閣則言其書之史冊也】客亭鞍馬絕旅櫬网虫縣【沈休文詩云网虫垂戶織】復魄昭丘逺【登樓賦云西接昭丘昭丘楚昭王之墓】歸防素滻偏【宋玉防兮歸來趙雲此言其死於道路矣鮑照詩鞍馬光照地儀禮防禮有復注復也有司招防復防也昭丘按荊州圖經在當陽東南七十里復魂昭丘逺則李尙書寄居荊南其櫬歸而復則所以爲用素滻長安之水也潘安仁西徵賦雲南有覇素滻歸防素滻偏則李尙書乃長安人也】樵蘇封地喉舌罷朝天【李固云陛下之有尙書猶天之有北斗斗爲天之喉舌尙書亦猶陛下之喉舌趙雲上句則大臣之墓其前後左右禁樵牧也喉舌罷朝天則已死矣不復以是任而見天子也】秋色凋春艸王孫若个邊【劉安招隱芳艸兮萋萋王孫兮不歸】

重題

涕泗不能收哭君餘白頭兒童相顧盡宇宙此生浮江銘旌濕【檀弓銘明旌也】湖風井逕秋【鮑明逺蕪城賦云邊風急兮城上寒井逕滅兮丘隴殘】還瞻魏太子賔客減應劉【趙雲兒童相顧書一作相識盡則言自兒重時與李尙書相識若作相顧盡則言與李尙書之諸子更相顧視一一巳盡而無說矣末句公自注外應劉字應則應瑒字徳璉劉則劉禎字公幹曺丕與吳質書曰徐陳應劉一時俱逝蓋皆當丕爲太子時相從之客也公公前有寄薛尙書云曽是接應徐亦此四子中之二者】

獨坐

悲愁廻白首倚杖背孤城江斂洲渚出天虛風物淸【趙雲舊本悲愁師民瞻本作悲秋是蓋悲愁字𨿽出楚詞余萎約而悲愁然是兩字惟宋玉之悲秋故對倚杖鮑明逺云倚杖牧雞豚以江之斂故洲渚出謝恵連蕭條洲渚際也故對風物其字熟矣如宋儋亦云秋盡野外艸木變衰長郊蕭條風物淒今於法帖中可見】滄溟服【一作恨】衰謝朱紱負平生仰羨黃昏鳥投林羽翮輕【趙雲在滄溟之中甘服衰謝此亦乾坤一腐儒之勢也負平生言其無用於時也平生祖出論語久要不防平生之言】

暮歸

霜黃碧梧白鶴棲城上撃拆復烏啼客子入門月皎皎誰家練風淒淒【詩風雨淒淒】南渡桂水闕舟楫北歸秦【一作洛】川多鼓鞞年過半百不稱意明日防云還杖藜【趙雲梧之碧葉爲霜所黃也城上白帝城也易重門擊柝烏啼則後漢謡所謂城上烏而樂府有烏夜啼之曲也客子公自謂也選詩客子常畏人古詩明月何皎皎照我羅牀幃秦川多鼓鞞則時吐蕃之兵未息秦川一作洛川非洛未嘗言川也】

移居公安敬贈衛大郎【鈞】

衛侯不易得余病汝知之雅量防髙逺淸襟照等夷【趙雲不易得字公嘗用曰神仙之人不易得南史袁憲字徳章防聰明好學有雅量袁粲於王儉詩云老夫亦何寄之子照淸襟】平生感意气少小愛文辭河海由來合風雲若有期【趙雲河海由來合所以言意气之感也書曰北播爲九河同爲逆河入於海風雲若有期所以言其文辭之必效也】形容勞宇宙質朴謝軒墀自古幽人泣流年壯士悲【趙雲此則公自言也上句以言其憔悴而空老於世下句以言無復入仕於朝廷易幽人正吉項羽目樊噲云壯士】水煙通徑艸秋露接園葵入邑豺狼鬭傷弓鳥雀饑【趙雲上兩句述其移居公安之地也選詩雲輕風摧徑艸史記云公儀休防其園葵舊注引陸士衡園葵詩在後矣豺狼鳥雀以比賊盜窮困之民】白頭供宴語烏幾伴棲遲交態遭輕薄今朝豁所思【趙雲白頭公自言也供宴語言可以供衛之語烏幾烏皮幾也伴棲遲則遷於公安惟有烏幾爲伴耳翟公題門云一貧一富乃知交態古詩五陵輕薄兒今朝豁所思則以美衛鈞也】

公安送韋二少府匡贊

逍遙公後世多賢送爾維舟惜此筵【趙雲逍遙公杜補遺引北史韋夐字敬逺孝寛之兄志尙夷簡淡於榮利所居之宅枕帶林泉對玩琴書蕭然自適時人號爲居士周明帝以詩貽之曰誰能同四隱來參子萬機夐願時朝謁帝大說勑有司日給河東酒一斗號曰逍遙公又引唐史云韋嗣立爲中書門下三品嘗於驪山建營別業中宗親往幸焉自制詩序令從官賦詩因封嗣立爲逍遙公名其所居爲淸虛原幽棲谷且云以二史考之子美稱逍遙公乃韋敻非嗣立也故世系表爲韋氏九房以夐之後爲逍遙公房嗣立之後爲小逍遙公房蓋以別之也】念我常能數字至將詩不必萬人傳時危兵甲黃塵裏日短江湖白髮前【趙雲頷聨言思念我則寄將我之詩去則不必傳之萬人也腹聨兩句其句法不同上句言當時危之際與韋二皆在兵甲黃塵之裏蓋有兵甲則有黃塵此時危之事也黃塵字曹子建感節賦大風隱其四起揚黃塵之冥防下句則言髮巳白矣而短景中之江湖在其前蓋指相聚之地也】古往今來皆涕淚斷腸分手各風煙【趙雲斷腸字多矣如謝靈運憶山中詩云楚人心苦絕越客腸今斷鮑照東門行曰野風吹秋木行子心腸斷而別賦云行子腸斷也謝宣逺送王撫軍詩分手東城闉劉暉八公山詩風煙四時犯霜雨朝夜沐也】

贈虞十五司馬

逺師虞祕監今喜識孫形象丹靑逼家聲器宇存淒涼憐筆勢浩蕩問詞源爽气金天豁淸談玉露繁佇鳴南嶽鳯欲化北溟鯤【趙雲虞祕監者世南也陸云傳云爲浚儀令去官百姓圖畫形象太史公云李陵顏其家聲王獻之云西山朝來致有爽气此借用於人耳晉書終日淸談而巳露繁字韻董仲舒有繁露之書也劉公幹詩鳯皇集南嶽徘徊孤竹根故對北溟鯤其字則北溟有魚其名爲鯤也】交態知浮俗儒流不異門【趙雲交態字鄭莊傳翟公題門曰一貧一富乃知交態故對儒流其字則儒家者流也史記云同門而異戶也】過逢連客位日夜倒芳樽沙岸風吹葉云江月上軒百年嗟已半四坐敢辭喧【趙雲客位字沈休文云客位紫苔生別賦雲月上軒而飛光古詩香鑪詩云四座且莫喧願聽歌一言今云敢辭喧豈言敢辭去喧嘩而拘拘喑黙此所以終倒芳樽之歡也】書籍終相與靑山隔故園【趙雲此暗用蔡邕盡舉其家所有之書以與王粲又南史王筠字元禮沈約見筠文咨嗟而嘆曰昔蔡伯喈見王仲宣稱曰王公之孫吾家書悉當相與僕𨿽不敏請附斯言今公所云正欲以書籍相與但故園隔在靑山之外耳】

公安縣懷古

野曠呂防營江深劉備城寒天催日短風浪與云平灑落君臣契飛騰戰伐名維舟倚前浦長嘯一含情【趙雲吳將呂防營於公安劉備曽爲荊州牧故今句及之灑落君臣契則又言先主之與諸葛也飛騰戰伐名則以言呂蒙之爲將也含情則亦弔古之意也】

公安送李二十九弟晉肅入蜀餘下沔鄂【趙雲晉肅乃李賀之父也當時以賀父名晉肅不得令舉進士韓退之有辯在韓集】

正解柴桑纜仍防蜀道行檣烏相背發塞鴈一行鳴【趙雲上句公將下沔鄂次句送晉肅入蜀檣烏則船檣上刻爲烏形取占風之義一往南一往蜀此所以爲背發也塞鴈一行鳴則言其別之時也】南紀連銅柱西江接錦城憑將百錢卜飄泊問君平【趙雲南紀字廣天文志云東循嶺徼逹甌閩是謂南紀所以限蠻夷也非是詩云湯湯江漢南國之紀銅柱馬援所建在驩州之東南極角也南紀連銅柱一句又公自言其下沔鄂而盡南往矣自西江而上沂是爲接錦城末句因晉肅入蜀故有君平之問】

宴王使君宅二首

漢主追韓信蒼生起謝安吾徒自飄泊世事各艱難【趙雲首兩句取古二人功名之事言之引下句也】逆旅招邀近他鄕意緒寛不才甘朽質髙臥豈泥蟠【趙雲上兩句言皆在逆旅之中以相招邀可以寛意緒也莊子逆旅者有二妻古樂府他鄕各異縣不才甘朽質所以自處之語髙臥豈泥蟠則所以自謙也左傳有言才子不才子】

右一

泛愛容霜鬢畱歡上夜闗【一作卜夜閒】自吟詩送老相勸酒開顏【趙雲舊本霜發師民瞻本作霜鬢是孔子曰泛愛眾而親仁其後遂以泛愛爲朋友則殷仲文南州桓公九井作云廣筵散泛愛是已舊本正作卜夜閒卜夜字左傳云臣卜其晝未卜其夜也一作上夜闗蓋以公父諱閒當避閒字也殊不知公有云雙雙戲蝶過閒慢則亦臨文不諱矣然今句當以上夜闗爲正蓋首兩句便對而夜闗字方對霜鬢也又於畱歡爲相應蓋如陳遵閉門投轄者矣】戎馬今何地鄕園獨舊山江湖墮淸月酩酊任扶還【趙雲老子云戎馬生於郊末句月使墮字奇矣李白亦云更看江月墮淸波】

右二

畱別公安太易沙門

隱居欲就廬山逺麗藻初逢休上人數問舟航畱制作長開篋笥擬心神【趙雲廬山逺謂惠逺大師休上人則詩僧湯惠休也數問舟航畱制作言來問公而畱公之制作也長開篋笥擬心神言爲太易而開篋笥於是心神擬議合與其何篇也】沙村白雪仍含凍江縣紅梅已放春先踏鑪峯置蘭若徐飛錫杖出風塵【趙雲上林賦云其北則含凍裂地涉冰掲河末句公蓋言先往廬山路香鑪峯求置蘭若之地請太易師飛錫而來也孫綽天臺山賦應眞飛錫以躡虛】

秋日荊南送石首薛明府辭滿告別奉寄薛尙書頌徳敍懷斐然之作三十韻【趙雲石首縣江陵屬縣也以山得名頌徳敍懷四字今世所謂紀徳陳情也】

南徵爲客久西別君初嵗滿歸鳬舄【趙雲西屬西之時乃秋日也鳬舄以言薛明府之爲縣令卽王喬之乘鳬乃尙方舄事也】秋來把鴈書【趙雲秋來把鴈書應是得其兄尙書之書也鴈書事蘓武】荊門畱美化【唐蕭銑屯軍荊門號荊門軍在夷陵趙雲上句指言其自石首替也江陵府在唐管縣八而石首其一也荊門於唐亦是江陵府縣名今石首替罷而謂之荊門畱美化其取江陵府古謂之荊州也】姜被就離居【續漢書姜肱兄弟三人皆以孝行著名肱年長與三弟共被臥親友如此趙雲下句則言兄弟相見也詩云美化行乎江漢之域書云用蕩析離居也】聞道和親入【見肯慮白登圍注趙雲此言薛尙書之充使也】垂名報國余【趙雲唐之於吐蕃初妻以金城公主而叛服不常至永泰大歷間再遣使者來聘於是戶部尙書薛景仙往報新書所載如此則薛尙書者乃薛景仙乎】連枝不日並八座幾時除【見起居八座太夫人注景帝紀注凡言除者除故官就新官趙雲言尙書之與薛石首不日相並連枝則如木之連理枝也】往者胡星孛【胡星旄頭也孛星光芒短其光四出蓬蓬孛孛然趙雲上句指言安祿山也天文志旄頭胡星也凡星之妖所躔曰孛】恭惟漢网疏【漢刑法志禁网疏濶趙雲下句指言明皇之寛大也】風塵相澒洞【洞簫賦風洪洞而不絕澒洞相連貎趙雲凡兵之地謂之風塵如隋顏之推古意詩云歌舞未終曲風塵闇天地澒洞字出淮南子曰未耳天地之時鴻蒙澒洞莫知其門而文選止使洪洞字其音亦從去聲】天地一丘墟【王粲詩崤函復丘墟趙雲一丘墟則人民寡而城郭荒矣】殿瓦鴛鴦坼【鄴都銅雀臺皆鴛鴦瓦庾信賦昔爲一雙瓦飛入魏王宮趙雲鴛鴦瓦事魏志文帝問周宣曰吾夣殿屋兩瓦墜地化爲鴛鴦何也宣對曰後宮當有暴死者帝曰吾詐卿耳宣曰夫夣者意耳茍以形言便占吉防言未卒黃門令奏宮人相殺】宮簾翡翠虛【西京雜記有翡翠簾】鉤陳摧徼道【西都賦周以鉤陳之位衛以嚴更之署又云周廬千列徼道綺錯趙雲鉤陳星名主天子後營摧徼道則鉤陳之營摧頽於徼道中也】槍累失儲胥【長楊賦木擁槍累以爲儲胥注槍累作木槍相櫐爲柵也儲胥注武帝先作迎風館於甘泉山後加露寒儲胥二館趙雲木槍相櫐爲柵擁禽獸使不得出此文選張銑所注其在揚雄本傳師古云言有儲畜以待所須也公詩句直用揚雄賦而已蓋言槍櫐之壞所以於儲胥爲失也舊注卻是言甘泉宮中事不知上四句以言京師之防而宮殿之毀也】文物陪巡狩親賢病桔椐公時呵防貐【防貐摩牙而食人杜云爾雅防貐類防虎牙食人趙雲巡狩指言肅宗之在鳯翔也文物陪則言衣冠集於此也鴟鴞之詩曰予手拮據注云拮據撠挶也言爲巢之至苦其手病也親與賢皆病則勞於討賊之事也防貐惡獸】首唱卻鯨魚【見上京觀且僵屍注云趙雲鯨魚大魚】勢愜宗蕭相【蕭何也趙雲蕭相而自注云郭令公漢書云蕭何園之宗臣也勢愜言討賊之勢愜順也】材非一範睢【史記載範睢逃魏齊之辱入秦爲相終復魏齊之讎趙雲自注云諸名將蓋秦拜範睢爲客卿謀兵事卒聽其謀使五大夫綰伐魏伐韓大破趙於長平此皆範睢之謀有益於秦者故以比諸名將】屍塡太行道血走浚儀渠【太行山在河北浚儀渠汴河也趙雲太行在幽燕浚儀在梁】滏口師仍防【趙雲滏水光黃之間】函闗憤已攄【趙雲函闗則函谷闗是已於是復京師矣下四句是也】紫微臨大角【隋天文志紫防大帝之座也又大角一星在攝提間天王座也又名天楝趙雲言肅宗還長安也紫防臨大角則帝星臨王座也】皇極正乘輿【皇極乘輿天子輦屬趙雲洪範曰建用皇極史曰乘興返正皇極正乘輿則大中之道復正也】賞從頻峩冕殊私再直廬【僖二十四年傳晉侯賞從亡者趙雲公嘗曰峩冕耿金鐘今對直廬則直宿殿廬也】豈惟髙衛霍曽是接應徐【衛靑霍去病趙雲衛霍漢之大將曽是接應徐此薛公又加太子賔客之職故耶徐陳應劉蓋皆曹丕爲太子時所從之人也觀後篇哭李尙書而云還瞻魏太子賔客咸應劉公自注云李公曆禮部尙書薨於太子賔客可見矣】防集翻翔鳯【賈誼賦鳯凰翔於千仞兮覽徳輝而下之趙雲於降集之間如翔鳯之翻言言兄弟之翶翔也】追攀絕眾狙【莊子云朝三暮四眾狙皆怒趙雲相與追攀而絕眾姦之喜怒故以䢐譬焉】侍臣雙宋玉【宋玉楚襄王大夫也】戰防兩穰苴【穰苴有司馬兵法趙雲蓋當時亦必有妬熱者矣宋玉楚襄王大夫有文章今以侍臣言之則文才如雙宋玉穰苴善用兵有司馬兵法今以戰防言之則武略如兩穰苴乃所以美薛之兄弟也】鑑澈勞縣鏡荒蕪巳荷耡向來披述作【自注石首處見公新文一卷】重此憶吹噓白髮甘凋喪靑雲亦捲舒【趙雲上句言防尙書之鑑照澄澈如鏡之懸此樂廣謂之水鑑之意淮南萬畢術云髙懸大鏡坐見四鄰陶淵明詩帶月荷鋤歸荒蕪已荷鋤言昔從事於朝墨今則以荒蕪而乃從事於耕種矣靑雲捲舒言靑雲之志昔舒而今捲也】經綸功不朽跋涉體何如【自注公頃奉使和蕃已見上】應訝耽湖橘【潭州有橘洲】常餐占野蔬十年嬰藥餌【見上藥餌扶吾隨所之注】萬里狎樵漁【趙雲經綸功不朽則又以言薛尙書易曰君子以經綸詩云大夫跋涉應訝耽湖橘常餐占野蔬兩句則又言薛公之相念也】揚子淹投閣【見子云識字終投閣注】鄒生惜曳裾【鄒陽書何王之門不可曵長裾乎趙雲揚子鄒生公以自況也曵長裾則不欲干謁諸侯也】但驚飛熠燿【東山詩熠燿宵行注熠燿燐也燐螢火也】不記攺蟾蜍【張景陽下車如昨日蟾蜍四五圓趙雲飛熠燿攺蟾蜍皆以記時之變易也】煙雨封巫峽江淮略孟諸【孟諸九澤名云趙雲煙雨封巫峽則追言其舊居江淮略孟諸則指前途之追言其舊居江淮略孟諸注今在梁園睢陽縣東北此郭璞之言而今日則南京也】湯池𨿽險固【金城湯池】遼海尙闐淤努力輸肝膽休煩獨起予【語起予者商也趙雲湯池普言眼前州郡選雲實有險固遼海尙闐淤則時幽燕猶有不順命者矣前漢溝洫志云塡淤反壤之害顏師古曰塡淤謂壅泥也上又有塡閼字師古云閼讀與於同音於據切而公今押平聲義同耳末句所以之也吳越春秋越人之歌曰行行各努力莊子云肝膽楚越】

九家集注杜詩卷三十四

欽定四庫全書

九家集注杜詩卷三十五宋

郭知達編近體詩

曉發公安數月憩自此縣【趙雲此篇蓋吳體矣】

北城撃柝復欲罷【易重門撃柝子子抱闗擊柝哀七年傳魯擊柝聞於邾】東方明星亦不遲【晉傳云時東方大明星光影射千里詩云東有啟門趙雲不遲者者遲暮之遲言未失晚也】鄰雞野哭如昨日物色生態能防時【延延年日暮行樂歸物色桑楡趙雲庾肩吾詩云鄰雞已傳愁人竟不眠野哭哭字未見張景陳雜詩曰下車如晚昨日江丈通古別離曰】

【君如昨日檀弓曰孔子惡野哭者】舟楫眇然自此去江湖逺適無前期【趙雲無前期謂不知所止泊無向前之期程也】此門眄已陳迹【王羲之云俛仰之間已爲陳迹】藥餌扶吾隨所之【謝靈運遊南亭藥耳情所止哀忽在斯趙雲此門之義未曉豈指石門者乎】

泊嶽陽城下

江國逾千里山城僅百層【顏延年賦臨廣望生百層】岸風翻夕浪舟雪灑寒燈【謝惠連遇風詩落雪灑林丘趙雲選賦云幹幹疊而百層】畱滯才𨿽盡【史太史公畱滯周南】難危气益增【漢馬援曰大丈夫窮當益老當益狀趙雲才𨿽盡使才盡字爲意也才盡有三事鮑照爲鄙言累句時人以爲才盡其實不然又江淹夢丈夫自稱郭璞曰吾有筆在卿處多年可以見還淹乃探懷中五色筆授之自是爲詩絕無羙句人謂之盡又任昉晚節著詩欲傾沈約約用事過多辭不淂流便於是有才盡之嘆也史云懦夫增气又云勇夫增气舊注於才𨿽用之下引管輅云酒不可極才不可盡吾欲持酒以禮持才以愚何患之有也此乃字同義異於气益增之下引馬援語又爲旁似矣】圖南未可料變化有鯤鵬【荘子北溟有魚其名爲鯤化而爲鳥其名爲鵬又云背負靑天而莫之天閼焉而後乃今將圖南也趙雲公方盡南而往所以及圖南之義矣】

纜船苦風戱題四韻奉簡鄭十三判官【泛】

楚岸朔風疾天寒鶬鴰呼【西都賦鳥則鶬鴰沈浮往來】漲沙霾艸樹【丘希範柝析寒沙漲】舞雪渡江湖【古詩扁舟載風雪半夜渡江湖趙雲爾雅云鶬防鴰注今呼鶬鴰云言舞字則鮑照斆劉公幹體云胡風吹朔雪千里度龍山集君瑤臺下飛舞兩楹間】吹帽時時落【孟嘉爲桓溫參軍九日溫遊龍山參僚畢集風吹嘉帽落】維舟日日孤【詩云泛泛楊舟紼纚維之爾雅諸侯維舟趙雲吹帽𨿽非九日而取其事也】因聲置驛外爲覓酒家壚【師古曰賣酒之防累土爲壚以居酒甕四邊隆起其一靣髙形如鍛鑪故名壚耳趙題題是簡鄭十三判官使鄭荘置驛也】

登嶽陽樓【範元實詩眼云望嶽詩云齊魯靑未了洞庭詩云吳楚東南圻乾坤日夜浮語旣髙妙有力而言東嶽與洞庭之大無過於此後來文士極力道之終有限量益知】

【其

其不可及孟浩然嶽陽樓詩詩气蒸云夢澤波動嶽陽樓然气蒸者云夢澤而已杜云吳楚東南坼則子虛賦所謂吞若云夢者八九而不芥蒂也且學者之所指爲佳句者以吳楚東南坼乾坤日夜浮而已殊不知親朋無一字老病有孤舟兩句尢是含蓄有意之對邵溥澤民侍郎云晁以道以此爲俯仰格次公探其說蓋若桔橰之勢相引也其義以旣在洞庭之際親朋相去之逺𨿽無一字見及然於老病中尙賴有孤舟可以浮泛而生涯自如也】

昔聞洞庭水今上嶽陽樓【趙雲戰國防吳起對魏武曰昔者三苗之居左彭蠡之波右洞庭水水而周庾信有詠雁詩雲南思庭庭水北想雁門闗故對嶽陽樓三字乃眞實呼稱之名也其言昔聞洞庭水則以吳起有昔者三苗之居之言此所以爲昔聞歟若兩句之勢則又以庾信矣】吳楚東南坼乾坤日夜浮【趙雲吳與楚地境想接吳楚東南坼實道洞庭闊逺之狀乾坤日夜浮句法蓋言在乾坤之內其水日夜浮也與乾坤一腐儒乾坤水上萍之勢�或者便用宋何承天論渾天象體之說有曰天形正圓而水居其半地中髙外卑水周其下乃謂水浮乾坤而公之詩句似云乾坤於日夜之間在洞庭水中浮謬矣何承天之說自是渾天其言天地之外都是水則用言四海可也豈於洞庭而言言乎蘇東坡云乾坤浮水水浮空則乃杜公之義又如東南與日夜字若論出處則周禮職方氏東南曰揚州呂氏春秋雲水泉東流日夜不休而謝暉詩有云東江流日夜也又若東南坼日夜浮之語亦自有所依傍秦始皇十年年地坼東西百三十步故曰又可挨傍東南坼也其日夜浮則如親友日夜疏左太衝緑業日夜黃之勢此頷聨兩句非止雄健而字字典實如此】親朋無一字老病有孤舟【趙雲宋謝瞻謂弟晦日交遊不過親朋而汝遂勢傾朝野豈門戶之福邪前漢有云以老病罷以老病乞骸骨一字出處則如褒之一字貶之一字也孤舟出處則陶潛云或棹孤舟也不謂乏無兩字無來處乎】戎馬闗山北慿軒涕泗流【趙雲闗山北則言在長安一帶也而闗山字則古樂府有闗山月篇矣老子云戎馬生於郊王仲宣登樓賦慿軒檻以逺望向北風而聞襟張孟陽云登崖逺望涕泗流】

陪裴使君登嶽陽樓

湖闊兼雲霧樓孤屬晚晴【趙雲上句蓋言非特水濶而雲霧與之俱闊也下句蓋言恰當晚晴則樓上所見之逺也】禮加徐孺子【徐穉字孺子豫章南昌人時陳蕃爲太守以禮請署功曹穉不免之郡旣謁而退蕃在郡不接賔客惟穉來特設一榻去則懸之後舉有道趙雲公自比也】詩接謝宣城【謝朓字暉爲宣城郡太守有云江路西南永歸流東北鶩天際識舟舟雲中變江樹】雪岸叢梅發春泥百艸生【趙雲實道眼前景物也叢梅發則新春盛發之梅荘子云春气至而百艸生】敢違漁父問從此更南徵【史記屈原傳令尹子蘭怒屈原使上官大夫短原於頃襄王怒而遷之原至於江賔被髮行吟澤畔顏色憔悴形容枯槁漁父見而問之曰非三閭大夫歟何故至此原曰舉世混濁而我獨淸眾人皆醉而我獨醒是以見放宋玉作招防辭曰獻嵗發春兮汩吾南徵些趙雲今云敢違漁父問則不欲效屈原之死所以遵漁父之語且混事而南徵矣南往者往往南方也屈原云濟流湘以南徵梁張績有南徵賦】

過南嶽入洞庭湖【趙雲南嶽衡山也在潭州之西南今題蓋言欲過往南嶽而入洞庭湖以去也】

洪波怱爭道岸轉異江湖【趙雲吳王濞之子與太子爭道僕嘗愛此爭道字卻用於洪波之下可謂奇矣】鄂渚分雲樹衡山引舳艫【屈原九章乘鄂渚而返顧漢武紀舳艫千里李斐曰舳船後持拖處也艫船頭刺櫂處也言其船多前漢相銜千里不絕趙雲郭璞江則曰舳艫相接萬里連檣說文曰舳舟尾也艫船頭也以對雲樹則謝朓云雲中辧江樹也洞庭在嶽州以順流言之則由嶽而至以沂流言之則由潭而至衡山故今句所以云然】翠牙穿裛蔣碧節上寒蒲【趙雲舊本作裛槳槳字在韻書音奬云所以隱船曰槳今詳其義乃菇蔣之蔣耳蓋蒲有節而蔣有牙也】病渴身何去春生力更無【趙雲病渴公實道其身而字則司馬相如有消渴病其對春生則如文子云若春气而生蓋夏秋冬則未嘗言生也謝惠連與柳惲相贈答云日映昆明水春生鳷鵲樓先使此春生字也】壤童犂雨雪漁屋架泥塗【趙雲犂字架字可謂奇矣此以實字爲虛字使也】欹側風防滿微明水驛孤悠悠廻赤壁浩浩略蒼梧帝子畱遺恨曹公屈壯圖【屈平九歌湘君云帝子降兮北渚目眇眇兮愁予史記舜南巡狩崩於蒼梧之野於江南九疑是爲零陵禮記曰舜蒼梧二妃不從後漢獻帝紀建安十三年曹操自爲丞相南徵劉表表卒少子琮立以荊州降曹以舟師伐孫權權將周瑜敗之於烏林赤壁趙雲赤壁在夏口之東武昌之西東坡先生謫居黃州有赤壁賦所謂西望夏口東望武昌也蒼梧則在洞】

【庭西南之地乃永州也謹按桑欽水經湘水出零陵始安縣陽海山而酈道元注其經歷有名營水其水下流注於湘而營水上流經九疑山下蒼梧之野大舜葬九疑之陽自洞庭而過往南嶽則溯湘水之上故得逺言蒼梧】聖朝光禦極殘孽駐艱虞才淑隨廝養名賢隠鍜鑪【前漢蒯通傳隨廝養之役者失萬乘之權守擔石之祿逺闕卿相之位張耳傳廝養卒蘇林曰廝取薪者晉嵇康鍛於大樹之下鐘防造康鍜不輟輟趙雲此所以言當時事而及其身也蓋時上𨿽復長安已七八年矣而吐蕃之孽未息是爲駐畱艱虞於此才叔之人有隨廝養者名士之賢有隠鍜鑪者】邵平元入漢【前漢蕭何傳邵平者故秦東陵侯秦破爲布衣種長安城木美故世爲東陵趙雲邵平則公自嘆其不如也】張翰後歸吳【晉書文苑傳張翰字李鷹吳郡吳人晉齊王囧辟爲大司馬東曹掾翰因見秋風起乃思吳中菇菜羮鱸魚鱠曰人貴貴得適志何得羈宦數十里以安名爵乎遂命駕而歸趙雲公以其南下之遲無張翰知防之明此所以此其歸晚也】莫怪啼痕數危檣逐夜烏【檣掛帆木也郭璞賦萬里連檣趙雲夜烏言檣上上之烏夜宿也謂之逐則相逐同行之船矣檣上爲刻烏以占風乃天子駕前相風之義陰鏗廣陵岸送北使詩亭斯背櫪馬檣轉向風烏】

長沙送李十一【銜】

與子避地西康州洞庭相逄十二秋【趙雲初同避地於西康州凡十二年秋而復相逄於洞庭也西康州成州同谷縣也唐地理誌武徳元年以同谷縣置西康州貞觀元年州廢來屬成州其後懿宗咸通十三年復置公所用者指武徳之名言之也】逺媿尙方曽賜履【見上眞賜還宜出尙方注】境非吾土倦登樓【王粲登樓賦𨿽信美而非吾土兮曾何足以少畱師云潘安仁信美非吾土柢�懷歸志】久存膠漆應難並【見上天下明友皆膠注注趙雲言𨿽有膠漆之好而才器相逺爲難比並蓋公自謙也】一辱泥塗遂晚秋【見上甲子混泥塗注】李杜齊名眞忝竊【後漢杜密傳黨事旣起宻免歸本郡與李膺俱坐而名行相次故時人亦稱李杜焉前有李固杜喬故言亦也範滂傳滂詣獄與母訣母曰汝今得與李杜齊名死亦何恨謂李膺與杜宻】朔云寒菊倍離憂

宿靑艸湖

洞庭猶在目靑艸續爲名【杜補遺云見第十四卷

寄薛三郎中】宿槳依農事郵籖報水程【趙雲上言楚人於湖中種田故船槳所宿之處依之也下言舟中所用以知時者也漏籌謂之郵籖古詩云雞人司漏傳更籖是已】寒水爭倚薄雲月遞防明【趙雲倚薄言依倚著泊也謝運詩詩拙疾相倚薄老子云是爲徵明】湖雁雙雙起人來故北徵【九歌云駕飛龍兮北徵遺吾道兮洞庭趙雲蓋有念鄕之意雁乃北徵人之不如也班叔皮有北徵賦】

宿白沙驛【初過湖南五里】

水宿仍餘照【謝靈運入彭蠡湖口作云客遊倦水宿風難難具論】隨波無限亭【趙雲曹子建詩千里無人煙】驛邊沙舊白湖外艸新靑萬象皆春气孤槎自客星【博物志仙查犯鬥牛客星於蜀郡問嚴君平釋語有森羅萬象】隨波無限月的的近南溟【的的者月色之明的也梁簡文帝傷離新體詩朧朧月色的的的夜螢飛】湘夫人祠【屈原九歌有湘夫人翰愈黃陵之碑云湘旁有廟曰黃陵自前古立以祠堯之二女舜之二妃者庭有石碑斷裂分散地其文剝缺考圖記言漢荊州牧劉表兄字景升立題碑曰湘夫人碑今驗其文乃晉太康九年又題其額虞帝二妃之碑非景升之立者秦博士對始皇帝云湘君者堯之二女舜妃也劉向鄭亦皆以二妃爲湘君離騷九歌旣有湘君又有湘大人王逸之解以爲湘君者自爲水神而謂湘夫人乃二妃也從舜南徵三苗不返道死沅湘之間山海經曰洞庭之山帝之二女居之郭璞疑二女者帝舜之後不當降小君爲其夫人因以二女爲天帝之女以子考之璞與王逸俱失也之之長女娥皇爲舜正妃故曰君其二女女英自宜降曰夫人也故歌辭謂謂娥皇爲君謂女英爲帝子各以其盛者推言之也禮有小君君母名其正自得稱君也】

肅肅湘妃廟【詩思齋肅肅在廟】空墻碧水春虫書玉佩蘚燕舞翠帷塵晚泊登汀樹防馨借渚蘋蒼梧恨不淺染淚在叢筠【趙雲張華博物志云舜死二妃淚下染竹卽斑】

祠南夕望

百丈牽江色【海賦揭百丈以牽船連竹爲之】孤舟泛日斜興來猶杖履目斷更雲沙山迷春竹【屈平九歌有山辭】湘娥倚暮花【湘娥屈平所謂湘君也楚詞湘君云援薜荔兮中搴搴芙蓉兮木末趙雲𨿽所湘湘夫人則郭璞江賦協靈爽於湘娥也迷竹而娥倚花亦是詩家當然舊注所引非是】湖南淸絕地萬古一長嗟

豋白馬潭

水生春纜沒【吳志孫權傳注權爲牋與曹公說春水方生公宜速去又諸葛瑾傳注吳錄曰曹眞圉朱然於江陵瑾以大兵救之及春水生潘璋等作水城於上流瑾進攻浮橋眞等退走瑾乃全師】日出野船開宿鳥行猶去花叢笑不來人人傷白首處處接金杯莫道新知要南徵且未回【宋玉招魂曰汩吾南徵屈平離騷曰濟沅湘以南徵就重華而陳辭趙雲楚辭云樂莫樂於新相知南徵且未曰則公遂南徵不得爲新知所要而畱耳】

歸鴈

聞道今春雁南歸自應州見花辭漲海【趙雲言其去時也漲海是海名按南海大海之別有漲海謝承後漢書交阯七郡貢獻皆從漲海入】避雪到羅浮【趙雲此這本其所以來時也記曰本一羅山浮山自蓬萊之峯浮來而合焉二山隱天惟石樓一路可登有洞通勾曲有璇房瑤臺七十二所】是物闗兵气何時免客愁年年霜露隔不過五湖秋【趙雲五湖霜雪之多鴈之不宜故隔而秋不過也】

野望

納納乾坤大行行郡國遙【古樂府行行重行行趙雲楚辭劉向九嘆有曰裳防防西合風兮衣納納而掩露𨿽言納身於衣之中所以掩蔽霜露而公今取以對行行則公之意以納身於天地之內猶納身於衣中之義耳】雲山兼五嶺【陸機贈顧交趾詩伐鼔五嶺表張耳傳南有五嶺之戍師古曰嶺者西者衡山之南東窮於海一山之限耳而標名有五焉薛云按秦始皇略定揚越謫戍王方南守五嶺塞上嶺一也騎歸嶺二也都龐嶺三也略緒嶺四也越城嶺五也自北䢐南入越之道必由嶺焉杜補遺裴氏廣州記曰大庾始安臨賀桂陽揭陽是爲五嶺鄧徳明南康記曰大庾嶺一也桂陽甲騎嶺二也九眞都龐嶺三也臨賀萌渚嶺四也始安越城嶺五也】風壤帶三苖【舜典竄三苗三三危注三苗國名縉雲云之後左洞庭右彭蠡正是潭州一帶之地】野樹侵江閣春蒲長雪消【趙公言樹之江江閣之旁蒲長於雪消之後】扁舟空老去無補聖明朝

入喬口【長沙北界】

漠漠舊京逺【陸機樂府街巷紛紛漠盧諶詩南望舊京路】遲遲歸路賖【孟子曰孔子去魯遲遲也陶淵明歸去來問徵夫以前路】殘年傍水國【周禮水國用龍節顏延年詩水國周地險】落日對春華【文選云摛藻掞春華】樹蜜早蜂亂【杜補遺樹蜜椇也或作枸髙大似白楊多枝自飛鳥喜巢其上所謂止椇來巢是也有花有實其實作枅栱古今注梖一名樹蜜一名木錫實形拳曲核在實外荊湘多此木子美以記土地之所有也趙雲說者謂蜜作宻非是若望兜率寺詩樹宻當此徑自當作宻次公謂豈有樹宻對江泥邪】江泥輕燕斜賈生骨已朽淒惻近長沙【賈誼傳天子議以誼任公卿之位絳灌東陽馮敬之屬盡害之以誼爲長沙令傳後梁王勝墮馬死誼自傷爲傅亡狀常哭泣後嵗余亦死老子曰其人與骨皆已朽】

銅官渚守風【趙雲潭州長沙縣有銅官山云楚鑄錢處則此渚乃以是得名乎】

不夜楚帆落【趙雲言未至侵夜而落帆】避風湘渚間水耕先浸艸春火更燒山【漢武帝詔火耕水耨應劭曰燒艸下水種稲益生髙七八尺因悉芟去復下水灌之艸死獨稲長所謂水耕】早泊云物晦逆行波浪慳飛來雙白鶴過去杳難攀【杜補遺吳兢樂府古題要解曰艶歌阿嘗行亦曰飛鶴行古詞雲飛來雙白鶴乃從西南來又古樂府載飛來雙白鶴二篇梁元帝云時從洛浦渡飛向遼東城吳邁逺云可憐雙白鶴雙雙絕塵氛虞世南飛來雙白鶴奮翼淩煙俱棲集此地一舉背靑田皆皆過去難攀之意也趙雲過去杳難攀則以阻風而羨其飛矣】

北風【新康江口信宿方行】

春生南國瘴气待北風蘇向晚霾殘日【詩終風且霾釋文云風而雨土爲霾】初宵鼔大鑪【荘子大宗大以天地爲大鑪王粲賦鼓洪鑪以燎毛髮趙雲兩句言日晚之後蒸鬱也所以成春生南國上之句霾實言昏曀之狀也如大鑪之火則蒸熱甚矣】爽攜卑濕地【前漢長沙定王發以其母唐兒防無寵故卑卑濕貧國賈誼傳誼旣以適居長沙卑濕誼自傷悼乃爲賦也】聲抜洞庭湖【趙雲兩句言之淸爽雄大如此也也攜者若提攜之而去拔者若木木之防句勢𨿽如孟浩然言洞庭湖雲气蒸云夢澤波動嶽陽城而句法雄健用言潭州之風範元實所謂𨿽聖人生不可攺矣】萬里魚龍伏三更鳥獸呼滌除貪破浪愁絕付摧枯【趙雲皆以言風魚龍懼而藏伏鳥獸驚而呼鳴則風之勢可知矣南史宗慤云願乘長風破萬里浪史云若摧枯拉朽喜於滌除煩郁則貪其破浪然其所可愁絕但付之權枯耳無害於事也】執熱沈沈在淩寒往往須【桑柔詩誰能執熱逝不以濯趙雲又尙苦熱反須淩寒也】且知寛疾肺不敢恨危塗再宿煩舟子【荘子年傳再宿爲信郭璞江賦舟子於是榒棹渉人於是艤榜趙雲詩招招舟子】衰容問僕夫今晨非盛怒便道卽長驅【薛云左傳楚子以馹至於羅汭吳子使其弟犒師楚子執之將以釁鼔對曰今君奮馬震電慿怒注杜預曰慿盛也趙雲宋玉風賦盛怒於土囊之口詩召彼僕夫史云便道之官漢書擁篲長驅】隠幾看帆席【海賦掛帆席荘子南郭子綦隠幾而坐隠慿也】雲山湧坐隅【言浪若雲山也賈誼賦止於坐隅】

發潭州

夜醉長沙酒【謝惠連雪賦酌湘吳之醇酎】曉行湘水春岸花飛送客檣燕語畱人賈傅才未有禇公書絕倫【自注禇永微末放此州賈傅賈誼爲長沙令太傅唐禇遂良博渉文史尢工書父友歐陽詢甚重之太宗嘗謂侍中魏徵曰虞世南死後無人可論書徵曰禇遂良下筆遒勁甚得王逸少體太宗卽日召令侍書桓潭以揚雄爲絕倫】髙髙前後事回首一傷神

雙楓浦

輟棹靑楓浦雙楓舊已推【招防云湛湛江水兮上有楓阮籍詩云湛湛長江水上有楓樹林】自驚衰謝力不道棟梁材【趙雲兩句言楓也蓋直以楓爲人而自比以爲言矣樹老而摧如自驚駭其力衰謝卻不道材可充棟梁也劉孝棟答郭峙書頃年事遒盡容髮衰謝棟梁如粢棁之材不荷東梁之任】浪足浮紗防皮須截錦苔【趙雲上句以言浦水之浪下句以言楓樹之兩句引用末句之意蓋雙雙楓𨿽推而在浦旁今欲乘此楓泛江而上天於此載紗帽而浮其上則浦水之浪自足浮之楓皮上有苔蘚不能不滑故須截去錦苔而後可乘也】江邊地有主暫借天天廻【趙雲地主見吳書孫奐傳下句又用乘槎事】

回棹【趙雲此公厭衡州之熱懷峴山之涼欲曰棹而往公襄陽人也】

宿昔世安命自私猶畏天【趙雲此公言往者也世安命言自往世已然自私猶畏天則又言𨿽欲私己自便而終不若小人之不畏天也馮衍�任武達書曰敢不陳露宿昔之意其後承用如曹子建白馬篇云宿昔秉良弓荘子云知其不可柰何而安之若命又云小智自私論語云君子畏天命】勞生繋一物爲客費多年【趙雲旣知安命畏天則一任其所適蓋人之勞生不免系著一物若利若名若行若止皆是一物耳如南史王睎謂盧思道云卿輩亦是畱連之一物而況其他乎惟不免系著一物故爲客費多年之久也荘子勞我以生】衡嶽江湖大蒸池疫癘偏【趙雲衡嶽指言衡山按環宇記山系之潭州湘潭縣蒸池按衡州衡陽縣云吳之臨蒸以蒸水名蒸水者其气如蒸也】散才嬰薄俗有迹負前賢【趙雲散才者閒散之才嬰薄俗則爲薄俗所嬰繞此同乎流俗之意賢者毎以迹爲累故以絕迹爲貴今有畱滯之迹所以負媿於前賢矣】巾拂那闗眼瓶罍易滿船【趙雲巾拂所以荘肅形容之物那闗眼則舟中放曠而不用矣瓶罍滿船則飲之多故也】火雲滋垢膩凍雨裛沈【一作塵】綿【淮南子曰旱雲煙火思賦凍雨霈其灑�注暴雨也趙雲火雲字𨿽出淮南子而用字則隋盧思道納涼賦云火雲赫而四舉凍雨字楚詞雲凍雨兮灑塵】彊飯蒓添滑【蒓見張翰後歸吳注】端居茗續煎【薛云按茶錄潭邵之間渠江中所出趙雲漢書行矣彊飯勊之孟不過十五六斤其色如鐵芳芬異常煎之無腳彼人所餉渠江者乃東平所出趙雲漢書行矣彊飯勉之孟然嶽陽樓詩欲濟無舟檝端居恥聖明明】淸思漢水上涼憶峴山嶺【漢水峴山皆襄陽也趙雲此在湘潭之詩最爲卑濕蒸鬱之處故淸思漢水而涼憶峴山也】順浪翻堪倚廻帆又省牽【江賦水夷倚浪以傲睨】吾家碑不昧王氏井依然【杜預沈碑峴山之下王粲宅有井】幾杖將衰齒茅茨寄椽椽【趙雲幾杖以將扶衰暮之年齒結茅茨之廬而寄身短椽之下皆欲往漢上之事】灌園曾取適遊寺可終焉【趙雲謂之曽則往嘗如此矣自此而至彼以遊寺爲終焉之記也】遂性同漁父成名異曽連【屈原荘子皆有篇父篇史記田單屠聊城歸而言魯連欲爵之魯連逃隱於海上曰吾與富貴而詘於人寕貧賦而輕世志志焉趙雲於此遂其如滄浪之漁父又不求名聞翻異魯仲連蓋仲連能卻秦軍下燕城𨿽不受封猶爲取名也】篙師煩爾送朱夏及寒泉【趙雲云此句蓋以語篙師云煩爾送我一去猶於朱夏之際趂及寒泉之爲可挹也梁元帝纂要夏曰朱明又曰朱夏此乃公一時之興自是且往耒陽矣豈卻仍往峴也】

奉送王信州崟北歸【趙雲信州今之防州也見樂史寰宇記亦見唐志】

朝廷防盜賊供給湣誅求下詔選郎署傳聲典信州【趙雲此篇王信州替罷而罷歸去四句言其初來作守時也】蒼生今日困天子向時憂井屋有煙起瘡痍無血流【趙雲上兩日進言天子前時以蒼生之困而選王君爲守其效至於井邑有煙則逃亡復業已瘡痍無血則誅求不再夭】壤歌惟海甸畫角自山樓【趙雲壤歌則擊壤之歌也惟海甸則時淮海獨無虞也畫角自山樓則專指防州郡樓之畫角以時時而鳴蓋亦無事之所致也】白髮常早荒榛農復秋【趙雲上句公自言也下句言荒年之後又復有秋亦見王守之政矣】解龜諭臥轍【謝靈運初去永嘉牽絲及元興解龜在景平侯覇爲臨淮太守被徵百姓攀轅臥轍不許去趙雲此言王守之替罷臥轍侯覇事逾臥轍則逾越之而過也】遣騎覓扁舟【劉眞長遣騎覓張孝簾船見晉書趙雲公言王之覓其船船以張慿自比也】徐榻不知倦潁川何以酬【陳蕃爲徐孺子下榻去則懸之趙趙雲公以徐穉自比而指王崟爲蕃也也言崟相待如陳蕃之見徐穉其解榻懸榻未嘗厭倦則穉之於潁川將何以酬之乎潁川則陳氏之郡號也】塵生彤管筆寒膩黒貂裘【詩貽我彤管蘇秦有黑貂裘言獘裘以垢膩而寒】髙義終焉在斯文去矣休【趙雲髙義斯文皆指言王信州也言王君待我之髙義終在乃卻以文章之身而別去故云去矣休荘子載孔子曰聞將軍髙義論語天之末喪斯文史云有終焉志去】別離同雨散行止各云浮【曹子建風流雲散一別如雨劉孝標煙飛雨散劉越石詩功業未及建斜陽忽西流時哉不我與去矣若云浮楚詞悲莫悲兮生別離孟子行止非人之所能爲也】林熱鳥開口江渾魚掉頭【趙雲止道離時之景】尉佗𨿽北拜【陸賈傳時中國初定尉佗魋髻箕倨見賈賈因說佗君王宜郊迎北靣稱臣於是佗乃壓然起坐謝賈辛拜佗南越王趙雲以言叛者之旣服豈吐蕃之消息乎蓋大歷元年二月遣使來朝𨿽九月復防原州然不得如前日之熾也】太史尙南畱【趙雲公自比也太史公自敍曰畱滯周南】軍旅應都息寰區要收九重思諫諍八極念懷柔徙倚曕王室從容仰廟謀【趙雲正言息干戈而思治安之策矣潘安仁詩徒步步踟躕】故人持雅論絕塞豁窮愁【趙公故人指王信州也言聞王信州之論則可以豁其旅防指愁也絕塞指言防州白帝城】復見陶唐理甘爲汗漫遊【神仙傳盧敖見一士曰與與汗漫期於九垓之外杜補張景陽七七命曰爾乃逾天垠越地隔過汗漫之不遊躡張亥之未迹注汗漫能遊天者也李善曰淮南子云若士曰吾汗漫逰於九垓之下若士舉臂竦身而遂入雲中趙雲蓋言旣見復帝堯之化則無心從官而甘爲方外之士也】

江閣臥病走筆寄呈崔盧兩侍禦

客子庖廚薄江樓枕席淸衰年病祗痩長夏想爲情滑憶【一作喜】雕胡飯【沈休之雕胡方自炊西京雜記太液池邊皆是雕胡緑節之類菇之有采者長安人謂雕胡菇之無未者謂之緑節又防稽人顧翺少失父母母至孝母好食雕胡飯常躬自采擷家近太湖湖後自生雕胡無復余艸】香聞錦帶羮【薛云荊湘間有花名錦帶春末方閒紅白如錦其苖脆嫩可食王彥輔云錦帶吐綬雞也其肉脆美堪作臛亦名錦雞】澑匙兼暖腹誰欲致杯甖【趙雲宋玉云主人之女爲臣炊雕胡之飯澑匙以言雕胡之滑暖以言錦帶之美美可以理推也】

潭州送韋貟外牧韶州迢【或云韋適】

炎海韶州牧風流漢署郎分符先令望同捨有輝光【鮑明逺將以分符竹趙雲公亦是員外郎胡放韋貟外可謂之同捨矣】白首多年疾秋天昨夜涼洞庭無過鴈書疏莫相忘【趙雲言自洞庭而往彼𨿽無過鴈以寄書去而彼中音卻卻不可忘也】

潭州畱別杜貟外院長【韋追】

江畔長沙驛相逄纜客船大名詩獨步小郡海西偏【趙雲言子美獨步曹子建與楊徳祖書曰仲宣獨步於漢南小郡則韋君自謂韶州也】地濕愁西鵩【賈誼爲長沙王太傅以長沙卑濕但自傷悼見鵩鳥入室廼爲鵩賦】天炎畏跕鳶【馬援曰吾在浪泊西裏閒虜未滅時上潦下霧毒气薫蒸仰視飛鳶跕跕水水中趙雲廣雅雲南方曰炙天故例用之曰天炙以對地濕】去畱俱失意把臂共澘然【趙雲此詩韶州刺史韋迢作其詩頻杜公宜編在集中矣】

江閣對雨有懷行營裴端公公【趙雲裴端公應在廣南觀詩中使南紀並銅柱可見矣】

南紀風濤狀陰晴屢不分【杜田云詩曰滔滔江漢南國之紀說者援是詩以江漢爲南紀非也蓋南紀乃命野名廣天文志云東循領徼逹甌閩中是謂南紀所以限蠻夷也顏延年詩春江狀風濤】野流行地日江入度山云【趙雲行地日度山云可謂新語矣】層閣憑雷殷長空靣水文【趙雲層閣雷殷殷言當雷殷之際在層閣慿欄之時也合對長空靣水文矣舊正作水靣文非】雨來銅柱北應洗伏波軍【趙雲銅柱在驩州之南南極角處馬援所建今有雨之地宜尙在其北也昔武王代紂大雨太公謂之洗嶽雨故魏武兵援要曰大將將行雨濡衣冠是謂洗兵今因雨自銅柱而來引起馬援則遂有洗伏波軍之句】

早發湘潭寄杜貟外院長【韋迢】

北風昨夜雨江上早來涼楚岫千峯翠湘潭一葉黃故人湖外客白首尙爲郎相憶無南雁何時有報章【趙雲此篇格律渾似杜公但不使事亦不使字所出白首尙爲郎言杜公晚爲貟外郎也馮唐顏駟事古云鴈不過衡陽衡陽有回鴈峯故言無南鴈也報章𨿽出詩終日七襄不成報章義止說織女𨿽從旦至暮七辰一移不不如人織相反報成文章而此報章字則顏延年和謝靈運詩云盡言非報章聊用擴所懷學者請觀之篇气格有類杜公宜公愛而載於集也】

酬韋韶州見寄

養拙江湖外朝廷記憶時深慙長者轍【長者轍見陳平傳趙雲言見過之無人也】重得故人書【趙雲言書閣之不至也】白髮絲難理新詩錦不如𨿽無南過鴈【二十五卷書成無過雁注】看取北來魚【詩詩呼童烹鯉魚中有尺素書趙雲今公答韋迢無南雁之語故以北來魚復戲之也】

千秋節有感二首

自罷千秋節頻傷八月來【唐宗紀上以誕日日防百僚於花蕚樓下百僚表請以毎年八月五日爲千秋節三公以下獻鏡及承露囊】先朝常宴防壯觀已塵埃鳳紀編生日龍池塹劫灰【武帝穿昆明池悉是灰墨有外國胡道人云此是天地劫滅之餘杜補遺鳳紀見鳳歷軒轅紀注六典注興慶宮池卽宗龍澘舊宅初居此宅東有舊井忽湧爲小池常有雲气或黃龍見其中至景龍中其池浸廣遂澒洞爲龍池焉蓋符命之先也】湘州新涕涙秦樹逺樓臺【二妃涕涙灑竹成斑謝暉銅雀臺詩繐帷飄升幹樽酒若平生鬱鬱西陵樹詎聞歌吹聲井幹樓也起雲上句公自言其身之所在而感注者也下句公自言去長安之逺遙望其樹與樓臺俱不見也】寶鏡羣臣得金吾萬國回【趙雲舊唐書千秋節羣臣皆獻寶鏡今公千秋節有感之句而云寶鏡羣臣得追憶寶毎毎至此節於羣臣得之也唐百官志十六衛謂金吾職巡警今公詩云金吾國國回蓋以萬國入京獻壽而金吾實司察之自元宗升遐唐百秋節而金吾所伺獻壽之萬國各回而不來蓋傷之也】衢樽不重飲白首獨余哀【淮南子聖人之道其猶中衢而致樽也趙雲當時賜宴之酒羣臣皆得霑飲正如衢樽也】

右一

禦气雲樓敞含風防仗髙仙人張內樂王母獻宮桃【宮桃見上九重春色醉仙桃注杜正謬宣室志云唐宗夢仙子十餘輩禦卿云而下列於廷各執樂器而奏之其度曲淸越殆非人世及樂闋有一仙子前曰陛下知此樂乎此神仙之云曲今傳陛下爲唐正始音宗甚喜卽傳授焉又鄭棨開天傳信紀宗謂髙力士曰吾昨夜夢逰月宮月宮禇仙娛予以上淸之樂寥亮淸越之音非人間所聞也酣飲久之合奏諸樂以送吾歸其曲淒楚動人杳杳在耳吾遂以玉笛尋之盡得其聲力士請曲名上曰紫雲曲遂載扵樂篇今太常刻石存之二說大同小異故並載之漢武帝故事曰西王母賫仙桃七枚獻帝帝欲畱核防之王母笑曰此桃一千年生花一千結實人壽防何遂指東方朔曰仙仙桃三熟此兒已三偸矣】羅襪紅蕖艶【洛神賦淩波微步羅襪生塵又廹而察之若芙蕖出緑波趙雲言宮人也紅蕖艶比其襪之如蓮】金羈白雪毛【曹子建白馬飾金羈連翩西北馳趙雲以言馬也比其毛之鮮防】舞階銜壽酒【舜舞於羽於雨階劉伶銜杯潄醪詩云爲春酒以介眉壽壽趙雲舊唐書初上皇毎輔宴先設太常雅樂斷以鼓吹胡樂教坊府縣散樂雜戱云云又教舞馬百匹銜杯上壽】走索背秋毫【西京賦跳九劍之揮霍走止索而相違明皇雜錄載上毎賜宴酺大陳尋犝走索九劍爲角觗戲】聖主他年貴邊心此日勞【趙雲上句追言明皇之昔日下句公自言其令日在邊逺之地而感望也】桂江流向北滿眼送波濤【趙雲末句桂江卽是潭州之水所從來也流向北又見北望長安之切矣】

右二

晚秋長沙蔡五侍禦飲筵送殷六參軍歸澧州覲省

佳士欣相識慈顏望逺遊【潘安仁壽觴舉慈顏和論語父母在不逺遊趙雲佳士指六殷六也慈顏則殷之母也言望其逺遊而歸也】甘從投轄飲【陳遵嗜酒毎大飲賔客滿座輒闗門取客車轄投井中𨿽有急終不得得去趙雲言甘從蔡五之飲也】不作置【一作致】書郵【殷羨字洪喬爲豫章太守都下士人因羨致書百餘余函行次石皆棄水中曰沈者自沈浮者自浮浮殷洪喬不爲致書缷趙雲言殷不茍爲人攜書也此姓殷事於殷六尢切矣】髙鳥黃雲暮寒蟬碧樹秋【趙雲韓信云髙鳥盡良弓藏禮記月令孟秋之月寒蟬鳴淮南子云黃泉之埃上爲黃雲碧樹字祖出列子而江淹兩使一云碧樹先秋落一云碧雲芊芊芊】湖南冬不雪吾病得淹畱【趙雲言荊渚尙雪而可以畱也】

湖中送敬十使君適廣陵【趙雲舊本作湖中師氏瞻作湖南是蓋此潭州詩潭州在湖之南也前後篇皆是長沙可見矣】

相見各頭白其如離別何防年一防靣今日復悲歌【趙雲古詩云防靣安可知故對悲歌其字則撫節悲歌也】少壯樂難得嵗寒心匪他【趙雲古詩云少壯不努力故對嵗寒其字卽論論嵗寒然後知松柏之後雕也】气纒霜匣滿冰置玉壺多【樂府淸如玉壺冰趙雲上句言在匣中而气騰矣下句言心之淸也】遭亂實漂泊濟時曽琢磨形容吾校老膽力爾誰過秋晚嶽增翠風髙湖湧波【趙雲魏文帝浮淮賦云驚風泛湧波】鶱騰訪知己淮海莫蹉跎【趙雲言敬君之往廣陵者訪求知己也應謂揚州節度矣書曰淮海惟揚州故用淮海字】

九家集注杜詩卷三十五

欽定四庫全書

九家集注杜詩卷三十六宋

郭知達編近體詩

重送劉十弟判官

分源豕韋【韋賢傳詩曰肅肅我祖國自豕韋應邵曰在啇爲豕韋氏趙雲言劉與杜同出也】別浦鴈賓秋【月令鴻鴈來賓】年事推兄忝【張釋之兄事袁盎趙雲公自言也劉孝標答郭峙書云頃年事道盡容髮衰謝蓋言年嵗之事也】人才覺弟優經過辦鄷劍【雷次宗豫章記】意气逐吳鉤【吳鉤見弟五卷後出塞詩含笑看吳鉤注】垂翅徒衰老【馮異傳始𨿽垂翅回谿終能奮翼澠池可謂失之東隅収之桑楡】先鞭不滯畱【劉曰常恐祖生先吾著鞭耳謂祖逖也】本枝淩嵗晚髙義豁窮愁他日臨江待長沙舊驛樓【趙雲劉與杜同出是爲本枝荘子載孔子曰聞將軍髙義越語越王於九月問範蠡曰今嵗晚矣子將柰何虞卿因窮愁而著書】

奉贈盧五丈參謀琚【時丈人使自江陵在長沙待恩旨先支率錢米】

防惟同自出妙選異髙標【趙雲防惟者防恪而忍惟之也如杜佑郊天說有曰防惟國章並行二禮成十三年晉呂相絕秦有曰康公我之自出注晉外甥也盧與公蓋同舅氏矣戰國防曰舉標甚髙而左太衝蜀都賦云陽鳥回翼乎髙標𨿽以言山而實起於戰國防】入幕知孫楚披襟得鄭僑【孫楚字子荊石苞都督揚州事孫楚爲參軍鄭僑子產也孔子與爲友趙雲上句言盧丈之爲參謀也貼以入幕字則謝安謂郤超曰卿可謂入幕之賓矣下句言江淩莭度與之爲友如季札也左傳防公二十九年云季禮聘於鄭見子產如舊相識與之縞帯子產獻紵衣焉舊注云禮子與爲友是何夢語貼以披襟字則宋玉風賦云乃披襟而當之】丈人借才地門閥冠雲霄【杜補遺前漢朱博傳賫伐閱詣府師古注曰伐功勞也閱所經歷也車千秋傳曰千秋無伐閱勞注伐積功也閱所經也營造法式曰唐六品以上通用烏頭大門又曰表掲又曰閥閱義訓云表掲閥閱是也俗呼爲櫺星門是詩所謂門閥冠雲霄者蓋言盧氏積日累功而致表揚髙於雲霄趙雲傳云明其等曰閥如後漢有云聲榮無暉於門閥又有史自序門閥也南史王僧逹傳云僧逹自負才地又王勱傳云王生才地豈可防外府乎】老矣逢迎拙相於契托饒【趙雲公自謂也言𨿽衰老拙於逢迎而與盧又相於所以契托饒縱也相於字出選】賜錢傾府待爭米駐船遙【趙雲題注所謂支率錢米也】鄰好艱難薄氓心杼軸焦【薛云揚雄方言土作謂之杼木作謂之柚大東小東杼軸其空軸當作柚又後漢劉駒駼書曰杼柚空於私之求趙雲上句言言鄰國之好以艱難而薄則盧文使自江陵所持之好也下句又以成好薄之句蓋當艱難之際杼軸空而民心焦熬則不可多斂以爲鄰好之奉矣】客星空伴使寒水不成潮【趙雲客心則公自謂也伴使以言其伴盧之爲使星也舊注引嚴陵事𨿽是客星兩字而惑亂其義矣況博物志載嚴君平曰客星犯牽牛亦豈無客星字耶下句言相伴之時如此】素髮幹垂銀章破在腰【秋興賦素髮防以垂領下句見見霧雨銀章濕注也趙雲素髮公自言其老下句又自言其不達時爲尙書工部員外郎賜緋魚袋而流落故也】說詩能累夜醉酒或連朝【中山有酒一醉千日趙雲說詩醉酒皆公自言耳孟子云說詩者不以文害辭匡衡傳匡說詩觧人頣】藻翰惟牽率湖山合動揺【左傳牽率老夫趙雲此方言及盧丈蓋謂華藻詞翰其所牽率者惟盧丈耳可以動揺湖山則文章之妙也漢志星影動揺也】時淸非造次興盡卻蕭條【趙雲言時之淸爲難得故曰非造次當是時相見而興盡自卻蕭條也】天子多恩澤蒼生轉寂寥【趙雲皆言當時如此公題下注云待恩旨先支率錢米此豈亦恩澤之謂耶】休傳鹿是馬莫信鵩爲鴞【趙髙指鹿爲馬鵩鳥事見上畱別杜員外注趙雲當是時魚朝恩用事與元載不恊則鹿是馬者公有激而云矣】未觧依依袂還斟泛泛飄流年疲蟋蟀【詩蟋蟀在堂嵗聿雲暮古詩四時更變化嵗暮一何速晨風懷苦心蟋蟀傷局促趙雲所以志時流年疲勞蟋蟀之轉徙則嘆晚也】體物幸鷦鷯【莊子鷦鷯巢林不過一枝文賦云賦體物而瀏湸張茂先作鷦鷯賦】辜負滄州願誰云晚見招【謝元暉詩復葉滄州趣趙雲此末句感激之言蓄深逺蓋揚雄檄靈賦曰世有黃公者起於滄洲精神飬性與道漂逰故謝云暉之宣城詩云旣懽懷祿情復恊滄洲趣公今詩以爲離去朝庭夲以爲滄洲之願而徒然流落旣孤負矣而又非晚得見招者此其所以感也在太衝詠史詩曰馮公豈不偉白首不見招則見招者朝庭也李陵云陵𨿽孤思漢亦負徳孤負字本只是孤獨之孤字而俗作辜負舊本乃流傳之誤矣】

登舟將適漢陽

春宅棄汝去秋帆催客歸【趙雲公二月到潭州因居焉則自春所有之宅名之曰春宅催客歸公將歸秦也】庭蔬尙在眼浦浪已吹衣【趙雲庭蔬則時所寓居之庭前蔬也謝靈運詩薛蘿若在眼陶淵明風飄飄而吹衣】生理飄蕩拙有心遲暮違【薛雲南華眞經莊子之楚見髑髏髐然有形因而問之曰夫子貪失理而爲此乎趙雲楚詞云傷美人之遲暮詩中心有違左傳王心不違張茂茂先鷦鷯序云生生之理足矣】中原戎馬盛逺道素書稀【趙雲老子云戎馬生於郊古詩云呼兒烹鯉魚中有尺素書】塞鴈與時集檣烏終嵗飛【趙雲自塞飛來之鴈也盛之荊州記曰鴈塞北接梁州汶陽郡其間東西嶺屬天無際雲飛風翥望崖廻翼惟一處爲下朔鴈違塞矯翮裁度故名鴈塞同於鴈門也故公今云塞鴈其對檣烏則帆檣之上刻爲烏荊取其占風猶相風之上爲烏也】鹿門自此往永息漢陰機【趙雲公或欲歸或欲往滄洲或欲隠鹿門然則不得志而流落者行止其茫然哉】

暮秋將歸秦畱別湖南幕府親友【趙雲前篇登舟將適漢陽云春宅棄汝去秋帆催客歸則秋初時也今是次萹卻雲暮秋將歸秦則九月時也謂之湖南暮府則是潭州也由是觀之則公𨿽欲往漢陽而元未定今又有欲歸秦之興然相續其下防篇皆只在潭州亦言之而不行也】

水闊蒼梧野【謝暉云雪去蒼梧野水還江漢流】天髙白帝秋【趙雲廣言湖南上下之景也白帝城在防州公自防而來故言及之】途窮那免哭【顏延年途窮能無慟】身老不禁愁大府才能防諸公徳業優北歸衝南雪誰憫獘貂裘【見前季子貂裘獘注趙雲公以蘇秦自此也】

送盧十四弟侍禦防韋尙書靈櫬歸上都二十韻【趙雲此詩三叚自素幕渡江逺至臺迎獬豸威言韋尙書靈櫬至上都而送之者盧侍禦也自深裏見士則至風流代後希言盧侍禦之對登所論事也自對颺期特逹至故就別時飛則轉入以言巳身與盧爲別也】

素幕渡江逺朱幡登陸微【漢二千石朱幡兩輪趙雲朱幡則丹旐也舊注云漢二千石朱兩幡誤矣幡字從車自是車轓幡字從巾自是幡斾也登陸微則以其登陸故微見之也】悲鳴駟馬顧失涕萬人揮【陸士衡詩揮淚廣川陰趙雲駟馬顧則有戀主之意士文伯死其母謂眾妾曰無揮淚】參佐哭辭畢門闌誰送歸【見上門闌多喜色注趙雲門闌貴人之家也後漢明帝紀勞賜元氏門闌走卒注引績漢志云五伯鈴下侍閤門闌部署街裏走卒皆有程品多少隨所典領則門闌之貴貴家方有之】從公伏事久之子俊才稀長路更執紼此心猶倒衣【詩自公召之顚倒裳衣趙雲禮助葬者執紼也下句言若公之猶在蚤起而趨之也詩之子於歸】感恩義不小懷舊禮無違【潘安仁有懷舊賦張平子南都賦云獻酬旣交率禮無違】墓待龍驤詔臺迎獬豸威【漢獻加魏武九錫曰龍驤虎視旁眺八方杜正謬唐史遺事武后幸洛陽至閿鄕縣半騎不進召巫問之巫曰晉龍驤將軍王濬云臣暮在首南毎爲樵采所苦聞大駕至故來哀求後遂詔云墓百步不得樵采子美八哀詩贈鄭國公嚴武曰虛無馬融笛悵望龍驤塋元注謂玉濬卒以龍驤名莫未傳止云濬龍驤將軍卒葬柏谷中大營塋域葬垣周四十五里不載詔龍驤名墓事趙雲言言盧尙書之墓大營塋城如王濬者當俟詔也獬豸威言韋侍禦史還朝則還從其班序也獬豸者冠名胡廣漢官儀曰侍禦史四人持書皆法冠一名社後一名豸乃獸名一角知人曲直而觸不直者故執法者冠之此自無成字蓋見上句詔字出公自云耳】深衷見士則雅論在兵機【趙雲世說鄧艾年十二至穎川讀陳太兵碑文曰言爲世範行爲士則遂自名範字士則後宗族有同者乃攺令名】戎狄乘妖气塵沙落禁聞【趙雲禁闈天子之內也此言吐蕃防京師也】往年朝謁防他曰掃除非【趙雲上句言去上都之名而防朝謁也下句言除掃吐蕃不得上策所以爲非也】但促【一作整】銅壺箭【渴期銘金箭方圓之制注金謂壺又云銅史司刻金徒抱箭趙雲欲上之未明求衣而早朝也】休添玉帳旂【見上空畱玉帳旂注趙雲言不必添兵也玉帳將軍之帳也】動詢黃閣老【見上扈聖登黃閣注】肯慮白登圍【漢髙帝伐匃奴至平城冒頓以兵三十餘萬圍白登趙雲言天子𨿽屢詢大臣而莫知以白登之圍爲慮者此豈勸親徵之徒歟黃閣老言三公也宋忠曰三公黃閣前史無有此義按禮記士鞸與天子同公侯大夫則異鄭云士賤與君同不嫌夫朱門洞唘當陽之正色三公之與天子禮秩相亞故黃其閣以示謙不敢斥天子宜是漢舊制也】萬姓瘡痍合羣凶嗜欲肥【趙雲上句言其困於誅求役使也下句言將帥乘此爲驕也】刺規多諫諍端拱自光輝【趙雲上句所以望於盧侍禦也下句言天子聞其諫議自可以垂衣拱手而治也孟子充實而有輝光孝經諌諍章】儉約前王體風流後代希【趙雲此巳上言盧侍禦之對對所論事如此詩前王不忘】對期特逹衰朽再芳菲【趙雲對期特逹用結上所云言對剔哭子之前當在特逹而勿委靡則衰朽之人再獲芳菲言同受其榮也書敢對楊天子休命】空裏愁書字山中疾采薇【上句見咄咄正書空注下句伯夷傳登彼首陽采其薇矣趙雲旣有再芳菲之望亦嫌疾采薇之太淸也】撥杯要忽罷抱被宿何衣【趙雲撥杯者揮杯也旣別矣撥杯之相要忽罷平昔抱被就宿今又何依也顧愷之魚鳥將何依】眼冷防徵蓋兒扶立釣磯淸霜洞庭葉故就別時飛【楚辭湘夫人洞庭波兮木葉下謝莊月賦洞庭始波木葉脫】

哭李常侍嶧二首

一代風流盡修文地下深【下句見聞髙常侍亡注趙雲南史張緒死其從弟融賫酒於緒靈前酌飲慟哭曰何兄風流頓盡】斯人不重見將老失知音【伯牙以鐘期爲知音期死而牙絕趙雲斯人字起於孔子言伯牛之疾也斯人也而有斯疾也蓋嗟其人之賢也陸機云吾將老而爲客指李常侍如鐘於期也曹丕與季質曰昔伯牙絕弦於鐘期仲尼覆醢於子路痛知音之難遇傷門人之莫逮也左傳吾將老焉】短日行梅嶺寒山【一作江】落桂林【趙雲李常侍之觀應自廣南來也大庾嶺上多梅故又謂之梅嶺山海經曰桂木八樹而桂林兩字則郤詵曰林言其大也賁禺在廣州又廣志曰桂住於髙山之嶺其類自爲林間無雜樹而桂林兩字則郤詵曰桂林一枝也】長安若个畔猶想映貂金【侍中冠貂蟬阮修以貂蟬換酒趙雲末句必歸長安貂金字則侍中事漢官儀曰侍中冠武弁文冠亦曰惠文冠力金璫附蟬爲文貂尾爲飾謂之貂蟬侍中服之則左貂常侍服之則右貂董巳輿服志云金取堅剛百錄不耗蟬取居髙飲淸貂取內勁悍外溫潤本趙武靈三朝服之制秦始皇破趙得其冠賜侍中】

右一

靑陪雙入銅梁阻一辭【見通籍逾靑瑣生左蜀有銅梁縣趙雲此篇追言李之平生與悼其旣死皆是實事靑瑣漢殿門名陪雙入則公昔爲左拾遺時與常侍同通借而入也阻一辭則追恨不得一別也】風塵逢我地江漢哭君時【趙雲言當風塵之際相逢於江漢而今又在江漢聞其喪而哭也晉華覈上疏曰辛有風塵不虞之變詩滔滔江漢】次弟尋書札呼兒檢贈詩【故詩遺弟一書札又呼兒烹鯉魚文選有贈答詩】發揮王子表不愧史臣詞【趙雲常侍者宗室之子也故周王子表字前漢書有王子侯表】

右二

哭韋大夫之晉

淒愴郇瑕邑【左傳晉謀去故緯諸大夫曰必居郇瑕氏之地】差池弱冠年【曲禮二十曰弱冠】大人叨禮數文律早周旋【左傳與君周旋】臺閣黃圖裏簮裾紫蓋邊【三輔黃圖又漢宮圖詔沈休文碑陪龍駕於伊洛侍紫蓋於咸陽】尊榮眞不忝端雅獨翛然貢喜音容間【見竊效貢公喜注】馮招病疾纒【左太衝馮公豈不偉白首不見招】南過駭蒼卒北思悄聯綿【洞簫賦吟气遺響聨綿飄撇】鵬鳥長沙諱【見賈誼傳】犀牛蜀郡憐【見石犀牛行注】素車猶慟哭寶劍欲髙懸【上句後漢範式字巨卿與汝南張元伯爲友元伯尋卒夢範式曰吾卿吾以某日死以某時葬子不我忘豈能相反式馳往赴之防也發引將窆而柩不肯進其母撫之曰元伯豈有望邪停柩移時乃見有素車白馬號哭而來其母曰必範巨卿也下句見把劍覓徐君注】漢道中興盛韋經亞相傳【建武永年末盡中興之羙韋賢不如教子一經】沖融標世業磊落映時賢城府深朱夏江湖霽天倚樓闗樹頂【古詩西北有髙樓交疏結綺】飛旋泛堂前【寡婦賦飛旋翩以啟路】帟幕欵風燕【帟幕霄懸謝暉詩風簾入雙燕】笳簫急暮蟬興殘虛白室【荘子虛室白生】迹防孝亷船【世說張憑舉孝亷負其才自謂必參時彥初欲詣劉眞長鄕裏及同舉者共笑之張遂往詣眞長延之上全淸言彌日因畱宿至曉張退劉曰卿且前去當取卿共詣撫軍張還般同旅問何處宿張笑而不答須臾眞長遣傳教覓張孝亷船同旅宛愕卽同載詣撫軍至門劉進日下官今日與公得一太常博士撫軍與之言咨嗟稱善卽用爲太常博士】童孺交遊盡喧卑俗事牽老來多涕淚情在彊詩篇誰繼方隅理朝難將帥權春秋褒貶例名器重雙全

舟中夜雪有懷盧十四侍衛弟

朔風吹桂水大雪夜紛紛暗瘦南樓月寒深北渚云【謝惠連詩茗亭南樓期趙雲尙樓北渚潭州實有之屈原云帝子降兮北渚】燭斜初近見舟重竟無聞不識山陰道聽雞更憶君【趙雲吾林曰王子猷居山陰大夜間室命酌四望皎然因詠招隠詩忽憶戴安道戴時在剡乘興梓舟造門而返今句則又反言之言身不能去止思意而已】

對雪

北雪把長沙朝云冷萬家隨風且開【一作間】葉【趙雲當作開言雪隨風灑於葉上而開之也】帶不成花【趙雲爲雨所融混而六出花之狀不明也今世有鄭獬者詩雲雨作雪花開不成蓋本知此也】金錯囊徒罄【張平子美人贈我金錯力趙詩曰文錯徒滿腹不如一裳錢趙雲專措言錢也非金錯佩刀者漢書曰玉莽鑄大錢又造錯刀以金錯其文此錢形之如刀而金錯之之證續漢書曰詔賜應奉金錯把刀此鐶謝後漢書曰詔賜應奉金錯把刀此所用之刀以金錯爲飾之證張平子四愁請曰美人之贈我金錯刀則主所用刀而言】銀壺酒易賒無人竭浮蟻【趙雲浮蟻酒也祖出釋名曰酒有泛池浮蟻在上而張衡南都賦云浮蟻若萍】有待至昏鴉【公自注何遜詩云城陰度塹黒皆鴉接翅歸趙雲玉立之詩話云頗嘗怪昏鴉常語何必引遜句耶甫後作絕句卻云昏鴉接翅稀立之之說如此對雪詩前王之旣失前後之次又不言公之心於第二次用皆鴉方獨引注蓋公時露消息要見其詩所謂無兩字無來處】

冬晚送長孫漸舍人歸州

參卿休坐幄蕩子不還鄕【古詩蕩子行不歸趙雲坐幄則坐籌帷幄之摘文此兩句公自言也公爲劍南節度府參謀是謂參卿度屬官者入幕之賓也公前爲之而今罷所謂休坐幄列子曰人有去鄕土遊鄕四方而不歸者世謂爲狂蕩之人也還鄕字則一舉還故鄕之摘文】南客瀟湘外西戎鄠杜傍【宣帝尢樂杜雩之問杜屬京兆鄠屬扶風音扈趙雲公北人也而在湘潭是爲南客西戎鄠杜傍則吐蕃之兵未息去嵗大歷三年八月冦靈州又冦邠州今嵗四年十一月又冦靈州故也】衰年傾蓋晚費日系舟長【鄒陽傾蓋如故趙雲上句則初與長孫相見耳傾蓋字孔子與程子傾蓋而語也舊注引鄒陽傾蓋如故在後矣下句則公又言其舟畱滯而未行也】防面思來札銷魂逐去檣【古詩防面安可知別賦黯然銷魂趙雲上句言欲防面則毎思來札所以預囑其寄書下句則長孫之舟上水而往也】云晴鷗更舞風逆鴈無行【趙雲鷗更舞鴈無行兩句言別時景也鷗言舞則列子云鷗鳥舞而不下鴈言行則詩云兩驂鴈行也】匣裏雌雄劍吹毛任選將【見第五卷

前出塞詩】

墓冬送蘇四郎徯兵曹適桂州

飄飄蘇季子六印佩何遲【蘇季子言吾若有雒陽負郭二頃田安能佩六國相印乎漢武帝讀大人賦飄飄然有淩雲之气】早作諸客兼工古體詩【上句見諸老賓客注陸士衡有擬古詩】爾賢埋照久吾病長年悲【阮渉兵詩沈醉似埋照趙雲淮南子云木葉落長年悲】盧綰須徵曰【盧綰傳上使使召綰綰稱病不行上怒曰綰果反使樊澮擊之】樓蘭要斬時【見上十九卷樓蘭斬未還注趙雲此指言吐蕃之贊普矣】嵗陽初盛動王化久燐緇【見十十七卷此道未燐緇注趙雲上句言十二月二陽生矣下句則傷時之切矣】爲入捲梧廟看云哭九疑【趙雲因送蘇徯適桂州而思舜舜南巡狩崩於蒼梧之野而子九疑之山故托蘇傒入其廟而逺望其墓以哭則公欲堯舜其君民之懷也】

風疾舟中伏枕書懷三十六韻奉呈湖南親友

軒轅休制律【甫自注云伏羲造瑟神農作琴舜彈五琴歌南風之篇有矣史記黃帝名曰軒轅前漢律曆志黃帝使伶倫自大夏之西昆侖之陰取竹之懈谷生其寂厚圴者斷爾節問而吹之以爲黃鐘之宮制十二筩以聽鳯之鳴其雄鳴其雌鳴亦六此黃鐘之宮而皆可以生之是爲律生】虞舜罷彈琴【樂記舜作五之琴以歌南賦】尙錯雄鳴管【見上注】猶傷半死心【枚來七發雲龍門之桐髙百天而無枚其根半死半生冬則風雪之所激】聖賢名古邈羇旅病年侵【範蔚宗門道𨿽已積年力互頽侵陸士衡前路旣已多欲塗隨年年趙雲上句言造琴律之聖賢其名已古逺矣下句言其身之病隨年而相侵也此已上六句言風疾矣其下則鋪敍其流落之迹也】舟泊常依震湖平早見參【震東方也有震澤早一作半參曉星也鮑照曉星正參落趙雲舟泊常依震則泊處在東邊也舊注更引震澤惑學者矣參星曉見或爲山所障或爲樹木所蔽則未必見之湖平早見參則視天�逺宣其早見矣舊早一作半非】如聞馬融笛若何仲宣襟【馬融好吹笛有長笛賦序以性好音律能鼔琴吹笛王粲仲宣登樓賦云憑軒轅以遙望向北風而開襟趙雲言風來舟中如吹笛之所召倚樓之所進也】故國悲寒望【顏延年故國多喬木空城凝寒云趙雲故國長安也悲當寒望之中】羣云慘嵗陰【趙雲嵗陰嵗晚也神農本艸云秋冬爲陰陸士衡猛虎行雲時往嵗載陰是已時寒云重所以爲慘】水鄕霾白屋楓岸疊靑岑【趙雲白屋白板屋也字𨿽出周公以下白屋之士而楚俗多板扇矣楚詞曰江水湛湛兮上有楓楚岸多楓故曰楓岸】郁楚冬炎瘴蒙蒙雨滯滛【張平子鬱鬱不得志魏文帝鬱鬱多愁思詩雲零雨其蒙趙雲冬炎瘴實紀其事楚詞曰霧雨滛滛雨滯滛之義蓋出於此也】鼓迎非祭彈落似鴞禽【語非其而祭之謟也漢賈誼鵩賦云鵩似鴞鮑云荘子曰見彈而求鴞炙趙雲楚俗好巫祀故云非祭似鴞禽此長沙實事】興盡才無悶愁來遽不禁【王子猷興盡而返易遁世而無悶】生涯相汩沒時物自蕭森【自一作正張景陽溪壑無人迹荒林郁蕭森】疑惑尊中弩【杜補遺鮑朴子曰子祖郡爲爲汲令以夏日請主簿杜宣飲酒北壁上有懸赤弩照於杯中如蛇宣惡之及飲得疾後郴知之延宣於舊處置於其見如初因謂曰此弩影耳宣疾遂廖此與與樂廣傳蛇影事大相類特弓與弩異耳】淹畱冠上簮【北山移文云昔聞投簮逸海岸沈休文待此未抽簮趙雲冠者者卿大夫之禮也欲致仕閒散者謂之投簮沈休文詩聊欲投吾簮今云淹畱冠上簮則公以猶末能遂棄冠晚也】牽裾驚魏帝投閣爲劉歆【帝毗諫帝帝怒起毗引帝裾下句見上子云識字終投閣注】狂走終奚適微才謝所欽【吾捨魯奚適陸士衡寤寐靡安豫願言思所欽朱浮與彭寵書云獨中風狂走自損盛時】吾安藜不糝汝貴玉爲琛【孔子藤羮不糝趙雲上句以孔子自處也汝指胡南觀友也貴玉爲琛琛者寶也詩云來獻其琛是已言其所以爲寶者貴用玉而充之也】烏幾重重縛鶉衣寸寸鍼【趙雲烏幾烏皮幾也齊謝毗有烏皮幾詩鶉衣卽衣如懸鶉之謂也】哀傷同庾信述作異陳琳【庾信作哀南江賦陳琳爲袁紹徼務州曹公趙雲庾信有哀江南賦哀傷同之則皆所以憂國也陳琳爲袁紹作檄謗詈曹公父祖及曹公公得之愛而不咎今公同自言與無爲人作謗詈所以爲要也或云陳琳建於章表曹公嘗見其檄而頭風愈今公自謙以爲其述作不能似之於義亦通】十暑岷山葛三霜楚戶砧【葛弱布也十暑不易言其貧也三霜居楚三易星霜趙雲書云岷山尊江有此岷山兩字而用對楚戶則史記云楚𨿽三戶亡秦必楚也岷山言葛則蜀中出布故也楚戶言砧則楚俗多搗寒衣故也葛以禦夏故云暑論語曰當署紾絺綌莊子云冬裘夏葛是已衣在孟秋故云霜庾信夜聰衣詩云秋夜衣聲飛度長門城淮南子云七月百虫蟄伏靑女乃出以降霜露此霜之所以言孟秋也此兩句句法正與荊南述懷云九鑽巴選火之蟄楚祠雷同各於一司中言年辰言處所言時又並相契無差以淸明而言故巴選火曰九鑽則自庚子敏至戌申在西東蜀在防九年見淸明也以署服而言故岷山布曰十暑其於上在西東蜀在防者九年同而大歷二年有閏六月又何以當一暑矣蓋言九署可也著十字以著見共閏焉月詩云二十四回明兼潤六月望方敷其數亦以著見其�也若懷下句以八月而言故楚詞雷曰三蟄今詩下句以七月而言故楚戶砧曰三霜豈不相契無差乎】叨陪錦長坐久放白頭吟【郎官有錦帳見漢百官志司馬相如將聘茂陵人爲妄文君賦曰頭吟】反朴時難遇忘機陸易沈【老子還淳返朴杜補遺莊子載孔子之言曰方且與世違而心不屑與之俱是陸沈者也其市南宜僚耶文選詩道勝貴陸沈注無水是沈謂之陸沈史記武帝時齊人東方朔坐席中酒酣據地歌曰陸沈於俗僻世金馬趙雲上句傷俗之澆薄矣下句忘機字禾見祖出止見唐人詩曰我爲忘機方到此寄言鷗鳥不湏驚以俟博聞】應過數粒食得近四知金【鷦鷯賦巢林不過一枝每食不過數粒後漢王密懷金遺楊震曰夜無知者震曰天地地知子知我知是四知遂不受密慙而退趙雲令云應過得近則以口腹之累不比鷦鷯數粒而巳如是則湏金已拯客窮所以近金而無嫌也】春艸封歸恨源花費獨尋【劉安招隱王孫遊兮不歸春艸生兮萋萋下句見上欲問桃源宿注趙雲上句言其故園之艸有懷恨以待公之歸也武陵桃源在今鼎州公旣南徵矣有尋源花之便也】轉蓬夏悄悄行樂病涔涔【見生涯獨轉蓬注柏舟詩憂心悄悄鮑明遠有行藥至城東橋詩注謂照有病服藥行以宣導之漢霍光夫人顯謀毒許後後免身取附子並合太醫大九飲之有頃頭涔涔也趙雲上句公自傷其流落也下句自閔傷其疾病也但許後傳岑岑字無水滂】瘞矢追潘嶽【潘嶽有悼亡詩懷舊寡婦二賦杜正謬潘嶽傷弱子序曰三月壬寅弱子生五月之辰安壬寅次於新安之千秋亭甲辰而弱子天乙已瘞於亭東故嶽西徵賦雲天赤子於新安攻路側而瘞之是也】持危覓鄧林【山海經云誇父死棄其杖而爲鄧林列子云誇父不量力欲返日影逐之於嵎谷之際渴欲得飲赴飲河渭不足將走此飲大澤未至道渴而死棄其杖屍膏同所漫生鄧林彌廣數千里焉趙雲貼之以持危則語云危而不持也】蹉跎翻學步【阮籍娛樂末終極白曰忽蹉跎壽陵餘子學步於亦鄲失其故步匍匐而反趙雲父自傷其隨流俗也】感激在知音【趙雲公自傷其無識之者也子期死伯牙破琴絕終身不復鼓】卻假蘇張舌髙誇周宋【蘇秦張儀荘子說劍王曰天子之劍何如曰天子之劍以燕谿石城爲鋒齊岱爲鍔晉魏爲春周宋爲鐔韓魏爲扶趙雲所謂掉三寸之舌者也兩句通義言𨿽欲爲說客則所談者王道也】納流迷浩汗峻址得嵚崟【趙雲以比所求見之人其人如海之納流而我迷其勢之浩汗海賦云防防浩汗也其人如山之峻北而我得其嵚崟選詩三南山郁嵚崟】城府開淸旭松筠起碧潯【趙雲上句則言諸公在幕府一句也淸旭字舊本以其諱字攺作淸日便無義理若作淸曰猶可也此義在眾官之入府矣下句則公自言其舟之所在潯韻書云旁深也如楚詞弭節乎江孝是忌】披顏爭倩倩逸足競駸駸【詩載驟駸駸趙雲上句則言往披承諸公之顏爭爲倩倩以相待詩云巧笑倩兮主在手言笑也下句則又以駿焉比諸公也】朗鑑存愚直皇天實照臨【左傳皇太后土實聞此言趙雲愚直公自謂也朗鑑存之則所以望諸公也皇天實照臨則公又自言愚直可以合天心也論語公古之愚也直詩云曰居月諸徳照臨禦】公孫仍恃險景末生擒【蜀都賊長城豁隠吞若巨防一人守隘萬夫莫向公孫躍馬而稱帝劉宗下輦而自王左傳不恃險與馬便景陷臺城者趙雲是時郭奏之中有恃險如公孫述之在防者有攻犯城邑如侯景防城者公欲攻其險而擒之其人此公之愚直矣髙歡與宇文防相持於渭曲泰命將士皆傴戈於葦中歡曰縱火焚之如何侯景曰當生擒黒獺以示百姓若眾中燒死誰復信之】書信中原闊於戈北斗深【趙雲長安之城號北斗以其上當之也此句又見長安之旁近猶有兵馬所以北斗在乎干戈之外爲深矣】畏人千里井【薛云按西山十二眞君傳許眞君弟子施岑揮蜃中其股遂奔入豫章城西門外投泉井中眞君尋井脈追之直至長沙趙雲薛蒼舒引非是出防初無千里井三字也竊考千里井有兩事詭云千里井不瀉剉以其有汲飲之曰也唐有蘇氏演義小說者載金陵記云日南計吏止於傳捨間及將就路以馮殘艸瀉於井中而去謂無再過之期不久復由此飲於此井遂爲昔時剉節刺喉而死故後人戒之曰千里井不瀉剉或又云千里井不堪唾亦是古語故陳徐陵作玉臺新詠載劉勲妻王氏雜詩云千里不唾井況乃昔所奉爲客於外所逢者皆千里之井也然謂之畏人則剉節刺防於義爲近古詩客子常畏人】問俗九州箴【楊雄傳贊箴莫善於虞箴作州箴晉灼曰謂九州之箴趙雲箴載在藝文類聚中記云入國而問俗問九州箴則公之俯仰隨世可知矣】戰血流依舊軍聲動至今葛洪戶定解【後漢方術傳注尸解者言將登仙假記爲屍以觧化也葛洪傳卒年八十一視其顏色如生體赤柔軟舉屍入棺甚輕如空衣以爲尸解後得仙】許靖方還任【蜀志曰許靖字文休少年從弟邵俱知名並有人倫臧否之稱而私情不恊排靖不得齒敍也趙雲上句所以重傷其遭危難而不得不流落矣又引下句之所思若能如葛洪則屍定解今公云此以言欲南往以求丹砂必享此也王朗嘗與許靖書曰足下周遊江湖以曁南海歷觀夷俗可謂徧矣如靖之力還可勝任又以言南往而避難也】家事丹砂訣無成涕作霖【葛洪爲句漏今求丹砂趙雲家事丹砂訣是兩件事言處辦家事及營求燒丹之訣而無所成所以涕如霖也涕如霖則涕泣如雨之霖也】

奉贈蕭二十使君

昔在嚴公幕俱爲蜀使臣艱危參大府前後間淸塵【自注嚴領成都余復參幕府趙雲廣徳二年正月合劍南東西川爲一道再以黃門侍郎嚴武爲節度使公春晚自閬擕家歸蜀再依武武奏爲節度參謀今贈蕭詩而雲間淸塵則蕭是嚴公初鎭時入幕而公在其再來時所以爲間也公自注之義亦明司馬相如諫獵疏曰犯屬車之淸塵】起艸鳴先路乘槎動要津【乘槎見上虛乘八月槎注要津見古詩先據要路津注趙雲上句則蕭使君初自嚴幕而往必爲舍人之職矣唐制舍人六人正五品上掌侍進奏參議表章凡詔旨制敕璽書冊命皆起艸進畫旣下則署行鳴先路以駿馬比而貼之也下句所以言其貴也】王鳬聊暫出蕭雉只相馴【見逺愧尙方曽賜履注蕭望之爲郎有雉隨車魯恭爲中牟令翟雉馴於桑下趙雲蕭廣濟孝子傳蕭芝至孝除尙書郎有雉數十頭飲啄宿止當上直送至岐路下直入門飛鳴車前今云蕭雉只相馴則蕭使君其官應是尙書郎也舊注旣誤以爲蕭望之又引魯恭爲中牟令雉馴桑下惑後學矣】終始任安義【前漢任安字少卿爲益州刺史司馬遷書責以古賢臣之義也杜正謬謹按前漢書衛淸爲大將軍霍去病爲驃騎將軍定令令祿秩與大將軍等自是靑日衰而去病日益貴故人門下多去事去病輒得官爵惟獨任安不肯去子美是詩首句云昔在嚴公幕俱爲蜀使臣及有塤箎金石食防之語元注云嚴公歿後老母在堂使君溫凊之問甘脆之禮名數若已之庭闈焉太夫人傾逝又撫孤之情不減骨肉以是攷之足以見蕭使君如任安之事衛淸有終始之義舊注所引非是】荒蕪孟母鄰【趙雲孟母事見列女傳字則何平叔景福殿賦嘉班妾之辭輦偉孟母之擇鄰今句云荒蕪孟母鄰則譬嚴母如孟母旣死則所擇鄰以居止之處荒也】聯翩匍匐禮意气死生親【自注嚴公歿後老母在堂使君溫凊之間甘脆之禮名數若巳之庭關焉大夫人傾逝襄事又首諸孫主典撫孤不滅骨肉則膠之契可知矣唐舊史秦王世民謂尉遲敬徳曰丈夫意气相期趙雲非公自注如此分明則誰能知之所以一部中凡有小注不可不謂之公自注而削去之也詩云凡民有喪匍匐救之史云一死一生乃見交情也】張老存家事嵇康有故人【左傳晉侯以張老爲中軍司馬嵇康臨死謂子曰山公在汝不孤矣趙雲上句檀弓曰晉獻文子成室晉大夫發焉張老曰美哉輪焉美哉奐焉歌於斯哭於斯聚國族於斯文子曰武也得歌於斯哭於斯聚國族於斯是全要領以從先丈夫於九京北面再拜嵇首君子謂之善頌善禱今句云張存家事則則以張老比蕭使君言能存嚴公之家事得得令諸孫奉太夫人襄事哭於斯聚族於斯不失其家也舊注殊不相干也嵇康以比嚴公故人則指言蕭使君也】食恩慙鹵莾鏤骨抱酸辛【趙雲兩句重言蕭之報嚴如此蓋以蕭使君之心舊食嚴公之防尙慙報之鹵莾莊子曰耕而鹵莽之則其實亦鹵莽而報子蕭使君衘嚴公之防銘鏤肌骨常抱酸辛故敬其母營其家非報防之謂乎阮嗣宗詠懷有云對酒不能言淒愴懷酸辛】巢許山林志防龍廊廟珍【巢父許由夔與龍也趙雲上句則公自比也下句則以言蕭使君也言如二人之材當在廟堂之上也】鵬圖仍矯翼熊軾且移輪【見泊嶽陽樓詩變化有鵾鵬注趙雲兩句通義言蕭使君如大鵬之圖南仍矯奮其翼國當遂晉擢矣而且爲太守故憑態軾以移輪也熊軾郡刺史之制白樂天作類書亦云隼熊軾也】磊落衣冠地蒼茫土木身【嵇康土木形骸趙雲兩句則公又自言也嵇康土木形骸公言其身如之而亦在衣冠之列也】塤箎鳴自合金石逾新【詩天之牖民如塤如箎絕交論道協膠漆志婉孌於塤箎文賦被金石而徳廣流管而日新趙雲言再與蕭相見如塤箎之合而金石不移所以瑩逾新也】重憶羅江外同遊錦水濱【趙雲羅江屬綿州錦水則成都也成都在羅江之外所以紀實也】結歡隨過隙懷舊益霑巾【陸賈傳君何不交歡太尉深相結潘安仁懷舊賦涕泣流而霑巾趙雲傳曰楚子使椒舉如晉曰寡君願結歡於二三君過隙言日月之疾也莊子曰人生一世如白駒之過隙】曠絕含香捨稽畱伏枕辰【張茂先詩伏枕終遙昔寤言莫予應趙雲公爲工部員外郎而不得坐省所以爲曠絕其舎也下句則公言其病也詩云寤寐無伏枕轉】伏驂雙闕早回鴈五湖春【謝暉停驂我悵望沈休文旋鴈毎回翔趙雲上句則又言其不得朝謁而思入朝之士下句則言其在湘潭之間時侯也周禮揚州其浸五湖張勃吳錄五湖者太湖之別名以其周行五百里故名之或說太湖射貴湖上湖洮湖滆湖按國語吳越戰於五湖直上笠澤一湖中戰耳則知或說非也蓋太湖一名震澤一名笠澤一名洞庭也古稱鴈不過南嶽故衡山有回鴈峯】不逹長卿病從來原憲貧【見上長卿多病注弟一篇難甘原憲貧注趙雲上句長卿有消渴之疾而公亦同之故自怪其不省解如此公每以原憲自比其貧】監河受貸粟一起轍中鱗【見莊子轍魚事趙雲句則有求於蕭使君矣莊子曰莊周家貧故往貸粟於監河侯監河侯曰我將得邑金貸子三百金周忿然作色曰周昨來有中道而呼者顧視車轍有鮒魚焉問之曰子何爲者耶對曰我東海波臣也君豈有斗升之水而活我哉周曰諾我將南逰吳越之王激西江之水而迎子可乎鮒魚忿然作色曰吾得升斗之水然活爾君乃言此曾不如早索我枯奐之肆】

奉送二十三舅錄事之欇郴州【崔偉】

賢良歸盛族吾舅盡知名【趙雲周禮友行以尊賢良賢則行之傑良則才之美故漢以爲科目之名】徐庶髙交友劉牢出外甥【徐庶謂先主曰諸葛孔明乃臥龍也將軍豈欲見之乎先主遂詣見栢曰何無忌劉牢之外甥酷似其舅今舉大事孰謂無成趙雲上言言崔舅下句則公以何無忌自待也】泥塗豈珠玉環堵但柴荊【趙雲曰上句又以言崔舅謂明珠白玉之質豈宜辱在泥塗乎下句則又公自言耳謝靈運初去郡云促裝反柴荊】衰老悲人世驅馳厭甲兵【趙雲公又自言年之衰老在人世爲可悲公之所以驅馳流寓豈不厭當時冇甲兵之亂乎】气春江上別淚血渭陽情【謝暉江上徒離憂詩我送舅氏曰至渭陽趙雲上句道其別之時與別之處淚血則所謂淚盡繼之以血晉書世無渭陽情】舟鷁排風影林烏反哺聲【趙雲上句言崔舅之船下句則崔舅應侍太夫人以行也晉成公綏烏賦序曰烏之爲瑞久矣以其反哺識養故爲吉鳥李善注文選有曰純黒而反哺者烏也束晢補亡詩云嗷林烏受哺子子】永嘉多北至句漏且南徵【永嘉之亂元帝渡江衣冠多自北至葛洪求爲句漏令以有丹砂也楚詞泊吾南徵趙雲上句言崔舅自北而來也下句言崔舅往郴州也】必見公侯復終聞盜賊平【趙雲在傳公侯之子孫必復其始今句以見崔舅貴人孫也】郴州頗涼冷橘井尙淒淸【趙雲蓋以南方多熱而此郡獨涼矣橘井在郴州神仙蘇耽於山下鑿井種橘捄鄕裏之疾病者以井泉服一橘葉卽已】從役何蠻貃居官志在行【趙雲子曰言忠信行篤敬𨿽蠻貃之邦行矣又左傳曰當官而行何彊之有今參用之矣】

送魏二十四司直充嶺南掌選崔郎中判官兼寄韋韶州【趙雲韋韶州者卽前所所謂員外名迢者也】

選曹分五嶺使者歷三湘【上句見雲山山兼五嶺注顏延年三湘謂洞庭七澤藹荊牧注江湘沅水皆防巴陵洞庭陂號爲三湘蓋謂三江趙雲上句言崔郎中之充嶺南掌選也下句則崔郎中出爲使經歷三湘而往也三湘之名按樂史寰宇記云湘潭鄕湘源源也】才美膺推薦君行佐紀綱【詔周公之才之美左傳紀綱之僕趙雲上句又以言魏爲人所薦而爲判官也下句則言魏君之行佐崔君之紀綱也書亂其絕綱禮云以爲紀綱是已舊至引紀綱之僕何其下也】佳聲期【一作斯】共逺雅節在周防【趙雲上句則魏崔皆著佳聲而共逺矣次句則戒魏之佐選事如下句也】明白山濤鑑【山濤前後選舉周編內外而並得其才所甄防人物各爲題目時稱山公啟事趙雲戒魏君之佐選事當以公也】嫌疑陸賈裝【陸賈說南越尉佗佗賜賈槖中裝直千金趙雲此又戒之以亷也今魏若往嶺南充掌選判官茍有千金之裝如陸賈則爲嫌疑矣】故人湖外少春日嶺南長【趙雲故又湖外客此是韋迢詩全句公攺一字而精神健矣】慿報韶州牧新詩昨寄將

送趙十七明府之縣

連城爲寶重【盧子諒連城旣僞往荊玉得眞還趙雲連城事言和氏之璧也史記曰趙惠王得和氏壁秦昭王聞之使人遺趙王書願以十五城易壁今句云所以美趙十七也】茂宰得才新【杜補遺謝暉和伏武昌登孫權故城詩云雄圖悵若玆茂宰深遐睠故李太白贈義興宰詩亦雲天子思茂宰天枝得英材趙雲舊注指爲卓茂誤矣】山雉迎舟楫江花報邑人【語曰山梁雌雉趙雲上句則禽鳥知所馴下句則艸木知所喜皆美言之蓋言江花時節報君之到也】論交翻恨晚臥病卻愁春【趙雲上句言公與趙君晚方論交也謝暉有在郡臥病呈沈尙書詩】惠愛南翁悅餘波及老身【趙雲蓋言施惠愛而南人喜悅公自謂老身亦霑其餘波也漢項籍傳雲南公禹貢云餘波及於流沙而義則左傳云其波及晉國者君之餘也】

燕子來舟中作

湖南爲客動經春燕子銜泥兩度新【見第二卷

銜泥附炎熱注趙雲燕子出家語延陵季子適晉曰異哉夫子之在此猶燕子巢於幕也兩度新則大歷四年五年之春四年在潭州城中今歲在舟中欲盡南往湖南也】舊入故園常識主如今社日逺看人可憐處處巢居室【古詩思爲雙飛燕銜泥巢君室】何異飄飄托此身暫語船檣還起去穿花落水益霑巾【趙雲至於霑巾則以飄飄托此身而有感也】

同豆盧峯貽主客李員外賢子裴知字韻

鏈金歐冶子噴玉大宛兒【張景陽七命楚之陽劍歐冶所營杜補遺云穆天子東遊黃澤宿於西洛謡曰黃之澤其馬歕玉皇人壽谷又賈復顧兒謂弟曰此吾宗大宛兒也一日千里亦可歕與噴同趙雲兩句以美李員外之子上句比之以劍下句比之以馬歐冶事吳越春秋及絕書皆載載越王允常聘吳之歐冶子作名劍五枚引之以鏈金字在夲出𨿽無而道書有鏈金之術主言鏈以服食今借其字用耳大宛事前漢禮樂志馬生渥注水中詩云霑赤污沬流赭應劭曰大宛馬汗血霑濡也】符彩髙無敵聰明達所爲【薛夢符補遺云按禮記君子比徳於玉焉孚尹旁達信也注孚尹讀爲浮謂玉采色也杜正謬曹子建七啟曰佩則結緑懸黎寶之微妙符彩照爛流景揚揮注結緑懸黎梁宋之寶符光景輝皆彩也左太衝蜀都賦金沙銀礫符彩彪炳魏文帝車渠椀賦苞華文之光麗發符彩而揚榮】夢蘭他日應折桂早年知【左傳鄭文公賤妾燕姑夢天使與已蘭曰以是爲而子以蘭有國香人服媚之旣而文公與之蘭而禦之辭曰妾辛而有子將不信敢微蘭乎穆公名曰蘭也下句見禮�新折桂注】爛熳通經術光芒刷羽儀【沈休文湖中鴈詩刷羽同揺漾易鴻漸於陸其羽可用爲儀趙雲班固幽通賦皇十紀而鴻漸兮有羽儀於上京】謝庭瞻不逺潘省防於斯【晉史謝太傳諸子若芝蘭玉樹生於庭階潘安仁寓直於防騎之省趙雲今公乃工部員外郎李乃主客員外郎虛亦必官是省郎三人相防故云潘省防於斯記云歌於斯哭於斯】唱和將雛曲田翁號鹿皮【上句見五卷病栢詩注下句見五卷遣與詩注趙雲樂府有鳯將雛之曲以鳯比李棐也鹿皮翁公自渭也】

歸鴈二首

萬里衡陽鴈今年又北歸【應徳璉詩朝鴈鳴雲中音響一何哀問子遊何鄕戰翼正排徊言我塞門來將就衡陽樓往春翔北土今冬客南淮】雙雙瞻客上一一背人飛雲裏相呼疾沙邊自宿稀系書元浪語【見𨿽無南過鴈注】愁寂故山薇

再吟

欲雪違胡地【謝靈運詩季秋邊朔苦旅鴈違霜防又嗷嗷雪中鴈鳴舉自委羽求涼弱水眉違寒長沙渚趙雲列子曰鴈違寒就溫此違字祖出也】先花別楚云【月令鴈北鄕管子曰鴈秋北春南言其避寒也楚南也故曰先花別楚云】卻過淸渭影髙起洞庭羣塞北春陰暮江南日色曛【謝靈運朝忌曛日馳又朝遊窮曛黑趙雲春秋說題云厲之南北以陽動也故方欲雪而違背胡地以麥花欲開而乃先花以去言別楚云亦據所詠鴈虎言之若又言淸渭洞庭塞北江南則皆鴈往來之地矣】傷弓流落羽行斷不堪聞【更盈引虛弓而鴈落人問之曰此鴈傷弓也鮑明逺詩傷禽惡駕倦客惡離聲趙雲傷弓字出處不専是鴈有曰傷弓之鳥驚曲木又曰傷弓之鳥必爲期而於鴈言之則亦可矣舊注引更盈引虛弓而鴈落人問之曰此鴈傷弓也按此事出戰國防載魏如封春申君之言止云更羸謂魏王曰臣爲王引弓虛發而下鳥有鴈從東方來更羸以虛發而下之魏王曰然則射可至此乎史亷曰此孽也卽無傷弓字蓋意𨿽是而字非亦爲模稜矣羸音力追反又非盈字】

小寒食舟中作

佳辰彊飲食猶寒隠幾蕭條帶鶡冠【漢輿服志虎賁武騎皆鶡冠南郭子綦隠幾見莊子趙雲�辰𨿽疆飲而其食猶是寒物此爲小寒食言之也鶡冠者隠人之冠也淑眞隱傳鶡冠子或曰楚人隠居幽山衣敝履穿以弱爲冠莫測其名因服成號著耆言道家馮諼常師事之俊顯於趙鶡冠子或其薦已也乃與諼絕舊注誤矣】春水船如天上坐老年花似霧中看【趙雲有上夫傳黃魯直云前人詩有水靣船如天上坐村公攺一春字而精神炯然可謂防鐵成金魯直之言如此但學者未見前人何人詩也次公獨見沈佺期釣竿篇亦曰人如天上坐魚似鏡中懸豈正是此句而傳者不審邪】娟娟戱蝶過閒幔片片輕鷗下急湍【趙雲世有王立之詩話載老杜眾諱閒而詩中有云翩翩戲蝶過閒幔或云恐傳之謬又有燕王使君宅詩云汛愛憐霜鬢畱歡卜夜閒一云上夜門余以謂皆當以開字爲正臨文恐不自以爲避也立之之說如此若次公以上夜夜閵於義方活具本詩解令則當以閒字爲正乃臨文不諱之說】云白山靑萬餘里看云直北至長安【鮑明逺防陵望長安徐敬業回首見長安王粲四首望長安一本作愁看直北是長安】淸明二首【趙雲此詩在潭州作蓋本歲大歷四年之淸明也潭州舊曰湘州隋攺爲潭取昭潭名之今公詩使定王城賈誼井事所以知在潭州作公於今年春發嶽陽泛洞庭至潭州遂畱終歳而次年春發長沙入衡陽則在湘潭見淸明也】

朝來新火起新煙湖色春光浮客船【周禮司烜氏仲春以木鐸修火禁於國中注謂季春將出火也故子美引新火而月也趙雲按唐制淸明日賜百官新火楊巨源淸明詩曰楡栁芳辰火梧桐今日花賈島詩曰晴風吹栁絮新火起廚煙皆新火之證也以其系舟在湘岸故云湖色春光】繡羽銜花他自得紅顏騎竹我無緣【射雉賦有綺翼繡頸郭伋傳小兒騎竹焉趙雲繡羽者眼前所見父禽也銜花亦走禽之實事唐人詩有云鳥銜花落碧巖前若其宇則於佛書又有鹿銜花之類繡羽銜花紅顏騎竹此淸明之景而妙處在他自得我無緣六字蓋島銜花而自得人之弗如也稚子騎竹之戲我不復然則老者之弗如也】胡童結束還難有楚女腰支亦可憐【趙雲胡童結束似指言陜西之事蓋彼中有明商居焉則宜有之矣今於荊湖旣難有矣而可憐者楚女腰支而已楚王有細腰宮故云】不見定王城舊處長懷賈傅井依然【定王則長沙定王也今長沙賈誼廟中有井存焉退之井詩亦云賈誼宅中今始見杜補遺盛之荊州記曰湘州南寺之東賈誼宅有井小而深上斂下大狀似壺卽誼所穿井誼宅今爲陶侃廟種柑猶有存者庾穆之湘州記同此】虛霑焦舉爲寒食【事見栢譚新論及汝南先賢傳也後漢焦舉博學迂並州刺史太原一郡舊俗以介子稚焚骸有龍忌之禁至其亡月咸言神靈禁舉大由是士民毎冬中徹火一月寒食莫敢煙爨老小不堪歲多死者舉旣到州乃作弔書以置子推之廟言盛冬去火非賢者意以宣示愚民使還溫食由是眾惑稍解風俗頗革新序曰晉文公反國子推無爵遂去之綿上文公求之不得焚其山推推不出而死事具耿恭傳龍星木之位也春見東方心爲大火之盛故謂之焚火俗傳子推此日被焚而禁火也趙雲公詩意亦是用此似言寒食舉火而得溫食甚爲所宜然當客寄不足於饌爲虛霑耳故有下句百錢】

【之須然漢周舉事謂之焦舉豈其一時之誤或傳冩之錯或別有姓焦名舉事出處乎又今時寒食非在二月則在三月而謂之盛冬去火殘損民命又所不解】實借嚴君賣卜錢【見上憑將百錢卜注】鐘鼎山林各天性濁醪麤飯任吾年【薛云按酒經曰醪汁滓酒也世本曰儀狄始作酒醪變五味趙雲擊鐘而食列鼎而亨此鐘鼎之義富貴人之事也山林則隱逸之人𨿽處貧賤而甘之則與好富貴者皆天性耳旣無盛饌姑爲麤飯而已濁醪則以終百錢爲飲之義】

右一

此身飄泊苦西東右臂偏枯半耳聾【趙雲素問黃帝之言風曰或爲偏枯莊子云浸假化予右臂以爲彈】寂寂系舟雙下淚【賈誼傳不系之舟】悠悠伏枕左書空【見上咄已書空注以右右臂偏枯故書空用左也】十年蹴踘將雛逺【劉向別錄蹴踘黃帝所造本兵勢也或雲起於戰國按踘與毬同古人蹴踘以爲戲趙雲太平揔類寒食門載劉向別錄曰寒食蹴踘黃帝所造云今言攜妻子子在外見淸明者十年矣古樂府冇鳯將雛之曲成公綏嘯賦又云似鴻鴈之將雛】萬里秋千習俗同【古今藝術圖曰秋千北方戱以習輕趫趙雲言其去鄕之逺也】旅鴈上雲歸紫塞【蕪城賦紫塞鴈門杜門杜補遺云崔豹古今注秦所築長城土皆紫色漢塞亦然故稱紫塞子美官池春鴈詩又有靑春欲盡急還鄕紫塞寧論尙有霜之句】家人鉆火用靑楓【鉆燧攺火春取楡柳之火以順陽行火气趙雲楊巨源淸明詩云楡桞芳辰火】秦城樓閣煙【一作鶯】花裏漢主山河綿繡中【荊州劉備所自起故言漢主山河】風水春來洞庭闊白蘋愁殺白頭翁【趙雲四句則懷長安而嘆其在湘潭也梁栁惲江南曲曰汀洲采白蘋壺�三老上書曰夢白頭翁教之而魏文帝書曰已成老翁但未頭白耳】

右二

贈韋七贊善

鄕裏衣冠不乏賢杜陵韋曲未央前【未央殿基在長安杜陵韋曲地名也杜補遺云袁粲字景倩防孤祖哀之曰湣孫少好學有淸才叔父淑雅重之語子弟曰我門不乏賢湣孫必】

【當復三公】爾家最近魁三象【公自注云斗魁下兩兩相比爲三臺趙雲言其祖爲三公也】時論同歸【一作因侵】尺五天【公自注俚語曰城南韋杜去天尺五】北走闗山開雨雪南遊花桞塞雲煙洞庭春色悲公子蝦菜忘歸範蠡船【趙雲言韋戀南地之蝦菜而忘歸如範蠡之遊五湖也】

奉酬冠十侍禦錫見寄四韻復寄冠

往別郇瑕地【左傳郇瑕晉地】於今四十年來簪禦府筆【魏略曰殿中侍禦史簪白筆側階而立上問曰此何官也辛毗對曰此謂禦史簪筆書過以奏不法】故泊洞庭船詩憶傷心處【楚詞目極千里兮傷春心趙雲選云愀愴傷心】春深把臂前【廣絕交論自昔把臂之英金蘭之友趙雲兩句言在郇瑕相見作別之時東觀漢記朱暉與張堪相見接以友道堪至把暉臂曰欲以妻子托朱生】南曕按百【一作有】越黃防待君偏【趙雲前漢鄧通蜀郡南安人也以濯船爲黃頭郎顏師古注曰濯船能挿濯行船也土勝水其色黃故刺船之郎皆著黃防因號曰黃防郎濯讀曰擢音直孝切防君旣按百越則所在處常艤舟以待故其防偏也】

杜員外兄垂示詩因作此寄上【郭太受傳】

新詩海內流傳徧舊徳朝中屬望勞【趙雲傅歷九秋篇云奏新詩兮夫君易云食舊徳也】郡邑地卑饒霧雨【見爽攜卑濕地注】江湖天闊足風濤【顏延年春江壯風濤】醪酒熟旁看醉【趙雲松醪酒在唐有之所謂松醪春】蓮葉舟輕自學操【列子顏回問仲伲曰吾常濟乎觴深之淵操人操舟若神吾問曰操可學乎曰可善游者數習而後能小說太一眞人乘蓮葉舟郭借用云】春興不知凡幾首衡陽紙價頓能髙【自衡陽出武家紙又云出五里紙邢子才茍一文出京師爲之紙貴庾闡造揚都賦成偉麗時人相傳爭冩爲之紙貴新添左思三都賦成豪貴之家競相傳冩洛陽爲之紙貴】

酬郭十五判官【郭受】

才微歲老尙虛名臥病江湖春復生【趙雲曹操言襧衡曰顧此人素有虛名也莊子曰身在江湖之上】藥裏闗心詩揔廢花枝照眼句還成【趙雲彭祖云服藥千里不如獨臥劉孝威擬古應教云誰家妖冶折花枝鮑照堂上歌行去萬曲不闗心梁武帝春歌云階上香入懷庭中花眼照】只同燕石能星隕【左傳隕石於宋五隕星也又星隕如雨荀子曰宋之愚人得燕石於梧臺之東杜補遺闞子曰宋之愚人得燕石於梧臺之側藏之以爲大寶周客聞而觀焉主人齋七日端冕元服以發寶革匱十重中十襲客見俛而掩口盧胡而笑曰此燕石也其與瓦甓不殊主人大怒曰育瞽之言醫匠之心藏之愈固守之愈謹】自得隋珠覺夜明【隋侯之珠夜光之璧】喬口橘洲風浪促系帆何惜片時程【橘洲見上十六卷橘洲田土仍膏腴趙雲喬口在潭州】

衡州送李大夫赴廣州

斧鉞下靑冥樓船過洞庭【漢武徵南越作樓船趙雲禮記云賜斧鉞然後徵故漢魏以來爲將者多言仗斧鉞今廣州節度主兵得使斧鉞字矣樓船者應劭云大船上施焉也漢武帝大修昆明池治樓船髙十餘丈帝秋風辭云泛樓船兮濟汾河而官有樓船將軍焉】北風隨爽气南斗避文星【登樓賦向北風而開襟王子猷西山朝來致有爽气趙雲北風以言其時詩云北風其涼南斗以言廣南按晉天天志自南斗十二度至須女七度爲星紀爲吳越之分野也晉天文志東璧二星主文章明則國多君子是謂文星也大中九年日官李景亮奏云於上象文星暗科場當有事沈詢爲禮部侍郎聞而憂焉至是三科盡覆試北風之下故言爽气南斗之下故言文星乃詩人之巧矣】日月籠中鳥乾坤水上萍【潘安仁池魚籠鳥趙雲學者多不曉而妄爲之說鶡冠子曰籠中之鳥空籠不出而左大衝詠史云習習籠中鳥舉翮蠲四隅劉伶曰俯觀萬物擾擾焉若江海之載浮萍而江文通擬王粲詩曰朝露竟幾何忽如水上萍於前人詩中有此籠中鳥水上萍六字故兩處取用混成爲對其句蓋言我身於日月之下如籠中之鳥局而不伸於天地之中如水上之浮泛而無定非謂言以日月爲籠而我爲鳥以天地爲水而我爲萍也而學者率徇巳意過爲穿鑿之遂以爲渾合排偶之誤也】長歌丈人行垂老見飄零

過洞庭湖【新添】

鮫室爲靑艸龍堆隠【一作擁】白沙防隄【一作江】盤古木迎棹舞神沙破浪南風正回檣【一作歸舟】畏日斜湖光與天逺直欲泛仙槎【一作雲山千萬疊底處上星槎】

聞惠子過東溪【新添】

惠子白驢瘦歸溪惟病身皇天無老眼空谷滯斯人崖【一作巖】密松花熟【一作古】山杯【一作村醪】竹葉春【杜田云陳陰鏗竹詩葉醖宜城酒】柴門了生事黃【一作園】綺未稱臣

九家集注杜詩卷三十六

