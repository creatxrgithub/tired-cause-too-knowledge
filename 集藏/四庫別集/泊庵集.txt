

欽定四庫全書

集部六

泊庵集

別集類五【明】

提要

【臣】等謹案泊庵集十六卷明梁潛撰潛字用之泰和人洪武丙子舉人授蒼溪訓導歷知四防陽江陽春三縣永樂初召修太祖實錄累遷右春坊右贊善防修永樂大典代禮部尙書鄭賜爲總裁陞侍讀永樂十五年北徵仁宗監國以釋陳千戶事牽連坐死事迹附見明史鄒濟傳是集前有王直胡儼二序儼序稱爲潛子楘所編考蕭鎡尙約居士集有陳循墓志稱梁公潛以職務違錯被逮且籍之梁平日所作詩文悉估書冊賣錢入官循遣人訪求倍價贖還今鋟梓以傳者循所贖也云云則其稿爲潛所自編因循而傳於世儼序不載其事而但稱其文章遭際蓋諱言其賜死耳潛文格淸雋而兼有縱橫浩瀚之气在明初可自成一隊故鄭瑗井觀瑣言稱其丰贍委曲亦當代一作家楊士奇作潛墓志稱其爲文章馳騁司馬子長韓退之蘇子瞻亦間出莊列爲奇務去陳言出新意古詩髙處逼晉宋此本有文無詩集末有康熙辛酉潛裔孫天淸續刻家集小引云泊庵公詩集已瘞文冡不復存人間則舊本久佚矣乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

泊庵集序

梁先生之沒旣二十五年其子官令叔蒙刑部員外郎叔車編次遺文爲十六卷屬直爲之序直與先生居同裏且有連少從先生遊而辱教爲多其何敢辭先生於泰和爲儒家代以文學顯至先生尢俊邁不羣嘗從直之叔祖僉憲公子啟受詩經而其伯舅陳公仲述亦以古文有盛名先生皆獲承教凡經史百氏之書無不究而於左氏傳司馬史記班固漢書每注意焉性命道徳之奧文章著述之妙多其所自得而充之以奇气發之以逸才沛然莫之能禦遂以文名搢紳間同遊𨿽多獨與少師楊公士奇最相好有麗澤之益永樂初修髙廟實錄先生徴自縣令與執筆其間據事直書精切詳雅書成授官翰林及修永樂大典又命先生爲總裁該貫古今細大畢錄時太宗皇帝在位徳化大行天地淸寜民物咸遂華夏蠻貊罔不率俾和气充溢嘉祥薦臻文學侍從之臣皆形諸歌頌及朝廷有所述作先生與二三閣老實冠絕一時四方求文字者必求之先生蓋先生之文溫厚和平而豪壯疊宕之勢寓焉如江河之流汪洋衍迆一與風遇則波瀾勃興魚龍百怪出沒隠見可喜可眞當代之傑作也仁宗皇帝在東宮監國雅知先生而親任焉嘗賜詩以寵之先生孝友忠信平易正直而言行必由道其在侍近夙夜敬恭竭誠無隠凡所言於仁宗者皆本於仁義他非所及也竊嘗論之天之生賢以文行名世如先生者實闗乎世道不偶然也當國家興運之時淸明純厚之气始復而先生得之以生加以世澤之隆師友之懿篤志力學遂爲名儒鋪張肇造之洪休贊詠繼明之偉烈勒之金石傳之後世而其餘力又以足夫天下之人之所欲於乎是豈偶然者哉先生名潛字用之泊庵其號也初舉鄕貢進士爲蒼溪訓導以言天下大計擢爲令歷四防陽江陽春皆有治聲遂入翰林爲修撰陞侍讀兼春坊贊善而終孟子曰誦其詩讀其書不知其人可乎是以論其世也直故詳而書之以爲文集序使讀者有考焉裏生王直序

欽定四庫全書

泊庵集卷一

明梁潛撰

應制

騶虞詩【有序】

臣聞自古聖帝明王至治之極必有禎祥若麒麟鳳凰醴泉甘露應時而產皆所以符聖徴彰至徳者也乃永樂二年秋八月皇帝冡弟周王畋於鈞州厥有異獸白質黒章猊首虎軀其狀孔威不可廹視王俾部曲俟之其性孔仁遂擾致之以詢之故老蓋古所謂騶虞者此其是已夫惟人君有至信之徳則見於是九月丁未王率厥屬表獻闕下皇帝服皮弁服禦奉天殿以觀不震不動柔伏自然皇帝若曰厥爲嘉瑞予罔敢知惟致自昆弟之邦予其嘉焉於是太子太師淇國公臣丘福謹率百官上千萬嵗壽旣而京師人士忻喜聚觀咸以爲聞自古昔見始今玆臣潛伏覩盛典不敢自黙退而考之騶虞詠於詩記於禮列於傳記或以爲義獸或曰仁獸或曰聖獸至以爲嘉祥者則其言皆同也傳曰國家將興必有禎祥洪惟皇帝紹登大寶率由舊章親親而仁民恩沛而義洽萬方咸和以及乎庻類禾同頴於郊蠶成繭於野文犀白象諸福之物抑之而愈臻卻之而復至何其盛也豈非上天以是昭至徳哉臣潛忝職記注茍不形之歌詠以垂示無窮厥爲不職謹百拜稽首而獻詩曰

於穆聖皇綏懷兆民端本自家篤於周親恩沛義洽如煦春陽至和沖融發爲禎祥禎祥伊何厥惟騶虞產於王國惟皇徳符王馴致之獻於帝庭素質章雲舒霧凝帝乃觀焉爰戢其爪爰言究之踐非生艸吁嗟騶虞外何其威內何其仁匪苞而鳳匪角而麟吁嗟騶虞曷爲來哉王拜稽首皇則召之皇之仁民淪膚洽肌暢旁達物以不疵皇之孝友本乎至性萬邦咸懷物以類應皇帝日兪惟王信恭王乃麟趾奚必騶虞皇帝曰吁凡百在位惟徳召和匪物其瑞庻臣拜手皇帝萬壽慶祥畢臻徳音是懋

河淸詩【有序】

維永樂二年十有二月十七日河水淸自蒲津遡韓城凡三百里其始也紺碧蒼五色融液混混未定越翼日榮光上羃防蒙相蕩和气郁然俯而視之則奔湍斂息化爲淸泚淪漪粼粼楫而遊者傳相告語逺近駢集旣明年正月有司詣闕下言狀羣臣皆頓首賀皆以謂河淸者太平之應也臣退而考之傳記自古禎祥之臻必由乎人君功徳宏普黙符潛召而其徴應之大又莫有過於河者是故般之頌美時周之命必曰允猶翕河時邁之詩言懷柔百神必曰及河喬嶽蓋河之行乎地中爲四瀆之尊配乎五嶽河旣率職則神無不歆而天地萬物靡有不寧矣故河淸爲太平之兆非偶然者洪惟我太祖髙皇帝定天下紀元洪武之二年龍門磧下河水淸由是三十餘年天下晏然淸明蓋其應也今皇上入承大統河之淸亦永樂紀元之明年於乎此豈人力所能爲哉是皆皇帝陛下功化之大克承克配充滿天地奠及神人故上帝監觀發此禎祥肇基太平以同符髙帝而並美匹休古未嘗有也夫有周詩人之於河嶽播之頌歌告之神明其盛大如此今河淸之祥昭著倬倬其可不形之歌詠垂示萬世以傳之無窮也哉臣謹拜手稽首而獻詩曰

河流渾渾肇自古昔橫亙萬里潢污霆激觸乎昆侖踔乎龍門震掉奔騰入乎無垠惟皇聖明百神效靈湯湯蒲津河流載淸始視其流混漾弗定若鑛在鎔五彩輝映厥旣淸矣靜影浮空榮光上燭煜乎溶溶若挹而注若涵而蓄元气黙融太和潛漉纎滓弗滯淵乎若澄千峯倒浸湛乎若凝蒲津之堧幾數萬里烏翔而廽魚駭而逝屬時載暘楫而詠之祥颷慶雲蕩潏無涯觀者如堵聞於京師京師髦倪鼔舞孩嬉列章帝庭帝弗矜異曰匪在玆益惟寅畏於惟河流爲地之紀四瀆之宗五行之始在昔皇祖戡定萬邦惟玆河流駿發其祥我皇繼統舊章是則河之淸矣如軌合轍河之旣淸萬民以寧萬方畢來物以阜成顧玆河流念我皇徳東漸西被始自家國皇之化功邁三五如彼河流行地東注河流浩浩孰非皇仁淪肌浹髓品物皆春河流洋洋皇帝壽考於萬億年爲民父母

瑞應詩【有序】

天命皇帝臨禦萬方上下百神克享克祀越今五載嚴恭靈承益防弗懈乃永樂丙戌十一月庚申禋祀昊天上帝於朝天神宮爰及九廟皇帝考妣壬戌上親奠薦頫仰對越精神潛孚百靈昭格是時天宇澄穆慶雲祥颷蕩摩上下松栢竹樹甘露布羃鸞鶴翔舞旣去復還旣畢事越二日戊辰醴泉出於神樂觀惟厥地宻邇異香旁暢玉色湛凝神光騰吐下徹厚地醇和醖冽無異甘醴旣馳報闕下皇帝禦大輅率近臣往觀揚之而愈芬酌之而彌甘汲之而不竭乃取以薦宗廟遂徧賜羣臣始飲之耳目視聴通泰明爽沾漑所及沈屙如脫又明日復有甘露降於孝陵松柏之上枝條廹迮凝綴浮動芬馨勃鬰物無比擬於是太子太師淇國公臣丘福謹率百官上表稱賀皇帝禦奉天殿乃詔曰朕纘承皇考丕緒精享百神嘉瑞疊降匪朕之力惟皇考實啟佑後人然自古有道之長禎祥之集益惟戒愼爾羣臣尙勉輔予一人以膺玆休羣臣皆拜手稽首上千萬嵗壽於乎盛哉臣潛退而稽諸傳記聖人之徳上及太淸下及大寧中及萬靈則甘露降而醴泉出又曰王者徳至在天則甘露降徳及淵泉則醴泉出惟皇帝中和一徳蟠極天地貫通幽明故六合之內無物不遂無神不格諸福畢臻譬之春陽旣泰土脈咸奮百蟄昭蘇理之常也然此之爲瑞世所共知者至於我皇運此心之誠施之萬幾庻務使四時疊行七緯順軌山川奠位雨露時降五穀繁殖庻物充牣四夷向風斯爲大瑞而億兆羣黎所不識不知者也皇上𨿽謙抑弗及然美盛徳告成功曠古有不能自已者於是臣潛拜手稽首而獻詩曰於惟聖皇克對於天靈承郊廟弗懈益防弗懈益防神具歆止嘉符黙貺爰集多祉神觀巍巍宻邇郊祀有冽者泉其甘如醴峩峩皇陵皇考是宮有蒼者松甘露濃濃皎皎晨暾灼之弗晞肪疑玉綴其甘如飴布羃條柯涵潤巖谷孰其降玆惟皇考嘉告有冽者泉澄深淵濚酌之愈甘挹之弗濘有冽者泉凝寒弗沍虹光上騰下徹后土峩峩神觀巍巍皇宮祥颷慶雲鬰乎衝衝孰醖孰釀孰疏其源坤後帝神有開厥先乃薦宗廟乃錫廷臣乃命往視塡闉溢城旣瞻旣駭拜舞忻忻惟帝神聖靈貺斯甄帝念皇考明禋精格嘉祥之來如響斯答皇帝曰兪玆非予力惟爾耆舊靖恭乃職皇帝曰兪罔弛於度爾尙相予益勤以懼臣拜稽首聖謨洋洋用永玆休以埀無疆臣拜稽首皇帝萬嵗永世無斁萬方來格正月六日觀靈谷寺防影奉和禦制詩二首

菩提正覺超間非空非有開禪關三乘頓悟是非塗慧力髙等昆侖山昆侖萬仞倚天起千派靈源走河水一從釋迦辭王家當時如在化城裏念此羣生溺愛河誰能只手遏頹波化身千億入東土神光瑞气昭彌羅靈山遺迹久茫昧復此重來屬昭代端嚴眞相妙如如圓通法戒行在在定以生慧慧生空六根淨盡空慧同勝緣妙果悟聞見揮手可入堂奧中徧歷諸刼不能毀緣此無始無本體執想想生見空花剎那之間萬紅紫傍蹊巧趨易招惑如蠶吐絲自徽纆有目顧見佛日光髙照天下及萬國我皇化被極東西遐邇來貢無或迷象犀虎豹日交致車渠火齊靑玻璃醴泉甘露降巖谷嘉禾瑞卉何煜煜皇心所眷不在玆徳惟馨香自芳馥頃聞浮屠現毫光大周八極細茫茫又看倒影入虛室從一空中徧長廊諸相玲瓏僅盈尺陽烏陰兔防晨夕走視稽顙眾顚僕千影俄散入千隙玉刻芙蓉金作臺雕甍碧瓦無塵埃鸞輿降幸時往來龍章鳳彩雲間開六丁守防百神繞虹光騰燭天皎皎由來佛法昌運符旭日東升塵界曉

誰能觧此妙圓覺彈指可以超無學滄江俄頃息暴流水底摩泥光灼爍旋來超至一事無緣生起滅空華如若淪貪著出遂禊焉知自性同交蘆執持眞妄不開演渾似風煙相展轉自在那知獸踏沙綢繆甘作蠶成繭尋常安得竟生身四法修行兩便因往來迅速無石壁知慧善巧成陶輪眼中何人最勝子究竟眞如微妙理惟恐浮漚尼海觀空見云騰烏飛起憶昔鹿苑道初成大興慈誓悟羣生萬法無言寧可說十方有耳皆聞聲靈山一去幾經刼多少無明成惑業聖凡由此分兩途終始應知纒五疊世人何幸見如來祗園春暖曇花開微心已入虛空藏揮手直上光明臺如來前身釋迦佛說法曽住耆闍崛西渉恆河度茫東逾蔥嶺淩超歘三十二相具莊嚴一念淸澄眾善兼五色金光晃千日九秋玉鑑懸孤蟾每向招提演空法四百歡聞聲颯霅不論燥濕與蠕蠢防及升沈並鱗甲浮屠倒影光陸離巍峩樓殿相參差多因攝受妙景出巧奪造化神工爲溫溫彧彧窓間度絢彩非煙亦非霧畫師縮手不敢圖墨客操觚豈能賦春風澹蕩春日妍人間一界無諸天生靈永樂普超濟翼我皇家萬萬年

神賦【有序】

永樂二年十月皇上思惟太祖髙皇帝成功盛徳將紀功孝陵以告萬世旣得碑求砆未獲獲神乃並得砆焉臣潛百拜稽首而獻賦曰

若有神物兮輪輪囷囷晶晶熒熒弗坯而冶弗孕而形不侈乎六目不矜乎三足背圓方腹肖乎陰陽昻首曳尾若趨復止曾追琢兮是施微瑕疵兮可指是殆所謂之神而賦質之特偉者耶想其沖气陶鎔太和薫蒸虛危晝煜瀣沆夜凝走眾怪馳百靈列地位羅天經耀赤日射紫淸鼉茹沫素蟾奪明朱鳥兮禠魄隠武兮降精沁寒液兮沈瑩絡微蘚兮廻縈光兮黯以著色黝黝兮蒼以頳含靈和兮暢內蘊炳至文兮昭奇英顧荊山之璞不可匹而磻溪之璜未足稱也然而岡巒隠約榛莽蔽翳伏而弗彰孰藏之祕萬夫荷鍤孰啟其志弗求而獲奚祥奚瑞蓋幾無感而不通物有奇而非異於穆聖皇厥孝純備聿念皇考作配天地徳超乎百王功垂乎萬世文謨武烈奚可弗紀惟陵有碑琢是負必瑉與珷必完以固千崖矗矗靡中其度崇岡漫漫靡究其所乃勤帝衷乃勞聖慮心忡忡兮潛擬目睠睠兮遐顧結幽思兮岡巒疲逸想兮馳煙霧由是鐘山之陽龍潭之側碧樹廽春紫芝耀日神气歘忽祥颷蕩潏諒皇心之感孚信帝命之昭格蓋將發眞石之幽蹤而先此神之是出也是以眾工助喜謳歌洋洋虞衡馳報挿羽飛章辭煙霞升明堂炫金鋪晞晨光觀者如山怍徊徨稽首拜舞歡慶殊常景星爛其垂耀威鳳雜其來翔薦寢廟歌樂章鼔萬舞聲喤喤文教敷兮洽萬邦盡四海兮畢來王於千萬嵗兮壽而昌

平安南頌有序

安南自漢爲交趾九眞等郡歷唐末五代始竊據其土宋元因羈縻之我太祖髙皇帝始定天下安南貢最先髙皇帝惠顧隆洽涵育浸潤幾四十年旣久以安自爲禍孽其臣黎季擅其政柄樹黨立朋威自己出及髙帝升遐遂弒其主陳日煃建國攺元揚言陳氏絕祀請命於朝俄陳氏遺有脫至京師者黎賊愧懼乞迎返國則又邀殺諸塗緣邊數郡深被其害狙詐日積厭於聴聞皇上不得已乃布告中外永樂丙戌秋七月戊子朔以成國公朱能爲徵夷將軍總諸將兵八十萬往討之癸夘上送之江滸聖謨宏深告諭周宻又一月師臨其境別將自滇池直搗富良江賊勢大窘聨木爲柵緣江四百里爲大舟絡置水上我師遣小艓趨出其上流因大風夜焚其舟眾兵繼至大呼奮擊大敗遂平東都進克西都不一月郡邑以次皆降附乃布告皇上所以弔伐之意交民父老流涕感激以陳氏之殱於賊也乞舉國內屬願世世勿爲夷狄以外化唐虞皇上遂按漢故事郡縣其地置官司如內屬郡凡黎賊所以威虐其民者悉除之交民大悅臣謹按大司馬九伐之法黎賊之弒主罔上蔑棄典常罪當殘滅不可以宥然其國逺在萬里又自唐末至今五百餘年矣根蟠蒂固上襲下順恬不自畏茍非皇上神略雄斷洞燭事幾髙出百代曷足以建立曠世殊功如此臣潛忝職史官次第其事頓首百拜而獻頌曰

於惟聖皇統天建極肇此民彞以表四海際天極地無有小大以生以育惟帝是賴曰廸於彛帝則受之厥惟弗廸帝用糾之是曰天憲匪帝其私念彼交趾作貢南土亦旣有年以奠其所惟厥臣姦敢背厥常誑言盈廷以幸冀康天鑑在玆惟帝服訓奉若天命以徵弗順皇皇聖謨百萬其師赳赳虎臣如熊如羆帝臨送之於江之滸鳴笳沸天揮戈如雨皇帝曰吁來爾將臣汝弗究武往弔乃民皇帝曰吁來爾統師參軍副將左右其宜神機橫海驃騎遊擊爰及鷹揚各率乃職浩浩江流桓桓我旅有截其所有赫其武左江之西桂嶺之墟萬壘云屯萬馬電趨王師未來虎穴狼區蜃气晝暝虺沫林枯王師至止有風泠泠飛霜被野天開日晶堂堂之陣道行無畱徧將別趨乃斧其喉乃斫其寨颷飛火烈如渉培塿何有嵽嵲富良之江有徒林立一炬宵投羣舸如鴨大江失據連寨齊防乃蕩其郛乃夷其城兩都旣平四郊遂寧按兵止戈宣我皇徳乃詔庻鰥載欣載悅有羊在牽有酒盈樽延頸促武拜手轅門交人旣來乃告乃謂曰予天氓皇乃遐棄皇之宏化如天浩浩曽謂交民而不覆幬飛章帝闕帝憫且吁曰奠交民曷圖厥初爰昔漢唐制內內地宋化失宣投之醜類今五百年天運載旋朕惟機逢敢弗順天乃斷自衷乃擇俊乂立之百司統以庻吏乃發洪音乃厲庻士交民困疲汝惠鮮之母俾交民憂心孔懷於乎噫嘻聖澤洋洋自今其始交民永康交人於於惟帝之謨交人來同惟帝之功伐石泰山告功萬世億萬斯年永蹈成軌

瑞應麒麟贊【有序】

大海之西萬里外其國曰榜葛刺有麟生焉其王知其瑞而不敢自有因望洋東北再拜而言曰玆惟海島蠻夷之邦視在天地之內如九牛一毳其何以致此者斯其爲中國聖人宏化盛徳之徴乎謹卜日遣使戒舟航度絕島逾大洋獻之闕下於時聖情悅怡萬姓具瞻龍顱而鳳頸麕身而文容與閒暇不驚不悚聲出其脰若合乎鐘律其步趨又中乎規矩信乎其性之至仁而有以賔服乎百獸者也於乎盛哉考之往諜禮稱四靈麟蓋爲之首而龍與鳳次焉詩詠歌文王之化其頌美揄揚托意於麟者自趾而定而角不一言而已則麟者誠聖世之上瑞也三代以上或在囿或在郊藪然皆以聖世而出記曰中國有聖人焉則麟至而又以麟之應爲夷狄向化之兆者此特其一端耳然而漢武之世麟見於雍而匈奴渾邪來降宣帝時九眞國以麟來貢而四夷莫不賔服則其言信然是皆見諸經史可考證不誣者也洪惟皇帝陛下功徳盛大仁恩宏暢始於家邦充溢乎八表故薄海內外九夷八蠻之逺無不向風順化蓋自三代以降中國之盛未有過於今日者也夫惟陛下盛徳充積之極故融而爲醴泉渙而爲甘露諸福之祥無不畢至其積盛不已則又爲麟之祥產於數萬里外而後致之闕下豈非上天以是昭彰陛下漸磨萬國柔逺能邇之化哉蓋自周成康至於今幾二千年麟之見才一二耳而臣獨得遭逢其時以快覩乎曠世希有之瑞其爲欣幸可勝道哉謹頓首百拜而述贊曰於皇聖徳兮如日方升被九有兮超八紘旁暢達兮感至靈極西溟兮麟降禎嗟麟之降兮孔神以明五行粹淑兮匪孕而生四靈合體兮匪育而形其性振振兮含和包貞渉萬里兮登明廷嗟麟之來兮惟聖之徴龍顱兮俅俅鳳領兮矯修九門辟兮卿云浮參紫鸞兮陪玉虯賁聖文兮揚佳休千秋萬嵗兮麟孰與儔麟孰與儔兮聖澤汪汪龍遊宮沼兮鳳鳴朝陽酌丹穴之泉以爲醴揉玉山之禾以爲糧擴至仁爲囿兮禮以爲防嗟維爾麟兮永與翺翔後天不老兮聖壽彌昌

瑞應賦【並序】

永樂十五年十一月癸丑皇上營建北京宮殿瑞光頻見輝映殿柱之間金水河太液池冰凝結眾像千態萬狀奇巧精妙不可殫舉丙辰之日復有卿云五色中見瑞光團圓如日正當禦座瑞光中燦五色天花已而騰輝上升西度宮苑映照皇上所禦殿庭浮彩氤氳終日不收其時宻云來獻瑞冰如水晶含玉者凡七與金水河所結無以異者工師執事之人萬眾共覩莫不歡忻踴躍旣而皇上命以示南京小大臣民瞻望咨嗟都城人士駢肩累迹交相稱慶蓋前此未嘗有也於乎方宮殿經營之始而上瑞疊臻此天意所在豈無所自而然哉洪惟皇上功徳盛大無與倫比至誠之道上契於天聖謨之發動與天合由是三光全寒暑時四夷賔服五穀咸登然後修禮樂明教化舉先王之道重彞倫之典隆百神之祀惠施鰥寡之民使海隅邊徼日所出入之地皆相安於無事熙然泰和充乎六合之間凡醴泉甘露嘉禾瑞麥麒麟騶虞之瑞靡不畢至至於此而天地之祥交應於上下蓋所謂以和召和者皇上盛大之徳誠有以來上天之降鑑而非偶然之故也於乎盛哉臣覩玆盛美不勝欣踴之至謹百拜稽首而獻賦曰欽惟聖皇禦極兮乾淸坤寧聿追丰鎬兮肇建兩京明堂洞開兮玉墀彤庭煥黃居之巍巍兮淩紫府之冥冥惟天篤眷兮屢錫嘉徴卿云興兮鬱鬱紛紛變化輪囷兮燦五色以成文祥光煜兮洞徹乎金門輝騰黼扆兮儼奉獻於至尊惟體元以居正兮實歷數之方殷太液兮淵衝金水兮沇溶冰凝結而疊起玉稜層以玲瓏外成如意珪瓚中含瓔珞寶网奇奇怪怪殆有不假手於良工蓋造化之自然所以符泰運之興隆神臯聖壤兮所畜者久英猷睿斷兮所謀者深信天作地藏之有待恢經營布制於聖心規模宏逺兮過周成之作洛歷數綿延兮邁商湯之景亳於以奠安中原於以威鎭幽朔煥乎大明麗天率土一照而不遺於丘壑也欽惟聖皇其仁如天其智如神聰明文武統一聖眞纉太祖鼎新之業繼文王日昃之勤無一事不遵成憲無一念不在生民曠六合以無外令四海以皆春際天極地悉主悉臣興禮樂於中朝考制度以時巡熙治化兮三代返風俗兮再淳天命兮諄諄聖子兮神孫萬萬年泰山不拔之基萬萬年洪河久長之業衣裳垂乎紫宸之殿功徳鏤於白玉之牒巍巍隆隆天子之功頌曰惟聖作都詢謀同兮惟天降祥符宸衷兮聿配丰鎬兆熈雍兮居正體元日方中兮創業垂統益穹隆兮四方萬國長朝宗兮

西域獻獅子賦【有序】

永樂十三年秋九月西域以獅子來獻雄姿詭狀傑然殊常顧盼之間百獸悚伏前此未之見也於乎逺物之來實由皇上徳化廣被之所致非偶然者臣潛覩玆盛美謹百拜稽首而獻賦曰

遐哉曠乎極金天之西陲厥有獸兮曰狻猊蒙蒙茸茸勃其髯耏凜凜栗栗赫乎有威睒紺目兮星垂妥繡尾兮霞披攬蓐收之精英禠太白之神奇稜稜乎猛气獵獵乎雄姿聲殷雷兮含咿咿齒利劍兮切差差憤衝膺兮欲泄怒拂脰兮莫支於是捩文豹擘犀玃象兕刳熊羆養由斂技而逺逝中黃扼腕而莫窺爾乃道西極騰瑤池逾蔥嶺渉月氐東望扶桑獻之京畿於時九門旣開明堂孔暘金昊載肅商颷微颺遊於彤墀煒乎煌煌厥有老者椎髻而毳裳再拜稽首擎拳以奉將防沓進退率舞而低昻曰皇至仁兮柔逺偉玆獸兮馴良見者駭乎其未覩聞者想象而彷徨乃知逺物之來格實由聖徳之遐彰簫韶兮鏘鏘鼓鐘兮央央陪麟趾兮下上隨騶虞兮翺翔協皇武兮符治康奠中土兮淸四疆皇風暢兮皇道昌聖壽萬億兮與天而俱長

瑞應麒麟篇【有序】

永樂十二年秋九月榜葛刺國遣使獻麒麟於朝明年秋九月麻林國復以麟來獻其狀皆與詩書傳記所稱無以異者臣惟麟仁獸也中國有聖人焉而後至今二國皆西海萬里之外距一嵗而麟兩至焉是皇上盛徳廣覆漸被所至非偶然者臣潛覩玆上瑞不敢以嘿輙形之詠歌爲麒麟篇一首百拜上獻辭曰

皇化敷萬國賔麟之降徴皇仁若木之西桂海濵枵昱然降其神歘忽下爲麒與麟龍其首麕其身負以文燦彬彬行中規矩聲合韶鈞生艸不折何振振瑞物之生本同气要當匹美貢紫宸神光皎皎射太白散作矞云成五色淋漓上與太微直駕樓船辭下國祥颷興驚波息十洲三島相緲綿鰲紫虯俱辟易飄然遐舉上神京神京大道如砥平峩峩雙鳳闕巍巍淩紫淸璚樓玉殿丹霞生麟之來皇化成兩兩翺翔繞丹陛遊聖歸昌相和而應聲有如雌雄兩神劍萬里之逺還合並麟之來符佳禎簫韶九奏鳳凰和鳴獅子貢西極騶虞遊郊坰南畝之禾九穂而一莖皇之沛澤有如此萬國涵濡皆滋榮麟之來景運昌伏靈囿偉煌煌舞堯階繹蹡蹡餐以圃之芝房飲以瑤池之霞漿千秋萬嵗承寵光

泊庵集卷一

欽定四庫全書

泊庵集卷二

明梁潛撰

髙帝呂后論

或者謂髙帝寛仁愛人乃獨於呂后以色衰而弛愛夫托交貧賤起身艱苦一旦富貴之餘乃疎棄之獨不念前日楚軍之間道哉髙帝無乃少恩也梁子曰不然夫髙帝之知人何如其明也與呂后處者幾年矣呂之爲人獨不知之耶彼固一婦人也而其雄猜傑黠有猛士之肝腸髙帝於是乎有以知呂后之心矣夫畜老人猶憚殺曾謂國家之勲臣取而族滅之無遺噍類若罝中兔然未嘗有難色後也何其忍人哉夫殺諸將非髙帝之心也後也蒯徹教信以反貫髙反形已具髙帝猶釋之而肯果於殺韓彭耶韓彭𨿽夷滅而昔日感遇之際士爲知已死者英態豪气猶在目睫間也髙帝中夜思之豈不一動心哉呂后是可忍也孰不可忍也髙帝所以薄呂后者不能形於言而痛在其中矣不然盧綰舊日裏閈恩猶不減乃謂至親而獨少恩哉夫觀人者不於其所厚而於其所薄髙帝於其所薄者如此矣豈得薄其所厚哉呂后忍於韓彭者如此矣豈得厚於劉氏哉豺狼得嗜則喋血揺尾以恣饕茍無所得則爪膚拏毳以致猛諸將已盡其禍尋及劉氏矣故殺韓彭而諸將懼族諸將而劉氏懼髙帝亦豈與陳平謀及此哉聞樊噲黨呂氏立命斬之用平之謀髙帝至是非特爲劉氏憂亦且爲平勃憂也髙帝目才瞑肉猶未寒後也曾無一髮之蹙卽謀族殺諸將今日鴆如意明日斷戚姬今日鴆齊王肥明日殺趙王友至於無所忌憚立他人子爲帝又殺之而又立焉忍人哉後也一至此極也當是時漢已亡矣吁髙帝豈不知毒流至此哉說者謂良平之教髙帝往往忍小以就大晉獻之驪姬秦皇之扶蘇髙帝審之久矣然獨恨髙帝之明有所未盡者焉懲其近而不懲其逺商之亡以妲己周之亡以褒姒髙帝曷不懲此耶嫡妾之分亂於前而正家之約昧於後於是拳拳然屬周勃以安劉置周昌以重趙所謂滔天之勢已成乃欲以一手障吁何益哉

論平陽公主

唐武徳六年平陽昭公主卒詔加鼓吹班劍武賁甲卒以葬大常奏禮婦人無鼓吹上曰公主親執金鼓興義兵以成大業豈與常婦人比乎遂用之梁子曰世固有非常婦人哉方唐主起晉陽入關中公主將精兵防世民於渭北與其夫柴紹各置幕府號娘子軍气槪能事隠若一奇男子豈不非常婦人然竊意非常之事不可有也茍有之非美事也禮男子生授之以干戈爼豆故有事於天地四方者男子之常事也女子之生習之以瓦示之以裼卑之於地故有閨門之修而無境外之志者女子之常事也妖狐晝遊人必駭視鬼魅夜嘯眾則瞿然曾謂婦人而誇能事於軍旅宇宙間事亦良可怪也哉髙祖乃猶欲移國家有常之典以賞此非常之怪是髙祖好怪矣晉陽之役獨少此一女子兵耶夫人主舉措𨿽微其流必至故禮怒蟆而勇士成市駿骨而良馬得易曰履霜堅冰至言漸不可長也未幾而武后出性明敏通書史易唐祚自爲皇帝斬伐號令天下者二十餘年於是乎謂之眞非常婦人者焉而向之跨鞍對陣者又不足道也自是終唐之世非常婦人居多焉詩曰哲夫成城哲婦傾城吾觀髙祖經營之初亦異哉

劉仁軌

少府監裴舒爲唐髙宗造鏡殿上與太子太傅劉仁軌觀之仁軌驚趨下殿走上問其故曰天無二日民無二王適見壁間有數天子不祥孰甚焉上遽令剔去愚意仁軌此言未當也夫人臣之戒君或婉其辭而意有所在孔子所謂巽言之者也或峻其辭而無所隠孔子所謂法言之者也仁軌此言其法言之耶其巽言之耶夫曰壁間有數天子不祥孰甚焉者有似乎巽言之矣髙宗嗣守天位而武后制其政柄是武后亦一天子矣李義府恣意慘酷天下之人知畏李貓而不知有朝廷是義府又一天子矣至於武三思爲周公威福之柄又窺取之焉則三思又一天子矣政出多門不祥孰甚而仁軌此言非此意而髙宗亦不此悟也然則旣不爲巽言曷不爲直言也哉納約自牖因其明而投之仁軌此時宜進言曰以銅爲鏡不若以古爲鏡以古爲鏡不若以賢爲鏡書云人無於水鑑當於人鑑詩曰殷鑑不逺在夏后之世隋之煬帝淫刑黷武沈湎冒色忠言不用小人朋進盜賊旁午自度不免乃持鏡照曰好頭頸不知爲何人持去此煬帝以銅爲鑑而不以古爲鑑也太宗皇帝艱難以定天下身致太平樂聞直諌好用善謀皇后順正不預外事常曰以銅爲鏡可正衣冠以人爲鏡可知得失此太宗以人爲鏡不以銅爲鏡也陛下誠能以煬帝爲戒以太宗爲法則社稷之福生民之幸矣且殿廷之上豈照鏡之所姦邪之情豈懸鏡可得陛下以心爲鏡勿昏以欲勿蔽以私湛然虛明可照萬事臣伏願陛下曷去彼而取此哉不知出此乃以鏡之影爲不祥謬矣

眀本二十條【有序】

治天下有道在明其本而已本旣立則治道立矣深山百圍之木蔽丘壑而排風雲終古不拔者其本固也故善培其本則枝葉可久茂天下大器也天下之安在審其本而已書曰民爲邦本本固邦寧民猶國之元气也人之一身元气充滿則百病不作故善治國者保其民善治身者保其元气古今帝王之保民治之教之而已仁義中正民心之天理也禮樂開導國家之教化也政刑防範國家之治具也治之與教莫非因其本然之天焉教之以道防其心之未然也治之以法懲其形於已然也懲之不可以太宻防之不可以太疎防之疎則縱縱則流而溺懲之宻則玩玩則愒而欺溺則教不立矣欺則治不純矣無善教無善治則民心之天理日喪而本不立矣本不立而欲天下之安且固可得乎孟子曰天下之本在國國之本在家家之本在身愚故以正心格物至誠一內外厚倫理爲家本以躬禮讓立亷恥重學校務實學惜賢才爲教本以任賢辧邪親親愛民敬天立紀綱定命令均貧富省刑法尙果斷爲治本嗚呼明徳所以新民也修道所以立教也詩云刑於寡妻至於兄弟以禦於家邦言舉斯心加諸彼而已是則教與治非二道家與國非兩途堯舜三代之治如此而已方今聖天子在位至公至明保民之心尢切切焉立法之意視前代爲詳立教之盛視前代爲優夫善政則民畏善教則民愛茍在廷之大臣天下之方伯守令體皇上之心兼盡乎政教之責與其使民畏不若使民愛與其使民不敢欺不若使民不忍欺以培植乎天下之命脈元气則根本永固社稷永安生民無窮之福也區區之愚見如此敢論述於後以俟知者擇云

家本五

正心一

董子曰人君正心以正朝廷正朝廷以正百官正百官以正萬民善乎人君一心乃萬化之本源臣民之凖的也故不難於治天下而難於治心焉此心一正萬事可理此心一荒百度皆弛可不愼歟彼正人之事君也存其正心以行其正志君心若正則上下一心自然如雲龍風虎气同道合諫行言聴而治化隆矣臯防稷契伊傅周召之於堯舜禹湯文武是也故唐虞三代之盛後世莫及焉彼邪人求售於其君也蘊不正之心惟欲逞其志以圖已之富貴故逆探君心宻窺其隙先意而迎乘機而投私恵小節幸而一微中則大姦巨蠧漸以肆焉人君未之覺信而任之則正人日疎小人日進黨引類附蠅營狗茍此倡彼和牢不可破則治道隳矣政柄一落鮮可復收如漢元帝之於恭顯唐宗之於李林甫宋神宗之於王安石卒誤國家卒禍生民卒遺譏萬世也治亂之原實根於此可不戒哉是故人主之心當惺惺自持時加檢察眞誠不容一毫之僞至公不使一物之私持守不至俄頃之間當極仁恕以自居極坦夷以接物極廣大以容眾一念弗正痛克猛省勿謂其隠而縱之滋根蟠蔕結則不可防矣勿謂其微而怠於防潰隄決渠則不可遏矣故自微而檢之易爲力旣放而收之難爲功也昔宋太祖嘗獨坐令洞開寢門曰此如我心少有邪曲人皆見之朱子曰太祖不用言語文字而胸中自有眞太極一部故人君之心如鑑之空如衡之平可燭萬幾

格物二

人主之格物不可無學問之功所以考往昔之是非爲今日之鑑視前代之得失作後世之楷模也唐宦者仇士良教其黨曰天子愼勿使讀書親近儒生彼見前代興廢則吾黨疎斥矣姦人之用心專欲愚其君則爲人主者安可以不讀書窮理哉然當愼擇夫邪正之道而畱心焉茍畱心於道徳性命之原則知日增見益廣徳日修而治道隆矣茍畱心於異端他技之末則用之於政無益於治道爲之於身徒獘乎精神傳之於後世不足爲功業而治本乖矣昔程子在經筵嘗曰君徳成否責經筵時政得失責宰相夫時政之於君徳猶水之源木之本也欲其流之淸莫若先澄其源欲其末之端莫若先正其本時政之得固系乎賢相而賢相之言則在君聴之也賢相之計則在君用之也人君識見旣廣則壅蔽自無知賢旣深則用賢自篤小人之曲見私謀安得而進之傅說之告髙宗曰念終始典於學成王之訪羣臣曰學有緝熈於光明吁學非一日可畢而徳性非一日可定擇正人遵正道自始至終由緝而熈可也郭泰見茆容而勸之以讀書範仲淹聞狄靑而遺之以左傳愛其人尢欲其學況事君以忠者又可不導其君以學哉

至誠三

一心眞實萬化之原念慮𨿽微鬼神森羅天地昭格故

爲臣者有此心以事君則必志慮忠純出辭吐气自然懇惻深至足以感動君心而千蹊萬徑深防曲慮皆不足用矣爲君者有此心以待人接物則自然坦易平直疑忌間隔自然不生而凡深憂過計亦無所用矣故至誠之道大而天變之可回小而豚魚之可信微而僕臣妾禦之委其心下而匹夫匹婦之得其情以之而事宗廟則精神自相流通以之而臨朝廷則念慮無有隠伏以之而禦詭詐則詭詐之情將自窮以之而待智術則智術之技無所發故中庸曰誠能動物先儒又曰誠無爲幾萬物夫萬物莫不自有實理以吾實心而行之則萬物可動也故實理之所在不待於有爲有所作爲則非至誠矣昔人有言於唐太宗曰執理不屈者直臣也畏威順防者佞臣也願陽怒以試之太宗曰朕方以至誠治天下不爲也夫詐行於已將何以動物徒勞其心而不得其理也然太宗欲屬大事於李勣而左遷之則猶有不誠者焉而李勣聞命卽行則亦有以窺太宗之心矣故君臣之間洞燭以肺腑相照以肝膽相激以恩義則中材之人皆可使爲君子之行茍貌定而心不然外諾而中不許上之心非眞實則下之心懷猜疑如此𨿽曰仁義道徳之士莫不愛其君亦將無由安其身無自效其忠矣故作天下之士气尢在於至誠

一內外四

善乎諸葛孔明之言曰宮中府中俱爲一體陟罰臧否不宜異同使內外異法也夫國之本在家豈可自爲偏私使內外異法哉一念之偏茍積而萬物之理莫正一竇之涓滴不塞則將爲洪波寸薪之餘燼不撲則可以燎原易曰履霜堅冰至言陰柔之長有其漸不可不愼也六經所稱述漢唐宋之興廢可以鑑已故嘗論夫君道配天后徳配地天無不覆不私於一物也地無不載不偏於一物也君以治外後以治內法乎天地順乎陰陽也天尊而地卑陽動而陰靜靜則無所爲卑則無敢抗故君無所不爲後則聴順於君焉君不敢以自私一聴之大公至正之法焉僕臣侍禦𨿽甚愛之婦寺宦妾𨿽甚憐之一有弗正不得以私恩而蔽之何則法不可偏而公不可掩也然則居疑丞輔弼之任者豈可曰君之家事臣不敢幹於外哉譬如一家之中父母所作茍或未當爲子者當曲盡其誠起敬起孝思所以平格婦寺宦妾茍不守其分以干於正以犯乎禮尢當及時匡正無使至於縱恣不可救也如一家之中婢妾女子行其非間得罪於父竊柄於母爲之子者尢當再三白父直逐去而後可毋使失節於宗族起怨於親戚遂使豪奴悍僕盜鎖鑰啟扃鐍竊契劵以招外侮以爲亡家之本也又如人之一身寒暑傷於外者藥之必易癰疽結於肺腑者療之必難若又無良醫不峻其戒約聴其耽嗜於酒色慘酷於滋味而後砭其肌膚炙其肢體徒盡其心而無救於敗何益哉

厚倫理五

五常之道本乎天理具於人心人之所以爲人者以其有此也君之所以爲君者以其職此也故人心不可一日而無此理天下不可一日而無君六經所載莫非此道周之衰其道乖孔子作春秋以正名分亂臣賊子懼而天下一治焉是則治亂之原在此矣故古之有天下者未嘗不以厚倫理爲先焉堯命舜以愼徽五典舜命契以敬敷五教禹之佐舜也汲汲焉以三事爲務而三事則以正徳爲首成湯建中以表正萬邦中卽此理也武王建極以惇典庸禮極亦此理也徳莫髙於堯舜功莫大於湯武而所以治天下者舉不外於此蓋以爲天以是理賦於民使民不失此理則君之任也故曰天地萬物父母亶聰明作元後元後作民父母民不得縱欲以敗是理徒有君焉耳一日無君則戕賊姦宄並作民無以安其生縱而不治則夷狄而已矣禽獸而已矣故並立乎天地之間者君與此理也嗚呼天理之在民心亙古至今不可滅也斯民也卽三代之民也富而教之豈非民之所以賴乎上哉作而興之躬以導之漸摩之以嵗月防範之以教化維持之以亷恥夫夫婦婦父父子子近而兄弟之親旁而故舊大臣逺而四海萬邦皆有待於人君之推恩焉孟子曰親親而仁民仁民而愛物詩云刑於寡妻至於兄弟以禦於家邦自三代以至於今其興廢靡不由玆者也愼之愼之

教本五

躬禮讓一

孔子曰能以禮讓爲國乎何有夫讓者理之實也言以禮之實爲國則何難之有於乎干戈鈇鉞可以取天下而不足以治天下慶賞黜罰可以治天下而不可以定民志尊卑貴賤可以定民志而不足以善民心欲善夫民之心者惟在於躬行禮譲焉譬大河之水決之爲渠疏之爲溝散之爲澮瀦之爲澤蓄之爲陂塘皆足以爲利茍壅而不導則懷山阜圮城郭污稼穡漂室廬奔激衝射泛濫汨沒無不爲害矣故水可導而不可遏民性亦猶是也善導之者因其有恭敬辭譲之心使之曲折周旋於事親敬長之節升降拜起於籩豆罍爵之間乖爭淩犯之風不作而和順從容忽不自知其造就之渾化也不善導之者使之積而爲怒目疾視之勇挺而爲奮袂攘臂之習放而爲醉祼忘形之非或委而爲頹墮或靡而爲燕安或卑而爲佞諛或蕩而無所羞愧或忍而至於殘刻皆率先之不謹也天下之人豈有不善之性哉在乎上之人導之何如耳誠能躬禮讓於上薫蒸陶鎔俟其自化漸摩涵養俟其自成積之以久俟其透徹周徧身與之相安事與之爲一淪肌浹髓而禮樂興矣宋胡氏有言人君躬行於上公卿表式於下以明習人倫爲要此三代教化之實也吁世有古今理無古今心無古今教化之實行三代之治決可復

立亷恥二

善乎管子之言曰禮義亷恥國之四維四維不張國乃滅亡嗟夫亷恥乃國家之所以防民欲也禮義不興則亷恥不立亷恥不立國家之大患彼貪墨諂諛頑嚚鄙鈍者𨿽堯舜之世豈能必其無一人哉惟堯舜之世教化行故禮義明禮義明故廉恥立彼貪墨諂諛頑嚚鄙鈍者𨿽有之不能惑眾不能亂俗不能妨賢不能病國也內而三公曁百執事外而牧伯庶尹莫非忠正盛徳之賢淸修偉節之士故在下者𨿽有無恥之資恆不得施其無恥之技三代之盛皆用此道秦之亡在乎亷恥之不立也夫民之所以尊君親上而效死於節義者徒有詩書之道以立君子之行以明小人之志焉耳烏有詩書可焚而君子可坑乎哉詩書之道廢則君子小人無以辧矣故秦之亡極其速漢之興至文帝躬行長者開遊學之端公卿大夫風流篤好恥言人過而漢之治庻幾成康之盛殆成帝之後王氏竊柄上下之間佞諛成風然終不足以亡漢者以文帝躬行之徳未泯也光武一呼四方忠節之士爭起而輔之而激濁揚淸之道光武有焉明章之世尢知尊禮師傅故炎祚𨿽微士气益厲迨多士云亡漢社遂屋由是論之有道之時正人揚於朝而無恥者格其心顚覆之世小人肆其威而君子屯其澤威肆於小人者法必亂澤屯於君子者國必亡董子曰量才而授官錄徳而定位則亷恥異路賢不肖異處矣夫用君子可也而小人亦用焉退小人可也而君子亦退焉如是則賢不肖混淆民固未知君子之決可爲而小人之決不可爲矣民無定向俗何由美夫三公六卿天子所攺容而禮貌之者也固不可輕進而亦不可輕棄惟賢則立之於位旣獲罪則退之以禮所以重朝廷而習見眾庶此賈誼所以言之於文帝也然則爲今之急務莫若待君子以有禮置小人於無用不妄尊賢不濫罰惡則爲善者有所恃而不懼於非辜爲惡者有所懲而不得爲僥幸則人人攺行率徳知所羞愧矣

重學校三

不素養士而欲得賢譬猶不耕而待獲不琢而求文不可得也易曰聖人養賢以及萬民夫養民莫先於養賢養賢莫大乎教化教化與賢士同一消長賢士與治道同一倚伏教道明則賢士眾賢士眾則治道得故有意於治道者必重夫學校焉論語曰旣富矣又何加焉曰教之孟子曰飽食暖衣逸居而無教則近於禽獸聖人之憂民未始不有以教之者三代治道之隆系乎人材之盛人材之盛系乎教化之本原素立也漢帝之興東徵西伐戈未及投而過魯一祀有耿其光唐太宗削平僭僞大召名儒累幸太學是二君者皆曠世之英主也方其偃武之餘不暇他及而切切然知尊聖人重禮教者豈有他哉誠以天下之治有待於賢士故浚其源以永其流漑其根以俟其實也向使漢之文帝唐之太宗得三代之眞儒如孟軻氏者居中國而授之室養弟子以萬鐘之祿上則人君師之而不臣下則公卿大夫躬率先以受教以周孔之道而易黃老之言以修齊之術而去詞章之陋以誠意正心之要而黜其好大喜功之心則唐虞之治又何以過之哉𨿽然三代之學皆所以明人倫也人倫明於上則小民親於下若夫審科第之多寡以驗教導之能否視文詞之優劣以定祿位之髙下則於性命道徳之原必不講矣以華藻爲髙致以質實爲庸愚以力行爲虛文以才幹爲先務則明徳新民之功必不究矣故所重者在此則所輕者在彼矣所務者在此則所趨者不在彼矣此三代之教所以異乎此方今朝廷教養之意超軼前代爲之學者固當知所以爲學矣選天下之眞儒以師表太學擇太學之賢士以分教四方徳行文藝本末兼舉務收逺效不求近功此今日之急務

務實學四

朝廷欲得眞實之才當先去夫華藻之學天下之大豈無實行之士哉在乎上之人教之養之取之何如耳教之必實養之必素取之不茍則眞實之材得焉成周大司徒以鄕三物教萬民而賔興之先之以六徳次之以六行參之以六藝莫非詳於行實切於日用者其教之可謂實矣自家塾而黨庠而遂術而國學禮樂詩書弦誦舞詠開導之也周防範之也至動蕩鼔舞之也有節其養之可謂素矣命鄕論秀士升之司徒曰選士自選士之秀而升曰俊士自俊士而造士由造士而進士論定然後官之任官然後爵之位定然後祿之不茍虛名不求近效其取之可謂詳矣教之實則學無不篤養之素則徳無不周取之詳則不材者無所進自鄕舉裏選之道廢而後世教養之方取士之法不可復古矣然漢取士諸科猶云近古至隋一變而爲科舉歷代守之天下學士靡然從風競浮文以勝質侈虛詞以勞心刻冰爲工鏤朽爲巧根本之學盍亦用心焉哉故以愚見觀經義論策以爲取士之一端則可也以爲天下教養之格律則不可何則天下之材器局不同資性各異恭愼質實者或短於材華文思新奇者或渉於輕佻操守有餘者智謀之不迨正直過人者材幹之少虧近又觀之北方之學者或長於講說而疎於詞章南方之學者或略於性命而優於文詞長短巧拙固各不齊豈能舉天下不齊之材而使之盡爲文章之士哉措之政事行之事業固不可用無學之人然飾詞於虛誇者非學也又何益於實政且能經義者謂之成效不能經義者謂之不成效愚見不成效者固不少而號爲成效者未必盡通經義悉曉古道也朱子曰自隋唐專以文章取士而尙徳之舉不復見矣積至於今流獘已極其勢不可以不正然則何苦而舉天下教養之費以循積久之而不圖實效也歟成周三物皆非文章孔門四科各因其材爲治如成周爲教如孔子亦云可矣今欲使鈍者皆銛質者皆文則是將求勝於三代求過於孔子矣吾未見其能然也朱子之說不得行於當時而積習之獘曾未攺於往日故愚見以爲宜於當今而垂之永久者莫若漸攺隋氏之陋稍復成周之制以三物之教而爲四科之設豈不爲一代之盛典哉若夫擇師道之賢盡董勸之勤則又在夫上之人焉有二程之教而後有二程之學者有安定之教而後有安定之門人倘曰可以行之風俗教化或者其有小補云

惜賢才五

賢才之在天地間良不多得也培植之勤而後成旁求之周而後得相得而後用不相忌而後成功明君知其然故保養賢才如防四體漸摩之薫陶之浹洽之以恩澤鼓舞之以教化董之以躬行之術其培植之可謂勤矣然而不見用焉猶虛器也於是擇而用之而不能得其尢異者則又察之於疇人之內考其言詢其事觀其進退然後用之求之可謂周矣及其用之也不稱欲焉吾所欲爲往往違意而逆心然後又察之不爽於事而協於眾情且有功焉其心專一忠愛久著誠賢材也於是歡然相得而後能成功進一賢才如是其難何可不加之意以愛惜之也疎之恐其太逼非任賢之道也疑之恐其太專非任賢之道也聴之惡其太切非任賢之道也一行之或玷也察之必加詳不委之於法焉一語之弗侔也察之必加詳不委之於法焉一事之弗當也察之必加詳不委之於法焉短之者交至恐其媒糵之也毀之者無實恐其攟摭之也公道以自持或仇怨之者至矣正直之不阿或羅織之者至矣故明君往往推誠以待之肝膽相照肺腑洞燭小人自無罅隙之窺瞰君子得以展布其四體矣且天下之小人無窮而天下之賢才有限也今日退一小人明日退一小人退之不已小人自然無幾矣今日去一君子明日去一君子去之不已則君子自然無幾矣小人得志則中材以下可以爲小人者或變而爲小人君子得志則中材以下可使爲君子者或慕而爲君子世道之升降其幾又在此焉然則進退之際可不愼歟譬之種樹者自萌蘗而拱把自拱把而連抱勤勞非一日之功求用在十年之後髙山峻壑萬牛引重千夫助呼致之不易也乃一旦棄之以寸朽聴慵奴惰僕薪之以斧斤曾一念前日之辛勤哉故賢君每思培植之非易自然愛惜之深至

治本十【闕五條】

任賢一

治天下之先務在於任賢而已使三公得職者天子也使六卿得職者三公也至於使百職得其人者則又在乎六卿之與天官也以一人斷之則可以一人理之則不可故人君勤於求賢而逸於得人焉夫端表則於六曹之地者非三公乎三公所以贊畫天子以進退天下之賢者也天下之治亂在眾職眾職之得人在天官天官之得人在三公與天子故三公注意於天官天官注意於眾職吁知人至難也明有所不照知有所不及以張柬之之知而處武三思不如薛季昶以司馬君實之賢而知王安石不如呂誨則廣覽眾聴乂用賢之先務焉故天子之體當委任而責成功所委者當則所用者精茍眾職弗理咎在六卿六卿非賢責在三公臺諫可得而言之天子可得而察之公論可得而退之天子常擇三公三公常擇六卿六卿常擇眾職大綱舉於上眾目理於下用賢之道得矣

辯邪二

李徳裕曰正人指邪人爲邪邪人亦指正人爲邪在人主之辧自古人君之用邪佞未始不以爲忠良也其棄忠良未始不以爲邪佞也漢武帝明君也以公孫爲賢相而黜董仲舒之正學宋眞宗賢君也以王欽若爲厚已而黜宼萊公之梗直彼二君者猶然何況夫唐之徳宗不能覺盧杞之姦邪哉故君子之退小人必因君心之明小人之排君子必由君心之惑夫啟君心而使之明者君子難爲功蠱君心而使之惑者小人易爲力君子之事君也君心所欲必不順而從恐陷君於非禮也君心所向必不阿而逢恐陷君於非義也其愛民之心常勝故不肯剝民之利以市寵其憂社稷之心常切故不能循君之意以固位其畏名節之心常在故不能竊君之位以茍祿其慮事也周而宻其忠愛也實而深不可誘以利不可屈以勢其肯爲佞諛以要君也哉內不懷阿附之心外不爲諂諛之行自非君之知已其勢必疎疎故小人之排君子也常易小人之事君則不然常有以窺夫君之心思所以中其欲黙揣其機之未發逆料其意之將萌君意所在常先事而迎君心所向輙乘間而入君所惡也則窺宻而致毀君所好也則湎顏以爲譽意在黷貨則竭民膏血而不顧意在窮兵則危國社稷而不卹意在重刑則怨入骨髓而不問或以色欲或以土木或以封禪或以神仙思中君之欲以惑君心之非以保己之富貴無不爲己君心旣攺政柄在手於是杜絕言路掩蔽聰明羣小而蝟集一倡而百和其勢必至於殺虐忠良屠害宗支使己之威行而人莫敢議君之勢孤而巳日見親又其甚至於人君父子夫婦至近之地其情有不得相通者吁可畏哉故小人一進鮮有能退之者自非人君能辧之於早後將噬臍莫及矣唐宗末年天下大亂乃悔曰吾不用張九齡以至於此遣人祭之於曲江夫何益哉漢之恭顯唐之李林甫宋之秦檜凶虐令人切齒當是時非無忠良𨿽刳剖心膽其如君之不悟何然則生於漢唐宋之後者可以鑑矣

親親三

維持國本莫良於封建維持封建莫良於親親傳曰親親而仁民封建者亦帝王推親親之恩以仁民也上古制治保邦用此道焉故久而不亡其亡非封建之失也失親親之道也夫王者之有天下不敢私之分封子弟使之各保其土以寧其民爲之諸侯者亦不敢私之爲天子守其土疆以保其民上下之間如木資枝榦以防其本根資本根以榮其枝榦枝榦剪必傷其本本根撥必悴其枝榮悴相系豈得自獘其防反戕其本也哉是故伐大木者必先落其旁枝毀人國者必先殄其同類先王知其然於是內外相維首尾相制內之權足以弭外之變外之勢足以戢內之姦彼有所畏而不敢肆此有所忌而不敢發長治久安之道莫良於此故曰維持國本莫良於封建也叔伯昆弟自祖宗而視之其始本一人之身自一身而視之固皆手足股肱也居一家之內合一人之身當使其身之气脈常相流通或壅而爲疣贅或結而爲癥瘕滯而爲跛防舒而爲痿痺皆其气脈之不相流通故疾見於身不得爲完身是不謹疾之過也昆弟叔父之親彼此常相知不至有猜疑心志常相通不至有間隔恩意常浹洽不至有疎忌則籓籬堅固孰敢趾其垣穴其基而毀我墻壁也歟故保封建莫良於親親也或曰周之衰諸侯相侵伐無寧時天子下同於列國封建之失如此吁此非封建之失也親親之道不行也危而不知持顚而不知扶上則並禮樂徵伐而忘之下則並禮樂徵伐而竊之然猶足以久存者枝榦𨿽彊終不足以撥其本根也及秦滅周諸侯莫顧周亡而諸侯隨之本根旣撥枝從而亡勢所必至也秦懲此失列而爲郡縣楚人一呼而亡秦若反鋤以振朽枝此無枝榦以蔽其本也漢懲秦失大封諸侯王又脛大於腰指大於股之病又失其中道也然有如文帝篤親親之道吳楚之禍何自而發哉鑑亡秦而制封建懲周漢而篤親親治天下之道不能易也

愛民四

孟子曰得天下有道得其民也得其民有道得其心也甚哉民心乃天下之本國之元气也本蹶必痿气竭必亡失民者滅得民者昌夫自古有數百年之天下者必其有數十年愛民之實政深恩厚澤有以固結其心而不可解焉故後嗣子孫𨿽不免昏戾而未至於斵喪前人之澤者其民皆不忍去蓋培養之固根本植立不可得而揺動之也故欲保夫天下者莫先於保其民書曰民可近不可下又曰可畏非民懼之以刑則愈犯臨之以威則愈慢縶之以法則愈肆愚之而愈智暴之則離遏而不通則潰惟其有可畏此其所以不可下也不下之則所畏可無嘗以周秦之事觀之周積仁日弱而歷年最久者得其民而又得其心也秦積威日彊而後世笑之者秦得其民而不得其心也秦用法如雷霆視夷三族如撥餘燼然然民不畏刑刑卒不可措姦卒不可止是懼之以刑而愈犯也秦皇虎視四方威行天下三十七年可謂極矣然而傭耕之氓敢輟鋤大言而不顧是臨之以威而愈慢也罰及棄灰禁及同室內息法不可謂疎然而挾匕首於殿上奮鉄錘於沙中者未聞有畏縮之態是縶之以法而愈肆也焚詩書烹學士以愚之而良平之徒其智出乎學士之表愚之何可得欲富其國而取及錙銖一旦四方蜂起遂不可制暴之安可施以六國之地入秦而六國之民智者無所謀勇者無所施目相視而不敢開其喙則又有心非腹誹之誅於是蓄憤而俱發者若鼓奔濤而決壊堤而秦莫如之何矣遏之安可爲此秦之所以甚可笑也文武周公之道則不然懷之以徳而民莫之犯齊之以禮而民莫之肆坦易平直而民莫之防開其智使之盡格物窮理之道修齊治平之術節其力使之鰥寡孤獨有養通其情而同其好惡使之有所庇倚是以仁心仁政浹洽周徧民之歸之如赤子之慕慈母𨿽絕衿去之亟走而從焉然則有天下者將何所懲懲秦可也將何所法法文武可也夫爲國莫先於得民心愛民莫先於行實政實政莫先於用仁賢舉文武周公之道世世守行之未有不長治久安者也

敬天五

人君常存敬天之心則萬幾可理所居之位天之位也不敢怠其位者敬天也內外百辟天之職也不敢曠其職敬天也四海萬民天之民也不敢下其民者敬天也凡天所敍之典天所秩之禮天所命之事無不順乎天則天意得矣書曰皇天無親克敬維親詩云敬之敬之天維顯思夫知天之無親則不敢不敬知天道甚明則不可不敬不敢不敬者畏天也不可不敬者知天也知而畏之則能順乎天順乎天者必得乎民民旣得矣天下孰得而動之哉且天者理而已天人相與之際不可以不愼爽於理者拂於天故人事之得失天道恆應焉況人君者父乎其天母乎其地天之眷君不頃刻而忘猶父母念子不斯須而捨一出往之間而昊天及焉一遊衍之間而昊天在焉蓋天體物而不遺也豈可謂其髙逺不吾察而有怠忽之心哉片言茍善天聴伊邇感應之理眞猶呼吸之相通者也故聖哲謀肅乂而雨暘寒燠風應焉致中致和而位且育焉此無他吾之气卽天地之气吾之心卽天地之心也故人君興一念以敬天其精神常與天地相爲流通湯六事以自責而大雨遂至太戊修先王之政而桑谷爲祥此感彼應何其速也由是觀之天人相與之機宻矣且湯與太戊豈必有乖政也哉而所值如此者如人子之所行罔有過失而父母猶時震怒以恐懼之者固使之堅定彊忍不至有非心也且天意所在多非人之所知如老成之人慮事有非後生少年所識室家𨿽安寧而思患預防之意常先事而丁寧憂愁衣食之念嘗預期而告報蓋愛子弟之心無所不用其情也子能只順之則父母防豫矣漢文帝治平極盛之時而日蝕地震之變不減茍文帝不能只順安知無咎徴之應乎惟文帝能只順故有其象而無其應也唐明皇安史搆亂之極而天變略無蓋天意稍厭絕之矣明皇卒不省悟乃至於亂也故天變之見不必皆有徴而天變之無未必不可懼茍不務修徳或專行厭勝之術或故作其事以應是不惟不知天意且欲求咎徴之必應也況一陰之長嘗左陽盛之時而一陽之生嘗在陰極之日人君居極盛之時當思持盈之不易遇亨嘉之運當思保泰之爲難先事而憂則無可憂之事矣思患而防則無可防之患矣愼終如始敬之敬之

泊庵集卷二

欽定四庫全書

泊庵集卷三

明梁潛撰

記

竹所記

梅岡南塘之上渡石橋並淺堤回紆而後入者王君伯亮之所居也地不盈畝屋數椽而竹數千竿過其外者徒聞雞犬之鳴吠童稚之語笑機杼之聲啞啞然而居人煙火在其中者不見也桑樞蓬戶俯而後入仰而視之則長梢直節上拂乎云漢而煙霞雨霧紛披挺拔防迷蔽虧之狀頃刻而變萬殊而或淸風徐來卻鄰父之儂談止童子之餘誦拂衣宴坐而聽之則四壁之外如絲簧金石之互發而澗聲鶴唳與夫樵者之歌牧人之謡若呼而應響而答者君蓋樂之而自號之曰竹所君簡易抗直不妄交扵世其人非負淸情雅況者亦不至其門予嘗過君君葛巾黎杖練袍無緼而油然自得因與予觀竹入其室予笑而問之曰君室中何所有也君笑而答曰山珍海錯之奇熊蹯豹胎之羙吾無有焉至於釣登巨鱗瓢貯芥薺酒湓盎而午熟雞啄黍而秋肥則吾有也因取酒酌之醉而後論其先世豪奢盛羙之事而今未嘗見矣蓋竹之東舊爲寅賔樓樓之下爲濯纓之亭其外爲駟馬之門其北數十步卽梅岡梅岡之下爲萬丈樓宋丞相信國文公爲其五世祖約齋先生書履恆謙益四徳在焉當其盛時連甍疊檻花木之富賔客遨逰之樂殆無虛日及其廢也一旦丘墟蔓艸禾黍生之過者莫不慨然嘆息於乎盛衰之來亦誰能拒之而人情不能無忻戚也君及見其家盛時今老矣乃泰然安扵窮約如此豈非貧富不易其志者哉夫竹不以寒暑攺其節君不以窮達易其志則宜乎君之愛夫竹之至也至其居之安樂之深浮防污濁之表而外累不足以介乎其中則君之獨得又有在扵竹之外也君不以言於人人亦少知之者因書以爲竹所記

淸風樓記

都城之浩穣天下之防也萬夫之塗百貨之所通行者肩相摩勢不得回還而文鼎之所居尢甚因築樓髙出闤闠以周覽乎四方以脫煩扵紛埃之表中書舎人王君孟端予友也爲冩竹數千竿扵樓之四壁君扵竹甚自惜獨扵斯樓寫之如此其多也蓋其意酣气適振筆迅掃如驅龍蛇而出乎風雲雨霧之中挺然而直節放鏘然而爽籟發使登之者觀其勁正防出之操如見夫壯夫烈士之形容如長林大谷而幽仙羽人卒然而相遭使人神情變易思欲與之處而百慮皆化何其羙也扵是君與文鼎飲酒其中酒酣顧四壁若淸風颯然而至者因以名其樓明年君以扈従來北京爲求予文記之曰淸風樓者予所冩竹在焉予嘗要君冩而未之得也聞而異之曰夫何爲得此扵君也哉君亦囅然而笑之因爲之言曰夫人不汨扵富貴貧賤則舉天下之故有不足嬰其情者浩乎其自得超乎其莫與之偕如昔之務光魯連嚴子陵陶元亮者其淸風固油然扵六合之間而無窮也而今不可見矣君獨振其髙韻以見扵所寫之竹蓋亦寄意於此矣及其於文鼎也又以其情好之所鐘意气之相合而不自覺其傾寫之至焉人固莫能測也世必有防其意扵忘言之表者哉而非予之所能盡知也君爲人气岸髙邁若不可俯仰一世文鼎與君交厚靜直退然工扵冩山水善書而能賦而混其迹扵市區膠轕之鄕於乎彼其汲汲於得失之際憂愁思慮日交乎其內則𨿽離世以獨立絕俗以自髙亦徒見其迹耳夫何足道哉

芙蓉山房記

憶昔放舟靑原白鷺之間望文江數十里外郁然而秀出者芙蓉峯也雲霞開闔羣山環而向之而莫與爲匹者世傳其下多丹砂空靑琥珀之類又云其山卽幽獄故又名天獄云扵此逮系鬼物其爲繆妄甚矣然好怪者尢喜傳其事郡誌所紀亦以爲實然不知其無是理也於乎有山如芙蓉而不能遨逰升降於其中以攬取其淸勝乃信其誕妄繆悠之說如此其亦可笑也夫廬陵數百年來忠節文獻之盛天下莫不仰慕希冀以爲山川神靈實生此魁傑之才皆想望覽見其勝有未暇者則以爲恨獨胡氏居此峯之下累世矣今有初又因以名其所居之山房蓋不以其積玩之熟而忽其可羙不以其飫見之狎而厭其可愛其亦喜之至樂之深所謂繆妄不稽之說者自不足以奪其恆好之情而他人之仰慕希冀有未暇者有初得而専之也不亦快也哉有初系出公霸之後忠簡剛簡之餘烈殆與此山俱髙不泯山之巓老子之宮巋然而立好奇之士常至其上以周覽其四旁其必有指胡氏之居問其先烈而慨然動夫髙山仰止之嘆者乎有初之子【某】來京師因翰林庶吉士胡防求予爲記遂爲之書防有初之従子也

世節堂記

吉水曽希升之來京師也従其舅氏翰林編修周君孟簡過予因慨然流涕而言曰遭家之不幸凡三世皆以夭歿曰明輝予曾大父居中予大父而仲持予先君也三世娶皆周氏周氏裏盛族曾祖母西園先生方大之子寡居時年二十八祖母元東宮說書志逺先生之子方大子也寡居時年二十七予之母則子敬之子又志逺従子也寡居時年才二十二三母皆以節自守獨予曾祖母之歿久矣幸二母康彊無恙方將以其事聞於有司以干旌別之典而非二母志則有所不敢又恐其終遂泯然無以表見扵世則不孝之罪大矣因以名其堂而求記於先生斯二母志也謹介於舅氏以請予聞其言而悲之夫三代盛時內教之修自閨門鄕黨達之邦國以風化天下故不獨公卿大夫之家𨿽庶人女婦亦皆能躬蹈禮節以之而自防此其教使然非其質之能然也三代而下內教不行閭巷之女婦無所取式茍有足稱者非其教使然其質之能然也由扵教𨿽中人可使爲賢由其質𨿽賢不能保其無過然則後世女婦之行有足稱者豈不尢難也哉曾氏之母同出於一門無間扵三世蓋又曠世所未嘗見者至欲泯晦不願以聞扵時此𨿽士之明禮義審於輕重內外之分者尢難之也方女教無聞之後而有如三母之行是宜爲之書不獨以著三母將以警勸千世也希升爲人循實其逺祖三聘三鳳當宋季世皆有卓行三鳳當時目爲僞學在呂祖謙三十一人中者也志逺爲東宮說書時其母命之還卽日辭去不顧當時之賢者皆髙之兩家先世風節凜然如此三母之行固有所薫漸而然哉因並書之俾以記其堂

勤有堂記

世之愛其子者嘗有無窮之計而尢自以爲得者金珠象犀貨寶之積居室輿馬之富使其子終身不至於窮乏然不知金珠象犀之寶相遷徙貿易扵世者無已也多藏厚積鮮有不至於敗者六經百籍聖賢之訓天地萬化之理備焉探之極其深而人不以爲過索之窮其源而人不以爲侈充積之極盛而人不以爲泰顧所見之下者寕以此易彼及徐而計其後也卒爲世笑之亦何其不思之甚耶平昌吳仁濟取韓文公所以訓其子者名其堂其意拳拳焉望扵後之人者甚至旣而其子紹生舉扵鄕登進士第以選爲翰林庶吉士所以慰其親之心有在矣明年仁濟來視其子於京師畱數月將還平昌求予文記其堂其意又欲以勉夫後之人也仁濟遺其子者如此而其子卒由是以顯嗟夫彼屑屑於金珠象犀輿馬居室之遺者果能使其子守之而不見奪扵人者乎不獨不能使其子守之𨿽其身欲守之以老不可必也然則以其身之不可守者遺其子倘來倐忽不知其不足恃可謂天下愚人也哉仁濟之識量其過扵此逺甚遂爲之書

竹軒記

進士顏大和爲令廣東之四防縣凡六七年不他調因卽公宇之後爲軒而種竹焉少暇輒退坐於軒中蓋瀟然不知炎風瘴雨之爲煩毒也其髙雅勁正超然獨立之操若與此竹相賞扵遐僻之邦而其凜然虛心寡欲之气騷人逸士所自負而髙者將皆兼取而並有之其爲可喜豈流俗之所能及哉予嘗爲令四防知其民之難治大者挾其气以豪小者負其忿以爭臨之以威而不勝其詐之售也撫之以恵而不勝其威之防也甚則阻山谷以自比蠻獠而吾號令文法之具皆莫之施茍未能淸心寡欲以臨之則鮮有不至於困者況望其能肆情一軒以翫其所種之竹如大和者耶大和有暇日以自適其情扵一軒如此其爲治又可知已大和來京師因其友翰林侍講陳杲之求予文記其軒予嘗喜淇澳之詩所以托興扵緑竹者言君子學問之力自治之嚴道盛徳之至善而後申之以有斐君子終不諼兮者言其有是君子之實而民之不能忘也其寄意扵竹皆君子成徳之要道大和其志扵君子之道者也治一邑固不足以著其志然未有不能其小而能其大者大和誠有以愛其民將見其民愛之而不忘視其竹猶召伯所憩之棠也其有已乎哉予不能忘四防大和又告予以其民有不忘扵予者故爲書此俾記其軒其民秀而文者多讀予記庶防又知予情者耶

洞慧觀記

廬陵城四面山之踴躍而出者如虎豹麟鳳之壯麗𨿽數百里外皆可見也獨附城隠然如偃月之狀者曰月山山之小者最近而其地實勝附山而爲之居者洞慧觀也先是元大徳中郡人劉宜中爲營此觀旣成又盡施其貲且棄家従觀之道士陳秋崖者學道其中以老焉宜中號無隠時又有徐石心者山東人聞無隠名而來爲之徒於是洞慧之勝層宮邃宇渠渠然逰覽之士相接迹扵其時及元之亂棟宇像設日就毀剝歷數世防七十年至今主其觀者歐陽梅溪也梅溪不溺扵其流讀書賦詩授學徒於月山之中而扵驅馘邪祟之術尢髙一日發其所有資復營建之自殿而廡而門以及三淸羣眞之像皆完而飾之繚以周垣樹之松栢旣又爲燕息之所賔客之廬鑿地爲池引流而注之藝蘭於室種竹扵堦聚圖書於庭凡可以資其奉養者無一不具焉加以太平之久松栢之植者日以茂宮室之營者日以備四方之逰者日以廣扵是洞慧之勝視舊爲有加永樂十四年冬其裏吳道來京師因胡紹武求予文爲之記予固同郡人而未嘗造月山聞道紹武道其事爲躍然想見其處夫道家之說以虛無恬淡爲宗以鏈气化神爲本至其爲法以呼召風霆驅役鬼魅禱祈寒暑則亦欲以兼濟乎萬物以爲之用著其功扵冥冥之中而不欲自逞於時此其教之所以然亦其流習之久非一朝一夕之故也若其廣大宮宇以自植又系其徒之材如梅溪者是已梅溪歐陽氏之賢者也𨿽放迹黃冠而志有足尙歐陽氏之在廬陵者無聞矣而梅溪又失之此而彼得焉吾重爲歐陽氏嘆也書以鑱於石俾後之人知洞慧之廢而能興者自梅溪始知其廢而興之之難則知繼而守之者其不可以易也夫

坦端堂記

故吏部尙書劉公崧以老乞致仕髙皇帝許焉旣賜之還又寵之以詔公歸築堂於私第之左名曰坦端之堂蓋取詔書坦懷端志之語云於乎髙帝扵公眷顧之厚終始不替至於名成身退而寵眷益隆宸翰寶章之輝煌然照於蓬蓽君臣相與之際亦何其盛哉始公由儒生見授兵部職方郎中拜北平按察副使攺禮部侍郎權知吏部尙書事文章功業並著於時位望隆矣而謙卑如未嘗仕然不矯激以絕物而行益峻不詭隨以同眾而眾莫爲之異一扵誠而安於命公之所以簡在上心者其以此也自古人臣不受知扵上不足以行其志扵下髙帝於公知之深故一語而盡其平生𨿽堯舜之知人無以異也此公之所以拳拳不忘旣去其位而猶有以名乎其堂焉公歸之明年復以司業徴及公之卒恩章尢篤生榮死哀古今有如公者亦少矣公所居曰珠林距泰和城五里公歿未防其居不治者久之一子又早喪其孫曰並長知學能世其家因攺築其堂而新之蓋距公之沒已三十年矣於是瓊州守王君伯貞爲大書其額而並以請記扵濳潛自童子時嘗拜公扵牀下公不以其童孺加撫愛焉蓋嘗慨念公之不可復作也因爲之書俾以記其堂云

皆春堂記

天地以至和之气育物於春凡物之勃然以生扵春者皆此气之充也屈者以伸郁者以暢挫折而衂伏枯槁而困悴茍遇其時莫不奮然昭蘇蓋天地之心造物者之仁固如是也然嘗黙求其故其所醖醸以成此气之和者亦深矣窮冬寒沍霜雪之至嚴淩厲凜冽摧而迫之以斂其生意者無遺毫髮使其時摧而斂之者有所未盡則發扵春者亦安能溥博暢如此其至耶君子之道常使造物者之仁存乎其心天地之和萬物之春常與之接蓋防乎仁道之流行矣然其學未易以至也鎭江有學醫之士曰何彥徴挾其術以涖扵大醫安靜不妄其气甚柔其術視古兪跗不異所謂鑱石橋隠案扤毒熨搦髓揲荒之法遇所當施輒發其技而不少止夫然故噭號而呻吟苦痛而無聊者皆得恬然以安嬉然以樂其生而皡皡然以卽夫泰和之域若有契夫造物者摧落髮舒之妙也彥徴於是名其堂曰皆春而以求予記於乎彥徴及物之志亦何其哉病者得愈彥徴爲之喜如萬物之暢達而接乎其前所謂皆春者不待言可見其意吾獨惜乎世之不遇彥徴者多也豈獨不遇彥徴彼隠忍姑息不彊委一朝之苦而寕抱終身之痛見者爲之悲酸蓋遇彥徴而不用其術者之尢多也扵是爲記其堂而嘆息焉

止齋記

予舅氏陳仲亨先生居泰和城西栁溪之上因其故廬爲室而名之曰止齋蓋陳氏之先世常顯矣方其盛時賔客騎従之眾然常隘其閭及遭離亂無一瓦之覆而先生之兄仲述復以進士遭逢聖主爲名禦史於時陳氏子弟之進者亦浸浸乎盛矣然先生方慨然嘆息以謂盛衰之相尋者倐往而倐至承乎其先者非不難而立乎其後者不可必也扵是低昂俯仰諧嬉以玩世同乎流俗不絕情以爲髙不矜气以役志而或淩厲振迅赫然以希夫過情之譽翹然以干夫非分之冀者未嘗有也以畏愼約其志以澹泊養其躬以禮義訓其後人且名齋以識其意蓋先生之年已老矣今年春其子公餘攺官棗陽教諭至京師屬予記其齋某何足以知先生也𨿽然先生孝友之行本乎其性而敏黙深識窮物理之宻微極思慮之精深人有所不及者其所以退然自托如此者豈無所見而然哉時行時止之說在易之艮可推見其隠而世之自取僨覆之患者常始於不知所止也然則先生豈所謂知進退存亡之道者非耶是不可以不記齋之前後有修竹佳花之植可玩而防而予之居與先生近顧何時従防其中以問所止之說耶

雲山艸堂記

贈奉議大夫右春坊右庶子建安楊公士羙今翰林學士勉仁之先君也公賢而有才略嘗被舉至京師上以其子旣仕扵朝遂賜之還所居在邑西雲際山之下因名之曰雲山艸堂公於此徜徉以終焉其歿又防年學士君思艸堂之勝而慨其先君之不作也以屬中書舎人王孟端爲冩雲山艸堂之圖且屬予記之君之言曰始予先君遨逰乎此山之中予時尙少也然而涉澗溪陟岡阜撰杖琴防壺觴之具下上乎雲煙竹樹之際予未嘗不従故舊朋友或與之俱往亦時時酌酒扵泉石之間醉而後見之扵詠歌者其音鏘然而其樂蓋陶然也長松修篁幹霄而蔽日松之聲翏翏然泉之聲淙淙然猿鶴鳴而巖谷皆應先君嘗靜坐而聽之有油然自得之意至其暇日呼予昆弟告以詩書禮義之訓勤力忠厚之意其言尢諄復而詳懇然自予之竊科目入翰林遭逢聖主眷遇之隆凡十九年乃得推恩先君贈典之加然賁於巖谷而先君與先夫人皆不及見矣顧寵榮之已至而中情之益悲乃追維疇昔慨幽谷之遐蹤思見夫艸堂之勝而淒愴怵惕無日不往來予懷者此圖之所以作也至扵予之悲有非圖之所能盡者子爲我記之於乎古之人不忍忘其親而思其居處笑語志意嗜好者無一事而不用其情學士君雲山艸堂之作豈所謂致愛而致慤者乎此其意不在扵山水之間也𨿽然玩其圖見其山川艸木如升乎其堂聞乎其容聲則思之所由興又未必不在斯圖也因備書其說以記之焉

醉吟樓記

予同裏劉仲良氏築居縣之南十里夏村之溪上有樓數間仲良日觴詠其中而扁之曰醉吟之樓時仲良年防六十矣予因念其壯時俊敏穎防之气英英然足以馳騁扵時而今老矣乃頹然自放扵山水之間且以醉吟爲足以適其意而大書以掲扵所居之樓上仲良豈固欲酣放以忘扵世耶抑固有同扵樂天之所謂醉吟者乎方樂天退居洛中龍門八節灘之上歌童舞妾賔客宴飲之奉何其樂也而其中情有不然者吟詠之意隨遇而見而悲慨憤嘆之發其意拳拳非忘世以逃於物外者之比也仲良喜飲酒以適其意憂悲愉懌之積亦時時見之扵詩然而屏居夏溪之上者則無所用其心於時也撫長松防茂樹非其交不與之接非其事不勞扵懷世蓋忘仲良仲良亦欲相忘扵一世此其情與樂天者異也𨿽然夏溪之上土沃而泉甘幽芳佳卉之植被逕而盈疇登其樓以望羣山之外則西陽三顧金華武姥聳立其前後仲良旣醉而吟扵此信足以忘懷萬事者乎予自縻祿扵朝以來北京於其意之所適有不能盡知徒慨念其山川爲之想象而嘆息焉仲良之子士皆舉進士今爲河南按察僉事求予記其所謂醉吟樓者因爲之書俾以告仲良尙以其所爲醉吟之什示予一覧也

淸白軒記

雲南按察僉事茹良玉取漢太尉楊震所以遺其子孫者名其軒曰淸白良玉世本晉陽人自元末客蜀之巴縣久不能歸遂家焉其地在巴渝之間今重慶府屬邑也重慶昔者爲明氏僭竊之都巴蜀之水至扵此而合下爲三峽千餘里而後出夷陵其壯且險天下莫之過也予嘗道經其地覽其山川因訪其遺老蓋太祖皇帝之定四方也最後乃取蜀方其用兵時一自漢中入取成都一自夷陵攻瞿塘成都旣潰瞿塘亦披靡不支遂直搗重慶明氏君臣旣系頸出降而兵馬糧餉府藏之貨財逺近屬邑悉封上於有司其地未盡煩兵戈故其民至今號爲富完其學者習扵禮義才充而气完仕於時往往取通顯者此豈獨其山川之髙深致然也亦其安集富完之餘遭逢太平之盛加以詩書之涵養而流風遺俗之未冺者因得薫其化而致顯榮扵時其材之成有自來也哉良玉蔚然有今學者之文詞而介然以古君子淸防之操自勵觀其所以名軒而想其意气之偉出豈不賢矣哉而豈獨如是而止也定其志而不遷充其所守而不可奪則見之扵事業者固將然照耀其山川無窮也則其所謂淸白者又何以異乎昔之人所云耶予自去蜀以來京師往還兩都忽忽防二十年志气之衰耗甚矣然猶常時想望其山川而思見其士之志節蓋其去之已久而與之接者益少聞良玉之介且潔而又居乎風紀之任足以行乎其志可愛也夫其可尙也夫良玉以求予記因爲本其山川習俗之故以記其軒

貞節堂記

貞節堂者泰和劉彥桓與其弟彥湘所以奉其母孺人之堂也劉氏爲裏鉅族彥湘之尊父曰仲堅好學負材其兄號吟所者尢豪扵詩孺人歸劉氏十年年二十八而喪其所天子二人長者才三嵗遭家多故播遷傾覆一門壯者無防存或勸孺人攺適以存二子者孺人輒大慟欲絕持之益堅卒撫其孤至於長大教之以至扵成凡四十有二年而劉氏之嗣賴以不墜者孺人力也夫節義人所難也士大夫非素明義理一旦臨利害之際鮮不失其所守女婦生長閨門乃能蹈之終身不失豈不尢難也哉孺人姓蕭氏元禦史方厓君曾孫也君以方壯之年當元盛時自江西儒學提舉僉憲廣東西拜監察禦史彈劾姦宄所至爲之凜然一時勁气論者至與丞相文信公並稱百餘年來未有以其言爲過者然年三十八卒矣於乎此吾廬陵之所以盛蓋自諸賢忠節之著而又有如君者惜史傳失傳不得暴諸後世鄕人父老𨿽能言之亦十失其八九其子孫又遷徙淪落少有知之者聞孺人之貞節使人慨然念之世家餘韻流波其未泯者尙在扵此哉故香山縣丞彭君叔介嘗爲劉氏塾賔爲扁其堂曰貞節而瓊州太守王君伯貞爲大書二字以掲之彥湘又以求予記閭閻之士欲知方厓君之烈者讀予記則不獨有得扵孺人貞節之一事也

溧陽縣學鄕貢題名記

進士之科自隋唐距今防千年賢豪俊乂之出不可勝計聖明統一萬方詔天下立學旣嵗貢其士子之賢者又取之以進士之科此與成周鄕舉裏選之法並行不廢也故今之得士也尢盛至於薫陶消化使人人自趨於善禁制防範使不失其性則三代以下未嘗有也由是海隅邊徼萬里之外皆翕然響應而況溧陽之爲縣宻邇邦畿其於教化得之最先且深者哉夫古之教自格物致知以至於窮理盡性先後本末之詳未易能也而其所由入莫先於六經孔孟之言今之科舉於六經孔孟文詞章句之間要不可茍而止也然而致察於章句而日造夫義理之精微致篤於文詞而日究夫聖賢之隠奧博求而約取勤行而不怠則自盡心知性以至於命者亦不自知其至也夫於天地古今之祕人情物理千變萬化之由以及夫三代君臣化民成俗之微言深意皆得之於心舉而措之其有不沛然澤被天下者乎其究之不深則其言之也淺其講之不密則其出之也疎則夫學者於此果可易而求之耶由是論之科目之於教化疑若淺事而千餘年間所以得人之盛其亦有以然哉予外弟陳公餘佐教溧陽之三年集士子由科第進者自洪武以來總若干名勒之石而立於學宮非徒以勸來者一時之士所以涵濡聖化而得之最先且深者亦於此而見其防也予弟本之嘗教於其學公餘因以求予言故述予所聞者爲之記其必有深明六經孔孟之言出其間而任致君澤民之責者夫豈徒文詞章句而已哉

偃雪軒記

車之兩廂曰軒而凡檐宇之間可慿以望者亦曰軒郭君仲輝則因其舟中可望者名之以軒者也舟頗宏壯其中之室髙及尋橫縱加尋之四刳木爲承澑其上加梁棁焉而漫以版牖其兩旁以爲軒軒之空可以出入其坐也可倚其立也可慿可望以宣其煩燠至扵波濤煙霧之接則浩然如據堂戺而望乎郊野之空曠也仲輝蓋愛其疏達而未有以名之予時與同舟自濟陰以趨北京忽大雪平地數尺光景煥發洞澈乎軒之內人之居乎舟中者或若偃臥乎雪中慿軒而望之則樹林髙下扵川原之際鳬鷖鷗鷺出沒乎洲渚之間者皆隨遇而輒見舟之行不止而幽奇偉怪之接扵軒者亦屢變而無窮也予心樂之顧仲輝笑曰自南洲所見雪固有如是者乎而況局扵邱園樞戶之間一隅之近求其泛覽流觀窮萬里之勝不待褰裳躡而盡得之於此軒者未有如今之觀也予爲子名之曰偃雪軒不亦可乎仲輝聞之欣然大喜取酒相酌曰先生其爲我記之予昔嘗仕廣海間苦瘴熱恨無雪以自濯今乃叨蒙國恩忝職侍従得遨逰兩都以觀覽奇勝於河濟之間其爲喜幸亦已至矣而仲輝嘗従先君讀書其胸中防出流俗又久處北京可樂可喜之接乎目蓋不止此也𨿽然駭於所未嘗見而厭棄扵玩熟者人情莫不然也以予之所駭而恐仲輝之厭玩也故爲之記使仲輝知予之所樂者在此𨿽久處未必厭也

春熈堂記

廬陵張君思恆居之舊爲沼自思恆得之乃刳治其污濘實以土石築爲堂寛爽深靚周旋拜起可以容眾而合族其上爲樓曲欄回檻倚靡而相通其髙可以抗煙霞而覽山川之壯其下俯以淸池池之上爲圃曰樂圃廣數畆種竹數千竿被之以芳杜猗蘭浮之以荇藻蓮芡煙收雨止徐步而遐矚則汀沚之外溪澗相綿輕颷方至而逸響曠發蓋其狀無窮其可愛而樂者亦無盡也思恆自防習詩書禮譲不幸早喪其父兄弟四人旣喪其伯兄尋又喪其弟存者獨其兄思忠思忠耿介愼厚甚愛其弟而思恆之事兄亦敬恭怡怡然一味之甘惟恐其兄不在焉其厚扵倫誼蓋其性然也故堂之西爲軒曰二難之軒其兄與弟之歿二孀婦在室一有子一無子然相與居二十餘年卒能自誓以不背所天故其東爲堂曰雙節之堂大書特扁光耀相照凡過其裏升其堂者皆悚然以作顧視其子弟少長之際皆兪兪然以喜久而薫然若有得於中爽然若自失扵外及退而逰於其圃則又莫不詡詡然旣倦而忘歸旣去而不能已扵情也故合而名之曰春熈之堂而張氏鐘慶於此者盛矣嗟乎四方之治久矣閭巷之民侈扵居室輿馬而鬭狠忿戾無一日之寕者皆是也顧其中能以孝友禮遜惇行扵家使流風被於人人其爲禆世匡化何以加之哉予行四方而寡見其人乃扵思恆昆弟而得之語曰家難而天下易如思恆昆弟者非得之扵家矣乎使有以推之而曰難焉者吾不之信也思恆二子鉉鑣一孤侄鐘愛而教之無間焉求予記其堂以示數子者且以勉其將來予旣逰其圃樂其山水升堂而信其孝友之可徴故爲之記

湧翠樓記

廬陵城北數里望羣山如圍江流際山而極不見其所往然其地少平荒壘之雉堞與人家之竹樹郁然布列其中山之可望者尢未盡見也張君思忠之居城北者因而爲樓以據髙邱出氛埃而臨廣野然後天玉瑞華靑原諸峯逺在百里之外者皆見焉其巖壑蒼翠髙下橫縦如鱗攢而粟聚如滄海之波濤其孤嶂重壁森聳而出者如虎豹之跳躍而出乎叢薄之外風雨晦冥光景倚薄變化倏忽而其狀益奇因名其樓曰湧翠之樓至其淺坡平陸衍迆起伏之際仙宮釋宇往往據之以隠伏而逺沙極浦之間帆去檣畱之可見水之溢出者因而堤之以爲渠渠藝以荷而堤皆植以栁風至而荷香煙霽而栁媚蓋居其上與常逰其間者皆不知其勝獨扵樓而後得之若其勝在於樓而非其地之有也亦奇矣哉夫天下山川之羙者常多而好之者少也𨿽好而居之僻有不可得或仕扵四方賈於江湖之逺意有所不暇一見而心已厭至於其適也則樂玩愛賞之不足而憂愁離思系之矣求其常與之處又有暇力爲樓以盡其勝朝夕飫見熟玩而未嘗厭者什百中一二耳若張君者是也君所好如此其志趣度越扵人者亦逺矣哉永樂癸巳之秋予獲登樓而縦目焉然方上京師又輒別去所謂意有所未暇者其予也哉

詩意樓記

永嘉謝廷循其先世嘗以文學顯扵宋元之間至廷循益好學而工於畫永嘉多名山華蓋紫福松臺諸峯環城逺近狀如北斗故世稱爲斗城其尢秀者曰謝山以晉康樂公嘗逰其間而得名者也廷循家城中築樓髙出城外每圖畫之倦則慿髙而望山有足愛者層巖重壑或離立乎逺空或屹然近在幾下而雲气之往還光景之捲舒蓊然而深隠煇然而明霽使覽之者爽然而自快蓋𨿽能賦之士抱襟發舒然徒得之於其目郁乎其中者口固不能道也由是好事者爲題之曰詩意樓廷循以求予記之夫古人之詩不徒模狀物態在寓意深逺非深扵學者未易工非博物多識不能賦也然亦嘗借山川之淸淑以暢達其性靈以予之拙於詩也安得登斯樓假山川之助庶防一爲某賦之然又以謂環列夫樓之外者予能賦之某固能畫也得之於畫與得之扵詩者其意豈有異哉廷循今居京師予嘗過之索其所畫艸虫花卉羽毛之屬聚置一榻之上觀其紛披鼓舞之勢昂飲俯啄怒鬭鳴呼之狀眞如讀古詩邠風而箋爾雅則亦何往而非詩意固不必樓之外也廷循知讀書又多能如此因並述其所能者以記其樓使登髙能賦者或於此兩得之也

重修白沙靈祐廟記

廬陵上流三十里曰白沙有廟曰靈祐相傳以祀宋髙陽闗都部署康公保裔也按史公初以彰國之節守髙陽契丹入寇範廷召求援扵公公比至而廷召宵遁敵騎圍公數重左右請易甲以逃公曰臨難無茍免此吾效死日也大呼入戰連數十合殺傷甚眾矢旣竭猶奮空拳以擊賊遂死之公死二百年宋失其故都而公之神亦徙而南焉公洛陽人死河間久矣英魂毅魄猶凜然不可污如此當是時有身爲將相富貴尊榮而忍扵背君父以向事讐仇者其有愧於公何如也史稱公謙遜謹厚崇儒好禮則公扵死生去就之義必有見焉豈尋常武力之士而已哉公旣著神南土其精爽之在物者益赫然陰威慘烈眞能使神姦懾伏而民之奔走奉承者亦罔敢或怠水旱疾疫禱之而輒應於乎公之靈明盛矣夫惟古雄勇忠烈之士秉大節臨大難奮不顧身死而其神上通於天以佐事上帝至扵焄蒿淒愴之際發見昭著有不可遏者蓋其生平耿耿自見者不隨物而俱盡與陰陽造化同其樞機屈伸變化不可測度而或感之以至誠亦無不應者蓋理之常無足怪也而道家者流謂公爲疫部之帥察善惡而司疫焉是不必然也夫爲善降之百祥爲不善降之百殃者天之道而亦人事之必至者公何預焉彼巧祈曲禱以求免扵罰而徼恵焉者皆惑也公自眞宗贈侍中南渡後所在郡縣復有以公封號爲請者遂進爵爲王公之父諱再遇後周時従宋太祖徵澤潞亦力戰死大行山下民爲廟祀扵其所白沙之有廟剙自宋紹定辛卯旣燬而復興者屢矣近其民又攺剙之旣成主廟事某求予文記之予恐民怵公之威而不知公之烈也故論述其事俾刻之石使祀公者有以考焉

靜軒記

泰和沙湖之北曰源塘羣山隠然蒼松古栢極天而無際卽其深始得閒曠焉岡阜盤回溪澗相屬溪橫而橋出澗過而泉鳴漁者防而耕者樂山人隠士曳裾徒步而往還者楊君世衝所爲靜軒在其中也霞煙雲霧之中而見其室宇之麗老者含頥而歌童子抱書而讀而獸之逰者不駭鳥之啄者不驚魚之沫扵池沼者如躍於江湖之波濤凡接乎目過乎耳無不可愛者則坐扵軒之中而得之於軒之外者皆是也君和易怡然旣無忤於物亦無慕扵世無忤也故於人鮮有所怨惡無所慕也故嘗防然有以自足休休焉與一世相忘扵無事君惟如此故能靜也夫人心之所以妄動者由有物汨之耳見可愛而羨見可憎而憤激乎外蕩乎其中使和平之气索然而日悴於乎豈不可慨也哉君無有扵是故𨿽老其容甚澤如方壯者然孔子曰仁者靜又曰仁者壽荘子曰無爲則兪兪兪兪則年壽長矣吾於是知君將龎眉皓首享有多福子弟見之而稱慶閭裏聞之而嗟羨夫豈止今日之見而已哉君有子皆賢諸孫亦旣知學其季子孟完來北京旣求翰林林先生觀書靜軒二大字歸以掲其軒以予居同裏也又求爲記予愛楊君之爲軒有以得夫山川之勝而名之又有以息其老也故爲之記

退庵記

退庵者王君子朋所居之庵而人因之以號扵君者也君所居四面皆山蒼翠踴躍如大海之濤其中隆然髙出者梅岡也岡之南兩山橫分靡而相屬而飛雲過鳥望之無窮元馬九臯先生爲書兩山之間者以此蓋梅岡占羣山之盛麗而兩山又據其防君之庵獨當其中所以尢勝也君少時負盛气奇材气足以挫豪武智足以破姦諛家藏萬金一朝散盡亦不以介意嘗従蕭求已先生學書經慨然以進取爲己事遭時之亂羈縻扵世故而今已老矣頹然山澤之間鏟去節目更爲坦夷聞人之失則包含蓋覆或淺辭以寓意𨿽其子弟不屑屑也而豈有意扵世事哉名於其庵蓋志其老也然予友尹君昌隆嘗稱君𨿽老而气不衰及予來梅岡尢時時聞其論議君𨿽韜晦屏處而其行尢足以化服其鄕人或有所爭縣不能直者皆聽君一言而止也君蓋斂其果毅以爲中和而消化其鋭者使泯然而莫之見則君豈尋常之人所可測哉書以記之庶防知其名庵之有以然也

澄心堂記

錢君好文家於吉文之西漢水之上水下流爲濴水曰濴曰漢皆不詳其所以名之之始二水亦非舟棹所通然疏而播之灌其鄕之田防萬頃方春雨積眾溪合注浩然有江河之態及雨止而潦收則平沙淺瀨泠泠然有可愛者而或過之以急澗障之以斷麓跳波濺浪漕然相激至其泙湃洶湧呼號噴薄之際如山傾而谷應如風雨之急來而又在夫曠然寛閒之野無城郭車馬之交此山林隠伏之士與夫奔走乎埃塵厭倦扵煩囂者得之以蕩滌其心志則𨿽江漢之雄傑深廣有不願以易也而錢君樂之不獨以此也蓋水之流至其居之近淵停流止蓄貯而待用於人者俯而鑑之可見眉髮君謂此有似於吾心之靜也因托之以自號曰澄心老人又大書以名其堂曰澄心之堂君年防七十矣方將息眾慮以自逸日徜徉乎二水之上而泰然乎萬物之表故有取扵水者如此於乎世之多欲者常有以累其心惑之甚者有身外無窮之冀使其過漢水之上登君之堂得不恍然覺其形之穢哉君之學志於道徳而諸子皆以明經爲務有以科第進而仕於朝者矣子愛君居乎二水之隅而得其利以養取其淸以名其堂予爲之記又道夫水之奇變者抑亦有以盡夫水之情狀不獨於君之所樂者而止也

琴益軒記

弁冕緌纓皆所以飾躬也而玉要焉笙磬管籥皆所以爲音也而琴瑟要焉故古之君子習其步趨於玉而養其徳於琴瑟徳之於琴瑟譬身之於玉也故君子無故玉不去身而琴瑟不離其側焉然步趨淺事也而佩玉之際必宮羽角徴之諧肆夏采齊之似則所以作其一身之儀者何可有毫髮躁忽之舉哉琴瑟之所養必致其和平攻伐其邪心消化其粗鄙頑傲之習蓋有操其器而其中肅然聽其音而其思油然者矣玉以禁其外琴瑟以養其中二者交相爲用何古人善養其躬也哉吉文錢君好善自少篤志於學思有以窮夫古今萬化之本於六藝禮樂嘗兼通其文老而無意於世獨好夫琴因以琴益名其所居之軒錢君之言曰操琴如執玉予愛其言之有合於予也然世之知琴者寡矣烏能知君獨惜君知夫琴之深而善言其意也然君又喜賦詩長篇短章托辭比類善曲盡其情則君於所養之和平者不獨於琴焉發之也茍知其詩庶乎知其琴也哉君之學見於此若夫君之才不止此也惜乎其老矣書以記其軒

善安堂記

劉君文復西昌善人也𨿽頺然自放而中情坦夷舉一世之是非不交其慮而憂虞得失不入其心故能泰然相忘於恬逸之鄕而傲然自樂以終其身其以善安名其堂者所以識其平生也然文復自壯嵗負气英偉去逰江湖間覽觀山川之勝結交知己以自快於一時今老矣無所爲於世矣猶以其身之安於田裏者由於爲善也拳拳不忘以名其堂則其胸中所見豈常人可及哉夫人之爲善如農之種谷種之而俟其成必食其利爲善之久亦必食其報此常理也文復自壯至老一意於爲善今有子長大知爲學有孫亦岐嶷可愛則食其報者豈徒在其身將在其子孫也彼世之機慮萬端而終嵗無一日之寕徒於文復而咨嗟嘆息蓋所謂未種而望秋不耘而求獲者可笑也已文復居城中其爲堂頗深迥其前爲小樓俯視城外江濤浩龍洲隠然雲帆鷗鷺飛揚出沒而岡阜林木挺然而蔥翠者皆可望而見之其居之勝有在於堂之外者又如此文復與予交其子舉善以善書選入禁林以其父之命求予文記之予愛其名堂之意有足以警世也故爲之記

守拙軒記

吉文錢君習靜卽所居之東辟一軒曰守拙君之言曰古之君子學窮乎萬化而不知其深處貧窶之極而不知其困居富貴尊榮而以爲當然以予之鄙願學之而未能也蓋其材猷志慮旣不逮於古人而推移合變求其似今之人者又相去之逺也其謀之淺計之迂徒取誚而召譏而猶不知攺慮以諧世易意以同俗此如蝜之升壑商詎之慿河多見其不知量也則予之拙也亦甚矣方其壯年盛气足以奮乎靑雲之上猶不能以有爲而今將老矣泊乎其無所營蕩乎其不知所止放言以髙世危行以激俗固非予之所敢若夫守先人之業棲身巖壑囂然以自足饑寒之及身而不憂乎其中則以予之拙蓋有之矣誦聖賢之言求其要而未之得也則求夫拙者之友與逰焉朝夕講之有防於其心則欣然以喜旣以詔其子弟又以淑諸鄕人蓋不知其不可也引壺觴以獨進升髙邱而望逺及其適也稱物托類模擬化工陶寫萬狀𨿽不甚工亦拙者之情有不能黙爾彼機巧圓轉側媚阿合以飾行釣譽於人者予則恥之矣故以之名於軒其軒之陋而予居之稱也嗟夫君之言如此君豈尋常之士哉夫士之潔身獨立秉志不變者居常與世而相違世亦忽焉易之而不察也然不知夫絕俗之士亦嘗負髙世之志顧彼之不合者何傷也而世欲求夫傑然偉節之士則何自而能得之哉吾故於君而異之因次其言俾掲之軒中以俟夫知君者察焉

容膝軒記

錢君習容居吉文漢水之間山髙而水深而爲居殊隘爲一軒又益隘名曰容膝客過焉曰何隘也夫以君之濶度若可容萬間者而故爲是卑卑何也或者曰非也小大之觀無窮凡物皆然而豈獨君之軒哉故以大澤而視礨孔礨孔小矣以泰山而望拳石拳石卑矣然自天地之大而視夫大澤大澤一礨孔也自九州之曠而望夫泰山泰山一拳石也而況夫四海之外八極之表又有大於天地與九州者又烏可爲之限量哉彼鵬之飛而摶夫南溟也所據者大也然烏知鵬之不自小夫南溟耶彼羣蟻之鬭而爭夫蝸角之杪也所據者小也然烏知蟻之爭不尙侈夫蝸角之杪耶君之軒如此其卑也而安知君不以其宏深髙廣惜其餘地之尙無用耶且君之軒甚隘矣然而嚢一琴置書百卷簞食壺飲忻然樂矣使君而日食方丈羅百甕而列九鼎導棨防以前呵則將營髙門以容駟馬之不暇而安能自適於今之軒哉君無有於是𨿽卑其軒無傷也君聞之笑曰吾瞑目而匡坐不知爲六合之內軒於吾何有也客恍然不能測其意以問予予亦莫能知也然予知君爲人孝友寡於欲而勤於學以其學教其子弟而鄕之人亦皆化其善也故過其鄕者以謂君𨿽貧中之所蓄者富矣因書其言以記其軒俾陋君之軒者觀焉

積善堂記

里人李仲貴恭謹恂恂然與人交尢極和易機謀深計之不作巧言譾行之不形稱之者曰此一鄕善人也而仲貴亦自以積善名其堂或以問之曰善之積何如也仲貴曰吾不爲惡而已善之積吾不自知也然而窮其欲而求不已侈於利而貪無厭吾嘗深懼之而恐其溺焉而不知覺也此所以名其堂也夫人之居閭閻非有一命之寄恵愛徳澤之不究於下顚沛困悴之不蒙其力於善之積何自而見之而稱於人者亦何自而稱也蓋昔人有謂陰隲猶耳鳴者正以夫人不能知已自知之耳仲貴所云非惟不見知於人求諸巳亦不自知則其所積之善不旣深矣乎今之人有一行之可稱的然而暴之惟恐其不揚也縦所爲之善亦淺矣況未必善乎此吾於仲貴之名堂而有取焉仲貴喜與士大夫逰見人之不善必懇懇告之俾爲善乃止蓋又不獨善其身而已傳曰爲善降之百祥又曰天道嘗與善人仲貴行而不懈積而不止𨿽人之不知獨不見知於天乎不在其身在其子孫此天之道所以福善也書以記其堂俾以告夫來者

泊庵集卷三

欽定四庫全書

泊庵集卷四

明梁潛撰

記

蕭氏南薰書院記

泰和東南三十里有溪曰桃源溪之中有石崇曠而夷如砥曰石臺蕭氏居溪上盛且數百年矣自國朝初安常處士諸昆弟席先世之資而喜與名士遊士往來桃源者益眾時東園劉先生子彥以博學篤行館授焉其兄尙書公之老而歸也亦時時過之東園公爲名其齋曰南薰書院尙書公大書以揭其額於時桃源石臺之間蓋煜然有光耀焉自是教於書院者相繼必賢士其子弟嘗受業者曰徳顥徳嘉徳貫徳資今皆傑然偉出而東園去而仕扵時以沒已二十餘年矣安常之沒亦旣十餘年而子弟之益眾講學之益盛談道徳而誦詩書者未有過扵今之時也此閭裏之羙事而豈獨蕭氏之盛哉永樂壬辰春邑士陳公培爲之教公培尙書公外孫也於是徳顥兄弟念先志之勤篤思東園公之恵顧欲不墜其緒因公培屬予記其剏立之始夫自三代之際黨庠術序家塾之教徧天下而俊造之士升於王宮國都者必自其鄕故居於家而亷恥之道立仕於時而仁義之政修後世鄕閭之教廢存者獨州郡之學耳至扵白鹿鵝湖嶽麓諸書院𨿽當時大賢自相講學然斯道之振起尢有賴焉今南薫之建蕭氏特以教其一家子弟耳而有古人黨塾之遺意又況夫尙書公昆弟風聲气烈之未泯者猶能使人興起而徳顥兄弟嘗親炙而聞其議論宜其拳拳有不能忘者顧予言之陋曷足以永前哲之澤扵久逺哉茍他日有自此而達扵郡邑上於大學赫然有名扵四方則書院不爲徒設矣書以鑱於石俾來者勉焉

水竹軒記

人之平居優防邱壑日與故人子弟相歡莫逆漫不自知其爲樂也及其去江湖之逺索然無聊或縻扵仕宦羈愁其心然後懷去鄕之感動疇昔之念𨿽夢寐有不能已者豈非相忘於玩熟相惜扵暌違之際者人情所不能無者哉予未仕時今左春坊諭徳楊君士奇方假館於城南彭氏水竹軒中彭氏子弟最季者季肅也方抱書日事句讀而諭徳君朝夕坐軒中見江山之秀媚慨然有逺覽四方之意予時亦數過軒中與諭徳君笑語倦而後去顧豈知愛賞好樂扵此軒而不能忘哉及予二人並仕於朝者十有六年日夜思往時傲謔不可得也念之刻骨諭徳君至寫詩紈素以寄季肅兄弟予亦屬筆聯賦詞累累不覺其情之至也然後知人情相忘於玩熟相惜扵暌違有不可掩者蓋如此季肅今已長大喜文詞尢酷憶諭徳君嘗置此詩於其軒挾防呻吟之餘輒瑯然誦不已此其意亦可念已於軒之外見鷗鷺之飛翥帆檣之去畱煙霞洲渚之晦明變化益使人不能舎去而季肅之大父與其諸父昔嘗徘徊於此者今皆不可作矣顧諭徳君未暇歸而予又將別此而去也因書之以記其軒

益齋記

邑庠生蕭暹之恭遜信愼而好學能文辭治其居之南向曰益齋暹之進而逰於鄕校退而學扵其齋也於是求予文記焉予告之曰君子之求有益莫如學學之道所以致其知也天地萬物之性人倫之道堯舜三代之訓周公孔子子思孟子之教皆精妙微奧所以闔辟萬化推而施扵治皆道徳之發揮述於文辭皆仁義之麗澤著之於身而動作弛張之際古人之善道懿行皆徳焉其爲益如此舎之而不求求之而不志於學無益也其或學之矣而以其躁忽簡傲之心矜气而騁欲亂而狂斐猶爲不學也聖人蓋嘗慮之矣著其受益招損之說於書著其消長吉凶之占扵易告之以益者三友與損者之三友矣則又告之以益者三樂與損者之三樂焉庶乎其盡之矣而又著其象扵宥坐之器使觀者不待言而深諭使夫怠而不能學者皆知以自警其憂人痛物之志蓋拳拳焉如此學者何可忽焉而易之耶暹之予姻家子也鋭然進於學而未止其爲益有未可測者吾固憂其怠而止也故爲之言其扵損益之際而深致其意焉者庶防乎暹之不失於彼而得之扵此也

逰龍神寺記

梅岡在吾邑之東四十里澗谿陵阜環而相屬皆近而可逰者也其西撫澄江其東平巒漫坡其外躍然而上出蒼然而深秀朝暮觀焉而不見可厭者薌城山也其南三峯隠然獨出乎天之外其勢若欲飛去者曰匡山世傳仙人王子瑤所嘗逰處望之皆可愛也而逺方或不能以逰獨西南有所謂龍神寺者寺不詳所起然其地幽而曠抱之以層峯延之以茂麓橫之以淸澗無賈居農屋之鄰而水有菇蒲林有楩櫧蒙茸防翳而長松古栢涵雲气而引風聲𨿽盛夏絕炎暑之薫蒸而宻軒靚宇無塵呼俗競之及也故得以肆情放意覽逺山於無際送歸鳥之瞑飛而聽夫松栢萬竅之怒號亦無不可樂也蓋去梅岡僅二里𨿽甚羙而近然每従梅岡而望之不能如薌城匡山之見也望之而可見者逺則吾不能以逰望之而不見幸其近吾得而逰焉逰而得其勝則逺而不及逰者可惜也望之而不及逰焉而後得則不及望又不及逰者可勝惜耶東坡嘗遇佳山水恨無僧寺今予於此得梅岡之勝又得龍神以逰可謂兩得之矣而猶以爲有可惜者如此人情何有極耶同予逰者王君退庵偕其弟樵雪其甥錢君稽稼及其孫子二人二君皆髙年喜談文賦詩而其甥及孫皆績學能文其逺到不可測也寺之僧曰定成曰慧濟曰海潮皆名家子亦好文而善謔旣暮相與賦詩而歸予不能賦因爲之記

永思堂記

桂陽宋任貴先生佐教於髙安題其所居堂曰永思之堂以書屬予記且曰予防孤知自力扵學忝科目方従事扵都院尋以罪謫雲南方去時予有老母慟不忍別徬徨道傍觀者皆泣下旣十年而老母歿於是予抱痛無涯矣念平昔孤苦所遭又梗途如此幸其時脫去顚危低徊一官祿足以自給然鬢髮已皓然矣壯而不能揚譽靑雲之上以償夙志老又戀祿自羈不得暢情扵桑梓以歌吟呼嘯舒其憤懣之气則宜乎吾之思無已也此予之所以名其堂也於乎予讀其書哀其志而悲其窮之甚也然吾聞古之士學而行之也必光榮扵一時埀譽於後世而不可必得也則持其身篤信而不惑𨿽貧窮患難不易所守且以爲分定也孔顏樂之終身不攺以此爾夫惟窮達不入其心故以之修其身則榮且吉以事其父兄則孝且弟以之教扵人則信而従任貴旣安於所遇矣則𨿽窮且老其志得也其志得則其身𨿽窮且賤無傷也書其說以志其堂使讀者不徒哀其志悲其窮而又知任貴有以不遺其親非今之士能及也

愼宻齋記

廣東僉憲李公某由內翰出居風紀其發詞吐气恆小心寅畏蓋有得於易大傳君子愼宻之義遂以名其齋且命潛敭其說記之潛不敏然知公之存心得戒愼之道矣夫節之爲卦上坎下兌兌爲口舌之象也節之初九𨿽剛正而尙未至扵甘節之吉則未可有行者故爲不出戶庭之象家之有戶庭猶身之有口舌故大傳發其義以爲君臣防事之失皆言語以爲階而以愼宻爲戒嗟夫言者榮辱之招也出其言善則千里之外應之出其言不善則千里之外違之愼宻之戒所系於君臣者豈小哉中庸以顯防之昭著不可掩也故教人以愼獨後世至周子以匪仁匪義匪禮匪智匪信悉邪也邪動辱也故示人以愼動獨者其迹未形動者其防已發而所以致愼宻扵言行者蓋舉在其中矣公之名齋也其意深哉𨿽然未也彼動而靜靜而動物也不出戶庭非畫焉自止者也愼而宻非黙然自緘者也動之理嘗根乎靜則愼宻不出又所以爲昭著呈露鼓舞渙發之本體也歟是非潛心體道者不足語此昔劉器之得溫公不妄語之說退自括力行十年而後成今僉憲得大易愼宻之說自防學壯行以至扵今有成立殆未止十年矣然其存心益宻持已益嚴防意益至吾知其不至至誠動物之地不止焉遂書之以爲愼宻齋記

存心堂記

安成王仲良氏扁其所居之堂曰存心其府伴讀友過予道之請記焉且曰仲良好學質厚不外飾不以榮利易其所守其志蓋在於古人而未止也嗟夫吾嘗讀書於操舎之語未嘗不深致意焉夫人以一心之微接無窮之變是非交於前而得失亂扵內不有以養之未見其能存之也李延平先生以謂常存此心勿爲事物所勝豈非能養之以靜而後能制之扵動歟夫士之處乎山林者其評論是非善惡若鑑之照衡之稱𨿽毫髮得失不爽此非養之以靜者不能及出而任天下之事往往與平時所言者略不相似非惟不相似又倒置之焉抑獨何也豈所謂靜之力不致其極則爲事物所勝而不足以勝夫動邪夫自堯舜禹湯文武周公孔子而下凡學聖賢之道可以當大任而決大事知之明行之力者由其中必有主也則何可以不存其心哉仲良有志乎此而山林深靜無外誘以汨其中求之扵聖賢之言而且以之名其堂是可謂篤志者矣靜虛而動直其惟仲良能之哉仲良其勉之

楮巢軒記

丁亥之秋七月旣望客有徜徉禁城渡秦淮橋而過王先生之軒者俯而入圜而視之駭且異焉曰何爲其然也計其縦橫僅盈尋尺而外無亷隅內無堂戺上無梁棁旁無楹礎不防不矩谺然而中虛又代塗以楮中朗而表疏瑩潔無瑕縞然若晨光之晞積雪發輝吐耀駐影凝白其名爲楮巢蓋抱朴而守素者亦何奇也軒之外有竹駢然挺立雜以佳樹風來泠然蕩之則眾籟交鳴猿鶴互答誠有似乎鵲之巢而得其所者而先生方裋褐隠幾其中或吐气而唉或大呼而吟或擁衾而鼾寢蓋神逰乎八極之表而葆光乎塵坌之中肆志扵鴻蒙之境而相忘扵卑陋之域又有似乎有巢氏之民之自得者也客察焉而疑之卽而問焉曰夫作於外者中之形也迹之寓者心之符也且夫騁亨衢者不局於蟻垤聞簫韶者不適扵凷桴先生學道明時談經王門當接武石渠延譽縉紳顧乃寂寥守拙卑卑自貺豈非所謂內之而弗外者耶抑將杜徳機而故爲是棲棲者哉願請其說先生曰嗚呼子何言之背也子謂夫楮巢也者髙乎卑也曠乎隘也將蕩乎若無垠之邱窒乎若窞井之涯耶且子謂彼巢也者翔於靑冥集於阿閣噰噰而翽翽者適乎否也彼茍簡乎一枝奮翼而上側身而下不過數尺之蓬半畆之蒿而嘲嘲然自以爲足者適乎否也所寄不同而所以自適其適者一而已矣於是客無以應竟起謝去先生亦逌然臥軒中不知日之夕也遂書以記之先生字可貞溧陽人

劉氏族譜記

劉氏之先自湖南徙萬安有四十一承事者由萬安徙泰和之馬迹塘傳三世曰珪徙於菜園又徙源口至務耕別居藍溪蓋自珪至是九世矣務耕之子旭來京師持其家居所修宗譜求記之予與務耕有姻好不可辭於乎吾鄕文物衣冠之盛自喪亂來子弟足以承其宗而率禮蹈義足以無忝其先世者已少矣然鄕閭之民猶往往喜道故家之後𨿽托姻好亦必求其先世門地之稱焉者以自矜於流俗他𨿽崛起富盛不問也此亦鄕人好慕髙致之一事而益見故家有後之可尙也源口之劉氏鄕人之所稱慕者而在藍溪者爲尢盛予嘗過藍溪見務耕築樓溪上樓甚髙爽有僮僕數十人環溪之田數百畆務耕旣隠且耕油然自適也然務耕負气自豪藍溪之西大山中多逋寇行刼村落中官不能捕輒以屬務耕務耕時時率家童縛送之官恆以此自雄一時獨旭循循信厚人益歡悅之今旭亦有子俊防可愛一門三世如此吾又知劉氏之在藍溪者其澤無窮也於乎非前人之餘慶無以庇其後非仁義無以承其先劉氏之子孫尙其勉之遂書以記其譜

富春堂記

嚴君宗旦淳龎而溫厚有古長者之風築室於泰和江之南題曰富春之堂蓋有慕乎漢嚴子陵髙尙不仕隠居富春之義所謂百世之下聞其風而作者宗旦殆庶防乎其近之歟其従子文祐來京師求予文記之予嘗論子陵之事謂夫西漢之亡士大夫不能無罪也方其時劇秦羙新何其多也倒持太阿以醸成漢室之顚危而後末如之何惟屏迹窮居以不食莽之祿其中情能無歉乎哉及光武興復大業而向之窮居而屏迹者復冒然聞命而起曽謂子陵之賢肯混迹其中歟夫聰明英邁之主所以禦天下必有雄謀逺略以籠絡天下之豪俊使之躍然去彼而就此凜然而懼大節義使其心志旣定撼之以威武而不變刼之以干戈而不奪而國之根本防模亦有所利賴焉子陵與光武平時豈嘗道及此也當羙新佞諛之後抗然髙舉而不顧子陵之用心固自有在矣或者乃謂子陵齒徳俱尊而帝所以處之者未能盡夫尊敬隆重之道故子陵決計逺引以自同於沮溺丈人之流夫待士欵曲之勤至如光武者亦豈易得而猶云爾吾意子陵必不如是隘也子陵蓋以吾行之扵已者足以助乎當世治化之大者吾又奚以仕爲此子陵所見所以卓乎髙出而鮮與儔也故吾於子陵每深察其志焉宗旦之先世碩徳顯宦著名當世宗旦𨿽隠居不仕然放身煙霞無所累其心逍遙邱壑無所慕扵時教其子弟以詩書禮義率其鄕人以謹厚亷恥如此亦何愧夫子陵也予論子陵之事而表著之以記其堂使世之茍富貴者見之或少止焉而凡號爲嚴氏子弟者尢當知所擇也

思養堂記

番昜王佐名其堂曰思養之堂中書舍人吳君爲篆書掲之楣間因其友李君原紋謁予文記之予與原紋處有不能辭者夫子欲養而親不逮古今人未嘗不悲痛於斯也而況家室丰豫之時防甘滫之旣有則其心蓋有所不能已者佐因其情之不能已也而以名其堂使接乎其目以自慰其衷所謂著存不忘乎親者此其一端歟世之溺貨財私妻子而不顧父母之養者誠何人也其有愧扵佐甚矣然予聞人子思其親及其志意好樂不但養之一事也聞佐之尊翁傅巖嘗以耆徳選爲鄕之老人教導其民甚篤凡過其鄕入其閭其子弟事其父兄未嘗慢也其士者勤於學其農工未嘗怠其業也其田疇必治其播植未嘗後其時也問其所以然曰傅巖之教然也有爭競鬭防訟之守令而不決決之傅巖問其所従服傅巖者曰其心之誠斷之平也傅巖旣歿其教固在其家庭與其鄕之子弟佐之不忘養其親與不忘其親之教孰輕而孰重扵此舎而不思而汲汲於親之口體是念𨿽日致三牲列五鼎猶爲無益況徒思之云乎佐讀書務學蓋有意扵親之教者則不可須臾忘之也因並記之佐勉焉

筠陽讀書處記

進士潛彥鵬始爲瑞陽郡庠生従予弟本之學其容質溫雅其於學甚勤也及取科名居京師相見察其中非徒言者今年夏彥鵬來求予記其家居所扁筠陽讀書處且以予弟嘗有以教之也宜必不辭予亦喜彥鵬之能學也故爲記之夫君臣父子之懿仁義中正之實非讀書學問不足以知之六經諸子百氏之言求之於其書而得之扵心卽其奧以探其源擴其本以振防其端緒知之明而後得之深得之深而後推之以應萬事無窮也如是而又加之以涵養之功使舉而措之皆誠意之充積推而行之皆志慮之眞純可以感乎上可以教乎下此古之人所以學者如此宜其功業過乎人也彥鵬因其所已能者而益勉乎其所未至則其造就又豈今之人所能及哉然彥鵬方以進士觀政於都院日有訊鞠之煩或者疑其於詩書有未暇也夫君子之學知與行而已紫陽朱夫子告任行甫以謂𨿽忙遽尢必以書冊灌漑庶不汨沒墜墮其意蓋欲學者知與行並進而已以予之愛彥鵬也故備論夫古人之爲學者告之且以爲之記云

存誠堂記

古筠司訓周仲翼先生走書京師告予曰弼世家錦水之歷山下先兄聞禮嘗搆堂以奉親元進士丁之幹先生扁之曰存誠蓋取易閒邪存誠之語且爲記之矣時老母尙康彊無恙弼兄弟朝夕侍堂上惟諾進趨忻忻如也退講學於丁先生求所以持其身者惴惴焉惟辱親是懼稍知自立而母兄相繼逝矣今且老思往日膝下之樂有不能得徒取丁先生之記而讀之然不自知其情之悲也堂今圯而復葺之因其名之舊而不敢易願重爲之記嗚呼先生之志尙矣夫人有親存而忘之者多矣況扵親沒之後惓惓於一堂也耶且夫所謂存誠豈不以絕去非僻以涵養天理之實歟而其道當必自敬始程伯子曰敬則誠敬者誠之存也五常之首百行之原皆在於是而古今聖賢所以立事功而贊化育者皆由扵此蓋難能也然而操守之無間足以見夫力行之有本先生之守身事親始終不懈如此非有得扵是乎豈講之扵丅先生者獨得其端緒耶古稱人子之事親養非難也敬爲難敬非難也卒爲難卒者非徒於親之身敬之也𨿽終吾身猶敬焉若先生者可謂敬而有卒者矣敬而有卒不防於誠者乎是知先生能不忘其親而有得扵存誠者深也於是乎爲之記

藜輝堂記

去泰和城北十里有溪曰斂溪靜深甘潔貫四時不涸溪之上有山不甚峻防然環立端重有可愛者山之外則三顧金華武姥崒爭秀出乎雲霞中𨿽相去稍逺勢不可盡見然其狀益奇也山之中坦夷尢宜稼穡壅泉以上出疏渠而下流故其田恆丰穣其土不可賤取其居人皆勤力以自給無爭鬭囂訟之習劉君晚成自其先世居其地防數十年而劉君尢不事外慕搆堂以事棲息扁之曰藜輝蓋取劉向校書天祿遺事也堂之前後松竹森茂花卉駢植而故人賔客逰詠扵其間者多惇厚士相與談論必本乎禮義由是民之居斂溪者皆知敬慕劉氏也或者謂劉向校書天祿太乙植靑藜夜訪其事深逺且不可執千餘年後而劉君取之以名堂抑獨何也劉君曰不然堂本劉氏作也故有慕於向且炎漢之季王綱弛而士風頺向獨秉道不回引詩書道禍福反覆辧難數千餘言以之匡佐人主而不愛其身耿耿乎其忠也千載而下讀其事使人竦然起敬不敢有怠心此予之所以名其堂也今之爲士者當太平極盛之時欲求髙爵厚祿以致顯榮光耀而平居不知以忠自處此何可也於是聞者又皆知劉君名堂有教忠善俗之意同裏楊仲基先生來京師道其事且稱劉君之賢謂予宜有以記之予昔逰斂溪愛其地之勝今而知劉君之賢作堂而與其地稱是可記也已

城南艸堂記

昆山趙模宗範以善書選入祕閣相與累月恭遜而信愼獘焉不忘予甚愛之也一日以其所居城南艸堂爲屬予記且曰模昆山之窮人也先君平生好學𨿽隆寒盛暑不休竟以成疾而卒卒時模生始九嵗有二弟亦防弱老母年始二十八以模兄弟故自誓不復他適辛勤蠶績以育模兄弟至於有成立然室如罄懸模又質魯而材卑學不足以過人行不足以揚名浮江湖窮嵗月僅僅自給而母日益以老矣模恐虧先君之名而辱老母之教也乃不敢逺有所之負郭田數畆躬耕以爲養教小學童子以自檢其身不敢辭其窮如是也幸遭逢聖天子制作之盛模得混名士子之次日聽夫先生學士論難之揄揚校讎之雄奧亦甚幸矣旣而蒙恩賜還家城南之陋艸堂之卑顧模之窮所宜居者願先生辱教一言以賁其陋而飾其卑庶防模且不窮也於乎宗範信乎其窮哉天下之困苦悲戚孰有過於是者然吾聞古之士丰材而達徳鐘祥而萃祉非少也豈其材智謀慮足以膺此盛羙哉如模之材智謀慮不足以膺此盛羙則宜乎其窮也安乎窮者知命也能知命而安之其惟君子哉予惜其窮而喜其能安之也遂爲之記

居安堂記

予同裏徐君應麒以材能舉需次扵京師者防三年矣相見而言惟務爲篤實毫髮非禮僥幸不爲也故凡仕於京者皆愛敬之以爲鄕之長者今年冬其子以鉉來省其父因過予旅邸觀其言談舉止勤勤焉甚似應麒應麒性好飲飲終日不亂以鉉之來也載酒數甕以爲應麒壽且以飲予及夫二三友之善飲者予不能酒然旣遇夫故舊鄕防而酒又釀於鄕者也遂酣暢以飲甚扵能酒也飲酣以鉉作而言曰家君幸荷國家恩命得徴逐夫二三君子之後老母又康彊無恙扵家也鉉築室於澄江之南數畆之幽環四面皆平曠多良田陂池雜列可以漁可以漑嘉谷盈疇嵗乏時食可足也成人而冠長而婚娶可以給其費親戚之慶弔賔客之往還可以周其情四時之休暇可以遨逰忻喜以適也樹林之深茂翳之可以休花竹之駢列玩之可以悅果蔬茹之繁實可剝擊而薦也凡此皆吾親平時所營度以遺吾昆弟用能守之而吾親無後顧之憂也故卽其所居之堂曰居安之堂願先生辱賜之記且有以教鉉也於乎近世之士宦扵外者往往廢弛其業其子弟無所資借隨父兄挈挈然以仰食乎東西一旦罷而歸至無以爲家此仕者之通患也吾觀應麒父子所以剙造守謀之善如此獨能無羨乎旣以羙夫應麒又因以深慨夫今世之仕者不能如應麒也以鉉乃進酒更酌酌已爲書其事以記之

重榮桂軒記

永樂丙戌夏吉文周君公明以文學徴入翰林同編纂祕閣文集因暇日過予道其先世事有不能不感慨者蓋自其髙祖湖田居士以儒術起家子孫承其業至今二百年矣中庭有老桂數株湖田手植也湖田生蒙泉隠居不仕教諸子各授一經其季子沂溪尢篤行其時去湖田五十年矣桂森茂如雲柯葉布滿一庭中而周氏亦極盛宗族防數千人一門子弟賔客相往來以歌吟笑樂於其下者無虛日及元季居室燬於兵桂所植四面檐楹連屬烈焰熾爍枯然成朽株無復生意而沂溪已沒周氏亦稍稍衰矣曁大明兵定不數年桂勃然復茂周氏亦復興沂溪之嗣溪間處士卽公明之尊甫又因其故址築室而扁之重榮桂軒日與其弟仲方先生招故人耆老席繁陰而盼崇柯蓋亦念前人之培植慨興替之相仍不可常也前鄕貢進士安成劉云章先生爲之記矣至是溪間之沒又十餘年矣存者獨仲方先生又已老矣扵是公明復屬予記之於乎世之變固屢矣而周氏之桂歷數世而獨存肇防先物而符合於人事不亦異哉豈非其先世培植之深耶然李衛公平泉艸木記謂桂有三品而陸務觀以爲未之見及觀朱子釋楚詞引本艸云桂花白葉似竹則予見之於嶺南者其說蓋合山巓水涯亦多有之正春始花豈陸公獨未之見耶陸公又謂春花爲桂秋冬花者木樨則周氏所植殆非桂也然孫少魏東臯雜記謂巖桂冬初作花是卽陸公所謂秋冬花者木樨也則謂木樨爲巖桂其來久矣周氏所植殆巖桂也歟予方期過文江之上掇其英而佩其芳以頌周氏之重榮也故考述其事以爲之記

耕訓堂記

溧陽北行一舎許有溪曰瀨溪溪之水貫四時不竭凡田之漑於溪者獲必倍無丰歉盈縮也又其平曠衍夷樹林郁然出沒乎雲煙者不辧其際洮湖在其東五里溪漫漲潦集則於湖泄焉天久弗雨畆澮皆竭則湖之所蓄足以障遏溪之下流而資其餘波故一鄕之壌賴是溪而沃而溪之宣泄又在於湖也凡湖之上溪之外京師東南諸山之逺不可盡見者皆可坐而見之而泳於湖防扵溪者又與夫煙光水色相茫洋也故自溧陽以北惟瀨溪最勝而郝君景髙家於溪之上窮山水之趣以自放課僮奴耕環溪之田數千畆嵗取萬餘斛擅江山之勝者防四十年有子嵒稍長知爲學遣逰邑庠爲弟子員而扁其所居之堂曰耕訓因予弟本之屬爲記凡人無所累於心者足以樂乎其身而尙其志漢諸葛公有桑八百株有田十五頃躬耕以自給觀其所以訓子皆聖賢之格言景髙誠有慕乎其人則所以訓其子者有在於是也嵒従吾弟本之學書經進止安雅而言辭和易語云野處而不匿其秀其嵒之謂哉用是知景髙之所以教矣是爲記

樂庵記

君子之樂非在外也求諸中而有其樂焉斯樂矣求諸中而無有不樂也樂在內故不能奪之於外樂在已故不可示之於人不奪之扵外不示之於人此吾友日孜之所以名其庵焉日孜以壯年筮仕佐教鄕邦得不去其家其親戚故人視之如未嘗仕又其職主於教非若他有司政治之繁外患不入其懷而道可以及人誠可樂者然日孜意不在是也方且置書百餘卷上自唐虞之典下迄近代名賢端士之文詞以及醫藥方技百家之說日夜研窮其防自以謂至道之無窮非有得於心則不可以已也夫小方曲藝之流茍有得其說者皆樂也況夫聖賢之道之大與霄壤並立茍有見焉將超乎萬物之表而不可拘也日孜於是而盡其心一旦渙焉其爲樂孰加哉浩乎其自得沛乎其莫之禦酬萬變而不可窮斂之方寸而不見其所有所謂不能奪之扵外不可示之扵人者如此而仲尼顏子之所以樂者亦在此而世之學者方防防於文詞之末窮獘其力而卒無用焉豈不可惜也哉日孜八世祖槐應宋寶祐間以釋褐奏名第一出守吉州宋亡占籍泰和江之南其門墻故址父老猶多識之而今奪之他人久矣日孜所居在城中髙廣深迥所謂樂庵者也夫仰前人之盛而有志於聖賢之學日孜所至詎可量哉

靈山縣攺建儒學碑記

靈山小邦也其俗視他邑尢陋延平李善初爲宰始至而病之思革其俗曰朝鮮極東夷也箕子居之而民化焉今有先王遺風栁州南蠻也子厚教之其子弟皆知爲文詞靈山豈獨匪人遂注心焉時舊學宮頽圮殿廷惟綯茆黝堊漫漶圯隘而惡且西向非尊素王制思攺建之適朝廷方用兵自江以北五大藩學校爲之一空凡百力役供給南方困焉善初不敢以是重困其民乃往謀之於邑文學林某某力贊之謀之諸父老樂而助之貲則又進諸生勉之諸生咸躍然喜扵是梁柱之材出自生徒僦工之費則損已俸視民有餘力者役之民咸忘其勞遂卜地於縣之東南經始扵辛巳之閏三月八月而廟成自殿而廡自廡而門皆煥然悉遵今制視他邑無以加之殿之東爲堂堂之下東西相向爲兩齋簠簋罍爵鐘鼓之屬庫庖之所無不具焉旣而文學來朝於京誦其事屬予記之以劖於石且曰昔之宰靈山者往往獠視其民民亦以獠自負李君獨加恵焉民知自愛嗟夫習俗之不羙豈獨靈然也化而導之者恆激其外以移其內民且狼顧鼠拱之不暇又烏知所謂堯舜禹湯文武周公仲尼之教耶且夫平時通郡大邑略不聞弦誦聲過宮門闕曽不一下車趨者而靈山蕞爾僻小而於南北倥傯不暇給之際乃能委曲盡心以教化爲事得非知爲治之先務者乎是可記之以爲宰陋邦者勸且以見聖人之欲居九夷果可行也董其役則邦人某某扵法宜牽連得書予旣述其事復系之以詩曰於惟聖道爲民之極如元气之運俄頃弗息於惟聖道其大如天無逺弗覆匪靈山則然靈山之陋如川弗障惟賢大夫示民所尙乃崇斯文乃新廟學廟學旣成有刻其桷有翼有嚴有穆其容丹漆煌煌旣明孔揚昔焉靈山內訌外猘弗民其民政悖教泥今焉靈山乃有玆宮乃循今制其來其同猗歟靈山而克臻玆彼不靈山寕不忸怩猗歟休哉玉振金聲恵此小邦以底於大成

重修淨居寺碑記

惟大雄氏之教自西土入中夏行乎世者蓋千二百年於此矣其爲教以無爲爲宗以慈恵彊忍爲道以圓融無染著爲神而又以禍福果報一切之說以警動其徒而引掖之其持已應物之方亦且周矣夫自大雄氏之教之行也堯舜文武之道周公仲尼之術導之而弗従禁之而弗止者徒聞大雄氏一言惕然自省畏心生而悔心萌其感應之機亦何其異也豈其說有以動乎其人哉然聰明豪傑之材世未嘗少也習周公之言而或爲之說以左右之抑獨何哉以彼教之且適而左右之以豪傑之說翼之以雄髙盛大之言宜乎其昌熾如此也古筠郡城之西有所謂淨居寺者世相傳以爲唐良價禪師經逰之處宋元丰中蘇欒城與郡守毛公惟瞻嘗往來其中吟詠以取適一時者發郡誌驗之蓋然至今寺之勝大著一郡以此夫蘇黃諸公之在宋也其事業文章非不豪偉一時然信慕佛氏果報之說終身焉不悟抑豈有所見哉元季兵爭寺燬於兵者無遺構大明洪武壬午春郡有吉祥院僧大機者始經營以復之初爲堂若干楹旣又爲大雄殿敞壯麗自殿而廡而門而庖寢之所鐘鼔之縣像位之列以次皆具若干年悉復其故大機勤愼而開敏又率其徒力行以遵大雄氏之教戒者故所爲有成功如此予友潛溟來屬予記其事於乎予之言非有能左右乎大機若蘇黃者也而大機亦不待予言左右之也獨念吾徒能服聖賢教戒就事功如大機者防人也因論述其事以見大機能自彊而有立而吾黨之士或去此而入彼者可惜也

陽春縣學貢士題名碑記

廣東百數十縣之地文章功業之士蓋與中州並至於地之僻陋瘴癘之深毒如肇慶之陽春者𨿽偉身壯貎之士亦少見之不但文學然也豈其土地風气有以汨之哉抑受命來治其地者以其地之惡也教道薫陶之方茍且而不盡致其人之材質無以自變於乎天之降衷嶺海之逺與齊魯之近同也陽春豈獨有異乎哉夫陽春由秦漢至今千數百年其人明禮讓而服教化久矣何獨文字功業之士未有聞者前志皆然豈嘗有之爲志者不知采而錄之尢可怪也往年予假令是邦數月得番昜吳君子育爲之丞子育喜文辭暇日必相與課諸生爲樂有崔生某者能爲文予二人皆喜之去陽春六年而子育來京師欣然告予曰崔生以戊子之秋舉於鄕而中於有司蓋陽春能以文辭舉者始自崔生今日前乎此未有也子育遂礲石爲題名俾來者有所感而勸以予嘗爲令陽春識崔生也屬爲記於乎子育於陽春之士用心厚矣使子育用其心扵齊魯之邦其功效當何如顧陽春也使治陽春者其用心皆如子育徳行材羙之士烏知其不顯榮於時陽春𨿽陋不陋矣子育防三考將去陽春不知繼此而治者尙有其人否也惟我皇上化被幽隠如春至气達陰崖寒穀物無不暢吾知陽春𨿽陋自此負道徳抱文辭而進者當復有人而未止此也諸生學者尙以崔生自勉毋安扵陋而自棄是爲記

重修江陵佑聖觀碑記

江陵龍洲之上有觀曰佑聖相傳唐景雲間雪庵李眞人始來築之其後有樂間趙眞人者嗣而葺之室宇煥麗爲江陵偉觀元季燬於兵大明洪武戊申靈陳煉師與其徒某復營之凡防年而宮門殿廡髙深宏壯之規悉復其舊三淸天皇之像大乙紫微北極之祠以至鐘鼓之懸燕閒之居賔客之舍井竈庖湢之所無不皆備而羽人仙客四方逰遨之士或仕宦而倦歸道江陵出龍洲而不之佑聖者咸以爲歉也夫江陵跨衡湘而連吳蜀扵古蓋爲重鎭方盛時無事其民爭奢競豪而仙宮梵宇亦極一時之盛麗及天下有故干戈之鬭獨當其衝則有不勝其害者而所謂豪奢盛麗者忽焉化而爲埃塵廢而爲邱墟非太平涵育之久不能如其故也獨其間佛氏老子之徒興起廢敗若甚易然者其故何也夫變故多矣而其澤獨流興替屢矣而其教不熄豈其維持之力有以勝之耶然老氏之術非若佛氏之箝人情而鼓致之要其本能葆光斂和以抱雌守黑柔彊勝剛使天子莫能賔萬物莫敢臣故其淸淨卑退無爲之道亦足以禆世而輔治非獨靈化飛去役致神物禱祈驅馘之小數爲然也夫其道不同於堯舜文武周公仲尼之道者亦扵堯舜文武周公仲尼道之外而觀之則老氏之所以獨立而常存旣僨而遽興而佑聖之建獨巋然爲太平宏侈之先者有以然矣是可書之以告來者張侯某來爲令泰和侯江陵人求予文歸鑱諸石予旣道其道之所以能然者告之復系之以詩曰靡靡龍洲煌煌神宮靈臺曲館窈窕穹窿笙磬鏘鏘有鼔有鐘鸞輿降止百神下從金幢玉節彌羅大空丹霞紫气騰光重重下視九土九土茫茫西極昆侖東望扶桑混元至道無體無方曰淸曰淨是謂非常闔辟化樞紐乾綱下徹九幽上摩三光沕合無間衍祉流慶於維聖明穆穆皇皇與天同體與帝同行恵鮮羣黎物以阜康荊水之陽龍山蒼蒼萬靈衛之呵除不祥上祝聖壽與天俱昌於萬斯年徴此頌章

延眞觀紫微閣碑記

泰和之西有岡曰黃茆岡之上舊爲白鶴觀宋太宗攺洞虛英宗始賜名曰延眞環觀東西爲七堂其東北曰仁靜之堂今道士趙希老蕭奉吾因其地度爲紫微寶閣上以祀北斗九皇之神按天文志紫微卽紫宮也北極最尊在紫宮中曰太一居其南曰太微在太微北者北斗也北第一星曰天樞二曰璇三曰璣四曰權五曰衡六曰開陽七曰揺光杓攜龍角衡殷南斗魁枕參首以轄九州而以雍屬魁冀屬樞兗靑屬璣徐揚屬權荊屬衡梁屬開陽豫屬揺光至於十干十二支辰亦皆有所分屬以爲七政之樞機陰陽之元本也而道家又有謂尊帝二星者通號九皇晝夜運建與天同行故曰鬥爲帝車運乎中央臨制四海分陰分陽及夫建四時均五行移節度定諸紀一系扵斗蓋凡星者體生於地精成扵天列居錯峙各有攸司故斗之功用神化有不可掩者如此於乎九州之氓茫乎如埃塵蟣虱然而謂其命蒞於斗之次彼豈知之哉況動作非道速戾於其身妄祈非分以僭幹於常度沈迷膠固終身有不可釋者由是而修眞行道之士憫之而爲之祈祥請命斡移災咎又以其所生之辰亦蒞扵斗加精意而禱之夫豈徒然哉蓋以爲是足以啟其遷善攺過之端也至希老之爲閣又取象於太一紫宮敬恭而奉承之者亦至矣而民尢或懵然不知所以爲遷善攺過者其速戾於躬豈不尢重乎哉閣髙防丈廣若干深若干經始扵永樂某年月日某年月日則其落成之時也希老之師祖蕭公省庵省庵之後曰韋公志庵志庵之徒三人曰王用相其二卽奉吾希老也奉吾與希老捐已貲命徒某往南市羙材遂成此閣而能始終相其成者長道防彭公海云提典觀事蕭公惟中也希老求予文記之予爲著其事以記之矣復系之以詩曰

黃茆之岡神光離離紫閣淩霄上瞰虛危貝戶天開金桷霞飛仰瞻太一尊居巍巍太微四門大道逶迆九重獨運七政疊施三臺四輔後先導隨斡旋萬化平分四時嗟哉生民彼昏罔知茫茫九土孰統轄之福善禍淫孰參其機巧訛搆煽孰察其微權衡黙運節度潛移賞之罰之爲民命司絳節丹幢仙童玉姬防然戾止百靈衛持牖彼僻愚釋其繆迷陰翊皇度與道同歸皇道巍巍皇風淸夷於萬斯年降此蕃釐

用拙齋記

梁子晨興步出西園坐劉先生齋中先生名齋曰用拙若有巧者過之顧之而自誦曰巧者嬉嬉拙者戚戚巧者之得拙者之失曷不爲巧者其言則巵其行則澤言而人悅行而已獲萬物防防惟拙者之惛眾人祝祝惟拙者之局愼勿勉爲拙者劉先生聞之囅然笑已復色斂而疑焉曰將爲拙者乎將爲巧者乎巧者未必得拙者豈盡失哉𨿽然老子大巧似拙予小且弗巧何大拙之似且夫巧者之得拙者之賊也巧者之設拙者之漁也寕受彼之漁與賊哉將去而巧拙之間哉乃者之言得無意哉子其爲吾擇焉梁子曰嗟乎何言之惑也上古之世民何能巧亦無有拙巧拙未形是謂得道本得道之本者不巧而巧是名大拙拙者巧之至也去古旣逺然後巧言相欺巧行相刼巧名相炫巧實相翹靡然不得以安其生其巧益滋其拙亦至矣故巧者之機拙者恆執之拙所以爲巧也韜華反朴乃可用世世無奇士孰辯巧拙惟栁宗元欲抱拙以終其身而杜少陵欲用拙以存其道少陵之拙屈於時也宗元之拙亦以巧之窮耳巧窮而拙者勢也屈扵時者在天焉先生其可以一時之言而移向者之志哉亦盡於已而聽扵天也先生曰巧言如簧誠是也哉吾將終其身用其拙矣於是巧者亦不復言書以記之先生字廣淵

楮窩記

永樂七年秋予與翰林編修朱公文冕偕被召來北京旣至於五云坊之東得屋以居然迫乎車馬塵坋之中寢處之外無尺寸地空又壚酤之與鄰歌姬舞妓之嘈雜乎朝夕也文冕病之不得已乃背衢反置其戶別爲道出入以稍絕市喧又惡其弗飾也束葦梗架座爲承塵而以楮墻壁左右以楮墁之又向明爲楮楮瑩潔而甚疏達於是通一室皎然晨曦所澈隅奧皆白入乎其中者視其貎亦濯濯然眾駭而異之鄙童頑僕旁睨而不敢入淸賔雅士日至而忘歸焉無可憎之儔無拂情之務又甚溫而宻故𨿽隆冬沍寒醉臥而起握筆而吟不知折膠裂指之凜能侵乎其肌也𨿽無髙山喬木以休而息然時取古人之賦詠奇聞異見之紀載披而玩之恍乎若卽幽而入深出洪蒙而逰汗漫也談論天地物理之要歸以窮辧其是非則𨿽外之囂若不聞乎其內𨿽四壁之彈箏擊築歌呼怒叫無所幹而能聒也惟如是故文冕居而樂之因名之曰楮窩其友檢討王君希範旣爲書二大字又屬予爲記嗟夫文冕與予均所居獨巧飾之如此使其平時瀟灑自得之趣一旦出乎卑隘喧迫之表信乎其不逺求而獲甚奇者矣夫文冕處一榻之小如此其得也事有大於是者使文冕處之其材志思慮之精乂烏可及哉故爲記之詳焉文冕茍去此而南也失楮窩必扵吾記得之也

中泉記

百喜之山當龍泉泰和之交雄峙峻僻邑之山鮮與儷每晨煙旣落陟髙邱而望之宛然匡廬岷峨壺嶠之輻湊乎左右前後也有彭仁貴者搆堂居之旣成忽有泉自堂之中迸出湛潔澄瑩掬之可見指試酌而嘗之味甘而冽視他泉爲最佳遂忻然奇之以爲一家朝夕之求𨿽滛潦而弗溢𨿽旱漧而弗虧且不偏不頗適當堂之中於是南宮従事羅君仲舉過而顧之扁之曰中泉書二大字遺之而介予爲之記予嘗攷之爾雅曰水本曰源源甘泉孟軻氏所謂源泉混混不舎晝夜是也然泉無定所流行地中無處弗有鑿而求之皆可以得惟不待鑿而自湧不待求而自得斯可謂地之靈而泉之異者也然亦必由夫人有以感之非偶然者焉李廣利忠於王事拔刀刺山而得泉姜詩孝扵親得佳泉於宅畔蓋泉出有源猶善積有基也仁貴之居家也其亦和而兄弟字而防孩樂而父母質直而純龎雍穆而慈順翕然一門之中沖和之气發而爲瓊漿玉液以昭夫一家之靈異泉乃無自而出耶非耶吾知仁貴於斯泉也漱之而神情爽逸濯之而襟懷蕩滌鑑之而貎以荘容以肅飲之而壽考以延沈屙以釋深山大谷之中明淨幾之下而泉有若是者不亦異乎不亦異乎仁貴尙庶乎靜以畜之浚而深之時而酌之勿汨而渾之勿濘而湮之庶斯泉日汲而弗竭也哉

杏林淸隠記

嵗辛丑春姻家生楊鼎過予而言曰予妻兄郭太素氏世業醫療病多奇中過門而求者迹相踵嘗語人曰古人用藥制方有不可移易者而亦有不可悉用者大抵因彼之病制此之方病之證有不齊則方之制無一定太素之言如此故其術驗而活人益眾前進士蕭子尙卽其居爲書四大字扁之曰杏林淸隠畫史孫碧霄又繪而爲之圖願有以記之予辭以未獲造杏林之下姑俟後日則又告予曰杏林之外羣山秀出每煙收雨止則霞影絢爛如蓬壺員嶠之不在人世一水縈回沙鷗漁艇相上下於數里間自郭氏先世有父子並登科者名冠於朝故其地至今號爲冠朝𨿽太素不得爲儒而邃扵醫挾濟人之術信於一鄕利澤及扵人人觀其所以爲治則又疏通豁達不拘於陳言而亦不出扵古人三尺之外𨿽未必能生死人而實未嘗死生人也嗟夫太素之賢如此是可記者夫病有可生之理而醫無起死之方用藥偶然而一中者輒父子世守之以爲傳家之祕殊不知地有南北時有寒熱病之證𨿽同而人之身又有虛實彊弱之不齊者不可執一而論蘇耽之橘井何地無橘何井非水而蘇耽能以之愈疾彊而效蘇耽者必誤殺人此太素之術所以異於人而取效則多扵人人也歟漢程不識之爲將其守法律也嚴而敵不敢犯李廣之爲將縦弛於法律之外而敵亦不敢犯人徒知程不識之可法而不知李廣之尢可法者在於不可法之外也用藥如用兵太素之爲醫其李廣爲將之道歟董仙活人之術要不外扵此遂書以爲記

重修龍城寺記

泰和東四十里有寺曰龍城蓋其山自西南數百里外勢踴躍如龍相屬不絕至寺之近郁然環之如城故其寺以之而名其後據贑江其前紫瑤三顧諸峯望之皆可見其幽逺迥絕顚崖絕壁之間而蒼翠無窮逸韻鏘發登其髙以攬煙霞松栢如人世塵土之旣逺而天臺廬嶽相接迹乎左右也蓋其勝莫與爲比者而寺之建相傳昔饒之福嚴寺僧曰亞愚以善詩得名自宋元丰間始掛錫而營此山元符之際請於朝賜額曰龍城其所建殿廡門廊極爲煥麗元末燬焉國朝初僧肇象初與其徒數人乃爲法堂若干楹永樂癸未秋僧定成善仁應機恵濟乃謀爲正殿謀旣合遂發其所藏購材鳩工陶甓於野伐石於山翕然皆作不兩月而殿已成蓋任其事者人各自盡而總其事者定成也堂在殿之後勢最髙涉級而升者防丈自堂而殿而門規制皆有加於舊於是人之逰龍城者愛其宮宇之入其中常倦而不知還不獨以其山川之最勝也予來梅岡數愛定成聰敏能賦詩所與交者又多名士如前吏部尙書劉公崧皆是因竊異之曰此與亞愚無甚異者豈其創業興起時至而人出亦若有數然哉寺之建得其勝守其教又不乏人如此則宜乎其不落莫也而況其教有足以動人者乎因定成之請故爲之記

果確齋記

徴士泰和余君斯延自少知力學明禮義於古先聖賢之道世俗委靡之習必欲去乎彼入乎此得之於心而措之於行事不但已也初従元進士劉云章先生授書其志甚篤見世之徇名求進幹沒而不恥或材不逮其職而茍且依違顧盼眷戀者未嘗不私竊惜之遂因周子論誠章以果確名其齋而其持守益力矣洪武初聘至京師以老病告歸遂無復仕進意田廬之幽山水之勝雅歌觴詠縦意所適嘗拄一藜杖登髙邱四望慨然曰余乃得爲太平幸民而無聞於世陶景樊壽昌豈予所慕哉遂教其二子肆力於學久之其嗣學防登永樂二年進士第選畱翰林爲庶吉士有防擇十九人者教之俾益進於學爲文詞必底於古之作者而後止學防十九人之一也嘗暇日過予旅邸以果確齋屬予記予素知徴士而又喜學防能紹其家學故不得而辭之𨿽然果者陽之決確者陰之守也周子之學在於主靜而已惟無欲則靜而果確亦惟無欲者能之所以斷天下之至疑當大任而不動心也徴士誠有見於此焉使其措之天下當如何宏達也惜乎其老矣而世之知徴士者又少予故論次其學問出處之槪而驗於果確誠有得也遂以爲之記

碧落淸隠記

太學生瑞陽梅鼎嘗過予旅邸道其鄕彭君文壽隠居之勝而予弟本之教瑞時嘗従家君過之飲酒甚樂因題其所居曰碧落淸隠而屬予記之蓋碧落山在郡治之後山之下文壽居也考瑞陽志碧落山不見於紀載而鳳凰山適在郡之後豈卽所謂碧落山耶山下有李八百洞蘇黃門嘗賦詩焉世傳蜀人李多眞修眞其中多眞年八百嵗故洞以是得名又云多眞嘗詣陳圖南及門而返圖南追之不及遇白鹿先生問焉先生曰我神仙李八百也其行動八百里多眞女弟明香亦隠於華林山之秀峯鳳凰岡乃其故宅卽今所謂碧落山也其爲地𨿽宻邇闤闠然仰而觀之秀朗明麗松雲竹霧蔥翠森茂隠然煙霞之表不出郊坰而得奇勝如此可羙也文壽無所慕於時休休然尊徳而好禮外物不足累其心故所居之勝益奇然神仙之說荒誕不經君子所不道者獨世之名山大川往往借其迹以取重於世若碧落山者使無李八百其勝固自可尙也爲之記使覽者得其勝不泥其迹可也

好古樓記

王君樵雪自少已英敏疊宕讀書慕古人之行視一世屑屑無足可其意者老而無所合乃偃然獨處梅岡之山中築樓岡上環樓之山如奔濤怒躍而樓又最髙望之無不見見之皆可愛也君喜飲飲酣而吟倦覽文信公之舊裏望胡忠簡之故鄕慨然嘆息以謂今之世不復見古人功烈之盛也因名其樓曰好古之樓又多蓄古書名畫於其中君擇其論議之精揮灑之奇欣然若神交其人而與之翺翔乎其間而君之耿介拔乎流俗者亦豈今之人所易及者哉今漢王爲書三大字俾掲於樓上雄偉飛動見者悚目由是巖壑之間鳥獸艸木之微皆光景煥發而樓之勝亦嶐嶐然鮮與爲比於乎羙哉君之六世祖約齋進士丞相文信公交友也嘗従文信講易於道體堂上公爲大書履恆謙益四徳以遺之至其曾孫秋澗爲萬丈樓以貯焉百餘年來徒見其遺址荒基莽然而已至於文信公一時往還翰墨亦零落逮盡人事盛衰之際有足慨者矣而獨王氏之澤未嘗冺也斯樓之建益雄壯偉傑其聲光气烈足以追配昔人故𨿽忠臣之遺墨旣燬而賢王之玉翰又後百嵗而作者其亦有追繼乎今日之羙也哉

安止軒記

西昌曾子貫先生於其所居之後爲軒曰安止取書益稷篇所云而屬予記之夫人之心所當止者義理也惟君子不陷於人欲之危故能安得夫義理之正而不遷故能止安而止故常無欲而靜而馭羣動宰萬化本之以修身推之以事君治民擴而充之和神人奠上下而感靈致祥皆由於此先生於此蓋有所未暇而守之以修其身者則嘗裕如也蓋先生自防而壯懃懃懇懇讀書以明理持其身未嘗有過居數椽僅蔽風雨而其心曠然若無涯者種魚於沼治蔬於圃耕稼於北郭之外而其身油然自得屏居獨處不妄交於人而世之妄者亦不得交於先生也教其子以學其子入縣庠以春秋舉鄕貢而教之益至𨿽甚貧不以貧而易其所守𨿽老且倦而其志自如不攺而又名其軒以此則其中之所存豈常人所易及耶世之感物而趨利者心志思慮頃刻爲之攺圖衝衝然不知其所止蓋可惜也先生長於予十年而予深知先生居閒暇嘗過焉相與言皆切實可用終身者又多能於地理陰陽祿命數學皆兼通其意而究極其精専其業者不及也爲記其軒因並及之泊庵集卷四

欽定四庫全書

泊庵集卷五

眀梁潛撰

序

楊氏家乘序

楊氏家乘者今翰林學士楊君士奇之所錄也自其所修家譜以及其曽大父翰林待制而下累世之遺文與凡當時名公大賢之所撰次史氏所書碑刻所紀通家文獻之所可徴以至於詠歌往復簡牘之間有不可棄與不忍棄者皆錄之於此以遺其後人又以其皆有關於楊氏世徳也以屬予序之總之凡二十卷惟楊氏之先世有盛徳魁傑之人其文章政績蔚然有聲於時及其後也遭世之亂倉皇山澤之間悲歌而流涕者其言亦足以自著其志蓋太平之際賢者皆乘時而用及其亂也皆沮塞而困窮此勢之所必至無足怪者大眀之盛楊氏之後人又以其學興至今學士君遭防主知遂掌綸命兼侍靑宮其淸操雄文足以追繼先烈恩典所加賁於前人蓋自待制至今百數十年埀休繼美者何其盛也惜其累世之作多放失於喪亂存者殆千百中之一二也然學士君固拳拳於是何也夫古之人不忘其先於器物裳衣之防猶相與謹藏之奠於薦獻之間以遺其子孫而作其孝思況其世系文章所在後之人得而觀之將爲之低徊感激思以自奮至於哀痛而悲慕者亦或有之矣蓋所謂不可棄與不忍棄者皆在此也其又可忽乎予嘗爲君序其所修譜矣君又以此屬予蓋以予有世好於楊氏而知之深也遂不辭而謹書之

西淸余玩序

翰林侍講曽君子啟嘗暇日取所蓄圖畫山水竹石艸木鳥獸之形狀裝潢成帙以與予觀焉且屬爲之序君與予俱以從臣侍中祕嘗預討論於制作典章之事或少暇則又汨於世俗所謂應用之文詞予年之邁而志亦憊矣獨君鋭然不怠故能以其餘力及此𨿽然豈徒然也其好之已篤則往往得其精者毎一觀之如行山谿而聴水石之潺湲陟曠野以望煙霞之浩如聞猿鶴之鳴唳觀魚鳥之浮沈如箋爾雅而讀豳風所以宣其底滯忘其怠倦者蓋不自知其好之至也昔東坡所謂畫與畫笥者誠無以異此因題之曰西淸余玩且時往與觀之不已嗟夫古之君子於視聴之際皆有以養之故爲之佩玉和鑾鐘鼓琴瑟之音所以養其耳者無不具也爲之藻繪絳綉黼黻文章之制所以養其目者無不有也今之君子於耳目之養未必能具則隨所玩以足其所好而尢可喜者𨿽其好之深而不足以亂吾之聰眀如侍講君者是獨惜乎予之好而力有所不逮因爲之書焉

送郭推官序

推官決一郡之訟獄者也於一郡之事無不理不獨訟獄者太守也推官之任専太守之責備然而郡之事有不理推官固無預其責而訟獄有一之不治太守且不能無責也故凡郡之治有賢守矣而不得推官之賢者以専理其獄未見其治也瓊州之爲守在南海之中環其疆爲徼巡之所者蓋三千里戍守之兵與南畆之民其居相錯加以山谷之深阻蠻獠之盤據其嚚訟鬭爭之習尢號難治近年以來治而民安之者蓋太守則王公伯貞其推官之賢則郭公彥僉也王公宏大而眀恕彥僉通敏而周密皆吾泰和人彥僉之先君又嘗與王公同被命出爲試僉事故公視彥僉猶子弟而彥僉之視公如父與兄又幸皆不及遷調因得相與處者凡十五六年以此瓊之險𨿽在海外萬里而其善治之聲日聞於京師自公以憂去而彥僉亦以他事詿誤來北京旣得釋而還公之子直爲翰林修撰相與求爲詩送之且以屬予序予於彥僉素有交好不可以辭也𨿽然彥僉今之去也其爲守者得復如公之賢與否不可知也昔蘇頌之爲推官歐陽公爲之守郡之事一以委之此𨿽頌之賢亦二人者相得之深也陳希防爲推官爲之守者丘公崇希防日與之爭辯久而後得此固丘公之過亦二人者相知之淺也彥僉始與公同志以相濟可謂相得之深也今之所遇或相知之尙淺則亦豈能不事爭辧以求必行其志耶尙庻幾盡其心而不可以茍止也

送尹同知之任詩序

永樂十三年上巡狩北京之又眀年也於時四方熈然臻於至治上於萬幾之暇遂畱情六經探堯舜周孔之緒以爲禮樂政教必本於性命道徳之防遂命開館簡儒臣擇四方之士搜濓洛諸書參以近代名儒之說窮極其防趣使煥然大備眀年書成賜名曰性理大全書命以鋟板而凡預在纂集者皆加賞賚焉太學生以善書選者十七人皆賜之官於乎盛矣哉自道時在十七人中得官雲南澂江府同知故舊在京師者爲賦詩餞其行監察禦史歐陽和其內弟也因以求余文序之自道予同裏也少時嘗從予受書自予去家竊祿於時者二十年而自道亦自邑庠生貢於太學不逾年遂遭遇恩典出貳大府於萬數千里外其意气可謂偉然矣自道尙推其所學者施之於治敷道朝廷恵愛遐逺之意此予有望於自道者而亦豈非自道所以報稱聖上恩遇之厚耶之雲南有兩道一自大江沂夷陵道三峽度瀘水而南一自江西上庾嶺道東廣入蒼梧以西今自道二親皆老無恙其尊父子厚先生爲上海教諭嘗預修書翰林以年而致仕於家年今八十餘矣自道倘假道江西過故鄕拜其二親致酒髙堂使閭裏故人舉觴引滿以爲二親壽且以爲之榮其樂可勝道耶因自道之行爲之躍然以喜而又嘅予不得如自道者有可感矣

新諭蕭氏族譜後序

右北京行部主事蕭君仁實家譜一卷始自唐宰相瑀十世孫扆徙長沙仕馬氏爲神防將軍號八大保者其子處鈞始居新諭歷宋元至今傳十七世凡五百餘年見於譜者若刑部尙書貫太子太師正肅公燧大山小山二先生其功徳文章皆灼然表著當世歷世愈久族日益繁然按圖而考其親疎分合𨿽殊而異世皆可見也此閭閻小民之所不能有而故家大族尙賴此以知其先世如蕭氏者亦盛矣哉古者諸侯自子而次有大宗以重其本小宗以聨其支而四時之祭於廟也則子姓昆弟無不在焉所以統宗而合族者周且詳如此故其民親親而重本趨於厚而不薄者有以然也自宗法廢而祭法不眀民始離析渙散而無所統疎其親而忘其本故士大夫於其時也不可以無譜牒以謂統宗而合族者庻幾其近於古而重本親親之道誠在於此也於乎古之法不行於世久矣蕭氏在新諭者最顯且盛而譜又詳統其宗而合其族者良有以也書以序其後茍有志於古而無忘其先者可考也

送哈千戶序

皇帝巡狩北京之眀年以北境聚眾騷擾不靖之故親率六師往正其罪於時平涼鎭撫哈文濟以陜之精兵三百人蒞中軍從渡淸水原搗臚朐河遂長驅以出邊境追敗烏格布尼雅實哩之眾還兵以蹵阿嚕臺於靜逺鎭兵方合上自臨髙以望之精兵四集陣列無際而躍馬奮先大呼以入敵陣者文濟之一兵也文濟馳射殺數人生擒一人眾軍益奮敵以大敗推原其功率先陷陣蓋自陜兵始故上之還也論功行賞奬激勞徠於陜兵尢厚而文濟遂以功授武略將軍副千戶凡陜兵還自塞上者皆煒然有气色至有欲求識丈濟狀貌者文濟長不過五尺貌不逾中人及挽彊弓馳馬射數百步外百發而百中人皆以爲神至於恵撫麾下與之絕甘分少𨿽古名將不過也其在平涼邊徼銖兩之姦皆知數百里間商旅行宿道不拾遺然低回偏校者幾二十年矣蓋當其時四夷方寧謐無事故文濟抱奇才亦無自而見及遭逢拔擢發於久郁之餘名聲遂大著何其幸哉欽惟皇上擁百萬之師渉沙漠萬里之外雄謀勝算發自聖衷而指揮號令制勝於俄頃之間及功成事定則又推之將士而不遺遐逺如此此奔走之臣所以欣躍賈勇各求效其力能如文濟者尙多也文濟之還平涼也其友兪君行之誦其事求予一言以壯之故爲之書

廬陵曲山蕭氏族譜序

蕭氏居廬陵曲山者其先徙自長沙至今翰林修撰時中凡十有三世幾五百年於此矣闔其族之眾至數千指紀於其譜者有乾派坤派分而自爲居蓋五十餘室亦何其盛也其修仁植徳或分財以賑貧者或以詩書自力以科第進身仕於時者又卓然有善政可紀及時中遂以進士第一入翰林爲侍從之臣又何其顯者之多也大抵世族之久則其生必繁繁則分而凡材且賢者亦嘗出乎其中此勢之所必至也惟古之人於其生之眾也常有以統之而於其分也又常有以合之故有宗法焉有祭法焉居而統其眾於宗祭而合其族於廟由是其族𨿽眾而其序不紊其勢𨿽分而能相與恭敬悲慕於夫灌獻祝嘏奠薦之際蓋常有以啟其惇宗重本之心未嘗有已也自夫宗法之廢而祭法不眀豈惟淺陋茍簡而失其禮之甚生者之眾至無所統分者之勢至不可以合於是欺詐暴慢之習日益長茂而仁慈忠孝之心日益寡少其俗之偸教之悖實由此矣其可悲也已夫如是宜乎士君子於其譜之修有不可緩者蓋庻幾乎統之合之之道少有契焉耳蕭氏之族眾矣而備見於譜者如在闔門之內其散而分者勢不可遏矣而知其爲一人之身者按圖而卽見蓋嘗修是譜者時中之六世曰麟其重修之者又其先君樂存先生也時中被召來北京攜之來以求予序蓋知其所系之重而不可緩者如此也因爲之書

贈醫士李士文序

凡人之病在五臓六腑百骸九竅之間者宜若近而易知也而其宣化順逆升降之理必通乎天地陰陽五行六气之微其爲深且奧何其難哉世之爲醫者徒持繆悠荒唐之見以揣摩測度於茫然防昧之中至於病者之困且殆則因委之而去若無預於已者固不自任其咎而病者終亦莫之悟也其可嘆也夫今年夏中書舍人龎振舒病傷寒之疾其時比舎病者數人大略皆同醫者不得其要領至有不治而死者振舒病方亟一時視之者或云其疾不可治或云當以大寒之劑奪之獨士文曰病未深而投以重劑不可也啖之緩劑久而其疾愈眾醫相顧皆以爲不可及嗟夫醫之效不大顯於世者由其不眀乎理不能深於其道故也昔者扁鵲視齊桓之疾知其在腠理在血脈在腸胃骨髓皆灼然有見毫髮不少差故扁鵲之術如神眀後世莫能及今之醫者固不可望其有扁鵲之奇也然不知疾之所在而藥之猶欲用兵而不知寇盜之所在也今之醫大率類此然則凡疾而至於殆者其又可憫也夫振舒徳士文而無以報焉因以求予言遂爲之書

送熊自誠南歸序

北京據幽薊之防偉大壯麗之觀古所謂形勝之都也士生於南服者常以不得往遊其中爲恨大理評事熊仲彛以扈從居於是其尊府自誠君來視之君時年五十餘矣須髮浩然而能輕萬里之逺自其家吉水泛大江渉淮道徐逾呂梁之險以至於此旣至不以其冒渉險逺者爲難且以其逺逰快覧爲足喜其志可謂壯矣哉予於君同郡而予之去家者三年矣故聞君之來而喜君爲人藹然溫厚旣老嗜欲不足動其中而獨喜奕𨿽風雪苦寒之夕猶不廢予不善奕心竊喜之毎與君奕輙敗北亦未嘗厭也時侍講鄒君仲熈曽君子棨亦喜奕鄒君稍劣於予獨子棨精出過人累與予奕輙累勝自君之來子棨數與君對君稍難之而其勝與負常均君又嘗佐予以一勝子棨因大笑以爲樂夫古人適情於物於夫六藝之外又有所謂投壺之戲而傳之於禮文以爲平居閒暇之雅戲也奕之爲戲亦平居所以役其心智者也孔子曰不有博奕者乎然或者其心之不專審之不固則皆不能精如予之與鄒君者是也𨿽然予之與熊君好也豈直以此而已哉顧惟逺去其鄕而忽然得以歡娛而嬉戲以遂忘其旅寓之思如在乎裏閭鄕黨之近其爲樂可勝道耶夫樂之旣深則於其去有別離不忍之態亦人之常情也於是子棨相率賦詩送之予因道其平居相與之樂以爲序若夫君之享有祿養於旣髦之年以得周覧夫兩都之勝其所得亦豈在此而已乎

送熊訓導之任景陵序

丰城熊子維先生佐教於都昌者十餘年以考績至京師吏部援例攺佐教景陵縣學於時子維年已五十餘消去其鋒鍔以就於平實溫然和易而坦然相忘於人情世故之中蓋其學老而自熟其气久而益平固非世之少年鋭志淩厲驕蹇者可得而比也其始至此嘗以其先君所書鄕先生教學程法屬予題識之其法大抵皆本紫陽先生平時示魏元履諸公及示其子遣從學於東萊先生者子維非徒以爲前人手澤存焉耳蓋嘗宻用其心勤勤遵服以承其先訓而誨於其徒者皆在此也予旣書其後而還之防又得子維所作古文數十篇讀之而尢喜焉蓋用意深而詞不浮燭理眀而議不詭考據之詳而其出無窮皆未易以得也豈非其所學者有法以爲循守之階而所造者未嘗怠耶不然何以能若是也顧今之爲學者不知有此及其推而教之亦未嘗知本於此也其可惜也夫昔胡安定教湖學當時東南之士莫不往從之至取其法以行之太學蓋以其教有古聖賢遺意也吾知子維之教異時豈獨景陵之士防其惠而已哉必有取其法上而行之者亦不可知也子維將行求予言因爲之書

送韓伯承還姑蘇序

太醫院判韓君公達扈從北京之又眀年其從子伯承來省之逾年而歸其友李士文相與求爲詩以餞其去而以屬予序予與士文交聞伯承之爲人故有以知其賢蓋人不能自賢必賢者輔之而後成院判君以謹信篤厚之器受知聖上恩遇益隆而其心益下則固非尋常溺於勢利者可比也士文負其才能偉然出乎等夷𨿽其寓迹於醫而善聲日聞於公卿大夫之間者不獨以其醫而然則夫伯承之賢可卜而知矣伯承在京師足迹未嘗出外戶不妄交一人其自待者重矣而又內有父兄之賢外有交友之良夾而輔之以致其直撓而振之以回其枉琢磨淬厲以達其成振迅激揚以迎其意如此伯承𨿽欲不爲賢可得乎予又聞伯承故宋魏國忠獻公之後也公之事業在當時未之或先其距伯承才幾世流風餘烈之未泯可想而見之世所稱燕之函粵之鎛妢胡之勁笴專精極美他莫之奪者由所產之異故也然則伯承之出韓氏其何以異此顯庸於將來見慕於人人吾又有望於伯承也尙其勉之

溧陽史氏族譜序

溧陽史氏本漢溧陽侯崇之後侯以宣帝外戚之裔佐光武中興封於溧陽能以恩惠及其民終漢之世襲侯爵者八人吳晉之際侯者又數人傳十有八世爲常州刺史仲謨仲謨之後益顯如宏文館學士道檢校刑部尙書兼禦史大夫寔寔三世爲蔡州刺史萬壽族之繁至於分於四方者凡十有五若宋丞相浩丞相彌逺丞相嵩之見於眀州之派者此皆不載也所紀獨溧陽之族然見譜者亦已數百人仕於時者不可勝計又何其盛也溧陽始封之廟四方之史氏皆宗之謂之祖侯廟𨿽其邑人至今尢奉祠之飲食必祭水旱疾疫必禱禱之輒應侯之生也其功在漢室其仁愛足以庇其封邑及其旣沒其利澤又足以惠其民而不茍食其土如此蓋自侯至今四十有五世矣曰常者侯四十四世孫也以詩經登永樂乙未進士第授行人居北京因以其譜求予序之於乎自兩漢之興將相大臣以軍功侯者不知其幾人也或自其身而止或二三世而亡求其終漢世而不失侯者少矣況千數百年之久子孫貴顯綿而不絕如侯之後者蓋未嘗有也此無他譬之江河之流亙萬古而不竭者其源深也澗谿之水倐而盈忽而涸者其源淺也史氏豈非世世有顯徳之人以濬其源者乎祭於廟以合其族書於譜以聨其宗吾知爲史氏之後者其孝弟之心無有窮已也

橙溪處士挽詩序

於乎士不逢時負其材困悴於山林卒以無聞於後世有可悲者吾見多矣彼立言之士或憫其不幸而見之於文字之際以冩其悲慨悼惜之意而伸其抑鬱不能自見之懷庶幾其言之傳而其人之志亦將托之以著也然而二者之相遭亦難也其言之傳或不遇其人遇其人或其言傳否不可必其可嘆也夫橙溪處士之沒蓋有得於立言之士庶幾其不朽也夫處士諱及字漢廣姓劉氏爲人襟抱疏豁壯而有材略當元之亂嘗引大義折羣盜迫脇之勢卒以不失其身而保其家族又嘗言其鄕水利之便有司上其言築堰以蓄水民至今以爲便而又通於詩書與士大夫交遊賦詩有曰行樂集者其言尢有意惟不及用於時君子莫不惜之然自其沒而葬也今國子祭酒胡公銘其基而翰林學士金公又爲文表其墓矣及相與爲哀挽之詞以著其志而悲悼其不幸者又皆一時靑雲之士處士所附托者如此其有泯沒而無聞者乎處士之子全節舉進士來北京因以其所集哀挽之詞求予序之予言之陋所謂不能必其傳者而全節予考試所取進士也不可以辭因爲之序處士先世多有顯者居豊城之艾岡岡之有溪其上所植多橙故號曰橙溪處士云

贈趙主事考滿序

三載考績三考而後黜陟此唐虞之制而行之至今有不可以易者何也凡百司庶務必得人焉而後理而人之賢不肖未易以知之也亷退之行或取憎於流俗而諂防容悅之流或羣情之相附獨立之操或見拂於常人而降意忝顏之徒或上下之未察此古之聖人所以常嘆夫知人之難而於夫官人黜陟之際必待之以嵗月之久考覈之詳庶幾公論旣定賢否自見而一時好惡之私有不足掩其是非之正者以此也於乎其爲法可謂至矣而或者於人之才不肖猶不足以盡知豈非難哉北京部工曹主事趙汝梁居其官三載得考優等於是其同官郎中劉子玉貟外郎刁翀霄喜汝梁之能其官也爲求予文紀述之且以爲汝梁賀汝梁之所以得此於其同列者何耶往年汝梁嘗以進士預修書祕閣其爲人溫然靜愼其气和以平其材敏以達而又持之以亷防恭遜之道故今汝梁不徒以能其職聞天官考覈之際𨿽其同列亦愛而譽之如此也然則汝梁其可謂賢矣乎凡今京官百職之考績皆自其所司之長官覈其課最而後移之吏部吏部覈其課最而後移之臺憲臺憲論定復移吏部紀其績以俟凡三考皆如此而後黜陟焉甚矣其詳且宻也故凡考而稱焉者常以爲難汝梁起自科第於此一考而稱誠有可賀者然予以爲汝梁不止此也𨿽其同列顧望於汝梁之情亦豈遽止此哉行地千里者常半百里爲山九仞者常虧一簣蓋以末終之難尢當勉也然則吾之於汝梁固宜待之於將來而同列之屢致其賀者其有已乎哉汝梁南豊人予鄰郡也因爲之書

送汪伯彰詩序

北京部刑曹郎中汪敬夫之仲兄曰伯彰以其母夫人之命來視其弟敬夫於官所數月而歸能賦之士皆餞之以詩敬夫以求予序焉予與敬夫舊不可得而辭也始敬夫以行人預修書祕閣其二兄更疊來視之無虛嵗是時敬夫居南京其家在衢州金溪之上往來未甚逺及旣攺官於此其家已逺矣而來視之者如在南京時道路間關之情惻然動乎顏色蓋其昆弟三人敬夫最防而最鐘愛於其母其母亦旣老年八十矣敬夫日夜念之不置其母亦日夜思見其防子情眷眷有不能已者故伯彰戒行李不逺萬里而行者兾有以慰其母之心也及旣見其弟將歸以白其母則又依依然若不忍舎其弟而去者隠然昆弟子母綢繆恩故之情可想見也豈孝弟之情發乎至性有不能自已者如此乎吾往年見敬夫於館中討論於文字之際其用心極勤與人交循循然旣又見其二兄距今五六年又得見伯彰於此溫恭和易之气猶始見敬夫也何汪氏之多賢如此耶詩曰惟其有之是以似之宜乎知伯彰者有以播之於歌詠也伯彰還將必有過其廬而相勞苦者使出其所得賦詠與之諷而誦之孝友之心固必油然而作也

廖氏族譜序

廖之先始自金陵遷防和至今海康教諭潛仲凡十有五世爲之譜者潛仲之大父愚寄先生自彊父也其後復系一圖特詳於本宗則先生之曽大父梅澗所作梅澗云仿樓參政譜圖而爲之而樓氏之所爲圖蓋未嘗見也愚寄父又因梅澗之舊而重續之於是二圖之詳略可參見焉自梅澗而下十二世曰寔翁本翁寔翁卽愚寄之尊父也愚寄自國初爲吾邑庠教諭而本翁子伯先洪武初仕爲翰林編修子季習今亦爲松溪教諭潛仲之子謨今又以進士選爲翰林庶吉士廖氏之先世盛矣然自喪亂來世益防存者惟二翁之後然皆能以文學紹其家仕於時又皆爲學者之師嗚呼其世澤之未艾者尙有在於此者乎梅澗娶梁氏蓋吾六世祖鳯翔公之女弟也因以吾家譜合而參之公自兵部郎中知制誥出知鳯翔而此云權府豈其時固權知鳯翔耶又云公之諱曰蕃而考吾譜所紀曰君崇其曰蕃者蓋公之科名而吾譜所書公之字也廖氏家與予故相近然梁氏之先居縣之光化亭此云東門疑非光化之舊矣亭入元攺爲龍洲書院元亡書院之廢已久今其地漫不可識間有知其爲龍洲書院者亦不復知爲梁氏故居矣可深嘆也哉先世所藏文字零落殆盡無復可考質而故老又無在者因參之此譜其時世皆合而尙有不同者如此蓋鳯翔公與梅澗爲同時又其時方講好於婚姻其所紀者當必不妄也自梅澗之歿距今幾二百年兩家居室園池爲他人之室者不知其幾易矣獨賴此譜之存而尢可喜者幸斯文之未墜而世好有可推子孫得共寶之因有以知夫先世之爲盛也潛仲自海康考滿來北京以求予題遂爲之書

送杜千戶還陽江序

交趾去中國萬數千里然自唐末五代儼然以王者之尊自統一方中國特羈縻之而已視其相殺奪戕賊若固然者未嘗深較其亦僥幸不遇夫神武之君有以不信夫中國之命故得逞其僣逾彊暴之習而莫之或異也然則黎氏之弒其主而奪之國蔑若無所憚者其積漸之勢有自來也哉於惟我皇上以文武聰睿之聖雄斷自天王師所至其郡邑皆平遂縶黎氏父子以獻之闕下餘孽之僨而復起者亦旋致誅夷蓋不惟海嶠淪污之民得復覩乎惟新之化而中國威命頺靡於數百年者亦以復振於今之時嗚呼何其盛哉古未嘗有也而於夫飲至防勲之際一時將校防被顯賞者又何其幸耶是時廣東陽江千屍所鎭撫杜某以功陞副千戶其後來朝於京師將還同知紹興府徐季陽江人也遇之於京師因求予言送之嗟夫天下之無事也久矣連城列障熊虎之士相望然而驕惰而酣嬉日滋甚焉夫豈知平僣逆取功名於遐荒萬里之外耶某之還也守海上百里之城於晏然久安之境閒暇之日因相與論其馳堅赴敵仰憑神算深探窮搗之鋭其亦足壯矣哉此大丈夫報國可喜之事聽者將爲之踴躍思奮也

曽氏奧臺遺編序

奧臺在廬陵之北八十里上杭訓導曽宜勉之居所在也自其八世祖棲閒居士始徙距今凡三百餘年矣然以詩書仕於時者不絕曰奧臺遺編者宜勉集其先世所作之詩在焉作者凡四人曰愚谷宜勉之曽伯祖也在元爲吉州路教官所與友者若劉須溪太傅劉嶽申提舉龍麟洲仁夫皆往還見於其詩也曰殷巖者愚谷之弟也殷之從子曰慥庵皆爲萍鄕州教官曰西塞翁者慥庵之弟而今宜勉之先大父也翁爲元大冶縣學教諭善醫藥遊威順王之門置田宅得呂文徳之遺莊旣而沒於大冶其言皆溫雅深厚無雕刻靡麗之態皆可以爲學者之師讀其詩想見其時交遊之盛而凡更唱疊和於篇什之際者又莫不謹而不放有以得其情之自然嗚呼求於今之作者蓋有所不暇矣其亦深慮夫後之作者之過而不欲自爲以啟其端耶何其言之約而近於質也然予又聞宜勉之尊府君年今八十餘矣喜賦詩不隨時而靡豈其得之於家者有所自而不少變其初耶此其執心用意皆未易可及也宜勉拳拳於先世遺墨掇拾於殘缺之餘且以求予序其承家繼述之道如此又可謂賢矣

泥田周氏族譜序

周氏居吉水泥田者本吳將周瑜之後瑜次子都鄕侯謫廬陵因家焉之後有遷袁州者十三世爲隋防稽刺史汾自袁復遷廬陵之烏東又六世曰沂濵始自烏東徙泥田此譜之作詳於沂濵以下者以其居泥田之始也由沂濵距今四百餘年凡二十有四世其族益繁其分而自爲沠者十有八若盧兜网村官洲若長沙安福永新𨿽旣分或猶詳其系世或止著其始分之由是皆因其可知者其不可知者詳於所分之沠使可參而見也然泥田之族尢盛聨比以居者常千餘人以詩書科第顯者至不可勝數益國文忠公必大居嘗與通譜者也十餘年來若臺州同知仲方黃州教諭公眀雲南按察僉事彥珍國子學正岐鳯偕予來京師而後識之其或仕於逺或未仕而晦迹於家非予所知者尢多於乎何其盛也豈非世有植徳行仁之士以培其本耶岐鳯今爲長洲縣學教諭其子敍中鄕舉未卽就貢禮部岐鳯因命之修其舊譜旣成求予序之夫古之人於世系也重矣春官小史掌讀禮瞽蒙掌誦詩而皆兼掌世系之奠蓋欲其和同於孝弟相安於輯睦故本之以禮樂以爲風俗教化久安長治之計其後漢太史公采世本而作史記眀周譜以著世家則小史之所掌至是時尙有存者自大史氏失其職小史之官廢存者獨氏族志於公卿大夫之緒猶可考也今又並亡之則夫士大夫所存之譜幸而未冺如周氏之在泥田者宜乎其寶藏之而不敢失墜也而岐鳯拳拳以命其子之意蓋又有在焉和同於孝弟而相安於輯睦爲周氏之後者尙其知之哉

送吳員外知均州序

均州跨荊襄之防其山之勝者惟武當爲然所謂逍遙翠華三公五老諸峯與夫龍湫虎巖淸洋之澗白雲之洞皆刻削秀麗俊拔而深隠人迹無因而至者眞神眀之府也至於楩楠豫章之材蒼松翠栢之植森蔚陰翳望之而無際卽之而不知其所窮𨿽天臺武夷泰華衡廬古今所謂最勝者未有過於此予嘗考之圖志及道家之書云自昔北極虛皇以王子之貴修積至行居此山之中因超然遐舉於防之表顧其立訓埀範於當時者猶足以陰翊治道而黙庇斯民於無窮也今其故宮遺址所在靈飈飛電常赫然而莫之可幹於乎靈矣哉豈非其所謂修者皆至誠之道則其與天地相爲久逺者自有不可已耶皇上子養兆民與天同體與神同功將爲民祈福於天遂大修武當之宮命下之日民爭趨之由是璚宮桂館層臺傑閣倐然而皆備旣又命民往居其傍者凡五百餘家眀年又以刑部貟外郎吳防文氏知均州以專撫其民之始遷者防文爲人防謹有慕於黙之化擇而任之意蓋有在也同列旣爲之喜遂求予文贈其行予嘗想見武當之爲勝而無由一往然防文之去也方將周覧其山川以遐測夫靈化肹蠁之妙解心釋慮蕩滌其胸中以迓延景貺熈洽乎大和而上報聖天子神化宜民之道則豈徒泛然出政治於一郡而已詩曰神之格思不可度思矧可射思此防文之職業不可以不謹也故特著其說以告焉若夫安利其民使繁其生以臻於致治者予不必道也

送蕭照磨之任髙州府序

今之府猶古諸侯國也建官自太守而下其屬備矣而又置照磨檢校以通稽一郡之政事綜覈簿書勾考纎悉其職若易而任尢要其秩𨿽卑而權未嘗輕茍非眀於法而審於治體者未易以居也鴻臚屬蕭子敬氏以九年秩滿攺髙州府照磨子敬居京師十五六年以侍臣之宻立殿陛之下齊肅百官蓋嘗能其職矣於夫教化萬民賞亷治姦之意又聞之熟矣朝之賢士大夫行髙而徳美才優而任大子敬亦嘗竊觀其措置謀議心有所擇意有所取得之於中者而豈少乎哉夫積宏偉之見者所負也髙所負之髙則見之行事者必有以過乎人而子敬又毅然剛介蓄其所欲施張之意沛然如河決下流莫之可遏則夫心志思慮之發其可茍焉以自放政治乖違之機其可忽焉而不察哉所謂眀於法而審於治體者子敬固當勉焉而深致其意也予與子敬居同裏將行求予一言以爲別遂書此以贈之

康氏族譜圖序

康公之先本某處人徙泰和莆田者自泰然始由泰然距今凡幾世其舊譜毀於兵重爲之圖而譜其可知者泰然之幾世孫某也某爲人謙約自守而不求知於人其從孫曰榮今翰林學士楊公士奇甥也榮從其舅氏讀書於京師因以其圖求予序莆田在邑之南十里予嘗過焉有水曰莆溪莆溪之傍室屋鱗次皆康氏族也康氏盛時諸長老風流篤厚好尙文雅與之遨逰往復者皆一時賢士大夫如前吏部尙書劉槎翁槎翁之弟曰東園先生予先君畦樂公又嘗館授其家者也今皆不復可見而某亦老且病矣其可嘆也哉某旣若無所求於世獨以善道率其子弟至於修其譜則又知愼重其事而無誇妄之失於乎譜所以眀乎先世之本源者也世逺而繁而知其出於一人者未嘗異則其情之所當厚自有不可已者柰之何安於妄以自欺其先耶蓋亦不思之甚也因榮之請爲之書俾康氏後之人尙知作譜者用心之深也

送鄭禦史序

鑑察禦史鄭景曜以選赴北京其同官故舊相與之厚者皆爲之賀且求予文送之曰景曜始以乙酉科進士擢江西道禦史日以亷潔有聲旣而攺山西道出按治山東者四年威著恵行山東之民至今稱其能及奉命亷獄於遼東隠伏必得其情其同列皆以爲莫之及也蓋爲禦史者十餘年其識益廣其才益成其所至誠末可量也今被命以行願一言以著之嗟夫士於平居之時措心積慮皆卑諂污下無可紀之行而常有過髙絕人之望欲以欺世而盜名亦何其不思之甚耶景曜防被寵擢翹然而獨出蓋其素所蓄積者如此其宏偉也夫豈僥幸於茍得者可比哉吾嘗患進士之用無顯效於時或者瑣瑣不立反取譏誚於庸俗之人今而得景曜心竊爲之喜景曜其尙勉之聖天子方將重任焉愼無負士大夫之所素望也

送邵亷使之任江西序

鑑察禦史邵公以九年考績擢江西按察亷使始公以考績上北京禦史數人屬予爲文餞之今其之江西也又以屬予言曰江西之故予知之其病於民者必公之能理也予言之公能理之予又何以惜其言之復也夫江西大藩且盛地自匡廬而之庾嶺之東山水之淸何如其美也舟車之會商賈之湊居民室屋之繁富仙宮佛宇之臺榭何如其盛也士之誦詩書慕禮義者進而防被乎聖恩退而歌詠乎太平之盛化其眀周孔之道探六經之緒或見之文章事業或忠節行義埀之百世而無愧蓋又數百年於此矣有以作於前有以承於後未嘗乏也獨今所謂病於民者非習之然激之使然歟弱之食彊之取饑寒顚頓而漁奪之未厭若之何而責畆之民之安其分耶夫自古爲民病者多類此顧受天子之命而牧民者宜有以處之邵公之賢聞於朝久矣一朝承命而往吾民之病庶其有瘳也哉夫居髙位而求下之安其道之難也姑息者嘗養患猛厲者嘗過之不姑息猛厲而民安焉非邵公其誰歟異時政化修行使彊暴者革善柔者立禮義之俗興而民知所愧恥則夫大江之西山川之偉傑與邵公之聲華並著不朽也吾其待之書以爲之贈

送史參政之任廣東序

國朝之設布政司卽古所謂方伯連帥之任以縂領郡牧之政者也內建六卿外設布政之司者十有三內外之政體於是乎有統紀焉至於擇賢而任之則天子常自擇六卿他官𨿽貴且重不敢與聞布政參政之任人則天子或以命之六卿亦不自任其眀是以其任至重而任之者常得其人號令法度之施大綱常舉而其小者自無所違也今年夏吏科給事中史壽以選赴北京特拜廣東布政使司參政還至南京其交遊之士皆爲賦詩以餞其行而以求予序某始以國子生入館閣預纂修之任予知之舊矣爲人溫然有和气不爲峭拔險絕之行其中常亷潔無所私曲又爲人小心處煩劇綜理宻而不紊其材稱於人者眾故一旦拔而任之而人皆以爲宜𨿽然予有以告某也廣東之地爲郡者幾爲州與縣者又若干海濵之利魚鹽百貨之所產海人蠻蜑風防浪舶疾馳於萬里而交湊城府之下象犀珎寶之貢嵗往來於風濤之中而不已則其勢固不能不使其民奔走於其間也豈惟其民𨿽吏於其土者亦烏能以獨安耶此特其事之一耳其賦斂所需土地所產民力所致有所當供而不緩者又烏能皆中於常經而不疾其民哉然則朝廷簡拔之意誠有在矣非精達於事亷潔無私曲者不能也某之拔而出也人旣以爲宜其任廣東則又以爲未有加於某者予故備道其事序其詩以餞其去

察洋陳氏族譜序

陳氏之先河南人世仕宋宋南渡陳氏從之爲禁兵千戶者四世宋之走閩入廣以訖於亡千戶某皆從之與俱亡不返一子韶方弱冠獨與母徐氏避兵閩之福安山中事定居縣之北鄙曰富春子宗烈又徙縣之西鄙曰察洋宗烈生顯祖顯祖子四人曰玉曰生曰成曰道玉之子卽今江西按察僉事琦也自韶至今凡五世五世之上一世卽千戶從宋亡不返者此其可知者其不可知者不彊道也僉事君來京師以求予序昔老泉爲蘇氏譜因其可知者而紀之才五世五世之上亦一世而止然自今稱爲譜之法必取之蘇氏蓋以其立法之善紀例之精尊尊親親隆殺之節有宗法之遺意非深於禮者不能故在當時蘇氏與歐陽氏之譜皆有法皆百世不可易也今陳氏之世次與蘇氏無異其闕疑謹審不妄之意又皆有得於蘇氏之遺法於乎世之失其先世之系者常多矣然必欲旁求彊附必不肯如蘇氏五六世而止及其爲譜求其能幾於蘇氏者則未嘗有何其見之謬耶然則如陳氏之譜有足尙者矣僉事君有材能方將立功業於時而且畱心於其譜如此其知所重者哉

椿陰書屋詩序

姑蘇姚宗善名其讀書之所曰椿陰書屋旣以屬畫者繪而爲圖能詩者又爲賦之久之積成卷宗善以求予序曰願因以自勗予何以告宗善也宗善今太子少保壽椿公之子予嘗從公於祕府討論於文字之際知公特深公以豪傑之見先知之眀識今聖上於潛邸委身效忠卒以成功名垂之後世有不可掩者公之遭遇於時者可謂至矣及其退然怡情於道徳守仁義之用自信而不可回此又公之性然也夫乘時以立功者才智之士所可能功成而能以道自樂𨿽賢者有所難能也公之所以受知於聖上者信乎非常人之所可及也哉公旣老上不欲煩以政故公益得以自適謝絕人事玩詩書以窮道徳之防探造化以盡物理之變觀公之意不獨油然乎物表其亦欲推之以及於人也然而望下風之士毎趦趄而未暇宗善之爲子也奉杖屨侍起居承於溫凊之餘耳目聞見所及豈不安然志有定而業有方者哉培之以待其成養之以俟其化人生之至幸而可樂者孰有大於此此宗善之所以名其齋也嗟夫世之學者或負笈千里跋渉於風波道途之險而又未必能得賢者而師之以遂其所願欲其視宗善相去甚逺然則士大夫詠歌於宗善者宜乎其意之厚也宗善尙其勉之哉詩曰式谷似之予其有望於宗善云旣以告之遂爲之書

楊氏家乘序

進士廬陵楊黻集其先世行事之實自幾世祖忠襄公邦乂幾世祖文節公萬里而下之遺像及史傳所書墓碑銘文所紀與夫一時追封褒防之典合爲一帙而類分之爲若干捲題之曰楊氏家乘以求予序之夫忠襄公始以通判建康受命於倉卒之際能嘅然不屈以死文節以侍從舊臣𨿽致其仕而去而其心未嘗不在朝廷聞韓冑之啟邊釁也痛哭上書力詆其姦邪至憤憤不食以死二公所處之地與時皆不同而其志節未嘗少異如此於乎人事得失之際天道存亡之幾系焉然於夫死生變故之頃則惟君子之守可見也悲夫宋之亡也士之气非不振而沮於邪佞之說者常多君子之公論非不眀而遏於小人之勢者常甚確然獨防之智不由乎上之眀而進退予奪之權常移於其下於是時也𨿽有忠信眀智之士亦何以行其道而伸其志也哉反覆乎二公之行事於其死亡之際蓋又可惜也夫君子之大節書之史冊足以爲世之勸戒而於其一言一行之防在後嗣子孫尢當深識而不可忽者此楊氏之後人所以拳拳於此而不敢失也予少時嘗拜二公之像於鄕校之祠蓋自歐陽文忠公而下皆在焉其後來京師拜於晉將軍卞壺之祠則惟忠襄公配享其中於乎拜其像貌心猶凜然有生气況又讀其行事之詳其能不低佪感激想見其人於千載之上而嘅然嘆息夫當時變故禍亂之相防何其痛哉二公之後多賢其學問之淵深道徳之眀備載之史冊者皆可於此而防見之黻蓋忠襄公幾世孫也其尊父東平州守治有能名嘗以此屬其二子俾采錄之於是黻與其弟翼相與訪求搜閱發其舊所藏與今之所得者總若干篇其用心蓋勤矣而其收輯猶未巳也詩曰伐柯伐柯其則不逺楊氏子孫於夫立身行已之道其尙求之於此編思以繼其先世而無忝其家可也

送常熟學生赴春官序

古之士習於道徳眀教化之大防知亷恥羞愧以有自重之心者皆上之教使然也所謂閭師黨正州長以至於大司徒大司樂其教也有素中和聖義孝弟恭遜尙齒尙功之說禮樂詩書之文所以節其過以養之於中者又非澆詭淺陋溺情於文辭功利者之比也至於簡其不率移易其居屛逺之於郊於遂也猶必有耆老長者習之於禮俾從大司徒周旋升降於獻酬拜起之間以作其志意而俟其誨化自鄕而升之司徒自司徒而升之學謂之賔興者蓋於是有藹然之禮文將之以恭敬之道其所以絀惡與崇徳者蓋如此其備也故其不爲不善非有所彊由其習於善者之深也其不爲不義非有所兾由其習於義者之固也今之士培之之久教之之詳其學非不成也抱其能售之有司舎什百而得一二擇之非不精也於夫堯舜文武周公孔子孟軻氏之道非不深求而力究也於夫亷恥羞愧之心非不知所以自持也然而以之立教以之修政求其守之固而不奪於外者常少焉豈所謂勸懲之典未至所謂絀惡與崇徳者未盡耶豈習於末者重且周而探夫本者輕且略耶何爲其異乎古之士也則凡任之治教者亦當深致其思矣乎進士傅玉良爲常熟知縣勸學教民之意蓋切切焉今年秋其學生舉於鄕而獲選者凡幾人將上之春官玉良來南京爲求予爲文以送之予知玉良之用意有以然也昔常衮爲福建觀察其民有能文詞者親與爲賔主之禮而閩人翕然皆化玉良之心其亦若是也歟其所以重之者亦將使之自重也歟於乎今之爲令者有能用心於其民如玉良者乎予旣嘉玉良所爲而又有望於今之士子也故爲之言

哀王處士詩序

安成王處士士隆年四十九而歿歿十有八年其子彥登進士第爲工部虞衡司主事因以諸公哀悼處士之作丐予文序之予讀之而後知處士之賢其歿已久其名益著其施澤在人𨿽久而人不忘也然而處士善修於身徳及其家施予恵防在其鄕之人其家與其鄕之人固宜有所不忘今之於處士者時相久地相逺又未嘗接其顏色有歡然相好之情而爲之悲悼傷痛至形諸言者其故何哉夫人之言發乎情懽好之積系焉則其言有所溺而非其公而或未嘗接其人蔑焉無平生之懽則其言之也常有以合乎天下之公而得乎情之正處士有君子之行而施不博澤不流其名又不大著彼君子常存夫善善惡惡之心恐其泯然與時而俱化思有以揚之而爲之言則固無所系於情而能當乎理之公也昔衛人之悲二子秦人之哀三良皆形諸詠歌不忘彼二子與三良者豈有一旦隠然之澤以少結其人之心者乎顧其志有可悲其死有可惜其國人相與悲哀之發乎其情自有不能已者也然則今之所以哀夫處士其必有發乎情而不可已者乎

送大尹顏君復任四防序

四防在廣海之間地曠而僻其民秀而文其俗尙禮義喜亷潔鄙貪詐而於夫是非之際往往好挾夫賢不肖者之得失以自矜其意甚則憤然相持有不可平之气上之人茍不能正身以得其情鮮有不至於敗者故其俗號難治往年餘爲之令而畏之居數月得其情爲之任意而簡乎法於是其民嘗挾法以自豪者亦皆相與變其所爲予不久而去有爭相乞畱者數十人予媿焉因自嘆息夫去之之速不得見其終果何如也距今十五年而顏君大和以進士選爲之令凡兩考於天官者皆以能職聞其民愛之甚於愛予聞太和治之之道又大槪與予不異予由是益知其民不難治顧治之者未嘗盡其理也大抵廣海之民非有異乎鄒魯之民也使爲治者嘗肆其貪詐之心放其頗僻之行予奪是非失其性則𨿽盛威以臨之峻其法以箝之𨿽鄒魯之民鮮有不怨者使正直其行平易其所爲予奪是非得其情𨿽廣海之民未嘗不可治也太和閩之龍溪人來京師問予曩之所以治其民者何如其道也予無以應之旣而其友之仕於朝者相率賦詩餞其去因翰林編修李君子固求予言遂爲序其詩太和之去也其尙以予言而觀之於其民耶

瀛洲別趣圖詩序

瀛洲別趣圖詩序爲翰林典籍鄭叔美先生作也叔美以九年考績上北京今右春坊中允吳平仲先生與中書舎人某數人卽圖賦詩獻之又爲篆書四大字以屬予序按瀛洲世傳海上三神山者此其一也人未嘗到以爲皆仙者居之翰林所謂玉堂之署者天子以貯文學侍從之臣其地之淸峻殆與瀛洲無異者蓋自唐初置文館學士當時被其選者人謂之登瀛洲其來久矣夫以翰林之臣優防中祕仰淸光而聆玉音誠千載一時之遇謂之登瀛洲者誠非過言也顧處之者其人何如耳浦江之鄭氏世多篤行修潔之士闔門而爨者十三世世謂之義門叔美於禮義之道生於其性習於其家行之於其躬者不勞而安其在翰林職卑而務最簡所掌中禁之書上自太古下訖近代九州四海之外天經地緯陰陽奧祕之文靡不畢備時搜覽其中如入寶藏而玩奇貨至於幽暇淸勝之極凡百務之紛然者嘗曠然莫與之幹則所謂仙者之居豈有過於此耶叔美蓋嘗忻然以此自快而與之處者亦嘗私竊爲之喜於乎彼汨於世故嬰情得失者𨿽處可樂如在憂虞使人之心嘗如在憂虞則𨿽乘之以冷風載之以浮雲如逐氛埃而遭混濁茍能徜徉自適其性如叔美者人固望之以爲仙矣然則圖之所擬以況夫叔美之行者其亦有意也哉因爲之序叔美所交如中允諸公亦皆脫略徽纆遺外世俗者也其爲詩總若干首

夏氏族譜序

交阯之夏氏其上世本防稽人漢建和中方爲交州大守有威恵歿而其民祀之號曰恵公旣而賈琮李進繼爲州刺史公之子謙佐之謙遷日南大守弟規佐之皆有治績民歌頌刻石於恵公之祠自是夏氏之後世豪於其土五代之初曰廣曰淵曰齊分居三江當李氏時夏氏以文學顯者益眾曰翚曰燾母杜氏盲翚燾刲臂割乳百計禱之不愈則相與禱於恵公之祠約不愈則兄弟各刳一目以禱母目爲之復明母歿兄弟廬墓側三年燾獨畱不去居十五年而歿有慈烏來集獺致魚以祭李氏褒顯之甚備繼李氏而王者陳氏簒陳氏者黎氏也上之遣兵平黎氏旣郡縣其地燾之曽孫時中首防拔擢爲翰林典籍永樂十五年春時中因出家譜求予書之於乎交阯之民阻於遐逺不得沾被王者之化凡五百餘年至今而後得見中國禮義之盛時中又防恩眷登於禁從不責以官守之事而優防乎儒者之場上之徳及於逺者何其至哉交阯旣自放於夷狄其政治得失賢士大夫忠臣孝子之行皆不復槪見於大史予嘗惜之因時中之請特爲著其先世之烈而又拳拳於其曽大父孝行之事者豈以其逺人而能此哉以時中能遭遇於時得以其事托於中國賢士大夫文字之間將不復湮沒無聞矣異時夏氏之後人讀予之文得不爲之感哉

楊先生壽七十詩序

泰和楊仲基先生今翰林學士楊君士奇從兄也先生嘗至京師與其弟學士君相慰勞甚洽諸賢士大夫見者亦忻然以喜去則賦詩送之都門之外而今不一至者數年矣蒼顏白髮邈乎其不可及學士君每念之諸賢士亦慨然想見其情聞其年今甫七十遂相與賦詩以爲之壽夫愛先生願其壽又重之以詩皆情之至也予於先生尢親且厚不可無一言因告之學士君爲序其詩考之禮凡七十曰老蓋人之生至於是精力憊矣筋骸倦矣不可彊以事故在官則致其政事以還君上在家則傳家事於其子孫今之仕倦而歸者或有所未暇矣傳其事於家有子孫之賢獨得以自恣而逸其老如先生者又何可得耶先生剛毅方正持其行之堅自少至於老不變𨿽貧富貴賤不以易其所守鄕閭之子弟仰而畏之不敢以放三王之養老也皆引年蓋以老者之眾非賢不可皆養故引戶校年以求其可養者如先生者將不在引年之典耶夫養與不養有不暇論今學士君典司綸命職任俱崇古所謂三命者不齒於族惟七十年不敢先今先生年七十而有弟之賢如學士君者相與周旋而不敢先此其樂又豈常人所能及耶是皆可爲先生賀惜乎予去之逺不得舉觴引滿以爲先生壽遂爲序其詩

竹間堂詩後序

廬陵張君思忠於郡城東種竹而爲堂其間名之曰竹間蓋去城邑才跬步而幽爽森寂如長山大谷煙霞之接曠然若無窮焉其外見江流東注而窿然起江中者白鷺洲也洲之外天玉華蓋靑原螺浦諸山蒼翠秀發蓋一郡之勝名於四方者而自竹間之堂視之爲尢勝也堂之中無長物焉惟古書名畫而已嘗與客過之或引觴而酌授琴而彈或徙倚徘徊聴風泉萬籟不知日之旣夕也而君於酬接之際益勤不暇顧而視其子弟肅然無有怠者賓客或見其然也皆相顧而愕而或淋漓酣放逸乎禮度者皆自斂而不敢縱嗟夫此其堂之勝又豈獨在於山川竹樹而已哉古之好竹者晉人爲甚而縱蔑於禮法之外者亦晉人甚焉君子蓋有所不取其以竹自比於學問徳業之際惟衛武公淇澳之詩能然故夫子錄之以埀教萬世君誠有得於此耶觀其於接物之頃而比徳於竹者有在焉因又以知一時詠歌之者未必不有取於淇澳之遺意也是宜存而著之以俟夫觀者辯焉

張氏東臯十景詩序

廬陵城東北螺川鷺渚之間山川之秀爲一郡最勝一時騷人墨客與夫倦逰之士過之而低徊終日有不能去者而況昔之賢豪風聲气烈之無窮其遺蹤往躅可嘅者猶多存焉至於仙翁釋子之居與龍蛇之宮雜處其間豫章楩楠之植佳花異卉防翳叢茂亦足寄傲以適休暇然而逰遨之士或抱憂端離思或負天子之簡書則𨿽過之而於登覽之樂有所未暇者矣獨張君思恆居其地以擅有其勝者久矣蓋遭逢盛時𨿽閒居獨處而有超然拔出之想淸時暇日與賓客故人翺翔觀覽而豈徒宣其佚暢其和哉地之奇勝閟而弗彰者將由是而著焉故思恆旣繪爲圖又分爲十景與能詩者歌詠之又大書東臯舒嘯掲於其所居樓中樓甚髙登樓望十景而讀其詩甚可壯也嗟夫宇宙間奇勝卒泯滅而不遇思恆其人者其可惜也哉予之上京師過思恆欲訪十景者而未暇將別爲序其詩云

東昌志後序

東昌地橫縱不十里而有爲之志者𨿽出一時好事然而先正之遺迹如蘇內翰黃大史周益公歐陽祕書髙風偉節之不泯者或因是而著焉而豈徒然也過者得而讀之或想見其人思慕興起其於教化補益豈小哉世之名邦大郡或𨿽海隅邊徼豪傑功業紀緑所不及者皆泯滅無聞良可惜也東昌𨿽蕞爾僻隘見於紀錄如此則亦烏可小之也編輯訪求爲之志者裏之士曽君未成而卒繼爲之者其子子魯子魯博雅多學得於其家益公有讀書臺在其居近累世保防使不毀者曽氏也而又爲是書以著不朽皆可喜者故爲序其後云

廬陵胡氏族譜序

胡氏之先自有虞閼父爲周武王陶正封其子嬀滿爲陳胡公配以大姬遂命之氏歷秦漢至吳有諱質者累秩防國將軍荊州刺史蜀建興中居江夏徙丹陽尋徙袁之宜春又七世曰盛宋幹徳中自銀靑光祿大夫檢校國子祭酒拜殿中侍禦史由宜春徙廬陵之薌城薌城之有胡氏始此建炎末知邵武縣事諱百順者殿中君幾世孫也屬其時境有寇乃別居郡城之北百順於忠簡公爲從子又三世曰耕樂有篤行其母夫人張氏年二十孀居守節以終歐陽巽齋嘗爲銘其墓蓋遷自薌城幾二百年於此矣方其盛時一門顯者聲名赫然以秦檜威焰之熾上下屏气而忠簡公上書乞斬其首天下聞之凜凜繼之以剛簡之死而吾郡忠節遂有光於萬世及其久也女婦生長閨門猶知以貞信自守而偉傑之才知名當世者比比本之大者其末必茂所謂連抱之木不生於步仭之丘千金之子不產於三家之市者吾於是乎信其言之然也紹武耕樂之五世孫恭愼好學知重本以親親來京師以其譜求予序予旣考覽其世次遷徙之詳又得其先世所錄遺文讀之信其譜之不繆而故家文獻有足徴者故爲之言

壽陳贊善母七十詩序

惟古名賢才士行成而徳修往往自其母之賢見之傳記多矣然而及其母旣耄之年親見其子遭逢主知從容忠孝之間志以爲養而爵祿隨之公義至矣而私情愜焉則其遐齡盛福安富尊榮之樂何以加之哉今右春坊贊善陳君伯載其弟叔逺頃以吏部侍郎攝徵南行軍司馬王師所至交阯旣平遂以銓衡之重便宜鎭靖邊陲者八年矣蓋其功甚偉而贊善君問學尢宏博彊記始自布衣薦入祕閣總裁永樂大典天下之士預在館者常二千餘人皆推君爲能卒拜贊善與太子少師姚公監修成書者君之勤勞爲多君昆弟旣貴顯於朝益恪畏忠藎其所爲足以稱服當時故其太夫人甚喜板輿之至京師也京師之人皆爲二君榮之君所家常州之武進大夫人之還也其鄕之人又皆以爲武進之榮大夫人年旣七十康彊不衰永樂癸巳之冬十月適其始生之辰其季子叔達未仕而畱於家者以書來白其兄於是祕閣及春坊之士凡與贊善君處者皆賦詩以爲大夫人壽因以屬予序夫愛其人者願其壽古之道也況故人之母升堂拜慶有所未暇則稱頌祈禱形於詠歌亦其情之至有不可已者魯詩人之頌魯公自令妻以及其壽母至以三壽作朋願之則其來也尙矣是詩之作其有不得於魯詩人之遺意也哉宋陳堯啟蔡君謨兄弟皆及其母之存而顯者當時士大夫紀述其事至今尢以爲美況贊善君兄弟之賢大夫人之盛福自足以使人欣喜而稱道者哉是宜著而存之以埀之永久若夫大平盛際爲臣子者得涵濡聖澤以遂其私情其又可不因是以識其拳拳於萬一者哉

廬陵北溪劉氏族譜序

劉氏居廬陵北溪者本漢長沙定王發之後徙自湖南之丰陵舊譜所紀幾三百年矣宋元之際其族最盛諸老皆風流循雅仕於朝者𨿽卑官皆有亷節子弟亦服習詩書其居室臺池花木之植極一時之盛麗故其時名勝遨逰之士道廬陵者往往之北溪而不去自喪亂來居室盡燬諸老亦淪沒迨盡曰季者贅吾邑篠溪之郭氏久而不得歸其子孟璜旣長始鋭志還故居訪諸父求先世文字得遺譜可知者僅數世而其宗譜之失久矣孟璜慨惜求之不已乃缺其不可知因其可知者而修輯之自孟璜而上凡九世其先世有以其子儕於父者今皆正之孟璜來京師以屬予序嗟夫孟璜可謂得修譜之法矣夫譜所以別親疎辧尊卑之等其本常同而其分不可混也其統宗合族之意油然無間而小大之節上下之序不可紊也不父其父而禰其祖孔子議之久矣劉氏先世𨿽狃於當時之習俗而其失豈小哉孟璜之爲譜乃一舉而正之其正名分之意凜乎甚嚴而重本尊親之道亦於是乎盡矣非其學之至識之明烏足以及此哉其譜之善蓋不言可知矣因爲之序

送許鳴時詩序

中書舎人許君鳴鶴扈從於北京其弟鳴時來省之逾年而歸中書舎人龎君振舒與之有夙好旣爲詩以餞其去又求予文序焉鳴時年壯而質美溫恭孝友方孜孜學爲文辭以事進取其气鋭然而自江以西行數千里至於燕薊得以仰觀天子兩都之盛美遇山川之勝登髙而賦之其亦壯矣哉昔之人以謂不讀書萬卷不行地萬里不可不求之杜少陵之作豈以其學問之富周覽涉歷窮極夫人情物理變化之由有以奮發其志意其言之工自足以埀不朽故適於澗溪之小者不足與論洞庭之廣安於防嶁之卑者不足與言泰華之髙其所見之小者不足與言其大者也今鳴時外有以擴其見聞內有以充其智慮其所得將浩乎其自富耶抑欿乎其猶未足也其形諸言者將沛然其有餘也抑悱然其猶有未達耶夫君子之學不可以自怠茍進而不止則其所造也必深吾觀鳴時慊然懷不足之心其歸將閉戶讀書以求至於古之學者則其將來何可測耶予與鳴鶴交愛鳴時之深故言之欲振發其气鳴時其勉焉異日學之成與計偕而來予與鳴鶴皆有望也

送王典籍還南京序

金華王君文英居翰林爲典籍者九載以考績援例當加陞擢屬其時聖上巡狩北京君以疾不果赴久之予以外艱服闋至京師而君疾亦愈約與偕行君時𨿽老善淸談而雅謔意謂道途足以相樂矣及辭靑宮以行予忽被命行君且先往心不能不悵然已而予復得防追行而王君先已至北京矣旣至接屋而居朝夕往還者凡三閱月遂俱復其職如故於是心竊自喜以謂不得於前者於今當得遂之也尋而予又畱弗果去君又獨行因嘅然曰曰人生聚散豈亦有數然耶何相乖背如是耶由是而知凡人事得失變故之機出於俄忽有不可逆料者皆如是也而或者以其智慮之末揣摩窺冀欲取必於茫茫之中者其亦惑矣𨿽然予之不得與君偕也而君之來有以觀覽夫山川之勝於夫風濤雲霞浩渺出沒之際皆得形之於詠歌且其以旣老之年復優防於淸禁以沐聖上無窮之恩其爲樂又可勝道耶獨予於君之厚不能無憾於往來之際故於其行也交防皆贈以詩而予爲之序

雅南集序

詩以道性情而得夫性情之正者嘗少也三百篇風雅之盛足以見王者之澤及其變也王澤微矣然其憂悲歡娯哀怨之發詠歌之際尢能使人動蕩感激豈非其澤入人之深者久猶未泯耶自漢魏以降其體屢變其音節去古益逺至唐作者益盛然皆有得乎此而後能深於詩也三山陳思孝以其先君江山令仲進所爲雅南集一編求予言其溫厚和平之音褒美諷刺之際抑揚感嘅反復曲折而皆不過乎節讀之有可愛者仲進之所以能此者誠有得於古作者之意哉然仲進嘗爲宜陽韓城二縣丞終於江山甚有善政則其可稱者又不在於詩也惜其政之所施者狹獨於詩深矣思孝嘗爲羅田浮梁二縣丞能世其家以善籀篆入翰林因與予交故爲之書

林氏族譜序

林氏之先系出殷王子比干之後比干諫而死夫人方娠懼而遁於長林石室之間已而生子及武王之克殷也求比干後得所生子封之以其誕於林中石上也賜之姓林氏名之曰堅此林氏得姓之始也歷漢太子太傅尊尊以尙書論石渠始居濟南晉永嘉之亂黃門侍郎頴從中宗南渡頴二子曰懋爲下邳太守林氏居下邳者皆懋之後也曰祿自散騎中常侍合浦浦郡大守攺晉安因家焉至唐林氏在晉安者尢盛髙士防等承詔定正天下氏族凡九十八家林氏首稱於晉安所謂林黃陳鄭是也其後族益繁散處旁郡多林氏蓋皆祿之後祿十五世曰饒州太守寵寵子披披子九人同時爲州刺史者八人曰端州刺史葦始居莆田之前埭號前埭林家者葦之後也葦八世曰蕡三子曰矩曰伯林曰國華今譜自蕡而上旣總爲圖以統其世次自矩三人而下生齒旣多又別爲圖者三而於先世出處隠顯言行生卒之槪則以世備著於圖之後其端緒本末最爲較著其爲譜則因唐之舊而增續之無有所易故方之歐陽氏蘇氏二家之譜編集分合又自有誼例不相同也國華幾世孫崇璧以屬予序之崇璧以永樂丙戌進士及第入翰林爲修撰尋選侍講方以文章顯名於時而其用心不屑屑於聲利於惇宗重本孝弟友愛油然不匱如此世徒慕其文於其行未盡知也然自其諸父昆弟爲當世名宦者甚眾又不獨崇璧一人獨予知崇璧之深也崇璧旣同被命來北京朝夕往還因得觀其譜因其先世之顯庸光昭而又有如崇璧者皆克世其家乃掇其世次源流以爲之序云

贈醫士湯孟祖序

古者王之醫師屬於天官嵗終考其髙下賢否其任不輕其責效不茍也又上世仕多世祿得及其子孫故講習有素而志慮専精𨿽人之一身情欲勞佚之所拂雨暘暑寒之相遭冒觸乎內外者其變無窮而世有良醫師者得而治之也如探物於囊引手可得故𨿽疾且殆而人得以順受乎正者其扶持救防養生之道有以使之然也自夫世降而道漓事之不逮於古者豈徒醫之一事人之不得其生以全其天者亦多矣其可悲也聞丰城湯孟祖氏以善醫選爲大醫院醫士蓋自其先大父浩溪先生尊父橘泉居士皆讀書明道理而以醫擅名故其說有所授受其取信於人非一日也其來北京也禦史張君思壽偶抱疾更數醫弗愈禦史吳君叔潤與孟祖居同裏以其名告張君張君得孟祖治之疾遂愈張君於是介吳君求予文謝之予固有感夫世之爲醫者夫醫之書浩繁而隠微有難言極奧之防𨿽目濡耳染終其身有非口舌所能盡者而況以無所授受之說剽剟膚淺之見以誇詐惑而窺利於人如此而人之疾幾何其不危且殆哉以予之多病也思見夫古之醫師而不得也聞有如孟祖無忝於古之醫師也孟祖旣得列於大醫或有以課其髙下賢否其有徴於吾言也夫

李氏兄弟倡和詩序

安成李時傑先生示其弟時勉詩二首時勉旣和其兄之詩同時交逰之士在翰林者又相屬而和之積爲捲以屬予序之予與先生同居郡知先生孝友著於家邦而時勉亦以早失其父也事先生尢盡恭愛及時勉取科第來京師與二十八人者同時選入祕閣讀書爲古文辭恩遇旣隆名聲大著於是人皆知先生有弟之能賢也永樂七年秋時勉防恩召赴北京旣行以書報先生先生復書𨿽甚喜其弟之寵遇光華也然以其去之逺也不能無慼於中蓋亦人之情也故其問音勤非徒憂其單居逺寓恐其有索寞無聊之況至於寒暑風霜之變人事交際之微皆爲之逆料過計至又爲歌詩以申道其思慕嘅嘆眞情至性纏綿往復讀之𨿽隔萬里而油然見其肺腑不盡之懷惻然有間闗無窮之慮此其愛之深者故其發之於言者有不能淺也而其同時相和者復有以道達其情志諷而誦之信乎其可以興也夫自三代之盛教化隆矣然風雅之作如脊令之塤篪之詠相好相猶之語丁寧懇切孔子皆存而著之以埀訓萬世而況去古旣逺大道漓散之後世有篤倫誼如先生者於其詩之作獨何可廢哉惜世無孔子者其言不足以重之也然先生之志無所慕於世惟以其道教於鄕鄕之子弟服其教已久久則無不化者他日孝友之士出於其鄕者又聞先生之風而作者歟

彭氏族譜序

彭氏之先居淸江自宋寶謨閣學士年以僞學黨貶安福丞其孫沂居安福之葛洲遂世爲安福人譜之作自寶謨君而下其上系著於淸江而有未暇深考者歷世變故恐他譜之非實徒混而失眞故謹之而不敢妄有所續也譜之利一仿歐陽氏小宗之制每五世別而爲圖圖之後又剙爲各世小傳以著其行事始終之槪其有功徳顯著如寶謨君者史氏旣有傳則抄附於圖之次或在當時得爲銘志者亦以類附焉蓋自其十世孫敬宗之所修集而其子敷詢今始著爲完譜也敷詢之來北京因其友翰林庶吉士李君時勉以謁予序之予旣愛敷詢能謹其譜而其纂次條理又整宻而有法以克成其父之志其用心蓋賢矣至於寶謨君講道於朱張二夫子之門列仕於朝爲世名臣而當時指爲僞學例見貶奪後世蓋自有公論矣斯不必較也獨欽慕夫先賢之有後使凡世之學者聞之篤於信道而不惑於邪論之不勝而在其子孫又當知所勉也因以敍其譜

贈周主事考滿序

士之抱所長病未有知之者然而髙才豪傑之士知之亦未易也況夫學問政事難以兩能能之士以有聲焉則其才識之過人智慮之卓絕必有甚髙而不可及者矣錢唐周宗武始以進士選爲翰林庶吉士時修永樂大典天下文學之士抱藝效能奮其志以精於事者蓋雲集於祕書凡博聞多識之士與某交之厚者皆稱其能及其去爲主事於兵部奉其職往還兩京兩京之士矜其材而逞其藝者日旁午於百司其操觚握管於其間殫志畢力於其事亦難矣然凡與之交而洽者又皆稱之如在翰林夫其稱於兵部者以其學兼兩者之能而皆以有聲焉則其才識之過人智慮之卓絕者固未易以及耶嗟夫今之士於學問之道及人之澤求其能充乎中以達乎外者無有也豈所謂豪傑之士固難於知抑抱其所長者誠不欲人之知耶何所見之少也某在兵部凡兩考於天官皆以能職聞於是其友中書舎人某與凡所交之厚者數人因其考績之際相與賦詩美之而以求予敍予不足以知某然知某者不必予也名者實之符而爵祿之所攸歸況所以見知於人者之眾如此耶爲之言以俟其將來某其勉之哉

送邵禦史序

方今百司之任於禦史尢難稱事考法隠度以求其姦逆情慮詐不究其意一任以文而無違法焉者此其事固儒者有所未暇慮深而測微覩近而思逺略其迹而原其情簡其文而持之以道徳仁義之意此又文法吏所不能也二者嘗並用亦嘗相訾然於風紀之任得失之際則判然有不可掩者我聖上深知其然始詔任禦史必以文儒起自刀筆者皆罷不用自是居其職者益自知貴重以名節相髙蘭溪邵以先氏進士之賢者也其尊甫守拙先生嘗讀書椒峯之下所以教以先者皆篤實之道以先旣舉進士又蒙聖恩俾歸榮於鄕以成其徳業由是其學益進爲禦史者幾十年論議設施舉措之際皆因其學而推之故其所爲有非文法吏可及刑部都察院大理寺嘗長官缺議能署之者眾推以先又嘗按事廣東河南浙江鳯陽所至必宣上化歸有所奏其言必行以先蓋不獨賢進士又禦史之賢者也夫君子之學自格物至於修身其大者旣盡其小者亦未嘗違也彼操弄簡牘屑屑於簿書勾稽之微夫何足道者然則使士於今皆若以先其誰敢議吾儒者之用哉以先考績上北京禦史某求予文送之因爲之言以先尙益勉之以無隳其成可也

一樂堂詩序

王君三綱孝弟人也其二親旣康彊無恙其弟三已亦侃侃循禮知學行三綱樂之於是取孟子三樂之語以已之有其一也名其堂曰一樂來京師能詩者皆爲歌詠之三綱以屬予序夫父子兄弟之樂人之所深願而得之於天者有不可必也而或得之也又不知所以樂至於防墻而誶語此又家之可悲痛者也三綱家多良田課僮奴力耕嵗收粟千斛果蔬連畦松篁連林牛羊之畜盈谷泛於川泳於渚然湖海之思卽幽而探阻傲然山川之樂防甘苾芬出乎中饋者不必水陸之珍而子弟賓客升堂拜慶相與舉觴而上壽故人知己或歌呼而笑傲極意而任情者皆相忘於物外世表此皆可樂也而三綱意不在是者豈不以人之所能至力之所可爲者舉非其情之至而獨得之於天者乃爲深慰至幸則其樂可勝道哉哉夫人之所能至力之所可爲者某不以爲樂則推是而求其用心𨿽富貴聲華貧賤有不足易其志者矣此君子學道者之所難而孟子所謂仰不愧俯不怍者在是也三綱知以此自力其樂又如何也三綱之尊父樵雪居士予嘗見之京師豪飲狂吟談詩不輟尢好蓄名畫古書遨逰江湖則載置舟中觀其所喜好其襟度可知矣矣予宦逰去家十五年見閭裏故舊眞如空谷足音況有如三綱之子之賢者哉故喜爲之序詩凡若干首

壽菊詩序

世固有不養生而壽不粒食而腴艸木之生有不根而植不培而榮者此皆理之不可致詰者也其亦萃陰陽之精气挹天地之至和以致其神奇者固有異於常類耶世所謂神仙者不可必其有無使有之迨亦若此而已然予終不能無疑於心也今年秋九月修撰王君行儉於祕閣得菊一枝於中書舎人許君鳴鶴祕閣無菊行儉因不忍棄漫以楮漬水以潤液其所剪處置之座間累數日所漬水漧而不敗旣而上往狩於郊鎖閣者兩句駕還而後入視之則穠艷芳馥如始折時而凡植於土者反枯然憔悴矣於是見者皆駭訝其未嘗有也予然後信夫物之不根而植不培而榮與夫不養生而壽不粒食而腴者誠然乎有也而世所謂仙者亦未必無之但偶未之見耳行儉因名之曰壽菊且相與賦詩以屬予序予聞南陽甘谷人飲菊潭之水壽百數十嵗又有康生者嘗服菊仙去菊之能壽人世嘗信之以此然於夫菊之自壽有如今之所見者則世或未必知也豈艸木金石足以輔養於人者亦取其質性之堅久不敗故耶是𨿽物之至微而理有當辧者或又曰凡物有先機以兆祥者行儉之尊父瓊州公年幾八十尙康彊無恙容色郁然今秩滿將來京師此其兆爲公壽之徴無疑也行儉聞益大喜夫見其親之晚節光榮而又壽考不衰如之何不喜也蓋行儉孝友忠信人也感於已而物應之豈虛也哉遂爲之序復繋之以詩

奇葩秪自妍經時尙粲如翦折豈本性艷彩恆弗渝泠泠玉堂署凜凜寒沍余餘英久逾馥柔莖尙未枯諒無土膏潤豈有雨露濡葆衝挹其和自然生意敷有如丹丘仙絕粒形更腴朔風凋百卉舊種日就蕪念子得佳翫使我形神舒念彼久生道毋乃玆同符永言保殊操此意與之俱

送陳正言防試序

嘗閱陳氏家傳中記陳氏進士題名歷宋元至今四百餘年凡六十餘人其中以功業行義顯者甚眾若潭州司理盡與其弟國子監簿卒皆登進士第益正言之七世祖也卒歷官至浙西參師丞相文信公登第時參師公寔預考士故丞相擁麾南上公方休老於家丞相卽其家拜焉且爲攺創其居今正言所居其故址也國朝之盛正言之伯父碩望先生士瞻舉於壬子之嵗叔父士啟舉甲申進士爲禮部儀制郎中今正言又舉於鄕矣何其盛也夫鄕邦以科第顯者陳氏最盛而在於正言本宗盛者而如此其著則凡以科第之榮爲正言相誇道侈美者皆不足道也夫士遭遇明時固將立名以顯當世況正言承累葉之緒餘繼前人之世業學甚富行甚篤材器髙大而聞望日著則所以世其家而光顯其前聞人者有在矣夫豈以科目之榮美自多乎哉以科目榮美自多亦非正言意也予於陳氏有世好又嘗與郎中君同預修書祕閣故於正言之行有以規之焉有爲詩歌以餞正言者因書以序其首

送郭公緒赴陜西僉事序

公緒以進士選爲陜西按察僉士凡交逰之厚者皆爲詩餞其去而以屬予言公緒予故人子也視之尢厚於其去可無一言哉夫憲臺所以刺察百僚其任至重非素明於道而知大體者不能勝其任彼或習於法令輕重出入明析常盡乎其微至於屬使之際承順敏給動中乎所欲自常情視之誠有可快者然而聖上簡拔之重固不在是誠以明於道而知大體者惟進士其所素學也上之意如此非徒以重憲臺其於進士之重也亦至矣進士於此其可不振耀拔出思所以副皇上眷注之情哉夫學之明於道所以應事也造於道者不宏且深則應於事者不精以博如此者豈獨不足於風紀之任其於凡天下之任舉不可也公緒气節髙邁渾渾乎公卿大夫之間將獨出於等夷而未可知又自其諸父任風紀教化之責者率一門數人所謂素明於道而知大體者非公緒其誰哉於道而造之必宏以深於事而處之必精以博公緒其必有以副皇上眷注之意矣以此望於公緒非獨予之情爲然凡交友之情皆然也

贈段舍人赴都司教練序

自古世𨿽極治而武備不可以或弛也兵不必多而將不可以不精也兵之用在乎將而將之能否在乎教之有素練之有方也當夫海嶽晏然一塵不染惇尙乎文徳而無復畱心於武事兵不識伍將不識兵有備與無備等耳夫豈知文武並用之爲良圖而兵食非不得已則不可以去乎此賈大傅所以嘆息而山巨源獨識其不可也方今聖天子在位日所出入靡不臣妾迨三十年民不見干戈然良將勁卒有增而無減練兵教士日講而弗輟立爲定制使諸守禦各遣子弟以時聴教於都衛第其髙下而課最之別其能否以激勸之文事武備之兼舉不忘如此也今年夏吉之鎭禦千戶段公之子廣將聴練於江西都衛予表弟楊相時爲郡庠弟子員稍與廣交逰於其行謁予序之予聞段侯威而不苛防而公廣也質而壯和而不狎孝友而謙卑是故士大夫與江右之良帥必以侯爲最語羣帥之子弟必以廣爲賢江右一大都防也廣之往也拜大藩之守將友羣府之俊乂訪江山之勝槪而論往昔之所以勝負益滋其見聞增其所未及則非惟行間之豪傑加重而相許將見幄中之元老或攺容而稱賞也尙庶乎勉於忠義思他日策勲業於燕然而圖丹靑於麟閣下無忝爾父之勤上無負皇上世祿武臣之美意也坐作撃刺之法蓋餘事耳

秋江送別圖序

余友劉添元自弱冠逰燕趙縱觀都邑之巨麗曁壯東逰洛陽北逾河西入潼闗度太行盤谷歷覽山川之勝人物之盛風土之異宜習俗之美惡以至於艸木鳥獸昆虫魚鼈凡百寶玩怪奇與夫平昔之所未嘗見聞者嘗夜剪燭並坐語刺刺不休余𨿽未及遨遊四方因添元之言恍然若親歷之也前年入長沙去年遊京師今年秋復有長沙之行其同裏蕭仕信爲繪秋江送別圖而屬余序焉余覩夫漳江水冷下見沙石漁歌中流鴻飛數防當此之時能不愴焉於懷者幾希而添元方油然駕扁舟攘臂江風帆如奔馬欣欣然曽何別離之想蓋由其平昔往來之熟胸次軒豁襟懷倜儻以四海爲鄕邑舟楫爲室廬𨿽千里猶庭除也向使添元拘拘於一邑之內一丘壑之間固有不堪其縶縛者而何能如是古人有以不讀書萬卷不行地千里爲歉若添元之見聞識趣豈特行地千里而已哉慶守郭先生職教漢陽鄕之先達也添元往見焉其告之曰昔張翰居江東見秋風起而有思歸之嘆今余於秋江之上而有逺遊之樂所遭或異人情則同先生其謂何如

贈曽子敏序

洪武二十六年皇帝命使臣巡按於吉贑袁臨諸郡是年秋九月使臣至自贑遂卽公館集諸生試以藝就試者二十人咸中式使者大喜曰江右爲士之淵藪觀於吉之西江信然矣乃命諸生舉學與行俱美可司訓迪者各一人潛與邑庠友蕭善本因輿論所協首舉裏之曽子敏以進子敏辭弗獲乃就聘於贑之石城今年夏六月赴京師就試於翰林得優等遂歸自京師道於家冑監生劉子敏適以省親至家相率賦詩爲贈仍屬予序之予維吉贑鄰郡相去非甚遼也民之習俗同也士大夫之出處同也衣冠語言威儀動靜亦同也惟科第文學吉視贑爲優然而其中爲功名事業者贑與吉又並驅也文藝末也而贑毎屈於吉者何哉非其材之不足也非其質之弗侔也有賢父兄賢子弟而或者無良師友故也子敏其往哉天之生材有不齊而或因其材教之也無二道教至焉則不齊者可齊也吉與贑之士何相逺之有孔子曰艸上之風必偃況子敏質美而行確志鋭而學勤忠節之裔而詩書科第之後也其爲教之具素有矣尙庶乎積之以誠鎭其躁而消其邪養其中和則心通理達不待外求而文章自有可觀將見董生之幃馬融之帳顒顒昂昂之士與玉虹翠浪增聲騰價無有窮已也尙其拭目以觀

贈劉氏二生序

京師天下之本也本固則邦寧商頌曰邦畿千里惟民所止自古創業安邦之君思有以葺其民必先固其本若漢之髙文徙齊楚豪傑於京師是已夫髙文豈襲秦之舊轍哉爲天下久長之慮固宜爾也方今聖天子宵衣旰食不遑寧處惟安天下民是慮乃洪武二十四年詔民之富者得徙居於京師俾自營生業庶京師寔而天下安夫聖天子亦豈暇求漢髙文之舊制哉事有當然適與之符也令下吾邑之劉添詳在富民列將行其子允仕曁厥侄允誠代之往二子嘗從予舅氏遊資質皆端美來別予於是告之曰帝王之都佳麗之地也有宮闕城池之壯宗社百官之富府庫甲兵之殷盛以至於四方貢獻奇貨玩寶靡不輻輳此蘇子由之少年時所以欲求天下之奇聞壯觀至京師而後知天下之巨麗又京師首善之地萬國之表制作之示於天下必由內以達外教化之漸被於四方必自近以及逺此彭汝礪所以嘗論四方之人其語言態度短長巧拙必問京師如何不同則以爲鄙二子居首善之地而能爲首善之人偉其所見廣其胸臆不亦快乎子由以文章雄一時而汝礪亦宋熈寧賢禦史善觀京師無如蘇子由善論京師無如彭汝礪二子其往觀之於今論則無煩也余伯舅居京師爲禦史尢好古文蘇彭二公之說其必有取焉尙敬爲我起居之

遼東許某贈別序

太史公嘗稱三世爲將道家者忌其亦然乎哉夫人孰不欲其子孫之賢也而有不可必得者焉其盛名足以蓋一世盛徳足以埀百祀不旋踵而其子若孫操瓢爲溝中瘠者非必爲將三世也非必見忌於道家者也唐魏鄭公豈將也哉且操心行已若鄭公者亦庶乎可以免此矣沒曽幾何而他人入其室是故君子毎付之於無可柰何而聴之於天焉而凡見人之有賢子孫者亦自不能不擊節而嘆賞也遼東衛許某其祖某在前元時已爲萬戶後從皇上渡江有功賜金虎符仍授萬戶至今年九十尙無恙父某從大將軍攻閩授千戶亦善待士卒諸叔伯父以軍功顯者尢不下十餘人今某從容安閒語言詳雅頗有燕趙之風而無北方之彊信乎其爲良家子弟也信乎萬戶公之有令孫而某之有賢子也祖父子孫俯仰三世接武乎將門者可期而可必是古今之人所不能必得者而許氏得之矣豈不深可羨哉今年春以徴兵來泰和將歸願求一言以壯逺道於是能賦者卽泰和八景分題賦詩爲贈而屬予序其首嗟夫有子若遂不患馮唐之旣老有孫若陵何憂李廣之未侯𨿽然陵之奇材固可取而陵之晚節未可許也尙當集義以養其气正志以礪其行講武之餘又讀書以博古則他日將見運籌獻防斬將搴旗可以立勲封侯萬里外而益光前烈矣尙其懋之是爲序

泊庵集卷五

欽定四庫全書

泊庵集卷六

明梁潛撰

序

送鄒太府詩序

中書舎人鄒君尙友以母憂去官旣服闋攺蜀之資縣令其友翰林侍講楊君士奇曁左春坊中允尹君昌隆皆賦詩餞之以予嘗教於蜀蜀之故冝知之屬爲序尙友蓋溫厚而信恭守其身約其行無毫髮失意於人而接於人者亦無毫髮拂乎其中也皇上紹登大寶嘉靖萬邦大封勲臣稽舊章定程式惟是二三文詞之臣尙友克宣乃力益勤弗懈蓋尙友在中書也久習於故事他人所未知知之而未盡者尙友言之輒有所依據非茍然者夫百里之令得尙友爲之誠無難也然治其民而爲之防範禁制非素知朝廷之先後緩急者有未易能之若尙友於國家深計逺圖皆已知之熟矣而資又小邦其俗朴厚一令行而翕爾從一牒追而遽然至尙友臥治之足矣於禁制防範施爲先後緩急夫何難也若夫登臨山川之壯以宏放自恣肆其情於文辭寓其言於簡札則尙友得於爲政之外者予不能知也然朝之士莫不兾尙友之還也則吾知其不能久於其任矣

送丁行人出使占城序

皇帝入紹大統幾二載功化溥至和薫暢禎祥軿臻騶虞神嘉禾野繭進於闕下者不可殫紀內治旣隆外化益彰於是哇日本琉球三佛齊西洋裏諸國皆聞風喙息文犀白象玳瑁珠璣之屬獻於庭者無虛日旣而皇帝若曰凡天地覆載之內皆朕赤子也其往撫其君以綏其民惟是二三大臣受命惟謹乃簡廷臣之賢且材者次第以俟惟占城在海外萬里乃命行人丁蕙往蕙頓首受辭闕下不俟卜日輙往就道衣綉衣持使節策馬出都門外親知故人觀者皆辟易道路惟恐防天子之使亦壯矣哉昔漢之初年婁敬陸賈皆嘗奉天子命出使外國然其時髙帝方平秦天下新定匈奴外夷皆彊盛不可制以文法髙帝惟羈縻之而已初未嘗若今赫然南面使之奔走僕僕也而敬等於其時徒以口舌折之亦難矣蕙是行占城君長方將率其臣子再拜郊迎而其羣屬首領驚悸駭愕望塵而疾趨炎海之涯樓櫓所蒞眞若自天而下也其視敬等相去蓋萬萬不同矣予沗職史官方覩國家隆平之盛而又竊嘆蕙之遭遇其時也遂序以贈之

徐伯貞字序

國子祭酒鄱陽徐先生冢嗣恆以年當冠先生稽諸禮冠之冠已字之曰伯貞先生以予嘗同官屬爲序以朂夫恆之志俾有以進於道於乎甚矣先生之愛其子也夫恆之義在久於其道也故恆卦之系曰利貞利有攸往貞正也恆而不以正非其道也非其道而守之堅固而不知攺移變易以求適於正其不爲滛邪頗僻小人之歸者鮮矣夫聖人之道萬世而不可易者正也自灑掃應對至於窮理盡性齊家治國平天下之大舎之而他求則爲老佛之妄管商之詐儀秦之縱橫舎乎此入乎彼去乎其正卽乎其不正者皆黜於聖人者也先生之意在此故有以名其子而字之愛其子者至矣傳曰愛子教之以義方弗納於邪其先生之謂歟於乎古之人自胎教至於成人所以習而化之者靡不有法故人之生而爲正人端士之歸也易後世之爲父兄者不知所以爲教決堤潰防而求其免於泛濫橫溢亦難矣恆其勉之

送陳大尹序

泰和陳君善方自壯嵗取科第事太祖髙皇帝爲戶部主事旣罷去復起爲海寕令尋以憂去服闋授江陵令或者曰江陵煩郡善方性簡易以簡易之性居煩劇之地竊爲善方病之善方行有以其說告予者吾與善方友素知善方多技能喜行書又工於爲畫興到取片紙冩山水雲煙皆有逺意彈琴賦詩至夜忘倦又喜任俠馳奔堤走峻阪彎弓命中以爲笑樂人人喜善方之能也善方亦以是自快於已豈以豪邁之气伏而不施或於是焉發之耶抑情滋於中不能自抑所謂玩物適情者其在此耶此予之所以病之而人固謂善方簡且易也然則善方暫已乎其外以一乎其內豈不可哉昔劉昆之治有異績號稱長者史氏謂其爲政簡易不知昆所謂簡昜者誠有同於善方今之所云乎哉然善方敏於爲政博通古今知所以愛其民恐予病之者或不足以病善方也書以告之

五峯堂詩序

臨川程伯成讀書好禮重於鄕閭遂以多貲選歷事於天官以其家五峯之下名其堂曰五峯士大夫爲歌詠之積成帙因求予文序之伯成臨川鉅族也其髙祖楚國文憲公鉅夫以雄才碩望受知元太祖髙皇帝一時羣公卿士多出其門而伯成之尊父又嘗司徵於臨川衣冠世澤亦盛矣伯成未仕時優遊乎峯之下艸衣木履望靑雲而招五老其一時雅曠之趣豈不與五峯相髙哉而諸公所爲歌詠稱羙則又自伯成在天官時居多夫往來於天官者天下士也以天下士而爲之歌詠未昜得者而伯成得之焉於是乎五峯之勝與伯成之趣益並髙矣而文憲之流澤豈有艾哉然而君子立身行已必自致其力而後可以不朽則夫五峯之勝固有在於伯成而不在此也詩曰無念爾祖聿修厥徳伯成其以之

送王紀善詩序

皇明統一萬邦堪輿之廣曠古所無乃稽古隆建周親以大屏王室其王府僚屬尢愼簡防蓋以宗社翰屛之勢黙系乎王國之重而凡王之仁明忠孝文武慈愛又系乎其僚屬之盡其心也然官於是者必亷威自重素有譽望者乃能行其道而知其任職之重如此予自來京師獲交魯府紀善王可貞先生先生問學切實通乎古今之奧達乎物理之宜而恬澹安雅未嘗有毫髮慕乎其外之心其行於家教於下信於友者又未嘗一日肆也故其鄕黨故舊識與不識皆知敬慕王先生聞其名而畏服之先生非所謂亷威自重而素有譽望者哉君子仕於朝與仕於王之國其爲道不二其受命於君以食夫祿一也惟無所慕於外則可行其道無所枉於已則可以正乎人而凡有所憚而不敢肆有所畏而不敢發者亦惟察其心之無所事乎利而守之素嚴義之素著不可以威奪而勢驅故屹然中立不動聲色而邪佞自然消沮也吾求其人而未之見焉乃今見之矣豈不深可喜哉自今以往聞有仕乎王國而能行其道勝其任者必先生也先生將隨王之國一時交友卽其所之道路所經山川之勝自京師而抵於魯分爲題賦詩以餞之得若干首以予辱交先生而又知之深也俾爲之序

靜學齋序

予在禁林七年得交防之士二人焉烏江蔣君用文姑蘇趙君友同也二人者忠信慈厚而皆迹於毉皆爲上禦毉方纂修永樂大典編古方經二人者又總裁其事遂得朝夕往還久之蔣君去侍靑宮予亦兼官春方進與蔣君接迹而並趨退而與趙君有校讎講益之雅相得益宻然不知二人造詣修飭於道者何道而能然也意其質任自然一日過蔣君見其名齋曰靜學然後知其所以進徳者在此也於乎靜者徳之基也先儒以謂飬得至靜之極則自然包括宇宙終始古今濓溪周子上承孔孟之緒其示學者亦惟在於主靜夫所謂靜者非靜而不動之謂也無欲則靜靜之中而動理具焉故𨿽古今之逺宇宙之大千變萬化之無窮說之於吾心者不見其有餘也由是以禦天下之至動而不見其擾理天下之至繁而不見其棼所謂淵黙而雷奮者動之中靜之理所以行也靜體而動用靜存而動行此誠意正心之事而蔣君達此其過人也宜哉諸葛武侯謂才須學而學須靜者周子之言非有取諸彼歟然吾觀蔣君之賢益有徴乎其言也蔣君與人處洞豁不爲深隠人人愛悅之獨趙君澹然恬漠𨿽於醫亦不屑然二人者中情甚相似皆善文辭皆有得於靜者因讀諸公所爲靜學齋詩喜而爲之序旣以貺蔣君又書以質之趙君也

迎薰樓詩序

泰和羅養吾築樓而名之曰迎薫其來京師也屬能詩者賦之又求予文爲之序予嘗愛其所居地曰洞源去城邑稍逺而羣山髙出百里之外望之尢奇凡居其下者對之足以樂也況又有樓居如迎薫者哉按傳記薫者南方夏至之風薫和融泄長遂萬物卽所謂景風者八風之一也爾雅以謂王道平暢致景風舜歌南風之詩而天下大治成康四十二年之間薫風潛暢豈雍熈和平之時亦若此風者哉夫上之化及乎下下之被其化爲之鼓舞動蕩者要之無異乎風之動物也養吾生乎太平之世沐浴膏澤以休厥躬憂虞驚慮不入其懷意其豋髙以望逺也气逸而神放而薫風之來又蓬蓬然適與之遇自其外蕩乎其中交暢旁洽其一時所適爲何如甚矣其可樂也然養吾之樂亦知其所自也哉夫涵煦於太和之中而不自知其爲樂與相忘於其樂而不知其樂之所自者皆可樂也昔楚子坐蘭防有風颯然而披襟以當之曰快哉此吾與庻人共之者不知楚子是時其風果如是否其樂同乎今之人不同也然養吾是樂又王公大人爵位名祿者之所未暇則𨿽如楚子猶不能同之是冝以之名其樓而播之於歌詠焉予於山林之樂未嘗忘之而不能得徒取其詩諷而誦之也遂爲之序

送李昌祺還鄕序

翰林庻吉士廬陵李君昌祺以省親得告還家其同年交遊之士各賦詩餞之屬予序其首予與昌祺同在禁林者六年矣見昌祺持已接人之宻未嘗一日有異也蓋昌祺年方壯負气而抱材學足以達其志行足以掦其學又自處者甚髙非禮義之所在𨿽千金不頋達人貴士𨿽平生知識不肯一造其門故昌祺气益髙而與之合焉者益少也其或與昌祺傾蓋而莫逆者必剛方峭直之士茍容而阿媚者皆望風引去不敢近昌祺如此豈一時尋常者可擬倫哉孔子嘗曰吾未見剛者夫孔門徳行文藝之所萃所乏豈直剛者而孔子每有意在是抑獨何也豈以柔靡卑下者易於邪佞乎抑爲士者不有以養其浩然則不足以當大任孟子所謂不動心者在是也茍如是非學問之深到有以審夫義理之至精詳處而篤行之未有不屈於欲者也屈於欲則不得爲剛矣然無欲未易也吾之有望於昌祺故嘗畏而愛之邵子以謂與人處降意最難吾欲彊交昌祺而每降意焉又不知昌祺謂予何如也昌祺二親俱康彊見其子之賢而有立必其心甚喜之想昌祺之歸也林泉幽深而賔客塡集烹羊撃鮮舉酒以相壽何樂如之吾又知昌祺於是時和色婉容之藹然矣是爲序

嚴氏宗譜序

嚴氏吾鄕之盛族也其始居縣城東南方宋元之際嚴氏爲極盛亭園防榭臨郡城而俯大江雄峙壯麗照耀江滸自喪亂以來嚴氏諸老凋喪迨盡其宗族皆散處別居然鄕之人士稱嚴氏者尢必曰城上云蓋以別於他族以見其盛也今年冬有思義者以其從祖宗旦及乃父文祐之命求予文以序其宗譜宗旦自城中分居縣南之小塘州其譜自兵革後散亂失次者皆不敢棄輙爲綴緝其尙有可考者卽勤勤采輯之所謂思晦者宗旦之幾世祖也與胡忠簡公銓爲交友忠簡以直言忤秦檜被黜也道出廬陵一時故舊交遊𨿽甚愛慕忠簡然畏檜之虐焰多逡巡不相頋獨思晦無所忌且以一子托婿忠簡故一時士大夫皆髙思晦以謂使思晦居忠簡之地必能爲忠簡也忠簡哭思晦詩亦自識其事於後觀古人所爲事見今人之不逮也自思晦幾世至縣尹某元初兵甫定而他兵復起縣尹教邦人捍禦甚有力至今邦之老人猶能言縣尹故時居髙門而廣廈深嚴潭潭然人罕能到時其居卽所謂城上者是也自縣尹至宗旦凡幾世吾鐘氏叔祖元鄕先生實婿嚴氏故吾於嚴氏事知之猶詳惜是譜不能完於前世事皆略也然宗旦文祐皆惇厚博起家致多貲能以詩書禮樂教其子弟如思義軰皆俊雅夫前人之休光偉烈後嗣子孫所冝深究而景仰者故爲述之俾以識其譜至於考求其世次而完緝之又在思義軰盡心也

姚老人詩序

姚老人者居泰和龍洲之上其地平曠幽夐樹林鬰然環其居皆沃壌連延數十畝老人旣無所求於世惟盡力以事耕作麻粟黍菽之収嵗至數百斛家穣穣然老人時而作倦而休醸酒盈缸東鄰西社老農老圃相與劇談而放飲醉則仰天而歌聲嗚嗚然甚樂也一日嘅然呼其子弟語之曰吾年方弱冠遭元季之亂干戈相尋無虛日孰意其有今也吾今沐太平之澤得以優遊於田野者獨敢忘其所自哉頋昔之人有獻芹者吾與若請效之卽命爲大筐借以葉載蔗薯芋之屬凡數十筐至京師轝之上獻有司爲白其事皇上嘉其誠不鄙棄之乃命以獻旣獻加賜慰勞遣還或者曰堯之時康衢老人之於帝力不識不知而已今老人乃獨有感若知報者將爲有知識耶夫聖人在上涵育煦嘔如天地之覆載無一物不得其所而老人者獨知私念帝力誠有知無知皆堯民也昔邠人或獻豣於公或以所績爲公子裳詠於七月之詩孔子列之於邠風其來尙矣則夫老人之事固冝播之詩歌且以見聖化之盛也於是眾爲詩以紀其事翰林庻吉士陳君士啟屬予爲之序老人不知其名年旣老稱爲老人云

元故江西參政劉公挽詩序

公諱鶚字楚奇吉之永豊人公自幼篤學學旣成遂遨遊四方覧名山大川以增其气發爲文詞沛然也教河南秩滿歸建浮雲道院以居之學者稱爲浮雲先生累遷祕書監郎與虞文靖公揭文安公歐陽文忠公諸名士日相唱和其學益大進遷海門縣尹不赴攺南雄路經歷陞翰林修撰階奉訓大夫以內艱去官及紅巾盜起東南諸郡望風瓦觧而江州自李黼之死民益困乃擢江州路總管攺瑞州路未赴尋陞廣東亷訪副使至廣繕城池修甲兵聚糧餉勵將士調度百出而上下翕然賊不敢近移守韶州授中憲大夫廣東行省元帥復拜嘉議大夫江西省參政越二年韶州蠻獠亂公分兵遣捕之而贑寇乘間卒至時城中兵甚少賊兵彊盛公𨿽老而气尢壯乃自將兵乘城命他將領兵出戰公之防子運亦戰死凡一月而援兵不至城遂陷公被執至贑賊幽之於慈云寺時仲子述亦在焉公謂其仲子曰吾生平志於忠孝今不幸至此我死不瞑目矣作詩付述不食六日而卒享年七十有五於乎公起自儒生掦歷中外凡數十年而後受命邊閫膺國重寄不幸而國祚日危王綱日弛公之志謀才略卒不及展而死於難豈非命耶然公之死自足以暴白百世而深媿夫叛亂者又何憾哉第當是時修史者失之采錄不得爲公立傳以附元史忠義之次然予嘗之廣道韶聞韶人云城陷時死者尙多不止公一人今其姓名皆冺防無聞古今死節之士蓋莫不然書不書不足較也今年冬公之孫某持公生時所爲詩文及元進士劉玉汝所撰公墓銘俾讀之旣又以諸公所挽公詩辭屬爲序故述其大槪爲序之且以備史氏之缺庻幾讀者有考也

送醫士郭彥和序

翰林庻吉士袁君可逺嘗過予旅邸道醫師郭彥和活人多而其心益勤不倦近可逺之室人病寒防眾毉雜視之罔效最後彥和遺藥輙愈余聞而慕之且予亦多病也袁公云彥和之先嘗贅居其裏琑氏琑氏好施予有一僧謁之琑待之良厚久而不衰一日僧拈筆畫一牡丹遺之琑氏初不甚異旣久發視之花之葩瓣中皆有字書隠然可見蓋古醫方也琑大異之令其婿按方試以醫皆奇效僧尋去竟不知所之後又有一道人令聚藥煉爲丹俄見鑪上有花絢爛若牡丹狀丹成如黍珠以活人𨿽瀕死者蘇由是琑與郭氏醫若神明琑氏今絕無人郭氏之後有彥和也彥和蓋杭人云太史公紀秦越人及長桑君之事皆出乎神怪杳冥聞者皆不信其然而杭人郭氏之事殆有如長桑君者豈醫之理深祕極乎造化之防口不能釋其意書不足傳其事故往往有神人發防以示人亦異矣哉審如是長桑君之事可徴驗也則郭氏之醫誠有所自矣其取效於人有以哉

送陳教諭之官郫縣序

泰和邑庠弟子員陳所達由科第教於成都之郫縣其同年友數人皆爲詩餞之以予嘗教於閬之蒼溪也屬爲序夫蜀在京師西南萬里外山川之髙深波濤之險壯望而想之猶爲之心戰膽掉然予於昔之遊有不能忘者凡吾身之所歷目之所遭奇偉雄絕交乎前而蕩乎其中浩然足以增吾气而壯之也交遊之士往還而倡和气相淩而語相廹足以搜滌勝防而逞其情志故吾之在蒼溪𨿽翛然挾防以事教學而脫然忘乎其秩之卑也窺聖賢之奧防探古今之墜緒泛觀而約取郁乎其中者宣之以簡牘感乎其外者暢之以詠歌神適而意防優遊而怡愉故𨿽去國之逺於予懷無戚戚焉巖洞之幽奇艸木之叢茂與夫筍蒲之爲味泉籟之爲音皆可樂者也今予𨿽欲觧心釋形如往年之遊有不暇矣則所達之行能無情乎所達年方壯气方盛又頴敏有文詞以其素所蓄者卒然而遭夫幽異奇勝其所得又當何如哉適乎外而暢乎其中者殆有過於予而不止此也抑人之性情好惡有不同者則所達之遭與吾之所樂亦有不同然者乎有合焉以示余無忘也余與之相好者今或老而衰或滿而遷或冺然長逝者有之矣惟山川風景之如舊予因所逹之去又有感焉於是乎序

送陳教諭序

皇上神聖文武超越百王萬幾之暇端穆無爲乃畱情稽古召天下文學之臣啟祕閣圖書人文宏斡化機躬示軌度統貫萬類成書三萬七千餘卷命卜日以進旣進覽之大喜賜名永樂大典所召四方士皆加賜遣還湖口縣學官陳廷傑先生今翰林侍講林君環所嘗從遊而受業者也先生之去林君求予文以贈於乎方國家文明之盛制作之隆如日月行天而河海注地艸木爲之光華山川爲之潤澤蓋曠古所無之盛典也而先生得從士大夫講論其至要考索其精防書成而列其名次足以有光耀不沈晦矣予何言爲先生贈哉𨿽然予友國子助教歐陽允賢嘗爲興化郡博士時先生佐教郡庠與歐陽君實同僚歐陽君云先生气略宏邁喜功名慨然論天下事引大義以折眾說沛然不可遏也予聞之心竊慕其爲人意其必狀貎魁梧及今見之老且病臒然低首徐趨口未嘗道壯時事間爲文一吐出其胸巾猶瓌偉奇傑如其平生然亦尋棄去不屑屑也獨時過予旅邸論其所以爲教之道一時士子造就之眾如前給事中陳君道潛林君文從今刑部郎中黃君重皆端厚而明敏而侍講君又以巍科碩學遭遇聖上者也蓋先生𨿽未得髙位以顯庸振耀於時而人之服其教者如此余用是知髙材重望之士𨿽低卑官未必無益於世而又以惜先生老而不及用於時使及用於時又當何如哉因書以贈之先生莆田人

宜樂堂詩序

溧陽史君仲川兄弟三人同居合食甚相友善宗族慕其行鄕黨服其義仲川兄弟又恐其久而或怠也乃取詩宜爾室家樂爾妻孥之語扁其堂曰宜樂之堂其從子常以善書選至京同預編永樂大典因暇日出示冝樂堂文一卷求敍之予弟本之教溧陽常從學爲弟子員本之每稱道常之賢故不辭而爲之序曰夫人意之所適無不可樂富貴之光華防池鳥獸之繁車馬聲色之侈舉世之爭趨疾慕如江河之流下而注海也而惟君子不樂焉肆志嚴谷仰浮雲而俯淸淵外物不能累其心優遊暇裕常有以暢其意而蕩其懷此山林隠逸之士所以逃乎世者而不專於是也亦其樂之一端蓋逃乎彼者安乎此泊乎其內而忘乎其外是故君子有以樂乎此也端其行以肅其家誠其身以惇其道閨門父子兄弟之間藹乎其雍穆之行使過其鄕而望其閭者皆知所敬仰名爵位號不加於已而風化之機黙有所關孔子所謂是亦爲政者又樂之尢者非有君子之行不能也仲川兄弟樂乎此而又兼得其樂之尢者吾於是乎深有慕乎其人焉仲川之先世系出漢溧陽侯崇之後崇佐光武舉兵定關中分土封於溧陽子孫因家焉今其廟尙在邑人稱祖侯廟蓋言史氏之祖也歷晉唐宋皆有廟碑載其始末甚詳見於郡誌者其事亦合獨漢史不載其事古今事失不見紀於史者何限不止是也史氏在宋尢盛如丞相彌逺嵩之之類今散居溧陽者猶數百家嵗時皆合祭於侯之廟侯亦數著靈異鄕之人無不畏敬也仲川予未及見之常則相與出入乎禁林者凡期嵗其從兄源今爲驍騎右衛虎賁百戶皆溫良而信厚卽余之所已見於史氏者如是於其所未見者乃知之矣並書以爲序使讀者知史氏之盛其澤有所自云

羅氏復姓序

姓氏上世所以別生分類要不可混也春秋鄫子取莒公子爲後聖人書之曰莒人防鄫非莒防之也主其祭以祀夫鄫者異姓耳夫子孫祖考本同一气其精神自相流通茍以他姓承乎其先則生者之精神與死者之魂气已判而爲二如董子所述嘗時祝降神之事是也莒之防鄫聖人如之何不深譏之哉秦之亡以呂政晉之亡以牛氏漢大將衛霍二人所冒非所承後世大賢如文彥博眞徳秀又以時之所諱忌者攺其所生惟範仲淹能卓然知其所冒朱氏之姓此予蓋未之見焉夫承乎先以統乎後使人之道不至如夷狄禽獸渙散離析而無所屬其於人倫教化非小補也此而不察何可哉予先世亦嘗後乎鐘氏至予始復本宗一時故舊耆老尢駭然怪之且誚譲不已從今見之世無孔子者亦其惑乎俗而未嘗考乎古也吾裏中羅孟昭自其祖婿於邑之劉氏遂冒其婦翁之姓而後於劉氏亦遂以某之子爲嗣此與昔博士所議賈充之事無異傳三世歷數十年至孟昭始與其兄弟行十餘攺復其姓請於朝而易其舊籍遂使羅氏先世復得以歆其祀於冥冥之中孟昭可謂不溺於流俗而能由乎古之道矣因翰林庻吉士陳孟京來屬予一言爲序予喜其志之同於予也故爲之序使世有如予二人而未之復者讀此而悟庻不至於溺而忘返也

送江大尹詩序

江君奚修都昌人宋丞相古心先生族孫也古心爲文章持論髙出乎古人而仕非其時進不得遂其志退而委身以死於世亦偉矣哉然獨怪夫丞相後百數十季江氏未有顯者聞有均霖者以能詩擅名都昌均霖卽奚修之尊父則江氏詩書之澤固未艾也奚修自防承其家學抱負才略卓然著稱鄕閭洪武中以薦至京師奉命按事閩越有能聲然奚修不事表暴欲晦迹一時乃自混於醫以能醫選爲大醫局官同預修永樂大典出入祕閣者幾一嵗奚修精練而博大又勤愼小心故凡與處者莫不知其賢也求賢詔下有薦之於朝者擢授溧陽令屬舊令還攺髙唐之夏津縣夫古之君子甘心於下位者𨿽或病其名之著而亦惡其實之未符也故君子寕沒世不揚而踐履之有餘寕終身不遇而篤行之無媿吾觀奚修僅僅自處於卑退豈非所謂君子人哉奚修之宰溧陽適予弟本之教溧陽云溧陽人莫不愛慕奚修欲白於府而畱之府亦欲白於天官俾與舊令並任一縣防非例卒攺去溧陽人莫不怫然嘆息以舊令故不忍顕言也其爲縣才一月耳使及期嵗三年當何如也世之務名失實飾其外而枵然其中者能如是哉吾於是益嘅夫古之君子者少見而深幸夫故家文獻之未冺也其友翰林修撰余君鼎相率爲詩以餞其行因屬予爲之序

楊氏族譜序

左春坊諭徳兼翰林侍講楊君士奇以其所修楊氏之譜屬予序予觀之而嘆曰何其盛哉楊氏吉水泰和兩邑者皆出南唐虞部侍郎輅虞部始居吉安郡中其子遷吉水若忠防公邦乂文節公萬里皆出虞部而譜不復錄者譜楊氏之在泰和者也自虞部又四世曰允素居泰和至今侍講君凡十六世其統或絕而不屬者詳其世次之可知不可知者則闕焉其支沠分合稱位名號皆有法而不茍也在吾邦世家文獻鮮有過楊氏者方宋元聞楊氏所居防榭之壯接鄕閭田園之富連阡陌及喪亂起凋落而消亡者多矣獨詩書禮義之澤浸潤涵蓄沛然而不竭予獲與侍講君同侍禁林君之曽大父吟牕公以亷潔忠厚著聲前代累官翰林待制致仕事在元史循吏傳中吟牕公諸子如平洲如望之皆擅能文章平洲之作如西漢盛時演迆浩博而極典則望之頗瓌偉雜出於莊列而理致油然皆當時所甚推譲而持行又甚髙不可及也然皆遭時之亂卒死於窮困不得大振耀於時今侍講君生逢治世列位淸華方受知聖上防遇尢厚而其從子相又擢進士第居翰林父祖子孫百數十年旣僨而復興旣墜而復振何其盛哉吾於是乎有以觀君子之澤矣譜之作豈徒然哉予祖母楊氏云衢先生之子今侍講君之族姑而予娶自明先生之子又侍講君族妹也然自予祖母之親與予妻之昆弟皆無嗣未有後之者云衢之後蓋轉徙於他郡無聞焉徒賴是譜之存也然則合其逸而存其亡譜之作豈小補哉因並及之

送羅秀才南歸序

秀才羅同以其學官之命奉簡書上報於京將別而歸求予一言以復夫鄕之先生長者太學生曾夢淛又來速予一言以贈予將何辭以告同也然聞之近吾邦子弟抱羙質負俊譽挾材而進乎鄕校者比比引辭以詰難騁气以矜能捉衿而並進連袂而羣趨操觚握管以登乎先生之堂者偉如也其進而仕於朝得與士大夫之論議又接武焉亦盛矣同循其迹而進可以自足尙何徴予言哉豈以予亦嘗遊乎鄕校耶禮曰教然後知困學然後知不足吾今而後知夫困與不足矣然豈惟予爲然夫人萃眾貲而貯之充囊而滿槖穣穣然足矣可無資於人矣而或能肆於百家之市售於通都之衢應乎人之求者十無八九獘獘焉走東西彊求以給之如何其不誚於人哉夫古之教者自王宮國都至於黨術閭巷莫不有學君臣朋友之倫視聼言動之則莫不有以教之使底於中和之極而知其偏頗之謬消其忿戾傲惰之气而成其恭孫亷譲之風旣克而後發旣足而後用非若後世馳心役志以茍於文辭利祿而已其爲說具於六經子思孟子又從而推明講說之其指甚深求之終身不知所止也同尙勉之無使徒爲困與不足之歸如予之今日焉可也聞予弟與同同起處稍相厚而方有浩乎自足之心所謂偉乎升堂者亦其一也同歸以予文示之以復夫鄕之先生長者云

贈別胡生序

古筠胡生振來京師謁予旅邸予視生偉然進趨有容其言論有節予固愛之也生嘗從吾弟學科舉業前年秋偕多士試於有司生以未防去今其來也察其志益鋭若生者何患不科舉哉然生之志宜不在是也凡士之於道也必知之明而後行之至而知之方必自學問始柰何不求其本而專事文詞哉紫陽先生嘗謂習熟見聞知有科舉而不知有學問夫設科所以求學者也其流乃使人至於廢學豈不失其本哉生之質甚羙要不可防其大者也予又聞生之大父商隠君持身耿介而識見絕人國初太祖髙皇帝遣大將軍平江西諸郡以次定獨筠城守帥尙不屈聞大將軍別遣將誅守者遂謀盡殺城中人引眾遁去城中人皆洶洶賴胡君力陳禍福守者乃以城降大將軍欲官胡君君竟辭去大將軍亦不彊也至今筠人徳胡君不忘夫活千人者必有後今胡君所活數萬身不防其利傳曰不在其身則在其子孫予用是知生之防其澤有自也生之質如此其羙承於先者如此其厚而求速成於小效可乎哉念先世之勤以成其所大者予有望者甚深也於其歸爲之序

習尙鏞詩序

憶昔往年予與習君尙鏞同考試廣東鄕闈君與予故同郡甚相厚也旣而有防不果試遂皆別去君宰長樂予守陽春地相去千餘里不相聞者久之防朝正京師與予偕來予有史館之命而君之去甚遽欲相與一言不可得也然往往聞人自嶺南來輙相從問習君習君爲政寛厚持平若古之循良吏然長樂地險而俗陋前此爲宰皆難之獨習君以能職聞旣而以考績詣天官過予旅邸聼其言論又讀其所爲詩文蓋君之齒益壯更事益多故其言澹泊而理致精慤其气坦夷而心志堅定予旣察其行事又知其文辭如此蓋卓乎其未易及矣習君援例復任長樂乃以其詩一帙屬序之夫文學政事理同而事異自昔聖門之教且不能合而兼之者況去聖人逺後世之爲教者又不知因其材以培植篤厚之士生斯世𨿽窮心力以就一偏猶不足以適於用況求其能兼善並羙如習君者哉習君詩若干首讀之不獨知其才之羙且知其爲政之良也於其去姑爲之序君諱韶世家吉之永豊云

黃逢源字序

予友黃君孟岡以其從弟濬字逢源屬予發其字之之義濬父嘗爲都給事中於吏科於予有同朝之雅則爲之言以告之冝也夫源泉之本也孟子所謂取諸左右逢其源者在深造之而必以其道焉爾然源者流之本也江河之大浩瀚汪洋回折萬里而不可遏者其勢則然也堯舜文武周公之道仲尼之教與天地並立而無窮者其源端且厚也眇乎百世之下邈乎千載之上而欲溯其流以探其源非百倍其功可乎哉疏之欲其通引之欲其達涵之欲其深蓄而放之也欲其一日千里此古之人所以孜孜焉終其身未嘗一日怠也夫造乎古之道者過乎今之人也逺矣溺乎今之學者去乎古之道也亦逺矣故君子之用其力也不淺近而止其不淺近而止者蓋有不能自止者存焉自名物度數之防循而上之極乎性命道徳之蘊如之何其可以止也行之而不息進之而日彊則庻乎逢其源矣逢其源而謂古之人不可幾及吾未之信也黃氏世家興化自唐以來多名士宋熈寕中有狀元諱公度者卽濬之九世祖而給事君今方被寵光於朝然則濬所以承乎其家者在此也可不勉哉可不勉哉因爲之序以復於孟岡

石岡書院詩序

西昌城東南三十里有山曰石岡蕭先生自誠家其地凡十餘世矣松竹郁然庭宇幽夐則所謂石岡書院者也蓋先生之七世祖儀鳯之所建宋末燬於兵儀鳯從孫梅溪復創之元季又燬於兵則梅溪之孫三溪創之三溪則先生之尊父也始終百餘年書院燬而復建者三焉夫人事有廢興理固然也然君子篤志勵行乘時以圖不朽則不系於是焉儀鳯登宋漕貢進士致身顯宦其子子安亦仕宋爲諸王府掌記丞相文信公敗而南也子安從之起兵一時豪傑慕義之士皆聞風而起及丞相之被執也子安死之千載之下聞之爲之慨然夫丞相之名節與天壌並立而子安亦可謂烈丈夫矣嘗聞鄕之故老言丞相敗時事云當時死者極多事旣無成其家人子弟懼禍往往諱言之故忠臣姓氏多冺防不得列於大史氏以暴白於後世然至今鄕人有得丞相要結起兵時手帖者猶什襲之不忍棄去嗚呼遺墨楮人猶寶之如此至於死節之士何獨諱言而使之無聞哉有如子安者豈不深可痛耶古稱志士殺身成仁求無愧於心而已睢陽之士從巡遠先後死者豈必盡書之史氏也茍無愧於心焉書與不書又不暇論也子安之死此石岡之偉烈也在鄕人所當仰慕者況蕭氏之子孫守其遺構舊業也哉自誠先生惇厚而信愼𨿽老猶喜道其事則其志可見矣今年冬來視子省身於翰林以子安之歿已久而書院存焉求一時名士歌詠之且以謂書院教之地也而子安事有關名教甚大以予爲史官屬爲序夫發潛徳而紀先賢後生之責也予不敢辭故備書以序之讀是詩亦可以興矣

送山東都轉運鹽副使蕭公序

前吏部尙書劉崧之髙弟弟子曰鵬舉蕭公事我大祖髙皇帝爲蘇州同知今爲山東都轉運塩副使旣三載考於京師復任山東或者曰公老矣較利分毫於簿書期防之間小有弗當輙獲大戾維年少志慮精明者庻或克之公非其職也公視之泰然於是趙府伴讀鐘啟晦其甥也來徴予一言以餞之予惟公之學於劉先生者舊矣先生之徳汪洋停蓄而不著其迹其爲教因其端緒引而伸之俾自出之故從之遊者咸知正志以自飬而公之得於先生者蓋多也公之在鄕也其自守而人稱其長者也其居於官不徒亷也而接於物者勤而厚其爲詩無嫵媚態𨿽甚貧且老所以持其已者不少衰也甚矣公之有得於先生者多也夫君子之事業系乎志焉志之堅𨿽老猶壯志茍自隳矣𨿽壯且勇不足有爲也公不以老且貧而移其平昔如此冝乎其處之泰然而無不可者夫何憂乎其難哉憶予童丱時聞劉先生之館於蕭氏也每好遊詠以暢其懷其所與遊者率多名士金華之岡武山之騎往而輿歸極飲盡歡惟公爲之傾竭故先生之詩凡爲公而發者十常二三今讀而諷之其交際之情相知相好之深猶可想見也夫國家自賦稅之外惟塩之最重今天官之選必得公其人豈無意哉又三載而來也人誦善政必推本而言曰劉先生賢弟子如此予尙當與故鄕多士候於都門外而賀焉

董太守詩集序

知海州董君厚英集其所爲詩若干捲水部主事曾君仲濬以屬爲序予素聞董公賢心竊慕其爲人得其詩未暇盡讀間取而諷之知董公非徒務爲音韻之諧體制之恊而已觸之於外發乎其中或曲而暢或婉而達如行空谷幽意獨得蓋不必他人之盡諭此董君之自得也故董君意之所適輙見之於詩讀其詩有以知董君焉董君气充然言論深厚而其爲海州也守其身旣嚴而施之於政者又果行於家可法乎其民庻幾乎古之循良吏也於乎昔人所謂登髙能賦可以爲大夫觀之於董君豈不信哉然古詩三百篇自非宗廟朝廷稱頌告戒之辭多出於田夫野老優遊閒暇者之所爲而當時公卿大夫所作無幾也亦豈有所不暇哉抑亦功業之大足以及乎民則詞語之細無所用於世耶果然則董君之大者又不在是耶君四明人逮事太祖髙皇帝爲廣西參議旣老低一郡守與曽君嘗同僚所居一榻扁曰澹遊故其詩曰澹遊集云

贈蔗境翁歸教上海序

泰和尹務厚先生今年夏以編纂召入禁林尋以老病得賜告歸教上海皇上復加賚予眷待優至人皆爲先生榮之先生嘗名其軒曰蔗境旣又自號爲蔗境翁於其去潛送之城南門外相與酌酒爲賀遂進而問之曰昔人有言仕宦如顧凱之啖蔗漸入佳境者蓋以逡巡卑秩而躋於顯榮沈困澹泊而入於甘芳此𨿽常人之所羨而亦定分有命者之不可彊而得也茍得之斯謂之蔗境矣今先生以七袠之年窮一經遭明盛之時曽不見試於公卿之門出入防府之間吐奇獻計以禆夫聖政之萬一徒低下位僅僅自守旣無以加乎人又不能裕於已乃尢以蔗自吒抑獨何也豈濶步長趨之難追而倒行卻走以自快耶言未已先生撫手大咲曰予與子處者素矣而猶言之若是況非素知予者冝乎其喋喋哉𨿽然予秉節亦何嘗苦也予始冠值元季兵亂奔走逃避於亂者無寕日幸干戈底定始知挾冊呻吟以爲茍安計旣而予有子子又孫沐太平之膏澤進秩文學亦足以自髙矣且脫略不羈可以逸其老酣暢自適不爲曠其官後之樂過乎前今之得加乎舊此予之所以甘心焉者孰謂非蔗境耶縱九鼎前呈吾不以易此也然則吾之裕於已者至矣而奚以加乎人哉言已復浩然咲去不顧予聞之斂容而嘆曰蔗境翁有味乎其言之也易所謂苦節不可貞而有甘節之吉蔗境豈必非甘節而底於甘節之吉顧予何足以知之於是乎書

慶塗氏母壽八十詩序

翰林庻吉士黎川塗君其祖母夫人今年甫八十塗君宻數其齡忻然喜之然以去家逺不得朝夕侍膝下歉然若有憾於懷者旣以語其同裏素所往來者則又以告其相知親厚者則又語夫凡同年交遊之士聞者皆爲塗君助喜遂各賦詩以遺塗君俾以爲祖母夫人引年之貺且以樂其志抑亦釋塗君之憤懣也詩多積成軸塗君持示予請爲序予與塗君同出入禁林數嵗視塗君气和而色溫循循然終嵗未聞塗君有疾言遽色以失意於人者人亦甚愛敬塗君塗君眞純孝人哉予又聞塗君之尊府登洪武甲子科進士第仕於朝爲給事中恨早世而塗君之母夫人今亦老矣二母蒼頭鶴髮並列一堂而塗君能奮自孤童日以詩書自課竟取科第入翰林爲時名士塗君蓋又眞能以志爲飬者也夫子之於親以志養者其意气恆相通如肺腑之相屬自不懸隔則塗君於二親𨿽更越千里不逺也塗君謹行以純乎其孝又能以志養其親如此以踵前人之聲光居淸華之宻地其爲二母之榮壽何如哉古之人令妻壽母之歌春酒介眉之祝未嘗不形之於歌詠則凡與塗君交遊而賦其事者其亦宜哉予故樂而爲之序

壽安堂詩序

予弟本之往教溧陽與醫學官曹君孟文爲交友孟文醫術精專而用心誠實今年秋來京師過予旅邸談論連日夜知孟文有老母年九十康彊無恙早暮起居猶勤勤誨子弟曰必讀書爲善人茍不爲善𨿽烹羊炮羔吾心不樂也誠爲善𨿽啜菽飲水吾之心樂也𨿽老其精神智慮不衰猶如此或有過孟文喜其親之壽而康彊也爲題其事親之所曰壽安之堂孟文求能詩者歌詠之因屬予爲序夫人莫不願其親之壽而有不可必得者其或壽矣而老憊衰病之侵不能安也茍壽而安矣而時非太平之盛家無可資之產索莫無賴或奔走道路而遠違其親者何限則𨿽壽而安不樂也今孟文官𨿽卑可不去其家無政治之繁苛守之以老山林之幽迥田園之宻邇親愛子弟朝相問而暮相聚也用是以娛其親而和其志則冝乎其親之壽而安也孟文亦其幸哉然吾觀孟文𨿽老澹然寡嗜欲飲酒終日不亂諧嬉咲謔神气恬暢亦皆壽徴也詩曰豈弟君子遐不眉壽又曰令妻壽母三壽作朋其在孟文乎於是乎書

贈大尹戴君序

予假令陽江時適莆田戴君原性爲僚屬君靖恭而不肆亷愼而益貧然自以老成先進低下位削去觚稜鏟除崖岸舉耿介特立之气消藏而掩閉之蓋非其謀之拙計之窘局於所居守姑孫焉自晦求無忤於物而已豈其所欲哉𨿽戴君未嘗幾防見於色而吾不能不爲戴君動念也且陽江地濱大海其民多豪武竄名軍籍中揺毒以自防者皆是獨戴君能以理爲之勸諭向道凡兩考卒以能職聞則戴君非茍爲自適計誠所謂和而不同者戴君又焉失其爲君子哉近有以其名薦於朝者天官亷得其實以聞於上擢興寕縣令吁戴君是行亦可以掦其所蓄矣夫馳騁於康衢與折旋於蟻封者其勢不侔戴君將淩厲挺防以爲髙抑隨浪混世以自同耶將震耀奇偉以爲新抑因依順適以從俗耶承乎其上者不易也懷乎其下者亦不易也抗辭以自守與惕威以奔命者不同綏之以慈惠與齊之以刑罰者亦異凡事幾之防惟其施之當而已予昔焉有資於戴君者猶所謂佩韋也今予以空言無益誠有禆於戴君乎哉戴君必有以自處非予之所能盡知也因其行書以贈之戴君其擇焉

具慶堂詩序

翰林庻吉士錢唐孫君子良嘗過予道其友張用良之賢且稱其孝友深至鄕之人鮮有及之者予頗惜未見用良也今年秋用良來京師始獲識之於子良寓所其進止循循然气質淸明言論慈順信乎如子良所云及聞用良二親尙康彊兄弟數人皆有羙質如用良之孝友何其羙哉或有扁用良事親之所曰具慶之堂用良求能詩賦詠之因子良屬予爲序夫人情之所願欲事之可喜而可樂者莫大乎父母兄弟之無故是卽孟子所謂三樂之一也蓋人之樂而系乎天者也系乎天者有命焉非人之可必也人於其不可必者或得之於天其爲慶祥祉福孰大焉得之於天矣而不能只敬恭順以盡其在人者則爲負其天者也人而至於負天其爲罪罰悔吝又孰大焉以慶祥祉福之獲而不能將順以爲樂至罪罰悔吝不能逃悲乎其可慨也今吾用良有父母兄弟而能篤天倫之眞盡孝友之道以無負於天無媿於人可謂賢矣用良與子良交甚厚子良直毅少許可而甚稱用良傳曰不信於友不順乎親用良信於友矣其行之於家有本矣播之於歌詠孰曰不宜於是乎爲之序

水天淸意軒詩序

予弟本之近自溧陽至京師與予言溧陽楊公亮之賢昆弟季友讀書篤行其噐宇甚髙不可以淺窺嘗搆一軒於瀬江之上終日獨坐其中天光湖影旣足以澡雪其志慮蕩滌其志意而鳶魚飛躍之趣又若油然黙防於防言之表者因題其軒曰水天淸意軒詩者爲詠歌之求予文爲序於乎予方酬酢紛擾於詞語之末搆鬭之相汨無斯須少暇亦何足以發輝振越於公亮哉然人之有心所以神明萬化惟學問可以致知惟無欲可以主靜而非幽隠閒逸以少絕夫外物之累則亦未易以察識夫聖賢天地之量也李願中先生謂常存此心勿爲事物所勝終日危坐而神彩精明康節先生謂養得至靜之極自能包括宇宙終始今古之人所以存其本體而致其功用之妙者如此今公亮年旣老謝紛華而絕外累久矣吾意其優遊一軒之中防吟短詠逺求近取山川爲之春涵艸木爲之光輝其爲水天淸意黙有所觧而口不能發也因論而序之使讀者知外物紛華之無益而予於山林之士亦有媿也

贈教諭康孔髙序

康公孔髙往與予同遊鄕校同舉鄕貢上春官俱下第爲學官各自東西去不得見者幾七年及予來京師孔髙亦以朝正至別去未幾聞孔髙以母憂去官矣旣服闋而來得攺教於沔陽之景陵於其去不得不戚於懷也一時故舊在京者皆爲詩餞之予孔髙素交也屬予序焉孔髙抱負才气而騫偉不羈凡交遊之士莫不羨孔髙開通卓絕予以爲使孔髙得用其所長以理治繁劇當烈烈有能聲有顕效爲一時所重乃瀟然抱遺編日與士子講論課防卑卑爲儒者事𨿽孔髙油然自得予固惜其材也孔髙郁乎其中者旣無自而宣暢意其中必有甚不屑者存焉及其徒有在太學者聞其來皆持酒殽爭來拜謁惟恐有後皆以爲自先生之去無以考質疑問貿貿焉至今不知所以爲學至有泣下者茍使孔髙有不屑之心能使其教之及人感慕向仰之篤如此哉夫孔髙蓄之厚而不求其施處之卑而能安乎其命盡其心而無憝其中如孔髙者可謂君子也已予用是又卜其將來可用於人而未止此也尙其益加勉焉

贈劉仲戡省兄還家序

太學生廬陵劉君仲戩來京師之明年其弟仲戡來視仲戩於太學將還翰林庻吉士李君昌祺屬予一言以贈之且謂仲戡孝弟而恭孫其志也鋭其學也勤其才不下其兄仲戩也予與昌祺同編修祕閣最後得仲戩來皆相知深厚昌祺頴敏負气剛介不少屈不妄交人人亦不黷交昌祺也乃獨與仲戩善仲戩從容而愼宻寡事而多材方編摩倥傯簡編如山海非甚有精力無不困者仲戩朝夕從事未嘗少怠予賴仲戩力蓋多今又獲交仲戡因其兄而並得其弟因交昌祺而並得二人者同類之相遭同气之相合何其樂也昌祺與仲戩居同室學同業嗜欲好惡不異仲戩之在家一家之政皆仲戩所經度仲戩借是無內頋憂益得盡力於學問今𨿽去家遠仲戩亦何憾於已哉然仲戩之材人咸知慕之以其名薦於朝久矣獨不知有仲戩也使知之能不爲仲戩奪去哉因昌祺之請故書以爲仲戡贈云

歐陽助教重修族譜序

予嘗觀國子助教歐陽允賢十一世從祖參軍毅誥勅及其行實知其見忌於秦檜未嘗不悲嘆之及觀其譜諜見其子孫宗族之盛則又羨慕夫君子之澤也方毅以防軍長史參韓世忠劉錡軍事髙宗一見知其賢遣奉使於北詞气侃然不可屈及歸卽途中斬金將之首以徇何其壯也毅是時功業可引手致矣而爲檜所擠竟不大用以卒於乎自劉嶽諸將之罷一時才烈之士低老死於下位如毅者豈少哉欲求其有後與否又不可知矣檜之惡甚矣聞其後獨繁徒以檜之流毒多諱言所從出夫爲惡不必無後爲善不必有後然以檜之子孫顯絕之於後世則檜之有後猶爲無後也檜𨿽死地下視歐陽參軍寧不有媿耶歐陽之先自吉州爲刺史琮生子彪彤萬彪之後不復續萬爲福安令傳九世卽爲文忠公修歐陽之譜最號有法蓋自公始爲之彤七世至宋大尉梁國公忠勅塟萬安子孫遂爲萬安人忠八世卽爲毅毅弟徳祖由萬安徙泰和之蜀江至今允賢凡十一世其爲譜源委端緒愈久而愈著不妄如此蓋與文忠公之譜並行也予嘗過蜀江見歐陽氏諸老若三峯先生某若觀民俊民伯仲皆宏偉博雅及來京師與允賢日相往來其從弟允俊以庻吉士畱翰林同預編纂又皆才力壯健而學問過人允俊因暇日以其譜屬識一言予嘉參軍之壯烈而喜爲其後嗣宗族道之使以自勉也

贈歐陽助教歸省詩序

予來京師之明年故人歐陽允賢以興化郡博士陞授國子助教又三年考績天官得援例歸省其親凡故舊仕於京者皆爲允賢榮之且相率賦詩以餞其去而屬予爲序憶予未仕時與允賢交厚允賢取科第宦遊四方別去幾十年旣而得仕京師無旬日不見見卽劇言深論懽然也今翰林侍講楊君士奇與允賢尢相好每暇日允賢出太學而來也輙使人走東西要致之至卽數人者皆來連挽之不聼其去歌詠諧嬉淋漓傾倒往往至夜分不止或遂不得寐呼輿秉燭趨朝去亦何其樂也豈外無觸忌之嫌而內有脗合之趣耶不然沐皇上太平之澤恬逸淸華無所累於心而尢脫略至此極耶豈不過矣然允賢爲人寛易諒直不鏟削爲峭厲亦不茍附而妄隨其爲文章似其平生气平而意雅人讀之知其爲允賢作也允賢凡見人過失又能懇懇曲折指告之必使之攺乃止由是予數人者益慕之而願與之狎於乎世之士相頡頏勢位外爲深宻而中懷忿疾以相誇勝者多矣苟坦夷相接則同欲合私鮮有所規亦何足道哉然則有如予數人者或庻乎可以免此矣允賢家泰和蜀口兩江之間江數里合流而東爲金魚珠浦其族繁衍幾千指其子弟以科第發身者多矣今其歸得一見其長老接其子弟歷覽丘園之勝其喜蓋洋洋矣然吾數人者不可一日無允賢也望其來毋久稽也

贈王紀善序

往年予與王君作昭俱遊邑庠作昭力學爲文辭甚雅潔與人交忠信而和易可親愛而不可慢也別去久之聞作昭舉貢上春官心竊喜未幾聞作昭授官徴稅於京師意頗悒悒不樂且嘆作昭不遇也然作昭能莊敬持已又亷潔𨿽居卑官若蒞顕秩用此名聲遂大著今皇上紹登大寶作昭遂被簡擢肅王府紀善將別過予言曰是行也吾殆有得焉吾聞肅在陜之西北極遠萬里外黃河之波濤潼関之壯險終南大華之奇防髙峻天下之奇勝也道而過之可仰觀俯視以滌蕩其胸中且吾之學未博借此以自廣也吾意作昭去京都舎故舊於萬里外必有逺別艱難之狀而其言乃爾此豈非宏曠超邁之士哉夫士之立功業以有成者必其气之充也不然未有不蕩於外長其中焉作昭於得失之際處之脫然如此誠有以養其气矣則作昭自今以往益大著其功業者又可量哉遂書以爲別

送吳縣丞序

予假令陽春時適番昜吳君子育爲之丞子育端士也慈良而溫厚其用心惟恐其悖於物而病乎民也嘗歉然若不足者予愛之其交也特厚其志慮又相同也子育嘗按行邑中還或忻然以喜或憮然不樂長嘆久嗟中夜猶不寐予見子育之忻喜憂嘆不待言而已知其心之有以然也𨿽子育於予亦不盡言予以爲陽春極天下之陋然得丞如子育者卽不陋矣予來京師又一年子育以考績至𨿽別之久相見而言未始有異也先是有舉子育於朝者召至京師將加擢用焉而未果及考於天官政績居優等將加擢用焉又未果遂以一丞焉復走嶺海外人皆惜子育之不遇夫時然予獨喜陽春之得也夫以陽春之僻且遠得丞如子育而民安之茍通都大邦爲郡守令丞者皆如子育焉可以少副我皇上側席斯民之心矣何獨少見之耶然以陽春而得子育則通郡大邦如子育者必多頋予偶未之見也予又聞子育之尊府君嘗爲令廣之亷山有惠政其民至今思之不防亷山亦陋邦何吳氏父子所居官皆惡地而皆有善政豈其地𨿽惡而天固不鄙棄其民必多使賢人君子以化導惠養之乎果然則吳氏一門二人矣豈非命耶命出乎天凡人之行合乎天者其獲報必昌光顕榮而少遲然則子育亦盡其心以俟其報於天可也又奚以惜其去爲哉於其去書以爲贈

贈僧冰壺歸西昌序

憶予未仕時讀書於城東寺之地藏院冰壺始祝發學浮圖氏禮雲間禪師而受業焉未幾來從予讀儒者書其質醇雅而溫厚與之語道理講析古今已隠然見端緒及告之以天人物理之際禮樂人倫之大亦深悟其所以然者予旣愛其質之粹而又惜此之失而彼之得也是時予與雲間又相好然雲間混一世於麈埃中顚倒諧嬉傲然自適一時名士大夫皆相與爲忘懷莫逆眇論防言巧射曲中四坐爲之絕倒有不愜其意輙白眼怒罵之亦莫敢誰何也獨酷愛冰壺不置遇佳客長者來輒誇道出示之於乎雲間沒又十餘年矣而冰壺今已長大長身秀眉竦然叢林中惜乎雲間未及見也使見之其誇道喜悅又何如也然冰壺年益長而行益篤事上恭接下有禮蓋遊乎方之內也雲間傲放以爲達冰壺循規而自守𨿽規模不同皆髙士也時皇上祝禧於髙皇帝於是天下名僧皆集京師而冰壺亦在焉旣竣事受防賞而還書此以贈之所謂散僧入聖小禪自縛者庻幾冰壺與其師皆近之而冰壺又非自終者也

送楊生剛歸溧陽序【代作】

翰林修撰梁君潛之弟本之爲溧陽教諭之數月凡學之政教弛廢者一旦翕然且興旣又以其書籍缺未備不足以資學者考習命其徒楊剛來太學摹印以歸修撰君以予與本之交遊相好之深也欲予一言以贈剛之還以進剛於學且以朂其弟本之也修撰君之愛其弟無不用其情如此然予聞君子之學於堯舜文武之道周公孔子之教非徒講而習之也必使得之於心者明白而堅固則措之於事者正大而悠久正大則徳尊而道著悠久則化洽而民附古之人之治與教蓋如斯而已予往年與本之講論之以此自念於心然汨於物者多矣獨本之養之以閒靜無外物以亂其中所蓄之富所積之宏气盛而志暢予固有以觀其壯偉光大於將來也剛之從本之學質甚羙志甚端其來京師未嘗一出遊市肆中神樂觀有裘煉師者與剛同裏善鼓琴剛主於其家相與淸論終日無毫髮塵俗气由是修撰君甚稱道之予又聞剛之祖公亮老成有問學喜賦詩有古長者風則剛外服乎本之之教內閒其祖之訓其於堯舜文武周公之道蓋將有得焉夫得天下英才而教之古之聖賢猶以爲樂吾今見剛可不爲本之一擊節哉遂書此以復修撰君俾以爲剛贈且以告本之又因以慨予之頺墮無成也

送周如陵序

予往年教於蜀之蒼溪溯夷陵而入三峽仰視羣山如萬仞壁立岷江東下束手兩崕其勢若不得放抑遏之極驚跳怒躍逆而爲回湍激而爲飛瀑觸而爲奔瀾其尢險者則爲虎頭鹿角盤渦百尺旋轉若車輪轟然萬皆應觀者莫不目不禁也過防萬而上三巴稍稍見平波緩流然巴郡據三江之險因石爲城懸流飛防雲霧中益可愛也自是西走千三百餘里始入成都平曠坦夷疏江爲渠散注平疇幾千里其西有雲山縞晧明潔與晨暾爛然相照蓋天地間之奇觀獨偏方遐國擅而有之使傲遊隠逸之士得時時臨望以蕩滌其志意何其快也又其地有諸葛武侯之遺教關張之忠節勁气至今不衰又蘇氏父子文詞壯健數百年來無有過之者故蜀之勝又不獨山川然也予去之十年至今念之不已今年夏忽廬陵周君如陵歸自成都訪予京師之旅邸極道往時之遊且樂予不覺觧心釋神焉今如陵又將有所遊惜不能與之翺翔其間也𨿽然人之情因事而感固不系山川之遭杜少陵窮愁悲慨終身不釋豈蜀之山水獨有以慼其中耶彼所遭之時爲然也然則吾與如陵壯年遊樂何可不知所自哉凡與如陵交者皆爲詩以餞之而中書舎人吳君平仲爲書西川壯遊四大字於卷首以予故嘗遊於蜀也屬爲序之

贈嚴元晏序

嚴氏爲吾邦鉅族而元晏嚴氏之尢賢者卜居金防山中澹然無所慕於世而一鄕之是非曲直必俟元晏一言而後決元晏旣與世謝絕獨喜談醫藥予居家時好觀黃帝內經及劉河間張長沙諸公之說時相往還講論者惟瓊州守王伯貞先生白水丞陳孔立先生二公旣喜與予言而尢得元晏數人者皆相與莫逆也及王公去守於瓊白水公故無恙毎出遊則必過予柳溪之上或之金防則必畱宿元晏家宿元晏家必遲畱不卽去攜童奴徧歷溪澗遇藥輙俯掇而嘗之或圖其花葉而黙染其形色呼僮置防中乃行行不休言亦不已至暮始捫蘿而歸其樂陶然也蓋瓊州公與白水公脫略而有趣元晏則篤實而頴悟予亦散曠不自羈故數人者甚相得予宦遊於外不得與元晏狎者六年矣白水公巳物故瓊州公又阻於官守思欲如往昔相聚論不復可得今年夏忽元晏來京師予聞之心喜不自勝及元晏過予旅邸未及一言也輙起他去𨿽彊畱不少住斯須未幾竟別去元晏豈今有不釋於予哉豈其志慮昔同而今異耶抑何爲其然也然則如之何其可巳於懷耶他日倘得乞身歸田困病之餘無以自資當求醫家書與元晏日一閱之以償吾平生之夙志而無忘山中之舊約也不知元晏尙有意於此或棄去否也書此以贈之因以識予懷

贈朱孔良序

皇上紹正大統九有寧謐萬幾之暇端居無爲乃遊情於文藝萃天下儒臣俾編纂祕閣文籍上自唐虞下及當世天文律曆諸子百氏旁搜而彚緝之括之以類統之以韻蓋將防萬卷於一編合萬世於一時者也然其功浩濶非日月可計而簡冊增於尋常部書萬倍皇上乃又命天下州郡能書之士皆集於文淵閣俾以成書精冩上進泰和邑庠生劉俊預是選俊志鋭學勤又溫恭而愼宻凡在禁林與爲交遊者莫不忻然愛重之今年夏其婦翁朱孔良來視之予旣與俊同往還禁林而又獲識孔良心甚喜也孔良世家邑之屯州屯州朱氏族旣繁多賢子弟又有老成人如孔良者孔良來京師數與予談論其气溫其容肅予益知孔良之賢而惜乎其識孔良晚也俊之婿朱氏也稱其爲佳婿然俊方圖見用於時而孔良惟務抑遏掩閉不使自彰𨿽吾邦之人知孔良者少也孔良歸故舊在京師者皆爲詩餞之予與俊當盛世文明俱預榮於大典故於孔良之歸敢誇道其事以爲贈

贈朱知縣序

古筠朱貴登永樂二年進士第選蒞事於都察院之廣東道視舊制蓋習觀乎爲政之難易得失非實有職任之委也貴於是乎有憲防之重而無官守之累焉旣有防命還家明年夏復徴至京師俾蒞事於大理寺其在大理如在察院時貴徒以一進士兩居要地視訊鞠之操縱知己用法之權衡非惟有以博其識習其才而以無所累之心縱觀於叢脞轇轕之表人情物理之際必深有所見也夫汨然而不暇者或有所溺於心譬猶博者之相對而勝負之迹形焉情不能不中怵也故惟以無情者旁觀夫有溺者之心則彼之失焉者吾且得之矣得之於外旣多積之於中益久則其發之也必將沛然而莫之能禦者矣貴之所以昔焉而觀之者誠若是今去而爲唐山唐山小邑也其地僻逺無迎送之繁其民質實無爭訟之擾其去京師蓋千里外以貴之所素歷如彼而其所試者若此抑將何如其用心也將其心亦易之乎豈惟易之也加乎其身者若未嘗有令焉則又無所累其心矣然貴嘗從吾弟本之受經持其心未嘗少怠其接於人者欿然其虛也則𨿽無所累其心必不自逸也必將挾其曠然自得之志而益觀夫人情物理之無窮者矣屢觀而屢有得焉吾不知其將來何如以發之也遂書以贈之

送蕭教諭序

予往年遊鄕校聞廬陵蕭君引之以端重力學著名郡庠未嘗不愛慕其爲人然防聚之日甚少也獨時時得其所爲文章讀之有程式有典則開宏張大而不逸乎矩度甚似乎引之也自吾宦遊四方引之由科舉爲武義縣學官皇上紹登寶位之初朝正京師得相防焉蓋與引之別去者久矣時鄕郡故舊仕於京者多引之平時莫逆相見道平生歡防懷脗合一無所忤樽爼相酧或深夜不止情志諧暢巧詆而豪謔曲諷而旁嘲莫不閧然自放獨引之簡黙不可以意撓或時作漫浪語以少折眾鋒則又未嘗不切中肯綮也頋引之務自囊括鄭重耳由是眾皆推敬引之丈人行而予益不敢慢交引之也引之去後以憂還家又三年服闋而來攺教於昆山縣學眾爲詩以贈之翰林侍講鄒君緝熈以予故知引之者屬爲序夫教之職與師之道甚難也彼郡邑子弟年少負盛气而抱鋭志者方自視無前而吾欲抗顏爲之師則非素有端愼之行眞積之學未易使之帖然無齟齬其間如吾引之者於師之道教之職殆無愧也哉外以施之人內以增於己文以博其趣而行以成其徳是則爲引之之師弟子交相賀也惜予去引之遠不得相請益矣因以序之詩凡若干首

耕讀軒詩序

夫古之達人志士藏迹養晦使其身有所寓而可安志有所適而可尙油然渾一世於庸常卑賤之地者何也所自處旣淺則其所蓄者易傾故常有以自晦而深其所蓄也防和曽君能濟名其軒曰耕讀持其一時所賦詩二卷謁予序予家居時見能濟方埀髫挾防往來於先生長者求益今長大老成遽見已莫能記憶蓋曽氏吾邦鉅族宋熈寕中有諱安彊安止者兄弟同登第安彊官至侍禦史尢有聲當時蔡京疾之例置黨籍中而其名益著傳數世至鷗江先生先生以文行自髙卽能濟髙祖也二子方壺方谷當元盛時松竹田園之勝鄕族罕比今能濟所居有所謂九成堂者方壺先生所搆百數十年矣而其堂尙存鄕之老人多能道曽氏盛時事惜能濟不及見也今鄕之老者日少道其事者又寡矣能濟去家而居於廬陵以耕讀自適其迹與世益疎𨿽吾鄕之人少有知能濟者能濟亦惟恐人之知也數年來能濟又泛舟江湖與鄕之豪賈相往還以自匿於吳儂楚獠之間能濟誠欲深其所蓄而故爲是以自渾耶然能濟質甚羙年甚富而好學不輟吾知其有以紹續乎其先世矣能濟尙愼自重毋使人得易傾其所蓄則幸矣遂書以序之

友筠軒詩序

廬陵蔡君學淵與其弟淸源俱好冩竹俱從學於錢唐髙士謙先生先生亦冩竹頗淸俊盡竹之態然好之甚篤自云其法得之頋定之定之得之李息齋之子遵道今息齋徒有譜傳之世世之工冩竹者猶宗師之況髙先生所授遠有所自非徒玩其譜者則蔡君兄弟之所得可知矣予嘗以謂竹之榮枯燥濕形容意度譜有所不能盡者必其心自得之若非窮極精力不能自得也自髙先生後往往見蔡君寫竹布列人家今其弟淸源又題其軒曰友筠其用心益勤矣然蔡君今爲吏部主事淸源又擢貢於禮部二人者皆孝友篤厚能文詞則非徒冩竹雲耳淸源之居家人求其竹者往往不已蔡君笑曰文與可所謂韈材者今在吾弟於乎人徒知其一藝也獨不知蔡君厚於徳深於材可行於世而施於政者不在此也淸源爲人淸勁遒防甚有髙趣旣托於竹而又以友筠軒詩文一帖求余文序之因書此爲之序

送劉教諭序

廬陵劉君仲鐔舉於鄕而入太學選修永樂大典在禁林者幾三年時學士觧公與祭酒胡公總裁其事仲鐔未嘗斯須去其側搜閱祕典遇奇事隠語卽俾仲鐔錄示館中之士或有所考索以上進者必仲鐔書之乃以進否則不得書不以進也蓋仲鐔性頴敏又知所畏愼他人勤者或不敏敏者又不能愼惟仲鐔敏而愼故學士諸公皆賢仲鐔今年春羣試於禮部得選爲沛縣教諭同館之士多賦詩餞之翰林檢討觧公文夫欲予一言序其首夫沛漢髙之舊裏也方髙帝平定四方威加海內而還也與沛中父老子弟飲酣而歌大風之詩一時勁气雄風何其壯哉然髙帝是時徒欲得猛士耳豈髙帝於此尢有慢乎儒生耶魯兩生之不至商四皓之逺引蓋以是然髙帝過魯而祀孔子徴博士以起朝儀諸生稍稍向用則其所慢者獨酈生軰爾沛中父老子弟固亦知髙帝之意哉抑習見其始未覩其終耶夫士之習俗系上之意向今之沛非復漢之舊矣天下旣向風文學而沛又得仲鐔者爲之師夫承時制作抱負問學之髙深者尢知賢仲鐔而謂沛中子弟使其見吾仲鐔之學行溫雅必愛敬懽然傾竭矣因彼之甚慕而施之教焉吾知其能有成必也是行也仲鐔其勉之予與仲鐔處久而相好之篤因檢討君之屬也遂爲之序

送某知縣序

蜀之人純厚而易治信義道徳非家習而人通之然其好慕尊尙敬恭而樂道𨿽齊魯逢掖之士未必如蜀之人也比聲律切對偶儒生末事而蜀人有終身不操觚而握管者而聞人之誦詩書道文詞者則皆知賢之此豈其性然哉習見之厚而化之深也爲令非得其民不能有成而民有負詐挾姦好惡異乎天理之正者焉能治之也故易治而化惟蜀之人爲然進士南康某以選爲順慶大竹縣令大竹在巴蜀之東南四面皆大山無舟車之往來使者行部終嵗不一至其民尢朴而其習尢醇以某抱負才藝擅進士之賢名而一旦臨乎其上其民固巳慕之矣民有慕乎其令之心則令之道必行政必成道行而政成使人人知明經問學其治民如此豈不深可喜哉吾往年教於蜀以文詞雕鏤之靡責之於醇龎朴厚之人恨不得因其醇朴與之相忘於無事徒以其不能者彊聒之無益也然亦以好慕在此又上之人所責成吾之職當如是故未嘗敢怠惜予未知所以教教未久而去不見其成也今某是行迨與其民相忘於無事之地也然烏知其民於今不化而爲才羙文藝之士耶因其好尙之實而啟其憤悱之誠治而教之亦令之道也以予嘗遊其地教之難而不能久去之久而不能忘也某之行南康縣令黃紹祖求予一言送之遂告之以此

泊庵集卷六

欽定四庫全書

泊庵集卷七

明梁潛撰

序

銀浦唱和詩序

吉文西百里曰銀浦陳氏世家焉去銀西八十里爲泰和之梅岡則王氏居之也梅岡以王氏勝而銀浦亦以陳氏著稱山水相屬云馳鳥飛相望也獨怪夫兩家賓客足迹不相及物情人事不當爾也及予來梅岡也王君樵雪約予逰銀浦而未果其年冬樵雪獨攜子弟逰焉樵雪𨿽老苦嗜詩每遇山窮水僻霞煙艸樹禽鳥之勝未嘗不徘徊其間然世之工於詩者旣寡而知樵雪者亦少也及其過銀浦陳氏之俊曰於敬子威其從子淸汶淸湘輩皆工詩子威尢年髙而气盛於是二人者一相見談詩不輟皆自以相遇之難而相得之晚也淋漓樽俎之間長篇大章更唱疊和至拳拳不忍別去蓋其气同志合情好綢繆故其發於詠歌若金石奏而律呂諧鳳鳥鳴而聲气應至於相忘以情相賞以心相矜以爲髙相誇以自豪𨿽其一時之作有不可掩者要之皆所以道其志而無傷也夫士之文辭好之篤者亦旣有合焉而嘗少也故不得於天下則期之百世之後千歲之間今夫二人者地不相逺又同乎一時自今己往梅岡銀浦之上載酒而問奇者吾知其衝乎道路而未止也旣而樵雪合其所和詩凡幾首屬予序予方悔恨於未逰讀其詩而喜之遂爲之序

孝友堂詩序

錢塘潘孟溫材足以治民理邦而以一驛丞守官於泰和浩溪浩溪非通道公卿顯宦者歲不一二至知孟溫者少也故孟溫久淹於此而得以迎養其父且友愛其弟甚篤因卽官署之後爲堂名之曰孝友旣求能詩者歌詠之矣又求予文序焉孟溫能以其秩之卑祿之薄而志於養也如此豈非賢哉夫自三代盛時習俗之厚淩忽傲惰之風不作而教其民者又先之以孝友之行黨庠術序洋洋乎詩書禮樂之訓講求誦習以明夫親之長之之理至於負劍提攜應惟進退之際皆有以養其良知良能及其不率也則有不孝不弟之刑以督之故自孩提之童無不知愛其親及其長也無不知敬其兄者當是時閭巷之民𨿽欲不爲孝且弟何可得哉後世之士旣不知所以學故其行亦無復三代盛時孟溫之能賢蓋本乎其性也予愛其名堂之善信其行有以近乎古之人因慨然感夫三代教化何獨不可行於今哉古詩小雅多道父母兄弟之情至於美尹吉甫則言張仲之孝友以謂吉甫之功徳材美傑然可頌可歌者在此也千載之下讀之猶能使人興起況乎今之世得見其人升堂以誦其詩其有不感發乎哉孟溫旣愼其官又和易藹然其弟將行爲今楚王府伴讀亦知愛其兄者

送楊壁序

楊君壁家故西昌鉅族也當其盛時一門父兄席累世之豪臺池花木金珠犀璧之富與封君戶侯相埒及遭亂離家事日非君亦﨑嶇江淮之間而遂家焉蓋其時君年始十六壯志銳气輕離別而易之及其老也思見其親戚墳墓日夜南向而悲蓋以五十年於外矣而後歸則蒼顏白髮頽然衰老見者駭愕不知爲楊君也過其閭問道而後入道其姓名老者驚而少者疑焉問其祖之昆弟無知之者其父之昆弟無幾人焉已之昆弟間有存焉者非老則病杖而後來而窮奴老傖之尙在者皆當年雄力自視無前者君猶僅識其狀貌也故居遺址荒煙蔓艸冢墓累然而牛羊鳥獸之迹交乎其間者皆當時賓客歌舞而歡樂之所也君於是愴然悲之念往事如在夢中惜其去之久而還之不早也旣而君之從子益智拜君而勞苦之置酒防故人賓客畱君毋去此故土然君占籍鳳陽己久爲畱數月乃去歸時攜其中子某與偕行因謂之曰吾老矣先人墳墓在此者汝謹識之無忘嗚呼君生於富貴未壯而困於羇旅老猶不忘其鄕非其心拳拳篤厚能如是哉夫人事變故不常而人之一身榮辱升沈跬步有不能保者而況數千里之外數十年之久能守其身而不墜其先又豈非其心篤厚之報哉君少從予先大父心易先生受業與先君有筆硯之好故眾爲詩餞君之去而予爲之序所以備道夫人事變故之際者有以見君之不忝其先爲難能也

壠云軒詩序

姑蘇金君潤夫寓居都城而名於其軒曰壠云能詩者旣爲之賦矣友人劉彥機爲求予文序之而道潤夫之言曰世之懷非分之求者常有以及其身惟君子知止而自足故常泰然自得顧予之材與力無所能於世久矣則宜乎蔬食貧窶隨寓而安得失不介其意是非不入其懷而意之所至情亦自適升髙丘以曠望攬白雲於天際此予之所以名其軒者庶幾見其志之有在而若昔人陶景之所云者殆不同也嗟夫潤夫居京師盛富鉅麗之地誇奢而競豪者相接乎其前金珠玉帛之致其飾膏梁防甘之窮其味華榱廣廈之適其安者皆是也而潤夫獨澹然安於陋約又名其軒以此使古今天下豪勇才傑之士其用心常如潤夫則安富尊榮終其身亦何不可哉是其所爲又足以警夫世之不知止而妄意於非分者也然潤夫樂詩書而重信義喜與士大夫逰其戍荊門也自號爲荊門野樵則其中固有過於人者豈徒然哉因爲之序

贈小兒醫鄒孟義序

太史公稱扁鵲聞周人愛老人卽爲耳目痺醫聞秦人愛小兒卽爲小兒醫見今之世豈無愛老人者而醫老人者己絕無聞獨小兒醫往往専門擅業宜其術之精矣而所守或乖其方所講或非其理施之於治得一二而失八九者皆是也則爲今之老人與小兒者其亦不幸也哉不病則己病則欲求善醫何可得也鄒君孟義世家廬陵之西鄙其先世以小兒醫擅名一方環其境病小兒者皆往鄒君求治之鮮不效者卽不效必鄒君預言其然故病小兒者以謂得鄒君於死生之際可以無恨故自予之得鄒君而予之鄕黨鄰里故人親戚無不慕鄒君者豈愛小兒者類皆如秦人而愛老人者獨不如周人哉抑愛之矣而醫之如扁鵲者少耶予方衰邁寖以多病居常感慨嘆息恨鄒君不更爲老人醫也然予諸孫方孩提呱呱緩急之際又能無意於鄒君哉鄒君恭厚篤愼淺於利而急於濟人蓋可謂仁人矣因爲之言姑以識予懷云

南富王氏族譜後序

王氏之先當五季之亂有長者曰該自廬陵何山遷安成之連嶺長者後五世曰扆自連嶺徙泰和之南富南富之有王氏距今十世矣其族旣盛其地有不能容者或居南塘或遷栗園或析池頭石灘槐下嶺上樓下𨿽異居散處而昭穆世系之詳無少紊者推原其故以有譜牒故也至其世聯科目疊躋美仕誦詩書而服禮義者數百年間未嘗乏絕此又鄕邦少見者何其盛哉蓋嘗考其家譜長者之後有曰瀘溪監薄廷珪者當秦檜用事時以詩餞忠簡公之貶遂俱得罪先正謂二公生可爲人師沒宜祭於社者此也有曰炳者富而好義靖康之際東都士大夫避難至者多館焉鄕衮文信公之起兵也猶過南富而訪其後題其所居曰續槐精舍此其較著者其不較著者不悉也然則王氏子孫之盛而賢者豈無所自哉積之厚者其流澤久而不匱理固然也世或不知務此而茍冀後世光榮而昌大者何可得也是足重其譜且爲王氏重也故爲之言以告其來世

王以誠挽詩序

王君以誠歿之廿年其子存性集諸公所爲挽詩歌辭涕泣謁予求序之曰先君之志於是乎見也予悲之以爲之言君五世祖啟宗爲宋吉州教授而鄕貢進士仲柔其髙祖也君承先志少頗質魯能憤然自力於學遭元季喪亂四方學士困絕無聞君低徊艸澤久之乃復誦習法律𨿽非其志而卒借是以自效於公卿之間以一捕盜吏張空弮入賊境捕劇盜三十六人者誅之尋統兵千人守地一方授千戶所吏目然元事日益非矣乃潔逺去抗志湖山之表優遊觴詠不以貧賤而易其慮者又三十年年七十爲里人誣搆詿誤以卒故爲之辭者皆悲其志之無成惜其終之不幸綢繆反復而深致其意也嗟夫君早負材气不得附托靑雲之士以自見老而遁迹於寡過之地而猶不免焉豈非命哉委於命而安之斯其爲君子也故爲之言庶幾有以著君之志云

重逰龍城寺詩序

予之來梅岡喜得龍城以遊旣而遺樗曾先生自歐鄕而來館於龍城先生嘗仕於朝爲秋官郎中多學而博聞而寺之僧曰翠微師者亦能詩而善謔吾於是屢遊焉不徒喜得龍城又得遺樗也六月旣望秋序甫臨火薄金气煩炎益烈遂與吉文錢君稽稼攜諸生復遊焉陟髙阜循大堤步喬林之茂蔭旣而遺樗與翠微師亦徜徉而出逍遙容與兪兪如也其時微雨初止澗吐白雲谷暢異芳緑樹引風颷然滿襟笑談旣洽樽酌亦勤及夫夜久而天曠明月東出萬籟之聲如奏琴簧遂欣然有作錢君最先成明日集爲帙凡若干首嗟夫同遊者𨿽寄此或暫去而輒來不可知也予去而縻祿於朝欲遽歸而遊此可得哉

臨淸八景詩序

泰和邑西鄙多大山連荊湘而極廣海而所謂津洞者則劉君民望所居也連岡仄徑蒙茸陰翳卽其深而後豁然開曠平疇淺谿稼穡茂而蒲荷鮮俯而四顧則垂崖修麓雲霞落而煙霧霏仰而望之則危峯飛瀑如在天上猿鶴之聲莫知其處蓋可怖可愕可喜可壯之狀萃於其所居又僻逺窮絕非有通道往來行旅之求售者不至賓客故人非好奇者不遊焉民望於是得擅其勝以窮登覽之樂蓋好之篤而人未嘗知也使其居之勝矣而遊者眾焉車輪馬迹之交乎其間民望固將厭其塵埃惡其煩囂矣亦何足以樂也惟其甚美可樂而人不之知獨民望能得之所以尢勝也民望之尊君子英甫抱材而不求知於人今己老矣民望與其兄民瞻方壯年英偉其材美有不可掩者夫進取之士嘗志乎宦達而幽散夷曠之徒嘗放乎山水放乎山水𨿽任情劇意無傷也志乎宦達而溺焉者君子不取焉民望不溺於彼放乎此耳何傷先是白水縣丞陳孔立先生嘗愛其地之勝而病其蔽於幽逺也因其八景相與賦詩美之矣其從弟彥偉又求孫君子賓繪爲圖予之歸也邑庠生王濓以求予序之夫玩其圖誦其詩又讀予序其能蔽於幽逺哉吾恐民望將不能擅有其樂矣

王樵雪壽詩序

王君樵雪負雄才盛气壯而無所合於時旣老自放於梅岡之山中其脫略不羈豪邁之气無以自見獨往往見於詩也壬辰九月之望君初度日也能詩者以君長於詩也相與賦詩以爲壽且以屬予序夫古之人於其所愛之深者恆願其壽見於古詩三百篇多矣然其平時卒然相遭情志傾倒或嘅然舉觴劍歌而起舞至倒囊而罄千金皆所以爲壽也而豈獨於頌歌之際爲然哉蓋人之情有不能自己者類如此君於其時樽俎盛列衣冠皓偉賓眾雜遝歌舞獻酧之適亦一時之盛也至於此詩之作瑲然有衝容和平之韻油然有尊老敬愛之情得古詩祝頌之遺意所謂千金之璧不以暗投投所好於君其亦作者之意哉若夫君之盛福子孫賢而孫曾具則非作者之詞能裨其萬一也君字伯彰樵雪其號云

繼省堂詩序

臨川曾紹魯有堂曰繼省危公大朴嘗大書其額能詩者旣歌頌之矣紹魯又求予序之紹曾誠有意於先賢之訓也哉抑將考其說行之於身推之以及於家國天下則其志未可量也夫孔門三千之眾七十子之賢負敏拔之材髙世之資吾不知幾人也當時獨稱顏子曾子者何哉顏子以敏曾子以魯顏子不幸早卒其終得聖人之道者曾子也然聖人之道浩乎其無涯茫乎其不知所止而欲求之於百世之下捨子思孟子其何由哉孟子得之子思子思受之曾子其本原蓋有所自而曾子終身篤實之要學者可行而易從又莫切於三省也於此而昧焉不知所講而欲至夫聖人之域如涉大川而忘舟楫未見其可也然則紹魯登斯堂也其可不勉乎哉紹魯蓋聖賢之後抑嘗攷之曾子子曰元元之曾孫曰樂爲漢都鄕侯其四世孫據遭王莽之亂始去都鄕家豫章而臨川曾氏大抵皆都鄕後也歐陽公𨿽嘗辧其不合子固舍人未有以復之至元集賢學士曾小軒又以謂江南曾氏實大賢之後裔上其事請立沂水書院以教育其族姓而自宋以來曾氏顯者亦多矣紹魯之祖寄亭先生仕元爲國子助教其學行尢可景仰則紹魯於此不徒用心於聖學殆將繼紹其家而無忝者也可謂不賢乎哉見之歌頌殆亦知道者矣因爲之序

梅岡王氏族譜序

王氏之先有爲吉州法曹者其後居廬陵之甲村久而益繁分富田六度吉水之帶原固山興國之小春而徙泰和之梅岡者蓋十有六世五百年於此矣今甲村之族無聞而散在四方者皆爲鉅族譜不能備見著其自梅岡者七世曰仲端貲累鉅萬嘗伐石治道自廬陵麻洲抵興國凡百數十里又嘗命爲量吏出納必一鑄於鐘誓子孫母攺至於今猶然旣而其子約齋登紹定進士第其孫槐陰復擢第咸淳自是百餘年來如秋澗如蘭亭如益愚處士皆以文學著名於世約齋之幾世孫尙徳蓋嘗修其譜廬陵劉壺春先生爲序之矣及其後也世故屢變遷徙不常於是約齋之六世孫退庵又加修集視舊譜益詳其義例尢密非淺學者所能窺也退庵視蘭亭爲大父與其從弟樵雪皆風流髙雅爲王氏宗嗟夫王氏久而益盛如此豈非積於前者深厚而有本哉予之來梅岡也旣獲交退庵樵雪又拜觀其譜世家文獻有足徵者故爲序之詳焉庶幾後之人知先徳之不匱於親親重本之意有油然而作者而譜亦不爲徒作也

陳子威詩集序

吉文陳君子威气充而寡欲視外物無足動其意者𨿽窮居山林而其言超逸橫放若不可追躡徐而視之則端重衍裕其指逺其情深沨沨乎和平之音也何其美哉夫人之心有溺焉者見於其辭亦然或沈酣於富貴感於聲利或窮愁悲怨憔悴而可憐及其至也猶能使人感嘅而羨慕蓋亦略其心之溺而愛其詞之勝焉耳要之得其气之和平惟夫傑然豪達之士舉天下之物不足以累其中者能之也而求之古今蓋少矣予見君於銀浦之上卽有以知其志及讀其詩又知其髙邁絕倫君𨿽窮居以老而豈有溺於其心者哉君有行義又深於學使其壯時出而嗚乎國家之盛吾又不知何如其美也掩卷憮然書以序之

栁塘於氏族譜序

廬陵於君孟遜以其所修族譜求予文序之予旣觀其譜知其先世之所以盛而又信其文詞翰墨之懿有足徵者蓋自唐僕射徽徙吉之城隍岡遷皂村有長者曰範時道一見傾倒相與爲肺腑而厚資之遂家於皂村時人稱兩家爲金石交者以此僕射生南仲南仲生猷謀謨猷遷防謨遷州之栁塘地今屬廬陵獨謀仍居皂村孟遜之距謨蓋幾世矣此譜之作著自栁塘而防與皂村不及焉者彼各爲譜勢之分不可以彊合獨其源未嘗異也自僕射而上至於後周太師燕文公某漢廷尉定國皆可考見先是歐陽文忠公爲作世系表其幾世祖元髙又嘗自序其譜故其所載自受氏得姓以來千數百年端緒原委最爲較著及孟遜又加修集其世次遷徙愈久而益詳焉夫世家大族簮纓烜赫而子孫之微不知其出者何限獨於氏先世不泯滅如此此豈獨其子孫之賢哉抑其能托之文詞以傳不朽故也嗚呼世有可紀之績而不得托之於可傳之文多矣於氏乃得之歐陽公使千數百年祖父之澤烜赫焜燿皆由於此豈非幸哉今去歐陽公二百餘年孟遜又以其譜屬之於予誦歐公之丈有愧乎予言之陋不足爲孟遜重也然孟遜是譜又何待予言哉孟遜力於學而其行甚篤能拳拳於其譜牒其用心之厚可見矣

庾山樵者詩序

古之士有身爲鄙事庸人賤夫之所不屑而其中負落落之奇𨿽偉人傑識有不能測也故大賢豪傑往往自放於漁鹽屠販之間當其漁鹽屠販之時人固不知其爲大賢豪傑也至於乘時而出功業足以被生民而澤萬物則舉天下之人仰望而不可企及矣故深所負者亦深有以自晦人固不可以淺窺也陳君文或隠居庾嶺之下自號庾山樵者陳君非行歌負薪而樵也蓋假樵者之名以自匿之人不知也而予有以知陳君也陳君博涉經史彊記而善辧遨遊於吳山越水之間所與交者多俊士材能非其人輒去而不顧陳君負志而不偶又混其迹以同於眾故樵於山放浪於江湖無不可者而何必人之知也然庾山東西連閩湘以扼廣海凡廣之東數十州玳瑁珠璣犀璧之貢皆道出庾嶺至於仕宦商賈戴妻拏揭貨財往來乎其間者又衝衝也是爲四衝九達之交聲利爭趨之塗人之所憚煩而厭處者獨陳君欲樵乎其間豈至於道者固不暇擇其地哉然吾察陳君亦烏能久於自放者陳君因出諸公所爲庾山樵者詩示余遂爲之序

樂圃詩序

廬陵張君思恆居城北辟地爲畦藝蔬其中日抱甕往灌而忘疲焉因自號爲樂圃能詩者皆歌詠之其友郭君實以屬予爲序予家泰和栁溪之上有畦數十畆竹數千竿桃李數百株蕓松姜蔗蔊芥杞菊數十畦及陽春之方來時雨之旣至茁而壯者生意勃然采而芼之眞如列珍鮭數十品至於掇芳苣於雪中剪短韭於霜餘則𨿽熊膰豹胎有不能易其美者意之所適升髙而遐眺嘅昔賢之不作曠千古之逺懷而猶有合焉者此予之爲樂如此也視張君殆有同焉抑偶過之焉不可知也夫玩於物者𨿽適情亦喪志然予聞張君爲人信義惇厚聞於鄕閭諸子弟又皆賢而好學負郭多良田而居室幽雅花卉松竹之植連檻而並砌賔客故舊戴酒往來髙談雅謔而不愆於度蓋處淸時盛福有如此者是則豈予之可擬哉況予方竊祿於朝於樂圃殊有所未暇望靑原白鷺不能不怏怏焉因書此以序之

望云思親詩序

杜君新世爲襄城人以軍功起身授山海衛百戶杜君𨿽起戎行而行甚篤循循有君子之風事其母尢孝以王事來江西去其家蓋五千餘里不忍其親之逺也遂求善畫者爲寫望云思親之圖以識其懷能詩者又歌詠之求予文爲序夫杜君矯然介冑馳馬試劍於萬里之外此其志也而乃低回顧戀有狄梁公太行之感蓋天性之眞發乎其至情自有不可掩者然狄公屬唐室艱危之際能鞠躬盡力卒之唐之社稷不墜者狄公之功也望云思親特其偶然一事後世猶傳慕之不已顧其大者不在是也杜君當天下承平四海晏然無桴鼓之警然立身揚名以顯其親於無窮孝之大也杜君誠有志乎此使功立當時名埀不朽則望云思親豈足以槪杜君之善哉傳曰求忠臣於孝子之門杜君其勉之

送皮千戶還遼東序

冀之東北曰幽州其山醫無閭卽今之遼東也遼之西本孤竹國春秋時屬山戎戰國之際入於燕秦並天下置遼東遼西郡漢武帝開菟樂浪諸郡而遼之地益廣唐太宗之盛置都督府治其眾卽陷於契丹終五代及宋其地遂爲曠邈矣及聖朝受命混一萬方遼左地旣平乃包三韓連碣石瀚海置兵衛王國如內郡今四十年矣舟車利涉而風气日通兵革不試而習俗還厚蓋中國財貨金珠麻縷絺繡之物與其所產海錯之珍人葠麝香豹尾骨之類相流通交易乎其間而富商大賈往往書行夜宿不擇地而居而中州文學之士流寓其土者益多矣於乎聖化之廣被如天地覆幬人迹所不至者皆稽顙闕下豈直遼海之近至若五季之際河東北晉齊之境猶陷於契丹不但塞外之逺蓋中國治亂盛衰之一機也千戶皮君徳自遼東來按籍索其兵伍之闕者過泰和人皆謂皮君壯而武浩然有气豈中州豪邁之士流寓其土者奇謀雅論日有以相激而皮君有以得之耶以今神武所加四海晏然無一燧之警而邊徼將校其材又有如某者復何所慮哉蓋中國所以盛者在此皮君將還遼東眾爲詩贈之求予文爲序因爲之書

劉氏家譜序

劉氏本湖湘間人自五代時徙廬陵之藥溪歷數百年散居四方至有自藥溪而逺徙江淮間者其徙泰和之巴山則始自誠齋明軒二人歷元元貞初至今百餘年而其族又己眾矣藥溪舊有譜宋季燬於兵誠齋孫曰克俊懼其久而世次之失也乃修輯之然可知者自六世祖文翁而下其上有不可考者克俊亦謹缺之不敢妄有所續也自克俊距今又二世曰庸禮爲明軒之曾孫則因克俊之舊而搜輯爲之譜總若干世以求予序夫人之生久則眾眾則分其勢然也其分也逺則其本益迷迷其本則親疎少長之倫混而莫之別孝弟敬愛之心邈焉而不相施其名𨿽爲人其無異於犬羊鳥獸者幾希古之聖人有憂之因生賜姓而統之以宗有氏族之官以掌天下之姓氏而領之於天宮大宗伯又有譜牒以藏於太史其爲法周矣自宗法廢氏族之官失其職而民無所統有譜者至於竄獵他姓妄附貴顯其爲失可勝言哉觀克俊之用心信乎其不汨於流俗而有見於先王之典者也其賢於人逺矣庸禮之弟曰某某某皆信愼而知自守以不墜前人之聲故爲著先王之說以告之

臨川胡氏宗譜序

胡氏其先本秦州人其始祖十七檢閱自宋徽宗時以明經登進士第從髙宗南渡始家臨川之白千歷四世曰拱辰擢嘉定甲戌進士第七世曰希顏累官兩浙鹽運司同知與謝疊山諸公友善北兵之南侵也與疊山謀舉兵以匡王室其往復之書至今猶存其後有曰天祥者講學於陸象山先生之門曰鬥南以能詩鳴於時吳文正公虞文靖公皆稱道其賢蓋自始居白千傳十有三世凡四百年而偉傑之材出於胡氏者不可勝數豈非積之者深厚而有本耶何其發之逺而不竭如此哉胡氏舊有譜其十世孫伯廣重加修輯其法本歐陽公小宗之制而尢精密仕止生卒葬娶分合行義之大槪無不備見伯廣又以其先世遺文可傳於世者系於譜後於乎觀其譜讀其文詞胡氏之所以盛夫豈易及哉於是伯廣之從子儼以求予言因爲之序儼亦端厚有學稱其爲胡氏佳子弟云

扈蹕集序

永樂七年二月皇上巡幸北京於時翰林侍講曾君子啟與二三近臣以文學得預扈從因次其道途所經山河之勝行宮連營千乘萬騎之壯見於詩凡若干首名曰扈蹕集余讀之而嘆曰於乎盛哉夫朝廷之事聖君賢臣之嘉謨雄烈照耀古今者史氏能書之至於一時太平盛觀丰亨豫大之容民情風俗之美下至原野鳥獸艸木之光華潤澤可以感發歆羨而史氏之所不書與不及書者則皆存乎詩人之鋪張形容非負奇才雅思蓋有所不能也三代之際其雅頌如時邁車攻等篇著之於經讀之若親見其時漢代以降學者類不能追蹤古作故其事亦晦而不揚或庶幾其人焉而處非其地沈匿於山林艸莽之間者多矣作者之少見而又不得附托靑雲以自表著則後世𨿽欲因其言以觀夫世道之輝光隆治何可得耶此吾於子啟之作而有取焉子啟旣學博而材優又遭逢聖主之治故其發於言者宏博深厚足以極一時之盛百世之下讀之爲之低佪俯仰想見其時而追慕繹思於無己則其言與古之作者夫豈相逺哉於乎是可傳也己子啟名棨吉之永丰人其先世曰小軒先生仕元爲翰林侍讀學士曰亦軒先生爲編修都人故老猶能指其遺迹所在今子棨列官禁林重歷其地世家文獻之不墜有足尙也因爲之序

中秋宴集詩序

士君子當四方無事朝廷淸明交遊盛而志气同進無諱忌之嫌退有講學之益如此亦足以樂矣固不在乎嘉時勝集樽酒淋漓而後樂其樂也然而樂之於心者無因見也必有暢其志气發其歡欣形之詠歌使當時讀之者皆爲之擊節羨慕傳之來世思見其盛而有後時不及之嘆則𨿽桮酒殷勤卒然相遭固亦一時之盛也於是永樂七年中秋之夕翰林學士胡公合同院之士會於北京城南公宇之後於時涼露旣降淸飈悠然明月方升而酒行樂甚公乃命分韻賦詩凡若干首諷其和平要妙之音有以知夫遭逢至治之樂諗其勁正髙邁之气有以明夫培植養育之功是皆平時蓄之於中隨所感而發之於此也豈非盛哉其或因事寓思有物外無窮之情興起感發爲萬世不盡之慮者亦足以見君子之心也因爲之序以明夫君子會合之美誠朝廷亨嘉之際而凡是作非泛然詞語之細也

西垣對雪詩序

古之人賦詩或旬月煆煉深思而巧搆或造次頃刻忽然得之而意趣要妙有不可及者要之不在遲速但欲其工耳速而工又難能也予之來北京與處者侍講曾君某毎好奕而予拙不能奕因謂以詩爲嬉戲以當愽奕矯其難能奪其所甚好不爲無益也而曾君以爲忘外物禦憂思詩不如棋也嗟夫詩與棊皆害於事而棊尢甚焉曾君蓋不能忘情於彼耳是年冬雨雪曾君夜飲於修撰彭君之家預在席者七人修撰余君某以長安雪後見春歸分爲韻賦詩卽坐上刻燭期不過半寸詩皆成詩不成者罰且不得運意黙搆卽運意黙搆者又罰於是觴酌如飛談論不輟且以古詩索句中字首尾以相頂綴繞坐上斯須不停蓋以是苦之使不暇思也俄視燭至刻處卽具紙立書書成又今不得一字攺竄僅僅能成章罷去則皆欣然若有喜色明日曾君余君同入直祕閣念此事兩人相視忽大笑予問何爲也曾君告予以其故予笑曰何自深相苦至此然深自苦者乃深以爲樂也因謂以詩爲戲其樂不有過於博弈乎曾君於是信予言之然然余意其一時之作必不能工及取而讀之皆極工致有非思慮所可及者信所謂速而工者亦奇矣哉夫古之君子𨿽戲謔不茍七人者亦庶乎善謔者也衛武公抑戒之詩以善謔見之詠歌則七人者之事有足尙者又安知後之人不有傳之以爲雅事因爲之序

春闈倡和詩序

永樂七年春翰林編修朱文冕預考試天下貢士棘闈中五十日相與倡和爲詩凡三百餘首藹乎歡悅之情發於樽俎笑談之末而衝乎和平溫厚之气動於典則儀度之中因念其時天下士子二千人聚三塲文如山海考覽辧論計其間閒暇之時十不一二而所作之多且美如此何也大抵扃約之深嚴人迹不至外事不膠其心而內懷自暢則𨿽片時之暇情之所適不得不於詩焉發之以其思之深趣之逺有以然也平時有求爲文辭於予數人者嘗經時涉月竟持空捲還不得一語此豈敢故爲是哉構鬭之接汨之也如侍講鄒君仲熈性尢不喜賦詩間有來求者遙望見己揺首退卻卽不得巳艸艸聊略遣持去今主考文其中亦連賦愈出不貲平生不喜作者且如此其他抑又何如嗟乎使諸君子在禁林中常如在棘闈考試多士時其諷詠篇什又當何如其多也予由是益知深靜恬逸無外慕者百藝可進而聲華榮利之轇轕甚矣其奪人之趣也文冕以屬予序因序識之

九日防集詩序

永樂七年九月丙辰實惟重九之日合侍從同官之士七人者就北京旅邸飲酒歡甚酒半檢討王君希範摘江涵秋影鴈初飛之句卽席分爲韻各賦詩以紀一時之樂旣明日侍講曾君子棨以屬予序之於乎餘七人者亦樂矣遨遊兩都歷覽山河之壯旣有以增其气而蕩其懷而凡職業文辭多朝廷制作之大鉛槧之末預有光華焉𨿽平居畏懼之未嘗敢肆而毫髮外累曾少有幹其心者亦何其幸也至於佳節閒暇非有髙山喬木以恣登覽無歌絲管吹以娯聽聞然鐏俎之間閒倡疊和雄嘲而雅謔又皆藹然情投志合視昔之人感時悲怨索莫無聊賴者大不侔矣是皆上之賜也夫何敢忘由是七人之作益宏大演迆得盛時和平之音蓋所謂闗乎風化者信可觀矣予思鈍而材拙預在席齒獨長故旣賦之矣又不辭而爲之序七人王君錢塘人曾君永丰人侍講林君崇璧莆田人編修朱君文冕南丰人庶吉士陳君光世四明人李君時勉安成人爲之序者修撰梁潛西昌人

送任敬敏歸南監詩序

余之仕於外久而一還鄕見學之士皆俊秀材美負邁逸之姿其气之銳而材之傑有不可及者其時敬敏亦爲子弟員獨溫恭循循然擇焉而後言而凡學之士望見其來皆退然心相敬重有疑也必舉以質之有得也必舉以告焉而敬敏亦相與切磋懇懇爲之盡余固欣然喜夫學者能自得師其心𨿽過髙而其志未嘗不自下其气𨿽過銳而其行未嘗不自檢而又知敬敏之賢𨿽一時英偉傑出之材如吾鄕之士者尢敬憚而畏服之則其所以過乎人者豈不逺矣哉今年春敬敏以鄕舉會試於北京余忝爲考試失敬敏心甚自恨旣而選在教官之列則爲之喜曰此敬敏志也敬敏亦自喜得教官學爲有以進於道於是余又知其過於人豈獨其文之愽哉其气之宏識之逺皆未易及也未幾上命覆試四百人在教官者拔其尢得二十有四人皆賜冠帶厚其廩食俾南還讀書於國監而敬敏在焉然後知其失之於今者有待於將來而上之恩厚於多士拳拳不忘者蓋如此也然則敬敏可不益自奮勵思以副皇上眷注之厚耶夫得失之際人之情可見焉得失不足以動其中余獨得之敬敏故於其行也眾餞之以詩餘爲之序云

處士蕭公挽詩序

處士姓蕭氏字吾防世家邑之髙富裏自處士始別居城西處士爲人性和易藹然其交於人也驕矜忿戾之气不介乎容色而人之交之者亦不以驕矜忿戾之气加之也其言行信而篤其教子弟於爲善也道誘之甚力爲不善也禁制之甚嚴閭黨之士見之而人人美慕交友得之則無不欣悅蓋其寛易和諒之气有以接於人者然也處士之配視餘外祖母兄弟也其子建平於余之母蓋爲從母兄弟然建平常受教先君進與予同學退則遊處得之於先君者嘗以告之處士聞之於處士者又以質之先君蓋處士喜讀史𨿽耄年尢彊記誦諸其口者稽諸簡冊皆同也處士無他子弟惟子建平以事謫遼東而處士歿於家父子死生相隔萬里人生如此悲痛可勝言耶此諸公所以深悼痛惜不能已於言也詩凡若干首建平歸自遼東以屬予序於乎十室之邑必有忠信三家之市而善人豈無焉吾恐化於善者之難而染於不善者寖寖乎易矣余宦於外不得歸者十五年鄕黨如處士者皆己歿矣後生小子其誰告之以善老者憔悴而無與好壯者傲黯之心日滋豈不可悲也哉予不謂悲之又以謂俗之陋教之失皆始自此可懼也故爲序之而詳著其行者使讀之者知處士之爲善人又以見今之鄕閭無善人不可也

會試錄序

永樂十三年春二月禮部將合天下貢士而考試之遂聞於上詔尙書臣震侍郎臣綬總其事翰林修撰臣潛臣淇合內外儒臣十人往考其文辭而以監察禦史臣璚臣健往監焉於時皇上巡狩北京天下之士越萬里而至者凡三千人旣撤棘拔其粹得三百五十人蓋試於北京方自此始而得士之眾亦前此未之有也於乎盛哉臣潛仰惟皇上文武功徳度越萬古而率由太祖髙皇帝舊章修明禮樂薰陶四方導之以詩書之教引之於仁義之域徳澤之被乎遐邇如春陽之育萬物士之誦詩書而談道徳者人人如在唐虞之世蓋教化之久五十年於玆矣易曰聖人久於其道而天下化成詩曰古之人無斁譽髦斯士由是而知今所以得人如此其盛者其來也有自矣夫惟養之久故見於文辭者皆宏偉而光明培之厚故發於論議者皆雄深而有本是蓋闗乎國家气運之隆非偶然之故也士之榮名於此者何其幸哉然旣愽於文辭矣則於聖賢之訓其必有得於心見諸事業必有致君澤民之實所謂汰什百於一二者在此也其又可不勉乎是用進之大廷以俟夫皇上臨軒之防焉

遊長春宮遺址詩序

長春宮在北京城西南十里金故城中白雲觀之西也元方士丘眞人者與其徒嘗居於此當是時琳宮貝宇儗於王者今其宮旣燬獨其遺址之存據平陸巍然以髙登而覽之猶足以盡夫都邑之勝蓋其東則都城臺闕府庫之壯榮光佳气輝然燭乎天表其南則曠然原陸而薊門髙丘之間荒臺遺沼之可見者皆昔者遼與金所嘗經營其間者也其西則西山之崖雄峻拔出而蒼翠紺碧之色隠然煙霞之中其北則連山崔巍雄闗壯峙凡仕於朝與居於城中者蓋嘗知惟閒暇登覽於此而後得之也是時皇上親禦六師於陰山大漠之北故凡居守侍從之臣皆優遊無事遂相與遊焉旣周覽而樂之因又以知夫國都之壯且險誠天府之固也蓋都城西北諸山皆起自太行綿亙屬於居庸出楡闗碣石至遼以東而後止豈天之所以限封域而安中夏者固在此耶然自五代至宋三四百年之間皆遼金雄據其中故其禍害終宋世有不能免者及元之興又百年然後聖明受命攘除而鏟削之其民旣休養生息熈然以樂夫太平之治而上方振耀神武於窮荒萬里之外於乎其爲生民社稷久逺之慮者蓋深矣詩曰之綱之紀燕及朋友又曰不懈於位民之攸塈此言人君能振作綱紀勤勞於其上而臣民賴之以安也由是觀之今二三人得以恬然嬉遊於此者其誰之力耶誠使在夫五代與宋之際𨿽欲側足其間以竊窺夫山川城郭之壯其又可得耶夫士君子歡娯盛美之事多在於太平之日而能托之歌詠則有以傳之永久況元之諸賢若虞公邵庵袁公伯長皆嘗臨眺而賦詠焉因以其所分韻蓬萊山在何處爲韻各賦六首同時而賦者翰林侍講鄒君仲熈曾君子棨修撰王君時彥王君行儉刑部主事周君恂如其一人則予也六人之作見於辭者各不同而其志气則皆可謂盛矣旣相與錄而藏之因爲之序後之人得而讀之尙能想見夫今日之盛也哉

贈趙法師祈雨有感序

夫天地之化合於人之一身惟有道者能以此而感彼中和位育之說是也而道家者流或以其精神黙運化機竊啟祕一呼吸之頃而風霆應之此豈獨其術使然哉亦其气與天地流通也耶永樂癸己夏五月不雨民方憂之江西經歷沈侯壽之以藩垣之命與邑宰洪侯宗傑禱之而命道士趙希老以其教蕆事遂卜日建壇於延眞觀率其屬各服其事旣飛章帝廷乃集百神使各以其職聽命約某甲子雨卽不雨有罰至其時炎威益熾山川如滌而希老己升壇命矣四顧雲集而雨不降希老曰其民之有愆抑守者之辜耶是有任其其責者而民何罪復請於帝期必雨乃止爲之約如初及期果雨而未足也希老禱益虔責雨益急逾三日遂大雨四野告足三農欣舞禾稼勃然歳以大丰嗟夫此所謂其气與天地流通者非耶夫五气疊運於天地之間而人事作於下者往往黙與之應余不足以天然嘗嘗有感於人事之際如東海孝婦之類皆是也其機應如此故知挽天意而回之者易爲力盡人事而合天心者難爲功也而世之禱祈之士或任其術而不察焉此余有以告之希老也於是民父老嚴建徳椽吏郭以存求爲文以著其美

京闈小錄序

永樂十五年秋應天府考試鄕貢士府丞臣鐸謹奉故事以聞於時皇上巡守北京皇太子監國事命臣潛臣全等爲考官命監察禦史臣儒臣賢俾嚴察之自京師以及畿內屬郡之士試者幾二千人拔其精粹者得一百人蓋其文辭之美明白而輝光淸深而宏雅其气之和平而進於禮義者亦英英乎其達而碩碩乎其充也於乎此豈無所自而然哉洪惟皇上聖神之化極其廣大仁之所緩徳之所懷禮樂之所薫陶涵照撫育如天地之運而萬物自生餘波所及海隅邊徼九夷八蠻之逺皆爭先向化仰望乎徳輝至遣子弟入太學者常百餘人而況京畿輦轂之至近誦習乎詩書沈潛乎仁義以表示萬方而率先四國者固宜其云合景從輻湊彚進而藹藹乎其偕來也猗與盛哉唐虞之世平章百姓而萬邦恊和成湯之民止於邦畿而肇域四海聖帝明王化道之行自古至於今皆然然則士之防被聖化耀人文而登玆選者亦豈非幸歟進之春官對於大廷對然如麒麟鳯凰之翺翔其誰不拭目快覩然而諸君子之進方自此始其又可不勉歟

於氏祠堂記

古之有家國者必立廟以祀其先祀之禮因乎其情而著之文也後世之制有不得爲廟則爲之祠堂焉其禮文亦必仿乎古效乎古者世𨿽降而其情不可茍而止也古之祭也有髙祖之廟者則曾祖之昆弟無不在焉有曾祖之廟者則祖昆弟無不在焉有祖之廟者則父之昆弟無不在焉今不備其制則爲之龕者四髙祖居乎其西曾祖次之祖次之父又次之古之諸侯其適子之長者世世爲諸侯以承其祭適子之次爲別子不得禰其父沒而立爲太宗之祖其適子繼之世世相承所謂百世不遷之宗也別子有庶子焉則又不敢禰別子沒而立爲小宗之祖其長子繼之親盡主毀則不復相宗所謂五世則遷之宗者此也無庶子則無小宗無適子則無大宗今固無宗法而神主之昭穆遷徙祧毀猶皆本之此焉故繼髙祖之小宗者於其身爲孫繼曾祖之小宗者於其身爲曾孫繼祖之小宗者於其身爲孫繼禰之小宗者於其身爲子統之以宗而祭有其序故繼曾祖之小宗則不敢祭髙祖繼祖之小宗則不敢祭曽祖繼禰之小宗則不祭其祖而先君之子世世爲諸侯者大宗而下又不得祭之焉今之祭法其簡略極矣而非適長不敢祭其父者猶此意也明貴賤別尊卑辧適庶其嚴如此而所以尊其祖者其情無不盡其文無不備也後世宗法之廢而以謂統其宗者有在於譜諜焉祭法之失而以謂合其族者有在於祠祀焉蓋𨿽不逮乎古而猶近乎古也舎是不務其渙散分析迷其本源而不知者可勝嘅哉廬陵於君孟遜深有見乎此旣甞修其譜諜求予序之矣又因其舊祠易其所壊而新之至於遷祔祧毀之次升降拜跪之儀罍爵籩豆之列亦皆放之占而不茍而孟遜之言曰凡此皆先君遺訓予守之不敢失也孟遜恐後之不能繼乎今也則增其田若干畝以供祀事創祭器而完之神主之未立者復立之又爲鐘鼔以警其昏夜又恐後之人墮其法而不守也故求予爲之記而以其田與祭器之屬皆刻之碑陰其統宗合族重本尊親之意周且詳如此於乎世俗之陋祀其先者類不法古簡於情而略乎其文至於士大夫之家亦因陋就簡背禮亂法有不可勝言者孟遜獨拳拳講求古人之遺意而盡其心焉此豈獨尊其親而巳哉其於風俗非小補也使復有作者其不以孟遜爲法乎孟遜之先君文質篤厚恭愼鄕稱長者創之始俾孟遜集之於其後爲子孫者要當知之也因並著之

泊庵集卷七

欽定四庫全書

泊庵集卷八

明梁潛撰

行狀

竹亭王先生行狀

先生諱沂字子與竹亭蓋所居之號而學者因之以號於先生者也姓王氏系出瑯琊周司徒敬宗之後晉太傅之裔也代有聞人具載其家譜髙祖叔可有孝行理宗時榮王聞其賢辟掌府箋翰注國學待補曾祖孟炎祖性夫俱隠徳不仕父以道當元盛時客遊淮汴間以詩謁李韓公道復韓公薦之仁宗潛邸仁宗卽位欲官之以親老辭歸其配彭氏爲裏望族生先生自幼時聞張南軒師孟子義利之說心已慕之旣長益刻苦自勵從鄕先生楊升云安成彭復初學易經習科舉文辭而於性命之理尢造其精微其學大進元季衰科目廢矣至正癸巳江西行省參政全普庵撒裏分省贑州乃復設科取士遂以易經領鄕薦屬四郊多壘道阻塞不通行省上其名京師時元儲撫軍得便宜授官爲恢復計命下撫軍院授福建行省照磨不赴尋授亞中大夫吉安路治中亦不受未防而江西陷沒時戊戌夏也國朝洪武庚戌考試於廣東明年防臣薦爲諸王說書召至畱數月授福建鹽運司副使先生以老懇辭遂賜歸田裏自是屏居不復出所居城西龍灣之上有竹數百竿日寄傲其中誘接後學降意怡顏於天理人欲之際諄諄然辧析必造其防學者欣然趨之而皆有所得爲古文宏辧浩博造之旣深而達其意必暢擇之旣精而致其辭必丰至於論辧古今成敗得失之際馳騁貫穿而析之於理如河之赴海如射之中鵠蓋與古之作者相上下無忝也尢喜賦詩所與逰者皆當時名士若襄城楊伯謙秣陵周湞豫章萬石大梁辛敬淸江彭鏞劉仲修鄕先生劉尙書昆弟廖文學愚寄陳海桑心吾與先生之弟禦史君子啟日賦詠往還更唱疊和以商確雅道爲己事溫厚和平出於自然而音調格律之嚴必合於典則興之所至常登覧臨眺窮山谷之勝而後止惜所作之冨而其槀多不存近所傳二妙集者先生沒後出於聞人蕭翚之所收輯直十百中一二耳所居頗隘別爲一室仿朱子家禮作主以祀先其法制極備歲時祭祀拜跽升降動合禮儀先世墳塋率子弟祭掃率有定期𨿽風雨不避事其親至孝親之歿己久毎念及之輙悲痛形於容色於親戚尢有恩意始終未嘗以貧冨異其情與其弟禦史君極相友愛禦史君始以罪謫役和州先生聞之終夜不遑安寢家貧無以爲資貨所有田業往給其費尋命戒行李躬往視之久而後歸旣而禦史君以宥還日相與怡怡然居處未嘗少離而禦史君亦甚愛先生先生儀觀偉然气岸髙邁而和气充溢渾然不見其鋒頴禦史君狀貎魁梧威嚴整肅昆弟常從容出鄕閭人望而敬之所謂二妙集者禦史君與先生所作皆在也其文曰竹亭退槀者猶若干捲藏於家先生生平自處者嚴而待物極恕口未嘗言人之過不求異於眾而所爲自出於流俗不拂乎人之情而所接自中乎矩度元進士劉云章嘗贊其像曰淵乎酒之在尊也凜乎大阿之未出匣也皭乎其淸而挹之弗竭薫乎其和而卽之弗可狎也其出也曵裾五侯之門而不嚌其鯖其處也稅駕七賢之林而不逸於柙吾嘗求之古人蓋不答陳蕃之辟而惟笑傲於其榻者歟不然使及門孔氏則舞雩之詠歸端章甫之禮樂固將進退之綽然而特視其所合也說者謂是贊足以得其直臨沒彊起扶坐神色不亂呼禦史君至與稽首曰永訣矣實洪武癸亥六月二十七日也其生元至正丁己五月二十日享年六十有二娶陳氏先沒繼李氏皆有婦道子三人長伯貞今爲瓊州府知府次某皆夭女一人適同裏嚴齡孫男二人行敏行儉今以進士爲翰林修撰曽孫男穟防鉉秬稹皆先生沒後生千秋鄕五十八都大徑之原於乎先生之才之學足以當大任而遭時弗康故囊括以自晦迨海宇旣輯遇太祖髙皇帝之盛而先生老矣道不得行於時才不及見諸用君子蓋多惜之先生之尙未有銘於其墓者潛於先生獲聫姻好又嘗受學於禦史君及侍先生而知之者也於是伯貞屬爲之狀第譾淺蕪陋不足以知先生之深謹錄其大槪以俟知者擇焉

故監察禦史陳公行狀

公諱繼先字仲述姓陳氏陳氏之先自周武王封虞舜之後於陳始得姓秦以降多以功業著而髙年盛徳在漢獨稱潁川長者公系出潁川十三世祖某始由金陵徙泰和旣子孫蕃衍而貴顯者益眾又防世曰菊存先生元贑州路儒學教授以子貴贈萬安縣尹公髙祖也曰學禮由贑州路儒學教授累官贑州路推官致仕公曽祖也公之祖曰以道潮州路儒學教授公之尊府曰有慶先生刻志於學而行尢髙推官公嘗晝夢神人擁皂纛防事前而去俄而公生焉推官公喜曰此兒亢吾宗矣稍長頴悟特異常坐客羣集推官公呼令屬對公應聲而辧一坐客皆起賀時方七歲推官公愈益愛之未防天下大亂亂甫定而居室盡燬於兵諸長老相繼沒家僮侍婢無一人存者公甫冠從弱弟老母以居累累然鮮有顧之者獨其姑夫劉尙書崧來撫之諭使爲學遂受詩經於尙書公數年學日進𨿽貧約僅自立而气岸髙邁不少降意時人尙書公甚重之久之益肆力古學諸子百家靡不防覧蓄之旣富出之沛然渾厚浩愽而簡嚴精粹發揚蹈厲而鋒穎潛藏一時先生長者皆稱之或慕其爲文而求之者輙欣然許諾退坐軒中握筆細書片楮如蠅頭防竄瑣瑣遇得意處則瑯然誦之其聲若出金石蓋有不知饑寒之在體貧窮之切身者久之以詩經登洪武乙丑進士第明年授山西道監察禦史攺山東道出按事於山西閩海之間名聲益著繼攺廣東道時天下決獄多萃於京師又太祖髙皇帝愼庶獄決獄者惟弗稱上防是懼獨公所訊不用威而得其情姦宄懾伏五鼓而興夜深而寐凡憲防章疏奏覈多出其手訊鞠之暇輙爲文自娯一時與公交皆名士大夫識與不識皆稱爲陳古文而不名也惜所爲文多散失不存存者五卷耳公生元至正庚寅某月日以洪武甲戌六月二十一日歿於官享年若干歿之日搜其槖無餘資出其篋無完衣而牀幾左右惟簡編塵積聞者莫不悲之夫人曽氏同裏曽紹有先生女也自公來京師畱事姑於家恭順而安於窮約先公三歲卒子一人曰賞登永樂九年進士第仕於朝女一人適士人嚴成仲公孝友之行本乎天性廣顙隆凖背隠起如負箕緩步徐趨懇懇乎其誠也碩碩乎其大也傲乎其自得而憂患得喪曽不足動其中𨿽坦夷自居而詭隨側媚者不能逆其情𨿽簡質不華而巧投曲中者不能測其意終始一節未嘗少變蓋公之材未盡用學未盡施年不及於下壽然爲名進士賢禦史爲文章追乎古之作者𨿽死無憾矣潛之老母公姊也嘗稱道公之事以勉潛於學以詔其子賞使識之不忘潛旣辱公教愛知之深乃敢狀其行言之不覺覼縷者兾似公而己然以哀公之故執筆屢作而屢止終不足以盡公之髙明也惟知公者能擇之

處士鐘公吾隠行狀

處士諱與字吾隠姓鐘氏出唐越國公紹京二十三世孫十四郎諱文正者仕宋爲朝奉大夫由贑徙居泰和之柘塘又繇柘塘徙西塘生子徳盛實處士之六世祖也徳盛生敏叔爲州之隅官綽有譽望元初西鄙寇起州兵寡莫能制宣差何公單騎走隅官命集鄕人討賊賊平上其事於朝授防民守帥辭不受一時皆髙其節敏叔生政甫政甫生聖可聖可生淵伯尢愽有雅度人多慕之淵伯生以敬坦夷接物不爲畔岸卽處士父也處士生八閱月而母郭氏棄背鞠於伯母塗氏年十三以敬歿處士𨿽孱然孑立然臨事卓卓有爲宗族咸異之元季兵亂挈家逺遁他所遇兵系縲且戮辱者無限處士獨能燭先事防未嘗困迫大明兵定卽治田園新棟宇擇賢師以教子弟曰凢人之質惇厚難成而輕佻易習惟臨之以嚴父兄接之以賢師友則庶防焉其孝友出於天性自少事諸父曲盡禮意飬繼母尢得其懽心時塗氏年方二十寡居且無子處士事之尢極誠至塗氏遂忘其寡居卒守節以沒其弟樂吾蚤喪而家業落盡遂與從兄興吾從弟從吾力謀振復且曰人生大不幸無兄弟幸而有之往往以田地貨財爭闘可慨也於是凢公出納一無所計有外侮輙交相赴救冠昏喪祭一以禮節𨿽不爲過侈而必周於情文性彊記愽覧工詩辭尢善四六駢儷雅好賔客每劇飲盡醉酬酢不勌今山東都轉運鹽副使蕭君鵬舉於處士爲妻黨親居南溪處士所甚相邇時鄕先生劉尙書槎翁致仕還館授蕭氏處士亟遣其子亮往從之逰一時賢士若王徴士子與其弟禦史君子啟及國子學錄蕭君子所咸相友善往還不在南溪則在西塘或時時陟金華登武姥艸坐而觴詠得句誇先引滿舉白不盡興不止也或引羣弟子作樂於嵌嵓中至暮忘歸路幽徑瞑不得行則令僮奴束燥荻後先相屬燃之一時之樂逺邇羨慕槎翁先生嘗曰鐘君山川之趣綽有可人意者向使之爲一郡一邑未必不雅也顧乃自晦如此遂爲書吾隠二字以顏隠堂時人咸謂槎翁眞知處士善觀人者處士平生質實之行髙邁之趣類如此當洪武初朝廷下有司令民計產陶甓運於京師有積十年而運弗及二三者朝廷未之罪惟處士獨先完焉適有挾私忿例以逋負誣之者拘至京得白尋以疾歿於旅捨時亮領教贑率惟次子亢在側瀕沒語之曰我疾殆弗起矣然幸俯仰無愧怍死無恨矣汝曹尙敬念於先世母墜厥宗緒命書之簡歸以示亮旣而又曰其必返我遂歿實洪武戊寅五月十二日也生於至元巳卯正月十七日享年六十亢奉柩至豫章以哀毀嬰疾繼卒其侄啟初等並輿其喪還以是冬十二月庚申於同裏汪陂之原處士𨿽平昔抱負然論微言防怨忿以諷諭鄕曲故旣之曰人人悲悼之賻奠者交道娶蕭氏隠士仁傑之女卽鵬舉之從姊也諳書循婦道性嚴正子四人長卽亮也次長庚次月旦皆蚤卒又次卽亢女四人皆適鉅族孫男八人鈞鐸鏞錡錫銓鎬銑女五人曽孫男一名浩女一人亮今爲三府伴讀旣榮顯矣益痛處士弗逮飬汲汲欲乞銘當代大手筆以其舊所爲狀不足信於當時屬潛更爲狀之潛於處士爲通家子弟知之爲詳義不可辭遂摭其實而爲之狀云

先君畦樂先生行實

先君諱蘭字庭秀別字不移姓梁氏先世唐長壽間有爲徴仕郎由長沙徙泰和九世曰均崇仕宋爲鳯翔知府弟均傑同知黃州府入充史館編修官居縣之東郭大著聲望鳯翔五世至昭伯府君昭伯生才可府君才可生彥卿府君皆以篤行稱彥卿別字心易學者稱心易先生先生於書無所不讀而尢防於易時同裏鐘謹獨先生梁氏之甥也無子以先生爲之子故遂姓鐘氏娶楊氏夫人元進士新諭州判升云先生之子生子三人長曰庭芳次卽先君次仲敏先君資稟端厚而讀書警敏七歲侍謹獨公公命與諸孫屬對先君應聲而就而造語益奇後就者悉不能及公大賞異之稍長心易先生授以易經益勤於業探求玩索隆寒盛暑不少懈然遭時大亂奔竄無有寧歲亂甫定而心易先生歿庭芳先生亦己先卒先君獨奉楊夫人訓撫弱弟𨿽甚困窮而愉愉如也處鄕裏瞿瞿然惟恐有失意於人人亦無不敬愛之嘗深夜行遇里人訴其怨家語憤憤不平甚先君反覆諭觧之去至家頃之遽聞扣門聲甚急起視之乃向怨家子也拜先君曰公長者人憤訴吾父於公始終但爲好語觧紛之適吾躡其後欲刃之然公長者在吾不忍也敢忘公徳明日持兩縑來謝其謹厚多類此潛始爲教保寧之蒼溪而弟混亦受辟教於瑞州瑞去家近嘗一至焉見混謹飭勤於教而子弟皆欣仰頗喜之爲畱兩月題其所居小齋曰三樂而還其後潛被薦爲令廣東四防戒以書曰凡州郡仕宦惟寡嗜欲然後能亷亷則風節自立然承乎上者必恭謹接乎下者必慈良近時稍知持守者於此二事往往失之不獲乎上而拂乎下此其所以敗也又曰凡擇友必端人正士與端人正士處𨿽共患難尢爲榮也處非端人正士𨿽冒榮利沒身可恥而壊其平生見儒生之從仕嘗爲吏所欺曰爲學有格物之功者於人情物理是是非非自然明白胥吏軰何自而能惑之見有恃材而越於理者曰凢動作以禮自防所以守法而自重也今越縱於矩度之外𨿽有善政豈賢者以禮蒞民之道以梁氏之無後而冒他姓爲非命潛請於朝復姓梁氏築室城西溪上環植羙竹數萬竿中爲蔬畦淺堤近塢曲折蔽虧引泉爲渠縈紆町疃之間土沃壤潤桑麻蔚然先君日笑傲其中或新雨初霽晴日和煦必防杖躡屐深入竹樹之間牽蔓引竿欣然自得曰觀物之生意郁勃與我心俱快也因自號爲畦樂翁裏中士稱爲畦樂先生其教鄕人子弟精於講說推明反覆淺譬近諭而奧隠明徹諸生來學者無不悟悅間爲文簡暢而典則至於應酬簡札釋老醮祭四六之文亦極工致其爲詩尢尙格調衝容而雅淡晚喜陶靖節曰靖節之閒曠恬逸我素所慕也嘗賦西畦詩油然田園之趣翰林學士觧公爲書置卷中名公相屬而和者甚眾皆藏於家集所爲詩題曰畦樂集以潛兄弟旣仕於外益忘情世務頗嗜飲家多羙醸故舊至輙與飲醉而後止諸孫侍側者假之以懽顏好語一味之甘呼之畢至或閒暇小酌使之持肴奉觴拜起進退因詫曰吾二子逺仕借此自娛也有過失則宻語丁寧曰是後不可復爾也未嘗至於楚撻嘗至京師羣公多士交相欣慕及潛之承召赴北京也兩示以書及詩二章歡然喜潛之承恩遇不以其去之逺而有毫髮慼乎其中然是時先君抱疾日益甚矣病時弟混生子得報甚喜爲名曰從客來問疾曰何不賀我命取酒酌客然己屏去醫不服藥矣尋命爲深衣幅巾曰以此斂我臨終問日蚤莫對以晚食時卽命女奴軰出呼二僮與孫楘扶持盥沐更衣而坐親舊更進問欲何言曰祭必以禮他事吾二兒自能辦也言訖而逝生元至正癸未四月初一日其歿以今永樂八年七月二十六日也享年六十有八先君耿介自守老而益篤安乎儉約委命而自信者始終不貳其志不彊顏以譽非情不拂己以從流俗屛居終身無毫髮慕外之心故常油然自得配陳氏元處士友慶先生之子潮州路教授道山先生之孫贑州路推官梅村府君之曽孫也相先君婦道母儀卓冠家族子二人長卽潛爲翰林修撰兼右春坊右贊善次混溧陽縣儒學教諭孫男八人果楘栗榘乘楫楡樅榘乘樅早殤孫女六人曽孫二人翰羾將以明年某月某日卜吉於某鄕之某山某向念先君歿時潛兄弟旣宦於外而長孫果亦在京師斂之明日果乃至家歿之四月潛還自北京始聞訃音摧痛不能卽死仰惟先君忠信之行行於家庭著於鄕黨朋逰樂其易直子弟蒙其教愛下至僮小人亦皆欣悅服事而未得沾一命以見於功業而埀諸來世此潛所以疾首痛心叫號天地無可如何而有望於世之大賢君子之一言以賁諸幽也哽塞之餘言之無次伏惟知先君者擇焉潛泣血頓首謹書

泊庵集卷八

欽定四庫全書

泊庵集卷九

明梁潛撰

哀辭

南耕先生哀辭

先生姓許氏諱洪字彥章吉水人自少頴悟彊記年十六七爲文辭己浩然有气及壯姿貎軒偉襟度夷曠遭時之亂人莫有知之者及大明兵定江西之明年先生遂出領薦書二年爲橫海衛知事攺英武衛知事陞淛江行省檢校防左右司官缺員遂兼署六司之印聲譽赫然蓋浙江尢號難治而其時羣雄割據之後民之渙散離析者內無定志吏狃於故常而變詐百出先生內明而外恕應治繁劇之際舉當機防故不用其威而吏無不畏不苛於法令而民無不懷者由是浙東西人人歡悅皆以謂先生於爵位不如是止也而先生遽以母老告歸矣先生事母孝事其兄尢篤旣仕而歸瀟然如未仕時日與裏中故舊逍遙相羊忘情世故自號爲南耕野人蓋先生庶幾乎古之知進退者也歸二十年始歿歿時年五十八於乎先生嘅然有志於功業者也用不盡其材而果於謝歸負髙世之志而卒止於此此予之悲而哀也辭曰

世方艸昧兮士無所依非誠豪傑兮孰知攸歸嗟若先生兮絕識離倫遁世逃避兮孰窺其機乘時而出兮亦孔之宜何材之髙兮而仕則卑瑣瑣趨慕兮世爲恥羞超然決去兮何勇如之靑原之左兮文水之湄藝蘭與蓀兮翳彼紫芝事母與兄兮其樂旣孺家庭是則兮鄕黨是師胡丰其徳兮而嗇其壽畜之日富兮而屯其施命之如此兮其將柰何死者奚憾兮生者慼悲曰著予哀兮薄矢厥辭後此而千歲兮爰考於玆

正固先生哀辭

鳴呼先生之歿其可哀也夫先生問學旣明而持守甚篤正言善行自家庭而達乎州閭敬信服從自子弟而及乎交遊貎丰而气揚色怡而神暢其爲文章溫厚和平意所欲達詞亦傾竭又自少孝於其親親之歿巳久毎語及輒流涕至老不衰其學與行過於人者如此也嘗以聘至京陳十防太祖髙皇帝嘉奬之授潭王府長史辭不敢當攺平陽府學訓導久之得還家學者從受經後多顯者於乎先生修於身行於家淑諸其徒今皆不可得矣使先生不歿至今吾黨之士其造就當何如哉是可哀也己先生之子遵愽學而材爲文章宏富防出能世其家者也先生歿三年以選爲靖江王府長史先生辭焉而遵得之積之厚報不在其身在其子孫蓋天道也人欲不爲善而專事僥幸者視先生可少止矣先生嘗名其齋曰正固學者咸謂之正固先生云哀之以辭曰

彼輻輳以售兮孰韜其輝彼恬漠之戚兮孰遨以嬉羌不知夫至道兮捲舒在我惟先生之明潔兮蹈而弗違於乎龍門兮峩峩翳松篁兮女蘿嘅古道兮榛莽望白雲兮孔遐

吳先生哀辭【有序】

吳先生字孟勤吉之安城人予自防聞先生名甚熟及來史館始獲拜先生焉先生𨿽老色夷气暢善道古今事終曰不倦時方纂集太祖髙皇帝神功聖徳簡牘浩繁事有弗得其端者或以質之先生先生手按其書口誦其語出其端緒節目若引瓢而注之聽者如目睹其事蓋先生識見髙明非徒能記憶也其於英豪偉傑之士心志謀略設施後先亦自然符合於乎使先生用於時措之事業當何如也然先生方慕古之亷士其自視甚髙不求阿色於時由是遂與世齟齬終身負此自困不攺也其爲文章簡質而溫潤操筆立成若不甚經意者旣成讀之𨿽苦思力搆者不過是也史書成得防恩賚授河南開封學教授蓋聖上意以是可優老先生孰意先生遂去此長逝不返耶方去時翰林羣公合交遊之士以相餞莫不舉觴相屬謂先生復來固將動色以相候曽幾何時而盍簮牽袂之歡遂爲扼腕傷神之痛於乎悲夫賦之深而未竟其施世固有如先生者豈非命耶先生長子善存謀返葬而未果今翰林學士解公己爲銘其墓余因悲之以辭曰

崇岡兮峩峩春將暮兮水增波蘼蕪緑兮桃始花悵獨望兮天之涯君不復來兮予恫而嗟學之茂兮暢承先啟後兮伊誰弗諒彼連駟兮充逵獨方輪兮焉之彼揷羽兮薨薨獨戢翼兮噤不以鳴名之光兮行之塞人弗施兮於己焉蹙相古則然兮今奚惑汴之濵兮河之阻洪濤湯湯兮不可以度羌獨滯此兮不還雲橫天兮地漫漫使我悲兮憂萬端酌淸酤兮盈樽陳嘉殽兮借以蓀神來歆兮不可以同吉之水兮孔幽上有叢木兮枝相樛君不懷兮故丘秋霜兮被野曠茫茫兮宿莽君曷寕兮故宇

延平知府胡公子祺哀辭

余自弱冠聞先生長者道胡公子祺爲人未嘗不低徊慕戀庶幾得其人於百世之上其慨慷慕義如孔北海其愛民篤行如黃次公其論事切實如馬賔王其風聲气烈偉壯毅足以激頺波於百世之下百世之下求其人而得之於百世之上者非公其誰哉公未仕時晦匿丘園然識與不識皆知之也公𨿽儒者而勇略過人方髙皇帝渡江遣大將軍平定江西諸郡吉郡城旣下復陷他寇大將軍將盡誅城中人公上軍門從容一言而城中老防數萬口賴以不死至今人稱大將軍之恩與公之徳不冺也公領薦之初一時朝廷故舊運籌而獻防者迹相踵也公與十八人者見上上爲之喜動傾竭心志諧合精神感孚至與天象黙符亦何其盛也夫人臣之事惟直言爲難而公易之連歷外郡治有異績若毀滛祠僕宋元祐黨人碑之類皆卓然快甚煦嘔愛育出乎至誠故其遺民故老道其事者尢爲之流涕不已此與古之循吏何異況使公當非常之任安坐而決羣防其所建立又何如也屬其時天下無事専務休養生息故其績止於此耳余往來從學於鄕先生禦史王君子啟禦史君與公同領薦同爲禦史其出爲郡也亦同時故甚知公事云公身長玉立秀眉而方顴平居言論怡然長者也又云公生之夕有大星光芒墜其捨其歿時亦然公與禦史君尢相親厚禦史君亦身長九尺面如赭玉音吐洪暢人望之若神明然於乎觀禦史君與公二人知十八人者皆若是眞一世人豪也哉禦史君剛勁疾惡持法不少貸蓋與公若少異者至其事君誠意懇防則二人者皆同今皆不可見矣公二子方大光大光大今爲右春坊右庻子兼翰林侍讀獨禦史君無子惜也公吉郡吉水人自監察禦史累官終延平知府其行事之詳光大旣爲文以表諸墓翰林學士解君縉又銘諸壙公死無憾矣今之人少有如公者故爲辭以哀之蓋亦紀先賢發潛徳之一也

有城頟頟兮民力顚危匪公惠民兮孰其綏之朝陽旣升兮鳳烏防褷喈喈兮和鳴孔時彼芒而墜兮孰爲之菑嗟忠言梗諒兮惟公在庭公之在郡兮枯槐向榮有鵲來巢兮提提飛鳴公之气兮孔揚旣明智兮又勇剛方振輝兮遽衂藏余心憂兮寧不恫傷遭神化兮能光不滅蕙蓀旣焚兮其馨彌烈公則旣往兮公有遺澤曷其來歸兮慰我民惻鐔津湯湯兮九峯峩峩公不歸來兮余將柰何往者莫繼兮來者其誰曠乎百世兮永以爲期

教授蕭引之哀辭

引之吉之吉水人自少知力學於世利澹然喜爲文辭而其性質實凢一時與之交者率多謹厚之士或負英偉俊茂之譽者其見引之必斂容焉引之洪武間領鄕薦試春秋第一下第除金華武義縣學教諭丁母憂服闋攺蘇州昆山縣學教諭兩學諸生素怠於學而習尙浮華聞引之名甚畏憚之久而皆安其教旣去皆戀戀不忘至今兩縣稱善教者必曰引之引之考滿得陞爲教授待闕於北京未數月以疾而沒聞者甚惜之嗟夫以引之鑿鑿切寔其才豈止於一教官也哉其交遊之顯者其力固不足以引之重耶乃獨守一官幾十五年始循例得陞一資又不及之官以歿其窮如此豈非其命也耶然引之存時於交遊皆落落若不相念及旣歿矣則皆悲惜嘆悼之有不能己者則引之之耿介獨立亦何可冺耶予素愛慕其爲人因哀之以辭曰

郁乎其沈黙兮彪乎其文之著也退乎若無容兮綽乎其守之裕也豈於時而背趨兮抑用弗諧於古度耶豈違眾而獨立兮抑任情於行素耶慨文水兮湯湯望昆山兮峩峩松偃蹇乎林幽鶴翩翩兮澗阿念爾之歸兮道路孔遐波浪出沒兮傷如之何

泊庵集卷九

欽定四庫全書

泊庵集卷十

明梁潛撰

墓表

林處士墓表

處士諱徳字汝敬姓林氏七世祖安宅仕宋累官樞宻院同知建第於候官居之遂爲候官人處士父諱森遭元之亂因去候官居岊縣自失其先業又窘於亂故家甚貧處士防己嗜學然以貧不能卒業終身以爲恨處士爲人性恬逸安於其命不茍營利於世不阿意於人其趨善避惡之心拳拳然如嗜膏粱而畏蛇蠍勤於耕桑以自植其家家漸以富先是其祖母及其父與母之歿皆無以爲葬至是皆葬焉從兄章甫二親沒亦無以爲葬見處士己葬其親日悲痛不己處士爲營一丘以葬之曰水木本源一也何有親疎之間人皆稱其義處士旣自恨其曠學教其子尢篤甞欲建靈山堂爲義學以教鄕人子弟而未果臨歿尢切切囑其諸子使日誦孝經論語於靈座側曰將使我魂靈聞之於防防中也聞者皆哀其志以洪武癸丑十二月二十一日歿於家享年四十有三葬於石泉山之原娶劉氏子四人興紹純紳皆能奮力於學以氶其父之志興今爲國子學錄孫九人曰節曰昻曰印曰文穆文秩文文稢文稑文稪節舉鄕貢試禮部中副榜今爲新諭縣學教諭文秩文同時舉進士今並爲翰林庶吉士處士之葬也前翰林修撰王公中羙爲銘其竁矣旣而文秩文復以求予言以表諸其墓夫人之積善如糞五穀糞多而五穀必茂如培佳木培之深而枝葉必榮此理之所必至也林氏以文學顯於時者其盛如此蓋自處士植而培之之深也浚其培瘠其所以糞之者而望其榮且茂焉世未之有也吾故於處士著其志以表諸其墓其世次之詳見諸其銘者玆不贅

宋伯循墓表

先生諱禮字學聞別字伯循姓宋氏其上世本江陰人後徙臨江之新諭至邦傑又徙廬陵之愾下邦傑四世曰敬仲始徙於泰和今所居是也敬仲子應徴宋大理司正生子叔平叔平生仁逺仁逺之子曰日新則先生父也先生自幼聰敏母曽氏教以孝經小學數過輒能成誦然旣蚤喪其二親又奔竄於元季之亂者凡十五六年逮國朝兵定先生乃復畱意於學受詩經於安成劉云章先生年旣邁矣而志愈防旣而有得於講論之際則又思所以檢其身者甚力言信而行果貌恭而气肅非其交未甞一與之接方是時有詔下郡縣立學尋又命立社學以徧教凡民子弟於是縣令丞以先生爲社學師同時爲之師者十餘人皆鄕之耆老宿儒衣冠於於然布列裏閈見者敬憚而子弟皆有以培其初志成其防學消化其慢厲之習者蓋藹如也先生言動必依於禮又素友愛其弟始其弟文濟相與避亂入山谷失足墜崖下碎首流血幾絕先生趨救之裂裳裹負以逃其弟賴免於難而全其生娶曽氏無子以文濟之子琮爲子先生愛其子之深而教之甚篤琮後舉進士歷官監察禦史給事中而尢教戒不輟至爲詩以致其防遏之意者累十餘篇事聞朝廷命以其子之俸給其家以便養閭裏皆榮之時先生年八十矣又五年先生卒後一月其配曽氏亦卒同合葬於某山焉永樂十四年某月日也先生所爲詩多至千餘篇往往有似元白者因自號曰歪吟翁名其居曰東齋集曰歪吟槀縂爲幾卷其葬也今右春坊右諭徳楊公士奇爲銘其竁矣琮又以求予文表諸其墓甞觀成周之時五比之閭必立之師上老居右塾庻老居左塾術序所教者黨學之所升而黨庠之所教者閭學之所升也凡民之秀升而教於大司樂者必自閭塾始而又必有上老庻老者以爲之教此其所以盛也我朝社學之制蓋同符於成周者也然以有司不敏而罷其後見吾鄕邦之中舊甞爲之師者猶偉然衣冠之盛足以想見其時今皆零落無一人存者矣其又可感也哉吾恐夫鄕之小子不知有此也因先生之歿特爲論著其事以表諸其墓後之觀者尙知所考焉

錢處士墓表

處士諱渙字好文姓錢氏本吳越國王鏐之後自徙吉水至處士幾世矣處士气貌端重恭謹瞿瞿然其言必信行必本乎義守之於身達之於家推之於鄕黨者其意皆誠切而周詳蓋未甞欺乎已亦未甞拂乎人也處士勤於學問自防至於老不怠其始授之經而與之講學者皆當時明師若其搜獵深隠攷索異同而自得之者由勤而不怠者致之也爲文詞浩乎莫之可禦論古今人事是非之際皆自其胸中所見聽者爲之傾駭此無他由其學之不已故其所造之益深如此也年逾五十事母劉氏猶執禮敬謹如在童子時事其兄友愛尢篤士有困阨無依者館之𨿽久不厭族人之女有流落者力歸而養之歳饑則設粥以濟餓者其平生所爲多類此又其施惠於人終身不以言故聞其喪有走數十里哭拜其墓而去者於乎其可謂篤厚君子者矣甞遨遊溪山俯仰有自得之意因自號曰澄心老人年六十而卒葬於鄕之某山子三人曰森曰埜曰述三子者人各授一經旣而述以書經登進士第授淛江按察僉事未之任以憂去服闋來京師因以其從兄翰林僉討習禮所爲狀求予爲文表其墓予甞一過處士之山中與之周覽林壑者數日而後去去三年而處士歿矣予爲之悲讀其行事猶彷佛其儀刑於山水之間予之情有不能已也遂爲之書於乎過其墓而誦予之文者尙知處士之行與此鄕之山水相爲久逺而無窮也哉若其世次之詳則今文淵閣大學士胡公已銘其竁矣予可略也

龎弱翁墓表

弱翁姓龎氏其先袁分宜人幾世祖某始徙吉之吉水曰希愷元南康路左蠡巡撿生公於南康自少知力學旣長嘅然以才略自負試其藝有司不中卽徒步入閩中以防幹閩帥閩帥一見大異之曰此奇士不可失也薦之朝授永豊縣尹尋棄去而天下亦亂矣公旣無所爲於時益肆其力於學與遊者情好如金玉然必有學之士而後納交焉其所甞授業者永豊黃玉相先生也公於師弟子之道尢篤先生甞寓館其家旣而病公扶持視醫藥甚勤旣卒斂殯之檡善地以葬無不曲盡人以爲難而公自視則欿然於乎俗之偸久矣爲師者不擇賢弟子弟子亦不知事師朝出捨館暮相視如路人者皆是況死生之際乎哉其師也猶然況故舊交遊之際乎哉公之善不止此而此亦不足爲公稱道也獨念俗之漸於薄者今益眾而欲求如公其人抑又少矣故吾於公擇其淺淺者著之庶幾欲知公因其小足以推見其大而世有髙志慕義之士得公所爲而感激警愓其衷以篤其厚增其髙亦庻乎禆世厲俗之一端也然則吾之所以反覆拳拳於此者亦豈無意焉哉公之歿才三十七而﨑嶇於亂離之日大半焉故公之意甚篤材甚髙而時不克施可惜也公善小楷爲詩文有貽笑集藏於家塟新淦玉笥鄕上富之鵝防子二人某某孫一人振舒振舒端謹而賢以善書選入翰林院而擢授中書舍人與予交因求予文以表公墓予不得而辭也故爲之言其生卒之時世系之詳與其始終行已之可書者具見於銘文矣是可略也

知撫州府潘公墓表

撫有賢守曰潘公止善其行事著於時而遺愛存於人心其去撫而歿十年矣而撫之故老與賢士大夫道其爲政思其簡易之化猶有爲之出涕者非賢而能如此哉公之子賜以孱然儒生取進士進歷顯要五爲天子出使萬里外國遂拜江西右參政爲治之暇因得以訪公遺愛在撫之人者而公之歿久矣爲之悲痛不已乃求予文將以表其墓公閩之浦城人防而聰明有志於學甫十歳遭值亂離失其父出入兵間求得之盜方縶之於樹引弓注矢擬之兾得重貲公遙見奔走以身翼蔽而懇訴切苦盜憐而釋之未幾父歿公獨與其母逃避深谷中數嵗盜息乃還公事母尢謹家故多貲而深好施予以故貲稍減於舊撫於江西爲劇郡地方千里戶十餘萬賦之倍戶之數治視他郡尢難而公不爲赫赫之名坦夷恭厚知足以擿姦發隠而優容包覆不盡用其明由是民皆感化獄無滯囚戶無逋賦禮讓興於閭閻而秀民遊於學校矣部耆老李文保等詣闕上其其事防都禦史袁公泰行郡還亦以其名上聞特進階中憲大夫蓋將有以用公矣又明年屬以公事詿誤民欲往乞畱公力止之遂謫雲中久之方以薦者徴起就道遽嬰疾而卒聞者莫不悲之享年若干前禮部尙書鄭公賜素厚公適偕在謫被徴乃以其喪歸葬於其鄕之某原公五子其一子卽參政君也於乎世之爲治者往往矜小智以自逞謂足以取快一時而不知雄姦深慝已窺其機玩而弄之如隨手轉圜不惟已之墮計而民之患害可勝言哉夫如是孰若公不盡用其明之爲愈也蓋不徒待以長者之度彼固不能窺見吾機也不能窺吾機而能肆其臆者未之有也其爲效豈淺哉古所謂外寛內明者正在是吾故摘公之行事著於墓以告夫來者

句容教諭胡先生墓表

先生諱璉字商用姓胡氏世爲筠陽鉅族當元之季士風日漸委靡先生獨抱負耿介講學明道不曲合取容視利祿屑屑無足動其意者洪武某年以文學徴授句容教諭旣以老告歸遂杜門不出惟以事親爲務虯髯長身遇事不言言必中肯綮大布之衣脫粟之飯終身晏如也先是先生之尊父諱旅歿於括蒼時四方兵爭殺人白晝者迹相踵先生走千里出萬死竟負骨以歸人蓋服其孝而敬其行歳辛丑僞帥歐祥遣其右丞劉敬襲筠陽據之甲辰王師大破僞主陳友諒兵遣別將討江西所至望風欵附督府分兵吉贑揚言城不下者誅不赦敬聞大懼謀盡掠子女金帛焚筠陽而退保新昌公知事亟乃往見敬麾下僞院判雷均正員外袁友徳說以利害禍福遂與俱往說敬悚息從之且遣公奉書至臨江以事白大將軍大將軍甚喜卽賜衣一襲先生歸筠陽而敬出降大將軍欲官之先生力辭焉當是時城中以戶計者十萬口五倍戶之數皆驩然相慶若更生然人至今偉其績而感其徳此其大者其小者不論也於是先生之歿翰林修撰王君中羙旣書其事以銘其竁矣修撰梁潛復掇其槪爲表其墓曰嗚呼世稱魯仲連功成而不居千載一人也使先生而處其時遇其事其功烈豈在其下哉惜乎其所抱負者未之用用之未盡其長也昔人有謂君子輕去就隨時捲舒富貴不可誘故其气浩然勇過乎賁育先生何以異於是哉書以表其墓且以告夫來者

蘭谷居士蕭志立墓表

君諱聖觀字志立人號之曰立齋而蘭谷者君甞自號也君爲人負气勇於有爲臨大義嘅然有濶度𨿽遇事甚急未甞有窘容卽喪千金亦不以介意然骯髒不肯阿意時人數以此致睚眥斂怨而君不變久之人亦信其中之非有他也翕然相與是之元末大亂君以騎射自雄州守達侯正道賢守也檄君守北門時吉郡城已陷於寇矣城守者退走泰和至北門無驗君橫防拒不納傳言達侯久之乃得入守者俛首大愧而一時皆譽君爲能甞讀史至漢中興諸將嘆曰今豈無此人哉特不能用耳達侯以君老命其子更畨代之尋而代達侯者至矣日沈酗不事事君知時不然嘆息不已俄而達侯卒君亦歿逺近爲之悲痛寔至正丁酉三月也沒三年東南大亂鄕邑皆陷於寇人皆吒君有先見焉蕭氏自五季徙泰和禾溪分於南溪歷四百年十又二世曰祥甫君之祖曰徳濟君之尊父也君娶康氏子三人自新自成自明今皆歿矣孫男五人鵬舉鵬南鵬起鵬翔鵬漢鵬南先已歿鵬舉仕爲山東都轉塩運副使卒於官曽孫男十三人孫十人君始葬居近兩塘之東自成嘗自銘其墓矣永樂壬辰某月庚申諸孫舉君合葬於君世父徳軒之墓而丏予言於乎以君之雄才嘗艸昧之際使得遇豪傑而用之其所至不知爲何如而竟止於斯豈非命哉然而世殊代易之際人事衰替多矣獨君之後益繁以顯則信乎君之不偶於人而得於天者又過於人逺也自君歿五十又六年而其所以不歿者如此則𨿽不偶於人何傷哉書以表其墓

王氏二良墓表

義烏王氏兄弟二人長叔盛次叔雍皆有美行而不得其壽以卒卒又皆在京師旣返塟其弟防以予甞與其父博士君善也以其所自爲狀及銘走書京師求表其墓且曰二兄有老母髮種種然有子皆防弱今其墓累累並塟一原上過者莫不流涕爲王氏悲哀此二人幸先生辱貺一言非直以著不朽庶幾老母弱子望之以攄其哀也予悲二子有可哀者按其狀叔盛諱某自少讀書穎悟絕人旣長機敏好謀畫慨然有逺志然與人交恭謹退下怐怐然人遇之非禮弗較也應門禦侮公私百端酧接謹宻鮮有敗事故起家至多貲甲於鄕閭卒年三十八叔雍諱某气和色夷通敏秀朗讀書日數千百言經史百家無不究覽擇友而交遇勝已者必思與之齊乃已常一至成均就其從叔博士君學見者莫不敬愛卒年三十一二人之志𨿽少異而敬身接物皆同至於事母盡其孝處兄弟盡其愛又二人天性然也於乎二人同出於王氏同不得壽以卒卒之時又同蓋永樂三年夏春間相先後十日耳夫古今才不多見況並出一門世所謂機云二惠者二子於此豈異乎哉昔人有所謂三良者予於二子亦謂之二良乎是可爲王氏痛也王氏自五代時有節度使諱彥超者由防稽徙金華之義烏遂爲義烏望族元石硤書院山長諱炎澤者其髙祖也曽祖良常山儒學教諭祖裕考綸皆隠徳弗耀國朝官至翰林待制兼修元史縂裁諱褘者則其從祖也夫上以承其先者二子之志爲無忝矣則於壽夭又何足較哉書以碣之以徴夫來者

處士羅與敬墓表【代家舅仲述作】

處士諱敬字與敬羅氏其先系出豫章髙祖宗大由豫章徙泰和遂爲泰和之望族宗大生有先有先生文昌文昌生順可實處士父也順可始無子之豫章求族人子育之字之曰與善後廼生處士頴悟特異於常兒順可喜不自勝年十三順可卽世處士已嶄然露頭角落筆爲詞章輒俊發有英气友事與善無間言養其母若父存曁冠出遊荊襄漢沔間慨然有髙蹈之志遂東遊秣陵維揚抵姑蘇歷錢塘酹嶽武穆墓旣又欲北上黃金臺縱觀燕都之壯麗防壬辰兵亂弗果行自是居錢塘者久之或時往來豫章與諸名士琴樽吟詠無虛日時江西行省員外郎木八刺沙提兵出臨江辟掌機宜文字逾年授雩都典史不果就無何而元祚日非四海鼎沸諸名士多散去處士亦斂迹田園不復出矣禦史蕭方崖大書東園學畊以扁其別業此其時也逮大明止戈頺然就衰老自號曰畊云老人或時復之豫章痛名士之淪沒慨臺榭之丘墟爲樂府以弔古情極懇欵未幾沒於豫章之旅捨時洪武辛未四月也享年若干嗚呼惜哉先配朱氏生子二人長曰崇其儀表視處士雅相似由俊秀舉歷仕三十載五任皆底僚當途者未有以揚之也次曰瑜先卒今年夏予姊夫某爲狀其行來徴予文以表其墓且曰處士欲效傅奕杜牧預爲志文先以屬前進士蕭子尙矣子宜銘嗚呼予自髫首已識處士矣方其年少時性剛介負俠气急人之急憂人之憂材足以有爲而未及一展惜也迨其暮年優遊丘壑間甞戴一鉄冠手執麈尾方顴而眉秀疎髯紛張如畫與予姑夫劉尙書從叔祖海桑翁邑庠廖文學相過輒傾倒醉卽仰視云漢嗚嗚然歌音詠灑灑傍若無人人或坐上相謔語相侵不可擘處士瞪兩目視左右黙然徐復發一語眾皆絕倒談言微中亦足以解紛豈不信然歐陽公曰與其食人之祿忍恥而包羞曷若無愧於心放身而自得其處士之謂歟是可以表矣詩曰超乎其遊泊乎其休其詣孔周其辧漻漻若提而鉤匪雕而鎪若史而幽亦隨而訓欲得其流則寡其儔匪云其儔曷追其輈曷追其輈我銘其丘若古千秋

泊庵集卷十

欽定四庫全書

泊庵集卷十一

明梁潛撰

墓志銘

呂處士墓志銘

處士諱煒字文著姓呂氏其先世爲歷城人自忠穆公頥浩之劾秦檜也檜恨之刻骨公旣斥以薨一子摭官祕閣又竄梧州以死檜死摭子昭亮始得返葬於諸曁因家於紹興之東城處士蓋忠穆公幾世孫也循循篤實接物以恕而處已甚嚴其性又至孝事其親其親之心樂也輒忻然以喜其不樂𨿽外爲色喜中情常悒悒然其祖母喪兵亂不得葬以殯於諸曁其尊父一念及輒悲亦輒爲之悲亂甫定徒步往營其吉而後返是時年方十五耳始諸曁爲塋庵二百楹有墓田二千畝元季盡廢而視田出賦益繁舉族病之莫之能往也以屬處士處士慨然曰先塋所在棄而不顧豈爲人後嗣者之道哉遂去紹興而構廬其田近盤廻周視先塋訪故舊經營以竭其力久之盡得其業計其入足以給公賦而有餘也輒推以賙其族之貧者而不以自私其重本愛親之篤力有可爲不避其難類如此其配義門陳氏有婦道處士與之處相敬恭如賔其子升僉憲江西攺山西亷潔無私風采凜凜處士猶數致其戒不輟其心之仁其守義之篤勤勤然至老不懈嗚呼自宋歷元至今數百年江左世冑之家能不墜禮法者人知稱呂氏然居而有篤行仕而秉淸操如處士父子者亦少見矣處士之歿升狀其行以乞銘其墓予與修同升書祕閣知其賢又聞處士之行而髙之故按其狀而爲之銘其在宋以防補校書校勘曰學矩者其曽祖也曰菊逸者其祖曰某者其父也子二人長珪先卒次卽升女二人皆適士人其生至正甲戌六月四日其歿今永樂壬辰二月十有一日也享年七十有九某山之原銘曰於乎處士永乎其家以弗墜厥緒行之以躬尙表率乎來世於乎處士其身之歿其名不已

東園劉先生墓銘

先生諱埜字子彥姓劉氏吉之泰和人也劉氏所居曰珠林其曰東園者先生所築別業也東園非有山川之狀而先生名重一時故東園亦由此以著而凡學者稱東園先生識與不識皆知其爲先生無疑先生貎臒而神淸气和而行峻𨿽閒居窮困而於天下事成功之機甞恐失思所以爲之如在乎其位者於古之治亂賢不肖用捨之際甞反覆嘅嘆如身歷其時其所學益富故所負者益髙國朝初爲防昌教官屬有詔徴制禮作樂通古今之士贑州守卽以先生應詔至則條六事以進執事者惡其言不聞竟罷歸僉事李飲冰聞其名聘以爲臨江教授逾年以疾還遂於東園之東築林塘書院以待來學之士而其仲兄尙書公亦以老賜歸幅巾藜扙逍遙松竹之間引觴而酌觴盡而止雅詠淸倡望之如在塵埃之表防尙書公以司業徴而求賢詔下縣復以先生應詔至京師上禦奉天門命至者皆自擇一官先生卽自擇縣令上許之還需次於家明年入見復頓首曰臣老矣寔不勝爲縣願更爲教官上又許之俾爲丰城縣學教諭開導諄切諸生競勸爲學旣又攝治其縣事數月縣之政以肅於是人皆信先生之果可用而不及用者可惜也先生學勤而愽六經諸子百家之說靡不畢防來學者甞不一人人各持一經有問者應之如響其爲文不待搆思意之所適頃刻千餘言而宏深豪愽深思者反不及也丁卯舉考士於江淛方久病終日困臥眾稍易視先生及出題令取書至先生曰無煩也徐起拈筆寫五經數十題無一字脫誤時茹某爲參議主其事意先生偶熟此請以其意爲十防問先生又伸紙疾書鉤深索逺馳騁貫串幾數千言眾相視愕然大敬服其在丰城有鄢道士者善詩名先生過之道士指壁間所畫松求題先生立書五十六字語尢勁險道士驚拜不復敢言詩蓋其得之於學者深故其言亦無適而不宜者先生尢孝友篤行與故舊傾倒若見肺肝而平居終日栗然其先世徙自金陵至今十七世而以科第顯者三十有七人矣其諱某宋國子待補先生曽祖也祖某父某皆愽學某爲州學訓導先生兄弟三人皆有學行而尙書公貴顯一時先生平生所爲文有林下槁棄余集北平西齋倡和錄淸江集劍江集縂若干捲以洪武丙寅冬歿於豊城享年若干先生娶鐘氏盟鷗先生之子繼室歐陽某之子子二人曰觶觚女二人某某其婿也歿之明年歸塟其裏之楓林尋攺沙溪之木塘觚又將攺卜其兆狀其行以予銘少時甞以通家子弟獲侍教於先生不敢以蕪陋辭爲銘曰

惟古博學匪外暴上探至理已乃足有弗克知愧以恧於惟先生學之篤窮古萬化無遁燭攷訂羣言射中鵠炯然光輝在在璞身之絀兮志則縮神暢气舒匪有局繼今其誰踵前躅沙溪木塘更屢卜過者式之愼無凟

故山東運鹽司副使蕭公墓志銘

公諱字鵬舉姓蕭氏其先本長沙人五代之際由長沙徙泰和禾溪自禾溪徙今曰南溪曽祖某祖某父某皆不仕公早喪父鞠於季父自成自成甞以事被逮公涕泣乞代之自成亦涕泣必自就逮其情皆誠切聞者爲嘆息公與其弟鵬起從弟鵬南鵬翔鵬漢五人者翕然情好深厚庭有紫荊五株連本之異當時賢者前吏部尙書劉公崧四明烏期道皆爲論著其孝友之行以傳之於世公從學於尙書公尙書公愛之尢厚洪武辛酉冬以賢良徴至命賦指佞艸詩成以稱上防擢蘇州府同知居官凡七月坐秦府私買民物不舉謫役河南者十八年而後起爲山東運塩司副使又十二年而卒公平生亷潔在蘇州人不敢幹以私謫河南貧甚從者伐地得黃金匿之而求去或告公使畱之公聽其去若不知其得金者在山東一緼袍謫役時所至其貧無異河南公是時已老矣而持已益亷如此於乎世之營營於利者非必有饑寒窮困之迫也而不知自止使誠有饑寒窮困之迫將何所不至耶饑寒窮困之不足動其中夫然後患難變故之不可奪其節然此非安於命而樂之者不能公其庶幾耶公接人有藹然和易之气而其中極耿介施於政人有所不及行於家者可法於後之人所賦詩若干捲讀之足以見其志之所在卒年七十二永樂庚寅七月十六日也其生元至元己卯七月二日娶郭氏劉氏先卒繼郭氏有賢行子二人金鎡皆好學端重鎡今以明經中鄕舉女三人皆適人孫男四人塟於某山某向歿之某年金求予文志其墓爲書其大槪而銘之曰

彼枵然而中空恆矯气以飾容防駑足以求騁淬鉛刀而耀鋒而豈知夫君子之守由乎禮義之充不可奪之於外者惟其有之於中百鏈之烈所以發幹將之利秋霜之勁所以堅䢐徠之松於乎其假之以寓形者殆有時而盡其固守而不攺者吾將著之於無窮

林處士墓志銘

君諱直寶字玉成姓林氏其先自晉黃門侍郎祿歷九刺史而林氏之在閩者益盛君邵州刺史蘊之後也世有顯者然自君曽祖直翁祖一父崇數世皆不仕君生六月而孤母趙氏誓不攺適攜之依其外祖徳賢君防頴敏而性至孝甫六歳見外氏家歳時拜謁其先祠問母曰趙氏有先祠何林氏無也母曰有之以汝幼無能奉祠祀者君聞之卽求歸拜其祠旣拜而流涕見者爲惻然入十歳日夜白其母圖歸以奉林氏之先母感之與歸故居居已毀買數椽以居尋奪於勢家久而後乃築室於城東先祠之外僅免於風雨而已家貧甚然人盛稱之所以奉其親者𨿽儉不足而愛常有餘造次必依於禮或時自外至見其母之色有不悅者卽衣冠侍立不去俟其母攺容而後退其妻翁氏有弗順於母告之不攺立黜遣之攺娶宋氏宋大姓君恐其復然切切私訓導之卒以孝稱母歿斂塟虞柎一緣於禮祭必慼與人言必悲哀蓋君之孝本乎其性非有勉彊自防至於壯且老其心一也於乎人之於親或丰於飬而志不適或深於愛而禮不周至有牽於私情而遂乖乎大義則又無足道者明於禮之所在而曲盡夫人事之當然如林君者世豈易得耶君有材能斷辧是非曲直使人悅服然安於澹泊不事紛華彈琴詠詩以自樂於山水之間其意油然也生某年某日卒某月某日娶宋氏先歿復娶鄭氏子三人熊羔勲女二人長適太學生鄭源次適趙稔熊舉進士今爲監察禦史有能名聞訃歸將以某年某月某日葬君於邑之某山某向因以其友翰林檢討黃行中之狀來乞銘君之行可書者多也予特擇其大者著之以銘其藏焉銘曰

有幽其藏其實孔揚有耀弗渝以緝其敷於惟人紀百行攸始孰其牖之以訓於家於乎君子

琴逸居士錢公墓志銘

公諱濬字好善姓錢氏系出錢塘某王之後遷吉水者凡幾世今所居之裏猶自謂錢塘者識其所自出也公自防資性頴敏日記數百言輒通曉其大意父漢濵先生遣入鄕校從前進士蕭飛鳳鄕先生王濟學爲科舉之文旣而選入郡庠同邑顏六奇先生爲郡庠師尢稱道之未防以疾告歸久之棄其所爲科舉之文専其力於詩吟哦諷誦之聲自夜而達旦交遊之士相與倡和者至忘寢食由是無復進取意或連數歳不一至城府覽山川之勝遨遊於煙霞竹樹之間與其兄澄心先生皆蒼顏白髮映照泉石其樂陶然也築一軒額之曰琴逸曰吾之寄意於琴者非必操弦按徽以求夫宮商律呂之恊也然而放意釋慮之際𨿽古之琴師無以過予者焉因號曰琴逸居士所爲詩曰琴逸集平生持已恭謹孝友之誠本乎其性訓率子弟動由禮法至於簡放以自適坦易以同物則又藹然和气之發而人無不愛之也以永樂甲午閏九月歿於家享年若干娶同裏曠氏早卒繼室劉氏子三人愼徽愼儀愼言女一人蕭應潭其婿也孫男八人將卜以某年某月之某日葬於廬陵之淳化鄕某山之源愼儀來京師乞銘於予予甞過公所居之山中酌酒賦詩且爲文記其所謂琴逸之軒畱連不去者數日旣去逾年而澄心歿予爲文表其墓又一年公歿尙忍銘公墓耶嗚呼痛哉愼儀必以請不得辭因爲之銘曰

於乎琴逸其逸匪琴浩浩乎其放翏翏乎其音挹太古之純和寫遐邈之衝襟蓋所以樂其志者人莫得而窺其心也錢塘之濱其山峩峩超百世而永固後千載而不磨

處士尹君墓志銘

君諱昌字原昌姓尹氏世爲泰和人所居之地曰甘溪山水遐曠習俗淳質士之居其中者多防志於學無外慕徙業之失君蓋其一也君性敏而學最勤其鄕故多學者故君之受業從遊皆不出其鄕鄕之士取進士或教授四方之學者歳甞接迹不絕君獨窮治一經不出其戶閾其鄕之仕者勸君仕君不可曰學未成而仕猶未能行而欲走鮮不僕也最後其友王敬先爲宜黃縣學訓導以書招之終不應其約已勵志如此事親孝其母晚得疾君日夕伺候維謹遂因以知醫其自處信愼和易未甞有失意於人人有爭君爲言之輒止種竹甘溪之上環其居皆竹因號曰竹溪處士以永樂丁亥十一月二十五日卒於家其生吳元年丁未十月二十日也葬於裏之某山某向曽祖徳中祖仁壽元季補吉安路學訓導父升逺君娶周氏生子四人長崇髙次某女三人君歿後十年崇髙舉進士畱南京戶部謀攺塟君於先塋之側因以翰林修撰陳徳遵之狀乞爲銘曰先君之篤志於學不幸不聞於世惟先生之言信於逺願賜之銘以掩諸幽庶其不歿也於乎予不及識君然所凡知君者予皆識也爲之銘曰

彼枵其中以華其躬惟勤而殖乃屯而塞甘溪之傍其流泱泱孰遏其光我銘永彰

故竹亭先生吳孔昭墓志銘

君子徳修於身而道行於家者莫先於孝悌所謂仁民而愛物者其道廣大宏博其施澤不可限量而推其所由始曰孝悌而已古之賢者修之於身而民被其教物防其澤其流譽也無窮而或者不幸終身由之而其效冺焉無聞則有不哀者矣先生諱嗣麟字孔昭姓吳氏其先本番昜人後乃徙進賢祖存拙元新建路儒學教諭父本立先生早喪父尋又喪其母事其祖甚謹元季之亂其祖陷於賊縶而掠之以問其所藏先生度不免奮身入賊中哀訴乞以身代詞累累不已賊擇刃刺之流血被體先生不顧辭益苦賊憐而釋之聞者莫不嘆息季父本謙與異籍旣沒一子孔性里人有誣以漢中衛軍者逮送有司先生曰是烏能自辧哉竟詣公府力辧之事得白而釋後孔性家疾疫甚熾逺近畏之與絕迹先生獨朝夕往視益勤卒亦無所染也待其同母弟孔哲友愛尢深孔哲卒撫其子無異已子教其子孫拳拳以孝悌爲務嘗大書以名其堂曰順徳於乎先生之於孝悌行於其家者如此其備也而不及顯著於時此予所謂可哀者也然孔子曰是亦爲政則先生之行𨿽不及著何傷哉先生歿於永樂丁酉十一月二十一日享年七十有九娶陳氏子五人彥中秉中和中泰中誠中防中先卒女一人適同裏李伯恭孫男十有一人孫女九人和中予乙未考試時進士也方之官桂林道聞訃還將以明年某月之某日塟於裏之某山某向以刑部主事劉全節之狀來乞銘先生之善行甚多予特書其大者使觀者得其大則小者不待言可知也銘曰惟古君子飭躬著行其修在已其行曰命於已弗歉命聽於天苟弗之行已何預焉允矣先生孝友是崇其施弗遐於已則充有幽其宮其髙隆隆銘以昭之埀於無窮

曽處士墓志銘

君姓曽氏諱敬勝字子尙其先永丰著姓髙大父懷宋承務郎通判饒州軍州事曽大父松龍宋咸淳進士累官兵部侍郎大父降嶽繼登咸淳進士授將仕郎吉州教授父汝靖爲文有名當時君防喪其母而事繼母趙氏甚孝友愛諸弟人稱之者無間言承其父之教篤意不怠其性又敏悟通曉卒能自奮於學讀書晝夜不廢旣長爲文詞不事華靡而論議考索必出入乎六經之奧連試於有司不利遂棄去一肆力於古文辭諸子百家之說靡不畢究而自元之亂君已絕意進取及國朝兵定君老矣益沈約以自晦有司屢以明經薦君屢以疾辭焉維鄕之學者從之遊君不拒也平時迹不至城邑然邑大夫鄕飲之禮必得君爲之正賓否則通邑之士皆不樂焉及君在賔位眾仰之栗然不敢慢凡三爲正賔年八十六而後歿甞喜漁釣以自適其意晚因號尙漁翁所著有尙漁集若干捲君平生恭謹老而康裕神志怡然言信而行從其气和其容舒見者莫不起敬及其歿也聞者皆嘆息悲悼以爲老成人今不多見也君之娶同邑上羅陳氏子二人盡羙求俊孫男六人曽孫五人其生元皇慶癸丑二月十六日其歿大明洪武丁丑十二月二十有一日也歿之又二年附塟於先塋之次君之族孫子侍講翰林予爲同官甞道君之恭已篤學之故予恨不一識君而某爲光澤縣令甞考績京師屬子啟狀次君之行又三年來朝於京師又因子啟以求予銘於乎使君方壯時遭世承平得以其所學施之於政其及民之澤必宏偉盛大有足著於無窮者而卒困於喪亂及遭逢盛治又不及以行沒蓋可惜也然吾聞古之士老於家上之人不敢煩以政不敢勞以禮節欲有問焉則就之而當時士大夫亦皆髙自尊崇不�下其道至於鄕射燕飲旅酧之際皆能誦說先王之法以盡夫乞言合語之禮故其歿也祭於社謂之鄕先生後世不惟不明夫養老之禮爲之士者老於家亦不知尊崇其道藝其於古先王之法何所稽說大夫小子何所視效俗之偸教之廢蓋有由然矣有如曽君豈古所謂鄕先生者非耶其於乞言合語之禮庶乎可以詔後生也其沒也可不悲哉銘曰

惟古老者道徳之隆乞言合語詔於瞽宗大夫小子孰不敬恭惟世之季若知敬老小大防防孰輔孰教割牲省醴孰惇古道於惟曽君隆隆之師明之於躬任之沒而社之孰曰不宜銘於太史尙昭不已

李通判墓志銘

君諱銓字彥庸姓李氏系出唐西平忠武王之裔有諱某者官於袁其後自袁徙水之谷坪族最盛君曽祖公範祖務任父讓翁累世皆不仕而讓翁尢富於貲配周氏生君防端重如成人性極頴敏稍長與其兄鎭俱有才名鎭舉進士於時或又勸君進取君慨然曰親老矣捨朝夕之養而圖榮宦於身如二親何遂專意以事親爲務然由是其名益著久之有薦之於朝者名至俾歷事於工部有能名丁母憂服闋來京師今工部尙書宋公聞其至卽以其名上聞俾攝主事事往福建所至介然不苟取毫髮時參政房公安以爲未甞見也疑而未之信遣二人躡其後察之歷數郡其自持如始至之之日漳浦縣縣令懼有逋責宻以金餽君君大罵卻之發其罪狀而去二人歸以白房公房公大爲嘆異由是未還閩而名已聞於京師矣以父憂去官服除攺授汀州府通判旣至以獄囚淹系者眾按其無罪者悉出之旬日獄爲之空藩省素聞其亷又知其敏於政如此遂檄君督八州冶鑄錢匠時乃盛暑疫疾大作君爲之醫藥繼以饘粥人爲禱於神病者皆愈民歌頌之然凡各郡分部其匠皆小吏畏君名君又務束以嚴吏益不自安相與誣搆之訴於朝逮之至君歷訴其情誣者屈服事遂白還任汀州而卒時永樂癸巳正月之某日也享年五十有四君爲人儀觀甚偉修髯玉立善談論爲政疎通簡易常惻然有愛民意其死也其民尢悲之娶楊氏有婦道生子三人某孫男幾人以其柩歸葬於其鄕之某山某向又明年夏某以黃州教諭周公所爲狀因翰林庶士周某求予銘於乎古所謂亷吏者漢唐之際史傳之所紀其人可槪見於世如君非古所謂亷吏者乎惜乎君未究其施而歿也因摘其事之尢著者銘其墓曰惟古之亷以激貪吏今豈不厭貪者之忌庸庸羣小噂沓以憎炎服海嶠而君有聲嗟彼之附貪垢同污君豈爲異乃以速戾同江之原爲君之藏其流洋洋奕世其光

蕭母郭氏墓志銘

母姓郭氏諱某父某家泰和江之南某爲其女擇所歸以歸同裏蕭以徳氏以徳循循切實平生未甞有一語拂意於人人亦未甞有毫髮怨惡之者推其所以能然皆曰其內有以相之之道也以徳諸子皆知尙禮文相慕爲善人之行其長曰士信以善寫眞名聞公卿間諸子習其藝者皆精絕推其所以能是皆曰其教於其家者內外恊而不溺於其愛故也廣其田園增其室廬凡養生送死之具口備以周推其所以有是皆曰自有是母內外積累之勤且儉致然也又皆曰其母處姻戚鄰里無親疎皆冝待其家之人無少長皆安其賢蓋如此享年若干其生元至正庚辰二月三十日其歿今永樂甲午十一月二十日也葬於某山某向子三人曰士信士行士倫女二人適某孫男四人於喬於淵於丘於京曽孫男三人於喬來京師丐予爲銘其墓意以予之防時甞從予舅氏讀書其家知其大父以徳者然距今四十年以徳已老念往事又可感矣因爲之銘曰

孰爲不死幾何不朽念此昔者銘之永久

陳處士墓志銘

處士姓陳氏諱漢隆字世賢其先世居溫氏代有顯者自宋南渡遷廣東雷陽之遂溪曽祖純祖洙皆不仕父宗達元至正間海寇攻雷城募民兵擊賊走之城賴以不破事聞授遂溪縣尉遷石城主簿以卒處士性寛厚而沈黙𨿽晦迹丘園而智識有過人者元末遂溪賊起縣之人被迫恊者甚眾獨處士舉家逃去旣而爲賊所獲縲系考掠必欲其從已處士以死自誓賊防之益急至中夜忽自解縛得脫去聞者驚嘆以爲神之祐也及賊平甞劫處士者望見輒恐愧走避處士召而慰安之人益髙其量國朝初詔天下立學校時郡縣初定民資產室廬蕩然有司懼不能應詔以告處士處士聞之慨然撤所居堂捨以造學宮門廡皆備且遣其二子入爲弟子員於是縣之賢士大夫皆稱道其樂善好義在古少有然處士尢勤於治生故其家益裕宗族之貧者周之其不能嫁娶者爲之嫁娶鄕人貧乏取貸不能償者焚其劵鄕黨忿鬭或就處士決之聞其言輒止不復爭故其歿也裏之人無少長皆爲之哀北京國子學正曽君才魯與同裏交之厚而知之尢深也因爲狀次其行其子貞豫爲北京道監察禦史因其友監察禦史歐陽允和以求子銘遂按狀而銘之處士生元至正戊辰年九月二十五日沒今永樂乙未九月十五日享年八十有八先娶黎氏主簿某之孫女早卒繼室某氏巡撿某之女也子四人貞安貞防先卒存者貞謙及貞豫女一人適羅志忠孫男八人孫女六人孫皆長子皆賢貞豫爲禦史尢有能聲將以丙申某月之某日塟於古城山之原向銘曰

阻矣海邦俗淳以龎誰其牖之惟士之賢彼盜方熾士喪其節公獨凜然誓死莫奪學有新宮孰營度之譚譚奕奕惟公是思宗族思愛鄕黨思惠公則逝矣其澤不匱我其銘之以徵來世

前防和州知州顧光逺墓志銘

防和始爲州其民之眾亂久而後定治之尢難而國朝初相繼爲之守者得二人焉曰吳侯去疾顧侯光逺也二侯皆一時豪士顧氏先世居河南自宋髙宗南渡始徙而南居姑蘇之嘉定元末有知侯之材者辟爲椽京口及太祖髙皇帝下江南京口首納欵侯預有力其間遂徙髙皇帝入金陵監大軍倉支納三年授江西行省理問從徵陳友諒督饋運明年平陳氏擢知龍陽州時方甲辰年也招附懷來鏟革宿民賴以息越二年攺知泰和州龍陽老稚至號泣於道不忍侯之去至防和前州守卽吳侯也吳侯以民好訟告於侯侯憮然曰民有寃抑守弗爲之理民將安訴頃之訟者雨集侯乃自爲書榜聨紙長數丈誨諭諄切民爭來觀觀已去不訟者十二侯又俾凡訟者居譙門上思三日然後得訴思不三日去不訟者過半矣乃擇吏純謹者一人置簿受詞訟而勾稽其始末民誠負寃也輒爲疏理非誠負寃願悔自止者聽不問未兩月民不復訟吏亦畏侯精敏無敢舞文以病民境有虎適其時禁民私蓄兵民無所措訴於侯侯爲艸檄告之神虎一夕遁去州以大治以丁祖母憂赴闕陛辭命畱翰林院同議編大明律律成上進復命監造天下均工圖籍已而還服喪嘉定未幾起服授廣東行省郎中二年召拜吳王府副相畱京師以他事詿誤方逮系間得疾飲水病結胸而卒臨卒爲詩壁間以嘅道其平生有白髮歸朝之嘆聞者悲之子存誠殯於都南門外三里店侯諱某生元至元年某月之某日沒今洪武防年某月之某日娶某氏子四人長卽存誠次存仁爲河南偃師縣令以歿次存義存信存誠今居嘉定存義存信從侯於廣遂畱家焉侯性澹泊不尙侈靡所居宇室無長物惟藝蔬數畦食取充口衣取蔽體而已至於治民事無巨細必盡其心在廣之日別亷吏均轉輸浚城隍撫馴士馬安戢逋逃號令旣明而賞罰必信逺邇翕然及聞其歿爭欲爲祠立石以頌其徳者屬有禁不可乃止侯甞從元進士楊仲宏先生學賦詩气豪才瞻而律調渾厚尢工七言晚自號蔗境翁詩數卷題曰蔗境吟槀云於乎侯當艸昧之初能卓然諗知天命攀附聖主以自樹立可謂壯偉矣而用未臻其極功業不防於當時獨其善政在民者民不忘也瓊州守王君伯貞往來廣海間得侯二子訪之又素知侯之惠愛不忍其冺也爲序其事以屬濳爲之銘濳與王君皆泰和人也乃著其事之大槪吳侯安慶人爲侍禦史以歿焉銘曰

民歷艸竊窮姦偸及玆弭寜誇相讐大吞小噬病曷瘳正躬恵民邦兩侯後先敷政何優遊隠絀舒伸暴帖柔回遹海沮嗟相羞嗟哉我侯古罕儔衣被寵光壯謀猷澤流盈溢爵未優身永逝兮名無休

故王母曽氏孺人墓志銘

泰和梅岡山中有隠君子曰王君道濟其配曰曽氏孺人曽氏鉅家也而孺人防不好華侈性敏惠母教以孝經論語列女傳輒曉其大意道濟早喪其母在昆弟中最防貲產最薄孺人歸而安之又能厚於飬也其織祍之勤自其嫁之初至於老不衰其服之儉自其身之約至於富不攺其安於命而有常度如此當喪亂之亟道濟舉家往依其婦翁尋而其尊府則堂公歿焉時摽掠於道者相接道濟擬間行獨歸其櫬儒人不可曰行而遇盜𨿽殺身無悔竟防喪俱歸葬而後去卒亦不與賊遇也寧委其身而不以廢禮此君子之所難也曽謂女婦而能之豈不尢難也哉道濟性豪曠喜與士大夫傾倒孺人甞私蓄以備其乏愛其子之深爲奉其師𨿽歉時必備不簡道濟沒眾謂其子不振矣孺人逆料其必不然旣而果然由是道濟名播縉紳而其子亦有聞非孺人之賢烏能如是哉孺人諱春祖叔慶父君寶家廬陵之新墟其生至正巳巳正月十五日歿今洪武二十一年四月七日也蓋去道濟之歿十又七年矣子一人環女三人皆適士人孫男二人岡壽載璋曽孫男三人曰熊孺人猶及見其生也曰鶚曰�孺人歿之後生也曽孫女六人孫女一人塟其居之後旣而攺塟吉水之吱嶺丑艮山未坤向蓋永樂九年十二月二十二日也於是環狀其行泣而乞銘余與環交好不得辭也銘曰旣婉而慧嫓於良士始艱於躬卒倍而丰閨門閒閒禮信言言匪夙而成惟其性之明珠媚於澤玉輝於璞其藏也孔幽其著之孔灼

蕭母張氏孺人墓志銘

孺人諱玉姓張氏其父源春居防和城中於世利澹然毀譽得喪憂慼一不以介意而惟酷嗜酒然甚愛其女稍覆罍而卻杯也輙呼其女而教之孝經論語皆其口授也故孺人少知書及笄歸同裏蕭君仲齡和順敬恭循循自持痛其父歿於患也事其母益孝事其姑如事其母事其舅如父而加嚴焉仲齡兄弟皆早歿孺人以伯氏叔氏之旣歿也處妯娌之厚加於平時視諸侄之孤者如子而加愛焉旣舅姑皆歿相其夫以治其家家事益繁理之益宻內無懈心外無憝容又勤防鄰里之貧者益甚周洽故其歿也無戚疎皆悲悼不勝蓋可謂裏之賢母已生洪武已西二月十九日其歿永樂辛卯二月九日也年四十有三子四人進逢通迵女二人皆在室孫男一人曰將將以歿之明年某月之某日塟於某山某向於是進以其父之命述孺人之行來求銘進讀書遊縣庠志甚篤而予與仲齡交之久也乃爲銘之婉娩而愉不憚其劬撫於有家惟躬之痡而止於斯而止於斯我銘其丘永世其孚

故翰林庶吉士曽春齡墓志銘

於乎士大夫世家之後能統承先業以致顯榮昌大以耀乎世者幾人也而吾友春齡抱丰厚穎敏之資方壯年取科第入翰林爲庶士行有以致其顯榮昌大矣而仕不酧其志材不施諸用遽爲殞謝其爲痛何如也先是有湯君如川者亦良友也吾哭之痛旣一月春齡又卒惟二人出自鄕校皆有賢行其歿也皆不得年又皆有父母有子方提孩湯君歿未幾其居火並及其柩春齡幸一僮奴扶其櫬還家聞者莫不悲痛此二人者予方欲爲文詞以悼其不幸而春齡之弟來京師哭其兄乃狀其行以求銘於乎吾尙忍銘春齡也哉春齡姓曽氏其先世有諱延慶者仕唐爲光州團練使由金陵徙防和自是爲防和人宋熈寧中有兄弟同登第者曰安彊安止安彊爲禦史甚有聲自安彊數世至傳道元天歷間兩以易經中鄕試學者尊爲東蒙先生其弟畊道亦以易經舉瑞爲金儒學教諭畊道生九韶先生國朝初爲沔陽黃蓬湖官子伯髙皆慱學篤行伯髙卽春齡尊府也九韶先生旣謝事歸教授於鄕春齡兄弟皆授經於其祖皆孝友循循然鄕之子弟鮮有過之者先生歿防載是爲永樂乙酉二人遂同舉於鄕一時並防人莫不謂曽氏兄弟紹述其祖無忝也及當上春宮齡以疾畱於家春齡登永樂四年進士第旣入禁林同預修書朝夕往還方期相與於永久也曽未數月逺膺疾而至此極矣享年才三十有三於乎彼澆漓而憸詭者其夭遏也固宜曽謂此淳龎而碩茂者乃亦然耶然春齡沒數月皇上命勒進士碑於太學門外春齡預有名焉夫碑所以埀久也況進士有碑人皆欲指觀其姓名問其鄕邑以知其賢與否則春齡𨿽歿預有榮耀不沒矣彼修短之數繋乎造化者一時之得失又何足深較哉春齡娶袁氏生二子一女銘曰

生而行之丑奚以壽歿而存者長奚以傷珠淪於沼其波涵耀猶崇於岡其臭則揚十里之墟臯如墳如子之藏矣流其祉銘於太史埀不朽

章母蔡氏孫人墓志銘

孺人姓蔡氏寧波鄞縣人其父得源仕元爲國子學錄其配楊氏相夫事姑極有禮法生孺人旣笄歸同邑章景良氏章氏鄞之鉅族景良父宗之兄景國朝洪武初相繼並出榮宦一時未防皆以事罷久之朝廷命凡內外百職以罪罷歸者悉徙鳳陽闔門防防無一壯夫而景良母方老景尙未有子景良二子亦提孩長才五嵗孺人是時年始二十九景良瀕行哽咽悲痛不能出一語呼孺人孺人亦痛哭而已景良以老母爲囑語勤勤不已孺人曰君止勿復言奉舅姑吾職爾若茍負君神將殛之君第彊飡自慰遂盡出其貲裝以爲景良行不數年景良卒宗之景亦卒母哭其子妻哭其夫者一門三人行道聞者爲之悲孺人日夜忍哀以養其姑撫其二子教之以詩書躬蠶績以資其家業又經理以歸其三喪始終塟祭無違於禮事其姑益勤弗懈又十年姑歿孺人哀章氏之凋悴二子之防弱悼其姑之不幸艱苦悲辛竟以成疾而卒洪武丙寅二月七日也享年才四十七於乎悲哉人生不幸固有如孺人者耶方其夫之去孺人以一言相要而卒能保其貞節始終不以負其夫世又有如孺人者耶是宜彰而著之以爲天下閨門法且爲風教之助孺人二子長敬先材而有賢行今爲溧陽稅務大使次某敬先旣合塟孺人以從於景良遂以其鄕先生葉宗可之狀偕予弟本之來請銘銘曰

人之大閒曰惟信義號爲士夫乃弗蹈厥軌偉哉章母克完貞節匪教於閨門君子是式銘以著之用永昭於後世

故大理評事熊君墓志銘

君諱岊字具瞻姓熊氏撫之臨川人也自少負盛气績學爲文慨然有逺略曽祖某宋國學上捨生祖萬初元進士父伯穎國朝初徴授國史起居注以文章著名一時擢晉王府右侍奉使招諭元王子多爾濟巴勒被害於道事聞髙皇帝甚惜之遣中使祭於死所君之兄企瞻往収骨特加賚賜仍命復其家三年君時尙防也企瞻沒君年始二十悼其父之不幸又痛其兄之夭遏畜志奮厲思有以紹緒其先而邦人有爲憲府掾者擠君攀與俱爲掾憲府君慨然太息曰予先世皆貴官予卽爲掾顧不辱吾先君也哉卽以其父死事訴於朝願不爲掾遂得授嘉興府知事嘉興大府知事於府僚最卑未易爲也君爲之大有聲考最選歷事兵科擢大理右評事遇事明敏辧折秋毫不苟隨而妄合眾皆稱其能以事逮系獄尋復選使西南夷麓川緬甸所至皆稱上防上將復用君而君遽求還攺塟其繼母章氏未得命而君竟以疾歿矣於乎悲夫君之先君學行髙茂受知於髙皇帝將大著其勳以施於生民社稷而遽死於難意天之祐善必在其子孫也而君又賫志以歿豈所謂美名善行者天之所甚悋而爲善者又不必責報也不然君與其先君所積皆忠信道義之然而所遭之薄如此此何理也於乎可感也哉君享年四十有九其歿永樂己丑五月壬申也娶同邑饒氏生男四人女四人嫁爲士人妻孫男四人孫女防人君性孝友持行甚篤澹然不以外物累其心故𨿽卽卑官且貧甞自號其所居曰雲莊其弟某在禁林預編纂書籍與子交因翰林庶吉士陳君孟潔之狀求予銘期返塟君而納諸墓予旣悼君之不幸而又獲交其弟也因爲之銘曰

天道福善乃理之常世篤其慶而流弗長天弗可信我心則傷勒銘其岡以永弗忘

彭縣丞墓志銘

永樂六年冬十月香山縣丞彭公叔介以老乞致仕來京師而主於潛又一月公得告而疾作越幾日丙寅公歿焉旣歿濳爲位哭之而痛旣而鄕之故舊之仕於朝者左春坊左諭徳楊君士奇翰林修撰王君直國子助教歐陽允賢與凡公之交遊皆來防哭哭必盡哀而後去旣去而傍徨咨嗟皆以爲鄕之老成問學如公者今而後不可見矣謀返塟其柩而諭徳君謂余宜銘修撰王君爲狀其行於乎余自防而壯辱公之知尢深余爲令四防其授官也蓋與公同時又同之官廣東知公之爲政則惟餘之宜銘也其尙可辭哉公諱志叔介其字也其先自長沙徙防和世有顯者公之七世祖惟孝宋光宗時甞詣闕獻賦以諷時政光宗一見大奇之欲遂官之辭不受同時知已如周文忠公楊文節公皆交章薦其賢自惟孝至公曽大父景望大父順軒父徳聲或隠或仕皆爲時名人公自少穎敏問學過人旣壯浩然負盛气不肯降意阿色於時𨿽屢更困厄憊而復起終不變以此竟不偶一世而凡與公厚者皆以是咎公不但淺於知公者然也州縣甞以賢良辟不就久之爲萬安縣訓導子弟𨿽甚徳公其與公處而合焉者少也蓋公甞從安成劉云章先生講明理學大有得於其心閒居爲子弟論說旁徹曲暢聽者灑然忘倦惟其得於內而自重者益多故其於世益少合其合焉者必其志之不異气之同也然與公志不異而气之同者世無幾人焉而同者可知也其爲丞香山與令齟齬而民則感公之澤無窮有以男女質錢久不能償沒而爲奴者二十餘家訴於官官無以理之公至悉爲規畫還之民甚悅公令甚愧焉自廣以東惟屯兵最病民往往奪民田而有司不敢問香山得公兵之占民田者皆以田歸其民邑城在大海中海寇日往來行刼守兵閉城不敢出或與之遇且引且卻民多遁去公爲設方略且守備鉤致賊船而盡系其眾自是寇不敢近民賴以安數年政聲大著民至有不忍欺之者邑甞大旱公爲禱之三日而大雨明年又大旱公禱之又大雨邑有火逼宇熾甚公叩頭向之火尋滅聞者莫不駭公所爲蓋其誠於已施於民而至於感乎神者如此惜乎其位之卑而施之不能慱也公𨿽去香山而故舊方待公之歸以教其子弟學者方資公以箴其徳業孰謂公之疾而遽至於斯可勝惜哉公生元至正戊寅九月二十七日享年幾十生平至孝執親之喪蔬食三年酒巵不入口處宗族尢盡思意擇地而蹈非義不居諸子侍側屏息終日不敢仰視所爲詩書若干捲讀之可知其气而見其平生焉歸將塟於某山某向卜某年某月之某日也娶同裏蕭氏甚有婦道先公歿再娶王氏亦歿子一人曰某孫男四人某某卒之時惟與其從孫詡況侍側將屬纊命詡要余至語永訣气恬神適毫髮不亂銘曰

偶於道而不諧於人兮充乎中而不華其身兮君子之守孰云其屯兮

奉天靖難推誠宣力武臣特進榮祿大夫右柱國左軍督府左都督太子太傅成國公追封東平郡武烈王壙志

王諱能姓朱氏丗爲鳳陽懷逺縣樂河鄕人父諱亮爲燕山中防衛副千戶歿王襲其職洪武三十二年七月皇上起兵平內亂王以藩邸之臣首擒姦慝奪九門以功陞防衛指揮同知遂領兵攻薊州擒其將都指揮馬宣等進攻遵化取宻州從上攻灤河蹴大寧之兵攻雄縣先以兵破其東門眾敗走追之執其將楊松又執都指揮潘忠殄餘眾於漠州入眞定長興侯之眾敗走王乘之與敢死者三十餘騎追之至滹沱河敵兵數萬列陣以待王與其騎望見卽奮入其陣敵眾大潰相蹂籍死者無算降者凡三千餘人九月還陞北平都指揮僉事復從上趨永平克大寧十一月敵兵窺北平復從上還至鄭村埧敗敵兵凡營於九門者悉攻破之十二月從取廣昌明年正月克蔚州攻大同四月二十四日暮至白溝河王爲前鋒與敵將平安遇敗之明日整眾復戰王又爲前鋒大敗之克其營長驅搗濟南至鏵山其眾陣而代與戰又敗之降者萬餘人以降者入至軍門上命皆縱遣之南兵自是急則降無復固志矣九月陞都指揮同知復從取滄州破其束門引兵自門入斬首六萬餘級敵兵聞震懼戰於東昌已而從上還三十四年至夾河上以王爲奇兵先鋒大敗敵將盛庸兵至槀城又敗之至眞定戰東門斬首七萬餘級掠彰徳還定州勦西水寨十一月陞右軍督都府僉事明年正月入衡水引兵追敵兵於徳州破之進克東阿東平汶上諸寨三月伏兵肥河敗敵將平安兵十餘萬人復連戰我兵小不利諸將請班師王勸上進兵遂攻敵銀牌兵敗之又敗其餽運軍馬尋而陳都督將兵來防王卽以其眾奮敵大敗明日進拔其諸營克泗州長驅渡淮盛庸兵敗入盱眙下揚州從上渡江先登克金川門盛庸等兵望見披靡散去六月十三日上入京城畿甸旣寧四方底定論次諸臣之功王之功爲最賜號奉天靖難功臣進階特進榮祿大夫勳右柱國爵成國公食祿二千五百石仍命爲左都督賞賚甚厚永樂二年某月進兼太子太傅五年某月拜徵夷將軍總兵討安南至廣西龍州得病而薨某月之某日也其生洪武庚戌四月六日享年凡三十有七訃報至上深悼之爲罷朝封東平郡王諡武烈夫人某氏自成國夫人進封東平郡王夫人曽祖某祖某父亮皆自成國公進封東平郡王曽祖母某氏祖母某氏皆自成國夫人進封東平郡王夫人母某氏成國夫人進封東平郡王太夫人詔以其柩歸塟於北京遂以洪武某年某月之某日塟於都城之西南防裏某山某向子幾人長曰某襲封成國公次曰某某女幾人惟王以豪傑之才負果敢之志灼知天命深識事機用能恊贊聖謨仰遵神算由是舉無遺防取無堅城受命於幃幄之內而取勝於百萬之中所謂雲龍風虎之防卒定大艱爲國元勳遭遇之盛眞千載一時也至於死生之際哀榮之典光賁乎幽壤而延及乎後人則又王之藎忠純誠始終不二者有以得之夫豈偶然之故哉夫惟王之功徳如此是宜勒之金石昭示將來以彰著聖上知人用人之效如古所謂旂常之銘者今姑書其徵伐大槪爵秩次第納於壙中以掩諸幽以識其嵗月於永久云

贈成國公進封東平郡王壙志

公諱亮字某姓朱氏鳳陽懷逺縣樂河鄕人洪武初以善戰立功爲百戶疏年陞武略將軍羽林左衛副千戶又五年攺武毅將軍燕山防衛副千戶其生元至正庚辰十二月初三日歿今於洪武某年某月之某日享年凡五十有六子二人長曰能襲職爲副千戶三十二年從皇上起兵定大難大立戰功賜號奉天靖難功臣特進榮祿大夫右柱國左軍都督府左都督太子太傅成國公薨進封東平郡武烈王公以恩追封東平郡王祖某父某皆自成國公進封東平郡王祖母某氏母某氏皆自成國夫人進封東平郡王夫人公之配某氏自成國大夫人進封東平郡王大夫人次子某今爲某官孫男幾人長曰某襲爵成國公次曰某今爲某官惟公植徳深厚久而乃發篤生令子爲國元勳髙爵榮封賁於幽壤推厥從來是皆公修徳積善之報有以致之非偶然者某以公舊窆不稱今典將啟而攺塟之以永樂十五年某月之某日塟於北京都門外某里某山某向因考次公之生卒年月官爵始終以及其恩典褒榮之至以志其壙以告於後之人云於乎公之所以不朽者在此也

楊母鐘氏墓志銘【代仲述公作】

孺人諱惠姓鐘氏父盟鷗先生當元極盛時隠居不仕吾與曽祖令尹慕李元爽白樂天香山之勝合縉紳諸公而爲九老防風流髙一時孺人質實之徳自防成旣笄歸配鄕先生楊萬泉氏先生儒而隠端莊而儉勤孺人相之不厭澹泊事繼姑丘氏尢得其歡心凡飲食一經孺人手丘氏食必旣語言懇實服用朴素母儀足以淑諸婦婦徳足以冠妯娌侍婢家僮莫不欣欣惟謹卹人之病不啻如已匱憫人之勞不啻如已困元季大亂萬泉沒於兵三子長自申蚤卒次自明遊於外沒不返皆積學尙髙致孺人哭所天而痛二子之淪亡憔悴就衰老無一日之好顏又次曰自良始業孺終棄孺而慕烏氏倮之術屢賈而倍蓰家道以饒於是孺人備甘防之飬然其志弗如也長孫曰糓一嵗而父喪次孫菊一嵗而母亡皆孺人保抱鞠育至於有室家二孫最鐘愛甞謂人曰吾兒𨿽富家道弗昌矣旣而孫貴死而自良無後矣每念及家事輒拊膺淚雨下悲摧不自勝未幾而家難果作舉家械系來京師惟縠以別籍幸免乞往告存養有司拘系不遣行孺人沒逾年始克來収骨以歸而自良先孺人一月死矣自良之妻後孺人一月死矣又三月菊卒又五月梧卒梧者自良之螟嗣也居京師不三年一門死者五人谷哭之痛乃再拜以其祖母之銘來請於乎吾忍銘儒人也耶孺人長吾母三十年而吾母先孺人沒十年矣吾祖母楊氏實孺人之族姑孺人冡婦則吾陳氏之族姑吾伯姊適鐘氏爲孺人之表侄婦孺人之孫女則吾伯姊之冡婦數世好重葭而疊莩居處相接不啻於比鄰且孺人年髙而愈康相往來無虛日故知孺人爲最悉者也然則忍不銘孺人也耶孺人歿今洪武壬申某月之某日享年七十有九三子男三孫男存者惟谷三孫女皆適人以洪武甲戌某月之某日歸窆於某山某向嗟夫使孺人先一嵗而歿不復丁此厄使孺人後三嵗而歿尙生還而期頤胡不自其先不自其後閱百年之人世而竟止於斯耶其施丰其報嗇彼蒼蒼者孰得而詰耶是宜彰而銘之銘曰蚤孝於姑兮爲楊氏之令母暮搆屯厲兮播越墜厥緒有孫曰谷兮返於故土於乎谷也屹中流兮底柱於乎谷也一發千鈞兮楊氏之祚

陳母王氏孺人墓志銘

孺人字金姓王氏吾舅氏陳仲享先生配也王氏在宋多顯者入元皆不仕而先生曽祖梅村公時以贛州路推官致仕諸子亦皆仕宦而孺人之祖浩吾處士以文行尊髙爲學者矜式故兩家皆爲鄕閭傾仰曰有慶先生仲亨先生之尊府吾之外祖也與孺人之先君子實甫同遊學又所居甚邇數往還遂爲婚迨元季兵亂兩家皆灰燼瓦裂孺人始八嵗已盡失怙恃鞠於從兄仲隆旣笄歸仲亨先生先生與其兄孤苦僅自立敗屋數椽不蔽風雨先世負郭田數十頃皆爲豪武者占去終嵗之食不給也然先生朝出而暮歸視其家皆欣然懽裕故終身泰然不外慕徙業由孺人相之安其貧而樂之也夫安貧而樂之𨿽士君子問學樂道亦難而謂閨門女婦非有道徳教訓性成而質能之是尢難也孺人之姑余之外祖母性極端嚴然孺人始終謹畏服事未甞少慢撫孤侄至長大愛恩不衰所以然者其質之美情之能厚也自始歸陳氏由窮約斬底於丰豫至今有室廬巍然壯偉粟余於廩資盈於篋又有子有孫將昌大光榮其家視其初卑陋不給防孑而獨立過之逺甚說者又謂孺人之爲婦於陳氏有功能矣予防撫育多屬於外氏外祖母愛之恣其傲戲及稍長知觀覧古籍或直入寢室掊鎖啟櫝亂抽簡防取所欲者竟去孺人未甞出一語禁止愛視其甥之厚在今日與他人家乂少見也其勤儉興復其家其子孫要當知之而予與外氏狎恃恩愛又兩家子弟所宜知庶防於吾母黨情可久焉孺人之歿先生命其侄賞爲狀而屬予銘銘旣自予得攄其情書之以示夫來者孺人生元正至乙未年四月十九日歿今永樂丁亥正月二十有四日子男四人長曰余爲瑞州府髙安縣學訓導次殖教於鄕次復次邵尙防皆風骨俊爽可愛女三人長適劉並前吏部尙書劉公崧之孫次適曽敏仲余防在室孫男二將以永樂七年九月二十八日塟於某山某向之原銘曰方困防而屯兮孰安此而樂也旣丰豫而享兮忍其逝而不作也享其成於永久兮宜有思而覺也魂其揚而逺遊兮尙體魄之有托也銘之自其甥兮言之長而無怍也

曽伯昂墓志銘

公諱顒字伯昂本劉氏其八世祖利賔後於曽氏故遂姓曽世家邑之荷山公自防聰敏穎悟讀書日誦千餘言數過輒能成誦壯而精悍喜謀略善言兵彎弓馳馬以此自豪一時元末盜起散金帛聚鄕兵以捍守一方民賴以安時江西行省參政全普提出兵守贛聞公名辟佐戎幕然羣盜日起而普方沈酣於聲色公知其不足有爲也遂托疾徒步歸荷山洪武初以事謫戍於贛尋復以言事攺戍遼東𨿽﨑嶇行伍間而气不少懾廣顙隆凖須髯防張旣自負其材勇而人之知之少也甞嘅然太息或遇故人知已飛觥豪酌終夜不休放言髙論聞者皆悚然異之謂公爲兵隠生而不名也然公亦弛不肯茍合於人家故多貲而自處澹然人益以此髙之在遼東者十二年而沒於乎公可謂豪士也哉使得乘時出其所長而用之其所至何如也而竟止於斯惜也公生元至順癸酉正月初六日沒今洪武丁丑九月二十九日曽祖英甫祖仁可父以智俱有隠徳其配楊氏元淸江主簿公望先生子也子三人暠昱晏孫男四寔貫贇資曽孫男二序蕳一防未名女麗華佛奴皆適蕭氏公歿又十五年始克以其骨歸塟鄕之溪陳冡坑山之原巽已向而其孫實來乞銘於予予自少已知公故爲之銘曰

惟公之蘊豪略其識萬金之璞乃混於礫公之髙材孰不信知出則振耀而不逢時吁其可悲

故徴士劉志崇墓志銘

君諱升劉其姓志崇其字本漢長沙定王法之後也其先居安成之宻湖從廬陵之石塘遷防和之北門才三世耳君生十嵗喪其父而事其母與兄已能委曲孝敬從三華蕭先生學先生嚴而介獨深愛君所授業輒穎悟與其兄並居勞事甞先之性和易與人怡然不爲崖岸險絕然至於遇事機變故審馭方略𨿽老於世態者不及也喜飲酒終日不醉故人有過之者輒與頃倒視聲華勢利蓋泊如也以薦者徴至京師奉使出陜西還往袁州尋又遣往北京畱北京者數月以徴逋囚往濟南封諸郡轉而至湖洲過天臺黃崖往還贛過家得病而卒年五十有四耳嗚呼君奉命而出周覧四方以謂增其气而擴其中未甞以爲勞其還家也不肯爲久駐卽命介行李上道至豫章以同領命者尙在他州未得行乃復還家不十日君歿矣說者謂君不死於道路亦非偶然也君之在南京也數過予而主於進士曽與賢與賢謹厚最與君合其來北京也主於予日與諸公飲酒而其意之合如在與賢家其以便道還家也予亦先以憂還家相見慰勞戀戀不能捨去孰謂君一疾而遽至此極耶於乎悲哉君生元至正己亥十月十有二日歿永樂十年七月之某日也曽祖某祖集父某其娶某氏賢而有婦道子三人女三人孫男三人以其歿之明年甲午十二月邑之千秋鄕龍門藕塘南園巽山之原申庚向某兄弟以予與君處相知之深也乞爲銘予不能辭爲之銘曰

才之不試又胡不壽天乎命耶其將安究龍門之山申庚其向神气郁勃爲君之藏閉之孔幽其發耿耿視此銘文其傳益永

泊庵集卷十一

欽定四庫全書

泊庵集卷十二

明梁潛撰

傳

一槎翁傳

一槎翁泰和人年方冠從事入臺府聲籍甚旣而入禮部將命於四方負盛气英偉動人選爲給事中命方下以憂去自是沈滯低徊者三十餘年凡六考皆卑官最後爲江都典史尋復罷去皇上卽位以髙皇帝舊臣例加賚予俾退休於家然一槎須髮皓然老矣自以宦途飄泊之餘風波所激觸枯朽而摧濯生意盡矣而猶泛乎不知其何所止也因自號爲一槎其生平政績有過人者一槎皆委擲棄去不肯自道於人因念一槎方壯時面如玉雪秀眉疎髯髙材而俊略雄邁蓋一時使遭遇知已出其所長而用之其所至何如也今旣頽暮猶時矍然有意時務性喜飲飲酣而歌聲如金玉諧嬉敖謔機應不窮然一槎外若黠而中情實朴人每從其後揶揄之一槎不知也嘗一至京師與飲之醉慨然曰吾之槎今休矣上昆侖而望河漢世無復知我者棲溝壑之恬流與燬梗聚萍相依以少息吾之槎其止於斯矣乎乃歸買田負郭築室於故邱輕裘緩帶日與二三故舊徜徉往還欣然以此終其身也一槎姓羅字仲矩因其老又謂之一槎翁云贊曰予聞河南歐陽防政云羅君在江都爲政濶略無文而洞見隠滯學士儒生多所不喜然甚得民歐陽又數數問羅君今已老尙康彊無恙否其有意於一槎如此然吾觀一槎甚自適無一毫憝容孔子稱栁下恵不卑小官一槎其近之哉因爲之傳

疾退子傳

疾退子泰和人也仕不顯於時又以盲廢故自號曰疾退子疾退子少時豪邁頴敏气英英然蓋其五世祖復之宋神童也疾退子旣負其地以自髙又不肯阿合下於人故所交多一時名士其仕也𨿽卑官甚亷及廢而歸也貧益甚又盡喪其妻子且老矣練裳艸履低徊蓬蒿之間巡除卓杖歌聲激乎霄漢然時遇事不平猶拊膺憤然人望見多引去避之獨所爲歌詩人得之無不愛也自顧無所爲於世乃推衍邵子先天數術以測人之貧富窮達壽夭亦陰以驗其人之賢不肖或得其似焉輒以自笑而喜口固不言也然疾退子尢數奇元亂時嘗與其母俱陷賊中疾退子被傷死道上气方屬遇他盜憐之搗炭爲屑以藥其瘡裂衣以蒙其首气始蘇血淋漓被面上又負其母四顧甚急忽遇賊帥憫之畱止其旁舎與之賦詩飲之酒而勞苦之明日徑遣出城眾異之以其爲孝感也疾退子平生所遭窘迫如此又窮獨終身此豈非命耶蓋人情有不能堪者而疾退子視之泰然古所謂知命者其疾退子哉於乎世之耳目聰明享有百祿意無不得獨其中不能泰然如疾退子者抑獨何也疾退子姓鄧字學詩云

胡敬方傳

先生諱直字敬方其先本熊氏世爲丰城人父達天仕元爲福州路錄事卒於官先生防孤鞠於古田縣尹胡時中因姓胡氏徙爲吉水人先生防已頴悟稍長敏於記誦胡公愛之遇如已子年弱冠益刻苦自厲鋭意於六經孔孟之書已而致力扵濓洛周程之說窮陰陽之化以極夫性命之原探道徳之防以明夫周孔之緒其立志廣大故其逰心也髙明其用力未嘗少怠故其所造深逺所居鳳凰山西澗之上學者稱之曰西澗先生嘗獨坐一室掩卷而思思而有得也輒援筆肆書頃刻數百言不止嘗語學者以爲古之聖賢以其方寸之微應天下無窮之變著之於事業可以爲萬世法後世豪傑之士弛張措置能中乎機防者特偶與之暗合耳求其所謂明體適用如古之人者未之有也因以謂今之學者欲従事於聖賢之事功當必先明乎聖賢之道而後可聞者莫不嘆服先生尢深於春秋之學每欲學者卽王霸之盛衰明世道之升降而後求之聖人予奪之防其用意精詣絕出故其所見非尋常局於所聞者可儗也又曰不能明春秋大義於千載之上而欲折衷人事世變於千載之下者未必合扵道也大抵不爲徒學欲折衷行之者如此然先生爲人𨿽簡易以接物而亦峻立以自守𨿽疾惡之心常勝而和易之气益藹然也聞人之善其稱道奨勸若已有之至扵人之過失未嘗一出諸口不忤意於勢不矯情扵物𨿽閭裏童稚待之亦必以誠其爲文詞善論議意所欲言輒浩博宏放而必本之於道逺近知慕其文而獨不知其於義理之學尢深也凡従之學詩書春秋以決科者皆中進士髙第獨先生屢貢輒黜或讀其文謂先生宜少貶其說以同扵眾先生曰不然學之道必求其至使淺其說而可合吾寕不合之爲愈也以便於養母求爲鄕校弟子員旣而其子槪以進士擢監察禦史先生乃自鄕校貢於太學逾年始中應天府鄕試逺近聞者大喜以謂鄕貢士得先生誠愜公論也就北京防試復以下第南還遂乞告歸省先塋至家之明年得疾卒矣年若干聞者痛惜之其所著文有春秋提綱西澗藳鐘陵藳詩賦雜藳總若干捲先生之就防試也適予爲考官旣開榜皆駭然以失先生爲問因亟取其捲讀之其文之壯浩浩乎如長江之洪流可驚愕也以偶脫經題一語於法不得取同考者執其文相視嘆息而止及予出試院一見先生先生撫手大笑因誦東坡送李薦之語曰可不牽羊載酒以謝玉川邪歡然不以毫髮介意士大夫由此益髙之不數日遂去予因餞之以詩時永樂十三年二月也嗟夫士之志於道徳者功名不足以累其心志於功名者富貴不足以累其心自聖賢之教不明俗學之卑陋甚矣使其心少知內外輕重之分則必能反躬以求其大者固乃譾譾焉馳其志於文詞利祿之間蕩乎其莫之止也可勝嘆也哉方狂瀾旣倒之餘有能卓然不隨波而靡者其亦庶防乎古之篤行者矣而何可使之冺滅於後世而無聞耶吾故於先生之歿旣痛惜之以爲不可復得因擇其平生學問之大端著之於篇使讀之者不獨知先生或因是有以感發其志意云

王伯貞傳

公諱泰字伯貞姓王氏吉之泰和人其先世蓋多顯者獨公父祖數世不仕父子與元季授福建行省照磨攺吉安路治中皆不受迨國朝初開端本堂召至以爲說書旣而授福建鹽運司副使以老疾乞還鄕裏所居種竹滿亭學者尊師之因號爲竹亭先生公自防學易於其家性極頴敏時安成劉云章先生嘗従虞邵庵先生講明理學得濓洛圖書太極之蘊公往受業焉時共學者數人先生獨稱公足以任重行逺久之公追省其季父於宦所窮蒼梧三湘之勝溯大江歷三峽以縦覽夫岷峨之壯而其气益浩然洪武十五年以聘至京師同時至者凡五百餘人太祖皇帝親禦奉天門試之公所對爲第一旣而與論太極公之說尢稱上意授試僉事出按廣東雷州旣至問利病於民言特呂塘之水灌東洋田萬頃乃寇凖所開故渠也不可廢不旋踵公去而渠復民大便之攺工部主事丁外艱去官以起復後期謫居安慶者十年復用薦起知瓊州公是時年防六十矣精練之才博達之識隠然蓄之益深而其溫厚和易之气藹如也先是崖州黎民報讎殺人而府衛以反聞且張大其事兾用兵得漁取於其中遂發衛所之兵往勦之一方洶然防公至亷其實以身任之卒捕讎殺者數人以復於朝兵卒不發而崖之民賴以無事瓊之野其田嵗常三獲以賦於軍然軍中收不時受俟民乏而斂急則因之以要利焉公爲立期以三輸之其獘遂絕嵗甲申瓊大旱公禱之大雨旣而聞城南十五里外至精瀾浦尙不雨公又禱之詰旦適往精瀾浦視畨舶雨亦隨至民爲之鼓舞曰太守雨數年其政大行獄訟止息舊嘗爲姦利病民者皆屏迹不敢出有欲陰俟公之短而挾持之者久之無所得卒亦化服爲良民田野日辟流民相率來歸者萬三千餘口郡旣無事遂新學校課諸生一意於教化蓋在郡中十五年而以病及往來道路之日半也然環瓊數千里內凡三州十三邑其民無問識與不識皆愛公如父母其以內艱去也號泣而送者十餘里不絕是時廣之東語賢守公爲最焉服闋攺知肇慶府未行而疾作卒於北京萬寶坊時年蓋七十五矣公平生尢孝友其季父無子公事之如父事其繼母尢篤其學無所不通爲文髙邁有古意其於性命道徳之理則得之於師承之間蓋深矣予與公同裏且有世好自公之守瓊適予爲令肇慶連易三縣聞其行事尢詳及予爲史官於翰林公之子直亦以科第入爲同官故其沒也予旣哭之以辭因又取直所爲公行狀防次所聞者爲之傳云贊曰予往年數見公飯啖異於常人志气偉然亦何其壯哉而今羸然身不能勝衣舉觴微噍輒止豈旣老而衰者如是耶然予竊觀公形𨿽憊其神益精明至死不少變則其所養之厚自有不隨气而耗者矣然予又聞公在蜀時往來靑神峨眉之間遇異人授書頗祕果然則公之所自得固有異於常人者乎予不能盡知之姑述其爲政之槪以俟異時太史氏著循吏者采焉

錢可大傳

可大名瑛姓錢氏本吳越王鏐之後歷廬陵刺史匪再世曰和自廬陵徙吉水又四世曰程程之子誠可皆以科第有聲而可大之祖本和號梧岡先生者尢篤行之士也可大生十八月而孤稍長性頴敏年十三以書經中臨江路賞試旣又中撫州路賞試然是時元祚日非紅巾盜起所在皆爭爲雄長自至正丁酉五六年士大夫顚頓甚矣可大奉其祖及其母﨑嶇以避之走廬陵之富田遷泰和之梅岡旣又走其邑之大洲尋又奔走雷州最後廬陵之李坑李坑路極險盜又追及之梧岡被鎗不死縛之以行可大聞卽冒白刃奔訴乞以身代盜並系之可大訴不已梧岡亦哀訴其無子惟此一孫耳兩人因爭相代死情亦悲慘賊憐其意遂兩釋之可大方脫時其母尋亦被執而可大妻張氏翳伏叢薄中窺見賊已執其姑卽自出迎謂賊曰我姑老矣請釋姑而縛我賊熟視良久卽解縛其姑縛張氏張氏旣就縛擲所攜袖中雙鞋與其姑訣曰婦無用此矣且行且睥睨其姑稍逺卽罵賊不復肯行遂死之變故倉卒之頃而一時憤然求死以全生者若素約然何其可悲也迨國朝兵定有司以可大之賢凡三薦之皆以親老辭親旣沒終身爲之悲痛梧岡故所築樓可大每一登之輒流涕因名之曰思樓其孝行篤至世蓋少見也然其爲人頗豪健慨然以气自負鄕有劇寇嘗殺人有司憚不敢捕以屬可大可大立捕殺之年若干卒於家一子曰遂志今以科第得官爲山東按察僉事云贊曰吾嘗過錢氏所居其地今所謂錢塘者愛其山水淸曠因登髙而望焉其南數十里外峻峯躍起視眾山特髙云其北卽宋丞相文信公故居也諸老人言丞相往事與史傳所記殊異因言可大之避亂也居其山下最久其被執也亦防不免余旣壯其山川又聞可大事思見其人而不可得也因爲之傳云

徐孟昭傳

公諱旭字孟昭姓徐氏饒之樂平人其先南昌人也居樂平者十七世世以儒爲業公防頴悟稍長従其鄕先生蔡仲淵授春秋爲文辭已超詣防出見者皆奇之年三十一登洪武乙丑科進士第行浙江道監察禦史入爲禮科庶吉士日記事侍上左右上方屬意天下進士每朝羣臣退獨進士畱被顧問上未退不得退也一日上呼公至前將有所任使而公奏對弗克稱防上以其迂也命分教於涿州之房山復教諭鳳陽皆以憂去服闋擢安王府紀善用薦者陞爲知州入史館上書論天下事多不能合公益落落自殊無所顧惜遂自史館出爲考功員外郎及今上卽位遷郎中預修髙皇帝實錄明年拜朝列大夫國子祭酒又明年罷爲翰林修撰以卒公在髙帝時素以篤學見稱數言事切中當時髙帝嘉納之然欲老其才故抑之久而未有以用之也及在考功拒請托抑僥幸是是非非毫髮無所遁其情而尢以謂天下之治與教在守令與教官守令教官弗稱其任者尢精覈之無少貸眾望風諠騰公持之益堅及在太學亦如在考功時然公純謹君子也𨿽盛威嚴而中情簡質好惡出乎其至誠至於卓卓自守激之而不動挫之而不撓人未有過之者也居太學僅一年諸生凜凜謹自修飾而其僚屬之不便者已嘩然議之矣憚之者方側目於下忌之者又背沮之於其私至相與揶揄其所爲公以此竟罷攺雲南防議君子莫不惜之及陛見上察其無他特命除翰林修撰俾預修永樂大典爲副總裁方向用之而公卒矣時年五十二上聞之悼惜敕賜棺以斂遣禮部主事端禮諭祭焉公蓋終身坦夷不事表暴而其嫉惡剛勁人有所不堪者世以此髙之而亦以此齟齬者眾也其爲學明於義利之辧爲文約而明喜薦士所薦最多且賢屢考試科舉其得士最盛而尢孝於其親自鳳陽考試河南時入朝告歸省其母疾方亟公聞倍道疾趨至家母疾忽爲之愈數日竟卒人以爲孝感所致云贊曰考功與大司成皆國家要職非得才賢譽望之士以居之誠不可也然而信道明義篤行如公者往往猶難之豈天下豪傑羣居之地是非好惡所聚非素有驅駕籠防之才者終不足以騁耶自公在大學與考功人情固多不附也及其歿已久相與稱賢考功與賢司成者必曰公事須久而後定亦理之常然無足怪者獨念聖上於賢士大夫保全覆防如公者蓋有無窮之恩焉予素知公恐其久而失之也因取其行事而論次之

義馬傳

義馬者應承完所乘馬也馬頗俊逸左右持羈者數人僅足抑之非其主輒弗得乘然自歸承完頗馴承完由冑監生舉進士第爲吉安泰和縣令泰和號難治承完至摘罰羣姦不少恕於是揺毒以肆虐者一旦斂迹民賴以息郡之胥徒來要利於民者往往埀槖去不敢出一言然承完質直材能不及中庸口喫喫每遇事未言而气已盛民益喜之郡益惡其所爲累搆陷之承完積不能平輒舉郡之不律事十數往訴於朝或者曰子訥彼皆巨蠧且狡宜少忍之弗聽後竟弗能悉白遂死焉郡聞之卽收市其馬以官價償之馬且行闖門數四卽返執防者盛怒笞之馬輒人立良久馬垂雙淚如水終不可動邑丞躬造馬所諭馬使且往馬蹭蹬彊出門去累累然眾皆扼腕焉馬亦無復舊態矣曁至郡隔河五里許徘徊顧來時路酸然嘶不已遂不復渡死於水濵牽馬者舁死馬以歸君子曰馬來歸承完時固有主矣廼獨不負承完固知人不忘報也哉承完在邑僅半載許豢養之恩能防何焉馬不肯背主歸讎以死世謂馬比徳君子豈不良然

泊庵集卷十二

欽定四庫全書

泊庵集卷十三

明梁潛撰

贊祭文墓志

商山四皓贊【幷序】

右商山四老人坐松石間碁方罷欠伸俯仰若倦而欲休者其後二小童若爲具茗飲之狀筆意殊不俗然不知畫者何人要知非泛然作者可到也四人者在秦漢之際深自晦匿其於出處進退凜然有不可致之節𨿽以漢髙之雄才大略猶嘗自以不得招致此四人爲歉其介如此也故卒能折其當時溺愛之情挽不可回之勢使之潛消黙化不動聲色而天下之大本已晏然安矣於乎此豈徒以口舌彊聒於一時者能之哉士欲有爲於天下而平時不能自髙其節亦何足以動人也然竊怪當時有以致之矣而獨不能進之於師臣之位以爲朝廷重豈其髙世之志又非子房輩所能羈絆而籠絡之耶翰林待詔李君遜得此頗愛之以求予題因爲論著其大略而贊之曰相古至人不大聲色四公傲然功在邦國我觀四公防龍翔鳳超然髙舉身隠名重雲松倚天商山峩峩四公在焉永世弗磨

春牧圖贊【並序】

右春牧圖元趙文敏公所畫者馬凡三十有九其爲態各異又各臻其妙平原沃衍丰艸蓐茂黃聚散雜然如雲霞之捲舒而其騰驤超越雄駿豪騁之狀駓駓然兟兟然如在內廐而釋抑羈如脫校於天伏如歸放乎華山之陽者亦何奇也信非文敏公豪墨之精他人不能至此方聖主禦極萬方無虞紫燕白羲來於遐徼絕域者不可以數計而今太僕卿晉城楊公寔典馬政於一時得此圖因寶愛之吾知公進而縦觀夫神駿之羣退而玩此圖交相臻羙不亦快乎哉然則馬之牧茍有不遂其育者公固不能已於懷也贊曰房星降兮孕至靈紛容容兮彌郊坰雜驪黃兮何駉駉鬛振風兮尾流星踔飛電兮獵迅霆或昂竦兮矯長鳴或徘徊兮勢欲騰或怒躍兮气塡膺目鏡懸兮晶熒熒聳顧盼兮態橫生倐千里兮無畱行毫墨獘兮神愈精閶闔開兮黃道平服容與兮駕雲軿力且馴兮爾良能噫駑駘兮誰其稱偉翼翼兮太僕卿寶玆圖兮弗怠輕謹乃牧兮永有成

冰雪軒贊【並序】

右春坊諭徳兼翰林侍講金公防孜以扈従來北京之明年治其軒以居而名之曰冰雪軒軒甚小而四壁皆白公樂焉旣而自雪中見西山居庸之雄髙防出而壯之命圖之於其軒之壁間公於是入處乎軒中如在乎冰崖雪谷之下至於長松古木紛披欹折之狀飛泉埀瀑淙瀉而怒激澗溪林壑開合而無窮者皆不出於其軒可坐而得之於圖故其軒非有髙深靡麗之觀而所以擅夫幽逸之勝者已超然乎塵埃之表矣公由是甚愛之凡退自玉堂之署卽居於此軒以思報夫上之恩遇而或賔客之來相與講說徘徊於暇日徵道徳於前修而迹其盛羙考典謨於往牒而發其要妙因以形諸頌歌見於鋪張揚厲之際者亦皆在此也然則公之所以名軒而愛賞之至者豈徒然而已哉然或者以謂皎皎者易污公於此豈所謂皎皎者非耶公笑曰吾固假之焉耳夫冰雪𨿽至羙而世莫爲寶者以其爲物能融液於倐忽而莫之寶於世也故假之以名軒殆致意於無所用之物也世將誚予之不知則有之矣尙何污之招哉於乎公之言如此其防於道矣辭曰天地之气極寒而凝雨之凝而爲雪水之堅而成冰本至陰之假質璀璨而光晶惟舉世之莫寶庶斯軒之得名旣皎煥而光昭亦虛白而髙明顧靈臺王府之湛妙誠無異夫一榻之潔淸也夫物不受污本乎其質𨿽投之於埃墨亦皓乎其自潔卓哉斯軒豈奇寶之娛玩彼眾棄其樂超如惜哉昧者蔵珠懷玉如髮之垢而漆斯沐視於斯軒可以一忸

胡學士畫像贊

其外之和其中則剛其本之舒其容則荘窮六經之微言資濓洛之梯航旣逺探其本始遂大肆而汪洋掌帝之制云漢天章恩遇隆洽詞林輝光搏扶揺於靑防載華轂乎周行蓋董仲舒之正學陸敬輿之讜論楊公權之淸操曠千載而與之方也

胡亷使畫像贊

其姿秀發粲然如紅蕖之出淸淵其气英偉隠然如豪曹之倚秋天其學而進也如傾三峽而沛若其仕而達也如馳康荘之坦然蒼桐以西崆峒挿天蔚繡斧其煌煌駕四牡其翩翩蓋將厲秋霜之節以肅夫瘴海之煙使功成名立夫然後遲子於都門相與而周旋也

陳【缺】畫像贊【其居在金華芙蓉山下】

登髙邱而望廣海吾不知其中之曠也采黃花而挹淸露吾不知其情之放也哦三閭之橘頌懷九老之香山邈金華其遼絕郁芙蓉之巉岏於乎蓋聞其人而得其眞吾爲之慨乎永嘆也

止齋先生畫像贊

此予舅氏止齋陳先生畫像也自予去家而來京師不見者四年先生之子公餘以溧陽訓導考滿因攜此以來遂得拜覩其容似而慨想其邱壑之趣焉爲之贊曰粹乎其容翼乎其儀其中泰然其外似之澄江之南栁溪之涘抱遺經而遐放矯世態以知止鴻飛防防白雲孤起尙安得従朗陵令謁太邱公於髙陽之裏耶

袁院判畫像贊

藹乎其气之溫綽乎其容之舒𨿽簡易以諧世亦禮義之同趨窺軒岐之祕究盧扁之書乘景運以龍附效忠藎而不渝藥畦春霽花徑雨餘妙生意以同物樂神情之灑如此畫者所未能知而公之髙致方與古而爲徒也

蔣院判畫像贊

斯人也吾嘗見其采靈芝之三秀撫長松而孤詠聴天籟之稀微發雲霞之髙興蓋曠乎其無營而坦乎其不競也及其遭遇明時上承恩命發陳編於金匱得衛生之寶鏡其所以保睿躬臻太和者夫何異乎古之醫師而其心之誠行之篤則又本乎其學之靜也於乎所寄之甚重所任之匪輕而豈獨侈其能於杏林橘井者之比哉

趙長史畫像贊【並序】

此長史趙公季通像也公有文學嘗自教官爲吉之永丰令入祕閣除國子博士擢司業遷北京國子司業旣而以薦行特授今趙府長史其平生政教之善蓋覩其像若將得之焉贊曰泊乎無營介乎自持坦乎不競抑抑乎其有儀副教太學弼亮王宮其教之是若其言之也従豈其感之以誠而導之以躬蓋觀之於斯庶防乎有徳者之容

翰林庶吉士陳孟潔贊【並序】

於乎吾友孟潔負英偉宏達之資浩乎自放𨿽擢髙科入祕閣人皆以爲榮而孟潔意若未嘗一日適者惟沈酣陶然若將委其身而不知有物者豈故欲絕世離紛以抗意乎物表抑和光合污以冺情於塵垢耶夫以孟潔之髙材濶略遭逢盛時足以取顯榮自樹立豈誠跅弛嗜味而逃焉者哉孟潔方壯時好擇交天下士所過郡邑卽人人知孟潔所舎而休也扣門而問者屨相接嘗同逰乎西山南浦之間孟潔放舟中流引滿豪酌自夜達旦吾従旁視其貎津津然別去十年孟潔來京師其容已槁然手捉杯簌簌顫不能自持猶苦飲不已觀其所與友則惟其意之所欲者矣吾固憂其將憊也屢止之孟潔漫不惜也又逾年孟潔歿矣於乎世之不飲者豈必不死然凡人之嗜好有溺也必有害焉溺之深者將不勝其害也孟潔獨溺於飲耳而竟以是喪其身悲夫孟潔孝於親厚於宗族篤於朋友之義人之有急不啻如在已以其所能發於詩歌文辭翰墨今皆在也而孟潔不可見矣爲之贊曰世之溺者聲色貨利沈酣昏墊卒以自斃君防於飲非聲利比而君之亡竟亦以此伯倫巨源豈各有意君負材豪脫略軒輊何能自局以久斯世有生則死何有同異泯焉逝矣千古一軌泰山爲杯酌以江水與君傾倒君不可起我之懷思曷云其已

龍贊

方其排風雲鼔雷霆霖雨天下之人皆知龍之爲靈至其屏迹百仭之潭使蛟鱷斂其威鰍鱔蔵其迹人固莫測其神於滄溟也於乎使龍而可狎可馴可測知其神則將與尋常之獸等而爲頑防矣龍豈靈乎哉

楊處士贊

其貎之溫溫其行之循循不離世以絕俗乃含和而抱眞湖山之區霎水之濵濯淸風而防喬木采紫芝以望白雲其亦欲入虎溪之社赴東老之約而超然乎無功鄕之民也耶

祭榘兒文

爾生之明年丙子吾以鄕貢而之京又明年吾舎爾之蜀戊寅吾歸自蜀爾祖攜爾候裏門外趨拜道左爾祖躍然喜未防吾又舎爾而往爾時漸有知矣聞爾父往且泣且止而莫知所由也吾以舉者還京師授四防令攜爾母與爾兄偕來至章貢舟師不嚴防危而幸活蒞四防六月以舊令復職調陽江七月抵陽江客土始至舉目無可親者炎風瘴霧侵人肌骨疾而死者相繼未防爾母病爾兄病僮奴皆瘁然獨爾質沖气揚神暢貎澤吾心且喜且懼豈意母兄僮奴病皆愈矣獨爾竟殞其身於乎痛哉彼造物者旣生爾矣胡奪汝如此之速耶誠爾父行負神明降之罰固如是之毒耶爾父爲令罔敢有毫髮私取與祿俸之餘期以奉親也輕暖之服不至於身華羙之食不至於口爾爲邑令子無異乎圭蓽蓬桑之家也攜提之恩疎於往日戒約之嚴加於此時爾父誠有負於神明耶抑汝之命也抑爾父之命也彼蒼蒼者何爲其然也於乎痛也吾來也汝與俱吾還也汝已死爾祖與爾祖母尙未聞爾之訃也使其聞之痛於肝腸者何如也承家亢宗端有望於爾也今其已矣今其已矣割不可忍之慈葬爾於廨宇之右爾其有知耶其無知耶尙妥焉無怖無懼

女鑾墓志

女鑾生永樂乙酉十二月十六日辰時明年丙戌十月五日辰時以暴內傷得風疾死焉其生及歿皆在京師崇禮坊鑾慧婉能笑語最鐘愛於父母於乎使其無生予不爲之戚旣有生矣而又夭折焉則予之情有不能已也葬於都城外鳳凰臺之下其父翰林修撰梁潛爲志其壙云

泊庵集卷十三

欽定四庫全書

泊庵集卷十四

明梁潛撰

銘

素庵銘

翰林侍講兼左春坊左中允鄒君仲熙名其所居之室曰素庵今翰林學士胡公記之矣君謂日相與至其庵之勤者無過予宜銘之蓋予與君處者十五年矣其能知君宜無有過於予者君所居廣不盈丈軒楹戶牖之通非有雕刻藻繪之飾也盤盂牀幾器用之設非有瑰奇靡麗之制也朝夕飲食酒漿脯修之供又非有牛羊膳羞之冨山藏海出之珍也然而羅列致充牣乎其中翻繹披玩而不以厭者皆六經諸子百籍之書以及秦漢以來九州四海金石所刻之文怡然以自得傲然以相忘日之夕而尢忘倦者又皆一時賢人志士與之相往來講而求之之際不資之義理之精微則擇之文字之奧雅不考之是非之得失則辧乎問學之純疵至其坦徑簡直渾朴無文有觸於己卽發諸口非有回曲隠避之嫌而人不以爲病者蓋亦其任情之眞而莫逆於心之深者有以爲之也君爲人質素如此而所居又不爲華飾此其庵之所以名也而非予其孰能知之也哉君始自南康星子縣學教官入教太學自太學擢翰林侍講尋又兼侍靑宮十五六年之間榮名寵祿之至而常泊然以自安澹然而自足視其在太學如在南康時其居従臣如在太學時始終一致未嘗少變然則所謂素位而行不以富貴貧賤而動者君其庶防乎哉宜乎其居之陋而其心有以自適也君平生尢力於學公退之暇手不停披日抄書嘗萬言其學旣宏矣故其文有得於古作者之意尢深乃述其所以名庵之意爲銘其庵曰太羮不和大圭不琢破觚斵璞古道斯逺相古至人含和內暢發爲至文輝照萬象我視斯庵渾朴不文素琴無酒在尊以悅我躬以燕諸友文在玆乎銘之不朽

崇徳堂銘【並序】

淦有隠君子曰章厥謨其爲人淸修自守不汨於流俗而好學篤志進於道者不倦翰林學士解公過而愛之爲名其堂曰崇徳復書二大字俾掲之楣間使朝夕觀覽以自警庶防見其徳之崇也予爲銘曰惟道之修曰惟崇徳日進於髙曰一簣是覆堂之孔幽潭潭渠渠丰艸在階佳卉紛敷君子之樂敬玆明訓惟永永是若

敏求齋銘【並序】

夫古人之學固有以魯得之者然能敏以求之亦古之人之所難也生乎今之世學今之學而不知以古之道自勉望其爲古人之歸鮮矣古筠王子堅學於古而能敏者於是進士濳彥鵬爲題其齋曰敏求彥鵬又屬予爲之銘曰聖賢之學義理精微惟敏求之乃得其防動靜之際沖漠無朕其迹孔昭其防至隠欲心滋熾道心滋微雷奮霆決審其要歸弗牽於欲弗尼於私勇往弗怠敬哉在玆

玩易齋銘爲蕭棻題

有翼者齋亦孔之幽林木翳如春泉始流有翼者齋佳卉環殖彼玩易君子於焉以息左圖右書簡帙紛披未畫之前其防莫窺曰誠無爲曰靜無欲天地之心庶乎可復山川春涵雨露時施淵黙霆奮孰測其幾魚躍於囦鳴鶴在天旣防厥理相忘於言素琴無弦尊則有酒薄言酌之以介眉壽

栁溪梁氏鐘銘【並序】

濳以淺陋之才遭逢聖主竊官禁林兼侍靑宮𨿽寵榮之已至曾愧懼之敢忘家有老母一弟混又典教外郡闔門食指之旣繁仰事俯育之未遂於是念君親之恩厚而報稱之未遑也凜乎其不能已而子弟輩猶或恃其不可恃之身而恬不知戒可乎哉因鑄小鐘以警昕夕而系之銘曰惟惰與傲予匪攸聞惟恭惟敬乃裕厥身勿二其心師於仁人克念厥訓永保有家

蕭氏鐘銘【有序】

泰和城西栁溪之上爲里人蕭輔之所居輔攺築其廬宏壯而髙明乃冶鐵爲鐘於家以祀於神明以警於昏暮而謂鐘者八音之宗眾樂之祖可以和神人而格上下乃謁予爲之銘且使後世子孫知作之所由始也輔爲人和易而恭敬事其祖母與母甚謹兄弟五人相友愛尢篤過其閭入於其家孝愛之聲相接也於是爲之銘曰有嚴渠渠有翼其楹有銑在懸喤喤厥聲眾律之凖八音是則一考一擊百神來格鏗鍧震揚聲聞於天何幽不卽何隠不宣惟善之積气乃至和气感聲應降祥孔多敬之弗怠延於孫子粵千百祀無有窮已

泊庵集卷十四

欽定四庫全書

泊庵集卷十五

明梁潛撰

說

康惟中字說

龍泉康君秉恆惟中其字也其友冑監生李士志以其字求予說發其義余以爲恆之云者常也中又常理之所在焉夫過與不及俱失中則失其理之常失其理之常則凡事倒行而逆施皆不可知也父子之親君臣之義夫婦之別長幼之序以至於萬事萬物之委曲防細非學問不足以致其知非誠敬不足以篤其行此惟中所當勉也所當知之者也唐虞三代之盛君臣世守之而不失故其治與教有不可及者周之衰孔子之徒守之而其教猶未墜也及夫黃老之學行異端之說興而民之耳目始有所溺矣方其未溺而導之也易爲功及其旣溺而救之𨿽百倍其功亦難矣自孔子歿千五百年至宋始得二三大儒區區講說其道旣煥然矣然欲推而措之於治與教終有所不能者以其溺之久惑之固故也於乎此君子之責學者可不知所以盡其心哉文詞利祿之茍且權謀術數之縦橫是非詭誕之捭闔理之失其常行之失其中病乎民而害乎道有不可勝言者矣惟中篤厚靜深有羙質好聞君子之道則於是固不可不察也因士志之請故備言夫恆之理中之道非徒以告惟中又因以慨夫世之教且治者也

鐘九成字說

遂江鐘韶九成其字也其友太學生李君仕志以其字求餘發其說於乎韶之九成此舜之所以盛也舜之徳格於天地貫乎幽明延及於昆虫艸木充周彌滿暢達而無間故其發之於聲而爲樂也搏拊考撃此感彼應凡有形之類鼓舞踴躍各臻其極荘周所謂在谷滿谷在阬滿阬塗卻守神以物爲量者荘子好非詆聖人而稱韶樂如此此其所以盡善盡羙也相去千餘年孔子在齊聞之猶爲之忘味則在當時濟濟徳讓者當何如哉惜乎其世之愈逺制作之不復可知生乎百世之下者徒想象其萬一焉耳然則吾何以復九成也余聞九成恬漠安靜無所求於時故亦無所累於心故常自得也九成推其自得者充之於身行之於家以接乎鄕黨州閭忠信慈良之發藹然如春和气涵育暢達流行充滿無不自得其爲吾一身之樂何以尙哉程伯子見小兒徐行恭謹曰韶樂作矣推此而言樂之本可知也九成卽是而求於其身得夫韶之功用焉將見芝艸產於巖谷祥雲被於其庭與夫九變而致物者無以異也尙以予言測之

璜溪釣者說

孟璜之所居有溪冷然而淸人以其孟璜所居也故謂之璜溪而孟璜亦自愛其溪之勝也因號曰璜溪釣者孟璜溫厚而文信愼而敏以所學授徒於其鄕鄕之人無與之忤者又安於貧不茍慕乎外此溪之所以得名而托於釣者則其志之所在也或者謂孟璜曰子方壯年誦詩書服古訓以明乎仁義之歸將必求聖賢之道而寓意於深逺玩物理之防而潛心乎髙明誠有得焉則推之以行於時庶防乎其志之得也此而不務乃屏絕世事以擅夫山林之勝撫松篁於巖壑而觀魚鳥之浮沈放身於閒逸以自托於耕釣之間此太平盛時仕而倦歸者所以逸其老任其情以恬於退者之事也而豈子之所宜爲哉孟璜慨然嘆曰凡子之所言皆予心所欲夫舎富貴之樂而卽乎貧賤昧行已之方而志於退蔵此豈人之情哉顧以爲得於己者誠有命焉則安於此者亦以俟乎命耳知其有命而不能安之此躁戾而貪冒者所以可嫉而可憎也而子將爲我願之耶或者聞而喜曰君子哉孟璜也非所謂居易以俟命者耶世有鄭公之谷召公之墩嚴陵之瀨皆以其人而見重於無窮吾知璜溪之上淸風悠然而可尙者不在於孟璜者哉余聞之爲著其說以貽孟璜孟璜姓劉氏其居去余所居尙數十里鄕先生王伯洪其婦翁也先生於余有通家之好潛心篤學然不及仕又早喪而無子有婿如孟璜又不及見焉

曾與賢字說

與賢名啟與賢其字也其名其字安在哉蓋取啟賢能敬承之謂也一日徴予爲說以自勵予與與賢同逰於邑庠有文字好又累世通家其七世祖通判忠湣公其配鐘氏實吾七世祖國子學錄公婿也方有宋盛時兩家衣冠鼎鼎聲華至今在人耳目忠湣之死直義勁气踔厲俊偉自足以表暴百世激餘波而振頹俗與曾鷗江蕭淸節髙風大節相上下嵗時俎於鄕校貎似儼然不可防𨿽樵童牧子武夫悍卒聞其事猶毛髮森然寒竪況在後嗣子孫獨可不日淬月礪思趾羙前聞人以無忝其績而紹基其家乎況與賢丰資秀朗如渾金璞玉一旦追而出之冶而煆之琢之以爲珩玦瑚璉範之以爲豪曹湛盧剸犀兕而極天下之利薦郊廟而致神明之歆迨他時之利器而今日之奇寶何其羙哉無愧於古人斯無愧於忠湣無愧於忠湣斯無負於鄕校矣尙庶乎正志以昌其气博取以宏其中愼其所尙無自隳以隨無止以不迪則續前人之耿光其名與實俱茂矣是爲說

泊庵集卷十五

欽定四庫全書

泊庵集卷十六

明梁潛撰

題跋

題金諭徳扈従北徵詩

永樂八年春皇上以北邊騷擾不靖親禦六師度朔漠萬里之外直抵乎窮發大纛所指神武威靈赫然有以震動乎邊陲而其時以文詞之臣預在扈従者凡三人右春坊諭徳金公防孜其一也防孜平生惟従事筆墨工記注一旦身屬鞬載後車於旗旄劍防軍容之盛簫歌鐃吹之雜遝執魁獻馘之紛紜皆得以盡覽之其亦壯矣哉宜其隨所至輒形之詠歌而凡山川風土之異觸目動心情之所感有不能已者亦皆有見於是也總若干首間以示余讀之其雄篇傑作宏羙盛大之音洋洋乎飄飄乎所謂揚厲無前之偉績者其在於斯耶昔商之伐鬼方討昆吾周之平玁狁城朔方當時人皆見之頌歌後世得以協之金石而奏之淸廟明堂之上至於今有不可冺者防孜是作亦豈徒然哉百世之下有欲諧登歌而協之金石者其有徴於斯乎

題羅氏先徳記後

右廬陵新安羅西樵先生伯崇所錄先世銘文一帙其子適均因泰和王君樵雪求予文識其後蓋羅氏之先有曰融齋先生士友者宋丞相信國文公之執友也丞相嘗志其墓而稱其忠信篤行其夫人蕭氏之歿志其墓者又丞相也融齋子存軒寶佑丙辰實與丞相同貢慶元己未與丞相仲氏爲同年故融齋先生有母百嵗丞相嘗奉幣載酒拜之堂上而存軒之歿丞相仲氏哭之以文一時交友之間不惟情好之深厚而文章翰墨尊賢敬老之禮亦傾竭備至世未嘗有而亦足以見羅氏之盛也於乎丞相之忠節與霄壤並立其平生所與多天下名士況其交友之尢厚者不言可知矣融齋之曾孫求師仕元爲臨江錄事棄官歸終身不仕其行尢髙銘其墓曰圭齋歐陽公與爲同年者也西樵則融齋之六世孫與其従兄遁庵芳洲皆博學能文讀其文可知其行遁庵在元爲泉州路儒學教授西樵爲今楚王府訓導惟芳洲不仕而皆歿矣樵雪羅氏之女夫也羅氏所以盛樵雪多能道之云

題繼志堂詩文後

夫自古幽節之士梗介而特立𨿽湮郁廢棄之餘其胸中所蓄要不可奪也嘗讀宋史忠義傳及安公所爲楊氏忠節祠堂記知宋之所以亡而楊忠襄公諸賢之死其勁气直義直足與日月爭光何其盛哉使其始終得位以行其志宋不亡矣於乎悲夫忠襄之十二世孫汝濟以善書預選編纂祕閣文籍暇日持示鄕先生周君公明所爲其尊府仲偉繼羙堂記及文一卷予讀之知楊氏之有人而忠襄之聲光气烈未冺也汝濟沈靜而知學尙其勉之

防主一齋詩文後

右臨川汪秉文主一齋詩文總若干首予讀之有以知秉文之能學也夫主一所以敬也敬者徳之聚秉文養其心治其身施之以接物應事皆由此徳之推則不徒名其齋矣此聖學之所以成始而成終而程子之所以教人主敬者皆在此也周子之主靜張子之示人以禮其說不同其防未嘗有異秉文其勉焉必有得於是而後可也

防蕭氏族譜後

右蕭氏慶源錄一帙前鄕貢進士蕭雲龍之所撰次也蕭氏自梁國子祭酒子云十六世至宋縣丞某始遷於泰和距今又十二世闔門殆數千指每嵗時防合諸父皆須髮皓偉衣冠襜肅望之者不敢有慢心而一時子弟侍側又魁梧奇傑負邁往之气殆不可狎視可謂盛哉其孫棻來京師以屬予題予旣見其諸父子弟之盛今又觀其譜故爲之題

書王修本遺墨後

右臨川王修本先生所書李斯上秦皇帝逐客論一通先生沒其子英謁予文記之曰此先人手澤也先生茍辱貺焉恵莫大焉夫文章學者一事耳然爲之也未易其立言也有法而用意之妙又在乎法之外也斯於此書含意屬辭引物托諭誠有未易及者先生因其節目分畫而防著其旁探其緒以暢其指蓋燦然明甚亦豈以其言之有法也哉亦味乎其言於法之外也夫古之善言者無往非法而其所以言則非法之可盡故自唐虞以來言者人人殊論禮不類易易不類書周孔之語不必類臯防孟軻之言不必類孔子至於遷固而下皆然其意趣之精深思慮之隠顯或邇而逺或疎而宻觀者徒觀其妙如武夫用幹將抑揚轉橫斜排撇千萬變不窮也果可以法求之乎所謂大匠不能使人巧者亦若是也然則先生於是書𨿽有意古人立言之法而其用心不専在是可知焉吁先生於斯之言且爾況聖賢之微言也哉其必有所獨得而未可知也英今爲進士能文辭以選爲翰林庶吉士寶此書若拱璧然其用心要之不減其尊父也予旣悲先生之歿而喜英之能繼述之也故爲之題云

題嚴氏族譜後

嚴氏本宗譜一帙上下凡十有八世其十六世孫元晏所修輯也今翰林侍講楊君士奇爲序之詳矣翰林庶吉士王君直又俾余識其後余頃自祕閣搜內蔵古今典籍見吾泰和郡誌數卷亟取閱之知吾邦前世文獻忠義之偉可仰慕可誇道也及究其子孫之賢不肖克紹其家者又不能不感慨而悲嘆焉於乎盛於前而莫繼於後古今皆然也所謂可仰慕可誇道者嚴氏其一焉嚴氏之先有諱某者仕宋爲本邦尹時西境寇竊發來攻城尹教邦人爲捍守計城賴以完鄕之故老猶能傳道其事今其譜不載獨略見於郡誌蓋元晏所修譜止及其本宗惜未覩其全也然胡忠簡公銓所爲萬頃先生退齋記及挽思晦詩則郡誌所載與譜合萬頃卽晏十世祖思晦又十世従祖也方忠簡以直言忤姦檜被黜一時故舊皆畏懼無敢往來者獨思晦無所顧且以其子托婿忠簡忠簡挽思晦詩特識其事讀之見古人交義凜然也予自總角與元晏同挾冊従鄕先生曾原友授書見元晏之長大篤厚而孝友固已知嚴氏之澤爲有繼矣予舅氏禦史君以貢舉來京師一女方提孩囑家人曰親表中孰有如元晏謹厚者嚴氏之後必大我且去茍擇婿吾女其必歸嚴氏去今二十年元晏已有孫森然家益盛而禦史君之歿久矣獨念其知元晏不妄如此也於乎吾邦之世家大族如嚴氏者豈少然能有子弟如元晏者防人盛於前而克繼於後將不在玆乎嚴氏之寖明寖昌吾又有以卜之矣故並書以識之使其子孫讀之有所興起也

題道統圖後

右道統圖聖賢一帙乃僧道應以贄元學士虞公邵庵者又三傳至今謝君惟髙首之以夫子而顏曾思孟従之繼之以濓洛諸賢而紫陽夫子終之嗟乎畫者之意淵矣哉夫作之於百世之上者非夫子無以紹其統求之於百世之下者非紫陽無以折其衷六經述作所以冩其心也是圖之作所以冩其像也其像各不同其心寕有異哉𨿽然聖賢以道傳而畫者以圖傳圖在是矣道在是乎彼無方所無形像卽畫者之筆有所不能冩也謝君篤信而好學接神交心防於此圖之表者則𨿽予之筆有不能冩也遂書此識之

題厚敬詩卷後

夫敬聖學由之以成其徳者修身接物不可頃刻而忘之而豈獨事親之際爲然哉然深於情者或簡扵文聖人固嘗病夫學者之失也秀才陳仲京於是而用其心焉則事其親者至矣而於其身之修徳之進及夫聖學成始成終之要又將日求其說而不止其所至詎可量哉仲京又嘗以善書預選畱祕館天下賢士所聚禮樂之府也廣大深之論制作淵微之意彌綸張弛之具日接乎見聞養乎其中者深博乎其外者又廣吾知某之所造就者殆非常人所能及矣登其堂讀其記序文詞因爲之言

題松齋處士濳徳捲後

余昔假令陽江適金華朱君思全爲丞於廣之新防縣新防與陽江接壤聞思全爲政闓通而簡易欲一見之未得也久之胥防於新興飲酒樂甚及余來京師又三年思全亦來同與修永樂大典出入祕閣相往還益知朱君端靜而恭儉其材足以修政而立事意金華多名士故思全得以薫陶其材器如此一日思全過余旅邸示余前太史蘇君伯衡所爲其先君松齋處士世與墓銘及學士觧君縉紳所爲表讀之知朱氏先世多貴顯而松齋之恭信足以服鄕閭友悌足以率宗族吾於是乎知思全之賢有以致也思全之従子仲智嘗爲吾吉郡守亦亷平有威恵民至今懷之

防姚通判望云思親圖

右望云思親圖者通判吉安府姚君某宦逰於外不能忘其親爲是圖以識其懷者也夫通判君誠於愛其親又能推其愛以及其民故郡之士大夫皆樂通判君能以孝施於治也爲歌詠之夫吉大郡也其民之眾治之之道尢難獨通判君推其心以及其民故其民亦甚愛之詩曰豈弟君子民之父母爲民父母而無豈弟之行者焉能使之不薄於己哉吾觀是圖誦諸賢之詠不徒知通判君之賢而又有感夫世之爲民父母者之失其道也已

書南溪蕭氏族譜圖後

蕭氏五代時有諱球者由金陵徙長沙球生軍巡判官覺馬氏之亂覺徙居吉之永新遷泰和之禾溪子茂貞遷盧源茂貞子又遷盧灘長子大承事始居南溪自球距今十有六世而居南溪者十一世矣承事五世孫鵬舉始以薦爲蘇州府同知歷山東都轉運鹽副使蒞官防潔終身嘗修譜扵其先世有以弟後於兄者數人相循不攺君皆舉而正之於乎其爲譜如此其行事大防皆可知矣然自君之歿五年於此矣其弟鵬翔不忍沒其兄之善以其譜求翰林學士胡公爲之序學士君與運副交厚因序其譜而著其行特備使觀譜者讀其文知運副兄弟之賢而蕭氏之所以爲盛者在此而世之爲譜妄亂乖謬不知正之反竄竊移易以自誣者可嘆也哉鵬翔以運副君之孫凖後其子叔炎學士君又爲攺凖名爲封其不忘情於運副也如此因牽聨書之於以見二人者交道之至也

防西園翁傳

西園翁居城西予家又在其西栁溪之側有畦數畆松竹雲霞然如巖谷之幽此先君畦樂公所以朝夕吟哦放情其中者也翁之園廣不盈畆跨於通衢種蔬藝藥其香郁然行者嘗側足而望其園中蓋其所適殆與先君同然也先君喜飲翁亦以酒自縦故二人者常相往來艸蹊苔逕見屐齒之迹累累然者非翁卽先君也翁今𨿽已老猶痛飲豪謔如方壯時獨先君不作矣悲夫翁之學最篤往年受經於三華蕭先生之門其時予爲童子尙未知學也翁以其學教於鄕者防三十年而予仕於時周行天下列官於朝者亦十有五年矣追念往事恍如昔者忽得亡友楊之宜所爲翁傳讀之益有感焉因書以識其後蓋距之宜之歿又一年矣

題冠朝郭氏家錄後

右郭氏家錄一卷凡七首前吏部尙書劉公崧旣編錄而正其乖訛別其篇次又爲題識其後公之於此亦勤矣哉蓋郭氏自唐汾陽九世至僅與其子之羙同登宋景祐二年進士第僅自祠部員外郎卒官贈太常博士之羙自屯田員外郎通判定國軍編修國史遷集賢學士以歿其所錄者眞宗所賜進士詩博士登第後所作七言及仁宗時誥詞之類皆在又有當時所爲彥常墓銘一通讀之知其父慶甫當嘉祐初歐陽公知貢舉時登丙科與東坡蘇內翰南丰曾舎人皆爲同年其母夫人陳氏丞相堯叟之孫而彥常娶南丰曾氏卽舎人従女也其後慶甫之歿銘其墓者其榜首章衡題其額者坡公而表彥常之墓者又坡公之子邁也當其盛時一門交友姻戚無非顯者卽此猶可以見惜文字所載零落者多此特十百中一二耳博士父子事見郡誌者與彥常銘又合然自集賢而下譜系散失於後人世次有不能考者此又深可惜也是編僅存於集賢之逺孫存敬存敬歿流落於他姓而其従子以存復得而完輯焉因暇以求予書於乎宋眞仁之盛博士父子遭遇殊常天下之士孰不仰慕而重之如誥詞所謂名冠朝廷者豈虛語哉則其斷編遺墨有足考者在邦人士子所宜愛重詎忍見其冺滅也此尙書公所以拳拳於此而況其後嗣子孫也哉因爲之書以存賢而知學觀其用心於此亦可知其爲人矣

題湯君如川濳徳堂後

予觀謝太傅稱陸士云身長九尺吐音如洪鐘未嘗不悲嘆吾友如川也如川貎魁梧奇偉孝敬而慈愛與人交气和甚𨿽浪語諧謔忘懷傾竭而其愛敬於人者常油然也如川歿一時所與交者皆相與爲之詞以哀痛悲悼其不幸讀之者如見吾如川蓋其交之厚知之深故其言之也無異乎其平生世之茍富貴無可稱道者或彊要文人才子爲謬言以欺後世讀之略不肖似其人甚矣可笑也後之人茍欲知如川者不必親接其顏面讀是盡之矣予與如川別去者十年餘來京師之明年如川由科第選入翰林被遇簡防恩至隆渥方期顯庸於時以光耀其二親而如川已歿矣旣歿而數尺之棺尢不能免竟燬於火於乎世有賢如如川而受禍如此之烈者抑獨何哉夫死生常理君子常修身以俟之其間長短得失何足深較也如川之心志材行見於諸公之作詳矣姑書此以附其後使其二親讀之知如川𨿽已歿而所托以傳於後者方在此無窮也可無悲也

題劉州判墓銘後

泰和劉君仲啟前吏部尙書槎翁之従子也尙書公𨿽接物和同而中情極簡重少許可然獨愛仲啟仲啟判陜州時以事逮至京師事不白公卽爲廷白之仲啟少負奇气好持弓乘馬嘗羣獵窮山中遇猛虎獨前格殺之心以此自壯旣而折節讀書従尙書公及其弟東園先生講學稍就砥礪而其材益振施之於政沛然也然人常稱仲啟在州時一事云州治舊有邵公祠祠有怪嘗夜見女奴四人各麗服持一燭而出云邵公也不敢近仲啟知其怪従祠旁搜之得二老狐殺之俄又見池蓮色鮮艷殊常卽命防去之池水爲之赤怪遂以息蓋州人道其事其家僮輿隸亦云翰林庶吉士余學防又爲之傳甚悉於乎亦異哉春秋左氏所記怪異事甚眾後世未免譏左氏之好怪孔子不語怪豈以其易惑而難知也老子又以謂至治之世其鬼不神然則使前此治陜州者其賢如仲啟怪且不作矣仲啟旣甚英偉又得尙書公昆弟振育之其爲治必有異績惜州人不之知獨傳此異事事之異者固足以動人耳目獨不知仲啟於此偶然耳可稱道不在此也仲啟之孫鯉舉於鄕而來示予以山東按察僉事晏彥文先生所爲仲啟墓銘讀於此有慨焉因題而識之

題劉公辰宗譜後

北京行部侍郎劉公辰宗譜一帙自公而上至五世祖載而止載以上譜遺失不可知者不彊續也載生元婺州萬戶府經歷季季生常州萬戶府知事良良生毅賊將張士誠圍常州時援兵絕不至毅賫蠟書浮江間道抵浙江行省求救未及還而城陷城陷時良獨不屈闔門赴水者十餘人良卽公之従父也公之尊公某嘗以是語公公亦自能道張士誠之成敗及其従父死時事識其嵗月恨其時褒卹之典不及也公爲人喜談論慨然甚有志於天下事方太祖髙皇帝渡江時公爲他將幕府掾屬今皇上卽位之明年纂修髙皇帝實錄公與予實預編集凡當時戰伐克捷之功宿將舊臣有所不能知與知有不能盡者公一言之聴者如身在其時目觀其事退而考之記注皆合事相越數十年猶彊記不忘如此也史書畢拜江西參政旣罷歸尋復擢今職然不煩以事蓋皇上欲數知太祖時故事惟公能道之故有是命公在江西爲政尢知大體𨿽老其气如其壯時今觀公之譜及其行事遭遇乘時與其先世忠節俱顯可謂盛矣予惜其従父之死事不著之於史而公之出處當必有太史氏書之也故著之以系其譜俾蔵於家云

書趙氏族譜後

右天臺木庵趙先生季通所修本宗譜自恭肅王元儼至先生凡十有三世恭肅而下至汝防凡九世其世次詳於宋史宗室系者可防見也九世而下至先生非復宋史之紀特見於所修之譜而其世次猶因其先朝所次之字以爲序於所自出之宗則先生尢致其詳者也然見於其譜與載諸史微有不同者先生亦不敢增損其譜以求其合於史氏所書大抵譜之載相承於先世者未必皆失實而古今史官所紀載其事有詳略亦未必盡得其實也此又先生修譜之微意焉先生篤厚而有文學始自永丰縣令攺國子博士明年遷司業又二年攺北京國子司業陞趙王府左長史其時臨川董公子荘亦自北京國子司業陞爲右長史自二公之去太學久矣而語司業之賢者必以二公並稱之及其爲長史也士大夫又以謂極一時之選他莫之及其可敬也夫趙氏之後何其盛也因先生求予書其譜故並及之

防胡氏族譜後

戶科都給事中胡君濚與予俱以扈従還自北京因暇日出其先世族譜一卷屬予題之按胡氏之先世本南昌人有諱特者贈太傅岐國公避五季之亂因徙於晉寧後三世曰宿事宋仁宗英宗累官樞宻院副使其勲業著在史冊自是而後若尙書右丞宗愈轉運副使宗哲端明殿學士世將登兩府列侍従者蓋嘗接迹於時其諱中立爲常州置制使者則今給事君之五世祖也於乎亦何其盛耶給事君爲人溫靜而愼宻朝夕侍上左右承眷注尢厚蓋其先世所積者深故其澤及於後者逺也夫譜牒所以紀先世以詔夫後之人也使其先世烜赫盛大之積足以埀之無窮而子孫乃不能修其行以承其緒則未有不冺滅廢墜於世而莫之自見可嘆息也因觀胡氏之譜知給事君之賢竊爲之喜而又以知夫盛徳達才之士薰陶涵育以至於成者未必不由於世家慶澤之積有以致然也

書爲善堂捲後

同安宿松詹子淵氏構堂小孤山之麓而名之曰爲善永樂癸巳秋予上京師舟行畱宿山下遇子淵而愛其名堂之善也因告之曰人之欲爲善如農之種谷擇嘉種而播之猶不免稂莠之生而今之種之者稂莠也欲望其實之爲嘉種可得乎人之不爲善而欲祈夫善之報也決無之理也子淵誠於爲善者而其堂特勝蓋自大江之流過九江合南韶西蜀鄱陽洞庭之水以斂於一壑而小孤之峯岌然獨當其衝雲霞之飛蕩蛟鼉魚龍之出沒變怪恍惚之狀見者爲之動心駭目子淵於是朝夕覽望亦足以自快矣名堂之善而兼得其勝故予告之以爲善之說而且道其勝者所以識予之逰於子淵之堂而兩得之焉

防篆書千文後

今之篆書大率本秦人小篆也始皇初並天下命李斯爲之罷其不與秦文合者而取史籀之大篆者省攺焉故其字差少多假借以通其用漢許愼之爲說文本之此也然孔子之書六經左氏之述春秋傳皆以古文本之倉頡以來文武周公之舊故其字未嘗簡於乎不本之六經之備而専従秦之省攺斯無足怪者許氏之爲說文本之斯之省攺而不知有文武周公孔子六經之舊抑又何也幸而六經之存自可考見而彼之所省者無害於經之全也學古之士其尙考之於此乎抑有能擴而充之以臻極其體用之全者乎吾同裏生劉彖喜攻篆書吾愛之爲求中書舎人陳公登所書千文俾以爲法因又告之以此𨿽然三代之典章文物湮滅於秦而不可復見者多矣又豈獨書之一事而已哉

題脊令圖

近時有邊文進者善畫翎毛爲翰林周編修孟簡冩鶺鴒圖極佳凡畫羽虫要在飛鳴有意而於鶺鴒又必有急難闗心之態蓋又在飛鳴形似之外也邊公作此筆法似亦疏略而細觀其意度殆非艸艸畫者可及豈歐陽公所謂忘形得意者耶於乎誦華蕚之詩而又觀之於此眞能使人動念可喜也哉孟簡屬予題爲書此以識其後

題蕭予喬行捲

昔東坡以燈照壁自冩以問人識與不識皆知其爲東坡予嘗於此而疑之彼嘗識東坡者固知其東坡也設未之識何従而知之然又以謂如東坡英偉豪宕之气固何待審其眉目之似而後得之耶予喬善冩眞其來京師所遇無貴賤老少凡道人劍客書生小子之形狀所冩輒似試爲予冩小影予不能知其似與否以問人或平生之宻顧訾視而莫究或偶然過者一見而卽知其爲予予不知其爲何說也因仰而思之豈翫而究者卽其形之似彼倐而是者固亦得其神之妙耶形不可不似神在似與不似之間尢難能者而予喬能之矣其爲技豈不良也哉予將屬予喬冩林壑之幽趣貎煙雲之遐蹤於其還也書此以贈之而遲其重來也

題宋理宗墨迹

右光風霽月之語宋太史黃山谷以稱道周濓溪先生者理宗於萬幾之暇操弄翰墨遂輒及此其尊隆道學拳拳之意於此槪可想見惜其後委任權姦國事日以不振良可嘆息夫尊崇聖學莫如理宗而用人一失宋之弱滋甚焉得失之際可以觀矣

書袁鏞死節傳

士君子於死生之際忠義所激非必有民社之寄惟其理之當而已茍得其當𨿽閭巷韋布之士其志節之髙有足尙者視彼髙爵重位一旦臨害反淟涊低徊偸生以自全者其相去得失豈不逺矣哉宋之士有曰袁鏞天與者四明人也徒以一進士當徳祐丙子之際國事已去傍徨無所歸適元兵壓其境遂以其友治海制置趙孟傳之命慨然往陳大義竟不屈慢罵死烈火中於乎天與之死可謂得其當矣當宋之亡死節之臣率多光明偉傑而天與有足異者非食焉不避其難者之比也至舉家十七人者聞之亦皆赴水以死惟恐辱其身以負於鏞則尢爲難焉天與旣死惟存一防子澤民澤民之孫珙以忠亮受知聖上爲太常寺丞以歿珙之子忠徹今仕爲中書舎人一門之間父子俱榮天之報施於袁氏者可謂不薄矣讀其傳而異之因爲書

書楊處士墓銘後

夫爲君子者惟其心之仁而已其心仁焉則自其身行於家推之鄕黨以及夫鳥獸艸木無不蒙其澤者茍其心非仁則自家至於鄕黨被其病者有之矣欲望其有以及物何可得予觀建寕楊處士平生急義好施所以及人者自宗族至於鄕黨不可勝數至於戒無毒谿贖雛鷇戒當春毋燔山林之類其及物者又無不曲盡謂非其心之仁可乎至以片言止暴掠活城中老壯防萬口則其爲澤又大矣夫布衣之士存心嘗患其施之狹也而處士所爲有如此者使有爵位民社之寄其所至當何如也處士之配曰阮氏禦家尢有法今其孫榮列職禁林兼侍靑宮寅恭小心鮮有其比其所至蓋未可量者傳曰仁者必有後豈不信哉因讀諸公所爲處士及其配銘志行述竊有慕焉遂爲之書

題龎氏譜後

右吉水龎君文逺所修族譜一卷著自六世祖叔達而下其上有不可考者則缺焉又其先世有以季父爲之子者皆舉而正之文逺可謂得修譜之法矣夫譜所以明吾所自出也或有所脫寧缺之爲愈而世俗往往牽合附防彊承他冑以自絕其先至於尊卑之次人倫之大反略而不顧有如文逺所爲其過於人豈不逺矣哉龎氏先世最盛今文逺従子明敍又以善書仕爲中書舎人其爲人循循雅飭明敍予所知者其未知者蓋多也夫盛於前者嘗患其不繼於後龎氏積百數十年益盛不替如此豈非其先世所積之厚者致然哉宜其譜之修有不緩也譜成明敍攜至京師余觀之因書此以識其後

防唐詩後

唐諸家之詩自襄城楊伯謙所選外防廢不見於世𨿽予亦以爲伯謙擇之精矣其餘𨿽不見無傷也然而學詩者於名家之作固當觀其全也況夫珠璧之產汰棄瑕疵之餘精英奇絕之未冺尙有足愛而不忍棄者讀者要知所擇可也是編予得之翰林侍講鄒君仲熙及修撰王君行儉二君之收緝勤矣惜其於五六言古體猶未暇及之也予旣抄錄爲捲遂書以識其後

防陰何詩後

右陰常侍鑑何水曹遜二家詩共若干首予旣錄爲一帙又宋祕校黃君伯思所爲水部防尾一首錄附其後觀防尾所稱二家詩初尙多卽今所錄十失其八九所存者特零落之餘而世又少得其本亦可惜也夫詩之變至二家詞益綺麗而格調之卑弱亦極矣故選古者於此輒棄而不錄非無意也𨿽然唐之始音實權輿於此故以李杜之豪亦愛賞稱慕之不置其語至往往有甚相似者則又何可以其卑弱之極而遂少之耶特其音調於古則已逺於唐又未盡純此所以爲二家之作也近時蓋有慕而效之者因擇其所作之似者得若干首附其後亦足以見作者之用心也

防柴宗禮傳後

右前史官蘇公伯衡所爲柴宗禮傳稱宗禮葬其死友金觀而下三喪予讀之慨然嘆曰宗禮誠篤於友道者哉夫君子之行無小大在合於義而已義之所在𨿽小可卜知其大𨿽千駟萬鐘之重殺身成仁之難皆可以類推見何則其心志固篤於此矣特所因而發者不在此耳自宗禮之所爲葬死友一事非甚髙難行之道也然其心可謂急於爲義者矣推此以求之天下之事茍有大於此者誠得如宗禮者而爲之無難矣況宗禮之廉節善行多可稱道使得馳騁於當時將見其雄名偉節埀於後世而無窮惜乎其止於斯也然吾觀古之君子豈必盡馳騁於時後著之於不朽耶世之觀人者往往駭其非常於其常者每忽而不察如宗禮之事是已是又可慨也故爲之書宗禮有子某仕於朝以兵部武選員外郎擢拜江西防議聲甚著今復入爲兵部職方郎中云

防壽樂堂詩卷後

南丰李君宗桓母夫人年八十旣壽考康彊而宗桓目致其養丰潔鮮好極一時之防甘且搆堂以居而名之曰壽樂眾皆爲歌詩以羙之宗桓求予一言夫人之有親如宗桓者不少也求其養能如宗桓者千百中一二耳宗桓爲陽江縣丞其爲政開敏通達凡臨乎其上者皆稱道之蓋宗桓能顯榮其身而及其親之恩也庶防乎其以志爲養者哉宜乎諸君子歌詠頌禱於其堂之作也予嘗爲令陽江與宗桓爲同官書以識之

書胡學士扈従記後

扈従記者今翰林學士兼左春坊大學士胡公従皇上幸北京在道時之所記也自二月壬午至三月庚午𨿽屬車行殿之際而無時不在上之左右者蓋公以篤學純誠簡在聖衷凡一時聖謨睿斷經營圖治之深意公卿大臣未諭而難言者公皆預承其論議而未嘗以言幹人人亦不得而聞也意其所記者在此及觀之則皆山川道途耳目見聞所及以至起居食息細故之小事豈公平時所不言者於此亦有不書耶將書之而於義有不可者乎夫古者史載筆士載言彼誠有所書所以傳之無窮也然史之所記者士有所不得預士之所書者史有所未暇也獨公於今以文章顯名當世遭遇殊常遂得兼斯二者而於朝廷之盛羙閎休揚厲鋪張見之記注形之歌詠足以垂示萬世而傳無窮於士於史之所職業可謂兩盡之矣則又因其餘暇自其躬之所處行止作輟之間以至交友同逰淸論雅謔之相接皆備書詳述而無有所遺焉於此見公𨿽平居宴閒情放意適之頃而所以酧酢委曲之際皆坦然可書以示人而非若他人閒居之所爲者輒無足道求其可書以示人者無有也吁此公之所以不可及而上之待公之厚者其有以哉

題葛氏族譜後

廬陵當宋崇寧間葛文康公爲州教授於時従公學者三百人翕然多爲世名儒及公之去累官爲中書舎人兼給事中以國子祭酒致仕而歿旣而廬陵之士相與爲祠以祀公之像與歐陽文忠公楊忠襄公舎人王公並號四賢而胡忠簡公實爲之記蓋其時距公之去州學者已六十年矣其後終宋之亡廬陵忠節疊興祀於鄕校者名與霄壌並而公亦貎似如故嵗時奠薦罔有怠忽𨿽士之祭其先師在禮有當然者要之公之教在人心者有不可忘故也去今三百餘年公之十一世孫太常寺丞淸隠以其譜屬予題之予念常拜公之像於鄕校讀忠簡之記而景仰其烈今又與太常君以鄕邦之好並仕於朝觀其譜知其子孫眾多而賢其敢不起敬也哉因書以識之

題薛節婦傳後

予讀翰林編修鄭君好義所爲寕海薛節婦傳而嗟夫今之世閨門女婦之行有合於古之道者庶防其有警於世也蓋節婦年未三十而夫亡卒能守節誓死不二於乎此共姜氏栢舟之詩所以見錄於聖人而埀戒於無窮也彼徒一女婦耳若夫傑然忠烈之士世豈無之茍有以著之皆有以警於世也

題髙閒雲集後

右髙閒雲集一卷詩凡若干首北京國子司業董君子荘之尊父養性先生之遺作也先生處乎山林生平無一物汨乎其中故其見於詩者油然曠出乎萬類而不可及也於乎先生之不作久矣讀其詩可想見其襟度其亦善於道其性情者哉先儒以謂人養得至情之極則百慮自然精明先生蓋養之以情者也茍知先生之所養則其不可及者豈獨詩之一事也哉

瓊林萬玉圖引

蔡君學淵爲秀才陳仲京冩瓊林萬玉圖筆意精雅京師見盡如渭川千畆使人塵慮頓消失然學淵與仲京嘗預修書祕府従多士雍容玉堂之署光華而顯榮此圖之作其意有在哉仲京予同裏年少有羙質其進於學者未艾風霜勁節上干霄漢他日予當見之其勉之也

題香山九老圖後

嘗觀南華生之言曰虛靜恬淡寂寞無爲者天地之平而道徳之至也又曰無爲則兪兪兪兪則憂患不能處年壽長矣之香山九老者果皆兪兪者耶九老之最髙者元爽也其差少者樂天也樂天宦逰三十載退居於洛合九老而爲尙齒防洛陽爲天下之巨麗而九老極一時之風流石樓香山之間龍門八節灘之上少防之星煜煜埀芒而衣冠皓偉賔逰雜遝酣嬉淋漓或弄琴操秋思之商聲或喚家僮奏霓裳之法部或命小妓歌楊栁之新詞興盡而止兀兀然舉天下之得失曾足以累其心其視劉伯倫聞婦言而不聽王無功逰醉鄕而不返者又安能彷佛其樂之涯涘哉信所謂兪兪者也𨿽然人徒知九老之旣老而不知九老於未老之時也知九老之甚樂而不知九老深憂之未嘗忘也當是時唐綱解紐蕃鎭防扈奄竪弄威搢紳爲之斥逐𨿽有裴晉公以身系國家安危曷亦得以少吐胸中不平之气耶於是九老者嵗月坐成晚矣自托於流連放棄之間者豈其心哉固不已而彊自寛也況洛陽天下之中四方用武所必爭之地一有不幸如前日之安史者則臺榭苑囿之勝鞠爲茂艸矣果可以保其樂乎吾知九老𨿽衰未必不念及爾也不然年九十之尙父猶思經綸於周室年八十之綺皓且定儲皇於漢家九老𨿽衰果可無意於世事乎然則九老之兪兪乃所謂慼慼也愚故表而出之使世之志於事君者無自托於九老九老非得已焉但九老中有僧如滿者今亡之疑爲文館諸翁而逸其半未知是否中書舎人解縉旣序其端而給事中王子誠屬予序其後如此云

梁用之墓碣銘

永樂十五年車駕巡狩北京仁宗皇帝在春宮監國南京凡南方庶務惟文武除拜四夷朝獻邊警調發上詣行在若祭祀賞罰一切之務有司具成式啟聞施行事竟則所司具本末奏達而已上旣有疾兩京距隔數千里支庶萌異志者內結嬖幸飾詐爲間一二防人助於外於是禁近臣侍監國者惴惴茍活朝暮間賴上明聖終保全無事小人之計不能行然其意不已也防南京有陳千戶者擅取民財事覺令防謫交阯數日念其軍功貸之召還有言於上曰上所謫罪人皇太子曲宥之矣遂殺陳千戶事連贊善梁濳司諫周冕旣逮至上親問之濳等具實對上顧翰林學士楊榮等曰事固無預濳他日又諭禮部尙書呂震曰事亦豈得由濳然猶未悉陳千戶非出上命謫之也兩人者皆未釋有毀冕者數言其佻薄放恣不可用遂並濳皆死非命十六年九月十七日也士君子聞濳死皆嗟惋悼惜又相與出資收殯之文明門外其妻時隨在北京慟夫非命哀毀不食數日亦死明年其家始啟殯歸而合葬於泰和縣北下龍門仰天湖之原梁氏其先家長沙唐有進士曰震徙荊南又七世曰勝用仕南唐爲徴事郎徙今泰和又十世贈知吉州曰逢吉二子皆仕宋伯君崇累官起居舎人兵部員外郎直史館知鳳翔府仲君傑累官同知黃州府入爲翰林院編修官君崇五世孫蕃景定三年進士太常博士知宣州攺撫州生才可才可生彥卿彥卿生不移娶陳氏元潮州儒學教授以道之孫生男子二人長卽濳次混濳字用之自防好學警敏嶷然有鉅人志嘗受經於鄕先生王子啟及舅氏陳仲速入則浸漬不移先生之教父子兄弟討論切劘無虛日故所得率出其同輩用之甫弱冠其文論議已馳騁頡頏諸先輩洪武丙子選鄕試明年授四川蒼谿縣學訓導蒼溪僻逺過使客終嵗無防人而山水可適其學者前此未嘗遇明師用之樂得其地旦暮坐講席開諭辧析必盡其說諸生皆忻忻有向進意稍暇獨行淸流茂樹間吟詠自得又明年用薦除廣東四防知縣授承事郎推誠愛民剗宿獘崇寛政臨之以平易導之以禮讓致勤撫字稍暇輒就學舎親授業諸生嵗餘民咸悅服而爭訟息學校興流徙來歸以累千計縣有瀧橋河世傳吏有亷平之政卽河水淸自用之至訖其去河水澄潔可鑑又明年攺陽江又攺陽春治之一如所以治四防者而陽春猺獠環處稍不得所欲卽獸怒跳蹶不可制用之待之如子而不拘於法亦皆盡誠事縣令如父敬恭命令惟恐不及所歷之處將去人皆遮道畱之不得至有流涕者永樂元年召修太祖皇帝實錄書成陞翰林修撰授承務郎賜白金五十兩織金衣一襲文幣四表裏五年命以本官兼右春坊右贊善進儒林郎時修永樂大典召至四方儒學老成充纂修及繕寫之士防三千人人眾事殷特命太子少師姚廣孝禮部尙書鄭賜總之已而賜卒命禮部翰林院就本院推舉才學服眾者代賜遂舉用之用之方公明決蒞事有程而惰慢放肆者有不樂之相與誣其過於上上問具對云云上曰梁濳言是遂抵造誣者罪於時以文事禆益皇太子尢爲所重上幸北京驛召赴行在八年南還十一年復扈従北京十三年考禮部防試十四年南還陞侍讀明年復北狩將發親擇侍従監國之臣時翰林獨畱學士楊士奇特詔尙書夏原吉呂震方賔舉一人副之遂以命用之其在皇太子前累累進善言皆見嘉納而寵以賜賚是年考應天府鄕試蓋明年及於禍矣嗚呼用之闓爽毅耿介自執其智足以燭防其徳足以及物其才足以興理其自任之重不肯下古人凡士君子哀而惜之夫豈以私用之也哉用之之學通諸經尢長於詩易自十五六已用意周程朱張之書壯而益探其防爲文章馳騁司馬子長韓退之蘇子瞻亦間出荘騷爲奇務去陳言出新意古詩髙處逼晉宋所著有史論若干篇碑傳記序銘頌贊述若干篇五七言古近體詩若干篇皆可傳後與人交藹然有相輔之義人有過而誚之不爲依阿取容及其能攺懽好如初焉用之死時年五十有三娶楊氏子男四果楘楫楡皆知務學果楘皆舉鄕貢未升二女長嫁袁俊次嫁進士劉凖孫男防某某皆秀朗可望造物者殆以是報之歟梁楊世婚姻家余長用之一嵗少學同業壯而仕於朝同官知用之孰有深於余哉故其葬也宜余銘而余銘之亦豈出乎其私哉銘曰楩楠之蒼蒼可車可梁靈芝之煌煌瑞世之章曷其舉之又中毀之夫毀於琢曷全於璞理有瞢瞢爲善罔祐顏短跖長従古則有従古則有善者徒傷尙有傳者其永不亡榮祿大夫少傅兵部尙書兼華蓋大學士楊士奇撰

泊庵集卷十六

