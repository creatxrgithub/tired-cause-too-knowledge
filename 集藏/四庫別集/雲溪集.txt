

欽定四庫全書

集部四

提要

雲溪集十二卷

別集類三【宋】

臣等謹案雲溪集十二卷宋郭印撰印詩數百篇散見永樂大典各韻中皆題曰雲溪集而宋史藝文志及諸家書目均未著錄惟厲鶚輯宋史紀事載印爲成都人政和中進士而亦不詳其官爵所錄詩僅二首一從全蜀藝文志摘出爲遊大隋山詩一從四川總志摘出則卽集中遊下巖寺詩是也今按集中有雲溪雜詠小序自題亦樂居士且稱性嗜水竹經營二十載始得一畝之園云云則雲溪乃其別墅之名又有過銅梁縣詩云攝職臨玆邑於今五十年又仁壽縣山齋詩云隨牒幾推遷銅章領巖邑又次韻宋南伯云衰遲來作邑勞苦劇萬狀則嘗累任縣令晚始退居又贈劉元圭詩今年歲八十之語則其齒亦躋上壽觀所作養生歌及讀易詩蓋有得於導引之術者其交遊最宻爲曽慥計有功等皆一時博雅之士則印亦勝流矣特以集久不傳故錄宋詩者遂罕能稱述耳今據永樂大典所載分體編輯釐爲十二卷其詩才地稍弱未能自出機杼而淸詞雋語瓣香實在眉山以視宋末嘈雜之音固爲猶有典刑矣乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

雲溪集卷一

宋郭印撰四言詩

和仲長統詩二首

造化一機乾坤一殻死生虫臂勝負蝸角逹人於道混混殊俗瞽非防明刖非卞足賊生戶牖禍徵帷幄聚蟻貪羶飛蛾赴燭彈雀以珠抵鵲以玉喪精失靈皆由多欲命也天齊愚夫自促

致虛守靜其術至寡有相皆虛無物不可包藏寥廓該攝細出入隱顯妙用由我九天匪髙九地匪下駕鶴周遊魚魚雅雅焚蕩三彭性空眞火大道甚夷學孝僻左發車推轅捨舟揺柂五金八石殘生鑪冶

五言古詩

蜀州試闈豋樓西山巍然可愛因用試舉子股肱蕭曹詩肱字韻賦詩一篇呈同捨

棘闈倦覊束何異韝上鷹突兀有髙樓寸目堪逺凝雨殘空正霽暑盡秋初澄西山橫一天奇峯矗層層素約念樵子煙霞同曲肱口腹在塵土擺脫良未能嵩岱久隔絕氛霾尙薫烝惟有岷峨秀宇宙誇崚嶒或悵碧雲合或瞻紅日升危欄朝暮意拉君時一登

類試院考校九月十日塔之八級中現寶光楊齊伯有詩記其事亦賦一首

崢嶸大千界等是菩提鄕昆虫曁艸木各放無邊光而況佛之覺靈明亙十方化身三昧火骨節金彌剛累累燦五色珠璣斗斛量寶傳百世後伽藍深祕藏錦官岌浮圖直上干穹蒼中有堅固子示現尢非常朝來八級內明燈忽煌煌胥走驚詫觀者卽堵墻初疑伏螢過顯沒何微茫繼如兩星出左右爭飛揚是時霽霧斂若木升太陽儻非照耀成不知果何祥西南一都防廣開選士塲定應得奇才歸美報君王

臨都試院考校已畢諸公尙恨遺才勉作數語釋其意

平時參與商會遇何由緣相從棘闈中再見月之歡然臭味合言笑浩無邊論事快今古談貫天淵白袍閱多士燈窗極精研所得乃溢數無路能周旋躊躇不忍捨在野恐遺賢我時職監視日食亦千錢一言爲訂正少逭饕餮愆譬如滿盤珠差擇先光圓又如采美玉疵瑕終棄捐玆事旣不免吾心白日懸羣公人中傑行簉蓬瀛仙願開取士額條畫奏上前

迓帥夜渡廣漢

負弩迎使車暮塗頗忽迫篝火滅還明羸駑費鞭防行行漢江漘月照沙水白登舟越驚濤未濟忽欹側可憐爲升斗性命鴻毛擲人生誰貴賤同是蘧廬客敢輕千戶侯願丐五畝宅歸共老農遊飲酣歌帝澤

早行界上迓何使者

天星半牢落月窗光冏冏僮婢寐正酣四鄰雞犬靜而我獨何之倒衣不及整呵鞭驅蹇驢霜風破裘領旣無王事惇又匪奉朝請窮年憊將迎功業羞明鏡相如徒四壁季子無二頃何時滌塵纓農畝迹甘屏

上李西美制置

諦觀天地間物物無非易有情洎無情與我固眞一伏羲未仰俯卦象已先畫乾坤易之門神機盡開辟周文魯仲尼傳授何太密古今元共處心心印空寂展編韋三絕門人豈語詰曽髙本愚魯超然入於室子思中庸篇孟軻仁義術於易初不言此道皎如日寥落餘千載學者空陳迹條葉競尋采幾人擷其實盤根有仙李靈芽一枝出衣鉢自家傳獨智探聖域契玆三聖書羮墻面相覿雅懷親炙願進退終局蹐逹人具大觀胸次吞溟渤斐章露肝膽猶愧多言失儻許接談平生事已畢

送韓美成都大赴防帥

公來雪山重公去雪山輕少陵有是語申言餞公行公初來蜀時豺狼浩縱橫剪除二三軰百獸弭耳驚坐令坤維地眾醉稍稍醒仁風被動植徳澤覃幽明咸云眞使者有眼未曽經今將防子去方面倚長城𨿽分閫外憂三川難爲情岷山黯無色錦水咽無聲政恐狐貍出依然擾吾民鄙夫爲之言汝曹且靜聽我公非常人夷夏知威名平生活國心須臾不少寧天欲靖乾坤平步公與卿大攄康濟學引手援生靈

送韓美成帥荊南

何國不生士汝潁獨多奇公於軰行中玉潔了無玼少年遊宦塲英譽蔚四馳郎宿爭璀璨使星勝光輝去惡如去艸根本須芟夷就義若就渴事難必勇爲姦吏戢猛虎良民撫嬰兒髦節已歷試人訝鋒車遲遺愛猶在益去思今滿防行行逺荊州迆邐近丹墀深嗟鷁首東孤猿失攀依愁看巫峽內江山气慘淒但同此邦民日日誦淸徽它年黃閣下簪屨或收遺

送種守

羣峯逶迆來落處如鼎峙眞仙鑿鹽穴下引滄溟水英气鐘人物衣冠何濟濟古來陵陽守賢哲多臥理公分一歳符治譽歘然起鈴齋淸畫閒山色入簾幾璽書換金淵要踵前兄美跨鼇煙雲愁十日雨不止聞昔乃祖風勲業照國史尺箠鞭羌夷奇謀付孫子靑雲且遇合未信朱輪柅行觀舊物歸一洗中原恥

送路守

道衰世彌隘俗薄人易驕一爲居所移盛气幹雲霄官曹出已下俯視如僬僥崇卑兩懸絕相望天壤遼猗歟路漢州冠纓早彯彯亨衢快著鞭壯歳亟乘軺耘耡矜色盡茂徳日以昭朅來西南守防防自公朝侯館賔客富平湖水竹饒退食未爲樂鸞輿萬里遙赤子拊吾民良朋遇吾僚薫然四時春艸木無枯焦明朝馬首西秋風更蕭條當寧方急賢三旌副旁招

詩別杜安行赴合州守

雁水分擕後懸懸二十秋世路少靑眼人生易白頭況復遭亂離長懷家國憂是中欲傾倒一面終無由君從萬里歸訪我三日畱寒燈話平生尊酒相勸酬喜極感今昔然涕將流君行駕朱轓我亦稻粱謀努力盡此道全身早歸休林泉遵素約杖屨發淸遊庶幾踐前言母俾猿鶴羞

送董守

房相風流逺寥寥四百年西湖有陳迹水竹尙蒼然公來刺是邦魚鳥亦安全官閒得放曠樂事踵前賢亭臺一增飾艸木發夭妍期秋風來歳月驚翩翩長橋淡孤月老樹含愁煙賴有龎眉叟送行賫百錢

送陳守

惟昔號能吏在公勤嚴明挾玆來共理敎化日流行堂堂陳漢州所至樹風聲四美出天性早擅循良名平心衡稱物敏手刀發硎姦黠膽欲破隱伏無遁形千里歸鎭靜人神各安寧愛物及魚鳥游泳全其生輿言誦嘉政不待三年成房湖天下絕好景無陰晴退食來徜徉風月攪詩情修竹如君直流水如君淸豈無宴賞心對此樂事並國步正艱險天驕尙縱橫惜哉廊廟器乃爾屈專城期忽忽來歳月令人驚車轍不容臥去意一何輕金陵一水通當寧思豪英況最郡守課由來入公卿君才森武庫可當十萬兵行矣佐中興力扶天柱傾

送雷公逹觀赴召

我觀靖康初塵氛防帝闕君臣失上著社稷幾危絕君時沈布衣抗防何悲切言聽豺狼誅狐貍肝膽裂鐵騎稍稍去佞諛歸一轍小臣更不容排擯爭媒蘗後來禍何如欲語气先噎七年坐閉廢口舌宜鉗結技癢不復禁囊封仍論列朝廷果召還愛士如饑渇魏闕心久馳行色安可遏江山阻且長忠信自平逹露肘見天子首薦經綸說邦榮身亦榮無愧古明哲

送諭廸孺赴召

志士居環堵常懷天下憂而況立王朝爲國當逺謀中原亂戎馬騷擾十三秋宮闕翳艸莽井邑成墟丘先生身補外興言淚長流滿腹貯經綸寸絲殊未抽篇章泄幽憤山云爲之愁遂令寰海間望治空悠悠詔防忽旁招喜气扶仙舟風濤照孤忠軒陛需嘉猷屈指在廷彥如公實罕儔片言儻遇合男兒志願酬方今艱難際皇祚若綴斿百蠧盡掃除羣黎自歌謳古來柔逺人莫先政事修要當效甫申豈但爲枚鄒髙堂有甲兵千里歸坐籌贊成中興功踵迹商與周

送吳蜀州還朝

逹官眎貧賤遼絕間天壤門墻奧莫窺鼎茵恣居享令行雷風前气吐虹霓上陋彼衡門流揮斥同艸莽堂堂吳蜀州浩气深涵養毫端掃千軍胸次包萬象驕色盡耘耡儒林植標榜自憐防下焦亦值知音賞方當出肺肝晨夕趨函丈金闕佇公歸無由挽輪鞅拭目上巖廊獻納攄忠讜网羅寒畯姿直道光吾黨

送計敏夫赴闕

衣冠半知識喜君天下士奧學滄溟深髙談風雨駛胸中富經綸憂國心屢痞誓言排閶闔開口獻天子時絀道不伸倦懷歸故里盤礡曽幾時九天飛詔防春風飽徵防一葦吳江水見晚上應嗟使華聊復爾丞相君之甥風流酷相似彤陛看摩肩笑談銷敵壘君家有世臣名實耀國史奇謀付子孫鞭笞余馬箠行增前徳光更雪中朝恥事成豈因人碌碌焉能比我昔綴僚末髙山日仰止窮逹兩懸殊星辰視泥滓平生白眼多君獨掛牙齒更須假扶搖南溟將一徙

送朱仲逺樊唐老趨闕奉大對

充城環髠山南嶺獨秀郁何以獲佳稱上有朱鳯集三載爭一嗚朝陽整云翮今年二妙飛好語哄邦邑爲言皆老蒼文采勝疇昔其一出上黨其一出沛國同聲相呼和深可調六律長風送天衢萬里才一擊邕邕中簫韶虞廷誰可匹四顧啁啾羣俛首不能息

送張安國赴天彭司錄

騏驥服鹽車埀頭困長道蒼鷹在韝縶側耳思秋艸憶昔初見公衮衮一傾倒平生仰止意相逢恨不早淸輝粲景星巨浸屹孤島徐榻未易解膺門但頻掃公才天河傾顧我乃潢潦篠簜何足云所貴防稽笴魚泳鳥雲飛气合無不可歳月忽荏苒何言賦離抱彭城不百里摻袂空懊惱糾郡因多暇時政亦叢脞猾吏虎插翼疲民葉振槁邦侯待禆益幕客要摽表咄嗟贊畫諾談笑辦紛擾江山頗足娯杯酒興不小搘笻恣淸遊蠟屐縱幽討雲煙入髙躅詩句出余巧升沈置勿問道義端可飽眼前多少年難致淄川老儻令班中朝功業信不少賤生宿所期志願慙未果因公激壯懷緑髮豈能葆還應最課績歸步直靑

送友人赴省

仲冬陰气積嚴霜凍郊坰居人猶念寒子有萬里行此行勿云逺去路靑雲平驊驑無蹇步鴻鵠有修翎聖明圖治切仄席用儒生曈曨九門辟紛袍集王庭吾子富春秋詞學浩縱橫一吐經濟防唾手拾科名秋風歸故里錦衣爲親榮眤眤重離去莫學兒女情

和宋文淵送仲明舉西歸三首

丈夫志萬里耿耿抱長慮靑雲卻倦飛功業何由樹廟堂有先逹體國心焦勞歸來掩關臥茅檐日色髙馬蹄厭長道詎忍別帝京夢想子規啼花落故園春山驛暗孤燈江城歇滯雨悠悠秦蜀間慨然念今古朔風吹別袂艸色冷萋萋憑髙望佳人天逺浮雲低恍然從之遊神魂坐飛越何當淸夜語分此半牀月

何耕道還卭南贈詩爲別

古人不復見俗學尙穿鑿時花亦可觀潢潦終易涸暮年識吾子志與流輩各入道窮根源髙情轉寥廓詩章富波瀾議論生鋒鍔胡爲困窮途計拙客古雒出門春艸芳西風漸搖落我時喜過從妙語資發藥人情變炎涼白首忽難托悵望鶴鳴云羈懷每作惡告別何依依交遊義不薄行矣覲親闈菽水端可樂

送齊侍者南遊

癡癡行腳師要覓南方禪不知未舉足罪過已彌天三千大千界當處本湛然若作如是解猶嫌墮一邊子今腰包去愼勿求眞詮眞詮不可得往往成風顚芒鞋縱所之江山發淸妍得住且卽住飯了曲肱眠

贈明師

四民不相奪事業勤且專所適旣多歧乃爲異物遷初心轉錯亂故步成跰一縱不可收有如解纜船而況佛之徒辭家童其顚耕杼兩不知蕭條香火緣胡爲反自棄捨已蕓人田筆墨殘畫永詞章奪春妍持此謁豪貴往往求知憐大事殊未明口張鼻撩天不見湯休軰才名舉世傳形化心亦爾抱病歸黃泉汝質本渾金未逢妙手鐫好名一以誤沈溺在詩篇毫釐失千里萍梗空十年吾言𨿽屢苦掉首終弗然邇來心孔開舊學都棄捐靑山決棲隱求師覓安禪聞之喜且疑此志諒能堅行矣無所贈短章當緡錢

諸公以嵩師破戒作詩嘲詠因次韻解之

老嵩悟塵緣洪鑪一防雪飛行三界外宴坐常兀兀有如出籠鳥豈比縮頸鼈萬象一詩本章句眞屑世人不識渠小智互分別豈知日用處黙語無殊轍春雷未出地艸木含凍結大聲歘然來蟄龍起修骨神功無定在作止才一瞥以詩來議師所見何纎末想當聞此言揮麈笑且咄惜哉二三子微漚更出沒眼翳揮未掃幻化何從滅月體元自空三三認盈缺長篇陋摛錦敏思遲擊鉢秪向語邊尋那解黙時說

欽定四庫全書

雲溪集卷二

宋郭印撰五言古詩

和何耕道別字韻詩

失身落宦网十載溪山別麋鹿念故棲舉目但愁絕偶來招提遊幽亭坐深樾美人抗髙論亹亹非涉獵忽焉到佳處目擊了無說世患苦磨人吾肱已三折從玆數訪君臨流弄明月

和淵明韻贈耕道

遊從無俗調我軰鐘此情髙談傲羲黃豈復念功名嗟哉誇奪子役役勞其生得失動中懷寵辱多自驚形化心亦爾闔棺竟無成

再和

學道無所得但忘物我情顏彭竟何在壽夭皆空名有酒且斟酌同心惟友生江亭縱言笑鳥來語不驚昭琴元未鼓誰復問虧成

和楊齊伯韻

邪師挾幻術念念皆狂圖化出一切象形容乃甚都佛光亦幻成非有與非無煙霞異明晦寥廓元太虛離婁塞其目象罔得珠脫能如是解安用空睢旴宇定天光發豈關七尺軀癡兒生謗語往往墮眉須乃知西方聖勇猛眞丈夫聖人與人同此道誰不如歸來但宴坐反照自有餘

和樊直夫兼簡允南

士而志於道誰云不自量山海𨿽崇深行者尙梯航況復我固有本根先混茫然一微塵猶足鑄虞唐隨遇得眞樂何適非道場回首觀世間汩沒誠可傷余豈不知耶駑馬戀豆糠春林聽鳴鳥秋壁聞啼螿是心如死灰妄念不復猖持此欲求交滿目都倀倀邇來得吾人宿願欣已償文字果超詣聖門早升堂視彼俗學流一一癡與狂所爲雜覇下未可語皇王與君期戮力起廢鍼其肓相將入山中采薇以爲糧

再用前韻

少年讀書時人謂未可量及乎泛官海栗栗乘危航帆開風不順四望何渺茫爲郎首已白安能笑馮唐緬觀乾坤大分明一戰塲何異兩虎鬭大小終死傷所嗟在誅求防米不止糠窮甿愁嘆聲深秋聴蛩螿皇穹未悔禍尙縱兵戈猖遂令四海人冥行日倀倀得非宿世業今生來共償否極泰自至君臣嚴陛堂肯爲阮籍醉忍效接輿狂似聞申甫生天遣佐宣王一展活國手疾危救在肓庶幾富斯民家家有餘糧

和於子儀觀見贈二十韻

壯嵗悟修性磨礲謝圭角墮身塵网中意气翔寥廓動遭白眼觀罕識黃金諾聖賢皆吾心所讀眞糟粕妙處誰與語此道今蕭索西施及嫫母本身非美惡掩關學宴坐浩气合沖漠身世鴻毛輕利名蟬翼薄兀兀寡知音頭童齒將豁向未得良友杯酒屢同酌見我輙傾倒淸音聴明鐸馬隊驤天驥雞羣昻野鶴新詩續風騷久矣無此作詞鋒敏而鋭百獻敢一酢願君偃戈矛使我堅城郭中虛道自來大信本不約養玆百鏈金刼火難銷鑠心法兩俱忘無解亦無縛參乎一以貫回也不攺樂富貴何足云侯門空赭堊

少虛用前韻見貽仍答二首

別君嵗月多萬事皆非昔天昏慘暮云愁緒繁堪織豈期成東鄰日造芝蘭室吟哦戒騷奴揮灑驚墨客猶嫌小伎耳宴坐學欺魄人間倐流電悟此眞良防堂堂少林老我豈得其骨君來叩兩端一笑非言黙超然反其眞遊子歸故宅機儻未領對面千山隔象罔亦何心珠還赤水北聖賢勿云逺謦咳常在側

倦遊思林泉歸夢空昔昔田無二頃良何以充耕織古來貴公子气熖燻王室家饒數百僮門走三千客志滿釁日生坐使天奪魄我今安下僚幸進無奇防空懷愛主心但欠封侯骨躍金恐不祥守道甘沈黙岷山髙峨峨其下可卜宅地靈云物秀似與塵凡隔誅茅存晚計好在西巖北每逢風雨夜念此空反側

當可有詩索和章次韻答之

日斜弄孤桐妙趣寄無弦暮天四埀幕溪山當華筵碧玉湛新醪招集飲中仙云車夜未散短燭蟠靑煙合坐皆豪俊風流踵前賢佳客吾豈敢追陪幸自天人材未易得終夜喜不眠殊特見騷雅武庫森戈鋋未能當筆陣敢發一矢先來意何以報慙無錦叚鮮

次韻劉中逺見貽之什

中原殺气昏魚鳥巢穴攺城池失金湯郡邑更守宰鸞旗狩吳越朔騎滿淮海維蜀限山川無人識鍪鎧五年愧端居萬里思行在官曹敢屍素職事甘煩猥儻得容棲遲奚暇擇爽塏陋巷飽簞瓢鄰墻挹蘭茝新詩出淸奇髙論吐雄邁談諧不知倦气充無是餒借君風飄颻祛我云靉叇相期樹勲名戮力熙帝載

次韻宋南伯見貽之什

衰遲來作邑勞苦劇萬狀朝朝趂衙參斂版趨踉蹡病驥耳雙埀蘭筋困銜鞅饑鷹長附人六翮空韝上緬思陶彭澤解綬一何壯歸去事田園林木施幃帳鄰曲喜過從時節爭餽餉髙山與流水無日不尋訪況逢桃李春協气郊原盎或攜古笻行或放孤舟漾我欲追其蹤卜築依淸曠三徑落松花四墻圍竹筤縛橋架斜川鑿戶延層嶂長笛月下吹逸響從風颺興來擕野老爛醉傾村釀便足了一生折腰寧肯彊十年計未遂口腹成魔障蹉跎鏡中秋白髮不相放新交得山濤磊落多識量志趣儻能同斯文未淪防

次莫少虛韻

富貴等勞生不如行樂耳遑遑觀一世榮辱隨僨起幽尋苦無暇佳處誰屈指春歸呼我遊邂逅佳公子莫侯江南秀幽香發蕙茝新詩更淸激防防寒流駛錦屏有蒲郎冰壺淸徹底便腹久空洞了不見嗔喜嵗晚得二友追隨當行李五湖三江寛亦不遺洲沚偶來泛扁舟朱墨推案几徜徉一水間便欲寄殘齒追觀少年心寂寞已灰死窮通豈無命流坎聽行止岷山行築室計決吾往矣鬥酒相往還素約自今始

次蒲大受撿覆韻

身親掃除役敝袍染塵泥靑雲一何髙天險不可躋西風吹秋來艸木含淒淒韝鷹屢飛掣櫪馬空鳴嘶丈夫兩鬢斑籍未通金閨不如買田園荷鍤理蔬畦嵗月無停軌歸計亦已稽年來稍聞道所學忘筌蹄

次韻彥正兄見寄

轉食柅東州安閒遂忘歸蘭齋寒燈話忽作一年違江流鯉魚逺但見鴻雁飛緘封一再啟字字蠅頭微書詞與詩意髣髴聆音徽君如初生月浮雲翳其輝淸光畢竟滿安用長噓欷勉哉辧此心正直神所依

次何耕道韻

壯嵗已倦遊況今老大時素交久離索勞思何可支夫子晚識面迥非塵中姿髙言風凜凜直气山巍巍欲登公卿門進退尙狐疑飄然至是邦爲言某在斯相見無別事淸談白日移時時矜小技挽我賦新詩自憐憔悴態容徳愧姜姬辱贈何以報恨無瓊琚辭

次楊拱辰韻兼簡馮可當劉韶美

窮居罕人事來往斷交親粗安鷦鷯居靡求尺蠖伸坐看柴門外日飛車馬塵誰能學桔橰俯仰更隨人況今世道喪風俗已澆淳爲民非野鹿作吏無古循太倉五斗粟食之愧髙旻故人善處我儒官飽常珍風月卽儕侶詩書乃比鄰隤然一室中浩气橫八垠劉郎晚相遇放曠如逐臣素心日傾倒吟嘯樂天眞粃糠嵇阮軰自號葛天民馬曹似是耳寧畏官長嗔墨池子楊子風流吾裏仁偶來官一邦眉端喜津津抵掌論進修徳業須競辰有時相就飲幕天地爲茵馮君十年別龍鵠迹久陳邂逅果山底一見兩腳踆初來梅蕚吐欲去柳眉顰平生知識多斯人罕其倫我今亦西矣笻竹訪峨岷憑誰與之俱足跣頭不巾劉郎歸旣趣楊子任方新從玆遂分手三秋敵昏晨所期各精鏈加飡戒五辛他時共相見兩頰桃花春

和元汝功元日感懷

少時喜節物常恨春來遲而今新年至懷抱不勝悲兒童薦椒酒未飲增長欷陜洛果何罪半世戎馬嘶坐令冠蓋流星散鳥擇棲回頭望鄕國淚雨秋淒淒我公關中豪志气靑雲齊誓當剪豺狼不復問狐貍夫何丘壑間從事酒與詩煙塵要一掃櫜弓臥鼓鞞天下維泰山置器安不危廓廓大丈夫功勲千載奇

正月初八日同莫少虛蒲大受王園泛舟各賦二首

春江晚多思拂面風稜稜舟行明鏡中天水同一澄滄波濯新柳喬松上寒藤風梅雪飄徑兩麥靑平陵文魴自潛躍好鳥相喚譍倥傯日少暇因循來未曽淸遊鄙謝傅豪气壓陳登豈惟得佳士亦復同髙僧幽情各披冩醉語或侵淩偶玆愜懷抱蕭然遺愛憎曠野暝煙合長林初月升回舟興未已孤塔耿疏燈

名園春信來冷眼思一窺吏文巧束縛頴脫廼不覊興發勇欲往壯士先登埤但得一樽樂豈論官職卑況玆橫淸流適然副心期梅梢出翠竹照水兩猗猗野航轉澄碧小雨斜風吹平生江海懷是日慰渇饑村迥孤煙處林深幽鳥時端疑是吳越夢到身亦隨同遊客靡惡喜气回朝曦醉倒不自惜一葉忌傾欹新詩許共賦未唱心力疲歸來已陳迹物理觀盛衰

和蒲大受王園泛舟用文老韻

邑西屋連雲中有水竹居和風縱輕楫尙憶故年初川光宛明媚況乘春雨餘臨波一以照颯颯鬢毛疏江邊春色動水面縠文生陽和先著力岸柳搖金晶艸木有欣意人心隨物情日暮不知返逍遙興彌淸古木臥偃蹇修篁立蔥靑春風無迹林鳥報先聲篙師任沿溯潭紋亂虛明佳人更吟詠洗我塵慮淸平生喜閒曠夢想祗山林曲江理煙艇魚鳥皆知音晴天亂鳬鶩相呼時一沈油然淵中鱗潛伏恐不深晚風江色佳水碧煙冥冥聊持一壺酒落日相與傾浮榮何預人於焉樂此生往來信扁舟恍若空中行

感春

百花感陽和次第變枯槁寒梅秀臘前紅葉媚春杪無端造化兒戱劇何小小迎春復送春堪笑枝間鳥我以虛靜觀一室乾坤悄平生誦聖言聞道亦頗早了玆色相空寧復問先後冥心大化俱左肘從生柳

中秋月

蕭蕭灝气淸風露秋將半今夕更無雲銀盤轉霄漢鳥語茂林驚樹影空庭亂常時豈不佳作意人瞻翫我欲上廣寒瑤瓊躡飛觀騎鯨諒不能永夜空慨嘆歸來卻燕坐神光自輝煥始知方寸間桂闕元非逺

中秋馬溪山中望月

佳月四時有古來重中秋今夕萬里懷共作陰霾憂我宿招提境山空夜更幽玆念亦未掃天際屢回頭冰輪湧碧空宇宙寒颼颼淸輝聊一吸洗盡肝膽愁山中魑魅窟驚竄無所投自言天眼明此地非我畱緬思區域內醜怪繁匹儔不知大圓影能盡驅除不仰首祝天公勿遣纎云浮縱此白玉盤年年照九州

中秋月試院中作呈莫少虛

月色本無別殊觀空世情今宵云四卷冰蟾照寰瀛無端坐文闈兀若翳防睛窺牗偶一見始驗陰陽並孤光何自來遡日以爲明三五魄旣絕輪郭自充盈循環到今夕逢金气轉淸乃知造物意微妙不可名伊余稟賦初二曜同流行呼吸卽寒暑乾坤屹崢嶸隋珠彈髙鳥惜哉輕此生恨無騰化術返老成童嬰要須驗羲易觀象研其精聖處儻心悟超然合混成

次韻莫少虛中秋月

纎阿駕秋空雲散無一髮長廊步淸影露頂腳不韤緬懷同心人尺咫限胡越豈殊南郭老連墻不通謁我憂今夕去難得如此月佇立耿不寐精誠通恍惚莫兄新詩來夜光映深樾頗驚筆力壯滔滔漲溟渤喜極屢索酒引滿非人罰醉歌還起舞恍若換凡骨何當乘飛雲舉手探蟾窟一吸徑寸光盡解平生暍飄飄曵霞裾出入黃金闕陋哉揖爽气空拄西山笏

再用前韻

我生埀四十兩鬢抽素髮聲色不掛眼豈羨淩波韤惟有學道心了不見超越何由插羽翰往造金門謁反觀金水性端似天邊月本從無中來一物肇恍惚玉兔吐寒光琪樹遙淸樾亭亭照八紘圓影射滄渤斯言世豈聞輕泄恐天罰吁嗟誇毗子自分無仙骨狥財析秋毫嗜酒醉深窟一迷不復返長病如中暍空存牝門金樞已摧闕猶爲兒女計白首戀簪笏

少虛以中秋有月預作詩亦次韻矣而月不爲出因成數語以解前篇

玆辰陰雨霽佳月望云端徹燈不掩戶佇對淸輝寒嫦娥豈誤人出入由天關天應怕鐫鑱故將好景慳坐久成嘆息邂逅一何艱收視照肝肺中有白玉盤光明無與比通昔夢魂安君今先悟此一笑定忘言𨿽云形影隔是心常往還前詩非遊戱勿作綺語觀

再用前韻以謝諸公見答之什

三賢富文詞獻笑發其端瓦礫換瓊瑤光照窗幾寒熒煌句中眼眞透祖師關孺子或可敎傾倒無用慳嗟余腹空虛思苦言亦艱豈如新詩章字字珠走槃同門法禁嚴欲往心未安跬步乃千里髣髴聞笑言憑誰冩胸臆錦囊去復還步海吾豈憚波瀾時一觀

九日詩

去年今日好在家作重陽佳菊嗅金蘂濁酒篘瓊漿婦子相提擕江臯步晚涼頗思一逺眺平原欠崇岡今年九日惡踆踆走路傍卽無新釀白豈有半開黃老婦與弱子千里遙相望登臨眼𨿽飽四顧斷人腸自憐如浮雲天風久飄揚世間功名夢一枕猶未償而此蒲柳年糊口落四方五斗計何拙饑烏謀稻粱況復事塵土險艱皆備嘗家有二頃田可耕亦可桑賦租願少鐫翩然歸故鄕

九日同諸友遊丰樂院翠圍亭檻前竹樹蓊蔽命僧剪除靑山宛然復出遂以開林出逺山爲題探韻印得林字

築亭邀靑山眷此幽意深十年廢掃除木拱竹成林客來眼生翳不惜斤斧尋丁丁度餘響幾席延嵚崟一掌開平川防鬟出髙岑初疑白日晦坐頃失繁陰虛壁蕩晴影耿耿明衣襟是時菊花節悠然副登臨殘霞映夕酌幽籟隨淸吟人情異晨夕山色無古今世間諸法空通塞本由心勉揮金寶劍勿使茅葦侵

九月二十日率趙彥和王平叔劉誼夫遊棲巖寺彥和有詩次其韻

少時苦愛山藜杖春復秋峯巒如佳人一顧銷百憂野性不受覊思與麋鹿遊失腳名宦場冠纓絡人頭州家費經營心輪日萬周遇陰求少息此身等蜉蝣頗聞西山佳往作半日畱小徑開宇宙髣髴防神州萬象幾席間雲煙渺沈浮同來三益友淸逸詩家流相期老巖穴委質巢與由吾廬有雲溪拂袂行歸休

欽定四庫全書

雲溪集卷三

宋郭印撰五言古詩

朝日

雞號出郊坰殘月猶未沒東方迆邐明林表上初日團圓狀車蓋光射半天赤我時決兩眥喜極還嘆息邇來天令乖宇宙秋霖積陰霾翳扶桑不放翔陽逸行者厭泥塗耕者憂稼穡官卑何所爲坐眎空戚戚金烏忽飛曉光曜宛如昔湏臾一鏡升煙霧眇無迹八紘頓淸明萬象趨烜赫人情絕愁嘆熙熙徧阡陌無端南山云尙恐復蒸欝安得大力士長挽羲和出

晚晴

朝來寒露重旭日慶新晴長空煙靄淨遙岑錦繡明野競農夫獲路多遊子行嵗事竟如何且欲供粢盛矧彼闗外戍仰哺十萬兵糧運儻不絕因緣活此生吾家有瘠田努力事躬耕寧辭畎畝勞毎作風雨驚心期了租賦敢望倉箱盈耋齡無多日妄意觀太平

馮當可以日暮碧雲合佳人殊未來效建除體作詩招勝之且索同賦因用其韻

日色久無光霖霪更彌旬暮空出華月秋气生精神碧天湛如水山川供奇珍云韶髣髴奏嗈嗈鴻鴈賓合歡亦有酒寫景招四鄰佳篇一諷誦逸气淩蒼旻人龍憶許子枉駕定何辰殊方思會面語笑情益親未聞環佩音懷想空谷人來成六溪逸气合同天倫

恭南酷熱

陰陽有定數天地無全功偏雨或偏暘消息豈難窮今夏孟仲雨季月暑隆隆赫曦不停軌火雲日燔空晨興迨晚暮危坐沸鼎中一夕四五起倦鳥思逃籠扇手腕幾脫所招皆溫風年來復何罪遭此鑪炭烘迅雷空殷殷微雨秪蒙蒙燋燃到艸木禾稻憂不丰頗聞炎瘴地威勢增祝融又聞大熱獄食飲渾洋銅法法惟心造報應萬不同吾家有雲溪竹間二水通入門爽毛骨淸絕廣寒宮插羽欲飛去免爲旱魃攻

和元汝功晚涼城上

潛鱗思縱壑倦羽欲歸林平生山水興過眼必登臨況復西風來天云布層陰殘暑退十捨新涼直萬金寒光流素魄逺碧露危岑髙士感時節忘言發幽琴子期不可作天地知吾心林木爲之振人間無此音詩成寄孤客淸飇一披襟會當逢好景藜杖去相尋

久雨

乾坤冷气積無日不陰雨涔涔晝連宵檐聲暗砧杵田間愁老農道上泣行旅首尾四周旬泥深污后土有時暫止息無柰云仍聚晴陽出復沒明滅見林莽萬事姑置之所傷在秋稌何歲無凶荒中原尙豺虎軍食竟不充饋餉尢艱苦稽首望羲和披陰照寰防

亦樂堂

君子素位行窮通等寒暑漠然隨所寄廊廟卽環堵姬孔彼何人名徳照今古若以優劣觀此論吾不與鄙夫晚聞道行藏心自許白髮尙婆娑靑衫久藍縷雞鳴意在晨寧復問風雨樂天夫何憂貴賤同歸土

自堂詩爲張億作

大道絕羣倫古今無匹配張子渉其源超然意防會宴坐一堂空乾坤皆破碎八荒自神遊萬法非我對眼前欝崢嶸毫髮了無礙揭名諒眞實舉首誰領解咄哉愚癡兒矜已妄尊大一念思遺物胸次先憒憒不見南榮趣偕來還幾軰顚倒欲何之卻走山愈背吾今識子綦獨立形骸外寂寥千載餘光采炯如在

李文山書堂

蓄書不能讀人以書簏方譬如守錢奴萬鏹空靳藏讀書不能行虎皮質犬羊詩禮假髮冡髙言誣黃唐我觀古聖賢道學甘膏粱文字初未廣遊心自得場後人富典籍洛誦日洋洋唇腐無所歸白首徒悲傷普慈羣圃勝中間敞華堂本非挾冊地賓筵羅豆觴揭名意安在詩板借輝光斵輪如可作試與一平章

橫翠堂成與諸公落之防貺佳篇不敢當也謾作數語以紀其實

何處無奇觀隠顯隨所遇事有幸不幸邂逅元非素招提枕山趾出郭才數步髙亭齊浮雲杖防邀我屢西廂偶徘徊屋敝驚頹僕穴壁試一窺似覺萬景聚同來老先生錯愕喜相顧明朝便鳩工棟宇更尋度華堂不日成雜沓千山赴落日下層巓寒煙籠逺樹榦坤發祕藏物象爭呈露爛賞良未能艸略杯盤具羣公意盡歡韻語各吟賦和气回陽春篇篇奏韶濩堂以橫翠名誇詫盈道路人材何異此用捨得其趣渭濱一釣夫起爲周室輔皇皇魯眞儒終以不合去聖道奚加損山亦無新故廢興適然耳萬事成感悟

艸堂

艸堂何處覓云黯浣花溪棟宇已非昨松竹尙依依荒坡臥頹日寒浪搖淸颸萬象不禁寫吟哦想當時我公本天人造化生肝脾道大世不容逺迹西南維波濤湧筆端孤憤寄新詩詩中盡經濟秋毫未設施後人不知公但賞瓊琚詞文章一小技於道信爲卑

山齋

我本丘壑姿脫巾爲謀食隨牒幾推遷銅章領巖邑初期竊餘閒焚香弄書冊文法何苦多日力不暇給訟紙秋葉翻使符星火急自憐拙追科難復濟繁劇秋毫殊未試直道聊拭白眼已紛紛丹心猶汲汲要令四萬家實恵防塵及怒罵奚足云此意天應識西齋靚且深於焉少遊息幽獨誰相對古壁蒼崖立髙人喜過從論揮八極世情一笑休欲語不如黙

仁壽縣治新開小軒以琴中趣名之用趣字韻賦之

淵明識琴心徽弦總不具興發時撫弄悠然得眞趣杳然太古音充滿一切處吾今琴亦亡至樂隨所寓調此方寸微物物盡和豫一奏萬化熙再奏九功敍大聲越宮商俗耳恐難諭單父不下堂陽春被黎庶

次韻蒲大受琴中趣二首

二器入範圍物物皆吾琴外響蘊眞寂中虛含妙音世人若著相正墮聲色林那知反聽處萬象融一心伊余晚聞道奇病得聾瘖詩成自吟詠酒熱誰獻斟山髙水洋洋子期亦已沈燕坐忽神遊月明秋夜深

人生飲天和各抱無弦琴云何不自開溺彼宮商音鄭衞劇淫哇聴者返如林耳根一以蕩萬刼迷眞心安得佛之力與世開羣瘖神機運帝車元气如酌斟魚鳥得其性云淵自飛沈不見南風歌仁聲入人深

新開小軒晁子西有詩以韻答之二首

平生棲息地往往旋修築爲憐雙淨眼不肯受羇束官居鑿小軒容膝蓋已足於焉得逍遙內視聊自牧廓廓乾坤大防鬼神服是心不違仁如種五穀熟乃知窮且賤未必不爲福朋僚餉新詩句法驚小陸秀色增雲山榮光發林木何妨曵杖來斯樂未敢獨淸談可以飽豈但蠲煩促非必酒與肴佳客始能速

我無先世英敢望燕臺築譬如坎井蛙拘虛徒窘束又如鷦鷯巢所寄一枝足名不聞公卿迹非侶樵牧眼花鬢毛霜黽勉作侯服吏才固不髙民事亦稍熟毎欲思寡過豈敢求多福羣公遲風雲行矣龍起陸佳篇雜沓來文繡被土木坐令北窗下不知有窮獨相逢一笑粲語妙席自促憑誰覓仙方造酒逡巡速

題蘇慶嗣睡樂軒

六鑿森劍防一枕寄華胥覺夢旣殊轍睡兮眞樂歟達人蘊大觀方寸包太虛憂樂兩不知寤寐常如如昔也蝶栩栩今焉周蘧蘧而於我法中無欠亦無餘以睡爲樂耶不睡寧悲渠然則此軒名無乃滯一隅蘇子笑而應斯豈眞吾居飄流閱世故早識心地初今古一偃仰天地一蘧廬揭名聊爾耳至言恐驚愚

楊隠父新開竹軒賦詩遺之

擢榦傍東崗窮年閟幽獨寒分渭水煙瑩矗藍田玉鑿戶淸飇來秀色鮮可掬羇人初一見洗盡塵土目中心已空洞勁節秋仍綠相期老歲寒榮悴從艸木堅姿恐爲用扶危度深谷化龍生雲雨豈止鸞鳳宿

隠父見示和章再用前韻

闗西千戶侯分此霜根獨幾年用幽意列屋攢蒼玉如聞手自種培養非一掬髙標邈何所於焉識面目臉笑桃花紅睂憎楊柳綠頎然立兒孫挺操異羣木我嘗聽餘音球琳響山谷當約嵇中散擕琴此間宿

再和前韻答隠父二首

吾宗枝榦衰弱植念孤獨結交得此君蒹葭倚瓊玉卽之不忍去爽气如可掬初觀愛柯莖久坐窮節目細葉裁云新深根封蘚綠從今淨兩眼不數山中木世路繁荊榛相將隠空谷直湏丹鳳來采實虞庭宿

植物稟淸气天與寒筠獨陸離艸樹間貴賤分瑉玉王孫愛夭紅采蘂動盈掬如何檀欒姿睥睨少靑目物色變炎涼永守霜中綠豈無噦噦音律呂諧金木世無伶倫耳風雲駐幽谷七賢何苦來契約元有宿

知郡範公澤遊野意軒盡斬軒前惡竹之蔽眼界豁然時升有詩用其韻

勝景天壤間造物不能祕堂堂亙古今取捨愈無匱江山本自如優劣隨人意城東古招提軒宇舊鑿翠老僧不解事養竹日防蔽髙人偶來遊躊躇重增喟呼童縱斧斤似割眼中翳平原露寒蕪逺樹浮翠气天闊飛鳥沒雲煙蕩無際快哉指顧間千里歸睥睨我聞亟走觀宛非前日地風光捆載歸髣髴挑吟思珠璣忽飛來怳與吾心契更欲紀其由多辭亦云贅

題宋公圭宿云軒

趨名老鞍馬避世終山林二塗各有蔽賢哲多所箴宋侯初出仕逸足已駸駸世路厭荊棘翩然脫華簪捲舒何自由白雲本無心開軒資笑傲霜筠綠陰森牀頭有濁醪壁間余素琴淵明久寂寞千載得知音

題絕塵亭

咫尺有佳境何用山澤遊地偏塵自逺松竹鏁深幽亭亭出危塔湛湛俯長流憑軒目一縱驕蹇萬象收我來意頗適坐對孤云浮同心二三友曠達亦罕儔銜杯送頹日隨寓得所休不知世間人亦有此樂不出處付身外吾生可自由他時儻乘興相伴只沙鷗

與大受述之耕道遊絕塵亭探韻得賦字

人生合散多罕與故人遇今辰天气佳偶爾得淸晤況復臨江亭一目萬景聚晚煙乍明滅天逺重重樹長江灣環來浩蕩仍東注對此酌春酒飲酣詩可賦我欲寫筆端恨無摩詰句豈如二三公才力超七步觀情殊未闌倐忽天欲暮憑誰挽羲和爲把車輪駐

和光亭

竹裏徜徉了花開也一過桃杏東風淺海棠春意多華麗豈不好達人要同和靑靑與紅紅相去能幾何況玆十二法淨穢本同科而彼世間愚妄想分臼窠我昔早聞道隨流挹其波照鏡靦功業素髮從蹉跎林下旣逍遙塵中亦婆娑不妨喚天女來伴老維摩

乘桴亭

孔子道不行時君目腐儒亂邦難置足遂欲九夷居更作乘桴語與此意何殊一木異舟楫波濤寧可逾憤世有激爾蓋用警聾愚季路猶未達而況他人與我生亦不辰兵戈混中區兩腳倦逺涉局蹐西南隅臨深毎慨嘆長江良起予興發撐小艇鬰堙聊一舒

倚樓

官閒何所之倚樓縱逺目田疇耒耜出髙下春雨足人家有生意慰我苦幽獨憶昨水沴余海气蕩坤軸蛟龍坼川原舟楫造谿谷禾麻安更論未能保骨肉有子易爲食何以厚風俗上賴天子聖詔書勤撫育𨿽使發倉廩飽歲實無蓄郡縣徒倉皇論丁具饘粥所救無幾何往往委溝瀆今玆气正逋民稍來復楚風重祠廟才歸競巫祝此物豈有靈焉能助丰熟渺思濟時防愼擇良宰牧金繒斥誅求教化行比屋祖宗徳澤深萬歲長沐浴題詩起髙興飄然跨鴻鵠

登致爽閣觀山用種字韻同賦一首

羣峯郁崔嵬西北天壁竦短松被南岡髮立何種種中間一川平楸枰界千隴晨光霽霧搴防色寒煙重幽人毎登臨气與秋山聳萬象入嘲弄敏思飛泉湧嗟予老索寞髙躅難繼踵風光本自如綺語浪嘉寵況復將此心勃勃塵慮壅日月不假借學道湏猛勇誓當守株愚從人呼傝防

戲題睡庵壁

自我觀世間色色厭逐迫个中無尺地漫不見阡陌中有南柯遊未怕東方白閉眼一榻多開眼六合窄彌明息如雷非我門下客覺寐兩不知偃仰有眞宅

欽定四庫全書

雲溪集卷四

宋郭印撰五言古詩

遊大隋山

我聞大隋名夢寐猶記錄得檄天彭道喜气和可掬出城六十里崎嶇轉江曲山門忽斗上危步依笻竹崩石帶煙雲異艸羅澗谷寂鳥下窺人累猿時掛木路窮才見寺金碧煥雙目祖師古定光燈冷無人續開公生異世大事如付囑僧言山長陰朝暮云容蹙玆辰爲我晴疊岫堆濃綠虛閣倚秋風一洗塵土俗舉手揖丹景摃身跨白鹿十年勞問訊親到心始足坐久燭漸微借榻雲間宿山寒寐不成窗外泉鳴玉【全蜀藝文志案此一首系宋詩紀事所載今采錄補入】

題李彥澤紫雲洞

老李天中仙一念人間世簪裳四十秋不取公卿位星斗爛文章日月懸忠義緣斷還帝鄕飄飄若蟬蛻玉骨瘞髙丘乃其所卜地山川曁艸木拱揖浮蒼翠向來峯之巓勃郁蟠紫气神物常防持景色多秀異郎君久慕道泥滓唾聲利石洞琢靑苔萬古開天祕非闗痼煙霞稍欲逺朝市要棲老仙靈以奉香火事不知騎鯨去塵宇寧俯視洞兮旣淸幽且盡人子志

龍淵

修竹不知數雲藏小渭川亭沼經營初觀者日駢闐耆舊爲我語中有一龍淵時時見怪象吐气如長煙漁人或艤舟樵牧不敢前玆實總角時耳聆父老言相擕示其處止水涵靑黫沈沈不見防似有蛟蛇蟠我時心語口龍豈居其間江湖非不廣而此棲蜿蜒有無未可知疑信空相傳皇天儻困汝時至湏騰騫滄溟可以家一徙窟宅慳變化作霖雨滌蕩驕陽愆

和元汝功江臯感懷

姦諛同一轍舉世誰與歸溪山有佳趣此樂知者稀悠然逺罾弋魚潛鳥髙飛不作無根云蒼狗變白衣使君見幾早萬事已覺非拏舟漾淸波策杖登髙崎逍遙興未已煙霞收夕霏身從麋鹿遊心與塵垢違惜哉經綸手把釣渭水湄冷眼笑紛紛甘貽肉食譏彊敵猶張王屠滅煩天威要取虞淵日咸池浴明暉願君投緡竿風雲起苔磯雍容坐帷幄密勿旋樞機莫學西山臥窮年空采薇

泛舟至臨江院

淸江借篙師津流不湏問行行鏡中天水鳥嗔人近絕岸得危亭一目千里盡山川艸木妍造物無少吝誰知天壤間眇然一方寸

十一月四日陪諸公遊神泉南山院二十韻

官閒訪招提偶作南山遊門前喬木陰蒼藤掛髯虯野僧出迎我貌古气且柔相將入壺中水竹淨雙眸萬竿團修翠一溪皺橫流長橋翼方沼髣髴疑行舟角門通細路崎嶇上層丘樹色老欲瞑風聲寒自颼佛閣瞰澄碧下有百丈湫客言龍所邑不受魚與防行行更小亭羅坐得小休石罅流淸泉甘冷無與儔濯足夫豈敢洗耳良末由自憐山中人十載冠壓頭公檄聽奔走端似置書郵惟有煙霞疾沈緜未肯瘳邂逅愜幽懷落日尙遲畱五斗奚堪戀十畝亦易求要希陶淵明投紱事農疇超然傲塵世知命復何憂

遊楊村仁王院二十韻

山行不作懶杖策窮幽防崎嶇十里餘乃得桃源地竹樹蓊以鮮峯巒秀而媚嬌云弄奇姿啼鳥含幽意周遭帷幄中一帶江流駛始知造物慳異境亦所祕行行松門深鐘磬出蕭寺殘僧五六軰相顧各猜異湏臾問訊通顏色頗夷粹髙堂淸風多起我無窮思提防更小庵淸絕非人世自憐學宦遊十載沈卑位功名與丘壑兩計皆未遂時變攪中腸憂端叢千蝟豈如山間僧了無秋毫累一榻寄巖阿煙霞爲活訃脫身名利塵洗耳市朝事玆遊成邂逅頗與宿心契晚日下層巓躊躇聊自慰重來定何時往往先夢寐

普慈郡池板橋頹壊更爲石橋

蓮塘十畝方中作長橋渡荒荒歲月老烈烈風雨蠧板面拆已穿梁脊橈而腐我來日曵杖往往不能步平生歷險危所至靡驚懼惟持忠信行似有神物防但憂彊童子失足或顚僕乃伐南山石甃成如砥路曽微十日勞遂享百年固悵昔用材力其費一何巨前人豈不思襲舊終莽鹵作詩示兒曺萬事長要慮

放步園林得俗字韻

林稀怨秋風松柏未攺綠偸閒挈杖來小逕緣詰曲鳥鳴契深心山色供遐矚欣然若有獲一蕩塵襟俗平生本逸放誰信簡書束失身名宦場冠冕成桎梏老驥欲何之鹽車終局促求仁又焉貪知足乃不辱納納乾坤大胡爲自蹐局歸歟倘成賦矯首雲中鵠

次韻仲明舉西郊別墅

我聞修竹陰淸防不受暑安得十畝餘其中創幽墅日長惟鳥聲晝靜無人語習習來微風蕭蕭墮寒雨呼兒出柴扉埀綸坐沙渚斯志久未遂世路今彌阻新詩何起予風味勝淸醑自憐拘一官隠逸愧前古好夢只林泉羇蹤猶糞土豈能學貪夫忘身徇圭組

前十三章未見營創之意因成古風

紛紛世間法失得隨所寓有心不吾來無以不吾拒敝帚貴千金窮閻封萬戶成理先黙定疇能測其故我生麋鹿姿林壑所忻慕抗志老淵明早卜柴桑住蓬門直淸江傍有萬竹塢捐金買尋丈地主牢不許往來二十秋埀涎焦肺腑誰歟誘其衷百畝倐見予雲棲空明似有神物防入林兩腋風步武覺輕舉三徑手自開一一通幽處取勝著新亭揭名非茍取遐光逺山入靜聽珍禽語園花四時春岸木千年古昔也荊榛場今焉瓊玉府淸境世所無金穀誰比數再拜天之賜從玆謝簪組名宦空疲人視此眞糞土

治園

故園別日久歸來三徑荒叢竹壊新壁枯荷掩幽塘滿地葉狼籍艸木爲不芳兒童力並除百卉儼成行遙岑出蔥菁淸波皺滄浪一朝舊觀還林壑愈爭光

掃徑

陰森百畝林所向無不好俗客豈曽來幽處通蓬島一色盡瑯玕堅潤眞可寶天風時脫葉滿徑堆殘槁適然賓客至課奴先痛掃要使吾心淨置之勿復道

畱客

田廬欠過從毎與樵漁伍胸中抱欝欝舌在不能吐佳客忽顧我苦畱終日語林間喜徜徉縱舌評今古所具只村醪水竹當籩俎臨去約重來一笑便相許

負暄

儒生習气深寒陋渾未除茅檐負晨曦暖入四體舒怡然得眞趣自謂世所無不知華屋下繡茵圍紅鑪風霜攪乾坤凍死盈路隅無計淩空去雲間畱日車

臨流

長江一鏡淨豈但燭須睂淸光瑩我心雙鬢任如絲鷗鷺近人來遊魚亦可窺不把塵纓濯身世兩相遺好觀東去浪晝夜無休時學道正如此到海以爲期

閒中眞樂

人間富與貴孰不羨王侯靜邊細一觀何其勞且憂去來風中云出沒水上漚推遷無定在秋毫非我謀旣仕知此理官衢屢回頭今也衡門下臥起得自由隨流任縱橫飄如不系舟觸處盡禪悅俗樂寧可侔死生夜旦耳吾心有天遊肯學癡狂子蓋棺事始休

閒中打睡

永日無一事何妨白晝眠是中有佳處心形毎自便六用不能行根塵都棄捐非醉亦非迷神守得安全古人曷訶責蓋欲繩其愆糞墻斥宰予便腹嘲孝先我則異於是一息養綿綿魂夢旣已無中扃絕萬緣不遊華胥國眞樂侔乎天要學希夷子且作地行仙

夜坐

永夜不可寐霜風淒北窗一室何所有書帙對寒釭當今苦乏才九鼎從敵扛翠華塵屢防南北分大江有酒彊排遣飲濕難空缸孫臏不再生疇能死窮龎肉食無逺謀狐裘正茸尨我欲叩閶闔鐘以寸筳撞理亂非吾事憂心如是降宴坐鳴天皷和聲聽逢逢

感懷

冬仲陰气驕微陽尙潛伏艸木慘無容霜威日夜酷君子覽時運悠然守幽獨吹律者何人防暖還燕谷玉衡無淹次天道旋反復低回佇春風求友升喬木

又用前韻

道人息以踵气馬自調伏神鑪造化馳不畏寒暑酷𨿽同一世塵超然立於獨飛泉上昆山赫日升暘谷我今涉津涯宴坐成休復不材終天年庶比山中木

次韻宋南伯感懷三首

靑山含逺意白雲弄奇姿喚客早歸來一洗塵土衣巖壑定誰伍泉淸竹漪漪危邦固難入賢哲多遁肥酒盞解忘憂茶甌工破睡酒酣無何鄕睡起人間世但看了了時孰與陶陶醉千古杜康功麯糵因君置衰年今五十兩鬢雪霜明出處負前軰折腰若爲情日月鳥飛翔燕歸鴻復徵是身已虛幻敢希身後名

再用南伯韻

乾坤誰整頓世乏英雄姿陛下求賢切焦勞見宵衣艸茅豈無人耕兩釣寒漪如何一終星坐視戎馬肥紛紛愚癡兒開眼卻如睡況於世法中而能了出世接輿本非狂阮籍未爲醉知命百無憂餘生任廢置同僚多絕識冏冏秋月明遨遊但詩酒頗慰薄宦情否極泰將來天衢看彚徵顧我老無用敢附靑雲名

再和

眞仙中人蕭散自天姿放情煙波裏不肯污朝衣一葦載明月寒光動碧漪何以羞晨餐春江鱖魚肥我愛希夷子妙處渾一睡無心樹勲業栩栩同污世夢裏還獨醒卻笑羣兒醉時事嗔人說達官從措置由來世間事黒白忌太明稍欲辧淄澠開口咈眾情靑山有歸路杖屨借遐徵寄語社中友休苦釣時名

病起贈劉元圭

學道淹四紀微屙一防無今年歲八十有疾纒吾軀初因水道澀藥寒變河魚食飲便退縮脾土成中虛言語气自短坐起人湏扶四肢時厥冷甘心委防途醫者紛紛來其說庸且疎萬方覓靈丹千載憶神盧紫巖老劉君深通黃帝書易學自該貫醫術乃緒餘一診洞腑臟再診知榮枯謂當十期壽小恙安足虞藥石未數進疾證半已除乃知所造妙當與古人俱自足著方論欲以開迷徒新書若行世功倍南陽朱吾聞活人多天報定不渝施此安樂法勝造千浮屠陰徳在一念豈止治獄歟況君有令子歸矣髙其閭

病目

開眼萬象生闔眼萬象滅生滅本無體人心妄分別我初病眸子散漫空花發視物都蒙蒙浮雲翳秋月謁告旋掩闗十日人事絕密室宴坐余神光潛洞達俄於防中了然得朗徹以玆悟色性六根成解脫緬思濁世人逐見互攘奪外爲物所障兩眼暗添屑豈知有良醫利重金篦刮作詩示盲俗聴此還丹訣

問養生於曽端伯

平生慕道心荏苒歲月永尠福未逢人桑楡驚短景使君蓬萊仙天遣下塵境訟簡刑獄淸吏退文書省詩鋒禿千毫量陂吞萬頃縱言及養生大抵宗虛靜逍遙思慮空恬淡聲色屏火透尾閭闗泉落昆侖頂龍虎閒名字安用分鑪鼎衰遲偶遭逢踴躍眞自幸願許燕閒餘摳衣竊有請半語爲發藥醉夢一呼醒庶幾埀盡年獲與天地並

謝曽帥養生訣

人生不盈仞中有天地機哀哉蠢蠢羣沈湎無所知六根亂塵境一念落邪思遂令至眞宅棟宇日頹隳先生早悟此寂照通幽微眞火下騰熖靈泉上生肥巧妙神明出功深造化馳毎憐好道人羅縷爲指迷鄙夫尋訪久膚淺得其皮向來發闗鍵一掃雜學卑五行識顚倒八卦知推移兔從月窟隠魚向天池飛躍躍心自喜扶老得吾師何以報恩徳晝夜勤行之

欽定四庫全書

雲溪集卷五

宋郭印撰

五言古詩

閒中讀易

聖人闡性命易書所自作要令末世士悟取先天學俗儒何紛紛私意妄穿鑿或被陰陽拘或遭象數縛執一以爲眞盲夫妄捫摸我嘗皆過眼去道轉遼邈粵從探釋氏奧處窺其略返照日月久豁然生妙覺八卦未畫初門啟闗鑰向來百家言盡把束髙閣

閒看佛書

金仙入漢夢始聞佛法東梁武好尢篤上下爭尊崇尋譯到李唐伽藍棟宇充煌煌五千卷披讀未易終楞嚴明根塵金剛了色空圓覺祛禪病維摩現神通四書皆等敎眞可發愚防我常日寓目淸晨課其功油然防心處喜樂浩無窮寄語看經人勿墮文字中

讀維摩經

白衣心出家從古推淨名無疾現有疾特地眞機生佛欲遣人問指示轉分明宜是諸大士辭屈不能行文殊末後往萬眾心已傾箭鋒相注處妙義益崢嶸芥子容須彌毛孔受四溟此理自灼然學者疑且驚更談不二門法法俱見成一黙豈無語其聲如震霆

讀金剛經

智慧比金剛能碎諸煩惱良哉須菩提爲眾非艸艸再三立問端一起復一倒要以撼瞿曇俾之攄懷抱瞿曇了不惜意切如老媼始終談四相畢竟盡除掃爲言福徳性勝施千萬寶因果本來空種種惟心造黙觀契予意披味恨不早已喜識眞吾何妨行六道

讀楞嚴經

學道證聲聞習气猶未斷百生恩愛情防遇終惱亂阿難佛寵弟亦遭淫女難神咒攝來歸宿業堅冰泮快演涅槃門反復徵所見文殊更說偈明指圓通岸其餘肆口言心眞自一貫三界七趣中有相無非幻最後大慈悲力破邪女叛天魔與外道從此悉銷散

讀圓覺經

萬法歸一心一心何所寄靈光自巍巍無物不具備如來旣先覺要警眾生寐倒說縱橫說莫非明此事上根可與語惟有十二士問略答更詳闗大開示下及三種觀眞修豈容廢定輪各差殊均入淸淨地直須頓悟入不落第二義圓覺與圓通總是閒名字

治平院三蘇像

三蘇皆天人著作浩篇簡少讀鬢成絲苦恨生何晚人言筦庫卑我自得疎散春風牽衣裾興發無近逺禪堂儼眞容光炯破昏眼父子也而處【案父子也而處句疑有誤】天畀岷峨產揚馬爭軌躅孔孟發闗鍵日月有盡時斯文未埋鏟邪說入人深風俗頽莫返招得戎馬來中原恣蹂踐緬思藥石言禍患已先見安得起其靈一副蒼生願

提宮宇文朝議挽辭【能可】

憶昔我弱冠辟廱尾羣英公時少二嵗籍注國子生同舎气味同異姓而弟兄厥後公筮仕我亦獵科名參辰不相比邈焉笑語並雲溪旣卜築來往數逢迎譚入理窟淡交遺世情邑人敬二老可爲來者程頃年我出使公言勉一行僂指解轡歸請當踵前盟山頹梁木壊聞訃恍以驚迹公生平事表裏皆純誠居家簡以肅從官廉而平應酬心地虛不見喜慍萌處順悠然去了無絲髮驚乃知學道力堅剛老益明天報良未已諸孫何錚錚回首丹旌路風悲涕淚橫

挽朝請大夫致仕李公詞【諱仲侯字君直左綿人其子廉夫以書來求】

聖賢志於道朝聞而夕死回視名宦場唾去如泥滓髙風旣寂寥士俗皆靡靡倒行日雲暮漏盡不知止遂令搢紳談進退爲難事二疏及淵明千載幾人爾公生富貴中習熟在紈綺胡爲總角時嗜好異羣子愛親自天性弗忍離步跬治官卽理家所至功可紀夫何不待年棄紱休田裏定應早聞道追迹前賢軌杯深別墅春舟漾淸江水圍棊或賦詩此樂眞無比優遊二十秋所得益多矣臨終更瑯瑯視身如脫屣洪範五福兼於公未爲美志銘乃實錄便可當靑史

宋元繪挽詞

國家有禍源王氏變新法元祐壅其流舊防無敢越逮至崇寧初陰霾蔽日月潰彼千仞堤橫波不可遏求言姦臣計正欲穽豪傑君時亦抗章痛哭深論列禁錮二十秋著書憂愈切緬觀前日事一一符君說朝廷思大用銅虎初旌別使者復何心吹毛聽媒孽皇天不憖遺山梁遽摧折七十五年間飛電才一瞥殘編溢巾箱光焰星斗揭後人何酋酋端不墜風烈

史徳修挽詞

世道交相喪古風邈悠悠眞純化浮僞士俗日以偸公生寂寥後慨然跋前修奧學窮根柢髙文謝雕鎪壯嵗拾科目回翔四十秋孝弟可移官所至人歌謳處巳務恬退馳騖吾所羞臨民本慈惠擊搏吾所咻俯仰無愧怍言行何悔尢邦符與使節異乎人之求可憐貪殘子快意乏逺謀報應捷影響坐致無邊愁儻如西方說寧逭鐵圍囚不知公英靈久矣淸都遊

弔張道從

風俗久頽壊人物無軒昂夫君抱貞質卓卓誠所長千牛解寸刃萬象窮智囊獸羣走麒麟鳥族鳴鳳凰炎政忽中微權姦肆猖狂彊敵乘釁起埀涎睨蜀疆君持山南節武略見鋒鋩坐令兩蜀口飛鳥莫敢翔坤維倚長城老稚日以康誰謂波濤際中流失舟航悲風揚丹旐觀者淚浪浪丈夫事則已可爲邦家傷緬知忠烈在報國猶未忘

胡夫人挽詞

士夫惜名節楚楚空衣冠寧如武陵孀守義人所難哀哉禍變仍歸櫂危狂瀾至誠泣蒼穹雙櫬果平安堦前三珠樹豈但馥芝蘭科名一一收平步籋廣寒方爲反哺烏風木悲慶弔一何遽聞者鼻辛酸千年懿徳馨翠琰立巑岏英靈滿乾坤莫作長夜看

栽梅

平生不愛花獨喜雪中梅江臯無人問移近小亭栽連朝勤培漑的皪犯寒開靑枝綴瓊粒絳萼扶冰腮奇哉出羣姿不待春風媒調羮貪結子碎玉防蒼苔

師吉甫探梅二首

花如霧中見百念已灰槁愛梅習气深興發霜冬杪行行步江郊恰似兒童小榮枯能幾時日月疾過鳥獨立望南枝村空人悄悄何似東皇駕今嵗來不早忍令瑤臺姿冷落羣芳後欲寄同心人不折門前栁

吏塗牛馬走未老顏色槁歸來隠林坰富貴輕毫杪前村梅樹芳防萼紅猶小問訊疎籬邊側聴迎春鳥春工有先馳一浣憂心悄寒梢未粘玉攀折嫌太早吹香定重來宿畱嚴冬後明朝韶景妍更不齒花栁

落梅

名園探梅時粉苞才半開如逢姑射仙偃蹇下瑤臺孤防自天賦肯聴東君媒別來今幾日雪片防蒼苔玉笛誰家子噴月一聲哀可惜飛幽館不上美人腮栁條忽萌動春風原上回芳菲已後時百卉胡顏哉轉首鵯鴂鳴殷紅亂成堆卻來緑陰下靑子薦瓊杯

次韻杜安行見寄憶梅之什

穠華桃李容不染雙眸淨惟有愛梅心夢中行庾嶺安得移瓊林月下對淸影坐想冰雪姿蕭然幽興永我欲從君遊羈絆未能騁平生溪山懷倥傯迷簿領

次韻友人寄牡丹

我居不識春春至驗鳥語誰知有芳叢逺在幽人墅千葩籠霧縠萬朶羅煙縷盛開笑白日半落啼紅雨餘花自臣妾天公費機杼賞翫應亡厭分來儻相許穠姿忽在眼微馥驚穿戶初觀但妖韶細看尢媚嫵尙想壓枝態未易此間伍何當就花飲不憂腸脇腐

池蓮

疏池養白蓮故作夏時景田田綠初齊便成淸淨境𨿽無藕如船風味同玉井水仙何處來露浥晨妝靚苦乏社中友永日對孤影爽气入人懷酩酊爲之醒

瓶水生數花須防有蜂來集感而賦詩

折花養瓶水老眼聊自怡案置須防間遊蜂已著枝嗅香起還泊動天機不知何方來神速乃如斯宇宙一气通萬類不相違石虎沒勁矢竹龍化淸陂矧玆抱靈識倐與吾心期吾心未専寂舉念物先知千生風輪轉都緣愛欲移勉哉學坐忘宜黙同木雞無中產物象顯晦隨所之超然合大空鬼神莫能窺

諸公詠竹以籠竹和煙滴露梢爲韻得滴字

艸木盡柔脆夫君抱剛質孤標老更髙翠葉秋仍密伊余亦剛介論交自疇昔相見眼終靑直諒蓋多益夕陽映雪低曉露和煙滴淸修良起予安可無一日栁條但柔姿桃李從令色與君期嵗寒勿作春風客

洗竹

林茂竹太繁污穢在眼底枯筠與弱幹玆辰爲一洗萬竿何足惜惡盡意乃已其餘擢靑靑玉立比君子姿色秀可飡莫道膏粱美我來不忍去日日對園綺

栁絮

栁條初弄綠已覺春風駐而今二月尾滿路團飛絮人生安足恃忽忽朱顏去飄零未肯休萍泛知何處見之動中懷欲冩無佳句歸來宴坐余悠然得深趣

有野人來獻石蟬以二千錢償之因成拙詩

二儀肅陰气艸木凋零盡爾生巖石間叢密不自隕綠葉抽紫莖族與秋蘭近蟬聮無數花未覺霜飇野人持獻餘千金那敢吝盆崖遂物性暢茂庶可準吸風噴芳馨飲露含淸潤如聞嘒嘒聲滿地寒林振

詠

泥塗曳尾行自適幽閒性不食本無營畏人長縮頸緬思風雨秋污池亂鼃黽爾亦水中族胡爲獨沈靜異質天所賦巢蓮千嵗永見夢固不祥多知愼所逞

蛛网

我觀昆虫輩汝形亦甚微吐絲織爲网元自有眞知團團肖車輪巧妙出天機事成坐其中功力不浪施羽飛才一觸罥罣定無遺正緣有此生謀食以療饑古先大智人創作萬世規爲民設佃漁結繩乃效之仲尼善詞說姑言取諸離制器尙象耳一一非妄爲

同蕭憲父明舉聮句【案聮句一首原本未曽分注人名】

今夕復何夕邂逅得良集云消夜气澄月住秋空碧南窗一樽酒耿耿寒光入浩然起長嘆矯首望東北天涯淸景同誰謂闗塞黒躊躇反傷懷衰艸露虫泣

欽定四庫全書

雲溪集卷六

宋郭印撰七言古詩

和許守丰年行

園林搖落露寒梢秋成穰穰彌四郊千里播種無不毛妻兒溫飽忘啼號余粒施及禽與猱有田寧復棄而逃太守牧民如牧馬宣化承流王澤下欲希禹稷事躬稼墾畝勸耕謾隙罅召杜龔黃乃其亞黃雲泱漭覆原野樂爾丰年醉瓊斚古卭舊敝人人說久困徵誅心已折析家蕩產紛更疊身罹罪罟無從雪漫道當時富鹽鐵漢志食貨忍重閱嗟我婦子難全活今年誰料勝常年入絹得鹽償本錢裏絕追呼俗自便閉門稚耋得安眼十日一風五日雨鄰村稽首羨玆土白頭半刺才窳苦賴此賢侯百廢舉空庭吏散鳥馴除謠聞擊壤同康衢侯於公卿地有餘利澤行推徧海隅嗚呼利澤行推徧海隅坐使斯民愁嘆爲嬉娯

和晁子西鈴屬勸農長篇

使君誠意與天開呼吸之間爲云雷一朝命駕出郊次逺近爭看髦節來道邊艸木盡翔舞巴峽邇來和气聚秪從精禱召神靈五日一風十日雨不有前時愁嘆聲千里相聞雞犬鳴荷鋤執耒舉家出原野處處催深耕聞說朱轓閱田圃老稚提攜紛笑語當時惰遊今力穡肯播肯菑勤子父朝廷睿澤浸華夷良牧承流上所知我欲濡毫頌公徳自慚蕪累不成詩

故人蒲朝達沿檄道經廣漢畱連累日作詩爲別

憶初鼓篋虞庠日識面乃喜文章伯遊從不覺化芝蘭交契懸知定金石蕭條離緒十秋風天涯等是飄零客雙鱗不到雁無來月照庭空心若失豈期此地忽相逢津津喜气眉間溢口談詩書尙細事滿腹包羅濟時術轅駒局促思千里笯鳳葳防空六翮升沈世態且勿論執手臨風長太息君今淸名塞宇宙指日雲霄看騰軼平居讜議或可施肯效無功饕祿秩

別宇文季防

調羮休羨最南枝國香繼踵開酴醿先容豈借早梅力到了自結東君知孤芳繚繞春𨿽晚典型題在黃金醆一家風骨端不凡故使天公獨靑眼中興英主方急賢屢辭溫詔挽不前平生忠赤照肝膽危論鯁諤能回天左蜀分符尙餘略浙路霜臺亦輕著朝廷鼎鼐席尙虛君家況是个中腳寒儒筦庫埋晨昏欲排閶闔嗟無門洗眼江淮看騰踏妖气一掃淸乾坤

送李去病赴召

五嶽四瀆今異方東西南北衣冠鄕巽維久挽六龍駕江浙人物無遁藏參井之區最遐僻步武難依日月光吾皇側席佇賢俊紫泥屢下勤搜揚蜀士肯來天顏喜一一引對羅周行鳥羣鸞鳳夐超詣臺閣禁從森翺翔君今再召歘幡攺愛主憂民心未忘波瀾浩蕩江湖闊忠信惟將一葦航十年世故已熟講不到帝所難鋪張當今國病入骨髓願君審處囊中方參苓芝術固美矣瞑之藥方爲良扁鵲名世解說死華佗活人須浣腸君其持此拯危急袪除痼疾鍼膏肓一身安榮豈足道要與四海同康彊

送杜安行東上

憶初謀食廣漢城同時偶得三益友心將金石許平生但笑紛紛翻覆手人言兄弟性稍異朝暮追隨秪詩酒而今星散各參辰空餘孤月照窗牖少城咫尺有張侯素書頻得問安否蒲節三月不廝見夢繞錦屏山下走更憐吾子別經年幽懷鬱鬱無由剖況玆來書又東去萬里嚴風吹馬首朝廷多事正求言自負應云舌在口力陳時防瘳邦國肯與寒儒較先後男兒立志豈尋常要使髙名齊北斗一科一第奚足道富貴浮雲非我有

送王吉先兄弟赴試

我聞乃翁學汪洋曽遊桂窟攀天香靑袍藍縷窮益剛更無黃金遺諸郎大兒气質和而莊腹有詩書言有章仲子標姿何昻昻頗聞論議生鋒鋩兩君遊戱翰墨場乘風鼓翻相翺翔飛上天庭仍引吭俯視諸子如蜩螗【原缺一字】華煜煜春揚芳綰綬歸來慰北堂坐令門地增輝光

送莫少虛赴省試

莫君江南佳公子才華秀拔春蘭馥少年意气壯虹霓豪邁不入時人目酒量逡巡百盞空詩鋒頃刻千毫禿我從識面已忻慕毎恨往還心未熟官同古雒豈偶然一見相忘倒胸腹談道論文俱入妙夜闌燭短頻更僕聖處微得我疑君獨心通如破竹要將土苴活邦家條上封章抵車軸嘉謀讜議期見用不學賈生空痛哭行行提筆戰春闈篋中尙有三千牘科名唾手眞餘事力轉天回乃民福當今公道靑雲平忍埋光采甘沈陸欲隨君往路無繇只欠雙翰來插肉殷勤別酒休辭醉馬已就銜車已輹蜀山崎嶇秦甸寒屈指深冬到輦轂焚舟計決攜家去努力加飡此爲祝

當可以邑士將赴類試作詩饑之因效其體

丹山采鳳羣鳴集云外舒張覽輝翼錦屏相望不千里音中簫韶有人識朝家選舉専一科翰墨之工拔士多好將筆力覷天巧斡旋正气回狂波鯨鯢未翦龍移宅吾皇饑渴人材得雕虫小技何足論要吐胸中濟時防吳山遼邈天門髙尺紙輸忠气自豪程文奏禦宸心悅靑紫紛紛換白袍

陪程元詔文彧李久善遊漢州天寧元詔有詩見遺次韻答之

四海豈無兄弟親气合行須同父母相逢坐語忽移時不覺朝飡輒過午品評人物妙雌黃議論邦家入覼縷危言齰舌久自吞幽憤塡膺欣欲吐字字珠璣落齒牙篇篇錦繡裁胸腑已驚大敵森戈矛端笑羸師臥旗鼓憐君風韻過諸王顧我才情非小杜何當再訪南歸僧不恥更問西來祖欲登塔級挽晴雲更試茶甌潑新乳平生識面有千百屈指論心無四五偶然流水遇知音爲抱焦桐弄宮羽

感時一首再用前韻呈元詔久善文彧

我傷天缺無人補四海嬰兒失其母北人躍馬渡黃河請和使者空旁午二君北去宗族從國祚千鈞埀一縷天心保趙有眞孤重云翳日今復吐萬姓謳歌子啟賢沈痛脫然離肺腑聞招賢士築層臺更納直言懸諫鼓彌縫輔贊要眞儒相國豈無房與杜中興之主信非常睿武英明如太祖巍巍虞舜有重瞳穆穆文王生四乳鑾輿若返天下安未說登三並咸五咄嗟廟堂不須憂行看兩陛舞干羽

次韻李智淵暮行湖上

晚涼曳杖尋幽絕怪樹相逢如磬折縈紆小徑渾路迷突兀髙亭補林闕襲人暗遞竹間風延客長明波底月遊魚適性頻往來歸鳥呼鶵弄淸越避炎終夕見天眞脫巾露頂腳不韈

和元汝功江樓待月

危樓百尺閒臨水玉宇無雲天萬里悠悠山月湧晴空舉頭拭目增歡喜魚龍何處深避藏影落澄江淸徹底欲揖嫦娥上廣寒古來遭遇應無幾吾心空洞與物齊視我如人人如豕那堪河嶽盡播遷富貴功名心已死世衰俗薄異炎涼只有髙人興味長此時此樂何不賞瞥眼餘生飛電光

中秋待月以星辰避彩乾坤靜爲韻分得避字

大火西流金用事四海八荒蟠殺气風淒露冷雨涔涔艸木山川徧憔悴天公有眼老亦昏妙手憑誰刮雙翳一年佳月在今夕可柰太淸云防綴大威神力宰官身開闔陰陽本遊戲晚來微念入何許頃刻氛霾變澄霽坐客驚起一憑欄三峨新掃修眉翠瑤臺飛鏡貼寒空流水無聲光滿地明吞萬象卻星辰影落千巖走魑魅樽罍預設眾初疑喚得嫦娥乃容易良夜沈沈桂樹髙興發卻嗟淸影駛此時此樂不長有一醉已那敢避更闌酒盡東方白望舒迆邐還歸轡我欲從之上廣寒挹取金波洗塵世

和元守中秋月夜韻

曩爲癡兒未識月夜明喚作山陰雪翻笑老人立其下皓彩亭亭映華發晦朔朢總不知三五那能問盈缺有時暮宿招提境插天不愛金銀塔壯年觀覽稍好奇眼看絕景一何稀中秋翫月定忘寢往往連夕追輕肥歡呼共吸杯中影旋瞻寶鏡天邊飛欲速嫦娥下霄漢論心執手與同歸老來愛身如愛國暑气蘊隆驚吏酷況當夔子瘴癘地白露漙空尙蒸溽可憐今宵月色涼灔灔寒光滿坑谷不論貴賤及富貧茅屋朱門皆變玉我亦乘興上層臺但無佳客同尊罍坐久歸來略假寐牀前見月枕還推不知此夜爲誰好一曲長歌動九垓人生窮達何足算但把餘齡付酒杯

和程文彧九日詩

平生懶惰無拘逼學道惟將寸陰惜手披目覽不自勤俯視仰觀如有得王侯螻蟻同丘墟身外紛紛了無益況值秋風艸木枯仍驚羽檄文書急蕭條情思殊曩時畏見重陽百憂集花披黃金豈復知酒送白衣元未識計侯開筵及芳辰置我坐隅非惡客衰顏不紅鬢失靑一笑頽然倚歡伯醉來說禪傍無人若道个中嫌揀擇古今一照事俱空物我兩忘心自適明朝梅福記新詩鏘鏗未減金聲擲何如邀我臥東籬天地從敎爲幕席

積雪

一夜蕭蕭灑竹聲漏水未殘天忽明初疑落月照東榮樹雞烏鵲紛紛驚起來積雪爛中庭窪陷污穢悉已平海水飛波上棟甍萬瓦堆鹽一尺盈此身恍若遊天京銀樓玉闕爭崢嶸仙人想見冰霜淸園林艸木皆瑤瓊尊中有酒且細傾農家活計在深耕明年嵗事欣已成且把賦余養殘齡天邊日望隕欃槍

時升詠雪禁體物矣而彥序復爲之取韻尢嚴勉彊攀和

朔風吹空髙岡裂忍凍幽人心似鐵今朝云色一天同片片如簁墮濃雪影搖寒水照曈曨聲防黃蘆聴騷屑澗谷凝時麕鹿死園林壓處桑楡折乃知造物本均平髙下不論凹與凸登臨四顧浩漫漫千村萬落靑煙滅憶昔子卿使匈奴不拜穹廬何勇決漠北酸寒十九年鬢須脫盡形容薾故人今亦在窮荒髙風凜凜皆傳說鴻雁南來好系書應念邦家五情熱

眉州太守劉公忽於池中獲東坡所作逺景樓碑鄕人費洪雅有詩美之因率同賦次其韻

東坡淪沒文委地藝圃書林荒不治遺編禁錮學無師木不從繩金失礪髙樓逺景尙崔嵬妙琢雄詞非骩骳幾年困厄在污池照夜寒光空水底有如鐘磬傳不朽壁間字字搖科斗雷霆破蟄裏耳驚龍蜧蟠泥神物守丰城劍气異靑黃一遇雷公難祕藏僵碑植立豈偶爾文章政事兩熒煌舊俗千年防敎化濯以江漢暴秋陽

題史元量芳潤堂【並序】

丹陵史元量於所居之堂萃書其中俾二子習焉取陸士衡所謂潄六藝之芳潤以掲名逺來求詩爲作數語

聖經杲杲日翔空元與後學開愚防著述成書不得已令人誦習知吾宗辭文防逺非外至一一流出自胸中如木有根水有源敷榮浸漬乃無窮此道含靈悉具足聖人庸人心本同如何異見立仁智百轍千歧礙不同尋枝逐派遂忘返癡兒失路迷西東豈無達者爲拈出抉剔眾瞽刳羣聾史侯名堂深意在眼懸明鏡磨靑銅欲將妙義示當世豈獨用訓埀髫童我初聞之喜擊節心心相照密沖融作詩粉飾𨿽贅語要令萬古還淳風普慈學官何子固廨舎有溪月軒明復畱詩用其韻

碧霄桂影墮寒溪賞心正與幽人期憑軒一俯吟思發雕肝鏤肺成新詩水流月出咸自爾去來休論東與西句中之眼落第二紛紛名字俱人爲胡不反觀自已月照耀古今無遷移有客問我月安在天上人間總不知光吞萬象竟何有一語誑人眞自欺我欲提此吹毛劍戮盡叢林多口師

忘機臺

累石成臺如蟻垤對此澄江千丈闊舂輪旋轉疾如飛隔岸傳聲無間歇風標公子鏡中來爲我沙汀凝片雪晚晴更是斜陽好樹外殘霞紅一抹平生任運息機心麋鹿可馴禽可狎生憎智巧犯人爲激水翻車眞太黠君不見海上之鷗胡不下當時妄念差一發又不見漢陰抱甕用力多區區反笑桔橰拙我今與物旣大同積刼情塵俱泯絕天機密契有誰知彊立臺名太饒舌

讀易一首簡劉韶美

學易不識日月魂盲人展轉誤銅盆分陰分陽發天祕羲文孔子同一門頭童習之老鬅鬙熙熙未夢春臺登一朝索得乾坤蘊豈但潛龍及履冰與君細評寶花紛只恐鬼神潛聴聞

說禪一首簡劉韶美

小知小見弄精魂正似醯雞居覆盆茫茫大道絕南北六通四辟初無門不離當處徧髙深誰謂如天莫可登世人聾瞶喚弗譍執熱爲火寒爲冰雷霆蟋蟀一竅均觀音不在耳邊聞

劍篇次元汝功韻

陽金爲魂陰爲魄百鏈寧容垢膩蝕出匣風雲凜凜寒觀者堵墻皆辟易發硎利刃思一試佩刀匕首都棄置鯨鯢戮盡四海淸英豪始慰平生志長河喬嶽暗風沙髙山大澤蟠龍蛇君家自有尙方賜不須嫉世空吁嗟操舟渡江勿虞破中流斬蛟平地過天下蒼生柰若何安石且起東山臥

月下觀梅寄蒲大受

東君嚴裝行駕車天遣此花爲前驅粉苞五出絳蠟趺犯寒獨逞冰雪膚幽園邂逅疑仙姝香飇馥馥浮襟裾天邊流月光彩舒素娥下與論錙銖繞樹顧影空踟躇淸賞恨無佳人俱一枝逺贈意何如聊冩殷勤當尺書

蘭坡

梅花掃迹春無光繼踵惟有幽蘭香天姿衝澹謝朱粉睥睨百卉皆優倡髙人采擷紉爲佩養之盆盎移中堂微風馥馥來何所一干鼻觀尢非常年來屢遭白眼笑過而不顧夫何傷深山窮谷遂眞性寂寞無人亦自芳憶昔靈均滋九畹貞潔內守甘退藏眾醉獨醒隘八表回視俗物都茫茫我今日暮前途窄握香不羨尙書郎荒坡滿植作知己從玆身世兩相忘

和時升種竹韻

何物比君子猗猗庭前竹直節虛心人不顧髙標雅態自殊俗千畝碧雲𨿽未有數竿淸風也自足興來尋訪不知懶到處敲門忘檢束身居市防心在野山林痼疾今彌篤直舎初開露井寛檀欒只欠森森玉君詩贈我何相知攝衣起謝容正肅緬思竹林賢自昔髙品目當時昏濁亂一世七子風流豈容黷眾人皆醉我獨醒正似霜筠異羣木不妨糟丘寄孤根秋風相伴傾寒醁煩君更作長短句爲我商聲歌此曲

次韻杜永年東齋種竹

王郎英骨今已枯風流聲名渾未除結交斯人千載上惟君執手同登車平生愛竹遂成癖竹間醉倒無人扶今日君醒竹還醉區區手植不暇餔頗懷種栁陶尹令更慕滋蘭屈大夫況復此君尢灑落幽齋安可一日無塵埃捶楚縱未免入門一見心自蘇是中眞樂難語俗耳目已謝聲色娯中虛自有天遊地應笑勃谿紛婦姑竹葉問君能造否何時餉我一樽酒

茶詩一首用南伯建除體

建置茗飲利無窮除去睡魔捷如攻滿篋龍團重絕品平視紫筍難爲同定知一啜爽神觀執熱往往腋生風破碎月輪午窗底危冠欲墮呼樵童成仁豈憚粉身骨收取袪煩療疾功開陳作經憶桑薴閉眼便覺精神通

食蝦蟇詩

蝦蟇胡爲亦水族形貌百醜誰爾憐天陰雨濕得快意鳴聲呷呷何囂喧才離泥淖矜跳躑腳手那解髙攀緣一時鼃蛤結儔侶紆靑拖紫紛駢闐漁童网罩入市賣痱磊成串不論錢有客殷勤勸我食犀筯未下嫌鮏羴煎膏輭玉定虛語猘犬所傷或可痊天生此物苦無用污穢陂池宜棄捐如何月窟亦容汝時放饞口傷淸圓我願蟈氏灰灑無噍類免使成精飛上天

欽定四庫全書

雲溪集卷七

宋郭印撰五言律詩

聞車駕幸金陵二首

彊敵憑陵極神天亦惡盈一人知順動四海望親徵劍防披霜利壺漿夾道迎此行如破竹不戰復三京暫駐金陵蹕乘時更北轅六軍思電擊萬騎聳云屯運協中天數人欣太祖孫重恢文武境披莽立乾坤

居官一首呈大受明舉

未有林泉分紅塵且彊顏最憐官舍僻不羨野人閒疎宻門前樹髙低城上山偶逢佳客至縱步得追攀

贈時升

平生眞樂處了不系窮通門對千山雪家饒四壁風聖功緗帙外文略絳帷中富貴何爲者邯鄲一夢空

懷莫少虛

把酒論文處操觚艸奏時淸宵仍夢到白日更心馳北闕山川邈西風嵗月移歸期今已緩兩地一相思

寄馮當可

合散眞堪笑回頭迹已陳交情元共月樂事不闗春委俗終違己耽經亦醉人行藏隨所遇了此百年身

寄王褒伯和明舉韻二首

天涯初得子气味巧相如地逺頻勞夢心通少寄書月亭空想象風閣屢踟躕別後無窮意相逢只挽裾防靣知何日愁懷待一舒吾曹皆委運世事勿論渠故國有喬木先人無敝廬岷山思共隠此計孰云疎

贈別何耕道

又作匆匆別能忘黯黯愁五年如隔世一日定三秋曉雨莫驚夢斜陽休倚樓只憂豺虎橫君去善爲謀

送贊可參議赴臨安倅三首

春水歸舟疾秋天去路髙乍辭王儉幕行佩呂防刀畿甸略舒驥海門須釣鼇平生忠信在枕席過風濤紛紛稱別駕天邑獨爲榮日月光偏近雲霄路正平幾年畱楚峽一旦上蓬瀛廊廟皆知己彈冠意气生亭上銜杯日江邊摻袂時一年渾共醉萬里各相思老得靑眸顧心將白首期靑雲如在手故舊莫遐遺

書懷二首

奔走塵埃內拘攣筦庫間是心能曠適何地不淸閒有客勸投紱無錢堪買山尙憐耽寸祿理亂亦相闗四十行將至空懷晚嵗憂防書渾欲睡照鏡秪堪羞開口舌猶在拂衣心未休西風羨雕鶚鼓翮占髙秋

次韻蒲大受書懷十首

憤時惟泯黙憂國漫咨嗟上略思黃石中原望翠華散才甘社櫟系迹類匏世事無窮盡吾生得有涯時亂那能定民生不自聊鬢霜秋冉冉心斾日搖搖敢簉鵷鴻侶空貽猿鶴嘲眼前誰可意風月是淸交世業工防捲天資拙治生吏曹容小隠廩祿代深耕痛飲中賢聖髙吟適性情妻孥隨我慣自不厭藜羮物齊人卽我天運古猶今但得丹田固寕憂白髮侵情忘心坦坦神定息深深卻笑靈均軰悲哀澤畔吟茅檐同廣廈野蔌當珍羞擬作蓑衣放寕爲肉食謀沈思如有得寡欲自無求嘆息吾衰甚年來不夢周事業乖初願聰明異昔時病多難止酒愁極漫哦詩適俗非予好從人莫己知經營三徑就安用印累累州縣徒勞耳春秋柰老何交遊雙寂寞名利兩蹉跎帙散尢增睡杯行且彊歌故人頻夢見誰道隔山河日月當頭過風光轉眼稀宦遊元自薄生計亦何防要逐時情好難令野性違富貧同一飽幸有北山薇世道交相喪從誰見典型聖賢𨿽泯沒簡籍尙丁寕學欲追三代心終醉六經如何資發陂麥詠靑靑蒲郎吾畏友詩句屹長城道義千鈞重功名一羽輕鄧攸無後嗣盧老是前生世路羊腸劇君心若砥平

次韻大受過蘇企道晚飲

痛飲忘形處淸談得意時爲憐非惡客還防出新詩交道眞難合人情豈易知林泉他日約杖屨且相隨

招耕道小飲

吏曹偸暇日聊喜一追陪竹色侵書卷花光入酒杯紅塵門外惡白髮鏡中催適意成嬉笑人生得意回

月夜小飲贈別元允

秋天凝顥气云淨月流空千里幾時共一樽今夕同此君心似水照我鬢如蓬別酒那辭醉行行太白東

次韻曽帥遣意三首

文章遊戱裏政事笑談余種就三田藥編成一帙書情忘心自適神定气長舒四海曽夫子何人可學歟庻民從號令喜若聴春雷頓卻寒威退全呼暖律廻決癰資砭石調鼎待鹽梅坐防罷癃俗眉間蹙額開毎入先生室欣聞所未聞心君防六賊筆陣掃千軍鑪鼎無人防刀圭與客分淸齋時隠幾閒防嶺頭云

次韻李久善近詩四首

凜凜宸居壯胡爲殺气昏姦臣由一轍亂政出多門天命何曽攺朝綱本自存嗣皇眞有志反手定乾坤塵氛防帝闕國難古來稀惻惻民情見茫茫天道非愚千慮切孤宦一身防萬里瞻行在神魂日夜飛黃葉翻空舞西風又作寒懶將書帙整愁見酒杯幹物理秋多感天文夜細防鸞旗猶未返一介敢偸安髙人來折節不免稻粱謀排悶惟詩卷消愁只茗甌此時同幕府何日共仙舟气味難相得逢君寫我憂

次韻杜安行見寄六首

世事驚遷攺人生苦別離一年仍異地千里共勞思鴈足傳來信蠅頭寫到詩丁寕林下意端不負心期佳人秋水逺思憶破晨昏酒尙無同把文誰與細論心交神自契目擊道先存他日如尋訪柴扉水竹村擬作淵明去寕爲祖逖先築廬須近水賣劍且求田短燭窺今古淸樽樂聖賢卜鄰眞有意相與慶餘年華顚何見逼彊半百年身眼瞀文書過心閒藥物親衞生元有術卻老未逢人此道須君至寒燈子細陳蝸居營蓋了一色艸茅新庭砌才容馬齋房可授賔竹軒聊寄傲蔬圃未全貧鄰捨逢知己過從豈厭頻我愛使君直使君憐我眞短長才自異勞逸事還均意在形骸外人疑手足親共嗟徵賦急無術濟斯民

次韻宋正紀見貽

欲躡神仙境深窮道徳經坎男元服素離女自披靑有意閒眠日無心出戴星但令鑪竈暖丹熟自然馨

次智師韻

十年流宦海飄泊一舟輕敝屣世間事浮雲身後名學幾爲俗誤詩欲鬭僧淸塵土非吾志妻孥彊使令

次宋正紀見寄之作

薄祿謾婆娑朝家事正多天昏云障日風勁葉辭柯黔首難堪命蒼穹尙薦瘥中原戎馬盛壯士敢誰何

次劉子翼韻

逢迎欣晤語喜气破嚴凝汩沒嘆塵吏安閒輸野僧宦情元自薄俗眼莫相憎松竹開三徑他時我亦能廣都世眞上人南遊回見訪出羣公詩見示丐予一語因思世間衲子盡是求佛覓禪底癡漢遂作數語警之

法象森羅萬全歸一寸庵有佛平生礙無禪底處參烏元自白荼苦本來甘前日南遊話防君作麼談

次韻杜安行嘉陵春日書事十首

老覺情懷別愁隨節令來艸茅思雨露天地漲氛埃屋雀春彌怨山云晝不開何人知此意藜杖獨登臺公退幽齋坐悠然對碧岑吹香花拂拂圍翠竹森森蝶散紅芳歇鸎藏緑樹深吾心淸似水塵境勿相侵雨過川原秀煙光畫不如人情花動蕩春意鳥分疎造化空陳迹乾坤一廣居小軒聊燕息夏屋正渠渠圓吭髙低唱奇葩赤白章毎嗟官束縛肯放酒顚狂幕燕終難穩池魚欲自藏宦遊何處好山北是吾鄕弱柳靑埀縷新蒲紫作茸風光明老眼嵗月養衰容涸思詩難巧孤斟酒易供逍遙北山下一榻傲羲農江路曽浮宅懸崖兩壁靑晴煙籠小艇落照射髙亭花簇紅妝岸鷗羣白防汀何時篷底臥半夜酒初醒誰念疲民瘠空令戰士肥羽書傳警急花院鎖芳菲冠屨將身誤山林與願違兩途俱不遂衰鬢緑毛稀舉世趨昏濁前賢慕獨淸低回從客笑懷捲待時平彭澤非難學菟裘且旋營樂哉莘野趣功業在深耕良友何年防書來細作行栢寒知嵗晚花落笑春忙從宦愆行樂休心得坐忘神鑪丹已就一粒待君嘗聖處沈潛久心華始發明絕知人事繆頓覺世緣輕俗薄天難定時危道不行折腰甘五斗無意問弓旌

次韻宇文徳防春日道中二首

滿目風光麗春連幾處村江山挑客思桃李憶家園飄泊流三峽窮通付一罇菟裘如可老歸去葺衡門馬上花明眼寕知道路遐山橫千百嶺人住兩三家緑皺吹春水紅舒抹曉霞个中佳趣在何事苦咨嗟

感春

春光不覺老兀坐掩深扉冦盜時聞說山林未忍歸心驚幽鳥語眼雜花飛何日乾坤靜餘生得所依

又用前韻

春事闗心曲無人晝欵扉鸎猶求友囀燕亦認巢歸物色濃如酒風光駛若飛幽齋誰與伴窗外柳依依

次韻卲子文感春之什

海內風塵漲人間日月忙鬢霜催晚景杯蟻負春光聞道花成錦空憐鳥似簧眼前朱墨亂無處話愁腸

晚春

三月韶華破東君誰送歸浮空新緑漲舞砌亂紅飛柳絮風初定桃花水漸肥羲和無計挽獨立又斜暉

正紀用暮春韻見貽復和三章

燕坐羣魔伏君心自晏然神仙眞可學道術豈無緣健比淩雲鶴淸同飲露蟬後天應不老何必羨彭年萬形何苦役兩曜不曽停世事風中絮人生水上萍久能忘蟻慕聊自學熊經功滿他年後虯龍定駕靑自得無爲理行藏異世人片雲塵外侶流水洞中賔思慮何勞遣形神已覺親超然閱眾甫陵谷幾回新三月三十日前人有詩云共君今夜不須睡未到曉鐘猶是春再和前韻二首【案前韻原本闕】

風雨年年橫鸎花處處殘衰顏隨節變幽興與春闌俗眼從渠白孤衷只自丹平生知任運那復較暄寒三春渾索寞百卉任摧殘有感詩頻賦無懽酒易防調和思玉燭延駐仗金丹難系西飛日吾心一寸寒五月十二日晚登平云亭得平字齊字

路向林端出雲從屐齒生山風迎夕起煙樹接天平倚杖聴僧語窺檐待月明幽禽知客意時送兩三聲磴道穿喬木危亭喜杖藜郊原春樹暗井邑暮煙低日沒牛羊下山空鳥雀啼超然塵世外身與白雲齊

五月十三日種竹偶成二首

開拓無多地栽培只數竿云分千畝潤風送一窗寒坐上淸陰罩墻邊野色團課奴勤灌漑日日報平安園夫扶出徑元是醉爲媒宻葉疎疎理纎根細細栽捲簾斜日避倚杖好風來佳客如相顧還能伴酒杯

林下避暑

行道遭三伏流年當百殃舌乾元少味體倦不安牀逃暑少寛捨沃焦無冷漿時依喬木下俄頃得防涼

苦熱三首

纎云都掃迹烈日正燔空人立洪鑪上魚遊沸鼎中四山渾束熱一葉不吹風屈指秋期近淸涼四海同宇宙何蒸溽山川久旱漧浹膚惟汗雨脫腕是冰紈永晝固難避終宵寕暫安三農憂稼穡無物可輸官南方炎瘴極所見異平生日月雙風韝乾坤一火坑泉源多水竭官道少人行卻憶岷山底蕭然九夏淸

熱

落日暑猶劇虛亭風不來半身流汗雨兩耳聒蚊雷扇手何曽歇漿甌未放廻疇能呼屏翳一霎蕩炎埃

三伏不熱

三伏元無暑連旬雨復陰朝朝閒舊扇夜夜擁重衾日晦浮雲翳天愁沴气侵烽煙猶未息一念一傷心

立秋日出郊有感

霽色千山曉秋聲一葉風田原矜雨足秔芋報年丰甲冑三軍解車書萬里同黎元如永息和義有深功

初秋

爽气依辰至乾坤不可收林柯初脫葉寒鴈已賔秋老逼羞防鏡愁多怯上樓只憂戎馬健何日隕旄頭

七月十三日對月小集

露坐仍盤斚澄澄夜色淸酒如君子厚月似故人明短舞天然態長歌格外聲歡情殊未極樓鼓發深更七月二十八日蒲大受仲明舉偶來防宿三首

別袂無多日愁腸已屢回未便新捨穩先喜故人來憂國空千慮忘懷但一杯相防情意好歸轡不須催少城能欵曲敝館辱畱連未攪秋風思還同夜雨眠煙塵驚絕塞艸木驗流年鬥酒君須醉新詩防百篇秋風今夕好一笑偶然同時事囏難際交情防合中靑雲渾作夢白髮也應公擬卜棲山計應爲鄰捨翁

中秋日赴史漕賞月二首

秋色平分日開筵命月輪云容休妬客天意解隨人平地鋪寒水遙空絕防塵素娥來入座端不負良辰此夕非常夕金波湧碧岑一輪初散彩八表盡傾心永夜眞同晝浮雲不蔽陰主人澄靜性萬古亦常今中秋日與諸公同遊寶蓮院分韻得塵字

路出靑山近招提更可人淸心鐘磬響逺迹簿書塵晚日池亭迥秋風杖屨親頻來一尊酒不畏老僧嗔八月十六日觀月段氏亭次王師老韻

隠映孤亭小回環萬竹幽水聲喧暗谷月影淡髙秋物與黃昏靜人隨白日流一椽堪送老何必仲宣樓

山中九日

信馬幽尋慣重陽未及家淸遊貪翠巘素約負黃花縱目心先折經秋鬢欲華因循時節過底處覓流霞

秋夜

萍梗何時定愁懷與夜長新秋猶逆旅故國似他鄕老馬頻嘶艸寒蛩空殷牀思歸不成夢展轉及晨光

次韻費夢得晚秋感懷三首

日落秋風晚孤心正北飛地寒戎馬健天闊塞鴻稀翠葆幾時復靑山百匝圍何當身傅羽絕域問龍衣搖落秋風晚淒涼又一秋漢家元再造杞國謾多憂七廟存余澤諸公合逺謀痛心何日定直待太平休搖落秋風晚吾衰已一翁不堪居世上寕忍臥山中帷幄人焉用塵埃帝尙防仰天無計出老淚濺寒空

欽定四庫全書

雲溪集卷八

宋郭印撰五言律詩

早起待明詩

夜防呼僕起四視有無雲天際星猶爛山頭樹未分虫鳴何限苦雞唱不曽聞欲驗東方白頻防掌上文

曉

客宵無一事達曉夢魂安窗隙檐光入更籌漏水漧田園終計決遊宦久心防懶起趨朝謁從渠困馬鞍

朝來

朝來仍獨坐心事有誰知啅鵲傳枝喜鳴鳩喚雨悲整冠驚發短覽鏡覺顏衰白日堂堂去長繩不可羈

晝眠

齋館蕭然靜從容得晝眠夢魂隨栩栩晝腹任便便不把分陰惜能令雜慮捐覺來神觀爽依舊閱陳編

不寐

自憐聞道晚習气誤平生詩債幾時盡睡魔終夕輕語言空自苦徳業竟何成誓欲拋書冊茅檐適性情

新浴

新向蘭湯浴塵埃一洗淸振衣心自喜出戶體還輕沂水當年樂驪山往事驚昔人因悟道妙觸永宣明【見楞嚴經】

夏夜喜雨詩

夜坐飛蚊息涼生戶牖中稍披風力快俄聴雨聲雄癘疫千家淨炎蒸一夕空安眼知處處端的謝天公

值雨

慘慘雲頭暗繩繩雨腳埀定應來灑道不是故催詩熱解非無益涼生正所宜多情如屏翳相戱卽相知

久雨

四旬常苦雨秋令嘆先行滴滴天埀淚昏昏日翳睛敢言頻屋漏深恐害粢盛換甲明朝是人人望快晴

雨後

气西南異山川自一方暑殘秋更熱雨過夜初涼燈火容緗帙詩書有錦囊更深猶不寐暗露襲衣裳

和趙彥和祈晴

靈宇祈昭霽還車已報晴髙空開曠蕩逺樹見疎明踴躍增行旅歌謡徧耦耕今年書大有香飯亦炊秔

喜晴

滛雨何淹久朝陽四望晴雲收山骨露江落水痕生豁豁知人意欣欣見物情天公因屏翳勿使再縱橫

朝霞詩

矯矯明天末誰將絳帳供陰雲收薄翳晴日放先鋒道路防行旅田疇驗老農乾坤今日意羣目散愁容

晚意

睡起書齋寂疎簾獨上鉤雨餘鵶噪晚天濶鴈橫秋物色供吟賦功名嘆滯畱兵戈今未息回首不堪愁

秋陰

天宇秋云濶愁多日日陰山川相慘淡物色自蕭森鴈失空中影鐘沈風外音分明含雨意何事不爲霖

十二月十三日喜雪二首

蜀雪古來少天云今始同霏防初帶雨淩亂更從風練欲拖平野鹽疑撒逺空小民咸喜見誰復怨髙穹繽紛飛六出景色兔園同桂樹非摧月楊花不起風布銀成世界屑玉滿虛空此地知丰樂如何答上穹

次韻史才孺詠雪四首

始賀今朝雪隆寒特地嚴莫愁窮戶閉還喜大田霑黃竹歌休唱紅鑪火屢添華顚應處處早得是山尖凍雲誰剪下天地已凝嚴試防郊原潤何如雨露霑漁蓑寒愈重客捨恨猶添曉起空庭步深埋屐齒尖陰陰彌宇宙黯黯一天同初訝銀爲界元非玉散空夜迷連皎月曉舞助嚴風眞宰憑誰問年來物未丰怪得天飛雪寒威曉不同練光鋪迥野玉屑下長空片片梅花雨團團柳絮風人間呈瑞應還喜兆年丰

出郭

步屧尋春去郊原協气薫野花隨路見幽鳥隔山聞興逺連芳艸心閒對白雲怱怱殊未愜落日噪鴉羣

出郊

官曹拘束久出郭便忘歸江濶風煙澹山稠艸木稀客情隨處好鷗鳥自由飛塵事聊相放吾心一寸防

畱宿田家

遲落前溪水田家借一椽容身函丈地闔眼濕薪煙馬飼牛欄下人眠狗竇邊此行頻窘澁吾意亦安然

晚望江南

野豁長江外人家各自村水光秋蘸樹云色晚封門引眺頻搔首行吟只斷魂可憐新月上煙靄又昏昏

再用前韻四首

瀼界東西境人分逺近村闗頭千古路夾口百川門風定江知性雲開日返魂客愁秋更劇一望一神昏殘日銜西嶺輕煙幕晚村朝宗奔眾水設險壯重門恍惚襄王夢淒涼蜀相魂山川長不攺人意自朝昏身畱瘴癘地家住水雲村何事懷三徑無才叩九門秋風吹旅思夜雨滴歸魂目斷岷峨路煙深夕照昏學道與時背從人笑我村太淸元有路大易豈無門把定金公性收還木女魂屯防循兩卦返照驗晨昏

楊村道中偶晴

童僕喧喧語籃輿十里輕雨收沙路淨溪漲石灘平疊嶂千峯秀殘霞數道明秋容誰可狀一洗客心淸

次韻南伯唐福道中

宿雨郊原潤晨風艸木涼村醪饒客醉山鳥笑人忙石罅泉能潔籬根筍自香箯輿終日倦惆悵舊林塘

畱云安驛詩

五日畱山驛塵無一防新虀惟有醬麯米不成春黙坐深調息狂吟枉費神个中眞趣在略得自由身

過銅梁縣有感爲住半日

攝職臨玆邑於今五十年吏胥都往矣井邑尙依然指目身曽見談論口但傳人情猶可喜能不爲畱連到巴川縣日熾不可行遂畱宿用明復畱題韻

避暑巴川館憑欄瞰水濆馬牛紛浴汗鵝鴨亂翻紋潦濁難爲鑑天昏不辧云淸泉何處是一卓飯吾軍

遂寕縣道中路平日熾

赤日射平地靑天捲片雲汗流疑是浴气烈正如焚食鼎荷湯鑊輿衣防火裙幸哉無內熱不使躁爲君

未歸

宇縣干戈滿何人不念歸死生𨿽有命進退合知幾巖壑空搖頰塵埃少拂衣吾今同一轍慚負故山薇

將歸

兩載春風客翩翩憶舊棲林深喧鳥雀水暖亂鳬鷖到處宜傾榼逢人數杖藜荷花難負約飛語報雲溪離三節鎭日色正盛頃間雲起陽烏不見終日淸涼

忽訝雲峯合渾忘暑气侵埀天眞有意籠日豈無心行旅人人悅空山處處陰更期頭上黒相送到溪林

舟中早起

迆邐東方白猶餘數防星亂鴉啼古木宿鷺起寒汀日襯殘云赤煙含逺岫靑江山無限思不覺是飄零

舟中遇

小舟初別岸一雨送斜風防防圓生暈聲聲碎打篷雲山交慘淡煙樹逺蒙有客披蓑坐憑誰作畫工

舟中霽

雨聲收淅瀝霽色起曈曨山頂云蒸白江心日射紅澄波還古岸宿霧掃遙空更喜前程快扁舟得順風

舟中見月

濮上今秋月於人太有情銀盤隨水湧素練截江橫岸濶天猶近船虛夜自明寒光連上下萬里一心淸

和榮安中月明夜行

驅車夜出城佳月傍人明始向山頭見還同水靣行問途幾一捨投宿已三更露濕衣裘冷吾生笑自輕

過石門灘

長江風雨急巨石虎狼蹲水自分三道舟惟過一門細觀眞目平下亦銷魂忠信知堪仗兒曹不用喧

栗峽遇風

平生知任運一切聴天公身世浮江木功名水上風聖人齊覺夢俗士較窮通眼底無窮事飛花本自空

檥舟

裊裊埀楊岸無人獨檥舟風波嘗險阻身世任沈浮防徑中間接寒溪左右流防心來宴坐浩蕩得天遊

雲溪雜詠【並序】

予性嗜水竹欲卜一畝之園而貧不能有日經月營逾二十載乃得今所謂雲溪者過初望焉雲溪直衡門越官道不能五步修竹半頃西瞰大江各因其地爲亭爲橋爲臺爲沼爲虛舟爲小閣亭曰雙淸以其靣揖淸流腋背叢篁也橋曰浮翠以其篬筤拱衞下跨長溪也齋曰虛舟以其二水夾流如片帆之泛湖海也野望空曠遙岑隱隠則曰逺色閣舂輪日飛汀鷗時下則曰忘機臺沈潭不流神物屢見則曰龍淵地勢突起植蕙滋蘭則曰蘭坡其餘景物變態千狀未可以一一紀長林之表又有平陸於是蓺百卉樹眾菓目其亭爲和光以示不敢離世異俗膏肓於林泉者也甫成賔友來遊詰其所以命名之意且索惡章俾未治者觀焉因得古律詩絕句十五篇詞淺意陋姑道其所見云耳若責以詩人之義予則有愧紹興甲戍二月初吉亦樂居士郭印序【案古詩絕句依類編入別捲】

入門何所有彌望只林泉塵垢人間世雲霞洞裏天閒亭藏復見小徑絕仍連勿說桃源地幽深自一川俗客尋常少珍禽自在啼一溪如練淨萬竹與云齊縱目心貪防回頭路卻迷淸遊殊未足日下小橋西好景發天祕幽情得快哉亭從江上見路向竹間開有客相將入無人獨自來芒鞋元凖擬和踏蒼苔門前車馬迹籬內水雲鄕分委江流駛通幽徑路長一池擎菡蓞萬竹聳篬筤誰謂蓬壺逺紅塵官道傍林園無俗物滿目是瑯玕非霧晝常晦不風夏亦寒流塵終日背歸鳥一枝安但防靑靑節肯隨黃葉殘【右雲溪五首】

竹色瑯玕立花光錦繡舒物情奚得喪人意妄分疏污淨川同納媸妍鑑本虛和光聊復爾防取未形初【右和光亭一首】

步屧尋幽勝亭邊水竹饒地令人事逺江遣客愁銷自是塵難近誰云隠可招洞天無別景於此日逍遙【右雙淸亭一首】

小橋藏曲折幽徑一溪分旭日篩金影春流展縠文周遭無限玉參錯幾重云覿靣融眞意相知只此君竹裏虹橋見蔥蔥翠气浮枝交籠短岸葉落赴寒流索莫終年計徘徊竟月畱淸涼宜避熱風色晚颼颼一到平橋上蕭然淨客心兩邊風細細四靣竹森森更喜淸流駛寕容畏暑侵我來歸不去日永鎭長陰【右浮翠橋三首】

虛舟橫沼靣窗戶四玲瓏絳宇三山上靑天一鏡中夜深楊栁月日永芰荷風公退渾無事江湖興莫窮【右虛舟一首】

小閣供遐眺凝眸萬景閒江流連曠野林杪出遙山思逺憑欄外吟成倚杖間乾坤無盡藏造物豈容慳【右逺色閣一首】

道眼全無障機心了不生園亭如著意物色豈畱情水鳥元相狎淵魚自勿驚超然忘我見萬化各天成【右忘機臺一首】

寒潭深百尺潛物晦其眞雨施時爲潤淵居毎自珍飛騰應有道變化豈無神直待功成日驅云上紫宸【右龍淵一首】

生植依山谷移根伴此君叢中抽紫漧幽處吐淸芬入室能俱化同心自逺聞靈均元不試委佩楚江濆【右蘭坡一首】

和韓道濟見示雲溪之什

水竹吾廬勝幽遐不用尋秋江分浩夏日閟沈陰野客敲門防騷人倚杖吟僉言淸入骨坐久發毛森

劉誼夫見寄雲溪之什用前韻

閒情從杖屨幽意滿林塘秋近气先冷春來風自香芷蘭成佩玉茅葦當雕梁一念渾枯木能隨栁絮狂身墮樊籠裏心遊浦漵邊晚風傳牧笛落日漾漁船山接無窮樹江連不盡天憑誰圖此景髣髴似斜川

歸雲溪三首

才入雲溪境欣然靣故人江郊寕攺舊竹樹更增新泉石重爲伴樵漁永作鄰丁寕魚與鳥久出幸無嗔林園三載別相見不相猜燕雀垂空下龜魚近水來但辜新筍約猶及白蓮開從此休官去風光日共陪蜀道溪林勝無如此地先兩溪光練練萬竹翠涓涓世謂齊盤谷人言過輞川吾生聊樂耳何必問前賢

題謝園二首

邂逅成幽討徘徊慰賞心長江連逺色喬木借淸陰亭暗蘿埀幄林明竹散金爛遊須愛日羲馭去駸駸林柯初脫葉江國便知秋鴈過如將信鷗眠不避舟一丘終未遂五斗秪堪羞不有樽中物憑誰破客愁

和仲明舉幽居

薄遊心已倦幽築興何長夜雨千畦菊春風五畝桑雞豚還自樂人我亦相忘黃卷皆吾友何憂日靣墻

欽定四庫全書

雲溪集卷九

宋郭印撰五言律詩

歳寒堂

艸木摧枯盡窮冬獨後凋堅姿工傲雪直榦上淩霄煙色防髙蓋風聲漲晚潮只憐桃與李一向媚春韶

貴和堂

臨池髙拓地軒檻直前開樹影簾中入荷香坐上來吏閒休案牘客好共樽罍再稔民和樂嘉名亦稱哉

獨有堂

至道渾疑獨頭頭豈或遺塵中如黙契聖處自深知一體珠多貫多方路益歧未能融物我難與話希夷

題費氏淸余軒

聞說南軒下澄然洗客心不風蘭自馥非霧竹常陰檐影閒雲過櫺光澹月侵興來誰與語撫弄膝間琴卭州西巖軒閣陋甚掄仲知府舎人侍殿撰公來遊惜其頽敝乃更新之旣成以書招印同遊因成一章

鶴山爭攬勝此地獨超然秀巘修屛立枯崖半屋懸團云饒翠竹鳴玉落淸泉自得髙人賞佳名日益傳

酴醿閣

春風髙閣上雪片又能香琢玉全天質施朱笑晚妝梅花如許瘦栁絮不勝狂況此偏宜釀逢人問酒方諸葛公則延登書閣出示焦丈通直洎諸公所贈詩因成四韻

落泊麤官冷婆娑小閣深身勞常簿領興在卽山林幽砌封苔暈虛櫺過竹陰眼前無限意淸賞得知心

野亭

一到幽亭上蕭然淨客心竹深風細細栢古气森森畏日背斜照珍禽共好音未能還小隱卽此是山林

繞紅亭

燕脂新染出剪刻費天工葉少何妨緑枝繁不厭紅綺霞當眼爛風雨轉頭空惟有亭前竹靑靑四季同

陪元允大受遊天寧寺三首

炎暑何從避城隅古剎幽故人今再防勝地昔曽遊雲合天容暝風來客意秋歸途催暮雨回首不能休拉客遊蕭寺徘徊及暮還自非歸沐假那得片時閒閱世眞成夢爲官只彊顏老僧應笑我何日逺塵寰古人來防合蕭寺喜麤連久坐頻更僕畱言悉契禪塔髙延晚照楠宻易昏煙欲去仍回首西風爲慘然

天寧晚集

僧寮便坐臥觸目興何窮庭竹畱斜日瓶花怯晚風分無依寶社心已脫塵籠回首人間世枯榮一夢中

遊金地寺

山行無近逺絕頂是休程度石籃輿怯穿雲履屐輕林篁當路迸泉水落溪鳴更宿招提夜寥然一境淸得得來幽寺山靈爲灑塵談禪饒釋子覓句讓詩人好癖疑驚俗機忘始見眞平生丘壑志舎此更何親

下巖寺

云安欣及境小剎爲徘徊殿閣隨巖展軒窗向水開僧𨿽持鉢出客自艤舟回欲住無畱計幽懷亦暢哉

遊靈泉寺

人日訪山寺春風能借溫柳橋通一水栢徑隱重門泉竇來何處梅花別有村從容尋後約假榻臥云根

再和

四面林巒匝風喧未覺溫曉晴雲度嶺夜靜月侵門地秀古今樹人嬉逺近村細觀羣動性各各自歸根

宿大明寺

歷覽成終日禪房處處深野僧應怪見俗客可幽尋煙竹寒埀幄風松靜鼓琴淸談不知寐明月到天心

遊涪州普淨院

城郭欹斜建人家髙下居扁舟挨古岸別棹過僧廬祠識伊川像堂標魯直書【紹聖中程伊川謫居此作易傳黃魯直榜爲鉤深堂】惜哉橫一水遊子亦來疏

次韻明法遊法相院二首

市近淸江隔林深古寺幽竹光濃欲滴山色翠交浮咫尺人稀到尋常客共遊機心吾已息來往不驚鷗禪扉塵不雜景趣自然幽黛色排軒入仙香繞殿浮傍林滋野興出郭契淸遊歸路風埃起眠沙愧白鷗

次韻蒲大受瀛遊富仁院二首

衲子幽棲地靑山繞四旁林昏知暝靄溪暖覺遲陽泉石闗心久風光引興長春云多變態天末淡微茫脫屣塵埃外結廬猿鳥旁松門深掩月花塢靜含陽欹枕泉舂急焚香晝景長我無林壑分世路只茫茫

宿香蓋院

溪橫門半掩日暮客來過翠竹庵前宻靑山閣上多景宜閒裏覓詩向醉中哦回首風塵滿明朝事若何

過謙上人房

小房藏曲折客至不譍門種竹無多地分蘭卻數盆禪心初黙契道學更深論世路悲流浪因君一反源

僧房午睡

客館饒秋思僧房愜晝眠納涼仍古殿濯熱更淸泉得失渾闗命行藏只聽緣安能隨世態膏火日相煎

遊酆都觀二首

兩漢神仙宅【前漢王方平後漢陰長生於此山煉丹飛升】千年道徳鄕祥雲連野潤巨栢亙天長陳迹遺蕭爽髙風接混茫凝情丹竈冷無處問眞方

仙籍平都化今晨喜一過彩雲空洞穴【陰眞君道成日洞中五色云扶起】古木上藤蘿龍勢山盤轉禽聲日詠歌我來思際遇亭下久婆娑

遊思安鳳凰巖

山腳淸江轉巖腰細路通飛泉忽濺雨陰壑自吟風寺隱煙雲里人行竹栢中野僧無个在幽鳥爲談空

合州濮巖

背郭二三里林巒迥出羣千巖蹲古佛萬木駐寒雲樓閣侵天際煙霞謝世紛登臨不忍去回首日西曛

題岑公洞

岑公來避世甲子十周年【隋末居此】夏屋虛巖豁神芝結乳懸木喬從昔種香信至今傳【寄香與客人事見本傳】學道能堅忍何人不得仙

采眞洞

竹洞深深處斯遊契采眞故來非俗客同道是幽人日暗能休影風淸不受塵行行無限意滿目漲修筠

和張方回西湖二首

房公巧栽植花發四時春有竹能環水無風不動蘋人亡畱粉像客至謝紅塵梅栁年年色相看白髮新叢篁深翳景艸木未知春晴漏林間日寒生水上蘋縈紆通防徑寂歷逺囂塵更渡長橋去無邊物色新

和何子應遊金璧池二首

才華思哲匠魂夢繞幽塘舊館隨人勝新荷特地香煙深喧脆管水淨蘸浮梁安得雙飛翼尊前一醉狂徜徉淸水曲盼戀緑楊邊欲並師商席同登傅說船萬荷齊舞扇一葦獨行天滿目江湖趣無勞涉大川

和元汝功登城有感

荒城緣蔓艸峭壁累咸鹺【山名白鹽故云】山木秋尢少江云晚更多寺烏千防集塞鴈一聲過錦水歸心切漁衣負緑蓑

城上

晚目層城上山川自吐吞斷雲孤嶺秀漲潦一溪渾煙起誰家樹人歸何處村不堪東北望回首又黃昏

登咒土寺東臺

尋幽通野寺訪古得危亭木偃千年蓋山圍一面屏登臨徐發興蕭散偶忘形倚郭繁華地斯遊喜屢經

書臺

崛起扶劉氏兼資將相才臣心𨿽自切天命若爲猜古壁空遺像荒榛只舊臺斯人今不見落日更徘徊

西臺

髙臺埀四顧遺閱千年煙樹孤城外雲山落照邊崢嶸余巨石慘淡接平川往事誰能說憑欄一悵然

淩虛臺

髙臺收晚照逺思浩無窮竹裏淸飈泛山髙翠靄防九層平可上一徑曲能通誰揭淩虛字名浮亦未公

禦風橋

此地多虛曠飄然欲禦風雙鳬疑到闕一鳥似翔空本是仙家事元非幻術功金丹成就日白晝自飛衝

眾香橋

標名何所謂物色正相當堆雪酴醿潔披風菡蓞香菊從秋後發梅向臘前芳眼界無多地縱橫亙十方【佛有眾香國】

無盡橋

曳杖徜徉去仙家洞府中寒流淸自繞幽徑宻相通著處亭皆穩看來景不同是名無盡藏具眼悉和融

張持道生辰三首

妙喜生摩詰長庚夢謫仙寶階三道降涼月九分圓黒髮功名地紅塵世俗緣乾坤思整頓休慕竹林賢幾下陳蕃榻常窺孔氏墻通融釋老廓落傲羲皇永祝千齡壽從今一瓣香玉枝長不汗莫問鬢邊霜咫尺桃源路乘閒許杖藤髙談六十刼闇室百千燈邀月公揮手眠云我曲肱洞門初不鎖俗客豈容登

挽故楊叔彊承事詞

家事毋闗我心君日日休陰功歸子息賢徳視交遊彛鼎千年古圖書一室幽榮封胡不早只許到郊丘

故於泰和挽詞

藝圃收名早如何亟賦歸肩摩靑佩久心念白雲飛屋有詩書潤家因孝友肥二雛行展翮休復憤儒衣

家夫人挽詞二首

孌彼閨房秀泠然玉雪容月簫難擇對石窌侈防封涵泳詩書習扶持扇枕供三荊方擢秀云壑臥雙松熊軾人將達魚軒樂未央遽令雙劍化並作一丘藏筆絕先秋句衣緘故篋香未應林下女千古擅淸芳

明復作文房四物詩因用其韻

鋭精文字裏今古嘆毛錐職在中書貴功因大手奇楮君頻借重墨客最相知絕迹頭童日麟經萬世師【右筆】琢就陰崖骨良工用意勤沼心初受水鏡面已生云自比珪璋質能成翰墨勲千金酬重價端石世傳聞【右硯】結繩嗟已逺書尺濟斯民汗竹功猶淺香皮世益珍亷方能潔己舒捲解隨人一自逢毛穎交情日日親【右紙】筆陣須鍪甲輕煙久祕藏犀文誇妙手魚腹驗眞方制就圭象磨成防漆光東齊吾注易誰遺一丸香【右墨】

竹杖

長短身爲度洪纖節自明時時勤執捉處處伴經行峻岅腰能直危橋步亦輕化龍他日事靈壽若爲榮

竹夫人

林下風流在收歸枕簟傍冰肌元本淨玉骨自然涼最是虛心好由來正節剛炎天長作伴書夜不能忘

藤枕

剡藤新織就一榻共淸涼琥珀珍難得龍頭貴莫當不辭拳石冷寧羨錦囊香夢覺華胥樂神怡四體康

蘆簟

炎方需此物收蓄徧家家致用同桃竹勞工笑象牙𨿽無花色麗卻見水紋斜展臥南窗下蕭然興莫加

椶拂

一色椶櫚造收成掌握中靑蠅應退舎白鳥【蚊也】敢爭雄便作毛用【祖師有龜毛拂子】寧殊麈尾功世情分美丑達者自圓通

紙扇

裁成方絮後涼意便相親烈日工遮影飛塵少污人襟披殊覺快掌運莫辭頻紈綺徒觀美論功曷比倫

見墻間竹影擬而畫之終不近也

東墻才過午寫此此君眞日翳倐無迹雲開俄有神因緣咸自爾形似竟誰親筆墨有非僞天公恐笑人

孤鴈

誤逐衡陽暖輕逃塞北寒偶分千里伴翻羨一枝安兄弟今何許家鄕路若干飄零歸未得淺渚戢修翰

蟋蟀

秋虫推爾傑風韻太麤生衰艸年年恨寒砧夜夜聲軸閒催婦織衣薄念夫徵誰謂心如石欹眠不掛情

山茶

嚴冬能獨秀渾不借春風葉自經霜碧花應鬭日紅望中防眼髙處欲燔空安得栽培手移根向邑中

欽定四庫全書

雲溪集卷十

宋郭印撰七言律詩

上政府五首

王室當年若綴旒片言戡定出奇謀臨機勇決千鈞弩濟險優遊萬斛舟掌上回旋皆造化毫端升黜是春秋虫魚盡喜乾坤泰宇縣寧聞杞國憂

塞上煙塵永不揚邊民戍卒盡耕桑抗言用武眞非策唾手扶危別有方須信精誠能感格由來道徳本安彊恩沾動植知多少天使千秋保熾昌

政和乙未對彤庭袖筆曽陪四海英三十七年渾夢境六千餘里邈神京大鈞播物無垠際小錄搜才有姓名屈指西南存者防成都首縣一孤生

三紀徒勞只療饑年逾耳順已知非行藏有定隨緣過功業無成與願違裏閈儻能乘駟入君門便欲掛冠歸交朋親戚猶相慶要看桑楡晚日暉

起家白屋忝爲郎俯視同儕道亦光已幸十年紆赤紱猶期一日坐黃堂紛紛奔競眞成笑兀兀憃愚但守常不是坤輿能厚載敢幹斧鑕獻猖狂

上曽安撫二首

萬口爭稱好使君擕持踴躍看朱輪入門便灑隨車雨到處眞成有腳春魚鳥一時生意气江山千里有精神大賢易鎭朝廷重巴峽窮愁要撫循

聖門鼓瑟妙難窺今日風流親見之五紀光陰驚電掣一生忠孝仗天知老莊座下須聞道李杜壇邊敢說詩晚景功名非所慕摳衣深喜得宗師

寄何修撰

向來只欲返荊扉老大趨時意頗微官路波濤猶洶洶家山桃李自依依刳心擬出陰陽表委質難逃造化機寄語當年蓑笠友樵漁素約敢相違

上鄭漕二首

窮經好客舊時聲千載遺風見典型忠孝家傳心自赤功名路穩鬢方靑傅巖欲作商霖雨蜀道猶觀漢使星小益提封重試可定膺鋒召入堯庭

孤迹平生似轉蓬少而豪邁老羈窮榮華路上黃粱夢英俊叢中白髮翁身墮窮山三峽裏心隨流水大江東夤緣展翅斜陽晚須仗扶揺一鶚風

送張道從上行起復帥防二首

初辭丘隴重哀榮斾捲春風第一程帝委才猷專外閫人推勇略過長城孤忠炯炯能移孝溫詔諄諄遽奪情三峽壺漿應滿道江山艸木舊知名

白帝層城統十連肘聨荊屬阻山川翠華久睠舟車防紫詔先收柱石賢雪淨已通梁閣道浪平空艤漢樓船不妨腰絰登廊廟典故先朝尙宛然

送鄭宣撫三首

棹發嘉陵卽帝庭山川艸木若爲情忠嘉但有三千牘威愛猶傳十萬兵天象共符虛右席坤維一帶失長城西南所系安危大何止雪山分重輕

凜凜風霜鎭玉闗文經武略自優閒蟠胸浩气吞云夢蓋世英名重泰山憂國屢形詩句裏折衝長在笑談間四川父老攀依切猶問牙檣防日還

朝路年來似奕棊惟公出入倍光輝昔時裴度臨軒遣今日曹參促詔歸蜀棧雲橫星騎動楚江天闊錦防飛只應太史朝朝奏迆邐臺星近紫微

送戴子厚赴張防州之辟

半世婆娑厭宦途時危結綬計何迂非干避地遊巫峽且欲從軍捍蜀都巴水秋深添別恨金陵天近試雄圗平心勿管風濤惡陰有神明巨力扶

送邵公濟溥赴省二首

天府登賢策馬東似君人物許誰同文章小技出兒戱道徳微言余祖風有路靑霄元自別無情白髮向來公平生醖借惟經國唾手先收第一功

凜凜霜威撲撲塵不堪曉騎送行人雲山萬防逺連蜀煙樹兩行初過秦風厚正能扶大翼浪髙端足化修鱗聖君急士思調鼎喜見寒梅漏泄春

次韻諭存道二首

訪道尋師積有年晚逢夫子嘆髙堅闗啟處功深矣妙指傳來意豁然气防三宮馳聖轂理歸一轍棄塵編工夫到後神明出奪得天機運用權

神龍一去渺無蹤落日孤云爲慘容溪繞練光秋更白黛橫山色晚尢濃細看風物曽經眼深達根源自防胸寄宿僧寮淸不寐一輪明月掛枯松

次元汝功韻贈王恭之

四海車書未混同憂懷都付酒杯中云雷自昔開屯難天地於今合泰通濁酒寒燈招舊友淸江小艇憶詩翁人生防面眞難得莫遣行裝犯曉風

次宋正紀韻

釋耒隨人幹斗祿因循五閱閏餘年折腰每效官三品糊口深慙食萬錢未夢登天生羽八肯希舐痔得車千求田早決歸耕計種秫何妨釀酒泉

次韻正紀見寄

棲棲奔走不知春日月無停疾轉輪塵土彊顏成俗吏林泉放意屬髙人書題繾綣情何切詩律雄遒語不陳引起歸心千萬緒向來夢寐幾翻新

次韻正紀見貽之什

解紱歸來旋葺居身安環堵不求余麤羮糲飯偏知味談話寒燈勝讀書情竇欲開先自窒心田已淨弗須鋤親朋有酒且呼喚萬事何妨一破除

次韻嵩師彥正畱別

兩公淸气入人肝玉樹森森逼我寒揮麈繽紛驚落屑和詩來往疾跳丸興余不管牙簽亂坐久翻憂蠟炬殘輕別莫言吾所諱重逢應作老翁看

次韻余時升見招

老大逢春意轉微追隨不復似當時憐君舊已開三徑顧我今方卜一枝近水遙山元自好暖風遲日更相宜便當乘興尋花去免使園林恨失期

和趙茂州卽事六首

千巖萬壑最幽深玉壘西邊古茂林仕宦不妨眞大隱風流無伴只孤斟多情竹色朝侵幾適意松聲夜入琴莫道使君無一事每勞幽思發淸吟

邊城贏得自由身富有江山豈是貧水榭晴雲來幾席月庭香霧濕衣巾已邀松竹爲三友更列圖書作四鄰不會世間機巧事無思無慮樂天眞

人事都無喜宴安懶於喧處競追攀驚殘午夢風推戶壓盡炎威雪滿山無主巖花時解笑近人林鳥亦知還應憐朝市區區者方寸何曽頃刻閒

官居閴寂似僧居坐臥行藏得自如爽气逼人千畝竹淸風滿室一牀書心遊淡泊能調馬意絕貪求豈羨魚卽此便同三徑隱未須投紱賦歸歟

前世愚夫哂鄧通卽山鼓鑄死饑窮貪名勿羨靑雲士守道甘爲白髮翁日月奔馳駒過隙乾坤局蹐鳥居籠反觀自有超然地能使淵明立下風

所欲誰能矩不逾人生七十在須叟縱橫竊鄙張儀詐懷卷終思寧武愚幸有精神延短景了無才力奮雄圖手提造化非難事井底寒蛙祗自居

諸友和章及性宗用韻二首

服田力穯是良農鹵莽耕耘報亦同得道正從勤苦裏了心只在剎那中六通四辟非闗學萬別千差不見功法法滿前供受用更於何處覓家風

千花百艸鬭靑春法界誰知本一眞生滅去來渾妙用洪纎曲直現全身參同聊示師資契授受寧論父子親直下承當猶自錯可憐舎己更從人

宋子淵有詩及性宗事用韻寄之二首

還淳反朴似山農與物相忘卽大同造理自超言意表發機不離見聞中批云切月能無事轉地回天別有功公案見成何必舉請君於此嗣宗風

枯木寒巖但不春直經千刼未爲眞一門超邈難尋軌萬象森羅獨露身田地穩時行便到工夫盡處見方親韓盧逐兔紛紛是言語支離最誤人

康子思二詩有問道之意和其韻

稟生太極本純全七尺身中豁一天妙道髙深從俗笑至言微宻向誰傳何須靑簡書勲業賴有丹臺集聖賢諸子但論時世事令人懶語益思眠【少陵詩有世情只益睡】要作通天一大儒措心寥廓未爲迂神機應變無多子聖域知歸不逺塗哮吼定應潛百獸啁啾終是笑羣雛吾今欲覓衣中寶活計須教一物無

贈王君詔道人

潤屋金多笑不居卻從象防索珠千年古鏡心長靜萬里飛雲身自孤空裏結空空復有夢中占夢夢元無休將此語輕傳泄舉世冥行少丈夫

卜居

只憂短髮變星星早葺生涯寄暮齡二頃可能輕相印一區聊欲著經不嫌野水侵扉緑更喜寒筠繞屋靑投紱歸來成底事要驅龍虎遁天刑

次韻楊信仲見貽郊居二首

平生不喜入州閭林下江邊謾卜居解榻延賓同笑語杜門教子讀詩書最憐舎後蔬盈圃只欠庭前水繞除官路崄端可畏茅茨固就早懸車

野老樵夫作比閭儒宮一畝亦安居澆愁剰買村前酒引睡頻拈架上書江近雲煙長到戶人稀鳥鵲自馴除不才已分時流棄猶幸能延長者車

次韻王徳夫晚晴郊行之作

天含愁思雨防防晚色云銷萬里靑幾防沙鷗臨水鏡數重煙樹簇山屏雅聞樵采能談道欲耦鋤耰更問經藜杖芒鞋先有約相從避世免深刑

次韻師時發溪橋晚眺

臥溪古木勢蜿蜒佇立斜陽旅思寛湍沒岸痕知漲溢風生水面覺淸寒靜容桃李敷濃蔭暖放鳬鷖浴短翰隱約渭濱眞髣髴行藏都付一漁竿

和師時發荷亭晚飲

橊花灼爍半空開天外薫風入座來雨掠南塘荷蓋淨云埋西嶺日車頹物情榮謝看詩句時世安危付酒杯好是溪橋最淸絕淡煙寒水一遲回

憲司後園葺舊亭榜以明秀元少監有詩次韻

爛漫煙光一目收危亭葺就壯岑樓三巴故國山川在萬古長空日月流江水奔騰無晝夜石田耕獲漫春秋興來笻竹隨兒軰徑路平生不慣由

再和四首

萬象森羅不可收一亭覽盡勝髙樓塗山南覲尊喬嶽渝水東朝合眾流煙起人家天欲暮雲歸海嶠月當秋此時此景尢佳絕約客重來信有由

東皇物色未全收山半登臨當倚樓錦裏煙光渾在眼雲溪花片亦隨流夕陽正好無多景春序才移已復秋卻憶故園林壑美乘風欲去問何由

皇家故境未能收愁絕登城與上樓目斷東吳心已往神馳西洛淚先流江山環合成玆邑霧雨溟蒙卽是秋賴有聖賢同一中忍將時事說元由

天際油云不肯收全妨寓目向層樓日車難把長繩挽春事渾同去水流可柰餘寒猶作沴懸知䢐暑未能秋此方記得偏炎熱路入防門一再由

仁壽縣後有亭余名之曰明逺賦詩二首

虛亭突兀枕崇岡玉宇無風秋自涼地濶羣山爭逶迆天低逺樹立微茫陰晴易辧雲霞色曉夕常吞日月光我亦淸心官事省葛巾藜杖得徜徉

小邦人物大邦同萬屋鱗鱗气鬱蔥誰挈神峯離海底幻將廛市納壺中埀簾擬學山陰畫飛舄難乘葉縣風舉首穹旻才一尺敢憑正直謝天公

爽襟亭

西岡獨上每舂容天接危亭四面風萬室鱗鱗歸眼底一峯岌岌倚雲中地靈人勝風流古石秀山回气象雄曳杖頻來無別意喜觀禾麥又年丰

次韻劉文饒題絕塵亭

江白風淸古寺虛客來蕭散興何殊水涵疏樹千尋淨塵到幽亭一防無天際昏煙迷小艇林端落日射浮圖欲添楚嶼深秋意好向沙洲養橘奴

雙淸亭

鑿開蒼翠著幽亭正取澄江一鏡平嘉木千章埀倒影支流三道咽寒聲橋橫古路肩相屬云襯斜陽眼自明竹色波光交借重照人心骨有餘淸

龍淵橋亭新成

溪淺橋橫趣自幽坐來風色晚颼颼寒泉有韻石間出逺水多情竹外流地僻蛟龍時隱見天晴鸂防亂沈浮見聞總是吾家物好景何須著意求

次韻文士頴畱題李子充雙寂軒詩

黙黙幽軒祗自知天人一理未容欺檐光坐揖靑山入窗影閒看白日移休道囂塵侵晏宅由來表裏湛黃陂思惟泯處全眞現存得靈龜笑朶頤

諸葛公則延登書閣出示焦丈通直洎諸公所贈詩因成四韻

諸城葛氏久湮沈淸尙知君獨逺尋席捲承家猗頓術日明好古子云心珍藏髙閣輕三篋善購多門小萬金曽見墨莊耕獲利行看杞梓秀家林

同神泉縣尉遊海惠院登三惠閣有懷漢州同官

出郭幽尋偶一欣初來猶未嘆離羣誰知蕭寺懸荒野卻有層樓插暮雲煙外遙岑仍隱隱風邊落葉更紛紛天寒日薄牛羊下繞樹歸鵶不忍聞

題逺色閣

倚杖從容日未曛望中一洗兩眸昏晴雲放出千尋嶺喬木團成幾處村東去西來長道路春耕秋獲換郊原無窮物象相吞吐妙趣誰知在不言

次韻蒲大受同遊龍洞之什

尋幽一訪洞中天路繞靑溪水繞山翠徑﨑嶇行竹裏紅塵咫尺背人間侵裾爽气冷冰雪潄玉寒流鏘佩環更問石庵窺勝迹斯遊豈復倦躋攀

次韻董守流杯池

巧思潛窺造化兒更依曲水鑿方池靈鼇上釣喧紅粉輕鷁浮觴趁彩旗落澗寒聲泉防防弄花斜日影遲遲分明作个山陰防仍有當時幼婦辭

歸雲溪

九夏何知暑令行輕風拂拂水泠泠只憑藜杖穿幽徑還喜蒲團憩小亭散誕竹邊梳白髮徘徊江上誦黃庭人間無此淸涼處亦許兒童共乞靈

欽定四庫全書

雲溪集卷十一

宋郭印撰七言律詩

忠州懷古

連日追遊笑語同一樽能遣百愁空唐賢閣上秋風冷巴子臺邊夕照紅木落荒坡思白傅艸深頹墓憶宣公只憐地狹難成市依舊沙頭作小叢

畱云安驛詩

孤館幽幽一境淸晝長無事亦無營睡頻推枕仍重起坐久拋書卻再行靜看檐頭蛛結网細聽屋角鳥翻聲閒邊日月元如此須信人間有赤城

八陣臺

八陣臺前水急流累累石塜界沙洲機深已盡吞吳策事變空成守蜀謀江月四時猶耿耿雲山千古謾悠悠天公若遂興劉願功烈應非管樂儔

過小漢壩

地豁天開眼界寛兩山相對列防岏多情煙樹連村暗不事沙鷗照水寒立馬躊躇饒野興抗塵犇走尙麄官歸來凖擬江湖計不負蓑衣與釣竿

漢州塔二首

萬象森羅眼底明倚天髙處喜重經逶迆江練秋逾白峛崺山屏晚更靑望盡平原煙冉冉愁深古塞雨冥冥躊躇欲看千燈後手撥浮雲正極星

相隨步屧轉穹隆萬室鱗鱗指顧中自笑情懷非曠士誰知筋力已衰翁吟余尙惜西山日立久翻憂北戶風從此不須攀絕頂云深無處認鼇宮

陪元允大受遊天寧寺詩

寂寂禪林繞篆香長廊古殿總虛涼楩柟蔽日空交影烏鵲馴除不亂行滅想自成淸淨界爭機端作是非場灼然祖意休生解炯炯寒燈一防光

總持院

曉霽同登古息臺雨師先爲灑塵埃紋楸戰罷仙蹤杳淸磬音傳佛寺開門外老松迎客入竹邊髙閣放山來逡巡攬盡風光去寄語三官不用猜【院有三官堂父老相傳昔有仙人弈碁於此卽三官也】

合州菩提院和嚴夢錫韻

小剎遲畱爲覓船欲憑一葦下長川磬傳淸韻毎知曉柏偃樛枝休問年末路風埃埋日月故園松竹老雲煙由來行止皆天定遇坎乘流只信緣

宿覺空院用壁間韻寄王巨山

度壠穿雲十里遙招提蹲踞亂山坳地靈潛隠聖賢宅林靜俯闚烏鵲巢萬法豈從心外有一眞還向夢中交世間出世元無別塵俗紛紛不用拋

元日有感呈正紀

情緒長隨節物遷老逢元日更淒然春風未省搖心曲臘雪空畱防鬢邊加我四年終易學長君一嵗尙塵緣何當同伏嵌巖下添取鑪中住世鉛

立春

頗恨東風巧入簾不論朱戶與茅檐靑春處處爲誰好白髮年年空自嫌市酒豈能供燕笑官娃無復問穠纎彊隨兒輩追時節菜壓香盤未損亷

正月八日至十二日雪不止和施仲任韻

天雨寶花呈上瑞不同常嵗旋能幹癡兒詫見鹽成糝戲僕圓搓玉作團漏屋茅檐埀欲壓華筵酒椀正禁寒懸知片片非他物落處應須子細看

和錢叔憑長官京師新春卽事

靑門冠蓋近迎春物態天容旦暮新日暖禦溝初破凍雪消馳道未生塵曉煙暗緑金條眼佳气晴浮碧瓦鱗惟有紙鳶堪一噱掠天翔泳不由身

上已曲水

良辰元巳惜芳菲一笑林亭挽落暉圓吭髙低齊獻曲濃陰逺近宻成圍縠翻細浪環池轉羽挾淸觴傍席飛不爲不祥來祓濯欲因流水送春歸

次韻袁徳夫春日書事二首

公餘蕭散步晴暉正是韶光懶困時官事暫能逃倥傯物情深覺變神奇風傳小樹香浮砌水接平湖緑滿池春艸怪來成好夢西堂句法少人知

滿眼煙光困不勝羣紅委地緑堆林空庭鳥下簿書退小院燕歸簾幙深千里故人縈午夢一樽新酒隔春岑多情柳外鶯聲囀似向東風寫客心

和諭迪孺郎中春日書事二首

春風不入鬢邊靑羞逐兒童趁晚晴花欲近人顏色好鳥來窺戶語音淸鉤簾靜院山相顧散防髙亭月共行自斷窮通天已定休勞占數向枯莖

人間春思漫紛爭祗把新詩喚曉鶯妙處鐫鑱應鬼泣醉中揮灑自風生誰知雅道當今絕獨與騷人並駕行尺紙飛來光照夜小窗申誦到參橫

春日雲溪卽事二首

乞得筋骸伴老農一丘春興有誰同禽聲路入笙簧裏花色人行錦繡中薙艸養蘭修故事鑿渠引水著新功羲和叱馭應難挽愁見顚狂栁絮風

林壑棲遲兩見春一笻一麈任天眞鸎花世界無停晷電露光陰莫負身蟻戰蝸爭那復問魚浮鳥戲自相親長江不日桃花浪築石牢堤急倩人

春晴二首

春工又是一畨新滿目韶光欲醉人風喚鳴禽爭暖日雨粘飛絮著香塵老來情緒元知別酒後形神始覺親獨向小齋書咄咄無端燕子往來頻

二月埀楊長緑柯漁村春塢景融和沙邊細浪搖芳藻水上紅雲映緑波風裊釣絲時蕩漾日移花影更婆娑徑須展此連鼇手且向樽前醉倒歌

道中得雨

暖律潛開四序先土牛何處不施鞭道逢宿雨連新雨人說今年勝舊年和气薰蒸還率土湛恩汪濊仰髙天甲兵一洗成丰稔從此邊陲定帖然

孫希汲出示所和杜允迪二詩因次韻並寄允迪以當別後一笑

艸木蔵春柳報先誰將蒼馭快如鞭夜中一雨知無價陌上三農慶有年玉糝寒林梅委地浪翻平野麥連天陰陽燮理非吾事新嵗調和豈偶然

和余時升周子美江雨有懷雨不絕詩韻各賦一首

天作淫雨似秋中沾濕恐侵河伯宮螟螣欲傷禾黍秀黿鼉尙快波濤風誰驅天際亂雲墨且放山巓晴日紅有酒亟來相就飲流光一去大江東【右江雨有懷】

檐前萬防落珠璣乳燕梁間嫩學飛水滙百川人迹絕苔封三徑馬蹄稀田塍湓溢禾生耳薜荔芊綿垣有衣江上何人淸興盡卻乘新漲棹舟歸【右雨不絕】

次韻卲子文感春之什

池塘不似昔年春蝶亂蜂狂更惱人莫傍花叢看婉娩且懷詩卷誦淸新山林祗管縈魂夢寰宇無端變刼塵遙想江東憂未歇可能熟醉巧謀身

送春

春色忽隨流水去人間誰解絆風光一聲杜宇乾坤隘萬防飛花日月忙道阻豈能遊上苑年衰無復夢幽塘蜂情蝶意都蕭索難化吾心一寸剛

次韻時升春盡之作

送春仍恨酒杯幹今夕休眠到漏殘歌舞縱無供笑語賔朋猶有近門闌傷心已訝千林緑轉眼還看萬葉丹節去節來君莫問詩盟從此勿令寒

再和

紛紛滿地落紅幹杜宇聲中春正殘詩酒情懷公事汩干戈時節賞心闌生憎蔓艸緣堦碧卻喜含桃向日丹萬里吳天飛不到劍光空射鬥牛寒

和史守八月十四日月二首

月蘸澄江上下天波光桂魄兩依然喜延嘉客樓同倚貪吸淸輝席屢前萬里無雲秋更濶千門不夜曉相連嫦娥且駐來宵駕玉宇年年不列仙

半秋云物掃遙天對月憑欄一憮然明夜半規應盡滿此時淸賞更無前瓊樓頗覺三山近玉斧誰將七寶連我欲乘風霄漢上坐令凡骨變眞仙

中秋佳月懷杜安行馮當可二首

西風捲盡片雲浮天宇團圓素月流玉斧修成三夜景銀盤賽過十年秋佳人邈心相照羈客徘徊影共愁安得仙娥一招手驅鸞駕鶴上瓊樓

絕勝尋常三五盈魄成金气自然淸煙雲斂迹秋空濶星斗沈光夜色明璧墮江心隨浪湧鏡飛天面逐人行四方萬里同淸賞大地今成白玉京

再和前韻

陰陽升降定沈浮九之前大火流人逺祗同千里月天髙誰放一輪秋飛螢眇眇何時見驚鵲紛紛特地愁陋屋窮檐無不照淸光豈獨射髙樓

淅淅乾坤灝气盈多情明月共秋淸且將照席銀缸背自有窺檐寶鑑明但喜人心都愛好誰知天度不畱行反身一視眞奇特夜夜神光莫與京

次元守中秋觀月韻

靑霄萬里絕纎毫海上仙人獨釣鼇蕩蕩性天元廓落亭亭心月本孤髙寒光破碎穿幽徑素影飛翻入怒濤但挹金波還洗滌不須遙望日生髙

八月十四至十六日無月二首

秋中景色正蕭森月色超然重古今要使萬方傾素采那知三日翳重陰晦冥欲害天公眼想象難忘海宇心決斷浮雲須好手明年此夕要追尋

不見團圓桂景森淸輝一片本常今欲看靜夜千家晝先掃長空萬里陰宇宙光明思佛掌兒童嚬蹙見人心茫茫千里憑誰問毎使良辰罷訪尋

十七日夜當可同去非觀月而子儀進道與僕皆不在焉當可有詩輒次韻

月過中秋色尙鮮賞心未厭惜流年瓊杯不許三人共桂魄難同兩夜圓碧落無雲星避彩淸輝滿座燭銷煙新詩唱罷應愁絕影入珠簾照客眠

當可觀月有歸來淸絕不成眠之句因廣其意作五十六字

一別嬋娟便隔秋寒光今夕爲誰流萬家窗戶人推枕千里闗山客倚樓酒欲忘懷難解醉詩將遣興卻添愁空堂耿耿渾無寐曉鏡看來易白頭

秋懷二首

西風獵獵動天闗底事縈心撥棄難夜枕蛩聲連曉急暮樓鴻影落江寒遣懷樽酒渾消得遮眼文書亦倦看物理盈虛元已定傷時何苦淚闌干

窗戶寒生不幕羅無邊愁緒費長哦有情尙覺天公老不飲爭如月色何嵗序崢嶸雙鬢攺乾坤離亂一身多年來懶讀悲秋賦忍聽商聲入詠歌

和元守重陽和韻

空樽獨把送斜陽九日何憂酒中傷客裏吟情尢寞寞夢中歸意亦茫茫楓飄丹葉隨流水菊吐黃花犯早霜惟有堅心松柏在四時不攺色蒼蒼

謝道守董朝散臘日分惠采魚

臘日公塘命矢魚親迂五馬過康衢分波短艇金梭疾綴网圓鬐玉葉粗滋味盡教沾掾屬割烹不獨侑賔廚從今下客休彈鋏不似馮諼恨食無

臘雪

好雪還從臘日飛空庭委積路淋漓寒深閉戶難延客興發乘舟欲訪誰沒谷沈崖眞快意撒鹽飛絮敢言詩兒童詫見千山縞來嵗丰登定可期

詠雪

上天連日擁愁雲曉起聯翩瑞色新入麥未多三日雨著梅先報萬家春興來賴有乘舟客喜極寧爲閉戶人安得梁王相命賦兔園避席少逡巡

次韻李堯兪良臣論交一首

深知不作昌時瑞成繭那能效野蠶世態如雲從自薄交情若水定非甘最憐炊黍張生約勿笑分財管仲貪欲結他年漁釣友江湖舎我復誰堪

郭有道先生知命錄喜其擺落世塵去來自在眞神仙中人也用余時升韻附於羣公詩後

髙標百世可防頑喧處亡心心自閒小院客來風掃地涼宵人靜月窺闗了知遊戱夢蝴蝶聊學逍遙歌泰山須信先生今未死靑冥鶴駕眇難攀

老境

怪來齒髮日凋疎坐閱春秋六十餘鬢雪難消休把鏡眼花易發廢觀書身邊賴有三田實世上須知一夢虛只辦此心贏造化浮漚起滅不闗渠

張持道生辰二首

來自仙家白玉京秋穹灝气欲平分人間莫道無先覺天下須知有達尊豈但期頤稱上壽行看嬉戲弄仍孫三溪自是蓬萊境陵谷遷移此獨存

西南英譽滿簮紳安富尊滎孰儗倫世上種成無限果人間贏得自由身手提日月超千刼心隘乾坤等一塵應笑盈庭爭祝頌兒童猶復詠松椿

壽湯總領

春色平分又六宵天生良弼佐皇朝豸冠凜凜周行肅虎節煌煌蜀地饒已喜月卿還舊物更看斗極轉髙標仁人自合超諸數鶴算齡未是遙

睿主寛仁徧九垓西南總計屬英才一犂雨向田間足萬里春從天際來洗盡瘡痍憑藥石調成鼎鼐得鹽梅赤松有約應難老未信人間白髮催

宋正紀挽詞二首

振羽曽參上國鴻偶飛不到廣寒宮詩書教子心尢切孝友承家徳自丰一命未酬耽學志半途何負攝生功新阡鬱鬱今埋骨想見哀吟萬國風

姻好通來十八春酒杯詩卷最相親休心失約尋眞侶轉首誰知作古人庵畔松篁長泣雨室中書史暗凝塵我嘗一訪經行處白日蕭條倍愴神

範深父察推挽詞

榮國諸孫迥不同妙年英气吐長虹聖經每陋三家學文陣平收一戰功可但芹宮滋教雨更看花縣暢仁風詩書滿腹成何事惆悵舟移夜壑空

弔宇文道可

居閒共喜迹相親桑戶誰知遽反眞三紀周旋渾作夢一樽離別倍傷神舊邦猶憶江山主新圃俄摧艸木春陰徳降祥天報定髙車駟馬豈無人

彭公堂

一瞻遺像起遐思慶曆風流想見之政化寛平無後日文詞純質似當時溪山寂寂人何在林沼依依澤未衰堂共灘名俱不朽十年淸節斗星埀【池乃公所鑿】

王夫人挽詞

吁嗟蘭徳已云翩空見佳城在九原無祿久虛南澗藻有姑誰慰北堂萱苦荼獨禦安天命曒日同歸信誓言諸子欲知遺恨事隴頭長聽水潺湲

申夫人挽詞

鳳去鸞隨事可傷惟傳婦道式閨房紫簫吹月元同上寶劍淩波亦並藏南澗蘋余空自老北堂萱在爲誰芳幸哉有子遵遺計外氏猶能謹祭嘗

明上人感棊不已作詩贈之

未然一著最微黒白分明防者稀但向死中求活路莫於平處鬭機勢彊失利緣輕敵力困收功爲解圍勝負紛紛成底事不如完璧早還歸

再用前韻

禪宗詩律造精微眼底紛紛識者稀舉世何人談大道憐君與我叩機休誇修煉飛金闕勿笑沈淪防鐵圍善惡兩途俱是錯堂堂日用要知歸

和許覺民麈尾笻竹杖

拂穢淸塵志自殊斯文危弱更當扶嘉言亹亹手嘗禦髙步徐徐身與俱驅犢幾曽遭戲笑化龍應亦在斯須毛兔角人人用莫道吾家此物無

和榮安中道中見梅

春來無柰客愁新一破衰顏粉面勻笑折繁枝頭帶雪想成靑子頰生津眞香未許蘭爲佩仙質何妨縞作巾勿怪天公多著意爲憐風韻冠羣倫

再和

雪裏寒梅嵗又新粘枝的皪已開勻行人邂逅先傳信枯卉逡巡欲問津他日調羮憑傅鼎此時漉酒借陶巾粉腮紅跗休輕放醉賞從人笑伯倫

紅梅

姿韻淸髙自一家不將夭艷喚蜂衙衝寒萬木渾無葉回暖孤根獨放花要與雪霜爭皎潔肯隨桃李趁繁華更看結實調羮在疎影寒香未足誇

山茶

枯林獨秀染胭脂不使羣芳次第窺月桂殷勤來並色江梅寂寞許同時霜飛雪舞終難挫蝶隠蜂逃各未知折得一枝聊慰眼兒童拍手誤春期

欽定四庫全書

雲溪集卷十二

宋郭印撰五言排律

上卲尙書【代人】

康節名天下流芳到子孫素風門戶逺皇極典型存萬邑紛戎馬十年辭帝閽家艱俄茹苦國難更堪論上念長城寄兵分細栁屯紫泥頒詔綍墨絰總戎軒權重將軍幕忠求孝子門江朝南海濶星拱北辰尊智勇張良足詩書郤縠惇邊儲裁冗蠧邦本厚黎元士仰蘇天覆人依趙日暄勢增師旅气威礱虎狼魂帳幄稽前箸山河暫偃藩精誠扶日月談笑整乾坤賤子欣防庇先君舊感恩駕轅憐病馬投木笑窮猿【案投木笑窮猿之下疑脫去一韻】扶搖如可借短翮待騰騫

和時升貽齋閣十韻

吏塗何就窘士節要安常逐物終迷路看書免面墻借鄰通隙地對壁敞幽房架插三冬史鑪薰一炷香叢蘭分晚吹疎竹罅晨光濟難嗟無防攻愁賴有方稍知休簿領誰暇剡封章池艸春成夢案螢秋滿囊良朋來欵曲佳句爲鋪張功業奚須問前賢擬杜康

時升詠雪效前人體盡禁比類顏色等字率予同賦用其韻

丰年眞可必時雪降今冬飛霰紛紛集同云羃羃重鑪深添熾炭寺逺隔疎鐘先壓窗前竹難分嶺上松畫樓欺酒力幽徑滅樵蹤蓑笠看漁父鉏犁慰老農穿檐寒正苦布野潤宜濃梁苑思重賦袁門想半封龍沙猶張王虎士莫驕慵吾土端無恙天公久見容

五言絕句

春日卽事

鳥詠短長句花呈赤白章化工非不巧閒客笑春忙苦熱和袁應祥用韋蘇州喬木生夏涼流云吐華月爲題十小詩

旱魃難除遣南箕未可招安能颺雙舄飛去學王喬山深隠防麏江寒亂鷗鶩我欲從之遊形骸元土木黃昏蚊撲撲白晝蠅營營天地一紅鑪幾人得聊生桃源何所不知有冬夏堪笑市朝兒炎涼爭代謝倚杖長松底無風晝自涼吾廬傍林壑嘉木聳千章酷熱無從避天風幾日秋寸陰不知惜大火急西流赤日爍行路靑天絕片雲安得一丸藥立返暍死魂中扄自淸涼穿鑿多門戶神凝一气歸陋哉勤納吐呼吸一寒暑三界本無家人間自火宅未老發先華古人夏造冰祕訣從誰發胸次斡乾坤手中提日月旣爲誼夫賦墳廬詩乃防和韻再成十首爲謝兼簡韶美以資一噱【案墳廬詩十首原本缺】

秋螢腐艸化芝菌出枯朽形質但變遷中有一物久大道無闗鍵人人悉可窺超然明日用了不礙云爲伏羲畫卦後文字積丘山誰知聖人意要妙惟一言仲尼作六經中遭秦火厄畢竟不可磨尊道而貴徳黒白未分時幾人知此著一著只這是爲子說崖略忘機海上游鷗鳥下爲侶入山莫怖畏猛虎卽是汝法法本來空無垢亦無淨直向異類行何曽失正性漏泄春光處山寒已放梅癡兒元不識須待百花開相逢無間隔萬里一天風與子元同姓何勞問祖翁辯嗟孟軻勞淸笑伯夷隘秋毫滿六虛須彌藏一芥

題獨有堂詩

俯仰天上下尊稱惟我獨無物亦無人本來眞面目

逺色閣二首

遐觀目力窮莽蒼雲山礙儻知色非色坐見六合外髙人了色空法界無近逺客來一登臨正好髙著眼

遁齋

念念等空寂行藏鬼莫窺是名眞遁者安用山林爲

博古齋

撐腸萬卷書不知何處著寄語腐唇人於玆宜領略

題爽軒詩

心澄气自爽滿目是靑山欲知拄頰意一笑可忘言

題朝徹軒詩

玉兔夜夜明金烏朝朝徹吾身有神光大千韜日月

題三士軒詩

獨立未爲眞萬法皆吾侶故於竹柏間彊名相爾汝

追古亭

結茅覆短椽仁風追太古回視輪奐美唾笑如糞土

題寒碧亭

炯炯練千尺蒼蒼玉萬个客來魂一淸四顧不敢唾

和光亭二首

有愛卽耽著竹色共花光何似無心人堯桀兩相忘川原萬艸木總放無量光要識和同意乾坤不閟藏

雙淸亭

水竹兩奇絕客來安此名那知污穢裏識得是眞淸

梅臺

百蘤照春臺標名只取梅道人寧揀擇聊記雪中開

忘機臺

物物皆有機此發彼先知試看弋釣子魚入鳥髙飛

萬松嶺

髙崗立萬松晨夕鳴天風法法如是說應不負山翁

直鉤潭

臨深投綸竿直鉤本非釣欲釣聖賢心黙坐得其要

再作雲溪

修篁衛長江雲气自翔集中有無心人片雲隨出入

又賦

曳杖推門去問訊西溪云超然人境異佳气日氤氳

龍淵二首

蟄龍道已成升降得自在淵無百尺深竅穴通滄海爪牙了不露誰能見其蹤超忽變化處卽此是眞龍

禦風橋

是身如虛空風馬時獨禦靑天手可捫便欲飛騰去

眾香橋

修證彼何人有國號眾香此境了不殊沈檀藹飛揚

無盡橋

園林作佛事施子不少吝攜笻渡一溪華藏愈無盡

浮翠橋二首

竹防寒流駛幽深客可招壺中無盡景更渡一浮橋竹間有寒流四面浮蒼翠何必駕層空蕭蕭盡秋意

挾仙橋

一間猶未達惜哉千種仙我欲挾之進俾見天中天

虛舟二首

浮游世界海無心舟自虛簸蕩從滔天不管風濤虞野航一逍遙湖海意自足翩翩犯鬥牛誰謂推平陸

大自在庵

茫茫三界中何處不自在情存想未除轉側成拘礙

金仙道中徒步

路經新雨滑山帶宿云昏艸履吾家物相將過別村

池蓮

擢幹洿池中天姿本淸淨白白與紅紅邂逅識眞性

蘭

幽人紉爲佩不爲香與色秋菊曁江南未可比君徳

七言絕句

張都統懷古四首

慇懃圯上一編書漢四百年歸捲舒晚節莫教閒辟穀皇王事業豈難如

控誰敢與爭鋒細栁將軍眼自空拊髀何須長嘆息分明頗牧在雲中

人言諸葛事功難八陣堂堂指顧間認得君臣魚有水个中蛇勢似常山

世濁求淸笑屈平時淸把釣詫嚴陵行藏有道君應解獨倚危樓髙處層

和馮當可

相逢不作少年看老著衣冠各彊顏明日陵分手後音書又隔幾重山

正紀誕辰輒成三絕句爲壽所謂壽者非世俗之壽也蓋期君道學堅固將與造物者遊無終始者爲友而已

復卦初爻寓意深祗緣虛靜見天心君生正遇黃鐘律宜把眞陽卻眾陰

中冬蟾彩八分圓可是人間誕謫仙怪得心光吞萬象鐫鑱造化付詩篇

嵗月推來逢子午坎離交處互乾坤休將世法論修短超出陰陽道獨尊

防州元宵和曽端伯韻四首

綺陌家家不下簾花光世界總成蓮村歌社舞歡呼處都道今年勝去年

遊子何須念故鄕酒酣聊發次公狂人生行樂眞佳耳休苦棲心名利場

華燈下上照樓臺無數銀花一夕開月色多情能助興遊人去了卻重回

斗轉寅初月正中昏燈達旦九衢通漢家祀事傳來逺想見當時太一宮

次韻曽端伯早春卽事五首

春風著物便超搖已覺三陰次第消明日江梅吹盡雪卻看芳艸似裙腰

士女梅花插滿頭一川人日恣嬉遊賢侯可是知民意特地江幹駐碧油

一聲幽鳥解呼春物逐新年气象新坐閱羣生空擾擾身如槁木是何人

九畹春回未放蘭先饒堤栁變衰殘陰陽代謝尋常爾正好隨流著眼看

使君千騎出重城對鏡心閒似水淸豈但邦人安善政波間鷗鳥亦無驚

又次曽端伯春日韻四首

瑞白春前已見三向來膏雨物頻霑山城二月寒猶峭生怕東風巧揭簾

誰言堤栁勝江梅榮謝紛紛付酒杯春去春歸何足問陽烏東出又西頹

韶光蕩漾眼雙明問栁尋花步屧輕波暖浮鷗翻素影風和幽鳥弄新聲

先生胸次艷千春鬢緑顏紅未老身松柏嵗寒終不攺謾隨百艸鬭芳新

春陰

膏澤乘時要發生云師可是太無情朝朝只解連空晦好雨終慳造不成

感旱二首

大旱如焚气不蘇云師誰遣上天衢人人凖擬爲霖甚風動雷行雨卻無

黯黯漫空云四埀飄風何事一時吹天公豈是無情者人物焦漧總不知

望雨

秋杪陽光熾若焚了無陰翳徹朝曛天公有意憐行役乞與空中一片雲

和厚卿雨涼午睡二首

一番驟雨洗驕陽秋色先貽枕簟涼正作故山歸夢好覺來幽恨獨何長

疾風吹雨打窗時客睡昏昏半下帷快意平生渾一榻是中眞樂幾人知

秋日卽事八首

巴山今日見淸秋河漢無聲天際流我亦乘槎問牛斗此心刳盡一虛舟

風到秋宵特地涼臥看斜月半侵牀來寒往暑誰能問歸燕賔鴻各自忙

淺淺溪流緑一灣朝來拄頰看西山憑誰與我驅風馭飛上雲煙縹緲間

籬邊凖擬嗅淸香菊蕊眞同佛面妝屈指重陽能幾許夜來寒露已爲霜

向來玉燭四時和共慶秋田黍稌多但得貧民同一飽黃堂無事且婆娑

一片澄心似太淸浮雲了不礙虛明夜深人寂渾無寐時聽空庭落葉聲

新築茅廬古道傍養成松竹可深藏西風頗動歸歟興不是悲愁賦感傷

自學心齋室久虛年來破蕩一無餘春花秋葉非吾事黙坐焚香讀道書

次韻當可觀雪

天將瑞雪灑乾坤世界渾疑色布銀人說丰年猶細事邊庭先喜蕩煙塵

馮當可遊龍鶴山有詩贈安道人用韻二首

一到仙山眼自明前身髣髴記曽經眞人眇曶在何許更隨藜杖緣靑冥

君今宴坐澄神谷萬象之中能見獨功成白日上層霄莫忘飛來兩黃鵠

宿古峯驛詩四首

﨑嶇戴月上層峯擬借空山一夜風爽气襲人衾簟冷炎天此地卽仙宮

故移一榻就髙峯推戶褰帷獵獵風骨冷神淸渾不寐直疑人犯廣寒宮

拄杖穿雲到古峯月髙天淨欲乘風人間原有淸涼地好作茅茨一畝宮

夜半飛來海上峯笙竽萬籟奏天風素娥相望如招手欲駕神車上月宮

金仙道中徒步

欲稅肩輿未得休且憑竹杖到山頭疎林向晚投歸翼滿目寒煙醖客愁

相思寺迦葉佛腳迹詩

巨迹相傳嵗已深往來遊客好追尋誰知此足本非履胡不返身求佛心

送宗泰住成都正法院四首

道人活計等虛空城郭山林處處通隨緣應現水中月萬壑千潭一照同

凡情但以俗眼觀妄義阿師取舎間豈知片雲不掛天一來一去心長閒

少城衲子紛如粟攘臂叢林空逐逐忽然象罔得遺珠契詬離婁何面目

師今擕錫下孤峯似聞猿鳥含愁容胡不爲言我常住東西南北總相逢

次韻劉文饒題絕塵亭詩

斜斜逺樹繞江頭十里平波似不流更欲尋源穿窈窕一蓑煙雨羨漁舟

題蘇村酒家亭

下馬穿橋憩酒家小溪淸淺蘸桃花紅塵咫尺如相背獨坐幽亭對落霞

招任孝叔蒲明之江亭對月

髙亭對月影成雙客舎何人共酒缸今夕相邀同一醉坐看金餅落澄江

和杜安行南湖泛筏詩

翩翩小筏穏如船十畝平湖碧浸天不待乞身追賀監君今已是吏中仙

漁舟

細雨霏霏下釣臺衝煙小艇截江來不知取得魚多少鼔棹如飛喚不回

戲投竹葉急流中

戲投筠葉赴湍流顚倒縱橫不自由我亦江湖飄一葦千波萬浪信沈浮

淸水鋪瀑布

飛泉濺石落寒巖更喜朝來一雨添疑是玉姝離洞戶故埀千尺水晶簾

和計敏夫畱題雲溪

知君絕學謝塵編語黙行藏不礙禪親到雲溪重說偈天開地辟見純全

問漢守劉寶賢覓酒四首

酒幾於道少人知乘墜俱忘卽我師身後虛名如勝此陶潛李白更無詩

不到房湖已數年麯生風味想依然使君醖籍眞無敵欲向樽中識聖賢

村沽無復見瑤漿苦澁酸辛巳備嘗欲洗野人藜莧腹除非金鴈送鵞黃

𨿽無斗量敵山濤時復中之興自髙醉裏醒醒方解飲勿將佳趣語兒曹

計敏夫送酒四壺有詩和之二首

萬象森羅總是詩神機一動卽天隨寒梅把酒眞遊戱妙意縱橫十二時

何須著意苦吟詩未動毫端萬景隨千載騷人還把手誰云陶謝不同時

次韻卲公濟尋梅三首

素艷遙憐月色同暗香披拂有無中一枝已覺春光破不恨南鄰笛裏風

獨與幽人臭味同細看詩句酒杯中霜林萬木無顏色只有孤標傲曉風

天與幽姿自不同淩寒獨秀雪霜中山茶未許方髙潔故使千花立下風

次韻探梅二絕

淡妝曽記出疎籬嵗晚南枝的皪稀後夜月明如破萼暗香還是著人衣

只從地底一陽來已把東皇次第催煙縷未看原上栁霜苞先探嶺頭梅

正紀見遺梅花云春信數枝輒分風月以助淸樽而一樽無有也戲成兩絕贈之

水中疎影月中香枯樹前頭獨自芳不有幽人時賞翫誰傳春信及寒香

風月憐君幸見分老年春事正堪論花枝照眼成惆悵欲洗愁城欠一樽

再和

月夕霜朝分外香故將顏色占年芳一枝贈我春何許如在江南雲水鄕

欲把羣葩次第分桃麤杏俗未應論寒梢淸絕世無比且趁繁開倒緑樽

次韻宋南伯梅花

天姿不與百花鄰枯木前頭獨自新桃杏滿川渾未識猶將顏色鬭靑春

梅影

斜斜曽向溪邊見淡淡還從月下看那得世間三昧手爲君寫出一枝寒

落梅

春風著物渺無蹤艸木勾萌處處同惟有江梅都委地只畱靑子調殘紅

時升見惠芍藥三朶作詩謝之二首

百花零落已成塵聞道君家解系春艷質嬌嬈應見慣肯分粲者遺愁人

婢妾紛紛只謾爭美人後出更傾城東君可是多情思畱取妖容作餞行

芝產之五日有雙蓮生於東池亟往視之出水已二尺許園人云亦旦日所抽莖也復作三詩紀焉

紅幢翠蓋插方池中有駢花並一枝聖澤汪洋招瑞應小臣螻蟻豈能私

七層芝艸煌煌秀一本荷花兩兩芳無象太平人不識天教卉木效珍祥

岐麥嘉禾兆慶符同莖合干復芙蕖鋪張偉績吾曹事苦恨無才可屢書

和龎次甫秋日海棠二首

誰將暖律入寒荄紅染枯枝特地開可是仙人顏不老霜朝喚得臉朱回

懸知艸木太鐘情秋晚花梢照眼明我已無心齊槁木莫將妖態見春榮

謝友人惠菊

黃金勝友惠然來佳節相逢酒一杯風味依依如舊日只驚霜雪鬢邊催【駱賔王重陽尋菊序白帝俱秋黃金勝友】

水仙花二首

琉璃擢幹耐祁寒玉葉金須色正鮮弱質先梅誇綽約獻香眞是水中仙

隆冬百卉若爲畱獨對冰姿不解愁誰插一枝雲鬢裏淸香渾勝玉搔頭

又和

披風擎露曉光寒玉立霜階照碧鮮誰遣翩翩離海底寶釵交映萃羣仙

湘娥故把玉鈿畱能爲幽人一洗愁不似梅花枝榦古凋年寂寞暮江頭

池萍

楊花撩亂幾時休看取明朝水上浮凝緑滿池渾不動微波忽綻見魚遊

有鳥褐色而羽如靑錦解作諸般語一卒蓄之籠中頗拂其性俗名山和尙爲賦一絕

錦作雙翰褐作衣雕籠蓄養亦多時只緣學得千般語欲返山林未有期

鴉

勞生日日帶煙歸繞樹呼鳴擇一枝素月流天元未曉何須半夜苦驚疑

蛛网

結网謀生用意深可憐微物有機心世間欺奪休驚詫鬭巧爭奇古至今

六言詩

和曽端伯安撫勸道歌

保形保生保命戒色戒酒戒茶夜气若要長在晚食尢宜減些養心莫如寡欲存誠惟是閒邪辧得天淸地濁吞取日精月華寒灰便是發焰枯根立可生芽學者捨本逐末病眼執著空花罔窮聖道一轍徒誦丹書五車正似鏈和金鑛何殊嚼蔗吞查不知達人到此元始浩刼爲家燕坐能事畢矣行徧海角天涯鑑明不受微垢玉潔靡見纎瑕視軒冕如桎梏棄財寶若泥沙曲江一輪秋桂豈容霧掩雲遮盤旋火龍水虎和合陰汞陽砂眞身自然騰化駕鳳髙淩紫霞哀哉傍門小法作用千種參差个个辛苦無成白首空自悲嗟

和曽端伯安撫養生歌

大道靡涉多歧迷塗爭求防徑采禦未免搖精道引止能祛病服食一藏偏彊燒煉千金或罄紛紛小法小功往往匪淸匪靜那知反照內觀専在致虛守靜況始生之神气卽本來之性命源深其流必長根固其葉斯盛刳心自契眞空減息終成大定謂虛固可集道非睿不能作聖夫人受中以生惟我獨得其正斡旋天地之機提契陰陽之柄毎嗟坐禪學佛有似磨塼作鏡聚塊積塵非理槁木死灰失性直須大用見前方是眞仙究竟不生故能生生古語由來堪聽

再和二首

魚跳須過龍門虎驟不從兔徑上士聞道勤行豈以難能爲病固守滿堂之珍肯使如瓶之罄對境一念不萌應緣六根皆淨剛克本自沈潛動直先由専靜達理必明其權盡性以至於命鼎中水騰火降鑪內陰衰陽盛神功妙合虛無天光潛發泰定豈惟出塵離俗便可超凡入聖自憐末學多方未得大中至正莫知斡運帝車寧解執持坤柄丹經苦閱殘編素髮羞看明鏡要求直截眞機速了圓明正性何妨萬兩金成已是一生事竟至言今許發防三沐三薰諦聽

涉海必假舟航登山當尋蹊徑毎嘆修身錯路譬如飲藥加病逢人須是問津有心未免擊磬況遇先覺先知早明不垢不淨七情渙若冰雪一性湛然淵靜虛無體道合眞恬淡樂天知命外之冦賊消亡內焉邦家昌盛初守一以處和乃無事而生定教不倦稱乎仁徳分人謂之聖故玉非琢不成惟木從繩而正要明師指藥物借元神爲本柄大道多歧亡羊至人用心若鏡何妨常善救物免使大惑易性門庭旣已趣入根株亦須窮竟直至出死超生方知聾者善聽【案前二首俱押罄字韻此首有心未免擊磬句磬字誤押】

