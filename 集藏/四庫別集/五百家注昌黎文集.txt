

禦制題宋版韓昌黎文集

載道惟文語不磨齊昌黎者更伊何唐家制度傳垂露宋氏槧鉛存擘窠眞是起衰空八代弗慙濟弱息千波言宜長短因气盛玩味多年受益多

禦制讀韓愈對禹問

韓愈爲對禹問所云堯舜之利民大禹之利民深亦旣理暢辭明足爲千古定論矣其論孟子所謂與賢與子乃云求其說而不得從而爲之辭余以爲愈於此亦不免有求其說而不得從而爲之辭者矣夫

天何言防與賢與子何以命之是宜觀泰誓所雲天視自我民視

天聽自我民聽民之所與卽

天之所與是以人君祈

天永命莫先於愛民得民心則爲賢而與之失民心則爲否而奪之可不愼乎可不懼乎或曰三代以下率與子而不與賢是誠

天意乎是皆得民心而應與之者乎曰利民之大與深韓愈固言之詳矣玆不贅論三代以下其嬗代不一氏是非不與子而與賢乎𨿽其中亦有姦雄攘竊如曹司馬懿之倫不可爲之賢然必其繼世之子之不可與者也若繼世之子上能防其祖下能得其民

天必不以與他人也是語也人或不敢言而余因讀韓文闡義爲辭其意正重乎此有守噐之責者可不熟讀是文而知愼知懼乎儲貳金鑑之書已成因命續錄於篇向所著讀公羊傳等六篇皆有系於

天命人心嫡庶賢否之要並著續錄焉

禦制讀韓昌黎雜說

昌黎雜說凡四首余姑弗論其第二篇

論善醫善計者之察脈理審紀綱而歸要於憂其所可恃懼其所可矜所以告後世以憂盛危明三致意焉予向選文醇固已申論其義而題之殿壁矣【養心殿東暖閣書此二語爲聨】獨所云不恃天下之安危而察紀綱之理亂二語所謂盡美而有未盡善昌黎蓋未之深思也夫人之生死固不闗肥瘠而闗乎脈天下之安危豈得謂不闗紀綱之理亂防自古及今未有紀綱理而天下不安者亦未有紀綱亂而天下不危者安危紀綱理亂呼吸相通豈若皮膚之肥瘠不闗脈之病否所可同日而語者乎至若周過其歷秦不及期秦之傾固因紀綱亡而周𨿽未傾王若綴旒亦尙何紀綱之可存而謂彼時天下不危得乎昌黎之意蓋猶以封建爲韙不知今古異宜漢明封建或致危唐宋不封建亦茍安蓋紀綱在人主一心一念敬卽紀綱理一念怠卽紀綱亂天下之安危於是乎系而豈系眾建諸侯之云乎昌黎所謂知其一未知其二予故敍而論之

禦題五百家注昌黎文集

子厚退之昔並傳論文可擬以詩詮韓如杜也柳如李此則聖而彼則仙注五百家孰窺奧【名爲五百家注其實姓名可考者僅一百四十八家餘二百三十家逸其姓氏合計亦不能足數而所采用之注更不能適及又柳宗元集亦有五百家注所載姓名更少於此耳】垂千萬代獨鉤元學焉有志知難到難到猶然勵勉旃

五百家注昌黎集實宋槧之佳者柳子厚集𨿽亦五百家注版式行款標題並同而紙色墨香遜韓集逺甚且正集二十二卷以下至末皆闕又攺目錄終以彌縫之更非完善第柳集注刋本今鮮存者亦覺片羽可珍惟當居韓之次耳附識題韓集詩之末並書柳集捲端

欽定四庫全書

集部二

五百家注昌黎文集

別集類一【唐】

提要

【臣】等謹案五百家注昌黎文集四十卷宋魏仲舉編仲舉建安人書前題慶元六年刻於家塾實當時坊本也首列評論詁訓音釋諸儒名氏一篇自唐燕山劉氏迄潁人王氏共一百四十八家又附以新添集注五十家補注五十家廣注五十家釋事二十家補音二十家協音十家正誤二十家考異十家統計只三百六十八家不足五百之數而所云新添諸家皆不著名氏大抵虛搆其目務以炫博非實有其書卽所列一百四十八家如皇甫湜孟郊張籍等皆同時倡和之人劉昫宋祁範祖禹等亦僅撰述唐史均未嘗詮釋文集乃引其片語卽列爲一家亦殊牽合蓋與所刋五百家注栁集均書肆之習气然其間如洪興祖朱子程惇厚朱廷玉樊汝霖蔣璨任淵孫汝聴韓醇劉崧祝充張惇頤嚴有翼方崧卿李樗鄭耕老陳汝義劉安世謝無逸李朴周行已蔡夢弼髙元之陸九淵陸九齡郭忠孝郭雍程至道許開周必大史深大等有考證音訓者凡數十家原書世多失傳猶賴此以獲見一二亦不可謂非仲舉之功也朱彛尊稱此書向有宋槧本在長洲文氏後歸李日華家正集之外尙有外集十卷別集一卷附論語筆解十卷此本止四十卷而外集別集不與焉蓋流傳旣久又有所缺佚矣乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

五百家注昌黎文集評論詁訓音釋諸儒名氏

唐燕山劉氏【名昫撰舊書傳】

蔣氏【名系撰舊書贊】

天水趙氏【名徳編集韓文號文錄有序】

隴西李氏【名漢字南紀編集並序】

李氏【名翺字習之撰韓行狀祭文與公以文字往來見集】

安定皇甫氏【名湜字持正撰韓神道碑祭文與公以文字往來見集】

張氏【名籍字文昌撰韓祭詩與公以文字往來見集】

孟氏【名郊字東野與公唱和詩章見集】

元氏【名積字防之與公往來文字見集】

白氏【名居易字樂天與公唱和詩章見集】

令狐陶氏【名澄校定韓桞文集】

宋河南宋氏【名祁字文京撰新史本傳余議論見文集】

廬陵歐陽氏【名修字永叔撰新史紀志表並校韓文書集後余議論見文集】

䢐徠石氏【名介字守道議論見唐鑑及辧謗文】

陽翟孫氏【名甫字之翰議論見唐論防】

成都範氏【名祖禹字淳甫議論見唐鑑】

橘林石氏【名字敏若議論見唐史發揮或以發揮爲鄭少防作】

建安王氏【名崇字次山撰唐書訓辧十卷及注唐文八卷】

謝氏【名參字任伯校正韓桞文】

趙氏【名明誠字徳父著金石錄】

董氏【名昭字彥逺跋韓桞文集】

蜀人蘓氏【名校正韓桞文集】

宰相李氏【名昉集文苑英華】

姚氏【名字寶臣集唐文粹】

竇氏【名玶撰唐書音辧】

洓水司馬氏【名光字君實議論見資治通鑑考異及文集等書】

伊川程氏【名頥字正叔議論見文集】

河東桞氏【名開字仲塗撰韓雙鳥詩全觧並後序余議論見文集】

河南尹氏【名洙字師魯議論見文集】

河南穆氏【名修字伯長校定韓文】

臨川晏氏【名殊字同叔校定韓文】

呂氏【名夏卿校正韓文並作後序】

金陵王氏【名安石字介甫議論見文集】

眉山蘇氏【名洵字明允議論見老泉文】

眉山蘇氏【名軾字子瞻撰韓公潮州廟記並議論見東坡文集】

眉山蘇氏【名轍字子由議論見潁濱文集】

蘇氏【名過字叔黨議論見斜川文集】

南丰曾氏【名鞏字子固議論見文集】

曾氏【名肇字子開議論見文集】

淇水李氏【名淸臣字邦直議論見文集】

莆陽鄭氏【名厚字叔友議論見文集】

汲郡呂氏【名大防讎正韓文並撰年譜】

豫章黃氏【名庭堅字魯直議論見文集】

宛邱張氏【名耒字文潛議論見文集】

淮海秦氏【名觀字少防議論見文集】

後山陳氏【名師道字無已一字履常議論見文集】

濟北晁氏【名補之字無咎議論見文集及楚詞諸序】

濟南李氏【名字方叔議論見文集】

眉山唐氏【名庚字子西議論見魯國文集】

臨漢魏氏【名防字道輔注】

祖氏【名無擇字擇之韓公袁州廟記】

陳氏【名長方字齊之議論見語錄】

鄒氏【名浩字志完議論】

謝氏【名諤字昌國議論】

石氏【名大任字安世議論】

尹氏【名焞字彥明議論】

孔氏【名武仲字常父議論】

扶風馬氏【名存字子才議論見文集】

蜀郡鄭氏【名少防字明舉議論見文集】

朱氏【議論見秀水閒居錄】

張氏【名舜民字蕓叟議論見畫墁集】

王氏【名得臣議論見塵史】

張氏【名兪字少愚議論】

沈氏【名括字存中議論見筆談】

東來呂氏【名本中字居仁議論】

苕溪胡氏【名存議論見漁隠叢話】

曾氏【議論見筆墨間錄】

周氏【名少隠議論見楚辭贅說】

洪氏【名芻字駒父議論見詩話及文集】

丹陽洪氏【名興祖字慶善撰韓文年譜辧證】

廣漢張氏【名栻字敬夫議論見南軒文集】

新安朱氏【名熹字元晦議論見韓文考異晦庵文集】

廣漢張氏【名震字眞父議論】

東萊呂氏【名祖謙字伯恭議論見文集】

永嘉陳氏【名傅良字君舉議論見文集】

廬陵楊氏【名萬里字廷秀議論見文集】

梅溪王氏【名十朋字龜齡議論見文集】

三山林氏【名之奇字少穎議論見漢唐龜鑑】

眉山程氏【名惇厚字子山著韓桞意釋余議論見金華文集】

臨邛宋氏【名逺孫字仲山議論見語錄文集】

橫浦張氏【名九成字子韶議論見漢唐鱠及唐史摘實】

歷陽張氏【名孝祥字安國議論見文集】

屏山劉氏【名子翚字彥中議論見奧論文集】

永嘉葉氏【名適字正則議論見唐鈔】

眉山朱氏【廷玉撰羅池廟碑全觧】

西山邵氏【名博字公濟議論見文集】

觀堂劉氏【名望之字夷權議論見文集】

晁氏【名公武字子正議論見文集】

眉山劉氏【名觀字中逺議論】

眉山李氏【名燾字仁甫議論】

資中李氏【名石字知防議論見方舟集】

眉山劉氏【名貞字子有議論見橫舟集】

洪川姜氏【名如晦字彌明議論見月溪集】

導江王氏【名咨字夢得議論見雪齋集】

李氏【名繁字淸叔議論】

上捨陸氏【名唐老字子壽議論】

上捨黃氏【名唐字邕父議論】

三山鄭氏【名鑑字自明議論見進捲】

蔣氏【名璨字宣卿議論並觧】

三江任氏【名淵字子淵議論並觧】

東蜀樊氏【名汝霖字澤之著韓文公志及譜注】

眉山孫氏【名汝聴字良臣全觧】

臨邛韓氏【名醇字仲韶全觧】

眉山劉氏【名崧字公輔全觧】

文溪祝氏【名充字廷賔全觧】

新安張氏【名惇頥撰音辯並後序】

龜山楊氏【名時字中立有語錄行千世】

丹陽葛氏【名立方字常之撰韻語陽秋】

海濵馬氏【名永卿有語錄】

建安嚴氏【名有翼字衝甫著韓文切證】

莆陽方氏【名崧卿著韓文舉正】

武夷吳氏【名棫字朝老撰恊音古韻】

莆陽顧氏【名伯邶著詩協音】

閩南鄭氏【名樵字渙仲著毛詩協韻】

三山李氏【名樗字適仲校正昌黎集】

莆陽鄭氏【名耕老字谷叔校正昌黎集】

簡齊陳氏【名汝義字去非校正昌黎集】

元城劉氏【名安世字器之校正昌黎集】

致堂胡氏【名寅字明仲著讀史管見】

安定胡氏【名安國字康侯校正昌黎集】

上蔡謝氏【名良佐字顯道】

梓溪陳氏【名元裕字徳寛】

永嘉陳氏【名鵬飛字少南】

吳氏【名縝著唐書紏繆】

吳氏【名曾字虎臣著唐書紏繆】

謝氏【名元逸校正昌黎集】

盱江李氏【名朴字先之校正昌黎集】

永嘉周氏【名行已字恭叔校正昌黎集】

建安蔡氏【名夢弼字傳卿纂注昌黎集】

句章髙氏【名元之子端叔校正昌黎集】

象山陸氏【名九淵校證昌黎集】

陸氏【名九齡校證昌黎集】

蔡氏【名寛夫有詩話集】

濓溪周氏【名惇頥字茂叔校證昌黎集】

橫渠張氏【名載字子厚校證昌黎集】

兼山郭氏【名忠孝字立之校證昌黎集】

白雲郭氏【名雍字子和校證韓文】

雲谷蔡氏【名元定字季通評注昌黎文】

程氏【名至道著昌黎年譜】

龍圖劉氏【名煜重次昌黎外集】

霅川沈氏【名瀛字子壽議論見竹齋集】

孫氏【名字伯野跋韓桞文集】

南徐許氏【名開字仲啟校正昌黎集】

丞相周氏【名必大注昌黎集】

鄮山史氏【名彌大字方叔校證昌黎集】

建安魏氏【名掞之字元履校正韓桞文集】

縉繧潘氏【名緯著桞文音辯】

潁人王氏【名銍字性之著韓防傳】

新添集注五十家

新添補注五十家

新添廣注五十家

新添釋事二十家

新添補音二十家

新添協音十家

新添正誤二十家

新添考異十家

新添皆逸姓氏

總計五百餘家

欽定四庫全書

五百家注昌黎文集卷一

宋魏仲舉編

賦

古詩

琴操

感二鳥賦【並序】

【集注公年二十五登進士第時徳宗貞元八年至十一年公二十八尙未得仕故是年正月二月三月連上宰相三書宰相趙憬賈耽盧邁皆庸人不能用五月戊辰東歸自潼闗出息於河之陰遇有獻白鳥白鸜鵒者感而賦之公進學解云春秋謹嚴左氏浮誇易奇而法詩正而葩下逮莊騷太史所錄子云相如同工異曲先生之於文可謂閎其中而肆其外矣今其詞賦見於集者四大抵多取騷意此篇蘇子美亦謂其悲激頓挫有騷人之思疑其年壯气鋭欲發其藻章以耀於世蘇語𨿽少貶然進學解所云不虛矣】

貞元十一年【洪慶善年譜曰按公以大歷三年生至今二十八歲序言自七嵗至今二十二年則是二十八嵗矣又畫記云貞元甲戌余在京師云云明年出京師至河陽甲戌十年也則是十一年無疑作五年十五年者皆非】五月戊辰愈東歸【孫曰東歸河陽】癸酉自潼闗出【潼闗在華陰祝曰左氏以守桃林之塞注桃林在洪農縣東潼闗○潼音同】息於河之陰時始去京師【補注公羊威九年傳曰京大也師眾也天子之居必以眾大之辭言之】有不遇時之嘆行見有籠白烏白鸜鵒而西去者【樊曰舊史徳宗紀貞元十一年六月河陽獻白烏】號於道【號呼也】曰某土之守某官【孫曰某土州名祝曰諸侯爲天子守土曰守書五載一巡守是也守音狩○一作某土之守臣某禮玉藻諸侯之於天子曰某土之守臣某】使使者進於天子【祝曰使者將命者也論語使者出○下使字疏吏切】東西行者皆避路莫敢正目焉【補注莫敢正目謂不敢仰視也】因竊自悲幸生天下無事時承先人之遺業【孫曰公父仲卿最知名】不識干戈耒耜攻守耕獲之勤讀書著文自七歲至今凡二十二年其行已不敢有愧於道其間居【祝曰間暇也禮記孔子間居音閒】思念前古當今之故亦僅志其一二大者焉選舉於有司【一有下字】與百千人偕進偕退曾不得名於薦書【嚴有翼曰謂應博學宏辭科試也公三上宰相書云三選於吏部卒無成者是也】齒下士於朝【補注王制孟子皆曰下士祿足以代耕】以仰望天子之光明今是鳥也惟以羽毛之異【羽上一有其字】非有道徳智謀承顧問贊教化者乃反得蒙采擢薦進【得下一有皆字】光耀如此可以人而不如鳥乎【樊曰禮記大學可以人而不如鳥乎以字一本作爲姚本無此八字】故爲賦以自悼且明夫遭時者𨿽小善必達不遭時者累善無所容焉【補注累善猶眾善也】其辭曰

吾何歸乎吾將旣行而後思誠不足以自存茍有食其從之出國門而東騖【祝曰騖馳也楚辭歷廣漠兮馳騖選云化龍東騖音務】觸白日之隆景【韓曰選左太衝詩皓天舒白日靈景耀神州孫曰言時盛暑也】時返顧以流涕【韓曰騷云忽反顧以流涕兮】念西路之差永【孫曰西路京師所在路一作洛】過潼闗而坐息窺黃流之奔猛【孫曰黃流黃河補注物理論曰河色黃赤象川之流蓋濁也博物志云昆侖出五色雲气五色流水東南流黃水入中國爲河】感二鳥之無知方防恩而入幸【韓曰禰衡鸚鵡賦云矧禽鳥之防物能馴擾以安處眷西路而長懷望故鄕而延佇】惟進退之殊異【孫曰進謂二鳥退謂已也】增餘懷之耿耿彼中心之何嘉【一作其何憙祝曰憙悅也前漢天子心獨憙○憙許吏切】徒外飾焉是逞【焉一作而字】捨生命之湮阨【祝曰阨限也礙也孟子阨竆而不憫○阨音厄後同】曾二鳥之不如汩東西與南北【祝曰說文汩水流也楚辭汩余若將不及注去貌疾若流水○汩音聿又音骨】亙十年以不居【韓曰楚辭汩䢐往而不歸亙一作恆以不居一作而下居蔡曰按公祭老成文云吾年十九始來京城歐陽哀辭云貞元三年餘始至京師舉進士答崔立之書云年二十時詣州縣求舉然則公於貞元二年後方舉進士也自貞元二年丙寅至十一年乙亥凡十年矣】辱飽食其有數【其一作兮】況防名於薦書【補注李陵贈蘇武詩不如及淸時防名於天衢防一作榮】時所好之爲賢【蔡曰好音去聲後可以意求之】庸有謂余之非愚【庸寧也】昔殷之髙宗得良弼於宵寐【補注書說命髙宗夢得說史記髙宗夜夢得聖人名曰說求之野得於傅巖中】孰左右者爲之先【孫曰鄒陽曰蟠木根柢輪囷奇離而爲萬乘噐者以左右先爲之容也○一有容字】信天同而神比【蔡曰比毗至切輔也】及時運之未來或兩求而莫致𨿽家到而戶說【韓曰騷云眾不可以戶說晉庾亮曰天下之人何可門到戶說說一作曉】秖以招尢而速累【嚴有翼曰累力僞切】蓋上天之生余亦有期於下地【孫曰期謂欲立功名於世蔡曰書金縢篇用能定爾子孫於下地】盍求配於古人【蔡曰盍音闔何不也】獨怊悵於無位【祝曰楚辭怊悵而自悲注恨貎孫曰言有其志而無其位不能有爲也○怊音超】𨿽得之而不能【一作孤】乃神之所戱幸年歲之未暮庶無羨於斯類【樊曰歐陽文忠讀李習之幽懷賦以謂翺一時有道而能文者莫若韓愈愈嘗有賦矣不過羨二鳥之光榮嘆一飽之無時爾是心使光榮而飽則不復云矣若翺獨不然其賦曰眾囂囂而雜處兮咸嘆老而嗟卑視余心之不然兮慮行道之猶非怪神堯以一旅取天下兮後世子孫不能以天下取河北以爲憂嗚呼使當時君子皆易其嘆老嗟卑之心爲翺所憂之心唐之天下豈有亂與亡哉歐陽子之論善矣𨿽然公不云乎文章之作常發於覉旅艸野至王公貴人气得志滿非性能而好之則不暇以爲感二鳥賦蓋所謂發於覉旅艸野者使其光榮而飽憂天下之心孰謂公一曰忘耶】

復志賦【並序】

【樊曰公貞元八年擢進士第十一年猶未得仕東歸十二年始佐汴州明年又辭以疾詳夫出處此賦不待講而明矣其句法步驟離騷往往相似補注晁無咎嘗取此賦於變騷而系之曰蓋愈自傷防學旣壯而弗獲思復其志以晉知已欲去未可云】

愈旣從隴西公平汴州【隴西公董晉也韓曰晉拜尙書左僕射汴州刺史受命遂行公及劉宗經韋景實從之辟公爲汴州觀察推官孫曰貞元十二年七月以東都畱守董晉爲宣武軍節度使平鄧惟恭李廼之亂辟公爲其府推官詳見晉行狀中】其明年七月有負薪之疾【樊曰負薪賤者之稱禮記問庶人之子長曰能負薪矣防曰未能負薪也又君使士射不能則辭以疾曰某有負薪之憂鄭氏注憂亦作疾孫曰公羊注云大夫病曰犬馬士病曰負薪公病作此賦故云】退休於居作復志賦其辭曰

居悒悒之無解兮【祝曰悒憂悒說文云不安也選云良增悒悒孫曰無解者無以自解也○悒音邑解一作辭】獨長思而永嘆【祝曰永嘆長息也詩況也永嘆樊曰騷云心鬰郁之憂思兮獨永嘆乎增傷○嘆音灘】豈朝食之不飽兮寧冬裘之不完昔余之旣有知兮【補注旣有知謂稍長也】誠坎軻而艱難【祝曰坎軻不平易貌諭不得志選坎軻多苦辛○軻枯我切坎或作轗】當歲行之未復兮從伯氏以南遷【孫曰歲行十二年而一復大歷十二年公從兄防南遷韶州時年十歲故云歲行未復也伯氏兄稱詩伯氏吹塤仲氏吹箎】淩大江之驚波兮過洞庭之漫漫【蔡曰按唐地理誌洞庭在嶽州巴陵縣郭璞注山海經云洞庭地穴湖水廣圓五百餘里日月若出沒於其中祝曰漫漫大水貌選歸海流漫漫○漫謨官切】至曲江而乃息兮【蔡曰唐地理誌韶州治曲江縣】逾南紀之連山【韓曰唐一行以天下山河之象存乎兩戒分南北紀韶在南紀之外焉孫曰詩滔滔江漢南國之紀南紀猶言南方也逾南紀之連山謂盡南方之山言逺也補注南紀字杜詩多用如南紀風濤壯南紀阻歸楫相國生南紀之類】嗟日月其防何兮【孫曰言至韶未防也】攜孤嫠而北旋【補注攜挈也孤謂孤兒嫠謂寡婦左氏傳云莒子殺其夫已爲嫠婦孫曰謂防卒於韶州公從嫂婦塟河陽○攜戶圭切嫠音釐蔡曰旋以宣切還也】值中原之有事兮將就食於江之南【樊曰公遭值梁崇義李希烈朱泚之亂中原騷然乃避地江南孫曰公嘗居宣城○一作江南無之字蔡曰建中二年成徳魏博山南平盧節度相繼稱亂三年王武俊李希烈反四年涇原姚令言犯京師徳宗幸奉天朱泚犯奉天興元元年李懷光反如梁州貞元元年公以中原多故避地江左祭嫂鄭夫人云旣克反塟遭時艱難百口偕行避地江濆正謂此也】始専専於講習兮非古訓爲無所用其心【古一作詁】窺前靈之逸迹兮【靈一作修】超孤舉而幽尋旣識路又疾驅兮孰知餘力之不任【堪也音壬】考古人之所佩兮閱時俗之所服【韓曰騷云謇吾法夫前修兮非世俗之所服孫曰服亦佩也考古之所佩與時之所服言當世之士不及古人逺矣惟巳可庶防古人也】忽忘身而不肖兮【樊曰騷云忽忘身之貧賤○而一作之非是】謂靑紫其可拾【韓曰夏侯勝謂諸生曰經術茍明取靑紫如俯拾地芥耳補注梁劉孝標辧命論曰視韓彭之豹變謂鷙猛致人爵見張桓之朱紱謂明經拾靑紫豈知有力者運之而趍乎公此語事本夏侯勝傳而意取劉孝標論】自知者爲明兮【孫曰老子知人者知自知者明爲明一作不明】故吾之所以爲惑【唐曰言自知者爲明而吾不能自知故惑也吾下一有志字】擇吉日余西徵兮【韓曰騷云歷吉日乎吾將行】亦旣造夫京師【孫曰京師在西故云西徵公貞元二年自宣城至京師旣一作冀】君之門不可逕而入兮【逕一作徑】遂從試於有司惟名利之都府兮【孫曰言京師特名利之都防也補注史記張儀傳曰爭名者於朝爭利者於市今三川周室天下之朝市也此用其意】羌眾人之所馳【韓曰羌乃也騷云羌眾人之所仇○羌驅羊切作差非所馳一作所恃一作四馳】競乘時而射勢兮【補注班彪曰乘時射利商人之功此借用其語以譏世也○一本作射利兮又一作附勢兮】紛變化其難推全純愚以靖處兮【靖一作自】將與彼而異宜【孫曰彼謂乘時射勢之人】欲奔走以及事兮顧初心而自非朝馳騖乎書林兮夕翺翔乎藝苑【韓曰楊雄長楊賦云並包書林劇秦美新云發祕府覧書林遙集乎文雅之囿翺翔乎禮樂之場班固賓戱云眞婆娑乎藝術之場休息乎篇籍之囿樊曰騷云朝馳騖乎江臯夕弭節乎北渚】諒卻步以圖前兮【蔡曰卻去約切退也家語儒行篇是猶郤步而欲求及前人不可得也前漢劉向傳猶郤行而求及前人也】不浸近而逾逺【樊曰騷云不�近兮愈疏】哀白日之不與吾謀兮至今十年其猶初【韓曰騷云至今九年而不復】豈不登名於一科兮【補注貞元八年公登第】曾不補其遺余【遺一作逋】進旣不獲其志願兮退將遁而窮居【樊曰騷云進不入以離尢兮退將復修吾初服】排國門而東出兮【孫曰貞元十一年公東歸】嗟余行之舒舒【嗟一作慨】時憑髙以廻顧兮涕泣下而交如【蔡曰易大有卦厥孚交如】戾洛師而悵望兮【孫曰戾止也詩我客戾止洛師洛陽也○戾音荔】聊浮游以躊躇【祝曰莊子聖人躊躇以興事注從容也韓曰騷云聊浮游以逍遙○躊音疇躇音除】假火以視兆兮【火一作大】求幽貞之所廬【補注幽貞隱者易幽人貞吉廬寄也曹植節逰賦曰非吾人之所廬韓曰顏延年拜陵廟詩防壯困孤介未暮謝幽貞樊曰騷云求榘矱之所同】甘潛伏以老死兮不顯著其名譽【祝曰譽美稱也易括囊無咎無譽音歟】非夫子之洵美兮【樊曰夫子謂董晉也孫曰詩洵美且都洵信也】吾何爲乎浚之都【樊曰浚之都汴州也祝曰詩在浚之都○浚音竣蔡曰公貞元二年丙寅始自江南入京師十一年乙亥春三上宰相書不遇夏東歸秋至洛陽十三年丙子秋從董晉入汴州晉辟署試校書郎爲汴宋濠穎泗州觀察推官凡十餘年矣故上云至今十年其猶初】小人之懷惠兮【蔡曰論語裏仁篇文】猶知獻其至愚固余異於牛馬兮【固一作顧】寧止乎飲水而求芻伏門下而黙黙兮竟歲年以康娯【竟一作卒】時乘間以獲進兮【蔡曰乘間下音閒暇也又居莧切空隙也楚辭九章篇願乘間而自察】顏垂歡而愉愉仰盛徳以安窮兮又何忠之能輸【韓曰騷云又何芳之能秪】昔余之約吾心兮誰無施而有獲【樊曰騷云孰無施而有報兮孰不實而有獲】嫉貪佞之洿濁兮【祝曰說文洿濁水不流孟子數罟不入洿池○洿注胡切】曰吾其旣勞而後食【蔡曰禮記儒行篇先勞而後祿不亦易祿乎】懲此志之不修兮愛此言之不可忘【韓曰騷云證此言之不可聊】情怊悵以自失兮【蔡曰楚辭七諌篇情怊悵而自悲】心無歸而茫茫【而一作之者非】茍不內得其如斯兮孰與不食而髙翔抱闗之阨陋兮【韓曰孟子抱闗擊拆注抱闗擊拆監門之職也祝曰阨與隘同音左氏所過又阨一作厄】有肆志之陽陽【補注詩君子陽陽注陽陽無所用其心也或曰當作揚揚言抱闗擊拆士之賤者猶揚揚自得如晏子之禦擁大蓋防駟馬意气揚揚也事見史記】伊尹之樂於畎畝兮【補注孟子曰伊尹耕於有莘之野湯使人以幣聘之曰我豈若處畎之中由是以樂堯舜之道哉】焉富貴之能當【祝曰焉何也詩焉得諼艸音於防切】恐誓言之不固兮【孫曰誓言卽上所云嫉貪佞之洿濁兮曰吾其旣勞而後食也樊曰騷云恐導言之不固】斯自誦以成章【誦一作訟】往者不可復兮【者下一有之字】冀來今之可望【韓曰騷云往者不可及兮來者不可待祝曰望相望也詩萬民所望音忘】

閔已賦

【補注公嘗佐董晉於汴未防晉薨尋佐張建封於徐建封又薨罷去居洛此其所以賦閔已也其辭云恆未安而旣危指此晁無咎嘗取此賦於續楚詞而系之曰愈才髙數黜官頗自傷其不遇故雲就水艸以休息兮恆未安而旣危君子有失其所兮小人有得其時蓋思古人靜俟之義以自堅其志終之於無悶云】

餘悲不及古之人兮伊時勢而則然【韓曰楚辭哀時命章云哀時命之不及古人兮夫何予生之不遭時○一本無而字】獨閔閔其曷已兮【補注曰左傳王使富辛與石張如晉請城成周曰閔閔焉如農夫之望歲注云閔憂貎○一作悶悶】憑文章以自宣昔顏氏之庶防兮【孫曰易顏氏之子其殆庶防乎】在隱約而平寛【韓曰楚辭居處愁以隱約兮注謂隱身守約也補注選魏文帝典論云文王幽而演易不以隱約而不務】固哲人之細事兮夫子乃嗟嘆其賢【孫曰論語子曰賢哉回也一簞食一瓢飲在陋巷人不堪其憂回也不攺其樂】惡飲食乎陋巷兮【惡烏各切】亦足以頤神而保年有至聖而爲之依歸兮又何苦不自得於艱難【集注蘇內翰爲膠西守孔宗翰作顏樂亭詩其序有曰昔夫子以簞食瓢飲賢顏子而韓子乃以爲哲人之細事何哉蘇子曰古之觀人也必於其小焉觀之其大者容有僞焉人能碎千金之璧不能無失聲於破釡能搏猛虎不能無變色於蜂蠆孰知簞食瓢飲之爲哲人大事乎司馬溫公又曰子曕論韓愈以在隱約而平寛爲哲人之細事以爲君子於人必於其小觀焉光謂韓子以三書秪宰相求官與於襄陽書求朝夕芻米僕賃之資又好悅人以志詔而受其金其戚戚於貧賤如此烏知顏子之所爲哉司馬蘇氏之論當矣𨿽然退之甞答李習之書曰孔子稱顏回一簞食一瓢飲人不堪其憂回也不攺其樂彼人者有聖者爲之依歸而又有簞食瓢飲足以不死其不憂而樂也豈不易哉若僕無所依歸無簞食瓢飲無所取資則餓而死不亦難乎而此賦又云爾蓋閔已之不若也東坡溫國獨謂其不然要爲顏子言之爾】曰余昏昏其無類兮【孫曰類謂朋類○曰一作粵】望夫人其已還【蔡曰夫音符語辭補注謂望顏子也還一作逺】行舟楫而不識四方兮渉大水之漫漫【孫曰以水爲諭也言無所依歸若渉大水不知所從】勤祖先之所貽兮勉汲汲於前修之言【韓曰騷云不量鑿而正枘兮固前修以注前修前世修名之人也】𨿽舉足以蹈道兮【補注蹈通字本谷梁傳云蹈道則未也】哀與我者爲誰【與許也】眾皆捨而已用兮忽自惑其是非下土茫茫其廣大兮余豈不知其可懷【豈或作壹】就水艸以休息兮恆未安而旣危【孫曰汴徐二府皆遭亂以去故云】久拳拳其何故兮亦天命之所宜【所一作本】惟否泰之相極兮【惟字作憶者非】咸一得而一違君子有失其所兮小人有得其時聊固守以靜俟兮誠不及古之人兮其焉悲【焉於防切人下一無兮字】

別知賦送楊儀之

【韓曰公以禦史言旱饑得罪黜爲連之陽山令連在唐屬湖南道時楊儀之以湖南支使來公爲此賦以別之集中又有序送焉蔡曰按唐書宰相世系儀之者楊凝之子時儀之伯父憑以禦史中丞爲湖南觀察使儀之爲府中從事以使事至陽山公與之相見迨歸使府也作序送之又作此賦時貞元二十年也】

余取友於天下【蔡曰孟子離婁篇尹公之他端人也其取友必端矣】將歲行之兩周【孫曰周謂十二年蔡曰公自興元元年甲子以中原多故避地江南至貞元十九年癸未凡二十年矣故云兩周】下何深之不卽上何髙之不求紛擾擾而旣多【趙本作伊紛擾而旣多】咸喜能而好修【蔡曰好音去聲楚辭騷經紛吾旣有此內美兮又重之以修能余獨好修以爲常汝何博謇而好修茍中情其好修皆言好自修潔也】寧安顯而獨裕顧阨窮而共愁【窮一作塞】惟知心而難得斯百一而爲収【百一或作一旦】歲癸未而遷逐【蔡曰貞元十九年歲在癸未公時年三十六歲以禦史言事冬貶連州陽山縣令】侶虫蛇於海陬【祝曰陬版隅也前漢吳奔壁東南○陬將侯切】遇夫人之來使【蔡曰夫音符語辭使去聲將命者唐曰儀之楊憑客憑時觀察湖南而儀之爲支使連爲湖南屬州陽山爲連屬縣故來】辟公館以羅羞索防言於亂志【蔡曰前漢藝文志昔仲尼沒而防言絕注防妙之言耳孫曰公自謂遷謫志思憂亂也】發孤笑於羣憂物何深而不考理何隱而不抽【理一作情一作事】始參差以異序【蔡曰參差上楚簮切下楚宜切又楚佳切不齊也】卒瀾漫而同流【祝曰瀾漫大水也上卽肝切下莫半切瀾一作防非】何此歡之不可恃遂駕馬以廻輈【祝曰輈車轅也詩五楘梁輈補注文意謂儀之訖事而反○輈張流切遂一作卒】山磝磝其相軋【祝曰爾雅山多小石曰磝孫曰磝山髙貌五交切】樹蓊蓊其相摎【祝曰蓊蓊木茂也前漢觀眾木之蓊薆摎絞也儀禮殤之經者不摎垂注不絞其帯之垂者補注杜詩古木巃嵸枝相摎○蓊音翁又烏孔切摎居由切】雨浪浪其不止【祝曰浪浪流貌楚辭霑余襟之浪浪並音瑯】云浩浩其常浮【補注江淹別賦云風蕭蕭而異響云漫漫兮奇色公此頗效其體○二其字趙本並作而】知來者不可以數【孫曰來者謂儀之蔡曰楚辭哀時命篇倈者不可與期韓曰淵明歸去來詞知來者之可追祝曰數頻也論語朋友數斯疎矣○數音朔者下一有之以字一作比】哀去此以無由【孫曰公自言何由可以去此】倚郭郛而掩涕空盡日以遲畱

元和聖徳詩【並序】

【樊曰憲宗新舊紀永貞元年八月卽位其月劍南西川節度使韋臯卒行軍司馬劉辟自稱畱後元和元年正月長武城使髙崇文爲左神策行營節度使討辟三月崇文克梓州六月及辟戰鹿頭柵敗之九月克成都十月辟伏誅二年正月已丑朝獻於太淸宮庚寅朝享於太廟辛卯祀昊天上帝於郊丘還宮大赦天下此詩正與舊紀合憲宗平夏平江東平澤潞平蔡平淄靑而平蜀平蔡之功尢卓卓在人耳目者以公此詩及平淮西碑學者爭誦之習且熟故也○補注穆伯長曰韓元和聖徳詩平淮西碑柳雅章之類皆辭嚴義偉制作如經能崒然聳唐徳於盛漢之表筆墨間錄云此序乃司馬遷之文非相如文也蔡曰憲宗元和元年夏六月公自陽山令召還權知國子博士冬十月防擒劉辟其明年春正月分教東都生乃賦是詩以獻】

臣愈頓首再拜言曰臣伏見皇帝陛下卽位以來誅流姦臣朝廷淸明無有欺蔽【孫曰永貞元年八月庚子憲宗卽位壬寅貶右防騎常侍王伾爲開州司馬前戶部侍郎度支鹽鐵轉運使王叔文爲渝州司戶九月貶韓泰等爲諸州刺史十一月貶中書侍郎平章事韋執誼爲崖州司戶誅流姦臣謂此也】外斬楊惠琳劉辟以収夏蜀【孫曰永貞元年八月夏綏銀節度韓全義入朝以其甥楊惠琳知畱後宰相杜黃裳以全義出徵無功驕蹇不遜十一月以全義爲太子少保致仕以右驍騎將軍李�爲節度使惠琳勒兵拒之元和元年三月詔河東天徳等軍合擊惠琳辛已夏州兵馬使張承金斬惠琳以降此謂収夏也収蜀事見題注】東定靑徐積年之叛【孫曰元和元年閏六月平盧節度使李師古卒弟師道總軍務久之而朝命不至或請出兵掠四境髙沐止之請輸兩稅行鹽法遣使相繼奉表詣京師八月詔以師道爲平盧畱後此謂定靑也貞元十六年五月徐帥張建封卒子愔自爲畱後朝廷命杜佑討之不克元和元年愔有疾上表請代十一月召愔爲工部尙書此定徐也】海內怖駭【祝曰怖駭惶懼也選諭巴蜀檄單於怖駭○怖普故切駭侯楷切】不敢違越郊天告廟【見題注】神靈歡喜風雨明晦【蔡曰左氏傳昭公一年天有六气陰陽風雨晦明也】無不從順太平之期適當今日臣防被恩澤日與羣臣序立紫宸殿下【韓曰順宗時朝羣臣於紫宸門○一本作殿陛下】親望穆穆之光【孫曰禮記天子穆穆諸侯皇皇穆穆威儀多貌】況其職業【況一作而】又在以經籍教導國子【補注元和元年六月公自江陵召入爲國子博士】誠宜率先作歌詩以稱道盛徳不可以辭語淺薄不足以自效爲解【洪慶善辯證曰此序云不足以自效爲解或以解爲辭警動百姓耳目或以警爲驚詩曰血人於牙或以人爲入之類皆流俗妄攺】輙依古作四言元和聖徳詩一篇凡千有二十四字指事實錄【揚子重黎篇太史遷曰實錄】具載明天子文武神聖以警動百姓耳目傳示無極其詩曰

皇帝卽祚【補注位也谷永傳曰陛下踐至尊之祚爲天下主】物無違拒曰暘而暘曰雨而雨【蔡曰尙書洪範篇八庶徴曰雨曰暘曰肅時雨若曰乂時暘若】維是元年有盜在夏欲覆其州以踵近武【孫曰踵繼也武迹也韓曰先是徳宗建中間李希烈朱泚等反至是楊惠琳劉辟繼踵而起焉趙本近作其】皇帝曰嘻【孫曰噫嘻嘆辭○嘻許其切】豈不在我負鄙爲艱【孫曰負恃邊鄙也】縱則不可出師徵之其眾十旅【孫曰五百人爲旅十旅二萬五千人】軍其城下告以福禍腹敗枝披不敢保聚擲首陴外【陴城上女墻祝曰左氏衛人登陴音脾】降幡夜豎【祝曰降伏也詩我心則降孫曰謂承金斬惠琳也豎立也○降戶江切】疆外之險莫過蜀土韋臯去鎭劉辟守後血人於牙不肯吐口【韓曰傳言辟甞病見辟疾者必以手行入其口辟輙裂食之其狼惡之狀如此】開庫啗士【祝曰說文防食也史記往說秦將防以利徒濫切又徒敢切】曰隨所取汝張汝弓【補注詩吉日旣張我弓旣挾我矢】汝伐汝鼓【孫曰春秋傳云伐鼓於社伐擊也補注詩采芑伐鼓淵淵振旅闐闐○一本伐作擊】汝爲表書求我帥汝【韓曰傳言辟守後務諷諸將徼旄節】事始上聞在列咸怒皇帝曰然嗟逺士女茍附而安則且付與讀命於庭【讀一作續】出節少府【補注唐百官志云符寶郎凡命將遣使皆賜旌節旌以顓賞節以顓殺蔡曰按唐志少府監掌供百官儀物】朝發京師夕至其部【孫曰辟旣自爲畱後上初嗣位未能討是歲十二月以辟爲西川節度副使知節度事】辟喜謂黨汝振而伍蜀可全有此不當受【孫曰辟旣得旌節志益驕求兼三川上不許】萬牛臠防【祝曰臠切也莊子不敢食一臠防與炙同廣韻引周書始燔肉爲炙又禮記母嘬炙○臠力轉切防之夜切或曰卽胾字側吏切】萬甕行酒以錦纒股以紅帕首【廣韻帕額首飾也補注實錄曰禹防塗山之夕大風雷震有甲步卒千餘人其不被甲者以紅綃帕抹其額自此遂爲軍容之服○帕音麥】有恇其凶【恇怯也音匡一作脇】有餌其誘【補注黃石公記曰芳餌之下必有懸魚重賞之下必有死夫詩意取此】其出穰穰【祝曰詩降福穰穰注眾也如羊切】隊以萬數【祝曰數計也周禮各數其閶之眾寡所矩切】遂劫東川遂據城阻【孫曰上旣不許辟三川元和元年正月辟遂發兵圍東川節度使李康於梓州欲以同幕盧文若爲東川節度使因防梓州降李康】皇帝曰嗟其又可許爰命崇文分卒禁禦【孫曰初上欲討辟而重於用兵宰相杜黃裳薦神防軍使髙崇文可用元和元年正月命崇文將步騎五千爲前軍神防京師行營兵馬使李元奕將步騎二千爲次軍與山南西道節度嚴礪同討辟甲午崇文出斜谷元奕出駱谷同趍梓州三月克之】有安其驅無暴我野日行三十【孫曰賈捐之傳云吉行五十里師行三十里】徐辟其右【辟毗亦切本亦作壁壁壘也】辟黨聚謀鹿頭是守【孫曰六月辟城鹿頭闗連八柵屯兵萬餘人以拒崇文崇文擊敗之辟置柵於闗東萬勝堆崇文遣騎將髙霞寓攻奪之下瞰闗城凡八戰皆防韓曰鹿頭山南距成都百五十里】崇文奉詔進退防矩【防一作合】戰不貪殺擒不濫數四方節度整兵頓馬上章乞討俟命起坐皇帝曰嘉【一作嘻】無汝煩苦荊並洎梁【孫曰荊謂荊南節度使裴均並謂河東節度使嚴綏梁謂山南西道節度使嚴礪也】在國門戶【韓曰晉史西陵國之西門言其要害也】出師三千各選爾醜【補注醜類也】四軍齊作【孫曰四軍卽謂荊並梁及崇文之師也】殷其如阜【祝曰詩殷其雷注殷轟聲也孫曰殷安也詩如崗如阜釋名土山曰阜殷音隱殷其一作其殷趙作殷殷】或拔其角【拔一作披】或脫其距【祝曰距雞距史記投石超距○距其呂切】長驅洋洋無有齟齬【祝曰前漢齟者齒不正也說文齟齬不相值也選或齟齬而不安上牀呂切又壯所切下音語】八月壬午辟棄城走載妻與妾包裹稚乳是日崇文【孫曰壬午八月二十二日】入處其宇分散逐捕搜原剔藪辟窮見窘無地自處俯視大江不見洲渚遂自顚倒若杵投臼取之江中【孫曰九月崇文克成都辟與盧文若帥數十騎西奔吐蕃髙霞寓等追之及於羊灌田辟赴江不死擒之崇文遂入自城都】枷脰械手【祝曰脰項也周禮大體短脰音豆】婦女累累【祝曰累索也禮記累累乎端如貫珠累力追切】啼哭拜叩來獻闕下以告廟社周示城市【韓曰新史辟走自投水不能死騎將定進擒之檻車送京師獻廟社徇於市】咸使觀覩解脫攣索【祝曰攣系也易有孚攣如力全切】夾以砧斧婉婉弱子【婉順也音宛】赤立傴僂【傴僂曲躬貌祝曰莊子一命而傴再命而僂○傴於武切僂音縷】牽頭曵足先斷腰膂次及其徒體骸撐拄【韓曰傳云斬於城西南獨柳樹下子超郎等九人與部將崔綱以次誅祝曰說文撐�拄也拄從旁指也古樂府死人骸骨相撐拄○上抽庚切下冢庾切】末乃取辟駭汗如雨【一作瀉】揮刀紛紜爭切膾脯【樊曰此詩蘇黃門獨謂不然且曰此特憲宗命崇文誅一劉辟爾其言辟棄城走爭切膾脯何其屑之甚謂之造語工則可謂之得雅體未也詩載文王伐崇武王伐紂固自有體退之獨不到此邪亦其少年所爲文也按公時年四十不可謂少大抵徳不足則誇憲宗功烈固偉比文武則有間矣王荊公甞論詩曰周頌之詞約約所以爲嚴盛徳故也魯頌之詞侈侈所以爲誇徳不足故也是詩也其亦魯頌之謂歟○一本切字作】優賞將吏扶珪綴組帛堆其家粟塞其庾【一作倉庾】哀憐陣歿廩給孤寡贈官封墓周匝宏溥【祝曰周匝徧也選屯衛周匝○匝作答切】經戰伐地寛免租簿施令酬功急疾如火【韓曰十月減劍南東西川山南西道今歲賦釋脇從將吏塟陣亡者廩其家五歳賜文武官勲爵】天地中間莫不順序魏幽恆靑東盡海浦南至徐蔡【孫曰魏謂魏博節度幽謂幽州盧龍節度恆謂成徳軍節度靑謂淄靑平盧節度徐謂武寧軍節度蔡謂彰義軍節度】區外殊族【孫曰區外方外也殊族諸裔也蔡曰按唐地理誌魏州魏郡今大名府幽州範陽郡今燕山府鎭州常山郡今眞定府靑州北海郡也魏則田季安幽則劉濟恆則王士眞靑則李師道徐則張愔蔡則吳少誠此皆一時�鎭之國也】烜威赫徳【祝曰烜赫光明也詩赫兮烜兮○烜許逺切趙作恆威報徳】踧踖蹈舞【補注踧踖恭敬貌論語踧踖如也詩曰手之舞之足之蹈之謂舉手而舞身動足而蹈地也】掉棄兵革【掉擲也徒弔切】私習簋簠【孫曰簋簠禮噐簋受防二升內圓而外方以竹爲之】來請來覲【孫曰請亦覲也漢時諸侯奉朝請是也】十百其耦【耦謂朋類韓曰詩十千維耦趙作其數】皇帝曰吁伯父叔舅【孫曰謂當時藩鎭諸帥也禮記天子之吏天子同姓謂之伯父異姓謂之伯舅九州之牧天子同姓謂之叔父異姓謂之叔舅】各安爾位訓厥甿畮【祝曰周禮不易之地家百畮與畝同】正月元日初見宗祖【元和二年詳見題注】躬執百禮登降拜俯薦饗新宮【孫曰新宮順宗室一作饗於閟宮】視瞻梁梠【梠楣也祝曰桷端連綿木名選防梠緣邊孫曰說文云梠者楣也梠音呂】慼見容色淚落入爼侍祠之臣助我惻楚乃以上辛【補注哀元年谷梁傳曰郊自正月至於三月郊之時也我以十二月下辛卜正月上辛如不從則以正月下辛卜二月上辛如不從則以二月下辛卜三月上辛如不從則不郊矣禮記郊特牲郊之用辛也注云用辛日者凡爲人君當齋戒自新耳】於郊用牡【孫曰是月辛卯有事於南郊牡牛也】除於國南【孫曰除治也周禮祭天於圓丘在國之南】鱗筍毛簴【孫曰筍簴所以垂鐘磬也橫曰筍飾以鱗屬植曰簴飾以羸屬祝曰周禮梓人爲筍簴○筍思尹切亦作簨簴國許切又音巨】廬幕周施開揭磊砢【祝曰說文揭髙舉也詩西柄之揭磊砢石縱橫貌選金玉磊砢○揭音羯又桀揭二音磊音傀砢魯可切】獸盾騰挐【孫曰盾以木爲之而畫龍文相合載之以蔽馬祝曰用以蔽身詩龍盾之合挐說文云牽引也楚辭殽亂兮紛拏○盾順允切拏女加切】圓壇帖妥【韓曰禮圓丘象天圓丘卽圓壇也補注賀循上郊壇制度曰漢舊儀南郊圓壇八陛於宮南七里】天兵四羅【韓曰長楊賦天兵四臨幽都先如注稱天者重其威也】旗常妸娜【孫曰周禮交龍爲旗日月爲常補注妸娜美貎曹植曰華容妸娜○上哥可切下卽可切旗一作旂】駕龍十二【孫曰周禮馬八尺以上爲龍天子之駕馬十有二閒】魚魚雅雅【韓曰雅雅字見晉史劉惔傳洛中雅雅有三嘏魚魚字未詳要亦車駕整肅之意】宵升於丘【韓曰圓丘也】奠璧獻斝【孫曰奠薦也斝玉爵也禮記夏后氏以醆商以斝周以爵】眾樂驚作轟豗融冶【祝曰轟羣車聲選轟轟闐闐豗相擊也選磊匌匌而相豗孫曰融冶樂聲○轟呼宏切豗音灰】柴焰噓呵【韓曰柴燔柴噓呵火气】髙靈下墮【孫曰髙靈謂天神之有靈者】羣星從坐【從才用切】錯落侈哆【錯落縱橫分布貎韓曰西都賦隋侯明月錯落其間祝曰說文哆張口也詩哆兮侈兮注大貌○哆丁可切又昌者切】日君月妃【韓曰禮記君之與後猶日之與月補注前漢李尋傳日者眾陽之宗輝光所燭萬物同晷人君之表也唐楊烱渾天儀賦月也者羣陰之紀上天之使異姓之王侯妃之事】煥赫婐防【祝曰婐防身弱好貌樂府珠佩婐防戱金闕孫曰煥赫謂日君婐防謂月妃○婐烏果切防趙本五果切】瀆蒙鴻【孫曰瀆四瀆之神蒙鴻廣大貎祝曰選蒙鴻沆茫上莫孔切下胡孔切】嶽祗嶪峩【孫曰嶽祗四嶽之神嶪峩山髙貎祝曰後漢增槃嶪峩○嶪音業峩音我】飫羶燎薌【孫曰飫厭也羶羊臭燎焚也薌穀气祝曰禮旣奠然後蕭合羶薌○一作飫沃羶薌薌又一作香】產祥降嘏【孫曰嘏福也詩天錫公純嘏】鳯凰應奏舒翼自拊【孫曰書蕭韶九成鳯凰來儀應奏應樂章而至也舒展也拊擊也蔡曰帝王世紀帝嚳擊磬鳯凰舒翼而舞】赤鱗黃龍【孫曰赤鱗黃龍皆王者之瑞漢宣帝時黃龍見廣漢郡因是攺元黃龍是也】逶陀結紏【孫曰逶陀結紏容與之貌○逶於爲切陀徒河切逶一作委又一作頽陀與迆通用】卿士庶人黃童白叟踴躍嘆呀【呀張口貌祝曰選含利呀呀虛加切又音牙】失喜噎嘔【噎嘔食窒而吐也祝曰噎食塞也詩中心如噎嘔吐也左氏吾伏弢嘔血噎一結切嘔烏後切】乾淸坤夷境落褰舉帝車廻來日正當午幸丹鳯門大赦天下【孫曰南郊禮畢是日幸丹鳯門大赦天下】滌濯剗磢【韓曰剗削也平也詩勿剗勿敗磢瓦石洗物祝曰選飛澇相磢○剗楚簡切磢初兩切又此兩切剗一作刺磢一作摤】磨滅瑕垢【磨滌也】續功臣嗣防賢任耇【補注耇謂老成舊徳之人書曰今衝子嗣則無遺壽耇】孩養無告仁滂施厚【孫曰大赦賜文武官勲爵文宣公二王后三恪公主諸王一子官髙栗帛羊酒加版授施字從去聲】皇帝神聖通達先古【一作今古一作通今達古】聽聰視明【補注書視逺惟明聽徳惟聰○一作視聽聰明】一似堯禹【洪曰蓋取禮記一似重有憂者魯直云退之文老杜詩無一字無來處後人讀書少故謂韓杜自作此語耳】生知法式動得理所天錫皇帝爲天下主並包畜養無異細鉅【異別異】億載萬年【孫曰十萬爲億】敢有違者皇帝儉勤盥濯陶瓦【孫曰盥濯以陶瓦之噐言其儉也韓曰禮記噐用陶匏】斥遣浮華好此綈紵【補注綈厚繒也漢文帝身衣弋綈紵布也○綈音題】敕戒四方侈則有咎天錫皇帝多麥與黍無召水旱耗於雀防【耗於一作無耗】億載萬年有富無窶【韓曰詩終窶且貧窶亦貧也羣羽切○一作富有貧窶】皇帝正直別白善否擅命而狂旣翦旣去【去除也祝曰周禮去其滛怠與其奇衺之民丘呂切】盡逐羣姦靡有遺侶【注已見上】天錫皇帝龎臣碩輔博問遐觀以置左右【補注啇書置諸左右趙雲作左右非上已有左右字】億載萬年無敢余侮【餘一作有】皇帝大孝慈祥悌友怡怡愉愉奉太皇后【孫曰憲宗母昭憲皇太后王氏】浹於族親濡及九有天錫皇帝與天齊壽登玆太平無怠永久億載萬年爲父爲母博士臣愈職是訓詁【孫曰職主也爾雅有釋詁釋訓釋詁者釋古今之異辭釋訓者辧物之形貎訓詁卽歌詩也】作爲歌詩以配吉甫【韓曰詩之嵩髙烝民韓奕江漢皆尹吉甫美宣王作公今爲此詩亦以吉甫自比也】

琴操十首【並序】

【韓曰按琴操十有二公取其十如下所作是也惟水仙懷陵操乃伯牙所作公削之爲之詞者十事各注於下唐子西云琴操非古詩非騷詞惟退之爲得體退之琴操柳子厚不能作也孫曰風俗通云凡琴曲憂愁而作命之曰操操者言困阨窮廹猶不失其操也】

將歸操孔子之趙聞殺竇鳴犢作

【孫曰史記孔子將西見趙簡子至河聞竇鳴犢舜華之死臨河嘆曰美哉水洋洋乎丘之不濟此命也夫子貢曰敢問何謂也孔子曰竇鳴犢舜華國之賢大夫也簡子未得志之時須此兩人而後從政丘聞之也刳胎殺夭則麒麟不至竭澤而漁則蛟龍不遊何則君子諱傷其類也鳥獸之於不義尙知避之而況丘乎乃還孔叢子曰孔子旣還乃爲操曰翺翔子衛復我舊居從吾所好其樂只且蔡曰按竇鳴犢孔叢子作鳴犢竇犫戰國防作鳴犢鐸犫新序作犢犫鐸鳴或又作鳴鐸竇犫諸說不同未知孰是】

狄之水兮【唐曰狄水名古琴操雲狄水深兮風揚波船楫顚倒更相加歸來歸來胡爲斯○一本作狄水深兮一作秋之水兮作秋恐誤】其色幽幽我將濟兮不得其由渉其淺兮石囓我足【祝曰囓噬也禮記母囓骨五結切】乘其深兮龍入我舟我濟而悔兮將安歸尢歸乎歸乎無與石鬭兮無應龍求

猗蘭操孔子傷不逄時作

【韓曰猗蘭操者孔子所作也孔子歷聘諸侯莫能用自衛反魯隱谷之中見香蘭獨茂喟然嘆曰夫蘭爲王者香今乃獨茂與眾艸爲伍乃止車援琴鼓之自傷不逄時托辭於香蘭云見古琴操孫曰古琴操云習習谷風以陰以雨之子於歸逺送於野何彼蒼天不得其所逍遙九州無有定處世人闇蔽不知賢者年紀逝邁一身將老】

蘭之猗猗【孫曰猗猗蘭盛貌蔡曰班固西都賦蘭茝發色曄曄猗猗】揚揚其香【孫曰揚揚香之逺聞也】不采而佩【韓曰左傳蘭有國香人服媚之楚詞紉秋蘭以爲佩佩言以之而爲服飾也】於蘭何傷【補注文子曰蘭芷不爲莫服而不芳君子行道不爲莫知而止此公所謂不采而佩何傷於蘭之意也】今天之旋其曷爲然我行四方以日以年雪霜貿貿【韓曰貿交易也祝曰禮記貿貿然來孫曰繁多貎貿音茂】薺麥之茂【孫曰麥秋生夏死薺冬生中夏死韓曰西京雜記曰建亥之月陰气之極薺麥始生由陽升也】子如不傷我不爾覯【孫曰言我如薺麥之茂當雪霜之時不攺其操子如見傷而用我可也子如不傷我無自貶以見子之義覯見也】薺麥之茂薺麥之有【孫曰能傲雪霜薺麥之固有】君子之傷君子之守【補注君子居可傷之時而不易其所守亦猶薺麥之有也】

山操孔子以季桓子受齊女樂諌不從望山而作

【山魯山也詩奄有防在泰山博縣孫曰魯定公十四年齊選國中女子八十人以遺魯季桓子受之樊曰史記季氏受齊樂三日不聽政郊又不致燔爼於大夫孔子時爲大司冦遂行宿於屯而師已送曰夫子則非罪孔子曰吾歌可夫歌曰彼婦之口可以出走彼婦之謁可以死敗蓋優哉防哉維以卒歲師已反季子曰孔子亦何言師已以實告季子喟然嘆曰夫子罪我以羣婢也韓曰古琴操云予欲望魯兮山蔽之手無斧柯柰山何孔子退而望魯魯有山蔽之譬季氏於山托勢位於斧柯言季氏之専政猶山之蔽魯也】

之气兮不能雲雨【補注春秋元命苞曰山者气之包含所含精藏雲故觸石布山言山不能然也○一作爲雨】之枿兮【祝曰枿伐木之餘前漢三枿之起李巡曰槁木之餘○枿牙各切亦作孽】不中梁柱【中丁仲切】之大兮秪以奄魯【奄謂覆也】知將隳兮【祝曰隳毀也老子或載或隳補注將隳蓋取左氏仲尼將隳三都○隳許規切】哀莫余伍【孫曰言魯將隳壊哀而憐之者莫余若也】周公有兮嗟歸余輔【洪曰蓋言周公如有神其使余歸輔其君也舊本皆同今本云周公有思兮嗟余歸輔恐非】

越裳操周公作

【集注越裳在交趾國之南孫曰韓詩外傳曰周成王之時越裳氏重九鐸而至獻白雉於周公曰吾受命國之黃發言曰久矣天不迅雷疾雨也海不波溢三年於玆矣意者中國有聖人乎曷往朝之於是乃來韓本注引後漢南蠻志事同而文少異古琴操曰於戱嗟嗟非旦之力乃文王之徳】

雨之施物以孳【補注孳謂孳萌施疾利切孳子思切】我何意於彼爲【彼爲周也】自周之先其艱其勤以有疆宇私我後人【孫曰私猶遺也】我祖在上四方在下厥臨孔威【孔甚也】敢戱以侮孰荒於門孰治於田四海旣均【海一作方】越裳是臣【孫曰言豈有荒於門而能治於田者乎故必四海旣均而後越裳是臣也】

拘幽操文王羑里作

【羑里在河內蕩陰縣亦作牖裏祝曰紂拘文王處莊子曰文王居羑里孫曰史記周文王篤仁敬老禮下賢者崇侯虎譛之於紂曰將不利於帝紂囚文王於羑里琴錄曰文王見拘羑里憂愁無聊援琴而鼓之號曰幽拘操詞曰殷道混混浸濁煩兮朱紫相合不別分兮迷亂聲色信讒言兮炎炎之虐使我愆兮幽閉牢穽由其言兮遘我四人憂動勤兮羑音酉】

目揜揜兮【揜覆也音掩】其凝其盲【蔡曰盲眉耕切目無童子】耳肅肅兮聽不聞聲朝不日出兮夜不見月與星有知無知兮爲死爲生【孫曰皆言幽囚之際耳目無所聞見不知爲死爲生也】嗚呼【蔡曰嗚呼上如字下荒胡切嘆辭也字或作烏虖或作於虖又作於戱音義皆同】臣罪當誅兮天王聖明【補注伊川曰退之作琴操有曰臣罪當誅兮天王聖明道文王意中事前後之人道不到此徐仲車言退之拘幽操謂文王囚羑里作乃云臣罪當誅兮天王聖明可謂知文王之用心矣凱風七子之母猶不能安其室而雲母氏聖善我無令人重自責也】

岐山操周公爲太王作

【祝曰岐山在岐州今有岐山縣詩居岐之陽太王古公亶父也樊曰孟子太王居豳狄人侵之事之以皮幣不得免焉云云乃屬其耆老而告之曰狄人之所欲者吾土地也我將去之去豳逾梁山邑子岐山之下居焉此岐山操而曰周公爲太王作思乃祖也】

我家於豳自我先公【蔡曰豳悲巾切地名公謂慶節也史記周本紀后稷卒子不窋立夏後政衰去稷不務以失其官而犇戎狄之間不窋卒子鞠立卒子公劉立𨿽在戎狄之間復修后稷之業民賴其慶懷之而歸卒子慶節立國於豳鄭詩譜云豳者公劉所徙戎狄之地名今屬扶風栒邑孔穎達云漢地理誌右扶風栒邑縣有豳鄕詩公劉所邑是漢時屬扶風栒邑杜預云豳在新平漆縣東北今邠州是也邠與豳同一作我豳於家】伊我承緒敢有不同今狄之人將土我疆民爲我戰誰使死傷彼歧有岨【岨石山載土祝曰楚詞髙丘之岨岨七餘切孫曰合作阻謂險阻也】我往獨處人莫余追【一作莫爾余追】無思我悲【蔡曰按詩言我者皆追指古亶父卽太王也周本紀慶節卒八世至古公亶父立復修后稷公劉之業積徳行義國人戴之薰育戎狄攻之欲得地與民民皆怒欲戰古公曰今戎狄所爲攻戰以吾地與民民之在我與其在彼何異民欲以我故戰子不忍爲乃去豳止於岐下豳人復歸之於是古公乃貶戎狄之俗營築而邑居之民皆歌頌其徳焉】

履霜操尹吉甫子無罪爲後母譛而見逐自傷作

【樊曰履霜操者尹吉甫之子伯奇所作也吉甫聽其後妻之言逐之伯奇編水荷而衣采楟花而食淸朝履霜而自傷無罪見放逐乃援琴而鼓之見樂府古題解孫曰其詞曰朝履霜兮采晨寒考不明其心兮信讒言孤恩別離兮摧肺肝何辜皇天兮遭斯愆痛歿不同兮恩有徧誰流顧兮知此寃曲終投河而死補注家語曰曾參遣妻告其子曰髙宗以後妻殺孝已尹吉甫以後妻殺伯奇伯奇尹吉甫之子事後母至孝而後母譛之伯奇乃亡走山林說苑王國子奇事與此正同必有一誤】

父兮兒寒母兮兒饑兒罪當笞【蔡曰前漢車千秋傳子弄父兵法罪當笞】逐兒何爲兒在中野【蔡曰野恊音墅郊外也】以宿以處四無人聲誰與兒語兒寒何衣兒饑何食兒行於野履霜以足母生眾兒有母憐之獨無母憐兒寧不悲【蔡曰尹伯奇吉甫之長子也吉甫繼室生子曰伯封欲立之乃紿吉甫曰伯奇好妾若不信君登樓觀之乃育蜂領中顧伯奇曰蜂螫我爲我掇之吉甫望見以妻之言爲然乃放伯奇伯奇淸朝履霜踐車自傷無罪見逐父子離別於是援琴而歌】雉朝飛操牧犢子七十無妻見雉雙飛感之而作

【樊曰吳兢樂府古題解云舊說齊宣王時木犢子所作也木犢子年七十無妻出薪於野見雉雌雄相隨意動心怨乃仰天嘆曰聖王在上恩及艸木鳥獸而我獨不獲因援琴而歌以自傷其聲中絕魏武帝宮人有盧女者陰叔之妹七歳入漢宮學鼓琴能傳此曲若梁簡文帝晨光照妾機但詠雉而已孫曰崔豹古今注牧犢子齊宣王時人五十無妻出薪於野見雉雌雄相逐而飛乃作詞曰雉朝飛兮鳴相和雌雄羣遊於山阿我獨何命兮未有家時將暮兮可柰何嗟嗟暮兮可柰何】

雉之飛於朝日羣雌孤雄意气橫出【嚴曰橫下孟切一無气字】當東而西當啄而飛隨飛隨啄羣雌粥粥【集注粥粥雉鳴聲又退懼貎記曰粥粥若無能之六切或謂粥當作�音祝說文呼雞重言之杜詩誰話�雞翁】嗟我𨿽人曾不如彼雉雞生身七十年無一妾與妃

別鵠操商陵穆子娶妻五年無子父母欲其攺娶其妻聞之中夜悲嘯穆子感之而作

【韓曰舊說商陵穆子所作也見吳兢古題解孫曰崔豹古今注曰商陵穆子娶妻五年無子父兄欲其攺娶妻聞之中夜起倚戶而悲嘯穆子聞之愴然而悲乃援琴而歌爲別鶴操亦曰別鵠操詞曰將乖比翼隔天端山川悠逺路漫漫攬衾不寐食忘飱後遂爲夫妻○鵠胡督切一本題云別鶴操】

雄鵠銜枝來雌鵠啄泥歸巢成不生子大義當乖離江漢水之大鵠身烏之防更無相逄日安可相隨飛【安一作且】

殘形操曾子夢見一貍不見其首作

【孫曰殘形操事出琴錄其詳未聞曽子一作魯子】

有獸維猩兮我夢得之其身孔明兮【孔甚也】而頭不知【蔡曰按大周正樂記曾子鼓琴崔子立戶外而聽之曲終入曰善哉鼓琴乎身已成矣而惜未得其首也曾子曰吾畫臥夢見一貍但見其身不見其頭起而爲之弦歌也】吉凶何爲兮覺坐而思巫咸上天兮【韓曰離騷巫鹹將夕降兮懷椒糈而要之注巫咸古神巫也當商中宗時降下張衡思賦抨巫咸使占夢】識者其誰

南山詩

【樊曰按長安志終南山在萬年縣南五十里東自藍田縣界石鱉谷以谷水與長安縣爲界東西四十里禹貢曰終南惇物孔注終南山名詩曰終南何有毛注周之名山左傳曰荊山中南九州之險也杜注終南在始平武功縣南漢書太一山又爲終南山五經要義曰太一一名終南山在扶風武功縣則終南太一不得爲一山蓋終南南山之總名太一其山之別號爾闗中記終南山一名中南山言在天之中居都之南也又曰終南太一左右三十里內名福地東方朔曰終南山天下之大阻也其山多玉石金銀銅鐵豫章檀柘異物之類不可勝原此百工取給萬姓所仰足也志所紀終南盡矣公所賦卽此凡百有二韻元和初自江陵法曹召爲國子博士作洪曰此詩似上林子虛賦才力小者不可到也補注潛溪詩眼云孫莘老嘗謂老杜北徵勝退之南山詩王平甫以謂南山勝北徵終不能相服時山谷尙少乃曰若論工巧則北徵不及南山若書一代之事以與國風雅頌相爲表裏則北徵不可無而南山𨿽不作未害也二公之論遂定】

吾聞京城南【孫曰長安城南】玆維羣山囿【孫曰囿園圃言羣山聚此】東西兩際海【蔡曰福地記終南山東接驪山太華西連太白隴山北去長安八十里南入楚塞連屬東西數百里】巨細難悉究山經及地誌【蔡曰謂山海經地理誌也】茫昧非受授團辭試提挈掛一念萬漏【孫曰團集也山經地誌旣茫昧不詳欲團集其辭而試挈提之又恐掛一漏萬也】欲休諒不能粗敍所經覯【補注覯見也詩亦旣覯止言姑敍其經行覯見者爾○粗䢐古切略也】常升崇丘望【孫曰崇丘髙山】戢戢見相湊【孫曰登髙山以望眾小山見其戢戢相輻湊也】晴明出稜角【補注公秋懷詩雲南山見髙稜○稜魯登切】縷脈碎分繡【孫曰縷絲脈脈也言眾山之狀相錯如繡】蒸嵐相澒洞【孫曰蒸出爲嵐嵐山气澒洞相渾合之狀補注韓曰杜詩風塵相澒洞淮南子曰未有天地之時鴻蒙澒洞莫知其門○澒胡孔切魯直作鴻】表裏忽通透無風自飄簸【祝曰簸揚米也詩不可以簸揚簸音播又音跛】融液煦柔茂橫云時平凝防防露數岫【樊曰說文岫山穴也】天宇浮修眉【孫曰言逺山橫如修眉也韓曰選洛神賦修眉聨娟注修長也西京雜記文君佼好眉色如望逺山補注趙飛燕外傳云合徳爲薄眉號逺山黛合徳飛燕妹名○宇一作空】濃緑畫新就孤撐有巉絕【祝曰巉峻貎絕巖險也杜詩巉絕華嶽赤補注南史劉孝標廣絕交論太行孟門豈云巉絕○巉仕檻仕衫二切】海浴褰鵬噣【噣喙也祝曰鳥口也史記中行人靣鳥噣音晝補注已上總敍南山大槪】春陽潛沮洳【祝曰沮洳防濕地詩彼汾沮洳孫曰沮洳猶言潤澤也○沮子魚切洳音如又一音皆去聲】濯濯深吐秀【一作吐深秀】巖巒𨿽嵂崒【嵂崒山峻也祝曰史記隆崇嵂崒韓曰杜詩髙嶽前嵂崒○嵂音律崒昨沒切又慈防切】輭弱類含酎【祝曰後漢安車輭輪輭柔也禮記天子飲酎用禮樂注酎之言醇也謂重釀之酒也輭與軟同而兗切酎音宙】夏炎百木盛防郁增埋覆【孫曰言艸木茂盛埋覆眾山也】神靈日歊歔【祝曰歊熱气說文歊歊气出貌歔欷也老子或歔或吹孫曰言山谷鳴吼如神靈也○歊居驕切歔休居切】雲气爭結構【韓曰選左太衝招隱詩嵒穴無結構】秋霜喜刻轢【祝曰轢車所踐也周禮大馭犯軷注旣祭之以車轢之呂氏春秋云陵轢諸侯音歷○一作鑠非是】磔卓立臒痩【磔裂也祝曰開也張也爾雅祭風曰磔注磔�以止風禮記大難旁磔臒瘠也選臒瘠攺貎孫曰言艸木皆落山卓然獨立也○磔陟格切臒音劬】參差相疊重剛耿陵宇宙冬行𨿽幽墨【俗本作黒】冰雪工琢鏤新防照危峩【祝曰防日光也選隆暑方赫防○防音希】億丈恆髙袤【袤廣也祝曰長也東西曰廣南北曰袤前漢延袤百丈莫切恆一作亙】明昬無停態頃刻異狀【補注已上敍四時變態】西南雄太白【孫曰太白山名在鳯翔郿縣韓曰在武功縣諺所謂武功太白去天三百是也補注柳子厚云雍州西南界於梁其山太白其地多寒】突起莫間簉【祝曰簉倅也齊也雜也左氏僖子使助防氏之簉注簉副倅也補注嵇康曰承間簉之○簉初救切】藩都配徳運【孫曰言太白山爲帝都藩垣唐土徳太白在西南坤位故云配徳運】分宅占丁戊【孫曰丁戊亦謂西南】逍遙越地位【逍遙谷名地亦作坤】詆訐陷幹竇【祝曰詆呵也史記舞文巧詆竇穴也孫曰言太白非特占西南坤位而已又侵及西北乾位故云陷幹竇也○詆音邸】空虛寒兢兢風气較搜潄朱維方曉日陰霰縱騰糅【祝曰霰雨雪雜也詩先集維霰糅卽謂雜糅儀禮無物則以白羽與朱羽揉○霰先見切糅女救切】昆明大池北【孫曰昆明池在長安西南周回四十里漢武元符二年作以習水戰】去覿偶晴晝緜聨窮俯視倒側困淸漚【祝曰漚久漬也詩可以漚麻○漚烏切】防瀾動水靣踴躍躁猱狖【祝曰猱猴屬詩無教猱升木狖防屬善旋一云獸名似猿楚詞猿狖雜處兮虎豹嘷○猱奴刀切狖音柚躁一作蹂】驚呼惜破碎仰喜呀不僕【祝曰說文僕倒也爾雅疐僕也注頓躓倒僕音敷救切又匹切補注以上言南山方隅連亙之所】前尋經杜墅【孫曰杜墅卽杜陵也本周之杜伯國在長安萬年縣東南韓曰舊史憲宗紀宰相杜佑與同列宴於樊川別墅卽此也祝曰墅田廬也晉史圍棊賭別墅○墅神與切一本作社墅非】坌蔽畢原陋【祝曰坌塵也後漢益气坌湧孫曰畢原周文武塟處在今咸陽縣西北或曰文王子封於畢此其地也○坌唐曰蒲悶切】﨑嶇上軒昻【﨑音祈嶇音區】始得觀覽富行行將遂窮【補注謝惠連詩行行道轉逺又古詩行行重行行二字上夏良切下戶庚切或謂皆如字】嶺陸煩互走【祝曰走疾趍也孟子獸之走壙也音奏】勃然思坼裂【坼醜格切】擁掩難恕宥巨靈與誇娥【孫曰郭緑生述徵記曰華山對河東首陽山黃河流於二山之間古語云此本一山當河河水過之而曲行河神巨靈以手擘開其上以足蹈離其下中分爲兩以通河流今睹手迹於華嶽上而腳迹在首陽山下韓曰西京賦巨靈贔屓髙掌逺蹠樊曰列子北山愚公欲平太行王屋二山帝感其誠命誇娥氏二子負二山一厝朔東一厝雍南自此冀之南漢之東無隴斷焉○誇苦切】逺賈期必售【祝曰售賣物出手詩賈用不售○賈音古售承咒切】還疑造物意固防蓄精祐力𨿽能排斡【祝曰斡轉也楚辭斡維焉系○斡烏括切又音管】雷電怯呵詬【祝曰詬怒也恥也罵也禮記以儒相詬病詬呼漏切】攀緣脫手足【注並見上】蹭蹬抵積甃【祝曰蹭蹬失道也選蹭蹬窮波注失勢貌○蹭七鄧切蹬音鄧】茫如試矯首【補注茫如卽茫然也】堛塞生怐愗【祝曰堛土塊爾雅云塊堛也塞塡塞怐愗愚也楚詞宋玉九辧云直怐瞀而自若孫曰怐愗愁怨貌防茂二音樊曰按集韻通作�霧鄙吝心不明也】威容喪蕭爽近新迷逺舊拘官計日月欲進不可又因緣窺其湫【祝曰前漢湫淵祠朝那梁鎭曰湫者龍之所居韓曰南山有炭谷湫公下有題炭谷湫祠詩卽謂此湫也○湫音秋】凝湛閉陰嘼【洪曰嘼畜產也公秋懷詩云其下澄湫水有蛟寒可罾卽此也孫曰禮運龍以爲嘼謂湫中蛟也○嘼音嗅亦作畜又一作獸樊曰作獸者非是】魚蝦可俯掇【丁括切】神物安敢防林柯有脫葉欲墮鳥驚救【樊曰其湫如鏡面葉落恐其污卽鳥銜去蓋其神物之靈如此公題炭谷湫祠堂所謂魚鼈防擁防者此也】爭衘彎環飛投棄急哺鷇【韓曰鳥生須哺曰鷇自食曰雛祝曰爾雅生哺鷇生噣雛○鷇音防】旋歸道廻睨【祝曰睨視也禮記睨而視之音詣】逺枿壯復奏【逺一作達】吁嗟信奇怪峙質能化貿【祝曰貿易也音茂】前年遭譴謫【孫曰謂貞元十九年十二月自監察禦史謫連州陽山令】探歷得邂逅【補注詩曰邂逅相遇韓曰此言其出爲陽山過藍田縣所經見也】初從藍田入【補注藍田縣名今在雍州有闗】顧眄勞頸脰【補注脰項也公羊傳云絕其脰○脰音豆】時天晦大雪【唐曰公兩謫南方皆由藍闗又皆遇冰雪其謫陽山以十二月江陵途中寄三學士詩云啇山冬季月冰凍絕行輈其謫潮州𨿽以正月然亦遇雪藍田驛詩云雪擁藍闗馬不前是也】淚目苦蒙瞀【祝曰瞀目不明莊子予適有瞀病注風冒亂○瞀音茂】峻塗拖長冰直上若懸澑褰衣步推馬【推他回切】顚蹶退且復【祝曰顚仰倒也蹶失腳也莊子爲顚爲蹶注顚倒蹶敗復返也又也禮記言偃復問○顚音都年切蹶音厥復扶富切】蒼黃忘遐睎【祝曰睎視也揚子如不欲睎則已孫曰遐睎逺望忘遐睎言不能逺望也○睎音希】所矚才左右【祝曰矚亦視也選西矚興遊嘆○矚音燭】杉篁吒蒲蘇【祝曰吒噴也禮記無吒食陟駕切】杲耀攢介冑【祝曰攢聚也楚詞匍匐兮叢攢音防】專心憶平道脫險逾避臭【補注呂氏春秋曰人有大臭者其親戚兄弟皆無能與居者】昨來逄淸霽宿願忻所副【所一作始】崢嶸躋冢頂【崢嶸山峻也馮衍曰觀壺日之崢嶸祝曰楚詞下崢嶸而無地崢助耕切嶸音宏】倐閃雜鼯鼬【鼯鼬虫似防者祝曰爾雅云鼯鼬夷由注謂之飛生又曰鼬防注鼬似鼯赤黃色大尾啖防○鼯音吾鼬音又】前低劃開濶【祝曰錐刀曰劃前漢劃崇墉音畫又忽麥切】瀾漫推眾皺【瀾蜀本皆作爛皺韓本作石蟇也○平遘切】或連若相從或蹙若相闘或妥若弭伏【祝曰妥安也詩以妥以宥注安坐也吐火切】或竦若驚雊或散若瓦解【韓曰前漢匈奴傳其困敗瓦解雲散矣○解胡賣切】或赴若輻湊【韓曰選輻奏同奔言如車輻之輳車轂也輻一作輪】或翩若船遊或決若馬驟或背若相惡或向若相佑或亂若抽筍或嵲若炷灸【祝曰嵲山小而不安貌選巇屹嵲灸灼也○嵲五結切灸音疚】或錯若繪畫或繚若篆籀【祝曰繚繞也楚詞佩繽紛以繚轉韓曰史籀周宣王時太史名造大篆以故有籀文選雲篆籀之則○繚音力少切籀音宙】或羅若星離【補注選鮑明逺舞鶴賦忽星離而云罷】或蓊若云逗【祝曰蓊郁也選納歸云之郁蓊逗𨖻止也前漢廷尉王恢逗𨖻當斬蓊烏孔切逗音豆】或浮若波濤或碎若鋤耨或如賁育倫【韓曰夏育孟奔秦之勇力者祝曰楊子曰或曰賁育注夏育孟奔皆衛人○賁音奔】暏勝勇前購【孫曰購以財而求也】先彊勢已出後鈍嗔防譳【防譳不能言也祝曰玉篇防譳詁誽也詀誽言不正也上音闘下音耨】或如帝王尊叢集朝賤防𨿽親不防狎𨿽逺不悖謬【補注晁說之語錄云韓文公詩號狀軆謂鋪敍而無含蓄也若𨿽親不�狎𨿽逺不悖謬該於理多矣】或如臨食案肴核分飣餖【祝曰詩殽核維旅注殽豆實也核加籩也餖玉篇云貯食也○肴何交切核音翮飣力定切餖字音豆】又如遊九原【孫曰禮記趙文子與叔譽觀乎九原九原晉卿大夫塟處】墳墓包槨柩或累若盆甖或揭若登豆【孫曰爾雅木豆謂之豆瓦豆謂之登揭音訐又桀朅二音登豆一本作防梪】或覆若曝鱉或頺若寢獸【頺一作頑寢一作偃】或蜿若藏龍【祝曰蟠蜿龍貌楚詞駕八龍之碗婉又曰龍屈兮蜿蟤○蜿一丸切】或翼若摶鷲【祝曰鷲鳥名山海經云景山多鷲黒色多力補注陸機云鵙鳩目上骨露幽人謂之鷲○鷲音就】或齊若友朋或差若先後【洪曰友朋一作隨迎蓋不知先後之義妄攺之耳前漢志云見神於先後宛若注云兄弟妻闗中呼爲先後祝曰方言先後猶娣姒補注先後導從也詩予曰有先後○先蘇見切後音】或迸若流落或顧若宿畱【祝曰宿畱有所須待也史記宿畱之數日無所見又武帝宿畱海上○宿音秀畱音霤】或戾若仇讎或密若婚媾【蔡曰左傳隠十年如舊昏媾注婦之父曰昏重昏曰媾】或儼若峩冠或翻若舞袖或屹若戰陣【祝曰屹山貎選屹山峙以紆郁魚乙切】或圍若搜狩【孫曰搜狩獵名爾雅春獵爲搜夏爲苖秋爲狝冬爲狩搜疎鳩切】或靡然東注【補注隋地理誌曰大河之流波瀾東注】或偃然北首【祝曰首向也楚詞登昆侖而北首音狩】或如火熺煙【熺熾也祝曰選耀蓽屋而熺洞房音僖孫曰與熹同一本作熖煙】或若气饙餾【祝曰饙餾蒸飯爾雅饙餾稔也注飯爲饙饙熟爲餾上音分又扶文切下音澑】或行而不輟或遺而不収【祝曰収獲也易井収勿幕音狩】或斜而不倚或防而不彀【補注彀張弓也】或赤若禿鬝【祝曰鬝說文雲鬢禿也孫曰頭瘡○鬝容八切又丘閒切】或燻若柴槱【祝曰槱積火以燎詩薪之槱之○槱余救切】或如拆兆【孫曰鑽之象謂之兆】或如卦分繇【韓曰繇占辭左傳姜氏問繇音宙】或前橫若剝【蔡曰易剝坤下艮上彖曰剝剝也】或後斷若姤【蔡曰姤巽下乾上彖曰姤遇也】延延離又屬【孫曰屬續也之欲切】夬夬叛還遘【遘遇也】喁喁魚闖萍【祝曰喁喁魚口也吳越春秋雲天下喁喁闖馬出門貎公羊開之則闖然注出頭貎○喁音顒闖醜禁切】落落月經宿【祝曰宿列星也莊子日月星宿音秀】誾誾樹墻垣巘巘架庫廐【祝曰巘山形如甑詩陟則在巘魚偃切】參參削劍防【祝曰參參不齊貌詩參差荇萊○參楚簮切】煥煥衘瑩琇【祝曰詩充耳琇瑩注美石也○瑩音營琇音秀】敷敷花披蕚闟闟屋摧霤【祝曰霤屋檐也又屋水流也禮記其祀中霤○闟音翕霤力救切】悠悠舒而安兀兀狂以狃【祝曰狃習也前漢姦有所隱則狃而寖廣女救切】超超出猶奔蠢蠢駭不懋【補注已上並敍其經歷所見之狀】大哉立天地經紀肖營腠【孫曰肖象也謂象營衛腠理腠音輳】厥初孰開張僶俛誰勸侑【祝曰僶俛猶俯仰也侑勸食周禮以樂侑食僶武盡切侑音宥僶俛一作俛仰】創玆朴而巧勠力忍勞疚得非施斧斤無乃假詛咒鴻荒竟無傳功大莫酬僦【祝曰僦賃也前漢或不償其僦費卽就切莫一作豈】嘗聞於祠官【蔡曰史記髙祖紀二年令祠官祀天地四方上帝山川以時祠之封禪書髙祖令長安置祠祝而南山巫祠南山秦中】芬苾降歆齅【祝曰芬苾馨香气也詩苾苾芬芬又苾芬孝祀孫曰歆齅謂神享之也苾蒲必切齅許救切與嗅同】斐然作歌詩惟用贊報酭【孫曰言作歌詩以贊助報酭之曲酭亦報也音又韓曰是詩凡百有二韻始總敍四時之變次敍南山連亙之所止其末則敍其經歷之所見焉】

謝自然詩

【集注曰果州謝眞人上升在州城西門外金泉山貞元十一年十一月十二日白晝輕舉州人盡見時郡守李堅以狀聞且爲之傳上賜詔褒諭有曰所部之中靈仙表異元風益振至道彌彰今此郡石刻在焉公生平力主吾道斥佛老排異端故其詩意有所不取】

果州南充縣寒女謝自然【孫曰寒女貧女也韓曰選郭泰機答傅咸詩寒女𨿽巧妙不得秉杼機】童騃無所識【祝曰騃癡也前漢內實騃不曉政事騃語駭切】但聞有神仙輕生學其術乃在金泉山【見題注】繁華榮慕絕父母慈愛捐【捐棄也】凝心感魑魅【補注左傳投諸四裔以禦魑魅注魑山神獸形魅說文作鬽云老物精也○離抽知切魅明祕切】慌惚難具言【祝曰慌惚髣髴貌禮記以其慌惚以與神明交○慌呼晃切惚呼骨切】一朝坐空室雲霧生其間如聆笙竽韻來自冥冥天白日變幽晦蕭蕭風景寒檐楹气明滅五色光屬聨觀者徒傾駭躑躅詎敢前【祝曰躑躅不進貌楚詞待天明兮立躑躅韓曰鮑昭行路難云吞聲躑躅不敢言上直炙切下廚玉切】湏防自輕舉飄若風中煙茫茫八紘大【祝曰淮南子九州之外有八夤八夤之外有八紘祝曰列子八紘九野之水注八極也○紘音宏】影響無由緣裏胥上其事【補注裏胥里吏也】郡守驚且觀【補注郡守卽李堅也觀一作歡】驅車領官吏甿俗爭相先入門無所見冠屨同蛻蟬【祝曰蛻去皮也楚詞濟江海兮蛻蟬韓曰夏侯湛作東方朔畫贊曰蟬蛻龍變棄俗登仙音稅】皆云神仙事灼灼信可傳余聞古夏后象物知神姦山林人可入魍魎莫逄旃【樊曰左傳宣公三年楚子問鼎之大小輕重王孫滿對曰在徳不在鼎昔夏之方有徳也云云鑄鼎象物而爲之備使民知神姦故民入川澤山林螭魅魍魎莫能逄之此曰莫逄旃旃之也韓曰選西京賦螭魅魍魎莫能逄旃】逶迆不復振【孫曰言此事不復振起也】後世恣欺謾幽明紛雜亂人更相殘秦皇𨿽篤好漢武洪其源【孫曰秦始皇漢武帝皆好神仙使人入海求蓬萊方丈洪大也】自從二主來此禍竟連連【補注莊駢拇篇又溪連連如膠漆纒紏連結也竟一作競】木石生怪變狐貍騁妖患【祝曰患字義與去聲同見楚詞屢離憂而逄患音還一作妍】莫能保性命安得更長延人生處萬類知識最爲賢柰何不自信反欲從物遷【補注書君陳曰惟民生厚因物有遷此言爲異物所遷耳】往者不可悔孤防抱深寃來者猶可誡餘言豈虛文人生有常理男女各有倫【蔡曰倫匹也孟子男女居室人之大倫也】寒衣及饑食在紡績耕耘【韓曰選陶潛詩但願桑麻成蠶月得紡績紡一作蠶】下以保子孫上以奉君親茍異於此道皆爲棄其身噫乎彼寒女永托異物羣感傷遂成詠昧者宜書紳【孫曰語子張書諸紳紳大帯也】

秋懷詩十一首

【樊曰秋懷詩十一首文選詩躰也唐人最重文選學公以六經之文爲諸儒唱文選弗論也獨於李郱墓志之曰能暗記論語尙書毛詩左氏文選而公詩如自許連城價傍砌看紅藥眼穿長訝雙魚斷之句皆取諸文選故此詩往往有其軆韓曰此詩多自感其趍尙不與世合故未章有避語穽觸心兵之句斷又以霜菊自嘆可見一時直道之不容也】

窻前兩好樹眾葉光薿薿【祝曰詩黍稷薿薿文選庭前有佳樹緑葉發華滋○薿音擬】秋風一披拂防防鳴不已防燈照空牀夜半偏入耳愁憂無端來感嘆成坐起天明視顏色與故不相似羲和驅日月【孫曰羲和日月禦也主運行日月韓曰當作驅白日廣雅云羲和日禦也又杜詩云羲和鞭白日蔡曰按張揖廣雅日禦曰羲和山海經東南海之外甘水之間有羲和之國有女子名曰羲和是生十日常浴日於甘淵郭璞注云蓋天地始生主日者也淮南子爰止羲和爰息文螭是謂懸車注云日乘車駕以文龍羲和禦之日至此而薄於虞淵羲和至此而廻】疾急不可恃浮生毎多塗【毎一作𨿽】趨死惟一軌胡爲浪自苦得酒且歡喜

白露下百艸【樊曰宋玉九辯云皇天平分四時兮竊獨悲此廩秋白露旣下百艸兮奄離披此梧楸】蕭蘭共憔悴【孫曰蕭蘭二艸名以諭君子憔一作凋】靑靑四墻下已復生滿地【孫曰靑靑眾艸貎以諭小人補注後山詩墻根霜下艸又作一畨新意本於此】寒蟬暫寂寞蟋蟀鳴自恣【韓曰楚詞九辯蟬寂寞而無聲又云蟋蟀嗚此西堂皆宋玉悲秋之詞也】運行無窮期稟受气苦異適時各得所松栢不必貴【孫曰言君子不必見貴自嘆傷之詞也】

彼時何卒卒【祝曰卒忽也孟子卒然問曰云云音蒼沒切蔡曰前漢司馬相如傳卒卒無湏防之間顏師古曰卒卒促遽之意也】我志何曼曼【祝曰曼長也音萬】犀首空好飲【樊曰史記犀首者魏人也名衍姓公孫氏司馬彪曰犀首魏官名楚使陳軫使秦過梁見之曰公何好飲也曰無事也】亷頗尙能飯【樊曰亷頗趙將以讒奔魏其後趙王使使者視頗尙可用否頗爲之一飯斗米肉十斤被甲上馬以示可用使者還報曰亷將軍𨿽老尙善飯】學堂日無事驅馬適所願茫茫出門路欲去聊自嘆【一作勸】歸還閱書史【一作簡書】文字浩千萬塵迹竟難尋【難一作誰】賤嗜非貴獻【韓曰負日之暄而欲獻君食芹之美而欲進禦貴賤固有差矣詩意大抵以其所嗜不與時偶也】丈夫意有在女子乃多怨

秋气日惻惻秋空日淩淩上無枝上蜩【祝曰蜩大蟬也詩五月鳴蜩音條】下無盤中蠅豈不感時節耳目無所憎淸曉卷書坐南山見髙稜其下澄湫水【祝曰卽公南山詩因緣窺其湫炭谷湫也】有蛟寒可【祝曰魚网也莊子鉤餌网罟笱之知多音曾】惜哉不得往豈謂吾無能

離離掛空悲慼慼抱虛警露啼秋樹髙【啼一作滴又一作】虫弔寒夜永斂退就新懦趨營悼前猛歸愚識夷塗汲古得修綆【祝曰綆繩也左氏具綆缶注汲索韓曰荀子短綆不可以汲深井之泉音梗】名浮猶有恥【浮過也韓曰禮記先王恥名之浮於行也】味薄眞自幸【韓曰國語厚味臘毒】庶防遺悔尢卽此是幽屏【韓曰幽屏隱僻之處祝曰選張衡曰雜挿幽屏屏必郢初○葛立方曰此則陶潛歸去來辭覺今是昔非之意似有所悟也】

今晨不成起端坐盡日景虫鳴室幽幽月照窻冏冏【韓曰冏冏窻牖明也孫曰秋月明貎孫綽曰冏冏秋月明○冏居永切】喪懷若迷方【韓曰列子秦人逄氏子有迷罔之疾天地四方寒暑無不倒錯者若一作苦】浮念劇含梗【古杏切】塵埃慵伺文字浪馳騁尙須勉其頑王事有朝請【樊曰前漢吳王濞使人爲秋請孟康日律春日朝秋日請】

秋夜不可晨【補注選陸士衡挽歌詩云大暮安可晨晨明也】秋日苦易暗我無汲汲志何以有此憾寒雞空在棲缺月煩屢瞰【祝曰楚詞馮昆侖以瞰霧露注瞰視也○瞰占濫切】有琴具徽【祝曰徽防也前漢髙張急徽韓曰晉陶潛傳蓄素琴一張徽不具徽吁韋切】再鼓聽愈淡古聲久埋滅無由見眞濫【濫僞也韓曰禮記古樂和正以廣新樂姦聲以濫】低心逐時趨苦勉秪能暫有如乘風船一縱不可纜【祝曰纜用以維舟選系纜臨江樓音濫】不如覷文字【祝曰覷伺視也說文拘覷未致宻也補注後山詩云早年著眼覷文字蓋仿公語覷七慮切】丹鈆事防勘【韓曰選範始興立太宰碑表人蓄油素家懷鈆筆注鈆粉筆也所以理書也蔡曰王充論衡揚雄采集異國殊語常把三寸弱翰賫油素四尺以問其異語以鈆摘之於槧】豈必求贏餘所要石與甔【甔小甖也孫曰揚雄家無甔石之儲晏如也祝曰甖也齊東北海岱之間謂之甔列子狀若甔甀都濫切韓曰甔通作儋蒯通傳守儋石之祿者闕卿相之位補注魏書華歆淸貧家無儋石之儲南史桓聞劉毅起兵曰毅家無儋石之儲】捲捲落地葉隨風走前軒鳴聲若有意顚倒相追奔空堂黃昏暮我坐黙不言童子自外至吹燈當我前問我我不應饋我我不餐退坐西壁下讀詩盡數編【詩一作書編一作篇】作者非今士相去時已千其言有感觸使我復淒酸顧謂汝童子置書且安眠丈夫屬有念事業無窮年霜風侵梧桐眾葉著樹榦空階一片下琤若摧瑯玕【祝曰逸論語云琤玉聲也楚耕士耕二切】謂是夜气滅【韓曰陵陽子明經冬飲沆瀣者北方夜半气也】望舒霣其圑【孫曰淮南子月禦曰望舒韓曰離騷前望舒使先驅霣墜也公羊夜中星霣如雨補注張載曰望舒四五團聞葉聲琤然誤謂望舒之霣其團也○霣於敏切】靑冥無依倚飛轍危難安驚起出戶視倚楹久汍瀾【韓曰選歐陽堅石詩揮筆涕汍瀾注涕流貌也○汍音丸瀾音闌】憂愁費晷景日月如跳丸【祝曰跳躍也莊子東西跳梁韓曰杜牧之詩日月兩跳丸取此意也】迷復不計逺【孫曰易不逺復無祗悔又曰迷復防有災眚言迷而能復不計逺近也】爲君駐塵鞍

暮暗來客去羣囂各収聲【孫曰羣囂羣動也】悠悠偃宵寂斖斖抱秋明【祝曰斖斖進也美也前漢兒生斖斖音尾】世累忽進慮外憂遂侵誠彊懷張不滿弱念缺易盈【易一作已】詰屈避語穽冥茫觸心兵敗虞千金棄【蔡曰莊子林回棄千金之璧負赤子而趨或曰爲其布與赤子之布寡矣爲其累與赤子之累多矣棄千金之璧負赤子而趨何也林回曰彼以利合此以天屬也夫以利合者廹窮禍患害相棄也以天屬者廹窮禍患害相収也】得比寸艸榮知恥足爲勇【蔡曰禮記中庸篇知恥近乎勇】晏然誰汝令

鮮鮮霜中菊旣晚何用好揚揚弄芳蝶【揚揚一作陽陽】爾生還不早【補注東坡詩云勿訝昌黎公恨爾生不早謂此語也】運窮兩值遇婉孌死相保【祝曰詩婉兮孌兮注婉少貌孌好貌上音宛下力兗切】西風蟄龍蛇【韓曰易龍蛇之蟄以存身也】眾木日凋槁由來命分爾泯滅豈足道【葛立方曰此則似有不遇時之嘆也】

赴江陵途中寄贈王二十補闕李十一拾遺李二十六員外三學士

【集注王二十補闕名涯字廣津李十一拾遺名建字杓直李二十六員外名程字表臣見傳及諱行錄此詩公自陽山令徙掾江陵而作】

孤臣昔放逐泣血追愆尢【追思也】汗漫不省識【祝曰淮南子徙倚於汗漫之宇注汗漫無生形又曰吾與汗漫期於九垓之外注汗漫不可知之也○汗音捍漫音幔】怳如乘桴浮【孫曰論語乘桴浮於海說文曰桴編木以渡○怳許往切】或自疑上疏上疏豈其由是年京師旱田畝少所収上憐民無食兵賦半已休【兵一作徵】有司卹經費未免煩徴求富者旣云急貧者固已流傳聞閭裏間赤子棄渠溝持男易防粟掉臂莫肯酬【補注掉振也搖也史記馮讙曰朝趍市者平旦側肩爭門而入日暮之後掉臂而不顧所期忘其中○掉徒弔切】我時出衢路餓者何其稠親逄道死者佇立久咿嚘【祝曰嘆也選含哀懊咿太元經正厲嚘鳴補注嚘气逆也老子終日號而不嚘○咿音伊嚘音憂佇立一作停馬】歸舍不能食有如魚掛鉤適防除禦史誠當得言秋拜疏移閤門爲忠寧自謀上陳人疾苦無令絕其喉下言畿甸內【言一作令】根本理宜優積雪驗丰熟幸寛待蠶麰【孫曰貞元十九年自正月不雨至於七月闗中大饑人死相枕藉防公除監察禦史上疏乞敕京兆府應今年稅錢及艸粟等在百姓腹內徵未得者並宜停徵容至來年蠶麥庶得少存立執政惡之坐貶陽山令疏見集中祝曰麰麥也孟子麰麥播種而耰之○麰音牟】天子惻然感司空嘆綢繆【韓曰是年三月杜佑檢校司空同中書門下平章事詩綢繆束薪注猶纒綿也○綢直畱切繆亡侯切】謂言卽施設乃反遷炎洲【唐曰遷炎洲謂貶陽山也舊史言公自監察禦史上章數千言極論宮市徳宗怒貶連州陽山令量移江陵府法曹參軍新史亦云上疏論宮市今詩自序其得罪之由大抵言京師旱饑未嘗言宮市也惟皇甫持正神道碑云闗中旱饑先生列言天下根本專政者惡之出爲陽山令正與詩意合持正當時從公逰者知公之不以論宮市而出審矣】同官盡才俊偏善柳與劉【孫曰時柳宗元劉禹錫皆爲禦史】或慮語言泄傳之落寃讎二子不宜爾將疑斷還不【補注蔡寛夫詩話云退之陽山之貶以詩考之亦爲王叔文韋執誼等所排耳子厚禹錫於退之最善然至是不能無疑故云同官盡才俊偏善柳與劉云云苕溪漁隱曰余閱洪慶善年譜然後知寛夫爲誤年譜云貞元十九年公與張署李方叔上疏言闗中民急爲幸臣所防幸臣者李實也祝曰不者未定之辭前漢知捕兒不方鳩切】中使臨門遣頃刻不得畱病妹臥牀褥【孫曰謂女拏也】分知隔明幽悲啼乞就別百請不頷頭【祝曰頷防頭也後漢操頷之戶感切又五感切】弱妻抱稚子出拜忘慙羞僶俛不廻顧行行詣連州朝爲靑雲士【蔡曰史記伯夷傳非附靑雲之士安能施於後世哉】暮作白首囚啇山季冬月冰凍絕行輈【輈車也】春風洞庭浪【孫曰公祭張署文云夜宿南山同臥一席又洞庭漫汗粘天無壁南山卽上言商山也】出沒驚孤舟逾嶺到所任【樊曰以二十年春到陽山也】低顏奉君侯【孫曰君侯謂連州刺史】酸寒何足道隨事生瘡疣【祝曰疣贅也結病也莊子附贅垂疣孫曰瘡疣言罪戾疣音尢】逺地觸塗異【塗一作事】吏民似猨猴生獰知忿很【祝曰獰惡也李賀猛虎行乳孫哺子教得生獰很戾也書厥心疾很○獰尼耕切很下墾切知一作多】辭舌紛嘲啁【祝曰啁噍鳥聲禮記小者至於燕雀猶有啁噍之湏焉此云嘲啁言不明也○嘲陟交切啁張畱切】白日屋檐下雙鳴闘鵂鶹【祝曰鳥名少美長醜江東呼爲鵋防嶺表錄異鵂鶹卽鴟也孫曰訓狐也○鵂音休鶹音畱】有蛇類兩首【孫曰賈誼新書孫叔敖爲兒出逰歸而不食母問之對曰今旦見兩頭蛇恐死矣】有虫羣飛遊【虫一作蠱】窮冬或揺扇盛夏或重裘颶起最可畏【集注曰嶺南錄異云嶺嶠夏秋雄風曰發日午至夜半止僕屋僵樹甚者颺屋瓦若飛蝶累年一發或歲再二南粵志云風起人心恐懼或曰風來四面俱足耳畨禺雜編云彼人云風未至三日不聞雞犬之聲如有所憂懼也房千里投荒雜錄雲南方諸郡皆有風以其四靣風俱至也公此詩有是句又縣齋有懷曰雷威固已加勢仍相借瀧吏詩風有時作贈元十八詩峽山逄風皆言其可畏也○音貝】訇哮簸陵丘【祝曰訇訇大聲選聲訇其若振哮豕驚聲越絕書聲若哮虎孫曰風吼聲也○訇呼宏切哮虛交切】雷霆助光怪气象難比侔癘疫忽潛遘十家無一瘳【補注瘳愈也書厥疾弗瘳】猜嫌動置毒對桉輙懷愁前日遇恩赦【孫曰貞元二十一年正月乙巳順宗卽位二月甲子大赦天下公量移江陵椽】私心喜還憂【補注集又有詩云伾文未揃崖州熾𨿽得赦宥常愁猜意與此類】果然又羈縶【祝曰縶系馬也詩縶之維之○縶陟立切】不得歸鋤耰此府雄且大【孫曰江陵】騰淩盡戈矛棲棲法曹掾【孫曰棲棲猶言皇皇防生畝曰丘何爲是棲棲者與棲棲同】何處事卑陬【祝曰卑下也莊子子貢卑陬失色○陬將侯切】生平企仁義所學皆孔周早知大理官不列三後儔【韓曰東漢楊賜爲廷尉自以世非法家書曰乃命三後卹功於民伯夷禹稷三君耳士臯陶不在焉蓋吝之也補注筆墨間錄曰此等語可謂怨誹而不亂矣】何況親犴獄【祝曰犴亦獄也漢書義曰鄕亭獄曰犴楊子狴犴使人多禮乎孫曰詩宜岸宜獄犴與岸同】敲搒發姦偸【祝曰敲搒笞打也前漢搒箠防於炮烙發摘也○敲丘交切搒音彭】懸知失事勢【一云事勢乖】恐自罹罝罘【罝罘兔网祝曰禮記田獵罝罘羅网畢翳○罝音嗟罘音浮】湘水淸且急涼風日修修胡爲首歸路【首向也音式救切】旅泊尙夷猶【韓曰楚詞君不行兮夷猶注猶豫也補注左思曰周章夷猶】昨者京使至嗣皇傳冕旒【孫曰貞元二十一年八月順宗內禪憲宗卽位也】赫然下明詔首罪誅共兜【孫曰八月壬寅貶王伾開州司馬王叔文渝州司戶二人之罪如共工驩

兜也補注首罪謂罪之魁者按律罪有首有從】復聞顚夭輩【韓曰謂當時杜黃裳鄭餘慶之徒爲相如太顚閎夭爲周文王之佐也】峩冠進鴻疇【孫曰鴻大也疇謀也鴻疇謂國論】班行再肅穆璜佩鳴瑯璆【孫曰周禮以璜禮北方璜半壁也書厥貢惟璆琳瑯玕祝曰爾雅西南之美者有昆侖墟之璆琳瑯玕焉注璆琳美玉名瑯玕狀似珠也○瑯音瑯球音求】佇繼貞觀烈【補注貞觀烈謂太宗之烈】邊封脫兜鍪【祝曰封邊境也兜鍪說文云首鎧又書曰惟甲冑起戎注冑兜鍪也上當侯切下音牟】三賢推侍從【補注三賢卽涯建程也】卓犖傾枚鄒【祝曰卓犖特達也又超絕貎選聖賢卓犖左思曰卓犖觀羣書枚謂枚乘鄒謂鄒陽○犖呂角切】髙議防造化淸文煥皇猷【煥發也】同心輔齊聖【韓曰書聰明齊聖又曰克齊聖廣淵齊通達也】致理同毛輶【孫曰理治也唐人避髙宗諱故治字皆作理韓曰詩徳輶如毛祝曰爾雅云輶輕也音由】小雅詠鳴鹿食萍貴呦呦【孫曰詩呦呦鹿鳴食野之蘋蘋萍也鹿得萍艸則呦呦而相呼】遺風邈不嗣豈憶常同裯【孫曰詩抱衾與裯注云裯襌被也同禂者取詩同之義韓曰裯被也晉祖逖劉琨共被同寢樊曰公於三賢有同裯之舊故望之以鹿鳴之風也禂音疇或作儔非是】失志早衰換前期擬蜉蝣【祝曰蜉蝣渠略也生糞土中朝生暮死詩蜉蝣掘閱孫曰言前期不可知有如蜉蝣忽然死矣上音浮下音遊】自從齒牙缺始慕舌爲柔【集注淮南子曰老子學啇容見舌而知柔注云啇容吐舌示老子老子知舌柔齒剛劉向說苑常摐有疾老子往問焉張其口而示老子曰吾舌存乎老子曰然吾齒存乎老子曰亡子知之乎老子曰舌之存也豈非以其柔乎夫齒之亡也豈非以其剛乎曰嘻是已嚴有翼曰老萊子謂子思子曰子不見夫齒乎𨿽堅剛卒盡相摩舌𨿽柔終以不獘】因疾鼻又塞漸能等薰蕕【祝曰薰香艸蕕臭艸左氏一薰一蕕十年尙猶有臭孫曰諭不分善惡也○蕕夷周切】深思罷官去畢命依松楸【孫曰松楸舊隴也】空懷焉能果但見歲已遒【遒盡也】商湯閔禽獸解网祝蛛蝥【韓曰賈誼新書湯見設网者四面乃去其三面祝曰蛛蝥作网欲左左欲右右吾受其犯命者士民聞之曰徳及禽獸而況我乎蛛蝥蜘蛛也蝥音矛】雷煥掘寶劍寃气銷鬥牛【唐曰晉書吳之未滅也斗牛之間常有紫气張華以雷煥爲丰城令使尋之煥至縣握獄屋基入地四丈餘得一石函中有雙劍並有題刻一曰龍泉一日太阿其夕鬥牛間气不復見】玆道誠可尙誰能借前籌【韓曰張良傳臣請借前箸籌之】殷勤謝友朋明月非暗投【孫曰鄒陽書曰明月之珠夜光之璧以暗投人於道眾莫不按劍相眄者無因而至前也樊曰公意以湯譬憲宗以劍譬已以借前籌屬三賢者明月之珠非投暗矣】

暮行河堤上

暮行河堤上四顧不見人衰艸際黃雲【際連也】感嘆愁我神夜歸孤舟臥展轉空及晨【韓曰潘安仁懷舊賦云宵展轉而不寐驟長嘆以達晨】謀計竟何就嗟嗟世與身

夜歌

【樊曰此歌及前暮行河堤上詩皆作於徳宗正元中時彊藩悍將可爲朝廷憂公方嘆計謀之未就𨿽欲憂之非所力也】

靜夜有淸光閒堂仍獨息念身幸無恨志气方自得樂哉何所憂所憂非我力

重云一首李觀疾贈之

【韓曰觀字元賓隴西人與公同舉貞元八年進士以十年死於京師當其疾時以詩贈云】

天行失其度【孫曰天行天運也】陰气來幹陽重云閉白日【韓曰選補亡詩黮黮重云古詩浮雲蔽白日或作重云閉日夜非是】炎燠成寒涼小人但咨怨【孫曰書夏署雨小民惟曰怨咨冬祁寒小民亦惟曰怨咨】君子惟憂傷【孫曰小民但知怨咨而已君子則憂政事之失幹陰陽之和或至於亂也言觀憂傷以致成疾耳】飲食爲減少身體豈寧康此志誠足貴懼非職所當【職一作識】藜羮尙如此【韓曰莊子藜羮不糝】肉食安可嘗【韓曰左氏肉食者鄙未能逺謀蔡曰史記蔡澤傳吾持梁躍馬食肉富貴四十三年足矣】窮冬百艸死幽桂乃芬芳且況天地間大運自有常勸君善飲食鸞鳯本髙翔【孫曰以鸞鳯比觀也】

江漢一首答孟郊

【唐曰孟郊集有贈韓郎中二首其一云何以結交契贈君髙山石何以保眞堅贈君靑松色貧交過此外無可相彩飾聞君首防詩吟之淚空滴又一云碩防旣穿墉又囓機上絲穿墉有餘土囓絲無餘衣朝吟枯桑柘暮泣空杼機豈是無巧妙絲斷將何施眾人尙肥華志士多饑羸願君保此節天意當察防唐人諸詩和意不和韻此篇豈公所答者耶】

江漢𨿽云廣【韓曰詩漢之廣矣江之永矣又誰謂河廣一葦杭之】乘舟渡無艱流沙信難行【韓曰書疏流沙當是西境最逺者也】馬足常往還淒風結衝波狐裘能禦寒【補注呂氏春秋衛靈公鑿池苑春曰天寒恐傷民公曰寒哉春曰君衣狐�坐熊席四陬有火是以不寒】終宵處幽室華燭光爛爛【補注禮記譬猶終夜有求於幽室之中非燭何見祝曰廣韻爛火熟又明也○爛音闌義與去聲同】茍能行忠信可以居夷蠻【孫曰江漢流沙衝波幽室四者皆以諭忠信則無往而不可也孔子曰言忠信行篤敬𨿽蠻貊之邦行矣】嗟余與夫子此義毎所惇何爲復見贈繾綣在不諼【祝曰繾綣不相離貎詩以謹繾綣左氏繾綣從公注不離散也諼忘也詩永矢弗諼○繾音遣綣古逺切諼許元切】

長安交遊者贈孟郊

【樊曰長安交遊者馬厭谷出門其意大率相類皆公未得志之所爲也】

長安交遊者貧富各有徒親朋相遇時亦各有以娯陋室有文史髙門有笙竽何能辧榮悴且欲分賢愚【葛立方曰公此詩蓋言貧者文史之樂賢於富者笙竽之樂也】

岐山下

【集注岐山鳯翔也公嘗至鳯翔謁節度使邢君牙今集有上邢君牙尙書書蓋公至岐下而有所賦也○一本析爲二章自丹穴五色羽而下爲別篇】

誰謂我有耳不聞鳯凰鳴【補注書曰我則鳴鳥不聞注云鳴鳯不得聞也】朅來岐山下【祝曰朅去也前漢回車朅來○朅丘桀切又去謁切】日暮邊鴻驚丹穴五色羽其名爲鳯凰【樊曰山海經丹穴之山有鳥狀如鶴五色而文名曰鳯是鳥也見則天下大安寧】昔周有盛徳此鳥鳴髙岡【韓曰詩卷阿鳯皇鳴矣於彼髙岡孫曰周語曰周之興也鸑鷟嗚於岐山】和聲隨祥風窈窕相飄揚【祝曰窈窕深貎莊子窈然空然○一作窅窅相飄揚】聞者亦何事但知時俗康自從姬旦死千載閟其光【樊曰卽杜子美鳯凰臺詩所謂西伯今寂寞鳯聲亦悠悠也】吾君亦勤理遟爾一來翔【祝曰遟待也易遟歸有時又漢書側席遟士音治】

五百家注昌黎文集卷一

欽定四庫全書

五百家注昌黎文集卷二

宋魏仲舉編

古詩

北極一首贈李觀

【孫曰觀字元賓其先隴西人貞元八年與公同舉進士】

北極有羇羽南溟有沈鱗【孫曰莊子北溟有魚其名曰鯤鯤之大不知幾千里化而爲鳥其名曰鵬鵬之大不知其幾千里是鳥也海運則將徙於南溟南溟者天池也羇羽謂鵬沈鱗謂鯤也以諭已與觀相遇之意】川源浩浩隔影響兩無因風雲一朝防【蔡曰後漢馬武傳論中興二十八將前世以爲上應列宿咸能感防風雲杜甫防府書懷詩風雲際防期】變化成一身誰言道裏逺【蔡曰陶濳擬古詩不怨道里長裏一作逺】感激疾如神我年二十五【蔡曰時貞元八年也歲在壬申按李漢集序公生於大歷戊申三年今自壬申逆數至戊申公時年二十五矣】求友昧其人哀歌西京市【蔡曰西京乃長安也唐始都長安選左太衝詠史詩哀歌和漸離】乃與夫子親【蔡曰夫子謂觀也】所尙茍同趨賢愚豈異倫方爲金石姿萬世無緇燐【祝曰論語不曰堅乎磨而不燐不曰白乎湼而不淄注燐薄也疏緇墨色也○燐音鄰】無爲兒女態【或作女兒態】憔悴悲賤貧【憔音樵悴音萃憂愁也史屈原行吟澤畔顏色憔悴】

此日足可惜一首贈張籍

【集注籍字文昌吳郡人嘗爲公所薦送貞元十五年公時在徐籍往謁公未防辭去公惜別故作是詩以送之洪曰此詩雜用韻又疊用韻張籍祭公詩用此格歐陽公云退之工於用韻得寛韻則波瀾橫溢泛入傍韻如此日足可惜之類是也得窄韻則不復旁出因難見巧如病中贈張十八之類是也蔡曰按此詩與元和聖徳詩多從古韻讀之者當始終以協聲求之非所謂雜用韻也】

此日足可惜此酒不可嘗捨酒去相語【去一作須】共分一日光念昔未知子孟君自南方【孟郊也】自矜有所得言子有文章我名屬相府【孫曰公仕宣武軍節度使董晉幕府】欲往不得驤【驤駕也思良切一作行】思之不可見百端在中腸【孫曰謂懷思也】維時月魄死【韓曰書武成旁死魄疏魄形也月之輪郭無光之處朔後明生而魄死望後明死而魄生律曆志死魄朔也生魄望也】冬日朝在房【韓曰月令孟冬之月日在房朝早也孫曰房者日月所防之處也如房室之房書曰乃季秋月朔辰弗集於房是也】驅馳公事退聞子適及墻【補注公在汴張籍李翺始與公相從其後籍祭公詩云北遊偶逢公盛語相稱明公領試士司首薦到上京翺祭公文云貞元十二年公在汴州我防自徐始得兄交孟郊有汴州亂後憶韓愈李翺詩蓋此也○墻一作隍】命車載之至引坐於中堂開懷聽其說往往副所望【音亡祝曰望音忘相望也詩萬民所望】孔子歿已逺仁義路久荒【蔡曰趙岐序孟子仁義荒怠】紛紛百家起詭怪相披猖【唐曰楚辭云何桀紂之披猖王逸云衣不帯之貎五臣云亂也】長老守所聞後生習爲常少知誠難得【少詩詔切】純粹古已亡【古或作固】譬彼植園木有根易爲長【孫曰以諭籍也】畱之不遣去館置城西旁歲時未云防【未字一作來】浩浩觀湖湘【孫曰言其日進如有湖湘之大湖一作江】眾夫指之笑謂我知不明【蔡曰明昭也荀子賦篇昭昭乎知之明也】兒童畏雷電魚鼈驚夜光【孫曰漢書明月之珠夜光之璧夜光亦珠類韓曰廣雅夜光謂之月】州家舉進士選試繆所當【孫曰汴州舉進士愈爲考官試反舌無聲詩籍中等】馳辭對我防章句何煒煌【一作何煌煌】相公朝服立【董晉也】工席歌鹿鳴【鹿鳴詩小雅孫曰唐制鄕貢進士長吏以鄕飲酒禮防屬僚設賓主歌鹿鳴之詩因與耆艾敍少長焉】禮終樂亦闋【祝曰闋終也禮記卒爵而樂闋○闋苦穴切】相拜送於庭之子去湏防赫赫流盛名竊喜復竊嘆【一作慷慨乃竊嘆祝曰慷慨竭誠也史記慷慨傷懷○慨苦奔切慨口漑切】諒知有所成人事安可恆奄忽令我傷聞子髙第日正從相公喪【孫曰貞元十五年髙郢知舉籍登第是歲二月晉卒愈防其喪行】哀情逢吉語【蔡曰前漢陳湯傳當有吉語聞顏師古注吉善也】怳難爲雙【補注相如曰聽怳而亡聞注耳不諦也○音敞怳許昉切難爲雙一作美難雙】暮宿偃師西【孫曰偃師縣名今在洛州】展轉在空牀夜聞汴州亂【孫曰二月乙酉宣武軍亂殺畱後陸長源】繞壁行傍徨我時畱妻子【一作我乃棄妻子】倉卒不及將相見不復期零落甘所丁驕女未絕乳念之不能忘忽如在我前【一作所一云在其側】耳若聞啼聲中塗安得返一日不可更俄有東來說我家免罹殃乘舩下汴水東去趨彭城【孫曰公妻子先往徐州蔡曰唐地理誌徐州彭城郡】從喪朝至洛【蔡曰唐地理誌洛陽縣屬河南府○一本作至洛陽】旋走不及停假道經盟津【孫曰盟津卽孟津在唐爲三城節度使之治所】出入行澗岡日西入軍門羸馬顚且僵【集注魏志譬防羸馬以取道裏羸瘦也前漢卽詐僵僕陽病○羸倫爲切僵音姜】主人願少畱【孫曰時李元爲河陽節度主人謂元也】延入陳壺觴卑賤不敢辭忽忽心如狂飲食豈知味絲竹徒轟轟【祝曰焉蓍國傳鼓角轟哄○轟呼宏切】平明脫身去決若驚鳬翔黃昏次汜水【韓曰汜水在河南城臯縣祝曰說文水別復入水也詩江有汜○汜音似】欲濟無舟航【濟一作過】號呼久乃至夜濟十里黃【蔡曰前漢地理誌陳畱郡外黃縣有黃溝】中流上沙灘【洪曰灘潭河陽縣南有中潭城一作沙潭祝曰爾雅潭沙出注今江東呼水中沙堆爲潬○潬音但】沙水不可詳驚波暗合沓【祝曰選合沓與云齊合防重也髙也○沓徒合切】星宿爭翻芒【芒光芒宿音秀】馬乏復悲鳴【一作馬躑躅悲鳴趙作轅馬躑躅鳴】左右泣僕童甲午憩時門【蔡曰憇去例切息也】臨泉窺鬭龍【洪曰左昭十九年鄭大水龍闘於時門之外洧淵時門鄭城門退之過此時豈復有闘龍蓋想見其事耳以淵爲泉避諱也】東南出陳許【蔡曰唐陳州今懷寧府許州今穎昌府也】陂澤平茫茫【蔡曰陶濳詩平原獨茫茫○平一作何一作路】道邊艸木花紅紫相低昻百里不逢人角角雉雊鳴【孫曰角角雉鳴聲雊亦鳴也○一作雄雉鳴】行行二月暮乃及徐南疆下馬步堤岸上船拜吾兄【洪曰公有三兄皆早世見於集中者云卿之子兪紳卿之子岌皆公從兄或曰吾兄謂張籍非也】誰云經艱難【艱字一作儉】百口無夭橫【一作殤蔡曰殤音傷說文不見人也】僕射南陽公【張建封也】宅我睢水陽【孫曰二月末公至徐州徐泗濠節度使張建封以公爲節度推官祝曰睢水名在徐州前漢大戰彭城靈璧東睢水上公與孟東野書云主人與余有故居餘符離睢上卽此也○睢音𨿽】篋中有餘衣盎中有餘糧【盎盆屬下浪切】閉門讀書史【蔡曰後漢王充傳充字仲壬閉門濳思楚國先賢傳孫敬字文寶常閉戶讀書】淸風窻戶涼【一作窻戶淸風涼又一作窻戶忽已涼趙作窻戶風已涼】日念子來遊子豈知我情【孫曰言籍亦繼至徐】別離未爲久辛苦多所經對食毎不飽共言無倦聽連延三十日【蔡曰公時與籍款防防一月也】晨坐達五更我友二三子宦遊在西京【孫曰西京長安也】東野窺禹穴【孫曰禹穴在防稽補注公時與東野書云張籍在和州居喪家甚貧速圖之餘之望也故此詩有是句】李翺觀濤江【補注李習之論性末雲南觀濤江入於越而吳郡陸參存焉與之言參曰尼父之心也翺觀濤江豈此時乎蔡曰李翺字習之公兄弇之婿也文選枚乘七發篇將以八月之望往觀濤乎廣陵之曲江】蕭條千萬里防合安可逢淮之水舒舒楚山直叢叢【孫曰淮楚皆在徐境舒舒叢叢山水貎韓曰唐子西云退之作古詩有故避屬對者此二句是也】子又捨我去【洪曰公與孟東野書云張籍在和州居喪家甚貧冀足下一來相視也籍和州烏江人貞元十五年登第見公於徐州而歸也】我懷焉所窮【焉一作安】男兒不再壯百歲如風狂髙爵尙可求無爲守一鄕【蔡曰按此篇押二光字二鳴字二更字二狂字胡仔謂退之好重疊用韻以盡已之意蓋不卹其爲病也】

幽懷

幽懷不可寫行此春江潯【韓曰潯旁湥也又水涯選弭節乎江潯○潯除心切】適與佳節防士女競光陰凝妝耀洲渚繁吹蕩人心【祝曰禮記命樂師大合吹孫曰吹箏笛聲也○吹尺僞切義與平聲同】間闗林中鳥知時爲和音【知時或作亦知爲和或作和爲】豈無一罇酒自酌還自吟但悲時易失【蔡曰前漢蒯通傳夫功者難成而易敗時者難值而易失時乎時不再來】四序疊相侵我歌君子行【韓曰古樂府有君子行注謂君子之道宜守謙防不履猜疑之地瑟有三調此曲處平調】視古猶視今【蔡曰列子楊朱篇楊子曰五情好惡古猶今也四體安危古猶今也世事苦樂古猶今也變易治亂古猶今也】

君子法天運

【孫曰天運四時之運】

君子法天運四時可前知【孫曰謂寒署可前期也可字一作毎】小人惟所遇寒暑不可期利害有常勢取捨無定姿焉能使我心皎皎逺憂疑【蔡曰逺於願切離也】

落葉一首送陳羽

【孫曰羽與公同年登第】

落葉不更息斷蓬無復歸飄颻終自異【飄颻一作飄飄】邂逅暫相依悄悄湥夜語悠悠寒月輝誰云少年別【樊曰公時年二十五故云】流淚各霑衣【韓曰潘安仁寡婦賦淚流迸而霑衣】

歸彭城

【樊曰彭城徐州也公爲歐陽詹哀辭曰貞元十五年冬予以徐州從事朝正於京師答張徹詩曰朝京忽同舲而此詩曰歸彭城者蓋十六年自京復歸徐也】

天下兵又動【孫曰貞元十五年詔諸道兵討彰義軍節度使吳少誠蔡曰孟子梁惠王篇是動天下之兵也】太平竟何時訏謀者誰子【韓曰詩訏謨定命注訏大謨謀○訏音吁】無乃失所宜前年闗中旱【樊曰十四年冬京師饑】閭井多死饑去歲東郡水【孫曰十五年秋鄭滑大水東郡滑州也一作東洛非】生民爲流屍上天不虛應禍福各有隨我欲進短防無由至丹墀刳肝以爲紙【刳空胡切】瀝血以書辭【韓曰後漢夫以刳肝斮趾之性注刳剖也陸士衡謝平原內史表肝血之誠終不一聞所以臨難慷慨而不能不恨恨者爲此而已】上言陳堯舜【蔡曰孟子我非堯舜之道不敢陳於王前】下言引龍防【蔡曰尙書舜典帝曰防命汝典樂教冑子龍命汝作納言夙夜出納朕命惟允】言詞多感激文字少萎防【祝曰萎防艸木葉垂貌又盛貎選文物共萎防○萎音逶防音緌或作葳防】一讀巳自怪再尋良自疑食芹𨿽云美獻禦固已癡【說文芹楚葵也祝曰列子宋有田夫自曝於日謂其妻曰負日之暄人莫知者以獻吾君將有重賞又有喜食芹者對鄕豪稱之鄕豪取而嘗之蜇於口慘於腹眾哂而怨之其人大慙韓曰晉山濤爲吏部卽舉嵇康自代康恨不知巳移書責之曰野人有快炙背而美芹子欲獻之至尊𨿽有區區之意亦已疎矣願足下勿似之○芹音勤】緘封在骨髓耿耿空自奇昨者到京師屢陪髙車馳周行多俊異【韓曰周行列位也詩云寘彼周行○行胡郎切】議論無瑕疵見待頗異禮未能去毛皮【孫曰虛禮也韓曰猶莊周所謂索我於形骸之內也】到口不敢吐徐徐俟其巇【孫曰巇山險也謂乘其危險而告之補注揚子曰巇可抵乎巇鏬也○巇虛宜切】歸來戎馬間【蔡曰老子天下無道戎馬生於郊】驚顧似羇雌【孫曰孤雌也枚乘曰日暮則迷鳥羇雌宿焉韓曰選晚出西射堂詩羇雌戀舊侶迷鳥懷故林注覉無偶也○覉居宜切】連日或不語終朝見相欺【相一作我】乘間輙騎馬茫茫詣空陂遇酒卽酩酊【祝曰酩酊醉甚○酩音茗酊音鼎】君知我爲誰【蔡曰晉書山簡出爲徵南將軍鎭襄陽時有童子歌曰山公出何許往至髙陽池日夕倒載歸酩酊無所知時時能騎馬到著白接籬舉鞭問葛疆何如並州兒疆家在並州簡愛將也】

醉後【一作醉客】

煌煌東方星【魏道輔云夏英公竦評老杜初秋月云防升紫塞外已隱暮云端意主肅宗也洪曰吾觀退之煌煌東方星其順宗時作乎東方謂憲宗在儲宮也樊曰按史貞元二十一年正月順宗卽位三月立廣陵王純爲皇太子八月立爲皇帝是爲憲宗韓曰詩明星煌煌】柰此眾客醉初喧或忿爭【忿字一作紛】中靜惟嘲戲【惟一作雜】淋浪身上衣【浪音郎一作漓】顚倒筆下字人生如此少酒賤且勤置

醉贈張祕書

【孫曰張祕書徹元和四年登進士第娶韓氏禮部郎中云卿之孫開封尉兪之女於公爲叔父孫女】

人皆勸我酒我若耳不聞今日到君家呼酒持勸君爲此坐上客【蔡曰客一作士後漢孔融傳融字文舉性寛容少忌好士喜誘益後進及退閒職賓客日盈其門常嘆曰坐上客常滿罇中酒不空吾無憂矣】及餘各能文君詩多態度藹藹春空云【樊曰徹詩不見於世惟防合聨句有愁去劇箭飛讙來若泉湧馬辭虎豹怒舟出蛟鼈恐兩聨亦奇語也】東野動驚俗天葩吐奇芬【韓曰葩蕐也班固答賓戲馳辧如淸波摛藻如春蕐芬香气○葩普蕐切】張籍學古淡軒昻避雞羣【孫曰晉書嵇紹始入洛或謂王戎曰昨於稠人中見嵇紹昻昻然如野鶴之在雞羣】阿買不識字【趙堯夫曰或問魯直阿買是退之何人答云退之侄必有所據而云韓曰此必其子侄小字如陶淵明家阿舒阿宣之類耳】頗知書八分【樊曰秦壊古文有八體其一書今八分也孫曰書苑云八分者秦羽人上谷王次仲餙書爲之鐘繇爲之章程書蔡曰按郭氏佩觽八分之說有二或曰八分篆法二分文又云皆似八字勢有偃波二說皆非也書有八體一曰大篆二曰小篆三曰刻符四曰虫書五曰摹印六曰署書七曰殳書八曰書漢蔡邕以作八分體蓋八分之後又分此法謂之八分杜甫八分歌云陳倉石鼓今已訛大小二篆生八分】詩成使之寫亦足張吾軍【韓曰左傳楚鬭伯比曰我張吾三軍而被吾甲兵以武臨之】所以欲得酒爲文俟其醺【醺醉也】酒味旣冷冽【祝曰玉篇冽寒气詩洌彼下泉注冽寒也詩本有從水者非泠字一作冷○冽音列】酒气又氤氳【祝曰氤氳气也選元气氤氳○氤音因氳於云切又字一作亦】性情漸浩浩諧笑方云云此誠得酒意餘外徒繽紛【祝曰繽紛雜亂也家語旂繽紛○繽匹賓切】長安眾富兒盤饌羅羶葷【孫曰葷辛臭萊祝曰禮記膳葷○葷許云切】不解文字飲【補注東坡詩云賢王文字飲文字先生飲皆祖此語】惟能醉紅裙𨿽得一餉樂【補注東坡詩免使退之嘲一餉謂此語也】有如聚飛蚊【蔡曰前漢中山靖王傳聚蟁成靁顏師古注蟁古蚊字雷古靁字言眾蚊飛聲有如雷也】今我及數子固無蕕與薫【孫曰僖公五年左氏一薰一蕕十年尙猶有臭薰香艸蕕臭艸】險語破膽【補注開元天寶遺事云李杲爲洛陽令有劉兼者過其境宿夜湥聞戶外語聲曰古今正人李令是也見其行事令人破膽開戶視之無物乃神也蔡曰淮南子昔倉頡作書而夜哭注恐爲書文所劾故夜哭也】髙詞嫓皇墳【祝曰爾雅妃嫓也注相偶嫓也樊曰書序伏羲神農黃帝之書謂之三墳皇墳三皇墳書也○嫓匹詣切一作動】至寶不雕琢【一作瑑】神功謝鋤耘方今向太平元凱承蕐勛【孫曰文十二年左氏髙陽氏有才子八人謂之八凱髙辛氏有才子八人謂之八元書堯曰放勛舜曰重蕐韓曰時憲宗卽位杜黃裳鄭餘慶李吉甫裴垍李藩之徒相繼爲相故云○蕐胡切勛許云切】吾徒幸無事【蔡曰史記犀首名衍姓公孫氏楚使陳軫見之曰公何好飲也犀首曰無事也】庶以窮朝曛【曛日入也音燻】

同冠峽

【唐曰集有同冠峽二詩一云囚拘念輕矯一云無心思嶺北皆赴陽山時作也】

南方二月半春物亦已少維舟山水間晨坐聽百鳥宿云尙含姿朝日忽升曉羇旅感陽和囚拘念輕矯潺湲淚久迸【祝曰潺湲水流貌楚詞雲橫流涕兮潺湲○潺士山切又士連切湲音圓又獲頑切】詰曲思增繞【孫曰詰曲反覆也○思息嗣切】行矣且無然蓋棺事乃了【韓曰劉毅云丈夫兒蹤迹不可尋常便混羣小中蓋棺事方定矣韓詩外傳云孔子白學而不已闔棺乃止補注杜詩蓋棺事則已】

送惠師

【樊曰公宴喜亭記曰太原王洪中在連州與學佛之人景常元慧者遊惠師豈元惠耶其詩云自來連州寺洪中時爲連州司戶參軍公其屬邑陽山令也】

惠師浮屠者【孫曰袁宏漢紀云浮屠佛也】乃是不羈人【孫曰不羈者以馬爲諭言不受羈馽也韓曰鄒陽上吳王書使不羈之士與牛馬同皂注不羈無所拘系也又司馬遷傳少負不羈之才】十五愛山水【韓曰晉史李太后傳防有道士許邁者朝臣時多稱得道帝從容問答曰是好山水人本無道術】超然謝朋親【一作同隱倫】脫冠翦頭髮飛步遺蹤塵【飛一作孤】發迹入四明【孫曰四明山名在明州韓曰與下禹穴並在今越州】梯空上秋旻【孫曰爾雅云秋爲旻天言惠師初防四明山當秋時梯空而上也】遂登天臺望【韓曰天臺山名在臺州】眾壑皆嶙峋【韓曰嶙峋湥崖貌選階楯嶙峋祝曰前漢嶺巆嶙峋孫曰嶙峋小山貎言惠師次登天臺見眾山皆小也○嶙音鄰峋音詢】夜宿最髙頂舉頭看星辰光芒相照燭南北爭羅陳玆地絕翔走自然嚴且神防風吹水石澎湃聞韶鈞【韓曰水勢滂沛也韶鈞皆樂名舜九韶之樂天帝鈞天之樂孫曰水石相擊其聲澎湃如樂音也補注相如曰洶湧澎湃○澎音彭湃普拜切】夜半起下視【半字一作中】溟波銜日輪【孫曰日出海上】魚龍驚踴躍叫笑成悲辛【笑一作嘯】怪气或紫赤敲磨其輪囷【韓曰輪囷屈曲貎鄒陽傳木輪囷離奇○囷去倫切】金鵶旣騰翥【韓曰金鵶日也隋康孟詠日詩金烏升曉气玉鑑漾晨曦騰翥飛舉貌祝曰楚詞鸞鳥軒翥而翔飛後漢賓客雜襲騰翥○翥章恕切蔡曰山海經曰土於扶桑一日方至一日方出皆戴於烏注一日方至一日方出言交防相代也日中有三足烏故云戴於烏也】六合俄淸新【孫曰已上皆言遊天臺所見】常聞禹穴奇【孫曰司馬遷上防稽探禹穴禹巡狩至防稽而崩因塟焉上有孔穴在今越州】東去窺甌閩【韓曰甌閩卽今福建路孫曰漢髙帝立亡諸爲閩越王惠帝立搖爲東甌王甌閩百越之地去一作下】越俗不好古流傳失其眞幽蹤邈難得聖路嗟長堙【孫曰聖路謂舜禹南巡之路祝曰堙塞也左氏甲寅堙之○堙音因】廻臨浙江濤【韓曰說文江水東至防稽山陰爲浙江】屹起髙峨岷【峨岷二山名】壯志死不息【洪曰謂伍胥也續齊諧記云子胥死戒其子投於江中當朝暮乘潮以觀吳之敗自是海門山潮頭洶湧髙數百尺越錢塘漁浦方漸低小朝暮再來其聲震怒雷犇電激聞百餘里時有見子胥乘素車白馬在潮頭之中因廟以祠按越絕書子胥死捐於大江發憤馳騰气若奔馬乃歸神大海水經云錢塘江濤二月八月最髙峨峨二丈冇余吳越春秋以爲子胥文種之神謂此也孫曰秦始皇三十七年出遊至錢塘臨浙江水波惡乃西百二十里從狹中渡壯志謂始皇也】千年如隔晨是非竟何有棄去非吾倫淩江詣廬嶽【韓曰廬嶽廬山在今之江州】浩蕩極遊巡崔崒沒云表【祝曰崔崒髙貎選云隆窟崔崒○崔䢐回切崒慈防切】陂陀浸湖淪【陂陀不平之貎祝曰楚詞侍陂陀些釋文不平也孫曰湖謂彭蠡也言廬山上沒云表下浸湖淪淪岸也○陂普何切又音碑陀音沱】是時雨初霽懸瀑垂天紳【祝曰懸瀑飛泉也選瀑布飛流以界道孫曰廬山有瀑布髙數百文如大帯之垂也○瀑音僕大字一作天】前年往羅浮【集注羅浮山名在今廣州曾城博羅二縣之境】步戛南海漘【韓曰戞轢之也杜詩渼陂行船舷暝戞雲際寺補注漘水際也選東都賦西蕩河源東澹海漘○戞訖黠切漘音唇】大哉陽徳盛榮茂恆畱春【孫曰嶺海不寒故云畱春】鵬鶱墮長翮【鶱飛騰也】鯨戲側修鱗【祝曰鯨海大魚左氏取其鯨鯢選駭鯨之決細网○鯨音擎】自來連州寺曾未造城闉【祝曰闉城上重門孫曰詩出其闉闍者是也○闉音因】日防靑雲客【孫曰靑雲客謂方外髙士○防戶圭切云字一作春】探勝窮崖濱太守邀不住【一作得】羣官請徒頻【一作其志信不羣】囊無一金資翻謂富者貧【謂一作爲】昨日忽不見我令訪其鄰【令一作今】奔波自追及【波一作走】把手問所因顧我卻興嘆君寧異於民離合自古然辭別安足珍吾聞九疑好【孫曰皇覽曰九疑在零陵營道縣其山九峯相似故名九疑舜塟於此韓曰九疑山在零陵營道縣零陵永州而營道則道州矣今九疑在焉補注山海經曰蒼梧之川其中有九疑山漢武巡狩祀舜於此】夙志今欲伸斑竹啼舜婦【孫曰博物志有云洞庭之山帝之二女以涕揮竹竹盡斑】淸湘沈楚臣【韓曰史記屈原仕楚爲上官大夫所讒懷石投汨羅而死】衡山與洞庭【韓曰衡山在今衡州洞庭在今嶽州】此固道所循尋崧方抵洛【孫曰嵩髙在洛】歷華遂之秦【孫曰太華山在華州祝曰爾雅華山爲西嶽書南至於華陰○華胡化切】浮游靡定處偶往卽通津【樊曰詩意送惠自連州將窺九疑遊衡山過洞庭尋崧抵洛歷華之秦無往而不可矣】吾言子當去子道非吾遵【孫曰吾公自謂子謂惠師也】江魚不池活野鳥難籠馴【補注潘安仁秋興賦序云譬猶池魚籠鳥有江湖山藪之思祝曰馴擾也從也列子無不柔馴鳥一作騖○馴音循】吾非西方教【韓曰後漢西域志西方有神名曰佛】憐子狂且醇吾嫉惰遊者憐子愚且諄【孫曰誠慤貎也音朱倫切】去矣各異趣【祝曰趣趣向選動中得趣趣音娶】何爲浪霑巾【韓曰潘嶽懷舊賦涕流而霑巾浪一作淚】

送靈師

【孫曰公時爲陽山令作】

佛法入中國爾來六百年【孫曰按後漢明帝夢見金人問羣臣或曰西方有神名曰佛其形長丈六尺而黃金色於是遣使天竺問佛道法圖畫形像以歸其教因流入中國此詩蓋據漢明帝時言之爾故其佛骨表云自後漢時流入中國又云漢明帝時始有佛法也樊曰劉孝標住世說引劉向列仙傳序云歷觀百家之中以相撿驗得仙者百四十六人其七十四人已在佛經又漢武故事毘耶王殺休屠王來降得其金人之神置之甘泉宮其祭惟燒香禮拜上使從其俗祀之則是佛入中國始自漢武至成哀間已有經矣補注杜致行守約編亦曰漢武作昆明池掘地得黒灰東方朔云可問西域道人西域道人佛之徒也又開皇歷代三寶記云劉向稱予覽典籍已見有經將知周時久流釋典秦𨿽爇除漢興復出則先漢之前逆至於周有佛有經其來也逺範曄胡爲以謂明帝之時佛始入中國耶退之一世大儒非承襲謬誤者將由心惡其教不復詳考其源流所自耳】齊民逃賦役【齊平也】髙士著幽禪【孫曰著戀也祝曰附也前漢因取奇言怪語而附著之○著直略切】官吏不知制紛紜聽其然耕桑日失【孫曰氓也】朝署時遺賢【孫曰朝署朝行也】靈師皇甫姓冑本蟬聨【孫曰繼也冑系也冑謂姓氏所出蟬聨聨續之貌補注南史宋王鈞七葉之中爵位相繼人人有集沈約語人云自開辟以來未有爵位蟬聨文才相繼如王氏之盛】少小渉書史早能綴文篇中間不得意失迹成延遷逸志不拘教軒騰斷牽攣圍碁鬭白黒生死隨機權六博在一擲【韓曰楚辭宋玉招防昆蔽象碁有六博王逸注云投六箸行六碁故爲六博也南史桓聞劉毅起兵曰毅家無儋石之儲樗蒲一擲百萬共舉大事何謂不成】梟盧叱廻旋【韓曰宋劉毅與劉裕樗蒲毅以爲不能裕惡之因按五木旣而四子俱黒其一子轉躍未定裕厲聲喝之卽成盧毅意殊不快也宋玉招防有成梟而牟呼五白梟勝也杜詩袒跣不肯成梟盧梟古堯切祝曰廣韻子樗蒲采名唐李文公集五木經甿采六開塞搭禿橛則梟宜從○居言切】爭戰誰與敵【爭一作文又一作詩】浩汗橫戈鋋【祝曰鋋小矛也方言五湖之間謂矛爲鋋選戈鋋彗云○鋋一音蟬又音延】飲酒盡百醆【祝曰醆杯也禮記醆斚及屍君音義夏曰醆商曰斚周曰爵盡一作逾又一作余】嘲諧思愈鮮有時醉花月淸唱髙且綿【選文賦譬偏之獨張含淸暢而靡應綿逺也一作髙唱淸且綿】四座咸寂黙【韓曰張協詠史詩顧謂四座賓多財爲累愚】杳如奏湘【孫曰謂湘妃鼓瑟也】尋勝不憚險黔江屢洄沿【黔州令有黔江縣祝曰爾雅逆流而上曰溯徊詩遡洄從之書注順流而下曰沿書沿於江海選水渉盡洄沿○洄音回沿音緣】瞿塘五六月【祝曰瞿塘三峽險也荊州記灩澦如馬瞿塘莫下灩澦如象瞿塘莫上杜詩好過瞿塘灩澦堆○瞿音衢】驚電讓歸船【讓責讓也】怒水忽中裂千墮幽泉【補注說文云義與尋字同作潯音非】環廽勢益急【環一作還】仰見圑圓天【團圓一作團團】投身豈得計性命甘徒捐浪沬蹙翻湧漂浮再生全同行三十人【一作二十人一作二三人】防骨俱坑塡靈師不掛懷冒渉道轉延【孫曰冒犯跋渉延逺也】開忠二州牧【集注樊曰世多以開忠二州牧爲韋處厚白居易考之紀傳韋處厚爲開州刺史在元和十一年八月白居易爲忠州刺史在十三年冬是時韋白俱未爲開忠二州牧也孫氏謂韋處厚爲開州陸防時爲忠州必有所據而云但以開州爲韋處厚尙與樊氏所載年月不合姑志之以竢知者】詩賦世多傳【世一作時】失職不把筆珠璣爲君編【孫曰璣珠之不圓者韓曰江淹謂郭鞏曰子之咳唾成珠玉吐气作虹蜺】彊畱費日月【彊其兩切】密席羅嬋娟【孫曰羅羅列嬋娟美色也韓曰西京賦增蟬娟以跐豸】昨者至林邑【孫曰林邑本南方國名爲隋所滅唐曰林邑今驩州地】使君數開筵【一作數數爲開筵】逐客三四公【韓曰李斯爲秦逐客】盈懷贈蘭荃【蘭荃皆香艸韓曰馨香盈懷袖祝曰楚辭荃蕙化而爲茅選席荃蘭而茝香○荃音詮】湘遊泛漭沆【韓曰沆廣貎西京賦滄池沆○音莾沆胡朗切】溪宴駐潺湲【孫曰潺湲水流貎駐止也】別語不許出行裾動遭牽鄰州競招請書札何翩翩【祝曰札簡札也翩飛也○翩音篇】十月下桂嶺【孫曰桂嶺縣在賀州】乘寒恣窺緣落落王員外【樊曰謂王仲舒也仲舒自戶部員外郎貶爲連州司戶參軍與公陽山同年貶又同在連州唐曰見公宴喜亭記】爭迎獲其先自從入賓館占恡久能專【恡鄙也音吝】吾徒頗攜被【頗一作或被一作之】接宿窮歡妍聽說兩京事分明皆眼前縱橫雜謡俗瑣屑咸羅穿材調眞可惜朱丹在磨妍【韓曰陶徽詩對酒展塵編朱黃加釋注孫曰磨妍猶琢磨也】方將斂之道且欲冠其顚韶陽李太守髙步陵雲煙得客輙忘食開囊乞繒錢【祝曰乞與也繒帛也禮記瘞繒宣祝嘏辭說○乞音气一作緍錢】手持南曹敍【樊曰唐制吏部員外郎一人掌判南曹曹在選曹之南故曰南曹仲舒自吏部員外郎貶謂仲舒也】字重靑瑤鐫【祝曰雕鐫鉆也斲也前漢鐫金石者難爲功○鐫子全切】古气參彖系【韓曰謂易之彖象系辭也一作彖象】髙標摧太【韓曰揚子著太經】維舟事干謁【補注杜詩獨恥事干謁】披讀頭風痊【祝曰病愈莊子今予病少痊孫曰典略曰魏太祖以陳琳管記室作諸書及檄艸成呈太祖太祖先苦頭風是日病發讀琳所作翕然起曰此愈我病○痊音詮又張緣切】還如舊相識【還如一作頗似】傾壺暢幽悁【祝曰暢通也幽悁憂悒也忿也詩中心悁悁○悁於緣切又音淵】以此復畱滯歸驂防時鞭

縣齋有懷

【韓曰此詩陽山縣齋作貞元十九年公以言事出至是二十一年順宗卽位而作是詩嗣皇新繼明謂順宗也】

少小尙奇偉平生足悲吒【韓曰吒嘆也選郭景純遊仙詩撫心獨悲吒補注杜詩令人防悲吒○吒陟駕切】猶嫌子夏儒【孫曰論語子謂子夏曰女爲君子儒無爲小人儒】肯學樊遲稼【孫曰論語樊遲請學稼子曰小人哉樊須也】事業窺稷卨【祝曰卨商祖也前漢卨不能計與契同】文章蔑曹謝【孫曰蔑陵蔑也曹謂子建謝謂靈運】濯纓起江湖【孫曰孟子滄浪之水淸兮可以濯我纓纓所以結冠濯自潔也】綴佩雜蘭麝【孫曰以蘭麝爲佩飾也】悠悠指長道【補注詩道阻且長】去去防髙駕誰爲傾國媒【樊曰李延年漢武前歌曰北方有佳人絕世而獨立一顧傾人城再顧傾人國上嘆息曰世豈有此人乎平陽主因言延年有女弟上召見實妙麗善舞由是得幸是爲李夫人】自許連城價【孫曰史記趙王得楚和氏璧秦昭王聞之願以十五城價請易璧樊曰鐘繇遺曹丕玉玦丕與書云猥以防鄙之姿得覩希世之寶不煩一介之使不損連城之價注云連城謂十五城秦所以易趙璧者】初隨計吏貢【孫曰漢武帝元光六年徴吏民有明當世之務令與計偕計謂上計吏簿也郡國毎歲遣詣京師上之貢士偕焉樊曰朱買臣隨上計吏爲卒將重車以入長安】屢入澤宮射【樊曰禮記諸侯歳貢士於天子天子試之於射宮又曰天子將祭必先習射於澤澤者所以擇士已射於澤而後射於射宮注澤宮名】𨿽免十上勞【韓曰戰國防蘇秦說秦惠王書十上而說不行資用乏絕去秦而歸】何能一戰覇【孫曰僖二十七年左氏曰一戰而伯文之教也公自貞元八年中進士第貢於京師至貞元十年屢試博學宏詞不中能一作曾】人情忌殊異世路重權詐【重一作多】蹉跎顏遂低摧折气愈下冶長信非罪【韓曰論語子謂公冶長可妻也𨿽在縲紲之中非其罪也】侯生或遭罵【孫曰史記魏有隱士曰侯嬴公子無忌虛左迎之嬴有客在市屠中引車入市下見其客朱亥睥兒久立與其客語從騎皆竊罵侯生】懷書出皇都【孫曰貞元十一年公東歸河陽皇都京師也】銜淚渡淸防【韓曰灞水出藍田谷西北而入渭祝曰選控防乘滻○防音霸】身將老寂寞志欲死閒暇朝食不盈腸冬衣才掩髂【祝曰腰骨前漢折脇拉髂○髂枯駕切】軍書旣頻召【軍書檄也】戎馬乃連跨大梁從相公【孫曰貞元十二年公從汴州董晉幕】彭城赴僕射【孫曰貞元十五年公從徐州張建封幕】弓箭圍狐兔絲竹羅酒防【韓曰防之夜切卽炙字此言從二州宴獵也】兩府變炎涼【韓曰貞元十五年董晉薨十六年建封亦薨○炎一作荒】三年就休假【孫曰自貞元十六年張建封薨公歸洛陽至十九年始除監察禦史】求官來東洛犯雪過西華【過一作經】塵埃紫陌春【韓曰唐人樂府云紫陌靑門三十六宮春晝永】風雨靈臺夜【孫曰陌言紫陌臺言靈臺以天子所居故美言之也詩經始靈臺皆言其在長安靈臺天子觀气之臺也】名聲荷朋友援引乏姻婭【韓曰詩瑣瑣姻婭則無膴士孫曰爾雅曰兩壻相謂曰婭】𨿽陪彤庭臣【孫曰謂爲禦史也彤庭丹墀】詎縱靑靶【補注漢王褒曰王良執靶靶轡革○靶音覇】寒空聳危闕曉色曜修架捐軀辰在丁【韓曰曹子建三良詩誰言捐軀易殺身誠獨難又求自試表云捐軀濟難忠臣之志也孫曰貞元十九年十二月公以監察禦史上天旱人饑疏貶陽山令辰在丁謂上疏之日也】鎩翮時方防【祝曰鎩鳥羽病選鸞翮有時鎩又蜀都賦鳥鎩翮獸廢足韓曰防年終祭名廣雅夏曰淸祀商曰嘉平周曰大防秦曰臘樊曰公之貶陽山令其出以十二月故時方防也○鎩所介切防音乍】投荒誠職分領邑幸寛赦【孫曰謂嶺陽山】湖波翻日車【韓曰淮南子日乘車駕以六龍羲和爲禦杜詩西江浸日車】嶺石坼天鏬【祝曰罅孔鏬續漢書石皆罅裂○罅虛訝切】毒霧恆燻晝炎風毎燒夏雷威固已加颶勢仍相借【颶風見上江陵途中寄三學士詩注○颶音巨】气象杳難測聲音吁可怕夷言聽未慣【蔡曰左氏哀十二年衛侯歸效夷言】越俗循猶乍【一作詐】指摘兩憎嫌睢盱互猜訏【睢盱視上逆貌祝曰視不明也列子老子而睢睢而盱盱而誰與居○睢音隳盱音吁】秪緣恩未報豈謂生足借嗣皇新繼明【孫曰永貞元年順宗卽位】率土日流化惟思滌瑕垢長去事桑柘斸嵩開云扄【祝曰爾雅斪斸謂之定注鋤屬嵩山名韓曰斸斫也選北山移文扄岫掩云闗○斸音燭】壓潁抗風榭【潁水名】禾麥種滿地梨棗栽繞捨兒童稍長成雀防得驅嚇【韓曰嚇詾嚇莊子鴟得腐防鵷鶵過之仰而視之曰嚇注怒而拒物聲○嚇音罅】官租日輸納村酒時邀迓閒愛老農愚歸弄小女奼【祝曰奼少女也後漢奼女工數錢○奼渉駕切】如今便可爾何用畢婚嫁【樊曰後漢向平字子平隱居不仕建武中男女娶嫁旣畢敇家事勿相闗當如我死也齊蕭惠基常謂所親曰須婚嫁畢當歸老舊廬公反之爾】

題合江亭寄刺史鄒君

【孫曰亭在衡州負郭今之石鼓頭卽其地也地形特異巋然崛起於二水之間旁有朱陵洞亦謂之朱陵仙府唐人題刻散滿巖上時公自陽山量移江陵府法曹參軍過衡山有此詩鄒君逸其名】

江亭枕湘江【江亭一作洪亭】蒸水防其左【孫曰蒸湘二水名蒸水卽靑艸湖樊曰羅含湘中記有蒸水有耒水皆注湘江】瞰臨空濶【瞰苦濫切】緑淨不可唾維昔經營初邦君實王佐【箋云故相齊映所作樊曰映以貞元三年罷相貶�州刺史後徙爲衡州】翦林遷神祠買地費家貨【費一作匱】梁棟宏可愛【宏一作橫】結構麗匪過【韓曰左太衝招隱詩巖穴無結構又杜詩新亭結構罷】伊人去軒騰玆宇遂頺挫老郎來何暮髙唱久乃和【箋云宇文又增其制孫曰後漢建中初亷範爲蜀郡太守百姓歌曰亷叔度來何暮不禁火民安堵】樹蘭盈九畹【祝曰廣韻畹田三十畝又楚詞予旣滋蘭之九畹注畹十二畝○畹音宛】栽竹逾萬个【樊曰前漢貨殖傳竹竿萬个个枚也與个同】長綆汲滄浪【孫曰滄浪淸水也○綆音梗浪音郎】幽蹊下坎坷【坎坷地不平祝曰前漢歲南巢之坎坷○坷口个切】波濤夜俯聽雲樹朝對臥初如遺宦情【補注陸士衡云徐翰少無宦情有箕潁之心】終乃最郡課【孫曰治行第一也○最祖外切】人生成無防事往悲豈那【祝曰那柰也宋鮑昭采菱歌秋心殊不那○那乃過切】蕭條綿歲時契濶繼庸懦【韓曰詩死生契濶注勤苦也○契音挈懦乃臥切唐曰懦一作瑣非公詩凡篇中通押上去聲韻者字必有兩音他仿此】勝事誰復論丑聲日已播中丞黜凶邪天子閔窮餓君侯至之初閭裏自相賀【箋云前刺史元澄無政亷使楊中丞奏黜之朝廷遂用鄒君孫曰楊謂禦史中丞湖南觀察使楊憑也】淹滯樂閒曠勤苦勸慵惰爲余掃塵堦命樂醉眾坐窮秋感平分【韓曰騷云皇天平分四時兮竊獨悲此廩秋】新月憐半破【孫曰謂月未圓也樊曰公永貞元年九月初道衡之江陵故云耳】願書巖上石勿使塵泥涴【孫曰泥著物爲涴○涴烏臥切】

陪杜侍禦遊湘西寺獨宿有題獻楊常侍【樊曰寺在潭州楊常侍憑時爲潭州刺史湘西觀察使公自陽山北還過潭作一作因獻楊侍禦】

長沙千里平【孫曰長沙卽潭州在湘江之東西岸小山卽道林嶽麓諸寺】勝地猶在險【孫曰勝奇勝也】況當江濶處斗起勢匪漸【孫曰鬥頓也匪一作非】湥林髙玲瓏【集注玲瓏玉聲一曰明貌揚子玲瓏其聲者其質玉乎選瑚幽茂而玲瓏○玲音苓瓏音籠】靑山上琬琰【孫曰琬琰靑玉也○琰以冉切】路窮臺殿辟佛事煥且儼【孫曰煥儼盛也】剖竹走泉源開廊架崖廣【孫曰說文廣因巖爲屋○廊一作廓廣音儼】是時秋初殘【初一作之】暑气尙未斂羣行忘後先困息棄拘檢客堂喜空涼【空一作風】華榻有淸簟澗蔬煮蒿芹水果剝菱芡【祝曰芡雞頭周禮菱芡防脯○芡音儉】伊余夙所慕陪賞亦云忝【孫曰謂陪杜侍禦】幸逢車馬歸獨宿門不掩【孫曰謂杜歸而已畱也】山樓黑無月漁火燦星防夜風一何喧杉檜屢磨颭【韓曰風動物也音防又職琰切】猶疑在波濤怵惕夢成魘【魘於琰切夢一作防】靜思屈原沈【祝曰屈原楚臣楚詞屈原沈於汨羅○屈九勿切】逺憶賈誼貶【韓曰賈誼爲長沙王太傅長沙潭州也樊曰公自禦史貶陽山至是量移江陵掾過長沙故引此二人以自比】椒蘭爭妬忌【樊曰屈原離騷經曰余以蘭爲可恃兮羌無實而容長椒專佞以慢慆兮榝又欲充夫佩幃王逸注蘭楚懷王弟司馬子蘭也椒楚大夫子椒也】綘灌共防諂【樊曰西漢賈誼傳文帝議以誼任公卿之位綘灌乃毀誼曰洛陽人年少初學專欲擅權紛亂諸事於是天子以爲長沙王太傅顏師古注絳綘侯周勃灌灌嬰也】誰令悲生腸【令一作念】坐使淚盈臉翻飛乏羽翼指摘困瑕玷【祝曰玷玉瑕也詩白圭之玷】珥貂藩維重【孫曰貂蟬冠珥貂也應劭漢官儀曰侍中冠金蟬有貂貂取其內勁捍而外溫潤祝曰曹植戴蟬珥貂○珥音耳貂音丁丘切】政化類分陜【周二伯分陜之地卽虢之上陽祝曰漢農縣周之二伯分陜之地公羊曰自陜而東周公主之自陜而西召公主之補注分陜亦見史記世家韓曰珥貂分陜謂憑以常侍鎭長沙也○陜音閃】禮賢道何優奉已事苦儉大廈棟方隆【韓曰選西都賦大廈耽耽易大過棟隆吉】巨川檝行剡【孫曰書若濟巨川用汝作舟楫易系辭剡木爲楫剡削也○剡音琰】經營誠少暇遊宴固已歉【歉少也】旅程愧淹畱䢐歲嗟荏苒【補注陸機行思賦年荏苒而歷玆】平生毎多感柔翰遇頻染【孫曰柔翰筆也補注選弱冠弄柔翰】展轉嶺猿鳴曙燈靑焰焰【祝曰焰焰火初著也書無若火始焰焰○一作曙光靑焰焰或作晱晱】

嶽陽樓別竇司直

【集注竇司直名庠字冑卿韓臯出鎭武昌辟爲幕府陟大理司直權領嶽州刺史公自陽山赴江陵掾道出巴陵嶽陽樓作樓在州西門下瞰洞庭庠五昆弟皆工詞章有聨珠集庠嘗和公此詩劉禹錫亦有和篇並附於後】

洞庭九州間厥大誰與讓【孫曰言九州之間洞庭最大無可與讓】南維羣崖水【孫曰維聚也羣崖水言瀟湘之類唐本維作滙】北注何奔放【注流也】瀦爲七百里【祝曰說文瀦水所停也周禮以瀦畜水注畜流水之陂也○瀦音豬】吞納各殊狀自古澄不淸【補注後漢郭林宗曰叔度汪汪若千頃陂澄之不淸撓之不濁】環混無歸向炎風日搜攪【祝曰攪亂也詩祗攪我心○攪古巧切】幽怪多冗長【祝曰冗長多也韓曰選陸機曰故無取於冗長○長音仗】軒然大波起宇宙隘而妨【韓曰妨礙玉篇云害也○妨音訪】巍峩防嵩華【孫曰言波起髙如嵩華○防一作狀】騰躍較健壯【躍一作踔】聲音一何宏轟磕車萬兩【祝曰轟羣車聲磕石聲前漢砰磅訇磕訇與轟同大聲也孫曰轟磕車聲兩乘也○轟吁宏切磕丘盍切】猶疑帝軒轅張樂就空曠【孫曰莊子黃帝張咸池之樂於洞庭之野】蛟螭露筍簴【祝曰螭無角如龍而黃蛟龍之屬也選或藏蛟螭筍簴以懸鐘磬衡者爲筍植者爲簴周禮梓人爲筍簴○螭音摛筍聳尹切簴其呂切】縞練吹組帳【祝曰縞素也鮮色詩縞衣綦巾選鮑昭曰組帳楊春風又詩素絲組之注總以素絲而成孫曰言軒轅張樂於此大波之起若筍簴組帳猶存也○縞古老切組一作祖】神非人世節奏頗跌踼【孫曰跌蕩悲壯也祝曰放蕩也又行失正貌說文跌一曰越也踼一日搶也○跌徒結切踼徒浪切】陽施見誇麗陰閉感淒愴朝回宜春口【唐曰宜春郡袁州】極地缺堤障【祝曰障界也隔也管子築障塞○障之亮切地一作北】夜防巴陵洲【唐曰巴陵郡嶽州防維舟也○防音濫】叢芮才可傍【孫曰叢芮岸上藂茅可維舟處○芮而鋭切傍蒲浪切】星河盡涵泳【孫曰星河謂星與河漢】俯仰迷下上余瀾怒不已喧聒鳴甕盎【盎盆也】明登嶽陽樓輝煥朝日亮飛亷戢其威【樊曰離騷經後飛亷使奔屬王逸注風伯也戢斂也】淸晏息纎纊【韓曰書厥篚纎纊纎纊細綿也○纊音曠】澄湛凝緑【祝曰澄水湥淸貎○烏宏切】物影巧相況江豚時出戲驚波忽蕩漾時當冬之孟【孫曰公永貞元年十月至嶽州○一作孟冬月】隙竅�寒漲前臨指近岸側坐難望滌濯神防醒幽懷舒以暢主人童孩舊【補注主人竇庠童孩一作孩童】握手乍忻悵【孫曰悲喜兼也】憐我竄逐歸相見得無恙【補注風俗通曰恙毒虫也喜傷人古人艸居露宿故相勞問必曰無恙李陵曰霍與上官無恙乎又後漢蘇竟傳君執事無恙恙病也】開筵交履舄【韓曰史滑稽傳履舄交錯杯盤狼籍】爛漫倒家釀【韓曰世說劉恢曰見何次道飲令人欲傾家釀釀醖也○釀音讓】杯行無停畱【韓曰選王仲宣公防詩合坐同所樂但愬杯行遲】髙柱送淸唱【補注髙柱琴柱按古今琴錄曰凡歌曲終皆有送聲】中盤進橙栗【祝曰橙柚屬選燀以秋橙除庚切】投擲傾脯醬歡窮悲心生婉孌不能忘【韓曰詩婉兮孌兮婉少貎孌少貌】念昔始讀書志欲幹覇王【祝曰易包羲氏王天下王去聲】屠龍破千金【孫曰莊子朱伻漫學屠龍於支離益殫千金之家三年技成而無所用其巧】爲藝亦云亢【孫曰藝術藝亢髙也】愛才不擇行【孫曰謂不防細行】觸事得防謗前年出官日【孫曰出官謂謫官也】此禍最無妄【補注易曰無妄之災】公卿采虛名擢拜識天仗【孫曰天仗天子仗衛也】姦猜畏彈射【孫曰公時爲禦史○射食亦切猜一作猾】斤逐恣欺誑【唐曰謂爲王叔文之黨所排逐】新恩趨府庭【孫曰謂自陽山令量移江陵法曹參軍】逼側厠諸將【補注子虛賦曰偪側泌節注云相廹也又潘嶽曰駢闐逼側厠間也】於嗟苦駑緩但懼失宜當追思南渡時魚腹甘所塟【韓曰史記屈原曰寧赴常流而塟乎江魚腹中】嚴程廹風帆【祝曰帆舟上泛風幔釋名隨風張幔曰帆○帆符咸切】劈箭入髙浪【祝曰說文劈破也魏志侯便伸臂令醫劈之○劈音僻又博麥切孫曰字合作擘】顚沈在須防忠鯁誰復諒【祝曰骨鯁蹇諤之臣楚詞觀其骨鯁之所立○鯁音梗】生還眞可喜刻已自懲創【祝曰書子創若時注創懲也○創楚亮切刻或作尅】庶從今日後粗識得與喪事多攺前好趣有獲新尙【趣音娶】誓耕十畝田【韓曰莊子顏回曰回有郭內之田十畝足以爲絲麻不願仕】不取萬乘相細君知蠶織雉子已能餉【孫曰東方朔曰歸遺細君說者云細君朔妻之名又云細小也朔自北於諸侯謂其妻曰小君韓曰孫蕓銘石庵稚子拾薪老夫汲澗細君緝紵】行當掛其冠【韓曰後漢龎萌解冠掛東都門而去】生死君一訪

和韓十八侍禦登嶽陽樓

竇庠

巨浸連空濶危樓在杳稍分巴子國欲近老人星昏旦呈新候川原按舊經地圖封七澤天限瑣重扄萬象皆歸掌三光豈遁形月車才碾浪日禦已翻溟【忙丁切】落照金成柱餘霜翠擁屏夜光疑漢曲寒韻辧湘靈山晚云常碧湖春艸徧靑軒皇曾舉樂範蠡防揚舲有客初畱鷁貪程尙數蓂自當徐孺榻不是謝公庭雅論冰生水雄材刃發硎座中瓊玉潤名下茝蘭馨假守誠知拙齋心匪暫寧毎慙公府粟卻憶故山苓苦調常三嘆知音願一聽自悲由也瑟敢墜孔悝銘野杏初成雪松醪正滿瓶莫辭今日醉長恨古人醒

韓十八侍禦見示嶽陽樓別竇司直詩因令屬和重以自述故足成六十二韻劉禹錫

楚望何蒼然曾瀾七百里孤城寄逺目一寫窮無已蕩漾浮天蓋回環宣地理積漲在三秋混成非一水冬遊見淸淺春望多洲沚云錦逺沙明風煙靑艸靡火星忽南見月魄方東迆雪波西山來隱若長城起獨專朝宗路駛悍不可止支川讓其威蓄縮空南委熊武走蠻洛【孫曰熊武二溪名】瀟湘來奧鄙炎蒸動泉源積潦搜山趾歸往無旦夕包含通逺邇行當白露時視秋光裏曙色未昭晰露華遙斐亹浩爾神骨淸如觀混元始牫風忽震蕩驚浪迷津涘怒激鼓鏗訇蹙成山巋峞鵾鵬疑變化罔象何恢詭噓吸寫樓臺騰驤露鬐尾景移羣動息波靜繁音弭明月出中央靑天絕纎滓素光淡無際緑靜平如砥空影渡鵷鴻秋聲思蘆葦鮫人弄機杼貝闕駢紅紫珠蛤吐玲瓏文鰩翔旖旎水鄕吳蜀限地勢東南痺翼軫粲垂精衡巫屹環峙名雄七澤數國辧三苖氏唐羿斷修蛇荊王憚靑兕【憚丁達切】秦狩迹猶在虞巡路從此軒後奏宮商騷人詠蘭芷茅嶺濳相應橘洲傍可指郭璞驗幽經羅含著前紀觀津戚裏族按道侯家子聨袂登髙樓臨軒笑相視假守亦髙臥【孫曰竇時權領郡事】墨曹正垂耳【孫曰韓亦量移江陵法曹司法參軍或謂之法曹或謂之墨曹】契濶話涼溫壺觴慰遷徙地偏山水秀客重杯盤侈紅袖花欲然銀燈晝相似興酣更抵掌樂極同啟齒筆鋒不能休藻思一何綺伊余負防尙夙昔慙知已出入金馬門交結靑雲士襲芳踐蘭室學古遊槐市策慕宋前軍文師漢中壘陋容昧俯仰孤志無依倚衛足不如葵漏川空嘆蟻幸逢萬物泰獨處窮途否鎩翮重壘傷兢魂再三禠蘧瑗亦屢化左丘猶有恥桃源訪仙官薜服祠山故人南臺舊【樊曰公爲禦史時與禹錫仝官】一別如矢今朝防荊蠻【樊曰時禹錫出爲連州途至荊南攺武陵司馬和韻於荊】鬥酒相宴喜爲余出新什笑抃隨伸紙瞱若觀五色歡然臻四美委曲風濤事分明窮通防洪韻發華鐘淒音激淸徴羊濬要共和【要平聲】江淹多雜擬徒欲仰髙山焉能追逸軌湘州路四達巴陵城百雉何必顏光祿畱詩張內史

送文暢師北遊

【樊曰公嘗有送文暢師序此詩亦多師序意少小學城闕則序所謂喜爲文章也戒轄思逺發則序所謂周遊天下也薦紳秉筆徒聲譽輝前閥從來送行詩屢造忍顚蹶則序所謂凡有行必請於縉紳先生以求詠歌其所志也今成十餘卷浩汗羅斧鉞則序所謂得所序詩累百餘篇也】

昔在四門館【孫曰後魏太和中立學於四門因以爲名隋始國子公時爲四門國子博士】晨有僧來謁【補注聞見錄云歐陽公於詩主退之不主子美劉仲原父毎不然之公曰子美老夫淸晨梳白頭都道士來相訪有俗气退之決不道也仲原父曰亦退之昔在四門館晨有僧來謁之句之類耳公賞其辯識】自言本吳人少小學城闕【孫曰詩挑兮達兮在城闕兮城闕謂城郭也】已窮佛根源粗識事輗軏【祝曰語大車無輗小車無軏注輗者轅端橫木以防軛軏者轅端上曲鉤衡○輗五雞切防魚骨切】攣拘屈吾身【韓曰漢鄒陽上書能越攣拘之語潘安仁西徵賦陋吾人之拘攣猶拘束也○攣力全切】戒轄思逺發【祝曰左氏巾車脂轄孫曰詩載脂載轄轄車軸頭鐵蓋車鍵也○轄胡瞎切】薦紳秉筆徒【薦紳卽縉紳】聲譽輝前閥【祝曰閥閱家世也後漢聲榮光暉於門閥○閥音伐】從來送行詩【一作從行送吾詩】屢造忍顚蹶【孫曰顚沛謂僕蹶失足也○蹶音厥】今成十餘卷浩汗羅斧鉞【祝曰說文鉞大斧也左氏負之斧鉞○鉞音曰】先生閟窮巷【韓曰公自謂也】未得窺剞劂【剞劂曲刀也淮南子曰鏤之以剞劂祝曰刻鏤刀也淮南子剞劂無迹人巧之妙楚詞握剞劂而不用孫曰揚雄甘泉賦般倕棄其剞劂○剞居綺切劂音闕剞一作剖】又聞識大道何路補剠刖【祝曰剠墨刑也刖斷足也書爰始滛爲劓刖防黥韓曰莊子庸詎知造物者不息我剠而補我劓公詩意謂文暢旣祝髮爲僧欲補其剠刖而反之初可得乎剠與黥同並音渠京切一作防音防】出其囊中文滿聽實淸越【孫曰記君子比徳於玉叩之其聲淸越以長樂也】謂僧當少安艸序頗排訐【孫曰公送文暢序在集中訐謂斥人以言】上論古之初所以施賞罰下開迷惑胸庨豁斸株橜【孫曰西京賦暌罛庨豁祝曰開達貎潘嶽登虎牢山賦幽谷豁以庨寥株橜木根韓曰列子吾處若橜株抅注橜株抅斷木也補注言序所以排訐釋氏而告以聖人之道者如以刃而斸株橜也○庨呼交切豁呼括切橜音掘】僧時不聽瑩【樊曰莊子是黃帝之所聽瑩也疏聽瑩疑惑貎不聽瑩則無所疑矣此所以若飲水救渴也】若飲水救渴風塵一出門時日多如髮三年竄荒嶺守縣坐湥樾【韓曰此言其出爲陽山令祝曰楚謂兩木交陰之下曰樾淮南子武王防暍人於樾下○樾音越】徴租聚異物詭制恆巾韈【詭怪也○制一作制】幽窮共誰語【共一作與】思想甚含噦【噦逆气祝曰禮記不敢噦噫嚏咳○噦於月切】昨夜得京官【孫曰元和元年六月自江陵召還爲國子博士】照壁喜見蠍【蠍螫人毒虫也韓曰酉陽雜爼江南舊無蠍開元初有一主簿竹筒盛過江今江南往往有之俗呼爲主簿虫祝曰杜詩毎愁夜中自足蠍樊曰蘇內翰聞騾防試筆余謫居黃州五年今日離泗州北行岸上騾防聲空籠意亦欣然蓋不聞此聲久矣退之照壁喜見蠍不虛語也又嶺南歸云亡脫問鵩之變行有見蠍之喜皆取諸此○蠍音歇】況逢舊相識【一作識知】無不比鶼蟨【祝曰南方有比翼鳥不比不飛其名謂之鶼鶼西方有比肩獸焉與邛邛岠虛比爲邛卭岠虛齧甘艸卽有難邛邛岠虛負而走其名爲蟨樊曰公竄逐新歸見蠍猶喜況相識乎無不比之鶼蟨矣○鶼音兼蟨音厥】長安多門戶弔慶少休歇而能勤來過重惠安可揭【孫曰揭舉也音羯又桀竭二音】當今聖政初【韓曰謂憲宗初卽位也】恩澤寛防狘【祝曰防狘飛走貎孫曰禮記鳯以爲畜故鳥不獝麟以爲畜故獸不狘○防許出切狘訐月切】胡爲不自暇飄戾逐鸇鷢【樊曰鸇鷂屬鷢似鷹尾上白善捕防祝曰鷢一名楊鳥爾雅楊鳥白鷢○鸇之然切鷢音厥】僕射領北門【孫曰謂田季安爲魏博節度使】威徳壓戎羯【居謁切音訐】相公鎭幽都【孫曰謂劉濟爲幽州節度使補注此詩送文暢北遊故及北門幽都云】竹帛爛勲伐酒場舞閨姝【姝美色祝曰詩彼姝者子○姝昌株切】獵騎圍邊月【孫曰史記匈奴舉事星月月盛壯則攻戰月虧則退兵韓曰李恢秋月詞云邊月破鏡飛】開張篋中寶【孫曰謂送行詩】自可得津筏【孫曰津水際筏以渡水祝曰爾雅舫泭也注水中簿筏方言泭謂之謂之筏吳志束防作大筏○筏音伐】從玆富裘馬【韓曰語乘肥馬衣輕裘】寧復茹藜蕨余期報恩後謝病老耕垡【孫曰耕起土謂之垡音伐祝曰與墢同國語王耕一墢】庇身指蓬茅逞志縱獫猲【祝曰獫猲田犬也爾雅長喙曰獫短喙曰猲獢詩曰載獫猲獢○獫虛撿切猲許竭切】僧還相訪來【孫曰河北歸時】山藥煮可掘

答張徹

【韓曰公爲國子博士時作張徹公門下士又公之從子壻詳見醉贈張祕書注補注筆墨間錄曰劉僴云答張徹一詩尢奇麗】

辱贈不知報我歌爾其聆【聆聽也】首敍始識面【韓曰北史齊神武自太原來朝見宋遊曰嘗聞其名今日始識其面】次言後分形【韓曰曹子建求自試表誠與國分形同气憂患共之也借用以言離別】道途綿萬里日月垂十齡【樊曰謂自貞元十二年丙子至是元和攺元丙戌十年也】浚郊避兵亂【孫曰貞元十五年二月汴州亂○浚音峻】睢岸連門庭【孫曰是歲公至彭城節度使張建封居之於睢水上時徹亦來徐與公連居】肝膽一古劍波濤兩浮萍【韓曰劉伶曰俯觀萬物擾擾焉如江河之載浮萍】漬墨竄舊史【韓曰張平子西京賦雅好博古學乎舊史氏選赭白馬賦訪國美於舊史考方載於往牒補注左傳仲尼因魯史策書成文其餘皆卽用舊史潰染也】磨丹注前經義苑手祕寶【孫曰手持也】文堂耳驚霆暄晨躡露舄暑夕眠風櫺【祝曰櫺窻櫺郭璞遊山詩回風流曲櫺○櫺音靈】結友子讓抗請師我慙丁【孫曰言不敢當師之名蔡曰左氏襄十四年尹公佗學射於庾公差庾公差學射於公孫丁二子追公公孫丁禦尹公佗曰子爲師我則逺矣】初味猶噉蔗【祝曰晉史顧愷之啖蔗自尾至本云漸入佳境○噉徒敢切與晱同】遂通斯建瓴【韓曰漢髙紀云譬猶居髙屋之上而建瓴水也補注漢紀注云瓴盛水瓶也居髙屋之上建瓴水言其易也○建紀偃切】搜奇日有富嗜善心無寧石梁平侹侹【祝曰石絕水曰梁梁所以節水說文侹侹長貌韓曰說文楚人謂橋爲圯凡橋有木梁有石梁侹侹直也○侹音挺又音聽】沙水光泠泠乘枯摘野艶沈細抽濳腥遊寺去陟巘【韓曰巘山形如甑詩陟則在巘○巘語偃切陟一作登】尋徑返穿汀【徑一作幽】緣云竹竦竦【孫曰竦竦髙貎】失路麻【孫曰多貎】滛潦忽翻野【祝曰潦積水禮記以備水潦○潦音老】平蕪開溟防泄塹夜塞【塹七艶切】懼衝城晝扄【孫曰自肝膽一古劍以下至此皆言十五年睢岸連居與徹相從之樂】及去事戎轡【孫曰公先居睢水久之建封以爲節度推官】相逢宴軍伶【孫曰伶樂官也】觥秋縱兀兀【兀兀醉貎】獵宴馳駉駉【祝曰詩駉駉牡馬駉駉馬腹幹肥張貎○駉音扄宴一作旦】從賦始分手【孫曰謂徹赴舉試也漢書以臣錯充賦充賦者如賦調云】朝京忽同舲【樊曰是年冬公以徐州從事朝正於京師又與徹同時行祝曰楚詞乘舲舩余上沆注舲舩舩有窻牖○舲音零】急時促暗棹戀月畱虛亭畢事驅傳馬【孫曰謂十六年春公朝正事畢歸彭城也傳若今之驛○傳除戀切畢字作異者誤】安居守窻螢【孫曰謂徹畱京師也韓曰車武子貧聚螢讀書】梅花防水別【樊曰公歸徹畱故有此句】宮燭驪山醒【韓曰杜詩軍吏回宮燭驪山在昭應○驪音力馳切補注筆墨間錄曰劉僴云此對極有風味】省選逮投足卿賓尙摧翎【樊曰謂徹下第也徹後元和四年始登第】塵祛又一摻【祝曰詩摻執子之袪兮孫曰摻擥袪袂執袂而別也○摻所減切】淚眥還雙熒【祝曰眥目際也列子拂眥楊眉而望之孫曰自畢事驅傳馬至此皆言十六年朝正畢及與徹相別時事○眥音漬又在計切】洛邑得休告華山窮絕陘【韓曰爾雅山絕陘注連山中斷絕○陘音形】倚巖睨海浪【睨視也音詣】引袖拂天星日駕此廻轄【胡瞎切】金神所司刑【孫曰華山西嶽其神少昊爲金神西方主刑也】泉紳拖修白【孫曰泉流如紳帯韓曰語加朝服拖紳拖當從側聲】石劍攢髙靑【攢音巑】磴蘚防拳局【祝曰磴巖磴選石磴瀉紅泉孫曰字林云防滑也拳局蘚滑之貎韓曰楚詞拳局顧而不行○磴都鄧切防音闥局音局】梯颷颭伶俜【祝曰颷扶搖風也韓曰楚詞忽颷騰兮浮雲補注伶俜行不正選少伶俜而偏孤又選古猛行雲少年惶且怖伶俜到它鄕○颷卑遙切伶音零俜普丁切】悔狂已咋指【祝曰咋囓也大聲也又多聲選譊譊喧咋○咋音貴狂一作往】垂誡仍防銘【樊曰公嘗過華山登絕頂發狂慟哭遺書爲誡見國史補】峩豸忝備列【祝曰前漢陂池貏豸豸與廌同說文獬廌獸似牛而少角古者決訟令觸不直今曰峩豸以禦史冠用之故耳孫曰法冠一名柱後惠文冠或謂獬豸冠凡執法官皆服之異物志北荒中有獸名獬豸性別曲直見人鬭觸不直者聞人爭咋不正者楚王嘗獲此獸因象其形以制衣冠十九年公爲禦史故云峩豸也峩髙也○豸宅買切】伏蒲愧分涇【孫曰漢元帝寢疾數問尙書以景帝時立膠東王故事史丹上獨寢時直入臥內伏靑蒲上泣涕諫帝帝由是不廢太子孫曰分涇分別涇渭以明淸濁也】防誠慕橫艸【孫曰終軍云軍無橫艸之功橫艸橫於艸野謂戰也】瑣力摧撞莛【瑣小也莛艸莖樊曰說苑子路對趙襄子曰建天下之鐘而撞之以莛豈能發其聲乎哉孫曰東方朔傳以管窺天以蠡測海以莛撞鐘○莛音廷】疊雪走商嶺飛波航洞庭下險疑墮井守官類拘囹荒餐茹獠蠱【祝曰獠夷別名後漢大詔獠者孫曰獠南夷蠱虫毒自峩冠忝備列已下皆言貞元十九年冬自監察禦史言事貶陽山時也○獠音老】幽夢感湘靈【孫曰楚辭使湘靈鼓瑟兮令海若舞馮夷湘靈湘水之神】刺史肅蓍蔡【韓曰三國名臣贊思同蓍蔡運用無方蓍龜也家語臧文仲有守龜焉名曰蔡孫曰蓍蔡蓍龜也言刺史爲人所信如蓍蔡也】吏人沸蝗螟【孫曰螟亦蝗也詩去其螟螣食葉曰螟沸言其多也】防綴簿上字趨蹌閤前鈴【韓曰東漢周紆傳又問鈴下注漢官儀曰鈴下待閤辟車此皆以名自定者也補注羊祐出鎭南夏鈴閤之下侍衛不過十數人○鈴音苓】賴其飽山水得以娯瞻聽紫樹雜斐斖【祝曰斐斖文色貎選彤雲斐斖以翼櫺○斖音尾】碧流滴瓏玲【唐曰古本揚子法言云瓏其聲者其質玉乎○瓏音龍玲音靈】映波鋪逺錦【孫曰言林木映水如鋪逺錦】挿地列長屏【孫曰言四面峯巒如列長屏】愁狖酸骨死【祝曰狖獸形似猿○狖余救切死一作怨】怪花醉魂馨濳苞綘實拆幽乳翠毛零【乳一作孔】赦行五百里【樊曰二十一年正月順宗卽位二月大赦公自陽山量移江陵法曹】月變三十蓂【孫曰帝王世紀曰堯時有艸夾階而生毎月朔日生一莢至望日則落一莢月小則餘一莢月變三十蓂言及一月也○蓂音】漸階羣振鷺【樊曰詩振鷺於飛有駜振振鷺並興潔白之士羣集於朝】入學誨螟蛉【韓曰揚子螟蛉之子殪而逢蜾贏祝之曰類我類我久則肖之矣螟蛉桑上靑虫蜾羸細腰蜂也孫曰元和元年六月公自江陵法曹召爲國子博士故云○蛉音苓】蘋甘謝鳴鹿【韓曰詩呦呦鹿鳴食野之蘋鹿得蘋則鳴相呼詩意謂朋友也】罍滿慙罄缾【孫曰詩缻之罄矣維罍之恥瓶小而盡罍大而盈罍恥者刺不能使富分貧眾防寡也】冏冏抱瑚璉【祝曰冏冏窻牖開明貎選冏冏秋月明韓曰語曰何噐也曰瑚璉也孫曰瑚璉宗廟之噐以諭徹○冏居永切】飛飛聨鶺鴒【孫曰詩鶺鴒在原兄弟急難爾雅鶺鴒雝渠鵲屬也飛則鳴行則搖樊曰鶺鴒詩以況兄弟張徹弟復亦舉進士故云○鶺資昔切鴒音郎丁切】魚鬛欲脫背【祝曰鬛須鬛山海經鯷魚赤目赤鬛孫曰欲脫背言將化爲龍也○鬛音獵】虯精光照硎【祝曰莊於刀若新發於硎硎砥石也○虯音求洪曰精光本作精先又一本作光先】豈獨出醜類方當動朝廷勤來得晤語勿憚宿寒防

薦士

【爲孟郊東野作凡四十韻唐曰據舊史稱李翺分司洛中薦郊於畱守鄭餘慶又據翺答公書云還示云於賢者汲汲惟公與不材耳又云如兄者頗亦好賢云云則孜孜汲汲無所愛惜公此詩云善善不汲汲後時徒悔懊蓋述與翺書語實助翺薦郊者也韓曰東野貞元十一年進士爲溧陽尉時鄭餘慶尹河南公作是詩薦之鄭辟郊爲水路運從事此詩作於郊爲尉後辟從事前歟觀公銘郊墓謂鄭公尹河南旣辟從事後以前鎭興元復奏爲參謀皆此一詩之薦故也】

周詩三百篇【韓曰語詩三百】麗雅理訓誥【孫曰麗美也雅正也理猶比也】曾經聖人手【孫曰古詩三千餘篇孔子刪取三百故云經聖人手】議論安敢到五言出漢時蘇李首更號【韓曰謂蘇武李陵選李陵與蘇武詩注云五言詩自陵始也】東都漸彌漫【孫曰光武都洛故號東都祝曰彌漫水大貎選滉瀁彌漫○彌音彌漫謨官切】派別百川導【孫曰派水分流也導通也百川導謂風雅之躰如百川之分也韓曰吳都賦百川派別歸海而防】建安能者七【孫曰建安漢獻帝年號典論曰今之文人魯國孔融廣陵陳琳山陽王粲北海徐幹陳畱阮瑀汝南應瑒東平劉禎斯七子者於學無所遺於辭無所假七子皆建安時人】卓犖變風操【孫曰卓犖髙奇貎風謂風雅操琴操之類亦詩也○犖呂角切】逶迆抵晉宋【逶迆低回之象】气象日凋耗【凋耗衰也】中間數鮑謝【樊曰鮑照與謝靈運孫曰鮑照謝眺也照字明逺眺字暉或曰謝通稱二謝猶李觀評郊詩云平處下顧二謝也】比近最淸奧【孫曰比近比興也奧湥也】齊梁及陳隋眾作等蟬噪搜春摘花卉【祝曰卉百艸總名】防襲傷剽盜【孫曰防襲謂循襲也剽彊取也○剽匹妙切】國朝盛文章子昻始髙蹈【孫曰陳子昻梓州射洪人唐髙宗時有文章盛名髙蹈髙舉也補注筆墨間錄曰薦士詩與送東野序盛言子昻李杜餘皆不在其列唐詩由子昻始唱之也】勃興得李杜【孫曰謂李白杜甫勃然而興】萬類困淩暴【孫曰萬物皆爲李杜淩轢云爾】後來相繼生亦各臻閫隩【孫曰閫門限隩內也爾雅西南隅謂之隩】有窮者孟郊【樊曰東野窺禹穴東野動驚俗公平日以朋友處之字而不名獨此詩曰有窮者孟郊蓋薦之於王公大人不得不名也】受材實雄驁【驁�也音傲】觀洞古今象外逐幽好橫空盤硬語【橫空一作縱橫】妥帖力排奡【孫曰論語奡蕩舟寒浞殺有窮后羿因其室而生奡奡多力能陸地行舟爲少康所殺補注臨川云吟詩各有所得淸水出芙蓉天然去雕餙此李白所得也或看翡翠蘭苕上未掣鯨鯢碧海中此杜甫所得也橫空盤硬語妥帖力排奡此韓愈所得也○奡魚到切】敷柔肆紆余【祝曰紆余屈曲貎古詩曰山澤紛紆余孫曰紆餘妍好也】奮猛捲海潦榮華肖天秀【肖似也】防疾愈響報【捷一作健】行身踐規矩甘辱恥媚竈【孫曰語與其媚於奧寧媚於竈注奧內也以諭近臣竈以諭執政】孟軻分邪正眸子看了眊【韓曰孟子胸中正則眸子了焉胸中不正則眸子眊焉目晴明爲了○了音了目少睛爲眊眊音冒】杳然粹而精【一作淸】可以鎭浮躁酸寒溧陽尉【祝曰溧陽宣州孫曰升州縣名貞元十二年呂渭知貢舉郊年四十有六中進士第間四年調溧陽�○溧音栗】五十防何耄【孫曰禮記八十九十曰耄�昏忘也】孜孜營甘防【韓曰禮記內則昧爽而朝慈以甘防日入而夕慈以甘防】辛苦久所冒俗流知者誰指注競嘲慠【吾告切亦作傲慢也】聖皇索遺逸髦士日登造【孫曰詩蒸我髦士髦士俊士也造作也登造登用也】廟堂有賢相【謂鄭餘慶】愛遇均覆燾【洪曰公有與餘慶書云再奉示問皆緣孟家事郊死於元和九年時餘慶爲興元尹韋莊云東野佐徐州幕卒使下廷評以墓志考之餘慶在興元奏郊爲參謀未至而卒莊說非也○覆方又切燾亦覆也】況承歸與張【韓曰謂郊嘗爲歸登張建封所知】二公疊嗟悼靑送吹噓彊箭射魯縞【韓曰此又言郊爲歸張所知當吹噓送之靑如彊箭之穿魯縞矣前漢韓安國傳彊弩之未力不能穿魯縞孫曰縞素也曲阜之地俗善作之尢爲輕細故曰魯縞○縞音杲】胡爲久無成使以歸期告【樊曰貞元十九年建封死久矣公猶且云爾者蓋言東野素爲建封所知胡爲久無成以歸期告也】霜風破佳菊嘉節廹吹防【樊曰晉孟嘉在徵西將軍幕中九日宴龍山風吹嘉防落】念將決焉去感物增戀嫪【集注嫪恡物也聲類云姻嫪戀惜也說文云固也○嫪盧到切】彼微水中荇尙煩左右芼【祝曰詩參差荇菜左右芼之芼擇也○芼音肙】魯侯國至小廟鼎猶納郜【祝曰春秋桓二年取郜大鼎於宋戊申納於太廟郜地名○郜音告】幸當擇瑉玉【孫曰瑉石之次玉者】寧有棄珪瑁【祝曰書乃受同瑁孫曰周禮天子執瑁四寸以朝諸侯瑁天子圭也○瑁音冒】悠悠我之思擾擾風中纛【祝曰纛以犛牛尾爲之大如斗系於左騑馬軛上選黃屋左纛補注楚王曰寡人之心搖搖然如懸旌詩意取此○纛音道】上言愧無路日夜惟心禱【祝曰文字音義求福曰禱○禱音倒】鶴翎不天生變化在啄菢【韓曰鳥伏卵謂之菢○菢薄報切】通波非難圖尺地易河漕【祝曰漕水運也選通溝大漕○漕在到切】善善不汲汲【祝曰春秋傳曰善善及子孫善善謂稱進善人也】後時徒悔懊【祝曰懊恨也晉史門生驚懊者累日○懊於倒切】救死具八珍【韓曰周禮膳夫珍用八物又食醫掌八珍之齊孫曰禮記內則八珍謂淳母炮豚炮防搗珍漬熬肝膋也】不如一簞犒【孫曰語一簞食簞竹噐補注楚與晉戰或人進王一簞酒王傾酒於水上與士共飲○簞音單不一作無】微詩公勿誚【一作笑】愷悌神所勞【祝曰詩愷悌君子神所勞矣勞慰勞也○勞郎到切】

喜侯喜至贈張籍張徹

【韓曰公初謫陽山令元和攺元六月自江陵椽召爲國子博士其從遊如喜如籍如徹皆防於都下詩以是作】

我昔在南時【孫曰謂謫陽山時也】數君長在念揺揺不可止諷詠日喁噞【孫曰喁噞魚口動貎韓曰選張衡曰喁噞沈浮○喁音顒噞音驗】如以膏濯衣毎漬垢逾染【而艷切】又如心中疾箴石非所砭【孫曰說文砭以石刺病祝曰素問其治宜砭石○砭彼驗切】常思得遊處【尺與切】至死無倦厭【無一作不】地遐物奇怪水鏡涵石劍【孫曰水鏡一名蜮陸機疏云一名射影江淮水皆有之人在岸上影見水中投人影則殺之】荒花窮漫亂幽獸工騰閃【祝曰說文閃窺頭門中也○閃舒贍切】礙目不忍窺忽忽坐昏墊【祝曰書下民昏墊注昏瞀墊溺○墊都念切】逢神多所祝豈忘靈卽驗依依夢歸路歷歷想行店今者誠自幸所懷無一欠孟生去𨿽索【孫曰孟生郊索離也樊曰東野其年十一月從河南尹鄭餘慶奏爲水陸運從事○索悉合切】侯氏來還歉【詰念切】欹眠聽新詩【眠一作枕】屋角月艶艶【韓曰杜詩紅禂屋角花】新作承間騁【新一作雜】交驚舌互舚【樊曰說文舚吐舌貌○舚他念切交一作文】繽紛指瑕疵拒捍阻城塹以餘經摧挫固請發鈆槧【韓曰王充論衡斷木爲槧西京雜記揚子云好事常懷鈆提槧從諸計吏訪殊方絕域之語鈆墨槧牘也○槧七艶切】居然妄推讓見謂爇天比疎語徒妍悚息不敢占呼奴具盤餐飣餖魚菜贍【飣餖貯食○飣丁定切餖音豆】人生但如此朱紫安足僭

古風

【樊曰自安史亂後方鎭相望於內地大者連州十餘小者不下三四兵驕則逐帥帥彊則叛上不廷不貢往往而是故托古風以寓意韓曰觀詩意當在徳宗之世與烽火相爲表裏云】

今日曷不樂幸時不用兵無曰旣蹙矣【蹙廹蹙也○蹙子六切諸本曰作日非是】乃尙可以生彼州之賦去汝不顧此州之役去我奚適【孫曰言政煩賦重捨之而去無可之適謂所在皆同也一本作我去奚適】一邑之水可走而違天下湯湯曷其而歸【孫曰湯湯大水貎書湯湯洪水方割一邑之水尙可以避今天下湯湯可復避乎】好我衣服甘我飲食無念百年聊樂一日

駑驥

【唐本云贈歐陽詹孫曰詹字行周泉州晉江人貞元八年與公同中進士第樊曰公貞元十五年冬以徐州從事朝正於京詹時爲國子監四門助教將率其徒伏闕下舉公爲博士此詩殆斯時所作歟詹集有答韓十八駑驥吟今附篇末】

駑駘誠齷齪【祝曰齷齪急促貎選小人自齷齪○駘音臺齷音渥齪音濁】市者何其稠力小苦易制價微良易醻【良一作誠】渴飲一斗水饑食一束芻嘶鳴當大路志气若有餘騏驥生絕域自矜無匹儔牽驅入市門【韓曰史記貨殖傳刺繡文不如倚市門】行者不爲畱借問價防何黃金比嵩丘【韓曰老杜驄馬行未覺千金滿髙價】借問行防何咫尺視九州饑食玉山禾【孫曰玉山山名周穆王訪西王母所經行之處】渴飲醴泉流問誰能爲禦【一作借問誰能禦】曠世不可求惟昔穆天子乘之極遐遊【孫曰史記穆王得盜驪赤兔驊驑騄耳之駟西巡狩至昆侖山見西王母樂而忘歸】王良執其轡【韓曰王良古之善禦者事見孟子孫曰良趙簡子時善禦者左氏號郵無防】造父夾其輈【孫曰史記造父以善禦幸於周穆王穆王封之趙城輈車轅也○輈張流切】因言天外事【韓曰穆王時西極有化人來王敬事之遂肆意逺遊駕八駿之乘主車則造父爲禦宿於昆侖之阿赤水之陽別日升昆侖之上以觀黃帝之宮遂賓於西王母孫曰天外事卽謂昆侖池之事非中國所見者也】怳惚使人愁【祝曰揚子神心惚怳注怳愡乎無端○怳許往切惚乎骨切怳一作荒一作茫】駑駘謂騏驥餓死余爾羞有能必見用有徳必見収孰云時與命通塞皆自由騏驥不敢言低徊但垂頭人皆劣騏驥共以駑駘優喟余獨興嘆才命不同謀寄詩同心子【孫曰同心之人謂詹也】爲我商聲謳【補注記曰愛者宜歌商○一作髙聲非】

答韓十八駑驥吟

歐陽詹

故人舒其憤作爾駑驥篇駑取易售陳驥以難知言委曲感旣湥咨嗟詞亦殷伊情有逺瀾余志遊其源室有周孔堂道適堯舜門調雅聲寡同途遐勢難翻顧玆萬恨來假彼二物云賤貴而貴賤世人良共然芭蕉一葉妖茂葵一花妍異無材實資手植堦墀前楩楠十圍瑰松栢百尺堅罔念棟梁功野長丘墟邊傷哉昌黎韓焉得不迍邅上帝本厚生大君方建元實將庇羣甿庶此規崇軒班爾圖永安【孫曰公孫班王爾古良匠名】掄擇其精専君看廣廈中豈有庭前萱

馬厭谷

【樊曰劉向新序燕相得罪將出召門下諸大夫曰有能從我出者乎大夫有進者曰防年饑歲士糟粕不厭而君之犬馬有餘谷粟隆冬烮寒士短褐不全而君之臺觀幃簾錦繡飄飄而獘財者君之所輕死者士之所重君不能施君之所輕而求得士之所重不亦難乎燕相慙公名篇意出此韓曰此詩及其下出門皆未得志之辭其三上光範書時作乎】

馬厭谷兮士不厭糠籺【韓曰厭飽也麄屑爲籺春粟不潰也杜詩黎民糠籺窄孫曰史記陳平食糠覈晉灼云京師謂麄屑爲紇頭字與籺同○籺胡骨切又音纈】土被文繡兮【孫曰漢賈誼傳民墻屋被文繡雲云】士無短褐【短一作防洪曰按列子云衣則裋褐食則粢糲音義引方言防復許氏注淮南子云楚人謂袍爲防說文云粗衣又蔽布也又防防短者謂之防防荀子作竪褐注云童竪之褐漢書云防褐不完注云防童竪所著布長也褐毛布之衣也杜子美云賜浴皆長纓與宴非短褐短褐風霜人還丹日月遲皆作長短之短蓋防防短者謂之防防則短義亦通抑古書自有作短褐者予未之見耶○防常恕切】彼其得志兮不敢虞一朝失志兮其何如已焉哉嗟嗟乎鄙夫

出門

【樊曰公年十九舉進士京師二十五登第春官二十九始佐汴幕此詩在京師未得志之所爲故其辭如此】

長安百萬家出門無所之豈敢尙幽獨與世實參差古人𨿽已死書上有遺辭【遺或作其】開卷讀且想千載若相期出門各有道我道方未夷且於此中息天命不吾欺【命一作誠】

嗟哉董生行

【孫曰董召南壽州安丰人韓曰公嘗有送董生遊河北序且曰董生舉進士不得志於有司而此詩敍其孝且慈如此樊曰蘇翰林嘗作蘇州姚氏三瑞堂詩云君不見董召南隱居行義孝且慈天公亦恐無人知故令雞狗相捕兒又令韓老爲作詩爾來三百年名與淮水馳云云】

淮水出桐栢【韓曰禹貢導淮自桐栢孫曰桐栢山名今在唐州界淮水所出】山東馳遙遙千里不能休【韓曰謂東防於泗溯東入於海也】淝水出其側【孫曰淝水在廬江祝曰晉史列陣臨淝水○淝音肥】不能千里【句絕洪曰不能千里者以興董生居下其可以施於人者不遐也】百里入淮流【樊曰按水經淝水出九江北入於淮故云】壽州屬縣有安丰唐貞元年時【一無年字】縣人董生召南隱居行義於其中【孫曰論語隠居以求其志行義以達其道】刺史不能薦天子不聞名聲【句絕】爵祿不及門門外惟有吏日來徴租更索錢【孫曰徴亦索也更謂更役也】嗟哉董生朝出耕夜歸讀古人書盡日不得息或山而樵或水而漁入廚供甘防【甘防見上薦士詩注】上堂問起居【韓曰選顏延年詠史上堂拜嘉慶】父母不慼慼妻子不咨咨嗟哉董生孝且慈人不識【句絕】惟有天翁知生祥下瑞無時期家有狗乳出求食雞來哺其兒啄啄庭中拾虫蟻【韓曰陶侃詩山雞啄虫蟻】哺之不食鳴聲悲傍徨躑躅久不去以翼來覆待狗歸【孫曰覆蓋也讀作去聲○躑直炙切躅廚玉切】嗟哉董生誰將與儔【儔匹也】時之人夫妻相虐兄弟爲讎食君之祿而令父母愁亦獨何心嗟哉董生誰將與儔【一作將無與儔】

烽火

【韓曰周幽王爲烽燧防至則舉以招兵諸侯患之公感時而有取云唐曰時吳少誠敗韓全義兩都甚擾擾公詩以此作】

登髙望烽火【孫曰烽火如今桔橰火鐘其頭若防至然火急放之權重本低卽見烽火】誰謂塞塵飛【韓曰選鮑明逺詩迅風首旦發平路塞飛塵】王城富且樂曷不事光輝勿言日已暮【孫曰日暮老將至也主父偃曰吾日暮途逺】相見恐行稀願君熟念此秉燭夜中歸【韓曰杜詩夜闌更秉燭孫曰古詩晝短苦夜長何不秉燭遊欲其及時自娯樂】我歌寧自感乃獨淚霑衣

汴州亂二首

【樊曰汴州自大歷後多兵劉元佐死子士寧代之無度其將李萬榮逐之代爲節度使萬榮死董晉實代之晉卒軍司馬陸長源總畱後事八日而軍亂殺長源等監軍俱文珍密召宋州刺史劉逸凖使總後務朝廷從之賜名全諒故公此二詩卒章各有所諷韓曰公是時已從晉喪出汴四日實貞元十五年二詩之作蓋譏徳宗姑息之政云】

汴州城門朝不開天狗墮地聲如雷【樊曰天官書天狗狀如犬奔有聲其下止地類狗漢吳楚七國反天狗過梁野及兵起遂伏屍流血其下韓曰山海經圖天門山有赤犬名曰天狗其光飛天流而爲星辰數十丈其疾如風其聲如雷其光如電孫曰漢天文志天狗狀如大流星有聲見則破軍殺將】健兒爭誘殺畱後【畱後陸長源也誘一作誇】連屋累棟燒成灰諸侯咫尺不能救孤士何者自興哀

母從子走者爲誰【韓曰語執輿者爲誰】大夫夫人畱後兒【孫曰謂長源之妻子唐曰長源以禦史大夫爲畱後見集送權秀才序云】作日乘車騎大馬坐者起趨乘者下廟堂不肯用干戈【肯一作敢】嗚呼柰汝母子何

利劍

【韓曰此詩次汴州亂後不平之气略見於此】

利劍光耿耿佩之使我無邪心故人念我寡徒侶【一作無儔侶】持用贈我比知音我心如冰劍如雪不能刺讒夫【韓曰此朱云願借上方斬馬劍用斷佞臣一人頭之意也】使我心腐劍鋒折決雲中斷開靑天【韓曰莊子說劍上決浮雲下絕地紀】噫劍與我俱變化歸黃泉【補注晉書雷煥得鄷城寶劍一與張華一自佩華誅劍失所在煥死其子持過延平津忽於腰間躍出墮水化爲兩龍而去】

齪齪

【集注貞元十五年鄭滑大水公十六年自京師歸彭城作詩云去歲東郡水生民爲流屍而此詩亦云河堤決東郡老弱隨驚湍詩意相類大抵言當世之士齪齪無能爲國慮者】

齪齪當世士所憂在饑寒但見賤者悲不聞貴者嘆【音灘】大賢事業異逺抱非俗觀報國心皎潔念時涕汍瀾【韓曰選歐陽堅石詩揮筆涕汍瀾】妖姬坐左右柔指發哀彈【韓曰潘安仁笙賦輟張女之哀彈○彈音壇】酒肴𨿽日陳感激寧爲歡秋陰欺白日【欺一作蔽】泥潦不少幹【韓曰宋玉九辧皇天滛溢而秋霖兮后土何時而得幹】河隄決東郡【東郡滑州見題注】老弱隨驚湍【祝曰湍急瀨孟子性猶湍水○湍化端切】天意固有屬【一作以一作謂】誰能詰其端願辱太守薦得充諌諍官排云叫閶闔【祝曰閶闔天門楚辭排閶闔而望予○閶音昌闔音盍】披腹呈瑯玕【瑯玕美玉】致君豈無術自進誠獨難

五百家注昌黎文集卷二

欽定四庫全書

五百家注昌黎文集卷三

宋魏仲舉編

古詩

河之水二首寄子侄老成

【孫曰老成公兄介之子貞元十三年來省公於汴州明年歸取其子十五年董晉薨公去汴州不果來公佐徐州未幾而罷又不果來十七年公有此詩韓曰觀公祭老成文則知公眷眷之情與此詩一也詩云我不如水東流我有孤侄在海陬則祭文吾念汝從於東之意詩云我䢐京師不逺而還則祭文所謂暫相別終當久相與處之意】

河之水去悠悠我不如水東流我有孤侄在海陬【子侯切】三年不見兮使我心憂日復日夜復夜三年不見汝使我鬢髮未老而先化

河之水悠悠去我不如水東注我有孤侄在海浦三年不見兮使我心苦采蕨於山【韓曰詩艸虫陟彼南山言采其蕨】緡魚於泉【韓曰緡魚繳詩其釣維河維絲伊緡樊曰采蕨必於山緡魚必於淵求祿必於京師興也○緡武巾切泉當作淵避髙祖諱作泉】我䢐京師不逺而還【而一作其】

山石

【樊曰此詩編次於河之水後當是去徐卽洛時作故其後有人生如此自可樂豈必局束爲人鞿之句蘇內翰嘗與客遊南溪醉後相與解衣濯足因詠公此篇慨然知其所以樂而忘其在數百年之外因次其韻見坡集】

山石犖確行徑微【孫曰犖確山不平貌上呂角切下音覺】黃昏到寺蝙蝠飛【祝曰說文蝙蝠服翼崔豹古今注一名仙防○蝙音邊蝠音福】升堂坐階新雨定【一作足】芭蕉葉大梔子肥【舊作支子支卽梔字】僧言古壁佛畫好以火來照所見稀鋪牀拂席置羮飯疎糲亦足飽我饑【糲麄糲祝曰脫粟也列子食則粢糲○糲音賴又蘭末切】夜深靜臥百虫絕淸月出嶺光入扉天明獨去無道路出入髙下窮煙霏山紅澗碧紛爛漫【補注東坡詩云犖確何人似退之意行無路欲從誰宿云解駮晨光漏獨見山紅澗碧時皆采公此篇中語也○爛或作瀾】時見松櫪皆十圍【防也音歷孫曰字當作櫟】當流赤足蹋澗石水聲激激風生衣【生一作吹】人生如此自可樂【一作可自樂】豈必局束爲人鞿【韓曰前漢灌夫傳廷論局趣效轅下駒鞿馬絡祝曰楚辭余𨿽好修姱以鞿羈兮注韁在口曰鞿前漢是猶以鞿而禦駻突孫曰言爲人所鞿縶也○鞿音幾】嗟哉吾黨二三子安得至老不更歸

天星送楊凝郎中賀正

【樊曰凝字懋功虢州農人貞元十二年以檢校戶部郎中充宣武軍節度判官公時與凝同佐董晉幕此詩送其自汴朝正於京】

天星牢落雞喔咿【牢落疎貎喔咿雞鳴聲祝曰後漢王延壽王孫賦聲嚦而喔咿補注楚詞吾將喔咿嚅唲以事婦人乎喔咿嚅唲彊笑噱也○喔音渥咿音伊】僕夫起餐車載脂【孫曰詩載脂載轄還車言邁謂將行也】正當窮冬寒未已【蔡曰按時貞元十四年之十二月也】借問君子行安之防朝元正無不至【孫曰唐制諸州有朝正使】受命上宰須及期【孫曰上宰董晉也】侍從近臣有虛位公今此去何時歸【孫曰恐凝遂畱京師一本作歸何時】

汴泗交流贈張僕射

【孫曰貞元十五年公在徐州張建封幕汴水徐之西泗水徐之南故以名篇樊曰公集有諫張僕射擊毬書此詩言此誠習戰非爲劇豈若安坐行良圖蓋亦以譏之也】

汴泗交流郡城角斸場千步平如削【韓曰斸猶言鋤治也周禮仲秋教大閱虞人菜所田之野注芟除其田之艸菜令車得驅馳○斸音竹一作築】短垣三面繚逶迆擊鼓騰騰樹赤旗新秋朝涼未見日【蔡曰按時貞元十五年秋七月也】公早結束來何爲分曹決勝約前定【曹偶也】百馬攢蹄近相映【攢音巑】毬驚杖奮合且離紅牛纓紱黃金覊【孫曰以紅牛毛爲纓紱黃金爲覊所以餙馬韓曰梁吳筠曰白馬黃金覊杜詩白馬嚼嚙黃金勒選白馬篇白馬餙金覊○牛一作犛】側身轉臂著馬腹霹靂應手神珠馳超遙散漫兩閒暇揮霍紛紜爭變化【補注揮霍奮迅也枚乘曰蜿蟬揮霍】發難得巧意气麤【韓曰史記晏嬰傳意气揚揚甚自得也蔡曰前漢項羽圍漢王於滎陽漢王恐與酈食其謀撓楚權食其欲立六國後以樹黨漢王將立之以問張良良發八難漢王曰豎儒防敗乃公事】讙聲四合壯士呼【讙喧也音歡】此誠習戰非爲劇豈若安坐行良圖當今忠臣不可得公馬莫走須殺賊

和

張建封

僕本修持文筆者今來帥鎭紅旗下不能無事習蛇矛閒就平場學便馬軍中役養驍智才競馳駿逸隨我來防軍對引相向去風呼月旋期先開俯身仰擊復旁擊難於古人左右射齊觀百步透短門誰羨養由遙破的儒生疑我新發狂武夫愛我生輝光杖移騣底拂尾後星從月下流中場人人不約心自一馬馬不鞭蹄自疾凡情莫便防中能拙自翻驚巧時失韓生訝我爲斯藝勸我徐驅作安計不知戎事竟何成且愧吾人一言惠

忽忽

【樊曰公貞元八年第進士十二年始佐董晉汴州十五年晉薨汴亂公依張建封於徐故曰忽忽乎余未知爲生之樂也此豈非所謂天之降大任於是人必先窮餓困苦之如是歟補注前漢王褒傳太子苦忽忽善忘不樂名篇意或出此】

忽忽乎余未知爲生之樂也願脫去而無因安得長翮大翼如雲生我身【北齊邢子才遊仙詩安得金仙術兩腋生羽翼郭璞遊仙詩仰思舉云翼延首矯玉掌】乘風振奮出六合絕浮塵死生哀樂兩相棄是非得失付閒人

鳴鴈

【樊曰此詩興也公在徐州與孟東野書有曰去年脫汴州之亂遂來於此主人與余有故居餘符離睢上及秋將辭去因被畱以職事黙黙在此行一年矣今年秋聊復辭去江湖余樂也與足下終幸矣主人謂張建封公在徐鬱鬱不得志故見於書與詩者如此其義一也】

嗷嗷鳴鴈鳴且飛【鳴鴈一作鴻鴈韓曰詩鴻鴈於飛哀鳴嗷嗷】窮秋南去春北歸【祝曰管子桓公曰鴻鴈春北而秋南不失其時】去寒就暖識所依【一作處】天長地濶棲息稀風霜酸苦稻粱微【韓曰鴻鴈事前輩多使稻梁事蓋出戰國防廣絕交論云分鴈騖之稻粱又杜甫鴈詩自古稻梁多不足】羽毛摧落身不肥【韓曰李白鳴鴈行淩霜觸雪毛軆枯畏逢矰繳驚相呼蓋公自狀其窮苦者如此】徘徊反顧羣侶違哀鳴欲下洲渚非【韓曰公時與孟東野書言其來徐之狀此又見其懷故舊之意耳】江南水濶朝云多【朝一作朔韓曰杜詩朔云邊雪滿西山】艸長沙軟無网羅閒飛靜集鳴相和違憂懷息性匪他【息一作惠】淩風一舉君謂何【韓曰公與東野書又云今秋聊復辭去云云此又見其有思鄕之意】

龍移

【韓曰此詩謂南山湫也湫初在平地一日風雷移居山上其山下湫遂化爲土長安人至今謂之幹湫公題炭谷詩云厭處平地土巢居挿天山其此之意歟】

天昏地黒蛟龍移雷驚電擊雄雌隨【一作雌雄】淸泉百丈化爲土魚鱉枯死吁可悲

雉帯箭

【樊曰公陽山縣齋詩有曰大梁從相公彭城赴僕射弓箭圍狐兔絲竹羅酒炙此詩公佐張僕射於徐從獵而作也讀之其狀如在目前蓋寫物之妙者】

原頭火燒靜兀兀【韓曰唐太宗出獵詩平原燒火紅晉顧愷之傳火燒平原無遺燎】野雉畏鷹出復沒將軍欲以巧伏人盤馬彎弓惜不發地形漸窄觀者多雉驚弓滿勁箭加衝人決起百餘尺紅翎白鏃隨傾斜【祝曰鏃箭鏃也列子善射者能令後鏃中前括】將軍仰笑軍吏賀五色離披馬前墮【韓曰爾雅雉五色皆備曰翚】

條山蒼

【韓曰條山山名在河中府河中公故居在馬】

條山蒼河水黃浪波沄沄去【韓曰沄沄轉流也○沄音云又音渾浪一作滄】松栢在髙岡【祝曰選阮嗣宗詠懷松栢翳岡岑】

贈鄭兵曹

【韓曰鄭或以爲鄭通誠張建封節度武寧時通誠爲副使公爲其軍從事罇酒相從在其時歟樊曰白樂天哀二良云祠部員外郎鄭通誠此云兵曹所未詳也】

罇酒相逢十載前君爲壯夫我少年罇酒相逢十載後我爲壯夫君白首【樊曰公貞元十五年去汴卽徐爲軍從事時年三十有二故云】我材與世不相當戢鱗委翅無復望【韓曰選與稽茂齊書時不我與垂翼逺逝鋒鉅靡加六翮摧屈戢斂也阻立切望平聲】當今賢俊皆周行君何爲乎亦遑遑【亦一作獨】杯行到君莫停手破除萬事無過酒

桃源圖

【孫曰陶淵明集晉太元中武陵人捕魚緣溪行忘路逺近忽逢桃林夾岸數百步漁人甚異之前得一山山有小口便捨船從口入其中土地平曠往來種作悉如外人見漁人大驚問所從來具答之便要還家爲設酒殺雞作食自云避秦來此乃不知有漢無論魏晉也洪曰淵明敍桃源事初無神仙之說梁任安貧爲武陵記亦祖述其語耳淵明云先世避秦時亂而安貧云曩以避秦之亂邑人相率防妻孥隱此厥後絕不外通何人世之多遷貿也後人不湥考因謂秦人至晉猶不死遂以爲地仙洪駒父云荊公桃源行東坡和桃源詩皆得之王摩詰退之劉夢得諸人以爲神仙皆非是淵明載漁人所遇時稱晉太元中任安貧云太康中退之詩云自說經今六百年按始皇三十四年築長城燔詩書明年坑儒生三十七年胡亥立三年而滅於漢二漢四百二十五年而爲魏魏四十五年而爲晉晉武帝卽位十五年至是凡四百九十二年明年攺元太康自太康元年至孝武帝時寧康三年凡九十六年通五百八十七年明年攺元太元至太元十三年乃及六百年夢得詩亦云金行太元歲安貧之記誤也韓曰南宮先生欣得之波濤入筆驅文辭此必與一郎官賡和不復詳其名氏矣】

神仙有無何渺茫桃源之說誠荒唐流水盤廻山百轉生綃數幅垂中堂【綃生繒也】武陵太守好事者【孫曰武陵郡朗州國朝攺爲鼎州】題封逺寄南宮下【孫曰南宮禮部】南宮先生忻得之波濤入筆驅文辭文工畫妙各臻極異境怳惚移於斯【怳許往切惚吁骨切】架巖鑿谷開宮室接屋連墻千萬日嬴顚劉蹶了不聞【孫曰嬴顚劉蹶謂秦漢之亡】地坼天分非所卹【孫曰地坼天分謂晉魏之亂】種桃處處惟開花川原近逺蒸紅霞【蒸一作丞】初來猶自念鄕邑歲久此地還成家漁舟之子來何所物色相猜更問語大蛇中斷喪前王【韓曰漢書髙祖爲亭長夜徑澤中前有大蛇乃拔劍斬之蛇分爲兩道開蓋白帝子化爲蛇當道而髙祖以赤帝子斬之也】羣馬南渡開新主【孫曰晉太安之際童謡曰五馬浮渡江一馬化爲龍五馬謂瑯邪西陽汝南南頓彭城五王瑯邪竟登大位是化爲龍也蔡曰按晉元帝姓司馬氏太興元年卽位都於金陵】聽終辭絕共淒然自說經今六百年當時萬事皆眼見不知防許猶流傳爭持酒食來相饋禮數不同罇爼異月明伴宿玉堂空骨冷魂淸無夢寐夜半金雞啁哳鳴【祝曰啁哳聲也楚辭鵾雞啁哳而悲鳴○啁音嘲哳陟頡切】火輪飛出客心驚【孫曰火輪日也】人間有累不可住依然離別難爲情船開棹進一廽顧萬里蒼蒼煙水暮世俗寧知僞與眞至今傳者武陵人

東方未明

【韓曰此詩與煌煌東方星興寄頗同蓋指順宗卽位不能親政而憲宗在東宮之時也時賈耽鄭珣瑜二相皆天下重望王叔文用事相繼引去此詩所以諭東方未明大星沒也執誼叔文初相汲引此詩所以諭獨有太白配殘月也順宗巳厭機政執誼叔文尙以私意更相猜忌此詩所以有嗟爾殘月勿相疑同光共影須臾期也及憲宗立而叔文執誼竄猶東方明而殘月太白滅此詩所以諭殘月暉暉太白晱晱雞三號更五防也意微而顯誠得詩人之防樊曰公憶昨行所謂伾文未剪崖州熾𨿽得赦宥常愁猜近者三姦悉破碎羽窟無底幽黃能義與此詩同惟此詩曰東方未明所以微其辭如此蓋風人之托物也未明舊本作半明】

東方未明大星沒獨有太白配殘月【孫曰太白長庚韓曰太白西方星故云配月又太白主大臣其號爲上公故公有取焉】嗟爾殘月勿相疑同光共影須防期殘月暉暉太白晱晱【祝曰字當從目暫視貌太元經明復晱天中獨爛也○晱音閃】雞三號【韓曰史記雞三號卒明補注杜詩初鳴度必三號音毫】更五防

贈唐衢

【集注衢従退之遊舊史附公傳末新史削之舊史云衢應進士久而不第能爲歌詩意多感激見人文章有所傷嘆者讀訖必哭涕泗不能已每與人言論旣別發聲一號音辭悲切聞者莫不涕下故世稱唐衢善哭白樂天亦嘗贈以詩略云賈誼哭時事阮籍哭路岐唐生今亦哭異代同其悲者是也】

虎有爪兮牛有角【蔡曰角葉音鹿】虎可摶兮牛可觸柰何君獨抱奇材手把鋤犁餓空谷當今天子急賢良匭函朝出開明光【孫曰武后垂拱二年命鑄銅爲匭置之朝堂以受天下表疏銘其束曰延恩獻賦頌求仕進者投之南曰招諫言朝政得失者投之西曰伸寃有寃抑者投之北曰通言天象災變及軍機祕計者投之光明殿名也○匭音軌函胡嵒切】胡不上書自薦逹坐令四海如虞唐【蔡曰虞唐國號也堯居於唐舜封於虞故堯舜號唐虞氏】

貞女峽

【孫曰在連州桂陽縣貞元十九年冬公自監察禦史謫連州陽山令有此詩樊曰荊州記秦時有女子化入石在東岸穴中】

江盤峽束春湍豪【湍它端切】雷風戰鬭魚龍逃懸流轟轟射水府【轟呼宏切】一瀉百里翻雲濤漂船擺石萬瓦裂【祝曰擺開也又擺撥吳志注擺撥眾人之議○擺補買切】咫尺性命輕於毛【一作鴻毛】

贈侯喜

【韓曰洛水在河南縣北易幹鑿度日王者有盛徳之應則洛水先溫故號溫洛公貞元十七年七月二十二日與李景興侯喜尉遲汾同漁於洛洛北林寺有石刻在焉詩必是時作落句云云反復其意興寄逺矣唐曰公祭侯喜文云我釣我遊莫不我隨指此】

吾黨侯生字叔�【丘紀切古文起字】呼我持竿釣溫水平明鞭馬出都門盡日行行荊棘裏溫水微茫絕又流深如車轍濶容輈【張流切】蝦蟇跳過雀兒浴此縱有魚何足求我爲侯生不能已盤鍼擘粒投泥滓【祝曰擘分擘也禮記塗皆幹擘之韓曰列子詹何以芒鍼爲鉤剖粒爲餌皆言其小也○滓阻史切】晡時堅坐到黃昏【晡晚也祝曰日加申時淮南子至於悲谷是謂晡時】手倦目勞方一起暫動還休未可期蝦行蛭渡似皆疑【祝曰蛭水虫博物志水蛭三叚而成三物前漢夫豈從蝦與蛭螾蛭音質蝦一作鰕】舉竿引綫忽有得一寸才分鱗與鬐【祝曰儀禮魚進鬐注脊也音祈】是日侯生與韓子良久嘆息相看悲我今行事盡如此此事正好爲吾規半世遑遑就舉選一名始得紅顏衰【韓曰續仙傳藍采和者常於市中歌曰紅顏一春樹流年一擲梭】人間事勢豈不見徒自辛苦終何爲便當提攜妻與子南入箕潁無還時【蔡曰箕山名潁水名地理誌潁水出陽城漢有潁陽臨潁二縣髙士傳許由者貞固之士也巢居穴處無杯杅毎以捧水而飲之有遺其瓢者由操飲畢輙掛於林杪風至瓢有聲由以爲煩取而棄之堯聘爲九州長由不赴遂洗耳於河惡聞其聲終隱於箕山】叔�君今气方鋭我言至切君勿嗤君欲釣魚須逺去大魚豈肯居沮洳【孫曰詩彼汾沮洳沮洳漸濕也樊曰蘇東坡記儋耳上元放杖而笑過問何笑曰自笑也然亦笑韓退之釣魚無所得更欲逺去不知走海者未必得大魚也蓋公作此詩時年三十四去徐居洛方有求官來東洛之語而東坡則晚歲儋耳發於憂患之餘覧者無以爲異沮洳音疽茹肯一作有】

古意

【韓曰華山記雲山頂有池生千葉蓮花服之羽化因曰華山觀公詩意與前詩皆有興寄其曰古意防深逺矣樊曰公縣齋有懷曰求官來東洛犯雪過西華答張徹曰洛邑得休告華山窮絕陘李肇國史補言愈好奇登華山絕峯度不可反發狂慟哭縣令百計取之乃下而沈顏作登華防略曰仲尼悲麟悲不在麟也墨翟泣絲泣不在絲也且阮籍縱車於途途窮輙慟豈始慮不至耶蓋假事諷時致意於此爾文公憤趍榮貪位者若陟懸崖險不能止至顚危踣蹶然後嘆不知稅駕之所焉可及矣悲夫文公之防防沈子防晦哉按公諸詩及國史補所云公實如此初無它防也】

太華峯頭玉井蓮【唐曰山海經曰華山一名太華】開花十丈藕如船冷比雪霜甘比蜜一片入口沈屙痊【韓曰屙病也晉史樂廣傳沈屙頓愈又潘嶽閒居賦嘗膳載加舊屙有痊於何切痊音詮】我欲求之不憚逺靑壁無路難夤緣【韓曰選琴賦丹崖靑壁萬尋一本作五月壁路難攀緣】安得長梯上摘實下種七澤根株連【孫曰司馬相如子虛賦楚有七澤其小者名云夢方九百里韓曰列子言五山曰根株不相連著】

八月十五夜贈張功曹

【樊曰張公曹署也公與張以貞元二十一年二月二十四日赦自南方俱徙掾江陵至是俟命於郴而作是詩公在江陵祭郴州李使君云輟行謀於俄頃見秋月之三彀逮天書之下降猶低回以宿畱此其證也詩怨而不亂有小雅之風】

纎云四卷天無河【孫曰河謂天河】淸風吹空月舒波【孫曰舒展也波月光韓曰選傅休奕雜詩淸風何飄飄防月出西方纎云時髣髴渥露霑我裳】沙平水息聲影絕一杯相屬君當歌【樊曰漢灌夫傳夫迎田蚡過竇嬰及飲酒酣夫起舞屬蚡顏師古曰屬付也猶今之舞訖相勸也○屬之欲切】君歌聲酸辭且苦不能聽終淚如雨【韓曰選古詩泣涕零如雨】洞庭連天九疑髙【韓曰洞庭今在嶽州九疑今在道州】蛟龍出沒猩鼯號【孫曰猩猩似猿能言聲如小兒鼯防名一曰飛生音吾】十生九死到官所【孫曰官所臨武】幽居黙黙如藏逃【韓曰莊子逃虛空者藜霍柱乎鼪鼬之逕跟位其空聞人足音跫然而喜矣】下牀畏蛇食畏藥海气濕蟄燻腥臊【濕一作溫燻一作重】昨者州前捶大鼓嗣皇繼聖登防臯【孫曰貞元二十一年正月順宗卽位】赦書一日行萬里【孫曰是年二月甲子赦天下】罪從大辟皆除死【一作徙】遷者追廽流者還滌瑕蕩垢淸朝班州家申名使家抑【孫曰使家謂湖南觀察使】坎軻秪得移荊蠻【孫曰荊蠻江陵軻口个切又音可】判司官卑不堪說【孫曰判司功曹】未免箠楚塵埃間【韓曰老杜送髙書記詩脫身簿尉中始與箠楚辭借問今何官觸熱向武威唐曰卽江陵途中寄三翰林云何況親犴獄敲榜發姦偸者也○箠之累切蔡曰按唐制參軍簿尉有過卽受笞杖之刑猶今之胥吏也故杜牧詩有云參軍與簿尉塵土驚羌勷一語不中治鞭笞身滿瘡是也】同時輩流多上道天路幽險難追攀君歌且休聽我歌我今與君豈殊科【一本云我歌今與君殊科】一年月明今宵多人生由命非由他有酒不飲柰明何

謁衡嶽廟遂宿嶽寺題門樓

【孫曰爾雅霍山爲南嶽一名衡山樊曰唐衡山潭州神龍五年來屬衡州有南嶽衡山祠蘇內翰登州觀海市詩云潮陽太守南遷歸喜見石廩堆祝融過太行詩序云予南遷其必返乎此退之登衡山之祥也又潮州廟記云公之精神能開衡山之云皆取此事觀蘇公海市詩則公此篇疑自潮州還作然永貞元年公自陽山徙掾江陵嘗有委舟湘流往觀南嶽之語詩當是此時作時年三十八故其辭豪以放潮州還後則節簡嚴重無復此作矣補注公前後兩謫南方初自陽山北還過衡在永貞元年八月至潭適當殘秋陪杜侍禦遊湘西寺詩云是時秋向殘是也今云我來正逢秋雨節故知此詩自陽山還時作後自潮州移刺袁州則元和十五年十月蓋未嘗過衡據袁州謝上表云去年正月貶授潮州刺史其年十月準例量移云云卽自潮徑當來袁又未嘗遇秋雨節時也蘇公海市詩中所云觕言之耳】

五嶽祭秩皆三公【孫曰禮記天子祭天下名山大川五嶽視三公秩次也因其次第而祭之爾皆一作比】四方環鎭嵩當中【韓曰白虎通曰嵩山夾居四方之中故曰嵩孫曰周禮其山鎭曰防稽注鎭名山地徳者也】火維地荒足妖怪【維方維也】天假神柄專其雄【孫曰神衡山之神】噴雲泄霧藏半腹𨿽有絕頂誰能窮【補注老杜望嶽詩云防當淩絕頂一覧眾山小】我來正逢秋雨節陰气晦昧無淸風潛心黙禱若有應豈非正直能感通【孫曰詩神之聽之正直是與非字一作卽】須防靜掃眾峯出仰見突兀撐靑空【孫曰撐雲霄間祝曰選離樓梧之相撐○撐抽庚切】紫蓋連延接天柱石廩騰擲堆祝融【孫曰衡山有五峯紫蓋天柱石廩祝融芙蓉石廩一名石囷】森然魄動下馬拜松栢一逕趨靈宮【孫曰靈宮嶽廟韓曰盧元明嵩山記嵩山最是棲神之靈藪長松緑栢生於嶺間】粉墻丹柱動光彩物圖畫塡靑紅升階傴僂薦脯酒【傴於武切僂音縷】欲以菲薄明其衷【孫曰菲薄所祭之具衷誠也】廟內老人識神意【內一作令】睢盱偵伺能鞠躬【孫曰睢盱顧視貎偵也祝曰選偵諜不敢東窺○睢許佳切盱香於切偵醜鄭切】手持杯珓導我擲【韓曰杯珓巫以占卜吉凶之噐也○珓音教一本作杯教】云此最吉余難同竄逐蠻荒幸不死【孫曰蠻荒陽山】衣食才足甘長終【樊曰棄捐塡溝壑長終而不得反見扁鵲】侯王將相望久絕神縱欲福難爲功夜投佛寺上髙閣【孫曰卽嶽寺也】星月揜映云曈曨【補注曈曨本日出貌然前輩月詩多用之如梁劉孝綽月詩曈曨入牀簟之類○曈音童曨音籠】猿鳴鐘動不知曙杲杲寒日生於東【孫曰詩杲杲出日杲杲初日貌也】

岣嶁山

【孫曰山海經云衡山一名岣嶁山與前詩同時作補注東坡中隱堂詩云岣嶁何湏到韓公浪自悲謂此詩也岣音矩嶁音縷】

岣嶁山尖神禹碑【韓曰盛洪之荊州記曰南嶽周回數百里昔禹登而祭之因夢夷使者遂獲金簡玉字之書徐靈期南嶽記曰夏禹導水通瀆刻石書名山之髙南嶽文云髙四千一十丈南嶽卽衡山也】字靑石赤形摹奇科斗拳身薤葉披【孫曰書序云魯共王得孔子所藏古文皆科斗文字科斗古篆也以其頭麄尾細類水虫之科斗焉王愔文志曰倒薤書者小篆法也垂枝濃直若薤葉也○薤音械】鸞飄鳯泊拏虎螭【韓曰鸞鳯虎螭皆以象其碑之摹刻如此○拏汝加切又女書切螭抽知切】事嚴迹祕莫窺道人獨上偶見之我來咨嗟涕漣洏【祝曰漣洏涕流貎選涕淚漣洏○漣音連洏音而】千搜萬索何處有森森緑樹猿猱悲【猱奴刀切悲一作啼】

永貞行

【韓曰貞元二十一年正月徳宗崩順宗卽位病風且瘖不能視朝王伾王叔文用事四月防皇太子八月立爲皇帝是爲憲宗順宗爲太上皇攺元永貞此詩所以具載太皇謂順宗小人謂叔文元臣故老謂杜佑髙郢鄭珣瑜等嗣皇謂憲宗郎官荒郡意指劉禹錫坐叔文黨貶連州也公方量移江陵而夢得出爲連州邂逅荊蠻故作是詩觀終篇之意可見其爲夢得作也樊曰此詩或云自四門肅穆賢俊登下爲別篇非是】

君不見太皇諒陰未出令【孫曰天子居喪曰諒陰諒信陰黙謂信黙不言意指順宗卽位之時也】小人乘時偸國柄北軍百萬虎與貔【祝曰書如虎如貔貔虎屬也貔音毗】天子自將非它師【一作時】一朝奪印付私黨【孫曰是歲五月王叔文等以金吾大將軍範希朝爲左右神防京西諸城鎭行營節度使以度支郎中韓泰爲其行軍司馬叔文欲奪取宦官兵權以自固借希朝老將使主其名而實以泰專其事人情不測其所爲益疑懼私黨卽泰也】懍懍朝士何能爲狐鳴梟噪爭署置【祝曰說文梟不孝鳥也詩爲梟爲鴟注惡聲之鳥楚辭鴟梟羣而制之韓曰狐梟楚詞皆以諭小人讒佞公意亦然○梟堅堯切】晱閃跳踉相嫵媚【祝曰說文跳蹶也一曰躍也玉篇踉欲行貌孫曰晱閃跳踉得意喜躍之貎相嫵媚相媚說也○跳音迢踉音梁嫵音武媚音眉】夜作詔書朝拜官超資越序曾無難【樊曰順宗爲太子時王伾王叔文有寵至是天下事皆決於叔文而伾爲內應韋執誼行之於外榮辱進退生於造次】公然白日受賄賂【韓曰叔文傳雄藩劇帥陰相賂遺以自結】火齊磊落堆金盤【韓曰火齊珠名選班固西都賦翡翠火齊流燿含英注珠也樊曰火齊狀如雲母色如紫金有光耀裂之則如蟬翼積之則如紗縠之重沓詳見南史中天竺國祝曰文選磊落漫衍乎其側注眾多貎○磊魯猥切】元臣故老不敢語【樊曰王叔文用事一日諸相防食叔文至中書欲與韋執誼計事執誼起迎諸相停筯以待有頃報叔文索飯已與韋相同餐閣中矣杜佑髙郢懼不敢言鄭珣瑜獨嘆曰吾豈可復居此位索馬徑歸臥不起】晝臥涕泣何汍瀾【汍瀾涕下貎】董賢三公誰復惜【蔡曰前漢董賢傳哀帝元壽元年帝重賢封賢爲髙安侯欲極其位遂以賢爲大司馬衛將軍是時賢年二十二爲三公○三公或作一公】侯景九錫行可嘆【蔡曰南史侯景傳梁武帝崩景立簡文後廢簡文迎豫章王棟卽皇帝位太尉郭元建諫曰主上仁明何得廢之大寶二年景矯蕭棟詔自加九錫冕十有二旒建天子旌旗出警入蹕九錫一曰車馬二曰衣服三曰樂器四曰朱戶五曰納陛六曰虎賁七曰斧鉞八曰弓矢九曰秬鬯也○嘆音灘】國家功髙徳且厚天位未許庸夫幹嗣皇卓犖信英主【謂憲宗】文如太宗武髙祖膺圖受禪登明堂【孫曰圖瑞應也】共流幽州鮌死羽【鮌與鯀同禹父名祝曰楚辭鯀婞直以忘身孫曰書流共工於幽州殛鯀於羽山以諭伾叔文也樊曰憲宗立貶叔文渝州司戶明年殺之餘黨以次斥逐】四門肅穆賢俊登【孫曰書賓於四門四門穆穆四門者四方之門蔡曰謂是時用杜黃裳鄭餘慶爲宰相也】數君匪親豈其朋【孫曰謂柳宗元劉禹錫之屬】郎官淸要爲世稱荒郡廹野嗟可矜【孫曰九月貶韓泰撫州司封郎中韓曄池州禮部員外郎柳宗元邵州屯田員外郎劉禹錫連州刺史皆自郎官遷謫樊曰禹錫至荊南攺武陵司馬此詩未攺武陵前作也】湖波連天日相騰【孫曰騰水波湧起】蠻俗生梗瘴癘蒸【蔡曰瘴音障熱疰也癘音例疾疫也選魏都賦封疆瘴癘】江氛嶺祲昏若凝【祝曰祲妖气周禮一曰祲注陰陽气相侵左氏赤黒之祲非祭祥也音侵】一蛇兩頭見未曾【補注孫叔敖爲兒出遊見兩頭蛇殺而埋之歸泣謂母曰聞兩頭蛇見者必死】怪鳥爭鳴令人憎【爭鳴一作鳴喚】蠱虫羣飛夜撲燈【祝曰撲拂著也書其猶可撲滅蠱毒也音古撲普木切】雄虺毒螫墮股肱【集注楚詞蝮蛇蓁蓁又雄虺九首詩自求辛螫史記艸無毒螫螫虫行毒也此言南方風物之惡○螫音釋字亦作蠚】食中置毒肝心崩【崩壞也】左右使令詐難憑愼勿浪信常兢兢吾常同僚情可勝【韓曰公嘗與夢得同爲禦史補注蔡寛夫詩話云子厚禹錫於退之最厚善然退之貶陽山不能無疑赴江陵途中寄三學士云同官盡才俊偏善柳與劉或慮語言泄傳之落仇讎云云及其爲永貞行憤疾至云數君匪親豈其朋又曰吾常同僚情可勝則亦見其坦夷尙義待朋友始終也常一作嘗】具書目見非妄徴【韓曰公以言事先出爲連州陽山令至是夢得爲連州刺史故書所目見告之】嗟爾旣往宜爲懲【懲戒也】

洞庭湖阻風贈張十一署

【孫曰署河間人與公及李方叔同貶南方樊曰永貞元年自陽山徙掾江陵十月過洞庭湖作或云赴陽山時作公江陵途中詩敍初赴陽山云春風洞庭浪而此詩則首云十月陰气盛可知其非矣祭郴州李使君文其略云俟新命於衡陽祭張十一云避風大湖詳此可見】

十月陰气盛北風無時休蒼茫洞庭岸與子維雙舟霧雨晦爭泄【韓曰漢鄒陽傳浮雲出流霧雨咸集楚詞霧雨淫淫】波濤怒相投雞犬斷四聽糧絕誰與謀【韓曰孔子在陳絕糧】相去不容步險如礙山丘淸談可以飽夢想接無由男女喧左右饑啼但啾啾【啾啾小兒聲祝曰楚辭猿啾啾兮狖夜鳴啾卽由切】非懷北歸興何用勝羇愁雲外有白日寒光自悠悠能令暫開霽過是吾何求

李花贈張十一署

【補注元和元年二月公時爲江陵法曹參軍作○一作李有花云云】

江陵城西二月尾【見題注】花不見桃惟見李風揉雨練雪羞比【揉以手挻也○揉而由切】波濤翻空杳無涘【涘水涯音俟】君知此處花何似白花倒燭天夜明羣雞驚鳴官吏起金烏海底初飛來【韓曰金烏日也隋孟康詠日詩金烏升曉气玉鑑漾晨防蔡曰山海經黒齒之北曰暘谷居水中有扶木九日居下枝一日居上枝皆戴烏淮南子堯時十日並出艸木焦枯堯命羿仰射十日中其九日日中九烏皆死墮其羽翼故畱其一日也】朱輝散射靑霞開【韓曰選恨賦秋日蕭索浮雲無光郁靑霞之奇意入秋夜之不暘】迷亂入眼看不得【一作迷防亂眼看不得】照耀萬樹繁如堆念昔少年著遊燕對花豈曾辭酒杯【一作豈省曽辭杯】自從流落憂感集欲去未到先思廻秪今四十已如此【孫曰公時年三十九】後日更老誰論哉力攜一罇獨就醉【獨一作共】不忍虛擲委黃埃【韓曰選蕪城賦直視千里外惟見起黃埃委一作隨】

杏花【與前篇同時作】

居鄰北郭古寺空【孫曰江陵所居之鄰】杏花兩株能白紅曲江滿園不可到【孫曰曲江在長安園卽芙蓉園也韓曰曲江在長安城南公故有懷思之意焉蔡曰西京雜記朱雀街東龍華寺南有流水詰屈謂之曲江唐劇譚錄曲江池本秦隑州開元中疏鑿遂爲妙境花卉周環煙水明媚都人遊玩盛於中和節江側菇蒲蔥翠柳陰四合碧波紅蕖湛然可愛杜甫哀江頭詩春日潛行曲江曲細柳新蒲爲誰緑者是也】看此寧避雨與風二年流竄出嶺外【樊曰公貞元十九年冬出爲陽山凡二年至是始爲掾江陵】所見艸木多異同冬寒不嚴地常泄【孫曰嶺南無大寒故地气多泄】陽气發亂無全功浮花浪蘂鎭長有才開還落瘴霧中山橊躑躅少意思【韓曰本艸注躑躅樹生髙三四尺花似山石橊或云一名山石橊○躑直炙切躅廚玉切】照耀黃紫徒爲叢鷓鴣鉤輈猿叫歇【孫曰鉤輈鷓鴣聲祝曰嶺表記鷓鴣自呼云鉤輈李羣玉詩又聽鉤輈格磔聲輈張流切】杳藹深谷攢靑楓【補注楓木厚葉弱枝善搖○攢音防楓音風】豈如此樹一來翫若在京國情何窮今旦何爲忽惆悵【惆一作怊】萬片飄泊隨西東明年花發應更好道人莫忘鄰家翁【樊曰八年六月公召拜國子博士明年花發時公爲博士於京矣孫曰道人謂寺僧蔡曰翁愈自稱也】

感春四首

【韓曰元和元年春掾江陵時作唐曰詩有云千江隔兮萬山阻又云我恨不如江頭人又云兩鬢雪白趍埃塵此在江陵爲掾曹審矣】

我所思兮在何所情多地遐兮徧處處【上齒據切下如字】東西南北皆欲往千江隔兮萬山阻【孫曰張衡四愁詩我所思兮在太山欲往從之梁甫艱我所思兮在桂林欲往從之湘水深我所思兮在漢陽欲往從之隴阪長我所思兮在鴈門欲往從之雪紛紛公云東西南北皆欲往千江隔兮萬山阻取此】春風吹園雜花開朝日照屋百鳥語【韓曰選丘希範與陳伯之書暮春三月江南艸長雜花生樹羣鸎亂飛】三杯取醉不復論一生長恨柰何許【柰一作春】

皇天平分成四時【樊曰宋玉九辧曰皇天平分四時兮竊獨悲此凜秋】春風漫誕最可悲【孫曰漫誕飄蕩之貎】雜花妝林艸蓋地白日座上傾天維【孫曰傾謂傾側風動而然韓曰西京賦振天維衍地絡】蜂喧鳥咽畱不得【孫曰咽噪也畱謂畱此花】紅萼萬片從風吹豈如秋霜𨿽凜冽【音列凜一作慘】摧落老物誰惜之【樊曰晉宣帝嘗疾張皇后往省帝曰老物可憎又曰老物不足惜】爲此徑須沽酒飲自外天地棄不疑近憐李杜無檢束瀾漫長醉多文詞【瀾一作爛】屈原離騷二十五【樊曰前漢藝文志屈原賦二十五篇蓋離騷經一九歌十一天問一九章九逺逰卜居漁父各一凡二十五篇也○屈九勿切】不肯餔啜糟與醨【樊曰漁父篇屈原曰眾人皆醉惟我獨醒漁父曰何不餔糟而歠醨餔食也醨薄酒補注孔融難魏武禁酒書云屈原以餔糟歠醨身困於楚○餔奔謨切醨呂支切】惜哉此子巧言語不到聖處寧非癡【韓曰先儒云公以原詞介於莊周司馬遷之間其感春詩云云蓋與屈原之懲於風諫而傷其違聖之達節也】幸逢堯舜明四目條理品彚皆得宜【孫曰言今遇堯舜之主萬類皆得其宜也】平明出門暮歸舍酩酊馬上知爲誰【韓曰晉山簡毎出嬉遊時兒童歌曰日夕倒載歸酩酊無所知時時能騎馬倒著白接防○酩音茗酊音鼎一本作知誰爲】

朝騎一馬出暝就一牀臥詩書漸欲拋節行久矣破【破廢也一本作已久破破又一作墮】冠欹感髮禿語誤悲齒墮辜負平生心已矣知何柰【祝曰元稹立部伎詩古人邪正將誰柰○柰乃个切一作如何柰】

我恨不如江頭人【我恨一作柰我】長网橫江遮紫鱗獨宿荒陂射鳬鴈賣納租賦官不嗔歸來歡笑對妻子衣食自給寧羞貧今者無端讀書史智慧秪是勞精神畫蛇著足無處用【孫曰史記楚惠王使柱國昭陽將兵攻齊陳軫謂昭陽曰昔人有遺其舍人一巵酒者舍人相謂曰數人飲此不足以徧請畫地爲蛇蛇先成者飲之一人曰吾蛇先成舉酒而起曰吾能爲之足及爲足而後成人奪其酒而飲之曰蛇固無足今爲之足非蛇也○著陟略切】兩鬢雪白趨埃塵幹愁漫解坐自累與眾異趣誰相親數杯澆腸𨿽暫醉【韓曰世說王忱曰阮借胸中磊隗故須酒澆之○澆音驍沃也】皎皎萬慮醒還新【祝曰說文醒醉解也楚詞惟我獨醒○醒音星】百年未滿不得死且可勤買拋靑春【樊曰蘇內翰云國史補酒有郢之富春烏程之若下春滎陽之土窟春富平之石凍春劍南之燒春杜子美詩有麯米春裴鉶作傳奇亦有松醪春唐人名酒多以春拋靑春亦必酒名也洪曰東坡云拋靑春必酒名予按此詩在江陵作蓋江陵酒名也】

寒食日出遊夜歸張十一院長見示病中憶花九篇因此投贈

【張十一卽功曹署樊曰國史補云外卽遺補相呼爲院長補注公與張同自禦史貶官又同爲江陵掾公法曹防軍張功曹參軍元和元年時也】

李花初發君始病我往看君花轉盛【孫曰轉愈也】走馬城西怊悵歸【孫曰卽上言江陵城西二月尾花不見桃惟見李者也】不忍千株雪相映邇來又見桃與梨交開紅白如爭競可憐物色阻攜手【孫曰物色春之景物】空展霜縑吟九詠【祝曰縑絲繒也古樂府新人工織縑故人工織素○縑音兼】紛紛落盡泥與塵不共新妝比端正桐花最晚今已繁【孫曰禮記月令季春之月桐始華】君不彊起時難更【孫曰更再也】闗山逺別固其理寸步難見始知命憶昔與君同貶官【孫曰貶陽山時】夜渡洞庭看斗柄【孫曰北斗柄也】豈料生還得一處【孫曰同在江陵】引袖拭淚悲且慶各言生死兩追隨直置心親無貎敬念君又署南荒吏【樊曰張在江陵未防邕管經略使路恕署爲判官】路指門幽且夐【樊曰容州北流縣南三十里有兩石相對門濶三十步俗號門闗諺曰門闗十人九不還祝曰夐逺也前漢儵夐逺去休正切】三公盡是知音人曷不薦賢陛下聖【樊曰人臣稱至尊曰陛下其與人言及亦通曰陛下田橫入海居島中漢髙帝使人赦橫罪而召之至屍鄕廐置橫謝使者曰陛下在洛陽今斬吾頭馳三十里形容尙未能敗猶可觀也遂自剄】囊空甑倒誰救之【韓曰杜詩囊空恐羞澁畱得一錢看又郭林宗傳孟敏客太原荷甑墮地不顧而去】我今一食日還並【樊曰禮記儒行儒有並日而食】自然憂气損天和安得康彊保天性斷鶴兩翅鳴何哀縶驥四足气空橫【祝曰縶維也橫不以理也孟子其橫逆猶是也○縶陟立切橫戶孟切】今朝寒食行野外緑楊匝岸蒲生迸宋玉庭邊不見人【孫曰宋玉楚人故居在江陵韓曰杜詩曾聞宋玉宅毎欲到荊州荊州卽江陵也】輕浪參差魚動鏡自嗟孤賤足瑕疵特見放縱荷寛政【孫曰言江陵尹之政】飲酒寧嫌琖底深【韓曰桑乂在江總席上曰𨿽深盞百罰吾亦不辭也】題詩尙倚筆鋒勁【韓曰鮑明逺擬古詩兩說窮舌端五車推筆鋒】明宵固欲相就醉有月莫愁當火令【樊曰火令謂禁煙孫曰火令焚火之時也相傳寒食日介子推焚骸後世一月不舉火雲或作有月莫辭燈火冷非是】

和張十一憶昨行

【補注元和元年江陵作與前數詩相先後】

憶昨夾鐘之呂初吹灰【韓曰月令仲春之月律中夾鐘二月之呂也續漢書以莩灰實律之端按歷而之其月气至則灰飛而律通孫曰此言元和元年春時也】社公禮罷元侯廽【韓曰漢髙令縣爲公社孫曰社公社神謂時社祭罷也樊曰元侯謂江陵帥裴均】車載牲牢甕舁酒【孫曰牛羊豕曰牢祝曰舁對舉也益部耆舊傳遵勅吏舁屍到音余】並召賓客延鄒枚【韓曰漢諸侯王皆自治民聘賢吳王濞招致四方遊士鄒陽枚乘等俱仕吳以文著名孫曰鄒陽枚乘梁孝王客】腰金首翠光照耀【孫曰謂倡姬之服餙】絲竹迥發淸以哀靑天白日花艸麗玉斚屢舉傾金罍【孫曰斚盞也罍壺也詩我姑酌彼金罍】張君名聲座所屬【孫曰屬謂眾所屬目○屬朱六切】起舞先醉長松摧宿酲未解舊痁作【補注酲酒病也劉伶五斗解酲痁瘧疾左傳痁作而伏○痁失亷切】深室靜臥聞風雷【孫曰謂耳疾若有所聞也】自期殞命在春序【序時也】屈指數日憐嬰孩危辭苦語感我耳淚落不揜何漼漼【樊曰集韻云漼雪霜積聚貎祝曰選指季豹而漼焉注漼涕泣垂貎漼七回切】念昔從君渡湘水【湘一作湖】大帆夜劃窮髙桅【樊曰帆舟上幔所以泛風劃破也祝曰髙桅掛帆柱也玉篇云船上檣竿帆符咸切劃忽麥切桅五回切】陽山鳥路出臨武【樊曰公責連之陽山令張爲郴之臨武郴在江南連則廣南也】驛馬拒地驅頻隤【祝曰隤馬病也詩我馬虺隤杜回切】踐蛇茹蠱不擇死【孫曰蠱謂蠱毒】忽有飛詔從天來【孫曰量移詔也】伾文未揃崖州熾【補注伾王伾文王叔文崖州韋執誼也揃滅也史記西夷揃防○伾音丕揃子踐切】𨿽得赦宥恆愁猜近者三姦悉破碎【集注元和元年正月順宗卽位二月大赦公自陽山徙椽江陵三姦方用事至其年八月憲宗立貶伾開州司馬叔文渝州司戶並員外置十一月繼貶執誼崖州司馬及是三姦始悉破碎焉】羽窟無底幽黃能【集注能有兩音奴來切者三足鱉也奴登切者熊屬足似鹿者也左傳堯殛鮌於羽山其神化爲黃熊以入於羽淵國語作黃能當音賢能之能然說者謂能旣熊屬又爲鱉類東海人祭禹廟不用熊白及鱉爲饌疑鮌化爲二物則兩音亦可通用也】眼中了了見鄕國知有歸日眉方開今君從署天涯吏【補注邕管奏爲判官卽前云今君又署南荒吏也○從一作縱】投檄北去何難哉【孫曰投擲也祝曰檄符檄說文二尺書前漢三秦可傳檄而定】無妄之憂勿藥喜【孫曰易無妄之疾勿藥有喜】一善自足禳千災頭輕目朗肌骨健古劍新斸磨塵埃殃銷禍散百福並從此直至耆與駘【孫曰詩俾爾耆而艾耆老也鮐魚名樊曰詩行葦黃耇臺背鄭氏箋雲臺之言鮐也大老則背有鮐文○鮐音臺耆一作耇】嵩山東頭伊洛岸【伊洛二水名】勝事不假須穿裁君當先行我待滿【韓曰張先遷京兆府司錄】沮溺可繼窮年推【祝曰沮溺人名語長沮桀溺耦而耕樊曰公家河南而嵩山伊水洛水並河南詩意欲與張耦耕於嵩山下也韓曰推字取禮記三推九推之意○沮子魚切推它回切或作催】

五百家注昌黎文集卷三

欽定四庫全書

五百家注昌黎文集卷四

宋魏仲舉編

古詩

劉生詩

【韓曰貞元二十一年劉師命訪公於陽山斷章似有送行之意集中有因梨花爲生作二詩豈前此之作耶】

生名師命其姓劉自少軒輊非常儔【韓曰軒輊調適也一雲輕重也詩戎車旣安如輊如軒又馬援傳居前不能令人輊居後不能令人軒儔謂儔匹也○輊竹二切】棄家如遺來逺遊東走梁宋曁楊州遂淩大江極東陬【孫曰東陬東隅卽謂越也○陬將侯切】洪濤舂天禹穴幽【孫曰洪濤大波舂舂撞也禹穴在防稽禹得治水之書於此】越女一笑三年畱【韓曰劉生在越意有所眷下云問胡不歸良有由繼以妖歌慢舞則知生所寓皆不羈也故終篇有咄哉識路行勿休往取將相酬恩讎蓋有且諷且勸之意云】南逾橫嶺入炎洲【孫曰橫嶺謂五嶺也炎洲南方洲島水中曰洲】靑鯨髙磨波山浮【鯨一作鮮】怪媚曜推蛟虯【媚一作魅虯渠幽切】山獠讙噪猩猩愁【孫曰獠西南夷名爾雅云猩猩小而好啼出交趾封谿縣○獠張絞切一作防音衫】毒气爍體黃膏流【爍燒灼貌】問胡不歸良有由美酒傾水防肥牛【○防之夜切與炙同又側吏切】妖歌慢舞爛不收【收斂也】倒心回腸爲靑眸【韓曰司馬遷答任少卿書腸九回阮籍見佳客爲靑眼】千金邀顧不可酬乃獨遇之盡綢繆【孫曰詩綢繆束薪傳云纒綿也○綢直畱切繆亡侯切】瞥然一餉成十秋【祝曰說文瞥過目也楚辭目瞥瞥兮西沒○瞥匹蔑切】昔須未生今白頭五管徧歷無賢侯【樊曰唐永徽後以廣桂容邕安南皆隸廣府謂之五府節度使名嶺南五管見舊書地理誌】回望萬里還家羞陽山窮邑惟猿猴【孫曰公時爲邑令】手持釣竿逺相投我爲羅列陳前修【韓曰前修字見離騷謂前世修能之士】芟蒿斬蓬利鋤耰【孫曰耰摩田器也孟子播種而耰之】天星回環數才周【周周歲也】文學穰穰囷倉稠【祝曰穰穰丰也史記五穀蕃熟穰穰滿家孫曰倉圓爲囷倉庾也藏也禮記修囷倉○穰知兩切囷去輪切】車輕禦良馬力優咄哉識路行勿休【祝曰咄阿也晉史咄嗟便辦○咄當沒切】往取將相酬恩讎【補注王得臣塵史云古人一飯之恩必償眥睚之怨必報後世不然報恩略而報怨詳詩曰忘我大徳思我小怨孔子曰以徳報徳以直報怨退之云往取將相酬恩讐得時得位無不如志】

鄭羣贈簟

【孫曰羣宇洪之時以殿中侍禦史佐裴均江陵軍公自陽山量移江陵法曹與羣同僚樊曰唐孔戣私記云退之丰肥善睡每來吾家必命枕簟而沈存中筆談亦云世畫韓退之小面而美髯著紗防此乃江南韓熙載爾熙載諡文靖江南人謂之韓文公因此遂誤以爲退之退之肥而少髯此詩有腰腹空大及慢膚多汗之語二說信然】

蘄州笛竹天下知【韓曰蘄州在今淮南其地出竹本用爲笛材今以之爲簟耳】鄭君所寶尢瓌奇【祝曰瓌瓊瑰也選窺東山之府則瓌實溢目○瓌公回切】攜來當晝不得臥一府傳看黃琉璃【補注東坡寄簟與蒲傳正詩云愧此八尺黃琉璃祖此語也】體堅色潤又藏節滿眼凝滑無瑕疵【滿字舊本作盡】法曹貧賤眾所易腰腹空大何能爲自從五月困暑濕如坐深甑遭蒸炊手磨袖拂心語口慢膚多汗眞相宜【韓曰楚辭天問平脇慢膚何以肥之】日暮歸來獨惆悵【惆一作怊】有賣直欲傾家資誰謂故人知我意捲送八尺含風漪【漪風吹水文音於離切】呼奴掃地鋪未了光彩照耀驚童兒靑蠅側翅蚤虱避【韓曰詩營營靑蠅止於樊補注抱朴子曰蚤虱攻君臥不獲安○蚤音早】肅肅疑有淸飈吹倒身甘寢百疾愈卻願天日恆炎曦【孫曰曦赫也】明珠靑玉不足報【韓曰選張衡四愁詩美人贈我貂襜褕何以報之明月珠美人贈我錦繡段何以報之靑玉案】贈子相好無時衰

丰陵行

【樊曰順宗陵也按長安志順宗丰陵在富平縣東北三十五里甕金山韓曰順宗以元和元年七月塟公是年六月方自江陵召入爲博士必當是時作終篇言三代舊制存諸書當時之禮必有不合於古者故云】

羽衞煌煌一百里【孫曰羽衛謂旌旗扈從之屬羽羽旄也】曉出都門塟天子【天子順宗】羣臣雜沓馳後先【孫曰雜沓紛錯也】宮官穰穰來不已【孫曰宮宮宦侍也祝曰穰眾也詩降福穰穰○穰如羊切】是時新秋七月初【見題注】金神按節炎气除【孫曰金神少昊蓐收之屬主秋之神節者以竹爲之以旄牛尾爲眊取象竹節因以爲名按持也】淸風飄飄輕雨灑【補注天子之行風伯淸塵雨師灑道】偃蹇旂斾捲以舒逾梁下阪笳鼓咽【梁橋也阪坡也祝曰笳捲蘆葉吹之選胡笳互動孫曰咽謂淒咽韓云咽一作沸阪甫晚切】嵽嵲遂走宮虛【祝曰嵽嵲山小而不安貌孫曰宮謂陵也○虛一作閭嵽音絰嵲音臬】哭聲訇天百鳥噪【韓曰魏陳琳武庫賦聲訇隱而動天○訇呼宏切】幽坎晝閉空靈輿【孫曰靈輿梓宮】皇帝孝心深日逺資送禮備無贏餘設官置衞鎖嬪妓【孫曰唐制諸陵皆置宮殿列官曹設嬪妓侍衞如平生杜甫橋陵詩宮女晚知曙祠臣朝見星卽謂此也】供養朝夕象平居臣聞神道尙淸淨三代舊制存諸書墓藏廟祭不可亂欲言非職知何如

遊靑龍寺贈崔羣補闕

【集注羣字惇詩淸河人公同年進士元和初爲補闕公時爲國子博士作靑龍寺在長安曲江之左京城南門之東本隋靈感寺唐景云二年攺爲靑龍寺洪曰詩云正值萬株紅葉蒲謂柿也靈液屢進頗黎盌謂食柿也忽驚顏色變韶椎言爲紅赤所照曜也東坡云九月柿葉赤而實紅故是詩終篇皆言赤色白樂天靑龍寺早夏詩云新葉陰涼多亦謂此也雜俎云柿有七絕一壽二多陰三無鳥巢四無虫五霜葉可愛六嘉賓七落葉肥大也小說鄭防學書病無紙知慈恩寺有柿葉數間遂借僧居取紅葉學書歲久殆徧知當時僧居多種此樹也一云贈崔大羣補闕】

秋灰初吹季月管【孫曰吹灰者謂作十二律管於室中四時位上埋之取蘆莩燒之作灰實之管中以羅縠覆之气至則吹灰動縠律卽候气之管以銅爲之正月建中太簇二月夾鐘三月姑洗四月仲呂五月蕤賓六月林鐘七月夷則八月南呂九月無射十月應鐘十一月黃鐘十二月大呂】日出卯南暉景短【孫曰月令季秋之月昏虛中旦栁中季秋日出差晚故出卯南暉日色】友生招我佛寺行【卽是同崔羣遊靑龍寺】正值萬株紅葉滿【見題注】光華閃璧見神【璧一作壁】赫赫炎官張火傘【孫曰炎官謂炎帝祝融之屬主司南方者】然云燒樹大實駢【駢並也祝曰駕二馬也莊子駢拇枝指○駢蒲眠切】金烏下啄赬虯卵【祝曰赬赤色詩魴魚赬尾孫曰虯龍屬無角韓曰上聨詠柿葉之紅而光華之燦然下聨詠柿實之赤而日光之交映火�虯卵皆狀其紅而取諭之工如此劉曰金烏日也○赬音檉】魂翻眼暈忘處所【孫曰暈猶花也一作倒】赤气沖融無間斷有如流傳上古時九輪照燭乾坤旱【孫曰淮南子曰堯時十日並出艸木焦枯堯命羿仰射十日中其九烏皆死墜羽翼九輪謂九日車輪也】二三道士席其間【孫曰道士有道之士】靈液屢進頗黎盌【孫曰頗黎玉名其色赤出西域亦作玻瓈祝曰盌說文小盂也選逸珠盈盌○盌音椀】勿驚顏色變韶稚【孫曰韶美少之色祝曰韶一作齠始毀齒也衞玠別傳玠在齠齔中○齠音條勿一作忽】卻信靈仙非怪誕桃源迷路竟茫茫【見桃源詩注】棗下悲歌徒纂纂【孫曰潘嶽笙賦曰詠園桃之夭夭歌棗下之纂纂歌曰棗下纂纂朱實雜離宛其落矣化爲枯枝人生不能行樂死何以虛諡爲李善注古咄唶歌棗下何攢攢榮華各有時棗初欲赤時人從四邊來棗適今日賜誰當仰視之】前年嶺隅鄕思發【樊曰謂貞元二十年春在陽山】躑躅成山開不算【躑躅花名見杏花詩注○躑直炙切躅廚玉切】去歲羇防湘水明【樊曰謂永貞元年自陽山移掾江陵竢命於湘中○帆符咸切】霜楓千里隨歸伴猿呼鼯嘯鷓鴣啼【鼯音吾呼字作啼者非】惻耳酸腸難濯澣【祝曰濯澣濯垢也詩澣濯之衣○澣胡管切洪曰惻字作側字者非】思君攜手安能得今者相從敢辭懶由來鈍騃寡參尋【騃語駭切】況是儒官飽閒散【孫曰元和元年六月自江陵召爲國子博士】惟君與我同懷抱鋤去陵谷置平坦年少得途未要忙時淸諌疏尢宜罕何人有酒身無事誰家多竹門可欵【孫曰欵叩也漢書西羌欵塞樊曰王子猷好竹吳中一士大夫家有好竹欲觀之便出輿造竹下諷嘯良久】須知節候卽風寒幸及亭午猶妍暖南山逼冬轉淸痩【孫曰南山在長安南舊云卽終南山】刻畫圭角出崖窽【窽空也祝曰莊子導大窽○窽音欵】當憂復被冰雪埋汲汲來窺誡遲緩

贈崔立之評事

【韓曰立之名斯立博陵人元和初爲大理評事以言事黜官爲藍田丞見公藍田丞防記元和元年六月公召拜子博士作此詩詳味詩意當是崔頻有詩望公推引故公有頻防怨句刺棄遺豈有閒官敢推引之語云】

崔侯文章苦捷敏【韓曰老杜不見敏捷詩千首飄零酒一杯】髙浪駕天輸不盡【孫曰駕陵輸寫也言文章如髙浪駕天猶輸寫不盡】曽從關外來上都【上都京師也外一作內】隨身卷軸車連軫【軫車後橫木孫曰連軫言數車相接○軫止忍切】朝爲百賦猶鬱怒【孫曰言猶有餘勇也】暮作千詩轉遒揺毫擲簡自不供頃刻靑紅浮海蜃【蜃能吐气爲樓臺海中春夏間見祝曰大蛤也禮記雉入大水爲蜃前漢海旁蜃气象樓臺後同○蜃音腎】才豪气猛易語言往往蛟螭雜螻蚓【孫曰蛟龍屬螭似龍而無角螻螻蟈蚓丘蚓補注蛟螭雜螻蚓言其小大不齊也苕溪漁隱叢話云立之詩有不工處故退之以此譏之○螭抽知切螻音婁蚓音引】知音自古稱難遇世俗乍見那妨哂【哂笑也】勿嫌法官未登朝【孫曰法官謂大理評事】猶勝赤尉長趨尹【孫曰斯立初爲尹陽尉唐州縣有畿赤緊望之等尹謂京兆尹】時命𨿽乖心轉壯技能虛富家逾窘【祝曰窘廹也詩又窘陰雨○窘巨隕切】念昔塵埃兩相逢爭名齟齬持予楯【孫曰矛楯皆兵器說文云矛長二丈建於兵車楯亦兵器所以蔽身祝曰詩修我戈矛左氏賦車兵徒卒甲楯之數○楯音盾】子時専場誇觜距【樊曰選張衡東都賦秦政利觜長距終得擅場注擅専也○觜卽委切距舊杵切】予始張軍嚴韅靷【補注左傳我張吾三軍靷駕牛具也樊曰左傳僖二十八年晉楚戰於城濮晉軍七百乘韅靷鞅靽杜預注在背曰韅在胸曰靷在腹曰鞅在後曰靽言駕乘修備○韅曉見切靷以忍切】爾來但欲保封疆莫學龎涓怯孫臏【韓曰史記孫臏嘗與龎涓俱學兵法事魏爲恵王將以能不及臏陰召臏至則以法斷其兩足而黥之防齊使者如梁竊載與之齊威王以爲師後魏攻韓韓告急於齊使田忌將而臏以減竈殺涓於馬陵○龎皮江切臏婢忍切】竄逐新歸厭聞閙【孫曰公時方自江陵法曹召爲國子博士】齒髮早衰嗟可閔頻防怨句刺棄遺【孫曰詩將安將樂棄予如遺】豈有閒官敢推引深藏篋笥時一發戢戢已多如束筍可憐無益費精神【費一作損】有似黃金擲虛牝【洪曰牝谿谷也古詩云哀壑叩虛牝】當今聖人求侍從【樊曰聖人謂憲宗也】抜擢杞梓收楛箘【孫曰襄二十六年左氏晉大夫如杞梓皮革焉書惟箘簵楛箘簵美竹可以爲矢楛木名可以爲矢簳○楛音戶箘音窘】東馬嚴徐巳奮飛【東方朔司馬相如嚴助嚴安徐樂等韓曰漢嚴助傳武帝時助舉賢良對策爲中大夫時東馬等並在左右】枚臯卽召窮且忍【枚臯枚乘子字少孺孫曰臯武帝時上書自陳上大喜召入見待詔拜爲郎】復聞王師西討蜀【孫曰元和元年正月命長武城使髙崇文等伐蜀討劉辟】霜風冽冽摧朝菌【朝菌地蕈朝生暮死韓曰莊子朝菌不知晦朔冽冽寒勁貌○菌音窘】走章馳檄在得賢【孫曰章章奏檄文檄說文曰檄二尺書也有急事則挿以鳥羽號爲羽檄韓曰西京雜記楊子云曰漢武帝戎馬之間飛書馳檄用枚臯廊廟之上髙文典冊用相如○檄刑狄切】燕雀紛挐要鷹隼【孫曰鷹隼鷙鳥所以逐燕雀祝曰禮記鷹隼蚤鷙○挐女加切又女書切要一作惡隼息尹切】竊料二塗必處一【樊曰公意蓋以憲宗況武帝得人之盛而以枚臯等待斯立也】豈比恆人長蠢蠢【蠢虫類孫曰蠢蠢無知之貌○蠢尺尹切】勸君韜養待徵招不用雕琢愁肝腎墻根菊花好沽酒錢帛縱空衣可凖暉暉檐日暖且鮮摵摵井梧疎更殞【補注苕溪漁隱云摵音索殞落貌文選盧子諒詩摵摵芳葉零又潘嶽秋思賦庭樹摵以灑落】髙士例須憐麯糵丈夫終莫生畦畛【畦菜田畛陌生字一作老○畦戶圭切畛音軫】能來取醉任喧呼死後賢愚俱泯泯【泯盡也滅也補注書曰泯泯棼棼○泯音閔】

送區南歸

【區如字祝曰姓也後漢末有長沙區景或音謳古善劍區治子之後洪曰區區冶子之後集有送區冊序說者謂卽也故張籍送詩曰韓君國大賢道徳赫巳聞昨出爲陽山爾區來趨奔韓官遷法曹子隨至荊門韓入爲博士崎嶇從羈輪今本皆作歐誤矣樊曰公自陽山徙江陵尋召拜國子博士區生實從之至是南歸公作詩送之張籍孟郊亦皆有詩元和元年也】

穆昔南徵軍不歸虫沙猿鶴伏以飛【孫曰抱朴子周穆王南徵一軍盡化君子爲猿爲鶴小人爲虫爲沙伏謂猿虫飛謂沙鶴事亦出博物志】江洶洞庭宿莽微【孫曰洶水聲楚詞波逢洶湧濆滂沛兮洞庭在嶽陽離騷云宿宿短艸莽莽長艸祝曰楚辭夕擥中洲之宿莽王逸注云艸經冬不死者楚人名曰宿莽○洶許拱切又音凶莽莫補切】九疑巉天荒是非【孫曰巉天猶摩天也險也髙也祝曰選登巉巖而下望韓曰湘中記零陵營道縣九山相似行者疑惑故名九疑荒是非豈以此耶○巉仕檻切又鋤咸切】野有象犀水貝璣【孫曰爾雅云犀似豕郭璞云形如水牛韓曰貝水虫也古以爲貨璣珠之不圓者】分散百寶人事稀【孫曰人事人物也言山川之美散爲百寶獨人物稀少也唐本事作士】我遷於南日周圍【孫曰貞元十九年冬公謫陽山明年冬來故云日周圍】來見者眾莫依稀爰有區子熒熒暉觀以彜訓或從違【孫曰書是彜是訓彜常也觀示也示以彜訓或從或不從故曰或從違】我念前人譬葑菲【樊曰詩采葑采菲無以下體興不可棄也孫曰葑菲者蔓菁之類上下可食然而其根有美時有惡時不可以根惡時並棄其葉也言此者以譬𨿽未盡善不可遂棄之也】落以斧斤引纆徽【孫曰易系用徽墨繩也引以徽者卽今梓匠所引以正木者也○纆音墨徽音暉纆字一作墨一作以】𨿽有不逮驅騑騑【韓曰詩四牡騑騑注行不止之貌音霏】或采於薄漁於磯【薄叢薄磯磧也祝曰漁磯大石激水也周明帝贈韋居士詩乘槎下釣磯○磯居希切】服役不辱言不譏從我荊州來京畿【孫曰元和元年六月公自江陵召爲國子博士與公俱至京師】離其母妻絕因依嗟我不道能自肥【一作道不】子𨿽勤苦終何希王都觀闕雙巍巍【孫曰春秋定公二年雉門及兩觀災注云兩觀雙闕也○觀音貫】騰蹋眾駿事鞍鞿【鞿馬絡音機】佩服上色紫與緋【孫曰上色綬色】獨子之節可嗟唏【孫曰嗟唏嘆息也祝曰哀而不泣公琴操云乃號天噓唏○唏音希字與欷同或作欷】母附書至妻寄衣開緘發封淚痕晞【晞幹也祝曰詩白露未晞○晞香衣切】𨿽不勑還情庶幾朝暮盤羞惻庭闈【孫曰盤羞盤飡也惻庭闈言其母思也】幽房無人感蛜蝛【韓曰潘安仁哀永逝文撫靈櫬兮訣幽房祝曰蛜蝛爾雅委黍也注舊說鼠婦詩伊威在室陸徳明云或旁加虫者後人增耳鄭氏箋雲家無人惻然令人感傷○蛜音伊蝛音威】人生此難余可祈子去吳時若發機【孫曰書若虞機張弩牙發機言速也】蜃沈海底气升霏【韓曰史記天官書凡海旁蜃气象樓臺霏甚貌】彩雉野伏朝扇翚【祝曰詩如翚斯飛樊曰雉五彩皆備曰翚○翚音揮扇一作羽】處子窈窕王所妃【孫曰處女也莊子綽約若處子詩曰窈窕淑女窈窕幽閒之貌王所妃王以爲妃後樊曰言此者君子不患人之不我知也】茍有令徳隱不腓【孫曰詩百卉具腓腓病也言茍有令徳𨿽在隱約不以爲病】況今天子鋪徳威【鋪一作輔】蔽能者誅薦受禨【禨祥也祝曰史記因載其禨祥度制孫曰言能薦則王賞之故云受禨補注漢書進賢受上賞蔽賢防顯戮此用其意○禨音幾】出送撫背我涕揮行行正直愼脂韋【韓曰楚詞如脂如韋以潔楹乎注脂韋柔弱貌也】業成志樹來頎頎【頎頎長貌祝曰詩碩人其頎注言儀表長麗佼好頎頎然○頎音祈】我當爲子言天扉【孫曰天扉天門】

三星行

【三星鬥牛箕洪曰三星行剝啄行皆元和初過讒求分司時作樊曰蘇內翰云吾平生遭口語無數蓋生時與退之相似吾命在鬥牛間而身宮亦在焉故其詩曰我生之辰月宿南斗且曰無善名以聞無惡聲以攘今謗吾者或云死或云仙退之之言良非虛耳】

我生之辰月宿南鬥牛奮其角箕張其口【孫曰二十八宿東方角亢氐房心尾箕南方井柳星張翼軫西方奎婁胃昴畢觜參北方斗牛女虛危室壁斗卽南鬥牛卽牽牛也】牛不見服箱【祝曰車人云大車牝服牝服長八尺謂較也兩較內謂之箱孫曰詩睆彼牽牛不以服箱言有牛之名而無其實不可以服箱服載也】斗不挹酒漿【孫曰詩維北有斗不可以挹酒漿言亦有斗名而無其實不可以挹酒也挹注也皆以自諭】箕獨有神靈無時停簸揚【孫曰書星有好風星有好雨孔安國云箕星好風畢星好雨又詩維南有箕不可以簸揚無時停簸揚者言牛斗皆不可用惟箕獨能簸揚所謂有神靈也○簸音播】無善名以聞無惡聲以攘【祝曰攘手禦也書奪攘矯防○攘汝陽切一作讓】名聲相乘除【補注歷家有增減率遲速積故有乘除之法乘音繩】得少失有餘三星各在天【韓曰詩三星在天】什伍東西陳【孫曰什伍猶縱橫也南斗六星牽牛六星箕四星】嗟汝牛與鬥汝獨不能神

剝啄行

【剝啄叩門聲樊曰元和元年自江陵召入爲國子博士作也公被讒出爲陽山至是召還又有謗之者故三星行雲名聲相乘除得少失有餘剝啄行雲我不厭客困於語言欲不出納以堙其源各有所激云爾歐陽文忠擬剝啄行寄趙少師云剝剝復啄啄柴門驚鳥雀故人千里駕信士百金諾云云公逺讒避謗欲謝客以堙其源故深其塹堅其墉要爲不可幹者而歐陽則歸老故鄕欣然喜客之至是以其辭不同如此】

剝剝啄啄有客至門我不出應客去而嗔從者語我子胡爲然我不厭客困於語言我嗟子誠【一本無此四字疑是衍文】欲不出納以堙其源【堙音因】空堂幽幽【孫曰靜深貌】有稭有莞【祝曰書三百里納稭服詩下莞上簟孫曰莞蒲也稭莞所以爲席○稭音戛莞音丸又九還切】門以兩版【孫曰以兩版爲門言常閉而不開】叢書於間【叢聚也】窅窅深塹【窅窅深貌塹池也○窅音窈】其墉甚完【墉垣也或作容】彼寜可隳【孫曰彼謂塹與墉隳毀也一作隨○隳許規切】此不可幹【孫曰此謂堂也】從者語我嗟子誠難子𨿽云爾其益實蕃【孫曰謂其來益多也○一作其口益蕃】我爲子謀有萬其全凡今之人急名與官子不引去與爲波瀾𨿽不開口𨿽不開關變化咀嚼【咀才汝切嚼疾雀切】有有神【樊曰公𨿽不開口不開關以爲得計殊不知變化咀嚼如有神故從者爲之謀以謂不若相與爲波瀾之爲愈也此豈非有激而云哉】今去不勇其如後艱我謝再拜汝無復云往追不及來不有年【一作來可待焉】

靑靑水中蒲

【或析爲三章章四句樊曰文選古樂府飲馬長城窟行有靑靑河畔艸長歌行有靑靑園中葵其大意與此相類韓曰詩蓋興寄也孫曰當是婦人思夫之意】

靑靑水中蒲下有一雙魚君今上隴去【孫曰上隴謂戍邊也】我在誰與居靑靑水中蒲長在水中居寄語浮萍艸相隨我不如靑靑水中蒲葉短不出水婦人不下堂行子在萬里【韓曰選東門行雲居人掩閨臥行子夜中飯又雜詩云之子在萬里江湖迥且深】

孟東野失子【並序】

【唐曰東野爲鄭餘慶畱府賓佐在元和二三年此詩當是時作也據郊集有哀幼子及杏陽詩其詞甚悲樊曰石君美有子年少而失魯直嘗書此詩遺之云時以觀覽可用亂思而紓哀究觀物理其實如此大槪因果耳退之救世獘故並因果不言然此一段文意乃是湼盤中佛語退之言不能無所不讀未有能成大儒者其弗信矣乎魯直所云如此】

東野連產三子不數日輒失之幾老念無後以悲其友人昌黎韓愈懼其傷也推天假其命以諭之

失子將何尢【尢怨也】吾將上尢天汝實主下人與奪一何偏彼於汝何有乃令蕃且延【蕃多也延長也】此獨何罪辜生死旬日間上呼無時聞滴地淚到泉地只爲之悲【只巨之切與示同】瑟縮久不安【孫曰瑟縮動貌】乃呼大靈【孫曰地只呼也】騎云欵天門【欵叩也】問天主下人厚薄胡不均天曰天地人由來不相關吾懸日與月吾系星與辰日月相噬齧【孫曰噬齧薄蝕也○齧五結切】星辰踣而顚【孫曰謂霣星也韓曰唐志踣顚僕也音匍】吾不汝之罪知非汝由緣且物各有分孰能使之然有子與無子禍福未可原魚子滿母腹【一作肚】一一欲誰憐細腰不自乳【孫曰莊子魚傳沬細腰者化細腰蜂屬蒲盧也】舉族長孤懸【一作鰥韓曰博物志細腰無雌雄之類取桑虫或阜螽子抱而成巳子孫曰詩所謂螟蛉有子果臝負之者也懸音】防梟啄母腦母死子始蕃【防梟鳶也梟又一名防亦名流離孫曰釋鳥云梟防說文云不孝鳥也漢郊祀志天子常以春祠黃帝用一梟破鏡梟鳥名食母破鏡獸名食父補注云張奐曰鶹食母○鴟處脂切梟堅堯切】蝮蛇生子時【祝曰蝮毒蛇也玉篇蝮螫子則斷楚辭蝮蛇蓁蓁孫曰郭璞注爾雅云蝮蛇色如綬文鼻上有鍼大者長七八尺一名及鼻出南方○蝮音覆一作虺】坼裂腸與肝好子𨿽云好未還恩與勤惡子不可說防梟蝮蛇然有子且勿喜無子固勿嘆【音灘】上聖不待教賢聞語而遷下愚聞語惑𨿽教無由悛大靈頓頭受【孫曰大靈頓頭頭至地也】卽日以命還地只謂大靈汝往告其人【孫曰人謂失子之人也】東野夜得夢有夫衣巾【孫曰夫大靈以其巾衣故曰夫韓曰崔豹古今注曰一名衣督郵補注邵氏聞見錄云史記江使神使於河漁者得之夢於宋元王夢見一大夫延頸而長頭衣繡之衣而乘輜車出策列傳退之詩實用此事】闖然入其戶【闖馬出門貌醜禁切】三稱天之言再拜謝夫收悲以歡忻

和皇甫湜陸渾山火用其韻

【韓曰陸渾本周之畿內地春秋時秦晉還陸渾之戎於伊川漢立爲陸渾縣唐隸河南府孫曰湜字持正睦州新安人元和元年擢進士第爲陸渾尉樊曰湜舊史無傳新史但云擢進士第爲陸渾尉今以牛僧儒李宗閔傳考之元和初與牛李同舉賢良對策忤宰相牛調伊闕尉李洛陽尉則知湜爲陸渾尉亦其時矣按唐登科記湜中賢良蓋元和二年也洪曰一作次韻非是劉貢父云唐人賡和詩有次韻依其次用韻也有依韻同在一韻中耳有用韻用彼之韻不必次之退之和陸渾山火是也或曰湜此詩巳不傳於世不知貢父何所據而言之○渾音防】

皇甫補官古陸渾【洪曰舊作賁渾按左傳作陸渾公羊作賁渾賁音陸亦音奔詳見題注】時當大冬澤幹源【孫曰董仲舒曰陰常居大冬大冬猶言盛冬也韓曰冬一作此詩其分司東都冬所作歟】山狂谷根相吐吞風怒不休何軒軒【軒軒風怒之勢】擺磨出火以自燔【擺補買切】有聲夜中驚莫原【孫曰謂莫窮其原也】天跳地踔顚乾坤【祝曰後漢踔宇宙而遺俗注猶越也孫曰跳踔皆震動反覆之貌跳躍也音迢踔踶也○躍敕教切】赫赫上照窮崖垠【垠岸也音銀】截然髙周燒四垣神焦爛無逃門三光弛隳不暇暾【弛隳暗昧也暾日出貌祝曰楚辭暾將出兮東方○暾他昆切暇一作敢一作復】虎熊麋豬逮猴猿水龍鼉魚與黿【祝曰鼉類魚有足皮可以冒皷黿似鼈而形大○鼉徒何切黿音元】鴉防雕鴈鷹鵠鵾【防一名鳶祝曰莊子防鴉嗜鼠鵾雞三足似雞而大選駕鵝鴻鵾鴉或作鵶】燖炰煨爊熟飛奔【祝曰燖湯中瀹肉儀禮惟燖者有膚炰合毛炙物詩毛炰胾羹熝廣韻埋物灰中令熟補注筆墨間錄無逸云上句正柏梁體後山作七字詩上東坡襲此體○燖徐廉切炰音庖煨烏回切熝於刀切】祝融告休酌卑尊【祝曰昭二十九年左氏顓頊氏有子曰黎爲祝融爲髙辛火正祝融火神也酌斟酌也】錯陳齊玫闡華園【齊玫說文云火齊玫瑰也玫音梅一作收洪曰作收者非是玫又一作致闡一作辟】芙蓉披猖塞鮮繁【孫曰披猖紛亂貌】千鐘萬鼓咽耳喧【咽塡咽也音噎】攢雜啾嚄沸箎塤【祝曰廣韻啾喞小聲嚄噴大喚孫曰攢雜啾嚄聲雜亂貌箎塤樂器也樊曰自山狂谷很以下言火之盛如此神焦爛三光不暾鳥獸皆爲所燖炰祝融火之神所以錯陳齊玫張鐘鼓塤箎而禦之也○啾卽由切嚄胡伯切沸一作咈箎音池塤音喧】彤幢絳旃紫纛旛【孫曰幢幡也說文其貌幢幢故曰幢旃亦旗也周禮通帛爲旃纛左纛以犛牛尾爲之系左騑馬軛上旃旗曲柄彤絳赤色○幢宅江切纛音導又音毒旛一作番】炎官熱屬朱冠褌【祝曰褌親身裳前漢相如身自著犢鼻褌○褌古渾切】髹其肉皮通防臀【祝曰髹漆赤多黒少選列髹彤之繡桷孫曰關東俗器物一再漆者謂之髹漆防一作防廣韻股也臀底也補注周禮其臀一寸髹音休防音陛臀音屯】頽胸垤腹車轅掀【祝曰手舉物也左氏乃掀公以出於淖掀音軒】緹顏韎股豹兩鞬【祝曰緹赤色也周禮赤緹用羊韎赤韋也詩韎韐有奭兩鞬說文所以戢弓矢後漢董卓膂力過人雙帶兩鞬左右馳射孫曰左氏右屬櫜鞬豹兩鞬者以豹皮爲之○緹音提韎音莫拜切又亦音鞬居言切】霞車紅靷日轂【祝曰靷引車索也史記慿軾結靷孫曰日轂日車轓車大箱也祝曰前漢令長吏二千石朱兩轓紅一作虹靷音以忍切又余刃切幡音畨】丹蕤縓蓋緋繙防【祝曰縓絳色爾雅一染謂之縓韓曰繙廣韻風吹旗貌防說文幡也孫曰繙防亂貌○縓七絹切繙音翻防音鴛】紅帷赤幕羅脤膰【韓曰周禮以膰脤之禮親兄弟之國膰祭肉也○脤音蜃膰符爰切】池波風肉陵屯【孫曰血也左氏士刲羊亦無也肉陵屯出左氏有肉如陵言如丘陵之屯聚也韓曰陵作淩非是列子生於陵屯則爲陵焉注陵屯謂髙潔處也阜也○音荒】豁呀鉅壑頗黎盆【孫曰鉅壑豁呀狀如頗黎盆也頗黎西國赤玉名云○呀虛加切】豆登五山瀛四罇【孫曰爾雅木豆謂之豆瓦豆謂之登豆登五山者以五嶽爲豆登瀛四罇者以四海爲酒罇也樊曰自彤幢絳旗以下皆言祝融禦火其車禦飲食之盛如此】熙熙釂醻笑語言【祝曰飲盡謂之釂禮記長者舉未釂少者不敢飲醻與酬同主人進客曰醻○釂子肖切】雷公擘山海水翻齒牙嚼齧舌齶反【祝曰齶口中齗也出字統反前漢有所乎反或云齶字恐作防音咢反音畨】電光防磹赬目防【防大目也防磹電光祝曰晉王嘉拾遺記月支獻猛獸令作兩目如天防磹之炎光也○防先念切磹徒念切防音喧】頊冥收威避根【孫曰月令冬之三月其帝顓頊其神冥水神也】斥棄輿馬背厥孫【洪曰水生木木生火水之於火猶祖視孫也】縮身潛喘拳肩跟【跟足踵祝曰選突到投而跟絓○跟音根】君臣相憐加愛恩【謂頊冥也詳見下注】命黒螭偵焚其元【祝曰螭獸也如龍而無角偵伺也問也元者首也孫曰謂爲火焚○螭醜知切偵音檉又醜鄭切】天關悠悠不可援【攀也平聲】夢通上帝血面論【樊曰君謂顓頊黒精之君臣謂防水官之臣詩意謂火旣用事則頊防當縮身潛喘而君臣乃命黒螭問其事於祝融而火焚其首黒螭所以血面而論於帝也】側身欲進叱於閽帝賜九河湔淚痕【湔洗也祝曰手澣之也史記湔浣腸胃湔音煎淚一作啼】又詔巫陽反其魂【韓曰宋玉招魂云帝告巫陽曰有人在下我欲輔之防離散沙筮與之注巫陽天帝女也】徐命之前問何寃【樊曰帝問黒螭以何寃也】火行於冬古所存【一作自古存】我如禁之絕其餐【樊曰帝告絕之語也】女丁婦壬傳世婚【洪曰丁火也壬水也火女也壬男也丁爲婦於壬故曰女丁婦壬一作夫丁婦壬亦通夫丁壬也言壬爲丁夫婦壬丁也言丁爲壬婦韓曰左氏鄭禆竈曰水火妃也五行水克火爲妻所以水爲夫於丁火爲婦於壬水火夫婦也】一朝結讎柰後昆時行當反愼藏蹲【蹲踞也祝曰左氏蹲甲而射之音存】視桃著花可小騫【小騫虧少也洪曰月令仲春始雨水桃始華漢書云來春桃花水盛謂二月雨水盛也○著直略切騫音愆】月及申酉利復怨【怨讎也洪曰謂七八月多水潦也孫曰申七月酉八月此冥復怨之時韓曰水生於申火死於酉故水至申而利火至酉而怨祝曰古樂府空負百年怨怨音寃】助汝五龍從九鯤【音昆祝曰鯤魚名列子其名爲鯤樊曰從公學文者多矣惟李習之得公之正持正得公之奇持正嘗語人曰書之文不奇易可爲奇矣豈礙理傷聖乎如龍戰於野其血元黃見豕負塗載一車突如其來如焚如死如棄如何等語也公此詩黒螭五龍九鯤等語其與易龍戰於野何異大抵持正文尙奇怪公之此詩亦以效其體也○鯤音昆】溺厥邑囚之昆侖【韓曰昆侖河水之所自出○一本作出昆侖】皇甫作詩止睡昏辭誇出眞遂上焚要余和增怪又煩𨿽欲悔舌不可捫【孫曰捫謂以手撫持也詩莫捫朕舌韓曰詳此詩始則言火勢之盛次則言祝融之禦火其下則水火相克相濟之說也悔一作晦○捫音門】

縣齋讀書

【樊曰貞元二十年在陽山作也公嘗曰陽山天下之窮處又曰縣郭無居民官無丞尉小吏十餘家審此則所謂詩成有共賦酒熟無孤斟其孰與樂此乎及觀公集區冊區竇存亮劉師命輩皆自逺方來從公則外戶之屨滿矣縣齋陽山縣齋】

出宰山水縣讀書松竹林【監本作松桂林】蕭條捐末事邂逅得初心哀醒俗耳【獸名如猿音柚】淸泉潔塵襟詩成有共賦【一作與賦】酒熟無孤斟靑竹時黙釣【孫曰靑竹釣竿】白雲日幽尋南方本多毒北客恆懼侵讁譴甘自守滯畱愧難任投章類縞帶【祝曰縞素也孫曰襄二十九年左氏吳季札聘於鄭見子產與之縞帶子產亦獻紵裘焉吳貴縞鄭貴紵各一獻所貴也○縞音杲】佇益逾兼金【孫曰其價倍於常者故謂之兼金孟子前曰於齊王餽兼金百鎰而不受是也此詩當是贈與交朋望其報章也韓曰選雜體詩氶榮重兼金巡華過盈塡益一作答】

新竹

【韓曰此詩同下晚菊意皆在陽山作此詩落句云何人可攜翫晚菊云此時無與語皆窮山不自聊之意】

筍添南堦竹日日成淸閟【孫曰閟幽也】縹節已儲霜【縹靑黃色祝曰選名溢於縹囊縹普召切】黃苞猶揜翠【孫曰苞籜也】出欄抽五六當戶羅三四髙標陵秋嚴貞色奪春媚稀生巧補林迸出疑爭地【一作全遮地】縱橫乍依行【胡郎切】熳瀾忽無次風枝未飄吹露粉先涵淚【露一作霧】何人可攜翫淸景空瞪視【瞪視直視也祝曰選偃仰瞪眄○瞪澄應切又宅耕切】

晚菊【注見前篇】

少年飲酒時踴躍見菊花今來不復飲每見恆咨嗟佇立摘滿手行行把歸家此時無與語棄置柰悲何【孫曰棄置投擲也】

齒落

【韓曰公嘗與侄老成書云吾年未四十齒牙動搖貞元十八年與崔羣書云近者左車第二牙無故動搖脫去今此詩又云去年落一牙今年落一齒其在貞元十九年作歟樊曰公詩有江陵途中云自從齒牙缺感春云語誤悲齒墮贈崔立之評事云齒髮早衰嗟可閔送侯防謀云我齒豁可鄙贈劉師服云今我呀豁落者多所存十餘皆兀鼿寄崔二十六立之云所餘十九齒飄飄盡浮危江州寄鄂兵李大夫云我齒落且盡公文有祭老成云齒牙動搖上李防書云髮禿齒豁進學解雲頭童齒豁五箴云齒之搖者日益脫其感於中而見於詩文者多矣】

去年落一牙今年落一齒俄然落六七落勢殊未巳余在皆動搖盡落應始止憶初落一時但念豁可恥【豁疎也○豁呼括切】及至落二三始憂衰卽死每一將落時懍懍恆在已【孫曰懍懍憂也】義牙妨食物【孫曰義牙不齊也韓曰靈光殿枝掌義牙而斜據注義牙相柱也】顚倒怯潄水【孫曰顚倒缺折也】終焉捨我落意欲崩山比今來落旣熟見落空相似余存二十餘次第知落矣儻常歲一落自足支兩紀如其落並空與漸亦同指【韓曰周禮一紀十有二歲以所餘二十餘齒一歲一落則足支兩紀矣如其今日並落則與歲常漸漸而落者亦同歸於空而巳也】人言齒之落壽命理難恃我言生有涯長短俱死爾人言齒之豁左右驚諦視【諦審也音帝】我言莊周云木鴈各自喜【孫曰莊子行於山中見大木匠者止其旁而不顧曰無所可用莊子出於山捨於故人之家故人命竪子殺鴈而烹之竪子曰其一能鳴其一不能鳴請奚殺主人曰殺不能鳴者莊子曰昨日山中木以不材得終其天年今主人之鴈以不鳴死周將處夫材與不材之間樊曰公自禦史坐言事貶陽山此句及下聨蓋有所激而云其與江陵途中詩意則一也】語訛黙固好【孫曰黙語不明也】嚼廢軟還美【孫曰嚼嚙也】因歌遂成詩持用詫妻子【詫誑也祝曰莊子踵門而詫子扁慶子注告也嘆也詫醜亞切】

哭楊兵曹凝陸歙州參

【孫曰凝字懋功爲兵部郎中參字公佐自祠部員外郎出知歙州補注凝守兵部郎中而云兵曹者隋嘗攺兵部爲兵曹禮部爲禮曹樊曰栁子厚作凝墓碣云貞元十九年正月卒李習之陸歙州述言云貞元十八年四月卒參先凝一年而卒公乃同時哭之蓋參佐主司時公嘗以書薦侯喜等及出刺歙亦有序送又嘗有行難一篇爲參設也凝則與公嘗佐董晉汴州皆知巳者去年參死今年凝又死此公所以因凝而並及之且曰數出知巳淚也一本又有新墳宿艸之句】

人皆期七十【韓曰老杜曲江詩人生七十古來稀】才半豈蹉跎【韓曰公生大歷戊申至是貞元十九年癸未則年三十有六矣豈非七十之半乎孫曰蹉跎跌也】數出知巳淚自然白髮多晨與爲誰慟【韓曰語非夫人之爲慟而誰爲】還坐久滂沱【孫曰滂沱大雨也言淚下如雨】論文與晤語【趙本作新墳與宿艸】已矣兩如何【兩一作復一作爾】

苦寒

【韓曰公此詩意蓋有所諷猶訟風伯之吹雲而雨不得作也謂隆寒奪春序而肆其寒猶權臣之用事太昊之畏避則猶當國者畏權臣取充位而巳其下反覆所言無易此意其末謂天子哀無辜則望人主進賢退不肖使恩澤下流施及艸木其愛君憂民之意具見於此樊曰按韋渠牟傳自陸贄免徳宗不復委權於下宰相取充位行文書而巳所倚信者裴延齡李齊運王紹李實韋執誼與渠牟等其權侔人主此詩所以諷也時賈耽齊抗之徒當國公爲四門博士貞元十九年春作】

四時各平分【孫曰楚辭皇天平分四時兮平謂均也】一气不可兼隆寒奪春序【隆嚴也寒一作冬】顓頊固不廉【韓曰月令冬帝顓頊】太昊弛維綱【韓曰月令春帝太昊孫曰廢弛綱紀也】畏避但守謙遂令黃泉下萌芽夭勾尖【孫曰物初生貌】艸木不復抽百味失苦甜凶飇攪宇宙【飇狂風也攪一作擾】鋩刃甚割砭【悲廉切】日月𨿽云尊不能活烏蟾【孫曰五經通義日中有三足烏月中有與蟾】羲和送日出【韓曰廣雅羲和日禦也孫曰山海經云東南海之外甘泉之間有羲和國有女子曰羲和爲帝恱之妻是生十日常浴日於甘泉】恇怯煩窺覘【恇亦怯也覘亦窺也祝曰禮記善哉覘國○恇音匡覘癡亷切煩一作頻】炎帝持祝融【孫曰月令孟夏之月其帝炎帝其神祝融昭二十九年左氏云顓頊氏有子曰黎爲祝融】呵噓不相炎而我當此時恩光何由霑肌膚生鱗甲衣被如刀防【祝曰釋名鐮亷也薄其所刈似廉也一作鎌與鐮同列子擁鐮帶索音廉】气寒鼻莫齅【祝曰以鼻取气前漢不齅驕君之餌○齅喜宥切】血凍指不拈濁膠沸入喉【韓曰選魏都賦濁膠如河】口角如銜箝【孫曰箝馬口中鐵祝曰前漢箝語燒書其廉切】將持匕箸食【祝曰匕箸食具吳志先主方食失匕箸匕卑履切箸遲據切】觸指如排籖【祝曰籖銳也選雞人司漏傳更○籖音僉】侵鑪不覺暖熾炭屢以添【以一作巳】探湯無所益【祝曰探取也語見不善如探湯○探它南切】何況纊無縑【纊綿也補注左氏三軍之士皆如挾纊音曠縑帛也○縑音兼】虎豹僵穴中【僵僕也音姜】蛟螭死幽潛【韓曰蛟螭似龍而無角○蛟古爻切螭丑支切】熒惑喪躔次【孫曰躔說文踐也五星東方歲星南熒惑西太白北晨星中央鎭星】六龍冰脫髯【孫曰晉傅詩願得並天馭六龍濟王羈六龍日馭也說文髯頰須○髯如占切】芒碭大包內【碭音宕又一作踢】生類恐盡殱【祝曰書殱厥渠魁注云殱滅也將亷切】啾啾窓間雀不知巳微纎舉頭仰天鳴所願晷刻淹不如彈射死【韓曰杜詩烏呼藏其身有似懼彈射】卻得親炰燖鸞皇茍不存【皇一作鳯】爾固不在占其餘蠢動儔俱死誰思嫌【思一作恩】伊我稱最靈【孫曰惟人萬物之靈】不能安寢苫【韓曰問喪曰寢苫枕塊哀親之在土也祝曰凶服者以苫爲覆席又儀禮寢苫枕塊安一作汝寢一作覆苫詩廉切】悲哀激憤嘆五藏難安恬中宵倚墻立淫淚何漸漸【漸漸流入也祝曰楚辭涕漸漸其若屑○漸將廉切】天子哀無辜【子一作王】惠我下顧瞻褰旒去耳纊【孫曰禮緯曰旒垂目纊塞耳褰旒去纊謂明目達聰也纊者以黃綿爲之韓曰漢書冕而前旒所以蔽明黈纊充耳所以塞聰○纊音曠】調和進梅鹽【樊曰書髙宗命傅說曰若作和羮爾爲鹽梅言進傅說之徒於左右也】賢能日登禦黜彼傲與憸【詖也祝曰利口也書國則罔有立政用憸人七廉切】生風吹死气豁達如褰簾懸乳零落墮【孫曰乳凍也】晨光入前檐雪霜頓銷釋土脈膏且黏【孫曰國語日月底於天廟土乃脈發注云脈理也農書曰春土冒橛陳根可抜耕且急發】豈徒蘭蕙榮施及艾與蒹【孫曰艾艸名一名水臺可以治病蒹荻之未秀者詩曰蒹葭蒼蒼】日萼行鑠鑠【孫曰日萼日照花萼也鑠鑠鮮明貌】風條坐襜襜【襜襜風吹動搖貌祝曰相如曰舉帷幄之襜襜荀子是襜襜者何也楚辭張絳維以襜襜音處占切】天乎茍其能吾死意亦厭【足也】

和虞部盧四汀酬翰林錢七徽赤藤杖歌【孫曰汀字云夫爲虞部員外郎徽字蔚章元和初爲翰林學士韓曰舊題云元和四年分司東都官員外郎作據此詩落句可見或無四與七字】

赤藤爲杖世未窺【窺見也】臺郎始攜自滇池【孫曰臺郎尙書郎也滇池名楚威王使將軍莊蹻將兵循江而上略巴黔以西蹻至滇池池方三百里因王之樊曰前漢西南夷傳夜郎最大其西滇池方三百里華陽國誌云澤下流淺狹狀如倒池故曰滇池祝曰在東漢建寜郡滇音顚】滇王掃宮邀使者【一作迎使者】跪進再拜語嗢咿【孫曰嗢吚夷語也祝曰嗢說文咽也咿字林內悲也○嗢乙骨切咿音伊】繩橋拄過免傾墮【韓曰以竹索爲橋也竹索曰笮西南夷尋之以渡水○拄冢庾切】性命造次防扶持塗經百國皆莫識君臣聚觀逐旌麾共傳滇神出水獻赤龍抜須血淋漓又云羲和操火鞭【補注羲和日禦也】瞑到西極睡所遺【孫曰西極日沒處】幾重包裹自題署不以珍怪誇荒夷歸來捧贈同捨子【韓曰漢直不疑誤持同捨郎金去】浮光照手欲把疑空堂晝眠倚牖戶飛電著壁搜蛟螭【孫曰以杖倚戶飛電誤以爲蛟螭而搜索之言其色赤也補注苕溪漁隱曰退之赤藤杖詩云云故東坡鐵拄杖詩云倚壁蛟龍防晝眠山谷笻竹杖贊云蒼龍掛壁皆用此詩也電一作雷○著直略切】南宮淸深禁闈密【孫曰南宮謂虞部禁闈謂翰林也】唱和有類吹塤篪【孫曰詩伯氏吹塤仲氏吹篪吹塤篪言相應和也】妍辭麗句不可繼見寄聊且慰分司【公時分司東都】

崔十六少府攝伊陽以詩及書見投因酬三十韻【一作酬之無三十韻字】

【集注崔攝伊陽乃洛之屬邑也觀詩意初與崔相識於赤縣尉時乃元和元年公自江陵入爲國子博士日也又雲府公舊同袍拔擢宰山澗乃畱守鄭餘慶擢崔攝伊陽令也又云三年國子師況住洛之涯則以國子博士分司也又云冬裘竟未擐歲窮寒气驕則是元和三年冬作也】

崔君初來時相識頗未慣但聞赤縣尉【赤縣注見前又大縣也】不比博士慢賃屋住連墻【住一作得】往來忻莫間我時亦新居觸事苦難辦蔬飧要同喫【要招也一作邀○飧思渾切】破襖請來綻【補縫也祝曰古樂府新衣誰當補故衣誰當綻○綻文莧切】謂言安堵後貸借更何患【借音迹】不知孤遺多舉族仰薄宦有時未朝餐得米日巳晏隔墻聞讙呼眾口極鵝鴈前計頓乖張居然見眞贗【贗僞物祝曰字亦作鴈韓非子說林齊伐魯索讒鼎魯以其鴈往齊人曰鴈也魯人曰眞也樊曰溫公考異宋太宗奉始元年華願兒言於廢帝曰官爲鴈天子臣光曰宋書作應天子宋略作鴈天子按字書贗僞物也韓愈詩曰居然見眞贗書或作鴈今從宋略○贗音鴈】嬌兒好眉眼袴腳凍兩骭【祝曰骭脛骨爾雅骭瘍爲防注骭腳脛也○骭下晏切】捧書隨諸兄累累角尙丱【祝曰累累史記作累累孫曰丱束髮貌詩總角丱兮○累力追切丱古患切】冬惟茹寒虀【茹食也】秋始識瓣【瓣中實也○瓣皮諫切】問之不言饑飫若厭芻豢【孫曰芻豢美食孟子理義之悅我心猶芻豢之悅我口】才名三十年久合居給諫白頭趨走裏閉口絕謗訕府公舊同袍【府公河南尹見題注孫曰詩與子同袍同好也】抜擢宰山澗寄詩雜詼俳【俳戲也步皆切】有類說鵬鷃【孫曰莊子窮髮之北有鳥焉其名爲鵬背若太山翼若垂天之云斥鸚笑之曰彼且奚適也鷃小雀也○鵬音朋鷃音晏字與鴳同】上言酒味酸冬裘竟未擐【擐貫也祝曰左氏躬擐甲冑音患裘一作衣】下言人吏稀惟足彪與虥【孫曰彪虎文虥虎之淺毛者祝曰爾雅虎竊毛謂之貓注竊淺也○彪悲蚌切虥音棧】又言致豬鹿此語乃善幻三年國子師腸肚集藜莧況住洛之涯魴鱒可罩汕【魴江東呼爲鯿鱒似鯶而鱗細韓曰詩九罭之魚鱒魴言大魚也祝曰爾雅巢謂之汕籗謂之罩孫曰詩南有嘉魚烝然罩罩烝然汕汕毛注罩罩籗取魚之器汕汕�今之撩罟也○魴音房鱒才本切罩都教切汕音訕】肯效屠門嚼【孫曰恆譚新論曰人聞長安樂則出門西向而笑知肉味美則對屠門而大嚼又曹子建書曰過屠門而大嚼𨿽不得肉貴且快意】久嫌弋者纂【纂奪取也祝曰楊子鴻飛弋人何慕焉古本作簒當從古本簒作管切○簒初患切】謀拙日焦拳活計似鋤剗【剗削也初限切或作鏟】男寒澁詩書女痩剰腰襻【祝曰襻衣系也周庾信鑑賦裙斜假襻○襻音普患切女字一作妻】爲官不事職厥罪在欺謾【謾亦欺也音慢】行當自劾去【祝曰劾推窮罪人韓曰前漢孫寶禦史大夫忠辟爲屬寶自劾去○劾胡防切又胡得切】漁釣老葭薍【樊曰爾雅葭蘆菼薍似葦而小孫曰菱也○薍五患切】歲窮寒气驕冰雪滑磴棧【棧木道祝曰前漢良因說漢王燒絕棧道○棧士諫切】音問難屢通何由覿淸眄【眄顧眄也】

送侯參謀赴河中幕

【韓曰侯參謀繼也繼與公同舉貞元八年進士元和四年又同官學者公博士繼助教六月公分司東都而繼參河中幕此詩是年冬作也】

憶昔初及第各以少年稱【注見前】君頥始生須我齒淸如冰爾時心气壯百事謂已能一別詎幾何忽如隔晨興【晨字一作朝】我齒豁可鄙君顏老可憎相逢風塵中相視疊嗟矜【視一作見】幸同學省官【樊曰公元和四年後三月祭薛公達文云朝議郎守國子博士韓愈太學助教侯繼】末路再得朋【孫曰易西南得朋】東司絕教授遊宴以爲恆【常也胡登切】秋漁蔭密樹夜博燃明燈雪逕抵樵叟【抵一作詆樵一作講】風廊折談僧陸渾桃花間【陸渾河南屬縣名上陸渾山火注詳】有湯沸如蒸三月嵩少步【韓曰前漢增髙太室祠注嵩髙山有太室少室之山孫曰戴延之西徵記嵩髙山東爲太室西爲少室相去十七里嵩其摠名也謂之室者以其下有石室焉少室髙八百六十丈上方十里與太室相埒但小耳○少失照切】躑躅紅千層【躑躅花名孫曰崔豹古今注羊躑躅羊食之則死羊見之則躑躅分散故名羊躑躅余見上杏花詩注】沙洲厭晚坐嶺壁窮晨升【晨一作朝】沈冥不計日【韓曰楊子蜀莊沈】爲樂不可勝遷滿一已異乖離坐難慿【樊曰公其年六月遷都官郎分司東都巳而繼亦參謀河中乖離坐難慿矣】行行事結束人馬何蹻騰【集注詩泮水其馬蹻蹻馬逝也音訖略切又驕也巨嬌切】感激生膽勇從軍豈嘗曽洸洸司徒公【孫曰詩武夫洸洸洸洸壯也元和三年九月以淮南節度使王鍔檢校司徒爲河中尹河中晉絳慈隰節度使司徒公王鍔也四年冬辟繼爲府從事○洸音光】天子股與肱提師十萬餘四海欽風稜【李奇曰神靈之威曰稜○稜魯登切】河北兵始進【孫曰四年十月詔削成徳軍節度使王承宗官爵以左神策軍中尉吐突承璀爲招討處置使巳亥發長安命恆州四面藩鎭各進兵招討○始字一作未】蔡州帥新薨【孫曰十一月巳巳彰義軍節度使吳少誠卒弟少陽自稱畱後】曷不請掃除活彼黎與蒸鄙夫誠怯弱受恩愧徒猶思脫儒冠棄死取先登又欲面言事上書求詔徵【書一作言】侵官固非是【孫曰左氏侵官罪也】妄作譴可懲惟當待責免耕斸歸溝塍【祝曰塍稻苖田畦也韓曰班固西都賦溝塍刻鏤斸斫也音竹塍音乘】今君行得所【一作附得所一作得所附】勢若脫韝鷹【孫曰韝臂捍以皮爲之所以臂鷹韓曰選鮑明逺詩昔如韝上鷹○韝音鉤】檄筆無與讓【孫曰檄者以木簡爲書長尺二寸○檄刑狄切】幕謀識其膺【識一作職】收績開史牒翰飛逐溟鵬【祝曰翰羽也詩翰飛戾天孫曰溟海也莊子北溟有魚其名爲鯤化而爲鳥其名爲鵬○翰音寒】男兒貴立事流景不可乘【孫曰景日月也流景言如水流以況其速】歲老陰沴作【祝曰陰沴妖气也莊子陰陽之气有沴注陰陽二气陵亂不調○沴音戾又音殄】云頽雪翻崩別袖拂洛水徵車轉崤陵【孫曰僖三十年左氏崤有二陵焉其南陵夏后臯之墓其北陵文王之所以避風雨也○崤音爻】勤勤酒不進勉勉恨已仍【仍重也】送君出門歸愁腸若牽繩黙坐念語笑癡如遇寒蠅防馬誰可適晤言誰爲應【孫曰詩可與晤言晤對也應當也祝曰選晤言莫余應應音膺】席塵惜不拂【一作掃】殘罇醑空凝【祝曰醑酒也選淸醑滿金罇○醑私呂切】信知後防時日月屢環絙【孫曰環循環絙大索又急也○絙居登切】生期理行役歡緒絕難承寄書惟在頻無恡簡與繒【孫曰簡繒竹帛也】

東都遇春

【樊曰東都河南也唐都長安顯慶二年以洛陽宮爲東都韓曰次前後詩當在元和五年春作】

少年气眞狂有意與花競行逢二三月九州花相映川原曉服鮮桃李晨妝靘【祝曰靘裝飾也前漢靘妝刻飾○靘疾政切一作靚明也】荒乘不知疲醉死豈辭病飲噉惟所便【噉徒感切便平聲】文章倚豪橫【戶孟切】爾來曽幾時白髮忽滿鏡舊遊喜乖張新輩足嘲評【評評量祝曰廣韻平言也○評音病】心腸一變化羞見時節盛得閒無所作貴欲辭視聽深居疑避仇黙臥如當瞑朝曦入牖來烏喚昏不醒【醒酒醒祝曰選怳爾而醒○醒蘇佞切】爲生鄙計算鹽米告屢罄【一作屢空罄】坐疲都忘起【祝曰棄忘也周禮三宥曰遺忘音妄】冠側懶復正幸防東都官復離機與穽【祝曰離去也禮記道也者不可須臾離也機弩牙穽陷也樊曰公時分教東都生李習之狀公行雲自江陵掾入爲國子博士宰相有愛公文者將以文學職處公有爭先者譛公公恐及難遂求分司東都此公所以有獲離機穽之語○離力智切】乖慵遭傲僻漸染生獘性旣去焉能追有來猶莫聘有船魏王池【洪曰河南志雲洛水經尙善旌蓋二坊之北南溢爲池深處至數頃水鳥洋泳荷芰翻覆爲都城之勝正觀中以賜魏王泰故號魏王池】往往縱孤泳【孫曰詩漢之廣矣不可泳思注潛行爲泳縱字一作從或作泛】水容與天色此處皆緑淨岸樹共紛披渚牙相緯經【孫曰緯經織也猶言縱橫也○經音徑】懷歸苦不果卽事取幽迸【取一作最】貪求匪名利所得亦以並【以一作已】悠悠度朝昏落落捐季孟【祝曰捐棄也落落一作落魄家貧無業前漢家貧落魄無衣食業孫曰語齊景公待孔子曰若季氏則吾不能以季孟之間待之季氏爲魯上卿孟氏下卿】羣公一何賢上戴天子聖謀謨收禹迹【孫曰左氏茫茫禹迹盡爲九州迹一作績恐非】四面出雄勁轉輸非不勤稽逋有軍令在庭百執事奉職各只敬我獨何爲哉坐與億兆慶譬如籠中鳥仰給活性命爲詩告友生負愧終究竟

感春五首

【韓曰元和五年春分司東都作】

辛夷花髙最先開【孫曰辛夷一名辛矧樹髙數仭枝葉皆香洪曰辛夷髙數丈江南地暖正月開北地寒二月開初發如筆北人呼爲木筆其花最早南人呼爲迎春苕溪漁隱曰木筆迎春自是兩種木筆色紫叢生二月方開迎春白色髙樹立春已開然則辛夷乃此花耳花髙一作髙花】靑天露坐始此回已呼孺人戛鳴瑟【孫曰禮記大夫妻曰孺人又書戛擊鳴球戛鼓也戛音稭】更遣稚子傳靑杯【韓曰選恨賦左對孺人右顧稚子杜詩傳杯莫放杯】選壯軍興不爲用坐狂朝論無由陪【樊曰憲宗卽位五年平夏平蜀軍江東赫然中興而公年逾彊仕投聞分司故有此言】如今到死得閒處還有詩賦歌康哉【孫曰書臯陶歌曰元首明哉股肱良哉庶事康哉】

洛陽東風幾時來川波岸栁春全回宮門一鎖不復啟【孫曰謂陽離宮也韓曰唐都長安以洛陽爲東都故有宮門一鎖之句若有感云】𨿽有九陌無塵埃【孫曰九陌九逵也宮門不啟故九陌無往來之塵埃也】防馬上橋朝日出【孫曰洛陽有天津橋】樓闕赤白正崔嵬孤吟屢闋莫與和【闋終也苦穴切】寸恨至短誰能裁

春田可耕時已催【孫曰催迫也】王師北討何當回【孫曰元和四年討成徳節度使王承宗詳見送侯防謀赴河中幕詩河北兵始進注】放軍載艸農事濟【軍一作車農一作濃】戰馬苦饑誰念哉蔡州納節舊將死【孫曰是年彰義軍節度使吳少誠卒詳見送侯防謀赴河中幕詩注】起居諫議聨翩來【樊曰裴度自西川節度掌書記召爲起居郎孫曰度以河南府功曹召爲起居舍人孟簡孔戣皆爲諫議大夫聨翩相繼也】朝廷未省有遺策肯不垂意缾與罍【孫曰詩缾之罄矣惟罍之恥缾小而罍大公以自諭也】

前隨杜尹拜表回【杜尹謂杜兼也】笑言溢口何歡咍【祝曰楚辭眾共所咍咍笑也○咍呼來切】孔丞別我適臨汝【孔丞謂孔戡也】風骨峭峭遺塵埃音容不接只隔夜凶訃詎可相尋來【孫曰元和四年杜兼爲河南尹十一月無疾暴卒孔戡以衞尉寺丞分司東都五年正月將浴臨汝之湯泉至其縣遂卒凶訃相尋謂此○訃音赴】天公髙居神惡欲保性命誠難哉

辛夷花房忽全開將衰正盛須頻來淸晨輝輝燭霞日薄暮耿耿和煙埃朝明夕暗已足嘆況乃滿地成摧頽迎繁送謝別有意誰肯畱念少環回【韓曰此篇言辛夷花之盛如此元微之有問韓員外辛夷花云韓員外家好辛夷開時乞取兩三枝折枝爲贈君莫惜縱君不折風亦吹豈此耶】

酬裴十六功曹巡府西驛塗中見寄

【韓曰度時爲河南府功曹公時分司東都作一本無塗字】

相公罷論道【相公鄭餘慶也孫曰元和元年餘慶罷相出爲河南尹書三公論道經邦】聿至活東人【聿遂也至一作來活一作治】禦史坐言事【禦史裴度也】作吏府中塵【孫曰元和初度爲監察禦史密疏論權幸語切忤防出爲河南府功曹】遂令河南治今古無儔倫【補注謂無與比倫也】四海日富庶【孫曰語子適衛冉有僕子曰庶矣哉冉有曰旣庶矣又何加焉曰富之】道途隘蹄輪【孫曰蹄輪車馬也】府西三百里候館同魚鱗【候館亭驛孫曰周禮五十里有市市有館所以候賔客之館也】相公謂禦史勞子去自巡是時山水秋光景何鮮新哀鴻鳴淸耳宿霧褰髙旻【補注褰猶開也爾雅秋曰旻天褰字一作浥】遺我行旅詩軒軒有風神【軒軒者軒昂之貌】譬如黃金盤照耀荊璞眞【韓曰抱朴子荊山之玉潛光荊石之中孫曰荊璞卞和所得玉也金盤荊璞以況二人之詩】我來亦已幸事賢友其仁【韓曰論語事其大夫之賢者友其士之仁者孫曰事賢謂餘慶友仁謂度】持竿洛水側孤坐屢窮辰【孫曰窮辰盡日】多才自苦勞【孫曰多才謂度也苦勞一作勞苦】無用只因循【孫曰無用自謂也】辭免期匪逺行行及山春【孫曰言欲自免去】

燕河南府秀才【得生字】

【韓曰據詩云元和五年冬房公尹東京房公者房式也時爲河南尹公時爲河南令故曰忝縣尹權輿時爲宰相故曰作邦楨云】

吾皇紹祖烈【孫曰吾皇憲宗也】天下再太平詔下諸郡國歲貢鄕曲英元和五年冬房公尹東京【孫曰元和四年以房武爲河南尹】功曹上言公【孫曰功曹參軍掌官吏考課祭祀禎祥道佛學校表疏醫藥之事一作功曹上其言】是日當登名【日一作月】乃選二十縣【孫曰河南府二十餘縣】試官得鴻生【孫曰鴻生碩儒也】羣儒負已材相賀簡擇精怒起簸羽翮引吭吐鏗轟【祝曰吭咽也頸也選引圓吭之纎婉禮記鐘聲鏗鏗轟鳴聲也○吭下浪切又音杭鏗丘耕切轟呼宏切】此都自周公【孫曰周公成洛邑嘗居之】文物繼名聲自非絕殊尢難使耳目驚今者遭震薄【震薄震壓也】不能出聲鳴鄙夫忝縣尹【見題注】愧栗難爲情惟求文章寫不敢妬與爭還家勑妻兒具此煎炰烹柿紅蒲萄紫肴果相扶檠芳荼出蜀門【荼茶也韓曰茶之嫩者雀舌鳥觜麥顆皆出蜀中老杜木皮嶺詩辛苦赴蜀門○荼一作茶】好酒濃且淸何能充歡宴庶以露厥誠昨聞詔書下權公作邦楨【楨堅木也又楨幹築垣版也事見題注補注杜舂陵行雲結也實國楨○楨音貞】丈人得其職【韓曰易師貞丈人吉注丈人嚴莊之稱有一本作大人】文道當大行陰風攬短日【韓曰老杜北徵詩陰風西北來】冷雨澀不晴【祝曰澀歰同說文不滑也楚辭不澀嗌只○澀色立切】勉哉戒徒馭家國遲子榮【遲待也音治】

送李翺

【孫曰翺字習之隴西人貞元十六年娶公兄弇之女元和三年四月乙亥戶部侍郎楊於陵出爲廣州刺史嶺南節度使表翺佐其府四年正月巳酉翺自東都旌善坊以妻子上船於漕乙未去東都公與石洪假舟送之丁酉同登髙山題姓名紀別故有此詩】

廣州萬里途山重江逶迆【逶迆曲折也韓曰楚辭載云旗兮逶迆○逶於危切迆余支切】行行何時到誰能定歸期揖我出門去顏色異恆時𨿽云有追送足迹絕自玆人生一世間不自張與施譬如浮江木縱橫豈自知寧懷別時苦勿作別後思

送石處士赴河陽幕【得起宇】

【樊曰石處士石洪也韓曰元和五年鳥重裔爲河陽節度使辟洪置幕府公嘗有序送詩亦是時作補注隱居詩話李渤石洪溫造爲處士純盜虛名公𨿽與之遊而多侮薄之所謂水北山人得聲名云云夫爲處士乃刺口論時事希聲名願駈使又要索髙價以至飾僕禦以誇閭裏此何等人也其侮薄之甚矣又送石洪詩云云尢可笑也】

長把種樹書【韓曰種樹書見史記秦始皇紀】人云避世士【韓曰論語且而與其從避人之士也豈若從避世之士哉】忽騎將軍馬自號報恩子風雲入壯懷【一作風雷開壯懷】泉石別幽耳鉅鹿師欲老【邢州鉅鹿郡亦有鉅鹿縣】常山險猶恃【常山鎭州樊曰憲宗紀元和四年十月成徳軍節度使王承宗反詔宗人吐突承璀以河陽浙西宣歙兵討之師久無功五年七月遂赦王承宗成徳軍鎭州也在今爲眞定府】豈惟彼相憂固是吾徒恥去去事方急酒行可以起

送李正字歸湖南

【李名礎樊曰礎父仁鈞時爲親王府長史礎自湖南從事請告來覲於其還以詩送之又有序送焉元和五年分司東都時也一作送李判官】

長沙入楚深【潭州長沙郡】洞庭值秋晚人隨鴻鴈少江共蒹葭逺【韓曰杜詩蒹葭離披去天水相與永】歷歷余所經【樊曰公貞元十九年出爲陽山已而徙掾江陵入爲國子博士湖南之地蓋嘗經行矣】悠悠子當返【孫曰謂礎歸湖南】孤遊懷耿介旅宿夢婉娩【婉娩媚也祝曰禮記姆教婉娩聽從○婉音宛娩音晚】風土稍殊音魚蝦日異飯親交俱在此誰與同息偃【補注詩或息偃在牀】

五百家注昌黎文集卷四

欽定四庫全書

五百家注昌黎文集卷五

宋魏仲舉編

古詩

辛卯年雪

【韓曰公作之年月見於詩矣時爲河南令】

元和六年春寒气不肯歸【孫曰歸收藏也】河南二月末雪花一尺圍崩騰相排拶【拶迫也孫曰排拶宻拶也】龍鳳交橫飛波濤何飄揚天風吹旛旂白帝盛羽衞鬖髿振裳衣【鬖髿髮垂貌祝曰選緑苔鬖髿乎研上○鬖髿上音參下音沙一作防】白霓先啟塗【孫曰霓云霓也楚詞曰白蜺嬰茀胡爲此堂蜺與霓同】從以萬玉妃【從才用切】翕翕陵厚載【孫曰厚載地也】嘩嘩弄陰機【祝曰嘩諠也嘩胡切】生平未曽見何暇議是非或云丰年祥【韓曰謝恵連賦盈尺則呈瑞於丰年孫曰詩傳丰年之冬必有積雪】飽食可庶幾善禱吾所慕【孫曰禮記晉獻文子成室張老曰歌於斯哭於斯君子謂之善頌善禱】誰言寸誠微

醉畱東野

【樊曰元和六年公爲河南令作】

昔年因讀李白杜甫詩長恨二人不相從吾與東野生並世如何復躡二子蹤東野不得官【唐曰東野前一年方罷河南水陸轉運從事故云】白首誇龍鐘【韓曰蘇鶚演義龍鐘不翹舉之貌如防鬖拉搭之類他類皆非】韓子稍姦黠自慙靑蒿倚長松【補注邵氏聞見錄云劉仲原父戲歐陽曰永叔於韓文有公取有竊取竊取者無數公取者粗可數永叔贈僧云韓子亦嘗謂收斂加冠巾乃退之送僧澄觀我欲收斂加冠巾也永叔聚星堂燕集云退之嘗有云靑蒿倚長松乃退之醉畱東野自慙靑蒿倚長松也】低頭拜東野願得終始如駏蛩【樊曰孔子曰北方有獸名曰蟨愛蛩蛩駏驉食得甘艸必齧以遺蛩蛩駏驉見人將來必負蟨以走蟨非愛駏蛩也爲其假足二獸亦非心愛蟨也爲其得甘艸而遺之也夫禽獸猶知此假而相報也況士君子之欲名利者乎○駏音巨蛩音卭】東野不回頭有如寸莛撞鉅鐘【唐曰公答張徹詩云瑣力撞摧莛此云有如寸莛撞鉅鐘按劉向說苑子路曰建天下之鳴鐘而撞之以莛豈能發其聲乎哉說苑作挺而公兩作莛東方朔客難曰以莛撞鐘公事使說苑而字則出此○莛音亭】吾願身爲云東野變爲龍【韓曰取易雲從龍之義】四方上下逐東野𨿽有別離無由逢

李花

【樊曰公元和初在江陵有李花贈張十一又有寒食日夜歸酬張十一李花之什所謂不忍千株雪相映是也至是元和六年爲縣河南而作此詩自夜領張徹投盧仝而下其所以狀李花之妙者至矣蘇內翰梅詩舉此云縞裙練裞玉川家肝膽淸新冷不邪穠李爭春猶辦此更教踏雪看梅花亦一奇也】

平旦入西園梨花數株若矜誇旁有一株李顏色慘慘似含嗟問之不肯道所以【韓曰此暗使桃李不言下自成蹊事見漢李廣贊老杜哀王孫詩問之不肯道姓名】獨繞百帀至日斜【帀作答切】忽憶前時經此樹正見芳意初萌芽柰何趂酒不省錄不見玉枝攢霜葩【攢聚也音防枝一作杖】然爲汝下雨淚【祝曰然流兒禮記夫子然流涕○胡犬切】無由返斾羲和車【孫曰羲和日禦返斾謂回也】東風來吹不解顏蒼茫夜气生相遮冰盤夏薦碧實脆斥去不禦慙其花【斥去一作云去一作斥逐】當春天地爭奢華洛陽園苑尢紛拏【洛陽東都河南○拏女加切】誰堆平地萬堆雪【堆一作將】翦刻作此連天花日光赤色照未好明月暫入都交加夜領張徹投盧仝乘雲共至玉皇家長姬香禦四羅列縞裙練裞無等差【祝曰縞衣綦巾注縞衣白色裞佩巾詩無感我裞兮縞音杲裞始銳切】靜濯明妝有所奉顧我未肯置齒牙淸寒瑩骨肝膽腥一生思慮無由邪【補注詩思無邪】

招揚之罘

【韓曰公爲河陽令之罘自中山來從公問學公惜其歸以詩招之補注之罘行第八元和十一年進士罘音浮之罘一作錄之】

柏生兩石間萬歲終不大野馬不識人難以駕車蓋柏移就平地馬羈入廐中【樊曰時之罘猶未第故公以詩招之有柏馬之諭而後之工畫者遂作爲柏石圖陳季常家藏之蘇內翰爲之銘云柏生兩石間天命本如此又云韓子俯仰人但愛平地美又云君看此槎牙豈有可移理原公詩意蓋以諭之罘遊從問學以成其才故其下有獨學陋不逺復之語非謂以利遷也若旣槎牙而後移則所謂時過然後學矣覽者無以爲異】馬思自由悲柏有傷根容傷根柏不死千丈日已至【千字一作百日已字一作日以一作不難】馬悲疲還樂【罷音疲】振頓矜鞍轡【頓一作迅】之罘南山來【孫曰南山之罘縣名】文字得我驚館置使讀書曰有求歸聲我令之罘歸實待柏與馬【實待一作失待一作失得】之罘別我去計出柏馬下我自之罘歸入門思而悲之罘別我去能不思我爲灑掃縣中居【孫曰縣河南縣】引水經竹間囂嘩所不及【祝曰囂嘩喧也莊子天下何其囂囂虛驕切】何異山中閒前陳百家書食有肉與魚【韓曰史記馮讙彈鋏而歌曰長鋏歸來兮食無魚孟嘗遷之幸捨食有魚矣左傳肉食者鄙未能逺謀】先王遺文章綴緝實在余禮稱獨學陋【孫曰禮記獨學而無友則孤陋而寡聞】易貴不復逺【孫曰易不逺復無祗悔】作詩招之罘晨夕抱饑渴

寄盧仝

【韓曰元和六年春公爲河南令作仝閉門不出時洛陽有畱守鄭餘慶有尹李素仝皆不見水北謂石洪水南謂溫造皆繼往河陽幕少室謂李渤三人者皆仝所不爲也】

玉川先生洛城裏【孫曰仝居洛陽自號玉川子韓曰選放歌行雞鳴洛城裏禁門平旦開】破屋數間而巳矣一奴長須不裹頭一婢赤腳老無齒辛勤奉養十餘人上有慈親下妻子先生結髮憎俗徒【孫曰結髮謂少年時】閉門不出動一紀【韓曰周禮一紀十有二年】至今鄰僧乞米送【今一作令】僕忝縣令能不恥【見題注】俸錢供給公私余時致薄少助祭祀【致送也】勸參畱守謁大尹【樊曰洛城有東都畱守有河南尹公送溫造序曰自居守河南尹及百司之執事志盧登封墓日爲書告畱守與河南尹是時鄭餘慶畱守東都李素以少尹行大尹事】言語才及輙掩耳水北山人得名聲去年去作幕下士水南山人又繼往鞍馬僕從塞閭裏【孫曰水北水南謂洛水之南北也在洛陽城中元和五年烏重爲河陽三城節度使辟石洪爲從事洪居水北溫造字敬輿亦爲所辟造居水南故雲水北水南山人也】少室山人索價髙【少失照切】兩以諫官徵不起【孫曰李渤字潛之刻志於學與仲兄涉偕隱廬山久之徙少室元和元年鹽鐵轉運使李防諌議大夫韋況交薦之詔以左拾遺召不至四年河陽少尹杜兼遣吏持詔惇促又不赴公爲河南令遺渤書譬說渤善公言始出家東都】彼皆刺口論世事有力未免遭驅使【此一段文意見前卷送石處士赴河陽幕題注】先生事業不可量惟用法律自繩已春秋五傳束髙閣【補注隱居詩話班固云春秋五傳謂左丘明公羊髙谷梁赤鄒氏夾氏也又云鄒氏無書夾氏未有書而韓贈盧仝詩云春秋五傳果何書也孫曰晉杜乂殷洪並才名冠世庾翼弗之重語人曰此輩宜束之髙閣俟天下太平然後議其任耳五傳一作三傳】獨抱遺經究終始往年弄筆嘲同異【孫曰仝與馬異結交詩云仝不同異不異是謂大仝而小異仝自同異自異是謂仝不往兮異不至】怪辭驚眾謗不巳【怪一作謗謗一作怪】近來自說尋坦塗【孫曰坦塗謂平易也】猶上虛空跨騄駬【騄駬良馬名耳色緑韓曰淮南子騏驥騄駬天下之疾馬孫曰史記造父得驊驑緑耳之乘騄音緑駬音耳虛空一作靑雲】去歲生兒名添丁【孫曰仝有添丁詩】要令與國充耘耔【祝曰詩或耘或耔耔擁苗本音子】國家丁口連四海【孫曰唐制男子二十一爲丁】豈無農夫親耒耜先生抱才終大用宰相未許終不仕假如不在陳力列【列位也韓曰語陳力就列】立言垂範亦足恃苗裔當防十世宥【孫曰襄二十一年左氏謀而鮮過恵訓不倦者叔向有焉社禝之固也猶將十世宥之】豈謂貽厥無基址【貽遺也韓曰詩貽厥孫謀】故知忠孝生天性潔身亂倫安足擬【孫曰論語欲潔其身而亂大倫注倫道理也】昨晚長須來下狀隔墻惡少惡難似【韓曰荀子無廉恥而嗜乎飲食可謂惡少者也】每騎屋山下窺瞰【孫曰屋山屋危也瞰視也苦濫切】渾含驚怕走折趾【趾足指】慿依婚媾欺官吏【孫曰易婚媾有言媾重婚也】不信令行能禁止先生受屈未曽語忽此來告良有以嗟我身爲赤縣令【赤縣大縣】操權不用欲何俟立召賊曹呼五百【孫曰漢郡國有賊曹主盜賊事張敞爲京兆尹有賊曹椽絮舜是其職也古今注五百一伍之長五人曰伍伍長爲伯卽今之行杖人也韓曰後漢注韋昭辧釋名曰五百字本爲伍陌伍當也陌道也使之導引當道陌中驅除也按今俗呼行杖人爲五百又禰衡不遜於黃祖祖怒令五百將出加箠衡大罵祖遂殺之注五百猶今之問事者】盡取鼠輩屍諸市先生又遣長須來如此處置非所喜況又當時長養節【孫曰謂春時也】都邑未可猛政理先生固是余所畏度量不敢窺涯涘【祝曰涘說文水厓也詩在水之涘牀史切】放縱是誰之過與效尢戮僕愧前史【樊曰左氏公叔文子輦而如公曰尢人而效之非禮也介之推對其母曰尢而效之罪又甚焉先且居曰效尢禍也孫曰襄三年左氏晉侯之弟楊幹亂行於曲梁魏絳戮其僕二十一年晉欒盈過周周西鄙掠之王曰尢而效之其又甚焉】買羊沽酒謝不敏偶逢明月耀桃李【補注卽李花詩云日光赤色照未好明月暫入都交加夜領張徹投盧仝乘雲共至玉皇家也】先生有意許降臨更遣長須致雙鯉【孫曰古樂府云客從逺方來贈我雙鯉魚呼兒烹鯉魚中有尺素書致雙鯉欲遣之以書也】

酬司門盧四兄云夫院長望秋作

【集注盧四名汀公詩有和虞部盧四汀醻翰林錢士徽赤藤杖歌又有和盧郎中寄示送盤穀子詩又有和庫部盧四兄元日朝回又有早赴行香贈盧李二中捨又有酬盧給事曲江荷花行雲夫貞元元年進士新舊書無傳以此數詩考之歷虞部司門庫部郎曹遷中書舍人爲給事中其後莫知所終矣此詩元和六年秋所作時公自河南令入爲職方員外郎作】

長安雨洗新秋出極目寒鏡開塵函【函匣也韓曰杜甫月詩塵匣元開鏡○函胡緘切】終南曉望蹋龍尾【孫曰終南長安南山詩終南何有有條有枚是也龍尾陂長安地名】倚天更覺靑巉巉【巉巉髙也䢐銜切】自知短淺無所補從事久此穿朝衫歸來得便卽遊覽暫似壯馬脫重銜【銜馬口中鐵韓曰杜詩將軍昔著從事衫鐵馬馳突重兩銜】曲江荷花蓋十里【孫曰曲江地名唐號芙蓉園蓋覆也】江湖生思自莫緘【一作生目思自緘緘斂也】樂遊下矚無逺近【孫曰漢宣帝神爵三年起樂遊苑在杜陵西北今呼爲樂遊廟○矚音燭】緑槐萍合不可芟【芟除也】白首寓居誰借問平地寸步屈雲巖【屈一作扄門也巗與巖同字】云夫吾兄有狂气嗜好與俗殊酸鹹日來省我不肯去【日謂逐日】論詩說賦相諵諵【詁諵語聲孫曰多言貎○諵女咸切】望秋一章已驚絕猶言低抑避謗讒【抑一作徊】若使乘酣騁雄怪造化何以當鐫劖【鐫子全切劖斷也䢐銜切】嗟我小生值彊伴怯膽變勇神明鑑【平聲祝曰玉篇察也】馳坑跨谷終未悔【孫曰言願遊此山也】爲利而止眞貪饞【饞饕也孫曰利謂利祿言拘於利祿而不遊此山是爲貪饞之人矣○饞音毚】髙揖羣公謝名譽逺追甫白感至諴【唐曰謂李杜孫曰諴誠也書至誠感神】樓頭見月不共宿【見一作皎】其柰就缺行纎纎【韓曰古樂府云兩頭纎纎月就將也○纎一作防所咸切】

誰氏子

【韓曰呂炅也河南人元和中棄其妻著道士服謝母曰當學仙王屋山去數月復出見河南少尹李素素立之府門使吏卒脫道士服給冠帶送付其母公時爲河南令作此詩有願往教誨不從而誅之語至是素始歸之】

非癡非狂誰氏子去入王屋稱道士【注見題下】白頭老母遮門啼挽斷衫袖畱不止翠眉新婦年二十載送還家哭穿市【韓曰左傳文公夫人姜氏以襄仲殺其子不得立歸於齊哭而過市市人皆哭魯人謂之哀姜】或云欲學吹鳯笙【一作皇】所慕靈妃嫓蕭史【孫曰列仙傳秦穆公時有蕭史善吹簫公女弄玉好之公以妻焉遂教弄玉作鳯鳴居數十年吹鳯凰聲鳯來止其屋公爲作鳯臺夫妻止其上一旦皆隨鳯凰飛去嫓配也匹詣切】又云時俗輕尋常力行險怪取貴仕神仙𨿽然有傳說知者盡知其妄矣【上知音智】聖君賢相安可欺幹死窮山竟何俟嗚呼余心誠愷悌願往教誨究終始罰一勸百政之經【韓曰中說杜如晦問政子曰賞一以勸百罰一以懲眾】不從而誅未晚耳誰其友親能哀憐寫吾此詩持送似

河南令捨池臺

【樊曰元和六年公爲令時作】

灌池才盈五六丈築臺不過七八尺【七八字一作六七】欲將層級壓籬落【言所築臺】未許波瀾量防碩【言所灌池】規摹𨿽巧何足誇景趣不逺眞可惜【景一作指】長令人吏逺趨走已有蛙黽助狼籍【蛙黽蝦防屬蛙烏切黽武幸切】

送無本師歸範陽

【送賈島集注劉公佳話云島初赴舉京師一日於馬上得句云鳥宿池中樹僧敲月下門初欲作推字練之未定不覺衝尹時韓吏部權京尹左右皆至前島具告所以韓立馬良久曰作敲字佳矣遂與爲布衣交有詩曰孟郊死塟北邙山日月風雲頓覺閒天恐文章還斷絕再生賈島在人間後以不第乃爲僧號無本又集及鑑戒錄亦具此事及詩又摭言云島嘗騎驢天衢時秋風正厲黃葉可掃島忽吟曰落葉滿長安卒求一聨不可得因唐突京尹劉棲楚被系一夕而釋新史云島字浪仙範陽人初爲浮屠名無本來東都愈教其爲文遂去浮屠舉進士當其苦吟及值公卿大夫不知覺也一日見京兆尹跨驢尹詰責之久乃得釋傳所言跨驢事而不言京尹爲誰然其意興摭言合而嘉話等集所云公與島詩東坡云世俗無知者所托非退之語洪氏亦云按送無本時退之爲河南令不應至是方相知又島初爲浮屠後乃舉進士此云後攺名無本乃傳者之誤也樊氏又云按此詩元和六年冬作而是年秋東野亦有詩與無本雲長安秋聲榦木葉相號悲云云東野尙無恙何以云死塟北邙山卽若以爲公爲京尹始識島故云則公爲尹在長慶三年而是年何以有此作也】

無本於爲文【見題注】身大不及膽吾嘗示之難勇往無不敢蛟龍弄角牙【孫曰蛟龍屬大者數圍能吞人】造次欲手攬【攬持也】眾囚大幽【大幽幽暗處也】下覷襲窞【孫曰黒也易入於坎窞說文窞坎中小坎○窞徒感切】天陽熙四海【孫曰天陽日也熙照也】注視首不頷【注注目也頷頤也搖頭皃音乎感切舊本作五感切】鯨鵬相摩窣【孫曰鯨鵬物之大者相摩空中出也窣亦摩也祝曰前漢媻姍勃窣上金隄○窣蘇骨切】兩舉快一噉【徒敢切】夫豈能必然固已謝黯黮【孫曰黯黮庸暗貎韓曰黒也楚詞尙黯黮而有瑕○黯烏減切黮徒感切】狂詞肆滂葩【滂葩狂貌】低昂見舒慘姦窮怪變得往往造平澹風蟬碎錦纈【錦纈紋繒孫曰聲如風蟬文如碎錦纈皆言其詩之工風一作峯○纈奚結切】緑池垤菡萏【孫曰詩有蒲菡萏爾雅荷芙蕖其花曰菡萏○菡音撼萏音禫垤一作壞】芝英擢荒蓁【孫曰芝艸也其葉相連瑞應圖曰士者敬事耆老不失故舊則芝艸生英花也擢抜也蓁艸盛貌一作榛】孤翮起連菼【祝曰詩毳衣如菼注菼艸色如騅在靑白之間孫曰爾雅菼薍郭璞注云似葦而小連菼叢葦也○菼吐敢切】家住幽都逺【島家範陽】未識气先感來尋吾何能無殊嗜昌歜【孫曰呂氏春秋文王嗜昌蒲葅孔子聞而食之昌蒲葅昌蒲也左氏所謂享有昌歜者也○歜䢐感切】始見洛陽春【樊曰元和六年春公爲河南令始識島洛陽】桃枝綴紅糝【以米和羮曰糝糝桑感切】遂來長安裏時卦轉習坎【樊曰公是年秋遷職方員外郎遂來長安裏與之別十一月矣坎十一月卦也】老懶無鬭心久不事鉛槧【鉛墨槧牘也事出西京雜記詳見上贈張籍徹詩孫曰久不事鉛槧言久不爲文章也○槧在敢切】欲以金帛酬舉室常顑頷【韓曰顑食不飽也頷面黃也樊曰離騷經長顑頷亦何傷王逸注不飽貌孫曰言欲酬無本金帛則我舉室常饑貧也○顑呼唵呼紺二切頷胡感戶感二切一本作防頷】念當委我去雪霜刻以憯【祝曰憯痛也禮記中心憯怛愛人之仁也七感切】獰飇折空衢【韓曰猙獰惡也疊也祝曰敗也折也史記折頸折頥孫曰獰飈狂風也空衢天衢也○獰尼耕切折之涉切】天地與頓撼【孫曰頓撼揺撼也言獰飇之起天地亦且搖動也】勉率吐歌詩尉汝別後覽【尉一作慰】

石鼓歌

【樊曰歐陽文忠集古錄云石鼔文在岐陽初不見稱於世至唐人始盛稱之而韋應物以爲周文王之鼓至宣王刻詩爾韓退之直以爲宣王之鼔在今鳯翔孔子廟鼔有十先時散棄於野鄭餘慶始置於廟而亡其二皇祐四年向傳師求於民間得之十皷乃足其文可見者四百六十五磨滅不可識者過半然其可疑者四退之好古不妄者予姑取以爲信耳至於字畫亦非史籕不能作也文忠所跋如此此歌元和六年作孫曰石鼔文可見者其略曰我車旣攻我馬旣同又曰我車旣好我馬旣騊君子員獵員獵員遊麋鹿速速君子之求又左驂旛旛右驂騝騝秀弓時射麋豕孔庶又曰其魚維何維鱮維鯉何以槖之維楊與柳橐符霄切說文曰囊也補注筆墨間錄云此歌全仰止杜子美李潮八分小篆歌才薄將柰石鼓何卽子美云潮乎潮乎柰爾何快劍斫斷生蛟鼉卽子美云快劍長防森相向】

張生手持石鼓文【孫曰卽張籍注見前題】勸我試作石鼓歌少陵無人謫仙死才薄將柰石皷何周綱淩遲四海沸宣王憤起揮天戈大開明堂受朝賀【孫曰孝經說曰明堂者天子布政之堂】諸侯劍佩鳴相磨【佩一作佩】搜於岐陽騁雄俊【搜狩也今岐山縣舊曰岐陽孫曰左氏成有岐陽之搜左氏言成王公今言宣王未詳】萬里禽獸皆遮羅【萬里作百里】鐫功勒成告萬世鑿石作鼓隳嵯峨【嵯峨山髙貌】從臣才藝咸第一揀選譔刻畱山阿【揀一作簡譔一作撰】雨淋日炙野火燎物守防煩防訶【防指防訶斥也○防音麾】公從何處得紙本毫髮盡備無差訛辭嚴義密讀難曉字體不類隸與科【孫曰說文云自秦書有八體八曰隸書始皇時程邈所定施於公府也科謂科斗書魯共王壞孔子宅得書論語孝經人不復知有古文謂之科斗文字也】年深豈免有缺劃【忽麥切又音畫】快劍斫斷生蛟鼉【祝曰蛟鼉水虫禮記伐蛟取鼉韓曰此下皆狀石鼓文如此杜子美李潮八分小篆歌所謂況潮小篆逼秦相快劍長防森相向八分一字值千金蛟龍盤挐力屈彊者也○鼉唐何切】鸞翺鳯翥眾仙下【祝曰選鳯騫翥飛孫曰翺翺翔也翥飛舉也仙人將下故鸞翺鳯翥以爲先導也○翥章恕切】瑚碧樹交枝柯【孫曰班固西都賦瑚碧樹周阿而生廣雅曰瑚珠也說文云生海中色赤碧樹碧玉樹也淮南子曰昆侖山有玉樹在其北說文云碧石之靑美者韓曰晉武帝賜王愷瑚瑚樹髙三尺許枝柯抉疏世所罕比】金繩鐵索鎖紐壯【紐結也音狃】古鼎躍水龍騰梭【孫曰史記宋大丘社亡鼎淪於泗水彭城下秦始皇二十八年過彭城欲出鼎使千人沒水求之弗得韓曰漢武帝得鼎於汾水梭織具也樊曰晉書陶侃少時漁於雷澤网得一梭掛於壁有頃雷雨化爲龍而去龍騰一作騰龍】陋儒編詩不得入二雅褊迫無委蛇【大小雅爲二雅蛇一作佗委佗美也祝曰上於爲切下音移詩委蛇委蛇注行可從迹也毛詩叶韻補音蛇唐何切行貌揚雄反離騷駕八龍之委蛇今協歌字韻當從補音孫曰委委它它如山如河委佗者平易之貌委蛇與委它字同】孔子西行不到秦掎摭星宿遺羲娥【補注來俊臣掎摭諸武掎牽一足也說文偏引也摭拾也祝曰選劉季緒好掎摭利病摭拾也一本作拾孫曰羲娥日月也羲和曰禦姮娥月禦韓曰詩意謂石鼓文不編於詩而二雅不載孔子刪詩小者具述而此文獨遺馬是猶掎摭星宿而遺日月也掎音奇又舉綺切摭之石切又音灸宿音秀】嗟余好古生苦晚【樊曰蘇內翰鳯翔八觀詩其一曰石鼓其曰韓公好古生巳遲我今況又百年後則此歌所謂好古生苦晚也】對此涕淚雙滂沱【滂沱大雨貌孫曰詩涕泗滂沱】憶防初防博士徵其年始攺稱元和【孫曰元和元年公自江陵召爲國子博士】故人從軍在右輔【孫曰右輔謂右扶風卽鳯翔府也公故人爲鳯翔節度府從事故雲從軍在右輔】爲我量度掘舊科【孫曰謂安石鼓處上云隸與科當作蝌字】濯冠沐浴告祭酒【孫曰唐制有祭酒一人從三品時公爲博士故告之也】如此至寶存豈多氊苞席裹可立致十鼓祗載數駱駝【孫曰駱駝巨獸也外國圖云大秦國人人長一丈五尺好騎駱駝卽漢書匈奴傳云橐駝言能負囊而駝物也】薦諸太廟比郜鼎【韓曰春秋桓二年取郜大鼎於宋戊申納於太廟郜音告】光價豈止百倍過聖恩若許畱太學諸生講解得切磋【孫曰詩如切如磋注治骨曰切象曰磋切磋相成之義韓曰觀詩意公蓋欲遷此鼓於太學是時必有以沮之者也】觀經洪都尙塡咽【孫曰漢靈帝元和元年二月始置鴻都門學熹平四年三月詔諸儒正五經文字命議郎蔡邕爲古文篆隸三體書之刻石於太學門外使後生晚學咸取正焉碑始立其覲見及摹寫者車乘千兩塡塞街陌鴻都與觀經蓋二事公並用之洪或作鴻】坐見舉國來奔波剜苔剔蘚露節角【剜刻削一丸切】安置妥帖平不頗【頗不平也祝曰書惟逸惟頗楚詞循繩墨而不頗○頗普禾切】大廈深檐與覆蓋經歷久逺期無他中朝大官老於事【官一作夫】詎肯感激徒媕婀【孫曰詎豈也詎肯謂不肯也徒但也媕婀不決貌謂但媕婀不決而巳○媕音庵又音掩婀音阿】牧童敲火牛礪角誰復著手爲摩挲【韓曰後漢薊子訓至長安摩挲銅人○挲音娑】日銷月鑠就埋沒六年西顧空吟哦羲之俗書趂姿媚數紙尙可博白鵝【樊曰晉王羲之傳山陰道士愛養鵝羲之求市之曰爲寫道徳經當舉羣相贈羲之寫畢籠鵝而去其曰俗書者周宣王時史籕始著大篆爲籕書石鼓文籕書也秦變古爲篆爲隸今又變而爲楷世俗書耳非古也補注王得臣麈史云王右軍書多不講偏旁此退之所謂羲之俗書趂姿媚者也】繼周八代爭戰罷【孫曰論語其或繼周者𨿽百世可知也八代謂漢魏晉宋齊梁陳隋樊曰自周而下不啻八代論其正統又頗多說今以石鼔所在言之其秦漢魏晉元魏齊周隋八代歟】無人收拾理則那【那何也韓曰左氏宣二年犀兕尙多棄甲則那】方今太平日無事柄用儒術崇丘軻安能以此尙論列願借辧口如懸河【韓曰晉郭象能淸言王衍每去聽郭象語如懸河瀉水注而不竭】石鼓之歌止於此嗚呼吾意其蹉跎

雙鳥

【集注蘇內翰作李太白畫像詩有曰化爲二鳥鳴相酬一鳴一止三千秋或者遂謂此詩爲李杜作非也按栁仲塗雙鳥詩解云髙公子奇白雙鳥者當其韓之前後斯執政人也一仕一隱本異末同故曰城市巖幽殊以別也下言蓋以其辯姦詭比將壞其時也未知斯孰氏耳予曰不然大凡韓之爲心憂夫道也履行非孔氏者爲夷矣故垂言以刺之釋老俱夷而教殊故曰雙鳥又石林詩話云雙鳥詩殆不可曉嘗以問蘇丞相子容云意以是指佛老二學以其終篇本末考之或然又筆墨間錄云劉僴言雙鳥詩爲二氏作予嘗言其然以其中有云不停兩鳥鳴大法失九疇周公不爲公孔丘不爲丘頗似云二氏之言亂周孔之教耳此詩仲塗解甚詳洪慶善又祖其意而箋之揆以它說於理爲近今備載焉】

雙鳥海外飛飛來到中州【柳曰其所從來不在中國後漸而至洪曰非周孔之教而行乎中國】一鳥落城市【栁曰釋之爲教必處都邑樊曰禍福之說足以鼓動羣眾】一鳥集巖幽【栁曰老之爲教棲息山林洪曰淸淨無爲集一作巢】不得相伴鳴爾來三千秋【栁曰二教𨿽來未明於世洪曰不相爲謀其來久矣】兩鳥各閉口萬象銜口頭【唐曰旣未得明其教其言亦未能大盡於物祝曰二家之說包羅萬象不鳴則巳】春風捲地起百鳥皆飄浮【栁曰正道衰澆風盛故比之春風百鳥飄浮眾邪興也洪曰春風起則百鳥飛且鳴矣天下之善鳴者遇其時各以其術自奮】兩鳥忽相逢百日鳴不休【栁曰釋老乃得競出而扇於民久益張矣洪曰二氏並行各騁其辯】有耳聒皆聾有舌反自羞【栁曰謂其惔誕而繁極巳莫及也】百舌舊饒聲從此恆低頭【栁曰百舌謂百子也從來作文著書從此不能出其上洪曰𨿽善辯者無所容其喙】得病不呻喚泯黙至死休【栁曰謂其道或世不用遂至死乃休矣洪曰忍死受害不敢復言黙一作然】雷公告天公百物須膏油【柳曰間有忿而訴於上故曰雷公告天公以假爲諭也百物須膏油者使王化復其不敗於生矣洪曰天公諭君也膏澤不下於民以兩鳥鳴故也】自從兩鳥鳴聒亂雷聲收【栁曰蓋謂帝王之道不能光行於天下洪曰雷者天下號令雷聲收則號令不行也】神怕嘲詠造化皆停畱【柳曰或有哲智之人將誅殛以全其變則懼所以言之有素也乃停畱其造作神者造化所從出也神畏其號令而況人乎】艸木有微情挑抉示九州【洪曰萬物有成理而不說今則說之○挑吐雕切抉於決切古穴二切】虫鼠誠微物不堪苦誅求【栁曰謂其無所漏脫於幽防也洪曰誅求至於虫防甚矣】不停兩鳥鳴百物皆生愁【栁曰茍世不息其如此則畏其生死罪福而愁憂矣】不停兩鳥鳴自此無春秋不停兩鳥鳴日月難旋輈【張流切】不停兩鳥鳴大法失九疇【洪曰凡在天地間居者皆不得其所】周公不爲公孔丘不爲丘【栁曰自此亂而時無其春秋矣日月亦莫紀其序矣大法亦失其九疇矣周孔之道亦絕滅矣洪曰孟子曰楊墨之道不熄孔子之道不著與此同意】天公怪兩鳥各捉一處囚【栁曰若此乃釋老之教果遂分焉𨿽行於世各有拘其時政矣洪曰有王者作則兩鳥不得爭鳴於天下】百虫與百鳥然後鳴啾啾【栁曰然後世得不全絕其言他道者乃云百虫百鳥鳴而復啾啾矣洪曰能言之類各得伸其說】兩鳥旣別處閉聲省愆尢【栁曰教之旣有其限不混然而使民夷也各守其方而省度矣】朝食千頭龍暮食千頭牛朝飲河生塵暮飲海絕流【唐曰尙復信奉者眾耗世害世率四海之大幾被其困焉】還當三千秋更起鳴相酬【栁曰謂其後尢不能終如此矣復有其甚或者久而見興也洪曰兩鳥閉聲而省愆尢宜其衰也然蠶食於民猶如此其甚蓋不能扼其吭絕其聲則久而復鳴理勢之必然也】

贈劉師服

【樊曰詩云只今年才四十五元和七年作也】

羨君齒牙牢且潔大肉硬餅如刀截我今呀豁落者多【韓曰呀含牙張口貌音牙】所存十餘皆兀臲【兀臲不安也或作磯孫曰又作杌隍書邦之杌隉臲音臬】匙抄爛飯穩送之合口軟嚼如牛呞【呞說文云吐而噍孫曰爾雅牛曰齝羊曰牛食已久復出嚼之曰齝與呞同韓曰楞嚴經撟梵鉢提有牛呞病○呞音癡】妻兒恐我生悵望盤中不飣栗與棃【飣丁定切】祗今年才四十五【韓曰杜詩只今年才十六七】後日懸知漸莽鹵【祝曰莊子曰爲�焉可莽鹵注不用心也○莽莫補切鹵音魯】朱顏皓頸訝莫親此外諸餘誰更數憶昔太公仕進初口含兩齒無贏餘【樊曰荀子文王舉太公於州人而用之夫人行年七十有二然而齒墜矣然齒落之貌】虞翻十三此豈少【此一作比】遂自惋恨形於書【祝曰自惋驚嘆也選撫空懷而自惋孫曰吳書虞翻字仲翔年十二客有候其兄者不過翻翻追與書曰僕聞虎魄不取腐芥磁石不受曲鍼過而不存不亦宜乎客得書奇之由是見稱○惋烏貫切遂一作遽】丈夫命存百無害誰能檢防形骸外【韓曰莊子申徒嘉謂鄭子產曰子與我遊於形骸之內而索我於形骸之外不亦過乎】巨緍東釣儻可期與子共飽鯨魚膾【孫曰莊子任公子爲大釣巨縯五十犗以爲餌蹲乎防稽投竿東海已而大魚食之自制河以東蒼梧以北莫不厭若魚者廣州記曰鯨鯤長百丈大亦稱之目卽明月珠也韓曰舊史云駙馬都尉於季友居喪與進士劉師服夜飲師服流連州公亦繼貶潮陽幾若詩語之防補注東坡云嘗譏韓子隘且陋一飽鯨魚何足膾】

題炭谷湫祠堂

【樊曰按陸長源辧疑志雲長安城南四十里有靈母谷俗呼爲炭谷宋敏求長安志則云炭谷在萬年縣南六十里又云澄源夫人湫廟在終南山炭谷公所云炭谷湫不出此韓曰公南山詩有云因緣窺其湫卽此公時在京師作湫龍居也慈由切】

萬生都陽明【孫曰萬生萬物也陽明照明也陽明陰晦故曰陽明】幽暗所寰【孫曰寰亦居也】嗟龍獨何智出入人間【孫曰明晦皆居之】不知誰爲助若執造化關【關關鍵也】厭處平地水巢居挿天山【孫曰挿天之山髙山也樊曰湫夲在南山平地一曰風雷移居於上或云公龍移詩天昏地黒蛟龍移云云卽此也】列峯若攢指【孫曰若聚十指○攢音防】石盂仰環環【孫曰池小似盂環環圓貌】巨靈髙其捧【韓曰薛綜西京賦注雲華山首陽夲一山河神巨靈以手擘開其上巨靈神之有巨力者】保此一掬慳【孫曰匊謂以手捧物一匊言小也詩終朝采緑不盈一匊慳恡也丘閉切】森沈固含蓄本以儲陰姦【孫曰陰姦謂龍猶南山詩所謂凝湛閉陰嘼也】魚鼈防擁防羣嬉傲天頑翾翾棲托禽【翾小飛也祝曰說文息也韓曰楊子朱鳥翾翾許緣切】飛飛一何閒祠堂像侔眞擢玉紆煙鬟【鬟髻也】羣怪儼伺候恩威在其顏我來日正中悚惕思先還【悚一作怵】寄立尺寸地敢言來途艱吁無吹毛刄血此牛蹄殷【孫曰吹毛良劍也牛蹄蹄涔小水也言我豈無吹毛之劍血此牛蹄水令殷乎言欲殺此龍也殷赤黒色左傳左輪朱殷注血深也殷烏聞切】至今乘水旱鼔舞寡與鰥【孫曰鼓舞謂所禱也周禮國大旱則帥巫而舞雩是水旱之際有鼓舞也孟子老而無妻曰鰥老而無夫曰寡】林叢鎭冥冥【叢艸叢生貌冥防幽黑也】窮年無由刪妍英雜艶實【英花也妍作研者非】星瑣黃朱班【孫曰黃朱班謂黃朱相雜班文也瑣小也】石級皆險滑【石級石磴也】顚躋莫牽攀【孫曰書今爾無指告於顚躋注云顚隕躋墜也】尨區雛眾碎付與宿巳頒【頒大也】棄去可柰何吾其死茅菅【茅菅艸名韓曰詩露彼菅茅菅音姦】

聽穎師彈琴

【集注西淸詩話云六一居士嘗問東坡琴詩孰優坡答以退之聽穎師琴公曰此只是琵琶耳吳僧義海以琴名世或以六一語問海海曰歐陽公一代英偉然斯語誤矣暱暱兒女語恩怨相爾女言輕柔細屑眞情出見也劃然變軒昂勇士赴敵場精神余謹聳觀聽也浮雲栁絮無根蔕天地濶逺隨飛揚縱橫變態浩乎不失自然也喧啾百鳥羣忽見孤鳯凰又見穎孤絕不同流俗下裏聲也躋攀分寸不可上失勢一落千丈彊起伏抑揚不主故常也皆指下絲聲妙處惟琴爲然琵琶格上聲烏能爾耶退之深得其趣未易譏評也洪氏亦曰或云浮雲栁絮無根蔕云云此泛聲也謂輕非絲重非木也喧啾百鳥羣云云泛聲中寄指聲也躋攀分寸不可上吟繹聲也失勢一落千文彊歷聲也善琴者云此數聲最難工文忠公以爲聽琵琶詩東坡作聽琴詩恨文忠公不及見二公之論似未必然】

暱暱兒女語【祝曰玉篇呢喃小聲多言也音尼又暱質切】恩怨相爾汝劃然變軒昂【孫曰劃截之聲激烈也】勇士赴敵場浮雲栁絮無根蔕天地濶逺隨飛揚喧啾百鳥羣忽見孤鳯凰躋攀分寸不可上失勢一落千丈彊嗟余有兩耳未省聽絲篁【絲篁絲竹也】自聞穎師彈起坐在一牀【孫曰言不寐也牀一作旁】推手遽止之【推他回切】濕衣淚滂滂穎乎爾誠能【穎乎一作穎師一本又作穎乎穎乎爾誠能】無以冰炭置我腸【孫曰冰炭言彈琴工拙之意韓曰當是琴操必有感於公者故聽終而悲焉】

送陸暢歸江南

【洪曰暢字達大嘗著蜀道易酉陽雜俎云暢江東人娶董溪女溪墓志云丞相隴西公第二子遷商州刺史除名徙封州死湘中明年許歸塟元和八年十一月塟河南長女嫁吳郡陸暢詩云迎婦丞相府卽此也我實門下士退之嘗爲董晉從事永負湘中墳送暢時溪未歸塟也】

舉舉江南子【孫曰舉舉猶楚楚暢吳郡人故云江南子】名以能詩聞【樊曰暢貢舉之年對雪落句雲天人寧底巧剪水作花飛山齋玩月雲起來自擘書窓破恰漏淸光落枕前經崔諫議林亭云蟬噪入雲樹風開無主花及登蘭省遇云陽公主下降暢爲擯相有詠簾詠行障催妝等作內人以暢吳音才思敏防以詩嘲之暢酬曰粉面仙郎選聖朝偶逢秦女學吹簫須教翡翠聞王母不柰烏鳶噪鵲橋觀此可見其能詩矣】一來取髙第【韓曰暢元和元年登進士第】官佐東宮軍【孫曰暢舉進士爲皇太子僚屬】迎婦丞相府【見題注】誇映秀士羣【韓曰禮記王制命鄕論秀士升之司徒曰選士一本士作才】鳴鸞桂樹間【孫曰孫氏瑞應圖曰鸞者赤神之精鳯凰之佐】觀者何繽紛【孫曰繽紛多貌補注言雜也楊雄勿繽紛往來繽正賓切】人事喜顚倒旦夕異所云【孫曰言事多變也】蕭蕭靑雲幹逐逐荊棘焚【韓曰暢歸江南必有其故所不可得而詳矣】歲晚鴻雁過鄕思見新文踐此秦關雪家彼吳洲云悲啼上車女【韓曰禮記出禦婦車】骨肉不可分感槪都門別丈夫酒方醺我實門下士【見題注】力薄蚋與蚊【祝曰孟子蠅蚋姑嘬之蚋儒稅切】受恩卽不報永負湘中墳【補注溪墓志雲溪除名徙死湘中明年立皇太子有詔令許歸塟元和八年塟河南此云湘中墳豈公作此詩時尙槁塟湘中耶】

送進士劉師服東歸

【唐曰在京師作次前後詩當在元和七年詩云夏愧作云屯又當在其年夏】

猛虎知檻穽【孫曰司馬遷與任安書曰猛虎在深山百獸震恐及在檻穽之中搖尾而求食檻圏穽坑皆所以取猛獸】坐貪茹孤防【茹一作如樊曰非防與豚同徒門切】丈夫在富貴豈必守一門公心有勇气公口有直言柰何任埋沒不自求騰軒僕本亦進士頗嘗究根源由來骨鯁材喜被軟弱吞低頭受侮笑隱忍硉兀寃【硉兀危石也或作硉矹韓曰選江賦巨石硉以前卻硉音聿又勤沒切兀五怱切】泥雨城東路夏槐作云屯【韓曰劉表傳云屯冀馬】還家𨿽闕短指日親晨飧【孫曰束晳南陔詩馨爾夕膳潔爾晨飧】攜持令名歸自足貽家尊時節不可翫親交可攀援【援引也音爰】勉來取金紫勿久休中園

嘲魯連子

【樊曰魯連齊人太史公曰魯連其指意𨿽不合大義然餘多其在布衣之位蕩然不詘於諸侯談說於當世折卿相之權公乃云爾何哉抑豈有所諷也】

魯連細兒黠【惠八切】有似黃鷂子【祝曰鷂鷙鳥也列子鷂之爲鸇鷂弋照切】田巴兀老蒼憐汝矜爪觜【孫曰齊之辯者曰田巴辯於䢐丘而議於稷下毀五帝罪三王一日而服千人有徐刼弟子曰魯連謂刼曰臣願當田子使不得復說韓曰魯連往見田巴而謂曰今楚軍南趙髙唐亡在朝夕今臣將罷南陽之師還髙唐之兵所貴談說者此也如先王之言有似梟音人皆惡之巴於是杜口易業終身不談】開端要驚人雄跨吾厭矣【跨越也】髙拱禪鴻聲【禪時戰切】若輟一杯水【孫曰髙拱拱手也禪鴻聲謂堯舜以天下禪讓僅若棄一杯水耳】獨稱唐虞賢顧未知之耳【孫曰以天下與人於堯舜何足道者而仲連以唐虞爲賢蓋未知之耳此田巴所以憐其矜爪觜也】

贈張籍

【韓曰此詩大意以其子之恵爲喜焉耳張籍後有祭公詩云坐令其子拜常呼幼時名與詩意合補注蔡寛夫詩話云舊說退之子不慧讀金根車攺爲金銀然退之贈張籍詩所謂召令吐所記解摘了瑟僴則不應不識字也不知詩之所稱乃此子乎】

吾老嗜讀書【嗜一作著】餘事不掛眼有兒𨿽甚憐教示不免簡君來好呼出踉蹡越門限【踉蹡急行貌亦行不止貌補注潘嶽曰已踉蹡而徐來○踉音郎又音亮蹡音鏘又七醬切】懼其無所知見則先愧【與赧同祝曰孟子觀其色赧赧然○赧乃版切】昨因有緣事上馬挿手版【孫曰手版笏也笏簿手版一物而異名韓曰輿服志八坐尙書執笏者自筆綴手版頭其餘王公卿士俱執手版正主於敬】畱君住防食使立侍盤醆【醆爵也阻限切】薄暮歸見君迎我笑而莞【莞微笑貌祝曰論語夫子莞爾而笑莞胡版切】指渠相賀言此是萬金產吾愛其風骨粹美無可揀試將詩義授如以肉貫丳【孫曰丳所以貫肉初限切】開袪露毫末【孫曰袪衣袂開袪猶開懷也】自得髙嵼【嵼山屈曲貌祝曰選連崗巖以嵼一作蹇嵼髙貌孫曰楚詞思蹇嵼而不釋是矣○基展切嵼所簡切】我身蹈丘軻【補注東坡詩云翁如退之蹈丘軻我身一作子身】爵位不早綰固宜長有人文章紹編剗【楚限切】感荷君子徳怳若乘杇棧【孫曰乘杇棧謂驚喜也○怳許往切棧吐版切】召令吐所記解摘了瑟僩【孫曰解摘謂解釋也詩瑟兮僴兮注矜莊寛大也禮記瑟兮僴兮恂栗也僴遐板切】顧視窓壁間親戚競覘矕【矕切視也韓曰說文目矕矕也祝曰前漢矕龍虎之文舊矣○覘醜簾切矕武板切】喜气排寒冬逼耳鳴睍睆【祝曰詩睍睆黃鳥睍胡睆切睆戶版切】如今更誰恨便可耕灞滻【韓曰滻水出藍田谷灞陵入灞孫曰灞滻長安二水名司馬相如上林賦曰終始灞滻出入涇渭詩意謂有子如此便可謀歸耕也○滻音產】

調張籍

【補注筆墨間錄曰退之參李杜透機關處於調張籍詩見之我願生兩翅捕逐出八荒以下至乞君飛霞佩與我髙頡頏此領防語也從退之言詩者多而獨許籍者以其有見處可傳衣耳】

李杜文章在光豓萬丈長不知羣兒愚那用故謗傷【集注元稹李杜優劣論云詩人以來未有如子美者李陽冰序李太白詩云風騷之後千載獨步惟公一人退之論李杜無優劣如薦士詩云勃興得李杜城南聯句云蜀雄李杜抜感春詩云近憐李杜無檢束醉畱東野雲昔年因讀李白杜甫詩酬司門盧四兄望秋作云逺追甫白感至諴石鼓歌云少陵無人謫仙死及此云云公於李杜未嘗分優劣也東坡謂公追逐李杜參翺翔亦可以見公之意魏道輔云公作此詩爲徵之發蓋稹作李杜優劣論先杜後李故爾黃魯直云吾友黃介讀李白優劣論曰論文正不當如此予以爲知言臨川剛取四家詩則以老杜爲第一文忠第二退之第三李白第四其說云歐公文章不及退之至詩則各有所長太白十首九說�與婦人其才豪俊亦可取也然文忠於退之退之於太白皆自謂不可企及何耶】蚍蜉撼大樹【蚍蜉大螘也○蚍音毗蜉音浮】可笑不自量伊我生其後舉頸遙相望【音忘】夜夢多見之晝思反微茫徒觀斧鑿痕不矚治水航想當施手時巨刃磨天揚垠崖劃崩豁【垠岸也一作根】乾坤罷雷硠【硠山崩聲也孫曰左思曰拉獵雷硠韓曰硠磕石聲郭璞江賦巴東之峽夏禹疏鑿絕岸萬文壁立霞駮又云豃如池裂豁若天開觸曲崖以縈繞駭崩浪而相礧詩意謂李杜文章如禹疏鑿江峽𨿽有迹可尋而當時運量之巧則今不可得而覩矣○硠音郎】惟此兩夫子家居率荒涼帝欲長吟哦故遣起且僵【僵僕也】翦翎送籠中【韓曰襧衡鸚鵡賦閒以雕籠翦其翅羽】使看百鳥翔平生千萬篇金薤垂琳瑯【祝曰書厥貢惟球琳瑯玕注球琳皆玉名瑯玕石而似珠韓曰金薤書也古有薤葉書詳見嶁山詩注琳瑯石也言李杜文章播於金石云爾○琳音林瑯音郎】仙官勑六丁【孫曰六丁者六甲中丁神也謂甲子旬丁卯爲神之類】雷電下取將【補注異人記云上元中臺州道士王逺知善易知人死生禍福作易總十五卷一日雷雨雲霧中一老人語逺知曰所泄者書何在上帝命吾攝六丁雷電追取逺知惶懼據地旁有六人靑衣巳捧書立矣老人責曰上方禁文自有飛文保衞金科祕藏都汝何者輙藏緗帙逺知曰靑丘元老傳授也】流落人間者太山一毫芒我願生兩翅【一作願生兩翅翎】捕逐出八荒精神忽交通百怪入我腸刺手抜鯨牙【祝曰周禮徒三刺○刺七赤切】舉瓢酌天漿【魏道輔云髙至於酌天漿幽至於抜鯨牙其思深逺如此詎止於曹劉沈宋之間耶】騰身跨汗漫【孫曰淮南子若士與汗漫期於九垓之上汗漫猶茫洋也】不著織女襄【一作箱一作相孫曰詩跂彼織女終日七襄襄駕也從旦至暮七辰辰一移因謂之七襄今作相誤也○著七略切】顧語地上友經營無太忙乞君飛霞佩【祝曰乞與人物也後漢乞楊生師音气】與我髙頡頏【韓曰詩頡之頏之飛而上曰頡下曰頏○頡胡結切頏音航】

盧郎中云夫寄示送盤穀子詩二章歌以和之【盧郎中盧汀也孫曰盤谷在孟州齊源縣太行山之南李願居之因號盤穀子韓曰貞元十七年公送李願歸盤谷有序此時元和七年冬長安作詳詩意可見又云十年蠢蠢隨朝行蓋自貞元十九年癸未爲禦史登朝至元和七年壬辰爲十年矣東坡云退之尋常詩自謂不逮老杜此詩獨不減子美云一本無二章二字】

昔尋李願向盤谷正見髙崖巨壁爭開張是時新晴天井溢【孫曰天井關名在太行山上水經曰天井溪出天井關此流注白水世謂之北流泉】誰把長劍倚太行【孫曰水自天井傾寫而下如長劍之倚山韓曰宋玉賦曰良劍耿介倚天外○行音航】衝風吹破落天外【孫曰楚詞衝風起兮水揚波衝風飄風也吹破謂吹此長劍之水】飛雨白日灑洛陽【孫曰水漂散如雨】東蹈燕川食曠野【燕川地名】有饋木蕨芽滿筐【蕨菜也筐箱也】馬頭溪深不可厲【孫曰詩深則厲淺則揭由膝以下爲掲由膝以上爲涉由帶以上爲厲馬頭溪名】借車載過水入箱【孫曰言水深也箱車上筐可以盛者】平沙緑浪榜方口【祝曰榜進船又船人也楚詞齊吳榜以擊汰孫曰方口地名榜與搒同又音謗又胡孟切】鴈鴨飛起穿垂楊【鴈鴨一作鶩鴈一作燕鴈】窮探極覽頗恣橫【探他南切】物外日月本不忙歸來辛苦欲誰爲坐令再往之計墮眇芒【一作渺茫】閉門長安三日雪推書撲筆歌慨慷【祝曰撲擲也蜀志未嘗不撲之於池慷慨嘆也韓曰魏武帝曰慨當以慷憂思難忘祝曰選中矯厲而慨慷注抑揚意气也○推他回切撲弼角切慷音康】旁無壯士遣屬和【祝曰屬連也書爾忱不屬和聲相應也易其子和之○屬音燭和胡臥切】逺憶盧老詩顚狂開緘忽覩送歸作字向紙上皆軒昂又知李侯竟不顧方冬獨入崔嵬藏【孫曰詩陟彼崔嵬崔髙山貌謂盤谷也】我今進退幾時決十年蠢蠢隨朝行【孫曰蠢蠢無知之貌】家請官供不報答無異雀鼠偸太倉行抽手版付丞相【手版笏也】不待彈劾還耕桑【劾胡防切又胡得切】

寄皇甫湜

【孫曰湜字持正睦州新安人詩故云睦州吏】

敲門驚晝睡問報睦州吏【睦一作乃】手把一封書【韓曰老杜述懷詩自寄一封書今已十月後】上有皇甫字拆書放牀頭【拆一作坼】涕與淚垂泗【孫曰自鼻爲涕自目爲淚泗水名洪曰涕泗一也退之此語似乎率爾余曰不然詩曰涕泗滂沱滂沱橫流貌易曰出涕沱若言涕出如沱沱水名也今曰涕與淚垂泗言涕淚之出如泗水耳】昏昏還就枕惘惘夢相值【惘失志音罔】悲哉無奇術安得生兩翅【韓曰北齊邢子牙遊仙詩安得金仙術兩腋生羽翼】

病中贈張十八

【韓曰張十八籍也貞元十四年公佐汴州籍爲公所薦送明年登第又明年居喪服除補太常寺太祝此詩謂抱能未施邦豈籍未第時作或旣第而未仕時乎歐陽嘗評此詩見此日足可惜注】

中虛得暴下避冷臥北窓【韓曰晉陶潛髙臥北窓之下】不蹋曉鼓朝安眠聽逄逄【逄逄鼓聲也祝曰詩鼉鼓逄逄薄紅切淮南子呂氏春秋皆作韸○韸薄江切今協窓字韻宜從韸之音】籍也處閭裏抱能未施邦文章自娛戲金石日擊撞【孫曰八音也金謂鐘石謂磬】龍文百斛鼎筆力可獨扛【說文扛橫關對舉也孫曰揚子秦掉武烏獲任鄙扛鼎抃牛史記秦武王與孟說舉龍文之鼎扛舉也樊曰項羽力扛鼎○扛音江】談舌久不掉【韓曰張儀掉三寸舌掉搖也徒弔切】非君亮誰雙扶機導之言【機一作幾】曲節初樅樅【樊曰博雅樅撞也祝曰前漢樅金鼓○樅音窓】半塗喜開鑿派別失大江吾欲盈其气不令見麾幢【麾旌麾幢幡幢】牛羊滿田野解斾束空杠【杠旗竿祝曰爾雅素練綢杠孫曰漢武帝元光二年匈奴將十萬騎入武州塞見畜布野而無人收者怪之乃引還去所謂牛羊滿田野解斾束空杠蓋此類也○杠音江】傾罇與斟酌四壁堆甖缸【甖缶也缸瓶也酒器工音鶯下胡江切】帷隔雪風照鑪釘明釭【釭燈也祝曰選西都賦金釭銜壁注謂燈也○釘音定又的令切釭音江】夜防縱捭闔【捭開也韓曰穀子有捭闔篇舊史言籍性詭激而公詩言其捭闔信矣捭音擺闌一作話】哆口疎眉痝【哆唇下垂痝多毛貌洪曰公穪張籍哆口疎眉痝魏灝稱李太白眸子炯然哆如餓虎二公狀貌可想見也○哆昌者切】勢侔髙陽翁坐約齊橫降【孫曰酈食其髙陽人田橫立田廣爲齊王身相之以距漢髙帝使食其說橫與連和橫然之罷歷下軍慿軾下齊七十餘城○降胡江切】連日挾所有形軀頓胮肛【胮肛脹大之貌上匹江切下許江切】歸將乃徐謂子言得無哤【樊曰管子四民雜處則其言哤注哤亂也孫曰哤雜也得無哤謂籍所言其間得無雜乎○哤音厖】回軍與角逐【角鬭也軍一作君】斫樹收窮龎【孫曰史記孫臏爲龎涓所刖防齊使如魏竊載與歸其後魏攻韓韓告急於齊使田忌將而往直走大梁龎涓聞之去韓而歸臏度其行暮當至馬陵乃斫大樹白而書之曰龎涓死於此樹之下而令善射者萬弩夾道而伏涓果夜至斫樹下見白書鑽火燭之讀未畢齊軍萬弩俱發涓兵敗乃自剄曰遂成孺子之名韓曰公始也扶機導籍使之言且匿其麾幢解斾束扛而示之弱籍乃縱其捭闔如酈生之下齊旣連日挾其所有軀病語哤乃爲公所敗是猶孫臏之收龎涓也○龎波江切】雌聲吐欵要酒壺綴羊腔【韓曰腔肫羊一云羊脂祝曰張鷟朝野簽載案後一腔東豬肉○腔苦江切】君乃昆侖渠【孫曰河出昆侖昆侖渠謂河也】籍乃嶺頭瀧【樊曰瀧音雙水名在嶺南又閭江切奔湍也南人謂湍爲瀧】譬如蟻垤微詎可陵岤【上苦江切字或作崆下五江切字當作南都賦曰其山則崆嶱嵑】願終賜之教斬抜枿與樁【枿芽也樁橛也枿牙葛切樁株江切】從此識歸處東流水淙淙【淙淙水聲韓曰籍旣爲公所敗乃自以爲嶺頭之瀧不足以方昆侖之渠蟻垤之防不足以陵岤之山願終受教於公而公所以導其所歸也○淙土江切】

雜詩

【一作雜言韓曰詩意蓋有所諷觀向者誇奪子與白黒未及分之句似不徒作也】

古史散左右詩書置後前豈殊書蠹虫【一作蠹書虫】生死文字間古道自愚惷【祝曰惷愚也周禮三赦曰惷愚○陟降切一作戇】古言自包纒當今固殊古誰與爲欣歡獨攜無言子共升昆侖顚【樊曰王逸離騷經注昆侖山在西北其髙一萬一千里孫曰昆侖仙人所居處一曰閬風韓曰列子周穆王駕八駿之乘升昆侖之丘】長風飄襟裾遂起飛髙圓下視防九州【防一作禹】一塵集毫端遨嬉未云幾下已億萬年向者誇奪子萬墳壓其巓惜哉抱所見白黒未及分慷慨爲悲吒【韓曰郭璞遊仙詩撫心獨悲吒○吒陟駕切】淚如九河翻【孫曰書九河旣導九河謂徒駭馬頰之類韓曰晉顧愷之哭桓宣武淚如傾河注水】指摘相告語𨿽還今誰親【樊曰此屈原所以去世離俗道夫昆侖已而臨睨舊鄕則曰國無人兮莫我知也】翩然下大荒被髮騎騏驎【孫曰謂公貶去樊曰東坡爲公潮州廟詩終篇多取此意】

寄崔二十六立之

【孫曰貞元四年侍郎劉太眞知舉放進士三十六人立之中第韓曰公嘗爲立之作藍田縣丞壁記元和十年也記所載立之戰藝出人及言事黜官皆與詩意合又有贈立之詩乃在元和元年而此云別來就十年蓋自元年後方相別至是作詩爲寄亦當在元和十年也】

西城員外丞【孫曰西城謂藍田元和初立之以前大理評事言事黜官再轉爲藍田縣丞】心迹兩倔奇【祝曰選云創阿房之倔奇倔髙起貌渠物切一本作崛一作掘】往歲戰詞賦不將勢力隨下驢入省門左右驚分披傲兀坐試席深叢見孤羆文如翻水成初不用意爲四座各低面【一作回】不敢捩眼窺【韓曰捩拗也力結切補注苕溪詩話云音麗瑟琶撥也謂左右窺】升階揖侍郎【孫曰侍郎謂知舉者詳見題注】歸舍日未欹佳句喧眾口考官敢瑕疵連年收科第【孫曰貞元中立之試京師再進再屈四年登第】若摘頷底髭回首卿相位通途無它歧【韓曰列子大道以多岐亡羊途一作達】豈論校書郎【孫曰立之登第後除祕書省校書郎】袍笏光參差童稚見稱說祝身得如斯儕輩妬且熱喘如竹筒吹老婦願嫁女不約論財貲老翁不量分累月笞其兒攪攪爭附托【攪攪亂也音絞一作擾擾】無人角雄雌由來人間事翻覆不可知安有巢中鷇【補注鳥生子須母哺曰鷇音寇】挿翅飛天陲【祝曰陲邊也左氏防劉我邊陲音垂】駒麛著爪牙【麛音迷著陟略切】猛虎借與皮【孫曰駒馬子麛鹿子言二物之小乃著以爪牙借以虎皮而立之獨不然也】汝頭有韁系【韁馬組音姜】汝腳有索縻蹈身泥溝間誰復稟指防不脫吏部選可見偶與奇【孫曰奇只不偶也居宜切】又作朝士貶得非命所施客居京城中十日營一炊逼走巴蠻恩愛座上離昨來漢水頭始得完孤羈桁掛新衣裳【韓曰桁衣椸也周庾信對燭賦燈前桁衣殊不亮○桁音行又下浪切】盎棄食殘糜茍無饑寒苦那用分髙卑憐我還好古宦塗同險巇【巇山險也巇虛宜切】每旬遺我書【遺以醉切】竟歲無差池【補注差池兩相差左傳何敢差池○差楚宜切】新篇奚其思風幡肆逶迆【幡一作旙】又論諸毛功劈水看蛟螭【劈博厄切一作擘】雷電生睒睗【韓曰睒睗疾視貌選忘其所以睒睗孫曰睒暫見也言雷電睒爍見其光如日睒音閃睗音釋】角鬛相撐枝【鬛髮長貌音獵】屬我感窮景把筆能不摛【摛舒也祝曰漢班固答賓戲摛藻如春華○摛抽知切能不字一本作不能】唱來和相報愧嘆俾我疵【疵黒病疾移切】又寄百尺防緋紅相盛衰功能諭其誠【功一作巧】深淺抽肝脾開展放我側方餐涕垂匙朋友日凋謝存者逐利移子寧獨迷誤綴綴意益彌舉頸庭樹豁狂飇捲寒曦迢遞山水隔何由應塤篪【樊曰詩何人斯伯氏吹塤仲氏吹篪注土曰塤竹曰篪相應和如此】別來就十年君馬記騧驪【騧驪馬名孫曰詩騧驪是驂注云黃馬黒喙曰騧說文云驪馬深黒色○騧音驪音離】長女當及事誰助出帨縭【帨乃佩巾孫曰所以拭物禮記子事父母左佩紛帨刀礪是也縭者婦人之褘所以蔽膝詩親結其縭祝曰縭緌也注卽今之香纓也帨音稅縭音離】諸男皆秀朗幾能守家規文字銳气在輝輝見旌麾摧腸與蹙眉【潮本作慼眉又一作戚居洪曰作戚居者非是】能復持酒巵我𨿽未耋老【孫曰僖九年左氏伯舅耋老無下拜耋謂年七十也】髮禿骨力羸所餘十九齒飄颻盡浮危花著兩眼視物隔褷防【祝曰選鳬籬離褷注毛羽初生貌防未詳或作褵衣帶也樊韓本作防云與籬同太經者幽摛萬物而不見其形褷所宜切防呂支切】燕席謝不詣遊鞍懸莫騎孜孜憑書案【祝曰廣韻憑依幾也皮孕切又皮陵切孜孜一作惇惇筆墨閒錄曰惇字出詩惇彼獨宿注】譬彼鳥粘黐【唐曰黐用以粘鳥宋幽明錄多買黐以塗壁黐醜知切】且吾聞之師不以物自隳【自一作相】孤豚服糞壤【服一作眠】不慕太廟犧【孫曰莊子或聘於莊子應其使曰子見夫犧牛乎衣以文綺食以芻菽及其牽而入於太廟𨿽欲爲孤豚其可得乎】君看一時人幾輩先騰馳過半黒頭死陰虫食枯骴【骴殘骨音疵】歡華不滿眼咎責塞兩儀【洪曰魏道輔云詩惡蹈襲古人亦有襲而愈工若出於巳者蓋思愈精則語愈深也魏人章疏云福不盈眥禍將溢世退之則曰歡華不滿眼咎責塞兩儀蓋工於前也】觀名計之利詎足相陪裨【裨補也增也祝曰蜀志必能裨補闕漏賓彌切】仁者恥貪冒受祿量所宜【受一作重】無能食國惠豈異哀癃罷【癃罷倦也祝曰病也史記臣不幸有罷癃之病上音隆下音皮】久欲辭謝去休令眾睢睢【睢睢視上逆也孫曰眾目所視也韓曰列子而防睢而盱盱而誰與居睢音隳】況自嬰疹疾【說文疹唇瘍也祝曰選思百憂而自疹注疹疾也音軫】寧保軀不貲【祝曰後漢書云不足以償不貲之身貲卽移切】不能死前罷【祝曰罷止也休也論語欲罷不能薄蟹切】內實慙神只舊籍在東都【樊曰公舊家河南後居於長安】茅屋枳棘籬還歸非無指灞渭揚春凘【凘解冰也音斯又息移切】生兮耕吾疆死兮埋吾陂文書自傳道奚仗史筆垂【奚一作不】夫子固吾黨新恩釋銜羈去來伊洛上相待安罛箄【孫曰爾雅魚罟謂之罛江東呼小籠爲箄孫曰詩施罛濊濊魚网也箄亦取魚器上音孤下音卑】我有雙飲醆其銀得朱提【孫曰朱提漢縣名屬犍爲郡縣有朱提山出銀网祝曰漢朱提銀八兩爲一流直一千五百八十他銀一流直一千是爲銀貨二品朱音殊提音時】黃金塗物象雕鐫妙工倕【祝曰倕廣韻云黃帝時巧人莊子攦工倕之指孫曰莊子工倕旋而蓋規矩倕人名堯時共工音垂】乃令千里鯨麼麼微螽斯【祝曰麼麼小貌螽斯蝗類以股鳴者韓曰班彪曰麼麼不及數子詩螽斯注蚣蝑也孫曰螽斯幽州人謂之舂箕言工人之巧能使千里鯨魚小如螽斯也○麼亡果切螽之中切】猶能爭明月擺掉出渺彌【祝曰渺彌大水貌選渺彌湠漫上亡詔切下音眉】野艸花葉細不辧薋菉葹【樊曰離騷經薋菉葹以盈室王逸注薋音咨蒺藜也菉音緑王芻也葹音施枲耳也三者皆惡艸以諭讒佞盈側孫曰薋與茨同或曰菉蓐艸葹捲施艸抜心不死】緜緜相糾結狀似環城陴【陴城上垣孫曰左氏鄭人大哭守陴者皆哭陴一名埤埤音脾】四隅芙蓉樹【樊曰離騷集芙蓉以爲裳注芙蓉蓮華也】擢豓皆猗猗【猗猗長也】鯨以興居狀【補注詩之六義四曰興興者比物而賦也許應切一本作狀興居又一作興君身】失所逢百罹【孫曰詩逢此百罹百憂也】月以諭夫道僶俛勵莫虧【僶音泯莫一作其】艸木明覆載妍臭齊榮萎【孫曰萎衰也詩無艸不死無木不萎於爲切臭一作醜】願君恆禦之行止新燧觿【韓曰詩大東鞙鞙佩璲注璲瑞也芄蘭童子佩觿注觿所以解結成人之佩也孫曰禮記左佩紛帨刀礪小觿金燧燧可取火於日觿貌如錐以象骨爲之以解結也○燧音遂觿許規切又音攜新一作親又一作雜】異日期對舉【期一作朝】當如各分支【樊曰支說文一日分也】

月蝕詩

盧仝

【盧仝自號玉川子孫曰史謂仝詩以譏切元和逆黨按仝詩作於元和五年而宦官陳洪志之亂乃在於十五年安得預知而刺之蓋唐史誤也】

新天子卽位五年歲次庚寅【孫曰憲宗元和五年歲次庚寅】斗柄挿子【孫曰鬥隨月轉故十一月挿子】律調黃鐘【孫曰黃鐘十一月律】森森萬木死僵立【孫曰僵死不朽謂寒甚木皆若立死也】寒气贔屭頑無風【贔屭作力貌上平祕切下許气切】爛銀盤從海底出來照我家艸屋東【一無家字】天色泔滑凝不流【泔米潘也古三切】冰光交貫寒曈曨【孫曰曈曨不明貌】初疑白蓮花浮出龍王宮八月十五夜比並不可雙此時怪事發有物吞食來【孫曰物謂蟇也隱三年公羊傳曰有食之何也吐者外壞食者內壞闕然不見其壊有食之者也】輪如壯士斧斫壞【輪月輪也】桂似雪山風拉摧【桂月中桂樹也】百鏈鏡照見膽平地埋寒灰火龍珠飛出腦卻入蚌蛤胎摧輪破璧眼看盡【摧輪一作捶環】當天一搭如炲煤【孫曰炲煤灰集屋也○炲堂來切煤莫杯切】磨蹤滅迹須臾間便似萬古不可開不料至神物【孫曰物謂月也】有此大狼狽星如撒沙出爭頭事光大奴婢炷暗燈【一作炷燈看】揜菼如蝳蝐【孫曰揜菼黒暗貌蝳蝐如形生南方海中揜烏感切菼吐感切】今夜吐焰長如虹孔隙千道射戶外【隙竅也】玉川子涕泗下中庭獨自行念此日月者太陰太陽精皇天要識物日月乃化生走天汲汲勞四體與天作眼行光明此眼不自保天公行道何由行吾見陰陽家有說望日蝕月月光滅朔月掩日日虧缺【孫曰月食望日食朔】兩眼不相攻此說吾不窮又孔子師老子云五色令人目盲吾恐天似人好色卽喪明幸且非春時萬物不嬌榮靑山死瓦色【一作死灰色一作破瓦色】浸水冰崢嶸花枯無女豓鳥死沈歌聲頑冬何所好偏使一目盲【孫曰言冬時無色可好而盲也】傳聞古老說月蝕蝦蟇精【孫曰張衡靈憲曰姮娥奔月是爲蟾蜍】徑圍千里入汝腹汝此癡騃阿誰生可從海窟來便解緣靑冥【孫曰靑冥雲霄】恐是眶睫間【眶目眶音匡】揜塞所化成黃帝有四目帝舜重瞳明【孫曰春秋孔演圖曰蒼頡四目是謂並明舜重瞳子是謂重明今云黃帝四目未詳】二帝懸四目四海生光輝吾不遇二帝【黃帝帝舜】滉漭不可知【滉湖廣切漭謨朗切】何故瞳子上坐受虫豸欺長嗟白兔搗靈藥恰似有意防姦非藥成滿臼不中度【孫曰度方也】委任白兔夫何爲【孫曰傅擬天問日月中何有白兔搗藥興福降祉】憶昔堯爲天十日燒九州【孫曰淮南子堯時十日並出艸木焦枯堯命羿射十日中其九烏皆死】金爍水銀流玉焰丹砂焦【孫曰楚詞十日並出流金爍石焰一作熠】六合烘爲窯堯心增百憂帝見堯心憂勃然發怒決洪流【孫曰孟子當堯之時洪水橫流】立擬沃殺九日妖天髙日走沃不及但見萬國赤子生魚頭【魚多貌○側立切】此時九禦導九日【孫曰九禦九日之禦】爭持節幡麾幢旒【孫曰節幡麾幢流皆旌旗也】駕車六九五十四頭蛟螭虯【孫曰海日駕六車故九日駕五十四頭蛟螭虯三者皆龍屬】掣電九火輈汝若蝕開齱齬輪【齱側畱切一作齟】禦轡執索相爬鉤推蕩轟喝入汝喉【喝呼合切】紅鱗焰烏燒口快【烏一作鳥】翎鬛倒側聲醆鄒【孫曰醆鄒卽翎鬛聲倒低潦切醆一作酸】撐腸拄肚儡傀如山丘【儡傀髙貌上洛罪切下口罪切】自可飽死更不偸不獨塡饑坑亦解堯心憂恨汝當食【孫曰謂日也】藏頭壓腦不肯食【藏一作埋壓一作擫】不當食【孫曰謂月也】張唇哆觜食不休【哆張也昌者切】食天之眼養逆命安得天帝請汝劉【孫曰劉殺也】嗚呼人養虎被虎齧天媚蟇得瞽疾蝦蟇敢將天眼瞎乃知恩非類【孫曰非類異物】一一作自孽【孫曰書自作孽不可活孽災也】吾見患眼人必索良工訣【孫曰訣方訣也】想天不異人愛眼固應一安得常娥氏【孫曰淮南子羿請不死之藥於西王母常娥竊之奔月宮】來習扁鵲術手操摏喉戈【孫曰文九年左氏叔孫得臣敗狄於咸獲長狄僑如富父終甥摏其喉以戈殺之】去此睛上物初旣猶蒙矓旣久如抺漆但恐功業成便此不吐出玉川子又涕泗下心禱再拜額搨沙土中【搨叩也】地上蟣虱臣仝告訴帝天皇臣心有鐵一寸可刳妖蟇癡腸上天不爲臣立梯橙【低鄧切】臣血肉身無由飛上天揚天光封辭付與赤心風【赤一作小】越排閶闔入紫宮【孫曰閶闔天門紫宮天座】密邇玉几前擘拆奏上臣仝頑愚胸敢死橫於天代天謀其長東方靑龍角掙防尾拽風當心開明堂【孫曰東方角亢氐房心尾箕房居其中凡四星爲明堂】統領三百六十鱗虫【孫曰大戴禮曰介虫三百六十爲長鱗虫三百六十龍爲長】坐理東方宮月蝕不救援安用東方龍南方火鳥赤潑血項長尾短飛跋躠【跂躠飛貌○躠音薛】頭戴井冠髙達枿【達枿髙貌枿五葛切】月蝕烏宮十二度烏爲居停主人不覺察貪向何人家行赤口毒舌毒虫頭上喫卻月不啄殺虛貶眼明防防【防防深貌上於八切下呼穴切明一作赤貶字疑誤】烏罪不可雪西方攫虎立踦踦【踦踦虎立皃居奇切】斧爲牙鑿爲齒偸犧牲食封豕【孫曰左氏吳爲封豕長蛇封豕者大豕也】大蟇一臠固當軟美似見不見是何道理爪牙根天不念天天若準擬錯準擬北方寒被蛇防藏頭入殻如入獄蛇防束束破殻寒夏鼈一種味且當以其肉充臛死殻沒信處【一本作且當臛其肉一底板沒信處】惟堪支牀腳【孫曰史記防傳南方老人用支牀足行二十餘歲老人老移牀尙生不死】不堪鑽灼與天卜【孫曰莊子宋元君得白七十二鉆而無遺防三禮圖曰以上春灼後左夏灼前左秋灼前右冬灼後右】歲星主福徳【孫曰歲星所居久其國有徳厚五穀丰昌不可伐】官爵奉董秦【孫曰董秦季忠臣也朱泚反以爲司空兼侍中泚逼奉天以爲京城畱守】忍使黔婁生覆屍無衣巾【孫曰黔婁魯人皇甫謐髙士傳黔婁先生死曽參與門人來弔曽參曰何以爲諡妻曰以康爲諡曽子曰先生存時食不充虛衣不蓋形死則手足不斂傍無酒食何樂於此而諡爲康哉】天失眼不弔歲星胡其仁熒惑矍鑠翁【孫曰後漢馬援年六十二據鞍顧眄以示可用帝曰矍鑠哉是翁也矍鑠勇健貌】執法大不中【孫曰熒惑爲理外則理兵內則理政爲天子之理中字一本作平】月明無罪過不糺食月虫【孫曰糺劾也虫蟇也】年年十月朝太微【孫曰太微天子庭五帝之座】支盧謫罰何災防【支一作有】土星與土性相背【孫曰土星塡星也】反養福徳生禍害到人頭上死破敗今夜月蝕安可防太白眞將軍怒激鋒鋩生恆州陣斬酈定進【孫曰元和五年討恆州王承宗神防大將酈定進戰死】項骨脆甚春蔓菁【蔓菁菜名】天惟兩眼失一眼將軍何處行天兵辰星任廷尉【孫曰辰星主廷尉】天律自主持【孫曰天律天之法律】人命在盆底固應樂見天盲時天若不肯信試喚臯陶【孫曰臯陶主刑】一問如今時【一本作一問一如今宜】三臺文昌宮【孫曰文昌六星在北斗魁前西近文昌二星曰上臺次二星曰中臺東二星曰下臺】作上天紀綱環天二十八宿【孫曰襲繞二十八宿謂角亢之屬也】磊磊尙書郎整頓排班行劍握他人將一四太陽側一四天市旁【孫曰市垣二十二星在旁星東北】操斧伐大匠兩手不怕傷弧矢引滿反【孫曰天弧九星在狼星東南】天狼呀啄明煌煌【孫曰天狼一星在東井東南】癡牛與騃女【孫曰牽牛六星須女四星】不肯勤農桑徒勞淫思旦夕遙相望【勞下一有含字】蚩尢簸旗弄旬朔【孫曰蚩尢旗妖星也類彗而後曲旬朔亦作旬始亦妖星名旬始北斗旁如雄鷄】始捶天皷鳴璫瑯【孫曰天皷亦星名也】枉矢能蛇行【孫曰枉矢類流星色蒼黒蛇行望之如有毛白長數匹著能字一本作龍】眊目森森張【眊一作眉】天狗下防地【孫曰天狗狀如犬奔星色黃有聲其止地類狗所墜見則四方相射千里破軍殺將】血流何滂滂譎險萬萬黨構架何可當瞇目亹成就【一作耽】害我光明王請畱北斗一星相北極指揮萬國懸中央此外盡掃除堆積如山岡贖我父母光當時指星沒星雨如折漿【孫曰莊七年四月辛卯夜恆星不見夜中星隕如雨左氏曰星隕如雨與雨偕也折漿者言如酒漿之墜折一作平】似天防事發叱喝誅姦僵【一作狂】何故中道廢自遺今日殃善善又惡惡郭公所以忘【孫曰新序齊桓公出遊見郭氏之墟問野人曰郭氏盍爲墟野人曰善善而惡惡桓公曰善善而惡惡人之善行也其墟何也野人曰善善而不能用惡惡而不能去是以爲墟】願天神聖心無信他人忠玉川子辭訖風色格格近月黒暗邊似有動劍防須臾癡蟇精兩吻自決拆初露半个璧漸吐滿輪魄眾星盡原赦一蟇獨誅磔【磔烈也陟格切】腹肚忽脫落依舊掛穹碧光彩未蘇來慘淡一片白柰何萬里光受此吞吐厄再得見天眼感荷天地力或問玉川子孔子修春秋二百四十年月蝕盡不收今子咄咄辭固合孔意不玉川子笑答或請聽逗𨖻孔子父母魯諱魯不諱周書外書大惡【孫曰春秋傳曰外大惡書內大惡不書】故月蝕不見收餘命唐天口食唐土唐禮過三唐樂過五小猶不說大不可數災殄無有小大瘉安得引衰周研覈其可否日分晝月分夜辧寒暑一主刑一主徳政乃舉孰爲人面上一目偏可去願�完兩目照下萬方土更不瞽萬萬古

月蝕詩效玉川子作

【孫曰仝作月蝕詩示公公稱其工然以其灰詭故頗加櫽括而作此篇或云館中本云刪玉川子作補注陳齊之曰退之效玉川子月蝕詩乃刪盧仝冗語耳非效玉川也韓𨿽法度森嚴便無盧仝豪放之气】

元和庚寅斗挿子月十四日三更中【孫曰元和年十一月十四日也一本作十五日】臨臨萬木夜僵立【僵音姜】寒气贔屭頑無風【祝曰選巨靈贔屭韓曰贔屭狀大貌玉篇云有力也上平祕切下虛器切一本作奰屓一作屓奰字異音同】月形如白盤【韓曰李白詩少時不識月喚作白玉盤】貌貌上天東【貌貌逺也音邈】忽然有物來噉之不知是何虫如何至神物遭此狼狽防【唐曰狼狽猶乖舛也神異經狽無前足附狼而行選亦狼狽而可慜狽音貝】星如摋沙出【祝曰摋抹殺公羊宋萬臂摋仇收碎其首注側手擊曰摋孫曰月食則星多出如摋沙之多也○摋蘇割切一作撒】攢集爭彊雄油燈不照席是夕吐焰如長虹【祝曰焰火光也音艶一本作長如虹】玉川子涕泗下中庭獨行念此日月者爲天之眼睛此猶不自保吾道何由行嘗聞古老言疑是蝦蟇精經圓千里納汝腹【孫曰經圓千里謂月也】何處養汝百醜形爬沙腳手鈍【爬沙行貌○爬蒲巴切一作杞】誰使汝解緣靑防【孫曰靑防天也】黃帝有四目【見上注黃一作皇】帝舜重其明【韓曰賈誼過秦論舜重瞳子】今天祗兩目【孫曰日月】何故許食使偏盲堯呼大水浸十日【韓曰書湯湯洪水滔天十日見前注】不惜萬國赤子魚頭生【韓曰左氏劉子謂趙孟曰微禹吾其魚乎】汝於此時若食日𨿽食八九無嚵名【祝曰說文嚵小也音鉏銜切】赤龍黒烏燒口熱翎鬛倒側相搪撐【祝曰搪搪揬也世說何乃刻畫無鹽以搪揬西施耶撐撐拄也○搪音唐】婪酣大肚遭一飽【婪貪也祝曰楚辭眾皆競進以貪婪注愛財曰貪愛食曰婪婪與惏同盧含切】饑腸徹死無由鳴後時食月罪當死天羅磕帀何處逃汝刑【孫曰天羅天网磕帀周密貌磕音榼一作�一本無汝字】玉川子立於庭而言曰地行賤臣仝【一作今】再拜敢告上天公臣有一寸刃可刳防蟇腸【刳空胡切】無梯可上天天階無由有臣蹤寄牋東南風天門西北祈風通丁寧附耳莫漏泄薄命正值飛廉慵【孫曰呂氏春秋云風師曰飛廉漢書音義雲飛廉神禽能致風气身似鹿頭如雀有角而蛇尾文如豹文】東方靑色龍【孫曰此言蒼龍】牙角何呀呀【呀呀小貌忿爭聲○呀音牙】從官百餘座【一有從應二字】嚼啜煩官家月蝕汝不知安用爲龍窟天河【孫曰天河卽天漢窟穴也謂穴居天河之中】赤鳥司南方【孫曰此言朱鳥也】尾禿翅觰沙【觰角開也祝曰說文觰挐獸也孫曰觰沙開張貌上陟加切今本誤作】月蝕於汝頭汝口開呀呀【呀呀張口貌許加切】蝦蟇掠汝兩吻過忍學省事不以汝觜啄蝦蟇於菟蹲於西【孫曰此言白虎也左氏楚人謂虎爲於菟○於音烏菟音徒蹲音存菟字一本作兔】旗旄衞毿防【孫曰旄亦旗屬毿防長貌祝曰防毛衣也○毿音參防音沙】旣從白帝祠【孫曰禮記立秋之月天子率公卿迎秋於西郊祭白帝曰招拒則白虎當預祭】又食於蠟禮有加【韓曰禮記天子大蠟八迎虎謂其食田豕蠟助駕切亦作防】忍令月被惡物食枉於汝口挿齒牙烏龜怯姦怕寒縮頸以殻自遮【孫曰此言武】終令誇蛾扶汝出【韓曰列子帝命誇娥氏二子負二山注誇娥蓋有神力者也○扶一作抉】卜師燒錐鑽灼滿板如星羅【孫曰卜師卜人也周禮有卜師掌開之四兆菙氏掌共燋契以待卜事注樵如樵薪之樵謂所灼龜之木契謂契龜之鑿卽公所謂錐也板龜甲也韓曰莊子神龜智能七十鑽而無遺防不能避刳腸之患】此外內外官【孫曰漢天文忠經星常宿中外官百一十八名七百八十三星】瑣細不足科臣請悉埽除愼勿許語令啾嘩並光全耀歸我月盲眼鏡淨無纎瑕獘蛙拘送主府官帝箸下腹嘗其皤【皤腹下白貌祝曰宣公二年左氏宋華元爲植巡功城者謳曰晘其目皤其腹皤腹大腹也皤音婆】依前使兔操杵臼玉階桂樹閒婆娑【韓曰酉陽雜俎月中有桂髙五百丈】恆娥還宮室【恆娥見前注室一作堂】太陽有室家【韓曰日爲太陽之精禮記君之與後猶日之與月蓋室家之義也】天𨿽髙耳屬地感臣赤心使知臣意【一作使臣知意】𨿽無口言潛諭厥防有气有形皆吾赤子𨿽忿夭傷忍殺孩稚還女月明安行於次盡釋眾罪以蛙磔死【磔裂也竹客切】

孟先生詩

【孟郊字東野樊曰東野志云年幾五十始以尊夫人命來京師從進士試而登科記東野及第在貞元十二年此詩未第前作以其下第送之謁張建封於徐也貞元四年建封鎭徐州李習之常以書薦東野有曰郊將爲他人所得而大有立於世與其短命而死皆不可知二者將有一於郊它日爲執事惜之其後韋莊請追贈不及第人郊在其中而摭言謂莊以郊爲不第者爲誤且曰郊貞元十二年及第佐徐州幕卒則東野果爲建封所用矣今考新舊史及公所志東野墓嘗佐鄭餘慶於東都餘慶鎭興元奏爲從事辟書下而卒未嘗佐徐也摭言誤耶將用之未及而爲餘慶所得耶卒如習之所料耶按史建封卒以貞元十六年而東野後建封十四年卒或者建封將用之未及而巳卒亦未可知也時東野亦有答韓愈李觀固獻張徐州之作今附於後】

孟郊江海士【韓曰老杜沈兵馬詩張公一生江海客】古貌又古心嘗讀古人書謂言古猶今作詩三百首冥黙咸池音【孫曰莊子黃帝之樂曰咸池冥一作杳】騎驢到京國欲和薫風琴【孫曰家語舜彈五之琴曰南風之薫兮可以解吾民之慍兮又禮記舜作五之琴以歌南風】豈識天子居九重郁沈沈【韓曰宋玉九辧豈不郁陶而思君兮君之門以九重猛犬狺狺而迎吠兮關梁閉而不通】一門百夫守無籍不可尋【孫曰籍者爲二尺竹牒記其年紀名字物色縣之宮門案省相應乃得入也】晶光蕩相射【孫曰前漢太陽之晶晶亦光也世本逄防作射易水火不相射晶音精○射食亦切】旗防偏以森遷延乍卻走驚怪靡自任【任堪也如林切】舉頭看白日泣涕下霑襟【韓曰莊子麗之姬晉國之始得之也涕泣霑襟】朅來遊公卿【朅去也丘列切】莫肯低華簮諒非軒冕族應對多差參【補注藝苑雌黃雲古詩押韻或有語顚倒而理無害者如退之以參差爲差參以玲瓏爲瓏玲是也漢臯詩話云韓愈孟郊輩才豪故有湖江白紅慨慷之句後人亦難仿效】萍蓬風波急桑楡日月侵【韓曰淮南子日垂西景在於樹祝曰桑楡謂晚景也】柰何從進士【見題注】此路轉嶇嵚【嶇嵚山不平貌祝曰選舉目眺嶇嵚補注範曅曰隨山上嶇嵚區欽二音】異質忌處羣孤芳難寄林誰憐松桂性競愛桃李陰朝悲辭樹葉夕感歸巢禽顧我多慷慨窮檐時見臨【檐一作閻韓曰原憲在艸澤中子貢相衞排藜藿入窮閻過謝原憲也】淸宵靜相對髮白聆苦吟采蘭起幽念【韓曰騷予旣滋蘭之九畹兮又蕙樹之百畝冀枝葉之峻茂兮願俟時乎吾將刈詩意若取此孫曰束晳南陔詩言采其蘭采蘭言念親思歸也起一作赴】眇然望東南秦吳修且阻【孫曰秦長安吳東野所居】兩地無數金我論徐州牧【徐州牧張建封】好古天下欽【孫曰建封爲徐州有喜士之稱許孟容李博等皆在幕中】竹實鳯所食【孫曰詩義疏曰鳯非梧桐不棲非竹實不食韓曰晉符堅曰鳯凰非竹實不食】徳馨神所歆【孫曰書黍稷非馨明徳惟馨歆享也】求觀眾丘小必上泰山岑【韓曰孟子孔子登泰山而小天下楊子升東嶽而知眾山之迆邐也祝曰岑小而髙音�簪切】求觀眾流細必泛滄溟深【韓曰孟子觀水有術必觀其瀾孫曰竹實徳馨泰山滄溟皆言建封也溟一作海】子其聽我言可以當所箴旣獲則思返無爲久滯淫卞和試三獻【孫曰琴操卞和得玉獻楚懷王懷王以其欺謾斬其一足懷王死子平王立又獻之平王王又以爲欺斬其一足平王死子立爲王復獻之中果有玉於是封和爲陵陽侯或作楚之厲武共三王】期子在秋砧

答韓愈李觀別因獻張徐州

孟郊

富別愁在顏貧別愁銷骨懶磨靑銅鑑畏見新髮白古樹春無花子規啼有血離弦不堪聽一聽四五絕世途非一險俗慮有千結有客步大方驅車獨迷轍故人韓與李逸輪雙皎潔哀哉催折歸贈詞從橫設徐方國東樞元戎天下傑襧衡投刺遊王粲吟詩謁髙情無遺照明抱開曉月在士不埋寃有讎皆爲雪願爲奇艸木永向君地列願爲古琴瑟永向君前發欲識丈夫心曽將孤劍說

射訓狐

【集注唐五行志鵂鶹一名訓狐或曰訓狐其聲因以名之此詩貞元中作時徳宗以彊明自任倚裴延齡韋渠牟等商天下事自謂明而卒陷不明士之浮躁甘進者爭出其門詩意端有所諷也梅聖兪集有擬韓吏部射訓狐詩亦各有所寓意云耳】

有鳥夜飛名訓狐矜防挾狡誇自呼乘時陰墨止我屋聲勢慷慨非常麤安然大唳誰畏忌【祝曰唳鶴鳴晉史華亭鶴唳音戾】造作百怪非無須聚徵妖自朋扇【徵召也】擺掉栱角頽塈塗【祝曰栱大杙選欒栱天矯而交結塈塗書惟其塗塈茨○擺補買切掉徒弔切塈音洎】慈母抱兒怕入席那暇更防雞窠雛我念乾坤徳泰大卵此惡物常勤劬縱之豈卽遽有害斗柄行拄西南隅【孫曰天明將去○拄冢庚切】誰謂停姦計尢劇意欲唐突羲和烏【孫曰羲和日禦五經通義日中有三足烏】侵更歷漏气彌厲【孫曰漏所以夜謂挈壺也厲猛惡也】何由僥幸休須叟咨余往射豈得巳候汝兩眼張睢盱【睢盱視不正也韓曰列子而睢睢而盱盱上音𨿽下香於切】梟驚墮梁蛇走竇【梁棟梁竇穴也○梟堅堯切走一作入】一矢斬頸羣雛枯【矢一作夫】

將歸贈孟東野房蜀客

【樊曰諱行錄云房次卿字蜀客登科記蜀客貞元七年登第房武墓志云男次卿有大才公祭房君文云五官蜀客東野集有祭房十五次卿少府篇卽其人也客一作人非是】

君門不可入勢利互相推借問讀書客胡爲在京師舉頭未能對閉眼聊自思倐忽十六年【韓曰公貞元十五年來京師至是十七年爲十六年矣】終朝苦寒饑宦塗竟寥落鬢髮坐差池【孫曰差池不齊貌坐一作生】潁水淸且寂箕山坦而夷【孫曰嵇康髙士傳曰許由字武仲堯舜欲讓以天下由乃遁耕於中嶽潁水之陽箕山之下韓曰此卽公祭老成文云當求數頃之田於箕潁之上之意也】如今便當去咄咄無自疑【咄咄呵也祝曰後漢咄咄子陵晉史殷浩爲溫所廢終日書空作咄咄怪事四字疑一作癡又一作咄咄汝無癡】

汴州別韓愈詩

孟郊

不飲濁水瀾空滯此汴河坐見繞岸水盡爲還海波四時不在家獘服斷綿多逺客獨憔悴春英各婆娑汴水饒曲流野桑無直柯但爲君子心嘆息終匪佗

答孟郊

【樊曰東野集有別公詩此篇疑公所以答也公貞元十二年七月佐董晉於汴州】

規模背時利文字覷天巧【洪曰此效東野酬樊宗師云梁惟西南屏山厲水刻屈此效宗師魯直云子瞻詩妙一世乃云效庭堅體蓋退之戲效孟郊樊宗師之比以文滑稽耳○覷七盧反】人皆余酒肉子獨不得飽才春思已亂始秋悲又攪【古巧切】朝餐動及午【韓曰樂府從軍行朝餐不免冑】夜諷恆至卯【洪曰此又以戲其苦吟且效其體也】名聲暫羶腥【孫曰羶腥爲人所慕向也】腸肚鎭煎焰【焰熬也初切一作煼】古心𨿽自鞭【韓曰鞭字蓋莊子皆不從其後而鞭之者也】世路終難拗【祝曰拗手拉也張衡渾儀拗去其半於絞切】弱拒喜張臂猛拏閒縮爪見倒誰肯扶從嗔我須齩【齩齧也祝曰選口齩霜刃樊曰此聨公志子厚墓所謂落陷穽不一引手�反擠之又下石焉者是也○齩五巧切】

從仕

【韓曰貞元十七年公始從調京師此詩其時作】

居閒食不足從仕力難任兩事皆害性一生恆苦心黃昏歸私室惆悵起嘆音【惆一作怊】棄置人間世【世一作事韓曰張子房願棄人間事從赤松子遊爾】古來非獨今

短燈檠歌

長檠八尺空自長短檠二尺便且光黃簾緑幕朱戶閉風露气入秋堂涼裁衣寄逺淚眼暗搔頭頻挑移近牀【樊曰公所以詠幽閨之思者如此頻挑一作挑燈】太學儒生東魯客二十辭家來射防【韓曰漢蕭望之射防甲科爲郎】夜書細字綴言語兩目眵昬頭雪白【眵目汁凝尺支切】此時提挈當案前【挈一作攜】看書到曉那能眠一朝富貴還自恣長檠髙張照朱翠【髙張一作焰髙】吁嗟世事無不然墻角君看短檠棄【樊曰蘇詩有云免使韓公悲世事白頭還對短燈檠蘇時謫於黃州其侄安節下第逺來故云】

送劉師服

【樊曰公詩有贈劉師服至是又有送劉師服按石鼎聨句元和七年十二月道士軒轅彌明自衡山來舊與劉師服進士衡湘中相識將過太白知師服在京夜抵其居宿則此詩與前送進士劉師服東歸其八年夏作歟前詩云夏槐作云屯此云夏半陰气始以是知之前云勉來取金紫此云勉哉耘其業則師服其年下第而歸公所以勉之者如此然考登科記無有劉師服者其姓名惟見公集又有劉師命疑其爲兄弟云】

夏半陰气始【孫曰夏至一陰生故云陰气始也】淅然云景收【孫曰淅風聲云景雲气景物也】蟬聲入客耳【孫曰客謂師服】驚起不可畱艸艸具盤饌不持酒獻酬士生爲名累【孫曰爲名所累】有似魚中鉤賫財入市賣【祝曰賫持遺也前漢後賫五日糧牋西切】貴者恆難售【唐曰售賣物出手樂府功多信不售漢宣帝每買餅所從買家輙大讎讎與售同○售音讎】豈不久顦顇【祝曰顦顇憂愁貌選顧僕夫之顦顇上音樵下音悴一作憔悴】爲功忌中休勉哉耘其業以待歲晚收【孫曰耘鋤耘也勸之益自修飾也至元和八年師服竟坐交通於季友致死】

五百家注昌黎文集卷五

欽定四庫全書

五百家注昌黎文集卷六

宋魏仲舉編

古詩

符讀書城南

【樊曰符公之子城南公別墅所在孟東野詩有喜符郎詩有天縱有遊城南韓氏莊之作張籍詩有子符奉其言有飬疾城南莊之語按公墓志及登科記公子曰昶登進士第在長慶四年此云符則疑爲昶之小字也元和十一年秋作】

木之就防矩在梓匠輪輿【孫曰梓匠輪輿皆木工也韓曰孟子盡心梓匠輪輿能與人防矩不能使人巧】人之能爲人由腹有詩書詩書勤乃有不勤腹空虛欲知學之力賢愚同一初由其不能學所入遂異閭【閭門也】兩家各生子提孩巧相如【巧一作兩】少長聚嬉戲【李公彥云少多少之少祝曰前漢及太子少長知妃色又東夷傳兒能騎牛引弓射鳥防少長則射狐兔注少長言漸大也少書沼切長展兩切】不殊同隊魚【補注山谷次韻髙子勉有云忽作飛黃去頓超同隊魚皆用公語也】年至十二三頭角稍相疎二十漸乖張淸溝映污渠三十骨骼成【集注說文禽獸骨曰骼此云骨骼爲一龍一豬而言也杜工部瘦馬行骨骼硉兀如堵墻禮記掩骼埋胔骼音格】乃一龍一豬飛黃騰蹋去【孫曰淮南子黃帝時飛黃服皁飛黃神馬也韓曰詩乘彼乘黃選張景陽七命整頓云輅驂飛黃】不能顧蟾蜍【童曰蟾蜍蝦蟇也上之亷切下常如切】一爲馬前卒鞭背生虫蛆【祝曰蛆虫在肉中後漢至乃軆生虫蛆○蛆七餘切一作背上生虫蛆】一爲公與相潭潭府中居【補注上捨陸唐老曰退之不絕吟六蓺之文不停披百家之編招諸生立館捨勉勵其行業之未至而深戒其責望於有司此豈有利心於吾道者佛骨一疏議論奮激曽不以去就禍福回其操原道一書累千百言攘斥異端用力殆與孟軻氏等退之所學所行亦無愧矣惟符讀書城南一詩乃防見其有戾於向之所得者駭目潭潭之居揜鼻虫蛆之背切切然餌其防子以富貴利達之羙此豈故韓愈哉】問之何因爾學與不學歟金璧𨿽重寶費用難貯儲學問藏之身身在則有餘【則一作卽】君子與小人不系父母且【韓曰詩巧言悠悠昊天曰父母且且語助也○且子魚切】不見公與相起身自犂鋤不見三公後寒饑出無驢【樊曰荀子𨿽王公大夫之子孫也不能屬於禮義則歸之庻人庻人之子孫也積文學正身行能屬於禮義則歸之卿相士大夫】文章豈不貴經訓乃菑畬【祝曰易不菑畬爾雅田一歳曰菑三嵗曰畬孫曰菑畬耕也言文章當以經訓爲本韓曰以經訓爲菑畬則班超所謂筆耕也補注呂原明雜紀雲杜子美詩云文章一小技於道未爲尊文章者載道之器安得謂之小技顧所用如何耳韓退之詩曰文章豈不貴經訓乃菑畬此說有可取焉○菑畬音淄予】潢潦無根源【潢積水潦暴疾之水祝曰左氏潢污行潦之水○潢胡光切潦音老】朝滿夕已除【朝曰孟子曰茍爲無本七八月之間雨集溝澮皆盈其涸也可立而待也】人不通古今【一作今古】馬牛而襟裾【襟裾衣也樊曰孟子飽食暖衣逸居而無教則近於禽獸前漢韓生曰人謂楚人沐猴而冠公此聯義則孟子句法則韓生也】行身陷不義況望多名譽【音歟】時秋積雨霽【一作闋】新涼入郊墟【郊壚郊野也祝曰說文墟大丘也左氏有莘之墟禮記墟墓之間○墟丘於切】燈火稍可親簡編可捲舒豈不旦夕念爲爾惜居諸【孫曰居諸謂日月詩日居月諸】恩義有相奪【孫曰恩以愛之義以教之兩者不並立故曰相奪也】作詩勸躊躇【孫曰躊躇猶豫不決貌樊曰魯直嘗書此詩跋其後曰或謂韓公當開後生以性命之學不當誘之以富貴榮顯涪翁曰熈寜元丰間大儒之過也又何學焉孔子曰齊景公有馬千駟死之日民無得而稱焉伯夷叔齊餓於首陽之下民到於今稱之韓公之言其於勸奬之功異趍而同歸也云】

示爽

【韓曰求之譜系公諸子侄皆無名爽者有侄孫湘者字北渚老成長子登長慶三年進士第終大理丞爽豈湘小字耶】

宣城去京國【孫曰宣城宣州】里數逾三千念汝欲別我解裝具盤筵【孫曰解裝典衣】日昏不能散起坐相引牽【孫曰相牽挽也】冬夜豈不長達旦燈燭然座中悉親故誰肯捨汝眠念汝將一身西來曽幾年【孫曰西來來京師也】科名掩眾俊【韓曰言爽來京師登第也科名一作名科】州考居吏前【孫曰考謂考課居吏前最課也】今從府公召【韓曰疑爽第後從宣歙觀察使辟爲府從事】府公又時賢時軰千百人孰不謂汝妍【妍美也】此來江南近【孫曰宣城在江之南公有別業在宣城此一作汝】裏閭故依然昔日同戲兒防汝立路邊人生但如此【但一作得】其實亦可憐吾老世味薄因循致畱連彊顏班行內【韓曰公時知制誥故云行伍也行胡郎切】何實非罪愆才短難自立懼終莫洗湔【湔沾也○音箋】臨分不汝誑有路卽歸田【孫曰歸謂歸宣城也韓曰陶淵明歸去來詞田園將蕪胡不歸】

人日城南登髙

【孫曰東方朔占書歳正月一日占雞二日占狗三日占豬四日占羊五日占牛六日占馬七日占人樊曰荊楚歳時記正月七日爲人日董勛問禮俗正月一日爲雞二日爲狗三日爲豬四日爲羊五日爲牛六日爲馬七日爲人韓曰城南公別墅所在以故親交子侄來爲人日之集也】

初正才兆【兆萌也】渉七气已弄【孫曰七謂七日气謂陽气】靄靄野浮陽【孫曰靄靄陽气貌】暉暉水披凍【披散也】聖朝身不廢佳節古所用親交旣許來子侄亦可從盤蔬冬春雜罇酒淸濁共令徵前事爲【韓曰劉貢父云唐人飲酒喜以令爲罰今人以絲管歌謳爲令卽白傅所謂醉翻襴衫拋小令是也其舉故事物色爲令卽公所謂令徵前事爲是也徴舉也○令去聲】觴詠新詩送【補注羲之記蘭亭云一觴一詠】扶杖陵圯址【集注扶挾也圯毀也覆也址基址史記石閭在太山下址太經丰墻峭址址之市切或作阯者非阯交阯也】刺船犯枯葑【韓曰莊子漁父言吾去子矣乃刺船而去祝曰葑菇根江東有葑田梁庾肩吾詩黒米生菇葑○刺七亦切葑方用切】戀池羣鴨廻釋嶠孤云縱【祝曰釋離也嶠山鋭而髙也列子岱輿貟嶠○嶠渠廟切】人生本坦蕩【韓曰論語君子坦蕩蕩】誰使妄倥傯【倥傯困貌祝曰楚辭愁倥傯於山陸注倥傯猶困苦也控粽二音】直指桃李防【孫曰闌榭也】尋幽寜止重【重再也一作屢遊寜止重】

病鴟

【唐曰說文防鳶也鳥之貪惡者其性好攫而善飛公意蓋有所譏也韓曰必有人焉如鴟鳥之惡忽墮水溝公旣救其死命復作詩誡之云耳】

屋東惡水溝【孫曰惡水濁水也左氏傳有汾澮以流其惡】有鴟墮鳴悲靑泥淹兩翅【韓曰周庾信遊仙詩靑泥美熟芝淹漬也○於亷切一本作揜】拍拍不得離【孫曰拍拍欲飛貌】羣童叫相召瓦礫爭先之【祝曰釋名小石曰礫楚辭瓦礫進寶兮捐棄隨和礫音歷】計校生平事殺卻理亦宜奪攘不愧恥飽滿盤天嬉晴日占光景髙風送追隨【送一作恣隨一作飛】擬淩鸞鳯羣【擬一作遂鸞一作紫】肯顧鴻鵠卑【一作鵠鴈卑孫曰自奪攘不愧恥以下皆前所云計校平生事者也此以譏小人之得位淩侮君子者】今者運命窮遭逄巧丸兒中汝要害處汝能不得施於吾乃何有不忍乘其危救汝將死命【救字一作丐一作與】浴以淸水池朝餐輟魚肉瞑宿防狐貍自知無以致蒙徳久猶疑飽入深竹叢饑來傍階基諒無責報心固以聽所爲昨日有气力飛跳弄藩籬今晨忽徑去曽不報我知【樊曰後漢楊寶甞至華陰山見一黃雀爲鴟鴞所博墜於木下爲螻蟻所困寶取歸食之百餘日毛羽成放去一夕讀書未臥有黃衣童再拜曰我西王母使者荷君仁愛拯救今來拜謝因以白環四枚與寶曰令君子孫潔白位登三事當如此環其後震秉賜彪四世三公病防其亦異夫黃雀之報矣】僥幸非汝福天衢汝休窺【孫曰天衢天路也以諭髙顯之位韓曰易何天之衢亨】京城事彈射豎子豈易欺【豈一作不】勿諱泥坑辱泥坑乃良規

華山女

【洪曰記夢云安能從汝巢神仙謝自然云童騃無所識誰氏子云不從而誅未晚耳桃源云神仙有無何茫茫退之倔彊如此然此詩頗假借不知何故如洗妝拭靣著冠帔白咽紅頰長眉靑卽知女道士也韓曰詩𨿽記當時所見然意蓋指一時佛老之盛排斥之意寓於詩云】

街東街西講佛經撞鐘吹螺閙宮庭【孫曰鐘螺佛家樂器○螺落戈切】廣張罪福資誘脇【資助也】聽眾狎恰排浮萍【狎恰一作恰似】黃衣道士亦講說【韓曰論語黃衣狐裘禮記黃冠黃衣而祭息田夫也野夫黃冠黃冠艸服也】座下寥落如明星華山女兒家奉道欲驅異教歸仙靈洗妝拭面著冠帔【著陟略切】白咽紅頰長眉靑遂來陞座演眞訣【祝曰史記文王居羑里演周易演敷演也眞訣仙經演以淺切】觀門不許人開扄不知誰人暗相報訇然振動如雷霆【張曰訇大聲○訇呼宏切】掃除眾寺人迹絕【孫曰此言聽佛經者皆輻湊至觀爭聽華山女之講】驊驑塞路連輜軿【驊驑良馬名輜軿衣車也前後有蔽韓曰以自隱蔽之車後漢輜軿曜日菑萍二音】觀中人滿坐觀外後至無地無由聽抽釵脫釧解環佩堆金疊玉光晶熒【祝曰熒光也選煌煌熒熒晶亦光也熒音螢晶音精】天門貴人傳詔召【孫曰天門謂宮掖貴人謂黃門也】六宮願識師顏形【孫曰禮記天子後立六宮注天子六寢六宮在後】玉皇頷首許歸去【孫曰玉皇天帝】乘龍駕鶴來靑【孫曰靑冥雲霄】豪家少年豈知道來繞百帀腳不停雲防霧閣事恍惚【韓曰太白詩歸來桃花嵒得憇云防眠】重重翠幔深金屏仙梯難攀俗緣重浪慿靑鳥通丁寜【樊曰漢武帝故事七月七日上於承華殿齊正中忽有一靑鳥從西方來集上問東方朔朔曰此西王母欲來有頃王母至有三靑鳥如烏夾侍王母旁詩意蓋取此靑鳥一作三鳥一作三島】

讀皇甫湜公安園池詩書其後

【樊曰公集有和湜陸渾山火及書公安園池詩後今考持正集二詩皆亡其它詩亦未甞有一傳世者偶然逸耶抑皆不足以傳世也劉貢父云持正不能詩掎摭糞壌間公所以譏之豈或然歟韓曰湜甞爲陸渾尉仕至工部郎中分司東都畱守裴度辟爲判官此詩當在陸渾尉後爲郎中前作】

晉人目二子其猶吹一吷【樊曰莊子惠子曰吹劍首者吷而已堯舜人之所譽也道堯舜於戴晉人之前譬猶一吷也注疏戴晉人梁之賢者姓戴字晉人吷小聲道堯舜於晉人之前譬之吹劍環其聲小不足聞也○吷音血】區區自其下【樊曰謂自堯舜而下者】顧肯掛牙舌春秋書王法不誅其人身【孫曰春秋書王法以存天下之至公不獨誅其人之身而已王法謂誅賞之法】爾雅注虫魚定非磊落人湜也困公安【公安縣屬江陵】不自閒其閒窮年枉智思掎摭糞壤間【孫曰糞壌謂園池掎摭謂拾掇也○掎舉綺切】糞壤多污穢豈有臧不臧【韓曰詩謀臧不從不臧覆用洪曰此數句今本脫其閒間糞壌多不臧八字蓋謂今本但作不自閒窮年枉智思掎摭糞壌污穢豈有臧也脫誤甚矣當以此本爲正】誠不如兩忘【韓曰莊子與其譽堯而非桀也不如兩忘而化於道】但以一槪量【孫曰一槪一等也平斗斛者曰防】我有一池水蒲葦生其間虫魚沸相嚼【嚼囓也○嚼才雀切】日夜不得閒我初往觀之其後益不觀觀之亂我意不如不觀完用將濟諸人捨得業孔顏百年能幾時君子不可閒【孫曰得用將以濟人爲心不得用將以孔顏爲業百年能幾時安可自廢也補注公雙鳥詩押二州字二秋字二頭字此日足可措押二光字二更字李花押二花字示爽押二然字猛虎行押二爲字瀧吏押二濃字書皇甫湜公安園池詩押二閒字和盧郎中送盤穀子押二行字故孔毅夫詩話云退之好押狹韻累句以示工而不知重疊用韻之爲病然苕溪漁隱則曰退之好重疊用韻以盡已意不卹其爲病也】

路旁堠

【封堠也樊曰元和十四年春出爲潮州作詩中可見子厚元和十年自永州召赴闕其寄零陵親故詩亦有岸旁古堠應無數次第行看別路遙之句○堠音後】

堆堆路旁堠【堆堆一作坼坼】一雙復一隻迎我出秦關【孫曰謂藍田闗】送我入楚澤【孫曰謂潮州】千以髙山遮萬以遠水隔【孫曰千萬皆言堠也】吾君勤聽治照與日月敵臣愚幸可哀臣罪庻可釋何當迎送歸緣路髙歷歷

食曲河驛

【韓曰驛在商鄧之間公之潮州自藍田闗入商陵將過鄧州而作故其下有過南陽之什樊曰按河南志驛在偃師縣東十道志云以洛水之曲爲名此詩公將過鄧而作偃師去鄧遠殆商鄧間別有曲河驛歟】

晨及曲河驛淒然自傷情羣烏巢庭樹【烏一作鳥】乳雀飛檐楹【孫曰言烏雀皆得其所而我獨逺行不如也】而我抱重罪孑孑萬里程親戚頓乖角【孫曰乖角謂離別也】圖史棄縱橫下負朋義重【朋一作明】上孤朝命榮殺身諒無補【韓曰論語有殺身以成仁】何以答生成

過南陽

【韓曰南陽鄧州公赴潮州日作】

南陽郭門外桑下麥靑靑行子去未已【孫曰行子公自謂也】春鳩鳴不停秦商邈旣逺【孫曰秦商謂秦山商山】湖海浩將經【孫曰浩大也言湖海之大將經行也】孰忍生以慼【一作蹙】吾其寄餘齡

瀧吏

【樊曰元和十四年赴潮州作】

南行逾六旬始下昌樂瀧【昌樂瀧溪名孫曰後漢桂陽太守周昕字君光開此濞合其水桂陽人便之爲立廟刻石今猶存焉樊曰歐陽文忠公云韶州樂昌縣西武溪驚湍激石流數百里其俗謂水湍浚爲瀧退之詩云云卽此也劉仲章前爲樂昌令余初以韓集云昌樂瀧誤攺從樂昌仲章曰不然縣名樂昌而瀧名昌樂韓集不誤也乃知古人傳疑而憚於更攺者以此○瀧閭江切又音雙】險惡不可狀【一本作昌樂瀧險惡】船石相舂撞【孫曰舂撞船與石相擊貎】往問瀧頭吏潮州尙幾里行當何時到土風復何似瀧吏垂手笑【補注東坡詩云瀧吏無言只笑儂】官何問之愚譬官居京邑【一作譬官牧郡邑一作譬如官居北】何由知東吳【東吳一作京都】東吳遊宦鄕官知自有由潮州底處所有罪乃竄流儂幸無負犯【韓曰吳人稱我曰儂音農】何由到而知官今行自到那遽妄問爲不虞卒見困汗出愧且駭吏曰聊戲官儂甞使往罷【祝曰罷遣有罪○罷部買切】嶺南大抵同官去道苦遼下此三千里有州始名潮惡溪瘴毒聚【孫曰惡溪潮州水名】雷電常洶洶【洶洶木鳴聲祝曰楚辭聽波聲之洶洶○洶音胸】鱷魚大於船【孫曰鱷魚名大者凡數丈黃蒼白厥類惟錯似龍無角似蛇有足夘生山谷間其夘無數大率爲鱷魚者十止二三焉余卽爲黿爲也鱷魚善食人狎於水者毎毎罹害居民畜產亦輙尾去○鱷五各切】牙眼怖殺儂州南十數里有海無天地風有時作【孫曰風名海南有之○其遇切】掀簸眞差事【孫曰差事奇怪也○掀音軒差昌化切】聖人於天下於物無不容比聞此州囚亦有生還儂官無嫌此州固罪人所徙【一云官嫌此州惡固人之所徙】官當明時來【明一作此】事不待說委官不自謹愼宜卽引分往胡爲此水邊神色久戃慌【祝曰戃慌失意貌楚辭心戃慌而不我與○上他朗切下胡晃切】旊大缾甖小【孫曰旊瓶甖皆瓦器韓曰周官旊人爲簋○旊音方祝曰方言靈桂之郊謂之旊注今江東通名大甕爲防○防音岡字從亢宜從方言缾一作瓴瓴甕似瓶者音零甖缶也甖音鸎】所任自有宜官何不自量滿溢以取斯工農𨿽小人事業各有守不知官在朝有益國家不得無虱其間【樊曰此句世多引阮籍大人先生論所謂君子之處域內何以異虱之處禈中爲解非也按商君書二十六篇大抵以仁義禮樂爲虱官如曰農商官三者天下之常官也農辟地商致物官法民三官者生虱官者六曰歳曰食曰玩曰好曰志曰行六者有必削是也杜牧之常書其語於處州孔子廟碑陰曰彼商鞅者能耕能戰能行其法基秦之彊曰彼仁義虱官也可以置之公之所謂虱其間蓋出此然牧之所引不見於商子蓋漢藝文志商子有二十九篇今所傳才二十六篇牧之之語其出於亡篇矣洪曰今本作風其間誤】不武亦不文仁義飾其躬【一作姦】巧姦敗羣倫【姦一作躬】叩頭謝吏言始慙今更羞歷官二十餘國恩並未醻凡吏之所訶嗟實頗有之不卽金木誅【孫曰莊子列禦防篇爲外刑者金與木也注金謂刀鋸斧木謂捶�桎梏】敢不識恩私潮州𨿽雲遠惟思不可過【恩一作惡】於身實巳多敢不持自賀

贈元十八協律六首

【韓曰元十八於詩不見其名柳子厚集有送元十八山人南遊序亦不著其名惟白樂天遊大林寺序有河南元集虛者疑卽其人一作贈別元十八協律六首】

知識久去眼【去一作絕】吾行其旣遠瞢瞢莫訾省【祝曰瞢目不明也左氏亦無懵焉孫曰莫訾省者無所省錄也漢書膠西子王端遂爲無訾省是也瞢莫東眉登母亙三切訾音紫省一作毀】黙黙但寢飯子兮何爲者【孫曰謂元十八】冠佩立憲憲【洪曰詩云顯顯令徳禮記引詩作憲憲退之亦豈以憲爲顯耶○憲音顯】何氏之從學蘭蕙巳滿畹【孫曰騷余旣滋蘭之九畹兮又樹蕙之百畆蘭蕙滿畹者以諭其仁義之富也○畹音宛】於何翫其光以至歳向晚【孫曰翫習也翫其光者猶言韜光也歳向晚言將老也於何韜光以至於老乎】時治尙和同【孫曰老子和其光同其塵○時治一作治惟】無俟於謇謇【孫曰謇諤也易王臣謇謇韓曰楚辭余固知謇謇之爲患注忠正貌音蹇】或師絕學賢不以藝自挽【祝曰周禮輦車組挽注人挽之以行荀子禮者政之挽孫曰絕學謂老子也楊子老子之言道徳吾有取焉爾及捶提仁義絕滅禮學吾無取焉爾挽牽引也言師老子之賢務爲隱約不以才藝自推挽也○挽音挽】子兮獨如何能自媚婉娩【孫曰媚好貌○婉於阮切娩無遠切○一本作媚婉婉】金石出聲音【孫曰莊子曽子居衛緼袍無表曵縰而歌商頌聲滿天地若出金石】宮室發關楗【祝曰楗拒門木老子善閉者無闗楗而不可開孫曰陳楚間謂鑰爲楗發闗楗者言能造入閫域也楗巨偃切與鍵同】何人識章甫【章甫商冠名韓曰儒行丘少居魯衣逢掖之衣長居宋冠章甫之冠】而知駿蹄踠【祝曰踠馬足蹉跌選踠足鬱怒孫曰言無人識章甫並知此駿蹄也章甫駿蹄皆以諭元十八○踠於阮切】惜乎吾無居不得畱息偃【孫曰詩或息偃在牀公言吾無居室不得畱元與之同息偃也】臨當背面時【孫曰公祭張署文亦云解手背面面一作南非】裁詩示繾綣【孫曰繾綣猶綢繆也不離散貌○繾音遣綣苦遠切】

英英桂林伯【樊曰裴行立元和十二年以禦史中丞爲桂管觀察使伯侯伯也】實維文武特遠勞從事賢【孫曰從事幕僚韓曰卽謂元協律也】來弔逐臣色【孫曰逐臣公自謂也】南裔多山海【孫曰南裔南方】道裏屢紆直【孫曰紆曲也屢紆直謂或曲或直者非】風波無程期所憂動不測子往誠艱難【孫曰元十八時亦遷謫○往字一作行難字一作險】我去未窮極臨別且無言【臨一作遠】有淚不可拭

吾友柳子厚其人藝且賢吾未識子時已覧贈子篇【樊曰子厚集有送元十八山人南遊序其後在南方送僧浩初序又云退之寓書罪予且曰見送元先生序云云則知子厚此篇果甞爲公言所覧至此始識其人也】寤寐想風彩【補注漢書霍光傳天下想聞其風彩】於今已三年不意流竄路兼旬同食眠所聞昔已多所得今過前如何又須別使我抱悁悁【韓曰悁悁忿也憂也孫曰愁寂貌○悁於緣切】

勢要情所重排斥則埃塵【孫曰居勢要者俗情所重及一旦排斥則視如塵埃矣】骨肉未免然況又四海人【孫曰榮辱之際骨肉尙如此而況它人乎言此者推桂林伯獨不然也】嶷嶷桂林伯【孫曰嶷嶷獨立貌祝曰詩克岐克嶷注其貌嶷嶷然史記其徳嶷嶷○嶷魚力切】矯矯義勇身【韓曰詩矯矯武臣注矯矯武貌○矯居夭切】生平所未識待我逾交親遺我數幅書繼以藥物珍藥物防瘴癘書勸飬精神不知四罪地【孫曰書四罪而天下咸服堯放驩兜於崇山今公亦謫南方故云】豈有再起辰【韓曰公言貶斥無再起之望】窮途致感激【韓曰晉阮籍甞率意獨駕遇途窮輙哭而反韓曰公於子厚志中言行立有節槪重然諾公與之素不識將赴貶所而行立乃俾其從事來問勞且後遺以書藥誠有節槪矣此公所以窮途致感激也】肝膽還輪囷【韓曰前漢鄒陽傳蟠木根抵輪囷離奇輪囷屈曲貌孫曰踴躍貌○囷去輪切】

讀書患不多思義患不明患足以不學【孫曰足以不學謂可以不學也自謂可以不學君子以爲患以字一作巳】旣學患不行子今四美具實大華亦榮【亦一作不】王官不可闕【官一作宮非】未宜後諸生嗟我擯南海無由助飛鳴寄書龍城守【唐曰地理誌柳州龍城郡軍事守謂柳子厚】君驥何時秣【樊曰一種小說曰好事集載柳宗元得韓愈所寄詩先以薔薇露盥手薰王蕤香然後發讀曰大雅之文正當如是觀公此作其二人相與蓋可見矣】峽山逢風【峽山山名海風名見第一卷

將赴江陵途中寄贈翰林三學士詩注○音具】雷電助撞捽【撞捽相擊也祝曰手捽也莊子齊人之井飲者相捽也○撞宅江切捽昨沒切】乘潮簸扶胥【孫曰簸簸蕩也扶胥地名在廣州東南補注南海神廟碑曰扶胥之口黃木之灣】近岸指一髮兩巖𨿽云牢木石互飛發屯門𨿽云髙【屯門地名】亦映波浪沒【樊曰蘇叔黨賦曰排戶破牖隕瓦散屋礧擊巨石揉拔喬木勢翻渤澥響振坤軸云云所狀風大率不出公此詩也】餘罪不足惜子生未宜忽胡爲不忍別感謝情至骨【韓曰老杜詩巳訴徴求貧到骨】

初南食貽元十八協律

【樊曰元和十四年抵潮州後作也】

鱟實如惠文【樊曰鱟魚類按山海經鱟形如惠文十二足似蟹雌負雄而行漁必兩得又酉陽雜俎鱟過海輙相負於背髙尺餘如帆俗呼鱟帆其殻可爲冠又吳錄地理誌云交趾有鱟形如惠文冠靑黒色十二足似蟹長五寸腹中有子如麻取以作醬尢美又嶺表錄異云鱟眼在背上口在腹下惠文冠也漢張敞傳秦時獄法吏冠柱後惠文注法冠也洪曰惠文冠名一本作車文今廣韻引山海經注亦作車文又釋音云郭璞云鱟形如車文未詳祝曰選乘鱟黿鼉注鱟形如惠文廣韻所引山海經注非是○鱟音】骨眼相負行蠔相粘爲山【韓曰蝝魚屬嶺表錄異云蠔卽牡礪也初生海邊如拳石四靣漸長髙一二丈者巉巖如山毎一房內蠔肉一片隨其所生前後小大不等毎潮來諸蠔皆開房伺虫蟻入卽合之○蠔音豪】百十各自生蒲魚尾如蛇【孫曰蒲魚未詳其狀或曰魚也今廣州曰蒲魚】口眼不相營蛤卽是蝦蟇【祝曰本艸注云靑蛙鼃蛉長腳蠷子皆蝦蟇之類樊曰嶺表錄異蛤蚧首如蝦蟇背有鱗如蠶子土黃色身短尾長自呼蛤蚧○蛤音閤】同實浪異名章舉馬甲柱【章舉魚名孫曰釋音云章舉有八腳身上有肉如臼亦曰章魚酉陽雜爼云每月三八日則多馬甲柱亦魚名洪曰卽今之江瑤柱】鬭以怪自呈其餘數十種莫不可嘆驚我來禦魑魅【孫曰魑魅鬼物左氏傳云流四凶族投諸四裔以禦魑魅公言其貶斥也】自宜味南烹調以咸與酸【以一作之】芼以椒與橙【韓曰芼擇也詩左右芼之孫曰芼亦調也補注張協曰煇以秋橙○芼音冒橙除庾切】腥臊始發越咀吞面汗騂【祝曰咀謂咀嚼騂牲赤色禮記牲用騂孫曰此謂初南食時其腥臊之气發越於外咀吞之則面汗且騂也○咀在呂切騂思營切】惟蛇舊所識實憚口眼獰【獰惡也○獰尼庚切】開籠聽其去鬰屈尙不平賣爾非我罪不屠豈非情不祈靈珠報【孫曰搜神記隋侯行見有大蛇傷者救而活之其後蛇啣珠以報淮南子所謂隋侯之珠者是也】幸無嫌怨並聊歌以記之又以告同行

宿曽江口示侄孫湘【二首】

【孫曰湘字北渚老成之子公兄弇之孫元和十四年公赴潮州作樊曰水經及注無有所謂曽江口者而公其年有過始興江口感懷之什始興韶州也水經始興水利水南注東江東江又西注於北江謂之東江口此豈非公所宿地耶故其詩曰三江滅無口其誰識涯圻暮宿投民村髙處水半扉其後蘓詩有云我行都是退之詩眞有人家水半扉正謂此也】

雲昏水奔流天水漭相圍【漭廣也平也祝曰選注五湖以漫漭漭大水貌相圍謂天水之相接也】三江滅無口【孫曰謂曽江有三江合流今混爲一不見江口】其誰識涯圻【孫曰涯圻岸也】暮宿投民村髙處水半扉犬雞俱上屋不復走與飛篙舟入其家【祝曰篙進船竿淮南子以篙測江○篙音髙】瞑聞屋中唏【孫曰唏啼也或曰笑也○唏音琋】問知歳常然【知一作之】哀此爲生防海風吹寒晴波揚眾星輝仰視北斗髙不知路所歸舟行亡故道屈曲髙林間林間無所有奔流但潺潺【但一作且】嗟我亦拙謀致身落南蠻茫然失所詣無路何能還

答柳柳州食蝦蟇

【樊曰公爲潮州子厚爲柳州元和十四年也梅聖兪詩有曰子厚謫柳州而猶食蝦蟇】

蝦蟇𨿽水居水特變形貌【水字一本作末】彊號爲蛙蛤【凢蛙蛤皆似蝦蟇其背靑緑色者俗謂之靑蛙黃文者謂之金綫蛙黒色者號爲蛤亦名水雞○蛙烏切】於實無所校【一作效一作較】𨿽然兩股長【然一作云】其柰背脊皰【祝曰皰玉篇云面皮生气也○皰匹貎切一作脊皰】跳躑𨿽云髙意不離濘淖【祝曰左氏晉戎馬還濘而已又有淖於前濘淖泥也○佞閙二音】鳴聲相呼和【胡過切】無理秪取閙周公所不堪灑灰垂典教【樊曰周官蟈氏掌去鼃黽焚牡鞠以灰灑之則死灑與灑同】我棄愁海濵恆願眠不覺【覺睡起也○古孝切】叵堪朋類多【集注叵不可也朋類其儔侶也○叵普火切一作頗非】沸耳作驚爆【爆火裂祝曰神異經畏爆竹聲○爆音豹】端能敗笙磬【一作磬鐘】仍工亂學校【孫曰言其聲煩多能聒笙磬亂學校也工一作又】𨿽防句踐禮【孫曰韓子越王伐吳欲人之輕死出見怒鼃乃爲之軾從者曰奚敬於此王曰爲其有气故也】竟不聞報效大戰元鼎年【孫曰漢武帝紀元鼎五年秋鼃蝦蟇鬭】孰彊孰敗撓【孫曰撓亦敗也祝曰木曲易揀撓本末弱也○撓音閙】居然當鼎味豈不辱釣罩【祝曰罩竹籠取魚也詩烝然罩罩○罩陟教切】余初不下喉近亦能稍稍【補注東坡甞用公此事作詩云稍近蝦蟇緣習俗祝曰稍說文云出物有漸也○稍所教切】嘗懼染蠻夷平生性不樂【祝曰樂欲也禮記有所好樂補注張牧爲猘犬所傷醫云宜食蝦蟇牧甚難之○樂五教切一本作失平生好樂】而君復何爲甘食比豢豹【豢飬也】獵較務同俗【祝曰孟子魯人獵較孔子亦獵較注獵較者田獵相較奪禽獸得之以祭時俗所尙以爲吉祥孫曰魯俗如此孔子亦爲之故云同俗○較音角】全身斯爲孝【孫曰禮曰父母全而生之子全而歸之可謂孝矣詩意謂甘食蝦蟇以全其生也】哀哉思慮深未見許廻櫂【祝曰楚辭桂櫂兮蘭枻櫂楫也與棹同樊曰子厚以其年十月夢奠柳州卒不生還矣】

別趙子

【趙子名徳韓曰公爲潮州刺史時攝海陽尉督州學生徒者東坡所謂潮人初未知學公命趙徳爲之師卽其人也公自潮移袁詩以別之徳潮人公欲與俱而不可耳】

我遷於掲陽【集注掲陽漢縣屬南海郡至唐爲潮州治廣州記云大庾始安臨賀桂陽掲陽爲五嶺韋昭音曰掲其逝切師古曰掲音竭】君先掲陽居掲陽去京華其裏萬有餘不謂小郭中有子可與娛心平而行髙兩通詩與書婆娑海水南【孫曰詩市也婆娑婆娑嬉遊貎韓曰晉陶侃爲荊州刺史將歸顧謂王衍曰老子婆娑正坐諸君軰】簸弄明月珠【孫曰廣記云鯨鯢目卽明月珠詩意謂其懷寶自樂也】及我遷宜春【孫曰元和十四年七月已丑憲宗上尊號大赦天下十二月二十四日公自潮州量移袁州郡卽宜春郡也】意欲攜以俱擺頭笑不可我豈不足歟又奚爲於此【一作北】往來以紛如【孫曰奚爲奚事也言我居此固足矣奚事更於此往來紛紛乎】海中諸山中幽子頗不無【孫曰幽子隱士】相期風濤觀已久不可渝【孫曰相期者徳自言與幽子相期往觀風濤也此言已久不可中變從公而往渝變也韓曰丹靑初則炳久則渝】又嘗疑龍蝦【孫曰字當作鰕○鰕胡加切爾雅曰鯢大者謂之鰕】果誰雄牙須蚌蠃魚鱉虫【祝曰易爲蠃爲蚌蠃蚌蜃蛤屬○蚌步頂切蠃盧戈切與螺同】瞿瞿以狙狙【祝曰詩狂夫瞿瞿注無守貌○瞿音衢又音屨】識一以忘十【以一作已】大同細自殊欲一窮究之時歳屢謝除【孫曰徳又言甞聞龍蝦蚌蠃魚鼈虫大小不同欲一往而窮究之歳時屢謝終未能往言今當往也】今子南且北【孫曰子謂公也】豈非亦有圖人心未嘗同【韓曰左傳人心之不同如其面焉】不可一理驅【一作區】各宜從所勝【一作務】未用分賢愚【孫曰徳言公去已畱未可分別賢否也】

除官赴闕至江州寄鄂嶽李大夫

【李大夫程也字表臣樊曰公元和十五年九月公自袁州召拜國子祭酒行次盆城作此詩寄之公甞與表臣同爲禦史及鄭餘慶爲詳定使公又與表臣俱爲之副反覆詩語疑若與表臣甞有隙至是因詩謝之故舊無大故則不棄此公所以思之且請攺事也】

盆城去鄂渚【孫曰潯陽記盆水出靑盆山因以爲名帶山雙流而右灌潯陽北流入江今在江州離騷經曰乘鄂渚而久顧鄂渚今鄂州】風便一日耳不枉故人書無因防江水【洪曰防去聲船使風也今本作泛非是】故人辭禮闈【辭一作辟】旌節鎭江圻【樊曰舊史程元和十三年四月拜禮部侍郎六月出爲鄂州刺史鄂嶽觀察使程自禮闈出鎭明矣而新傳獨言歷禦史中丞鄂嶽觀察使蓋逸之也】而我竄逐者龍鐘初得歸【龍鐘見上醉畱東野詩注】別來已三歳望望長迢遞咫尺不相聞【不一作何】平生那可計我齒落且盡君發白幾何【君一作公】年皆過半百【孫曰公是歳年五十三】來日苦無多少年樂新知衰暮思故友【衰一作歳】譬如親骨肉寜免相可否【樊曰骨肉猶不免可否況公剛直其率能合乎譬如假如也】我昔實愚惷【祝曰惷愚也前漢越人愚戇輕薄○惷陟降切一本作戇】不能降色辭子犯亦有言臣猶自知之【樊曰子犯晉公子重耳舅也公子亡外子犯從之反國及河子犯以璧授公子曰臣負覊絏從君巡於天下臣之罪多矣臣猶知之而況君乎】公其務貰過【祝曰貰賖也貸也前漢數防聖恩得見貝赦○貰音射又音世】我亦請攺事【補注左氏宣十二年傳鄭伯逆楚之辭曰使攺事君夷於九縣君之惠也孤之願也】桑楡儻可收【韓曰漢光武勞馮異日始𨿽垂翅回谿終能奮翼黽池可謂失之東隅収之桑楡】願寄相思字【孫曰古詩客從逺方來遺我一書札上言長相思下言久離別】

南山有髙樹行贈李宗閔

【孫曰宗閔字損之鄭王元懿之後韓曰據詩意鳯凰謂裴度挾丸子謂李徳裕李紳元稹也據宗閔傳裴度伐蔡引爲彰義觀察判官蔡平知制誥長慶初錢徽典貢舉宗閔托所親於徽李徳裕李紳元稹共白徽取士不以實坐貶劍州刺史俄復爲中書舍人由是嫌怨顯結縉紳之禍四十餘年不解此詩及下篇蓋長慶初作也此詩當是宗閔初貶公爲祭酒時作後篇當是宗閔復入後作也詳詩意可見新史云宗閔初爲裴度引用及度薦李徳裕可爲宰相宗閔遂與爲怨韓愈作南山猛虎行據度薦徳裕在公歿後五年史誤矣補注苕溪漁隱詩話云退之宗閔俱裴晉公徵淮西時幕客也退之作南山有髙樹及猛虎行贈宗閔皆略盡其終身所爲然退之無恙時宗閔才爲中書舎人所爲尙未暴自錢徽貶後牛李之憾始結至其爲相則退之死久矣遂有封川之行所謂前汝下視鳥各議汝瑕疵烏鵲從噪之虎不知所歸者何其明驗也】

南山有髙樹花葉何蓑蓑【孫曰字合作蓑蓑蓑蓑盛貌○蓑素回切】上有鳯凰巢鳯凰乳且棲四旁多長枝羣鳥所托依黃鵠據其髙眾鳥棲其卑【棲一作接】不知何山鳥羽毛有光輝飛飛擇所處正得眾所希【孫曰言未甞見此鳥也】上承鳯凰恩自期永不衰中與黃鵠羣不自隱其私【自一作日】下視眾鳥羣汝徒竟何爲不知挾丸子【並見題】心黙有所規【一作窺】彈汝枝葉間汝翅不覺摧或言由黃鵠黃鵠豈有之愼勿猜眾鳥【猜一作疑】眾鳥不足猜無人語鳯凰汝屈安得知黃鵠得汝去婆娑弄毛衣【孫曰得汝去猶言因汝去也黃鵠因汝去乃敢自喜婆娑然弄其毛衣以譬小人旣逐君子乃相慶也】前汝下視鳥各議汝瑕疵【補注左傳不汝瑕疵】汝豈無朋匹【孫曰朋黨小人之黨】有口莫肯開汝落蒿艾間幾時復能飛哀哀故山友【孫曰故山友謂平時故舊也一作哀哉故山犮】中夜思汝悲路遠翅翎短不能持汝歸【能一作得】

猛虎行贈李宗閔

【孫曰猛虎行雲饑不從猛虎食暮不從野雀棲野雀安無巢遊子爲誰驕此詩且取古猛虎行名篇不必以篇中意義也余見前詩題注】

猛虎𨿽云惡亦各有匹儕羣行深谷間百獸望風低身食黃熊父【韓曰黃熊瑞獸也文王囚羑里散宜生得黃熊以獻紂免西伯之難】子食赤豹麛【韓曰楚辭乘赤豹兮從文貍麛鹿子孫曰上言黃熊父則赤豹麛蓋豹子也○麛莫兮切】擇肉於熊羆【一作豹】肯視兔與貍正晝當谷眠眼有百步威自矜無當對气性縱以乖朝怒殺其子暮還食其妃【食一作餐】匹儕四散走猛虎還孤棲狐鳴門四旁【四一作兩】出逐猴入居【猴一作猚】烏鵲從噪之【一本以下句爲先上句爲後】虎不知所歸誰云猛虎惡中路正悲啼豹來銜其尾熊來攫其頥【攫持也○攫音矍】猛虎死不辭但慙前所爲虎兕無助死【兕一作坐】況如汝細微【孫曰汝謂宗閔如一作知】故當結以信親當結以私親故且不保人誰信汝爲

五百家注昌黎文集卷六

欽定四庫全書

五百家注昌黎文集卷七

宋魏仲舉編

古詩

雪後寄崔二十六丞公一首

藍田十月雪塞關我興南望愁羣山攢天嵬嵬凍相映君乃寄命於其間秩卑俸薄食口眾豈有酒食開容顏殿前羣公賜食罷驊驑蹋路驕且閒稱多量少鑑裁宻豈念幽桂遺榛菅幾欲犯嚴出薦口气象硉兀未可攀歸來殞涕揜關臥心之紛亂誰能刪詩翁憔悴斸荒棘淸玉刻佩聨玦環腦脂遮眼臥壯士大弨掛壁無由彎乾坤惠施萬物遂獨於數子懷偏慳朝欷暮唶不可解我心安得如石頑

送僧澄觀一首

浮屠西來何施爲擾擾四海爭奔馳構樓架閣切星漢誇雄鬭麗止者誰僧伽後出淮泗上勢到眾佛尢恢奇越商胡賈脫身罪珪璧滿船寜計資淸淮無波平如席欄柱傾扶半天赤火燒水轉掃地空突兀便髙三百尺影沈潭底龍驚遁當晝無雲跨虛碧借問經營本何人道人澄觀名籍籍愈昔從軍大梁下【孫曰貞元十二年公佐宣武軍幕】往來滿屋賢豪者皆言澄觀𨿽僧徒公才吏用當今無後從徐州辟書至【孫曰十五年公從事徐州節度張建封幕】紛紛過客何由記又言澄觀乃詩人【又言一作人言】一座競吟詩句新向風長嘆不可見我欲收斂加冠巾洛陽窮秋厭孤獨【孫曰十六年建封卒公西歸洛樊曰公貞元十六年五月十四日題李生壁云是行也予黜於徐州將西居洛陽故此云洛陽窮秋厭孤獨也】丁丁啄門疑啄木【祝曰詩伐木丁丁啄木鳥名丁丁中莖切疑一作如】有僧來訪呼使前伏犀挿腦髙頰權【孫曰伏犀謂骨當額上入髮際也韓曰伏犀貴相後漢李固頂角匿犀後爲太尉卽此祝曰權一作顴輔骨也選靨輔承顴頰面頰也○頰古恊切顴亦音權】惜哉已老無所及坐睨神骨空澘然【睨斜視也○睨五計切澘音刪】臨淮太守初到郡【孫曰臨淮太守謂泗州刺史】逺遣州民送音問好奇賞俊直難逄【直一作實】去去爲致思從容【孫曰爲致思從容者公令澄觀致其意於泗守思欲與之從容也】

山南鄭相公與樊員外醻答爲詩其末咸有見及語樊封以示愈依賦十四韻以獻

【樊曰梁州在唐爲山南西道治所徳宗興元元年攺爲興元府鄭相公名餘慶字居業以元和九年爲山南西道節度使樊紹述爲副紹述志傳不書而見於公薦狀及此詩薦狀云攝山南西道節度副使朝議郎前檢校水部員外郎兼殿中侍禦史賜緋魚袋樊宗師云云紹述其字也惜乎二公之詩不得而見矣李肇國史補曰元和以後爲文奇詭則學於韓愈苦澁則學於樊宗師公此詩及紹述墓銘語奇而澁皆所以效其軆也一本題無與字】

梁維西南屏【孫曰屏蔽也詩大邦惟屏余見題注】山厲水刻屈【孫曰厲峭防也刻屈謂刻削屈曲也屈一作窟】稟生肖勦剛【孫曰勦剛剛勁也言人生其間皆肖似山水有勦剛之性祝曰勦輕防也吳錄聞卿能坐躍勦防不常○勦音巢一作勁者非】難諧在民物【孫曰人性勦剛難諧和也】滎公鼎軸老【孫曰餘慶滎陽人貞元中再爲相鼎謂鼎鼐軸謂當軸滎一作榮】烹斡力健倔【孫曰烹謂烹擊斡謂斡旋猶言宰制也斡或作鮮韓曰取老氏治大國若烹小鮮之義倔壯貌祝曰彊也選假倔彊以攘臂注倔彊夷狄惡性梗戾○倔渠勿切】帝咨汝予往【孫曰帝咨者謂帝咨詢於人而得餘慶也汝予往者言汝爲予往也取書云帝曰兪汝往哉之義予一作兪】牙纛前坌坲【坲塵起也祝曰楚辭埃坲坲兮孫曰牙纛皆謂旌旂坌塵也前坌坲者言旌旗之多皆飛起塵土也○纛音導坌蒲悶切坲音拂一作拂者誤】威風挾惠气蓋壌兩劘拂【祝曰劘削也前漢賈生自下劘上劘古磨字拂一作刜斫也斷也左氏苑子刜林雍斷其足○刜亦音拂孫曰言滎公之治梁威風惠气二者相須劘拂於天壤之間蓋謂天也】茫漫華黒間【樊曰華黒今作華墨或作筆墨誤矣禹貢華陽黒水惟梁州孔注云梁州東據華山之東西距黒水茫漫謂其疆界廣大也】指畫變怳歘【祝曰歘暴起也選歘從背見孫曰言滎公治梁指畫之間便能變化如神鬼怳歘言甚也○怳許往切歘許勿切卽忽字】誠旣富而美章彚霍炳蔚【韓曰易大人虎變其文炳也君子豹變其文蔚也孫曰章彚文采也言滎公治梁旣富庶文章之工皆炳蔚而至也揚子聖人虎別其文炳也君子豹別其文蔚也炳蔚文采之貌○彚音胃】日延講大訓【孫曰日延者謂日日延此炳蔚之人使講大訓大訓古訓也書曰赤刀大訓是也】判錯衮黻【孫曰定八年公羊傳寶者何璋判白弓繡質靑純何休注判半也半圭曰璋白藏天子靑藏諸侯故白判謂玉也詩衮衣綉裳衮謂盡龍於衣上也爾雅黒與靑謂之黻黻者刺綉爲兩已相背謂刺之於裳上也判言其所執衮黻言其所服也言日延講大訓者之多錯雜如此】樊子坐賔署【署館也】演孔刮老佛【刮或作亂方云字見劇秦文】金舂撼玉應厥臭劇蕙鬰遺我一言重跽受惕齋栗辭慳義卓濶呀豁疚掊掘【疚或作疾方云疚勞也】如新去耵矃雷霆逼防【新或作初方云耵矃耳垢也從目非或作防或作防防字書未見或與防同】綴此豈爲訓俚言紹莊屈

奉和武相公鎭蜀時詠使宅韋太尉所養孔雀一首

【武元衡韋臯也諸本無奉字】

穆穆鸞鳯友何年來止玆飄零失故態隔絕抱長思【孫曰謂隔絕故山也】翠角髙獨聳金華煥相差【孫曰鐘防孔雀賦云戴翠髦以表弁卽此雲翠角也下云垂緑防之森纚五色防注華羽參差鱗交綺錯文采陸離卽此云金華煥相差也】坐防恩顧重畢命守堦墀【孫曰恩顧謂爲太尉恩顧故畢命守此堦墀而不去也】

感春三首

【韓曰詩作於元和十一年三月爲中書舍人時也】

偶坐藤樹下暮春下旬間藤陰已可庇落蘂還漫漫【祝曰蘂藤花也漫漫多貌○漫謨官切】斖斖新葉大【孫曰斖斖翠色貌○斖音尾】瓏瓏晚花幹【孫曰瓏瓏花落聲】靑天髙寥寥兩蝶飛翩翩【一作翩翻】時節適當爾懷悲自無端

黃黃蕪菁花【孫曰方言云蘴蕘蕪菁也陳楚詞謂之蕘闗西謂之蕪菁趙魏之間謂之大芥蕪菁卽蔓菁也】桃李事已退彊風簸枯楡【楡木名孫曰釋木云白枌也郭璞云先生葉卻著夾圓如錢故曰楡錢也○楡音兪】狼籍九衢內春序一如此汝顏安足賴【一作春序一如顏去去安足賴】誰能駕飛車【孫曰飛車仙駕韓曰山海經奇肱之國其爲人一臂注云其人善機巧以取百獸禽能作飛車從風逺行湯時得之於豫州界中】相從觀海外晨遊百花林朱朱兼白白栁枝弱而細懸對垂百尺【對一作樹】左右同來人金紫貴顯極【一作劇】嬌童爲我歌【孫曰嬌童妓女】哀響誇箏笛艶姬蹋筵舞淸眸刺劍防【孫曰言眸子淸朗如劍防之刺甚稱其俊快也補注張文潛云東坡言退之詩不解文字飲惟知醉紅裙疑若淸苦自飾者至云艶姬蹋筵舞淸眸刺劍防則如此老子个中興復不淺】心懷平生友莫一在燕席死者長眇芒生者困乖隔【生者或作生存】少年眞可喜老大百無益早赴街西行香贈盧李二中舍人一首

【盧汀李逢吉】

天街東西異祗命遂成遊月明禦溝曉【禦溝或作溝水】蟬吟堤樹秋老僧情不薄僻寺境還幽寂寥二三子歸騎得相收【寥或作寞】

晚寄張十八助教周郎博士一首

【張籍周況也或無郎字】

日薄風景曠【薄或作落方云薄追也國語今防日薄矣恐事之不集今詳語勢但如白樂天所謂旌旗無光日色薄耳方說非是】出歸偃前檐晴雲如擘絮新月似磨防田野興偶動衣冠情久厭吾生可攜手嘆息歲將淹【方云淹當作殗殘也淹延之義不可通用今人書歿作沒殂作䢐多互用李白詩東溪卜築歳將淹又逺行歳已淹字皆訛○今按古字通用者多不知方何以知此獨不可通用也】

題張十八所居一首

君居泥溝上溝濁萍靑靑【諸本上句作濁溝下句作泥濁】蛙讙橋未掃【讙或作喧】蟬嘒門長扄名秩後千品【秩最卑也】詩文齊六經端來問奇字【孫曰漢書劉歆子棻嘗從揚雄學作奇字注云奇字古文之異者王莽使甄丰刋定六軆一曰古文二曰奇字三曰篆書四曰書五曰繆書六曰虫書】爲我講聲形【孫曰周禮保氏掌教國子六書注云一曰指事二曰象形三曰形聲四曰防意五曰轉注六曰假借形聲如江河之類】

醻韓庻子詩

張籍

西街幽僻處正與懶相宜尋寺獨行逺借書常送遲家貧無易事身病是閒時寂寞誰相問只應君自知【樊曰王莽投劉棻四裔辭所連及便收不請時揚雄校書天祿閣獄使來欲收雄雄恐從閣上投下幾死蓋棻嘗從雄學奇字雄不知情有詔勿問時人曰惟寂寞自投閣爰淸淨作符命公詩落句用奇字籍詩落句用寂寞皆揚子云事唐人酬答和意而已】

奉酬盧給事云夫四兄曲江荷花行見寄並呈上錢七兄閣老張十八助教

【孫曰盧四名汀字云夫錢七名徽字蔚章張十八卽籍也】

曲江千頃秋波淨【樊曰曲江在長安城道升道坊秋波一作波秋】平鋪紅蕖蓋明鏡【孫曰紅蕖荷花也爾雅曰荷芙蕖其花菡蓞明鏡以比曲江也蕖一作云】大明宮中給事歸【孫曰大明卽含元宮也長安元年十一月戊寅攺焉給事謂云夫也】走馬來看立不正遺我明珠九十六【孫曰汀詩九十六字】寒光映骨睡驪目【樊曰莊子河上有家貧持緯蕭而食者其子沒於淵得千金之珠其父謂曰千金之珠必在九重之淵驪龍頷下子能得珠者必遭其睡也驪音離】我今官閒得婆娑【樊曰公時自中書舍人降太子右庻子婆娑優閒之貌見前卷別趙子詩注】問言何處芙蓉多【韓曰芙蓉卽荷花也騷搴芙蓉兮木末孫曰廣雅菡蓞芙蓉】撐舟昆明渡云錦【孫曰漢武帝元符三年穿昆明池在長安西南周回四十里云錦言芙蓉之盛如雲與錦也】腳敲兩舷叫吳歌【韓曰晉夏統防稽人詣洛市藥防上已王公以下並至浮橋統時在船中大尉賈充令作其土地閒曲統於是以足叩舷引聲喉轉淸激慷慨大風應至雷電晝冥王公以下恐遂上之樊曰東坡詩腳叩兩舷歌小海亦是引用統事補注選詠采蓮而叩舷舷船邊也舷音賢】太白山髙三十里【孫曰太白山名在鳯翔府郿縣十字它本作百】負雪嵬嵬挿花裏【孫曰此謂太白影見曲江荷花裏也雪一作云】玉山前卻不復來【孫曰玉山亦山名也卻退也任曰前卻字出處夲蔡邕傳云螳螂一前一卻至郭景純江賦始合用之而云巨石硉矹以前卻】曲江汀瑩水平杯【孫曰汀瀅水平定貌韓曰絕小水也○汀他定切瑩烏定切】我時相思不覺一廻首【孫曰思云夫也】天門九扇相當開【孫曰謂君門九重也言云夫給事宮中如在天上耳】上界眞人足官府豈如散仙鞭笞鸞鳯終日相追陪【孫曰上界眞人謂仙人也仙人猶有官府之事不如雲夫爲地上散仙終日嬉逰也相追陪謂與錢張同遊一本散仙下有無字讀爲七言疑非】

小庭水植率爾成詩

錢徽

然一缶水下與坳堂接靑菇八九枝圓荷四五葉動揺香風至顧盼野心愜行可采芙蓉長江詎云渉

奉和錢七兄曹長盆池所植

【錢七名徽樊曰唐本有右庻子錢徽小庭水植率爾成詩在此和篇前今存之】

翻翻江浦荷而今生在此擢擢菇葉長【祝曰說文菇雕胡也楚辭設菇梁只○菇音孤】芳根復誰徙露濡兩鮮翠風蕩相磨倚【孫曰兩相謂荷與菇也】但取主人知誰言盆盎是

記夣

【韓曰此詩蓋有托諷意公忤執政左遷爲右庶子時作前酬盧公荷花詩末云豈如散仙鞭笞鸞鳯終日相追陪而此詩末亦云我寜屈曲自世間安能隨汝巢神仙皆有不能俯仰隨人之意可知其爲左遷之時也】

夜夣神官與我言羅縷道妙角與根【孫曰羅縷謂詳言之角與根謂窮極其根本也】挈攜陬維口瀾翻【孫曰陬隅維綱也猶言舉其綱領也】百二十刻須防間【韓曰漏晝夜共百刻本漢武帝時齊人甘忠可所造至哀帝時夏賀良等重言以建平二年攺元太初漏刻用百二十爲度尋下詔蠲除事見哀紀並尋傳】我聽其言未云足捨我去度橫山腹我徒三人共追之一人前度安不危我亦平行蹋【不安也○丘召切牛召切】神完骨蹻腳不掉【集注列子醉者之墜車𨿽疾不死其神全蹻舉足髙貌詩小子蹻蹻掉驚掉也○蹻其虐切又音矯掉徒弔切】側身上視溪谷盲【孫曰盲謂黒闇】杖撞玉版聲彭觥【彭觥撞玉版聲】神官見我開顏笑前對一人壯非少石壇坡陀可坐臥【坡陀大貌○坡普禾切陀音沱】我手承頦肘拄座【孫曰以手承頦以肘拄座頦頥下也○頦戶來切】隆樓傑閣磊嵬髙【孫曰隆傑皆雄大貌磊嵬髙貌祝曰磊眾石貌嵬山貌選衡霍磊落以連鎭匡廬嵬崫而北嶠○磊魯猥切嵬五罪切】天風飄飄吹我過壯非少者哦七言六字常語一字難【樊曰魯直云只前句中哦字便是所難此乃爲詩之法也】我以指撮白玉丹【孫曰丹仙藥也】行且咀嚼行詰盤【孫曰行且咀嚼謂咀嚼玉丹行詰盤謂詰盤詩句也詰盤反覆也詰一作誥又作結】口前截斷第二句【孫曰此謂仙人以已詰盤之故遂不復吟第二句也】綽虐顧我顏不歡乃知仙人未賢聖防短慿愚邀我敬【孫曰仙人以公詰盤之故顏遂不歡故云防短慿愚也】我寜屈曲自世間安能隨汝巢神山【洪曰海上有三神山謂蓬萊方丈瀛州今本作仙誤樊曰蘓內翰甞曰太白詩云遺我鳥迹書讀之了不閒太白尙气乃自招不識字不如退之掘彊云我寜屈曲自世間安能隨汝巢神山又嘗曰退之有言我寜屈曲自世間云云退之性气𨿽出世間人亦不能容也】

南內朝賀歸呈同官

【洪曰長安有三內皇城在西北隅謂西內東內曰大明宮在西內之東南內曰興慶宮在東內之南此詩云罷賀南內衙卽南內也奉酬盧給事詩云大明宮中給事歸卽東內也孫曰南內本元宗在藩時故宅髙宗龍朔二年置】

薄雲蔽秋曦【孫曰蔽擁也秋曦秋日蔽一作庇】淸雨不成泥罷賀南內衙【一作衙內】歸涼晚淒淒【晚一作曉】緑槐十二街【樊曰中朝事迹雲天街兩畔槐樹俗號爲槐街白樂天防園詩云下視十二街緑槐間紅塵卽此也】渙散馳輪蹄【孫曰渙散分散輪蹄車馬也】余惟戇書生【戇愚也○戇陟降切】孤身無所賫三黜竟不去【孫曰論語栁下惠爲士師三黜人曰子未可以去乎集注張籍祭公詩亦云三以論諍退謂論宮市謫陽山論討淮西左遷庻子論佛骨貶潮州也樊曰皇甫持正志公墓云公爲禦史尙書郎中書舍人前後三貶及爲刑部侍郎言憲宗迎佛骨非是上怒就貶三千里海上蓋公爲禦史以論天旱人饑貶陽山爲尙書郎以論栁澗下遷博士爲中書舍人以論淮西下遷右庻子此詩所謂三黜則未貶潮州前爲右庻子日作】致官九列齊【孫曰九列九卿】豈惟一身榮佩玉冠簮犀【孫曰以玉爲佩以犀爲冠簮言榮顯也】滉蕩天門髙【祝曰滉瀁水貌選防滉囦孫曰滉蕩髙貌天門宮門○滉戶廣切】著籍朝厥妻【孫曰籍二尺竹牒記其年紀名字物色縣之宮門案省相應乃得入也公妻盧氏封髙平縣君歳時入朝宮中故云朝厥妻】文才不如人行又無町畦【祝曰莊子彼且爲無町畦吾亦與之爲無町畦注町畔也畦徑也○町徒頂切畦戶圭切】問之朝廷事略不知東西況於經籍深豈究端與倪【孫曰倪分際也】君恩太山重不見醻稗稊【祝曰稗稊艸如禾可食莊子道在稊稗孫曰小米也言君恩如太山之重未有顆粒之報○稗蒲賣切稊田黎切】所職事無多又不自提撕【祝曰提撕挈也詩言提其耳注親提撕其耳孫曰公言其職事旣簡又不能自提撕振起也○撕音西自一作相】明庭集孔鸞曷取於鳬鷖【孫曰明庭帝庭也孔孔雀鸞鸞鳥以諭賢者在位也言明庭方集孔鸞安用此鳬鷖乎鳬鷖凡鳥公以自諭也詩鳬鷖在沙鳬鷖皆水鳥鳬似鴨而小江東亦呼爲鸍鷖鷗也一名水鶚】樹以松與栢不宜問蒿藜【孫曰蒿藜皆菜名亦以自諭問一作間】婉孌自媚好幾時不見擠【孫曰詩婉兮孌兮緫角丱兮婉少貌孌好貌媚娬媚也言婉孌者自相媚好而我以直道獨立其間幾時不見擠斥乎擠推斥也祝曰楚辭魁壘擠推兮常困辱○擠將西切】貪食以忘軀尠不調鹽醯【祝曰尠少也楚辭居廓寥兮尠疇孫曰貪食忘軀以禽畜自諭也言貪食而忘軀鮮不爲人所烹醯鹽所以調食○尠音鮮】法吏多少年磨淬出角圭【孫曰磨淬厲祝曰淬染也犯也前漢淸水淬其鋒○淬七內切】將舉汝愆尢以爲已階梯【孫曰以爲進身之梯】收身歸關東【孫曰公家於闗東】期不到死迷

朝歸

峨峨進賢冠【峨峨髙貌韓曰前漢雋不疑見暴勝之冠進賢冠晉輿服志進賢冠古緇布遺象也蓋文儒之服】耿耿水蒼佩【孫曰水蒼玉名禮記大夫佩水蒼玉而純組綬水蒼者言似水之蒼色而雜有文也】章服豈不好不與徳相對【孫曰服章卽謂上冠佩言此章服豈不好乎但已無徳不能與相稱也】顧影聽其聲【孫曰影冠影聲佩聲也】赬顏汗漸背【孫曰赬赤色漸漬也韓曰漢文帝問周勃決獄錢谷勃謝不知汗出洽背○赬音檉漸平聲】進乏犬雞效【補注犬雞事取孟嘗君客雞鳴狗盜之意】又不勇自退坐食取其肥【孫曰言無補於國但坐食取肥耳】無堪等聾瞶【孫曰國語瞽瞍使之司聲聾瞶使之司火言已無堪徒與聾瞶等耳○瞶五怪切】長風吹天墟秋日萬里曬抵暮但昏眠不成歌慷慨【孫曰魏武帝短歌行曰慨當以慷憂思難忘慷慨愁嘆也】

雜詩

【三首或作四首以第一首掃不見蹤迹下文別爲一首韓曰數詩皆諷也朝蠅暮蚊以譏小人烏噪鵲鳴以譏競進鵠鶴則公自諭截撩斵楹棄驥鞭驢則以見一時所用賢否失當也公時爲右庻子而皇甫鎛程異之徒乃用事元和十一年也故此詩及讀東方朔雜事譴瘧鬼皆指事托物而有作也】

朝蠅不須驅【韓曰符堅作赦文有大蠅入室駈之復來】暮蚊不可拍【匹格切】蠅蚊滿八區【孫曰八區八方】可盡與相格【孫曰格鬭也】得時能幾時【一作何】與汝恣啖咋【祝曰啖噍啖也前漢吉婦取以啖之○啖徒敢切咋音責與一作丐】涼風九月到【韓曰詩謂北風其涼爾雅北風謂之涼風】掃不見蹤迹鵲鳴聲摣摣【音查】烏噪聲擭擭【烏虢切】爭鬭庭宇間【一作聞】特身博彈射【食亦切】黃鵠忍長饑【一作能忍饑】兩翅久不擘【孫曰不擘謂不飛也】蒼蒼雲海路晚歳將無獲【孫曰蠅蚊烏鵲以諭小人黃鵠以諭君子難進易退故歳晚無獲也】截橑爲欂櫨【祝曰說文橑椽也楚辭桂棟兮蘭橑欂櫨柱也選擊欂櫨而將樂注枅也韓曰長門賦施瑰木之欂櫨兮委參差以槺梁注斗拱之屬○橑音老又音僚欂櫨音博盧】斵楹以爲椽【樊曰楹柱也椽桷也斵蓋孟子所謂匠人斵而小之者也】束蒿以代之【蒿一作茨】小大不相權【孫曰橑大而欂櫨小楹大而椽小今截橑爲欂櫨斵楹爲椽失其宜矣是猶君子而居下位也橑楹旣爲欂櫨爲椽乃束蒿以代橑楹焉是以小人而居君子之位也】𨿽無風雨災【韓曰易上棟下宇以待風雨】得不覆且顚解轡棄騏驥蹇驢鞭使前【韓曰楚辭驥垂雨耳中阪蹉跎蹇驢服駕無用日多孫曰弔屈原賦曰騰駕罷牛驂蹇驢兮驥垂兩耳服鹽車兮】昆侖髙萬里歲盡道苦邅【孫曰邅回逺也祝曰行不進易屯如邅如○邅張連切】停車臥輪下絕意於神仙

雀鳴朝營食鳩鳴暮求羣【求一作覓】獨有知時鶴【孫曰淮南子雞知將旦鶴知夜半也】𨿽鳴不緣身【韓曰抱朴子千歳之鶴隨時而鳴】喑蟬終不鳴【祝曰廣韻喑極啼無聲○喑音瘖又音諳】有抱不列陳【孫曰抱懷抱也】蛙黽鳴無謂【黽武幸切】閤閤秪亂人【閤閤蛙黽聲也】

讀東方朔雜事

【洪曰退之不喜神仙此詩譏弄權挾恩者耳】

嚴嚴王母宮下維萬仙家【孫曰嚴嚴尊嚴也下維萬仙家言仙家環繞其宮也】噫欠爲飄風【孫曰噫噓欠欠伸也莊子大塊噫气其名爲風韓曰飄風旋風也詩其爲飄風爾雅回風爲飄○噫烏介切欠一作吹】濯手大雨沱【孫曰沱大雨貌詩月離於畢俾滂沱矣言仙人噫欠則爲飄風濯手則爲大雨謂其眾多也】方朔乃竪子驕不自禁訶【孫曰訶斥也】偸入雷電室輷輘掉狂車【樊曰漢武帝內傳帝好長生七夕西王母降其宮有頃索桃七枚以四枚與帝自食三枚曰此桃三千年一實時東方朔從殿東廂朱鳥牖中窺母母謂帝曰此窺牖兒嘗三來偸吾此桃昔爲太山上仙官令到方丈擅弄雷電激波揚風風雨失時陰陽錯迕致令蛟鯨陸行崩山壊境海水暴竭黃馬宿淵於是九源丈人乃言於太上遂謫人間其後朔一旦乘雲龍飛去不知所在孫曰內傳又云武帝與西王母坐南窻下有一人窺防帝驚問何人王母曰是汝侍郎東方朔我鄰家小兒性多滑稽三來偸桃此子昔爲太上仙官令到方丈山但務遊戲擅弄雷電激波揚風致令蛟黿陸行山崩海竭太上謫斥使在人間近金華山二仙人及九疑君陳乞原之帝乃知朔非世俗之徒也祝曰掉轉也鞫輘車聲選其武聲則若雷電鞫輘○輷乎宏切輿轟同輘魯登切一作較音角非是】王母聞以笑衛官助呀呀【呀張口孫曰衛官王母侍衛之人呀呀笑聲○呀虛加切】不知萬萬人【一作萬古人】生身埋泥沙簸頓五山踣【孫曰簸頓簸蕩也五山五嶽踣僵也踣音匐】飄流八紘蹉【孫曰淮南子天有九部八紀地有九州八柱九州之外有八埏八埏之外有八紘八紘者東北之紘曰荒士東方之紘曰桑野東南之紘曰眾安南方之紘曰反戶西南之紘曰火正西方之紘曰沃野西北之紘曰沙所北方之紘曰委羽蹉謂跌也○蹉徒何切】曰吾兒可憎柰此狡獪何【樊曰葛洪神仙傳王方平過吳與麻姑相防於蔡經家經弟婦新產麻姑望見已知曰噫且止勿前卽求少許米擲之地卽成丹砂方平笑曰姑故年少吾了不喜復作此曹狡猾變化也狡獪事其出此歟或者別有雜事而莫之見也狡獪小兒戱○獪音檜】方朔聞不喜禠身絡蛟蛇【祝曰禠徹衣又奪衣易終朝三禠之絡繞也蛟蛇龍類選驚蝄蜽憚蛟蛇○褫欶裏切又池耳切蛇唐何切】瞻相北斗柄【孫曰相視也】兩手自相挼【韓曰挼兩手相切摩也祝曰晉史因挼五木久之○挼奴禾切與捼同】羣仙急乃言百犯庸不科【孫曰庸不科者謂方朔所犯多矣安可不科其罪也】向觀睥睨處【祝曰莊子𨿽羿逄防不能睥睨注猶斜視也孫曰卽謂瞻相北斗也○睥匹詣切睨音詣】事在不可赦【祝曰玉篇赦置也放也○赦音奢與去聲同】欲不布露言【一作之】外口實諠嘩【一作宮外口喧嘩一作言外口實嘩】王母不得已顏嚬口賫嗟【祝曰選執姬女以嚬瘁易賫咨涕洟注賫咨嗟嘆之辭也○嚬音頻賫音咨賫嗟作賫咨又一作咨嗟】頷頭可其奏【頷戶感切】送以紫玉珂【祝曰珂石次玉亦瑪瑙防白如雪者韓曰梁簡文帝詩桃花紫玉珂○珂苦何切】方朔不懲創挾恩更矜誇詆欺劉天子正晝溺殿衙【孫曰朔本傳朔嘗醉入殿中小遺殿上劾不敬免爲庻人○溺徒弔切】一旦不辭訣【韓曰前漢從者車數百輛辭訣去訣絕也○訣音決一旦或作一且或作且一】攝身淩蒼霞【樊曰朔本傳不書所終而內傳云一旦乘雲龍飛去又晉夏侯湛爲朔畫像贊亦有棄俗登仙之語攝身陵蒼霞殆謂此也淩一作入】

譴瘧鬼

【樊曰譴謫問也後漢禮儀季冬之月先臘一曰大儺謂之逐疫注云漢舊儀顓頊氏有三子生而亡去爲疫鬼一居江水是爲瘧鬼此詩首云屑屑水帝魂謝謝無餘輝末云湛湛江水淸歸居安汝妃者此也瘧痁疾孫樵有逐痁鬼文其事出此詩而其辭則步驟公送窮文而爲之見本集韓曰與前詩皆有所諷也】

屑屑水帝魂謝謝無餘輝【孫曰水帝顓頊謝衰也見前注】如何不肖子尙奮瘧鬼威乘秋作寒熱【韓曰周禮天官秋時有瘧寒疾】翁嫗所罵譏【祝曰嫗老婦說文母也後漢眾巫遂取百姓男女以爲翁嫗○嫗烏遇切】求食嘔泄間【嘔烏後切】不知臭穢非醫師加百毒【孫曰百毒謂百藥之有毒者韓曰周禮醫師掌醫之政令聚毒以供醫事毒一作藥】薫灌無停機灸師施艾炷【灸音疚】酷若獵火圍詛師毒口牙【孫曰詛師巫覡也】舌作霹靂飛符師弄刀筆丹墨交橫揮咨汝之冑出【孫曰冑世系也】門戶何巍巍祖軒而父頊【韓曰顓頊於軒轅黃帝爲孫故爲瘧鬼之父祖詳見題注】未沫於前徽【祝曰易曰中見沫注謂防昧釋文沫已也楚辭云身服義而未沫徽美也書曰徽柔懿恭孫曰前徽謂前人之美也○徽吁韋切沫今本一作昧或作法皆非】不修其操行賤薄似汝稀豈不忝厥祖【孫曰忝辱也詩無忝爾祖】靦然不知歸【孫曰忝靦熱也詩有靦面目靦他典切】湛湛江水淸【孫曰古詩湛湛長江水上有楓樹林】歸居安汝妃【孫曰妃其妻也】淸波爲裳衣白石爲門畿【孫曰畿封畿也】呼吸明月光手掉芙蓉旂【孫曰掉舉也芙蓉旂以芙蓉爲旌旗】降集隨九歌【孫曰九歌屈原所作以迎送神】飲芳而食菲【韓曰屈原離騷雲集芙蓉以爲裳又云朝飲木蘭之墜露兮夕餐秋菊之落英詩所云芙蓉旂飲芳食菲皆取諸此】贈汝以好辭咄汝去莫違【咄呵也○咄當沒切】

示兒

【補注東坡云退之示兒詩云主婦治北堂膳服適戚疏恩封髙平君子孫從朝裾開門問誰來無非卿大夫不知官髙卑玉帶懸金魚又云凢此坐中人十九持鈞樞所示皆利祿事也至老杜則不然其示宗武云試吟靑玉案莫羨紫香囊應湏飽經術已自愛文章十五男兒志三千弟子行曽參與遊夏達者得升堂所示皆聖賢事也】

我始來京師止攜一束書辛勤三十年【樊曰公自貞元二年始來京師至元和十一年三十年矣公時爲中書舍人十二年十二月爲刑部侍郎此詩爲刑部時作而言三十年者舉其凢也】以有此屋廬【樊曰公第在長安靖安裏】此屋豈無華【孫曰言豈無華盛於此屋者無字一本作爲】於我自有餘中堂髙且新四時登牢蔬【孫曰牢蔬所以享祖考】前榮饌賔親【補注沈氏筆談云退之示兒詩云云屋翼謂之榮東西則有之未知前榮安在藝苑雌黃以爲不然其說云王元長曲水詩序云跨靈沼而浮榮五臣注則以榮爲屋檐檐一名樀一名宇卽屋之四垂也又謂之楣又謂之梠集韻云屋梠之兩頭起者爲榮故記言洗當東榮又升自東榮降自西北榮上林賦偓佺之徒暴於南榮則所謂榮者東西南北皆有之矣故李華含元殿賦又有風雨交四榮之說筆談末爲確論孫曰前榮者揚雄甘泉賦云列宿施於上榮是也】冠婚所依於【一作之所於一作之依於】庭內無所有髙樹八九株有藤縷絡之【孫曰藤蔓艸縷絡繞也縷一作婁】春華夏陰敷東堂坐見山風雲相吹噓松果連南亭外有瓜芋區【孫曰區畦壠也】西偏屋不多槐楡翳空虛山鳥旦夕鳴有類澗谷居【澗一作磵】主婦治北堂【孫曰主婦謂主母也禮記宗子𨿽七十無無主婦北堂後堂也字見詩焉得諼艸注】膳服適戚疏恩封髙平君【樊曰公夫人範陽盧氏封髙平郡君】子孫從朝裾開門問誰來無非卿大夫【無非一作非無】不知官髙卑玉帶懸金魚問客之所爲巍冠講唐虞酒食罷無爲碁槊以相娛【洪曰唐人詩云星宿天圍碁冢子地握槊碁奕也槊博也○釋音云槊音朔與矟同齊爾朱世隆與元世儁握槊忽聞笑聲一局盡倒祝曰通俗文曰矛丈八者名槊南史曹操曹丕上馬橫槊孫曰碁槊相娛之具】凡此座中人十九持鈞樞【孫曰言坐客半爲宰輔也韓曰時裴度王涯崔羣皆公故人爲宰輔故云】又問誰與頻莫與張樊如【孫曰張籍樊宗師公尢與親善與字一作若一作先】來過亦無事考評道精麄【倉胡切】蹮蹮媚學子【孫曰蹮蹮趍走貌祝曰旋行貌選防蹮媚好也○蹮音仙】墻屏日有徒【樊曰舊史云公頗能誘厲後進館之者十六七卽此可見屏門墻也○屏必忍反】以能問不能其蔽豈可袪【祝曰袪卻也詩以車袪袪○袪兵魚切】嗟我不修飾【一作我如不修飾】事與庸人俱安能坐如此比肩於朝儒詩以示兒曹其無迷厥初【孫曰無迷厥初勿忘故也】

庭楸

【集注韓曰詩意與前示兒詩所云庭內何所有髙樹八九株者相應又次其後蓋同時作樊曰此詩長慶四年告病於其居之所爲也故其終云我已自頑惰重遭五楸牽未詳】

庭楸止五株【楸一作樹】共生十步間各有藤繞之上各相鉤聯下葉各垂地樹顚各云連朝日出其東我常坐西偏夕日在其西我常坐東邊當晝日在上我坐中央焉【一作間】仰視何靑靑上不見纎穿朝暮無日時我且八九旋濯濯晨露香【祝曰濯濯濕貌】明珠何聨聨【韓曰選露垂於艸其狀如珠】夜月來照之蒨蒨自生煙【蒨蒨靑蔥貌祝曰艸盛貌晉湛方生稻苖讚蒨蒨嘉苖○蒨此見切】我已自頑惰【一作滯】重遭五楸牽客來尙不見肯到權門前【樊曰舊史云公少與孟郊張籍友善而觀諸權門豪士如僕焉瞪然不顧卽此詩所謂也】權門眾所趨有客動百千九牛亡一毛【孫曰司馬遷答任安書曰假令僕伏法受誅若九牛亡一毛與螻蟻何以異】未在多少間往旣無可顧【一作領】不往自可憐

翫月喜張十八貟外與王六祕書至

【韓曰張十八籍也嘗爲水部貟外郎王六集無可考據張籍有酬祕書王丞詩云蕓閣水曹𨿽最冷與君長喜得身閒又賈島酬張籍王建詩亦有水曹蕓閣之句疑此王六祕書卽建也樊曰公長慶四年夏以病在告至八月滿百日免吏部侍郎張籍祭詩雲中秋十六夜魄圓天差晴公旣相邀畱坐語於階楹此詩首言前夕𨿽十五月長未滿規則十六夜作此明矣此正與籍詩合】

前夕𨿽十五月長未滿規【孫曰規圓也】君未晤我時【晤一作語】風露眇無涯浮雲散白石天宇開靑池孤質不自憚【孫曰孤質謂月】中天爲君施翫翫夜遂久亭亭將披況當今夕圓又以佳客隨【佳一作嘉】惜無酒食樂但用歌嘲爲

和李相公攝事南郊覽物興懷呈一二知舊【韓曰李相公逄吉也據逄吉前作相在元和十一年十二月明年九月罷不經郊祀而題云攝事南郊當是長慶二年再相後作新舊志唐初貞觀禮冬至祀昊天上帝於圓丘正月辛日祈谷於南郊孟夏雩於南郊明皇定開元禮天寶初遂合祭天地於南郊其後遂攝祭南郊故曰攝事南郊也】

燦燦辰角曙【孫曰楚辭天問曰角宿未沒曜靈安藏角東方宿名辰角曙謂東方欲曉時】亭亭寒露朝川原共澄映云日還浮飄上宰嚴祝事【上宰卽李逄吉也】淸塗振華鑣【孫曰鑣轡也祝曰馬銜也詩輶車鸞鑣○鑣悲驕切】圓丘峻且垣前對南山標【孫曰南山長安南山謂終南之屬標山峯也】村樹黃復緑中田稼何饒顧瞻想巖谷【孫曰想巖谷謂思謝事也】興嘆倦塵囂【祝曰左傳湫隘囂塵不可以居注囂聲也塵土也○囂音枵倦一作捲】惟彼顚瞑者【瞑莫丁切】去公豈不遼【孫曰顚瞑惑也言顚瞑不富貴之人去公豈不逺乎去一作云】爲仁朝自治用靜兵以銷【孫曰書用靜吉】勿憚吐握勤【孫曰魯世家周公戒其子曰我一沐三握髮一飯三吐哺以待士猶恐失天下之賢人】可歌風雨調【孫曰論衡曰儒老論太平瑞應皆言五日一風十日一雨風不鳴條雨不破塊韓曰禮記饗帝於郊風雨節寒暑時】聖賢相遇少功徳今宣昭

和裴僕射相公假山十一韻

【集注裴度爲李逄吉所間長慶二年六月罷相爲尙書左僕射公有此和篇及感恩言志與朝回見寄之作假山一作假爲山】

公乎眞愛山防山旦連夕猶嫌山在眼不得著腳歷【著陟略切】往語山中人與我澗側石【與一作丐】有來應公須歸必載金帛當軒乍駢羅【韓曰選絲竹駢羅○駢蒲眡切】隨勢忽開坼有洞若神剜【祝曰說文云剜削也○剜烏官切】有巖類天劃【忽麥切又音畫】終朝巖洞間歌皷燕賔戚孰謂衡霍奇【樊曰衡山在今衡州霍山按周禮在冀州孫曰衡在江南霍在江北霍山一名天柱在廬江潛縣】近在王侯宅傅氏築已卑【孫曰史記傳說爲胥靡築於傳巖韓曰書說築傅巖之野】磻溪釣何激【孫曰尙書曰周文王至磻溪見呂尙釣文王拜之祝曰磻溪太公釣處越絕書太公磻溪之餓也○磻音盤】逍遙功徳下不與事相摭樂我盛明時【一作朝】於焉傲今昔【補注詩於焉逍遙焉何也○焉於防切】

阮步兵詩

一日復一夕一夕復一朝顏色攺平常精神自損消胸中懷湯火變故更相招萬事無窮極智謀苦不饒但恐須臾間魂气隨風飄身終履薄冰誰知我心焦

與張十八同效阮步兵一日復一日

【孫曰阮籍字嗣宗累遷步兵校尉有陳畱詩八十餘篇其一云云公與張籍效其軆】

一日復一日一朝復一朝秪見有不如【秪一作只】不見有所超【孫曰超勝也】食作前日味事作前日調不知人不死憫憫尙誰要【孫曰誰要何爲也○要於逍切】富貴自縶拘【縶執立切】貧賤亦煎焦俯仰未得所一世已解鑣【孫曰解鑣猶言老也樊曰屈子曰老冉冉其將至兮恐修名之不立其斯之謂歟○鑣彼苖切】譬如籠中鶴六翮無所揺【孫曰新序鴻鵠髙飛所恃者六翮】譬如兔得蹄【孫曰莊子蹄者所以在兔得兔而忘蹄蹄兔网一本蹄作迹】安用東西跳還看古人書復舉前日瓢【孫曰語顏子一瓢飲】未知所究竟且作新詩謡

送諸葛覺往隨州讀書

【韓曰諸葛覺或云卽澹師後去僧爲儒公逸詩有澹師鼾睡二首爲此人作孫曰此詩所謂鄴侯則言宰相李泌也泌字長源貞元中爲相封鄴縣侯泌之子繁時刺隨州後以亳州刺史賜死京兆府】

鄴侯家多書【解見上鄴音業】挿架三萬軸一一懸牙籖【韓曰唐經籍志甲乙丙丁四部書各爲一庫禦書經庫紅牙籖史書庫緑牙籖子庫碧牙籖集庫白牙籖以別之○籖音簽】新若手未觸爲人彊記覽過眼不再讀偉哉羣聖文磊落載其腹行年餘五十出守數已六【洪曰公處州孔子廟碑爲繁作也而傳不言其爲處州所載特隨亳二州而亳又在公亡後爲之此詩言出守數已六而白樂天有繁刺吉州及遂州制則知史氏所遺略多矣】京邑有舊廬不容久食宿臺閣多官貟無地寄一足我𨿽官在朝气勢日局縮屢爲丞相言𨿽懇不見緑送行過滻水【韓曰滻水出京兆藍田谷北至防陵入防○滻音產】東望不轉目今子從之遊【孫曰謂覺從繁往隨州也】學問得所欲【韓曰選沈休文詩所願從之遊寸心於此足】入海觀龍魚矯翮逐黃鵠【補注龍魚黃鵠以諭繁於學問志其大者】勉爲新詩章月寄三四幅

南溪始泛【三首】

【樊曰公長慶四年八月病滿百日假旣罷十二月薨於靖安裏第明年正月塟河陽張籍祭以詩略云去夏公請告養疾城南莊籍時官休罷兩月同遊翔移船入南溪東西縱篙榜公爲遊溪詩唱詠多慨慷則知公此詩其年以病在告日所作故云足弱不能步餘年懍無幾殆絕筆於此矣籍又有同韓侍郎南溪夜賞篇亦雲南溪兩月逐君行蓋謂此也魯直最愛公此詩以爲有詩人句律之深意】

榜舟南溪上【孫曰榜刺也月令命榜人榜人船長○榜音謗又北孟切溪上它本一作山下一作溪下】上上不得返【上上二字前音上聲後音去聲】幽尋事隨去【一作幽事隨去多】孰能量近逺陰沈過連樹藏昻抵橫阪【孫曰藏昻屈曲貌阪坡也○阪音反】石麤肆磨礪波惡厭牽挽或倚偏岸漁竟就平洲飯防防暮雨飄稍稍新月偃【補注漁隱叢話云稍稍俗本作梢梢荊公所引作稍稍令狐澄本作梢梢荊公用此攺定稍稍者細也見方言】餘年懍無幾【懍一作諒】休日愴已晚【孫曰公時病滿百日因致仕】自是病使然非由取髙謇【一作蹇】南溪亦淸駛【祝曰廣韻駛馬日行千里駛疾也選活活夕流駛○駛疏吏切】而無檝與舟山農驚見之隨我觀不休不惟兒童輩或有杖白頭饋我籠中勸我此淹畱或云以病歸此已頗自由幸有用餘俸【作今幸有餘奉】置居在西疇囷倉米谷滿【囷去倫切】未有旦夕憂上去無得得下來亦悠悠但恐煩裏閭時有緩急投願爲同社人雞豚燕春秋【韓曰禮記王制庻人春薦韭秋薦黍韭以卵黍以豚】

足弱不能步【一作宜步】自宜收朝迹【祝曰詩念彼不迹注不循道也爾雅不迹言不循軌迹也○迹音迹】羸形可輿致【祝曰史記形羸不能服藥○羸倫爲切輿一作與】佳觀安事擲【祝曰釋名觀於上觀望也老子𨿽有榮觀○觀音貫事一作可】卽此南阪下久聞有水石拖舟入其間溪流正淸激隨波吾未能峻瀬乍可刺【祝曰瀬湍也楚辭戲疾瀬之素水○瀬音賴刺七迹切】鷺起若導吾前飛數十尺亭亭柳帶沙團團松冠壁【一本作帶柳沙冠松壁洪曰非是】歸時還盡夜誰謂非事役

五百家注昌黎文集卷七

欽定四庫全書

五百家注昌黎文集卷八

宋魏仲舉編

聨句

城南聨句一百五十韻

【城南長安城南或曰聨句古無此法自退之始洪曰上則唐虞賡歌下則漢武栢梁皆聨句之所起樊曰劉貢父云東野與退之聨句宏壯辯博似若不岀一手王深父云退之容有潤色○補注呂氏童防訓徐師川問山谷曰人言東野聨句卽非平日所作恐是退之有所潤色山谷云退之安能潤色東野若東野潤色退之卻有此理】

竹影金鏁碎【郊沈存中云竹影金鏁碎乃日光非竹影也洪曰謂日光在其中不必道破若曰日影金鏁碎則不可也余見注下】泉聲玉淙琤【韓曰陸士衡有詩雲山澑何泠泠飛泉潄鳴玉樊曰荊公詩云風泉隔屋撞哀玉竹月緣堦貼碎金語本出此孫曰金鏁碎者言日映竹間其影滿地如金之鏁碎玉淙琤者亦言泉聲如玉聲耳淙水聲琤玉聲○淙方宗士江二切琤楚更反】璢璃翦木葉【愈孫曰言木葉之碧如剪璢璃爲之】翡翠開園英【孫曰園花之開如翡翠也說文云翡赤鳥翠靑鳥出交州興古縣】流滑隨仄步【郊】搜尋得深行遙岑出寸碧【愈孫曰遙岑逺山也寸碧者言逺望之其碧才寸許耳】逺目增雙明幹穟紛拄地【郊孫曰穟與穂同說文曰禾成秀人所取者幹穟滯穗也紛拄地者言紛紜滿地也○穟音遂拄冡庾反紛字一作粉趙本作絲】化虫枯挶莖【祝曰說文云挶防也韓曰持也或作挶木名非是孫曰化虫虫之變化者如蟬蟻之類枯挶莖者言化虫巳枯尙挶持於艸木之莖也○挶居玉反】木腐或垂耳【愈韓曰言木腐栮生也朝野簽載唐俚語雲秋雨甲子木頭垂耳孫曰耳木上芝菌也其狀如耳故名之】艸珠競駢睛【韓曰選露垂於艸其狀如珠言艸實如珠也駢並也睛目睛○駢蒲眠反】浮虛有新斸【郊韓曰斸斫也○斸陟玉反】摧扤饒孤撐【扤音兀撐抽庚切】囚飛黏网動【愈孫曰囚飛者爲蛛网所囚又欲飛去故网動也囚一作虫】盜啅接彈驚【祝曰啅眾口也杜詩啾啾黃雀啅集韻啅鳥食也接彈驚者言彈丸相接故驚也○啅音卓盜一作雀】脫實自開坼【郊孫曰實果也】牽柔誰繞縈【孫曰柔蔓艸】禮防拱而立【愈韓曰詩相防有體人而無禮胡不遄死孫曰防拱而立若有禮者拱斂手也補注陸機云河東有大防能人立交前二足於頸上跳舞善鳴】騃牛躅且鳴【孫曰騃狂也躅躑躅也○騃牛駭反躅直六反騃一作駭】蔬甲喜臨社【郊孫曰蔬甲菜甲也時乃八月故云喜臨社喜一作嘉】田毛樂寛徵【孫曰田所生者謂之毛周禮宅不毛者有裏布是也寛徵薄賦也】露螢不自暖【愈】凍蝶尙思輕【孫曰蝶巳凍矣尙欲飛也】宿羽有先曉【郊孫曰宿羽宿鳥也先曉者未曉而飛也】食鱗時半橫【孫曰食鱗魚之食者半橫水中洪曰又曰此句及下句云楚膩鱣鮪亂羣鮮沸池羮庖霜膾鯽魚口星浮沒通波牣鱗介是皆說魚意不相犯鱗一作鮮】菱翻紫角利【愈孫曰紫角菱角之紫也利銛利也翻一作繁】荷折碧圓傾【樊曰荊公又放此對作句云紫角逓出沒碧筒時捲舒】楚膩鱣鮪亂【郊孫曰水有鱣鮪如楚人之食也詩鱣鮪發發祝曰鱣江東所謂黃魚鮪鮥也○鱣知連反鮪羽癸反】獠羞螺蠏並【孫曰水有螺蠏若獠羞然羞食也祝曰獠西南夷別名○獠張絞反又盧浩反】桑蠖見虛指【愈孫曰蠖桑上虫名虛指言空有迹耳祝曰蠖屈伸虫也易尺蠖之屈以求信也○蠖烏郭反】穴貍聞鬭獰【孫曰貍鬭於穴中其聲獰惡也○獰尼庚反】逗翳翅相築【郊孫曰逗止也逗翳者言烏止於林陰翼翅相觸也】擺幽尾交搒【孫曰擺幽謂擺於幽辟如蛇之類搒撃也○搒薄庚反】蔓涎角出縮【愈洪曰謂蝸牛也孫曰蔓涎言蝸牛延於蔓上】樹啄頭敲鏗【韓曰謂啄木鳥孫曰敲鏗啄木聲○鏗丘更反】修箭裊金餌【郊孫曰修箭修竹也言修竹之垂如長竿垂餌】羣鮮沸池羹【孫曰鮮小魚也羣魚在池若沸羹然】岸殻坼兆【愈孫曰岸殻言岸有虫殻如坼兆兆象也】野麰漸丰萌【麰麥音牟】瑤煙羃防島【郊祝曰羃以巾覆物周禮羃人掌供巾羃孫曰瑤煙白煙羃覆也○羃莫狄反瑤音由】沙篆印廻平【孫曰沙篆鳥迹之在沙者如篆回平言回曲之平處洪曰華山有靑柯平種藥平張道陵二十四化有平陽化北平化因地平處以爲名也】瘁肌遭蠔刺【愈祝曰瘁病也詩僕夫況瘁蠔玉篇毛虫也○瘁秦醉反蠔七吏反刺七亦反】啾耳聞雞生【孫曰啾耳言防耳也○啾卽由反】奇慮恣廻轉【郊】遐睎縱逄迎【睎音希】巓林戢遠睫【愈祝曰睫目毛也列子察其眉睫之間孫曰巓林言山上有林木故其先見也戢斂也○睫音接】縹气夷空情【祝曰縹靑黃色孫曰夷樂也○縹夫沼反】歸迹歸不得【郊】捨心捨還爭靈麻撮狗虱【愈洪曰博雅云狗虱胡麻也孫曰靈麻今胡麻狀如狗虱本艸云一名狗虱】村稚啼禽猩【孫曰村稚村野稚子其聲如猩猩之啼山海經云猩猩似小兒樊曰爾雅猩猩小而好啼注云人面豕身能言語聲似小兒啼此曰禽猩者禮記所云猩猩能言不離禽獸也】紅皺曬檐瓦【郊洪曰紅皺說者曰漧棗樊曰或云荔子也孫曰果實紅而皺者】黃團擊門衡【洪曰黃團蔞也一曰匏樊曰或云括樓爾雅果臝之寔曰括樓注云今齊人號曰天孫曰黃團橘柚之物衡門上木詩衡門之下可以棲遲注衡門橫木爲門】得雋蠅虎健【愈雋與俊同言豪俊祝曰智過千人曰雋孫曰左氏得雋曰克韓曰崔豹古今注蠅豹卽蠅虎雋一作擕非是】相殘雀豹趟【孫曰雀豹雀之鷙者以其勇健故云雀豹祝曰趟跳躍見玉篇防趟踉黨也趟音棖】束枯樵指禿【郊】刈熟擔肩赬【赬赤音檉】澁旋皮卷臠【愈祝曰旋廣韻繞也捲臠皮皺貎莊子乃始臠捲傖囊注不舒放之容○旋隨戀反捲音捲臠力兗反】苦開腹膨脝【膨脝腹脹貌孫伯野雲此二句與上二句意思相屬澁旋轉肩也苦開力苦作气也○膨音彭脝音亨】機舂潺湲力【郊韓曰機舂杵臼也杜預作連機水碓由此洛下穀米丰賤潺湲水聲祝曰楚辭川谷徑復流潺湲○潺士山反又士連反湲音員又士頑反】吹簸飄颻精【韓曰吹簸蓋簸之揚之糠粃在前之謂也莊子云鼓防播精精米也○簸音播】賽饌木盤蔟【愈孫曰賽饌祭食蔟聚也一本作倚閣峯巒蔟】靸妖藤索絣【孫曰靸小兒履藤索絣者以藤索爲之祝曰絣振繩墨也前漢絣之以象類樊曰此句與其下防繩覲娥婺疑爲今之秋千韓曰已上泛言城南景物之盛○靸悉合切絣北萌切靸妖一作妖靸絣一作拼又一作並】荒學五六卷【郊】古藏四三塋【孫曰塋墓域也韓曰公逸詩有飲城南道邊古墓上卽謂此類四三塋一作三四塋】裏儒拳足拜【愈】土怪閃眸偵【韓曰家語季桓子穿井得土缶問孔子孔子曰土之怪者羵羊缶也孫曰閃眸瞬目也偵候也○偵醜貞切】蹄道補復破【郊孫曰蹄道謂牛馬所蹴處補注孟子獸蹄鳥迹之道】絲窠掃還成【孫曰絲窠蛛网之類】暮堂蝙蝠沸【愈蝙蝠見上山石詩注○蝙音邊蝠音福】破竈蛜蝛盈【蛜蝛見上送區詩注○蛜於夷切蝛於非切】追此訊前主【郊主作生】答云皆冡卿【孫曰冡卿上卿】敗壁剝寒月【愈孫曰月自敗壁而入如剝破之狀】折篁嘯遺笙【孫曰風吹折竹其聲如笙補注筆墨間錄云徐師川喜誦嶽陽樓別竇司直詩時當冬之孟隙竅縮寒漲猶疑帝軒轅張樂就空曠復喜誦南山詩掛一念萬漏聯句敗壁剝寒月折篁嘯遺笙師川偉人好尙可記】桂燻霏霏在【郊孫曰桂燻桂香也霏霏香气在一作煙】綦迹微微呈【祝曰禮記偪屨著綦屨系也前漢思君方屨綦注綦履下餙也孫曰綦迹履文蓋直刺其文以爲飾呈一作星】劍石猶竦檻【愈孫曰劍石者石刻削如劍竦髙貌檻欄檻說文云櫳也】獸材尙挐楹【孫曰獸材謂柱上刻爲獸形挐牽引也楹柱也○挐女書切一作女加切】寶唾拾未盡【郊孫曰寶唾言寶碎如唾也】玉啼墮猶鎗【孫曰玉啼言玉碎如淚也鎗玉聲祝曰鎗鐘聲漢武故事鎗鎗有聲○鎗楚耕切】牎綃疑閟艷【愈孫曰牎綃牎紗閟藏也艷美色也言牕綃中所疑閟藏佳人也】妝燭巳銷檠【孫曰檠燭臺也】緑發抽瑉甃【郊孫曰緑髮緑苔也柚瑉甃言生於瑉甃之上也甃井甃瑉石之次玉者瑉甃美言之也】靑膚聳瑤楨【孫曰靑膚靑皮也聳髙也瑤楨美幹也韓曰緑髮細艸靑膚苔蘓楨說文剛木也○楨知京切】白蛾飛舞地【愈孫曰蛾飛虫也飛於向來歌舞之地也】幽蠧落書棚【樊曰棚博雅云閤也祝曰說文棧也孫曰蠧書虫棚書架韓曰巳上言郊墟宅墅之古廢○棚薄庚切又薄萌切】惟昔集嘉詠【郊孫曰言昔之人於此酬唱也】吐芳類鳴嚶【孫曰吐芳謂吐出佳句詩伐木丁丁鳥鳴嚶嚶鳴嚶者言如鳥聲相和也】窺奇摘海異【愈孫曰海異海中異物】恣韻激天鯨【孫曰恣韻縱韻也激天鯨激天上鯨鯢也鯨鯢騰躍故雲天鯨也○鯨音擎】腸胃繞萬象【郊孫曰繞萬象謂思慮之廣】精神驅五兵【韓曰周禮司兵掌五兵疏戈殳防遒矛夷矛謂之五兵孫曰驅五兵言精神之俊傑也五兵五丁】蜀雄李杜拔【愈孫曰謂杜甫李白拔起也韓曰李白有杜陵等詩杜甫有贈韋贊善皆城南詩也】嶽力雷車轟【韓曰莊子惡聞雷車之聲○轟呼宏切】大句斡元造【郊孫曰斡轉也元造元化祝曰選大儀斡運○斡鳥括切又音管】髙言軋霄崢【孫曰霄崢山之切云者祝曰軋轢也○崢初耕切崢一作琤者非】芒端轉寒燠【愈孫曰芒端筆端也轉寒燠言筆端有神能變寒暑也】神助溢杯觥【韓曰謝靈運得池塘生春艸之句曰此語神助非吾語也杯一作杯】巨細各乘運【愈孫曰巨細百物也言皆乘運而奮起】湍湋亦騰聲【孫曰湍急水湋不流水言皆有聲也韓曰已上言昔人吟詠之工○湍他端切湋音韋】菱花咀粉蘂【郊孫曰粉蘂蘂之粉者咀咀嚼也】削縷穿珠櫻【孫曰珠櫻櫻桃如珠】綺語洗晴雪【愈孫曰綺語美言也語言溫美足以洗晴雪也】嬌辭哢鶵鶯【孫曰辭曲辭弄鳴也哢鶵鶯者言如鶵鶯之鳴】酣歌新弁珥【郊祝曰弁冕也珥瑱也列子設笄珥○珥音餌】繁價流金瓊【瓊玉也】菡蓞冩紅調【郊韓曰爾雅荷芙蕖其花菡蓞其實蓮】萎蕤綴藍瑛【韓曰萎蕤艸垂實也瑛玉光孫曰萎蕤繁盛貌藍瑛謂藍田玉祝曰選齊玉璫與璧瑛○萎於爲切蕤如佳切瑛音英】庖霜膾鯽【愈孫曰鯽魚名庖霜者以鯽爲膾其白如霜也】淅玉炊香梗【孫曰孟子去齊接淅而行詩釋之叟叟毛注云釋淅米也淅謂淘也淅一作浙】朝饌已百態【郊孫曰百態百種也】春醪又千名【孫曰詩爲此春酒後人因以春爲酒名唐有拋靑春之類是也】哀匏缺蹙景【愈孫曰哀匏謂匏聲哀苦匏瓠也以爲笙竽缺猶減也一作蹙缺景】冽唱凝余晶【孫曰冽唱淸唱凝猶遏也余晶日之光也○冽音列晶音旌】解魄不自主【郊孫曰解魄謂防魄解散】痺肌坐空瞠【集注痺腳冷濕病素問冬善病痺气不至也瞠直視貌莊子回瞠若乎其後○痺卑利切又音庇瞠醜庚切】扳援賤蹊絕【愈孫曰賤蹊絕謂賤者不得扳援而至也祝曰楚辭往者不可扳援注不可扳引而及○扳音攀又音班援於元切】燿仙選更叢巧競采笑【郊孫曰叢集也采一作取】駢鮮互探嬰【孫曰駢聚也鮮新也探他南切】桑變忽蕪蔓【愈孫曰言桑樹變化卻生蕪蔓也蕪蔓蔦蘿之屬】樟裁浪登丁【孫曰樟木名樟裁者言裁斲木其聲登丁然○丁中莖切】霞鬭詎能極【郊孫曰霞鬭者謂雲霞相合也極一作拯】風期誰復賡【孫曰賡續也】臯區扶帝壤【愈孫曰臯神臯也】瓌蘊郁天京【孫曰天京京師○壊公回切】祥色被文彥【郊】良材挿杉檉【孫曰杉檉二木名釋木云檉河柳祝曰爾雅檉河柳也注今河旁赤色小楊詩其檉其椐○檉醜成切】隱伏饒气象【愈孫曰饒多也】興潛示堆坑擘華露神物【郊孫曰華謂華山也薛綜西京賦注雲華山首陽本一山河水過之西行河神巨靈以手擘開其上以足蹈離其下中分爲兩河因通流神物巨靈也○擘薄厄切華胡化切】擁終儲地禎【韓曰終終南山孫曰儲蓄也禎祥也】訏謨壯締始【愈韓曰詩訏謨定命注訏大也孫曰訏謨謀議締結也】輔弼登階淸【孫曰階泰階弼一作拂】坌秀恣塡塞【郊韓曰坌塵也○坌蒲悶切】呀靈滀渟澄【祝曰渟水止也史記決渟水致之海孫曰渟澄水淸定也○呀虛加切潘敕六切渟逹丁切澄直庚切】益大連漢魏【愈孫曰益愈也】肈初邁周嬴【孫曰肈始也嬴秦也祝曰史記昔周邑我先秦嬴於後卒獲爲諸侯○嬴余輕切】積照涵徳鏡【郊】傳經儷金籝【祝曰儷偶也揚子天下鮮儷焉孫曰漢書韋賢父子皆以明經歷位宰相故鄒魯諺曰遺子黃金滿籝不如一經籝竹器受三四升者補注籝笭也○籝音盈】食家行鼎鼐【愈孫曰食家謂食其家也鼎鼐貴者所用詩鼐鼎及鼒爾雅鼎絕大謂之鼐○鼐乃大切】寵族飫弓旌【孫曰寵族寵其一族也飫飽也寵一作龍】弈制盡從賜【郊孫曰制制度也】殊私得逾程【孫曰逾過程法也】飛橋上架漢【愈孫曰漢天河】繚岸俯窺瀛【韓曰瀛海○繚力小切】瀟碧逺輸委【郊韓曰瀟碧竹也】湖嵌費攜擎【韓曰湖嵌石也○嵌口衘切攜戶圭切】萄苜從大漢【愈孫曰萄蒲萄苜苜蓿漢武帝遣李廣利伐大宛采葡萄苜蓿種歸種於離宮館旁○韓曰萄音陶苜音目漢一作漠苜一作首非是】楓櫧至南荊【孫曰楓櫧南方二木名楓脂可爲香櫧葉冬不枯祝曰選沙棠櫟櫧華楓椊櫨○韓曰櫧音諸一作儲非是】嘉植鮮危朽【郊孫曰鮮少也】膏埋易滋榮懸長巧紐翠【愈孫曰組結也】象曲善攢珩【孫曰攢聚珩玉也○攢音瓉】魚口星浮沒【郊孫曰星浮沒言魚吐沬其狀如此】馬毛錦斑騂【孫曰騂赤也】五方亂風土【愈韓曰禮記五方之民各有性也】百種分鋤耕葩孽相妬出【郊孫曰葩花也孽牙也】菲茸共舒晴【舒開也】類招臻倜詭【愈祝曰相如封禪書云奇物譎詭倜儻窮變倜倜儻也詭詐也○倜他歷切或作執由切詭過委切】翼萃伏衿纓危望跨飛動【郊孫曰危望登髙而望也】冥升躡豋閎【竹育切】春遊轢靃靡【愈孫曰春遊謂春時出遊轢踐也靃靡艸木敷華貌祝曰靃靡艸木弱貌楚辭蘋艸靃靡韓曰靃艸隨風貌樊曰靃飛聲也○轢音歷靃音髓一音霍】彩伴防嫈嫇【祝曰廣韻嫈嫇新婦貌○嫈音榮又嫇音萌】遺燦飄的皪【郊韓曰選珠翠的皪的皪白狀○皪音歷】淑顏洞精誠嬌應如在寤【愈孫曰寤謂寤寐應平聲】頺意若含酲【孫曰酲酒病也】鵷毳翔衣帯【郊孫曰鵷毳者鴛鷺之羽以餙其衣帯毳細毛也韓曰詩大車檻檻毳衣如茨】鵝肪截佩璜【祝曰肪脂也王逸少玉部論白如截肪韓曰選魏文帝與鐘大理書玉白如截肪孫曰玉書云白如截肪黒如純漆赤如雞冠黃如蒸栗璜半璧也周禮以璜禮北方是也○肪音方又音房璜胡觥切】文升相照灼【愈孫曰文謂文士也】武勝屠攙搶【祝曰爾雅彗星爲攙搶注亦謂之孛言其形孛孛似掃彗孫曰屠戮也攙搶以諭防亂攙音讒搶楚庚切】割錦不醻價【郊一本無郊字】構云有髙營【孫曰構云謂結屋於髙處】通波牣鱗介【愈孫曰通波大波也牣滿也鱗魚介鱉也韓曰詩於牣魚躍○牣音刄牣字一本作仭又一作認】疏畹富蕭蘅【孫曰疏寛也三十畆爲畹楚辭曰予旣滋蘭之九畹兮蕭蘅皆香艸詩采蕭及菽蕭蒿類蘭杜衡其大者曰杜若也○畹音宛】買養馴孔翠【郊孫曰馴習熟也孔孔雀翠翡翠爾雅曰翠鷸也】逺苞樹蕉栟【孫曰苞裹也書曰厥包橘柚錫貢是也樹種也蕉栟皆菓名廣志曰芭蕉一名芭苴出交趾椶一名栟櫚其子可食祝曰選栟櫚枸榔○栟音並】鴻頭排刺芡【愈補注芡說文云雞頭也方言曰南楚謂之雞頭北燕謂之防靑徐淮泗之間謂之芡又云雞頭或謂之鴈頭今公云鴻頭鴻卽鴈也○芡巨險切】鵠防攢瓌橙【孫曰瓌橙香橙也其大如鵠防攢聚也洪曰防卵也納涼聨句亦云盤肴饋禽防今皆作殻誤矣韓曰已上言土地人物富華之盛○防苦角切又口木切橙除庚切】騖廣雜良牧【郊孫曰騖馳騖也】蒙休賴先盟【孫曰先盟先世之盟】罷旄奉環衛【愈孫曰環衛天子守衛也】守封踐忠貞【孫曰守封守其封疆】戰服脫明介【郊孫曰介甲也】朝冠飄彩紘【祝曰紘冠捲也周禮玉笄朱紘注以朱組爲紘也○紘音宏】爵勲逮僮【愈韓曰公集中遊城南詩有題於賔客注蓋於頔爲太子賔客亦居於此故此篇言及勲爵逮僮等語皆取諸此也】簪笏自懷繃【孫曰懷抱也繃束也謂今𦇤褓中祝曰繃束兒衣也墨子禹塟防稽桐棺三寸葛以繃束○繃比萌切】乳下笑嶷嶷【郊孫曰笑美也嶷嶷有所識別貌詩克岐克嶷○嶷魚力切】椒蕃泣喤喤【孫曰詩椒聊之實蕃衍盈升椒蕃者言子孫之多如椒之蕃茂韓曰喤喤小兒啼聲詩其泣喤喤○喤音宏】貌鑑淸溢匣【愈孫曰貌鑑者其貌有光可以鑑也】眸光寒發硎【孫曰眸光目光硎砥石也韓曰莊子刀刃若新發於硎○硎音刑】館儒養經史【郊】綴戚觴孫甥考鐘饋肴核【愈孫曰考撃也肴何交切核音翮】戛鼓侑牢牲【侑音又】飛膳自北下【郊】函珍極東烹如煮大卵【愈】比綫茹芳菁【孫曰茹食也菁蔓菁】海嶽錯口腹【郊孫曰錯交錯也書曰海物惟錯】燕趙錫媌娙【孫曰選燕趙多佳人美者顏如玉媌娙美婦人也祝曰說文媌目裏好也方言自闗而東河濟之間謂好爲媌列子簡鄭衛之處子娥媌靡曼者娙身長好貌秦晉謂好曰娙娥帝堯之女舜妻娥皇字娥娙○媌莫交切娙胡丁切又五耕切】一笑釋仇恨【愈】百金交弟兄貨至貊戎市【郊孫曰貊戎皆蠻夷名周禮職方氏掌四夷九貊貊者東夷之種卽九夷也言貨自戎狄而至洪曰貊北方國戎西夷】呼傳鸜鵒令【孫曰鸜鵒鳥名出夷狄中穴居令使也鸜鵒令者令鸜鵒傳呼也韓曰鸚鵡鸜鵒皆能言鳥一本作鸚鵒令】順居無鬼瞰【愈孫曰順居平居也瞰視也韓曰前漢揚雄傳髙明之家鬼瞰其室○瞰音闞】抑橫免官評【孫曰官評官謗也韓曰已上言門地簮纓之家】殺候肆陵剪【郊孫曰殺候肅殺之候謂秋時也】籠原匝罝紭【孫曰籠包籠原郊原匝周匝罝紭皆网也祝曰紭网綱選狼跋乎紭中樊曰按集韻紭一作紘前旣押朝冠彩紘矣此云紭疑其字誤○匝作答切罝音嗟紭音宏】羽空顚雉鷃【愈孫曰羽空謂禽鳥被箭羽毛空滿顚墜也雉鷃鳥名鷃卽莊子所云斥鷃也○鷃鳥間切羽一作雨】血路迸狐麖【孫曰血路血盈路也麖獸名一角牛尾其狀似麋祝曰麖大鹿選屠麖麋○麖音京】折足去踸踔【郊孫曰踸踔行不正貌鳥獸折足故行不正也莊子�謂蚿曰吾以一足趻踔而行趻踔與踸踔同韓曰莊子注踸踔跳擲也○踸勅甚切上聲踔直角切】蹙鬐怒防鬤【孫曰鬐鬣也防鬤鬐張貌言魚中釣其怒如此祝曰鬤廣韻云亂髮貌○鬐渠祗切防音彭鬤音儜】躍犬疾翥鳥【愈韓曰翥飛舉貌孫曰疾翥鳥謂疾於飛鳥也○翥章恕切】呀鷹甚饑防【音肓】算蹄記功賞【郊孫曰算蹄謂數其所獲也樊曰子虛上林賦云射麋腳麟顏師古云持引其腳也所謂算蹄者如此】裂眥相摚掁【樊曰上林賦云弓不虛發中必決眥摚距也掁揬也孫曰摚掁相摚柱也○摚音掁裂一作裂又一作裂脇相摚一作擒又一作擒蕩】猛斃牛馬樂【愈孫曰猛斃謂猛獸斃也】妖殘梟鵅惸【孫曰妖殘謂妖鳥殘防故梟鵅惸獨也韓曰梟音堅堯切鵅音格鵅者鳥妖鳥也一本作鴿鴿非妖鳥】窟窮尙嗔視【郊孫曰窟窮窮其窟穴也】箭出方驚抨【祝曰抨彈也○抨普耕切】連箱載已實【愈孫曰連箱連車也】礙轍棄仍贏【孫曰棄擲也轍車轍】喘覷鋒刄防【郊孫曰防撃也】困衝株枿盲【孫曰枿樹枝○枿五葛切】掃淨豁曠曠【愈孫曰曠曠廣大也】騁遙略蘋蘋【韓曰蘋蘋艸聚生選馳蘋蘋○蘋音平】饞扠飽活臠【郊孫曰扠取也活臠生肉祝曰扠玉篇橫扠也○饞鉏咸切扠楚牙切臠力兗切】惡嚼防腥鯖【祝曰防說文云噍貌鯖廣韻云煮魚煎食曰五侯鯖韓曰已上言射獵之盛○防音博鯖音徵】歲律及郊至【愈孫曰律十二月律謂黃鐘大呂之屬及郊至十一月也】古音命韶韺【孫曰樂緯云帝嚳樂曰六英舜曰簫韶○韺音英】旗斾流日月【郊孫曰周禮日月爲常流日月謂畫日月於旗上若流行也】帳廬扶棟甍【孫曰帳廬以帳爲廬甍亦棟也祝曰左氏猶援廟桷動於甍○甍莫耕切】磊落奠鴻璧【愈孫曰磊落大貌鴻璧大璧也周禮以蒼璧禮天是也】參差席香藑【祝曰爾雅葍藑茅注藑葍一種花有赤者爲藑楚辭索藑茅以莛蒓注靈艸也孫曰香藑香茅席鋪也○藑音瓊】祗祉兆姓【郊孫曰祗地示也祉福也】黒秬饛丰盛【祝曰黒秬黒黍詩有稻有秬饛盛食滿貌詩有饛簋飱孫曰黒秬黒黍也可以爲酒書曰秬鬯二卣卽謂以黒黍爲酒也饛滿貌盛粢盛補注左傳潔粢丰盛○秬音巨饛音蒙】慶流蠲瘥癘【愈孫曰慶流赦也元和二年正月辛卯祀圓丘大赦天下瘥癘皆病也蠲謂免其徭役祝曰瘥癘病也詩天方薦瘥○瘥才何切】威暢捐防輣【孫曰捐去也防輣兵車詩臨衝閒閒衝卽謂防輣也韓曰後漢防輣撞城注防撞車也輣樓車也○防尺容切輣音彭】靈燔望髙冏【郊孫曰靈燔燔柴也髙冏虛空也○冏戶鼎切】龍駕聞敲防【孫曰敲防駕相擊聲防暴風也○防音橫一本作防樊曰集韻無防字疑爲敲】是惟禮之盛【愈】永用表其宏徳孕厚生植【郊孫曰孕育也生植動植】恩熈完刖剠【孫曰熈暢也刖剠皆刑名刖謂刖足剠謂黥靣韓曰已上言行郊祀之禮剠與黥同】宅土盡華族【愈孫曰宅居也書降丘宅土華夏也】運田間彊甿【祝曰甿說文云田民也周禮以疆予任甿注變民言甿異外內也甿猶懵無知貎又注彊予謂民有餘力復予之田若余夫然○甿謨耕切】蔭廋森嶺檜【郊】啄場翽祥防【孫曰場場圃也翽翽飛聲詩鳯凰於飛翽翽其羽是也防鳥名揚子焦明遴集食其潔者矣祝曰防防似鳯南方神鳥楚辭防明開路兮注智鳥也韓曰防博雅云鳯也○防音明今本作鵬字誤】畦肥翦韭薤【愈畦壠也】陶固收盆甖【孫曰陶坯陶固牢固】利養積余健【郊】孝思事嚴祊【孫曰詩永言孝思孝思惟則又祝祭於祊祊廟門旁也○祊補彭切】掘云破嵽嵲【愈韓曰嵽嵲山小而不安貌孫曰山髙貌○嵽嵲音疊齧】采月漉坳【祝曰坳地不平處莊子覆柸木於坳堂之上樊曰坳地窊下也下深貌○坳於交及】寺砌上明鏡【郊孫曰砌石也石光明如鏡】僧盂敲曉鉦【祝曰鉦鐃也似鈴而無舌詩徵人伐鼓孫曰僧盂如曉鉦也○鉦音徵】泥像對騁怪【愈孫曰泥像塑像也騁怪謂鬼神奇怪之狀】鐵鐘孤舂鍠【孫曰舂撞也記曰待其舂容然後盡其聲鍠鐘聲祝曰後漢鍠鍠鎗鎗注鐘鼓之聲○鍠音橫】癭頸閙鳩鴿【郊祝曰癭頸癅也莊子甕防大癭孫曰癭頸大頸其頸如癭也鳩鴿二鳥名樊曰癭頸疾鳩鴿頸羽如綉乃其病耳○癭於郢切】蜿垣亂蛷蠑【樊曰蜿龍貌垣墻也洪曰蜿垣謂蜿蜒於墻垣之間雜蛷蠑也蛷多足虫蠑蜥蝪癭頸蜿垣皆雙聲祝曰爾雅蠑螈蜥蝪○蜿於丸切蛷音求蠑音榮垣今本多誤作坦】葚黒老蠶蠋【愈孫曰葚桑子詩食我桑葚韓曰蠋桑防似蠶詩蜎蜎者蠋○葚時證切蠋音燭又殊玉切】麥黃韻鸝鶊【孫曰韻鳴也鸝鶊二鳥名鸝黃鸝鶊倉庚詩有鳴蒼庚韓曰已上言民居寺宇之羙○鶊音庚】韶曙遲勝賞【郊孫曰韶妍也洪曰曙曉也遲待也○遲持二切今本作曙爲暑非是】賢明戒先庚【韓曰易先庚三日後庚三日注申命令謂之庚孫曰先庚三日謂丁後庚三日謂癸也明一作朋】馳門塡偪仄【愈偪仄字與逼側同】競墅輾砯砰【孫曰墅田廬也祝曰輾水輾也選輾流霜砯水擊石聲選砅巖鼓作砰聲如雷列子砰然若聞雷霆之聲○墅承與切輾語箭切又音展砯披冰切砰普耕切】醉結紅滿杏【郊醉結一本作碎縮】稠凝碧浮餳【孫曰餳飴也韓曰方言云幹餹也祝曰說文云飴和饊者○餳徐盈切】防繩覲娥婺【愈孫曰防蹋也娥婺美女○防子六切一作蹴】鬭艸擷璣珵【孫曰擷采也璣珠珵玉祝曰楚辭豈珵美之能當注美玉也○擷胡結切珵音呈擷一作拮】粉汗澤廣額【郊孫曰澤漬也】金星墮連瓔【孫曰金星寶黶也瓔瓔珞婦人項餙○瓔於盈切】鼻偸困淑郁【愈孫曰淑郁香气】眼剽彊盯【祝曰前漢數十人行剽注刼也玉篇視貌○剽匹妙切盯音振音萌】是節飽顏色【郊孫曰是節是時也】玆疆稱都城【孫曰玆疆謂城南土疆也都城京城】書饒罄魚繭【愈孫曰饒富饒也書富饒罄盡魚繭魚繭紙以魚网繭絲爲之故云韓曰魚繭皆紙也國史補云紙之好者有魚子紙晉王羲之用蠶繭紙】紀盛播琴箏【孫曰播琴箏謂播之於樂府韓曰已上言里人遊行之樂】奚必事逺覿【郊】無端逐羈傖【孫曰傖人楚人別名謂謫陽山江陵時也祝曰晉史吳人謂中州人曰傖○傖助庚切】將身親魍魅【愈孫曰魍魍魎魅魑魅宣三年左氏螭魅魍魎莫能逄之魅怪物魍魎水神說文云魍魎山川之精物也】浮迹侶鷗防【孫曰鷗鷗鳥防交防二物皆水鳥故云浮迹侶鷗防也侶徒侶也祝曰爾雅鳽防防注似鳬腳髙毛冠江東人飬之以壓水災○防音精】鮏味空奠屈【郊孫曰鮏味猶言薄祭也屈屈原也】夭年徒羨彭【孫曰自言已夭年徒羨彭聃也夭一作天】驚魂見蜿蚓【愈孫曰蜿蚓南方最多故驚魂也】觸嗅值蝦蟛【孫曰蝦蝦蟇蟛蟛蜞也蟛蜞似蟹而小】幸得履中气【郊孫曰中气中和之气】忝從拂天棖【孫曰天根天門也棖門兩旁木言自遷責得歸朝廷也韓曰禮記士介拂棖○棖徐庚切】歸私暫休暇【愈曰歸私謂歸其私第】驅暱出庠黌【祝曰黌學捨也晉史鄕有庠序黌校之儀孫曰暱親暱也元和元年六月公自江陵法曹召爲國子博士故云韓曰已上言其出爲陽山令召爲國子博士也○黌音橫暱一作明樊曰暱當作柅止輪木也今作暱字誤柅少履切】鮮意竦輕暢【郊孫曰鮮新也】連輝照瓊瑩【孫曰連輝照瓊瑩猶言連璧也瓊瑩皆玉名詩尙之以瓊瑩乎而○瑩音營】陶暄逐風乙【愈樊曰爾雅燕燕鳦也許氏說文乙鳥也齊魯謂之乙或從鳥○鳦烏轄切余見下注】躍視舞晴蜻【孫曰蜻蜻蜓也樊曰蜻蜻如蟬而小風乙晴蜻或作乙乙蜻蜻以爾雅考之亦通補注筆墨間錄云以方言考之蜻蜻爲是】足勝自多詣【郊孫曰勝奇勝】心貪敵無勍【孫曰勍彊力也祝曰左氏勍敵之人○勍渠京切】始知樂名教【愈孫曰晉書王澄胡母輔之等任放爲達或至祼軆樂廣聞而笑曰名教內自有樂地何必乃爾】何用苦拘儜【孫曰拘儜拘束也儜困弱貌祝曰儜回也晉史不簡蚩儜○儜尼耕切】畢景任詩趣【郊孫曰畢景盡日韓曰以公之語參以前賢之言其吟詠紀載城南之景可謂盡矣孟郊終之曰畢景任詩趣卽此意云】焉能守防防【愈祝曰論語焉能爲有孫曰論語硜硜然小人哉硜與防同硜硜小謹之貌○焉於幹切】

防合聯句

【樊曰公召爲國子博士與張籍張徹孟郊防京師而有此詩故郊有京逰步方振謫夢意猶恟等語徹有馬辭虎豹怒舟出蛟鼉恐之句皆敍公南還意而公詩則云念難湏勤追悔昜勿輕踵其義一也韓曰黃魯直甞云退之防合聯句四君子皆佳士意气相入雜之成文世之文章之士少聯句蓋筆力不能相追或成四公子棊耳】

離別言無期防合意彌重【籍】病添兒女戀【孫曰兒女戀有兒女之悲也】老喪丈夫勇【愈】劍心知未謝【孫曰劍心猛气也謝一作死】詩思猶孤聳【郊聳髙也】愁去劇箭飛【孫曰劇甚也】讙來若泉湧【徹】析言多新貫【孫曰析開析也貫事也析一作折】攄抱無昔壅【籍孫曰攄發露也】念難須勤追悔易勿輕踵【愈踵踐也】吟巴山犖嵤【巴巴蜀也祝曰嵤廣韻雲山峻貌○嵤音宏孫曰嵤卽嶸字犖呂角切犖嵤一本作卓嶨嶨說文雲山多大石也音學】說楚波堆壠【郊】馬辭虎豹怒舟出蛟鼉恐【徹孫曰辭出皆言得脫也蛟鼉水獸】狂鯨時孤軒【孫曰鯨鯤鯨大魚也軒起也】幽狖雜百種【愈孫曰狖獸名狀如猿○狖音柚】瘴衣常腥膩蠻器多疎冗【籍孫曰疎冗不堪也】剝苔弔斑林【孫曰苔竹上靑衣也斑林斑竹林也博物志曰洞庭之山帝之二女居之涕下揮竹竹盡班洪曰魏道輔云湘中斑竹方生時每防上有苔錢封之甚固士人斫竹以艸壌洗去之則紫暈襴斑可愛李徳裕斑竹管賦云憂瑤瑟兮苔更侵亦謂此也補注苕溪漁隱曰斑竹惟淸湘間有未甞每防上有苔錢封之若廣右藤梧之間別有一種斑竹色不甚佳間有苔蘚封之亦非盡有也】角飯餌沈塜【愈孫曰角飯角黍也續齊諧記曰屈原五月五日投汨羅而死楚人哀之至此日以竹筒貯米投水祭之屈原沈於江中故云沈塜】忽爾銜遠命歸歟舞新寵【郊孫曰謂公歸爲國子博士歟一作還】鬼窟脫幽妖天居覿淸拱【愈孫曰天居帝居也淸拱垂拱也拱一作栱】京遊步方振【振起也】謫夢意猶恟【籍祝曰恟說文云恐也○恟許拱切】詩書誇舊知酒食接新奉【愈孫曰新奉謂初奉其酒食也】嘉言冩淸越【孫曰禮記君子比徳於玉叩之其聲淸越以長蓋以嘉言比玉也】瘉病失肬腫【郊祝曰瘉病瘳也肬贅疣荀子今學曽未如肬贅注肬贅結病也腫大也○瘉以注切肬與疣同音尢】夏陰偶髙庇宵魂接虛擁【愈魂一作魄】雪弦寂寂聽【孫曰雪謂琴有陽春白雪之歌雪一作云】茗盌纎纎捧【郊孫曰纎纎謂美婦之手○盌音椀】馳輝燭浮螢【孫曰燭浮螢言螢飛如燭也】幽響泄潛蛬【愈孫曰蛬虫名爾雅蟋蟀曰蛬注云今之促織○蛬音拱】詩老獨何心【孫曰詩老謂公也】江疾有餘尰【郊祝曰尰足病詩旣防且尰○尰音腫】我家本瀍谷【樊曰書禹貢伊洛瀍澗入於河伊出陸渾山洛出冡領山瀍出谷城山澗出黽池山四水皆入河瀍水名在河南谷城也】有地介臯鞏【祝曰史記韓獻成臯鞏韓曰臯鞏皆河南地名今河南有鞏縣有成臯】休迹憶沈冥【韓曰揚子蜀莊沈冥孫曰沈冥猶言隱淪也】峨冠慙闟【愈洪曰此四句下今本注曰郊唐本注曰愈按退之家在洛陽則唐本爲是樊曰公贈崔立之詩云舊籍在東都志女拏墓雲歸骨河陽韓氏墓則公河南人故云我家本瀍谷有地介臯鞏今諸本作郊句非是郊湖州武康人也祝曰闟不肖也劣也楚辭雜斑駮與闟茸前漢司馬遷云在闟茸之中皆以爲茸按集韻茸通作○闟音榻音冗闟宇或作傝字或作】升朝髙轡逸【孫曰髙轡逸者以馬爲諭】振物羣聽悚徒言濯幽泌【孫曰詩泌之洋洋可以樂饑注泌泉水也○泌音祕又薄必切徒一作待】誰與薙荒茸【籍韓曰周禮薙人掌殺艸以鉤鎌廹地芟之薙除艸也祝曰荒茸艸穢貌選翳薈菶茸○薙音替又音雉茸音冗】朝紳郁靑緑【孫曰紳綬也靑緑謂靑綬緑綬】馬飾曜珪珙【孫曰馬飾馬上文飾謂銜轡之屬珪珙以爲飾也珙璧也○珙音拱】國讎未銷鑠我志蕩邛隴【郊孫曰時劉辟亂蜀王師出徵故云蕩卭隴也蕩平也】君才誠倜儻【祝曰倜儻卓異也選奇偉倜儻○倜他歷切】時論方洶溶【孫曰洶溶不定貌祝曰魏王粲浮淮賦滂沛洶溶○洶許拱切又音凶溶音勇】格言多彪蔚【孫曰格言至言也彪蔚文彩貌○蔚音欝】懸解無梏拲【孫曰莊子古者謂帝之懸解韓曰周禮上罪梏拲而桎注拲者兩手共一木桎梏者兩手各一木又云在手曰梏在足曰桎以荊公周禮解義考之謂梏在脰桎在足拲在手左氏傳子蕩以弓梏華弱於朝則梏在脰明矣明梏者著其罪於梏猶明刑也當以荊公之說爲是○梏古沃切拲音拱】張生得淵源寒色抜山冡堅如撞羣金【孫曰羣金羣鐘也】眇若抽獨蛹【愈祝曰蛹蠶化爲之孫曰蛹言徵而不絕也○蛹音勇】伊余何所擬跛鼈詎能踴【韓曰荀子步不休跛鼈千里踴躍也】塊然墮嶽石飄爾罥巢氄【郊韓曰罥綱也氄鳥獸細毛也書鳥獸氄毛孫曰此聯甚言其危也○罥音畎氄音冗】龍斾垂天衛【孫曰龍斾謂畫龍於斾天衛羽衛也】云韶凝禁甬【孫曰云韶韶樂禁甬甬道天子之居也韓曰甬道也前漢築甬道而輸粟○甬音勇】君乎眠安然【乎一作胡】朝鼓聲洶洶【愈孫曰洶洶鼔聲一本作匈匈】

鬭雞聯句

【韓曰公與東野聯句詞意雄渾極其情態間以人才爲諭兩皆傑作眞歐陽文忠所謂韓孟於文詞兩雄力相當者也樊曰至若爭觀云塡道助叫波翻海則公詩之豪而一噴一醒然再接再厲乃則東野工處】

大雞昻然來【昻軒昻也】小雞竦而待【愈竦敬也】崢嶸顚盛气【孫曰禮記玉藻曰盛气顚實揚休注云顚讀爲闐揚讀爲陽盛身中之气使之闐滿如陽气之休物也○顚音田】洗刷凝鮮彩【郊孫曰彩光彩】髙行若矜豪側睨如伺殆【愈孫曰側睨邪視伺殆伺其危殆也○睨音詣】精光目相射【射食亦切】劍防心獨在【郊蔡本劍字作斂】旣取冠爲冑【孫曰雞有冠如人戴冑說文云冑兜鍪】復以距爲鐓【孫曰鐓鍪柄下鐏禮記進矛防者前其鐓是也○鉅其呂切鐓音隊鐓一作鎩】天時得淸寒【見下注】地利挾爽塏【愈孫曰孟子天時不如地利地利不如人和言天時則得淸寒地利則挾爽塏也昭三年左氏齊景公欲更晏子之宅曰子之宅近市湫隘囂塵請更諸爽塏○塏音愷挾一作狹又作扶】磔毛各噤防【孫曰磔裂也噤忍也說文云噤口閉防寒病○磔陟格切防音荏洪曰防一作癢一作瘁皆誤香奩集云噤防餘寒酒半醒亦誤作癢】怒癭爭碨磊【祝曰碨石貌選礫碨磥而相摩韓曰碨磊不平貌○碨烏罪切磊魯猥切】俄膺忽爾低【孫曰膺當也詩戎狄是膺】植立瞥而攺【郊孫曰瞥亦忽也○瞥匹蔑切】腷膊戰聲喧【孫曰腷防相撃聲韓曰古詩腷腷膊防雞初鳴○腷音愎膊音粕】繽翻落羽皠【孫曰繽翻羽飛貌皠白色祝曰廣韻云皠霜雪白狀○繽匹賔切皠取猥切】中休事未決小挫勢益陪【愈孫曰小挫小敗也】妬腸務生敵【孫曰務生敵謂常有敵人之心也敵字一本作欺一作敲】賦性專相醢【醢肉羹音海】裂血失鳴聲啄殷甚饑餒【郊韓曰殷赤黒色○殷烏閒切】對起何急驚隨旋試巧紿【孫曰隨旋謂隨其旋轉紿詐也祝曰紿欺也谷梁惡公子之紿列子子昔紿若○紿音待】毒手飽李陽【樊曰晉石勒與李陽鄰居歳常爭麻池相歐撃勒旣卽僞位召陽酣謔引陽臂笑曰孤昔日厭卿老拳卿亦飽孤毒手杜子美義鶻行所謂巨顙折老拳亦此事也】神槌困朱亥【愈樊曰魏朱亥爲侯嬴薦於魏公子公子親數存之及公子行至鄴矯魏王令代晉鄙晉鄙合符疑之亥防四十斤鉄椎椎殺晉鄙椎卽槌字此云神槌者晉祖納謂梅鐘雅曰假有神錐必有神槌槌一作錘】惻心我以仁【孫曰惻心惻隱之心謂不忍也】碎首爾何罪獨勝事有然旁驚汗流浼【郊孫曰浼汗污也】知雄欣動顏【孫曰老子知其雄守其雌雄者謂勝也】怯負愁防賄【孫曰負敗也賄謂其所博之財也防一作肩】爭觀云塡道助叫波翻海【愈】爭爪深難解【爭一作剚挿刃也○剚側吏切】嗔睛時未怠一噴一醒然【樊曰此東野妙處今鬭雞以水噴之神气如醒】再接再礪乃【郊樊曰再接所謂接戰也莊子曰是其所以乃公用乃字出此孫曰書礪乃鋒刃礪磨也一本作再礪再鍛乃】頭垂碎丹砂翼搨拖錦防【孫曰搨折也防繒防○拖托何切防此宰切】連軒尙賈余【孫曰連軒猶軒昻也成二年左氏齊髙固桀石以投人曰欲勇者賈予餘勇韓曰賈買也○賈音古】淸厲比歸凱【愈孫曰淸厲鳴聲也周禮樂師凡軍大獻奏凱歌凱戰勝之樂】選俊感收毛【樊曰趙使平原君合從於楚約與食客門下有勇力文武備者二十人偕得十九人餘無可取者有毛遂者前自贊於平原君卒與毛遂偕定從而歸】受恩慙始隗【樊曰史記郭隗謂燕昭王曰王欲致士先從隗始況賢於隗者豈逺千里於是昭王爲隗築宮而師事之洪曰熈寜間東府成車駕臨幸介甫詩云功謝蕭規慙漢第恩從隗始詫燕臺或疑蕭何功第一郭隗事無恩字介甫以退之聯句爲對○隗五罪切】英心甘鬭死義肉恥庖宰君防鬭雞篇短韻亦可采【郊亦字一本作言又一作有】

納涼聯句

【韓曰此篇敍久謫新召還爲學官本末甚詳】

遞嘯取遙風【孫曰遞嘯所以呼風也】微防近秋朔【郊孫曰秋朔七月旦】金柔气尙低【孫曰秋屬金初秋故金尙柔】火老候愈濁【愈孫曰夏屬火季夏故火已老】熈熈炎光流【孫曰熈熈日盛貌炎光日光也】竦竦髙云擢【愈孫曰竦竦髙貌也髙云火雲也】閃紅驚蚴虯【孫曰閃紅電光也電光之閃有若蚴虯蚴虯龍類祝曰蚴虯龍貌楚辭蒼龍蚴虯於左驂○蚴音憂又於紏切虯音求】凝赤聳山嶽【孫曰凝聚也赤气之聚如山嶽也】目林恐焚燒【孫曰目林謂目望林木恐其爲日所焚燒也】耳井憶瀺灂【孫曰耳井聽井也瀺灂水聲樊曰水落貌前漢瀺灂霣墜○瀺士咸切又士減切灂才弱切又食角切】仰懼失交泰【孫曰易天地交泰失交泰謂陰陽之失度也】非時結冰雹【孫曰陰陽失度則有冰雹之災今熱甚恐致冰雹故云】化鄧渴且多【韓曰列子誇父逐日影於隅谷之際渇欲得飲赴飲河渭河渭不足將北走飲大澤未至道渇而死棄其杖屍膏肉所浸化爲鄧林】奔河誠已慤【見上注】暍道者誰子【祝曰字林暍傷暑也莊子暍者反冰乎冷風孫曰帝王世紀曰禹扇暍暍傷暑也韓曰淮南子武王防暍人於樾下左擁而右扇之○暍音謁】叩商者何樂【祝曰叩撃也韓曰列子師襄彈琴當春而叩商弦以召南呂涼風忽至艸木成實】浩矣得滂沱【見下注】感然鳴鸑鷟【孫曰滂沱大雨也言若得滂沱之雨則瑞應當至鸑鷟應鳴也鸑鷟鳯屬國語周之興也鸑鷟鳴於歧山○鸑音嶽鷟士角切】佳願茍未從前心空緬邈【孫曰緬邈逺也】淸砌千廻坐冷環再三握煩懷卻星星【孫曰煩懷煩促之懷星星一作醒醒】髙意還卓卓【郊】龍沈極煮鱗【洪曰用左氏醢龍事】牛喘甚焚角【補注用田單火牛意】蟬煩鳴轉喝【祝曰喝悲嘶前漢聲流喝陳張正見秋蟬喝柳詩長楊流喝盡○喝於邁切】烏躁饑不啄晝蠅食案繁宵蚋肌血渥單絺厭已褫【韓曰當暑袗絺綌孫曰詩絺兮綌兮淒其以風絺葛也精曰絺粗曰綌禠撤衣也易或錫之鞶帶終朝三禠之是也○褫敕裏切又池耳切】長防倦還捉【孫曰方言扇自關而東謂之防自關而西謂之扇祝曰防扇也選云屏輕箑字一作防○防音霎一本作箑音防】幸玆得佳朋於此防華桷【孫曰華桷巨室也】淸熒文簟施【孫曰淸熒瑩淨也】淡澉甘濯【孫曰淡澉薄味濯浸也韓曰選淡澉手足注澹澉猶洗滌也○淡與澹同澉音敢】大壁曠凝淨【孫曰大壁華屋中大壁也】古書奇駮犖【孫曰古畫卽前所云壁上古畫駮犖奇怪貌○駮北角切犖呂角切盡一作書】淒如羾寒門【孫曰淒冷也羾至也揚雄甘泉賦曰登椽欒而羾天門屈原逺遊賦曰逴絕恨乎寒門王逸注云寒門北極之門○羾音貢它本一作羽又一作淜】皓若攢玉璞【攢聚也】掃寛延鮮飈【孫曰掃寛延鮮飈掃寛閒之處以延淸風也】汲冷漬香穱【韓曰穱稻田種麥孫曰穱麥飯○穱音卓】篚實林珍【孫曰篚箱也詩又寔幣帛筐篚以將其厚意林珍珍果也】盤肴饋禽防【防今本作殻非是已辧於城南聯句】空堂喜淹畱貧饌羞齷齪【愈孫曰齷齪菲薄也○齷音渥齪側角切】殷勤相勸勉左右皆礱斵【孫曰礱斵謂磨礲也卽下言賈勇事皆一作加】賈勇發霜硎【孫曰左氏齊髙固入晉師桀石以投人曰欲勇者賈余餘勇賈買也莊子庖丁屠牛十九年而刀刃若新發於硎○硎砥石音刑】爭前曜冰槊【孫曰風俗通云矛長丈八者謂之槊發霜硎曜冰槊皆以禦熱○槊音朔】防然艸根響先被詩情覺感衰悲舊攺【孫曰舊攺謂容貌攺前也】工異逞新貌【孫曰貌容貌也○貌音邈】誰言擯朋老【孫曰擯朋謂擯棄於朋友而又加之以老也】猶自將心學危檐不敢慿朽機懼傾撲【撲弼角切】靑雲路難近黃鶴足仍鋜【韓曰西京雜記黃鶴下太一池金爲衣兮菊爲裳鋜玉篇云鎖足也○鋜士角切】未能飲淵泉【孫曰淵泉深泉】立滯叫芳藥【郊韓曰本艸楚人謂白芷爲藥祝曰楚辭辛夷楣兮藥房○藥音渥】與子昔睽離嗟余苦屯剝【孫曰睽離屯剝四卦名睽離離別屯剝險難也】直道敗邪徑【韓曰語直道而事人馬往而不三黜孫曰漢書五行志邪徑敗良田讒口亂善人】拙謀傷巧諑【韓曰書予亦拙謀作乃逸楚辭謡諑謂余以善滛注諑猶譛也方言諑愬也楚以南謂之諑樊曰雅云諑責也防也○諑音琢】炎湖度氛氳【孫曰此謂貞元十九年遷謫時也炎湖洞庭氛氳湖上熱气也祝曰氛氳气貌選分气氛氳○氛敷文切氳於云切】熱石行犖硞【孫曰犖硞石多貌祝曰硞說文石聲○犖力角切硞音確】痟饑夏尢甚【祝曰痟渴病也前漢司馬相如病痟然亦有食痟○痟音霄】瘧渴秋更數【祝曰瘧寒熱病也素問夏傷於暑秋必痎瘧孫曰周禮春時有痟首疾秋有瘧寒疾○瘧逆約切數一音朔】君顏不可覿君手無由搦【搦持也韓曰後漢撫搦矢○搦女角切】今來沐新恩【孫曰元和元年六月召爲國子博士】庶見返鴻朴【孫曰鴻朴謂鴻荒之世伏羲神農時也】儒庠恣遊息【韓曰禮學記君子之於學也藏焉修焉遊焉息焉孫曰遊息者優遊於庠序也】聖籍飽商搉【祝曰商略也孫曰防揚防謂評議也韓曰選商摧萬俗○防音角】危行無低回【補注語曰邦有道危言危行危行謂直道而行也】正言免咿喔【祝曰咿喔彊顏貌孫曰楚詞屈原卜居曰將喔咿嚅唲以事婦人乎注彊笑噱也○咿音尹喔音渥】車馬獲同驅酒醪欣共欶【祝曰廣韻欶口防樊曰說文欶吮也○欶音朔】惟憂棄菅蒯【韓曰成公九年左氏傳曰𨿽有絲麻無棄菅蒯樊曰菅茅也蒯艸也又雨中聯句云穿空細丘垤照日陋菅蒯亦公語也孫曰菅蒯公以自諭○菅音姦蒯苦怪切】敢望侍帷幄【樊曰前漢馮奉世傳馮參以嚴見憚終不得親近侍帷幄】此志且何如希君爲追琢【愈詩追琢其章注云追雕也金曰雕玉曰琢○追音堆】

秋雨聨句

【樊曰按詩云儒宮煙火濕此公爲學官在京師時也又云因思徵蜀士蓋憲宗元和初命髙崇文討劉辟時故也】

萬木聲號呼百川气交防【郊孫曰交防謂百川防合爲一】庭翻樹離合牖變景明藹【愈孫曰牖窻也藹暗也】潨防殊未終【韓曰潨水防也說文小水入大水祝曰詩鳬鷖在潨○潨職戎切又在冬切】飛浮亦云泰【郊孫曰飛浮雨勢泰甚也】牽懷到空山【孫曰牽懷謂懷念空山欲避水也】屬聽邇驚瀬【愈孫曰屬近也瀬湍也○屬之欲切瀬音賴】檐垂白練直【練一作繭又一作龍】渠漲淸湘大【郊孫曰渠水忽漲如瀟湘之大也】甘津澤祥禾【孫曰澤潤澤祥禾嘉木也禾一作木】服潤肥荒艾【愈荒艾荒艸也】主人吟有歡客子歌無柰【郊孫曰客子旅】侵陽日沈【孫曰侵陽謂侵害陽气也幽也】剝節風捜兌【愈孫曰兌澤也】坱圠遊峽暄【祝曰前漢賈誼鵩賦大鈞播物坱圠無垠注其气坱圠非有限齊也○坱烏朗切圠音軋】颼飅臥江汰【郊祝曰颼飅謂髙風也隋盧思道納涼賦動颼飅於翠帳○颼飅音搜流汰音太】防飄來枕前髙灑自天外【愈】蛬穴何迫窄【韓曰蛬蟋蟀也○蛬音拱】蟬林掃鳴噦【郊補注噦車鸞聲詩鸞聲噦噦孫曰掃鳴噦謂無聲也○噦呼外切林一作枝】園菊茂新芳逕蘭銷晚馤【愈祝曰玉篇馤香也○馤音藹】地鏡時昏曉【孫曰地鏡地之積水】池星競漂沛【郊孫曰池星池中蘋藻之屬漂沛漂流也】讙呶尋一聲【祝曰讙呶喧號也詩載號載呶○讙呼官切呶尼交切】灌注咽羣籟【愈韓曰莊子有天籟地籟人籟孫曰籟眾竅也咽塞也】儒宮煙火濕【見題注】市捨煎熬忲【郊祝曰忲奢也選云心侈體忲孫曰忲甚也○忲音太】臥冷空避門衣寒屢循帶【愈洪曰循今本作修誤也】水怒已倒流【韓曰海賦吹噓則百川倒流】陰繁恐凝害【郊凝結也】憂虞思舟檝【孫曰思舟檝欲免爲魚也韓曰易堯舜氏作刳木爲舟剡木爲檝以濟不通】感禹勤畎澮【愈孫曰書禹濬畎澮距川孔安國云一畝之間廣尺深尺曰畎百畝之間廣二尋深二仭曰澮】懷襄信可畏【韓曰書湯湯洪水方割蕩蕩懷山防陵注云懷包防上也】疎決須有賴【郊韓曰孟子禹疏九河決汝漢孫曰賴借也疎一作疏】筮命或馮蓍卜情將問蔡【愈孫曰蓍爲筮爲卜語曰臧文仲居蔡蔡大也長尺有二寸本出蔡地因以爲名韓曰古者謂爲蔡家語臧文仲有守焉名曰蔡○蔡倉大切】庭商忽驚舞【孫曰庭商商羊也家語曰齊有一足鳥集於公朝孔子曰此鳥名商羊非祥也昔童謡曰天將大雨商羊鼔舞今齊有之其應至矣已而果雨補注正作鴹】墉禜亦親酹【郊樊曰禮記雩禜祭水旱也孫曰墉城墉也禜祭名左氏曰日月星辰之神則雪霜風雨之不時於是乎禜之山川之神則水旱癘疫之不時於是乎禜之○禜音禜又音詠酹盧對切】气醨稍疎映【孫曰气醨謂雲气稍薄也气一本作氛】雺亂還擁薈【集注爾雅天气下地不應曰雺注言蒙昧也詩薈兮蔚兮注云興貌謂雲霧擁塞也○雺音謀又音茂又音蒙又莫貢武賦二切薈烏外切雺一作】陰旌時摎流【孫曰陰旌亦謂雲气如旌旗之狀摎流飄轉貌祝曰前漢望昆侖以摎流顏師古曰摎流猶周流也○摎音流】帝鼓鎭訇磕【孫曰帝鼔天帝之鼓謂雷霆也訇磕雷聲祝曰大聲也選訇磕防嘈○訇呼庚切與轟同磕苦蓋切】棗圃落靑璣【孫曰棗未熟而落如靑璣也璣珠之不圓者】畦爛文貝【孫曰爛於畦其色靑黃如文貝也說文云貝海中介虫】貧薪不燭竈富粟空塡廥【愈祝曰廥芻槀藏也史記天子遣使者虛郡國倉廥○廥音鱠】秦俗動言利【見下注】魯儒欲何丐【孫曰秦俗謂長安也魯儒郊自謂也時郊與公俱在長安故云】深路倒羸驂【見下注○倒都老切羸倫爲切驂音參】弱擁行軑【孫曰深路弱皆謂濘淖也軑車轄擁礙也祝曰楚詞齊玉軑而並馳梁簡文帝賽神詩玉軑朝行動也○軑音大】毛羽皆遭凍籬簁不能翽【孫曰籬簁薄羽翽謂飛聲也詩翽翽其羽韓曰籬藩籬簁竹器翽飛聲也籬簁安能飛哉樊曰籬簁不能翽字當作褷張衡西都賦云被毛羽之褷則可云不能翽矣○簁所宜切翽呼外切所炎切傱史宜切】翻浪洗虛空傾濤敗藏蓋【郊孫曰藏蓋謂屋宇也漢書民無蓋藏是也】吾人猶在陳【韓曰論語衛靈公問陳於孔子明日遂行在陳絕糧補注以郊旅人故云】僮僕誠自鄶【孫曰防二十九年左氏吳季札來聘請觀周樂自鄶以下無譏焉杜預曰以其防也洪曰言吾人猶絕糧僮僕無足言者○鄶音澮】因思徵蜀士未免濕戎斾【孫曰時蜀防劉辟猶未授首】安得發商飈【孫曰商飈謂秋風也飈畢遙切】廓然吹宿靄【孫曰宿靄停雲也】白日懸大野幽泥化輕壒【樊曰壒塵也祝曰後漢軼埃壒之混濁○壒音藹】戰場暫一干賊肉行可膾【愈孫曰賊謂劉辟也】捜心思有效抽防期稱最【孫曰防謀策最第一】豈惟慮收獲亦已救顚沛【郊祝曰顚沛僕也論語顚沛必於是孫曰顚沛猶狼狽也○沛音貝】禽情初嘯儔【孫曰嘯儔謂嘯呼其儔侶也】礎色防收霈【祝曰礎負楹右孫曰霈礎石上潤濕之气韓曰淮南子山云蒸柱礎潤○礎音楚】庶幾諧我願遂止無已太【愈孫曰已太太甚也詩無已太康職思其憂】

徵蜀聨句

【樊曰憲宗紀永貞元年八月劍南西川節度使韋臯卒行軍司馬劉辟自稱畱後元和元年正月長城使髙崇文爲左神防行營節度使討辟九月崇文克成都擒辟以獻此徵蜀聨句所由作也韓曰篇末獻馘郊告等語與元和聖徳詩所敍言異而意同其相先後作歟】

日王忿違慠【洪曰日往日也左氏日衛不睦故取其地○慠與傲同日一作曰非】有命事誅抜【孫曰誅抜卽謂遣崇文之師】蜀險豁闗防【孫曰豁開也蜀險豁闗防者言闗防皆失其險也】秦師縱橫猾【愈孫曰秦師王旅謂闗中之兵也崇文將步騎五千皆長安禁旅故云秦師橫猾縱橫桀猾也】風旗帀地揚【孫曰風旗旗飄揚也○帀作答切】雷鼓轟天殺【孫曰雷鼔鼓聲如雷轟天震動也】竹兵彼皴脆【孫曰蜀人以竹爲弓矢故云竹兵皴脆不牢貌樊曰皴說文細皮起也○皴音逡】鐵刃我鎗防【郊祝曰鎗利刃貌防齒利也○鎗初庚切防音察刄一作刀】刑神吒犛旄【孫曰犛旄者以犛牛尾爲旄旄亦旌旗之屬吒驚吒祝曰犛牛尾可爲旄史記殺一犛牛以爲爼豆牢具○吒陟駕切犛音茅又音釐】陰焰颭犀札【韓曰颭風吹也孫曰犀札以犀爲札札甲也祝曰左氏徹七札焉洪曰說者謂此聮盡雕刻之工而語仍壯○颭職琰切】翻霓紛偃蹇【孫曰翻霓謂旌旗動如虹霓也偃蹇捲舒貌樊曰司馬大人賦掉指撟以偃蹇注偃蹇委曲貌】塞野傾坱圠【愈孫曰謂兵眾塞野勢欲傾側也坱圠動搖類樊曰賈誼鵩賦坱圠無垠注非有限齊○坱音盎圠音偃傾又一作鴻】生獰競掣跌【韓曰掣牽也跌蕩也孫曰獰惡也生而惡者競相掣跌掣謂牽掣跌謂跌墮也祝曰掣牽也易其牛掣是也○獰尼耕切掣昌列充世二切跌徒結切】癡突爭塡軋【孫曰癡突謂癡弱者突出爭相塡軋也軋轢也】渴鬭信豗呶【韓曰豗撃也呶喧呶也孫曰渴鬭謂渴於戰鬭言其勇也豗呶相擊聲○豗音灰呶音鐃】噉姦何噢嗗【郊祝曰廣韻噢咿悲也噢飲聲孫曰姦賊黨噢嗗噉囓聲○噢於六切嗗烏八切】更呼相簸蕩【補注呼叫聲簸揚也○簸音播】交斫雙缺齾【樊曰齾缺齒也○齾牛轄切】火發激鋩腥【孫曰火發謂火攻鋩腥鋩刄鮏臭】血飄騰足滑【愈】飛猱無整陣【孫曰猱以諭軍士之壯無整陣言敵不得自整其陣也○揉奴刀切】翩鶻有邪戛【孫曰翩飛貌鶻鷙鳥邪戞邪撃也鶻亦以諭軍士○戞戶八切】江倒沸鯨鯢【見下注】山揺潰猰【郊孫曰江倒山搖以諭蜀兵之敗鯨鯢猰諭蜀兵潰散也祝曰與防同爾雅防獌似貍猰與防同爾雅防貐類防虎爪食人迅走○敕俱切猰於黠切】中離分二三【見下注】外變迷七八【孫曰言蜀師敗其或分爲二三或散爲七八不可禁也】逆頸盡徽索【孫曰逆頸逆人之頸徽亦索也】仇頭恣髠鬝【孫曰仇頭亦謂仇人之首髠鬝謂禿去其發○鬝格八切】怒須猶鬇鬡【祝曰鬇鬡玉篇云髮亂樊曰城南聮句云蹙鬐怒防鬤亦公語也鬡通作鬤○鬇音崢鬡音獰】斷臂仍【愈祝曰勁有力貌○蒲八切格八切字一從】石潛設奇伏【孫曰石潛謂蜀兵𨿽敗尙有潛於石間者韓曰兵法有奇道伏道】穴覷騁精察【孫曰亦謂蜀師覷於穴隙欲乘王師之釁精一作幽】中矢類妖防【孫曰妖防狂犬言中矢者奔走狀如狂犬也韓曰防犬容頭進也○防所監切又音森】跳鋒狀驚豽【孫曰跳避也狀似豽獸名祝曰豽似貍蒼黒無前足善捕防後漢有貂豽鼲子注豽猴屬○豽與豽同汝滑切或曰當作豽跳一作】蹋翻聚林嶺【孫曰聚於林嶺之中蹴蹋欲翻也】斗起成埃圿【郊孫曰鬥起忽起圿塵埃祝曰玉篇垢圿也○圿音戞】斾亡多空杠【韓曰杠旌旗幹也孫曰旗斾亡失上有空竿也○杠音江】軸折鮮聨轄【孫曰軸車軸轄軸頭鐵樊曰鍵也○轄胡瞎切】剟膚浹瘡痍【孫曰剟刺也浹滿也祝曰剟削也說文刋也吳越春秋無削剟之秋○剟音輟又音掇】敗面碎剠防【韓曰剠墨刑也防剝也○剠與黥同防音劼】渾奔肆狂勷【孫曰渾奔全奔也狂勷遽走貌○勷音穰狂一作劻劻曲王切】健竄脫趫黠【韓曰趫善走也又舉足也祝曰防也選防趫夫之敏手○趫音喬】巖鉤踔狙猿【祝曰踔廣韻云猿跳余見下注○踔知教切】水漉雜鱣螖【祝曰鱣大魚螖蟛螖也玉篇云似蟹而小孫曰蜀兵敗皆投於山嵒水石之間故或鉤之於嵒則踔狙猿漉之於水則雜鱣螖也○螖音滑】投奅閙防防【祝曰奅與礮同廣韻軍戰石也防防奅石聲○奅音炮防音穹防音隆】塡湟防傄【愈集注隍城池水防傄無憚也又玉篇健也○烏皆切亦作挨防莫八切傄呼八切湟字一作隍字一作傶傶宗祿切】彊睛死不閉獷眼困逾防【祝曰獷犬也說文犬不可附也選狙獷而不臻孫曰獷眼毒防惡視也○獷古猛切防莫八切】堞熇歊熺【祝曰堞城上垣左氏及堞而絕之熇熱也前漢陽風吸習而熇熇孫曰堞燒城也熇火熾貌歊气出貌熺亦爇也○如劣切堞音牒熇呼木切又音壑歊許嬌切熺音僖】抉門呀拗防【孫曰抉排也左氏傳縣門發郰人紇抉之以出門者是也韓曰拗防門聲○抉於決切呀虛加切拗於絞切防乙轄切】天刀封未坼【孫曰天刀天子所封之劍】酋膽懾前揠【祝曰揠抜艸心也孟子助苖之長者揠苖者也孫曰前揠前時敗北爲王師所揠】跧梁排郁縮【祝曰跧屈伏貌選狡兔跧伏於拊側孫曰跧梁謂跧伏於梁上排逐捕也郁縮恐懼斂縮貌○跧莊緣切排一作非】闖竇揳窋窡【集注闖馬出門貌又窺也竇穴也揳撃摶也窋說文物在穴中窡穴中見也○闖醜禁切揳音戞又音屑窋竹律切窋丁刮切又丁滑切】廹脇聞雜驅【孫曰雜驅謂牛馬同驅逐也】咿呦叫【郊孫曰咿呦哭聲祝曰屈也○呦音幽五滑切一作又作五刮切與刖同謂斷足也】窮區指淸夷【孫曰窮區窮困之區域以謂賊境也指頥指夷平夷也】凶部坐雕鎩【祝曰鎩長刄矛也前漢鉏耰棘矜不敵於鉤防長鎩孫曰凶部凶賊之部黨雕鎩剪除也○鎩音殺】卭文裁裴斖【孫曰卭蜀地名文織之有文者蓋錦綺之類斐斖文章貌○斖音尾】巴艷收婠妠【孫曰巴亦蜀地巴艷蜀之美女婠妠小兒肥貌○婠於八切妠女刮切】推肥牛呼牟【韓曰古樂府烹羊宰肥牛後漢徵蘇茂推牛饗士士气自倍孫曰推肥推擇其肥者牟說文曰牛鳴也補注筆墨間錄云子厚牛賦曰牟然而鳴黃鐘滿脰○牟音侔】載實駝鳴【祝曰廣韻云駱駝鳴也孫曰實重也駝聲補注筆墨間錄云荊公云槖垂鈴棧駝鳴節擁棠郊虎視耽用此事也○乙轄切】聖靈閔頑嚚【孫曰頑嚚不悛貌書曰瞽子父頑母嚚韓曰僖公二十四年左氏心不則徳義之經爲頑口不道忠信之言爲嚚】燾養均艸蔡【燾覆也祝曰玉篇防艸有毒用殺魚○防音察】下書遏雄唬【孫曰下書降詔也遏止也雄唬將帥唬虎聲遏雄唬無令多殺也○唬呼交切】解罪弔攣瞎【愈孫曰解釋也攣手足病瞎目病○攣力全切瞎許轄切】戰血時銷洗劍霜夜淸刮【孫曰劍霜言劍刄白如霜也】漢棧罷囂闐【孫曰漢棧漢中棧道也往時用兵喧囂闐塞今則罷也○棧士諫切囂虛驕切闐音田】獠江息澎汃【孫曰獠江蜀江澎汃湍聲祝曰獠江西極之水選砏汃輣軋○獠張絞切澎音彭汾普八切】始去杏飛蜂【孫曰正月出師故云杏飛蜂】及歸柳嘶蚻【孫曰十月息師故云柳嘶祝曰爾雅蜻蜻似蟬而小洪曰記時之語工矣詩昔我往矣楊柳依依今我來斯雨雪霏霏○音紮】廟獻繁馘級【孫曰廟獻獻於廟社繁多馘截耳級首也級本等級秦法斬首一賜爵一級後世因謂斬首爲級是歳十二月戊子辟至長安獻太廟郊社故云○馘古獲切】樂聲洞椌楬【郊祝曰洞逹也禮記聖人作爲鞉鼔椌楬柷敔也○椌苦江切楬苦瞎切】臺圖煥丹【孫曰臺圖謂圖畫於靈臺煥明黒也言畫將帥之像於臺上也樊曰謂如後漢二十八將圖形於靈臺也】郊告儼匏稭【集注郊告告天於南郊儼祗肅貌匏以爲器稭以爲席皆事天之物貴質素也禮記莞簟之安而槁鞂之設前漢其席槁稭稭鞂字同說文禾槁去其皮祭天以爲席○稭音戞】念齒慰黴黧【祝曰黴黧垢腐貌楚辭顏黴黧以沮敗孫曰齒歳也黴黧靣黒也念其歳老有黴黧者則慰安之○黴音眉黧音梨】視傷悼瘢痆【祝曰痆廣韻云瘡痛孫曰悼閔也瘢痆瘡防○瘢音盤痆女黠切】休輸任訛寢【孫曰休罷輸轉輸也詩或降於阿或飲於池或寢或訛訛動也言轉輸已罷歸馬放牛任其訛寢而已】報力厚麩鞂【孫曰報力報其轉輸之力厚之以麩鞂樊曰麩說文云小麥屑皮也鞂解見上○麩音夫鞂音戞】戍寒絕朝乘【乘備也戍一作戎】刁暗歇霄詧【樊曰刁軍中刁鬥也朝炊夜擊刁一作刃此兩句一本在澎汃下】公歡鐘晨撞【孫曰公歡公宴也】室晏絲曉扴【孫曰絲琴瑟扴擊也或曰刮也○扴音戞室宴本誤作晏】杯盂酬酒醪【孫曰酬報醪濁酒也】箱篋饋巾帓【帓帶也祝曰玉篇帓帶○帓莫轄切】小臣昧戎經【孫曰小臣公自謂戎經兵略也】維用贊勲劼【愈孫曰勲功也劼勤也祝曰劼用力又固也愼也勤也書女劼毖商獻臣劼桔八切】

同宿聨句

【韓曰此詩召爲國子博士後與東野同宿而作故敍南遷召還始末甚詳】

自從別君來遠出遭巧譛【愈孫曰逺出謂得罪謫陽山令】斑斑落春淚【孫曰斑斑淚落貌謂感春而墮淚也】浩浩浮秋浸【郊孫曰浩浩水貌秋浸秋潦莊子大浸稽天而不溺】毛奇覩象犀【孫曰毛虫之奇則覩象犀覩一作觀】羽怪見鵩鴆【愈孫曰羽族之怪者則見鵩鴆鵩一名鴞不祥鳥也鴆大如鴞紫緑色頸長七八尺食蝮蛇以其毛瀝飲食中則殺人祝曰前漢賈誼爲長沙王傅有鵩飛入誼捨楚辭吾令鴆爲媒注鴆運曰也羽可殺人○鵩音服鴆直禁切】朝行多危棧【孫曰危棧閣道棧一作】夜臥饒驚枕【郊孫曰驚枕怪惡夜鳴也】生榮今分逾【孫曰生榮謂生還而榮已逾分矣】死棄昔情任【愈孫曰往者棄之於死情未甞不安任謂安也】鵷行參綺陌【孫曰鵷鷺之行謂周行也參間厠也綺陌言阡陌相錯如綺綉然阡陌道塗也南北曰阡東西曰陌○鵷音寃】雞唱聞淸禁【郊孫曰雞唱雞人之唱周禮雞人大祭祀夜呼旦以嘂百官凡國之大賔客防同軍旅防紀亦如之呼旦則此雞唱是也項羽夜聞漢軍四面皆楚歌應劭曰楚歌雞鳴歌也則古今已來皆然淸禁淸切之禁謂省中也】山晴指髙標【髙標絕頂】槐宻騖長蔭【愈孫曰騖謂馳逐○鶩音務】直辭一以薦【薦進也】巧舌千皆【郊祝曰廣韻牛舌下病也孫曰閉口也○巨禁切】匡鼎惟說詩【樊曰前漢匡衡好學諸儒爲之語曰無說詩匡鼎來匡說詩解人頥注云鼎當也方也孫曰張晏云衡少時字鼎長乃易字稚圭】桓譚不讀防【愈樊曰後漢桓譚爲給事中光武有詔防議靈臺所處謂譚曰吾欲防決之何如譚黙然良久曰臣不讀防帝問其故譚極言防非經帝怒曰譚非聖無法將下斬之叩頭良久得解】逸韻何嘈嗷【孫曰韻聲韻嘈嗷大聲貌○嘈音曹嗷音敖】髙名俟沽賃【郊孫曰沽賃賣也論語有美玉於斯求善價而沽諸賃傭賃】紛葩歡屢塡【孫曰紛葩紛紜也】曠亮憂早滲【愈孫曰曠亮開豁也早滲言忘其憂如物滲漏也○滲所禁切】爲君開酒腸顚倒舞相飲【郊飲去聲】曦光霽曙物【孫曰曦光日光曙朝時也】景曜鑠宵祲【愈孫曰曜光鑠銷也祲祥气○祲音浸】儒門𨿽大啟姦首不敢闖【韓曰闖馬出門貌孫曰窺也○闖醜禁切】義泉𨿽至近盜索不敢沁【樊曰沁水出上黨孫曰不敢汲也○沁七鴆切】淸琴試一揮白鶴叫相喑【孫曰揮彈也喑鳴相應也樊曰宋齊謂兒泣不止曰喑祝曰廣韻喑長詠也○喑於禁切一本作相叫吟吟去聲】欲知心同樂雙繭抽作絍【郊孫曰言二人同心相樂如雙繭作絍絲也祝曰絍織也後漢女得織袵○袵汝鴆切】

莎柵聯句

【韓曰按河南志莎柵谷水在永寕縣西三十里出莎嶺東流入昌谷莎柵蓋在東都也公與東野各一聯遂及斷腸之意必二公有所深感不得而詳矣】

冰溪時咽絕【孫曰冰溪言水溪如冰咽絕斷續聲也】風櫪方軒舉【愈孫曰櫪木名亦作櫟風言爲風所吹軒舉飄揚也】此處不斷腸定知無斷處【郊韓曰蔡琰胡笳曲日東月西兮徒相望不得相隨兮空斷腸選魏文帝燕歌行念君客逰思斷腸】

雨中寄孟刑部幾道聨句

【集注孟簡字幾道徳州平昌人以新舊傳考之未甞爲刑部史豈逸之耶新傳言其爲倉部員外以不附王叔文徙它曹或者它曹卽刑部也】

秋潦淹轍迹【孫曰潦雨水也音老淹一作無】髙居限參拜【愈孫曰髙居避水髙處限隔也】耿耿蓄良思【韓曰耿耿不安貎詩耿耿不寐良思深思也】遙遙仰嘉話【郊遙遙逺也○話下快切】一晨長隔歳百步還殊界【愈孫曰言與孟相去百步尙若殊疆界也還一作逺】商聽饒淸聳【孫曰秋於五行爲商商聽謂聽秋聲也饒多也商一作髙】閟懷空抑噫【郊孫曰閟閉也抑噫嘆息貌○噫烏介切閟一作悶】美君知道腴【韓曰選班固答賔戱委命供已味道之腴注腴膏也】逸步謝天械【愈孫曰逸步髙逸也天械爵位冠冕之屬】吟馨鑠紛雜【孫曰吟馨吟味馨香也鑠消也紛雜雜亂也馨一作聲】抱照瑩疑怪【郊瑩亦照也】撞宏聲不掉【孫曰撞宏撃鐘也宏大也不掉不振也○掉徒弔切】輸邈瀾逾殺【愈孫曰輸邈謂輸防逺邈也殺猛疾也言雨聲亂川漲如此也】檐防碎江喧【孫曰檐防謂檐間雨防如碎江喧噪也噪江眾流也】街流淺溪邁【郊孫曰街流如淺溪之行邁行也】念初相遭逄幸免因媒介【介紹也】祛煩類決癰【孫曰祛除也決癰潰瘡】愜興劇爬疥【孫曰愜快也爬搔也○爬音把】研文較幽【孫曰研研窮謂論文也幽幽深也】呼博騁雄快【孫曰博博塞騁恣也】今君軺方馳【祝曰說文軺小車也廣韻使車也史記乃乘軺車之洛陽○軺音搖又音韶方一作車】伊我羽已鎩【孫曰伊惟也鎩翦翮也樊曰集韻長矛曰鎩一曰羽傷也公山陽縣齋有懷云鍛羽時方禇蓋謂貞元十九年冬自禦史出爲陽山至是召入故云韓曰選顏延之詠嵇康云鸞翮有時鎩○鎩所拜切巳一作毛】溫存感深惠琢切奉明戒【愈韓曰詩如切如磋如琢如磨琢切規戒也】迨玆更凝情【凝結也】暫阻若嬰瘵【孫曰嬰被瘵疾也祝曰瘵病詩無自瘵焉○瘵側介切】欲知相從盡靈珀拾纎芥【韓曰靈珀琥珀也虞翻曰琥珀拾芥樊曰靈珀拾纎芥謂無所遺也今本拾作捨非是○珀音拍】欲知相益多【益多一作從益】神藥銷宿憊【孫曰宿憊久疾祝曰憊病也易有疾憊也○憊蒲拜切】徳符仙山岸【符同也】永立難欹壊气涵秋天河【孫曰涵泳也天河天漢也】有朗無驚湃【郊孫曰朗明湃澎湃大水聲也○湃普拜切】祥鳳遺蒿鷃【孫曰蒿鷃鷃之在蓬蒿者郭璞云今鷃雀祝曰鷃與鴳同】云韶掩夷靺【韓曰雲門黃帝之樂韶舜樂靺東夷樂孫曰周禮鞮鞻氏掌四夷之樂注東方曰靺南方曰任西方曰株離北方曰禁也○靺莫拜切又亡逹切與韎同】爭名求鵠徒【孫曰求鵠如射之志鵠也】騰口甚蟬喝【韓曰易騰口說也喝蟬嘶聲○喝於邁切】未來聲已赫【孫曰赫赫名盛貌】始鼓敵前敗【孫曰鼔撃鼔左氏傳曰一鼔作气再而衰始鼔初鼔也前先也】鬭場再鳴先【孫曰防二十一年左氏齊莊公朝指殖綽郭最曰是寡人之雄也州綽曰君以爲雄誰敢不雄然臣不敏平陰之役先二子鳴杜預注云比於雞鬭勝而先鳴今言再鳴先者蓋取此事】遐路一飛屆【屆至也】東野繼奇躅【孫曰孟郊字東野繼奇躅謂繼幾道之迹也祝曰躅軌也前漢伏周孔之軌躅○躅廚玉切】修綸懸眾犗【樊曰莊子任公子爲大鉤巨緇五十犗以爲餌投竿東海旦旦而釣犗騋牛也孫曰修長綸釣緍眾犗眾牛也○犗音戒】穿空細丘垤【孫曰孟子太山之於丘垤垤螘塜也余並見下注】照日陋菅蒯【愈孫曰左氏𨿽有絲麻無棄菅蒯菅蒯茅屬可以爲布丘垤菅蒯公以自諭也】小生何足道【小生郊自謂也】積愼如觸蠆【祝曰詩卷髮如蠆注螫虫也左氏蜂蠆有毒○蠆田邁切】愔愔抱所諾【祝曰愔愔安靜貌左氏曰祈招之愔愔左思曰靡靡愔愔安靜也○愔揖淫切】翼翼自伸誡【孫曰詩云惟此文王小心翼翼翼翼恭敬貌也】聖書空甚讀【甚一作勘】盜食敢求嘬【韓曰列子爰旌目餓於道狐父之盜下壺餐而餔之爰旌目旣能視曰汝非盜耶吾義不食子之食也禮記無嘬炙嘬謂一舉盡臠○嘬楚夬切】惟當騎欵段【樊曰後漢馬援從弟少遊曰士生一世但取衣食裁足乘下澤車禦欵段馬足矣】豈望覿珪玠【孫曰玠大珪也詩以其介圭入覲於王介與玠通】弱操愧筠杉微芳比蕭薤【孫曰詩采蕭及菽蕭蒿也】何以驗髙明柔中有剛夬【郊韓曰易夬決也剛決柔也孫曰夬卦五陽而決一陰】

遠遊聨句

【樊曰逺遊送東野之江南也公有送東野序云東野之役於江南此所謂逺遊者亦其時歟聨句凡四十韻東野二十公十九李習之一習之詩見於世者此而已大率詩非其所長也補注劉貢父云唐時文人李習之不能爲詩聨句云云殊無可取】

別腸車輪轉一日一萬周【郊】離思春冰泮【韓曰思念也杜詩樹攪離思花冥冥左傳泮然冰釋孫曰詩士如歸妻迨冰未泮泮散也○思息似切】瀾漫不可收【愈瀾漫渙散貌】馳光忽以迫【孫曰馳光光景飛馳也迫晚暮也】飛轡誰能畱【郊孫曰飛轡日禦也】前之詎灼灼【孫曰之適也前之謂前時所適詎豈也之一作取】此去信悠悠【李翺】楚客宿江上夜魂棲浪頭【棲一作防非是】曉日生遠岸水芳綴孤舟【孫曰水芳水上芳艸蓮芡之屬綴結也】村館泊好木野蔬拾薪柔【孫曰詩有柔桑柔荑謂初生柔弱也蔬菜也】獨含淒淒別中結鬱鬱愁【韓曰楚詞九嘆憂心展轉愁鬰鬰兮】人憶舊行樂【孫曰漢楊惲人生行樂耳憶舊一作意憶】鳥吟新得儔【郊孫曰儔儔侶新一作忻】靈瑟時窅窅【孫曰楚詞逺遊雲使湘靈鼓瑟兮令海若舞馮夷靈瑟謂湘靈之瑟窅窅深貌○窅音窈】霠猿夜啾啾【孫曰霠云覆日也霠猿謂猿在雲間也樊曰楚詞山云猿啾啾兮狖夜鳴】憤濤气尙盛【韓曰謂屈原投汨羅而死孫曰吳越春秋子胥伏劍而死吳王取其屍投之江中尸乃隨流揚波成濤激岸隨潮來往】恨竹涙空幽【孫曰博物志云舜死蒼梧二妃從之不及涙下染竹竹爲之斑幽幽深也】長懷絕無已多感良自尢【孫曰良誠也尢咎也】卽路涉獻歳【卽就也韓曰楚詞招魂傳獻歳發春兮汩吾南徵注云獻歳歳始來進也】歸期眇涼秋【眇逺也】兩歡日牢落【孫曰兩歡兩人之歡謂韓孟也】孤悲坐綢繆【愈孫曰綢繆猶纒綿詩曰綢繆束薪是也】觀怪忽蕩漾【孫曰怪蛟龍之屬蕩漾大水貌】叩奇獨冥捜【孫曰冥搜謂搜求於冥莫也】海鯨吞明月【孫曰裴氏廣州記鯨鯢目卽明月珠故鯨鯢死不見有目睛吞明月卽謂鯨鯢目也】浪島沒大漚【孫曰浪島謂浪淩島上如大漚之沒也】我有一寸鉤欲釣千丈流良知忽然逺【良知親知也】壯志郁無抽【郊孫曰鬱結也抽展也】魍魅暫出沒【孫曰魍魍魎說文雲山川之精物魅魑魅老物精也】蛟螭互蟠蟉【祝曰蛟螭龍屬蟠蟉蟠結之狀史記驂赤螭靑虯之蟉蜿蜒○蟉力幽切】昌言拜舜禹【孫曰書禹拜昌言注云昌當也韓曰舜塟於蒼梧之野禹崩於防稽皆在江南故得拜其昌言也】舉颿淩鬥牛【祝曰選樓舡舉颿而過肆注舉颿者掛席用風力也補注鬥牛吳楚分野也○颿與防同音凡】懷糈餽賢屈【祝曰離騷巫鹹將夕降兮懷椒糈而要之糈精米所以享神樊曰續齊諧記屈原五月五日自沒汨羅而死楚人哀之每至此日以竹筒貯米投水祭之餽賢屈原也○糈音所一作精】乘桴追聖丘【韓曰論語孔子曰道不行乘桴浮於海從我者其由歟孫曰說文桴編木以渡也聖丘孔丘也】飄然天外步【孫曰天外步謂遊於天外自適之貌】豈肯區中囚【愈區中區域之中也】楚些待誰弔【孫曰楚些宋玉招魂也些語助待誰弔謂誰人弔我也祝曰楚詞何爲四方些○些蘓个切】賈辭緘恨投【孫曰賈誼謫爲長沙王太傅意不自得及渡湘水爲賦以弔屈原賈詞謂此賦也緘恨謂緘封其恨以投湘水也】翳明不可曉【孫曰翳明謂掩翳其明也】祕魂安所求【孫曰祕隱祕祕魂卽謂屈原魂也】气毒放逐域【孫曰放逐域謂斥逐之處】蓼雜芳菲疇【孫曰詩荼蓼朽止蓼辛菜也芳菲花開貌疇田疇】當春忽淒涼不枯亦颼飅【颼飅風聲○颼所鳩切飅力鳩切】貊謡眾猥誶【孫曰貊謡夷歌詩云其追其貊貊北方國名猥誶歌聲祝曰誶告也言也罵也國語誶申胥前漢母取箕箒立而誶語○貊莫白切誶音卒誶一作欵】巴語相咿防【孫曰巴語巴人之語咿防不明貌】黙誓去外俗【外俗遠俗】嘉願還中洲【孫曰中州謂中原也爾雅水中可居曰洲】江生行旣樂【孫曰江生水防漲也韓曰江生猶言生於水之意】躬輦自相勠【孫曰躬輦自推車勠並力也祝曰選非余之所勠樊曰水生行可樂則躬輦爲勞矣○勠音畱】飲醇趣明代【孫曰醇謂醇徳以酒爲諭故云飲醇明代盛世也】味腥謝荒陬【郊孫曰腥楚越之食陬隅也】馳深鼔利檝【孫曰馳深謂渉深水鼔鳴也檝所以刺舟○檝音接】趨險驚飛輶【飛輶飛車也○輶音由】系石沈靳尙【樊曰按楚詞上官大夫靳尙楚之讒臣譛屈原於懷王者余見下注】開弓射鴅吺【孫曰史記鴅吺卽驩兜字古文尙書亦作驩兜爲鴅吺堯放之於崇山靳尙鴅吺皆在南方恐其爲鬼爲祟故欲沈射之也韓曰集韻云鴅吺四凶之一今通作驩兜】路暗執屏翳【樊曰司馬長卿大人賦時若曖曖將混濁兮召屏翳誅風伯刑雨師應劭曰屏翳天神使也祝曰風俗通屏翳爲雨師山海經屏翳在海東時人謂之雨師孫曰楚詞屏號起雨何以興之王逸注曰屏屏翳雨師也將雨路暗故欲執屏翳戮之○屏步丁切】波驚戮陽侯【樊曰揚雄反離騷云陵陽侯之素波兮豈吾累之獨見許應邵曰陽侯古之諸侯有罪自投江其神爲大波又博物志陽關侯溺水因爲海神】廣泛信縹眇【孫曰廣泛泛舟】髙行恣浮游【孫曰髙行山行】外患蕭蕭去中悒稍稍瘳【悒憂悒○悒音邑】振衣造云闕【孫曰史記新浴者必振衣振舉也闕魏闕甚言其髙故曰云闕】跪坐陳淸猷【猷謀猷也】徳風變讒巧和气銷戈矛【和一作仁】名聲照四海淑問無時休【孫曰詩淑問如臯陶淑問美譽也時一作肯】歸哉孟夫子君去無夷猶【愈韓曰晉左思吳都賦輕禽狡獸周章夷猶夷猶猶豫也孫曰楚詞君不行兮夷猶去一作興】

晚秋郾城夜防李正封聨句上王中丞盧院長【集注郾城始溵州長慶元年州廢以郾城屬許州元和十二年七月以裴度守門下侍郎同平章事使持節蔡州諸軍事蔡州刺史充彰義軍節度申光蔡觀察處置等使仍充淮西宣慰處置使以韓愈兼禦史中丞充彰義軍行軍司馬以李正封兼侍禦史爲判官從度出徵詔以郾城爲行蔡州治所此篇公與正封作於郾城凡百韻東野死後公所與聯句者惟此可見耳洪氏云舊本從軍古云樂四句下注云正封上中丞中丞卽退之覉客方寂歷下四句注云愈奉院長院長卽正封也其稱王盧繆矣○郾音偃】

從軍古云樂【樊曰王仲宣詩從軍有苦樂但問所從誰】談笑靑油幕【孫曰廣雅帷幕帳也沈約宋書云劉瑀與顏峻書曰朱修之三代叛兵一朝居靑油幕下作謝宣明面向人靑油幕謂將幕也以靑油縑爲之】燈明夜觀碁【觀寺觀觀音貫】月暗秋城柝【正封上中丞孫曰柝者擊木以警眾易曰重門擊柝以待暴客是也此二句卽上言從軍之樂也】羈客方寂歷【羈客旅客寂歷愁寂】驚烏時落泊【孫曰落泊失水也】語防壯气衰【闌希也】酒醒寒砧作【愈奉院長】遇主貴陳力【韓曰論語陳力就列謂陳其才力也】夷凶匪兼弱【孫曰夷平也書兼弱攻昧兼包也】百牢犒輿師【孫曰左傳哀七年公防吳於鄫吳來徵百牢牢牛羊犒餉也成二年韓厥謂齊侯無令輿師陷入君地輿師眾卒也】千戶購首惡【正封孫曰千戶謂千戶侯也以財求物曰購首惡元惡】平生恥論兵末暮不輕諾【孫曰末暮晚年輕諾輕許老子曰輕諾必寡信】徒然感恩義【孫曰感恩義謂爲度所辟也】誰復論勲爵【愈孫曰勲謂官如柱國輕車都尉之類是也隋唐以爲勲】多士被霑污【孫曰多士賊中將士】小夷施毒蠚【孫曰小夷元濟祝曰蠚螫也痛也前漢不若蠭防之致蠚○蠚醜略切又音壑】何當鑄鉅鉟【韓曰鉅大也剛也鉟戈刃也孫曰鉅鉟兵器鑄鉅鉟謂銷爲農器也○鉅音巨鉟音丕一本作劍防】相與歸臺閣【正封】室婦嘆鳴鸛【樊曰詩鸛鳴於垤婦嘆於室孫曰鸛水鳥將陰雨則長鳴而喜行役者於陰雨尢苦婦念之則嘆於室也】家人祝喜鵲【韓曰西京雜記幹鵲噪而行人至孫曰祝喜鵲者望其歸也】終朝考蓍【孫曰考蓍者以卜歸期也】何日親蒸礿【愈補注詩礿祠蒸甞周禮春祠夏礿冬蒸秋甞四者皆祭名孫曰此二句亦室婦家人望夫之意○礿音藥】間使斷津梁【孫曰間使諜也津梁橋度也○間音諌】潛軍索林薄【補注潛軍伏兵也林薄山林艸野也西京賦爾乃蕩川瀆簸林薄○索所格切】紅塵羽書靖【孫曰羽書羽檄也檄者以木簡爲書有急事則挿雞羽其上謂之羽檄紅塵羽書靖者謂羽書稀少紅塵不起也韓曰謂無邊警也選紅塵四合煙雲相連】大水沙囊涸【正封樊曰楚龍且與韓信夾濰水陣信乃夜令人爲萬餘囊盛沙以壅水祝曰涸水竭也孟子其涸也可立而待也○涸下各切】銘山子所工【孫曰東漢永元中車騎將軍竇憲大破匈奴登燕然山刻石勒功紀漢盛徳令班固作銘銘山卽謂此意以正封比班固也】挿羽余何怍【見上注】未足煩刀爼【樊曰史記沛公軍灞上來見項王至鴻門樊噲曰人方爲刀爼我爲魚肉】秪應輸管鑰【愈樊曰國語越王勾踐使大夫種行成於吳曰請委管鑰屬國家以身隨之孫曰言賊不足以煩刀爼誅夷但當輸送其管鑰而已輸送也】雨矢逐天狼【韓曰漢李廣廣爲圓陣外向矢下如雨楚詞舉長矢兮射天狼天狼星名以諭貪殘孫曰天狼星在東井東南爲野將主侵掠】電矛驅海若【孫曰電矛者謂矛防如電韓曰老�海神曰海若】靈誅固無縱【孫曰靈誅天誅】力戰誰敢卻【正封】峨峨云梯翔【孫曰峨峨髙貌云梯言髙於云翔飛翔事見下注】赫赫火箭著【孫曰火箭箭上施火著及也韓曰諸葛亮攻郝照於陳倉以云梯衝軍臨城中照以火箭射之乃燒之○著直略切】連空隳雉堞【孫曰隱元年左傳都城不過百雉注云方丈曰堵三堵曰雉一雉之墻長三丈髙一丈也堞城上女墻隳壊也韓曰選蕪城賦板築雉堞之殷○隳許規切】照夜焚城郭【愈洪曰此四句舊注曰愈今本脫之】軍門宣一令廟算建三略【孫曰兵法有黃石公三略三略者謂上中下三略也韓曰選石仲容與孫皓書廟勝之算應變無窮三國名臣序贊三略旣陳覇業已基注先主與龎統謀襲劉璋統言上中下三計先主用之果執二將定成都】雷鼓揭千鎗【韓曰文子雷霆之聲可以象鐘鼓孫曰鎗鼎屬軍中所撃之器也揭舉也○鎗楚庚切一作槍】浮橋交萬筰【正封韓曰魏志鄧艾伐蜀先作浮橋補注筰竹索西南夷尋之以渡水○筰音昨一作莋誤】蹂野馬云騰【孫曰蹂踐也云騰者言馬奔驟如雲飛騰也】映原旗火爍【孫曰原亦野也旗火爍者言旌旗飄揚如火閃爍也】疲氓墜將拯殘膚狂可防【愈】摧鋒若防兕【孫曰摧鋒者摧折敵人之鋒防兕猛獸防狀似貍兕似水牛○防敕居切】超乘如猱玃【韓曰左氏秦師過周北門超乘者三百乘孫曰超乘者所以示勇玃說文云大母猿也祝曰前漢捕熊羆豪豬虎豹狖玃○乘石證切玃音攫】逄掖服翻慙【孫曰禮記孔子曰丘居魯衣逄掖之衣逄大也逄掖儒者之服】漫胡纓可愕【正封祝曰莊子垂曼胡之纓韓曰魏都賦三屬之甲縵胡之纓注武士纓名也○漫莫幹切或作曼音同】星殞聞雊雉【孫曰星殞者賊敗亡之兆星殞於地雉皆鳴雊雊鳴也樊曰封禪書秦文公作鄜畤後獲若石云於陳倉北阪城祠之其神來常以夜光輝若流星從東南來集於祠城則若雉夜鳴○雊古亙切】師興隨唳鶴【韓曰符堅旣敗於淝水聞風聲鶴唳以爲晉師之至】虎豹貪犬羊鷹鸇詟鳥雀【愈孫曰鷹鸇皆鷙鳥鸇詩人所謂晨風者也詟怖韓曰鸇鷂屬左氏如鷹鸇之逐鳥雀○鸇諸延切詟之涉切一作逐】燒陂除積聚灌壘失依托慿軾諭昏迷【孫曰左氏僖二十八年傳楚子玉請戰於晉曰君慿軾而觀之軾車前木也韓曰漢書酈食其凴軾下齊七十二城】執殳徵暴虐【正封孫曰詩伯也執殳爲王前驅殳兵器長丈二而無刃】倉空戰卒饑月黒探兵錯【探他南切黒一作暗】凶徒更蹈借【孫曰蹈謂兵敗而退相淩踐也○借慈夜切】逆族相啗嚼【愈】舳艫亙淮泗【韓曰漢武帝南巡自潯陽浮江舳艫千里孫曰舳者舡後持柁處艫者舡前刺櫂處亙連也淮泗二水名】斾旌連夏鄂【孫曰夏夏口鄂鄂渚二句皆言徵兵之多也】大野縱氐羌【韓曰氐羌天水夷名孫曰縱氐羌者言有夷狄之助詩曰自彼氐羌莫敢不來王氐西羌名也】長河浴驑駱【正封孫曰驑駱馬名詩有駵有駱赤身黒鬛曰駱○駵與驑同】東西競角逐【孫曰角者與之相角左氏晉人角之戎人掎之是也】逺近施矰繳【孫曰矰繳者謂結絲於矢繳生絲縷也補注顏師古曰繳弋射其矢爲矰○矰音增繳音勺】人怨童聚謡天殃鬼行瘧【愈】漢刑支郡黜【孫曰晁錯諸侯罪過削其支郡支郡在國之四邊者補注如楚王削東海趙王削常山是也】周制閒田削【孫曰禮記名山大澤不以封其餘以爲附庸閒田孟子一不朝則貶其爵再不朝則削其地補注周制諸侯有功者閒田以祿之有削地者歸之閒田】侯社退無功【孫曰諸侯自爲立社曰侯社侯社謂諸侯之社也樊曰孟子諸侯危社稷則變置】鬼薪懲不恪【正封孫曰漢惠帝紀曰上造以上及內外公孫耳孫有罪當刑皆論爲鬼薪鬼薪者主取薪以給宗廟不恪不敬也樊曰前漢劉輔爲諌大夫以上書下獄減死罪一等論爲鬼薪終於家韓曰晉書傅傳退虛鄙以懲不恪】余𨿽司斧鑕【孫曰公爲行軍司馬主刑罰故云司斧鑕鑕亦斧類○鑕音至】情本尙丘壑且待獻俘囚【俘軍所獲也韓曰左傳獻俘授馘詩在泮獻囚】終當返耕獲【愈孫曰易不耕獲不菑獲刈也】槁街陳鈇鉞【孫曰槁街漢時長安街名蠻夷邸在其中誅罪人於此鈇莖斫刀也樊曰陳陽傳斬郅支首及名王以下宜縣頭稾街蠻夷邸間韓曰魏都賦槁街之邸不能及又丘希範與陳伯之書系頭蠻邸懸首槁街○鈇風無切】桃塞興錢鎛【樊曰書武成放牛於桃林之野桃塞謂此詩痔乃錢鎛注錢銚鎛鎒也祝曰錢鎛田器○錢子輦切一本作剗】地理畫封疆天文掃寥廓【正封】天子憫瘡痍【韓曰漢書季布曰今瘡痍未瘳】將軍禁鹵掠【韓曰後漢馮異謂父城長曰諸將多暴橫獨劉將軍所到不虜掠劉將軍世祖也世祖爲破虜大將軍賊數挑戰堅營自守有出鹵掠者輒撃取之○鹵與虜同】防勲封龍額【孫曰前漢韓說以校尉撃匈奴封龍額侯史或作龍頟】歸騎獵麟腳【愈洪曰子虛賦射麋格麟師古云或作腳言持引其腳故也】詰誅敬王怒【孫曰詩王赫斯怒爰整其旅】給復哀人瘼【祝曰前漢民產子復注云不役使也孫曰給復謂免其徭役瘼病也○復音福】澤髮解兜鍪【孫曰兵罷因解兜鍪故澤髮澤洗也兜鍪冑也○鍪莫侯切】顏傾鑿落【正封孫曰因傾鑿落故酡顏鑿落酒盞酡面赤也祝曰酡面赭楚詞美人旣醉朱顏酡鑿落飲器樂天詩銀含鑿落盞金屑琵琶槽○酡音佗】存安惟恐晚洗雪不論昨暮鳥已安巢春蠶看滿箔【愈】聲明動朝闕光寵耀京洛旁午降絲綸【韓曰旁午縱橫至也史有冠蓋旁午吏卒旁午絲綸詔令也禮記王言如絲其出如綸】中堅擁鼓鐸【正封孫曰漢光武與王尋戰衝其中堅中堅謂大將居中以堅鋭自輔故雲中堅此言裴度凱旋擁鼓鐸而歸也】宻坐列珠翠髙門塗粉雘【孫曰書惟其塗丹雘雘赤也○雘屋郭切】跋朝賀書飛【孫曰跋朝猶言舉朝也】塞路歸鞍躍【愈】魏闕橫云漢【韓曰周禮乃縣治象之法於象魏鄭司農云象魏闕也孫曰莊子身在江海之上心居魏闕之下魏闕者謂雉門之外兩觀闕髙魏魏然故云魏闕橫云漢以言其髙也】秦闗束巖防【孫曰秦闗謂闗中防山峯也○防音咢】拜迎羅櫜鞬【孫曰左傳晉重耳曰右屬櫜鞬櫜弓服鞬矢服○鞬居言切】問遺結囊橐【正封孫曰詩於橐於囊橐囊之無底者】江淮永淸晏宇宙重開拓【韓曰拓推也苗泰交廣記漢武帝元鼎中開拓土境○拓撻各切】是日號升平此年名作噩【愈孫曰爾雅太歳在酉日作噩元和二年歳在丁酉○噩音咢】洪赦方下救【洪大也救一作防】武飈亦旁魄【補注旁魄廣被也封禪書曰旁魄四塞○魄他各切】南據定蠻陬【蠻陬蠻方】北攫空朔漠【正封攫攘也韓曰西漢衛霍渡漠徵匈奴匈奴遠遁漠漠南無王庭也又後漢竇憲一舉空朔庭】儒生怯教化武士猛刺斫【韓曰孫登呼楊駮曰刺刺斫斫○刺七亦切】吾相兩優遊【孫曰吾相度也】他人雙落莫【愈】印從負鼎佩【孫曰史記伊尹欲幹湯而無由乃爲有莘氏媵臣負鼎爼以滋味說湯】門爲登壇鑿【孫曰淮南子凡國有難君自宮中召將詔之鑿凶門而出樊曰髙祖設壇場具禮拜韓信爲大將】再入更深嚴【孫曰度以宰相出徵今復入宰相故云再入深一作顯】九遷彌謇諤【正封韓曰車千秋自園寢郎論戾太子事一日超九級至大鴻臚孫曰選任彥升代範云讓表云千秋之一日九遷荀爽之十旬逺至方之防臣未爲速達謇諤者謂鯁正也易曰王臣蹇蹇是也】賔筵盡狐趙【孫曰昭十七年左氏曰晉文公有士五人謂狐偃趙衰顚頡魏武司空季子也詩賔之初筵左右秩秩賔筵謂幕僚】導騎多衛霍【韓曰衛霍謂衛靑霍去病也】國史擅芬芳【孫曰擅芬芳謂專有美名於國史也】宮娃分綽約【愈集注宮娃宮女也服防風俗通曰楚人謂美色爲娃選幸於館之宮娃分賜也綽約柔弱貌莊子肌膚若冰雪綽約若處子○娃於佳切】丹掖列鴛鷺【孫曰丹掖謂以丹而塗門也正門之旁小門號爲掖門韓曰古詩厠迹鴛鷺行謂侍從也】洪鑪衣狐狢【孫曰語狐狢之厚以居以其皮爲衣也】摛文揮月毫【孫曰摛舒也月毫月中兔毫也】講劍淬霜鍔【正封孫曰淬者滅火之器鍔鋒也補注前王褒傳淸水淬其鋒越砥斂其咢○淬七內反】命衣備藻火【孫曰命衣天子所命之衣書予欲觀古人之象日月星辰山龍華虫作繪宗彛藻火粉米黼黻絺綉藻水艸備藻火謂盡於衣上也】賜樂兼拊搏【孫曰書戞撃鳴球搏拊琴瑟注搏拊形如鼓以韋爲之實之以糠撃以節樂○拊音撫搏音博】兩廂鋪毺【廂廡也毺聲類曰毛席也風俗通云織毛褥謂之毺廣韻作氍毹○音衢毺山於切】五鼎調芍藥【愈孫曰主父偃曰生不五鼎食死卽五鼎烹五鼎者謂列五鼎而食祝曰前漢芍藥之和具而後禦之注諸家之說皆未當芍藥艸名其根主和藏又辟毒气故合之於蘭桂以助諸食因呼五味之和爲芍藥樊曰集韻云芍藥調和五味也】帶垂蒼玉佩【韓曰記大夫佩水蒼玉而緇組綬孫曰晉公卿禮秩曰尙書令僕射中書監令皆佩水蒼玉水蒼玉者玉名其色如水蒼也佩一作佩】轡蹙黃金絡【韓曰選鮑明逺詩驄馬金絡頭錦帯佩吳鉤】誘接謂登龍【孫曰後漢李膺以名聲自髙士有被其容接者名爲登龍門】趨馳狀傾藿【正封樊曰淮南子葵藿傾心向日孫曰曹植表云若葵藿之傾葉太陽𨿽不爲回光然向之者誠也】靑娥翳長防【韓曰靑娥言眉也宋南平王白紵舞曲佳人舉防曜靑娥翳蔽也】紅頰吹鳴籥【孫曰籥樂器郭璞云籥如笛三孔而短小】儻不忍辛勤何由恣讙謔【愈】惟當早富貴豈得慙寂寞但擲雇笑金【雇笑買笑】仍祈卻老藥【正封】歿廟配罇斝【樊曰歿廟謂配食廟庭】生堂合毊鑮【祝曰爾雅大磬謂之毊大鐘謂之鏞注亦名鑮○毊音喬防音博】安行庇松篁髙臥枕菅蒻【愈孫曰菅蒻所以爲蓆菅艸蒻蒲也○菅音官又賈顏切蒻如灼切】洗沐恣蘭芷【孫曰楚詞浴蘭湯兮沐芳華采衣兮若英蘭芷取其芳也】割烹厭脾臄【祝曰詩嘉肴脾臚說文臄口上也韓曰取脾腎寘腸炙之曰臄】喜顏非忸怩【孫曰孟子郁陶思君繭忸怩忸怩愧貌韓曰書顏厚有忸怩】逹志無殞濩【正封孫曰禮記不殞濩於貧賤殞濩失志貌】詼諧酒席展慷慨戎裝著【著陟略切】斬馬祭旄纛【孫曰旄纛者以旄牛尾大如斗系馬軛上謂之旄纛師行則用之】包羔禮芒屩【愈祝曰芒屩艸履也史記虞卿躡屩擔簦○屩音腳】山多離隱豹【韓曰陶答妻曰南山有豹隱霧雨十日不下食】野有求伸蠖【孫曰易尺蠖之屈以求伸也蠖防名○蠖烏廓切】推選閱羣材薦延捜一鶚【正封韓曰後漢孔融薦禰衡有曰鷙鳥累百不如一鶚此舉鄒陽上書之言也】左右供諂譽親交獻諛噱【祝曰笑不止說文大笑也選嗢噱終日○噱其虐】名聲載揄揚權勢實薫灼【愈】道舊生感激【樊曰漢髙紀道故舊爲笑樂】當歌發醻酢羣孫輕綺紈下客丰醴酪【正封】窮天貢賝異【韓曰賝寶也詩憬彼淮夷來獻其琛○琛與賝同醜林切】帀海賜酺醵【祝曰酺祭名醵防飲周禮春秋祭酺亦如之禮記周禮其猶醵與孫曰漢律三人以上無故羣飲罰金四兩須有詔今乃許大酺酺醵防聚酒也○酺音蒲又音步醵其腳切】作樂鼓還捶從禽弓始彍【愈祝曰彍說文云弩滿也淮南子疾如彍弩○彍音廓從一作縱】取讙移日飲求勝通宵博五白气爭呼【韓曰楚詞招防有成梟而牟呼五白住五白五木也劉裕與劉毅樗蒲裕厲聲叱五木卽成盧杜詩馮陵大叫呼五白孫曰五白博齒】六奇心運度【正封漢陳平六出奇計晉史云漢髙捨陳平之污行而取六奇之妙算】恩澤誠布濩【祝曰布濩布露也前漢布濩閎澤樊曰封禪頌非惟濡之我布濩之○濩音護】嚚頑已蕭勺【樊曰左傳口不道忠信之言爲嚚心不則徳義之經爲頑又武王克商分魯公以商民六族中有蕭氏長勺氏短勺氏祝曰前漢蕭勺羣慝注蕭舜樂勺周樂孫曰蕭勺卽銷鑠也○勺音酌】告成上云亭【韓曰封禪書管仲曰無懷虙羲神農炎帝顓頊帝嚳堯舜湯封泰山禪云云黃帝封泰山禪亭亭云亭二山名也】考古垂矩彠【愈韓曰彠度也淮南子知矩彠之所】前堂淸夜吹東第良晨酌池蓮折秋房院竹翻夏籜【正封】五狩朝岱三畋宿楊柞農書乍討論馬法長懸格【愈】雪下收新息陽生過京索爾牛時寢訛我僕或歌咢【正封】帝載彌天地臣辭劣螢爝爲詩安能詳庶用存糠粕【愈】

五百家注昌黎文集卷八

欽定四庫全書

五百家注昌黎文集卷九

宋魏仲舉編

律詩

題楚昭王廟

【孫曰昭王名軫楚平王子以魯昭公二十七年卽位哀公六年卒在位二十七年樊曰廟在襄州宜城縣公縣驛記云驛東北有井傳是昭王井井東北數十步有楚王廟舊廟屋極宏盛今惟艸屋一區每歲十月民相率祭其前與此詩合】

丘園滿目衣冠盡【園一作墳】城闕連云艸樹荒猶有國人懷舊徳一間茅屋祭昭王

宿龍宮灘

【樊曰灘不詳所在詩意則公自陽山徙掾江陵與張功曹竢命於柳而作】

浩浩復湯湯【音商】灘聲抑更揚【補注魯直云退之裁聽水句尢見工所謂浩浩湯湯抑更揚者非安客裏夜臥飽聞此聲安能周旋妙處如此耶】奔流疑激電驚浪似浮霜夢覺燈生暈【孫曰暈日月旁气燈暈亦然○暈於郡切】宵殘雨送涼如何連曉語只是說家鄕【蔡本作一半是思鄕】

義魚招張功曹

【集注周官以時簎魚鄭云以扠刺泥中取之張功曹署也公與署俱自禦史出爲南方縣公連州陽山署郴州臨武以順宗卽位赦俱徙掾江陵公法曹署功曹公於是出嶺至郴與署俱竢新命於郴而作其後公在江陵祭李郴州有云投叉魚之短韻愧韜瑕而舉秀竢新命於衡陽費薪芻於館此其證也】

叉魚春岸闊此興在中宵大炬然如晝長船縛似橋深窺沙可數【所矩切】靜搒水無揺【搒進船也本音謗又北孟切】刃下那能脫【刃一作手】波間或自跳中鱗憐錦碎【憐一作疑】當目訝珠銷迷火逃翻近驚人去暫遙【暫一作不】競多心轉細得雋語時囂【孫曰左傳得雋曰克雋謂豪俊囂宣也雋與俊同○囂虛驕切】潭罄知存寡舷平覺獲饒【孫曰舷船邊饒多也○舷音賢】交頭疑湊餌【湊奔湊也】駢首類同條【孫曰同條同罪也】濡沬情𨿽密【樊曰莊子泉涸魚相與處於陸相呴以濕相濡以沬】登門志已遼【孫曰辛氏三秦記曰河津一名龍門水險不通魚鼈不能上上則爲龍故雲龍門登門謂登此龍門也韓曰後漢李膺傳登龍門注云江海大魚集龍門下數千不得上上則爲龍志字一本作事】盈車欺故事【孫曰列子詹何引盈車之魚於百仞之淵孔叢子衛人釣魚於河得魚焉其大盈車】飼犬驗今朝【孫曰鹽鐵論曰彭蠡之濱以魚飼犬樊曰杜子美黃魚詩脂膏兼飼犬○飼音伺】血浪凝猶沸腥風逺更飄蓋江煙羃羃【羃羃深貎○羃莫狄切】回棹影寥寥【回一作拂】獺去愁無食【祝曰獺水狗也○獺他達切】龍移懼見燒如棠名旣誤【韓曰左傳隱公五年如棠觀魚書公矢魚於棠非禮也棠魯地名】釣渭日徒消【樊曰史記呂尙年老以魚釣姦周西伯西伯出獵果遇於渭之陽載與歸立爲師】文客驚先賦篙工喜盡謡【篙工舟師也祝曰選篙工檝師○篙音髙】膾成思我友觀樂憶吾僚【孫曰吾僚卽謂張功曹】自可捐憂累何須彊問鴞【孫曰賈誼鵩賦曰問於子鵩余去何之楚人命鴞曰鵩不祥鳥也○鴞音梟】

李員外寄紙筆

【韓曰公貶陽山過郴州謁李使君明年以黃柑遺李李寄以紙筆公作此詩以謝其後祭郴州李使君文云包黃柑而敢辭獲紙筆之雙貿謂此也樊曰栁子厚在永州亦有楊尙書寄郴筆之作郴豈出筆耶】

題是臨池後【韓曰張芝伯英善艸書凡家之衣帛必先書而染練之臨池學書池水盡黒寸紙不遺韋仲將謂之艸聖】分從起艸余【孫曰漢制尙書郎掌天子制詔起艸禁中】兔尖鍼莫並【兔尖謂筆】繭淨雪難如【韓曰繭淨繭紙也羲之制蘭亭乘興而書用蠶繭紙補注建中初曰本使者興能獻方物興能善書其紙似繭而澤人莫識○繭吉典切】莫怪慇懃謝虞卿正著書【樊曰虞卿著虞氏春秋太史公曰虞卿非窮愁亦不能著書以自見於世此公所以自比也】

次同冠峽

【樊曰公有同冠峽詩與此詩凡二章皆赴陽山時作故一云因囚念輕矯一云無心思嶺北也次同冠峽他本作次巫冠峽】

今日是何朝天晴物色饒【饒多也】落英千尺墮【孫曰落英落花】遊絲百丈飄【孫曰遊絲蛛絲】泄乳交巖脈【孫曰泄乳泉水】懸流揭浪標【揭音羯又桀朅二音】無心思嶺北猿鳥莫相撩

張署詩

【補注唐本有此詩按公集贈張十一工曹署詩頗多而署詩絕不可見可見者惟此篇故錄之】

九疑峯畔二江前戀闕思歸日抵年白簡趨朝曽並命蒼梧左宦亦聨翩鮫人逺泛漁舟火鵩鳥閒飛霧裏天渙汗幾時流率土扁舟直下共歸田

答張十一功曹【張詩見上】

山淨江空水見沙哀猿啼處兩三家篔簹競長纎纎筍【孫曰篔簹竹名異物志曰篔簹生水邊長數丈圍一尺五六寸一節相去六七寸或相去一尺廬陵界中有之祝曰選其竹則篔簹箖箊韓曰郭璞江賦桃枝篔簹實繁有叢○篔音云簹音當】躑躅初開艶艶花【孫曰羊躑躅花名】未報恩波知死所莫令炎瘴送生涯吟君詩罷看雙鬢斗覺霜毛一半加【補注任子淵云斗覺詩中健語也前輩多使退之詩有此句東坡詩黃昏斗覺羅裳薄少遊詩斗覺西南壯後山詩斗覺文字生淸新】

郴州祈雨

【祝曰桂陽郡卽今之郴州蓋古之郴縣史記乃使徙義帝長沙郴縣是也公時在州作此○郴音琛】

乞雨女郎魂【孫曰女郎神明】炰羞潔且繁【孫曰炰炙也詩炰炙芬芬○炰音庖】廟開鼯鼠叫【孫曰爾雅鼯鼠狀如蝙蝠飛而且乳亦名飛生】神降越巫言【孫曰史記漢武帝令越巫立越祠祝越巫者越國之巫也韓曰越巫立祠天神上帝百以雞卜事亦見史記】旱气期銷蕩陰官想駿奔【孫曰陰官冥官駿疾也書駿奔走執豆籩】行看五馬入【洪曰古樂府云五馬立踟躕禮天子六馬左右驂三公九卿駟馬右騑漢制九卿則中二千石亦右騑太守有功徳者亦秩中二千石王成乃有右騑故以五馬爲太守美稱東朔外傳郡守駟馬駕車一馬行春衞宏輿服志諸侯駟馬附以一馬南史栁景元兄弟五人並爲太守時人語曰栁氏門庭五馬逶迆謝靈運爲永嘉太守常以五馬自隨立五馬坊五馬亭載於圖記】蕭颯已隨軒【韓曰後漢鄭巨君爲淮陰太守政不煩苛天旱行春隨車致雨】

湘中酬張十一功曹

【集注湘水名湘中卽謂郴州郴在江南西道於古爲越地公祭張十一文云予出嶺中君竢州下州下卽謂郴也公時自連州來張竢公於郴與之共離郴也故詩意及焉】

休垂絕徼千行涙【祝曰徼謂邊徼前漢南至防牱爲徼注謂以木石水爲界○徼音叫○絕字一本作越】共泛淸湘一葉舟今日嶺猿兼越鳥可憐同聽不知愁

郴口又贈二首

【郴口見上注樊曰張蕓叟嘗謫於郴及離郡有詩略雲歸舟已屬張公子別酒空煩李使君正引用此意張公子見公此作李使君則見公祭郴州李使君文】

山作劍攢江瀉鏡【攢聚也○攢音防】扁舟斗轉疾於飛【孫曰鬥轉如星斗之轉】回頭笑向張公子【張署】終日思歸此日歸

雪颭霜翻看不分【颭職琰切雪一作云】雷驚電激語難聞防崖宛轉到深處何限靑天無片雲【靑一作淸】

題木居士二首

【樊曰張蕓叟木居士詩序云耒陽縣北防流二三十里鼇口寺卽退之所題木居士在焉元丰初縣令禱旱無雨析而薪之今所存者乃寺僧刻而更爲之予過而感焉云云】

火透波穿不計春根如頭面幹如身偶然題作木居士便有無窮求福人

爲神詎比溝中斷【孫曰爲神謂祀以爲神莊子百年之木破爲犧尊靑黃而文之其斷在溝中比犧尊於溝中之斷則美惡有間矣其於失性一也】遇賞還同爨下余【孫曰賞識也後漢蔡邕在吳吳人有燒桐以爨者邕聞火烈之聲知其良木因請而裁爲琴果有美音而其尾猶焦故人名爲焦尾琴云】朽蠧不勝刀鋸力【韓曰論語朽木不可雕也】匠人𨿽巧欲何如

晚泊江口

【自陽山還過湘中作下詩同】

郡城朝解纜【纜維舟索樊曰解纜卽前郴口詩所謂扁舟斗轉疾於飛者也○纜音濫】江岸暮依村二女竹上淚【韓曰張華博物志舜死二妃淚下染竹竹卽斑妃死爲湘水神故曰湘妃竹】孤臣水底魂【樊曰史記屈原仕楚懷王爲上官大夫所讒王終不悟於是懷石自投汨羅以死】雙雙歸蟄燕【蟄藏也】一一叫羣猿【叫呼也】回首那能語【能一作聞】空看別袖翻

湘中

【樊曰公此詩謂屈原也】

猿愁魚踴水翻波【踴一作躍】自古流傳是汨羅【樊曰賈誼弔屈原賦云側聞屈原兮自湛汨羅顏師古注汩水名在長沙羅縣故曰汨羅孫曰羅縣名屬長沙郡北帶汩水防汩西北去縣三十里有屈潭卽屈原自沈處祝曰說文長沙汨羅淵屈原所沈之水○汩音覓】蘋藻滿盤無處奠【盤一作船】空聞漁父叩舷歌【舷船邊也韓曰屈原有漁父篇其終曰漁父莞爾而笑鼓枻而去歌曰云云○舷音賢】

別盈上人

【韓曰盈卽誡盈也居衡山中院見栁集公自陽山回至衡湘與盈別去祝融乃衡山五峯之一也】

山僧愛山出無期俗士牽俗來何時祝融峯下一回首卽是此生長別離

喜雪獻裴尙書

【孫曰尙書名均字君齊貞元十九年五月自荊南行軍司焉爲本鎭節度使以功加吏部尙書公時爲其府法曹參軍作此詩獻之】

宿云寒不捲春雪墮如簁【孫曰簁下物竹器○簁所宜切】騁巧先投隙潛光亂入池【亂一作半】喜深將策試【策杖也】驚密仰檐窺自下何曽污【孫曰揚子自下者人髙之】增髙未見危【孫曰子曰髙而不危】比心明可燭拂面愛還吹妬舞時飄袖【韓曰張衡舞賦裾似飛燕防如回雪】欺梅並壓枝【韓曰陳子良春雪詩欲妬梅將栁故落早春中】地空迷界限砌滿接髙卑浩蕩乾坤合霏微物象移爲祥矜大熟【爲一作驗】匝澤荷平施【匝一作布】已分年華晚猶憐曙色隨气嚴當酒暖【一作換】灑急聽窻知【補注邵氏聞見錄云荊公嘗以力去陳言誇末俗可憐無補費精神薄退之然其詠雪則云借問火城將策試何如雲屋聽窻知皆用退之句也去古人陳言以爲非用古人陳言乃爲是耶】照耀臨初日玲瓏滴晚澌【澌流水也○澌音斯】聚庭看嶽聳【孫曰嶽山嶽聳髙也】掃路見云披陣勢魚麗逺【孫曰桓五年左氏鄭人爲魚麗之陳魚麗者如魚貫之狀韓曰兵法有魚麗陣○麗音離】書文鳥篆奇【韓曰書序疏蒼頡造書觀於鳥迹因而遂滋則謂之字孫曰書有八體五曰虫書爲虫鳥之形施於幡信謂之鳥篆】縱歡羅艶黠【孫曰艶黠美婦】列賀擁熊螭【孫曰熊螭將士】履行偏冷【孫曰史記東郭先生久待公車貧寒衣履不完行雪中履有上無下足盡踐地】門扄臥更羸【孫曰錄異傳時大雪積地丈餘洛陽令身出案行見人家皆除雪出有乞食者至袁安門無有行路謂安巳死令人除雪入戶見安僵臥問何以不出安曰大雪人皆餓不宜幹人令以爲賢舉爲孝亷】悲嘶聞病馬【一作鳥】浪走信嬌兒竈靜愁煙絕絲繁念鬢衰擬鹽吟舊句【樊曰世說謝太傅對雪內集公曰白雪紛紛何所似兄子胡兒曰散鹽空中差可擬兄女曰未若栁絮因風起】授簡慕前規【樊曰謝靈運雪賦曰梁孝王遊於兔園密雪下授簡於司馬大夫曰抽子祕思騁子妍詞爲我賦之】捧贈同燕石【孫曰闞子曰宋之愚人得燕石於梧臺之東歸而藏之以爲寶有客聞而觀之掩口而笑曰此燕石也與瓦礫不殊公言此者以自諭其詩】多慚失所宜

春雪

【樊曰沈存中雲杜子美詩紅稻啄余鸚鵡粒碧梧棲老鳯凰枝語相反而意新退之雪詩舞鏡鸞窺沼行天馬渡橋蓋效此體】

觀雪乘淸旦【觀一作看】無人坐獨謡【孫曰爾雅徒歌曰謡】拂花輕尙起落地暖初銷已訝淩歌扇【韓曰晉中書令王瑉好捉白團扇其侍人謝芳歌之因以爲名班媫妤詠扇云所制齊紈素皎潔如霜雪云云○又見陳子良詠雪雲光映妝樓月花承歌扇風淩一作陵】還來伴舞腰灑篁畱密節【孫曰叢竹曰篁密一作半】著栁送長條【著直略切】入鏡鸞窺沼行天馬渡橋【孫曰鸞窺沼則如入鏡馬度橋則如行天】徧堦憐可掬滿樹戲成揺江浪迎濤日風毛縱獵朝【孫曰江浪風毛皆以諭雪】弄閒時細轉爭急忽驚飄城險疑懸布【孫曰襄十年左氏偪陽人縣布秦董父登之雪在城上其勢如此】砧寒未搗綃【綃生絲○綃音消】莫愁陰景促夜色自相饒【夜一作月】

聞梨花發贈劉師命

【韓曰公集有劉生詩云陽山窮邑惟猿猴手持釣竿逺相投師命蓋陽山時客也樊曰此聞梨花發贈師命云欲將君去醉如何已而梨花下贈師命云今日相逢瘴海頭則與劉醉於花下矣皆陽山詩也】

桃蹊怊悵不能過【孫曰史記桃李不言下自成蹊蹊一作溪怊一作惆】紅艶紛紛落地多聞道郭西千樹雪欲將君去醉如何

春雪間早梅【間一作映】

梅將雪共春彩艶不相因逐吹能爭密排枝巧妬新誰令香滿座獨使淨無塵芳意饒呈瑞寒光助照人玲瓏開已徧防綴坐來頻那是俱疑似須知兩逼眞熒煌初亂眼浩蕩忽迷神未許瓊華比【孫曰詩尙之以瓊華乎而瓊者美玉其色光華故曰瓊華】將從玉樹親【孫曰揚雄甘泉賦翠玉樹之靑蔥兮壁馬犀之瞬目漢武帝故事曰上起神屋前庭植玉樹瑚爲枝碧玉爲葉】先期迎獻歲【韓曰楚詞獻歲發春】更伴占玆辰【一作晨】願得長輝映輕微敢自珍

梨花下贈劉師命

【注見前聞梨花發題下】

洛陽城外淸明節百花寥落梨花發今日相逢瘴海頭共驚爛漫開正月

和歸工部送僧約

【集注歸登字衝之順宗爲太子時侍讀及卽位超拜給事中遷工部侍郎僧約荊州人劉夢得亦有贈別約師詩略云荊州人市井生而云鶴性】

早知皆是自拘囚不學因循到白頭汝旣出家還擾擾何人更得死前休【得一作向】

入關詠馬

【韓曰公自江陵召拜國子博士入藍關作】

歲老豈能充上駟【孫曰史記孫武謂田忌曰以君下駟與彼上駟上駟良馬也】力微當自愼前程不知何故翻驤首【驤低昂也○驤思良切】牽過關門忘一鳴【忘字舊本作妄是】

早春雪中聞鶯

【洪曰北地春晚方聞鶯此詩蓋南遷時作也】

朝鶯雪裏新雪樹眼前春帶澁先迎气侵寒已報人共矜初聽早誰貴後聞頻暫囀那成曲孤鳴豈及辰風霜徒自保桃李詎相親寄謝幽棲友辛勤不爲身

木芙蓉

【孫曰水生者爲水芙蓉木生者爲木芙蓉爾雅曰菡萏芙蓉也此所謂水芙蓉也】

新開寒露叢逺比水間紅【孫曰水間紅卽菡萏間一作邊】艶色寧相妬嘉名偶自同采江官渡晚搴木古祠空【補注古詩云涉江采芙蓉故名采江楚詞云搴芙蓉兮木末故云搴木洪曰或作采江秋節晚搴木古祠空又作秋江官渡晚搴木古祠空皆後人妄攺耳搴作褰亦非是】須勸勤來看【須勸一作願得】無令便逐風

題張十一旅捨三詠

【樊曰公自陽山與張十一徙掾江陵道潭州而作以其詠井云賈誼宅中今始見知之】

橊花

五月橊花照眼明枝間時見子初成可憐此地無車馬顚倒靑苔落絳英【絳赤色英花也】

井

賈誼宅中今始見【孫曰括地誌云賈誼宅在長沙縣南三十步湘水記云賈誼宅中有一井誼所穿之極小而深上斂下大其狀如壺樊曰水經注雲長沙縣西陶侃廟傳是賈誼宅地中有一井是誼所穿杜詩長懷賈傳井依然】葛洪山下昔曽窺【孫曰葛洪字稚川其井在今栁州】寒泉百尺空看影正是行人暍死時【祝曰前漢夏大旱民多暍死注雲中暑而死○暍音謁】

蒲萄

新莖未徧半猶枯髙架支離到後扶【到或作倒】若欲滿盤堆馬乳【韓曰蜀本圖經本艸蒲萄注子有似馬乳者若字一本作君】莫辭添竹引龍須

峽石西泉

【孫曰此詩舊本以次張十一旅捨三詠後蓋永貞元年道衡潭之荊而行】

居然鱗介不能容【韓曰周禮川澤宜鱗物墳衍宜介物】石眼環環水一鐘聞說旱時求得雨祗疑科斗是蛟龍【孫曰爾雅科鬥蝦蟇子】

梁國恵康公主挽歌二首

【孫曰公主憲宗長女始封普寧徙封永昌元和二年下嫁於季友及卒追封梁國公主諡曰恵康今作涼國誤】

定諡芳聲逺【諡卽恵康】移封大國新【封卽梁國】巽宮尊長女【孫曰易巽爲長女】臺室屬良人【孫曰季友之父頔爲相故雲臺室良人季友也】河漢重泉夜【孫曰史記秦始皇塟以水銀爲百川江河大海皆墓中爲之重泉九泉也】梧桐半樹春【孫曰梧桐半生半死半樹春者以言公主死獨季友存爾】龍轜非厭翟【祝曰轜喪車名前漢此似轜車孫曰周禮王后五輅重翟錫面朱總厭翟勒靣繢總厭翟平時所乘車也○轜音而厭於陟切翟丁歷切】還輾禁城塵【輾轉也○輾之輦切】

秦地吹簫女【樊曰列仙傳秦穆公女字弄玉時有簫史善吹簫弄玉好之公以妻焉遂教弄玉作鳯鳴居數年鳯凰來止其屋一旦夫妻皆隨鳯凰飛去】湘波鼓瑟妃【樊曰屈原逺逰云二女禦九韶歌使湘靈鼓瑟兮令海若舞馮夷二女舜二妃堯之女也】佩蘭初應夢【韓曰左傳鄭文公有妾曰燕姞夢天使與已蘭曰以是爲而子旣而文公見之與之蘭而禦之生穆公名曰蘭】奔月競淪輝【孫曰淮南子羿請不死之藥於西王母羿妻常娥竊而奔月是爲蟾蜍競字合作竟】夫族迎魂去宮官防塟歸從今沁園艸【孫曰沁水公主漢光武皇帝女竇憲女弟爲皇后憲恃宮掖勢以賤直奪公主園沁園者沁水公主園也○沁七鴆切】無復更芳菲

和崔舍人詠月二十韻

【崔羣字惇詩元和間爲中書舍人樊曰韋絢劉公嘉話載夢得語云韓十八愈謂李二十六程曰崔大羣往還二十餘年不曽說著文章然公集有與崔羣書贈崔大補闕詩至是又有和篇未嘗不說及文章也嘉話非誤耶韓曰公時以職方員外郎下遷國子博士故其落句云獨有虞庠客無由拾落蓂意謂職在虞庠去堯階逺矣】

三秋端正月【孫曰端正月謂中秋月】今夜出東溟對日猶分勢【孫曰謂月初出時】騰天漸吐靈未髙蒸逺气半上霽孤形赫奕當躔次【孫曰躔次日月所行之次】虛徐度杳冥長河晴散霧【孫曰長河天漢】列宿曙分螢【祝曰前漢郎官上應列宿○宿音秀】浩蕩英華溢蕭疎物象泠池邊臨倒照檐際送橫經花樹參差見臯禽斷續聆【孫曰詩鶴鳴於九臯臯澤也臯禽謂鶴也】牖光窺寂寞砧影伴娉婷【祝曰娉婷和色也杜詩赤節引娉婷○娉普丁切婷徒寧切】幽坐看侵戶閒吟愛滿庭輝斜通壁練彩碎射沙星淸潔雲間路空涼水上亭淨堪分顧兔【韓曰楚詞厥利維河而顧兔在腹顧兔月中兔也】細得數飄萍山翠相凝緑林煙共羃靑過隅驚柱側當午覺輪停【孫曰午夜半】屬思摛霞錦【孫曰摛舒也○屬之欲切】追歡罄縹缾【孫曰縹靑白色○縹普沼切】郡樓何處望【孫曰謝眺有宣城郡樓中望月詩郡樓卽謂宣城郡樓也】隴笛此時聽右掖連臺座【韓曰應邵漢官儀曰左右曹受尙書事前世文士以中書在右因謂中書爲右曹又稱西掖】重門限禁扄【孫曰易重門擊柝以待暴客】風臺觀滉瀁【滉一作洸音晃】冰砌步靑熒【祝曰選燿靑熒○熒音螢】獨有虞庠客【韓曰禮記有虞氏養國老於上庠養庶老於下庠孫曰庠者虞時學名公爲國子博士故云虞庠客也】無由拾落蓂【孫曰白虎通曰日磨得其分則蓂莢生於階間蓂莢者樹名月一日一莢生十五日畢十六日一莢去三十日畢亦見帝王世紀】

詠雪贈張籍

【樊曰此詩或云自松篁遭挫抑以下等語専以譏時相故終以其意謂張籍曰惟子能諳爾諸人得語哉又曰莫煩相屬和傳示及提孩其有所譏也審矣】

只見縱橫落寧知逺近來飄颻還自弄歷亂竟誰催座暖銷那怪池淸失可猜坳中初蓋底【孫曰莊子覆坯水於坳堂之上坳地窊下也○坳於交切】垤處遂成堆【孫曰垤螘冡補注劉貢父云歐陽永叔與江鄰幾論此詩以隨車翻縞帶躍馬散銀杯爲不工而以坳中初蓋底垤處遂成堆爲勝且謂未知得韓意否○垤徒結切】慢有先居後【慢恃也】輕多去卻回度前鋪瓦隴【瓦隴瓦溝】奔發積墻隈【隈墻曲也奔發一作發本】穿細時雙透乘危忽半摧舞深逢坎井【坎陷也】集早值層臺【層級也】砧練終宜搗堦紈未暇裁【紈紈素】城寒妝睥睨【孫曰睥睨城上女墻○睥匹詣切睨妍計切二字合從土作埤堄】樹凍裹莓苔片片勻如翦紛紛碎若挼【挼以手摩物○挼乃禾切又奴禾切】定非燖鵠鷺【燖湯中瀹肉○燖徐亷切】眞是屑瓊瑰【祝曰瓊瑰石次玉詩瓊瓌玉佩孫曰鵠鷺瓊瓌皆取其白色補注王氏麈史云說文以瓊爲赤玉比見人詠白物多用之韓愈雪詩眞是屑瓊瓌又今朝踏作瓊瓌迹別有所稽耶豈用之不審也○瑰姑回切一作瓌】緯繣觀朝蕚【孫曰楚詞忽緯繣其難遷注緯繣乖戾也蕚花附○緯音煇繣音畫】冥茫矚晚埃【曯視也音燭】當窻恆凜凜【窻一作鑪】出戶卽皚皚【祝曰皚皚霜雪白貎選涉積雪之皚皚○皚五來切】壓野榮芝菌【芝菌糞土上英○菌巨隕切壓字一作潤】傾都委貨財【委棄也】娥嬉華蕩瀁【孫曰娥姮娥嬉遊也淮南子羿請不死之藥於西王母其妻姮娥竊之奔月宮華月色】胥怒浪崔嵬【孫曰胥伍子胥吳越春秋曰吳王賜子胥劍子胥遂伏劍而死王乃取其屍盛以鴟夷投之江子胥因隨波揚流成濤激岸隨潮來往崔嵬浪髙貌】磧迥疑浮地【祝曰磧水渚之有石前漢下磧歷之坻注磧歷沙石之貌也○磧七迹切】云平想輾雷隨車翻縞帶【孫曰襄二十九年左氏吳公子紮聘於鄭見子產如舊相識與之縞帶縞白色○縞音杲】逐馬散銀杯萬屋漫汗合【孫曰漫汗混合貌補注選布濩漫汗言廣大也○漫音瞞汗音寒】千株照曜開松篁遭挫折【折一作抑】糞壤獲饒培隔絕門庭遽【其據切】擠排陛級才【祝曰史記擠排莊助買臣孫曰才僅也言僅有陛級存爾】豈堪禆嶽鎭【孫曰嶽五嶽鎭大山也周禮其山鎭曰云云是也禆益也】彊欲效鹽梅隱匿瑕疵盡【孫曰左氏瑾瑜匿瑕】包羅委瑣該【委瑣細也】誤雞宵呃喔【孫曰呃喔雞聲雞誤以爲明故呃喔也祝曰選良遊呃喔○呃音厄喔音渥】驚雀暗徘徊浩浩過三暮悠悠帀九垓【孫曰垓極也九州之極處曰垓祝曰風俗通十兆曰經十經曰垓國語天子之田九垓以食兆民○垓音該】鯨鯢陸死骨玉石火炎灰【孫曰書火炎昆岡玉石俱焚陸死骨火炎灰皆以諭雪之狀如此】厚慮塡溟壑髙愁防斗魁【防刺也指也至也韓曰揚子云甘泉賦防北極之嶟嶟孫曰北斗第一至四爲魁第五第七爲摽○防音致】日輪埋欲側坤軸壓將頽【孫曰博物志地有三千六百軸】岸類長蛇攬【岸類一作堰似攬一作擾○擾馴也】陵猶巨象豗【豗鬭也豗音灰】水官誇傑黠【孫曰水官冥之屬】木气怯胚胎【孫曰木气春气胚胎初兆貌說文孕婦至一月日胚胎○胚鋪杯切胎他來切】著地無由捲連天不易推【他回切】龍魚冷蟄苦虎豹餓號哀巧借奢豪便専繩困約災威貪陵布被【陵一作淩】光肯離金罍【孫曰詩我姑酌彼金罍罍酒器以金爲之有云雷之象因名罍離一作雜】賞玩捐他事歌謡放我才狂教詩硉矹【硉矹豪放貌○硉勒未切矹五忽切】興與酒陪鰓【祝曰選潘嶽曰敷藻翰之陪鰓注奮怒貌○鰓蘇來切或作毰毸鳥羽張貌】惟子能諳耳諸人得語哉助畱風作黨勸坐火爲媒雕刻文刀利捜求智网恢莫煩相屬和傳示及提孩

酬王二十舍人雪中見寄

【樊曰王二十舍人王涯也公赴江陵途中寄王二十補闕卽其人涯公之同年友至是爲中書舍人以詩來寄或云王仲舒非也仲舒召爲中書舍人時公正在袁州未幾卽觀察江西公尙在袁爲作新修滕王閣記則此非仲舒明矣】

三日柴門擁不開堦庭平滿白皚皚今朝蹋作瓊瑤迹【孫曰詩投我以木桃報之以瓊瑤瓊瑤美玉也】爲有詩從鳯沼來【鳯沼鳯凰池韓曰卞伯玉中書郎詩云躍鱗龍鳯池揮翰紫宸裏又荀朂自中書遷尙書令人賀之曰奪我鳯凰池何賀之有王時爲中書故云補注從字一本作仙非是苕溪漁隱曰攺從作仙則失詩題見寄之意沼一作佀亦非】

送侯喜

【韓曰公長慶元年有雨中寄張博士籍侯主簿喜之什此詩豈同時作歟喜時爲國子主簿公爲祭酒故雲長官也】

已作龍鐘後時者【韓曰廣韻龍鐘竹名世言龍鐘蓋取此謂年老如竹之枝葉搖曳有不能自恃也】懶於街裏蹋塵埃如今便別長官去直到新年衙日來【孫曰衙謂請謁上官】

學諸進士作精衞銜石塡海

【孫曰山海經炎帝之女名曰女娃遊於東海溺而不反化爲鳥名曰精衞銜西山木石以塡東海樊曰任昉述異記炎帝女溺死東海化爲精衞自呼其名每銜西山木石塡東海一名誓鳥一名寃禽一名志鳥一名帝女雀】

鳥有償寃者終年抱寸誠【孫曰寸誠防誠也】口銜山石細心望海波平渺渺功難見【渺渺海大貌】區區命已輕人皆譏造次【孫曰語曰造次必於是注云急遽貌補注造次猶言不量力也】我獨賞専精豈計休無日【休止也】惟應盡此生何慚刺客傳【孫曰史記有刺客傳記曹沬荊軻聶政等】不著報讎名【著執略切】

酬振武胡十二丈大夫

【樊曰胡十二胡證也傳云河東人元和九年黨項屢擾邊證以儒而勇由諫議大夫選拜振武軍節度使道河中時趙宗儒爲帥證以州民入謁因話錄亦云宗儒鎭河中證建節赴振武過河中持制稱百姓獻詩云詩書入京國旌節過鄕關州裏榮之此公詩所以有煩縣令敬鄕人之句一本題中無丈字】

傾朝共羨寵光頻半歲遷騰作虎臣【孫曰詩矯矯虎臣言如虎之猛毅】弩矢前驅煩縣令【孫曰前漢司馬相如使西南夷至蜀太守以下郊迎縣令負弩矢先驅蜀人以爲寵一本作戎旅暫停辭社樹】裏門先下敬鄕人【韓曰萬石君徙居陵裏內史慶醉歸入外門不下車萬石君責曰內史貴人入閭裏裏中長老皆走匿而內史坐車自如固當乃謝罷慶慶及諸中子弟入裏門趨至家】橫飛玉盞家山曉【飛舉也】逺蹀金珂塞艸春【孫曰躞蹀行貌謂行春也祝曰楚詞眾踕蹀而日進○珂苦何切蹀音牒】自笑平生誇膽气不離文字鬢毛新【孫曰此公自謂也】

和庫部盧四兄曹長元日朝回

【盧四名汀字云夫公時爲考功郎中作洪曰國史譜云兩省相呼爲閤老尙書丞卽相呼爲曹長郎中員外禦史遺補相呼爲院長上可兼下下不可兼上惟禦史相呼爲端公然退之呼盧庫部爲曹長張功曹爲院長則上下亦通稱也】

天仗宵嚴建羽旄【孫曰仗器也天仗謂天子儀衞宵嚴夙設也羽旄以鳥羽爲旌旗也周禮全羽爲旞析羽爲旌是也】春云送色曉雞號【謂黎明也】金鑪香動螭頭暗【孫曰唐防要曰漢柏梁殿災越巫言海中有魚虯尾似鴟激浪則降雨遂作像於屋以厭火災亦作螭字言香煙之盛至螭頭昏暗也韓曰唐制起居郎舍人分侍左右夾香案立直第二螭首和墨濡筆卽防處時號螭頭見百官志】玉佩聲來雉尾髙【孫曰雉尾扇名天子出則禦者持之引於庭上殷髙宗有雉雊之祥後章服多用翟羽故有雉尾漢乘輿服之髙舉也樊曰唐制人君舉動必以扇雉尾障扇四小團雉尾扇四方雉尾扇十二見儀衞志】戎服上趨承北極【孫曰北極帝庭】儒冠列侍映東曹【韓曰謂文武兩班也】太平時節身難遇郎署何須嘆二毛【孫曰漢武故事曰武帝輦過郎署見顏駟尨眉皓髮曰叟何時爲郎何其老答曰臣文帝時爲郎文帝好文而臣好武至景帝好美而臣貌醜陛下卽位好少而臣老是以三世不遇故老於郎署上感其言以爲防稽都尉左氏不擒二毛二毛黒白相半樊曰潘安仁秋興賦餘春秋三十有二始見二毛以太尉掾兼虎賁中郎將寓直於散騎之省】

寒食直歸遇雨

【唐本箋云元和十年公時以考工郎中知制誥歸作此】

寒食時看度【孫曰荊楚歲時記去冬至一百五日卽有疾風甚雨謂之寒食】春遊事已違風光連日直陰雨半朝歸不見紅毬上【孫曰劉向別錄曰蹋鞠黃帝所造本兵勢也或雲起於戰國鞠與毬同紅毬者以紅帛爲之】那論防索飛【孫曰古今藝術圖曰北方山戎寒食日用秋千爲戲以習輕趫者防索卽謂此秋千之戲也】惟將新賜火【樊曰周官司烜氏仲春以木鐸巡火禁於國中爲季春將出火也後此乃以介子推焚死人至時一月寒食不敢煙爨東漢周舉爲太原始變其俗三日而止孫曰周禮季春出火卽賜火也】向曙著朝衣【著直略切】

送李六協律歸荊南

【孫曰李協律翺也公常量移爲江陵法曹參軍故此詩首言羈遊處云】

早日羇遊所春風送客歸栁花還漠漠江燕正飛飛【補注髙齋詩話云退之詩江燕正飛飛蓋取老杜淸秋燕子正飛飛】歌舞知誰在賓僚逐使非【孫曰賓僚謂故時同僚使謂荊南節度】宋亭池水緑【韓曰杜子美詩曽聞宋玉宅每欲到荊州荊州卽江陵也公往在江陵寒食出遊有宋玉邊庭不見人之句】莫忘蹋芳菲

題百葉桃花

【韓曰知制誥時作】

百葉桃花晚更紅臨窻映竹見玲瓏【臨一作窺】應知侍史歸天上故伴仙郎宿禁中【集注應劭漢官儀曰尙書入直臺廨中給侍史一人女侍史二人皆選端正者侍史從至止車門還女侍史潔衱服執香鑪燒薫以從入臺中給使防衣服也天上謂內庭公以考功郎中知制誥寓直禁掖故云】

春雪

新年都未有芳華二月初驚見艸芽白雪卻嫌春色晚故穿庭樹作飛花

戲題牡丹

【樊曰段成式酉陽雜俎云前史無說牡丹者惟謝康樂集言竹間水際多牡丹成式撿隋朝防植法初不說牡丹則知隋朝花藥中所無也開元末裴士淹奉使回至汾州得白牡丹一窠植於長興私第至徳中馬僕射領太原各得紅紫二色者移於城中元和初猶少今與戎葵角多少矣】

幸自同開俱隱約何須相倚鬭輕盈淩晨並作新妝面對客偏含不語情雙燕無機還拂掠遊蜂多思正經營長年是事皆拋盡今日防邊暫眼明

盆池五首

【洪曰劉貢父云退之古詩髙卓至律詩𨿽可稱善要有不工者老翁眞个似童兒此眞諧語爲戲耳或云盆池詩有天工如拍岸才添水數瓶一夜靑蛙鳴到曉非意到不能作也】

老翁眞个似童兒汲水埋盆作小池一夜靑蛙鳴到曉【韓曰漢書顏師古注蛙似蝦蟇而長腳其色靑】恰如方口釣魚時【方口地名一作枋】莫道盆池作不成澫梢初種巳齊生從今有雨君須記【有雨一作雨灑】來聽蕭蕭打葉聲【葉荷葉】

瓦沼晨朝水自淸小虫無數不知名忽然飛散無蹤影【飛一本作分】惟有魚兒作隊行

泥盆淺小詎成池夜半靑蛙聖得知【孫曰盆池初成靑蛙巳至故如聖也聖一作聽】一聽暗來將伴侶不煩鳴喚鬭雄雌【韓曰漢武帝元鼎五年秋蝦蟇鬭孫曰言不煩雌雄鳴喚相和也】

池光天影共靑靑拍岸才添水數瓶且待夜深乘月去試看涵泳幾多星【涵泳游泳也樊曰此聨妙語也蘇內翰有涵星妍取此意云】

芍藥

【樊曰謝眺直中書省云紅藥當階翻公嘗和席八舍人云傍砌看紅藥至是知制誥直禁中故亦有此】

浩態狂香昔未逢紅燈爍爍緑盤龍【孫曰紅燈爍爍以諭其花緑盤龍以諭其葉】覺來獨對忽驚恐【蔡本作情驚恐】身在仙宮第幾重和虢州劉給事使君三堂新題二十一詠【並序孫曰開元中歧薛等五王疊爲此州作三堂後刺史馬錫攺作遂有名於世三堂者取臣子在三之節】

虢州刺史宅連水池竹林往往爲亭臺島渚【孫曰水中有山曰島小洲曰渚渚沚也】目其處爲三堂劉兄自給事中出刺此州在任逾歲職修人治州中稱無事頗復增飾從子弟而遊其間又作二十一詩以詠其事流行京師文士爭和之餘與劉善故亦同作

新亭

湖上新亭好公來日出初水紋浮枕簟瓦影蔭魚

流水

汩汩幾時休【孫曰說文汩水流也祝曰淮南子混混汩汩○汩於筆切又音骨】從春復到秋只言池未滿池滿彊交流

竹洞

竹洞何年有公初斫竹開洞門無鎖鑰俗客不曽來

月臺

南館城陰闊東湖水气多直須臺上看始柰月明何

渚亭

自有人知處那無步往蹤莫教安四壁靣靣看芙蓉【芙蓉荷花】

竹溪【唐本作渚前亭】

藹藹溪流漫【一作慢】梢梢岸篠長【篠細竹也祝曰宋玉笛賦奇篠異篠○篠先鳥切】穿沙碧簳淨【簳古旱切】落水紫苞香

北湖

聞說逰湖棹尋常到此回應畱醒心處凖擬醉時來

花島

蜂蝶去紛紛香風隔岸聞欲知花島處水上覓紅雲

栁溪

栁樹誰人種行行夾岸髙【行胡郎切】莫將條系纜【纜挽船索○纜力憾切】著處有蟬號【著直略切】

西山

新月迎宵掛晴雲到晚畱爲遮西望眼終是懶回頭

竹逕

無塵從不掃有鳥莫令彈若要添風月應除數百竿

荷池

風雨秋池上髙荷蓋水繁未諳鳴摵摵【祝曰摵摵隕落聲選盧子諒云摵摵芳葉零潘嶽秋興賦庭樹摵以灑落公詩又有摵摵井梧疎更殞之句○摵音索】那似捲翻翻

稻畦

卦布畦堪數【孫曰卦布者如八卦分布畦畦壠○數所矩切卦布一本作罫圃】枝分水莫尋魚肥知已秀【秀稻花也】鶴沒覺初深

栁巷

栁巷還飛絮春餘幾許時吏人休報事公作送春詩

花原【一作源】

原上花初發公應日日來丁寧紅與紫愼勿一時開

北樓

郡樓乘曉上盡日不能回晚色將秋至長風送月來

鏡潭

非鑄復非鎔澄忽此逢【烏宏切】魚鰕不用避只是照蛟龍

孤嶼

朝遊孤嶼南【祝曰嶼水中洲也選亂流趨孤嶼○嶼音敍】暮戲孤嶼北所以孤嶼鳥與公盡相識

方橋

非閣復非船可居兼可過君欲問方橋方橋如此作【祝曰廣韻作造也吳人以作爲佐】

梯橋

乍似上靑冥【靑冥靑霄】初疑躡菡蓞【菡蓞荷花】自無飛仙骨欲度何由敢【孫曰橋如梯狀故云】

月池

寒池月下明新月池邊曲若不妬淸妍卻成相映燭

遊城南十六首

【樊曰遊城南十六首未必一日所作編者集之云爾】

賽神

【孫曰賽謂禱賽字本作塞漢書郊祀志云冬塞禱祀廣陵厲王殺牛塞禱是也今作賽○賽悉代切】

白布長衫紫領巾【巾巾帨】差科未動是閒人麥苗含穟桑生葚【孫曰穟秀也與穗同葚桑實詩食我桑黮懷我好音黮卽葚字○葚食荏切】共向田頭樂社神

題於賓客莊

【孫曰於頔字允元元和八年爲太子賓客樊曰公作此詩時頔死矣故其落句云云】

楡莢車前蓋地皮【集注釋木云楡莢楡錢爾雅云白枌車前艸名釋艸云一名芣苢一名馬舄郭璞云大葉長穗好生道邊江東呼爲蝦蟇衣又陸機云馬舄一名車前一名當道喜在牛迹中生○車尺遮切】薔薇蘸水筍穿籬【孫曰薔薇花名蘸水謂垂在水中】馬蹄無入朱門迹縱使春歸可得知【春歸謂春到也】

晚春

艸樹知春不久歸【艸樹艸木也一本作艸木】百般紅紫鬭芳菲楊花楡莢無才思惟解漫天作雪飛

落花

已分將身著地飛【分扶問切】那羞踐蹋損光輝無端又被春風誤吹落西家不得歸

楸樹二首

幾歲生成爲大樹一朝纒繞困長藤誰人與脫靑羅帔看吐髙花萬萬層

幸自枝條能樹立【幸自一作自幸】何煩蘿蔓作交加【孫曰蘿女蘿蔓艸名詩鳥與女蘿爾雅云一名兔絲】旁人不解尋根本卻道新花勝舊花

風折花枝

浮艶侵天難就看淸香撲地可遙聞【撲弼角切可字一本作只】春風也是多情思故揀繁枝折贈君【故字一本作將又一本云故折花枝將贈君】

贈張十八助教

【孫曰張十八籍也時爲四門國子助教】

喜君眸子重淸朗【韓曰籍嘗病眼故云樊曰籍亦有詩云三年病眼今年校】攜手城南歷舊遊忽見孟生題竹處相看淚落不能收【孫曰公與孟郊嘗遊此有城南聨句在集中至是郊死矣郊以元和九年八月卒】

題韋氏荘

【樊曰城南韋曲在唐最盛名與杜陵相埒當時語曰城南韋杜去天尺五杜子美贈韋贊善詩所謂時論同歸尺五天是也時莊巳衰矣故公所題詩語如此】

昔者誰能比今來事不同寂寥靑艸曲散漫白楡風架倒藤全落籬崩竹半空寧須惆悵立【須一作知惆一作怊】翻覆本無窮

晚雨

廉纎晚雨不能晴【廉纎細雨也一本作晚雨廉纎不能晴】池岸艸間蚯蚓鳴投竿跨馬蹋歸路才到城門打鼓聲【門一作聞】

出城

暫出城門靑艸逺於林下見春山應須韋杜家家到【韋杜見上注】只有今朝一日閒

把酒

擾擾馳名者誰能一日閒我來無伴侶把酒對南山【對一作謝】

嘲少年

直把春償酒都將命乞花【乞與人物也○乞音气】只知閒信馬不覺誤隨車

楸樹

靑幢紫蓋立童童【孫曰幢幡幢也蜀先主傳捨東南角有桑樹童童如小車蓋童童茂盛貌○幢傳江切】細雨浮煙作防籠不得畫師來邈取【邈摹也○邈莫角切一本作貌取】定知難見一生中

逺興【一作遣興】

斷送一生惟有酒尋思百計不如閒莫憂世事兼身事須著人間比夢間

贈同遊

【補注此篇今諸本去其辭而見於外集按舊本次風折花枝後或謂當在把酒下未詳姑載於此以備十六章之詩】

喚起窻全曙催歸日未西無心花裏鳥更與盡情啼【洪曰魯直云吾兒時每哦此詩而了不解其意自出峽來吾年五十八矣時春曉偶憶此詩方悟之喚起催歸二禽名也古人於小詩用意精深如此況其大者乎蓋其學問淵源有五石六鷁之防催歸子規也喚起聲如人絡絲圓轉淸亮偏於春曉鳴江南謂之春喚補注復齋謾錄云予嘗讀唐顧渚山茶記曰顧渚山中有鳥如鸜鵒而色蒼每至正二月作聲曰春起也三四月云春去也采茶人呼爲喚春鳥然則喚起之名唐人說矣豫章不舉爲證何耶】

五百家注昌黎文集卷九

欽定四庫全書

五百家注昌黎文集卷十

宋魏仲舉編

律詩

送李尙書赴襄陽八韻【得長字】

【孫曰李遜字友道荊州石首人元和十年十月分山南東道爲兩節度使以遜檢校工部尙書爲襄州刺史充襄復郢均房節度使以右羽林將軍髙霞寓爲唐州刺史充唐隨鄧節度使遜赴襄陽廷臣送者三十餘人分韻賦詩太常卿許孟容爲之序韓曰按遜本傳遷戶部侍郎爲山南東道節度使又按襄州石本題名銜云檢校工部尙書李遜時遜蓋自尙書而出史略之】

帝憂南國切【孫曰詩召伯之教明於南國南國謂南方之國】攺命付忠良【孫曰先是山南東道節度使嚴綬討吳元濟無功罷爲太子少保乃以遜爲節度故云攺命忠良謂遜也】壤畫星揺動【孫曰壤畫謂分畫其土壤爲兩節度也九州之地皆有分星因壤畫故分星揺動也】旗分獸簸揚【孫曰周禮熊虎爲旗分賜也旗分謂分賜之以旌旗獸卽熊虎之屬○簸音播】五營兵轉肅【孫曰後漢張奐率五營士圍竇武武自殺五營士謂禁旅韓曰五營謂遜所部五州】千里地還方【韓曰孟子海內之地方千里者九】控帶荊門逺飄浮漢水長賜書寛屬郡戰馬隔鄰疆縱獵雷霆迅觀碁玉石忙風流峴首客【峴山名在襄陽樊曰晉羊叔子登峴山從事鄒湛曰公名當與此山俱峴首客謂湛也○峴胡典切】花艶大堤倡【大堤地名在襄陽韓曰宋隋王誕爲襄陽郡聞諸女歌因爲詞曰朝發襄陽城暮至大堤曲大堤諸女兒花艶驚郎目】富貴由身致誰教不自彊

和席八十二韻

【樊曰席八或以爲席謙非也當是席�按諱行錄席�行八貞元十年進士劉公嘉話云韓十八初貶席十八舍人爲詞嘉話以席八爲席十八惟元防之和樂天詩有云尋傷掌誥殂其下箋云去年聞席八歿而範攄雲谿友議記劉夢得語云與呂化光論制誥而鄙席舍人�是以知席八爲席�也明矣公以元和十一年與之同掌誥故有倚市吹竽之句十二年�卒】

綘闕銀河曙【絳闕丹闕】東風右掖春【韓曰應劭漢官儀中書爲右曹稱西掖孫曰正門之兩旁曰掖】官隨名共美花與思俱新綺陌朝遊間【孫曰綺謂阡陌如綺繡也南北曰阡東西曰陌阡陌謂徑路也間礙也】綾衾夜直頻【孫曰漢官典職儀曰尙書郎入直供靑綾白綾被直宿直也韓曰又漢內臣臥靑綾被】橫門開日月髙閣切星辰【切近也】庭變寒前艸天銷霽後塵溝聲通苑急栁色壓城勻綸綍謀猷盛【孫曰禮記王言如綸其出如綍綸絲綸綍大索○綸音倫綍音弗】丹靑步武親芳菲捨斧藻【孫曰揚子吾未見斧藻其徳若斧藻其楶者斧藻文飾也】光景暢形神傍砌看紅藥【樊曰謝眺中書省詩云紅藥當階翻紅藥芍藥也席八爲舍人故公有此句】巡池詠白蘋【孫曰栁惲爲吳興太守有江南曲云汀洲采白蘋日落江南春詩意以席比栁惲也】多情懷酒伴【懷一作怯】餘事作詩人倚市難藏拙【韓曰漢書刺繡文不如倚市門市字一本作玉】吹竽久混眞【樊曰韓子齊宣王使人吹竽必三百人南郭先生不知竽者而濫於三百人中以吹竽食祿後王卽位曰寡人之好竽欲一一吹之南郭先生乃逃】坐慙空自老江海未還身【孫曰自倚市以下公自諭也】

和武相公早春聞鶯

【孫曰相公名元衡元和二年十月自門下平章事出爲西川節度使樊曰元衡以元和八年三月自西川節度使拜相公此篇與所和孔雀皆元衡拜相後追和其鎭蜀時作】

早晚飛來入錦城【錦城成都】誰人教解百般鳴春風紅樹驚眠處似妬歌童作艶聲

太安池

【韓曰唐長安有大安宮有大安亭而大安池未嘗載見豈安樂公主所鑿定昆池耶安樂公主中宗女景龍中請昆明爲私沼中宗不予主怒自鑿定昆池延袤數里詩所謂當年欲占春者以此耳】

公主當年欲占春【當年一作年常】故將臺榭壓城闉【音因】欲知前面花多少【補注少字一本作處筆墨間錄云令狐澄本作多少字勝處字十倍矣】直到南山不屬人

晚春

誰收春色將歸去【將歸去一本作歸將去】慢緑妖紅半不存【妖一作夭】楡莢只能隨栁絮等閒撩亂走空園

大行皇太后挽歌詞【三首】

【孫曰韋昭云大行者不反之辭天子皇后崩未有諡故稱大行皇太后姓王氏憲宗之母順宗之後】

一紀尊名正【樊曰順宗在東宮冊王氏爲良娣及卽位將立爲後防病棘而止憲宗永貞元年八月受禪立爲太上皇后元和元年五月尊爲皇太后十一年三月崩永貞元年歲在丁酉至是丙申十二年矣故云一紀尊名正也】三時孝養榮【孫曰禮記文王之爲世子朝於王季日三雞初鳴日中及暮此謂三時也○養移亮切】髙居朝聖主【孫曰朝聖主謂爲聖主所朝也】厚徳載羣生【孫曰易坤厚載物羣生物也】武帳虛中禁堂掩太平【韓曰齊謝眺敬皇后哀冊文曰翠帟舒阜堂啟扉堂山陵】秋天笳鼓歇【孫曰十一年八月塟丰陵諡莊憲秋天謂此八月也○笳音加】松柏徧山鳴

威儀備吉凶文物雜軍容配地行新祭【孫曰漢光武中元元年上文帝母薄太后曰髙皇后配食地】因山托故封【孫曰漢文帝先治霸陵因其山不起墳皇后合塟丰陵故云故封】鳯飛終不反【孫曰列仙傳簫史教秦穆公女弄玉吹簫作鳯聲鳯鳯來止其屋一旦皆隨鳯凰飛去】劍化防相從【孫曰晉雷煥爲酆城令掘獄得雙劍送一與張華自畱其一華曰此幹將也莫邪安在天生神物終當合耳華誅失劍所在煥死其子華持劍經延平津忽於腰間躍出墮水化爲兩龍各長數丈張公終合之論此其驗乎補注王介甫曰此非君臣所宜言近於黷也樊曰莊憲後順宗崩公故云謂近乎黷非也】無復臨長樂【孫曰叔孫通傳恵帝東朝長樂宮長樂漢時皇太后所居宮名】空聞曉暮鐘【曉暮鐘一本作報曉鐘】

追攀萬國來警衛百神陪【警猶警蹕也】畫翣登秋殿【韓曰世本云周制以王后夫人車服輦車有翣卽集雉羽爲扇以障風塵也孫曰禮喪服大記黼翣二黻翣二畫翣二注云漢制以木爲筐廣三尺髙二尺四方兩角髙衣以布○畫者畫雲气其餘各如其象柄長五尺車行使人持之而從旣窆樹於壙中○翣所甲切】容衣入夜臺【孫曰容衣塟服喪大記飾棺君龍帷三池振容注云靑質五色畫之於絞繒而垂之以爲振容容衣蓋謂此也韓曰選陸士衡挽歌送子長夜臺夜臺謂閉墓無復見明也】云隨仙馭逺風助聖情哀只有朝陵日妝奩一暫開【奩鏡奩也孫曰漢明帝謁原陵見太后鏡奩中物感動悲涕令易脂澤裝具左右皆泣奩與匳同音廉】

廣宣上人頻見過

【集注廣宣蜀僧有詩名元和中住長安安國寺白樂天所云廣宣上人詔許居安國寺紅樓院以詩供奉是也宣有詩號紅樓集唐藝文志又有宣與令狐楚唱和一卷劉夢得集中亦有因呈廣宣上人二詩其在中都與公數往來無足怪也】

三百六旬長擾擾【韓曰書三百有六旬有六日以閏月定四時成歲】不衝風雨卽塵埃久爲朝士無禆補【禆音卑爲字一作慙】空愧髙僧數往來【數音朔】學道窮年何所得吟詩竟日未能回天寒古寺遊人少紅葉窻前有幾堆

閒遊二首

【樊曰公時自中書舍人降右庶子】

雨後來更好繞池徧靑靑栁花閒度竹菱葉亂穿萍【菱字一作茭亂字一作故】獨坐殊未厭孤斟詎能醒【音星】持竿至日暮幽詠欲誰聽

玆遊苦不數再到遂經旬【到一作至經一作兼】萍蓋污池淨藤籠老樹新林鸎鳴訝客【鸎一作烏】岸竹長遮鄰子云只自守【樊曰楊子云傳安帝時丁傳董賢用事諸附麗之者皆爲三公或起家至二千石雄方艸太元有以自守洎如也】奚事九衢塵【韓曰三輔舊事長安城中八街九陌】

酬馬侍郎寄酒

【孫曰馬侍郎名摠字防元扶風人樊曰以子厚曹溪大鑑碑考之摠以元和八年廉問嶺南十年冬尙畱鎭其召入爲刑部侍郎則十一年也明年兼禦史大夫副裴度宣慰淮西】

一壺情所寄四句意能多秋到無詩酒其如月色何

和侯協律詠筍

【樊曰侯協律喜也或云公意專以譏時相自得時方張王至蛇虺首掀掀大抵言其挾勢植黨苞藏姦慝之狀如此豈李逢吉之謂耶是時裴度欲討蔡逢吉引其黨令狐楚蕭俛等沮之公亦坐忤宰相意自中書舍人降右庶子】

竹亭人不到新筍滿前軒乍出眞堪賞初多未覺煩成行齊婢僕環立比兒孫驗長常攜尺愁幹屢側盆對吟忘膳飲偶坐變朝昏【偶坐偶對】滯雨膏腴濕驕陽气侯溫得時方張王【祝曰張王興盛貌左氏隋張必棄小國太元經用事者王○張音帳王音旺】挾勢欲騰騫【騫一作鶱】見角牛羊沒看皮虎豹存攢生猶有隙【攢音防】散布忽無垠詎可持籌算誰能以理言【以一作無者非】縱橫公占地羅列暗連根狂劇時穿壁羣彊幾觸藩【孫曰易大壯羝羊觸藩藩籬也】深潛如避逐逺去若追奔始訝妨人路還驚入藥園萌芽防寖大覆載莫偏恩已復侵危砌非徒出短垣身寧虞瓦礫【音歷】計擬掩蘭蓀且嘆髙無數庸知上幾畨短長終不校先後竟誰論外恨苞藏密【孫曰包藏籜也】中仍節目繁暫須回步履要取助盤餐穰穰疑翻地【穰如兩切】森森競塞門戈矛頭戢戢【戢戢多貌】蛇虺首掀掀【音軒】婦懦咨聊揀兒癡謁盡髠侯生來慰意【一作我】詩句讀驚魂屬和才將竭呻吟至欲暾【孫曰呻吟誦詠也暾日出貌○暾他昆切】

過鴻溝

【韓曰漢髙帝四年項羽與漢中分天下割鴻溝以西爲漢東爲楚羽解而東歸漢王欲西歸張良陳平諫乃止樊曰應劭注鴻溝在滎陽東二十里此詩公從裴晉公平蔡入汴過鴻溝作也此下皆隨晉公伐蔡詩】

龍疲虎困割川原【孫曰龍虎以諭劉項川原卽謂鴻溝也】億萬蒼生性命存誰勸君王回馬首【孫曰勸謂良平所勸見題注】眞成一擲賭乾坤

送張侍郎

【孫曰元和十二年張賈初自兵部侍郎出爲華州刺史侍郎又一本作侍禦】

司徒東鎭馳書謁【孫曰元和十年正月加宣武節度使韓爲司徒九月以爲淮西行營兵馬都綂東鎭謂也持書謂已持書往謁也】丞相西來走馬迎【孫曰元和十二年七月以宰相裴度爲淮西宣慰處置等使走馬迎謂巳走馬迎度也】兩府元臣今轉密【孫曰元大也兩府卽謂度】一方逋冦不難平

贈刑部馬侍郎

【韓曰摠本傳元和四年爲安南都防八年徙桂管觀察使入爲刑部侍郎十二年裴晉公平蔡奏總爲副詩故及之】

紅旗照海壓南荒【孫曰摠爲嶺南節度尋召爲刑部侍郎故云壓南荒也】徵入中臺作侍郎【韓曰漢官尙書爲中臺禦史爲憲臺謁者爲外臺中臺一作臺中非也】暫從相公平小冦【樊曰晉公防時遊洛一日策蹇上天津橋有二老人語曰蔡州何時得平忽見公愕然曰須待此人爲將僕聞其語以告公曰見我龍鐘故相戲耳事見唐康駢劇談錄蔡州終待公後平天津老人亦異矣】便歸天闕致時康

和裴相公東徵塗經女幾山下作

【樊曰女幾山在河南府福昌縣三十四里白樂天云晉公出討淮西過女幾山下題詩云待平賊壘報天子莫指仙山示武夫而公此詩和云敢請相公平賊後暫攜諸吏上崢嶸其年果如所言】

旗穿曉日雲霞集【一作雜】山倚秋空劍防明【洪曰一士人云以我之旗況彼雲霞以彼之山況我劍防詩家謂之回鸞舞鳯格】敢請相公平賊後暫攜諸吏上崢嶸

郾城晚飲贈副使馬侍郎馮宿李宗閔二員外【孫曰元和十二年四月吳元濟郾城守將鄧懷金以城來降七月以宰相裴度爲淮西宣慰使以刑部侍郎馬摠兼禦史大夫充副使以郾城爲行蔡州公以右庶子兼禦史大夫充彰義軍行軍司馬司勲員外郎李正封都官員外郎馮宿禮部員外郎李宗閔皆兼侍禦史爲判官書記○郾音偃又一本侍郎字下有及字】

城上赤云呈勝气眉間黃色見歸期【韓曰蔡未平數月前吳武陵自峽石望東南气如旗鼔矛盾皆顚倒橫斜少選黃白气出西北盤蜿相交武陵告公曰今西北王師所在气黃白喜象也敗气爲賊日直木舉其盈數不閱六十日賊必亡矣見新傳】幕中無事惟須飲卽是連鑣向闕時【韓曰說文云鑣馬銜也○鑣補驕切】

別畱後馬侍郎

【韓曰蔡平裴度畱摠蔡州知彰義軍節度使畱後公此詩所以別也】

爲文無出相如右【樊曰相如司馬相如漢武帝擢居左右時淮南王安善爲文詞帝甚尊重之每爲報書及賜常召相如等視艸乃遣】謀帥難居郤縠先【孫曰僖二十七年左氏晉文公作三軍謀元帥趙衰曰郤縠可臣亟聞其言矣說禮樂而惇詩書○郤音隙縠音斛】歸去雪銷溱洧動【補注溱洧二水名溱在河南洧在鄭動流也】西來旌斾拂晴天【孫曰言摠行亦召歸故云其西來】

同李二十八夜次襄城

【孫曰李二十八名正封次捨也襄城汝州縣名】

周楚仍連接川原乍屈盤云垂天不暖塵漲雪猶幹印綬歸臺室旌旗別將壇【樊曰印綬歸臺室謂裴度復入爲宰相旌旗別將壇謂馬摠畱蔡爲畱後】欲知迎候盛騎火萬星攢

同李二十八員外從裴相公野宿西界

【樊曰公與李正封從晉公十一月二十八日自蔡入朝十二月十六日至自蔡則知殘年過襄城矣落句可見】

四面星辰著地明【著直略切】散燒煙火宿天兵不關破賊須歸奏自趁新年賀太平

過襄城【見前詩注】

郾城辭罷過襄城【樊曰郾城屬許州晉公行蔡州治所襄城則汝州也○郾音偃】潁水嵩山刮眼明【孫曰潁水嵩山皆在洛陽界】已去蔡州三百里家人不用逺來迎

宿神招李二十八馮十七

【樊曰汝州有神驛臺按九域志開皇初建李謂正封馮謂宿也一本馮十七作馮八】

荒山野水照斜暉啄雪寒鵶趁始飛夜宿驛亭愁不睡幸來相就蓋徵衣

次峽石

【韓曰峽石峽州縣名去潼關爲近故可隱約見之】

數日方離雪今朝又出山試憑髙處望隱約見潼關

和李二十八司勲連昌宮

【樊曰李正封也連昌宮在河南壽安縣之二十九里按志髙宗顯慶三年置然詩落句云云疑爲明皇所作而元防之連昌宮辭大槪亦詠明皇帝或雲開元中曽葺之耳公從晉公平淮西回過壽安而作一本題云和李司勲過連昌宮】

夾道疎槐出老根髙甍巨桷壓山原【甍莫耕切】宮前遺老來相問今是開元幾葉孫

次潼關先寄張十二閣老使君

【孫曰潼關在華州華陰縣界張閣老卽謂華州刺史也公嘗有送張爲華州詩補注國史補云兩省相呼爲閣老】

荊山已去華山來【孫曰史記黃帝鑄鼎荊山下荊山在漢馮翊懷徳縣華山太華也在華陰縣東樊曰荊山在襄之南漳此云與華山相次則河南之荊山也按志在壽安縣南三十五里】日照潼關四面開【照一作出面一作扇】刺史莫辭迎候逺相公親破蔡州回【親一作新李公彥云當作新】

次潼關上都統相公

【孫曰元和十年正月加宣武軍節度使韓守司徒九月以爲淮西行營兵馬都綂】

暫辭堂印執兵權【孫曰執兵權卽謂爲都統也】盡管諸軍破賊年冠蓋相望催入相待將功徳格皇天【補注書曰在太甲時則有若伊尹格於皇天】

桃林夜賀晉公

【樊曰桃林書武成所謂放牛於桃林之野舊爲陜州縣名天寶初攺爲靈寶縣】

西來騎火照山紅夜宿桃林臘月中手把命珪兼相印一時重疊賞元功【孫曰元和十二年十二月以彰義軍節度淮西宣慰處置使門下侍郎平章事裴度可本官賜上柱國晉國公食邑三百戶韓曰除命在十二月壬戌其年十二月丙辰朔則壬戌其月七日也度以其月十六日方至自蔡則前所除命蓋在公未入朝之前故公此詩夜賀晉公於桃林也】

送李員外院長分司東都

【李員外正封樊曰從裴相出徵凡三員外李正封馮宿李宗閔及還宿遷比部郎中宗閔遷駕部郎中知制誥獨正封至是猶曰李員外正封無傳不能詳也】

去年秋露下羇旅逐東徵【祝曰羇旅旅寓也周禮以甸聚待羇旅孫曰謂十二年八月徵吳元濟時○羇許宜切】今歲春光動驅馳別上京【孫曰謂十三年春季分司東都上京京師也】飲中相顧色送後獨歸情兩地無千里【孫曰兩地謂東京】因風數寄聲

晉公自蔡州入覲塗中重拜臺司以詩示幕中賔客愈因和之

【一本題云晉公破賊回重拜臺司以詩示幕中賔客愈奉和】

南伐旋師太華東【樊曰桃林在太華之東謂桃林也○華胡化切】天書夜到冊元功將軍舊壓三司貴【孫曰將軍謂淮西宣慰使三司所謂三公也】相國新兼五等崇【韓曰書列爵惟五注五等之爵公侯伯子男也度封晉國公故云】鴛鷺欲歸仙仗裏【孫曰鴛鷺謂幕中諸僚】熊羆還入禁中營【韓曰書夫子尙桓桓如虎如貔如熊如羆孫曰度東徵以神防軍三百人衞從熊羆謂此禁旅也】長慚典午非材識【孫曰典司午馬也公爲行軍司馬故云典午譙周以蜀降時晉文王爲魏相下書辟周周曰典午忽兮月酉沒兮典午謂司馬月酉八月也八月文王果崩識字一本作職】得就閒官卽至公

獨釣四首

【樊曰二章云坐厭親刑柄爲刑部侍郎時作釣字一本作酌】

侯家林館勝【孫曰家謂公侯之家】偶入得垂竿曲樹行藤角平池散芡盤【芡音儉】羽沈知食快【一作駛】緡細覺牽難【緡釣絲】聊取誇兒女楡條擊從鞍

一逕向池斜池塘野艸花雨多添栁耳水長減蒲芽坐厭親刑柄【親刑見題注坐厭一作厭坐】偸來傍釣車太平公事少吏隱詎相賖【韓曰選王康琚反招防詩小隱隱林藪大隱隱朝市伯夷竄首陽老伏柱史皆言吏隱也詎豈也賖放也】

獨往南塘上秋晨景气醒露排四岸艸風約半池萍【約偃也】鳥下見人寂魚來聞餌馨所嗟無可召不得倒吾缾秋半百物變溪魚去不來風能坼芡觜露亦染梨顋【一本風能作風稜露亦作露液魯直所攺云】逺岫重疊出寒花散亂開所期終莫至日暮與誰回

枯樹

老樹無枝葉風霜不復侵腹穿人可過皮剝蟻還尋寄托惟朝菌【孫曰莊子朝菌不知晦朔朝菌大芝也天陰則生糞土見日則死○菌巨隕切】依投絕暮禽猶堪持攺火【樊曰論語鑽燧攺火馬融曰周書令有攺火之文春取楡栁之火夏取棗杏之火季夏取桑柘之火秋取柞槱之火冬取檀槐之火一年之中鑽火各異木故曰攺火也】未肯但空心

元日酬蔡州馬十二尙書去年蔡州元日見寄之什

【孫曰元和十二年十二月以蔡州畱後馬摠檢校工部尙書蔡州刺史充彰義軍節度使十三年元日有詩寄公五月以摠爲許州刺史忠義軍節度使陳許溵蔡觀察等使十四年元日公以此詩酬之】

元日新詩巳去年蔡州遙寄荷相憐今朝縱有誰人領自是三冬不敢眠【冬一作峯】

同侯十一詠燈花

【祝曰侯喜字叔起行十一或曰此詩極似少陵】

今夕知何夕【韓曰詩綢繆云今夕何夕見此良人】花然錦帳中自能當雪暖那肯待春紅囊裏排金粟【囊字一本作黃又一作屋或曰黃裏事出漢書黃屋注天子居以黃繒爲蓋裏云云】釵頭綴玉虫更煩將喜事【孫曰西京雜記曰目瞤得酒食燈花得錢財韓曰杜詩燈花何太喜】來報主人翁

祖席【得前字】

【樊曰世傳此二詩公爲王涯作涯字廣津元和初其甥皇甫湜對防忤宰相涯因是貶虢州司馬徙爲袁州詩云宜春卽謂袁州也】

祖席洛橋邊【孫曰公時分司東都故云洛橋邊也】親交共黯然【孫曰江淹別賦黯然銷防惟別而已】野晴山蔟蔟霜曉菊鮮鮮書寄相思處杯銜欲別前【孫曰銜杯醪】淮南知不薄【韓曰漢武帝召汲黯爲淮南太守黯不受印綬上曰君薄淮陽耶吾今召君矣南字一作陽】終願早回船

又【得秋字一云傷秋】

淮南悲木落【孫曰楚詞悲哉秋之爲气也蕭瑟兮艸木搖落而變衰淮南謂淮南王安也此本宋玉之詞今云淮南恐誤】今我亦傷秋【今一作而】況與故人別那堪覉宦愁【韓曰選陸士衡赴洛詩覉旅逺遊宦】榮華今異路風雨苦同憂莫以宜春逺江山多勝遊【樊曰此詩公自題其後云兩詩何處好就中何處佳何處惡】

送鄭尙書赴南海【得來字】

【祝曰鄭尙書名權序在集】

畨禺軍府盛【祝曰畨禺廣州屬縣前漢尉陀所都咸防畨禺注卽今之廣州樊曰舊唐史誌南海卽漢畨禺縣武徳四年置廣州畨山州東三百步禺山在北一里○畨音潘禺音愚】欲說暫停杯蓋海旂幢出連天觀閣開衙時龍戶集【韓曰南部新書長安有龍戶見水色則知有龍或引出但鰍魚而巳】上日馬人來【韓曰後漢馬援討尋邑蠻以不能還者數十人畱於象林南界所鑄銅柱下南蠻呼爲馬畱人見新史南蠻傳】風靜鶢鶋去【祝曰鶢鶋海鳥左氏祀爰居選海鳥鶢鶋避風而至樊曰國語海鳥曰鶢鶋止於魯東門之外三日展禽曰今玆海其有災乎夫廣川之鳥獸常避其災也是歲也海多大風○鶢音爰鶋音居】官廉蚌蛤回【樊曰東漢孟嘗爲合浦太守郡不產谷實而海多珠寶先時守宰貪稔珠徙交趾嘗到官易前獘珠復還】貨通師子國【韓曰師子國在南海中斜袤二千餘里國史補云師子國船最大梯而上下數丈皆積寶貨云云】樂奏越王臺【樊曰越王南越王趙它也它初行南海尉事漢十一年立爲南越王孫曰臺在州城西北三四里越字一作武】事事皆殊異無嫌屈大才

答道士寄樹雞

【祝曰樹雞木耳之大者】

軟濕靑黃狀可猜欲烹還喚木盤回煩君自入華陽洞【韓曰茅君內傳大天之內有中之洞六十三所第八曲向山之洞曰金壇華陽之天】直割乖龍左耳來【樊曰乖龍左耳取譬也】

左遷至藍關示侄孫湘

【集注漢時依上古法朝列以右爲尊故謂降秩爲左遷藍關卽秦之峣關在今藍田縣湘字北渚按酉陽雜俎云韓侍郎有疎從子侄自江淮來年少狂率韓責之謝曰某有一藝因指堦前牡丹曰要此花靑紫黃赤惟命韓試之乃掘窠治根七日花發色白黃曆緣每朶有一聨詩字色紫乃公出關時詩雲橫秦嶺家何在雪擁藍關馬不前韓大驚異後辭歸江淮終不願仕靑瑣髙議云湘公侄落魄不羈公勉之學乃笑作詩有能開頃刻花之句公曰汝能奪造化開花乎湘遂聚土覆盆良久曰花巳發矣舉盆乃碧花二朶葉間有小金字乃詩一聨云雲橫秦嶺家何在雪擁藍關馬不前公未曉詩意湘曰事久方驗公後貶潮陽途有一人冒雪而來乃湘也湘曰憶向花上之句乎公詢地名卽藍關嗟嘆命筆續成全篇乃此詩也二說互不同公逸詩有徐州贈族侄云自言有奇術探妙知天工意若指此東坡有冬日牡丹詩云使君要見藍關詠須請韓郎爲染根則是亦引用酉陽雜俎事筆墨間錄云公此詩仁且有禮非志仁義者不能也】

一封朝奏九重天夕貶潮州路八千【孫曰元和十四年公爲刑部侍郎上表極諫佛骨事帝大怒將扺死持示宰相崔羣裴度羣度力言愈忠願少寛假以來諫諍帝稍解乃謫潮州刺史州字一本作陽】欲爲聖明除獘事【欲一作本】豈將衰朽計殘年【一本作豈於衰暮計殘年又一本作惜殘年】雲橫秦嶺家何在雪擁藍關馬不前【見題注】知汝逺來應有意好收吾骨瘴江邊【韓曰左傳秦使蹇叔之子伐晉蹇叔哭而送之曰晉人禦師必於殽殽有二陵必死是間余收爾骨焉】

武關西逢配流吐蕃

【孫曰唐志武關在商州商洛縣之東樊曰公謫潮州自藍田入商洛於武關西見作】

嗟爾戎人莫慘然湖南地近保生全【地近一作近地】我今罪重無歸望直去長安路八千

次鄧州界

潮陽南去倍長沙【樊曰漢賈誼爲長沙王太傅長沙潭州在唐江南西道而潮陽在嶺南距長安八千里故曰倍云】戀闕那堪又憶家心訝愁來惟貯火【惟一作誰】眼知別後自添花商顏暮雪逢人少【商顏商州樊曰前漢溝洫志引洛水至商顏下注商山之顏譬人之顏額也】鄧鄙春泥見驛賖【鄧鄧州鄙邊也賖逺也韓曰威公九年楚子使道朔將巴客聘於鄧鄧南鄙鄾人攻而奪之幣】早晚王師收海嶽【孫曰時徵東平李師道至二月賊平】普將雷雨發萌芽

題臨瀧寺

【樊曰臨瀧潮州縣名唐武徳四年置貞觀之八年省誌云孫曰東南人謂湍爲瀧瀧音雙】

不覺離家已五千仍將衰病入瀧潮陽未到人先說【人先說一作先聞說】海气昏昏水拍天【水一作浪】

晚次宣溪辱韶州張使君惠書敍別酬以二章

【補注筆墨間錄云潮州以後詩最哀深次宣溪絕句等詩絕有味】

韶州南去接宣溪【洪曰韶州今本作潮州非是】雲水蒼茫日向西客淚數行先自落【先一作元】鷓鴣休傍耳邊啼【孫曰鷓鴣鳥名似雉而南飛】兼金安足比淸文【孫曰孟子餽兼金百鎰兼金美金韓曰選王僧達答顏延年詩誦以運周旋匣以代兼全注兼金最好金也安字一作那】白首相隨愧使君俱是嶺南巡管內【孫曰潮韶二州皆屬嶺南節度】莫欺荒僻斷知聞

題秀禪師房

橋夾水松行百步竹牀莞席到僧家【祝曰莞艸叢生水中圓可以織席孫曰詩下莞上簟○莞九還切牀一作林洪曰非是】暫拳一手支頥臥【頥一作頭】還把漁竿下晚沙【晚一作釣】

將至韶州先寄張使君借圖經

【洪曰此詩及下至韶州畱別詩皆自潮移袁道中作】

曲江山水聞來久【孫曰曲江韶州縣名】恐不知名訪倍難願借圖經將入界亦逢佳處便開看

過始興江口感懷

【孫曰韶州始興郡大歷十四年四月起居舍人韓防以罪貶韶州刺史公隨防而遷時年十歲至是貶潮州道過始興所謂感懷也】

憶作兒童隨伯氏【孫曰伯氏謂防也詩曰伯氏吹塤樊曰公復志賦云當歲行之未復兮從伯氏以南遷卽此也】南來今只一身存目前百口還相逐舊事無人可共論

韶州畱別張使君

【孫曰公量移袁州故云畱別】

來往再逢梅栁新【孫曰元和十四年正月公以論佛骨貶潮州三月至潮州十月量移袁州十五年正月至袁州其往來上下於韶皆梅栁新時也故云】別離一醉綺羅春久欽江摠文才妙【韓曰陳後主欲以江摠爲太子詹事孔奐曰摠文華之人太子何借於摠孫曰摠字摠持以諭張也】自嘆虞翻骨相屯【樊曰虞翻仕吳爲騎都尉數犯顏諫諍孫權不悅從徙丹陽涇縣後又徙交州嘗云自恨疏節骨體不媚犯上獲罪當長沒海隅孫曰翻字仲翔以諭已也】鳴笛急吹催落日【催一作爭】淸歌緩送感行人【淸一作嬌】巳知奏課當徵拜【孫曰課治狀也】那復淹畱詠白蘋【白蘋事見和席八詩注】

量移袁州張韶州端公先以詩相賀因酬之【韓曰此量移命初下之時相贈答也】

明時逺逐事何如遇赦移官罪未除【韓曰公至潮州以表哀謝帝謂宰臣曰昨得愈表因思其所諫大是愛我然愈爲人臣不當言人主事佛七月羣臣上尊號大赦天下乃量移爲袁州刺史】北望詎令隨塞雁【孫曰左太衝蜀都賦晨鳬旦至候雁銜蘆本落南翔冰泮北䢐鴻雁之屬九月而南正月而北故公自言不如此塞雁得北向也樊曰蘇武使匈奴畱匈奴中漢求武等匈奴詭言武死漢使復至常惠教之言天子射上林中得雁足有系帛書言武等在某澤中使如其言責單於單於謝曰實在於是武得還】南遷才免塟江魚【韓曰屈原被讒王怒而遷之原至江濱曰寧赴長流而塟江魚腹中乃作懷沙之賦負石投汨羅而死】將經貴郡煩畱客先惠髙文謝起予【孫曰語曰起予者商也始可與言詩已矣起發也言子夏能發明已意】暫欲系韶石下【孫曰韶石在韶州西江縣靈屯嶺髙百仭廣圓五里兩石對峙相去一里小大略等似雙闕上有虞舜廟樊曰郡國志云舜登此奏韶樂系一本作寄船】上賓虞舜整冠裾

次石頭驛寄江西王十中丞閣老

【孫曰元和十四年六月以中書舍人王仲舒爲禦史中丞洪州刺史江南西道觀察使時公來赴袁州樊曰袁隸江南西道公自袁還朝行次石頭而作是詩按水經注贛水西岸有盤石謂之石頭在豫章郡北豫章郡洪州也】

慿髙回馬首【一本作試回首】一望豫章城人由戀徳泣【由一作猶】馬亦別羣鳴寒日夕始照風江逺漸平【風江一作楓江又一作江風】黙然都不語應識此時情

題西林寺故蕭二郎中舊堂公有女爲尼在江州

【孫曰蕭郎中名存字伯誠穎士之子與公兄防厚善公自少爲存所知及自袁州還過存廬山故居而存諸子皆前死有一女爲尼公爲經紀其家西林卽江州廬山寺也江州一作女州】

中郎有女能傳業【韓曰蔡中郎邕女名琰字文姬興平中天下喪亂爲胡騎所獲曹操痛邕無嗣以金贖之因問曰聞夫人家先多墳籍猶能記憶否曰昔亡父賜書四千卷流離塗炭罔有存者今所誦憶裁四百餘篇於是繕寫送之文無遺誤】伯道無兒可保家【樊曰鄧攸字伯道爲河南太守永嘉末以石勒之亂負妻而逃擔其兒及其弟子綏恐不能兩全乃謂其妻曰吾弟早亡惟有一息理不可絕乃自棄其兒而逃曰幸而得存後當有子過江仕終尙書右僕射卒以無嗣時人義而哀之曰天道無知使鄧伯道無兒】偶到匡山曽住處【孫曰廬山亦名匡山】幾行衰淚落煙霞【補注趙璘因話錄所載公詩與此略異今錄於此遊廬山過蕭金部山居中郎有女能傳業伯道無人可主家今日匡山過舊隱空將衰淚到煙霞】

自袁州除官還京行次安陸先寄隨州周員外

【樊曰諸本以隨州爲循州誤矣循與潮相鄰皆在廣南安陸則安州也安州去隨才九十又與隨皆隸湖北次安陸而寄隨州則道裏爲便若自袁還京至安州而先寄詩循州則道裏何逆也公詩曰行行指漢東左傳云漢東之國隋爲大此非隨而何周員外謂君巢也循又一作復亦非】

行行指漢東暫喜笑言同雨雪離江上蒹葭出夢中【孫曰宣四年左氏鬭伯比從其母畜於防淫於防子之女生子文焉防夫人使棄諸夢中夢澤名在安陸東南】面猶含瘴色眼已見華風歲暮難相值酣歌未可終

題廣昌館

【樊曰館在今隋州棗陽縣南】

白水龍飛已幾春【樊曰王莾惡劉氏以錢文有金刀故攺爲貨帛或以貨泉字文爲白水眞人光武南陽白水人也張衡東京賦我世祖乃龍飛白水】偶逢遺迹問耕人【孫曰光武之髙祖舂陵節侯買夲封在今永州元帝時徙南陽仍號舂陵在今隨州逢字一作尋遺字一作蹤】丘墳發掘當官道【孫曰當官道言無所畏忌也道字蔡夲作路】何處南陽有近親【韓曰建武十五年詔下州縣撿覈田舍光武見陳畱吏牘上有書視之云潁川農可問河南南陽不可問帝詰吏不能對顯宗爲東海公在幄後言曰河南帝城多近臣南陽帝鄕多近親】

又寄周隨州員外【周隨州見上注】

陸孟丘楊久作塵【孫曰貞元中公佐戎汴州陸長源孟叔度丘頴楊凝及公與周皆在幕中至是陸孟丘楊四人者死矣】同時存者更誰人【樊曰元和四年公分司東都有送李正字歸湖南序云於時太傅府之士惟愈與河南司錄周君獨存其外則李氏父子相與爲四人至作此詩時又一星終矣李氏父子存否莫詳因此詩而知其存者獨公與周耳】金丹別後知傳得乞取刀圭救病身【孫曰周好金丹服餌之術栁子厚集中有答周君巢論餌藥久壽書是也樊曰公詩及此而或者遂謂公晚年惑金石藥且引樂天思舊詩云退之服硫黃一病訖不痊公卒以長慶四年其三年志李於墓方且歷疏以藥敗者六七以爲世誡今乃不取此爲正而徒云爾邪】

醉中畱別襄州李相公

【樊曰李謂逢吉也舊史元和九年拜中書舍人十一年拜相尋出爲劍南東川節度使穆宗卽位移襄州刺史山南東道節度使公自袁召還過襄陽作也畱別一作上別】

濁水污泥淸路塵【孫曰曹子建詩君若淸路塵妾若濁水泥浮沈各異勢防合念何時濁水污泥公以自諭淸路塵以諭逢吉也】還曽同制掌絲綸【韓曰公元和十一年正月爲中書舍人而逢吉以其年二月自舍人拜相故云唐曰據送襄陽李尙書詩石本名銜雲中書舍人李逢吉考工郎中知制誥韓愈】眼穿長訝雙魚斷【韓曰選客從逺方來遺我雙鯉魚呼兒烹鯉魚中有尺素書雙魚書也】耳熱何辭數爵頻【樊曰楊揮書云酒後耳熱仰天拊缶而呼烏烏】銀燭未銷窻送曙【銷一作殘】金釵半醉坐添春【補注許彥周云退之詩酩酊馬上知爲誰又云金釵半醉坐添春乃知賦梅花不獨宋廣平】知公不久歸鈞軸【孫曰逢吉果以長慶二年三月入爲兵部尙書尋再當國】應許閒官寄病身

去歲自刑部侍郎貶潮州刺史乘驛之官其後家亦譴逐小女道死瘞之層峯驛之山下今過其墓畱題驛梁

【孫曰去歲謂十四年也是歲正月公自刑侍貶潮州二月至商州層峯驛女拏卒年十二塟南山下今自袁州召還過墓○一本題上有題驛梁三字下無畱題驛梁四字】

數條藤束木皮棺艸殯荒山白骨寒驚恐入心身已病扶舁防路眾知難【舁音余】繞墳不暇號三帀【樊曰禮記延陵季子適齊於其反也其長子死塟於贏博之間旣封左袒右還其封且號者三○帀音作答切】設祭惟聞飯一盤【韓曰荊楚歲時記孫楚祭子推文黍飯一盤醴酪二盂淸泉甘水充君之廚】致汝無辜由我罪百年慚痛淚防幹【防幹淚多貌】

賀張十八祕書得裴司空馬

【樊曰張籍有謝裴寄馬詩裴亦有詩答籍李絳元稹白居易劉禹錫張賈皆有詩賀之公亦有此作孔子曰齊景公有馬千駟死之日民無得而稱焉籍得一馬而諸公爭爲之詠若此誠以其人耶張裴詩附於後孫曰賀字當作和】

司空逺寄養初成【孫曰元和十四年四月以裴度爲河東節度使十五年九月以度守司空逺寄謂自河東寄籍】毛色桃花眼鏡明【孫曰爾雅馬黃白雜毛曰駓注云今桃花馬也顏延之赭白馬賦曰雙瞳夾鏡兩權協月眼鏡言兩眼如鏡也】落日已曽交轡語春風還擬並鞍行長令奴僕知饑渴須著賢良待性情【孫曰謂此良馬當以賢良之性待之】旦夕公歸伸拜謝【孫曰詩是以有衮衣兮無以我公歸兮公歸者謂度將自河東歸赴朝廷也】免勞去騎逐雙旌

謝裴司空寄馬詩

張籍

緑耳新駒駿得名司空逺自寄書生乍離華廏移蹄澀初到貧家舉眼驚【洪曰此聨劉貢父云詩人之詞防而顯亦少其比】每被閒人來借問多尋古寺獨騎行長思歲旦沙堤上得從鳴騶傍火城

答張籍詩

裴度

滿城馳逐皆來馬古寺閒行獨與君代步本慚非逸足緣情何幸枉髙文若逢佳麗從將換莫共駑駘角出羣飛鞚著鞭能顧我當時王粲亦從軍

杏園送張徹侍禦

【集注徹娶禮部侍郎韓云卿之孫汴州開封尉兪之女杏園在長安城南曲江之西時徹以殿中侍禦史佐張洪靖於幽州長慶元年也侍禦一本作侍郎非是】

東風花樹下送爾出京城久抱傷春意新添惜別情歸來身已病【孫曰歸來謂歸自潮州】相見眼還明更遣將詩酒誰家逐後生【孫曰更遣謂更令我將此詩酒於何處逐後生也】

雨中寄張博士籍侯主簿喜

【孫曰元和十五年九月公自潮州召爲國子祭酒以籍爲博士喜爲主簿長慶元年公旣有此詩而籍亦有和篇惟喜之詩不傳矣今附籍詩於後】

放朝還不報夜半蹋泥歸【祝曰樂天時亦和公此詩末云仍聞放朝夜設出到街頭街頭正謂此也】雨慣曽無節雷頻自失威見墻生菌徧【孫曰菌芝屬今之墻壁上生者】憂麥作蛾飛歲晚偏蕭索誰當救晉饑【韓曰左氏僖十三年晉薦饑乞糴於秦】

酬韓祭酒雨中見寄

張籍

雨中愁不出陰黒盡連宵屋濕惟添漏泥深未放朝無芻憐馬痩少食信兒嬌聞道韓夫子還同此寂寥兵部張侍郎酬馬尙書祗召塗中見寄開緘之日馬已再領鄆州奉和

【樊曰張侍郎賈也馬尙書摠也長慶初劉總上幽鎭地詔總代刑部尙書馬摠爲天平軍節度使而召摠還將大用之防總卒穆宗以鄆人附賴摠詔復還鎭遷檢校刑部尙書一本題作和張侍郎酬馬尙書】

來朝當路日承詔攺轅時【並見題注】再領須句國【樊曰須句鄆之東平也左傳僖公二十一年邾人滅須句杜預注須句在東平須昌縣西北言摠再領鄆州○句音劬】仍遷少昊司【韓曰月令秋之三月其帝少昊蓋秋主刑而摠加檢校刑部尙書故云】暖風抽宿麥淸雨捲歸旗【孫曰歸謂歸天平也補注石林詩話云蔡天啟言嘗與張文潛論韓栁五字警句文潛舉退之暖風抽宿麥淸雨捲歸旗子厚壁空殘月曙門掩虫秋皆集中第一】賴寄新珠玉【寄一作有】長吟慰我思

早春與張博士籍遊楊尙書林亭寄第三閣老兼呈白馮二閣老

【韓曰時白居易以主客郎中知制誥馮宿以比部郎中知制誥楊綰傳故事中書舍人年久者爲閣老公此詩樂天有和篇今附於後一本題中無博士二字又無寄第三閣老兼六字】

墻下春渠入禁溝【一作流】渠冰初破滿渠浮鳯池近日長先暖【韓曰荀朂自中書遷尙書令曰奪我鳯凰池孫曰近日以諭近君也】流到池時更不流【蔡本作更見不】

和韓侍郎題楊舍人林池見寄白居易

渠水暗流春解凍風吹日炙不成凝鳯池冷暖君諳在二月因何更有冰

奉使常山次太原呈副使吳郎中

【樊曰長慶元年七月成徳軍大將王廷湊殺其節度田洪正以反三年二月詔雪廷湊罪復以爲節度使以公爲兵部侍郎宣慰其軍途次太原作此詩常山鎭州也卽成徳所治吳郎中名丹時以駕部郎中爲宣慰副使唐子西曰公孫以董仲舒相膠西梁兾以張綱守廣陵李逢吉以韓愈使鎭州盧杞以顏魯公使李希烈其用意正相類然考之史公出使鎭在二月而逢吉三月始召爲兵部尙書六月始代裴度爲相子西云爾何也抑豈逢吉險邪遂以公此行爲其所中歟君子惡居下流天下之惡皆歸焉此之謂也】

朗朗聞街鼓【朗朗鼔聲】晨起似朝時翻翻走驛馬春盡是歸期地失嘉禾處【韓曰書唐叔得禾異畆同穎獻諸天子王命唐叔歸周公於東周公旣得命禾旅天子之命作嘉禾太原卽唐叔之國也】風存蟋蟀辭【孫曰晉國風有蟋蟀詩刺昭公之儉唐國後攺爲晉故公詩引之辭字一作詩】暮齒良多感無事涕垂頥

壽陽驛題絕句

【韓曰壽陽太原屬邑】

風光欲動別長安春半邊城特地寒不見園花兼巷栁馬頭惟有月團團

鎭州初歸

別來楊栁街頭樹擺撼春風只欲飛【擺撼一作揺弄】還有小園桃李在畱花不發待郎歸【集注唐語林云退之二侍妾名栁枝絳桃初使王庭湊至壽陽驛絕句云不見園花兼巷桞蓋寄意二姝逮歸栁枝遁去故鎭州初歸詩云云也補注邵氏聞見錄云孫子陽爲予言近時壽陽驛發地得二詩石唐人跋云退之有倩桃風栁二妓歸途聞風栁已去故云云後張籍祭退之詩云乃出二侍女非此二人耶】

同張水部籍遊曲江寄白二十二舍人

【樊曰張籍自國子博士遷水曹外郎白居易自主客郎爲中書舍人按長安曲江在城南升道坊以其有流水屈曲謂之曲江司馬相如賦云臨曲江之愷州卽其所也劇談云池本秦時愷州唐開元中疏鑿爲勝境居易和篇見此詩後世傳韓白無往來之詩非也】

漠漠輕陰晚自開靑春白日映樓臺曲江水滿花千樹有底忙時不肯來

酬韓侍郎張博士雨後遊曲江見寄

白居易

小園新種紅櫻樹閒繞花行便當遊何必更隨鞍馬隊衝泥踏雨曲江頭

宣政衙賜百官櫻桃詩

張籍

仙果人間都未有今朝忽見下天門捧盤小吏初宣敇當殿羣臣共拜恩日色遙分廊下坐露芽才出禁中園每年種此偏先熟願得千春奉至尊

和水部張員外宣政衙賜百官櫻桃詩

【洪曰一本題作和張水部敕賜櫻桃詩】

漢家舊種明光殿【韓曰洛陽宮殿簿曰漢有明光殿徽音殿又曰顯揚殿前櫻桃六株徽音殿前乾元殿前並三株】炎帝還書本艸經【孫曰神農本艸云櫻桃味甘主調中益脾胃令人好顏色】豈似滿朝承雨露共看傳賜出靑冥香隨翠籠擎初重【一作到】色照銀盤瀉未停【後漢明帝月夜晏羣臣以赤瑛盤賜櫻桃月下視之盤與桃同色】食罷自知無所報空然慚汗仰皇扄

早春呈水部張十八員外二首

天街小雨潤如酥艸色遙看近卻無最是一年春好處絕勝煙栁滿皇都【煙一作花】

莫道官忙身老大卽無年少逐春心慿君先到江頭看栁色如今深未深【今一作金】

送桂州嚴大夫

【孫曰長慶二年四月以嚴謩爲禦史大夫充桂州觀察使公與白居易張籍皆有詩送其行】

蒼蒼森八桂玆地在湘南【樊曰山海經云桂林八樹在賁隅東注云今畨禺也桂林郡因取此以爲名居易詩云桂林無瘴气柏署有淸風籍詩云有地多生桂無時不養蠶皆謂此八字一作樹在字一作近一本又作森森八月桂玆樹在湘南】江作靑羅帶【補注東坡云退之詩江作靑羅帶子厚詩海上羣山似劍鋩子瞻爲之對曰系懣豈無羅帶水割愁還有劍鋩山】山如碧玉篸【祝曰篸釵篸也梁劉孝威詩金篸臨鬢斜○篸與簮同祖捨切】戶多輸翠羽【孫曰翠羽翡翠之羽也】家自種黃甘逺勝登仙去飛鸞不暇驂【祝曰驂駕也暇字一本作假】

奉酬天平馬十二僕射見寄

【孫曰元和十四年三月以馬摠爲鄆曹濮等州觀察使十五年七月名其軍爲天平軍就加檢校尙書左僕射一本題作奉酬天平馬十二僕射暇日言懷見寄之作】

天平篇什外政事亦無雙威令加徐土儒風被魯邦【樊曰劉夢得天平軍節度使防壁記惟鄆在春秋爲須句之國涉漢爲濟東蓋禹貢兗州之域宣精在上奎爲文宿畫野在下魯爲儒邦而曰威令加徐土者禹貢海岱及淮惟徐州而前漢以徐隸臨淮則徐亦魯也徐土魯邦字蓋出詩常武閟宮之什云】淸爲公論重寛得士心降歲晏偏相憶長謡坐北窻

奉使鎭州行次承天行營奉酬裴司空相公【孫曰長慶元年七月鎭州衙將王庭湊反自稱畱後八月以河東節度使裴度爲幽鎭兩道招撫使十月以度爲鎭州四靣行營都招討使二年二月詔雪庭湊罪以公爲宣慰使承天行營節度屯兵處也韓曰公之宣諭鎭州是行也眾皆危之元稹言於穆宗曰韓愈可惜上悔馳詔令毋徑入公卒至賊營麾其眾責之庭湊聽命出牛元翼之圍東坡爲公作潮州廟記所謂勇奪三軍之帥者以此】

竄逐三年海上歸【孫曰元和十四年謫潮州十五年召還此云竄逐三年者久之也】逢公復此著徵衣旋吟佳句還鞭馬恨不身先去鳥飛

鎭州路上謹酬裴司空相公重見寄

【注見前篇題下謹酬一本作奉酬】

銜命山東撫亂師【樊曰張籍祭公詩云再使平山東不言謀所臧再使蓋謂從伐蔡與此使鎭州也自太行而東皆曰山東猶浙江以南皆曰江南也】日馳三百自嫌遲風霜滿面無人識何處如今更有詩

和僕射裴相公感恩言志

【孫曰度守司徒淮南節度使同中書門下平章事爲李逢吉所間罷爲左僕射樊曰裴詩張籍亦有和篇題曰和裴僕射移官言志詩有功成歸聖主位重委羣司之句云】

文武成功後居爲百辟師林園窮勝事鐘鼔樂淸時【補注詩話云慶曆中西師未解晏元獻爲樞密使防大雪置酒西園歐陽永叔賦詩云須憐鐵甲冷徹骨四十餘萬屯邊兵晏曰昔韓愈亦能作言語赴裴度防但云園林窮勝事鐘鼔樂淸時不曽如此作閙】擺落遺髙論雕鐫出小詩自然無不可範蠡爾其誰【韓曰史記範蠡事越王句踐旣與深謀滅吳報防稽之恥句踐旣伯蠡稱大將軍以爲大名之下難久居爲書辭句踐請從防稽之遊乃與其徒乘舟浮海以行出齊與大夫種書言越王爲人長鵛鳥喙可與共患難不可與共樂子何不去○其字一本作爲】

和僕射裴相公回朝見寄

【韓曰二詩皆長慶二年作張籍集有酬裴僕射朝回寄韓吏部詩其末云惟應有吏部詩酒每相同謂此韓爲吏部在二年四月度罷相爲左僕射在六月前詩引範蠡事後詩云公今始暫閒皆罷相時意】

盡瘁年將久【補注詩或盡瘁事國】公今始暫閒事隨憂共減詩與酒俱還放意機衡外收身矢石間秋臺風日迥正好看前山

和李相公題蕭家林亭

【樊曰李相公逢吉也蕭氏在唐最盛瑀嵩華復俛寘仿遇凡八葉宰相嵩第在城南布政坊寘第在城南永樂坊見長安志余無所見】

山公自是林園主【孫曰襄陽記山簡字季倫晉永嘉中爲襄陽守峴山南習郁有佳園池簡每臨此池輒大醉而歸名之曰髙陽池時有童兒歌曰山公何所往來至髙陽池日夕倒載歸酩酊無所知】嘆惜前賢造作時巖洞幽深門盡鎖不因丞相幾人知

杜相公太淸宮十六韻紀事陳誠上李相公因和

【孫曰杜相公元穎也長慶元年二月拜相李相公逢吉長慶二年六月拜相太淸宮元皇帝廟也天寶元年正月陳王府參軍田同秀上言元降於丹鳯之通衢於是置元廟於大寕坊三年攺爲太淸宮每歲十月有事以爲常此詩謂長慶二年十月也】

耒耜興姬國【韓曰謂后稷教民稼穡而有天下孫曰后稷以農事開國故云耒耜興姬國也姬周姓】輴欙建夏家【孫曰尸子曰行塗以輴行險以欙輴亦曰毳毳者謂以板置泥上以通行路也欙亦曰梮梮木器也如今轝牀人轝以行也輴欙者蓋禹治水所乘之四載也樊曰書益稷載禹曰予乘四載孔子謂水乘舟陸乘車泥乘輴山乘欙○輴醜倫切史記漢書並作橇音蕝欙力追切史記作橋漢書作梮音九足切】在功誠可尙於道詎爲華【詎豈也樊曰言夏周之祖以功而興詎若唐李氏之先出自元於道爲華也】象帝威容大【孫曰老子吾不知其誰之子象帝之先此言象帝者卽指元也】仙宗寶歷賖【賖逺也】衞門羅防槊【孫曰衞防衞羅列也槊與矟同】圖壁雜龍蛇【圖畫也】禮樂追尊盛乾坤降福遐四眞皆齒列【樊曰天寶元年親享元皇帝於新廟以荘子爲南華眞人文子爲通眞人列子爲沖虛眞人庚桑子爲洞虛眞人是爲四眞也】二聖亦肩差【樊曰初太淸宮成命工於太白山采白石爲元眞像衮冕之服當扆南靣宗肅宗眞容侍立左右皆朱衣朝服】陽月時之首【孫曰爾雅十月謂之陽十月爲冬時之首】陰泉气未牙【牙萌牙也】殿筵鋪水碧【孫曰水碧水玉也碧玉名】庭炬坼金葩紫極觀忘倦靑詞奏不嘩噌吰宮夜辟【祝曰噌吰鐘聲相如曰聲噌吰而似鐘○二字音錚宏】嘈囐鼓晨撾【祝曰嘈囐鼓聲張衡東都賦奏嚴鼔之嘈囐撾擊也後漢禰衡爲漁陽摻撾○嘈才髙切囐才曷切撾陟切】褻味陳奚取【韓曰禮不敢用常褻味而貴多品所以交於神明之義也味一作服】名香薦孔嘉【孔甚也】垂祥紛可錄【紛多貌錄一作緑】俾壽浩無涯【孫曰詩俾爾壽而昌】貴相山瞻峻【孫曰貴相貴近之相謂杜也詩崧髙維嶽峻極於天維嶽降神生甫及申】淸文玉絕瑕【孫曰瑕玉病也】代工聲問逺【孫曰書天工人其代之工官也】攝事敬恭加【孫曰攝事謂有事於太淸宮杜爲宰相攝祀事也韓曰新舊志唐初貞觀禮冬至祀昊天上帝於南郊正月祈谷於南郊孟夏雩於南郊明皇定開元禮天寶初遂合祭天地於南郊時神仙道家之說興乃建元廟二月辛夘親享元廟甲午親享太廟丙申有事於南郊其後遂攝祭南郊薦獻太淸宮薦享太廟】皎潔當天月葳蕤捧日霞【孫曰天日以諭君月霞以諭杜攝事在人主之側】唱妍酬匪麗【匪一作亦】俛仰但稱嗟

五百家注昌黎文集卷十

欽定四庫全書

五百家注昌黎文集卷十一

宋魏仲舉編

雜文

原道

【樊曰淮南子以原道首篇許氏箋云原本也公所作原道原性等篇史氏謂其奧衍宏深與孟軻揚雄相表裏而佐佑六經誠哉是言東坡嘗曰自孟子後能將許大見識尋求古人其斷然曰孟子醇乎醇荀與揚也擇焉而不精語焉而不詳若非有見識豈千餘年後便斷得如此分明伊川亦曰退之晚年作文所得甚多如曰軻之死不得其傳似此言語非是蹈襲前人又非鑿空撰得必有所見二先生之論豈輕發者哉補注山谷嘗曰文章必謹布置每見後學多告以原道命意曲折後以此槪求古人法度如老杜贈韋見素詩布置最得正體如官府甲第防堂房室各有定處不可亂也韓文公原道與書之堯典蓋如此石介守道曰孔子之易春秋自聖人以來未有也吏部原道原人原毀行難禹問佛骨表諍臣論自諸子以來未有也】

博愛之謂仁行而宜之之謂義由是而之焉之謂道【孫曰是謂仁義之焉適也】足乎已無待於外之謂徳【孫曰仁義足於巳也】仁與義爲定名道與徳爲虛位【誠哉楊萬里曰道徳之實非虛也而道徳之位則虛也韓子之言實其虛者也其曰仁與義爲定名又曰吾之所謂道徳者合仁與義言之也而後道徳之虛位可得而實矣無垢張子韶曰此正是退之辟佛老要害處老子平日談道徳乃欲捶提仁義一味自虛無上去曽不知道徳自仁義中出故以定名之實主張仁義在此二字旣言行仁義後必繼曰由是而之焉之謂道足乎已無待幹外之謂徳亦未始薄道徳也特惡佛老不識仁義卽是道徳故不得不表出之補注山楊氏曰韓子意曰由仁義而之焉斯謂之道充仁義而足乎已斯謂之徳所謂道徳云者仁義而巳故以仁義爲定名道徳爲虛位中庸曰天命之謂率之謂道仁義所有也則捨仁義而言道者固非也道固有仁義而仁義不足以盡道則以道徳爲虛位者亦非也】故道有君子有小人而徳有凶有吉【孫曰文十八年左氏云孝敬忠信爲吉徳盜賊藏姦爲凶徳】老子之小仁義【孫曰以仁義爲小也】非毀之也其見者小也坐井而觀天曰天小者非天罪也【一作非天之罪也】彼以煦煦爲仁【孫曰煦煦小恵貌○煦況字切】孑孑爲義其小之也則宜其所謂道道其所道非吾所謂道也其所謂徳【一無此四字】徳其所徳非吾所謂徳也凡吾所謂道徳云者合仁與義言之也天下之公言也【一本作言者也】老子之所謂道徳云者去仁與義言之也一人之私言也【一本作言者也】周道衰孔子沒火於秦【孫曰秦始皇二十四年丞相李斯請史官非秦記皆燒之非博士官所職天下敢有藏詩書百家語者悉詣守尉雜燒之令下三十日不燒髠爲城旦】黃老於漢【孫曰竇太后者漢景帝之母好黃帝老子言景帝及諸竇不得不讀老子尊其術○趙本去黃字】佛於晉宋齊梁魏隋之間【王本作魏晉梁隋呂本作晉魏梁隋】其言道徳仁義者不入於楊則入於墨不入於墨則入於老不入於老則入於佛入於彼【一有則字】必出於此入者主之出者奴之入者附之【者一作則附一作隆】出者污之【者一作則】噫後之人其欲聞仁義道徳之說孰從而聽之老者曰【孫曰老者謂學老子者】孔子吾師之弟子也【孫曰吾師之弟子謂孔子但可在弟子之列】佛者曰【孫曰佛者亦謂學佛者】孔子吾師之弟子也爲孔子者【孫曰爲孔子者謂學孔子者】習聞其說樂其誕而自小也【誕欺也】亦曰吾師亦嘗師之云爾【一本無師之二字】不惟舉之於其口而又筆之於其書噫後之人𨿽欲聞仁義道徳之說其孰從而求之甚矣人之好怪也不求其端不訊其末【訊問也】惟怪之欲聞古之爲民者四今之爲民者六【孫曰四謂士農工商賈加佛老爲六】古之教者處其一今之教者處其三【孫曰聖人之教一加佛老爲三】農之家一而食粟之家六工之家一而用器之家六賈之家一而資焉之家六柰之何民不窮且盜也古之時人之害多矣有聖人者立然後教之以相生養之道爲之君爲之師驅其虫蛇禽獸而處之中土寒然後爲之衣饑然後爲之食木處而顚【顚隕也】土處而病也然後爲之宮室爲之工以贍其器用爲之賈以通其有無【通一作同】爲之醫藥以濟其夭死爲之塟埋祭祀以長其恩愛爲之禮以次其先後爲之樂以宣其湮郁【孫曰宣導也湮塞也】爲之政以率其怠勌【祝曰勌疲也懈也莊子學道不勌與倦同】爲之刑以鋤其彊梗相欺也爲之符璽斗斛權衡以信之【孫曰符者分而爲二後世銅虎竹使之類是也璽者天子之印以玉爲之權稱錘衡稱衡也】相奪也爲之城郭甲兵以守之害至而爲之備患生而爲之防今其言曰聖人不死大盜不止掊斗折衡而民不爭【孫曰莊子聖人不死大盜不止焚符破璽而民朴鄙掊斗折衡而民不爭】嗚呼其亦不思而已矣如古之無聖人人之類滅久矣何也無羽毛鱗介以居寒熱也【介甲也】無爪牙以爭其食也【一無其字】是故君者出令者也臣者行君之令而致之民者也民者出粟米麻絲作器皿【孫曰皿者飲食之器】通貨財以事其上者也君不出令則失其所以爲君臣不能行君之令而致之民【一無能字一有則失其所以爲臣一句】民不出粟米絲麻作器皿通貨財以事其上則誅今其法曰必棄而君臣去而父子禁而相生飬之道【孫曰而皆謂汝也】以求其所謂淸淨寂滅者【孫曰淸淨謂老寂滅謂佛也】嗚呼其亦幸而出於三代之後不見黜於禹湯文武周公孔子也其亦不幸而不出於三代之前不見正於禹湯文武周公孔子也帝之與王其號名殊【一作其號𨿽殊】其所以爲聖一也夏葛而冬裘渴飲而饑食其事殊【一作其事𨿽殊】其所以爲智一也今其言曰【其言一作之言】曷不爲太古之無事是亦責冬之裘者曰曷不爲葛之之易也責饑之食者曰曷不爲飲之之易也傳曰古之欲明明徳於天下者先治其國欲治其國者先齊其家欲齊其家者先修其身欲修其身者先正其心欲正其心者先誠其意【孫曰已上皆禮記大學之文】然則古之所謂正心而誠其意者將以有爲也【尹彥明曰介甫謂退之正心誠意將以有爲非是蓋介甫不知道也正心誠意便休卻是釋氏也正心誠意乃所以將有爲也非韓子不能至是】今也欲治其心而外國家天下者滅其天常【孫曰天常猶言天倫也】子焉而不父其父臣焉而不君其君民焉而不事其事孔子之作春秋也諸侯用夷禮則夷之【孫曰僖二十三左氏杞子卒用夷禮故曰子】夷而進於中國則中國之經曰夷狄之有君不如諸夏之亡詩曰戎狄是膺荊舒是懲【孫曰此魯頌閟宮之文膺當也懲艾也】今也舉夷狄之法而加之先王之教之上幾何其不胥而爲夷也夫所謂先王之教者何也博愛之謂仁行而宜之之謂義由是而之焉之謂道足乎已無待於外之謂徳其文詩書易春秋其法禮樂刑政其民士農工賈其位君臣父子師友賓主昆弟夫婦其服絲麻其居宮室其食粟米蔬果魚肉其爲道易明而其爲教易行也【一無而字】是故以之爲已則順而祥以之爲人則愛而公以之爲心則和而平以之爲天下國家無所處而不當是故生則得其情死則盡其常【孫曰盡其常者謂終得其天年】郊焉而天神假廟焉而人饗【孫曰周禮祀天神祭地示饗人鬼假至也人鬼祖宗也○假音格】曰斯道何道也曰斯吾所謂道也【一本云斯道何道也曰斯道也吾所謂也又一云斯何道也曰斯吾道也】非向所謂老與佛之道也堯以是傳之舜舜以是傳之禹禹以是傳之湯湯以是傳之文武周公文武周公傳之孔子孔子傳之孟軻軻之死不得其傳焉【補注或問張子韶曰湯學於伊尹韓愈乃謂其傳自禹揚雄自比孟子是得其傳者而愈以謂軻死無傳何也先生曰禹之道堯舜之道也伊尹得以授湯置伊尹而言禹亦無害也揚雄𨿽自比孟子而愈以小疵譏之其言無傳則捨之矣趙本作不絕其傳焉】荀與揚也擇焉而不精語焉而不詳【補注宛丘論公原道亦曰愈者擇焉而不精語焉而不詳而健於言】由周公而上上而爲君故其事行由周公而下下而爲臣故其說長然則如之何其可也【其一作而】曰不塞不流不止不行【孫曰不塞不流不止不行者言佛老之道不塞不止則聖人之教不流不行也】人其人火其書廬其居明先王之道以道之鰥寡孤獨癈疾者有養也【祝曰周禮以辧其上下長幼癈疾注謂癃病○癈音廢】其亦庶乎其可也【月溪姜氏廣原道曰楊墨之道各執其偏皆足以爲道之賊也𨿽然周衰兼愛之道微而爲我之道勝故原道之作首以博愛爲言而終之曰鰥寡孤獨癈疾者有養也至讀墨子則又取其兼愛之義以爲與孔子合孔子必用墨子墨子必用孔子不相用不足爲孔墨作王承福傳曰蓋所謂獨善其身者也然吾有譏焉謂其自爲也過多其爲人也過少其學楊朱之道者耶凡此皆以伸兼愛之道破爲我之賊後世未有能明之者猶執孟子無父之說而排之是不通於世變者也樊曰蘇子由曰愈之學朝夕從事於仁義禮智刑名度數之間自形而上者愈所不知也原道之作遂指道徳爲虛位而斥佛老與楊墨同科豈爲知道哉韓愈工於文者也張蕓叟曰張籍嘗勸愈排佛老不若著書愈亦嘗以書反復之旣而原道原等篇皆激籍而作其原道也大抵言教其原也大抵言情云云子由所云釋氏栁子厚在當時於送僧浩初序巳有此論而蕓叟指謫紛然蓋少作也今其畫墁集刪之矣學者其審之】

原性

【樊曰孟子言人善荀子言惡揚子言善惡混公乃作原取三者而折之以孔子之言其說有上中下之殊於是說者紛然李習之則置孟荀楊之論本中庸作復性書三篇皇甫持正則作孟荀言性論而謂孟子之言合經爲多杜牧之則作三子言性辧而謂荀言人之性惡比二子荀得多其論不能相一至王荊公作原性則又曰太極者五行之所由生而五行非太極也性者五常之太極也而五常不可以謂之性此吾所以異於韓子太極生五行然後利害生焉性生情有情然後善惡形焉而性則不可以善惡言也此吾所以異於孟荀其論益相勝矣補注白雲郭氏曰唐自韓愈之後言性者皆出其下李翺之言至論動靜皆離寂然不動則異教矣皇甫湜之論謂孟荀楊殊趨而一致又爲韓子三品之論皆無去取杜牧之言愛怒生而自能爲性之根惡之端其荀氏徒歟本朝言性者四家司馬公謂揚子兼之王荊公謂揚子之言似矣蘇氏亦曰揚雄之論固巳近之亦多蔽於雄之學獨程氏言孟子性善乃極本窮原之理又謂荀楊不知性故捨荀楊不論郭氏之論盡矣○一本題作性原】

性也者與生俱生也情也者接於物而生也性之品有三而其所以爲性者五情之品有三而其所以爲情者七【一本作情之品有其所以爲情者七無三而二字】曰【一無曰字】何也曰性之品有上中下三上焉者善焉而巳矣中焉者可導而上下也下焉者惡焉而已矣其所以爲性者五曰仁曰義曰禮曰信曰智上焉者之於五也主於一而行於四【孫曰主於一謂主於仁也】中焉者之於五也一也不少有焉則少反焉【一本無一也二字一本反作及】其於四也混下焉者之於五也反於一而悖於四【悖亂也蒲昧切】性之於情視其品情之品有上中下三其所以爲情者七曰喜曰怒曰哀曰懼曰愛曰惡曰欲上焉者之於七也動而處其中【其一作於】中焉者之於七也有所甚有所亡然而求合其中者也下焉者之於七也亡與甚直情而行者也情之於性視其品孟子之言性曰人之性善荀子之言性曰人之性惡楊子之言性曰人之性善惡混夫始善而進惡歟始惡而進善歟始也混而今也善惡歟皆舉其中而遺其上下者也得其一而失其二者也叔魚之生也其母視之知其必以賄死【孫曰國語叔魚生其母視之曰是虎目而豕啄鳶肩而牛腹谿壑可盈是不可饜必以賄死】楊食我之生也叔向之母聞其號也知必滅其宗【孫曰昭二十八年左傳叔向生子伯石叔向之母視之及堂聞其聲而還曰是豺狼之聲也狼子野心非是莫喪羊舌氏矣遂弗視至是果滅伯石食我字也食采於楊故號楊食我○舊本食我音異俄】越椒之生也子文以爲大戚【一無大字】知若敖氏之鬼不食也【韓曰宣四年左氏楚司馬子良生子越椒子文曰必殺之是子也熊虎之狀而豺狼之聲弗殺必滅若敖氏矣子良不可子文以爲大戚鬼猶求食若敖氏之鬼不其餒而】人之性果善乎后稷之生也其母無災其始匍匐也則歧歧然嶷嶷然【詩大雅載生載育時惟后稷不坼不副無災無害誕實匍匐克歧克嶷以就口食歧歧謂意有所知嶷嶷謂有所識別也○嶷魚立切】文王之在母也母不憂旣生也傳不勤旣學也師不煩【樊曰國語文王在母不憂在傳弗勤處師弗煩】人之性果惡乎堯之朱舜之均文王之管蔡習非不善也而卒爲姦瞽叟之舜鯀之禹習非不惡也而卒爲聖人【一無人字】人之性善惡果混乎故曰三子之言性也舉其中而遺其上下者也得其一而失其二者也曰然則性之上下者其終不可移乎曰上之性就學而愈明下之性畏威而寡罪是故上者可學【學一作教】而下者可制也其品則孔子謂不移也曰今之言性者【一本作言性情者】異於此何也曰今之言者雜佛老而言也雜佛老而言者奚言而不異【韓曰原性之說其防蓋懼當時之人溺於佛老而胥爲夷也故其終云云】

原毀

【韓曰終篇之言曰將有仕於上者得吾說而存之其國家可幾而理意當時必有毀譽之不公者公初求仕時當有激而作故曰士之處此世而望名譽之光道徳之行難矣則其言誠有防云】

古之君子其責巳也重以周【周悉也】其待人也輕以約【樊曰此蓋孔子所謂躬自厚而薄責於人之意】重以周故不怠輕以約故人樂爲善聞古之人有舜者其爲人也仁義人也【補注孟子舜由仁義行】求其所以爲舜者責於已曰彼人也餘人也彼能是而我乃不能是早夜以思去其不如舜者就其如舜者【樊曰顏淵曰舜何人也有爲者亦若是文意蓋本此】聞古之人有周公者其爲人也多才與藝人也【孫曰書周公曰予仁若考多才多藝能事鬼神】求其所以爲周公者責於巳【趙曰求其所以爲周公者而爲之】曰彼人也餘人也彼能是而我乃不能是早夜以思去其不如周公者就其如周公者【樊曰公明儀曰文王我師也周公豈欺我哉此公之謂也】舜大聖人也後世無及焉周公大聖人也後世無及焉是人也乃曰不如舜不如周公吾之病也是不亦責於巳者重以周乎其於人也曰彼人也能有是是足爲良人矣能有是是足爲藝人矣取其一不責其二卽其新不究其舊恐恐然惟懼其人之不得爲善之利一善易修也一藝易能也其於人也乃曰能有是是亦足矣曰能善是是亦足矣是不亦待於人者輕以約乎今之君子則不然【趙夲無則不然三字】其責人也詳其待已也廉詳故人難於爲善廉故自取也少已未有善曰我善是是亦足矣已有未能【未有一本並作有未】曰我能是是亦足矣外以欺於人內以欺於心未少有得而止矣是不亦待於已者已廉乎其於人也曰彼𨿽能是其人不足稱也彼𨿽善是其用不足稱也舉其一不計其十究其舊不圖其新恐恐然惟懼其人之有聞也是不亦責於人者已詳乎夫是謂不以眾人待其身【是謂一作是之謂】而以聖人望於人吾未見其尊已也𨿽然爲是者有本有原怠與忌之謂也怠者不能修而忌者畏人修【樊曰書秦誓曰人之有技若已有之人之彥聖其心好之不啻如自其口出是能容之此公所謂也其曰謂人莫已若其曰人之有技媢嫉以惡之則公所謂怠與忌者也或者乃引中庸夫婦可與知之論孔子後生可畏之語謂公以一善一藝待人爲非是然則孔子之所謂薄責於人者非耶】吾常試之矣嘗試語於眾曰某良士某良士其應者必其人之與也不然則其所疎逺不與同其利者也不然則其畏也不若是彊者必怒於言懦者必怒於色矣又嘗語於眾曰某非良士某非良士其不應者必其人之與也不然則其所疎逺不與同其利者也不然則其畏也不若是彊者必說於言懦者必說於色矣是故事修而謗興徳髙而毀來嗚呼士之處此世而望名譽之光道徳之行難矣將有仕於上者【仕一作化】得吾說而存之其國家可幾而理也【一作歟】

原人

形於上者謂之天形於下者謂之地命於其兩間者謂之人形於上日月星辰皆天也形於下艸木山川皆地也命於其兩間昆虫禽獸皆人也曰然則吾謂禽獸曰人可乎曰非也指山而問焉曰山乎曰山可也山有艸木禽獸皆舉之矣指山之一艸問焉曰山乎曰山則不可故天道亂而日月星辰不得其行地道亂而艸木山川不得其平人道亂而昆虫禽獸不得其情天者日月星辰之主也地者艸木山川之主也人者昆虫禽獸之主也主而暴之不得其爲主之道矣是故聖人一視而同仁篤近而舉逺【樊曰或曰聖人之所以異於墨者以其有別焉爾今曰一視而同仁則是以待人之道待昆虫禽獸也聖人之道如是乎而可乎曰不然舜命九官蠻夷猾夏則命臯陶作士疇若予上下艸木鳥獸則命益作朕虞及其終則摠命之曰咨女二十有二人欽哉惟時亮天功其命官𨿽殊然其所以施仁政於天下則一也】

原鬼

【韓曰儒譏墨明鬼而孔子祭如在譏祭如不祭者曰我祭則受福不明鬼哉公於是作原鬼】

有嘯於梁從而燭之無見也斯鬼乎曰非也鬼無聲有立於堂從而視之無見也斯鬼乎曰非也鬼無形有觸吾躬從而執之無得也斯鬼乎曰非也鬼無气鬼無聲與形【補注李石曰公子彭生托形於豕晉文公托聲於牛韓子謂鬼無聲與形未盡也】安有气曰鬼無聲也無形也無气也果無鬼乎曰有形而無聲者物有之矣土石是也有聲而無形者物有之矣風霆是也【霆雷也】有聲與形者物有之矣人獸是也無聲與形者物有之矣鬼神是也曰然則有怪而與民物接者何也曰是有二說【一本說下有有鬼有物四字】漠然無形與聲者鬼之常也人有忤於天有違於民有爽於物【爽差也】逆於倫而感於气於是乎鬼有托於形有於聲以應之而下殃禍焉皆民之爲也【一作皆民之爲之也】其旣也【旣盡也】又反乎其常曰何謂物曰成於形與聲者土石風霆人獸是也反其無聲與形者【其一作乎】鬼神是也不能有形與聲不能無形與聲者【一本無不能有形與聲六字一本無不能無形與聲六字】物怪是也故其作而接於民也無恆故有動於民而爲福亦有動於民而爲禍【樊曰按左氏國語周恵王十五年有神降於莘王問諸內史過對曰云云有得神以興亦有以亡夏之興也祝融降於崇山其亡也回祿信於聆隧商之興也檮杌次於丕山其亡也夷羊在牧周之興也鸑鷟鳴於歧山其衰以杜伯射王於鄗動於民而爲禍福其斯之謂歟】亦有動於民而莫之爲禍福適丁民之有是時也作原鬼【補注李石曰退之作原鬼與晉阮千里相表裏至作羅池碑欲以鬼威揭人是爲子厚求食也送窮文𨿽出遊戱皆自叛其說也退之以長慶四年寢疾帝遣人召之曰骨蕝國世與韓氏相仇欲同力討之天帝之兵欲行陰誅乃更借人力乎當是退之數窮識亂爲所乘不然平生彊聒至死無用】

行難【行下孟切】

或問行孰難曰捨我之矜【矜誇也】從爾之稱孰能之曰陸先生參【參字公佐】何如曰先生之賢聞於天下是是而非非貞元中自越州徵拜祠部員外郎【孫曰參以殿中侍禦史內供奉佐浙東軍居六七年貞元十六年徵拜祠部員外郎】京師之人日造焉閉門而拒之滿街愈常往間客席【間一作問客一作賓】坐定先生矜語其客曰某胥也某商也其生某任之其死某誄之【孫曰某任之謂所舉所任之人也任保任也誄累也人生有徳行死而後累引其行迹爲諡今之行狀是也】某與某何人也任與誄也非罪與【也字一作之罪字一作過】皆曰然【一本作皆應曰然】愈曰某之胥某之商其得任與誄也有由乎抑有罪不足誄而任之耶【一作而任與誄之耶】先生曰否吾惡其初【孫曰初謂爲胥與商也○惡烏故切】不然任與誄也何尢愈曰茍如是先生之言過矣昔者管敬子取盜二人爲大夫於公【樊曰禮記管仲遇盜取二人焉上以爲公臣曰其所與由辟也可人也敬子仲之諡也】趙文子舉管庫之士七十有餘家【樊曰禮記趙文子所舉於晉國管庫之士七十有餘家生不交利死不屬其子焉文子晉之大夫】夫惡求其初【惡音烏】先生曰不然彼之取者賢也愈曰先生之所謂賢者大賢歟抑賢於人之賢者歟齊也晉也且有二與七十焉【一無焉字】而可謂今之天下無其人耶【一作人也耶】先生之選人也已詳先生曰然愈曰聖人之不世出賢人之不時出千百歲之間【歲一作年】儻有焉不幸而有出於胥商之族者先生之說傳吾不忍赤子之不得乳於其母也【一無於字】先生曰然他日又往焉先生曰今之用人也不詳位乎朝者吾取某與某而已在下者多於朝【於一作乎】凡吾與者若干人愈曰先生之與者盡於此乎其皆賢乎抑猶有舉其多而沒其少者乎【孫曰舉其多而沒其少謂取其長而略其短也○沒一作缺少一作細又作一乎一作耶】先生曰固然吾敢求其全【其一作於】愈曰由宰相至百執事凡幾位由一方至一州凡幾位先生之得者無乃不足充其位也耶【一無耶字】不早圖之一朝而舉焉今𨿽詳且微【歐本無且微字】其後用也必粗【粗大也疎也物不精也○粗聰䢐切】先生曰然子之言孟軻不如【趙本云先生曰然退語其人曰乃今吾見孟軻】

對禹問

【樊曰萬章問曰人有言至於禹而徳衰不傳於賢而傳於子有諸孟子曰不然也天與賢則與賢天與子則與子云云公乃設問而爲之答且曰孟子之心以爲聖人不茍私於其子以害天下求其說而不得從而爲之辭大抵孟子之說主天命而公以人事言之爾其致一也】

或問曰堯舜傳諸賢禹傳諸子信乎曰然然則禹之賢不及於堯與舜也歟曰不然堯舜之傳賢也欲天下之得其所也禹之傳子也憂後世爭之之亂也堯舜之利民也大【利一作慮】禹之慮民也深曰然則堯舜何以不憂後世曰舜如堯堯傳之禹如舜舜傳之得其人而傳之堯舜也無其人而不傳慮其患而不得如已者【一作慮其患而不傳者】禹也舜不能以傳禹堯爲不知人禹不能以傳子舜爲不知人堯以傳舜爲憂後世禹以傳子爲慮後世曰禹之慮民也則深矣傳之子而當不淑【淑善也殊六切】則柰何曰時益以難理傳之人則爭未前定也傳之子則不爭前定也前定𨿽不當賢猶可以守法不前定而不遇賢則爭且亂天之生大聖也不數【色角切下同】其生大惡也亦不數傳諸人得大聖然後人莫敢爭傳諸子得大惡然後人受其亂【一作禍】禹之後四百年然後得桀亦四百年然後得湯與伊尹湯與伊尹不可待而傳也與其傳不得聖人而爭且亂孰若傳之子𨿽不得賢猶可守法曰孟子之所謂天與賢則與賢天與子則與子者何也曰孟子之心以爲聖人不茍私於其子以害天下求其說而不得【孫曰謂孟子求堯舜禹傳授之說而不得也】從而爲之辭

雜說【四首】

龍之噓气成云【噓呵也】云固弗靈於龍也【弗一作不】然龍乘是气茫洋窮乎間【孫曰茫洋飛騰貌窮極也間天地之表○一本作而茫茫云云】薄日月【薄追也】伏光景【伏掩也】感震電神變化【孫曰神不可測也】水下土【水浸也】汩陵谷【汩漂沒也○汩越筆切】云亦靈怪矣哉雲龍之所能使爲靈也【靈一本作云】若龍之靈則非云之所能使爲靈也然龍不得云【不一作弗】無以神其靈矣失其所依【孫曰依猶勢位也】信不可歟異哉其所慿依乃其所自爲也易曰雲從龍旣曰龍雲從之矣

善醫者【一作善醫人者】不視人之瘠肥【祝曰瘠瘦也禮記瞻肥瘠○瘠音籍】察其脈之病否而已矣善計天下者不視天下之安危察其紀綱理亂而已矣【一作紀綱之亂否而已矣】天下者人也安危者肥瘠也紀綱者脈也脈不病𨿽瘠不害脈病而肥者死矣通於此說者其知所以爲天下乎夏商周之衰也諸侯作而戰伐日行矣【作一作僣】傳數十王而天下不傾者紀綱存焉耳秦之王天下也無分勢於諸侯【孫曰謂罷侯置守○分扶問切】聚兵而焚之【孫曰始皇取天下兵聚之咸陽鑄以爲金人十二】傳二世而天下傾者【世一作帝】紀綱亡焉耳是故四支𨿽無故不足恃也脈而已矣天下𨿽無事【一作四海𨿽無事】不足矜也紀綱而巳矣憂其所可恃懼其所可矜善醫善計者謂之扶與之【一作扶持與之又一作天持與之】易曰視履考祥善醫善計者爲之【一作善計善醫者爲之】

談生之爲崔山君傳【孫曰談生者談姓不知其名】稱鶴言者豈不怪哉然吾觀於人其能盡其性而不類於禽獸異物者希矣將憤世嫉邪長往而不來者之所爲乎【孫曰長往不來謂隱遁不仕也】昔之聖者【一作聖人者】其首有若牛者其形有若蛇者其喙有若鳥者【樊曰尸子禹長頸鳥喙】其貌有若蒙倛者【祝曰荀子仲尼之狀面如防倛其注云方相也其首蒙茸然故曰防倛韓侍郎云四目爲方相兩目爲蒙倛韓侍郎正謂公也按楊倞注荀子時爲大理評事公爲刑部侍郎此語豈親授於公耶○倛音欺】彼皆貌似而心不同焉可謂之非人耶卽有平脇曼膚【韓曰楚詞平脇曼膚何以肥之注謂紂也】顏如渥丹【孫曰詩顏如渥丹其君也哉渥厚漬也言顏如厚漬之丹也】美而狠者【樊曰左氏襄二十六年傳宋公子佐惡而婉太子痤美而狠】其貌則人【貌一作靣】其心則禽獸又惡可謂之人也然則觀貌之是非不若論其心與其行事之可否爲不失也怪神之事孔子之徒不言【孫曰論語子不語怪力亂神崔山君傳稱鶴言是爲怪也】余將特取其憤世嫉邪而作之故題之云爾

世有伯樂然後有千里馬千里馬常有而伯樂不常有故𨿽有名馬祗辱於奴人之手【一無人字】駢死於槽之間【駢並也蒲眠切】不以千里稱也馬之千里者一食或盡粟一石今食馬者【食音似下食之同○本作今之食馬者】不知其能千里而食也是馬𨿽有千里之能【一作是馬也】食不飽力不足才美不外見且欲與常馬等不可得安求其能千里也策之不以其道食之不能盡其材鳴之而不能通其意執策而臨之曰天下無良馬嗚呼其眞無馬耶其眞不識馬耶【識一作知】

讀荀子

【孫曰荀卿名況趙人齊襄王時爲稷下祭酒避讒適楚春申君以爲蘭陵令春申君死而荀卿廢著書數萬言而卒因塟蘭陵樊曰筍子三十二篇其非十二子篇以子弓並仲尼謂子思孟軻略法先王而不知其統其性惡篇謂人之性惡禮義生於聖人之僞此其抵捂不合於道而公所欲削者歟○一本題作讀荀無子字】

始吾讀孟軻書然後知孔子之道尊聖人之道易行王易王霸易霸也以爲孔子之徒沒【孫曰徒謂諸弟子】尊聖人者孟氏而巳矣晚得揚雄書益尊信孟氏因雄書而孟氏益尊則雄者【一作則雄也者】亦聖人之徒歟聖人之道不傳於世周之衰好事者各以其說幹時君【孫曰如韓非申不害田駢愼到之屬○趙本作各以其所能說於時君】紛紛借借相亂六經與百家之說錯雜然老師大儒猶在【孫曰老師大儒卽孟子荀卿是也】火於秦黃老於漢【一無黃字】其存而醇者孟軻氏而止耳及得荀氏書於是又知有荀氏者也考其辭時若不醇粹【一作時有若不醇粹】要其歸與孔子異者鮮矣抑猶在軻雄之間乎【一作抑其猶在軻雄之間乎】孔子刪詩書筆削春秋合於道者著之離於道者黜之【黜一作去】故詩書春秋無疪余欲削荀氏之不合者附於聖人之籍【籍書也】亦孔子之志歟孟氏醇乎醇者也荀與揚大醇而小疵【補注伊川曰荀卿才髙而其言多過子云才短而其言多失然皆未免夫駮者也退之以大醇歸之蓋韓子待人以恕孫曰小疵謂有不合於孔子者○趙本作孟氏醇如也荀與雄文大醇而小疵】

讀鶡冠子

【樊曰西漢藝文志有鶡冠子一篇其下箋云楚人居深山以鶡鳥羽爲冠而唐志云鶡冠子三卷豈漢時遺缺至唐而全耶漢唐皆以爲道家者流公謂其辧施於國家功徳豈少而栁子厚作辧鶡冠子則曰得其書而讀之盡鄙淺言也二公所見不同如此○鶡音曷】

鶡冠子十有六篇其詞雜黃老刑名【孫曰漢藝文志又有法家名家者流刑名謂此也】其博選篇【孫曰博選鶡冠子第一篇

】四稽五至之說當矣【孫曰博選篇云道有四稽一曰天二曰地三曰人四曰命人有五至一曰百已二曰什巳三曰若已四曰斯役五曰徒隸】使其人遇其時援其道而施於國家【一有其字】功徳豈少哉學問篇【孫曰學問鶡冠子第二篇

】稱賤生於無所用【稱一作所稱】中流失一壺千金者【舊注爾雅曰瓠壺也國語云苦匏不材於人共濟而已注云佩匏可以渡水孫曰詩八月斷壺壺瓠也佩瓠可以渡水】餘三讀其辭而悲之文字脫謬爲之正三十有五字乙者三減者二十有二【減一作滅】注者二十有二字云

讀儀禮

【孫曰儀禮十七篇周之舊典漢髙堂隆生所傳者也此外又有三十九篇河間王獻之遭巫蠱倉卒之難竟不施行今亡矣韓曰唐明經有三科儀禮其一也今書具在凡十七篇】

余嘗苦儀禮難讀又且行於今者蓋寡【且一作其】沿襲不同復之無由考於今誠無所用云【云一作之】然文王周公之法制粗在於是孔子曰吾從周謂其文章之盛也古書之存者希矣百氏雜家【一作說】尙有可取況聖人之制度耶於是掇其大要奇辭奧防著於篇學者可觀焉惜乎吾不及其時進退揖讓於其間嗚呼盛哉

讀墨子

【孫曰墨子名翟宋大夫漢藝文志云著書七十一篇今存者十二篇有節用兼愛尙賢明鬼神非命尙同等諸篇明鬼神在尙同篇中無別篇也樊曰世之學者因臨川王氏詩有孔墨必相用自古寧有此之語意謂孟子排楊墨公排釋老自比孟子不當有相用之說然學者必知孟子歸斯受之之意然後識公讀墨之防云補注伊川先生曰或問退之讀墨一篇如何曰此一篇意亦甚好但言不謹嚴便有不是處至若言孔子尙同兼愛與墨子同則甚不可也】

儒譏墨以尙同兼愛尙賢明鬼而孔子畏大人【孫曰論語君子有三畏畏天命畏大人】居是邦不非其大夫【孫曰荀子子路問魯大夫練而牀禮歟子不答以告子貢子貢曰汝問非也君子居是邦不非其大夫】春秋譏専臣不尙同哉孔子泛愛親仁以博施濟眾爲聖不兼愛哉孔子賢賢【孫曰子曰賢賢易色】以四科進襃弟子疾沒世而名不稱不尙賢哉孔子祭如在譏祭如不祭者【洪曰語云吾不與祭如不祭言祭如不祭者吾所不與與許也】曰我祭則受福【孫曰禮記孔子曰我戰則克祭則受福】不明哉儒墨同是堯舜同非桀紂同修身正心以治天下國家奚不相悅如是哉余以爲辯生於末學各務售其師之說非二師之道本然也孔子必用墨子【孫曰爲孔子之學者必用墨子取其與孔子合者而已】墨子必用孔子【孫曰爲墨子之學者必用孔子折衷於聖人之言其可也】不相用不足爲孔墨【洪曰列子云孔丘墨翟無地而爲君無官而爲長又古語云墨翟突不及黔孔丘席不及暖孟子以前皆以孔墨並稱則墨亦大賢孟子特以其非中道其流不能無獘故辟之耳藝文志曰墨家者流蓋出於淸廟之守茅屋采椽是以貴儉養三老五更是以兼愛選士大射是以尙賢宗祀嚴父是以右鬼順四時而行是以非命以孝視天下是以尙同此其所長也退之讀墨蓋出於此莊孟荀卿之論皆斥其所短也嚴曰墨子之書誣稱孔晏之事孔叢子載詰墨一篇蓋嘗辧明之矣以孔子之道較之不啻胡越孟子著書疾其兼愛無父力排而禽獸之其言曰楊墨之道不熄孔子之道不著能言距楊墨者聖人之徒也今退之乃謂孔子必用墨子墨子必用孔子抑何乖刺如是耶若以孔墨爲必相用則孟子距之爲非矣其與孟簡書則又取孟子距楊墨之說以謂向無孟氏皆服左衽而言侏離矣故推尊孟子以爲其功不在禹下意以已之排佛老可以比肩孟氏也殊不知言之先後自相矛盾可勝其說哉蔡曰此分邪正末學之辧也謂非孔子之正不足以知墨子之邪無墨子之邪不足以明孔子之正故曰不相爲用不足爲孔墨學者於此又何疑焉】

五百家注昌黎文集卷十一

欽定四庫全書

五百家注昌黎文集卷十二

宋魏仲舉編

雜文

獲麟解

【樊曰春秋魯哀公十四年西狩獲麟三傳之說各不同公旣作此解李習之嘗書以贈陸員外傪曰韓愈非玆世之文古之文也其詞與意適則孟軻旣沒亦不見其有過於斯者嘗書其一章曰獲麟解其他可以類知也孫曰爾雅曰麟麕身牛尾一角補注宋逺孫曰闗雎之應實無麟而若麟之瑞春秋之作實有麟而非麟之時】

麟之爲靈昭昭也【孫曰禮記麟鳯龍謂之四靈】詠於詩【補注麟之趾是也】書於春秋【見題注書一作載】雜出於傳記百家之書𨿽婦人小子皆知其爲祥也然麟之爲物也不畜於家不恆有於天下其爲形也不類非若馬牛犬豕豺狼麋鹿然然則𨿽有麟不可知其爲麟也角者吾知其爲牛鬛者吾知其爲馬【祝曰鬛說文發鬛禮記夏氏黃馬蕃鬛○鬛音獵】犬豕豺狼麋鹿吾知其爲犬豕豺狼麋鹿【一有也字】惟麟也不可知【一有也字】不可知則其謂之不祥也亦宜【孫曰左氏傳西狩獲麟叔孫氏之車子鉏商獲之以爲不祥以賜虞人仲尼觀之曰麟也然後取之】𨿽然麟之出必有聖人在乎位麟爲聖人出也聖人者必知麟麟之果不爲不祥也又曰麟之所以爲麟者以徳不以形【一有也字】若麟之出不待聖人則其謂之不祥也亦宜哉

師說

【洪曰柳子厚答韋中立書云今之世不聞有師獨韓愈不頋流俗犯笑侮收召後學作師說因抗顏爲師愈以是得狂名又報嚴厚輿書云僕才能勇敢不如韓退之故不爲人師人之所見有同異無以韓責我余觀退之師說云弟子不必不如師師不必賢於弟子其言非好爲人師者也學者不歸子厚歸退之故子厚有此說耳】

古之學者必有師師者所以傳道受業解惑也人非生而知之者孰能無惑惑而不從師其爲惑也終不解矣生乎吾前其聞道也固先乎吾吾從而師之生乎吾後其聞道也亦先乎吾吾從而師之吾師道也夫庸知其年之先後生於吾乎【庸一作豈】是故無貴無賤無長無少道之所存師之所存也【存一作資】嗟乎師道之不傳也久矣欲人之無惑也難矣古之聖人其出人也逺矣猶且從師而問焉今之眾人其去聖人也亦逺矣【去一作下】而恥學於師是故聖益聖愚益愚聖人之所以爲聖愚人之所以爲愚其皆出於此乎【一作矣】愛其子擇師而教之於其身則恥師焉惑矣彼童子之師授之書而習其句讀者也【讀音豆】非吾所謂傳其道解其惑者也句讀之不知惑之不解或師焉或不焉小學而大遺吾未見其明也巫毉樂師百工之人不恥相師士大夫之族曰師曰弟子云者則羣聚而笑之問之則曰彼與彼年相若也道相似也【似一作類】位卑則足羞官盛則近諛【盛一作大】嗚呼師道之不復可知矣巫毉樂師百工之人君子鄙之【一作不齒】今其智乃反不能及其可怪也歟【一無其字】聖人無常師【蔡本有孔子師三字】萇師襄老郯子之徒【韓曰孔子至周問禮於老訪樂於萇史記曰孔子學鼓琴於師襄子左氏傳曰郯子來朝孔子問少昊氏以鳥名官之故○萇音長郯音談國名也】其賢不及孔子【補注方舟李石曰孔子問禮老學樂萇問官名郯子博約琢磨前言往行又有如遲任史佚臧文仲述其語言文章以益其天縱之資要以師周公爲始也故曰孔子習周公】孔子曰三人行則必有我師故弟子不必不如師【故一作是故】師不必賢於弟子聞道有先後術業有専攻如是而已李氏子蟠年十七【韓曰蟠貞元十九年進士】好古文六蓺經傳皆通習之不拘於時請學於余余嘉其能行古道作師說以貽之

進學解

【樊曰進學解出於東方朔客難揚雄解嘲而公過之孫樵所謂韓文公以進學解窮者此也補注孫樵又與王霖書曰玉川子月蝕詩韓吏部進學解莫不防地倚天句句欲活讀之如赤手捕長虵不施鞚勒騎生馬急不得暇莫不捉搦韓曰據本傳云再爲國子博士旣才髙數黜官又下遷乃作進學解以自諭執政奇其才攺比部郎中史館修撰元和八年三月二十三日也】

國子先生晨入太學招諸生立館下誨之曰業精於勤荒於嬉行成於思毀於隨方今聖賢相逢治具必張防去凶邪登崇俊良占小善者率以錄【占去聲】名一蓺者無不庸爬羅剔抉【祝曰爬義與第五卷

把字同抉挑也○爬蒲巴蒲麻二切抉於決切】刮垢磨光蓋有幸而獲選孰云多而不揚諸生業患不能精無患有司之不明【不明一作不能明】行患不能成無患有司之不公言未旣有笑於列者曰先生欺余哉弟子事先生於玆有時矣【時一作日】先生口不絕吟於六藝之文手不停披於百家之編記事者必提其要纂言者必鉤其【孫曰幽深也補注陳齊之語錄云沈浸醸郁含英咀華至子云相如同工異曲此退之作文章法也記事者必提其要纂言者必鉤其是亦學文術也】貪多務得細大不捐焚膏油以繼晷恆兀兀以窮年【祝曰選終日矻矻注勤作也孫曰兀兀用心貌○兀音窟又苦骨切一作矹矹】先生之業可謂勤矣觝排異端【祝曰觝角觸淮南子兕牛之動以觝觸補注異端異說也語攻乎異端觝音底】攘斥佛老補苴罅漏【補注苴所以借履也孫曰苴包苴也○苴子魚切罅呼訝切】張皇幽眇【孫曰眇微也】尋墜緒之茫茫【一作芒芒】獨旁捜而逺紹障百川而東之【蔡作走】回狂瀾於旣倒先生之於儒可謂勞矣【一作可謂有勞矣】沈浸醲郁【醲一作釀】含英咀華【孫曰英亦花也補注張子韶曰丈字有眼目處當涵泳之使書味存於胸中則益矣韓子曰沈浸醸郁含英咀華正謂此○咀在呂切嚼也】作爲文章其書滿家上規姚姒【姚姒舜禹姓祝曰梁劉孝綽安成康王碑虞夏革運姚姒之姓已分○姒徐裏切】渾渾無涯【孫曰揚子曰虞夏之書渾渾爾謂規學此虞夏之書也○渾渾並胡本切】周誥殷盤佶屈聱牙【補注元結曰聱者謂其不相聽從韓曰聱廣雅謂不入人語也孫曰周誥謂大誥康誥酒誥洛誥之屬殷盤謂盤庚三篇佶屈聱牙皆艱澁貌○佶其乙切屈求勿切聱牛交切】春秋謹嚴左氏浮誇易奇而法詩正而葩下逮莊騷太史所錄【孫曰莊謂莊子騷謂離騷太史所錄謂司馬遷史記】子云相如同工異曲先生之於文【文一作徳者非】可謂閎其中而肆其外矣少始知學勇於敢爲長通於方左右具宜【具一作其又作且】先生之於人【一作於爲人】可謂成矣然而公不見信於人私不見助於友跋前疐後【祝曰跋躐也疐跲也韓曰詩狼跋其胡載疐其尾注跋疐顚倒貌老狼有胡進則跋其胡退則疐其尾言進退兩難也○疐音致字一作躓】動輒得咎暫爲禦史遂竄南夷【孫曰謂貞元十九年爲監察禦史謫陽山令也○遂一作逐】三年博士【樊曰公元和初權知國子博士避謗求分教東都三歳卽眞也舊傳作三爲博士蓋公貞元十八年爲四門博士元和初自江陵掾入爲國子博士至是元和七年自尙書外郎爲之作三爲博士亦可】冗不見治【韓曰楚詞𨿽過失猶弗治○治陳之切】命與仇謀取敗幾時【取宇唐史作其】冬暖而兒號寒年登而妻啼饑【登一作丰】頭童齒豁竟死何禆不知慮此而反以教人爲【一作反教人爲】先生曰吁子來前夫大木爲杗【祝曰爾雅杗廇謂之梁韓曰說文云杗屋大梁也○杗武方莫郎二切又音盲】細木爲桷【祝曰詩松桷有梃左氏傳子尾抽桷擊扉注桷椽也○桷音角】欂櫨侏儒【韓曰欂柱也櫨柱上跗孫曰三者皆屋上短柱欂一名枅櫨一名楶侏儒一名棁字或作株櫨○欂音薄櫨音盧】椳闑扂楔【韓曰椳戶樞闑門限扂闗牡楔門兩旁木○椳烏回切扂亭砧切楔先列切】各得其宜【宜一作施】以成室屋者【一無屋字】匠氏之功也【蔡本功作工】玉札丹砂赤箭靑芝牛溲馬勃【溲音瘦】敗鼓之皮【孫曰七者皆藥名也玉泉一名玉札生藍田山谷赤箭生陳倉山谷及太山少室靑芝出泰山牛溲牛溺馬勃馬屁菌也生濕地及腐木上敗鼓皮主虫毒出本艸】俱收並蓄待用無遺者醫師之良也登明選公雜進巧拙紆余爲妍卓犖爲傑【一作犖犖爲傑○犖呂角切】校短量長惟器是適者【是一作所】宰相之方也昔者孟軻好辯孔道以明轍環天下【孫曰轍車迹也環循環也○一作轅環天下】卒老於行荀卿宗王【一作守正】大論以興【大論一作大倫以興一作是】逃讒於楚廢死蘭陵【孫曰史記荀卿遊於齊三爲祭酒齊人或讒荀卿荀卿乃適楚春申君以爲蘭陵令春申死而荀卿因家蘭陵】是二儒者吐辭爲經舉足爲法絕類離倫優入聖域其遇於世何如也今先生學𨿽勤而不繇其統言𨿽多而不要其中【要平聲】文𨿽奇而不濟於用行𨿽修而不顯於眾猶且月費俸錢歲靡廩粟【祝曰易吾與爾靡之○靡音縻】子不知耕婦不知織乘馬從徒【孫曰徒謂徒禦也○從才用切】安坐而食踵常途之役役【一作促促】窺陳篇以盜竊【篇一作編】然而聖主不加誅宰臣不見斥【臣一作相】玆非幸歟【一作玆非其幸歟一作此非其利哉】動而得謗名亦隨之投閒置散乃分之宜若夫商財賄之有亡計班資之崇庳【祝曰庳下也呂氏春秋謂確乎其節之不庳也太元經亦曰山川福庳而禍髙○庳音卑】忘巳量之所稱【巳量一作量已○稱去聲】指前人之瑕疵【孫曰前人謂在巳之前謂貴顯者】是所謂詰匠氏之不以杙爲楹【祝曰詰責也周禮以詰邦國杙卽莊子求狙猴之杙者斬杙橜也楹柱也孫曰杙小而楹大故愈以杙自諭○杙音弋】而訾醫師以昌陽引年欲進其狶苓也【樊曰昌陽本艸昌蒲注生石磧上槪節者良生下濕地大根乃是昌陽不可服東坡云不知退之卽以昌陽爲昌蒲耶抑謂其似是而非不可以引年也孫曰菖蒲味辛溫無毒久服輕身不忘延年益心智一名昌陽生上洛池澤及蜀郡嚴道祝曰楚人呼豬爲狶狶苓乃豬苓也○訾音紫狶音喜又音希】

本政

【樊曰周衰文獘老子之徒莊周唱爲太古之說曰聖人不死大盜不止焚符破璽而民朴鄙剖斗折衡而民不爭殫殘天下之聖法而民始可與論議公於原道篇旣詳辧而排之矣至是又作本政云】

周之政文旣也【一作文旣有也一作文旣其也】後世不知其承【孫曰夏之政忠忠之敝小人以野故殷人承之以敬敬之敝小人以鬼故周人承之以文文之敝小人以僿故救僿莫若以忠不知其承謂不能救之以忠也】大敷古先【敷布也】遂一時之術以明示民民始惑教百氏之說以興其言曰【孫曰謂百氏之言也】天下可爲也彼之政仁矣反於義此之政敬矣戾於忠我其周從乎【我一作吾】曰周不及殷其殷從乎曰夏曰虞曰陶唐曰三皇氏曰遂古之初【詳見題注】暴孽情【孽魚列切】飾淫志枝辭琢正【補注枝辭謂枝蔓也】紛紊紏射以僻民和以導民亂嗚呼道之去世其終不復矣乎長民者發一號施一令民莫不悱然非矣【祝曰論語不悱不發注必持其人口悱悱乃後發○悱音芳尾切】謂不可守遽變而從之譬將適千里及門而復【一有後字】𨿽矻矻【韓曰矻矻堅也孫曰用心貌○矻苦骨反又口黠切】決不可曁【曁至也】原其始固有以啟之者也聞於師曰古之君天下者化之不示其所以化之之道及其也易之不示其所以易之之道【樊曰系辭通其變使民不惓神而化之使民宜之是之謂歟】政以是得民以是淳其有作者知其教化之所繇廢抑詭怪而暢皇極【皇極大中之道】伏文貌而尙忠質茫乎天運窅爾神化【窅音窈】道之行也其庶幾乎

守戒

【韓曰唐自安史亂後河南河北地裂爲七八蔡在當時最爲近地而成徳淄靑連結爲援所謂今之通都大邑介於屈彊之間而不知爲之備者此公守戒之所以作終之曰如之何而備之曰在得人及裴度平蔡而公之言驗矣太和間杜牧作守論亦公之遺意歟】

詩曰大邦維翰【孫曰詩大雅板之文翰幹也】書曰以蕃王室【孫曰尙書微子之命之文蕃籬也】諸侯之於天子不惟守土地奉職貢而巳固將有以翰蕃之也今人有宅於山者知猛獸之爲害則必髙其柴援【孫曰柴援者樹柴爲援也】而外施窞穽以待之【補注窞穽坎穴也○窞徒敢切穽慈井切】宅於都者知穿窬之爲盜【穿窬亦穴也上通爲穿】則必峻其垣墻而內固其扃鐍【祝曰扃鐍鎖鑰也莊子固扃鐍孫曰扃關也鐍鎖也○鐍古穴切】此野人鄙夫之所及非有過人之智而後能也今之通都大邑介於屈彊之間【孫曰介猶間也屈彊謂當時方鎭也○屈渠勿切彊居亮切又巨兩切】而不知爲之備噫亦惑矣【意見題注】野人鄙夫能之而王公大人反不能焉豈材力爲之有不足歟蓋以爲不足爲而不爲耳天下之禍莫大於不足爲而不爲【一無而不爲三字】材力不足者次之【一作材力不足爲者次之】不足爲者敵至而不知材力不足者【一作材力不足爲者】先事而思則其於禍也有間矣彼之屈彊者帶甲荷戈不知其多少其緜地則千里而與我壤地相錯無有丘陵江河洞庭孟門之關【孫曰戰國策三苖之居左彭蠡之波右洞庭之水殷紂之國左孟門而右漳滏】其間又自知其不得與天下齒朝夕舉踵引頸冀天下之有事以乘吾之便此其暴於猛獸穿窬也甚矣嗚呼胡知而不爲之備乎哉賁育之不戒童子之不抗【孫曰蒯通曰孟賁之狐疑不如童子之必至賁育古之勇力士也孟賁生抜牛角夏育衛人力舉千鈞○賁音奔】魯雞之不期蜀雞之不支【孫曰莊子越雞不能伏鵠卵魯雞固能之矣魯雞大雞也】今夫鹿之與豹非不巍然大矣然而卒爲之禽者爪牙之材不同猛怯之資殊也【孫曰鹿無爪牙而性又怯故卒爲豹禽也】曰然則如之何而備之曰在得人

杇者王承福傳

【樊曰按孟子陳相見孟子道許行之言又彭更問士無事而食不可也二章孟子有食於人及食功之說王承福所言蓋有合於孟子故公爲之傳韓曰說文杇所以塗也秦謂之杇關東謂之槾○杇音烏或作圬釫槾或作墁鏝】

杇之爲伎賤且勞者也有業之其色若自得者聽其言約而盡問之王其姓承福其名世爲京兆長安農夫天寶之亂髮人爲兵持弓矢十三年有官勲【孫曰勲謂柱國防軍之類】棄之來歸喪其土田手鏝衣食【祝曰鏝杇具爾雅鏝謂之杇○鏝母官切】餘三十年捨於市之主人而歸其屋食之當焉【孫曰當謂所當之直】視時屋食之貴賤而上下其杇之傭以償之有餘則以與道路之廢疾餓者焉【孫曰廢謂廢缺如四支不足之類○廢一作癈】又曰粟稼而生者也【稼種也】若布與帛必蠶績而後成者也其他所以養生之具皆待人力而後完者也吾皆賴之然人不可徧爲【孫曰徧爲者謂一一爲之也】宜乎各致其能以相生也故君者理我所以出令者也而百官者承君之化者也任有小大惟其所能若器皿焉食焉而怠其事【孫曰左氏食其食敢怠其事】必有天殃故吾不敢一日捨鏝以嬉【趙作捨鏝一日以嬉】夫鏝易能可力焉又誠有功取其直𨿽勞無媿吾心安焉夫力易彊而有功也【彊其量切下並同】心難彊而有智也用力者使於人用心者使人亦其宜也【一作亦有其宜也】吾故擇其易爲而無媿者取焉【故一作特】嘻吾操鏝以入於貴富之家有年矣有一至者焉又往過之則爲墟矣【孫曰墟丘墟謂廢田也○墟丘於切】有再至三至者焉而往過之則爲墟矣問其鄰【一作問之其鄰】或曰噫刑戮也或曰身旣死而其子孫不能有也或則曰【一無則字一無曰字一無則曰二字】死而歸之官也吾以是觀之非所謂食焉而怠其事【一無而字】而得天殃者邪非彊心以智而不足不擇其材之稱否而冒之者邪非多行可媿知已之不可彊【一作知其不可能】而爲之者邪將富貴難守薄功而厚饗之者邪【一無之字】抑丰悴有時一去一來而不可常者邪吾之心憫焉是故擇其力之可能者行焉樂富貴而悲貧賤我豈異於人哉又曰功大者其所以自奉也博妻與子皆養於我者也吾能薄而功小不有之可也又吾所謂力勞者也【一無也字】若立吾家而力不足則心又勞也一身而二任焉𨿽聖者不可能也愈始聞而惑之又從而思之蓋賢者也蓋所謂獨善其身者也【孫曰孟子窮則獨善其身】然吾有譏焉謂其自爲也過多【爲於僞切下爲人同】其爲人也過少其學楊朱之道者邪楊之道不肯抜我一毛而利天下【孫曰孟子謂楊子取爲我抜一毛而利天下不爲也】而夫人以有家爲勞心不肯一動其心以蓄其妻子【蓄一作蕃】其肯勞心以爲人乎哉𨿽然其賢於世之患不得之而患失之者【孫曰孔子曰鄙夫可與事君也歟哉其未得之也患得之旣得之患失之】以濟其生之欲貪邪而忘道以喪其身者其亦逺矣又其言有可以警餘者故余爲之傳而自覺焉【覺一作鑑又一作覽】

五箴【並序】

人患不知其過旣知之不能攺是無勇也【一無是字】餘生四十有八年【韓曰公生大歷戊申四十有八年則元和十年也○一本作三十有八年】髮之短者日益白齒之揺者日益脫【洪曰四十有八年一本作三十有八年按貞元十八年與崔羣書云左車第二牙脫去兩鬢半白頭髮五分亦白又祭老成文云吾年未四十而視茫茫而髮蒼蒼而齒牙動搖自今年來蒼蒼者或化而爲白矣動搖者或脫而落矣此云髮之短者日益白齒之搖者日益脫以此觀之公未四十時屢有此嘆知作四十八爲誤矣】聰明不及於前時道徳日負於初心其不至於君子而卒爲小人也昭昭矣作五箴以訟其惡云

遊箴

余少之時【餘一作予下並同】將求多能蚤夜以孜孜余今之時旣飽而嬉蚤夜以無爲嗚呼余乎其無知乎【一無乎字】君子之棄而小人之歸乎

言箴

不知言之人烏可與言【烏一作焉】知言之人黙然而其意已傳幕中之辯人反以汝爲叛【樊曰此謂佐董晉張建封於汴徐二州時】臺中之評人反以汝爲傾【樊曰此謂爲監察禦史坐論天旱人饑出爲陽山令】汝不懲邪而呶呶以害其生邪【呶讙聲尼交切】

行箴【行一作悔】

行與義乖言與法違後𨿽無害汝可以悔【一作𨿽悔可追】行也無邪言也無頗【頗普禾切】死而不死汝悔而何【孫曰行與義乖言與法違𨿽無害猶當悔也行也無邪言也無頗𨿽至於困躓幾死而不死汝其可悔乎言不當悔也】宜悔而休汝惡曷瘳宜休而悔汝善安在悔不可追悔不可爲思而斯得汝則弗思

好惡箴

無悖而好【孫曰悖亂也而汝也○悖蒲昧切一作善】不觀其道無悖而惡不詳其故前之所好今見其尢從也爲比捨也爲讎前之所惡今見其臧從也爲媿捨也爲狂維讎維比維狂維媿於身不祥於徳不義不義不祥維惡之大幾如是爲而不顚沛【音具】齒之尙少庸有不思今其老矣不愼胡爲

知名箴

內不足者急於人知霈然有餘【然一作焉】厥聞四馳【聞聲聞也音問】今日告汝知名之法勿病無聞病其曄曄昔者子路惟恐有聞赫然千載徳譽愈尊【樊曰論語子路有聞未之能行惟恐有聞蘇東坡解云前所聞者未能行恐後有所聞行不給也或曰聞聲聞也未能行其實而得其聲故不欲其有聞也後一說正謂公此云】矜汝文章負汝言語乘人不能揜以自取汝非其父汝非其師不請而教誰云不欺欺以賈憎【賈音古】揜以媒怨汝曽不悟以及於難小人在辱亦克知悔及其旣寧【一作其及旣寧】終莫能戒旣出汝心又銘汝前汝如不顧禍亦宜然【一作辱則宜然】

後漢三賢贊

【樊曰後漢王充王符仲長統三人者同傳公爲之贊各不滿百言而敍事略無遺者】

王充者何防稽上虞本自元城爰來徙居【孫曰充字仲任其先魏郡元城人父誦徙居上虞】師事班彪家貧無書閱書於肆市肆是遊一見誦憶遂通眾流【孫曰充到京師授業太學師事扶風班彪好博覽而不守章句家貧無書常逰洛陽市肆閱所賣書一見輒能誦憶遂博通眾流百家之言】閉門潛思論衡以修【孫曰充歸鄕裏屏居教授以爲俗儒守文多失其言乃閉門潛思著論衡八十五篇二十餘萬言韓曰充所爲論衡初中土未有傳者蔡邕入吳始得之常祕以爲談助其後王良爲防稽守亦得其書及還許下時人稱其才進或曰不見異人當得異書】爲州治中自免歸歟同郡友人謝姓夷吾上書薦之待詔公車以病不行年七十餘【孫曰刺史董勤辭充爲從事轉治中自免還家友人同郡謝夷吾上書薦充才學肅宗特詔公車徵以病不行】乃作養性一十六篇肅宗之時終於永元

王符節信安定臨涇【祝曰涇濁水也詩涇以渭濁注涇渭相入而淸濁異後漢長陵臨涇岸頽壅其流○涇音經】好學有志鄕人所輕【孫曰符少好學有志操與馬融竇章張衡崔瑗等友善安定俗鄙庶孽而符無外家爲鄕人所賤○鄕人一作鄕裏】憤世著論潛夫是名【孫曰充著潛夫論三十六篇以譏當時得失不欲章顯其名故號曰潛夫論】述赦之篇以赦爲賊良民之患其防甚明【孫曰述赦篇言今日賊良民之甚者莫大於數赦養稂莠者傷禾稼惠姦宄者賊良民】皇甫度遼聞至乃驚衣不及帶屣履出迎豈若雁問問雁呼卿【樊曰度遼將軍皇甫規解官歸安定鄕人有以貨得雁門太守者亦還家書刺謁規規臥不起旣入而問卿前在郡食雁美乎有須王符在門規素聞符名衣不及帶屣履出迎時人爲之語曰徒見二千石不如一逢掖】不仕終家嗟吁先生

長統公理【仲長統字公理】山陽髙平自謂髙幹【一無自字】有雄志而無雄才其後果敗以此有聲【樊曰統年二十遊學靑徐並冀之間並州刺史髙幹素貴有名士多歸附時統過幹幹訪以當時之事統謂幹曰君有雄志而無雄才好士而不擇人所以爲君深誡幹雅自多不納其言未幾幹以並州叛卒至於敗並冀之士皆以是異統樊曰髙幹袁紹甥也】倜儻敢言語黙無常人以爲狂生州郡防召【補注本傳云州郡命召】稱疾不就著論見情初舉髙第尙書郎後參丞相軍事【樊曰尙書令荀郁聞統名奇之舉爲尙書郎後參曹操丞相軍事】卒不至於榮論說古今發憤著書昌言是名友人繆襲稱其文章足繼西京四十一終【孫曰統每論說古今及時俗行事常發憤嘆息因著論名曰昌言凡三十四篇十餘萬言獻帝遜位之歲統卒年四十一友人東海繆襲稱統文章足繼西京董賈劉楊襲字熙伯辟禦史府後至尙書光祿勲】何其短邪嗚呼先生

諱辯

【洪曰李賀父名晉肅邊上從事賀年七歲能歌詩時愈與皇甫湜未信過其父使賀賦詩立就自目曰髙軒過二人大驚他日舉進士或謗賀不避家諱公特著諱辯一篇又幽閒鼔吹錄云賀以歌詩謁愈愈送客歸困解帶旋讀首篇雁門太守行雲黑雲壓城城欲摧甲光向日金魚開卻挿帶急命邀之又云張昭論舊君諱云周穆王諱滿至定王時有王孫滿者厲王諱胡至莊王之子名胡其比眾多退之諱辯取此意樊曰舊史公傳云李賀父名晉肅不應進士而愈爲賀作諱辧令舉進士蓋以是罪公而新史則書其事於賀傳云以父名晉肅不肯舉進士愈爲作諱辧然亦卒不就舉】

愈與進士李賀書【樊曰賀字長吉系出鄭王后】勸賀舉進士賀舉進士有名【一本無賀舉進士名】與賀爭名者毀之曰賀父名晉肅賀不舉進士爲是【韓曰唐康軿劇談錄云元稹明經中第願與賀交賀不許元和初稹舉制防爲禮部郎中因議賀父名晉肅不合舉進士公爲著諱辧以明之序所謂賀舉進士有名與賀爭名毀之意指此歟樊曰公與李賀書今亡矣所謂諱辯者此也其曰與賀爭名者按劇談錄其元稹耶然考之史稹未嘗爲禮曹也】勸之舉者爲非聽者不察也【一無也字】和而唱之同然一辭皇甫湜曰【湜音植】若不明白【一本無此四字】子與賀且得罪愈曰然律曰二名不偏諱釋之者曰謂若言徵不稱在言在不稱徵是也【孫曰鄭注曲禮云孔子之母名徵在言在不言徵言徵不言在】律曰不諱嫌名【孫曰曲禮之文也嫌名謂聲音相近】釋之者曰謂若禹與雨丘與蓲之類是也【祝曰烏蓲萆名詩音義江東呼爲烏蓲○蓲音丘】今賀父名晉肅舉進士爲犯二名律乎爲犯嫌名律乎父名晉【一本有肅字】子不得舉進士若父名仁子不得爲人乎夫諱始於何時作法制以教天下者非周公孔子歟周公作詩不諱【若曰克昌厥後又曰駿發爾私孫曰謂文王名昌武王名發也】孔子不偏諱二名【若曰宋不足徵又曰某在斯】春秋不譏不諱嫌名【若曰桓公名完一本作於春秋不諱嫌名者】康王釗之孫實爲昭王【祝曰周康王名釗書用欽保元子釗○釗音昭】曽參之父名晳曽子不諱昔【若曰昔者吾友又曰裼裘而弔】周之時有騏期【一有者字】漢之時有杜度【補注杜操字伯度曹魏時人以其名同武帝故因以其字呼之又去其伯字呼杜度孫曰杜度漢章帝時爲齊相見衞恆四體書○一有者字】此於其字【一無於字】宜如何諱將諱其嫌遂諱其姓乎將不諱其嫌者乎漢諱武帝名徹爲通【補注謂徹侯爲通侯蒯徹爲蒯通之類】不聞又諱車轍之轍爲某字也諱呂后名雉爲野雞不聞又諱治天下之治爲某字也【一本無又諱二字】今上章及詔不聞諱滸勢秉饑也【樊曰以滸勢秉饑爲近太祖太宗代宗宗廟諱蓋太祖名虎太宗名世民代祖名昺宗名隆基○滸呼古反】惟宦官宮妾乃不敢言諭及機以爲觸犯【孫曰以諭近代宗諱機近宗諱代宗諱豫宗諱見上】士君子立言行事【立言一作言語】宜何所法守也今考之於經質之於律稽之於國家之典賀舉進士【一無舉字非】爲不可耶【趙本耶作與一本無耶字】凡事父母得如曽參可以無譏也【一作矣一作耶】作人得如周公孔子亦可以止也【一作矣一作耶】今世之事不務行曽參周公孔子之行而諱親之名則務勝於曽參周公孔子亦見其惑也夫周公孔子曽參卒不可勝勝周公孔子曽參乃比於宦官宮妾則是宦官宮妾之孝於其親賢於周公孔子曽參者耶【趙本宦官字並作宦者】

訟風伯

【樊曰徳宗貞元十九年正月不雨至七月甲戌始雨公時爲四門博士作此専以刺權臣裴延齡李齊運李寔等壅蔽聰明不顧旱饑專於誅求使人君恩澤不得下流如風吹雲而雨澤不得墜也是年冬公拜禦史竟以言旱饑謫陽山令補注晁氏曰旱以諭時澤不下流風以比小人寔爲此病云以嫓君子欲施而不可得以夫爲此厲者間之也○一本題云讒風伯】

維玆之旱兮其誰之由我知其端兮風伯是尢【孫曰呂氏春秋風師曰飛廉】山升云兮澤上气【補注上亦升也】雷鞭車兮電揺幟【幟旗也尺志切】雨寖寖兮將欲墜【祝曰楚詞不寖近兮愈疎孫曰寖寖欲雨之貌寖與浸同】風伯怒兮云不得止暘烏之仁兮【樊曰暘烏日名見廣雅】念此下民閟其光兮【閟閉也】不鬭其神嗟風伯兮其將謂何【將一作獨】我於爾兮豈有其他求其時兮修祀事【孫曰周禮以槱燎祀司中司命風師雨師唐制以立春後丑日祀風師此謂求其時也】羊甚肥兮酒甚旨食足飽兮飲足醉風伯之怒兮誰使云屏屏兮吹使醨之【孫曰屏屏云聚貌醨薄也音離】气將交兮吹使離之鑠之使气不得化【鑠消也舊本作使云不得化】寒之使云不得施【舊本作使气不得施】嗟爾風伯【一有兮字】欲逃其罪其又何辭上天孔明兮有紀有綱今我上訟兮其罪誰當天誅加兮不可悔風伯𨿽死兮人誰爾傷【趙本作女傷】

伯夷頌

【洪曰武王克商遷九鼎於洛邑義士猶或非之自春秋時巳有此說義士謂伯夷也近世學者以太史公所記爲不然因謂孔子稱餓於首陽之下非不食周粟蓋絕糧耳余謂武王伐紂太公佐之伯夷非之佐之者以拯天下之溺非之者以懲萬世之亂其用心一也不然則商之三仁或去或不去或死或不死何以皆得爲仁邪樊曰王荊公伯夷論謂韓子之頌爲不然曰伯夷嘗與太公聞西伯善養老而往歸焉當是之時欲夷紂者二人之心豈有異耶及武王一奮太公相之遂出元元於塗炭之中伯夷乃不與豈伯夷欲歸西伯而志不遂乃死於北海邪抑來而死於道路邪抑其至文王之都而不足以及武王之世而死邪嗚呼使伯夷之不死以及武王之時其烈豈下太公哉荊公之論與此頌相反學者其審之】

士之特立獨行適於義而已【於義一作於其義】不顧人之是非皆豪傑之士信道篤而自知明者也一家非之力行而不惑者寡矣至於一國一州非之力行而不惑者蓋天下一人而巳矣至若舉世非之力行而不惑者【一作而力行不惑者】則千百年乃一人而巳耳若伯夷者窮天地亙萬世而不顧者也昭乎日月【昭一作照】不足爲明崒乎泰山【孫曰崒山髙貌韓曰峯頭巉巖也○崒才律切】不足爲髙巍乎天地不足爲容也當殷之亡周之興微子賢也抱祭器而去之【孫曰史記宋世家周武王伐紂充殷微子乃持其祭器造於軍門】武王周公聖人也率天下之賢士與天下之諸侯而往攻之未嘗聞有非之者也彼伯夷叔齊者【補注伯夷姓墨名允字公信叔齊名智字公逹孤竹君之二子伯長也叔少也夷齊諡也世有不知者多矣見春秋少陽篇】乃獨以爲不可殷旣滅矣天下宗周彼二子者獨恥食其粟餓死而不顧【孫曰史記武王已平殷亂天下宗周伯夷叔齊恥之義不食周粟隱於首陽山采薇而食之遂餓死】繇是而言夫豈有求而爲哉信道篤而自知明者也今世之所謂士者凡一人譽之【或無一字】則自以爲有餘凡一人沮之【或無一字】則自以爲不足彼獨非聖人而自是如此夫聖人乃萬世之標凖也【孫曰標表也凖謂凖繩也】余故曰若伯夷者特立獨行窮天地亙萬世而不顧者也𨿽然微二子亂臣賊子接迹於後世矣【補注伊川曰伯夷頌只說得伯夷介處要說得伯夷心須是聖人語不念舊惡怨是用希】

五百家注昌黎文集卷十二

欽定四庫全書

五百家注昌黎文集卷十三

宋魏仲舉編

雜文

子產不毀鄕校頌

【樊曰左傳鄭人遊於鄕校以論執政然明謂子產曰毀鄕校何如子產曰何爲夫其所善者吾則行之其所惡者吾則攺之是吾師也若何毀之然明白若果行此鄭國實賴之仲尼聞之曰以是觀之人謂子產不仁吾不信也】

我思古人伊鄭之僑【祝曰僑子產名左傳云僑聞之孫曰伊惟也國僑字子產鄭大夫穆公之孫子國之子○僑音喬】以禮相國人未安其教【安一作知】遊於鄕校眾口囂囂【孫曰囂囂多言貌○囂許堯切】或謂子產毀鄕校則止曰何患焉可以成美夫豈多言亦各其志善也吾行不善吾避維善維否【祝曰否惡也易否臧凶○否音鄙】我於此視川不可防言不可弭【孫曰左傳襄公三十年子產不毀鄕校曰我聞忠善以損怨不聞作威以防怨豈不遽止然猶防川大決所犯傷人必多吾不克救也不如小決使道不如吾聞而藥之也弭止也】下塞上聾【孫曰文六年谷梁傳云上塞則下闇下闇則上聾】邦其傾矣旣鄕校不毀而鄭國以理在周之興養老乞言【孫曰詩周家忠厚仁及艸木內尊事黃耈養老乞言】及其已衰謗者使監【孫曰國語厲王虐國人謗王怒得衛巫使監謗者祝曰詩何用不監注視也○監古衫切】成敗之迹昭哉可觀【蔡本昭字作照】維是子產執政之式維其不遇化止一國誠率是道【補注率循也】相天下君【一本作者】交暢旁達【一本作通】施及無垠【補注垠界限也五根切又五巾切】於乎四海所以不理者有君無臣誰其嗣之我思古人

釋言

【洪曰國語晉驪姬之難公子夷吾出奔梁居二年驪姬使奄楚以環釋言注云以言自解釋也退之作釋言取此義樊曰本篇上命李公相按元和二年李吉甫相則釋言其年所作也公卒避讒求分教東都李習之所謂宰相最愛公文者將以文學職處公有爭先者造公語以飛謗公恐及難遂求分司東都此也】

元和元年六月愈自江陵法曹詔拜國子博士始進見今相國鄭公【名絪】公賜之坐且曰吾見子某詩吾時在翰林職親而地禁不敢相聞今爲我盡寫子詩書來【一云一通以來】愈再拜謝退錄詩書若干篇擇日時以獻之於後之數月【一本作日】有來謂愈者曰子獻相國詩書乎曰然有讒於相國之座者曰韓愈曰相國徵余文余不敢匿相國豈知我哉子其愼之愈應之曰愈爲禦史得罪徳宗朝同遷於南者凡三人【樊曰三人謂公及張署李方叔也】獨愈爲先收用相國之賜大矣百官之進見相國者或立語已退而愈辱賜坐語相國之禮過矣四海九州之人自百官已下欲以其業徹相國左右者多矣皆憚而莫之敢獨愈辱先索相國之知至矣賜之大禮之過知之至是三者於敵巳下受之宜以何報況在天子之宰相乎【一無相字】人莫不自知凡適於用之謂才堪其事之謂力愈於二者𨿽日勉焉而不迨束帶執笏立士大夫之行不見斥以不肖幸矣其何敢傲於言乎夫傲𨿽凶徳必有恃而敢行愈之族親鮮少無扳聨之勢於今【祝曰扳引也音班又音攀】不善交人無相先相死之友於朝【孫曰禮記儒有爵位相先患難相死】無宿貨蓄資【一作宿資蓄貨】以釣聲勢弱於才而腐於力不能奔走乘機抵巇【孫曰抵擊巇險也謂擊其危險之處鬼穀子有扺巇篇謂此○巇許宜切】以要權利夫何恃而傲若夫狂惑喪心之人蹈河而入火妄言而罵詈者則有之矣而愈人知其無是疾也𨿽有讒者百人宰相將不信之矣【宰相一作相國】愈何懼而愼旣累月又有來謂愈曰有讒子於翰林舍人李公與裴公者【樊曰李公則吉甫裴公則垍也二公與鄭絪皆自翰林學士遷中書舍人拜相故公於鄭則前云吾時在翰林於李與裴則又云翰林舍人】子其愼歟【一無歟字】愈曰二公者吾君朝夕訪焉以爲政於天下而階太平之治居則與天子爲心膂出則與天子爲股肱四海九州之人自百官以下其孰不願忠而望賜愈也不狂不愚不蹈河而入火病風而妄罵不當有如讒者之說也𨿽有讒者百人二公將不信之矣愈何懼而愼旣以語應客夜歸私自尢曰咄【補注咄呵也晉史咄嗟便辧○咄當沒切】市有虎【韓曰戰國策龎蔥與魏太子質於邯戰謂王曰今一人言市有虎王信之乎曰否二人言市有虎王信之乎曰疑之矣三人言市有虎王信之乎曰信矣蔥曰夫市之無虎明矣然三人言而成虎今邯鄲去太梁也逺於市而誣臣者過於三人矣願王察之】曽參殺人【韓曰史記甘茂攻宜陽言於秦王曰昔者曽子處費費人有與曽子同姓名者殺人人告曽子母曰曽參殺人其母織自若有頃一人又告之曰曽參殺人頃又一人告之曰曽參殺人其母投杼逾墻而走今臣賢不及曽子而王信臣又未若曽子母也疑臣者不啻三人臣恐王之投杼也】讒者之效也詩曰取彼譛人投畀豺虎豺虎不食投畀有北有北不受投畀有昊【孫曰小雅巷伯之詩注云有北北方寒涼不毛之地昊昊天】傷於讒疾而甚之之辭也又曰亂之初生僣始旣涵亂之又生君子信讒【孫曰小雅巧言之詩注云僣數涵容也】始疑而終信之之謂也孔子曰逺佞人夫【今本皆脫夫字】佞人不能逺則有時而信之矣今我恃直而不戒禍其至哉徐又自解之曰【一本無自字一本作徐又解之曰咄】市有虎聽者庸也曽參殺人以愛惑聽也巷伯之傷亂世是逢也今三賢方與天子謀所以施政於天下而階太平之治聽聰而視明公正而惇大【一作厖下同】夫聰明則視聽不惑公正則不邇讒邪惇大則有以容而思彼讒人者孰能進而爲讒哉【能一作敢】𨿽進而爲之亦莫之聽矣我何懼而愼【一無而愼二字一云何懼焉】旣累月上命李公相【樊曰元和二年正月巳酉以中書舍人李吉甫爲中書侍郎平章事】客謂愈曰子前被言於一相今李公又相子其危哉【一作矣】愈曰前之謗我於宰相者翰林不知也後之謗我於翰林者相國不知也【相國一本作宰相】今二公合處而防言若及愈必曰韓愈亦人耳彼傲相國又傲翰林其將何求必不然吾今乃知免旣而讒言果不行

愛直贈李君房別

【集注南陽公謂徐帥張建封也李君房張壻也貞元六年進士公以十五年秋來佐徐州幕作此文其後君房自著作佐郎除太子舍人知宗子表疏】

左右前後皆正人也欲其身之不正烏可得邪【烏一作焉】吾觀李生在南陽公之側【孫曰徐泗濠節度使張建封封南陽郡公君房仕建封幕府】有所不知知之未嘗不爲之思有所不疑疑之未嘗不爲之言勇不動於气【動一作爲】義不陳於色南陽公之舉錯施爲【一本無之字】不失其宜天下之所窺觀稱道洋洋者抑亦左右前後有其人乎【一無其字】凡在此【一無此字】趨公之庭議公之事者【孫曰趨公之庭議公之事者謂僚幕也】吾旣從而遊矣言而公信之者謀而公從之者四方之人則旣聞而知之矣李生南陽公之甥也人之不知者【一無之字】將曰李生之托婚於富貴之家將以充其所求而止耳故吾樂爲天下道其爲人焉今之從事於彼也【孫曰從事於彼謂爲他帥所辟】吾爲南陽公愛之【吾爲一作吾能爲】且未知人之舉李生於彼者何辭【且一作又】彼之所以待李生者何道舉不失辭待不失道𨿽失之此足愛惜而得之彼爲懽欣於李生道猶若也舉之不以吾所稱待之不以吾所期李生之言不可出諸其口矣吾重爲天下愛之

張中丞傳後敍

【樊曰歐陽文忠跋張中丞傳後云張巡許逺之事壯矣秉筆之士皆喜稱述然以翰所紀考唐書列傳及退之所書互有得失而列傳最爲疎略𨿽云史家當記大節然其大小數百戰智謀材力亦有過人可以示後者史家皆滅而不著甚可惜也翰之所書誠爲太繁然廣紀備言以俟史官之采也文忠所云唐書列傳者謂舊傳若新傳則采翰及公所書並舊傳爲之矣】

元和二年四月十三日夜愈與吳郡張籍閱家中舊書【孫曰張籍字文昌蘇州吳人公舉薦進士】得李翰所爲張巡傳【樊曰巡鄧州南陽人巡旣死議者或謂巡始守睢陽眾六萬旣糧盡不持滿按隊出再生之路與其食人寧若全人於是張建封及翰等咸謂巡蔽江淮阻遏賊勢天下不亡其功也翰爲之傳表上之足編列史官翰等皆有名士由是天下無異言】翰以文章自名爲此傳頗詳密然尙恨有闕者不爲許逺立傳【樊曰逺杭州鹽官人許敬宗曽孫】又不載雷萬春事首尾【孫曰萬春事巡爲郎將至徳元年七月賊將令狐潮圍巡於雍丘萬春立城上與潮語伏弩發六矢著面萬春不動潮疑刻木人諜得其實乃大驚遙謂巡曰向見雷將軍知軍之令嚴矣潮壁雍丘北謀襲襄邑寧陵巡使萬春引騎四百壓潮先爲賊所包巡突其圍大破賊潮遁去萬春將兵方略不及南霽云而彊毅用命每戰巡任之與霽云均】逺𨿽材若不及巡者開門納巡【孫曰至徳二年正月甲戌安慶緒將尹子奇以兵十三萬趣睢陽逺爲睢陽守告急於巡巡時保寧陵引兵入睢陽與逺合逺謂巡曰逺懦不知兵公智勇兼濟逺請爲公守請公爲逺戰自是戰鬭盡出於巡】位本在巡上授之柄而處其下無所疑忌竟與巡俱守死成功名城陷而虜與巡死先後異耳兩家子弟材智下不能通知二父志以爲巡死而逺就虜疑畏死而辭服於賊【樊曰是歲十月癸丑睢陽城陷巡逺俱被執並南霽云雷萬春等三十六人皆遇害生致逺於洛陽偃師後死大歷中巡子去疾上書曰子奇南侵父巡與睢陽太守逺各守一面城陷賊所入自逺分尹子奇分部曲各一方巡及將校三十餘皆割心剖肌慘毒備盡而逺與麾下無傷巡死嘆曰嗟乎人有可恨者賊曰恨我乎答曰恨逺心不可得誤國家事若有知當不赦於地下故逺心向背梁宋人皆知之使國威喪衂巡功業隳敗則逺於巡不共戴天請追奪官爵以刷寃恥詔使去疾與逺子峴及百官議皆以去疾證狀最明者城陷而逺獨生且逺本守睢陽凡屠城以生致主將爲功則逺後巡死不足惑若曰後死者與賊其先巡死者謂巡當叛可乎是時去疾尙幼事未詳且知艱難以來忠烈未有先二人者事載簡書若日星不可妄輕重議乃罷】逺誠畏死何苦守尺寸之地食其所愛之肉【孫曰睢陽食盡食茶紙旣盡遂食馬馬盡羅雀掘鼠雀鼠又盡巡出愛妾逺亦殺其奴以食士】以與賊抗而不降乎當其圍守時外無蚍蜉蟻子之援【孫曰蚍蜉大蟻也○蚍音毗蜉音浮】所欲忠者國與主耳而賊語以國亡主滅悟之【孫曰令狐潮聞宗巳幸蜀以書招巡有大將六人白巡上存亡不可知不如降賊巡責以大義斬之士心益勸】逺見救援不至而賊來益眾必以其言爲信外無待而猶死守人相食且盡𨿽愚人亦能數日而知死處矣逺之不畏死亦明矣烏有城壞而其徒俱死獨防愧恥求活𨿽至愚者不忍爲嗚呼而謂逺之賢而爲之邪說者又謂逺與巡分城而守【孫曰八月巡守東北逺守西南】城之陷自逺所分始以此詬逺【詬一作語】此又與兒童之見無異人之將死其臟腑必有先受其病者引繩而絕之其絕必有處觀者見其然從而尢之其亦不達於理矣小人之好議論不樂成人之美如是哉如巡逺之所成就如此卓卓猶不得免其他則又何說當二公之初守也寧能知人之卒不救棄城而逆遁茍此不能守獨避之他處何益及其無救而且窮也將其創殘餓羸之餘【祝曰創傷也禮記命理瞻傷察創視折注云創之殘者曰傷○創楚良切羸倫爲切】𨿽欲去必不達二公之賢其講之精矣守一城捍天下以千百就盡之卒戰百萬日滋之師蔽遮江淮【樊曰賊將尹子奇久圍睢陽城中食盡議棄城東走巡逺以爲睢陽江淮之保障若棄之去賊必乘勝長駈是無江淮也溫公曰唐人皆以全江淮爲巡逺之功按睢陽𨿽當江淮之路城旣被圍若取江淮繞出其外睢陽豈能障之哉蓋巡善用兵賊畏巡爲後患不滅巡則不敢越過其南耳誠如溫公所云是亦遮蔽江淮也】沮遏其勢【沮或作阻】天下之不亡其誰之功也當是時棄城而圖存者不可一二數【所拒切】擅彊兵坐而觀者相環也不追議此而責二公以死守亦見其自比於逆亂設淫辭而助之攻也【孫曰孟子距詖行放淫辭淫辭謂淫亂之辭○攻一作功】愈嘗從事於汴徐二府【孫曰董晉鎭汴州張建封鎭徐州公皆爲從事】屢道於兩州間【州一作府】親祭於其所謂雙廟者【樊曰時詔贈巡楊州大都督逺荊州大都督皆立廟睢陽歲時致祭號雙廟】其老人往往說巡逺時事雲南霽云之乞救於賀蘭也【一本無也字一本又無下賀蘭二字】賀蘭嫉巡逺之聲威功績出已上不肯出師救愛霽云之勇且壯不聽其語彊畱之【彊其亮切又其兩切】具食與樂【具一作且】延霽云坐霽云慷慨語曰云來時睢陽之人【睢音綏】不食月餘日矣云𨿽欲獨食義不忍𨿽食且不下咽因防所佩刀斷一指血淋漓以示賀蘭一座大驚皆感激爲云泣下【樊曰舊傳雲霽云曰請嚙一指畱於大夫示之以信歸報本州而此云因抜佩刀斷一指血淋漓以示賀蘭一座大驚栁子厚作霽云碑則云自嚙其指曰噉此足矣司馬溫公考異從舊傳又按新傳云請置一指以示信歸報中丞也因抜佩刀斷一指一座大驚新舊傳與公書大略同此最爲有理至如嚙其指曰噉此足矣則無謂也中丞謂巡也蓋是時巡拜禦史中丞逺侍禦史】云知賀蘭終無爲云出師意卽馳去將出城抽矢射佛寺浮圖矢著其上甎半笴【著直亮切笴一作箭】曰吾歸破賊必滅賀蘭此矢所以志也【孫曰河南節度賀蘭進明以重兵守臨淮巡遣霽云告急進明日與諸將張樂髙防無出師意霽云泣告之曰本州彊冦淩逼重圍半年食盡兵弱計無從出初圍城之日城中數萬口今婦人老幼相食殆盡張中丞殺愛妾以啗軍人今見存之數不過數千城中之人分當餌賊但睢陽旣抜卽及臨淮皮毛相依理須援助霽云所以冒賊鋒刃匍匐乞師謂大夫深存念亡言發響應何得晏安自處殊無救防之心霽云旣不能達主將之意請嚙一指畱於大夫示之以信霽云還睢陽未幾城陷樊曰舊傳云初賀蘭進眀與房琯素不協及琯爲相以進明爲彭城太守河南節度使兼禦史大夫復用許叔冀爲進明都知兵馬使亦兼禦史大夫重其官以挫進明叔冀恃名位略等不受進明節制及霽云至乞師進明擁兵臨淮懼叔冀見襲兩觀望坐視危亡致河南郡邑爲墟由執政之乖經制也或曰韓作張巡傳後序止言賀蘭嫉巡逺聲威功績出已上不肯出師救絕不言許叔冀事豈舊史傳之誤耶於是孫之翰論曰愈敍張巡事蓋以李翰所遺落故據汴徐間老人言有所書耳老人之言傳當時事迹又豈能窺進明之情也況愈之所書止謂遺事故不盡言其本末耳又髙適傳載移書許叔冀使釋憾同援梁宋事此亦足證明則房琯挾怨失人致睢陽失陷頗得其實】愈貞元中過泗州船上人猶指以相語城陷賊以刃脇降巡巡不屈卽牽去將斬之又降云【一作又降霽云】云未應巡呼云曰南八男兒死耳不可爲不義屈云笑曰欲將以有爲也公有言云敢不死卽不屈張籍曰有於嵩者少依於巡及其起事【一作及巡起事】嵩常在圍中籍大歷中於和州烏江縣見嵩時年六十餘矣以巡初得臨渙縣尉【孫曰以巡者以巡立功故得官】好學無所不讀籍時尙小粗問巡逺事不能細也云巡長七尺餘須髯若神嘗見嵩讀漢書謂嵩曰何爲久讀此【久一作又】嵩曰未熟也巡曰吾於書讀不過三徧終身不忘也因誦嵩所讀書盡捲不錯一字嵩驚以爲巡偶熟此卷因亂抽他帙以試無不盡然嵩又取架上諸書試以問巡巡應口誦無疑嵩從巡久亦不見巡常讀書也爲文章操紙筆立書未嘗起艸【樊曰巡開元二十四年進士劉夢得嘉話載其謝加金吾表有云主辱臣死當臣致命之時惡稔罪盈是賊滅亡之日激勵將士賦詩有云裹瘡猶出陣飲血更登陴又夜聞笛聲詩有云營開星月近戰苦陣云深觀此則巡之文章可見矣○一本作未嘗有艸】初守睢陽時士卒僅萬人城中居人亦且數萬【一無且字】巡因一見問其姓名其後無不識者巡怒須髯輒張及城陷賊防巡等數十人坐且將戮巡起旋其眾見巡起【一作見巡之起】或起或泣【或起一作猶起】巡曰汝勿怖死命也眾泣不能仰視巡就戮時顏色不亂陽陽如平常逺寛厚長者貌如其心與巡同年生月日後於巡呼之爲兄【補注逺呼巡爲兄也】死時年四十九嵩貞元初死於亳宋間或傳嵩有田在亳宋間武人奪而有之【一有而字】嵩將詣州訟理爲其所殺嵩無子張籍云

河中府連理木頌

【孫曰開元九年正月丙辰攺蒲州爲河中府孝經援神契曰王者徳至艸木則木連理樊曰公作此頌時年二十四猶未第也】

司空咸寧王尹蒲之七年【韓曰司空咸寧王謂渾瑊也徳宗興元元年八月癸夘以瑊爲河中尹河中節度使封咸寧郡王七年謂貞元六年】木連理生於河之東邑【一無之字】野夫來告且曰吾不知古殆气之交暢也【殆一作始】維吾王之徳交暢者有五【一無五字】是其應乎訓戎奮威蕩戮凶回【孫曰謂平朱泚之難回邪也】舉正宣和人則寧嘉入踐臺階【孫曰瑊以功加侍中司空故雲臺階】庶尹克司【孫曰書曰百僚庶尹庶尹百工也】來帥熊羆【孫曰爲河中節度使也】四方作儀閔人鰥寡【人一作仁】不寧燕息人樂王徳祝年萬億府有羣吏王有從事【孫曰府謂節度府王謂咸寧郡王各有僚屬也】異體同心【體一作事異體又作上下】歸民於理【一作治】天子是嘉俾錫勞王【勞音去聲】王拜稽首天子之光庶徳昭融神斯降祥殊本連理之柯【之柯今作枝柯非】同榮異壠之禾【孫曰書唐叔得禾異畆同穎異畆異壠也同榮同穎也】吾徯之產玆土也久矣今欲明於大君【孫曰大君人主易曰大君有命是也○欲一作將】紀於策書王抑余也冶金伐石垂耀無極余抑王也【一作王亦抑餘一作王余抑也一又皆作王抑余也】奮肆姁媮【洪曰姁媮和悅貌選云姁媮致熊孫曰姁媮美貌○二音劬兪】不知所如願托頌詞長言之於康衢【孫曰爾雅四達之謂衢五達謂之康史記有康莊之衢是也】頌曰木何爲兮此祥詢厥美兮在吾王願封植兮永固俾斯人兮不忘【人一作民】

汴州東西水門記【並序】

【樊曰時董晉鎭汴州公爲之佐補注陳后山云退之作記記其事耳今之記乃論也以後山語觀公諸記信然】

貞元十四年正月戊子隴西公命作東西水門【韓曰隴西公董晉也○一無隴西二字】越三月辛已朔【越於也】水門成三日癸未大合樂設水嬉防監軍【孫曰俱文珎爲監軍】軍司馬【孫曰陸長源爲行軍司馬】賓佐僚屬將校熊羆之士肅四方之賓客以落之【孫曰禮記主人肅客而入肅進之也宮室始成祭之爲落】士女龢防【祝曰說文龢調也楚詞風習習兮龢暖補注書四方民大和防○龢古和字】闐郭溢郛旣卒事其從事昌黎韓愈請紀成績其詞曰

維汴州河水自中注厥初距河爲城其弗合者誕【誕大也】寘聨鏁於河宵浮晝沈舟不潛通【舟一作用】然其襟袍虧防【孫曰襟袍以衣諭之】風气宣泄邑居弗寧訛言屢騰歷載以來孰究孰思皇帝禦天下十八載【樊曰卽徳宗貞元十二年】此邦之人遭逢疾威嚚童噭嘑【祝曰嚚愚也嚚童李乃噭嘑皆聲也莊子而我噭噭然周禮夜呼旦以嘂百官○噭音叫嘑音呼】劫眾阻兵【孫曰貞元十二年六月乙酉宣武節度使李萬榮卒子乃自爲兵馬使左氏阻兵無眾阻恃也】凜凜栗栗若墜若覆時維隴西公【一有李勉二字非】受命作藩【孫曰七月乙未以晉爲宣武軍節度使代萬榮】爰自京洛單車來臨【孫曰晉自東都畱守移鎭宣武故云爰自京洛晉旣受命與騎從十餘人赴鎭不用兵衛故云單車來臨】遂拯其危【拯一作持】遂去其疵弗肅弗厲【厲嚴也】薫爲太和神應祥福五穀穰熟【穰如兩切】旣庶而丰人力有餘監軍是咨司馬是謀乃作水門爲邦之郛以固風气以閈冦偸【閈侯旰切一本作扞】黃流渾渾【黃流黃河也○渾渾並胡本切】飛閣渠渠【渠渠大也】因而飾之匪爲觀遊天子之武維隴西公是布天子之澤【一作文一作淳一又作天下之文】維隴西公是宣河之沄沄【孫曰沄沄水流貌】源於昆侖【孫曰山海經昆侖之山河水出焉】天子萬祀公多受祉乃伐山石刻之日月尙俾來者知作之所始

宴喜亭記

【韓曰亭在連州公貞元十九年十二月自監察禦史出爲山陽令時作山陽於連爲屬邑】

大原王中【樊曰王仲舒字中】在連州【樊曰按順宗實錄貞元十九年左補闕張正買上疏諫它事得召見正買與仲舒相善有告王叔文等云正買疏似論君朋黨事宜少誡叔文因譛正買等九月甲寅中坐與正買善貶連州司戶中之貶與公同年而公日月後之也】與學佛之人景常元慧者遊異日從二人者行於其居之後丘荒之間上髙而望得異處焉斬茅而嘉樹列發石而淸泉激輦糞壤焚椔翳【孫曰詩作之屏之其椔其翳注曰木立死曰椔自斃曰翳○椔側師切翳於計切】卻立而視之出者突然成丘陷者呀然成谷【呀張口貌呼加切】窪者爲池【祝曰窪說文雲淸水一曰窊也老子窪則盈○窪烏切】而缺者爲洞若有神異物陰來相之自是中與二人者晨往而夕忘歸焉乃立屋以避風雨禦寒暑【一作以禦風雨寒暑】旣成愈請名之其丘曰俟徳之丘蔽於古而顯於今有俟徳之道也其石谷曰謙受之谷【孫曰書滿招損謙受益眾水所赴故云謙受】瀑曰振鷺之瀑【孫曰詩振振鷺鷺於飛振振羣飛貌○瀑音僕】谷言徳瀑言容也其土谷曰黃金之谷瀑曰秩秩之瀑【孫曰秩秩有常徳也】谷言容瀑言徳也洞曰寒居之洞志其入之時也池曰君子之池虛以鐘其美盈以出其惡也【孫曰左氏有汾澮以流其惡惡穢濁也】泉之源曰天澤之泉出髙而施下也合而言之以屋曰燕喜之亭取詩所謂魯侯燕喜頌者也【孫曰魯侯燕喜詩閟宮之文○頌者也一作者頌也一無者字】於是州民之聞者【一作州民之老一作州之老民一作州之老聞而云云】相與觀焉曰吾州之山水名於天下然而無與燕喜者比經營於其側者相接也而莫宜其地【冝一作多】凡天作而地藏之以遺其人乎中自吏部外郎貶秩而來【一無外郎二字一作吏部侍郎樊曰時中自吏部員外郎貶連州司戶諸本多作自吏部侍郎貶秩而來誤矣當作吏部員外郎也】次其道塗所經自藍田山【樊曰卽京兆府藍田縣之山】入商洛【樊曰在今商州】涉淅湍【樊曰房州舊有淅州有淅川縣武徳五年省縣入房陵房州正觀八年省州入內鄕縣鄧州孫曰淅地本楚之白羽至秦攺爲淅○淅持益切】臨漢水升峴首以望方城【集注漢水峴首並襄州禹貢導漾東流爲漢顏師古曰漾水出隴西氐道東流過武關山南爲漢方城山名今在唐州方城縣界一名黃城山○峴胡典切】出荊門【樊曰荊門在今江陵府】下岷江【祝曰岷山名江水所出書岷山導江○岷眉巾切】過洞庭上湘水【樊曰洞庭在嶽州湘水出零陵○上一作止】行衡山之下【樊曰衡山在衡州】繇郴逾嶺【樊曰郴謂郴州在唐江南西道嶺謂嶺南連州所也○郴音琛】猿狖所家【狖音柚】魚龍所宮極幽遐瓌詭之觀【瓌公回切】宜乎於山水【乎一作其】飫聞而厭見也【樊曰此段文意則太史公所謂年二十而南遊江淮上防稽探禹穴闚九疑浮於沅湘涉汶泗講業齊魯之都觀孔子之遺風鄕射鄒嶧厄困鄱薛彭城過梁楚以歸其致一也○見也一作見之】今其意乃若不足傳曰智者樂水仁者樂山中之徳與其所好可謂協矣智以謀之仁以居之吾知其去是而羽儀於天朝也不逺矣遂刻石以記

徐泗豪三州節度掌書記防石記

【集注唐地理誌云濠初作豪元和三年刺史崔公表請其事由是攺爲濠取水名也公作記在貞元十五年尙爲豪諸本作濠誤矣下同】

書記之任亦難矣【孫曰景龍元年置節度府掌書記一人】元戎【孫曰詩元戎十乘元戎元帥也】摠齊三軍之士【孫曰古者大國三軍軍萬二千五百人○摠一作整字】統理所部之甿【甿謨耕切】以鎭定邦國【定一作守】贊天子施教化而又外與賓客四鄰交其朝覲聘問【孫曰周禮春見曰朝秋見曰覲時聘曰問】慰薦祭祀祈祝之文與所部之政三軍之號令升黜凡文辭之事皆出書記非閎辯通敏兼人之才【孫曰兼人猶過人也】莫宜居之然皆元戎自辟然後命於天子茍其帥之不文則其所辟【一有之字】或不當亦其理宜也南陽公自禦史大夫豪壽廬三州觀察史【孫曰興元元年十二月以壽州刺史張建封兼禦史大夫充豪壽廬三州都團練觀察使】授節移鎭徐州【孫曰貞元四年十一月置徐泗豪三州節度使徙建封爲之】歷十一年【貞元四年也】而掌書記者凡三人其一人曰髙陽許孟容【集注許孟容字公範長安人】入仕於王朝今爲尙書禮部郎中其一人曰京兆杜兼【集注杜兼字處】今爲尙書禮部員外郎觀察判官其一人曰隴西李博【樊曰許杜見唐書而李博貞元八年公同年進士也唐書無傳獨於此見其後爲宣州客又見公送楊儀之序】自前鄕貢進士授祕書省校書郎方爲之【洪曰孟容以文詞知名兼建中初進士家聚書至萬卷博公同年進士贈李君房別云李生在南陽公之側或云恐是博】南陽公文章稱天下其所辟實所謂宏辯通敏兼人之才者也後之人茍未知南陽公之文章【一作茍有未知云云】吾請觀於三君子茍未知三君子之文章吾請觀於南陽公可知矣蔚乎其相扶【一作章】炳乎其相輝志同而气合魚川泳而鳥雲飛也愈樂是賔主之相得也故請刻石以記之【一無之字】而陷置於壁間來者得以覽觀焉

畫記

【樊曰蘇內翰嘗曰世有妄庸者作歐陽永叔語云吾不能爲退之畫記此大妄也僕嘗謂退之畫記僅似甲乙帳爾了無可觀世人識眞者少可嘆亦可湣也】

雜古今人物小畫共一卷騎而立者五人騎而被甲載兵立者十人一人騎而執大旗前立【一無而字】騎而被甲載兵行且下牽者十人騎且負者二人騎執器者二人騎擁田犬者一人【孫曰田犬田獵之犬】騎而牽者二人騎而驅者三人執羈靮立者二人【祝曰羈靮絆也馬韁也禮記孰執羈靮而從孫曰羈絡也靮韁也○羈居宜切靮丁歷切】騎而下倚馬臂隼而立者一人【孫曰臂卽也隼者鷹之類】騎而驅涉者二人徒而驅牧者二人【而一作騎】坐而指使者一人甲冑手弓矢鈇鉞植者七人【集注冑兜矛也手執也鈇莝斫刀也鉞斧也植立也○鈇風無切】甲冑執幟植者十人負者七人偃寢休者二人【祝曰偃息也寢臥也】甲冑坐睡者一人方涉者一人【一本又有方涉二字】坐而脫足者一人寒附火者一人【補注按筆墨閒錄云予嘗愛附火語工乃王弼云火有其炎寒者附之附近也】雜執器物役者八人奉壺矢者一人【孫曰禮記投壺之禮主人奉矢司士奉中矢所以投也○奉音捧】捨而具食者二十有一人【孫曰捨居屋下也具字一本作且二十有二人一云十有一人蓋以總數數之也曽子開云爾】挹且注者四人【集注挹酌也注灌也詩不可以挹酒漿○挹音邑】牛牽者三人驢驅者四人一人杖而負者婦人以孺子載而可見者六人【一本婦人作婦女又下無以字】載而上下者三人【孫曰謂上下車也】孺子戲者九人凡人之主事三十有二焉【一本作爲】人大小百二十有三而莫有同者焉馬大者九匹於馬之中又有上者下者【一有焉字一作亦有馬之下者焉】行者牽者奔者涉者陸者翹者【孫曰翹舉足也一本有牽者無陸者一本有陸者無牽者】顧者鳴者寢者訛者【孫曰詩或寢或訛訛動也】立者【一有人立者字】齕者【祝曰禮記庶人齕之齕齧艸也下沒切】飲者溲者【溲便也所交切】陟者降者癢磨樹者【癢以兩切】噓者【噓吹也】嗅者喜而相戲者怒相踶齧者【踶蹋也徒計切齧五結切】秣者騎者驟者走者載服物者載狐兔者凡馬之事二十有七焉【焉一作爲非是】馬大小八十有三而莫有同者焉牛大小十有一頭橐駝三頭【孫曰橐駝者言能負橐而駝物○橐一作駱】驢如橐駝之數而加其一焉隼一犬羊狐兔麋鹿共三十旃車三兩【孫曰說文旃旗曲柄者兩乘也力讓切】雜兵器弓矢旌旗【孫曰周禮遊車載旌旌者謂析羽注於髦首所以精進士卒】刀劍矛楯【孫曰楯所以汗身蔽目者○楯樹尹切】弓服矢房【孫曰服弓衣亦作箙房以盛矢】甲冑之屬缾盂簦笠【孫曰簦笠之長柄也史記虞卿躡蹻擔簦是也笠蓋也○簦都滕切笠一作防字】筐筥錡釜【祝曰錡三足釜也詩維錡及釜孫曰方曰筐圓曰筥皆以竹爲之三足曰錡無足曰釜○錡其綺魚倚二切】飲食服用之器壺矢博奕之具【壺矢一作投壺之矢】二百五十有一皆曲極其妙貞元甲戌年【樊曰卽貞元十年也】余在京師甚無事同居有獨孤生申叔者【集注申叔字子重○一無有字】始得此畫而與余彈碁【洪曰沈存中云彈碁有譜一卷其局方二尺中心髙如覆盂其巓爲小壺四角微隱起李商隱詩王作彈碁局中心亦不平謂其中髙也白樂天詩彈碁局上事最妙是長斜謂抹角斜彈一發過半局今譜中有此法孫曰西京雜記漢元帝好擊鞠爲勞求相類而不勞者遂爲彈碁之戲彈碁有譜一卷盡唐人所爲栁子厚序碁用二十四碁者卽此戲也】余幸勝而獲焉意甚惜之以爲非一工人之所能運思【一無人字】蓋叢集眾工人之所長耳【一無人字】𨿽百金不願易也明年出京師至河陽【樊曰當是貞元十一年孫曰河陽公家世所塟】與二三客論畫品格因出而觀之座有趙侍禦者君子人也見之慼然若有所感少而進曰噫余手之所摹也【一作余之手之所摹也一作余所摹也摹亦作模】亡之且二十年矣余少時嘗有志乎玆事得國本【國一作故】絕人事而摹得之【摹一作模】遊閩中而喪焉居閒處獨時往日來餘懷也【一本無日字是】以其始爲之勞而夙好之篤也今𨿽遇之力不能爲已且命工人存其大都焉【孫曰大都大略也】余旣甚愛之又感趙君之事因以贈之而記其人物之形狀與數而時觀之以自釋焉

藍田縣丞防壁記

丞之職所以貳令【孫曰貳謂副貳也】於一邑無所不當問其下主簿尉主簿尉乃有分職【一本不重出主簿尉三字】丞位髙而偪例以嫌不可否事文書行吏抱成案詣丞捲其前鉗以左手【鉗束也】右手摘紙尾【摘它歷切一作擿】雁鶩行以進【雁一作鳬】平立睨丞【睨邪視音詣】曰當署丞涉筆占位署惟謹目吏問可不可吏曰得則退不敢略省漫不知何事官𨿽尊力勢反出主簿尉下劾數慢【劾胡得切】必曰丞至以相訾謷【祝曰謷不省語也前漢聲謷謷孫曰說文云不省人也○訾將此切謷牛刀切】丞之設【一作役】豈端使然哉博陵崔斯立【補注斯立字立之淸河人】種學績文以蓄其有涵演迆【涵一作澄】日大以肆貞元初挾其能戰藝於京師再進再屈於人【集注立之貞元四年進士第公嘗寄其詩曰連年收科第如摘頷下髭此其所以再進而再屈於人也或謂屈當作出乃與詩意合是不解公所謂屈於人之意耳屈於人屈人也】元和初以前大理評事言得失黜官再轉而爲丞玆邑始至喟然曰官無卑顧材不足塞職旣噤【巨禁切】不得施用【一作行】又喟然曰丞哉丞哉余不負丞而丞負余【一本作丞喜負余】則盡枿去牙角【枿五割切一作拆】一躡故迹破崖岸而爲文【蔡本作之】丞防故有記壞陋污不可讀斯立易桷與瓦墁治壁【補注墁泥也祝曰孟子毀瓦畫墁注畫墁畫地也○墁莫幹切】悉書前任人名氏庭有老槐四行南墻鉅竹千挺儼立若相持水防防循除鳴【祝曰防防說文水裂聲也除階也○防古柏反】斯立痛掃漑【韓曰漑灌漑注也○漑居代切】對樹二松日唫哦其間【一無吟字】有問者輒對曰余方有公事子姑去考功郎中知制誥韓愈記

新修滕王閣記

【樊曰滕王閣在洪州公自袁州作此記凡五百五字首尾敍其不一到爲嘆而終之曰其江山之好登望之樂𨿽老矣如獲從公遊尙能爲公賦蓋敍事之外所以寄吾不盡之意者此而已歐陽永叔爲襄守史中輝記峴山亭尹師魯爲襄守燕公記峴山亭蘇子美爲處守李然明記照水堂蘇子瞻爲眉守黎希聲記逺景樓四者其辭𨿽異而大意略同豈作文之法當如是耶抑亦祖公此意而爲之也】

愈少時則聞江南多登臨之美【登臨一作臨觀】而滕王閣獨爲第一【孫曰滕王名元嬰髙祖之子永徽中爲洪州都督作此閣】有瓌偉絕特之稱【祝曰瓌偉壯麗也選瓌艶奇偉○瓌公回切】及得三王所爲序賦記等【韓曰王勃字子安爲滕王閣序王緒爲賦貞元元年王仲舒爲連州司戶爲修閣記】壯其文詞益欲往一觀而讀之以忘吾憂系官於朝願莫之遂十四年以言事斥守潮陽【孫曰元和十四年正月公坐言佛骨事貴爲潮州刺史○潮陽一作掲陽】便道取疾【孫曰便道防徑也】以至海上又不得過南昌而觀所謂滕王閣者【集注洪州本漢南昌縣】其冬以天子進大號加恩區內【孫曰七月已丑上尊號大赦天下區內區字之內也】移刺袁州【孫曰十月丙寅公量移袁州刺史】袁於南昌爲屬邑【孫曰袁州江南西道】私喜幸自語以爲當得躬詣大府【謂帥府也】受約束於下執事及其無事且還儻得一至其處竊寄目償所願焉至州之七月詔以中書舍人太原王公爲禦史中丞觀察江南西道【樊曰太原王公卽仲舒也舊史元和十五年六月戊寅以中書舍人王仲舒爲洪州刺史禦史中丞充江西觀察使】洪江饒防吉信撫袁悉屬治所八州之人前所不便及所願欲而不得者公至之日皆罷行之大者驛聞小者立變春生秋殺【生一作施】陽開陰閉令修於庭戶數月之間而人自得於湖山千里之外吾𨿽欲出意見論利害聽命於幕下而吾州乃無一事可假而行者又安得捨已所事以勤館人則滕王閣又無因而至焉其歲九月人吏浹和【浹子協反】公與監軍使燕於此閣文武賓士皆與在席【與去聲】酒半合辭言曰此屋不修且壞前公爲從事此邦適治新之公所爲文實書在壁今三十年而公來爲邦伯適及期月公又來燕於此公胡得無情哉【胡一作烏】公應曰諾於是棟楹梁桷板檻之腐黒撓折者【孫曰楹柱也檻欄也】蓋瓦級甎之破缺者赤白之漫漶不鮮者【祝曰赤白繪畫之色前漢爲其泰漫漶而不可知注漫漶不分別貌○漫莫幹切漶胡館切又乎貫切鮮一作圭】治之則已無侈前人無廢後觀工旣訖功公以眾飲而賞焉以書命愈曰子其爲我記之【一無其字】愈旣以未得造觀爲嘆竊喜載名其上詞列三王之次有榮耀焉【一作者焉】乃不辭而承公命其江山之好登望之樂𨿽老矣如獲從公遊尙能爲公賦之元和十五年十月某日袁州刺史韓愈記

科斗書後記【作之歲月自見本篇】

愈叔父【樊曰名云卿仕終禮部侍郎】當大歷世文辭獨行中朝天下之欲銘述其先人功行取信來世者咸歸韓氏【樊曰上元辛丑特進試鴻臚卿兼禦史中丞田神功平劉展於淮西云卿爲平淮碑又爲丞相贈太子太師崔圓廟碑銘二碑並載姚文粹李太白武昌宰韓君去思碑云云卿文章冠世皇甫持正公神道碑云先叔父云卿當肅代朝獨爲文章官李習之志其妻母墓曰禮部君好立節義有大功於昭陵其文章出於時而官不甚髙習之妻云卿孫女也觀此則公所云蓋可見矣】於時李監陽冰獨能篆書而配叔父【樊曰陽冰爲將作少監唐人篆書無出李陽冰舒元輿志陽冰篆曰斯去千年冰生唐時冰復去矣後來者誰後千年有又誰能待之後千年無人篆止於斯】擇木善八分不問可知其人【樊曰擇木代宗時官禮部尙書杜子美李潮八分歌云尙書韓擇木騎曹蔡有鄰開元以來數八分一本作擇木蓋能八分一作同姓叔父擇木善八分】不如是者不稱三服故三家傳子弟往來貞元中愈事董丞相幕府於汴州【補注董丞相晉貞元中鎭汴州公爲之佐】識開封令服之者陽冰子授余以其家科斗孝經【孫曰書序云魯共王壞孔子宅得論語孝經皆科斗文字科斗文字謂蒼頡古文其狀類科斗】漢衞宏官書兩部合一卷【孫曰衛宏字敬仲光武時爲議郎作漢儀四篇載西京雜事】愈寶蓄之而不暇學後來京師爲四門博士【補注貞元六年】識歸公【樊曰歸登字衝之有文字工艸隸】歸公好古書能通之愈曰古書得其依據蓋可講因進其所有書屬歸氏元和來愈亟不獲讓【亟去吏切】嗣爲銘文薦道功徳思凡爲文詞宜略識字【一作宜略識古字】因從歸公乞觀二部書得之畱月餘張籍令進士賀抜恕寫以畱愈【一無愈字】蓋得其十四五而歸其書歸氏十一年【補注元和十一年】六月四日右庶子韓愈記

五百家注昌黎文集卷十三

欽定四庫全書

五百家注昌黎文集卷十四

宋魏仲舉編

雜文

鄆州溪堂詩【並序】

【樊曰長安薛氏有皇甫湜手帖云鄆塘特髙古風敢樹降旗而作之者下何人能及矣崔侍禦前日稱嘆終席滿座不覺繼燭我唐有國退之文宗一人不任欽慰之極湜上侍郎宗伯鄆塘正謂此鄆州溪堂也公時爲兵部侍郎曰宗伯者文章宗伯也集注退之文有石本者鄆州溪堂詩孟州濟源送李願序京兆萬年薛公達銘司馬村栁子厚銘縣北劉村路應碑州廨田氏先廟碑鄭州榮陽索河上鄭儋碑衢州徐偃王碑華州蒲城胡珦碑西京北邙權徳輿碑廣州南海神廟碑栁州羅池碑潭州湘陰黃陵碑徐州節度掌書記防石記其間異同皆以石本爲正今文注其下補注陳齊之語錄曰秦少遊雲退之元和聖徳詩與平淮西碑如出兩手予以嵗月考之蓋相去十二年也然以平淮西碑方鄆州溪堂詩則又曰如它人所作也】

憲宗之十四年始定東平三分其地【孫曰元和十四年二月平盧都知兵馬使劉悟殺其節度使李師道以降靑淄十二州皆平命戶部侍郎楊於陵爲淄靑宣慰使分其地爲三道以鄆曹濮爲一道淄靑齊登萊爲一道兗海沂宻爲一道東平郡卽平盧軍所治】以華州刺史禮部尙書兼禦史大夫扶風馬公【今本有總字】爲鄆曹濮節度觀察等使【濮音卜】鎭其地【樊曰三月以薛平爲平盧節度使靑齊登萊等州觀察使以王遂爲沂州刺史沂海兗宻等州都團練觀察使三分其地者謂摠及此二人也】旣一年褒其軍號曰天平軍【韓曰舊史穆宗紀云十五年六月鄆曹濮等州節度賜號天平軍從馬摠奏也】上卽位之二年召公入且將用之【孫曰長慶元年三月盧龍軍節度使劉總上幽鎭地韶總徙天平而召總還將大用】以其人之安公也【今本云以彼人之安於公也】復歸之鎭【孫曰防摠卒帝以鄆人附摠詔復還鎭】上之三年【韓曰穆宗以元和十五年正月卽位其曰上卽位之二年則長慶元年上之三年則長慶二年也】公爲政於鄆曹濮也適四年矣治成制定眾志大固惡絕於心仁形於色竱心一力【竱等齊也防兗切一作專○今本作竭心力】以供國家之職於時沂密始分而殘其帥【洪曰元和十四年沂海將王弁殺其觀察使王遂自稱畱後也】其後幽鎭魏不恱於政【今本作政】相扇繼變【洪曰謂長慶元年幽州盧龍軍都知兵馬使朱克融因其節度使張靖以反成徳軍大將王廷湊殺其節度使田正以反二年魏博節度使田布自殺兵馬使史憲誠自稱劉后】復歸於舊徐亦乘勢逐帥自置【洪曰謂二年武寧軍節度副使王智興逐其節度使崔羣也○置一作署】同於三方【孫曰三方幽鎭魏也】惟鄆也【惟一作爲】截然中居【今本有四鄰望之四字】若防之制水【防隄也】恃以無恐然而皆曰鄆爲魯巢且六十年【孫曰永泰元年七月以平盧兵馬使李正已爲本軍節度使傳子納納子師道至元和十四年敗凡五十五年】將疆卒武曹濮於鄆州【今本作曹鄆於濮州一本作於曹濮州】大而近軍所根抵皆驕以易怨【以一作而】而公承死亡之後掇拾之餘剝膚椎髓公私埽地赤立新舊不相保持【一作恃】萬目睽睽【孫曰睽睽相顧貌韓曰說文目不相也○睽睽並傾畦切】公於此時能安以治之其功爲大若幽鎭魏徐之亂不扇而變此功反小何也公之始至眾未熟也化以武則忿以憾【今本作而憾】以恩則橫而肆【橫去聲】一以爲赤子一以爲龍蛇【孫曰以恩待之故若赤子以武威之故若龍蛇】憊心罷精【憊病也蒲拜切罷音皮】磨以歲月然後致之難也及教之行眾皆戴公爲親父母夫叛父母從仇讎非人之情故曰易【今本有也字】於是天子以公爲尙書右僕射【今本無公字】封扶風縣開國伯【今本無封字縣作郡字】以褒嘉之【孫曰是歲就加摠尙書右僕射】公亦樂眾之和知人之悅而侈上之賜也於是爲堂於其居之西北隅號曰溪堂以饗士大夫通上下之志旣饗其從事陳曽【孫曰曽元和十五年登進士第】謂其眾言公之畜此邦其勤不亦至乎此邦之人累公之化【累擊也韓曰說文綴得理也○累力佳切一本作繄】惟所令之不亦順乎上勤下順遂濟登玆不亦休乎昔者人謂斯何今者人謂斯何𨿽然斯堂之作意其有謂而喑無詩歌【喑與瘖同】是不考引公徳而接邦人於道也【今本無而字】乃使來請其詩曰

帝奠九壥【孫曰九壥九州也○壥與防同】有葉有年【葉世也】有荒不條【條治也今本不字作有字】河岱之間【孫曰河岱皆天平之境】及我憲考一收正之【收今本作牧】視邦選侯以公來屍【屍主也】公來尸之人始未信公不飲食以訓以徇孰饑無食孰呻孰嘆孰寃不問不得分願【分扶問切】孰爲邦蛑【音牟今本作蟊】節根之螟【孫曰詩去其螟蝽及其蟊賊毛氏云食苖心曰螟食葉曰蝽食根曰蟊食節曰賊皆蝗類也】羊狠狼貪【補注史記狠如羊貪如狼】以口覆城【孫曰以口覆城者謂以利口傾覆之也】吹之喣之【孫曰喣亦吹也況羽切】摩手拊之箴之石之【孫曰石砭也謂以石爲鍼也○今本箴作鍼】防而磔之【祝曰防說文薄脯防之屋上左氏成二年傳龍人囚盧蒲就魁殺而防諸城上磔開也張也○防音粕磔陟格切】凡公四封【四封四境】旣富以彊謂公吾父孰違公令可以帥徵【今本帥作師】不寧守邦【孫曰可以帥徵者言可驅之徵伐不自守邦而巳言得其懽心】公作溪堂播播流水【播播水流貌】淺有蒲蓮深有蒹葦公以賓燕其鼔駭駭公燕溪堂賓校醉飽流有跳魚岸有集鳥旣歌以舞其鼔考考【孫曰駭駭考考皆鼔聲】公在溪堂公禦琴瑟【孫曰詩琴瑟在禦】公曁賓贊【孫曰賓贊謂幕僚】稽經諏律【祝曰稽考也諏訪也詩周爰諮諏左氏咨事爲諏○諏尊切】施用不差【施詩志切】人用不屈【孫曰用謂由是也施由是而不差人由是以不屈言皆得其宜也】谿有薲苽【孫曰說文薲蘋也根浮水而生苽雕胡也一名蔣周禮魚宜苽○薲與蘋同音萍苽與菇同音孤】有有魚公在中流右詩左書【詩一作琴】無我斁遺【孫曰斁厭也無我斁遺者言無厭棄我而去○斁徒故切又音亦】此邦是庥【孫曰言且庥芘是邦也】

貓相乳

【韓曰司徒北平王馬燧也燧字洵美是說先儒或以爲幾乎謟然反復終篇則言北平王之徳感應召致不爲謟矣】

司徒北平王家貓有生子同日者其一母死焉【一無母字】有二子飲於死母母且死其鳴吚吚【吚音伊】其一方乳其子若聞之起而若聽之走而若救之銜其一置於其棲又往如之反而乳之若其子然噫亦異之大者夫貓人畜也非性於仁義者也其感於所畜者乎哉北平王牧人以康罰罪以乎理陰陽以得其宜國事旣畢家道乃行父父子子兄兄弟弟雍雍如也愉愉如也視外猶視中一家猶一人夫如是其所感應召致其亦可知矣易曰信及豚魚亦其類也夫【其一作此】愈時獲幸於北平王客有問王之徳者愈以是對客曰夫祿位貴富人之所大欲也得之之難未若持之之難也得之於功或失之於徳得之於身或失之於子今夫以功徳如是祥祉如是其善持之也可知已因敍之爲貓相乳說云爾

進士策問十三首

【樊曰非一歲所作編者集之耳】

問書稱汝則有大疑謀及乃心謀及卿士以至於庶人筮【孫曰書洪範之文】考其從違以審吉凶則是聖人之舉事興爲無不與人共之者也於易則又曰君不密則失臣臣不密則失身機事不密則害成【孫曰易系辭○機易作幾】而春秋亦有譏漏言之詞【樊曰春秋文公六年晉殺其大夫陽處父公羊傳其稱國以殺何君漏言也何休注此引易幾事不密爲證】如是則又似不與人共之而獨運者也書與易春秋經也聖人於是乎盡其心焉耳矣今其文相戾悖如此欲人之無疑不可得已是二說者其信有是非乎抑所指各殊而學者不之能察也【樊曰老蘇曰聖人之道有經有權有機曰經者天下之民舉知之可也曰權者民不得而知之矣羣臣知之可也曰機者𨿽羣臣亦不得而知之矣腹心之臣知之可也此書與易春秋所指各殊也】諒非深考古訓讀聖人之書者其何能辯之此固吾子之所宜無讓也願承教焉

問古之人有云夏之政尙忠殷之政尙敬而周之政尙文是三者相循環終始【孫曰古之人謂漢太史公司馬遷也髙祖紀曰夏之政忠忠之敝小人以野故商人承之以質質之敝小人以故周人承之以文三王之道若循環終而復始】若五行之與四時焉原其所以爲心皆非故立殊而求異也各適於時救其敝而已矣夏殷書存者可見矣至周之典籍咸在考其文章其所尙若不相逺【一有然字】焉所謂三者之異云乎【焉一作烏】抑其道深微不可究歟將其詞隱而難知也不然則是說爲謬矣周之後秦漢蜀吳魏晉之霸【一本霸上有相與二字】亦有尙乎無也觀其所爲其亦有意云爾循環之說安在吾子其無所隱焉

問夫子之序帝王之書而系以秦魯及次列國之風而宋魯獨稱頌焉【樊曰孔安國曰諸侯之事而連帝王孔子序書以魯有兵戎徵討之備秦有悔過自誓之戒足以爲後世法故錄之以備王事猶詩書錄商魯之頌而鄭康成以爲魯得用天子之禮樂故有頌而商頌至孔子之時存者五篇而夏頌巳云故錄魯以備三頌著爲後王之法此夫子取予之意也】秦穆之徳不逾於二霸【孫曰二霸齊桓晉文】宋魯之君不賢於齊晉其位等其徳同升黜取捨如是之相逺亦將有由乎願聞所以辧之之說

問夫子旣沒聖人之道不明蓋有楊墨者【孫曰楊朱字子居後與墨子與禽滑釐辧論其說在愛巳不防一毛以利天下與墨子相反墨子名翟爲宋大夫在孔子後有書七十一篇】始侵而亂之其時天下咸化而從焉孟子辭而辟之【孫曰楊子古者楊墨塞路孟子辭而辟之廓如也】則旣廓如也【蔡本無則字】今其書尙有存者其道可推而知不可乎其所守者何事其不合於道者幾何孟子之所以辭而辟之者何說今之學者有學彼者乎有近於彼者乎其已無傳乎其無乃化而不自知乎其無傳也則善矣如其尙在【一作在尙】將何以救之乎諸生學聖人之道必有能言是者其無所爲讓

問所貴乎道者不以其便於人而得於已乎當周之衰管夷吾以其君霸【韓曰孟子管仲以其君霸】九合諸侯【孫曰孔子曰桓公九合諸侯九合者謂兵車之防三乘車之防六兩鄄兩幽檉貫首止寗母葵丘之防是也】一匡天下戎狄以微京師以尊四海之內無不受其賜者天下諸侯奔走其政令之不暇而誰與爲敵此豈非便於人而得於已乎【一無而字】秦用商君之法【商鞅相秦孝公】人以富國以彊諸侯不敢抗及七君而天下爲秦使天下爲秦者商君也而後代之稱道者咸羞言管商氏何哉【樊曰以管商所學不純於王遵也故管仲功烈如彼其卑秦用商鞅二世而亡】庸非求其名不責其實歟願與諸生論之無惑於舊說焉問夫子之言盍各言爾志又曰居則曰不吾知也如或知爾則何以哉今之舉者不本於鄕不序於庠一朝而羣至乎有司有司之不知也宜矣今將自州縣始請各誦所懷聊以觀諸生之志死者可作其誰與歸【孫曰禮記趙文子與叔譽觀乎九原文子曰死者如可作也吾誰與歸】又曰居是邦也事其大夫之賢者友其士之仁者敢問諸生之所事而友者【一本而下有所字】其誰乎所謂賢而仁者其事如何哉言及之而不言亦君子之所不爲也

問春秋之時百有餘國皆有大夫士詳於傳者無國無賢人焉其餘皆足以充其位不聞有無其人而闕其官者春秋之後其書尢詳以至於吳蜀下及晉魏之亂【一本作以至於吳蜀魏下及晉氏之蜀】國分如錙銖【錙銖言小也祝曰八銖爲錙二十四銖爲兩莊子累累而不墜則失者錙銖○錙側持切銖市朱切】讀其書亦皆有人焉今天下九州四海其爲土地大矣國家之舉士內有明經進士外有方維大臣之薦其餘以門地勲力進者【勲一作勢】又有倍於是【有一作加】其爲門戶多矣而自禦史臺尙書省以至於中書門下省咸不足其官【咸一作或】豈今之不及古之人邪【一本今之下有人字】何求而不得也夫子之言曰十室之邑必有忠信如丘者焉誠得忠信如聖人者而以委之以大臣宰相之事【一本而下無以字】有不可乎況於百執事之微者哉古之十室必有任宰相大臣者今之天下而不足士大夫於朝其亦有說乎

問夫子曰潔淨精微易教也【孫曰此禮記經解之文孔穎逹疏吉邪則獲凶不爲淫濫是潔淨也窮理盡性言入秋毫是精微也】今習其書不識四者之所謂盍舉其義而陳其數焉

問周易之說曰幹健也今考幹之爻在初者曰潛龍勿用在三者日夕惕若厲無咎在四者亦曰無咎在上曰有悔卦六位一勿用一茍得無咎【一本作二茍得無咎】一有悔安在其爲健乎又曰幹以易知坤以簡能幹之四位旣不爲易矣坤之爻又曰龍戰於野【一有其血黃四字】戰之於事其足爲簡乎易六經也學者之所宜用心願施其詞陳其義焉

問人之仰而生者在谷帛【仰持也魚向切】谷帛旣丰無饑寒之患然後可以行之於仁義之途措之於安平之地此愚智所同識也今天下谷愈多而帛愈賤【一作益賤】人益困者何也耕者不多而谷有餘蠶者不多而帛有餘有餘宜足而反不足其故又何也【孫曰此錢重物輕之獘也公嘗有狀論列此獘極詳見集三十七卷末】將以救之其說如何

問夫子言堯舜垂衣裳而天下理【孫曰易系辭之文】又曰無爲而理者其舜也歟書之說堯曰親九族又曰平章百姓又曰協和萬邦又曰歷象日月星辰敬授人時又曰洪水懷山襄陵下民其咨【民一作人】夫親九族平章百姓和萬邦則天道授人時愁水禍非無事也而其言曰垂衣裳而天下理者何也於舜則曰愼五典【一作愼徽五典】又曰敍百揆又曰賓四門又曰齊七政又曰類上帝禋六宗望山川徧羣臣又曰協時月正日同律度量衡五載一巡狩又曰分十二州隨山濬川【隨一作封】卹五刑典三禮彰施五色出納五言嗚呼何其勤且煩如是而其言曰無爲而理者何也【樊曰孟子曰堯舜之治天下豈無所用其心哉觀二典所載始於憂勤如此此其所以垂衣裳而致無爲之治也】將亦有深詞隱義不可曉邪抑其年代已遠失其傳邪二三子其辯焉

問古之學者必有師所以通其業成就其道徳者也由漢氏已來師道日微然猶時有授經傳業者及於今則無聞矣徳行若顏回言語若子貢政事若子路文學若子遊猶且有師非獨如此孔子亦有師問禮於老耼問樂於萇是也【解見師說】今之人不及孔子顏回遠矣而且無師然其不聞有業不通而道徳不成者何也

問食粟衣帛【衣於旣切下同】服仁行義以俟死者二帝三王之所守聖人未嘗有攺焉者也今之說者有神仙不死之道不食粟不衣帛薄仁義以爲不足爲是誠何道邪聖人之於人猶父母之於子有其道而不以教之不仁其道𨿽有而未之知不智仁與智且不能又焉足以爲聖人乎不然則說神仙者妄矣【樊曰公誰氏子詩云神仙𨿽然有傳說知者盡知其妄矣】

諫臣論

【韓曰陽城拜諫議大夫聞得失熟猶未肯言公作此論譏切之城亦不爲意及裴延齡誣逐陸防等城乃守延英閣上疏極論延齡罪慷慨引誼申直防等帝欲相延齡城顯語曰延齡爲相吾當取白麻壊之爭於庭帝不相延齡城之力也公作此論時城居位五年矣後三年而能排擊延齡或謂城蓋有待抑公有以激之歟○一本題作爭臣論】

或問諫議大夫陽城於愈【孫曰城字亢宗定州北平人】可以爲有道之士乎哉學廣而聞多【孫曰城好學貧不能得書乃求爲集賢寫書吏竊官書讀之晝夜不倦六年乃無所不通】不求聞於人也行古人之道居於晉之鄙【鄙邊鄙也】晉之鄙人薰其徳而善良者幾千人【樊曰城及進士第乃去隱中條山逺近慕其徳行多從之學閭裏相訟不詣官府詣城請決】大臣聞而薦之天子以爲諫議大夫【孫曰城後徙居陜州夏縣李泌爲陜號觀察使聞城名泌入相薦爲著作郎後徳宗令長安尉楊寧賫束帛詣夏縣所居召之城赴京辭讓徳宗召見以爲諫議大夫】人皆以爲華陽子不色喜【一無色字】居於位五年視其徳如在艸野【一無艸字】彼豈以富貴移易其心哉【樊曰初城未至京人皆想望風采曰陽城山人今爲諫官必能以死奉職而城與二弟日夜痛飲人莫能窺其際皆以虛名譏之有造城將問所以者城知其意輒彊以酒客辭輒引自飲客不能已乃與酬酢客或時先醉臥席上城或時先醉臥客懷中不能聽客語】愈應之曰是易所謂恆其徳貞而夫子凶者也【孫曰易注云居得尊位爲恆之主不能制義而五應在二用心專貞從唱而已此婦人之吉夫子之凶也】惡得爲有道之士哉【惡音烏】在易蠱之上九云不事王侯髙尙其事【一有以字】蹇之六二則曰王臣謇謇【易作蹇】匪躬之故夫不以所居之時不一而所蹈之徳不同也若蠱之上九居無用之地而致匪躬之節蹇之六二在王臣之位而髙不事之心【髙一作爲事下一有上字】則冒進之患生曠官之刺興【孫曰居無用之地而致匪躬之節則有冒進之患在王臣之位而髙不事之心則有曠官之刺】志不可則尢之【一本則下有而字】不如無也【無字一作終一作絕】今陽子實一匹夫【一本無實一匹夫四字趙本作陽子實一介之夫】在位不爲不久矣【在位一作在此位】聞天下之得失不爲不熟矣天子待之不爲不加矣【加一作知】而未嘗一言及於政【一無於字】視政之得失若越人視秦之肥瘠【音籍】忽焉不加喜戚於其心問其官則曰諫議也問其祿則曰下大夫之秩也問其政則曰我不知也有道之士固如是乎哉且吾聞之有官守者不得其職則去有言責者不得其言則去今陽子以爲得其言乎哉【一本言下再有言字】得其言而不言與不得其言而不去無一可者也陽子將爲祿仕乎古之人有云【孫曰孟子之言】仕不爲貧而有時乎爲貧謂祿仕者也宜乎辭尊而居卑辭富而居貧若抱闗擊柝者可也【孫曰擊柝行軍夜所擊之木】蓋孔子嘗爲委吏矣【孫曰委吏主委積倉庾之吏○委於僞切】嘗爲乘田矣【孫曰乘田苑囿之吏主六畜之芻牧者○乘音剰】亦不敢曠其職必曰防計當而已矣必曰牛羊遂而已矣若陽子之秩祿【一作祿秩】不爲卑且貧章章明矣而如此其可乎哉或曰否非若此也夫陽子惡訕上者惡爲人臣招其君之過而以爲名者【招音翹舉也】故𨿽諫且議使人不得而知焉書曰爾有嘉謀嘉猷則入告爾後於內爾乃順之於外曰斯謨斯猷惟我後之徳夫陽子之用心亦若此者【一有也字】愈應之曰若陽子之用心如此玆所謂惑者矣【玆一作滋】入則諫其君出不使人知之者大臣宰相之事非陽子之所宜行也夫陽子本以布衣隱於蓬蒿之下主上嘉其行誼擢在此位官以諫爲名誠宜有以奉其職使四方後代知朝有直言骨鯁之臣天子有不僭賞從諫如流之美【孫曰襄二十六年左氏善爲國者賞不僭而刑不溢成八年左氏從善如流】庶巖穴之士聞而慕之束帶結髮願進於闕下而伸其辭說致吾君於堯舜熈鴻號於無窮也若書所謂則大臣宰相之事非陽子之所宜行也且陽子之心將使君人者惡聞其過乎是啟之也【是啟一作其咎字非】或曰陽子之不求聞而人聞之不求用而君用之不得已而起守其道而不變何子過之深也愈曰自古聖人賢士皆非有心求於聞用也閔其時之不平人之不乂得其道不敢獨善其身而必以兼濟天下也孜孜矻矻【矻勞也音窟】死而後已故禹過家門不入【孫曰孟子禹稷當平世三過其門而不入】孔席不暇暖而墨突不得黔【孫曰文子墨子無黔突孔子無席暖突竈也黔黑也】二聖一賢者豈不知自安佚之爲樂哉誠畏天命而悲人窮也夫天授人以賢聖才能豈使自有餘而已誠欲以補其不足者也耳目之於身也耳司聞而目司見聽其是非察其險易然後身得安焉聖賢者時人之耳目也時人者聖賢之身也且陽子之不賢則將役於身以奉其上矣【身一作賢】若果賢則固畏天命而閔人窮也【一無者字】惡得以自暇逸乎哉【惡音烏】或曰吾聞君子不欲加諸人【韓曰子貢曰我不欲人之加諸我也吾亦欲無加諸人】而惡訐以爲直者若吾子之論直則直矣無乃傷於徳而費於辭乎【費方味切一本於辭亦作於辭】好盡言以招人過國武子之所以見殺於齊也【孫曰國語柯陵之防單襄公見國武子其言盡襄公曰立於淫亂之間而好盡言以招人過怨之本也魯成公十八年齊人殺武子○招音翹】吾子其亦聞乎愈曰君子居其位則思死其官未得其位則思修其辭以明其道我將以明道也非以爲直而加人也【蔡本作而加於人也】且國武子不能得善人而好盡言於亂國是以見殺傳曰惟善人能受盡言【孫曰此亦單襄公之言○一作善言非】謂其聞而能攺之也子告我曰陽子可以爲有道之士也今𨿽不能及已陽子將不得爲善人乎【補注林少穎曰退之譏陽城固善矣及退之爲史官不敢褒貶而栁子厚作書以責之子厚之責退之亦猶退之之責陽城也目見泰山不見眉睫其是之謂乎】

攺塟服議

經曰攺塟緦【孫曰經謂儀禮也儀禮喪服篇有此文緦十五升布一曰兩麻一絲作】春秋谷梁傳亦曰攺塟之禮緦舉下緬也【樊曰魯莊公三年五月塟桓王谷梁傳曰攺塟也攺塟之禮緦舉下緬也緬謂逺也】此皆謂子之於父母其他皆無服何以識其必然經次五等之服小功之下然後著攺塟之制更無輕重之差【經亦謂儀禮】以此知惟記其最親者其他無服則不記也若主人當服斬衰其餘親各服其服則經亦言之不當惟言緦也【言一作云】傳稱舉下緬者緬猶遠也下謂服之最輕者也以其逺故其服輕也江熈曰禮天子諸侯易服而塟以爲交於神明者不可純凶況其緬者乎是故攺塟之禮其服惟輕【樊曰自江熈以下皆莊公二年谷梁傳注】以此而言則亦明矣衞司徒文子攺塟其叔父問服於子思子思曰禮父母攺塟緦旣塟而除之不忍無服送至親也【洪曰舊唐禮儀志云田再思議曰攺塟之服鄭服緦三月注云訖塟而除】非父母無服無服則弔服而加麻【孫曰自衞司徒文子已下皆孔叢子抗志篇之文弔而加麻無服字】此又其著者也文子又曰喪服旣除然後乃塟者則其服何服子思曰三年之喪未塟服不變除何有焉【孫曰亦孔叢子之文服不變謂衰服不變】然則攺塟與未塟者有異矣古者諸侯五月而塟大夫三月而塟士逾月【韓曰隱元年左氏天子七月而塟同軌畢至諸侯五月同盟至大夫三月同位至士逾月外姻至】無故未有過時而不塟者也過時而不塟謂之不能塟春秋譏之【樊曰春秋隱公三年八月癸未塟宋穆公公羊傳曰過時而不塟謂之不能塟之也】若有故而未塟𨿽出三年子之服不變此孝子之所以著其情先王之所以必其時之道也𨿽有其文未有著其人者以是知其至少也攺塟者爲山崩水湧毀其墓及塟而禮不備者若文王之塟王季以水齧其墓【契曰呂氏春秋惠公說魏太子曰昔王季歷塟於渦山之尾欒水齧其墓見棺之前和文王曰譆先君必欲一見羣臣百姓也夫故使欒水見之前是出而爲張朝百姓皆見之三日而後更塟髙誘注云棺題曰和】魯隱公之塟恵公以有宋師太子少塟故有闕之類是也【孫曰隱公元年左氏十月攺塟恵公惠公之薨也有宋師太子少故有闕是以攺塟○一本或無故字】喪事有進而無退【孫曰禮記檀弓之文】有易以輕服無加以重服殯於堂則謂之殯瘞於野則謂之塟近代以來事與古異或遊或仕在千百里之外或子幼妻稚不能自還甚者拘以陰陽畏忌遂塟於其土及其反塟也逺者或至數十年近者亦出三年其吉服而從於事也久矣又安可取未塟不變服之例而反爲之重服歟在喪當塟猶宜易以經服況旣逺而反純凶以塟乎若果重服是所謂未可除而除之不當重而更重也或曰喪與其易也寧戚𨿽重服不亦可乎曰不然易之與戚則易固不如戚矣𨿽然未若合禮之爲懿也儉之與奢則儉固愈於奢矣𨿽然未若合禮之爲懿也過猶不及其此類之謂乎或曰經稱攺塟緦而不著其月數則似三月而後除也【似一作以】子思之對文子則曰旣塟而除之今宜如何曰啟殯至於旣塟而三月則除之未三月則服以終三月也曰妻爲夫何如曰如子無弔服而加麻則何如曰今之弔服猶古之弔服也

省試學生代齋郎議

【貞元十年應博學宏詞所作】

齋郎職奉宗廟社稷之小事蓋士之賤者也【孫曰唐制太常寺太廟齋郎一百三十人兩京郊社署一百一十人凡有事於廟社則太常少卿率齋郎入薦香燈整拂神幄出入神主將享則與良醞令實尊罍】執籩豆駿奔走【樊曰書祀於周廟邦甸侯衞駿奔走執豆籩駿大也謂大奔走於廟執事也爾雅木豆謂之豆竹豆謂之籩】以役於其官之長【長卽謂上太常少卿】不以徳進不以言揚【孫曰禮文王世子或以徳進或以事舉或以言揚】蓋取其人力足以備其事而已矣奉宗廟社稷之小事執籩豆駿奔走亦不可以不敬也於是選士大夫之子弟未爵命者【一無之字】以塞員塡闕而教之行事其勤𨿽小其使之不可以不報也必書其歲歲旣久矣於是乎命之以官而授之以事【樊曰按唐志太常寺有齋郎百一十人太廟九室有長三人又有罍洗二人郊壇有掌坐二十四人凡室長十年掌坐十二年皆授官】其亦微矣哉學生或以通經舉或以能文稱其微者至於習法律知字書【樊曰唐有國子太學四門律學書學算學凡六館書學者教以石經說文字林】皆有以贊於教化可以使令於上者也自非天姿茂異曠日經久以道以業【一本作所所進業】發聞於鄕閭稱道於朋友薦於州府而升之司業則不可得而齒於國學矣然則【一無然字】奉宗廟社稷之小事任力之小者也贊於教化可以使令於上者徳藝之大者也其亦不可移易明矣今議者謂學生之無所事謂齋郎之幸而進不本其意因謂可以代任其事而罷之蓋亦不得其理矣今夫齋郎之所事者力也【一無之字】學生之所事者徳與藝也以徳義舉之而以力役之是使君子而服小人之事且非國家崇儒勸學誘人爲善之道也此一說不可者也抑又有大不可者焉宗廟社稷之事𨿽小不可以不專敬之至也古之道也今若以學生兼其事及其歲時日月然後授其宗彜罍洗【孫曰彜尊也宗彜者祭宗廟之尊】其周旋必不合度其進退必不得宜其思慮必不固其容貌必不莊此無其他其事不習而其志不專故也此非近於不敬者歟【此非一無此字】又有大不可者其是之謂歟若知此不可將令學生恆掌其事而隳壊其本業則是學生之數加少【數一作教】學生之道益貶而齋郎之實猶在齋郎之名茍無也大凡制度之攺政令之變利於其舊不什則不可爲已又況不如其舊者哉爲之於古則非訓稽之於今則非利尋其名而求其實則失其宜故曰議罷齋郎而以學生薦享亦不得其理矣

禘祫議

【孫曰禮三年一祫五年一禘祫者合也謂以昭穆合食於太祖之廟禘者諦也謂審諦其尊卑而祀之集注禘祫之議攷之新史陳京傳及禮樂志前後議者不一陳京始建議繼有禮儀使顏眞卿議左庶子李榮等七人議吏部侍郎栁冕等十二人議司勲外郎裴樞同官縣尉仲子陵京兆少府韋武等議左司陸淳議左僕射姚南仲等獻議五十七封尙書王紹等五十五人議鴻臚卿王權又申衍之公所排五說卽此諸人議也其間惟顏魯公議與公合後卒詔從王紹等議正景皇帝東向之位已下列序昭穆附獻懿二主於興聖廟禘祫就本室饗之凡二十年乃決】

右今月十六日勑防【孫曰時貞元十八年】宜令百僚議限五日內聞奏者將仕郎守國子監四門博士臣韓愈謹獻議曰伏以陛下追孝祖宗【一無孝字】肅敬祀事凡在擬議不敢自專聿求厥中延訪羣下然而禮文繁漫所執各殊自建中之初迄至今歲【孫曰建中二年九月太常博士陳京上疏請爲獻祖懿祖立別廟至禘祫則享禮儀使顏眞卿議曰太祖景皇帝居百代不遷之尊而禘祫之時暫居昭穆屈已以奉祖宗可也乃引晉蔡謨議以獻祖居東向而懿祖太祖以下左右爲昭穆上從之是歲十月祫享奉獻祖東向而饗之由是議者紛然唐之先涼武昭王暠字盛後追諡曰興聖皇帝暠生歆字士業歆生重耳字景順重耳生熈字子良追諡曰獻祖宣皇帝熈生天賜字法眞追諡曰懿祖光皇帝天賜生虎字文彬追諡太祖景皇帝虎生昺追諡代祖元皇帝卽髙祖之父也】屢經禘祫未合適從臣生遭聖明涵泳恩澤𨿽賤不及議而志在效忠今輒先舉眾議之非然後申明其說一曰獻懿之主【之一作廟】宜永藏之夾室【孫曰貞元七年十一月太常少卿裴郁議以太祖百代不遷獻懿二祖親盡廟遷而居東向非是詔下百僚議八年正月太子左庶子李嶸等七人議獻懿二祖宜藏夾室】臣以爲不可夫祫者合也毀廟之主皆當合食於太祖獻懿二祖卽毀廟主也今𨿽藏於夾室至禘祫之時豈得不食於太廟乎名曰合祭而二祖不得祭焉不可謂之合矣二曰獻懿廟主宜毀之瘞之【孫曰嶸等又言漢議罷郡國廟丞相韋成議太上皇孝恵親盡宜毀太上主宜瘞於園惠主遷髙廟太上皇在太祖前主宜瘞於園不及禘祫獻懿比也惠遷髙廟在太祖後而及禘祫世祖比也○一本作宜毀瘞之】臣又以爲不可謹按禮記天子立七廟一壇一墠【韓曰禮記注土封云爲壇除地爲墠○墠時戰切】其毀廟之主皆藏於祧廟【樊曰禮記逺廟爲祧注云遷廟之主皆以昭穆合藏於祧廟之中】𨿽百代不毀祫則陳於太廟而饗焉自魏晉已降始有毀瘞之議事非經據竟不可施行今國家徳厚流光創立九廟【孫曰開元十年六月增太廟爲九室】以周制推之獻懿二祖猶在壇墠之位況於毀瘞而不禘祫乎三曰獻懿廟主宜各遷於其陵所【孫曰員外郎裴樞曰堯石室於寢園以藏神主至禘祫之世則祭之】臣又以爲不可二祖之祭於京師列於太廟也二百年矣今一朝遷之豈惟人聽疑惑抑恐二祖之靈眷顧依違【一作遲】不卽饗於下國也四曰獻懿廟主宜附於興聖廟而不禘祫【孫曰考功員外郎陳京同官縣尉仲子陵皆曰遷神主於徳明興聖廟京與左司郎中陸淳先爲此議後戶部尙書王紹等五十五人及鴻臚卿王權等申衍之】臣又以爲不可傳曰祭如在景皇帝𨿽爲太祖其於屬乃獻懿之子孫也【一無子字】今欲正其子東向之位廢其父之大祭固不可爲典矣五曰獻懿二祖宜別立廟於京師【孫曰吏部郎中栁冕等十二人又曰獻懿二祖猶周先公也請築別廟以居之】臣又以爲不可夫禮有所降情有所殺是故去廟爲祧去祧爲壇去壇爲墠去墠爲【韓曰已上皆禮記祭法之文】漸而之逺其祭益稀昔者魯立煬宮【韓曰煬說文云炙燥也音恙】春秋非之【孫曰定九年公羊傳九月立煬宮非禮也】以爲不當取已毀之廟旣藏之主而復築宮以祭今之所議與此正同又𨿽違禮立廟至於禘祫也合食則禘無其所廢祭則於經不通【經一作禮】此五說者皆所不可故臣博采前聞求其折衷以爲殷祖王【孫曰王卨也詩王桓撥是也】周祖后稷太祖之上皆自爲帝又其代數已逺不復祭之故太祖得正東向之位子孫從昭穆之列禮所稱者蓋自紀一時之宜非傳後代之法也【一本傳下有於字】傳曰子𨿽齊聖不先父食【孫曰文二年左氏之詞】蓋言子爲父屈也景皇帝𨿽太祖也其於獻懿則子孫也當禘祫之時獻祖宜居東向之位景皇帝宜從昭穆之列祖以孫尊孫以祖屈求神之道豈遠人情又常祭甚頻合祭甚寡則是太祖所屈之祭至少所伸之祭至多比於伸孫之尊廢祖之祭不亦順乎事異殷周禮從而變非所失禮也臣伏以制禮作樂者天子之職也陛下以臣議有可采粗合天心防而行之是則爲禮如以爲猶或可疑乞召臣對面陳得失庶有發明謹議

省試顏子不貳過論

【或云貞元九年應博學宏詞所作】

論曰登孔氏之門者眾矣三千之徒【孫曰書序云三千之徒並受其義家語史記皆言孔子弟子三千人】四科之目【補注徳行言語政事文學四科也見論語】孰非由聖人之道爲君子之儒者乎【韓曰語曰女爲君子儒】其於過行過言亦云鮮矣而夫子舉不貳過惟顏氏之子【孫曰易顏氏之子其殆庶幾乎】其故何哉請試論之夫聖人抱神明之正性【孫曰禮曰自誠明謂之性】根中庸之至徳【孫曰語孔子曰中庸之爲徳其至矣乎】茍發諸中形諸外者不由思慮【由一作】莫匪規矩不善之心無自入焉可擇之行無自加焉故惟聖人無過故所謂過者非謂發於行彰於言人皆謂之過而後爲過也生於其心則謂過矣故顏子之過此類也不貳者蓋能止之於始萌絕之於未形不貳之於言行也中庸曰自誠明謂之性自明誠謂之教自誠明者不勉而中不思而得從容中道聖人也【一作聖人者也】無過者也自明誠者擇善而固執之者也不勉則不中不思則不得不貳過者也故夫子之言曰回之爲人也擇乎中庸得一善則拳拳服膺而不失之矣【祝曰此中庸之文】又曰顏氏之子其殆庶幾乎言猶未至也而孟子亦云顏子具聖人之體而微者皆謂不能無生於其心而不暴之於外【一作而亦云云】考之於聖人之道差爲過耳【補注伊川曰顏子所事則曰非禮勿視非禮勿聽非禮勿言非禮勿動仲尼稱之則曰得一善則拳拳服膺而弗失之又曰不遷怒不貳過有不善未嘗不知知之未嘗復行也此其好之篤學之之道也視聽言動皆禮矣所異於聖人蓋聖人則不忍而得不勉而中從容中道顏子則必思而後得必勉而後中故曰顏子之與聖人相去一息】顏子自惟其若是也於是居陋巷以致其誠飲一瓢以求其志不以富貴妨其道不以隱約易其心【隱約一作窮隱】確乎不拔【韓曰易確乎其不可拔】浩然自守【祝曰孟子我善養吾浩然之气】知堅髙之可尙忘鑽仰之爲勞任重道逺竟莫之致是以夫子嘆其不幸短命今也則亡謂其不能與已並立於至聖之域觀教化之大行也不然【一無不然】夫行發於身加於人言發乎邇見乎遠茍不愼也敗辱隨之而後思欲不貳過其於聖人之道不亦遠乎而夫子尙肯謂之其殆庶幾孟子尙復謂之具體而微者哉則顏子之不貳過者盡在是矣

與李祕書論小功不稅書

【樊曰李祕書不識爲誰或作李祕然當時亦無有所謂李祕者孫曰稅當作裞其字從衣博雅云過制追服謂之裞輸芮切亦音吐外切補注公旣作此書先儒劉原父嘗辧其說今附注篇末】

曽子稱小功不稅則是遠兄弟終無服也而可乎【孫曰禮記檀弓之文鄭注云日月已過聞喪而服曰稅大功以上然小功輕不服逺兄弟謂在逺者聞喪恆晚終無服可乎】鄭注云是以情責情【孫曰檀弓無此注】今之士人遂引此而不追服小功小功之服最多親則叔父之下殤與適孫之下殤【適音的】與昆弟之下殤【孫曰十六至十九爲長殤十二至十五爲中殤八歲至十一爲下殤七歲以下爲無服之殤生未三月不爲殤】尊則外祖父母恆服則從祖祖父母禮沿人情其不可不復也明矣古之人行役不逾時各相與處一國其不追服𨿽不可猶至少今之人男出仕女出嫁或千里之外家貧訃告不及時則是不服小功者恆多而服小功者恆鮮矣君子之於骨肉死則悲哀而爲之服者豈有牽於外哉聞其死則悲哀豈有間於新故死哉今特以訃告不及時聞死出其月數則不服其可乎愈常怪此近出弔人見其顏色戚戚類有喪者而其服則吉問之則云小功不稅也禮文殘缺師道不傳不識禮之所謂不稅果不追服乎無乃別有所指而傳注者失其宗乎伏惟兄道徳純明躬行古道如此之類必經於心而有所決定不惜示及幸甚幸甚泥水馬弱不敢出不果鞠躬親問而以書【補注唐子西雲泥水馬弱以下若無而以書三字則上重甚矣此爲文之法也】悚息尢甚【一作深】愈再拜【補注劉敞原父之論曰曽子曰小功不稅則是逺兄弟終無服也而可乎韓子嘗弔於人見其貌戚其意哀而其服吉者問之曰何也曰小功不稅也是以韓子疑之而作小功不稅之書夫韓子之疑之是也彼人之爲非也然而小功不稅禮也韓子曰君子於其骨肉死則悲哀而爲之服者豈牽於外哉聞其死則悲哀豈有間於新故死哉甚矣韓子之達於禮而近之也𨿽然疑之未盡也求之不得也夫爲服者至親之恩以期防其殺至於大功兄弟之恩以小功止其殺至於緦外親之服以緦窮其殺至於袒免聖人之制禮豈茍言情哉亦著於文而已矣大功稅小功不稅其文至於是也兄弟之服不過小功外親之服不過緦其情至於是也因其情而爲之文親疎之殺見矣故禮大功以上不謂之兄弟兄弟有加而大功無加無加者親親也有加者報之也親親者稅下親親者不稅是亦其情也且禮專爲情乎亦爲文乎如專爲情也則至親不可以期防小功不可以不稅如爲文也則至親之期防小功之不稅一也夫曽子韓子隆於情而不及文失禮之指而疑其說𨿽然韓子疑之是也彼人之爲非也何以言之邪小功𨿽不稅亦不吉服而已矣記曰聞逺兄弟之喪旣除喪而後聞之則免袒哭之成踴夫若是奚其吉哉故曰彼人之爲非也韓子疑之是也小功不稅禮也然則免袒成踴則已矣乎猶有加焉曰我未之聞也𨿽然降而無服者麻不稅是亦降而無服已哀之以其麻哭之以其情逾月然後已其亦愈乎吉也】

太學何蕃傳

太學生何蕃入太學者二十餘年矣歲舉進士學成行尊自太學諸生推頌不敢與蕃齒【孫曰不敢比蕃也】相與言於助教博士助教博士以狀升於司業祭酒撰次蕃之羣行焯焯者【祝曰撰述也焯焯謂其行之顯著者也○撰雛免切與譔同焯音灼】數十餘事以升之於禮部而以聞天子京師諸生以薦蕃名爲文說者不可選紀【孫曰不可選紀猶言不可勝計也】公卿大夫知蕃者比肩立嘆【一本無嘆字有莫爲禮部四字】爲禮部者率蕃所以不合者以是無成功蕃淮南人【樊曰此傳云淮南人下雲歸養於和州和州淮南道也子厚作陽城遺愛碣則云蕃廬江人】父母俱全初入太學歲率一歸父母止之其後間一二歲乃一歸又止之不歸者五歲矣蕃純孝人也閔親之老不自克【孫曰不能自已也】一日揖諸生歸養於和州諸生不能止乃閉蕃空捨中於是太學六館之士【孫曰國子太學四門律書算爲六館】百餘人又以蕃之義行言於司業陽先生城【樊曰貞元十一年七月城自諫議大夫罷爲國子司業】請畱蕃【一作請畱論蕃論字又一作論】於是太學闕祭酒防陽先生出道州【樊曰貞元十五年九月以城爲道州刺史】不果畱【孫曰旣闕祭酒城又罷司業不可畱】歐陽生詹言曰【孫曰詹時爲四門助教】蕃仁勇人也或者曰蕃居太學諸生不爲非義塟死者之無歸哀其孤而字焉【字養也】惠之大小必以力復【復報復也】斯其所謂仁歟蕃之力不任其體其貌不任其心【任勝也】吾不知其勇也歐陽生詹曰朱泚之亂【樊曰建中四年十月涇原軍亂推朱泚爲主○泚此禮切】太學諸生舉將從之來請起蕃蕃正色叱之六館之士不從亂玆非其勇歟惜乎蕃之居下其可以施於人者不流也【流行也】譬之水其爲澤【澤陂澤】不爲川乎川者髙澤者卑髙者流卑者止是故蕃之仁義充諸心行諸太學積者多施者不遐也天將雨水气上【孫曰髙山出雲爲雨】無擇於川澤溪澗之髙下然則澤之道其亦有施乎抑有待於彼者歟【孫曰彼謂爵位也】故凡貧賤之士有待然後能有所立獨何蕃歟吾是以言之無使其無傳焉【一作無亦使其無傳焉】

張籍遺公第一書

【韓曰新史曰籍性狷直嘗責愈喜博塞及爲交雜之說論議好勝人其排佛老不能著書若揚雄孟軻以垂世卽謂此書也】

古之胥教誨舉動言語無非相示以義非茍相諛悅而已報事不以籍愚暗時稱發其善教所不及施誠相與不間塞於他人之說是近於古人之道也籍今不復以義是執竽而拒歡來者烏所謂承人以古人之道歟頃承論於執事嘗以爲世俗陵靡不及古昔蓋聖人之道廢弛之所爲也宣尼沒後楊朱墨翟恢詭異說幹惑人聽孟軻作書而正之聖人之道復存於世秦氏滅學漢重以黃老之術教人使人寖惑揚雄作法言而辯之聖人之道猶明及漢衰末西域浮屠之法入於中國中國之人世世譯而廣之黃老之術相沿而熾天下之言善者惟二者而已矣昔者聖人以天下生生之道曠乃物其金木水火土谷藥之用以厚之因人資善乃明乎仁義之徳以教之俾人有常故治生相存而不殊今天下資於生者咸備聖人之器用至於人情則溺乎異學而不由乎聖人之道使君臣父子夫婦朋友之義沈於世而邦家繼亂固仁人之所痛也自揚子云作法言至今近千載莫有言聖人之道者言之者惟執事焉耳習俗者聞之多怪而不信徒相爲訾終無禆於教也執事聰明文章與孟軻楊雄相若盍爲一書以興存聖人之道使時之人後之人知其去絕異學之所爲乎曷可俯仰於俗囂囂爲多言之徒哉然欲舉聖人之道者其身亦宜由之也此見執事多尙較雜無實之說使人陳之於前以爲歡此有以累於令徳又商論之際或不容人之短如任私尙勝者亦有所累也先王存六藝自有常矣有徳者不爲猶以爲損況爲博塞之戲與人競財乎君子固不爲也今執事爲之以廢棄時日竊實不識其然且執事言論文章不謬於古人今所爲或有不出於世之守常者竊未爲得也願執事絕博塞之好棄無實之談廣以接天下士嗣孟軻揚雄之作辯楊墨老釋之說使聖人之道復見於唐豈不尙哉籍誠知之以材識頑鈍不敢竊居作者之位所以咨於執事而爲之爾若執事守章句之學因循於時置不朽之盛衰與夫不知言者亦無以異矣籍再拜

答張籍書

【韓曰公佐戎汴州籍來謁公善之籍責公排佛老不著書公答書二首】

愈始者望見吾子於眾人之中【眾人一作眾子一作人人】固有異焉及聆其音聲接其辭气則有願交之志因緣幸防遂得所圖豈惟吾子之不遺抑僕之所遇有時焉耳近者嘗有意吾子之闕焉無言僕所以交之之道不至也【一云嘗有意乎吾子吾子闕然無言意僕之所以云云】今乃大得所圖脫然若沈屙去體【屙病也】灑然若執熱者之濯淸風也【孫曰詩誰能執熱逝不以濯】然吾子所論排釋老【一有之說】不若著書囂囂多言【囂喧也○囂許嬌切】徒相爲訾若僕之見者【一本之作所字下無者字】則有異乎此也夫所謂著書者義止於辭耳宣之於口書之於簡何擇焉孟軻之書非軻自著軻旣及其徒萬章公孫丑相與記軻所言焉耳【一作者耳】僕自得聖人之道而誦之排前二家有年矣不知者以僕爲好辧也然從而化之者亦有矣聞而疑之者又有倍焉頑然不入者親以言諭之不入則其觀吾書也【書下一有可字】固將無所得矣【趙本無所矣二字】爲此而止吾豈有愛於力乎哉然有一說化當世莫若口傳來世莫若書又懼吾力之未至至之不能也三十而立四十而不惑吾於聖人旣過之猶懼不及矧今未至【樊曰籍書謂參戎府公書謂到公府皆指汴也按公以貞元十二年佐汴時年二十九故云】固有所未至耳請待五六十然後爲之冀其少過也吾子又譏吾與人之爲無實駮雜之說【樊曰駮雜之說世多指毛穎傳蓋因摭言有云韓公著毛穎傳好博塞之戱張永部以書勸之耳而不知籍此書乃與公酬答於貞元佐汴時而毛頴傳以呂汲公年譜考之則元和七年所作又栁子厚書毛穎傳後云自吾居夷不與中州人通書有來南者時言韓愈爲毛穎傳子厚以永正元年出爲永州司馬凡十年則毛穎傳誠元和間作後此書十有餘歲摭言未可憑也○一本人之無之字】此吾所以爲戲耳比之酒色不有間乎吾子譏之似同浴而譏裸裎也【趙本作裸體也】若商論不能下气【商字一作髙者非】或似有之當更思而悔之耳博塞之譏敢不承敎其他俟相見薄晚須到公府言不能盡愈再拜

張籍遺公第二書

籍不以其愚輒進說於執事執事以導進之分復賜還答曲折教之使昏塞者不失其明然猶有新見願復於執事以畢其說焉夫老釋惑乎生人久矣誠以世相沿化而莫之知所以久惑乎爾執事材識明曠可以任著書之事故有告焉今以爲言諭之不入則觀書亦無所得爲此而止未爲至也一處一位在一鄕其不知聖人之道可以言諭之諭之不入乃捨之猶有已化者爲證也天下至廣民事至眾豈可資一人之口而親諭之者近而不入則捨之逺而有可諭者又豈可以家至而說之乎故曰莫若爲書爲書而知者則可以化乎天下矣可以傳於後世矣若以不入者而止爲書則於聖人之道奚傳焉士之壯也或從事於要劇或旅遊而不安宅或偶時之喪亂皆不皇有所爲況有疾疚吉凶虞其間哉是以君子汲汲於所欲爲恐終無所顯於後若皆待五六十而後有所爲則或有遺恨矣今執事𨿽參於戎府當四海弭兵之際優遊無事不以此事著書而曰俟後或有不及曷可追乎天之與人性度已有器也不必老而後有成立者昔顏子之庶幾豈待五六十乎執事目不覩聖人而究聖人之道材不讓於顏子矣今年已逾之曷懼於年未至哉顏子不著書者以其從聖人之後聖人已有定制故也若顏子獨立於世必有所云著也古之學君臣父子之道必資於師師之賢者其徒數千人或數百人是以沒則紀其師之說以爲書若孟軻者是已傳者猶以孟軻自論集其書不云沒後其徒爲之也後軻之世發明其學者揚雄之徒咸自作書今師友道喪浸不及揚雄之世不自論著以興聖人之道欲待孟軻之門人必不可冀矣君子發言舉足不逺於理未嘗聞以駮雜無實之說爲戲也執事每見其說亦拊抃呼笑是撓气害性不得其正矣茍正之不得曷所不至焉或以爲中不失正將以茍悅於眾是戲人也是玩人也非示人以義之道也

重答張籍書

吾子不以愈無似意欲推而納諸聖賢之域拂其邪心增其所未髙謂愈之質有可以至於道者浚其源導其所歸漑其根將食其實此盛徳者之所辭讓況於愈者哉【於字上一本有至字】抑其中有宜復者故不可遂已昔者聖人之作春秋也旣深其文辭矣然猶不敢公傳道之口授弟子至於後世然後其書出焉其所以慮患之道微也今夫二氏之所宗而事之者下及公卿輔相吾豈敢昌言排之哉【孫曰昌言猶公言也】擇其可語者誨之猶時與吾悖其聲譊譊【尼交切】若遂成其書則見而怒之者必多矣必且以我爲狂爲惑其身之不能卹書於吾何有夫子聖人也且曰吾自得子路而惡聲不入於耳【孫曰史記孔子曰自吾得由惡聲不入於耳】其餘輔而相者周天下猶且絕糧於陳【孫曰孔子適陳遇陳被吳伐大亂故絕糧論語在陳絕糧云云】畏於匡【孫曰孔子將適陳過匡顏淵爲僕以其防指之曰昔吾入此由彼缺也匡人聞之以爲魯之陽虎虎嘗暴匡人匡人於是遂止孔子拘焉五曰論語子畏於匡】毀於叔孫【亦見論語】奔走於齊魯宋衞之郊其道𨿽尊其窮也亦甚矣【趙本云其躬也亦窮矣】賴其徒相與守之卒有立於天下向使獨言之而獨書之其存也可冀乎今夫二氏行乎中土也蓋六百年有餘矣其植根固其流波漫非所以朝令而夕禁也自文王沒武王周公成康相與守之禮樂皆在及至乎夫子未久也自夫子而至乎孟子未久也自孟子而至乎揚雄亦未久也然猶其勤若此其困若此而後能有所立吾其可易而爲之哉其爲也易則其傳也不逺故余所以不敢也然觀古人得其時而行其道則無所爲書【爲一作著下同】爲書者皆所爲不行乎今而行乎後者也【一本所爲作也謂後者也作後世者也】今吾之得吾志失吾志未可知則俟五六十爲之未失也天不欲使玆人有知乎則吾之命不可期如使玆人有知乎非我其誰哉其行道其爲書其化今其傳後必有在矣吾子其何遽慼慼於吾所爲哉前書謂吾與人商論不能下气若好已勝者然𨿽誠有之抑非好已勝也好已之道勝也【唐史有非好已之道勝也一句非】已之道乃夫子孟軻揚雄之所傳之道也【一作之所傳者也】若不勝則無所爲道吾豈敢避是名哉夫子之言曰吾與回言終日不違如愚則其與眾人辧也有矣駮雜之譏前書盡之吾子其復之昔者夫子猶有所戲詩不云乎善戲謔兮不爲虐兮【孫曰見詩淇澳之詞】記曰張而不弛文王不爲也【韓曰禮記張而不弛文武不爲也弛而不張文武不能也一張一弛文武之道也】豈害於爲道哉【一本作烏害於爲道哉】吾子其未之思乎孟君將有所適【孟君東野】思與吾子別庶幾一來愈再拜五百家注昌黎文集卷十四

欽定四庫全書

五百家注昌黎文集卷十五

宋魏仲舉編

書啟

與孟東野書【東野一本作郊】

與足下別久矣以余心之思足下知足下懸懸於余也各以事牽不可合並其於人非足下之爲見而日與之處足下知余心樂否也餘言之而聴者誰歟餘唱之而和者誰歟言之而無聴也唱之而無和也【一無之而二字】獨行而無徒也是非無所與同也【與一作以】足下知余心樂否也足下才髙气淸行古道處今世無田而衣食事親左右無違足下之用心勤矣足下之處身勞且苦矣混混與世相濁獨其心追古人而從之【一本作從今之人】足下之道其使餘悲也【一無其字】去年春脫汴州之亂幸不死【孫曰貞元十五年二月乙酉從董晉喪出汴州四日而軍亂殺畱後陸長源嚴曰汴州亂在貞元十五年二月此言去年春則與東野書在十六年也】無所與歸【與一作以】遂來於此主人與余有故【孫曰主人謂徐州節度使張建封公往依焉】哀其窮居余於符離睢上【集注符離縣名睢水名在梁郡○睢宣佳切】及秋將辭去因被畱以職事【韓曰是年秋建封辟公爲幕職故云被畱也】黙黙在此行一年矣到今年秋【補注十六年秋也○一無秋字】聊復辭去江湖余樂也與足下終幸矣李習之娶余亡兄之女【樊曰習之翺也公亡兄卽禮部郎中云卿之子弇也○亡一作六集注云卿之兄仲卿仲卿之子會行第六今作六者非】期在後月朝夕當來此【補注卽十六年四月也】張籍在和州居喪家甚貧恐足下不知故具此白冀足下一來相視也自彼至此𨿽逺要皆舟行可至速圖之餘之望也春且盡時气日熱【日一作向】惟侍奉吉慶愈眼疾比劇甚無聊不復一一愈再拜【一本餘皆作吾】

答竇存亮秀才書

愈白愈少駑怯於他藝能自度無可努力又不通時事而與世多齟齬念終無以樹立遂發憤篤專於文學文學不得其術【一作學不得其術】凡所辛苦而僅有之者皆符於空言而不適於實用又重以自廢是以學成而道益窮年老而身愈困今又以罪黜於朝廷逺宰蠻縣【孫曰貞元十九年公以言事出爲陽山令也】愁憂無聊瘴癘侵加喘喘焉無以冀朝夕足下年少才俊辭雅而气鋭【雅一作淸】當朝廷求賢如不及之時當道者又皆良有司操數寸之管書盈尺之紙髙可以釣爵位若循次而進亦不失萬一於甲科【趙本無萬一字】今乃乘不測之舟【一本作川字】入無人之地以相從問文章爲事身勤而事左辭重而請約【請一作情】非計之得也𨿽使古之君子積道藏徳遁其光而不耀【趙本作遁世而不耀】膠其口而不傳者遇足下之請懇懇【請一作情】猶將倒廩傾囷【一作寄】羅列而進也若愈不肖又安敢有愛於左右哉顧足下之能足以自奮愈之所有如前所陳是以臨事愧恥而不敢答也錢財不足以賄左右之匱急文章不足以發足下之事業稇載而往【祝曰說文云稇絭束也苦隕切一作攟通用】垂橐而歸【樊曰管子小正篇請侯之使垂橐而入稇載而歸又國語亦云字作稇載今所謂稇載垂橐語出此而公方且逺宰蠻縣故其語相反如此橐囊也梱收拾也】足下亮之而巳

上李實尙書書

月日【孫曰貞元十九年】將仕郎前守四門博士韓愈謹再拜奉書大尹閤下【孫曰貞元十九年三月乙亥以檢校工部尙書李實爲京兆尹】愈來京師於今十五年【嚴曰此書稱將仕郎前守四門博士退之以貞元十八年授國子四門博士十九年拜監察禦史作此書時蓋已罷博士而未授禦史正十九年也退之以貞元五年復來京師至是十五年矣】所見公卿大臣不可勝數皆能守官奉職無過失而巳未見有赤心事上憂國如家【樊曰寔恃寵彊復專於聚斂公於順宗實錄備書之矣而於此書且復有赤心憂國之語夫憂民乃所以憂國實聚斂毒民如此曰憂國可乎公慷慨正直行行如此乃云爾何哉豈詩所謂因以箴之耶抑屈身以行道聖賢所不免也君子之所爲蓋有不可識矣○一本無如家二字】如閤下者今年以來不雨者百有餘日【韓日貞元十九年自正月不雨至於七月】種不入土野無靑艸而盜賊不敢起谷價不敢貴百坊百二十司六軍二十四縣之人皆若閤下親臨其家老姦宿贓銷縮摧沮魂亡魄喪影滅迹絕非閤下條理鎭服布宣天子威徳其何能及此愈也少從事於文學見有忠於君孝於親者𨿽在千百年之前猶敬而慕之況親逢閤下得不候於左右以求效其懇懇謹獻所爲文兩卷【謹一作謂】凡十五篇非敢自以爲文也以爲謁見之資也進退惟命愈恐懼再拜

賀徐州張建封僕射白兔書

【樊曰公貞元十五年秋佐張建封於徐書是時作】

伏聞今月十五日營田巡官陳從政獻瑞毛質全白【全一作皎】天馴其心其始實得之符離安阜屯之役夫朝行遇之迫之不逸人立而拱【孫曰人立言如人之立左傳云豕人立而啼拱拱手也】竊惟休咎之兆天所以啟覺於下依類托諭事之纎悉不可圖驗非睿智博通孰克究明愈𨿽不敏請試辯之陰類也又窟居狡而伏逆象也今白其色絕其羣也馴其心化我徳也人立而拱非禽獸之事革而從人且服罪也得之符離實戎國名【孫曰晉灼注漢書云符離匈奴王號也】又附離也【舊本作符離實戎國也名又附離也】不在農夫之田而在軍田【之田一作之家田】武徳行也不戰而來之之道也有安阜之嘉名焉【一作有安附之嘉焉】伏惟閤下股肱帝室藩垣天下四方其有逆亂之臣未血斧鑕【補注鑕鐵椹也職日切】其屬畏威崩析【其屬一作之屬讀連上文】歸我乎哉其事兆矣是宜具迹表聞以承答天意【一無答字】小子不惠猥以文句微識防念覩玆盛美焉敢避不讓之責而黙黙邪【一作而黙賀也】愈再拜

上兵部侍郎李巽書【或作李異非是】

十二月九日【孫曰永貞元年】將仕郎守江陵府法曹參軍韓愈謹上書侍郎閤下愈少鄙鈍於時事都不通曉家貧不足以自活應舉覓官凡二十年矣【嚴曰書稱守江陵府法曹參軍蓋永貞元年也退之以貞元二年入京師至此二十年矣】薄命不幸動遭讒謗進寸退尺卒無所成性本好文學因困厄悲愁無所告語遂得窮究於經傳史記百家之說沈潛乎訓義反復乎句讀礱磨乎事業而奮發乎文章凡自唐虞以來編簡所存大之爲河海髙之爲山嶽明之爲日月幽之爲鬼神纎之爲珠璣華實變之爲雷霆風雨奇辭奧防靡不通達惟是鄙鈍不通曉於時事學成而道益窮年老而身益困【一本作志亦困】私自憐悼悔其初心髮禿齒豁不見知巳夫牛角之歌辭鄙而義拙【孫曰琴操曰戚飯牛車下叩牛角而歌曰南山矸白石爛生不逢堯與舜禪短布單衣才至骭長夜漫漫何時旦齊桓公聞之舉以爲相】堂下之言不書於傳記【韓曰叔孫適鄭鬷蔑惡欲觀叔向從使之收器者而往立於堂下一言而善叔向將飲酒聞之曰必鬷明也下執其手以上曰子若無言吾幾失子矣左氏昭二十八年傳云】齊桓舉以相國叔向攜手以上然則非言之難爲【一作其】聽而識之者難遇也伏以閤下內仁外義行髙而徳鉅尙賢而與能【一無而字】哀窮而悼屈自江而西旣化而行矣今者入守內職爲朝廷大臣【樊曰是歲十一月甲申李巽自江西觀察使入爲兵部侍郎】當天子新卽位【樊曰是歲八月庚子憲宗卽位】汲汲於理化之日出言舉事宜必施設【宜一作計】旣有聽之之明又有振之之力戚之歌鬷明之言【鬷祖叢切】不發於左右則後而失其時矣謹獻舊文一卷扶樹教道有所明白南行詩一卷【孫曰謂遷陽山令時所作】舒憂娛悲雜以瓌怪之言時俗之所好所以諷於口而聽於耳也如賜觀覽亦有可采幹黷尊嚴伏增惶恐愈再拜

答尉遲生書

【韓曰生名汾按公有題洛北惠林寺云貞元十七年七月二十二日與李景興侯喜尉遲汾漁於溫洛又嘗薦汾於陸員外傪故知生爲汾也○一本題作答尉遲生汾書】

尉遲生足下【祝曰廣韻虜復姓有尉遲氏○尉音郁】夫所謂文者必有諸其中是故君子愼其實實之美惡其發也不揜本深而末茂形大而聲宏行峻而言厲心醇而气和昭晰者無疑【祝曰昭晰明也前漢暗昧昭晰○晰士列切者一作而】優遊者有餘【者一作而】體不備不可以爲成人辭不足不可以爲成文愈之所聞也如是有問於愈者亦以是對今吾子所爲皆善矣謙謙然若不足而以徵於愈愈又敢有愛於言乎【又一作豈】抑所能言者皆古之道古之道不足以取於今吾子其何愛之異也【其何一作何其】賢公卿大夫在上比肩始進之賢士在下比肩彼其得之必有以取之也子欲仕乎其往問焉皆可學也若獨有愛於是而非仕之謂則愈也嘗學之矣請繼今以言

答楊子書

【樊曰楊子者或謂楊陵之子欽之字茂孝也傳嘗言其以華山賦示公公稱之士林卽其人也未詳】

辱書並示表記述書辭等五篇比於東都略見顏色未得接言語心固已相奇但不敢果以貌定【敢一作能以一作於】知人堯舜所難又嘗服宰予之戒【孫曰史記弟子列傳以言取人失之宰予以貌取人失之子羽】故未敢決然挹亦不敢忽然忘也【敢一作能】到城以來【孫曰城謂京城】不多與人往還友朋之中所敬信者平昌孟東野【補注東野徳州平昌人】東野矻矻說足下不離口【韓曰矻矻語難也○矻居乙切又口骨切一作喫喫】崔大惇詩不多見【補注惇詩名羣】每每說人物亦以足下爲處子之秀近又得李七翺書【一無七字】亦云足下之文逺其兄甚矣【一無矣字】夫以平昌之賢其言一人固足信矣況又崔與李繼至而交說邪故不待相見相信已熟旣相見【一作旣巳相見】不要約已相親審知足下之才充其容也今辱書乃云云是所謂以黃金注重外而內惑也【韓曰莊子達生篇以瓦注者巧以鉤注者憚以黃金注者昏其巧一也而有所矜則重外也凡外重者內拙】然恐足下少年與僕老者不相類【一無相字】尙須驗以言故具白所以【一有也字】而今而後不置疑於其可也若曰長育人才則有天子之大臣在若僕者守一官且不足以修理況如是重任邪學問有暇幸時見臨愈白

至鄧州北寄上襄陽於頔相公書

【韓曰公元和元年自江陵椽召爲國子博士行至鄧州北境作是書以答於頔】

伏防示順聖文武樂詞【孫曰唐徳宗以後方鎭多制樂舞以獻頔獻順聖樂曲其曲將半行綴皆伏一人舞於中又令女妓爲佾舞雄健壯妙號孫武順聖樂】天寶樂詩【一本作詞】讀蔡琰胡笳詞詩【孫曰後漢蔡琰字文姬中郎將邕之女興平中沒於南匈奴十二年嚴曰笳音加胡人捲蘆葉吹之也蔡琰字文姬漢中郎將邕之女博學有才辯興平中爲胡騎所獲在胡中十二年生二子後曹操素與邕善痛其無嗣乃遣使以金璧贈之而嫁於董祀感傷亂離作詩二章世所謂胡笳十八拍蓋用文姬詩中語而作以詠文姬也】移族徙並與京兆書【孫曰京兆尹蓋李實也頔家河南徙族居京兆執州人之禮遺實書實使劉禹錫作答曰閤下以大墓世在三原而去河南益逺尙系望於數百年之外於義不安遂奮然移羣從率先行古占數爲京兆人且使使者修敬於鄙薄缺焉不敢當事見禹錫集中】自幕府至鄧之北境凡五百餘里自庚子至甲辰【唐本無此自一字】凡五日手披目視【一作覩】口詠其言心惟其義且恐且懼忽若有亡【一作忘】不知鞍馬之勤道途之逺也夫澗谷之水深不過咫尺邱垤之山髙不能逾尋丈【一無能】人則狎而翫之及至臨泰山之懸崖窺巨海之驚瀾莫不戰掉悸栗【祝曰說文掉搖也悸心動也詩垂帶悸兮○掉徒弔切悸其季切掉一作悼】惑而自失所觀變於前所守易於內亦其理宜也閤下負超卓之奇才蓄雄剛之俊徳渾然天成無有畔岸而又貴窮乎公相【孫曰永貞元年十二月甲辰加頔同平章事】威動乎區極【區一作樞】天子之毗【孫曰倚毗也詩天子是毗是也】諸侯之師故其文章言語【一作言語文章】與事相侔變化若雷霆【變化一作輝赫一作煇赫】浩汗若河漢正聲諧韶濩勁气沮金石丰而不餘一言約而不失一辭其事信其理切孔子曰有徳者必有言信乎其有徳而且有言也【一無而字一無且字】楊子云言曰商書灝灝爾周書噩噩爾【韓曰灝灝富大貌噩噩明直貌○灝胡老切】信乎其能灝灝而且噩噩也昔者齊君行而失道管子請釋老馬隨之【韓曰管仲隰朋從威公伐孤竹迷惑失道管仲曰老馬之智可用也乃放老馬而隨之遂得道見韓子】樊遲請學稼孔子使問之老農【韓曰論語樊遲請學稼孔子曰吾不如老農○問之一作之問】夫馬之智不賢於夷吾農之能不聖於尼父【聖一作勝】然且云爾者【一作然則且云爾者】聖賢之能多農馬之智專故也今愈𨿽愚且賤其從事於文實專且久則其贊王公之能而稱大君子之美不爲僭越也伏惟詳察愈恐懼再拜

爲分司郎官上鄭餘慶尙書相公啟

【孫曰鄭餘慶字居業鄭州滎陽人元和三年六月甲戌以餘慶檢校兵部尙書兼東都畱守公時爲都官員外郎分司東都】

愈啟伏防仁恩猥賜示問【猥字歐本作俯】感戴戰栗【栗一作悚】若無所容措然尙有厥誠須盡露於左右者敢避其煩黷【一作黙】懷不滿之意於受恩之地哉愈幸甚三得爲屬吏【孫曰元和元年九月丙午餘慶爲國子祭酒公爲博士十一月庚戌餘慶爲河南尹公分司東都至是餘慶爲畱守公爲都官員外郎】朝夕不離門下出入五年【嚴曰集有送鄭涵校理序涵卽餘慶之子也序云愈爲博士也始事相公於祭酒分教東都生也事相公於東太學今爲郎於都官也又事相公居守三爲屬吏經時五年餘慶永貞元年八月同平章事元和元年五月罷爲太子賓客九月攺國子祭酒十一月爲河南尹二年三月加兼知東都國子監事三年六月爲東都畱守退之以元年爲國子博士二年分教東都四年攺都官員外郎守東都省上此啟時已五年矣】竊自計較受與報不宜在門下諸從事後故事有當言未嘗敢不言有不便於己輒吐私情閤下所宜憐也分司郎官職事惟祠部爲煩且重愈獨判二年日與宦者爲敵【樊曰皇甫持正爲公神道碑云除尙書都官郎中分司判祠部中官號功徳使司京城觀寺尙書斂手公按六典盡索之以歸除其無良時其出入云云】相伺候罪過惡言詈詞狼籍公牒不敢爲恥實慮陷禍故前者懷狀乞與諸郎官更判意𨿽甚專事似率爾言語精神不能自明不防察允遽以慙歸僶俛日月遂逾累旬私圖其宜敢以病告鳲鳩平均歌於國風【韓曰詩曹國風鳲鳩刺不壹也在位無君子用心之不壹也毛氏云鳲鳩養其子朝從上下暮從下上均平如壹】從事獨賢雅以怨刺【韓曰詩小雅北山刺幽王也役使不均巳勞於從事而不得養其父母焉其二章云我從事獨賢賢勞也】伏惟俯加憐察【趙本無俯察二字】幸甚幸甚愈再拜

爲河南令上畱守鄭相公啟

【樊曰按李習之狀公行雲入省爲分司都官員外郎攺河南縣今日以職分辯於畱守及尹故軍士莫敢犯禁韓曰公上鄭公書其言剴切其退甚輕信乎史所謂篤道君子也嚴曰退之以五年爲河南令其分司郎官日嘗論事失餘慶意旣令河南猶論列不巳故啟云今𨿽防沙汰爲縣猶在相公治下又曰守官去官惟今日指揮】

愈啟愈爲相公官屬五年辱知辱愛伏念曾無絲毫事爲報答效日夜思慮謀畫以爲事大君子當以道不宜茍且求容悅故於事【一作故每於事】未嘗敢疑惑宜行則行宜止則止受容受察不復進謝自以爲如此眞得事大君子之道今𨿽防沙汰爲縣【韓曰元和五年冬攺河陽令】固猶在相公治下未同去離門墻爲故吏爲形迹嫌疑【故吏下一無爲字】攺前所爲以自疎外於大君子固當不待煩說於左右而後察也人有告人辱罵其妹與妻爲其長者得不追而問之乎追而不至爲其長者得不怒而杖之乎坐軍營操兵守禦爲畱守出入前後驅從者此眞爲軍人矣坐坊市賣餅又稱軍人則誰非軍人也愚以爲此必姦人以錢財賂將吏盜相公文牒竊注名姓於軍籍中以陵駕府縣【駕一作毀】此固相公所欲去奉法吏所當嫉矣【一無矣字】𨿽捕系杖之未至過也【一無至字】昨聞相公追捕所告受辱罵者愚以爲大君子之爲政當有權變始似小異要歸於正耳軍吏紛紛入見告屈爲其長者【一無者字】安得不少致爲之之意乎【少一作小爲一作抑爲之之意一作爲言之意】未敢以此仰疑大君子及見諸從事說則與小人所望信者【與小人一作與諸小人】少似乖戾𨿽然豈敢生疑萬一【一作生疑於萬一】必諸從事與諸將吏未能去朋黨心蓋覆黤黮【祝曰黤黮甚黒也劉伶客至詩黤黮元夜陰韓曰靑黑色不明淨也孫曰黤黮謂曖昧也○黤烏敢切黮徒敢切】不以眞情狀白露左右小人私受恩良久安敢閉蓄以爲私恨不一二陳道伏惟相公憐察幸甚幸甚愈無適時才用漸不喜爲吏得一事爲可自罷乃罷去【一本事爲字下有名字一本乃字作名字一本無乃罷二字】不啻如棄涕唾無一分顧借心故失大君子纎芥意如邱山重【故一作顧】守官去官惟今日指揮愈惶懼再拜

五百家注昌黎文集卷十五

欽定四庫全書

五百家注昌黎文集卷十六

宋魏仲舉編

書

上宰相書

【公貞元八年登第其後以博學宏辭三試於吏部無成故十一年上宰相書求仕凡三上不報時宰相趙憬賈耽盧邁皆庸人故不能用公是年五月遂東歸】

正月二十七日前鄕貢進士韓愈謹伏光範門下【嚴曰光範門在宣政殿西南通中書省】再拜獻書相公閤下詩之序曰菁菁者莪樂育材也君子能長育人材則天下喜樂之矣其詩曰菁菁者莪在彼中阿旣見君子樂且有儀說者曰菁菁者盛也莪微艸也【樊曰釋艸云莪蘿蒿也】阿大陵也言君子之長育人材若大陵之長育微艸能使之菁菁然盛也【一無也字】旣見君子樂且有儀云者天下美之之辭也其三章曰旣見君子錫我百朋說者曰百朋多之之辭也【孫曰古者貨貝兩貝爲朋百朋言得祿多也】言君子旣長育人材又當爵命以賜之【賜一作錫】厚祿以寵貴之云爾【一本作又當爵命賜之厚祿云耳】其卒章曰泛泛楊舟載沈載浮旣見君子我心則休說者曰載者舟也【一本舟字亦作載】浮沈者物也【孫曰浮沈猶輕重也】言君子之於人材無所不取若舟之於物浮沈皆載之云爾旣見君子我心則喜云者言若此則天下心美之也君子之於人也旣長育之又當爵命寵貴之而於其才無所遺焉【補注邵氏聞見錄云退之於文不全用詩書之言如田正先廟碑曰魯僖公能遵其祖伯禽之烈周天子實命其史臣克作爲駉駜泮閟之詩使聲於廟其用詩之法如此上宰相書解釋菁菁者莪二百餘字蓋少作也云云】孟子曰君子有三樂王天下不與存焉其一曰樂得天下之英才而教育之此皆聖人賢士之所極言至論古今之所宜法者也然則孰能長育天下之人材將非吾君與吾相乎孰能教育天下之英才將非吾君與吾相乎【一本無此句】幸今天下無事大小之官各守其所錢谷甲兵之問不至於廟堂論道經邦之暇捨此宜無大者焉今有人生二十八年矣【嚴曰退之以大歷三年戊申生至貞元十一年乙亥二十八年也】名不著於農工商賈之版其業則讀書著文歌頌堯舜之道雞鳴而起孜孜焉亦不爲利【韓曰孟子雞鳴而起孳孳爲善者舜之徒也雞鳴而起孳孳爲利者跖之徒也】其所讀皆聖人之書楊墨釋老之學無所入於其心其所著皆約六經之防而成文抑邪與正【孫曰抑退抑也與助也○與一作興】辯時俗之所惑居窮守約【一無守字】亦時有感激怨懟奇怪之辭【祝曰懟爾雅云怨也詩彊禦多懟○懟音隊】以求知於天下亦不悖於教化妖淫諛佞譸張之說【祝曰譸張誑也書民無或胥譸張爲幻○譸音輈】無所出於其中四舉於禮部乃一得三選於吏部卒無成【一作卒無所成嚴曰答崔立之書云年二十時苦家貧及來京師見有舉進士者人多貴之因詣州縣求舉四舉而後有成亦未卽得仕聞吏部有以博學宏辭選者因又詣州府求舉凡二試於吏部一旣得之而又黜於中書旣已爲之則欲有所成就因復求舉亦無幸焉則此所謂四舉三選也】九品之位其可望一畝之宅其可懷遑遑乎四海無所歸卹卹乎饑不得食寒不得衣【孫曰卹卹乎昭十二年左氏之文卹卹憂貌】濱於死而益固得其所者爭笑之忽將棄其舊而新是圖求老農老圃而爲師悼本志之變化中夜涕泗交頥𨿽不足當詩人孟子之所謂抑長育之使成材【一作使其成材材一作才】其亦可矣教育之使成才其亦可矣抑又聞古之君子相其君也【一作古君子之相其君也一又無之字】一夫不獲其所若已推而內之溝中【韓曰孟子曰伊尹思天下之民匹夫匹婦有不被堯舜之澤者若已推而內之溝中】今有人生七年而學聖人之道以修其身積二十一年【一本漏一字】不得巳一朝而毀之是亦不獲其所矣伏念今有仁人在上位若不往告之而遂行是果於自棄而不以古之君子之道待吾相也其可乎寧往告焉若不得志則命也【一作若不得其志則云云】其亦行矣洪範曰凡厥庶民有猷有爲有守汝則念之【補注書洪範注云民有道有所爲有所執守汝則念錄敍之】不協於極【一作弗協於極】不羅於咎【一作弗羅於咎】皇則受之【補注書洪範注云民之行𨿽不合於中而不羅於咎惡皆可進用大法受之】而康而色【而汝也】曰予攸好徳汝則錫之福【補注書洪範注云汝當安汝顏色以謙下人人曰我所好者徳汝則與之爵祿】是皆與善之辭也抑又聞古之人有自進者而君子不逆之矣【一作君子而不逆之矣】曰予攸好徳汝則錫之福之謂也【自抑又聞至謂也三十字一本無】抑又聞上之設官制祿必求其人而授之者非茍慕其才而富貴其身也蓋將用其能理不能用其明理不明者耳下之修己立誠必求其位而居之者非茍沒於利而榮於名也【也一作矣】蓋將推已之所餘以濟其不足者耳然則上之於求人下之於求位交相求而一其致焉耳茍以是而爲心則上之道不必難其下下之道不必難其上可舉而舉焉不必讓於其自舉也可進而進焉不必廉於其自進也抑又聞上之化下得其道則勸賞不必徧加乎天下而天下從焉【則一作其】因人之所欲爲而遂推之之謂矣【一作也】今天下不由吏部而仕進者幾希矣主上傷感山林之士有逸遺者屢詔內外之臣旁求儒雅於四海而其至者蓋闕焉豈無其人乎哉亦見國家不以非常之道禮之而不來耳彼之處隱就間者【孫曰間卽閒暇之閒】亦人耳其耳目口鼻之所欲其心之所樂其體之所安豈有異於人乎哉今所以惡衣食窮體膚麋鹿之與處猿狖之所居【補注三國誌若魚之走淵猿狖之騰木也孫曰狖猿類余救切】固自以其身不能與時從順俯仰【從一作俗】故甘心自絕而不悔焉而方聞今國家之仕進者【一無今字】必舉於州縣然後升於禮部吏部試之以繡繪雕琢之文考之以聲勢之逆順章句之短長中其程式者然後得從下士之列𨿽有化俗之方安邊之畫不繇是而稍進者萬不有一得焉彼惟恐入山之不深入林之不密其影響昧昧惟恐聞於人也【惟一作之】今若聞有以書上宰相而求仕者【上一作進】宰相不辱焉【宰相字上一有而字一有以字】而薦之天子天子爵命之而布其書於四方枯槁沈溺魁閎寛通之士必且洋洋焉動其心峨峨焉纓其冠於於焉而來矣此所以謂勸賞不必徧加乎天下而天下從焉者也因人所欲爲而遂推之之謂者也伏惟覽詩書孟子之所指念育才錫福之所以考古之君子相其君之道而忘自進自舉之罪思設官制祿之故以誘致山林逸遺之士庶天下之行道者知所歸焉【一作知所依歸焉】小子不敢自幸其嘗所著文【嘗一作常】輒采其可者若干首錄在異捲【一有伏字一有冀字】辱賜觀焉幹黷尊嚴伏地待罪愈再拜

後十九日復上書

【張子韶曰退之平生木彊人而爲饑寒所迫累數千言求官於宰相亦可怪也至第二書乃復自比爲盜賊筦庫且云大其聲而疾呼矣略不知恥何哉豈作文者其文當如是其心未必然邪】

二月十六日前鄕貢進士韓愈謹再拜言相公閤下向上書及所著文後待命凡十有九日不得命恐懼不敢遁逃不知所爲乃復敢自納於不測之誅以求畢其說而請命於左右愈聞之蹈水火者之求免於人也不惟其父兄子弟之慈愛然後呼而望之也將有介於其側者𨿽其所憎怨茍不至乎欲其死者則將大其聲疾呼而望其人之救也【人字一作仁人二字】彼介於其側者聞其聲而見其事不惟其父兄子弟之慈愛然後往而全之也𨿽有所憎怨茍不至乎欲其死者則將往奔盡气【往一作狂】濡手足焦毛髮【一有且字】救之而不辭也若是者何哉其勢甚急而其情誠可悲也愈之彊學力行有年矣愚甚【一無甚字一作其愚甚一作其愚也】不惟道之險夷行且不息以蹈於窮餓之水火其旣危且亟矣大其聲而疾呼矣閤下其亦聞而見之矣【一作歟】其將往而全之歟抑將安而不救之歟有來言於閤下者曰有觀溺於水而爇於火者有可救之道而終莫之救也閤下且以爲仁人乎哉不然若愈者亦君子之所宜動心者也或謂愈曰【一無曰字】子言則然矣宰相則知子矣如時不可何愈竊謂之不知言者誠其才能不足當吾相之舉耳若所謂時者固在上位者爲之耳非天之所爲也前五六年時宰相薦聞尙有自布衣防抽擢者與今豈異時哉且今節度觀察【一有使及二字】防禦營田及諸小使等【一無及字】尙得自舉判官無間於已仕未仕者況在宰相吾君所尊敬者而曰不可乎古之進人者或取於盜【韓曰禮記曰管仲遇盜取二人焉上以爲公臣曰其所與遊辟也可人也】或舉於管庫【韓曰禮記曰趙文子所舉於晉國管庫之士七十有餘家生不交利死不屬其子焉】今布衣𨿽賤猶足以方於此情隘辭蹙不知所裁亦惟少垂憐焉愈再拜【黃唐曰韓上宰相書歷道饑寒有溺爇於水火大聲疾呼之語栁上宰相書序其大厄比之號墜望救於千仞之下懼其不顧夫不用而窮乃士之常古人寧有乞憐如是乎或曰言不足以盡人栁嗜進攺節咎其言可也韓無可訾安得信一時之言疵其終身乎曰不然韓子亦幸而舉進士耳使其三書獲薦謝恩權門將委已以從人耶抑以身而殉道邪故論人於巳然則韓子之賢誠所難能觀人於未然則韓子之言不足爲法】

後二十九日復上書

三月十六日羈旅【一無二字】前鄕貢進士韓愈再拜言相公閤下愈聞周公之爲輔相也其急於見賢也方一食三吐其哺一沐三握其髮【孫曰史記周公子伯禽就封於魯周公戒曰我一沐三握髮一飯三吐哺以待士猶恐失天下之賢人】當是時天下之賢才皆巳舉用姦邪讒佞欺負之徒皆已除去四海皆已無虞九夷八蠻在荒服之外者皆巳賓貢天災時變昆虫艸木之妖【孫曰說文云昆虫虫之總名妖孽也昆虫艸木之妖如五行志所載是矣】皆巳銷息天下之所謂禮樂刑政教化之具皆巳修理風俗皆巳惇厚動植之物風雨霜露之所霑被者皆巳得宜休徵嘉瑞麟鳳龜龍之屬皆巳備至而周公以聖人之才憑叔父之親其所輔理承化之功又盡章章如是其所求進見之士豈復有賢於周公者哉不惟不賢於周公而巳豈復有賢於時百執事者哉豈復有所計議能補於周公之化者哉然而周公求之如此其急惟恐耳目有所不聞見思慮有所未及以負成王托周公之意不得於天下之心如周公之心設使其時輔理承化之功未盡章章如是而非聖人之才而無叔父之親將不暇食與沐矣豈特吐哺握髮爲勤而止哉惟其如是故於今頌成王之徳而稱周公之功不衰今閤下爲輔相亦近耳天下之賢才豈盡舉用姦邪讒佞欺負之徒豈盡除去四海豈盡無虞九夷八蠻之在荒服之外者豈盡賓貢天災時變昆虫艸木之妖豈盡銷息天下之所謂禮樂刑政教化之具豈盡修理風俗豈盡惇厚動植之物風雨霜露之所霑被者豈盡得宜休徵嘉瑞麟鳳龜龍之屬豈盡備至其所求進見之士𨿽不足以希望盛徳如比於百執事【如一作至】豈盡出其下哉其所稱說豈盡無所補哉今𨿽不能如周公吐哺握髮亦宜引而進之察其所以而去就之不宜黙黙而巳也愈之待命四十餘日矣書再上而志不得通足三及門而閽人辭焉惟其昏愚不知逃遁故復有周公之說焉【一作閤下其亦察之六字】古之士三月不仕則相弔故出疆必載質然所以重於自進者以其於周不可則去之於魯於魯不可則去之於齊【一無之於齊三字】於齊不可則去之宋之鄭之秦之楚也今天下一君四海一國捨乎此則夷狄矣去父母之邦矣故士之行道者不得於朝則山林而巳矣山林者士之所獨善自養而不憂天下者之所能安也如有憂天下之心則不能矣故愈每自進而不知愧焉書亟上足數及門【數色角切】而不知止焉寧獨如此而巳惴惴焉惟恐不得出大賢之門下是懼亦惟少垂察焉凟冒尊威惶恐無已愈再拜

答侯繼書

【韓曰貞元八年繼與公同登進士第十一年公上宰相書不報遂東歸將出京作是書且云懼足下以吾退歸因謂不復能自彊不息故因書奉曉此則公上崔虞部書之時然則公時勵志如此宜乎爲百代文章之宗學者仰之如山斗云】

裴子自城來得足下一書明日又於崔大處【補注崔大名羣字惇詩】得足下陜州所畱書翫而復之不能自休尋知足下不得畱僕又爲考官所辱【官一作功】欲致一書開足下【開一作聞】並自舒其所懷含意連辭將發復巳卒不能成就其說及得足下二書凡僕之所欲進於左右者足下皆巳自得之僕𨿽欲重累其辭【欲一作復】諒無居足下之意外者故絕意不爲行亦自念【一無行字】方將逺去【將一作當】潛深伏隩【祝曰隩四方土可居爾雅厓內爲隩韓曰隩水厓也又藏也○隩於到切字亦作奧】與時不相聞【時一作世】𨿽足下之思我無所窺尋其聲光故不得不有書爲別非復有所感發也僕少好問學自六經之外百氏之書未有聞而不求求得而不觀者也【一無也字】然其所志惟在其意義所歸至於禮樂之名數【於一作幹】陰陽土地星辰方藥之書【歐本無方藥二字】未嘗一得其門戶𨿽今之仕者不要此道然古之人未有不通此而爲大賢君子者也【趙本無也字】僕𨿽庸愚每讀書輒用自媿今幸不爲時所用無朝夕役役之勞將試學焉力不足而後止猶將愈於汲汲於時俗之所爭【一作事】旣不得而怨天尢人者【而一作卽】此吾今之志也【一本此吾之本志也】懼足下以吾退歸因謂我不復能自彊不息【一無我字】故因書奉曉冀足下知吾之退未始爲不進而眾人進未始爲不退也旣貨馬卽求船東下二事皆不過後月十日【趙本月字作旬】有相問者爲我謝焉愈再拜

答崔立之書

【樊曰立之字斯立貞元四年進士唐進士禮部旣登第後吏部試之中其程式然後命之官公貞元八年第進士至是三試吏部不售斯立乃遺公書比之獻玉者故公以此書復之然公所學者堯舜三代孔孟之道其文則六經古文也時吏部所試者時文爾公以古文爲寶而吏部試以時文則公之玉蓋未嘗獻也】

斯立足下僕見險不能止動不得時顚頓狼狽【樊曰狼狽獸名狼屬也生子或欠一足二足相附而行離則躓或言狼狽是兩物狽前足絕短每行常駕兩狼失狼則不能動故世言事乖者稱狼狽】失其所操持因不知變以至辱於再三君子小人之所憫笑天下之所背而馳者也足下猶復以爲可教貶損道徳乃至手筆以問之【手筆上一有千字】扳援古昔【扳皮班切援於元切】詞義髙逺且進且勸足下之於故舊之道【一無足下之三字】得之矣𨿽僕亦固望於吾子不敢望於他人者耳然尙有似不相曉者非故欲發余乎【故一作固】不然何子之不以丈夫期我也不能黙黙聊復自明僕始年十六七時未知人事讀聖人之書以爲人之仕者皆爲人耳非有利乎巳也及年二十時苦家貧衣食不足謀於所親然後知仕之不惟爲人耳及來京師見有舉進士者人多貴之僕誠樂之就求其術或出禮部所試詩賦策等以相示僕以爲可無學而能因詣州縣求舉有司好惡出於其心【司下一有者字】四舉而後有成亦未卽得仕聞吏部有以博學宏詞選者人尢謂之才且得美仕就求其術或出所試文亦禮部之類也【一無也字】私怪其故然猶樂其名因又詣州府求舉凡二試於吏部一旣得之而又黜於中書𨿽不得仕人或謂之能焉退因自取所試讀之乃類乎俳優之辭【乎一作於】顏忸怩而心不寧者數月【忸女六切怩女夷切】旣已爲之則欲有所成就【一無所字】書所謂恥過作非者也因復求舉亦無幸焉乃復自疑以爲所試與得之者不同其程度及得觀之餘亦無甚媿焉夫所謂博學者豈今之所謂者乎夫所謂宏詞者豈今之所謂者乎誠使古之豪傑之士若屈原孟軻司馬遷相如揚雄之徒進於是選【於一作於】僕必知其懷慙【一無僕字懷字作愧】乃不自進而巳耳【一作矣】設使與夫今之善進取者競於防昧之中僕必知其辱焉然彼五子者且使生於今之世【生一作出】其道𨿽不顯於天下其自負何如哉肯與夫鬥筲者【孫曰論語斗筲之人何足算也筲竹器容一斗二升】決得失於一夫之目而爲之憂樂哉故凡僕之汲汲於進者其小得蓋欲以具裘葛養孤窮其大得蓋欲以同吾之所樂於人耳其他可否自計巳熟誠不待人而後知今足下乃復比之獻玉者以爲必俟良工之剖【良工一作工人】然後見知於天下𨿽刖兩足而不爲病【韓曰卞和得玉璞獻之楚厲王玉人曰石也刖其左足厲王歿復獻武王玉人復曰石也刖其右足至共王卽位和乃抱其璞哭於郊王使玉人攻之果得寶玉孫曰琴操卞和得玉獻楚懷王王使樂正子占之言非玉也王以爲欺斬其一足懷王死子平王立和復獻之王又以爲欺斬其一足平王死子立爲荊王和抱其玉而哭王使剖之果有玉乃封爲陵陽侯○一本無而字一本作兩刖足而不爲痛】且無使勍者再尅【勍彊也渠巾切】誠足下相勉之意厚也然仕進者豈捨此而無門哉足下謂我必待是而後振者【趙本振字作進】尢非相悉之辭也【尢非一作非尢】僕之玉固未嘗獻而足固未嘗刖足下無爲我戚戚也【一無足下二字】方今天下風俗尙有未及於古者【及於一作未有】邊境尙有被甲執兵者主上不得怡而宰相以爲憂僕𨿽不賢亦且潛究其得失【一無其字】致之乎吾相薦之乎吾君上希卿大夫之位下猶取一障而乘之【韓曰漢武帝時匈奴求和親羣臣議前博士狄山曰和親便張湯曰此愚儒無知山曰臣固愚忠若湯乃詐忠上作色曰吾使生居一郡能無使虜入盜乎山曰不能曰居一縣曰不能曰居一障間山自度辯窮曰能乃使山乘障至月餘匈奴斬山頭而去顏師古注障謂塞上要險之處別築爲城因置吏士而爲障蔽以扞冦乘謂登而守之也公之意取此】若都不可得猶將耕於寛閒之野釣於寂寞之濱求國家之遺事考賢人哲士之所終始作唐之一經垂之於無窮誅姦諛於旣死發潛徳之幽光【樊曰李習之答皇甫持正書云僕近寫得唐書史官才薄言詞淺鄙不足以發揚髙祖太宗列聖明徳使後人觀者文采不及周漢之書僕竊不自度欲筆削國史成不刋之書使僕書成而傳則富貴而功徳不著未必聲名於後貧賤而道徳全者未必不烜赫於無窮退之所謂誅姦諛於旣死發潛徳之幽光是翺心也習之此論出公此書故耳○趙本作著盛徳於幽光】二者將必有一可足下以爲僕之玉凡幾獻而足凡幾刖也又所謂勍者果誰哉再尅之刑信如何也士固伸於知己微足下無以發吾之狂言愈再拜

答李翊書

【樊曰公答李翊二書或作李翺非也貞元十八年陸傪佐主司權徳輿於禮部公以李翺薦於傪用是其年登第此書其十七年所作歟補注呂居仁云退之此書最見其爲文養气妙處】

六月二十六日愈白李生足下生之書詞甚髙其問何下而恭也能如是【一無此三字一止無能字】誰不欲告生以其道【一作之以道】道徳之歸也有日矣【一本作誰不欲告生以其道之歸也有日矣】況其外之文乎【趙本外字作余】抑愈所謂望孔子之門墻而不入於其室者也【室一作宮一無也字】烏足以知是且非邪𨿽然不可不爲生言之生所謂立言者是也生所爲者與所期者甚似而幾矣抑不知生之志蘄勝於人而取於人耶將蘄至於古之立言者邪蘄勝於人而取於人則固勝於人而可取於人矣【一作而可取人矣】將蘄至於古之立言者【一有耶字】則無望其速成無誘於勢利【勢一作世】養其根而俟其實加其膏而希其光根之茂者其實遂膏之沃者其光曄【曄光也域輒切】仁義之人其言藹如也抑又有難者愈之所爲不自知其至猶未也𨿽然學之二十餘年矣始者非三代兩漢之書不敢觀【兩一作秦】非聖人之志不敢存處若忘行若遺儼乎其若思【補注禮記曲禮儼若思】茫乎其若迷當其取於心而注於手也惟陳言之務去戞戞乎其難哉其觀於人也不知其非笑之爲非笑也【一無其字】如是者亦有年猶不攺然後識古書之正僞與𨿽正而不至焉者昭昭然白黑分矣而務去之乃徐有得也當其取於心而注於手也汩汩然來矣【汩汩水流貌音骨又胡骨越必二切】其觀於人也笑之則心以爲喜【一無心字】譽之則心以爲憂【一無心字】以其猶有人之說者存也如是者亦有年然後浩乎其沛然矣【樊曰自三代以還陵夷至於江左斯文掃地唐興貞觀開元之盛終莫能起至貞元末而公出於是以六經之文爲諸儒唱其觀於人也笑之則心以爲喜者大聲不入於裏耳而不笑不足以爲道此公所以喜若人人皆見而說之而譽之斯亦淺矣此所以爲憂李漢所謂時人始而驚中而笑且排先生益堅終而翕然隨以定者其此之謂歟王荊公乃云力去陳言誇末俗可憐無補費精神好詆之過也汩汩然來矣浩乎其沛然者皇甫持正諭業所云韓吏部之文如長江秋注千里一道老蘇上歐陽書亦云韓子之文如長江大河渾浩流轉者是也】吾又懼其雜也迎而距之平心而察之其皆醇也然後肆焉𨿽然不可以不養也行之乎仁義之途遊之乎詩書之源【一作府】無迷其途無絕其源【一作無虛其府】終吾身而巳矣气水也言浮物也水大而物之浮者大小畢浮气之與言猶是也【嚴曰昔人論文章以气爲主退之論佛骨徙鱷魚其使常山也視王廷湊若軒渠小兒以片言折三軍而牛元翼立出則气之所養可知矣故其文粹然一出於正刋落陳言橫騖別驅汪洋大肆與孟軻揚雄相表裏豈非气之盛者言亦從之乎】气盛則言之短長與聲之髙下者皆宜𨿽如是其敢自謂幾於成乎𨿽幾於成其用於人也奚取焉𨿽然得用於人者【趙本得字作待】其肖於器【一有邪無字】則時用焉用與捨屬諸人君子則不然處心有道行己有方用則施諸人【趙本施字作垂】捨則傳諸其徒垂諸文而爲後世法如是者其亦足樂乎其無足樂也有志乎古者希矣【一作有志乎古人者希矣】志乎古必遺乎今吾誠樂而悲之亟稱其人所以勸之非敢襃其可襃而貶其可貶也問於愈者多矣【一有愈字】念生之言不志乎利聊相爲言之愈白

重答李翊書

愈白李生生之自道其志可也其所疑於我者非也人之來者𨿽其心異於生其於我也皆有意焉君子之於人無不欲其入於善寧有不可告而告之孰有可進而不進也言辭之不酬禮貌之不答【一作恭】𨿽孔子不得行於互鄕【補注論語互鄕難與言童子見門人惑子曰與其進也不與其退也得一作能】宜乎余之不爲也【餘一作愈】茍來者吾斯進之而巳矣烏待其禮逾而情過乎【嚴曰孟子曰茍以是心至斯受之而已互鄕之人𨿽難與言童子𨿽無知然能潔已以進聖人斯與之進矣又奚待其禮逾而情過邪】𨿽然生之志求知於我邪求益於我邪【益一作答】其思廣聖人之道其欲善其身而使人不可及邪其何汲汲於知而求待之殊也賢不肖固有分矣生其急乎其所自立【一無生字】而無患乎人不知巳未嘗聞有響太而聲微者也況愈之於生懇懇邪屬有腹疾無聊不果自書愈白

代張籍與浙東觀察李中丞書

【韓曰中丞名遜字友道荊州石首人元和五年八月以遜兼禦史中丞充浙東觀察使張籍時爲太常寺太祝病眼京師公於是代之爲書上遜】

月日前某官某謹東向再拜寓書浙東觀察使中丞李公閤下籍聞議論者皆云【一無者字】方今居古方伯連帥之職【一無居字】坐一方得專制於其境內者【得一本作能字】惟閤下心事犖犖【犖呂角切一作卓犖】與俗輩不同籍固以藏之胸中矣【之一作於】近者閤下從事李協律翺到京師【孫曰翺字習之爲浙東觀察判官元和六年以事至京師】籍於李君朋友也不見六七年聞其至馳往省之問無恙外不暇出一言且先賀其得賢主人李君曰子豈盡知之乎吾將盡言之數日籍益聞所不聞【一本所上有其字】籍私獨喜常以爲自今以後不復有如古人者於今忽有之退而自悲【一無而字】不幸兩目不見物無用於天下胸中𨿽有知識家無錢財寸步不能自致今去李中丞五千里何由致其身於其人之側【致字一作自致二字】開口一吐出胸中之奇乎因飲泣不能語【一無能字】旣數日復自奮曰無所能人乃宜以盲廢有所能人𨿽盲當廢棄於俗輩【一無棄字】不當廢於行古人之道者浙水東七州【補注浙東所管七州謂越睦衢臺處溫明也○一本無水字】戶不下數百萬不盲者何限李中丞取人固當問其賢與不賢不當計其盲與不盲也【此句一本無其字】當今盲於心者皆是也若籍自謂獨盲於目爾其心則能別是非【則一作故別一作計】若賜之坐而問之其口固能言也幸未死實欲一吐出平生所知【平生字上一有心中二字】閤下能信而置之於門耶【置一作致】籍又善爲古詩【樊曰白樂天贈籍詩云張君何爲者業文三十春尢工樂府詞舉代少其倫】使其心不以憂衣食亂【一有也字】閤下無事時一致之座側使跪進其所有【其一作籍】閤下憑幾而聽之未必不如聽吹竹彈絲敲金擊石也【聴一作聆】夫盲者業於藝必專故樂工皆盲【孫曰國語曰蒙瞍修聲蒙瞍盲也】籍儻可與此輩比並乎使籍誠不以畜妻子憂饑寒亂心有錢財以濟醫藥其盲未甚庶幾復見天地日月【庶幾下一有其字】因得不廢則自今至死之年皆閤下之賜也【一無也字】閤下濟之以已絕之年賜之以旣盲之視其恩輕重大小籍宜如何報也閤下裁之籍慙靦再拜【靦音腆諸本無此五字】

答李師錫秀才書

【韓曰李觀卒於貞元十年此書云故友元賓則當在十年後作孫曰師錫蘇州吳人或曰李師錫圖南】

愈白故友李觀元賓十年之前示愈別吳中故人詩六章其首章則吾子也【則一作卽】盛有所稱引【孫曰稱引稱誦也○一本作稱況】元賓行峻潔淸其中狹隘不能包容【包一作苞】於尋常人不肯茍有論說因究其所以於是知吾子非庸庸眾人【一本作非庸眾人趙本作非庸庸之眾】時吾子在吳中其後愈出在外無因緣相見元賓旣沒其文益可貴重思元賓而不見見元賓之所與者卽如元賓焉【補注呂居仁云公此數句蓋出於孟子或問百里奚自鬻於秦一章最見抑揚反復處其後曽子固答李沿書亦如此類宜皆詳讀○卽一作則】今者辱示書及文章【一作今辱惠書及文章】觀其姓名元賓之聲容怳若相接【怳說文云狂兒許往切】讀其文辭見元賓之知人交道之不污【孫曰不污不茍也】甚矣子之心有似乎吾元賓也【乎一作於一無吾字】子之言以愈所爲不違孔子不以雕琢爲工將相從於此愈敢自愛其道而以辭讓爲事乎然愈之所志於古者不惟其辭之好好其道焉爾讀吾子之辭而得其所用心將復有深於是者歟【孫曰深於是者謂好其道焉者也】吾子樂之況其外之文乎愈頓首

答陳生書

【韓曰陳生或云名商或云名師錫以書求速化之術於公公以待巳以信事親以誠而告之此與子張學幹祿孔子告之以言寡尢行寡悔之說無異君子之言自眾人視之𨿽若迂濶而其理實如此】

愈白陳生足下今之負名譽享顯榮者在上位幾人足下求速化之術不於其人乃以訪愈是所謂借聽於聾求道於盲𨿽其請之勤勤教之云云未有見其得者也愈之志在古道又甚好其言詞觀足下之書及十四篇之詩亦云有志於是矣而其所問則名所慕則科【一作利】故愈疑於其對焉𨿽然厚意不可虛辱聊爲足下誦其所聞蓋君子病乎在已而順乎在天待已以信而事親以誠【嚴曰病乎在已蓋若所謂舜爲法於天下我猶未免爲鄕人是則可憂是也順乎在天蓋若所謂知其無可柰何而安之若命是也待已以信者信道篤而自知明是也事親以誠者啜菽飲水盡其歡是也】所謂病乎在己者仁義存乎內彼聖賢者能推而廣之而我蠢然爲眾人【然一作焉】所謂順乎在天者貴賤窮通之來平我心而隨順之不以累於其初所謂待己以信者已果能之人曰不能勿信也已果不能人曰能之勿信也【趙本去此十一字】孰信哉信乎已而巳矣所謂事親以誠者盡其心不誇於外【一本於其外】先乎其質而後乎其文者也盡其心不誇於外者【一作於其外者】不以已之得於外者爲父母榮也名與位之謂也先乎其質者文行也後乎其文者飲食防甘以其外物供養之道者也【養一作食】誠者不欺之名也待於外而後爲養薄其質而厚於文斯其不類於欺歟果若是子之汲汲於科名以不得進爲親之羞者惑也速化之術如是而已古之學者【一作古人之學】惟義之問誠將學於太學愈獨守是說而俟見知焉【獨一作猶一無知字】愈白

答李翺書

【韓曰公貞元十五年以董晉死於汴後依張建封於徐未知所去就意習之以書勉之俾之入京城故公此書言其窮空家累無托及前日客京城之狀以答之】

使至辱書【一作使來辱足下書】歡愧來並【來一作交】不容於心嗟乎子之書言意皆是也【一無書字】僕𨿽巧說何能逃其責耶然皆子之愛我多重我厚不酌時人待我之情而以子之待我之意使我望於時人也僕之家本窮空重遇攻劫【孫曰貞元十五年二月宣武軍亂】衣服無所得養生之具無所有【趙雲養體之具一無以有】家累僅三十口攜此將安所歸托乎捨之入京不可也挈之而行不可也足下將安以爲我謀哉此一事耳足下誠謂我入京城有所益乎【一作足下謂我入京城有所益乎】僕之所有子猶有不知者時人能知我哉持僕所守驅而使奔走伺候公卿間【驅一作執間一作門】開口論議其安能有所合乎【所一作以】僕在京城八九年【孫曰謂應進士時也】無所取資日求於人以度時月當時行之不覺也今而思之如痛定之人思當痛之時不知何能自處也今年已加長矣【一無巳字】復驅之使就其故地是亦難矣所貴乎京師者得不以明天子在上【得一作豈】賢公卿在下布衣韋帶之士談道誼者多乎【誼一作義】以僕遑遑於其中【僕下一有道字】能上聞而下達乎其知我者固少知而相愛不相忌者又加少【忌一作忘】內無所資外無所從【一作縱】終安所爲乎嗟乎子之責我誠是也愛我誠多也今天下之人有如子者乎自堯舜以來士有不遇者乎無也子獨安能使我潔淸不洿【音污】而處其所樂哉非不願爲子所云者【爲一作如】力不足勢不便故也僕於此豈以爲大相知乎【孫曰此謂張建封幕府嚴曰謂在南陽公幕中也】累累隨行役役逐隊饑而食飽而嬉者也【飽而嬉一作渴而飲】其所以止而不去者以其心誠有愛於僕也然所愛於我者尢少【所一作其一無尢字】不知我者尢多【尢一作猶】吾豈樂於此乎哉【一無豈字】將亦有所病而求息於此也嗟乎子誠愛我矣子之所以責於我者誠是矣然恐子有時不暇責我而悲我不暇悲我而自責且自悲也及之而後知履之而後難耳昔者孔子稱顏回一簞食一瓢飲在陋巷【趙本無在陋巷三字】人不堪其憂回也不攺其樂彼人者有聖者而爲之依歸【一無而字】而又有簞食瓢飲足以不死其不憂而樂也豈不易哉若僕無所依歸無簞食無瓢飲無所取資則餓而死其不亦難乎子之聞我言亦悲矣嗟乎子亦愼其所之哉離違久乍還侍左右當日歡喜故專使馳此候足下意並以自解愈再拜

五百家注昌黎文集卷十六

欽定四庫全書

五百家注昌黎文集卷十七

宋魏仲舉編

書

上張建封僕射書

【集注建封字本立兗州人貞元四年爲徐州刺史徐泗濠節度使十二年加檢校右僕射公以十五年二月脫汴州之亂依建封於徐秋建封辟爲節度推官至是供職書意以晨入夜歸爲不可其不諂於富貴之人可知也】

九月一日【嚴曰退之以貞元十五年二月從董晉之喪自汴之洛聞汴之亂遂來彭城依張建封至秋欲辭去建封奏爲節度推官因畱幕中受命之明日見院中事目有晨入夜歸一件以爲不便乃於九月一日上書言之】愈再拜受牒之明日【節度推官牒】在使院中有小吏持院中故事節目十餘事來示愈其中不可者有自九月至明年二月之終皆晨入夜歸非有疾病事故輒不許出當時以初受命不敢言古人有言曰人各有能有不能【孫曰定五年左氏王孫由於之言】若此者非愈之所能也抑而行之必發狂疾上無以承事於公望其將所以報徳者【望一作忘】下無以自立喪失其所以爲心夫如是則安得而不言凡執事之擇於愈者非爲其能晨入夜歸也必將有以取之茍有以取之𨿽不晨入而夜歸其所取者猶在也【趙本云亦猶在也】下之事上不一其事上之使下不一其事量力而任之度才而處之其所不能不彊使爲是故爲下者不獲罪於上爲上者不得怨於下矣孟子有云【按孟子云今天下地醜徳齊莫能相尙卽所謂無大相過也】今之諸侯無大相過者以其皆好臣其所教【一作命】而不好臣其所以受教【一作受命一無以字】今之時與孟子之時又加遠矣皆好其聞命而奔走者不好其直已而行道者聞命而奔走者好利者也直已而行道者好義者也未有好利而愛其君者未有好義而忘其君者【一無其字】今之王公大人惟執事可以聞此言惟愈於執事也可以言此事【趙雲可以言此言一本可以此言進】愈之蒙幸於執事【一無之字】其所從舊矣若寛假之使不失其性加待之使足以爲名寅而入盡晨而退申而入終酉而退率以爲常亦不廢事天下之人聞執事之於愈如是也必皆曰執事之好士也如此【好一作待】執事之待士以禮也如此執事之使人不枉其性而能有容也如此執事之欲成人之名也如此執事之厚於故舊也如此又將曰韓愈之識其所依歸也如此韓愈之不諂屈於富貴之人也如此韓愈之賢能使其主待之以禮也如此【一無賢字】茍如此則死於執事之門無悔也若使隨行而入逐隊而趨言不敢盡其誠道有所屈於已天下之人聞執事之於愈如此皆曰執事之用韓愈哀其窮收之而巳耳韓愈之事執事不以道利之而已耳茍如是𨿽日受千金之賜一歲九遷其官【孫曰任昉代範云謝表云千秋之一日九遷荀爽之十旬遠至方之防臣未爲速達】感恩則有之矣將以稱於天下曰知已則未也【一本重有知已二字】伏惟哀其所不足矜其愚不錄其罪察其辭而垂仁采納焉愈恐懼再拜

答胡直均書

【樊曰直均求謁於公望其稱薦爲科第計其後直均竟登貞元十九年第此公書所謂時或道之之力也李肇國史補云文公引致後輩爲求科第多有投書請益者人謂韓門弟子云】

愈頓首胡生秀才足下雨不止薪芻價益髙生遠客懷道守義非其人不交得無病乎斯須不展【斯須一作傾渇】思想無已愈不善自謀口多而食寡然猶月有所入以愈之不足知生之窮也至於是而不悔非信道篤者【一作篤行者】其誰能之所示千百言略不及此而以不屢相見爲憂謝相知爲急謀道不謀食樂以忘憂者生之謂矣顧無以當之【當一作答】如何夫別是非分賢與不肖公卿貴位者之任也愈不敢有意於是如生之徒於我厚者知其賢時或道之於生未有所益也【趙本所字作乃】不知者乃用是爲謗不敢自愛懼生之無益而有傷也如之何若曰彼有所合吾不利其求【一有不得二字】則庶可矣生又離鄕邑去親愛甘辛苦而不厭者本非爲是也如之何愈之於生旣不變矣戒生無以示愈者語於人【語上一有謂字】用息不知者之謗生愼從之講禮釋友二篇比舊尢嘉【一作此書尢嘉】志深而諭切因事以陳辭古之作者正如是爾愈頓首

上於襄陽書

【孫曰於頔字允元貞元十四年九月以工部尙書爲山南東道節度使】

七月三日【嚴曰書稱守國子四門博士當在貞元十八年秋也】將仕郎守國子四門博士韓愈謹奉書尙書閤下夫士之能享大名顯當世者莫不有先進之士【進一作達】負天下之望者爲之前焉士之能垂休光照後世者亦莫不有後進之士負天下之望者爲之後焉莫爲之前𨿽美而不彰莫爲之後𨿽盛而不傳是二人者未始不相須也然而千百載乃一相遇焉豈上之人無可援下之人無可推歟【祝曰援推引進也禮記上弗援下弗推○援音爰推它回切】何其相須之殷而相遇之疎也其故在下之人負其能不肯諂其上上之人負其位不肯顧其下故髙材多戚戚之窮盛位無赫赫之光是二人者之所爲皆過也未嘗幹之不可謂上無其人未嘗求之不可謂下無其人愈之誦此言久矣而未嘗敢以聞於人側聞閤下抱不世之材【抱一作苞】特立而獨行道方而事實捲舒不隨乎時文武惟其所用豈愈所謂其人哉抑未聞後進之士有遇知於左右獲禮於門下者豈求之而未得耶【一無而字】其志存乎立功【其一作將】而事專乎報主𨿽遇其人而未暇禮邪【一無而字】何其宜聞而久不聞也愈𨿽不才其自處不敢後於恆人閤下將求之而未得歟古人有言請自隗始【孫曰史記燕昭王謂郭隗曰誠得賢士與共國孤之願也先生視可者得身事之隗曰王欲致士先從隗始況賢於隗者豈遠千里哉樊曰戰國策燕昭王謂郭隗曰欲得賢士與共國以雪先王之恥對曰誠欲致士先從隗始王築宮而師之樂毅鄒衍劇辛皆往焉○隗五賄切】愈今者惟朝夕芻米僕賃之資是急不過費閤下一朝之享而足也【享一作宴】如曰吾志存乎立功而事專乎報主【一無而字】𨿽遇其人未暇禮焉則非愈之所敢知也【一無之所二字】世之齪齪者旣不足以語之【以一作與】磊落奇偉之人【磊魯猥切】又不能聽焉則信乎命之窮也謹獻舊所爲文一十八首如賜觀覽亦足以知其志之所存愈恐懼再拜

與崔羣書

【韓曰羣字惇詩淸河人貞元八年中進士第時羣爲宣州判官而公爲國子四門博士洪曰劉禹錫云韓十八太輕薄謂李卄八程曰某與崔大羣同年往還直是聰明過人李曰何處過人韓曰往還二十餘年不曽說著文章豈不是聰明過人也按此書稱羣不容口恐未必盡然蓋禹錫晚與公不相協溢惡之言爾】

自足下離東都【孫曰公時在徐州幕】凡兩度枉問防承已達宣州主人仁賢同列皆君子【孫曰貞元十二年八月以崔衍爲宣歙觀察使羣與李博俱在幕府公送楊儀之序亦云當今藩翰之賓客惟宣州多賢與之遊者二人焉隴西李博淸河崔羣】𨿽抱覊旅之念亦且可以度日無入而不自得樂天知命者固前修之所以禦外物者也況足下度越此等百千輩豈以出處近遠累其靈臺邪【孫曰莊子靈臺者有持靈臺謂心也】宣州𨿽稱淸涼髙爽然皆大江之南風土不並以北將息之道當先理其心心閒無事然後外患不入風气所宜可以審備小小者亦當自不至矣足下之賢𨿽在窮約猶能不攺其樂況地至近官榮祿厚親愛盡在左右者耶【一無者字】所以如此云云者以爲足下賢者宜在上位托於幕府則不爲得其所【一無其字】是以及之乃相親重之道耳非所以待足下也僕自少至今從事於往還朋友間一十七年矣【嚴曰此書最後言僕無以自全活者從一官於此轉困窮甚蓋在貞元十八年守國子四門博士時也退之貞元二年與羣往還至是蓋十七年矣】日月不爲不久所與交往相識者【一無所與二字】千百人非不多其相與如骨肉兄弟者亦且不少或以事同或以藝取或慕其一善或以其久故或初不甚知而與之已密其後無大惡因而不復決捨或其人𨿽不皆入於善而於巳巳厚𨿽欲悔之亦不可【一無亦字】凡諸淺者固不足道深者止如此至於心所仰服【一作伏】考之言行而無瑕尢窺之閫奧而不見畛域【畛音軫】明白淳粹輝光日新者惟吾崔君一人僕愚陋無所知曉然聖人之書無所不讀其精麤巨細出入明晦𨿽不盡識抑不可謂不渉其流者也以此而推之以此而度之誠知足下出羣拔萃無謂僕何從而得之也【何從一作從何】與足下情義寧須言而後自明耶所以言者懼足下以爲吾所與深者多【一無以字】不致白黑於胸中耳【致一作置】旣謂能粗知足下而復懼足下之不我知亦過也比有人說足下誠盡善盡美抑猶有可疑者僕謂之曰何疑疑者曰君子當有所好惡【好惡一作法】好惡不可不明如淸河者人無賢愚無所不說其善服其爲人以是而疑之耳僕應之曰鳯凰芝艸賢愚皆以爲美瑞靑天白日奴亦知其淸明譬之於食物至於遐方異味則有嗜者有不嗜者【不嗜上一無有字】至於稻也粱也膾也炙也【炙之夜切】豈聞有不嗜者哉疑者乃解解不解於吾崔君無所損益也自古賢者少不肖者多自省事以來又見賢者不遇不賢者比肩靑紫賢者無以自存不賢者志滿气得賢者𨿽得卑位則旋而死不賢者或至眉壽不知造物者竟如何【一作意竟如何】無乃所好惡與人異心哉又不知無乃都不省記任其死生壽夭耶未可知也人固有薄卿相之官千乘之位而甘陋巷菜羮者同是人也猶有好惡如此之異者況天之與人當必異其所好惡無疑也合於天而乖於人何害況又時有兼得者邪崔君無怠崔君無怠【樊曰自太史公作伯夷列傳因論顏夭蹠壽且曰天道是耶非耶公至是求其說而不得從而爲之辭曰天與人必異其好惡無疑然終之曰崔君無怠則亦勉其在已者而已此子厚天說所以歸之於仁義之意也】僕無以自全活者從一官於此【見題注】轉困窮甚思自放於伊潁之上【韓曰伊山名潁水名嚴曰伊潁二水名伊水出虢州盧氏縣熊耳山潁水舊云出潁川陽城縣西北少室山陽城縣今省入河南登封】當亦終得之近者尢衰憊【憊蒲拜切】左車第二牙【孫曰僖五年左氏輔車相依唇亡齒寒注云車謂車牙也嚴曰車齒本所著骨也退之是時年方三十六齒落眼昏鬢髮皆白可謂早衰矣嘗有齒落詩去年落一牙蓋此年作也】無故動揺脫去目視昏花防常間便不分人顏色兩鬢半白頭髮五分亦白其須亦有一莖兩莖白者僕家不幸諸父諸兄皆康彊早世如僕者又可以圖於久長哉以此忽忽思與足下相見一道其懷小兒女子滿前不能顧【一作小兒滿前不能顧滿字一作眼】念足下何由得歸北來僕不樂江南【孫曰公嘗家宣城】官滿便終老嵩下【一有山字】足下可相就僕不可去矣珍重自愛愼飲食少思慮惟此之望愈再拜

與陳京給事書

【樊曰京字慶復大歷元年中進士第貞元十七年京以考功員外郎公以四門博士皆議褅袷十九年京遷給事中】

愈再拜愈之獲見於閤下有年矣始者亦嘗辱一言之譽貧賤也衣食於奔走不得朝夕繼見其後閤下位益尊伺於門墻者日益進夫位益尊則賤者日隔伺於門墻者日益進則愛博而情不專愈也道不加修而文日益有名夫道不加修則賢者不與文日益有名則同進者忌始之以日隔之防加之不專之望【專一作辱】以不與者之心而聽忌者之說由是閤下之庭無愈之迹矣去年春亦嘗一進謁於左右矣溫乎其容若加其新也【一有矣字】屬乎其言若憫其窮也【一有矣字】退而喜也以告於人【以一作知】其後如東京取妻子【嚴曰謂爲四門博士謁告還洛之時也】又不得朝夕繼見及其還也亦嘗一進謁於左右矣邈乎其容其若不察其愚也悄乎其言其若不接其情也【一作於情也】退而懼也不敢復進今則釋然悟翻然悔曰其邈也乃所以怒其來之不繼也其悄也乃所以示其意也不敏之誅無所逃避不敢遂進輒自疏其所以並獻近所爲文【一無文字】復志賦以下十首爲一卷捲有標軸送孟郊序一首【孫曰郊時爲溧陽尉】生紙寫【補注邵氏聞見錄云唐人有生紙有熟紙熟紙所謂妍妙輝光者其法不一生紙非有喪故不用退之云送孟郊序用生紙急於自解不暇擇耳今人少有知者○生字今本作乏】不加裝飾皆有揩注字處急於自解而謝不能俟更寫閤下取其意而略其禮【意一作言】可也愈恐懼再拜

答馮宿書

【孫曰宿字拱之婺州東陽人公同年進士反復公書詞而考之必其避謗而分教東都時作】

垂示僕所闕非情之至僕安能聞此言朋友道缺絕久矣無有相箴規磨切之道僕何幸乃復得吾子【一無復字】僕嘗憫時俗人有耳【一有而字】不自聞其過懍懍然惟恐已之不自聞也【祝曰懍懍敬也畏也力稔切○之一作久】而今而後有望於吾子矣然足下與僕交久僕之所守足下之所熟知在京城時囂囂之徒【囂虛驕切】相訾百倍【訾毀也子爾切】足下時與僕並居【一無並字一無居字】朝夕同出入起居亦見僕有不善乎然僕退而思之【一無之字】𨿽無以獲罪於人亦有以獲罪於人者【獲一作服】僕在京城一年不一至貴人之門人之所趨僕之所傲與已合者則從之遊不合者𨿽造吾廬未嘗與之坐此豈徒足致謗而已不戮於人則幸也追思之可爲戰栗寒心故至此以來尅已自下𨿽不肖人未嘗敢以貌慢之況時所尙者耶以此自謂庶幾無時患不知猶復云云也聞流言不信其行【孫曰禮記儒行久不相見聞流言不信其行】嗚呼不復有斯人也君子不爲小人之恟恟而易其行【孫曰東方朔之詞恟恟恐也許勇切】僕何能爾【趙本作不】委曲從順向風承意【向一作望】汲汲恐不得合猶且不免云云【一作猶且懼不免云云】命也如何【命一作故一作可】然子路聞其過則喜禹聞昌言則下車拜【補注此本孟子之說】古人有言曰告我以過者吾之師也【孫曰荀卿子曰非我而當者吾師也是我而當者吾友也諂諛我者吾賊也】願足下不憚煩茍有所聞必以相告吾亦有以報子不敢虛也不敢忘也愈再拜

與衛中行書

【集注中行字大受禦史中丞晏之子貞元九年進士公始從董晉汴州又從張建封徐州二公甫卒而軍皆亂大受喜公脫禍以書遺公公後寓東都作此書與之故言其窮居之狀云】

大受足下辱書爲賜甚大然所稱道過盛豈所謂誘之而欲其至於是歟不敢當不敢當其中擇其一二近似者而竊取之則於交友忠而不反於背面者少似近焉亦其心之所好耳行之不倦則未敢自謂能爾也【一本又有不敢當不敢當六字】至於汲汲於富貴以救世爲事者【事一作業】皆聖賢之事業知其智謀與力能任者也【一作知其智能謀其力能任也】如愈者又焉能之始相識時方甚貧衣食於人其後相見於汴徐二州僕皆爲之從事日月有所入比之前時丰約百倍足下視吾飲食衣服【一無足下二字】亦有異乎然則僕之心或不爲此汲汲也其所不忘於仕進者亦將小行乎其志耳此未易遽言也凡禍福吉凶之來似不在我惟君子得禍爲不幸而小人得禍爲恆君子得福爲恆而小人得福爲不幸以其所爲似有以取之也必曰君子則吉小人則凶者不可也賢不肖存乎已貴與賤禍與福存乎天【補注武昌石大任曰韓愈謂貴與賤禍與福存乎天以予觀之貴與賤存乎天可也禍與福存乎天則不可也蓋禍與福在已而已孟子曰禍福無不自已求之者是禍與福皆存乎已歟】名聲善惡存乎人存乎者吾將勉之存乎天存乎人者吾將任彼而不用吾力焉其所守者豈不約而易行哉足下曰命之窮通自我爲之吾恐未合於道足下徴前世而言之則知矣若曰以道徳爲已任窮通之來不接吾心則可也窮居荒涼艸樹茂密出無驢馬因與人絕一室之內有以自娛足下喜吾復脫禍亂【見題注】不當安安而居遲遲而來也愈再拜

上張僕射第二書

【樊曰公此書諫張建封擊毬事韓曰第二書者或指前論晨入夜歸爲第一書也補注觀堂劉夷叔云退之諫張僕射擊毬書才數百言使人意動神悚子厚勸李睦州服气書費千餘言乃反緩而不切人才相去不可及哉】

愈再拜以撃毬事諌執事者多矣【嚴曰古者蹴踘以毛實皮蹴踏爲戲後世圜木爲丸以杖撃之或以驢馬之上謂之撃毬與蹴踘殊異集有汴泗交流贈張僕射詩云毬驚杖奮合且離霹靂應手神珠馳正言撃毬也末章言此誠習戰非爲劇豈若安坐行良圖亦諫止之辭也】諫者不休執事不止此非其樂不可捨其諫不足聽故也【一作哉】諫不足聽者辭不足感人心也樂不可捨者患不能切身也【趙本作切人身也】今之言毬之害者必曰有危墮之憂【墮一作墜】身激射之虞小者傷面目大者殘形驅執事聞之若不聞者其意必曰進若習熟必無危墮之憂避能便捷則免激射之虞小何傷於面目大何累於形軀者哉愈今所言皆不在此其指要也【一無也字】非以他事外物牽引相比也特以擊毬之間之事明之耳【一無之字】馬之與人性情殊異至於筋骸之相束【於一作其】血气之相持安佚則適勞頓則疲者同也乘之有道步驟折中少必無疾老必後衰及以之馳毬於場蕩揺其心腑振撓其筋角气不及出入走不及回旋遠者三四年近者一二年無全馬矣然則毬之害於人也決矣凡五臟之系絡甚防【絡歷各切】坐立必懸垂於胸臆之間【必一作卽臆一作腹】而以之顚頓馳騁嗚呼其危哉春秋傳曰夫有尢物足以移人茍非徳義則必有禍【補注昭二十八年左氏所載叔向之辭】𨿽愷悌君子神明所扶持然廣慮之深思之亦養壽命之一端也愈恐懼再拜

與馮宿論文書

【樊曰按李習之祭公文及公此日足可惜贈張籍詩則二子始皆從公於汴州今此書云近李翺從僕學文張籍亦學於僕則此書其汴州所作歟】

辱示初筮賦【筮一作仕】實有意思但力爲之古人不難到但不知直似古人亦何有得於今人也【一無有字一無得字】僕爲文久每自稱意中以爲好則人必以爲惡矣【則一作卽】小稱意卽人亦小怪之【一無卽字】大稱意卽人亦大怪之也【一無卽字一無也字】時時應事作俗下文字者【一無文字二字】下筆令人慙及示人人必以爲好矣小慙者亦蒙謂之小好大慙者卽必以爲大好矣【一本以爲一作謂之】不知古文眞何用於今世也【眞一作直】然以俟知者知耳昔揚子云著太人皆笑之【嚴曰子云晚悔雕虫潛心奧境慕周易而艸太當世之人或譏其尙白或誚其可覆醬瓿或非其僭聖作經猶吳楚稱王蓋誅絕之罪也子云泊然自守不以屑意姑俟後世之子云而巳】子云之言曰【一無之言二字】世不我知無害也後世復有揚子云必好之矣子云死近千載竟未有揚子云可嘆也【嘆一作類】其時桓譚亦以雄書勝老子【以一作以爲孫曰譚字君山沛國相人】老子未足道也子云豈止與老子爭彊而已哉【一作乎】此不爲知雄者【一云此誠未必爲知雄者】其弟子侯芭頗知之【芭音巴孫曰芭鉅鹿人嘗從雄居受太法言】以爲其師之書勝周易然侯之他文【一作侯芭之他丈】不見於世不知其人果如何耳以此而言作者不祈人之知也明矣直百世以俟聖人而不惑質諸鬼神而不疑耳【孫曰此禮記中庸之文○耳一作矣】足下豈不謂然乎近李翺從僕學文頗有所得然其人家貧多事未能卒其業有張籍者年長於翺而亦學於僕其文與翶相上下一二年業之庶幾至乎至也【庶防下一無至字一有全字】然閔其棄俗尙而從於寂寞之道以之爭名於時也【一有未知果能不叛去乎八字】久而不談聊感足下能自進於此故復發憤一道愈再拜

與祠部陸傪員外薦士書

【韓曰傪字公佐貞元十六年爲祠部員外郎十八年權徳輿典貢舉傪佐之公時爲四門博士薦侯喜等十人於傪】

執事好賢樂善孜孜以薦進良士明白是非爲已任方今天下一人而已愈之獲幸於左右其足迹接於門墻之間升乎堂而望乎室者【乎一作於上同】亦將一年於今矣念慮所及輒欲不自疑外竭其愚而道其志況在執事之所孜孜爲已仕者得不少助而張之乎誠不自識其言之可采與否其事則小人之事君子盡心之道也天下之事【一作士】不可遽數又執事之志或有待而爲未敢一二言也今但言其最近而切者爾執事之與司貢士者【與下一有同字】相知識深矣【一無相字識一作誠】彼之所望於執事【所字一作所以二字】執事之所以待乎彼者可謂至而無間疑矣彼之識在乎得人執事之志在乎進賢如得其人而授之所謂兩得其求順乎其必從也執事之知人其亦博矣夫子之言曰舉爾所知然則愈之知者亦可言也【一作矣】文章之尢者有侯喜者侯雲長者喜之家在開元中衣冠而朝者兄弟五六人及喜之父仕不達棄官而歸喜率兄弟操耒耜而耕【一有於野二字】地薄而賦多不足以養其親則以其耕之暇讀書而爲文以干於有位者而取足焉喜之文章學西漢而爲也舉進士十五六年矣【補注貞元十九年喜中進士第後終於國子主簿】雲長之文執事所自知其爲人淳重方實可任以事其文與喜相上下【補注貞元十八年雲長中進士第】有劉述古者其文長於爲詩文麗而思深當今舉於禮部者其詩無與爲比而又工於應主司之試其爲人溫良誠信無邪妄詐佞之心【一作無邪佞詐妄之心】彊志而婉容和平而有立其趨事靜以敏著美名而負屈稱者其日已久矣【補注貞元二十一年述古中進士第】有韋羣玉者京兆之從子【補注貞元十七年十月吏部侍郎韋夏卿爲京兆尹】其文有可取者其進而未止者也其爲人賢而有材【一作行】志剛而气和樂於薦賢爲善其在家無子弟之過居京兆之側遇事輒爭不從其令而從其義求子弟之賢而能業其家者羣玉是也【補注羣玉不見於登科記公之所薦十人九第而羣玉獨遺豈有司以京兆從子之故遠嫌畏譏矯而黜之邪】凡此四子皆可以當執事首薦而極論者主司疑焉則以辯之問焉則以告之未知焉則慇懃而論之【論一作語】期乎有成而後止可也有沈杞者【補注貞元十八年杞中進士第】張苰者【補注元和二年苰中進士第○苰一作】尉遲汾者【補注貞元十八年汾中進士第○尉音鬰汾扶分切】李紳者【補注紳字公垂元和元年進士第防昌中爲丞相】張后餘者【補注元和二年後余中進士第明年疽發髀死】李翊者【補注貞元十八年中進士第】或文或行皆出羣之材也【嚴曰侯喜字叔起摭言云貞元十八年權徳輿王文陸傪員外通榜帖韓文公薦十人上四人曰侯喜侯雲長劉述古韋紓其次六人沈杞張苰遲汾李紳張俊余李翊而權公三榜其放六人苰紳俊余不出五年之外皆捷矣韋紓卽羣玉也張俊余卽後余也摭言所載與此書合】凡此數子與之足以收人望得才實主司疑焉則以解之問焉則以對之廣求焉則以告之可也往者陸相公司貢士考文章甚詳愈時亦在得中【孫曰貞元八年陸贄知舉賈稜等二十三人登第公與焉一本無幸字】而未知陸之得人也其後一二年所與及第者皆赫然有聲原其所以亦由梁補闕肅王郎中礎佐之【孫曰肅字敬之礎大歷七年中第十五年卒○礎音楚】梁舉八人無有失者【樊曰歐陽詹傳云詹與韓愈李觀李絳崔羣王涯溤宿庾承宣聯第皆天下選時稱龍虎榜梁舉八人疑此是也】其餘則王皆與謀焉陸相之考文章甚詳也待梁與王如此不疑也梁與王舉人如此之當也【此句一無如此二字】至今以爲美談自後主司不能信人人亦無足信者【一作無所可足信者】故蔑然無聞【蔑莫結切○一作蔑蔑無聞】今執事之與司貢士者有相信之資【一有與字】謀行之道惜乎其不可失也方今在朝廷者多以遊防娛樂爲事獨執事眇然髙舉有深思長慮爲國家樹根本之道冝乎小子之以此言聞於左右也愈惶懼再拜

五百家注昌黎文集卷十七

欽定四庫全書

五百家注昌黎文集卷十八

宋魏仲舉編

書

與鳯翔邢尙書書

【孫曰尙書名君牙瀛州樂壽人貞元三年三月爲鳯翔尹鳯翔隴州都防禦觀察使防遷左神策行營節度鳯翔隴州觀察使加檢校工部尙書十五年三月卒韓曰公貞元十一年五月去京師有不遇時之嘆過潼闗由鳯翔以書抵君牙蓋是年六月云與鳯翔一本作與西京節度使】

愈再拜【一本作月日客有韓愈者再拜上書尙書閤下】布衣之士【嚴曰阮嗣宗奏記蔣濟曰布衣窮居韋帶之士王公大人所以屈體而下之者爲道存也】身居窮約不借勢於王公大人則無以成其志王公大人功業顯著不借譽於布衣之士則無以廣其名是故布衣之士𨿽甚賤而不諂王公大人𨿽甚貴而不驕其事勢相須其先後相資也今閤下爲王牙爲國藩垣威行如秋仁行如春戎狄棄甲而遠遁朝廷髙枕而不虞是豈負大丈夫平生之志願哉是豈負明天子非常之顧遇哉【豈一作當】赫赫乎洸洸乎【孫曰洸洸武勇貌詩武夫洸洸是也○洸音光一本無洸洸乎三字】功業逐日以新聲名隨風而流宜乎讙呼海隅髙談之士奔走天下慕義之人使或願馳一傳【祝曰傳驛逓也周禮傳達於四方○傳音轉】或願操一戈納君於唐虞収地於河隍【嚴曰隍音皇水名出金城臨羌塞外東入河】然而未至於是者亦蓋有其說云【一無其字】豈非待士之道未甚厚遇士之禮未甚優請粗言其事閤下試詳而聽之夫士之來也必有求於閤下夫以貧賤而求於富貴正其宜也閤下之財不可徧施於天下在擇其人之賢愚而厚薄等級之可也假如賢者至閤下乃一見之愚者至不得見焉則賢者莫不至而愚者日遠矣假如愚者至閤下以千金與之賢者至亦以千金與之【亦一作又】則愚者莫不至而賢者日遠矣【樊曰先是有布衣張汾者無紹而幹君牙軒然坐客上防吏摘簿書以盜設宴錢五萬君牙怒其欺汾不謝去曰吾在京師聞邢君牙一時豪俊今與設吏論錢云何君牙慙遽使引爲上客畱月餘以五百金爲贈故公之辭云耳】欲求待士之道盡於此而已矣欲求士之賢愚在於精鑑博采之而已矣精鑑於已固巳得其十七八矣又博采於人百無一二遺者焉若果行是道愈見天下之竹帛不足以書閤下之功徳矣天下之金石不足以頌閤下之形容矣愈也【一有固字】布衣之士也生七歲而讀書【嚴曰大歷九年也皇甫湜云先生七歲好學言出成文】十三而能文【建中元年也】二十五而擢第於春官【嚴曰貞元八年或云退之貞元十一年去京師過潼闗遊鳯翔以書抵邢君牙不得意去】以文名於四方前古之興亡未嘗不經於心也【一無也字】當世之得失未嘗不畱於意也嘗以天下之安危在邊故六月於邁【補注詩從公於邁】來觀其師及至此都【一無至字】徘徊而不能去者【一作而不能速去者一作而不敢遽進者】誠悅閤下之義願少立於階墀之下望見君子之威儀也居十日而不敢進謁者誠以左右無先爲容也【孫曰漢鄒陽曰蟠木根柢而爲萬乘器者以左右先爲之容也一作居十日而不敢將渉者無佐理爲先容也一作無先爲之容】懼閤下以眾人視之則殺身不足以滅恥徒悔恨於無窮故先陳此書敍其所以來之意【一本重冇之字】閤下其無以爲狂【一無其字無一作毋】而以禮進退之幸甚幸甚愈再拜

爲人求薦書

某聞木在山馬在肆【孫曰莊子求馬於唐肆肆猶廏也】過之而不顧者𨿽日累千萬人未爲不材與下乘也及至匠石過之而不睨【孫曰莊子匠石之齊石當時匠名也】伯樂遇之而不顧然後知其非棟梁之材超逸之足也【逸一作遠】以某在公之宇下非一日而又辱居姻婭之後【孫曰爾雅婿之父曰姻兩婿相謂曰婭詩姻婭】是生於匠石之園長於伯樂之廏者也於是而不得知假有見知者千萬人亦何足云爾【一無爾字】今幸賴天子每歳詔公卿大夫貢士若某等比【一無比字】咸得以薦聞是以冒進其說以累於執事亦不自量已【一有也字】然執事其知某何如哉昔者有鬻馬不售於市者【祝曰說文售賣物去手也承咒切】知伯樂之善相也從而求之伯樂一顧價增三倍【樊曰燕代見齊王先說淳於髠曰人有賣駿馬者比三旦立市人莫之知往見伯樂伯樂乃還而視之去而顧之一旦而馬價十倍今臣之欲以駿馬見於王足下有意爲臣伯樂乎見戰國防○一本作馬價三倍】某與其事頗相類【一有以字】是故始終言之耳某再拜

應科目時與韋舍人書

【嚴曰卽貞元九年宏辭試也】

月日愈再拜【一云應博學宏詞前進士韓愈謹再拜上書舍人閤下】天池之濱大江之濆【祝曰說文濆水涯也詩鋪惇淮濆○濆扶文切】曰有怪物焉蓋非常鱗凡介之品彚匹儔也【孫曰介虫之有甲者匹一作比】其得水變化風雨上下於天地不難也其不及水蓋防常尺寸之間爾【孫曰六尺曰防倍防曰常】無髙山大陵曠途絕險爲之闗隔也然其窮涸不能自致乎水【涸下各切】爲防獺之笑者【祝曰防亦獺屬防獺水狗也禮記獺祭魚選防獺睒瞲乎匳空○防音賓獺地各切】蓋八九年矣【一作十八九矣】如有力者哀其窮而運轉之蓋一舉手一投足之勞也然是物也負其異於眾也且曰爛死於泥沙吾寧樂之若俛首帖耳【帖記協切】揺尾而乞憐者非我之志也是以有力者遇之熟視之若無覩也其死其生固不可知也今又有有力者當其前矣聊試仰首一鳴號焉庸詎知有力者不哀其窮而忘一舉手一投足之勞而轉致之淸波乎【一無致字一作波濤乎】其哀之命也其不哀之命也知其在命而鳴且號之者【趙作且呼號之者一作且鳴號之者】亦命也愈今者實有類於是是以忘其疎愚之罪而有是說焉閤下其亦憐察之

答劉正夫書

【樊曰正夫或作巖夫書云某於足下忝先進又嘗從遊於賢尊給事給事劉伯芻也公詩有和虢州劉給事使君新題二十一詠卽其人伯芻三子寛夫端夫巖夫巖夫字子耕登元和十年進士第】

愈白進士劉君足下辱牋教以所不及旣荷厚賜且愧其誠然幸甚幸甚舉進士於先進之門何所不往先進之於後輩茍見其至寧可以不答其意耶來者則接之舉城士大夫莫不皆然【一作皆能然】而愈不幸獨有接後輩之名【一無之字】名之所存謗之所歸也有來問者不敢不以誠答或問爲文宜何師必謹對曰宜師古聖賢人曰古聖賢人所爲書具存辭皆不同宜何師必謹對曰師其意不師其辭又問曰【一無問字】文宜易宜難必謹對曰無難易【嚴曰李習之雲天下之語文章其愛難者則曰文章宜深而不當昜其愛昜者則曰文章宜通不當難此皆偏滯而不流未識文章之所主也書曰朕堲讒說殄行震驚朕師詩曰苑彼柔桑其下侯旬此非易也書曰允恭克讓光被四表格於上下詩曰十畝之間兮桑者閒閒兮此非難也○一作無難無易】惟其是而已矣【一作惟其是耳如是而已矣】非固開其爲此而禁其爲彼也夫百物朝夕所見者人皆不注視也及覩其異者則共觀而言之夫文豈異於是乎漢朝人莫不能爲文獨司馬相如太史公劉何揚雄爲之最【之一作文】然則用功深者其収名也遠若皆與世浮沈不自樹立𨿽不爲當時所怪亦必無後世之傳也【嚴曰李習之云義𨿽深理𨿽當辭不工者不成文宜不能傳也文理義三者兼並乃能獨立於一時而不泯防於後代能必傳也仲尼曰言之不文傳之不遠】足下家中百物皆賴而用也然其所珍愛者必非常物夫君子之於文豈異於是乎今後進之爲文【一作之士爲文】能深探而力取之【探他南切】以古聖賢人爲法者𨿽未必皆是要若有司馬相如太史公劉向揚雄之徒出必自於此不自於循常之徒也若聖人之道不用文則已用則必尙其能者能者非他能自樹立不因循者是也有文字來誰不爲文然其存於今者必其能者也顧常以此爲說耳【顧常一作顧必當】愈於足下忝同道而先進者又嘗從遊於賢尊給事旣辱厚賜又安得不進其所有以爲答也足下以爲如何【一無以爲二字】愈白

答殷侍禦書

【韓曰殷侍禦殷侑也公嘗薦侑堪任禦史大夫太常博士後又有序送其自太常博士遷尙書虞部員外郎兼侍禦史副李孝誠使回鶻則知殷侍禦爲侑無疑○一本題作殷銜侍禦又一作侍郎】

某月日愈頓首辱賜書周覽累日竦然增敬蹙然汗出以慙愈於進士中粗爲知讀經書者一來應舉事隨日生𨿽欲加功竟無其暇遊從之類相熟相同不教不學悶然不見已缺日失月亡【月字或一作日】以至於老所謂無以自別於常人者毎逢學士眞儒嘆息踧踖【上子六切下資昔切】愧生於中顏變於外不復自比於前人者【一作於人前者】蒙示新注公羊春秋【嚴曰齊人公羊髙子夏門人作春秋傳新注殷侑注也退之薦侑狀云兼通三傳旁習諸經注疏之外自有所得】又聞口授指略私心喜幸恨遭逢之晚願盡傳其學職事羈纒未得繼請怠惰因循不能自彊此宜在擯而不教者今反謂少知根本其辭章近古可令敍所注書惠出非望承命反側善誘不倦斯爲多方敢不諭所指八月益涼時得休假【假一作暇】儻矜其拘綴不得走請務道之傳而賜辱臨執經座下獲卒所聞是爲大幸況近世公羊學防絕何氏注外不見他書【樊曰後漢何休任城人太傅陳蕃辟與參政事蕃敗休坐廢錮乃作春秋公羊解詁妙得公羊本意作公羊墨守左氏膏肓谷梁廢疾墨守謂如墨翟之守城不可攻也於是鄭康成乃發墨守鍼膏肓起廢疾休見嘆曰康成入吾室操吾戈以伐我乎】聖經賢傳屏而不省要妙之義無自而防非先生好之樂之味於眾人之所不味務張而明之其孰能勤勤拳拳【一作綣綣】若此之至固鄙心之所最急者如遂蒙開釋章分句斷【一有也字】其心曉然直使序所注掛名經端自托不腐【樊曰侑欲求公序所注公羊春秋公亦許之而序及侑所注今皆無傳或世逸之耶】其又奚詞將惟先生所以命愈再拜

答陳商書

【集注商元和九年進士防昌五年爲侍郎典貢舉此書乃商未第前以文求益於公而公爲國子先生時作也】

愈白辱惠書語髙而防深三四讀尙不能通曉茫然增愧赧又不以其淺無過人智識且諭以所守幸甚愈敢不吐情實然自識其不足補吾子之所須也【所上一無之字】齊王好竽【嚴曰事見韓非子】有求仕於齊者操瑟而往立王之門三年不得入叱曰吾瑟鼓之能使神上下吾鼓瑟合軒轅氏之律呂客罵之曰王好竽而子鼓瑟瑟𨿽工其如王不好何是所謂工於瑟而不工於求齊也【求一作等】今舉進士於此世【一有也字】求祿利行道於此世而爲文必使一世人不好得無與操瑟立齊門者比歟文誠工【誠一作華】不利於求求不得則怒且怨不知君子必爾爲不也【一作不爲也】故區區之心每有來訪者【來一作求】皆有意於不肖者也略不辭讓遂盡言【一有之字】惟吾子諒察愈頓首

與孟簡尙書書

【樊曰孟簡最嗜佛嘗與劉伯芻歸登蕭俛譯次言者公元和十四年以言佛骨貶潮州與潮僧大顚遊人遂云奉佛氏其冬移袁州明年簡移書言及公作此書答之】

愈白行官自南回過吉州【孫曰元和十五年貶太子賓客分司孟簡吉州司馬簡字防道徳州平昌人】獲吾兄二十四日手書數畨【一云手示披讀數畨】忻悚兼至未審入秋來眠食何似伏惟萬福來示云有人傳愈近少信奉釋氏者【一作傳愈心近少奉釋氏者】此傳者之妄也【一無此傳者之四字】潮州時【補注元和十四年正月公謫潮州刺史】有一老僧號大顚頗聰明識道理遠地無可與語者故自山召至州郭畱十數日【十數一作數十】實能外形骸以理自勝不爲事物侵亂【孫曰司馬溫公書心經後曰世稱韓文公不喜佛嘗排之予觀其與孟尙書論大顚云能以理自勝不爲事物侵亂乃知公於書無所不觀蓋嘗徧觀佛書取其精粹而排其糟粕耳不然何以知不爲事物侵亂爲學佛者所先耶】與之語𨿽不盡解要且自胸中無滯礙【一無上六字一無自一字】以爲難得【一本云自以爲難得】因與來往及祭神至海上遂造其廬及來袁州【孫曰是歲十月公移袁州刺史】畱衣服爲別乃人之情非崇信其法求福田利益也孔子曰丘之禱久矣凡君子行已立身自有法度聖賢事業具在方冊可效可師仰不愧天俯不愧人內不愧心積善積惡殃慶自各以其類至何有去聖人之道捨先王之法而從釋氏之教以求福利也詩不云乎豈弟君子求福不回【補注詩旱之文】傳又曰不爲威惕不爲利疚【孫曰哀十六年左氏不爲利諂不爲威惕昭二十年左氏君子不爲利疚不爲義回疚病也】假如釋氏能與人爲禍福【一作崇】非守道君子之所懼也況萬萬無此理且彼佛者果何人哉其行事類君子邪小人邪若君子也必不妄加禍於守道之人如小人也其身已死其不靈天地神只昭布森列非可誣也又肯令其行胸臆作威福於其間哉進退無所據而信奉之亦且惑矣【一作非大惑歟】且愈不助釋氏而排之者其亦有說孟子有云今天下不之楊則之墨楊墨交亂而聖賢之道不明聖賢之道不明則三綱淪而九法斁【孫曰九法九疇之法斁敗也書彛倫攸斁○斁都故切】禮樂崩而邪說橫【戶孟切】防何其不爲禽獸也故曰能言距楊墨者皆聖人之徒也揚子云曰古者楊墨塞路孟子辭而辟之廓如也夫楊墨行正道廢且將數百年以至於秦卒滅先王之法燒除經書【孫曰始皇三十四年丞相李斯請史官非秦記皆燒之非博士官所職天下有家蔵詩書百家語者皆詣守尉雜燒之】坑殺學士【孫曰始皇三十五年始皇曰諸侯之在咸陽者吾使人亷問或爲妖言以亂黔首於是使禦史案問諸生得四百六十餘人皆坑之咸陽】天下遂大亂及秦滅漢興且百年尙未知修明先王之道其後始除挾書之律【孫曰漢惠帝四年始除挾書之律】稍求亡書招學士經𨿽少得尙皆殘缺【一無尙字】十亡二三故學士多老死新者不見全經【孫曰漢文帝時求治尙書者聞伏生蔵於壁中召得之亡數十篇】不能盡知先王之事各以所見爲守分離乖隔不合不公二帝三王羣聖人之道於是大壞後之學者無所防逐【所一作以】以至於今泯泯也【泯盡也彌盡切】其禍出於楊墨肆行而莫之禁故也孟子𨿽賢聖不得位空言無施𨿽切何補然賴其言而今學者尙知宗孔氏崇仁義貴王賤霸而已其大經大法皆亡滅而不救壞爛而不収所謂存十一於千百安在其能廓如也然向無孟氏【向一作茍】則皆服左袵而言侏離矣【祝曰後漢南蠻傳衣裳班闌語言侏離侏離語不明之貌注蠻夷語聲也○侏音朱】故愈嘗推尊孟氏以爲功不在禹下爲此也【補注張兪論曰韓言孟軻輔聖明道之功不在禹下斯亦過矣予謂楊墨之禍未若洪水然而九年之害非禹不能平孔氏之道𨿽見侵毀然不由軻而益尊茍毀譽由軻而興則不足謂之孔子之道使聖人復生必不易予言也】漢氏以來羣儒區區修補百孔千瘡隨亂隨失其危如一髮引千鈞緜緜延延寖以防滅於是時也而唱釋老於其間鼓天下之眾而從之嗚呼其不仁甚矣【甚一作耳】釋老之害過於楊墨韓愈之賢不及孟子【補注木鴈鄭少防曰孟韓之功其同二而立言行已其異五孟子於楊墨方其始也禽獸視之而愈則曰火其書廬其居人其人一旦逃而歸也孟子受之而已矣而愈則序文暢詩澄觀此其同者二也孟子曰堯舜不徧愛急親賢也愈則曰一視而同仁孟子言必稱堯舜愈則曰王易王霸易霸也孟子曰性本善也而愈品爲三孟子曰墨亂孔也而愈合爲一孟子藐大人輕萬鐘召之則不往也愈則佞於頔幹宰相此其異者五也其曰韓愈之賢不及孟子可謂能自知矣○藐莫角切】孟子不能救之於未亡之前而韓愈乃欲全之於已壞之後嗚呼其亦不量其力且見其身之危莫之救以死也𨿽然使其道由愈以粗傳𨿽滅死萬萬無恨天地神臨之在上質之在旁又安得因一摧折自毀其道以從於邪也籍湜輩【湜音植】𨿽屢指教不知果能不叛去否辱吾兄眷厚而不獲承命惟增慙懼死罪死罪愈再拜【補注鄧瑀曰韓愈始論佛骨似有辟邪說距詖行之意斥守潮陽與大顚往來海濱及得孟簡書文過飾非至今仕宦傳其眞與大顚對釋氏之徒撰大顚之辭以非之誠自取也交可不擇哉】

答呂毉山人書

愈白惠書責以不能如信陵執轡者【樊曰史記魏公子無忌昭王少子安釐王異母弟也安釐王卽位封公子爲信陵君魏有隠士侯嬴爲大梁夷門監者公子從車騎虛左自迎侯生攝獘衣冠直上載公子上坐欲以觀公子公子執轡愈恭】夫信陵戰國公子欲以取士聲勢傾天下而然耳如僕者自度若世無孔子不當在弟子之列以吾子始自山出有朴茂之美意恐未磨礲以世事又自周後文百子爲書各自爲家亂聖人之宗後生習傳雜而不貫【一作實】故設問以觀吾子其已成熟邪【一作乎】將以爲友也其未成熟邪將以講去其非而趨其是耳【一作去非而趨是耳】不如六國公子有市於道者也方今天下入仕惟以進士明經及卿大夫之世耳其人率皆習熟時俗工於語言識形勢善人主意故天下靡靡日入於衰壞恐不復振起務欲進足下趨死不顧利害去就之人於朝以爭救之耳非謂當今公卿間無足下輩文學知識也不得以信陵比然足下衣破衣系麻鞋率然叩吾門吾待足下𨿽未盡賓主之道不可謂無意者也足下行天下得此於人蓋寡【一無此字】乃遂能責不足於我此眞僕所以汲汲求者議𨿽未中節其不肯阿曲以事人者【阿曲一作效俗一作攻阿俗一作效阿曲】灼灼明矣方將坐足下三浴而三燻之【樊曰齊使人請管仲於魯於是嚴公使束縛以與齊使受之而退比至三釁三浴之小白親迎之郊而與之坐問焉注以香塗身曰釁燻一作釁】聽僕之所爲少安無躁愈頓首

答渝州李方古使君書

【韓曰方古貞元十二年進士書所言河南事迹或以公嘗爲河南令疑其指此然觀書意當是李使君以河南事迹囑公有言於朝也房式嘗爲河南尹及卒諡曰傾韋幹度以劉辟作難發兵署牒首曰辟副曰式大節已虧不宜得諡惟李虞仲謂不然意使君之欲辧河南事迹者此耳】

乖隔年多不獲數附書狀【一無狀字】慕仰風味未嘗敢忘使至連辱兩書告以恩情迫切不自聊賴重序河南事迹本末文字綢密典實可防而推究之明萬萬無一可疑者欽想所爲益深勤企豈以愈爲粗有知識可語以心而告之急哉是比數愈於古人而収之何幸之大也愈𨿽無節槪知感激若使在形勢親狎於要路有言可伸之【一作有言可信之望】𨿽百悔吝不敢黙黙今旣無由緣進言言之恐益累髙明是以負所期待竊竊轉語於人不見成效此愈之罪也然不敢忘去其心期之無已【一無上四字】以報見待惟且遲之【且一作宜】勿遽止罷【止一作棄】幸甚莊子云知其無可柰何而安之若命者聖也【孫曰莊子徳充符曰知其不可柰何而安之若命惟有徳者能之】傳曰君子俟命【孫曰禮記君子居易以俟命】然無所補益進其厭飫者秪增媿耳良務寛大愈再拜

元稹與史館韓郎中書

【補注元和八年正月乙亥以愈爲比部郎中史館修撰】

郎中退之足下稹前與襄州文學掾甄逢遊善逢卽故刑部員外郎濟之子【孫曰濟字孟成定州無極人】濟天寶中隱於衛之靑巖山【孫曰濟隠靑嵓人服其操行約不畋漁】采訪使苗公等五人【孫曰苗公名晉卿】皆以狀薦凡十徴不起末以左拾遺就拜之【孫曰天寶十年】適值祿山朝奏京師懇於上前求爲賓介宗可其奏【孫曰授濟大理評事充範陽節度掌書記】祿山還至衛縣遣太守鄭遵意詣山致命輟行信宿以俟之甄生懼及其難俛首從事至天寶十二載祿山反狀潛兆慮不得脫乃僞瘖其口復隠靑巖【孫曰濟察祿山有反謀不可諫衛令齊玘誠信可托乃求使至衛具以誠告令弟澄密求羊血以爲備至夜僞嘔血疾不能支遂舁歸】逾年而祿山叛卽日遣僞節度使蔡希徳緘刀逼召且曰或不可彊斬首來狥旣而甄生噤閉無言延頸承刃气和色定若甘心然希徳義而捨之祿山亦不能致【孫曰祿山使希徳領行戮者李掞等二人封刀來召察濟詐不起卽就戮之濟引頸以待希徳嗟嘆以實病告】慶緒繼逆虜而囚之於東都安國觀代宗復洛甄生臥匡牀詣元帥府至則號標自治代宗爲之動色遂命傳至長安肅宗髙其行因授館於三司治所令從賊官囚慙拜之受污者莫不俯伏仰嘆恨不卽死於其地【孫曰慶緒彊舁濟至東京至徳二載十月元帥廣平王俶平東都濟起詣軍門上謁俶遣詣京師上命館之於三司令受賊官爵者列拜之以媿其心以濟爲祕書郎實應初拜禮部員外郎】且夫辧所從於居易之時堅直操於利亡之世而猶褊淺選愞者之所不爲蓋拂人之心難而害已之避深也況乎天下亂矣王澤竭矣夫死忠者不必顯從亂者不必誅而曰眷眷本朝甘心白刃難矣哉是以理平則爲公爲卿世變則爲虵爲豕爲鏡爲梟者十嘗八九焉若甄生冕弁不加於其身祿食不進於其口於天寶蓋靑巖之一男子耳及亂則延頸受刃分死不回不以不必顯而廢忠不以不必誅而從亂參合古今之士皆百一焉稹嘗讀注記【補注國史爲注記】缺而未書謹備所聞蓋欲執事者編此義烈以永永於來世耳子逢始生之歲【孫曰大歷中濟卒於襄州有子曰逢】顏太師【補注顏眞卿】崔太傅【補注崔祐甫】皆爲歌詩以美賢者之有後且序甄之本末云及逢旣長耕先人之舊田於襄之宜城【孫曰宜城縣楚昭王廟堧地廣九十畝濟立墅其左屏居歷年卒】讀書爲文不詣州裏歲饉則力耕節用以給足親戚歲穰則施余於其鄰里鄕黨之不能自持者前後斥家財排患難於朋友者數四由是以義聞襄之守狀爲文學始就羈於吏職稹聞風旣久因與之遊逢毎寃其父之名不在於史將欲抱其所寃詣京師告訴於司史氏蓋行有日矣以愚料之甄子僕短馬疲言簡行孤得不爲驕閽之所排訶則權力者疑誕以臨之固無自而入矣固曉生以自入之勢且告以執事者辱與稹遊願得所寃之狀告甄生厚相信待由是輟行旣而自思滓賤之中猶願貢所聞於執事得非愚且僭邪然而誚笑之暇幸垂察焉

答元侍禦書

【集注公拜比部郎中史館修撰元稹以書言甄濟父子事丐公筆之於史公答以此稹書見上嚴曰稹字防之實錄云元和九年十月甲子韓愈考功郎中依前史館修撰十二月戊午知制誥此書作九月五日蓋九年在史館時也】

九月五日愈頓首防之足下前歲辱書論甄逢父濟【祝曰甄姓也陳畱風俗傳舜陶甄河濱其後爲氏○甄音眞】識安祿山必反卽詐爲瘖棄去祿山反有名號又逼致之濟死執不起卒不污祿山父子事又論逢知讀書刻身立行勤已取足不幹州縣斥其餘以救人之急足下繇是與之交欲令逢父子名迹存諸史氏足下以抗直【歐本抗字作伉】喜立事斥不得立朝失所不自悔【孫曰元和五年稹以監察禦史分司東都執政以其年少務作威福貶江陵府土曹】喜事益堅防之乎眞安而樂之者謹詳足下所論載校之史法若濟者固當得附書今逢又能行身幸於方州大臣【方一作十】以標白其先人事【白一作目】載之天下耳目徹之天子追爵其父第四品【孫曰元和八年正月以袁滋爲襄州刺史山南東道節度使滋辟逢爲文學掾且表其父節行與權臯同科宜載國史詔曰存樹風節謂之立名沒加褒贈所以誘善故朝散大夫著作郎兼侍禦史甄濟早以文雅見稱於時嘗因辟召亦佐戎府而能保堅貞之正性不履危機覩逆亂之僭萌不從脇污義聲可傳於竹帛顯贈未賁於松楸藩方所陳允葉彛典追加命秩以奬忠防可贈祕書少監】赫然驚人逢與其父俱當得書矣濟逢父子自吾人發春秋美君子樂道人之善夫茍能樂道人之善則天下皆去惡爲善善人得其所其功實大足下與濟父子俱宜牽聯得書足下勉逢令終始其躬而足下年尙彊嗣徳有繼將大書特書屢書不一書而已也愈旣承命又執筆以俟愈再拜

五百家注昌黎文集卷十八

欽定四庫全書

五百家注昌黎文集卷十九

宋魏仲舉編

書序

與鄭餘慶相公書

【韓曰時鄭相節制興元公志孟東野墓云興元尹以幣如孟氏賻且來商家事卽此書致謝之意】

再奉示問皆緣孟家事【樊曰元和九年三月以鄭餘慶爲興元尹餘慶辟孟郊參謀郊挈其妻行至閿鄕暴卒郊字東野】辭防惻惻憂慮深遠竊有以見大人君子篤於仁義終始不倦伏讀感欷【音希】不知所諭舊與孟往還數人昨已共致百千已來尋已至東都計供葬事外尙有餘資今裴押衙所送二百七十千足以益業爲遺孀永久之賴【樊曰是年十月葬郊其費皆出鄭相及東野舊往還者以其餘財贍給其家郊無子妻鄭氏】孟氏兄弟【孫曰郊二弟酆郢】在江東未至先與相識亦甚循善所慮材幹不足任事鄭氏兄弟【樊曰東野之妻兄弟也】惟最小者在東都固如所示不可依仗孟之深友【一作孟氏之深友】太子舎人樊宗師比持服【孫曰宗師居母喪】在東都今已外除經營孟家事不啻如已前後人所與及裴押衙所送錢物並委樊舎人主之【嚴曰墓志云十月庚子樊子合凡贈賻而葬之以餘財付其家供祀樊名宗師字紹述】營致生業必能不失利宜孟氏兄弟到分付成事庶可靜守無大闕敗伏望不至遠憂續具一一咨報不宣愈再拜

與袁滋相公書

【孫曰滋字徳深蔡州朗山人時爲節度使帶平章事故公云相公也公前書薦樊於鄭今又薦於袁後狀薦於朝皆見集中云】

伏聞賔位尙有闕員【孫曰元和九年九月滋自山南東道節度使徙荊南】幸防不以常輩知遇恆不自知愚且賤思有論薦竊見朝議郎前太子舎人樊宗師【樊曰宗師字紹述時居母喪持服在東都除服公薦之於滋韓曰本傳不載宗師爲太子舍人墓志亦不載或略之耳】孝友聰明家故饒財身居長嫡【孫曰貞元十四年九月宗師父山南東道節度使澤卒】悉推與諸弟【孫曰宗師弟宗懿宗憲】諸弟皆優贍有餘而宗師妻子常寒露饑餒宗師怡然處之無有難色【孫曰宗師家饒財悉散施姻舊賔客妻子告不給宗師笑而不答】窮究經史章通句解至於陰陽軍法聲律悉皆研極原本又善爲文章詞句刻深獨追古作者爲徒不顧世俗輕重通微曉事可與晤語【與一作以】又習於吏職識時知變非如儒生文士止有偏長退勇守專未爲宰物者所識年近五十遑遑勉勉思有所試閤下儻引而致之密加識察有少不如所言愈爲欺罔大君子便宜得棄絕之罪於門下誠不忍奇寶橫棄道側而閤下篋櫝尙有闕少不滿之處猶足更容輒冒言之退增汗懾【韓曰說文云懾失气也質涉切】謹狀

與鄂州栁公綽中丞書

【韓曰公綽始自禦史中丞出爲湖南觀察使後徙鄂嶽孫曰元和八年十月以公綽爲禦史中丞充鄂嶽沔蘄安黃觀察使】

淮右殘孽【嚴曰資治通鑑云元和九年閏八月吳少陽卒其子元濟自領軍務十年春縱兵侵掠騷動東畿命顏武等十六道兵進討其後師久未有功五月上遣中丞裴度詣行營察用兵形勢退之與鄂州栁中丞二書計已與裴中丞相見行營事宜不惜示及則此書蓋在十年也孽歐本作賊】尙守巢穴【一作窟】環寇之師殆且十萬瞠目語難【孫曰莊子曼胡之纓短後之衣瞠目而語難】自以爲武人不肯循法度頡頏作气勢【頡奚結切頏胡江切】竊爵位自尊大者肩相摩地相屬也【屬連也之六切】不聞有一人援桴鼓【祝曰桴鼓槌也左氏右援桴而鼓陸徳明釋文引字林云擊鼓柄也○桴與枹同一作浮】誓眾而前者但日令走馬來求賞給【日一作月】助冦爲聲勢而已閤下書生也詩書禮樂是習仁義是修法度是束一旦去文就武鼓三軍而進之【三一作六】陳師鞠旅【孫曰詩徵人伐鼓陳師鞠旅注云二千五百人爲師五百人爲旅鞠告也】親與爲辛苦慷慨感激同食下卒將二州之牧以壯士气【樊曰元和十年詔公綽以兵五千安州刺史李聽討吳元濟公綽曰朝廷謂吾書生不知兵邪請自行許之引兵渡江抵安州聽以軍禮迎謁公綽謂曰以公世將曉兵吾且欲署職以兵法從事聽曰惟命以都知兵馬使中軍先鋒行營都虞三牒受之選卒六千屬聽戒其部將曰行營事一決都將聽被恩畏威遂盡力當時服其知權士卒家有疾病公綽厚給之人皆感喜故毎戰皆捷】斬所乘馬以祭踶死之士【祝曰踶蹋也莊子怒則分背相踶通俗文云小蹋謂之踶樊曰公綽所乘馬躡殺圉人公綽命殺馬以祭或曰圍人不自備耳良馬可惜公綽曰材良性駑必殺之補注栁氏敍訓及新舊唐史並以殺馬爲公綽爲襄陽節度使時事司馬溫公考異正引公此書証之云乃鄂嶽時事敍訓舊傳誤新史承之亦誤○踶徒計徒兮二切一作蹄】𨿽古名將何以加玆此由天資忠孝郁於中而大作於外動皆中於機防以取勝於當世而爲戎臣師豈常習於威暴之事而樂其鬭戰之危也哉愈誠怯弱不適於用聽於下風竊自增气誇於中朝稠人廣眾防集之中所以羞武夫之顏令議者知將國兵而爲人之司命者【孫曰孫子將者人之司命】不在彼而在此也臨敵重愼誡輕出入良用自愛以副見慕之徒之心【歐本無之徒二字】而果爲國立大功也幸甚幸甚不宣愈再拜

又一首

愈愚不能量事勢可否比常念淮右以靡獘困頓三州之地【孫曰彰義節度使管申光蔡三州】蚊蚋蟻虫之聚感凶竪煦濡飲食之惠【孫曰凶竪吳元濟也其父少陽死時元濟年二十二莊子云魚相煦以濕相濡以沬○煦音詡】提童子之手坐之堂上奉以爲帥出死力以抗逆明詔戰天下之兵乘機逐利四出侵暴屠燒縣邑賊殺不辜環其地數千里莫不被其毒洛汝襄荊許潁淮江爲之騷然【孫曰元濟叛引兵屠舞陽焚葉縣攻掠魯山襄城汝許州及翟陽人多逃伏山谷間其爲駈剽者千餘里闗東大恐】丞相公卿大夫勞於國議握兵之將熊羆防虎之士【祝曰列子帥熊羆狼豹防虎爲前駈韓曰防獸名說文防獌似貍者○防春居切】畏懦防蹜【韓曰防蹜足迫也上子六切下所六切】莫肯仗戈爲士卒前行者獨閤下能奮然率先揚兵界上將二州之守親出入行陣【行戶郎切】與士卒均辛苦生其气勢見將軍之鋒穎凜然有向敵之意用儒雅文字章句之業取先天下武夫闗其口而奪之气【闗一作閉】愚初聞時方食不覺棄匕箸起立【蜀志劉備爲豫州牧從曹公還許曹公從容謂曰今天下英雄惟使君與操耳本初之徒不足數也先主方食失匕箸】豈以爲閤下眞能引孤軍單進與死冦角逐爭一旦僥幸之利哉就令如是亦不足貴其所以服人心在行事適機宜而風采可畏愛故也是以前狀輒述鄙誠眷惠手翰還答益增欣悚【益字一作實一作伏】夫一眾人心力耳目使所至如時雨【嚴曰荀子云仁人之兵所存者神所過者化若時雨之降莫不喜悅】三代用師不出是道閤下果能充其言繼之以無倦得形便之地甲兵足用𨿽國家故所失地旬歲可坐而得【歲一作序】況此小冦安足置齒牙間勉而卒之以俟其至幸甚幸甚夫遠徴軍士行者有羇旅別離之思居者有怨曠騷動之憂本軍有餽餉煩費之難地主多姑息形迹之患急之則怨緩之則不用命浮寄孤懸形勢銷弱又與賊不相諳委臨敵恐駭難以有功若召募【嚴曰退之論淮西事宜狀首言諸道發兵或二三千人與賊不相諳委難便前進今聞陳許安唐汝壽等州與賊界連接處村落百姓悉有兵器小小俘刼皆能自防識賊淺深防惜鄕裏比來未有處分猶願自備衣糧以討冦賊若今召募立可成軍若要添兵自可取足賊平之後易使歸農與此書所言之意正同】土人必得豪勇與賊相熟知其气力所極無望風之驚愛防鄕裏勇於自戰徴兵滿萬不如召募數千【樊曰公此議詳見論淮西事宜狀】閤下以爲如何儻可上聞行之可否【一無可字】計已與裴中丞相見行營事宜不惜時賜示及【樊曰憲宗元和十年五月遣禦史中丞裴度視淮西行營觀用兵形勢還奏攻取防多合上防時鎭州節度王承宗淄靑節度李師道謀緩蔡兵遣盜刺殺宰相武元衡又刺度傷首而免議者欲罷度安二鎭上怒曰若罷是賊計行遂拜度爲相以主東兵其後討蔡不利羣臣請罷兵獨公與度意合獻淮西事宜宰相不便公降爲右庶子十二年八月公卒從度於蔡十月執元濟淮西遂平公綽則被讒十一年爲李道古代還矣平蔡之功不與也惜夫】幸甚不宣愈再拜

答魏博田正僕射書

【韓曰正初名興爲魏博節度田季安兵馬使季安卒子懷諫立委政家奴眾脇正使主軍務於是正與之約圖魏博貝衛澶相之地籍其人以獻於朝憲宗嘉之詔嗣立爲節度使元和七年也八年賜今名】

季冬極寒伏惟僕射【樊曰元和九年正拜檢校尙書右僕射本傳略之見李吉甫傳】尊體動止萬福【動止一作起居】卽日愈防恩攺職事【樊曰按憲宗實錄元和九年公以考工郎中知制誥】不任感懼使至奉十一月十二日示問【嚴曰此答田正書言奉十一月十二日示問又言頃者又防不以鄙薄令撰廟碑今以碑攷之云元和八年則此書亦在八年冬矣】欣慰殊深贊善十一郎行【孫曰正子布肇犫卓牟章】已曽附狀伏計尋上達愈𨿽未獲拜識嘗承僕射眷私猥辱薦聞【韓曰猥並雜也鄔梅切】待之上介事𨿽不允受賜實多頃者又防不以文字鄙薄令譔廟碑【樊曰元和八年十一月公以比部郎中史館修撰奉詔爲正作先廟碑】見遇殊常荷徳尢切安有書問稍簡遂敢自疎比所與楊書記書蓋緣久闕附狀【一有求字】因問【一作閒】粗述下情忽奉累紙示問辭意重疊捧讀再三但增慙悚僕射公忠賢徳爲內外所宗位望益尊謙巽滋甚謬承知遇欣荷實深伏望照察恨以官守拜奉末由無任馳戀謹因使回奉狀不宣謹狀

與華州李尙書書

【補注李尙書名絳或作李實尙書者非是嚴曰李尙書卽李絳耳絳退之同年進士以元和六年冬同平章事九年春罷爲禮部尙書十年春檢校戶部尙書出爲華州刺史潼闗防禦鎭國軍使書云乍離闕庭則此書在十年也】

日來【一作比來】不審尊體動止何似乍離闕庭【孫曰元和十年以禮部尙書李絳爲華州刺史潼闗防禦鎭國軍使】伏計培增戀慕愈於久故遊從之中伏防恩奬知待最深最厚【韓曰絳與公同年故相好如此嚴曰絳爲相擢退之爲太史故云於久故遊從之中防知待最深最厚】無有比者【一作倫】懦弱昏塞不能奮勵出奇少答所遇拜辭之後竊念旬朔不卽獲侍言笑東望隕涕有兒女之感獨宿直捨【樊曰公時以考工郎中知制誥】無可告語展轉歔欷不能自禁華州𨿽實百郡之首重於藩維然閤下居之則爲失所愚以爲茍慮有所及宜密以上聞不宜以疎外自待接過客俗子絕口不掛時事務爲深崇以拒止嫉妬之口親近藥物方書動作步趨以致和宣滯爲國自愛副鄙陋拳拳之心幸甚幸甚謹奉狀不宣愈再拜

答友人論京尹不臺參書

【韓曰長慶三年六月以公爲京兆尹兼禦史大夫敕放臺參後不得爲例一本題作京尹不臺參答友人書】

所示情眷之至不勝悚荷臺參實奏云容桂觀察使帶中丞【一無使字】尙不臺參京尹郡國之首所管神州赤縣官帶大夫豈得卻不如事須臺參聖恩以爲然便令宣與李紳不用臺參亦是何典故赤令尙與中丞分道而行何況京尹【洪曰按魏氏春秋云故事禦史中丞與洛陽令相遇則分路而行以事主多逐捕不欲稽畱然非唐制也順宗實錄云故事尹與禦史相遇尹下道避尹尙避禦史豈有不臺參之理當時敕放臺參後不爲例則知故事須臺參也○唐本事須臺參下云亦是何典故赤令尙與中丞分道而行何況京尹聖恩以爲然便令宣與李紳不用臺參今本顚倒不可讀當從唐本】夫人見近事習耳目所熟【一無夫字】稍殊異卽怪之其於道理有何所傷聖君使行卽是故事自古豈有定制也【樊曰時宰相惡禦史中丞李紳欲逐之特詔公不臺參以激紳紳果劾奏公公以詔自解文刺紛然宰相以臺府不協遂罷公爲兵部侍郎而出紳爲江西觀察使紳朝辭泣訴帝復畱紳爲兵部侍郎公復爲吏部按貞元十八年公爲四門博士時薦士十人於陸傪李紳在焉紳昧其平昔之薦而劾公公旣不言而世亦未有辧之者又謂公蹙紳以附逄吉獨王黃州答丁晉公書以謂曲在紳蓋公論也】停推巡【孫曰謂巡推官也】緣府中褊迫是實若別差人卽是妄說豈有此事小人言不可信類如此亦在大賢斟酌而防之流言止於智者【孫曰荀子流丸止於甌史流言止於智者】正謂此耳客多不及自修報伏惟照察

送陸歙州傪序【並詩】

貞元十八年二月十八日祠部員外郎陸君出刺歙州【孫曰陸傪字公佐吳郡人貞元十六年召爲祠部員外郎十八年執事者上言其才請爲劇曹防東方守臣表二千石之缺上乃以傪爲歙州刺史】朝廷夙夜之賢【孫曰詩三事大夫莫肯夙夜】都邑遊從之良【從一作居】賫咨涕洟【孫曰易革卦之辭賫咨嗟嘆之聲自目曰涕自鼻曰洟○賫將西切】咸以爲不當去歙大州也刺史尊官也由郎官而往者前後相望也當今賦出於天下江南居十九宣使之所察【孫曰宣歙池三州觀察使治宣州】歙爲富州宰臣之所薦聞天子之所選用其不輕而重也較然矣如是而賫咨涕洟以爲不當去者陸君之道行乎朝廷則天下望其賜刺一州則專而不能或謂先一州而後天下【或一作咸】豈吾君與吾相之心哉於是昌黎韓愈道願畱者之心而泄其思【泄攄也】作詩曰

我衣之華兮【華一作美】我佩之光【一有兮字】陸君之去兮誰與翺翔【一有兮字】斂此大惠兮施於一州今其去矣【矣一作兮】胡不爲畱【爲去聲】我作此詩歌於逵道【孫曰逵大道也爾雅九達謂之逵】無疾其驅天子有詔【黃曰是歲四月二十八日傪未至州卒於道】

送孟東野序

【孫曰東野名郊貞元十二年登第間四年調升州溧陽尉】

大凡物不得其平則鳴艸木之無聲風撓之鳴水之無聲風蕩之鳴其躍也或激之其趨也或梗之其沸也或炙之金石之無聲或擊之鳴人之爲言也亦然有不得已者而後言其歌也有思有哭也有懷凡出乎口而爲聲者【爲一作有】其皆有弗平者乎樂也者郁於中而泄於外者也擇其善鳴者而假之鳴金石絲竹匏土革木八者物之善鳴者也維天之於時也亦然擇其善鳴者而假之鳴是故以鳥鳴春【一作以鳥獸鳴春】以雷鳴夏以虫鳴秋以風鳴冬四時之相推敓【祝曰推敚彊取也廣韻引古周書敚攘矯防敚古奪字一作奪】其必有不得其平者乎其於人也亦然人聲之精者爲言文辭之於言又其精也尢擇其善鳴者而假之鳴其在於唐虞【一無於字】咎陶禹【咎或作臯】其善鳴者也而假之以鳴夔弗能以文辭鳴又自假於韶以鳴夏之時五子以其歌鳴伊尹鳴殷周公鳴周凡載於詩書六藝皆鳴之善者也周之衰孔子之徒鳴之其聲大而遠傳曰天將以夫子爲木鐸【嚴曰古者有文事振木鐸武事振金鐸天將以夫子爲木鐸言使之振文教於天下也楊子云所謂金口而木舌是也】其弗信矣乎其末也莊周以其荒唐之辭鳴於楚【歐本無於楚二字嚴曰荘子疏云荒唐廣大也夫荒者大而不治兔絲別名兔絲無根以況言之無根也莊子著書三十三篇其道以老耼爲宗蓋有意乎救道徳之本至若盜跖漁父𨿽若詆訾孔子然其終篇論古之道術乃自厠於諸子之列而孔子不與焉則其尊吾聖人也至矣】楚大國也其亡也以屈原鳴【屈九勿切】臧孫辰【孫曰臧文仲名辰魯大夫】孟軻荀卿以道鳴者也楊朱墨翟管夷吾晏嬰老耼申不害【孫曰申不害韓昭侯相有書六篇】韓非眘到【祝曰眘到在申韓前申韓稱之有書四十六篇眘古愼字】田駢【孫曰駢齊人著書二十五篇居稷下號大口駢○駢蒲眠切】鄒衍【孫曰衍居稷下著書四十九篇號談天衍】屍佼【祝曰佼魯人商君師之鞅死入蜀著書二十篇號尸子死因葬蜀○佼古爻切又音絞】孫武【嚴曰武吳人著書十三篇言兵法】張儀蘇秦之屬皆以其術鳴秦之興李斯鳴之漢之時司馬遷相如揚雄最其善鳴者也其下魏晉氏鳴者不及於古然未嘗絕也就其善鳴者其聲淸以淳【洪曰舊本淳字作浮當從舊本】其節數以急其辭淫以哀其志弛以肆其爲言也亂雜而無章【補注章法度也】將天醜其徳莫之顧邪何爲乎不鳴其善鳴者也唐之有天下陳子昻【樊曰子昻梓州射洪人】蘇源明【孫曰源明字弱夫京兆武功人肅宗時官祕書少監】元結李白杜甫李觀皆以其所能鳴【樊曰文章之盛三代以還無出漢唐而漢四百年司馬相如爲之唱唐三百年子昻爲之唱公於文章少所推可而每論漢唐未嘗不以二人爲稱首】其存而在下者孟郊東野東野始以其詩鳴【一無東野二字】其髙出魏晉【一作晉魏】不懈而及於古其他浸淫乎漢氏矣從吾遊者李翺張籍其尢也三子者之鳴信善鳴矣抑不知天將和其聲而使鳴國家之盛邪將窮餓其身思愁其心腸而使自鳴其不幸邪三子者之命則懸乎天矣其在上也奚以喜其在下也奚以悲東野之役於江南也【嚴曰蓋爲溧陽尉時也】有若不懌者然【一作不釋然者】故吾道其命於天者以解之

送許郢州誌雍序

【韓曰志雍安陸人貞元九年登第十八年刺郢州時於頔節制山南郢爲屬邑頔斂民方急故韓公因志雍行序以規之】

愈嘗以書自通於於公頔【孫曰頔字允元貞元十四年九月爲山南東道節度使○頔音迪】累數百言其大要也【一無也字】言先達之士得人而托之則道徳彰而名聞流後進之士得人而托之則事業顯而爵位通下有矜乎能上有矜乎位𨿽恆相求而不相遇【一作而喜不相遇】於公不以其言爲不可復書曰足下之言是也於公身居方伯之尊蓄不世出之材【一無出字】而能與卑鄙庸陋相應答如影響是非忠乎君而樂乎善以國家之務爲已任者乎愈𨿽不敢私其大恩抑不可不謂之知已恆矜而誦之情已至而事不從【孫曰事不從者謂不能卒言之也】小人之所不爲也故於使君之行道刺史之事以爲於公贈凡天下之事成於自同而敗於自異爲刺史者恆私於其民不以實應乎府【孫曰府謂觀察府】爲觀察使者恆急於其賦而不以情信乎州【一有縣字縣一作繇】是刺史不安其官觀察使不得其政財已竭而斂不休人已窮而賦愈急其不去爲盜也亦幸矣誠使刺史不私於其民觀察使不急於其賦刺史曰吾州之民天下之民也惠不可以獨厚觀察使亦曰某州之民天下之民也斂不可以獨急如是而政不均令不行者未之有也其前之言者於公旣已信而行之矣【旣一作卽】今之言者其有不信乎縣之於州猶州之於府也有以事乎上有以臨乎下同則成異則敗者皆然也非使君之賢其誰能信之【信一作從】愈於使君非燕遊一朝之好也故其贈行不以頌而以規【一有也字】

送竇平從事序

【韓曰竇平貞元五年登第】

逾甌閩而南皆百越之地【孫曰甌今溫州閩今泉州皆古百越之地○越一作粵】於天文其次星紀【孫曰次謂十二次自南斗十二度至須女七度爲星紀於辰爲丑吳越之分野】其星牽牛【孫曰漢地理誌越地牽牛婺女之分野】連山【嚴曰連州西南百五十里有黃連嶺隋文因此名州】隔其陰鉅海敵其陽【補注陰陽言南北也○敵一作歊非或作敞】是皆島夷卉服之民【孫曰島夷卉服禹貢之文海曲謂之島卉服艸服葛越之類○皆一作維夷一作居】風气之殊著自古昔唐之有天下號令之所加無異於逺近民俗旣遷風气亦隨雪霜時降癘疫不興【疫一作疾】瀕海之饒【瀕水涯毗賓切】固加於初是以人之於南海者【之於一作之之】如東西州焉皇帝臨禦天下二十有二年【洪曰徳宗大歷十四年卽位至貞元十六年凡二十二年】詔工部侍郎趙植爲廣州刺史【孫曰貞元十七年以工部侍郎趙植充嶺南節度使】盡牧南海之民【牧一作收】署從事扶風竇平【孫曰平扶風平陵人貞元五年登第】平以文辭進於是行也【是一作其】其族人殿中侍禦牟【樊曰牟字貽周貞元二年登第】合東都交遊之能文者【孫曰牟爲東都畱守判官時公自徐州休居於洛】二十有八人賦詩以贈之於是昌黎韓愈嘉趙南海之能得人壯從事之答於知已不憚行於遠也【趙雲不憚我於行遠也】又樂貽周之愛其族叔父能合文辭以寵榮之作送竇從事少府平序

上已日燕太學聽彈琴詩序

【孫曰鄭國之俗三月上已於溱洧水上執蘭招防自魏以後但用三日不用上已韓曰時公爲四門博士作此序】

與眾樂之之謂樂樂而不失其節【舊本節字作正】又樂之尢也【尢一作光】四方無鬭爭金革之聲京師之人旣庶且丰天子念致理之艱難樂安居之閒暇肇置三令節【洪曰舊史云貞元四年九月詔正月晦日三月三日九月九日三節日宜任文武百僚選勝地追賞爲樂五年正月詔以二月一日爲中和節代正月晦日備三令節數此序在貞元壬午癸未間公爲四門博士其云肇置三令節蓋謂徳宗朝始置耳○一本止云肇置令節非】詔公卿羣有司至於其日率厥官屬飲酒以樂所以同其休宣其和感其心成其文者也三月初吉實惟其時司業武公少儀【韓曰少儀大歷二年登第】於是摠太學儒官三十有六人列燕於祭酒之堂罇俎旣陳肴羞惟時醆斚序行【醆阻限切斚古馬切舊本序行作有序】獻酬有容歌風雅之古辭斥夷狄之新聲褒衣巍冠愉愉如也【趙本作與與如也】有一儒生魁然其形抱琴而來歷階而升坐於罇俎之南鼓有虞氏之南風【樊曰按家語孔子云昔者舜彈五琴造南風之詩詩曰南風之薫兮可以解吾民之慍兮南風之時兮可以阜吾民之財兮孫曰禮記舜作五之琴以歌南風】賡之以文王宣父之操【樊曰史記孔子學琴於師襄子曰丘得其爲人黯然而黑幾然而長眼如望羊心如王四國非文王其誰能爲此也師襄子避席曰師蓋云文王操也其曰宣父操按琴操如將歸猗蘭山皆孔子所作也孫曰琴操者謂困阨而不失其操也賡續也】優遊夷愉廣厚髙明追三代之遺音想舞雩之詠嘆【孫曰舞雩請雨之壇在沂水之側嚴曰論語云風乎舞雩詠而歸今闕裏宣聖廟西南一里有壇曰雩周圍八十步髙二丈臨沂水卽浴乎沂風乎舞雩之地也】及暮而退皆充然若有所得也武公於是作歌詩以美之命屬官咸作之命四門博士昌黎韓愈序之

送齊曎下第序

【樊曰按序云齊生之兄爲時名相出藩於鎭謂齊映也以世系考之映兄弟六人昭旼映曍照煦無有曎者豈曎後攺名曍或煦耶○諸本或作齊曍或作齊曙】

古之所謂公無私者其取捨進退無擇於親疎遠邇惟其宜可焉其下之視上也亦惟視其舉黜之當否不以親疎遠邇疑乎其上之人也【一無之人二字一無之人也三字】故上之人行志擇誼坦乎其無憂於下也下之人尅已愼行確乎其無惑於上也是故爲君不勞而爲臣甚易見一善焉可得詳而舉也【一無詳字】見一不善焉可得明而去也【去口舉切一無明字】及道之衰上下交疑於是乎舉讎舉子之事載之傳中而稱美之謂之忠【集注襄三年左氏晉祁奚請老晉侯問嗣焉稱解狐其讎也將立之而卒又問焉對曰午也可午祁奚子也於是羊舌職死矣晉侯曰孰可以代之對曰赤也可於是使祁午爲中軍尉羊舌赤佐之君子謂祁奚能舉善矣稱其讎不爲諂立其子不爲比舉其偏不爲黨其後範宣子殺羊舌虎叔向虎之兄也囚之叔向曰祁大夫外舉不棄讐內舉不失親其獨遺我乎於是祁奚聞之見宣子而免之祁奚不見叔向而歸叔向亦不告免焉】見一善焉若親與邇不敢舉也見一不善焉若疎與逺不敢去也眾人之所同好焉矯而黜之乃公也眾人之所同惡焉激而舉之乃忠也於是乎有違心之行有怫志之言【祝曰怫郁也莊子謂已諛人則怫然作色○怫音弗】有內媿之心若是者【是一作然】俗所謂良有司也膚受之訴不行於君【孫曰膚受者如膚受塵垢久之乃見】巧言之誣不起於人矣嗚呼今之君天下者不亦勞乎爲有司者不亦難乎【難一作艱】爲人向道者【向一作向】不亦勤乎是故端居而念焉【焉一作之】非君人者之過也則曰有司焉則非有司之過也則曰今舉天下人焉則非今舉天下人之過也蓋其漸有因其本有根生於私其親【一作生於私其所親】成於私其身以已之不直而謂人皆然其植之也固久其除之也實難非百年必世【孫曰論語必世而後仁】不可得而化也非知命不惑不可得而攺也已矣乎其終能復古乎若髙陽齊生者其起予者乎齊生之兄爲時名相出藩於鎭【韓曰貞元二年正月齊映拜相明年正月貶防州徙衡州久之爲桂管江西兩觀察使十一年七月卒○一無鎭字】南朝之碩臣皆其舊交齊生舉進士有司用是連枉齊生齊生不以云乃曰我之未至也有司豈枉我哉【豈一作其】我將利吾器而俟其時耳抱負其業東歸於家吾觀於人有不得志則非其上者眾矣亦莫計其身之短長也若齊生者旣不得志矣【一云旣至矣一云旣屈矣】而曰我未至也不以閔於有司【孫曰禮記儒有不累長上不閔有司注閔病也】其不亦鮮乎哉吾用是知齊生後日誠良有司也能復古者也公無私者也知命不惑者也【樊曰按登科記映大歷五年昭貞元十年曍十一年煦元和二年踵登進士第而曎亡焉】

送陳密序

太學生陳密請於余曰密承訓於先生今將歸覲其親【覲一作拜】不得朝夕見願先生賜之言密將以爲戒密來太學舉明經者累年不獲其選是弗利於是科也今將易業而三禮是習【樊曰唐制取士有明經科而明經之別有五經有三經有二經有三禮有三傳有史科凡禮記春秋左氏傳爲大經詩周禮儀禮爲中經易尙書春秋公羊傳爲小經○孫曰三禮科貞元五年二月置】願先生之張之也密將以爲鄕榮余媿乎其言遺之言曰子之業信習矣其儀容信合於禮矣抑吾所見者外也夫外不足以信內子誦其文則思其義習其儀則行其道則將謂子君子也爵祿之來也不可辭矣科寧有利不利邪

送李願歸盤谷序

【樊曰貞元十七年作時公年三十四脫汴徐之亂來居洛方且求官京師欝於中而見於外故其辭如此東坡云歐陽公言晉無文章惟陶淵明歸去來一篇而巳余亦謂唐無文章惟韓退之送李願歸盤谷序一篇而已平生欲效此作一篇每執筆輒罷因自笑曰不若且放教退之獨步補注此序孟州濟原有石本其間異同當以石本爲正今文注其下】

太行之陽有盤谷【孫曰太行山名在懷州陽南也盤谷地名在孟州濟原縣】盤谷之間泉甘而土肥艸木叢茂居民鮮少或曰謂其環兩山之間故曰盤或曰是谷也宅幽而勢阻【宅處也】隱者之所盤旋友人李願居之願之言曰人之稱大丈夫者我知之矣利澤施於人【於一作幹】名聲昭於時坐於廟朝進退百官而佐天子出令其在外則樹旗旄【孫曰旄旗類以髦牛尾注於竿首故因以爲名】羅弓矢武夫前呵從者塞塗供給之人各執其物【物謂各操持者】夾道而疾馳喜有賞怒有刑才畯滿前【畯今本作俊】道古今而譽盛徳【而今本作以】入耳而不煩曲眉丰頰淸聲而便體【便安也毗連切】秀外而惠中飄輕裾【裾領也】翳長袖粉白黛緑者列屋而閒居妬寵而負恃爭妍而取憐大丈夫之遇知於天子【今本作主上】用力於當世者之爲也【今本作之所爲也】吾非惡此而逃之是有命焉不可幸而致也窮居而野處升髙而遠望【今作望遠】坐茂樹以終日濯淸泉以自潔采於山美可茹【茹食也】釣於水鮮可食【孫曰老子治大國若烹小鮮鮮小魚】起居無時惟適所安【今本作之安】與其譽於前【一作與其有譽於前】孰若無毀於其後與其樂於身【一作與其有樂於身】孰若無憂於其心車服不維【維縶也】刀鋸不加理亂不知黜陟不聞大丈夫不遇於時者之所爲也我則行之伺於公卿之門奔走於形勢之途足將進而趑趄【韓曰趑趄行不進貌孫曰趑趄踧踖也○上七思切下七餘切】口將言而囁嚅【祝曰楚詞喜囁嚅而妄作注囁嚅小語謀私貌廣韻作多言非孫曰囁嚅不敢出口也○上之舌切又而舌切下女居切又音如】處污穢而不羞觸刑辟而誅戮僥幸於萬一老死而後止者其於爲人賢不肖何如也昌黎韓愈聞其言而壯之與之酒而爲之歌曰盤之中維子之宮盤之土【一作下】維子之稼【一作可稼可穡一作可稼可食】盤之泉可濯可湘【祝曰釋文湘烹也采蘋於以湘之○可湘一作而沿一作可沿一作可遊】盤之阻【阻屈折也】誰爭子所窈而深廓其有容【窈於兆切】繚而曲如往而復嗟盤之樂兮樂且無央【今本作殃】虎豹遠迹兮蛟龍遁藏鬼神守防兮呵禁不祥【孫曰不祥謂魑魅之屬○禁一作禦】飲且食兮【且一作則】壽而康【一作旣壽而康】無不足兮奚所望【音忘】膏吾車兮【膏音告】秣吾馬從子於盤兮終吾生以徜徉【韓曰徜徉徘徊也孫曰博雅云徜徉戲蕩也○上辰羊切音常下餘章切音羊】

唐人跋盤谷序後

隴西李願隱者也不幹譽以求達每韜光而自晦迹寄人世心遊【闕】淸樂人智於【闕】之間信古今一時也昌黎韓愈知名之士髙願之賢故敍而送之於【闕】縣大夫博陵崔俠披其文稽其實是用命工勒石於谷之西偏以旌不朽云唐貞元辛已歲建丑月渤海髙從【闕一字○樊曰按貞元十七年歲在辛已歐陽公集古錄云當時退之官尙未顯其道未爲當時所宗師故但云知名士然當時送願者爲不少而獨刻此序蓋其文章已重於時也】

五百家注昌黎文集卷十九

欽定四庫全書

五百家注昌黎文集卷二十

宋魏仲舉編

序

送牛堪登第序

【韓曰公時爲四門博士堪爲太學生見本篇】

以明經舉者誦數十萬言又約通大義徴辭引類旁出入他經者又誦數十萬言【樊曰唐制取士之科有明經而明經之別有五經三經二經凡禮記春秋左氏傳爲大經詩周禮儀禮爲中經易尙書春秋公羊谷梁二傳爲小經孝經論語皆兼通之凡明經先貼文然後曰試經問大義十條答時務防三道】其爲業也勤矣登第於有司者去民畝而就美祿由是進而累爲卿相者常常有之其爲獲也亦大矣然吾未嘗聞有登第於有司而進謝於其門者豈有司之待之也【一有禦字禦一作抑】以公不以情舉者之望於有司也亦將然乎其進而謝於門也則爲私乎抑無乃人事之末思或有不能舉其禮乎若牛堪者思慮足以及之材質足以行之而又不聞其往者其將有以哉違眾而求識【眾一作俗】立奇而取名非堪心之所存也由是而觀之若堪之用心其至於大官也【於一作爲】不爲幸矣堪太學生也余博士也博士師屬也於其登第而歸將榮於其鄕也能無說乎

送董邵南遊河北序

【樊曰邵南壽州安丰人舉進士不得志去遊河北公作此送之公詩有嗟哉董生行亦爲邵南作也】

燕趙古稱多感慨悲歌之士【孫曰謂荊軻髙漸離之屬】董生舉進士連不得志於有司懷抱利器【孫曰利用之材也】鬱鬱適玆土吾知其必有合也董生勉乎哉夫以子之不遇時茍慕義彊仁者皆愛惜焉矧燕趙之士出乎其性者哉【一作出乎其性情者哉】然吾嘗聞【一作吾嘗所聞】風俗與化移易吾惡知其今不異於古所云【孫曰古所云卽上所云也○云一作聞】聊以吾子之行卜之也董生勉乎哉吾因子有所感矣爲我弔望諸君之墓【樊曰樂毅去燕之趙趙封於觀津號曰望諸君張華云望諸君家在邯鄲西數里】而觀於其市復有昔時屠狗者乎【樊曰史記荊軻至燕愛燕之屠狗者髙漸離軻嗜酒日與屠狗飲於燕市酒酣以往歌於市中已而相泣旁若無人者】爲我謝曰明天子在上可以出而仕矣

贈崔復州序

【樊曰此序與送許郢州同意】

有地數百里趨走之吏自長史司馬已下數十人【孫曰長史司馬刺史之佐唐制每州刺史而下長史一人司馬一人】其祿足以仁其三族【孫曰仁惠利也張晏注漢書云三族父母兄弟妻也如淳云父族母族妻族】及其朋友故舊樂乎心則一境之人喜不樂乎心則一境之人懼大丈夫官至刺史亦榮矣𨿽然幽遠之小民其足迹未嘗至城邑【祝曰城邑郡邑也】茍有不得其所能自直於鄕裏之吏者鮮矣【孫曰鄕裏之吏謂裏胥之屬】況能自辯於縣吏乎能自辯於縣吏者鮮矣況能自辯於刺史之庭乎由是刺史有所不聞小民有所不宣【孫曰不宣謂不得自宣達也】賦有恆而民產無恆【恆常也胡登切】水旱癘疫之不期【孫曰不期不可期也】民之丰約懸於前【前一作州縣】縣令不以言連帥不以信【孫曰禮記十國以爲連連有帥連帥卽節度使之任也】民就窮而斂愈急吾見刺史之難爲也崔君爲復州其連帥則於公【樊曰郢復在唐悉山南東道公送許郢州及此崔復州二序皆言及於公於公名頔字允元時爲山南東道節度使嚴曰上於襄陽書在貞元十八年則送許郢州崔復州序皆在此時也】愈以爲崔君之仁足以蘇復人於公之賢足以庸崔君【孫曰庸信用也】有刺史之榮而無其難爲者將在於此乎愈嘗辱於公之知而舊遊於崔君慶復人之將防其休澤也於是乎言

贈張童子序

【韓曰唐制取士有童子科公此序言之甚詳】

天下之以明二經舉於禮部者歲至三千人始自縣考試定其可舉者然後升於州若府其不能中科者不與是數焉州若府總其屬之所升又考試之如縣加察詳焉定其可舉者然後貢於天子而升之有司其不能中科者不與是數焉謂之鄕貢有司者摠州府之所升而考試之加察詳焉第其可進者以名上於天子而藏之屬之吏部歲不及二百人謂之出身能在是選者厥惟艱哉二經章句僅數十萬言其傳注在外皆誦之又約知其大說繇是舉者或遠至十餘年然後與乎三千之數而升於禮部矣又或遠至十餘年然後與乎二百之數而進於吏部矣斑白之老半焉【一無之老二字一作斑白者半焉】昬塞不能及者皆不在是限有終身不得與者焉張童子生九年自州縣達禮部一舉而進立於二百人之列又二年益通二經有司復上其事繇是拜衛兵曹之命【孫曰衞謂左右衞兵曹謂兵曹參軍】人皆謂童子耳目明達神气以靈余亦偉童子之獨出乎等夷也童子請於其官之長隨父而寧母歲八月自京師道陜南至虢東及洛師【師一作陽】北過大河之陽九月始來反鄭【反一作及】自朝之文人以及五都之伯長郡縣【郡縣一作羣吏一作郡吏】皆厚其餼賂或作歌詩以嘉童子童子亦榮矣【此句一無童字】𨿽然愈將進童子於道使人謂童子求益者非欲速成者【嚴曰論語云闕黨童子將命或問之益者歟曰非求益者欲速成者也】夫少之與長也異觀少之時人惟童子之異及其長也將責成人之禮焉成人之禮非盡於童子所能而已也然則童子宜暫息乎其已學者而勤乎其未學者可也愈與童子俱陸公之門人也【樊曰貞元八年兵部侍郎陸防知貢舉公登第時童子升於禮部】慕回路二子之相請贈行與處也【樊曰禮檀弓子路去魯謂顏淵曰何以贈我曰吾聞之也去國則哭於墓而後行反其國不哭展墓而入謂子路曰何以處我子路曰吾聞之也過墓則式過祀則下其曰回路二子之相請贈行與處也謂此○行一作出】故有以贈童子

送浮屠文暢師序

【韓曰公時爲四門博士作後有詩送文暢師北遊其略云昔在四門館晨有僧來謁謂僧當少安艸序頗排訐蓋謂此也】

人固有儒名而墨行者問其名則是校其行則非可以與之遊乎如有墨名而儒行者問其名則非校其行則是可以與之遊乎揚子云稱在門墻則揮之在夷狄則進之【孫曰揚子或問人有倚孔子之墻鄭衞之聲誦韓莊之書則引諸門乎曰在夷貉則引之倚門墻則麾之】吾取以爲法焉【一有浮屠師三字】文暢喜爲文章其周遊天下凡有行【一作有所行】必請於縉紳先生以求詠歌其所志貞元十九年春【嚴曰文暢是時將往東南退之作序送之其後元和初北遊又作詩以送之所謂昔在四門館時有僧來謁卽序貞元十九年事也】將行東南栁君宗元爲之請【一作詩一作序韓曰栁集有送文暢師序無詩】解其裝【裝行橐也】得所敍詩累百餘篇非至篤好其何能致多如是邪惜其無以聖人之道告之者【告下一無之字】而徒舉浮屠之說贈焉夫文暢浮屠也如欲聞浮屠之說當自就其師而問之何故謁吾徒而來請也彼見吾君臣父子之懿【懿美也】文物禮樂之盛其心必有慕焉拘其法而未能入故樂聞其說而請之如吾徒者宜當告之以二帝三王之道【一無當字】日月星辰之所以行【行運行】天地之所以著神之所以幽【幽謂暗也】人物之所以蕃江河之所以流而語之不當又爲浮屠之說【爲一作就】而瀆告之也【孫曰易曰再三瀆瀆則不告○告工毒反】民之初生【嚴曰此下一段與原道篇意同】固若禽獸蠻貊然聖人者立然後知宮居而粒食親親而尊尊生者養而死者藏【蔵也】是故道莫大乎仁義【大乎一作過於】教莫正乎禮樂刑政【正一作大】施之於天下萬物得其宜措之於其躬體安而气平堯以是傳之舜舜以是傳之禹禹以是傳之湯湯以是傳之文武文武以是傳之周公孔子書之於冊【孫曰冊謂六經】中國之人世守之今浮屠者孰爲而傳之邪【爲下一有之字】夫鳥俛而啄仰而四顧夫獸深居而簡出懼物之爲巳害也猶且不脫焉【脫一作免】弱之肉彊之食【補注言弱者之肉彊者所食】今吾與文暢安居而暇食優遊以生死與禽獸異者寧可不知其所自邪【補注溫公通鑑曰元和十四年迎佛骨至京師刑部侍郎韓愈上表切諫貶潮州自戰國之世老莊與儒者爭衡更相是非至漢末益之以佛然好者尙寡晉宋以來日益繁熾自帝王至於士民莫不尊信下者畏慕罪福髙者論難空有獨愈惡其蠹財惑眾力排之其言多矯激太過惟送文暢師序最得其要曰夫鳥俛而啄云云至寧可不知其所自邪】夫不知者非其人之罪也知而不爲者惑也悅乎故不能卽乎新者弱也【弱一作溺】知而不以告之者【告之一作告人】不仁也告而不以實者不信也余旣重栁請【一作詩】又嘉浮屠能喜文辭於是乎言

送楊儀之支使歸湖南序

【孫曰貞元十八年九月以太常少卿楊憑爲禦史中丞湖南觀察使憑奏辟儀之爲觀察支使韓曰貞元二十年公在陽山作解見第一卷

別知賦】

余在京師時嘗聞當今藩翰之賓客【孫曰詩價人維藩大宗維翰藩翰卽謂藩鎭】惟宣州爲多賢與之遊者二人焉隴西李博淸河崔羣【孫曰貞元十二年八月以虢州刺史崔衍爲宣歙觀察使衍辟羣博爲從事樊曰羣博公同年進士】羣與博之爲人吾知之道不行於主人【於下一有其字】與之處者非其類𨿽有享之以季氏之富【孫曰論語季氏富於周公齊景公待孔子曰若季氏則吾不能以季孟之間待之】不一日畱也以羣博論之凡在宣州之幕下者𨿽不盡與之遊皆可信而得其爲人矣愈未嘗至宣州而樂頌其主人之賢者以其取人信之也今中丞之在朝【嚴曰中丞乃楊憑也】愈日侍言於門下【侍一作待一無言字】其來而鎭玆土也【一無而字鎭一作領】有問湖南賓客者愈曰知其客可以信其主者宣州也知其主可以信其客者湖南也去年冬奉詔爲邑於陽山【孫曰貞元十九年十二月公貶連州陽山令】然後得謁湖南之賓客於幕下於是知前之信之也不失及儀之之來也聞其言而見其行【趙本云謁湖南之賓客於幕下及支使之來也聞其言而信其行於是知前之信之也不失矣○一無於是知已下二十四字】則向所謂羣與博者【向下一有之字】於吾何先後焉【一無於字】儀之智足以造謀材足以立事忠足以勤上惠足以存下而又侈之以詩書六藝之學先聖賢之徳音以成其文以輔其質宜乎從事於是府而流聲實於天朝也夫樂道人之善以勤其歸者【勤一作勸】乃吾之心也【一有非文則不能五字】謂我爲邑長於斯而媚夫人云者不知言者也工乎詩者歌以系之【系一作繼】

送何堅序

何與韓同姓爲近【集注按何氏出周成王母弟唐叔虞後十一代孫食菜於韓爲列侯韓王安爲秦所滅子孫分散居江淮晉以韓爲何遂爲何氏○與一作於】堅以進士舉於吾爲同業其在太學也吾爲博士【孫曰公時爲四門博士】堅爲生生與博士爲同道其識堅也十年爲故人同姓而近也同業也同道也故人也於其志不得願而歸【一無志字】其可以無言邪堅道州人道之守陽公賢也【孫曰貞元十九年九月以國子司業陽城爲道州刺史○一無賢字】道於湖南爲屬州【孫曰湖南觀察使所管潭衡栁連道永邵等州治潭州】湖南楊公又賢也【孫曰貞元十八年九月以太常少卿楊憑爲湖南觀察使○一無湖南又三字】堅爲民堅又賢也湖南得道爲屬道得堅爲民堅歸唱其州之父老子弟服陽公之令道亦唱其縣與其比州【比一作此】服楊公之令【楊一作陽】吾聞鳥有鳯者常出於有道之國當漢時黃霸爲穎川守是鳥也【一無也字一作是鳯鳥也】實集而鳴焉若史可信堅歸吾將賀其見鳯而聞其鳴也【一有已字】

送廖道士序

【韓曰公永貞元年自陽山徙椽江陵道衡山而作○廖力救切】

五嶽於中州衡山【嚴曰衡南嶽也桂嶺在衡之南】最遠南方之山巍然髙而大者以百數獨衡爲宗【一作衡山爲宗】最遠而獨爲宗其神必靈衡之南八九百里地益髙山益峻水淸而益駛【韓曰駛馬疾行也疎利切】其最髙而橫絕南北者嶺【孫曰嶺謂五嶺】郴爲州在嶺之上側南其髙下得三之二焉中州淸淑之气於是焉窮气之窮盛而不過【盛一作感】必蜿蟺扶輿【祝曰選虯龍騰驤以蜿蟺韓曰蜿蜒也蟺蚯蚓也嚴曰馬融笛賦緸寃蜿蟺王褒九懷云登羊車兮扶輿相如子虛賦云扶輿猗靡○蜿於元切又音宛蟺市衍切又音善】磅礡郁積【莊子將磅礡萬物以爲一注磅礡猶混同也釋文旁字又作磅沈佺期西嶽詩磅礡壓洪源孫曰蜿蟺扶輿磅礡郁積皆气積之皃○磅音旁礡音薄礡下一有而字】衡山之神旣靈而郴之爲州又當中州淸淑之气蜿蟺扶輿磅礡而郁積其水土之所生神气之所感白金水銀丹砂石英鐘乳【嚴曰白金銀也丹砂朱砂也石英本艸有紫白二種又有四色者鐘乳生石洞通中光瑩如鵝翎管者佳】橘柚之包【孫曰書厥包橘柚包裹也】竹箭之美千尋之名材不能獨當奇也意必有魁奇忠信才徳之民生其間【樊曰栁子厚送廖有方序云交州多南金珠璣瑇瑁象犀其產皆奇怪至於艸木亦殊異吾嘗怪陽徳之炳燿獨發於紛葩瓌麗而罕鐘乎人今廖生剛健重厚孝弟忠信以質乎中而文乎外固鐘於陽徳者邪子厚之序與公此作其意一同任子淵曰陳無巳贈二蘇公詩云岷峩之山中巴江桂椒柟櫨楓柞樟靑金黃玉丹砂良獸皮鳥羽不足當異人間出駭四方無已之詩蓋取此意也】而吾又未見也其無乃迷惑沒溺於佛老之學【學一作教】而不出邪廖師郴民而學於衡山气專而容寂【孫曰莊子云其容寂】多藝而善遊豈吾所謂魁奇而迷溺者邪【一作迷惑沒溺者邪】廖師善知人若不在其身必在其所與遊訪之而不吾告何也於其別申以問之

送王含秀才序

【樊曰含元和八年進士】

吾少時讀醉鄕記【樊曰王續字元功隋末大儒通之弟也著醉鄕記以次劉伶酒徳頌含其子孫也】私怪隱居者無所累於世而猶有是言豈誠旨於味邪及讀阮籍陶潛詩【孫曰籍有詠懷詩八十餘首】然後乃知彼𨿽偃蹇不欲與世接然猶未能平其心或爲事物是非相感發於是有托而逃焉者也【一無發字】若顏氏之操瓢與簞【之下一有子字簞下一有食字】曽參歌聲若出金石【孫曰荘子云曽子曳縰而歌商頌聲滿天地若出金石】彼得聖人而師之汲汲每若不可及其於外也固不暇尙何麯蘗之托而昏防之逃邪【孫曰麯蘗之托昏防之逃謂醉鄕也何下一有事字】吾又以爲悲醉鄕之徒不遇也【孫曰不遇謂不得聖人而師之】建中初天子嗣位【樊曰大歷十四年徳宗卽位十五年正月攺元建中】有意貞觀開元之丕績【嚴曰貞觀太宗時開元明皇時河南同官記云建中初天子始紀年更元命官司舉貞觀開元之烈羣臣惕栗奉職命才登良不敢私違】在朝廷之臣【一無朝字】爭言事當此時醉鄕之後世又以直廢吾旣悲醉鄕之文詞而又嘉良臣之烈思識其子孫今子之來見我也無所挾吾猶將張之況文與行不失其世守渾然端且厚【渾胡本切】惜乎吾力不能振之而其言不見信於世也於其行【一作是行】姑與之飲酒

送孟琯秀才序

【孫曰元和五年刑部侍郎崔樞知舉試洪鐘待撞賦孟琯中第唐書藝文志有琯嶺南異物志一卷其嶺南人歟○琯古滿切嚴曰孟琯元和五年進士嘗著嶺南異物志】

今年秋【嚴曰卽永貞元年也時退之在陽山遇赦已離貶所俟命於郴與琯相見也】見孟氏子琯於郴【樊曰永貞元年公自陽山令移江陵法曹過郴州】年甚少禮甚度【度一作修】手其文一編甚鉅【手其文注見下篇送陳秀才序】退披其編以讀之盡其書無有不能吾固心存而目識之矣【一作也】其十月吾道於衡潭以之荊累累見孟氏子焉其所與偕盡善人長者余益以奇之今將去是而隨舉於京師𨿽有不請猶將彊而授之【彊其亮切下同】以就其志況其請之煩邪京師之進士以千數其人靡所不有吾常折肱焉【孫曰定公十三年左氏齊髙彊曰三折肱爲良醫】其要在詳擇而固交之善𨿽不吾與吾將彊而附不善𨿽不吾惡吾將彊而拒茍如是其於髙爵猶階而升堂【階梯也】又況其細者邪

送陳彤秀才書

【韓曰公貞元十九年冬自禦史出爲陽山令過潭州見陳彤於楊湖南門下永貞元年徙椽江陵送彤舉進士彤後以元和十三年登第】

讀書以爲學纘言以爲文【韓曰說文纘繼也綴也祖管切】非誇多而鬭靡也【靡麗也】蓋學所以爲道【爲於僞切下爲理同】文所以爲理耳茍行事得其宜出言適其要𨿽不吾面吾將信其富於文學也穎川陳彤始吾見於楊湖南門下【孫曰楊湖南爲潭州刺史湖南觀察使楊憑吾一作余】頎然其長【孫曰詩頎而長兮頎長皃○頎渠希切】薰然其和吾目其貌耳其言【補注筆墨閒錄曰公送孟氏子序云手其文一編甚鉅送陳秀才序云吾目其貌耳其言或疑其語予曰古文如此類者稍多手劍以進出谷梁相如曰腳麟子云曰腦沙幕髓吾蓋用此以增其壯耳】因以得其爲人及其久也果若不可及夫湖南之於人不輕以事接爭名者之於藝不可以虛屈吾見湖南之禮有加而同進之士交譽也又以信吾信之不失也如是而又問焉以質其學防焉以考其文【孫曰時公爲考官】則何不信之有故吾不徴於陳【吾一作余】而陳亦不出於我此豈非古人所謂可爲智者道難與俗人言者類邪【孫曰此二句司馬遷與任安書】凡吾從事於斯也久【孫曰斯謂湖南公時爲陽山令屬湖南管內○吾一作余】未見舉進士有如陳生而不如志者於其行姑以是贈之

送王塤秀才序【塤許元切】

吾常以爲孔子之道【一無爲字】大而能博門弟子不能徧觀而盡識也故學焉而皆得其性之所近其後離散分處諸侯之國【孫曰宰我仕齊子貢冉有子遊仕魯季路仕衛子夏仕魏其餘亦咸仕於諸國】又各以其所能授弟子原遠而末益分【補注原謂源流】蓋子夏之學其後有田子方【樊曰子方名無擇魏文侯時人莊子所謂田子方侍坐於魏文侯者也魏世家李克謂翟璜曰魏成子東得卜子夏田子方段幹木三人者君皆師之則子方與子夏同時】子方之後流而爲莊周【嚴曰陳師道云孟子之學出於子思子思出於曽子莊子之學出於田子方子方出於子貢荀子之學出於子弓子弓者仲弓也又曰子弓學於田子方子方學於端木生子貢退之則曰子夏之學其後有田子方子方之後流而爲莊周二說不同未詳孰是】故周之書喜稱子方之爲人【莊子有田子方一篇】荀卿之書語聖人必曰孔子子弓【孫曰荀子非十二子篇云無置錐之地而王公不能與之爭名在一大夫之位則一君不能獨畜一國不能獨容是聖人之不得勢者也仲尼子弓是也儒效篇云非大儒莫之能立仲尼子弓是也其餘類多如此】子弓之事業不傳惟太史公書弟子傳有姓名字曰馯子弓【樊曰史記孔子列傳云商瞿魯人孔子傳易於瞿瞿傳楚人馯子洪洪傳江東人矯子庸疪而公此序云馯子弓受易於商瞿從西漢儒林傳字也劉曰漢書云商瞿子木受易孔子以授魯橋庇子庸子庸授江東馯子弓○馯音寒卽臂字洪胡肱切一本作有姓名耳曰馯子弓】子弓受易於商瞿【嚴曰瞿字子木魯人受易於孔子一有蓋字】孟軻師子思子思之學蓋出曽子自孔子沒羣弟子莫不有書獨孟軻氏之傳得其宗【祝曰宗宗本】故余少而樂觀焉太原王塤示予所爲文好舉孟子之所道者【祝曰道趨也】與之言信悅孟子而屢贊其文詞夫沿河而下茍不止𨿽有遲疾必至於海如不得其道也𨿽疾不止終莫幸而至焉【幸一作得】故學者必愼其所道道於楊墨老莊佛之學而欲之聖人之道【祝曰欲之謂欲適也】猶航斷港絕潢【孫曰航行舟港水之別派潢積水池○港苦項切潢音黃】以望至於海也故求觀聖人之道者【一無者字】必自孟子始今塤之所由旣幾於知道如又得其船與檝【一又作人】知沿而不知止嗚呼其可量哉

荊潭裴均楊憑唱和詩序

【樊曰均字思齊貞元十九年五月爲荊南節度使憑十八年九月爲湖南觀察使荊卽荊南潭卽湖南也公以永貞元年佐均爲江陵法曹詳見外集河南同官記一本作裴垍非也唐藝文志有裴均荊潭唱和集一卷則知決非垍矣】

從事【孫曰從事謂府從事】有示愈以荊潭酬唱詩者愈旣受以卒集【孫曰卒集謂觀至終篇也一無集字】因仰而言曰夫和平之音淡薄【之音一作者之語】而愁思之聲要妙【孫曰漢書中山靖王勝曰臣心結日久每聞幼眇之聲不知涕泣之橫集也汪云幼一笑切眇音妙猶微也思息利切】讙愉之辭難工而窮苦之言易好也是故文章之作恆發於羇旅艸野【樊曰歐陽文忠序宛陵詩集云世謂詩人少達而多窮夫豈然哉凡士之蘊其所有而不得施於世者多喜自放於山巓水涯外見虫魚艸木風雲鳥獸之狀類往往探其奇怪內有憂思憾憤之郁積其興於怨刺以道羈臣寡婦之所嘆而冩人情之難言蓋愈窮則愈工然則非詩之窮人殆窮者而後工文忠此論蓋亦公之意云】至若王公貴人气得志滿非性能而好之則不暇以爲今公【一作今僕射裴公】開鎭蠻荊【孫曰公謂裴均也詩蠢爾蠻荊蠻荊卽謂荊南】統郡惟九【荊南管夔忠萬澧朗涪峽江陵九郡也】常侍楊公領湖南之壤地二千里【孫曰孟子今滕壤地褊小壤地土地也○二或作三】徳刑之政並勤爵祿之報兩崇乃能存志乎詩書寓辭乎詠歌往復循環有唱斯和搜奇抉怪【韓曰說文抉排也一決切】雕鏤文字與韋布裏閭憔悴專一之士較其毫釐分寸鏗鏘發金石幽眇感神信所謂材全而能鉅者也兩府之從事與部屬之吏【屬音蜀】屬而和之【屬之欲切】茍在編者【在一作有】咸可觀也宜乎施之樂章【孫曰樂章謂樂府所歌之章】紀諸冊書【孫曰冊書謂史冊也】從事曰子之言是也告於公【公謂裴均】書以爲荊潭唱和詩序

送幽州李端公序

【韓曰端公名益宰相揆之族子大歷四年登第貞元中幽州盧龍節度使劉濟辟爲府從事公因益來東都序以送之勉其歸使爲濟言帥先來覲奉職如開元時也】

元年春【祝曰元和元年舊本無春字】今相國李公爲吏部員外郎【孫曰李藩字叔翰元年爲吏部員外郎四年自給事中拜相六年罷樊曰藩傳第云累擢吏部郎中豈元年爲外郎其後遷郎中也】愈嘗與偕朝【樊曰元年六月公始自江陵召爲國子博士而此序首言元年春春字必羨文也】道語幽州司徒公之賢【孫曰貞元二十一年三月濟檢校司徒】曰某前年被詔告禮幽州【孫曰二十一年正月徳宗崩以藩爲告哀使故至幽州樊曰考之史溫造嘗使濟矣李藩使濟獨見於此】入其地迓勞之使累至【累疊也一作裏】每進益恭【孫曰藩行旣進濟禮益恭】及郊司徒公紅帕首鞾袴握刀【祝曰鞾鞋釋文云本胡服趙武靈王所服韓曰說文鞾鞮屬○鞾許加切帕莫轄切帕一作抹鞾或作靴】左右雜佩【孫曰雜佩謂左右皆有佩非一物也】弓韔服【祝曰韔弓衣詩言韔其弓孫曰服所以盛弓韔藏也○韔醜亮切一作鞮一作張】矢插房【孫曰房所以盛矢】俯立迎道左某禮辭曰公天子之宰禮不可如是及府又以其服卽事某又曰公三公不可以將服承命【孫曰將服謂將士之服】及館又如是【一作之】卒不得辭上堂卽客【一無卽字一無卽客二字】階坐必東向【一作向】愈曰國家失太平於今六十年夫十日【孫曰十日甲乙丙丁戊已庚辛壬癸是也】十二子相配【孫曰十二子謂子丑寅夘辰已午未申酉戌亥是也】數窮六十其將復乎必自幽州始亂之所出也【樊曰按天寶十四年範陽節度使安祿山反範陽幽州也其年歲在乙未至元和九年甲午數窮六十一甲子終矣公此序元和四年二月以後爲之故云其後濟禆將譚忠亦說濟子總曰天地之數合必離離必合河北與天下離六十年數窮必合今兵駸駸北來趙人已獻徳十二城助魏破濟淮燕無一日勞後世子孫得無事乎爲君憂之總上疏因願奉朝請以盧龍軍八州歸於有司忠說總在元和十四年其所云數窮必合者豈用公語邪何其相似也】今天子大聖司徒公勤於禮庶幾帥先河南北之將【帥所律切南下一本又有河字】來覲奉職如開元時乎李公曰然今李公旣朝夕左右【孫曰李公卽藩也朝夕左右謂爲相】必數數爲上言【數色角切】元年之言殆合矣端公歲時來壽其親東都【孫曰益父時官洛陽○一無東都二字】東都之士大夫【孫曰公時亦官洛陽】莫不拜於門其爲人佐甚忠【孫曰佐謂爲幽州從事】意欲司徒公功名流乎千萬歲請以愈言爲使歸之獻

五百家注昌黎文集卷二十

欽定四庫全書

五百家注昌黎文集卷二十一

宋魏仲舉編

序

送區冊序

【補注集有送區南歸詩說者謂冊卽也其說見於送南歸詩區音歐區冶子之後舊本皆作區今本作歐誤矣】

陽山天下之窮處也【祝曰陽山縣名屬連州】陸有丘陵之險虎豹之虞水有江流悍急橫波之石亷利侔劍防【亷一作其】舟上下失勢破碎淪溺者【舟下一有之字】往往有之縣郭無居民官無丞尉夾江荒茅篁竹之間【韓曰篁竹田也○一本云荒榛茅竹之間又一本篁字作叢】小吏十餘家皆鳥言夷面【孫曰鳥言語如鳥獸也嚴曰後漢度尙傳深林逺藪椎髻鳥語之人注鳥語謂聲似鳥也】始至言說不相通畫地爲字然後可告以出租賦奉期約是以賓客遊從之士無所爲而至【爲於僞切】愈待罪於斯且半歲矣【樊曰貞元二十年公貶陽山令】有區生者誓言相好自南海拏舟而來【祝曰拏牽也女加切又女書切】升自賓階儀冠甚偉【冠一作觀】坐與之語文義卓然莊周云逃空虛者聞人足音跫然而喜矣【孫曰莊子徐無鬼篇之文跫然行聲許恭切】況如斯人者豈易得哉【一作邪】入吾室聞詩書仁義之說欣然喜若有志於其間也【於一作乎】與之翳嘉林【翳隱也與上一有且字】坐石磯投竿而漁陶然以樂【一作而樂】若能遺外聲利而不厭乎貧賤也歲之初吉【孫曰貞元二十一年正月○吉一作告】歸覲其親【覲一作拜】酒壼旣傾序以識別【識一作爲嚴曰識音志】

送張道士序【井詩】

【樊曰公逸詩有飲城南道邊古墓上逢中丞過贈兵部衛員外少室張道士豈此道士邪】

張道士嵩髙之隱者【髙一作陽又作南一本又作嵩髙之有道者】通古今學有文武長材寄迹老子法中爲道士以養其親九年聞朝廷將治東方諸侯【嚴曰東方諸侯謂吳元濟也一無諸侯二字】貢賦之不如法者【孫曰元和九年閏八月淮南節度使吳少陽卒其子元濟自爲畱後詔山南東道節度使嚴綬等討之】三獻書不報長揖而去京師士大夫多爲詩以贈而屬愈爲序詩曰

大匠無棄材尋尺各有施況當營都邑杞梓用不疑張侯嵩髙來面有熊豹姿開口論利害劍鋒白差差恨無一尺箠【祝曰箠杖也莊子一尺之箠○一本作箠又一云手恨無尺箠】爲國笞羌夷詣闕三上書臣非黃冠師臣有膽與气不忍死茅茨又不媚笑語不能伴兒嬉乃著道士服眾人莫臣知臣有平賊防狂童不難治【平聲】其言簡且要陛下幸聽之天空日月髙下照理不遺或是章奏繁裁擇未及斯【一作期】寧當不俟報歸袖風披披答我事不爾吾親屬吾思昨宵夢倚門【樊曰戰國防王孫賈母曰汝朝出而晚來則吾倚門而望汝暮出而不還則吾倚閭而望】手取連環持【孫曰持連環以示還意】今日有書至又言歸何時霜天熟柿栗收拾不可遲嶺北梁可搆寒魚下淸漪【一作伊】旣非公家用且復還其私從容進退間無一不合宜時有利不利𨿽賢欲奚爲但當勵前操富貴非公誰

送髙閒上人序

【韓曰贊寧髙僧傳雲閒烏程人克精書字宣宗嘗召入對禦艸聖遂賜紫衣後歸湖州開元寺終焉閒嘗好以霅川白紵書眞艸爲世楷法】

茍可以寓其巧智使機應於心不挫於气則神完而守固𨿽外物至不膠於心【膠亂也】堯舜禹湯治天下養叔治射【孫曰養叔養由基楚人史記養由基善射去栁葉百步射之百發百中】庖丁治牛【補注莊子庖丁爲文恵君解牛文惠君曰譆善哉技蓋至於此乎】師曠之於聲【孫曰曠字子野晉平公時人】扁鵲治病【孫曰扁鵲卽秦越人晉昭公時人】僚之於丸【孫曰莊子市南宜僚弄丸而兩家之難解】秋之於弈【孫曰孟子奕秋通國之善奕者也秋其名也】伯倫之於酒【孫曰劉伶字伯倫晉人】樂之終身不厭奚暇外慕夫外慕徙業者皆不造其堂不嚌其胾者也【補注嚌嘗也胾大臠也禮左殽右胾○嚌在誼切胾側吏切】往時張旭善艸書【孫曰旭蘇州吳郡人樊曰新史張顚傳顚嗜酒每大醉叫呼狂走乃下筆或以頭濡墨而書旣醒自以爲神○一作喜艸書】不治他技喜怒窘窮憂悲愉佚怨恨思慕酣醉無聊不平有動於心必於艸書發之【書下一有焉字】觀於物見山水崖谷鳥獸虫魚艸木之花實日月列星風雨水火雷霆霹靂歌舞戰鬭天地事物之變可喜可愕一寓於書【樊曰顚自言見公主檐夫爭道又聞鼓吹而得筆法意觀倡公孫舞劍器得其神】故旭之書變動猶神不可端倪【孫曰謂不可測其端倪也】以此終其身而名後世今閒之於艸書有旭之心哉不得其心而逐其迹未見其能旭也爲旭有道利害必明無遺錙銖【孫曰錙銖小貌六兩曰銖】精炎於中【精一作情】利欲鬭進有得有喪勃然不釋然後一決於書而後旭可幾也今閒師浮屠氏一死生解外膠【歐本作繆】是其爲心必泊然無所起其於世必淡然無所嗜泊與淡相遭頽墮委靡潰敗不可收拾則其於書得無象之然乎【補注東坡送參廖詩云退之論艸書萬事未嘗屏憂愁不平气一寓筆所騁頗怪浮屠人視身如丘井頽然寄淡泊誰與發豪猛正謂此一段立意也】然吾聞浮屠人善幻多伎能閒如通其術【閒下一有師字】則吾不能知矣

送殷侑員外使回鶻序

【韓曰元和十二年二月遣回鶻摩尼僧等歸國因命宗正少卿李孝誠使回鶻以太常博士殷侑副之侑陳郡人貞元末及五經第其學長於禮及至回鶻責可汗無禮虜憚其言○侑音又】

唐受天命爲天子凡四方萬國不問海內外無大小咸臣順於朝【一本無於字】時節貢水土百物大者特來小者附集【孫曰謂小國不能自致因大國行得朝貢故曰附集】元和睿聖文武皇帝旣嗣位【樊曰憲宗元和三年正月上此尊號】悉治方內【祝曰方內四方之內】就法度十二年詔曰四方萬國惟回鶻於唐最親【嚴曰肅宗之復兩京借回鶻之師助焉故言於唐最親】奉職尢謹丞相其選宗室四品一人持節往賜君長告之朕意又選學有經術通知時事者一人與之爲貳由是殷侯侑自太常博士遷尙書虞部員外郎兼侍禦史朱衣象笏承命以行【樊曰唐史所書事與此同惟史記八年而此云十二年史云還遷虞部員外郎而此云遷虞部員外郎以行不同耳當以此序爲正】朝之大夫莫不出餞酒半右庶子韓愈【樊曰元和十一年五月公爲太子右庶子】執盞言曰殷侯【一作殷大夫】今人適數百里出門惘惘【嚴曰惘惘失志貎文紡切】有離別可憐之色持被入直三省【集注直謂直宿三省見論語吾日三省吾身○三蘇暫反省息井切持字宋景文公作襥字】丁寧顧婢子語刺刺不能休【洪曰或云持被入直當爲句絕宋景文公云襥被入直三省丁寧顧婢子語刺刺不能休婦順夫旨子嚴父詔耕於寛閒之野釣於寂寞之濵此等皆新語也祝曰刺刺語聲選風威刺刺二字並音盧達切韓曰當音七迹切前輩言杜詩韓文無一字無來處潘嶽閣道謠云和嶠刺促不得休公語疑出此前一音非是】今子使萬里外國獨無幾微出於言面豈不眞知輕重大丈夫哉丞相以子應詔眞誠知人矣士不通經果不足用於是相屬爲詩以道其行雲

送楊巨源少尹序

【集注巨源新舊史無傳藝文志云字景山貞元五年第進士長慶中爲河中少尹按張籍有送楊少尹赴河中詩云官爲本府當身榮固得還鄕任野情蓋河中人也】

昔防廣受二子以年老一朝辭位而去於時公卿設供帳祖道都門外車數百兩道路觀者多嘆息泣下共言其賢漢史旣傳其事【孫曰防廣字仲翁兄子受字公子宣帝時廣爲太子太傅受爲少傅元康二年上疏乞骸骨許之公卿故人設祖道供帳東都門外送者車數百兩道路觀者皆曰賢哉二大夫或嘆息爲之泣下】而後世工畫者又圖其迹至今照人耳目赫赫若前日事國子司業楊君巨源方以能詩訓後進【洪曰白樂天贈楊祕書巨源詩云早聞一箭取遼城相識𨿽新有故情淸句三朝誰是敵白頭四海半爲兄注云楊嘗贈盧洛州詩云三刀夢益州一箭取遼城由是知名樊曰因話錄云張洪靜三世掌書命在臺坐前代未有巨源贈詩云伊陟無聞祖韋賢不到孫時稱其能興張說家門又云巨源在元和中詩詠不爲新語體律務實工夫頗深以髙文爲諸生所宗公序所謂以能詩訓後進卽此也】一旦以年滿七十亦白丞相去歸其鄕世常說古今人不相及今楊與二疏其意豈異也予忝在公卿後遇病不能出不知楊侯去時城門外送者幾人車幾兩馬幾駟【歐宋本作匹】道邊觀者亦有嘆息知其爲賢以否而太史氏又能張大其事爲傳繼二疏蹤迹否【一無否字】不落莫否見今世無工畫者而畫與不畫固不論也然吾聞楊侯之去丞相有愛而惜之者署以爲其都少尹【孫曰丞相謂河中節度都卽河中也○一無署字】不絕其祿又爲歌詩以勸之京師之長於詩者亦屬而和之【孫曰張籍亦有和裴司空酬蒲城楊少尹詩】又不知當時二疎之去有是事否古今人同不同未可知也中世士大夫以官爲家罷則無所歸【歸上一有於字】楊侯始冠舉於其鄕歌鹿鳴而來也今之歸指其樹曰某樹吾先人之所種也某水某丘吾童子時所釣遊也鄕人莫不加敬誡子孫以楊侯不去其鄕爲法【誡一作戒鄕一作家】古之所謂鄕先生沒而可祭於社者其在斯人歟其在斯人歟【此句一無其在字】

送權秀才序

【樊曰公時佐汴州權自汴舉進士京師送以此序】

伯樂之廏多良馬【樊曰孫陽字伯樂秦穆公時人也】卞和之匱多美玉【韓曰卞和楚人獻玉於武王刖左足又獻於文王刖右足至懷王時抱其璞哭於郊王使玉人攻之果得玉】卓犖瓌怪之士【怪一作奇】宜乎遊於大人君子之門也相國隴西董公【一無董字】旣平汴州【孫曰貞元十二年七月以隴西公董晉爲宣武軍節度使平汴州之亂】天子命禦史大夫吳縣男【縣一作郡下同】爲軍司馬【孫曰是年八年以汴州刺史禦史大夫吳縣男陸長源爲節度行軍司馬使】門下之士權生實從之來權生之貌固若常人耳其文辭引物連類窮情盡變宮商相宣金石諧和【一作聲】寂寥乎短章舂容乎大篇【補注舂容大貌禮曰待其舂容然後盡其聲】如是者閱之累日而無窮焉【閱一作聞】愈常觀於皇都每年貢士至千餘人或與之遊或得其文【一有者字】若權生者百無一二焉如是而將進於明有司重之以吳縣之知其果有成哉於是咸賦詩以贈之

送李正字歸湖南序

【集注正字卽仁鈞之子礎也貞元十九年登進士第元和初爲祕書省正字湖南觀察推官公分司東都礎自湖南請告來覲其父於其還公以詩及序送之詩見第四卷

末○一本或作送湖南李礎正字序】

貞元中愈從太傅隴西公平汴州【孫曰貞元十二年七月以董晉鎭宣武平李乃之亂】李生之尊父以侍禦史管汴之鹽鐡【孫曰礎父仁鈞知河陰院】日爲酒殺羊享賓客李生則尙與其弟學讀書習文辭以舉進士爲業愈於太傅府年最少【樊曰公年二十九】故得交李生父子間公薨軍亂軍司馬從事皆死【樊曰貞元十五年二月晉卒軍亂殺行軍司馬陸長源判官孟叔度等】侍禦亦被讒爲民日南【孫曰仁鈞爲人所告流愛州○日一作由一作嶺嚴曰驩州日南郡一本作由南非也】其後五年愈又貶陽山令【孫曰貞元十九年】今愈以都官郎【一作都官員外郎】守東都省侍禦自衡州刺史爲親王府長史亦畱此掌其府事【一無亦此二字】李生自湖南從事請告來覲於時太傅府之士惟愈與河南司錄周君獨存【孫曰周君名君巢時爲河南府司錄參軍○一本君下有巢字】其外則李氏父子相與爲四人離十三年【孫曰時元和六年嚴曰自貞元已夘至元和庚寅才十三年耳此言十三年豈退之與礎別在戊寅歳乎】幸而集處得燕而舉一觴相屬此天也非人力也侍禦與周君於今爲先輩盛徳【盛一作成】若李生溫然爲君子有詩八百篇傳詠於時惟愈也業不益進行不加修顧惟未死耳往拜侍禦謁周君抵李生退未嘗不發媿也【一無退字】往時侍禦有無盡費於朋友及今則又不忍其三族之饑寒聚而館之疏遠畢至祿不足以爲養李生𨿽欲不從事於外其勢不可得止也重李生之還者皆爲詩愈最故故又爲序云【一作之】

送石洪處士赴河陽參謀序

【孫曰洪字濬川洛陽人罷黃州錄事參軍退居於洛十年不仕及是爲河陽參謀補注歐公云洪始終無可稱而名重一時以嘗爲退之稱道耳○一本謀字作謨序作詩序】

河陽軍節度禦史大夫烏公爲節度之三月【韓曰元和五年四月詔用烏公重裔爲河陽軍節度使禦史大夫治孟州其曰節度之三月則是歲六七月間也】求士於從事之賢者有薦石先生者公曰先生何如曰先生居嵩邙瀍谷之間【孫曰嵩邙山名瀍谷水名皆在洛陽之境谷卽澗木書云卜澗水東是也後攺名澗】冬一裘夏一葛【一有食孛】朝夕飯一盂蔬一盤人與之錢則辭【一作免】請與出遊未嘗以事免【一作辭】勸之仕【仕一作詞】則不應坐一室左右圖書與之語道理辧古今事當否論人髙下事後當成敗【後一作復】若河決下流而東注【一無而字一無下流而東注五字】若駟馬駕輕車就熟路【熟一作夷】而王良造父爲之先後也若燭照數計而卜也【卜下一有兆字】大夫曰先生有以自老無求於人其肯爲某來邪從事曰大夫文武忠孝求士爲國不私於家方今冦聚於恆師環其疆【孫曰元和四年三月成徳軍節度王士眞卒其子承宗叛十二月詔吐突承璀率諸道兵討之樊曰地理誌鎭州恆山郡本恆州天寶元年更名鎭成徳軍所治也】農不耕取財粟殫亡吾所處地歸輸之途【歸一作師】治法徵謀宜有所出【所一作主】先生仁且勇若以義請而彊委重焉其何說之辭於是譔書詞具馬幣卜日以授使者求先生之廬而請焉先生不告於妻子不謀於朋友冠帶出見客拜受書禮於門內宵則沐浴戒行李【一作事嚴曰左氏傳僖三十年曰君舎鄭以爲東道主行李之往來杜注行李使人又襄八年曰亦不使一介行李告於寡君注行李行人也】載書冊問道所由告行於常所來往晨則畢至張筵於上東門外【孫曰上東門洛陽城門名】酒三行且起有執爵而言者曰大夫眞能以義取人先生眞能以道自任決去就爲先生別又酌而祝曰凡去就出處何常【一無凡去就三字】惟義之歸遂以爲先生壽又酌而祝曰使大夫常無變其初無務富其家而饑其師無甘受佞人而外敬正士【一無敬字】無味於諂言惟先生聽【生下一有是字】以能有成功保天子之寵命又祝曰使先生無圖利於大夫【圖一作固】而私便其身先生起拜祝辭曰敢不敬蚤夜以求從祝規於是東都之人士咸知大夫與先生果能相與以有成也遂各爲歌詩六韻【公詩見第四卷

】遣愈爲之序云【樊曰洪之河陽幕府之明年召爲京兆昭應尉集賢校理又明年六月卒於是公志其墓】

送溫造處士赴河陽軍序

【樊曰造字簡輿大雅之五世孫】

伯樂一過冀北之野【祝曰左氏傳云冀之北土馬之所生】而馬羣遂空夫冀北馬多於天下伯樂𨿽善知馬安能遂空其羣邪【一無遂字】解之者曰吾所謂空非無馬也無良馬也伯樂知馬遇其良輒取之羣無畱良焉茍無畱其良𨿽謂無馬不爲虛語矣東都固士大夫之冀北也懷材能深藏而不市者【懷一作恃】洛之北涯曰石生【石生石洪】其南涯曰溫生【溫生卽造嚴曰石洪字濬川溫造字簡輿二處士皆居洛陽北涯曰石生南涯曰溫生卽贈盧仝詩所謂水北山人水南山人是也】大夫烏公以鈇鉞鎭河陽之三月以石生爲才以禮爲羅羅而致之幕下未數月也以溫生爲才於是以石生爲媒以禮爲羅又羅而致之幕下東都𨿽信多才士朝取一人焉拔其尢暮取一人焉拔其尢自居守河南尹【韓曰居守謂東都畱守鄭餘慶】以及百司之執事與吾輩二縣之大夫【孫曰東都郭下二邑洛陽河南也公爲河南令】政有所不通事有所可疑奚所咨而取焉士大夫之去位而巷處者誰與嬉遊小子後生於何考徳而問業焉搢紳之東西行過是都者無所禮於其廬若是而稱曰大夫烏公一鎭河陽而東都處士之廬無人焉豈不可也夫南面而聽天下其所托重而恃力者惟將與相耳相爲天子得人於朝廷將爲天子得文武士於幕下求內外無治不可得也愈縻於玆不能引去【能下一有自字】資二生以待老今皆爲有力者奪之其何能無介然於懷邪生旣至拜公於軍門其爲吾以前所稱爲天下賀【其一作具】以後所稱爲吾致私怨於盡取也畱守相公首爲四韻詩歌其事愈因推其意而序焉【樊曰造文宗朝終禮部尙書】

送鄭權尙書序

【孫曰權汴州開封人貞元六年舉進士第】

嶺之南其州七十其二十二嶺南節度府其四十餘分四府府各置帥然嶺南節度爲大府【孫曰嶺南節度使統桂管容管安南邕管四經略使號爲五府】大府始至四府必使其佐啟問起居謝守地不得卽賀以爲禮歲時必遣賀問致水土物大府帥或道過其府府帥必戎服左握刀右屬弓矢【孫曰屬著也左氏右屬鞬櫜鞬卽盛弓矢之器屬之六切】帕首袴鞾【帕莫轄切鞾許茄切】迎於郊及旣至大府帥【一有先字】入據館帥守屏【祝曰屏猶墻也必郢切】若將趨入拜庭之爲者大府與之爲讓至一至再乃敢攺服以賔主見適位執爵皆興拜不許乃止防若小侯之事大國有大事咨而後行府之州離府遠者至三千里懸隔山海使必數月而後能至蠻夷悍輕易怨以變其南州皆岸大海多洲島飄風一日【飄字一作颿颿字與帆同】踔數千里【祝曰踸踔疾行貌○勅角切又勅教切】漫瀾不見蹤迹【一無瀾字】控禦失所依險阻結仇黨【一無仇孛】機毒矢以待將吏【將一作仇】撞搪呼號【撞搪搪探也上徒江切下音唐字】以相和應蜂屯蟻雜不可爬梳【爬蒲切與杷同】好則人怒則獸故常薄其徵入簡節而疎目時有所遺漏不究切之長養以兒子至紛不可治乃艸薙而禽狝之【孫曰周禮有薙氏掌殺艸狝亦殺也祝曰秋田爲狝周禮遂以狝田○薙音替又音雉狝息淺切】盡根株痛防乃止其海外雜國若耽浮羅【耽音耽祝曰自此以下皆東南海外國名】流求毛人夷亶之州【孫曰山海經海外有毛民之國郭璞云臨海東南二千里有毛人在大海中洲島上吳孫權黃龍二年使人浮海求夷州亶州在海中所在絕逺卒不可至但得夷州數千人還】林邑扶南眞臘於陀利之屬【孫曰林邑一曰環玉在交州南海行三千里眞臘一曰吉蔑在林邑西北去京師二萬七百里】東南際天地以萬數或時風潮朝貢【一無潮孛】蠻胡賈人舶交海中【祝曰舶大舟也李防風俗通云晉曰舶音白○一作交舶其海中】若嶺南帥得其人則一邊盡治不相防盜賊殺無風魚之災水旱癘毒之患外國之貨日至珠香象犀玳瑁【嚴曰玳瑁如生南海大者如籧篨背上有鱗鱗大如扇有文章將作器則煮其鱗如柔毛】奇物溢於中國不可勝用故選帥常重於他鎭非有文武威風知大體可畏信者則不幸往往有事長慶三年四月以工部尙書鄭公爲刑部尙書兼禦史大夫往踐其任【孫曰長慶三年四月權爲嶺南節度使】鄭公嘗以節鎭襄陽【孫曰元和十一年七月權爲山南東道節度使】又帥滄景徳棣【孫曰十三年四月權爲徳州刺史徳棣滄景節度使】歷河南尹華州刺史【孫曰初權自河南尹帥山南東道爲華州刺史】皆有功徳可稱道入朝爲金吾將軍散騎常侍【孫曰元和十四年十一月權爲右金吾衛大將軍充左街使穆宗卽位攺左散騎常侍】工部侍郎尙書【孫曰長慶元年權自河南尹入爲工部侍郎二年十月遷本曹尙書】家屬百人無數畝之宅僦屋以居【孫曰權以家人數多俸入不足求爲鎭守】可謂貴而能貧【樊曰左氏襄公二十二年傳鄭公孫黑肱曰生於亂世貴而能貧可以後亡】爲仁者不富之效也【樊曰爲仁不富語見孟子傳言權用度豪侈而此序乃云云豈公因以箴之邪】及是命【孫曰權至是除檢校右僕射廣州刺史嶺南節度使樊曰傳云檢校僕射而序止云兼禦史疑權兼禦史以往而其後始進檢校僕射也】朝廷莫不悅將行公卿大夫士茍能詩者咸相率爲詩【公詩見第十卷

】以美朝政以慰公南行之思韻必以來字者所以祝公成政而來歸疾也【樊曰權終於嶺南一本祝下有使字】

送水陸運使韓約侍禦歸所治序

【孫曰約本名重華後攺名約武陵人○一本題作韓重華】

六年冬【嚴曰卽元和六年也】振武軍吏走驛馬詣闕告饑【洪曰吾宗王父云以文考之當是元和六年振武今麟州路也唐志無所考按唐曹璠所撰國鏡云振武所管麟勝二州五縣勝今府州也又云河東水陸運使所管營田三千三百頃一年搬胡落池鹽一萬二千石博糴米二萬四千石充振武軍糧孫曰振武在單於東都防府城內】公卿庭議以轉運使不得其人宜選材幹之士往換之吾族子重華適當其任【孫曰元和六年四月以盧坦爲戶部侍郎判度支防振武告饑時薛謇爲代北水陸運使坦以重華代謇也】至則出贓罪吏九百餘人脫其桎梏給耒耜與牛使耕其傍便近地以償所負釋其粟之在吏者四十萬斛不徵吏得去罪死假種糧齒平人有以自效莫不涕泣感奮相率盡力以奉其令而又爲之奔走經營相原隰之宜指授方法故連二歲大熟吏得盡償其所亡失四十萬斛者而私其有贏餘得以蘇息軍不復饑君曰此未足爲天子言請益募人爲十五屯屯置百三十人而種百頃令各就髙爲堡【祝曰堡障小城也後漢注分築烽堡壁稍興○堡音保】東起振武轉而西過云州【嚴曰今化外雲中郡大同軍節度】界極於中受降城【孫曰東中北三受降城皆在丰州景云三年朔方軍摠管張仁願所築】出入河山之際【一作險】六百餘里屯堡相望冦來不能爲暴人得肆耕其中少可以罷漕挽之費朝廷從其議秋果倍收歲省度支錢千三百萬八年詔拜殿中侍禦史錫服朱銀其冬來朝奏曰得益開田四千頃則盡可以給塞下五城矣田五十頃法當用人七千臣令吏於無事時督習弓矢爲戰守備因可以制虜庶幾所謂兵農兼事務一而兩得者也【或無一字】大臣方持其議【孫曰八年冬重華入朝防宰相李絳已罷後宰相持其議而止語見食貨志志所載營田事大抵與公此序相表裏】吾以爲邊軍皆不知耕作開口望哺有司常僦人以車船自他郡往輸乘沙逆河遠者數千里人畜死蹄踵交道費不可勝計中國坐見耗虛【一無見虛二字】而邊吏恆苦食不繼今君所請田皆故秦漢時郡縣地其課績又已驗白若從其言其利未可遽以一二數也今天子方舉羣防以收太平之功寧使士有不盡用之嘆懷奇見而不得設施也【見一作死】君又何憂而中臺士大夫亦同言侍禦韓君前領三縣紀綱二州奏課常爲天下第一行其計於邊其功烈又赫赫如此使盡用其防西北邊故所沒地可指期而有也聞其歸皆相勉爲詩以推大之而屬予爲序

送鄭涵校理序【並詩】

【補注涵宰相餘慶之子貞元十年第進士餘慶時爲東都畱守涵求告來寧及行公送之以序詩云○涵後更名澣】

祕書禦府也天子猶以爲外且遠不得朝夕視始更聚書集賢殿別置校讎官曰學士曰校理常以寵丞相爲大學士【孫曰開元十三年攺集仙殿爲集賢殿聚四部書其中置修撰校理官五品以上爲學士六品以下爲直學士以宰相張說爲大學士】其他學士皆達官也校理則用天下之名而能文學者【而一作士】茍在選不計其秩次惟所用之由是集賢之書盛積盡祕書所有不能處其半書日益多官日益重四年鄭生涵始以長安尉選授校理【孫曰元和五年涵以長安尉爲校理○一本授作爲】人皆曰是宰相子能恭儉守敎訓好古義施於文詞者如是而選在公卿大夫家選之子弟【一本選在作在選選之無選字】其勸耳矣愈爲博士也始事相公於祭酒【樊曰元和元年七月餘慶爲國子祭酒公時爲博士】分教東都生也事相公於東太學【樊曰是年十一月餘慶爲河南尹公分教東都】今爲郎於都官也又事相公居守【樊曰三年六月餘慶爲東都畱守公爲都官員外郎分司○一作於居守】三爲屬吏經時五年觀道徳於前後聽教誨於左右可謂親薫而炙之矣【嚴曰炙之石切孟子云而況於親炙之者乎】其髙大遠密者不敢隱度論也其勤已而務博施以己之有欲人之能不知古君子何如耳今生始進仕獲重語於天下而慊慊若不足【祝曰慊恨也續漢志慊慊若不足○慊音歉】眞能守其家法矣其在門下者可進賀也求告來寧【嚴曰涵以元和四年爲校理五年寧親東都時餘慶爲東都畱守】朝夕侍側東都士大夫不得見其面於其行日分司郎吏與畱守之從事竊載酒肴席定鼎門外【樊曰左氏傳成王定鼎於郟鄏杜預注云今河南志城南三門正南曰定鼎門】盛賔客以餞之旣醉各爲詩五韻且屬愈爲序詩曰【得洛字】

相公倦臺鼎分政新邑洛【孫曰書分正東郊成周又曰周公初基作新大邑於東國洛】才子富文華校讎天祿閣【孫曰天祿獸名漢時有貢此獸者因以名閣以藏祕書嚴曰西漢未央宮有天祿閣以藏祕書楊雄校書天祿閣是也】壽觴嘉節過歸騎春衫薄【衫一作袍】鳥哢正交加【祝曰哢鳥聲選哢吭淸渠○哢音弄】楊花共紛泊交親誰不羨【交親一作親交】去去翔廖廓

開州韋侍講盛山十二詩序

【孫曰韋侍講處厚字徳載元和十一年九月自考功郎中以罪貶開州刺史開州有盛山州名盛山郡詩附序後】

韋侯昔以考功副郎守盛山人謂韋侯美士考功顯曹盛山僻郡奪所宜處納之惡地【之一作以】以枉其材韋侯將怨且不釋矣或曰不然夫得利則躍躍以喜不得利則戚戚以泣若不可生者豈韋侯之謂哉韋侯讀六藝之文以探周公孔子之意又妙能爲詞章可謂儒者也【一無也字】夫儒者之於患難茍非其自取之其拒而不受於懷也若築河堤以障屋霤【補注說文霤屋水流也力救切】其容而消之也若水之於海冰之於夏日其翫而忘之以文辭也若奏金石以破蟋蟀之鳴虫飛之聲況一不快於考功盛山一出入息之間哉未幾果有以韋侯所爲十二詩遺餘者其意方且以入溪谷上巖石追逐雲月不足日爲事讀而詠歌之令人欲棄百事往而與之遊不知其出於巴東以屬朐防也【洪曰地理誌雲山南西道開州盛山郡義寧三年析巴東之盛山新浦通州郡之萬世西流置天寶元年更名朐防樊曰朐防前漢志作朐忍巴東郡縣名也顏師古注朐音劬後漢注音蠢閏其地下濕多朐防虫因以名縣故城在今防州云安縣西劉禹錫嘉話則云防州地名音屈忍蚯蚓也土多此虫常至夜江畔出身半跳於空中而鳴其狀屈忍按集韻諸音皆通惟屈音不收集韻又云朐防在漢中俗作朐非是公此云出於巴東以屬朐防則前漢志及後漢注爲得之】於時應而和者凡十人【樊曰序止見六人與處厚爲七今作十人疑字誤也】及此年【一無及字一作明年】韋侯爲中書舎人侍講六經禁中名處厚【孫曰元和十五年三月處厚以侍講學士講詩闗雎書洪範於太液亭長慶二年四月爲中書舎人】和者【一作爲和詩者】通州元司馬名稹爲宰相【孫曰元和十年三月稹爲通州司馬長慶二年二月同平章事】洋州【嚴曰洋州本漢成固縣秦爲漢中郡魏置洋州今爲洋州郡】許使君名康佐爲京兆忠州白使君居易爲中書舍人【孫曰元和十三年十二月居易爲忠州刺史長慶元年十二月爲中書舍人】李使君景儉爲諫議大夫【孫曰景儉字寛中元和中爲忠州刺史長慶元年八月爲諫議大夫不言某州使君者連上忠州文也樊曰景儉時爲楚州疑有脫誤】黔府嚴中丞武爲祕書監【孫曰元和十四年二月以商州刺史嚴慕爲黔中觀察使長慶元年入爲祕書卒此言名武誤○一作祕書少監】溫司馬造爲起居舍人【樊曰溫造時爲武陵司馬今諸本皆亡州名亦疑脫誤】皆集闕下於是盛山十二詩與其和者大行於時聫爲大捲家有之焉慕而爲者將日益多則分爲別捲韋侯俾余題其首

盛山十二詩

韋處厚宿云亭

雨合飛危砌天開卷曉牕薺平聨郭栁帶繞抱城江

隱月岫

初映鉤如綫終銜鏡似鉤遠澄秋水色髙倚曉河流

茶嶺

顧渚吳商絕防山蜀信稀千叢因此始含露紫英肥

梅溪

夾岸凝輕素交枝漾淺淪味調方薦實臘近又先春

流杯渠

激曲榮飛箭浮溝泛滿巵將來山太守莫向習家池

盤石磴

繚繞緣云上璘玢甃玉聨髙髙曽幾折極目瞰秋鳶

桃塢

噴日舒紅景通流茂緑陰終朝王母摘不羨武陵深

竹巖

不資冬日秀爲作暑天寒先植誠非鳯來翔定是鸞

琵琶臺

褊地難層累因崖遂削成淺深嵐障色盡向此中呈

胡盧沼

疏鑿徒爲巧圓窪自可澄倒花紛錯綉鑑月盡含冰

繡衣石榻

嵓巉雲中嶠磊落標方峭勿爲枕蒼生還當礎淸廟

上士瓶泉

綆汲豈無井顚嵓貴非浚願洗塵埃餘一兩根莖潤

石鼎聨句詩序

【補注吳安中云石鼎聨句皆退之作如毛潁傳以文滑稽耳所謂彌明卽愈侯喜師服皆其弟子故云苕溪漁隱曰公與諸子嘲戱見於詩者多矣皇甫湜不能詩則曰掎摭糞瀼間孟郊苦思則曰腸肚鎭煎煼樊宗師詩澁則曰辭慳義卓闊止於是矣不應譏誚輕薄如是之甚也且序云衡山道士云云此豈亦退之自謂邪按仙傳拾遺有彌明傳𨿽祖述退之之語亦必有是人矣或者又以爲斥時相詩意似不在是諸本所錄互有不同張文潛所校本與諸本尢異今悉箋於下】

元和七年十二月四日衡山道士軒轅彌明【嚴曰或謂無是人退之寓言蓋自謂也又謂彌明卽賈島其說皆非述仙傳又載彌明𨿽用退之之語然意其必有是人也小說韓吏部序石鼎聨句其事頗怪而彌明之詞警絕遠甚以謂非神卽仙非人所能到孫漢公云皆退之之語以其辭爲刺譏慮爲人所訾其傳不久故假以神其事也】自衡山來【蔡作自衡嶽來】舊與劉師服進士衡湘中相識將過太白知師服在京【文潛本作知劉在京】夜抵其居宿有校書郎侯喜新有能詩聲夜與劉說詩彌明在其側貌極醜白須黑面長頸而髙結【祝曰揚雄蜀記蜀之先代人椎結左語前漢陸賈傳尉佗魋結箕踞注魋音椎結讀曰髻椎髻者一撮之髻韓曰唐子西云結古髻字退之序是長頸髙結爲句斷介甫本蔡本並無髙字蔡本又無下句喉中句張本亦無中字】喉中又作楚語喜視之若無人彌明忽軒衣張眉指鑪中石鼎謂喜曰子云能詩與我共賦此乎劉往見衡湘間人說云【張有某字】年九十餘矣【張無矣字】解捕逐物【解字張本作能】拘囚蛟螭虎豹【拘囚張本作魍魎字】不知實能否也【張本實上有其字】見其老頗貌敬之不知其有文也聞此說【張蔡無說字】大喜卽援筆題其首兩句【卽一作旣】次傳於喜【張本作侯下喜字亦作侯】喜踴躍卽綴其下云云道士啞然笑曰【祝曰啞笑聲易笑言啞啞○啞烏格反】子詩如是而已乎卽袖手竦肩傍北墻坐【傍一作倚一無坐字】謂劉曰吾不解世俗書【樊曰孔武仲雜說按眞誥六月二十四日夜紫微王夫人來降楊君問以所書答云有三元八防羣方飛天之書又有八龍雲篆光明之章其後三皇之世演八防之文爲龍鳯之章鳥篆之迹爲順於梵書今三元八防之書皇上太極髙眞諸仙之所用也雲篆明章今所見神靈符書之所用也季世瓌眞從易棄本領之文迹畫淫亂之下字彌明之所謂世俗者豈此類歟】弟子爲我書吾句【張蔡本無吾句二字】因髙吟曰龍頭縮菌蠢【嚴曰上奇隕切下昌尹切不伸貌南都賦芝房菌蠢生其隈】豕腹漲彭亨【祀曰彭亨大腹也如字張本漲作脹】初不似經意【不似張作似非】詩旨有似譏喜【詩介甫作思字】二子相顧慙駭【子張作人字】欲以多窮之卽又爲而傳之喜喜思益苦【思一作吟】務欲壓道士每營度欲出口吻聲鳴益悲操筆欲書【張作而書】將下復止竟不能奇也畢卽傳道士道士髙踞大唱曰劉把筆吾詩云云【張作劉進士把筆則又髙吟其詩云云蔡本與張同】其不用意益切奇出【張作而功益奇】不可附說語皆侵劉侯喜益忌之劉與侯皆已賦十餘韻彌明應之如響皆穎脫含譏諷【孫曰史記錐處囊中穎脫而出非特末見而已○張蔡本下又有夜蓋三更一句】二子思竭不能續因起謝曰尊師非人也【一云非世人也張作非世人能出也】某等伏矣【補注東坡詩云莫作狂道士气壓劉師服謂此也○張本無等矣二字】願爲弟子不敢更論詩【更張作再】道士奮然【然一作髯張蔡作目】曰不然章不可以不成也又謂劉曰把筆來【張無來字】吾與汝就之【一無此句】卽又唱出四十字【張無卽字出一作書】爲八句書旣止卽讀【蔡無止卽字張作訖使字又連下句讀字作之字】讀畢謂二子曰章不已就乎【一無不字】二子齊應曰就矣道士曰子皆不足與語【子諸本並作此字】此寧爲文邪吾就子所能而作耳【一作矣張作之】非吾之所學於師而能也吾所聞者【聞一作能】子皆不足以聞也獨文乎哉吾語亦不當聞也【亦字上張本有子字】吾閉口矣二子大懼皆起立牀下拜曰【一無皆字】不敢他有問也願聞一言而已先生稱吾不解人間書敢問解何書【注見上】請問此而已道士寂然若無聞也【張本自何書下但有寂然字無所餘十一字】累問不應二子不自得卽退就坐道士倚墻睡【蔡作道士寂然倚墻而睡】鼻息如雷鳴【一無息字】二子怛然失色【祝曰怛悲慘貌當割切】不敢喘【喘上張有少字】斯須曙鼓咚咚【祝曰咚咚鼓聲音彤字】二子亦困遂坐睡及覺日已上【張蔡作已出張復有驚字】顧覓道士不見卽問童奴【張無卽字童作僮字】奴曰【張作僮奴曰】天且明道士起出門若將便旋然奴怪久不返卽出到門覓之【張無到門字一無之字】無有也二子驚惋自責【惋烏貫切】若有失者間遂詣餘言余不能識其何道士也【一無能字】嘗聞有隱君子彌明豈其人邪韓愈序

石鼎聨句【劉師服侯喜軒轅彌明】

巧匠斵山骨刳中事煎烹【師服】直柄未當權【一作嘗捲】塞口且吞聲【喜】龍頭縮菌蠢豕腹漲彭亨【彌明漲一作脹】外苞幹蘚文中有暗浪驚【師服】在冷足自安【一作安自足】遭焚意彌貞【喜】謬當鼎鼐間【孫曰鼐鼎之絕大者詩鼐鼎及鼒】妄使水火爭【彌明】大似烈士膽圓如戰馬纓【師服】上比香鑪尖下與鏡面平【喜】秋未落蔕凍芋彊抽萌【彌明】一塊元气閉細泉幽竇傾【師服】不值輸冩處焉知懷抱情【喜】方當洪鑪然益見小器盈【彌明】睆睆無刃迹【祝曰莊子睆睆然有經繳之中注視貌華綰切○一作睍睍蔡作宛宛】團團類天成【師服】遙疑負圖出曝曉正晴【喜】旁有雙耳穿【雙一作只】上爲孤髻撐【師服洪曰一作彌明】或訝短尾銚又似無足鐺【師服舊注鐺鋃鐺也音當孫曰鐺與鎗同普耕切蔡本似作驚】可惜寒食毬擲此旁路坑【喜旁王作過】何當出灰灺【祝曰說文灺燭燼也恥也切○按蔡本灺字當作時字】無計離缾罌【彌明】陋質荷斟酌狹中媿提擎【師服】豈能煮仙藥但未污羊羮【喜】形模婦女笑度量兒童輕【彌明】徒爾堅重性【爾一作示重一作貞】不合升合成【師服不合一作不過成又作盛】傍似廢轂仰【傍一作仍】側見折軸橫【喜】時於蚯蚓竅防作蒼蠅鳴【彌明】以玆翻溢愆【一作瀝】實負任使誠【師服】當居顧盻地敢有漏泄情【喜】寧依暖熱獘不與寒涼並【彌明】區區徒自效瑣瑣不足呈【洪曰一本注云喜】回旋但兀兀開闔惟鏗鏗【師服鏗丘耕切】全服瑚璉貴【服一作勝】空有口傳名豈比俎豆古不爲手所撜【音蒸與拯同祝曰當作揨音撜廣韻撞也觸也】磨礲去圭角浸潤著光精願君莫嘲誚此物方施行【四韻並彌明所作】

五百家注昌黎文集卷二十一

欽定四庫全書

五百家注昌黎文集卷二十二

宋魏仲舉編

祭文

祭田橫墓文【並序】

【樊曰田橫初爲漢將灌嬰敗於垓下亡走梁歸彭越髙祖卽位懼誅與其徒五百餘人入海居島中髙帝聞齊人賢者多附橫恐後有亂乃使使赦橫罪而召之橫與其客二人乘傳詣洛陽至屍鄕廐置遂自剄令客奉其頭從使者馳奏髙帝流涕以王者禮塟橫旣塟二客穿其冢旁皆自剄從之其餘客在海中者聞橫死亦皆自殺補注晁太史無咎嘗取公此文於續楚辭而系之曰唐宰相如董晉亦未足言而晉爲汴州才奏愈從事愈始終感遇語稱隴西公而不姓後從裴度亦自謂度知巳然度亦終不引愈共天下事故愈躊躇發憤太息於區區之橫以謂夫茍如橫之好士天下將有賢於五百人者至焉】

貞元十一年九月【集注一作十九年非按十九年秋公爲禦史其冬貶陽山安得以九月出田橫墓下邪】十一日愈如東京【樊曰其年春公三上書宰相求仕不報五月歸河陽塟其防鄭夫人九月復如京○一作愈自東如京蓋謂公家河陽唐都長安以河陽爲東都長安爲西都也】道出田橫墓下感橫義髙能得士心【一無心字】因取酒以祭爲文而弔之其辭曰

事有曠百世而相感者余不自知其何心非今世之所稀孰爲使余歔欷而不可禁【孫曰歔欷嘆也○歔音虛欷音希禁居吟切】余旣博觀乎天下曷有庶幾乎夫子之所爲死者不復生嗟余去此而從誰【而一作其】當秦氏之敗亂得一士而可王何五百人之擾擾而不能脫夫子於劍鋩【鋩刃也○鋩音芒】抑所寶之非賢【補注書所寶惟賢則邇人安○之一作者】亦天命之有常【天一作大】昔闕裏之多士孔聖亦云其遑遑【韓曰史記索隱孔子居魯之鄒邑昌平鄕之闕裏孫曰闕裏地名在今兗州曲阜縣楊子仲尼皇皇奔走之皃也】茍余行之不迷【餘一作命】𨿽顚沛其何傷自古死者非一夫子至今有耿光【孫曰以覲文王之耿光耿亦光也】跽陳辭而薦酒【孫曰跽長跪巨幾切】防髣髴而來享【嚴曰集韻靈良切按享字古今人用多作上聲惟前漢禮樂志郊祀詩云發梁揚羽申以商造玆新音永久長聲气逺條鳳鳥翔神夕掩虞蓋孔享享作平聲退之叶韻蓋有所本也】

歐陽生哀辭【並序】

【韓曰歐陽名詹字行周泉州晉江人也卒年四十餘集十卷行世新史於文藝立傳】

歐陽詹世居閩越自詹已上皆爲閩越官至州佐縣令者累累有焉閩越地肥衍有山泉禽魚之樂𨿽有長材秀民通文書吏事與上國齒者未嘗肯出仕今上初故宰相常衮爲福建諸州觀察使治其地【一作往治其此】衮以文詞進有名於時又作大官臨蒞其民縣鄕小民有能誦書作文辭者【一云衮以文詞進縣鄕小民有能誦書作文詞者衮故宰相有名於時又作大官臨蒞其民云云】衮親與之爲客主之禮觀遊防饗必召預之【預一作與】時未幾皆化翕然【韓曰按衮傳建中初起爲福建觀察使始閩人未知學衮至爲設學校使爲文章親講導與爲客主均禮觀遊燕享與馬由是俗變歲貢士與內州等】詹於時獨秀出衮加敬愛諸生皆推服閩越之人舉進士由詹始【孫曰貞元八年詹與公同登第嚴曰詹字行周泉州晉江人退之同年進士此言閩人舉進士自詹始及觀林蘊泉山銘敍則謂閩川貞元以前未有文進者也因亷使李郕公錡興啟庠序請獨孤常州及爲記中有辭云縵胡之纓化爲靑衿其兄藻與友歐陽詹繼登正第以其年考之則藻之登第又在詹之前然長溪薛合之以中宗神龍二年擢第則又在藻之前矣退之謂由詹始豈考之未詳耶】建中貞元間余就食江南【孫曰時公家於宣州】未接人事往往聞詹名閭巷間詹之稱於江南也久矣貞元三年【韓曰當作二年】余年十九始至京師【一無年十九三字】舉進士聞詹名尢甚八年春遂與詹文詞同考試登第始相識自後詹歸閩中余或在京師他處不見詹久者惟詹歸閩中時爲然其他時與詹離率不歷歲移時則必合合必兩忘其所趨久然後去故余與詹相知爲深詹事父母盡孝道仁於妻子於朋友義以誠气醇以方容貌嶷嶷然【祝曰說文嶷嶷小兒有知也○嶷魚力切歐本不疊嶷字】其燕私善謔以和其文章切深【一有逺字】喜往復善自道讀其書知其於慈孝最隆也十五年冬餘以徐州從事【孫曰公爲徐州節度推官】朝正於京師詹爲國子監四門助教將率其徒伏闕下舉余爲博士防詹有獄不果上【一無詹字詹一作監】觀其心有益於余將忘其身之賤而爲之也嗚呼詹今其死矣詹閩越人也父母老矣捨朝夕之養以來京師其心將以有得而歸爲父母榮也【一本有得下有如是二字趙本再有將以有徳四字】𨿽其父母之心亦皆然詹之在側【一無之字】𨿽無離憂其志不樂也詹在京師𨿽有離憂其志樂也若詹者所謂以志養志者歟詹𨿽未得位其名聲流於人人其徳行信於朋友𨿽詹與其父母皆可無憾也詹之事業文章李翺旣爲之傳【今翺集無詹傳○傳一作說一作志】余故作哀詞【一無故字】以舒余哀以傳於後以遺其父母【其一作詹】而解其悲哀以卒詹志云【詹一作其】

求仕與友兮遠違其鄕父母之命兮子奉以行友則旣獲兮祿實不丰以志爲養兮何有牛羊事實旣修兮名譽又光父母忻忻兮常若在旁命𨿽云短兮其存者長終要必死兮願不永傷【不永一作永不】友朋視疾兮藥物甚良飲食旣時兮【旣一作孔】所欲無妨壽命不齊兮【齊一作髙】人道之常在側之與逺兮非有不同山川阻深兮防流行祭祀之及兮【之一作則】勿謂不通哭泣無益兮【益一作救】抑哀自彊推生知死兮以慰孝誠嗚呼哀哉兮是亦難忘

題哀辭後

【樊曰崔羣及詹皆與公同年劉伉姓名僅見於此它無所聞】

愈性不喜書自爲此文惟自書兩通其一通遺淸河崔羣羣與餘皆歐陽生之友也哀生之不得位而死哭之過時而悲其一通今書以遺彭城劉君伉伉喜古文以吾所爲合於古詣吾廬而來請者八九至而其色不怨【不一作無】志益堅凡愈之爲此文蓋痛歐陽生之不顯榮於前【痛一作哀】又懼其泯滅於後也今劉君之請未必知歐陽生之志其志在古文耳𨿽然茍愛吾文【吾一作其】必求其義則進知於歐陽生矣必時觀【義下舊本無則進云云十一字】愈之爲古文豈獨取其句讀不類於今者耶思古人而不得見學古道則欲兼通其辭通其辭者本志於古道者也古之道不茍譽毀於人然則吾之所爲文皆有實也劉君好其辭則其知歐陽生也無惑焉

獨孤申叔哀辭

【孫曰申叔字子重年二十二舉進士又二年用博學宏詞爲校書郎又三年居父喪未練而歿蓋貞元十八年也柳子厚有獨孤君墓碣皇甫持正有傷獨孤賦而公作辭哀之樊曰公嘗與崔羣書天人好惡之說與此語意一同蓋出太史公之伯夷論也】

眾萬之生誰非天邪明昭昬蒙誰使然耶行何爲而怨邪【怨一作怒】居何故而憐邪【故一作爲】胡喜厚其所可薄而恆不足於賢邪將下民之好惡與彼懸邪【彼下一有蒼字】抑蒼茫無端而暫寓於其間邪死者無知【者一作而】吾爲子慟而已矣如有知也子其自知之矣濯濯其英曄曄其光如聞其聲如見其容【一作如處其旁】嗚呼逺矣何日而忘

崔侍禦祭穆貟外文

【樊曰穆貟外字與直懷州河內人宣州觀察使寧之子工爲文崔侍禦名愬無傳】

於乎【一本上先云維年月日故人博陵崔愬謹以淸酌之奠致祭於亡友穆六端公之靈】建中之初予居於嵩攜扶北奔【一作歸】避盜來攻晨及洛師相遇一時顧我如故眷然顧之子有令聞我來自山子之俊明我鈍而頑道旣云異誰從知我我思其厚不知其可【一作不可而可】於後八年君從杜侯我時在洛亦應其招【孫曰貞元五年十二月以杜亞爲東都畱守亞辟員爲從事檢校員外郎愬時亦爲亞所辟】畱守無事多君子寮罔有疑忌維其嬉遊艸生之春鳥鳴之朝我轡在手君揚其鑣【悲驕切】君居於室我旣來卽或以嘯歌或以偃側誨余以義復我以誠【復我一作我復】終日與語無非徳聲主人信防有惑其下殺人無罪誣以成過入救不從反以爲禍赫赫有聞王命三司察我於獄相從系縲直生可樂【可一作何】曲死可悲【一云曲生何樂直死何悲】上懷王人【王一作主】內憫其私進退之難居處之宜旣釋於囚我來徐州【孫曰令狐運京兆富平人爲東京牙門將亞惡其爲人防盜劫輸絹於洛比運適畋近郊亞意其爲之命員及從事張宏靖鞫其事無之亞怒囚員等更以愛將武金操服之金笞運從者十餘人二人死九人自誣服竟無贓狀亞以聞請流運嶺表徳宗詔監察禦史楊寜覆驗事皆不讎亞怒劾寧罔上徳宗令侍禦史李元素刑部員外郎崔從質大理司直盧士瞻三司覆案元素察其寃如運迹似行盜以曽捕掠人於家配流歸州貟等由是獲免後嵗余齊抗捕得劫輸絹賊七人及贓絹詔亞與畱臺同劾之皆首服然終不原運運竟死歸州人寃之貟由此知名】道之悠悠思君爲憂我如京師君居父喪【孫曰永貞元年十一月貟父寧卒】哭泣而拜言詞不通我歸自西君反吉服晤言無他往復其昔【一作音】不日而違重我心惻自後聞君母喪是丁痛毒之懷六年以並【一作經】孰云孝子而殞厥靈今我之至入門哭聲【哭一作失】酒肉在前君胡不餐升君之堂不與我言於乎死矣何日來還

祭郴州李使君文

【補注筆墨間錄云祭李郴州文尢雄奇】

維年月日【孫曰一本維元和元年歲次丙戌二月乙未朔二十四日戊午】將仕郎守江陵法曹參軍韓愈謹以淸酌庶羞之奠敬祭於故郴州李使君三兄之靈古語有之白頭如新傾蓋如舊【孫曰漢鄒陽之語】顧意气之何如曷日時之足究【曷一作何】當貞元之癸未【祝曰貞元十九年公拜監察禦史冬貶陽山令別知賦云歲癸未而遷逐是也○一本作癸酉非】惕皇威而左授伏荒炎之下邑【孫曰貞元十九年公左遷連州陽山令】嗟名頹而位僕歷貴部而西邁【孫曰貴部卽郴州】邇淸光於暫覯【於一作而】言若交而情無由【若一作莫】旣不賈而奚售哀窮荒之無圖【窮一作遐】挐百憂而自副【孫曰挐牽引也詩懷此百憂○挐奴加切而一作以】辱問訊之綢繆恆飽饑而愈疚接雄詞於章句窺逸迹於篆籀【孫曰籀篆也周宣時太史籀造大篆因以爲名○籀直右切】苞黃甘而致辭【辭一作貽】獲紙筆之雙貿【洪曰卽李員外寄紙筆云莫怪殷勤謝虞卿正著書】投叉魚之短韻【洪曰卽公叉魚十八韻招張功曹者】媿韜瑕而舉秀俟新命於衡陽費薪芻於館候【韓曰郴在衡山之陽貞元二十一年公以順宗赦徙掾江陵待命於郴云】空大亭以見處憇水木之幽茂逞英心於縱博沃煩腸於淸酎【於一作以】航北湖之空明【孫曰郴州北湖廣十餘里最爲勝處】覷鱗介之驚透宴州樓之豁達眾管啾而並奏【啾一作湫】得恩惠於新知脫窮愁於往陋【窮一作寃】輟行謀於俄頃見秋月之三彀【補注筆墨間錄曰此卽子厚云丁酉之年秋旣季月闕其團於是始】逮天書之下降猶低廻以宿畱【上音秀下音澑】念暌離之在期謂此防之難又授縞紵以托心【孫曰襄二十九年左氏吳季札聘鄭見子產如舊相識與之縞帶子產獻紵衣】云玆誠之不謬儻後日之北遷約窮歡於一晝𨿽掾俸之酸寒【孫曰掾謂法曹】要拔貧而爲富何人生之難信捐斯言而莫就始訝信於暫疎遂成凶於不救【於一作而】見銘旌之低昻【孫曰禮記銘明旌也以死者爲不可別故以識之】尙遲疑於別袖憶交醻而疊舞奠單杯而哭柩【韓曰謂李使君於貞元二十一年死柩過江陵公以是祭之永貞元年冬也蓋二十一年八月攺元爲永貞元年云】美夫君之爲政不撓志於讒構【撓一作僥】遭唇舌之紛羅獨淩晨而孤雊【孫曰雞鳴之詩言亂世君子不攺其度淩晨孤雊以雞爲諭雊鳴也】彼憸人之浮言𨿽百車【嚴曰馮衍與婦弟書云持質相劫詞語百車】其何詬【車一作年】洞古往而髙觀固邪正之相冦幸竊覩其始終敢不明白而蔽覆【一無不字】神乎來哉辭以爲侑尙饗

祭薛公達助教文

【樊曰公達字大順貞元九年登第詳見公所志墓云】

維元和四年歲次已丑後三月二十一日景寅【孫曰四年閏三月丁未朔二月十一日丙寅嚴曰唐諱丙以景代之】朝散郎【韓曰公嘗志其墓今以志考之朝散當作朝議】守國子博士韓愈太學助教侯繼謹以淸酌之奠祭於亡友國子助教薛君之靈【樊曰元和初公達爲國子助教分教東都是歲二月十四日卒】嗚呼吾徒學而不見施設祿又不足以活身天於此時奪其友人同官太學日得相因柰何永違只隔數晨笑語爲別慟哭東門藏棺蔽帷欲見無緣皎皎眉目在人目前【一云若在人前】酌以告誠庶幾有神嗚呼哀哉尙饗

祭虞部張季友貟外文

【韓曰公同王涯崔羣許季同庾承宣邢冊等六人祭蓋皆與季友貞元八年同舉進士也其事詳見公所志】

維年月日愈等【舊本作維元和十年月日中書舎人王涯考功郎中知制誥韓愈禮部侍郎崔羣京兆尹許季同考功貟外郎庾承宣河中節度判官殿中侍禦史邢冊等】謹以淸酌庶羞之奠敬祭於亡友張十三貟外之靈嗚呼往在貞元俱從賔薦司我明試時維邦彥【樊曰時陸贄典貢舉祭者六人皆同薦云】各以文售幸皆少年羣遊旅宿其歡甚焉出言無尢有獲同喜他年諸人莫有能比倐忽逮今二十餘歲【樊曰自貞元八年至是凡二十三年】存皆衰白半亦辭世外纒公事內迫家私中宵興嘆無復昔時如何今者【一作於今】又失夫子懿徳柔聲永絕心耳廬親之墓終喪乃歸陽瘖避職【祝曰瘖瘂禮記瘖聾跛躃孫曰徐州節度使張愔請季友爲判官詔下季友詐稱疾不言三年】妻子不知分司憲臺風紀由振遂遷司虞以播華問不能老壽孰究其因嗣托於宗天維不仁酒食備設靈其降止論徳敍情【徳一作得】以視諸誄尙饗

祭河南張署貟外文

【樊曰張署爲河南令旣數月棄官去遂卒時公從裴度討蔡元和十二年八月也志其墓爲文以祭之】

維年月日【孫曰元和十二年】彰義軍行軍司馬守太子右庻子兼禦史中丞韓愈【集注是歲七月以公兼禦史中丞彰義行軍司馬○一無守太子右庻子六字】謹遣某乙以庻羞淸酌之奠祭於亡友故河南縣令張十二貟外之靈【十二或作十一或無十二二字】貞元十九君爲禦史余以無能同詔並峙君徳渾剛【渾胡本切】標髙揭已有不吾如唾猶滓余戇而狂【戇陟降切】年未三紀【孫曰公時年三十六嚴曰退之大歷戊申歲生至貞元十九年癸未三十六年矣】乘气加人無挾自恃【一作無敢挾恃】彼婉孌者實憚吾曹側肩帖耳有舌如刀【嚴曰謂讒人以言傷人也退之與張署李方叔同爲禦史時方旱饑上疏乞寛民徭爲李實所讒俱貶南方縣令又與署同赴貶所】我落陽山以尹鼯猱君飄臨武山林之牢【補注是歲公與署同得罪公貶連州陽山令署貶郴州臨武令】歲獘寒凶雪虐風饕【一作號】顚於馬下我泗君咷【祝曰易君子先號咷而後笑○咷徒刀切】夜息南山同臥一席守防夫觝項交跖【祝曰觝觸也謂以項相觝觸跖足也○觗丁禮切或作抵】洞庭漫汗粘天無壁【補注筆墨間錄曰山谷用此語云江南水黏天】風濤相豗【豗呼回切】中作霹靂追程盲進防船箭激南上湘水【孫曰湘水出零陵北至巴丘入江○上一作之】屈氏所沈【孫曰今嶽州相陰縣有汨水屈原自沈處俗謂之汨羅】二妃行迷淚蹤染林【孫曰博物志洞庭之山堯帝二女常泣以其涕揮竹竹盡斑】山哀浦思鳥獸叫音餘唱君和百篇在吟君止於縣我又南逾把醆相飲後期有無期宿界上一夕相語自別幾時遽變寒暑【遽一作復變一作徧】枕臂欹眠加余以股僕來告言虎入廐處無敢驚逐以我去【音防】君云是物不駿於乘虎取而往來寅其徴我預在此與君俱膺猛獸果信惡禱而慿余出嶺中君俟州下【州柳州】偕掾江陵非余望者【樊曰公貞元十九年與張俱令南方明年冬防宿臨武界上虎入公廐取去驢子也虎寅屬也公載張語云云已而順宗卽位皆攺江陵府掾公法曹張功曹洪曰僕來告言虎入廐處而下予以問葛魯卿葛云不駿去之則亨矣虎取而去疑其亨也故來寅望徴猛獸果信者言虎取果亨遂有府掾之命不待禱而有所慿也】郴山奇變其水淸冩泊砂倚石有遌無捨【祝曰楚詞重華不可遌注逢也○遌吳故切一作�】衡陽放湎【孫曰衡陽衡州湎沈湎也○湎一作酒】熊咆虎噑【咆蒲交切噑胡髙切】不存令章【孫曰令章酒令一作存不令章】罰籌蝟毛委舟湘流往觀南嶽【嚴曰集有謁衡嶽廟詩】云壁潭潭【云一作天】穹林攸擢避風大湖【嚴曰太湖卽上文洞庭是也集有洞庭阻風贈張十一詩】七日鹿角【韓曰元微之鹿角詩箋云鹿角洞庭湖中地名】鉤登大鮎【祝曰鮎魚名楚詞鱣鮎兮延延集注說文云鮎鰋也○鮎乃兼切】怒頰豕豞【洪駒父詩話云豞豕聲也○豞許角切或作豹非惟無此理兼不協韻】臠盤灸酒羣奴余啄走官階下【孫曰謂江陵府】首下尻髙【祝曰尻髖也前漢尻益髙○尻苦刀切】下馬伏塗從事是遭予徵博士君以使已【孫曰元和元年六月公召爲國子博士署�江陵半年邕管奏爲判官不往】相見京師過願之始【補注始願不及此】分教東生君掾雍首【孫曰元和二年公分教東都署爲京兆府司錄參軍祝曰雍州名書黑水西河惟雍州○雍於用切】兩都相望【望音忘】於別何有解手背面遂十一年君出我入如相避然生闊死休吞不復宣刑官屬郎引章訐奪【訐一作許】權臣不愛南昌是斡【孫曰署爲刑部貟外郎守法不阿出爲防州刺史防州南康郡今作南昌恐誤】明條謹獄氓獠戶歌【獠夷名○獠張絞切又力道切又一作僚】用遷澧浦【祝曰澧水名書又東至於澧○澧音禮嚴曰謂爲澧州刺史也】爲人受瘥【孫曰署自防州攺澧州刺史民稅出雜產物與錢尙書有經數觀察使牒州徴錢倍數經署曰刺史可爲法不可貪官害民畱牒不肯從竟以代罷瘥病也】還家東都起令河南屈拜後生憤所不堪屢以正免身伸事蹇竟死不升孰勸爲善丞相南討【孫曰元和十六年以宰相裴度爲淮西宣慰處置使南討淮蔡】余辱司馬議兵大梁【孫曰時宣武軍節度使韓爲諸軍都統使將出討公詣稟事】走出洛下哭不慿棺奠不親斝不撫其子塟不送野望君傷懷有殞如防銘君之績納石壤下爰及祖考紀徳事功外著後世鬼神與通君其奚憾不余監衷嗚呼哀哉尙饗

祭左司李員外太夫人文

【韓曰謂與其子同僚必公爲職方員外郎時也】

維年月日某官某等謹以淸酌庻羞之奠敬祭於某縣太君鄭氏尊夫人之靈冑於茂族配此徳門克成厥家享有全福爲婦爲母再朝中宮搢紳推榮宗黨是則某等幸隨令子同服官僚庻展哀誠式陳牢醴尙饗

祭薛中丞文

【樊曰中丞名存誠字資明河中寶鼎人貞元中登第歷監察禦史殿中侍禦史累遷給事中拜禦史中丞暴卒憲宗贈刑部侍郎】

維年月日【韓曰公時爲比部郎中元和九年也或作元和元年非】某官某乙等【韓曰李逢吉孟簡張惟素張賈韓愈等】謹以淸酌庻羞之奠祭於亡友故禦史中丞贈刑部侍郎薛公之靈公之懿徳茂行可以勵俗淸文敏識足以發身宗族稱其孝慈友朋歸其信義累升科第亟踐班行左掖南臺【孫曰北齊號禦史臺爲南臺髙澄用崔暹爲禦史中尉宋逰道爲尙書左丞謂之曰卿一人處南防一人處北省當使天下肅然樊曰左掖則給事中南臺則禦史中丞也】共傳故事【樊曰存誠嘗劾浮屠鑑虛贓罪抵死按信州刺史李位無謀反事詳見舊史本傳】詩人墨客爭諷新篇羽儀朝廷輝映中外長途方騁大限俄窮聖上軫不憗之悲【韓曰哀十六年左傳孔子卒公誄之曰昊天不弔不憗遺一老俾屏予一人以在位憗且也○憗魚覲切】具寮興雲亡之嘆【祝曰詩瞻仰人之云亡邦國殄瘁】況某等忘言斯久知我俱深靑春之遊白首相失來陳薄奠詎盡哀誠嗚呼哀哉尙饗

祭裴太常文

【裴之諱字皆不可攷】

維年月日愈等【樊曰元和九年公爲比部郎中史館修撰與給事中李逢吉孟簡吏部侍郎張惟素張賈等同祭】謹以庻羞淸酌之奠敬祭於太常裴二十一兄之靈朝廷之重莫過乎禮𨿽經策具存而精通蓋寡自郊丘故事宗廟時宜大君之所旁求丞相之所卒問【嚴曰卒倉沒切孟子卒然問曰】羣儒拱手宗祝醉心兄皆指陳根源斟酌通變莫不允符天旨克恊神休至於公卿冠昏【於一作於】士庻喪祭疑皆響答問必實歸從我者足爲軌儀異我者無逃指笑動爲時法言比古經【比一作必】獨立一朝髙視千古而又驅馳朋執僶俛宗親【僶音泯】甔石之儲【孫曰漢書揚雄家無甔石之儲晏如也甔小罌石斗石○甔或作擔】常空於私室方丈之食【韓曰孟子曰食前方丈侍妾數百人我得志弗爲也】每盛於賔筵贈必固辭求無不應孰云具美而不永年某等早接遊從實欽道義致誠薄奠以訣終天嗚呼哀哉尙饗

潮州祭神文五首

【韓曰文凡五皆元和十四年夏秋作其一到任謁大湖神其二祈太湖神其三四五謝晴城隍界石太湖等神作】

維年月日潮州刺史【孫曰維元和十四年歲次已亥三月已卯朔某日持節潮州諸軍事守潮州刺史】韓愈謹差攝潮陽縣尉史虛已以特羊庻羞之奠告於太湖神之靈愈承朝命爲此州長今月二十五日至治下【孫曰三月壬寅嚴曰卽元和十四年三月也】凡大神降依庇貺斯人者皆愈所當率徒屬奔走致誠親執祀事於廟廷下今以始至方上奏天子【孫曰謂謝上表也】思慮不能專一冠衣不淨潔與人吏未相識知牲糈酒食器皿損獘【孫曰糈祠神米離騷巫鹹將夕降兮懷椒糈而要之祝曰損一作觕麤也公羊觕者曰侵精者曰伐○糈先旅切又音所觕倉胡切】不能嚴淸又未卜日時不敢自薦見使攝潮陽縣尉史虛已以告神其降鑑尙饗

維元和十四年歲次已亥六月丁未朔六日壬子持節潮州諸軍事守潮州刺史【一本上作維年月日潮州刺史】韓愈謹以淸酌腵修之奠【祝曰腵籖脯禮記大享尙腵修注云捶脯也○腵丁貫切】祈於太湖神之靈曰稻旣穟矣【嚴曰穟禾成秀也】而雨不得熟以獲也蠶起且眠矣而雨不得老以蔟也歲且盡矣稻不可以復種而蠶不可以復育也農夫桑婦將無以應賦稅繼衣食也非神之不愛此人【一無此人】刺史失所職也百姓何罪使至極也神聰明而端一聽不可濫以惑也刺史不仁可坐以罪惟彼無辜惠以福也劃劙云陰【祝曰劃劙解也分剖也孫曰剖去也○劃忽麥切又音畫劙力支切又音麗】捲日月也幸身有衣而口得食給神役也充上之湏脫刑辟也選牲薦酒以報靈徳也吹撃管鼓侑香潔也拜庭跪坐如法式也不信當治疾殃殛也神其尙饗【一作鑑玆】

維年月日潮州刺史韓愈謹以柔毛剛鬛淸酌庻羞之奠【孫曰禮記羊曰柔毛豕曰剛鬛】祭於城隍之神間者以滛雨將爲人災無以應貢賦供給神明上下獲罪罰之故乃以六月壬子奔走分告乞晴於爾明神明神閔人之不辜若響若答【響一作饗】糞除天地山川淸風時興白日顯行蠶谷以登人不咨嗟惟神之恩夙夜不敢忘怠謹卜良日躬率將吏薦玆血毛淸酌嘉肴【肴一作羞】侑以音聲以謝神貺神其饗之

維年月日潮州刺史韓愈謹遣耆壽成防以淸酌少牢之奠告於界石神之靈曰惟封部之內山川之神克庥於人【庥下一有庇字】官則置立室宇備具服器奠饗以時今淫雨旣霽蠶谷以成織婦耕男忻忻衎衎是神之庥庇於人也敢不明受其賜謹選良月吉日齋潔以祀神其鑑玆【一作之】尙饗

維年月日潮州刺史韓愈謹以淸酌庻羞之奠祭於太湖之神惟神降依玆土以庇其人今玆無有水旱雷雨風火疾疫爲災各寧厥宇以供上役長吏免被其譴賴神之徳夙夜不敢忘謹具食飲躬齋洗奏音聲以獻以樂以謝厥賜不敢有所祈尙饗

五百家注昌黎文集卷二十二

欽定四庫全書

五百家注昌黎文集卷二十三

宋魏仲舉編

祭文

袁州祭神文【三首】

【樊曰文凡三首其一祈雨城隍其二祈雨仰山其三謝雨仰山神並元和十五年夏作然則公之精神豈特見於開衡山之云哉凡水旱無禱而不應以是知至誠而不動者未之有也】

維年月日【孫曰維元和十五年歲次庚子】袁州刺史韓愈謹告於城隍神之靈刺史無治行以媚於神祗【一作無以媚於神祗】天降之罰以久不雨苗且盡死刺史𨿽得罪百姓何辜宜降疾咎於其身【一作躬】無令鰥寡蒙玆濫罰謹告

維年月日袁州刺史韓愈謹以少牢之奠祭於仰山【嚴曰九域志云仰山峭防萬仞不可登陟】之神曰神之所依者惟人人之所事者惟神今旣大旱嘉谷將盡人將無以爲命神亦將無所降依不敢不以告若守土有罪宜被疾殃於其身百姓可哀宜蒙恩閔以時賜雨使獲承祭不怠神亦永有飲食謹告

維年月日袁州刺史韓愈謹以少牢之奠祭於仰山之神曰田谷將死而神膏澤之百姓無所告而神卹之刺史有罪而神釋之敢不有薦也尙饗

祭柳子厚文

【集注子厚以元和十四年十月五日卒於柳州公其月自潮卽表明年自袁召爲國子祭酒此文袁州作也故劉夢得祭子厚文有云退之承命攺牧宜陽亦馳一函候於便道其後序柳集又云凡子厚行已之大方有退之之志若祭文在祭文蓋謂此也】

維年月日【一本作維元和十五年歲次庚子五月壬寅朔初五日丙午】韓愈謹以淸酌庻羞之奠祭於亡友柳子厚之靈嗟嗟子厚而至然耶自古莫不然我又何嗟【補注按筆墨間錄云嗟嗟子厚而致然耶自古莫不然我又何嗟旣嗟而又遣以理此聖賢所以過人此與嗟嗟保介惟莫之春無異】人之生世如夢一覺【覺故效切下旣覺同】其間利害竟亦何校當其夢時有樂有悲【嚴曰列子言周之尹氏大治產慮鐘家業心形俱疲夜則昏憊而寐昔昔夢爲人僕其下趍役者侵晨皆弗息有老役夫筋力竭矣使之彌勤夜亦昬憊而寐昔昔爲國君是所謂有樂有悲者耶】及其旣覺豈足追惟凡物之生不願爲材犧罇靑黃乃木之災【韓曰莊子百年之木破爲犧罇靑黃而文之其斷在溝中比犧罇於溝中之斷則美惡有間矣其爲失性均也】子之中棄夭脫馽羈【祝曰馽羈馬絆也莊子連之以羈馽韓曰羈馬絡頭也○馽知立切一作縶】玉佩瓊琚大放厥辭富貴無能磨滅誰紀【樊曰太史公答任安書云古者富貴而名磨滅不可勝紀惟俶儻非常之人稱焉】子之自著表表愈偉【孫曰表表卓立之貌洪曰退之文章多爲流俗庸人妄攺如表表愈偉嘗見一本攺作表奏愈偉】不善爲斵血指汗顏巧匠旁觀縮手袖間子之文章而不用世乃令吾徒掌帝之制子之視人自以無前一斥不復羣飛刺天【飛一作非】嗟嗟子厚今也則亡【一作今有今亡】臨絕之音一何瑯瑯徧告諸友以寄厥子不鄙謂余亦托以死凡今之交觀勢厚薄余豈可保能承子托非我知子子實命我猶有神【樊曰嗚呼子厚之靈亦可畏矣其卒於柳州也後三年降於州之後堂歐陽翼等見而拜之摭是以觀公之所云不其然乎】寧敢遺墮【寧一作予】念子永歸無復來期設祭棺前矢心以辭嗚呼哀哉尙饗

祭湘君夫人文

維元和十五年歲次庚子十月某日【一作維年月日】朝散大夫守國子祭酒韓愈【樊曰按沈傳師所書公黃陵廟碑其後書曰其將修廟祭神文曰維元和十五年十月某日朝散大夫國子祭酒防軍賜紫金魚袋韓愈】謹令前袁州軍事判官張得一以淸酌之奠敢昭告於湘君夫人二妃之神【沈本作湘君湘夫人二妃之神】前歲之春【孫曰元和十四年正月】愈以罪犯黜守潮州【州一作陽】懼以譴死且虞海山之波霧瘴毒爲災【一無之字】以殞其命舟次祠下【孫曰祠謂黃陵廟】是用有禱於神神享其衷賜以吉卜曰如汝志【石本無汝字】防神之福啟帝之心去潮卽袁【孫曰十四年十月自潮徙袁】今又獲位於朝復其章綬【孫曰十五年九月自袁召爲國子祭酒復賜金紫】退思往昔實發夢寐凡累年於今乃合【累字或作三或作四皆誤】夙夜悚惕【悚一作怵】敢忘神之大庇伏以祠宇毀頓【一作損】慿附之質丹靑之飾暗昧不蠲【石本作圭圭潔也當作圭】不稱靈明【一作明靈】外無四垣堂陛頹落牛羊入室居民行商不來祭享輒敢以私錢十萬祈於邦伯【嚴曰邦伯卽廟碑所謂嶽州刺史王堪是也石本無上四字】修而作之【孫曰公至京以私錢十萬扺嶽州刺史王堪請修二妃廟】舊碑斷折【斷一作中】其半僕地文字缺滅幾不可讀謹修而樹之廟成之後將求玉石仍刻舊文因銘其陰以大振顯君夫人之威神以報靈徳俾民承事萬世不怠惟神其鑑之尙饗

始將旣修樹舊碑乃刻其文於新石因銘其陰舊碑石旣多破落文不可盡識移之於新或失其眞遂不復刻

祭竇司業文

【韓曰竇名牟長慶二年卒公嘗志其墓此文公自稱兵部侍郎則是年未使王庭湊前作也孫曰元年七月公爲兵部侍郎二年九月庚寅遷】

維年月日兵部侍郎韓愈謹以淸酌庶羞之奠祭於故國子司業竇君二兄之靈【孫曰竇牟字貽周扶風平陵人】惟君文行夙成有聲江東魁然厚重長者之風一舉於鄕遂收厥功【樊曰此卽公志牟墓舉進士登第也孫曰登貞元二年第】屢佐大侯以調兵戎【樊曰志所謂佐六府五公也孫曰佐昭義軍節度使李長榮盧從史東都畱守崔縱鄭餘慶等凡六府祝曰調如前漢十年不調之調○調徒弔切】詔曰予虞汝爲郎中【樊曰志所謂拜虞部郎中也孫曰元和五年拜】乃令洛陽歲且四終【樊曰志所謂轉洛陽令也】惟刑之愼掌正僮【樊曰志所謂爲都官郎中也蓋都官刑部之屬掌簿錄給衣糧醫藥理其訴寃】命守髙平【樊曰志所謂出爲澤州刺史也】命副儒宮【樊曰志所謂爲國子司業也○副一作制】朱衣銀魚象服以崇錫榮考妣孝道上窮官不滿能亦云達通逾七八年孰非望公【樊曰志所謂牟卒年七十四○一作逾七望八年孰非翁】在君無憾我意不充君之昆弟【孫曰牟兄弟五人常牟羣庠鞏】三以辭防【孫曰常字中行大歷十四年登第弟鞏字汝封元和二年登第及牟爲三防矣】刺史郎中四繼三同【孫曰謂牟庠相繼爲澤州刺史樊曰四繼三同則常牟羣庠皆爲之也】於士大夫可謂顯融我之獲見實自童蒙旣愛旣勸在麻之蓬【補注荀子曰蓬生麻中不扶自直】自視雛鷇【音冦】望君飛鴻四十年餘事如夢中【樊曰志所謂愈少牟十九歲以童子得見於今四十年也○一云四十餘年事半如夢】分宰河洛媿立並躬【樊曰河陽洛陽河南府二縣牟嘗令洛陽公令河陽】俱官於學以纎臨洪【樊曰公爲國子祭酒牟爲司業】惠詩不醻【詩一作許】報徳以空死生莫接孰明我衷於祭告情文以自攻嗚呼哀哉尙饗

祭主簿侯喜文

【韓曰舊本作侯主簿繼恐非是詳觀公此文當是爲侯喜作公嘗與喜漁於溫洛有詩云吾黨侯生字叔起呼我持竿釣溫水故此文有我釣我遊莫不我隨之語嘗薦喜於盧郎中陸員外其辭與此文所稱惟子文學今誰過之之意亦相表裏以是知非侯繼也】

維年月日吏部侍郎韓愈【孫曰長慶二年九月公爲吏部侍郎】謹遣男殿中省進馬佶【嚴曰退之諸子有名昶者長慶四年進士登第小說中亦載其爲集賢校理曰符曰爽曰殿中省進馬𨿽載於集而他處不見惟符見於孟郊張籍詩中耳】致祭於亡友故國子主簿侯君之靈嗚呼惟子文學今誰過之子於道義防不拾遺【罔一作困拾一作捨】我狎我愛人莫與夷【補注夷等夷也】自始及今二紀於玆我或爲文筆俾子持唱我和我問我以疑我釣我遊莫不我隨我寢我休莫爾之私朋友昆弟情敬異施惟我與子無適不宜棄我而死嗟我之衰相好滿目少年之時人之云亡【一作日月云亡】今其有誰誰不富貴而子爲覊我無利權𨿽怨曷爲子之云葬我方齋祠哭送不可誰知我悲嗚呼哀哉尙饗

祭竹林神文

【樊曰公祭文二其一祭竹林神其二祭曲江龍皆以旱禱其後賀雨表亦云季夏以來雨澤不降臣職司京邑祈禱實頻謂此皆長慶三年爲京尹時作也】

維年月日京兆尹兼禦史大夫韓愈謹以酒脯之奠再拜稽首告於竹林之神曰天子不以愈爲愚不能使尹玆大眾二十三縣之人今農旣勤於稼有苗盈野而天不雨將盡槁以死農將無所食鬼神將無以爲饗國家之禮天地百祀神祗不失其常惠天下之人不失其和人又無罪何爲造玆旱虐以罰也將俾尹者不仁不明不能承帝之敕以化正其下聞無香惟腥【孫曰書上帝監降民罔有馨香徳刑發聞惟腥○聞音問】神於惠罰無差【孫曰惠與罰無差忒也】施罪瘠於尹愈身【孫曰瘠猶病也○瘠秦昔切】是甘是宜雨則時降神無爽其聰明永饗於人無媿尙饗

祭曲江龍文

維年月日京兆尹兼禦史大夫韓愈謹以香果之奠敢昭告於東方靑龍之神天作旱災嘉谷將槁乃於甲乙之日依凖古法作神之象【孫曰董仲舒求雨法甲乙日爲靑龍一長八丈居中爲小龍七長各四丈於東方丙丁日爲赤龍一長七丈小龍七長各三丈五尺戊已日爲黃龍一長五丈小龍七各長二丈五尺庚辛日爲白龍一壬癸日爲黑龍一皆仿此】齋戒祀禱神其享祐之將降甘雨以惠玆人【一有急急如律令五字】

祭馬總僕射文【注詳本篇】

【嚴曰退之長慶三年冬自京兆尹復爲兵部侍郎又遷吏部侍郎其爲京兆也有舉馬總自代狀今祭文稱吏部侍郎則總以是年冬死也】

維年月日【孫曰維長慶三年】吏部侍郎韓愈【孫曰長慶三年九月公爲吏部侍郎】謹以淸酌庻羞之奠敬祭於故僕射馬公十二兄之靈【補注馬十二名總字防元扶風人】惟公大溫恭全然徳備天故生之其必有意將明將昌實艱初試佐戎滑臺斥由尹寺【樊曰貞元十三年四月以姚南仲鎭滑臺辟總爲從事十六年監軍使薛盈珍誣奏南仲不法總坐貶爲泉州司馬】適彼甌閩【孫曰甌閩泉州】臲卼跋躓【孫曰臲卼危也易困於臲卼孫曰詩狼防其胡載疐其尾防躓言進退有礙○臲魚列切卼魚厥切躓音致一作疐一作】顚而不踒【祝曰說文云踒足跌也孫曰踒與踠同折也○踒於臥切】乃得其地於泉於防始執郡符【樊曰元和初總爲防州刺史】遂殿交州【韓曰殿鎭也詩殿天子之邦孫曰四年以總爲安南都防安南漢交州也○殿都甸切】抗節番禺【樊曰柳子厚曹谿大鑑禪師碑云總刺防州都防安南由海中大蠻夷連身毒之西浮舶聽命咸被公徳受旂纛節防來蒞南海畨禺卽南海郡廣州也本傳作桂管誤孫曰八年十二月以總爲嶺南節度○番音潘禺音愚】去其螟蠧蠻越大蘇【孫曰總惇儒學長於政術在南海累年淸亷不撓夷獠便之於漢所立銅柱之處以銅千五百斤特鑄二柱刻書唐徳以繼伏波之迹以綏蠻功就加金紫詩曰去其螟螣螟食苗虫也】擢亞秋官【樊曰自嶺南入爲刑部侍郎】朝得碩士人謂其崇我勢始起東徵淮蔡相臣是使【孫曰十二年七月以宰相裴度爲彰義軍節度使仍充淮西宣慰使】公兼邦憲以副經紀【孫曰十二年以總兼禦史大夫充淮西行營諸君宣慰副使】殱彼大魁【殱將廉切】厥勲孰似丞相歸治畱長蔡師【孫曰吳元濟誅總畱蔡州爲彰義畱後奏攺彰義爲淮西十二月以總檢校工部尙書蔡州刺史充淮西節度使】茫茫黍稷【黍一作黎】昔實棘茨鳩鳴雀乳不見梟鴟【孫曰總以淮西久陷賊冦人不知法威刑勸導咸令率化賊之僞迹一皆削蕩】惟蔡及許舊爲血仇命公並侯【孫曰十三年五月以總爲許州刺史忠武軍節度陳許溵等州觀察處置等使溵舊屬淮西故云並侯】耕借之牛束其弓矢禮讓優優始誅鄆戎【鄆音運】厥墟腥臊公往滌之玆惟樂郊【孫曰十四年二月誅東平節度使李師道三月以總檢校刑部尙書爲鄆州刺史天平節度鄆曹濮等州觀察等使詩曰適彼樂郊】惟東有猘【祝曰猘狂犬也淮南子猘狗不自投於河○猘音制又居例切】惟西有虺【韓曰虺蜥也○許韙切】顚覆朋鄰我余有幾【孫曰七月沂州軍亂殺節度使王遂長慶元年七月盧龍軍亂囚節度使張靖成徳亂殺節度使田正二年正月魏博節度使田布自殺三月武寧軍節度使崔羣爲軍中所逐】嵂崒中居【嵂音律崒慈卹切】斬其脊尾岱定河安【孫曰河岱兗鄆之境嚴曰東平在河岱之間鄆州溪堂詩序云於時沂宻始分而殘其帥其後幽鎭魏不恱於政相扇繼變復歸於舊徐亦乘勢逐帥自置同於三方惟鄆也截然中居四鄰望之若防之制水恃以無恐故有岱定河安之言】惟公之韙【韙是也○韙羽切】帝念厥功還公於朝陟於地官且長百僚【樊曰十二月以總檢校尙書左僕射守戶部尙書】度彼四方孰樂可據顧瞻鈞衡【一作衡鈞】將舉以付惟公積勤以疾以憂及其歸時當謝之秋【祝曰謝致仕也】賀問未歸弔廬已萃未燕於堂已哭於次【補注三年八月總卒】昔我及公實同危事【孫曰謂同徵淮蔡】且死且生誓莫捐棄歸來握手曽不三四曽不濡翰醻酢文字曽不醉飽以勸酒胾【韓曰說文云胾大臠也○胾側吏切】奠以敍哀其何能致嗚呼哀哉尙饗

弔武侍禦所畫佛文

【樊曰公太學彈琴詩序有武少儀者時爲司業後以太常少卿兼禦史中丞使南詔此所謂禦史武君者豈其人耶韓曰武侍禦或以爲少儀或以爲儒衡姓氏及官禦史皆同未知孰是公不信釋氏故作此文】

禦史【一作侍禦】武君當年喪其配斂其遺服櫛珥縏帨於篋【祝曰櫛梳也禮記咸盥漱櫛縱笄總珥耳璫也縏小囊也禮記施縏袠帨佩巾也○櫛側瑟切珥乃吏切縏音盤帨始銳切縏一作鞶】月旦十五日則一出而陳之抱嬰兒以泣有爲浮屠之法者造武氏而諭之曰是豈有益邪吾師云人死則爲鬼鬼且復爲人隨其所積善惡受報【一無其字】環復不窮也【環一作旋】極西方有佛焉其土大樂親戚如能相爲圖是佛而禮之願其往生莫不如意【樊曰柳子厚永州龍興寺修淨土院記中州之西有國曰身毒釋迦示現之地彼佛言曰西方有世界曰極樂佛號無量壽如來其國無三惡八難眾寶以爲飾其人無七纒九惱羣聖以爲友有能誠心大願歸心是土者茍能念力俱足則往生彼國然後出三界之外】武君憮然辭曰【祝曰憮然失意之皃】吾儒者其可以爲是旣又逢月旦十五日復出其篋實而陳之抱嬰兒以泣殆而悔且曰是眞何益也吾不能了釋氏之信不又安知其不果然於是悉出其遺服櫛珥合若干種就浮屠師請圖前所謂佛者浮屠師受而圖之韓愈聞而弔之曰

晢晢兮目存【祝曰詩明星晢晢注猶煌煌也孫曰晢晢形容潔白皃○晢音制一本下晢字作晳】丁寧兮耳言【孫曰皃尙存乎目言尙存乎耳言死未久也】忽不見兮不聞【一無兮字一作忽不見不有兮】莽誰窮兮本源圖西佛兮道予懃以妄塞悲兮慰新魂【祝曰妄謂佛也○慰下一有斯字】嗚呼柰何兮弔以玆文

祭故陜府李司馬文

【樊曰李司馬名郱雍王防七世孫長慶元年二月卒詳見公所志郱墓○郱薄經切一本無故陜府三字】

維年月日【孫曰維長慶元年歲次辛丑五月日】守國子祭酒賜紫金魚袋韓愈謹以淸酌之奠祭於故陜府左司馬李公之靈曰公學以爲耕文以爲獲發憤孤身復績厥家【孫曰郱生未晬而父卒母抱置之姑氏以去至五六歲問知本末因不與羣兒戱能誦書百餘萬言於是縱學無所不觀績一作續】選於吏部亟以科進【孫曰以朝邑員外尉赴選顏眞卿第其所試文爲上等擢爲同官正尉】歷臨大邑惟政有聲【孫曰歷試陸渾南鄭令】遂丞宗正日朝帝庭出輔陜都吏畏寮慕子婦諸孫盈於室堂【孫曰郱七男三女內外孫十五人】公姑恱喜【姑一作始】五福具有大夫士家孰不榮羨如何不常以至大故嗚呼哀哉愈以守官不獲弔送【孫曰是歲五月葬華陰縣】昬姻之好【樊曰郱子漢公壻也】以哀以悲敬致微禮公其歆之尙饗

祭虢州司戶十二兄文

【樊曰司戶名岌公志其墓甚詳○一本無虢州司戶四字】

月日從父弟某官某乙謹以淸酌庻羞之奠敢昭告於十二兄虢州司戶府君之靈嗚呼惟我皇祖【孫曰皇祖名叡素仕唐爲桂州長史有子四人長仲卿祕書郎次少卿當塗丞次云卿禮部郎中次伸卿伸卿生岌】有孫八人【樊曰其孫曰會曰介曰愈曰兪曰岌見於世系表及公集者才五人又有弇爲殿中侍禦史死平涼之盟其二人逸矣】惟兄與我後死孤存柰何今曰【一作於今】又棄而先【韓曰岌以元和元年卒於虢】生不偕居疾藥不親斂不摩棺瘞不繞墳【祝曰瘞幽隱也○瘞一計切】趨奔束制【奔一作生】生死虧恩歸女教男反骨本原【樊曰是歲九月葬岌虢州北十里公意蓋欲異時反其柩而歸葬於先原故云】其不有年以補我愆長號送哀以薦此文尙饗

祭鄭夫人文

【夫人公嫂注詳本傳】

維年月日【孫曰貞元十一年】愈謹於逆旅備時羞之奠【韓曰祭老成文云吾往河陽遇汝從防防來葬此云逆旅備時羞之奠云云孰云此來乃睹靈車必往河陽時也】再拜頓首敢昭告於六嫂滎陽鄭氏夫人之靈【孫曰鄭氏公之兄起居舎人會之夫人也】嗚呼天禍我家降集百殃我生不辰【孫曰詩桑柔之詞辰時也】三歲而孤【孫曰大歷五年公父仲卿卒公時三歲】蒙防未知鞠我者兄【嚴曰李翺退之行狀云生三歲父歿養於兄防舎】在死而生實爲嫂恩未齓一年【祝曰齓毀齒也周禮與未齓者皆不爲奴韓曰男八歲女七歲而齓○齓初靳切又初謹切】兄宦王官提攜負任【孫曰負亦任也詩曰是任是負】去洛居秦念寒而衣念饑而飡疾沴水火【祝曰沴災也○沴郎計切又音戾】無災及身劬勞閔閔保此愚庸年方及紀【孫曰十二年曰紀嚴曰舊史云大歷十二年五月起居舎人韓會坐元載貶官退之是時年十一從至貶所復志賦謂當歲行之未復從伯氏以南遷是也其後兄歿南方從嫂歸葬河陽故李漢集序云先生生於大歷戊申防孤隨兄播遷韶嶺兄卒鞠於嫂氏卒勤來歸】薦及凶屯兄罹讒口承命南遷【孫曰大歷十二年宰相元載得罪四月防坐黨與自起居舎人貶韶州刺史】窮荒海隅夭閼百年【孫曰防卒於韶年四十二】萬里故鄕防孤在前相顧不歸泣血號天微嫂之力化爲夷蠻水浮陸走丹旐翻然至誠感神返葬中原【孫曰葬於河陽】旣克反葬遭時艱難百口偕行避地江濆【孫曰家於宣州嚴曰建中二年中原多故退之避地江左卽復志賦所謂值中原之有事兮將就食於江南是也】春秋霜露薦敬蘋蘩以享韓氏之祖考曰此韓氏之門視余猶子誨化諄諄爰來京師【孫曰貞元二年公自宣州遊京師】年在成人屢貢於王名廼有聞念玆鈍頑非訓曷因感傷懷歸殞涕燻心茍容躁進不顧其躬祿仕而還以爲家榮奔走乞假東西北南孰云此來廼睹靈車有志弗及長負慇懃嗚呼哀哉昔在韶州之行受命於元兄曰爾防養於嫂喪服必以期今其敢忘天實臨之【洪曰貞觀中魏徴令狐徳棻等議嫂叔服云或有長年之嫂遇孩提之叔劬勞鞠養情若所生分饑共寒契闊偕老其在生也愛之同於骨肉及其死則推而逺之求之本原深所未諭且事嫂見稱載籍非一鄭仲虞則恩禮甚篤顏洪都則竭誠致感馬援則見之必冠孔汲則哭之爲位察其所尙豈非先覺嫂叔舊無服今請服小功五月制可公防養於嫂服期以報可爲士大夫之法矣李漢序公文集及李習之狀亦云】嗚呼哀哉日月有時歸合塋封終天永辭絕而復蘇伏惟尙饗

祭兄子十二郎老成文

【樊曰老成公之侄率府參軍介之子也介二子長百川季老成起居舎人會無子以老成爲後老成生湘滂百川死公乃命滂歸後其祖介建中初公從會喪歸葬河陽遭中原亂與老成避地江南至是老成死於江南貞元十七年也斯文蓋公所謂喜往復善自道者在當時無對後二百七十年歐陽文忠公爲其父作瀧岡阡表始足以追配公此作覽者當自知之】

年月季父愈聞汝喪之七日乃能防哀致誠使建中逺具時羞之奠告汝十二郎之靈嗚呼吾少孤【補注大歷五年公父仲卿卒公四歲】及長不省所怙惟兄嫂是依【樊曰兄防嫂夫人鄭氏也】中年兄歿南方【孫曰會責守韶州卒於貶所】吾與汝俱防從嫂歸葬河陽【孫曰河陽河南府】旣又與汝就食江南零丁孤苦未嘗一日相離也吾上有三兄【樊曰公二兄防介其一闕】皆不幸早世承先人後者在孫惟汝在子惟吾兩世一身形單影只嫂嘗撫汝指吾而言曰韓氏兩世惟此而已汝時尢小當不復記憶吾時𨿽能記憶亦未知其言之悲也吾年十九【樊曰貞元二年】始來京城其後四年【嚴曰貞元六年也】而歸視汝又四年吾往河陽省墳墓遇汝從嫂喪來葬【樊曰貞元十一年】又二年吾佐董丞相幕於汴州【孫曰十三年七月董晉帥汴州辟公爲節度推官○一無幕字】汝來省吾止一歲請歸取其孥明年丞相薨吾去汴州【孫曰十五年二月丞相董晉卒】汝不果來是年吾又佐戎徐州【孫曰是歲秋張建封辟公爲徐州節度推官○一無又字】使取汝者始行吾又罷去【孫曰十六年五月張建封卒公西歸洛陽】汝又不果來吾念汝從於東東亦客也不可以久圖久逺者莫如西歸將成家而致汝嗚呼孰謂汝遽去吾而沒乎【而一作先】吾與汝俱少年以爲𨿽暫相別終當久相與處故捨汝而旅食京師以求斗斛之祿誠知其如此𨿽萬乘之公相吾不以一日輟汝而就也去年孟東野往【孫曰東野爲溧陽尉】吾書與汝曰吾年未四十而視茫茫而髮蒼蒼而齒牙動揺【邵太史曰文用字柳子厚論當否不論重復檀弓曰南宮縚之妻之姑之喪退之亦曰吾年未四十而視茫茫而發蒼蒼而齒牙動揺近時六一文安東坡三先生知之】念諸父與諸兄皆康彊而早世如吾之衰者其能久存乎吾不可去汝不肯來恐旦暮死而汝抱無涯之戚也孰謂少者沒而長者存彊者夭而病者全乎嗚呼其信然耶其夢耶其傳之者非其眞耶信也吾兄之盛徳而夭其嗣乎汝之純明而不克蒙其澤乎少者彊者而夭沒長者衰者而存全乎未可以爲信也夣也【一有而字】傳之非其眞也東野之書耿蘭之報【一有則字】何爲而在吾側也嗚呼其信然矣信吾兄之盛徳而夭其嗣矣【舊本此句上無信字】汝之純明宜業其家者不克蒙其澤矣所謂夭者誠難測而神者誠難明矣所謂理者不可推而壽者不可知矣𨿽然吾自今年來蒼蒼者或化而爲白矣動揺者或脫而落矣毛血日益衰志气日益微防何不從汝而死也死而有知其防何離【一作𨿽】其無知悲不防時【一作悲不知防時】而不悲者無窮期矣汝之子始一歲吾之子始五歲少而彊者不可保如此孩提者又可冀其成立耶【孫曰汝之子始一歲謂湘也吾之子始五嵗謂昶也其後湘登長慶三年第昶登四年第昶生綰衮綰咸通四年衮七年進士天之所以昌韓氏之後者如此孰謂不可冀其成立者耶】嗚呼哀哉嗚呼哀哉汝去年書云比得軟腳病【比一作此】往往而劇吾曰是疾也江南之人常常有之未始以爲憂也【一無也字】嗚呼其竟以此而殞其生乎抑別有疾而至斯極乎【一無極字】汝之書六月十七日也東野雲汝歿以六月二日耿蘭之報無月日蓋東野之使者不知問家人以月日如耿蘭之報不知當言月日【言一作時月日一本皆作日月】蓋東野與吾書乃問使者使者妄稱以應之耳【稱一作傳】其然乎其不然乎今吾使建中祭汝弔汝之孤與汝之乳母彼有食可守以待終防則待終防而取以來如不能守以終喪則遂取以來其餘奴婢並令守汝防吾力能攺葬終葬汝於先人之兆【一無終葬二字】然後惟其所願焉【一無焉字】嗚呼汝病吾不知時汝歿吾不知日生不能相養以共居【一作生不能以相養共居】歿不得撫汝以盡哀斂不得慿其棺窆不得臨其穴【祝曰窆葬也周禮及窆執斧以涖匠師下棺也○窆陂驗切】吾行負神明【行一作何】而使汝夭不孝不慈而不得與汝相養以生相守以死一在天之涯一在地之角【一作下】生而影不與吾形相依【而一作之】死而防不與吾夣相接吾實爲之其又何尢彼蒼者天曷其有極自今已往吾其無意於人世矣當求數頃之田於伊潁之上以待餘年教吾子與汝子【教一作養】幸其成長吾女與汝女待其嫁如此而已嗚呼言有窮而情不可終汝其知也耶其不知也耶【一本無二也字】嗚呼哀哉尙饗

祭周氏侄女文

【樊曰公兄兪之女適四門博士周況元和十一年卒其詳見公所志墓公時爲中書舎人】

維年月日十八叔叔母具時羞淸酌之奠祭於周氏二十娘之靈【孫曰兪爲開封尉女名好好】嫁而有子女子之慶【孫曰元和三年周況登第公以好好妻之生一男一女】纒疾中年又命不永【孫曰卒時年二十七】今當長歸與一世違凡汝親戚孰能不哀撰此酒食以與汝訣汝曽知乎我念曷闋尙饗

祭侄孫滂文

【樊曰老成二子湘滂於公爲侄孫元和十四年春公自刑部侍郎出守潮州湘滂實從行冬公移袁滂至袁卒詳見公所志】

維年月日【孫曰維元和十五年歲次庚子月日】十八翁及十八婆盧氏【孫曰公夫人髙氏盧氏】以淸酌庻羞之奠祭於二十三郎滂之靈曰汝聰明和順出於輩流彊記好文又少與比將謂成長以興吾家如何不祥未冠而夭【補注滂卒年十九】吾與盧氏痛傷何言思母之恩連呼以絕執兄之手勉以無悲情一何長命一何短權葬逺地【樊曰權葬滂於袁州郭南】孤防無依瀝酒告情哀何有極尙饗

祭李氏二十九娘子文

【樊曰公之侄孫女也其李幹妻歟公嘗志幹墓曰李幹余兄孫壻也長慶二年卒穿其妻墓而合葬之其曰合葬者先幹死也則二十九娘子者幹之妻明矣】

維年月日十八叔翁及十八叔婆盧氏遣昶【樊曰昶公之子長慶四年登第嚴曰昶恥兩切退之之子字冇之或云一名佶小字符郎】以庻羞之奠祭於李氏二十九娘之靈曰汝之警敏和靜人莫及之姿相丰端不見闕虧防而孤露其然何爲出從於人旣相諧熈又暴以夭神何所疵生殺減益竟誰主屍我哀汝母孰慰窮嫠【韓曰嫠無夫也○嫠陵之切】我憐汝兒誰與抱持念此傷心不能去離奠以送汝知乎不知尙饗

祭張給事文

【樊曰張給事徹也元和四年豋第詳見公所志墓云】

維年月日【孫曰維長慶四年歲次甲辰】兵部侍郎韓愈謹以淸酌之奠祭於故殿中侍禦史贈給事中張君之靈惟君之先以儒名家逮君皇考再振厥華鄕貢進秀有司第之從事元戎謹職以治【孫曰皇考名休嘗佐宣武軍】遂拜郎官以職王憲不長其年飛不盡翰乃生給事松貞玉剛乾父之業纂文有光屢辟侯府亦佐梁師前人是似耋吏嗟咨【祝曰爾雅注云八十爲耋詩云逝者其耋○耋達給切】禦史闕人奪之於朝大廈之構斧斤未操府遷幽都頑悖未孚繄君之賴乃奏乞畱【孫曰長慶元年三月以宣武軍節度使張靖爲盧龍節度使徹先爲宣武從事累遷監察禦史至是靖仍辟徹爲盧龍判官時牛僧儒奏徹爲眞禦史靖遣之而宻奏幽州不廷日久今臣始至湏彊佐乃濟行半道有詔以徹還之】乃遷殿中朱衣象板【孫曰徹遷殿中侍禦史賜緋衣銀魚仍爲盧龍判官】惟義之趨豈利之踐虺豺發釁闔府屠剝償其恨怨君獨髙脫露刃成林弓矢穰穰【祝曰穰穰多也詩丰年穰穰○穰如羊切】千萬爲徒噪讙爲狂君獨叱之上不負汝爲此不祥將死無所𨿽愚無知慙屈變色君義不辱殺身就徳【樊曰七月軍亂都知兵馬使朱克融囚靖於薊門館殺幕僚等以徹長者不殺置徹於靖所居月餘遷之別館徹出門罵曰汝何敢反行且罵眾卽撃君以死】天子嘉之贈官近侍【孫曰幽州監軍以其事聞贈給事】歸於一死萬古是記我之從女爲君之配【樊曰徹妻開封尉兪之女爲公之從子壻】君於其家行實髙世無所掩葬【歐本掩一作於】與防東歸【孫曰徹死或收瘞之其友侯雲長佐鄆帥請於其帥馬總遣人以幣請之範陽範陽人義而歸之詔所在給轝傳其家賜錢物以葬○轝一作輿】誄以贈之莫知我哀嗚呼哀哉尙饗

祭女拏女文

【樊曰女拏公第四女○拏汝加汝書二切嚴曰元和十四年退之貶潮州女拏年十二死於商南層峯驛槁葬道傍長慶三年二月退之爲京兆尹始歸其骨而葬之河陽集有題層峯驛詩並壙銘】

維年月日【孫曰維長慶三年歲次癸卯十一月日】阿爹【祝曰南史人歌曰始興王人之爹赴人急如水火荊土方言謂父爲爹○爹徒可切】阿八使汝你以淸酒時果庻羞之奠祭於第四小娘子拏之靈嗚呼昔汝疾革【一作亟又作殛】值吾南逐蒼黃分散使汝驚憂我視汝顏心知死隔汝視我面悲不能啼我旣南行家亦隨譴扶汝上輿走朝至暮大雪冰寒【大一作天】傷女羸肌【女一作汝】撼頓險阻不得少息不能食飲又使渇饑死於窮山【樊曰元和十四年正月公以論佛骨貶潮州拏子年十二在病輿致走道撼頓失飲食節二月二日死於商南層峯驛】實非其命不免水火父母之罪【孫曰昭十九年谷梁傳子旣生不免乎水火父母之罪也】使女至此豈不緣我艸葬路隅【樊曰拏死卽瘞道南山下】棺非其棺旣瘞遂行誰守誰瞻防單骨寒無所托依人誰不死於汝卽寃我歸自南乃臨哭汝【孫曰元和十五年九月公自袁州入爲國子祭酒】汝目汝面在吾眼旁汝心汝意寃寃可忘【寃寃一作宛宛】逢歲之吉致以先墓【樊曰長慶三年十月四日公尹京兆發其骨歸葬河陽○以一作沒】無驚無恐安以卽路飲食柔甘【柔一作芳】棺輿華好歸於其丘萬古是保尙饗

五百家注昌黎文集卷二十三

欽定四庫全書

五百家注昌黎文集卷二十四

宋魏仲舉編

銘

唐故太子校書李公墓志銘

【韓曰按今石刻首題云韓愈撰段季展書其後題云十一年十二月建立疑立石在葬後石本與所刋本異者詳注於下今本止題云李元賔墓志】

李觀字元賔其先隴西人【石本有也字】始來自江之東食太學之祿【石本無上五字】年二十四舉進士三年登上第【樊曰貞元八年也】又舉博學宏辭得太子校書又一年年二十九【樊曰貞元十年也嚴曰元賔二十四舉進士三年登上第貞元八年二十七也二十九死於京師貞元十年也】客死於京師【於一作於】旣斂三日【石本斂下有之字】其友人博陵崔禮賣馬葬之於國東門之外七里【孫曰禮字從周博陵人○石本無賣馬二字】鄕曰某鄕原曰某原【一作某鄕某原石本鄕曰慶義原曰嵩原】友人昌黎韓愈書石以志之其辭曰

已乎元賔【石本乎字作虖】壽也者吾不知其所慕夭也者吾不知其所惡生而不淑孰爲之壽【石本爲之作謂其下同】死而不朽孰爲之夭已乎元賔文髙乎當世【樊曰本傳云觀屬文不旁防前人時謂與愈相上下及觀少夭而愈後文益工議者以觀文未極愈老不休故卒擅名陸希聲以爲觀尙辭故辭勝愈尙質故理勝𨿽愈窮老不能加觀之辭觀後愈死亦不能逮愈之質○石本文作才】行過乎古人【石本過作出又有巳乎元賔四字】竟何爲哉竟何爲哉【補注聞見錄云石本作意何爲哉竟何爲哉石本之語妙】

宣武軍觀察巡官試大理評事博陵崔公墓志銘

【今本止題云崔評事墓志銘】

君諱翰字叔淸博陵安平人曽大父知道仕至大理司直大父同爲刑部侍郎出刺徐相州父倚舉進士天寶之亂隱居而終君旣喪厥父攜扶孤老托於大江之南卒喪通儒書作五字句詩惇行孝弟詼諧縱謔【一有處世二字一有卓詭二字】不羈又善飲酒江南人士多從之遊貞元八年君生四十七年矣【孫曰時年四十八】自江南應節度使王棲曜命於鄜州【祝曰鄜州漢之鄜縣隋攺爲州孫曰貞元四年正月以左龍武大將軍王棲曜爲鄜州刺史鄜坊丹延節度使】旣至表授右衛冑曹防軍實防幕府事直道正言補益尢多【尢一作】旣去職遂家於汝州刺史吳郡陸長源【樊曰長源字泳之】引爲防禦判官表授大理評事十二年相國隴西公作藩汴州而吳郡爲軍司馬【孫曰貞元十二年七月以董晉爲宣武軍節度使八月長源自汝州授檢校禮部尙書充宣武軍行軍司馬隴西公卽晉也】隴西公以爲吳郡之從【一作從事】則賢也署爲觀察巡官實掌軍田鑿澮溝斬茭茆【茆一作茅】爲陸田千二百頃【一無爲字】水田二千頃【一作三百頃一作五百頃】連歲大穰軍食以饒幕府以其功狀聞使者未復命以十五年正月五日寢疾終於家【樊曰翰正月卒其後二月三日晉薨公從晉喪出汴四日而汴軍亂司馬陸長源以下凡從事之在汴者皆遇害則翰之死非不幸也】年五十有六矣【嚴曰按崔翰銘前言貞元八年君生四十七年矣後言以十五年正月五日終於家年五十有六若以八年爲四十七則十五年才五十四耳其字必有誤】隴西公賻贈有加自始有疾吳郡率幕府寮屬日一至其廬問焉其旣甚也日再往問焉其終也往哭焉比小斂大斂三哭焉於斂之二十日其妻與其子以君之喪旋葬於汝州其二月某日遂葬於某縣某鄕某原君內仁九族外盡賔客於其所止其來如歸茍親矣𨿽不肖收之如賢【收一作視】茍賢矣𨿽貧賤待之如貴人是故其歿也其弔者與其哭者其聲也必哀盡焉妻鄭氏也有子二人女一人吾聞位不稱徳者有後【者下一有其終二字】嗚呼君其終有後乎銘曰

朝之言嘻嘻【韓曰嘻嘻和樂聲○嘻欣基切】夕之言怡怡偕入而出【樊曰公與翰同佐晉於汴州翰爲觀察巡官公爲推官】乘馬而馳一日不見而死吁其可悲

施先生墓銘

【祝曰施先生名士丐吳人】

貞元十八年十月十一日太學博士施先生士丐卒其寮【樊曰同官曰寮】太原郭伉買石志其墓昌黎韓愈爲之辭曰【補注公時爲四門博士亦士丐同僚也】先生明毛鄭詩通春秋左氏傳善講說【樊曰劉公嘉話拾遺言予嘗與柳八韓十八詣施士丐聽毛詩說維鵜在梁梁人取魚梁也言鵜自合求魚不合於人梁上取其魚譬之人自無善事攘人之美者如鵜在人梁上焉則毛注失之矣又說山無艸木曰岵所以言陟彼岵兮無可岵也以其無艸木故以譬之又說甘棠勿剪勿拜召伯所憩拜言人心之拜小低屈也上言勿翦終言勿拜明召伯漸逺人思不忘也毛注拜猶伐非也又說維北有斗不可挹酒漿言不得其人也毛都不注此新史云士丐撰春秋傳未甚傳後文宗喜經術宰相李石因言士丐春秋可讀文宗曰朕見之矣穿鑿之學徒爲異同但學者如浚井得美水而已何必勞苦旁求然後爲得耶】朝之賢士大夫従而執經考疑者繼往於門太學生習毛鄭詩春秋左氏傳者皆其弟子貴遊之子弟時先生之說二經【孫曰時謂伺也】來太學怡怡然坐諸生下恐不卒得聞先生死二經生喪其師仕於學者亡其朋故自賢士大夫老師宿儒新進小生聞先生之死哭泣相弔歸衣服貨財先生年六十九在太學者十九年由四門助教爲太學助教由助教爲太學博士【一云由四門助教爲博士太學】秩滿當去諸生輒拜防乞畱【一有或乞遷三字】或畱或遷凡十九年不離太學【離一作出】祖曰旭袁州宜春尉父曰婼【醜略切】濠州定逺丞妻曰太原王氏先先生卒子曰友直明州鄮縣主簿【祝曰鄮縣名前漢云殺鄮鄞二縣長韓曰鄮縣防稽縣○鄮莫切一作鄞】曰友諒太廟齋郎系曰

先生之祖氏自施父【孫曰施父魯大夫見桓九年左氏】其後施常事孔子以彰【孫曰史記弟子列傳施之常字子○一無施字】讐爲博士【孫曰漢書儒林傳施讐字長卿宣帝時爲博士】延爲太尉【孫曰延字君子順帝陽嘉二年八月爲太尉四年四月罷】太尉之孫始爲吳人曰然曰績【孫曰吳志朱然字義封本姓施氏然子績字公緒】亦載其迹先生之興公車是召纂序前聞於光有曜古聖人言其防宻微箋注紛羅顚倒是非聞先生講論如客得歸卑讓盹盹【祝曰字當作肫肫誠也中庸肫肫其仁鄭氏注云肫肫讀如誨爾諄諄懇誠皃韓曰盹目也○盹朱倫切】出言孔揚今其死矣誰嗣其宗縣曰萬年原曰神禾髙四尺者【樊曰檀弓孔子曰吾聞之古者墓而不墳今丘也東西南北之人也不可以弗識於是封之崇四尺】先生墓耶

考功貟外盧君墓表

【一本貟外下有郎字表作銘字】

愈之宗兄故起居舎人君【樊曰柳子厚先友記云韓防昌黎人善淸言有文章名最髙然以故多謗至起居郎貶官卒則起居舎人君防也子厚以爲郎誤矣】以道徳文學伏一世其友四人其一範陽盧君東美少未出仕皆在江淮間天下大夫士謂之四防【韓曰永防中防與盧東美張正則崔造爲友好談經濟之略嘗以王佐自許時人號爲四防舊史載於崔造傳新史亦具載之而摭言乃以何長師李華盧東美韓衢爲四防非是】其義以爲道可與古之臯防者侔故云爾或曰防嘗爲相世謂相防【謂一作爲】四人𨿽處而未仕天下許以爲相故云大歷初禦史大夫李棲筠由工部侍郎爲浙西觀察使【孫曰大歷三年二月以棲筠爲浙西觀察使棲筠奏東美造爲從事】當是時中國新去亂仕多避處江淮間【仕一作士】嘗爲顯官得名聲以老故自任者以千百數大夫莫之取獨晨衣朝服從騎吏入下裏舎請盧君君時始任戴冠通詩書與其羣日講說周公孔子以相磨礱浸灌婆娑嬉遊未有捨所爲爲人意旣起從大夫天下未知君者惟奇大夫之取人也不常必得人其知君者謂君之從人也非其常守必得其從其後爲太常博士監察禦史河南府司錄考功員外郎年五十四而終【孫曰貞元中卒○一作年若干而終】在官舉其職夫人李姓隴西人作配君子【一云君在配君子】無違徳君歿訓子女甚得母道【一作得母道甚】後君二十年【或作十二年】年六十六而終將合葬其子暢命其孫立曰乃祖徳烈靡不聞然其詳而信者宜莫若吾先人之友先人之友無在者起居又有季曰愈【又一作丈】能爲古文業其家是必能道吾父之事業【一無之字】汝其往請銘焉【其一作旣】立於是奉其父命奔走來告愈謂立曰子來宜也行不可一二舉且吾之生也後不與而祖接不得其詳也其大者莫若眾所與觀所與眾寡玆可以審其徳矣乃祖未出而處也天下之士【一有大夫二字】以爲與古之臯防者侔且可以爲相其徳不旣大矣乎講說周公孔子樂其道不樂從事於俗得所從不釋外內【釋一作】奮而起其進退不旣合於義乎銘如是可以示於今與後也歟立拜手曰唯唯君祖子輿濮州濮陽令父同舒州望江令夫人之祖延宗鄆州司馬父進成鄜州洛交令男三人暢申易女三人皆嫁爲士人妻【一無人字】墓在河南某縣某原【一作河南緱氏縣梁國之原又有其年月日四字○緱音溝】元和二年二月十日云

施州房武使君妻鄭夫人殯表

【韓曰房使君武也時公爲江陵法曹而作今本無武字妻字】

夫人之先出於周以鄭爲氏因初侯【樊曰周厲王少子友封於鄭是爲成公其地華州鄭縣是也後世以國爲氏】曽祖諱隨祖諱玠厥考諱絳【絳一作終】咸垂休歸於房宗生九子【樊曰夫人嫁房武有男六人次卿次公次膺次回次衡次元女三人】左右黍稷祠春秋道順徳嚴顯且裕宜壽而貴今何謬【綢繆平聲謬戾去聲今何謬謂謬戾也叶韻作平聲】永貞冬至前四日【孫曰貞元二十一年八月攺元爲永貞】寓殯墳此非其丘【樊曰武爲施州刺史夫人卒殯於江陵元和六年正月次公自江陵奉其喪與武合葬河南】

宣武軍節度押衙左廂兵馬使兼馬軍先鋒兵馬使上柱國淸邊郡王楊燕奇碑文

【今本止題云淸邊郡王楊燕奇碑文】

公諱燕字燕奇農華陰人也大父知古祁州司倉烈考文誨天寶中實爲平盧軍衙前兵馬使位至特進檢校太子賔客封農郡開國伯世掌諸蕃互市恩信著明夷人慕之祿山之亂公年幾二十【孫曰燕奇開元二十六年生天寶十四年祿山反時燕奇年十八】進言於其父曰大人守官宜不得去【宜一作義】王室在難某其行矣其父爲之請於戎帥遂率諸將校之子弟各一人間道趨闕變服詭行日倍百里天子嘉之特拜左金吾衛大將軍貟外置賜勲上柱國寶應二年春詔從僕射田公平劉展【孫曰上元元年十一月宋州刺史劉展赴揚州揚州長史鄧景山以兵拒之爲展所敗進陷楊潤升等州二年正月平盧兵馬使田神功生禽展揚潤平今云寶應誤也】又從下河北大歷八年帥師納戎師勉於滑州【孫曰大歷八年三月永平節度使令狐彰卒以工部尙書李勉爲永平軍節度滑亳觀察等使】九年從朝於京師【孫曰是年十一月汴宋節度使田神功入朝京師九年正月神功卒樊曰神功本傳云大歷二年來朝加檢校尙書右僕射而此云九年未知孰是】建中二年【年一作歲】城汴州【孫曰建中二年三月築汴州城】功勞居多三年從攻李希烈先登貞元二年從司徒劉公復汴州【孫曰貞元四年十二月李希烈防汴州興元元年十一月宋亳節度使劉洽大破希烈之眾希烈遁歸蔡州汴州平今云貞元二年誤也樊曰司徒劉公謂劉元佐】十二年與諸將執以城叛者歸之於京師【孫曰十二年六月宣武節度使李萬榮病其子乃自署爲兵馬使軍中執之歸京師】事平授禦史大夫食實封百戶賜繒防有加【一有以字】十四年年六十一五月某日終於家自始命左金吾大將軍【一無大將軍三字】凡十五遷爲禦史大夫職爲節度押衙左廂兵馬使【左一作右】兼馬軍先鋒兵馬使階爲特進勲爲上柱國爵爲淸邊郡王食虛邑三百戶至三千戶眞食【一有五字】百戶終焉公結髮從軍四十餘年【一作歲】敵攻無堅城守必完臨危陷難歔欷感發乘機應防防出神怪不畏義死不榮幸生故其事君無疑行其事上無間言初僕射田公其母隔於冀州【補注神功冀州人】公獨請往迎之經營賊城出入死地卒致其母田公徳之約爲父子故公始姓田氏田公終而後復其族焉嗣子通王屬良禎【補注通王名諶徳宗次子】以其年十月【一作二月一作三月】庚寅葬公於開封縣魯陵岡隴西郡夫人李氏袝焉【祝曰袝祭名亦合葬也左氏不袝於姑○袝音附】夫人淸夷郡太守祐之孫漁陽郡長史獻之女柔嘉淑明先公而殂有男四人女三人後夫人河南郡夫人雍氏某官之孫某官之女有男二人【二人或作一】有女一人【一或作二】咸有至性純行夫人同仁均養親族不知異焉君子於是知楊公之徳又行於家也銘曰烈烈大夫【大一作文】逢時之虞感泣辭親從難於秦維玆爰始遂勤其事四十餘年或禆或專攻牢保危爵位已隮旣明且愼終老無隳魯陵之岡蔡河之側蒸蒸孝子思顯勲績斵石於此式垂後嗣

河南少尹裴君墓志銘

公諱復【孫曰俗本多作稷非】字茂紹河東人曽大父元簡大理正大父曠禦史中丞京畿采訪使父虯【孫曰大歷初虯爲道州刺史五年與澧州刺史楊子琳衡州刺史陽濟同討湖南之亂】以气略敢諫諍爲諫議大夫引正大疑有寵代宗朝屢辭官不肯拜卒贈工部尙書【樊曰歐陽公跋怡亭銘云裴虯撰李陽冰篆李莒書銘在武昌江水中有小島亭在其上銘刻於島石虯代宗時爲道州刺史按公此文云虯爲諫議大夫不云爲道州刺史唐史亦不見其事歐陽豈得之怡亭銘耶】公舉賢良【孫曰貞元元年九月上策賢良方正能直言極諫三科舉人復與韋執誼等十四人中賢良】拜同官尉【韓曰同官縣名屬京兆府】僕射南陽公開府徐州【孫曰貞元四年十一月以濠壽廬三州團練使張建封爲徐泗濠節度使】召公主書記三遷至侍【一無侍字】禦史入朝歷殿中侍禦史累遷至刑部郎中疾病攺河南少尹輿至官若干日卒實元和三年四月二十三日享年五十夫人博陵崔氏少府監頲之女【頲唐曰他鼎切】男三人璟質皆旣冠其季始六歲曰彥郎卜葬得公卒之四月壬寅遂以其日葬東都芒山之陰杜翟村公防有文年十四【李曰時寶應元年】上時雨詩代宗以爲能將召入爲翰林學士尙書公請免曰願使卒學丁後母喪上使臨弔又詔尙書公【詔一作語】曰父忠而子果孝吾加賜以勵天下終喪必且以爲翰林學士其在徐州府能勤以有勞【以一作而】在朝以恭儉守其職居喪必有聞待諸弟友以善教【一無友字】館嫠妹【嫠音離】畜孤甥能別而有恩歷十一官而無宅於都無田於野無遺資以爲葬斯其可銘也已銘曰

裴爲顯姓入唐尢爲盛支分族離各爲大家惟公之系徳隆位細曰子曰孫厥聲世繼晉陽之邑【孫曰晉陽復所居也○邑或作色非】愉愉翼翼無外無私防壯若一何壽之不遐而祿之不多謂必有後其又信然耶

國子助教河東薛君墓志銘

【韓曰石本首云朝議郎守國子博士韓愈撰刋本與石本異今詳注於下】

君諱公達字某【石本云字大順】薛姓曽祖曰希莊撫州刺史贈大理卿【孫曰希莊父文思官中書舎人】祖曰元暉果州流溪縣丞贈左散騎常侍【孫曰舊史云元暉官什邡令以播贈禮部郎中○自祖曰至常侍凡十六字系以石本添入】父曰播【孫曰元暉三子據揔播據開元十九年摠十八年播天寶十一年並登第】尙書禮部侍郎【孫曰貞元三年正月播卒贈本曹尙書】侍郎命君後兄授【石本作據】授爲尙書水部郎中【石本水作禮】贈給事中君少气髙爲文有气力務出於奇以不同俗爲主【舊本作志石本作主】始舉進士不與先軰揖作胡馬及圜丘詩【孫曰貞兀九年公達登第是歲十一月上親郊圜丘焉】京師人未見其書皆口相傳以熟【石本有及擢第三字】補家令主簿佐鳳翔軍【孫曰貞元三年二月以鳳翔畱後邢君牙爲鳳翔尹鳳翔隴州觀察使至是表公達佐其軍】軍帥武人君爲作書奏讀不識句傳一幕以爲笑君不爲變【石本無君字】後九月九日大防命射【石本無命字】設標的髙出百數十尺令曰中酬錦與金若干一軍盡射莫能中者【一無者字】君執弓二矢挾一矢以興【挾字一本作拔石本作指補注邵太史曰指一矢爲妙語】揖其帥曰請以爲公歡遂適射所一座起隨之【石本座下有皆字】三發【石本作射三發】連三中的壊不可復射中輒一軍大呼以笑連三大呼笑帥益不喜卽自免去【自一作日】後佐河陽軍任事去害興利功爲多拜協律郎益棄奇與人爲同今天子修太學官有公卿言詔拜國子助教分教東都生元和四年年四十七二月十四日疾暴卒君再娶【石本有初娶瑯琊王氏後娶京兆韋氏十三字它本韋或作韓或作常】凡四男五女【石本凡下有產字】男生輒死【石本輒下有卽字】自給事至君後再絕皆有名遺言曰以公儀之子爲已後【石本作已己後我補注已已蓋公儀之子小字也】其年閏三月二十二日弟某官公儀殿中侍禦史公幹以君之喪葬京兆某縣【石本云弟試太子通事舎人公儀弟京兆府司錄公幹以君之喪歸以五月十五日於京兆府萬年縣少陵原合祔王夫人塋】銘曰宦不遂【洪曰前漢張釋之與兄仲同居以貲爲騎郎事文帝十年不得調亡所知名釋之云久宦減仲之產不遂也或作官不能達官不能遷皆非石本作官不遂】歸譏於時【譏一作議】身不得年又將尢誰世再絕而紹祭以不隳

監察禦史元君妻京兆韋氏夫人墓志銘【今本止題云韋氏夫人墓志銘】

夫人諱叢字茂之姓韋氏【集注雲溪友議云元相國娶京兆韋氏字蕙叢】其上七世祖父封龍門公【孫曰後周驃騎將軍晉州總管府長史韋通封龍門縣公】龍門之後世率相繼爲顯官【孫曰通子善嗣上谷太守善嗣子崇徳太子諭徳崇徳子弼字國禎主客郎中萊濟商三州刺史】夫人曽祖父諱伯陽自萬年令爲太原少尹副畱守【一有北都二字】卒贈祕書監【孫曰伯陽字子春弼之子也】其大王父迢【一無大字】以都官郎爲嶺南軍司馬卒贈同州刺史【孫曰伯陽子迢檢校都官郎中爲嶺南節度行軍司馬】王考夏卿【孫曰夏卿字云客○一無王字】以太子少保贈左僕射【孫曰貞元十九年十二月以夏卿爲太子少保卒年六十四贈尙書左僕射○保下一有卒字】僕射娶裴氏臯女【一無僕射二字】臯爲給事中【孫曰臯耀卿第五子】臯父宰相耀卿【孫曰耀卿字煥之開元二十一年十二月自京兆尹爲黃門侍郎平章事二十四年十一月罷】夫人於僕射爲季女【一作少爲季女】愛之選其壻得今禦史河南元稹【樊曰稹字微之河南人】稹時始以選授校書祕書省中【孫曰貞元十八年稹調判入第四等授祕書省校書郎選下一無授字】其後遂以能直言策第一【孫曰元和元年四月稹中才識兼茂明於體用科居第一】拜左拾遺果直言失官【樊曰稹爲拾遺遇事輒舉始王叔文王伾防幸太子宮撓國政稹謂宜選正人輔導因獻教本書又上防條十事又諫詔令數易不能信天下又陳西北邊事憲宗恱召問得失執政惡之出爲河南尉】又起爲禦史【樊曰元和三年稹拜監察禦史】舉職無所顧夫人因前授教於賢父母【因一作固】及得其良夫又授教於先姑氏【孫曰稹母滎陽郡太君鄭氏】率所事所言【一作所動】皆從儀法年二十七【孫曰韋氏興元元年生】以元和四年七月九日卒卒三月得其年之十月十三日葬咸陽從先舅姑兆銘曰詩歌碩人爰敍宗親【孫曰詩碩人其頎衣錦褧衣齊侯之子衛侯之妻東宮之妹邢侯之姨譚公維私宗親謂此也】女子之事有以榮身夫人之先累公累卿於赫外祖相我唐明歸逢其良夫夫婦婦獨不與年而卒以夭實生五子一女之存【孫曰韋氏一女曰保子後適校書郎韋絢】銘於埋辭【埋一作好】以永於聞

五百家注昌黎文集卷二十四

欽定四庫全書

五百家注昌黎文集卷二十五

宋魏仲舉編

志銘

唐故登封縣尉盧殷墓志

【一本無唐故樊曰孟郊有弔盧殷詩十首其一云登封艸木深登封道路防日月不與光莓苔空生衣可憐無子翁蚍蜉緣病肌攣臥歲時長漣漣但幽噫幽噫虎豹間此外相訪稀至親惟有詩抱心死有歸河南韓先生後君作因依磨一片嵌巖書千古光輝謂公此銘也】

元和五年十月日範陽盧殷以故登封縣尉卒登封年六十五君能爲詩自少至老詩可錄傳者在紙凢千餘篇無書不讀然止用以自資爲詩與諌議大夫孟簡協律孟郊監察禦史馮宿好期相推挽【祝曰選或推或挽○推他回切】卒以病不能爲官在登封盡冩所爲詩投故宰相東都畱守鄭餘慶【孫曰元和三年六月以故相鄭餘慶爲東都畱守】畱守數以帛米周其家書薦宰相宰相不能用竟饑寒死登封將死自爲書告畱守與河南尹【孫曰元和四年十二月以戶部侍郎房式爲河南尹】乞葬已又爲詩與常所來往河南令韓愈曰爲我具棺畱守尹爲具凡葬事韓愈與買棺又爲作銘十一月某日葬嵩山下鄭夫人墓中君始娶滎陽鄭氏後娶隴西李氏生男輒死卒無子女一人學浮屠法不嫁爲比丘尼云

唐故興元少尹房君墓志銘

【補注房君武也公嘗爲其夫人鄭氏作殯表今又志其墓】

房故爲官族稱世有人自太尉琯【孫曰琯字次律河南人】以徳行爲相相宗肅宗【孫曰天寶十五年七月宗拜琯吏部尙書同平章事至徳二年五月罷廣徳元年卒贈太尉】名聲益彰徹大行世號其門爲太尉家宗族子弟皆法象其賢公曽祖諱靜尙書膳部郎中歷資簡涇隰四州刺史太尉之叔父也【孫曰靜父彥云有二子長曰基次曰靜基子融天后朝正諫大夫同鳳閣鸞臺平章事融子琯】祖諱肱爲虢州司馬父諱巒【一作欒】都水使者皆名能守家法【名一作多】公諱武字某以明經歷官至興元少尹謹飭畏愼年七十三以其官終防壯爲良子弟老爲賢父兄歷十二官處事無纎毫過差嘗以殿中侍禦史副丹陽軍使其後爲盩厔令【祝曰盩厔縣名屬鳳翔○盩張流切音輈厔陟栗切音窒】施州刺史丹陽盩厔施州【一無上六字】吏民至今思之娶滎陽鄭氏女【孫曰鄭絳之女】生男六人其長曰次卿次卿有大才不能俯仰順時年四十餘尙守京兆興平尉然其友皆曰房氏有子也【樊曰次卿字蜀客貞元七年登第公詩有將歸贈孟東野房蜀客其後又有祭蜀客文】次曰次公次膺次回次衡次元始學而未仕女三人皆嫁爲士人妻初公之在施州夫人卒焉殯於江陵元和五年次卿與其羣弟奉公之喪自興元至堂殯於伊水之南六年正月次公奉夫人之喪自江陵至遂以其月十四日合葬河南緱氏之髙龍原公母弟式自給事中爲河南尹【韓曰元和四年十二月以戶部貟外郎房式爲河南尹】孝友慈良盡費其財以奉公葬未葬之一月詔以河南爲禦史中丞領宣州觀察使【孫曰元和五年十二月以式爲宣歙觀察使】將行【一作往】召河南令韓愈泣謂曰吾兄之葬於是而吾爲尹於是吾以爲得盡其道於吾兄也今壓於上命不得視吾兄之棺入此土也豈非天耶子與吾兄兒次卿遊我重知子凡吾兄之終事將子是托焉愈旣不獲辭旣助其凡役事退又爲銘云

有位有名有弟有子從先人葬是謂受祉

唐故河南少尹李公墓志銘

【韓曰李公素也據史李素無傳惟李錡傳附見焉】

元和七年二月一日河南少尹隴西李公卒年五十八斂之三月某甲子葬河南伊闕鳴臯山下前事之月其子道敏哭再拜授使者公行狀以幣走京師乞銘於博士韓愈【孫曰元和七年二月公自職方貟外郎左遷國子博士】曰少尹將以某月日葬【一無某字】宜有銘其不肖嗣道敏杖而執事不敢違次不得跣以請愈曰公行應銘法子又禮葬【一無葬字】敢不諾而銘諸公諱素字某生七歲喪其父【孫曰上元三年素父欒卒】貧不能家母夫人提以歸教畜於外氏【於下一有其字】以明經選主虢之農簿又尉陜之芮城李丞相泌觀察陜虢以材署運使從事【孫曰貞元元年七月以泌爲陜虢觀察水陸運使表素爲從事】以課遷尉京兆鄠【祝曰鄠京兆縣名左氏乃舎諸靈臺注在京兆鄠縣孫曰鄠邑名古有扈國○鄠音戶】考滿以書判出其倫選主萬年簿而母夫人固在食其祿母夫人卒三年攺尉長安遷監察禦史奏貶九卿一人攺詹事丞遷殿中侍禦史由度支貟外郎【一本度支上有屯田二字】使侍郎【孫曰元和元年四月以兵部侍郎李巽爲度支鹽鐵轉運使】介特【一作持非】不禮其屬大夫士擅喜怒賞罰公獨入讓不受劉辟平上以蜀賞髙崇文【孫曰九月辟誅十月以崇文爲西川節度使】尙書省與崇文幕府【與一作以】爭鹽井因革便不便命公使崇文崇文命幕府惟公命從卽其日事以防奏侍郎外稱其能竟坐前敢抗已衢州饑擇刺史侍郎曰莫如郎中李某遂刺衢州至一月遷蘇州【孫曰時以杜兼爲蘓州刺史兼曰李錡且反必且奏族臣上因畱爲吏部郎中而以素爲蘓州刺史】李錡前反【一有權字】將之戌諸州者刺史至斂手無與敵【孫曰二年十月鎭海節度使李錡反先是錡選腹心五人爲所部五州鎭將姚志安處蘇州李深處常州趙惟忠處湖州丘自明處杭州髙肅處睦州察刺史動靜及將反各令殺其刺史】公至十二日錡反公將左右與賊戰州門不勝賊呼入公端立責以義皆斂兵立不逼錡命械致公軍將斬以徇及境錡敗縛公脫械還走州【樊曰錡反素爲志安所敗生致於錡具桎梏釘於船舷未及京口十月潤州大將張子良李奉仙等執錡素獲免】賊急卒【一作竟平】不暇走死民抱扶迎盡出天子使貴人持紫衣金魚以賜居三年州稱治拜河南少尹行大尹事【樊曰六年三月以河南尹郤士美爲昭義軍節度使以素爲少尹行大尹事七年二月許孟容自兵部侍郎代素爲尹】呂氏子炅【古迥切】棄其妻著道士衣冠【著之略切】謝母曰當學仙王屋山去數月復出間詣公公立之府門外使吏卒脫道士冠給冠帶送付其母黜屬令二人以賊【一作贓非】減民賦錢歲五十萬請緩民輸期一月詔天下輸皆緩一月公一斷治不收聲事常出名上曽祖泰簡州刺史祖幹秀伊闕令父燮宣州長史贈絳州刺史母夫人燉煌張氏【祝曰燉煌郡名史記還至燉煌○燉音屯煌音皇】其舅參【一作泰】有大名君之配曰彭城劉氏夫人夫人先卒其葬以夫人袝夫人曽祖曰子【孫曰子名知幾】祖曰餗【孫曰餗字鼎卿】皆有大名公之子男四人長曰道敏舉進士其次曰道樞其次曰道本【一有其次曰三字】道易皆好學而文女一人嫁蘇之海鹽尉韋某【一作韋潛】自簡州而下皆葬鳴臯山下銘曰

髙其上而坎其中以爲公之宮柰何乎公

唐故集賢院校理石君墓志銘

【韓曰洪佐烏重於河陽公甞有詩及序送之至是卒公祭以文又銘其墓○今本無唐故集賢院校理七字】

君諱洪字濬川其先姓烏石蘭九代祖猛【或作七代非】始從拓防氏入夏【祝曰廣韻引周書王秉王興並賜姓拓至氏又有拓防氏初黃帝子昌意少子受封北土黃帝以土徳王北俗以土爲拓謂後爲防故以拓跋爲氏防亦一作防或說自云拓天而生抜地而長遂以爲氏後魏孝文太和二十年攺爲元氏夏謂中夏也○拓音托防蒲撥切拓或作跖】居河南遂去烏蘭獨姓石氏【孫曰後魏孝文皇帝太和十八年遷都洛陽二十年盡攺復姓攺烏石蘭止爲石氏以河南爲望樊日後魏官氏志烏石蘭氏攺姓石氏有司空蘭陵公石猛】而官號大司空後七世至行褒官至易州刺史於君爲曽祖易州生婺州金華令諱懷一卒葬洛陽北山金華生君之考諱平爲太子家令葬金華墓東而尙書水部郎劉復爲之銘君生七年喪其母【孫曰洪大歷六年生十二年喪母】九年而喪其父【孫曰大歷十四年喪父】能力學行去黃州錄事參軍【樊曰李翺薦洪書云明經出身曽任冀州糾曹今云黃州恐傳冩之誤】則不仕而退處東都洛上十餘年行益修學益進交遊益附聲號聞四海【一作方】故相國鄭公餘慶畱守東都【孫曰元和三年六月以鄭餘慶爲東都畱守】上言洪可付史筆李建拜禦史【孫曰建字杓直元和三年十月髙郢爲禦史大夫奏建爲殿中侍禦史建舉洪自代】崔周禎爲補闕皆舉以讓宣歙池之使【孫曰元和五年七月以盧坦爲宣歙觀察使】與浙東使【孫曰元和三年正月以薛蘋爲浙東觀察使】交牒署君從事【從上一有爲字】河陽節度烏大夫重間以幣先走君廬下【間一作聞】故爲河陽得【一作所得】佐河陽軍【孫曰元和五年四月以烏重爲河陽節度使表洪爲府參謀】吏治民寛考功奏從事考君獨於天下爲第一元和六年詔下河南徴拜京兆昭應尉校理集賢禦書明年六月甲午疾卒年四十二娶彭城劉氏女故相國晏之兄孫【孫曰晏兄弟三人昱大理司直暹杭州刺史防則晏也】生男二人八歲曰壬四歲曰申女子二人顧言曰葬死所【孫曰謂止葬長安不歸洛陽也】七月甲申葬萬年白鹿原旣病謂其遊韓愈曰子以吾銘銘曰

生之艱成之又艱若有以爲而止於斯

唐故江西觀察使韋公墓志銘

【韓曰韋丹新史列之循吏傳皆取公墓志及杜牧所作遺愛碑爲之】

公諱丹字某【孫曰字文明京兆杜陵人】姓韋氏六世祖孝寛仕周有功以公號於鄖【祝曰孝寛名叔裕以字行仕周爲大司空封鄖國公左氏鄖人軍其郊○鄖音云○一本有號鄖公三字】鄖公之子孫世爲大官【孫曰孝寛子津位內史侍郎戶部侍郎判尙書事津子琨字理唐太子詹事封武陽縣侯琨子防平岐州參軍防平子抱貞梓州刺史】惟公之父政卒雒縣丞贈虢州刺史【孫曰政爲漢州雒縣丞後贈右諫議大夫】公旣孤以甥孫從太師魯公眞卿學【一有眞卿愛之四字】舉明經第【一作及第】選授硤州逺安令【硤侯夾切】以讓其庻兄入紫閣山事從父熊通五經登科【一作登明經科】歷校書郎咸陽尉佐邠寧軍【孫曰貞元四年七月以張獻甫爲邠寧節度使獻甫表丹佐其府】自監察禦史爲殿中侍禦史徴拜太子舎人益有名遷起居郎吳少誠襲許州【孫曰貞元五年八月少誠圍許州】拜河陽行軍司馬未行少誠死【孫曰元和四年十一月少誠卒此時未死死字當作敗】攺駕部貟外郎新羅國君死公以司封郎中兼禦史中丞紫衣金魚往弔立其嗣【孫曰貞元十六年四月新羅王敬則卒冊命其孫俊邕爲府儀同三司太尉新羅王】故事使外國者常賜州縣官十貟使以名上以便其私號私覿官公將行曰吾天子吏使海外國不足於資宜上請安有賣官以受錢耶卽具疏所以上以命有司【上以字下或有爲賢二字】與其費至鄆州【鄆音運】防新羅告所當立君死【孫曰丹至鄆州聞俊邕卒國人立其子重熈詔丹還】拜容州刺史容管經略招討使【孫曰貞元十七年除容管】始城容州周十三里置屯田二十四所化大行詔加大中大夫順宗嗣位拜河南少尹【孫曰貞元二十一年正月徳宗崩順宗卽位五月以丹爲河南少尹】行未至拜鄭滑行軍司馬【孫曰以丹爲義成節度使李素行軍司馬】始至襄陽詔拜諫議大夫【孫曰丹自容至襄陽拜右諌議大夫】旣至日言事【一作日言軍事】不阿權臣謇然有直名遂號爲才臣劉辟反圍梓州詔以公爲東川節度使禦史大夫【樊曰八月西川節度使韋臯卒度支副使劉辟自爲畱後九月徴辟爲給事中不受詔議者欲釋不問丹上疏以爲今釋辟不誅則朝廷可指臂而使者惟兩京止耳此外誰不爲叛上善其言以丹爲東川節度使兼禦史大夫代李康】公行至漢中上防言梓州在圍間守方盡力不可易將徴還入議蜀事劉辟去梓州因以梓州讓髙崇文【孫曰元和元年正月以左行營節度使髙崇文討辟三月丹至漢中表言崇文客軍逺鬭無所資若與梓州綴其士心必能有功四月以崇文爲東川節度使副使知節度事】拜晉慈隰等州觀察防禦使【孫曰是月以丹爲晉慈隰三州觀察使】自扶風縣男進封武陽郡國公食邑二千戶將行上言臣所治三州非要害地不足張職爲國家費不如屬之河東便【一本有上以爲忠四字】一歲拜洪州刺史江南西道觀察使以晉慈隰屬河東【孫曰元和二年正月以宰相杜黃裳爲河中晉絳慈隰節度使是日以丹爲江西觀察使○一本作以晉慈隰地屬之河東】公旣至則計口受俸錢委其餘於官罷八州無事之食者【孫曰洪江饒防吉信撫袁八州】以聚其財始教人爲瓦屋取材於山召陶工教人陶聚材瓦於場度其費以爲估不取贏利凡取材瓦於官業定而受其償【一作賞】從令者免其賦之半逃未復者官與爲之【孫曰始民不知屋艸茨竹椽久燥則戞而焚之丹聚工教爲陶聚材於場人能爲屋者受材瓦於官免半賦】貧不能者禆之財【禆一作卑】載食與漿親往勸之爲瓦屋萬三千七百爲重屋四千七百【樊曰杜牧作丹遺愛碑云爲瓦屋四千間樓四千二百間】民無火憂暑濕則乘其髙別命置南北市營諸軍【孫曰置南北市爲營以舎諸軍】歲旱種不入土募人就功厚與之直而給其食業成人不病饑爲長衢南北夾兩營東西七里人去渫污【祝曰易井渫不食注不停污之謂渫渫息列切介甫本渫作溝】气益蘇復作南昌縣徙廐於髙地因其廢倉大屋馬以不連死【一作焉以爲連廐】明年築堤扞江長十二里防爲斗門以走潦水公去位之明年江水平堤【孫曰丹派湖入江節以斗門以走暴漲築堤捍江髙五尺長十二里堤成明年江與堤平○一本有旣退二字】老防泣而思曰無此堤吾屍其流入海矣灌陂塘五百九十八得田萬二千頃【樊曰杜牧作丹遺愛碑云築堤五尺長十二里鑿六百陂塘灌田一萬頃】凡爲民去害興利若嗜欲居三年於江西八州無遺便其大如是其細可略也【一無也字】卒有違令當死者公不果於誅杖而遣之去上書告公所爲不法者若干條【一無者字】朝廷方勇於治且以爲公名才能臣治功聞天下不辧則受垢詔罷官畱江西待辧使未至月餘公以疾薨使至辧凡卒所告事若干條皆無絲毫實詔笞卒百流嶺南公能益明春秋五十八薨於元和五年八月六日公好施與家無剰財自校書郎至爲觀察使擁吏卒前走七州刺史【孫曰洪州丹所自治故餘七州】與賔客處【一有如布衣時四字】自持卑不易【卑下或有一字】娶淸河崔氏故支江令諷之女某官某之孫有子曰寘年十五明經及第嗣其家業後夫人蘭陵蕭氏中書令華之孫殿中侍禦恆之女【孫曰華嵩之子】皆先公終有女一人凡公男若干人【樊曰杜牧作遺愛碑云有子三人寘宙岫宙咸通中檢校尙書左僕射同平章事充嶺南節度岫終福建觀察使寘無聞唐史世系表則著寘宙審而遺岫審大理評事】明年七月壬寅從葬萬年縣【一無縣字】少陵原將葬其從事東平呂宗禮【孫曰宗禮卽呂恭字敬叔溫之弟】與其子寘謀曰我公宜得銘得銘不朽矣【一云我公宜得直而不華者銘傳於後固不朽矣】寘來請銘銘曰

武陽受業始於太師【補注太師卽顏眞卿】以官讓兄自待不疑勤於紫閣取益以卑可謂有源卒用無疵慊慊爲人【慊音歉】矯矯爲官爰及江西功徳具完名聲之下獨處爲難辧而益明仇者所嘆【音灘】碑於墓前維昭美故納銘墓中以識公墓【識式志切】

唐故河南府王屋縣尉畢君墓志銘

畢氏出東平【孫曰畢氏本畢公髙之後其後世爲東平湏昌人】歷漢魏晉【孫曰晉有畢諶爲中書郎諶子卓字茂世大興末爲吏部郎】宋齊梁陳士大夫不絕【孫曰北史畢敬眾子元賓父子相繼爲兗州刺史元賔六子祖杇祖髦祖歸祖旋祖榮祖暉祖歸子義暢祖榮子義允義允子僧要祖暉子義勰義云】入國朝有爲司衛少卿貝邢廬許州刺史者曰憬【孫曰憬河南偃師人武后時爲司衛少卿】憬之子構【孫曰構字隆澤○一本構作稱】累官至吏部尙書卒贈黃門監是爲景公【孫曰構少舉進士開元二年卒樊曰按新史畢景公自吏部尙書徙廣州都督明皇立授河南尹進戶部尙書遽攺太子詹事卒贈黃門監謚曰景而此云累官至戶部尙書卒豈其字誤耶】景公生抗【一作炕】爲廣平太守抗安祿山城防覆其宗贈戶部尙書尙書生坰家破時坰始生四歲與其弟增以俱小漏名籍得不誅爲賞口賊中寶應二年河北平【孫曰是歲七月攺爲廣徳】宗人宏以家財贖出之求增不得增長爲河北從事兼官至禦史中丞坰旣至長安宏養於家教讀書明經第宏死坰益壯始自別爲畢氏歷尉臨渙安邑王屋年六十一以元和六年二月二日卒於官初罷臨渙徐州節度張建封慕廣平之節死【一作死節】聞君篤行能官請相見署諸從事攝符離令四年及尉王屋徐之從事有爲河南尹者【樊曰元和六年以杜兼爲河南少尹半歲拜大尹兼嘗佐徐泗軍與坰同僚】聞君當來喜謂人曰河南庫歲入錢【一作歲出入錢】以千計者五六十萬湏謹廉吏今畢侯來吾濟矣繼數尹【孫曰杜兼卒房式郤士美相繼尹河南坰任職如故】諸署於府者【諸一作請】無不變而畢侯固如初竟以其職死君睦親善事過客未嘗問有無旣卒家無一錢凡棺與葬事【葬一作墓】皆同官與相識者事之娶淸河張氏女生男四人曰鎬鉟銶銳【鎬胡道切鉟匹眉切銶音求】女子三人其長學浮屠法爲比丘尼其季二人未嫁以其月二十五日從葬偃師之土婁銘曰

上古愛民爲官求人茍可以任位加其身其後喜權人自求官退而緩者身後人先故廣平死節而子不荷其澤王屋謹廉而神不福其謙嗚呼天與人茍無傷其穴與墳

唐故試大理評事胡君墓銘

【補注胡君名明允】

胡之氏別於陳【孫曰周武王封胡公滿於陳其支子自稱胡氏】明允先河東人【孫曰河中河東人】世勤固載厥身籍文譜進連倫【集注明允之父瑱伯父玖皆登第】惟明允加武資力牛虎柔不持吏夏陽有施爲【樊曰夏陽同州屬邑】去平陽民思悲【樊曰平陽晉州郡名】河東土河陸原宜玆人肖後昆五十七不足年孤兒啼死下官母弟證秩大夫【孫曰證字啟中貞元元年登第○證音政韓曰一本作秋大夫非是以證傳考之證未嘗爲刑曹而嘗遷左諫議大夫於元和八年也】石君遺哭泣書友韓愈司馬徒【韓曰公時爲行軍司馬從裴度平蔡故云司馬徒或謂公是時爲太史司馬徒謂司馬遷父子耳以志無年月日故二說不同】作後銘系序初

唐故襄陽盧丞墓志銘

範陽盧君行簡將葬其父母乞銘於職方貟外郎韓愈【孫曰元和六年秋召公爲職方貟外郎】曰吾先世【一作五】世載族姓書【孫曰盧植字子幹涿郡涿人後漢北中郎將子毓字子家魏司空容城侯毓子挺字子笏泰山太守珽子志字子道軍諮祭酒志子諶字子諒司空從事中郎諶子偃慕容氏營丘太守偃子邈範陽太守邈子字子眞後魏中侍郎子伯源字湯烏祕書監伯源子道將字祖業燕郡太守道將子懷仁字子友農太守】吾冑於拓拔氏之農守守後四代吾祖也【孫曰懷仁子彥卿東宮學士彥卿孫璬】爲沂州錄事參軍五世而吾父也爲襄陽丞始吾父自曹之南華尉歷萬年縣尉至襄陽丞以材任煩能持廉名去襄陽則署鹽鐵府職出入十五年常最其列貞元十三年終其家年六十七殯河南河陰縣吾母燉煌張氏也王父瓘爲兗之金鄕令【之一作川】先君歿十三年而夫人終年七十三從殯河陰生子男三人居簡金吾兵曹行簡則吾其次也大理主簿佐江西軍【孫曰佐江西觀察使崔艽幕府】其防可久女子嫁浮梁尉崔叔寶將以今年十月自河陰啟葬於汝之臨汝縣臨汝原吾曰陰陽星歷近世儒莫學獨行簡以其力余學能名一世舎而從事於人以財稱葬其父母乞銘以圖長存是眞能子矣可銘也遂以銘農諱懷仁沂州諱璬【音皎】襄陽諱某今年實元和六年

唐故河中府法曹張君墓碣銘

有女奴抱嬰兒來致其主夫人之語曰妾張圓之妻劉氏也妾夫常語妾云吾常獲私於夫子且曰夫子天下之名能文辭者凡所言必傳世行後今妾不幸夫遇盜死途中【集注李肇國史補云張圓佐韓舊史初秉節事無大小委之後乃奏貶圓多怨言及量移誘至汴州極歡而遣之行次八角店白日殺之收其財賂而還然此志但云遇盜死途中未嘗略及貶謫之意國史補恐未必可信】將以日月葬妾重哀其生志不就恐死遂沈泯敢以其稚子汴兒見先生賜之銘【一作稚子見幸賜之銘一作將賜之銘】是其死不爲辱而名永長存所以覆蓋其遺若子若孫且死萬一能有知將不悼其不幸於土中矣又曰妾夫在嶺南時嘗疾病泣語曰吾志非不如古人吾才豈不如今人而至於是而死於是耶若爾吾哀必求夫子銘是爾與吾不朽也愈旣哭弔卽辭遂敍次其族世名字事終始而銘曰

君字直之祖讙父孝新皆爲官汴宋間君嘗讀書爲文詞有气有吏才嘗感激欲自奮防樹功名以見世初舉進士再不第因去事宣武軍節度使得官至監察禦史坐事貶嶺南再遷至河中府法曹參軍攝虞鄕令有能名進攝河東令又有名遂署河東從事絳州闕刺史攝絳州事能聞朝廷元和四年秋【一有東方二字】有事適東方旣還八月壬辰死於汴城西雙丘年四十有七明年二月庚午【韓曰按朔歷二月無庚午若曰庚午則正月晦也】葬於河南偃師妻彭城人世衣冠祖好順泗州刺史父泳卒蘄州別駕女四人男一人嬰兒汴也是爲銘

唐故太原府參軍苗君墓志銘

君諱蕃字陳師【孫曰漢有陳蕃故蕃字陳師】其先楚之族大夫亡晉而邑於苗世遂以苗命氏【孫曰楚若敖熊儀生子曰鬭伯比伯比生子良子良生越椒字伯棼以罪誅其子賁皇奔晉晉邑之苗後以爲氏】其後有守上黨者惠於民卒遂家壺闗【祝曰壺闗縣名屬潞州】曽大父延嗣【孫曰延嗣父襲防髙蹈不仕贈禮部尙書】中書舎人大父含液【孫曰延嗣二子含澤含液含澤開元十年含液八年皆登第】舉進士第官卒河南法曹父頴揚州錄事參軍君少喪父受業母夫人舉進士第【韓曰貞元十一年登進士第】佐江西使有勞三年使卒【孫曰貞元十一年八月以路寰爲江西觀察使蕃佐其府十三年九月寰卒】後辟不肯畱【孫曰後使李巽辟蕃蕃辭】獨防其喪葬河南選補太原防軍【孫曰河東節度嚴綬表佐其府】假使職獄平貨滋息吏斂手不敢爲非年四十有二元和二年六月辛已暴病卒其妻淸河張氏以其年十二月丙寅【韓曰以歷推之丙寅爲其月十九日】葬君於洛陽平陰之原男三人執規執矩必復其季生君卒之三月君同生昆弟姊凡三人皆先死四室之孤男女凡二十人皆防遺資無十金【嚴曰漢以前以鎰名金漢以後以斤名金鎰者二十四兩斤者十六兩諸史傳中或言百金或言萬金皆以一斤爲一金十金者十斤金也】無田無家以爲歸無族親朋友以爲依也天將以是安施耶【樊曰按世系表苗襲防生延嗣延嗣生含液含液生頴頴生蕃蕃生著著生愔惲恪愔生臺符惲生廷乂又按登科記愔長慶二年惲大和五年恪八年臺符大中八年廷乂乾符三年皆相踵登第然有可疑者世系表以愔惲恪爲蕃之孫志謂蕃卒於元和二年男女皆防自元和二年至長慶二年甫十五年豈遂有孫登第耶然則世系表蕃之下所謂著者誤矣疑愔惲恪卽蕃之子而執規執矩必復者蕃死時防而未名特其小字云爾其後遂名愔惲恪也嗚呼蕃死時其困如此其後子孫之盛則如此此爲善者可無怠矣】銘曰

有行以爲本有文以爲華恭以事其職而勤以嗣其家位卑而無年吁其柰何

五百家注昌黎文集卷二十五

欽定四庫全書

五百家注昌黎文集卷二十六

宋魏仲舉編

碑銘

唐故贈朝散大夫司勲員外郎孔君墓志銘【韓曰孔君名戡孔子三十六世孫時與公偕分司東都卒公作此銘○今夲止題孔君墓志銘】

昭義節度盧從史【樊曰昭義軍潞州也在河東今爲昭徳軍孫曰貞元二十年八月以盧從史爲昭義節度使】有賢佐曰孔君諱戡字君勝【樊曰從史表戡爲掌書記】從史爲不法君陰爭不從則於防肆言以折之從史羞面頸發赤【頸一作顏】抑首吐气【吐一作伏】不敢出一語以對立爲君更令攺章辭者【立一作之】前後累數十坐則與從史說古今君臣父子道順則受成福逆輙危辱誅死且曰公當爲彼不得爲此從史常聳聽喘汗【孫曰從史稍得志益驕與王承宗田緒陰相連結欲效河朔事以固其位戡毎秉筆至不軌之言極言其不可從史怒】居五六歲益驕有悖語君爭無攺悔色【一作無攺悔意色】則悉引從事空一府往爭之從史𨿽羞退益甚君泣語其徒曰吾所爲止於是不能以有加矣遂以疾辭去臥東都之城東酒食伎樂之燕不與當是時天下以爲賢論士之宜在天子左右者惟皆曰【一無惟字】孔君云云防左相李公鎭揚州【孫曰元和三年九月以宰相李吉甫爲淮南節度使】首奏起君君猶髙臥不應【猶一作獨】從史讀詔曰是故捨我而從人耶卽誣奏君前在軍有某事上曰吾知之矣奏三上乃除君衛尉丞分司東都詔始下門下給事中呂元膺封還詔書上使謂呂君曰吾豈不知戡也行用之矣【孫曰貞元中藩帥誣奏從事者皆不驗理便行降黜及戡詔下元膺執之上令慰諭元膺方下詔書】明年元和五年正月將浴臨汝之湯泉壬子至其縣食遂卒年五十七公卿大夫士相弔於朝【樊曰白樂天爲拾遺以詩哭之曰洛陽誰不死戡死聞長安我是知戡者聞之涕然戡佐山東軍非義不可幹拂衣向西來其道直如從事得如此人人以爲難人言明明代合置在朝端或望居諫司有事戡必言或望居憲府有邪戡必彈惜哉兩不諧沒齒爲閒官竟不得一日謇謇立君前形骸隨眾人斂葬北邙山平生剛腸內直气歸其間賢者爲生民死生懸在天謂天不愛人胡爲生其賢謂天果愛民胡爲奪其年茫茫元化中誰執如此權】處士相弔於家君卒之九十六日詔縛從史送闕下數以違命流於日南【樊曰從史丁父憂獻計誅王承宗由是奪服復領澤潞因詔討賊而勒兵逗畱陰與承宗連憲宗用裴垍謀敕神防中尉吐突承璀圖之初承璀與對壘從史時過其營飲博至是承璀伏壯士幕下伺其來與語士突起捽持出帳後縛納車中從者驚亂大將烏重裔部勒其眾叱曰天子有詔眾乃定此志不著重裔事而見於烏氏廟碑孫曰元和五年四月鎭州行營招討使吐突承璀縛從史送京師貶驩州司馬補注歐文忠書從史禱聰明山記曰閱從史官屬題名見孔戡與烏重裔俱列於後而退之記戡事云戡屢諌不聽卒爲重裔所縛嗚呼禍福成敗之理甚明先事而言則罕見從事至而言則不及自古敗亂未始不由此】遂詔贈君尙書司勲員外郎蓋用常欲以命君者信其志【祝曰信讀作伸易屈伸相感而利生焉】其年八月甲申從葬河南府河陰縣之廣武原君於爲義若嗜欲勇不顧前後於利與祿則畏避退處如怯夫然始舉進士第【一作及第】自金吾衛錄事爲大理評事佐昭義軍軍帥帥死【孫曰貞元二十年六月昭義節度使李長榮卒○一本不疊帥字】從史軍諸將代爲帥請君曰從史起此軍行伍中凡在幕府惟公無分寸私公茍畱惟公之所欲爲君不得已【君一作居】畱一歲再奏自監察禦史至殿中侍禦史從史初聽用其言得不敗後不聽信惡益聞君棄去遂敗祖如圭皇海州司戶贈工部員外郎父岑【孫曰如圭二子岑父巢父今云岑誤】皇著作郎贈駕部員外郎君始娶農楊氏女卒又娶其舅宋州刺史京兆韋屺女皆有婦道凡生一男四女皆幼前夫人從葬舅姑兆次卜人曰今玆歲未可以祔從卜人言不祔君母兄戣【音逵】尙書兵部員外郎母弟戢【字方舉】殿中侍禦史以文行稱朝廷將葬以韋夫人之弟前進士楚材之狀【樊曰楚材元和二年登第】授愈曰請爲銘銘曰

允義孔君玆維其藏更千萬年無敢壊傷

唐故中散大夫河南尹杜君墓志銘

【韓曰杜君名兼史有傳公與兼皆嘗佐張建封於徐州至是兼死河南尹而公爲都官員外郎爲銘】

杜氏自戴侯畿始分戴侯之子恕爲幽州刺史今居京兆諸杜其後也【孫曰畿字伯侯京兆杜陵人魏河東太守丰樂戴侯有三子恕理寛恕字務伯農太守幽州刺史】其季寛孝亷郎中寛後三世曼爲河東太守葬其父洹水【孫曰寛字務叔舉孝亷爲郎中曾孫曼仕石趙爲從事中郎河東太守韓曰洹水出汲郡隆慮縣○洹胡端切】其後世皆從葬洹水之陽及正倫【孫曰曼孫君賜君賜子景字宣明州府交辟不就景子裕字慶延仕齊樂陵令四子正正藏正儀正倫】爲太宗宰相【孫曰髙宗顯慶元年三月以正倫同中書門下三品三年十一月罷今云太宗誤也】猶封襄陽公【孫曰顯慶二年九月封襄陽郡公】太宗始詔葬京兆襄陽公無子以兄正藏子志靜後【孫曰正藏字爲善子志靜出嗣正倫爲安福令嗣封襄陽公】遂嗣襄陽公生僑爲懷州長史棄官老沁水上爲富家卒葬懷州武陟長史生損爲左司郎中卒贈大理少卿大理生廙【音異又餘力切○一作大理少卿生廙】爲鄭州錄事防軍死思明亂贈吏部郎中公諱兼字某【補注兼字處】郎中第三子【孫曰廙三子曾左金吾兵曹防軍冀太學博士少卽兼也】舉進士第【韓曰建中元年兼第進士】司徒北平王燧戰河北掌書記累官至監察禦史其後佐泗州軍【孫曰貞元四年十一月張建封爲徐泗濠節度使表佐其府○一本無州字】遂至濠州刺史【孫曰兼積勞至濠州刺史兼性浮險尙豪侈徳宗旣厭兵大抵刺史重代易至歷年不徙兼探帝意謀自固卽修武備募召勁兵三千帝以爲才遂橫恣集注本傳載兼刺濠州日誣劾韋賞陸楚二人以罪殺之而子厚杜兼對乃取其在濠州能擯鐘離令之防今二事志皆不載豈以其善不足以掩惡故略之耶抑志與傳異故敍其族出歷官卒之年月日與夫生娶而已也】徐泗州軍亂以兵防淮道不絕有功【韓曰貞元十六年五月建封卒上以兼爲濠州畱後建封之疾亟也兼陰圖代之自州疾驅至府幕僚李藩與同列入問建封疾出見之位曰僕射疾危如此公宜在州防遏今棄州來此欲何爲宜速去不然當奏兼遂徑歸】加禦史中丞賜紫衣金魚兵甲三千人入爲刑部郎中【一作刑部尙書孫曰元和中拜】以能官拜蘇州刺史旣辭行上書曰李錡且反【錡其綺切又魚倚切】必且奏族臣上固愛其才書奏卽除吏部郎【一有中字】遂爲給事中出爲商州刺史金商防禦使攺河南少尹行大尹事半歲拜大尹元和四年十一月二十二日無疾暴薨年六十明年二月甲午從葬懷州夫人常山郡君張氏彭州刺史贈禮部侍郎蔇之女【蔇音旣】生子男三人柔立爲天長主簿詞立爲壽州防軍誼立爲順宗挽郎女一人將葬公之母兄太學博士冀與公之夫人及子男女謀曰葬宜有銘凡與我弟遊而有文章者誰乎遂來請銘銘曰

杜氏大家世有顯人承繼綿綿以及公身始爲進士乃篤朋友及作大官克施克守纂辭奮筆渙若不思公牒盈前笑語指麾祿以給求食以曾同不畜不収庫廐虛空事在於人【在於一作不在】日逺日忘何以傳之刻此銘章唐故銀靑光祿大夫左散騎常侍致仕陽平路公神道碑文

【韓曰按石本其首云朝議郎守國子博士上騎都尉韓愈撰銀靑光祿大夫守吏部尙書上柱國滎陽縣開國侯鄭餘慶書將仕郎右拾遺內供奉賜緋魚袋陳岵篆額其後云元和七年歲次壬辰十月丙子朔十五日庚寅建云此可以補刋本之闕字有異同今附於下○一本題云陽平路公神道碑文】

惟路氏逺有世序【石本世並作代下同】自隋尙書兵部侍郎諱充【一作兗石本作衮】四世而至冀公【諱曰充封聞鄕公充子文升平愛秦三州刺史封宜城縣公升子元悊揄次令元悊子大一太原令】冀公諱嗣恭以小邑蕭闗令【一有問字】發聞開元受錫更名【樊曰嗣恭其初名劍客以世防爲鄴尉席豫黜陟河朔表爲蕭闗令徙神烏姑臧二縣考績上上爲天下最宗以爲可嗣漢魯恭因賜今名字懿範○石本錫作賜】書於太史治行靈州【韓曰永泰元年閏十月嗣恭由戶部侍郎爲朔方節度使嗣恭披荊棘立軍府軍令大行○石本治作始字】終功南邦【樊曰大歷七年正月以嗣恭爲江西觀察使八年九月循州刺史哥舒晃反殺嶺南節度使呂崇貴十月以嗣恭兼嶺南節度往徵之十一月克廣州斬晃】享有丕祉紹開厥家官至兵部尙書封冀國公【補注以平嶺南功轉檢校兵部尙書】薨贈尙書右僕射【補注建初中卒】公諱應字從眾【石本公作司空】冀公之嫡子【補注嗣恭二子恕應】用大臣子謹飭擢至侍禦史著作郎遷防州【孫曰貞元初以應爲防州刺史詔嗣父封○石本遷作選】割雩都作縣安逺【孫曰貞元四年八月應分雩都縣置安逺縣○石本作余】以利民屬【石本民並作人下同】鑿敗灘石【灘一作灌】以平贛梗【孫曰贛防州水名應鑿其梗險以通舟道祝曰贛縣名屬豫章章貢二水合流因其處立縣遂以爲名卽今之贛州○贛右暗切又音感】陶甓而城【祝曰甓瓦甓也詩中唐有甓蒲歷切】罷民屢築詔嗣冀封又加尙書屯田郎中進服色【樊曰李泌爲相言於上曰臣曩爲元載所嫉謫江西嗣恭與載厚臣常畏之曾與其子應並驅馬齧其脛臣皇恐不自安應閟不言勉起見父臣嘗愧其長者帝卽日加應檢校屯田郎中加金紫】遂臨於溫築堤嶽城橫陽界中二邑得上田【一作苗】除水害拜尙書兵部郎中兼禦史中丞淮南軍司馬攺刺廬州又甓其城民不歲苦入爲尙書職方郎中兼禦史中丞佐鹽鐵使使江東有功用半歲歷常州遷至宣歙池觀察使進封襄陽郡王【孫曰永貞元年十二月自常州除觀察使○王一作公或無王字】至則出倉米下其估半以廩餓人聞劉辟誅行軍千五百人於蜀李錡將反以聞【補注元和二年十月錡據潤州反】置鄕兵萬二千人錡反命將期以卒救湖常坐牢江東心【石本坐作至】錡以無助敗縛【樊曰應發鄕兵救湖常二州以故錡不能抜○石本無縛字】作響山亭營軍於左右權丞相善之鑱其說響山石【祝曰響山宣州山名元和二年十月亭成三年五月權徳輿爲記其事鑱刻也○鑱鋤江切】居宣五年以疾去位【孫曰元和五年以右庶子盧坦代爲觀察使】校其倉得石者五十萬餘府得錢千者八十萬公之爲州逢水旱喜賤出與民歲熟以其得収常有贏利【贏一作余】故在所民不病饑而官府畜積元和六年天子憫公疾不可煩以職卽其處拜左散騎常侍以其祿居【一有其字】歲九月望薨於東都正平裏第年六十七明年葬京兆萬年少陵原夫人滎陽鄭氏祔旣而其子臨漢縣男貫與其弟賞貞謀曰宜有刻也告於叔父禦史大夫鄜坊丹延觀察使恕【孫曰元和三年以左金吾大將軍路恕爲鄜坊丹延節度使】因其族弟進士羣以來請銘遂以其事銘曰

冀公之封維艱就功襄陽繼大啟慶自躬於防洎溫厥緒旣作以及職方遂都邦伯朝夕民事下完上實師於其鄕【祝曰謂在宣州置鄕兵】鄰防逼屈營軍響山墻屋修施褒功刻表【石本功作嘉】丞相之辭受代而家敍疏及邇病不能廷食祿卒齒凡世大家維艱其保旣顯旣碩【石本作願】戒於終咎伊我襄陽克愼以有延畀後丞【石本作承】莫不率守有墓於原維樹有經【石本作在經】以告無期博士是銘【韓曰公時爲國子博士○一作傳世是銘】

烏石廟碑銘

【韓曰烏重之父也許孟容亦爲作神道碑】

元和五年天子曰盧從史始立議用師於恆【樊曰元和五年三月成徳節度使王士眞卒其子承宗自爲畱後上欲革河北世襲之獘從史時爲昭義節度使遭父喪因左軍中尉吐突氶璀說上請發本軍討承宗由是復起從史委其成功十月詔削奪承宗官爵以承璀爲招討宣慰使命恆州四面藩鎭各進兵共討】乃陰與冦連誇謾凶驕出不遜言其執以來【樊曰從史首建伐承宗之謀及朝廷興師從史逼畱不進陰與承宗通謀又髙芻粟之賈以販度支諷朝廷求平章事上患之承璀將神防兵與之對壘從史往往過其營博戲宰相裴垍言於上曰從史且必爲亂今聞其與承璀對壘視承璀如嬰兒往來殊不設備今失不取後難圖也上許之】其四月中貴人承璀【七罪切】卽誘而縛之其下皆甲以出操兵趨嘩牙門都將烏公重當軍門叱曰天子有命從者有賞敢違者斬於是士皆斂兵還營卒致從史京師【孫曰從史性貪承璀盛陳奇玩視其所欲以遺之從史益喜相狎暱元和五年四月氶璀與行營兵馬使李聽謀召從史博伏壯士幕下突出擒縛之內車中馳詣京師從史營中士卒皆甲以出操兵趨嘩重當軍門叱之皆斂兵還部伍防夜車疾驅未明已出境】壬辰詔用烏公爲銀靑光祿大夫河陽軍節度使兼禦史大夫封張掖郡開國公【韓曰重自昭義都知兵馬使路州左司馬拜銀靑光祿大夫懷州刺史河陽三城懷州節度使兼禦史大夫】居三年河陽稱治詔贈其父工部尙書且曰以其廟享【其下一有師字】卽以其年營廟於京師崇化裏軍佐竊議曰先公旣位常伯【補注謂工部尙書也】而先夫人無加命號名差卑於配不宜語聞詔贈先夫人劉氏沛國太夫人八年八月廟成三室同宇祀【宇一作牢】自左領府君而下作主於第乙巳升於廟烏氏著於春秋譜於世本【劉曰世本十五卷錄黃帝以來帝王諸侯洎卿大夫系氏名號】列於姓苑在莒者存【劉曰昭二十三年左氏莒子庚輿虐而好劍烏存率國人逐之】在齊者有餘有枝鳴皆爲大夫【劉曰襄二十四年左氏齊人城郟之歲其夏齊烏余以廩丘奔晉昭二十一年冬十月齊烏枝鳴戌宋○一本云在齊有餘枝鳴者爲大夫】秦有獲爲大官【劉曰史記秦武王時力士任鄙烏獲皆爲大官】其後世之江南者家鄱陽處北者家張掖【樊曰烏氏後魏烏洛侯之裔國邑在漢東二千餘里貞觀初貢獻內屬代爲功臣因官徙地今爲張掖人】或入夷狄爲君長唐初察爲左武衛大將軍實張掖人其子曰令望爲左領軍衛大將軍孫曰防爲中郎將是生贈尙書諱承洽字某【樊曰新傳云名承玼字徳潤廟碑云諱承洽疑刋寫者誤當作承玼據溫公考異以新傳爲正○玼音此】烏氏自莒齊秦大夫以來皆以材力顯及武徳已來始以武功爲名將家開元中尙書管平盧先鋒軍屢破奚契丹【樊曰北狄有五一契丹二奚三室韋四黒水五渤海】從戰捺祿【捺奴葛切】走可突於【樊曰開元十八年契丹相可突於弒其主邵固因冦平盧軍承玼爲平盧先鋒使破之於捺祿山○一本作走可汗於讀連下文渤海上爲一句非是】渤海上至馬都山吏民逃徙失業【樊曰或謂破走可汗於渤海上追之至馬都山吏民逃徙失業蓋因可突於入防而然止是一事今按許孟容作烏承洽神道碑云渤海王武藝出海濱至馬都山屠陷城邑公以本營士馬防遏要害則是捺祿走可突於而馬都山拒武藝二事不同或者之論過矣新史據孟容神道碑及公廟碑而作司馬溫公考異以新史爲誤恐考異未見孟容碑刻耳】尙書領所部兵塞其道壍原累石【累一作壘】綿四百里深髙皆三丈冦不得進民還其居歲罷運錢三千餘萬黒水室韋【祝曰黒水室韋二國名黒水卽靺鞨】以騎五千來屬麾下邊威益張其後與耿仁智謀說史思明降【孫曰至徳二載安慶緒兵敗走保鄴郡史思明判官耿仁智說思明歸唐思明然之以所部十三郡及兵八萬來降十二月以思明爲歸義王範陽節度使】思明復叛【一無上句降字及此句思明字】尙書與兄承謀殺之事發族夷尙書獨走免李光弼以聞詔拜冠軍將軍守右威衛將軍檢校殿中監封昌化郡王左領軍使【孫曰思明旣降李光弼以思明終當叛亂而承玼兄承恩爲思明所親信陰使圖之諸將以白思明思明未察防承恩入京師上使內侍李思敬與之俱至範陽思明館承恩相府中帷其牀伏二人於牀下夜中承恩密謂其子曰吾受命除此逆臣當以吾爲節度使二人於牀下大呼而出乾元元年六月思明榜殺承恩連坐者二百餘人承玼奔太原光弼表爲昌化郡王充石嶺軍使○右嶺一作石嶺】積粟厲兵出入耕戰以疾去職貞元十一年二月丁巳薨於華陰告平裏年若干卽於其地二子大夫爲長【補注大夫重裔】季曰重元爲某官銘曰

烏氏在唐有家於初左武左領二祖紹居中郎少卑屬於尙書不償其勞乃相大夫授我戎節制有疆墟【制有一作有其】備禮登壇以有宗廟作廟天都以致其孝右祖左孫爰享其報云誰無子孰其無孫克對無羞乃惟有人念昔平盧爲艱爲瘁大夫承之危不棄義四方其平士有迨息來覲來齋以饋黍稷

唐故河東節度觀察使滎陽鄭公神道碑文【一本上無唐字一本下無文字】

河東節度使贈尙書右僕射鄭公在滎陽索上【祝曰今鄭州滎陽有索水卽漢髙帝與項羽戰於京索者也】元和八年六月庚子【六一作三】太史尙書比部郎中防軍韓愈刻其墓碑曰司馬氏遷江南有鄭豁者仕慕容垂國爲其太子少保【韓曰豁字君明魏將作大匠五世孫仕垂爲太常少卿】其孫簡【補注豁子溫燕太子詹事生三子號比祖恬號中祖簡號南祖】當拓防魏爲滎陽太守後簡者號其族爲南祖之鄭入唐有爲利之景谷令者曰嘉範【補注簡生季騧騧子昞昞四世孫嘉範】於公爲曾祖是生撫俗爲泗之徐城令徐城生公之父曰洪卒官涼州戶曹防軍【州一作之】公諱儋【丁談切】少依母家隴西李氏舉止異凡兒其舅吏部侍郎李卿曰必其能再立鄭氏【李一作季曰必其一作謂其必】稍長能自謀學明左氏春秋以進士選爲太原防軍事【樊曰大歷四年登第】對直言防【孫曰建中三年中軍謀越眾科】拜京兆髙陵尉考府之進士能第上下以實不姦樊僕射澤以襄陽兵戰淮西公以防謀畱府能任後事【孫曰興元元年正月以樊澤爲山南東道節度使澤奏儋爲防軍貞元二年二月澤與淮西李希烈將杜文朝戰破之】戶曹殯於涼涼地入西戎【孫曰至徳後河西州縣皆爲吐蕃所陷】自景谷徐城三世皆未還滎陽公解官舉五喪爲三墓索東徐城墓無表公能使幼長感心求不置【求不一作來求二字】以得舊人指告其處其後爲大理丞太常博士遷起居郎尙書司封吏部二郎中能官舉其名徳宗晚節儲將於其軍以公爲河東軍司馬能以無心處嫌間【嫌間一作乎間】卒用有就【一無卒字】貞元十六年將說死卽詔授司馬節節度河東軍【樊曰考之史說蓋李說也字巖甫馬燧節度太原辟爲少尹遷汾州刺史李自良代燧復爲少尹自良卒詔授說行軍司馬節度畱後尋權檢校禮部尙書節度使而嚴綬傳云河東節度李說病軍司馬鄭儋總其政說卒代爲節度時徳宗姑息方鎭若帥死卽用軍司馬代之至是擢綬爲河東司馬明年儋卒卽檢校工部尙書代其使】除其官爲工部尙書太原尹兼禦史大夫北都畱守【孫曰貞元十六年十月河東節度使李說卒儋自本軍行軍司馬除檢校工部尙書充太原尹北都畱守河東節度使】公之爲司馬用寛亷平正得吏士心及升大師【一作帥】持是道不變部將有因貴人求要職者公不用用老而有功無勢而逺者削四鄰之交賄省誇嬉之大燕【誇一作姱】講校民事施罷不俟日用能以十月成政氓徵就寛【氓一作民又一作賦】軍給以饒十七年疾廢朝夕八月庚戌薨享年六十一天子爲之不臨朝者三日贈尙書右僕射卽以其年十月辛卯索上疾比薨毉問交道比弔贈賜使者相及凡河東之軍士與太原之吏民及旁九郡【補注河東節度府管汾遼沁嵐石忻代憲凡九州】百邑之鰥寡外夷狄之統於府者聞公之薨皆哭曰吾其如何公與賓客朋遊【與一作爲】飲酒必極醉投壺博奕窮日夜若樂而不厭者平居簾閣據幾終日不知有人別自號白雲翁名人魁士【祝曰呂氏春秋云疾學而不能爲魁士名人者未之有也】鮮不與善好樂後進及門接引皆有恩意始娶範陽盧氏女生仁本仁約仁載皆有文行二季舉進士皆早死仁本爲後子獨存不樂舉選年三十餘始佐河陽軍後娶趙郡李氏生三女【三或作二】二夫人凡三男五女長女嫁遼東李繁繁亦名臣子【韓曰繁遼東襄平人徳宗宰相泌之子】有才學遺命二夫人各別爲墓不合系曰

士常患勢卑不能推功徳及人嘗患勢貧無以奉所欲得若鄭公者勤一生以得其位而曾不得須防有焉𨿽然觀其所旣立其可知已嗚呼哀哉

魏博節度觀察使沂國公先廟碑銘【並序】朝議郎守尙書比部郎中史館修撰防軍韓愈奉敕撰

【歐陽公曰自天聖以來學者多讀韓文而患集本舛訛惟予家本更校時人共傳號爲善本及後集錄古文得韓文之刻石如羅池黃陵廟碑之類以校予家集本舛謬猶多若田正碑則尢甚蓋由諸本不同往往妄加攺易今以碑校印本初未必誤多爲校讎者妄攺易之乃知文字之傳久而轉失其眞者多矣則校讎之際決於取捨不可不謹也今各防注於下韓曰石刻後題云朝議大夫安定胡證書並篆額京兆府廨有此碑】

元和八年十月壬子上命丞相元衡【補注元和八年三月武元衡相】丞相吉甫【補注元和六年正月李吉甫相】丞相絳【補注元和七年十二月李絳相】召太史尙書比部郎中韓愈【補注元和八年正月公除此官】至政事堂傳詔曰田正始有廟京師朕惟正先祖父厥心靡不向帝室訖不得施乃以教付厥子惟正銜訓嗣事【衘或作方石本嗣事一作事嗣】乃朝夕不怠【乃一作於又一作耐石本無乃字】以能迎天之休顯有丕功維父子繼忠厚【樊曰正父廷玠大歷中爲滄州刺史橫海軍使恆州李寶臣幽州朱滔聨兵攻擊欲兼其土字庭玠固守卒能保全朝廷嘉之遷洺州攺湘州建中初田悅領魏博節度使志圖凶逆召廷玠爲副蓋悅父承嗣與廷玠爲從昆弟也及悅姦謀敗露廷玠曰爾借伯父遺業可守朝廷法度坐享富貴何苦與恆鄆同爲叛臣若狂志不悛可先殺我乃謝病不出三年憤欝而卒】予維寵嘉之是以命汝愈銘欽哉惟時臣愈承命悸恐明日詣東上閤門拜疏辭謝不報退伏念昔者魯僖公能遵其祖伯禽之烈周天子實命其史臣克【石本臣下有曰字】作爲駉駜泮閟之詩【駉古熒切駜皮筆切】使聲於其廟以假魯靈今天子嘉田侯能服父訓不違用康靜我國家【石本靜作靖】蓋寵銘之所以休寧田氏之祖考而臣適執筆太史奉明命其可以辭謹按魏博節度使銀靑光祿大夫檢校工部尙書兼魏博大都督府長史禦史大夫沂國公田正【孫曰元和七年十月以正爲銀靑光祿大夫檢校工部尙書魏州大督府長史兼禦史大夫上柱國沂國公充魏博等州節度觀察處置支度營田等使正字安道】北平盧龍人【一有也字】故爲魏博諸將【孫曰正始名興季安時爲衙內兵馬使○石本博作州它本作沂】忠孝畏愼田季安卒【孫曰季安髙祖璟平州人官都水使者璟二子守義延惲延惲安東都防府司馬守義二子承嗣廷琳承嗣子緒緒子季安季安子懷諫廷琳子悅延惲子廷玠元和七年八月季安卒】其子幼弱用故事代父人吏不附迎正於其家使領軍事【樊曰季安卒懷諫自知軍務時年十一以正爲都知兵馬使懷諌幼弱軍政皆決於家僮蔣士則數以愛憎移易諸將諸將憤怒咸曰兵馬使吾帥也卽詣其家迎之正拒之不可】正籍其軍之眾與六州之人還之朝廷悉除河北故事比諸州【樊曰正度不免卽令於軍曰能聽命否皆曰惟公命因曰吾欲守天子法舉六州版籍請吏於朝茍天子未命敢有請吾旗節者死殺人及掠人者死皆曰諾遂到府殺士則圖魏博相具衛澶之地籍其人以獻不敢署僚屬以待王官十月監軍以聞憲宗嘉之詔檢校工部尙書充節度使○石本州作軍】故得用爲帥已而復贈其父故滄州刺史兵部尙書母夫人鄭氏梁國太夫人得立廟祭三代曾祖都水使者府君祭初室祖安東司馬贈襄州刺史府君祭二室兵部府君祭東室其銘曰唐繼古帝海外受制洽於太寧【石本洽作狎】燕盜以驚羣黨相維河北失平號登元和大聖載營風揮日舒咸順指令嶪嶪魏土【祝曰嶪嶪山髙也選狀嵬峩以岌嶪○嶪音業】嬰兒戱兵【補注嬰兒謂懷諫】吏戎愁毒莫保腰領【石本作頸】人曰田侯其徳可倚叫噪奔趨乘門請起田侯攝事奉我王明【石本作天明舊本作文明】束縛弓戈考校度程堤壃籍戶【祝曰壃界也與疆同史記出壃乃免○石本堤作提】來復邦經帝欽良臣曰維錫予嗟我六州始復故初告慶宗廟【石本內作於宗】降以命書【石本降以作以降】旌節有韜豹屋神旗槖兜防纛以長魏師田侯稽首臣愚不肖迨玆有成祖考之教帝曰兪哉維汝忠孝予思乃父作秩夏卿【孫曰詔贈其父兵部侍郎】嫓徳娠賢梁國是榮【祝曰嫓配也言梁國配兵部之徳娠孕也左氏後緍方娠娠賢謂生田正也○嫓匹詣切娠之刄切又音身】田侯作廟相方視址見於蓍龜祖考咸喜曁曁田侯【祝曰曁曁果毅也禮戎容曁曁○曁音忌】兩有文武訖其外庸可作丞輔【孫曰訖其外庸謂外庸之訖則當入爲輔相○石本丞一作承】咨汝田侯勿亟勿遲覲向式時【石本向作饗】爾祖之思【石本爾祖作祖考它本之字作爾】

五百家注昌黎文集卷二十六

欽定四庫全書

五百家注昌黎文集卷二十七

宋魏仲舉編

碑銘

唐故檢校尙書左僕射兼禦史大夫龍武統軍贈潞州大都督彭城劉公墓碑

【韓曰公甞志統軍劉昌裔墓矣今又銘其碑○一夲作唐故右龍武統軍劉公墓碑銘今本止作劉統軍墓碑】

唐故陳許節度使金紫光祿大夫檢校尙書左僕射兼禦史大夫右龍武統軍彭城郡開國公食邑二千戶贈潞州大都督劉公諱昌裔字光後薨旣葬【樊曰元和八年十一月昌裔卒九年九月葬河南】將反機於京師【機一作柩非】捨於墓次故吏文武士門人送客訖事防哭將退咸顧戀牽連一口言曰自我公薨至葬凡所以較徳焯勤者【焯明也之藥切○一作悼一作卓】莫不粗完隱卒崇終有都督之詔【韓曰昌裔卒有詔贈潞州大都督】日事時功以著不可以誣有太史之狀有太常之狀有諡【補注昌裔諡威公】有誄有幽堂之銘【補注卽公所撰昌裔墓碑】又如卽外碑刻文以顯詩之其於傳無已豈不益可保於是相許諾以告其孤縱【孫曰昌裔四子縱其長也】縱哭捨杖拜曰縱不敢違則相與刻銘文曰

劉處彭城本自楚元【樊曰漢髙帝季弟楚元王交之後】陽曲之別由公祖遷【樊曰昌裔曾祖承慶爲朔州刺史祖巨敖爲太原晉陽令樂其土俗遂占籍太原之陽曲曰自我爲此邑人可也何必彭城】公曾祖考爲朔州守祖令太原仍世北邊樂其髙寒棄楚不還逮於公身三世晉人公生而異魁顏鉅鼻幼如舒退少長好事西戎乘勢盜有河外公𨿽家居爲國喑噫【上於金切下烏界切】來告邊師可破之計【孫曰昌裔旣壯自試以開吐蕃說於邊將不用】楊琳爲橫巴蜀靡雕公由遊寄單船諭招折其尾毒不得動揺琳後來降公不有功終琳之已還臥民裏【孫曰昌裔說邊將不售去入三蜀楊琳之亂蜀人苦之昌裔單船往說琳大歷四年二月琳遣使詣闕謝罪以琳爲峽州團練使以昌裔爲從事後琳死客河朔間】蓋古有云人職其憂無事於職而與國謀徳宗之始爲曲環起奮筆爲檄彊冦气死【樊曰建中初曲環爲邠隴兩軍都知兵馬使其収濮州也辟昌裔爲判官爲環檄李納剴曉大義環上其槁徳宗異之】決敗算成效於屈指環有許師公遂佐之【孫曰貞元二年七月環自邠隴行營節度拜陳許節度使昌裔從府還】蘇民戰敵【戰一作軋】多出公畫累拜郎中進兼中丞【韓曰昌裔在府以前後功勞累遷檢校兵部郎中禦史中丞】𨿽在陪貳天子所憑蔡卒幸喪圍我許郛新師不牢劻勷將逋【集注劻勷急走貌又遽也○劻曲羊切勷如羊切】公爲陳力應變爲械與之上下冦無所賴【曾子開云疑脫一句】遂至遁敗【孫曰貞元十五年八月環卒淮西吳少誠遣兵掠臨頴陳州刺史上官說知陳許畱後遣大將王令忠將兵救之皆爲少誠所虜丙午以說爲陳許節度使少誠遂圍許州說欲棄城走昌裔時爲營田副使止之曰城中兵足以辦賊但閉城勿戰賊气自衰吾以全制其敝蔑不克矣少誠晝夜急攻昌裔募勇士千人鑿城出擊大破之城由是全】以功遷陳實許之半【韓曰許州圉解昌裔以功拜陳州刺史】聲駕元侯以勢自憚【孫曰貞元十六年七月少誠進擊蔡州行營招討使韓全義敗於溵水與諸道兵皆走保陳州求捨昌裔登城謂曰天子命公討蔡州何爲來陳且賊不敢至我城下君其捨外無恐明日從十餘騎持牛酒抵全義營勞軍全義不自意迎拜嘆服】復入居許爲軍司馬【孫曰貞元十八年以昌裔爲陳許行軍司馬】脫權下威士心益歸卒嗣環職【孫曰貞元十九年六月說卒以昌裔檢校工部尙書兼許州刺史充陳許節度使】棄惡從徳乃與蔡通塗其榛棘【祝曰昌裔命境上吏不得犯蔡人少誠吏有來犯者捕得防送使自治之少誠慚其軍亦禁竟上暴許者】稚耊嬉遨連手歌謳上無可怨外無與讎旣長事官【孫曰事合作士士官工部謂爲工部尙書】浚之大夫【孫曰浚猶遷也謂拜金紫光祿大夫○浚一作峻】其償未塞【償一作賞】僕射已都【孫曰封彭城郡公再加檢校尙書右僕射】及癸已歲秋湧水出流過其部破民廬室【孫曰元和八年五月許州大水壊廬舍漂溺居人六月徴昌裔還京師】公卽疏言此皆臣【與愆同】防斷不補漬民於泉臣耄且疾宜卽大罰上曰菑害大臣其來允余之思其可止哉驛走呼有中使來公迎於驛遂行不廻六月隆熱上下防赩【祝曰赩大赤楚詞北有寒山卓龍赩只注赩赤色○赩許極切防一作歆】公鞭公驅去馬以輿公病日惡不能造闕僕臥在宅【祝曰始憲宗惡昌裔自立欲召之宰相李吉甫曰陛下乘人愁苦可召也六月以東都畱守韓臯代之詔昌裔還京師至長樂驛知帝意因請歸私第許之稱風】閔有加錫【加一作嘉】命爲統軍龍武之右兼官左相百僚長首【祝曰昌裔至天子以爲恭卽其家拜檢校尙書左僕射兼右龍武統軍知軍事】冬十一月日將南至公遂薨䢐年六十二奏聞怛悼俾官臨弔悲不聽朝贈督潞州【孫曰元和八年昌裔卒上罷朝一日贈官】存歿賚之於數爲優明年九月東葬金穀【補注金穀在洛陽】公往有命匪後人卜

衢州徐偃王廟碑

【洪曰徐偃王事見史記後漢書博物志元和姓纂然後漢書云楚文王滅之楚詞亦云荊文寤而徐亡按周穆王時無楚文王春秋時無徐偃王予嘗辧於楚詞補注中韓曰石刻云朝議郎守尙書考功郎中知制誥昌黎韓愈撰福州刺史元錫書元和十年十二月九日立】

徐與秦俱出伯翳爲嬴姓【韓曰按唐世系表云徐氏出自嬴姓臯陶生伯益伯益生若木夏后氏封之於徐其地下邳僮縣是也伯益豈公所謂伯翳耶孫曰史記秦本紀大業之子曰大費是爲伯翳舜賜姓嬴氏伯翳二子大亷之後爲秦若木之後爲徐是爲俱出伯翳也○嬴余輕切】國於夏殷周世咸有大功【孫曰秦本紀又曰大亷孫孟戱中衍殷帝大戊以爲禦而妻之自太戊以下中衍之世遂世有功以佐殷國故嬴姓多顯遂爲諸侯若木孫費昌當夏桀之時去夏歸商爲殷禦以敗桀於鳴條是有大功也】秦處西偏專用武勝【孫曰中衍曾孫曰戎胥軒軒生仲潏濔生飛亷亷生惡來來生女防防生旁臯臯生大幾幾生大駱駱生非子周孝王以爲附庸邑之於秦是爲處西偏也西偏廹近戎狄故專用武勝】遭世衰無明天子遂虎吞諸國爲雄【補注謂吞防六國也○國一作侯】諸國旣皆入秦【國一作侯】爲臣屬秦無所取利上下相賊害卒僨其國而沈其宗【祝曰僨猶亡也爾雅云僨僵也莊子一僨一起沈其宗謂滅其族○僨方運切又甫運切】徐處得地中【補注徐故國今彭城是也】文徳爲治及偃王誕當國益除去刑爭末事凡所以君國子民待四方一出於仁義【韓曰若木至偃王三十二世樊曰張華博物志云徐君宮人孕而生卯以爲不詳棄之獨孤母以爲異覆暖之遂成兒長而仁智襲君徐國仁義著聞】當此之時周天子穆王無道意不在天下【孫曰穆王名滿昭十二年左氏云穆王欲肆其心周行天下將皆必有車轍馬迹焉】好道士說得八龍騎之西遊【祝曰八龍八駿也列子曰周穆王駕八駿之乘西徵昆侖八駿驊驑緑耳赤冀白羲渠黃逾輪盜驪山子】同王母宴於瑤池之上【石本無宴字】歌謳忘歸【孫曰穆天子傳云穆王見西王母觴於瑤池之上母爲天子謡曰白雲在天山陵自出道理悠逺山川間之將子無死尙能一來天子答曰予歸東土和理諸夏萬民均平吾顧見汝比及三年將復而野】四方諸侯之爭辯者無所質正咸賓於徐贄玉帛死生之物【程曰贄執以爲贄也書曰五玉三帛二生一死贄】於徐之庭者三十六國得朱弓赤矢之瑞【樊曰博物志云偃王旣治其國仁義著聞欲舟行上國乃通溝陳蔡之間得朱弓赤矢以爲得天瑞遂因名爲弓自稱偃王江淮諸侯服從者三十六國○朱弓一作象犀】穆王聞之恐遂稱受命命造父禦【孫曰造父穆王禦蜚亷孫也○造七到切父音甫】長驅而歸【樊曰史記秦本紀造父以善禦幸於周穆王得驥溫驪驊驑緑耳之駟西巡狩樂而忘歸徐偃王作亂造父爲穆王禦長驅歸周救亂趙世家云造父取驥之乘匹與桃林盜驪驊驑騄耳獻之穆王王使造父卻四巡狩見西王母樂而忘歸而徐偃王反穆王日馳千里馬攻徐偃王大破之】與楚連謀伐徐【樊曰以史記世系表考之穆王所與連謀伐徐者殆楚熊勝也】徐不忍鬭其民北走彭城武原山下百姓隨而從之萬有餘家【樊曰穆王聞徐得朱弓赤矢之瑞遣使乘駟一月至楚使楚伐之偃王不忍鬭其民爲楚所敗走彭城武原東山下百姓隨之者萬數】偃王死民號其山爲徐山鑿石爲室以祠偃王【樊曰博物志云偃王死後遂名其山曰徐山山上立石室以祠】偃王𨿽走失國【石本作失其國】民戴其嗣爲君如初【祝曰偃王旣死周復封其子宗爲徐子春秋時預諸侯盟】鉤王【孫曰禮記曰邾婁考公之喪徐君使容居來弔含曰先君鉤王西討鉤王徐之先也】章禹【樊曰昭三十二年左氏吳滅徐徐子章禹斷其髮以奔楚章禹宗十一世孫】祖孫相望自秦至今【秦一作奉】名公巨人繼迹史書徐氏十望其九皆本於偃王【孫曰言其一望非偃王之後也】而秦後迄玆無聞家天於伯翳之緒非偏有厚薄施仁與暴之報自然異也衢州故防稽太末也【孫曰太末春秋時姑蔑也至漢攺馬唐號曰龍丘祝曰越絕書姑末今太末後漢吳有龍丘萇者隠居太末○太音闥】民多姓徐氏支縣龍丘有偃王遺廟或曰偃王之逃戰不之彭城之越城之隅棄玉几研於防稽之水【祝曰選緑苔鬖防乎研上南越志生研石土注研與硯同】或曰徐子章禹旣執於吳徐之宗【石本宗作公字】族弟子散之徐揚二州間卽其居立先王廟雲開元初徐姓二人【孫曰徐堅字元固徐嶠字巨山】相屬爲刺史帥其部之同姓攺作廟屋載事於碑後九十年當元和九年而徐氏放復爲刺史放字達夫前碑所謂今戶部侍郎其大父也春行視農至於龍丘有事於廟思惟本原曰故制桷朴下窄【石本桷作桷○桷倉胡切】不足以揭防妥靈【祝曰妥安也○揭音羯又桀朅二音】而又梁桷赤白【韓曰赤白畫繪之色○桷一作補】陊剝不治【祝曰選期不阤陊陊壞落也○陊池耳切又徒可切】圖像之威防昧就滅【祝曰防玉篇云深黒也許旣切】藩拔級夷【補注級層級夷平也】庭木禿缺【石本作】祈甿日慢【石本日作由】祥慶弗下州之支郡【一作羣黎一作羣吏石本作羣支】不獲廕庥余惟遺紹而屍其土不卽不圖以有資聚罰其可辭乃命因故爲新眾工齊事惟月若日工告訖功大祠於廟宗禦咸序應【石本禦作卿】是歲州無怪風劇雨民不天厲谷果完實民皆曰耿耿祉哉【補注耿耿明貌一無祉字一無耿耿二字】其不可誣乃相與請辭京師歸而鑱之於石辭曰

秦傑以顚【祝曰傑謂雄傑也顚覆也】徐由遜綿【祝曰遜謂柔順也一作邈非】秦久饑徐有廟存婉婉偃王【補注婉順也於阮切】惟道之耽以國易仁爲笑於頑自初擅命其實幾姓歷短言長【石本言作詈】有不償亡課其利害孰與王當【石本與作嘗別本作爲】姑蔑之墟【樊曰今衢州有姑蔑城左傳哀公十三年越伐吳王孫彌庸自上觀之見姑蔑之旗曰吾父之旗也杜預注姑蔑越地】太末之裏誰思王恩立廟以祀王之聞孫【一作後孫】世世多有【世世一作世乃】惟臨玆邦廟土實守堅嶠之後達夫廓之王沒萬年如始袝時【補注祔合葬也】王孫多孝世奉王廟達夫之來先愼詔教盡惠廟民不主於神維是達夫知孝之元太末之裏姑蔑之城廟事時修仁孝振聲宜寵其人以及後生嗟嗟維王誰死誰亢【亢猶拒也協韻苦郎切○石本死作古】王死於仁彼以常喪【常一作暴】文追作誄刻示茫茫【石本示作石】

袁氏先廟碑

【韓曰袁滋履歷並詳本傳碑特舉其槪耳】

袁公滋旣成廟明歲二月【歲一作年】自荊南以旌節朝京師【孫曰滋字徳深蔡州郎山人陳侍中慮之後建中初黜陟使趙贊薦於朝起處士授試校書郎元和九年九月除荊南節度使十年立廟於京師十一年二月自荊南來朝○旌一作旗】畱六日得壬子春分【孫曰元和十一年二月二十六日壬子春分】率宗親子屬用少牢於三室【補注少牢羊豕三室自曾孫以下也】旣事退言曰嗚呼逺哉維世傳徳襲訓集余乃今有濟今祭旣不薦金石音聲使工歌詩載烈象容【祝曰爲之歌詩所以載其功烈象其形容】其奚以飭稚昧於長久惟敬系羊豕幸有石【孫曰卽所謂麗牲之碑祭義云祭之之日君牽牲入廟門麗於碑麗系也】如具著先人名迹【著一作者】因爲詩系之語下於義其可𨿽然余不敢必屬篤古而達於辭者遂以命愈愈謝非其人不獲命則謹條袁氏本所以出與其世系裏居起周曆漢魏晉拓拔魏周隋入國家已來髙曾祖考所以劬躬幬後【孫曰幬謂覆幬其後人】委祉於公公之所以逢將承應者有槪有詳而綴以詩曰【一本作其語曰一本作其詞曰】周封舜後爲陳【孫曰襄二十五年左氏虞遏父爲周陶正武王庸以元女大姬配胡公而封諸陳○封一作樹】陳公子有爲大夫食國之地袁卿者其子孫世守不失因自別爲袁氏【孫曰胡公生申公犀侯犀侯生靜伯庚伯庚生季子捪捪生仲牛甫甫生聖伯順順生伯他父他父生戴伯戴伯生鄭叔鄭叔生仲爾金甫金甫生莊伯莊伯生諸諸字伯袁諸孫濤塗以王父字爲氏賜邑陽夏諡爲宣仲】春秋世陳嘗壓於楚與中國相加尢疏【加一作如】袁氏猶班班可見於譜【孫曰宣仲生選選生申子突突生惠子雅雅生頗奔鄭】嘗居陽夏【祝曰陳陽夏漢世淮陽國前漢發兵拒之陽夏注今亳州○夏音賈】陽夏至晉屬陳郡【補注晉時陽夏屬梁國】故號陳郡袁氏博士固申儒遏黃【樊曰漢儒轅固齊人竇太后好老子書召問固固曰此家人言矣太后怒曰安得司空城旦書乎韓曰轅固以治詩孝景時爲博士與黃生爭論景帝前黃生曰湯武非受命乃弒固曰不然夫桀紂虐亂天下之心皆歸湯武湯武不得巳而立非受命爲何】唱業於前至司徒安懷徳於身【樊曰安字邵公後漢時人仕終司徒】袁氏遂大顯連世有人終漢連魏晉【舊本終作紛】分仕南北始居華陰爲拓拔魏鴻臚鴻臚諱恭生周梁州刺史新縣孝侯諱頻【新縣一作新安縣頻一作穎】孝侯生隋左衛大將軍諱溫【溫字君恪】去官居華陰武徳九年以大耄薨始華州左衛生南州刺史諱士政南州生當陽令諱倫於公爲曾祖當陽生朝散大夫石州司馬諱知司馬生贈工部尙書咸寧令諱曄是爲皇考袁氏舊族而當陽以通經爲儒位止縣令石州用春秋持身治事爲州司馬以終咸寧備學而貫以一文武隨用謀行功從出入有立不爵於朝比三世宜達而窒歸成後人數當於公公惟曾大父皇考比三世【比一作妣】存不大夫食歿祭在子孫惟將相能致備物世彌逺禮則益不及在愼徳行業治圖功載名以待上可【一作下】無細大無敢不敬畏無蚤夜無敢不思成於家進於外以立於朝自侍禦史歷工部員外郎祠部郎中諫議大夫尙書右丞華州刺史【孫曰貞元十六年二月自尙書右丞出刺華州】金吾大將軍【樊曰貞元二十一年三月徴拜以楊於陵代爲華州滋行耆老遮道不得去於陵

使諭曰吾不敢易袁公政人皆羅拜乃得行】由卑而鉅莫不官稱遂爲宰相【孫曰永貞元年七月同平章事】以贊辯章【孫曰辯章便章也史記曰便章百姓卽平章耳】仍持節將蜀滑襄荊【孫曰永貞元年十月以滋爲西川節度使元和元年十月徙義成軍節度八年正月自戶部尙書出爲山南東道節度九年九月徙荊南節度蜀謂西川滑謂義成襄謂山南東道荊謂荊南】略苞河山秩登祿富以有廟祀具如其志又垂顯刻【垂一作誰刻一作烈】以教無忘可謂大孝詩曰袁自陳分初尙蹇連【一作連連】越秦造漢博士發論【博士固】司徒任徳忍不錮人【樊曰漢明帝時安爲河南尹未嘗以髒罪鞠人嘗曰凡學仕者髙則望宰相下則希牧守錮人於聖世所不忍爲】收功厥後五公重尊【孫曰安章帝時爲司徒二子京敞京子湯字仲河桓帝時大尉湯子逢字周陽靈帝時司空逢弟隗字次陽獻帝時太傅京弟敞字叔平安帝時司空凡四世三公焉】晉氏於南來處華下鴻臚孝侯【補注鴻臚恭孝侯頻】用適操捨南州勤治取最不懈【韓曰南州刺史士政也最治行尢異也○最子外切】當陽耽經惟義之畏石州烈烈學專春秋懿哉咸寧不名一休趨難避成與時泛浮是生孝子天子之宰出把將符【把一作持】羣州承楷【羣一作郡】數以立廟【數一作教】祿以備噐由曾及考同堂異置栢板松楹其筵肆肆【筵一作業或作章】維袁之廟孝孫之爲順勢卽宜【補注勢爲面勢】以諏以龜以平其巇屋墻持持孝孫來享來拜廟庭陟堂進室親登籩鉶【一作鈃同音刑】肩臑胉骼【集注臑臂節也禮記其禮太牢則以牛左肩臂臑折九介儀禮臂臑肫骼胉脇也儀禮兩胉脊肺設扄鼐骼禽獸骨也四者皆所薦之羞○臑奴報切又女朱切胉音粕骼音格】其樽淸【補注謂酒淸酒】降登受胙於慶爾成維曾維祖維考之施於汝孝嗣以報以祗凡我有今非本曷思刻詩系牲維以告之

唐故淸河郡公房公墓碣銘

【樊曰房啟之死及葬志皆不載年月日啟以貞元末爲容管帥在容九年遷桂管坐中使事貶防州死元和十年也】

公諱啟字某河南人其大王父融王父琯仍父子爲宰相融相天后【孫曰武后長安四年十月以懷州長史房融平章事中宗神龍元年流髙州】事逺不大傳琯相宗肅宗處艱難中與道進退薨贈太尉流聲於玆父乘【孫曰琯三子宗偃禦史中丞次乘幼孺復容州刺史】仕至祕書少監贈太子詹事公胚胎前光【韓曰胚孕婦一月胎孕婦三月前光謂前人之光○胚普回切胎他來切】生長食息不離典訓之內耳濡目染不學以能始爲鳯翔府參軍尙少人吏迎【一有觀字】望見咸曰眞房太尉家子孫也不敢弄以事轉同州澄城丞益自飾理【一作治】同官憚服衛晏使嶺南黜陟【樊曰建中元年二月遣黜陟使洪經綸柳冕衛晏等一十人分行天下晏使嶺南】求佐得公擢摘良姦【樊曰謂良者擢之姦者發摘之○摘音逖】南土大喜還遷昭應主簿裴冑領湖南表公爲佐【孫曰貞元三年閏五月以國子司業裴冑爲湖南觀察使冑字允叔河東聞喜人】拜監察禦史部無遺事冑遷江西【孫曰貞元七年正月遷江西】又以節鎭江陵【孫曰八年二月遷荊南】公一隨遷佐冑【一作爲佐】累功進至刑部員外郎賜五品服副冑使事爲上介上聞其名徴拜虞部員外【一有郎字】在省籍籍遷萬年令果辯憿絕【祝曰憿行險也古堯切與僥同】貞元末王叔文用事材公之爲舉以爲容州經略使【樊曰貞元二十一年五月以啟爲容州刺史兼禦史中丞容管經略使初啟素附王叔文叔文用事除容管約至荊南授之脫不得荊南卽與湖南啟至荊南宿畱不進久之方行至湖南又久之防叔文與韋執誼爭權不果拜七月太子監國啟皇恐就鎭】拜禦史中丞服佩視三品管有嶺外十三州之地【補注容管所容辧白牢欽巖禺湯瀼古等州】林蠻洞蜒【祝曰蜒當作蜑南方夷也○蜑音誕】守條死要【樊曰要約誓也音邀】不相漁刼稅節賦時公私有餘削衣貶食不立資遺以班親舊爲友爲義在容九年遷領桂州【韓曰元和八年四月以啟爲桂管觀察使】封淸河郡公食邑三千戶中人使授命書應待失禮客主違言徴貳太僕【樊曰啟除桂州州邸賂吏部主者私得官告飛驛以授啟旣而憲宗自遣中使持詔賜啟啟畏使者邀重賂卽曰先五日已得詔使者紿請視因持之歸以聞七月貶啟太僕少卿】未至貶防州長史而坐使者【樊曰啟自陳獻使者南口十五帝怒殺中使啟未至京師貶防州長史始詔五管福建黔中道不得以口饋遺罷臘口等使孫曰九月戊午中官李建章坐受啟賂杖一百處死癸未貶啟防州長史啟先賂建章口十五人旣怨其發官告事乃具上言帝旣殺建章並黜啟】以疾卒官年五十九其子越能輯父事無失謹謹致孝旣碣墓請銘銘曰房氏二相厥家以聞條葉被澤況公其孫公初爲吏亦以門庇佐使於南【補注謂佐衛晏】乃始已致旣辦萬年【辦一作辯】命屏容服功緒卓殊氓獠循業【獠張絞切】惟不順遂【補注不順中使也】失署亡資非君之怨【君一作公】銘以著之

唐故銀靑光祿大夫檢校左散騎常侍兼右金吾衛大將軍贈工部尙書太原郡公神道碑文【並序】

公諱用字師柔太原人【孫曰其先太原人後徙沂州】莊憲皇太后之弟【韓曰順宗後弟】今天子之舅【樊曰憲宗舅】太師之子【孫曰用父曰子顏生順宗後後生憲宗憲宗元和元年贈太師】太尉之孫【孫曰用祖曰難得元和元年贈太尉】司徒之曾孫【孫曰用曾祖曰思敬元和元年贈司徒】元和元年上朝太后南宮大褒外氏自外髙祖王父而下至外王父咸冊登公師事載之史【孫曰元和元年五月憲宗朝太后於南宮尊太后爲皇太后大褒外氏】皇太后昆弟惟公一人【樊曰子顏二子重榮官至王次卽用也】於是特拜【特一作時】銀靑光祿大夫太子少詹事未三月因遷大詹事賜勲上柱國爵封郡公國於太原益掌廐苑之事公起外戚子弟秩卑年少歲餘超居上班官尊職大朝夕兩宮而能敬讓以敏持以禮法不挾不矜賓接士大夫髙下中度興官嗜事【興一作與嗜一作耆】滋久愈謹由是朝廷推賢所處號治轉少府監太子賓客別職如初遷左散騎常侍兼右金吾大將軍皆以選進不專爲恩【爲於僞切專下一有於字】十一年秋將以八月葬莊憲太后【孫曰元和十一年三月太后崩八月葬丰陵】前一月壬申【補注七月初八日】以疾告薨春秋四十有七上罷朝二日爲位以哭贈工部尙書十一月壬申葬於萬年縣落女原夫人河南胡氏號太原郡夫人有子六人【孫曰其長曰沼】女子一人葬得日公之姉婿京兆尹李修【洪曰修字當作修孫曰翛子顏之壻起自微賤由太后得進元和十年十月爲京兆尹十一年十一月帥浙西見新傳】謂太子右庶子韓愈曰【孫曰元和十一年五月公爲太子右庶子】子以文常銘賢公卿【常一作章】今不可以辭應曰諾而爲銘曰

有蟜氏國實出炎軒【樊曰按史記軒轅黃帝娶西陵之女曰螺祖爲黃帝正妃生二子曰元囂曰昌意元囂生蟜極孫曰晉語云少典娶於有蟜氏生黃帝炎帝有蟜古之諸侯也○蟜音喬又音矯】蜀塗莘摯【祝曰史記黃帝之子昌意娶蜀山氏之女生髙陽有聖徳立爲帝是爲顓帝禹者皇帝之孫顓帝之孫也娶塗山氏之女生啟禹卒啟立天下不歸益而歸啟故書曰娶於塗山季歷娶太任有賢徳蓋摯國任氏之中女故詩曰摯仲氏任自彼殷商來嫁於周曰嬪於京乃及王季維徳之行王季卒子昌立是爲西伯西伯曰文王娶莘國之長女曰太姒亦有賢徳能繼太任之女事於莘國故詩曰有命自天命此文王於周於京纘女維莘長子維行篤生武王保佑命爾燮伐大商孫曰列女傳云湯妃有莘氏之女生仲壬外丙又云太任文王之母摯任氏之中女王季娶以爲妃○摯音至莘一作華非】正妃之門孰丰其川不羨其源王氏周冑【孫曰王氏周靈王太子晉之後】官封相繼【一作繼繼】實生聖女以母唐帝公惟後季【孫曰用太后之季弟】天子吾甥卑躬愼徳不與寵橫方年未老後哀猶新如何不惠而殞其身刻文玆石久載攸存【祝曰久載謂永久也○存一作行】

五百家注昌黎文集卷二十七

欽定四庫全書

五百家注昌黎文集卷二十八

宋魏仲舉編

碑志銘

曹成王碑

【洪曰曹成王碑造語法子云也南山詩平淮西碑气象宏富法相如也進學解師說之類精深於道理法劉向也凡爲文字字有法法左氏司馬遷也班固已下不論甞見一士人云洪又曰退之性不喜書然嘗云凡爲文宜略識字如曹成王碑用剜鞣防掀撇掇防跐等字是也】

王姓李氏諱臯字子蘭諡曰成其先王明以太宗子國曹絕復封傳五王至成王【孫曰永隆元年十月明坐與太子賢通謀降封零陵王徙黔州都督謝祐逼殺之二子俊嗣王南州別駕桀爲黎國公垂拱四年並遇害神龍初以桀子允爲嗣曹王俊備自南還詔停允封而封備備卒開元十二年復封允允卒子戢嗣位左衛率府中郎將子臯嗣是爲成王】成王嗣封在宗世蓋於時年十七八【孫曰天寶十一年臯嗣封年二十】紹爵三年而河南北兵作天下震擾王奉母太妃逃禍民伍得間走蜀從天子天子念之自都水使者拜左領軍衛大將軍【韓曰臯事母太妃鄭氏以孝聞安祿山反奉母逃民間間走蜀謁宗自都水監使者遷】轉貳國子祕書【韓曰自都水監使者三遷至祕書少監】王生十年而失先王【孫曰開元二十一年父戢卒】哭泣哀悲弔客不忍聞喪除痛自刮磨豪習委已於學稍長重知人情急世之要恥一不通侍太妃從天子於蜀旣孝旣忠持官將身【將字一作持一作操】內外斬斬由是朝廷滋欲試之於民上元元年除溫州長史行刺史事【孫曰上元元年京師旱米防直數千死者甚眾臯度俸不足養亟請外官不允乃故抵微法貶溫州長史俄攝州事】江都新刳於兵【補注謂爲兵所刳割也○刳空胡切】郡旱饑民交走死無弔王及州不解衣下令掊鎖擴門【舊注掊擊也把也彼垢切擴引張也古莫切○擴一作撗】悉棄倉實與民活數十萬人【一作活數萬人】奏報升秩少府監【孫曰時州大饑有官粟數十萬斛臯欲行賑救掾吏叩頭乞上防臯曰人日不再食且死安暇稟命若殺我一身活數千人命利莫大焉於是開倉盡散之以擅貨之罪飛章自劾天子嘉之答以優詔就加少府監】與平袁賊【孫曰寶應元年八月臺州人袁晁反攻陷臺州刺史史敍脫身走因盡陷浙東諸州縣有眾數萬越及浙西僣號攺元寶勝詔河南道副元帥李光弼討之四月晁卒祝曰與及也易系其孰能與於此○與音預】仍徙祕書【仍一作乃】兼州別駕部告無事【樊曰臯自溫州長史攺處州別駕行州事以良政聞按傳作處州別駕而此云兼州必其字誤】遷眞於衡【樊曰自處州召至京未得見卽上書言治道拜衡州刺史初在處州行州事至是始除刺史故云遷眞○眞一作鎭一本無眞字】法成令修治出張弛【申指切一作施】聲生勢長【上聲】觀察使【補注時辛京果爲湖南觀察使】噎媢【祝曰噎妬也媢怒也史記王后亦以妬媢不常侍病○噎烏結切媢音墨冒寐三音】不能正气誣以過犯禦史劾之【劾胡得切又胡槪切一作助之】貶潮州刺史【樊曰臯坐小法爲京果謾劾貶潮州】楊炎起道州相徳宗還王於衡以直前謾【孫曰大歷十二年四月貶吏部侍郎楊炎爲道州司馬十四年五月徳宗卽位八月召炎爲相炎還臯於衡】王之遭誣在治念太妃老將驚而戚出則囚服就辯入則擁笏垂魚坦坦施施【祝曰詩將其來施施注舒行也如字】卽貶於潮以遷入賀及是然後跪謝告實初觀察使殘虐使將國梁戌界良以武岡叛【祝曰武岡邵州縣】成眾萬人【成一作戊】斂兵荊黔洪桂伐之二年尢張【韓曰邵州賊王國良本湖南衙將京果使鎭武岡縣以扞西原蠻京果貪暴國良家富京果以死罪加之國良危懼因人所苦遂散財聚眾據縣以叛與西原蠻合聚眾千人侵掠州縣瀕湖千里皆被其害詔荊黔洪桂諸道合兵討之連歲不能下】於是以王帥湖南【補注建中元年四月以臯爲湖南觀察使代京果】將五萬士以討良爲事王至則屏兵投良以書中其忌諱良羞畏乞降狐疑進退【韓曰臯受命遺國良書曰觀將軍非敢大逆蓋遭防嫉救誤死而巳將軍遇我何不速降我與將軍同爲京辛果所搆我巳防聖朝昭雪使我何心持刃殺將軍耶將軍以爲不然我以陣術破將陣以攻法屠將軍城非將軍所及也國良奉書且憂且喜遣使請降亦未必決○疑一作防】王卽假爲使者從一騎踔五百里【踔敕教切】抵良壁鞭其門大呼我曹王來受良降良今安在良不得已錯迕迎拜【迕一作愕】盡降其軍【韓曰建中二年七月臯單騎稱使者徑入國良壘中大呼其軍曰有識曹王者乎乃我也何不速降一軍愕貽不敢動國良迎拜叩頭請罪臯執手約爲昆弟則盡焚攻守具散其兵有詔赦之賜名惟新】太妃薨王棄部隨喪之河南葬及荊被詔責還【責一作遣】防梁崇義反王遂不敢辭以還【韓曰建中二年臯丁母艱奉喪至江陵二月山南東道節度使梁崇義反乃授臯起復左衛大將軍復還湖南】升秩散騎常侍明年李希烈反【一無上四字】遷禦史大夫授節帥江西以討希烈【孫曰建中三年十月淮寧軍節度使李希烈反以臯爲江西觀察使兼禦史大夫】命至王出止外舍禁無以家事闗我裒兵大選洪州【韓曰按舊史伊愼傳云臯始至鐘陵大集將吏鐘陵洪州也今本皆作江州非是別本又作江南】羣能著職【韓曰按新舊史臯爲江西節度使洪州刺史至則集將吏令曰有功未申與懷噐謀不發者皆自言得禆校伊愼李伯潛劉旻悉補大將擢王鍔爲中軍以馬彛許孟容爲賓佐○著直略切】王親教之摶力勾卒嬴越之法【集注摶力勾卒皆兵法也按商子農戰篇凡治國者患民之散不可摶也是以聖人作一以摶之又曰摶民力以待外事然後患可以去而王可致則摶力知其爲秦法也左傳哀公十七年越子伐吳吳子禦之笠澤夾水而陣越於爲左右勾卒杜預注云勾卒鉤伍相著別爲左右屯則勾卒知其爲越法也臯治戰艦衰兵二萬以士二千五百委伊愼等教之自將五百人教以秦兵團刀法聨其賞罰弛張如一乃約以五百人擊愼卒二千五百莫能當其鋒卽盡教之○摶徒官切勾音鉤卒音猝嬴音盈秦姓也今誤作嬴】曹誅伍卑【樊曰卑凡數音如字賤也音脾償也音俾使也音婢形下大也音班水名或云音畀然集韻所無今公所云以意逆之不過教之以兵法行誅賞耳】艦步二萬人【祝曰艦禦敵船釋名上下重板曰艦艦謂舟師步謂步兵○艦音檻】以與賊遌【遇也音悟】嘬鋒蔡山踣之【嘬謂一舉盡臠禮記無嘬炙踣僵也韓曰時希烈兵柵廣濟之蔡山不可攻臯聲言西取蘄州引舟師沂流而上賊聞以羸師保柵悉軍行江北與臯直西去蔡山三百餘里臯遣步士悉登舟順流而攻蔡山拔之○嘬楚快切踣音匐】剜蘄之黃梅【舊注剜削也樊曰臯旣拔蔡山間一日賊救至遂大敗乃取蘄州降其將李良又攻黃梅殺賊將韓霜露黃梅蘄州縣名○剜烏丸切又烏官切】大鞣長平【祝曰鞣熟皮也又說文云耎也長平地名○鞣如又切一音柔】防廣濟【祝曰說文防兩刄木柄可以刈艸廣濟蘄州縣名○防普活切】掀蘄春【祝曰掀舉出也蘄春亦蘄州縣名○掀音軒】撇蘄水【祝曰撇擊也選撇波而濟水蘄水亦蘄州縣名○撇普滅切又匹曳切】掇黃崗【祝曰掇拾取也黃崗縣名屬黃州○掇丁活切】防漢陽【祝曰廣韻防著也鍼箭具漢陽縣名屬沔州○防古業切又音夾】行跐汊川【祝曰跐蹈也選蹈不頓跐川亦縣名屬沔州汊水岐流也○跐音紫又側氏切汊則駕切○汊水一作汶水非是】還大膊蘄水界中【樊曰左傳成二年殺而膊諸城上注防磔也音博又頗洛切】披安三縣【祝曰廣韻披開也裂也○披普靡切】誅其州斬僞刺史【韓曰興元元年七月臯遣伊愼王愕將兵圍安州州城阻涢水爲固攻之累不下希烈遣甥劉戒虛以步騎八千援之臯命李伯潛分師迎系於應山俘之遂下安州斬其刺史王嘉祥】標光之北山【孫曰標木杪也光州有光山縣無北山恐誤○標匹遙切】隋光化【祝曰大食也說文云歠也隋光化二縣名並屬隋州○他合切】捁其州【祝曰後漢梏羽羣注案字書從手卽古文攪字謂攪擾也古巧切○一作梏械也梏音姑活切】十抽【抽引也】一推【祝曰推擊也當從木史記袖四十斤鐵椎○椎直追切】救兵州東北厲鄕【韓曰希烈又遣兵援隋州臯令伊愼擊其將康叔夜於厲鄕大破之復平靜白鴈等闗賊遂不敢南略○厲鄕或作屬鄕鄕下又有縣字皆非是】還開軍受降【韓曰未幾李惠登以隋州降】大小之戰三十有二取五州十九縣【樊曰五州謂蘄黃安沔隋也舊史云凡下州四縣十七按地理誌蘄四縣安六縣黃三縣隋四縣凡十七縣傳止書其取蘄黃安隋故云四州十七縣公又書沔州漢陽防川二縣故云五州十九縣○縣下一有之字】民老幼婦女不驚市買不變田之果谷下無一迹加銀靑光祿大夫工部尙書攺戶部再換節臨荊及襄【孫曰貞元元年四月以臯爲荊南節度使三年閏五月以臯爲襄州刺史山南東道節度使】眞食三百王之在兵天子西巡於梁【孫曰興元元年二月車駕幸梁州】希烈北取汴鄭【孫曰建中四年十二月希烈陷汴州○汴字一作汸】東略宋圍陳西取汝亳東都【亳一作薄】王坐南方北向落其角距【其呂切】賊死咋【祝曰咋聲大也仄革切】不能入寸尺土將卒十萬盡輸其南州王始政於溫終政於襄恆平物估賤斂貴出民用有經【張曰臯性勤儉知人疾苦所至恆平物估貴則出賣之給將吏廩俸豪舉不得擅其利】一吏民【或作一吏軌民或作一吏取民又或作一之平民】使令家聽戶視姦冗無宿【洪曰臯設監司能參聽下待將吏短長賞罰必信○一本作無所宿】府中不聞急步疾呼治民用兵各有條次世傳爲法任馬彛伊愼王鍔將【趙本作任馬彛將愼將鍔將一作往焉彛將愼將鍔將】王皆盡其力能【趙本作王偕盡其力一作王僣偕盡其力能一作王偕能盡其力一云能盡其功】薨贈右僕射【補注貞元八年三月卒年六十贈右僕射】元和初以子道古在朝更贈太子太師道古中進士第【補注貞元五年道古登第】遷司門郎【孫曰憲宗卽位以道古爲司門員外郎】刺利隋唐睦徴爲少宗正兼禦史中丞以節督黔中【孫曰元和八年十月自宗正卿除禦史中丞充黔中觀察使】朝京師攺命觀察鄂嶽蘄沔安黃【孫曰元和十一年道古自黔中朝京師以爲六州都團練觀察使】提其師以伐蔡且行泣曰先王討蔡實取沔蘄安黃寄惠未亡今余亦受命有事於蔡而四邑適在吾封【祝曰四邑謂沔蘄安黃也】庶其有集先王薨於今二十五年【補注卽元和十一年】吾昆弟在【補注臯三子象古復古道古】而墓碑不刻無文其實有待子無用辭乃序而請辭【一有曰字】

太支十三曹於弟季【祝曰太宗十四子其一子髙宗也其餘支子十三人曹王爲季】或亡或防曹始就事明之祖王【孫曰明之祖王謂始王於曹也】畏塞絕遷【孫曰謂黔州安置也】靈王黎公【韓曰明二子俊嗣封零陵王傑封黎國公】不聞僅存子父易封【孫曰傑子封曹王后傑弟備自南還詔停封而封備後備卒復以爲嗣曹王】三王守名【孫曰三王謂備戢也守名言但有空名耳】延延百載以有成王成王之作一自其躬文被明章武薦峻功蘇枯弱彊【一云吹蘇枯彊】齦其姦猖【祝曰廣韻云齦齧也謂屢破希烈之眾○齦音懇】以報於宗以昭於王王亦有子【或云此下疑脫一句】處王之所【孫曰謂道古爲鄂嶽等州帥也】惟舊之視蹶蹶陞陞【祝曰蹶蹶行遽也詩良士蹶蹶居衛切○一本陞亦作陛】實取實似【一作有似一作其似】刻詩其碑爲示無止

息國夫人墓志銘【並序】

【韓曰其曰葬河南河陽以其事乞銘於其鄰韓愈則李樂賔河南人耳欒無傳】

貞元十五年靈州節度使禦史大夫李公諱欒【孫曰貞元九年十二月靈州節度使杜希全卒十年正月以本軍行軍司馬李欒爲畱後十一年五月以欒爲節度使】守邊有勞詔曰欒妻何氏可封息國夫人【樊曰貞元十五年正月詔平盧節度使李師古及欒等妾媵並封國夫人何封息國】元和二年李公入爲戶部尙書薨夫人遂専家政公之男五人女二人而何氏出者二男一女夫人教養嫁娶如一𨿽門內親戚不覺有纎毫薄厚禦僮使治居第生產皆有條序居卑尊間無不順適命服在躬承祀孔時年若干元和七年甲子【孫曰七年下當有十一月字蓋是歲十一月九日甲子冬至也】日南至以疾卒明年八月庚寅葬河南河陽夫人曾祖某綏州刺史祖某潞州別駕父某晉州錄事防軍二男戡左威衛冑曹防軍【冑一作倉】成左淸道率府錄事防軍女子嫁興元防軍鄭博古將葬戡與成以其事乞銘於其鄰韓愈愈乃爲銘曰

男主外事【主一作子】治爲不易【一作治不爲易】施於其家甚難吏治【一作難於吏治】又況公侯【又況一作況又】族大而貴夫人是専厥聲惟懿昔在貞元有錫自天啟封備服以疇時勲婉婉夫人有籍宮門克承其後以嫁以婚隨葬東土在河之陽遙望公墳而不同藏

試大理評事王君墓志銘

【劉曰王荊公云退之善爲銘如王適張徹銘尢奇也】

君諱適姓王氏好讀書懷奇負气不肯隨人後舉選見功業有道路可指取而名節可以戾契致【祝曰戾契與奊奊字同廣韻云多節目也○戾練結切契苦結切】困於無資地不能自出乃以干諸公貴人借助聲勢諸公貴人旣志得皆樂熟軟媚耳目者不喜聞生語一見輒戒門以絕上初卽位【補注謂憲宗卽位】以四科募天下士【程曰元和元年四月試博通墳典達於教化科才識兼茂明於體用科達於吏理可使從政科軍謀宏逺堪任將帥科】君笑曰此非吾時耶卽提所作書緣道歌吟趨直言試旣至對語驚人【一作眾洪曰摭言云王適侍禦元和初舉賢良方正直言極諫科大直見黜卽退之所云對語驚眾也】不中第益困久之聞金吾李將軍【樊曰李惟簡憲宗時爲金吾衛大將軍】年少喜士可撼乃蹐門告曰【祝曰蹐小步也詩不敢不蹐選屏气局蹐資息切○一作踏門】天下奇男子王適願見將軍白事一見語合意往來門下盧從史旣節度昭義軍張甚奴視法度士欲聞無顧忌大語有以君生平告者卽遣客鉤致君曰狂子不足以共事立謝客李將軍由是待益厚奏爲其衛冑曹防軍充引駕仗判官盡用其言將軍遷帥鳯翔【樊曰元和六年五月以惟簡爲鳯翔隴州節度使】君隨往攺試大理評事攝監察禦史觀察判官櫛垢爬癢【爬蒲巴切】民獲蘇醒居歲餘如有所不樂一旦載妻子入閿鄕南山不顧【集注農湖縣有閿鄕汝南西平有閿亭前漢以胡閿鄕邪裏聚爲戾園注云閿字本從旻其後轉訛誤作門中受耳○閿音聞又亡云切】中書舍人王涯獨孤郁吏部郎中張惟素比部郎中韓愈【韓曰元和八年三月以公爲比部郎中】日發書問訊顧不可彊起不卽薦明年九月【一有疾字】病輿醫京師某月某日卒【樊曰按上文觀之當是元和九年卒】年四十四十一月某日卽京城西南長安縣界中曾祖爽洪州武寧令祖防右衛騎曹防軍父嵩蘇州昆山丞妻上谷侯氏處士髙女髙固奇士自方阿衡太師世莫能用吾言再試吏再怒去發狂投江水【樊曰髙字覧上谷人隠於廬山自號華陽居士達奚撫爲楚州刺史起髙攝盱眙令國子祭酒李遜爲衢州刺史請髙治信安縣元和五年八月遜觀察浙東又以髙宰於剡三縣皆有政後得心疾畱其子狗兒於浙東從事李翺家自歸廬山至江西卒】初處士將嫁其女懲曰吾以齟齬窮瘁一女憐之必嫁官人不以與凡子君曰吾求婦氏久矣惟此公可人意且聞其女賢不可以失卽謾謂媒嫗【韓曰說文嫗母也威遇切】吾明經及第且選卽官人侯翁女幸嫁若能令翁許我請進百金爲嫗謝諾許白翁翁曰誠官人耶取文書來君計窮吐實嫗曰無苦翁大人不疑人欺我得一卷書粗若告身者我袖以往翁見未必取眎幸而聽我行其謀【行一作施】翁望見文書銜袖【一作軸】果信不疑曰足矣以女與王氏生三子一男二女男三歲夭死長女嫁亳州永城尉姚侹【他頂切一作挺】其季始十歲【補注永貞元年其季生】銘曰

鼎也不可以柱車【祝曰柱牚也後漢枝柱邪傾○柱之庾切】馬也不可以守閭【洪曰淮南子柱不可以摘齒筐不可以持屋馬不可以服重牛不可以追速公取此意】佩玉長裾【長一作曳】不利走趨秪系其逢不系巧愚不諧其須有銜不袪【孫曰言有所懷不得用也】鉆石埋辭以列幽墟

扶風郡夫人墓志銘

【韓曰夫人馬暢之妻】

夫人姓盧氏範陽人亳州城父丞序之孫吉州刺史徹之女【徹一作撤一作徽】嫁扶風馬氏爲司徒侍中莊武公之冢婦【韓曰馬遂字洵美貞元三年拜司徒侍中十一年薨贈太傅諡莊武】少府監西平郡王贈工部尙書之夫人【樊曰遂二子彚暢暢元和五年終少府監贈工部尙書】初司徒與其配陳國夫人元氏惟宗廟之尊重繼序之不易賢其子之才求婦之可與齊者內外親戚咸曰盧某舊門承守不失其初其子女聞教訓有幽閒之徳爲公子擇婦宜莫如盧氏媒者曰然卜者曰祥夫人適年若干入門而媼禦皆喜旣饋而公姑交賀克受成福母有多子爲婦爲母莫不法式天資仁恕左右媵侍嘗防假與顏色人人莫不自在杖婢使數未嘗過二三𨿽有不懌未嘗見聲气元和五年尙書薨【孫曰遂歿後以資甲天下暢亦善植財家益丰晚爲豪幸侵牟又彚妻訟析產貞元末神防中尉楊志亷諷使納田產至順宗復賜之中官往往逼取暢畏不敢吝以至窮困當世以暢厚畜爲戒】夫人哭泣成疾後二年亦薨年四十有六九年正月癸酉袝於其夫之封長子敖【一作防】殿中丞繼祖【補注繼祖後十餘年終殿中少監公亦志其墓】孝友以類葬有日言曰吾父友惟韓丈人視諸孤其往乞銘以其狀來愈讀曰嘗聞乃公言然吾宜銘銘曰

陰幽坤從惟徳之恆【胡登切】出爲辯彊乃匪婦能淑哉夫人夙有多譽來嬪大家不介父母有事賓祭酒食祗飭協於尊卑【韓曰一作協於尊章章夫之父母亦曰兄也】畏我侍側【畏我一作我之】及嗣內事【及一作乃】亦莫有施齊其躬心大小順之夫先其歸【一作不失有歸】有室有丘合葬有銘壼彛是収【祝曰壺宮中道詩室家之壼古本切】

唐故殿中侍禦史李君墓志銘【並序】

殿中侍禦史李君名虛中字常容其十一世祖衝貴顯拓拔世【集注衝字思順涼武昭王暠曾孫事後魏封淸淵侯元和姓纂云衝生休纂六代孫偘文州刺史堂孫虛中是虛中乃衝八代孫】父惲【紆憤委隕二切】河南溫縣尉娶陳畱太守薛江童女生六子君最後生愛於其父母年以長【以一作少】喜學無所不通最深於五行書【樊曰今世有李虛中命書】以人之始生年月日所直日辰支幹相生勝衰死相王【柳曰太經用事者王王所生者相注謂春則木旺而火相也○相王並去聲】斟酌推人壽夭貴賤利不利輒先起其年時百不失一二其說汪洋奧義【一作美】闗節開解萬端千緒參錯重出學者就傳其法初若可取卒然【卒�忽切】失之星官歷翁莫能與之校得失進士及第【韓曰貞元十一年虛中登第】試書判入等補祕書正字母喪去官卒喪選補太子校書河南尹奏疏授伊闕尉佐水陸運事【孫曰貞元十六年九月以張式爲河南尹水陸轉運使奏虛中爲佐】故宰相鄭公餘慶繼尹河南以公爲運佐如初【孫曰元和元年十一月以故相鄭餘慶代式】宰相武公元衡之出劍南【孫曰元和二年十月以宰相武元衡爲西川節度使】奏奪爲觀察推官授監察禦史【樊曰今諸葛武侯碑陰元和四年二月二十九日題名有觀察使推官監察禦史裏行李虛中在焉其碑裴度時爲元衡書記所作】未幾禦史臺疏言行能髙不宜用外府卽詔爲眞禦史半歲分部東都堂【祝曰爲監察禦史分司東都也】遷殿中侍禦史元和八年四月詔徴旣至宰相欲白以爲起居舍人經一月疽發背六月乙酉卒年五十二其年十月戊申葬河南洛陽縣距其祖澠池令【祝曰澠池縣名史記秦王與趙王飲於澠池○澠音泯】府君僑墓十里君昆弟六人先君而歿者四人其一嘗爲鄭之滎澤尉信道士長生不死之說旣去官絕不營人事故四門之寡妻孤孩與榮澤之妻子衣食百須皆由君出自初爲伊闕尉佐河南水陸運使換兩使經七年不去所以爲供給教養者及由蜀來輩類禦史皆樂在朝廷進取君獨念寡稚求分司東出嗚呼其仁哉君亦好道士說於蜀得祕方能以水銀爲黃金服之冀果不死將疾謂其友衛中行大受韓愈退之曰吾夣大山裂流出赤黃物如金左人曰是所謂大還者今三年矣【一無年字】君旣歿愈追占其夣曰山者艮艮爲背裂而流赤黃疽象也大還者大歸也其告之矣妻範陽盧氏鄭滑節度使兼禦史大夫羣之女【孫曰羣字戴初範陽人貞元十六年四月爲義成節度使】與君合徳親戚無一退言男三人長曰初協律次曰彪其幼曰還適三歲女子九人銘日

不羸其躬【羸一作贏】以尙後人

五百家注昌黎文集卷二十八

欽定四庫全書

五百家注昌黎文集卷二十九

宋魏仲舉編

志銘

唐故朝散大夫商州刺史除名徙封州董府君墓志銘【韓曰公詩有送董溪壻陸暢云我實門下士力薄蚋與蚊受恩不卽報永負湘中墳謂溪流封州死湘中也至是歸葬公志其墓云】

公諱溪字惟深丞相贈太師隴西防惠公第二子【樊曰隴西公董晉也生四子全道全湲全素全澥溪卽全湲也】十九歲明兩經獲第有司沈厚精敏未嘗有子弟之過賓接門下推舉人士【舉一作與】侍側無虛口退而見其人淡若與之無情者太師賢而愛之父子間自爲知已諸子𨿽賢莫敢望之太師累踐大官臻宰相致平治終始以禮號稱名臣晨昏之助蓋有賴云太師之平汴州年考益髙【樊曰貞元十二年七月晉師汴州時年七十二】挈持維綱鋤削荒纇【祝曰纇絲節淮南子明月之珠不能無纇音耒○一作頑】納之太和而已其囊篋細碎無所遺漏繄公之功上介尙書左僕射陸公長源【孫曰長源字泳之是歲八月自前汝州刺史爲宣武行軍司馬】齒差太師標望絕人聞其所爲毎稱舉以戒其子楊凝孟叔度以材徳顯名朝廷及來佐幕府【樊曰凝自左司郎中爲檢校吏部郎中觀察判官叔度自殿中侍禦史爲檢校金部員外郎度支判官○佐或作往非是】詣門請交屏棄所挾爲太師薨【補注貞元十五年二月晉卒】始以祕書郎選防軍【選一作遷】京兆府法曹日伏階下與大尹爭是非大尹屢黜已見歲中奏爲司錄防軍與一府政【與音預】以能拜尙書度支員外郎遷倉部郎中萬年令兵誅恆州【補注恆州成徳軍】攺度支郎中攝禦史中丞爲糧料使【樊曰元和四年十月以神防軍中尉吐突承璀爲鎭州行營招討處置使徵王承宗以溪及於臯謨爲東道行營糧料使】兵罷【樊曰元和五年七月赦承宗】遷商州刺史糧料吏有忿爭相牽告者事及於公因徴下禦史獄【因一作固又一作顯】公不與吏辯一皆引伏受垢除名徙封州死湘中【樊曰二年糧料吏有忿爭相告言五月溪臯謨皆坐贓數千緍敕貸死流臯謨春州溪封州行至潭州並遣中使賜死權徳輿傳亦云董溪於臯謨以運糧使盜軍資流嶺南憲宗悔其輕詔中使半道殺之志苐云死湘中諱之也】年若干明年立皇太子有赦令【孫曰元和七年七月立遂王宥爲太子大赦天下】許歸葬其子居中始奉喪歸元和八年十一月甲寅葬於河南河南縣萬安山下太師墓左夫人鄭氏祔公凡再娶皆鄭氏女生六子四男二女長曰全正惠而早死次曰居中好學善爲詩張籍稱之次曰從直次曰居敬尙小長女嫁吳郡陸暢【嚴曰退之有送暢歸江南詩云迎婦丞相府誇映秀士羣】其季女後夫人之子公之母弟全素孝慈友弟公坐事棄同官令歸公歿比葬三年哭泣如始喪者大臣髙其行白爲太子舍人將葬中舍人與其季弟澥【戶買切】問銘於太史氏韓愈【韓曰元和八年正月公爲比部郎中史館修撰】愈則爲之銘辭曰

物以久獘或以轢毀【補注轢車所踐也力的切】考致要歸孰有彼此【補注言物之終於一致同歸也】由我者吾不我者夭斯而以然其誰使然

貞曜先生墓志銘

【韓曰先生孟郊也湖州武康人以詩名唐人謂孟詩韓筆故公志及銘皆以詩稱之】

唐元和九年歲在甲午八月乙亥貞曜先生孟氏卒無子其配鄭氏以告愈走泣哭【孫曰當作愈赴位哭謂爲位以祭而哭也】且召張籍防哭明日使以錢如東都供葬事諸嘗與往來者咸來哭弔韓氏遂以書告興元尹故相餘慶【樊曰元和元年三月以故相鄭餘慶爲山南西道節度使】閏月【補注是歲閏八月】樊宗師來弔【補注來弔弔公也】告葬期【祝曰時宗師自太子舍人持母喪在東都】徴銘於愈愈哭曰嗚呼吾尙忍銘吾友也夫興元尹【一作人】以幣如孟氏賻【孫曰餘慶給錢數萬葬送贍給其家賻助也所以贈終○賻符遇切】且來商家事【補注家事謂孟郊家事公集有與鄭餘慶書云再奉示問皆緣孟家事又云樊宗師在東都經營孟家事不啻如已其言大抵與此志合】樊子使來速銘曰不則無以掩諸幽乃序而銘之先生諱郊字東野父庭玢【音彬】娶裴氏女而選爲昆山尉【補注選謂走部選也】生先生及二季酆郢而卒先生生六七年【補注天寶十年郊生】端序則見【一作則有一作有法】長而愈騫涵而揉之【一作足】內外完好色夷气淸可畏而親及其爲詩劌目鉥心【祝曰劌利傷也老子亷而不劌鈢長鍼也說文綦鍼也○劌居衛切鉥時橘切又音述】物迎鏤解【物一作刄】鉤章棘句搯擢胃腎【祝曰搯捾也刮也廣韻引周書師乃搯捾音滔或作搯非是】神施設間見層出惟其大翫於辭而與世采掇【一作末摋一作末摋】人皆刼刼我獨有餘有以後時開先生者【開一作聞】曰吾旣儕而與之矣【儕一作擠】其猶足存耶年幾五十始以尊夫人之命來集京師從進士試旣得卽去【樊曰貞元十二年呂渭知舉郊登第年五十四】間四年又命來選爲溧陽尉【溧音栗又下一有以字】迎侍溧上【孫曰溧陽有投金瀨平陵城林薄防翳下有積水郊間往坐水旁徘回賦詩而曹務多廢令白府以假尉代之分其半俸】去尉二年而故相鄭公尹河南奏爲水陸運從事【孫曰元和元年十一月以鄭餘慶爲河南尹水陸轉運使李翺分司洛中與郊善薦之餘慶以爲判官】試協律郎親拜其母於門內母卒五年而鄭公以節領興元軍【孫曰元和九年三月以餘慶爲興元尹】奏爲其軍防謀【樊曰郊有詩謝餘慶雲國老出爲將紅旗入靑山再招門下生結束余病孱自笑騎馬醜彊從驅馳間傾傾摩天路裊裊鏡下顏文魄旣飛越官情誰等閒羨他白面少多是淸朝班惜命非所報愼行誠獨難悠悠去住心兩說何能刪】試大理評事挈其妻行之興元次子閿鄕【閿音文注見大理評事王君墓志】暴疾卒年六十四買棺以斂以二人輿歸酆郢皆在江南【補注酆郢家湖州武康縣湖屬江南】十月庚申樊子合凡贈賻【補注樊宗師也】而葬之洛陽東其先人墓左以餘財附其家而供祀【一云而俟】將葬張籍曰先生揭徳振華於古有光【一無古有光三字】賢者故事有易名況士哉如曰貞曜先生則姓名字行有載不從講說而明【從一作待】皆曰然遂用之初先生所與俱學同姓簡【補注簡字幾道】於世次爲叔父【一有執字】由給事中觀察浙東【孫曰元和九年九月簡自給事中爲浙東觀察使】曰生吾不能舉【舉一作學】死吾知卹其家銘曰

於戲貞曜維出不訾維持不猗【集注訾凡數義集韻云思也毀也思不稱意也惟前漢書訾讀與貲同顏師古注多財也若曰不貲則貧也猗亦二義詩那云猗歟嘆辭也節南山云有實其猗鄭氏注倚也若曰不猗則無所倚也東野以貧出仕而中立不倚卒至於無所施爲止用昌其詩銘意如是而已○一本作維執不倚維出不訾】維卒不施以昌其詩【其一作有○樊曰蘇子瞻嘗舉此以問王定國當昌其身耶昌其詩也來詩下語不契作詩答之有云昌身如飽腹飽盡還復饑昌詩如膏面爲人作容姿不如昌其气鬰鬰老不衰𨿽云老不衰卻懷安所之不如昌其志志一气自隨養之塞天地孟軻不吾欺公謂東野昌其詩而東坡乃云不如昌其志蓋蘇嘗讀東野詩有未足當韓豪之句不爲所取也】唐故祕書少監贈絳州刺史獨孤府君墓志銘【韓曰獨孤郁有傳事多出此志】

君諱郁字古風河南人【補注河南洛陽人】常州刺史贈禮部侍郎憲公諱及之第二子【樊曰及字至之代宗時官常州刺史二子朗郁】憲公躬孝踐行篤實而辯於文勸飭指誨以進後生【樊曰及喜鑑拔後進如梁肅髙參崔元翰陳京唐次齊坑皆師事之性孝友其爲文章明善惡長於論議韓曰舊史公傳大歷貞元間文士多尙古學效揚雄董仲舒之述作而獨孤及梁肅最稱淵奧愈從其徒遊鋭意鑽仰欲自振於一代】名聲垂延紹徳惟克君生之年憲公歿世【祝曰大歷十二年四月二十九日卒年五十三時郁始二歲】與其兄朗【補注朗卽用晦】畜於伯父氏【祝曰郁始生而孤與朗育於伯父汜】始微有知則好學問咨稟教飭不煩提諭月開日益卓然早成年二十四登進士第【祝曰貞元十二年郁與朗同來舉進士時郁年二十二十四年郁登第】時故相太常權公掌出詔文【孫曰時權徳輿爲中書舍人知制誥○詔文一作文誥】望臨一時登君於門歸以其子【歸一作妻】選授協律郎朋遊益附【一作朋友益附】華問彌大元和元年對詔防拜右拾遺【孫曰元和元年四月應材識兼茂明於體用科中第三辛酉爲左拾遺】二年兼職史館【孫曰兼史館修撰】四年遷右補闕詔中貴人承璀【七罪切】將兵誅王承宗河北君奏疏諫召見問狀有言動聽【孫曰元和四年十月以神防中尉吐突承璀爲河中等道行營兵馬招討處置等使討王承宗郁與度支使李元素鹽鐵使李京兆尹許孟容禦史中丞李夷簡給事中呂元膺穆質等極言其權太重上不得已削承璀四道兵馬使攺處置爲宣慰】其後上將有所相不可於眾君與起居舍人李約交章指摘事以不行五年遷起居郎爲翰林學士愈被親信有所補助權公旣相君以嫌自列【孫曰元和五年九月徳輿同平章事郁以嫌自列守本官起居郎】攺尙書考功員外郎復史館職【樊曰郁以徳輿故辭翰苑憲宗曰徳輿乃有此佳壻因詔宰相髙選世族故杜琮尙岐陽公主然帝猶謂不如徳輿之得郁也因拜爲考功員外郎充史館修撰判院事】七年以考功知制誥入謝因賜五品服八年遷駕部郎中職如初權公去相復入翰林【孫曰元和八年徳輿罷相十月復以郁爲翰林學士】九年以疾罷尋遷祕書少監【孫曰元和九年以疾辭內職十月攺祕書少監】卽閒居於郊【補注謂屏居鄠縣】十年正月病遂殆甲午輿歸卒於其家年四十男子二人長曰某早死【補注長男前一歲未成童卒】次曰天官始十歲【樊曰傳云子庠字賢府喪父始十歲此雲天官豈小字耶孫曰天官元和元年生後名悔】有至性聞呼父官與聞弔客至輒號泣以絕女子一人夫人天水權氏贈太子太保貞孝公臯之承孫故相今太常徳輿之女【孫曰是歲十月權氏亦卒年三十一】慶配良是似是宜【似一作公】四月已酉其兄右拾遺朗以喪東河南壽安之甘泉鄕冢塋憲公墓側【冢一作家】將以五月壬申窆【補注窆下棺也彼驗切】謂愈曰子知吾弟久敢屬以銘銘曰

於乎古風襮順而裏方【陳曰襮領也衣表也詩繡衣朱襮謂衣領之在外者○襮布谷切又音博】不耀其章其剛不傷戴美世命【戴一作載】而年再不贏惟後之成

唐故尙書虞部員外郎張府君墓志銘

【韓曰張府君卒年月日誌皆不書以公祭文考之公時爲考功郎中知制誥在京師季友歸葬長安公於是祭之且志其墓元和十年也】

尙書虞部員外郎安定張君諱季友【嚴曰季友乃退之同年進士】字孝權年五十四病卒東都明年兄子塗與其弟庾掞等防柩歸葬長安縣馬額原夫人北海唐氏之封前事塗進韓氏門伏哭庭下【一有曰字】叔父且死幾於不能言矣張目而言曰吾不可無告韓君別藏而不得韓君記猶不也塗爲書致吾意【吾一作君】已而自署其末與封敢告以請愈旣與爲禮【補注爲禮謂爲位以哭】發書云云其末有復語千萬永訣八字名月日與封皆孝權迹孝權與餘同年進士【樊曰貞元八年中進士第第八與公同年】其上世有暠者【暠古老切】當宇文時爲車騎大將軍鄜城太守卒葬河北諡曰忠公至孝權間五世矣孝權大父諱孝先太子通事舍人父諱庭光贈綏州刺史綏州之卒孝權蓋尙小母曰太原縣君縣君卒旣葬孝權守墓樹松柏三年而後歸選爲河南文學去官徐州使拜章【孫曰貞元十六年六月以張建封之子愔爲徐州團練使】請爲判官授協律郎孝權始不痛絕詔下大悔卽詐稱疾不言三年元和初徐使死【孫曰元和元年十一月權卒】孝權疾卽日已試判入髙等授鄠縣尉【鄠胡古切】明年【孫曰元和四年】故相趙宗儒鎭荊南以孝權爲判官拜監察禦史經二年拜眞禦史明年分司東臺轉殿中【韓曰轉殿中侍禦史】按皇甫氏子母病不侍走京師求試職宰相怒曰吾故皇甫氏禦史助所善相戱法侮我皇甫媼何疾【祝曰媼母老稱也漢書常從王媼負貰酒音】銜未決皇甫母病果死得觧遷畱司虞部員外郎【補注謂分司東都也】孝權爲人孝謹與人語恐傷之而時嶷嶷有立【嶷魚立切】與孝權遊者極眾而獨以其死累余可尙也已是爲銘【它本注云銘亡】

唐故檢校尙書左僕射右龍武統軍劉公墓志銘

【韓曰公旣爲劉統軍作此志又爲作碑銘碑銘見前二十七卷】

公諱昌裔字光後本彭城人曾大父諱承慶朔州刺史大父巨敖好讀老子莊周書爲太原晉陽令再世官北方樂其土俗遂著籍太原之陽曲曰自我爲此邑人可也何必彭城父訟贈右散騎常侍公少好學問始爲兒童時重遲不戱【遲音穉】恆若有所思念計畫及壯自試以開吐蕃說於邊將不售【歐本無於字別本作於字】入三蜀從道士遊久之蜀人苦楊琳防掠【孫曰楊子琳蜀人初爲瀘南賊帥有詔招撫使屯守瀘州時崔寧爲西川兵馬使專殺節度使郭英乂子琳表請討寧帝遣宰臣杜鴻漸出鎭成都宣恩詔慰鴻漸乃表讓劍南節度與寧以子琳爲瀘州刺史和解之寧入朝畱弟寛守成都子琳聞寜出乘間走入成都寛與子琳戰復成都子琳還走瀘州招聚亡命防江東下聲言入朝涪州守捉使王守仙伏兵黃革峽子琳悉擒之遂殺夔州別駕張忠而據其城洪曰按代宗紀大歷三年七月瀘州刺史楊子琳反陷城都楊琳卽子琳也詳見崔寧傳新史昌裔傳云楊惠琳亂昌裔說之按惠琳居靈夏叛在憲宗初年新史誤也】公單船往說琳感欷𨿽不卽降約其徒不得爲虐琳降【孫曰子琳入夔州以城守遣使請罪帝以子琳本謀近忠乃以爲成州刺史又移授灃州刺史】公常隨琳不去琳死脫身亡沈浮河朔之間建中中曲環招起之【樊曰按新傳曲環方攻濮州裘爲判官】爲環檄李納【韓曰建中二年七月平盧淄靑節度使李正巳卒子納自稱畱後】指摘切刻納悔恐動心恆魏皆疑惑气懈【孫曰恆謂成徳節度使李惟嶽魏謂魏博節度使田悅】環封奏其本徳宗稱焉環之防下濮州戰白塔救寧陵襄邑【祝曰二縣並屬宋州】系李希烈陳州城下【樊曰興元元年閏十月李希烈遣將翟崇暉悉眾圍陳州宋亳節度使劉洽遣隴右幽州節度使曲環將兵三萬救之十一月敗崇暉於州西擒之以獻】公常在軍間環領陳許軍公因爲陳許從事以前後功勞累遷檢校兵部郎中禦史中丞營田副使吳少誠乘環喪引兵叩城畱後上官說咨公以城守所以能擒誅叛將【擒一作檢】爲抗拒令敵人不得其便圍解拜陳州刺史【樊曰環卒上官說知後務吳少誠引兵薄城說欲遁去昌裔指曰受詔而守死其職也況士馬足支賊若堅壁不戰七日賊气必衰我以全制之可也說許諾賊攻堞堞不得修昌裔密造飛棚聨柵卽募突將千人鑿城以岀擊賊走之北還柵已立守陴遂安兵馬使安寧國謀應賊昌裔以計斬之及斬其麾下千人賊聞解去以功擢說陳許節度使昌裔陳州刺史】韓全義敗引軍走陳州求入保公自城上揖謝全義曰公受命詣蔡何爲來陳公無恐賊必不敢至我城下明日領騎步十餘抵全義營全義驚喜迎拜嘆息殊不敢以不見捨望公攺授陳許軍司馬上官說死拜金紫光祿大夫檢校工部尙書代說爲節度使命界上吏不得犯蔡州人曰俱天子人奚爲相傷少誠吏有來犯者捕得縛送曰妄稱彼人公宜自治之少誠慙其軍【樊曰公志李郱亦曰尹慙其庭中人漢袁盎爲吳相告歸道逢丞相申屠嘉下車拜謁丞相從車下謝盎還愧其吏公所謂慙其軍慙其庭中人語岀此耳】亦禁界上暴者兩界耕桑交迹吏不呵問封彭城郡開國公就拜尙書右僕射元和七年得疾視政不時八年五月湧水出他界過其地防穿不補沒邑屋流殺居人拜疏請去職卽罪詔還京師【樊曰始昌裔代說爲節度也憲宗惡其自立欲召之而重生變宰相李吉甫曰陛下乘人心愁苦可召也遂以韓臯代之至長樂驛知帝意因稱風臥第歲中卒史與志少異志爲之諱耶】卽其日與使者俱西大熱旦暮馳不息疾大發左右手轡止之公不肯曰吾恐不得生謝天子上益遣使者勞門勅無亟行至則不得朝矣天子以爲恭卽其家拜檢校左僕射右龍武軍統軍知軍事十一月某日甲子薨年六十二上爲之一日不視朝贈潞州大都督命郎中弔其家明年九月某日甲子葬河南某縣某鄕某原公不好音聲不大爲居宅於諸帥中獨然夫人邠國夫人武功蘇氏子四人嗣子光祿主簿縱學於樊宗師士大夫多稱之長子元一朴直忠厚便弓馬【便一作使】爲淮南軍衙門將次子景陽景長皆舉進士葬得日相與選使者哭拜階上使來乞銘銘曰

提將之符屍我一方配古侯公維徳不爽【祝曰楚詞厲而不爽些注楚人謂羮敗曰爽○爽平聲】我銘不亡後人之慶【洪曰爽慶皆當叶韻爽讀若霜慶讀若羌反離騷云慶天悴而喪榮沈存中云古人諧聲如慶字多與章字叶韻孝孫有慶萬壽無疆黍稷稻梁農夫之慶是也集韻並収入平聲】

五百家注昌黎文集卷二十九

欽定四庫全書

五百家注昌黎文集卷三十

宋魏仲舉編

志銘碑

唐故監察禦史衛府君墓志銘

君諱之字造防中書舍人禦史中丞諱晏之子贈太子洗馬諱璿之孫家世習儒學詞章昆弟三人俱傳父祖業從進士舉君獨不與俗爲事樂施置自便父中丞薨旣三年與其弟中行【祝曰中行字大受】別曰若旣克自敬勤及先人存趾美進士【樊曰貞元九年中行登第】續聞成宗惟服任遂功爲孝子在不怠我恨已不及假令今得不足自貴【一作貰音射又音世】我聞南方多水銀丹砂雜他奇藥爊爲黃金【集注爊煉也煨也○爊於刀切又音祿】可餌以不死今於若丐我我卽去遂逾嶺阨【祝曰阨塞也於革切○一作】南出藥貴不可得以干容帥【孫曰貞元二十一年五月以房啟爲容管經略使】帥且曰若能從事於我可一日具許之得藥試如方不效曰方良是我治之未至耳畱三年藥終不能爲黃金而佐帥政成以功再遷監察禦史師遷於桂【孫曰元和八年四月以啟爲桂管觀察使】從之帥坐事免【孫曰是歲七月啟以罪降爲太僕少卿】君攝其治歷三時夷人稱便新帥將奏功君捨去南海馬大夫【樊曰十二月以馬總爲嶺南節度使】使謂君曰幸尙可成兩濟其利君𨿽益厭然不能無萬一冀至南海未幾竟死年五十三子曰景防元和十年十二月某日歸葬河南伊闕縣伊鄕髙都村祔先塋時中行爲尙書兵部郎中號名人而與余善請銘銘曰

嗟惟君篤所信【洪曰漢書武帝李夫人賦云旣往不來申以信兮班固通幽賦云茍無實其孰信顏師古並注云信叶韻音新此亦音新】要無有獘精神以棄余賈於人【韓曰以其所棄賈於三鎭說文云賈市也音古】脫外累自貴珍訊來世述墓文

唐故河南縣令張君墓志銘

【韓曰公嘗與張俱爲禦史又俱掾江陵至是張死公志其墓又以文祭其篤於朋舊如此】

君諱署字某【樊曰君行十一】河間人大父利貞有名宗世爲禦史中丞舉彈無所避由是出爲陳畱守【嚴曰本鄭所並陳之畱邑秦並天下以宋亦冇畱故加陳以別之】領河南道采訪處置使【樊曰開元二十二年十一月初置十道采訪處置使】數歲卒官皇考諱郇【一作詢】以儒學進官至侍禦史君方質有气形貌魁碩長於文詞以進士【補注署貞元二年進士第】舉博學宏詞爲校書郎自京兆武功尉拜監察禦史爲幸臣所讒【補注幸臣謂李實也】與同輩韓愈李方叔三人【樊曰時三人俱爲監察禦史方叔貞元五年登第】俱爲縣令南方【孫曰貞元十九年冬三人皆以言事得罪署貶郴州陽武令公貶連州陽山令】二年逢恩俱徙掾江陵【樊曰貞元二十一年正月順宗卽位大赦署與公俱量移江陵署爲功曹公爲法曹凡公集以詩相酬酢者十三章同之官江陵及到官作也】半歲邕管奏君爲判官【孫曰貞元二十一年八月路恕爲容管經略使表署判官】攺殿中侍禦史不行拜京兆府司錄【韓曰貞元二十一年十月李爲京兆尹表署爲府司錄參軍】諸曹白事不敢平面視共食公堂抑首旦旦就哺歠【旦旦二字或作但俱或作娖娖】揖起趨去無敢間語縣令丞尉畏如嚴京兆事以干治京兆攺鳯翔尹以節鎭京西【韓曰元和二年六月以爲鳯翔尹鳯翔隴右節度使表署爲判官】請與君俱攺禮部員外郎爲觀察使判官帥他遷【韓曰元和四年三月以爲江東節度使】君不樂久去京師謝歸用前能拜三原令歲餘遷尙書刑部員外郎守法爭棘不阿【歐陽公云疑有脫字阿一作撓】攺防州刺史民俗相朋黨不訴殺牛【一無不訴二字】牛以大耗又多捕生鳥雀魚鱉可食與不可食相買賣時節脫放期爲福祥事君一皆禁督立絕使通經史與諸生之旁大郡學鄕飲酒喪婚禮張施講說民吏觀聼從化大喜度支符州【一作下】折民戶租歲徴綿六千屯比郡承命惶怖立期日惟恐不及事被罪君獨疏言治廹嶺下民不識蠶桑月餘免符下民相扶守州門【守一作手】叫讙爲賀攺澧州刺史民稅出雜產物與錢尙書有經【補注經常也○一本作有經數卽無下句攺字】攺觀察使牒州徴民錢倍經君曰刺史可爲法不可貪官害民畱噤不肯從竟以代罷觀察使使劇史【一作吏】案簿書十日不得毫毛罪攺河南令而河南尹適君平生所不好者君年且老當日日拜走仰望階下不得已就官數月大不適卽以病辭免公卿欲其一至京師君以再不得意於守令恨曰義不可更辱又奚爲於京師間竟閉門死【一作卒】年六十君娶河東柳氏女二子升奴胡師將以某年某月某日葬某所其兄將作少監者【一作音】請銘於右庶子韓愈【孫曰元和十一年五月以公爲太子右庶子】愈前與君爲禦史被防俱爲縣令南方者也最爲知君銘曰

誰之不如而不公卿奚養之違以不久生惟其頏頏以世厥聲

唐故鳯翔隴州節度使李公墓志銘

【韓曰李惟簡父寶臣見藩鎭傳傳所載多與志合○今本止云李公墓志銘】

公諱惟簡字某司空平章事贈太傅之子【樊曰太傅李寶臣字爲輔本範陽內屬奚族】太傅初姓張氏【蔣曰故範陽張鎖髙畜之爲假子遂冒姓張名忠志】肅宗時舉恆趙深冀易定六州戰卒五萬人馬五千匹以歸聼命天子嘉之賜姓曰李更其名寶臣立其軍號之曰成徳由是姓李氏【集注寶應元年十一月忠志以僞恆陽節度使挈其所管五州降於河東節度使辛云京以忠志爲成徳軍節度使仍統其所管州賜姓李名寶臣】太傅薨【孫曰建中二年正月寶臣卒贈太傅】公兄弟讓嗣【樊曰寶臣三子惟誠惟嶽惟簡惟誠乃惟嶽異母兄寶臣愛之使決軍事以惟嶽正嫡固讓不肯當】公竟棄其家自歸京師【樊曰惟嶽叛惟簡以家僮票士百餘奉母鄭歸京】及兄死家覆有司設防守【樊曰建中三年閏正月成徳兵馬使王武俊殺惟嶽傳首京師徳宗拘惟簡於客省防伺甚峻】徳宗如奉天守卒出公卽馳歸與母韓國夫人鄭氏拜訣屬家徒隨走所幸道與賊遇七鬭乃至【樊曰建中四年十月徳宗幸奉天惟簡將赴難謀於鄭鄭曰爾父立功河朔位宰相身未嘗至京師兄死於人手爾入朝未識天子不能效忠吾不子汝矣督其行曰兒能死王事吾不朽矣乃斬闗出道更七戰得及行在】有功遷太子諭徳加禦史中丞【樊曰帝見惟簡厚撫之拜太子諭徳累遷禁軍將軍從渾瑊率師討賊頻戰屢防加禦史中丞】從幸梁州天黒失道識焦中人聲得見徳宗於厔西【祝曰厔雍縣名屬鳯翔○音輈厔音窒】上曰卿有母可隨我耶曰臣以死從衛【樊曰帝幸山南惟簡以三十騎從夜失道馳至厔西聞中人語問天子所在宻語曰上在此帝見之流涕曰爾有母乃能從朕耶對曰臣誓以死渾瑊至遂決趨興元惟簡前導】及幸還錄功封武安郡王【或作公誤】號元從功臣【孫曰四月詔奉天隨從將士並賜號元從功臣】圖其形禦閣【韓曰圖形淩煙閣賜鐵券】而以神威將軍【韓曰遷左神威衛大將軍】居北軍衛【居一作爲】久乃加禦史大夫丁韓國憂去官累遷神威大將軍加工刑二曹尙書天威統軍又攺戶部尙書【樊曰元和初檢校戶部尙書】金吾大將軍【樊曰爲左金吾衛大將軍充街使○一有將字】有長尙萬國俊者以軍勢奪興平人地吏憚莫敢治及公爲金吾興平人曰久聞李將軍爲人公平庶能直吾屈卽賫縣牒來見公發視立杖國俊廢之以地還興平人聞者莫不稱嘆於是天子以公材果可任用治人將兵無所不宜元和六年卽以公爲鳯翔隴州節度使戶部尙書兼鳯翔尹【樊曰五月以惟簡爲鳯翔尹鳯翔隴州節度使】隴州地與吐蕃接舊常朝夕相伺更入攻抄人吏不得息公以爲國家於夷狄當用長算邊將當承上防謹條教蓄財谷完吏農力以俟不宜規小利【規一作覩】起事盜恩【恩一作思】禁不得妄入其地益市耕牛鑄鎛釤鉏斸【集注詩庤乃錢鎛注田噐也釤大鎌也斸大鋤也○鎛音博釤山監切鉏陟初切又仕葅切斸陟玉切】以給農之不能自具者丁壯愈勵【愈一作興】歲增田數十萬畝【一無數字】連八歲【補注自元和六年至十三年】五種俱熟【祝曰五種謂五穀也○種之勇切】公私有餘販者負入褒斜【孫曰梁州記萬石城沂漢上七里有褒谷南口曰褒北口曰斜長四百七十里褒水通沔斜水通渭選右界褒斜○斜音耶】船循渭而下首尾相繼不絕十三年公與忠武軍節度使司空光顏【李光顏】邠寧節度使尙書釗【郭釗】俱來朝上爲之燕三殿張百戱公卿侍臣咸與【孫曰二月上禦麟徳殿宴羣臣大合樂三日頒賜有差】旣事敕還公因進曰臣幸宿衛四十餘年今年老許外任【許一作斥】不勝慕戀願得死輦下天子加慰遣焉還鎭告疾其夏五月戊子薨年五十五訃至上悼愴罷朝遣郎中臨弔贈尙書左僕射以其年十一月丙申葬萬年縣鳯棲原夫人博陵郡崔氏河陽尉鎬之孫大理評事可觀之女賢有法度公有四子長曰元孫三原尉次曰元質彭之蒙陽尉曰元立興平尉曰元本河南參軍皆願敏好善【祝曰元本輕薄無行長慶末與薛渾私侍襄陽公主事敗主幽禁中元本以功臣子貸死流嶺南】元立元本皆崔氏出葬得日嗣子元立與其昆弟四人請銘於韓氏曰先人嘗有托於夫子也愈曰太傅功在史氏【一有記字】僕射以孤童子囚羈京師卒能以忠爲節自顯取爵位立名績使天下拭目觀父母與榮焉旣忠又孝法宜銘【一無法字】銘曰

太傅之顯自其躬興僕射童羈孰與之朋遭國之難以節自發致其勤艱以復考烈孝由忠立爵名隨之銘此石維昧之詒

唐故少府監胡公墓神道碑

【集注胡珦謚曰良公陳鴻爲作謚文張籍作行狀牛僧孺作墓志公作神道碑歐陽公集古錄有胡良公碑跋云良公者韓之門人張籍妻父也流俗所傳本非當以碑爲正】

少府監胡公者諱珦【虛亮切】字潤博年七十九以官卒【補注元和十三年卒】明年七月【石本作八月十四日】葬京兆奉先【一有縣字】夫人天水趙氏祔焉其子逞巡遇述遷造【石本逞下有廼字別本有廼字無巡字又云遇或作巡皆非】與公壻廣文博士吳郡張籍以公之族出處文行治歷官壽年【石本無處文二字舊本無處字】爲書使人自京師南走八千里至閩南兩越之界【祝曰潮州東與閩接】上請爲公銘刻之墓碑於潮州刺史韓愈曰胡姓本出安定後徙淸河淸河於今爲宗城【石本無此句淸河二字嚴曰今廢依舊淸河縣貝州今攺恩州】屬貝州【孫曰宗城縣名武徳九年屬貝州】大父諱秀武后時以文才徴爲麟臺正字【孫曰垂拱元年二月攺祕書省爲麟臺】父宰臣用進士卒官平陽冀氏令贈潭州大都督公早孤能自勸學【勸一作勤】立節槪非其身力不以衣食凡一試進士二卽吏部選皆以文章占上第【補注大歷七年珦登第】樂爲儉勤【石本樂作出別本樂作所】自刻削不幹人以矯時獘及爲富平尉一府稱其斷決建中四年侍郎趙贊爲度支使【孫曰建中三年五月以中書舍人趙贊爲戶部侍郎判度支】薦公爲監察禦史主餽給渭橋以東軍【樊曰興元元年二月李晟自咸陽移兵東渭橋】洗手奉職不以一錢假人賊平有司覈考羣吏多坐貶死獨公以淸苦能檢飭無漏失遷河南倉曹魏公賈耽以節鎭鄭滑【孫曰貞元二年九月以賈耽爲鄭滑節度使辟珦佐其府】以公佐觀察事檢校尙書工部員外郎以剛直齟齬不阿忤權貴除獻陵令【補注獻陵髙祖陵】居陵下七年市置田宅務種樹爲業以自給教授子弟【石本無以字】貞元十一年吏部大選以公考選人藝學以勞遷奉先令以治辦【一作辯】遷尙書膳部郎中攺坊州刺史州經亂無孔子廟公至則命築宮造祭噐率博士生徒【石本無徒字】講讀以時如法以祠人吏聚觀嘆息遷舒州刺史州歲大熟麥一莖數穗閭裏歌舞之考功以聞遷尙書駕部郎中數以公事【數音朔】犯尙書李巽巽時主鹽鐵事【孫曰元和元年四月以兵部侍郎李巽領度支鹽鐵轉運使】富矯恃勢以語宰相【石本作丞相】由是退公爲鳯翔少尹巽死【韓曰元和四年五月巽卒】遷少大理【一有字少大理四字】攺少詹事元和十二年朝廷以公年老能自祗力事職不懈可嘉拜少府監兼知內中尙【樊曰百官志少府監從三品掌百工技藝之政總中尙左尙右尙】明年以病卒【補注元和十三年也○石本無病字】公始以進士孤身旅長安致官九卿爲大家七子皆有學守女嫁名人年幾八十堅悍不衰事可傳載可爲成徳【石本作可謂盛徳】銘曰朅朅胡公【舊注朅朅武壯貎丘竭切】旣果以方【以一作而】挾藝射科毎發如望【音忘】人求於人我已爲之自始訖終不降色辭因官立事隨有可載發迹饋運【石本作軍】遭防府介【孫曰謂佐鄭滑觀察事忤權貴除獻陵令也】去居陵下爲吏爲隠坊舒之政於玆有嘆【一作靳】守官駕部名升已屈【石本升作升】躋於少府甚宜秩物不配其有君子恥之少府古卿公優止之刻文碑石以顯公行維彼後人【石本彼作公】無怠嗣慶

唐故相權公墓碑

【韓曰權徳輿憲宗朝拜同平章事新舊史有傳所載加詳於志云】

上之元和六年其相曰權公諱徳輿字載之【孫曰元和五年九月以徳輿同中書門下平章事】其本出自殷帝武丁武丁之子降封於權【劉曰或云楚武王使鬭緍尹權後因以爲氏】權江漢間國也【程曰權故城在南郡當陽縣】周衰入楚爲權氏【嚴曰唐韻云權始出天水本顓頊之後楚武王使鬭緍尹權後因氏焉】楚滅徙秦而居天水略陽【黃曰秦滅楚遷大姓於隴西因居天水】符秦之王中國其臣有安丘公翼者【樊曰翼字子良略陽人與太原王贊俱爲符堅謀主堅卽僞位拜給事中後爲右僕射封安丘公諡曰敬】有大臣之言【韓曰堅伐晉翼力諌不從堅遂大敗】後六世至平涼公文誕【孫曰翼子宣褒事姚秦爲黃門侍郎宣褒四世之孫榮隋開府儀同三司鄜城郡公榮子文誕】爲唐上庸太守【庸一作虞】荊州大都督長史焯有聲烈【焯一作綽】平涼曾孫諱倕【孫曰文誕子崇本匡成令崇本子無待成都尉無待子倕○倕音垂】贈尙書禮部郎中以藝學與蘇源明相善【祝曰源明京兆武功人初名預字弱夫肅宗時終祕書少監】卒官羽林軍錄事防軍於公爲王父郎中生贈太子太保諱臯以忠孝致大名【孫曰臯字士繇天寶末安祿山爲河北按察使表臯爲從事察祿山有異志詐死奉其母南去及渡江祿山已反由是名聞天下】去官累以官徴不起【孫曰代宗徵臯爲起居舍人以疾辭李季卿黜陟江淮奏臯節行攺著作郎復不起】追諡貞孝【韓曰大歷二年四月十四日臯卒於潤州年四十六元和中諡貞孝】是實生公公在相位三年【孫曰元和五年九月相八年五月罷】其後以吏部尙書授節鎭山南【孫曰元和十一年十月以徳輿檢校吏部尙書充山南西道節度使】年六十以薨贈尙書左僕射諡文公【孫曰元和十三年八月以病乞還卒於道年六十】公生三歲知變四聲【知一作能】四歲能爲詩七歲而貞孝公卒【樊曰大歷二年貞孝公卒徳輿時九歲】來弔哭者見其顏色聲容皆相謂權氏世有其人及長好學孝敬祥順貞元八年以前江西府監察禦史徴拜博士【孫曰貞元初江西觀察使李兼表徳輿爲判官再遷監察禦史府罷徳宗雅聞其名八年正月除太常博士】朝士以得人相慶攺左補闕章奏不絕譏排姦幸【樊曰貞元八年八月司農少卿裴延齡以巧幸除戶部侍郎判度支徳輿上疏論其姦不省】與陽城爲助轉起居舍人【補注貞元十年四月遷】遂知制誥【補注歲中兼知制誥】凡撰命詞九年以類集爲五十卷天下稱其能【樊曰徳輿知制誥轉駕部員外郎司勲郎中職如舊遷中書舍人時徳宗親覧庶政重難除授凡命於朝多補自禦札徳輿居西掖凡八年其間獨掌者數歲嘗上言左右掖承天子誥命奉行詳復各攸司不宜久廢帝曰非不知卿之勞但擇如卿者未得耳】十八年以中書舍人典貢士拜尙書禮部侍郎【樊曰貞元十七年冬以本官知禮部貢舉十八年眞拜禮部侍郎】薦士於公者其言可信不以其人布衣不用卽不可信𨿽大官勢人交言一不以綴意【張曰徳輿自貞元十八年掌貢士至二十一年凡三典貢舉十八年放二十三人十九年放二十人二十一年放二十九人甄品詳諦所得士相繼爲公卿宰相】奏廣歲所取進士明經在得人不以員拘【補注徳輿知舉取明經初不限員】轉戶兵吏三曹侍郎【孫曰貞元二十一年六月轉戶部侍郎元和初歷兵部吏部侍郎】太子賓客【孫曰徳輿爲吏部侍郎坐郎吏誤用官缺攺太子賓客】復爲兵部遷太常卿【孫曰元和四年五月遷太常卿】天下愈推爲鉅人長徳時天子以宰相宜防用道徳人因拜禮部尙書同中書門下平章事【樊曰元和五年宰相裴垍寢疾九月以徳輿同平章事】公旣謝辭不許其所設張舉措必本於寛大以幾教化多所助與【一作爲】維匡調娯不失其正中於和節不爲聲章因善與賢不務主已【務一作矜】以吏部尙書畱守東都【樊曰元和八年正月罷相守本官七月以檢校吏部尙書爲東都畱守】東方諸帥有利病不能自請者公常與疏陳以露布復拜太常【補注元和九年十月除】轉刑部尙書考定新舊令式【一作命】爲三十編舉可長用【李曰先是詔許孟容蔣又等刪定格勅成三十卷表上之畱中不出徳輿請下刑部與侍郎劉伯芻等考定復爲三十卷十年十月奏誚行用從之】其在山南河南【孫曰謂爲山南東道節度使及東都畱守】勤於選付【一作府】治以和簡人以寧便以疾求還十三年某月甲子道薨於洋之白艸奏至天子痛傷爲之不禦朝郎官致贈錫官居野處上下弔哭皆曰善人死矣其年某月日【一又作某日】葬河南北山在貞孝東五里公由陪屬升列年除歲遷以至公宰人皆喜聞若已與有無忌嫉者於頔【音廸】坐子殺人失位自囚親戚莫敢過門省顧者在朝莫敢言者公將畱守東都爲上言曰於頔之罪旣貰不竟宜因賜寛詔上曰然公爲吾行諭之頔以不憂死【孫曰元和七年正月司空同平章事於頔使其子太常丞敏重賂梁正言求出鎭正言詐漸露敏索其賂不得誘其奴支解之棄混中事覺頔率其子殿中少監孝友等素服詣建福門請罪門者不納頔左遷恩王傅仍絕朝謁敏流雷州孝友等皆貶官八年七月徳輿將畱守東都爲上言之】前後考第進士及庭所防試士踵相躡爲宰相達官與公相先後其餘布處臺閣外府凡百餘人自始學至疾【一有病字】未嘗一日去書不觀公旣以能爲文辭擅聲於朝多銘卿大夫功徳【孫曰徳輿於述作特盛六經百氏游泳漸漬其文雅正而博王侯將相洎當世名人薨沒以銘紀爲誰者什八九時人稱爲宗正焉】然其爲家不視簿書【視一作親】未嘗問其有亡費不待余公娶淸河崔氏女【一無女字】其父造嘗相代宗【孫曰徳宗貞元元年正月以崔造平章事至十二月罷非相代宗也】號爲名臣旣葬其子監察禦史璩【樊曰徳輿二子璩字大圭瑤字大玉璩元和二年登第歷監察禦史宰相李宗閔其父門生薦爲中書舍人時李訓挾寵以易博士在翰林璩與舍人髙元裕等連章劾訓傾覆陰巧不宜出入禁中及宗閔貶璩屢表辯解貶閬州刺史徙鄭州訓誅時人多璩明禍福大體能世其家○璩音渠】累然服喪【一有來字】有請乃作銘文曰

權在商周世次不存【次一作無】滅楚徙秦嬴劉之間甘泉始侯以及安丘【安一作商】詆訶浮屠【韓曰苻堅嘗遊東苑命沙門道安同輦翼諫曰臣聞天子法駕侍中陪乘淸道而行進止有度道安毀形賤士不宜參穢神輿】皇極之扶貞孝之生鳯鳥不至爵位豈多半塗已稅【巳一作而】壽考豈多四十而逝惟其不有以惠厥後是生相君爲朝徳首行世祖之【祖一作師】文世師之【師一作祖】流連六官【孫曰六官謂吏戶禮兵刑工六官也徳輿徧爲之】出入屏毗【祝曰屏毗謂出爲藩鎭】無黨無讎舉世莫疵人所憚爲【一作焉】公勇爲之人所競馳【人一作其競一作共】公絕不窺【絕一作有】孰克知之【克一作先】徳將在斯刻詩墓碑以永厥垂

平淮西碑奉敕撰【並序】

【樊曰宰相裴度爲淮西宣慰處置等使公爲行軍司馬蔡平隨度還朝詔撰平淮西碑公以吳元濟之平由度能固天子意得不赦卒擒之多歸度功而李愬持以入蔡功居第一愬妻唐安公主女也出入禁中訴碑不實帝詔斵其文更命翰林學士段文昌爲之見舊史公傳及新史吳元濟傳羅隠乃爲石烈士說言石孝忠者事李愬爲前驅韓侍郎撰平蔡碑孝忠熟視恚怒因推去其碑僅傾者再三吏執詣獄又以枷防拉殺一吏事聞天子怒詔械送闕下孝忠頓首明愬功請就刑上赦之劉公嘉話云韓碑石本吳少誠徳政碑與狄梁公碑對立其韓文忽流汗成泥不十日中使至磨韓之作而刋攺制焉嘉話渉怪而隠所書與史異其云攺命文昌爲之則一也嗚呼史臣以任度爲難而帝能之至是功成反欲歸之愬其與漢髙諭指蹤以明蕭何之功者有間矣予是以知帝之不終也文昌之文見姚鉉文粹其與公作不待較而明蘇內翰錄臨江驛小詩云淮西功業冠吾唐吏部文章日月光千載斷碑人膾炙不知世有叚文昌盡之矣補注按夷堅志云政和中陳珦守蔡州始視事謁裴晉公廟讀平淮西碑乃文昌所作者忿然不平卽日磨去別諉能書者寫韓文刻之集注陳無已曰龍圖孫學士覺喜論文謂退之淮西碑敍如書銘如詩○又云少遊謂元和聖徳詩於韓文爲下與淮西碑如出兩手蓋其少作也】

天以唐克肖其徳【孫曰肖似也言唐之子孫其徳相似】聖子神孫繼繼承承於千萬年敬戒不怠全付所覆四海九州罔有內外悉主悉臣【補注謂悉以爲主而臣之也】髙祖太宗旣除旣治【補注除謂除亂也】髙宗中睿休養生息至於宗受報収功極熾而丰物眾地大孽牙其間【祝曰孽萌也】肅宗代宗徳祖順考以勤以容大慝適去稂莠已薅【孫曰大慝大惡也謂安祿山史思明之屬稂艸也爾雅稂一名童梁祝曰薅噐也以刺地除艸詩以薅茶蓼○薅奴毛切又奴豆切一本已字作不】相臣將臣文恬武嬉習熟見聞以爲當然睿聖文武皇帝【孫曰元和三年正月受此尊號】旣受羣臣朝乃考圗數貢【祝曰謂考輿地之廣狹計貢賦之至與不至○數色阻切一無乃字】曰嗚呼天旣全付予有家今傳次在予【補注次位序也】予不能事事其何以見於郊廟【補注見於郊廟祭也】羣臣震懾奔走率職明年平夏【孫日永貞元年八月夏綏銀節度畱後李惠琳叛元和元年三月兵馬使張承金討斬之】又明年平蜀【孫曰永貞元年八月劍南節度使韋臯卒行軍司馬劉辟自稱畱後元和元年九月東川節度使髙崇文擒辟以獻○一有西川二字川一作州】又明年平江東【孫曰元和二年十月鎭海軍節度使李錡反大將張子良執錡以獻】又明年平澤潞遂定易定【元和五年十月義成節度使張茂昭以易定二州歸於有司】致魏博貝衛澶相【孫曰元和七年十月魏博節度使田正以所管六州歸於有司祝曰澶澶淵也說文澶淵水在宋左氏盟於澶淵○澶音蟬】無不從志皇帝曰不可究武【趙本究作窮】予其少息九年蔡將死蔡人立其子元濟以請不許【樊曰元和九年閏八月彰義節度使吳少陽卒其子元濟攝蔡州刺史匿喪以病聞自領軍務表請主兵上不許】遂燒舞陽犯葉襄等城【一無等字】以動東都放兵四刼【韓曰元濟發兵四出屠舞陽焚葉縣攻掠魯山襄城汝許州人皆竄伏榛莽間剽掠千餘里闗東大恐】皇帝歷問於朝【祝曰歷謂徧也】一二臣外【一作外臣】皆曰蔡帥之不廷授於今五十年傳三姓四將【孫曰廣徳元年七月以李忠臣爲淮西節度使貞元二年四月以陳奇十月以吳少誠爲之是爲三姓大歷十四年三月忠臣爲其將李希烈所逐自爲節度忠臣希烈少誠少陽是爲四將】其樹本堅【祝曰本謂根本】兵利卒頑【利鋭也】不與他等因撫而有順且無事大官臆決唱聲【祝曰臆決謂以已意決之】萬口和附【和去聲】並爲一談【並去聲一作並】牢不可破皇帝曰惟天惟祖宗【祖上一無惟字】所以付任予者庶其在此予何敢不力【一無何字】況一二臣同【韓曰宰相李吉甫言淮西非如河北四無黨援失今不取後難圖矣張靖曰請先爲少陽輟朝贈官弔贈待其有不順之迹然後加兵】不爲無助曰光顏汝爲陳許帥【孫曰元和九年十月以陳州刺史李光顏爲忠武節度使忠武管陳許二

州】維是河東魏博郃陽三軍之在行者【樊曰元和十年正月命宣武等十六道進軍討元濟以光顏等分掌行營二月命神防軍郃陽鎭遏將索日進以涇原兵六百人防李光顏祝曰郃陽說文左馮翊郃陽縣○郃音合】汝皆將之曰重汝故有河陽懷今益以汝【孫曰元和九年閏八月以河陽節度使烏重爲汝州刺史充河陽懷汝節度使徙汝州】維是朔方義成陜益鳯翔延慶【韓曰義成管鄭滑二州陜益卽劍南東西川延屬鄜坊丹延節度使慶屬邠寧節度使】七軍之在行者汝皆將之曰汝以卒萬二千屬集而子公武【一本集字在公武下一無集字】往討之【韓曰元和十年九月以宣武節度使韓爲淮西諸軍都統曰無自行以遏北冦請使子公武以兵萬三千防蔡下歸財與糧以濟諸軍】曰文通汝守壽【孫曰元和十年二月以左金吾大將軍李文通爲壽州團練使扼固始之險】維是宣武淮南宣歙浙西四軍之在行於壽者汝皆將之曰道古汝其觀察鄂嶽【孫曰元和十一年以黔州觀察使李道古爲鄂嶽觀察使】曰愬汝帥唐鄧隨【孫曰元和十一年十二月以太子詹事李愬爲唐鄧隨節度使】各以其兵進戰曰度汝長禦史【孫曰謂度爲禦史中丞故雲長】其往視師【孫曰元和十年五月上遣度詣行營宣慰察用兵形勢】曰度惟汝與予同【補注同謂同謀○一無與字】汝遂相予【孫曰元和十年六月以度爲中書侍郎同平章事】以賞罰用命不用命曰汝其以節都統討軍【討一作諸洪曰按韓爲淮西諸軍行營都統故或者疑討當作諸然謂討元濟之軍亦何不可若作諸軍則語凡矣○一本節下有度字】曰守謙汝出入左右汝惟近臣【補注謂守謙爲內侍】其往撫師【樊曰諸軍討淮西者近九萬人久而無功元和十一年十一月上命知樞密梁守謙宣慰因畱監其軍】曰度汝其往衣食予士【一作衣服飲食予士○衣去聲食音嗣】無寒無饑以旣厥事遂生蔡人賜汝節斧通天禦帯衛卒三百【孫曰元和十二年八月度赴淮西詔以神防軍三百人衛從賜以犀帯】凡玆廷臣汝擇自從【一無從字】惟其賢能無憚大吏【孫曰元和十二年七月度以宰相出爲淮西宣慰處置使度奏刑部侍郎馬總爲副使右庶子韓愈爲行軍司馬判官書記皆朝廷之選上皆從之】庚申予其臨門送汝【補注度行上禦通化門送之】曰禦史予閔士大夫戰甚苦自今以往非郊廟祠祀其無用樂【一無其字】顏武合攻其北大戰十六得柵城縣二十三降人卒四萬【趙本無人字】道古攻其東南八戰降卒萬三千【一無卒字】再入申破其外城【孫曰元和十二年道古攻申州克其外郭】文通戰其東十餘遇降萬二千愬入其西得賊將輒釋不殺【樊曰元和十二年五月淮西騎將李祐率士卒刈麥於張柴村李愬令廂虞侯史用誠生擒以歸待以客禮】用其防戰比有功十二年八月丞相度至【韓曰度赴淮西二十七日至郾城】帥都統責戰益急顏武合戰益用命【韓曰度至軍宣達上防士皆賈勇時諸道兵皆有中使監陣進退不由主將度至行營並奏去之以是出戰皆捷】元濟盡並其眾洄曲以備【孫曰四月蔡人董昌齡以郾城降李光顏引兵入據之元濟甚懼時董重質將騎軍守洄曲元濟悉發親近及守城卒詣重質以拒之】十月壬申愬用所得賊將自文城因天大雪疾馳百二十里用夜半到蔡破其門取元濟以獻【樊曰李祐言於李愬曰蔡之精兵皆在洄曲及四境拒守州城者皆羸老之卒可以乘虛直抵其城北賊將聞之元濟已成擒矣愬然之十月愬命隋州刺史史旻等畱鎭文城自領李祐等諸軍行六十里夜至張柴畱數百人斷洄曲救兵之路復引兵出門時大風雪人馬凍死者相望夜半雪愈甚四鼓至蔡州城下坎垣而登擒元濟以獻】盡得其屬人卒【韓曰申光二州及諸鎭兵二萬餘人相繼來降】辛巳丞相度入蔡【孫曰度建彰義軍節將降卒萬餘人入城】以皇帝命赦其人淮西平大饗賚功【祝曰書周有大賚賚予也】師還之日因以其食賜蔡人凡蔡卒三萬五千其不樂爲兵願歸爲農者十九悉縱之【韓曰詔淮西立功將士委韓裴度條疏聞奏淮西軍人一切不問宜準元敕給復二年】斬元濟於京師【孫曰十一月丙戌朔禦興安門受淮西之俘以元濟徇兩市斬於一獨柳樹】冊功加侍中愬爲左僕射帥山南東道【樊曰制加愬檢校尙書左僕射襄州刺史充山南東道節度襄鄧隋唐復郢均房觀察使涼國公】顏皆加司空【樊曰李光顏烏重並檢校司空光顏封武威郡公重邠國公】公武以散騎常侍帥鄜坊丹延【孫曰以宣武軍都虞韓公武爲檢校左防騎常侍鄜州刺史鄜坊丹延節度使○鄜音孚】道古進大夫通加散騎常侍丞相度朝京師道封晉國公【一無國字】進階金紫光祿大夫【趙本無進字】以舊官相【孫曰度歸京師十二月制加彰義軍節度申光蔡激觀察使充淮西宣慰處置等使朝議大夫門下侍郎平章事兼蔡州刺史飛騎尉裴度金紫光祿大夫依前門下侍郎文館大學士仍賜上柱國封晉國公食邑三千戶】而以其副總爲工部尙書領蔡任【樊曰以蔡州畱後馬總檢校工部尙書爲蔡州刺史彰義節度使】旣還奏羣臣請紀聖功被之金石皇帝以命臣愈【趙本無以字】臣愈再拜稽首而獻文曰唐承天命遂臣萬方孰居近土【補注近土諸鎭之叛命者】襲盜以狂往在宗崇極而圯【祝曰圮毀也謂盛極而衰也】河北悍驕【孫曰安史旣平燕趙魏相繼而起】河南附起【孫曰謂汴蔡之屬居河南者】四聖不宥【補注肅代順徳四聖也】屢興師徵有不能尅益戍以兵夫耕不食婦織不裳輸之以車爲卒賜糧【孫曰夫耕不得食婦織不得裳皆以爲卒之賜糧也】外多失朝【孫曰謂爲亂者所隔故不得朝覲也】曠不嶽狩【祝曰謂巡狩四嶽之禮多曠廢也時岱在東平恆在成徳故不得巡守○一作曠乏兵守】百怠官【百一作司】事亡其舊【亡一作忘】帝時繼位【補注帝卽憲宗】顧瞻咨嗟惟汝文武孰卹予家旣斬吳蜀旋取山東【取一作出】魏將首義【趙本首作守一本作有】六州降從淮蔡不順自以爲彊提兵叫讙【補注叫讙驚呼貌○讙呼元呼官二切】欲事故常始命討之【趙本始作乃○一本作力】遂連姦鄰陰遣刺客來賊相臣【孫曰元和十年六月宰相武元衡入朝東平李師道遣刺客暗中突出射之】方戰未利內驚京師羣公上言【趙本公作臣】莫若惠來帝爲不聞【嚴曰謂不聽其言也初憲宗平蔡以師久無功命裴度往視形勢度還奏言必可取之狀時宰相李逢吉韋貫之及在朝之臣皆莫欲進兵謂莫若因而撫之惟憲宗確然不聼其言故能用度以成伐功史臣謂非度破賊之難憲宗任度之爲難蓋謂此也】與神爲謀及相同徳【及一作乃】以訖天誅乃敕顏愬武古通咸統於【補注謂以韓爲都綂】各奏汝功【趙本奏作立】三方分攻【祝曰三方卽上所言顏武攻其北道古攻其東南文通戰其東也】五萬其師大軍北乘厥數倍之常兵時曲【韓曰元和十年五月光顏大破賊黨於時曲】軍士蠢蠢旣翦淩雲【韓曰元和十一年九月光顏奏拔淩雲棚】蔡卒大窘翦之邵陵【翦一作勝又一作遂】郾城來降【郾音偃見上注】自夏及秋【趙本及作入】復屯相望【音忘一作復】兵頓不勵【孫曰頓謂頓止勵謂勉勵】告功不時【祝曰告功奏功也】帝哀徵夫命相往釐【孫曰相謂裴度釐理也】士飽而歌馬騰於槽試之新城賊遇敗逃盡抽其有聚以防我【孫曰謂董重質兵守洄曲】西師躍入道無畱者【補注謂李愬入蔡之師】蔡城【祝曰大貌也書罔晝夜頟注肆惡無休息與額同】其疆千里旣入而有莫不順俟帝有恩言【補注恩言謂詔令也】相度來宣【祝曰來宣謂宣達王命詩云來旬來宣元濟旣誅上封二劍以授梁守謙使誅元濟舊將度欲使俱入蔡州量罪施行不盡如詔防仍上疏言之】誅止其魁釋其下人蔡之卒夫投甲呼舞【樊曰蔡平度以蔡卒爲牙兵或諌曰蔡人反側者尙多不可不備度笑曰元惡旣擒蔡人則吾人也又何疑焉蔡人聞之感泣】蔡之婦女迎門笑語蔡人告饑船粟往哺蔡人告寒賜以繒布【賜一作贈】始時蔡人禁不往來今相從戱裏門夜開【樊曰先是吳氏父子阻兵禁人偶語於途夜不燃燭有以酒食相過從者罪死度旣視事下令惟禁盜賊鬭殺餘皆不問蔡人始知有生之樂】始時蔡人進戰退戮今旰而起【補注旰日晚也○旰古按切】左餐右粥【補注子厚云退之平淮西碑猶有防子僕若爲之便說用兵伐叛事又云退之左餐右粥不如吾仰父俯子或曰此非子厚語】爲之擇人以収餘憊選吏賜牛教而不稅蔡人有言始迷不知今乃大覺羞前之爲蔡人有言天子明聖不順族誅順保性命汝不吾信視此蔡方孰爲不順【爲不一作不爲】往斧其吭【吭喉也古郎切】凡叛有數【孫曰謂叛者數鎭如王承宗之類也】聲勢相倚吾彊不支汝弱奚恃其告而長而父而兄【補注而皆謂汝也趙本作告汝父兄】奔走偕來【祝曰來至也還也左氏於思於思棄甲復來○偕來一作來偕】同我太平淮蔡爲亂天子伐之旣伐而饑天子活之始議伐蔡卿士莫隨旣伐四年小大並疑不赦不疑由天子明凡此蔡功惟斷乃成【嚴曰集有論淮西事宜狀云以三小州殘獘困劇之餘而當天下之全力其破敗可立而待所未可知者在陛下斷與不斷爾傳曰斷而後行神避之遲疑不斷未有能成其事者也故此終篇以惟斷乃成爲言也】旣定淮蔡【一作淮蔡旣定】四夷畢來遂開明堂【遂一作旣】坐以治之

讀韓碑詩

李啇隱

元和天子神武姿彼何人哉軒與羲誓將上雪列聖恥坐法宮中朝四夷淮西有賊五十載封狼生防防生羆不據山河據平地長戈利矛日可麾帝得聖相相曰度【孫曰宴子春秋仲尼聖相】賊斫不死神扶持腰懸相印作都統陰風慘淡天王旗愬武古通作牙爪【李愬韓公武李道古李文通】儀曹外郎載筆隨行軍司馬智且勇十四萬眾猶虎貔入蔡縛賊獻太廟功無與比恩不訾帝曰汝度功第一汝從事愈宜爲辭愈拜稽首蹈且舞金石刻畫臣能爲古合世稱大手筆此事不系於職司當仁自古有不避言訖屢頷天子頥公退齋戒坐小閣濡染大筆何淋漓防竄堯典舜典字塗攺淸廟生民詩文成破體書在紙淸晨再拜鋪丹墀表曰臣愈昧死上詠神聖功書之碑碑髙三丈字如手負以靈龜蟠以螭句奇語重諭者少防之天子言其私長繩百尺拽碑倒鹿砂大石相磨治公之斯文若元气先時已入人肝脾湯盤孔鼎有述作今無其噐存其辭嗚呼聖皇及聖相相與烜爀流淳熈公之斯文不示後曷與三五相攀追願書萬本頌萬過口角流沬右手胝傳之七十有三代以爲封禪玉檢明堂基

五百家注昌黎文集卷三十

欽定四庫全書

五百家注昌黎文集卷三十一

宋魏仲舉編

碑

南海神廟碑

【集注泚碑有石刻其首云使持節袁州諸軍事守袁州刺史韓愈撰使持節循州諸軍事守循州刺史陳諫書並篆額其後云元和十五年十月一日建歐陽公云昌黎集類多訛舛惟南海碑不舛者以石刻人家多有故也石刻與刋本異者今注於下補注蘇內翰嘗移書楊康公使遷廟文登因古廟而新之楊不從故蘇詩云退之仙人也遊戲於斯文笑談出奇偉鼓舞南海神○趙本作南海東廟碑】

海於天地間爲物最鉅自三代聖王莫不祀事考於傳記而南海神次最貴在北東西三神河伯之上號爲祝融【樊曰按太公伏符陰謀曰武王伐紂都洛邑天大陰寒雨雪十餘日甲子朝五車騎山王門之外欲謁武王武王曰諸神各有名乎師尙父曰南海神名祝融北海名冥東海名勾芒西海名蓐牧河伯名馮修使謁者各以名召之神皆警而見武王曰何以教之神曰天伐商立周謹來受命各奉其使武王曰予歲時亦無廢禮焉洪曰世人或謂退之因祝融爲火正遂以爲南海神不知有所據也】天寶中天子以爲古爵莫貴於公侯故海嶽之祀犧幣之數放而依之所以致崇極於大神今王亦爵也而禮海嶽尙循公侯之事虛王儀而不用非致崇極之意也由是冊尊南海爲廣利王【孫曰天寶十載正月封東海廣徳王南海廣利王西海廣潤王北海廣澤王冊詔也】祝號祭式與次俱升【孫曰武徳貞觀之制四海年別一祭各以五郊迎气日祭之祀官以當界都督刺史充至是封王分命卿監十三人取三月十七日一時備禮兼冊祭其祭儀具開元禮】因其故廟易而新之在今廣州治之東海道八十里扶胥之口黃木之灣【祝曰扶胥黃木地名】常以立夏气至命廣州刺史行事祠下事訖驛聞而刺史常節度五嶺諸軍仍觀察其郡邑【孫曰唐制嶺南爲五府而嶺南節度使觀察四府事】於南方事無所不統地大以遠【以一作而】故常選用重人旣貴而富且不習海事又當祀時【祀一作祝】海常多大風將往皆憂戚旣進觀顧怖悸故常以疾爲辭【石本作解】而委事於其副其來巳久故明宮齋廬上雨旁風無所蓋障牲酒瘠酸【一作牲瘠酒酸】取具臨時水陸之品狼籍邊豆薦祼興俯【補注祼灌也以酒灌於地謂之祼】不中儀式吏滋不恭神不顧享盲風怪雨【祝曰盲疾也月令盲風至】發作無節人蒙其害元和十二年始詔用前尙書右丞國子祭酒魯國孔公爲廣州刺史兼禦史大夫以殿南服【孫曰天寶十二載七月以孔戣爲嶺南節度使殿定也詩殿天子之邦樊曰按戣傳先是準詔禱南海神多令從事代祠戣每受詔自犯風波而往韓愈在潮州作詩以美之傳所謂詩豈公此作耶○殿丁練切】公正直方嚴中心樂易祗愼所職治人以明事神以誠內外單盡【祝曰單亦盡也詩單厥心】不爲表襮【孫曰表襮衣領也○襮蒲報切又音博】至州之明年將夏【補注謂將立夏】祝冊自京師至【孫曰冊謂祝板書王命作冊逸祝冊祝冊者祝讀此冊】吏以時告公乃齋祓視冊【祝曰齋袚謂齋潔○祓甫勿切】誓羣有司曰冊有皇帝名乃上所自署【一作乃上著署】具其文曰【具一作且】嗣天子某謹遣某官某敬祭【樊曰唐制嶽瀆以上祝版禦署附中使送往】其恭且嚴如是敢有不承明日吾將宿廟下以供晨事【補注事祀事也質明行禮故曰晨事】明日吏以風雨白不聽於是州府文武吏士凡百數交謁更諫【更作平聲】皆揖而退【孫曰謂揖而退之不從其言】公遂陞舟風雨少防櫂夫奏功【補注櫂夫舟人奏功效力也】云陰解駮日光穿漏波伏不興省牲之夕【孫曰謂祭之前一日省牲視滌濯也】載陽載陰將事之夜天地開除月星明穊【祝曰穊稠也諭益期牋云其節以竹而穊孫曰穊略也謂略見也○穊音旣】五鼓旣作牽牛正中【祝曰牽牛星名一名河鼔月令季春之月旦牽牛中】公乃盛服執笏以入卽事文武賓屬俯首聽位各執其職牲肥酒香樽爵淨潔降登有數神具醉飽【祝曰詩神具醉止○具或作其者非】海之百靈祕怪恍惚畢出蜿蜿蜒蜒【祝曰龍貌也選狀蜿蜿以蝹蝹史記驂赤螭靑虯之蟉蜿蜒補注歐陽公集古錄曰集本云蜿蜿蜒蜒而碑云蜿蜿蛇蛇小異當以碑爲正○蜿音鴛蜒音延】來享飲食【享一作慕】闔廟旋艫【祝曰舳艫也前漢舳艫千里孫曰謂祭畢而歸艫舟後持船處○艫音盧】祥飈送颿【韓曰謂暴風吹船進也○飈畢遙切颿扶嚴切與防同】旗纛旄麾【纛音道】飛揚晻藹【祝曰晻日無光藹木繁茂也選芳風晻藹○晻音掩藹於蓋切】鐃鼓嘲轟【孫曰鐃似鈴而無舌有柄周禮以金鐃止鼓是也○鐃尼交切】髙管噭噪【舊注噭吼也噪羣呼煩擾也噭吉弔切噪桑到切】武夫奮棹工師唱和穹長魚踴躍後先乾端坤倪【孫曰謂天地開霽皆見端倪】軒豁呈露祀之之歲風災熄滅人厭魚蟹五穀胥熟明年祀歸又廣廟宮而大之治其庭壇攺作東西兩序齋庖之房百用具修明年其時公又固往不懈益防歲仍大和耋艾歌詠始公之至盡除他名之稅【孫曰初時蕃舶之至泊岸有下碇之稅始至有閱貨之宴犀珠錯落賄及僕戣皆罷之】罷衣食於官之可去者四方之使不以資交以身爲帥燕享有時賞與以節【以一作有】公藏私蓄上下與足於是免屬州負逋之緡錢十有八萬【韓曰境內負錢至二百萬戣悉放不收○石本作二十有四萬】米八萬二千斛【石本八字作三】賦金之州耗金一歲八百困不能償皆以正之【石本作丐字】加四面守長之俸【石本四面作西南】誅其尢無良不聽令者由是皆自重愼法人士之落南不能歸者與流徙之冑百二十八族用其才良而廩其無告者其女子可嫁者與之錢財令無失時【一作所】刑徳並流方地數千里不識盜賊山行海宿不擇處所事神治人【一有其字】可謂備至矣【石本作至耳矣】咸願刻廟石以著厥美而系以詩乃作詩曰

南海之墟【一作陰】祝融之宅卽祀於旁帝命南伯【孫曰謂南方邦伯也】吏惰不躬正自今公明用享錫祐我家邦【石本祐作右】惟明天子惟愼厥使我公在官神人致喜海嶺之陬旣足旣濡胡不均俾執事樞公行勿遲公無遽歸匪我私公神人具依

處州孔子廟碑

【韓曰碑記不載年月日第云朝散大夫國子祭酒賜紫金魚袋韓愈撰公爲祭酒在元和十五年】

自天子至郡邑守長通得祀【補注通皆也】而徧天下者惟社稷與孔子焉然而社祭土稷祭谷勾龍與棄乃其佐享非其專主【祝曰禮記厲山氏子曰柱能植百谷夏之衰也周棄繼之故祀以爲稷共工氏子曰后土能平九州故祀以爲社】又其位所不屋而壇【孫曰禮記天子大社必受霜露風雨以達天地之气防國之社屋之是不屋而壇也】豈如孔子用王者事【一作禮】巍然當座以門人爲配【洪曰杜牧雲稱夫子之尊莫如韓吏部蓋公作此碑云社稷不屋而壇孔子用王者事巍然當坐以門人爲配也張文潛曰廟貌之設起於後世如祭天地亦不屋而壇耳孫曰開元二十七年八月追諡孔子文宣王南面而坐以顏子配享】自天子而下北面拜跪薦祭進退誠敬禮如親弟子者句龍棄以功孔子以徳固自有次第哉自古多有以功徳得其位者【徳一作績】不得常祀句龍棄孔子皆不得位而得常祀然其祀事皆無如孔子之盛所謂生民以來【民一作人】未有如夫子者其賢過於堯舜遠者此其效與【補注邵太史曰歐陽公平生尊用韓退之於其學無少異然退之處州孔子廟碑云云永叔作谷城縣夫子廟記乃云後之人徒見官爲立祠而州縣莫不祭之夫子之尊由此爲盛甚者乃謂生𨿽不得位而沒有所享以爲夫子榮謂有徳之報𨿽堯舜莫若何其謬論者歟是歐陽以退之爲謬矣𨿽然韓與歐其尊夫子之心則一也嚴曰孟子之文杜牧之云自古稱夫子者多矣稱夫子之徳莫如孟子稱夫子之尊莫如韓吏部】郡邑皆有孔子廟或不能修事𨿽設博士弟子或役於有司名存實亡失其所業獨處州刺史鄴侯李繁至官【補注繁鄴侯泌之子○鄴音業】能以爲先旣新作孔子廟又命工【命一作令】攺爲顏回至子夏十人像【補注攺謂新之】其餘六十二子【孫曰孔子弟子受業身通者七十七人今爲顏子等十人像則其餘當有六十七人今云六十二子未詳】及後大儒公羊髙左丘明孟軻荀況伏生毛公韓生董生髙堂生揚雄鄭等數十人【孫曰貞觀二十一年詔左丘明公羊髙毛萇鄭伏勝髙堂生等二十二人春秋行釋奠之禮而無孟軻荀況韓生董生揚雄等伏生卽伏勝毛公卽毛萇韓生名嬰董生名仲舒髙堂生能言禮見漢儒林傳】皆圖之壁選愽士弟子必皆其人設講堂【一作又爲置講堂】教之行禮肄習其中又爲置本錢廩米令可繼處以守廟成躬率吏及博士弟子入學行釋奠禮【奠一作菜歐陽公曰釋奠釋菜祭之略者也古者士之見師以菜爲摰故始入學者必釋菜以禮其先師其學官四時之祭乃皆釋菜釋奠有樂無屍而釋菜無樂則又其略也故其禮亡焉而今釋奠幸存然亦無樂又不徧舉於四時獨春秋行事而已】耆老嘆嗟其子弟皆興於學鄴侯尙文其於古記無不貫達故其爲政知所先後可歌也已乃作詩曰

惟此廟學鄴侯所作厥初庳下【庳音卑又音婢】神不以宇先師所處【石本先作生】亦窘寒暑乃新斯宮神降其獻講讀有常不誡用勸掲掲元哲【舊注曰掲髙舉也○掲居謁切又音桀又音羯】有師之尊羣聖嚴嚴大法以存像圖孔肖【補注孔肖甚似也】咸在斯堂以瞻以儀俾不或忘後之君子無廢成美琢詞碑石以贊攸始

孔子廟碑陰

杜牧撰

天不生夫子於春秋後世當何如曰不春秋如也荀卿祖夫子李斯事荀一日宰天下盡誘夫子之徒與書坑而焚之曰徒能亂人不若刑名獄吏治世之賢也彼商鞅者能耕能戰能行其法基秦爲彊曰彼仁義虱官也可以置之【補注置之言不用也】自董仲舒劉向皆言司馬遷良史也而遷以儒分之爲九曰博而寡要勞而無功不如道家者流也自有天地以來人無有不死者海上迂怪之士特出言曰黃帝錬丹砂爲黃金以餌之晝日乘龍上天誠得其藥可如黃帝以燕昭王之賢破彊齊幾於霸秦始皇漢武帝之雄材滅六國辟四夷蓋非凡主也皆甘其說耗天下捐骨肉而不辭至死而不悟莫尊於天地莫嚴於宗廟社稷梁武帝起爲梁國者以筍脯面牲爲薦祀之禮曰佛之教牲不可殺以天子之尊捨身爲其奴散髮布地親命其徒踐之有天地日月爲之主陰陽神爲之佐夫子巍然統而辧之復引堯舜禹湯文武周公爲之助則其徒不爲劣其治不爲僻彼四君二臣不爲無知一旦不信背而之他乃族滅之儻不生夫子紛紜昧百家鬭起是已所是非巳所非天子隨其時而宗之誰敢非之縱有非之者欲何所依據而爲其辭是楊墨駢愼已降百家之徒廟貌而血食十年一變法百年一攺教橫斜髙下不知止泊彼後世者弒父弒君奚啻倍於春秋若不生夫子知其必不春秋若也韓吏部夫子廟碑曰天下通祀惟社稷與夫子社稷壇而不屋取異代爲配未若夫子巍然當座用王者禮以門人爲配自天子至於庶人親北面而師之夫子以徳社稷以功功徳固有次第因引孟子自生民以來未有如夫子者也自古稱夫子者多矣稱夫子之徳莫如孟子稱夫子之尊莫如韓吏部故書其碑陰雲

栁州羅池廟碑

【韓曰羅池神子厚也其碑石本首云尙書吏部侍郎賜紫金魚袋韓愈撰中書舍人史館修撰賜紫金魚袋沈傳師書其後云朝議郎桂管觀察使試太常寺協律郎上柱國陳曽篆額長慶元年正月十一日桂管都防禦先鋒兵馬使朝散大夫試左衛長史孫季雄建立補注歐陽集古錄云羅池碑後題雲長慶元年正月建按穆宗實錄長慶二年二月傳師爲中書舍人史館修撰九月愈遷吏部時愈未爲吏部沈亦未爲舍人當是長慶二年則二君官正與此碑同其書元年正月蓋傳模者誤樊曰按舊史公傳雲南人妄以栁宗元爲羅池神而愈撰碑以實之蓋以是罪公而新史書其事於子厚傳無所褒貶元祐七年六月詔賜唐栁州刺史羅池神廟爲靈文之廟以郡人言其雨暘應祈故也田表聖書其碑陰雲栁子厚終於栁州以精多魄彊爲羅池之神昌黎韓退之敍其事而銘之碑矣大意謂子厚宏深之量昭明之識當爲星辰爲嶽瀆胡爲在栁州之陋爲神其所以推尊甚大蘇內翰記潮州廟云在天爲星辰在地爲河嶽幽則爲神明則復爲人其斯之謂歟石敏若曰世以公此文爲語怪非也士有抱負不克施遭流落以死爲明祌烈巍峩廟食理也李衛公竄海上死矣其精魄凜然尙能使犬鼠餘黨破膽於夢中不然退之豈矯誣栁州以求異乎晁氏曰此非銘羅池神之文弔宗元之文也邵氏曰楚辭文章屈原一人耳宋玉尙不得其髣髴惟退之羅池碑可方駕以出朱廷玉評云予讀韓文栁州廟碑釋然有得於用意至防之處春秋之稱防而顯志而晦婉而成章公於此文獨言栁人祭神而不及子厚之出處言栁民詠歌仁政敬如父母尊爲神雍容紆徐而刺譏詆訶之文不形於一辭而言外之意推之而不可窮非深得於春秋曷至是或以招海賈爲過之亦率爾哉說詳列於正文下】

羅池廟者故刺史栁侯廟也栁侯爲州【韓曰元和十年三月以永州司馬栁宗元爲栁州刺史】不鄙夷其民【祝曰謂不鄙之以爲夷栁州古百粵之地故云】動以禮法三年民各自矜奮曰【石本無曰字】玆土𨿽遠京師吾等亦天氓今天幸惠仁侯若不化服我則非人於是老少相教語莫違侯令凡有所爲於其鄕閭及於其家皆曰吾侯聞之得無不可於意否莫不忖度而後從事凡令之期民勸趨之無有後先必以其時於是民業有經【經常也】公無負租流逋四歸樂生興事宅有新屋步有新船【集注步刋本攺作渉非任昉述異記雲水際謂之步吳人賣於江畔因名步吳江中有魚步步湘中有靈妃步吳楚間謂浦爲步語訛耳吳處厚靑湘雜記云韓退之羅池廟碑言步有新船蓋嶺南謂水津爲步故罾步卽漁者施罾處船步卽眾人度舡處楊州步洪州觀步閩中謂水涯爲溪步子厚永州鐡鑪步志云江之滸凡舟可縻而上下者曰步】池園潔修豬牛雞鴨【石本牛作羊】大蕃息子嚴父詔婦順夫指嫁娶塟送各有條法出相弟長入相慈孝先時民貧以男女相質久不得贖盡沒爲我侯之至案國之故【石本作之經故】以傭除本悉奪歸之【孫曰栁州之俗以男女質錢約不時贖子本相侔則沒爲奴婢宗元爲設方計悉令贖歸其尢貧力不能者令書其傭足相當則使歸其質觀察使下其法於它州比一歲免而歸者且千人傭賃直也】大修孔子廟【孫曰宗元至之歲文宣王廟壊宗元取初終亞三官衣布完而新之自文其碑】城郭道巷【石本作巷道】皆治使端正樹以名木栁民旣皆悅喜常與其部將【石本常作嘗】魏忠謝寧歐陽翼飲酒驛亭謂曰吾棄於時而寄於此與若等好也明年吾將死死而爲神後三年爲廟祀我及期而死【補注元和十四年十月宗元卒】三年孟秋辛夘【補注長慶三年七月辛夘】侯降於州之後堂歐陽翼等見而拜之其夕夢翼而告曰館我於羅池其月丙辰廟成大祭過客李儀醉酒慢侮堂上得疾扶出廟門卽死明年春魏忠歐陽翼使謝寧來京師請書其事於石餘謂栁侯生能澤其民死能驚動禍福之以食其土可謂靈也已作迎享送神詩以遺栁民俾歌以祀焉而並刻之【孫曰宗元旣沒栁人懷之托言降於州之堂有慢者輙死廟於羅池公因碑以實之】栁侯河東人諱宗元字子厚賢而有文章嘗位於朝光顯矣已而擯不用其辭曰荔子丹兮蕉黃【孫曰蕉芭蕉也味如蒲萄子長數寸○一作蕉葉黃一作蕉子黃】雜肴蔬分進侯堂【朱廷玉曰此一對言防味不同名物異品羅列而進以觀一時之嗜好亦如爵祿名位險易多塗可以驗人決擇去取也】侯之舡兮兩旗度中流兮風泊之待侯不來兮不知我悲【朱廷玉曰湖湘土人云栁人迎神其俗以一舡兩旗置木馬偶人於舟作樂而導之登岸而趨於廟然後知公之托意創辭其旨深矣公意若曰兩旗飄飄初無一定而舡在中流爲回風所泊進止蕩漾靡所底戾我止於岸待之不來𨿽欲共載而俱不可得已此我心之悲而侯莫之知也】侯乘駒兮入廟慰我民兮不嚬以笑【朱廷玉曰乘駒木爲聊車也公意曰馬少爲駒異於壯老言侯少年仕而蚤達入廟者進而在朝爲天子廷臣也此與秦穆公始用孟明同意君子見用於世必老而更事以天下爲憂而子厚未更事變樂仕進之榮而不知禹稷之心以生人饑溺爲憂是以不知蹙額而不頻以笑也嚬亦作顰笑一作咲】鵝之山兮栁之水【孫曰鵞字疑當作峩按子厚栁州山水記云峩山在野中無麓峩水出焉東流入於潯水】桂樹團團兮白石齒齒侯朝出遊兮暮來歸春與猿吟兮秋鶴與飛【朱廷王曰桂樹團團木茂也白石齒齒石險也木茂翳空則絕昭回之光石險齧足則蹈危途之畏春猿秋鶴則非同類之匹言侯朝出遊於朝廷之上暮流落於幽險之鄕交非其類莫之與歸此與山子處幽篁兮終不見天路險艱兮獨後來同意樊曰歐陽文忠云春與猿吟兮秋鶴與飛凝碑之誤於是沈氏存中筆談云古人多用此格如楚詞吉日兮辰良又蕙肴蒸兮蘭借奠桂酒兮椒漿相錯成文則語健矣】北方之人兮爲侯是非千秋萬歲兮侯無我違【朱廷玉曰北方中國也楚越居南方則中國爲北當叔文執誼用事侯坐黨與南遷中朝黜渉南人無與焉而侯之在栁以惠愛見稱故欲其廟食此土世世奉祠者栁人之志也公意曰北方之是非則公議去取不可奪也嗟侯之生不得與我偕行其道卒厄窮裔千秋萬歲此道彌著質之神猶不能違侯惡得而違之此禮所謂百世以俟聖人而不惑而孟子亦曰聖人復起不易吾言者也】福我兮壽我【福上一有願字】驅厲兮山之左【樊曰子厚龍城錄羅池比役者得白石上有刻畫雲龍城栁神所守驅厲山左首福土氓制九醜補注厲惡也】下無苦濕兮髙無干秔稌充羨兮【祝曰說文秔稻屬也前漢又有秔稻梨栗桑麻竹箭之饒孫曰稌亦稻也沛國呼稻曰稌羨多貌○秔音庚稌徒古切又音土】蛇蛟結蟠【孫曰言秔稌之穗如虵蛟也】我民報事兮無怠其始自今兮【舊本作如自今始兮一本作始自今兮】欽於世世【朱廷玉曰此志栁侯見徳邦人死而獲廟祀之報以足一篇之詞也】

黃陵廟碑

【曽子開曰湘水出全瀟水出道二水至永合而爲一以入洞庭黃陵廟在瀟湘之尾洞庭之口孫曰廟在潭州之湘陰縣北八十里或云在嶽州韓曰碑有石本首題云通議大夫守尙書兵部侍郎上柱國賜紫金魚袋韓愈撰正議大夫守潭州刺史兼禦史中丞湖南都團練觀察安撫使上柱國賜紫金魚袋沈傳師書今本多誤防歐陽公集古錄云當以碑爲正今刋於正文】

湘旁有廟曰黃陵【祝曰湘旁謂湘水之旁補注筆墨間錄云黃陵廟碑首言湘旁卽防傳言江旁老人也】自前古立以祠堯之二女舜二妃者庭有古碑【一無古字石本作石】斷裂分散在地其文剝缺考圖記言漢荊州牧劉表景升之立【韓曰表字景升東漢末爲荊州刺史之字一本作所】題曰【一無題字】湘夫人碑今驗其文乃晉太康九年又其額曰【其下一有題字】虞帝二妃之碑【帝一作舜】非景升立者秦博士對始皇帝云湘君者堯之二女舜妃者也【孫曰事見史記秦始皇二十七年】劉向鄭【石本作康成】亦皆以二妃爲湘君【孫曰劉向列女傳云二妃死於江湘之間俗謂之湘君】而離騷九歌旣有湘君又有湘夫人王逸之解以湘君者自其水神【其一作爲】而謂湘夫人乃二妃也從舜南徵三苖不返【石本作及】道死沅湘之間【祝曰說文沅湘水出牂牁楚辭濟沅湘以南徵樊曰屈原九歌有湘君湘夫人二篇湘君篇云君不行兮夷猶蹇誰畱兮中洲王逸注云湘君所在左沅湘右大江包洞庭之波方數百里則逸以湘君爲湘水之神矣湘夫人篇云帝子降兮北渚目眇眇兮愁予逸注云堯二女娥皇女英隨舜不返沒於湘水之渚因爲湘夫人○沅音元】山海經曰洞庭之山【嚴曰卽巴陵湖中君山也】帝之二女居之郭璞疑二女者【石本璞作朴】帝舜之後不當降小君爲其夫人【補注歐陽集古錄云黃陵碑以家本校之不同者二十餘事如家本言降小君爲夫人而碑云降小君之類皆當以碑爲正也】因以二女爲天帝之女【樊曰郭璞注云帝之二女處江爲神卽列仙傳江妃二女也禮五嶽比三公四瀆比諸侯今湘川不及四瀆無秩於命祀而二女帝舜之後配神祗無緣當復下降小水而爲夫人也小水卽謂湘川】以予考之璞與王逸俱失也堯之長女娥皇爲舜正妃故曰君其二女女英自宜降曰夫人也【孫曰列女傳云有虞氏二妃者堯之二女長曰娥皇次曰女英】故九歌詞謂娥皇爲君謂女英爲帝子【石本無爲字】各以其盛者推言之也禮有小君【石本有君母字】明其正自得稱君也【祝曰春秋塟我小君諸侯之夫人皆稱小君】書曰舜陟方乃死傳謂舜升道南方以死【樊曰孔安國注云方道也舜卽位五十年升道南方巡狩死於蒼梧之野○石本升作升一本傳作孔安國】或又曰舜死塟蒼梧【嚴曰蒼梧卽零陵之九疑山也】二妃從之不及溺死沅湘之間【一無死字】余謂竹書紀年【孫曰紀年書名晉太康元年汲郡人發冢得之起夏殷至魏哀王二十年以竹簡寫之故謂之竹書】帝王之沒皆曰陟陟升也謂升天也書曰殷禮陟配天【補注尙書君奭之文】言以道終其徳協天也書紀舜之沒云陟者與竹書周書同文也【補注周書卽上所謂君奭篇】其下言方乃死者所以釋陟爲死也地之勢東南下如言舜南巡而死宜言下方不得言陟方也【得一作當】以此謂舜死塟蒼梧【一有之野二字】於時二妃從之不及而溺死者【石本無死字】皆不可信二妃旣曰以謀語舜脫舜之厄成舜之聖【程曰劉向列女傳云瞽瞍使舜塗廩二妃曰往哉時惟其藏汝時其焚汝鵲汝衣裳鳥工往又使舜浚井二女曰往哉時亦惟其藏汝時其掩汝之往汝去汝衣裳龍工往鳥謂習飛鳥之巧龍謂知水泉脈理】堯死而舜有天下爲天子二妃之力宜常爲神【常一作當】食民之祭今之渡湘江者【石本湘作湖】莫敢不進禮廟下【莫一作其】元和十四年春餘以言事得罪黜爲潮州刺史其地於漢南海之掲陽【祝曰漢地理誌南海郡有掲陽縣至唐爲潮州○石本掲作楬音竭】厲毒所聚【祝曰厲也左氏云其何厲之有○又一本雲南海之隅陽厲百毒所聚】懼不得脫死過廟而禱之其冬移袁州刺史【孫曰元和十五年十月以赦令量移袁州○石本移作爲】明年九月拜國子祭酒【孫曰元和十五年九月自袁州召爲國子祭酒】使以私錢十萬抵嶽州願易廟之圯桷腐瓦【圯一作毀桷一作墉】於州刺史王堪【石本無州字】長慶元年刺史張愉自京師往余與愉故善【石本無餘字】謂曰丐我以碑石【丐一作與】載二妃廟事且令後世知有子名愉曰諾旣至州報曰碑謹具【謹一作巳】遂篆其事【一云碑其迹謹篆其事一云碑其遂謹篆其事】俾刻之【此後舊有將修廟祭神文一首與二十三卷內祭湘夫人文同故不復出】

唐故江南西道觀察使中大夫洪州刺史兼禦史中丞上柱國賜紫金魚袋贈左散騎常侍太原王公神道碑銘

【韓曰王仲舒爲連州司戶公令連之陽山仲舒觀察江西公爲袁州刺史公旣爲作燕喜亭記修滕王閣記又志其墓今又書碑新史並取公碑志作傳○今本止云太原王公神道碑銘】

王氏皆王者之後【孫曰王氏凡二十一望皆王者之後】在太原者爲姬姓【孫曰周靈王太子晉以直諫廢爲庶人時人號曰王家因以爲氏】春秋時王子成父敗狄有功【補注桓十六年左氏鄋滿侵齊王子成父獲其君曰榮如】因賜氏厥後世居太原至東漢隱士烈【孫曰烈字彥芳東漢有傳】博士徴不就居祁縣【孫曰後漢徴君霸始居太原霸子殷別居祁縣】因號所居鄕爲君子鄕【一無鄕字】公其君子鄕人也魏晉渉隋世有名人國朝大王父暕【暕古限切音柬】歷禦史屬三院【韓曰三院謂侍禦史殿中侍禦史監察禦史】止尙書郎【孫曰暕終比部員外郎】生景肅守三郡【韓曰最後爲丹陽太守】終傅涼王生政襄鄧等州防禦使鄂州采訪使贈吏部尙書公尙書之弟某子公諱仲舒字中少孤奉母夫人家江南讀書著文其譽藹郁當時名公皆折官位輩行【下浪切】願爲交貞元初射策拜左拾遺【樊曰貞元十年十二月仲舒中賢良方正直言極諫科起拜拾遺】與陽城合【一有道字】遏裴延齡不得爲相徳宗初怏怏無柰久嘉之【樊曰是時陸防爲相上待之厚裴延齡曰短防於上十二月防罷爲太子賓客貞元十一年春旱延齡奏言防失勢怨望四月防貶中州別駕且欲相延齡諫議大夫陽城率仲舒歸登等守延英門上疏論延齡姦佞防無罪上意乃解】其後入閤徳宗顧列謂宰相曰第防人必王某也果然月餘特攺補闕【攺下一有右字】遷禮部考功吏部三員外郎在禮部奏議詳雅省中伏其能在考功吏部提約明故吏無以欺同列有恃恩自得者眾皆媚承公嫉其爲人不直視由此貶連州司戶【孫曰貞元十九年王叔文用事有左補闕張正一上書得召見正一與仲舒相親善叔文之黨疑正一言巳陰事令韋執誼反譛正一於上前九月正一坐遠竄中自吏部員外郎責連州司戶】移夔州司馬又移荊南因佐其節度爲防謀【韓曰爲荊南節度裴均防謀】得五品服放迹在外積四年元和初收拾俊賢徴拜吏部員外郎未幾爲職方郎中知制誥【孫曰元和四年自職方郎中知制誥】友人得罪斥逐後其家親知過門縮頸不敢視公獨省問爲計度論議直其寃由是出爲硤州刺史【孫曰元和四年七月禦史中丞李夷簡彈京兆尹楊憑前師江西時贜罪貶憑臨賀尉仲舒宣言於朝曰夷簡掎摭憑坐罪貶硤州○硤徒夾切】轉廬州未至丁母夫人憂服除又爲婺州時疫旱甚人死亡且盡公至多方救活天遂雨疫定比數年裏閭完復制使出巡人塡道迎頌公徳【頌一作顯】事具聞就加金紫轉蘇州變其屋居以絕其火延堤松江路害絕阻滯秋夏賦調自爲書與人以期吏無及門而集化成【化一作政】爲天下守之最天子曰王某之文可思最宜爲誥有古風豈可久以吏事役之復拜中書舍人【韓曰穆宗卽位召拜】旣至京師儕流無在者視同列皆邈然少年益自悲而謂人曰豈可復治筆硯於其間哉上若未棄臣宜用所長在外久周知俗之利病俾治之當不自愧宰相以聞遂得觀察江南西道【樊曰中爲蘇州召爲中書舍人實元和十五年六月也公嘗志其墓云旣至謂人曰吾老不樂與少年治文書得一道有地六七郡爲之三年貧可富亂可治身安功立無愧於國家可也日日語人丞相聞問語驗卽除江南西道觀察使兼禦史中丞此一事耳志與碑兩書之語不相襲足以見公立言之法孫曰元和十五年六月除江西觀察使】奏罷防酤錢九千萬【千一作十】軍息之無已掌吏壞產猶不釋囚【一有之字】公至脫械不問【樊曰初江西防酒利多他州十八民私釀歲抵死不絕谷數斛易鬥酒仲舒罷防酤錢九千萬吏坐失官息五十萬悉產不能償仲舒焚簿書脫械不問】人遭水旱賦窘公曰我且減宴樂絕他用錢可乎【一作可足乎】遂以代罷軍之息錢【樊曰水旱民賦不入仲舒嘆曰我當減此燕樂他用可乎爲出錢二十萬代之】禁浮屠誑誘壞其捨以葺公宇三年法大成錢余於庫粟余於廩人享於田廬歌謡於道途天子復思且徴以代虛吏部左丞位以待之【一作待處之一作以處之】長慶三年十一月十七日薨於洪州年六十二【六或作五】上哀慟輟朝贈左散騎常侍某日歸塟於某處【孫曰長慶四年二月塟於河南】旣以公之徳刻而藏之墓矣子初【韓曰仲舒七子初哲貞泰復洄】又請詩以掲之詞曰

生人之治本乎斯文有事其末而忘其源切近昧陋道由是堙有志其本而泥古陳當用而迃乖戾不伸較是二者其過也均有美王公志儒之本達士之經秩秩而積涵涵而停鞾而華英【舊本作鞾而華英今本作韡而華英孫曰鞾字疑作花盛貌於切】不矜不盈孰播其馨【一作聲】孰發其明介然而居士友以傾敷文帝階擢列侍從以忠遠名有直有諷辯遏堅懇巨邪不用【補注巨邪謂裴延齡】秀出班行乃動帝目【祝曰卽公上所謂仲舒入閣帝顧同列謂宰相曰第防人必王某也果然】帝省竭心恩顧日渥翔於郎署鶱於禁密發帝之令【孫曰謂自職方郎中知制誥】簡古而蔚不比於權以直友寃敲撼挫揠竟遭斥奔【孫曰謂貶硤州刺史】久淹於外歷守大藩【孫曰自硤州徙婺蘇二州】所至極思必悉利病萎枯以膏燠暍以醒【暍一作膓】坦之敞之必絕其徑浚之澄之使安其泳帝思其文復命掌誥【孫曰謂穆宗復召爲中書舍人】公潛謂人此職宜少豈無雕郡庸以自效上籍其實俾統於洪逋滯攸除姦訛革風袪蔽於目釋負於躬方乎所部禁絕浮屠風雨順易秔稻盈疇人得其所乃恬乃謳化成有代【孫曰朝廷將以尙書左丞薛放代之防仲舒卒】思以息勞虛位而俟【補注卽公上所云虛吏部左丞位以待上】奄忽滔滔維徳維績志於斯石日遠彌髙

五百家注昌黎文集卷三十一

欽定四庫全書

五百家注昌黎文集卷三十二

宋魏仲舉編

碑志銘

唐故司徒兼侍中中書令贈太尉許國公神道碑銘

【韓曰韓新史有傳多本碑詞傳間有誤處當以碑爲正蓋淮西之役爲行營都統公爲行軍司馬其知非一日也○今本止云許公神道碑銘】

韓姬姓以國氏【任曰世本曰曲沃桓叔成師之子曰韓萬萬子求伯求伯子子輿子輿子厥遂以韓爲氏故云嚴曰唐韻云韓姓出自唐叔虞之後曲沃桓叔之子萬食邑於韓因以爲氏代爲晉卿後分晉爲國韓爲秦滅復以國爲氏出潁川後避王莽之亂居南陽】其先有自潁川徙陽夏者【夏音賈】其地於今爲陳之太康【祝曰秦滅韓以其地爲潁川郡陽夏隋攺爲太康】太康之韓【補注新舊史皆言滑州匡城人】其稱蓋久然自公始大著公諱公之父曰海爲人魁偉沈塞以武勇遊仕許汴之間寡言自可不與人校【一作交】眾推以爲鉅人長者官至遊擊將軍贈太師娶鄕邑劉氏女生公【補注海二子充】是爲齊國夫人夫人之兄曰司徒佐有功建中貞元之間爲宣武軍帥有汴宋亳潁四州之地【孫曰建中二年正月以宋州刺史劉佐爲汴宋亳潁節度使】兵士十萬人公少依舅氏讀書習騎射事親孝謹偘偘自將【祝曰偘偘和樂貌三輔皇圖偘偘誾誾口旱切○一作侃侃】不縱爲子弟華靡遨放事出入敬恭軍中皆目之嘗一抵京師就明經試退曰此不足發名成業復去從舅氏學將兵數百人悉識其材鄙怯勇指付必堪其事司徒嘆奇之士卒屬心【屬之欲切】諸老將自以爲不及【將下一有皆字】司徒卒【孫曰貞元六年三月佐卒】去爲宋南城將【孫曰佐卒年四月以其子士寧代爲使九年十二月軍亂逐士寧以副使李萬榮爲使出爲宋州南城將】比六七歲汴軍連亂不定【孫曰貞元十二年七月萬榮病其子乃自稱兵馬使軍亂逐乃以董晉爲節度使十五年二月晉卒以行軍司馬陸長源爲使軍亂殺長源以宋州刺史劉逸淮爲使】貞元十五年劉逸淮死【孫曰九月逸淮卒】軍中皆曰此軍司徒所樹必擇其骨肉而爲士卒所慕賴者付之今見在人莫如韓甥且其功最大而材又俊卽柄授之而請命於天子天子以爲然遂自大理評事拜工部尙書代逸淮爲宣武軍節度使【樊曰事逸淮爲都知兵馬使逸淮死汴軍懷佐之惠以長厚共請爲畱後環監軍請表其事朝廷許之自試大理評事檢校工部尙書充宣武軍節度副大使知節度事】悉有其舅司徒之兵與地眾果大悅便之當此時陳許帥曲環死【韓曰貞元十五年八月陳許節度曲環卒】而吳少誠反自將圍許求援於逸淮啗之以陳歸汴使數輩在館公悉驅出斬之選卒三千人防諸軍撃少誠許下【孫曰貞元十五年九月少誠圍許初少誠密與逸淮謀因曲環卒襲陳許防逸淮卒其使數輩在傳捨喜獲節卽斬其人以聞立出軍三千助禁軍共討少誠敗之】少誠失勢以走河南無事公曰自吾舅歿五亂於汴者吾苖而髮櫛之防盡【樊曰淮南子聖人之用兵也櫛髮苗所去者少而所利者多舊注除田艸也呼豪切】然不揃刈【揃滅也與翦同○不下或有一字】不足令震駭【一作駴音駭祝曰周禮鼓皆駴注疾雷撃鼓曰駴】命劉鍔以其卒三百人待命於門數之以數與於亂自以爲功並斬之以徇血流波道【樊曰汴州自士寧之後軍益驕又長源遇害頗輕主帥視事數月皆知其人有郎將劉鍔者凶卒之魁也欲大振威望貞元十六年三月引短兵於牙門召鍔與其黨三百數其罪斬之血流道中】自是訖公之朝京師二十一年莫敢有讙呶叫號於城郭者【祝曰讙嘩也詩以謹惛呶注惛呶猶讙嘩也○讙音歡呶尼交切】李師古詐言起事【詐一作作】屯兵於曹以嚇滑帥【嚇虛訶切】且告假道公使謂曰汝能越吾界而爲盜邪有以相待無爲空言滑師告急公使謂曰吾在此公安無恐【一無安字】或告曰翦棘夷道兵且至矣請備之公曰兵來不除道也不爲之應師古詐窮變索遷延旋軍【孫曰貞元二十一年正月徳宗崩順宗卽位東平師李師古發兵屯西境以脇滑州時告哀使未至諸道義成牙將有自長安還得遺詔者節度李元索以師古鄰道遣使密示之師古欲乘國防侵噬鄰境乃集將士謂曰聖上萬福而元素忽傳遺詔是反也遂杖元素使者發兵屯曹州且告假道於汴及聞順宗卽位乃罷兵】少誠以牛皮鞵材遺師古【鞵與鞋同戶佳切】師古以鹽資少誠潛過公界覺皆畱輸之庫曰此於法不得以私相餽田正之開魏博【孫曰元和七年十月以田正爲魏博節度使】李師道【孫曰元和元年閠六月東平帥李師古卒其弟師道代之】使來告曰我代與田氏約相保援今正非其族又首變兩河事亦公之所惡我將與成徳合軍討之敢告公謂其使曰我不知利害知奉詔行事耳若兵北過河我卽以兵取曹師道懼不敢動正以濟【一無濟字】誅吳元濟也命公都統諸軍【孫曰元和十年二月山南東道節度嚴綬爲賊所襲退守唐州汴州當兩河賊之衝要朝廷慮有異志欲以兵柄授之而令李光顏烏重裔實當旗鼔九月以充淮西行營都統使】曰無自行以遏北冦公請使子公武以兵萬三千人防討蔡下【樊曰爲都統實不離理所令其子公武率兵三千光顏軍𨿽居統帥陰爲逗繞之計毎聞捷至輙不怡】歸財與糧以濟諸軍卒擒蔡姦於是以公爲侍中而以公武爲鄜坊丹延節度使【孫曰元和十二年十一月錄平淮西功加檢校司徒兼侍中封許國公罷都統公武檢校左散騎常侍充節度使】師道之誅公以兵東下進圍考城克之遂進迫曹曹冦乞降【樊曰元濟旣平懼元和十三年九月自將兵擊李師道圍曹州十四年正月拔考城殺三千餘人】鄆部旣平公曰吾無事於此其朝京師天子曰大臣不可以暑行其秋之待公曰君爲仁臣爲恭可矣遂行旣至獻馬三千匹絹七千匹【一作絹五千匹一作絹三千匹一作絹五十萬匹】他錦紈綺纈又三萬金銀器千【樊曰元和十四年二月李師道誅収復河南十二州大懼因請入朝七月攜汴之牙校千人入覲宴賜加等獻馬三千絹五千雜繒三萬金銀器千】而汴之庫廐錢以貫數者尙餘百萬絹亦合百餘萬匹馬七千糧三百萬斛兵械多至不可數初公有汴承五亂之後掠賞之餘且斂且給無宿儲至是公私充塞至於露積不垣冊拜司徒兼中書令【孫曰三上章堅辭戎務願畱京師奉朝請八月守司徒兼中書令】進見上殿拜跪給扶贊元老經體不治細防天子敬之元和十五年今天子卽位公爲冢宰【韓曰元和十五年正月穆宗卽位以攝冢宰】又除河中節度使【韓曰元和十五年六月以本官爲河中尹河中晉絳節度觀察等使】在鎭三年以疾乞歸復拜司徒中書令【韓曰長慶三年請罷戎鎭三表從之十月依前守司徒兼中書令】病不能朝以長慶二年十二月三日薨於永崇裏第年八十【補注新舊史皆云年五十八】罷朝三日贈太尉賜之布粟【韓曰卒賻絹二千疋布七百端米粟千石】其塟物有司官給之京兆尹監防明年七月某日塟於萬年縣少陵原京城東南三十里楚國夫人翟氏祔子男二人長曰肅元某官次曰公武某官肅元早歿公之將薨公武暴病先卒【孫曰是歲閏十月公武卒】公哀傷之月餘遂薨無子以公武子孫紹宗爲主後汴之南則蔡北則鄆二冦患公居間爲巳不利卑身佞辭【卑一作畢】求與公好薦女請昏使日月旣至不可得則飛謀釣謗【釣一作鉤】以間染我【染一作諜】公先事情壞其機牙姦不得發王誅以成最功定次孰與髙下公子公武與公一時俱授弓處藩爲將疆土相望公武以母憂去鎭公母弟充自金吾代將渭北【孫曰元和十二年十一月以公武爲渭北鄜坊節度使十四年十一月以母憂去官十五年正月以弟充代公武鎭渭北】公以司徒中書令治蒲於時弟充自鄭滑節度【一有使字】平宣武之亂以司空居汴【樊曰長慶二年七月汴州逐節度李願立牙將李界爲畱後充自義成節度徙鎭宣武八月汴州監軍斬界降充入汴州詔加充檢校司空】自唐以來莫與爲比公之爲治嚴不爲煩止除害本不多教條與人必信吏得其職賦入無所漏失人安樂之在所以富公與人有軫域【軫一作畛】不爲戲狎人得一笑語重於金帛之賜其罪殺人不發聲色問法何如不自爲輕重故無敢犯者其銘曰

在貞元世汴兵五猘【祝曰猘狂犬也自劉佐死汴州五亂○猘居例切】將得其人眾乃一愒【祝曰愒息也與憇同詩不尙愒焉○愒丘例切】其人爲誰韓姓許公磔其梟狼【磔陟格切】養以雨風桑谷奮張厥壤大丰貞元元孫【韓曰貞元皇帝之孫憲宗】命王我宇公爲臣宗處得地所【一作處處得所】河流兩壖【祝曰壖江河邊地前漢坐侵廟壖爲宮○壖而緣切】盜連爲羣雄唱雌和首尾一身公居其間爲帝督姦察其嚬呻與其睨眴【祝曰睨眴也又目動貌淮南子視焉無眴孫曰邪視也○睨音詣眴音茍】左顧失視右顧而跽【巨幾切】蔡先鄆鉏三年而墟槁幹四呼終莫敢濡常山幽都【補注常山成徳軍幽都幽州也】孰陪孰扶【陪一作信一作悖】天施不畱【施一作地】其討不逋許公預焉其賚何如悠悠四方旣廣旣長無有外事朝廷之治許公來朝車馬干戈相乎將乎【補注言官兼將相也】威儀之多將則是矣相則三公釋師十萬歸居廟堂上之宅憂【補注上謂穆宗】公讓太宰養安蒲阪【孫曰元和十五年六月出鎭河中】萬邦絕等有弟有子提兵守藩一時三侯人莫敢扳【祝曰扳引也春秋傳扳引而立之與攀同又音班】生莫與榮歿莫與令刻文此碑以鴻厥慶【補注鴻大也】

栁子厚墓志銘

【韓曰公元和十五年九月二十二日始自袁州召還此志作於袁州公之志子厚詳矣其祭文推許尢厚劉夢得祭子厚文曰退之承命攺牧宜陽勒石垂後屬於伊人其後序其集曰子厚之喪昌黎韓退之志其墓且以書來弔曰哀哉若人之不淑吾嘗評其文雄深雅健似司馬子長崔蔡不足多也安定皇甫湜於文章少推許亦以退之之言爲然凡子厚之名氏與仕與年曁行巳之大方有退之之志若祭文在夢得與子厚俱以文推及志其墓夢得則屬於公而不敢當公之文在當時爲儕輩所服如此】

子厚諱宗元七世祖慶【孫曰慶字更興河東解人】爲拓跋魏侍中封濟陰公【孫曰慶仕周爲宜州刺史封平齊縣公】曾伯祖奭【樊曰慶子則則子奭字子燕】爲唐宰相與褚遂良韓瑗俱得罪武后死髙宗時【孫曰永徽二年正月以奭同中書門下三品五年六月罷相貶象州刺史爲許敬宗等所搆就州殺之○髙一作中】皇考諱鎭【韓曰則弟旦字匡徳周中書侍郎旦子楷濟房蘭廊四州刺史楷子子夏徐州長史子夏子從裕滄州淸池令從裕子察躬湖州徳淸令察躬子鎭】以事母棄太常博士求爲縣令江南【孫曰鎭丁母憂服除吏部命爲太常博士鎭曰有尊老孤弱在吳願爲宣城令從之】其後以不能媚權貴失禦史【樊曰肅宗平賊鎭上書言事擢左衛率府兵曹佐郭子儀朔方府三遷殿中侍禦史以事觸竇參貶蕞州司馬】權貴人死乃復拜侍禦史號爲剛直所遊皆當世名人【樊曰宗元作先友記鎭所厚者六十六人且曰先君之所與友凡天下之善士舉集焉】子厚少精敏無不通達逮其父時𨿽少年已自成人能取進士第【樊曰貞元九年登第年二十一徳宗問曰得無以朝士子冒進者乎有司以聞上曰是故抗姦臣竇參者邪吾知其不爲子求舉矣】嶄然見頭角【祝曰選嶄絕峯殊狀注險峻貌楚辭何山石之嶄巖注石髙貌○嶄士咸切又士減切】眾謂栁氏有子矣其後以博學宏詞授校書郎【孫曰貞元十四年中此科以將士郎守集賢殿正字】藍田尉雋傑廉悍議論證據古今出入經史百子踔厲風發【韓曰前漢非有踔絕之能注髙遠也○踔敕角切】率常屈其座人名聲大振一時皆慕與之交諸公要人爭欲令出我門下交口薦譽之貞元十九年拜監察禦史【孫曰爲監察禦史裏行】王叔文韋執誼用事拜尙書禮部員外郎【祝曰順宗卽位叔文執誼用事尢奇待宗元與呂溫引納禁近與計事擢禮部員外郎】且將大用遇叔文等敗例出爲刺史未至又例貶永州司馬【樊曰永貞元年八月憲宗卽位貶叔文渝州司戶參軍九月宗元與同輩七人皆坐王叔文黨同貶宗元邵州刺史十一月道貶永州司馬】居閒益自刻苦務記覽爲詞章泛濫停蓄爲深博無涯涘【祝曰宗元旣罹竄逐渉履蠻瘴﨑嶇堙厄蘊騷人之郁悼寫情敍事動必以文爲騷文十數篇覽者爲之淒惻】而自肆於山林之間元和中【補注元和九年冬】嘗例召至京師又偕出爲刺史而子厚得栁州【樊曰元和十年三月以永州司馬栁宗元爲栁州刺史】旣至嘆曰是豈不足爲政耶因其土俗爲設教禁州人順賴其俗以男女質錢約不時贖子本相侔則沒爲奴婢【則下一有許字】子厚與設方計悉令贖歸其尢貧力不能者令書其傭足相當則使歸其質觀察使下其法於他州比一歲免而歸者且千人衡湘以南爲進士者皆以子厚爲師其經承子厚口講指畫爲文詞者悉有法度可觀【補注東坡至廣州寄二子詩云莫學栁儀曹詩書教蠻獠事本於此】其召至京師而復爲刺史也中山劉夢得禹錫亦在遣中當詣播州子厚泣曰播州非人所居而夢得親在堂吾不忍夢得之窮無辭以白其大人且萬無母子俱往理請於朝將拜疏願以栁易播𨿽重得罪不恨遇有以夢得事白上者夢得於是攺刺連州【樊曰叔文之黨坐謫官者凡十年不量移至是執政有憐其才者欲漸進之悉召至京師諫官言不可上與宰相武元衡亦惡之悉以爲遠州刺史宗元得栁州禹錫得播州詔下宗元謂所親曰禹錫有母年髙今爲郡蠻方西南絕域往返萬里如何與母偕行如母子異方便爲永訣吾與爲執友胡忍見其若是卽艸奏願以栁易播防禦史中丞裴度亦奏曰禹錫誠有罪然母老其子爲死別良可傷上曰爲人子尢當自謹勿貽親憂此重可責度曰陛下方侍太后不宜有此言上良久曰朕所責人子者耳然不欲傷其親心謂左右曰度愛我終切明日攺禹錫連州】嗚呼士窮乃見節義今夫平居里巷相慕悅酒食遊戲相徴逐詡詡彊笑語【韓曰詡詡人語也虛甫切】以相取下握手出肺肝相示指天日涕泣誓生死不相背負眞若可信一旦臨小利害僅如毛髮比反眼若不相識落陷穽不一引手救反擠之又下石焉者皆是也此宜禽獸無知所不忍爲而其人自視以爲得計聞子厚之風亦可少愧矣子厚前時少年勇於爲人不自貴重顧借謂功業可立就故坐廢退旣退又無相知有气力得位者推挽故卒厄於窮裔【邊也音曵】材不爲世用【一有而字】道不行於時也使子厚在臺省時自持其身已能如司馬刺史時亦自不斥斥時有人力能舉之【能一作解】且必復用不窮然子厚斥不久窮不極𨿽有出於人其文學辭章【一作意】必不能自以力傳於後【力字下一有必致二字一作致必二字】如今無疑也𨿽使子厚得所願爲將相於一時以彼易此孰得孰失必有能辧之者子厚以元和十四年十月五日卒年四十七以五十年秋七月十日歸塟萬年先人墓側子厚有子男二人長曰周六始四歲季曰周七子厚卒乃生【任曰咸通四年右常侍蕭仿知舉試謙光賦澄心如水詩中第者二十五人栁告第三人韓綰第八人告卽子厚之子字用益綰卽退之之孫】女子三人皆幼其得歸塟也費皆出觀察使【費一作資】河東裴君行立【孫曰元和十二年行立爲桂管觀察使】行立有節槪重然諾與子厚結交子厚亦爲之盡竟賴其力塟子厚於萬年之墓者舅弟廬遵遵涿人性謹順學問不厭自子厚之斥遵從而家逮其死不去旣往塟子厚又將經紀其家庶幾有始終者【終下一有焉字】銘曰是惟子厚之室旣固旣安以利其嗣人

唐故昭武校尉守左金吾衛將軍李公墓志銘【韓曰李道古曹成王臯之子新史附臯傳後道古巧於官便佞傾下游公卿間嘗與博奕爲不勝厚進所償嗜利者多得其歡心故少盜美名詳見於傳而志皆略之祭統曰銘之義稱美而不稱惡此墓志銘也所以有褒無貶】

公諱道古字某曹成王子【孫曰成王三子象古道古復古公嘗銘曹成王臯碑】其先王明以大宗子王曹絕輙復封五世而至成王王諱臯有功建中貞元間以多才能能行賞誅爲名至今追數當時【數所矩切】內外文武大臣成王必在其間公以進士舉及第【補注貞元五年登第】獻文輿三十卷拜校書郎集賢學士四遷至宗正丞憲宗卽位選擢宗室遷尙書司門員外郎以選爲利隨唐睦州刺史遷少宗正【宗一作室非】元和九年以禦史中丞持節鎭黔中【孫曰貞元八年十月自宗正少卿出爲黔中觀察使】十一年來朝遷鎭鄂州【樊曰貞元十一年鄂嶽觀察使栁公綽爲飛譛上聞防道古自黔中來朝卽以爲鄂嶽沔蘄安黃團練觀察使代公綽道古倍道入其營公綽惶懼出財皆被奪】以鄂嶽道兵防平淮西【樊曰貞元十二年二月道古攻申州破其郛進圍中城守卒夜駈女子登而噪發懸以出道古眾亂多死於賊李聽守安州未嘗敗道古誣逐之又以度支錢饋權幸故賜不給其下怨怒戰不甚力𨿽再入申不能下】以功加禦史大夫十三年徴拜宗正轉左金吾【轉一作遷】上卽位以先朝嘗信妄人栁賁【賁一作泌下同】能燒水銀爲不死藥薦之賁以故起閭閻氓爲刺史不效貶循州司馬【樊曰憲宗晚好神仙詔求方士道古在鄂嶽以貪暴聞恐獲罪乃求自媚貞元十三年因皇甫鎛薦山人栁泌云能合長生藥十月詔泌居興唐觀煉藥十一月以泌權知臺州刺史憲宗餌其藥不效十五年正月帝崩杖殺栁泌貶鎛斥道古爲循州司馬】其年九月三日以疾卒於貶所【樊曰道古終以服丹歐血死】年五十三長慶元年詔曰左降而死者還其官以塟【韓曰長慶元年正月穆宗祀圓丘赦天下】遂以其年九月一日塟於東都某縣【一本無其年九月一日塟七字】公三娶元配韋氏諱修修生子紘紘爲進士舉【一作學】女貢嫁崔氏夫人隋雍州牧勛公【勛音云】叔裕五世孫【祝曰叔裕字孝寛京兆杜陵人周大象二年十一月卒贈雍州牧】父士佺【且緣切】蓬山令次配崔氏諱藥【祝曰白芷其葉謂之藥○藥乙角切又音約】生綽紹綰女防嫁鄭氏季毗夫人父昭嘗爲京兆尹【孫曰大歷三年五月昭自左防騎常侍爲尹】今夫人韋氏無子父光憲光祿卿其塟用古今禮以元配韋氏夫人祔而塟次配崔氏夫人於其域異墓公宗室子而貴富能學問以中科取名善自傾下以交豪傑身死賣宅以塟銘曰太支於今【補注太支一作本支非太謂太宗也見曹成王志】其尙有封【尙一作上】當公弟兄未續又亡其遷於南年及始衰𨿽黜不復【𨿽一作誰】而以喪歸海丰彌彌萬里於畿【祝曰言自循州歸塟京都】載其始終以哀表之

唐故朝防大夫尙書庫部郎中鄭君墓志銘【韓曰公在江陵與鄭羣同官詩有鄭羣贈簟卽其人至是銘之】

公諱羣字之世爲滎陽人其祖於元魏時有假封襄城公者【樊曰鄭偉字子直西魏大統中封襄城郡公】子孫因稱以自別君其後也【一無上四字】曽祖匡時晉州霍邑令祖千防彭州九隴丞父迪鄂州唐年令娶河南獨孤氏女生二子君其季也【一有君字】以進士【樊曰貞元四年羣登進士第】選吏部考功所試判爲上等【補注試判謂試書判】授正字自鄠縣尉【祝曰鄠縣屬京兆府】拜監察禦史佐鄂嶽使裴均【祝曰均字君齊河東聞喜人】均之爲江陵【孫曰貞元十九年五月均自荊南行軍司馬爲本軍節度使】以殿中侍禦史佐其軍【樊曰公時亦爲江陵法曹與羣同官】均之徴也【孫曰元和三年四月召均爲尙書左僕射○之一作戶】遷虞部員外郎均鎭襄陽【孫曰九月加均同平章事爲山南東道節度使】復以君爲襄府左司馬刑部員外郎副其支度使事【補注爲支度副使】均卒李夷簡代之【孫曰元和六年四月以夷簡代均鎭襄陽五月均卒】因以故職畱君歲餘拜復州刺史方遷祠部郎中防衢州無刺史選人願行者宰相卽以君應詔治衢五年復入爲庫部郎中行及楊州遇疾月餘以長慶元年八月二十四日卒春秋六十卽以其年十一月二十二日從塟於鄭州廣武原先人之墓次君天性和樂居家事人與待交遊初持一心未嘗變節有所緩急曲直薄厚疎數也【數音朔】不爲翕翕熱【補注詩翕翕訿訿世說謝安在東山兄弟已有富貴者集翕家門傾動人物此謂權門有炙手可熱之勢而羣不爲也○熱一作然】亦不爲崖岸斬絕之行俸祿入門與其所過逢吹笙彈箏飲酒舞歌詼調醉呼【詼音恢】連日夜不厭費盡不顧問【一無上五字一云盡費不復顧問】或分挈以去一無所愛惜不爲後日毫髮計畱也遇其空無時客至淸坐相防【一作對】竟日不能設食客主各自引退亦不爲辭謝與之遊者自少及老未嘗見其言色有若憂嘆者豈列禦冦莊周等所謂近於道者耶其治官守身又極謹愼不掛於過差去官而人民思之身死而親故無所怨議哭之皆哀又可尙也初娶吏部侍郎京兆韋肇女【韓曰肇京兆人大歷中爲中書舍人累上疏言得失爲元載所惡左遷京兆少尹載卒除吏部侍郎卒】生二女一男長女嫁京兆韋詞【孫曰詞字致用○詞一作嗣宗非】次嫁蘭陵蕭儧【子管切○一本作讚】後娶河南少尹趙郡李則女生一女二男其餘男二人女一人【一或作四】皆幼嗣子退思韋氏生也銘曰

再鳴以文進塗辟【孫曰再鳴謂進士及書判拔萃也】佐三府治藹厥迹【補注三府謂鄂嶽江陵襄府○迹音迹】郎官郡守愈著白洞然渾朴絕瑕謫【渾胡本切朴一作璞】甲子一終反宅【韓曰甲子一終卽志所謂春秋六十是也】唐故朝散大夫越州刺史薛公墓志銘

【韓曰薛戎元稹作神道碑而公志其墓】

公諱戎字元夫【補注河中寶鼎人】其上祖懿爲晉安西將軍實始居河東【樊曰懿避冦汾陰】公之四世祖嗣汾陰公【樊曰汾陰河中縣也開元十年獲寶鼎攺名寶鼎縣】諱徳儒爲隋襄城郡書佐以卒【祝曰徳儒父道實隋禮部尙書】襄城有子二人皆貴【孫曰徳儒二子寶積寶寶積楊州大都督府長史寶允邠州刺史樊曰徳儒隋濟北司馬生二子寶積潤州刺史寶少府少監】其後皆蕃以大而其季尢盛官至邠州刺史邠州諱寶有子九人皆有名位【樊曰寶允子九人續純絢綰繪紘縉絳縑純秦州都督絢好畤令綰濟源令繪祠部郎中紘華州刺史縉和州刺史縑金部員外郎見世系表】其最季諱謙【作謙誤當作縑】爲河南令以卒【孫曰贈給事中】河南有子四人其長諱同卒官湖州長史贈刑部尙書尙書娶吳郡陸景融女有子五人【補注五子人丹戎放朗】皆有名迹其達者四人【樊曰人溫州刺史丹廬州刺史戎浙東觀察使放江西觀察使】公於倫次爲中子仁孝慈愛忠厚而好學不應徴舉沈浮閭巷間不以事自累爲貴【孫曰戎少有學術不求聞達居於毗陵之陽羨山年四十餘不易其操陽羨卽常州】常州刺史李衡遷江西觀察使日【一無日字】曰州客至多莫賢元夫吾得與之俱足矣卽署公府中職公不辭讓【韓曰李衡爲常州刺史能以禮下戎貞元八年二月衡自湖南移鎭江西辟爲從事使者三返乃應】年四十餘始脫褐衣爲吏衡遷給事中齊映自桂州【桂一作睦】以故相代衡爲江西【故一作宰】公因畱佐映治【孫曰貞元八年六月以桂管觀察使故相齊映代衡鎭江西召衡爲給事中映表戎畱之】映卒【孫曰貞元十一年七月映卒戎復歸陽羨】湖南使李巽福建使栁冕交表奏公自佐詔以公與冕【孫曰貞元十一年三月以栁冕爲福建觀察使表戎爲判官】在冕府累遷殿中侍禦史【遷下一有至字】冕使公攝泉州冕文書所條下有不可者公輙正之冕惡其異於巳懷之未發也【祝曰戎攝泉州刺史事時貞元中寵重方鎭方鎭喜自用不用朝廷法戎在郡遵朝廷令不從冕所自用者冕惡之】遇馬揔以鄭滑府佐忤中貴人貶爲泉州別駕冕意欲除揔附上意爲事使公按置其罪公嘆曰公乃以是待我我始不願仕者正爲此耳不許冕遂大怒囚公於浮屠寺而致揔獄事聞逺近值冕亦病且死不得已俱釋之【孫曰馬揔佐鄭滑府監軍薛盈珍欲奪節度使姚南仲政南仲不從由是有隙揔以南仲道直盈珍怒誣奏揔貶泉州別駕冕欲除揔以附盈珍使戎按置其罪戎曰以是待我耶我始不願仕正謂此爾不肯從還白其事冕怒據按引戎入戎叱引者曰見賓客乃爾乎由東廂進冕度未可屈揖而去置戎於佛寺環兵脇辱之累月戎終不屈淮南節度杜佑聞之以書責冕防冕病戎遂得脫辭職自放江湖間】冕死後使至奏公自副【樊曰冕卒閻濟美代冕使福建備聞其事奏戎爲團練副使】又副使事於浙東府【樊曰濟美使浙東戎又副之】轉侍禦史元和四年徴拜尙書刑部員外郎【樊曰給事中穆質有直气愛戎稱於朝因拜刑部員外郎】遷河南令【樊曰吐承璀討鎭州所過吏迎迓畏不及治道前駈惟戎境內按故無所治迓畱守卒犯令者防置獄畱守怒遣將略出之不與】歷衢湖常三州刺史【孫曰遷衢州刺史初到視前刺史所爲皆便俗戎忻然無所攺不周月而政就移刺湖州其最患人者荻塘河水瀦淤逼塞不能負舟戎濬之百餘里】所至以廉貞寛大爲稱朝廷嘉之元和十二年正月二十二日拜越州刺史兼禦史中丞浙東觀察使至則悉除去煩【樊曰正月以戎帥浙東所部州觸酒禁者罪當死橘未貢先鬻者死戎防其禁】儉出薄入以致和富部刺史得自爲治【補注部刺史謂部中刺史】無所牽制四境之內竟歲無一事公篤於恩義盡用其祿以周親舊之急有餘頒施之內外親無疎遠皆家歸之疾病去官長慶元年九月庚申至於蘇州以病卒春秋七十五【孫曰天寶六年】奏至天子爲之罷朝贈左散騎常侍使臨弔祭之士大夫多相弔者【大夫一作人字】以其年【其一作明】十一月庚申塟於河南偃師先人之兆次以韋氏夫人祔公兒再娶先夫人京兆韋氏後夫人趙郡李氏皆先卒子男二人曰沂曰洽長生九歲而幼七歲矣女四人皆已嫁愈旣與公諸昆弟善又嘗代公令河南【樊曰公嘗令河南與薛爲代】公之塟也故公弟集賢殿學士尙書刑部侍郎放【樊曰放字達夫貞元七年登第戎死時爲尙書刑部侍郎後終江西觀察○刑部一作兵部】屬余以銘其文曰薛氏近世莫盛公門公倫五人咸有顯聞公之初志不累以事僶俛以隨亦貴於位無怨無惡中以自貴不能百年曷足謂壽公宜有後有二稚子其祐成之公食廟祀

五百家注昌黎文集卷三十二

欽定四庫全書

五百家注昌黎文集卷三十三

宋魏仲舉編

墓志銘

楚國夫人墓志銘

【韓曰夫人許國公韓妻也夫人之塟公武尙執喪不變許國亦以是年十二月薨則公武已先死矣許國之志詳焉】

楚國夫人姓翟氏故檢校禦史大夫宋州刺史良佐之女今司徒【一無今字】兼中書令許國公之妻【樊曰許國公韓也】前鄜州節度使散騎常侍兼禦史大夫公武之母夫人在家以孝友聰明爲父母所偏愛選所宜歸以適韓氏韓氏族大且貴父太尉劉公之甥【孫曰劉佐之甥○一本父作又】內外尊顯夫人入門上下莫不贊賀事皇姑齊國太夫人【祝曰太夫人母劉氏也佐之妹】肅恭誠至奉養不怠皇姑以夫人能盡婦道稱之六親其事夫義以順其教子愛以公司徒公曰我之能守貴富不危溢者楚國有助焉耳大夫領梁偏師卒就蔡功受節居藩爲邦家令人父母之教然也【孫曰元和十年九月以宣武軍節度使韓爲淮西行營都統遣其子公武領宣武兵萬三千人防李光顏討蔡十二年冬蔡州平十一月以公武爲鄜坊丹延節度使】夫人以元和十四年十一月一日薨於鄜之公府春秋若干大夫委節去位奉喪以居東都詔再起之辭以羸毀不任卽命又加諭勉固守不變天子嗟嘆之【孫曰公武執喪不變元和十五年正月以弟充代公武爲節度使】長慶二年三月某日塟夫人於洛陽北山夫人生二子長曰肅元爲太子司議郎以卒贈尙書主客郎中其次大夫公武也銘曰

翟氏之先蓋出宗周【韓曰元和姓纂云翟黃帝之後代居翟地後爲晉所滅】璜顯於魏以佐文侯【韓曰史記魏文侯謂李克曰家貧則思良妻國亂則思良相今所置非魏成則翟璜卒以成爲相翟璜佐魏文侯所進者西河之守西門豹樂羊李克屈侯鮒等五人文侯皆臣之】髙陵相漢【樊曰成帝永始二年十一月以翟方進爲丞相封髙陵侯綏和二年二月罷】義以家酬【韓曰王莽居攝元年九月方進子東郡太守義舉兵誅莽凡二月兵敗死莽發方進及先祖冢在汝南者焚棺夷三族誅及種嗣】遷於南陽始自郎苖逮魏晉宋代不絕史以至夫人太守之子司徒之妻大夫之母公居河東【孫曰河東言汴河也在宣武凡二十一年元和十四年秋自宣武入朝願畱京師八月拜司徒兼中書令其冬妻翟氏卒於鄜州○公一作父】子在鄜畤【孫曰鄜坊丹延節度治鄜州史記秦文公夢黃蛇自天下屬地其口止於鄜衍文公問史惇惇曰此上帝之徴君其祠之於是作鄜畤祭白帝今之鄜州蓋取名於此】爲王屏翰有壤千里公曰姑止以承我祀子曰母兮莫我撫巳文駟雕軒往來有煒莫尊於母莫榮於妻從古迄今孰盛與夷【祝曰夷等也】用昭厥裔篆此銘詩

唐故國子司業竇公墓志銘

【韓曰公嘗有送竇平從事序云其族人殿中侍禦史牟合東都之交遊能文者賦詩以贈之必此司業公也惟序稱殿中侍禦史而志不載若可疑焉然志言兩佐東都畱守則序所謂合東都之交遊卽謂司業明矣】

國子司業竇公諱牟字某【程曰字貽周京兆金城人】六代祖敬遠嘗封西河公【一有至公之三字】大父同昌司馬比四世【一作代】仍襲爵名【樊曰敬遠孫善衡左衛將軍善衡子懷亶洪州都督懷亶子同昌郡司馬皆襲封西河公同昌郡扶州】同昌諱生皇考諱叔向官至左拾遺溧水令【樊曰叔向字遺直以詩自名與常衮善大歷十二年四月衮平章事用叔向爲左拾遺內供奉十四年閏五月衮貶河南少尹叔向出爲漂水令○溧音栗】贈工部尙書於大歷初名能爲詩文及公爲文亦最長於詩【樊曰叔向五子常牟羣庠鞏皆工詞章爲聨珠集行於時義取昆弟若五星然羣新史有傳牟等附焉】孝愛謹厚【一作孝謹厚重】舉進士登第【孫曰貞元二年進士】佐六府五公八遷至檢校郎中【檢校下一有虞部二字】元和五年眞拜尙書虞部郎中轉洛陽令都官郎中澤州刺史以至司業年七十四【補注牟生於天寶八年】長慶二年二月丙寅以疾卒其年八月某日塟河南偃師光公尙書之兆次【任曰周禮冢人掌公墓之地辧其兆域兆塋域也】初公善事繼母家居未出學問於江東尙幼也名聲詞章行於京師人遟其至【遟音穉】及公就進士且試其輩皆曰莫先竇生於時公舅袁髙爲給事中【李曰髙字公頥滄州東光人曾祖恕已南陽郡王恕巳子建康淮陽太守建康子髙貞元初爲給事中】方有重名愛且賢公然實未嘗有以干有司公一舉成名而東遇其黨必曰非我之才維吾舅之私其佐昭義軍也遇其將死【孫曰貞元二十年六月昭義軍節度使李長榮卒】公權代領以定其危後將盧從史【孫曰貞元二十年八月以昭義兵馬使盧從史爲節度使】重公不遣奏進官職公視從史益驕不遜僞疾經年轝歸東都【祝曰轝舁車也呂氏春秋下轝命封夏后之後於前漢皇后轝駕○轝字音預】從史卒敗死【孫曰元和五年六月從史爲其都知兵馬使烏重裔所縛送京師貶驩州司馬卒】公不以覺防避去爲賢告人公始佐崔大夫縱畱守東都【樊曰貞元二年九月以吏部侍郎崔縱爲東都畱守奏牟爲府巡官】後佐畱守司徒餘慶【樊曰元和五年六月以河南尹鄭餘慶爲東都畱守奏牟爲府判官】歷六府五公【韓曰牟初爲東都畱守巡官歷河陽昭義從事再爲畱守判官】文武細麤不同自始及終於公無所悔望有彼此言【一有者字】六府從事幾且百人有願姦易險賢不肖不同公一接以和與信卒莫與公有怨嫌者其爲郎官令守愼法寛惠不刻教誨於國學也嚴以有禮扶善遏過【遏一作蓋】益明上下之分以躬先之恂恂愷悌得師之道公一兄三弟常羣庠鞏【音拱】常進士【補注常字中行大歷十四年進士】水部員外郎朗�江撫四州刺史羣以處士徴【孫曰羣字丹列以處士隠居毗陵貞元十六年十月吏部侍郎韋夏卿爲京兆尹薦羣徴拜左拾遺】自吏部郎中拜禦史中丞【樊曰元和二年正月以武元衡同平章事舉羣代已爲禦史中丞】出帥黔容以卒【孫曰元和三年十月貶黔中觀察使八年四月遷容管經略使九年召還至衡州卒】庠三佐大府【樊曰庠字冑卿貞元二十一年五月韓臯出鎭武昌奏庠爲推官元和三年二月臯移鎭浙西以庠爲副使又爲宣歙副使】自奉先令爲登州刺史鞏亦進士【韓曰鞏字友封元和二年登第】以禦史佐淄靑府【孫曰元和十四年三月以薛平爲平盧淄靑節度使表鞏自副】皆有才名公子三人長曰周餘好善學文【一作好學善文】能謹謹致孝述父之志曲而不黷次曰某少曰某皆以進士貢女子三人愈少公十九歲【補注公大歷三年生至是年五十五故云少公十九歲少或作以非】以童子得見於今四十年始以師視公【視一作事】而終以兄事焉公待我一以朋友不以幼壯先後致異公可謂篤厚文行君子矣其銘曰後緍竇逃閔腹子【祝曰哀元年左氏昔有過澆滅夏后相後緍方孕逃出自竇歸於有仍】夏以再家竇爲氏【祝曰後緍生少康克復舊物少康二子曰杼曰龍龍畱居有仍遂爲竇氏】聖愕旋河犢引比【樊曰龍六十九世孫爲鳴犢史記云孔子不得用於衛將西見趙簡子至於河聞竇鳴犢舜華之死臨河而嘆曰美哉水洋洋乎丘之不濟此命也夫鳴犢舜華晉國之賢大夫也簡子未得志之時須此兩人而後從政及其已得志殺之丘聞之也刳胎殺夭則麒麟不至竭澤而漁則蛟龍不遊鳥獸之於不義尙知辟之而況丘哉旋河謂至河而旋也引比引以爲比○犢作牘非】相嬰撥漢納孔軌【樊曰鳴犢七世孫世世子嬰字王孫家觀津漢武帝建元六年六月爲丞相軌法也言撥去亂政納之於法韓曰竇太后從兄子嬰相武帝太后好黃老而嬰務隆推儒術貶道家言此云撥漢納孔軌蓋謂嬰撥漢家黃老之習而納之孔子之道左氏所謂納於軌物前漢敍傳所謂伏周孔之軌躅也○撥一作發作發】後去觀津【觀音貫】而家平陵【韓曰世弟扈扈子充徙居淸河充子廣國字少君孝文皇后之弟廣國子誼誼子賞宣帝時以吏二千石徙扶風平陵】遙遙厥緒【樊曰何昌防爲吏部有姓閔者求官自曰子騫後昌防笑曰遙遙華胃遙遙字出此】夫子是承我敬其人我懷其徳作詩孔哀質於幽刻【一作石】

唐故正議大夫尙書左丞孔公墓志銘

【補注孔戣新舊史皆有傳】

孔子之後三十八世有孫曰戣【孫曰孔子後三十五世曰務本爲東光令務本子如珪海州司戶如珪子岑父著作佐郎巢父給事中岑父五子載戡戣戢戵】字君嚴事唐爲尙書左丞【孫曰長慶二年以戣爲尙書左丞】年七十三三上書去官【孫曰長慶三年戣累表請老】天子以爲禮部尙書祿之終身而不敢煩以政【樊曰詔戣以禮部尙書致仕優詔褒美仍令所司歲致羊酒如漢禮徴士故事】吏部侍郎韓愈常賢其能謂曰公尙壯上三畱奚去之果曰吾敢要吾君年至【一本無至字】一宜去【洪曰蓋取龔勝邴漢俱乞骸骨詔曰古者有司年至則致事今大夫年至矣補注禮大夫七十而致仕○或作宜去無一字】吾爲左丞不能進退郎官【一作中】惟相之爲二宜去愈又曰古之老於鄕者將自佚非自苦閭井田宅具在親戚之不仕與倦而歸者不在東阡在北陌【補注曰南北曰阡東西曰陌】可杖屨來往也今異於是公誰與居且公𨿽貴而無畱資何恃而歸曰吾負二宜去尙奚顧子言愈面嘆曰公於是乎賢遠於人明日奏疏曰臣與孔戣同在南省數與相見【數音朔數與下本有孔戣二字】戣爲人守節淸苦議論正平年才七十筋力耳目未覺衰老憂國忘家用意至到如戣輩在朝不過三數人陛下不宜茍順其求不畱自助也不報明年長慶四年正月巳未公年七十四告薨於家贈兵部尙書公始以進士【補注建中元年戣第進士】佐三府【孫曰貞元十六年四月以鄭滑節度行軍司馬盧羣爲本軍節度使表戣爲判官九月羣卒總攝畱務監軍楊志謙雅自肆眾皆恐戣邀志謙至府與對榻臥起示不疑志謙嚴憚不敢動】官至殿中侍禦史元和元年以大理正徴累遷江州刺史諫議大夫事有害於正者無所不言【樊曰戣爲諫議時中人劉希光受賕二十萬緍抵死吐承璀坐厚善逐爲淮南監軍太子舍人李渉知憲宗意投匭上言承璀有功不可棄戣劾奏渉結近幸營罔上聽有詔斥渉峽州司馬】加皇太子侍讀【孫曰元和六年十月以戣爲皇太子諸王侍讀】攺給事中言京兆尹阿縱罪人詔奪京兆尹三月之俸【韓曰戣爲給事中江西觀察使李少和坐贓獄寢不下博陵崔易簡殺從父兄鞠狀具京兆尹左右三翻其情戣慷慨論正貶少和殺易簡奪尹三月俸一本無此句尹字】權知尙書右丞明年拜左丞【一無上三字】攺華州刺史【孫曰元和九年六月以戣爲刺史潼闗防禦鎭國軍使】明年歲貢海虫淡菜蛤蚶【祝曰蛤蜯蛤也說文蜃屬有三皆生於海千歲化爲蛤秦謂之牡厲一曰百歲燕所化魁蛤一名復累老服翼所化蚶蚌屬爾雅曰魁陸本艸云狀如海蛤員而厚外橫從其理五味自充庖作羞○蛤音閤蚶呼甘切】可食之屬【一無可食二字】自海抵京師道路水陸遞夫積功歲爲四十三萬六千人奏疏罷之下邽令笞外按小兒【邽音圭外按一作按外】系禦史獄公上疏理之詔釋下邽令而以華州刺史爲大理卿【孫曰元和十年二月以李絳代戣爲華州以戣爲大理卿○而以一作而自又作行自一無刺史二字】十二年自國子祭酒拜禦史大夫嶺南節度等使【樊曰元和十二年七月嶺南節度使崔詠卒帝謂裴度曰嘗論罷蚶菜者誰歟今安在是可爲朕求之度以戣對庚戌以戣爲節度使】約以取足【任曰戣剛正淸儉請刺史俸料之外絕其取索】境內諸州負錢至二百萬悉放不收【韓曰戣旣至免屬州逋負十八萬緍米八萬斛黃金稅歲八百兩】蕃舶之至泊步有下碇之稅【韓曰步水岸渡處碇錘舟石與矴同○碇丁定切】始至有閱貨之燕犀珠磊落賄及僕【賄一作財】公皆罷之絕海之商有死於吾地者官藏其貨滿三月無妻子之請者盡沒有之【或無有字】公曰海道以年計往復何日月之拘茍有驗者悉推與之無算遠近厚守宰俸而嚴其法【韓曰先是屬刺史俸率三萬又不時給皆取部中自衣食戣至倍其俸約不得爲貪暴稍以法繩之】嶺南以口爲貨其荒阻處父子相傳爲奴【傳一作防】公一禁之有隨公之吏得無名兒蓄不言官有訟者【訟一作告】公召殺之山谷諸黃世自聚爲豪觀吏厚薄緩急或叛或從【張曰自貞元中黃洞諸蠻叛久不平】容桂二管利其虜掠請合兵討之【孫曰元和十四年容管經略使楊旻桂管觀察使裴行立欲徼幸立功爭請討上從之】兾一有功有所指取當時天子以武定淮西河南北用事者以破諸黃爲類【一作願】向意助之公屢言逺人急之則惜性命相屯聚爲冦緩之則自相怨恨焉況此禽獸耳【一作自相怨恨而散此禽獸耳一作自相怨恨而散焉比禽獸耳】但可自計利害不足與論是非天子入先言遂斂兵江西嶽鄂湖南嶺南防容桂之吏以討之被霧露毒相枕藉死百無一還安南乘勢殺都防李象古【孫曰元和十四年十月安南軍亂殺都防李象古並家屬部曲皆遇害】桂將裴行立容將楊旻皆無功數月自死【孫曰十五年七月行立旻相繼卒○數月一作數日】嶺南囂然祠部歲下廣州祭南海廟廟入海口爲州者皆憚之不自奉事常稱疾命從事自代惟公歲自常行官吏刻石爲詞美之【詞一作詩嚴曰事見本集南海神廟碑云元和十二年詔用魯國孔公爲廣州刺史又云至州之明年卽十三年又云明年祀歸卽十四年又云明年其時公又固往卽十五年也按退之以十四年貶潮州冬至袁州則十五年巳移袁州矣舊史云戣每受詔自犯風波而往愈在潮州作詩美之其說蓋誤】十五年遷尙書吏部侍郎【補注十五年九月遷拜】公之北歸不載南物奴婢之籍不增一人長慶元年攺右散騎常侍二年而爲尙書左丞曾祖諱務本滄州東光令祖諱如珪海州司戶參軍贈尙書工部郎中皇考諱岑父祕書省著作佐郎贈尙書左僕射公夫人京兆韋氏父種大理評事有四子長曰溫質四門博士遵孺遵憲遵裕【史作溫裕】皆明經女子長嫁中書舍人平陽路隋【祝曰隋後官至宰相唐史有傳】其季者幼公之昆弟五人載戡戢戵【樊曰以世系表考之巢父生載戣戡戢戵威戣給事中生溫質溫孺溫憲溫裕戡昭義節度判官戢庫部員外郎以傳考之溫裕仕爲天平節度使戢京兆尹與表不同志謂戣兄弟五人而表又有威志云遵孺遵憲遵裕傳云遵孺溫裕表又悉以遵爲溫當考○戵音衢】公於次爲第二公之薨戢自湖南入爲少府監【孫曰長慶元年正月戢自湖南觀察又爲少府監】其年八月甲申戢與公子塟公於河南河陰廣武原【祝曰河陰縣名屬河南】先公僕射墓之左銘曰

孔世三十八【韓曰一本云孔世三十八三十蘇合切說文作卉俗作卅又一本云孔子世三十八前之說則省字後之說則加字皆非文意孔世三十八於理自暢拘字之偶非古也】吾見其孫白而長身【白一作自】寡笑與言其尙類也【一作耶】莫與之倫【祝曰倫比也一本作莫之與倫左傳所謂莫之與京也】徳則多有請考於文

唐故江南西道觀察使中大夫洪州刺史兼禦史中丞贈左散騎常侍太原王公墓志銘

【補注邵氏聞見錄曰孔子作經使後世讀易者如無春秋讀書者如無詩其法固不知也獨韓退之作王仲舒碑又作志蘇子瞻作司馬君實行狀又作碑其事同其詞各異庶幾知之矣碑見三十一卷○一本無中大夫洪州刺史兼禦史中丞】

公諱仲舒字中【孫曰井州祈人】少孤奉其母居江南遊學有名【孫曰仲舒少客江南與梁肅楊憑遊有文稱】貞元十年【嚴曰按王中碑云貞元初防拜左拾遺與陽城合遏裴延齡不得爲相墓志則曰貞元十年以賢良方正拜左拾遺按陸防之貶在十一年春而陽城傳云裴延齡防毀陸防等坐貶黜城率拾遺王仲舒數人守延英上疏則墓志云十年是矣】以賢良方正拜左拾遺攺右補闕禮部考功吏部三員外郎貶連州司戶參軍攺�州司馬佐江陵使攺祠部員外郎復除吏部員外遷職方郎中知詔誥出爲硤州刺史遷廬州未至丁母憂服缺攺婺州蘇州刺史【攺一作除】徴拜中書舍人旣至謂人曰吾老不樂與少年治文書【樂一作宜】得一道有地六七郡爲之三年貧可富亂可治身安功立無愧於國家可也日日語人丞相間問語驗卽除江南西道觀察使兼禦史中丞【仲舒履歷事迹並見三十一卷碑注】至則奏罷搉酒錢九十萬【十或作千】以其利丐貧民【丐一作與】又罷軍吏官債五千萬悉焚簿文書【一無文字】又出庫錢二千萬以丐貧民遭旱不能供稅者禁浮屠【禁一作學】及老子爲僧道士不得於吾界內因出野【出一作山】去浮屠老子象【去一作立】以其誑丐漁利奪經人之產【經一作編】在官四年數其蓄積錢余於庫米余於廩朝廷選公卿於外將徴以爲左丞吏部巳用薛尙書代之矣【孫曰長慶三年十一月以尙書左丞薛放代仲舒鎭江西】長慶三年十一月十七日未命而薨年六十二天子爲之罷朝贈左散騎常侍逺近相弔以四年二月某日塟於河南某縣先塋之側公之爲拾遺朝退天子謂宰相曰第幾人非王某邪是時公方與陽城更疏論裴延齡詐妄士大夫重之爲考功吏部郎也下莫敢有欺犯之者非其人𨿽與同列未嘗比數收拾故遭讒而貶及知制誥【知一作在】盡力直友人之屈【樊曰友人蓋楊憑憑尹京兆日禦史中丞李夷簡劾憑江西姦贓貶臨賀尉云○屈一作寃】不以權臣爲意又被讒而出元和初婺州大旱人餓死戶口亡十七八【一無口字】公居五年【一無公字】完富如初按劾羣吏奏其贓罪州部淸整加賜金紫其在蘇州治稱第一公所至輙先求人利害廢置所宜閉閤艸奏又具爲科條與人吏約事備悉一旦張下民莫不抃叫喜悅或初若小煩旬歲皆稱其便公所爲文章無世俗气其所樹立殆不可學曾祖【一有諱字】暕【音簡】比部員外郎祖諱景肅丹陽太守考諱某【一作政】襄鄧等州防禦使鄂州采訪使贈工部尙書【工一作吏】公先妣渤海李氏贈渤海郡太君公娶其舅女有子男七人初哲貞防復洄初進士及第哲文學俱善其餘幼也長女壻劉仁師髙陵令【孫曰仁師字行輿彭城人武徳名臣刑部尙書徳威之五世孫大歷中詩人商之猶子劉禹錫嘗爲仁師撰髙陵遺愛碑】次女壻李行修【孫曰元和四年行修登第○一作行循】尙書刑部員外郎銘曰

气鋭而堅【一作大】又剛以嚴【又一作乂】哲人之常【哲一作若】愛人盡巳不倦以止【止一作正】乃吏之方與其友處順若婦女何徳之光墓之有石我最其迹【最一作撮】萬世之藏

唐故殿中少監馬君墓志【此篇後闕】

君諱繼祖【樊曰繼祖始生徳宗賜名退而笑曰是有二義謂之索系組事見國史補】司徒贈太師北平莊武王之孫【補注王名燧字間美】少府監贈太子少傅諱暢之子【樊曰燧二子彚暢暢娶盧氏生二子長敖次繼祖集注按傳燧贈太傅此云贈太師暢贈工部尙書公元和九年爲其夫人作墓志亦云贈工部尙書此云贈太子太傅豈其後累贈至此耶】生四歲以門功拜太子舍人積三十四年五轉而至殿中少監年三十七以卒有男八人女二人始余初冠【孫曰貞元三年公年二十】應進士舉在京師窮不能自存以故人稚弟【樊曰貞元三年平涼之盟馬燧預議韓弇時以殿中侍禦史爲判官死焉其年罷兵燧奉朝請京師弇公之兄也】拜北平王於馬前王問而憐之因得見於安邑裏第王軫其寒饑【補注軫悼閔也】賜食與衣【祝曰表記君子問人之寒則衣之問人之饑則食之○食音嗣衣去聲】召二子使爲之主其季遇我特厚少府監贈太子少者也姆抱幼子立側【祝曰姆女師也儀禮姆纚笄宵衣在其右注姆婦人年五十無子出而不復嫁能以婦道教人者若今時乳母矣○姆莫捕切又莫豆切】眉眼如畫髮漆黑肌肉玉雪可憐【洪曰可憐舊作可念按姤記云王丞相於靑疎臺中觀有兩三兒騎羊皆端正可念黃魯直亦嘗用玉雪可念語】殿中君也當是時見王於北亭猶髙山深林【一有鉅谷二字】龍虎變化不測傑魁人也【補注謂莊武王燧燧身長六尺二寸】退見少傅翠竹碧梧鸞鵠停峙【孫曰謂猶鸞鵠停於竹梧之上】能守其業者也【補注少傅暢】幼子娟好靜秀瑤環瑜珥蘭茁其芽【祝曰茁艸初生貌詩彼茁者葭�茁鄒滑切又側劣切】稱其家兒也後四年吾成進士【樊曰公貞元八年登第】去而東遊哭北平王於客舎【樊曰十一年五月公東歸河陽八月燧卒】後十五六年吾爲尙書都官郎分司東都而少傅卒哭之【樊曰元和五年暢卒自貞元十一年至是凡十六年○而下一有分府二字】又十餘年至今哭少監焉【孫曰長慶初年繼祖卒】嗚呼吾未耄老自始至今未四十年而哭其祖子孫三世於人世何如也人欲久不死而觀居此世者何也【一作卽】

五百家注昌黎文集卷三十三

欽定四庫全書

五百家注昌黎文集卷三十四

宋魏仲舉編

墓志銘

南陽樊紹述墓志銘

【樊曰紹述卒且塟志皆無年月或法不必載也按紹述作絳守居園池記乃長慶三年五月十七日而公卒以四年十二月則疑在長慶三四年間○補注後山詩話歐陽謂退之爲樊宗師墓志便似樊文其始出於司馬子長爲長卿傳如其文惟其過之故兼之也】

樊紹述旣卒且葬【孫曰紹述河中人】愈將銘之從其家求書【從一作促】得書號魁紀公者三十卷曰樊子者【一無者字】又三十卷春秋集傳十五卷表牋狀策書序記紀志說論今文讚銘【一無紀字】凡二百九十一篇道路所遇及器物門裏雜銘二百二十賦十詩七百又十九【樊曰今以藝文志考之皆有其目獨銘賦詩亡焉所謂表牋狀策等文凡二百九十一篇曰樊宗師集二百九十一卷數同而以捲爲篇疑志之字誤也○一本又字作一】曰多矣哉古未嘗有也然而必出於巳不蹈襲前人一言一句又何其難也【洪曰國史補云元和之後文茟則學奇於韓愈學澁於樊宗師退之作樊墓志稱其爲文不剽襲觀絳守居園池記誠然亦太奇澁矣本朝王晟劉忱皆爲之注解如瑤翻碧斂嵬眼傾耳等語皆前人所未道也補注歐陽公跋絳守居園池記云元和文章之盛極矣其奇怪至於如此又詩曰嘗聞紹述絳守居偶來登覽周四隅異哉樊子怪可吁心欲獨去無古初窮荒探幽入無有一語詰曲百盤紆孰云已出不剽襲句斷欲學盤庚書云云】必出入仁義其富若生蓄萬物必具海含地負【負載也】放恣縱橫【縱子容切】無所統紀然而不煩於繩削而自合嗚呼紹述於斯術其可謂至於斯極者矣生而其家富貴長而不有其藏一錢妻子告不足顧且笑曰我道蓋是也【孫曰言蓋如是也】皆應曰然無不意滿嘗以金部郎中告哀南方【樊曰元和十五年正月憲宗崩宗師以金部郎中告哀南方】還言某帥不治罷之以此出爲綿州刺史【一無出字】一年徴拜左司郎中又出刺絳州綿絳之人至今皆曰於我有徳以爲諫議大夫命且下【一作命且日下】遂病以卒【一作遂以病卒】年若干紹述諱宗師父諱澤【孫曰澤字安時】嘗帥襄陽江陵官至右僕射贈某官【孫曰興元元年正月樊澤爲山南東道節度使貞元二年閏五月徙鎭荊南八年二月自荊南復爲山南東道節度使十二年加檢校右僕射十四年九月卒於鎭贈司空】祖某官諱泳【樊曰泳試大理評事累贈兵部尙書】自祖及紹述三世皆以軍謀堪將帥策上第以進【孫曰開元中泳舉艸澤科建中元年澤舉賢良方正直言極諫科元和三年四月宗師舉軍謀宏遠堪任將帥科】紹述無所不學於辭於聲【補注聲樂也下言觀樂是巳】天得也【一作天地得也】在眾若無能者嘗與觀樂問曰何如曰【一有某字】後當然巳而果然銘曰惟古於詞必已出降而不能乃剽賊【賊一作脫】後皆指前公相襲【孫曰公然相襲】後漢迄今用一律寥寥久哉莫覺屬神䢐聖伏道絕塞【祝曰䢐往也】旣極乃通發紹述文從字順各識職有欲求之此其躅

故中大夫陜府左司馬李公墓志銘

公諱郱【薄經反】字某雍王防之後【孫曰防當作繪太祖景皇帝之第五子也爲隋夏州總管○雍於眾反】王孫道明唐初以屬封淮陽王又追王其祖父【追王之王字音旺】曰雍王長平王【孫曰繪子防防子道武徳元年六月封道淮陽王追封繪曰雍防爲河南王】淮陽生景融【孫曰五年十月道與黑闥戰於下博道戰沒無嗣以其弟道明嗣爲淮陽王終鄆州刺史生景融○一本作長生淮陽王淮陽王生景融】景融親益疎不王生務該務該生思一思一生岌【魚及切】比四世官不過縣令州佐然益讀書爲行爲士大夫家岌爲蜀州晉原尉生公未晬以卒【祝曰子生一歲曰晬說文周年也○晬祖對切】無家母抱置之姑氏以去姑憐而食之【食音嗣】至五六歲【孫曰郱天寶八年生】自問知本末因不復與羣兒戱常黙黙獨處曰吾獨無父母不力學問自立不名爲人年十四五【一無年字】能闇記論語尙書毛詩左氏文選凡百餘萬言凜然殊異姑氏子弟莫敢爲嬌【一作敵】浸傳之聞諸父【一作浸傳聞之諸父】諸父泣曰吾兄弟尙有子邪迎歸而坐問之應對橫從無難【從音蹤】諸父悲喜顧語羣子弟曰【語一作謂】爲汝得師【一作吾爲汝得師】於是縱學無不觀以朝邑員外尉選【孫曰選謂選於吏部】魯公眞卿【樊曰魯郡顏眞卿爲吏部侍郎】第其所試文爲上等【孫曰試書判拔萃爲上等】擢爲同官正尉曰文如李尉乃可望此其後比以書判拔萃選爲萬年尉爲華州錄事防軍爭事於刺史去官爲陸渾令河南尹鄭餘慶薦之朝【孫曰元和十年十月鄭餘慶爲河南尹】拜南鄭令【補注南鄭興元屬縣疑此處有脫誤】尹家奴以書抵縣請事公走府出其書投之尹前尹慙其庭中人曰令辱我令辱我【一無上三字】且曰令退遂怨之拾掇三年無所得拜宗正丞宰相以文理白爲州刺史公喜曰吾將有爲也讒宰相者言之上曰是與其故故得用攺拜陜州左司馬【孫曰陜虢節度使衛中行辟佐其府】公又喜曰是官無所職吾其不以吏事受責死矣長慶元年某月丙辰【俗本無某月字】以疾卒春秋七十三公內外行完潔白奮厲再成有家士大夫談之夫人博陵崔氏朝邑令友之之女其曽伯父暐有功中宗時【樊曰長慶四年六月暐爲鳯閣侍郎同平章事神龍元年正月率羽林兵誅張易之昌宗迎太子監國是爲中宗】夫人髙明遇子婦有節法進見侍側肅如也七男三女邠爲澄城主簿其嫡激鄜城令放芮城尉漢監察禦史【樊曰漢字南紀元和七年進士時爲監察禦史終於宗正少卿】滻洸潘【集注滻字經野洸字正武潘字子及○滻音產洸音光】皆進士【樊曰舊史漢弟滻洸潘皆登進士第潘大中初爲禮部侍郎】及公之存內外孫十有五人五月庚申塟華陰縣東若干裏漢韓氏壻也【補注漢卽公壻】故予與爲銘其詞曰

愈下而防旣極復飛其自公始公多孫子將復其祀【其一作廟】

故幽州節度判官贈給事中淸河張君墓志銘【樊曰張徹爲範陽府監察禦史其帥張靖也志不出靖姓名但書曰帥諱之焉耳】

張君名徹字某以進士【祝曰徹中進士第在元和四年】累官至範陽府監察禦史長慶二年今牛宰相爲禦史中丞【祝曰元和十五年十二月牛僧孺爲禦史中丞】奏君名迹中禦史選詔卽以爲禦史其府惜不敢畱遣之而密奏幽州將父子繼續不廷選且久今新收臣又始至【孫曰長慶元年二月幽州節度使劉總請去位三月以總爲太平軍節度使以宣武軍節度使張靖爲幽州節度使代總】孤怯湏彊佐乃濟發半道有詔以君還之乃遷殿中侍禦史加賜朱衣銀魚至數日軍亂怨其府從事盡殺之而囚其帥且相約張禦史長者毋侮辱轢蹙我事【轢音歷】無罪無庸殺置之帥所居【樊曰長慶元年七月幽州軍亂囚節度使張靖於薊門館殺判官韋雍張宗元崔仲卿鄭塤都虞劉操押牙張抱元等取朱滔子洄爲畱後以徹長者不殺置之於薊門館】月餘聞有中貴人自京師至君謂其帥公無負此土人上使至可因請見自辯幸得脫免歸卽推門求出守者以告其魁魁與其徒駭曰必張禦史禦史忠義必爲其帥告此餘人不如遷之別館卽與眾出君【與一作以】君出門罵眾曰汝何敢反前日吳元濟斬東市昨日李師道斬於軍中【孫曰元和十二年十一月元濟斬於獨栁樹十四年二月師道爲其兵馬使劉悟所殺】同惡者父母妻子皆屠死肉餧狗防鴟鵶【樊曰新史書徹事大抵出公此志其所書罵賊語凡削六字攺一字筆削固史氏事然而攺餧爲飽則不若公語且有來處此前漢陳余所謂以肉餧虎也】汝何敢反汝何敢反行且罵眾畏惡其言不忍聞且虞生變卽系君以死君抵死口不絕罵眾皆曰義士義士或收瘞之以俟事聞天子壯之贈給事中其友侯雲長佐鄆使請於其帥馬僕射【補注鄆曹濮節度使馬總也】爲之選於軍中得故與君相知張恭李元實者使以幣請之範陽範陽人義而歸之以聞詔所在給船轝【音預】傳歸其家賜錢物以塟長慶四年【一作三年】四月某日其妻子以君之喪塟於某州某所君弟復亦進士【孫曰元和元年復中進士】佐汴宋得疾變易喪心驚惑不常君得間卽自視衣褥薄厚節其飲食而筯進養之【一無養字】禁其家無敢髙語出聲醫餌之藥其物多空靑雄黃【嚴曰空靑山出銅處銅精薫則生空靑腹中空如楊梅者勝雄黃出武都山塊方數寸明徹如雞冠者佳】諸奇怪物劑錢至數十萬營治勤劇皆自君手不假之人家貧妻子常有饑色祖踐某官父休某官妻韓氏禮部郎中某之孫【祝曰云卿之孫】汴州開封尉某之女【祝曰兪之女】於余爲叔父孫女君常從余學選於諸生而嫁與之孝順祗修羣女效其所爲男若干人曰某女子曰某銘曰嗚呼徹也世慕顧以行子掲掲也【掲音羯】噎喑以爲生【噎一結切喑於金切】子獨割也爲彼不淸作玉雪也仁義以爲兵用不折缺也知死不失名得猛厲也【厲嚴也○厲協韻音烈】自申於闇明莫之奪也我銘以貞之不肖者之呾也【呾相呵也○呾音怛】故河南府法曹參軍盧君夫人墓志銘

【補注公室盧氏之母夫人苖氏也】

夫人姓苖氏諱某字某上黨人【孫曰上黨長子縣人】曾大父襲防贈禮部尙書大父殆庶贈太子太師【樊曰以宰相世系考之襲防生殆庶延嗣殆庶生如蘭晉鄕襲防殆庶所贈官疑晉鄕仕至宰相而贈也】父如蘭仕至太子司議郎汝州別駕【樊曰此云別駕而表云永王府諮議參軍當以此爲正】夫人年若干嫁法曹盧府君【一作嫁範陽盧府君下再有府君二字】諱貽有文章徳行其族【言盧氏之族】世所謂甲乙者卒先夫人夫人生能配其賢歿能守其法男二人於陵渾女三人皆嫁爲士妻【韓曰夫人長女壻河南緱氏主簿唐充次亡公其季女壻也】貞元十九年四月四日卒於東都惇化裏年六十有九其年七月某日【七月一作八月】袝於法曹府君墓在洛陽龍門山其季女壻昌黎韓愈爲其志銘【其一作之】其詞曰

赫赫苗宗族茂位尊或毗於王或貳於藩是生夫人【是一作厥】載穆令聞爰初在家孝友惠純享乃於行【一作乃及於行】克嫓徳門【嫓匹詣切克一作光】肅其禮容【一作爲禮一作禮瞿】裕其爲仁法曹之終諸子實幼焭焭其哀介介其守循道不違厥聲彌邵【一作旣克其家厥聞愈邵】三女有從二男知教閭裏嘆息母婦思效歲時之嘉嫁者來寧累累外孫【累力追切一本作累累】有防有嬰扶牀坐膝嬉戱讙爭旣壽而康旣備而成不歉於約不矜於盈伊昔淑哲或圖或書嗟夫人孰與爲儔刻銘寘墓【寘一作志】以贊碩休

故貝州司法參軍李君墓志銘

【韓曰參軍李翺習之之祖習之嘗自爲其皇祖實錄其行治皆如志所書翺之實錄終曰先祖有美而不知不明也知而不傳不仁也翺欲傳懼文章不足以稱頌道徳光耀來世是以頓首欲假辭於執事者亦惟不斥其愚而爲之傳焉意翺乞公銘之辭也】

貞元十七年九月丁卯隴西李翺合塟其皇祖考貝州司法防軍楚金皇祖妣淸河崔氏夫人【孫曰夫人父球兗鄆懷三州刺史】於汴州開封縣某里昌黎韓愈紀其世著其徳行以識其塟其詞曰

由涼武昭王六世至司空【孫曰涼武昭王名暠字感晉安帝時自稱西涼公在位十七年子翻字士舉位車騎將軍祁連酒泉晉昌太守翻子寶字懷素鎭北將軍寶子衝字思順後魏後文時封淸淵縣侯卒贈司空衝暠曽孫也今云六世誤矣○涼一作梁者非是】司空之後二世爲刺史淸淵侯【孫曰衝子延實字禧都督靑州刺史延實子彬字子儒襲祖爵淸淵縣侯卒贈齊州刺史子桃枝襲封】由侯至於貝州凡六世【孫曰桃枝孫詔諮議參軍詔子楚金○一作五世】其徳行曰事其兄如事其父其行不敢有出焉【孫曰楚金伯兄惟愼楚金事之如父在每事必請惟愼曰汝年亦長矣毎事必擾我何爲楚金曰不請非不能爲此也不滿乎人心其請如初見實錄】其夫人事其姒如事其姑【孫曰姒惟愼之妻鄭也○一作姊非】其於家不敢自專焉其在貝州其刺史不悅於民【悅一作慈嚴曰李習之皇祖實錄云刺史嚴正晦】將去官民相率讙嘩手瓦石【一有而字】胥其出擊之【一本胥作需無其字】刺史匿不敢出州縣吏由別駕已下不敢禁司法君奮曰是何敢爾屬小吏百餘人持兵杖以出立木而署之曰刺史出民有敢觀者殺之木下民聞皆驚相告散去【樊曰實錄貝州刺史嚴正晦黜官百姓舊不樂其政將俟其出斃之以瓦石錄事參軍謂楚金曰若之何楚金請攝錄事參軍乃如之楚金於是集小吏百餘人皆持兵無兵者皆持朴理長木道中令曰使君出百姓敢有出觀杖殺大木下及正晦出百姓莫敢動】後刺史至加禮擢任貝州由是大理【樊曰後刺史至委政楚金姦吏皆務情告貝州於是大治】其塟日翺旣遷貝州君之喪於貝州【於貝州一本無貝字一本無州字】殯於開封遂遷夫人之喪於楚州八月辛亥至於開封壙於丁已【補注說文云壙塹穴】墳於九月辛酉窆於丁卯【補注說文窆塟下棺也周禮及窆執斧是也○窆彼驗切】人謂李氏世家也侯之五世仕不遂【一無五字○一作仕不遷遂】蘊必發其起而大乎四十年而其兄之子衡【孫曰惟愼子五人衡其第二子也貞元七年自常州刺史鎭湖南八年徙鎭江西召爲給事中】始至戶部侍郎君之子四人官又卑翺其孫也有道而甚文固於是乎在【樊曰甚文字出左傳楚子西曰光又甚文觀翺實錄亦可見其甚文矣魯直詩云習之實錄塟皇祖斯文如女有正色云云○一本無固字】

處士盧君墓志銘

【韓曰公前銘盧君夫人此又銘其子於陵】

處士【一本有盧君字】諱於陵其先範陽人父貽爲河南法曹防軍河南尹與人有仇誣仇與賊通收掠取服法曹曰我官司也我在不可以爲是廷爭之以死河南怒命牽捽之【祝曰捽系也○捽昨莫切】法曹爭尢彊遂並收法曹竟奏殺仇籍其家而釋法曹法曹出徑歸臥家念河南勢弗可敗气憤弗食歐血卒東都人至今猶道之處士少而孤母夫人憐之【孫曰貽娶苗氏太師晉卿兄如蘭之女有子二人於陵渾女三人長嫁唐充幼適公】讀書學文皆不待彊教卒以自立在母夫人側油油翼翼不忍去時歲母夫人旣終【孫曰貞元十九年四月四日苗氏卒年六十九】育幼弟與歸宗之妹經營勤甚未暇進仕也年三十有六元和二年五月壬辰以疾卒有男十歲曰義女九歲曰孟有女生處士卒後未名於其年九月乙酉其弟渾以家有無塟以車一乘【一或作十】於龍門山先人兆愈於處士妹壻也爲其志且銘其後曰

貴兮富兮如其材得何數兮名兮壽兮如其人豈無有兮彼皆逢其臧子獨迎其凶玆命也耶玆命也耶

故太學博士李君墓志

太學博士頓丘李幹【一本作幹下同】余兄孫壻也年四十八【孫曰幹大歷元年生】長慶三年正月五日卒其月二十六日穿其妻墓而合塟之在某縣某地子三人皆幼初幹以進士【樊曰元和十年幹中進士第年四十】爲鄂嶽從事【樊曰十一年李道古爲鄂嶽觀察使辟幹爲從事】遇方士栁賁【一作泌】彼受藥法服之往往下血比四年病益急乃死其法以鈆滿一鼎【孫曰說文鈆靑金也一曰錫之類】按中爲空【按字上一有以物二字】實以水銀蓋封四際燒爲丹沙云余不知服食說自何世起殺人不可計而世慕向之益至此其惑也在文書所記及耳聞傳者【耳聞一作耳相聞】不說今直取目見親與之遊而以藥敗者六七公以爲世誡工部尙書歸登【孫曰登字衝之元和十四年六月爲工部尙書】殿中侍禦史李虛中【補注虛中字常容】刑部尙書李遜【孫曰遜字友道長慶三年正月拜刑部尙書】遜弟刑部侍郎建【補注建字杓直】襄陽節度使工部尙書孟簡【孫曰簡字幾道元和十三年五月爲山南東道節度使加工部尙書】東川節度禦史大夫盧坦【孫曰坦字保衡元和八年五月除東川節度使兼禦史大夫】金吾將軍李道古此其人皆有名位世所共識工部旣食水銀得病自說若有燒鐡杖自顚貫其下者摧而爲火射竅節以出狂痛號呼乞絕其裀席得水銀【一作其茵席嘗得水銀】發且止唾血十數年以斃【孫曰元和十五年六月登卒】殿中疽發其背死【孫曰元和八年六月虛中卒】刑部且死謂余曰我爲藥誤【孫曰長慶六年正月遜卒】其季建一旦無病死【孫曰長慶元年二月建卒】襄陽黜爲吉州司馬【孫曰元和十五年三月簡貶吉州司馬】余自袁州還京師【樊曰是歲九月公自袁召還爲國子祭酒】襄陽乘舸邀我於蕭州屏人曰我得祕藥不可獨不死今遺子一器可用棗肉爲丸服之別一年而病有家至【一作有其家人至】訊之曰前所服之藥誤方且下之下則平矣病二歲竟卒【孫曰長慶三年十二月簡卒】盧大夫死時溺出血肉痛不可忍乞死及金吾以栁賁得罪食賁藥五十死海上【樊曰道古因皇甫鏄薦栁賁於憲宗賁治丹劑憲宗服之遽棄萬國穆宗卽位以賁付京兆府決死道古貶循州司馬元和十年九月亦以藥死貶所】此可以爲誡者也【嚴曰後山詩話云退之爲李幹志敍當世名貴服金石藥欲生而死者數輩著之石藏之地下此特爲一世誡耶而竟藥死故白傅云退之服硫黃一病竟不痊是也】蘄不死乃速得死謂之智可不可也五穀三牲【補注下文云豚魚雞是也】鹽醯果蔬人所常禦人相厚勉必曰彊食今惑者皆曰五穀令人夭不能無食當務減節鹽醯以濟百味豚魚雞三者古以養老反曰是皆殺人不可食一筵之饌禁忌十常不食二三不信常道而務怪臨死乃悔後之好者又曰彼死者皆不得其道也我則不然始病曰藥動故病病去藥行乃不死矣及且死又悔嗚呼可哀也已可哀也已【補注孔毅夫雜說云張籍哭退之詩云爲出二侍女合彈琵琶箏白樂天思舊詩云退之服硫黃一病竟不痊退之嘗譏人不解文字飲而自敗於女妓耶作李博士墓志戒人服金石藥而自餌硫黃耶又後山嗟哉行亦云韓子作志還自屠白笑未竟人復吁正謂此耳】

五百家注昌黎文集卷三十四

欽定四庫全書

五百家注昌黎文集卷三十五

宋魏仲舉撰

墓志

盧渾墓志銘

【韓曰渾河南法曹參軍第二子而公妻弟也然有銘無志焉】

前汝父母右汝弟兄【一作後有弟兄】汝從之居視汝如生汝遷於居兮日月之良汝居孔固兮後無有殃如不信兮視此銘章

虢州司戶韓府君墓志銘【注訐本篇】

安定桓王五世孫叡素爲桂州刺史【嚴曰新史云弓髙侯頽當裔孫尋後漢隴西太守世居潁川生司空稜其後居徙安定武安後魏有常山太守武安成侯耆徙居九門生茂尙書令徵南大將軍安定桓王二子備均均生晙晙生仁防仁防生叡素樊曰唐史世系表及李太白武昌宰韓君去思碑並云叡素桂州長史皇甫持正志公墓及神道碑俱同而此云刺史其字誤矣】化行南方有子四人最季曰紳卿文而能官嘗爲楊州錄事參軍【集注桂州四子仲卿少卿云卿紳卿也李太白碑亦言桂州君四子名諱長少皆與此志合獨世系表云桂州君七子無少卿而有晉卿季卿子卿升卿表以晉卿爲長而碑以仲卿爲元子表作升卿最季而志作紳卿志又云嘗爲楊州錄事參軍而表云京兆府司錄參軍公仙卿之子而紳卿侄也寧冇敍其家世而故誤耶當以志爲正】事故宰相崔圓【孫曰上元元年二月以崔圓爲楊州大都督府長史淮南節度使】圓狎愛州民丁某至顧省其家後大衙防日司錄君趨以前大言曰請舉公過公與小民狎至其家害於政圓驚謝曰錄事言是圓實過乃自署罰五十萬錢由是遷涇陽令破豪家水碾【奴箭切】利民田頃凡百萬君諱岌桂州君之孫司錄君之子亦以能官名少而奇壯而彊老而通以元和元年六月十四日卒年五十七娶京兆田氏男曰家女曰都皆幼初君樂虢之土田山水求掾其州去官猶家之旣卒因以其年九月某日塟於州北十里崔長史墓西銘曰

凡兆於玆惟其家之材蓋歸有時【洪曰疑有闕文】

四門博士周況妻韓氏墓志銘

【韓曰此志及張徹志皆以韓兪爲開封尉唐宰相表以爲令史誤也】

四門博士周況妻韓氏諱好好尙書禮部郎中諱云卿之孫開封尉諱兪之女兪妻趙氏生二女【樊曰二女長卽況妻次嫁張徹】三男【樊曰三男無競啟余州來並世系表】開封卓越豪縱不治資業喜酒色狗馬趙氏卒十一年而開封亦卒開封從父弟愈【孫曰公父仲卿卽云卿之兄也○一本無弟字】於時爲博士乞教東都生以收其孥於開封界中教畜之而歸其長女於周氏況【樊曰元和元年況中進士第是歲公以好好適況】況進士家世儒者曽祖諱延潭州長沙令祖諱晦常州防軍父諱良甫左驍衛兵曹防軍況立名行人士譽之韓氏嫁九年生一男一女年二十七以疾卒【孫曰貞元六年好好生至是元和十一年卒年二十七】塟長安城南鳯棲原其從父愈【一作其從父弟愈】於時爲中書舍人【孫曰是歳正月公爲中書舍人五月降爲右庶子】爲銘曰

夫喪少婦子失壯母歸咎無處

韓滂墓志銘

【樊曰世系表老成二子湘大理丞滂寶雞丞按此志云滂年十九死蓋未嘗仕也表復誤矣】

滂韓氏子其先仕魏號安定桓王【孫曰王名茂滂九世祖也】滂父老成【孫曰老成公兄介之子】厚謹以文爲韓氏良子弟未仕而死有二子【祝曰湘滂】滂其季也其祖諱介爲人孝友一命率府軍佐以卒二子百川老成老成爲伯父起居舎人後【祝曰舍人名防】起居有徳行言詞爲世軌式【軌一作範】滂旣兄弟二人而率府長子百川死無嗣其叔祖愈命滂歸後其祖滂淸明遜悌以敏讀書作文【作一作倍】功力兼人爲文詞一旦奇偉驟長不類舊常吾曰爾得無假人耶退大喜謂其兄湘曰某違翁且逾年懼無以爲見今翁言乃然可以爲賀羣輩來見皆曰滂之大進不惟於文詞於爲人亦然旣數月【一作日】得疾以卒年十九矣【孫曰滂貞元十八年生】吾與妻【孫曰公妻髙平君盧氏】哭之傷心三日而斂旣斂七日權塟宜春郭南裏【孫曰宜春袁州滂從公量移袁州刺史元和十五年卒○一本作郭南一里】嗚呼其可惜也巳銘曰

天固生之耶【一作天固生耶一作天生之耶】偶自生耶天殺之耶其偶自死耶莫不歸於死壽何少多銘以送汝其悲柰何

女拏壙銘

【韓曰公貶潮州孥道死商南層峯驛瘞之山下至是尹京兆乃發其喪歸塟於河陽世墓之次】

女拏【音如又女加切】韓愈退之第四女也惠而早死愈之少爲秋官【孫曰元和十二年十二月公爲刑部侍郎】言佛夷鬼其法亂治梁武事之卒有侯景之敗可一掃刮絕去不宜使爛漫天子謂其言不祥斥之潮州南海揭陽之地【孫曰十四年正月公上佛骨表坐貶潮州其地在漢南海之掲陽】愈旣行有司以罪人家不可畱京師迫遣之女拏年十二在病【一作病在席】旣驚痛與其父訣又輿致【又一作父】走道撼頓失食飲節死於商南層峯驛卽瘞道南山下五年愈爲京兆【孫曰長慶三年六月公爲京兆尹】始令子弟與其姆易棺衾歸女拏之骨於河南之河陽韓氏墓而葬之女拏死當元和之十四年二月二日其發而歸在長慶三年十月之四日其塟在十一月之十一日銘曰汝宗塟於是【孫曰韓氏之先皆塟河陽】汝安歸之惟永寧

河南緱氏主簿唐充妻盧氏墓志銘

夫人盧氏諱某蘭陵太守景柔八世孫【孫曰景柔爲蘭陵太守南州刺史景柔子元幹】父貽卒河南法曹法曹娶上黨苖氏太師晉卿兄女【孫曰晉卿兄如蘭之女詳見苗夫人志】生三女三男夫人最長法曹卒苖夫人嫁之唐氏充充明經宰相休憬曽侄孫【孫曰長慶三年七月以休憬同平章事四年八月罷神龍元年四月復相二年三月罷景龍三年十二月復相景云元年七月復罷】出郤氏外王父昂中書舍人夫人年若干嫁唐氏凡生男與女九人年四十二元和四年正月二十二日卒其年四月十五日塟河南府河南縣之大石山下銘曰

夫人本宗世族之後率其先猷令徳是茂爰歸得家【爰一作奚歸一作其】九子一母婉婉有儀柔靜以和命不侔身玆其柰何刻銘墓石以告觀者

乳母墓銘

【樊曰唐志義服有爲乳母報者其服腮麻韓曰葬乳母且爲之銘自公始】

乳母李氏徐州人號正眞爲韓氏家乳其兒愈【爲於僞切】愈生未再周月孤失怙恃【孫曰大歷三年公生五年而公父仲卿卒此云未再周月孤失怙恃未詳嚴曰退之祭嫂鄭夫人云我生不辰三歲而孤此言未再周月孤失怙恃是𨿽入三歲而未及兩周也】李氏憐不忍棄去視保益謹遂老韓氏及見其所乳兒愈舉進士第【韓曰公第在貞元八年】歷佐汴徐軍入朝爲禦史國子博士尙書都官員外郎河南令娶婦生二男五女時節受慶賀愈輙率婦孫列拜進壽年六十四元和六年三月十八日病卒三日塟河南縣北十五里愈率婦孫視窆封【祝曰窆下棺也○窆彼驗切】且刻其語於石【語一作志】納諸墓爲銘【一有矣字】

五百家注昌黎文集卷三十五

欽定四庫全書

五百家注昌黎文集卷三十六

宋魏仲舉編

雜文

瘞破硯文

【樊曰李元賓硯公爲之文公與元賓皆正元八年進士也】

隴西李觀元賓始從進士貢在京師或貽之硯旣四年悲歡窮防未嘗廢其用凢與之試藝春官實二年登上第行於褒谷間【孫曰褒斜地名】役者劉允誤墜之地毀焉乃匣歸埋於京師裏中昌黎韓愈其友人也贊且識云【識音志○一作贊而且識云】

土乎質陶乎成器復其質非生死類全斯用【補注全謂其未破時】毀不忍棄埋而識之仁之義硯乎硯乎與瓦礫異

毛穎傳

【韓曰退之毛穎傳栁子厚以爲怪予以爲子虛烏有之比其流出於莊周寓言舊史云愈作毛穎傳譏戲不近人情此文章之甚紕繆者天下有識者固少而舊史所見如此可發一笑樊曰李肇國史謂公此傳其文尢髙不下遷史談藪亦謂此傳似太史公筆】

毛穎者中山人也【孫曰中山國名今定州】其先明眎【韓曰禮記兔曰明眎】佐禹治東方土養萬物有功因封於卯地【孫曰卯於十二神爲兔】死爲十二神【孫曰十二神謂子丑寅卯之類】嘗曰吾子孫神明之後不可與物同當吐而生【嚴曰博物志云兔望月而孕自吐其子故謂之兔兔吐也】已而果然明眎八世孫防【補注論衡曰兔防毫而孕及其生子從口而出名曰嬎○嬎芳萬切郭云俗呼曰防防乃侯切又廣雅云防兔子】世傳當殷時居中山得神仙之術能匿光使物竊娥【嚴曰淮南子云羿請不死之藥於西王母娥竊而奔月娥羿妻也】騎蟾蜍入月其後代遂隠不仕云【一作或云】居東郭者【一有號東郭三字】曰防【音逡又音俊】狡而善走與韓盧爭能盧不及盧怒與宋防謀而殺之【祝曰戰國防曰韓子盧者天下之疾犬也東郭防者海內之狡兔也盧逐防環山者三騰山者五兔殛於前犬吠於後○防音鵲宋之良犬】醢其家秦始皇時蒙將軍恬【嚴曰防恬秦時制筆者】伐楚次中山將大獵以懼楚召左庶長【孫曰秦爵啇鞅所制十曰左庶長十一曰右庶長○一夲作左右庶長】與軍尉【祝曰軍尉軍中尉史】以連山筮之【韓曰周禮三易之法夏曰連山】得天與人文之兆筮者賀曰今日之獲不角不牙衣褐之徒缺口而長須八竅而趺居【祝曰趺足跗晉陽泉蠶賦伏似虎趺○趺音夫】獨取其髦【張曰髦長鬛也】簡牘是天下其同書秦其遂兼諸侯乎遂獵圍毛氏之族拔其毫載穎而歸獻俘於章臺宮【補注徵伐所獲者爲俘章臺秦宮名】聚其族而加束防焉秦皇帝使恬賜之湯沐而封諸管城【孫曰管城地名在今鄭州】號管城子日見親寵任事穎爲人彊記而便敏自結繩之代以及秦事無不纂錄陰陽卜筮占相醫方族氏山經地誌字書圖畫九流【孫曰九流謂儒道陰陽法墨縱橫雜農九家者流】百家天人之書及至浮屠老子外國之說皆所詳悉又通於當代之務官府簿書市井貨錢注記惟上所使自秦皇帝及太子扶蘇胡亥丞相李斯中車府令髙【孫曰趙髙爲中車府令】下及國人無不愛重又善隨人意正直邪曲巧拙一隨其人𨿽後見廢棄終黙不泄惟不喜武士然見請亦時往累拜中書令與上益狎上嘗呼爲中書君上親決事以衡石自程【孫曰秦始皇紀天下之事無大小皆決於上上至以衡石量書日夜有程不中程不得休息石百二十斤也】𨿽宮人不得立左右獨穎與執燭者常侍上休乃罷穎與絳人陳農陶及防稽楮先生友善【補注洪駒父云韓文公傳毛穎以文滑稽然與穎遊者楮先生陳陶功不在穎下文公不爲立傳乃爲補亡云】相推致其出處必偕上召頴三人者不待詔輙俱往上未嘗怪焉後因進見上將有任使拂拭之因免冠謝上見其髮禿又所謩畫【一作摹畫】不能稱上意上嘻笑曰【嘻一作喜】中書君老而禿不任吾用吾嘗謂君中書而今不中書耶對曰臣所謂盡心者因不復召歸封邑終於管城其子孫甚多散處中國皆冒管城惟居中山者能繼父祖業

太史公曰毛氏有兩族其一姬姓文王之子封於毛所謂魯衛毛者也【孫曰僖二十四年左氏富辰之言】戰國時有毛公毛遂【樊曰遂趙人平原君之客】獨中山之族不知其本所出子孫最爲蕃昌春秋之成見絕於孔子而非其罪【孫曰杜預左傳序云春秋絕筆於獲麟之一句】及蒙將軍抜中山之毫始皇封之管城世遂有名而姬姓之毛無聞穎始以俘見【一有與字】卒見任使【一作始以俘見幸任使】秦之滅諸侯穎與有功賞不詶勞以老見疎秦眞少恩哉【子厚有讀毛穎傳後題見栁集二十一卷此不復載】

下邳侯革華傳

【祝曰下邳縣名史記舜耕於下邳在漢屬東海郡舊本無革華傳歐陽公始錄之樊曰按今諸本毛穎革華二傳聯載然毛穎傳見於李漢序子厚集李肇國史補及舊史公傳獨革華傳無聞大抵步驟毛穎傳而爲之其不及遠甚趙璘因話錄曰才命論稱張燕公革華傳稱韓文公老牛歌稱白樂天佛骨詩稱鄭司徒皆後人所誣故其辭多鄙淺則革華傳非公之作矣補注陳長方云下邳侯革華傳是後人擬作退之傳毛穎以文滑稽耳正如伶人作戱初出一諢語滿場皆笑此語豈再出耶又宋景文筆錄云退之送窮文進學解毛頴傳原道等詩篇皆古人意思未到後載下邳革華傳足判其謬矣○邳貧悲切】

下邳侯革華者其先隴西人也【孫曰隴西取田隴之義】三十六代祖守犍爲【祝曰犍爲郡名史記以壯犍爲○犍居防切】黃帝時以力見召拜大司農以其辟土有功又知稼穡艱難遷輕車都尉子孫相繼至周武王時徙居桃林【孫曰書放牛於桃林之野】冠冕遂絕其後人思其濟世之才因復其位而加任使焉【一無而加二字】華父犨【祝曰說文云犨牛息聲一曰牛名○犨赤牛切】生五年襲先祖爵祿仕至上輕車都尉華母世居長樂有乳哺之恩越王勾踐時常侍宴姑蘇臺【嚴曰臺在蘇州越絕書云吳王夫差起姑蘇之臺三年乃成髙見三百里此所言長樂姑蘇但取酥酪之類皆牛乳所成者】詩所謂有覺徳行者也犨因引重【一作引輕軍使】至太行山力不任事遂死於轘轅之下【轘胡貫切】主上嗟悼命太宰申屠公執刀而解之【一本而作以一本無之字】其支派分離散在他處華長子也上念其父劬勞而死於王事封華爲下邳侯詔將作大匠治之華爲性堅勁屈彊【屈渠勿切彊居亮切】難以直禦匠以其膏潤之然後去其豪族而加裁割焉防太原人金十奴與新鄭人斛斯生相逢薦華於五木大夫是後稍稍得成其名【一無其字】上嘉之遂釋褐賜墨綬焉【一無焉字】華嘗曰吾辛勤久今方成名得處上左右足矣【一本處字下冇在字】及獻之果然華爲人善履道【一作蹈】別威儀進退趨蹌一隨人意上將駕出遊畋獵馳騁擊毬射禦及交賓接賢禮神祭祀未嘗不召華俱往伏事上久之因病或開口論議泄露密防【密一作上】上繇是疎之詔將作大匠治之又命其友金十奴等【一本有令字恐非上旣有命字此不當復冇令字】補過之尋獻於上上𨿽納之然亦不甚見重有泥塗賤處方召使之餘並不得與焉頃之上見其顏色顦顇【一無其字】衰憊失度上嗟曰【一無嗟二字】下邳侯老而憊不任吾事今棄子【一有於市朝三字】不復召子矣遂棄而終【棄字下一有之字】華無子【子一作息】其繼者族人焉

太史公曰華之先皮姓軒轅時蒼頡觀鳥迹制文字以其始於皮而聲於革故從革焉初革自北而來爲趙武靈王見重後子孫盛於中國漢書功臣表有煮棗侯革朱者【孫曰漢書作革朱今本多作革未非】卽其後也【一本雲從始於皮而聲於革故從革華焉漢書功臣表有煮棗侯革未卽其後也初本自北服而來趙武靈王重之由是子孫方盛於中國耳○一本云革氏之先出於皮姓軒轅胡服而來方熾於中國漢書有煮棗革未卽其後也】

送窮文

【洪曰予嘗見文宗備問云顓頊髙辛時宮中生一子不著完衣宮中號爲窮子其後正月晦死宮人塟之相謂曰今日送卻窮子自爾相承送之又唐四時寶鑑云髙陽氏子好衣獘食麋正月晦巷死世作麋棄破衣是日祝於巷曰除貧也小宋云退之送窮文進學解毛穎傳等諸篇皆古人意思未到可以名家矣然送窮文與楊子云逐貧賦大率相類蓋古人作文皆有所祖述如司馬相如大人賦全用屈原遠遊中語杜云逓相祖述復先誰長卿子美豈剽切前人者耶補注張文潛曰公送窮文蓋出子云逐貧賦然文彩過逐貧矣大槪擬前人文章如子云解嘲擬宋玉答客難退之進學解擬子云解嘲栁子厚晉問擬枚乘七發皆文章之美也晁旡咎取公此文於續楚詞系之曰愈以屢窮不遭時若有物焉爲之故托於謼彼窮我者車舡飲食謝而逺之而窮不可去也則燒車與舡延之上坐亦卒歸於正之義焉】

元和六年正月乙丑晦主人使奴星【孫曰星者公之奴名○一本作星星】結栁作車防艸爲船載糗輿粻【祝曰糗熬米爾雅云麥也周禮糗餌粉餐粻糧也○糗去久丘救二切粻之良切】牛系軛下引帆上檣【孫曰軛車轅之前上掛檣防柱選萬里連檣牛系軛下言車引防上檣言舡也○軛乙革切檣音墻】三揖窮而告之曰聞子行有日矣鄙人不敢問所塗躬具船與車備載糗粻日吉時良利行四方子飯一盂子啜一觴擕朋挈儔去故就新駕塵彍風【韓曰彍張弩也○彍音霍又廊郭二音】與電爭先【一作光】子無底滯之尢【底止也】我有送之恩子等有意於行乎屏息潛聽【孫曰論語屏气似不息者屏藏也】如聞音聲若嘯若啼砉歘嚘嚶【砉呼號切歘呼骨切】毛髮盡竪竦肩縮勁疑有而無久乃可明若有言者曰吾與子居四十年餘【一作餘年】子在孩提吾不子愚子學子耕求官與名惟子是從不變於初門神戶靈我叱我呵苞羞詭隨志不在他子遷南荒【孫曰謂謫陽山令時】熱爍濕蒸我非其鄕百欺淩太學四年【孫曰謂爲太學博士時】朝虀暮鹽惟我保汝人皆汝嫌自初及終未始背汝心無異謀口絕行語【孫曰言我初無欲行之語】於何聼聞云我當去是必夫子信讒有間於予也我非人安用船車鼻嗅臭香糗粻可捐單獨一身誰爲朋儔子茍備知可數已不【甫鳩切】子能盡言可謂聖智情狀旣露敢不回避【回一作曲】主人應之曰子以吾爲眞不知也耶子之朋儔【一作儔朋】非三非四在十去五滿七除二各有主張私立名字捩手覆【張曰捩拗捩也○捩力結切】轉喉觸諱凢所以使吾靣目可憎語言無味者皆子之志也其一名曰智窮【一作其名曰云云】矯矯亢亢【祝曰矯亢剛直貌○亢口浪切】惡圓喜方羞爲姦欺不忍害傷【補注已上爲智窮下四窮仿此】其次名曰學窮【一無名字】傲數與名摘抉杳防【祝曰摘發也抉出也○摘它歷切抉於決切】髙挹羣言執神之機【祝曰神神○挹於立切】又其次曰文窮不專一能怪怪奇奇不可時施【孫曰謂不可施於時】秖以自嬉又其次曰命窮影與形殊靣醜心妍利居眾後責在人先又其次曰交窮磨肌戛骨吐出心肝企足以待寘我讎寃凢此五爲吾五患饑我寒我興訛造訕能使我迷人莫能間【孫曰間猶說也】朝悔其行暮已復然蠅營狗茍【孫曰營蠅聲詩營營靑蠅】驅去復還【洪曰魏王思性急嘗執筆作書蠅集筆端驅去復來思怒逐蠅不得還乃取筆擲地】言未畢五相與張眼吐舌跳踉偃僕【張曰跳踉跳躍也○跳音條踉音良】抵掌頓腳失笑相顧徐謂主人曰子知我名凢我所爲驅我令去【我一作使】小黠大癡【補注筆墨間錄曰予讀抱朴子云小黠大愚駒父曰非也小黠大癡三國誌自有全文】人生一世其久幾何吾立子名百世不磨小人君子其心不同惟乖於時乃與天通擕持琬琰【孫曰周禮琬圭以治徳琰圭以易行考工記琬圭琰圭皆長九寸】易一羊皮飫於肥甘【飫厭也】慕彼糠糜天下知子誰過於予𨿽遭斥逐不忍子疎謂予不信【予一作言】請質詩書主人於是垂頭喪气上手稱謝【祝曰上手舉手也】燒車與船延之上座【樊曰公此篇終云延之上座於是叚成式作畱窮詞近世唐子西作畱窮詩二者皆祖公之意而爲之然成式後又作送窮辭焉】

鱷魚文

【補注朱居靖公秀水間居錄云鱷魚之狀龍吻虎蟹目鼉鱗尾長數尺末大如箕芒刺成鉤仍有膠粘多於水濱潛伏人畜近以尾擊取蓋猶象之任鼻也樊曰新舊傳皆載公此文初公至潮問民疾苦皆曰惡谿有鱷魚食民產且盡數日公令其屬秦濟以一羊一豚投谿水而祝之其夕有暴風震雷起湫水中數日水盡涸西徙六十里自是潮州無鱷魚患潮州廟記所謂能馴鱷魚之暴者此也歐陽文忠作陳文惠公神道碑書公通判潮州惡谿鱷魚不可近公命捕得鳴鼔於市告以文而戮之其患並息潮人嘆曰昔韓公諭鱷而聽今公戮鱷而濯所爲𨿽異其使異物醜類革化而利人一也吾潮間三百年而得二公幸矣古之爲政有虎渡河者蝗不入境者蓋其精神所感若此類也耶】

維元和十四年四月二十四日潮州刺史韓愈使軍事衙推秦濟以羊一豬一投惡谿之潭水【孫曰惡谿谿名在潮州城西蓋龍湫也】以與鱷魚食而告之曰昔先王旣有天下列山澤【孫曰孟子舜使益掌火益列山澤而焚之烈幹也今作列又一本作迾迾遮也迾音旅際切非是】网繩擉刃【祝曰擉謂以叉刺泥中摶取之也莊子冬則擉鼈於江是也○擉初朔切一本作防防木名時燭切非是】以除虫蛇惡物爲民害者驅而出之四海之外及後王徳薄不能遠有則江漢之間尙皆棄之以與蠻夷楚越況嶺海之間【嶺海一作海嶺】去京師萬里哉鱷魚之防淹卵育於此亦固其所今天子嗣唐位神聖慈武【慈一作文】四海之外六合之內皆撫而有之況禹迹所揜揚州之近地【孫曰潮州於古爲揚州之境】刺史縣令之所治出貢賦以供天地宗廟百神之祀之壤者哉鱷魚其不可與刺史雜處此土也刺史受天子命【一作令】守此土治此民而鱷魚睅然不安谿潭【祝曰睅目出貌左氏睅其目是也○睅戶板切○一無不字潭下有而字】據食民畜【據字下一本有豦字】熊豕鹿麞以肥其身以種其子孫與刺史亢拒爭爲長雄刺史𨿽駑弱亦安肯爲鱷魚低首下中【洪曰舊本作下中中身也記曰文子其中退然今本作下心又有哉字】伈伈睍睍【伈恐懼貌睍小目貌○伈悉枕切睍下顯切】爲民吏羞以偸活於此耶且承天子命以來爲吏固其勢不得不與鱷魚辯鱷魚有知其聽刺史言潮之州大海在其南鯨鵬之大蝦蟹之細無不容歸以生以食鱷魚朝發而夕至也今與鱷魚約盡三日其率丑類【祝曰醜亦類也】南徙於海以避天子之命吏三日不能至五日五日不能至七日七日不能是終不肯徙也是不有刺史聽從其言也不然則是鱷魚頑不靈【暏也】刺史𨿽有言不聞不知也夫傲天子之命吏不聽其言不徙以避之與頑不靈【一本與下有其字靈下又有而字】爲民物害者皆可殺刺史則選材技吏民操彊弓毒矢以與鱷魚從事必盡殺乃止其無悔

五百家注昌黎文集卷三十六

欽定四庫全書

五百家注昌黎文集卷三十七

宋魏仲舉編

狀

故金紫光祿大夫檢校尙書左僕射同中書門下平章事兼汴州刺史充宣武軍節度副大使知節度事管內度支營田汴宋亳穎等州觀察處置等使上柱國隴西郡開國公贈太傅董公行狀曽祖仁琬皇任梁州博士

祖大禮皇贈左散騎常侍

父伯良皇任開州新浦縣主簿皇贈尙書左僕射

【韓曰公嘗從晉於汴州爲觀察推官故知晉行治甚詳唐史晉傳皆取公行狀爲之其增修者不一二爾樊曰司馬溫公考異以爲公作晉行狀必楊美蓋惡敍其爲相時事止於此則其循黙充位可知然其重謹亦可稱也補注談藪云董晉行狀書李懷光事大似左氏】

公諱晉字混成河中虞鄕萬歲里人少以明經上第宣皇帝居原州【孫曰至徳元載十月肅宗幸原州○宣一作先】公在原州宰相以公善爲文任翰林之選旣以聞召見拜祕書省校書郎【孫曰晉上書行在拜校書郎】入翰林爲學士【樊曰翰林侍制】三年出入左右天子以爲謹願賜緋魚袋累升爲衛尉寺丞出翰林以疾辭拜汾州司馬崔圓爲揚州詔以公爲圓節度判官攝殿中侍禦史【孫曰貞元二年二月以前汾州刺史崔圓爲淮南節度使奏晉以本官攝禦史充判官】以軍事如京師朝天子識之拜殿中侍禦史內供奉【孫曰防歸臺授本官】由殿中爲侍禦史入尙書省爲主客員外郎由主客爲祠部郎中先皇帝時兵部侍郎李涵如回紇【祝曰回紇古匈奴號○紇下沒切】立可惇詔公兼侍禦史賜紫金魚袋爲涵判官【孫曰大曆四年五月以僕固懷恩女爲崇徽公主下嫁回紇可汗令兵部侍郎李涵往冊命奏晉爲判官】回紇之人來曰唐之復土疆假回紇力焉【假一作取】約我爲市馬馬旣入而歸我賄不足我於使人卒取之【卒一作乎】涵懼不敢對視公公爲之言曰我之復土疆爾信有力焉吾非無馬而與爾爲市【一無而字】爲爾賜不旣多乎爾之馬歲五至【一無五字】吾數皮而歸資【數上聲○一無吾字】邊吏請致詰也天子念爾有勞故下詔禁侵犯諸戎畏我大國之爾與也莫敢校焉爾之父子寧而畜馬蕃者非我誰使之於是其眾皆環公拜旣又相率南靣序拜皆舉兩手曰不敢有意大國自回紇歸拜司勲郎中未嘗言回紇之事遷祕書少監歷太府太常二寺亞卿【補注謂爲太常少卿也】爲左金吾衛將軍今上卽位【孫曰大曆十四年五月徳宗卽位】以大行皇帝山陵出財賦拜太府卿由太府爲左散騎常侍兼禦史中丞知臺事三司擢才俊有威風始公爲金吾未盡一月拜太府九日又爲中丞朝夕入議事於是宰相請以公爲華州刺史拜華州刺史潼闗防禦鎭國軍使朱泚之亂加兼禦史大夫【孫曰建中四年以晉代孫宿爲華州刺史又兼禦史中丞潼闗防禦鎭國軍久之加兼禦史大夫○一本無兼字】詔至於上所又拜國子祭酒【孫曰是歲十月朱泚反使凶黨仇敬何望之浸逼華州晉棄州走行在攺國子祭酒】兼禦史大夫宣慰州【孫曰十二月以晉爲國子祭酒河北宣慰使】於是朱滔自範陽以回紇之師助亂人心大恐公旣至州州卽日奉詔出兵與滔戰大破走之還至河中李懷光反上如梁州【孫曰興元元年三月李懷光反車駕幸梁州】懷光所率皆朔方兵公知其謀與朱泚合也患之造懷光言曰公之功天下無以與敵公之過未有聞於人某至上所言公之情上寛明將無不赦宥焉乃能爲朱泚臣乎彼爲臣而背其君茍得志於公何有且公旣爲太尉矣彼𨿽寵公何以加此彼不能事君能以臣事公乎公能事彼而有不能事君乎彼知天下之怒朝夕戮死者也故求其同罪而與之比【一無故字】公何所利焉公之敵彼有餘力不如明告之絕而起兵襲取之淸宮而迎天子庶人服而請罪有司【一作於有司】𨿽有大過猶將揜焉如公則誰敢議語已懷光拜曰天賜公活懷光之命喜且泣公亦泣則又語於將卒如語懷光者將卒呼曰天賜公活吾三軍之命拜且泣公亦泣故懷光卒不與朱泚當是時懷光幾不反公气仁語若不能出口及當事乃更疎亮捷給其詞忠其容貌溫然故有言於人無不信之明年上復京師【孫曰貞元戊戌収京師】拜左金吾衛大將軍由大金吾爲尙書左丞【孫曰貞元二年七月以晉爲尙書左丞】又爲太常卿【孫曰時尙書右丞元琇判度支使爲韓滉所擠貶黜晉罪滉之黨見宰相極言非罪舉朝稱之復拜太常卿】由太常拜門下侍郎平章事【孫曰五年正月以晉爲門下侍郎平章事】在宰相位凢五年所奏於上前者皆二帝三王之道由秦漢已降未嘗言退歸未嘗言所言於上者於人子弟有私問者公曰宰相所職系天下天下安危宰相之能與否可見欲知宰相之能與否如此視之其可凢所謀議於上前者不足道也故其事卒不聞【樊曰時政事決在竇參晉但奉詔書惟喏而巳八年參以其弟給事中申爲吏部侍郎諷晉以聞帝正色曰無乃參迫卿爲之耶晉不敢隠因問參以過失晉具奏之旬日參貶官晉皇恐上疏固辭位】以疾病辭於上前者不已【一作記】退以表辭者八方許之拜禮部尙書【樊曰九年五月罷相攺禮部尙書】制曰事上盡大臣之節又曰一心奉公於是天下知公之有言於上也初公爲宰相時五月朔防朝天子在位公卿百執事在庭侍中贊百寮賀中書侍郎平章事竇參攝中書令當傳詔辭疾作不能事凢將大朝防當事者旣受命皆先日習儀於時未有詔公卿相顧公逡巡進北靣言曰攝中書令臣某病不能事臣請代某事於是南靣宣致詔詞事已復位進退甚詳爲禮部四年拜兵部尙書【樊曰十二年以晉守兵部尙書充東都畱守判東都尙書省東都畿汝州防禦使】入謝上語移時晏復有入謝者上喜曰董某疾且損矣出語人曰董公且復相旣二日拜東都畱守判東都尙書省事充東都畿汝州防禦使兼禦史大夫仍爲兵部尙書由畱守未盡五月拜檢校尙書左僕射同中書門下平章事汴州刺史宣武軍節度副大使知節度事管內支度營田汴宋亳穎等州觀察處置等使【樊曰七月以晉鎭汴州】汴自大歷來多兵事劉佐益其師至十萬佐死子士寧代之【孫曰貞元八年三月宣武帥劉佐卒其壻及親兵擁佐子士寧爲畱後刼監軍使孟介以請於朝庚午以士寧爲宣武軍節度使】畋遊無度【一本無畋遊二字度作畿】其將李萬榮乘其畋也逐之【孫曰九年十二月士寧率眾二萬畋於近郊都知兵馬使李萬榮晨入使府分兵閉城不納士寧以五百騎逃歸京師壬戌以萬榮爲畱後】萬榮爲節度使一年其將韓惟淸張彥林作亂求殺萬榮不克【孫曰十年四月宣武軍亂萬榮討平之先是宣武親兵三百人素驕慢萬榮遣詣京西防秋親兵怨之大將韓惟淸張彥林誘親兵作亂攻萬榮萬榮擊破之親兵掠而潰萬榮悉誅亂者妻子數千人十一年五月詔以萬榮爲節度使】三年萬榮病風昏不知事其子乃復欲爲士寧之故監軍使俱文珍與其將鄧惟恭執之歸京師【孫曰十二年六月萬榮病風昏不知事其子乃自爲兵馬使殺諸將伊婁說張丕等都虞侯鄧惟恭與監軍俱文珍執乃送京師】而萬榮死【孫曰七月以晉鎭汴州以萬榮爲太子少保貶乃防州司馬丙申萬榮卒】詔未至惟恭權軍事公旣受命遂行劉宗經韋景韓愈實從不以兵衛及鄭州逆者不至鄭州人爲公懼或勸公止以待有自汴州出者言於公曰不可入公不對遂行宿圃田明日食中牟逆者至宿八角明日惟恭與諸將至遂逆以入郛三軍緣道讙聲庶人壯者呼老者泣婦人啼遂入以告【樊曰惟恭旣執乃遂權軍事自謂當代萬榮不遣人迎晉晉旣受詔卽與傔從十餘人赴鎭不用兵衛至圃田惟恭以晉來之速不及謀晉去城十餘里惟恭乃率諸將出迎】初佐死吳湊代之及鞏聞亂歸【樊曰初佐死以陜觀察使吳湊代之行至汜水而還】士寧萬榮皆自爲而後命軍士將以爲常故惟恭亦有志以公之速也不及謀遂出逆旣而私其人觀公之所爲以告曰公無爲惟恭喜知公之無害已也委心焉進見公者退皆曰公仁人也聞公言者皆曰公仁人也環以相告故大和【孫曰惟恭之逆晉晉命惟恭勿下馬气色甚和惟恭差自安旣入仍委惟恭以兵政】初【一無初字】佐遇軍士厚士寧懼【一有不字】復加厚焉至萬榮如士寧志及韓張亂又加厚以懷之至於惟恭每加厚焉故士寧卒驕不能禦則置腹心之士幕於公庭廡下挾弓執劍以湏日出而入前者去日入而出後者至寒暑時至則加勞賜酒肉公至之明日皆罷之【孫曰初佐增汴州兵至十萬遇之厚萬榮惟恭每加厚焉嘗介勇士伏幕下早暮畨休晉一罷之】貞元十二年七月也八月上命汝州刺史陸長源爲禦史大夫行軍司馬楊凝自左司郎中爲檢校吏部郎中觀察判官杜倫自前殿中侍禦史爲檢校工部員外郎節度判官孟叔度自殿中侍禦史爲檢校金部員外郎支度營田判官【孫曰朝廷以晉仁柔多可恐不能集事八月以汝州刺史陸長源爲晉行軍司馬晉謙恭簡儉毎事因循故亂兵粗安長源性剛刻多更張舊事晉初皆許之案成則命且罷以財賦委叔度叔度爲人佻侻軍中惡之】職事修【一作旣修】人民化【一作俗人變化】嘉禾生白鵲集蒼烏來巢【烏一作鳥】嘉同蔕聯實四方至者歸以告其帥小大威懷有所疑輙使來問有交惡者公與平之累請朝不許及有疾又請之且曰人心易動軍旅多虞及臣之生計不先定至於他日事或難期猶不許十五年二月三日薨於位上三日罷朝贈太傅使吏部員外郎楊於陵來祭弔其子贈布帛米有加公之將薨也命其子三日斂旣斂而行於行之四日汴州亂【孫曰乙酉以長源爲宣武軍節度使是日兵亂殺長源叔度丘穎等】故君子以公爲知人公之薨也汴州人歌之曰濁流洋洋有辟其郛闐道讙呼公來之初今公之歸公在喪車又歌曰公旣來止東人以完今公歿矣其誰與安【其一作人】始爲華州亦有惠愛人思之公居處恭無妾媵不飲酒不謟笑好惡無所偏與人交泊如也未嘗言兵有問者曰吾志於教化享年七十六階累升爲金紫光祿大夫勲累升爲上柱國爵累升爲隴西郡開國公娶南陽張氏夫人後娶京兆韋氏夫人皆先公終四子全道全湲全素全澥全道全素皆上所賜名全道爲祕書省著作郎全湲爲祕書省祕書郎全素爲大理評事【一無爲大理評事五字】全澥爲太常寺太祝【洪曰按董府君墓志云公諱溪字惟深隴西公第二子則湲當作溪又云其季弟澥問名於太史氏韓愈並無全字此云全道全素皆上所賜名則全湲全澥誤矣補注按溪志全湲全澥之名上作溪澥豈全湲後名溪而全澥後去全名澥耶樊曰按宰相世系表全道殿中少監湲商州刺史全素太子中舍人澥太常寺太祝其名當從溪墓志及世系表】皆善士有學行謹具歷官行事狀伏請牒考功【一無伏字】並牒太常議所諡牒史館請垂偏錄謹狀【一作狀上】

貞元十五年五月十八日故吏前汴宋亳頴等州觀察推官將仕郎試祕書省校書郎韓愈狀與汝州盧郎中論薦侯喜狀

【韓曰盧郎中名防時爲汝州刺史名氏見於侯喜所作汝州復黃波記公旣已薦喜於盧汝州十八年陸傪佐主司權徳輿又薦於陸傪後一年喜登第誠可謂知已矣】

進士侯喜【一本有者字無下句右字】右其人爲文甚古【孫曰喜之文章學西漢而爲也】立志甚堅行止取捨有士君子之操家貧親老無援於朝在舉埸十餘年竟無遇愈常慕其才而恨其屈與之還往歲月已多嘗欲薦之於有司【有一作主】言之於上位名卑官賤其路無由觀其所爲文未嘗不掩卷而嘆去年愈從調選【樊曰此謂貞元十六年去徐來洛永官京師】本欲持同行適遇其人自有家難迍邅坎軻又廢一年及春末自京還怪其久絕無消息五月初至此【樊曰此謂十七年自京還洛五月初與喜相防於洛也】自言爲閣下所知辭气激揚靣有矜色曰侯喜死不恨矣喜辭親入關羇旅道路見王公大人數百【大一作貴】未嘗有如盧公之知我也比者分將委棄泥塗老死艸野今胸中之气勃勃然復有仕進之路矣愈感其言賀之以酒謂之曰盧公天下之賢刺史也未聞有所推引蓋難其人而重其事今子郁爲選首其言死不恨固宜也古所謂知已者正如此耳身在貧賤爲天下所不知獨見遇於大賢乃可貴耳若自有名聲又托形勢此乃爲市道之事又何足貴乎子之遇知於盧公眞所謂知已者也士之修身立節而竟不遇知巳前古已來不可勝數或日接膝而不相知或異世而相慕以其遭逢之難故曰士爲知已者死【孫曰司馬遷答任安書士爲知已者死女爲悅已者容】不其然乎不其然乎【一本止有一句】閣下旣已知侯生而愈復以侯生言於閣下者非爲侯生謀也感知已之難遇大閣下之徳而憐侯生之心故因其行而獻於左右焉謹狀

論今年權停舉選狀

【樊曰按登科記貞元二十年卒停舉是公𨿽有此疏而上不從也】

右臣伏見今月十日敕今年諸色舉選宜權停者【樊曰舊史徳宗紀貞元十九年自正月至五月不雨七月敕以關輔饑罷二十年吏部選禮部貢舉孫曰宰臣杜佑所請也】道路相傳皆云以歲之旱陛下憐憫京師之人慮其乏食故權停舉選以絕其來者所以省費而足食也臣伏思之竊以謂十口之家【謂一作爲】益之以二人於食未有所費今京師之人不啻百萬都計舉者不過五七千人並其僮僕畜馬不當京師百分之一以十口之家計之誠未爲有所損益又今年𨿽旱去歲大丰商賈之家必有儲蓄舉選者皆賫持資用以有易無未見其獘今若暫停舉選或恐所害實深一則遠近驚惶二則人士失業臣聞古之求雨之詞曰人失職歟【樊曰春秋威五年公羊傳曰大雩者何旱祭也何休注云君親之南郊以六事謝過自責曰政不一與民失職與云云公語蓋出此其以民爲人則避太宗諱也】然則人之失職足以致旱今緣旱而停舉選是使人失職而召災也臣又聞君者陽也臣者陰也獨陽爲旱獨陰爲水今者陛下聖明在上𨿽堯舜無以加之而羣臣之賢不及於古又不能盡心於國與陛下同心助陛下爲理有君無臣是以久旱以臣之愚以爲宜求純信之士骨鯁之臣憂國如家忘身奉上者超其爵位置在左右如殷髙宗之用傅說周文王之舉太公齊桓公之拔寗戚漢武帝之取公孫淸閒之餘時賜召問必能輔宣主化銷殄旱災臣難非朝官【樊曰公時爲四門博士未爲禦史故云】月受俸錢歲受祿粟茍有所知不敢不言謹詣光順門奉狀以聞伏聽聖防

禦史臺上論天旱人饑狀

【孫曰正元十七年正月不雨至於秋七月是年冬公爲禦史上此疏】

右臣伏以今年已來京畿諸縣夏逢亢旱秋又早霜田種所収十不存一陛下恩逾慈母仁過春陽租賦之間例皆蠲免所徴至少所放至多上恩𨿽下困猶甚至聞有棄子逐妻【至聞一作其聞】以求口食拆屋代樹【屋一作室】以納稅錢寒餒道塗【餒一作餧】斃踣溝壑有者皆巳輸納無者徒被追徴臣愚以爲此皆羣臣之所未言陛下之所未知者也臣竊見陛下憐念黎元同於赤子或犯法當戮猶且寛而宥之況此無辜之人豈有知而不救又京師者四方之腹心國家之根本其百姓【百一作有】實宜倍加憂卹今瑞雪頻降來年必丰急之則得少而人傷緩之則事存而利遠伏乞特敕京兆府應今年稅錢及艸粟等在百姓腹內【一本腹作復非是洪曰唐史徳宗十四年詔諸州府應貞元八年至十一年兩稅及防酒錢在百姓腹內者並除放】徴未得者並且停徴容至來年蠶麥庶得少有存立臣至陋至愚無所知識受恩思效有見輙言無任懇欵慙懼之至謹錄奏聞謹奏【韓曰公旣上此疏専政者惡之十二月奏貶連州陽山縣令神道碑具載此事】

請復國子監生徒狀

【韓曰貞元十九年公爲四門館博士時奏請】

國子監應三館學生等【祝曰三館者國子館太學館四門館○一本生作士字】準六典【孫曰唐六典三十卷開元十年起居舎人陸堅被詔撰宗手寫六條曰理典教典禮典政典刑典事典至二十六年書成】國子館學生三百人皆取文武三品以上及國公子孫從三品以上曾孫補充太學館學生五百人皆取五品以上及郡縣公子孫從三品以上曾孫補充四門館學生五百人皆取七品以上及侯伯子男子補充右國家典章崇重庠序近日趨競未復本源至使公卿子孫恥遊太學工商凢冗或處上庠今聖道大明儒風復振恐湏革正以贊鴻猷今請國子館並依六典其太學館量許取常參官八品已上子弟充其四門館亦量許取無廕有才業人充如有廕不補學生應舉者請禮部不在収試限其新補人有冒廕者請牒送法司科罪緣今年舉期已近伏請去上都五百里內特許非時収補其五百里外且任鄕貢至來年春一時収補其廚糧度支先給二百七十四人今請凖新補人數量加支給謹具如前伏聽處分【樊曰按選舉志所言三館學生皆無狀合惟四門館八百人以庶人之俊異者爲之豈公所謂量許取無廕而有才業人充者歟疑朝廷從公之請而志逸之也】

唐故贈絳州刺史馬府君行狀【注詳本篇】

君諱彚【一作某】字某其先爲嬴姓當周之衰處晉爲趙氏【孫曰其先本嬴姓伯益之後伯益生大廉大廉四世孫中衍中衍四世孫仲潏仲潏生飛廉飛亷子季勝爲趙氏季勝十世孫叔帶去周事晉叔帶五世孫夙】晉亡而趙氏爲諸侯【孫曰夙九世孫浣自立爲諸侯是爲趙獻侯】其後益大與齊楚韓魏燕爲六國俱稱王其別子趙奢當趙時破秦軍閼與有功號馬服君子孫由是以馬爲氏【孫曰浣四世孫武靈王與六國俱稱王武靈王子惠文王二十九年使別子趙奢撃秦大破秦軍閼與下賜奢號馬服君子孫以馬爲氏】梁有安州刺史侍中贈太尉岫岫生喬卿任襄州主簿國亂去官不仕喬卿生君才隋末爲蒯令燕王藝師之以有幽都之眾【孫曰羅藝字子世京兆云陽人隋大業十二年十二月舉兵自稱幽州總管】武徳初朝京師拜武侯大將軍【孫曰唐武徳二年十月藝奉表歸國詔封爲燕郡王賜姓李氏六年二月藝請入朝】封南陽郡公卒塟大梁新裏趙郡李華刻碑頌之君才生瑉爲玉鈴衛倉曹參軍事贈尙書左僕射生季龍爲嵐州刺史贈司空【孫曰季龍舉孫吳倜儻善兵法科仕至嵐州刺史幽州經略軍使】淸河崔元翰銘其徳於碑在新裏司空生燧爲司徒侍中北平王贈太傅諡莊武【孫曰燧字洵美貞元十一年八月卒】莊武之勲勞在防書君其長子也【樊曰燧二子長卽彚次曰暢】少舉明經司徒公作藩太原【樊曰大歷十四年閏五月以燧爲河東節度使】授河南府參軍建中四年司徒公使將武人子弟才力之士三百人朝行在扞衛【孫曰建中四年十一月燧至太原遣彚及大將之子與俱來壁於中渭橋】獻禦服用物弓夾煮器幄幕奔走危難上喜其勤超拜太常丞賜章服遷少府少監太僕少卿司徒公之薨也刺臂出血書佛經千餘言期以報徳廬墓側值松栢終喪又拜太僕少卿疾病一年貞元十八年七月二十五日終於家凢年四十有五其弟少府監暢上印綬求追贈【一作賜】贈絳州刺史布帛百匹君在家行孝友待賓客朋友有信義其守官恭愼舉職其朝獻奉父命不避難其居喪有過人行初司徒公娶河南元氏封潁川郡夫人贈許國夫人許國薨少府始孩顧托以其侄爲繼室是爲陳國夫人夫人無子【一無夫人二字】愛君與少府如已生其薨也君與少府喪之猶實生已親負土封其墓夫人滎陽鄭氏王屋縣令況之女有賢行侍君疾愈年不下堂食菜飲水藥物必自擇將進輙先甞方書本艸置左右子男二人赦前左衛倉曹參軍右淸道率府冑曹參軍女子二人在室𨿽皆幼侍疾居喪如成人愈旣世通家【韓曰公嘗志殿中少監馬君繼祖墓言始余初冠應進士貢在京師以故人稚弟拜北平王於馬前王問而憐之召二子使爲之主焉二子彚暢也今故云世通家繼祖暢之子也】詳聞其世系事業今塟有期日從少府請掇其大者爲行狀托立言之君子而圖其不朽焉【樊曰左傳襄公二十四年穆叔曰豹聞之太上有立徳其次有立功其次有立言𨿽久不廢此之謂不朽】

復讎狀

【韓曰事之首末已具載本篇舊史書於憲宗紀刑法志新史書於孝友張琇傳按新史所書自太宗時至是復讎者凢七人原之者三不原者四梁悅其一也大抵殺人者死國有常典而貸死者出於一時之特敕公此議欲令凡事發具其事下尙書省集議酌宜而行禮刑兩不失矣一本題有並序二字】

元和六年九月七日富平縣人梁悅【孫曰富平屬京兆】爲父報仇殺人【樊曰悅殺秦果】自投於縣請罪敕云復仇殺人固有彛典【固一作自】以其伸寃請罪視死如歸自詣公門發於天性志在徇節本無求生寧失不經特從減死宜決杖一百配流循州【孫曰是月戊戌敕悅杖一百流循州】由是有此議右伏奉今月五日敕【奉一作覩】復讎據禮經則義不同天【祝曰禮記父母之讎不與共戴天】徴法令則殺人者死禮法二事皆王教之大端有此異同必論辯宜令都省集議聞奏者朝議郎行尙書職方員外郎上騎都尉韓愈議曰伏以子復父讎見於春秋【孫曰定四年公羊傳父不受誅子復讎可也】見於禮記【樊曰禮檀弓子夏問於孔子曰居父母之讎如之何夫子曰寢苫枕幹不仕弗與共天下也遇諸市朝不反兵而闘】又見周官【韓曰周官調人凢殺人而義者令勿讎讎之則死】又見諸子史不可勝數未有非而罪之者也最宜詳於律而律無其條非闕文也蓋以爲不許復讎則傷孝子之心而乖先王之訓許復讎則人將倚法專殺無以禁止其端矣夫律𨿽本於聖人然執而行之者有司也經之所明者制有司者也丁寧其義於經而深沒其文於律者其意將使法吏一斷於法而經術之士得引經而議也周官曰凢殺人而義者令勿讎讎之則死義宜也明殺人而不得其宜者子得復讎也此百姓之相讎者也公羊傳曰父不受誅子復讎可也不受誅者罪不當誅也誅者上施於下之辭非百姓之相殺也又周官曰凢報仇讎者書於士殺之無罪言將復讎必先言於官則無罪也今陛下垂意典章思立定制惜有司之守憐孝子之心示不自專訪議羣下臣愚以爲復讎之名𨿽同而其事各異或百姓相讎如周官所稱可議於今者或爲官吏所誅如公羊所稱不可行於今者又周官所稱將復讎先告於士則無罪者若孤稚羸弱抱防志而伺敵人之便恐不能自言於官未可以爲斷於今也然則殺之與赦不可一例宜定其制曰凡有復父讎者事發具其事申下尙書省尙書省集議奏聞酌其宜而處之【樊曰舊史云梁悅爲父復讎殺秦果特敕免死愈獻議執奏之按此議云殺之與赦不可一例宜定其制曰凡有復父讎者尙書省集議奏聞酌其宜而處之則不可謂之執奏矣】則經律無失其指矣【一無律字】謹議

錢重物輕狀

【孫曰唐史食貨志云自建中定兩稅而物輕錢重民以爲患至是四十年當時爲絹二疋半者爲八疋大率加倍豪家大商積錢以逐輕重故農日困末業日增穆宗亦以貨輕錢重民困而不充詔百官議革其獘公於是作此議樊曰時戶部侍郎楊於陵議曰今宜使天下兩稅防酒鹽利上供及畱州送使錢悉輸以布帛粟云云此狀大率與於陵議合】

右臣伏凖禦史臺牒凖中書門下帖奉進止錢重物輕爲頗甚詳求適變可以便人所貴緍貨通行裏閭寛息宜令百寮隨所見作利害狀者臣愚以爲錢重物輕救之之法有四一曰在物土貢【孫曰物土貢者謂其隨所有之物以爲貢賦不專責之以錢也】夫五穀布帛農人之所能出也工人之所能爲也人不能鑄錢而使之賣布帛穀米以輸錢於官是以物愈賤錢愈貴也【一本錢上有而字】今使出布之鄕租賦悉以布出緜絲百貨之鄕租賦悉以綿絲百貨去京百里悉出艸三百里以粟五百里之內及河渭可漕入願以艸粟租賦悉以聽之則人益丰錢益輕穀米布帛益重二曰在塞其隙無使之泄禁人無得以銅爲器皿【祝曰四者飲食之器】禁鑄銅爲浮屠佛像鐘磬者蓄銅過若干斤者鑄錢以爲他物者皆罪死不赦禁錢不得出五嶺五嶺買賣一以銀盜以錢出嶺及違令以買賣者皆死五嶺舊錢聽人載出如此則錢必輕矣三曰更其文貴之【孫曰更其文謂攺其錢文】使一當五而新舊兼用之凢鑄錢千其費亦千今鑄一而得五是費錢千而得錢五千可立多也四曰扶其病【祝曰扶助也一作助】使法必立凢法始立必有病今使人各輸其土物以爲租賦則州縣無見錢州縣無見錢而糓米布帛未重則用不足而官吏之祿俸月減其舊三之一各置鑄錢使新錢一當五者以給之輕重平乃止四法用錢必輕穀米布帛必重百姓必均矣謹錄奏聞伏聽敕旨謹奏

五百家注昌黎文集卷三十七

欽定四庫全書

五百家注昌黎文集卷三十八

宋魏仲舉編

表狀

爲韋相公讓官表

【孫曰相公韋貫之也本名純以憲宗廟諱以字行韓曰公時爲考功郎中知制誥代作】

臣某言伏奉今日制命以臣爲尙書右丞同中書門下平章事【樊曰憲宗元和九年十二月以尙書右丞韋貫之守本官同中書門下平章事】非常之寵勿降於上天不次之恩遽屬於庸品【祝曰屬付也○屬之欲切】承命震駭心神靡寧顧已慙靦【祝曰亦慙貌○他典切】手足失措臣某誠惶誠恐頓首頓首臣本非長才又乏敏識學不能通達經訓文不足緣飾吏事【嚴曰緣去聲前漢公孫習文法吏事而緣飾以儒雅】徒知立志亷謹絕朋勢之交處官恪恭免請托之累【韓曰貫之父肇子澳皆不阿貴近以求進故三世皆諡曰正史臣美之】因緣序驟歷臺閣蒙生成於天地無裨補於涓塵忝冒以居涯分遂極常以盈滿自誡方思退處裏閭何意恩澤益深猥令超參鼎鉉【孫曰易鼎玉者所以貫鼎而舉之鼎謂爲宰相○典切】竊自惟度實不堪任臣某誠惶誠恐頓首頓首臣聞宰相者上熈陛下覆燾之恩【祝曰熈廣也書熈帝之載嚴曰燾大到切溥覆照也】下遂羣生性命之理以正百度【祝曰百度百事也書百度惟貞】以和四時澄其源而淸其流統於一而應於萬毫之差【嚴曰易差之毫釐失之千里】或致於寰海晷刻之誤或遺患於歷年固宜旁求隠士必得能者然後授之不可輕以付臣使人失望上累聖主知人之哲下乖防臣量已之義無補於理有妨於賢況今俊乂至多碩咸在茍以登用皆逾於臣伏乞特回所授以示至公之道天下幸甚天下幸甚【一本止有一句】

爲宰相賀雪表

【韓曰時武元衡張洪靖韋貫之等爲相公知制誥】

臣某言臣伏以去歲冬間雨雪頗少今年春首宿麥未滋【樊曰憲宗紀元和十年二月自冬不雨至於是月丙午雪嚴曰顏師古云宿麥謂其苗經冬後漢注宿舊也麥必經年而熟故云宿】陛下深念黎甿屢形詞防神監昭達皇情感通春云始繁時雪遂降實丰穰之嘉瑞【實一作感嘉一作善】銷癘疫於新年東作可期南畝有望此皆陛下與天合徳【補注易大人者與天地合其徳】視人如傷【補注孟子文王視民如傷】每發聖言則獲靈貺見天人之相應知朝野之同歡臣等職在爕和慙無效用覩斯慶澤實荷鴻休

進順宗皇帝實錄表狀

【二篇○評說增攺本末具於實錄卷首矣嚴曰退之以元和八年守比部郎中史館修撰而吉甫以九年十月卒則進實錄在十年夏也】

臣愈言今之所以知古後之所以知今不可口傳必憑諸史【一有自字】𨿽二帝三王之盛若不存紀錄則名氏年代不聞於玆功徳事業無可稱道焉順宗皇帝以上聖之早處儲副【孫曰大曆十四年五月徳宗卽位十二月以長子宣王誦爲太子年十一】晨昏進見必有所陳二十餘年未嘗懈倦陰功隠徳利及四海及嗣守大位【樊曰貞元二十一年正月卽位年四十五】行其所聞順天從人傳授聖嗣陛下欽奉先志紹致太平原本推功實撰次去八年十一月【一無去字】臣在史職【孫曰元和八年正月公爲史館修撰】監修李吉甫【孫曰六年正月以吉甫監修國史】授臣以前史官韋處厚所撰先帝實錄三卷云未周悉令臣重修臣與修撰左拾遺沈傳師【韓曰傳師字子直】直館京兆府咸陽縣尉宇文籍等【韓曰籍字夏龜】共加采訪並防檢詔敕修成順宗皇帝實錄五卷削去常事著其系於政者比之舊錄十益六七忠良姦佞莫不備書茍關於時無所不錄吉甫愼重其事欲更研討【更一作皆】比及身歿【孫曰九年十月吉甫卒】尙未加功臣於吉甫宅取得舊本自冬及夏【孫曰十年夏】刋正方畢文字鄙陋實懼塵玷【一作實積慙懼】謹隨表獻上臣愈誠惶誠恐頓首頓首謹言

右臣去月二十九日進前件實錄今月四日宰臣宣進防其間有錯誤令臣攺畢卻進舊本者臣當修撰之時史官沈傳師等采事得於傳聞詮次不精致有差誤聖明所鑑毫髮無遺恕臣不逮重令刋正今並添攺訖其奉天功烈更加尋訪已據所聞載於首卷【孫曰初徳宗幸奉天倉卒間順宗嘗親執弓失後先導衛備嘗辛苦】儻所論著尙未周詳臣所未知乞賜宣示庶獲編錄永傳無窮謹錄奏聞謹奏

爲裴相公讓官表

【補注裴度字中立河東人貞元五年進士及第至是有拜相之命公爲作讓表】

臣某言伏奉今日制書以臣爲朝議大夫守中書侍郎同中書門下平章事【孫曰元和十年六月以裴度朝請大夫守刑部侍郎同平章事】承命驚惶魂爽飛越俯仰天地若無所容臣某誠惶誠恐頓首頓首臣少渉經史粗知古今天與朴忠性惟愚直知事君以道【祝曰語曰大臣以道事君不可則止】無憚殺身慕當官而行【韓曰左傳當官而行何彊之有】不求利已人以爲拙臣行不疑元和之初始拜禦史旋以論事過切爲宰臣所非出官府廷乃佐戎幕【孫曰元和初度爲監察禦史密疏論權幸語切忤防出爲河南府功曹參軍武元衡帥四川表爲節度掌書記】陛下恕臣之罪憐臣之心拔居侍從之中遂掌絲綸之重【孫曰自西川召爲起居舍人元和六年以司封員外郎知制誥拜中書舍人】受恩益大顧已愈輕茍耳目所聞知心力所迨及少關政理輙以陳聞於裨補無涓埃之防而讒謗有丘山之積陛下知其孤立賞其微誠獨斷不謀奬待逾量臣誠見陛下具文武之徳有神聖之啟中興之宏圖當太平之昌歷勤身以儉與物無私威怒如雷霆容覆如天地實羣臣盡節之日才智效能之時聖君難逢重徳宜報苦心焦思以日繼夜茍利於國知無不爲徒欲竭愚未免妄作陛下不加罪責更極寵光旣領臺綱【樊曰元和九年度爲禦史中丞】又毗邦憲【樊曰十年度爲刑部侍郎】聖君所厚逆所讎闕於防虞幾至斃踣【韓曰元和十年六月王承宗李師道俱遣刺客殺宰相武元衡又擊度刃三進斷靴刜背裂中單又傷首度墜溝中冒氊得不死】恩私曲被性命獲全忝累祖先玷塵班列未知所措秪自內慙豈意陛下擢臣於傷殘之餘委臣以爕和之任【孫曰初元衡遇害獻計者或請罷度官以安反側帝怒曰若罷度官是姦計得行吾倚度足破二賊矣因遂相度】忘其污陋使佐聖明此𨿽成湯舉伊尹於庖廚【孫曰莊子云湯以庖人寵伊尹孟子云伊尹以割烹要湯是舉於庖廚也】髙宗登傅說於版築【祝曰孟子傅說舉於版築之間】周文用呂望於屠釣【孫曰離騷呂望之皷刀兮遭文王而得舉注云望屠於朝歌說苑望年七十釣於渭濱】齊桓起寗戚於飯牛【孫曰離騷寧戚之謳歌兮齊桓聞於該輔注云寧戚商賈宿齊東門外桓公夜出戚方飯牛叩角而商歌桓公聞用爲客鄕】雪恥蒙光去辱居貴以今凖古擬議非倫陛下有四君之明行四君之事微臣無四子之美獲四子之榮豈可叨居以彰非據方今干戈未盡戢夷狄未盡賓麟鳯龜龍未盡遊郊藪艸木魚鼈未盡被雍熈當大有爲之時得非常人之佐然後能上宣聖徳以代天工【韓曰天工天官也書天工人其代之】如臣等類實不克堪伏望博選周行【嚴曰詩寘彼周行注行列謂周之列位下胡岡切】旁及巖穴天生聖主必有賢臣得而授之乃可致理乞回所授以葉羣情無任懇欵之至

爲宰相賀白龜狀

【補注宰相裴度張洪靖韋貫之】

鄂嶽觀察使所進白龜【孫曰元和十一年以季道古爲鄂嶽觀察使會平淮西得白龜以獻】右今日某宣進防示臣前件白龜者伏以貞祥之見必有從來物象旣呈可以推究古者謂龜爲蔡【孫曰語曰臧文仲居蔡注云蔡周之守龜本出蔡地因以爲名長尺有二寸樊曰家語漆雕憑曰臧氏有守龜焉名曰蔡古者謂龜爲蔡出此】蔡者龜也今始入賊地而獲龜者是獲蔡也白者西方之色刑戮之象也是必擒其帥而得地也提挈而來生致闕下此象旣見其應不遙【韓曰公元和十二年七月從裴度伐蔡十月克蔡州擒吳元濟以獻幾與此表所言合云】斯皆陛下聖徳所施靈物來效太平之運其在於今臣等謬列臺衡親覩嘉瑞無任抃躍之至

冬薦官殷侑狀

前天徳軍都防禦判官承奉郎試大理評事兼監察禦史殷侑右伏準貞元五年六月十一日敕停郎官禦史在城者委常參官每年冬季聞薦者前件官兼通三傳【韓曰公嘗有答殷侍禦書云蒙示新注公羊春秋疑殷卽侍禦侑也】傍習諸經注防之外自有所得久從使幕亮直著名朴厚端方少見倫比以臣所見堪任禦史太常博士臣所諳知不敢不舉謹錄奏聞伏聽敕防【樊曰公此狀薦侑元和十一年冬也十二年公送侑副宗正少卿李孝誠使回鶻序云自太常博士遷虞部員外郎兼侍禦史承命以行則是侑果因公薦而爲太常博士矣】

進王用碑文狀

【李曰用字師柔太原人公時爲右庶子撰其碑文】

故檢校左散騎常侍兼右金吾衛大將軍贈工部尙書王用神道碑文【樊曰用以元和十一年八月卒贈工部尙書是年十一月塟】

右京兆尹李修是王用親表【孫曰修者用之妹壻元和十一年七月爲京兆尹】傳用男沼等意【孫曰用六子長子名沼】請臣與亡父用撰前件碑文者【請一作謂】伏以王用國之元舅【祝曰順宗莊憲皇后王氏用之妹也】位望頗崇豈臣短才【短一作知知字去聲】所能褒飾不敢辭讓輙以撰訖其碑文謹錄本隨狀封進伏聽進防其王用男所與臣馬一匹並鞍銜白玉腰帶一條臣並未敢受領謹奏

謝許受王用男人事物狀

【樊曰劉義好俠能歌詩聞公善接天下士步歸之其後持公金數斤去曰此諛墓中人所得不若與劉君爲壽公所受王用男人事物其義所謂諛墓中人所得者歟】

某官某乙右今日品官唐國珍到臣宅奉宣進防緣臣與王用撰神道碑文令臣領受用男沼所與臣馬一匹並鞍銜及白玉腰帶一條者臣才識淺薄詞藝荒蕪所撰碑文不能備盡事迹聖恩奬特令中使宣諭並令臣受領人事物等承命震栗再欣再躍【再皆合作載字】無任榮抃之至謹附狀陳謝以聞謹狀

薦樊宗師狀

【韓曰宗師字紹述公薦之屢矣因東野之塟稱其經營如已薦之於鄭餘慶後又薦之於故相袁滋今又以狀薦於朝其於朋友可謂信矣】

攝山南西道節度副使朝議郎前檢校水部員外郎兼殿中侍禦史賜緋魚袋樊宗師【孫曰元和九年三月以太子太傅鄭餘慶爲山南西道節度使餘慶辟宗師爲節度副使】

右件官孝友忠信稱於宗族朋友可以厚風俗勤於藝學多所通解【嚴曰墓志云紹述無所不學於辭於聲天得也】議論平正有經據可以備顧問謹潔和敏持身甚苦遇物仁恕有才有識可任以事今左右史並闕員外郎侍禦史亦未備員若蒙擢授必有補益忝在班列知賢不敢不論謹錄狀上伏聽處分

舉錢徽自代狀

【孫曰元和十二年十二月公除刑部侍郎舉徽自代徽字蔚章吳郡人尙書郎起之子樊曰公舉賢自代見於集者六爲刑侍舉錢徽爲袁州舉韓防爲祭酒舉張惟素爲兵侍舉韋顗尹京兆舉馬揔再爲兵侍舉張正甫皆引建中元年制云】

朝散大夫守太子右庶子飛騎尉錢徽【樊曰徽元和初入拜左補闕以祠部員外郎爲翰林學士三遷中書舎人十一年王師討蔡羣臣多言用兵不便憲宗不悅徽亦忤防罷爲太子右庶子】右臣伏準建中元年五月五日敕常參官授上後三日內舉一人以自代者【孫曰建中元年正月初令常參官諸道節度觀察防禦等使都知兵馬使刺史少尹畿赤令並七品以上淸要官及大理司直評事等授訖三日內於四方館上表讓一人以自代其外官委長史附送其表付中書門下每官闕以舉數多者授之】前件官器質端方性懷恬淡外和內敏潔靜精防可以專刑憲之司參輕重之議況時名年輩俱在臣前擢以代臣必允眾望伏乞天恩遂臣誠請謹錄奏聞謹奏

進撰平淮西碑文表

【嚴曰表云防奉正月十四日敕牒一本表後云三月二十五日自奉敕凢七十日矣舊史云淮西碑多敍裴度事時先入蔡州李愬功第一愬不平之時有石烈士者因僕碑得見上訴其事詔令磨愈文命翰林學士叚文昌重撰文勒石】

臣某言伏奉正月十四日敕牒以収淮西羣臣請刻石紀功明示天下爲將來法式陛下推勞臣下允其志願使臣撰平淮西碑文者【孫曰元和十二年十月淮西平羣臣請刻石紀功十三年正月敕刑部侍郎韓愈撰文】聞命震駭心識顚倒非其所任爲愧爲恐經渉旬月不敢措手【中謝】竊惟自古神聖之君旣立殊功異徳卓絕之迹必有奇能博辯之士爲時而生持簡操筆從而冩之各有品章條貫然後帝王之美巍巍煌煌充滿天地其載於書則堯舜二典夏之禹貢殷之盤庚周之五誥【補注大誥康誥酒誥召誥洛誥爲五誥】於詩則鳥長髮歸美殷宗淸廟臣工大小二雅周王是歌辭事相稱善並美具號以爲經列之學官置師弟子讀而講之從始至今莫敢指斥向使撰次不得其人文字曖昧【曖烏蓋切】𨿽有美實其誰觀之辭迹俱亡善惡惟一然則玆事至大不可輕以屬人伏以唐至陛下再登太平剗刮羣姦掃灑疆土天之所覆莫不賓順然而淮西之功尢爲俊偉碑石所刻動流億年【祝曰十萬曰億】必得作者然後可盡能事今詞學之英所在成列【成一作森】儒宗文師磊落相望外之則宰相公卿郎中博士內之則翰林禁密遊談侍從之臣不可一二遽數召而使之無有不可至於臣者自知最爲淺陋顧貪恩待【一作侍】趨以就事叢雜乖戾律呂失次乾坤之容日月之光知其不可繪畫彊顏爲之以塞詔防罪當誅死其碑文今已撰成謹錄封進無任慙羞戰怖之至

奏韓人事物狀

【樊曰按公平淮西碑其所以錄韓之功者曰汝以卒萬二千屬而子公武往討之云云曰汝以節都統討軍云云曰承相度至師都統責戰益急云云其詩曰乃敕顏裔愬武右通咸統於云云洪是以有此謝】

奉敕撰平淮西碑文伏緣聖恩以碑本賜韓等【孫曰元和十年九月以宣武軍節度使韓爲淮西行營兵馬都統至是以碑本賜之】今韓寄絹五百匹與臣充人事物未敢受領謹錄奏聞伏聽進防謹奏

謝許受韓物狀

臣某言今日品官第五文嵩至臣宅奉宣聖防令臣受領韓等所寄撰碑人事絹者恩隨事至榮與幸並慙忭怵愓罔知所諭【中謝】伏以上贊聖功臣子之職下霑羣帥文字所宜陛下謙光自居勸勵爲事各賜立功節將碑文一通使知朝廷備錄勞效韓榮於寵錫【一作賜】遂寄縑帛與臣於臣何爲坐受厚貺恩由上致利則臣歸慙戴競惶舉措無地無任感恩慙懇之至

五百家注昌黎文集卷三十八

欽定四庫全書

五百家注昌黎文集卷三十九

宋魏仲舉編

表狀

論捕賊行賞表

【嚴曰鎭州節度王承宗以元和十年遺刺客殺宰相武元衡又刺裴度傷首不死時積錢於東西市詔能捕賊者賞之】

臣愈言臣伏見六月八日敕【祝曰元和十年】以狂賊傷害宰臣【孫曰元和十年六月宰相武元衡入朝出所居靖安坊東門有賊自暗中出射之從者皆防走元衡遇害】擒捕未獲陛下悲傷震悼形於寢食特降詔書明立條格云有能捉獲賊者賜錢萬貫仍加超授【樊曰元衡死數日未獲賊兵部侍郎許孟容請見奏曰豈有國相橫屍路隅而不能擒賊因泣上爲之憤嘆乃詔京城諸道能捕賊者賞錢萬貫仍與五品官積錢三萬貫於東西市京城大索公卿節將復壁重轑者皆搜之】今下手賊等四分之內已得其三【一作二】其餘兩人蓋不足計【孫曰神防大將軍王士則左威衛將軍王士平上封稱賊出王承宗乃詔悉取承宗將卒得張宴等三十人命監察禦史陳中師與京兆尹裴武鞫之斬晏等五人殺其黨十四人樊曰李師道將訾嘉珍反畱守呂元膺敗之初師道置邸東都多買田伊闕陸渾皆以捨山棚遣將訾嘉珍門察部分之嵩山浮圖圓淨爲之謀至是饗士其徒白呂元膺以兵掩邸賊出轉略畿部入山中奪山棚所市山棚怒道官軍襲殺之圓淨旣執於是窮治嘉珍察乃害元衡者見新史王承宗李師道傳公此狀未獲嘉珍察前所上故云其餘兩人】根防蹤迹知自承宗【一作明知發自承宗】再降明詔絕其朝請【樊曰七月詔數王承宗罪絕其朝請】又與王士則士平等官【樊曰士則士平皆王武俊之子張晏等誅以士平爲左金吾衛大將】八日之制無不行者獨有賞錢尙未賜給羣情疑惑未測聖心聞初載錢置市之日市中觀者日數萬人巡繞瞻視嗟嘆息旣去復來以至日暮百姓小人重財輕義不能深達事體但見不給其賞便以爲朝廷愛惜此錢不守言信自近傳遠無由辧明且出賞所以求賊今賊已誅斬若無人捉獲國家何因得此賊而正刑法也承宗何故而賜誅絕也士平士則何故與美官也三事旣因獲賊獲賊必有其人不給賞錢實亦難曉假如聖心獨有所見審之不合加賞其如天下百姓及後代久遠之人哉【一無之人二字】況今元濟承宗尙未擒防兩河之地太半未収隴右河西皆沒戎狄所宜大明約束使信在言前號令防揮以圖功利況自陛下卽位以來繼有丕績斬楊惠琳収夏州斬劉辟収劍南東西川斬李錡【其綺切又魚綺】収江東防盧從史収澤潞等五州【祝曰五州澤潞邢洛磁】威徳所加兵不污刄収魏博等六州【祝曰六州魏博貝相盧衛】致張茂昭張愔収易定徐泗濠等五州【祝曰易定二州張茂昭所管徐泗濠三州張愔所管○愔於鍼切】創業以來列聖功徳未有能髙於陛下者可謂赫赫巍巍光照前後矣此由天授陛下神聖英武之徳爲巨唐中興之君宗廟神靈所共祐助勉彊不巳守之以信則故地不足収而太平不難致如乘快馬行平路遲速進退自由其心有所欲往無不可者於此之時特宜示人以信孔子欲存信去食【韓曰出論語○去上聲】人非食不生尙欲捨生以存信況可無故而輕棄也昔秦孝公用商鞅爲相欲富國彊兵行令於國恐人不信立三丈之木於市南門募人有能徒置北門者與五十金有一人徙之輙與五十金【韓曰出史記商君傳】秦人以君言爲必信法令大行國富兵彊無敵天下三丈之木非難徙也徙之非有功也孝公輙與之金者所以示其言之必信也昔周成王尙小與其弟叔虞爲戱削桐葉爲珪曰以晉封汝其臣史佚因請擇日立叔虞爲侯成王曰吾與之戲耳史佚曰天子無戲言言之則史書之禮成之樂歌之於是遂封叔虞於晉【韓曰出史記晉世家】昔漢髙祖出黃金四萬斤與陳平其所爲不問出入【韓曰漢髙帝三年出黃金四萬斤與陳平所爲不問其出入】令謀項羽平用金間楚數年之間漢得天下論者皆言漢髙祖深達於利【達一作遠】能以金四萬斤致得天下以此觀之自古以來未有不信其言而能有大功者【一有也字】亦未有不費小財而能収大利者【一有也字】臣於捕賊之人【捕一作告】本無恩義彼𨿽獲賞了不闗臣所以區區盡言不避煩黷者欲令陛下之信行於天下也伏望恕臣愚陋僻惷之罪而収其懇欵誠至之心天下之幸非臣之幸也謹奉表以聞臣愈誠惶誠恐

論佛骨表

【韓曰新舊史皆具載於本傳先是鳯翔法門寺冇防國眞身塔塔內冇釋迦文佛指骨一節其法三十年一開開則嵗稔人防至是憲宗遣中使杜英奇押官人三十持香花迎入大內畱禁中三日乃送佛祠王公士庶奔走贊嘆公爲刑部侍郎上表極諫帝大怒欲抵死崔羣裴度戚裏諸貴皆爲公言乃貶潮州刺史時宰相疑公此表爲馮宿所艸以宿嘗與公同年進士又同佐裴度淮西故疑之遂貶宿歙州刺史時宰必皇甫鎛也亦可謂無識鑑矣此表豈宿所能了耶補注聞見錄云憲宗元和十四年自鳯翔法門寺迎佛骨入禁中韓退之以諫逐十五年有陳洪志之禍懿宗咸通十四年又迎其骨入禁中諫者以憲宗爲戒懿宗曰生得見之死亦無恨不數月崩送佛骨還法門寺愈之諫云奉佛以來享年不永者其知言哉】

臣某言伏以【一作臣某言臣伏聞】佛者夷狄之一法耳自後漢時流入中國【洪曰表云自後漢時流入中國又詩云佛法入中國爾來六百年按後漢西域傳云明帝時入中國而梁劉孝標注世說新語引劉向列仙傳序曰歷觀百家之中以相檢驗得仙者百四十六人其七十四人已在佛經卽如此說則漢成哀之間已有經矣漢武故事曰昆邪殺休屠王以其眾來降得其金人之神上置之甘泉宮金人者皆長丈餘其祭不用牛羊惟燒香禮拜上使依其國俗祀之此神全類於佛蓋當漢武時其經未行於中土但以神明祀之耳又開皇歷代三寶記云平帝世劉向稱余覽典籍往見有佛經將知周時久流釋典秦𨿽除漢興復出也又漢武作昆明池掘得黒灰東方朔云可問西域道人西域道人佛之徒也又眞誥云裴眞人有三十四人弟子十八人學佛道餘者學仙道陶隱居雲長安中似已有佛裴君卽是其事以此考之中國之有佛尙矣退之所云據正史也孫曰後漢明帝夜夢金人長丈餘頭有光明飛行殿庭以問羣臣傳毅曰西方有神名曰佛其形丈六尺而黃金色帝於是遣郎中蔡愔及秦景使天竺求之得佛經四十二章及釋迦像並與沙門攝摩騰竺法蘭東還愔之來也白馬負經因立白馬寺於洛城雍門西以處之其經緘於蘭臺石室又畫像於淸源臺及顯節陵上自是始傳中國補注唐史作始入中國】上古未嘗有也昔者黃帝在位百年年一百十歲少昊在位八十年年一百歲顓頊在位七十九年年九十八歲帝嚳在位七十年年一百五歲帝堯在位九十八年年一百一十八歲帝舜及禹年皆百歲【孫曰已上年歳皆出皇甫謐帝王世紀】此時天下太平百姓安樂壽考然而此時【補注唐史無此時字】中國未有佛也其後殷湯亦年百歲【孫曰皇甫謐云湯立七十年踐天子位爲天子十三年年百歲而崩】湯孫太戊在位七十五年武丁在位五十九年【孫曰書肆中宗之享國七十有五年髙宗五十有九年中宗卽太戊髙宗卽武丁也】書史不言其年壽所極蓋亦俱年不減百歲周文王九十七歲武王年九十三歲【孫曰禮記文王九十七乃終武王九十三乃終】穆王在位百年【孫曰書穆王享國百年嚴曰據伋冡書自周有天下至穆王凢百年非穆王年百也】此時佛法亦未至中國非因事佛而致然也漢明帝時始有佛法明帝在位才十八年耳其後亂亡相繼運祚不長宋齊梁陳元魏已下事佛漸謹年代尢促惟梁武帝在位四十八年【孫曰天監十八年普通七年大通二年中大通六年大同十一年中大同一年太淸三年凢四十八年補注唐史作四十八年今本作四十九年】前後三度捨身施佛【孫曰大通元年三月辛未中大通元年九月癸已太淸元年二月庚子凢三幸同防寺捨身】宗廟之祭不用牲牢【孫曰郊廟牲牷皆代以麫】盡日一食止於菜果【孫曰武帝溺信佛道日止一食膳無鮮腴惟豆糲飯而已】其後竟爲侯景所逼餓死臺城【孫曰太淸三年三月侯景攻防臺城帝以所求不供憂憤寢疾五月崩於淨居殿年八十六】國亦防滅事佛求福反更得禍由此觀之佛不足信事亦可知矣髙祖始受隋禪則議除之當時羣臣材識不遠【補注唐史作識見不逺】不能深知先王之道古今之宜推闡明聖【補注唐史作聖明】以救斯其事遂止【樊曰武徳九年四月髙祖詔有司沙汰天下僧尼道士女冠其精勤練行者遷居大寺觀給其衣食無令闕乏庸猥麤穢者悉令罷道勒還鄕裏京師畱寺三所觀一所諸州各畱一所餘皆罷之事竟不行】臣常恨焉伏惟睿聖文武皇帝陛下神聖英武數千百年已來未有倫比卽位之初不許度人爲僧尼道士又不許創立寺觀臣常以爲髙祖之志必行於陛下之手今縱未能卽行豈可之轉令盛也今聞陛下令羣僧迎佛骨於鳯翔禦樓以觀舁入大內【舁音輿】又令諸寺遞迎供養臣𨿽至愚必知陛下不惑於佛作此崇奉以祈福祥也直以年丰人樂狥人之心爲京都士庶【一有設字】詭異之觀戲翫之具耳安有聖明若此而肯信此等事哉然百姓愚易惑難曉茍見陛下如此將謂眞心事佛皆雲天子大聖猶一心敬信百姓何人於佛更惜身命以故【一本故作至一本無以故二字】焚頂燒指百十爲羣解衣散錢自朝至暮轉相仿效惟恐後時老少奔波棄其業次若不卽加禁遏更歷諸寺必有斷臂臠身【臠力兗切】以爲供養者傷風敗俗傳笑四方非細事也夫佛者【一無者字】本夷狄之人與中國言語不通衣服殊制口不言先王之法言身不服先王之法服不知君臣之義父子之情假如其身至今尙在奉其國命【一作奉國命無其字】來朝京師陛下容而接之不過宣政一見【孫曰宣政殿名】禮賓一設【孫曰元和九年六月置禮賓院於長興裏以待四夷之使設謂宴設也】賜衣一襲【孫曰單服具謂之一襲亦曰一稱】衛而出境【出境一作出之於境】不令惑眾也況其身死已久枯朽之骨凶穢之餘豈可直入宮禁【可直一作宜令】孔子曰敬神而遠之古之諸侯行弔於其國尙令巫祝先以桃茢【音列】袚除不祥然後進弔【祝曰禮記君臨臣喪以巫祝桃茢執戈惡之也注桃所惡茢葦苕可掃不祥襄二十九年左氏公如楚楚康王卒楚人使公親襚公使巫以桃茢先袚殯楚人悔之】今無故取穢朽之物親臨觀之【觀一作視】巫祝不先桃茢不用羣臣不言其非禦史不舉其失臣實恥之乞以此骨付有司投諸水火永絕根本斷天下之疑絕後代之惑使天下之人知大聖人之所作爲出於防常萬萬也豈不盛哉豈不快哉佛如有靈能作禍福凢有殃咎宜加臣身上天鑑臨臣不怨悔無任感激懇悃之至謹奉表以聞臣某誠惶誠恐【補注邵太史曰奕上疏請除佛法云降自羲農至於有漢皆無佛法君明臣忠祚長年久漢明帝始立祅神洎於符石羌佛法甚盛庸臣佞祚短政虐云云予謂愈之言蓋廣奕之言也故表出之林之奇曰崔浩辟佛而死於魏韓愈辟佛而貶於唐此浮屠者得爲口實以爲辟佛者之戒至於梁武三捨身而餓死臺城宋齊以下事之漸謹而年代尢促則浮屠之徒又以爲學佛不盡其道之過自非卓然不惑之士未有不爲其所迷也】

潮州刺史謝上表

【樊曰本傳具載公此表憲宗得表謂宰相曰昨得韓愈到潮州表因思其所諫佛骨事大是愛我我豈不知然愈爲人臣不當言人主事佛乃年促也帝欲復用愈故先語及觀宰相意皇甫鎛恐其復用乃率先對曰愈終太疎狂且可量移一郡遂授袁州刺史歐陽文忠公云前世有名人當論事時感激不避誅死眞若知義者及到貶所則戚戚怨嗟有不堪之窮愁形於文字𨿽韓文公不免此累或者又罪其以封禪諛帝皆非也漢楊惲見廢報孫防宗書語渉譏訕遂坐腰斬雷霆之怒臣子所當知畏公之此表不爲過矣】

臣某言臣以狂妄戅愚不識禮度上表陳佛骨事言渉不敬正名定罪萬死猶輕陛下哀臣愚忠恕臣狂直謂臣言𨿽可罪心亦無他特屈刑章以臣爲潮州刺史旣免刑戮又獲祿食聖恩大天地莫量破腦刳心豈足爲謝臣某誠惶誠恐頓首頓首臣以今年正月十四日蒙恩除潮州刺史卽日奔馳上道經渉嶺海水陸萬里以今月二十五日【孫曰三月已卯愈至潮州】到州上訖與官吏百姓等相見具言朝廷治平天子神聖威武慈仁子養億兆人庶【祝曰十萬曰億十億曰兆書紂有億兆夷人】無有親疎遠邇𨿽在萬里之外嶺海之陬待之一如甸畿之間輦轂之下有善必聞有惡必見早朝晚罷兢兢業業惟恐四海之內天地之中一物不得其所故遣刺史面問百姓疾苦【面一作親】茍有不便得以上陳國家憲章完具爲治日久守令承奉詔條違犯者鮮𨿽在蠻荒無不安防聞臣所稱聖徳惟知鼓舞讙呼不勞施爲坐以無事臣某誠惶誠恐頓首頓首臣所領州在廣府極東界上去廣府𨿽云才二千里然來往動皆經月過海口下惡水濤瀧壯猛【孫曰南人名湍爲瀧○瀧音雙】難計程期風鱷魚【其遇切鱷五各切】禍患不測州南近界【一作州之南境】漲海連天毒霧瘴氛日夕發作臣少多病年才五十發白齒落理不久長加以罪犯至重所處又極遠惡憂惶慙悸死亡無日單立一身朝無親黨居蠻夷之地與魑魅爲羣茍非陛下哀而念之誰肯爲臣言者臣受性愚陋人事多所不通惟酷好學問文章未嘗一日暫廢實爲時輩所見推許【一作表】臣於當時之文亦未有過人者至於論述陛下功徳與詩書相表裏作爲歌詩薦之郊廟【樊曰謂元和聖徳頌及平淮西碑之類】紀泰山之封鏤白玉之牒鋪張對天之閎休揚厲無前之偉迹編之乎詩書之策而無愧措之乎天地之間而無虧𨿽使古人復生【𨿽一作縦】臣亦未肯多讓伏以大唐受命有天下四海之內莫不臣妾南北東西地各萬里自天寶之後治政少懈文致未優武尅不剛嬖臣姦【嬖一作孽】蠧居棊處揺毒自防外順內悖父死子代以祖繼孫【一本繼亦作以】如古諸侯自擅其地不貢不朝六七十年四聖傳序以至陛下卽位以來躬親聽斷旋乾轉坤闗機闔開雷厲風飛日月淸照天戈所麾莫不寧順大宇之下生息理極髙祖創制天下其功大矣而治未太平也太宗太平矣而大功所立咸在髙祖之代非如陛下承天寶之後接因循之餘六七十年之外赫然興起南面指麾而致此巍巍治功也【巍下一有之字治功一作功治】宜定樂章以告神明東巡防山奏功皇天【補注範太史唐鑑曰終唐之世惟栁宗元以封禪爲非以韓愈之賢猶勸憲宗則其餘無足怪也】具著顯庸明示得意【孫曰秦始皇二十六年登瑯邪臺立石頌秦徳明得意】使永永萬年【一作年代】服我成烈當此之時所謂千載一時不可逢之嘉防【不一作方】而臣負罪嬰舋【祝曰舋隙罅又瑕也後漢欲乘舋並闗中○舋許愼切】自拘海島戚戚嗟嗟日與死廹曽不得奏薄伎於從官之內禦之間窮思畢精以贖罪過懷痛窮天死不閉目瞻望宸極魂神飛去【一作疊】伏惟皇帝陛下天地父母哀而憐之無任感恩戀闕慙惶懇廹之至謹附表陳謝以聞

賀冊尊號表

【樊曰古者皇曰皇帝曰帝王曰王至秦始皇始兼皇帝之號漢哀帝始有聖劉太平之稱唐髙宗中宗遂有天皇應天之名而明皇遂稱尊號曰開元聖文神武皇帝其後子孫因之以爲故事範祖禹所謂使其臣子生而加謚於君人豈不悖哉者也】

臣某言臣伏聞宰相公卿百官【樊曰時宰相皇甫鎛欲兼用孝徳爲號崔羣獨以爲有睿聖則孝徳並見憲宗聞不樂乃以它事罷羣爲湖南觀察使】及闗輔百姓耆耋等【孫曰年八十曰耋】以陛下功崇徳鉅天成地平宜加號於殊常以昭示於來載陳請懇到【一作至】於再於三陛下仰稽乾符【祝曰乾符天文】俯順人志乃以新秋首序令月吉辰發揚鴻休膺受顯冊【孫曰元和十四年七月羣臣上尊號曰元和聖文神武法天應道皇帝】天人合慶日月揚光環海之間含生之類歡忭踴躍【抃一作欣】以舞以歌臣某誠歡誠喜頓首頓首臣聞體仁以長人之謂元【孫曰易元者善之長又體仁足以長人一無以字一無人字】發而中節之謂和【孫曰禮喜怒哀樂未發謂之中發而皆中節謂之和】無所不通之謂聖妙而無方之謂神經緯天地之謂文【孫曰昭二十八年左氏之詞】戡定禍亂之謂武先天不違之謂法天【孫曰易先天而天弗違】道濟天下之謂應道【孫曰易道濟天下故不過】伏惟元和聖文神武法天應道皇帝陛下子育億兆視之如傷可謂體仁以長人矣喜怒以類【樊曰宣十七年左氏喜怒以類者鮮】刑賞不差可謂發而中節矣明照無私幽隠畢達可謂無所不通矣發號出令雲行雨施可謂妙而無方矣三光順軌艸木遂長【一作字】可謂經緯天地矣除剗冦盜宇縣淸夷可謂戡定禍亂矣風雨以時祥瑞輻湊可謂先天而天不違矣國內無饑寒四夷皆朝貢可謂道濟天下矣眾美備具名實相當赫赫巍巍超今冠古方當講議明堂辟雍之事【一無講字一無議字】撰集防山梁父之儀【一無集字】搜三代之逸禮補百王之漏典【漏一作墜】時乘六龍肆覲東後【孫曰言將東封也】防臣幸生聖代觸犯刑章假息海隅死亡無日瞻望震極心魂飛揚有永棄之悲無自新之望曽不得與鳥獸率舞蠻夷縱觀爲比衘酸抱痛且恥且慙無任感恩戀闕懇廹彷徨之至謹奉表陳賀以聞

袁州刺史謝上表

【一無刺史二字】

臣某言臣以去年正月上疏論佛骨事先朝恕臣愚直【樊曰憲宗以元和十五年正月崩穆宗卽位故此謂憲宗爲先朝】不加大罪自刑部侍郎貶授潮州刺史伏遇其年七月十三日恩赦【孫曰元和十四年七月上尊號大赦天下】至其年十月二十四日準例量移攺授袁州刺史以今月八日到上訖【孫曰十五年正月至袁州】臣某誠歡誠喜頓首頓首伏以州小地狹賦稅及時人安吏循閭裏無事防臣惟當布陛下惟新之澤【孫曰詩周𨿽舊邦其命惟新以言穆宗卽位也】守國家承平之規勸以耕桑使無怠惰而已臣以愚陋無堪累蒙朝廷奬用掌誥西掖【孫曰元和九年十二月公知制誥】司刑南宮【孫曰元和十二年十二日公爲刑部侍郎】顯榮頻煩稱效寂蔑又蒙赦其罪累【赦一作放】授以方州徳重恩身防命賤無階答謝惟積慙惶無任感恩慙愓之至謹差軍事副將郝防奉表陳謝以聞

賀皇帝卽位表

【劉曰穆宗卽皇帝位公在袁州以表賀】

臣某言伏聞皇帝陛下以閏正月三日防奉遺詔昭升大位【孫曰元和十五年閏正月穆宗卽位書昭升於上○一本作昭承】天地神祗永有依歸華夏蠻貊永有承事神人交慶日月貞明【韓曰易日月之道貞明者也】臣某誠歡誠喜頓首頓首臣聞王者必爲天所相爲人所歸上符天心下合人志然後奄有四海以君萬邦伏惟皇帝陛下承列聖之丕績當中興之昌運爰自主鬯春宮【樊曰元和七年七月乙亥帝爲皇太子○宮一作官似非】齒冑國家【孫曰禮行一物而三善得者惟世子而已其齒於學之謂也】孝友之美實形四方英偉之姿久動羣聽及初嗣位遐邇莫不歡心爰降詔書老幼或至垂涕【一作泣】舉用俊乂流竄姦邪【孫曰帝卽位之日召翰林學士叚文昌杜元穎沈傳師李肇侍讀薛放丁公著對思政殿並賜金紫丁未貶宰臣皇甫鎛爲崖州司戶參軍】𨿽虞舜之去四凶舉十六相【樊曰渾惇窮奇杌饕餮四凶也蒼舒隤敳戭大臨尨降庭堅仲容叔達伯奮仲堪叔獻季仲伯虎仲熊叔豹季貍十六相也見左傳】不能過也天下翹首以望太平天下傾心以觀至化臣某誠歡誠喜頓首頓首臣聞昔者堯舜以吁嗟君臣相戒以致至治周文王以憂勤日中不食以和萬民故能澤流無窮名配日月伏惟皇帝陛下儀而像之以永多福【永一作求】天下幸甚天下幸甚防臣往因言事得罪先朝僻守遠方【僻守一作守郡】拘限條制【制一作例】不獲奔走稱慶闕廷無任欣歡踴躍感恩戀闕之至謹奉表以聞

賀赦表

臣某言伏奉二月五日制書大赦天下【孫曰元和十五年正月穆宗卽位二月大赦】常赦所不原者咸蒙除罪與之更始令得自新恩浹幽明慶溢寰海臣某誠歡誠喜頓首頓首臣聞王者必於嗣位之始降非常之恩所以象徳乾坤同明日月伏惟皇帝陛下文思聰明聖神睿哲發號出令雲行雨施懼刑政之或差憐鰥寡之重困知事久之滋慮法訛之益姦罪人悉原墜典咸舉生恩旣及於四海和气遂充於八紘臣某誠歡誠喜頓首頓首防臣往因論事獲譴海隅【韓曰謂謫潮州】旋沐朝奬待罪山郡【韓曰謂徙袁州】未離貶竄之地忽逢曠蕩之恩踴躍欣歡實倍常品限以官守不獲隨例稱慶闕廷無任感恩戀闕之至謹奉表陳賀以聞

賀冊皇太后表

【樊曰太后郭氏尙父子儀之孫附馬都尉瞹之女憲宗之後穆宗之母也】

臣某言伏承閏正月二十七日皇太后光膺令典受冊宮闈【孫曰元和十五年閏正月穆宗尊所生母郭貴妃爲皇太后大中二年崩諡爲懿安皇后】歡心始自於內朝孝理遂形於寰海臣某誠歡誠喜頓首頓首皇太后夙贊先皇弼成至化誕生明聖【孫曰正元十一年正月憲宗第三子恆生於大明宮別殿】纘繼鴻休華胥實贊於軒圖【孫曰帝王世紀華胥太昊母】文母有光於周道【孫曰文母太姒詩亦右文母】恭惟懿徳克配前芳皇帝陛下出震承乾【韓曰易帝出乎震】垂衣禦極式展臣子之志以明教化之源禮命載崇華夷同慶臣待罪外郡不獲隨例稱賀闕廷【賀一作慶】無任踴躍歡欣之至謹奉表陳賀以聞

賀慶雲表

臣某言臣所領州【樊曰公時守袁州】今月十六日【樊曰元和十五年六月十六日也】申時有慶雲見於西北至暮方散臣及舉州官吏百姓等無不見者五采五色光華不可徧觀非煙非云【孫曰瑞應圖曰非气非煙五色氛氳謂之慶雲】容狀詎能詳述抱日增麗浮空不収旣變化而無窮亦捲舒而莫定斯爲上瑞實應太平臣某誠歡誠喜頓首頓首謹按沈約宋書云慶雲五色者太平之應又據孝經援神契曰王者徳至山陵則慶雲出故黃帝因之以紀事【樊曰昭十七年左氏黃帝以云紀故爲云師而云名說者以黃帝有景云之瑞故以名官也】虞舜由之而作歌【韓曰尙書大傳曰俊乂百工相和而歌卿云帝乃倡之曰卿云爛兮禮縵縵兮】又按季夏六月土正用事【正一作王】其日丙戌亦主於土西北方者京師所在土爲國家之徳見京師之位旣徴於古又驗於今伏惟皇帝陛下徳合覆載道光軒虞嗣位之初禎祥繼至升平之符旣兆仁壽之域已躋防臣往在先朝以論事得罪身居貶黜之地目覩殊常之慶抃躍歡幸【歡一作欣】實倍常情伏乞宣付史官以彰聖徳所致瞻戀闕廷心魂飛馳並圖奉進無任欣抃踴躍之至謹差某官奉表陳賀以聞

舉張惟素自代狀

【韓曰公自袁州召爲國子祭酒舉惟素自代時元和十五年冬也】

中散大夫守左散騎常侍上柱國賜紫金魚袋張惟素右伏準建中元年正月五日制常防官上後三日舉

一人自代者前件官文學治行眾所推與累歷中外資考已深和而不同靜而有守惇厚退讓可以訓人臣所不如輙舉自代謹錄奏聞

舉韓泰自代狀

【樊曰公自潮州移刺袁州舉防以自代時元和十五年春也防字安平】

使持節漳州諸軍事守漳州刺使韓泰【孫曰防永貞元年十一月坐王叔文之敗貶防州司馬元和十年三月遷漳州刺史】右伏準建中元年正月五日制常防官及刺史授上訖三日內舉一人自代者前件官詞學優長才器端實早登科第【孫曰貞元十一年防登第】亦更臺省【孫曰貞元中防累遷至戶部郎中】往因過犯貶黜至今十五餘年自領漳州悉心爲治官吏懲懼不敢爲非百姓安寧並得其所在潮州之日與其州界相接臣之政事逺所不如乞以代臣庶爲允當謹錄奏聞【樊曰防後終潮州刺史】

慰國哀表

【樊曰憲宗以元和十五年正月庚子崩於大明宮中和殿公時刺袁州奉表稱慰】

臣某言伏奉正月二十七日詔書大行皇帝奄棄萬國承詔哀惶號踴無地伏惟聖情【一心】作何可堪處大行皇帝功濟寰區仁霑動植奉諱之日率土崩心凡在臣子不勝殞裂伏惟陛下痛貫宸極聖情難居臣拘守逺郡不獲匍匐奉慰瞻望闕廷且悲且戀謹奉表陳慰以聞

舉薦張籍狀

【韓曰籍字文昌蘇州吳人正元十五年進士公時爲國子祭酒薦之用是自校書郎除國子博士】

登仕郎守祕書省校書郎張籍右件官學有師法文多古風沈黙靜退介然自守聲華行實光映儒林臣當司見闕國子監博士一員生徒借其訓導伏乞天恩特授此官以彰聖朝崇儒尙徳之道謹錄奏聞伏聽敕防【韓曰籍後祭公詩云我官麟臺中公爲大司成念此委末秩不能力自揚特狀爲博士始獲登朝行未幾享其資遂忝南官郎謂此也】

請上尊號表

【孫曰元和十五年九月公自袁州召爲國子祭酒至是有此表】

臣某言臣得所管國子太學廣文四門及書算律等七館學生沈周封等六百人狀稱身𨿽賤微然皆以選擇得備學生讀六藝之文修先王之道粗有知識皆由上恩今天子【一無今字】整齊乾坤出入神聖經營乎無爲之業遊息乎混元之宮不謀於廷不戰於野坐収冀部【樊曰元和十五年十月成徳軍節度使王承元以鎭趙深冀四州歸於有司】旋定幽都【樊曰長慶元年三月幽州節度使劉總以所管八州歸於冇司】析木天街【洪曰天文志畢間爲天街自胃七度至畢十一度屬冀州自尾十度至南斗十一度爲析木屬幽州】星宿淸潤北嶽醫閭【孫曰恆山爲北嶽周禮東北曰幽州其山鎭曰醫無閭】神受職【補注後山詩話退之上尊號曰析木天街云云子曽子賀赦曰鉤陳太防星緯咸若昆侖渤澥濤波不驚世莫能輕重之也】地彌天區界軼海外舜之十有二州周之千七百國【孫曰漢地理誌周諸侯千七百國】章亥所步【洪曰山海經禹使大章步自東極至於西垂二億三萬三千五百里七十一步又使豎亥步自南極盡於北垂二億三萬三千五百里七十五步孫曰淮南子禹使大章步自東極至於西極二億三萬三千五百里七十步山海經云帝令竪亥步自東極至於極垂五億十選九千八百八十步天地之東西二萬八千里南北六千里】禹契所書四靣輻湊各修貢職【一作賦】西謝之首北土之渠怛威愧徳失據狼狽収其種落逃遁遠去來獻羊馬千里不絕功旣如此徳又如彼爰初嗣位首去姦防【孫曰謂貶皇甫鎛○一作姦佞】隨所顧指應時淸寧哀天下之鰥寡釋四海之鬱結左右前後莫匪俊良小大之材咸盡其用無所誅詰一和以仁由是五穀歲登百瑞時見六府三事惟序惟歌昔者媧皇殺黑龍以濟冀州【孫曰淮南子女媧煉五色石以補蒼天斷鼇足以立四極殺黑龍以濟冀州積蘆灰以止滛水】堯誅九嬰以定下土【孫曰淮南子堯使羿誅鑿齒於疇華之野殺九嬰於凶水之上○一本作定天下】血兵刓刃僅就厥功以方吾君一何遠也堯之在位七十餘載戒飭咨嗟以致平治孔子之聖自云三年有成今自嗣位以來歲有餘耳臻此功徳其何捷哉置郵傳命【補注孟子徳之流行速於置郵而傳命置郵卽今之驛傳也】未足以諭以非常之功襲防常之號以冠古之美屈守文之名臣子之誠闕而不奏天號人稱不滿事實斯亦縉紳先生之過也謂臣官居師長不言謂何考其所陳中於義理天人合願不謀而同非臣之愚所敢隠蔽輙冒死以聞伏乞天恩特允誠志令公卿大夫得竭思慮【恩一作愚】取正於經以定大號有司備禮擇日以頒天下幸甚天下幸甚臣某誠惶誠恐【孫曰長慶元年七月羣臣上尊號曰文武孝徳皇帝○一本無臣某誠惶誠恐六字】

舉韋顗自代狀

【韓曰長慶元年七月公自國子祭酒除兵部侍郎舉顗自代顗字周仁見素之孫長慶初爲大理少卿】

中散大夫守大理少卿驍騎尉韋顗右防準建中元年正月五日制常參官上後三日舉一人自代者前件官學識該達【樊曰裴垍韋貫之李絳崔羣蕭俛皆顗布衣之舊繼爲宰相朝廷典章多所咨逮嘗曰吾儕五人智不及一韋公】器量深朝推直道代仰淸節顯映班序十五年餘夷險一致風猷益茂屈居少列未副羣情文昌政本侍郎官重尙徳之舉【孫曰僖二十八年左氏晉郤谷卒原軫將中軍胥臣佐下軍上徳也】顗宜當之乞回臣所授庶弭官謗謹錄奏聞謹奏【樊曰顗後終吏部侍郎】

五百家注昌黎文集卷三十九

欽定四庫全書

五百家注昌黎文集卷四十

宋魏仲舉編

狀表

論孔戣尙書致仕狀

【樊曰公嘗志孔尙書墓言尙書七十三上書去官愈嘗賢其能謂公尙壯上三畱奚去之果曰吾負二宜去尙奚顧子言明日奏疏請畱不報此公所論之疏也】

某官某右臣與孔戣同在南省爲官數得相見戣爲人守節淸苦議論平正今年才七十【孫曰孔戣字君嚴長慶三年四月自尙書左丞以老自乞時年七十三】筋力耳目未覺衰老憂國忘家【憂一作愛】用意深遠所謂朝之耆徳老成人者臣知戣上疏求致仕故往看戣戣爲臣言已蒙聖主允許【主一作上】伏以陛下優賢尙齒見戣頻上三疏言詞懇到重違其意遂卽許之此陛下仁徳之至然而戣輩在朝不過三數人實可爲國愛惜自古以來及聖朝故事年𨿽八九十但視聽心慮茍未昏錯尙可顧問委以事者𨿽求退罷無不殷勤畱止優以祿秩不聽其去以明人君貪賢敬老之道也禮曰大夫七十而致仕若不得謝則必賜之幾杖安車【孫曰巳上皆曲禮之文注云謝猶聽也安車坐乘車】七十求退人臣之常禮若有徳及气力尙壯則君優而畱之不必年過七十盡許致仕也詩曰𨿽無老成人尙有典刑【孫曰詩蕩之詞典刑法則也】此言老成人重於典刑不可不惜而畱也今戣幸無疾疹【祝曰說文疹腎也○疹音軫又醜刃切】但以年當致仕據禮求退陛下若不聽許亦無傷於義而有貪賢之美況左丞職事亦極淸簡若戣尙以繁要爲辭自可別授秩崇而務少者今中外之臣有年過於戣尙未得退戣獨何人得遂其願然人皆求進戣獨求退尢可賢重臣所領官無事不敢請對蒙陛下厚恩茍有所見不敢不言伏望聖恩特垂察納謹錄奏聞謹奏【孫曰公上疏不報戣竟以禮部尙書致仕優詔褒美仍令所司歲致羊酒如漢禮徴士故事二年正月卒贈兵部尙書】

舉馬揔自代狀

【孫曰長慶三年六月公爲京兆尹舉揔自代揔字防元扶風人也】

銀靑光祿大夫檢校尙書右僕射兼戶部尙書馬揔【孫曰長慶六年十二月揔加檢校尙書左僕射兼戶部尙書】右伏準建中元年正月五日制常參官上後三日舉一人自代者臣伏以近者京尹用人稍輕所以市井之間【市井一作畿甸或作京輦】盜賊未斷郊野之外疲瘵尙多前件官文武兼寛猛得所累更方鎭【樊曰揔嘗爲安南桂管嶺南彰義忠武華州鄆曹濮等鎭】皆有功能若以代臣實爲至當謹錄奏聞謹奏

賀雨表

【祝曰公尹京兆時作】

臣某言臣聞聖人之徳與天地通誠發於中事應於外始聞其語今見其眞臣誠歡誠喜頓首頓首伏以季夏以來雨澤不降臣職司京邑【韓曰長慶三年公爲京兆尹○一本邑作尹字】祈禱實頻【樊曰公年冇祭竹林神文曲江祭龍文皆以京尹禱雨也】靑天湛然旱气轉甚陛下憫玆黎庶【憫一作憐】有事山川【孫曰有事祭也左氏鄭大旱有事於山川】中使才出於九門陰雲已垂於四野龍神效職雲雨應期嘉谷奮興根葉肥潤抽莖展穗不失時冝人和年丰莫大之慶防臣幸蒙寵任獲覩殊祥慶抃歡呼倍於常品無任踴躍之至謹奉表陳賀以聞

賀太陽不虧表【注本篇】

【嚴曰退之爲京兆尹時作也】

司天臺奏今月一日太陽不虧【孫曰長慶三年九月壬子朔日食角十二度樊曰今月一日十月一日也蓋九月朔日食則十月朔當虧今太陽不虧故以爲賀】右司天臺奏今日辰卯間太陽合虧陛下敬畏天命克已修身誠發於中災銷於上自卯至已【至一作及】當虧不虧𨿽隔陰雲轉更明朗比於常日不覺有殊天且不違慶孰爲大臣官忝京尹【補注公以長慶二年六月爲京尹十月罷】親覩殊祥欣感之誠實倍常品謹奉狀陳賀以聞謹奏

舉張正甫自代狀

【韓曰公兩爲兵侍前長慶元年七月自祭酒初除則舉韋顗自代今三年十月自京尹再除則舉正甫自代正甫字踐方南陽人正元二年進士】

通議大夫守右散騎常侍上柱國南陽縣開國子食邑五百戶賜紫金魚袋張正甫【孫曰正甫元和末年自同州刺史入拜左散騎常侍】右臣蒙恩除尙書兵部侍郎伏準建中元年正月五日制常參官上後三日舉一人自代者前件官稟正直之性懷剛毅之嫉惡如仇讎見善若饑渇備更內外灼有名聲年齒𨿽髙【孫曰正甫大和八年卒年八十二】气志逾勵【逾一作愈】甘貧苦節不愧神明可謂古之老成朝之碩徳久處散地實非所宜乞以代臣以副公望謹錄奏聞謹奏

袁州申使狀

【樊曰王黃州嘗答丁晉公書云退之爲袁州刺史故事觀察使牒部刺史皆曰故牒時王仲舒廉問江西以吏部巨賢特自損曰謹牒而退之致書懇請以爲宜如舊制元之所云卽謂此爾】

使司牒州牒【孫曰使司謂江西觀察使司】右自今月三日後【孫曰元和十五年正月公至袁州】每奉公牒牒尾故牒字皆爲謹牒字有異於常初不敢陳論以爲錯誤今旣頻奉文牒前後並同在愈不勝戰懼之至伏乞仁恩特令攺就常式以安下情謹奉狀陳謝謹錄狀上

國子監論新注學官牒

【韓曰李習之狀公行雲其爲國子祭酒也奏儒生爲學官曰使防講生徒多奔走聽聞皆曰韓公來爲祭酒國子監不寂寞矣皇甫持正神道碑亦云此疏乃爲祭酒時所論也】

國子監應今新注學官等牒準今年赦文委國子祭酒選擇有經藝堪訓導生徒者以充學官近年吏部所注多循敍不考藝能至今生徒不自勸勵伏請非專通經傳博渉墳史及進士五經諸色登科人不以比擬其新授官上日【新一作所】必加研試然後放上以副聖朝崇儒尙學之意具狀牒上吏部仍牒監者謹牒

黃家賊事宜狀

【孫曰穆宗卽位公自袁州召還冇此狀不見用樊曰狀所陳凢三事其一移經略使於邕州容州但置刺史其二於邕容側近召募添置千人其三因攺元大慶赦其罪戾遣一郎官禦史親往宣諭嚴曰黃家賊卽栁子厚所稱邕管黃少卿等是也】

右臣伏以臣去年貶嶺外刺史【韓曰元和十四年八月公責守潮州】其州𨿽與黃家賊【樊曰黃家賊謂黃洞首領黃少卿也其地西接南詔】不相鄰接然見往來過客並諳知嶺南事人【南一作外】所說至精至熟其賊並是夷獠亦無城郭可居依山傍險自稱洞主衣服言語【服一作食】都不似人防常亦各營生急則屯聚相保比緣邕管經略使多不得人徳旣不能綏懷威又不能臨制侵欺虜防以致怨恨蠻夷之性易動難安遂至攻刼州縣侵暴平人或復私讎或貪小利或聚或散終亦不能爲事近者徵討本起於裴行立楊旻此兩人者【一作此時兩人者】本無遠慮深謀意在邀功求賞亦緣見賊未屯聚之時將謂單弱立可摧破爭獻計謀惟恐後時朝廷信之遂允其請自用兵已來【一有已字】經二年前後所奏殺獲計不下一二萬人【樊曰少卿自貞元來數反覆桂管觀察使裴行立容管經略使陽旻欲徼幸立功爭請討之上從之大發江湖兵防容桂二管入討士卒被瘴癘死者不可勝計行立妄奏斬獲二萬罔天子爲解○一本作不下萬餘人】儻皆非虛賊已防盡至今賊猶依舊足明欺罔朝廷邕容兩管內【一作因】經此凋殺傷疾疫十室九空百姓怨嗟如出一口陽旻行立相繼身亡【樊曰十五年七月陽旻卒二月以行立爲安南都防行至海門而卒】實由自邀功賞造作兵端人神共嫉【一作怒】以至殃咎陽旻行立事旣已往今所用嚴公素者【樊曰旻卒以嚴公素爲本管畱後】亦非撫禦之才不能別立規模依前還請攻討【樊曰時公素復上表請討黃氏】如此不已臣恐嶺南一道未有寧息之時

一昨者並邕容兩管爲一道【孫曰元和十五年二月廢邕管命容管經略使陽旻兼領之】深合事宜然邕州與賊逼近容州則甚懸隔其經略使若置在邕州與賊隔江對岸兵鎭所處物力必全一則不敢輕有侵犯【一作陵】一則易爲逐便控制今置在容州則邕州兵馬必少賊見勢弱易生姦心伏請移經略使於邕州其容州但置刺史實爲至便

一比者所發諸道南討兵馬例皆不諳山川不服水土遠鄕羇旅疾疫殺傷臣自南來見說江西所發共四百人曽未一年其所存者數不滿百嶽鄂所發都三百人其所存者四分才一續添續死每發倍難若令於邕容側近召募添置千人便割諸道見供行營人數糧賜均融充給所費旣不增加而兵士又皆便習長有守備不同客軍守則有威攻則有利

一自南討已來賊徒亦甚傷損察其情理厭苦必深大抵嶺南人稀地廣賊之所處又更荒僻假如盡殺其人盡得其地在於國計不爲有益容貸羇縻比之禽獸來則捍禦去則不追亦未虧損朝廷事勢以臣之愚若因攺元大慶【孫曰元和十六年穆宗卽位之明年當攺元】赦其罪戾遣一郎官禦史親往宣諭必望風降服讙呼聽命仍爲擇選有材用威信諳嶺南事者爲經略使處置得宜自然永無侵叛之事

應所在典貼良人男女狀

【樊曰公之爲袁州也袁人以男女爲過期不贖則沒入之公至悉計傭得所沒歸之父母七百餘人因與約禁其爲行狀神道碑新舊傳皆書之新傳所謂沒歸父母七百餘人則出公此狀神道碑又云及還請著之赦令則公此狀所云今因大慶乞令有司重舉舊章一皆放免】

應所在典貼良人男女等右準律不許典貼良人男女作奴婢驅使【嚴曰雜律諸妄以良人爲奴婢用質債者各減自賣罪三等知情而取者又減一等仍計傭以當債直】臣往任袁州刺史日檢到州界內得七百三十一人並是良人男女準律例計傭折直一時放免原其本末或因水旱不熟或因公私債負遂相典貼漸以成風名目𨿽殊奴婢不別鞭笞役使至死乃休旣乖律文實虧政理袁州至小尙有七百餘人天下諸州其數固當不少今因大慶乞令有司重舉舊章一皆放免仍勒長吏嚴加檢責如有隠漏必重科懲則四海蒼生孰不感荷聖徳以前件如前【如上一有狀字】謹具奏聞伏聽敕防謹奏

論淮西事宜狀

【韓曰時憲宗欲討吳元濟遣裴度視師還奏師可用與宰相意不合旣而盜殺宰相憲宗遂相度以主東兵公時爲中書舎人乃上淮西事宜議與裴丞相合故兵遂用它宰相有不便之者以它事攺公爲右庶子及度爲淮西節度使出討蔡以公爲行軍司馬卒從度平蔡而還】

右臣伏以淮西三州之地【孫曰至徳元載置淮西節度管申光蔡三州】自少陽疾病【韓曰元和九年閏三月彰義軍節度吳少陽卒】去年春夏以來圖爲今日之事有職位者勞其計慮撫循奉所役者修其器械防守金帛糧畜匱於賞給【匱一作耗】執兵之卒四向侵掠農夫織婦皆攜持幼弱餉於其後【餉一作飽】𨿽時侵掠小有所得力盡筋疲不償其費又聞畜馬甚多自半年以來皆上槽譬如有人𨿽有十夫之力自朝及夕常自大呼跳躍初𨿽可畏其勢不久必自委頓乘其力衰三尺童子可使制其死命況以三小州殘獘困劇之餘而當天下之全力其破敗可立而待也【也上一有之字】然所未可知者在陛下斷與不斷耳夫兵不多則不足以取勝取勝之師【一作必勝之師】必在速戰【必一作不】兵多而戰不速則所費必廣兩界之間疆場之上日相攻刼必有殺傷近賊州縣徴役百端農夫織婦不得安業或時小遇水旱百姓愁苦當此之時則人人異議以惑陛下之聽矣陛下持之不堅半塗而罷傷威損費爲獘必深所以要先決於心詳度本末事至不惑然可圖功爲統師者盡力行之於前而參謀議者盡心奉之於後內外相應其功乃成昔者殷髙宗大聖之主也以天子之威伐背叛之國三年乃尅【祝曰易髙宗伐方三年克之】不以爲遲志在立功不計所費傳曰斷而後行神避之【孫曰史記趙髙曰斷而後行神避之】遲疑不斷未有能成其事者也臣謬承恩寵獲掌綸誥【孫曰九年十一月公知制誥】地親職重不同庶寮輒竭愚誠以效裨補謹條次平賊事宜一一如後

一諸道發兵或二三千人勢力單弱羇旅異鄕與賊不相諳委望風懾懼難便前進所在將帥以其客兵雜處指使【雜一作難】先不撫存優卹待之旣薄使之又苦或被分割隊伍屬諸頭士卒本將一朝相失心孤意怯難以有功又其本軍各湏遣道路遼遠勞費倍多士卒有徵行之艱閭裏懷離別之思今聞陳許安唐汝壽等州與賊界連接處村落百姓悉有兵器小小俘劫皆能自防習於戰鬭識賊深淺旣是土人防惜鄕裏比來未有處分猶願自備衣糧共相保聚以備冦賊若令召募立可成軍若要添兵自可取足賊平之後易使歸農伏請諸道先所追到行營者悉令卻歸本道據牒所追人額【牒一作行或又無行字】器械弓矢一物已上悉送行營充給所召募人兵數旣足加之教練三數月後諸道客軍一切可罷比之徴發遠人利害懸隔

一繞逆賊州縣堡柵等【繞一作統】各置兵馬都數𨿽多每處則兵至少又相去濶遠難相應接所以數被攻刼致有損傷今若分爲四道每道各置三萬人擇要害地屯聚一處使有隠然之望審量事勢乘時逐利可入則諸道一時俱發【諸道一作四道】使其狼狽驚惶首尾不相救濟若未可入深壁髙壘以逸待勞自然不要諸處多置防備臨賊小縣可收百姓【收下一有泊字】於便地作行縣以主領之使免失散

一蔡州士卒爲元濟廹脇勢不得已遂與王師交戰原其本根皆是國家百姓進退皆死誠可閔傷宜明敕諸軍【一作率】使深知此意當戰鬭之際固當以盡敵爲心【固當一作固宜】若形勢巳窮不能爲惡者不湏過有殺戮諭以聖徳放之使歸銷其悖之心貸以生全之幸自然相率棄逆歸順

一論語曰欲速則不達見小利則大事不成比來徵討無功皆由欲其速捷有司計算所費茍務因循小不如意卽求休罷河北淮西等見承前事勢知國家必不與之持久並力苦戰幸其一勝卽希冀恩赦朝廷無至忠憂國之人不惜傷損威重因其請便議罷兵往日之事【往一作近】患皆然也臣愚以爲淮西三小州之地元濟又甚庸愚而陛下以聖明英武之用四海九州之力除此小冦難易可知太山壓卵未足爲諭

一兵之勝負實在賞罰賞厚可令廉士動心罰重可令凶人喪魄然可集事不可愛惜所費憚於行刑

一淄靑恆冀兩道【孫曰淄靑謂平盧節度使李師道冀謂成徳軍節度使王承宗】與蔡州气類略同今聞討罰元濟【罰一作伐】人情必有救助之意然皆闇弱自保無暇虛張聲勢則必有之至於分兵出界公然爲惡亦必不敢【亦一作則】宜特下詔云蔡州自吳少誠以來相承爲節度使亦防有功效少陽之歿【陽諸本作誠誤】朕亦本擬與元濟恐其年少未能理事所以未便處置待其稍能緝綏然擬許其承繼今忽自爲狂勃侵掠不受朝命事不得已所以有此討罰【一作伐】至如淄靑州範陽等道【孫曰範陽謂幽州節度使劉總淄靑州見上】祖父各有功業相承節制【承下一有命字】年歲已久朕必不利其土地輕有攺易各宜自安如妄自疑懼敢相扇動朕卽赦元濟不問回軍討之自然破膽不敢妄有異說【孫曰李徳裕勸討劉稹賜成徳王元逵魏博何洪敬詔云澤潞一鎭與河朔事體不同勿爲子孫之謀欲存輔車之勢但能顯立功效自然福及後昆卽公此意也】以前件謹錄奏聞伏乞天恩特賜裁擇謹奏

論變鹽法事宜狀

【樊曰食貨志云自兵興河北鹽法羇縻而已至皇甫鏄又奏置鹽法如江淮防法犯禁歲多及田正舉魏博歸朝穆宗命江北罷摧鹽戶部侍郎張平叔議防鹽法獘請官糶鹽可以富國詔公卿議可否中書舍人韋處厚兵部侍郎韓愈詰之以爲不可平叔屈服平叔所陳利害凡十八條公爲隨條分折處厚則發十難以折之云】

張平叔所奏鹽法條件右奉敕將變鹽法事貴精詳宜令臣等各陳利害可否聞奏者平叔所上變法條件臣終始詳度恐不可施行各隨本條分析利害如後一件平叔請令州府差人自糶官鹽收實估匹叚省司準舊例支用自然獲利一倍巳上者臣今通計所在百姓貧多富少除城郭外有見錢糴鹽者十無二三多用雜物及米谷博易鹽商利歸於已無物不取或從賖貸升斗約以時熟塡還用此取濟兩得利便今令州縣人吏坐鋪自糶利不闗已罪則加身不得見錢及頭叚物恐失官利必不敢糶變法之後百姓貧者無從得鹽而食矣求利未得斂怨已多自然坐失鹽利常數所云獲利一倍臣所未見

一件平叔又請鄕村去州縣遠處令所由將鹽就村糶易不得令百姓闕鹽者臣以爲鄕村遠處或三家五家山谷居住不可令人吏將鹽家至戶到多則糶貨不盡少則得錢無多【無一作不】計其往來自充糧食不足比來商人或自負檐斗石往與百姓博易所冀平價之上利得三錢二錢不比所由爲官所使到村之後必索百姓供應所利至少爲獘則多此又不可行者也

一件平叔云所務至重湏令廟堂宰相充使臣以爲若法可行不假令宰相充使令不可行𨿽宰相爲使無益也【舊無充使以下十四字】又宰相所以臨察百司考其殿最若自爲使縱有敗闕遣誰舉之此又不可者也

一件平叔又云行之後停減鹽司所由糧課年可收錢十萬貫臣以爲變法之後獘隨事生尙恐不登常數安得更望贏利

一件平叔欲令府縣糶鹽每月更加京兆尹料錢百千司錄及兩縣令毎月各加五十千其餘觀察及諸州刺史縣令錄事參軍多至每月五十千少至五千三千者臣今計此用錢已多其餘官典及巡察手力所由等糧課仍不在此數通計所給每歲不下十萬貫未見其利所費已廣平叔又云停鹽司諸色所由糧課約每歲合減得十萬貫錢今臣計其新法亦用十萬不啻減得十萬卻用十萬【一無上四字】所亡所得一無贏餘也平叔又請以糶鹽多少爲刺史縣令殿最多者遷轉不拘常例如闕課利依條科責者刺史縣令職在分憂今惟以鹽利多少爲之升黜不復考其治行非唐虞三載考績黜陟幽明之義也

一件平叔請定鹽價毎斤三十文又每二百里毎斤價加收二文以充腳價量地遠近險易加至六文腳價不足官與出名爲毎斤三十文其實已三十六也今鹽價京師每斤四十文諸州則不登此變法之後秪校數文於百姓未有厚利也腳價用五文者官與出三文用十文者官與出四文是鹽一斤官糶得錢名爲三十其實斤多得二十八少得二十六文折長補短每斤收錢不過二十六七百姓折長補短每斤用錢三十四則是公私之間每斤常失七八也下不及百姓上不歸官家積數至多不可遽算以此言之不爲有益平叔又請令所在及農隙時並召車牛般鹽送納都倉不得令有闕絕者儻或州縣和雇車牛【一無儻或二字】百姓必無情願事湏差配然付腳錢百姓將車載鹽所由先皆無檢齊集之後始得載鹽及至院監請受又湏待其輪次不用門戶皆被停畱輪納之時人事又別凡是和雇無不皆然百姓寧爲私家載物取錢五文不爲官家載物取十文錢也不和雇則無可載鹽和雇則害及百姓此又不可也一件平叔稱停減鹽務所由收其糧課一歲得十萬貫文今又稱旣有巡院請量閒劇畱官吏於倉場句當要害守捉少置人數優卹糧料嚴加把捉如有漏失私糶等並準條處分者平叔所管鹽務所由人數有幾量畱之外收其糧課一歲尙得十萬貫此又不近理也比來要害守捉人數至多尙有漏失私糶之獘今又減置人數謂能私鹽斷絕此又於理不可也

一件平叔云變法之後歲計必有所餘日用還恐不足請一年已來【請一作謂】且未責以課利後必數倍校多者此又不可方今國用常言不足若一歲頓闕課利爲害已深𨿽云明年校多豈可懸保又非公私蓄積尙少之時可行者也

一件平叔又云浮寄姦猾者轉富土著守業者日貧若官自糶鹽不問貴賤貧富士農工商道士僧尼並兼遊惰因其所食盡輸官錢並諸道軍諸使家口親族遞相影占不曽輸稅若官自糶鹽此輩無一人遺漏者臣以此數色人等官未自糶鹽之時從來糴鹽而食不待官自糶然後食鹽也若官不自糶鹽此色人等不糴鹽而食官自糶鹽卽糴而食之則信如平叔所言矣若官自糶與不自糶皆常糴鹽而食則今官自糶亦無利也所謂知其一而不知其二見其近不見其遠也國家防鹽糶與商人商人納防與百姓則是天下百姓無貧富貴賤皆已輸錢於官矣不必與國家交手付錢然後爲輸錢於官也

一件平叔云初定兩稅時絹一疋直錢三千今絹一疋直錢八百百姓貧虛或先取粟麥價及至收獲悉以還債又充官稅顆粒不殘若官中糶鹽一家五口所食鹽價不過十錢隨日而輸不勞驅遣則必無舉債逃亡之患者臣以爲百姓困獘不皆爲鹽價貴也今官自糶鹽與依舊令商人糶其價貴賤所校無多通計一家五口所食之鹽平叔所計一日以十錢爲率一月當用錢三百六十【恐羨六十兩字】是則三日食鹽一斤一月率當十斤新法實價與舊每斤不校三四錢以下通計五口之家以平叔所約之法計之賤於舊價日校一錢月校三十不滿五口之家所校更少然則攺用新法百姓亦未免窮困流散也初定稅時一疋絹三千今秪八百假如特變鹽法絹價亦未肯貴五口之家因變鹽法日得一錢之利豈能便免作債收獲之時不被徴索輸官稅後有贏餘也以臣所見百姓困獘日久不以事擾之自然漸校不在變鹽法也今絹一疋八百百姓尙多寒無衣者若使匹直三千則無衣者必更眾多況絹之貴賤皆不緣鹽法以此言之鹽法未要變也

一件平叔云每州糶鹽不少長吏或有不親公事所由浮詞云當界無人糶鹽臣卽請差淸彊巡官檢責所在實戶據口團保給一年鹽使其四季輸納鹽價口多糶少及鹽價遲違請停觀察使見任攺散慢官其刺史已下貶與上佐其餘官貶遠處者平叔本請官自糶鹽以寛百姓令其蘇息免更流亡今令責實戶口圑保給鹽令其隨季輸納鹽價所謂擾而困之前意也百姓貧家食鹽至少或有淡食動經旬月若據口給鹽【一無鹽字】依時徴價辦與不辦並湏納錢遲違及違條件觀察使已下各加罪譴【一本譴作於字又無下文茍字】茍官吏畏罪必用威刑臣恐因此所在不安百姓轉致流散此又不可之大者也一件平叔請限商人鹽納官後不得輒於諸軍諸使覓職掌把錢捉店看守莊磑【祝曰磑磨也世本公輸般作之○磑五對切】以求影庇請令所在官吏嚴加訪察【訪一作防】如有違犯應有財並令納官仍牒送府縣充所由者臣以爲鹽商納防爲官糶鹽子父相承坐受厚利比百姓實則校優【則一作有】今旣奪其業又禁不得求覓職事及爲人把錢捉店防守莊磑不知其罪【其一作向】一朝窮蹙之也若必行此則富商大賈必生怨恨或收市重寶逃入反側之地以資防盜此又不可不慮者【或作也】

一件平叔云行此策後兩市軍人富商大賈或行財賄邀截喧訴請令所由切加收捉如獲頭首所在決殺連狀聚眾人等各決杖二十檢責軍司軍戶鹽如有隠漏並凖府縣例科決並賞所由告人者此一件若果行之不惟大失人心兼亦驚動遠近不知糶鹽所獲幾何而害人蠧政其獘實甚以前件狀奉今月九日勅令臣等各陳利害者謹錄奏聞伏聽勅防

五百家注昌黎文集卷四十

