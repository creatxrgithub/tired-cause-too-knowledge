

欽定四庫全書

集部三

提要

濟南集八卷

別集類二【宋】

【臣】等謹案濟南集八卷宋李廌撰廌有徳隅齋畵品已著錄文獻通考載廌濟南集二十卷而當時又名曰月巖集周紫芝太倉稊米集有書月巖集後一篇稱滑臺劉徳秀借本於妙香寮始得見之惟文粹中載遺文一卷而已永樂大典修於明初其時原集尙存所收頗夥采掇編輯十尙得其四五蓋亦僅而得存矣廌才气洋溢其文章條暢曲折辯而中理大略與蘇軾相近故軾稱其筆墨瀾翻有飛沙走石之勢李之儀稱其如大川東注晝夜不息不至於海不止周紫芝亦云自非豪邁英傑之气過人十倍其發爲文詞何以痛快若是蓋其兀奡奔放誠所謂不覊之才馳驟於秦觀張耒之間未遽步其後塵也史又稱喜論古今治亂嘗上忠諫書忠厚論又兵鑑二萬言今所存兵法奇正將才將心諸篇蓋卽所上兵鑑中之數首其議論奇偉尢多可取固與局促轅下者異焉案呂本中紫微詩話極稱廌贈汝州太守詩而今不見此首又其祭蘇軾文所云皇天后土鑑一生忠義之心名山大川還萬古英靈之气者當時傳誦海內而亦不見其全篇則其詩文之湮沒者固已不少其存而未佚者固尢足稱矣乾隆四十六年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

濟南集卷一

宋李廌撰四言古詩

月巖齋詩

南山之北北山之南環岡繞嶺紫翠相參犇騰蹲蹴萬里防驂丘衍沃若靈秀所涵平巒蔽虧餞日西崦月生大東錯落夕嵐凝輝萬壑澄若淵潭有窶人室架楹維三其名實佳佳哉月巖窶人者何贊皇之黔伊誰名之宗伯子瞻嗟嗟窶人天民之淹昔也方將愚妄所漸喜功好名虎穴屢探輪殷緌墮卻戰猶酣老不及人綿力弗堪飲冰食蘗處約已甘天匪靳予事有莫兼俾予有知錫福則亷餘齡數奇展也不占異時著書𨿽俟桓譚心勞用寡逺愧周聃今師農圃穮蓘崇芟年登嵗樂糠稗求饜褐寛緼敝懷此不貪門子之責責我丁男我居區中如繭之蠶身外餘地烏用沈潛逝將掃迹於焉養恬披風遡景玩目嵌巉彼無獻嘲居之不慙

五言古詩

觀出日

蒼崖觀出日依稀自扶桑初如浴咸池蒼蒼或涼涼漸若賓谷赫赫復煌煌海濵升霞彩貫地萬丈長攝提禦天衢一照明萬方不願發五色不必呈九光無用現重輪無貴珥靑黃吾心願吾君盛徳如朝陽照臨冒下土威名燭無疆不復疊而微常進熾而昌蟻行理𨿽切丸跳比亦狂病夫喜壯觀蓬心遂恢張異時環堵宮但見生東墻

宿峻極中院

晨遊開母祠暮抵紫虛谷千峯掛夕陽猶指中寺宿山空無人聲暝色滿艸木亂石礙饑馬荒榛走驚鹿深林怪禽號絕壑山鬼哭照塗借流螢呻吟愧僮僕乙夜扣禪扉孤燈耿幽緑猶疑夢寐中對榻眠空屋

丙子嵗三月十有二日遊嵩山宿峻極中院時天气淸朗山月甚明因以陰壑生虛籟月林散淸影爲韻詩各六句

陽崖轉窅窕層林蔽重陰披榛過輿馬緣云得幽尋坐覺眞境寂玆焉悟賞心

平時崢嶸想局蹐在城郭言登諸峯勝幽情散寥廓焉能乘海桴終期老丘壑

日背西嶺沒月向東嶺生殷霞未隠彩皓露已舒明斗柄坐可挹政恐河漢傾

微雲起前礎出山忽紆余風吹去何之閒意滿太虛倚柱聊目送我生何滯愚

廛居倦喧卑區中憎陿隘遊目宇宙間山河眞礪帯一嘯萬林端呼風作天籟

風回荔蘿香意與塵气別杳杳雲際鐘皎皎松上月觸焉感幽處防屐竢明發

陰磴頑雪積老崖白雲深捫蘿陟鳥道塵落喬林下方有粟俯見歸飛禽

捨鞅陟層巘老步獨多嘆笑談谷傳響松聲遞蕭防欲尋艸堂池土室無僧贊

松風憇俗駕撫心愧營營登臨念勝土烏用千載名願與婦子俱終焉住神淸

穿雲上虛無仿佛淩倒景微茫鴻鵠背指防眾山頂出日上扶桑徘徊萬林影

西郊

黃花作秋色槁莢作秋聲殘春有秋意柰此惻惻情喬木防新翠古壠集飄英午風薫徑艸麥浪搖新晴脂車逐勝士訪友來西坰苦汗泣瘦馬流塵污華纓囅然發孤笑屢醉輙屢醒聊歌幹旄篇愧我未登瀛

觀文恪王公樂道院巽亭在城上下臨潩水

氤氳蟠巽隅崢嶸幹斗魁蕪城佳气茂林朱檻開竹月靜防扄松風緑搖杯開軒淸流度隠幾遙山來恪公昔優遊弭節此裴回言念平生容翻然九泉哀張老頌趙寢雍門悲孟臺歌榭奄凝塵燕閣郁生苔侈靡一轉盼金碧復成埃獨無不防者安用爾爲哉恪公古遺直勁气騰九垓豈惟甘棠愛【公嘗守許】將與故國偕傳家有元凱上客盡鄒枚聊興勝士想愧無能賦才

釣渚詩

釣渚平過水筆溪淸見底寒煙曉防防白石明齒齒目送歸鴻飛遊心志鱣鮪手應心不疑物我相諾惟黃雀漫多驚白鷗來自喜之子未投竿我來頻洗耳

盧巖

徴君邈已逺舊隠鎖云扄欲知敬遺徳巖以姓爲名永言配此山千嵗爲徳星𨿽無猿鶴在空餘泉石淸想昔居此地笑傲輕冠纓入居伯夷室出效子眞耕種徳如古人養育逹周京惟能抱永正是豈其用卿

黃楊林詩

黃楊性堅貞枝葉亦剛願三十六旬久增生但方寸今何成修林左右映煙蔓良材豈一二所期先愈鈍

臨溪檜

靑靑弱艸陰猶能防寒魚況乃蔥蒨色百尺映扶疎月煙含淸曠水气相吹噓忽思大明宮垂楊拂丹渠豈無蒼翠色飄颻映茅廬日暮生幽寒寂寞意何如

天封觀將軍柏

衛懿恃昌富乘軒鶴有祿貴鶴賤用民身殘國顚覆楚子惜名馬終焉葬人腹爵封東山松侯比渭川竹時輕官秩紊辟妄作威福無益害有益褒賞逮禽畜所美非美然恩澤及艸木或譏將軍柏無乃狃此俗曷膺千鐘養曷被三品服不爲朝廷力竊號委空谷余知將軍心非悅世人目千年抱貞操勁節無屈曲不爲嵗寒凋守此萬仭緑天武累此名不知寵辱𨿽不助柏敬豈意慕軫轂吾儕之小人悟主惟欲速盜功仍茍容豈恥無道谷潭潭居紫府沈沈據華屋貪恩謀子孫占俸及僮僕膏肓病天下天下思食肉朝爲四輔重莫作三危逐笙簫金穀宴翣柳北邙哭尙方屬鏤賜朝服東市戮君防古功臣牖下死爲祝將軍如有心應笑世愈蹙防萃眞不羣虛名豈其欲胡不觀其旁滿山皆朴

鳯凰臺

舜韶奏九成鳯凰故來儀漢徹方秦政何乃悞至斯爾非雞與鶩出處當愼時

送霍子侔還都

眞人造區夏民瘼傒以蘇戎衣振不格力舉覆地盂桓桓神武威自信人未孚當年羣嘯聚劍立猶稱孤天旋地機轉曠谷吹塤竽曈曈東方日光扶桑隅文明燭無疆煌煌中天衢曽孫太平君稽古追唐虞求賢用吉士隠淪來眞儒股肱協帝躬腹心懷良圖庶事正絜矩嘉言規典謨欲將醍醐酪沾濯垢膚又慮天下事學古太殊塗眾說折聖經丹靑久將渝世稱淵華者春秋華實敷攷之篤誠諶熒熠皆穿窬況復口耳學擿埴防索途終身不知道死矣如蟪蛄無心時雨化蠲逖狂狷迂法言立定論章章如璠瑜專經務篤實使士知所趨欲皆抱道義如孔丘之徒士各重良貴豈若乘風鳬亦有倔彊輩索足行深塗如經風過耳不美七尺軀斯人𨿽云存眾昧不容誅振振文風聲得與帝載俱先生住毗陵才望振國都時方尙雕虫如紫色奪朱獨專性命學已與眾欲殊窮年志專一立節如仲舒幾年困禮闈輿議久已需錦衾爛絺帷覊絆縻於莵滿衣京洛塵馬病僕亦痡前年彤庭下射策闗雕弧如何扛鼎力不勝舉匹雛官卑府參軍知命安嗚呼靑雲有伯樂俯識千里駒鋒斷吹毛羽气節淩轆轤究之性天遺溟海不可遂言黼座前此材誠楠楰方今搆大廈不可同朽株嘉言沃宸頓首帝曰兪汝其姑試之育士師東吳東州士气懦勁艸惟蓬蔞循循教不倦啟發親持扶義方逹逺邇來學皆犇驅瑞鳯止美竹飛翔鳴髙梧賢哉師道尊丘軻居魯邾巍巍數仭墻深防不可逾宗廟百官富不見空跿跔三年就傅訓誦惟歌歈或謂我自然孰知如蒲盧濟濟榛楛茂皇州忽云䢐士民惜其去夾轂爭挽軥老叟遮道畱實篚攜漿壺謂言感恩惠成我妻與孥去矣不忍還望塵猶懽呼嘗聞有美玉不琢鄰碔砆美質逄利器欲切惟錕鋘子時才力薄治邑民歡娯季路在大國止可治轉輸古有孟公綽知宏才有餘優於趙魏老不可爲大夫皇皇魯聖人道困將乘桴才單敢兼人道蹇罹罿罦先生天與才貫溟包五湖昔否今已亨天扉有攜揄行行近淸祕召見延英廬一言悟眀主欽哉帝云吁朕方在潁邸鄕譽時已憮何其數年間下國猶劬劬朕意在教育如芑生新畬往惟教東邦朝野多美譽往矣勤勿怠潔白相連茹或然何其嘉宿憤得以攄上茍膺寵光不日升朝裾待詔金鑾殿著書文石渠不見潁陰叟拖紳金魚河湟少年將五載登臺樞

鹿門寺

蓬萊鹿門道莽莽漢津渡川塗兩邈今古同此路徳公厭州裏翁媼是中去風流可引想千載豹隠霧浩然繞城歸羸馬琢妙句宿艸被荒丘寒榛軼驚兔昔我懷登臨嵗晏屬凝沍玆遊愜於願春仲忽雲暮杖策升翠麓喟嘆憐老步冠云得危亭臨世濯凡趣蒿薺俯靑林繡繪辧紅樹他山照寸碧迂江晞露我生老憂患胸次貯百慮寓目宇宙間猛省忘外慕前瞻萬松嶺翠壁屹相顧輕飈觸纎柯虛籟森已度甓道繞危巓爽气襲籃轝傳聞古道臺殿若鱗布日者一昔災楹棟皆若炬壊垣積煨燼況乃金碧處山僧勤朴斵堂構略已具童奴一萬指役作供指呼當有鬼運牐變現助持防蹇予藏史後道骨天所付一爲功名想悞落塵土污華顚髮先縞黧靣顏色故惟有炯炯心從昔常自悟防當借巖谷投老寄冠屨吹云飯靑精煮石羮白芋神遊八極表諷誦大人賦鵾鵬或圖南爲予閬風禦

四逸臺

異時常獨飲對月成三人已喜三士遊況遇金城辛洧淵俯龍室廢臺幹白雲委徑已就荒九仭將遂湮飄然如四鶴躡屐披荊榛北岡翻波濤南岫列嶙峋登臺與佳名大筆書蒼瑉占此泉石淸坐使艸木春諸公廊廟材我期玆隠淪

闗侯廟

三方各虎踞猛將皆成羣屹然萬人敵惟髯稱絕倫仗節气蓋世橫矟勇冠軍艱難戎馬間感慨竹帛勛鳯闕控蠻楚廟食漢江濆神遊舊戰地庭樹起黃雲

白馬寺詩

湠漫漢江臯迆楚山岫衡門掩半麓飛甍聳層搆髙林敞華榱雙泉逗瑤甃魚水中坻牛馬飲殘澑我卜闗外居此計春可就參差菱荇香猗儺參術秀行吟池上篇來倒壺中酎

墨池

臨池苦學書池水爲變色終朝坐忘疲揜捲每自得滋靈蚌孕貴飫餌魚腹溢回堂映茂艸源潄白石祗恐驪龍飛蜿蜒上丹極

伍子胥廟

烈士可廟食麼麼可悲夫誓心報荊郢忍恥適江吳功成期牖下旋聞賜屬鏤楚邦乃怨耦宿憤向已攄濤江厭波神魂魄遊故都存亡兩陳迹無用愧包胥

題廟

築巖傅胥靡耕野萃老農儵來坐廟堂談笑樹奇功卯金運䢐謝孔明隠隆中誰言一丘壑臥此夭矯龍古來王佐才中間千載空之人輔徳眞有宰相風惜哉小用之功烈不復東向非三顧重白首田舍翁

華嚴庵

人生奧區中猶如繭中蠶欲窮無然心足力有不堪終南有五虎銜牙坐耽耽乃有防軀人臨穴巳擬探幹將古寶劍吹毛可揮防亦有躁戾者執刃求其鐔所得計所傷膽潰心憂惔況夫愛見魔悅如芻豢甘大士獨了然白月沈珠潭獨造無僮僕妙理去二三至哉天下樂端黙坐艸庵

岑使君牧襄陽受代還朝某同趙徳麟謝公定潘仲寶皆餞於八疊驛酒中以西王母所謂山川悠逺白雲自出相期不老尙能復來各人分四字爲韻以送之某分得相期不老

使臣撫南夏萬夫久以望道粹韻宇勝徳滿聲譽香炳然龍虎文瑑此金玉相笑談府中居無爲民自康我生世寡與所幸賢者知徽中山川意賞音有鐘期荊楚非我裏從公甘棲遲今玆復捨去何以紓吾悲閭閻無居人傾城餞賢守擁車不得前遮拜奉巵酒民言荷恩勤拊育逾父母公不鄙我邦端能再來不公如照乘珠居朝作賢寶公如三秀芝後天錫難老聿歸供奉班漆簡探幽討懸應念傖父滄洲濯蘋藻

劉表廟

入自東郭門言拜景升墓墓樹半枯槎防防立晨霧鼎國昔未分蕭墻梗天步呼蒼復何用龍臥獨不顧紆余檀溪水黯慘蔡州路登樓欲遣憂君防仲宣賦

故諌議大夫鮮於公欲作新堂以傳世譜名曰卓絕【唐人鮮於世譜有卓絕之語故云】內相先生題其名曰蜀鮮於氏卓絕之堂某以此八字爲韻作八詩蓋鮮於公頃嘗俾某賦之而三子以求其詩故原其古而美其今以頌美之

商朝有仁人爲奴恥榮祿九疇傳帝祕八教淸濊俗苖裔散諸華慶澤鐘左蜀崢嶸多望人冠冕稱盛族左蜀富山水錦屏秀而鮮卿云常氤氳佳气所盤旋蘊此天地靈並生文武賢稱忠著甲令節制控兩川天地西設險劍外分野殊君家萬里侯支郡許專誅威名詟華夷玉帛走易於韡韡常棣華煌煌駟馬車功髙翊戴重錫土仍命氏蟬冕舊傳家龍衮式增賁誰云五世澤久襲萬鐘貴非惟賴先慶奕葉藝忠義隠居嗣徽猷超世得古學行藏合用捨聞見守約卓淸風激頹波精義興後覺天子不得臣鴻飛夐何邈先生王佐材蚤嵗常數奇平生經綸志白首初逄時經營此堂久乞身竚歸期堂成不及登魂气今何之諸孤皆妙稟況乃承義方世濟商人美各是萬夫望拳拳奉先志誅茆建崇堂豈徒輪奐美卓絕當未央吾觀孔父鼎知有名世哲英英大諌公克世嗣前烈翺翔金鑾坡白首貫忠節後昆有斯人譜系愈卓絕趙玿赴成都府廣都縣尉以送君南浦傷如之何爲韻送之作八首

吾生常覉旅送客情更重嗟哉平生交今復萬里送愁端寓心目往感接魂夢窮途獨棲遲直道竟何用山河接巴徼闗塞斷秦云誰爲萬里侯節制錦江濆彊項毋狥指曲鉤難致君勿因朝廷逺俯首俗吏羣昔余旅長洲寄傲碧江潭十年客風埃畱滯困周南冉冉老將至兀兀漫窮探故人各變化漂零空自慙之子才如冰不應常負弩勿爲爲貧謀一意在阿堵廣都綺縠地當念珠還浦惟亷可立身勿使嗟供虜【蜀人以東人爲虜貨而歸】

翔風走塵沙艸樹正黃煙昏路漫漫日冷云蒼蒼杜公作詩處武侯近戰陳迹勿驚心俯仰已堪傷蜀都蘊奇气古今生英儒歌童選何武狗監獻相如煌煌直金馬藹藹侍玉除歸入蕓香閣無廢五車書傾城愛勁竹古士惟徽之而我獨愛君不見卽相思今矧萬里遊動爲三嵗期索居念金蘭惘然傷別離蜀山如鳥道劍閣郁嵳峩嗟君正朱顏柰此艱險何秋雨峨眉道春風濯錦波靑山一羸馬古今應更多

秋日雜興

悠悠東郭道莽莽四海志晨光晞髙林露泣徵轡巨防淥漪哀泉赴橫衛我生窘覊束感嘆撫消髀靑靑陌上艸秋䢐故應省疾風試飄葉寒露猶湛潁冰霜來無時爾命詎堅永滋蕃柰爾何咄咄臨此景昔喜馬少遊我馬仍欵叚古云末路難百里九十半與爾皆調饑欲速輙愈緩長鳴徒勞爾終愧籋云汗黍稷競登塲荏菽復滿疇我羮𨿽不糝逄年亦解憂太平豈無象樂嵗觀有秋敢期飽糠覈役車何當休秬黍亙廣隰整整萬戈矛旌旄亂風葉森森疑戰秋如聞髙奴塞將軍用世侯勝算應在目願解西顧憂【範徳孺之延塞】

芡珠乃籩實雞首眞溪毛芥羽復丹幘淩波競將號蒼啄勝蠔百琲轉含桃驪頷有照乘海夫得應勞搖搖平岡雪芬薌蕎花白繁英未脫鄂鋭實已潛黒速哉不逾時幾何天地力寒耕暑方耘古人勤宿麥橫煙下平林閒雲依袤嶺寓想髙鴻背遊目淩倒景吁嗟老於行末路未遑騁晚嵗竟如何三嘆心耿耿

汝華巖【秀法華居之夜夜聞山鬼打更】

道人居此巖誦經嵗云久鬼神夜防持空巖擊刁鬥吁嗟已成塵藤蘿穿石牖

與鄒浩志完防於王希聖家因話毗陵事是夕輙夢還松陵因述夢呈志完

客夢還松陵寒江煙雨異時醉吟地依然記洲渚三髙平生歡彷佛遞賓主十年扁舟興一夕暫容與此樂曽未央覆瓿俄驚防隙月鑑我帷破窗風自語展轉誰晤言僮聊爾汝吾生獨何事寤寐仍覉旅

送杭州使君蘇內相先生某用先生舊詩方丈仙人出渺茫髙情猶愛水雲鄕爲韻作古詩十四首

至人本無我與世初無方彊從金鑾遊聊用示行藏忠淸秉全徳日月可爭光振衣千載上臨世濯滄浪至人孰可測跨世富英量千齡遘治運萬古眞遐想三臺接布武萬乘拱函丈辭榮明光殿乞身靑天上世人期公淺云是眞謫仙願公老臺鼎白首冠貂蟬爲之乃固有弗爲愈知賢淸風不可挹髙髙薄雲天紛紛競幹祿汩汩第謀身先生獨任重憂道仍憂民精誠貫白日孤忠橫北辰求之千載上古亦鮮若人平生史防直往嵗展禽黜靑衫竄長沙華鬢謁宣室重光照八極命世眞賢出柰何江湖去獨爲蒼生卹道徳富瀛海百谷輸浩渺云夢吞什伯坐暎黃陂小斯文再炳蔚精義淩縹緲典謨追灝噩協气充四表周公非汲汲仲尼豈皇皇吾道無若人孰能相維綱古今異倫軌英風自相望下民今喁喁造物太茫茫造物𨿽茫茫至人自囂囂𨿽稽具瞻意欲全千仭髙富貴一敝屣功名兩鴻毛獨知退爲樂可憐誇者勞公去吾道辱公來吾道榮生民系休戚國勢隨重輕先生如九鼎坐折姦宄萌天如欲平治用捨若爲情先生如蓍萬事可告猶勲業輕黃屋得賢方解憂念昔彚徵日民瘼庶有瘳莫賦歸去來衮衣或能畱吳越控島夷東南一都防滛風舊倡靡懦俗無慷慨除獘在躬行報政可立待類非俗吏能千齡樹遺愛邇臣均勞逸方靣乃毗倚細人怙權寵補外習爲恥余杭股肱郡湖山眞信美意雅如望之肯效倪若水小人𨿽嗜學嵗月空屢勤同門盡鴛鸞登瀛校書蕓嗟余老西河索居久離羣從龍從上下愧彼油油云四海李元禮龍門多俊良英英郭有道一揖遂生光畫鷁淩雲波仙舟水雲鄕此心徒皦皦千里共蒼蒼

雨中宿超化寺

暴雨如建瓴龍淵俄怒流逸哉我三士冒雨探奇幽古寺浮積壤危若萍與漚抱憂窮樂事鬥酒聊重畱

遊超化寺

常笑博望侯老死窮河源河源幾萬里天派垂昆侖支流播九逆砥柱防三門行穿九地折怒溢千里奔樂彼洧水源近且具茨根寒泉發淸池藻鑑撓不渾引爲琉璃陂碧波媚蘋蘩逶迆入王城順下徳可溫全此上善性利用豈無恩下有萬艘濟旁列千夫屯持此安且靜用鑑暴與昏頃年時聞龍淵室今應存秉蕑俗何陋濟輿惠亦煩誰知千載後佛宮枕溪濆喬木上參天緑竹盈短垣曽此埒金穀神龍依祗園物理自古今興廢復何言聊思鄭國僑殊勝漢張騫

木文眞人章聖朝合州進到其事甚怪至京其木中人呼萬嵗者三詔賜崇福宮

犀視月通角蟬想丸目入果臝祝螟天風化陰鶂物變知品殊尙可易形質眞人友造化故與物爲一持此誠與神可貫金與石何爲輙入木厭世未肯出衣冠儼如生隠若陸顧筆非同木居士聾俗競禳祓又非羅公逺戱隠逞幻術疑是靑羊老合江聊示迹薄遊附驛車靈宮居二室

西丘

西丘對秋風蕭颯如原隰木落景扶疎碧環天壁立餘霞拂暮散夕鳥寒更急獨有松上鶴不爲鸚鵡粒

廌葺介堂元聿作詩某次韻

吾生一漂梗觸焉泊東周十年嘆流滯吞黙垂逺猷胸中猶汪陂萬頃蟠一甌輿羽欺鎰金寸木傲岑樓圖南平生志腐防詎能畱寸心徒自憞雙鬢颯先秋物理有否泰奚爲久休囚尙愛東方朔處污能若浮悲鳴非不切嵗月老驊驑莫笑掃一室吾心若虛舟防當掃天下歸老臥滄洲

百葉梅

寒香本巳淸眞色初旣好誰私化工力增綴愈姸巧繁葩貯春意幽姿照靑昊獨無和羮實終應愧其表

夫人城

庸將昧奇正乘鄣罕書勛我登夫人城想見畚鍤勤攻瑕旣遇堅坐制烏合羣異時古烈婦鮮以智勇聞襃稱勵愚懦敢諷賢令君作傳續烈女逺紹子政文壁間畫葆羽俾如娘子軍

次和答張誾寄靈壽杖

我生職貧病壯齡俄早衰朱顏不少貸白髮太先期故人獨閔余逺寄靈壽枝老景知有賴醒醉爲扶持

憶吾廬

繆挾經世策蚤衰甘湮淪吾廬有佳趣一防良可親茂林修竹地靑山白雲人塵埃付防徑風波委要津吾心如皦日外物任浮雲久厭牛馬走欲令鷗鷺馴嵗月旣荏苒功名定因循執鞭吾弗能得乘豈所欣畎畆樂可必糟糠奚用勤泥喜曵尾生芻恥屢陳束濕𨿽有術末路復誰因願爲海底泥肯羨山上塵

谷隱飲中以采菱渡頭風起策杖村西日斜爲韻探得采頭二字

東西南北人志向各有在一言契所適糾纒胡可解英英坐上客聲聞著寰海婆娑諸侯邦未去亮天縡顧餘寸有長葑菲誤見采山空佛宮冷秉燭集飛蓋笑歌觸松風出谷作天籟後夜風雨時惟應鬼神防

山川納商气凜凜天地秋艸木將黃詎肯烏我頭蚤嵗謬懷璧轗�轍欲周富貴來無期捨鞅息林丘復棄農圃業爲玆山水遊來尋彌天釋軟語忘百憂夜傾雙玉壺禪詼互相酬試澆磈磊胸洗我千斛愁

防居易齋分韻

君子何樂胥淸夜以文防篇章各紛拏錦組貫珠貝髙譚生淸風石齒潄湍瀬安得樓蘭肉充庖余炙膾

啟母廟

帝武啟宗周元鳥濬哲商塗山配神禹獨不嗣娀姜異時天與賢嗣子繄匪良欲肇天與子是用開厥祥鈞臺享羣後有扈誅叛方誰令謳與訟帝畀有夏昌推此方朱均巍巍眞令王伯陽指株李阿衡降空桑龍踞生漢祖龍漦誕褒娼石裂何足問世語多荒唐若比望夫山𨿽怪猶有光

筆溪

張生古狂夫艸聖稱豪邁縱橫意有得野馬禦風快醉醒忽驚神自以不可再乃知髙世能至理適有在況夫窮年華朝夕精防汰期玆筆溪水色變昆侖派

施栢花

佳花香藹藹老栢意蕭蕭如何蒼翠質許附繁柔條仙人踏錦障襯步武夷橋願托嵗寒心淩虛上煙霄

偃栢

名園气虛闊怪栢獨凝偃髙枝翳浮雲翻然志飄逺赤松來何遲黃鶴去未返蘇武遊虜庭矜傲何蹇蹇朔風吹寒枝日暮羊在阪乃疑髙堅材獨得造化本蕭蕭古池上不與凡木混

霹靂琴

老桐初無異憔悴輩散木良材固自信終嵗委空谷孤根聽霜霰厥命寄樵牧𨿽云具宮徴誰意望琴築天公憐寃憤霹靂驅怪伏蛟龍出蒼幹電火燃裂腹造物一湣弔爲惠在反覆神馳變廢物瞻賞攺舊目裂爲君子琴日奏太古曲因知物興廢尙爾轉禍福志士抱孤操來者怳未卜壯年昧籌算奚用定榮辱

欽定四庫全書

濟南集卷二

宋李廌撰五言古詩

同徳麟諸公觀秋風閣自賦詩臺乘月泛江

虛閣淩縹緲危臺俯湠漫憑檻眺落景倚柱送歸翰空蒙暝色合戃怳天宇寛皎皎明月上炯炯靑林端寂歷四郊靜陰森淸夜闌秉燭下艸岸廻船遵栁灘繁星粲湛彩白煙隠防瀾夷猶放澑闇澹數煙巒絺衣涼風發角巾滋露漙心適醒亦狂樂極淸更歡叩舷過龍室抵掌驚水官仍思犀炬下欲窺蛟盤風雲襲毛髮冰雪澡肺肝慨嘆念前哲興懷成壯觀蹇予棄甽畆放意逺遊般合鞅昔䢐嵗維舟今戒寒佩服良友義論言畏塗難玆遊興不淺冒險夜未安風波彼何懼忠信邪能姦

又九月十四日登秋風閣以餘霞散成綺澄江靜如練爲韻分得余靜二字

繆蹈江海迹吾生靡懷居役車窘陰雨蒸腐敗衣袽晨昏霤聲中我懷何時舒秋陽出頑云杲杲照我裾言登秋風閣乘興安可徐猗紆下銅鞮縹緲淩紫虛錦葉林表金包垂霜餘棲苴寄榛莽潦痕在菇蒲我遊獲所適況乃弗爲魚放意宇宙間所至皆吾廬

山客水不覿烝云日如甑陵陸混泥沙黯慘度朝暝晨霞送晴色喜見天面瑩江光劍歸匣云收四山靜髙閣眺空無復見前日勝回思困塗潦戃怳如昔病登臨勿太息秋風漸焱勁

搗帛石

婺女織綃欲作六銖衣空山搗寒月傳聲徹云閨可笑綺縠女不識砧與機

同徳麟仲寶過謝公定酌酒賞菊以悲哉秋之爲气蕭瑟八字探韻各賦二詩仍復相次八韻某分得哉蕭二字

楚女唱桃葉楚巫歌竹枝壯士撫長鋏語防亦興悲君看拱把松中有千嵗姿蕣華不及夕柯葉漫成籬葳防晚秋菊芬菲忽齊開緣堦上古壘粲若黃金臺搔首念霜發擷英泛羽杯頺齡恐能制壽侯安在哉白髮諳冷暖蒼皮貯陽秋中年已如此一飽更何求把菊悼飛葉防行遵逺流此非柴桑裏乃有淵明儔痛飲可一石寧辭手中巵挹斗自斟酌澆胸定爲宜心如虎在圈事若羊觸籬執鞭吾弗能放意從所之靑松多陳根女桑漫柔枝虛心任寒暑寧與鐵炭期防酒有妙致靑山多令姿醉遊臥丘壑於予復何爲松菊徑勿荒政欲善鋤治參商菅蒯中髙韻自超異區別𨿽少勤寶此吾臭味勿言大鈞中與彼同一气霜風隕髙木零落臨艾蕭幽芳枝孤秀華心慰無聊堂中老元亮日賦歸去謡杖屨樂三徑爲爾甘折腰風騷本無作彊爲憂患出菊荒思臥陶江渾嘆沈屈吾觀思王詩復若淸廟瑟斯文幸未墜且進杯中物神松嶺卽嶽神爲珪禪師一夕自北嶺移者

初聞百梁村防自天池井今知萬松岡一夕趍北嶺顧玆挾山威何心罔知警

二士避雨巖

遇險思共濟胡粵無異心而我與夫子義烈眞斷金陰崖避飛雨羣龍方怒吟巖中歌式防相和相知音

送元聖庾縣丞之官泉南

漫郎老猗玗紫芝於蒍於二元皆國器位卑徳有餘嗟公有祖徳官況復不如平生志引大英爽淩太虛胸中有武庫羅列千卷書攘臂班馬間豈但突黃初謂宜在妙齡持槖承明廬何爲沈下僚蹭蹬靑雲途三調南曹選雪霜稍侵須又佩墨綬去不得黃紙除憐公批勅手乃判稅與租閱世悟休戚勝負如梟盧達人自通脫於何較錙銖平治不平气俛仰自走趨剛忍素所遇時乃烈丈夫南安極南粵控帶荊與吳南涯卽滄海北渡竟重湖回首望嵩潁邈焉天一隅南州例卑濕海錯富虫魚作客萬里外善保千金軀加餐愼興寢三年賦歸歟故園有老伴林下要爲娛

徳麟約遊西山某自鄼來防行李阻修成此詩

初無聲利想獨有山水癖慨然嵗月逝名山喜投迹書來拜嘉招吹火自蠟屐戒期西山邑奔命通書尺君詩如齊楚凜凜兩大國吾詩比邾滕惴惴甘服役千里奉詩盟敢愛股肱力方舟絕淸漢舎棹上層壁梅埡排靑雲四覽眾山脊僮肩困負笈馬喙不停息趼足上崔嵬欲進轍已植喘喉如鼓槖開闔振胸臆仰愧升木猱俯羨歸飛翼天曛未敢止行行望仙舄

見山岡詩

髙岡勝虛閣晚景澄寥廓遙潢浸廣野危峯柱碧落云過半山陰蟬聲夕陽薄勤勤學飛仙海上尋黃鶴

三醉石詩

伊昔三逸人醉臥捫白雲其間歐醉翁翊戴建殊勛山靈豈羨爾應復勒移文

中隠庵和趙孺韻

退之以文鳴師友得侯喜聲名力與俱𨿽尊未勇耳黃池距靑山孰辧都與鄙庵成誰振之句出閙如市千仞寧我髙充實信吾美坐令庵內人前車云可軌禮樂有先後後進則君子執方而昧圓俱野那復史伐柯固執柯疇克求諸邇蒸之旣匪薪采焉又非芑近交韓與侯步驟亦常恥一醫消息盡布毛自何起要須六月息不息不爲已敢問二詩人如何得意防

答周行已相贈行已端愼太學諸生忌之

佳人寓云端餌霞服靈煙舉手謝時人信爾非我緣誰令山中瓢酌此闤闠泉捨爾芝蘭薌一染漸余羶鈆黃彊爲容孰竟謂子妍眷焉反初素此道自古然

習家池詩

言登峴椒亭南望髙陽池習君漢徹侯種魚千石陂川光涵翠阜倒影媚淸漪伊昔典午世山公已遊嬉子孫安在哉獨樂寧可期蕭蕭宰上木長風蕩餘悲

習鑿齒宅

習侯有世徳冠冕襲鵕防裔孫富六藝鑿齒四海知蘇嶺陟家山髙陽浮故池著書山水間秀發胸中奇間從彌天釋善戱間廋辭尙友𨿽異代斯人可夙期

龎徳公宅詩

荊山云蒼蒼漢水波彌彌山川意髙澹宜有隠君子徳公臥鹿門老不踐州裏潔身逺憂患豈復存慍喜藐然姑射人胡爲市門倚諸郎有鳯雛輙與臥龍起

過具茨諸山始達嵩少

初逾千峯時千峯各呈秀抵玆嵩髙前始覺眾山陋恃此一柱力天地敢分剖四維旣張弛穹壤托髙厚卿云羃上國秀色連楚藪眾峯無聳峭配此眞培塿固將倍十百何止吞八九餘身一艸木乃欲擅去取出類復何言聊貽澗濵叟

登嵩頂

丈夫有奇气坐井直欝欝朅來古嵩州擕手登太室中峯到絕頂北嶺太峭壁山河在股掌帶礪何足述星分九州野塊列七雄埸放懷宇宙間想見天地辟下觀云雷變湣爾龍鬼役下方萬仞底艸樹靄防宻愈知天下小助我浩气直平生四方誌登臨聊感激嗟嗟封禪媼遊豫朝百辟誣辭與慙徳可笑乎四嶧廟社尙不閱財用遑肯卹萬兵樹丰碑數丈壓崒豈知市朝變輦路蔽荊棘同登八仙壇再題三醉石君無笑余怯登臨常股栗爲寶千金軀夷路猶恐失存我厚蒼生豈效伯昏逸歸臥聽天雞扶桑觀日出

求誌書院詩四首陳師道履常之所居也

臒槁巖下士迹隠心防徑汗顏塵中夫謟笑幸遊騁賢哉陳夫子兩不傷厥性潔身風波塗獨若萬鈞錠辰極不攺北滄溟日輸東聖道亦如是昧者自異同哇鄭迷世習舎魚當取熊蓍期吾子此語聞先翁君气久已浩君志復何求同聲久絕和一見忘百憂藜藿鄙膏粱絺綌傲狐裘徳輝下可覽安用翔九州漆開辭未信顏回恃有田爲貧仕何媿得已非自賢破褐坐窮閻聲華飛日邊苦節勿匏仲尼任蒼天

靜齋詩題盛君明之室也

人生乃動物萬事皆動端陰陽造化汝賦汝以五官五官各治職愈治當愈殘非苦動所擾烏知靜爲安非惡動所戕未貴靜爲完百年夜分半夢想仍妄暪動多靜常少竟爲動所幹回光一自照萬事無悲歡居士何早達動境能反觀寧爲玉在璞不爲珠在槃虛室生朝白靑璅凝暮寒聊持動時想攝入靜中看

寶幹山茶

山茶乃凡木寶幹始爲奇婉雅瑞荷花扶疎連理枝傾心相爾汝和气生怡怡淸陰亦可愛惡木正離披

上姑丈閭丘通牧少卿

天下一大器安危系平傾哲王愼民監措術如和羮辛甘或偏長非可制割烹五味旣可口君子嘗曰平方今太平君戒欹如持盈乞言用鑑履徳均權衡庶民𨿽惷愚一或非所營視之如已內塗污千仞坑是用選賢徳告戒敷至誠曰𨿽一人良萬邦咸以貞尙賴爾庶牧禆朕來聰明分符授虎節專政千里城朱車輪兩轓畫防門十旌禮文旣光華逺煜如杕英良圖沃朕心蠲瘼求民情如意運手足乃與朕力並朕所戒假樂難愼惟守成願昭先人功奠枕臨周京羣方政咸乂惟海隅蒼生魚鹽機巧利涼徳多矜爭版圖庶彚徵雉壘侵荒荊矧乘薦饑後魴鱨尾多頳古旣無罪嵗此獨何所令明明普天下孰非聖人氓當求善仁政如解中山酲時公罷仙班入覲中天閎帝優老成人錫祉升名卿吏能素嚴翼公望方崢嶸物賴山愈靜川納海益竑齊安漢中治政迹如韶莖剛明濟淸淨錦組輝瓊瑩果毅將愼智佩玦鏘璁珩英英眾人師落落天地晶是用簡上心僉議如預盟公辭臣老矣已與世累輕東吳富山水煙霞氛紫淸樂郊適所願逍遙掛塵纓賞延及孫子榮慶並弟兄智恬欲相養爲壽期老彭帝云東州民思濟求令名窒如相忘魚煦沫涔轍瘁如旱麓木枯槁需春萌朕意愼許可當賴王國禎如翩皆飛鳥遴集惟鷦鵬無辭逆朕意欽哉卿惟行公承帝眷異竭節期有亨郡民幸其來爭以先見榮實篚擕漿壺馬首拜且迎謂言前掾曹執禮無私評逺玆三紀歷位重徳愈宏下車始授政季秋末䢐正囹圄屢空虛盜止無黥刑康荘夜達旦戶敞民不驚柔逺戒慢令荒政先緩徵榛楛已濟濟莪蔚將菁菁熈熈春臺樂苾苾太室牲嘗聞至仁化政立可去兵又聞公明心罰罪能驅鯨古云州縣勞此語非凖程韓侯功固髙羞比於絳嬰光初必凶終進鋭多反瞠如徹禮飲酌彊酒奠兕觥𨿽云快壯心泰至多酗醟孰知安行健履坦非掀橫圭璋賤瑉玼山川貴剛騂良弓豈茍飾利用闗以弸斯爲古循吏業廣惟勵精孤生何所罹自防憂患縈遭家屢不造省始離喤邇復逺所恃覊迹如漂萍操心但書危固戶賴巧甍曲防惠私重哀愚斯獨字撫得不違俾就三龍黌曰余欲玉汝誰何恡金籯愚非茍恩者鋭志思迅鏗爲修不敢殆希彼農夫耕懃懃慮寇至豫蓄終嵗盛戰戰與心競中林亦丁丁淵崖視鳥道履冰越深瀛剛克素自許竊亦輕申棖永言念眷懃願以堅白鳴作詩謂云何姑以紀頌聲

曉發鄧城和徳麟韻

遙岑掣殘電轉云篩碎長庚送曉色澒洞初見地饑馬戀櫪鳴呞牛系林睡橫塘寸魚跳魚跳石雙翠敢嗟衣化塵且喜風泛袂蚤懷功名心經濟豈無意老軀旣骯髒柔態漸娬媚棹舟江南去白酒謀日醉絲蒓芼雪鱸欲飽三尺喙半生客荊州兩渡北津水尙友有若人獲我心所契行李念淹畱感此秋蟬嘒掃除向來想漁釣眞得計塞翁已無心得失無欣喟

鄧城道中懷舊時徳麟相拉至江北三縣

昔從郡丞遊餘寒春未廻云蔽冷日朔風捲黃霾枯榛擁殘雪疎籬橫野梅季夏方溽暑後乘復與偕靑秧舞白水赤日飛紅埃牛馬暍俱喘蜩螗嘒相哀值此寒暑變感予覊旅懷行行江湖去舉櫂向天臺老婦膾魴鯉丁男滌尊罍霜橙薦紫蟹水藕浮瓊醅念公復行縣秋光當獨來予時定相望持酒上髙臺

石經殿

漆書寘蘭臺筆削猶敢擅眞名鏤遺編定知伯喈篆未校蕓閣書成此石經殿

天門泉詩【俗名救命泉今巳涸】

昔聞天門泉石竇注澄澈行人口生煙可救萬夫渴爲惠胡不竟吾來值源竭

捨身崖

蛾眉備百姓怨女塡六宮捐軀委崖谷隕生因爾容匹婦多白髮婦怨實無終

太華

太華復何如名山控西極忽從天地分屹立三萬尺天維西北傾扶持借爲壁風雷出毫末日月轉兩腋秦川散餘秀長空借殘碧支離別周甸指掌觀禹績因知方嶽重奚覩介丘憶蒼旻仰猶髙厚載眞有力

三岡亭在邑西南三十里秦昭王使謁者王稽使魏夜與範雎言先生待我於三岡亭之南是也

賤人敢圖柄時哉天步艱相爾簀中意三亭寧靦顏佩印能防時网成已入闗宣言往代汝天道眞可還

東津夜飲送岑穰彥休赴闕

東門何煌煌驪駒絡金覊朱顏照秋鞠炯炯靑雲姿往登蕓香閣編書給隃麋予方滯江漢發軔將安之風林舞危葉霜畦殺靑蕡車馬如上州朝天逐髙云行邁豈不勞欲書竹帛勲嵗晏重感慨我獨念離羣

曹華國之子贈詩次韻答之

平生曹華國志意多感慨塵埃迷俯仰骯髒遊方外余嘗賢若人心以古人待食蘗甘有味防蜜遇潛蠆賫恨沒九原長屯竟無泰宿艸揜一丘長夜遂千載喜君好男兒贈語頗剛快弓裘解傳業門戶玆有賴文章第美身長門不須賣【來詩有賣長門賦之言】

防經堂

男子宜讀書讀書須五車紙腐唇自裂豈爲刳心魚吾子少年時靑雲得意初英華發淸端賦筆淩相如自試文石陛竚召承明廬孝隠二十年復與志利疎軒裳不掛眼鐘鼓悅爰居歸來防經堂志惟與道俱架上數萬卷偃仰時捲舒使彼夙昔人防言幸發攄春洲生蘭苕寒溪脫紅蕖逍遙適所願未可詠歸歟上方宵旰暇夜殿誦子虛【伯原曽進東都賦】

送李徳載公輔之宣城王子敏遹之寧陵秦少章之仁和

先生位管轄四海在陶鈞顧我門墻士於焉益情親睠言給鼎味防酒侑芳珍粲粲春服成暮春及佳辰載詠先生道興懷感昔人三子果藝逹從政宜牧民維舟萬里流喜色照通津廌也不速肖農圃老此身同門各鶱翥索居獨離羣諸公廊廟器行當防髙勛念此今日歡無忘病且貧結駟儻肯顧促車淸潁濵

送王仲求

飄風非焚輪觸石生孤云逍遙王眞人行行傲世紛齋戒斷葷臭日誦浮屠文敝袍遊江海恥與狐貉羣吐納全眞气鬢髮垂如銀十年臨池學自許登右軍謙謙卑自牧處約人皆忻扁舟忽云䢐欲扳心殷殷丈夫重訣別兒女徒云云常聞釋氏說精進在慇懃紅塵易汩沒防渉憊力筋不如巢華山修煉如老君

送秦少章

建勲各有志而我齒已疎除書喜之子試吏東海隅滿懷貯忠義陳編陋嚴徐平生困末路龍蠖意不舒定交靑雲表凜凜國士徒執顏肯顧我曾未鄙非夫破愁有斯人我鄰知不孤危言解補天決折已非圖成名聊爾爾國器自時須收功從玆始良驥騖修途開樽稍黔突慚愧飯與芻閉戶待子歸看我所著書

同諸公餞望元因宿谷隠以何當風雨夜復此對牀眠爲韻分得對此二字

雨气天末來暝色江臯起層林蔽樓觀黯淡水雲裏匹馬何所從翩翩五公子異時天一方相遇忽在此溫言各慰惜道舊半悲喜熠熠螢度幃礎流泚他鄕念覉旅況復餞行李一笑未易闌相望迹千里

秋江冒后土余潦滿溝澮行人泥沒輈腐黍亂荒薈結客山中遊風雨在顚沛崢嶸栜宇下磊落宜我輩還同竹溪逸笑傲盼庭檜繁陰阻杖屨曀曀防晦誰能決頑云共此明月對

大木山

十洲三神山廣厚蟠地軸不知髙防尋滄溟及其麓遊心如太空視彼何芥粟君家三木山包裹一握足銛鋭曰奇鋒坳巖云峻谷攝心如蚍蜉觀此乃陵陸髙作九地何啻戰蠻觸老蘇記木山萬里在右蜀立之置庭除屹嶫可映屋小大𨿽相懸眞贗此其族因形生彊名等是千嵗木君家襄城野繞郭山抱緑巍然復嶺外自有眞六六

孟浩然故居

旰食羮不糝肺腑窮雕鐫襄陽妙人物我獨憐浩然禁中拜天子布衣可逢年一言類望明主乃棄捐淒涼鹿門道舊隠空雲煙漢水不世情猶有槎頭鯿

上山

登山蓋有道迂叟眞名論不困在徐行不跌由足穏斯言可銘佩萬事爲節撙推之爲躬行天下國家本從徳鄰至鄧城訪魏道輔故居懷道符

孟春屬佳辰駕言從郡丞蓐食戒徒禦篝火事䢐徵方舟絕橫漢適彼樊侯城緬懷昔封君能使晚周興千齡想風槪慨嘆岸與陵故城若墟落邑屋袖可凴盤飱勌舉箸幅幅气拂膺古寺蔽榛甓破舎餘殘僧人言魏徵君於焉常曲肱窶居三十年蔚然以詩鳴人憂不攺樂信哉賢者能常聞有四友作堂在郊坰我𨿽樗櫟材臭味亦其朋防當從飛蓋淸夜一來登

李良相淸徳碑良相百藥四世孫也天寶中爲尉氏令邑人立此碑

旌防以防寡樹碑勵貪夫後人慕前躅當令徳不孤苐無愧屋漏斯能逺苞苴番禺惟飲水合浦自還珠阮步兵廟【在縣東南四十里今墓在焉旁置廟祠之今諸阮之裔甚多而竹林猶存】

千齡一丘壠誰復記主名苾芬百世祠賢哉阮步兵廟旁故墟裏竹林蔽郊坰裔孫仍南北胡能師九原

蔡澤廟【燕人蔡澤相秦宣言往代範雎者墓在邑旁有廟】

從橫事捭闔揣摩相抵玆爲富貴術咄嗟乃自知相形直誤人俾無百年期遂汝齒肥心廟食飽牲犧

羊叔子廟

緬懷吳晉氏天壤非異宇賢哉羊頭鎭一用惠慈撫髙懷寄山水餘事整軍旅當年峴首嘆奄冉隔今古遺民爼豆之廟貎壓江滸誰令望碑人墮淚若兒女

杜元凱廟

書生昧籌算罕立橫艸功徵南日耽經帷幄明指蹤胸中有武庫矧與豎儒同賢哉秉節度不制蜀阿童沈碑𨿽好名要是眞英雄寥寥萬山路爽气搖松風

和錢之道

仲尼聖之時豈蔽不恭隘知命識大憂嗣世宅已壊不閱父母邦遑及爲蒯瞶依仁罕言利執禮不語怪污墁泥中轍脂舝速遄邁難乎其有恆取善僅餔饋茍非言抑大道或防賣峽有食象虵常苦螻蟻嘬昭昭神禹功鑿水疏九派刋隨神明疲新水螭蜃快志士每喪元時靡可究屆

薙艸

宿艸競春力階除日靑靑何心願滋茂薙去輙復生一气養萬類蘭藥盡勾萌何當紉余佩采采擷芳英同仲寶風雨中過徳麟畱宿以夜未央爲韻分得未字並和二公夜央字韻

悲風送寒雨遙夜俄總至艸木𨿽戰秋渠能保柔脆杯盤照靑燈哦詩久無寐安能決雲開坐見參橫未秋䢐風雨多欲作雪霜迓況乃地气偏寒暑或相借溫涼久未定裘葛易無暇慙愧平原君客至列盞斚日爲文字飲短晝繼淸夜嗟予寡世偶癡甚已如覇有田未歸耕無防敢求射眈詩近知味疑從果蠃化

敢友天下士轍環之四方適願得所向偶如鐘應霜交態久未定市道良可傷君看江漢水安流日泱泱

張康節家西軒竹張福夷兄弟求詩

種花鄙弱植種栁惡連陰主人種竹意闓爽見靈襟猗猗復勁節凜凜況虛心晚嵗示貞操淸風應好音扶疎髙軒下眾景爲蕭森世襲萬戶封奚取千畝林

夜坐

東郭新雨餘日入涼气佳長風吹天維坐見參斗斜黙黙羣動息寒螿先秋嘩淸談互絕倒豈復憂過差

谷隠寺

挈巢江湖去端爲山水癖朅來谷隠遊契我賞心適寒江渺平楚復嶺轉層壁誰與龍象筵一掃狐兔迹防云布樓臺迎日麗金碧堂髙磬聲防壑逺松響激山光晚相照空翠濃欲滴行當就墟市幽棲買泉石日詠招隠詩時過彌天釋

題蔡君謨墨迹後

古人托一技身死名不滅賢愚置不論筆畫觀可閱嶧山刻秦銘斯篆屈金鐵𨿽在眾憎惡恨不頸薦鉞禇令狷且直還笏首叩血魯公秉忠勤白首抗希烈獨有虞永興當年稱四絕賢哉蔡莆陽直气亙南粵入爲楓宸侍遇事挺奇節揮毫覇當年粲然星中月非惟驚代能乃是名世哲

嘯臺

步兵遊方外棄禮眞太簡過差生杯酒況復能白眼蘇門鸞鳯音戱技猶赧赧當知愧孫登不獨嵇中散步兵眞曠達與世故浮游平時哭途窮欝欝宇宙幽浩气獨不揜築臺淩淸秋一嘯已望我況乃爾汝儔斯人固遺世世亦不汝收得非靑白眼鈞銖牾時流聊爲招魂些釋汝故時憂

言登阮公臺興來聊獨遊因爲爾時嘯景物故淸幽奄冉古今意淒瑟天地秋阿戎迷簿領況復五君儔【王實爲監倉不至】北眺度遐想遺音浩難收登臨感陳迹雲散惜風流軔車此裴回何以慰百憂

乘流忽遇坎【廌以馬病不行】觸焉遘玆遊紆余上云壘禪房忽通幽水光浮西澤艸樹颯已秋豈無竹林友腰印不我儔異時東山約興盡輙復收飛蓋想淸夜華月湛西流何當共巾履一笑破羣憂

我登步兵臺緬懷昔來遊英聲入萬壑奇气盤九幽轉盻迹已陳況今仍千秋鸞鳯吟蘇門奚用愧彼儔堪笑劉越石幸勝功遂收登髙君能賦乃是子安流作詩已可人洗我萬古憂

七夕【某觀晉漢以來七夕詩數百篇皆用俗說某以爲牛女之防不然故作此詩】

七夕知何夕云是牛女期俚俗具華階除兒女嬉繁星爛煌煌流月湛沈輝羣兒望鵲橋橋端七寶帷彷佛想言笑薌澤疑煙霏人間光陰速天上日月遲隔嵗等旦暮防遇未應稀願言停笑驩察我心所祈我欲賜新巧智術妙通防金鍼度防縷寶奩卜蛛絲我嗟兒女愚勤勞徒爾爲巧拙天所賦乞憐眞可嗤故拙不可厭吾寧鈍如椎借云得新巧無乃醇愈漓吾觀天垂象列星有攸司牽牛常服箱織女不下機牽牛教人巧積倉嵗無饑織女教人巧笥篋余裳衣伊誰詢兒女組繡窮毫釐年年渡河漢秋至次舎移宣淫五云上此論乃吾欺吾爲牛女辧欲判千古疑

元祐六年夏自陽翟之睢陽迓翰林蘇公自杞放舟至宋

放舟杞國岸汴渠正東注湯湯舟下水適與舟相遇泛泛水上舟與水共東去舟水詎相離曾不遷故處世人迷動靜順流疑若遡不然逐流浪汩沒爲所誤吾作放舟詩明此流水住老矣耄何爲聊用持世故

石棧河在洪閘

犇騰龍嶠麓深壑斷如截石棧架寒溪盤陀臥精鐵從衡布方楚片段發文裂平如中唐甓罅宻不容泄南巖盡奇險萬狀森羅列或如巨獸蹲或類巴虵囓哀泉瀉飛磴流沫常噴雪山骨靜無塵澄碧潭澈魚龍不敢宅中有千古月壯哉天地間此險詎勞設乃知山水心自欲爲勝絕我陪勝士遊玆名因不滅

足亭張康節南亭也臺數尺亭在其上

人生天地間海中一浮漚欲求無厭心無乃不勝求知足有眞樂不然多悔尢淺儒急名譽誇人矜智謀語黙偕蟪蛄生死等蜉蝣不如知足者澹然樂忘憂防手閱萬變黙坐觀九州眾舎吾獨存同波終異流君看至足處無得亦無修萬物固皆備反照靡不周昧者彊務外巧僞日向偸昔饑止願飽旣飽思膳羞昔寒止願溫旣溫思狐裘非徒漫自苦動輙成贅疣相圃有足亭可見好善優公孫皆秉哲克念踐先猷欲種豈弟徳求異恩澤侯秀嶺聳蒼玦寒溪搖翠鉤云傳鄧林雨月送滄浪秋曉暝竹煙暗午薰花气浮涼颸泛南榮返照過東疇所遇皆可樂觴詠友浮丘豈必朝圃弭節夕瀛洲永懷樹亭意足焉此優遊

鳴琴泉【此水自山石中來水石相激於暗竇琮琤有聲如琴故曰鳴琴今爲道士深池遂塞其竇水滿則不復鳴矣吁可笑也】

昔聞流水操想見流水音況復山泉聲聲自如鳴琴可笑山中人彊作碧沼深暗流不復鳴遺聲杳莫尋近聞石鐘山蘇辧正古今酈元與李渤地下當噤喑惜乎不聞此使我徒登臨道人笑謂余胡不求琴心何勞上聲況此非徽金

下第畱別舎弟弼

繆承名卿後煜煜贊皇裔閔途遘伶俜勉力濟顚墜百年能防何三十已一世胸中經綸防偃蹇未獲試衰殘蚤二毛坎軻窮五技探珠極溟海恥逢驪龍睡辛勤禹門浪千仞復中躓吾道有用舎無乃天所否巖廊與溝壑榮悴同一戲俱非本來物吾無窮途淚季父勉問學弓冶付吾弟營營米鹽慮役役裘葛計𨿽服貧賤勞無損剛大气愼乃百勝術早防萬夫萃老去重別離悲歌感棠棣

下第畱別陳至

明緡釣香餌彼取亦已防金丸往抵黽我用一何卑餘生宇宙間動輙多願違天王十二閒玉勒黃金鞿柰何驥與騄不使備六蜚鹽車初未脫伯樂苐興悲寧甘生芻餓不爲埸藿嘶京都足風埃士气隨亦淄君於萬夫間獨若三秀芝浩气久已定得喪亮難移對之忘忿戾澹然移安夷論交有斯人是用久敬之吾生三十年二十九年非末路各相望奮庸防有時貴如未可求守余北山薇

嵩陽書院詩

束髮從政事佩綬曳長裾守令有民社裂地皆分符問之爾何由必曰因業儒自致或世賞因儒升仕塗一朝希斗祿輙與故步殊佞夫專媚竈要路事馳驅俗夫抗塵容勾校迷墨朱自謂尙市道不若效賈區何必念故業易地有蘧廬嵩陽敞儒宮逺自唐之盧章聖旌隠君此地搆宏居崇堂講遺文寶樓藏賜書賞田逾千畝負笈昔云趨勸農桑使者利心巧阿諛飛書檄大農鬻此奉時須垣墻聚蓬蒿觀殿巢鳶烏二紀無人迹荒榛誰掃除桑羊固可烹縣令亦安乎令主尙仁政美利四海敷仁賢任阿衡天地一朝蘇已責復蠲斂肉骨生膏腴疲民悉按堵此地尙荒蕪淮西髙夫子爲政多美譽百里政肅雍民不困追胥憤彼釋老子遺宮徧山隅吾儒一何衰廢迹可嗟吁連牋叩洛尹移文諷使車義有子衿恥功將泮水俱興衰𨿽在天此意良可書卻思鬻此者於儒與何誅又思昔縣令亦昔儒之徒興儒有美意無忘髙大夫

史次仲錢子武與余在報恩寺納涼分題各以姓爲韻

天地怒气散凱風若顚喜吹彼枳棘墟不入防屋裏北風何其涼雨雪雱不止卒嵗無衣裘穴處猶凍死六月如蒸炊執扇猶秉燬芃芃黍苖花吹落不結子老農悲不獲飛鳥喜自恣𨿽難答天恩願天投木李

廌寓龍興仁王佛舎徳麟公定道輔仲寶擕酒肴納涼聨句十六韻

宿雨且初霽防涼吹廣庭嘉賔忽相遇【方】午夢驚扣扃長松森翠影【徳】修竹參靑冥飄雲度空急【仲】殘日穿林明幽墻隔江浦【公】逺嶼定風舲城市厭煩暑【道】山樊念伶俜角巾代公紱【方】艸具逾侯鯖園實摘的皪【徳】廚醖斟晶熒烹鮮縮頸大【仲】海錯著器腥笑談得眞樂【公】采擷逢幽馨云陰剝初霽【道】夕嵐收逺靑窓臥憶元亮【方】詩成懷景升日須河朔飲【徳】當解髙陽酲煩頓忘釋【仲】嘉詠不少停闉闍發嚴鼓【公】穹碧垂繁星一笑跨鞍去奚論楚人醒【道】

啄木鳥

小虫蠧堅木自意吻頰剛蟠身宅幽竇心期千嵗藏爾非虎而翼何乃巧取將剝啄繞樹腹捲舌利鉤芒一身禍眾命曾未厭饑吭流怨入胡琴美人借余商鵜鴂相惟和次第歇芬芳吾生獨何事有喙三尺長富嵗常苦饑不能饜糟糠寧饑忍效汝豈復思隨陽

已夘春許昌湖上酬王實仲弓作

紫荷媚曲塘靑秧舞平畦晨光晞露眾木含華滋咸驚物外慕歸休及良時

封禪碑

魏公如管仲封禪止文皇侈心晚猶在厥婦故敢猖誣彼七十君哀哉爲民殃

文選樓【案此詩從宋文鑑補載】

申轅應楚聘鄒枚適梁苑藩侯喜賔客賢賢易鷹犬黃綺遊漢廷羽翼矰繳逺秦府十八公攀附名益顯昭明眾才子文囿俾搜選髙齋切浮雲雉堞俯晴巘尙應媿河間筆削非大典

欽定四庫全書

濟南集卷三

宋李廌撰七言古詩

汝州王學士射弓行

汝陽使君如孫武文章絕人喜軍旅要知談笑能治兵戱教紅妝樂營女白防新袍錦臂鞲條脫掛弓腰白羽防錯旌旗照地明傍花暎柳陳部伍須防觀者如堵墻彷佛如臨矍相圃一人中的萬人呼絲管呶嘈間鉦鼓臂弓上爲使君壽徧及四筵樂具舉使君一笑萬眾喜堂上酒行堂下舞錦叚銀荷翠玉鈿意气揚揚皆自許儻令被甲執蛇矛恐可橫行擒贊普大勝吳宮申令嚴兩隊宮娃啼且怖闔閭臺上呼罷休將軍𨿽賢亦觕鹵豈知使君不忘戰聊以戎容娛罇爼夕陽捲旗去翩翩使君要客登畫船美人不暇別妝洗戰士結束圍華筵皆疑徵南漢將帥樓船下瀬方凱還軍中不應有女子偏禆校尉何其儇使君湖光照樓觀一碧不辧水與天漸看瞑色著疎柳已見白蘋浮暮煙銀漢斜橫北斗淡明月碧玉疎星聨舟人罷唱時弄艇子趂魚行扣舷隔浦熒熒見漁火意中竹籬靑斾懸𨿽無荻花與楓葉全似送客湓江壖亟令周娘作新曲周娘琵琶京洛傳不惜千呼與萬喚便時轉軸仍撥馮夷陽侯或靜聼穹龜大魚或後先且言白傅時落寞艸艸防遇仍嫣然使君聞名滿臺閣虎符熊軾周旋風流樂事𨿽可記皆過孫白二子前防看和戎竟先列鐵騎百萬臨三邊報功女樂賜二八粉白黛緑皆嬋娟靑雲乞身歸舊裏汾城故地依林泉琵琶亭中望汝海無忘飲中今八仙

題郭功甫詩卷

山人跨魚天上來識者珍重愚者猜或呼文舉異童子林宗獨謂王佐材蚩蚩眾目如瞽蒙白馬羽雪皆皚皚古有仁賢不愚者舉足防路心徘徊桐城明府住姑孰裾蕭灑天與才防言屢攺恥自雪政事報成羞援媒臨川先生久知已十年執政居公臺橫飛後生盡豪俊往往扳越自艸萊洪鑪造化豈一端如何不與珽塡坯盛朝能詩可屈指少師僕射蘇與梅少師新爲地下客蘇梅骨化成塵灰金陵僕射今已老班班絲雪侵頥腮當今儒生迂此道如使杞柳爲棬杯好古愛詩惟有君獨使筆力驚風雷淸音繞齒嚼鳴玉爛光滿紙如瓊瑰古原夜燒光奪月立使萬物有灰煤淸泉漱石白鑿鑿湍落急瀬成淵洄才雄句險駭人膽九月秋水灔澦堆有時淸貞叩闗至誠直可歆郊禖公才頴栗公望異牢落下位命何乖豈無白虹夜貫斗猶使寶劍丰城埋防年令尉困下國板簡靑衫趨郡堦猶將富貴委脫轂茍不知命安爲懷竹溪逸人杜陵翁當年得意稱壯哉直言時病傲宮禁謂可立致靑雲階公行孰避蹲艸虎由徑不畏當路豺輸忠獻防恃才藻宰輔切齒全班排遂離黼座謫千里翻疑方直爲禍胎杳如躡雲上幽頂文石嵲屼懸虛崖下視黒潭鱷魚窟山雨潤澤浮蒼苔臨危惴惴懼石隕況更步滑粘靑鞋上愬逄怒下見誚慍望寜與羣小偕秋江接天夜如練桂宮隠見瓊瑤臺泛舟夜披紫綺裘興發鼓枻傾金罍岸人疑是王子猷美女揶揄言謔諧滄浪水深波浪濶醉謂止可探一柴徜徉濯纓傲巨浸掬月不得翻委骸上皇𨿽悼屈平善千載乃得爲朋儕秋霜何艸不黃蜀山戍削靑崔嵬馬如蹇驢不慣逺陟險色變成豗隤閣道繁霜曉成澌古壑暴雨飛陰霾散闗野哭夜悲怨倐見鬼燐明巖隈長蛇食象畱齒骨猛虎噬人余釧釵故人招庇豈憚逺軍謀宥宻惟參陪春雨霢霂興槁苗膏潤不及枯根荄正風寢熄雅頌廢吾言來自單於垓古今廏馬詎爲匹驊驑駰駱駑與騋力良調俊惟騏驥李杜故得其梧魁前軰攀轅讓馳道下石夾轂謙爭推二公當年走聲價日月左運天旋回方今明時廢聲律將使湮淪如燼煨非君鼓吹力主持是道不世將傾頽闗西鄙夫懷此憤白石空煉如女媧命違時否口常鈍如掛風鐸環堵齋安得獻言彤庭下出入金馬如臯枚秉鈞廟堂司慘舒建旌立節如張裴【九齡說休度】古云能詩多坎軻茍或信矣良可哀儻使文章敵天下再使神禹驅秦淮

三月三日

柳眼脫殻花將飛麥梢弄黃靑穗肥鵓鴣翩翩避舟去燕泥悞落沾人衣樹外浮陽湖水淥漠漠不動含晴暉沙暖浴鳬遺翠羽岸深老蚌吐明璣

黃河

昔我初爲入秦客殘雪埋闗閉長陌黃河二月凍初銷萬里淩澌流劍防西風細捲浪花催日射寒光明瑟瑟歸時細雨正溟蒙冷落闗河已秋色驚沙慘慘塞云黃逺樹昬昬秋水白濟川壯志愈衰遲日送煙波問河伯

自陜州渡黃河歌

流浪滄浪二十年三江五湖一釣船江神海若諳忠信此身常在蛟龍淵欲渡黃河濱小兒語相玩鯨鯢嗜人正饕餮忠信難憑彼方悍我嘗夜泛子胥灣錢塘大浪如銀山崇明海門水如墨況此相望一葦間爲吾鼓槳爲君歌气淩河伯驚黿鼉醉披紫綺傲風波濟川遲暮柰天何

上林道

憶昔驅車度函谷觧鞍訪古驪山麓華淸𨿽有亡國恨繡嶺猶存舊時木無情艸木競爭春不問興亡自紅緑漢家上林更蕭瑟宮殿荒基走麋鹿可憐喬木亦已無五柞長楊今朴樕

琴臺

廣陵散成不忍傳淵明援琴葛爲乃知此樂潛聖賢直與天地通其我兄能琴人所先我非知音知自然或聞一曲山月前輕颺如坐春水船逆隨河源上靑天口膠不語生醴泉鼓舞和气如陶埏至樂黙黙坐忘年

少華山

少華連延翠煙永細路緣云上髙頂奇峯西犇入秦蜀幽谷南通接荊郢昔年蛟龍忽變化怒蹙山巓壓州境山靈吐怪助豪彊地軸狂推如轉梗盤龍七社萬戶余卵覆巢傾伸臂猛近來又說神羊嶺六里橫開罅如井居民惴惴已憂疑惟恐蛟龍怒還逞勿令岸谷復顚移鼓鑄神功煩禹鼎

回心嶺

萬仭嵩峯接天逺妖武登封艱步輦初登峻嶺已回心何事艱難能黽勉亦似徽之泛剡溪想見王陽臨蜀阪老子山林興不淺興盡中塗猶欲返古人戒在末路難九十常爲百里半世上風波更可憎心不可回聊自勸

次韻答張誾張閣見寄

我思佳人在何許太行之陽濟川上結茆賦詩臨淸流我情搖搖日西向盤谷秋來陰復晴谷口與誰來耦耕賣刀買犢便能爾功名付之勃與平嗟余追逐老閭裏吟詩作賦不直水韋編鈆槧幸忘憂甘與牛衣同臥起相從當及壯年時莫年多感定多悲此身安歸送歸客豈堪登臨行路岐萬事紛紛戰蠻觸不須白眼憎時俗但願如公無榮亦無辱臨流賦詩老亦足

田舍女

田家女兒不識羞艸花竹葉挿滿頭紅眉紫防靑絹襖領頸麤流黒油日午擔禾上場曬也喜年丰欲還債傭工出力當一男長大過笄不防拜有者四十猶無家東村定昏來送茶翁嫗喫茶不肯嫁今年種稻畱踏車

蚩蚩

氓之蚩蚩不足數四月五月蒙松雨閉門縣榻二十年不見孺子與文舉

趙令畤徳麟作襄陽從事丁丑季冬出行南山三邑某同謝公定曾仲成潘仲寶攜酒自大悲寺登舟過峴山宿鹿門明日復自峴首目送緣絕壁而往上船山下相與酌酒而去徳麟賦詩次韻和之

鄒湛葛疆往過此幕中佐曹畏簡書習池峴首自今古故時悲喜成空虛越王之孫府從事惡人亦作俗吏呼日從雲間二三子醉吟嘯傲相攜扶王孫才髙倦覊束濕紙詎可包於莵興來鼓櫂碧江去把酒賦詩聊與娯野人相逄荷傾蓋坐上作客慚食魚紅塵化衣對玉樹白髮茁須如霜蕪飽聞襄陽好風土喜見山水相盤紆久憐消髀厭覉旅便欲卜隠如林逋著書𨿽可自覆醤誌怪猶爲鬼董狐玆防起我丘壑興豈復自爲形迹拘山中一防可托足裘葛略具便有餘結茆耒耜老巖谷豈學少室隨駕盧老妻汲澗芼葵蕨丁男負芻仍掃除諸公富貴或肯顧結駟野服來吾居

謝公定所寶蕃客入朝圖貞觀中閻立本所作筆墨奇古許贈趙徳麟而未予廌作此詩取以送徳麟

君不見燕然易水波桑幹東連鴨緑西賀蘭古來戰地骨成土赤棘白艸沙漫漫漢築朔方置上郡晚嵗欵塞惟呼韓貞觀文皇力馴制諸蕃君長充王官玉門不闗障無驛道入參天可汗蠻夷邸中諸國使旃裘椎髻防長安我恨不爲典屬國望古遙集眞可嘆今觀此圖寫職貢要荒種落防衣冠獸蹄鳥喙或鬼色想見膜拜皆盤跚聖朝賢良謝夫子勁气烈烈霜風寒目眵唇焦萬卷爛筆頭成塜墨成灘南陽勸駕一封傳入對三道朝金鑾萬言階對萬乘喜聲名一日靑雲端行當遨逰廟堂上坐令四國相交歡羽書不馳烽火冷鳴雞吠犬何敢幹借令跳梁出巢穴當用斧斤摧髀髖戎亭喋血無噍類槁街縣首如狐貛君當自畫淩煙閣縱有此圖何必觀同僚華原貴公子求公此畫公無難乃知功名丈夫志不惑玩好勞肺肝憐渠孜孜畫成癖心欲速得如羽翰不如遣佐篋中品猶勝棄捐終不看

徳麟自南邑至鄼相防作詩次其韻

脂車欲入南山路馬首忽西眞有數此生兀兀老江山曩事紛紛過風雨君行嶺上正穿雲我向津頭欲呼渡石門秀絕冠荊楚萬壑千巖供指顧赴澗哀泉咽復流出岫閒雲散還聚遙應寫懷逺憐我瘦馬饑童傍江霧平時追隨若形影異縣相望忽如許他年兩翁各賦歸思山便可拏舟去

千齡檜

岡頭老檜不記年古父約以千齡傳髙枝淩兢倚北斗低枝猶藏萬嵗煙蟠根直與地爭固不許蚓穴通黃泉陰森古怪神物附晦毎見蛟龍騫賢哉樂天眞逸者手植蒼檜今宛然元和元丰五十紀婆娑下委才及肩信此千齡尙虛云防見海變丘陵遷乃知不爲斤斧夭不在澗底與山巓

鼎足檜

巨根盤亙防百尺髙榦植立參天長蕭蕭气淸霜月白雲根桂子飄秋香松陵髙士風骨奇灑然臨流傲滄浪油云委地墨欲滴霾風拂雨炎天涼鄼畱執防信秉鉞軍中舞劍語激昻幽林俯見皆朴樕反視茂質獨蒼蒼樂圃先生最珍玩如神偉象豈等常夢松蓋有三公兆蒼檜鼎峙寜非祥

樛枝檜

檜今老矣何兢兢樛枝下屈如不勝左松右栢非爾朋繁霜茂雪徒驕矜鞠躬不敢騫其肱午陰淒淒緑鬅鬙六月爽气飛秋冰縈紆茂宻羅附藤猿猱臂絕愁難升老龍銜雨將飛騰矯首欲舉逄饑鵬

題王摩詰曲江春逰圖

咸雍山河互王覇涇渭爲隍城塹華曲江臺沼備豫防秪與畫師供入畫長安城西山萬重昆明煙浪繞新宮新蒲細柳春風裏萬戶千門佳气中我生不及開元時猶喜此圖今見之蒼莽煙綃橫短幅眼中終南倒溪淥傾城士女巷無人三月三時曲江曲老稚妍賤或貴來者攜壺歸者醉筆端造化有能事各肖人人樂逰意如今此地空塵迹石鯨縱在如銅狄宜春五柞更蕭條無復榛中得遺甓我願吾王明六符不蹈漢唐耳目娯池籞假民任畋漁無令畫師爲畫圖

王實洗兒歌【樂道觀文長子】

昔聞吉夢占羆熊今見得子如阿戎先正舉世稱至忠垂慶百世皆萬鐘山川秀气久結融今復俾君生此雄五侯七貂十八公當有八元爲八龍愧我塵埃非太眞難使此兒名作溫勸君大作容駟門作詩聊代添金盆

盧泉之水次韻晁克民贈隠人

盧泉之水名何長裂臍不到空莽蒼讀君詩句心已涼便覺滿耳淸浪浪彼方逐臭如竊香肝膈防飽神鷹揚有客飲水衣朝陽睥睨不語中何傷過從得君想更樂直欲造化窮微茫何當相從老此水桀跖夷齊均是死

邊城四時曲送盛瑋東玉之官平涼

邊城冬日日黃埃飛朔風防嶺雪深埋古道河岸冰厚與天通可汗牙帳靑海東壯士捲甲趨奇功公孫卿材名將種橫槊賦詩海濤湧作吏宜思故家勇早取靈鹽秦隴

詠齋詩

古昔詩客長風騷雲間野鶴鳴九臯六丁極天十萬遭攝提執防窮牛毛珠罔象誰能及或長壯麗稱雄豪九原殺气橫天髙朔風吹雪沾霜刀銜枚束甲夜渡洮軍中壯士秉白旄忿怒不可防一毫白狐防腋成一袍東溟一釣連六鼇二長不同各有勞吟詠至審公譏褒詠齋之樂眞陶陶君毋獨樂愈自髙亦當以手援兒曹

寄楊十三虞卿

前年君去時覆水坳堂中三年君不歸昨夜風雨驚破屋不知生蛟龍壯士恥隠忍防劍刺潰癰三杯然諾許君死魚腹置匕首直入吳王宮抳鐔靂火飛吐气成長虹義名如皦日英气淩秋風

秦覯少章寄寂齋

臣門如市心如水漢宮觧識尙書履形若槁木心死灰東郭子綦初隠幾明珠走盤丸走阪性不遷遷常止止蚍蜉戰聲如雷霆渠自紛紛相我爾逹人大觀觀萬有區中狹隘眞一瞇磨堅涅白自古然不必飲牛憎洗耳

無渡河

無渡河無渡河中有龍門之雪浪天池之洪波上有碧崖之岌嶪下有暗石之嵳峩蛙蚓得志相譏訶況復龍蜃與黿鼉崇朝一捨卽我郊黎民一葦平可過無渡河無渡河招招舟子不足信彼亡維楫將柰何

自山中歸至登封遂諷髙宰令取峻極中院廚前石鐘板蓋唐人寺記字甚奇麗也

吳砧已碎樂生論京江昔沈瘞鶴銘半裁紫陽立砆石考擊化度求金籯乃知金石有厄防名碑舊疊長安城頃年醴泉有賢令政譽藹藹多流馨爲憐文星足人傑昔皆祔葬陪昭陵壊垣糞壤得顏碣榛丘棘壠求魏徴史訛遂正衝逺字石闕再樹六駿形板圖列籍示過客龜趺螭首羅齊廷後來謬令類俗子輙去其籍人皆懲昔到般舟訪遺迹季海寺記今雕零曉聞晨鐘呼僧粥石磬嘹亮穿雲淸往觀乃是唐短碣大窮索縛乘前楹字形崢嶸筆蕭散逺過名殿諸題經勸僧拂拭置髙壁安知野僧不我聼十年再防尙如昔擊拊刻劃將俱平急歸入城諷縣令立使舁至無久停此碑復立非我力奇物久廢天須興

有懷都下寒食

上國玆晨毎豫逰仙仗繚繞來瀛洲天王髙禦寶津樓侍臣壁立環諸侯簫韶引風搖樹羽晴波飛影動宸旒防幹仙人深霧縠樓前彩防系龍舟錦標霞舉奪日精萬楫競渡馳蛟虯天顏一觧四海春樂嵗已忘凶年憂況今持盈戒欹噐不使逸豫常從流錦帆髙張亦佳耳淸汴東注貫揚州

眞君觀

嵩山勝地神仙宅眞君獨作嵩山伯【潘師正謂門人曰陶景爲嵩山伯今百年矣扣帝求代帝令舉所知景舉余矣師正遂屍觧而化】昔聞觧職扣帝閽厭此塵寰年已百天上百年一瞬間下土衮衮多鮏羴勞神應念日月走瞑目深哀膏火然潘公欲代復誰舉仙籍題名今防傳憶昔元丰已未逰僊泉猶作雨深湫十年新事還堪笑廟貎今祠靈惠侯【眞君泉今作廟泉矣道士利其祠禱也】

經史閣

方城範貺富而善教子作經史閣以藏書諸子皆有時名屬友人曽緯彥文求詩爲作此篇

隠君扁舟離五湖初聞邑子驚陶朱多金不用五防術髙閣惟藏萬卷書牙籖玉軸比四庫縹帙錦囊過五車河間闕遺應復購汲冢蠧簡嗟無餘碧山學士觧傳業黃卷古人相與居謝庭芝蘭信靈秀竇家椿桂皆芬敷朱欄翠瓦照空碧秋山晚林共扶疎寒溪送月出幽谷白雲因風生坐隅道山三館限淸禁山中此樂彼所無異時聨華陟嚴近白虎東觀文石渠願待善本校中祕毋令後儒爭魯魚

求茶戱丘公美

公美方自靈隠來面上灰土衣塵埃自言夜借僧榻眠白日買酒不惜錢半月等得頭水茶欲求善價先還家君不見邊孝先瞌睡晝多眠防茶追淸興誠與眞性便聞君結交素奇偉朋友須求無逆意茍惠上品一斤來庶全見利而思義

王彥溫多恕許惠葉縣石方尊將以貯酒作詩取之

葉山堅石如水蒼斵爲大尊重且方斟酌胡能問罍恥獻酬不觧隨觶揚勿言研材用非稱麯糵文章皆伐性請看毛頴不中書寜及時時一中聖月巖老子飲山村但惜田家老瓦盆已刳匏代杯飲願君持此比窊尊

相逄行

平生不爲輕薄逰故亦未作相逄行尋常木彊畏犯義直欲端彥規後生有客性不覊謂我何泥固太上立徳次立功癡兒乃爲功名悞顏回窮凍終何成東山餓夫適自苦君不見白楊依依北邙墓斷碣滅裂礙行路髑髏物化今何爲劍鉞𨿽存委爲土癡兒胡爲不早悟我聞是言笑不顧摳衣布武出門去杳如乘鸞向煙霧精神流離不自據想象髣髴若神遇果見姣姬拾翠羽縠袂障日揚輕素芙蕖倒影碧波媚薄雲映日光未吐冶容異公行聨娟美無度驚翩翩下煙渚防翔嫷將髙舉爲憐牽牛久獨處欲觧明璫贈交甫臨行惠我不語意定駕星軿爲暮雨

崇福宮【崇福乃古太一所治今有太一殿存焉其後有太一泉今此宮頗摧毀】

上都太一臨天街千乘萬騎頻往廻神崧太一古所治曷日屬車防豫來昔年章聖奉寂離宮萬堵臨崔嵬定陵弓劍隔重嶺金碧渝暗翚鴛摧重門銅獸閉永日囿禦坐生蒼苔逹官乞開奉祠事肉食罔知眞可咍小臣作詩非望幸欲寫萬壑松風哀

壁間所掛山水圖

老驥無能空在閒苜蓿旣飽思行山誰知八幅分向背恍如百里隨躋攀雲煙蒙蒙心共逺艸樹陰陰日將晚一聲幽鳥隔前溪萬古回春來疊巘涼風彷佛飛淸霜奉身九折思王陽嗟我胡爲不自愛逐物顚倒輕餘光籬活計知何日相對無言搔短髮芒鞋竹杖請自在皎皎吾身眞匪石

聞角嘆

晚角吟聲正悲嗟爾行道遲遲兮中心有違女心憂傷之人未歸臨岐滿掬淚輕埃變污泥壯夫安爾爲日月掛兩臆厲聲長嗟咨噫吁嘻季世無良巨禦戎無上防輔桀盜貨財稽功數俘馘安知閟國步且要髙官職勇如漢將軍詭道作無益角本胡地樂相聞地遼邈漢家豈無大呂與黃鐘豈無鼙鼓與鉦鐲且欲震軍聲安用胡地角胡不嚴秋闗弓莫使胡人來莫使琵琶之聲過河朔

作塞上射獵行

塞云委地如潑墨惡風吹沙變黃黒紫髯將軍柳葉甲銀騣防防白玉勒鐵林子弟八九千飲馬渡橋過河北沙漠黓地古戰場寸艸不生地皮赤將軍指呼令鼓鼙旌斾悠悠動堅壁壯夫露股挾纊溫蕃馬鞘腳寒有力龜手荷戈指欲墜气結冰淩滿須歷前驅蕭蕭近林翳軍聲業業震金革怪狐跳梁罔兩避虎豹驚駭喪膽魄山根淺艸枯槎枒隠隠葉下見兔迹武夫張罝四散逐雙兔雌雄中金鏑自云捨矢不失馳手持雙兔有徳色凱旋如殪大兕歸喜非詭遇無所獲常聞武功貴時習忘戰必危欲定國搜田以時選車徒士卒素練務嚴翼季冬物成農事休民閒庶類亦蕃殖泮上虎臣獻俘馘淮夷攸服逺人格悲夫王澤寖熄多鬼蜮防恬白起爲民賊君不見長平鬼哭萬人塜擊破秦坑髑髏白

贈卜者張生歌張歷陽人也

我憶扁舟昔南渡江心忽值蛟龍怒大浪崩騰舞我舟尾脇蜿蜒束吾櫓怒聲如雷雷火烈腥風鼓天天如霧我觀蛟龍等一戱眾面倉惶獨無怖平生忠信天自知死葬江魚未應悞須防水天碧鏡淨順風入帆風若禦歷陽古岸艤荒亭寒云澹澹依江樹江南山水天下奇更在江山奇險處朱門玉窻帯靑嶂想見君家傍煙嶼我今西來二十年夢寐江南見幽趣夫君何爲抱奇術輕去故鄕踏長路胸中秀气未甘蟄欲繼君平齊季主術髙不肯等閒售惟喜遨逰卜卿輔爾來山郭坐空館憐我困窮爲推數閱人多矣君自信歸去來兮余已悟少年飛動已知非老來憂患寜堪顧壯時猶愧不如人豈復衰殘彊馳騖儻來軒冕任去畱縱有功名逼遲暮箕山之陰潁水湄二頃荒田安畎畝曲肱飲水吾自樂乘堅齒肥烏足慕吾生貧賤吾自知不解脇肩求貴富我如富貴當蚤得已可通侯封萬戶惟有退身可自如造物哀憐應不拒扁舟常系屋南溪防當乘興江南去

胡爲乎行贈丘公美

吁嗟憧憧之民兮何終身不靈耶不能揮毫縻靑天耀白日胡爲乎布衣韋帶事讀書不能坐窮廬運籌算胡爲乎騎馬試劍輕其軀項籍恥作百夫勇禹行舜趣猶賤儒憊乎四支愁五臟不能成功竟何如胡爲乎直待臨老空嗟吁盍歸乎來盍歸乎來長橋系白鯉擺尾向天臺風流李北海雄望摩九垓長卿向窮時尙爲臨卭咍北邙古墓空蒿萊胡爲乎須上黃金臺

趙徳麟中秋生日

中秋月風露淒淸光倍潔皓气澄霄萬象沈孤光散彩繁星滅中秋潮江海鯨波此日髙倒捲東溟蕩平陸逆撼九江翻怒濤治平初年嵗執徐越王國邸生英儒虎腰燕頷巖電目鳯凖犀顱冰雪膚九天月華爲爽气識照古今窺聖祕胸中洞逹不容塵似太華無滓濊浙江潮頭爲駿聲名滿防縣髙崢嶸詞源落筆波濤動馮夷陽侯皆震驚裕陵求人如不足搜選羣材起巖谷网羅英雄至四海晚獲天麟在王族除書令上蕓香閣中祕校讎専筆削辭榮寜作卿寺僚外遷肯入諸侯幕人嗟官冷久淹回我知觧養王佐才聖朝方欲相宗室黒頭作公坐三臺年年特班謝明主寶牀禮物來傍午兩軍戱伎掖門馬首迎歸入公府我𨿽無能世或取尙可與君爲詔語

以古畫觀音易眉子石硯歌

疇昔翰林蘇謫仙溪藤寫贈眉石篇【先生頃於南京嘗寫此篇贈廌】欲尋此硯副此什婺源煙水空茫然君家寶硯多奇石一一圭與蒼璧此硯初來眾硯疑厠居末品眞可惜寶林大士千億身吾家古畫妙入神欲持吾畫易君硯庶幾速證西來因我持君硯復何爲嵩山之陽潁水湄茹藜咀藿坐蓬蓽潄流枕石書新詩萬事推遷皆傳捨世間孰是常存者畫硯伊余稅駕

冽泉亭詩

古井嵌空下如屋寒泉馥冽甘如飴昔人傳是龍蜃窟睡未千歳人不疑云蒸每見飛靂火沈綆或惹髯間犛安得海奴秉犀炬乘月夜照窺端倪

東湖詩

翠荇弄水時出沒紫蒓浸滑涎蜿蜒川光遙接行潦前野气空濶浮寒煙常思郢客解刺舡豈解乘槎上靑天又思吾兒能測淵豈能奪得驪頷蠙上升卻回復入海只恐澄海爲桑田

對春二首

半陰半晴惱亂我不禁春意惟殢春黃鶯丁寜舌初轉楊花輕盈來弄人東家秋千多美女舞腰娉婷衣金縷彩索徘徊漸漸髙墻頭見人羞欲住栁下誰家薄媚郎立馬昻頭不肯去一防兩防催花雨章臺走馬無塵土少年去老能幾時買笑金錢不須數髙陽酒徒多白髮長安佳妓今老嫗共君把酒莫厭多作意彊作靑春主文章放行多气焰筆畫把捉無精神願得神王如六通日寫萬卷酬靑春某頃元祐三年春禮部不第防東坡先生送之以詩黃魯直諸公皆有和詩今年秋復下第將歸耕潁川輒次前韻上呈編史內翰先生及乞諸公一篇以榮林泉不勝幸甚

半生虛老太平日一日不知人不識鬢毛斑斑黒無幾漸與布衣爲一色平時功名眾所料數奇辜負師友責世爲長物窮且忍靜看諸公樹勛徳欲持牛衣歸潁川結廬抱耒箕隗前祗將殘齡學農圃試問瀛洲紫府仙精思觀崔道士授劍栢中劍常吼若雷

陰陰老栢森庭牖外脫中空若虛缶崔仙授劍栢遂神劍气騰天劍聲吼頃年天師受丹訣此地精思嵗華久玉函金匱發靈崖因使陰符誣虎口【張天師道陵得九丹之訣於崖下於此地精思累年然後得之云】殿中眞人道筆筆妙飛傳不朽霜發羽人逢白叟間嵗巳聞逾九九神遊八極吾所願道骨仙風愧無有欲賦大鵬思子微恐爾年齡亦爲偶【梁觀主八十三嵗】

張居士歌【並序】

張居士名拱字輔之誠信孝謹之士昔遇異人以蒸棗七枚食之云餌此當終身不食拱始疑而漫食之果絕粒二年行步輕防神气沖澈拱云欲不食則便可不食不問久近欲食則日可兼壯者之食五人亦未嘗飫也拱善醫世家京師龔章之甥龔夬之表兄也

凡夫防防不知曉刼塵流浪如沙掃上天宮闕隔靑雲九原壠墓空秋艸神仙有意憐下土獨取颷車出三島張翁陋巷貧且賢簞餉瓢漿久懷寶羽客飛來自何所蓬蓽相迎笑相勞髙談妙理妙道本定是靑牛度關老仙丹無形有眞气一視傳靈入凡棗聊分七棗遺張翁一餌云充千嵗飽張公不食今防年齒如兒童顏色好我聞神仙本無滓諸漏皆空體道姑射神人飲風露淮南雞犬依丹竈眞詮自然本簡易不在勞形勤補腦封山航海漫殫費葉衣艸茹空枯槁況乃紛紛五濁世粒食火化常熱惱余苦風塵衰太早緑髮蒼蒼半縞靑春堂堂暗中去常恐餘生似潢潦何當刀圭借殘齡相與神防超八表

鐘山鐘

延平雙劍朝丰城鐘山之鐘挾以行延平春浪拂天地左右兩龍雷火鳴建隆眞人君八極河伯效珍寶鐘出不似汾睢發鼎光泛泛逆流浮萬鎰詔賜閶闔濯龍宮聲掩景陽聞九重吾聞此鐘亦神物獨肯寒溪就埋沒

舞陽令祝樂天再任

庚寅十月二十五曉分黒帝臨丹府怒來鞭掠玉麒麟下降英靈佐明主廬江從此生奇賢便是奇人祝樂天鼎沸弦歌一百里雙鳬舞水又三年部民共獻長生酒鸞鶴荘椿只依舊我詠蟠桃別有春何須更祝人間壽元祐六年夏自陽翟之睢陽迓翰林蘇公自杞放舟至宋

發軔嵩麓背煙巖觧維水程仍二三杞邦想見舊風烈許邑自知誠子男天地憂懷眞過計文獻不足良可慚放舟適未覯君子白頭終期老江潭

擬楚詞【並序】

段文饒道充蒲城人也訪余於京師時道充將歸隠於渭濱故作楚人之詞以勸其歸其詞曰

匠執斤兮道周稱百尋以弗用兮谷之幽屈輪囷以爲杯兮孰謂賢於杞柳揉吾性以矯眞兮寜全夭以爲壽樂吾樂兮樂不汝違樂不汝違兮盍歸乎來哉犀何尢兮以角累象何咎兮齒爲烖童牛夭兮職騂剛而繭栗龜告猶以灼兆兮寜泥中以曵尾珠綴旒兮悔夜光不祥玉爲圭瑞兮痛山輝之爲殃樂吾樂兮樂不汝違樂不汝違兮盍歸乎來哉蘭九畹兮芬薌芝三秀兮焜煌山嵸嵸兮呈姿川溶溶兮搖光風駃駃兮歷楯云繽繽兮度梁藥爲衣兮薜爲裳椒爲醴兮桂爲漿樂吾樂兮樂不汝違樂不汝違兮盍歸乎來哉

嗟美人詞

樞宻直學士劉公希道久遷於外元祐天子方欲大用於朝而公薨余心哀之故作嗟美人詞以弔之

嗟美人兮何之撫千禩兮增悲咎司命之匪仁兮弗庇下民故嗇數於令人兮俾弗儷乎常期旣闓端之引大復柅止而縶維仰天衢而願騁兮羗爲惠之罔終嗟美人兮懷思閟靈修而自珍兮寜燕婉而倚巾彼鵜鴂之早鳴兮欲眾芳之隕衰亮汝懷之匪良兮喜佳卉之具腓靈芝遑卹汝以自芳兮亦三秀而呈姿虫呻吟而競秋兮熠燿夕飛而流光蚊角翼而虎噬兮或負嶽而成雷俄嵗運之䢐徵兮復爾齡之防何彼大椿之先秋兮意松栢之後凋屬嵗寒之太甚兮雪霜窘而煩威春歸來兮谷溫條風發兮百卉菲土泉閉兮崔嵬獨黃兮就萎委長年兮澗濱匠初顧兮弗辰感佳時兮嗟美人蛻遺榮兮上賓天我吁天兮九閽如可贖兮百身

驪山歌【案此詩從宋文鑑補載】

君門如天深九重君王如帝坐法宮人生難處是安穩何爲來此驪山中道連云接金闕樓觀隠隠橫翠紅林深谷暗迷八駿朝東暮西勞六龍六龍西幸峩眉棧悲風便入華淸院霓裳蕭散羽衣空麋鹿來逰墟市變我上朝元春半老滿地落花人不掃羯鼓樓髙掛夕陽長生殿古生靑艸可憐吳楚兩醯雞築臺未就巳堪悲長楊五柞漢幸免江都樓成隋自迷由來流連多喪徳宴安鴆毒因奢惑三風十愆古所戒不必驪山可亡國

觀吳正獻眞【案此詩從宋詩紀事補載】

次公不許畫麒麟孝宣妙選知名臣拜公之像想風度乃是雲臺子顏之文孫元丰天子建原廟玉宇萬棟臨端門累朝名臣儼冠劍列聖禦坐開乾坤修廊祕殿鎖春色彷佛音容皆駿奔相君相業皆元元旂常彛鼎定書勛儀形在歿侍神考英气噩噩凝天閽嗣皇方思服【原闕】美欲考辟公觀列文君傳玆圖落人世世人遂得知瑜璠吾知袁公固有後能平楚獄竟無寃召公甘棠猶不伐衛武之徳誰能諼君不見溫公之像滿人間願廣此圖令並傳

欽定四庫全書

濟南集卷四

宋李廌撰五言律詩

方竹杖和功逺

性稟方外正人憐節瘦輕持擕防水潦殺活柰山精直以中圓稱名因義類淸若將靈壽比未可賤書生

同張公碩梅耕道訪董畸老郊居

白水防靑秧晨煙著栁行覉懷正飄泊陂路轉微茫蘋際鷺鷗下塍邊菱荇香相從尋勝事蕭颯興何長防水官橋路將軍甲第新緑沈閒結銹棐幾淨無塵下榻喜賔至問田憐我貧相逢便傾倒晚嵗定情親靑雲兩髙士肯伴老夫遊方駕相追逐通宵復獻醻詩書嗟失計農圃話良謀日後耦耕伴懸知總白頭

秋菊

春花富紅紫黃菊與秋宜風勁幽香怯露晞寒艶滋孤標𨿽獨步呈秀此何遲欲待羣芳歇専榮占一時

秋郊

郊原千里望好是暮秋時欲盡登臨興惟應杖屨宜鶚雕方得意燕雀彼焉知黃犬蒼鷹去誰家年少兒

出城

岸走舟安穏逍遙若步虛晴煙迷白鷺春水見浮魚桑樹連坡種人家夾水居年丰村捨好稚子學詩書

秋山

山色帶晴雲雲山逺莫分寒林迥蕭散秀气自氤氳定有丘園士彼同麋鹿羣弓旌訪巖谷誰爲上方聞

寂歷古闗道二首

寂歷古闗道早秋生曉寒空蒙朝雨細憔悴客衣單事逐煙鴻逺情隨雪鬢閒蕭蕭倦遊意天際路漫漫寂歷古闗道曉煙寒未分愁情滿秋艸歸思隔黃雲客路自多感宿酲猶帶醺蕭蕭倦遊意況乃久離羣

秋鶯詩

秋日生春意林間聞曉鶯柰何時序晚不及虫鳴搖落無多感芳菲防滿城好音宜自黙反舌可無聲

秋扇和之道

過時悲旣往適用復相先世事蓂生隕人情月晦圓寒涼非爾適衰歇豈余捐嵗事待秋斂農夫期有年

續題郭功甫詩卷

詩道今蕭索騷人古困窮夜寒金殿冷秋靜蜀闗空廐縻宛馬壇巫誄守宮采珠探水府絲黍愼蛟龍

戲贈史次仲

世俗匪吾謀嘉篇常見投舊交皆炫曜夫子獨淹畱禮樂尙虛器衣冠何自囚秪應涼冷後蕭颯更淸秋

秋曉

秋色已飄零淒淒曉更淸蕪城宿殘靄云日遞防明瓦冷寒霜色庭空槁葉聲悲歡更盈耳簫鼓和鐃鉦

靑泥雪中和徳麟韻

君笑吾癡絕吾知自不癡逺遊陪勝士歸槖有新詩笑覺山途近寒因酒力遲相從畏嘲謔別後復懷思

秋蝶

粉蝶爾何知秋深尙戲飛憐渠迷節物猶若防春暉露葉今非昔霜叢疇可依籬邊菊無幾薄命寄余菲

宿路北

晚日明靑嶂春風送馬蹄數朝秦嶺北今夜洛陽西禁水緑波滿蕪城碧艸齊客心歸更速解轡恨棲雞

分題得古香鑪【分韻得遲字】

質爲浮休棄形惟好古宜埏陶異甓礫香火近神祗冷暖非恆徳興衰彼一時捨玆何所適爾意勿遲遲

和次仲硯詩

聞道端溪好疑應爲土風彼人非博識此語未爲公野客𨿽云美才華恐未同濡毫滋墨外文渙亦徒空

秋溪

秋溪已澄徹山色貯溪中云度前洲白霞生別嶠紅波瀾寒自鑑魚鴈共逰空棄置功名念羊裘作釣翁

釣臺

釣國固有術直鉤寧漫勞吾常鄙龍伯豈復羨琴髙濯足風波地遊心虎豹韜誰云無是子天下自囂囂此地有天險雙臺千仞岡眼寛知世窄望極使神傷慘澹諸峯立縈紆一水長振衣懷古罷新句入斜陽

秋風

萬籟靜中起扶搖風怒號半天鳴劍防平地捲波濤鷁退宋都疾鵬摶溟海髙賀蘭吹不盡何用戰蓬蒿【陸防有戰秋詞】

範蜀公挽詩【十章】

蚤嵗靑雲近英聲四海馳能懷天下寶獨讓月中枝旣已登龍阪咸觀入鳳池如何老淸禁偃蹇臥明時【公禮部第一不效前人廷試乞超等】

仁人宜有勇無欲故能剛凜凜回天力危危極諫章一言扶日禦萬古正乾綱首犯龍鱗意淵衷亮未忘【首乞立嗣】慶寧𨿽首議濮廟一何公君子初無黨賢臣惟盡忠死生全大節社稷倚元功疾彼梁丘子依違秪尙同【公力爭濮廟】

荊舒昔未懲抗疏誓身爭衞鞅𨿽難屈桑羊屢請烹危言知不用脫屣謝浮榮豈戀三臺近全無萬世淸直气犯荊舒承明下玉除禁林余諫槁蜀道擁安車自謂三宜去吾知眾莫如誰爲忠義傳事事舉堪書【王荊公自爲制落公致事】

嗣皇思故老趣詔侍筵經駟馬空頻駕髙鴻本自防蒼生𨿽絕望盛徳愈流馨出處俱全節輝光並日星【元祐天子起公侍讀不起】

關雎久盈耳魏闕亦遊心不廢江湖樂親調鐘磬音九重初擊拊千代正哇淫器在人忘矣哀哉淚滿襟【公奉詔修新樂】

重望晉隨防淸明越大夫忘身安社稷寄傲老江湖黼冕固已逺黃金猶可模旌賢宜異數願上孝宣圖八十𨿽云壽吾嗟未及期方之昔衞武猶不至期頥幸處仁人裏叨膺國士知空餘戀軒想況復九原悲眾樂西南圃從公數共遊淸無馬融帳榮預李膺舟河漢徳星隕山川英气收孤生築塲意索寞向新丘

光祿朱卿挽詞【十首】

自信仁由已深知道滿門才華輝曰域嘉譽達天閽坦腹方趨進亨衢迓駿奔欲令唐晉後不獨羙姚溫要路多知已期公集有庸行趨靑闥榮拜紫泥封帝室常虛席侯邦久臥龍空餘遺愛頌安得鏤斯鏞省寺官聨貴曽升社稷臣雙瞻觀日月接迹望星辰錫爵𨿽開國封侯未富民天扉如可到直擬問通津南國舊書生今誰老更榮朱轓頻補郡白首到名卿牧守惟司命官曹任老成道孚姑已矣何患不聲名疇昔始龍館能聲到海隅兆民方菜色境政獨蒲盧尙賴徳彌邵安知今也無猶聞江左郡荒政徯來蘇七十古云稀公忠況未衰言常思悟主老更惜明時雪髮丹心被君恩寶劍知如何天不憗直道竟何施樂圃林泉好藤蘿防古臺仰攀髙節處豫約掛冠來涼月空堂影新霜百艸荄淒淸行樂地履迹滿蒼苔滄海夢悠悠闗河壯气收魂歸傷委蛻壑迥失虛舟月暗菇蒲夜山空木葉秋可堪頻悵望松梓繄新丘五十𨿽非壽休嗟不憗遺賞延姑可待子貴竟何遲異鵲驚蟬蛻淒風落木芝乘驄千里客歌罷不勝悲蚤悟多金累惟修儉與仁考終𨿽防愧直道未容伸地想流謙徳天惟賚善人昭昭錫繁祉餘慶在振振賀蘭先生詩同陳恬叔易和節度使王漢忠韻

陿隘區中世殷勤招隠篇應居小有洞幾見大椿年庵廢云埋谷琴亡聲在泉至言曽悟主持此合升天【庵臺在嵩山承天觀鳴琴泉上】

顏魯公祠堂詩

朅來遊汝海初識魯公眞盛徳宜防祀英姿儼若神典刑𨿽異代勛績在蒸民憶昔艱難際生逢歷數屯羯胡來薊漠戎馬度咸秦河朔皆朝虜平原獨挺身蠟書通帝所羽檄論邦鄰許國心無二孤軍气復振弟兄同義烈生死劇酸辛巳怪酬庸薄那聞左降頻江湖銷嵗月省闥牾經綸相國心多忌軍容憤復伸同朝緣妬媢防賊俾邅迍輒墮姦邪計剛期跋扈馴咥凶令履尾納諫爲嬰鱗假手𨿽云智擠賢太不仁茹氊蘇武餒決眥藺生嗔誤問長安使寧爲叛將賔一時全大節千古仰淸塵緬想神如在推遷迹已陳謀謨存汗簡字畫徧蒼瑉論世吾求友之人徳可親詎云黃壌隔猶勝白頭新端欲希忠義常期齒搢紳今𨿽逢聖旦止願作良臣惟冀尊王室寧思秉國鈞儻令冠獬廌猶可畫麒麟古寺今如昔泉扄夜不晨何人同李翰紀事比張巡感慨瞻遺像然淚滿巾

程髙承議赴防路轉運判官求詩

聖主躬仁政羣方布詔條洪恩溫海嶠嘉頌滿芻蕘聚斂除姦吏依違屏具僚鈞衡無碩防城社絕余妖皇化思無外王心逺欲昭咨詢黃閣老選命紫宸朝丹禁傳天詔飛星下使軺書旌分蜀道攬轡步煙霄急峽瞿塘險孤城白帝遙巴山連浪逺漢節拂雲飄按部淸時好觀風樂事饒詩成思老杜鬼哭想殘蕭巳佩黃金印當簪七葉貂不應淹僻陋從此上扶搖

上翰林眉山先生蘇公

佑聖生賢佐天心在撫民昌期膺治運谷旦降元臣四序功成晚三臺耀拱辰嚴凝气剛勁謇諤性忠純凜凜風霜操優優雨露仁髙才暎今古妙學洞天人黼黻文華國淵源徳潤身四朝師令望百辟仰淸塵射策明三道觀光耀九賔咸知帝賚說復誦嶽生申視艸金鑾殿登庸鳳詔春防龍名不隕魯衞政相因交蔭槐陰茂聨華棣萼親廟堂熙帝載衮繡並天倫政柄勞無憚侯邦逸久均偃藩心固樂調鼎味宜新上宰虛黃閣除書下紫宸百神懷景福萬化入鴻鈞陰徳施黎庶休功格昊旻自當侔帶礪詎止約松椿賤士睎髙躅趨風愧下陳願言千萬壽獻頌敢辭頻

小蘇先生九三丈自司諫拜起居郎權中書舎人廌作詩以賀

孝治依文母皇圖錫聖王虛心思啟沃妙選盡忠良近侍崇儒術先生被寵光周邦柱下史魏闕紫微郎禁殿聨常棣天池浴鳳凰揮毫靑瑣闥簪筆禦鑪香徳鎭千鈞重文輝萬丈長昌時逢式谷吾道喜彌彰視艸嚴宸暮論思子夜央槐邊星轉角花底鷺分行豈但居華省行聞上玉堂終期衮衣拜慰此士夫望

贈錢之道子武昆仲

靑防聨翼鵠志節傲云機凶變家多難年荒嵗愈饑運乖生事拙貧病壯心違蚤嵗憂虞少今春弟妹歸气悲縻駱馬心感動搖徽【徽旌識也】命矣無傷已時哉嘆式微自從中夏瘦半減去年肥气槪摩天鷙文華耀日翚飲川容鼴防障日讓犁犩南畝時躬稼虛堂晝掩扉有秋緣力穡髙節本知幾路入東城逺人行北道稀樹頭云藹藹艸際蝶馡馡古岸連樊圃秋城秀蕨薇斷洪流滓濘獨木過欹巍防防香紛馥菇蒲緑暎圍訪君非旦旦相見亦依依爲問奚爲樂言他復謂譩孝思誠辟色傃隠始深譏不見前賢者何嘗慮世非浩歌行拾蕙雩詠浴於沂儼雅誠詩社淒涼近釣磯夜階鳴蟋蟀秋砌響蛜蝛竹塢畱殘月林虹帶落暉龜翻朝露葉魚動落蓮衣詩句時評品曹劉幸發揮鮫人龍頷寶海客蚌胎璣子意將全美余心久所睎眾人皆捲舌髙論獨其頎掩月蟾蜍泣飛霜蕙艸葳鯨魚翻海濁水碧帶魚飛正可夷崧岱公何愧隠扉剛明文豹節升降二龍旂月滿星藏彩霞升燎有輝愁魔攻肺腑危坐復歔欷

七言律詩

和楊元忠主簿觀魚

輕瀾沔滿帶維舟新雨羣魚藻際浮旣亦非知梁上樂敢嗟彼有釡中憂漢江水濁斑衣獺楚岸煙深雪色鷗未作金鼇莫驚惕月澄淸海漫如鉤

過昆陽城

昆陽城下黍苗稀寂歷荒墟隠翠微逺想龍蛇方鬭野解驅虎豹使成圍烏知將擁河流斷定喜能令屋瓦飛白水眞人今物化舂陵惟有荷鋤歸

和錢之道遊虎丘二首

輕雲細雨放花時才過淸明已夾衣得酒時教盡醉可題詩處莫空歸丁寧鶯語機關巧輕薄楊花气力防閶闔晚來行客盡稚烏相趂入城飛

石頭槎牙占官道松樹老怪枿斷雲驪龍睡隠潭水黒雨積糞壤生朝菌山光繚繞林朴野气空闊云氤氳歸來月落天色莫水邊遊女濺紅裙

商髙宗陵廟詩

築巖胥靡繼甘盤此道寥寥不復存古廟秋風塵黯黯故陵煙樹月昏昏君臣難遇眞千載岸谷誰知舊九原魏尙端能似頗牧獨無新夣到天閽

厄臺

今古俱無忌憚情厄臺猶敢尙爲名裔孫不復重瞳聖俗目俱同瞽叟盲【陳舜之後】見慍仲由空骯膾肝盜跖尙彭亨聖人道大故難用誰聴歌兕虎聲

宿大賈村僧寮

行過橫煙杳靄中低低捨繞蒿蓬譍門見客僧如鹿席地圍鑪火自紅隙壁射牀千里月破窓吟紙一川風僕夫宻勸休安枕聞道穿窬是主翁

哀都官王申

壠上弓旌降鶴書戔戔璧帛賁鄕閭漢宮入奏賢臣頌蜀道榮觀駟馬車誰謂諸侯老賔客歸來華發伴樵漁泮宮陳迹神遊否絳帳門生多石渠

大雨中遊嶽寺

忽見微云別嶠生急緣危磴下崢嶸勢傾海岱千巖黒力捲江湖萬葉聲碧瓦依稀人暗喜急溪湍漲馬初驚老僧宴坐朱門底應笑狂夫冒險行

鏡屏詩二首

曲玉回輝瑩可觀秋冰壁立動涵瀾每嗟許國酬身晚忽覺餘光照膽寒暎座未容華表客整簪空慕鵕防冠云車一去橋山晚寶鎭於今下古壇

凝澄不動水淵槃風拂泉生或細瀾月影透簾朝日薄龍輝繞匣夜光寒冥借魄知神物男子無聞已弱冠照我精誠至麟閣緩隨弓劍上仙壇

和二兄書事三首【諱逺字國器居蘇州時痞疾未平】

年少看書恥未多壯心今嵗沛中歌帶江黃幟有蹻跖舉國白頭無絳何爲我忠謀能有幾匪人阿比敢言他手攀荊葛藤蘿近敢把新涼取次過

逋逃內潰古云多楚塞羣雄尙感歌血饗彼猖神苟幸廟謀非壯士誰何將軍威信當詢眾決勝神機豈謂他試把香問少子淝川投防夜潛過

功名於我實何多祗爲浮華未浩歌兩月病痁誠已甚半頭白髮似無何詔惟選吁將從眾學貴師心在匪他當世聞人知不少片言敢謂眾難過

和鄭十三東齋言事二首

爲貧軒冕未忘情寧使棲遲抱六經安得神仙斷鯨劍拂開云翳露天靑霧濃豹終朝隠冰薄猜狐抵夜聴昬墊直疑皆飲鴆沈何苦辧淸醒

春光故故惱人情新葺茆茨欲醉經積雨水衣龍頷滑晚晴山翠佛螺靑月邊栁色疏疏見風外梅花細細聴半夜白雲生石枕潤珠蒸濕醉魂醒

答孔榘處度見贈

我似覊縻遐徼州君如霸府大諸侯如何鼎食素烹飪乃謂溪毛堪薦羞駑馬但能追十駕鈆刀奚可斷千牛鄙人粗亦知臧否敢誚東家故日丘

嵩頂六月芍藥初發

誰言天地一無私底事陽和到頂遲暑气已交五六月雲中初見兩三枝可憐下土炎蒸日卻是靑霄爛漫時苐有榮心莫嗟晚物情先盛復先衰

和人寄防昌朝韻

久料騰驤空冀北如何畱滯困周南聞君載酒訪狂客把酒爲君當劇談上國分攜今已久丹砂未就我懷慙六蜚駕馭須天馬吾恐驊驑備兩驂

楊十三虞卿在希顏上人房納涼余時在村捨歸和諸公韻

土渇山焦獨在阿考槃孰與世相過皇皇夫子猶傷鳳碌碌蒼生尙執柯頭白已驚爲學晚【餘十九嵗頭近半白】日長贏得讀書多北禪釋子應相笑樹癭多年變木鵝

暁行聞鶯

花梢未動雨中聴催徧園林百果成六月不知春色盡五更來伴夏雞聲樹頭蕭瑟長風過馬上瞢騰短夢驚勸汝無言歸舊谷先秋畨次虫鳴

雨中遊法王寺詩

雨腳如麻未肯收雨中還作法王遊雲埋輦路煙初合水濺松巖雪亂流心畏險途常恐失寒侵病骨已知秋羣峯聳峭猶無畏爲語山僧不用畱

少林寺詩

禪老家風古少林道塲遺迹蔽煙岑山遮石腳斜陽早云礙鐘聲出谷深只履度闗天杳杳九年面壁海沈沈欲知苖裔能傳法栢樹猶明聖主心

習池詩

陳迹相推今古同池邊倚杖送歸鴻童山尙接千巖秀穉樹猶傳萬壑風春意物情迷野興水光天影共靑空雍門有淚應承睫繞墓行吟弔習公【習郁死塟池上】

次韻劉厚之久陰未雨

欲作丰年幾日霖宻云委地結繁陰莫疑造物收功晚自是陽和著意深且具黃雞傾白酒更求靑李與來禽掃除萬古窮通想付與南薫一防琴

過閻氏橋亭

緑芰紅蕖照眼新池塘風軟起靑蘋逺山碧映重林暮委徑香傳別洞春五月獨爲長道客滄浪自有濯纓人誰知雅意在丘壑慚對箕嵩愧路塵

範蜀公得請再致仕蜀公作詩命某次韻

老戀林泉拒衮衣髙山景行眾思齊久膺重任當先覺獨以淸風激眾迷越相家聲千載後商公舊隠白雲西坐令貪懦趍忠厚寄語狂童勿芥雞

謝王生贈弓矢

將軍材气舊無雙老矣猶思彊挽彊金廐願乘千里馬玉闗歸奉萬年觴受降城下沙雪無定河邊木葉霜贈我良弓借餘勇君應眞勝楚人亡

和人九日詩

三徑就荒陶令宅兩峯髙並杜翁情悲秋不柰黃花好落帽誰憐白髮生逺岫薄雲收細晚林丹葉防新晴登臨俯仰寰區隘欲駕風輪更上徵

表髙氏石公之墓

黃金照地晉將軍劍履盈門萬石君獨以徳名追逺裔盡將富貴比浮雲璚田種藥期公壽夜壑移舟忽夢分彷佛平生阻瞻覿一詩三嘆漫殷勤

再上閭丘通牧少卿

東邦濵海帝憂勞愼迪名卿禮意褒板簡拜旌前憲掾云駢驂馭舊仙曹庭柯露下回春色夜浦珠還息海濤陰恵日隆天眷異蓬萊東去近金鰲

呂朝散挽詩二首【宗傑】

殊重平生邴曼容退身能勇自爲雄盛衰付與枕中夢福祿猶嗤塞上翁松菊漸荒三徑合鶴猿悞怨故山空蒼苔滿地塵凝席惟有蕭蕭蕙帳風

金馬玉堂髙步宜中年遂與水雲期太衝早擅三都賦叔度難量萬頃陂夜壑蔵舟今孰在白駒過隙事堪悲南園從此無行迹老檜髙松知未知

送黃集虛赴任知州【並序】

故汝州刺史黃公辛余先君子之友也惡眾人之曲邪而以正直自立非士气之偸懦而以忠義自任慨然與古人爲徒而恥浮沈俯仰狥媚世習𨿽�轗窮年動輒得咎而居貧守道愈困愈堅君子韙之始三子皆布衣公將致政一嵗之中皆登仕籍君子以爲爲善之效果不終窮乃在其子孫也吾友集虛公之仲子也志義闓爽其文行有公之遺風今將之官桐廬故作是詩送之以寓意焉

桐廬古郡淛江東山色溪光藻鏡中後夜相思千里月髙懷爲寄一襟風欲紆紐黃金印且學羊裘老釣翁忠義傳家君勉勉淸名不必問窮通

楊元忠和葉祕校臘茶詩相率偕賦

風駕已馳供禦品霜郊未捲喊山旂七閩地產猶爲寶兩府官髙故不遺須借水簾泉勝乳也容雙井白過磁【江南雙井用鄱陽白薄盞防鮮爲上】東堂退食公宮晚金鼎新烹欲沁脾宋英寶宣徳自杞至邑將復東還見遺途中詩次韻和之以見惜別

思君仍嵗此相逢後夜夢魂無復東白紵淚痕何處恨故園花信幾畨風歸來可喜似新燕惜別預愁如去鴻老矣柰何春半老悠悠萬事付杯中

又過陳叔易隠居相拉同遊超化寺詩

文範今亡見嗣卿潁川應聚異時星淸風特爲吾曹至畏景寧憂日禦停踏雪曽穿東郭履移文今忤北山靈烹茶且酌南溪水第欠金山第二

再領玉局昔東坡在翰林作詩送戴防有玉局他年第幾人之句後自嶺外歸遂領玉局予復官亦得之坡今亡矣悵然有懷

東坡因地夙相親玉局終爲繼戴人祿仕豈知承末軌恩光又許襲前塵靑蠅附驥元非援白玉無瑕晚更眞泉下有靈應首肯不隨凡劣易緇燐

次韻東坡還自嶺南

憑陵嵗月固難堪食蘗多來味卻甘時才聞徧中外臥龍相繼起東南天邊鶴駕瞻仙袂雲裏詩牋帶海嵐重見門生應不識雪髯霜鬢兩毿毿

谷隠寺書事詩

云如戲我舒還捲雨似欺人去復來學道忘憂從老至持杯得意使顏開驪駒喜飽嘶猶戀猘犬誇獰吠欲催三日山中果何有賦詩滿得錦囊回

某與鮮於綽元勛共約同習制科

趙括癡兒漫喜兵他年自料困長平將軍各有萬人敵下士難先二子鳴盧駱楊王何足算江黃六蓼豈勞徵英雄少貶𨿽慙愧且徇區區月旦評

謁中嶽祠

嶽鎭中天司下土名山宮殿鎖云扄固知正直作威福豈徇往來惟醉醒封禪今無秦漢侈降生誰是甫申靈何當弭節朝雙闕一曲鈞天夣帝庭

諸葛菜【並序】

蜀諸葛亮每行兵處必種此菜以志之邑中元開州家有此種僕求之以作羮甚美作詩求之

武侯戰地記他年戰後猶當似率然防向渭原驚仲達尙應江磧感桓背山左澤甘如彼傍砌繞籬今可憐莫問興亡進羮茹書生贏取腹便便

將至嵩山逺觀瀑布

晚晴紫翠溢平川三十六峯凝霽煙匹練依稀分秀嶺玉虹搖曳舞危巓寒光定是連明漢淸气都疑貫九淵可笑夜來風吹後亂溝斜澗亦涓涓

和人遊嵩韻

嵩髙峻極壓三川周視方輿見廣員絕頂固知天下小泰山爲占海隅偏白雲散盡千林月急雨收回萬壑煙莫笑層巒髙似岸舉頭一握是天

友人董耘饋長沙貓筍廌以享太史公太史公輒作詩爲貺因筍寓意且以爲贈耳廌卽和之亦以寓自興之意且述前相知之情焉【案此詩從厲鴞宋詩紀事補載】

節蔵泥滓气淩空薦爼寧知肉味重未許韋編充簡防已勝絲黍誑蛟龍短萌任逐霜刀重羙榦須煩雪壤封他日要令髙士愛不應常共宰夫供

遊寶應寺【案此詩從厲鶚宋詩紀事補載】

雨後秋風入翠微我來仍值晚涼時山遮日腳斜陽早云礙鐘聲出谷遲故國空餘煙冉冉舊宮何在黍離離興亡滿眼無人語獨倚欄幹黙自知

賀小蘇先生

柱史承恩正紫微玉皇優詔碧雲詞欲知伯仲文章職對掌絲綸內外司露偏濃常棣蕚煙霞常駐鳳凰池共扶吾道邪歸正同振斯文盛不衰白首並逢千載運登庸皆是十年遲靖共介福由神聴告爾多方代帝咨膴仕初逢賢者貴徳名當問國人宜夷齊抗世淸何早元凱登庸事可期貧賤久思楊得意龍光今喜鄭當時應憐下客塵埃甚慙愧雷門獻此詩

崔先生所守甚髙其爲人表裏澹泊然其文如有自然之羙可喜也因還其詩卷題其末

別久相思今見君近詩盈軸語彌新雄妍不用近時律溫厚初還上世淳少與多仇身踽踽樂天知命志申申才髙所寓皆髙趣气古斯能似古人句有萬鐘辭祿意衣無一防污人塵中山可鄙魏公子谷口全如鄭子眞珍重遺音淸廟瑟蕭條寡和郢中春誰同杜老知無敵防有君山謂絕倫白首定交𨿽自愧夜光投我豈無因欲知慰此無聊賴萬斛愁懷爲一伸

五六七言絕句

二士石榻在中院之北巨石如榻有自然石枕可臥二士和大受韻

憶昔登封日山蹊困六飛我來猶捨杖共坐拂云衣

荼防洞

無華眞國色有韻自天香臨風難自持爲舞白霓裳

春日卽事九首

藹藹花絮亂紛紛蜂蝶多今年春復爾不飲柰愁何新緑陰將就殘紅在亦稀中千防絮來伴落花飛怒風吹老屋急雨閙空庭莫嘆林花盡懸知隴麥靑毛桃猶帶蘂靑杏已團枝老不禁春惱應知老易欺但喜朝朝醉那知夜夜風老人貪睡羙春夢五更中化國有餘暇丰年多醉人典衣謀一飲對酒卻慙春悵望白銅鞮醉聴金縷衣花間愁落日老更惜春歸嬌馬寧馨郎氊車薄媚娘蕭蕭兩蓬鬢愁入少年逃閒閉闗坐忽有賣花聲老大自多感依然京洛情

雪

紙窗明晄晄云日暗暾暾半夜寒添被淸晨雪擁門

晚晴

微陽掛木杪孤鳥下云澱廣墟遺稻粱鸛鶴伴鳬鴈陰壑畱殘雪林虹帶晚霞孤煙障漁市不見兩三家

臨穎縣

日永行人漸困路長饑馬頻嘶驚起一雙白鷺背人飛向前溪

楊花詞三首

特地飛來有意等閒卻去無情若比邇來時態秪應時態猶輕

全似秋空白雲不應日墮紅塵樓上何人逺望黯然無語銷魂

苦恨紅梅結子生憎楡莢悠悠解送十分春色能添萬斛新愁

夜坐

且喜屋無穿隙雪未愁漏盡滿鞾霜紙幃布被從牢落賴有希牙齒頰香

道中卽事呈岑使君吏部次和徳麟韻三首

日射西山爛爛光低雲遮岸水風涼從來鞍馬倦行役笑語不知岐路長

稻塍粟壠緑相連野老欣逢大有年人意物情俱自適溶溶佳气滿江天

白叟黃童話使君買牛買犢諭邦人今年菽粟倉箱滿仁政常爲七縣春

春日偶題寄友人

低云不斷風仍急細雨無聲晚更稠千里思君常在眼黃昏天意自春愁

呂顏野飲醉中寄五絕句次其韻

醉鄕天地一何寛不問金壺與玉山蹔得陶陶太古意醒來應亦惡人間

酒在杯中惟恐盡事來眼底只嫌多一壺醉倒春風裏萬斛窮愁柰我何

醉後詩成筆似椽客來傾酒酒如泉憐君常得酒中趣愧我經春只慘然

手持金盞灔斜暉目送歸鴻萬里飛還似習家池上日醉中倒載接防歸

醉倒南山臥白雲滿天詩思不勝春黃雞白酒眞堪樂誰道蓬蒿有此人

題孔氏東園三首

何處移來薝卜花琢成玉葉靜無瑕天香不合人間有只是只園居士家

桐已參天栢已蒼昔年曽見似人長樹猶如此人休怪賔主相逢鬢各霜

濃緑陰中黃栗畱醉鄕遲日厭鳴鳩靑春去後百花歇賴有枝頭安石橊

題唐洲東寺訪友人不值詩

三年漂泊老荊州重過淮安舊驛樓地上謫仙天上去故來蕭寺想風流

眼前風景似襄陽松柏參天竹滿崗鶗鴂一聲春欲去雨催新杏漸嬌黃

渼陂

晴山如黛水如藍波淨天澄翠滿潭身在玉壺圖畫裏心隨飛鳥過終南

失題

羨君走馬踏千山卻笑吟詩不肯閒寫得淸風入嘉句盡擕爽气出雲間

吟袖衡云滿筆端馬蹄霜迹破朝寒據鞍何必須橫槊自有新詩似建安

觀音亭

錢唐西湖三百寺芳艸畫橋煙靄中寶陁大士本無相一亭聊慰伏虵功

綠鴨亭

澄波奫淪鴨頭綠秋水淸於春水明芰裳已逐秋光盡藻帶暗藏春意生

竹亭詩

繞岡修竹小亭深風干云梢照碧潯安得茂林帶左右祗應蕭爽似山陰

送元勛不伐侍親之官泉南八首

卷中識盡古來人筆下文章日日新萬里從親海邊縣要令南國見麒麟

君房言語妙知名元凱春秋癖已成作者風流公莫讓要令江海聴文鳴

看罷吳山看越山一帆千里玩風瀾令人頗憶羊裘老爲釣桐廬七里灘

解知身世兩鴻毛肯羨一鉤連六鰲有口惟宜醉醇酒時時痛飲讀離騷

梅晴時荔子丹絳囊靑幄共檀欒按圖讀譜嘗珍品大勝闗西苜蓿盤

泉南南浦是南溟瘴霧燻人不用醒想對文書搔首罷刺桐花下學蘭亭

甌閩接壤气多同只恐泉南有風撅虹見時定翻海禦寒裘褐要重重

粵藤玉板澤於脂歙婺隃糜理勝犀歸日錦囊詩幾許七閩當有數千題

送蘇伯達之官西安七首

好去西安蘇縣丞千年求友近嚴陵江山如彼君如此正似玉壺寒露冰

湖山主人玉堂客爾來華髮故應多安石𨿽云江海士元元蒼生將柰何

苦憶君家兩恵連樓居應作水中仙靜看河畔靑靑艸應有池塘春夢篇

問訊東海秦釣客【秦覯從先生行】爾來聞已覇風騷緡明餌香我知愧愧爾一鉤連六鰲

寄語松陵與太湖煙波風月爾何如故時景物應如昔復有當年張翰無

橫江一葦聴潮來江月飛霜落酒杯寄語錢唐江上月可憐寂寞照潮回

千里隋堤楡栁風輕花薄莢正防蒙離情解逐仙舟去欲過三江震澤東

和陳恬思其叔子思有書齋在山中二首

古寺愔愔映夕岑谷風淒勁觸霜林曩時蕙帳知何處不見山人來苦吟

嗟我衰遲行老矣與君生死尙情深屈平賈誼何須舊敬弔先生淚滿襟

從徳麟自中盧遊靈溪記事

各執梅枝不執鞭涉溪穿竹過林煙景純夢裏經行處直到靑溪古洞天

靑溪翠壁瀉琮琤洞府猶傳鬼谷名幸有六經堪送老不思唇舌慕從橫

裂崖泉射便成溪溪畔虛巖匹練垂玉濺珠跳千仞底陰陰眾木媚淸池

次韻秦少章蠟梅

底處嬌黃蠟樣梅幽香解向晚寒開故人未寄嶺頭信先報江南春意來

徳麟以書相招云已與潘仲寶在中盧可自酇來同遊靈溪石門雙池等勝處某作六詩率張防川作

冰溪雪嶺赴詩盟我媿難先二子鳴莫憚登臨助餘勇欲令萬戰遇奇兵

靈溪閟洞鏁華胥地脈旁通分野殊莫憚登臨探奇險恐君他日亦蔵書

千仞云崖聳石門古傳此地聖凡分我曹自愧羣峯誚未必山靈解勒文

地上云居有梵天碧池靈脈瀉雙泉不應勝地能埋沒政欲因君佳句傳

云外泉聲度碧林瀏縈累帶作淸深吾纓已分令塵染欲借寒光去洗心

異時倥傯此時閒甘在塵中可厚顏天爲好山生勝士莫因便懶負雲山

題峻極下院列岫亭詩

早訝年年狂士來每來亭上獨徘徊山應又喜添知已去後山容似死灰

山色滿亭亭倚空與君俱在畫圖中解道龍騰靑壁斷令人卻憶漫浪翁【聖兪詩云絕壁龍騰靑壁斷極天神降白雲空】

筍籜筆詩

瑯玕夭嬌排霄去敗籜平堦聊貯儲付與管城湯沐地何須毛穎號中書

雪中泛漢江呈徳麟

漢江莽莽雪浮浮逺想山陰泛剡遊髙興共成何更盡子猷安道喜同舟

將至酇城和徳麟韻

緑勝章臺楊栁街靑羅斗帳淨無埃五株何用詩頻說安得韓公到此來

曉至長湖戲贈徳麟

桐實離離秋帶長玉鞭驕馬度垂楊黃茒野店人爭看籬上紅眉粉額妝

和李端叔大夫從參寥子遊西湖十絕

幾處秋千愁日暮一聲鶗鴂喚春歸紅稀緑盡尋常事不用長繩系落暉

艸已芊綿桞已柔落花重疊不須愁風光流轉等閒過又是一年春事休

百物爭春竟可憐淸池緑淨但沈天浮萍細碎從渠長憎見差池防荇錢

西疇新買數塍田便掃空囷俟有年欲坐庵吹豆葉風翻黃浪麥秋天

風頭皺浪開還促防圓紋亂更多何似無風亦無雨碧天千里在澄波

癡兒挿地栽楊栁楊栁無根插便生我亦無根常作客四年漂泊大梁城

股大如立已憂不須登閣始三休道人尊足元無病莫取形骸向裏求

夢爲蝴蝶恣飛飛飛入花叢處處迷不是提壺彊呼起尙應栩栩展江西

詩翁詩思與春爭落筆風雷紙上生雪棘滿頥心尙壯君看巖電射人明

池南池北亂蛙聲不問官私處處鳴昨夜一犂新雨足無煩科斗更滋生

釣臺

竹岡深貯一溪雲溪灣路盡釣磯新魚鳥相忘自相樂使君元是狎鷗人

山東太白謫仙人筆捲天河气拂云百代公卿嘲哂徧淸溪石上想嚴君

興王不患無功業賊亂常憂在嵗寒能緩阿瞞移鼎手長鋋此日愧漁竿

中春

輕挨殘花香簌簌旋剝新筍白纎纎傷春煮筍買春酒短褐破碎人家嫌

春日風雨晚題

低云不斷風仍急細無聲晚更稠千里懷人常在眼黃昏天意自春愁

王子立寄三絕句云常詣夏頥吉卜云宜見君子子立作詩廌次韻

久依鳳翼與龍鱗萬里靑雲可致身聖主求賢如不及夜光豈復怒無因

富貴自知當自信耆鮐福並固修長陰陽可測非天理男子人知亦易量

三首新詩慰病軀萬金何必是家書隔年已有遊嵩約玉趾何時過敝廬

寒食【案此詩從宋詩紀事補載】

千株蜜炬出嚴闉走馬天街賜近臣我亦茅檐自鉆燧煨鍼燒艾檢銅人

飲襄陽沈氏家醉題侍兒小瑩帬帶【案此詩從宋詩紀事補載】

旋剪香羅列地垂嬌紅嫩緑寫珠璣花前欲作重重結系定春光不放歸

興安道中雪晴見羣山偶成

闗山千里湧銀濤晚日烘云欲動搖滕六自知遷客近前驅一洗瘴煙消

雪晴

山凝秀色螺成髻溪走寒光珠在盤更欲呈姿作淸巧暫妝梅栁雪中看

飛閣

飛閣淩波浮茫碧山白雲坐相忘好風歷楯泛我袂興來取纓濯滄浪

未曉出雙池小雪作

怱怱蓐食過重丘炬影通林見逺流云物瀾翻煙羃歷細風吹霰上徵裘

瓦廟

柱側檐欹瓦欲飄斷垣苔澁樹蕭蕭滿庭荒艸無香火惟有禽聲伴寂寥

詩餘

虞羙人

玉防幹外淸江浦天涯雨風如扇雨如時見岸花汀艸漲痕添靑林枕上闗山路臥想乘鸞處碧蕪千里思悠悠惟有霎時涼夢到南州

菩薩蠻【雙松庵月夜賞梅】

城陰猶有松間雪松間暗淡城頭月月下幾枝梅爲誰今夜開罇前簪素髮自擁繁枝折疑是在瑤臺寶燈擕手來

淸平樂【送別】

落梅嗚咽暗淡城頭月吹滿江天驚夢蝶喚起畵樓傷別風輕觸銀鉤梧桐玉露新秋底事瑣窗深夜素蛾常伴人愁

欽定四庫全書

濟南集卷五

宋李廌撰賦

借田祈社稷賦

王者躬借千畆治農上春載耒耜之稼器祈社稷於元辰播種始修願備粢盛之實吉蠲昭告防恭土谷之神蓋以借是天田借夫民力躬稼𨿽勤於率勸陰相乃臻於蕃殖吾欲宜物生之理故控誠於社稷載耕一墢敢違東作之時欲致三登實賴柔只之徳春旣應物將發生農祥正兮隩者析土膏起兮勾者萌田旣有籍親當勸耕金根而縹軛絺冕而朱紘三推之儀旣服勞於墾辟五祀之本亮來燕於齊明誠欲屢獲於丰年矧敢黷煩於上帝惟爾次祀可祈嗣嵗受霜露風雨也旣達气於天地能聰明正直也宜饗誠於牲幣撫玆禦耦意顯示於農先用以太牢敬幽通於血祭於是王后獻種甸師淸畿宰夫庀事祠官致祈推精意之匪懈惟明靈之具依今詠載芟兾三時之不害願歌良耜終百禮以無違夫然重彼民天始吾帝借惟方壇設堳埒之敬則神倉有坻京之積著於月令則邦典無曠非尊地類則嵗功何獲考文景之明詔遵禮攸行思龍棄之有功配祠來格厥後田鉤盾以爲弄耕上林而匪恭旣緩民事寧修禮容伊常祀之弗舉何靡神而不宗彼周室之中興猶廢大事隋儀之講惟祀先農異哉事𨿽勞於王躬化遂行於天下咸知貴於官稷矧敢厭於方社然則民和而神降福焉繇祀與農而致也

五穀皆熟然後制國用賦【年谷皆入而制邦用】

國欲制用谷宜有年俟農功之皆入乃邦財之敢専嵗杪必登已審有無之數政柄在我允釐多寡之權原夫邦本惟人民天以谷受之田而俾養取以制而無瀆徵求有藝旣具在於積倉經費是程實有資於稍祿蓋以地利有荒而有治天時或和而或乖故無禾無麥而不一鮮多黍多稌之孔皆視耗與丰惟謹成於嵗事量入爲出自允協於民懷若乃時三登而政平食四鬴而家給外有大田之稼內有萬箱之入多不爲虐𨿽明上熟之饒度以賦民豈過取盈之急於是賦者斂者裁之制之物乃惟其有矣民寧至於殆而司徒令貢於土均示恭乃職太宰節財於九式亦貴其宜斯乃以民爲心隨時立制因成隆殺之節相夫上下之嵗循九一助之法固以適中以三十年之通斯能無彼或用侈爲政弗仁佐邦利𨿽利矣而王制已壊國非國也而民心匪降李悝以平糴取名第期昌富楊炎用兩稅變法愈革淳厖異哉冠百辟之攸司輔一人而禦統位獨崇於民極職乃均於邦用惟仁人共其心而無忝厥官可臻輿頌

金鑾賦【並引】

蘇先生自中書舍人拜翰林學士門人李廌以金鑾賦賀之其詞曰惟金鑾之閟宇兮承明廬天門九重兮直帝居靑雲邈爲後塵兮紫淸絳虛履泰階以布武兮瓊闕玉除侍上帝兮友眞宰贊造物兮俯璿樞視下土以爲滓濁兮徜徉乎河洛之圖書代上帝以有言兮作典謨曷誰尸之兮疇咨明世之眞儒惟令聞升聞於帝兮有臣曰蘇客曰是超然之先生耶惟超然之先生冠百世而稱傑操忠而秉哲執義而全節文章鮮儷於古今徳行爭光於日月昔下士之興讒智相遼而欲軋不量厥才徒自黥刖純然粹玉久苦埋湼濯之愈明始鄙羽雪於穆皇王登崇俊良爰自謫逐乃命作牧乃命爲郎乃寘紫微乃居玉堂佩服粲以有輝輿衛儼以煌煌潤色太平黼黻黃非先生之有榮實吾道之有光猗歟先生處斯金鑾爲龍爲光莫匪具觀饋天餉於寶牀下晝漏於花塼錫尙衣之宮錦分禦座之金蓮縉紳具云內相惟賢嗚呼官隨人以重輕職因時而貴賤爰置翰林近在貞觀伎卜雜進名同實吳筠太白久待詔兮競無官封公輔樂天苦俸薄兮求兼府掾惟眷遇之無常故榮滯之相半乃若叔文執義陰狠陽媚濳妖伏禍城狐山鬼二吳爭恩甚於火水恃爲巢社公肆姦宄惟玆金鑾兮待太平而後重惟玆金鑾兮待賢者而後貴猗歟先生處斯金鑾方江湖之放逐望魏闕以如天叫九閽兮靡訴濱九死兮永嘆惟阨窮而處忌𨿽忠憤兮奚言今也侍帷幄兮朝夕納誨卻視象魏兮夐以在外況舉天下之重兮自任遘玆辰兮嘉防無使目爲私人無止習爲三昧夙志可宣兮時不易得時不易得兮蒼生跂踵而希澤將錫圭兮賜衮聊假道以玆職

金鑾後賦【並引】

元祐元年冬今余杭龍圖先生初入玉堂廌作金鑾賦四年夏小蘇先生九三丈復自地官貳卿入翰林爲學士廌故作後賦欲以見儒者之榮兄弟之美而以尙之故曰後賦云其詞曰噫顥穹之祐民兮必降賢俾保釐𨿽降賢必有神兮詎俾下土而測知惟帝意兮靡忱故或儷兮或奇或千嵗以相望兮或接迹於一時或千里以相遼兮或同胞而連枝惟忠義以合符𨿽千一以共規卿云景星醴泉靈芝晷瑞圖兮偶應矧常數兮可推維伯仲兮俱賢異千祀兮膺期難乎伯仲之俱賢也粵若三叔謗旦有傲虞禽冇膾肝之盜跖有鬻獄之叔魚義琰有義琛之劣世南有世基之諛甘蔕苦源淸流污蠧或毀堅瑕多敗瑜惟物情兮相戾焉人理兮可誣故有髙陽之凱髙辛之元並稱才子皆相賓門稷契之功萬世之隆莫之與崇夷齊之節萬世之烈孰並其潔漢酈商寄因緣勲勞楚季心布義俠名豪建慶兮以謹貴賢兮以讓褒上郡淑吏二馮藹聞吳都風流妙稟機云民庸兮襲志襲譽戰多兮萬均萬徹彥博大雅兮謀謨眞卿杲卿兮義烈或武或文惟徳惟哲伯仲俱賢才難道缺冀有於斯千載願閱惟二先生驚代稱傑坤維一方堪輿效祥兩蜀鐘靈二江儲英峨眉薦祉並生世程凜然擢秀蔚在妙齡觀光來賓掞藻王庭三道奉宸忠貫杳防言帝所日月俱鳴騰芳上國馳譽八紘間闗仕版顚沛周行忠義爲質皦皦相望永矢不渝用行舍藏聖塗並驅方駕抗衡珪璋璜璧韶濩云莖世知俱賢莫能重輕放逐江海梗轉蓬飄白首兮於行雅意兮在朝嵗不我與偃蹇下僚天定勝人徳久自昭松柏兮禦寒貫時兮弗雕雨雪兮霰零杲日兮睍消偕來兮寶文回翔兮紫霄厲兮列缺閬風兮逍遙柱史兮載筆紫微兮贊書黼黻兮洪業鼓吹兮聖謨婆娑兮淵禁布武兮天衢金鑾兮玉堂絳闕兮淸都明光帝居北扉禁廬璇題雕楹靑璅金鋪文林兮極寵命世兮眞儒故二先生疊處更居昔在有唐危葉亂根懿之禕之容身摛文通通微訿爭恩𨿽曰伯仲屍職金鑾朋邪比媚徳忝厥官方我二蘇俱賢實難彼二龔二鮑兮惟僚二疏二謝兮惟族勢醜兮位均名齊兮義篤矧我二蘇同气異息惟學與文並造聖域惟忠與信皆貫金石否泰慘舒皆共消息非聲气兮偶同適與命符兮心迹名非實違名乃在徳周旋嚴近代掌翰職朝廷昌兮屬承平一門慶兮兩名卿王國兮多賢儒冠兮預榮先生兮固有在寵兮弗驚方將比徳兮稷契儷徳兮元凱並時登庸咸熙天縡羽翼兮王躬塤箎兮帝載鋪張兮所蘊康濟兮四海儻末光兮肯分庶餘暉兮永賴

武當山賦【並序】

僕聞武當爲名山舊矣元符攺元之二年屠維單閼自酇之平陵越明年上章執徐正嵗元日自平陵往遊世家古鄭故自以爲太華逸民而均陽乃南鄕古郡於是設平陵丈人爲對問以賦其事云

太華逸民適乎南鄕值平陵丈人植杖道周敬修容而問焉曰僕旅荊州歷楚囿按載籍諏耆舊遊遨鳯闕嘯傲峴首睨碑徵南之阪捫鹿習池之岫筞箠梅埡之巘飲馬雙池之瀏𨿽淸潤之可喜實奇雄之未覯比溯滄浪至於鄖郊臥岡走阜復防平坳布若聚米沸若翻濤蔵溪隠木險於幽都夾漢爲塹隘比成臯邑或巖於鄭制獸或彊於齊獳𨿽弗逮乎鴈門已可方於虎牢第陵陸之可踐恨形勢之非豪何一山之巨麗俯列岫以彌喬卓犖倔起造天其髙如鳯於翼如麟於毛如人之傑如士之髦居眾莫揜防於其曺吾弗知其何山也耶丈人曰此吾邦之武當也惟玆奧區叟之所詳天樞隨旋四七相望壽星步之【角亢曰壽星】幹緯是綱天根昭回抵於龍亢【氐爲天根】蒼龍左角距夫明堂【房心爲明堂】下臨豫野故韓之邦自河及荊綿亙沮漳方城爲郭漢水爲隍楚以之爲北鄙晉以之爲南鄕河汾沃翼叔虞之唐逮重耳之主盟此周索之所疆篳路啟林芊熊允荒洎變夷而爲夏輙由子而自王東姬不競霸府代彊載書防血胥會衣裳乃封郵之徼境惟犇命之靡遑干戈間興以爭尋常介二邦之兩間玆屢爲乎戰塲秦噬六國拊背扼吭席捲方輿括於一囊韓社旣墟徙治南鄕卯金典午下曁齊梁僑立始平名誣實違郁悒百代今遘盛時以聖繼聖七葉重熙西越流沙東漸嵎夷北撫幽都南控雕題際天所燾率郡縣之惟南鄕之故民其苗裔之所遺陶冶道化舊俗丕移昔尙豪誇侈靡以嬉今服禮訓惟儉惟儀昔喜任俠使气敢爲今鄕義方謹畏自持知射利之去本咸盡力於耘菑悟漁獵之暴殄悉誦於書詩此並山之民其風聲性習之梗槪也玆山曰參設險自古或曰天中气之所祖或曰仙室以眞靈之攸處繄漢皇之訪仙遂名之以爲武自我朝之禦極常黙輔於民主嘻爲祥風噓爲時雨薫爲丰年兼此荊豫上原下隰墳壚壤土千流秩秩膏我黍稌漆千章其幽幽枲萬圃其膴膴水浮艅艎云積廩庾良功纎纊無苦絺紵貢篚灌輸充牣王府農服先疇市蔵大賈擾畜皆蕃於五牸素封或比於萬戶惟靜重而安宅故無私而利溥此並山之地其土宜物性之饒美也子嘗窮山之所以爲山乎肇自混茫初有太極腪胚結融元化埏埴淸濁剖判坤闔乾辟大塊載持以土與石磅礡兩儀天地之骨無山其間何恃爲力彼佛蔵之文曁道家之書辧湏彌與鐵圍矜蓬萊與方壺或以爲西天之所治或以爲列仙之所居旣莫究其信誕又安議其有無盍考乎職方所紀輿地之圖天孫惟東旁帶醫閭防云亭鄒碭之罘祝融司南九疑蒼梧五嶺延袤百粵三吳金天太白股引天都終南褒斜連亙坤隅冀方常山上黨飛狐天下之脊燕冀之郛太室軒轅四顧諸夏太行伊闕襟帶洛社各據方而稱嶽以形勢之可詫觀此山之形勢敢論嶽以諭借勿論岱宗能小天下儗秀厚於恆嵩埒淸雄於衡華可顏行而差肩或並驅而方駕彼設位之旣尊此宜處乎流亞昔吾子之所觀徒闒茸於千里蔽翳者岵童顚者屺蜀者特寡而惸惸嶧者屬連而靡靡襲至於三者惟名之以陟成止於一者惟名之以伾密則其奧也如堂之可處盛則其袤也如防之禦水曰章者下欹而上正曰隆者宛中而四起𨿽大而卑也以坡陁而爲扈𨿽眾而小也以瑣細而爲巋厥類參差而不一是皆界邱而邐迆大頂居中眾山來宗屹如長人撫摩諸峯獲附麗而邇者遂夤緣而亦崇卻顧醜夷莫之與隆傍立而九若分職佐理者曰卿寺之列前向而三若視品同秩者曰槐府之公侍側若承顏而溫敬者則以爲世子居內若儷體而順附者則以爲後宮曰主簿者曲拳有文墨小有司之意曰將軍者岝防有介冑不可犯之容堆曰萬斛若倉箱之積崖曰竈門若膳羞之饔鋭前端方若柱史則惟筆鋒擁後合沓若車騎則惟五龍曰朝趨者或右或左或南或東若子男若附庸若臣若屬若賓若從若冕弁劍履之序立若旂斿和鸞之會同此三十六峯之形嶪嶪乎與五嶽之同倫也泛觀玆山韻粹气整巑岏奇峯嶻嶪峻嶺植若宿邸之主隠若塞門之屏騰淩閬風滅沒倒影斗柄垂焉而可挹日禦過焉而莫騁俯其陘則截然而斷下欲臨乎無地仰其椒則聳然而上升恐摩乎有頂參鬥龍湫宅於絕境類括蒼之鑑湖同太華之玉井云移一勺可雨萬頃浸脈千仞下爲天池天池洑流瀵乎巖陲懸若匹練散爲明璣飛流濺沫走成溪黒谷防防翠壁巉巉笮棧履空繚通下巖徑若窮而復永石欲墮而相銜樅檜栝柏豫章楩楠萬牛莫曵匠石所瞻蔦蘿轇轕篠簜紏攙細大蓊欝紫翠相參蔽虧掩苒曛晝凝嵐林集孔翠穴產鸞鷟鴥晨風擊鷙鶚菊花黃鵠輪目異鵲息運海之鵬巢唳天之鶴蔚然蓬蒿棼然叢薄亦有乎搶楡之鳩啄之雀鶖鶬徘徊烏鳶棲托也赤艸楂枿醜石磽確熊嘷蒼兕攫虎吟風而振迅豹隠霧而溟漠囓鐵芒毛之貊噉獸鋸牙之駮介然之蹊坦然之壑亦聚沐猴亦隠狐貉鼪飛而鼯啼鹿犇而兔躍也天地寶蔵振古逮今璞韞萬鎰之玉礦化三品之金璀璨瑯玕陸離璆琳丹砂納錫文犀爲琛蘭芬薌而盈畹芝赩翕以成林紫蔓玉膏則有仙花之薯縹莖雪指則有肖人之參檿桑簵楛可以足武庫之弧矢梧桐杞梓可以中淸廟之瑟琴若乃據洞谷之勝玩林泉之幽暑袗芰制寒擁羊裘飯糗以爲食捽茹以爲羞欲礪齒則潄石欲滌耳則枕流著書自怡遁世無求此臒儒肄業而巖以孔子爲名者也悲朝菌之晦朔慕靈椿之春秋媾龍虎於丹鼎餌日月於玉樓友廣成揖浮丘蛻迹林壑於焉淹畱此戴生不返能繼徐福之迹闗令求道終從蔵史之遊而防安希夷之徒各以其居而名其巖也面壁作觀問法立雪觀墮空之落蕊悟澄潭之印月境靜心虛身閒相絕不染色空究竟生滅此忠公安禪定之心奘注釋經之說而七師佛子之徒各以其居而名其巖也飛錫禦風隨錫而東越防嶺逾崆峒來駐於玆若將從容神祈徙處回鴈南峯錫摧狼嶠故巖遂空此思大之禪庵也苾芻誦經有叟日聽曰吾非人實處東溟敢獻宅室爲師戶庭潭空巖出上下杳此兪公之龍室也凡玆諸巖或完或隳悵昔人之安在棄舊隠以如歸或蒼苔之封戶或垂蔓以穿扉匪直時遷而事異抑亦物異而人非但餘梵宮煥翠微碧瓦鱗布朱欄翚飛蓋故唐太一延昌之舊剎蕭代二帝用以奉國師之隆儀我宋太宗益宏故規錫以宸翰耀於璇題定陵昭陵復寵賁之頒天章日星之集拓寶文龍鸞之碑湛恩波於河漢燦光華於斗奎艸木欣榮天龍防持裕陵妙天人之學聴臣民之祈詔其道塲俾奉禪耆多方開士海會雲棲四後之徳民曰惟宜與山俱傳與天斯齊此皆山中之故事圖經之所紀吾子可閱而知者也𨿽然書生執迂方冊是取烏知簡編筆削罔據惟咨故老折證古語圖經可恨弗載眞武𨿽祀烈威名字弗著子其志之傳信自汝惟昔神君隠耀屏處實錬陰陽遊息洞府惟勇義而果徳誓馘毒而禦侮功聞天白日仙去上帝將之升列四輔統虛危而肅殺直元枵之凝沍躡靈蔡以靜鎭馳率然而猋怒寶旌六纛天騶萬旅防奉輿丰隆先路巨靈右戎誇父爲禦伐皷昆侖弭節圃敷福施刑調節寒暑遊徼下方歸侍帝所時顧舊山千載旦暮當攷玉文祠以琳宇無文咸秩矧此宜舉祀典報功匪私其人扞烖禦患興雨致雲或功垂於後世或徳感於烝民事𨿽旣往其迹已陳利及方來其澤日新民俎豆之其情則親抑有太山之麓大川之濱國爲祗而載祀實異時之名臣主錢塘之潮汐乃胥門之伍員掌洞庭之重湖惟伏波與靈均壽亭享於玉泉西鄕祠於郢津制一江於灌塴祭冰子而自秦伊南州之孔明乃威力之玆神偉歟是公惟人之龍夭矯玩世臥於西隆遊心羲皇之域味道周孔之宮鄙千駟輕萬鐘憤阿瞞之大猾藐景升之狂童系用捨於彼天閟經綸而弗庸何徳之合契因徐子以爲容卻𨿽再而猶顧我幡然而從曾不陋乎庸蜀欲儷迹於漢中礪一州而抗八卒鼎峙以爭雄觀夫戴後牧民撫軍董國以義行仁以刑輔徳喜焉以禮樂爲具怒焉以干戈爲飾托孤不欺無愧於曲阜行罰無怨愈賢於駢邑馭英雄則關張奮其武登雋良則龎蔣善其職兵銜恩而效戰木運糧而足食決籌算於帷幄付笑談於巾幗彌年耕渭而卒走仲達五月度瀘而屢禽孟獲功髙任重心勞身瘠委塵編之國誡遺濤江之陣迹公歸九原徳名彌白予觀此山去天咫尺名曰太嶽必以峻極儲英毓秀宜產賢特豈是公之生也於焉而降神及厭世而歸也於焉而廟食同符甫申可貫今昔與荊蜀之共祀非宇宙之異域故威烈之殊號乃武靈之同迹愧文獻之莫徵矧人神之敢惑今天子治鑑太淸道法自然合明於日月體徳於坤乾文徳充四表武節暢八埏仁動植昭天淵丰登屬續珍符羅駢神璽出地榮光燭天山中之民或以謂瞻象瑜之烜耀與卿云之眇綿巖出器車澗流醴泉蓋以當五百嵗之運邁七十二君之前藪有四靈之畜貢有三脊之菅是宜舉巡狩之典稽封禪之篇嘉告丕績升中名山輯圭瑞奉牲牷泥金檢玉燎槱升煙市納賈邦興賢攷律曆禮髙年𨿽駐蹕於方嶽亦望秩於山川惟吾民之望幸豈此山之無傳惟吾子其賦之以竢夫采詩之官太華逸民曰諾僕將言於是結衽蠟敝屣披荊榛褰裳泉石緣云而升弗遑食息趼足龜手悸心殫力徧詣其處浹日乃悉歸謂丈人叟語可績告成紀功詞臣有職艸埜賤儒所不敢識

松菊堂賦

賦曰冉冉兮運徵物隨化兮俱逝𨿽品類兮萬殊率變遷兮一气矧艸木兮代謝制陰陽兮榮瘁惟凡木之柔兮松則有心惟眾艸之弱兮菊則有芳鐘靈气兮異稟挺正操兮能剛若乃金行正秋玉律司商淸風戒寒殺气霣霜菅茅蕭艾委靡黃蒹葭蒲荇慘黯蒼蒼菊於斯時敷華芬薌呈孤芳於樊圃明麗彩於秋陽葩蘤葳蕤附屬苞蕚寧共槁以摧僕詎紛披兮搖落如幽人之素履傃所遇而無怍保永正以終始善長處乎約樂若乃冰堅風壯日道北陸雪霜總至水泉下縮椅桐杞柳柔脆先衰枳棘栲杻堅致何支松於斯時充茂蕃滋眾奄奄兮早雕獨靑靑兮自持柯葉締固貫時無易自咫尺兮彊立幹雲霄兮蔽日如至人之遊世罔拘累乎信詘旣才全兮徳盛閱萬變兮如一粵有達士秉徳安育訓義方於庭壼振恵慈於邦族行素封之萬戶間蛾眉於列屋敞樂囿以娛賓峙宏堂而遊目飾榮觀於臺沼萃眾芳之艸木函枝莖於汴雒遷根荄於吳蜀森喬林兮紫翠珍叢兮紅緑憎性遷而質變獨知心兮松菊春向闌兮芳歇火已流兮暑䢐觀百卉兮左右閔將槁兮株枯俯連錢兮黃金仰修蓋兮紺羽擷露英兮泛醴折云梢兮代塵想魯詩於䢐徠睎壽侯於南陽湔秦封之濫爵徵於夢之佳祥追元亮之風誦天隨之章聊日涉兮觴詠樂成趣兮未央方善頌兮善禱豈三徑之就荒也邪

龍魔賦

陟神嵩之岝防兮背東址之陂陁躡緣云之磴以左旋兮上有絕壁之嵯峨畜雲雨之液以瀦聚兮不爲斯幹鐘煙嵐之秀以蘊結兮菀爲捲阿幽然九潭黯然澄波爰有九龍各居其淵龍姥字之故馴以訛維龍之姥神變實多或爲封豕或爲長蛇或爲大厲或爲姣娥匪噬匪毒喜爲戲魔潭濱之民習於見聞匪苟爲魔必魔令人比有大士習於桑門精進甚勇嵗月已勤誅茅爲廬介於潭濱龍忌且媢義弗賓肆其憤心噴爲怒雷雷電馳騁風霧糾紛日月蔵輝宇宙爲昏俄爲巴蛇千尋雪鱗搖毒怒視煙飛火燃鋸牙舟腹巨象可吞欲魔若人望戶以犇首大於戶進不可前舌如虹蜺其利如鋋忽搖搖而入戶兮噬頂領而垂涎彼方屏气聴息宴坐安禪遊心於無我寄我於自然天地皆定萬物不遷何生何死何防何全觀者爲栗定觀自安龍悟其妄輙悔而悛怳兮忽失蓋慚以旋嗟夫天用莫如龍兮介虫之君動與天通兮致雨而興雲以變以化兮乃爲魔而甚勤妄喜妄怒兮何自悔其能神恃不可以制畜故恣戾而匪循烏在其能濳能躍能飛能伏而比徳於聖人潭濱之民曰凡魔之族詎止龍哉紛紛斯世多惡端正令能相競名能相勝勢相盛功相病其魔有甚於龍姥厥口善污於賢聖或忌人徳或惡人修翕訿張侜覆用爲仇四國流言於姬旦宋桓施厄於尼丘市人毀參而疑曾毌臧倉沮孟而止魯侯樂侯防成功於卽墨武安賜槃劍於杜郵乃及絳侯安漢疑行縣而爲亂條侯襄難謂地下之必叛董相禍興於步舒賈傅被抑於絳灌陳甘沮功於稚圭蕭劉讒於恭顯燕蓋毀霍薏苡誣援在唐名臣亦多間隙無忌元舅敬宗罔以大逆鄭公忠良彥博凂以形迹徳宗猜忌武曌羅織盧杞薦賢髙閹譖白李西平之勇智延賞敗其謀贊皇公之剛明僧孺毀其績故小人之爲魔惟必累於正直魔正直之一二勝庸凡之累百其心曰魔於庸常我魔匪彊惟魔正直可使彼傷彼方砥礪日務自異魔之何如恐異於已魔之遂屈乃協厥意魔之益勵終異厥類吾聞是言有感余志以魔爲師維魔之畏俯仰天地奚怍奚愧

仕而優則學賦【君子之仕優則爲學】

仕欲行道功期致君旣政優而能裕當學殖以惟勤初委質以在公有玆餘力宜潛心而師古益務多聞且夫志於聖人不苟之君子謂昔以學優也故得從政今以仕優也復將窮理𨿽匪懈於夙夜貴念典於終始臣工無曠巳就列而效能天爵弗忘庶存誠而爲巳位旣不忝政宜克施智明效速兮才有遊刃心淸事省兮日寧廢時幸燕安而暇豫忍偃仰以棲遲業欲廣也學宜聚之敏則有功已臨民而易簡達不離道矧役志於嬉隳然則砥行以立名非苟容而從仕求益則不如學也持祿則徒勞人爾朝𨿽聴政兮晝則訪道而不厭夜則安身兮夕猶修令而未巳居之綽綽固無從事之獨賢進以干幹豈俾古人之専美豈不以仕惡妄進學當敏修彼外物也或不可必此放心也獨不知求況已寘周行之貴又期聞大道之優經籍益耽美成功之杜預歌不輟嘆治邑之言防以故𨿽吏事之猥並用儒術以緣飾經義可決於訟獄官府奉行以法則馬融絳帳傳授詎廢於牧民董氏書帷講誦奚聞於弛職若乃大官大邑也身何以庇有社有民也學何必爲被其服而徳不稱屍厥位而事罔知鄙無逺謀動有面墻之誚暗於成事夫何制錦之宜於戲君總萬幾道期先覺猶遜志以愛日尙儲精而務學矧臣工仕優而無所用心可不思於約卓

擬試車服以庸賦【臣有功者錫之車服】

君不僭賞臣惟有功錫車服之邦禮飾威儀於爾躬軒冕有輝允示龍光之著事言可績用昭閥閱之隆臣有膏澤加於生民勲勞被於天下賜以弓矢鈇鉞未足旌其能矣紀於旂常彛鼎未足稱其美者惟命車命服分寵賚於本朝可賞善賞功俾榮懷於諸夏夫以巾車陳六等之制司服辧九章之儀樊纓采就之蕃飾絺繡藻繪之彰施金輅象輅兮功異小大衮冕毳冕兮義存等差凡所別者將因表之不可假人固愼持於名器用以蕆禮寔顯答於猷爲以爾爲民軌儀是用錫之車以爾積民粟帛是用錫之服安其體以佚豫章其身而吉燠駕彼元牡則儀衞威重副以赤舄則禮容敬肅得輿爲美方將世選爾勞在笥無譏時乃自求多福四嶽羣後九官庶臣言敷納而咸在效明試而具陳膺此異數示於眾人錫命文侯爰示東周之烈褒賞申伯非惟元舅之親彼蓋求於侯也貢之則非索於市也粥之何有吾旣重於施報汝毋輕於授受輜乘寵桓榮於少傅師道攸尊黻冕拜士會於中軍君恩益厚若乃以訟而受服防痔而得車負乘致寇者在是不衷災身者有諸鶴乘軒而厚祿鵜在梁而晏居載驅無禮義之心以盛爲辱采菽刺侮慢之意𨿽予猶虛異哉聴彼和鸞觀夫襲裼慕崇賢之令典勉勤王之嘉績致爵位而安富尊榮行見尙方之申錫

湯刑勸善賦【湯之用刑亦能勸善】

古有哲後時稱聖湯能用刑而俾義致勸善而知方法欲禁非惟馭威而審克民皆厲節遂化性於循良原夫民初秉彜心知好善勸必加賞也賞或不給勸必見利也利之或鮮況乃肇修人紀始建刑典惟明徳而愼罰不爽厥麗故砥行以立名咸知自勉彼以法主忠厚意存哀矜重有致於無赦薄或示以小懲攺過則畏而弗敢遷善則恥夫不能釋彼無辜自俾非心之格殖夫有禮咸期美行之興實由禁令有倫奇衺勿縱以聖敬之明也斯固不濫𨿽孥戮之誓也夫豈輕用善亦期於無刑必也使之無訟儆於有位訓防士以恭行在予一人率多方而康共然則刑所去者示之使避善之取者道之使思知其畏而戒懼也因其警而誘掖之義徵葛而用甲兵攸䢐相慶仁祝网而及禽獸罔或遐遺夫惟彰信以無私胥然而咸勸迄徧爲於爾徳在簡孚於常憲克用三宅庶不犯於有司無防十愆宜敬修其可願若乃制短長之命妄輕重之刑非惟中而克允第淪胥而不庭彼且咨怨尙何輯寧異時革夏之寛剛柔匪濟後世從商之論名實匪輕異哉稽古之君禦邦立辟愼所施而必中俾允懷【原闕】

銘

匏壺銘

匪金匪玉匪繪匪飾用因汝器器本汝質汝質惟虛天畀汝徳毋因所受妄矜爲實實勿勝虛實勝當溢盈虛無常人自損益毌敗虛徳是惟汝則

燕勺銘【獨核木燕中物也】

北海之濵不周岧嶤不周何有厥木惟喬制爲長勺匪飾匪雕堅理錯節紫質纎杓單於修貢以奉王朝公劉艸創酌之用匏顏氏屢空飲之用瓢逸民困窮用汝匪驕相我獻酬以勞漁樵

貞明古劍銘【並序】

李道士有朱梁貞明中古劍一口貞明乃友貞之年號余以此劍𨿽奇不足貴作此銘以誨之孰曰神物神不可屈匪人而用匪時而出義不苟全寧缺寧折污亂而全爲妖爲孽鏌鎁悲鳴怨處丰城旣離古獄遂躍延平赤帝之精久憎晉防武庫焚如穿屋飛去貞明之梁實惟寇攘父子兄弟推刃相傷汝當斯時不躍不飛弗屠全忠弗割友珪文章燦然𨿽寶奚爲後當愼旃過爲汝掩屬玆平代兵气消斂槃水奉汝可警羣諂全汝靈气閟汝芒焰肅保天威永拒姦僭小用不祥爲天下劍

芝杯銘

病木之節拳贅弗枝盤英結液磥砢離奇剖斲擎承宛若靈芝制爲野杯逸民是宜右嵩左隗箕陰潁湄徳秀吾廬巢許是期惟巢與許挹玆酌玆三秀之徳汝當象斯毌若兕觥毌若漏巵貴之比玉敬飲弗揮

蟠尊銘

惟汝輪囷匠石捨旃不材爲幸宜永厥年孰來相之以汝爲尊刳心就刑遂戕汝天輪囷爲累視醜爲妍來自百粵登我素筵毌慕犧象靑黃絢鮮郊廟之用溝中之捐曁汝在玆悉非故然南有澗濱未知孰賢

欽定四庫全書

濟南集卷六

宋李廌撰論

兵法奇正論

臣聞天下之事有能以勝不能有術以勝無術皆有能矣能之精者又勝焉皆有術矣術之多者又勝焉借以羿與般而譬之羿善射般善工學射者有彀的善工者有規矩特其大略也般之所以巧又有巧焉故學羿之射旣與羿之巧均則有勝羿之心焉必曰吾與乃技相若羿不勝其忿而鬭技果相若則爲羿之過失於盡其巧而傳之故郤視般之教示以巧而不盡其所以巧者誠爲自勝之計也兵始於黃帝法成於太公黃帝而上兵未設以有兵勝無兵太公而上法未備以有法勝無法太公而後何其紛紛耶用兵者旣頻學兵者旣眾一定之法不足以相勝故管仲穰苴孫武吳起尉繚畱侯孔明李靖之徒始出而論奇正奇正者因古以禦時依體以立用千變萬化以制勝兵策用之之法可觀也而所以用之者不可見也戰之理可諭也而所以戰者不可陳也勝之道可制也而所以勝者不可傳也彼用兵之書布在方冊旣己人人皆可習矣用兵之法試於行陣旣已人人皆能布矣人人皆習我亦習焉人人皆能我亦能焉是亦眾人也以眾人敵眾人尙何能必勝故奇正之理古人議而不辯奇正之法古人論而不議奇正之變古人存而不論非不論也不可論也不可論故不敝而常新以俟後世君子俾因襲致用可以神遇而不可以智知可以道運而不可以迹究法猶奕之局也兵猶奕之棊也奇正猶奕之智也智無一揆棊無定形觀其黒白不相容新故不相仍咫尺數路情狀萬變勝負得失在於一子然則奇正之形所以使敵人前後不相及眾寡不相待貴賤不相救上下不相扶亦一二防而已故四爲正四爲奇黃帝握奇之文也一術爲正一術爲奇曹公新書之義也前向爲正後郤爲奇太宗所以勝宋老生也先合爲正後出爲奇曹公所以辧孫武也方爲正圓爲奇步爲正騎爲奇受於君者爲正將所自出者爲奇固曰妙矣然人旣用之則爲故智不足襲蹈何哉不惟世之人知之而夷狄亦知之故當益爲變化以出意外所謂形人而我無形致人而不致於人者非陳迹相防而能勝也苟惟止此固亦觕矣能求奇正之義於意外古今防人哉故學兵𨿽眾不足畏之誠以勝之又勝者猶在人也臣觀唐太宗與李靖論奇正之理所謂無不正無不奇又曰奇亦勝正亦勝善夫能知變通故其論左石逢原莫非奇正之變其言曰以奇爲正以正爲奇吾之奇使敵視之以爲正吾之正使敵視之以爲奇因其漢長於弩而蕃長於馬則爲之法使馬亦有正弩亦有奇變其號而易其服也則爲之法使蕃而示之以漢爲奇漢而示之以蕃爲奇方其陣之散也以合爲奇方其陣之合也以散爲奇觸類長之變而通之使奇正相生生生不窮奇正相變變變不測惟欲多方誤敵乖其所之豈復膠柱哉郤視孫子所謂以正合以奇勝猶爲膠柱矣李靖論韓擒虎以爲能識正爲正奇爲奇不知奇正之相變知奇正之相變者其知神之防乎故早晏者天之陰陽左右者人之陰陽奇正者天人相變之陰陽相生也無窮如天地相因也無竭如江河相濟也終而復始如日月相成也死而復生如四時相代也味止於五五味之變不可勝食聲止於五五聲之變不可勝聴色止於五五色之變不可勝視兵𨿽奇正奇正之變不可勝窮巧歷不能盡其數聖智不能極其端此之謂兵妙或曰奇正固有宜分合固有變如之何以訓偏裨如之何以敎士卒臣曰簡其節目異其號令正爲一法奇爲一法或進或退各以何別或分或合各以何驗吾以號令使之號令所指變亦隨之旣一吾之耳目又變敵之耳目兵惟知有號令不知爲奇正車果何出騎果何來徒果何從敵人𨿽知吾有奇正不知奇正所在士卒𨿽爲吾用知吾以奇正取勝不知奇正何先方料吾以正而吾忽以奇方意吾以奇而吾止以正不惟敵之不知而士卒亦莫之知孫子曰見勝不過眾人之所知非善之善也戰勝而天下曰善非善之善也知吾有制勝之形而不知吾所以制勝之形非善之善不足以與於此或曰奇正之情何如臣曰兵家之要貴我專而敵分爲奇正者在我故專應奇正者在敵故分以知吾之有奇正也則備我備前則後寡備左則右寡備我者所以寡彼也無所不備者無所不寡也我專爲一彼分爲十以十擊一者也我專則安彼分則擾以安擊擾者也勝負之理不可言諭故能正不能奇守將也能奇不能正鬭將也守將可以用奇刧鬭將可以用正老能奇能正乃國之輔今夫以武爲業動累億萬鬭力勇而已鮮知兵之法學兵之法動累數千分行陣而已鮮知兵之理窮兵之理動累數十分彊弱而已鮮知奇正借或有人但能知奇爲奇知正爲正而已鮮知奇正之變臣故曰兵法貴勝勝之所以勝以奇正法可傳而奇正不可傳學兵𨿽眾不足畏者以勝之所以勝者猶在人也或曰羊叔子之平吳也不爲掩襲之計尅日而後戰柰何專論奇正哉臣曰乃所以爲奇正也償米縱俘歸禽饋藥奇正之用也以懷其心逮祜死而王濬舟師東下一舉而俘其主夷其社孰知夫正在荊州而奇在益州耶玆奇正之大者也人君俾賢將之用奇正必若羊叔子則成功必大矣

浮圖論

論曰臣嘗歷觀前世之獘及其甚也必有有爲之主以拯救之獨千世承襲其獘而安受之者浮圖而已浮圖非無可觀也百氏之家一家之說也非不可爲教也蠻夷之國一國之俗也不幸王者迹熄之後聖人道微之時乘間竊入中國當時君臣辧之不早制之不剛俾盤根滋蔓爲獘於後東漢明帝之罪也其間非無英睿剛克之君忠義正直之臣欲除其獘終亦不能者何哉蓋銷之不以道制之不以漸故也蓋英睿剛克之君灼見非有益於吾民也必欲掃除之正如欲華陀之治毉也將剖膚鑿骨湔腸洗胃以去其疾豈不雄哉柰何臣下或獻禍福之一言則惶懼隨之亟且罷不敢復言矣必曰姑且聴之惟其姑且聴之此其所以長存也前日武宗是也毀天下寺宇四千餘區冠笄僧尼二十餘萬豈不快歟東西京藩府輔郡猶量畱寺與僧豈禍福之說已貳於胸中耶何使絕無而僅有邪宣懿之世則一切復之終令彼勝於此乃所謂銷之不以道制之不以漸故乃爾也忠義正直之臣極言其有損而無補也必欲掃除之正如近時水官之治河也欲竭太行之土淇園之竹以塞怒流不已疎哉柰何人主疑禍福之多端則恚惡及之遂及誅竄者矣必曰爾敢非聖人惟其謂之聖人此其徒聞而益盛也前日韓愈是也憲宗遣使迎佛骨於鳳翔王公大人灼體膚委珍貝以惑其法愈極詆其道且欲以佛骨付之水火憲宗怒欲誅愈以謝佛裴度崔羣力救其死猶貶海南濵於死所令彼盛於此乃所謂銷之不以道制之不以漸故乃爾也初欲抑之乃所以之初欲沮之乃所以長之故根日益大蔓日益滋以至於今日國家不惟安受千世之獘而不知捄又従而昌大之遂使賊人乘時所尙公肆厥姦與國爭雄彼華堂大宇丹楹刻桷敢逾制於王宮撞鐘伐鼔聚黨數千敢僣禮於朝位已爲可禁𨿽然彼所以侈其居盛其徒者本欲以誘愚夫愚婦而已柰何王公卿士競登其門而師之朝衣朝冠或立侍於其座或跪拜於其庭咸尊之如天神欽之如父祖彼有道之士以學佛隠者固亦有矣而姦人假學佛以欺世者常多固不當事之如此以虧國體臣恐孔子復生於今日則羣公卿士忌者眾矣不應如是以奉事之也孟子曰用夏變夷未聞變於夷者也又曰未聞下喬木而入於幽谷今昌大浮圖之教豈欲以堂堂之中夏以變於夷乎凡學孔孟之道者相率而入於幽谷乎可不謂之大惑歟臣今不復更以傅奕之辯韓愈之疏言之直以文中子之言爲信曰佛者西方之聖人也果爲聖人豈不惡其徒憑藉其說以猖狂妄行於今之世哉爲今之計不必推罪於佛惟治其徒苟惟治其徒之罪又何難哉臣願陛下盛言其佛之長極言其徒之短臣請敍其說曰蓋聞佛者西方之聖人也以淸淨寂滅爲心戒定慈忍爲行色空爲道禪律爲法凡願學佛者必當檢身周愼持法謹嚴枯槁其形骸齋戒其心志自治其身自求其道不可輒出戶庭不可雜交民俗戒牒之文其密如縷苟能此𨿽異道不害爲君子乃者學佛之人類皆遊佚之輩或惰農之鄙夫或怠績之愚婦或好蕩之儇子或好倡之冶女居金碧之室食稻粱之膳幸災樂禍自爲風俗姦非不義自爲朋黨訊其何以謂之禪何以謂之律則罔聞知者十常八九如此則大設寺宇乃爲爾等作容姦之地嵗度徒眾乃爲爾等置畔道之人旣蠧於國實敗汝徳自今以前吾一洗之勿問自今以始吾將使汝不出戶庭專治其佛之說而躬行之所受戒文令禮部著以爲令刑部防之以法期汝必行如不能然一聴歸俗有願如舊眞能奉其師之說聴其君之令者也然後以常住衣食之可謂待汝之意厚旣仍舊爲僧尼乃敢尙爲過惡許人人得以告捕是不従君之教而背其師之說誅之刑之齋供禱祠任民自然不可以擾親戚故舊不可以私其所暱男𨿽父兄不可適尼之居女𨿽諸母不可適僧之舍人人得以告捕抵法陛下果以此說下詔假學佛之衣服以藏姦詐假學佛之衣服以墮農績皆不能自信而願去不可勝數良家子女觀其法之峻嚴烏敢違父母之養捨室家之倫避妄逸從枯槁哉如此則良民自願爲其奴婢者自寡矣𨿽然固亦有爲之者矣不加多也莊子言魯多儒國君下令而敢儒服者一人而已亦是意歟此乃銷之有道制之有漸以嵗月之久俟其自衰而已譬之以醫則緩藥石以治之俟其自平乃止不必用華陀之術也譬之以治水則固隄防以導之使復故道乃止不必橫塞其怒流也或曰子痛詆佛而抑其徒則吾徒獨不然乎一皆如孔子耶臣曰稂莠與五穀並生於田爲之農者當鋤治其稂莠乎將鋤治其五穀乎𨿽未必皆頴栗堅好要之吾種也今千萬年無佛何加何損一日無吾道則如之何或曰子不畏禍福歟臣曰佛旣爲聖人則所當論者道也於其書而考之固亦粲然矣至於禍福報應之論特後之譯者妄爾𨿽或言之如莊周之寓言乎鄒衍之談天乎公孫龍之詭辭乎皆可稽攷之耶願陛下勿惑禍福而忽臣之說

聖學論

臣聞效一官可謂卑矣古之人必曰學而優則仕治一邑可謂微矣古之人必曰君子學道則愛人子使漆雕開仕曰吾斯之未能信蓋以學之弗優不敢效官尹何爲邑子產以爲未聞政學蓋以學而後從政乃可治邑彼子路使子羔宰費孔子以爲賊夫人之子子路復曰有人民社稷焉何必讀書然後爲學孔子惡其佞夫效官治邑必由學而後可況奄有四海爲天下君乎一日二日萬防何以俾有條而不紊萬邦有眾何以俾樂推而不厭一言其幾興喪系之好惡所示靡然成俗如之何俾百工熙哉庶事康哉嗚呼爲君實難可不學歟幹之九二曰學以聚之問以辧之寛以居之仁以行之君徳也古之聖君任賢所以能不貳去邪所以能不疑作福所以能賞善作威所以能罰惡蓋以聖人之道折衷之斷然晳矣所以能折衷聖人之道者由其中有學問以爲之主也髙宗旣舊學於甘盤復師資於傅說觀其好學之誠意則曰爾交修予罔予棄予惟克邁乃訓可謂勤矣此所以爲商之髙宗成王席文王之大謨繼武王之大烈觀其好學之誠意則曰日就月將學有緝熙於光明佛時仔肩示我顯徳行可謂勤矣此所以爲周之成王於皇有宋本支百世世有哲王故天縱陛下之聖徳溫文日就天誘陛下之宸衷睿智夙成仁愛孝恭出於天性是皆生知天毓受道之質矣重念承平累聖之業禦玆九有之師欲致乎治必先乎學學也者致治之道也古之聖賢不可得而見矣其言具在方冊要之皆王者事爾人臣學之期以致君人君學之自致其治故天地之情陰陽之理吉凶之變失得之故備在乎易而卦者時也一治一亂或美或惡初不可齊亂可使治惡可使美察理之變爲理之主惟君乃能之臣願陛下學易則體乾禦坤進陽退陰觀道設教運神合徳使天下之時常爲泰而無至於否常爲晉而無至於剝天子之學易固當如此一國之事系諸侯之本天下之事形四方之風美盛徳告成功者皆在於詩四詩之名各辧其實不敢誣也臣願陛下學詩則爲政之大而無入於小雅爲政以正而無淪於變雅無若東周降於國風必使功徳終美於頌天子之學詩固當如此夫尊王正法謹始善終詳天地之烖祥著君臣之美惡者無尙於春秋臣願陛下學春秋則師治而戒亂賞善而罸罪常爲知孔子者無爲罪孔子者夫堯舜禹湯文武成康之世其典謨訓誥誓命之文百王之心迹治亂之大略者無尙於書臣願陛下學書則考稽古之得失操制今之法令皇步帝驟王馳霸騖一皆得之陛下欲以正六職以治六官必也學夫周禮然後百工允釐庶績咸熙巍巍乎其有成功矣陛下欲以正其威儀詳其辭令必也學夫儀禮然後五禮之合制見於典章文物之間六儀之中節見於動容周旋之際煥乎其有文章矣陛下又當發揮孔孟之正道鋤薙百家之邪說在亹亹而已幹之象曰天行健君子以自彊不息詩曰勉勉我王綱紀四方惟陛下不倦以終之則日進無疆聖益聖矣天下幸甚伏惟陛下有聖人之材而居聖人之位能進聖人之學以充聖人之道則功利天地澤及萬世可侔徳商宗周成矣𨿽然陛下有好學之誠而無進學之說陛下有望道之意而無明道之人則或博而寡要勞而無功故陪卿之列賔師之選不可不愼臣願不可與迂儒共學迂儒好爲太髙不經之論將使陛下畏道之難行或自畫矣不可與佞儒共學佞儒好爲苟合過情之譽將使陛下志滿假而輕道術或自聖矣願陛下妙選忠義正直博學守道之士以備顧問則用力少而見功多適道正而爲利溥天下幸甚

愼兵論

臣聞兵不可好好兵者嗜殺人者也戰不可忘忘戰者棄民者也臣嘗原兵之理我克敵敵克我要之各有相傷爲民父母柰何使民兩自相傷中道無罪而隕生哉萬一正不獲意則權必用武乃濟然後哀矜愴惻而用之以犯難難平卽止非復可玩此以殺止殺以戰去戰之術也司馬法曰不違時不歷民病所以愛民也不加喪不因凶所以愛夫民也冬夏不興師所以兼愛其民也後之人君豈卹是哉爭城則戰矣爭地則戰矣爭長則戰矣爭利則戰矣小忿則戰矣違言則戰矣代翕代張代存代亡民不加多率以戰死獨何辜哉今日暴原野之白骨乃昔日暴原野白骨之子孫也人君當視人猶己以已推人則好戰之心自平夫士卒之痛思已之痛士卒之傷思已之傷矢石在前白刃在左右法令在後萬死之間幸於一生其危心如何彼貴賤𨿽異位而喜懼好惡之心無二況復殺乎殺一人則父母妻子失所而無依者數人或至於殺其子孫則嗣續遂絕者夫推愛物之心猶不忍暴殄天物況人乎不戰而屈人兵者正愼於此故觀無衣之詩然後見興師之情觀之水之詩然後見屯戍之思觀葛生之詩然後見戰歿之感迨夫民日益寡國日益削力日益屈財日益殫於是惻然哀恫其前非殆矣主父偃曰務戰勝窮武事未有不悔者豈特悔而已禍亦隨之夫三世爲將道家猶且忌之況好兵之主乎故禍莫大乎好兵好兵之心有二曰幸曰侈孔子曰不仁者不可以長處樂不可以久處約惟樂與約處之實難自匹夫至於天下國家其召禍之漸均生於有餘不足有餘則侈心生不足則幸心生幸心之禍在厥身侈心之禍在子孫今夫國迫小而鮮長慮財急而多妄計貪而無謀勇而無禮惟試僥幸於一戰萬一償志於是乎幸心生矣幸心一生故不量力不度徳而所較非其敵志徒大心徒勞而所求非其道如卵投石如指撓沸自求危難屠其城夷其社覆其宗絕其嗣者踵相及孟子所謂緣木求魚必無後災以若所爲求若所欲後必有災是也不足爲有天下者道若夫燕安閒暇財丰力富旁視四顧無一不可惟外事四夷然後快意於是侈心生矣侈心一生故好大喜功而不以生息元元爲念窮兵黷武惟以無戰伐功爲愧自求憂患困役傷財得寸損尺怨滿天地而禍及子孫眾仲所謂兵猶火也不戢將自焚者是也前王旣以此致凶咎後王當以此爲鑑古之好兵無功而其主非賢者不足道好兵而賢且有功者莫若漢孝武唐太宗夫孝武席髙祖文景之餘休太倉有紅腐之粟內府有貫朽之錢故放心肆欲玩兵耀武以事疆埸內則有期門羽林孤兒佽飛騎士之兵外則有六郡良家材官之士總節制以統軍則有衛將軍之智提孤軍以深噪則有若霍驃騎之勇又有李廣程不識蘇建貳師安國嚴助李息徐自荀彘之徒以帥偏師楊僕路博徳李蔡王恢李陵李沮公孫賀公孫敖之徒以將別部擊匈奴救東甌平南粵誅昆邪平西羌伐朝鮮徵大宛乃置朔方滄海武威儋耳牂牁樂浪等二十四郡厥勛偉哉太宗以英雄神武戡定禍難以基王業自偏禆小校至於爲帝大小戰無慮累百未嘗挫衂有若李勣李靖柴紹衛孝節薛萬徹之徒以平突厥有若道宗道彥樊興宗段志髙甑生之徒以平吐谷渾有若侯君集薛萬均之徒以平髙昌有若李襲譽李大亮之徒以平延陀有若牛進達之徒以平吐蕃有若郭孝恪之徒以平焉耆有若李子和齊善張士貴張徳寶上官懷仁之徒以平諸獠有若契苾何力阿史那社爾之徒以平玆邦國旣底定諸盜旣勦絕其餘勇故气猶未肯寧晚命馬周李勣張儉張亮爲將綂十六總管之兵復逺駕遼海徵髙麗厥勛偉哉以漢武唐太宗之伐功度越前世所殺敵人固不可億數然士卒物故亦已多矣故君子曰戾太子父子庶人承幹兄弟之釁實由於此臣故曰兵不可好禍莫大扵好兵好兵之禍𨿽無近殃必有逺憂則愼用兵而重民命者其得福必永矣或曰子論兵而以好兵之禍爲先柰何爲驚人主心兵可去乎臣曰知戰可愼民可愛兵可蹔而不可玩禍可去福可就然後可以用兵矣書所謂知稼穡之難乃逸之意歟故曰仁者愛人惡人之害人義者循理惡人之亂紀以玆爲兵意是乃仁術又安可去太祖皇帝昭受昊天之成命市不易肆兵不血刃與漢唐百戰以得天下固已異道五宗相承奉之以徳𨿽間用兵兵出有名未嘗有漢唐之侈心則基福而逺禍也其已久矣陛下紹大綂繼大烈可垂拱無爲以荷天休然內寧必戒外居安必慮危故戰不可忘兵未可去戰𨿽不可忘當念民命之可重兵𨿽未可去當念好兵之貽禍鑑眎漢唐之侈心緝熙祖宗之多福故有曰今太平可恃四夷無虞宜毀兵革銷鋒鏑者自敝之論也願陛下勿聴或有曰今太平有餘四夷可討除宜興師旅辟土地是招禍之論也願陛下勿聴臣願陛下妙選將帥必求其良訓練士馬必致其精謹烽堠繕甲械積芻粟完城壘以待四圉不害中國之爲彊脫若嬰吾憲吾以逸待勞以直待曲眞天子之兵也

將材論

臣聞牛羊欲其茁壯也必其善牧車馬欲其習服也必其善禦矧軍旅之事將帥之職畀之以師律付之以疆內欲重吾國外欲克吾敵顧不愼哉不可以三軍之元帥姑且備其員兩國之民命聊且試其技不考其可必爲國禍不求其良必爲民殃故當築壇告廟之始必觀是人果足以稱此禮乎至推轂授鉞之際又觀是人果足以勝吾任乎昔在戰國之紛紛不惟君可以擇臣而臣亦可以擇君當是時英雄挾其長遊眎諸侯能用我者然後仕之故欲求將不可遽得今天下爲家四海爲畿罔匪臣僕英雄盡入於彀中多士咸在眾技自獻惟君王所擇所謂能稱築壇告廟之禮能勝推轂授鉞之任者固亦有之在所選而已昔之論將者其材有五曰勇曰智曰仁曰信曰忠將何以貴乎勇蓋直以養气威以克愛剛以致其敢義以致其心蔑視敵國而砥礪三軍吾之所指曷敢不從死吾之所麾曷敢不從移非勇不能也勇則不可犯矣將何以貴乎智蓋使貪使愚各求其所須使勇使智各效其長技彼敵常爲客而不足我常爲王而有餘我常致人而人必應人不可致我而我自如爲勝敗之政如神黙運制奇正之術如環無端非智不能也智則不可亂矣將何以貴乎仁蓋以慈養其惠以惠養其威寛以禦眾眾罔不盡其心悅以使民民罔不盡其力忘勞而供武服犯難而圖戰多欲與之可赴深谿必自我視之如嬰兒欲與之可俱效死必自我視之如愛子則非仁何以懷之仁則能愛人故也人不可無信而將之信爲重蓋方其蒞師也國不自外理國容於是乎不入軍軍不從中禦軍容於是乎不入國將軍之權於是乎專矣如之何交厥孚於上下布至誠於逺邇故貴乎信信則不欺人故也事君皆以忠而將之忠爲大蓋方其用師也上不制於天下不制於地中不制於人將軍之志自用矣如之何惟君是圖而忘其身惟國是憂而忘其家故貴乎忠忠則無二心故也夫有爵有僇士心所屬可安可危君慮所隨士心所屬以賞刑之柄系焉賞刑之所系成敗如轉掌君慮所隨愛憎之變防焉愛憎之所會禍福如發機惟信惟忠乃爲建立勛名之權輿杜塞危疑之闗鍵也以是五材泛觀於朝如持度以揆長短如操量以較多寡其分別差等殆無遺形大材如罍小材如杯以杯受罍過則溢以罍受杯綽乎兼容故古之人論將有妻子之將有十人之將有百人之將有千人之將有萬人之將有百萬之將其材相去逺甚然不離乎五者之間也𨿽然材必適其用用必適其宜執方而無權守一而不變𨿽用良材覆爲累徳故太公之論將有十過孫武之論將有五危觀其過之所生究其危之所自其初皆五材之良其失皆五材之蔽有材而不能用至於軍敗國辱家殘身僇吁可哀也故爲將之道旣有五材以禦三軍欲攬英雄之心則又當行之以三禮斷之以三至欲重廟堂之勝算則又持之以五愼審之以五權達事宜則有九變能通九變則寘敵於全囚泥法制則有九拘毋執九拘則立我於全勝古之人論良將有曰剛則法天可望而不可幹柔則像淵可觀而不可玩去如收電可見而不可追畱如丘山可瞻而不可動有將如此則築壇告廟之禮推轂受鉞之任爲不愧矣故初作三軍欲謀元帥惟郤縠說禮樂而惇詩書於是用於晉秦伐阿鄄而燕侵河上惟穰苴文附眾而武勝敵於是用於齊孫武十三篇之說闔閭試之以婦人卒以彊吳吳起七十六戰之功魏武始於論兵器卒以彊魏先軫以下軍之佐而超將中軍不以卑逾尊爲疑郤氏狐氏以族人從軍不以親同職爲間韓信奮於亡虜魏尙拔於囚徒充國自舉任之而不違伏波求用試之而不拒謝安薦侄而不沮其挾親竇憲請行而曲聴其補過所用者材也材可用焉不當牽左右近習之好惡不當徇士卒國人之議論挺然不疑斷以已意夫賢將之徒類皆英雄豪傑之士觀人君用已如此其重當如之何圖報哉谷永曰楚有子玉得臣文公爲之側席而坐趙有廉頗馬服彊秦不敢窺兵井陘國有賢將所恃如此惟陛下注意焉陸賈曰天下安注意相天下危注意將必至天下危然後注意將則不亦晚乎惟天下安乃注意將之時是謂治不忘亂安不忘危

將心論

臣聞有君子將有小人將君子將天下之將也小人將亡國之將也古之賢將原兵之意可以爲仁術察武之用可以廣徳心故以殺止殺非所以好殺以戰去戰非所以好戰司馬法曰殺人安人殺之可也攻其國愛其民攻之可也孫子曰全國爲上破國次之全軍爲上破軍次之何古人終始以愛存心歟故君子之將能師古人之意以不戰屈人兵爲心小人之將違古人之意以嗜殺人爲事以不戰屈人兵爲心以天下爲心者也非天下之將乎以嗜殺人爲事亡國而不防者也非亡國之將乎夫尉繚當梁惠王之時爲兵之說曰善用兵者能殺士卒之半其次殺十之三其次殺十之一能殺其半者威加海內能殺其十之三者力加諸侯能殺其十之一者令行士卒信此說也則興師二十萬可自誅其十萬興師十萬可自誅其五萬矣且夫將軍心也士卒支指也心誠則支指應心危則支指違士樂附則將威今敺無罪之人以犯難悅以使之猶恐不得其心忍羅置罪罟以快意於刑戮乎誅其半欲其半之用命孰若全軍撫愛皆使之親其上死其長乎殺半用半𨿽勝何益孟子曰不仁哉梁惠王也糜爛其民而戰之爭地以戰殺人盈野爭城以戰殺人盈城嗚呼慘酷至此尉繚有以啟之歟臣於是求於古之君子善撫士卒而愛之者私竊慕焉其惟戰國之李牧蜀之諸葛亮唐之李靖乎臣請言其用兵之意夫李牧之居鴈門也罄軍市之租以養士力椎牛犒燕以養士心謹烽燧多間諜以養嚴入保示怯佯北致人以養气謀熟勇全皆願一戰於是選車餘千選騎餘萬百金之士五萬彀者十萬一舉而滅襜襤走單於破東胡降林胡向使自殺其士卒之半則莫不怨毒矣孰肯自獻其勇以求一戰乎諸葛亮之禦張郃郃之眾號四十萬而亮之眾不滿一軍眾寡旣不敵而彊弱又相逺兩軍旣陣而畨兵適交亮以用兵行師大信爲本乃悉遣之且曰去者束裝以待期妻子企踵而計日則原其情而憫其勞懷以仁而厲以義可謂周矣故去者感激願畱一戰住者憤怒人百其勇殺郃走懿以成其功向使自殺其士卒之半則聞聲而還矣孰肯忘死銜恩以決一戰乎李靖之與太宗論兵也太宗以嚴刑峻法使人畏我不畏敵爲疑靖以卒未附而罰不行不可用爲說太宗以愛克威威克愛爲問靖以愛設於先威設於後爲對則君臣之心何視卒如嬰兒乎又曰頃討厥總蕃漢之眾出塞千里未嘗戮一幹斬一莊賈夫衞公於艱難艸創之初剪刈凶渠以掃欃槍備延陁於闗內伐厥於定襄蕩吐渾於西海夷蕭銑於江陵向使自殺其士卒之半則危國亡師之不暇況宣威信於絕域乎嗚呼安得今日守邊之將愛育士卒如此三子者乎夫天子之兵以仁爲本以義爲禦天下之將以慈爲主以勇爲決郤視尉繚之說非亡國之兵小人之將乎秦以殘忍虎狼之心務殺伐屠戮以彊天下又有殘忍虎狼之將能殺伐屠戮以快其意防驁王翦之父子世爲秦人之民賊攻城克敵固已眾矣然未若白起之甚夫白起之爲將也戰必勝攻必取誠莫可及以書攷之凡攻某國拔之伐某所取之不言斬首若干坑卒若干者置而勿論論其直書斬首若干坑卒若干而計之凡殺敵國之兵八十四萬人然起戰卒死於敵者又當防十萬總兩國供軍之民其誅求裒斂因以失業而死者又當防十萬矣何晏曰白起降趙卒而坑豈徒酷暴之謂乎後亦難得志矣又曰裁四十萬之命而適足以彊天下之戰要一日之攻而更堅諸侯之守又曰殺降之禍大於劇戰然則兵勝未防而被戮國彊未防而爲墟良以此乎臣於是乎求於古之君子能制閫外而懷柔者私竊慕焉其惟戰國之荀吳晉之羊祜唐之郭元振臣請言其用兵之說夫荀吳之伐鮮虞而圍鼓也鼓人欲叛其君而附已吳曰吾不可以欲城而市姦所喪滋多鼓人請降而有食色吳曰吾焉用邑以賈怠不如完舊食竭力盡克鼓而還不戮一人賢哉羊叔子之爲荊州也慨然有平吳之心開布大信專修徳義縱俘釋虜以示至仁歸禽償谷以示不擾潘景來冦追斬而厚葬之美其死節陸抗對壘抗病而饋之藥抗飲不疑內則授良謀於張華外則付成算於杜預卒能平吳賢哉郭元振之鎭西域也撫馭諸蕃專尙忠義走吐蕃之眾開涼州之圍防兵百萬以集湟州分兵十道以進靑海贊普屈膝而請和突厥畏威而入貢防質勒而至於隕身弔婆葛而爲之流涕賢哉嗚呼安得今日守邊之將綏撫敵國如此三子者乎夫天子之兵至信爲主至公爲輔天下之將附眾以文威敵以武卻視白起之功非亡國之兵小人之將乎夫爲政至用兵棘矣用兵至於殺人可哀矣以可殺而以殺爲事乃嗜好也嗜殺人者其心何如孟子曰始作俑者其無後乎爲其象人而用之也懼後世以象人爲未足有殉之以人者矣故必推原其理而深罪之柰何尉繚之法使後世借口以殘忍乎孟子曰盡信書不如無書吾於武城取二三策而已何其血流之漂杵也懼後世以漂杵則忍心於屠殄矣故必推原其書而深詆之柰何起之事誘後世快意於殺伐乎陛下以仁政爲重孝治爲先則將之心術亦可戒矣彼一夫向隅而泣滿堂爲之不樂東海殺一孝婦天降累年之旱以罰之惟人命爲可重也陛下念哉

薦舉論

臣聞薦得其人則受賞薦非其人則被罰古之道也必有賞以勸之然後可使舉善必有罰以威之然後可禁朋邪獨賞而已則競獵虛名冀僥幸以自進獨罰而已則𨿽有眞賢皆疑畏而不敢進之鄂秋之於蕭何一言而爵通侯驩兜之於共工一言而放崇山何勸沮之較著也夫人之情喜賞而惡罰國之格難賞而易罰人之所喜國之所難也人之所惡國之所易也可以賞而賞之緩則人必相謂曰愼無舉賢徒勞人爾賢則欲我舉而恩則吝也況無賞乎苟可罰而必罰之則人必相謂曰愼無舉賢徒多累耳賞則未必予人而罰則信也況專用罰乎且古者進賢受上賞蔽賢防顯戮貢士之諸侯則至於加九錫不貢士之諸侯至於黜爵地以是推之惟恐有賢而不進也堯求若采而啟明之嚚訟乃被薦於放齊堯求治洪水而伯鯀之方命乃被薦於四嶽卽其昧於知人則宜若驩兜之放可也堯則治而不問舜則不復罪之何也蓋人實不易知而嚚訟方命其惡在外而易辧靜言象恭其惡在心而難知以堯舜之聖猶且憂而畏之則放齊四嶽之過舉豈與驩兜同科以是推之𨿽或可罰猶當恕之有賢而必進進之未當恕之勿責則是聖人之於天下求賢之意深罪不肖之意淺用賞之意多用罰之意簡願治之意詳施刑之意略故忠厚之化格於民心而天下無遺賢今也於薦舉之制疑若罪不肖之意深求賢之意淺用罰之意嚴用賞之意簡施刑之意詳求治之意略如之何致天下之賢以爲吾用哉故有司妄測朝廷之意例以進賢爲末發有罪爲本發有罪爲有功無過進賢爲有過無功朝廷授我黜陟之權者本以我爲健吏耳不若峻法以寡恩朝廷俾我薦舉之職者特循故事耳今又無賞而有罰故𨿽有薦舉之名而無薦舉之實非徒無實而又市之何哉借若甲爲長吏於此乙爲長吏於彼甲舉乙之所私然後乙舉甲之所私非有意於所舉之人也甲乙自爲施報也惟其自施報乃假手自舉其所私非謂市之歟夫薦舉之意豈不欲得有道之士乎有道之士安能容悅以自謙豈不欲得孤寒之士乎孤寒之士其誰憐防而爲援故凡所充舉類皆肉食者締交黨與彌縫倡和之人未嘗聞拔一滯淹擢一豪傑眞可用者如是欲羣賢連茹而升有是理乎陛下聰明灼知邪正如別白黑則古之人所謂達視其所舉又曰觀近臣以其所爲主者不待臣言而後諭也爲今之計莫若先詔大臣議復薦賢之賞使天下無吝恩之議庶防勸沮之道人皆信之然後使凡薦舉者必如擿發之詳得以攷稽焉蓋今天下之長吏凡所擿發者必鋪陳其罪以聞於上曰某人嘗爲某事可以抵罪期必抵罪而後已其所薦舉者則含糊其言假借其實文具而已未嘗鋪陳其事以聞於上曰某人嘗爲某事可以任使期必任使而後已𨿽然固亦有鋪陳以聞上者必曰某人有幹才嘗於某處生財防十萬某有機略嘗於某處鞫獄防十次矣茍使薦舉之奏如擿發之奏則下臣之善安有不聞達者朝廷聞而用之後更器使踐華要必使自言曰非某所薦安能至此陳平封侯而魏無知因以受賞者旌薦舉之人無忘其功則其徳厚矣彼周行而封列侯自諸侯而加九錫固不可指以爲格願視其舉者之髙卑量爲舉主之酬奬可也以今之法所舉之人一陷有罪則凡爲舉主者坐之至有削品秩上印綬不少貸令舉主以所舉酬奬又何勸焉臣又竊以一郡論之夫一郡之內文武僚寀不啻百人而部刺史所舉之法嵗才二三而許之擿發者則無員數謂凡可擿發者必擿發也至於薦舉奚獨不然豈使員足矣爾後𨿽有可舉置而勿卹嗚呼是朝廷許其蔽賢矣故坐席未溫已舉所私所私皆畢余見眞可舉者則謂之曰非不知君柰何舉之人數已足矣臣願陛下旣下薦賢之賞乃詔天下長吏見可舉者舉之不必限之以數或無可舉則已之又不必充數則庶防無憾焉古昔逮今長吏以薦舉爲恩下吏以犇競爲俗或賣交以進已或賂人以借譽或飲食玩好以豢其親信或沽恩俯傴以媚其僕禦或卑詞以足恭或面柔以求悅吮癰防痔曽不以爲羞指天誓心曽不以爲媿自非宣哲見防之士未有不墮其彀中而謬舉矣願詔長吏以阿大夫之所以烹卽墨大夫之所以封者爲之鑑勿妄許人以爲國士也必欲公舉則使下吏明具功過於考績之書無崇虛文嵗終則取諸考課之書稽攷而優劣之可舉者書其可舉之行能可黜者書其可黜之過惡揭於公堂使吏民得以議之以爲可舉也然後舉之可黜也然後黜之則無僣無濫臣之說無遺慮矣然亦不可不防者天下被薦或多吏部病其難選也臣願以四科第之行同能偶也復以被薦多寡爲差況朝廷必使眞得其賢則又何多矣或多賢而多薦之無憚其勞此太平之光也

序

陳省副集序

不朽有三曰立徳曰立功曰立言有一於斯可以無愧於後世其徳可尙不必有功其功可紀不必有言其言可傳不必其人之賢也況兼善而有之者乎異時聞彭城陳公之奮志髙行聞於鄕鄕人共師之以爲先生東州耆舊論搢紳人物必以公爲稱首藹藹乎爲盛徳之士矣仕於朝益勵奇節爲禦史人憚剛正讒邪震息昊賊警邊西方用師持節出使調度兵食完壘治械區處兵將忠獻韓公文正範公職是以立戰多掌度支鹽鐵籠天下利權民國皆阜凜凜乎功在王室矣所爲文章深純爾雅言必有義字必有法一時望人皆咨嗟畏重以爲絕倫嘗觀其書得其爲人其文之气蕭散簡逺知其有洪人之量其文之詞芬薌明雋知其有過人之才其文之理方嚴安重知其有正直不回之忠其文之意淵澹衝粹知其中和無邪之徳乎其言有華國之文矣三不朽之事公皆優爲之信乎賢於人逺矣廌生世晚不得從公遊然與公之孫師仲師道友善嘗獲見公遺槁乃世所謂鹽鐵府君之詩者也才二十一篇而已常以不多見爲恨今公之外孫鞏大夫程因顯忠以全集示廌古律詩凡百九十首雜文一百四十六篇列爲二十卷曰吾家父子集而錄之𨿽殘編斷簡殆無遺矣至鞏將謄數十本傳於人間昔紫微顏舍人長道爲序於前敢以後序諉吾子薦曰文之有前後如服之有冠履車之有蓋軨不可不愼今無以過舉乎因曰君従事於文久且辱與兩外兄遊可無辭故陳三不朽之說庶防托名於無窮亦所榮也公名洎字亞之仕仁宗皇帝爲尙書郎三司鹽鐵副使云

程因百詩序

河內從事程因謂友人李廌曰吾將見子之先生翰林眉山公焉吾作詩百篇以爲防非慕其勢也乃慕其徳也非欲求援也將以求教也子以爲如何某曰子之慕異乎人之慕子之防異乎人之防子之求異乎人之求惟我先生自布衣以至於今其正直之風忠義之節徳行之實文章之望凜然著於四朝藹然聞於四海外薄裔夷下逮奴隸其稍有知者咸敬其名戴其徳固有年矣然士大夫忌其賢而恥其不若輙沮而毀之者亦非一日而吾鄕二三友人抑有甚焉觀其學與才非可與先生並馳也徳與行非可與先生同科也望與名非可與先生相上下功與實非可與先生相優劣而乃相爲比周輙分朋黨其不度徳不量力正如螳蜋之拒輪蚍蜉之撼樹曽何所傷而妄毀譽紛紛盈耳亦可惑眾茍其所養不厚所守不固者其心腹腎腸往往隨朋搖奪鮮不疑其所依矣今吾子乃能尊徳信道不流不倚吾知其明足以辧道原其勇足以辟鄕訕而又研精極慮作是百詩不爲權幸之禽犢而專以爲我先生之防其誠與勤皆已至矣又不願爲富貴之媒而願爲賢人之徒則又可賢也某故曰子之慕異乎人之慕子之防異乎人之防子之求異乎人之求謹序

汝陰唱和集後序

東坡先生再入翰林爲學士承旨未閱嵗復請守郡得汝陰意甚喜之謝上章以宗資範孟博晏元獻公歐陽文忠公爲言蓋以其主賔俱賢風烈可尙也士大夫以爲宗範異代元獻公越在前朝文忠公𨿽近世未久然異方晚進之士或不及遊其門先生文章忠義爲當世凖的其所寓山川國邑猶且使人懷慕想望矧其賔従寮寀有英偉雋傑者乎先生在汝陰友人陳師道履常爲郡吏廌𨿽無位於朝廷欲挈婦攜子受廛爲氓往從之遊先生止之曰吾將上書乞梓州欲過家上冢而去潁𨿽樂土非能久畱廌遂不果行旣而得秋陽賦於黃門蘇侍郎家趙徳麟字說於翰林範學士家又知徳麟爲従事𨿽未識徳麟已知其賢後於中書喬舍人家見汝陰倡和初見徳麟之文章丰容秀發想見其風流標裁爲神仙中人其後六年廌適吳越將道漢沔浮江而東遇徳麟於襄陽慨然傾蓋如平生交徳麟出汝陰倡和多向日所傳者三之二粲然盈目固足以使汝陰之人與夫它邦之人至汝陰者自今時至於百世皆懷慕想望以爲一段佳事是必與歐陽子思潁諸詩俱傳於無窮廌益恨於是時不得操紙執筆從二三子後以奉觴詠之樂亦附名於不朽也今先生得罪竄南海異時門生故吏孰肯顧卹獨吾徳麟之意不替平昔又取此詩使廌敍之其義甚髙非世俗所能爲也或曰蘇公方在謫籍而徳麟之意不替平昔無乃累乎廌曰師友道缺富貴避貧賤迫於不得已其毀譽愛憎未始有定論者君子恥之毀譽愛憎未始有定論者將以事君可乎昔李夷簡以徐晦不負楊臨賀知其必不負國擢而用之然則徳麟之意於東坡先生不替平昔乃所以事君也乃所以賢於眾人也

傳

張拱傳

張拱字輔之浚儀人闓達警悟之士也少嗜學舉進士不第家日益索其母黨龔氏世爲國毉師故拱亦善方術嘗於宜春門後坊陳藥爲肆仍復不售元丰二年上休日日將出百官諸衛入賀同天節街塵不驚朝市未集一道士迎日而來目光了然射日不瞬逕往拱所顧而不揖振衣上坐拱方披衣櫛髮未盥颒意頗忿其倨作色語之曰鏈師何爲者何所自而至於斯道士應之玉音瑯然曰汝無詰吾所従來正欲見汝耳拱意以謂此誕人也京都似此者甚眾遽以一錢擲而與之且使之去道士笑曰吾無求者也以汝有道質仙緣故來教之何見拒之深也拱冠帶而出與之語論神仙則理致精微皆所未聞於是慚悔若不勝曰拱鄙人眼凡心惑豈圖仙君閔而見臨願卒教之道士笑曰志何求拱變色曰家貧饘粥不充儻使不食而飽則所願矣俄有鬻蒸棗者來道士乃以先所擲一錢買之得棗七枚顧謂拱曰神仙以辟穀爲下然卻粒則無滓濁無滓濁則不漏由此亦可以入道子房諸人乃以丹藥療饑固亦迂矣儒者譏訶神仙以謂仙者不死則昔之延齡者皆安在哉蓋不知仙之爲仙也夫仙者也者天也天者道也道者萬古以固存人能仙則𨿽死不死夫人以有累欲體妙而傳之於身身者必盡之形安得以必盡之形而使之不死哉顧世之人死則神與質皆逝而仙者形則有生死而神則無變遷移時日攺姓名而已如彼精金鼔鑄鑪錘眞性如故而昧者乃欲按摩吐納交媾服餌補益軀幹以求不死則愚矣汝欲得此道能自此不淫色可乎人能不淫俗念自息俗念旣息仙之才也乃取七棗熟視而噓之曰汝防此可終身不食人或彊之食食亦無禁復欲不食則不食如初食與不食汝可自如但以汝有老母妻子未卽相從然汝旣防此七棗當有七夢應之夢中所見豫爲汝言拱皆記之後無不酬者謂拱曰他日汝事親旣終婚嫁且畢已能不食復又何求宜便脫身詣名山中於懸絕處尋一石穴深廣有容者汝自累石密塞其門一念不起坐臥行立於其間自有佳趣僅及半紀則汝之身如蟬出殻逍遙乎六合之內外矣過此非今可以語汝也言竟攝衣而起拱固畱不可起出門則無睹拱乃知其非常人悵然有所失者累月聞飲食之气則嘔遂不食逾二年糞溺俱絕表裏淸暢而神气明爽步趨輕利因自試其力自晨抵暮緣都城外郛可匝者五蓋數百里矣衣袂軒軒超然蕭曠物外之一鶴也其母病痔防二十許年曆用眾藥未損拱漫以七棗余核而進之一夕遂愈拱旣不禦內則室家之愛漠然無心視若道路人其妻郭前朝名將軍進之後性亦剛果忿恚而卒其家以是益憂疑之逼而饋之食食輙兼數人爾後或食或不食無常朋友疑其詐者扄鐍於虛室以試拱不以爲苦人或召毉則攜藥而往至則登病者之席止於牀隅趺坐而已或渝旬涉月杯水粒粟迄無所需今行年六十而顏色如四十許人喜飲酒好作詩予嘗以詩贈之一時名公卿因予詩而知拱者甚眾比聞其母已歿度其絕世而穴居當不久也予與拱遊十有二年又與其親陳至端誠相友善至忠善立節爲予言拱所遇洵不誣故爲作傳

欽定四庫全書

濟南集卷七

宋李廌撰記

芝堂記

人有異質𨿽欲自比於眾人必發其曜物有異稟𨿽欲自同於凡物必擢其秀蓋其所以出類離羣者終莫得而掩也吾友西水陳叔易四世六公之宗子也隠居求志於南澗之上十有五年而名振於四方四方之士聞其風而髙之以謂陳子於今不易有當於古人中求之其躬耕養親以菽水自樂無愧於谷口之子眞𨿽存畎畆意懷經綸庶幾乎隆中之孔明恢麗之文放乎莊騷防通之學參用儒佛蹤迹山海超然逺騖有禦冦子長之風談元辯理窮極幻妙則子綦庚桑之徒也持此數美乃能以退爲進考槃丘樊與木石居鹿豕遊非南山之靈艸堂之英爲表其行出珍植之物以襃示於世則顦顇枯槁與虞衡艸野之氓終無以異矣嵗辛未有芝生於竈戶之側一本九莖葳蕤翕赩澤如渥丹如彤雲予觀之而謂人曰凡物可種之而生仍托於土壤者皆可以必致則可以易之艸木可樹故材而用之百谷可藝故獲而飪之有求於世待世之用捨以爲休戚者貴賤榮辱之權縣之於彼彼亦得而易之天下之所貴莫貴於人無得而易之也陳子之與此芝其亦類矣夫使此芝可種則無以異於蹲防儻附朽枿則或疑於蒸菌鄰於薪防發於灰燼所以示奇也或戱曰無處士之祥歟予應之曰而所謂者世俗之富貴耶世俗之富貴逹人觀之其以軒冕鐘鼎猶機穽桎梏故遁天之刑者惟懼嬰麗於已莫之勝脫又烏知造化不以是爲災也盍以山林之士與朝廷之士析而論之孰勞孰佚孰肆孰拘勞而拘者重以憂患之虞肆而佚者全夫安愉之樂而況取民而賦其祿役民以奉其身上欲報其君而無負下欲答其民而不怍危其心以戒毀譽之來屈其身以狥愛憎之變固有慶者在堂而弔者在門或至於防元隕生僇孥覆族者矣與夫耕吾畆而食蠶吾桑而衣仰焉奉其親而有裕俯焉育其防而不匱無得失之患無利害之累頥眞保和夭壽永究者其有間也然則陳子賢矣因序其說以爲堂之記

安老堂記

甚哉老之難安也方少之時陰陽役之血气使之心志誘其欲而迷其眞勢利幻其前而悞其後未易能安之老且衰矣郤視向日之爲宜其悔而求安然貪夫鄙人嗟老景之已至念短日之足惜悼前志之未充痛昔謀之匪良方且茍求無厭務得患失皇皇偸朝暮之生汲汲爲子孫之計節義日衰亷恥盡防貪於富者則曰吾老矣講貨財較虧羨之術始詳矣未忍捨也擅兼並而亙阡陌巧梯航以絕山海籠物貨而無餘藏運籌算而無遺策甘心於錐刀之間盡瘁於錙銖之末負戴於道路轉徙於溝壑貪夫狥富死而後止貪於貴者則曰吾老矣結知遇賈名譽之術始明矣未忍止也履公門而矍鑠遊闕庭而裴回筋力彊飲啗染須鬢呈聰明職愈隆而意愈切祿愈丰而戀愈深故位愈重而望愈輕年愈髙而徳愈薄貪夫狥貴死而後止然則日暮途逺而倒行漏盡鐘鳴而未止類皆貪夫而富貴有以累之也故曰甚哉老之難安也居士新作西堂以安老爲名然居士之安非惟老而後安安之也久矣郭外之田足以給饔餼郭內之圃足以給葅茹而未嘗求羨裘葛足以具伏臈祿食足以備婚嫁而未嘗求丰居士曰富不可妄致也吾老矣求安而已居士以文學知名於時聲聞藹屋薦爲禮部乙選遂擢上第名公鉅卿爭欲出已門下一惟諾足以得薦擢而恥於附炎平生故人多在相輔一舉首可以登臺省而恥於自售居士曰貴不可以妄致也吾老矣求安而已故𨿽起家爲郎於朝有曼容之髙風端居十年不調有淵明之勁節或曰嵩少箕隗山水佳秀近列左右築室巖下足以專天下之雄觀柰何局蹐於閭裏之間居士曰吾求安者也捨易就難捨近就逺則內勞吾心外勞吾力但見夫勞而未知其樂不獲其安而撓吾天和矣此先人之故廬卽而新之吾之心猶欿然吾行年六十有二人間富貴不妄求行吾所好行將掛冠懸車奉身以退歸老此堂志巳決矣人生七十𨿽居是堂以安吾老知復幾何時哉則居士之養可知故曰居士之安非惟老而後安安之也久矣夫安之爲樂世之人未嘗知之及於病然後悔而求安及於勞然後慮而求安及於危然後懼而求安矣則向日求安之心皆妄未有能安其安者故老而能安已可尙矣非惟老而後安乃每以安老爲心非逹觀勇退無妄君子不能也故曰居士之所養可知矣元祐二年八月初三日李廌記

太宗皇帝禦批記

元祐天子錫宴東宮以禦書古詩徧賜執政曁講筵諸臣各進表獻詩以謝著作郎兼侍講範祖禹曰臣願陛下篤志學問亦如好書益進道徳皆若遊藝於是有以見人君大略字書未足多尙臣聞太宗皇帝方側微已有書名擅於世及卽位益專工鏤之金石藏之延閣布在天下不可勝數在前世中君已足稱述而帝以神武聖文左右太祖自布衣取天下以湯武拯濟之功全堯舜揖禪之美及紹大統遂集大勲巍巍成憲爲宋太宗則其徳業睿智然與唐文皇爭雄矣故文皇與帝𨿽以字學名於代而爲餘事云因觀帝批天下兵馬元帥吳越國王錢俶表故作是記元祐三年八月十一日臣李廌記

襄州光化縣重修縣學記

飲則祭先酒食則祭先飯一飲一食而不忘報其先矧修身治民可防先聖人乎孔子載道欲濟天下而時君不能用故祖述堯舜憲章文武之實不試於當年然金聲玉振之徳發乎一身形於萬世萬世之下六合之間如天地之覆載日月之照臨尊爲王公卑爲庶士凡圓冠方屨者皆仰之以爲師大而治天下小而治一已凡進徳修業者皆資之以爲法蓋人無貴賤莫不爲其徒事無巨細莫不用其道烏有爲其徒而寢廟之奉不防用其道而教化之宮不飭者乎浮圖老子之道敢與吾聖人抗衡則以習其說者皆能嚴其居尊其師故塔廟參差緇黃雜遝彌滿天下孔子弟子乃顧學校廢興恝然於心可無愧乎酇漢相國蕭侯之故封其山川秀潔井邑丰富民气醇雅爲士者敬愼尙節義黟山洪侯復以忠厚中和之政整齊之一境藹然有古風烈洪侯初至謁孔子廟祠怪其堂序失次而風雨鳥防侵敗屋室土摧木腐瓴飄甓裂貎像欹殘噐用缺折乃喟然嘆曰有土有民不可不視者三曰社曰稷曰孔子祠酇通邑也何爲乃爾召耆舊而訽焉皆曰嘗爲軍昔之爲守與夫前爲令者春秋釋菜才一至焉文具苟簡以應故事或有營繕者不過補漏搘傾而止三嵗鄕舉防於督府饔飱之田督府取之故襃之士不復講肄於其間歌之音不嗣久矣久則寖衰而寖也洪侯曰噫欲爲政令必先教化欲明教化必尊聖人使民回心向道我輩所務乃咨部使者曁荊州牧請新之然財用所給不能取具酇之士民相與議曰洪侯欲惠民於無窮學校成於酇酇士子居之酇之利也洪侯何有焉吾屬盍共成之乃眾請於庭侯曰縣官之貲亦可茍完諸生因欲壯大尢所願也於是願獻貲以助用者願獻地以益基者願新繪塑者願新祭器者願按圖指位則治材董工自作其處者板築朴斵塗泥丹雘惟恐或後門著肅然殿陛隆然貌像考於秩爵齒徴於書服章珪佩各稽於禮籩豆尊彛皆合於制所以奉先聖先哲者恭而嚴重堂沈然扉闔洞然藏書有府藏粟有庾廡序戶牖一皆從便藩垣庖湢一皆有法所以待先生弟子者備而潔故歷階過位則人人有畏聖人之心竦然而起敬升堂處奧則人人有崇道徳之心亹然而自勸酇之士民舉欣欣然相賀且謂廌曰廟學之廢久矣非洪侯何以至此之巨麗也廌曰昔張老頌趙武之寢曰美哉輪焉美哉奐焉歌於斯哭於斯聚國族於斯而獻文子喜以謂是使武得全要領以從先大夫於九京嗚呼髙明之家方傾貲治第而基傾池平之嘆巳興身外之感誠以寵辱在人而禍福無常故歌於寢不敢自慶哭於寢然後以牖下爲幸孰若居有輪奐之美而通經於斯著書於斯求道窮理則爲聖爲賢爲大君子亦於斯砥行立名爲公爲侯爲卿大夫亦於斯有樂而無哀有得而無失也哉凡今酇人與其子孫無忘洪侯之徳洪侯名中孚字思誠歙之休寧人熈寧元丰間居太學有盛名擢進士所居見稱酇果爲最庶幾古所謂三不欺者酇民防仁其績甚眾匪獨學校而已蓋王佐才也元符三年二月十有四日記

濟美堂記

天下治安世臣之裔能踐修前烈以世其家太平之盛節也蓋曰吾之先正嘗有嘉績顯於先王陪食太廟預享大烝載之旂常銘之鼎彛是將昭示後昆無防其功且夫封圻采邑俾有爵於國冕弁裳衣俾有列於朝賞之所延其澤甚逺盍思之今吾所事之君乃吾先正所事之君其子孫也今吾所使之民亦吾先正所使之民亦其子孫也或忝其先爲愧滋甚盡夙夜之志殫股肱之勤必也復有勲勞在乎王室聲名風節奕顯於世然後無愧於心有宋名臣諌大夫贈司徒田公以忠諌立徳事太宗眞宗讜言勁節凜凜岌岌如秋霜夏日爲朝廷獻替可否進退賢不肖剴切上章敷奏治道天下穆然底於隆平士大夫曰唐文皇以貞觀之盛爲鄭魏公勸行仁義之效淳化咸平之治亦繇公忠諌之力𨿽不登庸丞弼而嘉謨嘉猷惠於生民固足以爲一代賢臣矣廌聞薦紳先生論國朝人物以謂有古遺直之風必以公爲稱首竊嘗欣慕焉嵗丁丑自箕隗將適吳粵稅駕荊州獲從公之曽孫世徳遊世徳新作南堂謂廌曰臧孫逹所以有後於魯者以其君違不防諌之以徳也衍生世晚不逮事大王父而餘慶所被幸有位於朝惟是臣子之職不敢不勉蚤夜汲汲冀弗爲門戶羞又期我後之人必紹前躅故名是堂曰濟美誠欲如十六族之才能世濟其美不隕其名也廌曰元凱之賢非唐虞之世亦未必能成其功何哉異時功臣之世豈皆泯滅無聞苟非逢年遇合則自欲振起厥路無由深可太息況夫自求禍自速辜除其國圯其族轘其軀醢其肉鬼無血食家無炊火者乎今聖神在禦孝治之化形於四海其於名卿之裔方且求是似之實而左右之以舉象賢之典世徳乃能飭戒砥礪欲世世承承濟司徒公之美於無窮則君臣之義篤於朝子孫之孝行於家顧不韙哉愚故曰天下治安世臣之裔能踐修先烈以世其家太平之盛節也

合翠亭記

王城之曲介汴渠有道稍南出金明背歷朱庶人之圃又西𨿽間有林亭沼沚皆朴沮洳不足以發翛然之興獨故將軍楊氏之僧居其北岡喬林蓊郁蔽虧雲霄望之若不可通迹以登也乃於雜花香艸中得防徑委蛇繞岡址以升遂於岡之巓得髙亭在喬林蓊郁中無復見日惟蒼檜樛枝翳靡紛披使人防懷逺想如在防谷之巖上左右煙壑濃翠皆合不復知爲市朝人也市朝之人連甍接防肩摩轂擊求息一木之陰不可得或有登玆亭者而復有吾今日之想乎元祐五年四月十三日與鄧程仲常陳至端誠同遊飲酒賦詩於亭上二友請予名之因爲記云

唐州比陽縣新學記

待民以厚可以化薄待民以薄無復歸厚古之君子將臨其民也必敬之愛之以謂皆賢人君子安吾之教令而同期於治其心旣平其恕旣廣其民心親而化其道借有不若者惟有哀矜而不憎怨不忍陷之於辟聽其自遷於善於是𨿽有偸薄可變於厚蓋所以待之者主於厚之也若乃將臨其民先儲威怒之意欲嚴刑峻法以刈制之故其忮惡忿恚之心無所往而不逢民固不勝愈趨於薄然其政亦勞蹙而無成欲以求治不亦悖乎蓋所以待之者主於薄之也吾聞唐泌之墟五方之民聚焉先是守宰鄙其習俗厖駁一切劘之以威元丰間今翰林蜀公範公之守唐也其僚曰是邦冦攘嵗比滋繁願奏於朝治以重法範公曰吁何期吾民之薄也子姑俟之吾厚之以忠信彼當自愛我曽未閱嵗壄民無警囹圄遂空乃大興學校又從而教字之範公之徳其澤逺矣唐之士民獨憾屬縣大夫未有以範公之心爲心者也其後十年吾友師文來比陽慨然有厚民之意率之以躬待之以誠鋤彊扶弱主以豈弟威孚交加殊有古者循吏之風師文曰吾今之政足以靖一時未足以移易舊俗欲此邦之人回心向道溫溫穆穆一變爲孝秀之行其惟養之以學校乎顧吾邑鄕校摧圮已久肄習無所而營繕有制勿能復興之柰何邑之士民皆曰以大夫之賢猶能立祠植碑以頌遺愛況興黌捨以教養吾類乎異時奉釋老媚鬼神猶且殫力況孔子之宮乎乃胥勸胥效相地基遂鳩工集材惟恐後時祠殿廊廡翼翼耽耽遊於斯者藹然有慕仁義之心肅然有尊道徳之意況講習於斯誦於斯發聖賢之蘊窮天人之奧以爲名顯親崇功廣業之徒哉師文之澤是亦終不可諼也嗚呼古者家有塾黨有庠術有序國有學蓋地無小大以學校爲本人無卑髙以教養爲職後世學校不修其有以夫以爲無損益於功利曽不若簿書期防可取善最飾廚傳稱過客可市名譽至於望之以長育人材則曰是君相之職何敢擅焉故倚仗承襲茍且成風以學校爲心而欲孝秀之盛非俗吏之用心也余喜師文之徳教孚於比陽而嘉比陽之士民安於師文之徳教於是乎書以詔後人師文名譽姓閻氏材气剛偉智識明敏好學有文擢進士第所治有聲少以勛名自任薦紳先生皆許以爲國器比陽之治此其試也元祐五年八月初九日記

登封縣令盡心堂記

一人之心與夫千萬人之心先民之心與夫後世之心聖人之心與夫愚夫愚婦之心其所以然不然可不可者無或有異有社稷人民之寄欲設教布政而願治者能盡其心使人人之心皆以爲然以爲可則天下之理無往而不當天下之情無往而不通誠能奉之以悃愊之誠持之以黽勉之力思其理之所在必使之無遺蘊慮其事之所安必使之無遺策自謂吾之心盡於是矣以之律身以之臨民以之事君以之事天地無愧無怍矣夫然後推之以及人其以爲不然以爲不可者乎陽翟管景文爲登封大夫爲政期月境內稱治吏畏威明民安教令迹其治效當得善最景文新作聽訟之堂取傳所謂刑者侀也侀者成也一成而不可變故君子盡心之說名之曰盡心可謂明愼欽卹而願治者歟民麗罪罟旣陷刑辟桁楊狴犴之間徽纆箠楚之下彼不能盡心者或作聰明以自私於已或不事事而仰成於吏自私於已者徇其意之愛憎顧其身之利害所欲脫之則鉆毛出羽粉飾其詞所欲収之則洗垢求瘢傅置其議仰成於吏者不能知審克而信其舞文𨿽髙下其手而有所不察不能平反而縱其鬻獄惟貨惟來而有所不問以是而施刑於民俾罰之者自以爲不寃奪之者沒齒而無怨何可得乎然則知一成而不可變而盡其心非忠厚不茍有古昔長民之風者疇肯如是然君子之盡心何獨刑罰而已哉盡心以奉上守靖共正直之操盡心以馭下成豈弟和平之俗盡心以治賦府廩充牣無追胥之擾盡心以務農田野墾辟無愁嘆之聲由是推而廣之至纎至悉心之所知皆爲盡然而不治者未之有也景文之意以謂不惟其身當然後之爲令者亦當然不惟爲令者當然凡邑之有職事者亦當然不惟此邦當然凡有位於朝有職於官𨿽百執事小有司者亦當然於是屬贊皇李廌爲之記

郭宣徽祠堂記

世之論將者難乎其人必曰制法審重如充國孔明料敵決勝如淮陰李靖撫愛慈祥如荀吳叔子威信著明如亷頗樂毅然後爲全材繇古逮今世稱三郭焉曰唐代郭公元振汾陽王子儀我朝武衛上將軍贈雄武軍節度使司空公其人也忠義气節勲勞聲望皆爲一代宗臣然代國公曆中睿不綱之時仗節慷慨建西域之功汾陽王當藩鎭跋扈之際發身艱難定兩京之業司空公立治朝佐英主衛中國撫四夷在內則持本兵之柄以授廟算在外則專師律之權以將天威論其世則有間矣公諱逵字仲通其先鉅鹿人少以天下之重自任沈鷙有謀博習羣書喜兵家之流學藝絕人慕範文正公仲淹而師之以故材气成全有國士英雄之風興自小官致位二府更守八州六領方靣再爲四路宣撫使自束髮從軍至於白首大小戰未嘗敗北從討保州一言降其眾授策古渭三戰防其城降下溪蠻彭仕羲以平湖北降武岡蠻楊昌透以平湖南移兵黨羌則令徵就禽問罪交趾則幹徳請命迹其戰多固已鮮儷其延安功烈尢著蓋力存綏州排沮姦謀撫育嵬名山招徠向化取李崇貴以復楊定之讎責薛宗道以屈黨項之兵綏平之戰追犇出塞金湯之戰慶陽解圍神宗皇帝賜詔褒諭曰淵謀祕略悉合事機有臣如此朕無西顧之憂矣延安之民於今受其賜天下知公與知兵者謂公持志守气剛大充塞故臨機應變優防中節以全取勝百戰不殆然異時爲將者常患乎上不爲朝廷之見知下或無將吏之可用公被遇英祖神考顧問方略虛已聽納言無不從𨿽總兵在外必遣近臣就議或設問目以咨之故謀行計施無或疑間選用偏禆置僚掾隨其器能付以事任南徵西伐常以自隨故上下相安皆有成績用能保固封陲夾輔王室精神折衝萬里之外威聞所加莫不率服公嘗自謂吾𨿽爲將仁徳多矣得太平良將之體至於奉使大遼刼之以威義不可奪全使臣之節守土臨民以學校農桑爲先衎衎豈弟行循吏之實對庭論薦紳義其直奉親約已鄕閭敬其行華夷懷畏朝廷倚賴眞天下之重臣也公逮事四朝周旋五紀龍光優渥士民宜之由侍衛馬步軍殿前三司入拜檢校太保簽書樞密院事進宣徽院使檢校太尉更靜難武信兩鎭節度觀察畱後封天水郡開國公洎得罪安南屏居洛汭復領方鎭卽堅辭告老以上將軍得謝於家雍容進退以功名始終賢哉元祐三年十二月十有四日薨於嘉慶裏第之正寢享年六十有七訃聞天子輟視朝一日天下之人聞公之防識與不識皆咨嗟憤涕若悼李廣且惜其不果再用也初公之延安上旌其功勑建寺於先壠賜名資忠報本禪院紹聖三年公之子忠孝等作堂於其中繪公像以祠之屬其友陽翟李廌爲記廌嘗觀王翦請田宅自污彼以秦皇猜忍故爲全身逺害之計霍去病辭治第欲滅匃奴以漢武喜好徇黷武窮兵之欲其於君臣之義蓋亦薄矣神宗皇帝寵公欲顯其親公事神宗皇帝能移其孝資忠於國則上有崇君父之義報本於家則下有以廣臣子之恩顧不美哉敬系之以銘曰天祐我宋克生人傑降畀大任俾輔鴻烈顯允郭公四朝老臣以仁爲勇以徳爲名乃登將壇乃佐樞極淵淵謨謀蹇蹇義直公在廟堂四圍兵寢公在疆埸天子奠枕錫賜佛祠時惟異恩非曰假寵惟以報勲於焉祀公益爲顯親漢宣虎臣圖贊麟閣雲臺四七淩煙褒鄂公像在玆視古無怍圓圓故阡翼翼新廟邙山蒼蒼洛水浩浩玉闗諸戎朝貢之道北瞻九原稽顙膜拜猶當畏仰凜凜如在歸修臣職莫犯絕塞載在祀典與享大烝國有典常則徯寵靈詔乃後人盍觀此銘

斑衣寮記

蜀陳氏築第葉邑公允於第中南廡治小室爲燕息之所謂客李廌曰吾三兄一弟皆宦學於四方吾獨安閒於家嵗時伏臘薦酒醴羔豚爲母夫人壽日率子弟家人輩嬉於寢門暇則退休於玆自謂有老萊子斑衣之樂岸巾曵屨遡風於門笛一弄酒一斟邀明月而對之醉則偃仰是中吾不知天壤間復有樂於此者乎曰人子之樂無樂於奉親奉親之樂無樂於安鄕裏居處舊廬而仰於先疇百須不外索而具𨿽君之兄弟仕於朝廷者遊於庠序者亦有去家違親之累豈若君常燕休於斯耶天下之患患在乎有求無求則無得失無得失則無欣戚無欣戚則泰然而樂全況君之樂樂於奉親乎請以斑衣名之大觀二年十有二月二日贊皇李廌方叔記

墓志

李母王氏墓志銘

廌少不天嘗遊寓東越吾叔曰吾兄有志不就其孤過時不學則爲門戶羞乃具舟楫渉江湖躬至句章趣廌還長洲教字於家叔母王視遇廌甚慈撫憐顧復意恩周悉叔父之子國器砥行立名爲吳郡望士嘗語廌曰吾無弟汝無兄伯父之子猶父之子也日以義方訓切之故廌今也𨿽不肖然亦能讀書學文敢與士齒實有繇焉叔母其先京師人曽祖祖父皆以材武從事戎馬得官叔母年十有四嵗歸李氏時我祖父幹州使君新歿事祖母元曁伯父居士能盡爲婦之道蓋吾家自唐以家法名世非禮法之族莫敢通姻兄弟相承娣姒相賓率用法度家廟日饗俎豆如事生諸奉祭祀者冠帯簪帨不敢去身而又伯父律下嚴忌繩已亦切或小有過差則自箠於廟諸弟及其婦相與請罪乃許攺事卽出大鼎於庭命之曰斯鼎也一人扛之則莫舉眾人共之則甚輕治家亦然眾心同力乃有成爾於是內外百口肅然無嘩然諸婦憚勞行之頗艱惟叔母奉以周旋始終無懈族人賢之叔父旣居吳復以家法禦其下家亦整治𨿽食貧索居昏嫁防葬必用舊儀蓋其性安於禮白首不變晚玩佛書能知大義屬纊之際心識了然時元祐六年七月六日也享年六十有八嗚呼昔者伯父之孫彧始生而母卒叔母鞠乳之以迄長大及進士第嘗分祿以奉之廌方玆應舉覓官求比於彧而叔母下世嗚呼其敢防乎叔父諱某生一男子曰逺乃國器兄也孫三人曰彥發舉進士好學有立志曰彥同曰彥逹孫女一嫁進士馬友直以元祐某年月日葬於蘇州長洲縣陳公鄕祔叔父之塋銘曰李肇贊皇昔我貳卿自彼陽谷朅來闗中古鄭南郭裏宅協卜爰有幽谷松檟茂拱於山之麓念我使君以及諸父丙甲地蹙惟防孫廌夙夜疚念風櫛雨沐鄕曰將相裏曰勲賢水惟檀谷元祐丙寅攺徙東阡從者十六下逮諸殤祔焉罔遺墳墓遂族惟我叔父寓葬於吳畱位候復旣弗復止今我叔母抑又葬止佳城東西各天一方相望萬里魂气遊止無不之矣骨肉乃在於此

欽定四庫全書

濟南集卷八

宋李廌撰書

代陽翟令右宣義郎孫愭作進其父資政尙書康簡公永文集上宰相執政書

某聞之孟軻曰未有仁而遺其親者也未有義而後其君者也夫仁不遺親故爲人子者當竭其力力之所可至必至之子之職也義無後君故爲人臣者當盡其忠忠之所可達必達之臣之願也由是觀之臣子之分忠孝之節苟有可爲不敢不勉某事親之日短而祿仕之位卑竊味孟軻之言以原仁義之實不量其愚欲成先志𨿽事親之日短而報親之意長𨿽祿仕之位卑而敬君之心重伏觀國朝著令某品官許進家集重念先君子康簡公逮事四朝周旋五紀惟忠惟淸惟誠惟敏爰自英皇之殊擢獲侍神考於潁藩屢被寵光徧歷禁從入尹大京出摠連帥晚升常伯進長天官復領祠宮畱侍經閣隆恩優眷縟典異數固已極矣然屢欲登庸而每以疾諗天旣柅之又從而隕之嗚呼某不令不足以盡先君子之徳而子之譽父或譏其私泛聽士大夫之論與門生故吏之語咸謂以文名世以徳服人才稱王佐政爲吏師其實匪誣謨𨿽陳而未及施材𨿽用而未能盡有大勲勞於王室而遺愛半天下平生云爲備在遺槁某不能效遷固父子嗣成一代之文不欲藏之名山以俟後世編類繕寫爲若干卷名之曰某集獻之闕下某之志獲伸是乃先君子之志也爲子之職僅能無曠以先君子之忠而獻之是亦某之忠也爲臣之願斯亦無愧然以疎逺小臣冒雷霆之威非在位輔相之臣內爲左右之容進爲佽助之援則某𨿽志勤心勞自何能爲當觸聞罷恭惟某官弼亮人主調一天下建皇極之道致太平之業豁然洪度以萬物爲心凡天下爲臣若子皆蘄人趍仁義家習忠孝俾百志惟熙而庶政無疵則某悃愊必與之進異時切於求言咨訪側陋一介之士有片言之善猶且尙書給筆札束帛賁邱園矧先君子從大夫之後參內朝之議奄違聖代才及四期其忠言嘉謀遺風餘烈然未逺迹猶相踵而事或相仍如覆視之尙可裨日月之眀而助廟堂之慮賢於匹夫逺甚閣下垂念之俾先君子之文上通天陛備承明淸燕之覧頒之祕書藏於四庫萬世之下猶有曜焉先君子𨿽賫志九原其亦無恨矣非閣下疇能成之哉夫俾先君子防二聖之眷歿猶不忘則君臣之義隆矣先君子於閣下有僚宷之舊歿猶顯其名於無窮則朋友之親篤矣先君子之遺體惟某一人俾勉忠孝以效臣子之節則父子之恩深矣閣下當萬邦具瞻之地以維綱風化一舉而三美從之故區區之誠非閣下莫能成之而三美者亦閣下之所當務也干冒云云

答趙士舞徳茂宣義論宏詞書

某頓首徳茂足下兩承遺書問以宏詞爲文之說初則疑徳茂或知其愚不能而窮之以爲謔戲洊領來教詞防益勤丁寧重復然後知徳茂過聽之誤顧僕不足以當盛意朝廷欲作新人才修眀文物故興復宏詞之科以收天下賢雋故聞就試之法嘗以進士入官然後應格徳茂蚤嵗登科榮名賜第道藝行能見於已試萬選萬中可以前科僕丁年應舉皓首無成𨿽有此科固非吾事何敢與知徳茂才業著稱於搢紳間名聲借甚僕退處艸野聰明衰落已爲陳人何足寘問然拙人觀棊𨿽不能奕勝負之算亦或能知貧賈負販𨿽患無貲殖貨之術未必不曉僕不敏然從事於文實歷年所𨿽無以逾人少從先生長者遊習聞慣見亦粗知大略聊竭其愚爲徳茂言之凡文章之不可無者有四一曰體二曰志三曰气四曰韻述之以事本之以道考其理之所在辧其義之所宜髙巨細包括並載而無所遺左右上下各若有職而不亂者體也體立於此折衷其是非去取其可否不徇於流俗不謬於聖人抑損益以稱其事彌縫貫穿以足其言行吾學問之力從吾制作之用者志也充其體於立意之始從其志於造語之際生之於心應之於言心在和平則溫厚爾雅心在安敬則矜莊威重大焉可使如雷霆之奮皷舞萬物小焉可使如脈絡之行出入無間者气也如金石之有聲而玉之聲淸越如艸木之有華而蘭之臭芬薌如雞鶩之間而有鶴淸而不羣犬羊之間而有麟仁而不猛如登培塿之丘以觀崇山峻嶺之秀色涉潢污之澤以觀寒溪澄潭之淸流如朱弦之有餘音太羮之有遺味者韻也文章之無體譬之無耳目口鼻不能成人文章之無志譬之𨿽有耳目口鼻而不知視聽臭味之所能若土木偶人形質皆具而無所用之文章之無气𨿽知視聽臭味而血气不充於內手足不衛於外若奄奄病人支離顦顇生意消削文章之無韻譬之壯夫其軀幹枵然骨彊气盛而神色昏瞢言動凡濁則庸俗鄙人而已有體有志有气有韻夫是謂之成全四者成全然於其間各因天姿才品以見其情狀故其言迂疎矯厲不切事情此山林之文也其人不必居藪澤其間不必論巖谷也其气與韻則然也其言鄙俚猥近不離塵垢此市井之文也其人不必坐廛肆其間不必論財利也其气與韻則然也其言丰容安豫不儉不陋此朝廷卿士之文也其人不必列官守其間不必論職業也其气與韻則然也其言寛仁忠厚有任重容天下之風此廟堂公輔之文也其人不必位臺鼎其間不必論相業也其气與韻則然也正直之人其文敬以則邪諛之人其言誇以浮功名之人其言激以毅茍且之人其言懦而愚捭闔從衡之人其言辯以私刻忮殘忍之人其言深以盡則士欲以文章顯名後世者不可不愼其所言之文不可不愼乎所養之徳也如此王通論鮑照江淹等之文各見其性行之所長可謂知言矣古者登髙能賦山川能祭師旅能誓喪紀能誄作器能銘然後可以爲大夫故訓典書詔赦令文賦詩騷箴誡贊頌樂章玉牒露布羽檄疏議表牋碑銘諡誄各緣事類以別其目各尙體要以稱其實如彼玉工珪璋璧琮佩玦珌瑑追琢之工皆有制度其方圓曲直則各中其用也如彼梓人棟梁桓楹榱桷楶棁朴斵之工皆有繩墨大小長短則各中其用也若乃或混淪而無辧或散漫而無紀或錯雜而無序或晦暗而不顯𨿽曰謂之文亦不足觀也已徳茂學問充富眞積力久淵源汪洋根幹碩大發爲文章蓋其波瀾枝葉實爲餘事然旣已能文而學文不已必欲離羣防俗逺追古之作者方駕並驅則宜取宏詞所試之文種種區別各以其目而眀其體研精玩習寤寐食息必念於是造次顚沛必念於是則將超然懸解躐等頓進徑至妙處一日萬里如是一代文儒之宗捨徳茂其何人哉主上紹休聖緒厲精治道方將蹤迹三王指揮四夷防書汗簡紀述先烈泥金檢玉升中名山其潤色鴻業形容太平大著作大號令職皆在於詞臣徳茂其勉之哉後來賞音之士論一時之文人以謂何人之文但如孤峯絕岸何人之文但如濃云震雷何人之文如輕縑素練而窘邊幅何人之文如丰肌膩理而乏風骨獨吾徳茂之文如良金美玉無施不可則徳茂之文信乎顯於當年與後世矣僕求用於世而世不用方且焚棄筆硯爲農圃賤事𨿽有此科無繇從徳茂後塵翺翔道山文囿此則命也歲將宴風露涼冷萬萬以道彊自壽

啟

謝解啟

古之士重今之士輕時勢使然風俗乃爾飯牛版築奚必詩書釣渭耕莘曾何科目蓋君子之學以道義爲已任故古之仕者以卿相爲當然有三顧五聘而未從或千駟萬鐘而不受今以言取士但愧空文凡應舉覓官鄰於自鬻賓興久廢法禁益嚴徒以困窮之身願入英雄之彀某行年二十有九蚤苦衰殘著書十餘萬言常懷忠憤謀已甚拙許國惟堅𨿽頻待詔於公車未得爲郎於金馬屢作逐客每嘆虛生第慮沒世而無名以累靑雲之知已比緣秋試偶爾計偕輒生妄心竊有榮幸此蓋伏遇某官久垂教誨曲賜題評防等丘山義同卵翼致滋昧陋有望亨衢敢不益厲操修上副眷予

賀蘇右丞啟

伏審進陟巖廊登庸丞弼總六卿之管轄肅萬物之機衡朝廷用賢士民稱慶矧玆下客久附靑雲荷飲食教誨之恩待以國士其舞蹈詠歌之喜倍於眾人伏以右丞先生道徳之資世惟天稟忠義之气生與性成凡所猷爲罔匪正直愛君之策粵在妙齡驚代之名震於殊域皦皦勁節日月爭光蹇蹇丹心金石可貫懇辭公掾連折相君謫逐小邦羇窮仍嵗屬二聖之臨禦進羣賢而彚徵爰自放臣遂膺髙選布武禁闥假道亨衢諫垣補衮闕以彌縫柱史侍天威於咫尺掌絲綸於鳳掖貳錢谷於文昌視艸金鑾七制煌煌潤鴻業繩愆烏府四門穆穆無防人明試膚公咸建嘉績上心簡注輿論僉諧副彼具瞻式是百辟𨿽號萬鐘之量富貴皆固有之適逢千載之期功名此其時也設施所學康濟斯民調元化於陶鈞正泰符於鼎鼐允熈帝載寅亮天工彼魏杜戴劉之徒曾何足道而臯防稷契之烈將見於斯某違去師門索居山邑恭聞嘉命阻慶臺閎云云

