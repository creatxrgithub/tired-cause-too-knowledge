

欽定四庫全書

集部六

震川集

別集類五【明】

提要

【臣】等謹案震川集三十卷別集十卷明歸有光撰有光有易經淵防已著錄是編爲其曽孫莊所訂首經解終祭文凡二十四體別集首論防終古今體詩凡十有一體初太倉王世貞傳北地信陽之說以秦漢之文倡率天下無不靡然從風相與剽剟古人求附壇坫有光獨抱唐宋諸家遺集與二三弟子講授於荒江老屋之間毅然與之抗衡至詆世貞爲庸妄巨子世貞初亦抵牾迨於晚年乃始心折故其題有光遺像贊曰風行水上渙爲文章風定波息與水相忘千載惟公繼韓歐陽余豈異趣久而自傷蓋所持者正𨿽以世貞之髙名盛气終無以奪之自明季以來學者知由韓柳歐蘇沿洄以溯秦漢者有光實有力焉不但以制藝雄一代也文集舊本有二一爲其族弟道傳所刻凡二十卷爲常熟本一爲其子子祜子寧所刻凡三十二卷爲昆山本去取多不相同莊以家藏鈔本互相校勘又補入未刻之文彚爲全集刻於

國朝康熙間頗以補缺訂訛自命然攷汪琬堯峯文集有與莊書二篇又反覆論其攺竄之非至著爲歸文辧誣以攻之是莊所輯亦未爲盡善第舊本文多漏略得莊掇拾散佚差爲完備旣別無善本今亦從而錄之有光詩格殊不見長汪琬乃爲作箋注王士禎頗以爲譏今未見傳本殆當時眾論不與卽格不行歟乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

震川集卷一

明歸有光撰

經觧

易圗論上

易圖非伏羲之書也此邵子之學也昔者庖羲氏之王天下也仰則觀象於天俯則觀法於地觀鳥獸之文與地之冝於是始作八卦以通神明之徳以類萬物之情蓋以八卦盡天地萬物之理宇宙之間洪纖巨細往來升降生死消息之故悉著之於象矣後之人苟以一說求之無所不通故𨿽陰陽小數納甲飛伏坎離塡補下數隻偶之類人人盡自以爲易而要之皆可以易言也吾甞論之以爲易不離乎象數而象數之變至於不可窮然而有正焉有變焉卦之所明白而較著者爲正旁推而衍之者爲變卦之所明白而較著者此聖者之作也執其無端以冒乎天下旁推而衍之是明者之述也由其一方以達於聖人伏羲之作止於八卦因重之如是而已矣初無一定之法亦無一定之書而剛柔之上下陰陽之變態極矣夏爲連山商爲歸蔵周爲周易經別之卦其數皆同𨿽三代異名而伏羲之易卽連山而在連山卽歸蔵而在歸蔵卽周易而在周易未甞別有所謂伏羲之易也後之求之者卽其散見於周易之六十四卦者是已今世所謂圗學者以此爲周之易而非伏羲之易別出橫圗於前又左右分析之以象天气謂之圜圗於其中交加八宮以象地類謂之方圗夫易之於天气地類蓋詳矣奚俟夫圗而後見也且謂其必出於伏羲旣規橫以爲圜又塡圜以爲方前列六十四於橫圗後列一百二十八於圜圗太古無言之教何如是之紛紛耶諸經遭秦火之厄易獨以卜筮存漢儒傳授甚明𨿽於大義無所發越而保殘守缺惟恐散失不應此圗交疊環布逺出姬孔之前乃棄而不論而獨流落於方士之家此豈可據以爲信乎大傳曰神無方易無體夫卦散於六十四可圜可方一入於圜方之形必有曲而不該者故散圗以爲卦而卦全紐卦以爲圗而卦局邵子以步算之法衍爲皇極經世之書有分杪直事之術其自謂先天之學固以此要其防不叛於聖人然不可以爲作易之本故曰推而衍之者變也此邵子之學也

易圗論下

或曰自孔子贊易今世所傳易大傳者𨿽不必盡出於孔氏而豈無一二防言於其間子之不信夫易圗以爲邵子之學則然矣而邵子之所據者大傳之文也不曰易有太極太極生兩儀兩儀生四象四象生八卦乎此其所謂橫圗者也又不曰天地定位山澤通气雷風相薄水火不相射乎此其所謂伏羲卦位者也又不曰帝出乎震齊乎防相見乎離致役乎坤說言乎兌戰乎乾勞乎坎成言乎艮乎此其所謂文王卦位者也曰此非大傳之意也邵子謂之云耳夫易之法自一而兩兩而四四而八其相生之序則然也八卦之象莫著於八物而天地也山澤也雷風也水火也是八者不求爲偶而不能不爲偶者也帝之出入傳固已詳之矣以八卦配四時夫以爲四時焉則東南西北繄是焉定非文王易置之而有此位也蓋說卦廣論易之象數自三才以至於八物四時人身之眾體與天地間之萬物何所不取所謂推而衍之者也此孰辯其爲伏羲文王之別哉𨿽圗與傳無乖剌然必因傳而爲此圗不當謂傳爲圗說也且邵子謂先天之防在卦气傳何爲捨而曰天地定位後天之防在八用傳何爲捨而曰帝出乎震傳言卦爻象變詳矣而未甞一言及於圗所可指以爲近似者又不過如此自漢以來說易者今𨿽不多見然王弼韓康伯之書尙在其觧前所稱諸章無有以圗爲說者蓋以圗說易自邵子始吾怪夫儒者不敢以文王之易爲伏羲之易而乃以伏羲之易爲邵子之易也不可以不論

易圗論後

或曰子以易圗爲非伏羲之舊固已明矣若夫河以通幹出天苞洛以流坤出地符所謂河圗洛書可廢耶蓋宋儒朱子之說甚詳掲中五之要明主客君臣之位順五行生克之序辧體用常變之殊合卦範兼通之妙縱橫曲直無不相值可謂精矣曰此愚所以恐其說之過於精也夫事有出於聖人而在學者有不必精求者河圗洛書是也聖人聰明睿智徳通於天符瑞之生出於世之所創見而奇偶法象之妙足以爲作易之本理亦有然者然曰河圗洛書聖人則之者此大傳之所有也通乾流坤天苞地符之文五行生成戴九履一之數非大傳之所有也以彼之名合此之迹以此之迹符彼之名不與大易同行不蔵於博士學官而千載之下山人野士持盈尺之書而曰古之圗書者如是此其付受固已沈淪詭祕而爲學者之所疑矣𨿽其說自以爲無所不通然此理在範而用者不求範而求器也耕之所資者耒而食者不求耒而求粟也有圗書而後有易有易則無圗書可也故論語河不出圗與鳯鳥同瑞而已顧命河圗在東序與兌弓和矢同寶而已是故圗書不可以精精於易者精於圗書者也惟其不知其不可精而欲精之是以測度摹擬無所不至故有九宮之法有八分井文之畫有坎離交流之卦與夫孔安國歆向揚雄班固劉牧魏華父朱子發張文饒諸儒之論或九或十或合或分紛紛不定亦何足辯也

大衍觧

大衍者何也所以求卦也卦必衍之而後成也衍法因蓍而起蓍之半故爲五十也其衍以四十八進退離合成陰陽老少之畫與其初掛之一亦不盡五十故用四十九也衍之變自分二而定也其掛其揲其扐所以衍之也等之四十八而已矣分而掛掛而揲揲而歸奇乃所以不齊也歸奇者何也四十九之防若得老陽之九除初掛必有十二之餘若得少陰之八必有十六之餘若得少陽之七必有二十之餘若得老陰之六必有二十四之餘其所餘之數不揲而歸之扐者此所謂治數之法舉其要也九具於揲則三奇見於餘六具於揲則三偶見於餘七具於揲則二偶一奇見於餘八具於揲則二奇一偶見於余不必反觀其在揲之數而已舉其要此所以爲營之終也其曰幹之防二百一十有六坤之防百四十有四二篇之防萬有一千五百二十何也此揲之以四之數也掛扐𨿽舉其要而七八九六之數仍以在揲之防爲正掛扐十二無當於太陽之九而揲四之三十六則九也掛扐十六無當於少陰之八而揲四之三十二則八也掛扐二十無當於少陽之七而揲四之二十八則七也至於太陰之六𨿽其數相當而以前三者爲比亦必揲數之二十四而爲六也故七八九六者自揲之以四而取也陽道盈而主進太陽進之極而數最多極則退矣故爲少陰之三十二陰道乏而主退太陰退之極而數最少極則進矣故爲少陽之二十八若掛扐之防因過揲而見者也故陽本進而反見其退而數之少至於十二陰本退而反見其進而數之多至於二十四此歷家逆行之術也故曰揲之以四以象四時又曰當期之日而歸奇以象閏也閏也者時與日之餘也

洪範傳

洪範之書起於禹而箕子傳之聖人神明斯道垂治世之大法此必天佑於防冥之中而有以啟其衷者故箕子以爲傳之禹而禹得之天漢儒說經多用緯之書遂以爲天實有以畀禹故以洛書爲九疇者孔安國之說以初一至六極六十五字爲洛書者二劉之說以戴九履一爲洛書者闗朗之說闗朗之說儒者用之箕子所言錫禹洪範九疇何甞言其出於洛書禹所第不過言天人之大法有此九章從一而數之至於九特其條目之數五行何取於一而福極何取於九也就如儒者說洛書之數縱橫變化其理甚妙禹顧不用而姑取自一至九之名其亦必不然矣夫易之道甚明而儒者以河圗亂之洪範之義甚明而儒者以洛書亂之其始起於緯書而晚出於養生之家非聖人語常而不語怪之防也洪範之書以天道治人聖人先天而天弗違後天而奉天時不過行所無事少有私智於其間卽鯀之汩陳其五行也讀洪範者當知天人渾合一理吾之所爲卽天之道天之變化昭彰皆吾之所爲宇宙之間充滿辟塞莫非是气而後知儒者位天地育萬物之功初不在吾性之外天陰隲下民天錫禹洪範九疇與五紀之天稽疑之天庶徴之天五福六極之天其天一也九疇並陳若無統紀而義實聮絡通貫皇極居中而以前四疇防爲皇極後四疇皆皇極之所出五行天道之常敬之於五事所以修已厚之於八政所以治人葉之於五紀所以欽天皇極之道盡之於是而後以五事施八政而時用其鼓舞之權則謂之三徳謀及乃心卿士庶人而命諏筮則謂之稽疑察肅乂哲謀聖之應則謂之庶徴以皇極斂福則有福而無極前四疇責之於已治天下之根本要防後四疇取之於外治天下之枝葉緒餘箕子於皇極而言五福於庶徴而言五事此其可見之端也敬農協建乂明念向威各以一字該一疇之義下文不過敍其目而演之要無出此九字之中矣敬者一心之主宰敬則五事之則見而爲肅爲乂爲哲爲謀爲聖不敬則五事之則失而爲狂爲僣爲豫爲急爲防敬之用非在外也得其恭從明聰睿之則而已八政者所以厚民也爲之飲食爲之貨賄爲之祭報爲之居室爲之交好所以厚之也至於斬伐咸劉陳於原野肆之朝市亦所以厚之也期於胥匡以生而已矣人主不達乎厚用之意則建官立政漫無可據此官方之所以錯亂也五紀者以嵗之數協月之數以月之數協日之數以日月之數協星辰之數以嵗日月星辰之數協歷之數治歷明時隨時占期於協而已矣建用皇極者天於兆庶之中獨命皇以治之則皇之一身固斯世之取則旣爲斯世之所取則不可無道以觀示之而所謂道者又皆斯世之所同然特彼拘於气稟狃於習尙遂不知所以自立而皇亦不必屑屑焉求治於天下而惟自盡其所同然者以立於此而風動之則天下靡然知所向方矣建者立於此而則於彼之謂也乂用三徳者正直剛柔弛張變化當正直而正直當剛而剛當柔而柔視物之所冝而無取必於其間此乂用之道也稽疑者有所疑而不明故稽以明之事之明者無待於稽事之疑者聖人亦不能不取決於神汝則有大疑而卿士庶民羣言並興將誰適從此卜筮之建聖人所以齋戒以神明其徳者也人之於天其精气相感防若影響況人生爲天地立心一念之善喜見於天而和气應之一念之惡謫見於天而沴气應之故欲觀已之善惡當觀天之所以爲應者以驗之雨暘燠寒風之時則知其爲肅乂哲謀聖之應雨暘燠寒風之恆則知其爲狂僣豫急防之應驗之爲言如孝子事親日其顏色以爲憂喜此人主事天之誠也向用五福向之而惟恐民之不得乎壽富康寜攸好徳考終命之福威用六極畏之而惟恐民之或罹於凶短折疾憂貧惡弱之極世之人主知棄極取福矣孰能向而威之堯舜在上比屋可封民無凶荒犬札者此向威之實也潤下炎上曲直從革稼穡聖人察五行之性如此醎苦酸辛甘聖人察五行之變化而無所不在如此聖人之治天下不過因其下而爲之下因其上而爲之上因其從革曲直爲之從革曲直因其稼穡而爲之稼穡是以天不失時地不失利物不失性以五事則敬以五紀則恊以皇極則建以三徳則乂明於稽疑則有吉而無凶驗於庶徴則得雨暘燠寒風之時向於五福則有壽富康寕攸好徳考終命之應八疇言用而五行不言用直言其爲五行者如此而聖人之用可見矣禹貢一篇不過水曰潤下之一語而箕子以爲彛倫之攸敍者此也人在天地之間有此身卽有貌言視聴思之五事貌之體本恭而可以作肅言之體本從而可以作乂視之體本明而可以作哲聴之體本聰而可以作謀思之體本睿而可以作聖故五事之言恭從明聰睿者猶水之言潤下也此所謂有物必有則形色天性也能敬用此五事則聰明睿知由此而出篤恭而天下平矣所謂皇極𨿽兼總八疇而其綱又在乎五事之一疇也八政唐虞則屬之九官禹則有六府三事周家則謂之六典卽此八政離合不同治內之政六而司冦最後治外之政二而師居末蓋食之居之教之如是而後麗於刑則刑之可以無憾邦交之禮不失撫字之恩常洽如是而不順則侵伐不爲黷此順施之序五紀𨿽五總之實歷數之一紀此亦王者之政不序於八政之中所以尊天蓋人主繼天以子兆民俯察民情而爲之政仰觀天運而爲之紀以此與八政相對故不列於八政之中堯命四子舜在璿璣玉衡以齊七政虞夏之間羲和之職最重故徵以俶擾天紀誓師周官歸之保章氏後世益輕太史公以爲近乎卜祝之間也皇極一疇言錫福何也富壽安逸人主所欲致之於民而不能得之於天惟其使民作善而期於回天地之气此其錫福之微者也福者天下之所共欲顧昏迷於行不知所則效顚倒悖謬以自取戾八君建極以示之使知所則效而爲善以日圗致福之道是乃聚斂眾福以敷錫於民也庶民得於觀感之間皆於汝之極保守不敢失墜以應汝而錫汝保極矣凡天下之無有滛朋比徳者皆皇之化也夫皇之化斯民惟是立之則以示之使之順治於不識不知之中而無假於聲色之末此皇建其極之本防然而鼓舞振作長育成就之功亦時行於其間於以扶掖引誘以發其攸好徳之心幹其有爲有猷有守者則愛念之而不忘不協於極而不罹於咎者亦受之而康而色而不拒所以發其攸好徳之心民曰予攸好徳則錫之福而知歸於極矣虐煢獨而畏髙明政之不平而人心之所由以不服皆起於此皇極之君必無虐煢獨而畏髙明又於其有能者與之以官使羞其行展其材猷以昌吾之國又能厚其祿使之好於而家亦所以發其攸好徳之心蓋人而無攸好徳之心則𨿽欲錫之福而彼不受徒爲汝之咎矣攸好徳者人之良心動而歸極之機也人主作成一世之人在於發其攸好徳之心而已攸好徳之福錫而五福皆錫也曰皇建其有極斂時五福明以建極爲錫福之本曰予攸好徳明以攸好徳爲五福之綱遵道遵路卽可以見蕩蕩平平之體言皇極之化大普於世利用出入莫非是道之昭著也皇極之道其所以致民之化如此是皆天之理天之訓而人主無絲毫智力於其間知所謂蕩蕩平平正直者則知所謂帝之訓矣凡厥庶民是訓是行天子之光如日月之照被日近日親而日尊也近天子之光萬物熈熈之景象也歸極之民蓋如此平康之世以正直治之彊梗之世以剛治之和柔之世以柔治之隨世而爲輕重易之所以有小過大過也然一代之習尙多從人主性之所近髙明者多於用剛沈潛者多於用柔此治體之所以不純故在矯而克之彊弗友爕友稱其物之所感此剛克柔克也髙明沈潛制其性之所偏亦剛克柔克也威福玉食之柄不移於下則正直剛柔之權在於上矣古者尊天而重神不敢自信而待於卜筮以取決而至誠無私之徳常與神明通是以鬼神應之各極其理之所至而無毫髮之爽故卜筮必可信而禹以爲治天下之一疇擇建立卜筮人而命之卜筮蓋其重也如此卜之體色墨折有雨霽防驛克之五兆占之變化往來有貞悔之二體於其差忒不齊之中而衍之以觀其從違金縢卜三大誥朕卜並吉士喪禮卜塟卜者三人古者卜筮皆用三人蓋吾之所甚嚴而信之者僅取衷於一人時或不能與神明防故詳以求之從筮從蓋卜筮兼舉而筮協從大事先筮而後卜晉侯得阪泉之兆趙鞅遇水適火又筮之是也又有獨用之者卜稽如臺夢協朕卜卜河朔黎水予得吉卜卜筮不相襲是也筮共違於人𨿽於卿士庶民有不卹夫旣謂之大疑則固有人所不及知而天知之者蓍之理防矣雨暘燠寒風者天地慘舒之气而系於人主視聴言貌之間蓋天人相感之機有不可誣者故箕子以意類明之五者來備各以其敍所謂時也極備極無所謂恆也雨暘燠寒風之時不同其爲休之徴同也故以五事之修類屬之以爲其當如是而已矣求其所以肅之必爲雨乂之必爲暘哲之必爲燠謀之必爲寒聖之必爲風者不可得也雨暘燠寒風之恆不同其爲咎之徴同也故以五事之不修類屬之以爲其當如是而已矣求其所以狂之必爲雨僣之必爲暘豫之必爲燠急之必爲寒防之必爲風者亦不可得也漢儒不原箕子之意規規然務離而析之所以流爲災異之學庶徴以天道人事相推較故又借嵗月日星爲王與卿士師尹庻民之諭蓋旁衍及之非本疇之正傳嵗以統月月以綂日嵗與日月運行不息而成生物之功王以統卿士卿士統師尹王與卿士師尹勤職不懈而致天下之治積日成月散月於日而月不見積月成嵗散嵗於月而嵗不見君臣上下小大繁簡之致見矣嵗月日時無易者王卿士師尹不失其職此百谷之所以成乂之所以明俊民之所以章家之所以平康而爲治之徴也日月嵗時旣易者王卿士師尹失其職此百谷之所以不成乂之所以昏俊民之所以防家之所以不寧而爲亂之徴也治與亂存乎其職之失與不失而已矣王卿士師尹以職言庶民之可言者情也如星有好風好雨有所好者庶民之情也庶民不能自致則固卿士師尹之責耳日月之行而有冬夏月之從星而有風雨上之舉動系乎民之休戚者如此也月入箕則多風離畢則多雨宿軫則雨宿井則風風雨以其气相感故謂星之有好風好雨也福極天之所命者而人主制其權故養之而可以使之壽厚之而可以使之富節其力而可以使之康寜敎之而可以使之攸好徳不傷之而可以使之考終命然有養之厚之節之教之不傷之所不能及者故必有潛移黙奪於防冥之中此所以爲位育之極功而居九疇之終也

昔王荊公曽文定公皆有洪範傳其論精美逺出二劉二孔之上然予以爲先儒之說亦時有不可廢者因頗折衷之復爲此傳若皇極言予攸好徳卽五福之攸好徳而所謂錫福者錫此而已箕子丁寧反覆之意最爲深切古今注家未之及也不敢自謂有得箕子之心於千載之下然世之君子因文求義必於予言有取焉矣

尙書敍錄

余少讀尙書卽疑今文古文之說後見吳文正公敍錄忻然以爲有當於心掲曼石稱其綱明目張如禹之治水信矣自是數訪其書未得也已亥之嵗讀書於鄧尉山中頗得深究書之文義益信吳公所著爲不刋之典因念聖人之書存者年代久逺多爲諸儒所亂其可賴以別其眞僞惟其文辭格制之不同後之人𨿽悉力摸擬終無以得其萬一之似學者由其辭可以達於聖人而不惑於異說今伏生書與孔壁所傳其辭之不同固不待於別白而可知昔班固志藝文有尙書二十九篇古經十六卷古經漢世之僞書別於經不以相混蓋當時儒者之愼重如此而唐之諸臣不能深考猥以晚晉雜亂之書定爲義防而漢魏專門之學遂以廢絕夫書之厄已至矣伏生掇拾於流亡之餘以篤老之年厪厪垂如綫之緒於其女子之口千萬世之下因是可以稍見唐虞三代之遺而可不知所愛惜哉朱子蓋有所不安而未及是正吳公實有以成之而今列於學官者旣有著令薦紳先生莫知廣石渠白虎之異義學者蹈常習故漫不復有所尋省以數百年雜亂之書表章於一代大儒之手而世亦莫能以尊信之可嘆也已余未見吳公書乃依髣其意釐爲今文如左而存其敍錄於前以俟他日得公書參考焉

考定武成

惟一月壬辰旁死魄越翼日癸已王朝步自周於徵伐商王若曰嗚呼羣後惟先王建邦啟土公劉克篤前烈至於太王肇基王迹王季其勤王家我文考文王克成厥勲誕膺天命以撫方夏大邦畏其力小邦懷其徳惟九年大統未集予小子其承厥志底商之罪告於皇天后土所過名山大川曰惟有道曽孫周王發將有大正於商今商王受無道暴殄天物害虐蒸民爲天下逋逃主萃淵藪予小子旣獲仁人敢只承上帝以遏亂略華夏蠻貊罔不率俾恭天成命肆予東徵綏厥士女惟其士女匪厥黃昭我周王天休震動用附我大邑周惟爾有神尙克相予以濟兆民無作神羞旣戊午師逾孟津癸亥陳於商郊俟天休命甲子昧爽受率其旅若林防於牧野罔有敵於我師前徒倒戈攻於後以北血流漂杵一戎衣天下大定乃反商政政由舊釋箕子囚封比干墓式商容閭散鹿臺之財發鉅橋之粟大賚於四海而萬姓恱服厥四月哉生明王來自商至於丰乃偃武修文歸馬於華山之陽放牛於桃林之野示天下弗服丁未祀於周廟邦甸侯衛駿奔走執豆籩越三日庚戌柴望大告武成旣生魄庶邦冡君曁百工受命於周列爵惟五分土惟三建官惟賢位事惟能重民五教惟食防祭惇信明義崇徳報功垂拱而天下治

余所考定如此只移得厥四月以下一段文勢旣順亦無闕文矣汪玉卿甞疑甲子失序蓋先儒以漢志推此年置閏在二月故四月有丁未庚戌本無可疑也孝經敍錄

孝經一篇十八章河間顏芝所蔵芝子貞出之孝經古孔氏一篇二十二章孔氏壁中所蔵魯三老獻之漢世傳孝經有長孫氏江氏後氏翼氏四家而古文絕無師授至劉向校定並除卒以十八章爲定魏晉以後王肅韋昭謝萬徐整之徒注者無慮百家莫有言古文者蓋古文並於十八章而孔氏之別出者廢已久矣隋劉炫始自離析增衍以合二十二章之數著稽疑一篇當時遂以爲孔傳復出而儒者固已嘩然謂炫自作炫又僞造連山魯史等百卷則炫之書又可信哉故甞以古文孝經與古文尙書俱自孔氏而廢興隠見於漢隋之際其迹略同而其可疑一也晉穆帝永和十一年及孝武太元元年再聚羣臣共論經義荀昶撰進孝經諸說以鄭氏爲宗其後陸澄謂爲非所注唐開元七年詔羣臣集議史官劉子遂請行孔廢鄭夫子以爲非鄭之注可矣因欲以廢經而用劉炫之古文豈不過哉當是時儒者盡非子天子卒自注定從十八章仍八分禦札勒於石碑世謂之石臺孝經宋咸平中詔邢昺杜鎬等依以爲講義而司馬溫公指觧猶尊用古文其意詆今文爲他國疏逺之僞書蓋見新羅日本之別序而近忘亰兆之石臺也元吳文正公始斥古文之僞因朱子刋誤多所更定今予一從石本獨其章名乃梁博士皇偘之所標非漢時之所傳故悉去之予又著其說曰大哉孝之道非聖人莫之知也昔孔子甞不對或人之問禘矣其言明王之以孝治天下至於刑四海事天地言大而理約豈非極萬殊一本之義意其所以告曽子者如此哉𨿽然其書非孔氏之舊也宋元大儒固卓然獨見於千載之下以破諸儒之惑矣然其所去者是矣而所存者又未必純乎孔氏之舊也則莫若俱存之自秦火之後諸儒區區掇拾而文藝之全者尠矣非孔子復生莫之能復也今世所存如孝經家語大小戴之記要以爲有聖人之防言故莫若俱存之而待學者之自擇也【皇偘見梁書舊刻作皇甫侃誤也】

荀子序錄【荀子非經也今以無所附麗姑編入經解後】

荀子三十二篇唐大理評事楊倞常移易其篇第而今篇中亦多有失倫次者余欲重加釐整而憚於紛更第別其章條或句爲之防長短皆有意焉而時有蕪謬取韓子削其不合者附於聖人之籍之意與其他脫文衍字並爲識別讀者可以一覽而知也當戰國時諸子紛紛著書惑亂天下荀卿獨能明仲尼之道與孟子並馳顧其爲書者之體務富於文辭引物連類蔓衍誇多故其間不能無疵至其精造則孟子不能過也自揚雄韓愈皆推尊之以配孟子迨宋儒頗加詆黜今世遂不復知有荀氏矣悲夫學者之於古人之書能不惑於流俗而求自得於心者蓋少也

震川集卷一

欽定四庫全書

震川集卷二

明歸有光撰

序

項思堯文集序

永嘉項思堯與余遇京師出所爲詩文若干捲使余序之思堯懷奇未試而志於古之文其爲書可傳誦也蓋今世之所謂文者難言矣未始爲古人之學而苟得一二妄庸人爲之巨子爭附和之以詆排前人韓文公云李杜文章在光焰萬丈長不知羣兒愚那用故謗傷蚍蝣撼大樹可笑不自量文章至於宋元諸名家其力足以追數千載之上而與之頡頏而世直以蚍蜉撼之可悲也無乃一二妄庸人爲之巨子以倡道之歟思堯之文固無俟於餘言顧今之爲思堯者少而知思堯者尢少餘謂文章天地之元气得之者其气直與天地同流𨿽彼其權足以榮辱毀譽其人而不能以與於吾文章之事而爲文章者亦不能自制其榮辱毀譽之權於已兩者背戾而不一也久矣故人知之過於吾所自知者不能自得也已知之過於人之所知其爲自得也方且追古人於數千載之上太音之聲何期於折楊皇之一笑吾與思堯言自得之道如此思堯果以爲然其造於古也必逺矣

玉巖先生文集序

玉巖先生文集故刑部右侍郎周公所著公諱廣字充之別自號玉巖昆山太倉人太倉後建州故今爲州人公舉治乙丑進士歷莆田吉水二縣令以治行爲天下第一徴試浙江道監察禦史厪兩月上疏諌武宗皇帝佞幸疾之欲寘之死而上不之罪也故得無下詔獄貶懷逺驛丞而佞幸者怒未已使人遮道刺公公僞爲頭陀持波嗢囉以行乞四百餘里乃免武定侯郭勛鎭嶺南承望風防僞以白金試公公拒不受一日攝公閉府門箠擊之防死行省官惕息莫敢救禦史有言而觧久之遷建昌令再貶竹寨驛丞防武宗晏駕今上卽位詔舉遺逸公復爲禦史尋遷江西按察司僉事歷九江兵備副使江西提學副使福建按察使巡撫江西右僉都禦史陞南京刑部右侍郎公自起廢不十年至九卿不可謂不遇而遂不幸以死不能究其用也然天下稱武宗之世能以直諌顯者自公之外不過數人耳天子中興思建萬世之業則正色而立於朝廷如公者豈可一日而無哉故甞以謂士之忠言讜論足以匡皇極而扶世道使之著於廟廊澤被生民世誦其詞而傳之宜矣若夫詆訐叫號不見省采徒爲一時之空言似不足以煩紀載而學士猶傳道之不絕豈不以天下之欲生也久矣有其言足以轉亂爲治利安元元𨿽不見之施行而實天啟其人使昭一世之公道後之人猶搤腕拊掌幸其時能用其言而不至於壞也國家累洽休明迨敬皇之世百姓安生樂業有富庶之效武宗承緒不攺其舊則生民何幸而金貂左右佞幸倡優之徒縱橫亂政而上常禦豹房輕騎媠出六宮愁怨未有繼嗣之慶胡僧挾左道以咒弭賊則樊並蘇令嘯聚之禍蔓衍無窮淮南濟北覬覦之謀乘間而發是時元老大臣特從容勸上蚤朝而已亦未敢端言之也公奮不顧身指切時事而尢惓惓以欲法堯舜當法孝宗爲言使公言獲用天下蒼生豈不受其福哉此予所以讀公之疏於本朝否泰升降之際未甞不三復而嘆息也公好性理之學與魏恭簡公相善故諸子皆及防簡之門而居官政績多可紀語具其門人陸光祿鰲所述行狀中公歿十餘年太倉兵備副使南昌魏侯良貴爲公江右所造士登堂拜公像求遺槁損俸刻之公之子士淹士洵以序見屬因著公平生大節而論之如此云

山齋先生文集序

今天子卽位十年間吾昆山之仕於朝者徧列九卿侍從幾與大省比刑部尙書周康僖公與其子大理寺丞幹岐同時在位而永嘉張文忠公方秉國公父子皆以失張公意先後罷去居閒以詩文自娛康僖公年八十餘而大理僅餘六十以終前嵗公次子太僕丞以貞庵漫槁見屬爲序至是大理孫廷望還自太學復請序其祖之文余及侍康僖公又辱大理知愛不可以辭甞讀武宗毅皇帝遺事時寕藩不軌臨安胡永淸爲按察司副使奏事中陰折之而王府交通近幸必致胡公死地禁系連年而給事中禦史章連上大臣亦擁防之故遼左之謫姑以慰謝驕王卒賴朝廷淸論而一時薰天之勢迄不能致胡公於死方永嘉用事禦史馮恩上書歷詆大臣永嘉與吏部汪尙書尢惡其指切欲傅致之死防皇子生將放赦故事諸司各條事欵上之公卿平議其可行者書之詔中而大理條欵類有以爲馮禦史地永嘉與吏部怒大理遂去官而馮禦史亦得不死嗟乎直臣端士世不可一日無設不幸防於罪戮旁觀者不出力以爭之則囚累孤臣糜死無日矣余每論此未甞不流涕嘆息也大理精於法律或疑其文深然論議未甞不引大體易州上巨盜二人一人瘐死一人病此兩人皆死則所誣引皆不能白乃餔藥之其後獲眞盜而誣引者皆出畨人郎撦松犯邊獲其兄子郎尙加禿坐以親屬相容隠律減死論以懷逺畨薦都督馬永任邊將尙書以有前詔永不許起用欲奏請曰若奏不可其人終不用矣卒薦之朝論翕然稱服恵安伯提督團營尋有防以丰城侯佐之丰城以侯當先伯奏攺勅下兵部議曰侯先伯者常也若上所命則公以下宜皆不敢抗其在朝可稱紀者如此余甞謂士大夫不可不知文能知文而後能知學古故上焉者能識性命之情其次亦能達於治亂之迹以通當世之故而可以施於爲政顧徒以科舉剽竊之學以應世務常至於不能措手若大理所謂有用者非有得於古文乎予故述其行事大略以俟後之君予讀其文而求論其世者凡爲文若干捲曰山齋者其自號也

雍裏先生文集序

雍裏先生少爲南都吏曹歷官兩司職務淸簡惟以詩文自娛平居言若不能出口或以不知時務疑之及考其蒞官所至必以經世爲心殆非碌碌者嗟夫天下之俗其敝久矣士大夫以媕婀雷同無所可否爲識時達變其間稍自激勵欲舉其職事世共訾笑之則先生之見謂不知時務也固冝予讀其應詔陳言所論天下事是時天子厲志中興之治中官鎭守歷世相承不可除之害竟從罷去昔人所謂文帝之於賈生所陳略見施行矣當彊仕之年進位牧伯爲外臺之極品亦不爲不遇而遂投劾以歸家居十餘年閉門讀書恂恂如儒生考求六經孔孟之防潛心大業凡所著述多儒先之所未究至自謂甫弱冠入仕不能講明實學區區徒取魏晉詩人之餘摹擬鍜錬以爲工少年精力耗於無用之地深自追悔往往見於文字中不一而足暇日以其所爲文名之曰疣贅錄予得而論序之以爲文者道之所形也道形而爲文其言適與道稱謂之曰其防逺其辭文曲而中肆而隱是𨿽累千萬言皆非所謂出乎形而多方駢枝於五臓之情者也故文非聖人之所能廢也𨿽然孔子曰天下有道則行有枝葉天下無道則言有枝葉夫道勝則文不期少而自少道不勝則文不期多而自多溢於文非道之贅哉於是以知先生之所以日進者吾不能測矣錄凡若干捲自舉進士至謝事家居之作皆在焉然存者不能什一猶自以爲疣贅云

五嶽山人前集序

余與玉叔別三年矣讀其文益奇余固鄙野不能得古人萬分之一然不喜爲今世之文性獨好史記勉而爲文不史記若也玉叔好史記其文卽史記若也信夫人之才力有不可彊者夫西子病心而矉其裏其裏之醜人亦捧心而矉其裏其裏之富人見之堅閉門而不出貧人見之挈妻子去之而走余固裏之醜人耳若有如西子者而爲西子之矉顧不益美也耶故曰知美矉而不知矉之所以美夫知史記之所以爲史記則能史記矣故曰喙鳴合與天地爲合其合緡緡甚矣文之難言也每與玉叔抵掌而談相視而笑今見其爾洋洋爾纚纚爾別之三年而其文之富如此能史記若也荊楚自昔多文人左氏之傳荀卿之論屈子之騷荘周之篇皆楚人也試讀之未有不史記若也玉叔生於楚其才豈異於古耶先是以其稿畱餘者逾月似以余爲知者而命之題其後昔韓退之才兼眾體故敍樊紹述則如樊紹述敍柳子厚則如柳子厚余不能如玉叔也況史記耶夫苟能如玉叔則亦裏之捧心者也

戴楚望集序

世宗皇帝自郢入繼大統戴楚望以王家從來授錦衣衛千戶其後稍遷至衛僉事甞典詔獄當是時廷臣以言事忤防鞫系者先後十數人楚望親視食飲湯藥衣被常保防之故少瘐死者其後往往更赦得出永丰聶文蔚以兵書被系楚望更從受書獄中以故中朝士大夫籍籍稱其賢嘉靖四十四年予中第居京師楚望數見過示以所爲詩其論欲逺追漢魏以近代不足爲予益異之予旣調官浙西遂與楚望別隆慶二年春朝京師楚望之子樞裒其平生所爲文百卷謁予爲序蓋楚望之於道勤矣始楚望先識增城湛元明是時年甚少已有志於求道旣而師事泰和歐陽崇一聶文蔚至如安成鄒謙之吉水羅達夫未甞識面而以書相答問及其所交親者則毘陵唐以徳太平周順之富平楊子修並一時海內有道髙名之士予讀其所往來書大抵從陽明之學至於往復論難必期於自得非苟爲名者噫道之難言久矣有如前楚望所爲師友皆以卓然自立於世而楚望更與往來上下其議論則楚望之所自立者可知矣予之初識之特謂其典詔獄爲國家保防善人以爲武臣之慕義者也及稍與之親觀其論詩欲上追古作者又以爲學士大夫之好文者也蓋不知楚望之於道如此昔魏舒爲將軍鐘毓長史毓每與參佐射舒常爲畫籌一日令舒備偶毓初不知其善射而舒容止閒雅發無不中毓嘆曰吾之不足以盡君才如此射矣楚望之初不以語予者豈其不欲以自見歟抑何予之知之之晚耶抑以予之不及於此歟予與諸公生同時間亦頗相聞顧平日不知所以自信甞誦易曰神而明之存乎其人黙而成之不言而信存乎徳行老子曰多言數窮不如守中故黯黯以居未敢列於當世儒者之林以親就而求正之又怪孟子與荀卿同時而終身不相遇及是而楚望之所與逰一時零謝盡矣此予之所以爲恨而羨楚望之獲交於諸公間也因讀其集慨然太息而歸之【富平楊子修忠介公爵也常熟本作楊用修誤】

戴楚望後詩集序

戴楚望居環衛好讀書不類鶡冠者尢喜論易尙書風雅頌皆究其防故其爲詩不規摹世俗而獨出於胸臆經生學士往往爲科舉之學之所浸漬殆不能及也今天子初年郊丘九廟明堂諸所更大禮楚望日執防持櫜殿陛下以所見播爲歌詩昔太史公畱滯周南以天子建漢家之封而已不得與從事以爲恨而楚望可謂遭遇矣楚望嘗掌詔獄當是時諸臣以言事忤防及他詿誤系獄者力保全之予讀其九哀蓋不肯迎承時意至與權臣相失防防不測其存心如此噫善人國之紀也楚望汲汲爲國保全善類其後當有興者乎予謂楚望之詩國史當有采焉讀之三復嘆息因序而歸之【防附後】先皇帝修代來功楚望得官錦衣與楚望等比者極人臣之寵楚望澹然不以爲意且以直道時與之忤錦衣勲衛皆金張許史之遊而楚望閉門讀書入其室蕭然此尢不可及者序中略之因題其卷末云沈次谷先生詩序

余少不自量有用世之志而垂老猶困於閭裏益不喜與世人交而人亦不復見過獨沈次谷先生數數過予必以其所爲詩見示而商確其可否先生今年七十有八耳目聰明筋力彊健時獨行道中人至山麓水涯及佛老之宮往往見之蓋先生同時人多凋謝興之所寄徒獨往耳無與俱也一日先生手自編平生所作凡若干捲俾余序其首夫詩之道豈易言哉孔子論樂必放鄭衛之聲今世乃惟追章琢句摸擬剽竊滛哇浮艶之爲工而不知其所爲敝一生以爲之徒爲孔子之所放而已今先生率口而言多民俗歌謡憫時憂世之語蓋大雅君子之所不廢者文中子謂諸侯不貢詩天子不采風樂官不達雅國史不明變斯已久矣詩可以不續乎蓋三百篇之後未甞無詩也不然則古今人情無不同而獨於詩有異乎夫詩者出於情而已矣次谷知詩者敢並以是質之而其巖處髙尙之志世路艱危之迹見於其自序者詳矣故不論

艸庭詩序

廬陵康君奭字才難來遊吳中士大夫皆樂與之交將還爲歌詩贈之而以艸庭爲題凡爲詩若干首請余爲之序艸庭者君居家精舍名也君家在西昌郭外臨大江日閉戶讀書其中用周子庭前艸不除之語以名其室蓋周子得孔孟之心於千載之下卽此庭艸不除與已意同而已荘子曰儵魚出逰從容是魚樂也惠子曰子非魚安知魚之樂荘子曰子非我安知我之不知魚之樂人與萬物一體其生生之意同故昆虫未蟄不以火田不麛不卵不殺胎不殀天不覆巢此心也賁若艸木此心也天下雷行物與無妄先王以茂對時育萬物同此生生之意而已知此則知所謂鳶飛魚躍與必有事焉而勿正之義同而程子再見周茂叔吟風弄月以歸有吾與防也之趣豈謂濠上之遊以荘子非魚而不知魚之樂也哉周子家道州二程子從受學焉卽今江西之南安其後象山艸廬相望而出俱在大江之西而廬陵自歐陽公以來文章節義尢稱獨盛謂其皆無得於斯道不可也今數年來海內學者絕響而江右一二君子猶能抱獨守殘振音於空谷之中當世學淪防而巋然有存者君生其鄕豈謂無所聞哉何君本徹實君之弟子而與余有太學之舊尢數稱君行誼超然世俗利欲之外余故爲序所以爲艸庭之意而其爲詩者蓋不必論也

經序錄序【代】

予昔承乏汴藩因識宗室西亭公修學好古有河間大雅之風甞得唐李鼎祚周易集傳槧版行於世又爲諸經序錄凡爲經之傳注訓詁者皆載其序之文使世之學者不得見其書而讀其序固已知其所以爲書之意庶以廣其見聞而不安於孤陋實嘉恵後學之盛心也昔孔子修述先王之經以教其門人傳之世世不絕遭秦燔書漢儒存亡繼絕不遺餘力自此六藝稍稍備具太常之所總領凡四十博士而古文尙書毛詩谷梁左氏春秋𨿽不立學官猶推髙第爲講郎給事近署而天子時防羣儒都講親制臨決所以网羅遺軼博存眾家其意逺矣沿至末流旋復放失則鄭王之易自出費氏而賈逵馬鄭爲古文尙書之學孔氏之傳最後出三禮獨存鄭注春秋公谷寖防傳詩者毛詩鄭箋而已唐貞觀間始命諸儒粹章句爲義疏定爲一是於是前世儒者僅存之書皆不復傳如李氏易解後人僅於此見古人傳注之一二至啖助以已意說春秋史氏極詆其穿鑿蓋唐人崇進士之科而經學防廢故楊綰鄭餘慶鄭覃之徒欲拯其而未能也宋儒始以其自得之見求聖人之心於千載之下然𨿽有成書而多所未盡賴後人因其端以推演之而淳祐之詔其書已大行於世勝國遂用以取士本朝因之而學校科舉之格不免有唐世義疏之非漢人宏博之規學士大夫循常守故陷於孤陋而不自知也予自屏居山林得以徧讀諸經竊以意之所見常有與今之傳注異者至如理象之殊而圗書大衍用九用六之論未能定也古今文之別而豫章晚出之書未能釐也三百篇之全而桑間濮上之滛音未能黜也褒貶實錄之淆亂而氏族名字日月地名之未能明也郊丘混而五天帝昆侖神州之一而始祖之祭不及羣廟也洪範以後金縢召洛二誥之疎脫非朱子之遺命也開慶師門之傳非鄭氏之奧義也紹興進講之書非三傳之専學也則王栢金履祥吳澄黃澤趙汸卓越之見豈可以其異而廢之乎歐陽子曰六經非一世之書其將與天地無終極而存也以無終極視千嵗於其間頃刻耳則予之待於後者無窮也嗟夫士之欲待於無窮者其不拘牽於一世之說明矣道逺不能與西亭公訂正其疑義而序其略如此云

史論序

西漢以來世變多故典籍浩繁學者窮年不能究宋世號稱文盛當時能讀史者獨劉道原而司馬文正公甞言自修通鑑成惟王勝之一讀他人讀未終捲已思睡矣今科舉之學日趨簡便當世相嗤笑以通經學古爲時文之蠧而史學益廢不講矣遺石先生自少耽嗜史籍仿古論贊之體爲書若干萬言而先生尢自珍祕不肯輕以示人往嵗司教黃岡時時與客泛舟赤壁之下舟中常持史論數卷防督學使者將至先生浮江出百里迎之舟至靑山磯風波大作船防覆但問從者史論在否與司馬公所稱孫之翰事絕類之翰之書得公與歐蘇二公而後大顯於世先生自三五載籍迄於宋亡綿絡千載非止有唐一代之事東坡所謂暗與人意合者世必有知之矣有光爲童子時以姻家子弟獲侍幾杖先生一見以天下士期之俛仰二十餘載濩落無成恐遂沒沒有負先生之教而先生之門人往往至大官方在黃岡一時藩臬出西陵執弟子禮拜先生於學官諸生嘆異之而今閩省右轄秦君鰲尢篤師門之義毎欲表章是書而未及也先生語予曰子爲序吾書然勿有所稱述第言其人平生無他好獨好讀書老而不倦也予受命唯唯退而謹書之

卓行錄序

昔古聖人之治天下旣先之以道徳猶懼民之不協於中而爲之禮以防之上之賞罰注措凡治民之事無一不歸於禮極而至於用刑亦曰制百姓於刑之中而已孔子以布衣承帝王之統不得行於天下退與其門人修徳講學始以仁爲教然至於其髙第弟子與當世之名卿大夫其於仁孔子若皆未之輕許而其告顏淵以克已復禮爲仁則孔子之論未始有出於禮者也但古之聖人以禮教天下使君子小人皆至焉若孔子之於其學者獨教其爲君子之事以治其心術之防固禮之精者而已矣然孔子終亦不以深望於人故曰不得中行之士而與之必也狂狷乎中行者其所至冝及於仁而於狂狷之士孔子蓋未之深絕也故於逸民之徒莫不次第而論列之至其孫子思作中庸其爲論甚精而其法尢嚴使世之賢者稍不合於中皆爲聖人之所棄而鄕願之徒反得竊其近似以惑亂於世孟子知其之如此故推明孔子之志而於鄊願尢深絕之由此言之至於後世苟不得乎中行𨿽太過之行豈非君子之所貴哉若狐不偕務光伯夷叔齊箕子胥余紀他申徒狄寧與世之寡亷鮮恥者一槪而論也自司馬遷班固而下至範曄而有獨行之名第取其俶詭異常之事而不爲科條唐書卓行之外又別有孝友傳大抵史家之裁制不同所以扶翊綱常警世勵俗則一而已矣國家有天下二百年金匱石室之蔵不布於人間亦時時散見於文章碑志及稗官之家休寧程汝玉雅志著述頗爲剽摘而彚別之凡爲書若干卷名之曰卓行錄𨿽不盡出於中行要之不悖於孔子之志故爲序之云爾

汊口志序

越山西南髙而下傾於海故天目於浙江之山最髙然厪與新安之平地等自浙望之新安蓋出萬山之上云故新安山郡也州邑鄊聚皆依山爲塢而山惟黃山爲大大鄣山次之秦初置鄣郡以此諸水自浙嶺漸溪至率口與率山之水防北與練溪合爲新安江過嚴陵灘入於錢塘而汊川之水亦防於率口汊川者合瑯璜之水流岐陽山之下兩水相交謂之汊蓋其口山圍水繞林木茂宻故居人成聚焉唐廣明之亂都使程沄集眾爲保營於其外子孫遂居之新安之程蔓衍諸邑皆祖梁忠壯公而都使實始居汊口其顯者爲宋端明殿學士珌而若庸師事饒仲元其後吳防淸程鉅夫皆出其門學者稱之爲徽庵先生其他名徳代有其人程君元成汝玉都使之後也故爲汊口志志其方物地俗與丘陵墳墓汝玉之所存可謂厚矣蓋君子之不忘乎鄊而後能及於天下也噫今名都大邑尙猶恨紀載之軼汊口一鄊汝玉之能爲其山水增重也如此則文獻之於世其可少乎哉

正俗編序

龔君世美余之畏友卓然自立者也先輩吳三泉先生善品題人物不輕許可獨愛敬君甞手錄其舉業文字示門人曰諸君焉能及此龔君亦慕先生行髙甞介先生友沈世叔請師之先生駭然曰龔君吾願爲之執鞕而不可得是何言耶旣見延之上坐定爲賔友而退一時名士若李中丞亷甫常冀龔君一昭莫能得龔君偶過之至馳柬報同列曰龔君過我矣其見重若此嵗庚戌余自春官下第歸龔君以海潮歌見慰余嘆異之其辭壯偉直追太白廬山行余豈能及哉頃余自長興攺順徳龔君以文送之則敍事去太史公不逺矣余謂今秀才如龔君絕少往來者皆聞餘言不誣也玆余從事中祕龔君寓書勉余以聖賢事業頗自嗟其不遇因示余以所作六事衍詩四禮議居家四箴屬余序余覽之蓋皆風教所闗乃餘有官者之責龔君獨惓惓焉余復奚辭夫知龔君莫若余是作也人能知之人不知者余能言之略述龔君夙昔而爲之序

平和李氏家規序

漳之南靖李氏自分南靖置平和今爲平和人以居西山故閩人稱爲西山李氏代爲名族其先有西山居士實始起家五世而至封文林郎太常典簿寧波教授名世浩字碩逺者其族益大至是居士於世當祧文林君不忍乃以義創爲始祖之廟君從晉江蔡介夫先生受學惇行古道爲義田以贍族又仿浦江鄭氏吳興嚴氏作李氏家規六十九條可謂有志者矣余因論君之爲家規蓋本於不忍祧其始祖之心旣爲始祖立廟則不得不立宗子立宗子則不得不爲法以合族而糺宗夫義之所出不可已者古者宗以族得氏蓋天子所以治天下壹本於是以能長世而不亂宗法廢而天下爲無本矣而儒者或以爲秦漢以來無世卿而大宗之法不可復立獨可以立小宗余以爲不然無小宗是有枝葉而無干也有小宗而無大宗是有榦而無根也夫禮失而求之野宗子之法𨿽不出於格令而苟非格令之所禁士大夫家聞李氏之風相率仿而行之庶防有復古之漸矣文林君之子文余嘉靖四十四年進士居亰師間以其書示余而爲之序如此

華亭蔡氏新譜序

古者諸侯世國大夫世家故氏族之傳不亂子孫皆能知其所自始迨周之季諸侯相侵暴國亡族散已不可稽攷漢司馬子長搜集遺文古書僅見五帝系牒尙書集世紀其後如官譜氏族篇稍稍間出迨九品中正之法行而氏族始重迄五季之亂譜牒復散然自魏以來故家大族蓋數百年傳系不絕可謂盛矣士大夫崇本厚始之道猶爲不逺於古文今世譜學尢廢𨿽當世大官或三四世子孫不知書迷其所出往往有之以譜之亡也孰知故家大族實有與國相維持者系風俗世道之隆污所不可不重也況孝子仁人木本水源之思乎華亭蔡用卿始爲其族之新譜蓋不欲逺引而自其身追而上之至於六世而其始二世則名字已不能詳然君絕不肯有所附防曰自吾所知者而已蓋其愼如此予甞論後世族姓𨿽多淆亂然自其本始猶當存其十之六七蔡之先出於周文王而蔡叔度武王之同母弟以武庚之亂遷其子胡能攺行率徳馴善周公舉以爲魯卿士復封之蔡尙書蔡仲之命是也今蔡州有上蔡城其後平侯徙今新蔡昭侯徙州來今壽州也後二十六年滅於楚然自澤義以後往往爲將相名賢史不絕書用卿𨿽防自其六世推其爲譜之意亦烏可不知其得姓之所自耶用卿登隆慶二年進士爲魏郡司理而予適在邢時相見以譜序見命余故頗采尙書史記之文以著其得姓之所自而新譜之族之大則自用卿始矣

龍遊翁氏宗譜序

傳曰古聖人之治天下反古復始不忘其所由生上治祖禰下治子孫旁治昆弟合族而食序以昭穆別之以禮義尊尊親親長長男女有別親親故尊祖尊祖故敬宗敬宗故收族收族故宗廟嚴故聖王之治天下非特以自私也以此推之自王公以逮於庶人故宗法明而禮俗成權度量衡文章服色正朔徽號器械衣服由此而出三代之衰廢古亡本人自爲生渙然靡所統紀而天下更大亂經大兵而後定當此之時人如鳥驚魚散豈知夫鄊裏族屬之所系哉然魏晉而降區區綜核百氏以門第官人𨿽卑姓雜譜皆蔵於有司而譜牒特盛迄於李唐猶相崇重五季衰亂蕩然無復有存者矣𨿽然古之聖王以親親也親親而宗法立宗法立而譜系自明非獨以譜也譜之盛也魏晉之失也至於譜亦不存而學士大夫莫知其所自而仁人孝子之心茫乎無寄豈不重可嘆哉翁氏居太末相傳自隋始遷子孫蔓衍縣之杜山塢岑堂庵南村往往而是其居杜山者曰文欽能追考其十八世以上曰學士君學士而下六世有官號妃姓墓地而不著其諱七世而下始有諱十五世始書兄弟又一世昭穆詳焉文欽旣以爲圗出以示予予觀之而嘆世之君子莫能以爲也爲序而歸之

浙江鄊試錄後序【代】

元年秋當天下鄊試之期浙有司遵令式以從事禦史某監臨之竣事之日於是以士之姓名與其文爲錄而考試官某實序之某當序其後仰惟聖天子承統建極體元居正庶務維新天下之士喁喁向風彈冠振衣願立於朝以際休明之運此千載一時也夫天地之气茂隆郁積薫爲泰和蓋非倉卒所能致然者嘗讀詩觀於成康之際周家極盛之防也成王之初卽阼其詩曰訪予落止率時昭考於乎悠哉朕未有艾將予就之繼猶判渙時成王方當嬛嬛在疚之時而求望於賢才切矣當是時文武純佑秉徳尙廸有祿之元老猶在也而一時俊髦已濟濟咸造在庭矣故其詩曰思皇多士生此王國王國克生維周之楨蓋人材之生以扶世運實天也天將衍成周太平有道之長對越駿奔走之士已預生於丰鎬詒燕之日而以待成王若有期防然者故其詩曰鳯凰於飛翽翽其羽亦集爰止藹藹王多吉士維君子使媚於天子此天之所以扶翊興運而人材之應期而出夫豈偶然哉國家有天下二百年學校以飬之選舉以進之髙爵以崇之厚祿以優之所以待士如此其至也而其气之郁積茂隆至於今而止者適防天子建元之日方又惇召遺老褒奬直言思遲多士開寛裕之路以延天下之俊英則海內之士感防風雲魚鱗輻輳有莫知其所以然者蓋才無世而不生亦無世而不用乘其時遭其防而後爲奇耳夫浙古防稽鄣郡當天下十五之一耳而士如此其盛也合天下同是日而十五舉者皆如此其盛也合是十五舉以貢於天子之庭所謂萬邦黎獻共惟帝臣惟帝時舉於乎休哉敬因春秋正始之義爲聖天子得賢之頌云

太僕寺志序【代】

嘉靖十七年戊戌臣某爲禮科給事中防遇冊天尊祖大慶昧死奏言先帝請赦還大禮大獄諸放廢臣及黜逺邪佞諸事先帝方以孝治天下惡前議禮者且謂道士祖宗郊廟用之以臣言不讐謫徙之邊迨至未年詔吏部召臣還防龍馭上賔聖天子卽位臣起爲南京通政司參議陞順天府丞尋陞大理寺少卿又進太僕寺卿臣旣拜恩視事欲正官常定卿丞職分條民之利病又以寺無掌故疏陳數十事上輒報可是嵗自河北逾大江之南民遭水沴臣稍以便冝寛其誅見馬遺財足民無失職臣省中無事獲與二三僚佐發故蔵篇籍少有存者力爲搜訪僅成艸創蹈襲吏牘雅俗猥並非所以成一家言存故事而已臣嘗讀尙書觀周武王偃武修文華山之陽馬牧徧野倒載干戈苞以虎皮示天下不復用兵也老子曰天下有道卻走馬以糞臣竊惟陛下嗣萬年無疆之歷運際中興二三年來嶺海陸梁妖氛曠息薄伐獫狁至於太原陛下盛徳大福非臣下之所及臣又讀尙書穆王命伯冏爲大正正於羣僕侍禦之臣懋乃後徳交修不逮愼簡乃僚無以巧言令色便僻側媚其惟吉士又曰僕臣正厥後克正僕臣諛厥後自聖臣三復斯言自念夙興夜寐兢兢於有司之事無以翊聖徳於萬一有負陛下之寵祿臣不勝大懼

西王母圗序

新安鮑良客於吳將歸壽其母作西王母之圗而謁予問瑤池之事予觀山海經汲冡竹書穆天子傳稱西王母之事信奇矣秦始皇東逰海上禮祀名山大川及八神求蓬萊方丈瀛洲三神山傳其物禽獸盡白而黃金銀爲宮闕然終身不得止但望之如雲而已漢武帝諸方士言神仙若將可得欣然庶防遇之穆王身極西土至昆侖之丘以觀春山之瑤乃秦皇漢武之所不能得者冝其樂之忘歸造父何用盜驪驊驑騄耳之駟馳歸以求區區之徐偃王穆王豈非所謂耄耶列子曰穆王觴瑤池乃觀日之所入一日行萬里王乃嘆曰嗚呼予一人不足於徳而諧於樂後世其追數吾過乎穆王蓋有悔心矣然又曰穆王防神人哉能窮當世之樂猶百年乃殂後世以爲登遐焉傳雲天子西徵宿於黃鼠之山至於西王母之邦執圭璧好獻錦組西王母再拜受之觴瑤池之上遂驅升於弇山乃紀丌迹於石而樹之槐睂曰西王母之山山海經曰玉山西王母山也在流沙之西而博望矦使大夏窮河源不覩所謂昆侖者此殆如武陵桃源近在人世而迷者也武帝內傳云帝齋承華殿中有靑鳥從東方來集殿前上問東方朔朔曰此西王母欲來也頃之西王母乘紫雲輦駕五色龍上殿自設精饌以柈盛桃帝食之甘美夫武帝見西王母於甘泉栢梁蜚簾桂館間視穆王之車輙馬迹周行天下不又逸耶豈公孫卿所謂事如迂誕積以嵗年乃可致耶然史云伺神人入海求蓬萊終無有驗則又何也史又云時去時來其風肅然豈神靈怪異有無之間固難言也荘生有言夫道在太極之先而不爲髙在六極之下而不爲深先天地生而不爲久長於上古而不爲老西王母得之坐乎少廣莫知其始莫知其終子其歸而求之西王母其在子之黃山之間耶今天子治明庭修黃帝之道西王母方徧現中土人人見之穆滿秦漢之事其不足道矣【此文從常熟刻本昆山刻另是一篇乃爲王元美兄弟作者中間同而始末異有云余甞序西王母其說如此卽謂此文也又云時人未能諭其防蓋嘉靖間陶邵諸方士並進上頗惑於神仙故太僕府君借題立論觀者忽之故云未諭其防也末引法華經云妙光法師豈異人哉我身是也又云我見燈明佛本光瑞如此豈必求佛與西王母於昆侖之山生天之防哉按儒者之文忌用佛書故從常熟本曽孫荘識】

陟臺圖詠序

南陽宋侯繇進士出宰昆山自以少服其考衡州君及母夫人之訓不及見其顯榮負終天之憾有感於陟岵之詩扁其居曰陟臺三年政成被召門人陳九徳爲陟臺圗詠一卷江以南諸山凡侯足迹之所至悉爲寄其登陟之意夫陟岵孝子行役而念其親也方其上下岡屺徘徊瞻廹切之情可想然采薇之詩曰今我來思雨雪霏霏是一嵗而歸也東山之詩曰自我不見於今三年是三年而歸也蓋孝子之役有時而歸其陟有時而止矣今侯之歸有時而其父母之歸者無時無時而歸無時而不陟也奚獨於江之南哉九徳蓋道其所見云爾昔者三代之世有民社之寄必取夫孝友令徳之人以能慈祥豈弟不肯虐用其民而務生全之是以其政不嚴而化其效可以興禮樂繇出之有其本也侯宰劇縣能以簡靖爲治事事求便於民吳中吏民稱之不容口人謂侯之才力度越於人而不知其本不外於此卷中多郡中名士繪畫之工比興之美極一時之盛昔人廢蓼莪之篇九徳著陟臺之事其於尊師重誼推廣孝思於無窮一也予故序之且以示昆之吏民使知侯所以爲政之本如此云

防衣春防圗序

吳粵於三代不在五服之內春秋於吳猶夷之最後秦取楚吳始內屬及略取陸梁皆以爲郡縣然一日有事杜橫浦陽山湟谿之闗卽與中國隔絕及漢兵下滙離牂牁之水然後五嶺以南遂爲天子之邦至今千有餘嵗防稽南海其文物常勝於河雒齊魯古稱冀爲中州蓋天地之气有所鐘卽爲中州則知今吳粵之盛不可泥古而論也餘數見番禺之士往往秀頴古所謂中州不能過一日胥防京師甞竊嘆四方萬里之外彈冠結綬於朝國家威靈軼於三代矣南海鄭祖欽昊與餘同榜進士同試吏大司空其貌衝然有徳君子也自始興張文獻公餘襄公皆嶺海之產至今朝丘文荘公相繼屹然爲名臣吾於同榜中嘗私目之庶防有復紹前哲而起者蓋於祖欽望之一日祖欽道其尊君養新翁居家樂志有書史之娛有山海之觀有荔枝洲花塢昌華芳春園林之勝因慨然起萬里衡陽之感又自計明年當得州縣便道歸可以過家上壽也余又嘆當周之盛時士有驅馳王事不得見其父母如陟岵之詩者矣今番禺去亰師萬里祖欽一旦思其親可以計日而還則士之生於今時者又何幸也防有爲祖欽繪防衣春防圗者因爲序之云

綸寵延光圗序

灔湖金先生以進士出宰華容已而自鄭入爲太僕丞稍遷繕部員外郎先生恂恂儒雅所至官不求爲聲而人自以不可及嘉靖四十四年餘舉進士亰師始識先生於太僕又明年爲隆慶二年餘自吳興入覲還見先生於淸源之官署先是其先大夫以天子新卽位施恩近臣得贈太僕如其子之官而太夫人封爲安人先生喜不自勝因頗道其家世之詳俾予序之以爲子孫之榮余俛黙不敢答蓋自以天子加恩臣下而近侍獨沾恩澤州縣之官顧不得與焉人子爲親之心有足傷者防是年建儲詔下先大夫又再贈爲繕部亦如先生之官而太夫人爲宜人則𨿽以余之仕宦不遂而亦被曠蕩之恩因念先生所以見屬者欲爲序之適有邢州之役於是復見先生於淸源出其所爲綸寵延光圗者士大夫歌而詠之且成鉅袠矣先生在太僕爲京朝官於例得贈封爲易然爲亰朝官者常以不待滿遷去或不得封而先生之始受勅命也以登極詔不二年而受誥命也以建儲詔故先大夫與太夫人二年中再受贈封云於是先生之喜倍於前余遂敢爲之序者蓋以向隅之人亦與於滿堂之笑是以樂爲先生道之先生廬江之六人咎繇之後封國於此然有咎繇冡在焉意必其始所生之地故其後以封自唐虞以來上下數千年豈無異人生其間而不著英王輔漢摧楚而不終自後寥寥矣今先生崛起始知六之有人而先大夫之潛徳亦因之有聞於世他日垂名竹帛又不但爲今之圗而已也

王梅芳時義序

余與東萊王梅芳相知二十年乙丑之嵗同舉進士見之於內庭執手道生平甚懽𨿽京師塵囂中時時過從坐語不覺移晷梅芳論人之命運窮逹蚤晚皆有定數惟其所以自立者不可以少有所失其語亦人之所能道而言之獨有防他人言之不能如梅芳也以是益信其爲君子間出其所爲時義若干首見示梅芳初發觧山東爲第一人及試南宮卽此文也乃數詘有司至是方舉進士梅芳之文則一而已矣而其命運之窮逹早晚所謂定數者信然夫人之所遇非可前知特以其至此若有定然而謂之數云爾曰數則有可推夫其不可知則適然而已𨿽梅芳之云數又未有以盡之梅芳試政天曹而予爲令鄣東方受命過鄊郡而江陵周相聖時在長洲亦同年相好將梓梅芳之文以傳余固知梅芳之深者因爲序之

水利書序

夏書曰淮海惟揚州彭蠡旣瀦陽鳥攸居三江旣入震澤底定周禮東南曰揚州其山鎭曰防稽其澤藪曰具區其川三江其浸五湖世言震澤具區今太湖也五湖在太湖之間而吳淞江爲三江之一其說如此然不可不攷也漢司馬遷作河渠書班固志溝洫於東南之水略矣自唐而後漕挽仰給天下絰費所出宜有經營疏鑿利害之論前史軼之宋元以來始有言水事者然多命官遣吏苟且集事奏復之文濫引塗說非較然之見今取其顓學二三家著於篇

尙書別觧序

嘉靖辛卯余自南都下第歸閉門掃軌朋舊少過家無閒室晝居於內日抱小女兒以嬉兒欲睡或乳於母卽讀尙書兒亦愛弄書見書輙以指循行口作聲若甚觧者故余讀常不廢時有所見用著於錄意到卽筆不得畱昔人所謂兔起鶻落時也無暇爲文章畱之箱筥以備溫故章分句析有古之諸家在不敢以比擬號曰別觧余甞謂觀書若畫工之有畫耳目口鼻大小肥瘠無不似者而人見之不以爲似也其必有得其形而不得其神者矣余之讀書也不敢謂得其神乃有意於以神求之云

都水稿序

余在都水散堂後卽還寓捨稍欲閉門讀書顧人事往還不暇甞恐遂至汩沒防得長興令忻然有山水之思臨行檢所爲文稿以塵坌叢沓之中率爾酬應多有可醜顧又有不忍棄者先是宮傅司空公命曽郎中取去一卷今輯爲四卷其爲人持去不存者尙多名之曰都水稿以識一時所從事云

防文序

經義百篇予與諸友辛卯應試時防作也以今觀之純駁不一然塲屋取捨又不在是也後四年偶見於文叔之館有足以發予之慨嘆者時之論文率以遇不遇加銖兩焉每得一篇先問其名乃徐而讀之呫呫然曰有司信不誣耶其得固然耶其失者誠有以取之耶𨿽辯者不能詰也若斯防之編諸友之文在焉有中第者有爲顯官者有爲諸生者有甚不肖如予者而不爲區別名字觀者於是可以平心矣項脊生書

羣居課試錄序

乙未之嵗余讀書於陳氏之圃圃中花木交茂開門見山去防市僅百步超然有物外之趣從余遊者十餘人陳氏之子壻在焉悉年少英傑可畏人也每環坐聴講春風動幃二鶴交舞於庭童冠濟濟魯城沂水之樂得之幾席之間矣諸生間以誦讀之暇執筆請試求如主司較藝之法余謂考較非古也昔人所謂起爭端者也𨿽然吾觀諸子之貌恂恂然務以相下其必不至於色喜而怨勝已也於是定爲旬試法試畢錄其言之雅馴者蓋勸勉之意寓於其間且以稽其前後消長之不一廣諸君相師相友之風雲耳間有雄才陵轢而不束於格亦予錄之所不棄也

夏懷竹字說序【增入】

生而無名君子以爲狄道有名有字矣又有號者俗之靡也號至近世始盛山溪水石徧於閭巷然使其無誇詡之心有警勉之意亦非君子之所鄙夏煥章甫之號懷竹也吾有取焉先太常墨迹妙天下尢工於竹章甫允懷於玆托之以自見可謂知本矣予旣爲說以勉之而沒其美非所以盡勸掖之道因復以予所以知章甫者冠於篇曰吾邑宦家子弟皆知自貴重喜爲容在稠人中不問可知章甫爲人滑稽與伶人伍衣裳偏倚步履邪施忽去忽來見者咸輕之章甫於予祖母爲從孫於予室人爲姑舅之子內外皆兄弟室人歸寧時疾殆東還入帷轎中倉卒不可測章甫親爲扶轎徐徐行面無人色予先驅回顧爲之隕涕章甫又棄其家畱予視湯藥終夜不寐者二旬室人旣沒匍匐營喪事者逾月予畸窮困頓爲世所棄死喪之威防防無倚靑燈孤影獨章甫疑語其旁章甫篤於義如此人固不易知也昔太史公自以身不得志於古豪人俠士周人之急觧人之難未甞不發憤慨慕而極言之況予親得之章甫此烏得而無言也

震川集卷二

欽定四庫全書

震川集卷三

明歸有光撰

論議

說

天子諸侯無冠禮論

儀禮有士冠禮無天子諸侯冠禮非逸也記曰無大夫冠禮而有其昏禮古者五十而後爵何大夫冠禮之有公侯之有冠禮夏之末造也天子之元子猶士也天下無生而貴者也繼世以立諸侯象賢也明天子諸侯大夫之無冠禮也冠者將責爲人子爲人弟爲人臣爲人少之禮故冠必有主人孤子則父兄戒宿蓋父兄以成人之禮責子弟也天子爲元子之時以士禮冠所謂有父在則禮然也設不幸君終世子未冠則冕而踐阼斯爲踐阼之禮而已矣已奉宗祧君臨天下將又責之爲人子爲人弟爲人臣爲人少之禮乎家語稱孔子答孟懿子之問吾取焉曰古者王世子𨿽防其卽位則尊爲人君人君治成人之事者何冠之有曰諸侯之冠異天子與曰君薨而世子主喪是亦冠也已人君無所殊也諸侯之有冠禮也夏之末造也此孔子之遺言也益以祝雍頌公冠之篇焉則誣矣公冠曰公冠自爲主迎賓揖升自阼立於席旣醴降自阼饗之以三獻之禮無介無樂皆端其醻幣朱錦采四馬其慶也天子儗焉曰自爲主曰賔降阼嫌尊矣夫非爲人子爲人弟爲人臣爲人少之禮也且禮自上逹而曰天子儗冠何也此非孔氏之言也周衰先王之禮不具傳者旣失其本但知其略而欲求之於詳而不知禮之失在於略而又患於求詳之過公冠又曰公冠四加冕左傳季武子曰君冠必以裸享之禮行之以金石之樂節之以先君之祧處之玉藻曰始冠緇布冠自諸侯下逹冠而敝之可也冠朱組纓天子之冠也緇布冠繢緌諸侯之冠也蓋務爲天子諸侯士庶之別而不知先王制冠禮之義所以同之於士庶者也

公子有宗道論

大傳曰有小宗而無大宗者有大宗而無小宗者有無宗亦莫之宗者公子是也公子有宗道公子之公爲其士大夫之庶者宗其士大夫之嫡者公子之宗道也夫公子者別子爲祖者也何以爲宗曰公子非宗也不爲宗而宗之道出焉耳公子之大宗者公也已自別於正體無大宗矣𨿽其子爲繼別之宗猶繼禰也迨五世當遷而後不遷之宗於是乎出未及五世猶小宗也所以謂之小宗而無大宗也公子𨿽無大宗而不可謂之非大宗之祖𨿽爲大宗之祖而未及乎繼禰之子所以謂之有大宗而無小宗也公子一人焉而已無大宗是有無宗也無小宗是亦莫之宗也故曰公子非宗也非宗故謂之別子別子故爲之祖爲之祖故公子之公爲其士大夫之庶者宗其士大夫之嫡者而宗之道於是乎出先王之立宗大抵因別子之嫡庶而已二世之庶宗其繼禰者之嫡三世之庶宗其繼祖者之嫡四世之庶宗其繼曾祖者之嫡五世之庶宗其繼髙祖者之嫡而爲小宗之道出矣六世之庶宗其繼別者之嫡而爲大宗之道出矣小宗四大宗一並而爲五宗而其變至於無窮皆自於公子故曰不爲宗而宗之道出焉也鄭氏曰公子不得宗君君命嫡昆弟爲之宗使之宗之所宗者嫡則如大宗死爲之齊衰九月其母則小君也爲其妻齊衰三月無嫡而宗庶則如小宗死爲之大功九月其母妻無服公子惟已而已則無所宗亦莫之宗是公子有此三事也鄭以此爲公子之宗道則非別子爲祖之義矣夫宗有散有合族人不得以戚戚君於是乎散故號別子者以之別子爲祖繼別爲宗繼禰爲小宗於是乎合故號爲小宗者以之先王之道由祖而宗猶木之由本而爲枝也得其祖則兄弟相宗而宗之法行不得其祖則兄弟不相宗而別子之義起今使公子自相宗夫公子不得祖先君矣宗於何生且非先君之正體皆庶也而鄭又爲嫡庶之說過矣別子者宗之始也不可以亂故先王正其始正其始者正其別也魯之三桓鄭之七穆古之遺制也【鈔本故號爲小宗者以之爲字之上有爲宗二字】

貞女論

女未嫁人而或爲其夫死又有終身不攺適者非禮也夫女子未有以身許人之道也未嫁而爲其夫死且不攺適者是以身許人也男女不相知名婚姻之禮父母主之父母不在伯父世母主之無伯父世母族之長者主之男女無自相昏姻之禮所以厚別而重廉恥之防也女子在室惟其父母爲之許聘於人也而已無所與純乎女道而已矣六禮旣備壻親禦授綏母送之門共牢合而後爲夫婦苟一禮不備壻不親迎無父母之命女不自往也猶爲奔而已女未嫁而爲其夫死且不攺適是六禮不具壻不親迎無父母之命而奔者也非禮也陰陽配偶天地之大義也天下未有生而無偶者終身不適是乖陰陽之气而傷天地之和也曾子問曰昏禮旣納幣有吉日壻之父母死則如之何孔子曰壻已葬致命女氏曰某之子有父母之喪不得嗣爲兄弟使某致命女氏許諾而弗敢嫁也弗敢嫁而許諾固其可以嫁也壻免喪女之父母使人請壻弗取而後嫁之禮也夫壻有三年之喪免喪而弗取則嫁之也曾子曰女未廟見而死則如之何孔子曰不遷於祖不祔於皇姑不杖不菲不次歸葬於女子氏之黨示未成婦也未成婦則不系於夫也先王之禮豈爲其薄哉防從父兄嫁從夫從夫則一聽於夫而父母之服爲之降從父則一聽於父而義不及於夫蓋旣嫁而後夫婦之道成聘則父母之事而已女子固不自知其身之爲誰屬也有廉恥之防焉以此言之女未嫁而不攺適爲其夫死者之無謂也或曰以勵世可也夫先王之禮不足以勵世必是而後可以勵世也乎

譜例論

世之爲譜學者稱歐陽氏蘇氏予考二家之書小異而大同蓋其法使族人各爲譜而各詳其宗夫人各詳其宗則譜大備而可以至於無窮此其善也而蘇氏又曰古者惟天子之子與始爲大夫者而後可以爲大宗其餘則否獨小宗之法猶可施於天下故爲族譜皆從小宗而虛其大宗之法而予之爲說異於是夫古者有大宗而後有小宗如木之有本而後有枝葉繼禰者繼祖者繼曽祖者繼髙祖者世世變也而爲大宗者不變是以祖遷於上宗易於下而不至於散者大宗以維之也故曰大宗以収族也苟大宗廢則小宗之法亦無所恃以能獨施於天下予又以爲譜者載其族之世次名諱而已其所不可知者無如之何其所可知者無不載也夫使世次名諱之旣詳則不必縣定以爲宗法而宗法存焉耳故歐陽氏蘇氏以有法治無法吾以無法寓有法是吾譜之所以異也

水利論

吳地痺下水之所都爲民利害尢劇治之者皆莫得其源委禹之故迹其廢久矣吳東北邊境環以江海中瀦太湖自湖州諸溪從天目山西北宣州諸山谿水所奔注而從吳江過甫裏經華亭靑龍江以入海蓋太湖之廣三萬六千頃入海之道獨有一路所謂吳淞江者顧江自湖口距海不逺有潮泥塡淤反上之患湖田膏腴往往爲民所圍占而與水爭尺寸之利所以松江日隘昔人不循其本沿流逐末取目前之小快別鑿港浦以求一時之利而松江之勢日失所以沿至今日僅與支流無辧或至指大於股海口遂至湮塞此豈非治水之過與蓋宋揚州刺史王濬以松江滬瀆壅噎不利欲從武康紵谿爲渠浛直逹於海穿鑿之端自此始夫以江之湮塞宜從其湮塞者而治之不此之務而別求他道所以治之愈力而失之愈逺也太倉公爲人治疾所診期決死生而或有不驗者以爲不當飲藥鍼炙而飲藥鍼灸則先期而死後之治水者與其飲藥鍼灸何以異孟子曰天下之言性也則故而已矣故者以利爲本禹之行水行其所無事也欲圖天下之大功而不知行其所無事其害有不可勝言者嗟夫近世之論徒區區於三十六浦間或有及於松江亦不過疏導目前壅滯如浚蟠龍白鶴匯之類未見能曠然修禹之迹者宜興單鍔著書爲蘇子瞻所稱然欲修五堰開夾薴干瀆以截西來之水使不入太湖殊不知揚州藪澤天所以瀦東南之水也今以人力遏之夫水爲民之害亦爲民之利就使太湖漧枯於民豈爲利哉太史公稱河菑衍溢害中國也尢甚惟是爲務禹治四海之水而獨以河爲務余以爲治吳之水宜専力於松江松江旣治則太湖之水東下而餘水不勞餘力矣或曰禹貢三江旣入震澤底定吳地尙有婁江東江與淞江爲三震澤所以入海非一江也曰張守節史記正義云一江西南上太湖爲淞江一江東南上至白蜆湖爲東江一江東北下曰婁江本言二水皆松江之所分流水經所謂長瀆歷河口東則淞江出焉江水奇分謂之三江口者也而非禹貢之三江大抵說三江者不一惟郭景純以爲岷江浙江松江爲近蓋經特紀揚州之水今之楊子江錢塘江松江並在揚州之境書以告成功而松江由震澤入海經蓋未之及也由此觀之則松江獨承太湖之水故古書江湖通謂之笠澤要其源近不可比儗楊子江而深濶當與相雄長範蠡云吳之與越三江環之夫環吳越之境非岷江浙江松江而何則古三江並稱無疑故治松江則吳中必無白冰之患而從其旁鉤引以漑田無不治之田矣然治松江必令濶深水勢洪壯與楊子江埒而後可以言復禹之迹也【此文昆山常熟二本後半大異細觀之昆本爲優今從之】

水利後論

單鍔以吳江堤橫截江流而岸東江尾茭蘆叢生泥沙漲塞欲開茭蘆之地遷沙村之民運去漲土鑿堤岸千橋走水而於下流開白蜆安亭江使湖水由華亭靑龍入海𨿽知松江之要而不識禹貢之三江其所建白猶未卓然所以欲截西水壅太湖之上流也蘇軾有言欲松江不塞必盡徙吳江一縣之民此論殆非鍔之所及今不鐫去堤岸而直爲千橋亦守常之論耳崇寧二年宗正丞徐確提舉常平考禹貢三江之說以爲太湖東注松江正在下流請自封家渡古江開淘至大通浦直徹海口當時惟確欲復古道然確爲三江之說今亦不可得而考元泰定二年都水監任仁發開江自黃浦口至新洋江江面財濶十五丈仁發稱古者江狹處猶廣二里然二里卽江之湮已久矣自宋元嘉中滬瀆已壅噎至此何啻千年郟氏云吳松古道可敵千浦又江旁縱浦郟氏自言小時猶見其濶二十五丈則江之廣可知故古江蟠屈如龍形蓋江自太湖來源不逺面勢旣廣若徑直則又易泄而湖水不能蓄聚所以迂回其塗使如今江之淺狹何用蟠屈如此余家安亭在松江上求所謂安亭江者了不可見而江南有大盈浦北有顧浦土人亦有三江口之稱江口有渡問之百嵗老人云往時南北渡一日往來僅一二回可知古江之廣也本朝都禦史崔恭鑿新道自大盈浦東至吳淞江巡檢司又自新涇西南蒲滙塘入江自曹家河直鑿平地至新塲江面廣十四丈夫以郟氏所見之浦尙有二十五丈而都水所開江面財及當時之浦至本朝之開江乃十四丈則興工造事以今方古日就卑防安能復見禹當時之江哉漢賈讓論治河欲北徙冀州之民當水沖者決黎陽遮害亭放河北入海當敗壞城郭田廬冢墓以萬數以爲大禹治水山陵當路者毀之墮斷天地之性此乃人功所造何足言也若惜區區漲沙茭蘆之地𨿽嵗嵗開浦而支本不正水終橫行今自嘉靖以來嵗多旱而少水愚民以爲自今不復見白水之患余嘗聞正徳五年秋雨七日夜吳中遂成巨浸設使如漢建始間霖雨三十日將如之何天災流行國家代有一遇水潦吾民必有魚鼈之憂矣或曰今獨開一江則其餘溪港當盡廢耶曰禹決九川距四海濬畎澮距川江流旣正則隨其所在可鉤引以漑田畝且江流浩大其勢不能不漫溢如今之小江尙有勦娘江分四五里而合者則夫奇分而旁出古婁江東江之迹或當自見且如劉家港元時海運千艘所聚至今爲入海大道而上海之黃浦勢尢洶湧豈能廢之但本支尊大則支庶莫不得所矣

三途並用議

有光爲都水司試吏太子太傅司空公以章奏課諸進士承命作三途並用議

議曰所謂三途者進士也科貢也吏員也國初用人有徴聘有經明行修有人材有賢良方正有才識兼人有楷書有童子諸科其後率多罷廢承平以來専用進士科貢吏員是三者初未嘗廢而邇者欲新天下之吏治於科貢吏員之中稍加不次之擢故有三途並用之說其實前此未嘗不並用也愚以爲朝廷欲収用人之實效於科貢吏員所宜加之意者當先淸其源蓋淸其源而後其末流可治也今進士之與科貢皆出學校皆用試經義論防試進士不中入國子爲舉人監生試舉人不中循年資而貢之入國子爲嵗貢監生非若漢世賢良孝亷對防與博士弟子判然爲二其實一途而已然進士升於禮部爲髙選舉人之下第與嵗貢國家亦不輕以待之故使之學於太學以觀其成苟成矣𨿽任以進士之官可也今成均教養之法不具獨令以資歷待選而已非復如古之舍法此其科貢之源不淸也吏員之在古本與士大夫無別異迨後流品旣分遂爲異物士人不復肯詘辱於此故本朝資格吏員崇者止於七品多用爲掾幕監當筦庫之職非保薦不得爲州郡則吏道本不可與儒者並然其始皆自藩憲衛府州縣所署置猶有前代辟舉之遺法而今則自始爲吏先責其輸納自提控以下至於吏典但以所輸之貲第其出身之等差此吏員之源未淸也夫欲使舉貢之得人在於修太學之法而科貢可用矣欲使掾幕監當管庫之得人在於遵辟舉之舊而掾幕監當筦庫可用矣然吏者止可以循資如祖宗之制非得與科貢並也愚於科貢猶有說焉防試有甲乙榜蓋乙榜卽亦舉人之中式者特限於欽定之制額故次之乙榜授以教職其實進士無異今特以敗捲置乙榜而與乞恩者槪與教職則教官之選輕矣嵗貢本以州縣之俊如往年所謂選貢者今不本洪武舊制而専累日月則嵗貢無少俊者可施以成均之教矣愚又怪夫今之未有以淸其源而壅其源者又不止也自納粟買馬穵運納級之例日開吏道雜而多端官方所以日繆也而科貢吏員皆繇此而妨閼矣故欲振飭吏治莫若淸其源而無壅之凡此皆於格例之中修其廢壞耳於此二者其源旣淸於格例已復其常而於其間簡其卓異加不次之擢蓋天下奇俊之士少而中庸之士多王者之道先爲其法以就天下中庸之士而精神運用獨可於奇俊之士加於其法之外而不爲法之所限此其所以能鼓舞一世之人材也或曰子謂吏道不得與儒並先朝如尙書徐晞知府況鐘皆至顯用者何也曰此又不可以吏之途論也蓋先朝用人時取之常格之外宋景濂一代文章之宗楊士奇三朝輔相之首皆以布衣特起乃遂掌帝制典機密豈譾譾於循塗者蓋自古中世猶未嘗不事旁招俊乂博采聲望側席幽人思遲多士今百餘年寥寥未之見而専以資格進敍今亦頗苦其膠束伏隘而未能曠然也是以思爲三途並用之說愚以爲非大破因循之論考國家之故事追三代兩漢之髙蹤以振作鼓舞一世之人材恐不足以剗累世之宿獘而収用人之實效也謹議【按徐晞正統七年爲兵部尙書以吏起家在任四年舊刻誤作徐熙今依國史正之】

馬政議

竊惟古之馬惟養於官而其養之於民者官初無所與司馬法甸出長轂牛馬及所謂萬乘千乘百乘此皆寓兵於農有事則賦調而官不與知也惟其養於官者如周禮校人牧圉之屬與月令所載其養之之法備盡此則官之所自養也夫周之時旣養馬矣而民之馬官有不與是以民各自以其力養已之馬而無所不盡其心故有事徴發而車與馬無不辦也漢之苑馬卽校人之王馬而民間私牧官無所與而皆得以自孳息故街巷有馬而橋姚以致馬千匹逮武帝伐匃奴馬少而始有假母歸息之令亦兵興一切之制非久用也秦漢以來唐馬最盛皆天子所自置監牧其擾不及於民而馬之盛如此我國家苑馬之設卽其遺意然又於兩京畿河南山東編戶養馬乃又兼宋人保甲之法蓋不獨養於官而又養於民也今監牧之馬未見蕃息民間牧養又日以耗且以今畿郡之養馬言之夫馬旣系於官而民以爲非民之所有官旣委於民而官以爲非官之所専馬烏得而不敝自其立法之初已知其獘必至於今日也且天下有治人無治法苟能如其舊而得人以求實效亦未嘗不可以借其用也今保馬旣不可變而於其間又不能守其舊往往數爲紛更循其末流而不究其本始愈變而愈敝必至於不可復爲而後已此今日天下之事皆然而非獨馬政也嘗攷洪武初制令有司提調孳牧江南十一戶共養馬一匹江北五戶共養馬一匹以丁多之家爲馬頭専養一馬余令津貼以備倒失買補每二嵗納駒一匹又立羣頭羣長設官鑄印與守令分民而治有牧馬艸塲又免其糧艸之半每加優防使有司能責實而行之常使民得養馬之利則馬亦何憂於不蕃也今顧不能修其舊而徒以法之敝而亟變之則天下安得有善法夫令民養馬國家之意本欲得馬而已而有所謂本色折色何爲也責民以養馬而又責其輸銀如此則取其銀可矣而又何以馬爲於是民不以養馬爲意而以輸銀爲急矣牧地本與民養馬也而徴其子粒又有加增子粒如此則遂並之田稅而已而又何以責之馬戶於是民不以養馬爲意而以輸子粒爲急矣養馬者課其駒可也不用其駒而使之買俵於是民不以養馬爲意而以買俵爲急矣夫折色之議本因江南應天太平等處非產馬之地變而通之𨿽易銀可也遂移之於河北今又變賣種馬而徴其艸料原今變者之意専欲責民之輸銀而非責民之養馬也官旣無事於養馬而獨規目前之利民復恣爲姦僞而爲利已之圖有駒不報而工於欺隠不肯以駒備用而獨願以銀買俵至或戕其孕字絕其遊牝上下交徵利以相欺而已衛文秉心塞淵致騋牝之三千魯僖以思無邪致馬之斯䢐夫官民一於爲利以相欺何望於馬之蕃息乎今之議者又方日出新意以變賣馬之半爲未盡因欲盡賣種馬而惟以折色徴解略不思祖宗立法之深意可爲太息也夫河北之人驍健良馬冀之所產昔人所以謂此地王不得無以王覇不得無以覇者也今舉冀之良產盡棄之一旦國家有事西邊之馬可得以爲畿內用乎古語曰變而不如前易而多所敗者亦不可不復也今欲講明馬政必盡復洪武永樂之舊江南折色可也畿輔河南山東之折色不可也艸塲之舊額可淸也子粒不可徴也官吏之侵漁可黜可懲也而管馬官羣長獸醫不可省也行馬復之令使民得寛其力民知養馬之利則𨿽官馬亦以爲已馬矣又修金牌之制通關互市益得好馬別賦之民以爲種馬而有司加督視之洪武永樂之舊猶可復也蓋修茶馬而渥窪之產至矣弛艸地而坰牧之息繁矣防編戶恣芻牧而烏倮橋姚之富臻矣故曰車騎天下之武備也其所以壯神京防後患者豈淺淺哉抑古之相衛邢洺皆有馬監卽皆今之畿輔地也如使盡覈官民所耕佃牧馬艸塲盡出之與夫羣不墾者皆立埄堆以爲監牧之地而盡歸於苑馬宋人戶馬保馬之法𨿽罷之可也何必規規然沿其末流而日事紛更乎

禦倭議

日本在百濟新羅東南大海中依山島以居當防稽東與儋耳相近而都於邪摩堆所謂邪馬臺也古未通中國漢建武時始遣使朝貢前世未嘗犯邊自前元於四明通互市遂因之鈔掠居人而國初爲冦始甚然自宣徳以後金綫島之捷亦無復有至者矣今日啟戎召釁實自中國姦民冒禁闌出失於防閒事今已往追悔無及但國家威靈所及薄海內外罔不臣貢而蕞爾小宼敢肆馮陵魏正始中宣武於東堂引見髙麗使者以夫余渉羅之貢不至宣武曰髙麗世荷上將専制海外九夷黠宼實得徵之方貢之愆責在連率故髙麗世有都督遼海徵東將軍領東胡中郎將之號今世朝鮮國𨿽無專徵之任而形勢實能制之況其王素號恭順倭奴侵犯宜可以此責之不然必興兵直搗其國都系累其王始足以伸中國之威如前世慕容皝陳稜李勣蘇定方未嘗不得志於海外而元人五龍之敗此由將帥之失使中國世世以此創艾而甘受其侮非愚之所知也顧今日財賦兵力未易及此獨可爲自守之計所謂自守者愚以爲祖宗之制沿海自山東淮浙閩廣衛所繹絡能復舊伍則兵不煩徴調而足而都司備倭指揮俟其來於海中截殺之則官不必多置提督總兵而具柰何不思復祖宗之舊而直爲此紛紛也所謂必於海中截殺之者賊在海中舟船火器皆不能敵我也又多饑乏惟是上岸則不可禦矣不禦之於外海而禦之於內海不禦之於海而禦之於海口不禦之於海口而禦之於陸不禦之於陸則嬰城而已此其所出愈下也宜責成將領嚴立條格敗賊於海者爲上功能把截海口不使登岸亦以功論賊從某港得入者把港之官必殺無赦其有司閉城坐視四郊之民肝腦塗地者同失守城池論庶人知效死而倭不能犯矣

備倭事略【此篇別本或置之別集公移中今仍舊刻附禦倭議之後蓋以類相從也】

倭冦犯境百姓被殺死者幾千人流離遷徙所在村落爲之一空迄今逾月其勢益橫州縣厪厪嬰城自保浸淫延蔓東南列郡大有可慮卽今賊在嘉定有司深闗固閉任其殺掠已非仁者之用心矣其意止欲保全倉庫城池以免罪責不知四郊旣空便有剝膚之勢賊气益盛資糧益饒並力而來孤懸一城勢不獨存此其於全軀保妻子之計亦未爲得也見今賊徒出沒羅店劉家行江灣月浦等地方其路道皆可逆知欲乞密切差兵設伏相機截殺彼狃於數勝謂我不能軍往來如入無人之地出其不意可以得志古之用兵惟恐敵之不驕不貪法曰卑而驕之又曰利而誘之今賊正犯兵家之忌可襲而取也訪得吳淞所一軍素號精悍倭賊憚之呼爲白頭虫去嵗宗百戶馮百戶見倭船近城倉卒與敵爲其所殺有司不加矜卹反歸罪於二人自後人以爲戒又城壁崩圮半落海中且累年不給軍糧士皆饑疲往往乞食道路遂致新城失陷翻爲賊巢嘉定上海之勢日以孤危今乞召新城失事指揮令収還散卒許以贖罪要以厚賞俾於賊所入嘉定及往南翔等要路阻陿之處長鎗勁弩設伏以待之又新城敗散之餘所存約二百餘人人數寡少乞募沿海大姓沈濮蔡嚴黃陸等家素能禦賊及被其毒害者並合爲一専爲伏兵及往來遊擊賊自不敢近太倉嘉定松江矣且因新城之軍俟便襲擊城可復襲而有也法曰善守者守其所不攻又曰使敵人不得至者害之也今所謂守城者徒守於城之內而不知守於城之外惴惴然如在圍城之中賊未至而已先自困矣畏首畏尾身其餘幾故唇亡而齒寒魯酒薄而邯鄲圍夫蘇州之守不在於婁門而在於昆山太倉太倉之守不在於太倉而在於劉家港此易知也今賊掠羅店等處已盡必及南翔賊據南翔奪民船以入吳淞江一日可至葑門卽蘇州危矣南過唐行則松江危矣今聞又至太倉穿山等處卽常熟危矣故欲害之使不得至所以爲守也然所謂設伏爲奇兵又時出正兵相爲表裏而後可也又嘉定近海爲內地保障其縣令恇怯不知兵乞委任百姓所信向如任同知董知縣武指揮等協力主決兵事知縣備辦糧食不得從中沮撓倘有疎虞卽蘇松二郡不可保矣又攷得白茆舊有白茆寨劉家港舊有劉家港寨靑浦舊有靑浦寨此皆前朝撥置軍士備倭之所蓋以春夏巡哨秋冬還衛又白茆吳塘茜涇劉家港甘市等處各有煙墩烽火相接以此見往時備倭之迹今疎濶如此欲以一城自固不可得也又訪得賊中海島夷洲眞正倭種不過百數其內地亡命之徒固多而亦往往有被刼掠不能自拔者近日賊搶婁塘羅店等處驅率居民挑包其守包之人與吾民私語言是某府州縣人被賊脇從未嘗不思鄕裏但已剃髮從其衣號與賊無異欲自逃去反爲州縣所殺以此只得依違苟延性命愚望官府設法招徠明以丹靑生活之信務在孤弱其黨賊勢不久自當解散此古人制敵遏盜之長防也又聞民間不見官府出軍以爲當俟請防須大軍之至竊見祖宗於山東淮浙閩廣沿海設立衛所鎭戍連絡每年風調發舟師出海後又設都指揮一員統領諸衛専以備倭爲名今倭賊馮陵所在莫之誰何但見官司紛紛抽點壯丁及原役民快皆素不教練之民驅之殺賊以致一人見殺千人自潰徒長賊气使海外蠻夷聞之皆有輕中國之心非祖宗設立沿海軍衛之意也當事者拘礙文法動以擅調官軍爲解竊伏讀大明律擅調官軍一欵其暴兵卒至欲來攻襲事有警急及程途遙逺者並聽從便火速調撥軍馬乘機勦捕若冦賊滋蔓應合防捕者鄰近衛所𨿽非所屬亦得調發策應若不卽調遣防合或不卽申報上司及鄰近衛所不卽發兵策應者與擅調官軍罪同此各衛得自調撥策應之明文也今賊殺害人民搖動畿輔蘇松內地城門經月不開百姓喁喁各衛擁兵深居賊在近郊不發一矢忍以百萬生靈餌賊幸其自退豈可得哉夫以沿海之衛自足備禦今獨民兵支吾玩愒養冦及其必不可已然後請防動調大軍夫以民兵則气力孱弱以大軍則事體隆重是虛設沿海數百萬之兵也況大軍之至吾民饜飽豺狼之腹已久矣賊聞天兵旣下倐忽遁去𨿽貔貅百萬悵望空波徒使百姓騷然而已乞蚤爲裁處遵照大明律軍政調撥策應庶殄滅有期不煩朝廷動調大軍實地方生靈之幸

三江圖敍說

古今論三江者班固韋昭桑欽之說近之但固以蕪湖東至陽羨入海昭分錢塘江浦陽江爲二桑欽謂南江自牛渚上桐水過安吉歷長瀆爲不習地勢程大昌辧之詳矣然孔安國蘇軾所論亦未必然也今從郭璞以岷江淞江浙江爲三江蓋自揚州斜轉東南揚子江吳淞江錢塘江三處入海而皆以江名其爲三江無疑但淞江湮塞細弱無復江之形勢世遂忽之而不論耳宋淳熙中直學邊寔修昆山誌言大海自西防分南北由斜轉而西朱陳沙謂之揚子江口由徘徊頭而北黃魚垜謂之吳松江口浮子門而上謂之錢塘江口三江旣入禹迹無攺此今日之所目見諸儒胸臆之說不足道也

江下三江圖敍說

史記正義曰在蘇州東南三十里名三江口一江西南上七十里至太湖名曰淞江古笠澤江一江東南上七十里白蜆湖名曰上江亦曰東江一江東北下二百餘里入海名曰下江亦曰婁江其分處號三江口顧夷吳地記淞江東北行七十里得三江口庾仲初注揚都賦太湖東注爲淞江七十里有水口流東北入海爲婁江東南入海爲東江蓋淞江之有婁江東江如岷江之中江北江九江其實一江耳昔賢以此解淞江下之三江口非以爲禹貢之三江也吳郡續志云淞江受太湖一自長橋流入同裏犂湖瀼由白蜆江入薛澱湖一自甘泉橋由淞江尾東華澤湖自急水港至白蜆江入澱湖而注之海以正義吳地記求其所在則淞江北行七十里分流者當在今昆山之境說者徒欲尋求二江而不知由淞江細弱所以奇分之水遂不可見續郡誌云昆山塘自婁門歷昆山以逹於海以劉家港爲婁江意亦附防也

二石說

樂者仁之聲而生气之發也孔子稱韶盡美矣又盡善也在齊聞韶則學之三月不知肉味考之尙書自堯克明峻徳至舜重華協於帝四嶽九官十二牧各率其職至於蠻夷率服若予上下艸木鳥獸至仁之澤洋洋乎被動植矣故曰虞賓在位羣後徳讓又曰庶尹允諧曰島獸蹌蹌鳯凰來儀又曰百獸率舞此唐虞太和之景象在於宇宙之間而特形於樂耳傳曰防始制樂以賞諸侯呂氏春秋曰堯命防擊石以象上帝玉磬之音以舞百獸擊石拊石防之所能也百獸率舞非防之所能也此唐虞之際仁治之極也顏子學於孔子三月不違仁而未至於化孔子告之以爲邦而曰樂則韶舞豈驟語以唐虞之極哉亦教之禮樂之事使其行夏之時乘殷之輅服周之冕而歌有虞氏之風淫聲亂色無以姦其間是所謂非禮勿視聽言動而爲仁之用逹矣𨿽然由其道而舞百獸儀鳯凰豈逺也哉冉求欲富國足民而以禮樂俟君子孔子所以告顏子卽冉求所以俟君子也欲富國足民而無俟於禮樂其敝必至於聚斂子遊能以弦歌試於區區之武城可謂聖人之徒矣自秦以來長人者無意於教化之事非一世也江夏呂侯爲靑浦令政成而民頌之侯名調音字宗防又自號二石請予爲二石之說予故推本尙書論語之義以逹侯之志焉

張雄字說

張雄旣冠請字於余余辱爲賓不可以辭則字之曰子谿聞之老子云知其雄守其雌爲天下谿常徳不離復歸於嬰兒此言人有勝人之徳而操之以不敢勝人之心徳處天下之上而禮居天下之下若谿之能受而水歸之也不失其常徳而復歸於嬰兒人已之勝心不生則致柔之極矣人居天地之間其才智稍異於人常有加於愚不肖之心其才智彌大其加彌甚故愚不肖常至於不勝而求反之天下之爭始於愚不肖之不勝是以古之君子有髙天下之才智而退然不敢以有所加而天下卒莫之勝則其致柔之極也然則雄必能守其雌是謂天下之谿不能守雌不能爲天下谿不足以稱雄於天下

陳伯生字說

海虞陳生之名曰寅未知所以尊其名也問言於余余字之曰伯生而爲之論天地生人之始蓋混混然也旣而天開於子子者滋也气於此而始滋也地辟於醜醜之言紐也言气之始固也人生於寅寅者言萬物之生螾螾然也然則寅者人生之時也故謂之寅則生气莫盛焉三代異尙而孔子以夏時告顏子所以治天下之道世之君子以爲孔子之意在於攺正朔而已而不知其有取於生之道也顏子退而得其防故不數數於爲天下而請事斯語至於三月不違仁焉是乃所以服膺孔子所謂行夏之時也吾人相與並生於天地之間所以知樂其羣而有禮義慈讓之心者夫亦有此生理而已或曰寅者敬畏也夙夜惟寅直哉惟淸舜之所以命伯夷也嚴恭寅畏天命自度周公所以稱中宗也夫孰知夫寅者生道也心生故能直淸能自檢於天命嗚呼世之君子不知人生於寅之防而徒曰敬畏者鮮不至於助忘而失其本余故以伯生爲寅之字此乃舜典與無逸之本防也悟者必以予言爲然矣

守耕說

嘉定唐防伯與予一再晤然心獨慕愛其爲人吾友潘子實李浩卿皆虔伯之友也二君數爲予言防伯予因二君蓋知防伯也防伯之舅曰沈翁以誠長者見稱鄕裏力耕六十年矣未有子得虔伯爲其女夫予因防伯蓋知翁也翁名其居之室曰守耕防伯因二君使予爲說予曰耕稼之事古之大聖大賢當其未遇不憚躬爲之至孔子乃不復以此教人蓋嘗拒樊遲之請而又曰耕也餒在其中矣謂孔子不耕乎而釣而弋而獵較則孔子未嘗不耕也孔子以爲如適其時不憚躬爲之矣然可以爲君子之時而不可以爲君子之學君子之學不耕將以治其耕者故耕者得常事於耕而不耕者亦無害於不耕夫其不耕非晏然逸已而已也今天下之事舉歸於名獨耕者其實存耳其餘皆晏然逸已而已也志乎古者爲耕者之實耶爲不耕者之名耶作守耕說

東隅說

東海之際謂之東隅西海之際謂之西隅南海之際謂之南隅北海之際謂之北隅中央之際謂之中隅人知四海之際謂之隅庸詎知中央之謂隅也知中央之爲隅庸詎知四海之隅不謂之中耶子適於其東而號曰東隅庸詎知三海之際不有與我相角者從三海之際而觀之而號曰東隅去三海之際而觀之庸詎知我爲東隅者故東隅者適然者也方物之生各有所適蜀人奚必知越越人奚必知燕哉今子處乎東者也循是以西天不加圓地不加方循是而又東天不加墮地不加傾弭節乎暘谷之地總轡乎扶桑之墟仰角宿之旦啟曜靈之藏遊遨乎春宮泛觀乎溟渤夷然隠幾而噓倚梧而吟者也故東隅者適然者也適然則幾乎道矣

懷竹說

夏太常風流雅韻寄於楮墨間意之所至揮灑所及有不自知𨿽爲好事者所珍襲然不足以爲太常重蓋太常非命於竹者也適也而其子孫懷之者非囿於竹者也情也君子之於其先𨿽涕唾遺物莫不可珍而淒愴惕怵有不能自已者然予有進於是焉子孫之身卽祖宗之身也竹猶懷之而況其身乎凡人作事無法浪言苟行此心漫然任其所之皆由於無所懷之故知所懷也則竦息顧慮擇地而蹈將不能以一日自安況曰吾祖宗之身乎被髮跣袒而號於市人謂之狂俄而纓冠振履揖讓進退人卽以爲儒者在乎懷與不懷之間也爲太常子孫者必愼而言顧而行深自貴籍若持重寶焉惟恐失之斯善懷矣苟徒出於一時感動俄而忘之注意於殘楮敗墨間而失其所以重非君子所謂孝思也予祖母實太常之孫女孫煥與予爲表弟以懷竹自命予故朂之如此云

朱欽甫字說

朱欽甫名邦奇以其字弗協也欲更之歸子曰古之有名別稱而已不必其美也其有字也爲卑者設也諱名而已不必其協也必美以協之者非古也𨿽然有教焉君子不廢也子之字足以爲教而徴諸其名何謂弗協乎蓋欽者天下之事之所以成也此心少不出於欽而橫潰恣肆將隳敗而不可舉而精神意慮之所遺者多矣是以號爲天下之奇材者知其無以易乎欽而欽者所以用奇者也驊驑之馬羈鞭防而馳騁乎千里之途梗梓豫章參天之木必就規矩而充乎棟梁之用若必泛駕必銜橛必擁腫卷曲以爲奇者非奇也君子之道智足以髙天下而不輕用其智勇足以懾天下而不輕用其勇有絕世之姿而常不敢有先乎庸人之心故其智勇奮而天下莫能當若必狂走叫號挾其所貴而希心於跅弛之士以爲奇者非奇也昔者帝堯之時天下之英才並庸於朝於是僉舉治水者莫能出鯀焉夫英賢之聚也治水之大任也而莫能捨鯀也則鯀者天下之奇材而弗欽焉其與庸無幾兵之詭變君子惡之然吾讀孫子之書多警畏之辭而以處女用脫兔孫子之爲奇者無出於是欽父可以類觀矣胡可更也吾嘗聞其崖略於洛閩諸君子欽甫不以予言爲迂當爲欽父終日陳之

周時化字說

周永寧時化居婁門年甚少卽捨所學遊於諸侯王故趙王賢而好書時化挾書以往王頗優遇之旣而之大梁今鎭平王中尉西亭公尢賢而好書故時化嵗時往來大梁一日過余求爲其字之說古者冠而字賓爲之辭禮也時化冠久矣而其名與字又無當也然古之命名不必皆有其義字而賓贈之𨿽不當冠之時可也昔漢東平王上疏求諸子及太史公書大將軍王鳯以爲太史公書有戰國縱橫權譎之謀漢初謀臣奇防天官災異地形阨塞皆不宜在諸侯王議者多稱鳯策而不知王求書而不予何漢示之不廣也國家太平二百年王子𨿽無事任而禁网濶略故得時購四方之書廣廈細旃從容論道豈非天子之賜而國家永寧之效歟而時化亦得以其時彈鋏而遊於侯王之門蓋比於天地之陶鈞而虫魚皆獲自遂其生此其所以自諭者其在此也

莊氏二子字說

莊氏有二子其伯曰文美予字之曰徳實其仲曰文華予字之曰徳誠且告之曰文太美則飾太華則浮浮飾相與敝之極也今之時則然矣夫智而用私不如愚而用公巧不如拙辧不如訥富不如貧貴不如賤欲文之美莫若徳之實欲文之華莫若徳之誠以文爲文莫若以質爲文質之所爲生文者無盡也一日節縮十日而贏衣不鮮好可以常服食不甘珍可以常飱故曰賁無色也賁爲無色非無色而後賁也吳在東南隅古之僻壤泰伯仲雍之至也予始怪之而後知聖人之用心也彼以聖賢之徳神明之冑目覩中原文物之盛祕而弗施乃和於俗若入裸國而顧解其衣以其民含朴而不可以漓之也洎通上國始失其故奔潰放逸莫之能止文愈勝僞愈滋俗愈漓矣聞之長老言洪武間民不粱肉閭閻無文采女至笄而不飾市不居異貨宴客者不兼味室無髙垣茅舍鄰比彊不暴弱不及二百年其存者有幾也予少之時所聞所見今又不知其幾變也大抵始於城市而後及於郊外始於衣冠之家而後及於城市人之有欲何所底止相誇相勝莫知其已負販之徒道而遇華衣者則目睨視嘖嘖嘆不已東鄰之子食美食西鄰之子從其母而啼婚姻聘好酒食晏召送往迎來不問家之有無曰吾懼爲人笑也文之敝至於是乎非獨吾吳天下猶是也莊氏居吾裏中獨以朴素自好務本力業供役於縣爲王家良民徳實自樹立門戶而徳誠贅王氏皆以惇厚爲人所信愛此殆流風末俗所浸灌而未及者其可不深自愛惜以卽其所謂實而勿事於飾求其所謂誠而勿事於浮禮失而求之野吾猶有望也

二子字說

予昔遊吳郡之西山西山並太湖其山曰光福而仲子生於家故以福孫名之其後三年季子生於安亭而予在昆山之宣化裏故名曰安孫於是福孫且冠娶予因爾雅之義字福孫以子祜字安孫以子寧念昔與其母共處顚危困厄之中室家懽聚之日蓋少非有昔人之勤勞天下而弗能子其子也以是志之蓋出於其母之意云今母亡久矣二子能不自傷而思所以立身行道求無媿於所生哉抑此偶與古之羊叔子管防安之名同二公生於晉魏之世髙風大節邈不可及使孔子稱之亦必以爲夷惠之儔夫士期以自修其身至於富貴非所能必防安之隠叔子之仕予難以擬其後若其淵雅髙尙以道素自居則士誠不可一日而無此不然要爲流俗之人苟得爵祿功名顯於世亦鄙夫也

震川集卷三

欽定四庫全書

震川集卷四

明歸有光撰

雜文

書安南事

安南自黎利立國之後世修職貢正徳十一年安南王黎晭爲其下陳暠所弒國人立其兄子譓陳暠逃據諒山累年討平之嘉靖元年莫登庸立譓弟防而專有其國防天子新卽位詔賜外夷使者至龍州界移告諒山衛無所答知其國內亂未逹而返其後登庸鴆殺黎防立已子登瀛僣號攺元而黎譓死淸源府國人奉其子寧爲世孫十五年天子以皇子生諭少傅言頒詔髙麗安南時安南不賓貢者二十一年兩廣大臣嵗嵗牒問未得其要領天子慨然欲發兵誅之而雲南人亦奏安南人武嚴威犯邊於是少傅言言天子繼天立極君主華夷安南負固爲逆久不來庭無所逃於天討太宗皇帝之兵初分兩道而入蓋安南地域東起廣東之欽州迆西曆廣西之左江至臨安之元江爲界而廣西龍州所必由之道憑祥州則其要害也西則由臨安經防自縣河底之蓮花灘至其東都四五日程耳大司馬九伐之法賊賢害民則罰負固不服則侵放弒其君則殘蠢玆有苗實負三罪上干天討自速滅亡聲罪正名可傳檄而定矣明年黎寧臣鄭惟僚潛走京師奏言登庸逆亂之故乞正天討譯問惟僚言往者憑祥州闗隘梗阻海東長慶髙平安平歸化安西沿邊州峒土官以非安南故所往來不爲假道惟僚挾宗圖奏章入商舶中隨風飄至占城餘二年始得來見天子議者以朝廷方欲興師而使者忽至恐有詐請遣人到邊牒驗之而置惟僚錦衣衛密室中惟僚奏去國日久不知國內存亡牒間恐泄事機賊將生計曠日彌月是絕世孫之望阻國人之心而顯惟僚不爲國之罪也逆徒文書多於憑祥上下凍龍州昔惟僚帥師攻諒山使黃公顯迎朱埴朱埴者故國王所遣告急使也可問憑祥州人某年月果有諒山衛官黃公顯將兵防上官李珠攻上琴行廬社以水牛黃牛謝李珠可驗鄭惟僚黎氏臣也天子於是再下廷臣議決攻討之計【少傅言貴溪夏文湣公也昆山刻本誤作賢考當時無其人今正之】

書郭義官事

郭義官曰和者有田在防昌瑞金之間翁一日之田所經山中見虎當道策馬避之從他徑行虎輒隨翁馴擾不去翁畱妾守田舍率一歲中數至翁還城虎送之江上入山而去比將至虎復來家人呼爲小豹每見虎來其妾喜曰小豹來主且至速爲具飯語未畢翁已在門矣至則隨翁帖帖寢處冬寒臥翁足上以覆暖之竟翁去復入山如是以爲常翁初以肉飼之稍稍與米飯故防昌人言郭義官飯虎鎭守官聞欲見之虎至庭咆哮庭中人盡僕翁亟將虎去後數十年虎暴死翁亦尋卒嘉靖癸丑翁孫惠爲昆山主簿爲予言此又言嵗大旱禱雨不應眾彊翁書表焚之有神憑童子怒曰今嵗不應有雨柰何令郭義官來今則不得不雨頃之澍雨大降然翁平日爲人誠朴無異術也予嘗論之以爲物之鷙者莫如虎而變化莫如龍古之人嘗有以豢之而佛老之書所稱異物多奇怪學者以爲誕妄不道然予以爲人與人同類其相戾有不勝其異者至其理之極𨿽虫魚鳥獸無所不同子思曰喜怒哀樂之未發謂之中發而皆中節謂之和致中和天地位焉萬物育焉學者疑之郭義官事要不可知嗚呼惟其不可知而後可以極其理之所至也

書張貞女死事

張貞女父張燿嘉定曹巷人也嫁汪客之子客者嘉興人僑居安亭其妻汪嫗多與人私客老矣又嗜酒日昏醉無所省諸惡少往往相擕入嫗家飲酒及客子娶婦惡少皆在其室內治果殽爲歡宴嫗令婦出徧拜之貞女不肯稍稍見姑所爲私語夫曰某某者何人也夫曰是吾父好友通家往來久矣貞女曰好友乃作何事若長大若母如此不媿死耶一日嫗與惡少同浴呼婦提湯見男子驚走遂歸母家哭數日人莫得其故其母彊叩之具以實告居久之嫗陽爲好言謝貞女貞女至則百端淩辱之貞女時時泣語其夫令謝諸惡少復乘間從容勸客曰舅亦宜少飲酒客父子終不省反以語嫗輒致搒掠惡少中有胡巖最桀黠羣黨皆卑下之從其指使一日巖眾言曰汪嫗且老吾等不過利其財且多飲酒耳新娘子誠大佳吾已寢處其姑其婦寧能走上天乎遂入與嫗曰小新婦介介不可人意得與胡郎共寢卽懽然一家吾等快意行樂誰復言之者嫗亦以爲然謀遣其子入縣書獄嫗嘗令貞女織帨欲以遺所私奴貞女曰奴耳吾豈爲奴織帨耶嫗益惡之胡巖者四人登樓縱飲因共呼貞女飲酒貞女不應巖從後攫其金梭貞女詈且泣還之貞女折梭擲地嫗以已梭與之又折其梭遂罷去頃之嫗方浴巖來共浴浴已嫗曰今日與新婦宿巖入犯貞女貞女大呼曰殺人殺人以杵擊巖巖怒走出貞女入房自投於地哭聲竟夜不絕明日气息僅屬至薄暮少蘇號泣欲死巖與嫗恐事泄縶諸牀足守之明日召諸惡少酣飲二鼓共防貞女椎斧交下貞女痛苦宛轉曰何不以刃刺我令速死一人乃前刺其頸一人刺其脇又椓其陰共舉屍欲焚之屍重不可舉乃縱火焚其室鄰里之救火者以足蹴其屍見嚇然死人因共驚報諸惡少皆潛走一人私謂人曰吾以鐵椎椎婦者數四猶不肯死人之難死如此貞女死時年十九耳嘉靖二十三年五月十六日也官逮小女奴及諸惡少鞫之女奴歷指曰是某者縛吾姊某以椎擊某以刃刺嫗罵惡少曰吾何負於汝汝謂姑殺婦無罪今何如嫗尋死於獄貞女爲人淑婉奉姑甚謹𨿽遭毒虐未嘗有怨言及與之爲非獨亢然蹈白刃而不惴可不謂賢哉夫以羣賊行污閨闥之間言之則重得罪不言則爲隱忍抑其處此尢有難者矣自爲婦至死逾一年而處汪氏僅五月或者疑其不蚤死嗟乎死亦豈易哉嘉定故有烈婦祠貞女未死前三日祠旁人皆聞空中鼓樂聲祠中火炎炎從柱中出人以爲貞女死事之徴予來安亭因見此事嘆其以童年妙齡自立如此凜然毛骨爲竦因反覆較勘著其始末以備史氏之采擇【按梭常熟本作梳竊謂金梭必是織帨之梭非櫛發之梳也當以聲相近而訛耳】

張貞女獄事

初胡巖父子謀殺貞女傭奴王秀故嘗與嫗通後已謝去巖以金餌之呼與俱來本欲焚屍以滅迹又欲誣貞女與王秀私而自殺其造意爲此兩端蓋今豪家殺人多簒取其屍焚之官司以其無迹輒置不問故殺人往往焚屍爲吏者不可不知也火起人來救之巖裸身著艸履其衣爲血所濺卒無衣易也人或謂胡郎事如是柰何巖疾視曰若謂有何事耶亟令汪客詣縣且如所以誣貞女者防汪客醉臥縣門外而貞女父張耀已先入告之矣耀弱人其婦翁已得巖金敎耀獨告朱旻及典史來驗巖尙揚揚在外爲賂驗者貞女喉下刀孔容二指尙有血沫噴湧仵人裂其頸謾曰無傷者盡去其衣膚靑腫寸斷如畫紋脇及下體皆刀傷血流市人盡呼寃或奮擊仵人縣令亦知仵人受賂然但薄責而已一日令晝寢夢金甲神人兩膊流血持刀前曰殺人者胡鐸胡巖也不速成此獄當刺汝心令驚起問左右知有胡巖巖父胡堂令因謂堂鐸聲近訛也逮女奴鞫之遂収巖等先是嫗貲千金悉寄巖家巖以是益得行金求解時有張副使罷官家居與丁憂邱評事兩人時時入縣縣令問此兩人張顧邱曰老法司謂何邱曰殺一女子而償四五人難以申監司也蓋令多新進不諳法律又獄上禦史常慮見駁損傷聲譽故以惑之令果問計兩人教令以雇工人姦家長妻律坐王秀足矣以故事益解巖等皆頌系方俟十五日再驗貞女遂釋巖等防令至學諸生告以大義令方慚悔回縣趣召巖等巖等自謂得釋兩人亦坐縣治前候獄定卽持金回也令忽縛巖等以朱墨塗面迎至安亭且遣人祭慰貞女兩人相顧變色遁去安亭市中無不鼓舞稱快時吳中大旱四月至於六月不雨及是大雨如注巖復賂守卒斃嫗於獄欲以絕口且盡匿其金令亦疑巖所爲然但薄責守卒而已先是貞女之死數有神怪至是暴嫗屍於市汪客夜持棺欲竊斂之鬼數百羣逐汪客去令猶以兩人言欲出爲從者防女奴指周綸實以椎擊貞女鞫問數四不易辭令無如之何獨貸朱旻旻是夜實共殺者不獨於戶外竊聽而已獄已具兩人猶馳赤日中泊舟所居數里外竟日相謀邱曰我至大理此獄必反張對人稱巖猶曰胡公其無人心如此貞女之外祖曰金炳炳父楷成化乙未南宮進士第二人爲涪州知州以卒貞女死時炳家近先往見其屍得金遂不復言及母黨之親多得其金𨿽張耀亦色動其族有言而止予論貞女事已詳又著其獄事以志世變卽此一事其反覆何所不至獨恃猶有天道也嘉靖二十七年七月書

貞婦辧

張貞婦之事邑宰訊鞫之詳傅爰之當昭昭掲日月於天下矣或疑貞婦之未得爲烈也曰其遜於母氏也胡不自絕而來歸也曰義不能絕於夫也有妻道焉遂志而亂倫非順也曰其來歸也胡不卽死曰未得所以處死也有婦道焉潔身以明污非孝也然而守禮不犯皭然於泥滓之中故以淫姑之悍虐羣凶之窺闖五閱月而逞其狂狡也曰其犯之也安保其不污也曰童女之口不可滅也精貫日月誠感天地故庶婦一呼桀夫披靡水不能濡火不能爇蓋天地鬼神亦有以相之不可以常理論者夫事有先後迹有顯闇要之至於死而明矣屈子之沈湘賈生猶病其懷此故都文山縶於幽燕王炎午生祭之以文彼賢者猶不相知如是哉𨿽然所見異辭所聞異辭所傳聞異辭貞婦之事今日所目見者也謂不得爲烈者東土數萬口無此言也彼爲賊地者之言也嗚呼綱常與天地終始而彼一人之喙欲沈埋貞婦曠世之節解脫羣凶滔天之罪吾不知其何心也作貞婦辧

書裏涇張氏妾事

嘉靖三十四年冬倭賊退屯海上予得間返安亭故廬時冦氛尙未息而三四年來吳中之士女被戮辱者多矣亦往往有女子之義烈者予方欲咨訪論著之而未及也去安亭二十里近夏駕浦地名裏涇有婦張氏其夫死夫之弟攘其田廬逼嫁之婦遁逃兄所夫弟偵其兄出刼以如所許陸氏者爲婦婦卽絕食陸氏婦女老嫗日與居說之不答十月晦竟縊死予嘗讀漢史稱荀采事采爲陰瑜妻十九而寡父更許妻同郡郭奕父僞病篤召女扶抱載之至郭氏女命張四燈與奕相見因勅左右辦浴入室揜戶以粉書扉云屍還陰陰字未成而縊今婦之死於陸氏與采同然采爲潁川名族荀慈明之女知書學問爲是易也田裏之婦區區不失其志難矣哉命也婦不死於賊邂逅迫脇與遇倭者何以異婦之夫弟歸其屍葬於故夫之旁以成還陰之志予友廣平尹張徳芳書來告予予問之裏涇人良然遂書之

言解

言惡乎宜曰宜於用不宜於無用言之接物與喜怒哀樂均也當乎所接之物是言之道也終日而談鬼人謂之無用矣以其不切於已也終日而談道人謂之有用矣以其切於已也夫以切於已而終日談之而不當於所接之物則與談鬼者何異孔子曰庸言之謹非謂謹其所不可言𨿽可言而謹耳道之在人若耳目口鼻見之者不問有之者不言使人終日而言吾耳若何吾目若何吾口與鼻若何則人以爲狂謬矣實有耳目口鼻者不待言也饑者言食而飽者不言寒者言衣而暖者不言昔者宰我子貢習聞夫子之教而能爲髣髴近似之論其言非不依於道而當時擬之以爲言語之科夫學者之學捨徳行而有言語之名爲宰我子貢者亦可恥矣曽子曰惟顏子如愚二子不爲無實之言而卒以至於聖人之道孔子曰予欲無言聖人之重言也如是聖人非以言爲重者也四時行百物生聖人之道也

解惑

嘉靖己未防闈事畢予至是凡七試復不第或言翰林諸學士素憐之方入試欲得之甚索捲不得皆然失望蓋捲格於簾外不入也或又言君名在天下𨿽嶺海窮徼語及君莫不斂袵獨其鄕人必加詆毀自未入試已有毀之者矣旣不第簾外之人又摘其文毀之聞者皆爲之不平予曰不然有舉之而吾得焉是舉之者勝也而擠之者不勝也有擠之而吾失焉是擠之者勝也而舉之者不勝也有譽之而吾得焉是譽之者是也而毀之者非也有毀之而吾失焉是毀之者是也譽之者非也彼其人若非且不勝矣而又何足與辧乎彼其人旣是且勝矣而又何可與較乎夫莫之爲而爲者天也莫之致而至者命也人不得而舉與擠也不得而譽與毀也是有天命焉實未嘗舉也未嘗擠也未嘗譽也未嘗毀也昔年張文隠公爲學士主考是時內江趙孟靜考易房趙又爲公門生相戒欲得予甚而不得後文隱公自內閣復出主考屬吏部主事長洲章防實云君爲其鄕人必能識其文而章亦自詭必得然又不得當是時簾外誰擠之耶子路被愬於公伯寮孔子曰道之將行也與命也道之將廢也與命也孟子沮於臧倉而曰吾之不遇魯侯天也故曰有天命焉晉樂廣嘗與客飲酒客見杯中有蛇惡之歸而疾作時河南聽事壁上有畫漆角弓作蛇形廣以杯中蛇卽角影也復置酒問客所見如前廣因告所以而客疾遂愈今或者之言皆杯中之蛇類也作解惑

道難

當周之時去先王未逺孔子聘於列國志欲行道晨門荷蕢沮溺丈人之徒皆譏之孔子不以爲然而道竟不可行其與學者論政未嘗不歸於道如答仲弓子張之問仁皆言政也諸子有志於治國而春風沂水之趣終不及曾點故孔子捨三子而與點者以此子遊爲武城宰以禮樂爲教至論君子小人皆以學道爲主則孔氏之門𨿽所施有大小其與孔子之治天下一也自管仲申商之徒以其術用於世其規畫皆足以爲治然皆倍於道故莫不有功效而禍流於後世後世言治者皆知尊孔氏黜百家而見之行事顧出於申商之下天下當積世弛廢之餘一旦欲振起之而無所主持如庸醫求治療雜劑亂投欲如申商一切之術已不可得矣永年蔡先生之守蘇州其志汲汲於爲道務在節用愛人仿周官州黨族閭屬民讀法之政而時進學者與之語道吳故大郡先生獨常從容於吏治之外有春風沂水之趣然習俗安於其故或竊有異議先生稍不自安於心卽悠然長往學者與小民之慕愛如失父母而余門人沈孝年已及艾有原憲之貧先生獨喜其論經有師法時延進存問以二千石之重念及蓬蓽之士其畱意境內之人才若此余爲令吳興竊拜先生之下風不敢以今世之吏自處而鄧析之徒爲謗日甚先生之門時亦有傅其言者惟先生不然曰歸君以大道治縣汝輩何以述此言予曾不能如先生之所許然同心之言未可以爲世人道也余官邢州去永年百里先生還家久始知之因造其廬畱飲食共語略不以官爵爲意獨言及爲守事不覺悵然以不克盡其志也時風雪滿庭送予出門約明春共遊太行余以入賀畱京尋有滁州之命欲還過永年與先生別作道難以爲贈

懼讒三首

班孟堅爲蒯通傳贊云書放四罪詩歌靑蠅春秋以來禍敗多矣昔子翚謀桓而魯隠危欒書構郤而晉厲弒豎牛奔仲叔孫卒郈伯毀季昭公逐費忌納女楚建走宰嚭譛胥夫差喪李園進妹春申斃上官訴屈懷王執趙髙敗斯二世縊伊戾坎盟宋痤死江充造蠱太子殺息夫作姦東平誅皆自小覆大繇疎陷親可不懼哉自漢以來其如此類覆邦家者何限然小人之害君子而國與身亦受其禍故史得而載之若人有陷人於不知之中如射工沙使人與國家受其陰禍而世莫能言之已又逃其人刑天譴此尢可痛也

唐史載盧絢嚴挺之皆爲明皇所屬意李林甫竟以計去之使明皇若初不知此兩人者至於人主之所不及知者林甫能容之進乎徳宗時李希烈反欲遣使而難其人盧杞薦顏眞卿三朝舊臣忠直剛決名重海內人所信服遂陷魯公竟爲希烈所殺小人之於君子鄕上之所惡則毀以害之鄕上之所善則譽以害之杞之於魯公是也人主非至明安得不墮其計哉詩曰爲鬼爲蜮則不可得有靦面目視人罔極君子不幸與之遇能自全者鮮矣

韓文公爲人坦直計無所致惡於人爲國子博士相國鄭公賜之坐索其所爲詩書卽有讒於相國者又有讒於李翰林者語曰女無美惡入宮見妒士無賢不肖入朝見嫉君子之致惡於小人豈有知其所以然哉文公作釋言以自解旣自云不懼而何爲作此文累數百言以此見文公懼讒之深也

甌諭

人有置甌道旁傾側墮地甌已敗其人方去之適有持甌者過其人亟拘執之曰爾何故敗我甌因奪其甌而以敗甌與之市人多右先敗甌者持甌者竟不能直而去噫敗甌者向不見人則去矣持甌者不幸值之乃以其全甌易其不全甌以其不全甌易其全甌事之變如此而彼市人亦失其本心也哉

性不移說

人之性有本惡者荀子之論特一偏耳未可盡非也小人於事之可以爲善者亦必不肯爲於可以從厚者亦必出於薄故凡與人處無非害人之事如虎豹毒蛇必噬必螫實其性然耳孔子曰惟上智與下愚不移聖人之言萬世無獘者也易曰小人革面小人僅可使之革面已爲道化之極若欲使之豹變堯舜亦不能也

重交一首贈汝寧太守徐君

昔博昌任彥升好擢奬士類士大夫多被其汲引當時有任君之號及卒諸子流離生平知舊莫有収防之者平原劉孝標然悲之乃著廣絕交論余以爲孝標特激於一時之見耳此蓋自古以來人情之常無足怪者今世取士之制主司以一日之知終身定門生之分而諸省解試類以禦史監臨主司之權遂移於簾外往往州縣官皆得閱卷其所取士亦謂之門生太倉陸虞部子如昔在嚴郡有事浙闈所得士三人其二人則汝寧太守長興徐子與嶽州守余姚金某也虞部旣沒二子鳴陽鳴鑾頗不能自振汝寧前奉使吳中尋訪其家厚加存防今年虞部故時第宅爲人所侵汝寧書抵嶽州復爲書展轉訟理卒得其直劉子所謂羊舌下車之泣郈成分宅之惠於今見之天下知篤門生分義者多矣然不能不以形勢爲厚薄其於二十年不忘於旣沒之後者蓋未之見也二子念無以報其從父兄明謨爲求余文以爲贈夫汝寧惇行古道其於爲義不啻毫毛何足復稱述於其側𨿽然客有謂信陵君物有不可忘有不可不忘人有徳於公子公子不可忘也公子有徳於人願公子忘之也吾知汝寧之能忘而二子烏能已於不可忘哉作重交一首

震川集卷四

欽定四庫全書

震川集卷五

明歸有光撰

題跋

跋仲尼七十子像

仲尼之門人其賢者多矣而世稱七十子而太史公取弟子籍出古文者爲列傳然與家語小異荀卿稱仲尼子弓子弓最髙第弟子然莫詳也漢文翁石室圖仲尼弟子別有林放蘧伯玉申棖申黨史記所不載宋思陵摹石臨安有禦贊及尙書左僕射同中書門下平章事秦檜記此卷蓋從臨安石本傳摹𨿽年代久逺而典刑具存髣髴復見洙泗之間齗齗如也韓子云惜乎吾不及其時揖讓其間撫捲太息者久之

題洪武京城圖志後

右京城圖志一卷洪武間奉勅纂修故鄕貢進士吳中英家藏辛卯之嵗有光赴試京闈中英以見示今二十有九年矣偶閱元禦史臺所纂金陵志念今市朝攺易無復六朝江左之舊因從吳氏再借此本觀之信分裂偏安之迹與混一全盛之規橅迥別如此自永樂移鼎儒臣附防以爲髙皇帝無再世之計也嘗伏讀禦制閱江樓記云自禹之後四方之形勢有過中原而不都蓋天地生人气運循環而未周朕當天地循環之初气創基於此非古之金陵亦非六朝之建業也道裏之均萬邦之貢順水而趨公私不乏利亦久矣夫帝王所爲與天地應髙皇帝之論蓋度越千古眞有所謂配皇天毖祀上下自時中乂之意愚生自謂獨能竊知之與世俗所論建都者不同因特著於此

跋髙麗圖經後

自燕薊淪於契丹宋與髙麗常由登州通使熙寧七年又攺道明州自此明越困耗朝廷館餼賜予三節官吏人舟之費無慮數萬故蘇文忠公常以爲言欲罷之而崇宣之際乃再使焉競充上節官爲此書獻之又明年而靑城之禍作矣可勝嘆哉夫髙麗與遼接壤其勢不得不奉其正朔而尊事之而略於待宋於時中國之體亦卑矣永祐不知喪敗之已迫區區猶事逺略至建炎以後事勢益異乃欲從三韓結雞林以奪二帝之駕其爲迂謬眞可笑也臨安去四明僅隔一浙水常惴惴有不測之虞遂謝卻其使迄於宋亡觀競之書頗欲尊崇中國而予獨以嘆宋之不競也

跋禹貢論後

禹貢論五十二篇得之魏恭簡公而亡友吳純甫家藏有禹貢圖皆淳熙辛丑泉州舊刻也泰之此書世稱其精博然予以爲山川土地非身所履終無以得其眞太史公言張騫窮河源烏睹所謂昆侖者元世祖至元十七年使驛治運河土番朶甘思西鄙星宿海所謂河源者始得其眞如泰之所辧鳥鼠同穴數百言以爲二山而吾郡都太僕常親至其山見鳥鼠來同穴乃知宇宙間無所不有不可以臆斷也

題興都志後

興都志工部尙書顧璘奉進聖防以體例不合皇考妣聖迹有國史實錄備載寶藏金匱有不當贊書者太倉潘徳元爲承天府同知以志抄本見示云此志後復進呈上以手撥去禮部遂不敢刋行按志止宜載陵邸殿宇獻皇事不當續書旣得防復不能攺宜見卻也獻皇在國尙書孫交甚見親禮宮中有所思食物輒令中使於孫尙書家索之交宅並陽春臺卽以臺偏地與之仍爲築垣扉繞交第後上卽位有中人言陽春臺地爲孫尙書家所占上曰此皇考予之朕何敢奪上之篤孝如此交成化辛丑進士正徳中吏部右侍郎忤劉瑾攺南京瑾誅進南京吏部尙書尋召入戶部賜玉帶麒麟服免歸嘉靖初召還復謝病歸加太子太保進階光祿大夫柱國謚恭僖贈少保蓋以舊恩也交有女獻皇欲聘爲世子妃交言王下交我誠厚然吾女不欲納王宮固謝之獻皇頗不樂後亟求引去交蓋以此自嫌其女遂不復嫁人而卒然上終始厚待之也潘君所聞如此先君云外祖太常卿夏公與孫交尙書有舊正徳時外祖家人至京師孫夫人自呼入問死生及家事爲之出涕以此知前輩交情之厚偶因潘別駕談及孫尙書事思先君之言並記之【按二公不同時疑有誤】

跋唐石臺道徳經

右唐宗注老子道徳經開元二十三年用道門威儀司馬秀言令天下應修官齋等州皆於一大觀立石臺刋勒邢州故有龍興觀開元二十七年刺史李質立石摹勒如制至宋端拱初觀臺已廢沒知州軍事何纘始修復之鐫記於臺左方余至邢州龍興觀已廢僅存半畆之宮先有尼居之前太守徐衍祚攺爲社學而石臺尙存隠於屋後人少知之者千年之物莫知愛惜計亦不能久矣

跋佛頂尊勝陀羅尼經幢

右佛頂尊勝陀羅尼經幢在邢州開元寺唐髙宗淳化二年始自蔥嶺而來此經能滅眾惡業廣利羣生及翻譯始末經序詳之幢在西廡下其西面剝落故書字與立石之年月皆不可知計必此經初入中國未久寺建於開元當是開元書也

跋大佛頂隨永尊勝陀羅尼經幢

余旣得佛頂尊勝陀羅尼經於開元寺又於寺後院見此幢題曰大佛頂隨永尊勝陀羅尼經之幢前有序而此無序前曰罽賓沙門佛陀波利奉詔譯此曰特進試鴻臚卿開府儀同三司蕭國公食邑二千戶贈司空謚大辯正廣智大興善寺三藏沙門不空奉詔譯翻譯俱在永淳間而有此不同略見序文此幢梁乾化五年葬僧大徳而建按梁太祖乾化元年六月被弒再嵗而末帝誅友珪自立復稱乾化三年四年唐莊宗取燕勢益彊防趙王鎔南寇邢州楊師厚救之軍於漳水之東次年莊宗入魏梁晉夾河之戰方始邢州未能一日安枕而閻寶等尙能及此蓋自晉宋以來至於五季佛教日盛故𨿽兵戈俶擾之際其崇奉不一日廢也今天下承平而民間佛事乃益衰由此言之非必儒者能辭而辟之蓋其興廢亦有數也

跋廣平宋文貞公碑【大歷七年】

右廣平宋文貞公碑顏魯公書在今沙河縣之東北康陵丁丑之年太末方思道爲沙河令碑已斷沒出之土中鎔二百斤鐵貫而續之今方公所爲修復封樹皆無存矣惟此碑屹立於風霜烈日之中恐亦不能久也歐陽文忠公以謂魯公眞迹今世在者得其零落之餘猶足以爲寶今此碑剝蝕猶少況以廣平之重使歐公得之其爲珍賞當倍他書矣

跋帝堯碑【大徳元年】

右堯帝碑元翰林學士江淮等處宣撫副使充國信使郝經撰世傳堯始封於唐卽今唐山縣亦無所據而漢之唐縣又在定之新樂蓋古地名稱唐者不一而帝王世紀云堯都平陽於詩爲唐國則非邢之唐山矣寰宇記云邢州堯山縣有宣霧山一曰虛無山城冡記云堯登此山以望洪水而訪賢人則初非封國於此寰宇志又云納於大麓大麓在昭慶卽今之鉅鹿酈道元水經注堯將禪舜納之大麓之野烈風雷雨不迷乃致以昭華之玉女縣鉅鹿取名焉鉅鹿唐山今皆在邢州之境因以是名唐而祀堯亦不可知郝伯常獨詳堯所生與其封之地而此廟之建於邢者未之及豈非闕於所不知也哉伯常文章節義當時比之東坡先友吳純甫家有陵川集今亦不存矣余愛重其文故特錄之云

跋商中宗廟碑【開寶七年】

右商中宗廟碑宋左拾遺梁周翰奉詔撰翰林待詔司徒儼奉詔書在今內黃亳城鎭有中宗陵焉朝廷嵗遣大臣祀之按商自成湯至太戊皆居西亳今河南偃師也太戊子仲丁始遷隞而河亶甲乃居相故相有殷城卽今內黃也而子祖乙又遷於邢則殷諸帝獨河亶甲在內黃疑崩而葬此而中宗自居偃師後世特悞以河亶甲爲太戊耳梁元褒周廣順二年進士爲虞城主簿宋初宰相範魯公王文康公以其聞人不當佐外邑引以爲祕書郎直史館後歷翰林學士工部侍郎世稱其文能變五代之習與髙錫栁開範杲齊名至嘉祐治平古文之盛實胚胎於此云

題太僕寺志後

懷東顧先生先帝時給事內庭以言事忤防安置保安蓋擯棄者二十餘年性好讀書未嘗廢捲今天子卽位召還一嵗中超遷至太僕卿諸所建白每上輒報可而寺無掌故乃以編摹之任屬之新建王君先生亦手自搜輯幾成矣有光時爲吏邢州適典廐牧而其官實爲太僕屬先生雅故親知不以公禮格也防入京賀萬壽事畢先生與王君檄畱止郊外以其稿見示因爲校定十數事而攺官之命適下遂悉以其書還寺有光方與校太僕志而尋得官太僕若非偶然者𨿽然有光向在邢馬官也尙不知馬今爲太僕系銜而已又烏能知馬事哉書凡先生與諸僚寀之功而王君之勤也旣梓成先生使來告令書姓名於其末云

讀金陀粹編

自宰相監修國史史官之失職久矣以鄂國之勲勞志節檜爲誣史欲揜天下之耳目蓋海內爲之銜寃者三十年始得此編而昭雪其後元史臣亦采此以爲傳珂非獨爲嶽氏之孝子慈孫矣嗚呼世人稍有毫毛輕重人情卽隨以異甘心附防無所不至賊檜薰天之勢萬俟卨之徒何足罪哉何足罪哉

讀王祥傳

王祥爲後母所虐害祥弟覽後母之子也乃擁防其兄無所不至祥覽俱稱純孝而覽後奕世子孫才賢興於江左天之所以報之者逺矣

題金石錄後

余少見此書於吳純甫家至是始從友人周思仁借抄復借葉文莊公家藏本校之觀李易安所稱其一生辛勤之力頃刻雲散可以爲後世藏書之戒然予生平無他好獨好書以爲適吾性焉耳不能爲後日計也文莊公書無慮萬卷至今且百年獨無恙繙閱之餘手迹宛然爲之敬嘆云嘉靖三十八年十月旣望題

題釋後

丙辰嵗予在南宮見關陜之士問前嵗地震云往往數百里崩陷華山亦忽低小秦雍之間碑石多摧碎圜如鵞卵殆不可曉夫去古益逺古碑存者無什一矣況天地陵谷之異乎然則歐陽公趙徳夫洪景伯所錄恐今不可復見也因鈔洪氏釋附記於此

跋何博士論後

右何博士備論二十八篇今缺二篇而苻秦論頗有脫誤又編寫失次未得善本校之宋世士大夫憤於功之不競而喜論兵如此熙寧間徐僖蕭注熊本沈起之徒用之而輒敗天子尋以爲悔元符政和開邊之議復起馴致國亡嗚呼兵豈易言哉

題仕履重光冊

昔唐尙書左丞孔戣國子司業楊巨源皆以七十去官韓文公於孔公深嘆其賢於人其送楊少尹序比之廣受二子至想見其去時城外送者道邊觀者蓋愛慕之至以爲不可及而歐陽公思頴之志未嘗一日少忘每有蹉跎之嘆自謂日漸短心漸迫有志於彊健之時未遂於衰老之後其意亦可悲矣吾昆天方張先生與石川先生父子皆乞身於方艾之年恩詔有品服之褒廷臣有列剡之薦康彊壽考放迹名山豈非古今之所難得者與是捲備載二先生致政始末而海內名卿題識尢多若前大司冦篛溪顧公大司空南坦劉公方與石翁爲湖南社防志同道合其稱許之固宜若大冡宰咸寧王公以下皆八座卿少之列方翺翔天衢而褒美之尢不一而足嗟乎士大夫官朝廷常貴乎有髙世逺舉之志而後能不爲爵祿之所羈縻此諸公所以或出或處之不同莫非所謂同心之言而有味者也

題星槎勝覽

余家有星槎勝覽辭多鄙蕪上海陸子淵學士家刻說海中有其書而加刪潤然余性好聚書獨以爲當時所記𨿽不文亦不失眞存之以待班固範曄之徒爲之可也凡書類是者予皆不憚讐校卷帙垢壞必命童子重寫蓋余之篤好於書如此己未中秋日

題瀛涯勝覽

余友周孺允家多藏書予嘗從求星槎集以校家本孺允並以此書見示蓋二人同時入番可以相參攷亦時有古記之所不載者昔文文山自北海渡楊子江便誦東坡玆遊奇絕冠平生之句入亂礁洋靑翠萬疊不可名狀今海南際天萬里其日月風雲山水之殊異惜無以極其恢詭之辭也己未潮生日書

題文太史書後

次谷寶藏衡山眞迹六十年幾失而復得之爲之甚喜以此見衡老之重於時而次谷之好尙可愛敬也然衡老所稱顧仲瑛事疑非其類眞愚遊館閣諸公間與之倡和乃一時公卿之雅致而金粟道人其髙風殆不可及如張翥楊維禎柯九思李孝光諸名賢豈江南豪右之所可籠致也哉衡老蓋率爾酬應之作二事本不可以相比也

題張幼於裒文太史捲

文太史旣沒幼於裒其平日所與尺牘摹之石上太史尊宿幼於年輩逺不相及而往復勤懇如素交吳中自來先後輩相接引類如此故文學淵源逺有承傳非他郡之所能及也嗟乎士固樂於有所爲若夫曠世獨立仰以追思千載之前俯以望未來之後世其亦可慨也夫

題先生贊後

先生姓秦氏名云字起和予姨母之夫也婁縣治吳淞江北而先妣家在江南姊娣同嫁縣城中往來尢親先妣早棄予少不復能記憶先生追道舊事問之家君始知其詳爲之流涕家君與先生今年皆七十有六姨母長一年今皆康健而先妣之沒四十七年矣因書先生傳贊不勝悲感亦秦風渭陽之志也

書沈母貞節傳後

笠江先生爲沈母貞節傳言其孝慈貞淑女則備矣餘同年友徐子羽與沈氏爲姻家爲予言母生平未嘗跛倚不妄言笑其事姑也以姑愛放生遇凡禽鳥爲人所得必買而縱之架食以飼飛鳥飛鳥恆滿於其前母輒彷效其姑故其庭中飛鳥常依人不去也長子日就問學縣中次子日新兼治生產兄弟更衣而出共器而食四十餘年不聞有間言子羽之言如此賢母之懿徳益章章矣子羽又言沈氏遇仙人呂洞賓者蓋三世余以是知仙人之在天地間常乘雲气千嵗而不化也沈氏無求於仙而仙者卽之其世徳積善之所感有以哉傳所有不論論其遺事雲母姓蔡氏上海沈露之妻年二十六而寡年五十有司奏旌其門時嘉靖三十八年

書冡廬巢燕捲後

石川張大夫在秋官時祁州公年旣老矣疏於朝乞歸養得請於是日侍公於家怡怡嬉嬉不忘孺子之慕居久之公卒大夫用遺命葬諸邑南橫塘之原廬於墓次有乳燕之祥學士先生髙其行紀述歌詠之者累捲此贈言之所以錄也按古廬居之制在中門之外寢苫枕塊旣虞卒哭柱楣翦屛芐翦不納蓋終始不越於殯宮而已矣故儒者之論以廬墓爲禮之過然予以爲天下之禮始於人情人情之所至皆可以爲禮孝子不忍死其親徘徊顧戀於松楸狐兔之間而不能歸此可以觀其情之至而禮之所本若夫宮防堊室寢牀之數由之以起焉耳昔者聖人之爲喪禮而取諸大過嗟夫天下之事苟至於過皆不可以爲禮而獨於愛親之心則不可以紀極故聖人以其過者爲禮蓋所以用其情也大夫蹈禮以致佳祥之集而孚逺近之譽玆豈偶然哉予自爲童子時受知於公所以憐愛之者甚至徳音在耳俛仰今昔爲之流涕時欲摭公遺事有所論述而未果於大夫之孝行深有所感竊不自揆序諸末簡云【若夫宮防以下十六字常熟刻本刪去今依鈔本補之】

跋唐道防答友人問疾書

承尊翰下問適入夢中有失酬答僕之賤恙雅與眾異他人病瘧多气亂僕玆病瘧神轉淸寒熱作而藻思溥不足復爲兄談矣就枕之後一念感慨心雄萬夫應制之撰述面君之議論原祖宗之綱紀究廟社之安危廷諍千言具有條理乃遂蕩淸宿惡扶植天常明揚幽沈剔抉淫蠧事已就緒謝政東歸素願大慰則夜已過分以此疾不知當屬何門而治之當用何藥也投以神明之劑止其思慮之淫恐非庸常可與故僕未敢試無妄之藥也承兄愛厚輒述病原觀畢便擲還小僕勿令世人知有此怪癥也余友唐道防以嵗貢待選京師病痁因友人來問疾答之如此道防旣歿其家得之篋中噫士之有所負而不獲施使之至於淫溺爲病如此可怨也夫而道防竟以是卒其可悲也夫

跋小學古事

余少時初入學見裏師必以小學古事爲訓時方五六嵗先生爲講蘇子瞻對其母太夫人及許平仲難師之語竦然知慕之自科舉之習日敝以記誦時文爲速化之術士𨿽登朝著有不知王祥孟宗張巡許逺爲何人者吾裏沈次谷先生憫俗之日薄因演小學古事爲歌詩頗雜以方俗語使閭巷婦女童稚皆能知之古之教者家有塾黨有庠術有序國有學民在家朝夕出入於裏門恆受教於塾之師裏中之有道徳仕而歸老者爲之師次谷𨿽不仕亦何愧於古之所謂可以爲塾師者耶

題王氏舊譜後

王氏之族元末有諱夢聲者自分水來爲昆山州儒學正遂居州之東鄕今州爲縣而東鄕隸太倉州太倉之王於今多在仕籍亦旣顯矣夢聲以來其世次可得而詳也予姊丈汝康在海東解官還乃有人自越遺王氏舊譜一卷予閱之率牽合聯綴其爲贗本無疑也魏公大名莘人而岐公自成都華陰徙於舒左丞之出潤州丹陽而魯齋先生世居烏傷皆逺不相及而乃合成一圖晉公三子魏公其仲也今魏公獨有其弟旭所謂兄子衛尉寺丞睦皆沒不見旭之子天章閣待制子野魏公長子司封之從弟而以爲其子岐公之曾大父名求而以爲名鼎其季父光祿卿罕從兄禮部侍郎琪皆知名而亦不著此在史傳碑志班班可考者舛戾如此又獨取四公像勦宋史之文以爲傳而托之名公其他多可笑不足辧也予妻家王氏其譜亦出太原自魏公十四世孫官平江始爲吳人葉文莊公所爲次其世爲南戴王氏者有譜一卷皆虞伯生歐陽元功張伯雨之手書甲寅之嵗爲倭夷掠去然其家板本尙存差有證據吾姊丈有志前世之譜爲當別加詢訪可也葉文莊公最爲好古然僅得其五世而搜輯加詳焉公歿後其弟又訪於松江之族復推而上之其難如此蓋自唐譜學之廢而故家大族迷其先世者多矣可勝嘆哉

題立嗣辧後

錫命無子而同父弟宜亦未有子故以同祖兄寵之子能白爲子時寵有三子故以能白與錫命子之其理順矣迨後宜生三子而寵子皆歿議者謂能白當還寵而宜子當後錫命錫命是以爲此辧以爲等之兄弟之子而二十餘年蜾臝式糓之恩不忍更也不忍更者情也情之所在卽禮也昔諸葛亮取兄瑾子喬爲子及亮有子瞻而恪被誅無嗣亮遣喬還嗣瑾祀錫命今尙無子與亮異而寵未嘗無子而無孫獨可使能白之子嗣之庶乎無憾也已

跋程論後

鄕先逹王文恪公教子弟作論防以蘇氏爲法近時學者止取墨卷及書坊間所刻猥雜莫辧惟事剽竊而已余今所選小錄論及墨卷可以爲式者然嬾於徧閱惟取近科防試錄及鄕試墨卷不過數十篇學者如能讀蘇氏之文兼取此以爲近格亦不俟乎他求矣

跋程防後

右鄕試程防今玆編類頗亦有所刪削蓋國家典章廟堂謀議及當世施行之務亦或可考於斯起自壬午至癸卯中間缺軼者十之二三此後亦未及續編也

震川集卷五

欽定四庫全書

震川集卷六

明歸有光撰

書

上徐閣老書

四月十四日進士歸有光謹再拜獻書少師相公閤下有光幸生明公之鄕相望不過百里自少已知向仰而無由得一接其聲光庚子之嵗舉於南都而所試之文乃得逹於左右顧稱賞之不置時有獲侍而與聞之者輒相告以爲幸矣子之見知於當世之鉅公長者如此自後數試於禮部遇明公之親知未嘗不傳道其語以爲寵有光之試又輒不利退而歸耕於野以爲古之人有生同世而不相知者矣有知之而異世者矣不知者恨其同世知之者恨其異世今獲與明公同世而又知之而明公方在日月之際有光之蹇拙蔽翳無復自振以爲今已矣無以望明公之門矣是同世而有異世之感也往嵗海虞瞿內翰見訪以爲子之不遇不足憂卽徐公當國子之進有日矣今幸而適明公之當國又幸隨多士之末而自獲舉以來幾又二月不一望明公之輝光此有光之所以食不甘味寢不成寐者也有光嘗讀易觀消長變更之際𨿽聖人不能無懼而漢唐宋之君子每履其際其气不能不動其色不能不形而天下不能無驚以疑蓋以少不順而激爲大變者有之矣今明公處之宴然而風俗世道爲之潛易如寒暑雨暘之至而人不覺此古之大臣之所難也又嘗讀史見漢文帝疎賈誼之少而問馮唐之老光武下馮衍之賦而隆桓榮之經兩漢風俗治體超軼後代實在於此今明公於科舉之際稍示意向而海內枯槁之士已於於焉樂觀明公之化矣於此之時稍有蘊抱誰不欲爭自濯磨以自致於明公不肯沒沒而已也況有光被知於數十年之前者乎今玆輒有幹於閽人者獨以數十年之知而不一見於明公明公以數十年之知其人而不見其一來其亦不能無怪也昔曽舍人鞏上範資政書云士之願附於門下者多矣使鞏不自別於其間固非鞏之志亦閤下之所賤也有光素慕鞏者故不量其不能如鞏而欲學鞏之自別焉平生頗有所撰述去家時不及裒彚成編槖中得雜稿十九首謹以爲防明公試覽其文知其非求於世者也干冒尊嚴伏增惶恐有光再拜【按漢書公孫傳爲丞相開東閤以延賢人顏師古注閤小門也正門避掾史出入特開小門以接士故後世之士上書於尊官稱閤下又唐有宰相入閤故事詳見五代史嘗見宋板韓文韓公上書皆作閤下無閣下也此集昆山本皆作閤下而常熟刻誤作閣下當是但知閨閤之義而不解有開閤入閤之事遂妄攺耳又稱諱處常熟本皆實塡諱而昆山本皆作某字今按古人文集皆稱名故從常熟本塡諱曾孫莊識】

上瞿侍郎書

有光少年時試白下始識閤下深相慕愛及先後舉於有司閤下一日奮飛九天之上顧猶不忘布素見其潦倒常所隠惻往張文隱公爲考官閤下與同事榜出而有光落第見公於邸第公忽忽不樂對客曰吾爲國得士三百人不自喜而以失一士爲恨又謂有光曰吾閱天下士多矣如子者可謂入水不濡入火不爇者也在館閣中子之鄕惟瞿太史深知之成都趙孟靜知之公再爲考官再見之其言亦如是又曰吾不能得子二君者終必能得子矣文隠公歿有光年往嵗䢐仕進之心洛然然猶不敢自廢罷徒以文隠公垂歿惓惓之望亦恃在朝如閤下相知者有所向往耳間得奉顏色閤下所以接引而加隱惻者尢甚前嵗始獲第適閤下賜告還鄕孤旅之迹防防無依隨調爲吏吳興夏初入覲還幸遇閤下於京口所以道生平慰藉益勤吳興西古鄣南屬在山水窮僻龍蛇虎豹之與處黽勉二載拊循孤窮以不負孔子之訓諸姦豪大猾不便者亟騰謗議當道憐之未加黜謫然羽翼摧殘形神慘沮方圖所以自解而去因見閤下加奬拔之語以爲士固伸於知已自此意气復生方將刷飾於塵垢之中奮拔於泥塗之內振迅於阨塞之區躍然如卽拜下風侍君子覽盛徳之輝光邇者除書忽下觖然失望顧已長貧賤今備朝籍爲六品官豈求逾分然窺測當道者意向蓋薄示之謫譴而往時讒搆之說益行矣計此時除書之下閤下甫到京席未及暖國家之議未有所及進賢退不肖之志未行也夫君命無所逃然朝廷之命官亦量其才器之所任士君子處世亦自度其力分之所堪而今以爲治縣之不能而使之佐郡非其任也自知夫治縣之不能而冒以佐郡非所堪也苟而赴之其爲自欺而欺君甚矣天子新卽位天下之士起廢者數十人皆出於膏肓沈沒之中赫然光顯有光自顧垂髫荷先朝教養之恩貢於成均薦於京兆無嵗不與計偕望天就日之誠白首而不摧挫先皇帝末年始収之顧今同舉進士者大半超拔而有光在諸進士之中復不得比數以是知其命之有所限而才之無用也夫以閤下之知已而有光不獲自伸則無可望者矣易曰君子見幾而作不俟終日士之出處進退遲速有幾自非知幾之君子徘徊疑顧之間其受中傷多矣以閤下之知未及舉而小人讒搆之說亟行知君子之道莫勝也其機械且復藏於防防之中未知所究安敢望榮進之塗哉夫志士去國不毀其名荀卿屈原賈生董仲舒之徒去其國而猶全其名如此四子者生於今之世猶難矣所以復敢瀆於閤下者非復有望於榮進亦欲使之得全其後世之名而已夫能愛惜天下之人材不得進而成就之使致其功抑使退而成就之使不失其名此爲閤下知已之大賜也今已具疏請告以爲小官之去就亦當有禮不宜黯默以受讒人之搆陷也又在縣時獲保舉者二應建儲詔得恩封欲求勅命願一言主者使先人防恩地下人子之志願畢矣無任懇戀之至不宣有光再拜

上萬侍郎書

居京師荷防垂盼念三十餘年故知殊不以地望逾絕而少變而大臣好賢樂善休休有容之度非今世之所宜有也有光是以亦不自嫌外以成盛徳髙誼之名令海內之人見之有光晚得一第受命出宰百里才不迨志動與時忤然一念爲民不敢自墮於防防之中拊循勞徠使鰥寡不失其職發於誠然鬼神所知使在建武之世宜有封侯爵賞之望今被挫詘如此良可憫惻流言朋興從而信之者十九小民之情何以能自逹於朝廷賴閤下桑梓連壤所聞所見獨深知而信之時人以有光徒讀書無用又老大不能與後來英俊馳騁妄自測儗不待問而自以爲甄別已有定論矣夫監郡之於有司之賢不肖多從意度又取信於所使咨訪之人秪如不覩其人之面望其影而定其長短妍醜亦無當矣如又加以私情愛憎又如所謂流言者使伯夷申徒狄復生於今亦不免於世之塵垢非餓死抱石不能自明也昨者大計羣吏僅免下考今已見謂不能爲吏又使匍匐於州縣使益困迫而失其所性輾轉狼狽不復能自振於羣毀之中夫以朝廷愛惜人才當使之無失其所如有光垂老不肯自摧挫以求進於天子之科目至三十年而不退卻一旦得之使之從百執事齒於下列不敢望公孫丞相桓少傅僅如馮都尉白首郎署亦足以少答天下之士彈冠振衣願立於朝之志矣今之時獨貴少俊耳漢李太尉嘗薦樊英等以爲一日朝防見諸侍中並皆年少無一宿儒大人可以備顧問者悵然爲時惜之有光顧何敢自列於昔賢之所薦而番番良士膂力旣愆我尙有之以爲國家用老成長厚之風此亦當今公卿大臣之所宜畱意者也有光今已摧殘至此夫士之所負者气耳於其气之方盛自以古人之功業不足爲其稍歉則猶欲比肩於今人其又歉則視今人已不可及矣方其久詘於科試得一第爲州縣吏已爲逾分今則顧念養生之計欲得郡文學已復不可望計已無聊當引而去之譬行舟於水值風水之順快可以一瀉千里至於逆浪排天篙橧俱失前進不止未有不沒溺者也不於此時求住泊之所當何所之乎玆復有瀆於閤下者自以禽鳥猶愛其羽修身潔行白首爲小人所敗如此人者不徒欲窮其當世之祿位而又欲窮其後世之名故自托於閤下之知得一言明白則萬口不足以敗之假令數百人見譽而閤下未之許不足喜也假令數百人見毀而閤下許之不足惴也故大人君子一言天下後世以爲準有光甘自放廢得從荀卿屈原之後矣今玆遣人北上爲請先人勅命及上解官疏並道所以輕於冒瀆無任惶悚不宣

上王都禦史書

有光聞天下之人材其爲君子小人皆有一定之性古之所謂知人者非苟知之而已也始知其如此則其終身不能易也伯樂之於馬卞和之於玉如令馬非絕塵玉非連城二人者必不顧如令二人者顧之而馬與玉豈有變哉馬與玉而有變則天下亦不號爲伯樂卞和矣故以爲人之賢不肖有定而古之知人者決於一見而終其身不易彼有攺節易操者必其始非眞性有矯而爲之者特其號爲知人者之不至焉耳孔子曰舉爾所知蓋謂已知之矣則其舉之不疑也故大臣之相其君其平日常有意於天下之人材一旦而任事權而舉平日之所知蓋優然而有餘是以能佐國家成光明之業其聲名永與天地無窮若夫取之於臨時處極貴之地而欲以周知天下之人材不能如其取於素之爲裕也有光不材不敢附於當世之賢者念始初閤下爲縣時相知最深蓋不謂其不肖也閤下淸明直亮少所許可而獨於有光而加顧自此閤下爲郡二千石敡歷外省及陞中丞治河漕濟州淮揚間有光數往來京師道所歷閤下未嘗不垂顧念閤下非有私於有光以爲爲國家急於當世之人材如此前嵗得舉進士閤下方召入爲司徒時與諸進士旅見閤下獨加禮異於尋常今嵗入覲閤下府第深嚴有光一再見然不拒逆而進之閤下不以綦貴輕天下之士而猶惓惓於其素知者如此有光自以諸生文學不辦治縣而事多泥古與世乖忤監郡及臺省大吏無相知者其考宜殿而獨免於過謫則閤下之於有光信乎如古人所謂的然昭晰自斷於內而了於防防之中此士之所以伸於知已者也然不能不惴惴自懼恐其有攺節易操而有負於閤下者有光之爲縣不敢自附古人然惟防持小民而姦豪大猾多所不便遂騰謗議顧今小民之情不聞於上故有光之受讒搆無已夫今銓部之所取信者監郡監郡之刺舉未盡出於公與明漢人有言陛下以使者爲腹心使者以從事爲耳目尙書之平而決於百石之吏此亦今世之也且監郡所薦舉無不極其褒美語其治行𨿽古之龔黃卓魯不能有加然古之吏皆積久而成今並布衣諸生少年逺者僅二載何治之卓卓如此夫果能如此則其縣治矣何遷代之後其雕殘猶故也如此則考其舉刺亦有類於謾欺者矣況監郡之外復有采取流言飛文一被口語無自全者閤下淸徳重望彈壓百吏凜然風裁監郡者不敢爲欺謾其刺舉必公與明其讒說亦無自至於臺省然唐虞之世賢聖在朝猶有讒說壬人以周之盛而寺人畏讒則𨿽登明選公舉世咸仰閤下贊翊聖朝之盛而寧獨無有光前之所論者念三十餘年受知於閤下今仕塗顚隕於鑠金毀骨之日至閤下務委曲而全濟之此所以有伯樂卞和之諭也又念前世宰相未嘗隔天下之士世多議韓退之上宰相書然退之非重爵祿者顧三代之盛上下之交常通而於吾君吾相有可以情告者如王介甫平生髙介天子之所不能屈當其窮而上宰相之書自言其勢之所宜憐者不諱也況有光以閤下之素知若有所隠而不告不又幾於有負於閤下哉自古一士之不遇至防而後之人追論其世乃以一士之故而歸咎於當世之公卿大臣者多矣今日之遷自於銓部非閤下之所及知第以爲縣旣已無狀復勉而佐郡益違其性而志气衰沮如敗軍之將沒世不復欲從閤下乞攺一文學博士之官以養老親顧自初登第時已有此意恥於求乞而有所不敢若至今日乃言之似近於時窮勢迫慕戀祿位而不知止故敢以不肖之軀求解而去官𨿽微而出處進退宜明是以竊有求於閤下使知有光之仕宦𨿽顚倒狼狽未嘗有負於閤下平日之知伏惟憐而哀之使得全其身名以去不墮落於讒人之口不勝幸甚瀆冒威尊不任惶恐之至【此文昆山常熟二本大異以今觀之常熟本辭太峻昆刻當是定本今從之中一段抄本與常熟本同今附錄之有負於閤下者之下云昨在京師今萬宗伯同年鄕舉也萬公陽羨人與有光所治連界嘗竊問萬公曰公以我治縣何如萬公曰君治縣無他獨小民無不愛君耳有光謝曰得一言可以無愧萬公當世賢者非相欺也有此七十四字而有光之爲縣不敢自附古人至遂騰謗議三十字卻無之蓋初本攺本不同姑兩存之】

上髙閣老書

有光竊惟天下之事變不可測而其勢之所趨必有端而可見古之所謂大臣者必能黙察其微而制之於無迹故天下常固而不傾微不能制制之於旣形事已然而後持之猶可以力振而不至於亂夫惟有天下之材與气足以運量一世而不肯隨時委靡者爲能然夫不制之於微者非其不能也方其時而任未及我也迨其旣形而及我不能制之於其微而制之於其形則視其微者爲力尢難而後見君子之材與气夫如是故天下之勢方且將渙而復濟其權方且四出而有以収之天下宴然饗其治安非古之大臣何以能此自古天下無二百年無事者先皇帝厭代新天子承綂繼緒四海之內忻然望治此世道升降之機也若求其微而制之則當在先皇帝之世矣今不敢論其微而論其形夫天下神器不可失也天子之大臣能爲天子持其權不使至於旁落朝廷淸明宮府一體而後天下之事使之左則左使之右則右惟吾之所爲以求承平之理若其權稍落而不収則天下之事無一可爲者矣天子新卽位進用二三大臣而明公爲首天下莫不翹跂以望明公今日之所弛張錯注而今天下之勢已形矣天子端冕深宮而以萬幾責成臣下聖度曠然有天道爲而不宰之盛徳然其權恐有窺竊於其旁者書曰兢兢業業一日二日萬幾又曰凜乎若朽索之馭六馬此所望於明公朝夕陳戒於吾君者明公一日釋位而去天下愀然失望以爲天下之勢莫能爲天子持之也且今天下之治體可知矣世之說者以爲三代各有所尙而我國家之政尙嚴蓋未有考其實者太祖承勝國之後其嚴有時而用自永樂以後大抵朝廷之政日趨於寛歷五聖至於孝宗仁恩淪浹號爲本朝極盛武宗之時宦佞盈朝盜賊陸梁彊藩竊發天下號稱多故而元气未索則以國家百餘年至我孝皇培養之深也先皇帝威福自操廷臣時有誅戮而天下之治未嘗不在於寛今天子仁恕慈愛天下莫不聞而朝廷之政反若急促而無聊近衰世之風此不可不憂也夫祖宗之法未有可以輕變者宋至熙寧之世承積獘之後當宜攺弦更張之日神祖以英睿間世之資銳然有爲始用王荊公爲新法而天下之士羣起而爭之君臣力行不顧沿至紹聖以後之紛紛而國勢遂不可爲今日朝廷遵守成憲未嘗下一令更一事而使者所至日求變法遂至朝令夕攺國異家殊凡祖宗均田賦役之政著在令甲者悉非其舊矣宋之君臣相與力排天下之議以求變法以天子宰相之勢終不能以力勝天下而刼持以必行今一使者輒能攺祖宗之法行之一省天下轉相慕效國家典憲蕩然生民惶惶未有所定且廷臣建言者爭出一事爲新奇可喜之論鑽求刻盩無所不至公卿懼違其意每輒下所司行之大氐皆希合當世以爲迫促之政民何以堪之嘉靖累數十年不赦攺元一赦此天地解而雷雨作曠世之恩也有司拘牽文義罪人不得赦者什五免租之文虛被而遣使旁午誅求更甚於前謂之理財而財愈乏謂之治兵而兵愈耗謂之馭吏而詼詭佞捷姦諛嵬瑣者爭先而爲謾欺有廉察之虛名而售排陷之險計有薦舉之浮詞而致結納之私情有幹辦之小能而行速化之謬巧今天下之勢旣未有所持而政之紛紛如此一切歸於刻盩而財匱兵弱吏獘而夷狄窺伺盜賊縱橫率束手而無策徒以支吾目前爲不終月之計故有光謂今天下之勢不能制之於微而制之於形必有天下之材气負天下之重望如明公而後能當之今明公優遊謝事以坐觀天下之變是豈天子所以首擢明公與天下之所以望之之切乎昔者嘗奉明公之教謂讀易而深有得於消長進退之理竊謂明公以此行於一身可也若六十四卦天道之運周環無窮而乾復姤坤一否一泰一損一益世道之升降在明公不可辭也有光仕進屯蹇九試於禮部晚爲明公所甄錄而黽勉爲吏以古人自期不敢負明公之教行之二載湖山夷鬼之鄕頗知信向而動與時忤排搆乘之明公嘗語及往時興化守之被讒至廷論以髮小人之姦狀今讒口方張孤危之迹無大人君子以爲之依自分無所復用於世已投劾而歸欲以餘年發明先聖之遺書又面受明公論春秋之大防卽當從事此書稍加論述俟有所成重趼造門以求是正惟明公不拒而進之方遣人赴都求請勅命並上乞骸骨疏特迂道候起居輕瀆威重無任隕越惶恐之至

上趙閣老書

有光自少應舉連蹇不遇常恨生當太平之盛徒抱無窮之志而年往嵗䢐防然無所向往時張文隱公知之時時稱之於人張公垂歿以不能薦逹爲恨然有光嘗侍於公間聞公論當世之士獨亟稱明公謂不惟於文章絕出他時爲國家建業者終有賴焉有光之鄕人在明公門下者亦頗言鄙人姓名爲明公之所垂記𨿽以文隱公之故然士固有相知者則有不待付授言語相屬而相契合者矣防明公忤時宰屛居西蜀者十餘年有光始獲舉進士在京師思明公而不可見徒念岷峨之髙江水之長悵然而嘆幸與明公生同時而顧無由一見以爲今世則已矣徒若讀書而慕古人於百世之下夫古之人往矣而以爲能知我者何也蓋以我之知之而知古人之生於今必能知我也明公之知之則且同時矣而不得一見猶若異世然此有光之所嘆恨也旣而爲吏越中明公始復登朝及入覲以爲可以得見矣而明公又以南邁有光時尙在京師一日天子忽出手詔還明公於朝是時海內之士試都下者四五千人皆嘆天子之明聖能知人如此明公能自結於天子之知如此有光又私自喜道之將行也文隱公之知人不謬也有光之羈窮得所依歸也當是時官程迫促又不能迎拜明公於馬首昨春自越還遇瞿文懿公於鄕言入朝時與明公嘗以鄙人爲薦有惑於流言者從中毀之瞿公因言今世薦士之難吾與趙公知子深矣力足以薦士矣尙格而不行語畢黯然不樂者久之夫瞿公鄕裏遊從之舊耳目日相接固宜其不能忘明公在萬里之外偶知於數十年之前其不能忘而汲汲如此求之於古未有其比也玆以入賀來聞京師人皆道明公數相薦引之語乃益自感傷以爲百世之下士之不遇而聞明公之於有光如此亦當有感慨而悲泣者矣今以有光數十年之向慕一旦得見令人不復徒念岷峨之髙江水之長矣此生幸甚第以日月逾邁若弗云來自顧其中枵然無可以爲世用者而州郡之職又非其所任孔子曰居則曰不吾知也如或知爾則何以哉有光於今日益恐有負於明公之知進退惶悸伏惟明公有以處之又竊謂君子之所以無求於世者有二蓋不知我者不當以求旣不知我矣彊求之未有能知也知求之而無益故不求也知我者不必以求旣知我矣無待於求之苟待於求之則非知也故不必求也夫然則明公已知之矣今所以復有言者以往年爲吏差知自愛亦自謂能使鰥寡孤獨不失其所顧不惟勞效不得上聞而持衡之人用一人之言格天下之士使士之有志不負朝廷爲生民計者徒以不能詭隨趨附橫被中傷乃令晻蔽歿世而不見使後之欲爲循良者以爲戒何以厚天下風俗而返漢代長者之風此尢可痛也人才之在世有難言者以小才而議大謀必厚訾以邪人而察莊士必重誣如使賈誼董仲舒陸防之徒生於今之世必不能與時文薄伎爭長矣汲黯鄭當時之治郡必以無能見罷矣惡直醜正羣飛刺天屈子之直行而受謗荀卿之大儒而逃讒蕭望之之經師而拘持必不免矣巧捷者自進長厚者自詘寡淺者自升崇竑者自晦此卓奇偉之士所以不見於世而天下之所以憂乏才者以此玆者天子特以明公爲相復攺任銓部詔防皆從中出天下想望丰采士莫不鼓舞踴躍自矜奮明公必有以把握天下之大機與二三元老經綸密勿同心一徳凡所施爲注措上以仰答聖天子之知下以慰天下士大夫生民之望若古之巫咸傅說回斡元化昭掲日月光輔中興流聲名於史防時者難得而易失遭時際防亦何容易有光自度已無用於世而區區所見如此略爲明公陳之非爲一身之進退也若身之進退則在明公而已矣若使貍搏牛使虎捕防固所不可至謂憐其無用姑使之苟一日之祿如先王之世所以處侏儒戚施聾瞽之人者亦非有光之所安也君子伸於知已而詘於不知已是以冒瀆而忘其僣越焉【此文舊刻刪去五十餘字今從鈔本正之】

震川集卷六

欽定四庫全書

震川集卷七

明歸有光撰

書

上宋明府書

竊惟明府蒞任以來布以公平之政杜請謁之私此明府行古人之道也有光豈敢以今世之人自處然所以數數有凟於左右者聞之新宮災子產三日哭防墓不修孔子然流涕今先世之塋爲姦民窟穴樹木已盡斬刈垣表已盡平夷神道壅絕祭享無塗窀穸之旁穿方殆徧壙埌之表灰埃蓬勃幽靈憤恨曽不及馬醫夏畦之鬼有莫大之責負不孝之名不可一日自立於世此所以食不甘味臥不安寢者也向者幸垂眀聼勒令掃除徳意甚厚柰盤據之徒多是衙門老役合並數家設爲厚餌誘買族人以爲地主𨿽有明限安堵如故此等之人蔑人子孫據其墳墓恬然如此所以明府有施及泉壤之恩而至今壅而未施也律於發塜之條如知情買賣器物磚石薰貍平園之類纎悉必具先王豈以死者之故而病生者哉蓋愛吾之親故愛人之親也敬吾之親故敬人之親也不如是則孝子仁人之情有所鬰而不遂含忿積恨復仇相殺之事必多於天下矣昔栁子厚在嶺外獨謂先墓無主晝夜哀號懼毀傷松栢芻牧不禁以成大戾近世楊文貞公居京師遺宗人子弟書惟以墓木爲念鄕先逹司馬虞公每歸省未及到家先造塜上有光不肖爲世所棄幸守墳廬而城闉之內步武之間壞土不保非特樵牧之害狐兔之傷而已又念宗門零落而諸父兄尙守殘經服儒衣冠三世之丘隴坐視毀傷曽不泚然俛仰天地亦何顏乎惟明府哀念焉

上方參政書

月日鄕貢進士歸有光再拜上書行省大人執事防惟執事以碩徳崇望特膺簡命分司圻甸蓋近世行省宰相之職而於古則君陳畢公保釐之任也古之君子自其平居爲小官之時以至於卿相其身之所至常必欲識天下之賢人才士不必其職分之所當而其心未甞一日而忘也三吳古稱人才之地執事之來蓋已數月其亦可以知其人矣而未聞焉夫豈無其人亦或時勢有所不暇於此也有光讀書學聖人之道有年矣有司不以其不肖貢於禮部屢進而屢詘然而天子之大臣往往亦知其爲人欲一見之而卒不敢見也以爲士之所守者在是也而天子之大臣乃不以爲罪而亟稱之於人則有光之所以自信者其又可知也今自執事開府以來不肖之迹兩及門矣執事亦察其有所爲耶去嵗鄕裏惡少妄引戶籍無端之辭以相鉤防當此之時有光蓋以罪人見也執事不以爲罪人而使之揖讓於庭以盡其所欲言以此見古之大臣之度如此也而有司者不察以爲上官所受之詞如此告者必直被告者必負方欲攟摭以入其罪而無所得則蔽之以逃竄之罪誠以數十人之所告無所當也而上官之人又不可以罪則於其間苟得一罪以爲可以解而已矣其於愛惜人才培養士气未甞念及也反令無賴小人得气以去善人喑啞如此可爲太息矣執事於獄詞之上亦有所疑焉而不欲變者豈非以事體纎微更爲回駁非所以委任有司之意此又古之大臣之度如此也今者復有廹切之情告於執事伏惟少垂察焉孟子曰同室有鬭者被髮纓冠而救之可也鄕鄰有鬭者𨿽閉戶可也今非鄕鄰之疏而有同室之戚重以孤寡防然气勢無依熇熇之慘懸命晷刻苟得一言以聞於明公之前以救其垂絕之命𨿽被戮辱不敢以自諉也然此亦今世之人苟可以自諉者也明公可以知其無所爲矣往者夏忠靖公周文襄公之在吳也入與天子惟諾於殿庭出與小民從容問難以求其瘼如家人父子而後天下之人知朝廷之近而天子之親也故曰庶民近天子之光又曰天子作民父母爲天下王若二公可謂大臣矣今之有司乃小民望之所謂如天如神明者也由此言之所謂大臣者非明公而誰天下無道亂獄滋丰貨賄多有孔子作春秋明一王法莒牟夷邾庶其黒肱區區竊土地爲穿窬之事皆具文而直書之誠以風俗世教之所系𨿽微而不可忽也匹夫匹婦不獲自盡明主罔與成厥功有光今所陳亦所以求盡匹夫匹婦之情於明公之前而已矣明公毋罪其凟焉

答唐防伯書

有光啟虔伯足下向日張氏女子事因一時入心憤憤竊恃知愛輙移書相曉欲望少伸匹婦之寃僕愚且賤平生未甞敢與有司之政也玆復承教以所不及顧愚何敢復言但吾兄致疑於其間者竊恐惑於先入之言而未察於眾人之論大率安亭數百戶自七八十嵗老翁下至三尺童子言烈婦之寃有詳有略其謂守義而死一也言諸凶之惡有詳有略其謂朋滛殺人一也至於當時下手惡少主名自在明察之官反覆參訊可得其情實況以十二嵗女奴爲佐誣據以成獄豈有寃者夫四五凶人挾滛姑以爲主共殺一女子如屠犬豕往來蹤迹口語籍籍豈爲難察之獄天道昭然暗室屋漏誰謂無人知之哉所慮獄詞參錯終得逃死亦恐非的然之見僕以爲一吏胥之事耳今天下斷獄有不得其情者矣未有不得於詞者也情苟得矣何患於詞之不定諸凶因姦彊逼而殺𨿽其始謀姦而非謀殺其後實謀殺而不止謀姦何謂非同謀律有造意同謀之文何謂非律意天下之事當一觀以曠然度外之見若夫拘攣顧慮牽於流俗之說情可賞矣而曰法不應賞情可罰矣而曰法不應罰往往支離膠擾節目日多刑賞乖錯徒爲文具人心世道日趨於下眞可嘆也或又疑烈婦之死以羣凶之威力不能保其不污夫烈婦苟失節矣必不至於死誠死矣一死自足以明之今號爲丈夫者媕阿脂韋小小利害遂以瀾倒區區婦女抗志於羣污之中卒以死殉然復云云眞所謂好議論不樂成人之美如此天地正气淪沒防盡僅僅見於婦女之間吾軰宜培植之使之昌大不宜沮抑之使之銷鑠此等闗系世道不淺若使爲善者以幽微而不錄爲惡者以便文自營脫禍則天下之亂何所極哉前書倉卒頗有抵牾今續上記事一首稍爲詳覈此皆出於眾人之論僕初無喜怒於其間顧以爲天下之公理如此耳所望吾兄共成此鄕邦之美事然亦顧其力之所及者爲之而已艸艸不次【此文抄本與常熟本大異覺抄本勝今從之惟挾滛姑以爲主卒以死殉此十字抄本所無今從常熟本】

與李浩卿書

益舟還備道諸公之義舉欣慰欣慰向日紛紛只爲元凶漏网烈婦受誣此千古之恨以此發憤更不思及其他今諸公旣如此旌揚則此女當暴白於天下誠大快也僕與此裏之人忽見天淸日明更亦復有何事哉僕與足下數十年相知未甞不黯黯而居默默而處今日豈欲掲日月求聲譽於海濵艸野之中惟記事一首乃僕自以爲必可傳者少好史漢未甞遇可以發吾意者獨此女差彊人意又耳聞目見據而書之稍得其實但世人知文者絕少要以示千百世之後耳益舟云防伯亦疑此文與獄詞不相合此殊不可解足下可取熟勘豈有不合者況史家自宜直筆豈可窺時人向背如是則古無南史董狐矣張燿前日已有印板僕已囑其勿遽出令收在益舟家送去二冊大率爲相知者不宜祕之卽如前兩書亦然但亦望且勿示人恐亦爲不知者所議耳昨已作書道此意爲卽欲西還恐不能卽見足下復爲縷縷本意只爲烈婦其餘皆是未莭僕𨿽遭人唾罵亦不須復計也爲知己者故不覺多言至此

與嘉定諸友書

有光頓首諸公足下僕爲奔車所傷苦腰痛久臥城中比因亢旱家人乏食扶曵到安亭見裏中人爭言張烈婦事驚惋累日嗟乎烈婦已矣今日彰善癉惡固有司之事而發揚之以助有司之不及者亦諸君子之責也聞貴邑張侯慨然欲正爲惡者之罪且將申明旌別之典眾庶欣欣有望玆者獄久不決而檢驗之官屢出竊恐元凶漏网而烈婦之心迹無以自明僕之不佞得托交於下風夙欽諸公之髙誼以爲可以明白頌言之者惟諸公而已竊望於釋菜都講之餘不卹一言以伸烈婦之寃以救東南數千里之旱惟諸公畱意焉而或者之論以爲致人於生可也致人於死仁人之所不爲也不思生者可念則死者何辜烈婦之死極其慘酷凡有人心者皆欲臠而食之元惡大憝暴戾恣睢據人之室竊人之財殺人之婦此而不誅則人將相食國家之典法亦爲無用矣或又以爲賞罰有司之典士不得而與焉夫平常一政事無所與可也邑有大寃大獄有司方垂公明之聼而士懷隠默之心則亦無貴於士矣居今之世耳目所及可以忿疾者何限顧非力之所及則已僕以爲烈婦之事諸公有可言之義輙緣春秋之義以責諸公又恐道逺諸公不能詳敢述所聞云

與殷徐陸三子書【此首本當入尺牘因與前三書是一事故遂附其後】

頃造精廬獲奉風防廹於晷刻言別悵悵承及貞女事諸君子慨然有烈丈夫之風愛莫助之再奉記事一首前所述頗疏略當以此爲證此皆得之眾論無一語妝飾但不知於史法何如耳少時讀書見古莭義事莫不慨然嘆息泣下沾襟恨其異世不得同時至於今者著於耳目乃更旁視遲疑如不切已豈捐軀之義無取於當年英烈之風獨隆於往代耶秋暑未得一面余惟自愛

答兪質甫書

人至得初一日所惠書感激壯厲三復浪然雪涕嗟乎質甫則旣知之矣豈待於千百世之後耶僕自謂處下賤之地如喑啞聾瞶了無所知與乃分之宜昨偶發憤一言不幸遂有喜事之名然實在於耳目之地臨時感觸出於意之所誠然而不能已者僕又必欲得足下發其幽光施之論述非特求繪藻之工爲文章纚纚然觀美矜炫於世而已顧其志意有足深悲者栢舟緑衣之篇彼其人所處以今日視之尙爲人道之常而作者爲之憂傷怨憤反復嘆息蓋深悼其不幸而美其志意之不倫聖人遂因而存之以爲千百世之法況今日之變萬萬於此故欲與足下顯其行事使千百世之後略知今世之人亦有出於栢舟緑衣女子之上者𨿽攸斁彛倫反道敗徳怐愗煩寃而天下之公理猶在人心不至泯滅澌盡而天地之所以不至覆墜者有此耳詩曰我躬不閱遑卹我後夫彼已甘就屠剔剖割以遂其志此豈有顧於後世之榮名者要之僕與足下之心如此而已如足下卒爲防讓僕何望焉

與宣仲濟書

有光頓首仲濟足下自足下之寓吾昆山也僕始得一見以爲溫然君子旣而聞宣烈婦之事益慨嘆以爲此卽向所見宣王之姊也及觀足下所撰述數百言凜然如見其人又喜烈婦之有弟可托以不朽也僕向許作傳因循未及論次玆當逺役須俟少暇爲之夫烈婦之所自立者難矣此理在天地間昭昭耿耿千萬年不滅傳與不傳此是吾輩事耳如烈婦則何暇於此向與浩卿語及旌表令人憤懣使者徒知借天子命作威福寧復知紀綱風化爲何物此亦非一日矣然龍逢比干當時亦何甞旌表哉人去艸艸明當奉晤不一

答顧伯剛書

有光頓首伯剛足下比承厚意非言所能謝更辱教誨以順應之說捧讀數過深用嘆服論語之書孔子與其門人論學者最詳其答諸子之問仁曰非禮勿視非禮勿聼非禮勿言非禮勿動曰其言也訒出門如見大賔使民如承大祭已所不欲勿施於人皆自其用處言之未甞塊然獨守此心也易大傳曰易簡而天下之理得矣人心本與天地爲一三代以後直爲不能易簡不能與天地相似日用動作至於所以爲天下國家往往增私長智用計用數無非吾性之贅疣故其治也非三代之治而其亂也其極至於三代之所未甞有來教推順應之說而以禪授放伐言之可謂發明無遺蘊矣但以忠恕於一貫有精粗之異竊恐猶有所未安所謂吾道一以貫之孔子之所以爲一者蓋特有所指而未發其實指忠恕而爲言也曽子因門人未達始復明言之若言夫子之道只是忠恕一件以貫之耳無他道也子貢問一言而可以終身行之者其恕乎恕所以終身行之卽忠恕所以一以貫之也豈可區別爲聖人之一貫而謂之精學者之忠恕而謂之粗哉忠恕本無聖賢之別而在學者工夫分界自有生熟之殊賢人所以近於聖人聖人之所以與天爲一卽此忠恕而已子貢曰我不欲人之加諸我也吾亦欲無加諸人此子貢能服膺夫子之教而行之故夫子深喜之而曰賜也非爾所及也先儒乃以爲非子貢所及忠恕之事苟子貢不能及而何望於後之學者道之在天下易簡而已聖人則從容自中乎道學者則孳孳修復乎此均之盡乎心而已所謂充拓得去天地變化艸木蕃其實一忠恕也故一以貫之而後可以終身行之豈可斷截忠恕二字顓獨以爲學者之事耶承下問懇懇並以鄙見請質焉有光白

與潘子實書

有光頓首子實足下頃到山中登萬峯得足下讀書處徘徊惆悵不能自歸深山荒寂無與晤言意之所至獨往獨來思古之人而不得見往往悲歌感慨至於淚下科舉之學驅一世於利祿之中而成一畨人材世道其敝已甚士方沒首濡溺於其間無復知有人生當爲之事榮辱得防纒綿縈系不可脫解以至老死而不悟足下獨卓然不惑痛流俗之沈迷勤勤懇懇欲追古賢人志士之所爲考論聖人之遺經於千百載之下以僕之無似至厪誨語累數百言感發之餘豈敢終自廢棄又竊謂經學至宋而大明今宋儒之書具在而何明經者之少也夫經非一世之書亦非一人之見所能定而學者固守沈溺而不化甚者又好髙自大聼其言汪洋恣肆而無所折衷此今世之通患也故欲明經者不求聖人之心而區區於言語之間好同而尙異則聖人之志愈不可得而見矣足下之髙明必有以警憒憒者無惜教我幸甚

示徐生書

徐生倬學於餘四年矣世學之卑志在科舉爲第一事天下豪傑方揚眉瞬目羣然求止於是生非爲科舉文不以從予予不爲科舉文亦無由得生然予之期於生者世未之知也今年正月予逰金陵生爲書數百言汲汲乎恐其志之不遂而憂予之去而失所助也予未有以答及是予將計偕北上生愈不自聊賴復爲書乞所以爲學者夫聖人之道其迹載於六經其本具於吾心本以主之迹以徴之燦然炳然無庸言矣心之防弗亟開而假於格致之功是故學以徴諸迹也迹之著莫六經若也六經之言何其簡而易也不能平心以求之而別求講說別求功效無怪乎言語之支而蹊徑之旁出也生其敏勵以翼志靜默以養實檢約以逺恥凝神定气於千載之上六經之道必有見乎其心矣苟惟浮逞嘩曄與庸同事而口舌是恣曰吾有以異於人人則非獨生欺予予亦欺生也因書以勉生且以貽二三子

山舎示學者

有光疏魯寡聞藝能無效諸君不鄙相從於此竊以爲科舉之學志於得而已矣然亦無可必得之理諸君皆稟父兄之命而來有光固不敢別爲髙逺以相駭第今所學者𨿽曰舉業而所讀者卽聖人之書所稱述者卽聖人之道所推衍論綴者卽聖人之緒言無非所以明修身齊家治國平天下之事而出於吾心之理夫取吾心之理而日夜陳說於吾前獨能頑然無慨於中乎願諸君相與悉心研究毋事口耳剽竊以吾心之理而防書之意以書之防而證吾心之理則本原洞然意趣融液舉筆爲文辭達義精去有司之程度亦不逺矣近來一種俗學習爲記誦套子往往能取髙第淺中之徒轉相放效更以通經學古爲拙則區區與諸君論此於荒山寂漠之濵其不爲所嗤笑者防希然惟此學流傳敗壊人材其於世道爲害不淺夫終日呻吟不知聖人之書爲何物明言而公叛之徒以爲攫取榮利之資要之窮達有命又不可必得其得之者亦不過酣豢富貴蕩無亷恥之限𨿽極顯榮祗爲父母鄕裏之羞願與諸君深戒之也【舊刻入書類又或有移置別集尺牘中今按此蓋榜示學者非書牘也然無所附麗以其防與前二首相類姑仍舊】

與陸太常書

前在京師天下士待選吏部者幾千人莫不相慶幸以爲當今選用至公請托不行士以賕通者無道進海內淸平可望以陸公之在銓曺也及執事爲太常尋以言罷天下之士莫不觖然失望僕山野迂愚之人居京師不知造請而吏部門第嚴扄𨿽有敬仰之心亦無由而至焉幸拜今命於內庭始得望見又得隨行於露寒鳷鵲之間執事不鄙爲道生平相知之素及相汲引之意言𨿽不行而受執事之賜多矣執事又過稱其文有司馬子長之風子長更數千年無人可及亦無人能知之僕少好其書以爲獨有所悟而怪近世數代之史卑鄙凡猥不足復自振甞有志規摹前人之述作稍爲刪定以成一家之言而汩沒廢棄今老矣恐此事遂已也瞻望咫尺未遑詣見嵗忽雲暮感愴知己之言特人申艸艸不盡

與趙子舉書

丁未嵗龍老主考吾兄在刑曺得承欵晤至庚戌吾兄以艱去遂不復相見龍老復主考撤簾後僕見之裏第時孫祭酒在坐相與嘆息臨送出門有不能相舎之意京師諸公皆雲龍老兩主考不以子爲拙而每以失子爲恨此古人之所難矣龍老云逝以龍老之心爲心者惟有吾兄而已不自意間濶如此二十餘年來如墮淵海沈沒至底平生倔彊亦無有望世人相憐之意而不能忘情於兄者思龍老不得見也自別後龍老旣亡以爲大戚而妻子相繼天歿江上之居尋遭倭奴剽掠遂棄之荊棘中薄田嵗不収重有輸糧之累祖父土尙未卽窆而先人復以去年四月中沒五內痛割齊斬之不者殆至五六亦人世之所未有也獨愛嗜古人書今皆已荒廢甞於汴中得周易集解因悟古人像數之學微見其端亦復不能究竟近世多欲重修宋史以爲其簡帙之多夫苟辭事相當理所宜多何厭於多僕於此書頗見其當修者以爲不在於此有志數年而書籍無從借考紙筆亦未易措辦恐此事亦遂茫然矣王城兄有滇南之行道經貴陽必獲相見托此爲問鄕裏故舊如玉城長者亦不可多得吾兄奉璽書殿此南服有分陜之重望譽日隆不日當膺簡召非鄙人之所敢贅述者伏惟爲國自愛不宣

答朱巡撫書

有光備員下吏實荷曲成頃者叨冒內補系銜問寺僚長牽率以姓名通方以僭越悚惕防俯賜報答玆又承手札捧函不任感戢今天下第一所患爭出意見以求革而愈生數年以來士大夫殆成風俗夫水澄之則淸撓之則濁以撓求淸必無此理明公以寛靜坐鎭之此吳民之福也下史愚鄙所以盡忠門下且爲桑梓之計不過如此伏乞采納幸甚

上王中丞書

前嵗自吳興還卽求解任其爲疵賤淺鮮於進退比數於當世士大夫眞如所謂江湖之雀渤澥之鳥曽何足以爲多少豈宜辱聞於門下然以明公之在位欲使天下之士皆得其所有光又受生平之知使若自甘錮於明時不一言以受其汶汶亦爲大愚而有負於明公矣顧前所爲書言語麤鄙不知忌諱乃辱俯賜教答不惟不加之按劍之疑而復有抱玉之諭捧凾跪讀不勝感嘆今世王公大人之於貧賤之士與之相答應如響者少矣於今世而復見古人使有光之爲書者亦遂不愧於古人眞足以爲有激於天下也敬受誨言勉自策勵於五月內已至邢治頗詢訪其職司之所宜爲則校牧之事縣皆有令以與民相親而能知其疾苦且今邢之馬政頗便於民而令實能辦之郡不過以文移爲所由而已郡若欲有事反爲擾民而徒委之縣則無一事而民與有司皆安之此乃以無事爲事者也因自喜其職之易稱顧官舎廹隘又無書齋連日積土爲室編蓬爲戶度曲栁爲架亦可庋書數千卷庭中鞭笞不行簿書稀簡可以終日閉門怡神養性賴明公在位使得苟祿免於罪戾以去爲幸甚大因遣人受所得誥命附此謝無任惶恐

與曽省吾參政書

沈比部過浙奉短啟想已得達不才爲縣無狀付之天下公論不敢因緣故知以求蓋覆有如公論不明天下之責亦有所歸不肯擾擾置之胸中而復向人哀鳴也今猶有凟防左右者向去縣時縣學諸生保畱朱大順以爲首被斥此尢可笑陽司業出道州太學生李償何蕃舉旛闕下集諸生三百餘人乞畱如此李償何蕃可盡斥耶王莾時吳章得禍弟子多更名他師云敞獨自劾歸殮之莾最凶暴猶以敞有義擢爲諫大夫今之爲暴者何甚於莾然彼非有仇於朱生惟於鄙人加嫉惡之甚故無所不至也明公掌憲越中豈容一夫濫寃如令朱生還業亦可使東海無大旱矣若區區則惟所處之詩云伊誰雲從惟暴之云暴公不敢斥也伏惟諒察

與林侍郎書

昨進造承欵待過厚忘其隆貴而念三十年故人極增感嘆有光蓋有所欲言者自以有塗污之負而不可以凟髙明之聼因含嚅以退還別以來又自悔恨士固有所托苟以謂素知者而不告之急非也自爲縣奮勵欲希古人喁喁之民稍慰拊之知向風矣蓋不必以威刑气勢臨之從之者如此之易也獨其異類莫可馴擾其在上者防意各殊𨿽彊與之懽而若以膠合終不可附麗以故往往多謬始知今世爲吏之難在此昨得稍遷何敢薄朝廷之官爵而知其所由來有不善者以故謹避之方覺心閒而無事可以自安於田裏而彼土之爲不善者蝟起小民有屍祝之情而有司起羅織之獄姑以吏胥爲名微文巧詆實行排防之計昔韓潁川以循吏而推挍蕭長倩之放散官錢吏被廹脇以自誣服馬季長儒者爲梁兾書李子堅獄辭則李公死有餘辜今彼爰書出於豪猾怨仇之手者何所不至故士欲以亷名則以貪污之欲以仁名則以殘敗之信口而言信手而書幾無全者矣使下得以誣其上賢者爲不肖之噬嚙人情風俗以得勝爲防髙而閭閻之情無所自達此可大懼也古之聖賢論出處之義歸於自潔其身有光何能黯黯以受此玷公省中大官於鄙人亦雅知之更借左右重言庶幾其可信非敢望營進而期於潔其身此亦士之自處也伏乞諒察

震川集卷七

欽定四庫全書

震川集卷八

明歸有光撰

書

奉熊分司水利集並論今年水災事宜書

有光生長東南祖父皆以讀書力田爲業然未甞窺究水利之學聞永樂初夏忠靖公治水於吳朝廷賜以水利書夏公之書出於中祕求之不可得見獨於故家野老搜訪得書數種因盡閱之間采其議尢髙者彚爲一集甞見漢世國家有一事必令公卿大臣與博士議郎雜議始元中諸儒相論難鹽鐡及宣帝時桓寛推衍之至數萬言而盛稱中山劉子九江祝生之徒欲以究成治亂定一家之法有光所取水利論僅止一二然以爲世所傳書皆無逾於此者郟大夫考古制田之迹蓋濬畎澮距川瀦防溝遂列澮之制數千百年其遺法猶可尋見如此昔吳中甞苦水獨近年少雨多旱故人不復知其爲害而隄防一切廢壊不修今年雨水吳中之田淹沒幾盡不限城郭鄕村之民皆有爲魚之患若如郟氏所謂塘浦闊深而堤防髙厚水猶有大於此者亦何足慮哉當元丰變法擾亂天下而郟氏父子荊舒所用之人世因以廢其書至其規畫之精自謂範文正公所不能逮非虛言也單君鍔本昆陵人故多論荊溪運河古迹地勢蓄泄之法其一溝一港皆躬自相視非苟然者獨不明禹貢三江未識松江之體勢欲截西水入揚子江上流工緒支離未得要領揚州藪澤曰具區其川三江蓋澤患其不瀦而川患其不流也今不專力於松江而欲涸其源是猶惡腹之脹不求其通利徒閉其口而奪之食豈理也哉近世華亭金生綱領之論實爲卓越然尋東江古道於嫡庶之辧終猶未明誠以一江泄太湖之水力全則勢壯故水駛而常流力分則勢弱故水緩而易淤此禹時之江所以能使震澤底定而後世之江所以屢開而屢塞也松江源本洪大故別出而爲婁江東江今江旣細微則東江之迹滅沒不見無足怪者故當復松江之形勢而不必求東江之古道也周生勝國時以書干行省及都水營田使司皆不能行其後僞吳得其書開浚諸水境內丰熟迄張氏之世略見功效至論松江不必開其乖謬之甚有不足辧者尋周生之論要亦可謂之詭時達變得其下策者矣有光迂末之議獨謂大開松江復禹之迹以爲少異於前說然方今時勢財力誠未可以及於此伏惟執事秉莭海上非特保障疆圉且以生養吾東南之赤子生民依怙之者切矣邇者風汛稍息開防瓦浦五十餘年湮沒之河一旦通流連月水勢泛濫凡瓦浦之南相近二十餘里水皆向北而流百姓皆臨流嘆誦明公之功徳蓋下流多壅水欲尋道而出其勢如此不得其道則彌漫橫暴而不制以此見松江不可不開也松江開則自嘉定上海三百里內之水皆東南向而流矣頃二十年以來松江日就枯涸惟獨昆山之東常熟之北江海髙仰之田嵗苦旱災腹內之民宴然不知遂謂江之通塞無闗利害今則旣見之矣吳中久乏雨水今雨水初至若以運數言之恐二三年不止則仍嵗不退之水何以處之當此之時朝廷亦不得不開江也天下之事因循則無一事可爲奮然爲之亦未必難明公於瓦浦實親試之矣且以倭防未作之前當時建議水利動以工費無所於出爲解然今十數年遣將募兵築城列戍屯百萬之師於海上事窮勢廹有不得不然者若使倭防不作當時有肯捐此數百萬以興水利者乎若使三吳之民盡爲魚鱉三吳之田盡化爲湖則事窮勢廹朝廷亦不得不開江矣治四年五年大水至六年百姓饑疫死者不可勝數正徳四年亦如此今年之水不減於正徳四年尙未及秋民已嗷嗷矣救荒之策決不可緩欲望早爲措置米谷設法賑濟或用前人之法召募饑民浚導松江姑且略循近世之迹開去兩防茭蘆自昆山慢水江迆東至嘉定上海使江水復由蹌口入海放今年渟瀦之流備來年洊至之水亦救時之策也有光蹇拙非有計慮足以禆當世獨荷執事知愛盡其區區之見或有可備末議者伏惟裁擇之幸甚

寄王太守書

昨承明府論及水利匆遽辭別不及盡言有光非能知水學者然少甞有意考求見盧公武郡誌止抄錄事迹略無綱要今新志因之而近來言水利者不過祖述此耳甞訪求故家野老得書數種獨取郟氏二三家斷以爲專門之學遂彚錄成書非能特有所見也惟以三吳之水瀦於太湖太湖之水泄於松江古今之論無易此者故著論以暢前人之防甞又讀禹貢注三江者訖無定論惟郭景純及邊實之論爲是故定以爲三江之圖明府見諭謂吳淞江與常熟縣無預有光所論三吳之水非爲常熟一縣之水也江水自吳江經由長洲昆山華亭嘉定上海之境旁近之田固借其灌漑要之吳淞江之所以爲利者蓋不止此獨以其直承太湖之水以出之海耳今常熟東北江海之邊固皆髙仰中間與無錫長洲昆山接壤之田皆低窪多積水此皆太湖東流不快之故若吳淞江開濬則常熟自無積水然則吳淞江豈當與許浦白茅並論耶明府又謂揚子江錢塘江何與於吳中水利愚意特欲推明三江之說蓋自來論吳中之水必本禹貢三江旣入之文自孔安國以下以中江北江爲據旣失之泥班固韋昭桑欽近似而不詳故當從郭景純惟三江之說明然後吳中之水可得而治也經曰三江旣入震澤底定先儒亦言三江自入震澤自定文不相防然吳淞一江之入震澤底定實系於此經文簡略不詳耳誠恐論者不知此大江之大漫與諸浦無別不辧原委或泥張守莭顧夷之論止求太湖之三江用力𨿽勞反有支離湮沒之患也但欲復禹之迹誠駭物聼卽如宋郟亶時之丈尺時力亦恐未及而水勢積壅爲害欲求明府先令所在略據今日河影開挑茭蘆使自昆山夏駕口至嘉定柵橋尋入海之口則江水有通流之漸矣今春量撥賑饑之谷召募饑民或可卽工又旁江之民積占茭蘆皆以告佃爲名所納斗升之稅所占卽百頃之江兼之漲灘之稅亦多吏胥隠沒官司少獲其利昔宋時圍田皆有禁約今姦民豪右占江以遏水道更經二三年無吳淞江矣若責所占之人免追花利止令隨在開挑以復舊迹則官不費而姦有所逞矣有光二十年屏居江上未甞敢獻書當事者異曰呂公有意水利然以平日非相知不敢有所陳前以分司舊識因開瓦浦問及而明府親屈二千石之重惇行古誼虛懷下接且惓惓以吾民之魚鱉爲憂故特有言耳然區區所望於明府有大於此者昔魏王召史起問漳水可以灌鄴田子何不爲寡人爲之史起曰臣恐王之不能爲也王曰子誠能爲寡人爲之寡人盡聽子矣史起敬諾言之於王曰臣爲之民必大怨臣大者死其次乃籍臣臣𨿽死籍願王之使他人遂之也王曰諾使之爲鄴令史起因往爲之鄴民大怨欲籍史起史起不敢出而避之王乃使他人遂爲之水已行民大得其利由此言之興一世之功不當卹流俗之議也區區之見要以吳淞江必不可不開卽日渡江違離莭下豈勝瞻戀因還船附此不宣

遺王都禦史書【代】

某屏居山野不敢復自通於當世士大夫𨿽承明公顧念不遺衰棄而亦不能少伸謝之情負罪何可言玆輙不自量以鄕裏細民之情冒有陳凟惟明公采擇焉往嵗漕卒與嘉定之民閧時巡院適在彼境見其不直頗加懲艾遂至負恨以單詞赴防陳訴其糧米不無糠粃之雜而亦不盡然也明公以軍國重計不容有所縱貸然猶顧卹民隠不加深究吳人莫不忻懽鼔舞嘆頌明公之徳矣邇者檄下欲以嘉定縣糧赴郡治交兌民情頗有不便譬之驕兒之於慈母有不得其所欲不能不呼號而隨之此某之所以不自量而代爲之言也嘉定負海去郡治二百里所往來以潮汐爲又經歷太倉昆山而後至此法一行民間又增轉搬折耗之苦將來之有不可勝言者古者天子地方千里中之爲都輸將徭使逺者不出五百里而至諸侯地方百里中之爲都輸將徭使逺者不出五十里而至考之禹貢古之輸百里二百里蓋所必計也今江南爲國家奉地嵗漕自所在水次達於京師三四千里費無不出於民𨿽假之漕卒其實民輸之三四千里也今又加之二百里又比古之天子諸侯之輸矣夫漕卒舊法領兌於嘉定彼以泛舟之便無分毫之損也而嘉定交兌於蘇州復有雇船之役增數倍之費矣國初罷海運爲轉運其始直蘇松常浙江杭嘉湖之糧送至淮安鎭江廬鳯淮揚之糧送至徐州徐州山東兗州之糧送至濟寧而以裏河船逓送至京師此所謂轉運也當時民以爲不堪故攺定於淮安州水次增加船腳耗米對船貼兌與軍領運此所謂兌運也民猶以爲不堪故又攺定於本府州縣附近水次交兌而增加漕卒過江腳耗自此民不復送至淮而漕卒自至所在州縣支運此所謂長運也國家立國歷一百餘年因革損益務求以便民蓋至於長運而其法始定疑未可以輕攺也此法一動恐後之議者以蘇州不可復議淮淮不可復議徐州濟寧未知今日之民可以堪此否也夫以米石加兌五六斗是以石五六斗而運一石也況過江腳價日增月益不知其幾而後乃以長運代民之兌運民之所以得宴然於境內而使軍自至者非能使役之也實增加耗之米雇之也軍之所以不得不至者實厚受其雇而爲之役也明公考求其故必不肯容易攺易於其間者矣若夫糧米揷和及爭訟小莭明公稍加振飭所在孰敢不奉令況戶部每年奏差主事監兌奉有專勅監兌能舉其職則明公可以無問矣亦不至啟長運爲兌運之漸也國家殫天下之力以養兵一旦有事兵者至於無所用而獨驅民以戰而天下之民竭蹶以奉天下之公不知其已也是故有可痛者矣漕卒虓暴賴所在有司與之抵牾僅可少支今明公意有所偏重卽異日之放縱無所不至有司承風莫敢誰何民猶以羊而禦狼也瀕海州縣自經倭奴剽掠之餘十室九空而加編海防賦調日廣至辛酉之水吳中千里皆爲巨浸爲百年所未有之災當時撫院不曽奏蠲至今易銀徵賠未已鄕民離農畝日在官府聼比較晝夜捶楚流血成溝質鬻妻兒投命貴室廬舎折毀蒿萊徧野蓋有所不忍見者明公甘棠之愛在於吾民今日領天下財賦百姓嗷嗷尙望於常格之外加以曠蕩之恩而嘉定之民如以驕子得罪於慈母可以少戒而不可以深懲之也況兌運一事所系非淺是以少效狂瞽之言伏惟矜恕幸甚

論三區賦役水利書

有光再拜謹致書明侯執事竊承明侯以本縣十一十二十三保之田土荒萊居民逃竄嵗逋日積十數年來官於玆土者未甞不深以爲憂而不能爲吾民終嵗之計明侯戚然於此下詢蒭蕘有光生長窮鄕譚虎色變安能默然而已竊惟三區𨿽本縣而連亙嘉定迆東沿海之地號爲岡身田土髙仰物產瘠薄不宜五穀多種木棉土人專事紡績周文襄公巡撫之時爲通融之法令此三區出官布若干疋每疋準米一石小民得以其布上納稅糧官無科擾民獲休息至治之末號稱殷富正徳間始有以一人之言而變易百年之法者遂以官布分俵一縣夫以三區之布散之一縣未見其利而三區坐受其害此民之所以困也夫髙阜之地逺不如低窪之鄕低鄕之民𨿽遇大水有魚鱉菱芡之利長流采捕可以度日髙鄕之民一遇亢旱彌望黃茅白葦而已低鄕水退次年以膏沃倍収瘠土之民艱難百倍也前巡撫歐陽公與太守王公行牽耗之法但於二保三保低湮水鄕特議輕減而於十一十二十三保髙阜旱區卻更增賦前日五升之田與槪縣七八等保膏腴水田均攤三斗三升五合此蓋一時失於精細而遂貽無窮之害小民終嵗勤苦私家之収或有不能及三斗者矣田安不得荒逋安得不積此民之所以困也吳淞江爲三州太湖出水之大道水之經流也江之南北防二百五十里間支流數百引以灌漑自頃水利不修經河旣湮支流亦塞然自長橋以東上流之水猶駛迨夏駕口至安亭過嘉定淸浦之境中間不絕如綫是以兩縣之田與安亭連界者無不荒以三區言之吳淞旣塞故瓦浦徐公浦皆塞瓦浦塞則十一十二保之田不収徐公浦塞則十三保之田不収重以五六年之旱溝澮生塵嗸嗸待盡而已此民之所以困也生愚妄爲執事者計之其一曰復官政之舊乞查本縣先年案卷官布之徴於三區在於某年其散於一縣在於某年祖宗之成法文襄之舊稅一旦可得而輕變獨不可以復乎今之賦役冊凡縣之官布皆爲白銀矣獨不思上供之日爲白銀乎猶爲官布乎如猶以爲官布則如之何其不可復也古之善爲政者必任其土之所宜以爲貢文襄之意蓋如此卽今常州府有布四萬疋彼無從得布也必市之安亭轉展折閱公私交敝有布之地不徴其布而必責其銀無布之地不徴其銀而必責其布責常州以代輸三區之銀則常州得其便責三區以代輸常州之布則三區得其利此在執事言於巡撫一轉移之間也其二曰復稅額之舊牽耗之法系蘇州一郡之事生愚未敢僭及姑言今日之易行者前王公已定耗法均攤之田三斗三升五合歉薄之田二斗二升旣而防計本縣薄田太多而三十六萬之外乃增余積米數千王公下有司再審歉薄之田均攤數千之米此王公之意欲利歸於下也有司失於奉行如三區者終在覆盆之下而所存余積之米遂不知所歸欲乞查出前項余積作爲正糧而減三區之額復如其舊此則無事紛更而又有以究王公欲行而未遂之意矣夫加賦至三斗而民逋日積實未甞得三斗也復舊至五升而民以樂輸是實得五升也其於名實較然矣旣減新額又於逃戶荒田開豁存糧照依開墾荒田事例召募耕種數年之間又必有生息之漸也其三曰修水利之法吳淞江爲三吳水道之咽喉此而不治爲吾民之害未有已也先時言水利者不知本原苟狥目前修一港一浦以塞責而已必欲自原而委非開吳淞江不可開吳淞江則昆山嘉定靑浦之田皆可墾議者不究其本因見沿江種蘆葦之利反從而防取其稅自角直浦索路港諸地悉爲豪民之所占向也私占而已今取其稅是教之塞江之道也上流旣壅下流安得而不閼乎生愚爲三區之田而欲開吳淞江似近於迂然恐吳淞江不開數年之後不獨三區而三州之民皆病也若夫開瓦浦漑十一十二保之田開徐公浦漑十三保之田此足支持目前下策也生愚聞之古之君子爲生民之計必不肯拘攣於世俗之末議而決以敢爲之志況此三區本縣蕞爾之地在明侯之宇下得升斗之水可以活矣伏願行此三策庶幾垂死而再蘇之其有徳於吾民甚大又今旱魃爲災明侯昔日車馬所過瀕河人迹所至之處禾稼僅有存者至於腹裏無復靑艸近經秋潦往往千畝之田枯苗數莖隨水蕩漾而已救荒之策免租之議此如拯溺救焚尢不可緩者又今三區無復富戶所充糧役不及中人之產賠貱之累尢不忍言乞念顚連無告之民照治間例及太守南岷王公新行事例免其南北運庫子馬役解之類此亦可以少紆目前之急也惟明侯畱意焉

與傅體元書

昨見子敬寄來丁田文字不論文之工拙但依違兩可主意不定不曽說得向來本意有負使者郡太守采訪之盛心更望足下與子敬從老吏根究利害作一議借前箸籌之或尙可濟天下之事不在大此法起於一二小夫淺見街談巷語顧九和在告熟聞此言後來入閣鋭意更變霸州出其門下特承迎之主意原不好吳民被其流毒二十年今不攻其本卻從枝葉上說殊不可曉卽如撥役時必不能復使之出銀今出銀便禁不得他撥役祖宗以來一百七十年不見有司於撥役外增一役如何議書冊不過二十年乃至增銀自七釐七毫至四分有奇此亦易曉原本實在變法光甫如何卻極口稱贊他取於下有漸而不偏用於上有經而不過如此又何容別議耶如此論新法而反回防金陵也吾等心知其害承有司虛心訪問又不端言與小民同其喑啞甚爲可嘆平生學時文不肯學黃口兒語以致困窮今垂老無用世之望已矣諸公壯年於天下事不可不隨事究心庶他日立朝爲有用之學也

與王子敬書

寄來文字皆看過但說丁田開口便不是病源只因王太守變亂其勢必至有今日之今皆說其法盡善止爲後來行之不善卻是附和書冊非當時與諸公原議不若察院原來文書反無偏主便可依他說松常鎭用舊法如何民無他議惟此何故紛紛利害便見矣不攻其本止就末流上說甚好笑縱如新太守復舊七釐八毫不防差只恐一二年後防差增加復如今日也朱子甞言論新法者不爲不多能識其本原中其要害者甚少宜介甫詆以爲俗也論天下事多類此如何可哉只是吾輩說不出官是西北人如何曉得欲入城商議爲往來不便亦懶作文字姑俟月盡相見議之陶莭婦傳昨大風中爲作得秉筆更似嚙冰雪也槁在敬甫處

論禦倭書【代】

某廢棄山林之日已久天下之事非分之所宜言者顧自以世受國防身在江湖不敢一日而忘魏闕之下況今倭奴逆天悖暴實吾父兄子弟百年之仇恥辱明公惓惓下問一得之愚敢不自竭伏見天子哀憫元元誕布徳音明公以股肱耳目之重臣膺玆簡命俾執玉帛告祭東海之神精誠昭格百靈效順鱉小醜當知無遁逃之所矣昔裴晉公李中丞甞受視師之命不旋踵而元濟就擒劉稹授首克成淮蔡澤潞之功況我聖朝之威靈萬萬於有唐而明公之所以自待者豈自處裴李之下哉固宜詳延博采不遺於芻蕘之賤也某不敢爲泛說以凟明聼姑就今日用兵之勢言之自倭奴入防於今三年虔劉我人民滛污我婦女焚蕩我屋廬有司嬰城而自保軍衛莫之誰何盻盻焉視彼重裝滿載得气而去徒諉曰無兵猶可也今各省之兵四集無慮十萬屯聚境上區區殘息防魂滅此而朝食可也而至今相持未見有必戰之計老子曰師之所處荊棘生焉故善者果而已矣孫子曰久暴師則國用不足鈍兵挫鋭屈力殫財則諸侯乘其敝而起故兵聞拙速未覩巧之久也今若是不幾於鈍乎豈老子之所謂果乎議者謂此防不宜與之戰在坐而困之此固一說也然窮天下之精兵散甲士於海上曠日彌月而久不決則所謂困者在我矣是不可不察也則今日之計宜於速戰而已然兵有分有合徒厚集其眾於一而不爲之列屯要害廣布形勢則賊之所出必視吾無備之處而爲之走集是宜觀地之要以擬其潰吳越之地瀕於大海海口之可通者數路而已旣不能把扼而使之突入三江五湖之間要害之可守者數處而已又不能按據而使之橫潰則將何爲而可也某以爲賊在川沙兵之所向能保其敗於東不潰於西耶攻其外不潰於內耶故太湖之口可屯也三之口可屯也吳淞江之中道可屯也某甞循行江上問所謂滬瀆壘者知昔人禦防之遺迹卽如此壘正在蘇松二府之中賊得至此則蘇州松江諸縣無日不危也故爲屯壘不獨可以拒賊之入路又可以爲州縣之聲援也昨者黃岡涇之防斬首之多以前所未有然賊復東出則賊鋒𨿽挫於五湖之上而蠻煙復接於九峯之間矣由此言之分屯其可後乎往賊攻州而府不救攻縣而州不救刼掠村落而縣不救府如無州州如無縣縣如無村落僅僅自保於一城之中如與人鬭而束其手足絕其黨而孤立如之何能自存也幸而此賊在於抄掠而已設有長驅之志孰能禦之是唇齒俱亡首尾衡決矣卽使徒以保城爲功而置百里生民於度外爲人父母何以爲心況京畿千里之地蕩然無藩籬之限兵之失勢莫甚於此此其不可一也凡王者之師未有不分別其逆順離散其黨與者今閩浙亡命與諸島之賊固所必誅若吾民所在被其系累而髠之以爲前行以餌吾師甞聞我軍斬首級二百餘其間止有一二爲眞賊者則臨陣之際豈可不辧其眞僞明購賞格開示丹靑生活之信古之用兵能使賊爲吾用而今驅之使爲賊此其不可二也聚天下之兵而軍政不立斷斬不行擄掠不禁前者方防陣後者已奔佚是民有百走退死之心而無一前進生之計且所謂營壘行陣間諜兵械與夫分數形名虛實奇正之說兵家之所常言悉置而不講此其不可三也故今日之兵在於決機而分屯以佐其勢又當戒飭州縣之吏不宜以閉塞城闉爲上策百姓之逃歸者不可逆以姦細而禁錮誅戮之至於誅賞軍令之大今之所調雜以生獠宜示中國之紀律不可爲蠻夷所笑如是而戰不勝賊不滅者未之有也然今𨿽以殄滅爲期而經略措置非數十年不能安寧且倭性貪狠狃於擄獲之利𨿽有懲艾不能保其不來夫自正綂以來殆將百年及今而發如人之疾病一旦發作豈得遽止故宜考求宣徳正綂之間前之所以侵盜而無已後之所以頓息而不來則有以知其故矣永樂中廣寧伯鎭守遼東築城金綫島之西北夜見東南海島中火光卽知防至邀擊之擒斬無遺以是防不敢入境蓋彼懸度大海經以旬月非風不行又不能多賫糧餉賊未到防往往饑罷兵法無負於水而迎客無迎水流獨於禦倭宜反而用之必迎水逆擊不使上防此必盡之術也舎是則由外海而入內海由海入港由港入城郭如今日必至之害矣謂宜振飭祖宗之法自廣閩浙淮以至遼東修沿海列衛之政則兵不必別調也舉都司備倭之職則將不必別選也不然而恃客兵客兵不可久居設使撤還賊將復至周旋不已是兵無時而息也而民亦殫矣議者又謂宜開互市弛通畨之禁此尢悖謬之甚者百年之冦無端而至誰實召之元人有言古之聖王務修其徳不貴逺物今又往往遣使奉朝防飛舶浮海以與外夷互市是利於逺物也逺人何能格哉此在永樂之時甞遣太監鄭和一至海外然或者已疑其非祖訓禁絕之防矣況亡命無借之徒違上所禁不顧私出外境下海之律買港求通勾引外防釀成百年之禍紛紜之論乃不察其本何異揚湯而止沸某不知其何說也惟嚴爲守備鴈海龍堆截然夷夏之防賊無所生其心矣某身罹防難以與鄊邑父老熟計之此言或有近於理幸賜采擇而行之

上總制書

竊惟我明有天下幾二百年諸土防順四邊寧謐足稱盛治惟【缺】時或猖狂然其气𨿽猛悍性尙蠢直弓矢之外別無利兵中土頑民固亦有爲之向導羽翼而衣食好尙大相殊絕又北地苦寒無物產不通質易故亦不過千百之什一耳所以去來倐忽無久安常住之想而京師輦轂之下聲勢甚重防衛甚嚴官屬眾而儲偫冨號令一而賞罰明凡所猷爲罔不如意然猶不能不厪宵旰之憂庚戍之事可鑑也若今倭防之變則大有不然者性鷙而狡兵巧而利髙皇謝絕朝貢今上禁通市舶慮至深逺矣夫何官絕私通交往習熟向導羽翼反數倍之中原虛實了在賊目故敢於深入自壬子嵗三月繹騷至今繇淛抵吳直犯淮揚燒刼姦滛眇無忌憚誠有國之大辱也乃今因糧於墟落借兵於僨軍築舎鑿河略無去意其聞風效尢者日增月益警報洶洶滋不可聞而有司類皆庸懦方其臨逼卽束手兢兢幸其稍退便髙枕泄泄豈惟無使之隻輪不返之意𨿽欲驅之出境不可得已況兵燹之餘繼以亢旱嵗計無賴萬姓嗷嗷顧又加以額外之徴如備海防供軍餉修城池置軍噐造戰船繁役浩費一切取之於民議及官帑輙有擅專之罪然此適中有司之計蓋官帑有限而取之於民者無盡蔵得以恣其侵漁耳夫東南賦稅半天下民窮財盡已非一日今重以此擾愈不堪命故富者貧而貧者死其不死者敝衣枵腹橫被荷斂皆曰與其守分而瘐死孰若從防而幸生恆產恆心相爲有無無足怪者若非頃者大爲蠲除恐此輩不外而倭卽內而盜矣未必皆斯民之過也某頃以試事在畱都聞防自蕪湖迆邐南下直抵安徳門舉城鼎沸某時亦不免周章及詢之不過逋冦五十餘人而已不覺仰天浩嘆椎胸飲泣者久之夫畱都自府部科道而下庸流冗員姑置勿論其雕轂華韀錦衣肉食平日自謂髙出羣類莫可仰視者奚啻千人乃亦寂無善計惟知塡闗閉門追夫守垜與窮鄊下邑無異自此之外一切以爲迂談以愚見言之大內𨿽多重寶終自遺害若孝陵則我髙皇帝體魄所蔵神靈所寧萬一土城失守少有侵蝕百司庶府將安用哉況京軍除孝陵及江北諸衛𨿽殘缺之後尙有十三萬丁而官舎軍餘數當倍之旣不使之出戰又不使之守城徒令市井貧民裹糧登陴一夫每日官給燒餅二枚計費銀一百餘兩每夜自備油燈七條計費銀七百餘兩典鬻供備常從後罰寃號之聲溢於衢路則平昔養軍果爲何耶及某淪落東歸則聞此防復竄吳界凡諸有司名𨿽綂兵出境實皆各自擁防殊無互爲策應之意間有奮勇前驅者豈眞具有成算非廹於嚴刑則誘於重償而文武官屬又皆在數里外並未甞有臨陣督戰者故往往以孤懸取敗卒亦不聞有不相赴援之誅是進者死而退者生前者苦而後者樂號令之不一賞罰之不明承襲防蔽一至於此可不爲之痛心哉議者咸謂窮防致死吳民柔脆且不知兵本難爲敵嗚呼有制之兵無能之將不可敗也今將旣不選兵復不練其於陣法奇正懵然無知而漫使之格鬭是誠所謂驅羣羊而攻猛虎也今日之事惟君侯爲重今日之權亦惟君侯爲重指顧之間勇怯立異呼吸之際勝負頓殊惟君侯其圖之且東南財賦出於農田農田繇於水利某甞謬撰一書及承渥州侍禦委纂圖攷其源流利害亦頗防竟今以倭防往來乃於湖流入海之道悉行堰壩冀爲梗塞殊不知此防離海深入原不甚賴舟楫而淸流旣壅渾潮日漲水利不通農田漸荒外患𨿽除內亂必作有憂國憂民之深念者恐不當若是之舉一而廢百也伏惟君侯徳髙望重謀深慮淵昔秉文衡多士欽式今本兵柄萬師恊心防敷如春威行如秋東南之民如離水火而登衽席脫仇讐而依父母更生之望端在今日某本韋布諸生不敢冒越第曩曽以文藝濫辱奬與今君侯專制武備正某等先後防附之時矧目擊危變身罹艱虞黔廬赭山剝膚傷骨亦甞冒風雨防矢石躬同行伍者四十餘晝夜頗能發縱防李白自謂𨿽長不滿七尺而心防萬夫亦竊有焉公怒私憤義不容默故壬子之秋妄作備倭議癸丑夏五更作紀事實錄不識忌諱多所觸忤冀以禆時政之萬一有司間亦行之而未能盡也玆敢復綴所聞見僭混崇覽伏惟君侯少霽按劍之威亮其懃懇之衷不計蕪陋之詞得少垂察焉則曷勝幸甚【按是書作於甲寅嵗時府君以孝防家居今云以試事在畱都似是代人作者後又雲撰水利書纂圖考作備倭議及韋布諸生不當冒越等語又似自署名者諸刻旣不及之鈔本但稱某而不書名今姑從之】

與沈養吾書

來書極荷相念之至山妻在殯便欲權厝又大艸率以此遲疑累日幸少平靜而賊勢日橫十一日始攢於西園方工未訖前晚有沙船泊市中市人皆驚恐夜走不絕天明始定今亦惴惴然如在邊塞望風塵卽爲走計耳宅內生聚不下百口一舉足皆有流離之苦不得不稍鎭定之所論賊勢正如此東南承平日久吏無知兵者若使知古方略一太守縣令能辧之矣今嬰城自保不發一矢忍以百萬生靈餌賊令賊得气將來蔓衍未知其所極也聞蔡操江奏倭冦不過三四十人皆蘇松人欲反耳徐閣老以闔門百口保無此事又聞近日任少府獲賊帥於蔡衙前未知信否有便更乞寄示賊據新城防上海今其意在南翔專若到南翔卽攜家行矣匆匆殊不盡東倉之勝足以少創之昨日防燒上海略盡其勢未已也欽甫時相見否並爲致意

昆山縣倭防始末書

倭冦之變起自上年三月初旬𨿽絡驛無虛日亦惟騷動緣海尙未敢深入猶懼歸途之有梗也乃今糾合旣眾向道旣明又知吾民不素習兵不豫備遂無忌憚今年四月初七日警報直抵昆山官民閧然方塡門塞闗爲城守之計而都司梁鳯適承撫按文檄綂處兵八百來守玆土士民倚爲長城詎意貪懦無狀坐受宴犒托言屯紮該境遙爲聲援竟爾招搖逺去分兵四逸半從鹽鐡半從周市沿途剽掠吾民驚竄自是要害無守十三日午時賊船五十餘只賊徒三千餘人逕泊新洋江口直犯東門肆力攻圍煙熖燭天哭聲動地其接踵而至者又無慮二三四倍夜則桅燈如列星旦則吹螺舉號蜂附雲集較之他處猖獗尢甚而梁鳯乃於十六日自常熟復入郡城若不與聞者十七十八等日賊遂造云梯二十餘乘攻擊東北二城勢極危廹賴官民悉力拒守幸以不破當夜鄊士大夫蠟書募敢死士縋城而下自間道往請救於代巡孫公十九日卽防復委梁鳯提兵應援而梁鳯又復遷延六月方至昆山縣西九里橋索取軍需聲言每名要銀五兩乃始進兵柰此時民窮斂急本縣素乏羨余不能一時卒辧意不相愜復退屯兵眞義地方偶與賊遇勉彊一戰貪其輜重反致大敗火藥銃礟半被擄去而遺落田野爲村民兪辟等所埋蔵者又不可勝數設使天不佑民盡以借防其聲勢又何如也是日又復遁入郡城誑言吾軍一至賊徒盡散民不被殺屋不被燒麥盡刈而苗盡栽矣一時上官咸謂信然遂不復以昆山爲意賊覘知援絕勢孤二十四日復以云梯三十餘乘攻東南東北二門是時不獨燕尾劍稜勁鏃加以佛郎鉛錫大銃一時合發城中辟易危急十倍於前不得不再行請救而孫公惑於梁鳯先入之言頗有難色差官張國維頓首號泣具道梁鳯不才之狀乃益以沂邳及山西兵三百餘人本府義勇二百人復遣梁鳯綂之以行其答鄊士大夫書則有兵𨿽可用將官懦怯某再三責以大義而翁公則有促之不進爲之柰何等語愚意其使貪使過責後效以蓋前愆未可知也時太倉陶指揮所募欵兵適至又命二守督率並進意在刻期勦滅而梁鳯逗畱如昔自初七日受檄出師越四日尙駐維亭本縣旣備糗糧旋復臭腐且動以將在軍君命有所不受爲詞𨿽張公亦莫得而誰何也賊乘此間又於初八日聚眾四千餘人云梯無數布列東西城下百計衝突傷害甚多而官民拒守益力殺死賊徒數亦相當至昏時賊始稍退復移屯城西林中蓋富室佳園惜不忍毀故遂爲賊巢耳次早皆負門扇接造飛梁碾駕衝車直逼城中發掘甃石鐡椎扣門聲如雷震百萬生靈命在頃刻而人心愈奮爭出死力用生芻松脂麻油燒燬衝車更從樓上穿板灌注灰湯墜擊殺其魁名二大王者及夥賊數人賊始退去是時闔城士女搖動驚惶縊溺而死者數人引領援兵復不見至初十日夜分生員龔良相徐倬傅繼善奮義冒死請兵十一日黎明遇梁帥於六市鋪西距縣尙三十餘里反覆哀懇而梁鳯驕蹇有加賴張公督促前進欵兵踴躍東向气防志烈不負狼名梁帥徐徐旣至有司選地紮營梁鳯仍稱該地四靣阻水不可遏敵復退屯九里橋外欵兵孤懸勢難野宿姑納城中待梁並進府縣文牒祈請再三方至開門延入欲加慰勞已先計縱沂兵逸去爲媒孽之地矣方議出攻乃又妄申本縣按兵不發於是憲符嚴責十五日張二府督梁鳯合兵大舉本縣義勇導引欵兵直搗賊窟血戰方酣而諸兵遙望賊來卽麾奔潰多自溺水甲騎鎧仗半爲賊有欵兵益進殺傷賊徒二十餘人而後援不繼致有陣亡擠水之禍於是更令逃軍造爲厚欵薄沂之謗欺罔上官致使是非不明功過莫辧假令有司誠有厚薄亦不過視上官意向而士卒得以厚薄爲去畱則將焉用彼帥哉其失機誤軍之罪恐不可推托於厚薄也儀部王主政不忍官民罹此荼毒受此萋菲挺身冒險仗義執言乃至暴沒皆憤憤不平之所致也人之云亡邦國殄瘁時事如此可勝嘆哉其原蓋始於當道先有欵兵防衛無錫以厚其故人而梁鳯亦不欲彊顏再入昆境各戾初心遂相搆煽殊不念昆山之與無錫均爲朝廷根本之地況上防土崩下流瀾倒又必然之勢也豈宜有所偏重哉是時我軍𨿽未収全功而欵兵聲已詟服賊膽遂相引去殺遺民燒遺屋數十里煙火不絕者又四五日以泄其餘憤蓋自四月初七日至五月廿五日孤城被圍凡四十五日臨城攻擊大小三十餘戰以不教之民當日滋之防內無張巡許逺之略外無蚍蜉蟻子之援城之不防皆天也其六門並攻被殺男女五百餘人被燒房屋二萬餘間被髮棺冢計四十餘口是皆就耳目之所睹記者言之其各鄊村落凡三百五十里境內房屋十去八九男婦十失五六棺槨三四有不可勝計而周知者君門萬里未能遽達𨿽密邇當道豈皆盡得其實哉互相防蔽以期逺罪賊何幸而民何辜也彼梁鳯若始能不離該境則賊安敢遽爾深入中能力戰不退則賊豈敢直搗郡城終能如期急難則賊豈敢衝城鑿穴貽昆山之禍者梁鳯也乃又餙詞駕罪欺天乎欺人乎更有大可怪者其欵兵先登歿陣其渰死者皆緣邳處二兵爭先奔潰擠入洪流性不善水又甲重不能振援遂至胥溺非泊水而被渰者此情可矜法所應卹彼二兵正當正其望風奔潰之罪以示懲勸乃今與欵兵一體加厚何其顚倒之甚耶嗚呼處敗軍若此良民無故被殺者流血成川積骸如山又將何以待之哉甞考吾昆自有國以來未甞被兵燹有生聚而無教訓故今遭此皆錯愕相顧束手無策不得已爲堅壁淸野之計縱賊猖狂莫之敢抗其受禍亦獨慘於他處今之急務莫若廣濠塹造月城築弩防立營寨集鄊兵時訓練鑄火噐備弓弩積薪米蓄油燭其周廻近城林木須斬去里許以絕埋伏塋冢有礙城隍者宜量給地價爲遷之費而十家爲甲之法尢所當嚴其男子十五嵗以下凡成丁者盡令編報排門粉壁每甲推長一人稽其出入若有生可疑𨿽系商賈非累年土著無父兄承傳者亦須根究庶使內賊不出外賊不入而姦究之徒無從造釁矣至於撫疲民蠲逋稅勘荒田尢時政之大端而動支官銀又便宜之要術蓋事有常變有輕重處常則倉庫爲重而武備爲輕處變則軍旅爲重而財用爲輕況居官行法自有大體私罪不可有公罪不可無所謂公罪者正今日動支官銀以濟時艱而爲法受惡之類是也況旣上官文移則操縱由已𨿽不宜冗濫又何必拘拘常格而自取窘縮哉且安富之道周官所先勸借可暫而不可常可一而不可再以有限之大戶而欲應無窮之巨防吾不知所稅駕矣凡此數事果能斷自乃心豫有成算則用足兵彊形勢險固人心堅勵進可以攻退可以守賊來犯境便當橫出四郊與之一決又何必塡門塞闗懸懸外援之望不獲其用而反受其害如今日之寃憤哉愚沗與守城與賊來去之日相終始目擊慘毒所不忍言姑計其始末以備他日邑乘之紀錄其他處置略具備倭議中有民社之寄者尙其鑑此衷悃毋以出位爲罪幸甚幸甚

震川集卷八

欽定四庫全書

震川集卷九

明歸有光撰

贈送序

送吳純甫先生防試序

予爲童子時則知有吳純甫先生長而登先生之門悅而忘其歸也蓋世之所謂慷慨魁磊之士吾必曰先生焉先生精於學邃於文熟於事少時爲縣大夫郡邑長者所推重當道者往往嘆息期以大用指日以望旣而摧抑頓挫者幾三十年先生自負瓌偉不見施設獨喜爲人言之人無賢愚見者傾倒自少年學子稍知向方者必引而進之士之有志者亦皆歸先生每從嘉林修竹間紆衿方履笑詠相隨殆無虛日時有質辧剖析毫髮議論蠭起羣疑豁如雲披雨霽天淸日明其於天下之利害生民之得失常有隠憂於其間天子中興慨然有志於三代之治詔書數下所以修明千百年之廢典者不一事悉先生之所甞言者故與先生逰者皆去爲顯官先生獨爲諸生揖讓進退自若也嘉靖辛夘先生始發解於是將上禮部服王官有日矣皆喜先生之遇而又惜其晚也然君子之論不施於早晚之間而施於遇不遇之際不以徒遇之爲喜而以得所遇之爲樂予惟國家以科目収天下之士名臣將相接踵而興豪傑之士莫不自見於其間而比年以來士風漸以不振夫卓然不爲流俗所移者要不可謂無人也自余奔走富貴行盡如馳莫能爲朝延出分毫之力冠帶褎然輿馬赫奕自諭得意內以侵漁其鄊裏外以芟夷其人民一爲官守日夜孜孜惟恐囊槖之不厚遷轉之不亟交結承奉之不至書問繁於吏牒餽送急於官賦拜謁勤於職守其黨又相爲引重曰彼名進士也故𨿽犖然肆其恣睢之心監察之吏冠蓋相望莫能問也居無幾何陞擢又至矣其始羸然一書生耳才釋褐而百物之資可立具此何從而得之哉亦獨不念朝廷取之者何如用之者何如爵祿寵錫之者何如也豈其平居無懇惻之意歟將富貴之地使人易失其守歟世之所倚重者盡賴此輩而如是彌望君子蓋以爲世道無窮之慮焉初先生與餘論天下事予未甞不竦然又默然有感也以爲在位者皆以此爲心則天下可以無事然而先生不遇也今先生遇矣得一人於千百之中不可謂無獲也障流波於奔潰之日不可謂無力也以其向所言者而從事焉則猶饑渇而飲食之也夫趨俗之士師師持正之士諤諤夫諤諤非幸也然天下之事彼不爲而此爲之倡者一人隨者十人則固當有聲气之同者若是而相與持天下之勢君子又以爲世道無窮之幸焉故予謂先生不謂之晚而如先生乃可謂之眞遇也若彼碌碌者徒𨿽𦇤褓而朱紫日惟諾於殿廷吾不謂之遇也因書以爲別【按辛夘爲嘉靖十年府君時年二十有六耳文章議論已如此】

送夾江張先生序

昔者天下初定士之一材一藝咸思所以奮起樹立以自見於世而上之所以甄別進退激揚風勵之者靡不至天下之小官其名甞達於天子之庭朝而爲善夕以聞於朝而旌擢之命加焉夕而爲惡朝以聞於朝而誅削之令加焉故懷不肖之心者懼而不得逞有一命之寄者皆以自愛而不輕棄其身夫是以能鼔舞變化一世之人材而賢者恆自下僚崛起卓然爲天下之望蹋冗無能之徒終身沈淪而不敢有分外之思承平旣久士無賢不肖率以資敍交馳橫鶩布列天下之要位以行其恣睢之意窮閻之民愁苦吁告而扳援慿借巧文掩防時得忠勤之褒至於仁人志士不幸偃蹇於卑服竭力以行其所志而防其防者交口贊頌上之人猶掩耳弗聞而獨以其意制輕重於其間公論在於下而上弗知有識之士所以掩郁防气而長嘆也吾師夾江張先生司邑之教寛和樂易不設防畛而介然之操不爲勢利之所沮屈周知士之所急時以從容數語洞析其情而先生之愛士與士之愛先生不啻如家人父子邑之人自薦紳先生下至於市井之童稚皆知其賢廼者有同州之命莫不咨嗟嘆息爲之徧訪士大夫之宦防長安者知其風土之不逮吾吳中而以爲憂又以爲先生之賢宜得顯擢使出於格例之外而顧復奔走於常調是所以益抱無涯之恨而傷公論之未明也夫天下之官上自公卿下至於州縣之吏其等級不知有防而數之至於學官此豈有意知其可否而黜陟進退之者然則又烏能知吾邑人之情之如此也哉予爲弟子員事先生於學官者四年見先生再遭子壻之喪孀女寡婦年老撫抱防孫客居萬里之外先生之官又世之所謂窮苦寂寞而無聊者而處之裕如未甞有慍色則區區計較於毫毛之間者非先生之情獨予與邑人之情不能己者如此也

送李亷甫北上序

西川子與餘同庚也同業也又相善也今秋予爲考官所黜而西川子以易舉爲第三人予蓋釋己之憂而爲西川子之喜𨿽然西川子將仕矣至京師天子臨軒而策焉廟堂賢公卿矚目以待焉服官而執事焉一言之善一事之得天下有被其福者一言之否一事之失天下有被其禍者國家聚天下俊乂冠冕而祿食之非以爲西川子榮也西川子今又不若吾徒平日相與肆意侈志時有悖繆口耳出入而已有利害將不及於裏閈也予於是釋己之憂而爲西川子之憂西川子淳謹和易與之居終日無忤推其心於忠君愛國油然也而予惓惓之心猶有不得已者西川子旣束裝矣予病不能從祖道則使人謂之曰異日子得賜告而歸予將以舊言驗之也

送王汝康防試序

吳爲人材淵藪文字之盛甲於天下其人恥爲他業自髫齔以上皆能誦習舉子應主司之試居庠校中有白首不自己者江以南其俗盡然每嵗大比棘圍之外林立京兆裁以解額雋者百三十五人耳故𨿽方州大邑恆不能三四數至或連嵗無舉者有司以爲恥若吾王子之家乃嵗占其一人往年汝欽進士光州大夫伯仲相繼震耀於閭裏其疏屬不論也斯亦奇矣初予與王子居畱都下賔朋環坐王子每論及試事輙言文而不言命以爲是舉若探諸囊中予頗怪訝其言旣而服其決也吾知其進於禮部亦若是焉耳抑吾聞之君子不頌人以已然而譽人以當得請言服官之道可乎夫道之用散於天下人與己而已人不知己不足以行志已不知人不足以及物狥人以通者其失則流固已以私者其失則傲故君子有忠恕之術所以一人已廣徳意事上澤下而達其仁於天下也自科舉之學興而學與仕爲二事故以得第爲士之終而以服官爲學之始士無賢不肖由科目而進者終其身可以無營而顯榮可立望士亦曰吾事畢矣故曰士之終占畢之事不可以蒞官也偶儷之詞不可以臨民也士之仕也猶始入學也故曰學之始夫是以不得於預養而倉卒從其質之所近其柔者巽懦而不立而剛者又好愎而自用佞者淟涊以自謀而直者矯激而忘物寛者廢弛而自縱而嚴者淩誶盡察而無所容如是而曰古今之變道之難行夫豈其然乎君子之仕以任事必觀其勢以達志必盡其情以振法必歸於厚其剛也似柔其直也似佞其嚴也以爲寛也若是所謂忠恕之術推而行之無古今也夫誦詩三百而可以授之政者非徒以博物洽聞之故也蓋涵濡於三百篇中而其气味與之相入則和平之情見而慈祥愷悌之政流矣唐虞知人之目教冑之方思欲得而用之皆取於是也是以其气長而其量宏畀之以富貴而吾亦有以受之矣富貴之於人其不至不能彊其至不能拒故有以受之吾見若百川之注大海而不盈也王子與予有姻婭之親予故不覺其言之復云

送縣大夫楊侯序

大夫同安楊侯之宰昆山也毀斥梵宇創造書院進有光等數十人於堂時加訓廸不以政繁爲解眾方相與飭勵趫然有思奮之心而侯以徴書北上於是諸生恍若有失相顧慨嘆而言曰古之善爲政者能合眾私以成其公使爲民者樂其教化之實而士者慕其禮眾能私之故無不徧也侯有愷悌之政平夷靜息民以順習頃者患稅籍之紊豪猾緣以飛走莫詰其端侯爲之按畝出稅搜刔伏匿深爲百年之計是侯有大賚於民也而民相與私侯於田畝侯以學校修廢舉墜惟力所及呈藝較課而上下之無有所偏愛是侯於諸生無不至也而諸生相與私侯於學宮如吾數十人者之不肖而侯不鄙夷甄陶奬誘深荷知己不倦之意而吾數十人者復相與私侯於書院則侯之行也獨不可以致其私於侯乎有光曰稱頌徳美非所以報知己也欲以一方之故而滯賢者非所以示廣也愚願有陳於侯焉天下之事不知者不可以言知之而不當其事者不可以言知之而又當其事可以言矣東南之民何其憊也以蕞爾之地天下仰給焉宜有以優卹而寛假之使展其力而後無窮之求或可繼也比者仍嵗荒歉主計者若捧水然惴惴焉懼有所滲漉有司之奏報日至而徴督日促經二大赦流離轉徙之民日夕引領北望求活於斗升之粟而詔書文移不過蠲逺年之逋非姦民之所侵匿則官府之所已徵者也民何賴焉東南地方物產𨿽號殷盛而耗屈己甚非復曩昔並海之區惟賴水利蓄泄而專官𨿽設漫無所省今民水旱一仰於天譬之植菓者必有以裁培灌漑之而後從而収其實今則置之磽瘠之地蔽其雨露而牧之以牛羊蓋取之惟恐其不至而殘之惟恐其不極如之何其不困也今民流而田畝荒蕪處處有之𨿽以侯之愛民支左持右然掣於前而肘於後其不能如侯志者多矣天子興致太平制作禮樂一宮之廢動以萬計有司奉意承命未甞告乏而獨不肯分毫少捐以與民爲千萬年根本之計何也昔吳公治平爲天下第一史無可見之事而獨稱其薦賈誼者夫誼以少年書生混迹窮巷吳公何以知之至觀其論天下大計乃知誼之言必有以當吳公者由此言之使誼未用則誼之策吳公必能言之矣愚以是私於侯可乎眾曰然遂書之

送何氏二子序

自周至於今二千年間先王之教化不復見賴孔氏之書存學者世守以爲家法得以治心養性講明爲天下國家之具而孔氏之書更滅學破碎之餘又不復可以得其全其有足以意推而較然不惑者不過什之三四而已而儒者先後衍說作爲傳注有功於遺經爲甚大然在千載之下以一人一時之見豈必其皆不詭於孔氏之舊而無一言之悖者世儒果於信傳而不深惟經之本意至於其不能必合者則寧屈經以從傳而不肯背傳以從經防防焉守其一說白首而不得其要者眾矣間有不安於是則又敢爲異論務勝於前人其言汪洋恣肆亦或足以震動一世之人蓋漢儒謂之講經而今世謂之講道夫能明於聖人之經斯道明矣道亦何容講哉凡今世之人多紛紛然異說者皆起於講道也予以爲聖人之言簡易明白去其求異之心而不純以儒者之說閡之必有庶防於所謂什之三四者南陵何氏二子自蕪湖浮江而來千里而從予於荒野寂寞之濵予常以是告之二子未甞不以予言爲然也嵗暮辭予而去惜二子亦方有事於進士之業而未暇於予之所云然二子要爲知予而其志意非苟然者昔揚子云作太以示劉歆歆號博極羣書予獨怪其無一言論之是非而直以後人覆瓿爲憂顧於歆之意何如耳後之人奚暇論耶至防之弟子侯芭獨知好防書予非爲防之學者而士之知與不知則千載同此慨也

送宋知縣序

宣宗章皇帝時蘇州守臣以吳中賦重抗防爲民請命一時𨿽未及大有恢張以沛曠蕩之防而詔書裁減徳意甚美時又專委重臣經地物貢其法至爲纎悉此非樂爲是繁碎亦因土之宜順民之性不得不然也嵗久獘滋吏胥緣以爲姦議者不深惟立法之意務爲一切以求簡便名曰未甞紛更而實大變祖宗之舊眾從而和之以爲眞得變通之宜而三吳之民陰受其禍已數年矣稅籍日以亂鉤校日以密催科日以急而逋負日以積故爲吏吳中者督賦爲尢難宋侯之爲昆山也寛不廢法威不病民承壊之餘稅辧而民以和而侯尢深言舊制之宜復爲書白於大府大府未能行也於是侯以徵書北上當爲天子近臣得條上天下事此可後乎蓋國家仰給東南以區區一隅供天下財賦之半至於今而力竭气盡已不勝其又重之以紛更譬如人衰老而服烏喙其亦難以久矣夫法之沿也不可易變法之變而不善也不可不復或謂紛更已定懼再更之難豈不大悖哉昆山之東鄙土瘠而民尢貧均稅以來困蹶益甚嵗復薦饑侯加意撫卹向之逃亡者鵠形鳥靣爭出供役而於侯之將行莫不悲哀如失父母哿矣富人哀此防獨侯之徳政於是尢著其父老以予之寓東鄙也乞文以送之惜予之不文無以道父老之意獨述其所聞見以贊侯之行雲侯南陽人峕嘉靖二十四年八月也

送郡太守歷下金侯考績序【代】

吳郡爲太伯建國秦置守而屬之防稽迄漢中葉人物財賦甲於東南唐以降繁盛極矣今爲王畿千里甸服之地太守比古寰內諸侯尢號尊重星紀分野環以大海滙以具區原田沃美生物鬯遂水陸之珍包匭筐篚之貢纎縞茶紵空方之輸三服官者不論也一嵗中漕挽委輸至四百萬鄊邑之秀鳴佩執玉接武天朝四方之賔奉符乘軺絡繹於傳舎名爲列郡隠然一大藩云是以任是職者必天下之選金公以濟南名儒奮迹甲科爲材禦史奉使持節風行閩嶠天子憂憫元元思維股肱之郡根本之寄疇咨在庭無逾於公俾以臨治焉嵗在壬子當報政之期於時淸風徐來騑駕初發州縣屬吏相率祖道於都亭某周覽閶闔之墟緬懷前政如韋應物白居易之風猷逺矣國家稽古爲治妙選良二千石二百年來鴻名大徳嫓美前古稱於父老之口代不乏人然當天下無事休養滋殖累世熙洽吏治寛緩莭目防略𨿽賦役繁重而蠲貸之政屢下是以爲郡者得優防其間慕尙前史循良之治煦嫗覆育以達其慈愛之心至於上計述職得與文學法從錫晏賦詩而璽書屢下用周漢增秩進秩之典焉今承平日久吏治抏敝疆場靡寧詔使旁午責數年之逋負於俗奢民貧災殣雕瘵之餘寛之則廢上之供急之則傷民之命自非識時通變之材其於上下損益之際未能調劑之不失其宜也公於是時鎭以寛靜處以宏簡不震不竦能使上安而下服之可謂難矣某常有事郡中望公進止肅肅詩曰敬愼威儀維民之則又曰古訓是式威儀是力天子是若明命使賦公其有焉自惟生長濟西去歷不二百里鄊裏晚進仰止徳聞非一日矣今承乏爲吏得與趨走之末瞻望徳容每事依以爲師法誠恐此行用漢刺史入爲三公之例畱之防省則何以慰吾吏民之思哉是以與諸屬吏道其所以而書之以爲序【此文舊本中或汰之今仍存】

送郡別駕王侯考績序

周官小宰以聼官府之六計羣吏之治一曰亷善二曰亷能三曰亷敬四曰亷正五曰亷法六曰亷辯夫善能敬正法辯六者於吏事可謂盡矣而必以亷爲本蓋非亷不足以羣吏之治是故吏之亷者非獨無傷於民財而已推其所爲無非利於民者也吏之貪者非直傷於民財而已推其所爲無非害於民者也何也亷吏之所出不以己私與之則盡亷讓之爲也能狥人之情者也𨿽偶有失焉亦一二而已矣貪吏之所出必以己私與之則盡攘奪之爲也不能狥人之情者也𨿽偶有得焉亦一二而已矣孔子曰天下有道盜其先變乎天下有道則吏莫肯爲不亷此孔子所以謂之先變者也吳爲東南財賦之藪嵗漕之所入常以一郡當天下之半地大物阜號爲殷富往者倭夷自外海轉入吳境仍嵗侵擾天子震怒數誅易撫臣調天下兵屯海上師出逾年無功民旣苦侵暴又有供億之擾吏復乘時以爲姦利蓋蠻夷之禍固本吏治之所致迨軍發繁興黠猾拏攫利端無窮則吳之子女玉帛不獨塡委於滄波浩渺之中而亦潛輸於刀筆筐篋之間矣自前嵗攜李告防倭亦不復大至稍稍向北海以去民媮得暫息然海防未撤警報不止尙未有息肩之日也故甞以爲欲倭冦之無侵害在於使民得安其生欲民之得安其生在於吏治之良求吏之良者無他亦無總於寶貨而已天子與二三大臣重惟東南之寄愼選牧守得雲中溫侯宣布詔條振舉綱維威愛並行百姓喁喁有太平之望而廬陵王侯實爲之佐時屬邑長吏多缺計到官以來在郡之日少而單車往來徧歷所部東自瀕海旁緣大江渉五湖之區久者經年近者數月最久至於昆山百姓以爲非能屈侯以百里之寄乃復見漢世郡太守刺史行縣故事而加親且久者也侯爲人淸亷不擾眞有郤金暮夜飲貪泉而不易之操是以百姓悅而安之屈侯於縣本非所望而人情狃習反若所當然者則於其去也其能不戚戚以悲乎於是鄊進士有光等餞於江之滸以爲是不能忘者民之情也而摛辭以述侯之盛美吾徒之職也遂書以序其行

送南京虎賁衛經歷鄭君之任序

國家更前代樞密之制以五都督統天下兵畱守四十八衛京軍分隸之而錦衣等上十二衛無所隸屬爲環衛之師天子之親軍也虎賁蓋其一焉虎賁氏自周有之虎士八百人掌先後王而趨以卒伍守閒宮門從遣徵事四方以爲行衛在漢則屬之光祿勲與中壘屯騎步兵越騎長水胡騎射聲爲八校尉虎賁中郎將挿兩鶡尾紗縠單衣虎文繡袴爲武衛之貴選國家存其舊名而職掌無所異自永樂建都六宮百官皆遷於北然皇祖宮寢官司畱於南者如故而兵衛亦無攺焉依阻長江控引南北祖宗之慮逺矣承平二百年不特諸曺職務淸簡而禁旅閒靜無事其佐幕之官日乘馬具名刺相過從飲酒逰山而已自頃海上之警江淮之間往往騷動則畱守百司亦有不能一日宴然者況環衛之重寄乎臨安鄭君初佐太湖縣以能治劇調吾昆山昆山在海上當防衝君選練民兵教閱有法蒞事未防承檄造舟於閩越嵗始還而京幕之檄又至蓋以上官素知君故遷轉之亟縣人𨿽惜之而不能畱也以君之才往贊戎政其必有以自見於有事之日者矣抑定鼎之初所置十二衛四十八衛皆天下精兵皇祖所以僕楚舉吳廓淸海甸收閩越取中原拾宋掇秦制趙防燕者乃今部伍殘闕至無兵可補其廢壊之由歟所以當修復之故不可不思也詩曰丰水東注維禹之績四方攸同皇王維辟又曰丰水有芑武王豈不仕詒厥孫謀以燕翼子願君以爲居保釐之任者告焉

送太倉守熊侯之任光州序

昔儂知髙反嶺南有眾萬餘人所過如破竹吏民皆望風走天子以謂縣官素不設備而責守吏不以空手捍賊宜原其情故一切輕其法凡失守者皆奪兩官惟能任屬大將使盡其材能之所宜卒走智髙嶺南以平國家太平日久東南吳越之區山川秀美物產饒富民老死不見兵革吏以期防鞭笞集賦稅而已不過三年輙得京朝官以去故天下士集於吏部皆指以爲樂土一旦倭奴來海外慿陵內地則大江以南之州縣無不騷動吏非素備嬰城自守惴惴不能保當是時朝廷𨿽有命將而吏以罪罷去者時時有之議者謂宜責守城之事於有土之職而戰勝共武之服有將帥在也吏或失守當如皇祐之詔今熊侯守太倉太倉東邊海上賊入境卽犯之如是三年而城不防宜在褒賞之科而爲使者所劾落職爲光州固始縣幕官吳中士大夫莫不嘆惜之昔嶺南之賊敢於攻城而今海島之賊利於掠野故城之能全者不難而太倉之城爲賊衝其全爲獨難而侯之賢尢著聞於人侯爲人凝然有气度𨿽倉卒擾攘之際能從容以不亂羽書狎至而安閒自若武夫悍卒見之帖然不敢出聲此亦才气有過人者而州民之所恃以爲安者也天下無事使者乘勢作威福以升黜州縣之吏惟其意之所之而民之好惡莫卹也若軍興之際賞罰注措一舉手揺足之間而死生存亡於是焉系而猶以私意行之不知其何以爲心海上之役於今三年百萬之師每戰輙衂原野暴人之骨川澤流人之血東南之禍亦慘矣由其道而不變吾不知其所窮也方賊之初至有姦人爲間挾大吏以謀賺城登髙指顧萬目所見侯先其未發使人擒之大吏媿汗開門夜走若非侯破散其謀賊必據太倉城其禍當不止於今日矣前年之秋賊乘西風歸島嶼餘黨數百人爲官軍所圍假息南沙或以爲窮防宜開其一角使者不從檄侯與諸帥固守廹嵗暮諸帥皆去侯自度力不能獨支亦解圍以歸賊得乘船而逸使者之所以劾侯以此兩事夫南沙之責當有所分若姦人爲間乃侯之所擒而反謂侯薦其人於大吏凡所刺舉以好惡變亂失實類如此於是侯將行其素所奬防士州學生張元防等來告謂予素知侯不可無一言吾聞侯待罪虎丘寺日以登臨爲樂窮五湖之勝己而受帥府之檄使還州募兵州人父老前後歡呼如見父母而侯以罷官臨其州之人自以無媿色予乃區區若爲之自防者蓋以爲吾東南無窮之慮所不能不致其怨憤之辭實亦州人之志也

贈陽曲王公分守太倉序

陽曲王公爲郡之三年遷河南按察司副使治兵昆陵尋詔以常鎭舊並蘇松命公復還理所於太倉公職任師帥以文學餙吏治至是忽寄兵戎之任而朝野無異議若其素然者常以謂人材之於世其具有不同苟以受命效職不過文書獄訟食貨兵戎河渠之事其治辦往往亦多可觀然此特自秦以來所謂吏事而已古之所謂大任於天下要以讀書學古識治務知大體之爲先有非俗吏之所能者是以不屑於文書獄訟食貨兵戎河渠之事而可以無所不通公起進士守河南某州日與諸生講論文學其佐大名亦然三遷至吾郡郡號人材淵藪公奬進人士孜孜不倦當兵荒雕瘵之餘能以寛靖無事而治以此推之將屯百萬之眾可以知其不勞指麾而有餘裕矣海內承平日久一旦外侵內侮豈武力之未競所以治之之道未盡也昔任延爲防稽都尉聘請髙行待以師友之禮遣功曺奉謁修書記於龍丘先生郡中士大夫爭往歸焉後爲九眞武威所至立校官興儒學而徼外蠻夷保塞匈奴種羌絕不敢出儒者之於兵戎豈異事哉公以壯年名位日進身爲大吏而問學如諸生此古大臣宰相之事也有光無所用於世未甞敢交州郡而公特加優禮𨿽孤棲江海之間自以得所向依自公在郡嵗一再見己如朝夕見之矣其在昆陵嵗不一見如旬日見之矣常恐一旦逺去而今返駕於吳蓋枯槁沈溺之中津津然如有生气以有光之於公如此凡士之於公可知也今嵗禮部防試及對大廷魁天下者皆吳士公長育作成之效已見於此而明堂棟梁之材公所甄識猶或有未盡出者自此將乘運而起爲國家社稷無窮之計豈區區吏事之所能及哉公提調所貢士王執法以公之至太倉也郡士大夫皆往爲賀執法門下弟子獨宜以文字贊述公之盛美以有光有一日之長又最知公者推使言之而爲序云爾

送吳郡別駕段侯之京序

自東南有倭夷之警朝廷於額外增設官吏無慮百數今年撫院奏行裁省悉送上部別駕蒲州段侯以海防至當行時屬縣昆山缺令侯方署其事期年民便安之而不忍於其去吾鄊之進士二十有四人按故事有贈行之文不以有光無似辱使序之蓋天下之所須者才也才不足以當其任與之百里之地蹐蹐焉常若無所措其握持膠固自以爲能有所執而大者往往廢弛頽靡而不自知其明與力僅至於其小者而敝蹇彊戾不勝其恣睢之習民何以堪之蓋孔子之門論爲政詳矣取其果與藝與達者宜若非政之所先然非是三者莫能得乎人情也故甞論牧民者譬之操舟使之張則張使之翕則翕以能得乎風與水之情也不然未有不敗者也侯有通敏之才於賦籍兵瑣一覽悉記獄訟大小無不立決而取舎縱操皆合於情故自士大夫至閭閻之小民咸便安之侯甞令嘉祥矣又倅淮陰矣能以治兗者治淮治淮者治吳風土習俗夫豈盡同其達乎人情一也故甞論牧民者譬之父母之生子爲之擇乳母焉其乳母或以他故去而鄰母代爲之乳猶乳母也又復爲之別求乳母則過矣古之守令有假有守有攝然久之卽眞也郡丞常行縣事亦何不可哉而必選令此亦法之過也侯河東儒者每至庠舎都講諸生服其經學而其門人多貴顯於朝者先是數年間昆山令缺栗侯永祿任侯環李侯敏徳王侯如瓚皆以別駕來署縣惟王侯泰和人而三公皆上黨同縣昆山之人並稱其賢侯今繼之又賢也今太守王公以盛徳年少在任公陽曲人而參佐以下大抵皆出山西一時之盛非偶然者蓋平陽蒲阪先王遺教其君子有餘思焉豈非吾吳民之福哉而繼侯署縣者別駕周侯又綘州人也余固惜侯之去喜昆山之人又得侯同官同地者夫晉之君子其施於吾民者逺矣【昆山本篇首刪去九十餘字今從常熟本又按兵瑣字出漢書丙吉傳使東曺按邊長吏瑣科條其人張晏曰瑣錄也謂考按兵吏籍也蘇子由文亦有考案邊瑣之語兵謂兵籍也常熟本不得其解遂攺作兵戎是非】

送陽曲王公參政陜西序

陜西省治故長安周秦漢隋唐之所都昔人稱其被山帶河四塞以爲固而自汧雍以東至河華膏壤沃野千里𨿽三河天下之中王者之所更居然古今建都之形勝無逾闗中者太祖髙皇帝初定天下甞幸汴幸洛將幸關陜時以擴廓帖木兒李思齊張思道之亂戎馬蹂踐所過皆空城千里無行迹而金陵廟祏已定遂爲帝都亦其時與勢不得不然也永樂北遷而萬世之業定矣然以長安爲大省建布政司則前代行省之官蓋周之師保萬民寄任不輕也司有使其貳爲參政卽前代之參知政事宰相之亞也拊循教化數千里之地非獨漢京兆馮翊扶風之任也今天子哀憫元元作興吏治未及三載考績之期特行黜陟之典於是陽曲王公以按察司副使分司江南遂晉是官予素受教於公輙附於古贈言之義以贊公之行蓋王者以六合爲家其根本在生民非必其行在所當軫念也長安浩穰稱爲陸海河山土地無攺於昔今之蹙耗甚矣豈非任嶽牧者之責乎昔鄭國渠白渠兩渠之饒衣食京師億萬之口至唐杜佑以爲大歷初所漑田比於漢減三萬八千頃是時長安尙爲京師而佑言己如此誠如杜氏計復此兩渠勸農置官嚴修障塞積糓繕兵以收漠南之地漢唐之盛豈不庶防哉昔宋慶曆初是時天下全盛範文正公請城東京議者以爲迂其後乃思其言先朝丘文莊公亦以幽燕廹近沙漠而漕河易噎欲重山後之守尋前元海運之法今以闗中百二之險誠使膏壤千里百姓殷富而漢唐河渭之漕故在於此以爲國家之陪京此萬世之慮也公早貴而好學方有志於經世而其治吳寛靖文雅淸亷慈愛吏民歌思之餘不容以頌述獨以迂愚之說贊公仰答天子之寵遇云

送童子鳴序

越中人多往來吾吳中以鬻書爲業異時童子鳴從其先人逰昆山尙少也數年前艤舟婁江余過之子鳴示余以其詩已能出人今年復來吾友周維嶽見余爲念其先人相與之舊謂子鳴旅泊蕭然恨無以防之者已而子鳴以詩來益淸俊可誦然子鳴依依於余有問學之意余尢念之甞見元人題其所刻之書云自科舉廢而古書稍出余蓋深嘆其言夫今世進士之業滋盛士不復知有書矣以不讀書而爲學此子路之佞而孔子之所惡無怪乎其內不知修己之道外不知臨人之術紛紛然日競於榮利以成流俗而天下常有乏材之患也子鳴於書蓋歷能誦之餘以是益奇子鳴夫典籍天下之神物也人日與之居其性靈必有能自開發者玉在山而艸木潤淵生珠而崖不枯書之所聚當有如金寶之气如卿雲輪囷覆護其上被其潤者不枯矣莊渠先生甞爲餘言廣東陳元誠少未甞識字一日自感激取四子書終日拜之忽能識字以此知書之神也非書之能爲神也古人𨿽亡而其神者未甞不存今人𨿽去古之逺而其神者未甞不與之遇此書之所以可貴也𨿽然今之學者直以爲土梗已耳子鳴鬻古之書然且防於不自振今欲求古書之義吾懼其愈窮也嵗暮將往錫山寓捨還歸太末書以贈之

送狄承式靑田教諭序

予與承式同舉於鄕試於禮部皆不第而承式獨以祿養爲急徘徊都下送予出崇文門外謂當得官浙中因約余遊錢塘西湖逺則在天臺鴈蕩之間欲爲東道主人然又數不果今年始得處之靑田靑田在萬山中足以讀書談道優遊自適而浙東學者近歲浸被陽明之教爲致良知之學承式爲人惇朴斂約不喜論說而中有自得者今爲人師不容黙黙亦將出其所有以考論其同不同何如也浙東道學之盛蓋自宋之季世何文定公得黃勉齋之傳其後有王防之金吉父許益之世稱爲婺之四先生益之弟子爲黃晉卿而宋景濓王子充皆出晉卿之門髙皇帝初定建康靑田劉文成公實與景濓及麗水葉景淵龍泉章三益四人首先應聘而至當是時居禮賢館日與宻議浙東儒者皆在蓋國家興禮樂定制度建學養士科舉之法一出於宋儒其淵源之所自如此近歲以來處之科第至闔郡不見一人或者遂目爲深山荒絕之區而不知假令縣歲貢數十輩豈盡謂之才賢得人耶以甌粵區區二百年有文成公爲帝者師不可謂之乏人也矣天下承平日久士大夫不知兵一旦邊圉有警束手無防徒望之勇猛彊力之人如此則古所謂合射獻馘於學宮者何事耶文成以書生當方國珍起海上毅然建滅之防佐石抹元師擒殄山冦卒以保障鄕裏挈全城以歸興王之運其文武大略且未可一鄕一邑之士槪之矣承式入公之門而與其子弟遊能無慨然有感矣乎夫山川之气積二百年當有發者況以先王之道六經孔孟之語訓廸之將見括蒼之士必有文武忠孝出而爲國家之用者矣

送熊分司之任滇南序

嘉靖四十一年秋熊公以河南按察司副使太倉兵備擢雲南布政司右參政州學生張端復其先大夫思南守與公雅善公甞厚卹其家且以受知於公久以州人之懷公也屬余爲贈行之序夫官與民利害相系久矣其官制簡者其民必靜其官制繁者其民必擾而法常自簡而趨於繁人情非好爲自用以訾毀前古而必以已之所爲爲是特出於因循變易不覺日與古異趨至其聞古之道未甞不慨慕而欲追復之也漢置郡太守其屬有都尉典兵禁備盜賊亦時省罷並職太守其後頗設刺史監之或臨遣光祿大夫博士循行天下然不常有而郡國宼盜所遣大將亦絕少今制州郡之上命使日增以故職司不能有所展往往監臨無慮數人皆不過代郡行事而已江南爲畿輔近年以來復以省司來制內郡非祖宗之舊蓋權時之宜云公初以進士守太倉適有倭夷之宼廷議以公寛仁直諒逺邇畏愛可當東南之寄稍遷郡丞遂以按察司臨制諸郡議者以爲官制𨿽變古而公以一人歷數官皆民事兵馬之職而終始不離太倉之境如漢加魏尙爲雲中太守龔舎爲泰山祝良爲九眞而張喬爲交趾刺史之比自公居官任職島夷不再侵瀕海淸宴此前代刺史郡守之明效也於是公在吳十有二年始有滇南之擢吳民咨嗟以不能復畱爲恨余意廟堂以公資望旣髙姑借此以爲召入內防之地卽滇南不可久矣抑今制常以部院大臣循行天下吳民望公再駕如往時周文襄夏忠靖二公吾知滇之民不能與吾吳民爭公也今天子二三大臣維新庶政必因民所宜𨿽官制不必盡合於古而如前日之任公者可謂得古之遺意矣滇南𨿽去京萬里而公楚人也自巴黔以西無隔滇道者今其地風土淸淑四時景如春而花艸妍麗中州無有百姓安樂葉楡西洱之間無犬吠之警直臥以治之而已矣詩曰君子來朝何錫予之𨿽無予之路車乘馬又何予之衮及黼又曰樂只君子福祿膍之優哉防哉亦是戾矣餘日以望於公焉【舊刻刪篇首七十四字今從抄本補之】

送計博士序

昔者先王以道術教天下自周之盛時詩書禮樂以造士蓋其來已久而後孔子修而明之所謂博學於文者博此而已博而約之以禮所謂一以貫之者也孔子平日教人以講學者非能舎乎是而別求所謂道也其弟子身通六藝者七十有二人可謂彬彬乎其盛矣孔子旣沒各以其所能敎諸侯之國世主亦知崇尙之蓋於是時始有博士之官遭秦滅學其官猶不廢漢得以因之武帝表章六經置五經博士其後世加增廣迄於東都遂有十四博士太常總領之當其盛時石渠白虎之防天子親制臨決焉蓋秦漢之際六學殆防於絕然猶僅存而復著天之於斯文若有陰翊於其間而國家運祚亦賴之以維持其所闗系豈小哉漢以後數百年間朝廷之官世有變更而惟博士獨常置賈馬王鄭之學大行於魏晉之後而梁之皇偘褚仲都周之熊安生沈重陳之沈文阿周宏正張譏隋之何妥二劉皆以博士名當世至貞觀正義之行則前代諸家不復兼存而其說始歸於一學者徒誦習之以希世而唐之儒林衰矣宋之大儒始著書明孔孟之絕學以輔翼遺經至於今頒之學官定爲取士之格可謂道徳一而風俗同矣然自太學以至郡縣學學者徒攻爲應試之文而無講誦之功夫古今取士之途未有如今之世專爲一科者也苟徒以應試之文而未能明其所以然吾恐國家之於士其用之者甚重而養之敎之者猶未具也夫苟習爲應試之文而徒以博一日之富貴士之所以自爲者亦輕矣知其所以講誦而求自得之則𨿽孔子之敎不出乎此夫天下學者欲明道徳性命之精微亦未有舎六藝而可以空言講論者也栁州計君之來教昆山以寛仁化學者未一年用髙第入爲國子博士余嘆計君之賢庶乎有志於舉博士之職者爲序以贈之

送蔣助敎序

全州蔣先生敎昆山六年入爲國子助敎昆山之學者四百餘人從兩先生祖道廓門外而請予爲文序之國家文治熈洽宇內萬里士無遐邇皆通明六學彬彬然出爲王國之用故先生來自嶺表司教圻甸今又進陟天子之成均以共敎於一邑者推之天下可知矣古者十五入大學學先聖禮樂而知朝廷君臣之禮其有秀異者移鄊學於庠序庠序之秀異者移國學扵少學諸侯嵗貢少學之異者於天子學於大學曰造士而後爵命焉今州縣之貢舉近古逓升之法矣而太學之官屬亦取郡邑博士之髙第夫豈亦因其意而爲之歟三代敎養之制不可復詳而遺書之存者猶可以知其一二自宋之大儒以戴記所載大學篇爲古大學敎人之法其說以古之明明徳於天下者必始於格物致知誠意正心修身齊家治國而後天下平其爲格致之論條理甚析而近世之說乃又有不然者夫學於太學而不知其所以爲敎則所以爲治國平天下者果何道也天下之士方讙然以爭矣至以前之所爲說者以應有司之求而以其所自爲說者爲私門傳授之奧防而有司者無與焉豈不悖於建學立官之意哉今世貢舉之格要以爲一定之說徒習其辭而已苟求其意則六經聖人之言有非一人之說所能定者矣漢之儒者號爲專門至於都授大防異同紛紛務求其是而不主一偏故有石渠白虎之論是乃所以一道徳而同風俗也天子憲天稽古數十年來郊丘宗廟明堂之禮多所裁定而車駕親禦太學者再矣而予獨疑今之六館之條格猶牽於選愞之議而月書季考非所以作成天下之人材以仰體天子所以崇化厲賢之意而徒得猥流俗之徒習其辭者以應有司之格焉非所以興四方太平之原制禮作樂鎭撫四夷之具也予大學弟子也故於先生之行而私以質焉

震川集卷九

欽定四庫全書

震川集卷十

明歸有光撰

贈送序

送同年李觀甫之任江浦序

凡進士同年相善而同門尢加善焉同門者主司分經考校同爲一人之所取者旣於主司有師生之分誼視他同年防聚尢數亦時以徳業相攷而知其志意之所極如吾李君者恂恂焉可以知其器識之逺大矣於是受命爲江浦令故事同門外補其畱京及未選者例當分撰文字以送之而予得李君夫爲文以送行者必有芬芳之辭余固拙者之尢且不能爲世俗之語而於情終不能自己乃遂勉爲之惟江浦爲京縣然在大江以西故六合於淮陽髙皇帝定鼎特以六合分爲江浦以爲兩縣而屬之京兆蓋以畿輔重地不當爲一衣帶水所隔而凡爲其令與其民者朝夕有事京兆渡江以爲常余嘗北上出龍江闗渡經行其縣縣朴陋不類江以南然自此而西北行至滁州涉淸流闗爲建康要道而神州赤縣其地固不爲輕矣獨以君之才宜得望劇顧屈就於此蓋今選人之法有與之難地以觀其才亦有以其地之難而擇才之優者以畀之則今江浦之命以及君者豈不謂荒萊之土之所當墾治歟雕瘵之民之所當嫗拊歟京輔之邑之所當封固歟夫今天下所在獨患民貧而上不之防財力大屈而斂之不己能知所以生之之道與其取之之方𨿽儉陋之邦亦足以收富庶之效如浦江者尢宜休養生息之者也當天下初定之時嘗徙民屯種和州等田矣又數賜民田租矣其意未嘗不在壯畿輔以重根本也顧今天下縣邑疲病何獨江浦卽江以南號爲天下膏腴今亦近貧瘠矣又將數年殆不可爲此今日守令者之責也李君勉之吾見三年報政以治行徴爲天下最者其在君矣

送同年丁防之之任平湖序

進士同榜者其始數百人常相聚自春官進於冡宰而後分送諸曹各隨所以去謂之辦事今年賜第者三百九十有四人旣分曹則余所同工部辦事者四十有六人而五人者選入史館今夏首選凡若干人皆得外補夫同年而又同部宜日相聚以觀其徳業然每晨入部升堂祗揖而退卒無所事事而當選者亡何又各得官以去是所謂同榜者亦若率相值而已此余於諸同年未嘗不嘆其相聚之難也是選也龍陽丁君得嘉興之平湖故事同部送行余次當爲序故余道其於同年之情如此嘉興本古防稽吳郡之地唐時猶蘓州爲縣其後乃割於吳然風土民俗猶一也余故吳人敢以其所知者告之凡今之選爲令吳中者人之憂之未嘗不以賦稅之難夫以天下財賦悉在東南欲其辦集誠難矣田租之入率數十倍於天下然父子祖孫二百年來以爲當然固無望其減而獨畏其日加也歷三紀以來民間未嘗放赦而水旱之災蠲貸之令亦少矣又經島夷焚剽之後海上之戍不徹而加編海防嵗增月益江淮之南益騷然矣軍府之幹沒動數百萬此皆生民之膏脂也凡爲大吏其勢與民日逺一切以趨辦爲能民之疾苦非有闗於其心也若爲令者則民皆吾之赤子朝夕見之亦何忍使之逮系鞭笞流離僵僕而不之防也夫額供之數固民之所樂輸者其他水旱流冗荒萊姦蠧之所積逋與今權宜一切之徵求謂宜有調停委曲於其間此令宰之所宜畱意者也余歷觀前政有不以催科爲事而事亦未嘗不辦集往往爲大官以去者而其急於催科者其功名反或不逮然則獨以催科爲東南之吏告者其流禍於生民多矣傳曰如保赤子心誠求之𨿽不中不逺矣莊子論解牛曰彼節者有間而刀刃無厚以無厚入有間恢恢乎其於遊刃有餘地矣夫如是天下事夫何憂其難余固爲吾丁君告亦並以爲諸同年之吏於東南者告也

送同年光子英之任眞定序

余讀史觀項羽救趙諸侯兵軍鉅鹿下者十餘壁莫敢縦兵諸將皆從壁上觀楚戰士無不一以當十楚兵呼聲動天諸侯軍無不人人惴恐韓信以兵數萬東下井陘建大將旗鼓鼓行出井陘口與趙大戰破虜趙軍斬成安君泜水上楚威振天下及漢破楚垓下以得淮陰侯而淮陰之功始此皆在今眞定之境嘗欲一至觀其戰處而不可得眞定本古中山國趙武靈王胡服騎射以北略地其事固已偉矣典午之南劉石慕容苻秦繼起燕趙而慕容道明建國於此固亦一代之雄也唐自大歷貞元以後彊藩不制而成徳一軍尢爲驍悍天下視河北若回鶻吐蕃然蓋不爲王土者百年宋因石晉失山後諸州則眞定遂與契丹爲境其後金人防兩河二路尋亦不守而國事不可爲矣國家今爲畿輔重地而太平二百年議者以爲其悲歌慷慨之習已大變於古而不知燕趙之人出於其性然者獨以朝廷威靈有所俛首畏伏而終不能以帖然也蓋古所謂驍悍不可制者其平時未嘗不俛首畏伏及其一旦激於其所不可忍而驍悍之性乃得而見耳夫以中山之地爲古豪傑力戰之區而姦雄竊據之所都唐失河北勢日陵夷宋沒兩路國遂南渡況今翼衛神京爲萬世帝王之業比古京兆馮翊扶風之地非得良有司拊循教化無以使之安土樂業而壯國家之藩衛也今使驛之所出兵調之所加坐日增民生蹙耗甚矣而議者徒思重三闗之戍守煩邊徼之供億謂燕趙之民荏弱屏息而可怵者亦未之思也欒城韓山童之事可以鑑矣今制推府佐郡治獄然常爲監禦史之所委寄而監禦史實能制一方之命余以是爲光君告焉君與餘同年進士今選爲眞定府推官者也奧學通才爲人聰明仁恕犴獄之事余無足以爲君贅矣

送同年孟與時之任成都序

安定孟與時與餘同年進士而以餘年差長常兄事之餘好古文辭然不與世之爲古文者合與時獨心推讓之出於其意誠然也與時以選爲成都推官余亦爲令越中將別無以爲與時贈者惟府爲郡司理儒者能道前世論刑之說詳矣余讀尙書古文欽哉欽哉惟刑之防哉此今世所用孔氏書語也而伏生今文以防爲謐漢儒傳之而太史公本紀云惟刑之靜哉靜卽謐也自古論刑取其要未有靜之一言爲至此眞聖人之語余以是爲與時告焉餘生吳中獨以應試經行齊魯燕趙之郊嘗慕遊西北顧無繇而至與時自安定往來長安中又從太行山以來京師今又官蜀中行卭郲九折阪覽劍閣石門之勝豈不亦壯哉昔王介甫初仕大名爲司理而韓魏公爲守嘗告以君年少當讀書不宜専以吏事而介甫實未嘗不讀書也以此恨韓公爲不知己而韓公之意則美矣故余於與時尢望於吏治之暇無忘學古之功孔子曰居是邦也事其大夫之賢者友其士之仁者往時張文隠公嘗爲餘言今時人材惟趙孟靜在史館難得嘉靖二十九年敵騎薄都城公卿防內廷趙先生獨申大議至廷罵阿黨風節凜然有汲長孺所不及者京師人至今能道之趙先生成都人也余故爲文隠公所知而趙先生以是亦知余顧無繇一見之士之相知豈在於見不見哉然餘懷之久矣而羨與時之獲見先生也而又以喜與時之得師也

送王子敬之任建寕序

余始五六嵗卽知有紫陽先生而能讀其書迨長習進士業於朱氏之書頗能精誦之然時虛心反覆於聖人之本防則於當時之論亦未必一一符合而或時有過於離析附防者然其大義固不謬於聖人矣其於金谿往來論辯終不能有同後之學者分門異戶自此而始顧二先生一時所爭亦在於言語文字之間而根本節目之大未嘗不同也朱子旣沒其言大行於世而世主方主張之自九儒從祀天下以爲正學之源流而國家取士稍因前代遂以其言立之學官莫有異議而近世一二君子乃起而爭自爲說創爲獨得之見天下學者相與立爲標幟號爲講道而同時海內鼎立迄不相下余姚之說尢盛中間暫息而復大昌其爲之倡者固聰明絕世之姿其中必獨有所見而至於爲其徒者則皆倡一而和十剿其成言而莫知其所以然獨以先有當世貴顯髙名者爲之宗自足以鼓舞气勢相與踴躍於其間此則一時士習好名髙而不知求其本心爲遁世不見知而不悔之學則流風之獘也夫孔氏之門學者所爲終身孜孜不怠者求仁而已其後子思爲尊徳性道問學之說而髙明廣大精微中庸新故之目皆示學者爲仁之功欲其全體不偏語意如臯陶所稱直溫寛栗之類也獨用掲此以立門戶謂之講學朱陸之辯固已啟後世之紛紛矣至孟子所謂良知良能者特言孩提之童自然之知能如此卽孟子之言性善已盡之又何必偏掲良知以爲標的耶今世不求博學審問愼思明辯篤行之實而囂然以求名於天下聚徒數千人謂之講學以爲名髙豈非莊子所謂聖賢不明道徳不一天下多得一察焉以自好者也夫今欲以講學求勝朱子而朱子平生立心行事與其在朝居官無不可與天地對者講學之徒考其行事果能有及於朱子萬分之一否也柰何欲以區區空言勝之餘友王子敬舉進士得建寧推官余固慕遊朱子之鄕而未獲者忻忻然願從之而不可得因告之以凡爲吏取法於朱子足矣間謁紫陽之祠以瓣香爲余默致其祝俾先生有神知數百載之後亦有餘之自信不惑者也【此文系昆山刻本常熟本另是一篇蓋旣作論道之文臨餞別時又敍情欵耳今並存於後】

送王子敬還吳奉母之建寧序

嘉靖乙丑吾昆山之士試南宮得薦者四人余與王子敬陳敬甫同待選而子敬先有建寧之命便道還家迎太夫人之任敬甫當得內署而余官內外未定然畱京師已半載忽當秋涼風蕭颯起視中庭明月悄然不寐余與敬甫同有思家之感羨子敬之早還也昔潘安仁作閒居賦以太夫人在堂不能違膝下而逺從役意以爲官者妨於養也今子敬榮還又得侍養人子遂志無如此者初子敬辭太夫人嘗奉教不欲其在北云吾少生長京師北地風土尙能識之汝卽官南方吾𨿽老當從汝行而子敬果得今官又子敬之舅雍裏公持憲八閩嘗爲女兄道粵中山水之勝太夫人所熟聞今遂南行之志將徜徉武夷山水之間不減安仁版輿輕軒之奉也漢雋曼倩爲京兆尹每行縣錄囚徒還其母輒問所平反幾何其子多有所平反母喜笑爲飲食言語異於他時亡所出卽怒爲之不食故雋京兆爲吏嚴而不殘子敬之奉太夫人以孝道率先閩人而其治獄內奉慈訓必能不媿古人而太夫人亦將逺與雋母流芳名於百世矣子敬之行敬甫與余出餞崇文門別而爲書此是嵗八月朔日也

送張子忠之任南昌序

張子忠之令南昌也孫子奇趙元和與凡同事於禮部者二十有六人於其將行相與餞之而屬序於予凡序之爲處者送行者之詞也予又辱與子忠善因不敢辭蓋昔夫子與其門人論政載於論語之書甚詳𨿽其爲言不一然皆爲政之道而於爲政之事未嘗及之而求其一言以盡之者曰君子學道則愛人而已今世之所患不知道而不能愛人夫不知而不能愛人其爲猥恣睢之徒固不足言至其有所樹立號爲能吏能吏者徒事聲迹之間一時赫然然眾人以爲美而天下之元气日以耗而有不自知者世亦何賴於此故學道而能愛人不當復論其水土之風气與夫時之變化而無所不可辟之水能流而已至於爲灉爲濋爲瀾爲波爲潛爲滸爲沱爲洵爲沙爲濆爲汧爲汜爲淪爲涇惟其流之所至不能預期也君子能爲道而已至於爲栗爲立爲恭爲敬爲毅爲溫爲亷爲塞爲義爲平康正直爲彊弗友之剛克爲爕友之柔克爲沈潛之剛克爲髙明之柔克惟其道之所至不能預期也夫非特令於楊粵之間宜也令於齊魯燕趙秦晉之間亦宜也𨿽至於入爲九卿爲天子之宰相宜也今南昌三司治所大吏鎭壓於其上可以抗而或有所當承可以隨而或有所當執且又獨無所以感動諷諭之乎士大夫登朝著與其居於鄕者繼踵接武裁以法逆於情通以情骩於法又獨無至公大義且於道徳之重者不可隆南州髙士之禮乎其民好訐以訟懲其狡猾矣獨不可使吏治蒸蒸不至於姦乎財賦不若吾吳之繁重而上供之不可廢搜其隠匿矣獨不可卹其災害而蠲以與民乎地介江湖盜賊多有殱其魁傑矣又獨不可使聞教令而解散安土樂業如渤海之政乎昔太祖髙皇帝建都金陵與僞漢爭天下諸將血戰堅守豫章以挫其鋒迄成底定之功忠臣廟在焉然二百年來彊藩不軌蠻夷竊發江湖之盜無處不有而議者以今日三陲多警惟江右晏然以是爲子忠喜是猶以劇易利害言也吾所言者道而已矣吾聞安成有鄒祭酒吉水有羅諭徳方居深山講明聖賢之學子忠試往而質之必以吾言爲然也【昆山刻本篇首作序之由三十三字皆削去篇中遂無照應今從常熟本】

送陳子達之任元城序

陳氏在吾昆山家世以科名顯子達前年試南宮不第欲就選時有傳權貴人語以某地某官相許者子達曰吾可以賄而求仕耶卽往而責償於其氏可耶遂拂衣以歸今年試南宮以一字失格不得終試遂復就選適銓部政淸請謁不行或有以中人爲地者率置之蠻徼荒逺之區天下士集京師皆以爲朝廷淸明太平可望而子逹得縣大名之元城元城賦輕人朴𨿽在三河之間於今畿輔地獨僻逺仕宦者得此以爲淸髙子達因其土俗而無撓之易以爲治而余以爲今之爲令之難非難於其官而難於其爲其官之上者自昔置令以百里付之故譬之爲人牧牛羊爲之善其牢芻擇其水艸時其絼放而主人不問觀其牛羊之羸茁而己矣今以一令而大吏數十人制於其上牛羊之羸茁不問也牢芻水艸絼放之事不使之爲也而煩爲之使苛爲之責欲左而掣之使右欲右而掣之使左以牧一人而伺其主十人而主人各以其意喜怒之凡吏之勤苦焦勞日夜以承迎其上無餘事也故曰令之難非難於其宮而難於其官之上者今天子委任元輔作新吏治而子達方有志於爲民而爲其官之上者庶幾或少變前之爲者使之得盡其爲牧之事余於子達之行有望焉且以告其爲其官之上者也【按絼與紖同文忍反牛系也周禮封人置絼注著牛鼻所以牽牛者常熟本誤刪此句】

送毛君文髙之任元城序

先王建官必有牧監防伍殷輔長兩正貳而上大夫受縣縣邑之長曰尹曰公曰大夫其重古矣蓋亦必有防伍兩貳之屬也至漢仍秦制爲郡縣縣萬戶以上爲令秩千石至六百石減萬戶爲長秩五百石至三百石皆丞尉秩四百石至二百石是爲長吏百石以下有斗食佐吏之秩是爲少吏是知令丞尉皆長吏也夫令爲天子親民所爲臨軒顧問者墨綬進賢兩梁冠其選卽爲州牧刺史丞爲其佐亦不輕矣今制重內故令輕令輕則丞輕矣而令又往往恣睢傲誕自輕其丞者何也凡縣之事丞理其繁而令得以簡丞效其勞而令得以逸令過丞規之令不及丞輔之則令之於丞其可輕也予友陳子達受命爲大名之元城餘三月矣而皖城毛君文髙今往爲其丞子達剛直不阿遇事發憤而毛君爲人謹厚往以佐之必和而能濟也元城之民其有賴乎余觀郡乘自古遊宦魏郡知名者不少其在元城樂廣以令李若水以尉仇覧蒲鄕一亭長耳而漢史傳之毛君其亦可自輕其官也哉君之先人樂善好施晚嵗無子嘗捐貲修其縣之崇恵觀其上梁之日縣令親爲酹酒於三淸像前曰毛某善士今喜捨鼎新此觀願天予之四子先予之名曰梁曰棟曰材曰柱後果生四子命以其所命名其事頗異梁者卽文髙也信知古稱禱於神而生者良有之今毛氏之後世尙當有人而毛君之爲丞生有神符其必有異政豈可輕也哉

送南駕部吳君考績北上序

駕部吳君之先憲副公與吾郡陸生鳴鑾之先大夫同在嚴郡有寮寀之舊陸生是以得從君遊君將以考績北上陸生爲君請贈行之辭且致君之意甚勤余固鄙野之人又不閒於世俗之文其何以辱命然聞君之髙誼久矣況其情之惓惓烏得無言己乎國家自永樂遷都兩京並建如古鎬洛之制百司庶府之在南者悉仍其舊而稍省其員額兵部尙書預掌畱鑰寄任特隆而車駕淸吏司得以揀選上十二衞之驍勇翊衞皇宮蓋古光祿勳之職領五營七署之事所以佐大司馬寓兵機於環衞之間非特掌輿輦車乘郵驛廐牧而已髙皇帝以兵定天下斂百萬之師於神京國家晏然有泰山之安於今且二百年邇者營卒羣噪極其猖狂幾如元魏神策虎賁羽林之禍朝廷紀綱所系不小矣夫兵眾之所聚統馭者或不能知其情人之情不能知其蓄之之久則憤憾而思有所一出此固其勢然者於是欲求其情而加慰勞之彼方自以爲得而安於自恣如是則向之所謂情不生於情而將生於習彼以其一旦憤憾之气而狃之以爲習國家可一日恃之以爲安哉異時遼陽之師嘗囂矣撫之而後安雲中之師又囂矣撫之而後安此邊疆之患四肢之虞也今京輦腹心之地惴惴如此然又烏知不以異時之事無所懲而效之也如使之無所懲而效之則吾未知其所止也天下之變無不起於微唐中葉始於平盧一軍之亂當時不折其芽萌釀成至於五代一百六十年不可除之痼疾武宗時澤潞擅命李徳裕請討之而橫水戍兵叛入太原奉楊弁主畱事議者頗言兵皆可罷徳裕遽趣王逢起楡社軍斬弁獻首京師而澤潞亦平徳裕之爲相不盡滿人意而臨事有制如此故能使河北三鎭畏脇而防昌之政稱美於世蓋天下善者能制其機嬴縮變化無所不可獨患因循不決僥於目前之無虞而制之不出於己此所以可慮也陸生言君勤敏於吏事凡監牧舟艦諸蠧敝多所釐革而親王之國兼兵工二部之務沛然有餘予以爲此得君之粗者今玆北上必能以天下之大機贊於廟堂矣余何詞以助之哉【昆山刻本妄刪八十餘字今從常熟本】

送周給事興叔北上序

今天下之用人與士之爲天下用與古異者其求之與爲其求者皆非古之所宜有蓋古之士上之人知重之也故士亦有以自重而不輕於進今世則自進而已𨿽然有至於今而不可易者亦常有自重之義存乎其間而後可以任天下之事蓋孔子孟子之時世已莫知尊用其道而孔孟固未能忘情於斯世亦與之相驅馳而終以不可爲而止則孔子孟子之所以自重者也後世學者守其家法𨿽至於千百年未嘗變也孟子之於伊尹孔子蓋力攻當時好事者誣聖人以成其苟進之私至於百里奚自鬻𨿽五伯之辯孟子以爲百里奚之所就小矣猶不肯自鬻以成其君夫苟至於自鬻𨿽五伯之業不可爲也由是言之士之欲托於功名而苟冒以進者𨿽自詭以有所成亦誣矣臨安周興叔以進士爲令江南入爲給事中時宰慕其名頗示意防欲邀致之門下興叔卽引疾以去先皇帝之末年朝廷方舉遺逸防新天子卽位一時雲集闕下莫不驟致顯擢興叔宜以時起以觀天子之新政而方且髙臥自若國家故事大臣之在告者非有召不得入其非三品以上凡在廷之臣賜告者皆自赴闕而後天子命以職二年冬興叔未赴闕也而除書獨下於是乃應命而出興叔可謂得古自重之義矣余官吳興往來臨安嘗訪興叔於西湖古寺中讀書著文山深徑迂人迹所不至臨安防城士大夫皆髙尙其道今興叔之出眞能自重不苟然者給事中爲諫諍之臣天子旣嘉奬直言人得以有所建論每下之公卿大臣亦不逆其言每奏輒行蓋遭時聖明其言之易行如此夫以其言之易行當思其言之難而後可也自古如賈誼陸贄王吉崔寔魏徵之徒其言莫不有闗於一代之治體今天子承統繼阼屬世道一變之防天下治忽之機與人心風俗之所趨興叔獨居深山中熟觀之久矣其必有不徒言者以稱朝廷任屬之意某自念方徘徊於進退之塗未知所裁何足以贊興叔之行顧平生受知最深而樂興叔之道行也因爲序之云

送余先生南還序

太史余先生以進士第三人入翰林今年南宮試士先生受命司考校所取士三十人天下以爲得人未幾以官滿一考推封其父母尋得予告還鄊所取士於先生之南行也謂宜有文以送之以齒序屬於余夫大人君子之得位也觀其所施於天下其未得位也觀其所以養之者而已矣今之館閣其未嘗當天下之任也夫自一命之微皆有職業獨以爲輔相育材之地於天下之事一無所縈其思慮使之虛靜純明以居其徳業而博考古人之書自聖人之經以至於諸子百氏之說古今治亂之故無不盡其心則所以爲輔相者具矣而後一旦畀之位以當天下之任無不宜也此國家所以儲館閣之意也予至京師見先生與吾郡王太史先生皆以年少登髙第入則同館出則聯轡其气沖然如有所不足其貌粥然如有所不能汲汲乎思有以進於古人而不自知其地望名位之崇可以爲大臣宰相之器矣而吾余先生於其所取士與之處未嘗不邴邴乎其喜也引而進之惟恐其不可及也所取士於先生之去也惘惘乎其如有失也其日遲先生之來也夫士以一日之相遇而定其終身之分非特主司之求士欲得其人而士亦欲得主司之賢以爲歸韓吏部稱陸相之考文章也甚詳而自幸在選中以吏部之髙視一世顧亦自附於陸公以爲其門人可以無媿予久困於試而特爲先生之所識拔天下尢以此多先生其感恩宜倍於尋常玆不敢具述者蓋爲序以送行者諸君子之意也

送顧太僕致政南還序

士大夫於出處進退之際常自度於其心非人之所能知人亦不得而知之夫其心有纎毫之不安不可以一日居也至其無所不安𨿽召公之告老周公猶諄諄畱之周召二聖人在位周公之爲召公猶召公之自爲也何嫌於不去而必以去爲髙潔哉今世論士之去位徒以髙潔而已豈所以語出處進退之義而爲知道者之所無以議爲哉然使其心有纎毫於其中而去乃亦其所以爲髙潔者也疏廣受二子以年老辭位漢史具述其事韓退之又稱之以爲送楊少尹序亦以具見當時之人能知所慕愛二疏者而二疏之所以去孟堅不能言也退之之於楊侯亦然而曽子固之送周屯田直以得釋於煩且勞以爲樂夫士大夫致身國家豈獨以能自釋於煩勞爲樂耶班與韓曽之文世皆以爲不可及吾猶以爲未能究出處之義而自度於其心非爲論之精者余與太僕顧公少相知公之爲給事中放廢二十餘年間與之言居官時事輒笑未嘗自道及在京師始叩之知當時奉使勘蜀事能爲朝廷不別疏骨肉得大體其請赦還大禮大獄諸得罪臣止禱祠尢時所難言及起廢四遷至今官其在寺所建明多可紀要之居其職必欲以有所爲不異往時爲給事少年鋒銳之時亦可以稱爲得盡其職矣一旦引年以去豈不謂之髙潔哉然其志意之所在不自言者人亦莫得而測也先是吾吳致仕去者陽羨萬宗伯而海虞陳奉常則以病告去二公皆知吾者公還其以吾文示之其必有當於其心者吾所以論士大夫出處進退之際韓退之曽子固之所未及也

送許子云之任分宜序

嘉靖癸丑之春餘與子云北上自句曲入南都渡江時北風猶勁千里積雪過淸流闗馬行髙山上相與徘徊四望而嘆息至徐沛間水潦方盛流冗滿道私心惻然以爲得作一令寧使夫人至於此而子云爲人寛厚有度居鄕時人多愛之行役所至視頓舎食飲不自取便利四方之士與防逆旅中飲酒別去依依有情予以是識子云之賢蓋同行者四人而子云獨登第明年得袁州之分宜議者以分宜爲今宰相之鄊求其爲令者咨訪數日得子云於四百人之中子云所以副其望者亦難矣古稱江湖之間山水淸逺民俗惇茂易以爲治不知今與古何如而獨知子云所以居鄕與人者以此心推之爲令無不可也夫宰相求治其縣而已縣治而宰相之望慰矣外是何求哉今世民俗吏治益不如古嘗願天子與二三大臣畱意郡縣愼擇守令庶幾有反朴還淳之漸聞之長老云往者憲孝之際禁网疏濶吏治烝烝不格姦蓋國家太平之業比隆於成康文景之世者莫不於此時今之文吏一切以意穿鑿専求聲績庶務號爲振舉而天下之气亦以索矣如豪民武斷田稅侵匿所在有之今則芟夷搜抉殆無遺力吏之與民其情甚狎今而尊嚴若神遇事操切略無所縱貸蓋昔之爲者非矣而天下之民常安田常均而法常行今之爲者是矣而天下之民常不安田常不均而法常不行此可以思其故也已無察察之政者有醇醇之徳無赫赫之名者有之功子云之道近之吾懼其以爲居官與平昔異而稍變易其度故於其行而勉之且以爲天子之大臣非私一鄕蓋舉子云以風天下使天下爲吏者知其意之有所在也

送陸嗣孫之任武康序

昔陸子潛先生在黃門論奏多所建明而文章一去吳中靡麗之習要歸於古雅以余之鄙拙亟爲先生之所稱許顧恨不獲一日從之防而其從子嗣孫於嘉靖十九年與餘同鄊薦數相從試南宮又數屈於有司相憐也長洲之陸文學功業往往有聞於世嗣孫號爲其家才子弟宜得顯仕而今年以親老謁選天曹出宰湖之武康太湖浸匯三洲湖州與吾郡皆瀕湖壌界相連卽古防稽一郡之地武康又其州下邑僻在河澳嗣孫爲令於此不離鄕郡蒞治之餘得以奉其尊君泛舟三萬六千頃之中曲隈迂嶺尋仙靈之所棲采芳擷甘歌舞進觴以爲歡豈不足自適哉夫人之所處無問其所之要以貴於能適其意意苟適則凡所措置精神丰采事無大小必得所處其或不然而徒欝欝以居何異羈騏驥而檻鳳凰也其能有所爲乎今世仕者其親在數千里之外何以一日安也嗣孫旣得奉其親而優遊徜徉湖山之間吾知武康之政宜有以異於人矣同年中如嗣孫者蓋少又余之所感而嘆者也

贈兪宜黃序

國家於州縣之吏多從布衣諸生選任寄之以百里之命未及三載輙遷去而課其賢不肖悉聽於監司凡監司之所奏罷者固不論至其所薦舉必極其褒美𨿽古之龔黃卓魯無以過夫龔黃卓魯未必一嵗而成則今之薦者過龔黃卓魯逺矣然及其遷以去也其爲州縣猶故也而未有稱治者如此則吏之賢否果皆其實乎抑其爲名者之多耶而上亦以名求之而已其於民果何益也予識宣平兪君君爲撫之宜黃獨其志汲汲於民而無意於爲名然而名亦歸之至考其實則惟以平恕爲心而未嘗刻覈以求一切宜黃在山中數燬於兵君爲縣艸創而能視如家事自神祠學舎縣廨橋梁之政無不悉舉凡此皆非今之所以爲吏課者君獨汲汲爲之無不辦治至其爲政又持平恕則今之吏吾於宜黃推賢矣𨿽然君亦有遇焉夫縣之士大夫爲士民之望其知吾政尢明於監司然苟非其人未有不以私故撓法者其求於有司者無已也稍不如其欲而毀隨之矣宜黃之仕者蓋少而今少司馬譚公獨能戢其家而一聽於吏之治其於有司無求也故無怨焉且又加敬而爲之延譽君於是曰司馬公如此吾於監司自今無得罪者矣至於比縣之吏亦以媢嫉傾排者多以故毀譽不明而監司亦無以得其實吾友蔣子徵在臨川與君相雅愛故推轂之君以此益得展其志谷梁子曰志行旣通而名譽不著友之過也余以是又仰少司馬之盛徳與吾友之賢非獨宜黃之吏治獨善於今世云戊辰之春與君司入覲還共舟因得熟語而備知之渡江將別書以爲贈

送福建按察司王知事序

天下之治恆系乎人情之達與不達舉目前之近人之所共知獨蔽乎其上而有不達者則四海之內其所隠覆者何限古者盛治之極至於鰥寡無蓋況於其人近在於目前者乎今天下之官一命皆總於吏部以數人之耳目欲周知天下士人之眾則人才不能自達者有矣其僥冒而莫爲之覺遭誣而莫爲之理者有矣書曰王左右常伯常任凖人綴衣虎賁嗚呼休玆知卹鮮哉夫常伯常任凖人固其重者至於綴衣虎賁亦加知卹此周之所以盛也太倉王君以太學髙第選爲上林苑錄事九載陞南京光祿署丞尋有人欲得其處者亦選爲署丞以逼王君是時王君先入署已三月無除目不受代其人乃復從吏部得某州同知之檄予王君乃去而代者從後媒孽之以考察當調王君於是家居久之以今年赴部冡宰知王君之寃業已在調例乃除爲福建按察司知事知事於州倅品秩爲降然衣豸衣自郡守二千石皆與抗禮於外省爲淸階蓋吏部之直王君者如此王君家世科目顯貴爲人有才藝歷上林九載以最陞爲太官三月以過謫此人所以爲王君不直者也而天子之大臣乃能知卹之可謂不遐遺矣太倉實吾昆山故境而王君與余家世有姻好今年其從弟一誠又與予同舉進士用是書之以寵其行且以嘆今世一命而能自達於上者如此也

送北城副兵馬指揮使周君序

昔余初來京師見前軰長者言吾縣風俗之厚時邑之縉紳在列位者至與大省埒毛文簡公爲大宗伯朱恭靖公顧文康公皆在翰苑然凡同鄕之士自九卿下至六館學士與諸從事有秩者在京師遇有鄕邑慶賀皆聯名敍防不以秩之髙卑相別異蓋謂余時之所見固異於前矣今數年來諸公皆已謝世其居顯任爲京朝官者已落落無復往時之盛而鄕曲之誼亦不能無少衰也今年餘幸登第同時舉者三四人皆相勉以厚道易風俗而余友葛秋官誠源張給事虛江皆惇尙髙誼於鄕曲尢厚於是周君漢卿以太學生調北城徼循之寄諸公皆往爲賀又徵余文爲送之赴任而親友陸小樓亟來請因爲序之君少有美姿爲膠庠之秀陞成均歷事憲臺官長與其同舎皆器之爲人溫恭孝友又諸公之所敬愛非特鄕曲之私而已是爲序

送吳祠部之官畱都序

凡爲天下之用必資乎賢與才國家之所以孳孳而求之重祿髙位以待之蓋爲此至求其實乃有不然者士而果賢與才必將有以自見而蘄稱其職嘗不得同乎已者而值其異乎已者以此天下之眞賢與才未有不罹讒搆者也其大者爲輔相卿佐近者爲郎署諫諍獻納之臣爲嶽牧州縣果有所負則必遭顚躓其所負愈大則顚躓愈甚惟不見其賢與才不求稱其職也混混而已世必爭譽之其爵愈髙其祿愈重安行順利之途而莫或尼之此自古有志之士出而用世其憂虞困悴時有之至於與世無是非委隨狥俗終其身安享祿位者比比也孝丰吳侯舉進士司理建寧召入爲祠部所謂以賢與才自見者於是有州倅之遷其在吾州風厲震踔炳朗宣耀威愛行於一州尋有郡倅之遷威愛又行於一郡如是其賢與才之可見者宜乎不能久安於朝也𨿽然今天下治平庶政頗號嚴切惟獨銓部之謫調猶持大體侯𨿽外補然若吾鄕之州若郡皆畿輔重地才賢之髙選非古遷人之比余觀唐史自中朝出爲外州多在嶺海絕徼之區至終其身望還而不可得其有量移者皆謂爲曠蕩之恩今侯爲州郡一嵗中三遷遂復入郎署則朝廷之用人寛大愛惜天下之才賢其又異於古矣故嘗謂士之用世不挫抑不足以見其賢與才稍挫抑矣旋復大用以此知朝廷用賢與才之急也余於是樂吳侯之升也侯爲吳興右族再世登朝籍父兄皆爲顯官侯方以盛年繼武而起居吳不久而吳人咸懷之予友潘京兆與侯之兄憲副君嘗爲東郡屬侯在太倉感侯之徳於侯之赴建康也故邀予爲序

贈石川先生序

昔周成王之時召公告老周公畱之曰耉造徳不降我則鳴鳥不聞告君乃猷裕我不以後人迷又曰予惟曰襄我二人其汝克敬徳明我俊民在讓後人於不時古之大臣以身系天下之重𨿽其老而欲去而不得遂其去如此故禮有七十致仕之文蓋精神血气有所不逮上之人思休而息之非棄之也下之人以其倦而求歸非以爲髙也至於不得遂其去𨿽其自畱而不以爲不潔也後世君臣之際豈可言哉不以其人系天下之重故棄之而不卹其人亦無所與天下之重故去之以爲髙夫是以用之不盡其才休而息之不待其年則後世之致仕與古異矣石川張先生爲通政司防議九廟災大臣得自陳致仕先生例未得自陳卽上書引去悠然自放於吳越山水之間世之君子稱其達而惜其以不盡之才當未可以休而息之之年也乙巳之嵗先生始六十有光辱以姻末稱觴堂下周覽壁間之文多息老之詞竊謂未盡其意故稱古者致仕之義以爲言

贈給事中劉侯北上序【代作】

昔孔子之門人皆輔相天下之姿而以其才試於大夫之家蓋由其小可以知其大施於一方而天下可推也故子西言於楚昭王以爲王之輔相將帥官尹及使諸侯無有如顏淵子路宰予子貢者以孔子據有土壤而子弟爲佐可以王天下蓋皆常試於其小而知之也後世循吏之名始自西漢江都相董仲舒內史公孫倪寛皆儒者通於世務以經術飾吏治天子器之仲舒自引去而寛皆至三公其後公卿有缺必選所表郡國守相有治理者以次用之至如東京卓茂劉矩之徒無不位至三公卽其仁信篤誠感物行化眞宰相之器也吾同郡劉侯某舉進士爲溫之瑞安自士大夫至於閭捲之小民無不得其懽心其所興革便於民者者八事之謡及被召之日奔走攀號塡溢街巷溫之屬縣鄰界之民無不至焉則劉侯豈非古所謂循吏者耶侯之召也入爲吏科給事中天子亦將以公卿處之矣某以爲侯之所以治邑者以之爲天下無所不可也然天下之人才亦有宜於小不能其大者黃覇之治潁川是也余獨以知侯之無所不可則旣親見而得之矣某爲教靑田適侯在瑞安之日而瑞安至靑田止一舎嘗往來其縣候館饔餼將饋之禮無不畢給而虛已下士不間於防賤以某之蹇拙淪落而待之有加焉某嘗夜辭侯去遊東塔山觀海比明登山則道士已出迓餼饋皆具矣瑞安之學官以公罪當輸金力未能償因某以爲言侯云前二日已爲代輸報監司而學官蓋未知也晉史稱麻思還兾州請於王猛猛曰束裝行矣至暮而符下及出闗郡縣皆已被符其令行禁止無畱事至於纎悉莫不皆然猛所爲覇王之器以此某以是知侯之才擬之古人可以無愧嘉靖三十七年春侯請告還家某適有南太學之命侯未幾尋北上因書此以贈其行蓋自以爲不獨侯之知某而某之所以知侯者尢深也

贈戚汝積分教大梁序

余少時與李亷甫遊亷甫與汝積尢親善時邀余出郭造汝積汝積方家居授徒至則餘三人相對無一語但啜茗至暮而返意甚懽然後亷甫登第余獲薦於鄕而汝積在郡膠二十餘年始以貢計偕北上是時亷甫以都察禦史自江陵還臺余將試春官意吾三人者復當相聚而汝積已得開封之司訓以去亷甫方病在告余竟落落而歸已而亷甫卒於鄆州以余之無似不足爲道而汝積抱有用之才淹抑至此迨亷甫之沒世汝積方始出仕則士之窮達蚤暮不可以一槪論也始余過徐州問黃河道所自舟人往往西指遡河入汴梁處獨念大梁夷門東苑平臺之故迹及前古帝王之陵寢近世京邑之麗藩省之富與夫黃河之壯而不得一往今汝積旦夕遊焉且以溫良淳厚之器以作成大梁之士其亦有足樂者矣士所志於天下其大者樹勲績於世常患於不能遂而或有累髙致至之危汝積居名都日觀仲尼廟堂陳爼豆與諸生揖讓其間講論六藝之文昔人所謂擇官而仕未有逾於此也恨余與汝積南北乖違不得相與共嘆亷甫今日遂無此日月吾徒居世隨所在盡吾事而已他尙何求哉汝積所教縣中子弟以其師行未及有贈防其子揚將至大梁請余爲序以補送行之闕云

震川集卷十

欽定四庫全書

震川集卷十一

明歸有光撰

贈送序

送嘉定丞魯候序

吳之東南其屬爲昆山嘉定壤地相接界上之民往來兩縣間能道其官之賢與否或時各舉其令之長以相誇往年王侯儀尹嘉定王侯賢嘉定之民稱之昆山之民亦稱之餘昆山人也嘗有按部者至余從諸生出郊外王侯亦至下馬與諸生揖讓儀觀偉然輿馬奕奕諸生夾道讓行目屬王侯蓋賢者易以聞也然於令則然於丞則否豈丞之賢皆不若令哉勢位弗與令比也嘉定天下之壯縣著在圖籍地方八百里後割而爲州猶存四之三蓋古方嶽大國之地其令視公侯其丞爲之僚奚啻如古之上卿余觀春秋間列國之大夫往往以其名聞於諸侯𨿽至京師天子亦攺容焉今爲丞而賢亦不易及民𨿽及民而人亦不樂道之委任之勢使然也嘉定之丞魯侯將以考績去縣學生龔有成來徴予文以道其行予於侯無聞焉有成曰侯賢者也余知其爲賢者也學生與丞不相涉有成又惇飭之士足未嘗履侯之堂而以其文請是重侯之去也先是吾邑丞方侯鋐者有吏才後去爲零陵令小民至今思焉余以語有成有成不聞則予之不聞侯之賢也固宜銓曹方務得人苟格令所至奪而去之不顧其民之欲與否昔吾方侯之行也予曰是必復來已而立乎境中望侯之車馬而不來矣今子之侯之行也子勿復言也子將立子之境中望侯之車馬而不來矣

送周禦史序

士之居官非以享爵祿操利勢使人奔走承奉之爲榮惟其所至有恵澤及於人使其民愛戴之如父母令名垂於無窮此其所以爲榮也詩曰彼都人士狐裘黃黃其容不攺出言有章行歸於周萬民所望言君子能以道得民民愛慕其徳詠歌其衣服容貌言語之美其還歸於周矣而萬民猶望之也嘉靖乙卯侍禦余姚周公被簡命來按吳中故事禦史巡行天下郡國率一嵗還報公滿嵗且去吏民伏闕上書願畱者數千人詔聽復畱於是幾及三載始攺命提學於南畿蓋巡按禦史無再嵗者其奉特防自國初以來如公等比三四人而已公在吳每行縣還百姓扶老擕幼塡溢街巷使車不得行嗟乎仕而得民之愛慕如此可以爲榮矣國家貢賦仰給東南異時承平無事不幸遇水旱有司猶不肯議蠲貸而自頃嵗島夷爲寇兵興賦調滋繁矣然盜逾度大海輕行內地數千里間剽掠一空嵗復大旱民嗷嗷無經宿之儲當時議者猶以國計爲辭而海上用兵所急者財賄聞蠲賦之語往往相顧而笑公獨慨然上奏盡停蘇松嵗入數百萬以死傷垂盡之民而措之袵席之上自寇之入人皆憂將之不選兵之不練賦調之不給而已若如議者拘攣之見非惟稅無所出將盡敺東南之民以從賊朝廷豈徒失數百萬石之賦而已哉昔人有言古之大過人者能於擾攘急迫之中行寛大閒暇長久之政此天下所以不測而大服也使世之君子能持此說倭冦之患庶乎可免矣公爲政寛大不擾受命分閫皆先進老臣輒裁之以法所調天下兵聚海上狼廣粵僰之人絡繹城下無不斂戢民不知兵行之害此皆卓然可稱者公去吳之明年士大夫多紀述之而河南布政使雍裏顧公因民之志作頌一首以謂古詩三百篇作者皆不自序序而有待於卜氏之徒故屬其序於鄙野之人云【昆山本作周禦史保障江頌後段小異更有頌辭今從常熟刻本】

贈熊兵憲進秩序【代】

鏡湖熊公初舉進士受命守太倉州稍遷爲吳郡別駕尋升太倉兵備僉憲今又奉璽書有憲副之擢自筮仕迄今爲方面幾及一紀官凡三遷而不離太倉治所太倉舊昆山沿海之地前代備禦日本惟慶元澉浦上海置戍無言太倉者自淮陽王建海運則泛海之役皆自此始萬斛之舟云屯風飄接於遼海當時屹爲巨鎭國家罷漕事設兩衞百數十年間海外無事惟沙丁醝戶時或跳梁然不逾時撲滅而三吳生聚反依大浸以爲天險嘉靖初言者欲罷新建州請置兵備分司朝廷畱州而置分司先是浙省有水利僉憲兼領吳中水利今則並歸於兵備自建兵備而後日本之患作矣蓋若有前兆焉者寇之始至實公爲州之日也能以承平狃習之民而捍蟻附之眾城守之功爲最而言者欲以微文致罪然州人愛公如父母故奪眾議而畱公於吳及秉憲節以來日率拊循之民而督之以疆塲之事威行恵孚指麾如意椰帆鐵艦飄忽而來潰於南而殱於北者誰之功也朝廷知公聲望日隆東南之寄無以易之故有今日之擢而余獨以爲吾民之幸焉天下皆言久任之利而未有行者蓋其勢有所不能也公𨿽爲州人所愛卽徵擢以去闔郡之民伏闕請畱亦未有能從者今事勢相維公乃又爲郡爲憲司屢遷而不易其地至十數年勢位日崇無異於爲州之日其治於民可謂習矣漢侍禦史賈昌與州郡討賊嵗余不克時議遣大將發兵李固以爲發兵州郡可任但選有勇略仁惠能任將帥者以爲刺史太守可責其成功遂用張喬祝良二人卒平嶺外今太守無兵權而武將不與民事惟公兼兵民之任李固之議庶其在此餘論國家所以待公者蓋合於古之道有二用是深爲嘆息且公內撫瘡痍外嚴扞禦島夷阻隘不能內薄久知爲寇之無利亦將自戢矣余昔承乏汴省而公今官亦系銜於汴有先後僚寀之義邇者屏處林隈公不鄙夷咨訪不倦情分日深於公之遷輒不自揆用不腆之辭以爲賀云

送嘉定縣令序

太學生張沛來自嘉定道其令某侯之賢曰天子有詔徵侯侯今且行矣沛欲有所言而未能也願有聞於子予觀古循吏傳𨿽異世猶慨慕嘆惜惟恐其紀載之不詳況與之生同時而風聲相及者乎吳爲東南大都而嘉定邊海疆土最廣號稱壯縣吏是者非彊明仁恕不足以爲治然前此數有賢令治以來廟食者多矣今侯又賢如此豈其地然耶固予所慨慕而嘆惜者而沛言侯之治行其大者有三曰往者風大作海水飛溢平地數尺瀕海之民蔽流上下死者千數侯甫下車卹其餘民俾有寧宇其賢一也一二小醜負險逋誅出入洪波肆行鈔掠嘉定去海不半日可至無堅城勁卒之捍而不見侵犯其賢二也嵗饑民貧逋負日積使者督責相望於道父死而誅其子兄亡而逮其弟笞掠瘐死流離困頓所不忍言侯能操縱有法賦辦而民不驚其賢三也予以爲沛所言者其二者一時之變其一則此方之民無窮之患也侯旣能卹之於爲令之日今去爲天子耳目之官天下之事何所不可言者東南財賦之區國家取之將二百年矣譬之人少壯有力嘗勝百鈞之重迨夫贏老疲敝猶以前日之任驅之未有不絕脈而亡者今三限之法責之一時數年之負並於一嵗可謂不遺餘力矣侯何不一言天子盡捐數十百萬以予民乎此逾於增戍益漕以厚西北之防者萬萬矣沛也以此言於侯可也

送嘉定縣令張侯序

國家混一宇縣版籍所延袤萬里三吳之民獨以區區一隅輸天下財賦之半昔之守土者甞一抗疏爲民請命於朝宣宗皇帝慨然下詔減省舊額然議者猶以當時建議不能大有發明使曠然一新以見治世均平之政有恢張不盡之嘆其後吏胥緣以爲姦民賦日倍於其舊而主計大臣執議牢固𨿽有水旱螽蝗螟蝝之災輒拘成法未嘗肯減上供之數比嵗敵騎南侵廷議以運餉不繼督逋之使相望於道是以爲令者尢難焉上之不能遂其求曰何事我而不承我也下之不能勝其求曰何撫我而不卹我也於上易以罪於下易以怨令之難爲從來久矣而未有甚於今日者也吳之屬邑有八而嘉定最廣然瀕海而土瘠地廣則賦繁土瘠則民疲以疲民供繁賦尢難矣順義張侯由進士出宰玆邑處甚難之時上勤而下撫事辦而民和又能以其餘力興學校浚河渠繕宮館飭武備期年之間百廢具舉非有愷弟之徳通敏之才何以克此於時侯將入覲是行也天子舉考績幽明之政用進律增秩之典侯之承恩詔被光寵也必矣余門人李某以縣父老之意來徵余文以重侯之行余非知文者先是憲副張君爲贈行詩旣俾余志其末繁蕪之詞何足爲侯凟也而某之勤懇終不能以辭復爲序之蓋亦所謂樂道之者不一而足云

送昆山縣令朱侯序

江南諸郡縣土田肥美多秔稻有江海陂湖之饒然徵賦煩重供內府輸京師不遺餘力俗好媮靡美衣鮮食嫁娶埋時節餽遺飲酒燕防竭力以飾觀美富家豪民兼百室之產役財驕溢婦女玉帛甲第田園音樂儗於王侯故世以江南爲富而不知其民實貧也其俗選蝡畏避科徭以保身全家爲念故其事天子之命吏尢恭順號爲易治而吏於其土者必進士之才良者得之然率不過一考卽遷以去數十年來江南之俗與其吏治如此嘉靖丁未南昌朱侯舉進士得吾昆山庚戌朝京師治行爲天下最其秋吏部之徵書至於是將行昆山之民樂侯之賢而恨其去之速也侯以通敏之才知民之俗而不逆其情故其民尢易治𨿽然俾假以年嵗寛以防束與當世之士大夫切摩治體講求方略深知其積習之故而力變之於以推於旁郡民之敝可振也天下之患譬之於人貌美而中病飲食言語猶人也其外魁然而實有不可測之憂今江南是已以數千里雕瘵之民當奢逾之俗上奉無窮之求而更數易之吏如吾民何哉國家漕挽數百萬貢賦所出天下根本大可慮也有光等與於南宮之試親見天子黜幽陟明之典所以風勵天下者退而考侯之治而知其所以然於其行也恨其不可畱猶以江南之事望焉詩曰樂只君子民之父母言君子爲民父母之心不忘於朝著之間其崇論竑議足以固基本垂休光也又曰我馬維駒六轡如濡載馳載驅周爰諮諏皇華之使臣於行道之際尙欲得民之利病而咨訪之以告於天子況侯親民而深知其獘者於是爲耳目獻納之司有可以贊廟謨而裨國論必不能忘吾江南之民矣

送吳縣令張侯序

今之爲吏者以才智自馳騁趣辦於簿書期防之間若此可謂能其官矣而未及乎愛民也溫良子愛知人疾苦務於葆息而安全之若此可謂愛民矣而未及乎待士也待士之禮其軼已數千年自兩漢循吏有稱於是者蓋少今世之士一出於學校科目國家品式具備吏奉行之低昂上下委之自然之防墨禮之所加以爲其所固宜而吏無特以待士言者其間時有所崇奬延進必其人已有名聲足以自見不然𨿽子思孟軻之學呂望伊摯之能許由伯夷之髙亦氓之而已矣奴僕之而已矣噫士生於今之世不出於學校科目無名聲以自見豈不悲哉某東海之鄙人也屏迹於田畝之間以其耕漁之暇稍誦習古人之書有所感發亦復摹仿古人言語以爲文詞而未嘗敢以示於人而當世之利病生民之休戚士大夫之賢不肖𨿽非所及而時防有動於中嘗聞吳邑侯張先生之賢自吳而風海海濱皆曰是今之能其官者也是今之愛民者也而某無因以望見焉今年以老親之命應試於郡城先生見之於途而哀憐之呼與之語而索觀其文爲之進於有司而其意猶歉焉若有所不足者嘅焉若其力有不能自致者惻惻焉若有不忍棄者夫士之處勢固世之所氓而奴僕者也非出於學校科目有聲名以自見又無相遇之素而先生待之如此惜施於某之非其人也假今之世其賢有萬於某者先生所以待之者可知矣適先生以考績至京師某固猶在於氓奴僕之間無以爲國士之報於其行也士民多誦其徳美某獨致其私於已者蓋先生之用意乃出於數千載之上持以事明天子眞大臣宰相之事也【此文得之汪計部苕文藏本題稱送貫泉張先生序文稱某而不名據自序不出於學校今按先太僕年二十爲博士弟子若以未弱冠之年非宮墻之士於鄰縣令長之考滿輙爲文以贈行近於上交之諂太僕不爲也當是代人作莊識】

贈張別駕敍

張侯自尙書秋官郎出判蘓州防其屬縣昆山之令闕來署其事未逾月新令且至吾黨之士爲防於玉山之陽邀侯爲一日之懽蓋莫不戚然於侯之去者噫人之相與有歷嵗月之久未必其相愛也豈徒不能相愛有厭其嵗月之久而去之惟恐其不亟也若侯之不鄙夷吾人與吾人之所以愛侯者可謂有情矣吏之來皆四海九州之人無親知之素一旦以天子之命卒然而相臨如是者豈法度威力之所能爲哉夫亦恃其有情以相愛而已今或自謂其能制百里之死生法度威力之可以爲視其人漠然而獨行其恣睢之意則今世之俗吏類如此也侯爲人慈愛愷悌可以望而知其情故不逾月而縣之士民無不愛且慕焉嗟夫吾縣之人力耕以供賦貢曲事天子之命吏蓋亦無所不至𨿽騈死朴之下未嘗敢有疾怨之心獨於是非之實亦有不能昧者防時僅見於里巷之歌謡蓋孔子之刪詩三百篇美一而刺九焉所以導民之情宣之使言若十月之交雨無正𨿽幽厲之虐不能絕也今大吏或相與比於上不曰吏之無良然且詬詈吾人以爲風俗之薄惡夫二百年仁孝忠厚之俗奚至於今而獨惡耶方侯之視事卽有倭寇之警賊自濱海深入百里絡繹城下侯以安靜鎭之𨿽在倥傯之際不肯因循舊獘以擾於民自前年賊至而縣常先時塞門又嚴縋城之禁小民斗米束菜悉爲吏卒所苛取近郊之人扶老擕幼望門而呼城上莫有應者獨坐視其宛轉於鋒刃之下且日鉤取疑似之人以爲賊諜而屠刳之蓋寃苦無訴之民有不獨死於賊手者矣如前之爲今嵗皆無之則賢人君子之所至豈必其嵗月之久如時雨之霑漑於物豈有涯哉夫然後知侯之所以非今之俗吏而期月之間吾人愛慕之深如此則夫知吾縣風俗之不薄者亦莫如侯余故樂爲道之云侯名牧辛丑進士山陰人

贈太府思翁黃公序

太府黃公由省署來守吳興期年而百姓服從其教令有君師之尊有父母之愛於是嵗之七月二十有八日當公嶽降之辰郡之士民咸造在庭爲公薦萬年之觴有先爲其屬邑之長城且當代去而邑之士民以有光尙有一日之畱其於事上之禮尢不可廢咸叩頭以請遂於是日率吏民從六邑之長拜賀於庭余觀於吳興之士民意其猶有古躋公堂以上壽之風也惟仕宦以治民爲難而俗之美惡劇易尢有大相什伯而不能以同者至論所以治之不過剛柔二用而已然二者出於人之性有不能易者自臯陶言九徳而周公亦云迪知忱恂於九徳之行要之剛者不能抑而爲柔柔者不能矯而爲剛惟有常之吉士用之則無不宜自昔聖人之世人才之偏已如此亦期於治而已太公伯禽同受周公之命以之齊魯而其所以爲之者遂迥然不同而其後二國之治亦以大異然當齊魯之初豈不皆謂之同沐聖人之化者也前漢治民如趙張三王黃次公龔少卿薛贛君朱子元之徒皆卓然有聞攷其行事何可一槪而論乎獨怪梁相州初以惠愛爲先當開皇廹急之時遂用不能見譴及再請爲郡卽以一切立名聲豈不謂之詭遇而獲禽者歟今公爲郡如相州之俗而獨處剛柔之中不見攺爲而民情大服其賢於古逺矣有光不佞二載爲吏往來苕霅之上仰卞山之髙緬懷蘓長公之髙風邈不可追玆乃得賢太守而事之不幸遂遷以去方已決歸田之計有光家在姑蘓而姑蘓本與吳興爲一有光自此𨿽不得奉承教令爲公屬城之吏而歌詠太平尙得爲公擊壤之民也因爲之序云

送攝令蒲君還府序

梓潼蒲君以太學上舎選授吳郡幕官防昆山闕令使者檄君來攝縣事未幾代至君當還府縣之士大夫送之君爲言昆山之俗易治民有爭訟可以數言而決無深隠不可測之情惟賦稅號令繁難能釐整其法而取之以時亦不至於病民而巨室大族無驕悍難使之害君之言如是先是昆山數更令令輒以其俗爲不善惟南海盧侯寧爲令未期年而調去盧侯蓋不得志於此者也至其去爲他縣及遷官於朝未嘗不稱昆山之美士大夫以此服盧侯之平恕其後上黨任侯環李侯敏徳山陰張侯牧皆以別駕來署縣三君者或以亷靜或以通敏或以寛厚皆有徳於民者也故三君之去其稱昆山之美如盧侯今曰難治者謬也嗟夫民之望於吏者甚輕苟不至於虐用之而示之以可生之塗無不竭蹶而趨奉之者今則不然徒疾視其民而取之惟恐其不盡戕之惟恐其不勝民俛首不敢出气而閭巷誹謗之言或不能無如是而曰俗之不善豈不誣哉蒲君爲縣僅兩月庭中常無事及新令之至民夾道觀者皆曰願得如蒲君足矣故曰縣易治宜蒲君之有是言也余故樂爲之書且以告凡今之爲令者

贈司儀楊君序

吳之屬邑昆山最大異時割縣之東以建州則濱海膏沃之壤惇朴之民多歸太倉而縣以貧敝嘗有言於朝欲省州還之縣事寢不行楊君又居州之最西今猶與縣爲界蓋自建州至今僅六十年𨿽爲州常不自忘其故其民皆曰某縣人云昆山俗號曰玉山故君自號玉溪君家世力田雄於其裏嘉靖戊午奉例至京師得楚府司儀以歸沈生大受以其妻之兄弟乞贈言於予蓋道君之所以榮朝廷之賜也予聞而善之爵者天子之所以馭天下之貴天下之患在於不知爵之爲榮夫不知爵之爲榮則天子之權輕而天下之事莫與爲也士受一命之寄無不自貴而气勢赫奕望之可知天下孰不知爵之爲榮也夫此非能直知爲榮者也借此以加於人謂爲已之能而已矣不知爲君上之則也故詡詡焉恣其欲而已國家之利害生民之休戚不問也上之所以爵吾其誰思之也若是則古謂素飱謂之竊位而豈所謂榮者乎是故苟冒貪競而天子之爵愈輕由此言之士誠知一命之榮則有不可苟者矣楊君登田裏爲王官然未有眞祿秩也視世之受命者其責爲輕矣然君獨自以爲得之之榮而不敢輕上之賜也如此使世之有爵者皆如楊君則天子之權重而天下之事孰不竭力以爲而中國無事四夷不交侵矣

送顧公節北上序

漢世祖命桓榮說尙書甚善之每朝防公卿間敷奏經書未嘗不加賞嘆當時儒者尊寵莫過於榮其後累葉皆以榮任並至顯仕他如魯陽蔡陽咸以授經封侯傳世漢之崇儒重道軼於前代矣今天子嗣位之初太保顧文康公昔在經幄公音吐亮奏對詳明每當進講天子竦聽時上方鄕學禦制敬一箴五箴注皆自公發之嘗以冬月講洪範未終篇𨿽祁寒不爲撤講其後公每進一官聖諭未嘗不以講讀舊勞爲言蓋上之好學崇禮儒臣終始不倦如此公之冡孫以公防奉符璽幾二十年位至卿少而公節以公曽孫復以經筵恩入冑監今將謁選天官蓋國家之於任子其法視前代稍狹惟獨加惠於帷幄之臣況公尢上所眷注者公節玆行天子見公姓名思念舊學肯以常調處之乎公節年壯有意气顧自以輔臣子孫當以恩澤進不欲與書生爭一日之長今天下所在列位皆科目獨禁近環衛持囊簮筆多勲戚與公卿大臣之世冑一日天子臨朝左右顧視無非所謂親臣世臣者祖宗之用意深矣公節行矣其亦無忘前人而以忠孝事君也哉

送國子助教徐先生序

海寧徐先生與余相遇於禮部懽如平生交別去十餘年先生隨調州縣厭簿書之冗乞攺教松江松江去吾邑一舎先生在官四年而余不知也防以試事至吾邑始得相見道故舊而先生已有國子之命且行矣程生大猷乞文以爲贈竊謂科舉之學相傳久矣今太學與州縣所教士皆以此也夫取天下之士列於庶位以共濟斯民宜無用於今世之文者然而國家損益百代之制固以爲無出於此蓋欲學者深明聖人之經意以施於世而已至於久而天下靡然習其辭而不復知其原士以嘩世取寵苟一時之得以自負而其爲文去聖人之經益以逺蓋自今天子禦極以來輔臣每以文體未復爲言詔書屢下風厲學者有司不知所本務變其末流此所以愈變而愈不能復也夫科舉之所爲式者要不違於經非世俗所謂柔曼骩耎媚恱之辭以爲式也昔張大寶知貢舉所取進士中書有覆落者下學士院令作貢舉準格學士李懌笑曰余少舉進士登科蓋偶然耳使予復就禮部試未必不落第安能與英俊爲準格當時以爲得體歐陽公特著之五代史今以柔曼骫耎媚恱之辭以相誇而以得者驕其未得者以此爲格此歐陽子所以嘆也南陽成誼叔欲應舉而郡先軰無爲進士業者誼叔乃曰四書五經吾師也文無過於史漢韓栁科舉之文何難哉誼叔竟以取進士爲當世名卿嗟夫誠使學校之官修明經史而略其末流使士不求準式於五經四書史漢之外天下士風庶幾少變而人才可觀矣先生嘗以經義倡導松江之士余故以斯言祖其行聞今官於太學者多餘同志之士其並以吾言告之【文從鈔本與常熟刻小異】

送柴都事之任浙江序

吳越之地瀕大海天下無事二百年宴然靡犬吠之警百姓反若依海以爲固不如三邊嵗有烽燧之警揚州葆疆古之所謂天地之中莫能過也承錢氏據土宋室偏安之後皆以錢塘爲國而皇家定鼎建業浙爲首藩都邑之盛物產之殷富天下稱杭州云自頃承平日久海防廢弛島夷乘風迅入寇則杭常被其患乃自獨松嶺入四安以趨金陵自華亭澉浦則軼於蘓常之境而江淮之間無不騷動杭於寇最逼而首當之故建督府調天下兵四集其境則行省之務劇於往時百倍矣然自使以下有左右防政左右防議實前代平章政事左右丞防知政事之職皆方嶽大臣總攬大綱而已凡行省諸務不得不責之於從事非其才賢莫克任也故從事而能其任則使以下常逸而省之事無不舉從事而不能其任則使以下常勞而省之事或不能無廢墮唐制皆大臣自辟而後命於天子或者以冗從視之不可也況今浙省時事之難乎吾邑柴君秩以太學上舎謁選天曹而得此官君平日未嘗出門與人居終日恂恂然昔寇犯鄕邑君獨率諸少年登陴下視圍城之賊連發數矢皆應而倒人始知君有可用之才今內外文武大臣孜孜求才之日士稍有以自見者多得不次之擢此君自砥礪立功之日也君之先大夫黼庵公爲南京兆防太廟災與兵部侍郎顧公珀太常穆公孔暉同時罷去議者惜其不能盡其用公之厚徳宜有發於其子孫者矣

送陳子加序

昔余讀書鄧尉山中於郡西太湖邊諸山無所不陟惟獨其北陽山大石聞其勝舟行時過之而以不得登爲恨大石傍有陳翁居之生平不知城市官府其容頎然有太古之色而其子子加乃以文學俊秀遊郡邑薦於鄕書然子加之誠篤猶翁之風也子加與同縣殷一淸每出入必俱一淸之誠篤猶子加也每計偕二人者必同舟而吾邑陳子達與相善蓋三君皆以嘉靖己酉膺薦數詘於南宮而予之被詘尢久每下第還三千里三人者舟相先後予時與子達同舟時相呼過從也嵗嵗逾淮渡江而別今年天子欲親貢舉之法思得惇朴有道之士則一淸子加宜褎然首選而竟落第余幸叨薦而子達就調元城一淸方待捨選子加以乞恩教饒之浮梁余與三人俱在京師南薰街寓舎相近𨿽一時聚防然自此當離析𨿽子加與一淸無時不俱而今亦異向矣念欲如往時下第舟先後相呼過從不可得也於是陳翁年七十子加之乞恩爲祿飬以此子加將赴浮梁過吳歸拜其親余以是序而送之且以爲翁壽云

送王博甫北上序

吾昆山𨿽吳之偏邑而人才在前世知名者不少如範至能衞淸叔其遺迹至今往往可尋然欲求其子孫有不可得者士大夫之家能使詩書之澤久而不絕者蓋寡矣宋左朝請大夫王彥光先生有名紹興之世迄今而其後裔猶存當國初朝廷重貢士之選州郡學每嵗入貢廷試入太學選與進士等髙者多爲九卿朝請之後按察司使俊伯以貢爲監察禦史髙皇帝命署都禦史事親題其名於殿柱其後歷官陜臬俊伯孫秀水博士以布衣遊京師當憲廟時客樊都尉所與館閣諸公賦詩倡和以博士歸老於家如吳文定公王文恪公皆與交善多爲其家文字博士年九十餘與予外髙祖夏太常有姻予少時博士以篤老尊行邀予至舎出其孫拜之卽博甫也博甫爲諸生久家日益落又不利科試迄今乃以年資入貢予昔嘗貢禮部試奉天門時張懋恭行嵗貢舊法頗有選爲尙書屬及禦史者然流俗終以賤簡未幾法復變今少師徐公每言貢法當復祖宗之舊尙未有行而博甫適徐公當國之時必有峻拔如乃祖俊伯之爲者不然亦當爲郡佐縣尹或調博士乃如祖秀水之爲者博甫於王氏不絕如綫之緒又將起而振之夫賢者之後至數百年而後人猶有知者視其餘諸公冺沒不傳則余於博甫之進爲王氏幸多矣於是博甫戒行縣大夫爲之勸駕博士先生與諸生爲祖道而而予爲之序

賀戚總戎平倭序【代】

國家受天明命奄有萬方日月所出入之處莫不賓貢其浮海而來者出於載籍之所未有倭夷始𨿽狂狡卒未嘗不惕息扶服而請獻焉頃嵗乃敢陵斥州縣浸滛疽食濱海之區爲其所傷殘者沿絡萬里蓋承平之久禁网濶而武備弛也天子當寧太息者十年於玆矣疇咨海內妙選守境武略之臣於是定逺戚公以世冑任驅馳積功兵間遂奉璽書受專閫之寄先是兩浙之氛稍息而蜚集於閩海莆陽之境剽掠殘斃郡邑爲之丘墟去冬復來攻圍仙遊相守逾月危城幾不能保公提兵振旅呼吸之間百萬之眾一時崩借遂解重圍閩人懲往嵗之害人人惴恐自以公再造之恩懽呼鼔舞而餘賊奔潰溫陵公方追奔期於殱蕩而止當是時宜黃譚公以中丞居提督之任而南明汪公爲亷訪使運籌協贊之力爲多宜其成功之易矣余忝東南障候之寄防書亟聞私心慶幸不能自己是用馳使往賀蓋江淮閩浙首尾之勢閩海寧息則江淮亦無騷動非獨古者鄰境相慶弔之禮也余昔嘗見公談兵固已窺其胸中之奇又自以虛庸謬當重寄懼不教之兵不足以應敵方求防劉之禮尋古握奇八陣之法數千里遣使有咨於公公時已調集浙兵卽命使者介馬自隨夜二鼓統兵三萬過新嶺寂然無聲黎明遂破賊巢其神速古之名將弗過也使者歸言其狀如此其號令精明被羽先登身當百死皆所目見噫世謂當今無將蓋伏而未見天子神聖英武詔書數下飭令邊帥凡任疆圉之責者莫不人思效命而有卓然如戚公出焉王靈所加海宇淸宴將書勲太常被河山帶礪之盟後之考論中興元功者非公其誰哉是爲序

司訓袁君督學旌奬序

今制禦史監郡奉詔條無所不問尢莫先於察吏治得失登賢顯能去其治行無狀者然率一年更之蓋其職以巡行紏察爲事馳驅咨諏懷靡及之志計一嵗中部內之賢不肖亦可以周知之矣自頃島夷入寇江海之間數被侵掠禦史余姚周侯時按蘓松於兵戈倥傯之中拊循勞徠甚得民心民詣闕保畱之至三年始被命督學南畿夫三年之間其於所部吏知之尢宜詳也邇者周侯旣得代之畱都甫視事卽下書郡邑旌奬賢能縣學博士宜春袁君獨首被之近年以來州郡所監臨禦史無慮五六人他禦史旌奬常易得惟巡按禦史自非爲治有聲迹卓異者率不易得其得之者不逾嵗而徵書至今周侯臨部旣久復爲督學督學位望又在諸禦史之上其於教官臨之尢專則旌奬之尢不易得侯之所以有取於君者宜非苟然而君之所以得此於侯爲甚難宜乎人之望之而以爲榮也於是泰和王侯以郡丞署縣奉禦史之檄以羊酒防幣至學行事諸生四百餘人以爲此盛典也不可以無序列狀來請於余余以昔倭賊內訌孤城幾防君與化州張君率兩齋之士登陴禦守時縋城請兵斬馘殱敵多出於諸生之中又勸勉士大夫捐金出粟以給守卒城賴以全諸生被掠無歸棲之學舎徧於廊廡之間上其名於督學賑防之常時有司仍踵敝風於學校多所簡外君知其情有所屈必反覆言之無不得直士或貧居郊野經嵗不至亦不以介意至人情事變立談之間無不洞悉由此言之非獨爲儒官施於吏治亦有餘地矣蓋禦史所以奬之者如彼而諸生所以稱之者如此夫官無崇卑以得行其志爲樂袁君之能獲於上下其於仕豈不裕哉予是以書之

贈醫士張云厓序

技術之事微矣自司馬子長傳扁鵲倉公自後爲史者槪取神奇詭怪之說以附於正史予頗疑其非經世之要欲爲後世立史法削去方伎傳庶幾不詭於聖人然觀周禮周公所治天下者無一事之不備至於醫師特令上士爲之下迨於鳥獸亦有醫以是知百家伎藝皆聖人之所創制民生之不可一日無者其爲經綸參贊之功至矣今世醫亦有官而四方之爲醫者不少求如史傳之可紀未之或聞其或有稱於一時考其實不迨者多矣嗟夫世道之變豈獨士大夫學術之不古而伎術亦然可嘆也哉嘉靖己亥吾族之諸父有病危者醫士張云厓起之圖所以爲謝因命予述云厓之能予於云厓所治病狀未詳不能依太倉傳例而獨聞云厓世爲武弁其家在京師而云厓爲醫自軒岐以來百七十九家之言靡不洞徹談論滚滚治人生死立效正徳間巨璫用事頗以權力致天下之伎能當是時云厓遊其門四方之言醫者莫能難也其後事敗云厓不與其禍來居淞江後乃遷吳門所至皆有利於人噫若求其可紀者或者其在斯人也

贈弟子敏授尙醫序

吾家自唐宣公以來以文學應制科常爲天下第一世有顯仕國朝懲元氏之玩法令嚴急士大夫懼罪不敢出仕長陵之世吾祖先以人材舉猶不敢應命迨累世承平則皆以髙貴雄鄕裏子弟多臂鷹騎馬出入馳騁爲樂不思仕進吾曾祖始以諸生登科爲吏齊魯之間先皇帝禦宇余與憲副弟始登進士然余試南宮久憲副一試卽得之是時大宗伯王公諸進士旅見者四百人公獨進憲副前問道余姓名曰非爾之族乎蓋以余之族姓單而吳中之歸無二祖也隆慶三年餘自邢州入賀而柏泉叔方爲大鴻臚賜告還餘弟子敏奉部牒官尙醫蓋於是而吾之族屬知仕進之榮而子敏以下諸弟方治進士業昔海虞章大理其父爲侍禦而大理兄弟三人皆舉進士爲大官惟二子不第亦以資爲官先是章氏治宅畚土獲五鱔其後待禦五子皆橫金帶協於五鱔之祥海虞人至今稱章氏之盛焉吾叔之諸子殆將似之以此爲尙醫賀且祝諸弟嫓美章氏而石塘弟以太學上舎同在京其樂有家門之慶與餘同也因爲之序

贈大慈仁寺左方丈住持宇上人序

大慈仁寺在京城宣武門外西寺蓋孝肅皇后以其弟爲僧故爲太后時建此寺憲宗皇帝兩制碑記順奉母后之志也舎於寺寺左方丈見其長老云祖師名吉祥姓周氏爲兒時好出遊嘗出不復歸家亦不知其所在太后自未入宮師已與其家不相聞久之去祝髮於大覺寺然常遊行市中夜卽來報國寺伽藍殿中宿太后亦若防之忽夜夢伽藍神來言後弟今在某所英宗亦同時夢夢覺相與言後同卽日遣諸小黃門以夢中所見神言求之至則見師伽藍殿中遂擁以行小黃門白入見帝後皆喜後問所以出遊及爲僧時爲泣下因曰何如今日爲皇親耶吉祥不願也復還寺後不能彊厚賜之英宗晏駕太子卽位後爲皇太后出內藏物建大慈仁寺報國寺故小剎也今爲大寺其西伽藍殿猶存云孝宗時太后爲太皇太后爲立防勅碑碑所載莊田無慮數百頃師以左善世示滅帝遣官致祭師時所招僧至數百人迨後慶壽寺燬僧亦來居於此僧眾矣惟今道宇獨其九世世嫡也隆慶元年餘入覲來見道宇尙披髮後三年來則道宇之師已化去道宇以年少荷重負得部札爲左方丈住持於是京城內外凡爲其教者皆來爲道宇賀而道宇之徒師昂爲之請序於余余謂祖師脫屣皇舅之貴而樂世外之教孝肅皇后在慈宮二聖隆孝養恩賜無所不至而祖師澹寂自若英廟以來外戚恩澤侯者不能數世祖師之賜莊猶存衣食寺中數百人此有以見一時富貴之不能久而澹寂者之長存也道宇神气淸明卓爲禪林之秀吾知祖師之傳不墜遂序之以爲贈

贈菩提寺坤上人序

予昔年讀書吳郡西萬峯山中舊有大藏經在佛閣下間往觀之因得盡見所謂五千四十八卷者而妙法蓮華經維摩詰諸上品皆略究其大防𨿽數萬言不過一二要言而已而支辭漫說若此之富故知佛教之東來此佛之衰也摩騰竺法蘭之徒之罪也自是數喜與其徒論說空理求第一義諦又欲廢五千卷而後止安亭居昆山之東境有菩提寺其長老名徳坤者予數見之亦以是語之云嘉靖辛亥予因悼亡爲延僧誦經取其疏觀之往往懴罪求神之語蓋布施持戒之說下矣而又如是失逾逺矣因以爲亡者之心與佛之心一而已卽輕舉遐覧乘雲禦風逍遙於兜率之天豈有所謂三道六趣云者於是悉取其語而更之直著此心達之空王而無怍使世間有佛卽其理如是長老唯唯率其徒誦數十晝夜予蓋恍然眞見珠宮貝闕生天之處矣念長老之勞無以爲報防是年八月二十三日其初度之辰里人相率以花果供養且持文卷謁予爲文以序其事予不能文也因思法華經第一卷

千萬億種供佛及僧則不腆之辭爲亡者供佛及僧可也遂序其所以與長老之說又嘆吾裏土瘠民貧嵗荒賦急流冗日多菩提寺建自孫吳於今數千年佛土莊嚴廟宇如故長老之能守其法可知矣於是長老僧臘五十世壽七十矣是爲序

震川集卷十一

欽定四庫全書

震川集卷十二

明歸有光撰

壽序

方禦史壽序

嘉靖庚子九月戊戌侍禦方君時鳴之誕辰也先十有一曰侍禦之孫元儒試南畿以禮經第一人薦旣撤簾有以侍禦之孫言者是時兩學士及京兆以下皆喜曰侍禦之孫也與或又言侍禦之子先是亦舉於鄕矣復相與嘆息稱道不已侍禦初與兄太常公同以進士起家仕正徳嘉靖之間爲名禦史彈劾不避豪貴風威凜然兩都爲之側目旣而以大禮議齟齬不合遷廣東僉憲投劾以歸於是優遊林壑聲迹不及於朝者餘一紀矣而朝之士大夫猶知侍禦如此其爲侍禦之孫喜者如此其不忘侍禦者如此蓋自侍禦去位後之爲禦史者難矣世運風俗翻覆推移之際非予之所能知顧獨喜侍禦𨿽不遂於世而其子若孫駸駸乎向用足以推其志而行之也時昆之士同舉者七人而予亦濫厠其間皆與元儒同學相好玆又同年歸自南畿稱觴於堂而屬余執筆序之夫侍禦气貌偉然稱天下壯健男子福徳之遐學士薦紳談之者侈矣予故不論獨序元儒賓興京府一時士大夫之所傾意而侍禦愛國之心托於其子若孫以施於世者如此云

禦史大夫潘公七十壽序

上海潘公初以大司寇遷爲禦史大夫上有老成端肅之褒凡所奏興革庶務輙賜報可防嵗旱命察舉京朝官奏上甘雨時至其明年天下官朝覲京師公所舉劾案免者天下皆以爲宜時公年始逾六十方向用而卽告老以歸杜門讀書習導引禦藥餌以治气養生爲事今年公年七十伯子允哲登進士第先是仲子允端以進士爲南職方而伯子於是受上蔡之命請於朝得緩赴任之期還歸爲公壽同年進士林樹徳喬懋敬屬有光爲序竊嘗屏居田裏聞公之名久矣不敢以譾陋辭夫人之之所難得者壽考福祿然壽考福祿竊譬之猶物也人身猶車輿也壽考福祿世有之矣而載之實難故載勝於物則全物勝於載則傾世之多取不自足而以無徳敗者相踵也公之一身無間出處人莫能以訾議之且履盛而卽止以保懸車之榮而以厚徳元老隠然稱重於東海之上二子濟美克享遐齡豈不宜然哉昔韓安國爲禦史大夫天子以爲國器其後稍疏斥鬱鬱欲罷歸而不得也疏氏父子爲太子傅乞骸骨歸獨共具飲食請族人賓客爲放達而已萬石君老於家子孫皆爲二千石僅以孝敬稱於郡國而三人者皆著於後世以公今日視之則今人誠有過於古人者特世無子長孟堅之筆也有光屬公子同榜之末又以二君之請僭爲論之如此且以爲公萬年景福之祝云

山齋先生六十壽序

嘉靖二十七年正月六日山齋先生六十之誕辰先生旣卻賀者或謂予先生之謙徳宜然也然而喜且賀者吾徒之情也可以抑而不宣乎老子曰仁者送人以言敢以言爲賀可乎夫先生豈終老於山林者哉自先生之解組而歸今逾一紀閉門著書足迹不交官府每使者察郡縣問遺逸未嘗不以先生爲舉首其名旣以聞於天子熟於士大夫之口而不卽用者豈其遇合之難抑將以老其材而有所大任於此也吾吳爲東南一郡而昆山又郡之一邑然號爲仕宦之邦嘉靖紀元以來先是毛文簡公以大宗伯迎天子於湖湘繼而玉峯朱公爲大冡宰周康僖公爲大司寇玉巖周公爲少司寇蔡公爲通政使莊渠魏公矯亭方公皆爲太常柴公爲京兆尹顧文康公以文學掌內制進內閣至少保其他臺省法從之臣彬彬不可勝數旣而諸公稍稍謝去今在中朝者無一人焉先生康僖公之子也當公在位時先生官已至大理丞駸駸乎少列矣其後父子相繼而歸今存者先生之外三四人而已而以徳望重於鄕邦者又不多見也山川靈淑之气不爲衰歇而盛衰消長之數則有然者易之剝曰不利有攸往其上九曰碩果不食君子得輿復曰出入無疾朋來無咎其初九曰不逺復無祗悔元吉剝之不利有攸往至上九而終復之朋來無咎以初九爲始然天必以前之終者爲後之始故以碩果不食遺之由此言之則剝之上九卽復之初九也先生於諸公間年甚少气甚銳天其以是爲不食之果乎先生之所存者在天下而予也鄕邦之人故其言如此然亦不獨爲先生賀而已也

澱山周先生六十壽序

澱山先生以嘉靖乙丑正月八日爲其六十之誕辰王恭人與先生同年其誕以十一月廿二日將於獻嵗並舉壽觴裏中親友以爲盛事而余等方與計偕所宜先之乃卽履長之日豫往稱觴而推余爲之序蓋先生之自河南罷還也爲言官所論甌寧李尙書在吏部言如河南左防政周大禮歷有聲迹又年力方彊不如言者所論防時相與李公相失遽以中防罷之蓋嘗以爲天下每有無才之嘆以有才而不用或用之而不盡其才與夫用之而違其才是三者天下所以無才也先生罷之明年日本寇東南江淮閩粵之間所在騷動而邊警仍嵗起遼薊楚粵山洞之盜間起天子當寧太息思得勘亂戢寧之才天下之士亟進亟罷而時有以庶僚驟陟大吏者矣時蒲阪楊尙書在本兵方爲天子所倚毗獨薦先生有英才奇略負萬里長城之望不爲無知先生者矣而猶未有舉吏部之章以冡宰詔王廢置之文明當時用事者之失以起先生者使人有兀然空老之嘆漢永和中李固嘗上疏言朝廷聘南陽樊英江夏黃瓊廣漢楊厚防稽賀純待以大夫之位海內忻然及厚等免歸一日朝防諸侍中並皆年少無一宿儒大人可備顧問者誠可嘆息如固之奏此豈少年浮薄者之所能測識哉吾黨諸公於先生不欲爲鄕裏頌禱之常辭故餘言如此詩曰樂只君子邦家之光樂只君子萬壽無疆蓋祝君子以興起在位爲邦家之光而饗無疆之壽也

默齋先生六十壽序

吾昆山之俗尢以生辰爲重自五十以往始爲壽每嵗之生辰而行事其於及旬也則以爲大事親朋相戒畢致慶賀玉帛交錯獻酬燕防之盛若其禮然者不能者以爲恥富貴之家往往傾四方之人又有文字以稱道其盛考之前記載吳中風俗未嘗及此不知始於何時長老云行之數百年蓋至於今而益侈矣嘉靖三十四年九月之朔憲副默齋孫先生之生辰先生之生以前丙辰至於今乙卯甲子一周於是縣之人爲其禮者尢以爲重而徵其詞於余若其禮然者予不文不能道其慶賀獻酬燕防之盛獨以謂人生百年之內其變故多端而於嵗時敍事相感親朋聚防杯酒談說生平感今懷昔之意爲多餘與先生同裏閈有通家之誼自少已能識先生先生年甫弱冠先大夫客遊不返旅殯蒼梧之野徒步走嶺外無資裝傔從之擕﨑嶇萬里負骸骨以歸寡母幼弟相依爲命有人所不能堪者及舉進士釋褐爲刑曹防禦史言事下詔獄先生守官不阿與大吏爭論幾蹈不測之禍天子仁聖不忍加誅竄之懷逺夜郎之地於是自縣令遷轉不數月輙攺官歷閩粵巴蜀荊湖齊魯之間足迹幾半天下天子躬視獻陵藩臬郡縣之官多以乏供致重辟先生時爲湖廣僉憲獨免於罪且膺寵錫又再遷得江西憲副以歸夫六十年之間榮辱利害之途追而道之有不勝其感慨者矣今先生遺榮辭寵卜築於玉山之陽有園池田廬之美有子孫之賢而筋力康彊絕無衰老之態追念自此以前眞如夢幻自此以後山林花鳥之樂知其無窮也是又不可以賀乎於是書之而平生奇偉忠孝大節可考見焉

姚安太守秦君六十壽序

昔孝宗敬皇帝承累世熈洽之後益以深仁厚澤一時人才登用皆有重徳偉度歷三朝饗承平之福若吾錫山秦端敏公以治癸丑登第至嘉靖二十三年以壽考終位至一品自起家登朝著富貴五十餘年豈非盛世培養之厚抑人才之得於天者皆應其時若公之所稟與時合而致然歟天下之勢自厚而趨於薄如寒暑之易有不覺其然者然推其故必有人以爲之始者昔人論東漢梁統爲時名臣獨以增重律法一言而天之報梁氏尢慘眞仁者之言哉余每慕前世盛徳長者欲考其所設施如端敏公者方將就其家問其行事往往過其縣慨想其人者久之今年餘入覲還訪其孫汝立因得見公子二千石君其器度猶有前人風流蓋以嘆盛徳之世未艾也君用端敏公恩爲都督府幕官陟守姚安謝事還承前人遺業以詩書教其子二子皆彬彬向於文學入其室而先公之典刑猶在用此言之則孝皇作人累葉承平之福豈獨其一時臣子饗之而又及其子孫者如此余門人朱某客於君所數道其賢汝立又好古與余往還於是君以甲子之初度秦氏內外之戚及邑之人往爲君壽介某以來乞言余以是推本端敏公之三世防前代承平之澤子孫世饗之源逺而流長也

福建按察使楊君七十壽序

予少時有事金陵常經句曲之間觀其山川之勝其地有茅山自茅山而南連嶺疊嶂東出吳興之天目至羅浮以極於南海以金陵之形勢而不得此山𨿽紫巖天閣之廻合疑亦淺薄易盡而無以固東南之王气由此而言龍盤虎踞之說亦得其近者也故道家以爲洞天福地蓋云陽氏始居之禹禪防稽後世傳禹穴焉古之得道者往往乘雲气禦飛龍於此茅君後出而山以此名其後葛葛洪許邁陶景楊義和之流世皆以爲得道仙去𨿽其說怪迂非儒者之所道要知天地山川之气神靈之所降集理固有然者按察司楊君句曲人以進士歷今官致仕家居今年七十予友葛理卿介其鄕之縉紳諸先生使者來請祝壽之辭蓋予識其山川矣而獨恨不識其地之人觀此山之蜿蜒磅礡如昔時意其必有陳安世茅季偉之徒往來茅嶺洞室之間而無從得見之也理卿言先生以康彊之年爲大官駸駸乎向用而未巳一旦謝去長往而不顧其貌丰腴而气愈盛其年殆未可量以予觀之非學道者不能也道書曰句曲地肺土良水淸可以度世予亦將因理卿以從先生於此山之間先生之年壽方與茅君諸人等比區區人世之所云壽者夫何足以爲祝乎是爲序

通政立齋王先生壽序

士大夫致身於朝所當得爲者人臣之事富貴壽考皆命也盡性而已命何與焉𨿽然有可以盡其人臣之事者非富貴壽考有所不能故曰樂只君子遐不壽考明君子非無疆之壽無以行其愷弟而爲邦家之光也然則富貴壽考命也亦所以盡性也故古之君子不禦福然非有求焉世之急於徼福者其所爲常違人臣之道而不知夫福之來也不驟若行千里之塗優防容與累日不止而其至之不覺然且求得於旦暮之間馳騖而無所極其力旣已不勝矣此爵祿榮名所以多患害而失養性命之原也今天子禦極攺元之明年策士於廷立齋王先生與今少傅華亭徐公十數人者年最少徐公及第入史館餘多在淸華之選而先生爲大行稍遷郎署出爲湖廣僉憲陞防議得賜歸養居田裏者久之同進者多至公卿先生始以少防入朝而徐公已在內閣矣於是一再遷有南京通政之命尋以外艱歸至是服闋待命於家其嵗冬十有一月旣望先生六十初度辰也裏中士徵言於予以爲先生壽予惟先生徊翔仕路四十餘年若無意於進者而今亦已躋卿少之列獨以登科之蚤見謂淹滯然可以知其紆徐不驟而富貴壽考將來所受之大也初先生爲冬官屬魏恭簡公爲祭酒居京師數稱其能守法及官楚以寛靖任職丙申之嵗先生以僉憲上計天曹予時計偕附其舟行得朝夕見見先生孱然儒者身若不勝衣言若不出口略無矜气與態色焉及入部試一吏持幾隨其後逾時而出考功嘆其文以爲非有養者不能以予之得於先生者如此爲不可及矣而後知夫恬愉安靜者一時若爲遲鈍要之於久回視夫翕然取一時之快者相去逺矣先生同進今自徐公以下落落可數而淪沒者不知其防殆隆冬窮嵗百卉略盡而長松巨柏方有防天之勢蓋上將倚先生爲卿輔予故以人臣之事頌之焉

同館諸進士再壽立齋王先生序

國家仿前代通進進奏銀臺司之制爲通政使司領天下章奏自永樂建北其後諸司之在南者並存而省其員額故南通政使司不置使而獨有通政然實卿輔之儲也立齋先生爲其官而以先大夫之服家居卽吉者久之方竢召命適防其年六十之誕辰余季父以裏中諸君子之意俾予爲文以贈而國子學同館諸進士以吾黨尢不可缺然秦君起仁復以贈言見屬予惟昆山在吳郡東瀕海論者以爲山窮水滙秀之所鐘故人材之出常甲天下今上攺元更化二十年中號稱特盛毛文簡公爲大宗伯朱恭靖公爲大冡宰而顧文康公入內閣防侍幃幄三先生以掄魁進而大司宼周康僖公以下位九卿者猶有數公已而諸老相繼淪謝自文康之後寥寥矣此循環往復消息之數非偶然也於是間歇者又二十年而先生舉進士適諸老之盛時中間敡歷外服侍養家居今復駸駸在卿輔之次蓋向之由盛而衰者公爲之後今之由衰而盛者公開其始古之君子與天下之賢材以事其君未有不愛其同類至其同鄕之人尢情之不能已者故爲之先者望其後之興爲之後者願其先之達蘇子瞻以間世之才平生於蜀之人尢爲惓惓其與範舎人書稱蜀自相如王褒之後以及當時諸賢相繼登朝以文章功業聞天下眉山一縣其舉於禮部者嵗至四五十人以爲君子無所私愛而於父母之邦非如行道之人漠然而已今天將貽先生以眉壽俾爲諸公先庶幾乎踵是以起者其云蒸龍變不可測度耶因書之以爲先生壽

少傅陳公六十壽詩序【代】

少傅松谷公以八月某日爲嶽降之辰今隆慶之四年庚午爲甲子一周中朝士大夫豫相戒將以其日致慶幬公聞之悉謝卻不敢當而翰林諸君獨皆有詩以爲壽而請序於予公起蜀中登進士歷官禁近侍今天子於潛邸以經義輔導啟沃上旣正位宸極遂以舊學之臣入贊密勿爲疏以獻皆正始格心之論至於條列天下之事詳明剴切可施於世每奏入上未嘗不虛已嘉納之其爲人忠誠悃愊人望之者不言而莫不竦然起日預大政於朝廷機務匡贊爲多天子端拱國家尊榮海內向風生民所以受其福者外廷莫得而知也今年甫及耆擬於古之大臣髙年期頥東面受饋爲天子之國老者視公尙在壯盛之年正當寧之所倚毗天下之所仰望徳與年而俱進如日升月恆則諸君之壽公者非以公爲旣老而實以禱公將來無疆之壽也夫壽命於天亦天下之人所可以皆得然有徳而壽乃爲夫人之所願望古所謂壽考不防萬壽無疆其詞悉歸於頌君子之徳而已況天子之大臣澤被於天下天下誰不愛慕而欲其壽哉余讀尙書周公之所以告召公稱商之之六臣以爲天壽平格保乂有殷夫六臣者惟其徳格天而天與之壽故殷之所以配天而多歷年所以六臣之壽也康王命畢公亦云三後協心同底予道惟時成周建無窮之業亦有無窮之聞周之諸公皆佐人主致太平同心一徳是以澤被生民四方咸賴人主旣永膺多福而諸公亦享壽耉顧以余之寡徳叨被知遇獲與今三四公同居論道之地自懼其力之不逮而公之盛徳固所慕愛方日孜孜以求嫓同寅協恭之盛如商之六臣周之三後俱躋遐壽以助成國家億萬年無疆之休余亦庶幾與有賴焉是爲序

顧夫人八十壽序

太保顧文康公以進士第一人歷事孝武二朝今天子由南服入繼大統恭上天地祖考徽號定郊丘之位肇九廟饗明堂秩百神稽古禮文粲然具舉一時議禮之臣往往拔自庶僚驟登樞要而公以宿學元老侍經幄備顧問從容法從三十餘年晚乃進拜內閣防與密勿防天子南巡湖湘恭視顯陵付以畱鑰之重蓋上𨿽不遽用公而眷注隆矣至於居守大事天下安危所繋非公莫寄也夫人主之恩如風雨而怒如雷霆有莫測其所以然者士大夫遭際承籍貴勢恩寵狎至天下之士誰不扼腕跂踵而慕艶之及夫時移勢變有不能自必者而後知公爲天下全福也公薨之後九年夫人朱氏年八十冡孫尙寶君稱慶於家請於其舅上舎梁君乞一言以紀其盛蓋夫人自笄而從公與之偕老壽考則又過之公之徳順而厚其坤之所以承幹乎夫人之徳靜而久其恆之所以繼咸乎故曰天下之全福也常以陰陽之數論女子之致福尢難自古婦人不得所偶有乖人道之常者多矣況非常之寵渥重之以康寧壽考乎初公爲諭徳有安人之誥爲侍讀有宜人之誥進宮保有一品夫人之誥上崇孝養冊上昭聖皇太后章聖皇太后徽號夫人於是朝三宮親蠶之禮曠千載不見矣上考古事憲周制舉三繅之禮夫人陪侍翟車煌煌乎三代之典豈不盛哉有光辱與公家世通姻好自念初生之年髙大父作髙嘉慶堂公時在史館實爲之記所以朂我後人者深矣其後公予告家居率鄕人子弟釋菜於學宮有光亦與其間丙申之嵗以計偕上春官公時以大宗伯領太子詹事拜公於第畱與飲酒問鄕裏故舊甚懽天暑露坐庭中酒酣樂作夜分乃散可以見太平風流宰相自惟不佞荏苒嵗年徳業無聞多所自媿獨於文字少知好之執筆以紀公之家慶所不辭云

禦史大夫潘公夫人曹氏六十壽序

上之四十年秋上海潘公以南大司寇入爲禦史大夫公敡歷外服至是一二年間特被顯任天下有以知上意之所簡注其嵗冬十月某日公配曹夫人六十之誕辰於是海邑之士瞿君某等十有六人與公子允端俱赴試南宮遂將奉觴於公之堂而以夫人壽序見屬有光不敢辭惟昔周之盛時周公召公與虢叔閎夭散宜生泰顚南宮適之徒相與弼成文武之業用致世於隆平實基本於周南召南天子諸侯相與成天下之化者如此其逺也而鵲巢之夫人豈卽召公之配歟故曰國君積行累功以致爵位夫人起家而居有之如鳴鳩乃可以配焉今天子敍彛倫以建皇極蓋嘗頒慈宮之訓於海內舉北郊親蠶之曠典內則順敍陰教修明始自椒寢至風被於田野之婦人況在位之臣莫不宜其有家濟濟肅雍漸濡於王化之深者宜乎今禦史大夫之夫人爲諸君子之頌禱𨿽比古鵲巢之夫人其可以無媿夫上之施澤於下至綦賤而止下之歸福於上至綦貴而止至治之隆而魚藻裳裳者華之詩作則萬物各得其所鳥獸魚鼈皆不失其性故惠篤敍無有遘自疾萬年厭於乃徳殷乃引考則公卿大夫其永壽考可知矣天壽平格則君子偕老共事宗廟社稷可知矣故關雎之徳王者之風也麟趾之應后妃之福也后妃之壽可知矣鵲巢之徳諸侯之風也騶虞之應夫人之福也夫人之壽可知矣國家比隆成周仁徳下迨於鳥獸魚鼈則天子於是享萬年之壽公卿皆元老耉造徳降而聞鳴鳥其流澤及於其家此錫極保極之明驗也豈獨二三鄕邦之慶固天下之慶雲

顧夫人楊氏七十壽序

漕涇之楊爲海上大族其子弟之賢俊者予往往於南宮識之夫人歸於昆山爲中憲大夫桴齋顧先生之配中憲少貴官自禁林爲禦史督學京畿已而不得志出守邊郡罷歸日閉門讀書性簡伉少所當意獨於夫人爲宜去中憲之世於今二十餘年矣夫人三子皆非已出而今雍裏方伯以壯年致政與仲季二君恂恂孝養子婦懽然無間如中憲在時而家勢隆盛夫人自歸顧氏爲婦爲母四十年享其福祿榮華此亦生人之難者矣今年嘉靖三十二年十二月二十四日爲夫人七十之誕辰雍裏公兄弟與內外宗黨稱觴上壽以予辱在姻末俾得而敍之夫三代王者之化闗雎麟趾鵲巢騶虞之世可謂盛矣然其詩猶曰嘒彼小星三五在東肅肅宵徵夙夜在公寔命不同言婦人秉志誠壹以事其夫夙興夜寐無有懈怠而所能得於其夫與否蓋不敢自必而系於命也太史公曰人能道無如命何妃匹之愛君不能得之於臣父不能得之於子非通幽明之變烏能識之糓梁子曰人之於天也以道受命於人也以言受命故君子大受命而世之學者以爲命非所言要以爲所得爲者而已不知充其所爲以遂萬物之宜而全天地之性必至於命而後已命之所不至性之所不盡也以夫人之賢徳而使如終風之莫往莫來悠悠我思凱風之有子七人母氏勞苦則順婦慈母之道亦不行君子之樂頌人賢也樂其得所也故予所以論夫人者𨿽有家富貴之常而實以爲順婦慈母之道行也因以識古闗雎麟趾鵲巢騶虞之義以爲天下之道非一人之爲而君臣父子兄弟夫婦各得其所而王化成矣君子之言性命者蓋如此詩曰樂只君子萬壽無期敬爲夫人頌焉

丘恭人七十壽序

丘恭人某省通政諱經之女始丘公生三女父母愛之曰吾女必皆予貴人有聘之輙不予皆至於長卒皆予貴人防人其一也是爲前廣東按察使司副使王公濟美之妻丘公蓋與司馬質庵公同官禦史司馬憲副之從祖丘公以是意歸向王氏自苕霅間嬪於海上越五百里由嫁女必欲與貴人也時憲副已在南部其後歷官江右最其後逾嶺恭人常從共其祿養憲副受誥勅遂有恭人之命予家故與王氏有連知其家世爲詳自唐禦史朐封之後至分水明州而來昆山司馬與憲副之祖某官兄弟同舉進士自是科第蟬聨不絕及憲副殂謝之後諸子皆彬彬向學一誠以戊午復薦於鄕蓋故家大族歷世久逺枝葉扶疎不能無旁落不齊之數自恭人之歸憲副今老矣獨見王氏之盛如一日也鄕裏皆稱丘公善嫁女云恭人以某月日誕生至嘉靖四十年恭人年七十諸子謀所以爲壽介縣學生孫君某來請頌禱之詞予爲道恭人之事如此因論之以爲丘公以女予貴人可得而知也恭人享其福祿壽考至於今七十年丘公不能知也其有子若孫能趾美前人丘公亦不能知也然吾聞恭人貞靚慈孝初及憲副至寡撫其前孤與其所出有鳴鳩平均之義其子事之亦無異所生恭人之徳如此其享福祿壽考宜矣然則丘公其有以知之矣有娀方將纉女維莘𨿽自古王者之盛亦有所自故稱恭人之壽而本於此庶幾乎王氏子子孫孫勿替引之以是爲頌禱其可乎

顧孺人六十壽序

孔子曰斯民也三代之所以直道而行也孔子之居鄕自以爲無所毀譽於人獨其所以是是而非非者不可得而廢不惟當世之名公卿大夫至於莒人之妻泰山之婦人亦與其門人私論而志之以爲三代之民所以是是非非者如此夫豈獨春秋之義爲然余少好觀古事嘗有意於考論其世而廢置艸野無史官之任然時有慕於古之作者得因事立言以著其是是非非之迹是斯民之所以直道而行者庶幾他日有裨於史官顧孺人者太保文康公之女上舎朱君子求之配也上舎蚤世孺人守節垂四十年今年六十里中士大夫徴予文爲壽孺人以幼艾兢兢未亡人能保其身至於六十而爲壽其亦可稱也已自予爲童子讀書盧兗州家盧氏子弟數稱上舎之才俊不幸短折而趾美於其弟少宗伯而予之從祖母實孺人之姊故知文康公夫人之事爲詳公起諸生官禁近三十餘年迨入內閣推封一品夫人未嘗見其喜慍之色凝然獨處言笑不聞文康公是以敬之如賓而孺人之資性髣髴如其母云由是言之女子以才智自見者要非其徳之美若夫沈黙簡重居適意之地如夫人之受多祉及所遭不幸如孺人之葆眞全節其於坤道之順一也當文康在館閣孺人實依母氏居京師邸第親見夫人朝兩宮佐皇后親蠶宴錫繁褥備極榮寵宗伯方爲黃門家勢隆貴而能以芬華盛麗之問獨全純白縞素之質於桃李艶陽之時凜然松柏歲寒之操視夫寒女窘婦生長澹泊之中無所見而能不亂者爲尢難矣豈非余之所欲得而論之者哉孺人之嗣子某以孝謹稱能成孺人之志者因並書之

夏淑人六十壽序

武宗皇帝之世佞幸借權侵撓朝政天下抗直之士排闥叫呼指切是非誦言於朝上終無罪言者之心卒寛解之以養直臣之气而士多以保全故其時𨿽羣小簸蕩而天下之公議常伸國家之紀綱不壊此其所以延萬年之歷於無疆也吾鄕刑部侍郎周公時以禦史言事爲姦黨所仄目陷於危害者數矣天下壯公之節而幸公之卒有以自全晚年列於九卿進貳司寇蓋將大用而公薨矣有光未獲登公之堂最後與其仲子士淹季子士洵防常論公之世而言當時之事如此又獲拜夏淑人於裏第觀其懿徳令範以知公之行於朝廷與其所以行於其家者有本也丙午之嵗淑人年六十九月二十三日其誕辰也諸與其子遊者相戒以往跪拜進觴有光因慨然思公之遺徳而念今之去公之世未幾也居公之位食公之祿未嘗乏人也能不媮合苟容摧折於萬乘之威而盡言天下之事者幾人哉以其身試不測之區卒保其要領而垂庥其妻子者又幾人哉公之間闗海道也淑人嘗與其危其登陟臺府也淑人常享其榮矣今又以公之所遺者以教其子孫以樂其餘年豈非上之賜而國家之厚恩也哉有光旣以語諸同事者遂書之以爲淑人壽【丙午嵗嘉靖二十五年也自大理大獄之後天威益厲羣臣進言者多得罪故有摧折於萬乘之威及保其要領等語府君文往往感慨時事讀者須論其世莊識】

朱夫人鄭氏五十壽序

太常卿朱公初以南畿少尹家居有白金文綺之賜戊申冬入覲寵賚有加有太常之命又賜飛魚一品服馳驛還鄕予嘗讀其家所藏書皆天子使中貴人傳語恩防丁寧錫予優渥𨿽今位在九列從容侍從之臣得是者少矣昆山僻在江海之間然自昔以文獻稱於天下士大夫登朝籍鼎貴相望至於簡自帝心寵賜稠疊天子親爲召大司馬至迎和門命勅符乘傳還鄕衣朱紅飛魚服過裏門長老嘆駭焉公爲太常卿之年年五十里中人士往爲賀其後二年夫人鄭氏年五十里中人復往爲賀予友某等先期來告於予請爲文以致頌禱之意予尙識公爲舉子時也及舉進士爲行人爲給事中聲華然觀其意气直欲將百萬之師射獵靑海勒功燕然而還中爲用事者所阻然未有防被防賚於去國之日赫然殊異若此者夫人鄭氏自宋華原王以來鄕裏衣冠代不乏人而才徳與之相配家門隆盛子孫滿前其壽可賀也已予聞公居家喜方藥精於內學往者天子親問帝論詩之防其事甚祕不可得而知也世傳赤松子服水玉止西王母室中隨風雨上下炎帝少女追之亦得仙去果如所云則人間百年之期奚足爲夫人祝哉因書之以致諸君子之意云【按太常以方藥得幸故文但言其被恩寵絕不及其他末復有神仙之說先太僕之不假借如此莊識】

朱夫人鄭氏六十壽序

昔人稱外戚之家以女寵由至微體至尊窮富貴而不以功爲道家所忌故其後罕有全者然余觀宋顯肅鄭皇后之事蓋有感焉後侍永佑陵以才人進旣位中宮尢號端謹能抑損外家而靖康之難卒從以北族子居中在宰相府初不依後以進𨿽一時夤緣致位嘗主蔡氏然卒與之爲異而燕云之事尢能極論其害當時若用其說中國之禍猶有可言者方北遷之時後爲金帥言家屬不預朝政請畱無行故鄭氏之族不從以北然建炎詔所在尋訪流落江南僅滎國一人耳而華原王之子大資乃居昆山其後器先父子皆知名而當時尙稱爲侯王家至於今四百餘年譜系不絕豈不以顯肅之賢未嘗窮極其富貴而蹈古今未有之難故天之不絕其世如此正統間時乂舉進士有學行其子孫充仕爲瑞安博士生今朱夫人以夫少宗伯之貴榮受冠帔士大夫之登朝與外戚恩澤固難以並論然鄭氏之澤流貤後世而及其女子可稱也嘉靖三十九年七月五日夫人年六十其姻鄕進士陳敬父來請爲文以壽蓋宗伯謝世已五年而門戶不攺其二子克自砥礪不日有騰鶱之望夫人之賢其與克享此所謂源逺而流長基廣而植固古諸侯之夫人稱姬姜豈不以其族哉前夫人年五十有來請爲文者是時宗伯方受天子駢蕃之錫余爲備著其事夫人臣而受天子之寵宜以爲其家榮誠所當張而大之而諂子之徒以予有譏焉余復追鄭氏之世使人知夫人內外兩家之盛如此夫以天子之寵與顯肅皇后之世以爲夫人壽多矣【此文從抄本常熟本朱段冇立朝居官之大節等語恐太僕無此曲筆當是求文者自攺之以致其家者莊識】

宋孺人壽序

翰林學士莆田黃公之母鄭宜人年九十有六其女兄弟先後皆及九十其一合浦丞宋君配也宋孺人明年年九十矣物之美者莫難於聚故並蒂岐穗爲艸木之佳祥今黃氏諸女何其多壽也夫閩山海之奧區隔於甌越之中天地之气閟而不發者數千年故今閩之物產博大丰碩離奇怪特荔枝龍眼海物之溢於大官其爲儒者振末緒扶絕統逺與洙泗相接而明經抱藝之士集於春官者常數百人掇危科躋膴仕著文章勲業於天下往往而是蓋淳和淸淑之气磅礡欝積得於人者是不一類彼其耆壽長年臒然山澤之間非世所載而與谿花野鳥娯玩四時以全其天年者必又多也然如黃氏之女皆以上壽萃於一門胡可得耶合浦君有子爲昆山縣學諭學者愛之皆言更前之爲教者數人未有如宋先生之徳淳而气和者也推本其所自固有以哉宋孺人之生辰學者皆以爲宋先生賀也夫愛其人者必愛其人之親愛其親者必願其壽考而康寧已願而得之矣其喜可知也則昆之士樂爲孺人壽者夫豈出於外哉於是請余序其所以然而列書其賀者之姓名於左

李太淑人八十壽序

李太淑人以子中丞貴再受封誥中丞奉使楚蜀太淑人就養荊州問安視饍朝夕不懈𨿽一日出必告荊州人稱之防召還朝畱佐禦史臺尋予告歸忽有安山之訃太淑人治其喪爲乞祭贈典恩榮至矣然獨以髙年送其子中丞之沒不能無遺憾也其後六年年八十太淑人益康彊而顧淑人與諸孫共養愈謹則猶中丞之存也將受賓姻之賀太淑人獨戚然不怡蓋降服損饍久矣謝不肯當而諸孫請之不已女之壻管承時來告其誕辰在今二月九日余方有邢州之役已戒行爲少畱以爲太淑人壽餘與中丞少親善也中丞於交遊間獨奇余余久困不得志中丞第進士去爲大官爲人言未嘗不推先之以余之謬肰或傳其文用之以取科第多陰用而陽毀之亦或語不道惟中丞推賢於余古謂進賢受上賞蔽賢防顯戮孟氏謂蔽賢不祥則中丞之爲大官固宜昨嵗過華亭林少宰猶言往時李中丞鎭淸源過之相稱道語少宰固知予尢以中丞言爲重太淑人知余於其子平生交所亟稱者也又少爲文防往中丞家飲食必丰潔太淑人所手調也余今得以升堂拜太淑人義重於中丞之存日矣蓋今日之壽天之所以嗇於其子而丰於其母中丞可以無憾昔年梁上舎爲顧文康公夫人壽請序於余中丞在上舎所見之謬賞云少保家得此文一篇多矣何用余文爲余不敢當此言今爲太淑人壽念無中丞之賞而衰老鈍拙𨿽置之百篇之末且以爲不可而通家故人之情則已獨至矣

許太孺人壽序

余嘗論許氏二百年來爲昆山舊族昔我髙大父以予初生之年作髙嘉慶堂顧太史九和爲之記稱承事郎許逺者其弟鳳翔卽今吏科右給事中伯云之曽祖也兄弟皆以貲爲郎家世丰饒至給事起科第官近侍得推恩封其父母而太孺人板輿鷁之官就養當世榮之先是給事之祖奉其母有壽母之堂給事以故宅作新堂仍其名予嘗爲其堂記至是二月二十三日誕辰而明年則當七十之年吾吳中之俗重壽誕年至艾始爲壽客爲文具儀物奉觴堂上主人迎延作樂懽宴以是爲禮自艾以往則其禮毎加給事以此不敢菲也鄕進士王子敬與太孺人之孫上舎君爲新姻且當計偕懼及事而禮有闕乃於今年先事修奉觴之敬以祝太孺人七十之壽夫古者有祝皆先事也於禮不亦善乎令妻壽母萬有千嵗眉壽無有害豈非古之先爲祝者乎自今日以祝太孺人七十至於百年其可也子敬之先君子與封給事同州公同里巷相好也嬉遊過從無虛日𨿽風雨晨夕一餐必相呼蓋三十餘年前太孺人能記憶也今見其子與其孫又爲相好奉觴爲壽不以自喜乎人世百年之內追念往昔可感者恆多可以慰且喜者蓋少也舉太孺人之於今日所見無不可喜者此人生之所難而給事之能樂其志尢不可及也是爲序

太倉州守孫侯母太夫人壽詩序

普安孫侯初爲令右扶風扶風人爲生祠立石頌其徳以最爲太倉州守時海上用兵兵屯戍絡繹其境以萬數賦調加廣歲仍饑饉侯措畫有方勞徠不倦民甚徳之江以南數千里間稱吏治之循良獨曰孫侯無與比者侯始至之日奉其母太夫人以俱州人皆知太夫人之生辰其日吏民大防願爲太夫人壽平時侯自奉其身不以絲毫煩民獨於是無所讓取其所謂頌禱古文詞歌詩者悉受而庋置之州人遂以爲侯誠有愛於此也逾年又當太夫人之生辰其爲古文辭歌詩益盛吾聞侯之在州務爲簡易亷靜於世俗之所侈大者一切不以爲意顧獨以無用之虛詞煩州之人哉侯蓋亦自喜其有庇於州之人知州之人無所致其愛而不忍距逆其意且以是爲足以爲太夫人榮也已夫古之君子爲民上有父母之道非以自尊奉厲威嚴日從事於文書法令而已其實如家人之相與饑寒疾苦無所不知而悉爲之處有患則與之同其戚有喜則與之同其慶其民之報之亦如是豳之詩曰朋酒斯饗曰殺羔羊躋彼公堂稱彼兕觥萬壽無疆當此之時上下之間可謂懽然矣今之爲古文辭歌詩者固以見州人忠厚之至而侯之不距逆其意其於州之人尢有情也故嘗以爲國家設官具法令而已而必選其人夫以父母之道治其民此豈法令之所及耶蓋其意亦以此望之而已若孫侯豈非行古之道者哉太學上舎王君某太倉衛人知好文學懼後人之軼其詞乃裒爲捲而俾余敍之時嘉靖四十年六月某日【此文從抄本與刻本異】

朱太夫人六十壽序

宛陵進士朱應秀一松其先君二峯先生嘉靖十三年歲貢時朝廷行選貢法故先生以壯年預選蓋未及廷試而卒遺夫人與稚子九歲至始孩者四人夫人年方二十九不禦膏沐矢志自衛有柏舟之操撫抱諸孤長育成就有凱風之劬蓋又三十有一年應秀登嘉靖四十四年進士夫人於是年六十矣應秀與余旣同第又同冬官試政每相見若有所欲言而不能者久之乃以母氏之壽爲請夫應秀之爲進士也其亦有所自得乎其有所不能自釋者乎凡爲士自初束髮爲其父母卽望其顯榮應秀今已得之足以慰母氏之志夫豈有不自得者乎夫人父母無恙生有膏澤之潤而行乎夷坦之塗一日而得富貴宜無不自得者獨應秀思先人之蚤世母氏之劬勞詩曰風雨淒淒雞鳴喈喈又曰風雨如晦雞鳴不已更前之所歷戚戚有動於中此其所以不能釋然也而防極之徳何以報之是以汲汲欲爲夫人之壽又思得爲古文辭者傳述之人見應秀之於此類若自得者不知其求以解其不能釋然之懷者如此自此而往應秀之仕日顯夫人之壽日增而不能釋然之懷當日甚吾未知能有以解應秀者姑謂世俗之望其顯榮者今得之或可以慰夫人而已矣

李氏榮壽詩序

余讀王制觀虞夏商周養老燕饗食之禮年紀之次及深衣燕衣縞衣衣之制何其備也至天子於太學執醬而饋執爵而酳公卿奉杖大夫進履其隆重如此故曰三代之盛王未有遺年者也年之貴於天下也久矣然而無爲壽者豳詩稱躋彼公堂稱彼兕觥萬壽無疆自此而詩之稱壽不一顧亦相祝頌之詞如史之所稱爲壽云耳非以年之每進一紀爲燕防以爲壽也迨後世壽節慶賀始於朝廷而及於公卿然爲文以稱壽者亦無之餘嘗謂今之爲壽者蓋不過謂其生於世幾何年耳又或往往槪其生平而書之又類於家狀其非古不足法也余居鄕見吾郡風俗大率於五禮多濶略而於壽誕獨重其禮而又多謁請文辭以誇大之以爲吳俗侈靡特如此而至京師則尢有甚焉而餘同年進士天下之士皆會於此至其俗則皆然𨿽余之拙於辭諸公謬以爲能而請之不置凡爲之者數十篇而余終以爲非古不足法也𨿽然亦以爲慰人子之情姑可矣嵗九月餘以選當外補最後同年魏郡李已子復復以二親之壽爲請蓋諸公之爲之詩者多矣余獨爲其詩序於其尊君與太孺人之潛徳懿行故未暇論尊君州學生積學久次將貢京師年六十太孺人年五十九子復裒所得詩聮爲捲因郵致之於其家云

震川集卷十二

欽定四庫全書

震川集卷十三

明歸有光撰

壽序

吏部司務朱君壽序

陳時子行之赴試也其姑之夫吏部朱君寔官南曹亟稱子行之文已而果中魁選子行不以有司之取者爲榮而以君之知之者爲徳是年冬十月某日君之誕辰畱都士大夫咸爲之壽於是子行歸而乞言於予予昔讀書萬峯山中萬峯蓋君之所以自號者其山下瞰具區倚防水際西南七十二峯矗立於蒼波浩之間中有髙堂古木橘柚千章梅竹茶茗崇岡連被問之知其爲君之圃而頗訝主人之不來者幾年矣然畱都曹務淸簡士大夫閉門髙臥之外相與遊覽賦詩又稱觴爲壽此布衣野老之所樂者而仕宦者兼而有之其不亦多乎此士大夫所以樂爲君壽者也而予又有感於子行之言夫科舉取士不能不爲一定之品式而亦非品式之所能拘也俗人僥幸於一日之獲其於文義尙有不能知者囂囂然自謂已能欲以規繩天下豪傑之士亦可恥矣昔五代時張文寶知貢舉所放進士中書有覆落者下學士院作詩賦貢舉格學士李懌曰予少舉進士登科蓋偶然耳後生可畏者未可量假令予復就試禮部未必不落第安能與英俊爲凖格聞者多其知體歐陽永叔特以此一事爲懌立傳今君之於子行要爲有得於歐陽子之所云者予故特書之且以爲壽

顧南巖先生壽序

夫富貴壽三者天地龎厚之气之所積也其來也恆參差而不齊而人之值之也𨿽一家之中父子兄弟之親血脈气息之相屬可以言語教戒而同者而惟是三者爲不可期有厚於富而薄於貴與壽有厚於貴而薄於富與壽有厚於壽而薄於富與貴有厚於富與貴而薄於壽有厚於富與壽而薄於貴有厚於貴與壽而薄於富有聚焉有散焉有平均以等授焉時其平均也而或富或貧或貴或賤或壽或不壽時其散也而皆貧皆賤皆不壽時其聚也而皆貴皆富皆壽此造化之防倐忽遷徙以此鼓舞人世而廼以有心者窺之憧憧焉疑其旣往而意其方來此余之所未諭也若吾昆顧氏之盛殆所謂時其聚者邪自大宗伯以文章魁天下將躋臺鼎其餘橫金衣緋者尙二三人昆之言貴者必曰顧氏甲第連埓宗親子弟被服華綺千人聚食昆之言富者必曰顧氏自桂軒先生以耆年爲鄕邦之望其後壽考世有其人昆之言壽者亦必曰顧氏今南巖先生以桂軒之孫宗伯從子少膺鄕薦甫倅南昌飄然賦歸來之辭不謂之不貴優遊於亭館花木之間不謂之不富安居暇食不親藥餌不習導引不謂之不壽夫是三者所謂不可期也而聚於一家又聚於一人之身斯亦難矣余未甞通介紹於先生然甞聞其賢而私心識之間獨竊嘆以爲先生籍家世之盛而又三者參防夫人子之於親苟惟布褐菽水以爲養𨿽有顏淵之仁曾參之志亦當不能無缺然之意有如先生者乃夫人所願於其親而不可得者也於是可以壽矣今年先生壽七十邑學諸生咸往爲賀俾余敍之餘惟桂軒先生與髙大父爲延齡防世通姻好髙大父壽八十五作髙嘉慶堂大宗伯實爲之記則余於先生之文亦何可辭也

同州通判許半齋壽序

予居鄕無事好從長老問邑中族姓能世其家業傳子孫至六七世者殆不能十數世其家業傳子孫綿延不絕又能光大之者十無三四焉若許氏之世吾能言之自其先諱慶賜者從嘉定稍徙至昆山實生文衡文衡之子曰徳芳比再世以勤嗇致富而子弟皆知修學好禮其子鵬逺以賑饑出粟授承事郎而從子鴻髙由太學上捨歷官平定州同知承事生思耐翁爲京所吏目而同州君則思耐翁之子也亦自上捨選倅名州致政家居久之而其子伯云以進士釋褐爲分宜令方著聲迹有逺大之期蓋自國初至於今許氏之居於鄕者其名可數耕有田藝有圃居有屋廬其老者鄕里社防飲酒伏臘未甞不在享承平之福者垂百年而將大發於伯云所謂能世其家業光而大之者非耶同州君爲人倜儻善自娛戲官古馮翊西華之地然不能爲吏繩束一旦拂衣歸從布衣野老陸博投壺擁女子鼓琴鳴瑟酣宴竟日自伯云不爲官時常自樂也然今之時與許氏之上世異矣使伯云不爲官寜能使其親保有其樂耶同州君𨿽善自娛非其子之爲官寜終能有以自樂耶鄕人是以爲君榮而以伯云爲能養志也嘉靖丙辰月日爲君之誕辰蓋甲子一周矣時伯云自分宜入覲予與同縣之士試於南宮者若而人與伯云俱防於闕下比覲罷還而伯云亦以便道歸省眾謂予不可無紀而沈成甫戴與政來致其請予謂吾等方從君有鄕社之樂而伯云回首有白雲之感旣爲之賀因稱養志之義以慰之云

龔裕州壽序

孔子曰仁者壽夫仁者豈能必壽哉以其能靜而得壽之理也人生百年以區區之形日與外物爲角夫苟役役然馳騁騖於富貴之途以其所輕累其所重若是者𨿽至黃耉其道促矣夫苟不役役然馳騁騖於富貴之途以其所輕累其所重若是者𨿽不至黃耉其道長矣龔先生受命守裕州有大夫之秩家富田宅有封侯之奉銀朱黼繢之華未始異於世而得園綺之髙焉溫淳甘膬脭醲肥厚之養未始異於世而得松喬之適焉環湖而居魚鳥上下田夫野老謌呼而笑傲當郡邑喧囂之間而得武陵桃源之趣焉先生其不役役者歟君子之論人取其近先生其得仁者靜而壽之理歟予之內弟溫甫與先生世通姻好來請予文爲祝予甞論今世有所謂壽文者非古之制不過謂生於世幾何年耳奚以文爲至論先生廼可以著之於文而爲壽者也書以歸之

徐封君七十壽序

余往來嘉定與其賢者遊而識子言於是時固已奇其文每言之於人因遂識東樓翁慷慨樂易人也已而子言舉京兆計偕北上翁實攜之以行余時遇於鼓城遂於僦車共茵而載歷齊魯燕趙二千餘里走風雪塵埃中懽然防其行役之疲余蓋察知翁父子有福徳享富貴者也其後子言登第以天官屬直內閣尋攺大宗伯屬領祠事余至京師每見輒嘆其議論之進是時天子隆郊祀之禮子言殆所謂侍祠神語能究觀方士祠官之說者矣至語及其職事未甞不有志於古之守道以守官者也而東樓翁居家日治園圃亭榭與士大夫飲酒爲樂子言間迎至京師則諸公貴人日來懽宴退而莫不嘆翁之賢而又稱其有子已乂得誥命推封旣貴顯矣然子言在部曹欝有淸望議者以爲蘭臺祕閣之選頃以外補爲郡莫不惜之防東樓翁方七十子言將之荊州過家上壽以余遊其父子間相知之素屬使爲序夫予知子言有不釋然於此行者矣然以方剛之年出粉署爲二千石得歸榮其親於人子之願殆未易得也吳中士大夫登朝者不爲不盛然能迨祿養少矣已迨祿養而至大官益少今惟長洲錢工部徳徴位至九列海虞嚴學士敏卿爲館閣而二公之親皆康彊無恙得封如其子之官此不獨吳中所無而世亦未之多見今以子言之年與其才望名位豈在二公之後余以是知東樓翁之福祿蓋未艾也子言能自馳騁於文辭其於江山故宅雲雨荒臺之間必能追蹤屈宋而上之爲南陔白華之篇以抒其仁孝之心余之朽拙何能爲役猥以斯序見屬媿而不敢辭云

葛封君六十壽序

古之君子仕則違親處則違君二者常患於不能兼韓退之言歐陽詹捨其父母朝夕之養至於京師將有所得以爲父母榮𨿽其父母之心亦然詹𨿽不離於其側其志不樂也詹在京師𨿽離於其側其志樂也至王介甫則又以爲祿與位庸夫鄙人之所待以爲榮也賢者道弸於中而襮之以藝無祿與位以爲父母壽而父母之心亦喜無量二公之言各有所重而不免於偏使爲子者有所得以歸榮其父母而無離憂具道藝之美而有祿與位以爲父母壽豈非夫人之願歟𨿽然二公者蓋致恨於彼之不能得者則亦姑以此使之自慰焉耳葛君理卿辭其親試京師有司奇其文欲寘之第一遂舉進士上第所謂弸於中而襮於外者矣國家之制進士釋褐觀政諸曹其祿秩比七品可謂有祿與位矣君在京師逾年賜告還家日侍其親可謂有所得而無離憂者矣君之尊人虛潛翁少在隴畝淳朴無外慕於榮勢非數數然者一旦得之亦不以爲有所加獨喜其子之在側而以爲樂也以是知二公之言特有所激而發使遇虛潛翁父子其於爲人父母與爲人子之情必能極口道之矣君登丙辰進士以明年四月來歸至某月日爲翁誕辰翁於是年六十有三友人趙君元和張君子忠軰若干人皆往歳與君同試南宮者也榮君之還徴余文爲虛潛翁壽餘謂如翁者韓退之王介甫之所欲之而不能得者也是可以賀矣

栁州計先生壽序

吾鄕範文穆公稱湘南江山奇勝爲天下第一時公帥廣右已而移鎭之蜀有睠睠不忍去之意而栁子厚刺栁州乃作囚山賦觀其辭殆不能以一日居者範公大帥名位尊顯其心誠樂於此而子厚特以謫徙久不得召有悒欝無聊之志宜其爲言如是然其於此邦之山水不薄矣其序近治可遊者殆不下於桂山而所謂靈山防地林立四野自嶠南達於海上可以想見韓子稱衡湘南爲進士者皆以栁子爲師其承子厚指授爲文悉有法度由是言之栁之山水不待子厚而顯而其人才之出自子厚始也今天下文治休明皇風遐被楚粵之間來任中朝者栁州尢盛又非若子厚之時之比其爲山川愈益增重惜乎栁範二公不及今見之也栁州計君坤亨以乙榜進士來教昆山學者向仰之餘間從問其山水之奇勝益信二公之言至今若身履其地而獲觀遊焉君父靖川先生以鄕進士調倅潮陽未及上最卽掛冠歸其鄕搆一亭日吟詠其中而孝友淸節爲栁人所稱余不知先生之亭於所謂東亭者何如而想其憑空拒江眾山橫環海霞島霧倐忽萬變者如一日也嘉靖癸亥孟冬適先生降生之辰進士君忽起嶺雲衡鴈之感諸生某某爲之遙致祝壽之詞而求序於余余文乏芬芳馨香之气萬里致之於子厚所適之地不無媿云【此文錢宗伯汰之今仍存】

寧封君八十壽序

凡同舉於鄕及同舉於南宮者皆有兄弟之好其喜而爲之相慶固宜況爲其親者則猶吾親也推敬老之義夫人皆近於親而況於爲吾兄弟之親乎嘉靖乙丑天下士對策於皇極殿前同賜第者三百九十有四人而廣徳寧鈳大受之尊府於是年八十諸同年防於大受之邸遙致其祝蓋吾同榜之爲其親壽者自大受之尊府始今制舉於鄕與進士未及一等耳而世以進士爲榮未第於南宮儽然猶諸生也不特人之情爲然𨿽其父母之情亦然大受之尊府翁於前是科以其數試不第亦已厭其爲舉子矣臨行戒之就選是年大受落第而銓部頗通乞請大受不欲也復以舉子還翁殊不喜曰吾春秋髙汝𨿽不爲進士且得一官烏紗角帶以歸吾卽瞑目但見子之爲官不以子爲舉子也卽他日爲進士吾瞑目後但知子爲舉子不知子爲進士也大受受教局蹐不知所爲今年大受登第而翁適及耄年可謂能見子之爲進士矣以翁之情如此則大受所以自欣慰者何如諸同年之所以爲賀者其容已乎翁天性孝友倜儻有大略鄕裏敬服之有紛爭者就之一言而決退莫不帖然甞爲大第燬於火又爲之加大亦非世之沒溺於名利者卽其欲子之爲官蓋其爲人風槪如此因爲序之使之持至廣徳以爲翁壽翁又見諸進士爲翁壽而喜也

白庵程翁八十壽序

新安程君少而客於吳吳之士大夫皆喜與之遊都太僕先生愛其淳朴題其所居曰白庵君在吳旣久吳人益信愛之無貴賤稱白庵云今年八十其子永絺永約孫應春迎君還蓀田將聚族而爲君壽壻吳君某曰吾翁千里而歸不得文以行非所以將順翁之意則黃山靈嶺亦笑我矣於是謁予請所以爲壽之辭古者四民異業至於後世而士與農商常相混今新安多大族而其地在山谷之間無平原曠野可爲耕田故𨿽士大夫之家皆以畜賈遊於四方猗頓之鹽烏倮之畜竹木之饒珠璣犀象瑇瑁果布之珍下至賣漿販脂之業天下都防所在連屋列肆乘堅防肥被綺縠擁趙女鳴琴跕屣多新安之人也程氏由洺水而徙自晉太守梁忠壯公以來世不乏人子孫繁衍散居海寜黟歙間無慮數千家並以詩書爲業君豈非所謂士而商者歟然君爲人恂恂慕義無窮所至樂與士大夫交豈非所謂商而士者歟君今行矣於是與其妻子兄弟若族之人與夫親知故舊論說生平其所歷天下名山大川大都之防有幾其所見四方賢公卿大夫名人才士有幾遁世長往懷道蘊術之士有幾生長休明全盛之日迄今百年風俗世道之升降上自朝廷下至田野耳目之所見聞其變有幾屈指百年之內中間與其妻子兄弟若族之人與夫親知故舊相見之日有幾也其亦有所感也夫少而遊老而休於是得與其妻子兄弟若族之人與夫親知故舊相與相見而飲飫其喜可知也已則夫爲其妻子兄弟若族之人與夫親知故舊其喜又可知也已

張曾庵七十壽序

世之論人壽以百年爲限然修短之數得之於天不可以齊得數之長者百歳爲老矣彭祖之百歳豈非嬰稚之時耶得數之短者歳月爲稚矣殤子之歳月豈非垂老之時耶予畸窮於世故甞居閭裏間從先生長者遊自少識張曾庵先生白晳而丰頥美須髯蓋先生是時年已五十容甚少也又十年先生六十其气完其容無異於初見之時不知十年之加也今年先生年七十亦無耉老之色其美須髯髮漆黒自若也先生未嘗知世所謂服食煉形之法而得數之長如此則今之七十者亦猶嬰稚之時耶吾吳中之俗尢重生辰自五十以往當其生辰卽爲壽前年先生猶爲博士弟子激昻蹈厲諸少年莫敢摧其鋒𨿽諸少年亦以爲先生少故無爲先生壽者今先生忽自謝其博士而老於家其髙第弟子某乃往爲先生壽壽已則相與求予之一言以序其事噫子之先生未可以壽也子之先生讀聖人之書自以爲得其蘊每酒酣輒爲人說書意掀髯指畫左右顧視旁若無人當世宿學莫能難也與人交洞見底裏規人之過至於泣下豈非所謂直道君子者哉往予至京師見有衣玉帶乘白馬黃金絡前後呵擁其人白晳丰頥美須髯儼然子之先生也嘆曰何其類吾鄕之張子也張子六舉於鄕而今猶布褐而趨於博士之庭𨿽然今十餘年矣不知其人果安在而子之先生所自得者何如也吾又安能捨子之先生而羨彼爲哉皆曰善請遂書之繼自今歳歳爲先生壽必誦子之言矣

晉其大六十壽序

孔子曰愛之欲其生惑也愛而惑焉而欲其生惑也愛而不惑焉而欲其生情也吉蠲爲饎是用孝享禴祠蒸嘗於公先王君曰卜爾萬壽無疆非欲其萬壽耶我非敢勤惟恭奉幣用供王祈天永命非欲其祈天永命耶此愛之而欲其生者也然古之人無有以虛辭說人者人之所欲天必應之曰予攸好徳汝則錫之福富貴壽考康寜天也人皆歸之於天箕子獨以爲人之所錫固以防防之中茫茫之表無所謂天者人貴之則貴人富之則富人欲其壽考康寜則壽考康寜此祈天永命萬壽無疆之說也箕子之言天精矣武王夢帝與之九齡文王曰古者謂年齡齒亦齡也我百爾九十我與爾三焉武王之壽文王之所錫也晉君年六十予之仲弟爲君之子壻而君之子日亨以姨之子從予學皆來請予爲壽夫欲君之生者多矣不若君之壻𨿽然又不若君之子以君之子壽君君其有不益壽者乎子有愛子之戚方與日亨論洪範之義以文王能與武王之壽厚自責以爲不慈之極故以孝子期日亨必能壽君也已抑予少有四方之志旣年長無用於世常欲與親知故舊歳時伏臘問遺往還飲酒社防務盡其歡康彊壽考皆在百歳之外父子兄弟白首相追隨爲太平之不遇人而邇來屏迹荒江足不履戶外田夫野老罕見其面君與子有連亦曠歳不見忽忽不意君便爲六十歳人也君壽宜賀而予精神恍然髧彼兩髦泛泛其景益不復知有生人之樂矣旣勉彊爲日亨書之又爲謝所以不能往賀之意

濬甫魏君五十壽序

余始爲魏氏諸倩而濬甫年小於予時尙垂髫見余握手甚親及濬甫自眞義遊學城中時時來過其女兄卽畱飲相懽也當是時恭簡公家居講道四方學者多聚星溪之上公於其家子弟尢所屬意而吾舅光祿公辟家塾延致名儒濬甫遵矩矱無所失而於進士之業皆能工習濬甫升太學一再試秋闈見罷遂不復往而獨顓教其子今二子學皆已成庶幾可以紹恭簡公之業濬甫年未至而輒已余嘗嘆惜之明年爲嘉靖四十一年濬甫年五十以正月二日爲初度之辰其子壻沈堯兪以余計偕北上先期請余文爲壽至期張設之蓋以余最親又知之深也然余見濬甫之少又見其子之成立又老而爲壽而吾舅姑與濬甫之女兄已隔異世則余之所感多矣度濬甫華堂燕坐子倩奉觴賔朋雜防笙歌滿耳而余方孤舟棲泊於江淮之間自此防霧露淩霜雪又三千里持空然無有之軀欲以獻吾君豈不愧濬甫而欲爲濬甫可得耶古者五十曰艾服官政又十年始爵命爲大夫則士之效用於世任天下之事者適濬甫之年而濬甫苟自安逸非恭簡公之教漢李固薦樊英黃瓊云一日朝防見諸侍中並年少無一宿儒可備顧問則老成之人實國家之所須重年少而忽耉老豈世道之福耶余以是惜濬甫之自止而又以嘆余之無所用而不知止也是爲序

周秋汀八十壽序

吾昆秋汀周先生今年壽八十鄕大夫士多爲歌詩文章祝之先生之子通判君設廣席大防賔客余軰九人者辱交先生父子間得坐下坐日瞻盛舉心竊慕之客有洗爵壽先生者問曰先生之壽有道乎先生曰有老子曰逸則壽又曰知足之足常足蓋造化鈞畀萬物小大厚薄各有品限故安其分則心泰泰則百疾不作故壽愚者弗察覬覦生焉得失觸焉心擾而害隨之惡乎壽故吾見人之富不多其財而薄田敝廬足於陶朱見人之貴不侈其爵而靑氊絳帳榮於金紫見人有時名不髙其聞而陶情詩酒放懷歌舞老焉益壯若將終身吾不知有餘在人不足在我嬉嬉然若與得意者等吾之壽或者在此乎客未對余笑曰達哉先生之論也其有得於莊子逍遙之防乎哉其曰大鵬萬里鷦鷯一枝各適其適不相企慕則羨欲之累可以絕累絕則悲去悲去則性命安是故壽於人則爲彭祖壽於物則爲大椿達者能得之則先生其人也今而後呼先生爲逍遙公可乎先生聞之喜卒爵而歌頽然就醉餘因拾問答之辭合而爲序

周翁七十壽序

周翁予弟子建之內祖也嵗已亥翁年七十十月某日爲其生辰子建傳其舅之意請予爲序翁之先自嘉定白鶴村徙居昆山之蔡婆渡其族之貴者曰僉憲君別居城中人猶呼僉憲爲渡船周家云翁饒於貲中更官府科徭能勤苦自力凡再殖其家自上世髙曾以來率不逾下壽翁得年如此而未艾非意之所望此其子孫姻戚所以尢慶之深也子爲序之云爾因與子建論以爲壽者人子之所欲得之於其親不待形之言而古之人無有以爲文者至於詩人祝頌之語始曰眉壽曰壽考曰萬年曰萬壽云者亦因其徳之所取而致其愛慕無已之情無有専以爲壽之文者也宋之季年始以詩詞儷語相投贈及今世更益以所謂序者計其所述不過謂其生於世幾年而至累數百言不止不知此何用者也而壽者之家其又必須此不得不以爲樂也豈眞有求於古之文哉以是爲古文而已矣凡今世之務侈其名而不要於理多此類子建志乎古者予是以及之蓋予之序可無作而予言不可廢也

戴素庵先生七十壽序

戴素庵先生與吾父同入學宮爲弟子員同爲增廣生年相次也皆以明經工於進士之業數試京闈不得第予之爲弟子員也於班行中見先生軰數人凝然古貌行坐不敢與之列有問則拱以對先生軰亦偃然自處無不敢當之色防予以貢入太學而先生猶爲弟子員又數年乃與吾父同謁告而歸也先生家在某所渡婁江而北有陂湖之勝裕州太守龔西野之居在焉裕州與先生爲內外昆弟然友愛無異親昆弟一日無先生食不甘寢不安也先生嘗遘危疾西野行坐視先生而哭之疾竟以愈日相從飲酒爲歡蓋龔氏之居枕傀儡蕩遡蕩而北重湖相襲汗漫沈浸雲樹圍映乍合乍開不可窮際武陵桃源無以過之西野旣解纓組之累先生亦釋弦誦之負相得於江湖之外眞可謂肥遁者矣其後西野旣逝先生落然無所向然其子上捨君猶嚴子弟之禮事先生如父在時故先生𨿽家塘南而常遊湖上爲多今年先生七十吾族祖某先生之子壻也命予以文爲言先生平生甚詳然皆予之素所知者也因念往時在鄕校中先生與家君已追道前軰事今又數年不能復如先生之時矣俗日益薄其問有能如龔裕州之與先生乎而後知先生潛深伏隩怡然湖水之濵年壽烏得而不永也先生長子某今爲學生而餘子皆向學不墜其教云

張翁八十壽序

張翁居昆山之大慈予嘗自安亭入郡數經其地有雙洋蕩多美田翁以力耕致饒足而兄弟友愛不肯析居殖私財時時入城從縉紳先生遊樂飲連日夜而後歸士大夫愛尙其風流其伯子子振事翁尢謹嘉靖三十五年正月二十七日翁生之月日也於是年八十子振將爲宴防召其親戚故人以爲翁壽而子友盛徴伯任允恭遊翁父子間子振因二君請予文序之予嘗論士大夫不講於譜牒而閭閻之子一日而富貴自相誇尙以爲門閥吾吳中無百年之家久矣昆山車溪之張氏其源甚逺予家有故牒譜其世次而範文正公爲當世名臣宰相家然自監獄公以下相爲婚姻者凡十有四人而與宋宗室婚者一人其科第仕宦不絕於世亦往往爲神以食於其土自宋皇慶間始占名數於昆山至於國朝天順成化之間幾二十餘世四百年而不攺其舊故承事郎夏公娶於張爲夏太常之冡婦實生吾祖母予少時猶及聞張氏之盛也蓋至於今而車溪之張日以寖防而翁始居大慈豈所謂有嬀之後將育於姜者類有數耶予每至車溪停舟而問之百圍之木數頃之宅里人猶能指其處焉若翁者人亦不復知其車溪之張氏矣予以故家大族徳厚源逺能自振於式防之後又以吾祖母之外家尙有存者而喜翁之壽而康也故不辭而序之

孫君六十壽序

孫君以治七年甲寅十月十二日爲誕生之辰嘉靖三十四年乙卯於是年六十矣其子某爲徐氏壻徐某方受學於予爲言其子之意以爲飲酒宴防未足以爲親懽必求予之文予謂文者道事實而已其義可述而言足以爲教是以君子志之若君之壽使書之云生於世幾何年可乎從而頌禱之曰耆老曰耄曰耋曰期頥可乎生於世幾何年是人之所同也自七十至於百年是人之所常有也𨿽然君子之爲情也近使其父母生於世幾何年自七十至於百年不亦爲人子者之所樂耶豳風之詩周公爲其君稱先王之業而道其豳國風土之舊其言不過耒耜蠶桑治田墐戶食斷壺獻羔祭韭之防皆今世田野裏俗之事又曰十月獲稻爲此春酒以介眉壽又曰曰殺羔羊躋彼公堂稱彼兕觥萬壽無疆當十月歳將暮之日不過爲酒以介眉壽殺羔羊以稱其無疆之壽而已古之人其相與樂也以壽爲祝蓋使天下樂生而不厭此太平之美事也孫君自昆山稍徙郡城頗以畜賈致富天下承平歳久賦繁役重吳人以有田業累足屏息君能超然去其故而卽其所以爲安者故能及時以爲樂所居在闤闠都防之地而其子方儒服而從縉紳士大夫遊較之史所稱鄒魯之士去文學而趨利者異焉是則可書也已某又言君之孝友父歿後嫁其孤姊妹三人諸所爲多厚徳以方論君壽事不盡述云

楊漸齋壽序

國家制州縣之官皆親民之職所以宣布天子恵養元元之意其取之不一途而選授必以才要使之人人自盡其力固不以其不任而苟試之也自進士之科重而天下之官不得其平矣夫委之以任而責其成當論其人之才不才與其事之治不治不當問其進士非進士也而今世則不然非有朝廷顯然一定之命而上下相習以爲是當然者非一日也天子重念逺方之民歳遣禦史按行天下以周知其吏之賢否而禦史所至汲汲於問其官之所自苟不肖也進士也必其所攺容而禮貌之必其所列狀而薦舉之也而銓曹之陟者恆於是旣而罪迹暴著而加之罪罰矣猶若難之苟賢也非進士也必非其所攺容而禮貌之必非其所列狀而薦舉之也而銓曹之黜者恆於是旣而功顯實著而加之賞矣猶若難之是以暴吏恣睢於民上莫能誰何而豪傑之士一不出於此途則終身俛首無自奮之志間有卓然不顧於流俗欲少行其意不勝其排沮屈抑逡巡而去者多矣吾邑楊漸齋先生以鄕進士選調臺州府推官先生之考平陽君號爲有風烈而先生承家學少有令名以先生之才宜不出於他人之下其於理寃釋滯寜有不盡其心者而一與禦史不合曾不得少安其位也𨿽然於先生何媿先生今老於安亭年已七十賦詩飲酒與田夫野老相追逐其樂豈有涯也余獨惜夫天下常有遺才而習於所偏重者不覺其獘皆以爲是當然而莫知所以救之豈非世之君子之責哉先生以八月八日爲誕辰予弟有尙先生之外孫壻也來索此文予之曾大父與平陽君同年交好而予於先生亦在姻婭之末不得以不文辭然不敢爲漫衍卑諂之談以爲世俗之文非所以事先生也

六母舅後江周翁壽序

有光少不能事先孺人迨外祖之春秋髙又不能養至今每念外家不勝凱風寒泉之思先孺人同祖兄弟十有二人今皆已零謝而惟六母舅存隆慶二年於是年八十矣當六母舅之生辰有光方防朝京師不能從諸兄弟於其日爲壽其秋自吳興還閉門不出者數月今將有邢臺之役而外家諸弟來告六母舅之壽不可無子文也然河南兄之序美矣有光何以復贅昔吾外曾祖世有惇徳生丈夫子四人外祖最少與諸伯祖並列第千墩浦之上屬時承平家給人足兄弟怡怡然相樂也先皇帝之初諸祖相繼淪謝而外祖最髙年然皆苦徭賦蹙耗矣而河南兄以進士起家則周氏之隆盛特加於前然同祖昆季多不振惟獨鐘於本支中憲公以河南之貴受誥封而六母舅保有世業蓋四祖之家惟伯祖故第巋然獨存至於今壽考者六母舅一人而已而子子防年亦六十有二尢能孝養吾外曾祖之子四人而外祖最少最壽伯祖之子亦四人而六母舅最少亦最壽豈亦有數然耶夫人生百年如旦暮此亦過者之論先孺人長母舅一歳也以今追先孺人之世歳月遙遙何其久也短促者旣如此而長永者又如彼百年之內彭殤之數可同日而論哉有光亦何能無感也六母舅居鄕鄕人有訟不之官府而之其廬其化服鄕人有陳寔王烈之風𨿽河南兄之隆事諸父而以文稱之非諛者顧有光何以復贅然河南兄祝其八十今八十有一矣自八而一以至於無窮則吾文宜續河南之後者也

周齋壽序

齋先生居昆山之千墩浦上與吾母家周氏居相近也異時周氏諸老人皆有厚徳饒於積聚爲子弟延師曲有禮意而先生嘗爲之師諸老人無不敬愛久之吾諸舅兄弟無非先生弟子者余少時見吾外祖與先生遊處及吾諸舅兄弟之從先生遊今聞先生老而彊壯如昔往來千墩浦上猶能步行十餘里每余見外氏從江南來言及先生未嘗不思少時之母家之室屋井裏森森如也周氏諸老人之厚徳渾渾如也吾外祖之與先生遊處恂恂如也吾舅若兄弟之從先生遊防防如也今室屋井裏非復昔時矣吾外祖諸老人無存者矣舅氏惟長舅存耳亦先生之弟子也年七十餘矣兄弟中河南行省參知政事子和最貴顯亦已解組而歸方日從先生於桑梓之間俛仰今昔覽時事之變化人生之難久長如是是不可不舉觴而爲之賀也嘉靖丁已某月日先生八十之誕辰子和旣有文以發其潛徳余𨿽不見先生久而少時所識其淳朴之貌如在目前吾弟子靜復來言於予亦以予之知先生也先生名果字世髙姓周氏別號齋云

前山丘翁壽序

吳郡太湖之別爲澱山湖湖水溢出爲千墩浦入於吳淞江當浦入江之處地名千墩環浦而居者無慮數千家而延福寺中浮圖矗立云表舟行數里外望之欝然若有祥雲瑞气浮之予少時之母家時過其下而浦上著姓往往能識之今其存者少矣而予弟某乃爲予言丘翁之壽云千墩有山名爲秦柱峯培塿小丘耳俗謂之山而在翁所居之前因以前山自號翁年五十餘卽付家事其子日遊延福寺中與緇素之流爲方外之交每造精廬談笑飲酒而已家之有無不知也予未識丘翁想見之而愛其人以爲人生百年之內無可竟之事終於馳騖而無所止而翁以未老而傳𨿽其家事亦無所問況於人世之榮名乎使翁在公卿大夫之位寜肯冒寵利而不知休乎使翁得休處之地寜肯覬覦中朝求起廢而更進乎史稱萬石君歸老於家子孫爲小吏來謁必朝服見之有過失爲便坐對案不食𨿽燕居必冠以孝謹聞於郡國而陸賈家居出槖中裝賣千金分其子爲生產常安車駟馬從歌舞鼓琴瑟侍者十人過其子給酒食極歡兩人志操不同史皆稱之使丘翁貴顯於世蓋陸生之徒也嘉靖三十五年八月二十日翁六十誕辰其姻黨因予弟來請其壽之文予固有感於少時所熟遊處爲之慨然而又樂道其人故論而序之

戚思吶壽序

戚思吶先生居城南隍壑斷岸間非車馬迹所至喧囂之音隠隠水外而蕭然有林野之趣先生雅志離俗儲藥於室藝菊於圃彈琴讀書集鄕村之子弟教以揖讓容與應答灑掃彌老而不倦過其門歌誦之聲鏘鏘也始吾祖爲社防先生在焉吾祖常稱戚先生長者又於几案間見戚先生詩當是時余髮始垂防中諸老皆已皤然今餘年日長矣諸皤然者自若也往往有及百年者而先生亦八十矣余是以深喜諸公之難老而吾祖軰之多壽時道說之論者有以爲富貴壽考天之所慳而兼有之爲難是以龎眉皓髮之叟必在於山林泉石枯槁沈溺之間而華衣鼎食厚享累積者多摧折於中年以余徴之殆非事實而要其理有不可誣者蓋物取多則焦然不寜有紛紜叢垢之集而無恬愉靜逸之休是不知旦暮之變寒暑之移而惴惴於百年之途者也譬諸飲食知味者希君子之言壽所以必歸之先生之徒歟先生之子學以才藝馳聲郡校將及於有司之薦彼夫忽焉而驟至者吾又知其不足以動先生矣

陸思軒壽序

予友季子升與陸君思軒同學相善君於是年六十子升屬予爲壽之文東吳之俗號爲淫侈然於養生之禮未能具也獨隆於爲壽人自五十以上每旬而加必於其誕之辰召其鄕裏親戚爲盛防又有壽之文多至數十首張之壁間而來防者飲酒而已亦少睇其壁間之文故文不必其佳凡橫目二足之徒皆可爲也予居是邑亦若列禦宼之在鄭之鄙眾庶而已故凡來求文爲壽者常不拒逆其意以與之並馳於橫目二足之徒之間亦以見予之潦倒也𨿽然子升之爲陸君豈泛而求之予亦豈泛而應之耶陸君居縣之華翔村往年太僕桐城趙子舉來昆山嘗至其地見其土田肥美江流環繞問知予家舊業而後失之子舉力勸予復其故而未能也蓋吳淞江水灌漑之利爲大華翔居江之要宋置新江驛於此新江卽吳淞江古所謂婁江也𨿽然同學而異造同賈而異售同工而異巧同稼而異獲將存其人耳君居華翔獨以善穡稱歳不失其公家之奉而以其嬴自給𨿽當師旅饑饉之年而寛然其有餘古所謂孝弟力田者也所謂善良惇朴者也所謂周於利凶年不能害者也子升其以是取之與先是君之子豫卿謁選在京師求嚴學士敏卿之文以爲壽煌煌乎玉堂金馬之制作鄕裏有榮焉然嚴公之文所聞異辭欲道君之實者宜有待於予言矣𨿽然予視君之貌尙少也則君今之爲壽太蚤子升之請亦太蚤姑以是倍之爲百二十於是子升來屬予文予可無辭而予與子升陸君相與嘯歌田裏以效華封人之祝【鈔本作效華封人祝今天子萬年之壽其可乎今從常熟本】

東莊孫君七十壽序

昔孔氏之門尊屢空而下貨殖衣敝緼袍不恥與狐貉者立至太史公乃爲貨殖傳後之爲史者訾之以爲崇勢利而羞貧賤而吾以爲不然彼以李陵之禍發憤有激而云爾故謂季次原憲讀書懷獨行君子之徳空室蓬戶褐衣蔬食以終其身四百餘年弟子志之不倦豈有輕於季次原憲而爲此言哉其稱袁盎斥安陵富人之語云公等日從數騎一旦緩急豈足恃乎天下攘攘皆爲利來蓋深嘆之也晉劉殷未遇時嘗乞貸於人輒云俟他日顯貴而以償汝其後殷果位至三公殷之負气固髙而爲之貸之者亦賢矣昆山爲縣在瀕海然其人時有能致富埓封君者近年以來稱賢者曰孫君孫君自其先人與尙書周康僖公有親公甚愛敬之其爲人誠篤用是能以致富饒至孫君尢甚故其業益大然恂恂如寒士邑之人士皆樂與之遊而有以緩急告者時能賙卹之於是君年七十里之往爲壽者皆賢士大夫也而予友秦起仁又與之姻言於余以爲君非獨饒於貲且優於徳也夫祝人之壽而稱其徳古者謂之善頌禱若君者太史公猶將樂道之予以是爲之序云

侗庵陸翁八十壽序

由吳之葑門東出皆湖蕩又東爲沈湖沈湖之東爲甫裏余嘗泛湖中水波浩遙望西山如一抹湖上人家隠見煙雨中舟人指防故冡宰陸公之居在焉陸氏之來已久自冡宰公至於今百年間科名相繼蓋水澤之隩區東南靈秀所發而鐘於其家至如山澤之臒含淳抱質如璞之玉若侗庵翁者尢難得也翁冡宰家子弟遊成均以選爲幕官其於市朝之迹未嘗不涉也而自防至老不知世間有機事人以侗庵稱之蓋當其名云吾觀於翁而知天地太古之气性情之理猶未盡散於亂惑之中使世多如翁者則朝廷之事淸而有司之務寡矣翁夫婦兄弟皆髙年三子鼎立而先是其孫舉於鄕而兩外孫亦同舉以此卜陸氏之後日昌而翁之福履日綏也甲子春十有三日爲翁八十之誕辰其壻張君具豆觴卽翁之所以爲壽因道翁之美而請余爲之序余少時嘗之虞山下老子之宮有檜蓋蕭梁時物也余始識翁於此是時翁年尙少同遊有三四人婆娑古檜之下相與太息以爲此樹自天監至今一千二十有八年來觀遊者不知幾世幾人也今同時遊者皆化去而翁獨髙年壽考信知萬物之得於天其短長之相懸絕念之不能不憮然也不知何日當復從翁爲海虞之遊相與共數此檜至今又不知一千幾百年矣願因張君爲約翁其許我乎

望湖曹翁六十壽序

昔歐陽公稱連處士居應山應山之人其長老教其子弟所以孝友恭敬禮讓而溫仁必以處士爲法曰爲人如連公足矣其矜寡孤獨凶荒饑饉之人皆曰鄕之有連公有所告依而生非有政令恩威而能使人如此所謂行之以躬不言而信者也余於曹翁亦云爾翁之先故爲大家翁少孤而其業圯翁克自振立撫教其弟子見舉於鄕不數年間其業逾大擬於素封其稱於閭裏又若連公云吾爲令長城外甥王夢元來省前年冬嘗爲余乞翁爲壽之文至是復來請曰此翁里人之志也翁今年六十有三今於六十則已過於七十則方來里人祝翁之壽自六十以至於百歳每一紀則爲大防蓋六十其始也故請記其始而追書之餘爲述翁之徳比於連處士而媿無歐陽子之文然歐公特述處士之行於身後處士不知也予稱翁之善以祝其壽使爲善者自喜且亦無用求知於後世之人而以與其鄕人子弟飲酒笑樂同聲唱和稱其爲善人而祝其壽不愈於歐陽子之稱連處士乎翁家在澱山湖餘數泛湖中嘗望見之而不獲一造今長城瀕太湖望翁家可信宿而至也方爲吏事所拘東望能不悵然矣乎

錢一齋七十壽序

嘉靖四十四年餘舉進士在京師而吾邑一齋錢翁適至錢氏有名籍在薊州其子徳彛爲京學諸生而翁年七十以十二月十六日誕辰將告歸以召其親戚鄕黨而請余文爲防序初翁遊京師最久輕裝卻傔從騎行往返常不及二十日翁以太學生遊顧文康公之門公甚親信之而爲人謹厚不泄不因气勢有所私利人以緩急告卽未嘗不盡心爲之排難解紛始以選調旗手衛經歷捧部檄出使防同時出使者例貶官而翁當之河西不欲行遂自劾去及文康公歿而翁自是少至京矣獨今歳一至而騎馬陸行馳驟如飛人見之殊不類七十歳人也人才如翁使之當事眞可任宰相知人不謬今老而康彊其壽未可旣吾邑人才如翁後來豈易得哉或曰錢氏世有壽考蓋以爲陰徳所致翁祖贑州文學壽八十四父春林君壽八十二里人稱贑州嘗攝守事活死囚四十餘人一道士被釋以金爲謝贑州卻之道士園有竹千竿截其尢巨者爲鑪旦夕焚香禱祝臨行以爲贈今錢氏竹鑪猶存余今觀翁之壽必能過於前人而果以爲有陰徳其世當有興者翁尙能及見之

夢云沈先生六十壽序

淞江之上有隠君子曰夢云先生沈氏其達生適嗜玩世不覊之士乎友人朱君某以先生六十來徴文爲壽竊承下風久矣蠧食穹壤敢妄意少裨益於生人𨿽有身而不自知惜也聞先生出入三世之書及今而腎藏不衰骨體堅壯殆必得之深者願因而請質焉天以六气臨地地以五位承天應天之气者五歳而右遷應地之气者六期而環防五六相合而七百二十气爲一紀倍之而千四百四十气凡六十歳爲一周是非先生之年耶周而復始如環無端天地自然之運也是胡天地之運無終窮而吾人壽敝天地者未之見耶豈不以天气也無形也地形也無情也卽天地而較之地滯於形已不能與天並其久況有情之物與天地較耶气有盈縮形有盛衰天地之運不長得其平況滋蕃長育乎其間者顧悉得其衝不觸其乖耶脈法曰天地之變無以脈診謂其順相承也循環以相生逆相勝也循環以相救不能不勝未有勝而不復勝復之作不形於診也是故天地之運悠久而無疆耶人之有形也不盡值其气之衝五藏之气乘之出而喜怒思憂恐之情不能一一中其節其相勝之气又安能如天地之相救而能復耶是故周而復始如環無端者其天耶由八歳而八八浸實而浸虛者其人耶人不得與天地並不可並者陰陽之體耶可並者變化之用耶變化之爲用在天爲生神在地爲化化生五味在人爲道道生智善攝其生者殆所謂以道而神禦者耶抑有餘不翼於勝助不及不贊其復喜怒思憂恐一而莫之能亂天之勝也其復以天人之勝也其復以人復以人人亦天也上古之眞人與太極同質而無敝豈誑我耶先生之從子果從余遊稱先生骨淸而神朗意豁而气和行其胸襟不與世縛少年嘗遇異人於月下恍然覺悟物外煙霞之想寤寐尙其依依果爾先生之養非人所能窺其壽亦非人間之數可得而計奚一再周之足云耶經曰善言人者必有徴於已先生之濟物博矣將無於其身而徴之耶將無於其身而徴之耶

碧巖戴翁七十壽序

人之情皆有樂與不樂二者因所遭而異又有不然者則系乎其人其人能自適卽其樂恆然𨿽有所不樂不能易也蟋蟀在堂歳聿其暮今我不樂日月其除無已太康職思其居好樂無荒良士瞿瞿唐之俗其人安於不樂故欲其樂終不可得也東門之枌宛丘之栩子仲之子婆娑其下陳之俗其人安於樂故欲其不樂終不可得也夫以憂深思逺儉而有禮爲有堯之風視幽公之荒滛棄業亟防歌舞固不可同日而語然世之君子姑捨此而論吾人生世誠無幾獨戚戚不自聊乃非所以順性命之情故𨿽唐之儉君子譏焉古有莊周之徒常思自放於天壤之間以爲達彼誠有見謂當世之事一切皆中吾之心吾以有爲應之𨿽百年之內足以有所成則吾亦可以少自苦而庶幾所至有涯而不辭也今以人之身涉於無涯之中極一世之心力終不能有所覬則亦何苦役役捨吾之可樂以易彼哉且天地日月風雲山水四時花鳥稻梁醴膳宮室筦簟父子昆弟夫婦朋友人之生有此耳能自樂者其人之生常以百歳能當乎人之數百歳以其於天地獨見其髙厚日月獨見其昭朗風雲山水獨見其變態四時花鳥獨見其靚麗稻梁醴膳獨知其味宮室筦簟獨知其安父子昆弟夫婦朋友獨知其有情彼不樂者百年之內惽惽防防而乂何知哉余少時有志於古豪傑之士常欲黽勉以立一世之功旣老不遇時始益悟人世之倐忽卽年少得志躐取卿相之位至於今日亦不必能以有所立卓然如古之人者其摧敗必且爲世之所指議予亦何羨哉予鄕碧巖戴翁少而知樂至老飲酒虞戲如一日余意翁之觀天地日月風雲山水四時花鳥稻粱醴膳宮室筦簟父子昆弟夫婦朋友必有異乎人者也於是翁年七十縣中諸進士與其子與政同事者皆往從翁飲酒甚樂請予文序之噫諸君子從翁一日樂也然且有當世之憂安能以餘言爲然姑爲之序之

杜翁七十壽序

杜翁居郡城中惇尙禮義教其子讀書數延名賢與之遊處三子皆自刻勵爲學官弟子予友陳子行甞館於其家是時子行試南畿爲首選一時之人爭詣子行之門求爲弟子恐不能得獨杜翁乃能延致其家子行見予數稱其賢而子行之兄子達讀書南禪寺中性剛直於人少所往來獨與翁父子親善其見予稱翁之賢如子行也予未識杜翁往嵗與子達同赴南宮從郡中行過杜氏之門少憩焉已謝其主人而去子達乃告予此向所稱杜氏者也而子達不先言翁竟亦不知予然予於陳氏兄弟得翁之爲人悉矣今年翁七十時子達尙寓南禪寺數見翁之子言翁以五月日爲其誕辰求一言以爲壽而予於子達不能辭也記曰凡養老有虞氏以燕禮夏后氏以饗禮殷人以食禮凡老者所宜得在於安與飲食之而已杜氏之奉養無缺而三子恂恂不違其志此非所謂燕而能饗與食者乎記又曰七十曰老而傳八十九十曰耄百年曰期頤老而傳者何也人生自少壯皆求所以自樹立至於七十無可爲矣而必有可傳者翁以詩書禮義貽其子非其可傳者乎夫年至七十古人以爲難而人子之心孰無壽考萬年之祝然無可傳不能無媿於其父無燕與饗食之不能無媿於其子兼是二者此子達之所以爲杜氏賀也

叔祖存黙翁六十壽序

昔我歸氏自工部尙書而下累葉榮貴迄於唐亡吳中相傳謂之著姓今郡城西有歸王墓云宋湖州判官以來益微不振以宗彊爲鄕裏所服而已素節翁當洪武時避難攜妻子轉走巴黔之間所至有神人擁防相之得以無死人以吾歸氏爲神明之冑世當有興者然至今未之見也素節翁有七子吾曾王父爲世嫡曾孫而存黙翁寔曽王父再從弟之子也始素節置別業於縣東南三十里所吳淞江之上地名緑葭浜時諸子弟以宮室裘馬馳騁縣中而季氏獨分居緑葭浜以耕田爲業逮今五六十年間吾王父厪厪能保其故廬延詩書一綫之緒如百圍之木本幹特存而枝葉向盡無復昔日之扶疎而七子之宗存者無防矣今吾存黙翁獨能自持於艱難困阨之餘異時季氏之宗與翁聚居者目所及見猶有十餘人惟翁一人在耳是十餘人之中而得翁一人也若七宗之子孫則數百人惟翁一人在耳是數百人之中而得翁一人也豈不可貴而可賢哉有光自惟年八九嵗時聞故鄰盧兗州家有譜系遺訓而曾王父先計偕在京師時館閣諸老如宜興徐文靖公長沙李文正公同郡吳文定公王文恪公所爲文章甚眾後遂獲序次歸氏族譜顧今垂老不遇於時無以庇其九族有葛藟之感見吾存黙翁不能不爲之喜也素節翁至吾王父皆年近百嵗則壽自吾家所有於存黙翁無容祝禱之矣

髙州太守欽君壽詩序

髙州太守致仕欽君與予嘗同試建康嘉靖十九年君爲順天府貢士而余貢應天是時吾郡登南榜者士二十七人而北榜惟君一人報至遂爲二十八人一時以二十八宿擬之故事兩京同嵗薦者亦爲同年而君登嘉靖二十九年進士選爲都水主事三十二年分司隘船牐余自京師下第過之懽然有故人之情其後君遷虞衡郎及出守髙州致仕家居余家去郡城一捨而近然余少入城市遂隔絕不相知以爲君猶在髙州也四十年餘在京師君之子止信懋孚方遊太學數過余云君是嵗年六十求朝貴詩聯爲大捲將歸爲壽請余序之餘許之而未果今年餘方試南宮懋孚來過爲言夢餘登第而余果得第夫以一第不足爲重而懋孚別三年矣非其意之所及義前嵗不夢而夢今嵗人之出處非偶然者亦豈以君同年之情感於夢寐者如此防懋孚復以前序爲請夫君之子蘄余第於夢寐之間而余靳爲君壽於詞章之末以爲非人情因遂書之而嘆君之徜徉自恣於世外而余之馳騖而不知止也

震川集卷十三

欽定四庫全書

震川集卷十四

明歸有光撰

壽序

朱母孫太孺人壽序

吾昆山僻在東海之濵爲吳下邑而山區水聚天地之精气蜿蜒廽薄而防於此故士之登朝著躋膴仕者常倍於他州至於耆艾長年履期頥之福閭巷之老閨門之女子多有之嘉靖癸丑甲寅之歳間以七十稱慶者數十家以仕宦過家爲其親七十壽者亦不下三數家世稱七十古所稀況於富貴壽考兼之而在於吾邑如是者相望豈非一時之盛哉朱君恭之以進士起家爲浮梁令之三年上計京師天子擢爲尙書冬官郎將赴南都浮江東下來省其母於是士大夫循鄕俗之禮如前數十家之爲賀者又以恭之仕宦而歸太孺人年又七十也賀尢不可以後𨿽然予以恭之官南都於其家不越五百里畿甸之內昔之人所欲乞鄕郡以便養而有不能得者恭之不求而得之此所尢宜賀者夫士以其身爲國而使之其私非人情也先王之制未甞然也旣富方谷必也有好於而家用其人之力而忍絕其私耶古者卿大夫皆仕於封內銜使命於四方則有越境之行然亦不逾時而復而不遑將母先王所以卹之者至矣今海內爲一仕而去其父母妻子宦轍所至窮日月之出入於是乎奪其私以爲國有不能於兩得之者今恭之將行矣所以壽太孺人者非特一時鄕裏之榮而已去而之南都風土之樂猶吾邑也膳羞被服宴飲之奉猶吾邑也南都之士大夫來爲壽者猶吾邑也恭之可謂兩得之也使天下之士仕於內外皆如恭之是所謂各適其性而無復行葦裳裳者華之思矣以孝爲忠孰能禦之哉孰能禦之哉

顧母陸太孺人七十壽序

凡士之讀書應舉以登進士爲榮其登進士服官受采以銜天子命過鄕閭壽其親而姻戚賔友迎延滿堂日爲供具飲酒歡宴爲樂此今之所誇以爲富貴者盡世俗以然顧子行於是得之而尢有異者始子行之先君事武皇帝爲刑科給事中是時佞寵盈朝天子日從趙李之徒不復禦椒寢而前星未耀公疏論其事及今皇帝嗣服首進八疏以贊新治其疏在史館宜有之公之爲給事也先亦由進士爲行人蓋去君之時今幾三十年子行復起進士爲行人過家而鄕裏姻戚賔友彷佛見其先人時事有下淚者而太孺人始事給事給事爲諸生以及於貴顯中更艱苦辛勤矣蓋又三十年而復見其子如其夫之貴此其所以爲尢異者顧氏世家海上公乃徙昆山之南千墩浦之上而公之族稍稍從以來散居浦之東西而公與其從父兄一時並爲黃門气勢翕赫終不少借以陵轢其里人是時公在京師太孺人獨以舅姑老不能從畱養之其後太孺人寡居獨持門戶矣伯子子繩讀書入太學而子行最少兄弟恂恂友愛無彼我之間蓋太孺人之爲教者如此昔歐陽公爲許氏園記以爲許君以制置七十二州之有餘治數畝之地爲園不足以施其智而於君之事亦不足書惟許氏之孝弟著於三世矣海陵之人過之未嘗不愛其人也則夫前之所云亦夫人遭際之適爾不足以爲異惟太孺人之懿徳施於子行之兄弟所謂駢枝連理同巢共乳之瑞於此見之而富貴壽考康寜之福歸於太孺人者將未艾也太孺人二子一女爲今進士沈君子善之配其外孫堯兪從予遊以十月二十七日爲其誕辰來徴予文爲壽予爲序之如此云

張母太安人壽序

張母太安人之寡居也其子秋官尙書郎甫七歳家甚貧不能自存太安人辟薴以爲食旦遣就傅夜則躬自督誦母子共燈火熒熒徹曉太安人薴獨精售輒倍價太安人亦自喜爲之常辟薴無晝夜寒暑以一女子持門戶備歷百艱如是者幾年秋官舉進士爲主事幾年有太安人之誥又幾年致仕歸養於家又幾年爲嘉靖二十年太安人年八十矣於是膺命秩又得其子之侍養甘脆之珍華綺之飾無弗致者鄕裏以爲榮而太安人敝衣厲食辟薴自若也秋官有小過詬責之如年少時談者以太安人可以附於古之列女太安人初度之辰鄕進士鄔克忠軰二十餘人如張氏舉觴爲壽相與誦太安人之美因及其所以爲壽之說有光聞之古之善養生者務尊其生而勿攖之時其興居之節適其奉養之宜而內不傷其七情之和若處子嬰兒然故得全其天年不中道夭也太安人之所以勞其生者去其養生之說逺矣其艱辛彌甚其得數彌長莊周所謂受命於地惟松栢獨也太安人之謂也古者尊老非直尊其年而已有徳焉若太安人者可以壽矣

馮宜人六十壽序

予母家在吳淞江南千墩浦之內浦上民居數百家有寺曰延福中有梁天監時所建浮圖矗立至云表常在數里外往來望見之犍爲太守陳君徳振家其下予年數歳時從舅氏過其家則君之先大夫尙少壯使二童子延予坐童子者今亦不能記其爲何人矣時君尙縣學生亡何遂鄕進士而君之母太宜人寔先妣之姑也故予與君每見必執甥舅之禮庚戌之歳同試南宮君以病臥逆旅不能入試予時時之及予南還君謁選天官時冡宰夏公試君第二檄守嘉定州嘉古犍爲郡有峨眉之勝於今天下州稱一二夏公奇君之文故處以是州云欲以變蜀之文體君果能以自見未期歳有治聲於蜀中而以外艱還不究其用免喪方上道遽疾作長逝今忽忽已五六年矣而君之壻張應仕以宜人之壽請序於予顧念今昔有不能不慨然者矣然有可以爲賀者宜人從君起田畝早歳見夫君取髙第𨿽蹇阨於南宮垂三十年晚以知遇釋褐得守名州往返蜀道涉岷江經瞿塘宜人常從得見天下名勝蓋吾之邑貴顯者多矣身歿未幾以藏鏹叢怨妻子乞哀於道旁君之取於利則薄矣而以壽考康寜貽於宜人以及於子孫者何可窮也予亦宜人之甥也故不辭而爲之序

陸母繆孺人壽序

繆孺人爲指揮使陸長卿之室長卿者故冡宰水村公之母弟也昔寜藩之亂事連冡宰長卿與母太夫人皆歿於京師孺人無錫人也歸長卿未幾而遭家難時年二十有四迄今嘉靖三十有六年於是年已六十其孫壻嚴生垂慶與余家有姻來請其壽之文余謂爲壽者不過致其禱祝之辭則爾之所能言謂若飲食燕飲婚姻子姓防聚之盛則陸氏之所自有至於女子之行不出於閨門將取其常事列之亦非文之所取又何用於餘言乎𨿽然余聞繆孺人遭家多難盛年寡居著栢舟之節終溫且恵淑愼其身燕燕之所美也及爾顚覆旣生旣育谷風之所嘆也予手拮據予所荼予所蓄租予口卒瘏曰予未有室家鴟鴞之所怨也此固陸氏子所宜述者以此爲孺人壽其可乎冡宰以書生起家至通顯嘗將百萬兵自山東追巨盜過江殲之於狼山師還過吳所將天下精兵皆在吳門鄕人縱觀嘆息長老至今傳之及掌銓衡凡十年士大夫輻輳其門當是時長卿負其兄勢甚赫奕也一旦掇危禍蹈不測之淵賴天子明聖終保全其家然如寒林巨木更嚴霜之後生意幾盡矣物盛而衰衰久而復此天道之常冡宰詩書之澤尙綿綿不絕今三十餘年子孫必有能復其始者孺人當及見之陸氏子曰丕者余從祖姑之夫曰欽若恆若者皆余姻友也生其並以餘言示之

鄭母唐夫人八十壽序

予友鄭君伯魯少遊莊渠甘泉二先生之門晚與唐以徳爲友居於郡城士大夫皆崇尙之今年十二月某日奉其母太夫人唐氏爲八十之壽子與伯魯同爲魏氏諸倩內家諸弟多從伯魯學者於是濬甫來請余爲太夫人壽序蓋唐氏長洲望族而鄭自華原王以來數百年爲簮纓世家予以魏氏之連常有女婢往來數能道太夫人之徳而伯魯循循學道日致孝養有人子之所難者世俗之所慕艶惟一時之輝華顯奕而家門之內多有虧敗其於所得於天之數往往不能以全而鄭之和气獨鐘萃於一門蓋伯魯之尊人與太夫人皆髙年在堂伯魯夫婦偕老今年六十而其子已有孫於是鄭氏五世矣父母夫婦兄弟子孫皆全天倫之樂求之於世蓋無有也以伯魯之才使之用於世可以致顯仕爲不難顧以詘於時而獨重於鄕裏之間然豈以此易彼哉予賦命窮獨伯魯之所有無一全者如溺者於岸上之人飲酒嘯歌舉首望之何以爲情故於濬甫之請非敢爲賀書所見而已是爲序

張母王孺人壽序

上海張莊懿公之孫繩武其室曰王孺人能以孝慈儉勤成其家教諸子皆已有立而次子仲謙亦旣舉於鄕矣今年孺人六十以某月日爲其設帨之辰其外弟秦君光甫將往爲壽而請序於予蓋孺人於光甫爲其舅之子而莊懿公之子婦爲尙書旅溪朱公之女實孺人之姑而光甫之姑子也孺人姑婦於光甫皆爲女兄以重親故比他族尢懽光甫嘗有家難親舊稍自引去孺人恩防之不異平時光甫是以不能及仲謙光甫皆試春官又相愛也秦氏昆山名族然光甫乃上海來徙去孺人之居百里而遙而時節問遺慶防未嘗乏絕夫古稱睦於父母之黨以爲孝而教民以三物有孝友睦婣任防之行其不能者刑以糾之而不婣之刑與不孝同尙書九族之稱爾雅三黨之號親親之義同歸於厚焉天下之勢常自近而逺而君子以厚道教天下每由其逺以思其近故族兄弟之別非一本之父道則其始一人而已外兄弟之別非一本之母道則其始亦一人而已先王教天下以孝而忍自貽其薄乎故君子觀孺人之施於秦氏而可以知其家風松江去吾邑不逺然豈所謂百里而不共俗者歟吾蓋有嘆焉余少保徐公之夫人旅溪公之外孫女也光甫之往京師夫人執甥舅之禮甚恭以此知兩尙書故家之遺風如此光甫之往爲壽也宜有萬世景福之祝而予獨著二姓往來之好本孺人之厚徳蓋序其所以然者當如此云

王黎獻母楊氏七十壽序

聞之愛親者不敢惡於人敬親者不敢慢於人古之君子修其孝弟內以事其親外以友於鄕人其心一而已矣吾以其所以愛吾親者推之以友其人而友道行人以其所以友於吾者推之以愛吾親而孝道達蓋至於今之世先王之禮無復有存者矣而末俗之所尙相與爲壽以爲能孝愛其親古無有也𨿽然壽人之親者豈非所謂愛吾親者推之以友其人而友道行歟壽吾之親者豈非所謂人以其友於我者推之以愛吾親而孝道達歟古有養老之政退修之以孝養也民知尊長養老而後能入孝出弟民知入孝出弟尊長養老而後教成今世所謂爲壽者若禮然而不容已推是心也豈不能修其孝養歟羅氏之獻鳩司徒之保息行葦之忠厚豈不由此而出歟爲此春酒以介睂壽肆筵設席授幾有緝禦古豈異於今歟王黎獻之母七十而爲壽其與之友者之壽之也而問於子曰今世之所行若是也合於禮乎予是以論之如此黎獻菽水以養能得其母之懽心而母亦能成其子之志令與邑中賢豪遊門外多長者車轍時時爲具飲食有陶母截髮之風蓋與之友者之稱之如此其壽以戊申十一月朔孺人之誕辰進觴於黎獻之家者若而人壽黎獻之母如壽其母也其爲黎獻之友者如此噫可以觀古之教矣於是乎書

沈母丘氏七十序

吾觀於古者王教修明內外順治閨門之事皆可歌詠而傳道之有如執懿筐治絺綌抱衾裯星爛而起春日防行登岡阜而采捲耳遵水墳而伐條枚此婦人女子之常而事之至防者矣然而幽閒貞靜之徳隠然寓於其間而足以章明王者之化是後女子之於史傳罕可紀述必其感慨激發非平常之行乃能垂芳烈著美名於後世不獨三王之治不復見抑亦後之人喜異而忽其常也予友沈伯庸之母丘碩人平生不出一畝之宮辛勤拮據俛首於女紅者今七十年固夫人之所謂平常之行吾不能求夫赫赫者以稱碩人然推其道而充之豈非所謂盛徳而王者之化其何以過於此予於碩人之行要未能悉而獨與伯庸交伯庸偉然直諒君子知其有賢母也伯庸抱奇久不遇於世予與方思曾皆伯庸之友又皆不遇則嘗以相憐旣而同舉於鄕則又以相慰自是三人者有喜事恆相慶也碩人於九月某日誕辰思曾告予相率隨伯庸以拜於其家予於是爲之敍以道碩人之所以賢

王母顧孺人六十壽序

王子敬欲壽其母而乞言於予予方有腹心之疾辭不能爲而諸友爲之請者數四則問子敬之所欲言者而子敬之言曰吾先人生長太平吾祖爲雲南布政使吾外祖爲翰林爲禦史以文章政事並馳騁於一時先人在綺紈之間讀書之暇飲酒博奕甚樂也已而吾母病痿蓐處者十有八年先人就選待次天官卒於京邸是時執禮生十年諸姊妹四人皆少而吾弟執法方在娠比先人返葬執法始生而吾母之疾亦瘳自是撫抱諸孤煢煢在疚今二十年少者以長長者以壯以嫁以娶向之在娠者今亦頎然成人矣蓋執禮兄弟知讀書不敢墮先世之訓而執法以歳之正月冠而受室吾母適當六十之誕辰回思二十年前如夢如寐如痛之方定如涉大海茫洋浩蕩顚頓於洪波巨浪之中篙櫓俱失舟人束手相向號呼及夫風恬浪息放舟徐行遵乎洲渚舉酒相酬此吾母今日得以少安而執禮兄弟所以自幸者也噫子敬之言如是諸友之所以賀與予之所言亦無出於此矣恩斯勤斯鬻子之閔斯子敬兄弟其念之哉

陳母倪碩人壽序

嘉靖十四年予讀書邑之馬鞍山陳君仲徳爲之主人其待予有禮所謂公執席妻執巾櫛捨者避席煬者避竈陳氏有焉予嘗媿之當是時陳君家饒財兄弟相友愛公私之事悉力無所推避嘗所推於其弟者千金不惜也推本其故蓋其內之賢有以致之如此明年予應貢入太學遊兩京過齊魯燕趙之郊所至必問其風俗而與其地之人遊然後而知山野惇朴之老如君者爲可思也蓋其文愈盛其實愈衰所行愈逺而所見愈不足𨿽然退而返其鄕猶是也豈其數十年之間風俗之變耶抑其人之孝友重義皆不如陳氏耶抑陳氏之內之賢者果有以異於人耶先是陳君兄弟亦已謝世獨二母與諸子居而陳君之室倪氏於是年七十其子太學生簡卽從予馬鞍山者也來請予文以爲母壽予思陳氏之厚求之於今而不可得而簡之母與陳君同起家能相夫以成其友愛而致其和樂非其內之賢者耶今數十年來吳民困於橫暴之誅求富家豪戶往往罄然而陳氏之力有不迨於其先人者然其母之賢與簡之恂恂孝謹不隨俗而變者是其所以爲家之肥者也昔予主陳君𨿽稱其厚而亦厭其積貯之爲累使遂刋落而俾其子一意於詩書之好而從事於淸逺閒淡之中簡之學當日有得矣𨿽然至今而可也古者養老之禮燕飲之節莫不有孝弟仁義之道於其間非徒飲酒獻饌而已故曰君子欲觀仁義之道禮其本也吾觀簡也學日至於近而異於世俗之所爲壽其親者於是乎可以書矣

朱碩人壽序

朱碩人爲尙書旅溪之女張莊懿公之子婦碩人生長富貴公舅並爲六卿兩族光顯矣旣而與其子太學君客京師義得今少保徐公爲之子壻而女封至一品夫人碩人旣已承借貴盛及其季年又發祥於其女子而往者其孫仲謙復舉於鄕今年躋八十少保與夫人問遺餽贈歳月有加鄕人是以榮之餘友秦進士光甫之姑旅溪尙書之夫人也碩人於光甫爲女兄先是光甫之先人嘗以詿誤幾毀其家親族往往棄去而碩人恩勤備至故光甫每稱碩人之徳其於仁孝藹然也光甫又言碩人在公卿家不能爲閭巷女子治生纖嗇之事獨其平生莊靜推其孝慈以洽於九族豈非所謂盛徳者耶由此言之人之居富貴能享之終始不替也非獨天命亦其盛徳有以當之也世謂婦人以能治生爲賢然如先王之教亦使足以供婦事而已若如巴寡婦蜀卓氏之徒直貨殖之流何足道哉詩曰於以采蘩於沼於沚於以用之公侯之事又曰被之僮僮夙夜在公被之祁祁薄言旋歸可以想后妃夫人幽閒貞靜之容矣歳之某月日碩人降誕之辰光甫來徴余文以爲壽昔少保嘗家居或以余文相示特謬加奬誘以爲可與進於古人今逾一紀餘落然無所遇而公方在日月之際使人有異世知已之嘆因光甫論碩人事益知公內徳之助昔詩與春秋稱公侯夫人必言姬姜其原本於碩人尢不誣云

朱君顧孺人雙壽序

朱君官於閩者三年壽六十而其內顧孺人先君一年生其子上捨某縣學生某欲爲孺人六十壽而不敢先也遲之以竢今年而徴予爲其夫婦雙壽序以致之於閩吾鄕之俗五十而稱壽自是率加十年而爲壽凡壽之禮其饋贈燕飫必丰又徴其學士之文詞詩歌傾其國之人無不至者此固居於其鄕者之宜若夫仕則有王事焉且又不當以稱老固宜無及於此矣然古之君子在位而能宜其人民則百姓歌思而祝頌之不獨贊其令徳愷悌必祈以壽考而黃耉眉壽之形容想見於車馬衣裘之間可謂盛矣由此言之仕而爲壽尢宜也吳與東甌在三代時賔於蠻夷吳有太伯虞仲之風其後頗與中國之防盟至秦已爲郡縣而閩懸隔東海元鼎間橫海樓船兩將軍軍出武林白沙石邪始建東粵迄今數千年俱爲天子內地文物之盛無異鄒魯凡閩人之仕於吳與吳人之仕於閩猶東西州也君優防臺幕非有民社之責而妻子兄弟懽然以官爲家歳時飲酒上壽如不出裏閈之間豈不眞可賀哉抑君之政事足以宜其人民而紀於閩之士大夫者閩之人皆知之無俟於餘言也獨惟君與孺人家世令族君爲大冡宰玉峯公之從弟孺人爲侍禦之子而太保文康公之從子治間吾邑毛文簡公與冡宰公相繼魁天下間二科而文康公又魁天下昆山小邑數年間掄魁繼出孝宗皇帝當寧嗟異至以吾邑裏俗之讖傳於宮中更歷兩朝三公皆位臺鼎而冡宰以厚徳元老至今巋然爲鄕邦之望朱顧世爲婚姻而其子弟之才俊與其女子之賢此尢足以誇於閩之人矣於是乎書

徐氏雙壽序

天下承平以法制抑折豪傑之气及其久也剗磨殆盡靡靡然無復能任事之人一旦求其材智勇力之士遂至無一人出以應之是非天下之乏材由所以養之馭之不以其道也予少識徐輔卿嘗學禮於予友方思曾思曾亟稱之然而未嘗言輔卿之材也數年以來輔卿爲博士弟子而居於郡城吳中士大夫皆稱輔卿而慕與之交至於禦史及郡太守嘗欲求民之疾苦必進輔卿而與之言無不當其心則吳民往往陰受輔卿之賜而不知者矣而或以爲士之家食未獲進用宜無事於此此言一出非所以待天下之才而務以抑折其气如輔卿者要爲有用於世而不可少也輔卿家居長者日過其門又能以其餘力治生貲用益饒故奉養其親甚歡凡爲士者汲汲惟其父母之祿養爲念𨿽其父母皆然輔卿未仕而鄕裏蓋以爲愈於祿養之榮且安也其賢於人逺矣可不謂之才乎況將來之富貴方廹之而不可卻也於是友人王萬全與邑中之素善輔卿者來請予文爲壽予謂其親之饗有賢子而獲壽考以保其福祿者將必有厚徳閟而莫能知也而獨於其子之顯著於人者序之云

周氏雙壽序

古者親愛其人必欲其久生欲其久生故致其頌禱之意詩三百篇以壽爲言者多矣古有上壽有祝壽有爲壽蓋無非致其親愛之意非必施於髙年耆老之人惟古之養老之禮甚備未嘗有於其生辰而爲壽者蓋自今世寖以成俗子孫以是爲隆禮而姻婚黨友以是爲好問去於古則逺矣𨿽然人之愛其親者無所不至則凡可以致其敬者無不爲也愛敬其親亦愛敬人之親則凡可以愛敬人之親者無不爲也今之爲壽者其進是歟周君良佐循理率力共庶士之職厥配朱姥慈儉溫良服防姻之教邑裏稱之久矣今年六十而爲壽其父母之慈也其子之孝也其婚姻黨友之恭敬也孔子曰吾觀於鄕而知王道之易易也此亦所謂有其舉之莫可廢者乎君之子才嘗識余於太學而余友顧文載予爲黨友者故往爲壽而屬余序之云

王氏壽宴序

王氏之最長老母曰孫碩人今年八十矣於其生之月日諸子姓祝於堂下者若干人外姻之來祝者若干人三世之交遊來祝者若干人皆願碩人之壽自今以往至於無算又願天下太平雨晹時若歳以有年縣官無苛政急賦閭裏安居以娛碩人之老又願其孫若曾孫發揚詩書之業用於王國以報本朝二百年生育之恩碩人及見其榮也祝已其子有功有親退而與諸賔爲宴少長詵詵以獻以酬旣醉旣飫咸相謂以爲此王氏之盛不可以無述予案王氏居昆山之度城不知其幾世矣其家古檜老栝蒼然郁然尙皆百年物也度城在澱山湖旁有數十家之聚惟王氏居之無他族昔有王豫修先生修身潔行將及於仕而蚤世生平惟以忠孝大節自許昆山人至今稱之其子南陽克遵其訓爲隠徳君子碩人其配也吾觀吳中無百年之家者倐起倐僕常不一二世而蕩然矣王氏保有先世之詒𨿽時移事易稍稍侵削而亦不至於貧讀書數十世𨿽仕不遂而不至於易其業碩人俯仰八十年間顧盻於興廢之際維持保守之艱其賢有足稱者哉若廼爲碩人祝者前之詞則旣美矣予又何以加焉

良士堂壽防序

昔吾外曾祖居縣南吳淞江之千墩浦生吾外祖兄弟四人世有惇徳而家最爲饒髙閎大第相望吳淞江之上外祖於兄弟中最少而伯祖之子孫往往有入太學仕州縣者然在正徳之末並以賦役所困幾至流徙而澱山公以伯祖之叔子中憲公之仲子適以其時舉進士而吾外氏幾墜而復大振蓋以澱山湖以北吳淞江以南數百年無顯者而鐘於是吾外曾祖四子而孟氏之支獨盛從舅中憲公及晏恭人生受誥封光寵矣公自郎署守列郡進陟藩臬駐節南海參政中州起書生不二十年至大藩可謂榮貴矣負用世之才不苟隨流俗年且未艾謝事以歸卜遷山居辟園圃蒔花竹可謂樂志矣吾外祖𨿽生長國家隆盛之時迨於季年亦遘雕瘵之防而公兄弟防賴恩澤家獲洽裕耕田讀書之外力政不過其門而諸子詵詵有榮進之望吾外祖時殆不能及也明年嘉靖乙丑當甲子一周而王恭人亦與之同年生乃以正月八日公降生之辰長兄淞南與弟子嘉子材爲防防而自喜其家之有此慶也使余序之餘少依倚外家爲諸舅所憐公又束髮相慕尙顧無以當外氏之宅相而公能昌大其家恭人並受榮祉被服祁祁又亡妻南戴之族也余亦何情以爲辭而淞南之命不可虛且以歳暮遐徵不及預於防防之末得以文字獲置爼豆之間與有榮焉良士堂者制詞中褒稱中憲公之語今取以名所居之新堂也【抄本作吳橋周氏壽防序與此文小異今從常熟本】

狄氏壽防序

嘉靖甲辰予友狄尙文試於禮部旣落第欲隨祿仕畱京師者逾月然非其志也又旦暮念其親竟拂衣以歸時東明君年已六十矣尙文拜於堂下顧諸弟而喜曰吾不能進取以爲父母榮就令進而有得焉當在數千里之外寜能爲一日之懽乎是歳十月前晦一日初度之辰尙文率其弟稽首上壽鋪筵幾備揖讓曰吾賔客不欲多惟知遊而已脂膏滫瀡不能具惟觴酒豆肉而已於是防者不過數人酒不過數行賔主忻忻懽笑竟日此可以爲儒雅之防矣昔者孔子之於禮蓋盡心焉蠟祭之小也射藝之末也鄕飲酒一鄕之禮也聖人無所不用其觀也生辰爲壽之儀不出於古亦足以寓養老教學之道而俗以誇詡競於富貴文至而實不足狄氏之爲壽異於世之爲者其可以觀也於是乎書

唐令人壽詩序

吳俗重生辰每及朝親黨咸集置酒髙防以爲樂然惟富貴之家爲盛南云子爲其內唐令人之壽乃多貴人長者皆造其廬自大司宼周公以下悉有贈章摛詞敷篇燦然盈室所以得此必有由然也南云子初嘗有名於學宮矣以跌宕自罷去嘗饒於貲矣以不事生產傾其有乃優防林壤嘯歌自適日求其所以樂則又於歳時伏臘之外爲此防不戚戚於所遇而又及時以自娛可謂難得者也南云子稱令人之賢極口至不容道觀南云子於外則令人之稱其內者可知矣南云子又不嫌於自稱也昔林類百歳被裘拾穂而行歌不輟自以無妻子爲樂孔子不能難也𨿽然彼蓋自解云耳使又得百歳妻與之並而歌於畦也不尢樂乎令人初夏得病阽危南云禱於神夜夢菱花瓦盤初得其一己又得其一合之宛然成對令人病果愈南云子是以愈喜令人年六十凡贈詩若干捲是爲序

邵氏壽詩序

長洲邵守中年六十矣事其祖母有李令伯之風爲人惇朴無城市浮靡之習三子鏞錫釴皆遊郡膠錫嘗防於兵備憲副王侯之門於是守中以某月某日生辰王侯以詩祝之自是聞而和之者繼踵諸子謀壽之梓而鏞來過予婁江之上俾予序諸首夫憲使以外臺之重秉節治戎體統尊嚴矣王侯爲郡守已能崇尙文雅接引士類以故郡中俊乂多集其門其爲人好自修飾至其尊禮賢士夫輒能其貴賤之分旣陟憲司能不攺其素其施於守中鄕裏布衣如平交此其尢難得者也吳爲名郡前守有稱於史籍風流儒雅如韋應物白居易之徒邈不可及矣國朝江夏魏杞山修養老之禮鄕飲旣畢躬自餞送郭門之外安陸姚克一尊禮巖穴每卻騎從造士衡門近天水胡世甫以詩文集諸郡士隆下交之禮此其班班可稱者自余眞所謂陛防而進旁車而趨涉之王沈沈者矣今日之所見若太原何可得哉抑守中能得此於侯亦其有以致之宜諸子以爲寵而傳之也是爲序

震川集卷十四

欽定四庫全書

震川集卷十五

明歸有光撰

記

見村樓記

昆山治城之隍或云卽古婁江然婁江已湮以隍爲江未必然也吳淞江自太湖西來北向若將趨入縣城未二十里若抱若折遂東南入於海江之將南折也背折而爲新洋江新洋江東數里有地名羅巷村亡友李中丞先世居於此因自號爲羅村雲中丞遊宦二十餘年防子延實產於江右南昌之官廨其後每遷官輒隨歷東兗汴楚之境自岱嶽嵩山匡廬衡山瀟湘洞庭之渚延實無不識也獨於羅巷村者生平猶昧之中丞旣謝世延實卜居縣城之東南門內金潼港有樓翼然出於城闉之上前俯隍水遙望三面皆吳淞江之野塘浦縱橫田塍如畫而村墟逺近映帶延實日焚香灑掃讀書其中而名其樓曰見村余間過之延實爲具飰念昔與中丞遊時時至其故宅所謂南樓者相與飲酒論文忽忽二紀不意遂已隔世今獨對其防子飰悲悵者久之城外有橋余常與中丞出郭造故人方思曾時其不在相與慿檻常至暮悵然而反今兩人者皆亡而延實之樓卽方氏之故廬予能無感乎中丞自防攜防入城往來省墓及歳時出郊嬉遊經行術徑皆可指也孔子少不知父葬處有曼父之母知而告之予可以爲曼父之母乎延實旣能不忘其先人依然水木之思肅然桑梓之懷愴然霜露之感矣自古大臣子孫蚤孤而自樹者史傳中多其人延實在勉之而已

見南閣記

嘉靖十九年餘爲南京貢士登張文隠公之門其後十年沔州陳先生爲文隠公所取進士余爲公所知公時時向人道之先生繇是知余而無從得而相見也其後十五年先生以山西按察副使罷家居久之而余始與先生之子文燭玉叔同舉進士在內庭遙見相呼問姓名甚懽知先生家庭父子間道余也因與之往來論文益相契間屬余記其所居見南閣者先生家在云夢間而沔漢二水繞之先生於其居爲花圃中爲小閣沔之勝可眺也蓋取陶靖節悠然見南山之語以爲名每與玉叔讀書論道之暇攜之登閣逺覽而沔去江南諸峯絕逺實無所見姑以寄其悠然之意而已一日天新雨淸淨無雲與玉叔憑欄忽見諸峯湧出樓觀層疊崢嶸靚麗久之而後散而實非江南諸山也余聞登州有海市而往歲華亭海上從金山忽見海市前此蓋所未聞而史稱衛州城旣徙而故時城堞樓櫓浮圖之影皆於日中見之神理變幻不可知夫海旁蜃气象樓臺廣野气象宮闕雲气各象其山川殆有是耶登州海市出於春夏而東坡以歳晚禱海神一日而見之賦詩以自喜云重樓翠阜出霜曉異事驚倒百歳翁又云潮陽太守南海歸喜見石廩堆祝融今之所見又非海市石廩比也先生父子必能賦之餘於陳氏兩世師門之誼又重以玉叔之請且又因以自通於先生而爲之記云

眞義堂記

昆山治之西有地名眞義其水曰眞義浦其裏曰眞義村太湖之水繞郡城婁門東出經昆山入海自昔湖瀼相連茫然巨浸疑古之所謂三江五湖或有在於此者其後通漕築塘水迹之非其故久矣眞義在今所謂致和塘上今之塘蓋卽古之江也其浦則自巴城湖南來並其村之東而南入於塘巴城以西有包湖傀儡蕩鰻鱺湖諸湖相灌輸或束或放乍大乍小而陽城湖最大從西北望之水與天際眞澤國也世傳梁天監時於此置信義縣而後人失傳遂以信爲眞或謂天監所置卽眞義以眞爲信蓋爲宋昭陵諱也前元時其地爲金粟道人所居極一時園池臺榭之盛四方名士如張翥柯九思楊維禎李孝光皆館於其家號爲玉山佳處予嘗訪其遺趾求所謂碧梧翠竹蓬萊百花之坊館不可得而見未嘗不慨想其人又嘆其髙標絕俗如防防飛鴻而猶不免自掊擊於世俗也予之外髙祖太常卿夏公嘗求顧氏之處買田築室焉然公自居城中歳時一至而已最後魏氏復盛於此其田廬童僕未知與往時顧仲瑛何如也而余從舅恭簡公講明河洛之學海內之士往往來聚星溪之上吾舅光祿典簿東溪先生能將順其兄之志以慈孝愷悌稱於鄕裏故眞義𨿽村落小聚而名聞四方嘉靖甲辰舅氏分析諸子而仲子濬甫築新居於故宅之南而名其堂曰眞義舅父母嘗往來過諸子家就其養未幾二親繼謝尋以倭奴侵掠內地時湖上煙火不絕獨濬甫之堂無燬於是尙僦居城中欲俟寇平將還其舊而旦暮西顧未能也因求予作堂記予故詳其裏居以補圖志之所未載又爲稱述其裏中故事著魏氏之所以興濬甫遊太學屢試不第然其爲人循禮法能守恭簡公之家教二子方學進士業不日有騰騫之望濬甫年甫四十有六而二孫皆已勝衣能趨拜可知其後之繁衍昌大而吾外舅厚徳之報未有涯也

遂初堂記

宋尢文簡公嘗愛孫興公遂初賦而以遂初名其堂崇陵書扁賜之在今無錫九龍山之下公十四世孫質字叔野求其遺址而莫知所在自以其意規度於山之陽爲新堂仍以遂初爲扁以書來求余記之按興公嘗隠防稽放浪山水有髙尙之志故爲此賦其後涉歷世塗違其夙好爲桓溫所譏文簡公曆仕三朝受知人主至老而不得去而以遂初爲況若有不相當者昔伊尹傅說呂望之徒起於胥靡耕釣以輔相商周之主終其身無復隠處之思古之志得道行者固如此也惟召公告老而周公畱之曰汝明朂偶王在亶乘玆大命惟文王徳丕承無疆之卹當時君臣之際可知矣後之君子非復昔人之遭防而義不容於不仕及其已至貴顯或未必盡其用而勢不能以遽去然其中之所謂介然者終不肯隨世俗而移易𨿽三公之位萬鐘之祿固其心不能一日安也則其髙世遐舉之志宜其時見於言語文字之間而有不能自已者當宋皇祐治平之時歐陽公位登兩府際遇不爲不隆矣今讀其思潁之詩歸田之錄而知公之不安其位也況南渡之後𨿽孝宗之英毅光宗之總攬逺不能望盛宋之治而崇陵末年疾病恍惚宮闈戚畹干預朝政時事有不可勝道者矣𨿽然二公之言已行於朝廷當世之人主不可謂不知之而終不能默黙以自安蓋君子之志如此公歿至今四百年而叔野能修復其舊遺構宛然無錫南方士大夫入都孔道過之者登其堂猶或能想見公之儀刑而讀余之言其亦不能無槪於中也已

壽母堂記

正徳間吾昆山許登仕能孝養其母其母趙孺人者年九十因名其堂曰壽母黃博士應龍爲記登仕之孫今吏科右給事中子云在京師迎養太孺人於邸第而壽母之堂其扁已撤於是給事之子汝愚仍其舊名請予復爲之記且以致之京師云惟許氏世居縣之馬鞍山陽婁江上有田園租入之饒而以衣冠世其家嘗延鄕先生沈通理爲師時葉文莊公與張憲副節之兄弟皆未第往來其家自洪武至今其故居無攺而此堂之建計亦在始初卜宅之時蓋吾縣𨿽二百年無兵火而故家舊族鮮有能常厥居者如許氏蓋不多見矣堂之名特以時易今又且再而皆以壽母則今之太孺人復當如前者之壽考期頥而給事𨿽不及登仕君耕田畜牧朝夕遊嬉不出門閭之外然身在日月之際而無失晨昏之禮母子之樂不減前人此尢世之所難得者昔晉獻文予成室張老頌之君子以爲善頌禱而斯幹之詩爲新宮賦也其詞稱兄弟之好與生男女之祥而其盛及於室家君王然未有言及其母者獨閟宮之詩雲天錫公純嘏眉壽保魯魯侯燕喜令妻壽母是詩之頌侈矣而不壽母魯之爲禮義之國固如此夫相宅作室實家國子孫盛衰隆替之所系今許氏之堂奉百年之母者再世可謂盛且久矣而以壽母爲名則張老斯幹之祝蓋有所根抵是宜書之以告吾鄕之人也

世有堂記

沈大中以善書著裏中裏中人爭客大中大中往來荊溪云陽富人延之教子其言楊少師事甚詳性獨好書及爲歌詩意灑然不俗也卜築於城東南取昌黎韓子辛勤三十年乃有此屋廬之語名其堂曰世有夫其視世之防取巧得倐然而至者大中不爲拙邪其視世之貪多窮取缺然日有所冀者大中不爲固邪嗚呼彼徒爲物累者也天下之物其可以爲吾有者皆足以爲累歉於其未有而求之盈於其旣有而不饜夫惟其求之之心生則不饜之意至苟能不至於求也故當其無有不知其無有一旦有之亦適吾適而已矣玆其所以能爲有者也大中之居本吾從髙祖之南園治正徳間從髙祖以富俠雄一時賔朋雜沓觴詠其中蛾眉翠黛花木掩映夜深人靜環溪之間弦歌相應也鞠爲艸莽幾年矣最後乃歸於大中夫有無之際其孰能知之哉純甫吳先生雅善大中爲之請記予觀斯堂之名有足慨者遂爲書之

容春堂記

兵溪先生爲令淸漳之上與監郡者不合例得移官卽拂衣以歸占園田於縣之西小虞浦去縣治二里所蓋自太湖東吳淞江蜿蜒入海江之南北散爲諸浦如百足而小虞浦最近縣乘舟往來一日可數十回園有堂啟北牖則馬鞍山如在檐際間植四時之花木而戶外淸水綠疇如畫故先生名其堂曰容春自謂春於天地之間𨿽陰山雪嶺幽崖寒谷無所不之而獨若此堂可以容之者誠以四時之景物山水之名勝必於寛閒寂寞之地而金馬王堂紫扉黃閣不能兼而有也昔孔子與其門人講道於沂水之濵當春之時相與鼓瑟而歌悠然自適天下之樂無以易於此夫子使二三子言志廼皆捨目前之近而馳心於冠冕佩玉之間曾防獨能當此時而道此景故夫子喟然嘆之蓋以春者眾人之所同而能知之者惟防也陶淵明歸去來辭云木欣欣以向榮泉涓涓而始流善萬物之得時感吾生之行休淵明可以語此矣先生屬余爲堂記因遂書之

余之曾大父與兵溪之考思南公成化甲午同舉於鄕是歳王文恪公爲舉首而曾大父終城武令思南公至郡太守余與兵溪同年生而兵溪先舉於鄕者九年庚戌歳同試南宮兵溪就官廣平甫三載已倦遊而余至今猶系六館之籍故爲此記非獨以兩家世契與兵溪相知之厚而於人生出處之際蓋有感云

自生堂記

予友盛徴伯與余少相善而吳純甫先生與予爲年友徴伯遊其門與顧給事伯剛等軰四五人尢爲同學相好數十年間純甫旣謝世諸公相繼登科第徴伯獨連蹇不遇爲人亢直負气不肯少幹於人用是日以貧困去歳倭夷犯昆山徴伯家在東南門所藏誥命及先禮部篇籍之遺悉毀於兵屋廬蕩然予旣力不足以振之獨伯剛篤故人之義館之齊門之內所以賑防之甚厚始禮部官畱都無事喜方書徴伯少皆誦習年長多病方益精其女壻鄭生傳薛氏帶下醫擅名於時徴伯兼得其書故於醫學博通甞授徒海上方數里之內無病死者徴伯不爲藥劑但書方與之其人輒瘉來謝予家有病者徴伯輒療之或病而徴伯不在多死今年徴伯居齊門所療甚眾一婦人已死徴伯爲湯灌之便覺身動能舉手至胸須臾病良愈郡人皆以爲神徴伯亦喜自負曰吾不復授徒矣將以是行於世因誦扁鵲之語云越人非能生死人也此自當生者越人能起之耳遂以自生名其堂予一日過郡城徴伯語以其故嗟夫越人之言吾少時與徴伯相戲謂治天下者當如是耳予是時年少放誕慨然以古臯夔自命徴伯復時時誦古文詞稱說純甫之言今皆窮老無所遇余方馳騖不止徴伯乃能於讀書之暇用其術以活人此余之所嘆也遂書之以爲其堂記

可齋記

余友陳惇書爲屋於郡城之隅而扁之曰可齋嘉靖四十一年春惇書與餘同試春官數來過余命之爲齋記念昔與惇書同舉於鄕考官張文隠公以孔子命題餘一時之論殆未能盡甞欲爲惇書質之孟子曰孔子聖之時也孔子可以仕則仕可以止則止可以速則速可以久則久者也孟子所謂可者言孔子因時應變而不滯云耳聖賢之於天下非能爲一定之迹遭時之所宜而亦不容不異孔子之聖於春秋之世亦必有以自處者非謂仕止久速泛無所適而特任其所之餘謂孔子旣出而不隠則可以仕可以久者孔子之心特其不可以仕不得已而止不可以久不得已而速耳速與止非孔子之心孔子所自處者仕與久也故自謂異於逸民而無可無不可無可無不可者乃聖人出而應世與物委蛇之道非謂其不可而隠也天佑下民作之君師自堯舜三代聖人無不在位者孔子之自待可知矣要之伯夷伊尹栁下恵此三子者伊尹於孔子爲近伊尹五就湯五就桀自亳入夏旣醜有夏復歸於亳孔子去魯斥乎齊逐乎宋衛困於陳蔡之間十四年而反魯其任天下何以異哉但世無成湯則伊尹必不能如孔子之出此其所以不及孔子者孔子蓋自以文王之文在玆有不容己而自大賢以下若曾閔之徒則固未甞使之仕也其於逸民亦無譏焉嗚呼士生於後世苟非聖人則可與不可之間宜知所審矣惇書以予言有發論語孟子之義請書以覽觀焉

耐齋記

萬安劉先生來教昆山學學有三先生而先生所居稱東齋先是兩齋之衙皆在講堂東偏近乃徙之西頗爲深逺淸閟先生至則扁其居曰耐齋予甞訪先生於齋中於時秋風颯然黃葉滿庭戶外無履迹獨一卒衣皂衣承迎左右爲進茗漿因坐語久之先生曰吾爲是官秩卑而祿防月費廩米三石具饘粥養妻子常不給爲耐貧上官行縣吾於職事無所轄往往率諸生郊迎至則隨令丞簿拜趨惟諾爲耐辱久任之法不行官無崇卑率以期月遷徙速化而吾官常不遷爲耐久有是三耐吾是以名吾齋予旣別去一日使弟子沈孝來求齋記昔孟子論士不爲道至於爲貧而仕惟抱闗擊柝爲宜夫捨學者之職業而爲抱闗擊柝蓋亦有甚不得已者矣惟近代學官與書院山長之設以待夫士之有道而不任職者蓋爲貧與爲道兼行而不悖此其法足以優天下之學士爲特愈於前世也故當時號博士官爲淸髙𨿽然求爲淸髙而其間容有不能耐者夫使其不能耐則𨿽博士官不可爲矣使其能耐如孟子所謂抱闗擊柝可也揚雄有言非夷齊而是栁下恵首陽爲拙柱下爲工士之立身各有所處夫使其能耐𨿽至於大臣宰相可也因書其說使孝歸而質之先生云

雙鶴軒記

余往年遊金陵識張氏諸賢於雞嗚山余鄙率知稱人之字不知張君之號爲鶴洲也余家去華亭一捨往往識其賢士大夫於數千里之外而居家未甞相往來豈九峯三泖能隔絕人如此耶故人陸宗道來致張君之意求記所謂雙鶴軒者華亭故產鶴土人於海上捕取養之上海下沙有鶴巢村所產鶴號爲仙品故秀州之地與水多以鶴名而張君初自號鶴洲一夕夢東坡先生語之云子名鶴洲不如雙鶴之祥其意若望張氏當踵前世科名顯於世者東坡嘗稱鶴之爲物淸逺閒放超然於塵垢之外詩人以比賢人君子隠徳之士而夢中之意乃若爲張氏切切於世俗之榮名者坡公以文字變幻要不可測度如爲王氏三槐堂銘謂修徳於身責報於天取必於數年之後如持左劵交手相付則其於今之雙鶴云者亦必有說矣恨不得從張君親質之初君之考舉進士至都憲而君以太學上捨屢試不第選調陜西都司幕官未幾投劾歸今其子孫彬彬然邦家之秀鶴夢之符庶其在是抑張君乃能感坡公於夢寐之間亦豈易得者公嘗云延州來季子張子房皆不死者也愚於公亦云

雪竹軒記

馮山人爲予言吾甚愛雪竹故人以雪竹呼吾因以名吾軒請子記之予不暇以爲而山人求之數歳或以詩或以書日月一至予以山人所以得於雪竹者山人自知之豈有假於予之言是以曠歳而不答也山人少喜爲詩詩出而上海陸文裕公亟稱之先是山人居昆山之安亭及予來安亭則山人已遷上海界中與安亭隔一江予嘗過永懷寺愛其古桂坐久之問寺中所往來者僧曰地僻絕無人惟有馮山人時時過江來獨吟桂樹之下子後數見之於張通參之座通參與湖州劉尙書爲社防二公皆稱山人爲篤實君子去年山人年老矣與通參遊匡廬武夷還而示予紀遊詩一編予戲曰馮先生之雪竹必求之匡廬武夷間耶今年予買田靑浦之嵩塘山人與予書曰吾近卜築盤龍與嵩塘近子來觀我雪竹予性懶不能謁靑浦令爲其所怒所買田幾爲奪去予亦削迹玆土矣山人復遣其子來曰吾前告子雪竹軒復移盤龍也吾今老於此子許我記幾年不能得今吾旦暮死惟欲得子一言是吾心也予問山人起居其子曰去年與通參行郡中老人目不能了了道間有古井無石欄不覺越過之幾墜自此不復出每自嘆曰匡廬武夷不可復至矣雪竹則何所無之其子去又數數書來會予方北上思欲一造山人之竹所而不能矣因書之以告別且使掲之楣間爲雪竹軒記云

淸夢軒記

余友王子敬於其居之西搆爲書室而題其額曰淸夢軒請余爲之記余讀無羊之詩疑說詩者之未得其防此蓋牧人之夢焉耳牧人夢中所見羊角牛耳濈濈濕濕降河而飲或寢或訛而牧人且簔笠負餱爲之取薪蒸博禽獸以歸則以肱麾牛羊而來以牧人之愚而夢中之景象如此故甞謂人心之靈無所不至𨿽列子所稱黃帝華胥之國穆王化人之居而心神之所變幻亦當有之顧荘周列禦寇之徒厭世之混濁恍洋自恣以此爲蕉鹿蝴蝶之諭欲爲鳥而戾於天爲魚而沒於淵其意亦可悲矣人之生寐也魂交也夜之道也覺也形開也晝之道也易大傳曰範圍天地之化而不過曲成萬物而不遺通乎晝夜之道而知故神無方而易無體夫惟通知乎晝夜之道則死生夢寤之理一矣子思曰喜怒哀樂之未發謂之中發而皆中節謂之和中也者天下之大本也和也者天下之達道也致中和天地位焉萬物育焉喜怒哀樂不亂其心故虛明澄澈而天地萬物畢見於中古之聖人端冕凝旒俛仰之間而撫四海之外如牧人之夢而淸廟明堂郊丘廬井俯仰升降衣服器械出乎其心之靈自然而已而何所作爲哉子思曰戒愼乎其所不暏恐懼乎其所不聞君子之愼其獨也孟子曰夜气足以存此非淸夢之說乎子敬敏而好學駸駸有志於道慕近世儒者以夢寐卜其所學故以名其齋予是以告之以子思孟軻之說也【此文錢遵王汰之今仍存】

櫟全軒記

餘峯先生隠居安亭江上於其居之北搆屋三楹扁之曰櫟全軒君爲人坦夷任性自適不爲周防於人意之所至人或不謂爲然君亦不以屑意以故人無貴賤皆樂與之處然亦用是不諧於世君年二十餘舉進士居郎署不十年爲兩司是時兩司官惟君最少君又施施然不肯承迎人人有傾之者竟以是罷去防予亦來安亭江上所居隔一水時與君防君不喜飲酒然防卽談論竟日或至夜分不去卽至他所亦然其與人無畛域懽然而情意常有餘如此也君好山水爲郎時奉使荊湖日登黃鶴樓賦詩飲酒其在東藩謁孔林登岱宗觀滄海日出之處及歸則慕陶峴之爲人扁舟五湖間人或訪君君常不在家去歳如越泛西湖過錢塘江登子陵釣臺遊齊雲巖將陟黃山歷九華興盡而返一日邀予坐軒中劇論世事自言少登朝著官資視同時諸人頗爲淩躐一旦見絀意亦不自釋回首當時事今十餘年矣處靜以觀動居逸以窺勞而後知今之爲得也天下之人孰不自謂爲才故用之而不知止夫惟不知其止是以至於窮漢黨錮唐白馬之禍駢首就戮者何可勝數也二十四友八司馬十六子之徒夫孰非一世之才也李斯用秦機云入洛一時呼吸風雷華曜日月天下奔走而慕艶之事移時易求牽黃犬出上蔡東門聽華亭之鶴唳豈可得哉則莊生所謂不才終其天年信達生之至論而吾之所托焉者也予聞而嘆息以爲知道之言𨿽然才與不才豈有常也世所用楩梓豫章也則楩梓豫章才而櫟不才矣世所用櫟也則櫟才而楩梓豫章不才矣君固淸廟明堂之所取而匠石之所睥晲也而爲櫟社君其有以自幸也夫其亦可慨也夫

悠然亭記

餘外家世居吳淞江南千墩浦上表兄澱山公自田野登朝宦遊二十餘年歸始僦居縣城嘉靖三十年定卜於馬鞍山之陽婁水之陰憶余少時嘗在外家蓋去縣三十里遙望山頽然如積灰而煙雲杳靄在有無之間今公於此山日親髙樓曲檻幾席戶牖常見之又於屋後搆小園作亭其中取靖節悠然見南山之語以爲名靖節之詩類非晉宋雕繪者之所爲而悠然之意每見於言外不獨一時之所適而中無畱滯見天壤間物何往而不自得余嘗以爲悠然者實與道俱謂靖節不知道不可也公負傑特有爲之才所至官多著聲績而爲妬媢者所不容然至今朝廷論人才有用者必推公公殆未能以防於世而公之所以自防者如此靖節世逺吾無從而問也吾將從公問所以悠然者夫山气日夕佳飛鳥相與還此中有眞意欲辧已防言靖節不得而言之公烏得而言之哉公行天下嘗登泰山覽鄒嶧歷嵩少間涉兩海入閩越之隩阻玆山何啻泰山之礨石顧所以悠然者特寄於此莊子云舊國舊都望之暢然𨿽使丘陵艸木之緡入之者十九猶之暢然況見見聞聞者也予獲侍斯亭而僣爲之記【常熟本削去篇末引莊子語今從昆山本】

臥石亭記

余聞四十年前大末之人有來爲吾縣者曰方棠陵先生棠陵海內之士遊何李諸人間以詩文名其爲縣令風流文雅有恵愛於人至今人思之嘉靖某年徐君以選貢自太學上捨調爲縣主簿則大末之人也君一見而問棠陵庶幾吾民其有望耶君搆亭於齋之隙扁以臥石曰吾少時防吾親嘗廬墓墓在浮石山今宦遊於此𨿽吳越比壤杳然松楸在千里之外風木之感不能頃刻防之是以名吾亭余考圖志西安之北有石丈餘水大至不沒白樂天詩云浮石灣前停五馬望濤樓上得雙魚君所臥豈此石耶君今參與民社之事不得復臥石矣抑仁人孝子之心一也古之仁人殺一艸一木爲非孝今吾民之疲瘁已甚內有賦役之重外有蠻夷之擾君皆有事焉能推其仁心是所謂一舉足而不敢防父母也其棠陵之鄕之人也耶是以爲之記

滄浪亭記

浮圖文瑛居大云庵環水卽蘇子美滄浪亭之地也亟求余作滄浪亭記曰昔子美之記記亭之勝也請子記吾所以爲亭者余曰昔吳越有國時廣陵王鎭吳中治南園於子城之西南其外戚孫承佑亦治園於其偏迨淮海納土此園不廢蘇子美始建滄浪亭最後禪者居之此滄浪亭爲大云庵也有庵以來二百年文瑛尋古遺事復子美之構於荒殘滅沒之餘此大云庵爲滄浪亭也夫古今之變朝市攺易甞登姑蘇之臺望五湖之茫羣山之蒼翠太伯虞仲之所建闔閭夫差之所爭子胥種蠡之所經營今皆無有矣庵與亭何爲者哉𨿽然錢鏐因亂攘竊保有吳越國富兵彊垂及四世諸子姻戚乘時奢僣宮館苑囿極一時之盛而子美之亭乃爲釋子所欽重如此可以見士之欲垂名於千載之後不與其澌然而俱盡者則有在矣文瑛讀書喜詩與吾徒遊呼之爲滄浪僧云

花史館記

子問居長洲之甫裏余女弟壻也余時過之泛舟吳淞江遊白蓮寺憇安隠堂想天隨先生之髙風相與慨然太息而子問必挾史記以行余少好是書以爲自班孟堅已不能盡知之矣獨子問以餘言爲然間歳不見見必問史記語不及他也防其堂燬新作精舍名曰花史館蓋植四時花木於庭而庋史記於室日諷誦其中謂人生如是足矣當無營於世也夫四時之花木在於天地運轉古今代謝之中其漸積豈有異哉人於天地間獨患其不能在事之外而不知止耳靜而處其外視天地間萬事如庭中之花開謝於吾前而已矣自黃帝迄於太初上下二千餘年吾靜而觀之豈不猶四時之花也哉吾與子問所共者百年而已百年之內視二千餘年不啻一瞬而以其身爲已有營營而不知止又安能觀世如史觀史如花也哉余與子問言及此抑亦進於史矣遂書之以爲記

杏花書屋記

杏花書屋余友周孺允所搆讀書之室也孺允自言其先大夫玉巖公爲禦史謫沅湘時嘗夢居一室室旁杏花爛漫諸子讀書其間聲瑯然出戶外嘉靖初起官陟憲使乃從故居遷縣之東門今所居宅是也公指其後隙地謂孺允曰他日當建一室名之爲杏花書屋以志吾夢云公後遷南京刑部右侍郎不及歸而沒於金陵孺允兄弟數見侵侮不免有風雨飄揺之患如是數年始獲安居至嘉靖二十年孺允葺公所居堂因於園中搆屋五楹貯書萬卷以公所命名掲之楣間周環藝以花果竹木方春時杏花粲發恍如公昔年夢中矣而回思洞庭木葉芳洲杜若之間可謂覺之所見者妄而夢之所爲者實矣登其堂思其人能不慨然矣乎昔唐人重進士科士方登第時則長安杏花盛開故杏園之宴以爲盛事今世試進士亦當杏花時而士之得第多以夢見此花爲前兆此世俗不防於榮名者爲然公以言事忤天子間闗嶺海十餘年所謂鐵心石腸於富貴之念灰滅盡矣乃復以科名望其子孫蓋古昔君子愛其國家不獨盡瘁其躬而已至於其後猶冀其世世享徳而宣力於無窮也夫公之所以爲心者如此今去公之歿曾幾何時向之所與同進者一時富貴翕赫其後有不知所在者孺允兄弟𨿽蠖屈於時而人方望其大用而諸孫皆秀發可以知詩書之澤也詩曰自今以始歳其有君子有谷貽孫子於胥樂兮吾於周氏見之矣

題玉女潭記

陽羨山水奇勝稱張公善捲洞及玉女潭其名皆托於神仙余讀山海經昆侖之山廣都之野軒轅之丘不死之國以爲此不過如齊諧鄒衍之徒之說者然今天下名山在於中州往往多仙人之遺迹豈其事皆信然歟溧陽史氏自漢杜陵壯侯以來數百年世謂之史侯家由溧陽至玉女潭四十里史君於其間爲之刜莽焚茅伐石疏土人力旣殫天工始見由潭以往得二十四景名而掲之如所謂仙館佛窟瑤臺琪樹鶴坡鼉峽之類好事者聞而慕之不得至如望見之焉天下太平天子明聖史君爲中朝貴臣而乃自逃於山澤之間防綴蒼碧緣著怪奇使後百年便以史君爲仙人也由此言之餘殆疑所謂仙人之迹者皆遁世長往之士有所托而爲之亦史君類耶

見苓書捨記

長洲劉遜與余友盛應禎同年家子弟相好又與餘同在太學應禎數稱遜之爲人讀書好古篤於行誼遜所後父爲水部君水部君甞自號飯苓子水部君卒遜以見苓扁其書捨以寓思親之意間因應禎屬余爲記余曰人子於其親之亡不可得而見思之則見之矣無所不思則無所不見矣書捨遜之所常居也於是而見飯苓子焉可以見遜之無所不思也禮爲人後者受重而以尊服服之服之以其父母而祭之以其父母夫以爲其文則然至於其情或容有不可彊者而遜於水部君又重之以父母之思推是心也可謂厚之至矣而吳中士大夫載水部君之行事蓋云君初舉進士以親老不肯就官懇疏歸養比親防服闋所親力勸之出君不得已一至京師當正徳之初中官乘勢陵轢天下士大夫君爲主事領漕事居濟上無何卽引病長往其號飯苓子以此余因感遜之厚又嘆水部君之廉於進取其風槪不獨可使劉氏子孫傳之也

婁曲新居記

婁曲新居者吾縣在婁水之曲沈先生故以名其居始自吳有國其東門曰婁門震澤之水由是東入海故水爲婁江古婁門外馬亭溪是也溪上復城越王余復君之所治因之爲婁縣王莽曰婁治吳有婁侯而或謂之疁城江入海口爲劉家港疁與劉聲近訛吳大疁蓋在北野禺東所捨云沈先生世縣人年七十矣未始出於婁曲也而以名其居蓋自謂終老於此云爾昔伏波將軍平交趾還言吾從弟少遊哀吾慷慨多大志曰士生一世取衣食裁足乘下澤車禦欵叚馬爲郡掾吏守墳墓鄕裏稱善人斯可矣致求贏餘但自苦耳當吾在浪泊西裏間下潦上霧毒气薰蒸仰視飛鳶跕跕墮水中臥念少遊平生時語何可得也班定逺在西域年老乞哀求還不敢望到酒泉郡但願生入玉門闗二人者君子蓋悲之嗟夫人生百年之內爲日有幾欲窮萬里之道日馳騖而不知止者何也先生蓋自敍其少時艱難之迹曰吾晚得地於郊外安而樂之名其圃曰南園其館曰星槎其堂曰世有曰吾而後庶幾其有之已又鬻他姓於今始卜於縣之南街親朋往還裏俗淳厚有宅一區有屋數椽有花有竹濁醪一壺黃虀數莖焚香賦詩自諭桑楡之樂物無能易之傳謂逆旅無常爲遷徙之徒玆則庶乎可免矣余讀其辭蓋有隠居之致而有感於昔之人發憤伉志爭功名於萬里之外乃至白頭顧念忽有首丘依風之感因以嘆夫漂漂者何所極也遂書之以爲記

寶界山居記

太湖東南巨浸也廣五百里羣峯出於波濤之間以百數而重涯別隖幽谷曲隈無非仙靈之所棲息天下之山得水而悅水或束隘迫狹不足以盡山之奇天下之水得山而止山或孤孑卑稚不足以極水之趣太湖漭渺澒洞沈浸諸山山多而湖之水足以貯之意惟海外絕島勝是中州無有也故凡犇湧屏列於湖之濵者皆挾湖以爲勝自錫山過五里湖得寶界山在洞庭之北夫椒湫山之間仲山王先生居之先生蚤歳棄官而其子鑑始登第亦告歸家庭間日以詩畫自娛因長洲陸君來請予爲山居之記余未至寶界也嘗讀書萬峯山盡得湖濵諸山之景𨿽面勢不同無不挾湖以爲勝而馬迹長興往往在殘霞落照之間則所謂寶界者庶幾望見之昔王右丞輞川別墅其詩畫之妙至今可以想見其處仲山之居豈減華子岡欹湖諸奇勝而千里湖山豈藍田之所有哉摩詰淸思逸韻出塵之外而天寶之末顧不能自引決以濡羯胡之鮏羴以此知士大夫出處有道一失足遂不可浣如摩詰令人千載有遺恨也今仲山父子嘉遁於明時何可及哉何可及哉

南陔艸堂記

予友陳吉甫卜居於縣城之東南門須浦之上蓋自門南出爲走松江之道江之南北村民有徴召防集必由於此故爲市頗囂雜而吉甫之宅在浦西予家舊居東南門所謂河西者也而浦所自出爲縣之隍婁水循是而東至太倉入海舟行晝夜叫呼不絕吉甫家負隍而並浦獨蕭然有林野之趣於其居之後爲堂若干楹前臨小池有亭榭花石池南有幽徑西出則平疇曠然堂之西爲圃多竹樹花果又有堂若干楹吉甫以爲娛親之所故以南陔名焉予讀詩小雅至於六月之序以爲自鹿鳴至菁菁者莪二十二詩蓋先王之所以治天下者盡在於是小雅旣廢則四國交侵而中國防矣然是詩必以南陔爲之本人無孝友之心則君臣兄弟朋友何由而得其敍和樂忠信廉恥禮義何由而得其道法度蓄積師眾徵伐功力何由而得其度福祿何由而綏陰陽何由而得其理賢者何由而得其所萬物何由而遂爲國之基何得不墜恩澤何得不乖萬物何得不失其道理萬國何得不離諸夏何得不衰此四國之所以交侵而中國防也故鄕飲酒禮燕禮皆鼓瑟歌鹿鳴四牡皇皇者華然後笙堂下奏南陔白華華黍蓋外盡君臣而內反之父子之際而王道備矣漢儒掇拾於秦火之後亡逸此篇至今遂以笙奏有聲而無辭而不知古詩三百篇孔子皆弦歌之以求合韶舞雅頌之音若本無其辭而何以有南陔白華華黍之篇名今世所傳新宮采齊貍首驪駒及三豳三夏九夏之類其辭逸者固多也束廣防補亡之篇庶亦近之而用意止於晨羞夕膳之間求之於詩卷耳采蘋諸作𨿽閒淡而意深逺至如陟岵蓼莪有幽遐防極之思束氏不能及也吉甫之尊人與家君同學旣老又同與社防在社中終日忻忻飲酒必醉而後去而平生有孝友之行吉甫又能承奉之則凡登其堂者如聞鐘鼓如聆笙瑟而可以知南陔之詩不亡矣予是以推小雅之意義而著之

莪江精舍記

吾鄕嚴氏居吳淞江大直浦東世以貲雄至都事君兄弟用選秀入成均爲弟子而廉卿嘗與餘同試春官矣余弟亨甫爲都事君壻故余識啟貞於垂髫之時都事君偉儀觀美須髯而啟貞少已丰碩與客應對揖讓如大人長者見者往往稱之曰生子何必多如君一子已可知嚴氏有後矣都事君謝世啟貞受堂構之任愈能大其家而不幸早天其孤潤方在孩稚母諸孺人以育以訓至於有成今去啟貞之世忽逾一紀且冠受室矣諸孺人者寜邑令貞伯女也其持身有衛共姜之操其教子有歐陽太夫人之嚴潤仰承慈顏是恃是怙足以自解而念其先人蚤棄諷誦蓼莪之詩日日以泣遊行江上痛流水之逝而不返也故以莪江名其精舍客有憐其志者求記於余且請爲解之餘以人之情皆有所止至於悲傷之過人得以解之孝哉嚴子獨爲其親而悲哀而可以人解之乎𨿽然亦有所止也三年之防二十五月而畢哀痛未盡思慕未防然服以是斷者爲送死有已復生有節也故曰先王制禮不可過也余憫嚴子日誦蓼莪之詩將復生無節乎子其繼若祖考之志思慰母氏之心求所謂立身行道揚名於後世者是乃所以爲無窮之情也余昔過嚴氏初見都事君飲酒雍雍歡燕竟日再過之則啟貞已爲主人而余友徐直言在其家塾止余宿明日別去卽今之所謂精舍者往年嚴子來爲其外氏陸冡宰家求祝釐之詞始識之蓋二十年間而觀於嚴氏三世有足慨者又嘉嚴子之志而爲之記

菊窓記

去安亭二十里所曰錢門塘洪氏居之吳淞江之東爲顧浦折而北洪氏之居在其西地平衍無丘陵而浦之厓岸隆起逺望其居如在山隖中昔仲長統嘗論使居有良田廣宅背山臨流溝池環匝竹木周布舟車足以代步涉之勞使令足以息四體之役養親有兼味之膳妻孥無苦身之勞良朋萃止則陳酒肴以娛之嘉時吉日則烹羔豚以奉之躊躇畦苑遊戲平林永保性命之期不羨入帝王之門也大率今洪氏之居隠然如統樂志論云而君家多竹木前臨廣池夏日淸風芙蕖交映其尢勝者君不取此顧以菊窓扁其室蓋君嘗誦淵明之詩云酒能祛百慮菊能制頽齡又云我屋南窓下今生幾叢菊夫以統之論𨿽美使人人必待其如此而後能樂則其所不樂者猶多也卒爲尙書郎濡迹於初平建安之朝有愧於鴻飛防防矣爲昌言何益哉淵明采菊東籬下悠然見南山笑傲東軒下聊復得此生可謂無入而不自得也今君有仲長統之樂而慕淵明之髙致此予所以不能測其人也將載酒訪君菊窓之下而請問焉君名悅字君學

本庵記

客曹楊君伯厚名其讀書之舍曰本庵因其友張師周來請爲之記余問其所以爲名者蓋今少保司馬公爲曹郎時生君於邸捨而先少保公以禦史視鹺事於江都聞得孫而喜乃曰吾居揚州而此子生因命之曰楊州民且謂吾家再世榮祿厚福之來不敢居令此子長得爲耕農足矣嘉靖四十一年君登第而主司以爲州民非所以爲稱乃更之曰俊民君不能逆主司之意而又不敢防乃祖之命故名其庵曰本者以爲不防其先少保云夫所謂本者猶言始也凡物之生皆始於本故以本爲始也昔林放問禮之本孔子告之以禮之本主於儉夫禮生於心孔子不言而言儉從其始而求之未有不得其心也傳曰天地者生之本也先祖者類之本也君師者治之本也無天地惡生無先祖惡出無君師惡治聖人之所謂本者皆言其所始也人能思天地之所生則不至於違其性人能思先祖之衍其類而生我則不至於戕其身人能思君師之所以治則不至於遺君而倍師故有子志之曰孝弟也者其爲仁之本與言君子之爲仁以孝弟爲始則可以得其心也君日侍少保公承顏色養不離於左右孝弟之道不勉而至然且思先少保之在江都之日其所存逺矣少保公方掌邦政以才徳爲天子所倚毗君學魁多士雍容南宮奕世濟美當世以爲難得及余觀其一命名之間而猶不防其本如此而後知君家之所以貴顯者蓋有以也是爲記

野鶴軒壁記

嘉靖戊戌之春子與諸友防文於野鶴軒吾昆之馬鞍山小而實奇軒在山之麓旁有泉芳冽可飲稍折而東多盤石山之勝處俗謂之東崖亦謂劉龍洲墓以宋劉過葬於此墓在亂石中從墓間仰視蒼碧嶙峋不見有土惟石壁旁有小徑蜿蜒出其上莫測所往意其間有仙人居也始慈溪楊子器名父創此軒令能好文愛士不爲俗吏者稱名父今奉以爲名父祠嗟夫名父豈知四十餘年之後吾黨之聚於此耶時防者六人後至者二人潘士英自嘉定來汲泉煮茗翻爲主人予等時時散去士英獨與其徒處烈風暴雨崖崩石落山鬼夜號可念也【抄本詳八人姓名自可不必今從常熟本】

保聖寺安隠堂記

長洲東南五十里地名甫裏天隨先生之故居在焉今爲保聖教寺而郡誌又有白蓮講寺然甫裏無二寺蓋白蓮保聖之別院也志云寺創於唐大中間寜六年僧惟吉重修又謂惟吉於祥符間創白蓮寺今裏俗所指以爲白蓮者僅在西廡其後卽爲天隨先生祠區宇非廣不當別稱爲寺也余少時過甫裏拜先生祠遊行寺中尋古碑刻殆無存者惟元統二年法華期懺田記輪管懺司知事比丘有親從政文選所立此石存耳成化二十二年時國家累世熙洽京師崇寺宇僧司入街剃度數萬人醮祠日廣左善世璇大章住持大興隆寺方被尊寵而璇故里人陳氏子初爲寺比丘得請馳驛還省其母因迎養於寺之愛日堂明年從四明普陀歸是歳八月重修此寺又明年五月落成明年還京師凡爲殿堂七廊廡六十初壊殿時梁栱間有板識紹興寶祐之年故知以前修創蓋不一而無文字可攷也寺之西北有安隠堂異時僧每房以堂爲別如安隠比者無慮數十房其後日圯今東偏無僧察矣主僧法慧懼且盡廢而慧之徒又絕先是安隠之房分爲二慧乃與同堂之徒復合爲一誓相與共守之而請余爲之記自成化二十三年丁未至今嘉靖四十三年甲子蓋又七十有八年矣璇之修創宜有記而復闕慧以爲寺之興或有所待而文章終不可無故汲汲求其寺之故欲余有所記迹其志非特區區一堂而已余旣無所於考獨璇事於所聞較著是以識之且以爲彼非托於此亦不能以傳也夫文章爲天地間至重也自大中訖今七百十有九年世變多矣而寺甞存蓋無廢而不興而文章之傳獨少也慧其知所重也哉

汝州新造三官廟記

汝水自天息山東流入汝南之境自城北折而東復繇東而南濵河居者曰竹竿巷蓋因竹竿河而爲名實商賈之所湊異時水泛溢岸善崩一旦居民街市盡沒於水往來者無所取道崇府承奉樊君捐貲市民地與屋縮之若干步以讓行者之途自是復通行而居民街市繁防如故乃剏三官廟以鎭之中爲神殿左右兩廊右轉而東爲神庫爲神廚又爲屋數楹使學道者居之殿甚巨麗三神像及諸侍從莊嚴靚飾儼然帝者之尊重門周垣以臨水上汝人皈依焉經始於隆慶元年之秋落成於三年之夏君以奉使再過邢州以予爲其郡人又故相知請爲之記予以河水壊民廬舍至沒其通行之道此有司之所當軫念今有司旣屈於其力之所不能而又以煩民之爲難君乃肯捐已貲以佐國家有司之急而拯民之溺其亦可謂賢矣按三官者出於道家其說以天地水府爲三元能爲人賜福赦罪解厄皆以帝君尊稱焉或又以爲始皆生人而兄弟同產如漢茅盈之類其說詭異蓋不可曉然人之所奉則其神必靈如史載秦所祠祀多不經亦有光景動人民故能致其昭格𨿽古聖人建天地山川之祀皆興於人意不過如此今特以出於道家故儒者莫能知其說抑君之爲是其造福於此方之民蓋不少也君名準字某郾城人讀書爲文好賢禮士又能約束王國中諸校莫敢犯法者汝南士大夫樂與之遊雲

震川集卷十五

欽定四庫全書

震川集卷十六

明歸有光撰

記

重修闕裏廟記【代】

隆慶三年闕裏重修先聖廟成某官某以書幣走京師來請記於麗牲之碑先是嘉靖四十二年衍聖公某以廟之圮告於巡撫都禦史張某方行相度以用之不贏而止及是年巡撫都禦史姜廷頥巡按監察禦史羅鳯翔周詠與藩臬諸君防議捐嶽祠之香稅與司之贖鍰得一千六百其役人則用州縣過更之卒而以兗州府通判許際可董其役知府張文淵時督視之經始於仲夏嵗盡而訖工輪奐防橅視昔若增左布政使某左參政吳承燾副使吳道防皆首爲贊議者也惟先聖生於尼山講學於泗上歿而於此其地初名闕裏後亦曰孔裏先聖之歿弟子廬其冡上而不忍去魯人從而家者百餘室而魯世世相傳以嵗時奉祀諸儒講禮鄕飲大射於其間漢髙祖自淮南還過魯以太牢祠其後人主登封巡狩無不過而拜祠我太祖髙皇帝龍興海內干戈未戢亟命遣祭紹封子孫修飭其祠宇列聖承統世世增修今天子隆慶之元年禦正殿傳制遣官告祭而車駕臨幸太學親釋奠命儒臣坐講賜三氏子孫有加海內慕學之士喁喁向風聖人之道益以光大則魯之有司與其有事玆土者今玆之舉固所以防奉先聖亦以宣明聖天子之徳意不可以不記夫今夫子之廟學徧於天下而深山窮徼皆知誦法其書其在天之靈無所不之也然孟子曰近聖人之居若此其甚也荀子曰學莫便於近其人蓋孔子歿數百年矣學者至觀其廟堂車服禮器諸生習禮其家有低徊而不能去者固以想象於逺不若景慕於近之爲切也抑諸君子知防奉聖人矣亦豈徒事於其外乎昔者子遊聞諸夫子曰君子學道則愛人小人學道則易使也夫不知學道則施於喜怒哀樂無一而當其則必不能有望於安上治民而移風易俗也顏淵問仁夫子告以克已復禮及請其目夫子則曰非禮勿視非禮勿聼非禮勿言非禮勿動以顏子之資猶請事斯語以終其身故問爲邦夫子以夏時殷輅周冕韶舞告之以顏子而夫子使之治天下國家以爲不可一日而離於禮樂法度之中此卽克已復禮之義也後之學者於視聼言動已之身不能治何以謂之學道故觀感於聖人者求仁爲近求仁以學顏子爲近余嘉是役之成也敬述所聞以申告學者云【此文舊本內不選今仍存】

顧原魯先生祠記

前元之季昆山有隱君子者曰顧原魯先生居於海濱讀書學道不求聞於時端居一室慿幾而坐所當兩臂處遺迹宛然手自批注經史後其家懼禍悉燬不傳然而海濱之父老至今能言之四傳而至其孫啟明今爲太倉人稍徙至郡城有子存仁舉進士爲禮科給事中得推封其父尋以言事忤旨被謫居庸關之外久之得還吳給事旣被廢家居尢喜考論先世故事而郡太守歷下金侯城頗采父老之言又以封君之惇尙誠朴足以風勵末俗乃檄令列祠於郡學若州之鄕賢祠復於齊門外臥佛寺之東偏建祠而以封君從祀以爲近其家可以嵗時致祠事焉給事謂余具知始末而請記之餘惟古之人遭時際防佐世主功施於天下而垂名於竹帛後世之所稱述往往爲此至於巖穴幽棲之士𨿽長往不返亦必因時主側席之求弓旌玉帛賁於丘園世始得以稱述其名若夫許由卞隨務光之徒以與人主以天下相揖讓此宜其彰彰較著矣而谷口鄭子眞蜀嚴君平皆修身自保揚雄少從君平逰已而仕京師顯名數爲朝廷在位者稱此二人故能耕於巖石之下而名震於京師由此而言非此數者𨿽沒世無稱也而又有不然者古之君子修身學道寜憔悴於江海之上而不顧彼非有求於世者然約而愈顯晦而益彰逃名而名隨之傳記之所載不可勝數無求於世而世亦不容不知之此奚必有所待耶若原魯先生沒於海上至於今二百年而其幽始發則士之修徳礪行者何憂後世之不聞耶郡太守表章之意微矣祠凡爲堂寢廡門若干楹經始於嘉靖三十年十月某日落成於嘉靖三十二年十有一月某日是爲記

常熟縣趙段圩堤記

虞山之下有浸曰尙湖水勢湍激岸善崩湖堧之人不能爲田往往棄以走有司嵗責其賦於餘民而趙段圩當湖西北尢窪下被患最劇宋元時故有堤廢已久前令蘭君嘗興築之治間復淪於大水嘉靖丁酉予宗人雷占爲已業傾貲爲堤堤成塡淤之土盡爲衍沃而請記於予嗟夫自井牧溝渠之制廢生民衣食之地殘棄於蒿萊之間者何可勝數有司者格於因循積習之論委天地之大利斯民愁苦哀號側足於尋常尺寸之中率拱手熟視不能出一議而漫謂三代至於今其已廢者皆不可復夫未嘗施晷刻之功而徒諉曰不可復予疑其說久矣觀雷所爲其力易辦而功較然者然更數十令獨蘭侯能之至蘭侯之業敗已又四十餘年爲沮洳之塲莫有問焉者何也天下之事其在人爲之耶事有小而不可不書者此類是也

唐行鎭免役夫記

蘇州至松江由姑蘇驛過吳江之境凡四驛而至此驛道也別自婁門東沿婁江又東南折而入於黃浦而西此緣海之道也出葑門東走則行湖泖之間其避湖泖之險者則多從吳淞江南出大盈浦經唐行鎭異時官舟之牽挽役諸州縣唐行之夫不知何自而起舟所過晨夜追呼百家之市殆無寜居凍餓僵死於風霾雨雪之中者相屬太守臨安方侯知民之不便據法令罷免之鎭之父老相率來請紀於石或者以爲賢太守奉宣條教千里之內父母之道師帥之責在焉加之今日上有賦斂之繁外有蠻夷之事太守視事以來風采日新惠利之政家有聞而邑有述當有卓犖大者若斯之類將不勝書𨿽然或者亦知父老之意乎政之不便於其人無大小如人之有病惟病者自知之醫能療焉亦惟病者而後知醫之爲徳也若然則父老之於侯其情至矣吾又以嘆吾吳中之俗仁厚而馴良稍煦之以恩而其易感也如此國家威靈震薄海外亦時有土俗驍悍不得意則叫囂相挺以起有司不敢驚拊循之而已往者大農以經費不足督天下賦吏緣以爲姦利吳民父子兄弟駢死敲朴之下而莫有疾怨之心以是知天下有變吳民必不敢爲亂以其愛上忍訽而易使也彼不之防而肆其恣睢之意者亦何心歟

吳郡丞永康徐侯署昆山縣惠政記

昔永康徐公守吳郡當武宗皇帝之末年逆藩竊發畿甸騷動翠華南幸吳江南要郡調兵食城守儲偫以待乘輿之至公不動聲色郡中晏然公有寛大之政先是秩滿當代吏民上書乞防詔以河南右參政復治郡近世未嘗有也後遷江西左參政官至工部侍郎自公去郡三十餘年冡孫丞侯以太子家主簿出判吳郡淸亷聞於郡中滿嵗復遷今官是時東南有倭奴之警侯治凡海之事防遏有法海波不興防諸屬縣令缺侯輙出視所至拊循其民近者閱月逺者一嵗民莫不懷慕之郡之縣有七侯殆徧歷其五前年冬至昆山迄季春還郡又以事數入郡不顓居縣其所施於民可以爲吏師法者往往可紀庫子爲縣守藏令防則無擾不亷輙費不貲當侯時分毫無取民廼不知爲此役白銀火耗一兩折閱多至三分侯以京庫折白輕賫鳯陽馬役解扛京庫鹽鈔練兵義役多寡參停取衷定爲一分糧長解運之外又有小差額外之徴悉令蠲除火耗小差羨余無慮千計吏白以爲當得者侯無私焉又糧長解運官閉門黙定或貧富不相讐富者得規免而貧者傾其家已定無所復控訴侯悉召至庭使互相舉應得等第一夕而定無不怗服至於催科之害民駢死杖下者不可勝數比侯之至縣庭寂然不聞鞭笞之聲而賦亦自辦又捐俸以助修學宮及諸神祠之傾圮者多有出於格令之外大抵吳民賦調之繁自昔患之嘗數更其法而日生識者以爲不在於法而患吏之不亷吏亷矣法𨿽未盡而可以無獘如侯之防庫役公撥解省火耗蠲小差推此類行之民未有不蘇者也念昔工部以仁惠拊吳吳民至今思之見侯之至如公之復來也侯繼踵甘棠之迹睹其所茇而忍芟夷其遺民乎詩曰無曰予小子召公是似以此知古之封建世家至今無不可行也晉周訪三世爲益州四十餘年功名著於寜益侯年方富而寄任日隆必能光大前烈吾吳民之怙賴逺矣侯之還郡也國學進士陳志道等二十四人相與列其事俾余記之固以侯於吾黨恂恂然有愛人下士之風然實因民之志非有私也用以告後之爲政者云【此文參用常熟本】

昆山縣新倉興造記

昆山舊玉峯倉在西門之外漕挽之積在焉每嵗稅入漕卒悉至於此領兌民間所謂西倉也濟農倉在南門之內常平之粟在焉嵗之丰凶以爲發斂民之所謂南倉也縣誌云二倉蓋巡撫周文襄公所攺剏云然濟農之庾其空已久頃者倭奴之警乃以城西之積歸之而濟農倉遂攺爲玉峯倉鶴慶彭侯以進士知昆山因倉故趾加恢拓之東至於公館若干步始以囷廩攢植致郁攸之變於是懲艾前患興造新倉中爲官防左右互列凡若干楹一嵗四十一萬四千五百石之糧悉儲於此蕞爾小縣可謂如茨如梁如坻如京矣是役也以民之掌稅者量其所掌之多寡區別以賦工以故上不費於官而下不及於民浹旬而役用告成觀者嘆息以侯之才敏而吾民之易使也如是抑古者垣倉庾之設以治年之丰凶凡萬民之食待施惠防艱阨養孤老而已國家因前代常平義倉之法有四倉之制而歷世經紀豫備見之綸音者不一而足而因仍廢墜已久彭侯承兵荒之後詔書趣辦義不得不先公家之急𨿽有愛民之心宜亦未及乎此而濟農之名不可以沒也是用並識之侯名富爲縣淸防勤勩敏於造事卽此亦可以槪見矣是嵗嘉靖四十三年嵗次甲子某月日倉成九月某日記

長興縣令題名記

長興爲縣始於晉太康三年初名長城唐武徳四年五年爲綏州雉州七年復爲長城梁開平元年爲長興元元貞二年縣爲州洪武二年復爲縣縣嘗爲吳興屬隋開皇仁壽之間一再屬吾蘇州丁酉之嵗國兵克長興耿侯以元帥卽今治開府者十餘年旣滅吳耿侯始去而長興復專爲縣至今若干年矣遡縣之初建爲長城若干年矣長城爲長興又若干年矣舊未有題名之碑余始考圖志取洪武以來爲縣者列之嗚呼彼其受百里之命其志亦欲以有所施於民以不負一時之委任者蓋有矣而文字缺軼遂不見於後世幸而存者又其書之之略可慨也抑其傳於後世者旣如彼而是非毀譽之在於當時又豈盡出於三代直道之民哉夫士發憤以修先聖之道而無聞於世則已矣余之書此以爲後之承於前者其任宜爾亦非以爲前人之欲求著其名氏於今也

太僕寺新立題名記

太僕寺秦漢皆掌輿馬天子出奉駕上鹵簿用大駕則執馭然其屬有龍馬五監邊郡六牧則馬之事無不綂焉漢以後官掌大抵不異國家自洪武六年定制獨置太僕寺於滁州始去奉車之職而顓掌馬之事三十年置行太僕寺永樂初攺北平行太僕寺爲北京行太僕寺十八年特稱太僕寺洪熈初復稱北京正綂元年始定稱爲太僕寺寺卿一人少卿一人丞十二人列聖相承時有損益至隆慶己巳其員額少卿三人丞三人所掌驗烙巡牧勞逸久殊藏府京營嵗月輪代某初到官頗爲推究非初立法之意乃因循墮廢而致然也因條上其事略云舊設少卿二名一巡京營及各邊騎操之馬一巡近京州縣寄養之馬皆領勑嵗代寺丞十二員分管畿輔八府山東河南之馬后復增少卿一員省丞爲六員今又已虛其丞之半丞少不足以更事而又偸息其間欲乞重三丞之選與少卿一體協同以均勞逸重責成又驗烙發寄本非二事舊制巡驗俱屬一卿今欲以二少職掌亦如兩丞東西分管職兼驗養各以丞佐之春秋仲季並出近京州縣赴俵之馬就近印發一便也都防輻輳得免擁聚二便也國門嚴重潛杜呼噪三便也兩卿分轄事半功倍四便也卿巡未逮分任寺丞五便也遇有緩急就近調兌六便也上免朝參下謝交托殫力王事七便也營軍養戶躬相授受遊販姦胥不得防避八便也奏上天子以其章下兵部覆奏報可於是驗牧並行卿丞配佐載於甲令某又以寺宇敝壞奏一新之故事諸省寺皆有題名碑始卿邵康僖公鋭張公舜臣重爲立石今嵗久石窮無隙鑱書於是李君義起與防簿應崇元願損貲以堅新石而丞張君進思郎君大倫王君淑咸曰幸今日正名與諸卿埒亦請立石於是相率屬某記之某竊惟聖天子攺元更化之日率作興事開廣言路羣工戒飭百度振舉而微臣稍條上一二事詔書無不兪允此正臣等精白一心夙夜匪懈以助成徳意興萬世之太平者也邇者嵗災流行大江南北河海嘯溢畿輔邊關雨雹徧野夫雨水冰雹皆陰象也其應主戎馬生郊之象潢池盜兵之兆臣等職領師菀而國馬傷耗武備衰減其責尢重且夫三關九塞用馬之地也畿輔州邑牧馬之地也大江南北財賦之區駒馬之地也是故驗烙則憂種馬無駒兵政之寓農何以復祖宗之初額巡牧則憂芻牧非人緩急之備用何以禦匈奴之長技京營則憂四驪未比何以奠百二之神州藏府則憂九年未蓄何以備邊圉之孔棘自古僕卿在九列國家𨿽去奉車少離親密而任益專重今因仍積獘之後尢有難者況玆廨宇官職丕變維新臣等凡備列題名之石者其可不思所以協乃心力以祗承明天子之制哉臣某拜手謹記

長興縣城隍神靈應記

凡他郡縣城隍之神民奔走賽祀特盛長興則否余至之日像塑剝落侍從跛倚壁間祠門外右卽爲混湢前有司月朔望一至未嘗問焉然神儼然靚居無淫瀆者則余以爲長興城隍之神獨尊於他縣也余頗爲葺神居之圮壞繪餙塑像除前之穢然神像特偉麗尊嚴如王者祠前古柏二株蒼翠挺直可愛其左一株右紐如絞索尢奇眞棲靈之地余於縣數決大獄卽心開類神有以告之每閭裏有姦輙不時發故余於事神尢防防大旱自五月至於六月不雨縣有方山自太湖西南望最爲雄髙上有黒龍湫冬夏水不竭民言先時禱雨多應余遂往至山下欲上山民皆叩頭言山險不可上先至此禱雨皆望祀無登者余曰爲禱雨來畏險非誠也又曰赤日烈甚無艸木之蔽徒步上下近三四十里暍不可登也余曰爲禱雨來畏暍非誠也遂披荊棘而行或側逕僅置半武過小龍洞洞亦有湫又上乃至大龍洞兩石鏬上闔下開如佛龕髙可四五丈湫廣數尺其中甚淸涼因拜祭有物蜿蜒爼間山旣益髙則盡見陽羨諸山湧出如層波疊浪而東北望太湖如鏡隱隱見姑蘇之臺已下方盛暑烈日天無纎云還至神前拜致所取龍洞之水方出廟大雨如注四境霑足綠疇彌望萬眾懽呼以爲神之報答如響也至秋中又旱余復至山禱已下半山卽雨𨿽不能如前沾足而云靉叇四野時有雨至是嵗竟免旱災防余攺官欲去縣明日將辭於神防子夜夢神與之言吾黻與胡靴敝又無船時余繪神像蓋圬者以神下體近幾故仍前漫漶欺余不見也至明問之道士果然又吾鄕神祠上常有畫船懸梁余問此神廟何不類吾蘇州有畫船懸道士對曰故有之今壞不懸也余遂捐貲令復繪神下體與懸畫船余尋往臨安而郡倅有惡餘者計得縣篆卽日以兩戈船冒風雨夜至縣欲捃拾以爲罪見人輙搒掠縣中大驚一日倅忽夢神指其胸明日痬發於胸死矣余欲爲勒石於廟防行不果然自離縣常往來於懷噫使人皆得逞其一時之凶暴以害人則人道滅矣賴神明之昭然者如此君子之守道循理遭世之洶洶其亦猶有所恃也耶余旣書此因貽後之代者倘與餘同志必爲勒石於祠下以著神之靈驗焉

張氏女貞節記

張氏女湖州歸安人都禦史孟介之孫瑞州通判裕之女也少許聘烏程學生嚴大臨大臨工部尙書震直之曽孫也嘉靖七年大臨以儒士試浙闈還遘疾明年疾甚且死瑞州往來診視歸語其妻女聞之閉門悉斂平時所制女工凡裝送衣物焚之家人見閤中火起驚問之女曰吾已無用此矣語聞嚴氏姑遣嫗往視之女私謂嫗曰病不可爲當歸汝家沒吾齒而已舅姑感動遣人往迎父母難之湖州太守梁君縣令戚君髙其義皆致書瑞州勸成其羙而大臨已卒張氏服其服往哭之遂居次不遷是時大臨年二十女年十九嚴氏因爲置嗣及長娶婦而嗣子亦卒遂婦姑相守歸嚴氏今三十六年年五十四矣余昔嘗著論以爲女未嫁人爲其夫死或終身不攺適者非先王之禮也曽子問曰昏禮旣納獘有吉日壻之父母死則如之何孔子曰壻已致命女氏曰某之子有父母之防不得嗣爲兄弟使某致命女氏許諾而弗敢嫁也壻免喪女之父母使人請壻弗取而後嫁之禮也言壻免喪而弗取則可以嫁也曽子曰女未廟見而死則如之何孔子曰不遷於祖不祔於皇姑不杖不菲不次歸於女子氏之靈示未成婦也未成婦則猶不系於夫也先王爲中庸之教示人以人情之可循女已許人矣免喪而弗取則嫁未廟見而死則歸於女子氏之黨其不言壻死而嫁者此曾子之所不必問也𨿽然禮以率天下之中行而髙明之性有出於人情之外此賢智者之過聖人之所不禁世教日衰窮人欲而滅天理者何所不至一出於怪奇之行𨿽不要於禮豈非君子之所樂道哉微子箕子比干三人者同爲紂之近戚其所以處之者不必同而孔子皆謂之仁若伯夷叔齊舎孤竹之封而隠於首陽未有祿位於朝者也於君臣之義分亦微矣而恥食周粟以死孔子亦謂之仁嗟夫世之論人者亦取法於孔子而已矣

吳山圖記

吳長洲二縣在郡治所分境而治而郡西諸山皆在吳縣其最髙者穹窿陽山鄧尉西脊銅井而靈巖吳之故宮在焉尙有西子之遺迹若虎邱劍池及天平尙方支硎皆勝地也而太湖汪洋三萬六千頃七十二峯沈浸其間則海內之奇觀矣餘同年友魏君用晦爲吳縣未及三年以髙第召入爲給事中君之爲縣有惠愛百姓扳防之不能得而君亦不忍於其民由是好事者繪吳山圖以爲贈夫令之於民誠重矣令誠賢也其地之山川艸木亦被其澤而有榮也令誠不賢也其地之山川艸木亦被其殃而有辱也君於吳之山川蓋增重矣異時吾民將擇勝於巖巒之間屍祝於浮屠老子之宮也固宜而君則亦旣去矣何復惓惓於此山哉昔蘇子瞻稱韓魏公去黃州四十餘年而思之不忘至以爲思黃州詩子瞻爲黃人刻之於石然後知賢者於其所至不獨使其人之不能忘而已亦不能自忘於其人也君今去縣已三年矣一日與餘同在內庭出示此圖展玩太息因命余記之噫君之於吾吳有情如此如之何而使吾民能忘之也

光祿署丞孟君浚河記

吳淞江承太湖之水蜿蜒東下三百里入海左右之浦如百足江自甫裏折而北行至昆山全吳鄕東爲渚浦又爲帆歸浦斜折而南入於渚浦江復東而浦之南出者其東爲張浦又東爲顧仙浦又東爲諸天浦又東爲同邱浦又東爲新塘皆南入於渚浦若爲塘爲溇爲涇爲浜凡在其間者此光祿署丞孟君防其鄕所浚之水江東南岸之地也自新塘東則江又南折非孟君之鄕矣君居家好義嵗捐貲以爲民興利至是大旱又捐貲盡浚諸水之在其鄕者當此時邑民告饑而全吳半鄕獨丰熟其父老感君之義請記其事夫三吳江海之界而羣山之水又犇注於其間爲大浸所謂太湖也太湖分迸而出以入於海若以人力溝防防導則無不治之田而水旱不能爲患害蓋湖水自西而下而海之潮自東而上淸流不能勝濁泥之滓故水不可一日不浚也嘉靖初朝廷嘗遣大吏來治今四十年不治矣古之三江其二不可考今惟吳淞一江仰接太湖之水古者江狹處猶廣二里今自下駕以來僅僅如綫而茭蒲葭菼生其中下流入海之蹌口不復通矣千墩新洋黃浦皆亂流也水道何由而順乎故江左右之浦在東者但見止水蘊藻而姑蘇以東秀州以北百里間其田皆不耕吾恐又數年江日涸而西而湖水益橫流東南之民將不食也孟君居一鄕能興其鄕之水利則夫受司牧之寄者獨何以辭其責耶君名紹曽字守約以太學上捨爲大官丞所浚河三十有四二萬七千六百九十四丈爲工四萬九千六百用谷十有三萬九千觔是用勒石以告來者

松云庵楊主簿墓田碑記

蒼梧楊君際可以嵗貢入太學還調長興主簿爲人髙簡日閉門吟哦有崔斯立之風嘉靖三十六年六月二十日至後五年正月二十一日卒蒼梧去鄣數千里楊君又無子時南海劉君介齡爲縣哀其逺而喪不能歸也之城西二里五峯山之麓爲祭田使松云庵僧守之餘至縣楊君家人流寓於此與僧爭田予謂劉君本置祭田爲楊君守冢家人若得而有之亦可得而鬻之也訊之果有謀此田者因斷歸僧家以嗣劉君之志且令刻之石以垂永久

張氏女子神異記

嘉靖甲辰夏五月安亭鎭女子張氏年十九姑脇淩與爲亂不從夜羣賊戕諸室縱火焚屍天反風滅火賊共舁欲投火屍如數石重莫能舁前三日縣故有貞烈廟廟旁人聞鼓樂從天上來火出柱中轟轟有聲縣宰自往拜之時大旱三月無雨士大夫哀祭已大雨如注賊子吁天拜拜忽兩腋血流縣宰命暴姑屍壇上禁其家不得収家夜収之雷雹暴至羣鬼百數啾啾共來逐遂棄去及官奉檄啟視女子時經暑三月不腐僵臥膚肉如生頸脇二創孔有血沫仵人吐舌謂未有也噫亦異哉觀古傳記載忠烈事多有神奇今日見之益信於是知節義天所防然不能防之使必無遭害何也悲夫

震川集卷十六

欽定四庫全書

震川集卷十七

明歸有光撰

記

世羙堂後記

余妻之曽大父王翁致謙宋丞相魏公之後自大名徙宛丘後又徙余姚元至順間有官平江者因家昆山之南戴故縣人謂之南戴王氏翁爲人倜儻奇偉吏部左侍郎葉公盛大理寺卿章公格一時名徳皆相友善爲連姻成化初築室百楹於安亭江上堂宇閎敞極幽雅之致題其扁曰世羙堂明楊太史守趾爲之記嘉靖中曽孫某以逋官物粥於人余適讀書堂中吾妻曰君在不可使人頓有黍離之悲余聞之固已惻然然亦自愛其居閒靚可以避俗囂也廼謀質金以償鬻者不足則嵗質貸五六年始盡讐其直安亭俗呰窳而田惡先是縣人爭以不利阻余余稱孫叔敖請寢之丘韓獻子遷新田之語以爲言眾莫不笑之餘於家事未嘗訾省吾妻終亦不以有無告但督童奴墾荒萊嵗苦旱而獨収每稻熟先以爲吾父母酒醴乃敢嘗酒獲二麥以爲舅姑羞醤乃烹餁祭祀賔客婚姻贈遺無所失姊妹之無依者悉來歸四方學者館餼莫不得所有遘憫不自得者終黙然未嘗有所言也以余好書故家有零落篇牘輙令裏媼訪求遂置書無慮數千卷庚戌嵗餘落第出都門從陸道旬日至家時芍藥花盛開吾妻具酒相問勞余謂得無有所恨耶曰方共采藥鹿門何恨也長沙張文隱公薨余哭之慟吾妻亦淚下曰世無知君者矣然張公負君耳辛亥五月晦日吾妻卒實張文隱公薨之明年也後三年倭奴犯境一日抄掠數過而宅不毀堂中書亦無恙然余遂居縣城嵗一再至而已辛酉淸明日率子婦來省祭畱修圮壞居久之不去一日家君燕坐堂中慘然謂余曰其室在其人亡吾念汝婦耳余退而傷之述其事以爲世羙堂後記

重修承志堂記

吾家舊宅在宣化裏者吾大父亦不知其何所始第云髙大父於成化初始創承志堂時大父方齠齔上梁之日有二鶴翔止於梁上觀者千人皆以爲吉祥壽考之徴大父爲太常卿夏公孫壻夏公親題其額曰承志堂其後髙大父又自別創宅於須浦之上吾生之年髙大父夢有人謂曰公何不作髙嘉慶堂髙大父覺而喜曰城中必得孫矣城中蓋指今舊宅大父居也已而吾與伯兄皆生髙大父遂以次年創堂須浦顧太史九和爲之記然吾大父猶自居城中先是堂前嘗有虹起屬天又大父辟西園好植薔薇須浦創堂之前年春花盛開花中復有蕋作重疊樓子周圍滿架五色燦爛所未有也西園南有井𨿽大旱不竭人亦以爲井泉甘羙能益人壽以是大父與世父及先君皆饗髙年隆慶二年吾自吳中還因返舊宅支撐傾陊完葺破漏明年二月僅還舊日之觀歐陽公題王太師畫像云畫已百年完之又可得百年吾修此堂亦謂尙可及百年也第年往嵗䢐徳業不聞無以副前人命堂之志且以去吾祖父之生存不至十年依依仰止豈勝怵惕淒愴之情云

重造承志堂左右夾室記

余旣修承志堂而左右室壞不可支爲撤而新之其左蓋吾大父爲世父與先君延師友講習之所時王汝礪先生居師席而朱布政觀張僉憲寛皆從王先生而二公更爲世父與先君師時與先君同學往往亦有貴者其後世父復授徒於此室余今亦方與學者講論六藝以修先業故名其左曰論室其右則余先君喜防貧士故友張自新子賔嘗假以授徒於此室先君爲館谷之終嵗不厭子賓𨿽亡當時從學如沈孝猶從余遊能談少年時事又以爲先君賓禮賢士之所故名其右曰賓室顧余仕宦不遂旣老而貧無昔人開府節鎭之榮貴而妄爾攺作此余之所以已成而爲之媿嘆也

陶庵記

余少好讀司馬子長書見其感慨激烈憤郁不平之气勃勃不能自抑以爲君子之處世輕重之衡常在於我決不當以一時之所遭而身與之遷徙上下設不幸而處其窮則所以平其心志怡其性情者亦必有其道何至如閭巷小夫一不快意悲怨憔悴之意動於眉眥之問哉蓋孔子亟羙顏淵而責子路之慍見古之難其人久矣已而觀陶子之集則其平淡沖和瀟灑脫落悠然勢分之外非獨不困於窮而直以窮爲娛百世之下諷詠其詞融融然塵渣俗垢與之俱化信乎古之善處窮者也推陶子之道可以進於孔氏之門而世之論者徒以元熈易代之間謂爲大節而不防其安命樂天之實夫窮苦廹於外饑寒憯於膚而情性不撓則於晉宋間眞如蚍蜉聚散耳昔虞伯生慕陶而並諸邵子之間予不敢望於邵而獨喜陶也予又今之窮者扁其室曰陶庵云

畏壘亭記

自昆山城水行七十里曰安亭在吳淞江之旁蓋圖志有安亭江今不可見矣土薄而俗澆縣人爭棄之予妻之家在焉予獨愛其宅中閒靚壬寅之嵗讀書於此宅西有淸池古木壘石爲山山有亭登之隠隠見吳淞江環繞而東風帆時過於荒墟樹杪之間華亭九峯靑龍鎭古剎浮屠皆直其前亭舊無名予始名之曰畏壘荘子稱庚桑楚得老聃之道居畏壘之山其臣之畫然智者去之其妾之挈然仁者逺之擁腫之與居鞅掌之爲使三年畏壘大熟畏壘之民屍而祝之社而稷之而予居於此竟日閉戶二三子或有自逺而至者相與謳吟於荊棘之中予妻治田四十畝值嵗大旱用牛挽車晝夜灌水頗以得谷釀酒數石寒風慘栗木葉黃落呼兒酌酒登亭而嘯忻忻然誰爲逺我而去我者乎誰與吾居而吾使者乎誰欲屍祝而社稷我者乎作畏壘亭記【常熟夲小異今從昆山夲】

思子亭記

震澤之水蜿蜒東流爲吳淞江二百六十里入海嘉靖壬寅予始攜吾兒來居江上二百六十里水道之中也江至此欲涸蕭然曠野無輞川之景物陽羨之山水獨自有屋數十楹中頗邃山池亦勝足以避世予性懶出雙扉晝閉緑艸滿庭最愛吾兒與諸弟遊戱穿走長廊之間兒來時九嵗今十六矣諸弟少者三嵗六嵗九嵗此余平生之樂事也十二月己酉攜家西去予嵗不過三四月居城中兒從行絕少至是去而不返每念初八之日相隨出門不意足迹隨履而沒悲痛之極以爲大怪無此事也蓋吾兒居此七閱寒暑山池艸木門堵戶席之間無處不見吾兒也在縣之東南門守冢人兪老薄暮見兒衣防衣在享堂中吾兒其不死耶因作思子之亭徘徊四望長天寥廓極目於雲煙杳靄之間當必有一日見吾兒翩然來歸者於是刻石亭中其詞曰天地運化與世而遷生气日漓曷如古先渾惇檮杌天以爲賢矬陋躄天以爲妍跖年必永回壽必慳噫嘻吾兒敢覬其全今世有之死固宜焉聞昔郗超歿於賊間遺書在笥其父捨防胡爲吾兒愈思愈妍爰有貧士居海之邊重趼來哭涕淚潺湲王公大人死則無傳吾兒孱弱何以致然人自胞胎至於百年何時不死死者萬千如彼死者亦奚足言有如吾兒眞爲可憐我庭我廬我簡我編髠彼兩髦翠眉朱顏宛其緑衣在我之前朝朝暮暮嵗嵗年年似耶非耶悠悠蒼天臘月之初兒坐閣子我倚防幹池水彌彌日出山亭萬鵶來止竹樹交滿枝垂葉披如是三日予以爲祉豈知斯祥兆兒之死兒果爲神信不死矣是時亭前有兩山茶影在石池緑葉朱花兒行山徑循水之涯從容笑言手擷雙葩花容照映爛然雲霞山花尙開兒已辭家一朝化去果不死耶漢有太子死後八日周行萬里蘇而有述倚尼渠餘白璧可質大風疾雷兪老戰栗奔走來告人棺已失兒今起矣宛其在室吾朝以望及日之昳吾夕以望及日之出西望五湖之淸泌東望大海之蕩潏寥寥長天陰雲四密兪老不來悲風蕭瑟宇宙之變日新日茁豈曰無之吾匪怪譎父子重歡玆生已畢於乎天乎鑑此誠壹

項脊軒志

項脊軒舊南閤子也室僅方丈可容一人居百年老屋塵泥滲漉雨澤下注每移案顧視無可置者又北向不能得日日過午已昏余稍爲修葺使不上漏前辟四窓垣墻周庭以當南日日影反照室始洞然又雜植蘭桂竹木於庭舊時欄楯亦遂增勝借書滿架偃仰嘯歌防然兀坐萬籟有聲而庭堦寂寂小鳥時來啄食人至不去三五之夜明月半墻桂影斑駁風移影動可愛然予居於此多可喜亦多可悲先是庭中通南北爲一迨諸父異防內外多置小門墻往往而是東犬西吠客逾庖而晏雞棲於防庭中始爲籬已爲墻凡再變矣家有老嫗嘗居於此嫗先大母婢也乳二世先妣撫之甚厚室西連於中閨先妣嘗一至嫗每謂予曰某所而母立於玆嫗又曰汝姊在吾懷呱呱而泣娘以指扣門扉曰兒寒乎欲食乎吾從板外相爲應答語未畢余泣嫗亦泣余自束髮讀書軒中一日大母過余曰吾兒久不見若影何竟日黙黙在此大類女郎也比去以手闔門自語曰吾家讀書久不效兒之成則可待乎頃之持一象笏至曰此吾祖太常公宣徳間執此以朝他日汝當用之瞻顧遺迹如在昨日令人長號不自禁軒東故嘗爲廚人往從軒前過余扄牖而居久之能以足音辧人軒凡四遭火得不焚殆有神防者項脊生曰蜀淸守丹穴利甲天下其後秦皇帝築女懷淸臺劉徳與曹操爭天下諸葛孔明起隴中方二人之昧昧於一隅也世何足以知之餘區區處敗屋中方楊眉瞬目謂有奇景人知之者其謂與埳井之蛙何異余旣爲此志後五年吾妻來歸時至軒中從余問古事或慿幾學書吾妻歸寜述諸小妹語曰聞姊家有閤子且何謂閤子也其後六年吾妻死室壞不修其後二年餘久臥病無聊乃使人復葺南閤子其制稍異於前然自後餘多在外不常居庭有枇杷樹吾妻死之年所手植也今已亭亭如蓋矣

秦國公石記

宋太師秦國衛文節公涇淳熙十一年進士第一人參知政事文章議論有裨於當世宋史軼不傳公吾縣人也縣人能紀之當韓冑用事時公隱居十年於所居地名石浦辟西園絫致太湖石甚富至今往往流落人間然皆爲屠沽兒酒肉腥穢可弔也獨其在學宮者爲四方過客之所欽仰余居安亭江上往來陸家浜舟中見冢間大石問知爲秦公故物埋艸土間無識者先時吏部侍郎葉文荘公亦石浦人其家子弟運致於此因購之葉氏載以二百斛舟沿吳淞江而下置於堂東學宮石世以爲名品以余觀之殆如雕鏤耳此石旋轉作人舞而形質恢佹類韎師所率之夷舞若以甲乙品第當在學宮之上嗟乎公吾鄕之先哲余朝夕對之如對公矣前十年於閶門劉尙書宅得一奇石形如大斾迎風獵獵髣髴漢大將軍兵至闐顏大風起縱兵左右翼圍單於驃騎封狼居胥臨瀚海時也久僵僕庭中今立於西垣云

夢鼎堂記

凡州縣治其後皆爲夾道而官之長貳之私宅別爲一區惟長興治後廹於城故令之宅無周垣門廡燕居之堂與前堂檐相接也余來爲縣屬久廢之餘爲修經閣鼓樓左右廊廡起吏舎倉庾成橋梁築月城水門一嵗中略具而燕居之堂穿漏傾圮復加完葺之𨿽前除不敞而堂中若加恢廓如人外處廹隘之形而中不失寛綽之度因得休暇觀古圖書於此防有事於貢院一日夢寢庭中有函牛之鼎其旁有破裂處方命修補之覺而以告諸同事適長興之士試而得雋者三人眾皆以爲鼎足之應未防而南都報得雋者又一人或又以爲補鼎之驗也夫占者之云其果云爾已乎蓋鼎三代之傳器也聖人取以爲卦其辭曰君子以正位凝命又曰主器者莫若長子此其爲王者之事矣然又以象三公者何也誠以天下非人主所能獨運而所借者輔相也故鼎天子飾以黃金諸侯以白金三足以象三臺三足一體猶三公承天子也以主烹飪不失其和金玉鉉之不失其所公卿仁賢天王明聖之象也讀鼎之辭可以見君臣一體之義而人臣輔相之道備矣故又曰大烹以養聖賢明天子當以聖賢置之三公之位不宜使在下僅出其否而已而制其毀譽進退於不知者之人使之皇皇焉愼其所之也余少時有狂簡之志思得遭明時興堯舜周孔之道嘗鄙管晏不足爲今老矣無能爲矣臺鼎之兆其以望諸二三子因取而名斯堂且以俟後之繼余而來者云

順徳府通判防記

余嘗讀白樂天江州司馬防記言自武徳以來庶官以便宜制事皆非其初設官之制自五大都督府至於上中下郡司馬之職盡去惟員與俸在余以隆慶二年秋自吳興攺倅邢州明年夏五月蒞任實司郡之馬政今馬政無所爲也獨承奉太僕寺上下文移而已所謂司馬之職盡去眞如樂天所云者而樂天又言江州左匡廬右江湖土髙气淸富有佳境守土臣不可觀遊惟司馬得從容山水間以是爲樂而邢古河內在太行山麓禹貢衡漳大陸並其境內太史公稱邯鄲亦漳河之間一都防其謠俗猶有趙之風余夙欲覽觀其山川之羙而日閉門不出則樂天所得以養志忘名者余亦無以有之然獨愛樂天襟懷夷曠能自適觀其所爲詩絕不類古遷謫者有無聊不平之意則所言江州之佳境亦偶寓焉耳𨿽微江州其有不自得者哉余自夏來忽已秋中頗能以書史自娛顧衙內無精廬治一土室而戶西向寒風烈日霖雨飛霜無地可避幾亦不能具月得俸黍米二石餘南人不慣食黍米然休休焉自謂識時知命差不愧於樂天因誦其語以爲防記使樂天有知亦以謂千載之下廼有此同志者也

順徳府通判防右記

國家之制郡有守有佐貳佐貳則常因有事而增其員順徳府故有通判一員其後復設一員責以馬之政而其職於太僕寺自國初使民戶養馬議者謂𨿽行之而善猶不免襲宋熈寕保甲之敝法未爲馬之善政而先以疲畿內之民其後此法亦益敝不可復振而有官或以擾民反若贅疣然隆慶二年秋餘自吳興來遷今少司徒趙公以巡撫在浙過辭之趙公廼郡人爲言此官於今惟以無事爲得職余嘆其眞長者之言余病不能來明年五月始至趙公自司徒出董淮漕時尙在家見之其言如初於是余居邢之三月益有味其言之也蓋河北之民困久矣不當復擾以馬之事第奉行文書之外日閉門以謝九邑之人使無至者簿書一切稀簡不鞭笞一人吏胥亦稍稍遁去余時獨步空庭槐花黃落徧滿堦砌殊懽然自得而趙公又亟稱前判王君之賢余旣閒無事欲考前官姓名以識於壁因問王君行事無知者惟一老卒能言之謂王君於馬政不孰何閒居不捶楚人頗似吾君侯若求其有所建明抉摘無有也而郡人至今稱官之有遺愛於民者莫逾王君余又自喜顧何以能比迹前賢抑王君之居此者九年而余以疏愚度不能容於世而老病侵尋不久且告去矣王君名云衢字道亨山西髙平人以國子上舎來調嘉靖二十八年至迨嘉靖三十六年始遷潤州丞以去余蘇州昆山人其諸前賢之名闕於所不知故不書

震川別號記

余性不喜稱道人號尢不喜人以號加已往往相字以爲尊敬一日諸公防聚裏中以爲獨無號稱不可因謂之曰震川餘生大江東南東南之藪惟太湖太湖亦名五湖尙書謂之震澤故謂之震川云其後人傳相呼久之便以爲余所自號其實應之不欲受也今年居京師識同年進士信陽何啟圖亦號震川不知啟圖何取爾啟圖大復先生之孫汴省發解第一人髙才好學與之居恂恂然蓋余所忻慕焉昔司馬相如慕藺相如之爲人攺名相如余何幸與啟圖同號因遂自稱之蓋余之自稱曰震川者自此始也因書以貽啟圖發余慕尙之意云

家譜記

有光七八嵗時見長老輙牽衣問先世故事蓋緣防年失母居常不自釋於死者恐不得知於生者恐不得事實創巨而痛深也歸氏至於有光之生而日益衰源逺而末分口多而心異自吾祖及諸父而外貪鄙詐戾者往往雜出於其間率百人而聚無一人知學者率十人而學無一人知禮義者貧窮而不知卹頑鈍而不知教死不相弔喜不相慶入門而私其妻子出門而誑其父兄防防汶汶將入於禽獸之歸平時呼召友朋或費千錢而嵗時薦祭輙計杪忽俎豆壺觴鮮或靜嘉諸子諸婦班行少綴乃有以戒賓之故而攺將事之期出庖下之餕以易薦新之品者而歸氏防於不祀矣小子顧瞻廬舎閱歸氏之故籍慨然太息流涕曰嗟乎此獨非素節公之後乎而何以至於斯也父母兄弟吾身也祖宗父母之本也族人兄弟之分也不可以不思也思則饑寒而相娛不思則富貴而相攘思則萬葉而同室不思則同母而化爲胡越思不思之間而已矣人之生子方其少時兄弟呱呱懷中飽而相嬉不知有彼我也長而有室則其情已不類矣比其有子也則兄弟之相視已如從兄弟之相視矣方是時惟恐其去之不速而孰念夫合之之難此天下之勢所以日趨於離也吾愛其子而離其兄弟吾之子亦各念其子則相離之害遂及於吾子可謂能愛其子耶有光每侍家君嵗時從諸父兄弟執觴上壽見祖父皤然白髮竊自念吾諸父兄弟其始一祖父而已今每不能相同未嘗不深自傷悼也然天下之事壞之者自一人始成之者亦自一人始仁孝之君子能以身率天下之人而況於骨肉之間乎古人所以立宗子者以仁孝之道責之也宗法廢而天下無世家無世家而孝友之意衰風俗之薄日甚有以也有光學聖人之道通於六經之大指𨿽居窮守約不錄於有司而竊觀天下之治亂生民之利病每有隱憂於心而視其骨肉舉目動心將求所以合族者而始於譜故吾作爲歸氏之譜而非徒譜也求所以爲譜者也

震川集卷十七

欽定四庫全書

震川集卷十八

明歸有光撰

墓志銘

南京車駕司貟外郎張君墓志銘

君諱楙字子培其先出自郿伯宋之南遷由關中來徙居太湖包山後徙嘉定遂爲嘉定人曾祖墦祖鎧家世力田父沄嵗貢入太學不肯祿仕教授鄕裏君少墮井中覺有神人扶舁之得不死天資絕出倫軰年二十舉南京鄕試考官以試題得罪盡罷是年所舉士後得防入太學間一科乃得防試又六年始中進士授福淸知縣縣古東侯官依阻山海徵召不時至君廉明仁恕豪右怙服符下爭趨無敢後者先是常熟陳君明近爲福淸民愛之蓋三年又得張君二君皆吳產閩人以爲美談甌寧李冡宰罷家居君獨不往謁李公憾以爲輕已丁外艱服除李公復爲冡宰例起服官試吏部試已自持案出君獨不肯持防一案於堂下李公以問堂吏知爲君益怒遂調孝丰孝丰彰郡山地險惡數反以故置新縣君以徳懷柔之田有不均丈量以寛貧戶其豪相戒曰明府善政不可撓也礦賊數百人爲亂君檄止調外兵獨部署縣人捍禦賊皆散走時倭夷鈔兩浙州縣皆相效築新城樓櫓雉堞相望孝丰獨不肯曰縣皆山賊何以至柰何困吾民也縣中淸靜無事時時登天目山攀蘿緣磴躋其絕頂慨然賦詩有髙世逺舉之志陞南京兵部職方司主事大司馬南昌張公器重之南京嵗造馬快船畿輔及江西湖廣積逋料觧八十餘萬朝廷以空名勅降兵部兵部嵗遣其屬公廉者上其名賫勅以往至是君以選行始至一郡卻餽遺於是兩省望風肅然無敢以私奉君君至則與其君長議所便惟恐傷民凡歷三十餘郡周行數千餘里觸冒毒暑還至巴陵而病歳已暮過家謁母時已陞駕部員外郎欲移告不及而卒時嘉靖三十九年正月二十八日享年四十有三君嫡母李氏性嚴少所假借君奉其母邵氏與其配李氏事之甚謹財產悉以讓其弟葬其父族人許易墓地已治塋兆室屋而悔之君卽移他所無怨言有貧士與君舊識至孝丰謁入迎延上坐衣服垢穢人所不堪酌酒賦詩竟數日復資送之故所善馬思學殷子義以道義相重比君貴顯待之愈厚及卒兩家妻子皆爲流涕自楚還舟中蕭然獨有文章數簏未上兵部太倉兵備副使熊公來視其喪篋中有金二十餘兩財具棺斂而已嗚乎君可謂賢於人逺矣子元煥尙幼不能治喪弟楚奉太夫人之命葬於橫涇先塋之左以殷君所爲狀來請銘予故善君泣曰予何忍而不爲銘銘曰關西逖祖世大梁名與伊洛道相望太湖山中暫飛槍聿來東海著南翔蓄潛懿生鸞凰兩宰山縣如桐鄕尙書七兵使命將淸風颯颯吹瀟湘性資寛復淸彊仁孝藹然厚懿常生齡廹促志徒長皇天不佑喪厥良刻銘幽石固其藏悠悠千載餘芬芳

中書舎人李君墓志銘

君諱允字成甫少傅太子太傅禮部尙書武英殿大學士南渠公之仲子本姓呂氏系出正惠公端其後自河南再徙余姚以黃籍誤書呂爲李因姓李氏君髙曾祖皆用少傅公貴贈少保太子太傅禮部尙書武英殿大學士妣皆一品夫人母朱孺人生君於京邸七月而卒君少失母又多疾祖母楊太夫人嫡母夏夫人保抱嫗撫之稍長就學少傅公尢加意訓督蓋痛其母之早亡也以縣學生升國子嘉靖三十三年秋北兵入塞邊吏以兵驅之敵大懲艾去天子以公贊廟謨功推恩防一子君爲中書舎人未防授階從仕郎滿考陞徵仕郎贈母朱氏爲孺人嫡母在而所生母得贈蓋特恩也爲中書五年大官供酒膳侍殿班書金冊遇萬壽節有白金文綺之賜三十八年上冊封荊王吉王武安侯爲使君爲副使以行祗事不受遺宗藩敬之尋請告歸余姚飬疾葬母於曹娥江之黃山空方築堅爲建祠而飬其外祖母且置後施恩母黨亦自痛其母之早亡於是滿告辭少傅北上是冬風雪異常衝冒寒威十一月陛見還職病增劇以二月壬辰卒實嘉靖四十四年也年三十有二配邵氏邵武知府某之女封孺人君尙未有子正月他姬生一子於家少傅公名之曰彭孫報至君病已亟發書而喜君天性孝友爲人偘偘自將長兄元弟兌並爲中書舎人兄弟三人同省當世榮之君不幸蚤歿而爲人才賢不能無傷少傅之心矣於是將歸葬於山之原卜嘉靖某年月日長中書以某官某之狀來請銘銘曰

成甫孑孑修羽蚤頡少傅仲子承於休祉錦衣內廷競爽濟美賢如子淵壽亦如此天厚其始不厚其止亦有遺息繩祖之履

外舅光祿寺典簿魏公墓志銘

公諱庠字子秀其先李翁居吳葑門之莊渠依其姨母因從其夫姓爲魏氏而居昆山之眞義大父諱鐘生二子諱奎字孟文恭簡公之父也恭簡公諱校仕至太常寺卿知名於世諱璧字仲文公之父也娶趙氏宋周恭肅王之裔公以貲入太學選授南京驍騎衛知事胡端敏公在南部見之嘆曰魏知事修謹眞不忝子才弟也子才恭簡公字端敏與恭簡故善是以云居官八年日騎馬淸都街從其賢士大夫遊衛幕閒冗事莫足以爲也防仲文翁病上疏乞休遂以光祿寺典簿致仕始仲文翁已有田數百頃公守成無所恢擴而家日以大四方士來造恭簡公退卽公所飲酒眡館致飱禮無不備有乞貸不能償常折其劵故李氏之在莊渠尙以百數恭簡公嵗廩米有差公則效而行之眞義亦名航頭面婁江而東繞大浦多湖瀼田肥美居人數百家吳俗苦重役上戶常巧免移之下戶無能存者公獨自占其役以是家家得休息至今航頭號稱殷盛太史公云千里之內賢人之富者公其可以當之矣公爲人淸秀望之恂恂然人或曰魏君若寒士必當終朝淸列今坐數十囷廩累之矣自太守二千石以下莫不聞其賢加奬嘆焉顧孺人年十四家盡亡來歸於公仲文翁夫婦憐之如已女孺人亦曰翁媼吾父母也公赴官獨請畱養而以他姬侍往子女非其出愛之均一內外雍睦無有間言元末有髙士顧阿瑛居此裏魏氏其富與埒而孺人姓與小字適符焉公卒於嘉靖三十三年五月初四日年六十有八孺人卒於嘉靖二十五年八月二十五日年六十有二子男五人希明希哲希直孺人出希正希平側室出女五人適鄭若曾歸有光姚員孺人出適顧夢谷晉驌他姬出孫男女十七人曾孫男女十一人恭簡公之世欲復姓未果而嗣子鄕進士續先從李姓及公子希直中鄕貢在禮部具牒復其姓今皆爲李氏諸子孫壻受恭簡公之業多在成均及郡邑序其娶嫁盡吳中大族貴官也墓在髙墟始攢實以嘉靖三十三年月日大葬有光娶公之仲女痛其賢而蚤歿所以致其無已之情者惟公與孺人之壽考是祈而今已矣嵗月逺矣嗚乎痛哉銘曰

易理以大恭簡昌之世以有聞惟仲文翁精善利道萬畆治畇公克承之恭簡是師咸遂其仁方數千里徳澤所浸於古宜君其世蔓延其鮮其茂共此荄根有巍髙丘皇考之旁新築宮日月吉良旣固且安以福仍云

鴻臚寺司賓署丞張君墓志銘

嘉定之南有地曰南翔張氏世雄其土迨適耕翁力田積居家至不訾翁長子蚤卒次生君少學進士業入大學一試秋闈不利然翁家旣饒以貲奉其子遊京師君又才雋諸公貴人皆樂與之交以選爲四夷館譯字生除鴻臚寺序班鴻臚所選用其屬多綺紈子弟君於其間偘偘自將寺中號爲閣老序班每朝防臚句傳多舉不如儀者輒引去治罪久之廼陞爲司賓署丞奉使至邊犒軍歷太原雲中鴈門兵官皆戎衣執櫜鞬負弩矢迎導從士數百人儀衛甚盛以登五臺山觀淸涼寺人以君爲榮旣竣事南還丁外艱服除赴官逾月又以內艱還時海上有倭奴之警君家最邊海上數跳身遁嘗以天子仁聖稽古右文制禮作樂殆歷三紀天下和洽四夷鄕風日月之所照莫不賓貢奇琛瑋寶呈表怪麗絡繹於館候無嵗無之君時在司賓親見其盛矣一旦窮島小夷懸度大海來爲侵盜使江淮千里之間靡然騷動每言及常憤悒數爲大帥運籌策帥亦奇君數從君問計防君亦已服除賊勢稍觧將治裝北上尋病不起時嘉靖三十四年九月二十四日也年止五十六君之奉使也以二親老在京師殆逾十年因晨夜馳歸省之已而連丁內外艱中間一至京師坐不及安比服除京師貴人數以書促之竟不能至而卒人以是惜之君諱梓字子道曾祖某祖某父某是爲適耕翁以君貴封鴻臚寺序班母某氏封孺人子男一人善鳴女二人長適嚴治次適丘權皆某孺人出也側出子一人二元尙幼張氏先未有顯者自君始登朝著而從父弟懋最後廼登進士焉善鳴以其年十月十二日葬於某原來請銘銘曰

吁嗟張君志髙騫執法殿陛何肩肩象胥之職常優閒從容日見王防篇歸來滄海波濤連毀瘠苫凷歷二艱永矣長逝無北轅用之不盡彼蒼天畱其餘者遺後賢我爲銘詩刻其

建安尹沈君墓志銘

君姓沈氏諱壁字惟拱自號如川曾太父諱昱太父諱朴考諱壽中治八年南京鄕試未仕卒君年二十餘中正徳二年南京鄕試遂父子相繼以易學名君之試也同考官得其捲以爲絕出持以示他教官防持捲者坐口語所取捲悉落第君捲獨在他教官所以故得薦於是試禮部者四乃就鄱陽敎諭未上以母喪歸服除攺建昌之南丰南丰學者得君之條爭自奮勵起爲進士蓋南丰曠三十年無登進士者矣久之陞建安知縣君爲人抗直所事大吏以爲儒官多假借之及爲縣見趨走庭謁上下候伺顏色自以爲不能欲謝去上官由是知其人也卒彊畱之楊文敏公之族籍累世貴顯撓吏治前令莫能誰何君一繩以法豪右皆怗怗汀漳饑布政司檄州縣市糴轉輸之君曰民旦暮且死必得米是索之枯魚之肆也苐觧銀而米商隨之矣卽觧銀米商果隨之他縣糴者皆不及事其不逆上官意求便於民多如此也禦史行縣未至十里所停舟欲拷掠人索獄具不得方盛怒同官皆累息君抗言曰卽至治所而不得則令罪也柰何責之中途且此亦非拷訊之地禦史卒自愧屈曰令言乃是也無何禦史來刺蘇州詰其屬曰沈建安非汝嘉定人乎汝曹皆學此人不患不爲良吏也三載將入覲過家遂畱不往監司方列狀薦之聞而嘆曰咄咄沈君負我矣君少孤與寡母幼弟妹相依倚煢然也旣得舉家益貧太孺人春秋髙之鄱陽爲祿飬而前教諭未滿君方待次太孺人客死竟不得祿飬還又遇盜掠之湖中防不免及爲吏尢淸苦終以不屑意而歸蓋生平備歷辛艱而其志意不少屈云君卒於嘉靖二十六年二月二日其葬以明年十二月一日春秋六十有七先孺人袁氏後孺人李氏子男六升晉泰鈺金銓女四孫男女七鈺曰吾先人宦不遂其所存有以異於人不可以不傳以其友李昭所爲狀來請銘銘曰靡靡而趨謂之防也孑孑而居謂之拙也亦有不然以直爲說也彼逆與順猶一吷也噫惟項涇之源有古君子之墳

樂淸丞沈君墓志銘

嘉靖十年朝議以州縣嵗貢循年資非祖宗制法意乃勅天下學校掄其才者而沈君在選久之貢法復變用事者稍抑之君方試吏部廡下風颺捲爲墨所污試遂殿得樂淸丞以去逾年卒於官舍其子衍慶等歸其喪權厝焉後六年祔於天平山祖塋而請銘於予予生後君然嘗同在學宮防食博士堂中貢法行予亦與其選時東南之美咸在畱都日夕聚白下君居其間言若不能出口酒酣怡然人多樂與之遊君在吏部予亦試春官方聚邸捨中聞選榜出在坐者皆嘆息以爲君屈君歸治裝予又送之於家在城西絕岸間方令工制新衣衣以出拜視其色初不以官爲意也今因其子之請蓋間五六年淒然如復見君矣君諱大梁字景和別號卓齋其先居吳縣竹橋又由陽羨轉徙昆山髙祖方贈大理寺評事曾祖魯祖存城武縣知縣父濤君爲人孝友同母兄大楠三爲二千石不忍其母萬里就飬自以菽水之飬奉太夫人安焉事其寡姊終身不怠於其妻不以其病失夫婦之懽爲攝令賑嵗饑禦漳寇罷衙前支應有稱於溫人君生於治八年正月二十七日卒於嘉靖二十五年三月十六日春秋五十有二妻胡氏繼王氏子男七人沈氏世宦而君又多男子以才雋稱當有以大君之家者銘曰

紉薜荔兮時所棄也絆騏驥兮行不至也人之恚兮已施施承累累兮有以遺之

葉縣丞蘇君墓志銘

君諱隴字文玉姓蘇氏宋末有諱文祥者自揚州徙蘇州之嘉定文祥生子富子富生文享文享生士牧士牧生彛彛生寅是爲君之考初文祥以畸身來處海上其後子孫繁盛稍稍析居多爲富室蓋蘇氏至於今而衰惟君以寛厚不苛於利然獨能保其家嘗爲弟代輸逋負數百石弟死以禮殯葬之娶尙書龔公之女尙書爲都禦史治漕河奴乘勢折辱州縣官官以爲尙書親子弟屈體事之及君往省其婦翁所過深自斂約人無知者嘗至一縣坐郵亭適此奴侍立人驚告其令令始備禮送迎其爲長者多此類由太學生一爲河南葉縣丞卽引疾謝去葉縣民爲官飬馬例嵗一易賣者索髙價買者竭貲產不勝其害君令平價出銀顓使富戶任其役嵗不易惟易其羸者縣有文臺山洞羣盜依阻其中數出剽刼君簡丁壯爲民兵以火藥具攻之賊遂殲焉葉縣人尢稱此二事曰丞小官也而能庇我嘉靖十九年君年六十有三以五月二十五日卒子男二九河先卒九疇太學生女四嫁劉侶陸瑤徐佀葛汀孫男二女一二十年十二月九日從葬馬涇西銘曰

蘇自江都逾江而來後嗣沄沄更起而頺惟蘇君賢久而愈培蘇君在葉撫民如孩庀其牧政家有牝騋克奮其武遂硩文臺𨿽官之冗亦展其才日出之處月浦之隈蘇君此藏千載勿開【按硩音哲摘墮也周禮硩簇氏覆夭鳥之巢常熟本凡難字輒攺故作殲字又常熟本於先世諱及諸壻名皆削去按壻不載可也先世名不可削也今從昆山本】

撫州府學訓導唐君墓志銘

予友唐君道虔以貢待選京師居二年得撫州訓導以行未至濟州二十里卒於舟中時嘉靖三十五年六月十八日也得年五十有六其弟欽訓以是歳十一月二十九日葬嘉定縣何家港之先塋來請銘君姓唐氏諱欽堯字道防其先蜀人宋時有以道者爲太醫院提舉從康王渡江因家浙之紹興其後世世爲醫官元元貞中永卿爲平江路醫學教授始占名數於嘉定二世至守仁以賢良方正薦於鄕爲樂淸主簿又四世君之考垶爲博士弟子蚤卒君少孤贅於沈氏然事母孝𨿽儒素甘防常具爲學生所得廩米必以歸其母嘗就試海虞忽心動亟歸母方遘危疾禱於縣之神以求代疾良瘉每至歳旦必焚香拜廟以答神貺於沈翁懽如父子沈氏所出一子時雍其二子時敍時升皆庶出比君之歿而沈翁撫防之必均人以是賢沈翁而益知君之所以事翁者弟欽訓少時教育之爲之婚娶兄弟友愛無間言君丰儀峻整望之翛然旣聲譽逺出諸生上試常第一然不喜末俗剽竊之文而好講論時務遇事發憤有大節嘉定瀕海之縣然爲令者治行歷歷可紀其親賢樂善有宓子賤之風無不敬禮君就以咨問而得君之禆益爲多令遷去有復來守郡者猶思君致之賓館使其子從之遊人以爲守客餽以金君叱去之同捨生李炤被誣君率諸生與禦史爭卒得白縣中有張烈婦爲賊所殺獄未明君至學官都講爲具析其所以縣乃取張氏小女奴問之其賊始得或怵以利害不動也海水溢沿海流漂數千家嵗復大侵米價騰踴君爲泣請米賑之民以全活倭奴犯境君方計偕行至吳門聞警卽還言於大吏權假邳廬兵爲援賊薄城下君仗劍登陴親冒矢石一夕賊繞城三面鼔噪惟西南隅寂然君疑之卽躍馬以往見賊方自林麓中迆出將濟河君命連弩射之賊惶駭走竟觧圍去先是城中無儲君以縣邊海上賊必首犯請易漕糧以銀奏畱十萬之粟以是城久圍而民以無恐時狼欵兵被調城守君出私財厚撫其豪長人人得其懽心以備倉卒可指麾也君𨿽不用於世其所論議施設及於人則皆有位者之事也使世之君子如君之爲亦可以不曠於其官矣予與君同郡嘗同爲諸生見君所爭李炤事禦史與之反覆問辧欲窮之以辭君抗首髙論辭气慷慨時諸生羣吏防者數千人皆竦聽嘆息予以爲使君生兩漢時其風節卽此可以顯名當世矣而世莫能識也君在京師予試南宮數見君常有戚然不樂之色予欲畱君語君時常與其客偕不果後予南還聞君撫州之除數遺書李瀚問其還信且曰道防平生嶽嶽爲郡文學得無不可其意然往江湖間尋荊國象山艸廬邵庵之遺迹與諸生飲酒賦詩意气當益豪也瀚久不報而以訃音至可痛也已瀚與君交厚爲著其行狀予頗采次其語君平生所爲易說及詩文數十卷蔵於家而欽訓示予以所答友人問疾書言夢中事尢奇怪銘曰

吁嗟唐君有秩其容爰來於京弗試其庸念不一釋以卒言夢陟皇風雨之從云景杳靄穆然寶宮日月光曜天暒��濟濟翼翼虞廷百工卜人占之宜卿宜公胡以蘧然周也亦空凡今之人誰不顯融君無一命惟世之痌君則已矣寂寥新封淊淊大運曷旣其終【��諸刻及鈔本及唐氏石刻皆作星同二字不可觧必誤也今推致誤之由韻書暒與星同此必偶注二字在旁另有正文二字鈔冩者見同字與上下韻葉遂將此二字作正文而反遺卻正文二字一本誤則諸本皆誤唐氏文到卽勒石不暇致詳耳今亦不敢擅攺姑闕之莊識】

永平張封君墓志銘

君姓張氏諱鳳舉字騰霄雲南永昌人永昌故金齒也洪武中涼國公平雲南永昌初未置郡徙京民居之張氏世家金陵今二百年爲金齒人其縣曰永平其世系事狀在別記君少力田自奉菲薄性介特爲巧黠者所嗤笑然不爲意𨿽貧而尢喜賙人子徳化隆慶二年試禮部不第試吏部時天下謁選者數百人徳化試第一爲中書舍人徳化貧不能自給猶節縮祿廩寄遺以爲飬於是徳化在中書二年餘永平有上計吏來京云君已歿而無家問徳化悲痛疑不肯以爲信計吏云以某月離其縣過舎人門見皆衣縗又知其嵗正月君出赴鄕飲人言老舍人殊衰憊至扶以還家亡何聞有疾疾少間能自扶起人又曰老舎人亡恙矣間一月竟死死作遺令撿篋中文書爲數封各有記以竢舎人歸且言其月日時皆有據驗徳化號踴發喪蓋君以隆慶四年三月庚寅卒年七十有五配劉氏慈而能敎徳化初借人書讀孺人脫簮珥爲買書奉祭祀尢潔誠孺人以嘉靖某年某月卒年若干孺人先葬於寶珠山徳化卜於某年某月葬君於薩祐山去孺人墓若干裏以予同在中書泣請銘銘曰

張自江東初爲遷民匪僑而安蕃厥子孫皇風遐暢禮俗恂恂後有逸老訓廸嗣人入掌絲綸命爲天子邇臣旣及祿養順化還眞博南山髙蘭倉水分悠悠荒外載我銘文

昭信校尉崇明沙守禦千戶所正百戶晁君墓志銘

君姓晁氏諱相字民弼其先廬州合肥人父諱聰祖諱貴曾祖諱寧髙祖諱通海是爲國初以從軍功始授鎭海衛崇明沙守禦千戶所正百戶者也通海至於君凡五世世其職予視晁氏之黃其初起七跟隨邵六元帥以是功子孫世世不絕而邵六元帥者今不可考其人矣蓋興王之際三十四功臣富貴滛溢亦多隕命亡國耗焉衛所之世襲常不替所謂長沙著於令甲而稱忠有以也夫君少通毛詩爲縣諸生禦史試髙第與於廩食再試秋闈不第防襲父職曰我世武也競於文以求庸夫乃非其分乎於是戎服以待有司之命歳大饑請轉六邑之粟以餉軍軍無庚癸之呼江北鹺盜發奉檄往擒之流賊南潰以千兵扼京口閘事平有白金之賜此其居官之可紀者其子廷宣旣壯矣乃曰吾好文也而以武終其身夫乃非其志乎聖人在上海波不揚武夫無所效其軀吾其可以已遂老於婁江之上築室藝圃飲酒賦詩以終焉安人顧氏刑部郎中進階朝列大夫謐之女年十九而歸君有賢徳通孝經論語治家有法子婦儀其徳焉君卒嘉靖十二年六月二十七日得年五十八安人卒於其明年九月初一日得年六十一子男三長卽廷宣襲百戶以捍海功有都督白金銀牌之賜次廷寵鎭海衛學生皆安人出次廷憲縣學生側室沈氏出也女二百戶揚州官舎林憲鎭撫包守正其壻也孫二中用縣學生中立廷宣子也廷寵無子以中立爲子嘉靖三十年十二月今葬昆山東北塘涇字圩之新阡銘曰

維晁氏先爲百夫長載其閥閱以克世享介而乘舟出沒海波大浸稽天莫之誰何施於子孫不懈於位廼營莵裘吉壤是遂偕其伉儷飲酒栽花終藏於玆永違海沙【按富貴淫溢亦多隕命亡國漢書成語舊刻富貴淫溢四字在不替之下必錯簡也今正之又按邵六帥卽邵榮也後以謀叛誅】

例授昭勇將軍成山指揮使李君墓志銘

歙李氏之譜蓋出唐之末裔永寧仕南唐爲寧國判官宋景徳中始爲歙人崇吉知福州九世至雄縣知縣蘆蘆生社鼎社鼎客海虞娶殷氏女生君而歸歙久之不至女抱其子織衽以生比父還君已生八年矣因攜至歙敎以書文而父尋沒丘嫂疾之君悉讓分而出稍長客嘉定嘉定南南翔大聚也多歙賈君遂居焉亦時時賈臨淸往來江淮間間嵗還歙然卒以嘉定爲其家長子汝節遂以其縣學生薦於禮部而諸子皆遊縣學歙山郡地狹薄不足以食以故多賈然亦重遷𨿽白首於外而爲他縣人者蓋少君固樂南翔風土而其爲人有惠愛𨿽南翔亦惟恐其不畱也裏有爭訟君居其問必右貧者時時散金以周貧交及妻族之不能婚娶者臨沒命其子曰吾父兄弟二人汝等幸自給兄子單薄不能不念特爲之分以贍之兄子其少時出君者丘嫂子也初朝廷興大工臨淸有營部廠君在臨淸輸財以助磚授成山衛指揮使已而嘆曰國家有事民輸委分也所賜章服拜受而已未嘗禦焉嘉靖某年月日葬於嘉定第二塘之原君之子汝節予敎安亭時所從學者也予以故知君銘曰

於赫唐宗今爲庶士維歙之譜自逺有出有美成山義輸之職恩賁天臨不衣其襚東海洋洋新宮永閟千里黃山英魂所跂考徳列銘以著攸始

明故例授蘇州衛千戶所正千戶陳君墓志銘

君姓陳氏諱端字仲徳世耕於昆山馬鞍山之陽君之考泰始能殖其貲晚嵗有田千畆而生三子君與其仲璋皆少其季尢少也而君之考旣卒裏中人相與言曰陳君辛勤至老今遺其子其子皆不更事行且見其家廢矣乃復相與計以重徭困之君兄弟益自奮一人往役於縣一人居鄕課農嵗有所積而君性長厚務盡懽於其弟嘗所推讓千金不論也以此兩人交致其力人亦多此兩人者爲市田宅而君田嵗多浸沒君爲溝塍陂池甚備又浚楊林風塘五界諸水議役田通乞貸凡以便於民亦卒以得民之力也君諸子旣遊太學君亦挾其貲之京師遇例授蘇州衛千戶所正千戶歸而頗以自娯益治宮室園池爲富人之樂而不幸已矣時嘉靖某年月日年五十有二娶倪氏子男二人簡太學生第弟璋出也君以其多子飬爲已子女五人適朱可觀張良楨顧袍王楠其一許某以卒之明年葬其捨傍之先塋簡受學於予於是來問銘銘曰

世芬華以顯榮兮君力耕以並馳亦夫人之能兮柰何以相嗤彼鳴玉而衣寶兮又豈其宜嗟玉峯之嶙峋兮君生於斯千秋萬年兮常在玆

震川集卷十八

欽定四庫全書

震川集卷十九

明歸有光撰

墓志銘

抑齋先生夏君墓志銘

君諱集字思成曽祖諱防太常寺卿祖諱鉞承事郎父諱景淸太學生太常公以善書受知長陵在內閣三十餘年文雅風流稱於當世其子孫冨貴多綺紈之習君生時夏氏猶盛其後中微君獨守寒素爲諸生兄弟有爭產訟官訊其狀判歸君君曰兄弟以爭而吾獨何忍饗之固辭不受禦史試髙等當補廩忽遘疾曰吾病不能事事何可虛受學官廩米耶遂以病告使其次補之姊寡撫教其甥盛化化後成立爲縣學生聚徒數百人鄕裏稱君之髙誼君屢試不第卽移疾不出扁所居曰抑抑齋學者稱爲抑齋先生君少以多病遂精醫理爲人診治不責其謝貧者至遺以菜米人以故多懷之太常公賜墓至今百餘年宰木森然君率子弟嵗時封植之以無傾圮有光祖母承事之女而君之姑也世父及先人與君爲親中表兄弟有光少爲學生猶及見其皆在學宮相隨雁行逡逡然可以見盛世長者之風先人長君五年皆以是年卒悲夫世愈囂競而前輩逺矣君卒嘉靖壬戌正月庚子也年七十有三配王氏應城縣知縣永之孫女有慈儉之徳後君四年八月丙子卒年七十有八以隆慶庚午十二月甲寅葬祖塋之右王孺人祔子男三紹貞從吾從昌皆學生女五孫男七孫女六曽孫男三族子禴狀君行事而來請銘銘曰

百里之縣公卿代有富貴而文夏公最久生是名家尙有典刑佩服儒者誦法六經於維夏公帝錫之墳陪以四世稱其後昆

王府君墓志銘

王氏河南安陽人元季有諱安貞者知昆山州始爲昆山人君諱可能字體中大父封永康知縣諱詁父雲南右布政使諱秩君其第四子也雲南公兵備江西搗華林大帽諸山賊有功寧王心憚之深相結納嘗呼公幼子入抱置膝上許以郡主妻之公遜辭以免其後邀君爲宴張樂陳百戲君時年十五六美姿容王欲得君壻甚君佯爲不諭其防謝歸故不及於禍人以是多君之識公旣歿君以縣學生遇例告入太學忤禦史輙卽棄去乃益勤苦持先人門戶裏捨時節慶弔往還未嘗失禮搆屋婁江上堂宇奕然其纎嗇言治生者不及也比更變故日侵削家凡五徙而意气自若性好佳山水嵗載妻子入越遊西湖初伯兄事生產毎咨君必盡其計畫其季遊閒喜賓客君常參與懽宴於兄弟間皆得其心而鶺鴒急難死喪之義尢備平生不媕阿隨人是非尢能容人之過人有火其田廬者吏收寘法竟爲乞免常語公居官時事抵掌激昻蓋其中有自負者惜不用於世無所見之嘉靖四十二年七月壬辰卒得年六十有七娶金氏子男六人執玉先卒執璋執璧皆學生金孺人出執瓚執瑁執琮諸姬出執瓚先卒女二人適縣學生朱應望陸尊道孫男四紹堯紹舜紹禹紹文孫女三人以其年十二月癸酉葬縣東南之蔡巷金孺人祔君旣病命其子屬其從子執禮曰吾見世之爲銘志者率以美行飾其人顧亦何當而使死者長愧於地下惟歸子文質幾得其實吾死汝爲狀必請之銘可無憾銘曰

維昔王公仕宦有聲秉憲揚楚實庀其兵硩山流防辭婚逆王天子嘉之命殿於滇功庸方載不永其年公實有子而賞不延負其才用終死丘園書此石俟後之賢

朱隠君墓志銘

君諱珽字朝貴蘇州嘉定人世居守信鄕蒲華裏考諱錦祖考諱毓曽祖考諱惠元始姓趙氏中冒陳氏而贅於朱趙湮微不可考朱母之子繁衍遂爲朱氏故里人皆稱爲橋內朱家云君生而英邁年八九嵗裏中豪來過衣服都甚家具酒饌延之盡敬豪益倨君瞠目直視語祖母曰是人何爲者也持杖罵且逐之豪遽起出曰健兒可畏也嘗以事謁龔尙書應對慷慨尙書曰惜子居田舍若爲士作能吏矣忽一日棄耒入郭中問儒生學弱冠選爲社師吉月令召諸社師試詩君詩令常獨稱善代父徭之京師道塗所經輙籍記得進士錄展不置曰設吾有子當使爲此輩人時子用賔未生也嘗以財推讓其弟而性好賙卹遂至不能自給日取古詩吟詠怡然自適晚得子慈愛之尢至性不能忍睚眥之怨至老乃益寛和絕不與人較寄傲艸野間不至城市者二十餘年年幾七十子用賔登鄕進士主司第其文最髙學者傳誦之卒償君所願云君配李氏繼嚴氏孫氏子男二人長卽用賔嚴氏出友恭尙幼女三人王頊陸萱吳中英壻也余與用賔數於京師相見嘉靖四十一年同自南宮下第還君長余先人一年先人以四月謝世而君以五月三日實與用賓同此終天之痛用賔以明年十月某日葬君於漕浜之原蒲華塘之右使其門人進士陳應臺具狀因同年進士秦霑丁允亨來請銘吾先人尙在殯何忍爲君銘而義不可辭銘曰

性婞直兮不能也躬艸萊兮�墳典也苦爲義兮自屯蹇也有嗣人兮能振搴也逃閒野兮老閉鍵也惟命之逢亦未顯也在君之後終獲戩也吾爲斯銘石可篆也【韻書字音兗說文柔皮革也�抄本作好】

馮會東墓志銘

會東居昆山之安亭好吟詩往來吳淞江上濱江有禪寺防東時時獨坐古桂下吟不輟人多笑之會東常以客授自給一日過上海陸文裕公時五月有朱橘垂顆公忻然曰聞馮雪竹久矣請爲賦詩會東卽口占語逼唐人公大稱賞之雪竹者會東別號也防東性瀟灑好遊觀山水而力不能有士人逰者顧挾防東以爲重頗遊吳越諸山及匡廬武夷至輙有詩以傳久之病目不出文裕公子思禹以江上別業贈防東防東父子力耕其間後日本冦掠會東乃走上海城中潘錄事爲分宅居之海邑士大夫自文裕公所賞固己奇會東及是爭迎延之然會東以目病辭不出張都禦史邀爲社會會東一造其門謝之而已秀州俗文雅愛士自防稽楊亷夫天臺陶九成勝國時僑居甚樂其風土會東見重海邑蓋其遺風也嘉靖四十三年十二月某日卒年七十有九娶唐氏子男六適遷遂逵述遜今惟遷遂存女嫁黃良輔亦前死遷遂皆有詩名會東臨終屬遷曰吾死必乞歸君銘吾墓以余素與善又余妻王孺人與防東母兄弟也遷使人之京師因陸都事來請銘蓋以某年月日葬某地防東往時所自營壙也銘曰

詩人之作匪以詞豪性靈所出其道亦髙古之至人全徳葆眞蓬累而行捲殻而處必得其類於是焉止江水沄沄有餘淸芬後或識之會東之墳

周孺亨墓志銘

昔孔子修明六經及與門人問答論語之說無非教人全其性命之理以治其君臣父子兄弟夫婦朋友之際是其所以爲道也孔子旣沒天下爲道術者雜出學者馳騖以趨世主之所好孟子修其說以明於世顧其流益浸淫而不可止自人生服食器用以至於經綸天下之業無一出於道蓋歷千有餘年世與道離而爲二宋之君子始以眀道爲己任以至於今其後出者相望然非有名位不足以爲倡旣有名位以爲倡非獨其志義篤信之士從而和之𨿽所謂榮祿之士慕髙名者亦紛紛焉求入而附之矣至要之於其久倡者旣沒和者隨息所謂慕髙名者澌然盡矣惟獨其志義篤信之士久而不變也若余友孺亨豈非其人哉莊渠魏先生於正徳嘉靖之間以明道爲己任是時海內慕從者不少後二十餘年能自名其師者幾於無人孺亨篤信之如一日不幸不用於世世亦不知其人其所以飭躬厲行修其孝友忠信於家至於沒身而已者此所以爲先生之徒者也孺亨姓周氏諱士淹字孺亨世爲太倉人父諱廣南京刑部左侍郎其上祖考皆隠不仕以刑部公追封如其官孺亨嘉靖十六年舉於鄕試禮部輙不第初刑部公爲禦史上書武宗忤佞幸再貶竹寨驛丞孺亨年十三隨居沅湘間已奮志於學三年還適先生退居星溪之上遂從之遊日端拱不妄發一語或謂刑部公宜飭其子勿爲道學公曰天下大重任令兒自負荷君何以云云先生之學始得之餘幹胡敬齋大要以主靜爲功葆合沖和蓄極而發嘗謂上天之載無聲無臭惟潛龍爲近之而與同時講道者論終不相合是時天下尢尊陽明𨿽荊溪唐以徳始事先生後復向王氏學惟孺亨稱其師說終不變余少爲先生家壻獲聞緒言顧迷謬無所得而先生晚年屬望之意特惓惓焉先生之沒余獨與孺亨心師之嘗質以所見其不合者十二三後讐定先生遺書孺亨之指發爲多嘉靖四十一年與孺亨同計偕北上行過徐沛至夷陵孺亨病還餘愴然有顧影無儔之嘆孺亨竟不及家而卒是嵗二月三日也年五十有九其弟士洵以其明年九月九日葬尉遲村刑部公之墓夫人毛氏先卒孺亨請余爲銘未及葬及是以毛夫人祔夫人無子以弟士洵之子邦模爲嗣銘曰

道之窮也世莫以庸匪窮於其躬其又奚恫

曹子見墓志銘

嘉靖四十一年春予北上過徐沛遇子見先後行二千里至幹寧阻冰遂與子見乘肩輿陸行歷武淸之境時同行者晉江許天琦王同贊張國謙華亭張從律皆被薦獨予與子見落第又三年餘亦登第而子見已前死天下士嵗試南宮者無慮數千人而得者十不能一而一時同行者六人五人皆得而子見獨不幸予甚悲之信乎數之不可知也子見之才其於國家要爲有用而竟不能究豈不可惜哉子見諱世龍松江上海人元時有宣慰夢炎者其後世次始可紀而憲使時中禦史閔相繼顯於國朝父諱鼎以貲授昭勇將軍某衛指揮使徙居縣之琴村有子三人子見最少九月而孤爲兒時嘗以事謁縣令鄭君洛書甚器之事其所生母至孝病不解衣而寢始子見孤時賴伯兄鞠之遂以父事伯兄後兄有孫因撫抱之如子云吾以報兄徳也然兄弟三人同居三十餘年皆無間言人以爲難子見家澱山旁田頗饒沃故爲裏中大家其後稍稍衰落子見旣得舉遂舉餘業而振之貲累千萬子見治生以嗇至於義所得爲如救災卹患卽無所愛鄭令閩人家爲倭夷所殘其子流寓松江子見首割膏腴以爲鄭君祭田且爲縣人唱其所爲皆此類先是松江新建靑浦縣子見以靑浦縣學生舉於鄕其後縣廢復爲上海人子見卒於嘉靖四十三年十一月某日年四十有九妻王氏女子一人適謝允誠再娶王氏生男子子一人志尹而志臯者其所抱兄孫也卒之又明年正月四日葬於其居之西南新阡銘曰

曹氏軒轅快有邾邦荊楚憑陵而以後亡爰自西都錫壤平陽沛譙之起禪漢而皇趙宋之世代有侯王迄於本朝簪組輝煌厥今有家湖泖之旁才惟子見爲國之良以丰其業不究其長下藏永固俟後之昌

太學生周君墓志銘

君姓周氏諱士淳字孺初世耕太倉司馬涇之上曽大父諱海大父諱文俱皇贈刑部右侍郎父諱廣仕至通議大夫南京刑部右侍郎通議公娶張淑人家甚貧常至乏絕淑人夜燃燈火紡績達旦以給食嘗有客至爲買肉盡以供客君方孩抱索之而啼公食不下咽含哺佯入以哺君張淑人蚤世公會試北上攜君以行逆旅見者莫不憐之公得子最早蓋年十六而生君故與共貧苦之日爲多方公爲禦史言事貶嶺海十餘年君與繼母夏淑人畱昆山日闋無儲外憂嚴父寄身蠻瘴內顧慈闈菽水之養艱難尢甚及公位望通顯終不攺儒素之道仲弟士淹從莊渠先生遊君時時往從之聴其議論自幼傳公易學而於詩書左氏戴記亦能旁涉北遊太學三年告歸延同志之士閉門諷誦而已嘉靖二十二年九月十八日卒年五十有四配徐孺人嫁時已不逮其姑而事夏淑人孝謹公嘗曰此吾共辛勤兒子婦也春秋已髙侍夏淑人暑月重衣汗浹執婦道甚恭甘防不先獻不食夫亡時諸孤方童丱拊教之皆成人嘉靖三十五年十月十二日卒年六十有三子男二邦柱邦臬皆弟子員女三嫁朱景濂張鳯翼鄭志淸孫男三女一君之卒也以時月不利權厝以俟至是與徐孺人合祔新塘裏侍郎之兆在昆山尉遲村北嘉靖三十六年二月初八日也余嘗讀侍郎所上疏當正徳中皇嗣未生天子不禦椒寢日在豹房西方喇嘛僧以妖術惑假子錢寧之徒貴振天下而山東羣盜流刼中原蔓延江漢間當是時天下諰諰然有不測之憂而升遐之日內外淸謐卒以啟中興之治者繄公等數十人能以直言昌於朝廷也余晚獲與其子仲季交得考論其世至是閱君之家狀推其平生艱難困苦之迹所以貽其後者至矣故論公卿家子弟如君者庶幾不墮其世云銘曰

直哉周公匡我武皇之死靡悔再斥窮荒孰共其荼宛宛公子依然素風厚祿止此敝化奢麗厥世云何告爾孫子其貽孔多

太學生葉君墓志銘

景泰天順之間有名臣曰葉文莊公其事具國史而其惇孝悌厚風俗以施於鄕者昆山之父老類能言之公之歿至於今且百年縣人無不曰文莊公者蓋邑之爲公卿顯人多矣今乃莫能知其子孫而公門第無攺子孫不廢儒學所傳圖書數千卷猶閣藏之部帙宛然封鐍如故可以見公之所以貽於後世者然非其子孫之賢亦莫能然也文莊公諱盛官至吏部右侍郎是生鄕進士諱晨晨生衡州府同知諱夢淇衡州先以公廕入太學選臺州府通判其後稍遷卒於衡州云君之考也君諱良材字世徳爲文莊公世嫡曾孫而君母王氏兵部右侍郎諱倬之女君內外家皆貴顯而雅尙儒素少長學校中與寒士遊處略不見其有異至讀書爲文章獨不肯後於人提學禦史張鰲山以君名臣後親至學爲行冠禮而字之曰世徳其後禦史光州盧煥校君文以爲不屬艸頃刻數千言其辭漫衍無窮而不出於律尢賞異之自是他禦史試必甲等至大試輒不得蓋知名於黌序者垂三十年始用歲貢計偕進試於廷分南太學又不及選調以歿人以是痛惜之君爲人至孝以衡州君卒於官不得親含殮歲時祭享倍切哀痛而事王夫人謹甚王夫人性嚴君年逾四十少有過誤猶長跪終夫人之世無敢專行一事親羣從昆弟恩若同生而生平未嘗問其家之有無時從知友飲酒自放山水間終日忻忻自其少時頗以自負思一日馳騁於當世以趾前美竟以坎亦無怨尢之色故所與邑弟子偕爲文者無幾何時皆至大官君猶與其徒爲文自若間閣筆自語云吾生辛酉與吾同月日生者今爲某官矣又曰吾家自髙曾以來鮮至中壽今年歲侵尋殆不能如吾志也己語已則又與其徒相視而笑蓋君意不能忘然特用以爲戲亦終無所介於心其天性夷曠類如此卒於嘉靖三十八年八月十三日年五十有三娶周氏刑部尙書康僖公諱倫之女性婉順不好侈靡君每夜讀孺人爲女紅常共一燈火至徹曉生子恭煥方十五日而卒於臺州官舍王夫人甚悲之卒時嘉靖二年二月初七日年二十繼娶沈氏吳江人父某以貲雄於鄕裏事王夫人餘二十年竭力孝道家所不足至脫簪珥以給而躬自儉薄嘗孕而不育撫諸子若己出而於妾媵皆能仁愛之君亦數數稱其賢卒時嘉靖三十年四月十二日年四十有四男子子二人長卽恭煥鄕進士次恭炌縣學弟子員女子子一人適諸有昱孫男二人儉封儉圭女三人文莊公賜葬在溢瀆之原去縣二里所世世列塟而君當以孫從王父故周孺人先以其卒之明年十二月四日葬在昭次至是穿故穴與兩孺人合焉實嘉靖三十四年十二月日也先期恭煥恭炌以友人兪允文所爲狀及君自著周孺人狀來請銘余故知君者其可辭銘曰

士不待於時耶文莊公非遭時得位何以稱於天下爲名士士必待於時耶佩玉鳴琚炫煌於一世者何身歿而名湮而後知彼有所恃者𨿽困蹶而常伸吁嗟乎君不媿其志歸從文莊公之居以俟於後之人

沈貞甫墓志銘

自予初識貞甫時貞甫年甚少讀書馬鞍山浮屠之偏及予娶王氏與貞甫之妻爲兄弟時時過內家相從也予嘗入鄧尉山中貞甫來共居日遊虎山西崦上下諸山觀太湖七十二峯之勝嘉靖二十年予卜居安亭安亭在吳淞江上界昆山嘉定之壤沈氏世居於此貞甫是以益親善以文字往來無虛日以予之窮於世貞甫獨相信𨿽一字之疑必過予考訂而卒以予之言爲然蓋予屏居江海之濱二十年問死喪憂患顚倒狼狽世人之所嗤笑貞甫了不以人之說而有動於心以與之上下至於一時富貴翕赫眾所觀駭而貞甫不予易也嗟夫士當不遇時得人一言之善不能忘於心予何以得此於貞甫耶此貞甫之沒不能不爲之慟也貞甫爲人伉厲喜自修飾介介自持非其人未嘗假以詞色遇事激昂僵僕無所避尢好觀古書必之名山及浮屠老子之宮所至掃地焚香圖書充幾聞人有書多方求之手自抄寫至數百卷今世有科舉速化之學皆以通經學古爲迂貞甫獨於書知好之如此蓋方進於古而未己也不幸而病病已數年而爲書益勤予甚畏其志而憂其力之不繼而竟以病死悲夫初予在安亭無事每過其精廬啜茗論文或至竟日及貞甫沒而予復往又經兵燹之後獨徘徊無所之益使人有荒江寂寞之嘆矣貞甫諱果字貞甫娶王氏無子養女一人有弟曰善繼善述其塟以嘉靖三十四年七月日年四十有二卽以是年某月日葬於某原之先塋可悲也已銘曰天乎命乎不可知其志之勤而止於斯

陸允淸墓志銘

余初未識允淸前年允淸客授吾裏始見之而余性少出不能數至其館獨允淸之門人丁允亨時時邀予過其家迎允淸與共飲一日允淸忽來見別去遂還太倉余方有中秋泛海之行舟過其城下欲訪之不果不數日還則允淸逝矣悲夫余不獲與允淸友也天下之學者莫不守國家之令式以求科舉然行之已二百年人益巧而法益相與剽剝竊攘以壞爛熟軟之詞爲工而六經聖人之言直土梗矣允淸之於經蓋學之而求其解於中有所不能自得𨿽河洛考亭之說輒奮起而與之爭可謂能求得於其心者矣至於當世之務皆通解而言之悉有條理由此言之使允淸獲用其有所施豈遂同於今之人哉以允淸之不遇孰謂科舉之能得士也江南人多延允淸爲師允淸獨以師道自居𨿽其門人有貴者不肯少降其禮流俗之人以爲異而允淸行之自若人尢以此重之少貧奉二親與其世母女兄恩義甚篤日闋無儲未嘗不怡然也性剛介而亦無驕亢之行故所至人皆愛敬死之日無不垂涕初允淸一日與余燕會慨然曰昔許靖有髙名蜀先主不欲用之法正以爲靖浮稱播海內君若不禮此人天下將以爲君不好士先主卒用靖爲司徒允淸意謂時不能興貴名士而競隆利勢也余謂丈夫得志則龍蛇不得志則蚯蚓當伏蔵閉涸之日而覬有顯揚拔擢之榮必無幸矣君子遁世不見知而不悔可也允淸深以餘言爲然允淸名寰居海虞之橫涇後徙雙鳯又徙沙頭皆故海虞境今爲太倉州人而允淸又自言其先世居尹山尹山在吳江縣云允淸卒年五十有一娶劉氏有二女長適楊道立其幼未許聘所著文集若干捲經書解若干捲老子莊子參同契注各一卷卒之後百有十一日塟於某山實嘉靖三十九年某月日允亨治師喪防其家復爲之請銘銘曰

千尋千云匠石睨幽蘭無人含芳麗順化而往寜爲沴其志之存奚用世弟子徵詞勒碣

周君墓志銘

君以嘉靖某年月日卒先是其子詩試禮部下第還防大司成奏言監學法久壞天下士云防京師一日不爲有司所錄往往去居家自便六館幾空非所以爲太平之觀乞下所在長吏惇遣至京修捨法以幾化成之效有不如詔者罪之制曰可於是詩在南雍間歲不歸不及見君之歿君歿又不以疾可痛也君之配先十年卒詩與其弟諫訓謨啟攢與君合塟於縣郭外小虞浦之原請銘於余泣且言曰先人少遭閔凶孤露無依寄於吾外家與先妣誓志自立從裏師學無所成爲農賈又不能就已而入縣書獄詩時爲童子縣令見其文而愛之以是待吾先人不與他從事比然其教子不爲一切優遊而己先妣獨嚴迫不少假貸嘗曰吾爲生良苦汝宜自勉吾見某某皆以貧賤發迹汝能自立無忘吾言先妣尋卒先人井臼之事身自爲之前此不問也蓋不欲使兒輩與聞懼用志之分詩所與遊者年皆與先人若先人益和光如已友蓋遊吾父子間者懽然無間也念吾祖之蚤歿每祭輒潸然淚下嘆處世之難不敢少自宴逸比詩獲舉於鄕始用自適而詩方卒業太學待試於禮部幾獲斗升之祿而天之降割遂至於此自念家故微先君先妣勤一生之力俾有田廬使詩兄弟得専志於學視前世以孤童自奮者不及詩逺矣而不一日養尢可痛也願夫子賜之銘按其友沈孝狀云云詩語良然君諱寰字民服年四十有九孺人姓金氏年三十有八塟以甲子正月日也嗚呼人子之痛何有窮乎余聞君爲從事時巡撫都禦史嘗捕人誤以同姓名系南京司冦獄論死其父老矣且無子訴於縣君爲言縣令卽日上狀白其寃取其人還其所全活類是稽之於古後當有興者是爲銘

李君墓志銘

鄕進士李憲卿之父曰李君諱玉字廷佩祖某父某母某氏世耕昆之羅巷村君始入城中爲杜氏壻學書不就爲縣掾亡何又謝去見其子修然玉立聰明異倫撫而嘆曰吾數十年謀所以爲吾業者而不得吾家良田其在此也吾耕之種之而食其實矣於是日令與邑中賢俊遊所以優給之者良至不令纎毫經憲卿心嘗家困於輸役君力爲營搆人見憲卿衣必潔食必腆經書史必備具以爲其饒裕得自寛不知其實不紓𨿽憲卿亦莫知也嘉靖甲午憲卿中鄕貢髙等明年而君以病卒歸有光曰世俗競騖於其所欲得而日彊其力所不能其可以得爲者漫焉而無省敝敝於一生之勤心疲業廢趨死而後己亦可悲矣李君淳厚人也視夫鷙疾以趨利萬不及一而能量其所不能而遽止挾其所能而専以無怠而卒有以享其成人謂李君之受數畸薄幾及於顯融而委去之予之論則不然李君之壽靳於五十假令憲卿不第其寜以無死今及有以見之玆乃所以食其勤子之報也君生於成化丙午其塟也以卒之年某月日子卽憲卿孫男女各二人銘曰

朱瀝之丘君所止委祉於後卽其身孰生與死

居君墓志銘

吳學生居鼎重以嘉靖二十六年六月十三日喪其先府君明年四月初二日嫡母柴孺人亦卒皆權厝於昆山朱地村至是其生母陳氏卒而二女又相繼以夭鼎重妻顧氏復以嘉靖三十三年十一月十八日前死鼎重乃卜地於三十保鱗字圩之原塟其父母妻以二殤祔禮也蓋期月之間遭三喪與攺葬者凡六輤車相屬道旁觀者莫不嘆息淚下曰若居氏之死者如是而世猶多人何也抑世人之擾擾而君獨可以死耶君諱懋字士勉其先吳邑人祖諱某父諱某生四子君最少故里人皆以行次呼之爲舉子不就居田野飲酒放浪以自娛爲人性剛於世少可嘗以事忤太守王儀儀使兩人舉以撲幾死而辭气終不撓初無子已而鼎重稍長遣從師問學君亦折節求賢士與之遊禮意曲至嘗望得其一言以教之鼎重爲文見許可卽喜甚於華衮之榮攜其子赴試所至陽羨海虞奇勝之處往往與故人相遇邀呼飲酒及禦史考校日晨起夜寢候伺如諸生鼎重試失意嘆叱累日蓋鼎重能自立矣而君竟以死得年五十有七柴孺人祖贈應天府尹諱晟父諱奎從父奇大皆舉進士奇官黃門累遷至京兆居九卿間家世赫奕孺人獨守貧素撫鼎重如已子視其妾如弟鼎重婦髮始覆額入門愛之如女也而妾婦亦事之謹門內雍和人以爲難云卒時年六十有一陳氏年五十有六其葬以嘉靖三十六年十一月十一日銘曰

吁嗟居君知爲儒之難也綺紈之習傲以安也玩琦之辧讒以讙也夫婦慕賢志獨專也不食其報付諸天也

詹仰之墓志銘

仰之姓詹氏諱髙年二十餘自休寜來客於昆山客四十餘年年六十二而卒夫仰之所事者機利也其於文章非能學而知也顧生平好之甚於知之者至忘其所事迨於死而後已世之論者必知之而後能好而仰之之好甚乎知豈其出於性然耶爲賈與爲學者異趨也今爲學者其好則賈而已矣而爲賈者獨爲學者之好豈不異哉初仰之從予友吳秀甫遊秀甫死數年矣仰之且死之歲亟來見予予與之談秀甫之爲人恍然如生相與爲淚下然其意欲有所求者而不言也一日仰之沐浴整衣冠召其所與厚者與之訣料檢其篋中文數十卷付其子遂卒予悲仰之之志防其子巖秀昆秀以其喪歸休寜問其葬曰某年月日某原也因與之銘曰

詹氏出於詹侯其後有詹父詹嘉詹何詹尹而唐宋間有奉忠公五大將軍以忠勇秩於祀典今爲休寜五城之詹然近世貴顯者蓋少也𨿽然賢如仰之也而予爲之銘夫亦烏用貴顯者耶

朱肖卿墓志銘

君世家安亭鎭其地於昆山嘉定兩屬故君爲嘉定人亦爲昆山人安亭有二沈氏昔時有沈元壽者慕宋栁耆卿之爲人撰歌曲教僮奴爲俳優以此稱於邑人卽君之族君之考曰朱翁朱氏之外孫也君以故亦冒姓名曰朱傳而字肖卿云始朱翁好俠見惡人必摧困之而右助其良者裏中人莫敢忤朱翁朱翁老而無子年六十餘矣連舉君昆弟三人君其仲也翁初自傷已得子則喜甚三兒髮稍長日挾以出走馬射雕村落中蓋自誇說其有子也然翁竟及其子之成人以卒君貌頎然黑而髯任气役人欲學其父然不如其父時其父時安亭號爲富庶正徳以來戶口日耗田荒不治故家厪有存者君以大戶奔走兩縣無寜居故𨿽彊力莫能振君卒於嘉靖十九年月日年五十有二娶陳氏男子子三人果善繼善述復沈氏女子子二人適某某沈果以是年月日葬某原果讀書好古其妻宋太師王文正公之二十二世孫予妻之妹也予是以往來安亭而嘗與果遊於其葬也爲之銘銘曰

維昆東境昔稱繁盛吏失其政人以疲命小大倀倀奔走四迸君於其間二目烱然怒气塡塡欲奮而顚吁柰何乎天

歸府君墓志銘

府君姓歸氏諱椿字天秀大父諱仁父諱祚母徐氏嘉靖十五年正月初八日卒年七十一娶曹氏父諱永太母髙氏嘉靖十年三月十九日卒年六十八子男三雷霆電女適錢操孫男五諫縣學生謨訓皆國學生讓幼女三曾孫男六以嘉靖二十六年十二月庚申日合葬於馬涇實濆涇按歸氏出春秋胡子後滅於楚其子孫在吳世爲吳中著姓至唐宣公仍世貴顯封爵官序具載唐史宋湖州判官罕仁居太倉其別子居常熟之白茒居白茒已數世矣由湖州而下差以昭穆府君我曾大父城武公兄弟行也府君初爲農已乃延禮師儒教訓諸孫彬彬向文學矣府君少時亦嘗學書後棄之夫婦晨夜力作白茒在江海之壖髙仰瘠鹵浦水時浚時淤無善田府君相水逺近通溪置閘用以灌漑其始居民鮮少茅舍歷落數家而已府君長身古貌爲人倜儻好施捨田又日墾人稍稍就居之遂爲廬舍市肆如邑居云晚年諸子悉用其法其治數千畆如數十畆役屬百人如數人吳中多利水田府君家獨以旱田諸富室爭逐肥美府君選取其磽者曰顧吾力可不可田無不可耕者人以此服府君之精蓋古之王者之於田功勤矣下至保介田畯遂師遂大夫縣正裏宰司稼設官用人如是悉也漢二千石遣令長三老力田及裏父老善田者受田器學耕種養苗狀時趙過蔡癸之徒皆以好農爲大官今天下田獨江南治耳中原數千田三代畎澮之迹未有復也議者又欲放前元海口萬戶之法治京師瀕海葦之田以省漕壯國本玆事行之實便而久不行豈不以任事者難其人耶或往往嘆事功之不立謂世無其人若府君豈非世之所須也銘曰

昔在顓頊曰惟我祖綿綿汝潁蹙於荊楚迄唐而昌鳴玉接武湖州來東海魚爲伍亦有別子居白茒浦曠然江海寂無煙火孰生聚之府君之撫府君頎頎才無不可實甽畮之終古瀉鹵黍稷薿薿有萬斯畆曷不虎符蔵於玆土

震川集卷十九

欽定四庫全書

震川集卷二十

明歸有光撰

墓志銘

趙汝淵墓志銘

宋熙陵九王子其八爲周恭肅王元儼恭肅王生定王允良定王生安康郡王宗綘安康郡王生南陽侯仲鑛南陽侯生處州兵馬鈐轄士翮士翮始遷嚴陵士翮生保義郎不玷又自嚴陵徙浦江不玷生三觀使武經郎善近善近生武翼郎汝侶汝侶生崇傒自定王以後至崇傒始失其官爲士庶崇傒生必俊必俊生良仁始自浦江徙吳今長洲之金莊也良仁生友端友端生季永季永生同芳同芳生瓛瓛生四子濓潛深濱潛者汝淵諱也汝淵於兄弟次在二授室於昆山眞義裏朱氏汝淵年六十有六卒嘉靖四十二年十二月某日朱孺人年五十五卒嘉靖三十八年正月某日生子男一人世貞孫男四人和平和順和徳皆夭最後生和敬孫女一人其塟以隆慶二年十二月某日墓在長洲之某鄕宋自靑城之難王子三千餘人盡爲北俘其散處四方僅僅有存者若周王之後以詩書世其家故譜系頗可攷其在長洲同魯其賢者也同魯於汝淵爲再從父汝淵夫婦孝敬修士人之行世貞方將以進士起其家世貞於予先妻魏氏內外兄弟也故屬予銘銘曰

宋失維城宗淪於朔哀哉重昏鼎折覆餗不仁之殃迨其九族存者孑遺逃竇而延惟恭肅王當世稱賢宜其孫子百葉以傳宜君宜王今爲士庶亦修於家魚菽以祭曷以銘之不媿其世

金君守齋墓志銘

余少聞嘉定之漳浦有君子曰沭齋先生未及見而先生早世後識其子於魏恭簡公之門及居安亭安亭去漳浦十里與賢者之居相近其芬馨若將可挹而先生之從子太學生喬從余遊得時時語其家事喬父守齋君於是塟有日來請銘按狀金氏自縣之南翔徙漳浦五世而至處士諱鑑鑑生生三子長諱洲是爲沐齋先生其仲諱瀚卽君也金氏耕漳浦十七世世益大而沐齋先生遂邁志爲儒者與海內諸名士廣東湛甘泉浙右蔡我齋山東王純甫江西夏惇夫及恭簡公遊君爲力田治生以資其宦學先生舉進士調永康令尋攺國子助敎復爲髙邑令所至淸亷無絲毫取於民衣服器用君悉從其家送至官所自永康入覲惟須知冊役官夫四人事畢所存冊笥架亦還其縣其在京師終日杜門一書不予人平生食無兼味或曰先生非有待於其弟者也人以是兩賢之君與兄少同學其師欲笞君兄卽悲泣師每爲之止其爲兄所愛如此父可田翁性嚴有所不樂君卽長跪終日𨿽風雪僵凍不敢移膝翁晚年有所愛庶子君卽自搆別業於祖居之北千金之產甘於遜讓或疑其不能無憾而君懽如也初子喬未生卽以沐齋先生之季子爲嗣名之曰嵒撫愛如已子而嵒亦不知其非君出也居常對人語其感兄之徳稱兄之賢至不容口世道淪斁爲善者兢兢懼不能免況先生之卓行君不惟不艱阻之又成遂之可不謂之賢矣乎君春秋六十有三以嘉靖三十七年五月六日終夫人顏氏二子卽嵒喬孫六人應鵬應龍應鷺應元應麟七郎孫女一其後七年塟於漳浦西之新阡爲嘉靖三十四年三月一日云銘曰

均爲同气孰嚙冰雪以居耶孰混污萊以塈耶孰於於以閒安耶孰齗齗以疲瘁耶孰波馳以啜其精耶孰坎止以食其糲耶孰將百年之計耶孰將千古之慮耶吾不能知知是墳者先生之弟耶

王邦獻墓志銘

王君以嘉靖三十三年八月四日卒享年六十有八其明年十二月七日權厝於度城之先塋而以某年月日塟予與王氏有姻好其孤繼忠又予友也來請銘予辭不獲乃序而銘之序曰君姓王氏諱瑭字邦獻其先居昆山之澱山湖二百餘年矣有壽峯者元季兵亂播流六合吳平之後復返其居壽峯生福福生子昭子昭生安安生瓛瓛生鄕進士鑑鑑生漳君之考也初進士君拓落有大志生平以經世自許嘗大書忠孝二字於堂壁故王氏忠孝堂鄕裏至今傳稱之進士君一上春官以病卒於京邸君弱冠補博士弟子已自感慨思繼其祖之志正徳嘉靖之間東南之民困於糧役蹙耗盡矣自儒者皆躬自執役君一任其僮奴至於不自給終不以廢學凡六試於南都而卒不第君少有筋骨之疾晚而加劇年且六十矣從諸生謁禦史跰行也眾庭拜獨伏地不起禦史使兩生挾以行然其气不爲衰止久之而後謝去則時時視其祖壁間書然流涕嗚呼上之所欲求於下者忠孝而已而未必得也下之所欲事於上者忠孝而已而未必遇也王氏在沮澤之間父子祖孫以此相命至於白首不遂闇闇以沒世可悲也已君爲人仁恕多所施予人或負之而不以爲懟其形病而貌甚和予與之處可謂有意乎其爲人者也君母沈氏城武知縣存之女娶任氏無子同母弟杲生二子繼忠繼孝君撫敎之如一而以繼忠爲嗣繼忠娶張氏生二孫文昌文光初進士君用詩舉君治易而二子今以春秋爲博士弟子銘曰

牧之良奧生防田之頻突生鶉維忠與孝後有馮三世儒生今其興

李惟善墓志銘

李瀚以嘉靖二十九年月日葬其父李君先期爲狀來請銘曰君姓李氏諱元字惟善髙祖諱保曾祖諱虎祖諱宗父諱英縣學生母袁氏君以嘉靖二十七年十一月十三日卒年六十有九配張氏子男三澈瀚澈皆前死瀚縣學生孫男二一鵬一鸞女一適宣應楫縣學生曾孫男一紹先李氏世居嘉定守信鄕君以贅故居新涇涇四十年前爲荒野今起爲市商賈湊焉瀚卜葬去其居若干步望張墓狀如是余昔嘗志張翁言翁淳朴無世俗機得壻李君任家督日飲醇酒無所問李君之才能丰其業而取張氏族子潮爲已子已生三子皆姓張氏而復爲潮子聚是二姓懽無間嫌及翁年老乃以潮後張氏而歸其三子之姓其始潮在諸子列也今謂爲舅涇以渭濁湜湜其沚李君之謂矣春秋樂道人之善是宜書之不一而足銘曰

吳淞東流練水出岸大海沃赤日土岡陁靡聚千室樹成吉貝雜黍稷有美丈夫從孟姞新涇之原生攸宅考終卜藏惟墨食左爲翁阡森欝欝兩邱相望無媿色載詞於石永不泐

張克明墓志銘

嘉定張君卒於嘉靖十九年月日年七十有九初娶孔氏卒於治某年月日年若干再娶秦氏卒先君一年年七十有八葬於其居之新涇嘉靖二十年月日孔孺人先葬在倪家浜遷以祔君諱杲字克明爲人剛直無他腸遇所不可憤發怒已則懽然鄕人爭來決曲直至有所笞擊而能不怨日飲酒防醺輒睡去了不以世事爲意也兩孺人皆有婦道君少孤貧常賴孔氏力生以自給而秦氏恂恂無所忤與君齊年而俱享眉壽人以爲難然竟無子而孔孺人生一女贅李元爲壻元始壯能應家君一以委之遂至於丰殖而君之弟某有子曰潮李元抱以爲已子元又自生子曰澈曰瀚曰皆姓張氏君旣卒瀚流涕喟然曰春秋書莒人滅鄫爲此也吾爲儒者不可以不正於是言於元卒以潮爲後而自別爲李氏瀚始呼潮兄也今謂爲舅吾聞張氏之厚也字其婿如子敎其外孫如孫而李元之愛潮猶子也至瀚裁之以禮可謂變而得其中矣銘曰

有女以養有壻以干蠱有後以紹厥宗有女之子以匡其禮吁嗟乎張君其有子

陳君厚卿墓志銘

君姓陳氏諱圢字厚卿世居嘉定之黃浦東海上父諱亷字汝界寶源局大使生君兄弟四人而君最少母黃氏先亡而父亦已老矣同縣馬梁其妻李氏陳之出也意憐之抱以爲已子然馬翁自有子而君娶張氏生一子殤嘆曰翁吾父也必得翁孫以爲子防馬翁子婦有娠張孺人日司之乃生女曰吾徳翁卽男也當子之無用女也婦又有娠生男孺人寢處馬氏室中男生彌月卽負以歸夫婦愛之甚冬月嘗以身借之不令著蓆臥比就外傅僮奴悉遣隨而身自桔橰張孺人爲人嚴毅其子行步稍斜必呼訓飭之日督書課而君性寛常曰兒富貴有命不當喋聒令人不自怡然孺人中情深愛每出一二里所未嘗不垂涕也君平生好義先世遺產悉讓其兄盡復賙給之外父母老而貧養之終身又撫育其孤孫二人人有持官銀百兩聞縣呼召亟去遺旅捨中君後至獨畱守俟其人還而付之爲人乞貸已而負之君爲代償其後有求復與之終不言前負也初君以產讓其兄後馬氏有分復不受自黃浦轉徙南翔已又耕新涇之上新涇近海防颶風作海水流漂嘉定東門外彌望波濤無際君自南翔行至新涇不識徑術忽浮忽沈遂病數年且死呼其子索筆書曰負某人物若干又負某若干吾死汝必償之他人有負君者不言也取歷日指曰某日吾當去命奠告於先至日整衣而逝嘉靖二十六年五月二十六日也年六十有三張孺人後君十有四年而卒實嘉靖三十九年十月初九日年七十有五卒之日語其子曰昔汝父之亡某人嘗侮汝然此人汝父故所善也勿記其過又曰汝無忘馬氏所生我死當益厚事之蓋君夫婦之賢如此非其子思彛來乞銘予亦無由知焉以此知世未嘗無卓行如古人者獨其汩沒於閭裏而不暴見於世也學者皆言爲後必同宗然吾以爲聖人之制不獨任其天而已不得已而有人爲輔相之功所以爲相生養也慈母如母禮經略著其文而古書亡不能盡見可類推也若陳君之事何其厚也思彛生以此事之死以此葬之而祭之可矣余爲銘成思彛之爲子也君始厝於新涇今卜兆於縣東南依仁鄕之蘆涇而以孺人祔嘉靖三十九年十二月二十九日也銘曰

厥徳孔厚而縻孕字天若靳之人以力致白鶂眸子一气相視旣慈旣孝有誠無貳亦旣有子以視其隧天實報之庶固不墜

陸子誠墓志銘

君姓陸氏諱意字子誠居太倉州之東鄕贈文林郎塾之子嚴郡推官愚之弟娶龔氏龔氏居昆山之廟涇孺人山東布政使理之曾孫武岡知州震之子武岡有三女長適兵部右侍郎王公倬之子都事愔次適吏部左侍郎葉文莊公之孫夢泗其季不出適武岡以聘君而授館焉陸氏世望族故與諸家多有連而武岡初倅閩之漳郡攜子壻以行及攺調還而君感南中瘴癘至家而卒時正徳九年九月九日也年二十有三而孺人復從武岡之治所居長沙零陵之間數年武岡沒而後孺人以其子歸陸氏蓋去君之世四十一年而後卒時嘉靖三十三年月日也年六十有九於是其子明謨傷先人之早世而母寡居鞠養敎誨之勤將合塟於太倉州花浦長涇之東源而思圖其不朽明謨少不能識君之遺事詹事府主簿王君世徳君甥也爲之狀而王君時亦少苐言聞君之昆季皆稱之爲陸氏之才子弟云爾至述其從母爲人慷慨好施予平生屹屹無女子態可以爲賢矣予之從祖母與武岡君同祖而諸姑多嫁東鄕故能知兩家族姓之所自明謨旣壯嘗慨古人風節尢喜吟詩而詹事家方貴盛以淸銜守南京故府一日掛冠洪武門而歸其中必有過人者予以其言可徵信焉故爲之銘銘曰

適爲夫婦不永其終四十一年言歸其封一世之違千嵗之同

王君時舉墓志銘

君姓王氏初名翺後更諱羽字時舉世居海上而以醫名家少讀書論必求其解不解不肯已有能者輒就問之以故治人疾多愈然不自以爲功或譽之輒言吾所以爲術乃神農黃帝之傳神聖之道顧非盡讀天下書通於天地之化以參合於人不可以爲今所爲者乃徒剽取億出以幸中者也及人有酬謝與否未嘗望之性誠篤方嚴終身不近非禮之色居裏中恆見憚往往諸少年相羣聚戲防君至皆走匿曰朱文公來矣一日出門見童子泣於道問之曰朝入市失所持物恐歸而見笞問直防何與之代償已而童子挾所償來還曰朝所失已得之矣君亦遂不受童子泣謝而去嘗自恨不讀書見儒生文士必悚然卻立意其中莫測也其愛慕如此初君之世父弟翹始數嵗世父將死呼君屬曰儒學難爲不如授以汝術易了令可爲生而已君後不用其言敎之儒期年翹以選爲郡博士弟子員𨿽不遇然以文藝稱於士林君卒於嘉靖三十四年某月日享年六十有二娶嚴氏生子男女皆五人男用賔用卿用才用享用文女嫁某某孫男女防人而君之昆弟亦五人翔翀翎皆弟也翔無子以用享爲後於是翹來請銘曰兄字吾如子衣食敎訓之四十年翹無以報兄歿時防倭犯嘉定又大疫兄日未出卽出診視人疫侵染以死圍城中而翹方走西南湖上至死不相聞以是爲終身痛蓋來請銘三年矣銘曰

世載虛華本實爲尻海瀕椎朴士風亦澆尙有古人抱術以槁吁嗟孝友有墳其髙

蔣原獻墓志銘

君諱杲字原獻宋尙書禮部侍郎堂之後其先宜興人禮部知蘇州徙家焉因世居長洲之鄧巷裏曾祖達卿祖諱集父諱淮而君之配焉孺人亦長洲之望族家在甫裏君不幸早世旣葬矣其後十有八年而馬孺人卒又十有三年祔於其夫之兆禮也其子煉來請銘曰煉也少先人之葬事不備無以列諸幽今獲葬吾母嘗所聞於吾母及先人之遊者得其一二先人養其二親晨夕之饋不以混諸兄弟官有浚河之役族貧者爲之代出力諸所行事洽於閨門而及於鄕人坦懷待物尢爲人所敬愛而吾母寡居十有八年代吾先人上事父母下撫諸防吾先人爲不亡也皆不可以無志煉又以其家所得當代名公表志數十若陳劉二祭酒徐武功伯李文正公吳文定公論次君之先世往往孝友及文學發科或爲循吏而其居鄕者大率長厚能以愛利及人防人之急如恐不及賑貸或至千石其疾病也鄕人禱於神以千計歿而哭其喪相屬於道蓋數世如出一轍而文定公論之以爲是豈有爵位在上其勢足以安養乎民而得此耶彼爲一郡一邑有愧是多矣蓋蔣氏之行誼著於鄕裏者如此考其世自洪熈至於治六七十年間適國家休明之運天下承平累世熙洽鄕邑之老安其裏居富厚生殖以醇徳惠利庇防一方者往往而是蔣氏乃其著者至於君之世有可慨者矣然觀煉之所稱述其行事猶有先世之遺風焉君卒於嘉靖元年月日年若干葬以某年月日孺人卒於嘉靖十八年某月日年六十九葬以嘉靖三十二年某月日墓在王巷先塋之次子男三炎煉爕女三孫男五炎已先卒故葬與請銘者煉也銘曰

靑邱之旁吳淞之汭爰有君子克昌其裔不嗇其施民之攸塈鄕人父兄笑語泄泄朋酒斯饗樂我丰嵗於惟帝力伊誰之致年往化䢐日月其逝我銘斯藏思爾之世

潘用中墓志銘

君姓潘氏諱幹字用中嘉定人祖諱煦繇冶城遷東練祁之滸所謂羅店者有生產畜聚考諱亷以無訾省傾其貲及君之世靡遺焉君年尙少遭父防羸然臥苫凷中責逋滿門左支右吾恬不爲驚事以辦飭由是三十餘年淸刻自將掇拾奇羨今年作寢明年作堂又明年治田廬期於恢大其業不促速爲之羅店嘉定巨鎭商賈之湊人多機利君存心忠恕恆以牟漁暴積爲戒人亦不見其乏卒又饒給云君爲人溫良隠默外內皆稱爲誠長者初爲縣學弟子員及其子士英亦爲弟子員父子相隨之學宮久之君竟謝去士英嘗病君抱持哺飲食夜渇以津之愛之如此也君患風痺猶營家事士英請少息君曰恐汝廢學吾生一日爲汝治家一日也如是五六年以至於卒士英在學每禦史至試之嘗爲首選而未第然士英不戚戚而以不及古人爲恥從師問學嘗出百里之外因是可以知君之志意矣君卒於嘉靖十九年六月十有二日春秋五十有六明年十二月初九日葬於腳襪涇之原配沈氏男士英士賢女三人嫁某某孫男二人予辱與士英遊爲之銘銘曰與乎不自繇其居畜也泊乎若無求其幹祿也敷澤其由賁厥木也安於此邱惟君之谷也

震川集卷二十

欽定四庫全書

震川集卷二十一

明歸有光撰

墓志銘

陳處士妻王孺人墓志銘

孺人姓王氏陳處士諱可樂之妻父諱士髙以嵗貢入太學三娶無子元配某氏生女子子一人故處士受室成禮於王氏之廟太學君落魄不事生業家徒壁立獨喜飲酒孺人治女紅以資其費卽賓至酒醴羞膳無不得所欲太學君卒乃歸於陳未防處士病瘵生一子周嵗矣且死顧謂孺人曰伯兄無子可以兒與之孺人曰養老字孤吾事也因泣下截髮以自誓時庚午之嵗大侵道殣相望孺人抱一嵗兒哭其夫且汲飪以承迎二親甚艱難也卒以孝養終二親之世而防葬之命其子事其兄公如夫之教內外相依倚爲命以迄於有成居無一畆之宮在闤闠中人罕見其面尼媼往來富貴家與婦人交雜膜唄尢數從寡婦人遊孺人一切謝絕之晚年目蝸睆防朦然甚不自得醫至卻之曰吾手不能與人診視也蓋年二十四而防處士六十有二而卒時嘉靖二十六年十二月十一日也於是嫠居防四十年矣初處士之曾祖諱翊中乙榜進士授膠州學正歷應山王府教授嘗爲防試同考官昆山之士以易學登第自應山君始家世讀書淸貧節行可墓尙也孺人子一人唐縣學生孫二人王道縣學生次王政葬以嘉靖二十九年十二月十七日在白馬涇隨字圩之新塋其辭曰

兩儀奠位自初有民陰陽防合男女貞行聖人因之秩爲典常法則天地垂象咸恆王道陵遲闗雎刺興鄭衛靡靡禮俗以傾防齊於禚天宇晦暝孰知千載是心猶明懿矣淑婉居然性靈爭芬昧谷競節髙防有赫管彤於昭汗靑子政作傳元凱翼經無防不顯靡幽不呈鐫辭於石以紹前人

太學生陳君妻郭孺人墓志銘

孺人姓郭氏長洲人封鴻臚寺丞諱某之曾孫處士諱某之孫太學生諱受益之子歸陳氏工部都水司郎中諱天貴之子婦太學生大雅之妻也年四十有四以嘉靖三十四年七月二十九日卒太學君爲治葬事遣其子良謨來請銘初孺人始歸陳氏太學日遊庠捨不能治生產防無以自贍孺人父母家在吳淞江上田肥羙嵗多收爲捐嫁時衣被財物買田廬每嵗之冬卽往收獲苦寒迨春而面嘗皸瘃凡賓祭補紉饎防一任其勞苦時節縮而甪其仂纖麗之服珍華之飾屏去不禦親黨有邀爲宴防者曰飲酒非婦人事輒謝之辛勤二十餘年家用可以給而夫君以年貲貢入太學滿次謁選當爲州縣官不日有祿養而教育其子爲進士業亦旣有成矣一旦搆危疾自知其不起爲其子女從容敍述生平言始爲婦以至於今其勤勞如此若操舟渡江舟中之人僅已登岸而操舟者沒焉因唏噓不自己家人度爲櫬須若干直孺人聞之卽曰吾不須此木當若干直可也又曰吾生自謂盡瘁於爾家然不欲費但得片石求能文者志吾墓足矣予聞而傷之孺人以女子有志於名後世夫豈爲區區之名卽其平生之志有不容沒沒者予讀谷風之詩蓋夫婦之變也其稱所以爲其夫者曰就其深矣方之舟之就其淺矣泳之遊之何有何無黽勉求之至於防畜以禦冬甚防細者亦自言之亹亹不厭千載而下可以見爲人婦者之心也其亦可悲也已孺人生子男二人良謨長洲縣學生良防尙防女子一人適李春陽吳縣學生孫男女二人其葬在武邱鄕卒之明年正月二十四日也銘曰

郭世巨族居差方裏大臚貤封亦以貴起來嬪陳宗實相厥羙致其畜藏勤毖自喜悲彼褕衣不能爲婢一世之志迫於短晷不承其享貽後之祉

顧孺人墓志銘

嘉靖二十七年沈君子善防其配顧孺人又明年舉進士官鄱陽孺人尙在殯尋以中憲之防還家明年治葬事以孺人祔於昆山縣橫塘祖塋之次實三十二年某月日也子善先期來請銘其子堯兪從予遊每念其母輒流涕曰吾母賢非夫子其誰宜銘嗟夫富貴壽夭非所以論賢者而賢者之志不在於此然世恆以是爲幸不幸相與爲悲喜亦夫人之情哉沈氏世以詩書名家中憲趾羙前武三爲二千石而孺人之考給事兄弟起海上一時同官黃門並貴顯矣孺人托於兩家得子善以爲之壻孰不爲喜然孺人未及笄屬給事捐館捨哭泣悲哀防不能以生後每追慕顧念有終身之悲而子善爲諸生悒悒不得意孺人與共勞苦有雞鳴警戒之志及遊兩京太學遂魁畿甸多士又再試不利比及第孺人防及見之而先以死蓋富貴壽殀之數𨿽父子夫婦不能相及者此其所以可悲也孺人生而敏慧數嵗爲給事制小冠給事喜爲冠以出見客常以格言教訓孺人輒能記其後每稱以朂其子爲人凝重在父母側不問不言或竟日無一言𨿽中憲嚴憚之君所交遊以文字學業相過從卽喜具食飲令盡懽苟非其人𨿽林茗不時至也見其子夜讀書輒紡績與共燈火用勸率之事祖姑太宜人尢孝敬中憲之官太宜人老不能行嘗謂中憲有賢孫婦卽汝面汝目在吾眼前矣其賢如此蓋子善宦學之助爲多焉給事諱濟官刑科給事中中憲諱大楠官至惠州府知府子善名紹慶今爲鄱陽縣知縣孺人生於正徳四年七月十四日得年四十男子子二人堯兪堯典女子子二人壻王炳衡王伯稠後出女子子一人妾出男子子二人堯欽堯文昔雍門子以哭見孟嘗君孟嘗君爲之增欷嗚唈流涕不能自止予銘孺人蓋有傷心者銘曰

嗟夫人之婉好宜其壽考胡遽以殀其行獨而不祿嗟夫造物者區區以此爲夫孰能知其由

潘府君室沈孺人墓志銘

予少善潘士英子實子實自嘉定來昆山居馬鞍山巖石之間予亦時過子實因獲拜潘府君气貌方壯盛也喜飲酒不屑事生產而沈孺人者淸浦大族淸浦在縣東南海上黃浦之東蓋俗謂之江東沈氏云孺人去膏澤攻勤苦以佐其家又以其餘力爲髙樓夏屋以居而子實得自恣遊學嘉靖某年月日潘府君卒其明年十二月葬於腳襪涇之原予嘗志其墓府君亡而孺人持門戶如其存時子實益復聚縣中俊彥日與講肄某縣人往往取科名貴顯於朝或不幸困踣於時亦以道義爲鄕人所重皆子實之與也人以是愈稱孺人之賢而防子士賢亦力學爲諸生防倭奴犯境子實家近海最先被兵遂奉孺人避居予安亭捨中予家人皆得挹其慈範明年防益深子實去之澱山湖中孺人命舟益逺去之檇李入其郛中澱山湖王氏予姻家也是時從孺人行者皆獲免不從孺人畱者皆被害其倉卒明智如此兵後家悉燬子實稍卜新居始以不能具菽水養爲憂於是計偕畱京師選授處之龍泉博士龍泉山縣學宮皆傾圮因畱妻子侍養先之官除館捨欲迎孺人而孺人竟病卒蓋子實非苟仕者千里就防祿以爲親也而竟不能致居官一日之養豈不傷哉𨿽然使子實早取科名亦不肯趨時以爲大官𨿽爲大官亦必不借此以爲親榮則今子實之所以事孺人者蓋無憾也予銘府君至是二十年乃銘孺人而予與子實亦已老矣其又不能無感矣夫其辭曰

沈氏江東世名族黃門柱後兩賢擢孺人父肄王父輔世稱孝子善慶渥府君諱幹用中字士英士賢二子續女適金詡徐應元張來之配先母覆孫男女七曾孫二嗣蟄蟄繁祉福己未臘月日初五七十有六齡非促防文志墓襲前詞明嵗除日祔夫

周子嘉室孺人墓志銘

震澤東山爲淞江繞吳之境而南故吳地多以江名子嘉世居江南唐氏居江北皆昆山之鄙也相去二十里故孺人歸於子嘉時參知公已登進士子嘉以兄故諸生時爲亷吏祿養不贍賴國家恩澤得以安其閭裏無呼召之擾視先世𨿽以貲髙裏中而數苦徭賦今可以無事遂與孺人耕田常數百畝孺人日饁百餘人嵗時伏臘賔親之費不使子嘉有言而悉自辦治而事二大人極孝養參知公宦遊數千里外有令兄弟又有賢婦得以無顧念孺人產子舅中憲公已病亟聞之亦喜初晏恭人卒孺人哭之哀又哭中憲公而病尋卒子嘉痛之十七年而不葬曰不敢薄吾妻也又曰始吾爲生之難今稍裕而吾妻不及矣於是以某年月日於千墩浦柰字圩之新阡子嘉名大賓男子子一人之榮女子子三人適某某某又男子子四人女一人繼趙出孫男子一人余與徐韜仲皆子嘉之姑之子故請韜仲爲狀而余爲銘子嘉謂皆外兄弟可信其賢不誣也銘曰孰爲之昉不旣其養自我爲土或居其上其命也夫今見子之長黍稷禋祀其永享之

方母張孺人墓志銘

鄕進士方範循道之母張孺人卒將葬乞銘於予其狀云張氏世居昆山之冰墟村曽大父諱奎大父諱佩父諱錦母潘氏父少習舉子業長爲郡從事不久棄去所生女子五人皆聰明頴慧而吾母尢凝重貞淑頗習小學列女傳能了大義嘉靖初吾父以禦史議大禮不合歸久之先妣封孺人範氏卒遂以禮聘焉先是範孺人方正賢淑動協矩矱人以爲女丈夫吾母志操娟潔動止有則族黨內外咸謂有範孺人之風期年生不肖先君乃悉以前所樹產歸伯兄而攜吾母子搆別室以居吾母念先君所畱鮮薄懼弗給也治生纖悉僅僅取足而恆宿儲甘防爲吾父徵姻合朋之需吾父得夷猶於江山緑野之間情閒意適者實吾母之助爲多不肖方向學吾父謂吾母曰兒年少勿以他好奪志卽逺大可期也庚戌之秋吾父奄忽見背吾母敬承父志咨於伯兄博訪名宿延之家塾餼幣饋遺必加丰腆早夜冀有成立以慰先人於九原未逾年則訟役交侵吾母於是撫不肖泣曰汝父不欲以厚貽汝正爲今日而人情若此柰何所賴以自立者惟能讀父書耳卽汝負先人之志吾亦何以生爲也遂相與大慟不肖因悚惕痛勵值倭警家產蕩焚吾母復鬻簮珥爲延師費不足則又稍捐成業以資之蓋自先君謝世今十五六年中經頓撼百出之苦惴惴焉不敢一日之寧惟是尊師敎子則愈久而愈切時從伯兄課試有不愜輒令長跪提以大杖吾母旣忿不肖駑鈍又重憐之卽投杖號泣竟日每夜篝燈課讀而躬自辟纑𨿽隆冬沍寒戶外雨雪交作猶淒然相對不少假借嵗甲子遘腹疾三年不能起丙寅疾益甚是冬值五之誕子姓姻戚衣冠萃止舉觴稱慶吾母爲力疾彊起整衣登堂矣而委頓不能勝乃自嘆曰吾必死矣然自汝父見背遺汝中更多難吾撫之以至於今吾卽死不愧汝父於地下矣越明年正月某日終得壽五十有一子男一卽不肖範孫女一防未字嗚呼他人之母母耳使範無母其能一日自存也哉範今僅得成立能備一日之養而吾母已不能待矣此所以抱終天之恨也狀如是余交方氏三世矣侍禦諱鳯與其兄奉常公諱鵬同舉進士有名時稱二方侍禦性豪爽然於範孺人頗嚴憚之後與張孺人別居甚相愛捨其平生所爲業更自建立故循道稱其母之辛勤者如此其伯兄則長史築範孺人出也又所爲延塾師如吾友桐城趙中丞子舉秦進士光甫及海虞二陸皆相繼登科第而循道復中鄕舉將踵二父以起人稱孺人主中饋極奉師之禮故循道痛念其母異於他母良然循道事孺人尢孝葬在縣治馬鞍山之陽故祖墓而爲別域實隆慶某年月日噫其可銘銘曰

懿矣慈母又有孝子卜從其先惟墨食遺後人祉

張孺人墓志銘

孺人姓張氏太學生陸子徵之妻武康令本枝之母世爲長洲人始尙醫張公與子徵父如隠公皆出贅居祥符裏以故張公以女予子徴子徵名煥與其弟燦子潛兄弟皆有名吳中子潛進士髙第入翰林爲給事中而子徵久不第子徵爲人博雅善著書好遊名山水意興所到獨自往來不孰何家事家事一任孺人孺人亦以爲治生纎嗇非丈夫所宜與知也至於教子孺人亦躬自督責以故子徵得以遊閒而諸子學皆有成子潛給事中言事被謫都勻而其孺人又病死母胡夫人春秋髙每念其仲子得罪朝廷萬里外孺人獨共養時以溫言慰解之胡夫人乃喜孺人初爲家甚纎及本枝中鄕舉仲季二子並遊太學乃喟然嘆曰三子俱長吾今可以無事事矣遂爲之析生獨居一室日惟焚香禮佛又好觀北史遺文隋朝故事諸稗官小說家數爲諸子言之本枝迎養之官孺人一日下堂躓傷其左足而病病良瘉二子迎歸爲壽尋以他病遂不起元年甲子之二月某日也年八十有一子男三長卽本枝次培枝翹枝皆太學生女一適刑部主事查懋光孫男四某某女四曽孫男女四陸氏自冡宰公最貴其族多著朝籍其後出子徵兄弟而本枝爲吏以循良稱其聞喪而還也吳興人惜之餘與本枝同年又同官以是年之九月某日葬孺人於貞山故奉子徵之命來請銘銘曰

陸於長洲厥世逺矣冡卿之興綦貴而圮黃門績文爲時宗工太學博雅允宜其兄惟是名族宜有令母令母頎頎徳音則有當其治生束之若急及有代人脫焉如釋來遊武康象服裶裶觀子循政式遄其歸順化委蛇八十一終勒詞石以詒無窮

張孺人墓志銘

孺人姓張氏曽祖璠祖錦父沂以貲雄海上孺人年十七歸沈君坦沈君自少不能治生遇有賦調輒轉徙避之孺人常椎髻單衣步從其夫至則與女奴共操作終不以父母家有所覬望沈君時大困意不能無懟孺人俛嘿而已母老且病兄鴻臚君梓在京師孺人日夕侍湯藥不去側母以是安之平生無疾病一日之後園右食指爲棘所傷血濡縷遂至大疾嘉靖三十年十一月初一日也年五十有一殯殮不具鴻臚君經紀其事葬之吳塘之源實以其年十二月初八日子男二人大有大成女一人大有從予遊予素知孺人之愛其子每告歸必問所習大有對之辧析卽喜見於色吾妻沈之自出呼孺人爲嫂然年最少孺人嘗在他所未嘗相見先五月吾妻死孺人獨曰嗟乎賢者固不能久生於今世因流涕累日予屏居安亭江上十餘年矣自遭此痛回首平生惘惘無可向人道者或譏以私防逾禮而不知實有身世無窮之悲聞孺人之言而爲之屢慟焉及是大有來請銘思其言尢悲因序而銘曰

嗟生之厚而數之蹇不忮不求君子之選生有令辭是以銘於玆

陸孺人墓志銘

孺人姓陸氏朱君艮之妻封吉安府推官諱苓之子婦父諱桂母王氏伯父諱松母朱氏實吉安之女弟孺人少時伯父母無子養以爲已女欲爲朱氏重親遂聘朱君爲贅壻久之致其槖於陸氏之族曰蕾者曰女不可以爲嗣壻不可以爲烝嘗必欲爲後蕾也宜遂歸於朱氏吉安爲諸生布衣糲食厪以自給及長子舉進士選調吉安得推封及爲監察禦史福建副使吉安始卒已又爲廣西亷使爲河南布政使而太夫人猶在堂孺人終始孝養𨿽其兄弟亦賴之年二十得寒疾自以終不能有子爲置他姫生三女子已又生三男子撫抱若一生平無紛華之好無夷鬼之惑於治生尢纖以此致饒給云嘉靖二十六年八月二十六日卒得年五十九男邦教娶歸氏予從女也邦禮娶徐氏邦治未聘女適縣學生周履冰楊承芳張復祖以卒之年十一月壬寅權厝於祖塋而以某年月日葬履冰述孺人狀甚備予爲采次其辭而爲銘曰

三代詩書之所載女子之行非有怪特奇畸而在於仁孝勤儉而無忮忌之資𨿽今世固有之世人不察而不知其有知之視予銘詞

張太孺人墓志銘

太孺人張氏故戶侯章君注之少室歸化令若虛宗實之母也章氏世海虞人若虛曽祖珪監察禦史祖格大理寺卿禦史四子皆登朝二季位至九列而大理最賢大理生注以貲爲某衛千戶始昆山之東鄙曰安亭有楊氏亦名族大理故與楊翁善遂以戶侯贅於楊氏而楊女蚤亡楊翁曰女不幸吾不可以失章甥遂爲章甥娶洪氏女如其女戶侯以此卒居楊氏然無子以兄子棨爲後太孺人在諸姬中獨後生子卽若虛也已而戶侯與洪孺人皆亡太孺人抱其子日夜啼泣遂喪其明倚兄子爲後者而戶侯與兩娶皆葬安亭矣若虛旣舉於鄕太孺人撫幾繞而行喜不自勝及爲歸化令不能之官其孫太學生衡已能自主其家太孺人遂與其孫歸海虞比若虛之喪自歸化還家人恐太孺人悲哀不以告竟太孺人死猶以爲尙在歸化也又三年太孺人以嘉靖甲子五月二十七日卒年八十有三初太孺人十五而歸戶侯久未有娠他姬往往有娠不育太孺人又十五年年三十始生若虛他姫丰氏新寡其父母欲嫁之丰姬怒斷其發哭曰柰何以女與人食其茶死又昜之茶獨貴如此乎竟不能奪太孺人其後遂迎丰姬與共處兄子爲後者後倅永州先以單縣最當封永州請移封其本生若虛方貢在春官意望其兄而永州以若虛能自得之也及若虛久不第頗以爲慚已調歸化曰吾父母不得單縣封當得歸化封矣然竟不得云於是衡以隆慶元年三月初六日葬於虞山拂水巖先塋之側若虛之葬在其北余與若虛同學又同舉若虛娶陸氏故王氏也與余妻爲姑侄故皆在安亭同居王氏者數年後離居矣不得視其母子防以爲憾銘曰命也爲娣又嫠而曚傳世紹業乃其功母之愛子望無窮石巉水落宰木叢猿哀虎嘯霜山空生兮不歸死來從

龔母秦孺人墓志銘

孺人姓秦氏諱淸父諱璿祖諱恭贈刑部員外郎其丈夫曰龔君河字順之順之父諱幹祖諱紘承事郎曽祖諱理山東左布政使門人私謚爲淸惠先生者也孺人初歸時舅祖方伯公已歿舅以編戶長鄕賦正徳庚午嵗大侵縣官不爲蠲貸盡責之長賦舅罄其產輸不足則盡室以逃孺人之旁捨追者至時方有娠天大暑閉密室中防暍死順之常夜雨雪中行身被塗泥時就系箠楚血漬衣孺人私取衣澣濯之不使其舅姑知順之時時出外獨黽勉事其二親撫敎其兒孺人本儒家女其前世皆貴顯數更困阨能怡然安之晝夜紡織不怠性端肅𨿽老見男子常蔽茀伯兄元氏知縣雷修謹之士每敬嘆之始龔氏自宋殿中侍禦史猗渡江南來遇異人得枯杏枝敎以樹之復生則止居焉殿中君至昆山畯儀村殖其樹果復生居六世而杏已大數十圍矣稍遷至十里所曰靑墩又五世而方伯始顯故縣中稱龔氏之族最久及順之之世而靑惇之故居始失之乃遷徙無常處嘉靖三十六年四月乙巳孺人竟卒於學宮之寓捨年七十二子二人邦衡邦伯女二人嫁王仁髙岱孫男二人女二人曽孫男一人邦衡卽孺人避旁捨所妊者也少有雋材爲縣學生以春秋教授鄕裏縣人尢以孺人之不逮於祿養爲恨時殯於學宮欲速葬故以六月丁酉葬小虞浦之新塋銘曰

殿中南徙歷四百春畯儀之族始大靑墩懿玆令母來嬪自秦有喬者木百嵗爲薪生無處所歿有髙墳勤銘幽石以俟後人

季母陶碩人墓志銘

季母姓陶氏昆山某里人年二十一歸於同縣季君生子男三人鎬龍伯鉞女一人適杭成樂孫男四人曽孫男女二人年七十一而卒母少孤鞠於其嫂事嫂如母及在季氏撫其伯之孤如子家常乏以女工佐其費至於充裕母勤毖不休龍伯讀書爲博士弟子員諸公貴人愛其材爭折節與交龍伯亦數數造請或頗誚之然龍伯以爲士負意气立崖岸不可於人非通世之資終直行其意不顧其遊諸公間禮數往來必與之稱門外常有長者車客從季氏飲者日十數人費皆取於母母終不厭龍伯以此益自喜龍伯工於應主司之文𨿽更試不第人不謂龍伯拙而謂其必自奮故龍伯不以自沮而母嵗嵗以望去年秋母病而龍伯婦支氏有娠術者曰子丑之月以喜衝病有瘳乎母聞之悅屈指顧支氏曰是已是已及支氏乳而得病甚母驚悸撫膺曰吾婦賢孝婦死吾亦死頃之支氏卒母悲惋逾月亦卒噫可傷也已時嘉靖十八年三月己亥遂以是年十一月庚申葬於白馬涇之新阡龍伯請予銘銘曰

質之淑兮又修能也榮祿弗膺兮年不待也育子之憫兮命奚在也銘以藏之永不壞也

王母孫孺人墓志銘

太湖東北復溢爲諸湖以十數其東爲澱山湖最鉅澱山湖東北折爲溪復小滙爲度城潭蓋湖水之觀大矣水欲盡而復滙其境無窮而益勝此吾吳之所以爲澤國而饒於水如是昔有隠徳君子曰王復齋先生與其子南陽先生居於潭上父子並磊落奇偉人予之曽大父城武公雅善復齋先生故至今子孫猶締婚媾之好予嵗時一至其家多從中秋泛月湖中或憩潭旁篁篠閒觀魚鳥之飛泳主人爲擷嘉樹之實采芳桂之英瀹茗淸談指防山旁竹木之間二先生飲酒博奕之處因登忠孝之堂爲之慨然而嘆息潭東北蓋王氏之世墓墓之迆南則南陽先生葬於是三十年矣嘉靖二十有八年十月十三日其子有親始奉孫孺人祔焉先期來請銘而自爲狀曰先君諱懋徳是爲南陽先生先母姓孫氏卽吾家度城之近地磧礇人也外祖諱奎外曽祖諱源先祖諱某是爲復齋先生舉進士試禮部未第而卒不及見吾先君之婚娶也祖母淩孺人躬自督課遣入縣學爲弟子員先母來未半載祖母卽付以家事祖母性嚴厲鮮當其意先母能委曲將迎常得其懽心晚年遘疾宛轉牀第防及三載先母親調藥食扶持起居終其身不倦中年得痰疾爲先君置妾楊氏生一女愛之不異已出比先君病卒共處一室食則同幾臥則同衾楊氏亦奉事惟謹如女之事母此人家之所難也自先君蚤世吾母在艱難疾病之中三十三年於乎痛哉其狀云爾又曰先母八十吾兄弟爲壽辱吾子爲文序之吾子又志吾從兄邦獻之墓知吾家者惟吾子且又能文玆不可以辭予乃銘曰

澱山之東度城之堧爰有王氏世居其間庭有古木堂有遺編磧礇之孫雲樹其連來嬪夫子亦婉其賢中途背捐疾疚纏綿獨閱春秋八十三年終從厥居何后何先白水彌彌緑艸芊芊我著斯銘積徳之阡家其大昌子孫其延

朱母顧孺人墓志銘

孺人姓顧氏世爲昆山人髙祖諱大本贈光祿大夫柱國少保太子大傅禮部尙書武英殿大學士曽祖諱良祖諱恂贈官皆同考諱鼎臣光祿大夫柱國少保兼太子太傅禮部尙書武英殿大學士贈太保謚文康孺人爲國子生朱君諱端禧字子求之妻子求祖諱拭雲南道監察禦史考諱紱贈禮部左侍郎正徳中文康公在翰林子求應例陞國子與孺人偕入京居文康公館防有詔國子生年未二十者令家食及年以來公意不忍子求行卜之畱不吉卜行又不吉公頗疑之竟遣行亡何予求卒於家初子求有一男子子蚤殤至是獨有一女子子孺人撫孤事姑再更三年喪哀禮其至已而女子子又亡子求同母弟諱隆禧禮部左侍卽贈其考者也先是以其仲子世揚爲孺人子女亡而世揚又穉乃攜入京從文康公居時文康公已爲吏部左侍郎掌詹事府事公尢憐之曰吾女女而不婦蓋喜其嘗在側也公日向親用累遷遂入殿閣上遣中使至家恩賜稠疊公拜受必呼夫人與女至觀視嗟嘆蓋榮天子之賜且以慰藉寡女云夫人凝重有徳孺人絕類其母常代夫人居中饋家人罕見其言笑向夕屏居一室獨與所攜兒對燈火黯然淚下竟文康公世凡八年公薨隨喪還遂老於朱氏卒時年六十有七嘉靖四十年二月七日也子男卽世揚初禮侍有長子後亡以世揚少育於嫂不忍奪其母子之愛卒定爲其兄後男子孫一人鶴年女子孫三人以其年十有二月十七日祔子求之兆在縣城馬鞍山之陽裏拱字圩之先塋文康公及第三十年間家無死喪哭泣獨其女蚤寡福蓋未能全也余嘗論之以爲孺人當艶陽桃李之時獨秉霜雪之操不媿稱宰相家女云銘曰

夫旣弱喪又折其萌父耶母耶不救其傷其命也耶抱空依亡懷哺其嬰子耶孫耶世有宗祊其非命也耶是爲銘

沈引仁妻周氏墓志銘

孺人姓周氏昆山人嫁同縣沈引仁爲妻生子男三人友恭孝引仁亡二十三年矣恭亦已早死孺人年六十有五生孫男女五人而後卒時嘉靖二十一年四月四日是月二十日葬蔣涇之原合引仁之兆引仁之祖爲王安道家壻安道者故縣中名醫也繇此沈氏世傳其術引仁少孤孺人已歸卽當家時引仁醫未知名甚貧窶內有以養其寡母而外不乏者孺人之力爲多其後引仁醫大行家稍裕矣而病渇日食斗米肉十斤如是病者六年醫旣廢贈謝絕無所得於是益困諸所須必於孺人晝夜勤瘁事引仁愈謹引仁齒盡落不能食孺人嘗哺之卽欲食婦人所忌食者亦哺之無難色引仁卒竟撫二子至於有立二子能養矣孺人猶自勞苦不遺餘力引仁先有所貸負年久主者往往棄責或忘之孺人皆疏記次第以償比死棺斂之屬悉手自整其二子至無事可以盡其心惟悲哀而已初引仁與其兄不相能兄數苦之嘗夜使酒登屋大噪盡去其瓦其嫂卽來謝曰兄狂乃爾今毀瓦吾爲葺之其嫂固賢婦人而孺人又賢每事相爲和解故引仁兄弟卒大懽也嗚呼孺人之所能可謂人之所難者矣銘曰

嗟沈君藝惟醫有廢興命與時惟淑媛實相之閱百艱勤若斯爲女則視銘詩

唐孺人墓志銘

太學生嘉定沈君煦之室唐孺人其先自晉陽徙上海四世至右副都禦史瑜其季子鎧生三女而兩女皆歸沈氏其長歸監察禦史灼君之從父兄而季卽孺人也君同產兄弟六人長兄刑科給事中炤致政家居奉母持節率兄弟諸婦進拜堂下孺人於其中尢稱賢孝君卒業太學孺人從居金陵告歸久之君卒太夫人龔氏亦卒四月中再遭大故持喪有禮子兆方童防保育勤至兆多疾每疾作孺人輒不食飲焚香膜拜以祈福祐敎令紹續前業復遣入太學倭奴涉內海孺人趣辦裝走入昆山不數日故居悉燬明年冦廹昆山遂避居金壇轉徙白下久之營卒爲亂都人恇擾還居昆山然卒不能至江東也竟死昆山寓捨云江東者在海上渡吳松江而東故土人以此爲稱有魚鹽蒲葦之利沈氏世居於此數百年巨室兵燹爲之一空孺人生貴爲父母鐘愛入沈氏又富貴一旦失偶嫠居四十年老又遇冦白首流播可悲痛也然自冦至多見鹵掠孺人獨有先識故不及於難臨死勅侍婢出所禦服珥分賜旁侍者爽然不亂以嘉靖四十二年某月日卒年七十有八子男兆也女六人孫男一人先是嘉靖某年月日權厝君於周溪孺人從父江西按察司副使錦爲銘於是兆作周溪塋啟攢與孺人合窆焉實嘉靖四十三年正月某日君家世行事具唐志中銘曰

吁嗟沈君不永其齡孺人耄矣所悲者生孰是長違而同斯墳子則成矣有以見君人世哀榮委之逝波惟有懿行載斯不磨

毛孺人墓志銘

余晚而知學裏中有周孺亨先生積徳累行余師也蓋其道行於家矣於是將葬其配毛孺人而手述其狀示余請銘按孺人姓毛氏世居縣西南陳家墩曽祖諱昱祖諱忠父諱震字畏之舉辛未進士調新昌令到官未防以疾引歸新昌有子而夭惟一女以許孺亨孺亨方齠齔往也新昌執其手而訓誨之無何竟卒孺亨父南京刑部侍郎諱廣時以禦史言事再貶於沅孺亨從居深山中三年而後歸始葬新昌而受室於毛氏之館孺人少從女師通古今大義性端重而慈孝事姑夏淑人甚有婦道處娣姒間油然無間言人以緩急告之𨿽空乏必得所欲新昌爲後之子於孺人爲從父弟待之有加嘗自悼終鮮兄弟𨿽有疎屬無所不厚父有遺妾適人而所適者亦死孺人還之孺亨以彼已自污意不謂然而孺人曰是燕人也以吾父故南來忍使之流落失所乎卒養之終身至於家之罷老不事事而餼者常十數人人有牾逆怡然受之或與孺亨相顧咨嗟曰是寧有此也終不復言孺亨舉進士試禮部不第還卽相從觀書問古義了不以得失動其心方少年卽爲買妾以廣繼嗣久之未效則增置者不一而拊之人人各得其所則又曰嗣之續否天也君宜知保養壽命之原孺人先得末疾及是孺亨防葬他所還而病發巳不能言遂以嘉靖三十六年二月丁亥卒年五十有三夏淑人泣曰前二日新婦聞釀熟呼婢扶侍以往首斟以奉我詎意其至此也又曰婦能順吾志吾老矣望其事我今治其後事痛何可忍孺亨不事生產孺人主調張弛惟宜至是殆不能以家忽見其手書女敎諸篇因憶平日相警誡之語悲感益甚術者嘗謂孺亨子於相法當損妻孺亨先聘魏恭簡公女意自謂當之矣而竟不能免也初爲毛氏置後而不振春秋祭祀主之孺人新昌有老母及嚴孺人與孺人所生母喪葬皆盡其誠焉嗣子一人曰邦楨以嘉靖四十二年九月甲申葬於先公之兆在縣北尉遲村孺亨公之仲子名士淹嗚呼有道者之言余何敢殺其辭銘曰

周召毛原世皆數千新昌之禋有女以傳而復不延厥徳之周祿又不讐嗚呼生有賢哲以爲述其奚尢

魏孺人墓志銘

太常卿夏公防始事成祖文皇帝歷官四朝知名海內公長子承事郎諱鉞鉞子諱景濓景濓子諱承恩後更諱槃字思紹孺人其配也姓魏氏考諱璧妣姓趙氏宋楚王元儼之後夏氏自太常公時富貴雄於吳中其後寖弱矣而孺人兄諱校是爲恭簡公官亦至太常卿爲當世大儒兄諱庠仕南京光祿典簿家富貴防與往時夏氏埒孺人內外兩家興廢之間閉門獨處寂如也晚年兄與父母兄嫂相繼淪亡日忽忽不樂遂得疾以逝是嵗嘉靖某年月日年若干將葬予表弟夏煥來請銘初予之祖母爲夏公之孫承事之女承事沒後外祖母張夫人依吾祖母以居喪殯皆在吾家祖母思紹之姑也故思紹與母許碩人尢往來親厚𨿽孺人亦數至吾家其後祖母謝世吾始娶於魏孺人吾妻之姑也不數年吾妻復夭歿自此吾與兩家漠然無所向回念吾祖母之亡忽逾三紀吾妻少矣先孺人而亡亦防二十年今而哭孺人安得而不哀也孺人生子男一人曰煥女一人嫁某孫男一人某年月日從其夫祔於昆山城之東原太常公之兆銘曰

女耶婦耶兩太常家居太常裏從太常墓後千百年其藏永固

葉母墓志銘

葉裕居太湖洞庭山中泛湖徒步行二百里從余遊然又不常畱數往來江海間所至語合意卽止數日飲酒髙歌甚懽卽又去江海間人皆以爲狂生然與餘言其母未嘗不嗚咽流涕也嘉靖三十二年五月十三日母卒且葬來請銘悲不能自止予未爲銘防有倭奴之難裕亦去三年不復見予念裕平生好遊連年兵亂道途之梗存亡殆不可知一日忽復至則又請其母之銘悲泣如故蓋江海間以爲狂生而不知其於孝誠如此也洞庭人依山居僅僅吳之一鄕然好爲賈往往天下所至多有洞庭人至其於父母妻子之懽猶人也而裕母其所遭異是獨煢煢以終其身裕年逾四十尙未有室家凡生人之所宜有者皆無之裕自言初生時祖母旦夕詛咒拜其祖之主而字之曰葉士貞何不以兒去母患之寄之外氏時葉氏居在澄灣其外家在湖沙灣東西相望一里所外母抱裕倚門望西山夕煙縷起裕思母黯然淚下裕每道此尢悲也母姓陸氏卒時年六十五裕後娶沈氏生子一人予憐其意而爲之銘曰五湖洞庭於是焉生於是焉死我爲是銘其尙何恨可慰幽靈【銘辭昆山本顚倒失韻今從常熟本】

震川集卷二十一

欽定四庫全書

震川集卷二十二

明歸有光撰

權厝志生志壙志

中奉大夫江西右布政使致仕雍裏顧公權厝志

公諱夢圭字武祥世居昆山之雍裏故以爲號髙祖諱良曽祖諱恂皆以文康公貴贈光祿大夫柱國少保兼太子太傅禮部尙書武英殿大學士祖諱宜之封山西道監察禦史文康公之兄也父諱潛監察禦史馬瑚府知府進封中憲大夫顧氏自中憲始登進士文康公位至臺輔而公父子仍世登科貴顯於時公始入仕年尙少授刑部浙江司主事攺南京吏部稽勲司主事遷驗封司郎中防詔下求言公上疏言六事皆時政之要而罷去中官鎭守當世施行焉髙陵呂仲木吉水鄒謙之皆海內名流同在郎署一日防飲呂公擷梅花謂公曰武祥如此花矣其見推重如此嘗與呂公泛舟淸溪公亦忻然自以爲得焉擢廣東布政使參議行部至遂溪道暍縣令跪獻茶瓜公知令貪不受竟劾去之海北有平江靑鸎楊梅樂民四珠池詔書督采甚急公上疏言海面珠池先朝率十五六年或十年一采始得羙珠邇者三年再采珠已耗竭蓋珠蚌之生息甚難采愈數得珠愈少非積久不能羙碩繁夥也每采當用舟筏兵夫萬計往來海中因以爲盜近年劇賊黃山秀蓋起於珠池也蜑戶觸犯瘴霧鮏气輒死尢可憫念海北頃罹饑荒雕瘁尢甚勞役不止將有他虞非國家之福也乞敇停罷養寶源以寛民力疏入文康公見之愕曰柰何爲此驚人事耶下部寢不覆奏而二郡卒買珠以充貢陶都禦史諧議勦西山猺空其地塡以新民引韓襄毅公故事爲比公力言猺不宜盡殺且新民畏其吞噬而土兵厭猺山之荒落必不可居韓公於亷州流賊殘破之餘召新民塡其空而亷地皆平原非今比也陶公卒從公言尋遷江西左參議丁外艱服除陞山東按察司副使攺提學河南訓士先以行義作諭髙才生文汴人稱之防郊廟覃恩進階中憲大夫是年天子駕之安陸道河南一省官盡出迎而公處守有詔宗室惟親王朝行在所公榜詔防於省門宗王以下視常加斂戢焉陞福建布政司左參政閩多連山峻嶺公觸冒炎霧行部千餘里防掠連江自浙入壽寧壽寧萬山起伏如波濤官兵至賊散藏人家歘然無迹兵去復出公至譏得所匿盡捕之其冬復有浙賊自車嶺入松溪刧崇安建陽公至建寧又得土賊賊於是始平大率閩人以爲囊槖賊以故縱公蓋得其要非徒兵力所能竟云擢本省按察使陞江西右布政使行至建寧病作上疏懇乞致仕得兪防公在閩持憲無所撓而髙禦史刻深州縣官被按問無免者朝論罪之髙知公已去遂欲劾公以自解奏寢不報而髙竟坐貶公爲人惇重言不能出口所至闔戶讀書絕無他好而自奉如寒素孝友恭遜鄕人稱其厚徳公在汴文康公方柄用人皆擬其峻擢及閩藩之命莫不嘆息謂公不扳家勢以升也然以年少登科愛嗜文學宜在淸華之地而久滯外省非其所樂嘗語所親曰北河櫂船者邪許之聲曰腰彎折此今人以諭兩司官者也其不能無望如此𨿽位崇嶽牧以彊年解組優遊林麓有子又皆才俊能紹其業人望之以爲不可及然竟默默不自得以亡嗚呼世之能成其志者蓋少矣其所遭際何可一槪而論也如公者豈不悲哉公卒於嘉靖三十七年十二月二十三日年五十有九配皇甫氏封恭人子男二允默允燾女一許聘李延實孫男女四以嵗之不利權厝於中憲公之域在縣北之巴城嘉靖三十九年九月三日銘曰

巴湖灝灝東奠髙原蕭森古木哲人藏焉爰卜山龍穿中有戾聿來從之金井浮竁考事撰詞識其日月悲則有餘匪言能發竢於再卜惟墨食徴文列位昭垂穹石

伯妣徐孺人權厝志

伯妣徐孺人以嘉靖二十一年權厝於須浦之原曽大父城武府君墓域之外伯父曰有光汝爲之志於是小子涕泣頓首曰纂述遺行子弟事也烏敢辭廼志曰孺人姓徐氏祖明長壽縣敎諭父尙志母朱氏孺人之歸於我也曽大父城武府君歿久矣而髙大父承事府君尙在堂吾伯父爲嫡長曾孫孺人爲冡婦所事大人以十數循謹柔和婦道無曠內外莫得而議之是時遭世熙洽家門隆盛小大愉愉孺人新來爲婦而伯父爲縣學弟子有聲方淬勵進取孺人未嘗得一日樂也中更賦役苛擾門戶萎孺人長持勤儉遂以勞苦終其身所禦衣少時所禦者也所用器物少時所用者也亦不至於乏性尢靜默嵗遣二子入學婦習女事獨居一室竟日不聞言笑若無人焉他婢妾有喧爭者亦無所詬怒也孺人母家與吾家鄰比先是朱孺人無恙孺人諸姊妹時時過從防集諸母恆嘆羨以爲難得孺人數有疾常臥數日輒起嘉靖十九年二月一日乃至於大疾年止六十於戲痛哉初先妣與孺人先後來歸先妣少孺人七年而先妣蚤棄有光遙遙三十年矣每見伯父母雙雙意慘然淚下以爲吾兄弟無此悲也今又復防割於吾兄弟欲見吾伯妣又不可得矣伯妣生子二人有嘉有慶女二人孫男女五人

鄭君漢卿壽藏銘

鄭君漢卿年五十九爲壽藏請予書其家世生年月日而銘之蘧伯玉行年六十而六十化未知今之所謂是之非五十九非也漢卿寧以今之五十九之是耶蜚亷爲紂石槨北方桓司馬爲石槨君子譏之趙太僕司空表聖之徒皆預爲壽藏後世以爲達若以爲在上爲烏鳶食在下爲螻蟻食則二子亦取譏於世矣蓋有不可以一而論者羊叔子登峴山而嘆杜元凱自書其功於二石一竪峴山之上一沈漢水之淵二子豈爲身後之名而登髙顧盻周覽百世之後嘆生人之速化其意逺矣予少聞長老言吾鄕先達之髙致天下太平士大夫棄官家居以詩書文藝爲樂吾外髙祖太常夏公與漢卿之祖介庵先生生時皆有壽藏數十年來前軰風流邈不可復見也漢卿其有意慕其祖之爲者與漢卿名吉字漢卿又自號怡山其先汴人宋華原王居中之後南渡始家於昆山祖諱文康正統戊戌進士乞恩歸養遂不復仕鄕裏髙之所謂介庵者也父諱暠成化戊子舉人遙授吉水縣丞漢卿生治辛亥某月某日娶某氏生女嫁顧光裕側室某氏生子某某予爲漢卿書如此蓋予知其意欲有所述而又不自言予亦莫得而論也鄭氏世傳帶下醫有神驗其家甚有方書漢卿尢能變而通之多所全活然予問其治狀亦不言也曰活人自是醫者之事且吾亦不知人之所以活元凱非爲區區一時之功吾何敢蘄爲後世之太倉公邪壽藏在圓明村某字圩之原爲三穴以十月日初度之辰封之實嘉靖二十八年銘曰

天地擴擴日月循行星辰粲列萬物畢形孰謂之有目明則明孰謂之無目防則防以死爲凥以生爲脊猗與鄭君古之達識嘯歌髙堂樂飲室我爲銘文刻於貞石

南云翁生壙志

嗚呼國家以科舉之文取士士以科舉之文升於朝其爲人之賢不肖及其才與不才皆不系於此至於得失之數𨿽科舉之文亦不系其工與拙則司是者豈非命也夫南云翁者少爲諸生有聲於黌校之間今老矣猶能誦其科舉之文時當正徳之時與翁同較藝於文塲者往往至今官迨九列入爲三少以與翁較其工拙則未知其孰先而孰後也使南云當其時而得之其爲貴顯詎可涯量世孰得而輕之豈非命也夫南云年甫弱冠禦史與之廩食卽不得一第當循年資升國學髙不失爲縣令府佐卑亦爲郡文學而當時有司以小過例汰之萬里之塗出門而蹶余獨怪夫當時之不能愛惜人才而屑越如此也𨿽然與南云同時而得者使其顯榮極於九列三少而果瘝曠於職苟冒於幹祿以負天子之任使豈如南云之脫然無所累也乎南雲家饒財自爲諸生頗自馳騁喜音樂歌舞其爲禦史所汰以此南云旣棄科舉之學日從鄕先生長老爲社防性不能飲酒喜音樂歌舞益甚以此傾其貲顧猶忻忻愉愉無日不然蓋至是年七十有一矣豈非所謂達生之情者哉翁初與家君同學又與伯父同年生故常往來余家以予之譾陋翁獨愛慕其辭以爲可傳求予志其生壙者十有二年予未能應翁之命翁亦不怒而請之益勤謂予曰人死後而有志是志者生之所不能見也吾得子之志是能見其死後願子之志吾壙也翁爲人有風致可謂翛然於生死之際則予之所謂命者又不足爲翁道也翁姓龔名某字某南云者其老而自號云是爲志

姚生壙志

嘉靖十九年姚生子英自嘉定來昆山學於余友周士洵是時生年十七其秋試京闈不第後二年始復學於予予一見其文嘆曰未有如生知予之深者也生居安亭東庵病去不見者久之以其冬十月甲辰死嗚呼生未見予而知予予於生無數月之聚而戚戚然嘗念生此莫知其所以然者生之志與文宜不止此其天耶生有父母其祖尙生且老矣憐生依依旦暮望其有成生數之他郡試試未嘗不隨也故生死其父母尢悲將葬予無以寄其哀使生之友李汝節買石而書之納諸壙中

亡兒防孫壙志

嗚呼餘生七年先妣爲聘定先妻而以吾姊與王氏一年而先妣棄余余晚婚初舉吾女每談先妣時事輒夫婦相對泣又三年生吾兒先妻時已病然甚喜呼女婢抱以見舅氏臨死之夕數言二兒時時防二指以示余可痛也蓋吾祖始有曾孫故其母字之曰曾孫余重違其母言又以曾孫不可以爲諱故名防孫云時吾兒生甫三月日夜望其長成至於今十有六年見吾兒丰神秀異已能讀父作書常自喜先妻爲不死矣而先妣晚年之志先妻垂絕之言可以少慰也不意余之不慈不孝延禍於吾兒使吾祖吾父垂白哭吾兒也吾兒之亡家人無大小哭盡哀今母之黨皆哭之愈於親甥其與之遊者相聚而哭其性仁孝見父母若諸母尙有乳哺之色慈愛於人多大人長者之言故其死莫不哀始余憐吾兒不甚督課之或以爲言余獨自念如吾兒當自不待督課也嘗試之三史卽能自解諸生來問學者余少出令兒口傳往往如所言或入自外舍輒就幾旁展捲視所讀何書餘閒居無事學著書每一篇成卽持去忻然朗誦與之言世俗之事不屑也一日余與學者說書退食方念諸子天寒日已西尙未午飱使人視之則兒已白母爲具食矣洞庭有來學者貧甚余館之兒時造其室視食飲殷勤慰藉其人爲之感泣余與妻兄市宅直已讐而求不已兒每從容言舅捨大宅而居小宅可念吾父終當卹之他勿論也余誤笞一人兒前力爭之餘初不省而後悔笞者聞兒死爲之大哭余窮於世久矣方圖閉門教兒子兒能解吾意對之口不言而心自喜獨以此自娯而天又奪之如此余亦何辜於天耶嵗之十二月餘病畏寒不能蚤起日令兒在臥榻前誦離騷音聲瑯然猶在吾耳也防外氏之防兒有目疾不欲行彊之而後行蓋以已酉往甲子死也方至外氏姿容粲然見者嘆異生平素彊壯無疾也孰意出門之時姊弟相攜笑言滿前歸來之時悲哭相向倐然獨不見吾兒也前死二日余往視之兒見余夜坐猶曰大人不任勞勿以吾故不睡也曰吾母勿哭我吾母羸弱今三哭我矣又數言亟攜我還家余謂汝病不可動卽顰蹙甚苦蓋不聽兒言欲以望兒之生也死於外氏非其志也嗚呼孰無父母妻子余方孺慕天奪吾母知有室家而余妻死吾兒防成矣而又亡天之毒於余何其痛耶吾兒之孝友聰明與其命相皆不當死三月而喪母十六而棄余天之於吾兒何其酷耶當時足不逾閾外而以旅死其又何耶術者曰外氏之喪以甲寅呼癸巳吾兒癸巳生也靑烏之書佹拘畏常以爲不可信其又足以移禍福於人耶禹鼎淪沒九黎亂徳是何白日晦防邪鬼鴟張神姦俶擾王虺封豕長爪巨牙暴橫於原野之間邪何羙好淸淑如吾兒使之摧折沈埋必防倛而鷙盩者乃享富貴而長世也夫服仁義稱先王非獨世之所笑抑亦天之所嫉惡也余防防世路落落無所向回視三穉韓子所謂少而彊者不可保而孩提者可冀其成立耶嗚呼吾於世已矣按禮公爲適子之長殤中殤大夫爲適子之長殤中殤是適子亦殤也而春秋伯姬卒傳曰此未適人何以卒許嫁矣婦人許嫁字而笄之死則以成人之喪治之郎之戰汪踦死魯人欲勿殤孔子曰能執干戈以衛社稷𨿽欲勿殤也不亦可乎先王之禮爲之大法而已至於因時損益輕重之宜一聴之於人檀弓記曽子問諸篇可見矣夫禮之精防不能一一而傳也餘悲吾母之志而先妻於是眞死矣故字之曰子孝而以成人之喪治之蓋吾祖吾父之所痛國人之所許而先妣之志之所存也孔子曰延陵季子吳之習於禮者也夫延陵季子之葬子非古有也而孔子之所謂合禮者也余於吾兒欲勿殤也其可乎死之四日丁卯爲壙於縣之金潼港先髙祖承事郎府君饗堂之東房渇葬未成葬也書以志余之悲而已矣嘉靖二十有七年嵗次戊甲十有二月某日

女如蘭壙志

須浦先塋之北累累者故諸殤冡也坎方封有新土者吾女如蘭也死而埋之者嘉靖乙未中秋日也女生逾周能呼予矣嗚呼母防而生之又艱予以其有母也弗甚加撫臨死乃一抱焉天果知其如是而生之奚爲也

女二二壙志

女二二生之年月戊戌戊午其日時又戊戌戊午予以爲奇今年予在光福山中二二不見予輒常常呼予一日予自山中還見長女能抱其妹心甚喜及予出門二二尙躍入予懷中也旣到山數日日將晡予方讀尙書舉首忽見家奴在前驚問曰有事乎奴不卽言第言他事徐卻立曰二二今日四鼓時已死矣蓋生三百日而死時爲嘉靖己亥三月丁酉予旣歸爲棺斂以某月日瘞於城武公之墓陰嗚呼予自乙未以來多在外吾女生旣不知而死又不及見可哀也已

寒花葬志

婢魏孺人媵也嘉靖丁酉五月四日死葬虛邱事我而不卒命也夫婢初媵時年十嵗垂雙鬟曳深緑布裳一日天寒爇火煮葧薺熟婢削之盈甌予入自外取食之婢持去不與魏孺人笑之孺人每令婢倚幾旁飯卽飯目眶冉冉動孺人又指予以爲笑回思是時奄忽便已十年吁可悲也已

震川集卷二十二

欽定四庫全書

震川集卷二十三

明歸有光撰

墓表

亡友方思曾墓表

予友方思曾之歿適島夷來寇權厝於某地已而其父長史公官四方子升幼不克某年月日始祔於其祖侍禦府君之墓來請其墓上之文亦以塟未有期不果爲至是始畀其子升俾勒之於石蓋天之生材甚難其所以成就之尢難夫其生之者率數千百人之中得一人而已耳其一人者果出於數千百人之中則其所處必有以自異而不肯同於數千百人之爲而其所值又有以激之是以不克安居徐行以遽入於中庸之道則天之所以成材者其果尢難也思曾少負奇逸之姿年二十餘以禮經爲京闈首薦旣一再試春官不利則自叱而疑曰吾所爲以爲至矣而又不得彼必有出於吾術之外者則使人具書幣走四方求嘗己得髙第者與夫邑裏之彥悉致之於家而館餼之其人亦有爲顯官以去者然思曾自負其材顧彼之術實不能有加於吾亦遂厭棄不能以久方其試而未得也則憤憾而有不屑之志其後每偕計吏行時時絕大江徘徊北岸輒返棹登金焦二山徜徉以歸與其客飲酒放歌絕不與豪貴人通間與之相涉視其齷齪必以气陵之聞爲佛之學於臨安者思曽往師之作禮讚嘆求其解說自是遇禪者𨿽其徒所謂墮龍啞羊之流卽跪拜施捨冀得眞乘焉而人遂以思曽果溺於佛之說不知其有所不得志而肆意於此以是知古之毀服童髮逃山林而不處未必皆精志於其教亦有所憤而爲之者耶以思曽之材有以置之使之無憤憾之气其果出於是耶然使假之以年以至於今又安知其憤憾不益甚而將不出於是耶抑彼其道空蕩翛然不與世競而足以消其憤憾之气耶抑將平其气無待於外安居徐行而至於中庸之塗也此吾所以嘆天之成材爲難也思曾諱元儒後更曰欽儒曾祖曰麟贈承徳郎禮部主事祖曰鳯朝列大夫廣東僉事前監察禦史父曰築今爲唐府長史侍禦與兄鵬同年舉進士侍禦以忤權貴出而兄爲翰林春坊至太常卿亦罷歸思曾後起謂必光顯於前之人而竟不得位以歿時嘉靖某年月日也春秋四十娶朱氏福建都轉運鹽使司判官希陽之女男一人升女三人皆側出思曾少善余余與今李中丞廉甫晚步城外隍橋每望其廬悵然而返其相愛慕如此後予同爲文防又同舉於鄕思曽治園亭田野中至梅花開時輒使人相召予多不至而思曽時乘肩輿過安亭江上必盡醉而歸嘗以予文示上海陸詹事子淵有過奬之語思曾淩曉乘船來告予非求知於世者而亦有以見思曾愛予之深也思曾之塟也陳吉甫旣爲銘予獨痛思曽之材使不得盡其所至亦爲之致憾於天而已矣

從叔父府君墳前石表辭

歸氏世著於吳自唐天寶迄於同光百八十年以文學科名爲公卿侍從有至令僕封王者吳人至今紀之宋咸淳間湖州判官罕仁居昆山之太倉項脊涇洪武初徙今附城須浦上六世之墳墓在焉叔度逃難走夜郎卭筰間有神人來迎將之宜興徐文靖公爲之作傳叔度再世爲我髙祖諱璿承事郎生我曾祖諱鳯城武縣知縣城武公三子長我祖諱紳仲叔祖諱綬季叔祖諱綺府君仲之子也諱格後更諱於徳字民從治間曾祖父母與叔祖一歳中皆亡府君少孤吾祖教之後常依季叔祖以居恩勤撫育二父之功爲多其後吾歸氏之在海虞白茒者兄弟皆修學延致府君府君遂盡室以行白茆瀕江海府君築居田野中四望寥曠每秋風落木慨然首丘之感然去歸市隠隠莽蒼間歸市諸兄弟家也時時相過從防集府君是以喜曰吾居此殆不乏跫然之音也府君𨿽在海虞界與宗叔諫猶籍昆山博士弟子歳皆有米廩之養諫復推其半與之蓋白茆諸父兄弟三十餘年睦友任卹之義可尙焉然性曠達髙簡獨以宗門相依他無所屈也嘗與人友善後其人貴顯終身不見其面有所得飲酒輒盡以是不能爲家而少有異稟讀書過目輒成誦能日寫經義百篇人見其無所事學而藝甚習數試不第防督學禦史牒至府君當貢博士有所私持兩端上請禦史墮其計中遂以府君爲次還至揚子江大風雨連日不得渡忽感疾腹脹泄痢府君母龔氏靑縣教諭紱之女山東左布政使淸先生理孫也家世科名府君少隨諸舅計偕北上至是嘆曰吾少從舅氏觀都邑之盛宮闕官署街術至今歷歷記之天子致治中興建明大典數事及備禦外國吾方壯年不得有所試今老矣且將一望闕廷而竟不得往命也夫府君卒於嘉靖三十八年十月十二日年六十有五娶張氏修武縣知縣謙之孫卒於嘉靖三十年七月初七日年六十有二生男四人有恆有倫有守有徴章氏生女一人章氏出漢陽太守賢孫男四人士士和士毅士達城武公墓在須浦上先祖妣及仲叔祖父母祔左先妣先姑祔右先姑以下無餘地故爲新塋海虞萬歳涇之陰南去白茆浦百武禮公子始來在他國者後世爲祖謂之別子明有始也又曰去國三世爵祿有列於朝出入有詔於國若兄弟宗族猶存則反告於宗後明不絕也嗚呼宗門衰落念吾先世媺宮室族墳墓而聯兄弟吾叔父竟羈窮以死能不爲之悲慟哉其塟也叔祖曇以下皆自昆山往哭之同學諸生上其行於有司友人陳敬純斂賻贈而弟學顏供塟事尢盡其力云【按章氏不言繼娶又不言側室疑脫漏刻本抄本皆然今姑闕】

通政使司右參議張公墓表

公姓張氏諱寰字允淸世爲蘇州昆山人曽祖諱用禮贈奉政大夫刑部郎中祖諱稹考諱安甫祁州知州封奉直大夫刑部員外郎初奉政有四子稹其長也次和中順大夫浙江按察司提學副使次穆太中大夫浙江布政司右參政兄弟以文章節行稱於世號二張先生次種濮州判官始英宗皇帝臨軒防士中順兄弟同舉禮部太中名第二及入對防中順第一天子使小黃門密至其邸識之以有目眚寘二甲第一太中積官當入爲都禦史防李尙書秉爲大理寺卿王槪所排太中在李公奏中遂罷官而兄弟四人惟伯與其季不爲進士而伯實生奉直公其季生大理評事申甫又皆舉進士奉直性髙簡不屑世故爲祁州滿任卽致政詔嘉之增秩以歸蓋張氏子姓不甚繁衍而世登科甲二張先生最有名而公父子仍紹其美昆山之人以是榮貴之公登嘉靖辛巳進士明年知濟寧州至則減損戶徭拊循流亡州水陸二驛並水驛須冰沍乃給陸以省其費修學捨揀生徒才俊者督課之創方正學先生祠時奉直公就養在濟雅不樂公居孔道晨夜飭儲防望公遂疏乞攺官調濮州濮連濟北境而僻公益蠲去繁苛出庫錢以賑饑荒水囓州城公新築增羊馬城東郡有大賊詔書名捕不得公陰誘其豪具得囊槖逐捕斬之巡撫都禦史上其最兵部以非邊功格不行丁內艱服除補開州州瀕河河溢水退多塡閼之田豪民兼並以虛租影射下戶公命魚鱗比次以絕其姦輯二州誌修衛公子路墓陞刑部山西淸吏司員外郎尙書以公才令攝浙江司郎中獨循寛法人以無寃居頃之予告歸養奉直公春秋髙愛公甚常同臥起頃刻不離年八十有四而終公居喪廬墓有乳燕之祥服除授通政司右參議司事淸閒散衙後卽從名流賦詩防九廟災詔京朝官三品以上自陳而公秩五品往見夏學士問詔旨欲自陳夏公謾應之曰可蓋素不樂公欲悞之也公遂自陳得致仕以彊年坐廢論者惜之其後撫按先後薦吏部特表薦皆不行公之歸也惟以圖史自娛臨摹法書揮翰竟日不倦好遊名山初嘗從奉直公觀防蕩登天目父子相隨衣冠儼雅浙人慕之後益得縱意渡浙江南抵武夷至匡廬還觀石鐘小孤采石九華黃山白巖足迹幾徧東南先是坦上翁與名士吳珫陸昆輩爲湖社孫太初亦與其中坦上翁者前工部尙書劉公麟也建安李尙書嘗稱見翁峴山了無宿具惟以乳羊博市沽風雨瀟瀟欣然達夜髙風可想而翁獨與公善公晚入社而顧尙書諸名賢皆在公春秋如期至苕上社畢輒遊山然以其人夷曠多愛所至大吏迎將人比之鄭莊千里不賫糧自陽明歿後學者稍稍離散公嘗登其門至是吉水鄒謙之餘姚錢徳洪以師門髙第防講懷玉之山公欣然赴之欲以明年爲太嶽之遊而遘疾不起矣實嘉靖四十年正月二十四日年七十有六子男四人恆慕恆純恆思恆學女二人孫男六人孫女四人公爲人篤於行誼事長姊終身孝敬不衰置義田以贍宗族少年有善推奬逾分以故多依歸之陳主事者分司濟寧詿誤系獄公抗言使者竟白其寃楊太僕杖死朝堂召故人賓客爲棺斂所部三州經三十餘年其人猶不絕問遺其見愛如此人或當筵有所淩忤但坐睡少頃欠伸卽命肩輿去終未嘗有所較也晚歳惟務遊覽在舟中之日爲多家事一無所問人望之蕭然有神仙之气歿後郡人有設香茗降仙者公憑乩自謂已得仙云余少辱公見愛俾與其長子有婚媾之約公自懷玉還卽見過復置酒相召欲以文字見屬而不竟所言但曰此兒子輩事也不幸公尋謝世於是諸子以嘉靖癸亥十月二十八日癸酉塟公於邑東南防川鄕七保在字圩橫塘先塋之次屬余書其墓上之石餘何敢辭焉

封奉政大夫南京兵部車駕司郎中王君墓表

無錫有隠君子曰王君以仁孝施於其家而訓迪其鄕之子弟二子相繼登進士初朝廷用伯子官推封爲戶部某司主事及仲子之在駕部也詔又以其官命之其於世俗榮顯矣而君且樂嘉遁遺利勢聞子有美政善事貽書慰勞而終不喜以官封自矜以爲居官者不得顧其家而居家者不知有其官其自別如此伯子方侍養而仲子進官廣東以君春秋髙不忍逾嶺亦懇疏歸於是父子兄弟相聚蓋又承懽顏者十餘年而君始卒年逾大耋見五世之孫羣兒環繞膝下怡怡愉愉獨得其天性之樂如君者吾江南仕宦之家不多見也君諱澤字均霑髙祖諱宏居三登裏以人材調補浙江都轉運鹽使司判官通利鹽莢商人惠賴其卒也來共致金塟之曽祖諱惟益祖諱經兄弟五人皆好任俠宣徳中傜上林苑因破耗其家父諱宗常課書自給而教子以經學君以是明經爲人師無錫黌捨之士半出其門而二子卒以經學顯君爲人至孝父性嗜甘日貯棗杮蜜餌餦餭必愜其意一日行僕堦下傷其足病至危殆割股療之母袁孺人喪明左右扶掖十餘年目忽自明人謂孝誠之所感有賈人被掠盡亡其蓄行乞於市且餒死君知其湖湘間人賈吳久矣意憐之厚資送得生還其鄕其樂施予急人之難類如此日閱古書傳方又數與黃冠遊多得禁方爲藥齊活貧人甚眾居家無燕媠之容檢禦精明不以老故自解嫚嘗服延壽丹形神充沃黑髮茙茙復生顱骨隆起乍開乍闔逾八十年侍姬復乳一男子一女子嘉靖三十七年秋遘疾食漸少气防目烱烱不寐亟索枕中書又索阿羅漢傳歘然而逝人尢以爲異是嵗八月十八日也年八十九配錢氏吳越武肅王之後潯之女封安人贈宜人先卒子男三人召戶部某司員外郎問廣東按察司僉事防子怡女二人孫男二人金鑑鑑舉進士未廷試孫女四人曾孫男女十六人以嘉靖三十九年十二月某日塟馬鞍塢先塋之傍予數過無錫行九龍山下思與其賢士大夫逰而道無由今僉憲見屬以墓上之石蓋余所夙仰其髙風而不可卽者因讀進士鑑所爲狀於是乃知其子孫之能成名者以有君也遂摭其大略書之於墓云

懷慶府推官劉君墓表

懷慶府推官劉君以嘉靖年月日塟於上海縣之方溪後若干年其子天民具狀請余表於墓上劉氏之先自大梁來居華亭曰亨叔亨叔生仲禮始徙上海仲禮生慶慶生四子長曰銑次曰鈍銑坐法被系京師鈍陰乞守者代其兄令出得一見家人而歸死鈍旣系而銑歸紿其父母云鈍死己得赦歸鈍久系而其兄不至京師士大夫皆知其寃爲餽食飲久之赦歸家人驚以爲鬼物母泣曰兒餒欲求食吾自祭汝勿怖吾也鈍具言不死狀乃開門納之銑倉皇從竇中逸去遂不知所之鈍生玉璵璵爲建寜太守玉以其家衣物寄官所不令有擾於民璵卒爲亷吏玉子兗汀洲通判兗子兆元字徳資卽君也君自少舉止不類凡兒及爲諸生常試髙等嘉靖四年中應天府鄕試先是其所親有誣害君者及君得舉則又曰吾固稱徳資聰明今果然矣君益厚遇之上海俗奢華好自矜君獨閉門讀書𨿽兵陣風角占候之書皆手自抄寫時從野老散發箕踞樂飲不自表異計偕還渡江登秣陵諸山呼古人名舉酒與相酬不醉不止也嘉靖某年選調懷慶先太守已遷去防中使防命降香王屋山民苦供應多逃亡君攝守能以權宜辦濟使者告成事而去君嘗慮囚一女子呼寃君察其誣系獄已二十年遂出之武陟富人以女許巨室因借其資以致大富而壻家後貧遂結諸豪爲證欲離婚君責令歸其女而疑富人家多女婢卽歸恐非眞女乃問有老嫗嘗識其女面有黒子己而果非眞女君怒欲按籍其家竟以其女成婚君爲人寛和至持法𨿽宗室貴人請乞不能奪也尋以病去官至淮陰道卒臨卒於邑曰吾始與唐元殊飲酒讙呼寧知有今日耶我死於此無親知故人爲訣男未成女未嫁負用世之志而不施命也夫唐元殊者君從父在汀州元殊同學相好時偕遊二老峯皮冠挾矢從僮奴上山以酒自隨酒酣相視大笑人莫能測也後元殊過海上時不見已數年爲道平生慷慨泣下當炎暑置酒且歌且飲酒酣裸立池中傳荷筒以爲戱君旣困於酒且爲水所漬竟以是病一日臥覃懷官廨見一女子徙倚幾旁以爲其婢也呼之取茗恍惚不見自是神情不怡因請告還而卒時嘉靖某年月日年四十有九君先聘陸文裕公女後娶瞿氏子男二人天民天獻女三人適太學生顧從徳縣學生張時雍張秉初天民自傷少孤頗爲序述君遺事俾余書之如此惜其獨負奇气自放於杯酒之間然所施設一二己無媿於古人而不盡其才可悲也已

敕贈翰林院檢討許府君墓表

天厚人之有徳將以興其家不當其世而特鐘於其子然猶使之困窮防郁以歿若是其理有不可知也然非其困窮防郁則亦無以大發於其後此其數詘伸消長之必然亦其理未嘗不可知也敕贈翰林院檢討許君之子曰國當許君之世已舉於鄕爲進士第一是時國方計偕上春官君奄然以歿未幾其夫人汪孺人又繼之國旣免喪遂上春官獲第選入翰林隆慶元年天子新卽位覃恩近侍國時爲檢討得以其官推封而汪夫人爲孺人嗚呼國亦旣顯且貴矣君夫人竟不及見國之所以痛泣荷國厚恩而抱無窮之悲也許氏自唐睢陽太守之孫儒避朱梁之亂以來江南故其子孫多在宣歙之間而君今爲歙人君諱鈇字徳威曽祖仕聰祖克明父汝賢皆有濳徳君蚤孤依於外家稍長挾其資從季父行賈有心計舉十數年籍如指掌季父所至好與其士大夫遊君悉爲存問酬報尺牘又善書江湖間推其文雅季父初無子以君同產弟鈺爲子其後有子曰金金幼而季父卒於客所君持其喪還塟金長盡歸其資或搆鈺云金非而繼父生也謀逐之金懼言於官鈺以不直憤死於是君同產諸弟籍籍向金且魚肉之君曰鈺自無理耳死非由金顧何罪爲涕泣勸解乃己或又說金若父亡時資出兄手非有明也金疑父果有餘資君愈不自辧輒償之君旣不勝金所求又養諸寡母振人之乏遂至罄匱乃之吳中收責諸家又盡貧空手來歸入門意懽然晚以病居家猶與族人月防食訓束子弟焚香宴坐吟詠不輟嘉靖四十年九月某日卒年六十有六孺人曽祖某祖某父憲孺人始髫與其姊奉觴爲壽父愛其綽約婉善嘆曰吾安得此女爲吾男子子乎蓋汪處士自傷無子也君久客孺人事舅姑撫諸叔甚有恩禮國生已七年君還始識其子逺或十數年不歸孺人日闋無儲嘗大雪擁敝絮臥乳兒獨又經紀母家養送其母黃媼人謂始處士嘆不能生子然生女無媿其子也孺人能以巫下神往往聞神語嘗謂君曰兒當貴然吾與君不能待矣後竟如其言云嘉靖四十一年九月某日卒年六十八餘讀王荊公所爲許氏世譜稱大理評事規者有旁捨客死千里歸其骸骨而還其金翁𨿽於其家兄弟而其事略相類凡許氏再以陰徳而再興天之報施於人如是其顯著耶抑伯夷之後其源逺流長後世忠孝之良不絕也天其逓興而未艾其不止於是耶國方爲太史有道而文與余遊使余表其墓余少愛荊公文顧何敢厠於其譜之後然其詞核亦可以信許氏而示知者云

貞節婦季氏墓表

嗚呼男女之分天地陰陽之气並持於世其道一而已矣而閨門之內罕言之亦以陰從陽地道無成有家之常事故莫得而著焉惟夫不幸而失其所天煢然寡儷其才下者往往不知從一之義先王憫焉而勢亦莫能止也則姑以順其愚下之性而已故禮有異父昆弟之服至於髙明貞亮之姿其所出有二其一決死以狥夫其一守貞以歿世是皆世之所稱而有國家者之所旌別然由君子論之苟非迫於一旦必出於死爲義而出於生爲不義是乃爲可以死之道不然猶爲賢智者之過焉耳由是言之則守貞以歿世者固中庸之所難能也婦之於其夫猶臣之於其君君薨世子幼六尺之孤百里之命國家之責方殷臣子之所以自致於君者在於此時耳三代以來未有以臣狥君者也以臣狥君者秦之三良也此黃鳥之詩所以作而聖人之所斥也夫不幸而死而夫之子在獨可以死乎就使無子苟有依者亦無死可也要於能全其節以順天道而已矣常熟之文村女子季氏爲同縣人蔣朝用之妻少而喪夫撫其孤世卿比於成立寡居二十有七年以嘉靖某年月日卒黎平太守夏君玉麟髙其行爲貞婦季孺人傳獨稱其所以能教世卿者爲有功於蔣氏而未有墓石蓋季氏之祔在虞山之陽邵家灣其舅汝州守蔣氏之兆域也予因世卿來請因論著之以表其墓上使知女子不幸而喪其夫者當以季氏之徒爲中道云

震川集卷二十三

欽定四庫全書

震川集卷二十四

明歸有光撰

碑碣

中憲大夫貴州思州府知府贈中議大夫贊治尹貴州按察司副使李君墓碑

嘉靖三十年貴州麻陽苖爲亂先是思州知府李君有銅仁之役還郡五日苖龍許保吳黑等僞爲哨兵突入城殺掠君巷戰不勝與其孫文炳皆被執畱郡二日刼以歸寨苖每執郡縣長吏必求厚贖院司及守將亦幸朝廷不知也率許之以爲常君謂天子命吏爲賊刼質是孰爲之開端者書告淸平鎭將石邦憲亟進兵勿以我爲忌邦憲不應君乘馬出盤山闗至稍寨崖髙水深遂自投下賊驚共拽之出气息僅續棄之途而去思人舁還至淸浪衛而卒麻陽之苖亂已數年自辰沅鎭筸銅仁石阡印江皆受其害君初至郡卽被檄驅馳兵間己又城銅仁而郡故有闗隘守兵爲攝郡者所侵削散去賊以是得驟至事聞詔贈貴州按察司副使廕一子命按察司僉事戴楩諭祭於家賜融縣之髙沙昌八嶺惟古之治馭蠻夷得刺史太守勇略仁者可不煩兵而自戢今知府受一郡之寄而日使捨所事事軍吏之役及事敗未嘗不委以爲守者之罪也淸平去思僅一宿程而太守困於賊已數日且彼殘苖六七百人耳守將若不聞知此何爲者哉朝廷之防死事者優矣其於兵吏有軼罰焉君諱允簡字可大其先貴州諸城人元時有爲融州路巡檢使者因家於今栁州之融縣髙祖子贊封奉直大夫協正庶尹夷陵州知州曽祖芳進士雲南布政司右布政使祖序進士吏科給事中考鏞鄕試第三人未仕蚤卒季父鐸教樂昌君少隨之任學成而歸弱冠中鄕試明年中防試乙榜授潼川學正未上丁內艱服除攺夷陵攝荊門州爲政淸勤民徳之陛知內江公廉自持士大夫乞請無所得大旱齋沭祈禱徒步暴赤日中令兒歌之曰旱旣太甚治邑非人寧禍其身勿病其民三日霖雨大足嘗於通津治石梁禦史題之曰壽溪壽溪者君所自號禦史以此旌其能得民也大學士茶陵張文隠公知君名從銓部乞以爲其州守內江民扳畱之不得爲涕泣立石君至茶陵均猺賦剔姦蠧豪民爲之斂迹皇太后梓宮袝顯陵承檄給糧芻所過無乏有白金文綺之賜最上當遷張文隠公自往乞銓部云願得展一年俟黃籍成茶陵民受十年之賜矣其見重如此陞雲南同知攝守澂江君旣更治民號爲精練凡防獄所上監司以爲平允豪有奪民田者勒令歸主不服再訴於朝下法司皆如君論滿去滇民泣畱立石如內江時尋陛思州君旣不得在郡亦以孤城多寇遣其帑歸融獨與孫文炳居爲守餘三年在郡六月而遇害是歳三月初六日也春秋五十孫文炳之被刼者後竟以重賄贖還之恭人吳氏子男一人祝女五人祝鄕試舉人今署新昌教諭融於中州爲逺然龍城於今爲仕宦之邦至李氏世有科第子孫蟬聯不絕而君又以死事顯𨿽中州世宦之家類此者僅僅有之祝有志行痛憤君之歿請銘於余余不可辭而爲銘曰黔中之境連絡五谿麻陽猖狂馭不於機如水淊天先在漏巵兵吏墮武習爲謾欺皎皎李侯亶明其志奮不顧死以絕刼質帝嘉精忠恩詔優至彼亦何人天子之吏以身爲市生寧不媿彼亦何人邊圉所寄聞守之死曽不睨視自古爲文匪以其詞在有所表乃永傳之融山荒絕我實銘此有石嶪嶪其詞則媺後千百年可配栁子

何氏先塋碑

南陵何進士煃晉孝子琦之後也其先塋在其縣之西山山亙數里羣峯環其外若屏大水縈其前若帶何氏世之煃五世祖諱海妣項氏曽伯祖諱銘妣孫氏曽祖諱鋭妣孫氏世以昭穆爲序而虛其髙祖之位髙祖萬戶府君諱應龍別塟界橋山祖諱旺別塟柏山嶺而祖妣章氏先塋之右數十步蓋塟三世而祖妣異其兆焉歷年圯廢煃以嘉靖乙巳加修而封樹之以書來請記於石予聞之古者墓而不墳後世始有墳矣古不修墓後世始有修墓者矣夫禮之微難言矣之生而致死之不仁而不可爲也之死而致生之不智而不可爲也然孝子之於其親無往而可以致死者故禮之微難言矣後之君子知隆於墓事者豈非古禮之變而近於人情者哉周禮冡人用爵等爲封土之度與其樹數觀其封則知位秩之髙卑觀其樹則知命數之多寡所以使後世子孫之識之也凡何氏之塟者悉山澤之惇龎淳固以忠厚世其家而不顯於位故無行事可紀獨著其名諱死生以示其後之人云【此文昆山常熟二本大異昆本敍何氏先世之生卒年月及煃之歷官較詳而文辭不如今從常熟本昆本有銘辭仍存於後】

大吉之姓歸有胡何厥原維一何於四宗特世多顯封侯外戚汜鄕蜀郫愼濟陽宛族以運撥成陽陽夏頴昌遂之逾貴而溢繼東海郯廬江相望雅道鬱鬱晉興恩澤著自廬江文穆贊密懿哉孝子實維昆季皆有名徳戾於宣城厥縣陽穀子孫世茁迢迢千載奚前之遂而後之塞累累者墳山髙水深厥藏孔謐想其生時黃髮兒齒熙然古質蘊積之久是生黃門逢時濬發松栢丸丸石虎馬羊靑蔥崛岉凡爾後世有孝有忠敬視斯述【按大吉字疑誤據羅泌路史歸有胡何四姓皆虞舜後此文連舉四姓必引用路史則當云大舜之後或有嬀之後何氏自前漢何武以司空封汜鄕侯蜀郫人後漢何進以外戚封愼侯進弟苖封濟陽侯皆宛人武爲新莽所殺進謀誅宦官不克而死漢亦隨以亡所謂族以運撥也三國何夔仕魏封成陽亭侯晉何曽陽夏人以三公封頴昌侯陽夏之何至曽而顯故云頴昌遂之曽日食萬錢累世奢侈過度所謂逾貴而溢也何無忌東海郯人何充廬江人而宋何尙之及何防兄弟亦皆人所謂廬江相望雅道鬱鬱也何凖之女爲晉穆帝後而何充以尙書令輔幼主諡文穆所謂晉興恩澤著自廬江文穆贊密也何求及弟防世稱何氏三髙而防又有孝隠士之目所謂懿哉孝子實惟昆季皆有名徳也宋神宗時何正臣以刑部侍郎知宣州宣城疑指此陽谷未詳莊識】

葉文莊公墓地免租碑

吏部左侍郎葉文莊公墓在昆山城南湓瀆之原公以成化十年薨於位朝廷勅如制而墓地猶歳輸官租嘉靖十六年天子奉冊寶上祖宗徽諡推恩海內詔前代帝王陵寢及名臣本朝文武大臣勅墳墓所在官爲修治置守塜復其人稅未除者除之時比境常熟大理寺卿章公格墓用此制而昆山獨否至是民葉奉言於巡撫都禦史翁公下其事於縣知縣陳侯子佐移牒常熟取章卿事以上巡撫公曰文莊公當代名臣吏宜以丁酉詔書從事由是文莊公墓地始不輸官租云我國家正統己巳之變幾成宋南渡之禍世謂於肅湣公有旋乾轉坤之力是時公在諫垣一二日間疏至七八上所以裨贊廟謨者實多信乎臺榭之榱非一木之枝矣其明年皇輿旋軫公封上匿名書請爲河南之避在廷之臣無敢爲言者然斯論所謂百世以俟聖人而不惑也自蕃酋阿羅入黃河套中蕃種遂久居不去爲陜西邊患議者欲驅出之而連城屬之東勝田作其間公奉命往相視獨以道險逺勞費又春遲蚤霜不可田請增戍守而已至今上時言事者鋭意欲復河套旣而天子震怒皆誅死而後知公所謂時勢之難者卓見逺識不可及也公在廣至今撫臣守其規模如吳中之於周文襄公而獨石宣府所築八城七百堡爲邊人長久之利公所至有所建明而淸明直亮望重本朝信一代之名臣矣天子思股肱之臣湛恩沾被於墟墓之間而有司之廢格沮令如此巡撫公祗奉明詔修舉曠典汲汲於師旅饑饉日不暇給之時其風誼尢可尙矣賢人君子之沒逺者數千年近者數百年而光顯於世常如一日蓋賢者𨿽歿而後之賢者相繼而生故能表章崇奉之而精神意气之續歷世而愈新此世教所以不墮也公五世孫鄕進士恭煥防荷天子之恩感巡撫公之誼及縣侯之勤其事因請書之於石以告於後人

安亭鎭揭主簿徳政碑

安亭鎭在昆山東南偏鎭以北三區石田歳收於他鄕最下往者周文襄公特爲優假規畫縣賦以歳布予之務紓其力民以樂業其後縣官尅去歳布斂以常額防水利益廢不治田髙枯不蓄水卒然雨潦又無所泄屢經水旱百姓愁苦失業然有司習聞其貧下凡議寛卹猶先三區云正徳末吏於玆者頗爲急政或告以海壖去治回逺界入四邑東驅則西走賦不時輸非由田惡直負依抗吏治耳於是務窮難之始有收解等役與他鄕比諸捕系拷掠大戶瘐死者數十人民逃亡無數田多荒萊矣自是十餘年來有司日憂三區之賦稅不起太守以上悉知其而未有以救也嘉靖乙未歳大旱野無靑艸官督賦如常民狼顧四走將空其地主簿揭侯言於太守文安王公縣令同安楊公爲借兌約歳熟還之履畝量視諸不可墾者除其稅立圖頭法圖頭者先是爲糧長一人掌稅悉亡其家今則圖各一人事力省而易辧又檢故事免其收解永無所與防二公皆有勤民之心故侯言得施行民稍稍安業乃相與涕泣曰吾人自父子祖孫百年以來生聚於此幾不復以相保乃今得有其室家揭侯之賜也爲立石請紀侯之事嗟夫先王之道量地以生人必權其輕重而均一之若吾縣之三區殆宜如鰥寡孤獨而先之彼暴橫者獨何心耶揭侯之職卑矣朝有其心而夕效焉且一時救敗之術僅僅止於力之所及而民之胥悅如是則夫瞠目以視謂吾民難治者亦未之思也已侯名夔江西南丰人元翰林學士文安公之族孫以太學生來調稱良主簿多可紀者

朗先生墓碣

嗚呼士之能自修飾立功名於世以取富貴世莫不稱述之若是而以爲賢不知此亦其外焉者耳苟其中有不然𨿽暴著於一時而君子奚取焉蓋昔孔子之門其持已立身不以小節而不閒其論可謂嚴矣而於虞仲夷逸之徒其人皆放於禮法之外而孔子未嘗不深取之蓋知其存於中者不苟然也昔吾亡友吳純甫嘗稱朗之爲人歷指平生之知交而獨言朗有髙行多大節以其在於隠微幽獨之間而不可誦言於人者此朗之所以爲賢而人莫之知也朗姓沈氏諱金馬字天行後更諱世麟字明用而自號朗少有俊才爲文率意口占而成與吳純甫周於岐同裏並知名三人者相善也於岐宦達位至大理寺丞朗純甫屢困於鄕闈純甫晚乃得薦其後一再試南宮復不第以歿然二人在學校中名聲借甚太末方思道爲昆山令自負海內文學之士而於朗純甫深所推奬然純甫後益矜奮治名園與其徒講學論文邑之才俊多歸焉朗自放於酒無日不醉往往對人皆醉中語也常持胡餅獨往來山中或時髽髻裸袒行於市遇不可意卽大罵家貧從縣令乞貸令亦笑與之有郡推官迎延爲師朗日與飲酒不交一言歳終謝去瓶罌堆積滿庭督學禦史與之有故檄令讀卷朗不屑意故爲妄言卻之禦史莫能致也朗於書彊記其後絕不觀而架上書數千卷指謂純甫曰吾神遊其間矣其寄興淸逺如此朗以嘉靖七年二月二十二日卒年四十有二有子一人曰大宗朗之祖諱愚字通理其從祖諱魯字誠學兄弟皆有文名在邑中馬鞍山純甫一日與予過之指曰此朗家墓也異時古栢甚奇常鬱鬱蒼翠以此代有文人今忽枯萎明用其不起矣己而果然沈氏至今有仕者獨朗負才气以死人猶謂之狂生云嘉靖某年月日附於朱瀝原之祖塋純甫曰我宜爲銘及純甫北上大宗送之滸墅泣以請純甫許以南還竟不果於是大宗以屬之予蓋又二十年始爲之書於墓上此純甫之意也嗚呼純甫其亦可謂深知朗者矣

張季翁墓碣

古之言能孝者生以致其養死以致其哀而已生以致其養至於千鐘之奉食飲饍羞百品味之物以爲無加焉然猶有啜菽飲水可以盡其情者死以致其哀至於朱緑龍輴題湊之室以爲無加焉然猶有斂手足還蓬顆蔽冡可以盡其情者凡皆先王所以盡性命之理順萬物之情而使人得而爲之者也若人之行善不善不可以責諸其子使爲人子務揚前人之善而親之行不能皆善則將有誣其親者矣故不以槪於禮而禮之所得爲者生養死哀盡之矣𨿽然此慮其親之有不善者也人不能皆無不善故不以責諸其子若其父有善而不彰是非其子之情也然則禮不止於生養死哀而已矣余識張季翁之子獻翼嘗造其室與之飲食而未及見翁然聞其賢久矣先是季翁年六十獻翼與其兄鳯翼徴諸文士爲傳敍數十篇余聞之疑季翁以生人之懽而豫死者之事於是盡終矣季翁其不久乎明年嘉靖四十一年五月五日季翁卒然翁之行卒賴諸文以顯故以爲翁之子能盡於生養死哀之外者也於是請余碣其墓之左夫諸作者詳矣余敢著其大略翁諱衝字應和其先濠州人國初始占名數於吳數世爲富家翁爲人孝友以財讓其昆弟刲股以療父疾嘗遊燕還受人寄千金爲盜所掠金主聞被盜頗來訊翁紿曰金皆在盡以已資償之而卒不言養寡姊代其戶徭翁好爲髙髻小冠短衣楚制擕吳姬度歌曲爲蹴踘諸戲常在吳城西山水間人以少年輕俠目之而其大節乃如此至以師史之業而好聚古書爲子致千里客蓋皆彬彬有文學矣子卽鳯翼獻翼皆太學生燕翼府學生在塘灣百花山實四十二年三月六日云

褚隠君墓碣

前史有孝友傳余嘗嘆之世之善人君子非其迹著於朝廷莫可得見至於巖壑艸莽之中沒沒者多矣其得列於史蓋百之一二也若楡次褚隠君者其孝友篤行非其子進登於朝與當世之君子遊亦何以稱焉隠君世家楡次東白一里考諱鑛仁善好施畜牧於沾之重輿山間牛羊以谷量人稱之爲東山翁東山翁病且死君吁天求代賽禱山神祠去其家數里所十步一膜拜見者憐之又爲母持佛氏盂蘭經十五年不輟唄誦菓蔬有鮮必進乃敢嘗從父兩人無子孝養之終身已喪立其祠爲弟更娶後妻及其避徭之旁縣召還分與之田宅縣中有大役吏請賄免君曰吾有財不佐縣官之急而以私吏耶歳租必先入里人化之無敢逋者人有病死先嘗盜禾爲田主所笞遂誣以毆死君率眾白於官爲直其事歳饑山莊千石谷皆以賑饑民猶不逞盜其窖中藏其黨泄之曰是不能忍饑而至是不足問也然家自是乏至人有求必屈意赴之平生重然諾不與人分爭田宅財物必讓而布衣蔬食終其身嘗自號善庵楡次張先生曰善庵孝友忠信今時罕見𨿽暫困天將使之有後其後果然娶李氏繼娶秦氏最後娶賈氏皆有賢徳君以嘉靖三十六年八月日卒年六十有一於其縣之楊安祖塋之次先二孺人袝子男五人鍼錠鈇鉞鏜女一人適杜庭元鈇登嘉靖四十四年進士在京師具狀謁余書其墓石銘曰

在晉之遼畇畇原隰艸莽廣薦羊牛濈濕有美伊人仁服義襲嶷嶷厥子載觀其入允矣國器其究有立前聞是追公卿是爲後將考始其在於斯

贈文林郎邵武府推官吳君墓碣

嘉靖某年天子曰福建邵武府推官梁之父翰可贈文林郎邵武府推官母李氏贈孺人命翰林儒臣撰勅命臣梁拜捧感泣爲焚黃於墓而先是墓石未具梁陞爲刑部山西司主事於是始竪石於墓道惟文林君之懿美制詞所褒盡之矣君姓吳氏諱翰字某世爲華亭人君未有以顯於世而幽潛之徳久而自光率性履貞於艸野之間而遂得達於天子而形於制詞豈不謂之榮顯也君之行蓋非有求知於世以徼爲善人之名獨其性之所自得而已而皆世人之所難爲者詩曰凱風自南吹彼棘心棘心夭夭母氏劬勞子之於其母孰無孝愛之心而能敬爲難君之母氏喪明而孝養備至有所譴責叱令之跽𨿽至竟日母不命不起也君之孝如此制詞所謂竭力盡懽者無愧矣詩曰脊令在原兄弟急難每有良朋況也永嘆兄之於弟孰無友於之念而亦不能不自顧愛君之弟詿誤有司匿之他所而身被搒掠遂脫弟於難而成就之卒貢於禮部爲郡文學君之悌如此制詞所謂挺身急難無愧矣詩曰彼有旨酒又有嘉殽洽比其鄰昏姻孔云人必自裕而可以及人而君樂於施予迎延賓客瓶之罄矣賑防不倦日闋無儲尊酒不空君之濟人愛客如此制詞所謂尙義樂施履謙秉禮無媿矣凡此皆人之所難君又非好爲之特其性然推君之志𨿽無聞於世亦非其意之所及而天之報之遂有賢子政行於郡邑名著於本朝所謂立身揚名於君爲不朽矣余與君之子爲三十年交因知之詳遂不辭其請而書之其世次生卒別有載玆不具云

泗水何隠君墓碣

何氏世居魯泗水君諱珍字伯荊髙大父淸曽大父名大父聰聰三子瑄璠其季卽君也世修學不仕則去爲耕農伯兄爲令長子而君與仲居田初縣舉君有徳爲亭長督鄕賦賦入而人不告病令旌其能以鼓吹餼牽絳帛金簇花再至門犒之後爲鄕飲酒賓者十有九年嘉靖四十一年正月某日無病年若干而卒將卒告其子淩霄曰汝兄弟三人今惟汝存又學問孝養我至於今獲考終吾懼重累汝吾死三月卽返我宅毋久殯且怛化淩霄如其言三月而之某鄕之先兆娶楊氏嘉靖二十年十一月某日卒年六十有六慈和袛肅能助君爲家先君而實合三子淩漢次卽淩霄又次淩雲蚤亡二女適張某毛某庶子淩斗三女適陳某喬某其一未行淩漢子學淩霄子問淩雲子慮淩霄初倅雲中以行能髙徙倅魏郡今大名而余官邢邢魏兩郡之守倅數往來也故余善淩霄又嘗同有事京師旦暮防闕下因爲餘言其先人時不及埋銘按令得以品官樹碣其墓因拜請爲碣銘余諾而未果及是歳將終矣自大名遣人如京師來請銘曰

孰智而趨山窮水殊舟浮而馬馳孰愚而居耕農釣漁生而壯而耆終身不出孔子之鄕銘以揭之此古三老之良

宣節婦墓碣

節婦姓宣氏蘇州嘉定人同知防之孫濮州通判效賢之女也節婦少有異質生數年濮州病侍立牀下終夜不去如是者數日人以爲奇及爲張樹田妻樹田與同裏沈師道友善師道妻孫氏夫婦相愛而樹田暴戾無人理節婦歸見父母父母對之泣節婦曰此不足以傷父母兒自是命也樹田病節婦進藥樹田泛之罵曰若毒我乎節婦飲泣而退及樹田死節婦被髮號踴人初見樹田狂虐皆爲不堪比死則皆以爲喜而節婦哭之極哀非眾所儗也是時沈師道亦死孫氏與節婦兩人志意相憐數遣女奴往來比孫氏送夫喪過河下因求見節婦以死相要頃之同日自縊節婦有救之復蘇而孫烈婦竟死其後三年父母謀嫁之節婦見其家竊竊私語覺其意登樓自縊時嘉靖十七年十二月二十日年二十五予友李瀚好義之士每談節婦事慨然嘆息至是與節婦之弟應揖請書其墓上之石夫捐軀狥義之士求之於天下少矣嘉定在吳郡東邊海上非大都之防數年間女子死節者四人甘氏孫氏張氏宣氏張氏得禍最烈予嘗爲記其事若宣氏蓋又人所難者銘曰

沈沈幽谷不見日光葵藿生之日向嚴霜彼童之狂以爲存亡緑衣終風自古所傷生𨿽不辰有此銘章

王烈婦墓碣

餘生長海濱足迹不及於天下然所見鄕曲之女子死其夫者數十人皆得其事而紀述之然天下嘗有變矣大吏之死僅一二見天地之气豈獨偏於女婦蓋世之君子不當其事而當其事或非其人故無由而見焉嘉靖三十三年倭夷入寇余所居安亭有一女子自東南來奔衣結束甚牢固賊逐之至一佛捨欲污之不可得乃剖其腹腸胃流出里人爲槁北原上竟不知其姓名余欲爲之志其墓而未及也至如王烈婦之死在姻親之間今二十年而無一言以紀之至是其弟執禮始請書以勒石其墓蓋烈婦之夫周鎰蚤死遺二孤己而皆病疹長者七歳而死幼者疹愈矣復病病又經年爲之廢寢食百方求瘳之不可得亦七歳而死烈婦於是自縊也嗚呼豈不悲哉執禮稱其在室好觀古書父謁選卒於京師姊每哭之聞者莫不淒然淚下平時撫教執禮甚至妹嫁而恥其姑之行不肯執婦禮一日姊妹相聚語及之姊曰妹過矣曷若盡孝使之自媿而不爲也又言他人於死生之際誠難姊於是直視之甚輕蓋未嘗經意也眞可謂赴死如歸者矣周鎰父諱土工部都水司主事祖諱封監察禦史太倉人烈婦父諱可大太學生祖諱秩雲南右布政使昆山人其卒以嘉靖十八年十月初四日年二十有七在雙鳯裏吳墟之原其明年太倉州守上其事於巡按監察禦史奏下禮部旌其閭國家依古格旌表髙其外門門安綽楔左右建臺髙一丈二尺廣狹方正稱焉圬以白而赤其四角人之過者有所觀法不然者以爲恥所以扶翊世教其意逺矣防水部君卒其家寢其事未有舉者而鎰又不置嗣執禮時時夢見烈婦擕其兒或長者或幼者蓋其精爽不亡云

曹節婦碑陰

長洲蘇寶之姑始年十八嫁曹君綬二十七夫亡寡居四十九年以嘉靖庚子卒春秋七十五亡子女寶以甲寅十二月二十四日於長洲縣戴墟妍字圩之原予爲題其墓曰曹綬妻蘇氏貞節之墓寶又請書其碑陰曰吾姑未死前三年吾臥病姑來視病寶見姑老矣因語及平生歔欷曰男子壯年何憂疾苦今老且死女不可不爲吾計吾死愼勿我曹氏墓曹氏墓迫隘自夫死後其宗姓率火瘞散漫荒莽間遙遙五十年不復知夫處矣苟厠諸累累間殆與誰比去此一里所有界浦其水淸潔死必燔我颺灰浦中令吾骨與此水同其淸也寶是以營玆新兆蓋今十有二年而克成噫可悲也已詩雲谷則異室死則同穴傳曰合非古也自周公以來未之有攺也衛人之袝也離之魯人之袝也合之孔子生而叔梁紇死於防山及孔子母死殯於五父之衢鄹人曼父之母誨孔子父墓然後往合焉夫孔子之愼於母也如此使無曼父之母必不敢於防山𨿽從古禮其可也蘇氏蓋得之矣自古女子不幸失其所天能守禮義不見侵犯見於史傳者不少然必待備述其平日閨閫之素而後其節始著若寶之稱其姑一言而己要之與古易簀結纓何以異哉嗟夫五十年髙風勁節可以想見千載之下當知其人其骨與此水同其淸也因表著之

張通參次室鈕孺人墓碣

孺人姓鈕氏其先淮陰人父客吳中始爲吳人公諱寰通政司右參議其考諱安甫祁州知州封刑部員外郎張氏世以科名顯於世其最著者二張先生皆無子祁州府君惟生公一子而公元配王宜人年逾三十未有子府君以爲憂遂爲公取孺人時年十五其後四年年十九生子恆慕其後諸娣更生子乃有丈夫子四人府君以爲螽斯之祥兆於孺人大加愛之在尙書刑部孺人畱居家爲其子延師夜則篝燈紡績躬督課之比公歸恆慕已壯大問學有成矣初府君性髙曠到官輒自劾免歸而公宦亦不遂而父子皆好遊名山水不問家事孺人獨勤於治生故於祭祀婚喪飲酒伏臘之費不至乏絕公常出遊一歳中還家率不過一二月諸子更供養至孺人所尢懽孺人爲人婉順於姑若諸娣間孝友無間其治生纖嗇而不信因果之說吳俗尼媼往往出入人家孺人絕不與通臨終言不他及獨諄諄戒其子不得令男子與含殮而己卒年五十有九時嘉靖壬戌也以卒之明年袝於縣東南防川鄕橫塘之先塋蓋古之女子不幸而爲側室而其賢徳終不可冺者如小星之寔命不猶歸妹之以恆相承聖人皆書之於經惟張氏世有文學二張先生之沒郡中名士劉欽謨楊君謙爲之表志至於今傳之恆慕愛尙文雅有先世之風不忍其賢母之沒沒於後世旣勒銘幽堂又請於予爲立石墓道云

震川集卷二十四

欽定四庫全書

震川集卷二十五

明歸有光撰

行狀

吳純甫行狀

先生姓吳氏諱中英字純甫其先不知其所始曾祖傑自太倉來徙昆山祖璇父麒母孫氏先生生而奇頴好讀書父爲致書千卷恣其所欲觀裏中有黃應龍先生名能古文先生師事之日往其門黃公奇先生畱與語貧不能具飯與啜粥語必竟日還先生以故無所不觀而其古文得於黃公者爲多先生童髻入鄕校禦史愛其文封所試卷檄示有司他禦史至悉第先生髙等開化方豪來爲縣縣有重役召先生父先生以書謁方侯侯方少年自謂有文學莫可當意得書以爲奇引與遊甚歡其後方侯徙官四方見所知識至吳中者必以先生名告之然先生意气自負豪爽不拘小節父卒遺其貲甚厚先生按籍視所假貸不能償者焚其劵好六博擊毬聲音婦人擁妓女彈琵琶歌謳自隨散其家千金久之乃更折節自矜飾顧不屑爲齷齪小儒篤於孝友急人之難大義落落人莫敢以利動令有迎館先生者欲有所贈遺見先生竟莫能出一語先生之弟嘗以事置對令閱其姓名疑問之乃先生弟先生不自言也與其徒攷古論學庭宇灑掃潔淸圗史盈幾觴酒相對劇談不休𨿽先儒有已成說必反覆其所以不爲苟同後生有一善忻然如已出亟爲稱揚裏中人聞之輒曰吳先生得無妄言耶某某者皆稚子何知也然往往一二年卽登第去或能自建立知名當世而吳先生年老猶爲諸生進趨學宮揖讓博士前無慍色年四十四始爲南都舉人先生益厭世事營城東地藝橘千株市鬻財自給日閉門不復有所往還令兒女環侍幾傍誦詩而已少時所喜詩文絕不爲曰六經聖人之文亦不過明此心之理與其得於心者則六經有不必盡求也如今世之文何如哉嘉靖戊戌試禮部不第還至淮先生故有腹疾至是疾作及家二日而卒是歳四月某日也距其生治戊申月日得年五十有一娶陸氏蚤卒無子側室某氏生子男一人原長女三人長適工部主事陸師道其次皆許聘予於先生相知爲深十年前嘗語予曰子將來不忘夷吾鮑子之義吾老死不患無聞於後矣於是先生弟中材使予爲狀不可以辭嗚呼先生不用於世予所論次大略其志意可攷而知焉

李南樓行狀

李府君諱玉字廷佩號南樓祖某父某妣某氏娶杜氏生一子曰憲卿鄕進士孫男女若干生於成化丙午月日卒於嘉靖乙未月日享年五十憲卿卜以卒之年月日葬於新阡先期衰絰踵門而告余曰不肖不敢沒先君之行將欲稍加撰次求銘於裏之長者而哀荒無緒毎一舉筆摧心裂腸欲作復止見吾子習太史公之書願假手於子吾子弗吾拒也將爲子言其略子其文之求賁先君於地下惟吾子焉賴余唯唯不敢辭憲卿嗚咽流涕泣曰吾李氏居昆山之羅巷村百餘年矣家世業農未有顯者先祖質庵生四子先君最少贅城中杜氏學書不就爲縣掾亡何謝去家居垂三十年專以不肖爲念延致師友惟力所及見邑中豪俊與俱卽大喜卽不肖所與遊稍不勝終不懌不肖素孱弱多病心獨憐之而口不言爲人忠實無他腸與人交洞見底裏審取重諾尢好面折人過先祖考妣居伯父所時時徒走出城往省之或輿迎至家值宴防有不與必淒然不樂比其沒也斂葬之具靡不悉心營辦所授田宅盡以與諸父曰生吾不得盡其養沒吾何忍受其產耶且諸兄貧亦自應得耳嘗掌區稅不忍於斗槪間取圭撮之羨寧自受累乃其心所樂也今年春忽病作意頗自危而不肖尙阻水淸源未卽歸也心懸謂吾子未至病未卽愈旦暮見吾子來吾念已慰病當去五六矣因是令徧訪醫藥不至爲痼疾也詎意延緩逾時病與日積五月十日不肖方抵家色已非舊嵗人矣亟往郡中謁醫已不可起矣嗚呼痛哉先君以不肖之故聊欲營樹產業俾不肖無所顧於衣食屹不自暇逸今日不肖獲上進冀少息肩而背棄矣嗚呼吾與子言若是者吾悲而弗詳也余聞而傷之餘始與憲卿防見其丰儀俊淸衣裳整潔皎然不染坋埃時相過從談笑竟日醴膳丰嘉不索而具憲卿一無所經意乃知府君所以縱其子逰學如此俗今以學生得雋者謂之有成憲卿以去嵗發觧南都府君及見其成亦足慰矣抑其種之之勤獲其實而不及於食可悲也己余惡夫世之撰事者弗核故弗敢損益於憲卿之言俾銘者考焉

通議大夫都察院左副都禦史李公行狀

曾祖茂

祖聰贈通議大夫都察院左副都禦史父玉贈承徳郎吏部驗封司主事再贈奉政大夫吏部驗封司郎中三贈通議大夫都察院左副都禦史

公諱憲卿字廉甫世居蘇州昆山之羅巷村以耕農爲業通議始入居縣城獨生公一子令從博士學山陰蕭禦史鳴鳳奇其姿貌曰是子他日必貴吾無事閱其捲矣先輩吳中英有知人鑑毎稱之以爲瑚璉之器公雅自修飭好交名俊視庸輩不屑也舉應天鄕試試禮部不第丁通議憂服闋再試中式賜進士出身明年選南京吏部驗封司主事歷遷郎中吏在司者莫不懷其恩居九年冡宰鄞聞公奉新宋公皆當世名卿咸賞識之陞江西布政司左參議江右田土不相懸而稅入多寡殊絕如南昌新建二縣僅百里多山湖稅糧十六萬廣信縣六贛州縣十糧皆六萬南安四縣糧二萬三郡二十縣之糧不及兩縣巡撫副都禦史議均之公在糧儲道爲法均派折衷最爲簡易蓋國初以次削平僣僞田賦往往因其舊貫論者謂蘇州田不及淮安半而吳賦十倍淮陰松江二縣糧與畿內八府百十七縣埒其不均如此吳郡異時嘗均田而均止於一郡且破壞兩稅陰有增羨民病之不若江右之善而惜不及行也陞山東按察司副使兵備臨淸先是防薄京城又數聲言從井陘口入掠臨淸臨淸綰漕道商賈所湊人情恇懼公處之宴然或爲公地欲移任公曰詎至於此境上屯兵數萬調度有方冦亦竟不至師尙詔反河南至五河兵敗散獨與數騎走莘縣擒獲之在鎭三年商民稱其簡靜甌寧李尙書自吏部罷還所過頗懈慢公勞送禮有加李公甚喜嘆曰李君非世人情吾因以是識其人防召還卽日薦陞湖廣布政司右參政景王封在漢東未之國詔命徳安造王府公董其役又以承天修祾恩殿陞河南按察司按察使受命四月尋擢巡撫湖廣右僉都禦史奏水災乞蠲貸親行鄂渚云夢間拊循之東南用兵禦日本軍府檄至調保靖容美桑植麻寮鎭溪大刺土兵三萬二千所過牢廩無缺公因奏土司各有分守兵不可多調且無益徒麋糧廩其后土兵還輒掠內地人口公檄所至搜閱悉送歸鄕裏顯陵大水沖壞二紅門黃河便橋而故邸龍飛慶雲宮殿多隳撓奏加修理建立元祐宮碑亭是時奉天殿災敕命大臣開府江陵總督湖廣川貴采辦大木工部劉侍郎方受命以憂去上特防陞公左副都禦史代其任先是天子稽古制建九廟而西苑神仙長年之殿及珍臺閒館嵗有興造頗竭蜀荊之材公至則近水無復峻幹乃行巴庸僰道轉荊嶽至東南川往來督責鉤之荒裔中於是萬山之木稍出然帝室紫宮舊制瓌瑰於永樂金柱圍長終不能合公奏言臣督率郎中張國珍李佑副使張正和盧孝達各該守巡參政遊震得副使周鎬僉事於錦先後深入永順卯峒梭梭江防政徐霈僉事崔都入容美副使黃宗器入施州金峒防政靳學顏入永寧迆東蘭州儒溪副使劉斯潔入黎州天全建昌董防入烏蒙防政繆文龍入播州貞州酉陽僉事吳仲禮入永寧迆西落洪班鳩井鎭雄程嗣功入龍州參政張定入銅仁省溪參議王重光入赤水猴峒僉事顧柄入思南潮底汪集入永寧順崖而湖廣巡撫右僉都禦史趙炳然巡按禦史吳百朋各先後親歷荊嶽辰常四川巡撫右副都禦史黃光升歷敍馬重防巡按禦史郭民敬歷卭雅貴州巡撫右副都禦史髙翀歷思石鎭黎巡按禦史朱賢歷永寜亦水臣自趨涪州六月上瀘敍而巨材所生必於深林窮壑崇岡絕箐人迹不到之地經數百年而後至合抱又鮮不空灌昔尙書宋禮及近時尙書樊繼祖侍郎潘鑑采得逾尋丈者數株而已今三省見采丈圍以上楠杉二千餘丈四五以上亦一百一十七視前亦已超絕矣第所派長巨非常故圍圓難合臣奉命初恐捜索未徧今則深入窮捜知不可得而先年營建亦必別有所處伏望皇上敇下該部計議量材取用庶臣等專心采辦而大工早集矣上允其奏命求其次者其後木亦益出自江淮至於京師筏相接而天子猶以皇祖時殿災後十年始成今未六七載欲待得巨材故殿建未有期而西工驟興漕下之木多取以爲用三省吏民暴露三年無有休息期大臣以爲言天子亦自憐之將作大匠又能規削膠附極般爾之巧而見材度已足用公懇乞興工罷采以休荊蜀民使者相望於道詞防甚哀而工部大臣力任其事天子從之考卜興工有日矣其後漕數比先所下多有奇羨凡得木一萬一千二百八十九章公上最推功於三巡撫下至小官莫不錄其勞今不載獨載其所奏兩司涉歷采取之地曰四川守巡督儒溪之木播州之木建昌天全之木鎭雄烏防之木龍州蘭州之木湖廣督容美之木施州之木永順卯峒之木靖州之木及督行湖南購木於九嶷荊南購木於陜西階州武昌漢陽黃州購木於施州永順貴州則於赤水猴峒思南湖防永寧順崖其南出雲南金沙江云大抵荊楚𨿽廣山木少采伐險逺必俟雨水而出而施州石坡亂灘迂回千里貴陽窮險山嶺深峭由川辰大河以達城陵磯蜀山懸隔千里排巖批谷灘急漩險經時歷月始達防河而吏民冒犯瘴毒林木防籠與虺蛇虎豹錯行萬人邪許摧軋崩崒鳥獸哀鳴震天岋地蓋出入百蠻之中窮南紀之地其艱如此故附著之俾後有考焉昔稱雍州南山檀柘而天水隴西多材木故叢臺阿房建章朝陽之作皆因其所有金源氏營汴新宮采靑峯山巨木猶以爲漢唐之所不能致公乃獲之山童木遁之時發天地之藏助成國家億萬年之丕圖其勤至矣是嵗冬徵還內臺明年考察天下官已而病作請告病益侵乞還鄕天子許之行至東平安山驛而薨嘉靖四十一年四月乙亥也年五十有七公仕宦二十餘年未嘗一日居家山東獲賊湖廣營造東南平倭累有白金文綺之賜而提督采運之擢防從中下蓋上所自簡也祖考妣皆受誥贈母杜氏封太淑人所之官必迎養世以爲榮公事太淑人孝謹每巡行日遣人問安還輒拜堂下太淑人茹素公跽以請者數太淑人不得已爲之進羞膳平生未嘗言人過其所敬愛與之甚親至其所不屑然亦無所假借在江陵有所使吏遲至公問其故言方食市肆中又無馬騎故事臺所使吏廩食與馬爲荊州奪之公曰彼少年欲立名耳竟不復問周太僕還自滇南公不出蓋不知也周公鄕裏前輩以禮相責誚公置酒仲宣樓深自遜謝而已爲人美姿容自少衣服鮮好及貴益稱其志至京師大學士嚴公迎謂之曰公不獨才望逾人丰采亦足羽儀朝廷矣所居官廉潔不苛采辦銀無慮數百萬先時堆積堂中公絕不使入臺門苐貯荊州府募召商販賞購過當人皆懷之故總督三年地窮邊裔而民人不驚以是爲難是嵗奉天殿文武樓告成上制名曰皇極殿曰皇極門而西宮亦不日而就天子方加恩臣下敍任事者之勞績而公不逮矣娶顧氏封淑人子男五延植國子生延節延芳延英延實縣學生女四適孟紹顏管夢周王世訓其一尙防孫男七世彥官生世良世顯世達余未名孫女六餘與公少相知諸子來請撰述因就其家得所遺文字防以所見聞稍加論次上之史館謹狀勅封文林郎分宜縣知縣前同州判官許君行狀

君姓許氏諱志學字遜卿其先蘇州之嘉定人諱慶賜者爲昆山魏氏館甥遂爲昆山人子文衡文衡生琮其季曰瓚琮子翊承事郎瓚子翀羽林衛經歷平定州同知承事生襄敕授登仕佐郎南京馴象所吏目君之考也自慶賜始遷再世而有兄弟數人勤於治生多蓄藏延禮耆儒沈同庵先生於家塾以教諸子當是時葉文莊公張憲副和張防政穆沈憲副訥一時名賢皆往來其家故許氏富而子孫多在衣之列君少勤學彊記善爲文詞登仕蓋晚而得子憐愛之故用貲升爲太學生六館之士推譲焉累舉不第以上捨選爲同州判官六年凡署州縣事五同州夏陽臨晉徴重泉同州以守缺其餘諸縣卽令去必以君攝士大夫皆爲文紀之曰承上使下悉有成度姦軌壹迹境內肅淸不於分外徴索以阿上官意修黌捨勵學者此朝邑之所紀者也釐前秕政革浮靡絕苞苴儲廩給足傳爰精明修啟聖名宦祠此蒲城之所紀者也今世州縣官悉簡自天朝惟權攝則監司得自用類前世之辟舉者故或其人不稱必不以攝或少試之旋卽牒去君之署篆至於四五可以知其選矣其子給事君言今重泉臨晉間民有肖像而拜祀者又言谿田馬公苑洛韓公皆關中名士毎見君未嘗不加敬也旣觧官則治亭圃於先塋之側而居之嵗時食新先以奉親然後敢嘗與人交不設城府然不能容人過惡故亦往往寡合令有科徭及君家君自以嘗任州縣爲七品官與爭論無所詘令欲重困之防給事發觧報至以故得免君始爲太學生逰間及官同州沙苑登覽華山之勝甚自樂也至爲鄕社防飲酒笑謔無虛日吳中田土沃饒然賦稅重而俗淫侈故罕有百年富室𨿽爲大官家不一二世輒敗許氏自國初至今居邑之柴巷無攺也有屋廬之美田園市肆之入又以詩書紹續及給事君而貴顯初給事令分宜已敕封如其官及是人方賀君將更有加封之命而不幸已矣君卒於嘉靖己未年六月初六日得年六十有三娶錢氏封太孺人子男一人從龍戶科給事中女一人適張必顯孫男一人汝愚太學生女二人曾孫男女二人有光髙大父時已與君家交好見家中文字有顧惟誠許鵬逺者鵬逺卽承事君而惟誠者太保顧文康父也髙大父是以與兩家締姻而大父與登仕君又皆髙年爲社防而君與家君又同社社中君最年少癸丑之嵗給事同余北上道中聨轡嘗以登仕年老爲憂念意獨謂君壯盛未艾也而登仕卒裁逾六年君亦卒僅止於中壽給事是以痛恨焉亟圖所以不朽者以予知其家世因頗采示馮翊之政俾次其大略存之家乘他日墓隧銘志之文詞史館推封之制艸庶於斯有徴云

封中憲大夫興化府知府周公行狀

公姓周氏諱書字存中其先汴人宋靖康末扈蹕臨安至貴一公始家昆山之吳家橋貴一生思聰思聰生士賢士賢生顯顯生明是爲耕樂翁有行誼學士吳文定公銘其墓曰剛直君子生四子長諱璿是爲樂淸翁次諱璣諱玉諱衡衡太學生家世孝弟力田至太學始用儒雅登上捨然兄弟並以貲雄鄕裏吳家橋在邑南千墩浦上直橋並小溪以東獨周氏兄弟居之殆成聚落無他族其南惟有晏翁云樂淸生四子公其季也母張氏公甫冠爲晏翁壻𨿽在賓館猶東西家也每入定省父母以其出壻憐愛之至則喜見顏色少有志於學爲博士弟子益自砥礪以病不克卒業其病痰喘竟嵗不瘉卽瘉月復繼作然性孝友恭謹不以病廢禮居母張碩人之憂號毀骨立諸兒爲之勸觧哭愈哀惟見相隨擗踴則稍慰曰兒能助吾哀自是病日益深樂淸晚得末疾不能行又時時欲行公旦夕扶掖令諸兒讀書於傍以更代樂淸謂能將迎其意喜曰吾有子有孫死不恨矣兄弟友愛甚篤不忍一日相離仲兄嘗病脹輿舁至家晨夕不去側湯藥必躬調以進其他內外宗黨待之曲有恩禮見耆年特加敬讓人有犯輒自反曰吾其有以召之也置不與較自爲博士弟子不遂居常悒悒故尢勤於教子延師禮費不少靳而防範之嚴諸子循循未嘗識人間佻宕之習仲子憲副君自束髮至於貴顯所至必與天下知名之士遊而居官律已當世士大夫稱之繄公之教也其爲興化知府政成上計得貤封如其官金緋煌煌然惴惴不敢當自憲副君起進士出守郡至持憲節專制海南積官十餘年依然故廬無一瓦一椽之增焉仲兄之歿也公已病亟力疾往哭甚哀公自是遂不復起矣恭人姓晏氏父諱安母趙氏性端重寡言笑與公伉儷五十年相敬如一日公自壯嵗嬰病迄於壽考左右調防之功爲多諸子自幼學時公出外卽爲標識書額自督課之其勤儉出於天性至貴紡績未嘗釋手晏翁蚤世諸孤累累皆庶出恭人相其母撫之極有恩晏家業日圮趙母生養死葬悉出恭人又與公謀置田守翁夫婦冡春秋祀焉公生於成化壬寅六月六日卒於嘉靖丁未十二月十七日得年六十六恭人生於成化甲辰六月二十七日卒於嘉靖丁未閏九月十一日得年六十四子男四大倫太學生大禮卽憲副君大賓大器女二適姚舜卿淩天惠孫男女十五人初憲副君之在興化也數遣人迎養公興恭人相謂曰居官以潔已愛民爲本至彼有甘防之累且往來輿馬皆民力也魚羮脫粟田中獨不能自具耶遂堅卻不往及誥封命下憲副君卽馳疏於朝乞恩歸養其略云自守郡以來感激聖恩未嘗不矢心勵行以圖報效於萬一不意搆成疾病𨿽勉彊備位而精神消耗日不能支伏念臣之父母皆年逾六十亦時患病相去二千餘里山海阻隔音問不通誠恐旦暮客死重貽無窮之恨臣嘗以是具達而巡按禦史等仰體朝廷用人之意慰畱調治遷延至今臣憂思愈甚乃不得已昧死哀鳴於闕下臣竊惟爲國忘家人臣之道而亦臣生平之所自誓也然病廢無用於時則聽其偃仰於父母之旁以親旦夕之養實國家教人以孝之道況若臣病卽死則鞠躬盡瘁臣之分願已畢若乃反復淹綿坐縻廩餼臣罪益深亦非朝廷用人之意矣伏望陛下俯察微臣勅下吏部容臣致仕幸不卽塡溝壑則扶杖進屨之年皆歌詠太平之日也疏奏朝廷勉畱之尋有廣南之命不欲行公與恭人彊之上道甫視事而恭人之訃至蓋三月之間再涉鯨波望國而公之訃又至憲副君以是自傷云有光之先妣與公同祖不幸蚤逝嘗念少時之母家羣從諸舅每見輒哀憐慰藉爲談光妣生平相與淚下至今使人有戚戚渭陽之感而憲副君又同學相知愛故以公恭人之遺事使予論次因謂憲副君旣以卓然有立於世而推周氏之淳徳淵源蓋有所本以附之家乘雲

魏誠甫行狀

嗚呼予娶於誠甫之女弟而知誠甫爲深孰謂誠甫之賢而止於此蓋誠甫之病久矣自吾妻來歸或時道其兄輒憂其不久至於零涕旣而吾妻死八年誠甫諸從昆弟三人皆壯健無疾皆死而後誠甫乃死於誠甫爲幸然以誠甫之賢天不宜病之又竟死可悲也誠甫諱希明姓魏氏世爲蘇州人始居長洲後稍徙昆山之眞義裏曾大父諱鐘大父諱壁以力穡致富甲於縣中是生吾舅光祿典簿而誠甫之世父太常公以進士起家爲當代名儒誠甫爲人少而精悍有所爲發於其心不可撓其少時頗恣睢莫能制也已而聞太常之訓忽焉有感遂砥礪於學以禮自匡飭是時誠甫爲縣學弟子員與其輩四五人晨趨學捨四五人者常自爲羣皆裒衣大帶規行矩步端拱而立博士諸生咸目異之或前戲侮誠甫不爲動毎行市中童兒夾道嘩然而誠甫端拱自若也誠甫生平無子弟之好獨購書數千卷及古法書名畫苟欲得之輒費不貲其樂善慕義常忻忻焉以故郡中名士多喜與誠甫交毎之郡從之遊者率文學儒雅之流也去其家數里地名髙墟誠甫樂其幽勝築別業焉枝山祝允明作髙墟賦以著其志誠甫補太學生三試京闈不第以病自廢居家猶日裒聚圖史予時就誠甫宿誠甫蚤起移置紛然予臥視之笑其不自閒誠甫亦顧予而笑然莫能已也𨿽病對人飲食言語如平時客至出所藏繙閱比罷去未嘗有倦容終已不攺其所好至於生產聚畜絕不膺於心固承借祖父亦其性有以然也誠甫卒於嘉靖十九年十二月乙酉年三十九娶龔氏裕州守天然之女子男二人長大順太學生次大化女一人孫男一人

先妣事略

先妣周孺人治元年二月十一日生年十六來歸逾年生女淑靜淑靜者大姊也期而生有光又期而生女子殤一人期而不育者一人又逾年生有尙姙十二月逾年生淑順一嵗又生有功有功之生也孺人比乳他子加健然數顰蹙顧諸婢曰吾爲多子苦老嫗以杯水盛二螺進曰飲此後姙不數矣孺人舉之盡喑不能言正徳八年五月二十三日孺人卒諸兒見家人泣則隨之泣然猶以爲母寢也傷哉於是家人延畫工畫出二子命之曰鼻以上畫有光鼻以下畫大姊以二子肖母也孺人諱桂外曾祖諱明外祖諱行太學生母何氏世居吳家橋去縣城東南三十里由千墩浦而南直橋並小港以東居人環聚盡周氏也外祖與其三兄皆以貲雄惇尙簡實與人姁姁說村中語見子弟甥侄無不愛孺人之吳家橋則治木綿入城則緝纑燈火熒熒毎至夜分外祖不二日使人問遺孺人不憂米鹽乃勞苦若不謀夕冬月罏火炭屑使婢子爲團累累暴階下室靡棄物家無閒人兒女大者攀衣小者乳抱手中紉綴不輟戶內灑然也遇僮奴有恩𨿽至箠楚皆不忍有後言吳家橋嵗致魚蟹餅餌率人人得食家中人聞吳家橋人至皆喜有光七嵗與從兄有嘉入學毎陰風細雨從兄輒畱有光意戀戀不得畱也孺人中夜覺寢促有光暗誦孝經卽熟讀無一字齟齬乃喜孺人卒母何孺人亦卒周氏家有羊狗之屙舅母卒四姨歸顧氏又卒死三十人而定惟外祖與二舅存孺人死十一年大姊歸王三接孺人所許聘者也十二年有光補學官弟子十六年而有婦孺人所聘者也期而抱女撫愛之益念孺人中夜與其婦泣追惟一二彷佛如昨余則然矣世乃有無母之人天乎痛哉

請勅命事略

先人諱正世爲吳中著姓先曾祖諱鳳中成化甲午鄕試選調兗州城武縣知縣先祖諱紳縣學生爲太常卿夏防之孫壻防以文學爲一時名臣詩書之業以故世有承傳先祖家教尢嚴先人蚤遊縣學屢試不第而有光後出有名及舉鄕試先人遂謝去先祖於諸父有分獨退譲處其薄先祖以髙年篤老先人與伯父年亦皆逾七十侍側日忻忻焉如少年兒子皆不知其老也日閉門讀書每自喜以爲有所得性坦率未嘗與人有爭與裏中結社有香山洛社之風社中人尢敬其徳稱其別號曰岫云言如出岫之云無心也嵗壬戌有光八上春官不第還先人遂以是年卒年七十有八又三年始登第而先人不及見矣悲夫以有光之困於久試祖父皆以髙年待之而竟不及及先人之方歿而始獲一第曾不得一日之祿養所以爲終天之恨也有光仕宦旣不遂獨幸以建儲詔得推封此亦可少慰人子之情於萬一敢敍其大略上之史館

先妣姓周氏世家縣之吳家橋先外祖諱行太學生家世以耕農爲業外祖始遊成均而後其從孫大禮始舉進士爲河南左參政先妣河南之從姑也先妣年十六歸先君聰明勤儉生伯姊與有光先後僅一年先妣比歿有光與姊年七八嵗已教之小學及女紅甚習常程課不少借先人則怡怡然也不幸年二十六卒所生弟妹又三人伯姊嫁河東都轉運使王三接其在禮部時封伯姊爲安人有光獨久不第而先人春秋髙先妣墓木已拱有無窮之感也常默默自媿其姊云

先妻魏氏光祿寺典簿庠之女太常卿謚恭簡公校之從女也恭簡公爲當世名儒學者稱爲莊渠先生云先妻少長富貴家及來歸甘淡薄親自操作時節歸寧外家以有光門第之舊而先妻未嘗自言以爲能可以自給及病妻母遣人日來省視始嘆息以爲姐何素不自言不知其貧之如此也嘗謂有光曰吾日觀君殆非今世人丈夫當自立何憂目前貧困乎事舅及繼姑孝敬閨門內外大小之人無不得其懽人以爲有徳如此不宜夭歿而生一子甚俊慧又夭僅存一女天道竟不可知矣

繼妻王氏吳中王氏多自以爲太原之後然實無攷獨先妻家譜系最明逺有承傳曾祖益讀書吳淞江上時海虞大理寺卿章公格及吏部左侍郎葉文莊公皆當世名卿以文字往來爲締姻好屬再世壯男子死家又苦役先妻少喪父妻母教之甚修謹年十八來歸不失婦道撫前子愛甚已子前子死時哭之悲病遂亟其聰明慈愛蓋天性也魏氏生時有光方年少爲諸生及王氏方鄕舉家益貧歷嵗嵗北上辦及下第之窮愁有光自嘆生平於世無所得意獨有兩妻之賢此亦釋家所謂隨意眷屬者也今防恩封贈例當封妻前一人與最後一人而恩詔乃許移封今妻費氏亦願推譲王氏則泉壌之下亦被希世之曠典矣

予自臨安辭謝臺省還過弁山午飯後舟中無事因書此當卽遣人赴京受勅𨿽簡略數語下筆輒爲哽咽人生之痛無以加矣

震川集卷二十五

欽定四庫全書

震川集卷二十六

明歸有光撰

傳

歸氏二孝子傳

歸氏二孝子予旣列之家乘矣以其行之卓而身微賤獨其宗親鄰里知之於是思以廣其傳焉孝子諱鉞字汝威早喪母父更娶後妻生子孝子由是失愛父提孝子輒索大杖與之曰毋徒手傷乃力也家貧食不足以贍炊將熟卽諓諓罪過孝子父大怒逐之於是母子得以飽食孝子數困匍匐道中比歸父母相與言曰有子不居家在外作賊耳又復杖之屢瀕於死方孝子依依戶外欲入不敢俯首竊淚下鄰里莫不憐也父卒母獨與其子居擯孝子不見因販鹽市中時私其弟問母飲食致甘鮮焉正徳庚午大饑母不能自活孝子往涕泣奉迎母內自慚終感孝子誠懇從之孝子得食先母弟而已有饑色弟尋死終身怡然孝子少饑餓面黃而體瘠小族人呼爲菜大人嘉靖壬辰孝子鉞無疾而卒孝子旣老且死終不言其後母事也繡字華伯孝子之族子亦販鹽以養母已又坐市捨中賣麻與弟紋緯友愛無間緯以事坐系華伯力爲營救緯又不自檢犯者數四華伯所轉賣者計常終嵗無他故才給蔬食一經吏卒過門輒耗終始無慍容華伯妻朱氏毎制衣必三襲令兄弟均平曰二叔無室豈可使君獨被完潔邪叔某亡妻有遺子撫愛之如已出然華伯人見之以爲市人也贊曰二孝子出沒市販之間生平不識詩書而能以純懿之行自飭於無人之地遭罹屯變無恆產以自潤而不困折斯亦難矣華伯夫婦如鼔瑟汝威卒變頑嚚考其終皆有以自達由是言之士之獨行而憂寡和者視此可愧也

張自新傳

張自新初名鴻字子賓蘇州昆山人自新少讀書敏慧絕出古經中疑義羣子弟屹屹未有所得自新隨口而應若素了者性方簡無文飾見之者莫不訕笑目爲鄕里人同捨生夜讀倦睡去自新以燈檠投之油污滿幾正色切責若老師然髫齔喪父家計不能支母曰吾見人家讀書如捕風影期望靑紫萬不得一且命已至此何以書爲自新涕泣長跪曰亡父以此命鴻且死未聞有他語鴻何敢忘且鴻寧以衣食憂吾母耶與其兄耕田度日帶笠荷鋤靣色黧黒夜歸則正襟危坐嘯歌古人飄飄然若在世外不知貧賤之爲戚也兄爲里長裏多逃亡輸納無所出毎嵗終官府催科搒掠無完膚自新輒詣縣自代而匿其兄他所縣吏怪其意气方授杖輒止之曰而何人者自新曰里長實書生也試之文立就慰而免之弱冠授徒他所嵗歸省三四敝衣艸履徒步往返爲其母具酒食兄弟酣笑以爲大樂自新視豪勢然不爲意吳中子弟多輕儇冶鮮好衣服相聚集以防語戲笑自新一切不省與之語不答議論古今意气慷慨酒酣大聲曰宰天下竟何如目直上視气勃勃若怒羣兒至欲毆之補學官弟子員學官索贄金甚急自新實無所出數召笞辱意忽忽不樂欲棄去俄得疾卒自新爲文博雅而有奇气人無知之者予嘗以示吳純甫純甫好奬士類然其中所許可者不過一二人顧獨稱自新自新之卒也純甫買棺葬焉

歸子曰余與自新遊最久見其面斥人過使人無所容儔人廣坐間出一語未嘗視人顏色笑罵紛集殊不爲意其自信如此以自新之才使之有所用必有以自見者淪沒至此天可問邪世之乘時得勢意气揚揚自謂已能者亦可以省矣語曰叢蘭欲茂秋風敗之餘悲自新之死爲之敍列其事自新家在新洋江口風雨之夜江濤有聲震動數里野老相語以爲自新不亡云

顧隠君傳

隠君諱啟明字時顯世居昆山之七浦塘今爲太倉人相傳晉司空和之後散居浦之南者其族分而爲三故世稱其地曰三顧村云宋末有諱中二者兵燹之後盡喪其貲有田數頃遺其子公廉公廉生愚好濂洛之學讀書常慿一幾幾有刓處人以比之管防安是爲原魯先生原魯生五子其季爽贅居塘北又爲塘北顧氏爽生謨謨生昊昊生四子寅以明經爲始興教諭其次卽隠君也隠君有子曰存仁舉嘉靖十一年進士選調余姚知縣以最入爲禮科給事中皇太子生覃恩近侍封隠君如其官隱君爲人惇朴麤率任眞尢不能與俗競平生不識官府防裏中有徭役事隠君爲之賦鴻鴈之詩戾止於吳門君故生長海上言語衣服猶故時海上人也無纎毫城市媮靡之習及貴愈自斂約就養余姚以力自隨獨夜至官舍縣中人無知者敕受章服閉門不交州郡郡太守行鄕飲酒禮到門迎請終不一往毎旦焚香拜闕一飲一食必以手加額曰微天子恩不得此居常讀書有所當意毎抉摘向人談說不休曰吾不信今人非古人也故平生未嘗愛財未嘗疑人季弟鐘蚤世先屬意隱君子爲後隠君固讓其兄子在余姚見家人持官物卽槌碎加詬責焉𨿽流離顚沛之際孜孜以濟人爲務有乞貸分貲予之知其人必負業已許之不變也或僞指隠君賺人金隠君曰吾不知金而金實爲我卒償之而不自言州大夫建綽楔使人送其直送者詭曰此吾贖金也而非其罪隱君惻然遽還之裏有某宅某墓地相鄰比有某橋道未修有某死未殮葬以告必得所欲至其所自奉布衣蔬食而已瀕海多逋稅置役田以卹其里人嘗曰海上吾故鄕吾不能一日忘首丘之志故自號海隠居士時時往廬於墓側從始興君逰年老兄弟相樂也竟自海上得疾以歸而卒初隱君未六十爲教曰古人葬以掩形務從朴實觀美何益吾葬不拘忌棺必油杉有一不然是爲逆命因乞始興君書之勒石於墓存仁爲禮科給事中以言事忤防謫居保安州保安州在居庸關外自稱居庸山人

贊曰顧氏自丞相肅侯始著於吳錄司馬氏渡江顧賀紀薛號稱世冑髙門蓋其來久矣正徳嘉靖間溱濟兄弟一時起海上並爲給事中最後山人繼之卽所謂三顧族也余少從山人逰至貴顯終始不攺其操可謂純篤君子矣及觀隱君行事考其家世蓋有以哉冡宰玉峯朱公以碩徳元老爲之銘可以不媿而通防張先生之狀尢爲詳覈余得而論次之云

元忠張君家傳

元忠旣歿之三年其子士瀹葬之縣東南以爲墓銘所以藏諸幽也將欲發揚先人之徳莫如傳昔太史公贊畱侯云見其圖狀貌如婦人好女其論田橫則恨無不善畫者莫能圖今二子之畫無有也而尙猶想見其人豈不以傳哉古之孝子色不忘乎目聲不忘乎耳心志嗜欲不忘乎心士瀹之見吾先人者安敢忘諸遂以其所撰先人事數百言乞予爲傳予讀而悲之爲敍次其語作張元忠家傳元忠名廷臣字元忠其先汴人宋南渡徙家於蘇州之昆山治間割昆山之東爲太倉故今爲州人而其家猶在昆山之治城髙祖能新城知縣曾祖注潮陽訓導祖鑾封承徳郎刑部主事父寛舉進士歷官至廣東僉事元忠生而敏慧僉憲公奇愛之初爲錢塘令元忠方五六嵗擕以之官毎僚佐宴集必呼與俱應對機警禮容秩然人咸異之時有詐爲臺檄者元忠從旁辯其誣已而果然縣中老吏皆驚慴年十九補學官弟子員尋例貢太學祭酒增城湛公亟稱之未幾中南都鄕試學士內江張公尢加賞識元忠少尫弱多疾藥餌不絕於口又宦家子弟然自力於學蚤嵗得舉而尢能治家其遇事彊敏精悍總理操切無所縱貸僉憲公其始宦逰在外迨其罷歸獨日召故人賓客飲酒而已故與僉憲公交者皆稱其有子而自以爲不可及云自初舉至其卒凡六試南宮不第卒時年四十三元忠爲人楚楚門內外斬然𨿽盛暑燕坐未嘗觧帶與人語纚纚不止也

贊曰予聞元忠之將死縣有郁君善相人元忠聞其在所親家飲酒使人詗之曰是必談我已而酒次郁君果言元忠必不可起明日元忠召郁君與對坐啜粥談論竟日其精彊自持類如此自以蚤嵗發觧進士可必得以其所爲家者施於吏事優然有餘而卒困蹶此其所以有遺恨也

章永州家傳

君姓章氏諱棨字宗肅世爲海虞人曾祖珪宣徳中舉賢良方正拜監察禦史論三楊學士有直聲生四子儀國子助教表廣西布政司右防議格南京大理寺卿律都察院左都禦史大理有髙節致仕家居縣令楊名父以其淸貧買田給之謝不受名父爲構亭虞山上獨時時邀與登覽相對飲酒名其亭曰仰髙云大理生沐贈單縣知縣君之父也君爲人孝友入縣學以徳行爲博士所稱舉嘗從鄕先生都禦史陳公逰後中南京鄕試入南太學是時增城湛公髙陵呂公並以八座居畱都開門講道學者雲集君兩逰其門屢上春官不第選調單縣知縣單瀕河而地窪下毎嵗桃花水發河南人夜過河盜決隄防民患苦之君至適盜決者水將泛率丁夫伐木增椿晝夜捍禦卒以無虞少年爲胥卒趨走縣庭伺候短長防爲不法或以爲言君曰是於我無顯迹不宜豫逆之撫以恩信皆感激思爲用山東盜賊多逃入單縣界中單人爲囊槖積不能得於是諸少年爲君耳目盡獲之院司所下逐盜文符無慮百數君一日條具申報上官以爲能田賦法獘乃詢民所欲而畝斂以錢民便之齊魯間皆推用其法有蕃兵自寧武關趨太原聲言欲向山東都禦史議兵事部署將帥獨畱單縣令轅門防蕃信不至而罷陞安吉州知州嵗旱民饑殫力賑救多所全活其民好訟恆以理觧之有匿稅者爲案籍人人閱之鞭撲不用而逋負悉出君嘆曰此豈古頭防也吾以救獘而已州所治孝丰迄君去一無所擾其縣人至不知有州焉遷永州府同知永州在楚越間號無事太守日閉門髙臥以郡事委君君亦優防而已上疏乞休方治行而卒此其弟宗實之所稱者云爾宗實父涯君之從父初無子以君爲子晚得宗實君撫而教之今爲鄕貢進士

歸子曰大理公與子外髙祖太常公有姻予少時數從祖母之外家蓋聞章卿云及登虞山求所謂仰髙亭者已蕪沒於空煙翠樹間矣於是識永州君恂恂然君子人也往予試南宮君自安吉來朝過予邸捨懽飲上馬去予顧其弟言君近形神不偕久官勞悴而致然耶抑有所不自得者而竟死永州悲夫仕𨿽不遂論其行事可以不愧於先人矣

戴錦衣家傳

戴錦衣者父文潤其先湖州之徳淸人後爲安陸人安陸今之承天府也文潤家州郭外爲興府良醫事睿宗皇帝父戴隠君歿文潤以毀滅性郢中人以孟子之語題其廬曰終慕故錦衣家有終慕之堂夫人徐氏夫亡時年二十九子經甫七嵗卽錦衣也家貧克勵淸操以拊其孤及錦衣貴終不攺其淡泊故錦衣家有髙節之堂今皇帝以親藩入繼大統國中舊臣皆用恩澤升錦衣年甚少補環衛積功勞至指揮使錦衣之職於上十二衛最親貴兼領詔獄士大夫被逮者多見掠辱少有全者而錦衣恂恂然爲人尢仁恕凡被系者往往從其人問學常保防之禦史楊爵給事中周怡員外郎劉魁禁系累年三人已赦出相謂曰微戴君吾等安得生至今日乎聶尙書豹亦在系甚稱錦衣之徳謝都禦史存儒巡撫河南以師尙詔反錦衣奉駕帖往逮行數千里衣破敝謝公以一縑贈之卻不受錦衣今謝事家居門庭寂然其淸素如此錦衣名經字伯常

歸子曰余寓京師南薫坊錦衣時過從示余以家所藏文字爲芟其蕪而歸之質作戴錦衣家傳然余讀華亭楊奉常之論終慕有防哉有防哉

京兆尹王公傳

京兆尹王公震字威逺曾祖景賢初自燕南徙任縣遂占籍於邢今爲邢臺人祖罍宣徳間以鄕進士爲平度州同知抗中使謫戌灤州數嵗病思歸子整上疏代父整戍又二十八年始赦還整妻亦死於戍後妻生公體貌丰偉善騎射博涉經史治癸丑進士觀政大理授戶部主事奉使部送犒軍銀於西夏至紅城堡後又使雲中至陽和堡猝爲冦圍公皆率眾守禦冦以觧去正徳初九江稅劉瑾愛幸蒼頭奴唐英王俊至多所誅求公絕不爲禮時瑾怙權流毒天下士大夫二人還欲訴於瑾皆病死於道人以爲公幸遷員外郎尙書韓文爲瑾陷下獄罰贖二千石公率其僚捐三年俸贖韓尙書得出庚午川湖盜劉烈起猖獗甚上命兵部尙書洪鐘討之洪尙書奏公知兵請以爲鄖陽守迄平冦甚得鄖陽之力歷陞河南左右防政潁川盜小張虎嘯聚公往捕之不四月小張虎就擒戮小張虎餘黨全活甚眾潁川人感其徳立祠祀之嘉靖初陞河南左布政是年冬陞應天府尹奏罷上元江寧花園夫千餘人省諸官寺獄具銀千餘兩覈江灘蘆葦千餘頃以佐赤縣里甲費尋上書乞骸骨歸初公舉進士二親皆在堂未幾相繼卒所至扁其居爲永感長沙李文正公率館閣諸公爲賦詩趙郡石文隠公爲之序自是毎陟一官必悲思其親自在部已獲推贈及爲京兆得贈三世皆如其官公天性純孝有厚徳嘗在京師鄖人張得才爲部從事病死妻子貧不能歸公聞之愴然捐金助其喪還後其子寅中鄕舉來謝言其父喪前至金陵欲寄其鄕人舟鄕人負約遂寄他舟經小孤山鄕人之舟覆過吉水欲寓山寺寺僧固拒不納經夕而寺焚以公之施惠孤喪與神明符也公旣歸所蓄書數千卷悉輦送郡學以資學者講習家居杜門足迹不至公府今邢州士大夫𨿽隆貴門第不攺布素至以造官府爲恥子弟斂戢市無綺防之遊繇公之化也嘉靖辛丑年八十二卒訃聞賜葬祭子某

贊曰予至邢訪其先賢士大夫近代皆稱王京兆京兆所居官其條教方略無文字可考僅僅得其家狀履歷然今邢中風俗之厚本於王京兆予數過學宮取其遺書讀之爲之嘆息其髙風可仰矣予以是論次之

洧南居士傳

洧南居士者姓杜氏名孟幹其先自魏滑徙扶溝邑居洧水南故以爲號曾祖淸以明經任大同經歷祖璿贈戶部主事父紹進士官戶部主事居士少爲諸生已有名嵗大比督學第其文爲首而戶部乃次居四時戶部得舉人曰此子不欲先其父耳久之竟不第貢入太學選調淸苑主簿庀馬政卻禮幣之贈數言利病於太守又欲開郎山煤導九河諸所條畫皆切於時太守嗟異之防剏蘆溝河橋雷尙書檄入郡選其才得淸苑主簿而委任焉然苑人愛其仁恕及聞居士之孫化中舉於鄕喜相謂曰固知吾杜母之有後也陞瀘州經歷丁內艱服闋攺鞏昌至則陳茶馬利病太守器其能郡事多咨焉竟卒於官年五十居士爲學精博尢長於詩所交皆知名士平生尙气輕財収防姻黨字孤寡不憚分產畀之縣中有事皆來取決伉直不容人之過族人子弟往往遭撻楚然未嘗宿畱於中皆敬服而怨讟者鮮矣初洧水東折嵗久衝淤轉而北居士力言於令攺濬以達於河扶溝人賴其利爲之語曰洧水淤老幼啼洧水通賴杜公居士於家事不訾省聞有善書多方購之建書樓且戒子孫善保守刻石以記所著有洧南文集洧南詩集北上槁南歸槁西行槁五經韻語書經馴駁彚集醫方若干捲君旣沒其從父弟孟詩狀其行如此嘉靖四十四年化中登進士明年爲邢州司理隆慶三年吳郡歸有光化中同年進士也來爲司馬因采孟詩語著之其家傳

歸子曰大梁固多奇士尢以詩名吾讀洧南詩意其人必超然埃之表及爲小官似非所屑顧必欲有以自見乃知古人之志行所存不可測也視世之防防譾譾無居士之髙情逸興𨿽爲官豈能辧此哉化中蓋深以予言爲然云

周封君傳

周封君者廣東按察司副使周美濟叔之父也其先海虞人後徙昆山之茒涇祖父好道家言人稱爲本公封君自茒涇入居縣城馬鞍山陽馬鞍山裏俗所謂玉山者也故自號玉川云濟叔少時封君口授以書比數嵗遣從師學暮歸輒燃膏令從旁讀誦夜分乃寢率以爲常及濟叔入郡學念已自能進取遂不復閱省日取醫卜地理星命書觀之尢精小兒痘疹決死生晷刻不爽晨起焚香拜神忌日祭祀常感傷悲泣其爲人誠朴任眞子貴猶淡食布衣與人諄諄皆平生語人尢以是敬之自推命數年七十九適生日值其所生年甲子喜曰吾當增壽一紀可得八十九至期設祭祠訣祖考無疾而終初濟叔爲尙書秋官郎封君就養在京師秩滿受封父子相隨奉天門謝恩觀者嘆息內侍引入禁苑徧觀玉堂神明漸臺泰液之勝餉以內珍曰封君謝防者蓋少況年逾八十健爽如此者乎掖送出長安門而別及濟叔出僉湖憲封君尙隨居蘄黃間也比徙蜀藩送至長橋曰吾老矣不能從兒行也旦暮遲汝歸耳濟叔至官奉敕督理黃籍邅回二載及海南命下卽上疏歸養下隴坻倍道行至家逾月而封君歿

歸子曰濟叔嘗爲餘言在蜀時按行所部經卭郲九折阪又登峩睂山雲霞飛湧其下下視東吳何啻萬里詩有之陟彼岵兮瞻望父兮夙夜無已猶來無止餘論周封君事蓋傷人子之志云

東園翁家傳

東園翁馬朂者字文逺長洲甫里人翁蚤孤事其母甚謹出入必告初好內典有賣者勸令讀儒書遂通詩易史傳洪武中涼國公得罪屍於市翁時遊京師哀之往觀嘆焉幾爲邏卒所縛大理寺少卿胡槪巡撫蘇州翁爲鄕老胡卿對眾有謔語翁諫以爲非大人在上者所宜胡卿乃謝之邑民虞宗蠻以豪當簿錄時巡撫無行院居瑞光寺胡卿雅善其僧僧特爲宗蠻請胡卿曰當問馬者胡卿重翁不名而呼其姓也僧乃私許翁百金翁起便旋揺其首僧以爲少也益之千金翁竟不許遂沒宗蠻家他郡送囚至皆已論死翁知有寃不及白意常恨之臨安關吏苛畱人翁從胡卿入抗言之關吏誅死胡卿養鶴市兒不知擊死之逮及其父母翁以市兒爲家僮防之入見胡卿乃以死鶴予市兒嘗爲胡卿防建書院卽今巡撫行院治所也翁與人有讐防舉鄕老其人慮翁居其間置酒試翁翁大言曰是宜爲鄕老其人側耳於壁間聽因喜躍出曰翁不計吾怨遂與交好翁蓋謂其才能堪之也其不私類如此翁𨿽以鄕老時時從胡卿而好請書築精舍於眠牛涇逺近來賀至以囷貯菓郡別駕張大猷登拜於堂扁之曰東園故甫裏至今稱東園翁云翁與徴士周谷賓鄱陽令趙宗文交善皆甫里人谷賓姚少師薦至京師以跛辭歸宗文洪武間舉人材辭以母老永樂三年翰林典籍梁用行薦爲鄱陽令嘗爲翁作翠云朶歌翠云朶者東園石也翁三子望企行望子防昻杲望嘗相其三子曰伯有錢而無權仲蠶眼有錢季鵞行鴨步當以萬計其後皆如其言杲爲楊氏贅壻不爲舅所禮夫婦空手不持一錢而出卒自奮積貲鉅萬馬氏蓋興於成化間後諸子皆能繼其業遂甲於甫裏爲長洲著姓諸孫淮以太學生調官海南還七十餘好學不倦瀚太學生好尙文雅用拯爲諸生通史學曾孫致逺南京鄕貢進士

贊曰餘論東園翁悉載用拯之詞蓋以爲其家傳不得而略焉用拯余女弟夫也余聞吳故有大理卿熊槪巡撫類以沒人產爲事吳民寃痛今馬氏書謂熊爲胡悞也以槪之酷東園翁事之觀死鶴事其所匡捄豈少哉是必有陰徳宜其子孫之盛也

何長者傳

何長者名緒字克承家防昌之白埠倚蕭帝巖爲居長者父卒兄纓與其子亦蚤卒遺孤孫而長者庶弟方十嵗皆撫育以至成人長者旣善治生產於其父業嬴數十倍弟約與其兄孫請與長者分長者防其貲以爲三兄弟平受之不以祖父貽與已所創爲區別也人有急求鬻田長者與之價過當其後事已輒悔其田長者還之不責償年旣老鄕裏髙其行縣爲請鄕飲酒固謝終不肯與而防昌人皆稱以爲何長者雲長者妻劉氏防昌城遡流南八十里曰湘鄕鄕有九田之屬平川沃壤多富人而白埠有何氏小田有劉氏爲甲族故長者與爲姻長者所以能撫孤造家四世同居無間言世謂家人之離起於婦人凡長者之美類劉氏助成之也劉孺人事姑尢孝姑年八十六奉養備至爲人平恕有夜胠其篋者物色之得其人家人欲聞之官問孺人所亡金若干孺人曰金無多無用窮詰爲也竟不言盜遂獲免防昌人皆云不獨何君乃其婦亦長者也故爲作何長者傳歸子曰長者之子渭與餘同在六館今來佐縣民有徳焉至觀長者之行宜有子哉何侯以事至南都見其鄕大宗伯尹公尹公題其堂曰永慕而何侯之於其先對人未嘗不流涕言之也

筠溪翁傳

余居安亭一日有來告云北五六里溪上艸舍三四楹有筠溪翁居其間日吟哦數童子侍側足未嘗出戶外余往省之見翁頎然晳白延余坐瀹茗以進舉架上書悉以相贈殆數百卷余謝而還久之遂不相聞然余逢人輒問筠溪翁所在有見之者皆云翁無恙毎展所予書未嘗不思翁也今年春張西卿從江上來言翁居南澥浦年已七十神气益淸編摩殆不去手侍婢生子方呱呱西卿狀翁貌如餘十年前所見加少亦異矣哉噫余見翁時嵗暮天風憭栗野艸枯黃日將晡余循去徑還家媼兒子以逺客至具酒見余挾書還則皆喜一二年妻兒皆亡而翁與余別每勞人問死生余𨿽不見翁而獨念翁常在宇宙間視吾家之溘然而盡者翁殆如千嵗人昔東坡先生爲方山子傳其事多奇余以爲古之得道者常逰行人間不必有異而人自不之見若筠溪翁固在吳淞煙水間豈方山子之謂哉或曰筠溪翁非神僊家者流抑巖處之髙士也歟

可茶小傳

可茶爲秦越人之術醫者稱工焉始可茶有賢母蚤寡家貧欲爲縣書獄母曰爲是者多辱苟貧不能業獨不可賣蚊煙涼箑遣日乎可茶願爲醫其女兄之夫沈氏顱在練城世有傳業可茶日往記數方還錄之又觀其制劑和丸皆得之乃爲醫方坐肆有求療者饋紅菱靑蔥母喜曰是子醫必效饋鮮菱者如僊靈也方言以家饒裕爲從容是蔥之兆耶可茶醫果日進求者屨滿戶外可茶或自外歸酒醉母卽怒責之可茶善候顏色母少有不樂未當不長跪母旣責其飲酒醉卽終身飲未嘗敢醉其他事受敎戒皆如此母所不嗜食物卽終身不食毎至生辰長齋數日中嵗無子欲買妾母恐其家失和意不欲買妾卽不買妾寡姊有一子因以爲已子而養其姊三十餘年至今無恙其孝友如此至於醫貧者徒施藥與之𨿽富亦不望報以故縣中士大夫皆愛敬之嘉靖四十年冬予兒子患疹可茶爲撤已事來自練城三十里晝夜調視兒竟獲安不獨其技然而其爲人慈愛使人感嘆余與可茶論小兒疹前世稱陳文中異功散施於江淮間無不效今醫家以爲不可用時其危急死而復生之其所制劑多祕不言以爲有神術竊窺之卽陳氏方也然可茶守丹溪之說自謂恆得中醫至自比李英公用兵不大勝亦不大敗云可茶名卿姓蘇氏

贊曰孔子稱人而無恆不可以作巫醫古之醫師疾醫皆士大夫也以可茶之施之於醫其活人可勝道哉

鹿野翁傳

鹿野翁姓李氏名元壽少工書嘗書諸經四書小本楷法精善三原王端毅公巡撫江南見而愛之呼爲李生使侍舟中無事輒令李生朗誦大禹謨咎繇篇斂袵以聽焉又嘗爲顧禦史寫進本奏書天子以其書爲善鹿野翁爲人淳篤其訓子弟有法而又善書以是爲縉紳所重邑中有文字必經鹿野翁手相爲推引往往他州碑石多鹿野翁所書也

歸子曰余少聞邑東門有李元壽善書云然余故不識元壽元壽書余亦未之見也其子始出所藏文字求餘論之夫書於學者事末矣而今人未有能迨古人者邑裏之中如鹿野翁其亦足稱哉

震川集卷二十六

欽定四庫全書

震川集卷二十七

明歸有光撰

傳

王烈婦傳

王烈婦陸氏其夫王土家昆山之西盆瀆村昆故有薛烈婦彭節婦嘗居其地捨傍今有薛冡焉百六十年間三烈婦相望也自烈婦入王土門其墓園枯竹更靑三年三生芝皆雙莖比四年芝已不生而烈婦死世謂芝爲瑞艸芝之應恆於壽考貴富康寧而於烈婦以死是可以觀天道也已時王土病且死自憐貧無子難爲其婦計烈婦指心以誓土目瞑爲絕水漿家人作糜彊進之烈婦不得已一舉輒顰蹙曰視吾如此能食否俯視地喀喀吐出毎涕泣呼天欲與俱去家人頗目矚私語然謂新死悲甚不深疑更八日其舅他出家無人諸婦女在竈下烈婦焚楮作禮俛首竊淚下闇然向夫語見漆工塗棺曰善爲之徐步入房聞闔戶聲縊死矣麻葛重襲面土屍也

歸子曰王土之祖父舊爲吾家比鄰世通逰好予髫年從師土亦來長與案等耳不謂其後乃有賢婦異哉一女子感慨自決精通於鬼神其舅云新婦故淑婉仁孝人也嗟乎是固然無疑然余不暇論論其大者

韋節婦傳

韋節婦九江徳化人姓許氏爲同縣韋起妻節婦歸韋氏八年夫死生子甫八月父母憐之意欲令攺適然見其悲哀終不敢言也夫亡後有所遺貲復失之貧甚幾無以自存而節操愈厲尢善哭其夫哭必極哀蓋二十餘年其哭如初喪之日以故年四十而衰髮盡白口中無齒如七十餘嵗人初所生八月兒多病死者數矣節婦謂其姑曰兒病如此柰何吾所以不死乃以此兒今如是悔不從死因仰天呼曰天乎不能爲韋氏延此一息乎兒不食卽節婦亦不食嵗嵗如是至六七嵗猶病後乃得無恙旣長敎之學名曰必榮已而爲郡學弟子員始有廩米之養自未入郡學無廩米之養非紡績不給食也議者以謂節婦之所處視他婦人守節者艱難蓋百倍之至於終身而毀其誠蓋出於天性尢所難者節婦旣沒必榮以貢廷試選爲蘇州學官

贊曰予嘗從韋先生遊問洞庭彭蠡江水所匯處及廬山白鹿洞想見昔賢之遺迹而後乃聞韋夫人之節然先生恂恂儒者其夫人之敎耶

陶節婦傳

陶節婦方氏昆山人陶子舸之妻歸陶氏期年而子舸死婦悲哀欲自經或責以姑在因俛默久之遂不復言死而事姑日謹姑亦寡居同處一室夜則同衾而寢姑婦相憐甚然欲死其夫不能一日忘也爲子舸卜葬地名淸水灣術者言其不利婦曰淸水名美何爲不可以葬時夫弟之西山買石議獨爲子舸穴婦卽自買磚穴其旁已而姑病痢六十餘日晝夜不去側時尙秋暑穢不可間常取中裠厠牏自浣灑之家人有顧而吐婦曰果臭耶吾日在側誠不自覺然聞病人溺臭可得生因自喜及姑病日殆度不可起先悲哭不食者五日姑死含殮畢先是子舸兄弟三人仲弟子舫亦前死尙有少弟於是諸婦在喪次子舫妻言姑亡後不知所以爲身計婦曰吾與若易處耳獨小嬸共叔主祭持陶氏門戶嵗月遙遙不可知此可念也因相向悲泣頃之入室屑金和水服之不死欲投井井口隘不能下夜二鼓呼小婢隨行至捨西紿婢還自投水水淺乍沈乍浮月明中婢從艸間望見之旣死家人得其屍以面沒水色如生兩手持茭根牢甚不可觧也婦年十八嫁子舸十九喪夫事姑九年而與其姑同日死卒葬之淸水灣在縣南千墩浦上

贊曰婦以從夫爲義假令節婦遂隨子舸死而世猶將賢之獨濡忍以俟其母之終其誠孝槪之於古人何媿哉初婦父玉崗爲蘄水令將之官時子舸已病卜嫁之大吉遂歸焉人特以婦爲不幸卒其所成爲門戶之光豈非所謂吉祥者耶

計烈婦傳

計烈婦栁州馬平人平逺知縣王化妻嘉靖四十三年先是南詔山賊流刼江西湖東西殺害憲臣三省騷動者數年已降而復叛去王君受命爲平逺平逺時新建王君開除荒菜招撫流亡規造新邑防田坑賊突起將過江閩爲患時初縣城櫓未立王君以其孥寄壽昌與賊戰黃沙石子嶺多有殺獲已復搗仙花峒擒斬賊首復與賊戰爲其所困賊因遣間至防昌曰王知縣死矣烈婦聞之卽沐浴更衣告天曰吾夫爲國死吾義不忍獨生因指六嵗兒曰天乎願保此一息以延王氏血食以兒抱置妾懷中磨笄自殺有司以聞王君亦以平賊功超拜廣東按察司副使詔婦所在春秋奉祠初王君父尙學嘉靖二十九年爲兵部職方郎中冦薄都城王郎中力贊出兵而丁尙書爲權臣所悞不出兵因以論死王郎中當隨坐丁尙書獨自引罪以故得減死論丁尙書在西市見王君呼曰爾父得毋坐耶果爾可謂有天道吾死不恨矣王郎中故在部中守法能敢爲而王君有父風烈婦父某潮州通判弟坤亨國子博士謙亨嘉靖四十四年進士兩人皆在京師謙亨與餘同榜而博士先教昆山與余善余故知烈婦事爲詳蓋兩家詩書禮義之族而烈婦天姿懿淑其死非一時感慨者所同也要之王君防峻擢顯名於世𨿽以立功實亦因烈婦之死爲之增重云

沈節婦傳

沈節婦者湖州安吉孝丰人吳祥九之妻節婦歸吳氏時年十六而祥九年十八間嵗祥九病劇節婦割股以進不瘉祥九竟死節婦毎哭輒死復生見者皆爲流涕終日不離殯所比葬設幾筵居幃中哭泣如初殯時舅姑憐之爲好言勸觧皆不答久之父母謀奪其志卽大慟閉戶引刀截髮自誓居三日忽晨起出戶走數里之祥九墓山深無人多虎狼獨居塜間哭不絕聲諸大人從求得之乃皆相謂曰始謂婦少年難守故計令他適今其志如此殆不可復彊因爲置後節婦遂安之祥九與其弟有分節婦獨取田數畝才足自贍而已曰叔子眾吾不可以多取舅姑死喪之六年如禮吳氏大族其尊與舅姑等者事之如舅姑蓋年十八而寡至七十二而終爲祥九後者弟之子曰惟一隆慶二年冬其從子維京倅蘇州爲予言其事

贊曰予聞沈節婦不獨其志行也至推分其叔抑亦退譲逡逡有禮矣余官雉城往來苕溪欲溯苕水上天目山過訪孝丰吳氏防遷不果蓋其家富貴多巨公長者矣至如節婦之髙行亦安可少哉亦安可少哉

蔡孺人傳

蔡孺人眞眞福州太守朱公豹之妻也父蔡翁多女而無子因語蔡媼後毋舉女及蔡媼有娠父夢異人授之玉玦十五至十五月而生女以爲奇乃舉之卽蔡孺人也孺人生而端重寡言笑能讀孝經列女傳及歸朱公朱公時爲諸生貧孺人躬操作以資給之朱公父母在堂兄弟五人皆同防孝睦之譽洽於閭裏朱公爲禦史受誥封被服布素如其夫爲諸生時始朱公舉進士令奉化再調余姚其後爲二千石皆以淸廉著聞福州中有鷓鴣二其子察卿愛弄之欲持歸孺人曰爾父未嘗持官物二鳥亦官物也竟不許朱公卒時察卿九嵗其女七嵗孺人泣語人曰女吾出然終爲他家婦此子若不立何以承朱氏宗祊故於察卿教之甚嚴毎夜篝燈火令從旁誦讀時或加笞已復流涕中心實憐愛之也出入必令老僕隨之戒毋與輕俠遊朱公前妻有瞽女孺人爲取壻終身養之女死復收防其孤嘗寄人黃金其家遭變倉卒不知其鎰但以枚數使二嫗舁來及歸時或勸鎔之而藏其贏孺人不許遂完歸之察卿已成立孺人曰吾死可以下見汝父矣孺人年五十奉佛道齋疏十冇六年臨死召戚屬分衣辭訣謂察卿及其女曰吾死毋遽哭我以怛化俄頃整襟而逝

歸子曰余至上海過察卿所讀其先世遺集自元仲去先生以來三百年世有文學而朱公所至官著風節及觀蔡孺人之事海上稱詩書禮義之家有以哉察卿復攻文有行不媿賢母之教云

兪楫甫妻傳

兪允濟楫甫妻周孺人生而令淑明敏其死楫甫哭之悲甚女子死不以色愛而使丈夫悲之未有如孺人者也孺人祖倫刑部尙書康僖公父鳯鳴大理寺左寺丞母顧氏封宜人孺人少通孝經小學歘見奇警大理公曰吾得生男子如此女足矣有以錦綺來市心欲之而不敢言大理公知之謂顧宜人曰壻家貧女須荊布裠無用此也孺人慚後常卻袨麗不禦初楫甫父璋與大理同進士卒官評事宦不遂而周氏父子官顯門戶赫奕而楫甫近衰落孺人恬然不知爲尙書家女姑病日侍湯藥喪之盡哀楫甫有兩兄同居三十年娣姒間絕無嫌間楫甫從父官嶺南觸瘴霧獨遺一女子還孺人育養賫嫁尋死復爲治葬具治家儲偫米鹽賓客張具必盡其能見裏媼慰姁未嘗以色加時縣胥以稅糧爲姦利巧設方故以疑誤人謂之攺兌楫甫亦惑而從之孺人曰此𨿽獲少贏後必悔未幾事敗楫甫甚不樂孺人曰事豈可復悔耶第償之而已大理旣歿家大有疑事顧宜人輒就問其女蓋推其明識也卒年四十三贊曰余聞楫甫稱其婦如此問其姻戚良然女子賢異於丈夫而行顧不外聞人以是輒不信余嘗再失婦有楫甫之悲而不能以告人其悲也獨自知之而已昔雍門子吟而孟嘗於邑事固有相感者悲夫悲夫

震川集卷二十七

欽定四庫全書

震川集卷二十八

明歸有光撰

譜

夏氏世譜

禹之先出於黃帝而別氏姓姒氏其後分封以國爲姓有夏后氏夏今陜州夏縣禹所都因以爲有天下之號者也殷湯時有夏革衛有夏戊夏期而陳別有夏氏以王父字所謂少西氏嬀姓之後也楚漢之際陳余爲代王以趙王弱國初定自傅之夏說爲相國守代漢易太子夏黃公避秦而隠畱侯招之出卒定漢嗣夏寛從申公齊魯間受詩事武帝爲陽城內史以廉節稱夏恭防陰人習韓詩孟氏易光武拜爲郎中遷泰山都尉從學者常千人門人私諡曰宣明其子牙舉孝廉鄕人稱爲文徳先生而夏勤官至司空夏馥陳畱圉人與範滂張儉同被詔捕爲黨魁變形入林慮山中夏統者不事司馬晉傲睨王公賈充見於洛水而異之夏方者少喪父母負土爲墳虎豹皆來馴擾其傍爲五官中郎將除髙山令統方皆防稽永興人也夏孝先桐廬人嘗廬墓有野火延燒近墓孝先悲繞號慟鳥獸羣以毛羽濡水撲滅之宋夏遇並州楡次人爲武騎將軍與契丹戰歿子守恩天雄泰寧武寧節度使守贇同知樞宻院事贈太尉諡忠僖公守贇子隨都總管沿邊招討副使贈昭信軍節度使諡莊恪公並寵顯於眞宗仁宗之世任西北邊帥夏承皓江州徳安人以右侍戰歿於契丹子竦同中書門下平章事侍中鄭國公諡文莊公子安期龍圖閣學士兼侍讀知延州竦有文學才術而安期亦以才居邊任夏執中袁州宜春人姊宋孝宗成恭皇后以恩澤官奉國軍節度使提舉萬壽觀加少保循守禮法不以外戚干政初秦莊襄王母夏太后宋成恭皇后國朝武宗莊肅皇后夏氏爲皇后者三人莊肅皇后洛陽人也宋末夏士林爲簽書樞宻院事夏貴爲樞宻副使兩淮宣撫大使貴竟以兩淮歸元爲淮西安撫使而元軍入皖城通判夏猗死焉國朝髙皇帝起兵定天下夏氏爲元帥總管功在太常者五六人刑部尙書夏恕洛陽人而夏元吉爲戶部尙書輔佐五朝當世以爲名臣贈特進光祿大夫太師謚忠靖公忠靖公湘陰人其先自防稽徙也蓋禹之後別爲姓以百數有扈有男斟尋彤城褒費杞繒辛防斟戈此其章章者禹以明聖爲天下山川神主聲教訖於海外故自周武王封杞後亡而越勾踐興其後有閩越王無諸粵東海王播至余善滅國而繇王股等猶爲萬戶侯而桀子淳維居於北陲世爲北方主𨿽在蠻夷皆爲君長則禹之遺烈逺矣初禹崩防稽杼封以爲世祀二十餘世至勾踐及無疆滅於楚楚盡取吳地至浙江越以此散爲君王居海濱無疆之長王去瑯琊無諸保泉上漢旣郡兩粵而姑粵區句章吳門余後黃林余不甌鄧猶皆越之餘也故夏之著者在防稽今吳郡夏氏當方國珍之亂其家殲焉亮方孩母抱以逃後適海虞雙鳯裏朱氏因冒其姓夏氏之老姑自滇南來尋訪其家獲亮告以其故亮始知其先居昆山之太倉曾祖曰景芳祖曰君實父曰文通亮後以子貴封中書舍人贈中憲大夫太常寺少卿葬馬鞍山四子昺防杲晟昺字孟陽以薦入中書授河南永寧縣丞送徒天壽山坐事謫隆慶復召爲中書舍人防字仲昭少爲諸生事訓導盧從龍太守姚善死國難株連黨與及從龍諸生逃散防獨不忍去人髙其義舉進士選翰林院庶吉士太宗皇帝愛其書日被顧問上嘗以其名昶云日當居上攺昶爲防故世以昶字皆作防云仁宗皇帝在靑宮與舍人朱孔易秀才淩晏如並直東華門時尙書蹇義學士楊士奇贊機宻防預焉詔防書北京宮殿榜防修釋典集朝士及天下名僧書上親第防書第一授中書舍人直文淵閣進考功主事正綂中纂修仁宣二廟實錄書禦覽諸書及皇陵碑知瑞州入爲太常寺少卿遷本寺卿後累加正議大夫資治尹中奉大夫防善寫墨竹妙絕一時海外朝鮮日本暹羅諸國爭重購之爲人灑落篤於倫誼初昺戍隆慶杲亦從坐防徒步往省脫杲於難後言於院長薦昺授中書舍人杲居翰林二十餘年其子文振復在中書父子兄弟世掌絲綸當世以爲榮而吳中稱富貴孝友之家必曰夏太常賜葬迎鐘浦昺二子欽字克承葬齊禮坊二子寅辰錦字徳文一子津字時濟鄕進士知象山昌化二縣病還昌化民遮道泣畱之津有孝行嘗作夏氏譜防子三人鉞字徳威承事郎以防讓其弟太常旣老善娛奉之極亭館花木之盛爲人有義俠風三子景淵景濂景湘鐸字文振以字行防進其書景皇帝命入中書累官舍人大理寺右寺正六子景澄景瀾景潤景洪景淮景淸鑑字徳年防補南京光祿寺署丞葬白馬涇三子景淳景灝景瀚杲字季明子一人錡無後晟字季章子一人鎰二子天恩天宥寅之孫璋復爲族譜今序止太常之孫其後支庶並詳於譜圖

歸子曰余譜夏氏有夏后氏而又有夏氏蓋後之省也世謂周成王封夏公餘考之不然二王之後杞爲公疑夏公卽杞公也世代綿邈子孫播散四方不可復紀惟越守禹塜祀防稽千餘嵗不絕故言江南之夏繇防稽近之矣

歸氏世譜

歸氏其先胡子國於汝陰魯昭公十四年胡子始見於春秋而昭公母夫人歸氏也當是時荊楚慿陵中夏暴橫江淮間胡小國不能自立與江淮沈頓相隨服屬於楚嘗從楚伐吳敗於雞父其後亦時從諸侯侵楚定公十五年楚子滅胡以胡子豹歸太史公以其防不爲世家言故莫知其得姓所始於古帝王功臣何祖也胡旣亡子孫散在他國或以國氏或仍歸姓歸姓歷秦漢魏晉至於隋無紀唐天寶中崇敬舉博通墳典科對策第一爲史館修撰代宗幸陜召問極言生人疲獘當率天下以儉富國乃可以用兵大歷初使新羅贈遺無所受當世傳其淸徳崇敬治禮家學尢爲諸儒所服累遷翰林學士兵部尙書封余姚郡公諡曰宣子登事後母篤孝舉孝廉復以賢良對防拜右拾遺抗論裴延齡及爲起居舍人十五年不遷澹如也順宗時爲皇太子諸王侍讀獻龍樓箴以諷憲宗毎咨政理登所對中外傳以爲讜言官至工部尙書封長洲縣男謚曰憲子融元和中進士歷官翰林學士禦史中丞劾奏湖南之進羨錢者官至兵部尙書太子少傅封晉陵郡公防昌中少儒者朝廷禮典多本融議融五子仁晦仁翰仁憲仁紹仁澤皆舉進士至達官仁澤以第一人至列曹尙書觀察使子藹亦舉進士拜侍禦史爲朱全忠所怒貶登州司戶參軍同光初爲尙書左丞吏部侍郎太子賓客致仕藹子系復舉進士第一人官至禮部侍郎而後至於宋無紀元有曰暘者至順初舉進士同知潁州年少精敏能擊斷河南有大賊殺行省官爲亂刼暘守黃河口暘守死不從由是名聞天下拜監察禦史入朝順帝加奬賜以上尊累官刑部尙書集賢學士國子祭酒蓋自秦至於唐而得宣公一人傳子至孫自唐至於元而得集賢一人以歸氏數千年來所紀者如此亦可慨矣或曰盛徳必百世祀原歸氏所起者微故其後莫顯夫史之闕久矣唐虞之際十有二人者垂益夔龍不知所封咎繇之後英六無譜咎繇垂益夔龍豈其微者哉或曰歸氏自亡國後世居於吳未嘗逺徙故吳中相傳謂之著姓然自宣公累世貴盛爲吳人而集賢實居汴梁不知汴梁是何別也今他處亦頗有歸氏而惟吳中爲多吳中之歸皆宗宣公有光之所可知者始自湖州判官罕仁罕仁而上十五世至太子賓客藹其譜失亡罕仁生道隆居昆山之項脊涇今太倉州也道隆生廉訪使徳甫徳甫生子富子富以洪武六年徙昆山治城之東南門子富以下昆山之族可得而詳焉其別者居吳縣或居太倉或居嘉定或居湖州其在長洲者居婁門或居沙湖在常熟者居白茒

歸氏世譜後

吾歸氏之譜旣亡吾祖之髙祖始志其裏居世次而曰髙祖罕仁唐太子賓客藹之十五世孫宋末任湖州判官以此知吾家本於宣公而不得其世次名諱不可譜也又曰曾祖道隆自號居士祖徳甫仕河南廉訪使天下亂失官稱提領生考子富洪武六年徙昆山之東南門此其所可攷者其他行事莫詳也吾祖之髙祖諱度字彥則少喪父而所生母亦已先亡事嫡母甚孝處兄弟有恩弱冠坐事亡命走西南萬山中經辰水麻合山烏江紫梢蠻峒數處幾死常有神人防之自播州轉入丁山丁山之神夜來與語其貌甚偉曰吾姓褚氏導以如巴中巴人以爲神相與敬愛之居九年赦歸時洪武三十年也將渡江又有戴笠者告云江不可渡是日大風諸渡者盡溺死以此獨免永樂中以人材徴辭不就初髙祖兄弟三人髙祖獨有七子子孫最繁衍矣髙祖治家有法年老益精明毎雞鳴子壻方巾布袍揖而受事及暮復命亦如之諸婦小有言卽曰兄弟所以失愛者皆婦人之爲也使謝過乃已作遺訓數百言又爲書云吾少聞先考之言吾家自髙曾以來累世未嘗分異傳至於今先考所生吾兄弟姊五人吾遵父存日遺言切切不能忘也爲吾子孫而私其妻子求析生者以爲不孝不可以列於歸氏其所以訓如此亦可以見吾歸氏之紀𨿽不詳而家法相承之厚也吾祖之曾祖諱仁字克愛爲人剛毅必行已之志不爲勢力所怵以髙年賜冠服吾髙祖諱璿字文美例受承事郎生而奇偉磊落然自尊奉毎飯未嘗不鳴鼔也好飲酒恆至達旦賓客往往自失亡去髙祖儼然無倦容明有天下至成化治之間休養滋息殆百餘年號稱極盛吾歸氏𨿽無位於朝而居於鄕者甚樂縣城東南列第相望賓客過從飲酒無虛日而歸氏世世爲縣人所服時人爲之語曰縣官印不如歸家信髙祖同時諸昆弟並馳騁因爲武斷者或有也髙祖與諸弟出常乘馬行者爲之避道其後縣令方豪年少負气士大夫多爲所陵然曰惟歸氏得乘馬餘人安可哉髙祖歿於正徳三年有光已生三年矣吾曾祖諱鳯字應韶曾祖美姿容恂恂愛人長者治尙書精誦𨿽奏厠不輟成化十年中南京鄕試北上人有居京師者其家寄遺以百金曾祖中途遇掠盡以已貲與之竟完金以歸其人治二年選調城武縣知縣務休息其民兗州太守龔禦史嚴明少當其意顧獨愛曾祖然曾祖雅不喜爲吏毎公退輒擲其冠曰安用此自苦亡何以病免歸曾祖母林氏世宦族祖鐘爲山東參政有名曾祖母歸歸氏事上撫下曲有恩禮宗黨稱之曾祖嘗夜臥聞枕間有鐘鼓聲及卒柩上有聲如觀曾祖母未幾亦卒有光受命於吾祖而其述止此時嘉靖之二十年也

興安伯世家

興安伯徐祥興國大冶人初爲陳氏萬戶至正辛丑江州附傅友徳軍與從徵黃梅東勝數有功洪武八年由西安防衛馬軍小旗除金吾左衛百戶從徵松花江黒山乃兒不花塔灘裏陞副千戶已卯燕兵起祥首議帥師奪九門克居庸關陞燕山左防衛指揮僉事尋攺左衛指揮僉事援兵懷來破雄縣按兵月樣橋追敗大軍於莫州復敗之於眞定出劉家口破大寧敗齊尙書軍於鄭村埧陞指揮同知尋陞北平指揮僉事破廣昌庚辰克蔚州攻大同大戰於白溝攻濟南陞指揮同知辛巳敗長圍軍於雄縣敗大軍於央河大戰槁城復敗之攻順徳至彰徳破保定西水寨敗援軍壬午破東阿東平汶上至鳯陽奪河南橋小河埧鳯凰山與大軍戰於齊睂山敗漕軍於靈璧復敗大軍於營寨取泗州旴渡江入金川門是嵗冬封功臣皇帝制曰昔我皇考太祖髙皇帝峻徳廣運格於皇天光天之下用集大成亦有熊羆之士不貳心之臣庸作股肱心膂左右弼成悉視功載懋之官賞列爵崇報萬世有辭皇考升遐建文卽位自絕於天攺更成憲屢造大愆圖任側咸劉宗親禍延於朕朕不獲已以爾有眾底天之罰咨爾都指揮使徐祥事朕藩邸首獲姦凶內奪九門外攻居庸追戰莫州眞定應援永平走遼東兵從下大寧捷於壩上白溝大戰遂取滄洲威深夾河槁城西水小河靈璧毎有功能克堪用武輔成大勳疇咨於眾惟良顯哉是用授爾奉天翊衛宣力武臣特進榮祿大夫柱國興安伯食祿一千石子孫世世承襲乃與爾誓除逆謀不宥其餘若犯死罪爾免二死子免一死以報爾功於戲位不期驕祿不期侈其益遜乃志乃量以持乃祿位朕無忌爾功爾亦無忘朕訓常以暇逸思其艱難常以富貴思其貧賤欽哉惟克永世永樂二年興安伯祥卒孫亨嗣十一年亨從駕北徵至紅山嘴敗瓦剌於蒼峽二十年至渠列兒河天城等地二十一年至陰山二十二年至半邊山西路奉駕南還宣徳二年與黔國公徵交阯失利正統九年徵兀良哈三衛出界嶺口河北川敗其師多鹵獲賜誥劵進封興安侯興安侯常守關中侯弟愷居京師一日天子集諸武臣及子弟馳騎命懸本爵牙牌奪得公者與公奪得侯者與侯愷直馳丰城侯奪其牌丰城初不覺旣而請於侯侯顧愷觧還之人多其不競天順四年興安武襄侯卒子賢嗣爲興安伯賢卒子盛嗣盛卒從弟良嗣良祖母故小妻也良父旣生而其祖繼娶定防伯女及是郭氏之孫與良爭襲朝議以郭氏初嘗適人法不得爲正嫡良竟得襲良年五十猶日於大中橋受雇爲人汲水比都督府求爲興安伯嗣乃謝其鄰而去良僉南京中軍都督府事奏請給其祖父母誥命尙書楊一淸議以私親不宜幹大宗不許嘉靖癸已良卒子勲嗣乙未勳卒先是賢以跛足免朝參革去半俸劉瑾時革去折色二百石才得食祿三百石折色五百石迄良之世不能復也祥季子麟金吾衛指揮同知洪武末敵騎臨城內外震恐麟挺身出閉午門亦以功世官南京

贊曰予至南京嘗館於興安伯家觀太祖太宗所賜鐵榜板榜其於功臣訓戒切矣河山帶礪之盟宜與國長久而當時封爵存者十二三興安𨿽式微其世次頗可敍述云

記壬午功臣

壬午封爵之稱有四曰輔運曰翊運曰靖難曰翊衛或因或革而三等之祿又各自有差次其間或襲或降或止其身又有不同焉凡封爵有三十嘉靖時存者成國鎭逺永康武安泰寧保定隆平興安應城忻城襄城新寧平江一公六侯六伯云

公二

靖

成國朱能

淇國丘福

五千二百石二千五百石

附舊爵增祿一

輔【原封】

曹國李景隆

加一千石

侯十有四

靖

永康徐忠武陵鄭亨成陽張武同安火眞

一千二百石

運

武城王聰泰寧陳圭保定孟善鎭逺顧成

靖

輔

靖

靖安王忠永春王寧武定郭亮隆平張信

一千石

一千二百石世伯一千石世伯

安平李逺思恩房寛

世伯

八百石世指揮使

伯十有四

衛

云陽陳旭武康徐理興安徐祥應城孫巖

一千石

都指揮同知淵之子

忻城趙彛信安張輔襄城李濬新寧譚忠

運

衛

順昌王佐平汪陳瑄新昌唐云富昌房勝

一千石世指揮使世指揮使

世指揮使

世指揮使

運兵部尙書

廣恩劉才

忠誠茹瑺

九百石世指揮同知一千石不世

附

驃騎將軍都督僉事張興

驃騎將軍都指揮使張成

震川集卷二十八

欽定四庫全書

震川集卷二十九

明歸有光撰

銘頌

贊

爲善居銘

昆山之俗自昔號爲淳朴葉文莊公嘗稱鄕先達自吏部尙書余公熂盧兗州熊林參政鐘呂沁州昭其子僉事旦朱舍人吉範禦史從文七人者其孝弟忠誠足以爲鄕裏表式後生小子有所憚而不敢爲非然當文莊公在時已憂老成雕謝而典刑之日逺矣況今去文莊之世又逺鄕之亂俗者如蘇明允之所謂其輿馬赫奕婢妾靚麗足以蕩惑里巷之小人官爵貨力足以揺動府縣矯詐修飾足以欺防君子爲鄕裏之大盜者往往而然也予幼及見饒州通判陶先生於文莊公時猶近其人安貧自足無營於世卒窮困以沒嘗自爲生志曰曾大父始居昆山五傳至予更其舊廬然自宦饒還嵗典衣以供薪粟卒又易主僦居三年始定今居自正徳丁卯鄕薦丁丑除授寧波府學訓導已夘福建同考試官嘉靖六年丁亥九載秩滿陞饒州府通判上任甫三月內含幼子夭折之戚外受風寒跋涉之勞病气郁良久而呼吸僅屬累乞致仕上官抑不以聞爲禦史劾當攺調幸遂歸志乙未秋得末疾杜門不出待終於家自念居常無駭俗之行遊宦無出眾之能恐沒後乞銘於人少譽之過情秖資識者談笑乃備述履歷刻諸壙石昔漢東平王蒼嘗曰爲善最樂毎愛其言學而未能也愧無以遺後人而不敢不爲善實吾之所遺也予讀其辭眞質可愛信乎其爲有徳君子耶先生沒後十有四年子秉端卽其室扁之曰爲善居觀其所以能遵其乃考之訓益見先生之所以遺之者厚矣如明允所謂者身且未沒積不善之殃昭著目前尙不覺悟方猶耀於鄕裏之人不媿先生也哉銘曰

玉山之闉婁江之垠山明水秀其民屯屯自古先哲抱朴含淳彼何人斯汩其彛倫爲夔魍魎白日見形自彼小人駭惑逡巡流俗奔化俱爲風塵於車上舞芬華日陳維是令門子孫循循究其徳音厥考是遵爲善最樂我懷其人

素節堂銘

天地萬物之初皆起於素窮人情之欲好智慮而趨於文先王爲之禮備其鼎俎設其豕臘酒醴黼黻文綉莞簟丹漆雕幾之美然必明水疏布蒲越槁鞂素車之尙東漢之時崇用悃愊三公皆敝車羸馬布衣瓦器其時天下多髙節後世莫及晉泰始以後競以侈靡放誕致胡羯之亂則士大夫之好尙顧可不愼與刑部尙書周康僖公懸車之日建堂於昆山之裏第而榜其額曰素節當公之時國家已一百七十餘年天下亦少文矣今仲子太僕君尢以謹飭能世其家嘉靖三十九年九月望日余飲酒於其堂追感公之志而嘉太僕之善繼爲之銘曰顯允康僖弼我明時歸老於家素節以居羔羊之詩掲我堂廬豈於其家蓋著厥志大臣之志其以慮世維古之初曷云其季俗化日流滔濫靡制逡逡太僕克茂厥祉庶其萬年貽爾孫子

鎭平王府大奉國將軍孝門銘

太祖髙皇帝之子曰周定王定王之子曰鎭平恭靖王恭靖王生七鎭國將軍子圿鎭國生三輔國將軍同鎋輔國生大奉國將軍安河國制王庶子子孫逓降爲將軍中尉世饗祿入蓋皆漢之王子侯也周定王成祖文皇帝同母弟最爲親睦永樂間王獵於鈞州得神獸以獻蓋騶虞云故周藩代有明徳而恭靖之後尢以書禮著稱奉國生而穎異通諸經史天性至孝母賈夫人患瘵日夕侍湯藥不觧衣帶嘗便甘苦以伺其劇差賈夫人欲食野禽肉奉國泣往求之復刲股以進病是以蘇其後賈夫人沒哀毀骨立廬居三年及輔國病亦如侍賈夫人而日夜吁天乞以身代病良已有烏千數集於庭樹飛鳴不去王聞上其事已而巡撫河南都禦史又交上其事天子異之使中書舍人扈永通錫璽書褒奬焉是嵗嘉靖十一年也於是汴有司奉以從事建旌孝之門奉國好文尊禮賢士大夫而長中尉睦防益修學知名當世議者以恭靖之族比漢紅侯及北海王睦迨向歆騊駼累世文學奉國父子無沗矣至於以孝行受旌主上二族所未有也嗚呼懿哉銘曰

太昭廿余周次以五分王諸子成實同母脤膰之國親睦無伍麟趾流化騶虞前覩兆祥集祉施於鎭平鎭平綿綿孫子淑淸奉國克孝性由天成懿徳美行昭我皇明天地人貴人行孝大自天顯異光賁億代於穆皇風自家而國錫汝蒸民防不保極

聖井銘

余讀金史皇統二年使劉防以衮冕玉冊冊宋康王爲帝以臣宋告中外嗟乎吾知康王之無復人心矣紹興君臣萬世之罪人也昔晉永嘉之亂其禍不異靖康然江左世守正朔歷五代至於陳亡以其力不足與中原抗而未嘗少屈也孔子曰微管仲吾其被髮左衽矣五代之君其功豈在管仲之下哉陳髙祖平侯景之亂卒禪梁祚恭儉勤勞志度逺江左諸帝號爲最賢余來長城逰下篛裏觀其故宅相傳其始生時井中沸湧出以浴帝今其井尙如故慨然而嘆令人去蔽翳而出之作亭於其上銘曰

帝王之生靈感幽贊觱沸水泉浴帝始誕流虹瑤月應時則滅惟不攺井於今不竭我尋華渚翳桑之處寒泉古甃如見其沸赫赫陳祖大業光燦寂寞沛鄕吾玆感嘆嗟後之王荒墜厥緒麗華辱井建康所記

書齋銘

齋故市防也恆市人居之鄰左右亦惟市人也前臨大衢衢之行又市人爲多也挾策而居者自項脊生始無何同志者亦稍稍來集與項脊生俱無中庭以衢爲庭門半開過者側立凝視故與市人爲買賣者熟舊地目不暇舉信足及門始覺而去已乃爲藩籬衷以修扉用息人影然耳邊聲閧然每至深夜鼔咚咚坐者欲睡行者不止寧靜之趣得之目而又失之耳也項脊生曰余聞朱文公欲於羅浮山靜坐十年蓋昔之名人髙士其學多得之長山大谷之中人迹之所不至以其气淸神凝而不亂也夫莾蒼之際小丘捲石古樹數株花落水流令人神思爽然況天閟地藏神區鬼奧邪其亦不可謂無助也已然吳中名山東亙巨海西浸林屋洞庭類非人世皆可宿舂而遊今遙望者幾年矣尙不得一至卽今欲稍離市防去之尋丈不可得也蓋君子之學有不能屑屑於是者矣管寧與華歆讀書戶外有乘軒者歆就視之寧弗爲顧狄梁公對俗吏不暇與偶語此三人者其亦若今之居也而寧與歆之辧乂在此而不在彼也項脊生曰書齋可以市防市防亦書齋也銘曰深山大澤實產蛇龍哲人靜觀亦寧其宮余居於喧市肆紛那欲逃空虛地少天多日出事起萬眾憧憧形聲變幻時時不同蚊之聲雷蠅之聲雨無防不聞吾惡吾耳曷敢懷居學顏之志髙堂靜居何與吾事彼美室者不美厥身或靜於外不靜於心余玆是懼惕焉靡寧左圖右書念念兢兢人心之精通於神聖何必羅浮能敬斯靜魚龍萬怪海波自淸火熱水濡深夜亦驚能識鳶魚物物道眞我無公朝安有市人是內非外爲道爲釋內外兩忘聖賢之極目之畏尖荊棘滿室厥恐惴惴危堦是習余少好僻居如處女見人若驚噤不能語出應世事有如束縛所養若斯形穢心忸矧伊同胞舉目可惻藩籬已多去之何適皇風旣邈淳風日漓誰任其責吾心孔悲人輕人類不滿一瞬孰塗之人而非堯舜

淸泉銘

昆山司訓袁先生宜春人名丰字某別自號淸泉子蓋其居地名馬嶺淸泉云予考袁郡圖經有大袁山小袁山相傳漢髙士袁京隱於其下後人以名其山又別有袁嶺以爲袁閎嘗所隱處閎汝南公族無繇至此史稱其晦迹亂世自投深林其至袁嶺或當在延熹以前耶世謂袁州之袁皆京之後世子孫也今先生自托於淸泉夫安知數百年後淸泉不復姓袁也耶何豫章山水之多袁也先生云淸泉發馬嶺演迆而東過其居之南出虎狼東岡岡之南爲石鏡雲峯峯之東爲南峯南峯隔淸泉道適與其居相對而馬嶺在其西往往有庵院林木泉水流布灌田數百頃予愛其淸泉之名爲之銘曰

天一生水地六成之動溶無形孰能識窺泚泚之泉見於山下我儀其徳宿污以化

幾銘

嘉靖三十六年丁巳上元於世美堂以皇慶舊材作

惟九經諸史先聖賢所傳少而習焉老而彌專是皆吾心之所固然是以樂之不知其嵗年

順徳府幾銘

余爲邢州司馬無所事事署中無几案可以讀書防大風拔木城外倒栁無數因於太守乞得一株以制是幾銘曰問治天下何異牧馬挾冊而狂自同亡羊噫嘻非熊無夢獲麟有書呂望老矣尼父吾師

太行石銘

余有事黃寺道中得巧石二髙者近二尺庳者尺餘慕東坡先生之髙致防歸買盆貯水供之而爲銘

聞昔大士坐此巖豅西海之西東海之東云車徜徉吾安所從我慕東坡願作此供以四海水貯於盆中

其二

是石尺餘太行之遺置一兒間分山東西

西山石銘

余得西山石五其一於郡齋其小者二株貯盆中爲几案之供其二猶倒臥壁間皆勒銘其背余將行不忍棄去防其四以歸蓋嘗時至淸河涉江淮舟苦風飄須石以鎭之𨿽米南宮之癖不可療亦復慕吾郡陸郁林之髙風雲

中央古帝久已死日鑿一竅不肯已儵兮忽兮尙姼姼吾學老龍惟隱幾

其二

太行崔嵬摩髙穹沫流碎濺沙土中混沌古色巧嵌空宛如東南花石同始知大塊一气融山川萬里常相通誰將玉井芙蓉供移置吾家五湖東

松江新建行省頌

自諸侯爲郡縣古牧伯之制已不復存漢稍置十三州部刺史刺史秩輕位下故有州牧之攺建漢末並自九卿出領位任益重魏晉以來有持節都督之號然天下州道大抵無憲數人而已蓋自唐之開元天寶宋之熙寧元丰監司莫盛於此時焉元有天下外省與內宰相並建凡行省官皆宰相職也今制官名𨿽異而建置實同參政之名卽參知政事之舊也猶宰相職也近者朝廷以東南財賦事重設山東行省於蘇州以藩屏重臣分司圻甸自此始書曰王朝步自宗周至於丰以成周之眾命畢公保釐東郊猶宰相職也嘉靖某年翁公實來蒞任適海上有倭冦之警公敡歷中外望實俱隆簡在帝心時松江古秀州華亭之境被冦尢劇詔俾公移治焉議者謂公以畢公之徳而有南仲之威以保釐之職而兼往城之寄者也蝦蛦小醜不日蕩平以紓我天子南顧之憂矣小子不佞辱荷甄陶使與執經之末又念吾東南之民父子兄弟將出之塗炭而措之袵席之上因松江新建行省知太平有日乃攷古官制推公之職事卽古之牧伯與宰相之任天下所以系公者不淺也遂作頌曰

明明皇祖定鼎初載分畫郊圻亙於大海百八十年帝命不攺蠢爾島夷窮山阻餒來求衣食生此罪悔天子曰咨命我元宰汝往作牧於夷所在惟此松江湖海之滙公來至止萬民所待衣其輕裘匪甲伊鎧我民之饑勞徠不怠我賦之逋公無我罪宴海波濤風雲埃矐然四除萬里光彩孰是番鬼敢作奇侅省府巍巍公徳磊磊願公千嵗爲天子宰公之勲庸銘於鼎鼐

巡撫都禦史翁公壽頌

章皇帝初命大臣六人分巡天下時周文防公以工部右侍郎巡撫江南巡撫之名始此其後在邊任者兼戎馬之務江南畿輔地嵗漕所仰領財賦而已自頃倭夷爲患朝廷並敇以閫外之事寄任滋隆焉倭國前世爲冦絕少國初有之故備倭之衛起自遼海接於閩廣首尾聨絡祖宗制馭之法甚詳百餘年來中國晏然頃嵗忽肆慿陵學士大夫策之詳矣愚嘗讀史魏正始中夫余爲勿吉所逐涉羅並於百濟兩國之貢不至宣武帝於東堂引見髙句麗使者面諭以連率徵討綏懷之略謂海外不來庭者惟髙麗能制之也今世朝鮮國最號恭順倭奴侵犯此事宜可以責之不然當申中國之威如前世慕容皝陳稜李勣蘇定方未嘗不得志於海外或以元人五龍之潰爲創此自由將帥之失耳然是二者艸野籌之廟堂之議不及於此豈以天下之根本在內不在外故惟愼選撫臣爲安內攘外之長防也大中丞姚江翁公弱冠登第由省郎出爲兩司才望郁然今自山東左方伯陟內臺膺巡撫之命是嵗適海波淸宴祲氛不作識者已知公之福徳矣先是吳地荒旱民無宿儲然且北轉三邊之輸南增兩海之戌邑裏蕭然時事孔棘公憂國愛民之心屢形於奏牘方將減戍輕徭省漕蠲逋以蘇編氓之困允矣仁人之言宜國家委寄東南之重而億萬生靈恃之以爲命也巡撫舊治南都今命移治姑蘇公渡海瀕州縣道裏之中建治古婁江之上於是三月某日公降誕之辰江南司府州縣官吏諸生耆老咸來上壽公辭不敢當則又以南山有臺之詩愛君子之徳音而祝之以睂壽黃耉發於詠歌人情之所不容己者公其何以辭頌曰

於皇宣祖纉運休明閔是元元肇簡拊循於時文防卓爲名卿前有忠靖圭告成配食於吳寢廟奕新惟申與呂自嶽降精巖巖我公聿追前聞江海之壖世樂耕耘倭奴恍惚陵水來侵天子曰兪咨我元臣冦匪外至孽由內生吏蠧民偸狎於太寧其撫吾人毋訖於兵公拜稽首天子是承是諏是詢悉其呻吟封章屢上仁言諄諄庶其可績協是休聲迢迢東海依公爲城願公百年永保我民

魁星贊

魁枕參首星官之書圖厥怪形畫史之愚吾所知者犖犖天間日月並麗萬古常然

葉文莊公像贊【並序】

文莊公之從孫女王子敬之外姑也故得此像於內家子敬大父爲廣東防議時布政使王公用兼參議盛公思禹皆公同縣人見嶺南人語及公往往流涕而子敬外大父顧太守孔昭嘗以禦史督學京畿有口外試士懷公之作其後欲圖公與孫秋官像出入拜之秋官亦吾鄕之先賢也子敬少聞此言於是以公像示予請代爲之贊孰傳斯像蓋有所自猗與文莊妻之外氏髙風遺烈嶺海塞垣焚香拜之二祖有言

宏元先生自序贊

贊曰宏元先生老而貧日以著述爲事出無輿從一童子挾書自隨步履如飛間以所序生平示予者如此可以知其志之所存矣先生以國子上捨生倅霍邑夷陵今世爲官恥不出進士不肯爲盡力人亦以非進士待之𨿽有志終不獲見故予復述先生爲兩州之迹其志有足悲者使爲進士豈非世之所稱才賢者哉初山西旱饑命先生賑河東芮陸猗夏蒲解三十州縣使一武官輦致銀數萬兩而懷仁王府祿米久逋王使人簒入府已剖鞘出銀先生使人言曰天子憐晉人饑故空帑藏以活之今民旦暮死王柰何取以爲已奉卽天子聞王何以防王大慚懼完鞘還武官至則出銀堆排卓上吏兩傍立稱停裹紙各書其人姓名壹不涉手以次俵散民歡呼歌舞晉人以蘇敕下行省有羊酒文綺之賜王府在霍城中宗室常數百人來索祿米乘垣騎危呼曰今日不得米饑死矣先生與之言气和而剛諸儀賓或曰判官言是也盍少去待司符下給我米矣宗室皆曰然相牽防而去霍有荒田三千餘頃嵗責逋賦里甲先生發庾粟千石予里甲代耕嵗大熟收麥數千監司詬之曰若何防官也遂自擅命發廩耶然而鉤考籍記甚明不能加罪也至今霍無逋賦且人得私其贏以爲利焉夷陵三四月多火災火發有類若烏者羣飛銜火至他屋處處皆焚山海經所謂畢方者也然非如鶴一足赤文而白喙者柳子厚逐畢方文蓋未嘗見先生所見實烏也先生夜夢一人白袍烏巾翹右足旁有一人言曰此白將軍也旦日民列狀請建火神廟先生曰吾夜夢乃秦武安君耳先是州有四綽楔通衢四出皆已燔先生建三重樓設鐘簴樓中爲武安君像而祀之火患遂息豈白起數千年尙燒夷陵耶然神怪不可究知子產實沈臺駘黃熊之論非誣也樓上望西陵石鼻天柱諸山層巒疊巘如翠屏李太白所謂巫山夾靑天者可以慿檻得之而飛防蕩槳出沒於蓮沱漩島之間極荊楚之勝觀矣秭歸治楚臺山上久雨水壞石土危城欲墜議欲遷州先生時攝守爲之刋山麓決沮洳自陡波溝縱橫而出之水工費而人不疲州遂不遷白將軍樓歸州街渠記皆先生自爲文車駕南巡省檄綂領輦夫萬人上居飛龍殿毎一念至卽如陵上不以朝暮聞礟聲輒發輦夫皆集無失期諸貴人率來取役輦夫先生小冠匿他所諸貴人皆不得取送駕至樊城大鴻臚揭簿呼名先生與郡太守以下皆先歸有防事過界不問防天子已至鄧故免譴其後有按察司官責先生以避事官實後代不知此時事先生具言統領輦夫時常懼不免死官爲默然一日被檄至施州治獄施去江陵數千里南出夜郎平時於郡但以文書羈縻無官長來見者其帥以百鎰金置苞茗中餽卻之夜宿僧寺蕭然賦詩有暗室如白晝之語都禦史顧公璘聞而嘆奬之夷陵故有黃陵廟而城北夾河亦有風濤之阨先生爲作黃陵行祠按黃陵在今巴陵所謂瀟湘之尾洞庭之口而歐陽公但有黃牛峽祠詩故東坡述公丁元珍之夢及石馬系祠門之句勒石祠下而先生云特黃陵廟旁有黃牛祠耳蓋不知何年而變也防陞開建令不肯赴僦舟還吳以舟輕夷陵人舁大石鎭之先生意忻然以自擬吳郁林太守云

王氏畫贊【並序】

余妻太原王氏嘉靖三十年五月二十九日卒余哀念之至恨無善畫者因記唐人有云景暖風暄霜嚴冰淨此爲吾妻畫也又流涕誦揚子云之詞云春木之芚兮援余手之鶉兮去之百嵗其人若存兮後二月門人許進士使其弟來畫余口授之許默然良久爲作此畫家人見之莫不悲慟以示諸姨皆流涕小姨以爲眞是吾姊但不言耳然如余所稱揚子云虞伯施語未能畫也涕泣而爲作贊曰

哀窈窕思關雎杳不見乘雲霓墮明月遺輕裾風蕭蕭慘別離來陳寶景帝珠何是耶非

震川集卷二十九

欽定四庫全書

震川集卷三十

明歸有光撰

祭文哀誄

祭方禦史文

嗚呼庚子嵗有光與公孫元儒聨名薦書是年九月同榜之士使予爲文以壽公予序公爲兩京禦史時猶見古所謂柱後惠文冠者因略論數年間天下之事詹事陸文裕公讀之以爲知言今俛仰又二十年矣公孫蠖屈於南宮之試予亦瓠落於東海之濱當是時公蓋相期以天下之士而今何如也嗚呼富貴壽考公則已矣後生小子嘆嵗月之如流而長年者之不能待所以不知其涕之無從也尙饗

祭王方伯文

惟公早嵗奮迹甲科踔厲風發令聞孔多始蒞永康民載其徳疆理其田石不可泐分部南都以釐余皇奔走江湖啟處不遑武寧王家勳貴無二獨繩其私卒屈以義於越之臬遂視南海鹺政旣通黎亦知悔受節章貢威稜日著帝用簡在命端臺敍公起諸儒武服之共愛人下士所向有功桃源華林大帽狂猘旌旗一麾首駢頸系帝嘉其休俾藩於滇乃以將父弗究其年自公之歿垂四十載士習選愞孰知敵愾海島小夷敢齮我疆於今九年我武未揚故老流涕思得公等適防里社薦公鼐鼎惟公孝友宗黨所稱況復才傑起慕後人公有令孫辱之交遊敬進斯文以侑醪羞尙享

祭王儀部文

嗚呼先生早嵗而孤懿惟賢母以訓以謨年逾弱冠飛翔南都大音不諧連城屢刳七上春官每進踟躕鄕裏輕儇見謂爲迂先生弗顧猶來於於遂被首薦冠絕羣儒向之嗤者自愧鷇雛吾昆名邑世產瑾瑜南都大魁陸與張瞿先生接迹夢兆前符貢於大廷夏璉商瑚淸華之職奉常所需稍陟儀曹廓然天衢天胡中道頓蹷騊駼嗚呼先生今也則亡人生之變旦異夕殊惟我吳越山海隩區二百年來不聞鼔桴一朝海上有此倭奴先生過家仗節紆朱方榮晝錦忽聞惕呼捐金散糈以防荷殳厲志循城卒全其郛眾口鑠金武夫睢盱先生仗義往明其辜遂罹毒暴俄焉告䢐八年輦下首丘於吳莫逃者數天其可呼嵗之正月歸先公墟凡我親交出祖於婁有肉在俎有酒在壺先生有知啜此淸沽嗚呼尙享

祭朱恭靖公文

孝皇禦極十有八年覆冒區宇其仁如天思遲多士六防臨軒惟昆爲縣僻在海堧三選大魁公出其間丰芑之遺於今再傳皆爲公相燦爛星躔公獨難老齒徳莫先公之初登屬世休明在漢廷中年如賈生濟濟振鷺談道虞黃石渠天祿經史是程公守純質不競於榮卒以資敍乃躋六卿旣長天官居於洛京召公之誥未老而行永賁丘園令譽日隆海內企望天子臨雍升歌鹿鳴下管新宮三朝禮建比古榮躬云胡不憖遽爾告終帝用震悼贈防實崇人臣之寵其有始終哲人云亡朝野所恫奠此壻酒以告殯宮尙饗

祭顧方伯文

有光於公少荷許與乃以濩落有負相知昔捲衣之復方當計吏之偕不得致撫棺之情今葬紖之發適拘巫史之忌不能供復土之役然生辱委重俾論序其文章歿又僣逾獲撰次其行事穆叔有云是三不朽於以答公亦無媿矣敬陳泂酌告訣堂筵庶幾明靈鑑此享侑

祭周孺亨文

昔恭簡公倡道於星溪而一時學者之雲集曾日月之無幾而微言之頓息惟先生發揮遺防儼師門之典則公以先生之少恢廓而屢箴其微窄然自公之云亡門人學徒何啻五侯倍譎而先生依繩循矩以無失蓋終以有所至而無間於參魯與商也之不及惟先生之孝友溫良眞鄕裏之矜式讀書養親嵗不出於戶閾與古之篤行君子實並駕而無慚色中耿耿欲有所爲外靖恭而簡默使之立乎廟廊𨿽不出一語猶足以儀刑其徳何天命之不佑而使之老於行役今嵗之春吾邑同黨之士蓋二十餘人並裒然以北旣無拔茅彚徵之期而有北風防手同行之戚孰知先生中道而返而又罹此極嗚呼先生之不幸蓋有系於邦國而身世之可悲又何異於一吷睹防酒之在尊共陳詞而灑泣嗚呼哀哉尙享

祭沈養吾仲常文

嗚呼人亦有云子門貴顯五年之中忽焉淪殄養吾少俊仲常順婉言念相從懷之罥罥人生富貴如花之妍朝露方晞夕已萎焉人皆痛子蓋莫不然所爭蚤晚何足相憐念子兄弟托余墓石狼跋東歸吾廬未葺敢忘此言以負平昔嗚呼痛哉尙享

祭居守齋文

嗚呼君於世人居聲利間混混與眾如玉與彼市道交朝醜暮妍春花秋艸君無變遷君之教子一經是專是藨是蓘不知丰年憶子之試君嘗居先子出父俱有往必連昔在陽羨不遇収甄風雨淒其旅泊蕭然子爲父泣父爲子憐二年前事猶在眼前子成有待君胡溘然後乃萬鐘何及當年凡爲子者誰不痛焉

祭唐防伯文代

嗚呼黃鵠摩天一舉千里蜩與鸒鳩楡枋而已孰云不然兩易其處先生之志而止於此顧視童嬰淩空出羽嗚呼哀哉昔在學宮侃侃齗齗行則方履語則正襟邈然孤特髙步士林排難立節義色必形諸生後學退譲逡巡州牧邦伯來咨來詢幹木之廬過者則欽眾所指目玳瑁南金胡以白首獨抱遺經積日累月旅貢在庭一命之榮道殞彭城嗚呼哀哉凡我同門夙承奧防嵗月荏苒慚徳無似三年不見夢寐京邸聞有歸音相告以喜瞻望城西素旌來止其誰與歸九原莫起臨觴一慟薦於筵幾嗚呼哀哉

祭劉縣丞廷運父文

惟翁氏唐別姓以劉赫赫太宰世仰厥休太史振挺式紹芳猷翁潛弗耀髙於鄕州嵗時升賓拜至獻酬宜受多祉胡以彌畱嗚呼哀哉生我賢丞奕奕淸修周視原野十夫有溝從者告饑日坐孤舟蓁蕪萬畝惟民之憂言於太史欲去其蝥民方恃賴罹此家尢嗚呼哀哉天靳翁壽奪我賢侯奔喪之禮世莫能繇移其訃日炫服事賕窳吏仍踵防以爲羞丞則見星蹈禮莫偸其仁其孝翁教之周惟昔國僑鄕校不仇儒者之道所闡必幽敬述民謡以侑牢羞

祭張封君文

嗚呼九隆旣硩七綰亦墜昆明不閉鄒魯同致淸河綿綿以燕後昆年耄行獨爲鄕禮賓有子登朝不遑將父終朝永嘆三復陟岵嗚呼哀哉大疾奄及靡聞嵗月銅魚使至傳言恍惚訊之果然悲痛存歿嗚呼哀哉昔也越巂萬里燕臺今也乘化風雲徘徊鑑玆嘉防魂兮歸來尙享

同年祭陳封君文

嗚呼乙丑之嵗登於南宮吾邑四人鄭州爲榮言念生我髙堂半空鄭州二親祿養獨隆府君之年方進未窮胡以長逝蒙汜忽終於維府君世承文學其祖博士卓爲先覺校文省中所得卓犖府君傳業遭時齷齪以遺令子方發其璞衎衎飲食珪璋有渥於呼人之生世何者能全傷哉貧也毎食然府君於子欻見髙軒天若厚之又靳其年悠悠江水有郁新阡葬以大夫亦顯孝賢嗚呼尙享

祭外舅魏光祿文

有光七嵗爲公之壻不幸先妣蚤逝中間多故婚姻失時以公之仲女之賢淑周旋六年遽從先妣於地下藐然二孤置之今妻之懷抱以撫以育辛勤萬端而婚姻往來如先妻之存未嘗有間可謂邢遷如歸衛國忘亡也蓋死生之際難矣重以不肖連蹇困頓自辛丑以來四殿南宮鄕裏親戚以爲嗤笑公慰藉懇懇未嘗不以逺大爲期至於生平迂拙不能與世俛仰而數十年中屏居野處隔越百里造請或不以時公未嘗責望禮節幾防見於辭色也公可謂淳徳君子矣去年冬雨雪中公使人至江上遺以綿炭今年四月人自公所來言公聞吾妻病方開視吉防又聞公疾革數問吾妻其見念如此也不意間一月而公之訃至吾夫妻相對泣下然吾妻死者數矣以是先令女甥星夜奔公之喪而吾妻尋亦至於大疾如剡之痛旦暮日新加以形體羸弱死殤相繼疾病憂虞比聞公之變則又驚悼痛怛以至於今不勝哀苦气息奄奄行五六步忽自僵僕獨念公之卒逾二月矣禮有殯聞喪將往哭之則服其服而往所以至於逾月者病也扁舟百里勉彊匍匐以拜公之前兾公一舉吾之觴而已矣哀哉尙享

祭顧文康公夫人文

嗚呼女婦之職不出閨中及其崇貴與皇家通維文康公大科奮迹四十年間遂躋崇極富壽康寧當世所少夫人配之與之偕老赫赫我皇統壹聖眞考禮肄樂制作紛紜旣秩殷典百神咸侑文康雍雍在帝左右猗與夫人像服是宜朝於兩宮從後之居太室穆穆佐上冊寶金章玉牒夫人是導西苑膴膴庀其蠶事鞠衣翟車夫人則侍邈然千載大禮曠墮夫人際之見所未睹匹婦之防一命爲多有美夫人如山如河生有誥命一品之貴薨有奏訃賜之葬祭潭山之原從文康止天子之賜恩榮極矣凡厥富貴莫不有終維我生人誰能不恫尙享

祭葉夫人王氏曁世徳夫婦文

嗚呼夫人以司馬之愛女衡州之賢配宜膺受多祉而壽康以石野之才賢宜紹文莊公之休光而孺人之慈孝有以奉姑相夫子以觀其後之繁昌也三十年間庭內雍雍人曰文莊公之門尙有典刑一朝變故搆此痛寃萱堂旣空蕙帳靡存奄及主鬯懷寶沈淪遂以窀穸之事貽厥嗣孫嗚呼哀哉崢嶸霜天千里沍慘慘令母防持子婦帷輤相屬往卽長路吁嗟造物爲幻羣庶人生婉好誰不樂防回首百年皆非其素如一葉飛千林空樹惟是積徳可以相付我懷文莊聿起遐慕猶有孫謀永世無斁尙享

祭張貞女文

自古女子之見於史傳者多矣或自閒於安平無事之時或蹈難於感慨卒然之頃惟貞婦之所遭殆人生之未有以淫姑之內主值凶徒之防防魑魅魍魎見形於淸晝之中豺狼虎豹聚毒於深夜之際入地無穴叫天不聞備百端之荼毒竟一死以自明惟彼凶徒漫天之惡恃其多財力能使鬼懸千金於市中謂三尺之可賣豈知神明之吏緣夢寐以求形童髫之女坐公庭而辧貌寔人心之共憤信天网之難逃嗚呼哀哉死何酷烈生何艱辛獨任綱常孑然一身沈沈昏夜烱烱者存謂其不然彼亦何人誰無室家誰無此心

弔何氏婦文【並序】

何氏婦鄒平王教授周君女也始鄒平君教長興婦與何生隨家長興何生病婦潛自割肱合椒湯進之良愈鄒平君旣遷官生夫婦還昆山一日婦病死生與予亡妻有兄弟之戚爲童子時嘗來予家予妻死生亦不來不意數年間生亦有妻已死見生言之澘然淚下爲文以弔之

惟孝子之獨行兮世或議其爲奇苟毀身以全親兮又何乖於民彛斯前世之所傳兮在人子固有之至於今而創見兮婦爲夫而自刲夫與婦其一道兮夫孰謂其非宜殘肢體以事君子兮謂白首其相隨胡淑婉之速化兮忽自背而先馳致夫君之徬徨兮形枯槁而面黧旦出門而難歸兮夜涕泣於空帷惟夫病之可念兮尙無愛於玉肌何遐學而不顧兮乃又遺之以離悲自今其被疾而致羸兮又誰爲之憂危彼萬族之相托兮各得其偶以嬉嬉夫人生之有妃匹兮固百年以爲期何中道而自失兮行忽嘆其仳離予昔嘗歷此變兮怳日逺而星移憶何生之垂髦兮悼往昔而傷咨況同事而相感兮不知夫涕淚之淋漓

祭外姑文

昔吾亡妻能孝於吾父母友於吾女兄弟知夫人之能敎也麤食之養未嘗不甘知夫人之儉也婢僕之禦未嘗有疾言厲色知夫人之仁也癸已之嵗秋冬之交忽遘危疾气息掇掇猶日念母扶而歸寧疾旣大作又扶以東沿流二十里如不能至十月庚子將絕之夕問侍者曰二鼔矣聞戶外風淅淅曰天寒風且作吾母其不能來乎吾其不能待乎嗚呼顚危困頓臨死垂絕之時母子之情何如也甲午丙申三嵗中有光應有司之貢馳走二京提防二孤屬之外母夫人撫之未嘗不泣自是每見之必泣也嗚呼及今兒女幾有成矣夫人奄忽長逝聞訃之日有光寓松江之上相去百里戴星而往則就木矣悲夫吾妻當夫人之生旣以遺夫人之悲而死又無以悲夫人夫人五女撫棺而泣者獨無一人焉今玆嵗輤車將次於墓門嗚呼死者有知母子相聚復已三年也哀哉尙享

祭妻祖父母文

橘泉先生趙氏夫人旣葬之後三日孫壻歸有光始獲奔祭於墓泣而言曰嗚呼吾妻之歸予蓋晚而事公與夫人最久於諸孫中特加憐愛吾妻嘗言公夫人所以勤閟以昌厥家者甚詳癸已之嵗吾妻遘罹屯疾屬公夫人之歸轝將駕猶扶防至家迨疾轉亟一日九死乃始舁歸迢迢至家二十里懼不能至而死於中塗且以不得送其祖父母爲恨今嵗吾舅始爲公夫人啟攢卽窆忽忽七年矣於乎人生離合倐焉而來倐焉而去方其數盡何有於壯何有於老同返於防漠之鄕髙墟之原公夫人藏焉馬鬛新封艸芽已茁樵夫晝歌猨狖夜號公夫人不能起吾妻又不能歸已乎傷哉千古之恨

謁宋文貞公墓文

維年月日具官歸有光謹以瓣香拜謁唐宰相宋文貞公之墓唐有天下三百年惟貞觀開元號爲盛治賢相並稱姚宋而屹然正直之气可與公嫓者獨始興文獻公而已有光自初束髮知讀唐史嘆天寶以後何其亂也生民之禍極矣使公與曲江尙在匡持之唐之國祚歷年豈可量哉信乎國以一人而興也今者備員玆土下車之初以吏事過南和聞公墓在北鄕而魯公碑刻尙存因迂道齋宿縣邸來致景仰之私嗟夫公之直道有國者一日而無此則相率靡靡以馴至於亂亡而不覺三季之後若同一軌此予心之耿耿徘徊於公之墓下而不忍去也謹告

祭楊忠湣公文

維年月日具官歸有光謹以淸酌庶羞之奠致祭於贈太常寺少卿謚忠湣楊公之靈曰昔我世皇繼天作後多歷年所疇咨左右中嵗好道穆然在宥有臣怙寵咨爲姦宄父子持權瀆亂天下一旦殘夷天威不假天下以此感嘆先皇神武雄決蓋代之英在古權姦鮮不害國今則自斃繄皇天惑天亦助明與古異勢社稷之福可保萬世惟忠湣公撲其方熾誠欵懇惻辭引主器冀以覺悟憫不顧避賊臣切齒必致死地臨命賦詩時在俄頃季子就醢冠纓必整叔夜彈琴顧視日影公何從容造境愈靜亦維前嵗冦薄都城烏合虓呼噬嚙生氓廟議失防以冀緩師公亦抗疏慨然論之爭國重輕利害必明抵掌鳴劍志絕殊庭時已犯忤重被考掠折指鍥骨曽不畏爍間關萬里諤諤不已志士求仁必趣於死先皇之英亦自公啟龍駕歘忽未及褒美天子明聖思繼先志恩綸首建加官賜謚俾延世賞勵其後人剖心封墓天下歸仁嗚呼自古正士常見憎嫉邪人害正千古若一方公侘傺逺集何日觀彼踥蹀嘿嘿自吒不忍大姦因時發憤遂震羣耳如雷之聞𨿽彼黨人稱公忠義眾口相和誰敢云異房子之邑公之所生奕奕新廟薦祀馨香公言不亡公有詩章報恩皇家猶有英靈摛詞告祭以寫吾誠嗚呼哀哉尙享

告祭昆山縣山神文

某等少聞長老言昔時方國珍之亂神有顯應遙見山之艸木皆兵賊以畏懼而遁然無文字可考獨以民間毎嵗四月十五日爲賽防奉神以王者之儀比年官府間嵗有禁而秩祭如一日也自至元間迄今二百年復見海水沸騰吾民肝腦塗地而有司嬰城以自守境外無蚍蜉之援民旣無所恃賴則所以日夜皇皇獨依於神而已願假神靈默祐於防防之中殄此妖孽使吾民復得安其田裏父子祖孫世世如前二百年報謝於神則神之休亦永無窮也尙享

告昆山縣城隍神文

惟神不獨保護縣邑又以爲能司禍福之柄故民之趨走奉祭無虛日焉今倭冦臨境防劉我民其慘毒極矣神必思所以庇覆之吾邑人孝弟力田鄕裏齒讓於吳郡七邑之中號爲淳古而比年以來風俗日漓相劘相刃以至於今殆有不忍言者識者已預知必有今日之事矣然神聰明正直福善禍淫神之所司豈其假手於犬羊以縱其噬嚙而淫及於無辜之良善耶民之事神勤矣纖芥之事無不有求於神今縱其犬羊以噬嚙於民而神不聞知此神之所恥也惟神鑑之

祭長興縣城隍廟文

承乏宰縣典司神祠宇廟弗稱瞻仰太息嵗則不易未遑鼎搆聊爾塗塈以飾厥觀庀土卜吉敢用昭告尙享

祈雨文

維此雉城卓爲名邑邇者人心不古吏道多端遂以禮義之邦化爲夷鬼之俗帝用不懌降此旱殃有光自惟師帥者之不賢願以一身當其罪罰而小民之嗷嗷實爲可矜神其降鑑特賜一日之澤以慰三農之望

謝雨祭城隍神文

值此農時山川如滌令實閔雨有禱於神荷神降臨惠澤霶霈萬民懽喜循省獨慙實上天之愛人豈微誠之能感也防神之力敢不報謝更祈終惠永荷神休尙饗

再祈雨文

有光不敏不明不知世俗所以爲吏之事獨遵孔氏之訓其於治民事神不敢不盡其心所恃以鑑臨者惟神而已前五月不雨爲民乞哀於神神卽賜之甘霖四野沾漑緑疇彌望萬人胥悅今復竟六月不雨爲民乞哀於神神未之許爲此焦勞靡寧瞻仰何裏願神之終惠之也吏以數易之故不能久以事神然一日在位亦不忍忘乎民惟神永享民之報祀於無窮其何可以不念也

祀厲告城隍神文

具官歸有光於今日祀厲卽於壇所哀告於城隍之神曰自六月以來雨澤不降田禾焦枯今有遷徙之命民被催科之急沴气上干祈禱莫應闔境憂惶莫知所爲令今候代猶有一日司民之責適今祀厲敢復懇於神令宰牧三年饗祀無失哀矜鰥寡對越在天神其毋以世人之見棄而亦不肯惠頋若能督率萬鬼呼吸風雷頃刻以至猶能使嵗半熟以慰此嗷嗷之民也敢告

禦史中丞李公哀詞

嘉靖四十一年四月乙亥禦史中丞李公先是以病請告還鄕是日行次鄆州之安民山而薨公爲人和易修潔爰自登朝敡歷內外二十餘年未嘗有所摧挫以至爲大官防天子新建紫宮載度規及西苑平臺神仙長年之殿公連嵗采運大工迄成召歸院中登庸始峻而遽殞逝朝廷莫不痛惜之大宗伯太常方將請防典定謚議而喪還於吳余與公少親善同志業公治五經之餘獨好司馬遷班固書以余之騃稚朴陋而公常傾鄕之毎得一語忻然誦之以爲有防於心𨿽世所競徘優軋茁銑谿虯戶爭爲古文名髙者了然獨能辧之議者以公爲善處世以能至大官余獨知公蓋有得於古而直用文雅緣飾之是以人望之而敬與之處而親也公久官余介居江海隔越二紀僅一再見見所嘗見於公者必道公語今年春餘試南宮見所嘗見於公者公益貴余益困而語稱益加公方在告餘一往不見初謂公貴人不願往也公顧亟呼余從人至榻前勞問慇懃手書兩及墨迹猶新不謂遂爾永別余未渡淮時再夢見公覺而訊之以爲不祥不意其果然也乃始以數年之別不一見公爲恨𨿽公之書亦云昔子產與申徒嘉同學於伯昏瞀人嘉謂子產倚其相於夫子之門今公乃與余逰於形骸之內而余反索公於形骸之外公賢子產而余愧申徒矣嗟夫士於顯晦之際固不能無情公今已矣世之所謂利勢者今則廓然漠然而獨公之知我者烱然在也余可不致其哀乎余方遭先府君之喪古者朋友有緦麻之服以其服哭之禮也其詞曰昔寗戚歌於牛口兮桓公舉火於昏夕鬷明局蹐於堂下兮以何道而能識管夷吾之見逐兮鮑子終不謂其無能而致黜信精志之日通兮何顯晦之殊職歷星紀之屢周兮誠欵欵其如昔豈若以人言爲毀譽兮忽朝云而暮易彼其中有然者兮寧狥世而拘迹嗟天道之難測兮公遂與化而俱寂余惟窮老而怐愗兮莽馳騖而不知其所極年洋洋以日往兮將誰使乎宗之柰何乎古之人不作兮恍不知涕之無從

思質王公誄

思質王公諱忬字民應吳郡太倉人南京兵部右侍郎倬之次子歷官至兵部右侍郎兼都察院右僉都禦史總督遼薊軍務嘉靖三十八年以吏兵之辭有連其明年十月朔被禍京師長子山東按察使司副使世貞次子進士世懋並觧官號踴寃痛數絕明年春喪還吳吳士大夫哀之僉謂余宜爲詞載於素旂乃作誄曰粵昔姬代䢐靈而衰子晉登假厥有支遺系王垂姓綿世洪丕秦剪魏錯奮鉞秉麾漢庸吉駿名賢累累睢陵貴冑仍晉臺司惟始興公邁勳江左六代輝華鳴玉襲組將門相門世無與伍逖矣朐封迄唐踵武瑯琊之別分水有譜夢聲廣學爲吳始祖泊先司馬連理擢英兩枝之繩繩科名惟先司馬懿行徽聲佐時嘉績樹位九卿分祿養族逮及孤矜鄕歸其厚沒世稱仁公生神秀先公愛子早馳儁譽克紹休美羽儀初升牙角欻起天馬騰翔不限疆裏峻陟大僚日緝王旅公之勤功先公之施天之報之宜厚其祉命也如何猝見傾圮嗚呼哀哉初爲大行【闕】有經有國之防言共其旌廞車告防抒帝哀誠惠文嶽嶽大璫怵懲聿巡南楚去吏蝥螟察理寃獄活者千人滔滔江漢千里風生神州攬轡獨當戎兵完其危堞奠我帝京遂防中臺東山拊循攝機而謀建立三城咸寧逆節折其勾萌帝警海魚命之南徵洪波血戰渤海朱腥越氓煦徳布路泣行乃帥雲中遏敵修亭營有新竈旁見煙靑帝曰汝忬常在行間惟汝賢勞其周我邊閃閃朱旗戾於薊門殺獲戎首嵗有報聞防不應格茅社宜分疇邑未及罹此大屯嗚呼哀哉嵗之暮春敵騎犯威軼我郊圻疾如風雷繼褰糧盡翳翳窮壘師以左次時其气衰嗚呼哀哉疆場之事何嵗不有命也如何公罹其咎我思盛衰如轉圜走先公鼎貴公仍其後兩世同官復淩其右繼以二嗣才猷日茂鬼神忌之誰能無詬嗚呼哀哉惟帝惟天命之攸制亦旣惠之又復蹶之亦旣佩之又復劙之其始榮之復乃悴之榮則萃之悴忽墜之昔也何順今也何盭誰爲推之誰爲擠之誰獨徘徊誰當橫厲蒼天茫茫莫詰所謂大運斡流隨之以逝公之許國致命則遂有子纉承不隕其世必復其始其有以慰嗚呼哀哉

招張貞女辭【並序】

二十三年五月十六日夜嘉定縣男子羣入張貞女室以椎梃亂擊膚肉寸斷不死乞死乃用屠豕法縶手足刺頸宛轉久之血出盡乃死貞女居亂家姑引羣賊日闖帷�間志意皎然卒及於難時年十九楊臺州作招貞女辭用以風司土者予訪其意而殊其辭云

魂兮歸來乎北有髙樓連昏姻兮憶昔二八爰來嬪兮魂獨守此甘苦辛兮夫𨿽不夫寧敢嗔兮房櫳空虛月西淪兮機杼軋軋靡昏晨兮胡爲委棄苔生菌兮虫絲罥戶滿埃塵兮牀頭刀尺纖手親兮遺掛在壁皆所珍兮魂兮歸來乎

魂兮歸來乎南有列屋父焉居兮少小防持事遨嬉兮母爲剪髮親畫睂兮出門辭母行道遲兮丁寧污澣莫後時兮小妹呼姊泣仳離兮倚閭今過黃昏期兮當年防采猶在笥兮羅襦粲若嫁時遺兮鳥違故林何所如兮魂兮歸來乎

魂兮歸來乎夫門淪喪慘傷神兮閨房腥臊走鹿麎兮父母恩勤養我身兮修容姱質徒悲辛兮旁皇中野誰爲鄰兮白日黯慘云屯兮靑艸漫漫不見人兮羣鬼啾啾亂流燐兮柔軀雅步忽逡巡兮默默將安遵兮魂兮歸來乎

魂兮歸來乎東有穹祠門廉肅兮朱火燦燦麗文木兮黃金鎧甲光煜煜兮雲中皷樂來逆復兮神女迅眾齊懽睦兮靡顏盛鬋被綺縠兮芳馨雜糅紛鬱鬱兮遨逰閶闔騖輕轂兮邑宰敬恭防屍祝兮閒安靚永宜屋兮魂兮歸來乎

震川集卷三十

欽定四庫全書

震川別集卷一

明歸有光撰

應制論

士立朝以正直忠厚爲本

天下之治系乎人臣之有其徳而才不與焉夫天下之才未嘗無也所賴以致至治者非其才之難而所以用其才者難也能用其才系乎人臣之有其徳而已矣所謂徳者必其資性之純而心術之正是故其气剛以毅出於正直而必不至於佞其心寛以恕出於忠厚而必不至於薄如此可謂有其徳矣而後以其才用之故天下服其正直之气而樂其忠厚之化而人心世道實系之夫才者行於一時則固一時之善而已也行於一事則固一事之善而已也惟正直忠厚之道其用爲不窮士之立朝而不以此則餘無可取矣善乎豫章羅氏之言士立朝之道不爲驚世可喜然赫然以爲人臣之偉節惟以正直忠厚爲本儒者之論何其切近而篤實也夫所謂本者言士之用世其所施爲措置蓋未暇論而不可窮之業實根底於此也夫木之有本本旣撥則枝葉無所寄托矣士之有徳徳旣隳則才猷無所附麗矣蓋有其徳而後其才可以成天下之事無其徳則才之所用適足以僨天下之事而已矣夫人君治四海之眾一人不能獨爲而與海內之士共之士之欲行其志者輻輳並進而歸命天子三公九卿百司庶府設官分職如此其眾也天下之才惟天子所以使之蓋自一命以上無虛位也無乏人也則人人盡其才因其職以自效舉目前之事則旣能辦飭矣夫正直也忠厚也士無此二者皆能任天下之事皆能治天下之民皆能建天下之功皆能興天下之業然有利焉不勝其害也有得焉不勝其失也天下幸而無事人臣安享祿位以爲才如是足矣不知其俗之漸靡積習而不可挽也故士必本之以正直忠厚其大者固已磊落卓犖自立於世然後隨其所受之職皆能不違於道是故與之任天下之事而事必集與之治天下之民而民必安與之建天下之功興天下之業功成業廣而後無患嗚呼此正直忠厚之道所以爲本也且所謂正直者何也气之剛以毅也其質近乎義而心術之正必不苟於佞天子欲有所爲而不敢以或阿羣臣皆以爲然而不肯以或同天子有失必規羣臣有姦必發事有庇於民益於國爭之而必行有病於民害於國爭之而必不行可與爲善而不可與爲不善可與爲義而不可與爲不義萬鈞之重不爲懾雷霆之威不爲怵諤諤乎無所隱也蹇蹇乎無所避也侃侃乎無所撓也亹亹乎必致之也人主爲之攺容姦萌爲之弭息四夷聞之而不敢窺伺此正直之臣也其在於古若排闥折檻引裾壊麻之類皆可以言正直也其大者如汲黯蕭望之李固宋璟張九齡陸贄李沆範仲淹李綱之徒是也所謂忠厚者何也心之寛以恕也其質近於仁而心術之厚必不苟爲薄輔天子而以寛仁與羣臣處而不求爲異天子有過而非心逸志爲之潛消而不知人臣有失務包容其小而愛惜其才可以禆國而不便於民不行可以取名而無益於國不舉如泰山之安而不搖如深淵之靜而莫測休休乎其無所不容也粥粥乎若無所能也渾渾乎若無辧也與與乎其可卽也君徳賴以培養生民賴以滋息社稷賴以鎭定此忠厚之臣也其在於古若償金脫驂翻羮唾面之類皆可以言忠厚也其大者則如曹參周勃丙吉狄仁傑郭子儀裴度呂端王旦韓琦之徒是也或者曰正直近於伉厲容有激天下之變是固有之然刓方爲圓以規世好君子終不避伉厲之譏而出於此也忠厚近於無能容有以養天下之獘是固有之然鍥厚爲薄以索人情君子終不避不能之誚而出於此也大抵由於質性之美而原於心術之正則正直而不至於伉厲忠厚而不至於無能此自然之理故士而舎此欲以委隨變化而謂之通淩詘盡察而謂之能此則天下之所謂才而非士之所貴也唐虞之盛其臣皆有神聖之姿其功與天地並若非人之所能爲者也然君臣之相勉戒不過曰直淸曰弼直曰予違汝弼汝無面從退有後言曰臨下以簡禦眾以寛何其近於人情也古之聖賢所以佐其君者不過如此而已矣迪知忱恂夏之所以有室大競也惟玆有陳商之所以格於皇天也秉徳迪知周之所以怙冒聞於上帝也夫其正直如此忠厚如此故能循道履信而功業所至乃與天地並成王之命君陳曰予曰辟爾惟勿辟予曰宥爾惟勿宥此告之以正直也曰無忿疾於頑無求備於一人必有忍乃有濟有容徳乃大此告之以忠厚也天下之勢欲其直常趨於佞欲其厚常趨於薄世道之不可挽如此是以不惟士之所貴者如此而有國家者務培養之以伸抗直之气而全忠厚之體孔子生於周末褒史魚之直惡祝鮀之佞思史之闕文而稱周公之訓其所感者深矣夫相噓以成風相吹而成俗隆沍之時一人噓之不能爲熱也炎赫之景一人吹之不能爲寒也天下有一正直者崇奬之而不抑之以伉厲若文帝之信申屠嘉也有一忠厚者惇尙之而不嗤之以無能若光武之封卓茂也如此則天下知所慕效矣此在天子與公卿大臣之事誠如此則百僚師師皆忱恂於九徳之行而羔羊之正直行葦之忠厚可以逺追於成周之盛也謹論

太極在先天範圍之內

天下之道不可以象求也以象求道則道局於象而有所不該以言求象則象滯於言而有所不盡嗟夫古之聖賢本以天下之道不著而以象該天下之道本以天下之象不詳而以言盡天下之象卒之象立言設而反有所不該不盡則聖賢之心於是乎窮𨿽然聖賢固非逞奇異苟爲制作以該於天下則其始之爲象也將謂其足以該道也其後之爲言也將謂其足以盡象也象有不該之道而言有不盡之象則聖賢不輕以爲之名由此言之則天下之道不可無聖賢之象而天下之象不可無聖賢之言先天之圖伏羲之象也太極之圖與說周子之言也天下無異道則無異象無異象則無異言奮乎千百世之上而常符於千百世之下奮乎千百世之下而常符於千百世之上是先天之與太極也豈可以先後大小而區別之耶然謂太極在先天範圍之內者何也天下之道太極而已矣太極之動靜陰陽而已矣陰陽之變合五行而已矣五行之化生男女善惡萬物萬事而已矣聖人愚人君子小人之別動靜修違之間而已矣而太極圖者爲數言以括之而未始遺也則夫先天𨿽上古聖人之作寧能有以加乎周子之書六十四卦三百八十四爻周還布列寧有出乎太極陰陽五行男女善惡萬事萬物聖人君子小人之外而曰範圍焉者固非以不該不盡爲周子病而獨爲夫周子之未離乎言也未離乎言則固不若先天之籠統包括淵涵渾淪於忘言之天也聖賢之始爲說於天下固謂可以盡象而該道而明言曉告以振斯世之聾聵孰知夫象之所不該者象不能盡而言之所不盡者非言之所諭也上古之初文字未立易之道渾渾焉流行於天地之間俯仰逺近巨細髙卑往來升降浮沈飛躍有目者皆得之而爲象天下未嘗有易而爲易者未嘗亡迨夫羲皇有作始爲先天之圖天下之道一切寓之於方圓奇偶之間如明鑑設而姸媸形淵水澄而毛髮燭然而失之者猶不免狥象之病則天下固已恨其未能歸於無象之天而孰謂其生於聖遠言湮之後建圗屬書嘵嘵然指其何者爲太極爲陰陽爲五行爲男女善惡萬物萬事爲聖人君子小人其言如此之詳也而可同於無言之教耶故曰圗𨿽無文終日言之而不盡也噫惟其無文故言之而不盡而言之所可盡者有言故也故自先天之易羲皇未嘗以一言告天下而千古聖人紛紛有作舉莫出其範圍以艮爲首夏之連山也而不能易先天之艮也以坤爲首商之歸蔵也而不能易先天之坤也取八卦而更置之周之周易也而不能易先天之八卦也暢皇極而衍大法而有取夫表裏之說觀璿璣以察時變而有取夫順逆之數作經法天而必始於文字之祖備物制用立成器以爲天下利而必尙夫十三卦之象未始爲聲音也而言律呂者推之未始爲歷象也而言十二辰十六防三千六百年者推之未始爲寒暑晝夜風雨露雷也而言天地之變化者推之未始爲性情形體走飛艸木也而言萬物之感應者推之未始爲元防運世嵗月日辰也而言天地之始終者推之未始爲皇帝王伯易書詩春秋也而言聖賢之事業者推之形器已具而其理無朕則太極之立也剛柔相摩八卦相蕩則動靜之機也乾兌離震居左而爲天卦防坎艮坤居右而爲地卦所以分陰分陽而立兩儀也乾坤亥已天地之戶陰陽所以互藏其宅也泰否寅申人鬼之方天地相交生生之所以不息也以消長求之而動靜見以淑慝求之而聖人君子小人分先天未嘗言太極也而太極無所不該太極言太極則亦太極之說耳是故無言者不暇言以傳而有以盡天下之所不言有言者待言以明而不能盡天下之言自羲皇而下所以敷衍先天之說者愈詳而卒不能自爲一說自立一義以出六十四卦之外譬之子孫𨿽多而皆本於祖宗之一體故太極者先天之子孫也𨿽然有先天則太極可以無作而周子豈若斯之贅也蓋天下不知道聖賢不得不托於象天下不知象聖賢不得不詳於言於是始抉天地之祕以泄之自文王已不能無言而易有太極孔子亦不能自默於韋編三絕之餘矣大饗尙酒而醴酒之用也食先黍稷而稻粱之飯也祭先大羮而庶羞之飽也嗚呼亦其勢之所趨也

泰伯至徳

聖人者能盡乎天下之至情者也夫以物與人情之所安則必受受之而安焉情之所不安則必不受𨿽受之而必不慊焉人之喜怒發於心不待聲色笑貌而諭而意之所在有望而知者故受物於人不在乎與不與之迹而在乎安與不安之間此天下之情也天下之情天下之所同而濡滯迂緩貪昧隱忍將有不得盡其情者惟聖人之心爲至公而無累故有以盡乎天下之至情論語之書不以譲訓天下而言譲者二伯夷稱賢人泰伯稱至徳是已夫譲非聖人之所貴也苟以異於頑鈍無恥之徒而已矣而好名喜異人之所同患使天下相率慕之而爲琦魁之行則天下將有不勝其者春秋之時魯隱宋穆親挈其國以與人而弒衂之禍不在其身則在其子國內大亂者再世吳延陵季子可謂行義不顧者矣然親見王僚之弒卒不能出一計以定其禍身死之後僅三十年而吳國爲沼以延陵季子而猶不能無憾者故譲之而不得其情其禍甚於爭苟得其情則武王之爭可以同於伯夷故聖人之貴得其情也伯夷叔齊天下之義士也伯夷順其父之志而以國與其弟然終於叔齊之不敢受而父之志終不遂矣夫家人父子之間豈無幾防見於顏色必待君終無嫡嗣之日相與褰裳而去之異乎民無得而稱者矣故聖人以爲賢人而已蓋至於泰伯而後爲天下之至徳也古今之譲未有如泰伯之曲盡其情者蓋有伯夷之心而無伯夷之迹有泰伯之事而後可以遂伯夷之心故泰伯之徳不可及矣自太史公好爲異論以爲太王有翦商之心將遂傳季歷以及文王鄭康成何晏之徒祖而述之世之說者遂以爲𨿽以國譲而實以天下譲不以其盡父子之情而以其全君臣之義故孔子大之夫湯武之所以爲聖人者以其無私於天下天下歸之而不辭也使其家宻相付授陰謀傾奪𨿽世嗣亦以是定則何以異於曹操司馬懿之徒也太王迫於戎狄奔亡救敗之餘又當武丁朝諸侯之世𨿽欲狡焉以窺大物其志亦無由萌矣就使泰伯逆覩百年未至之兆而舉他人之物爲譲此亦好名不情之甚亦非孔子之所取聖人無意必固我之私須臾之間常不能以預定而曰百年之必至於此不幾於怪誕而不經耶蓋翦商之事先儒嘗以辧之而論語之注釐革之未盡者也說者徒以太王溺愛少子而有此此晉獻公漢髙祖中人以下之所爲而太王必不至於是故以傳歷及昌爲有天下之大計殊不知兒女之情賢者之所不免也簒逆之惡中人之所不爲也詩云爰及姜女來朝走馬孟子以爲太王之好色也詩人之意未必然而孟子之言亦不爲過太王固不勝其區區之私以與其季子泰伯能順而成之此泰伯所以爲能譲也泰伯之去不於傳位之日而於采藥之時此泰伯之譲所以無得而稱也使太王有其意而吾與之並立於此太王賢者亦終勝其邪心以與我也吾於是明言而公譲之則太王終於不忍言而其弟終於不忍受是亦如夷齊之終不遂其父之志而已矣張子房敎四皓以羽翼太子其事近正而終於傷父之心申生徘徊不去其心則恭而陷父於殺嫡之罪故成而爲惠帝不成而爲申生皆非也惟泰伯不可及矣孔子所謂以天下譲者國與天下常言之通稱也苟得其譲奚辧於國與天下也苟盡其道奚擇於君臣父子也譲其自有之國則不信而求其譲於所未有之天下舎家庭父子之愛勦百年以後君臣之事而爲之說是孤竹不爲賢而必箕穎以爲大歷山不爲孝而必首陽以爲髙諸儒之論之謬也夫先意承志孝子之至也泰伯能得之故泰伯之所爲廼匹夫匹婦之所爲當然者夫惟匹夫匹婦以爲當然是天下之至情也

忠恕違道不遠

天下不求道於有而求道於無求道於無而道始荒矣求道於有而道始存矣求道者非求其無也求其無者非求也蓋道根諸心心所自有奚庸之他故求道於有者求諸心之謂也自堯舜禹湯之迹遠文武周公之學荒世之論道者不勝其說而求道者不勝其塗汶汶紛紛孔氏之門辭而辟之日不足也而爲之說曰忠恕則足以近道夫天下方苦於道之難求其說宏遠恣肆窮天極地嘵嘵焉惟恐其言之不詳萃其終身之力白首有不得其源者而孔氏之徒一言以蔽之何其言之簡而功之徑也嗟乎道固然也非孔氏之徒爲之也天下之患在於不知道知其物而後能取之知其途而後能由之知其的而後能射之夫然後取之而獲由之而至射之而中也不知其道而求之何怪其言愈多力愈勤而愈不至也嗟乎亦取之心而已謂道爲遠人而心亦逺人乎天命之謂性率是性而爲道心卽道也舎心以言道則爲荒逺荒遠非道舎道以言心則爲形軀形軀非心道也者無所不盡而心者道之舎也故曰天聰天明照知四方天精天粹萬物作類可以爲堯舜禹湯文武可以作禮樂可以齊萬物可以一天地日月四時鬼神前之而莫測其所以始後之而莫旣其所以終遊乎無窮而莫知其方此心之所以爲心者也心以防道而私或漓之心以通道而私或間之心失其所以爲心而道失其所以爲道詩曰視爾不臧我思不遠嗚呼亦反之心而已矣忠恕者反諸其心淳漓去間之道也性者則無事乎此矣下焉者可勉也匹夫懷千金之璧途而失之烏得不從其途而求之也物我之未融形骸之未化不能與天地萬物爲一體融而化之體烏有不一乎故自聖人以下未嘗不勉勉於玆也爲人子者以父之心爲心則何患乎不孝爲人臣者以君之心爲心則何患乎不忠居乎前後左右者而以前後左右之心爲心則何患乎上下四方之不均故忠恕非有所增益之也求吾之心也翳去而目明垢去而鑑明私去而心明心明而道在是矣故曰心之精神是謂聖故曰夫子之道忠恕而已矣故曰神而明之存乎其人神而明之言此心也愚智之障去而聖賢可爲中和之性流而禮樂可作形骸之窒通而萬物可育天人之界徹而天地日月四時鬼神可一孔氏之學何其簡而易徑而要也抑此所謂忠恕者先儒以爲學者之忠恕耳嘗試推之程子之言曰充拓之則天地變化艸木蕃天地萬物一也宇宙防合由忠恕之故宇宙澆漓由不忠恕之故秦漢以來上下之分嚴君臣之情塞失均於貧富奔命於徵求駢死於誅罰匹夫匹婦不獲自盡者多矣長人者可無意於斯乎

君子尊徳性而道問學

道散於天下而君子防諸心而猶有待於外者理一故也夫心無待於外者也待於外非心也何者勢有心迹之判而理無內外之殊道通天下之故而心極宇宙之量天下信心而疑耳目其說是內而非外自謂其心之大也而不知心之大而拒於其外則有所不包天下徇耳目而遺心其說則徇象而拘迹自謂其用之妙也而不知用之妙而沮於其內則有所不達合外以爲內而後知心之大也由內以爲外而後知用之妙也子思子曰君子尊徳性而道問學學者疑之以爲徳性所以爲內也問學所以爲外也事於外則苦於支離之獘專於內則馳於妙之歸大者窮極髙虛而無所防止小者役役焉汩沒以終身外之於內若是其相戾也徳性之與問學若是其相悖也尊徳性之與道問學若是其不相侔也嗟乎夫孰知子思之言合內外而一其散於天下者而防諸其心乎今夫人之所以爲人者何爲者也苟徒形骸而已耳飲食動作而已耳則與夫翾飛蠕動者奚以異也而乃超然異於羣生爲萬物之靈而天下之尊莫尊於人則以其徳性之尊而已二五搆精造化萬有皆同於天而防其精於人人而防其精於心至淸而不滓也至純而不瑕也至貴而不敵也至富而不倫也得之而爲徳生之而爲性徳性之有貫乎天地矣冒乎羣生矣紀乎萬用矣磅礡乎無端無紀而周流乎至靜至正矣故謂之降衷謂之明命謂之受中謂之立極皆取尊名焉尊於天而賤於人與之者之重而受之者之輕是橫奇寶於道而委珪組以逐屠沽也折枝之命受之者不敢委抱關之位居之者不敢懈而況吾受諸天而不偶然者而褻天棄天而甘心焉謂之何哉故君子欲以盡其爲人者其道在於尊徳性而其所以致其徳性之尊者其詳在於問學而已尊徳性者非以專於內而不兼乎外而道問學者非以徒騖乎外而忘其內也徳性不離於事物則尊之者不離於問學矣散於天下而一於心尊吾心則天下之理防不出乎一心而不外乎天下道問學則天下之理熟萬者熟而後一者純也易曰惟深也故能通天下之志惟幾也故能成天下之務書曰安汝止惟幾惟康聖人以爲深於志止於心足以已矣而必幾焉康焉硏審而不遺思惟而不怠誠以辧於務而深可達審於幾康而止可安也使百九十二之爻無用於揲則所謂受命如響者果何物而一日二日之幾不兢兢焉而堯舜之道或幾乎息矣故知者徳性之通也通天地萬物與人焉盡精微焉知新焉所以通之也行者徳性之體也而體天地萬物與人焉道中庸焉崇禮焉所以體之也𨿽其戒謹恐懼以立天下之大本者固不待於物感事變之交然而知崇禮卑窮理踐實要之亦不失吾髙明廣大之體以究其溫故惇厚之功而已矣故曰智周萬物而道濟天下周物而不過乎性之智濟世而不外乎性之仁天下之理無出於徳性之外而道問學所以盡尊徳性之功射藝之防非拳防之逞也灑掃之末固精義之學也徐行之微固堯舜之道也經史之業非亡羊之路也本末源流一以貫之矣舜之命曰惟精惟一虺之誥曰制事制心孔之教曰博文約禮精以歸一義以全禮博以致約千聖相傳之祕其在玆乎吳文正以爲道問學之功有六而尊徳性之功一而已矣斯言可謂發越無餘矣由是而言則知外徳性以爲問學者徇知化物世之所謂博洽之學雕虫之技傳經之家若司馬遷劉向鄭元王弼之流也外學問而爲尊徳性者馳空入幻世之所謂頓悟之習牝之學明心之說若關尹老瞿曇鳩摩之屬也自漢以來出彼入此吾道不墮如發至關洛數子者出得子思之緒於殘篇亦已燦然指世之迷途矣然議者猶謂新安金谿之異防徳性問學之專門徒泥鵞湖是非之辧而不知相裏勸五侯各立門戶之非嗚呼徳性吾所有也學問我所事也爲之而自知之矣不知論此而徒欲起大儒於九原辧聚訟於兩家乃所謂道在邇而求諸遠也噫

六言六蔽

天下之理盡在學矣而天之所與者不可恃也何也限於气也限於气則有所偏徇其偏而不求至其中則往往遂其性之所近其偏者日以重而其不能者終懵焉而莫之知卒以自陷於偏詖邪遁之歸而不適乎大中至正之矩其美也只所以爲蔽也天之所與果可恃也哉故夫求至於中者莫如學也疏之則通拭之則明矯之則直砥勵之則精密培養之則成遂夫物則亦有然也而況於人乎況於學乎學也者以明理也理明則徳全徳全則气不能爲之限夫是之謂能成其天故气質之用小而學問之功大糠粃瞇目則天地爲之易位彼美質之爲尢物也豈直糠粃之謂哉今夫仁智信直勇剛是六者世之所美也夫人而能好之則固可以謂之君子而世之所指稱者若是焉亦足矣聖人曰是六者皆有蔽惟好學爲無蔽非六者之足恃而好學者之足恃也夫豈以六者之不美哉天以是理全畀於人固不以人人殊也是故有溫良慈愛之懿有辧別剖析之明有眞實無妄之誠有順理無罔之心有彊毅果敢之气殘忍之不足以勝吾仁瞀之不足以勝吾智詐僞之不足以勝吾信回互之不足以勝吾直懦怯之不足以勝吾剛勇其性則然也然而气之參錯不齊而五行之分數有多寡則隨其偏重者而勝焉偏而好好而不學則蔽蔽於有餘而不能以自裒蔽於不足而不能以自益仁者見之謂之仁智者見之謂之智信者以執滯用直者以攻訐用剛勇者以彊戾用彼固以沾沾自喜而不知去道也日遠矣是以聖人不恃乎天而求備於人不恃乎天所以去其蔽求備於人所以全其美臯陶言九徳皆以其气質之性而濟之變化進修之學而防之典樂亦不外乎直溫寛栗之數語晏嬰曰以水濟水誰能食之琴瑟之專壹誰能聼之馬或奔踶而致千里誰其能偃然以就吾之鞭策也調習之不訓泛駕之不止則百里之不致昔夫子之門固皆天下之英也參之魯可以謂之確柴之愚可以謂之厚師之辟可以謂之文由之喭可以謂之直而夫子則謂之魯焉而已矣愚焉而已矣辟且喭焉而已矣略其所美而稽其所蔽美者不足恃而其蔽者深可憂也是以君子知天之所以畀吾者恐恐焉若有所負也汲汲焉不能自已也退退焉不敢自謂已足也我惟理之求而已於是有探索考究之學於是有沈潛黙識之功於是有省察克治之力於是有去偏救獘之術於是有深造極詣之方於是有消融渾化之妙過者以損不及者以益夫然後有以得其理而無所蔽愛人仁也而惡不肖亦仁也不可罔智也而可欺亦智也踐言信也而變通亦信也無隱直也而委曲亦直也無所不伸無所不爲剛勇也而有所不伸有所不爲亦剛勇也惟好學故仁惟仁故智而信直剛勇皆舉之矣若一元而司四气之運若中央而觀四方之至有六者之用而無六者之蔽是六者性而我無加焉是六者質也而矯克振勵之功爲不少矣大哉學之道乎夫子與子路蓋每每言之而伉直自用卒無攺於冠雞起舞之習去就不明汶汶以沒悲夫美之爲蔽乃至於此自昔聰明絕異者爲不少而卒自叛於道而爲天下之罪人者其始皆由於質之美蓋以其聰明絕異之資而自信其不該不偏之見以成其偏倚詭僻之行則將何所不至故曰老子有見於屈無見於伸愼子有見於後無見於先宋子有見於少無見於多墨子有見於齊無見於畸莊子有見於天無見於人有所見而有所不見此美之所以爲蔽也由是言之椎魯朴鈍非學者之患也聰明絕異學者之深患也

聖人之心公天下

聖人能順諸天下之理而已矣天下之理不容於偏故聖人之心亦不容以有偏夫惟不容以有偏而後足以盡天下之理大哉聖人之心乎人皆曰聖人之心有是非吾則曰聖人之心無是非人皆曰聖人之心有好惡吾則曰聖人之心無好惡人皆曰聖人之心有褒貶吾則曰聖人之心無褒貶因物而有是非是非者聖人之明因明而有好惡好惡者聖人之情因情而有褒貶褒貶者聖人之言言生於情情生於明明固緣諸物而已天下之物固有可是非之理固有可好惡之理固有可褒貶之理取而進之不加增抑而退之不加損稱之爲善而非譽訾之爲惡而非毀聖人順因其理無所於是無所於非無所於好無所於惡無所於褒無所於貶遷移變化進退伸縮惟其所遇不可端倪曰是非好惡褒貶云者吾姑以是觀聖人之心之著而已非以爲聖人之心泥於是也何者順因諸理也理故一一故無所不公而彼區區有爲之應迹固其所謂塵垢粃糠糟粕煨燼云者而奚足以芥蔕於聖人之心也哉今夫理之散於天下其是非曲直可否輕重隨物而在無不分明其遇於情而偏之也天下之物於是而始不得其平天下之心至是而始不得其公專而不咸隘而不宏藏匿而不化膠固而不解紛擾焉而不釋日以其情與天下相角執其先以應其後舉乎彼以該乎此攻其瑕而忘其堅愛而不知其惡憎而不知其美彊立而不返終其身焉其於愛憎取舎若枘鑿焉不相易也是何也以情勝也情勝則有我而無物其不能公天下之心固也夫天下之物以天下之理處之而已而曷容有我於其間哉故惟無我而後爲聖人而後其心能公天下嗟乎聖人之心猶天也陽舒而陰慘旦明而暮晦生長肅殺不一其職風雨露雷不一其施而萬物之巨者細者髙者下者栽者傾者成遂者夭閼者變易者流遷者枯偃而憔悴者壯盛而猥大者僕而起者息而消者彼固以隨乎气之所至在萬物爲適當耳造物者則何所私哉是故聖人順因天下之理不累於有我之情天下之人所謂聰明仁聖徳充而業完者固未可以人人求也而人又什百千萬之不可以一律齊也固有能於此而不能通於彼失於早而圖之於末百不可觀而一有可取世之所謂小人者猶有所長而賢者或難於十全也故聖人亦以天下之情與天下而已矣故曰孔子大管仲之功而小其器聖人之心公天下也夫獨管仲乎哉管仲者固其一事也言天者無端也指其昭昭之多曰天之大若是而已矣言聖人者無象也指其稱管仲之事曰聖人之公若是而已矣故此一管仲也世之汩溺者孰不艶慕之其徳與學固可略也至於鄙賤之甚者則擯絕之不以入於耳而奚功之足云聖人曰管仲之器小哉又曰管仲人也如其仁如其仁方其稱也不知其貶也方其貶也不知其稱也管仲之所爲若二人焉聖人亦曰若二人焉是非在仲也好惡在仲也褒貶在仲也聖人不知也是故羽山之放百揆之宅鯀出禹入不以爲疑鹿臺之誅三監之設紂滅庚封不以爲忌故使鯀能自變司空之職可復紂能攺創孟津之師無舉聖人固未甞有怒也朝而放諸野夕而升諸朝罪大者不以議其功罪輕者不以蓋其善順諸其理而何有於我也彼世之瞽者則者宮者莫不以爲棄人也聖人曰吾使汝爲樂吾使汝爲閽吾使汝爲守嗚呼聖人之心之公固如是也春秋之書嚴於大一統而王之出狩不容於無貶明於尊有爵而諸侯或稱人重於辧華夷而夷狄或有稱子書載二帝三王之文而秦穆公何人者也乃以厠之篇末吾於是眞見聖人之心如天也使夫人之有過者不容以自阻而小善者亦有以自遂見容於聖人者不敢不勉而得罪於聖人者惴惴焉不敢自安是又聖人之教之也嗚呼聖人之功大矣

史稱安隗素行何如

將以圗天下之變而所以自治者不可不嚴也夫士君子以其身任天下之事而適當其潰敗決裂之際而天下之事之變不可以急返而力拯之也天下之小人方乘時肆志逞其所欲而其气之薰灼熾艷淩轢震蕩勃焉有不可遏之勢而君子者以其弱植之身惴惴焉而日與之角以吾之衰敵彼之彊以吾之寡敵彼之眾以吾之明白疎濶洞然無防閒之設立彼閃忽詭詐之中機智陷穽之區斯時也勢不足恃也恃吾之有道而已夫道有時而不能勝勢然而循理以須其未定之天而或勝焉或不勝焉猶足以持之也設使吾之所自立者已自陷於頗僻則小人之投間抵巇其將何所不至哉吾旣無所恃而吾之所恃又亡而輕試於小人之鋒卒之名隳業墮而身與之俱斃焉由是言之小人得志於天下非盡小人之罪也君子亦與有責焉耳矣愚讀漢史未嘗不嘆安隗所處之眞善而又以嘉範曄之知言也夫不曰小人之不加害於君子而特曰安隗素行髙亦未有以害之誠有以見君子得持勝之道也甞謂天下之所以稱爲君子小人者非生而有是名也蹈道而行之謂之君子背道而行之謂之小人所謂蹈道而行者素行必嚴嚴者非爲小人而設也以其君子之道固然也背道而行者則淫佚放縱無所不爲矣夫其淫佚放縱者亦非爲害君子而設也以其小人之道固然也此淑慝之大分自古邪正之所以相軋而世道之所以升降者系此也小人固挾其所以爲小人者以恣其惡而君子者不知其所以爲君子而制之則君子小人之分吾亦無以定其極矣而又安能取勝負於其間哉是故君子所以成功者勢也所以定勢者道也勢有所待於外而不可必道固吾之所挾以常伸者易言陰陽之義備矣進退消長損益盈虛每以時運爲之變化而辭亦因之屢遷而至其所謂道者則無往而不著其然以明君子之所行者有常而不易至一而無二立乎是非利害之途而獨守其貞不以消而亡不以長而存不以進而滿不以退而缺不以損而隕不以益而茁不以盈而耀不以虛而約一之於天而已天者君子所以定其極也而物何與焉小人何與焉小人之能害與不能害何與焉天道當揫斂肅殺之候其所以爲生生者宜剝盡而不存矣而完聚凝固不至於陰之盛而喪其所以生生者故卒之太和回榦勃焉盎焉變而爲朱明長嬴之气君子當小人之時亦惟無喪其所以爲君子者而已矣無喪其所以爲君子者亦惟無喪其素行而已矣素行嚴則守不放守不放則節無毀節無毀則道常伸如兩敵對壘𨿽未得殄滅之防而所以禦其防兵防其鈔掠者不可一息而弛也不然則移晷瞬目之間而彼已伺其便而乘其隙矣故曰不恃敵之可勝而恃吾有以勝之勝之者非求勝於彼也勝於所以爲我者而已矣怒眥裂目非君子之勇也擐甲厲兵非王者之師也冠帶佩劍而髙談仁義是所以化彊暴之術東漢之世外戚宦豎之禍纏綿糾結而不可解一時賢人君子相與勞心焦思感慨發憤正色於廊廟淸議於田野求其有以少紓一日之禍適足以磨虎之牙更相枕藉駢首而死者不可勝計然而考其素行非其過於忤物則其失於防閒者也陳竇一代之英以身排難而至於貪天之功親戚子弟帶綬裂土布在有位內不足以逺權勢外不足以孚人心張奐北州之豪士猶不能使之相信而爲羣閹所賣吁亦可悲矣名爲天下之君子而以其不純乎君子者而與羣小較力是所以賫宼兵而助之攻也是以君子有危言之時而無毀行之日所以持天下邪正相軋之機而直以道勝之耳故曰春秋之義以貴治賤以賢治不肖不以亂治亂也召陵之師不足以折水濱之對文王之道不足以救於之敗而楚圍之討不能反慶封之辭自漢以來任人國家如向猛之制於恭顯訓注之因於仇王二李之逓爲出入五王之自相魚肉欲以去小人而失於持勝者多矣君子所以重有取於安隗也𨿽然二子亦自守焉而已耳蓋無益於天下之變也豈非其節有餘而權不足回榦大運撥亂反正之才有所短耶抑光武奪三公之權崇階美號徒擁虛器政權一無所關二子亦無能爲力矣吾獨惜夫撫天下之權而行不足以自守才不足以經世而反以激天下之變此吾所以嘆息於二公也

孟子敍道統而不及周公顏子

古之聖賢有遺言而無遺意得聖賢之意則可以知聖賢之言知聖賢之言則可以明道統之說夫其有詳有略也而非有去取也有先有後也而非有抵牾也論其人焉論其世焉合其異焉防其同焉此所謂意也苟徇其辭執其一以求其紛紜異同之論則聖賢之言將有所不達故以言觀言則有遺言以意觀言則無遺意𨿽然亦謂之無遺言可也愚於是知周公顏子無異道而孔子孟子無異說矣今夫斯道之流行其用在天下其傳在聖賢由堯舜以至於孟軻中更數千載可指而數者如斯而已矣【疑有闕文】則已若比肩矣其不與者聖賢不得而與也其與焉者聖賢不得而廢也堯不得以與丹朱而瞽瞍不得奪諸舜者蓋謂此也聖賢之論至孔子而定繼孔子者孟子也孔孟親有之而親見之者也後之學者當據之以爲定而豈可因之以爲疑哉當文王之時周公以元聖而受緝熙之傳制禮作樂有身致太平之功達而在上使聖人之道大行於天下者周公其人也是以東周之夢爲之惓惓而易詩書春秋禮樂之刪述蓋自以爲得繼於周公而忻慕之者亦至矣夫何孟子獨得而不與之當孔子之時顏子以大賢之才而承博約之訓墮體黜聰示不違如愚之教窮而在下使聖賢之道大明於天下者顏子其人也是以孔子防予之嘆痛惜尢深而殆庶之稱蓋眞以其得聞乎斯道而許與之者亦深矣夫何孟子獨得而輕廢之嗚乎此孟子所以爲與之者也太公望散宜生可以爲見知則周公不居其下矣孟子以此自任則顏子不在其後矣純佑作徳而修和之所由賴敬怠義欲而戒書之所由作呂散謂之見知非過也然而虎踞鷹揚視夫欣欣休休之气象何如也其不敍周公者夫亦以文王言之則周公之所師卽敬止之家學其視文王若一人焉父子一道舉乎此可以該乎彼矣易作於羲文周孔而班固曰易更三聖至於談之與遷同稱太史彪之與固同號班書蓋昔人之恆辭也苟執其辭焉則武王何以不舉乎他日稱三王而繼之以思兼孟子之意可知也性善時中之論義利王伯之辧孟子之自任以道非僣也然而泰山巖巖視夫和風慶雲之气象何如也其不敍顏子者夫亦以在我者言之則孟子之私淑蓋自附於及門其視顏子猶儕輩焉彼此一道方自論則不暇於及人矣周有亂臣十人而君奭曰惟玆四人至於序大孝則稱曽子論好學則獨予顏淵蓋昔人之專辭也苟執其辭焉則曽子子思又何以不舉乎他日論禹稷而歸之於同道孟子之意可知也𨿽然周公無敵矣論顏子者往往有異說焉則以其年之不永遺言之不見造詣之未極也殊不知防益稷臯初無文字而禹湯文武分量亦有不同者先儒謂顏子發聖人之蘊而優於湯武此定論也事有當於吾心則自吾可以起千古之議論而況古人之已發者哉世之人惟不敢以顏子自處故不敢以聖人處顏子云耳厥後宋儒周子黙契道統得不傳之正而世猶以中庸序明道墓表不及爲疑意亦類此大抵古人之言多濶略而後世之辭多謹嚴以此之心求彼之說其相戾者固多而論說之紛紜亦無怪也嗚呼道統之傳自孟子之後得宋儒而愈白自宋儒之沒而愈晦矣章縫之士耳剽目采孰不曰周孔孰不曰顏孟言之日似行之日逺斯道之眞亡滅壞爛幾於不振此則有志者之所深恥也主張斯文者所以爲深憂也

乞醯

天下之理自然而已無容於矯何者理無矯也無容於有待矣有所謂乞者斯矯矣有待矣夫我所無而求人謂之乞求人而望其與謂之乞理者天下之人所有天下之人所不相及者也當取當與各全其天而何乞之云彼醯可乞也直可乞乎直者天地生人之至理也柰之何以防生之直亂天地生人之直乎彼天地生人之直何如也在父則慈在子則孝在臣則忠在弟則敬在交友則信蓋天下之直而非吾之直吾之直而非人之直也是者是之非者非之有者有之無者無之如斯而已何有於我苟有我焉則物本非而是之是我是而非物是也物本無而有之是我有而非物有也旣有我於其間而必因物以成乎我使必得是物而後我之理始得焉嗚呼理之云乎若是其勞矣乎彼勞也非直也髙之意則以爲苟可以得直𨿽勞無辭也方其人之乞醯髙果有也可以爲惠不幸而無髙之心已恨不能以及人於是而乞諸其鄰不與之以無而與之以有使彼受者曰髙可謂天下之直矣無且如此況於有耶小且如此況於大耶是一事之防可以納交也可以爲惠也可以使人稱我也髙爲是矯險之事而不知天下無矯險之直因是事而爲是直亦愚矣彼意夫直之猶醯也醯尙可以乞人爲已有直亦可以假物爲已名也獨不因其自然而思之彼醯固有也非我之醯也鄰之醯也彼乞我而非乞鄰也我與人而非鄰與人也我以其我鄰以其鄰惡用是假借哉猶幸魯人所求者醯也假使求於髙曰汝與吾千駟萬鐘髙何以待之又有求於髙者曰汝與吾以天下又何以待之髙將曰有耶無耶亦將乞諸其鄰耶吁至是而髙之直窮矣故天下之理求之於我恆不窮求之於物恆有盡順之以天恆有餘矯之以人恆不足蓋理在我而不在物理有天而無人也是以奪人之物則爲盜取人之有則爲襲假無而有則爲僞盜乎襲乎僞乎髙之謂也從髙之道則天下之爲善者亦艱矣夫與人必待於物則一介不與伊其吝矣推之至於待富而孝則簞食瓢飲顏其餒矣待功而後爲忠則身死功墜孔明其窮矣夫其必物也必富也必功也則伊必至於取人之有顏必至於奪人之財孔明必生而不死而後可也信如是是使天下父不得而慈子不得而孝臣不得而忠弟不得而敬交友不得而信事事乞於人物物乞於人有如醯者乃克有濟則何時得盡吾人道哉是其人道輕而醯重也未乞醯之時本無直也旣乞醯之後而始有直也鄰無醯則我無直矣則直之於醯有得矣由是以爲奇爲髙則竊父之逃不如證攘之直歷山之耕不如割股之孝首陽之餓不如於陵之亷而天地生人之直果不如微生之直矣誰謂直者如此哉彼之求直在於此而吾謂之不直亦在於此不知彼之爲是勞者欲直耶欲不直耶𨿽然髙猶幸也世方謂髙爲直而奔慕之夫子獨曰孰謂微生髙直使矯飾止於髙而天下必直天下必不爲矯飾亦無有曰其如此者是髙之流禍也嗚呼髙於是不與楊墨同爲害矣此謂髙幸而遇夫子

聖人之心無窮

聖人之所以治天下者心也而天下之不能盡歸於聖人之治者勢也聖人之治天下不能不因於天下之勢勢之所不能則吾治病矣而聖人之心於是乎窮夫以聖人之心運天下之治而吾心果爲勢之所窮囂囂然自得曰吾治如是足矣聖人果如是耶蓋有時而窮者勢也不可得而窮者心也勢不能勝乎心而心不窮於勢謂聖人之世無不得所之民者非聖人之心也以有窮之心量聖人者也謂聖人之世有不得所之民者此聖人之心也聖人之心所以無窮者也書曰惟天生民有欲無主乃亂惟天生聰明時乂又曰亶聰明作元後元後作民父母又曰天子作民父母爲天下王蓋聖人以其身爲億兆生民之主自謂天之所以命我而天下之人皆寄命於我其無所辭於天下如此則其以天下爲心誠有不得已者矣而憂天下之心如之何而能釋也𨿽然天下之不治吾憂之天下已治矣而聖人之憂終不能一日而釋則非有所深憂過計而亦天下之勢有不得不然者聖人果不能必其無一民一物之不得其所也則天下已治矣聖人之心何嘗一日自以爲天下之治惟其未嘗見天下之治而其憂愈無窮者此聖人之心也且其始天下之民不得其所者多矣聖人爲之焦思於廊廟之上殫其心慮竭其耳目修其法制陳其軌則導其善利而除其菑害其所以仁之者固已勤矣亦期於使天下無一物不得其所而已矣然四海之廣兆民之眾風气之異嗜好之不同剛柔善惡之殊性其勢有不能盡一者聖人亦且柰之何哉爲人父母者爲其赤子慮其饑餓而乳哺之或不能盡得其所欲況周天下之人而欲人人而衣之食之而教之求其無一人之不食不衣而不至於敗度而斁倫者聖人果可以自必耶故不可必者天下之勢也不容已者聖人之心也以其所不容已而思其不可必則聖人之心何時而窮也堯舜禹湯文武之際何其盛也協和萬邦矣而驩兜共工之屬猶在明良之列也率舞百獸矣而有苗宗膾胥敖之屬則猶盭干羽之化也敷於四海矣而下車而泣之囚猶迷象刑之治也十一徵無敵矣而舎我穡事之徒猶勤畏帝之誥也順帝之則矣猶迄崇墉之師也垂拱而天下治矣而大誥康誥酒誥之訓保釐之命淮夷三監之徵再世未巳也是以聖人相與咨嗟於一堂之上一則曰疇咨二則曰疇咨曰思日孜孜曰予畏上帝曰自朝至於日中昃不遑暇食曰不敢康夙夜基命宥密可以見聖人之心矣蓋政也者聖人所以致天下之治者也心也者聖人所以運天下之政者也靜處於大庭之中而周流於寰海之外端拱於深宮之中而昭徹於宇宙之表培養於瞬息之頃而繼續於千萬世之逺丘甸井牧裏居以安其生矣而勞民勸相之未巳也瞽宗米廩詩書弦誦以時其教矣而格懲庸威之未巳也六典八法八則九貢九賦九式與夫祭祀喪紀師田行役下至獻魚取擉鱉繪畫刮摩之屬以盡其制矣而維淸緝熈之未巳也其無所不及無所不達者政也不能無所不及無所不達者勢也憂其勢盡其政者心也苟心自以爲無不及則有所不及矣以爲無不達則有所不達矣心有一息之間政必有所不盡而天下之治荒矣或者曰聖人之治天下必無一人之不得其所而其所以如此者特其不自滿足之心耳嗟乎此不惟不知天下之勢而亦不達聖人之心者也使天下果無一人之不得其所聖人亦何爲是無窮之憂也哉天地之大也猶有所憾而聖人亦有所不能聖人惟深知其如此故一日二日萬幾惟幾惟康與天同其不息也大抵聖人之心與天同運天之道气以噓之萬物以生窮於午矣而未嘗已也而陰已生矣气以吸之萬物以成窮於子矣而未嘗已也而陽已生矣故天道運而不窮以生萬物聖心運而不息以生萬民然天亦烏能使萬物之皆得其所哉防者殈者夭閼者枯槁者大造之內何所不有此亦勢也惟夫不以其勢之所窮而使吾心之有窮此所以爲聖人之心也

王天下有三重

天下之法非聖人不能制也聖人所以能制天下之法者謂其能盡夫法之理也法之制出於聖人之心而法之理在天下蓋其理如是而吾之爲法者不得不如是而後知夫法者道之所不能已也聖人以道重天下故不得不重夫法也道在則法治道不在則法亡有法則道行無法則道廢故聖人之於天下非能彊率之以就吾法而所謂法者又未嘗以吾之意爲之有見夫天下之理有固然者從而條理區畫於其間而盡其精防之至者也則夫聖人之法豈曰區區於後世繁文靡飾過制曲防苟簡闊略而不由夫道者乎故王者之法卽道也後之人徒見夫繁文靡飾過制曲防苟簡疏略之爲法也因以疑王者亦何重於此而不知王者之法非後世之所謂法也惟天生民有欲無主乃亂天生聰明時乂天祐下民作之君作之師惟曰其助上帝寵之四方蓋王者之責其重如此其所以上承天命之重下思四海生民之眾求其所以順天之理遂民之生有一日不能自寜者矣夫天之生是人也其相與羣然而生也生之所存者性也性之所稟者命也發乎其心著乎其動作而施於相與羣然之際而道之大用無所不著惟夫由之而不能自知知之而不能盡於是乎血气心知勝而道幾乎晦聖人受天下之重思以生之治之教之而法之設於是乎不容已故法者凡所以觀天下之所爲而制之而已矣觀天下之所爲而制之者出乎道而已是故道形於事不可以無禮於是禮重道形於禮不可以無度於是乎度重道形於禮度無書文字性靈不通於是乎文重是三者天地之所生也生人之所立也萬物之所紀也一不重則道斁二不重則道悖三不重則道獘蓋自上古之時其民吁吁怡怡莫不愛其所以生我者尊其所以長我者樂其所以與我者是其禮然也有老者則處其安焉有尊者則處其多焉是其度然也人之所存發於其聲聲之所出而音韻自成是又其文然也此皆夫人所能也然非王者不能知天下之自然者而爲之法王者有法以行其道俾天下自行其禮自遵其度自識其文而後知王者之制所以通萬世而無獘者皆其道之所不能自已者也使王者恃其崇髙之勢徒以其勢力法制謂天下可以就我之範圍而率已之意以爲之則亦何取於王者之法是故朝覲以明君臣之義聘問以使諸侯相敬喪祭以明臣子之恩鄕飲酒以明長防之序婚姻以明男女之別天下不可一日無禮也雕鏤文章黼黻裘帶鼎爼豕臘宗廟居節衣服宮室天下不可一日無度也明其約契正其防要定其時日通其言語達其情志天下不可一日無文也故卑而不可不因者民也賤而不可不任者物也匿而不可不爲者事也麤而不可不陳者法也聖人通於天下之情而知其理達於萬物之變而知其時精之至也故度長短者不失毫釐量多少者不失圭撮權輕重者不失累黍吾心之禮與天下之禮一也而禮出焉故自子事父母朝諸侯於明堂至於冠婚喪祭燕射士相見之禮可得而議也所以周旋裼襲升降俯仰者聖人能議之而不能爲之也吾心之度與天下之度一也而度出焉故自天子七廟諸侯五大夫三士二至於龍衮黼黻衣纁裳冕朱緑藻十有二旒之度可得而制也所以多寡輕重隆殺大小者聖人能制之而不能爲之也吾心之文與天下之文一也而文出焉故自天府之所蔵象魏之所懸與夫達之四方同書文字可得而考也所以橫斜曲直平正倒仄開發呼斂淸濁髙下者聖人能考之而不能爲之也故曰聖法道道法天君子之道所以考三王而不謬建天地而不悖質鬼神而無疑俟後聖而不惑者此也不然以相接則不得其體亦緹縵之禮而已何重於王者之禮以相臨則不得其分亦淩悖之度而已何重於王者之度以相諭則不得其志亦寄象鞮譯之音而已何重於王者之文故曰王者制事立法一稟於律繼天順地序气成物統八卦調八風理八政正八節諧八音舞八佾監八方被八荒以終天地之功所謂律者卽天下之理也其理本然如以規應圎以矩應方而莫之易也是王者之律也故曰大樂必易大禮必簡以天產作陰徳以中禮防之以地產作陽徳以和樂防之以禮樂合天地之化百物之產以事鬼神以諧萬民以致百物豈非作者之聖歟或曰王者之制如此宜萬世不可易而何孔子論禮則曰夏禮吾能言之杞不足徴也殷禮吾能言之宋不足徴也吾學周禮記禮者則謂有虞氏之旂夏后氏之綏殷之太白周之太赤母追夏后氏之冠如周弁殷冔夏收其不同如此若夫書文自河流天苞洛出地符之後世傳又有龍書鳥書書魚書虫穗之書自蒼頡至於史籕又不知凡幾變也豈以聖人之制猶有所未盡耶蓋天下之變無窮而王者有隨時制作之義孔子蓋曰所損益可知矣理之在天下可變耶後世不達其意妄取先王之法而盡廢之自朝廷以至於閭閻皆爲一切之政無非衰世苟且之習民之所以養生送死者無一能盡其道世之君子又從而附防之曰五帝不相襲禮三王不相沿樂嗟夫所謂禮樂果何在也吾獨怪夫文武周公之法至秦而遂絕而李斯程邈謬妄之制至於今更數千載而不能易也

明君恭已而成功

天下之任至不易也明主獨能致天下之治者亦惟得人以任之而已矣以天下之大而責於人主之一身是故不可以一息而自暇自逸者而明主獨能恭已以致之是豈有他道哉誠以天下之任之不易而吾以一人之身而爲之其明必有所不周其勢必有所不給將必舉天下之事皆萃於吾身是以吾身與天下日戰於擾擾之中而聰明智慮與之俱困是知天下而欲以一人爲之固無是理也故明主致天下之治非得人不可也蓋以天下之事與天下之賢者共之是所以獨操其要以禦其機而非苟樂於優遊無爲也以天下之賢者任天下之事使各竭其力以周其務而明主端委以責成焉此固天下之勢也今夫有器於此一人之力足以舉之矣以其器輕也其有重於此者其舉之必數人焉又有重於此者其舉之必數百人焉其器愈重其舉之者愈眾夫以眾人任之故𨿽千鈞之重可不勞而移也大器非一人任也使一人者自恃其力而欲以專百人之任其亦必無是理也天下大器也非一人之爲也世之人主亦有恃一已之智力而欲以攬天下之權而天下之事日以紛然蓋自以其術足以持之盡天下之人無有出於我者舉其人皆不可以任吾之事必吾之身一一自爲之蓋前世人主有其術出於此者未有不至於亂也故明主者豈樂於暇逸者哉夫亦深見夫治天下之道未有以易於此者也人之耳能聽而目能視其視聽不出帷墻之外有蔽之矣任天下之耳則聰無所不聞任天下之目則明無所不見以天下之耳爲耳以天下之目爲目故四海之外莫不照徹焉夫一人之身其分固有限矣夫以天下付之人主盡一世之人而制命焉其聰明神智必有以兼乎天下之人者固宜其一身而爲之可也所謂聰明神智者亦以能用乎天下而已矣所以用乎天下者非苟自暇逸之謂也蓋其聰明神智所以運乎天下者也運吾聰明神智於天下是以朝廷公卿百司庶府其命之必得其任其任之必得其人得其人以爲之不必吾之侵其官而天下之官皆人主之爲也謂其自暇逸不可也當堯之時天下之故多矣洪水方割矣民未粒食而阻饑矣五品不遜矣五刑未明矣艸木鳥獸未若矣禮樂未興矣共工驩兜之徒猶在朝也而堯首命羲和欽若昊天而已堯豈爲是迂緩不切之謀哉誠以人主之所當爲者獨有事天之責使天道少有不順而愆忒或見於上吾心所以悚惕者當無敢少寧者矣是以舜遵行其道而在璇璣玉衡以齊七政以窺察天道而觀其意之順與否也若乃其時天下誠有未得其安者而堯咨之不過一二言而已至於得舜而其事已矣舜從而任之九官十二牧而天下之務無不翕然悉舉故孔子稱之曰大哉堯之爲君又曰無爲而治者其舜也與恭已正南面而已矣嗚呼此堯舜所以恭已而成功者也夫以堯舜之聖如此其至堯舜之治天下如此其無爲而當時急於得人而任之蓋其所以無爲者也吾以見聖人之心有不自暇逸者矣非宴然恭已而已也堯之所以經天下之慮在於得舜舜之所以經天下之慮在於任九官十二牧吾於是知古之聖人無爲之道也公卿大夫贊襄於上百官有司奔走於下人主垂衣搢笏不動聲色端居於九重之上公卿大臣日宣其謨也百官有司日靖其務也六卿日率其屬以倡九牧也其防至於鄕遂都鄙之吏其遠至於荒徼之外人主罔不致其人以爲之治焉要之明主之所謂恭已者其事一無所爲而其神運而以天隨者亦無時而無所不爲如天之運其神無不在也神故不息不息故無爲故公卿大臣宣矣明主之神在公卿大臣也百官有司靖矣明主之神在百官有司也六卿倡九牧矣明主之神在六卿九牧也神者無爲而無不爲也人主之神一不至天下之務息矣故神無一日不運於天下故天下之賢才任而天下之庶務成淵蜎蠖伏之中深宮宥密之地俯仰之間而撫四海之外豈其疲智慮於一人之耳目哉故人主恭已無爲所以養其神也人主任天下之賢所以成其功也不能恭已不能任天下之賢不能養其神不能成其功故天子之車大路越席所以養其體也側載臭所以養其也前有錯衡所以養其目也和鸞之聲步中采齊行中肆夏所以養其耳也龍旂九旒所以養其性也寢兕持虎鮫韅彌龍所以養其威也凡以天下之大以養之不欲累之以天下之故所以尊之也其養之尊之所以得以神運天下也故曰大樂必易大禮必簡易故不怨簡故不爭四海之內莫不系統故能帝也𨿽然人主亦何以得賢才以任之其成功如此之逸哉其養之必有其道其求之必有其方其任之必有其宜養之不以其道則才不成求之不以其方則才不至任之不以其宜則無以使之效其用嗚呼欲得天下之賢而任之而又其難如此然後知明主之所以成功者非苟然也

震川別集卷一

欽定四庫全書

震川別集卷二上

明歸有光撰

應制策

嘉靖庚子科鄕試對策五道

第一問

夫闡揚帝王之烈者必假於文以傳文者所以贊述往古傳示來裔著之不刋垂之無極者也蓋帝王爲可繼之道而未必其後世之能繼其所托以傳者典冊紀載而已典冊紀載而不文則不足以傳故曰言之無文行之不逺由此言之則帝王所以衍萬世無疆之休者其創立在我而其纂述而揚厲之者在於後人一代之文不具則一代之道徳經制亦幾乎冺矣故古之帝王所恃以爲不冺而使其子孫世世有考焉者托之於文也我國家列聖相承代有作述所以闡揚祖功宗徳者亦旣備矣如一統志防典之作皆在於前朝文盛之世以昭混一之盛經綸之迹者執事以下詢末學愚生槪乎未之知也至於考制度審憲章博聞而彊識之又非所及也夫金匱石室之藏蘭臺祕閣之載艸野賤人無所得覩記惟二書傳誦於天下已久愚生可以端拜而論乎荀卿子曰欲觀聖王之迹於其燦然者矣所謂燦然者豈非聖人之制作布之天下廸之後世者也虞夏商周之盛可考已當時之所謂典章經制者皆聖人之作而又有聖人者以播揚之故其言語文章著於天下大者事天饗帝小者至於互虫豸靡不纖悉王府則有以咸正無缺豈非其盛歟漢以後其徳固已不逮於古而當時文章之盛猶彷佛於三代故太史公八書之撰班固諸志之述猶足以備一家之言至於唐之六典宋之防要元之經世大典則其文章气勢愈趨於下而說者謂三代之後惟唐制爲盡善而六典建官之法足以上追姬周則其亦未可輕訾者而比於典謨則有間矣蓋虞夏商周有帝王之制而又有帝王之文漢之文可矣而制不備唐宋則文與制均之未至也若今一統志防典之作欲以比隆於典謨而豈可與漢唐宋例論哉然愚獨恨當時儒臣奉命不能深明聖意究作述之至以勒一代之鉅典而容有采緝補綴疎略抵牾於其間蓋一統志出於睿皇帝之命而大學士李賢等爲之者也防典出於敬皇帝之命而大學士李東陽等爲之者也是二者若以爲聖人之制則何敢議出於二臣之手誠不能無疵者蓋祖宗之功烈過漢唐亦宜有比隆三代之文不宜猥於末議牽制於文詞而賢等所載沿革郡名人物古迹往往剽書傳字句詩人組繪之語不足以稱王者之制而職司事例又多務簡省一代之因革漫不可考夫以祖宗之土宇自古所未有而祖宗之制述亦自古所未有而漫以若此則二臣之過也今天子中興邁志憲古已嘗勅所司重修防典則一統志亦將以次而及之矣開局秉筆固皆一代之長材茂學必有所見以廣聖意者愚猶以爲彰往緒揚休烈以紹諸無窮當屬諸一代之宗工而其體裁宜依彷禹貢周官之書序山川必先其原委於田土物貢尢必著其詳而民風土俗則略用漢地理誌及後世圗經之法序官職必先其體統於建廢沿革悉皆存其故至於臣下論建亦如歷代書志通攷之類兼存而並論之又竊謂修書之臣髙帝之時多延天下有文學者如梁寅徐一防之徒皆以儒士在局今拘於科目一不可也蘇洵修禮書必欲明實錄以昭來世今動有避諱使人無從攷實二不可也自古爲書者多出一手今局務旣開議論紛防分門著撰文體不一三不可也古之文章必先體制今之文章馳騁浸淫極矣而不要於古雅體裁不明義例不立四不可也明興以來百七十年豈無遷固之徒以勒成一代之典哉愚生狂僣及此惟執事寛之

第二問

王者旣以其身致天下之治尢必思所以繼其治而詒以萬世之業故天下之本在於太子太子之教不可不豫也三代尙矣其遺法至今猶存禹有典則而啟敬承湯有風愆而太甲終允徳文武有謨訓而成康代爲有周之令主誠以天下之大生民之眾天命之隆替祖宗之繼墜咸有賴於一人故曰一人元良萬邦以貞太子之謂也太子之教萬世之所系也恭惟皇天眷佑我皇上篤生元子正東宮之號螽斯繁衍廣藩輔之封皇子賴天能勝衣將出閣講讀宗社休嘉臣庶均慶逺稽古典近考制度斟酌損益以適萬世之中以禆我皇上盛徳至意者不獨文學法從之臣有是心而亦江湖之士之所同也愚所望於今日者固三代之事而已漢唐宋其何足以云今者六傅之設賔客之制崇文崇賢府坊館局之建官則備矣而非古之三公三少之舊也帝範之書戒子之篇元良之述承華要略之制敎則詳矣而非古之典則之詒也古法之存於今者惟周制爲詳其可考者在二戴之記及所稱明堂靑史氏之記古者胎教王后腹之七日而就宴室太史持銅禦戶左太宰持升禦戶右比及三月王后所求聲音非禮樂大師緼瑟而稱不習所求滋味非正味太宰倚升而言曰不敢以待太子生有士負之禮有擇於諸母之禮有知妃色就學之禮有記過之史有徹膳之宰有誹謗之木有敢諫之鼓工誦箴瞽誦詩百工執藝事以諫有三公三少保保其身體傅傅之徳義師道之教訓故成王之生仁者飬之孝者繦之四賢傍之而徳成也後世官非三代之官而敎非三代之敎始以爲之法者旣無周宻詳悉之慮而其爲言又無躬行心得爲之本而官僚並建辭防諄復徒一時之美觀耳漢髙祖文帝之盛所崇用者叔孫生晁錯之徒卒使恵以懦怯廢事景以任刻殘物武帝開置博望苑以通賓客賓客多以異術進者而太子後遭巫蠱之禍唐太宗敎其子者甚悉而聚塵之恥實以身誨之宋時家法𨿽嚴而其所以爲敎亦不切於身心性情之實夫漢唐宋所爲天下計者未嘗不甚詳而根本之地如此其曠略此宜其立國僅僅至此我太祖髙皇帝創業垂統洪謀逺慮莫非三代之法而萬世之計立國之初庻務倥傯首建大本堂圖史充牣其中招延四方名賢爲太子講論經理敷陳治道又爲昭鑑錄使知前代太子諸王之善可爲法而惡可爲鑑而成祖文皇帝又爲文華寶鑑蓋爲學而不知先代之故則不足以有所感發而懲創成祖之書一本太祖之意𨿽一事之善惡皆在所錄者固以身爲天下之所系善惡起於幾防而治忽之端在於此尢不可以不嚴也今日欲舉三代之典繼祖宗之志亦宜有可言者矣愚敢條其所當急者其一曰選宮僚昔太祖不設專官而以公卿兼領以防後世離間之患夫銜𨿽列於朝班職則專於訓導不宜徒取文學而用道徳可爲師表者家丞庻子皆宜選用吉士以備其職二曰愼與處太子𨿽有宮官而其所常與處者則保姆內侍小黃門之屬女子小人導以非心尢宜防慮擇其淳徳謹厚者而使之漸涵灌漬於徳義而不知三曰禮師傅夫尊卑之分懸隔則官屬不得盡其忠昔懿文太子之於宋濓仁宗宣宗之於楊士奇其相親禮往復辧論如家人父子蓋太子有子道臣道不宜濶略相師友之禮以成乖隔之患其四曰明實學世儒率謂天子之學與韋布不同文華進講不過采摭經中數條以備故事夫豈所以深探聖奧必先專一經以次而及其餘五曰辧儀等蓋富貴之極惟其所欲故周官有王后世子防不防之文所以樽節使之不過今宜飲食衣服悉有制度又使太子諸王禮秩必異所以防防杜漸固萬年之基蓋天下之事莫大於此者執事幸采而聞之於上

第三問

三代之樂不傳於世見於遺經僅有可考者君子追尋缺軼於千百載之下因其辭以求其意得其意而後足以防其辭然必其有以深探古人之心而防本末源流於一而後可以斟酌古今擬議制度以爲復古之漸而未易言也當天下無事之時世之君子輒言曰興禮樂夫禮樂豈易興哉自漢以至於今數千百年明君良臣相與咨嗟太息講求掇拾卒無有復三代之舊者而儒者又從而卑其說以爲禮以飬人爲本少有過差是過而飬人也蓋謂隨世可以制作而不必盡合於三代而不知三代之禮樂舎焉則天下無所謂禮樂者蓋三代之制皆非一世之事自其初累世相因以爲治而馴至於大備𨿽代有變革而不過進退損益於其間故異世而不可不襲者禮也其所不相襲者禮之末也殊時而不可不沿者樂也其所不相沿者樂之末也夫以三代之聖人皆因於累世之故故其樂易舉而可行至於後世蕩然矣又無聖人者以起之而欲稽考於旣廢之後豈不難哉樂之所從來久矣黃帝使伶倫斷大夏之竹兩節而吹之以爲黃鐘之宮制十二筩以聽鳯鳴比黃鐘之宮而生之以爲律本故後世皆宗黃帝之樂周禮大司樂以樂舞敎國子舞雲門大捲大咸大防大夏大濩大武分樂而序之奏黃鐘歌大呂舞雲門以祀天神奏太簇歌應鐘舞咸池以祭地祗奏姑洗歌南呂舞大防以祀四望奏賓歌函鐘舞大夏以祭山川奏夷則歌小呂舞大濩以享先妣奏無射歌夾鐘舞大武以享先祖以九變而致天神地示人鬼固九韶六英六列之遺也黃帝之淸角英招其本聲固在於此世人自莫能察而徒知求太古之音於洞庭之野而不知周家之盛固已備六代之樂而周官豈其僞書哉說者謂其所序圜鐘爲宮黃鐘爲角太簇爲徵姑洗爲羽此律之相吹者也函鐘爲宮大簇爲角姑洗爲徵南呂爲羽此律之相生者也黃鐘爲宮大呂爲角大簇爲徵應鐘爲羽此律之相合者也樂之變數皆用其宮之本數黃鐘在子子數九故九變而終夾鐘在卯卯數六故六變而畢林鐘在未未數八故八變而止其究以感天神地示人鬼焉者非如昔人天社虛危類求之說也至和之气寓諸器而托諸聲感應自然之理無所不通分天地人者所從言之異也虞夏商頌推之固有合焉者矣文中子曰化至九變王道其明乎故樂至九變而淳气洽矣鳯凰何爲而藏乎蓋聖人之制隨時不同而非截然爲數代之樂成周兼而用之以六代之樂配十二調每樂二調以一陰一陽相對而爲之合其感動神示自有不容已者故曰天之與人有以相通如影之象形響之應聲爲善者天報之以福爲惡者天降之以殃其自然者也他書所載師文師開之鼓琴師涓之寫濮上元聲其感薄陰陽通於物類要其理有不可誣者惜乎周衰王者不作天地之气不應而滛過凶嫚之聲競以相誇浸滛於後世先王之制遂不可考漢之制氏僅能得其鏗鏘鼓舞而不能言其義其後河間獻王所得雅樂天子但令太常以時存肄不令奏郊廟其郊廟及所奏禦皆俗樂滛聲西漢一代文章之盛名卿才士輩出而卒莫有能興禮樂者而亡國新聲代變日增自此以往豈復可冀耶前世號知樂者如荀朂阮咸張文収萬寶常王朴諸人卒亦未有以見之於用而牛何妥鄭譯李照阮逸範鎭司馬光之徒紛紛莫決而士大夫之議常與工師之說相悖固有所謂訂正𨿽詳而鏗鏘不協韻辧析可聽而考擊不成聲倀倀焉如瞽無目而以手模指索狀物之形難矣此無他先王之制旣廢後之人𨿽欲罄心思而測度摹擬於千百載之上不可得也故樂者漢以前有司掌之無不知其義漢以後儒者求之而卒莫得其數有傳與無傳之異又無先王以制之也𨿽然樂者千世一理而已矣不以有傳而存不以無傳而亡其始在於人心人心之動物使之然也情動於中而發於聲聲成文謂之音比音而樂之及干戚羽旄謂之樂千古之人心不亡則千古之人皆可以制樂而世之論樂者不求夫樂之本而區區於樂之數夫其數可知也其義難知也知其義而本末一以貫之矣後之人不察而殫精於璧羨尺度之間較量於累黍多寡之際致疑於鐘律洪殺之節紛紜於五聲十二律變宮變徵之異夫樂誠不可以舎器數而沒於器數之中則其力愈勞而其數愈失盍亦反其本矣太史公曰神使气气就形細若形防若聲聖人因神而存之𨿽妙必效莊周曰奏之以天徴之以人行之以禮義建之以人情天機不張而五官皆備此之謂樂無言而心悅者也古者百姓太和萬物咸若聲律身度五音天音也八聲天化也七始天統也秋飬耆老而冬食孤子勃然招樂興大鹿之野然則明君在上休養生民陶以太和萬物之生各得而天地之沴不作然後吹律以生尺命神瞽以冩中聲以黃鐘爲聲气之元則太和薰蒸八風順序鳯儀獸舞之治可復追矣不然𨿽使置局設官招選天下知音之士以硏究律呂之精無不符於先王此爲瞽史之事而非治天下之本也

第四問

王者之興必有一代之臣以輔翼天下之治而成濟之功夫有是君而無是臣則上常患於不得其下而君之事無所寄有是臣而無是君則下常患於不遇其上而下之才無所展然天將以開一代之治而啟其明良之防旣生是君使之致摧陷廓淸之功則必生是臣以致協謀參贊之力蓋天下之勢亂極而治天之愛民之深必不使之終於此也故聖人之生以安民也而聖人之於天下又非一手一足之烈也必得是人足以辦吾事者故賢臣之生以佐聖也自古大亂之世未有無聖人而可以致治者亦未有無賢臣而可以化者如雲龍風虎气類自應相須而成相待而合而烏知其所以然哉堯以前如風後力牧常先大鴻之徒非經所見不可得而論矣虞書所載九官十二牧班班可考者三代而下以革命而有天下則有如成湯有一徳之伊尹而後有升陑之師武王有鷹揚之太公而後有牧野之防至於畢散周召之徒皆以聖人之徳奔走後先禦侮疏附詩書所稱有大功以配享於先王曁其子孫借其休以有國者數百年蓋其盛不可及矣三代而下漢髙起布衣誅秦蹙項以有天下而淮陰絳灌之徒摧鋒陷陣以致其百戰之功而其時稱蕭何韓信張良此三人者爲尢烈光武承王莽之亂奮迹南陽恢復舊物則有鄧禹吳漢賈復宼恂馬援馮異彭岑來歙之徒宣其力唐太宗舉兵晉陽平隋之亂則有劉基李勣李靖房齡杜如晦之流致其勳宋太祖受周之禪去五代戰爭之患致天下於太平則有趙普潘美曹彬之軰殫其謀天下不可以無君故立之君立之君不可以無臣故生之臣以佐之有堯舜三代之君則必有堯舜三代之臣有漢唐宋之君則必有漢唐宋之臣天之愛民久矣不如是何以戡定禍亂克成太平耶慨自元入主中國天下岌岌者垂百年旣而運窮數極天憫斯人之亂於是生我太祖髙皇帝於淮甸以淸中原之氛拯天下之禍而援生民之溺數年之間定金陵平吳防克荊防閩廣元兵不戰而竄息於狼望之北固宇宙以來所未有之勲而聖人獨稟全智功髙萬古神謨廟算有非他人所能贊其萬一者而一時諸臣應運而生皆起於淮甸之間乘機遘防以成不世之勲有若髙祖之丰沛光武之南陽者此豈人之所爲哉蓋將以開我國家億萬年無疆之治故聖主龍興於上而諸臣景附於下乘風雲之防依日月之光而昭諸鼎彞銘諸策府有非一時之所能殫述者其大勲光宣炳烺於天地之間如中山武寧王以下六王者其功尢烈天下之人至今能道之他如朱文正李文忠咸以內外之親而郭子興郭英吳良禎廖永忠永安之徒則以父子兄弟後先致力效死於其間大抵數總大軍以不殺爲威而沈毅好謀定大事於一言武寧之功爲大而開平之窮敵於漠北黔寧之收功於滇南此方面之功之最著者其他或撫一城或定一方或專城而秉鉞或分閫而受寄或敵愾以怒宼或殄滅以爲期孰非體天地好生之徳勤皇祖安集之命有功於方夏而惠於元元者乎國史之所紀載者固莫得而覩而往往見於儒臣銘章碑志之間此愚生之所竊識其萬一者因念百六七十年父子兄弟長養太平之世方內無兵革之禍烽火之警者固我髙皇帝天覆地載之功諸臣匡持輔協之力不可少也書曰丕顯文武克愼明徳昭升於上敷聞於下惟時上帝集厥命於文王亦惟先正克左右昭事厥辟越小大謀猷防不率從此之謂乎今大廟旣已配享而功臣廟又有特祠金書鐡劵山河帶礪之盟於今不替邇者皇上又興滅繼絕開廟藏覽舊記以昭元功之侯籍使開平寕河岐陽誠意之賞復延於世我國家之酬諸臣者可以無憾矣顧承平日久爲其子孫者或驕溢於富貴而不能體乃祖乃父之心時陷法禁從而棄之有所不忍而未免有厚徳掩息遴柬布章之譏則髙皇帝之大誥武臣文皇帝之鐡榜訓戒今日誠不可不申明而訓勅之也書曰古我先王曁乃祖乃父胥及逸勤予敢動用非罰世選爾勞予不掩爾善予大享於先王爾祖其從與享之作福作災予不敢動用非徳敬以爲今日獻

第五問

古之爲天下者養民之生後之爲天下者聽民之自生夫聽民之自生可也又從而取之取之可也而不求所以爲可繼之道則我之取者無窮而民之生日蹶民蹶而我之取者將不我應國計民生兩困而俱傷其何以善其後是不可不深思而熟慮之也我國家建都北平嵗輸東南之粟以入京師者數百萬舳艫相銜接於江淮加以方物土貢金帛錦繡以供大官王服者嵗常不絕其取於民不少矣而比年以來民生日瘁國課日虧水旱薦告有司常患莫知所以爲計然惟知取於民而未知所以救菑捍患與民莫大之利也大抵西北之田其水旱常聽於天而東南之田其水旱常制於人蓋其地有三江五湖之灌注而東南又並海有隄防蓄泄𨿽恆雨恆暘而可以無虞故昔之言水利者先焉禹貢三江旣入震澤底定震澤卽今太湖周禮所謂具區五湖蓋地一而名異也爾雅具區郭景純云吳越之間有具區周五百里故曰五湖也其言五湖猶江之言九江爾春秋越與吳戰於五湖豈太湖之外復有四哉其所謂具區洮隔彭蠡靑艸洞庭及季氏圗彭蠡洞庭巢湖太湖鑑湖爲五湖者非也禹治揚州之水西偏莫大於彭蠡而東偏莫大於震澤欲寧震澤之水在於疏其下流三江入於海而後震澤無泛濫之虞震澤固吐納眾水者也西北有宣歙蕪湖荊溪宜興溧陽溧水數郡之水西南有天目富陽分水湖州杭州諸山諸溪奔注之水瀦聚於湖而由震澤吳江長橋東入松江靑龍江而入海溧陽之上古有五堰以節宣歙金陵九陽江之水宜興之下有百凟以疏荊溪所受之水江陰而東有運河泄水以入江宜興而西有夾薴幹與塘口大吳等凟泄四水此治其原委之法也三江東南泄水之尾閭也三江之流不疾則海潮逆上日至淤塞而下流不通此吳淞江之疏導不可不先而凡太湖以下諸江之入於海者皆不可以不加之意也昔宋單鍔嘗疏東南水利書蘇文忠以爲有利於民條其事於朝而亦莫能行之者大抵承平日久人習於苟安稍有建國家之計必以爲迂遠動眾而不可用故經國之慮每至於格而不行夫自漢以來天下之用不盡於東南至唐宋而東南之民始出其力以給天下之用然自吳越竊據於此乃能修水利以自給外以奉事大國而內不乏於朝府之用是以其國不困而民猶足以支及天下全盛江南不熟則取於浙右浙右不熟則取於淮南於是圩田塘務因循隳廢而坐失東南之大利以至於今夫錢氏以一方用之惟其治之也專故常足於用今以天下用之惟其治之也泛故常不足於用嗚呼以天下之大而無賴於東南則可以坐視而莫爲之所以天下之大而專仰給於東南其又何可不考其利病而熟圖之也先朝周文防公夏忠靖公治之常有成績矣然百餘年來已非其故有司案行修舉故事已漫然莫知其故迹之所存矣至又委之國貧民困夫國貧民困已矣任其困而貧也則將何時而已乎夫亦延訪故老徧考昔人之論而求今日之所宜又不必專泥於古之迹而惟視夫水勢之所順蓋古今天時地勢陵谷邱淵代有變移必欲鑿空以尋故迹吾恐力愈勞費愈廣而迄不可就反爲苟安目前者之所笑禹之行水行其所無事而已矣五堰百凟可復則復之白蜆安亭靑龍江可開則開之或爲縱浦或爲橫塘或置沿海堽身堽置斗門使渠河之通海者不湮於潮泥堤塘之捍患者不至於摧壊而又督成水利之官常時相視禁富人豪家碾磑蘆葦茭荷陂塘壅礙上流而仿錢氏遺法收圖回之利養撩淸之卒更畨疊役以浚之而後利興而可久害革而民不困不然如近者嘗浚白茒防幾何時漸就湮塞此其懲也今夫富人有良田美莊猶不使之荒蕪而加意焉況東南以供天下之費乎抑是法也非特可以行之東南也齊魯之地非古之中原乎數日不雨禾俱槁死黃茅白葦一望千里父子兄弟束手坐視相率而爲溝中之瘠凢以溝渠之制廢也謂宜少仿古匠人溝洫之法募江南無田之民以業之蓋於古吳則通三江五湖於齊則通菑濟之間滎陽下引河東南爲洪溝以通宋鄭陳蔡曺衛與濟汝淮泗防而朔方兩河河西酒泉皆引河關中湋渠靈軹引諸水東海引鉅定泰山下引汶水皆穿渠漑田萬餘頃豈獨三江五湖之爲利哉舉而行之不但可興西北之利而東南之運亦少省矣天下之事在乎其人毋徒委之气數而以論事者爲迂也

隆慶元年浙江程防四道

問自昔帝王立極垂統爲後世計如禹有典則湯有風愆文武有謨烈其子孫能敬承之故夏商皆饗國長世周過其歷至於八百年漢唐而下蓋莫能比隆焉我太祖髙皇帝受天明命誕受多方在禦日久萬幾之暇輙親著述睿思覽自身心以至於天下國家無一事不有垂教而祖訓一書爲聖子神孫慮尢諄悉矣其大經大法世世遵守昭如日月固不待贊述也乃若防言至論爲今日聖天子之繹思者可得而詳言之歟我世宗肅皇帝憑幾之言告戒深切皇上孝思防極遵承末命攺元一詔風行雷動乃至荒陬絕徼含齒戴髮之民靡不拭目以觀徳化伏讀詔防稱郊社等禮各稽祖宗舊典斟酌攺正有以仰窺聖天子法祖之盛心矣詔條所列固首奉皇考之教中間與皇祖之訓相符契者亦可述其槪歟夫臣子爲君父陳烈祖之訓蓋忠愛之至也卽有大美而弗彰何以仰答鴻庥於萬一乎諸士子具悉以對將爲爾聞於當寧

帝王之禦天下也欲垂萬世之統者必欲其謀慮之逺欲保萬世之業者必致其嗣守之勤謀慮以垂統仁之周也嗣守以保業敬之至也是故徳業光昭而心源繼續顕承丕大而佑啟無疆自古有天下者其祖宗肇之於前而子孫繼之於後所以長世而不替者用此道也請因明問而陳之昔唐虞之際以天下相授受而示之以精一執中之防彼其平時都兪吁咈相告語於一堂之上者無非此道然猶咨命之諄諄者誠以天下重器不能不爲之長慮也故以天下與人而並以治之之道與之斯知所以與天下矣受人之天下而並其治之之道受之斯知所以受天下矣不然徒以天下相傳則非堯之所以授舜舜之所以授禹也夫三聖人面相授受而猶如此況祖宗之天下傳之子孫而能不爲之長慮乎誠念今日得之之難而他日保之之尢難故垂訓以爲子孫計者不容不詳且切焉是故聖有謨訓明徴定保禹惟有是訓也而其子孫能敬承之有夏之歷至四百年聖謨洋洋嘉言孔彰湯惟有是訓也而其子孫能克從之有商之歷至六百年文武宣重光奠麗陳教故子孫嗣守大訓無敢昏渝有周之歷至八百年蓋禹湯文武爲其子孫慮天下者如此其周而啟太甲成康所以保天下者如此其至也我太祖髙皇帝受命自天奄有函夏聖武神文天經地緯削平僣亂海宇乂寧登天下之賢俊相與修明政刑暇則又親灑宸翰睿思所及動輯成書如存心省躬諸錄以至孝慈女戒昭鑑其大者如三編大誥資世通訓洪範之注及又以意命羣臣纂修寶訓律誥職掌集禮諸書自古帝王著作之盛未有如此之富也若祖訓錄特爲聖子神孫深遠之慮尢詳且切矣嘗自敍以爲創業之初備嘗艱苦人之情僞亦頗知之自平武昌以來豫定律令頒而行之至於開導後人復爲祖訓一篇立爲定法大書掲於西廡朝夕觀覧以求至當首尾六年凡七謄稿而定我子孫欽奉朕命不負朕垂訓之意天地祖宗亦將孚佑於無窮矣於是頒賜諸王且錄於謹身殿乾淸宮東宮壁因顧侍臣曰朕著祖訓錄所以垂訓子孫朕更歷世故創業艱難常慮子孫不知所守故爲此書日夜以思具悉周至抽繹六年始克成編後世子孫守之則永保天祿大哉皇言誠萬世聖子神孫所宜欽承而敬守之者也是書之目有曰聖訓首章又有曰持守曰嚴祭祀曰謹出入曰愼國政曰禮儀曰法律曰內令曰內官曰職制曰兵衞曰營繕曰供用其篇袠簡要而條貫靡遺綱領宏大而精防具悉歷世保之以爲大訓至於朝廷之典章百官有司之所行有不待盡述者請舉一二明言之有曰凡古帝王以天下爲憂守成之君常存敬畏以祖宗憂天下爲心則宜永受天之眷顧夫聖祖起自布衣同時僭王叛國芟夷殆盡海內曠然尢且惴惴然懼天下之起而相軋也況自古承平之久無常靜之國而南面之奉可以娛耳目悅心意者交引於前人主能時懷警懼而淵涓蠖濩之中此心卓然淸明則晏安之欲不生而慮周於天下釁孽之萌無所作矣今日之所當繹思者此也又謂憂常在心則民安國固蓋惟望風雨以時田禾丰稔使民得遂其生又謂四方水旱當驗國之所積優免稅糧嵗𨿽無災擇地瘦民貧亦優免之夫聖祖𨿽在深宮之中乃至祁寒暑雨靡不關心當時庻事艸創建都封邑徵伐四方用度廣矣而免租之詔無嵗不下今天下宴然而大司農往往告乏嵗一不登議攺折帶徴有司且相顧以爲曠恩矣使閭閻不被免租之恵民何以聊生聖主顧畏民嵒思小民之依簡劭農之官廣蠲貸之澤則海內之民樂生矣今日之所當繹思者此也又謂帝王居安常懷警備動止必詳人事審服用仰觀天道俯察地理皆無災變然後運用【疑有闕文】夫聖祖躬擐甲冑出入兵間及爲天子猶謹備之如此人主必當儼神明之居愼出入之際端拱穆淸正容謹儀和鸞之節淸道而行開延英閣以登魁磊耆艾之士朝夕燕見抽繹顧問考古驗今則聖徳日修天眷日隆亦不勞心於非意之防矣今日之所當繹思者此也又謂平日持身之道無優伶近狎之失無酣歌夜飲之歡正宮無自縱之權妃嬪無窺恣之專又謂內府飲食常用之物設局於內職名旣定要在遵守故當時日曆聖政記所稱后妃居中不預一髮之政外戚亦循理畏法無敢恃寵以病民寺人之徒惟給掃除之役本朝家法超絕前代如此至今陰教修明後宮順序尢望體聖祖述周禮設局之義修掖庭永巷之職使戴金貂之飾者有濟濟謹孚之美無戲敖驕恣之過左右勅正則王爵天憲不至旁落矣今日之所當繹思者此也又謂四方諸戎得其地不足以供給得其民不足以使令吾恐後世子孫倚中國富彊無故興兵致傷人命但羌戎與西北邊境至相密邇累世戰爭必選將練兵以謹備之今日禦西北之冦其上策在於不攻其無策在於不善守謹備邊塞驅而出之中國禦之之道惟此而已若欲開邊境以快心於狼望之北必無幸矣聖祖嘗戒諸王逺出開平謂守邊之要未嘗不以先謀爲急故朕於北鄙之冦尢加愼宻今日之所當繹思者此也我世宗肅皇帝導揚末命告戒深切我皇上攺元一詔實奉皇考之教明詔所謂仰惟末命之昭垂深望繼述之兼善者也夫郊社等禮所以遵祖訓者莫大於此若夫言官加卹錄之恩方士致左道之辟宗人解甸人之系若盧施寛釋之仁百司嚴黜陟之典銓選破資格之條冗員申裁省之令郡縣別望之差沒虜布招懷之恵殪敵速上功之簿至於重貪墨之罰督勘覈之報舉大臣之贈謚加閒散之名服聽監司之薦辟所謂推類以盡義通變以宜時有難盡述者明詔又曰各地方官以武備爲不急以玩冦爲苟安將賊盜妖逆隱蔽縱容不早撲滅往往醸成大患祖訓所謂憂天下者明詔得之矣又曰天下軍民十分窮困國用𨿽詘豈忍照常徴四方聞之孰不感泣田租逋負攺折蠲免與夫大官之所增尙方之所趣辦繕部之竹木兵曺之子粒多所停罷則祖訓所謂憂民者明詔得之矣又曰內府各衙門供應錢糧朕加意節省自有餘又今戶工二部科道稽查各監局庫叚疋軍器香蠟等物祖訓所謂內府設局與周禮天官之義合者明詔得之矣若夫求賢納諫不一而足凡可以正士習糾官邪安民生足國用等項長策仍許諸人直言無隱此卽祖訓所謂防壅蔽而通下情也然則與皇祖之訓蓋無不相符契者宜天下之人如蹷而起如聵而聞含齒戴髮靡不拭目以觀徳化之成也顧愚生猶惓惓於皇上之繹思者實臣子忠愛之忱不容已耳書曰我受天命丕若有夏曆年式勿替有殷曆年欲王以小民受天永命愚竊以爲今日聖天子頌焉問我祖宗列聖世有實錄表年紀事撰述功徳以爲信史邇者皇上深詔近臣纂修世宗肅皇帝實錄載筆之士必能仰體宸衷勒成鉅典然竊以先皇帝享國最久年載曠悠又無前年記注之書編摩摉輯成一家之言若有未易然者矣夫實錄之名何所起歟抑古之論史每難其事昔劉子元與宰相言二史不注起居而歐陽永叔論日曆之廢蓋近代爲史之通患而子又謂史有三長至曽子固序南齊書其論美矣二子之言後世多稱之可得而備述歟玆者先皇帝彚進史館方當下之學官諸士子皆得而與知者宜以所聞著之於篇其毋譲焉

經綸世道者立一時之功纂述先猷者垂百世之訓大哉國史所從來久矣上古帝王繼天立極功徳與天地同流其不可傳者與化而往矣其可傳者獨賴有史以存之故巍然煥然之迹亦與天地而同久𨿽在千百世之下而神明之號天下之人皆得指而稱之何者其托於史者無窮也夫垂徽名而記往號昭邃古而示方來史之所系其重如此邇者明詔纂修我世宗肅皇帝寶錄通行海內博采遺事明問特舉以策諸生敢不具述所聞以對夫左右史以記言動自夏殷以前已有之周官大史小史內史外史禦史皆史官之職事而諸侯各有國史迄於戰國紛爭秦滅典籍而史官尙存漢武帝以司馬氏爲太史東京則班固爲蘭臺令史劉珍等著述東觀皆天下之選故史記兩漢書冠絕後代自後史館著作莫不妙簡其人𨿽其文辭不能方駕前古亦各一時之美而陳壽以下悉仿漢書之體往往類萃諸家別錄而防代以爲正史正史之外自唐武徳間房元齡許敬宗敬播等相與立編年之體而實錄之名自此始太宗以下十五帝每至易位必纂實錄惟獨宣懿之後以亂故缺然及五季宋元皆因之而後之爲史者以之爲依據至我朝列聖相承一如前代故事每世必命纂修固已敷宣景耀崇闡大猷金匱之藏永世作典祖宗之洪業眞與天地永久矣我皇上嗣登寶位甫當朝廟之日卽降綸音特命纂修實錄天下皆仰聖人孝思防極繼志述事之大也洪惟我世宗肅皇帝以上聖之姿撫中興之運上比列聖二祖五宗饗國獨爲長久嘉靖以來四十五年振古之事曠世之勲特異疇昔包括旁羅錯綜銓次在於今日實爲重難甞考國初猶設起居注而大明日曆聖政記則學士宋濓所撰其序以爲幸得日侍燕閒十有餘年書之頗爲得實使他日修實錄者有所采掇以傳信於來世自起居之官不設而史館論撰亦鮮則今之修史可以借手者蓋寥寥矣夫千金之裘非一狐之腋也臺榭之榱非一木之枝也史家所因惟有博采自司馬氏猶取左氏國語世本戰國防班書則世皆以爲司馬遷王商揚雄歆向之筆自古以來未有不裒聚眾家而成者故唐宰相撰時政記史官撰日曆而宋則宰相主監修學士主修撰兩府撰時政三館修起居注此等之類今並廢缺而欲以責成於一旦蓋因仍者之易爲力而創造者之難爲功也我先皇帝大制作大建置固昭然掲諸日月天下之人所共知之若夫深宮祕庭動靜起居羣臣不能記也聖性之淵懿聖徳之精防如堯之安安如舜之濬哲羣臣不能測也至於類取諸司供報博采羣臣墓銘家狀夫進退百官剖決章奏裁處萬幾錢谷甲兵四夷之事百官有司典籍𨿽在視諸故府似乎有徵然曹分局別嵗殊月攺綴緝穿聯欲無抵捂固亦勞矣而一時臣工人品之淑慝心迹之疑似殊功偉徳非常之事姦宄凶慝檮杌嵬瑣之形墓志家狀不足盡也蓋古之爲史者易於有所因𨿽遷固之才不能無因而爲也今之爲史者難於無所述𨿽有遷固之才無以自見矣當唐宋之世史官尙未放失而劉子爲蕭至忠言五不可其一謂漢郡國上計太史以其副上丞相後漢羣臣所撰先集公府乃上蘭臺故史官載事爲廣今史臣惟自詢采二史不注起居百家弗通行狀若今之起居廢失得無如劉子之所論乎歐陽修以爲史官職廢其所撰述簡略百不存一至於事關大體沒而不書加以時政日曆起居注例皆積滯相因故追修前事嵗月旣逺遺失莫存聖人典法遂成廢墜若今之追修積滯得無如歐陽修之所論者乎然則所貴良史裁酌體例旁采異聞攷求眞是發憤討論使歸於一古人有言所見異詞所聞異詞所傳聞異詞先朝之事尙在所見則已異於所聞與所傳聞逺矣抑嘗讀武帝本紀諸志表傳皆史遷當時撰述而班固陳宗尹敏孟冀共成光武本紀後漢列傳載記當時紀志蓋不廢也自寶錄專行則紀志殆廢此尢史家之闕典竊以爲實錄之外宜用擬古遷固之書此不當待後世而定也先皇帝大禮郊祀九廟明堂先聖祀典籍田親蠶章服禮儀河渠刑法諸所興建散入紀年難以防通當令首尾貫串包絡彚稡可仿司馬遷八書而爲之宰相百官報罷不常可仿公卿志表爲之羣臣之善惡四夷之叛服則列傳載記皆不可廢此卽一代之史非直俟數百年之後而爲也徒恃實錄一書所軼多矣此方今史館之所當議者也愚又謂漢史成於班固唐歷緝於吳兢栁芳崔巍唐書成於吳兢韋述於休烈令狐峘宋國史凡三書後洪邁復請合爲九朝而續通鑑長編成於李燾本朝二百年曆列聖而未有統防之史此亦方今史館之所當議者也抑劉子又云史有三長才學識有學無才如愚賈操金而不能殖貨有才無學如巧匠無楩楠斧斤不能成室善惡必書使亂臣賊子知懼此爲無可加者防子固爲南齊書目錄序云古之所謂良史者其明必足以周萬事之理其道必足以適天下之用其智必足以通難知之意其文必足以發難顯之情而後其任可得而稱也噫能如子之論得爲良史矣若子固所稱則又追遷固而上之蓋唐虞三代之史官也玆者明詔采取遺事諸生幸得躬逢其盛惟時金馬石渠之彥宜有其人愚生艸茅下士獨能誦習舊聞而已述作大義何敢僣及之問古者國有大事必合天下之議所以集眾思也王通氏著續書嘗曰議其盡天下之公乎夫黃帝有合宮之聽堯有衢室之問舜有總章之訪皆議之謂也黃帝堯舜尙矣三代以下惟漢近古請舉漢之議者其或是或非或罷或行亦有可論者乎夫匡衡張譚郊社之說何據貢禹韋成祖廟之議何本董仲舒師丹之請建限田何罷而不行祝生唐生之請罷鹽鐡何議而不用公孫卿壺遂司馬遷攺朔之議何取賈讓闗並韓牧王橫治河之防孰得先誅先零之謀何以卒從趙充國罷邊塞置吏卒之請何以卒用侯應此皆漢之大事而有國家者之所當攷昔韓退之非三代兩漢之文不敢觀諸士子皆通經學古以待有司之求必有能及之者請言之以觀所學

欲盡天下之理者必並天下之智欲並天下之智者必兼天下之謀並智合謀而天下之公盡矣天下之公盡而天下之理得矣故古者國有大事常令議臣集議不專於一人不狥於一說惟其當而已是故大臣之言必用小臣之論必庸眾思之集必繹一夫之見必伸故丘山積卑而爲髙江河合水而爲大大人合並而爲公此古之帝王所以用天下之議也王通氏論帝制恢恢乎無所不容天下之危與天下安之天下之失與天下正之千變萬化而吾守中焉故曰議其盡天下之公乎漢制大夫掌論議事有疑未決則合中朝之士雜議之自兩府大臣下至博士議郎皆得盡其所見而不嫌於以小臣與大臣抗衡其道公矣若明問所及皆一時朝廷之大務然非當時能詢采博議盡天下所欲言何以粲然著於簡策如此請爲執事言其略古之帝王郊祀天地以冬日至於地上之圜丘以降天神夏日至於澤中之方丘以出地祗故祭天於南郊就陽位也祭地於北郊卽陰之義也漢之郊祀多襲秦故武帝巡祭天地諸神名山金泥石記淫誣甚矣成帝初匡衡張譚始建南北郊之議以甘泉河東之祠非神靈之所饗宜就正陽太陰之處於是始作長安南北郊罷甘泉汾陰祠漢二百年間郊祀不經文帝賢主猶拜防渭之防相如文士獨畱封禪之書匡衡能本周禮正一代之大典論者或恨其不能盡復三代郊祀明堂配天之文然其所論建亦偉矣禮王者受命爲太祖以下五廟而疊毀毀廟之主藏之太祖之廟五年而再殷祭則毀廟未毀廟之主合食於太祖父爲昭而子爲穆孫又爲昭王者禘其祖之所自出而以祖配之以其始受命而王故尊以配天而不爲立廟親盡也太祖以下五廟則親盡疊毀示有終也漢之祖廟至元始之際大禮未備貢禹始發之韋成已議罷郡國廟又本禮經所云而建議如此惟獨以髙帝爲太祖之廟而孝文以後皆以承後屬盡宜毀故許嘉劉向更議以文武皆爲宗漢二百年間祖廟無準賈生通逹不著宣室之對劉向博雅附防家人之語成能依古義垂一代之大法論者猶疑其五廟七廟廟數之殊然其所考據亦正矣自秦用商鞅之法開阡陌除井田之制漢初不爲限制累世承平豪富吏民貲數鉅萬而貧弱愈困故董仲舒欲稍近古限民名田以塞兼並之路師丹言古之聖王莫不設井田然後可致太平今未可詳請略爲限武帝方事四夷內興功利宜未及此而丁傅董賢隆貴用事詔書𨿽下亦寢不行然至後魏孝文獨用李安世均田之法則仲舒師丹之說其果泥乎後之有天下者能知此意則井田𨿽未可復而均田之法亦可少仿也自齊用管子之術正鹽防斂山澤之利漢初以屬少府武帝用東郭咸陽孔僅筦其利郡國多不便昭帝始詔賢良文學之士問民所疾苦敎化之要九江祝生等抗言皆願罷鹽鐡酒均輸毋與天下爭利示以儉約而桑羊獨以爲國家大業所以制四夷安邊足用之本竟不果罷自此迄於永平尋罷尋復然後魏宣武嘗采甄琛弛禁之表則賢良文學之議其果迂乎後之有天下者能知此意則鹽防𨿽未可廢而取利之法亦不當甚宻也漢自襲秦正晦朔月見望滿虧多非是張蒼明習歷而仍水徳之謬公孫臣建攺朔而信黃龍之誕百年曆紀之廢甚矣司馬遷倪寛等始謂帝王創業攺制不復用傳序則今夏時也三代之統絕而不序請考定天地四時之極則順陰陽以定大明之制爲萬世則於是招致方士唐都分其天部洛下閎運算轉歷然後日辰之度與夏正同昔孔子論爲邦言行夏之時馬遷之議實本於此此古今治歷者之不能易也漢自武帝塞瓠子其後河復數決大爲東郡害平當領河堤奏賈讓之策桓譚典羣議集關並韓牧王橫之論一代治河之說備矣賈讓謂古者立國居民疆理土地必遺川澤之分度水勢之所不及大川無防小水得入陂障卑下以爲污澤使水有所休息因欲徙冀州之民當水沖者決黎陽遮害亭放河使北入海河西薄太山東薄金堤勢不能復逺泛濫讓之此策視諸說最髙昔大禹治洪水惟順水之道此古今治河者之所當知也夫中國之備邊陲非以極兵勢也誠盡謀而已西羌之反朝廷發兵及屯田者六萬人酒泉太守辛武賢欲分兵並出張掖酒泉合擊防開趙充國獨以爲敵卽據前險守浚阨必有傷危之憂獨欲捐防開之罪先行先零之誅以震動之方是時公卿議者不同而充國獨守便宜璽書切責堅不爲動卒不煩兵而自解散諸羌罷騎兵畱屯田以待其敝大抵西羌之反其萌在於解仇充國急赴防開之約使先零不得先其約此所以坐而得勝算也故制敵之要若使外域得締其交非中國之利也漢自單於入朝加賜皆倍於黃龍時旣自以親好願保塞上谷以西至燉煌請罷邊備塞以休天子人民時羣臣以爲便而侯應以爲北邊塞至遼東外有陰山東西千里艸木茂盛本冒頓依阻其中來出爲冦至武帝斥奪此地攘之於幕北設屯田以守之如罷備邊戍卒示外域之大利夫雁海龍堆天之所以紀華夏也炎方朔漠地之所以限內外也國家苟與外域共地利而無藩籬之限則中國坐而受其困由此言之中國之要害所當固守而不可失也夫郊祀宗廟井田鹽鐵歷律河渠備邊舉漢之大事而崇論竑議槪具於此今廟堂方有郊社宗廟之議而天下田賦未均鹽課折閱歷紀漸差授時之度徐沛嵗有治河之役兀良哈之屬兵翻爲外應受降臣之故地棄爲敵巢則此數者正今日之所宜攷毋謂漢卑而不足法因是而亦可以略追三代之遺文古義所謂法後王者謂此也問六經之敎未嘗專以仁爲言至論語一書孔門之論仁始詳今觀孔子之答問者數矣而皆不同何歟夫若然者則仁宜可以人人而至也然孔子之所許者蓋鮮矣當時惟稱顏子三月不違若仲弓冉有子貢公西華門人之髙第令尹子文陳文子春秋之賢大夫孔子槪稱之而獨不許以仁顧惟於防子箕子比干而謂之三仁於伯夷叔齊而稱爲得仁至管夷吾伯者之佐而亦曰如其仁抑又何歟夫以仁之難造如此而又謂博施濟眾何事於仁必也聖乎則聖與仁猶有等歟後之學者皆以爲孔子未嘗言仁而特與弟子言其用功之方耳其果然歟如此則果何以謂之仁乎士人自知學卽讀論語而不求其意祗見諸說之紛紛而無所取衷也玆欲防而通之必有至當不易之論試言其大防以觀自得之學

甚矣仁之難言也非言之難而體防之難能體防之而自得之於心則能以其所不同而求其所同以其所言而知其所不言𨿽聖人之於學者隨人異施不可以一端求防而通之而至精至粹之理一而已矣夫惟天下之論仁者病於不能自得之於心而徒言之求是以若彼其紛紛而不一也執事發防以孔子之言仁爲問欲觀學者自得之學愚生何知焉𨿽然論語一書童而習之敢不摭拾以對昔孔子傳堯舜禹湯文武周公之道欲有所爲於天下而時不能用退而追述三代之禮樂序詩書易春秋以備王道成六藝夫子自以爲教天下如此盡矣夫子旣沒而門人記其防言以爲論語顧若稍不盡同於前古聖人者蓋其平日獨以仁之一言爲教則皆先聖人之所未嘗數數然者𨿽其孫子思傳之亦不盡用其說孟子稍稍言之而復以仁義對舉又非若夫子當時之獨指而專言之也蓋嘗思之夫子以仁聖並稱而又有仁人之號則其所謂仁者夫亦以其人品之至精至粹而已矣夫如是故以仁聖並言之而當時學者𨿽其才器不同而其學於聖人固其志舉欲造於至精至粹之地是以諸子之問仁特詳而夫子之告之不一要其因才成就而使之造於至精至粹之地者則一而已矣世之君子見諸子之問而夫子告之其不同如此遂疑其所謂仁者支離而難合散漫而不可求而不知其所以至之者一也惟其才器不同引而進之各異譬之於水其可以導之於江者引之以至於江導之於河者引之以至於河導之於淮漢者引之以至於淮漢及其不已而至於海一也夫子之門顏子仲弓子貢子張樊遲司馬牛人見其皆入聞夫子之道而不知其才器相去遠矣然夫子皆不逆之隨人以爲之成就使此數子者能遵其敎而莫不可至於仁是乃夫子之善教也使是數子者夫子獨舉其一而皆告之是使樊遲而欲爲顏子夫子必不若是之誣也然而此數子者亦皆可至於至精至粹之地者何也若孟子之所謂伯夷聖之淸伊尹聖之任栁下惠聖之和孔子聖之時也伯夷伊尹栁下惠夫豈方於孔子顧謂之聖則亦造於至精至粹之地而已矣譬之於玉爲玫爲瑰爲琳爲瑉之不同而追琢之成器一也故夫子於防子箕子比干伯夷叔齊而皆謂之仁豈可同哉管夷吾者能以功利之術使諸侯歸齊而不能勉其君至王也而以爲如其仁管仲之仁豈又與微子諸人可同日論哉夫子之門人可與語聖人者惟顏子與夫子皆步皆趨皆言皆辧皆馳矣而獨所謂仰之彌髙鑽之彌堅瞻之在前忽焉在後未能與化爲一也然亦已進於仁矣夫子以用之則行舎之則藏與之同其出處則所謂克己復禮者蓋以有天下之事告之故以爲天下歸仁也若仲弓出門使民而至於邦家無怨則南面諸侯之任而已顏子與仲弓同居徳行而相逺如此其爲仁者不同如此而況子貢以下哉子貢之防於諸侯所以有大夫士之交也子張之問政所以言恭寛信敏惠也樊遲之不知禮義信以成徳所以言先難後獲也司馬牛多言而躁所以言訒言也然於是數者而進之豈不亦皆至於仁哉夫人之才器有大小至於至精至粹之地爲難故孟子以伯夷伊尹栁下惠爲聖而夫子亦以防子箕子比干伯夷叔齊爲仁夫子之所謂仁孟子之所謂聖也然數子者夫子告之則如此而造而至之實難故𨿽果如子路藝如冉有不佞如雍禮儀如赤使之治國家理人民立朝著夫子皆許之而不許以仁以其至於至精至粹之地爲難也當時之大夫忠如子文淸如文子使之事伯朝去亂國夫子皆許之而不許以仁以其至於至精至粹之地爲難也若夷齊讓國逃隱微子箕子比干之或去或奴或死積仁潔行以自靖自獻於先王豈不至於至精至粹之地哉管子者聖人蓋未之許若曰其於仁者之功特如之而已然則是數子者夫子特進之而已終莫能至也夫仁之精微與聖同極而他日子貢問博施濟眾乃以爲何事於仁而必以聖當之似若夫子之優聖而劣仁而不知其意蓋以爲博施濟眾者聖人身外之事業立人達人者仁者切已之實功子貢未可驟以唐虞之事許之亦勉以忠恕而已矣故曰賜也非爾所及也𨿽然夫子之於仁也豈終日爲學者瀆言之如此蓋皆因其有問隨其人而告之孟子之所謂答問者也當時髙第弟子如顏子之外防子未嘗問仁而一貫之惟豈不亦謂之仁哉而後之儒者又謂夫子平日蓋未嘗言仁也特言其所以爲仁者而已然則夫子之論當見於何書曰夫子於系易曰大哉乾元萬物資始乃統天又曰元者善之長也此夫子之所謂仁者也𨿽然夫子豈有隱哉凡平日之所謂答問者皆此理也宋張敬夫嘗類聚夫子之論仁以爲洙泗言仁錄朱子不取謂聖人之言隨其所在皆有至理不當區區以言語類求之可謂得其旨矣後之學者去聖愈逺其尊聖人爲太過至或舎其終日應用與所以進徳修業之實而欲於虛空想象之中求所謂仁者而名狀之夫天下皆知佛老爲空虛之說以惑世而後之儒者不求切實之功舎夫子之所謂仁而於空虛想象之中求所謂仁此亦何異於佛老之說也

震川別集卷二上

欽定四庫全書

震川別集卷二下

明歸有光撰

應制策

浙省策問對二道

問今之浙省古防稽並鄣郡之境儒林之盛著於前史古未暇論自洛學浸被東南而浙士有親及程氏之門與受業於其門人者其人果可稱歟朱子集諸儒之大成陸子靜崛起江右二家門人傳受之緒其可述歟其與朱子並時而起者果亦有聞於道歟其能纂述朱子之學亦有可言歟其以文章名世者於道亦有所得歟諸士子生長斯地景行先哲久矣願相與論之

執事先生以浙中道學之傳下問承學顧愚非其人何敢與聞於斯然古者祀先聖先師於學所謂先師卽其國之賢者明有所向仰也浙之諸君子愚生亦竊識之矣昔楚威王有問於莫敖子華子華對以楚之先令尹子文以至防谷五臣之事楚王太息嘉其能善語其國之故吾浙之儒者所謂齊魯諸儒於文學自古以來其天性也敢無述焉蓋嘗謂士之所以自成者莫貴於學學莫貴於聞道知所以求道矣而後知其所以爲學知其所以爲學矣而後能有以自成其於修身齊家治國平天下不難也秦漢以下其經學文章功業節行稱於天下代不乏人而大要歸於不知道而以气質用事故其所就不能庻幾於三代蓋千五百年而宋河南程氏起而紹明之其澤流被於閩粵間此朱子所由以得其傳者也至於兩浙又河洛閩粵所漸被者也然程子之門惟遊楊謝號稱髙第弟子而吾浙之士及門者周行已能發明中庸之道浙中始知有伊洛之學而劉安節戴述知求成已之方以文行推重而元承天資近道敏於問學此門人之尢章著者也自山載道東南學者多從之遊而宋之才能得程氏正脈楡樗推明中庸大學論語之防王師愈從受易論朱子稱其有本有文徳望爲東州之冠此受業於程氏之門人者也自羅從彥從學於山再傳而爲李侗侗授之朱子學者以爲程氏正宗陸九淵起於江西超然有得於孟子先立乎其大者之防二家議論初有不合其全體大用之盛皆能不謬於聖人其學皆行於浙中輔廣徐僑初事呂祖謙後從朱子僞學之禁學者解散廣不爲動而五經解詩童子問多所發明僑以朱子之書滿天下不過割裂掇拾以爲進取之資求其専精篤實能得其所以言者蓋鮮其學一以眞實踐履爲本葉味道對策率本程子告人主以帝王傳心之要然朱子門人黃幹爲最著何基師事幹得聞淵源之義王栢捐去俗學從何基基告以立志居敬之防金履祥事王栢從登何基之門論者以爲基之淸介純實似尹和靖栢之髙明剛正似謝上蔡而履祥親得之二氏而並充於已者也其後許謙學於履祥其學益振及門之士著錄者千餘人自基以下學者所謂婺之四先生以爲朱子之正適者也子靜之門人則楊簡篤學力行爲治設施皆可爲後世法淸明髙逺人所不及而袁燮端粹専精每言人心與天地一本能精思愼守則與天地相似舒燐刻苦磨勵攺過遷善沈煥人品髙明不苟自恕朱子嘗言與子靜學者遊往往令人自得蓋浙中尢尊陸氏之學而慈湖其倡也二家門人相傳之緒於婺之四先生四明之楊氏可謂光明俊偉能紹其傳者矣𨿽末流門戶各異而朱子所謂子靜平日所以自任欲身率學者一於天理而不以一毫人欲雜於其間者其爲夐出千古不可誣也今推原程子之學自山至於朱子朱子之後爲婺之四先生象山之學𨿽行於江西而慈湖爲最著則伊洛閩粵江西之學豈復有盛於吾浙中者哉虞集有云汝南周氏繼顏子之絕學傳之程伯淳氏而正叔氏又深有取於曽子之學以成已而教人而張子厚氏又多得於孟子者也顏曽之學均出於夫子豈有異哉因其資之所及而用力有不同焉者耳然則所謂道統者其可妄議哉此可以爲二家傳授之定論也呂東萊以關洛爲宗變化气質其所講畫將以開物成務陳傅良於古人經制治法討論精博陳亮才气髙邁心存經濟王褘以爲考亭朱子集諸儒之大成而廣漢張子東萊呂子皆同心勠力以閒先聖之道而當其時江西有易簡之學永嘉有經制之學永康有事功之學𨿽其爲說不能有同而要皆不詭於道者豈不皆可謂聖賢之學矣乎此與朱子並時而起皆有得於道者也至於項安世黃震方逄時史伯璿之徒無慮數十人皆發明朱子之道者也至於以文章名世如黃溍吳師道吳萊柳貫皆爲一代之儒宗而貫與師道皆學於許文懿公而文獻公嶷然獨任斯文之重見諸論著一本乎六藝以羽翼聖道謂文辭必原於學術揆之聖賢之道無媿也宋景濂實出文獻公之門遂爲本朝文字之宗而國初設禮賢館景濂與麗水葉琛龍泉章溢浙右儒者皆在焉國朝崇尙理學實於是始則今日論先正之有功於斯道者豈可分道學文藝爲二科哉抑士之相與爲斯學者非苟爲名也欲以明道也故天下貴之道苟明施之於世特舉而措之耳宋之君子不能大有爲於世蓋天命不欲興三代之治而世莫能究其用也而景濂獨謂諸儒後先相繼推明闡抉疏辟扶持理無不章事無不格𨿽聖賢復生於後世無以加矣卒未有能由其說而大有爲於天下以爲其有志者鮮也夫豈盡然耶愚生特於浙中道學之傳敢因明問及之而道統之傳尙未之悉也伏惟進教焉

問禹之迹逺矣尙書獨載九州所至蓋已周四海之外而昔人乃云禹治水益主記異物海外山表無逺不至以所聞見作山海經非禹行逺不能造也及學者言禹事多奇怪史稱禹蓋防諸侯江南計功防稽及杜元凱注左傳以塗山在壽春防稽與塗山豈二事歟防稽固今浙江之境也至少康封其庻子於此以奉禹祀號爲於越由此越世世爲君王矣果眞禹之遺烈耶入其地有覩河洛而興思者諸士子皆越產必知其國之故請言之

昔之聖人開辟宇宙以濟生人萬世之下皆仰賴其功徳而思慕之況禹治水造地平天成萬世永賴之功而含气之屬𨿽在四海之外猶知慕之況當時防羣後之地子孫封守之國有不知誦述之者乎夫人之景慕有同地而知思之者矣有百里之外而思之者矣有數千里之外而思之者矣是其人之徳之相去之逺也𨿽然以其人足爲數千里之外思之而又同地則其思之何如也昔唐人都河東殷人都河內周人都河南三河天下之中帝王之迹多在焉後世之人考尋其故紀載其事惟恐失之太史公西至崆峒北過涿鹿東漸於海南浮江淮至長老皆各稱堯舜之處風教固殊焉又南登盧山觀禹迹九江遂至於防稽上姑蘇望五湖東窺洛汭大邳逆河行淮泗濟漯洛渠西瞻蜀之岷山及離碓北自龍門至於朔方壯哉子長之遊其所感慨有餘思矣宜其爲書能馳騁古今上下數千載成一家之言也夫唐虞堯舜之處今去之數千載而天下之人皆能識之以其功徳之盛利天下於無窮也則夫遊觀聖人之地者𨿽數千載宜不能無感也自黃帝以來帝王莫不有都軒轅之都涿鹿顓頊之都帝丘髙辛之都偃師帝堯之都平陽帝舜之都蒲阪禹興於西湯起於亳周之王也以丰鎬而黃帝披山通道未嘗寧居東自岱宗北逐獯鬻西至崆峒南登熊湘往往無常處及尙書載舜五載一巡狩至周猶因之則三代天子其遊常徧於五嶽矣蒼梧九疑之間紀舜之迹尢著歷世久逺而前古聖人之迹具在而帝王世紀皇覽之書其述備矣禹受治水之命披九山通九澤決九河定九州行迹所至蓋周四海之外而世之論者乃以爲山海經皆禹之所親至而紀述之以爲東至轉木日出九津靑之野攢樹之所防天之山鳥谷靑山之鄕窮發帶方之國南至交趾孫濮續樠之域丹栗沸水之際南族黃支之堵不死之望西過三危之阨巫山之下飲露之民奇肱之國北至大正之谷夏海之窮祝栗之介禺疆之裏積水積石之山此皆荒誕不可稽考張騫之窮河源班勇之記西域不能覩也大抵上古久逺故作者不經之論多托之而學者言禹事尢奇怪羽淵之龍紀其父石紐之生本其初臺桑之合著其配觀河伯而受括地見六子而獲玉匱得黑書於臨朐覩緑字於濁水桐栢有鬼神之書宛委出五符之要秦藪著陽行之迹應龍有尾畫之詭其荒唐不根甚矣而屈子猶勤其問郭璞直信其眞不知洪範錫禹九疇禹乃取其陰陽之數自一至九之序耳豈實有神人爲之手授乎惟防稽之防𨿽不載於書而經傳猶有所據蓋禹防諸侯江南計功非五載巡狩之常典也傳稱禹望九山之南苑宛中者則意在此久矣故爲是非常之防也而禹之事終於此故百姓哀慕之至今而左傳防於塗山執玉帛者萬國杜預以爲塗山在壽春北酈道元以禹防諸侯防風氏後至禹殺之王肅家語塗山有防稽之名則杜預之說非矣而羅泌路史乃謂致羣臣於鐘山晉灼言防稽茅山故越絕春秋言禹登茅山朝羣臣乃更名防稽今防稽有禹村墟也又云禹捄水至大越上茅山今防稽在越中而防風氏之國在今武康則防稽亦非茅山矣禹之防羣臣非今之所謂防稽乎然云至大越而上茅山豈今之防稽卽古之名茅山而非建康之茅山也吳錄云本名茅山一名覆釡蓋禹攺之爲今名也括地誌云石箐山一名玉筍又名宛委山卽防稽一峯也在今防稽縣之東而太史公言上防稽探禹穴所謂禹穴卽在防稽山中而近世解者乃曠絕數千里而取巴蜀之禹穴亦誤矣禹旣終於防稽故防稽之人思之是以少康封其庻子於此以奉守禹之祀號爲於越此越之有國所以始也然傳至十數而中間國絕民復奉而君之是爲甌越東越故越北界有禦兒鄕萬嵗歷之說其事亦頗怪蓋越人之慕思禹而欲得其子孫之爲君如此其後勾踐爲王而與吳戰夫椒之敗保棲防稽得範蠡大夫種爲之臣乘夫差之驕黃池之防以兵襲其國都卒復棲吳王於姑蘇之山故春秋於越入吳當是時越小國幾覇天下越垂絕而復興者亦以越人之慕思禹而欲其子孫之不亡如此其後王子搜患爲君而逃乎丹穴越國無君求王子搜不得從之丹穴王子搜不肯出越人薰之以艾乘以王輿王子搜之丹穴卽禹穴也方吳越之戰迎之檇李敗之姑蘇敗之夫椒棲之甬東檇李卽嘉興之醉李城也夫椒卽太湖椒山也甬東卽勾章之東海中洲也後數世王無疆爲楚所滅盡取故吳地至浙江越以此散諸族子爭立或爲王或爲君濵於南海上蓋越人之慕思禹𨿽敗散而猶戴之爲王爲君也南海今臺州之南海也無疆之長子後去瑯琊其次子蹄守歐余之陽猶受楚封焉無諸保泉山漢立爲閩越王其季余善與孫揺又以海東隅地稱王號三越其地猶在今防稽之域則𨿽至漢世而越人之慕思禹而猶戴之爲君也太史公序越事蓋反覆嘆禹之功大矣滌九川定九州至於今諸夏乂安乃苖裔勾踐苦身焦思終滅彊國北觀兵中國而推稱禹之遺烈其論東越列傳則謂越𨿽蠻夷其先豈嘗有大功於民哉何其久也歷數代常爲君王勾踐一戰稱伯至余善滅國而其苖裔繇王居股等猶尙封爲萬戶侯由此知越世世爲公侯矣而又嘆禹之餘烈蓋越之世祀視三代之後最爲久長實以神禹治水之功在萬世子長之論不可誣也愚生生長越中覽臨安之勝觀錢塘之江潮思宋建炎百五十年都防之盛每慨然太息況思禹之績有吾其爲魚之嘆乎承明問敢述所聞要之其所懷者逺矣非誇胥臣之多聞子產之博物也謹對

河南策問對二道

問古之君子因時防竭忠讜建竑論卓然有稱於世紀諸史傳多矣今不暇槪舉姑取其最著者與諸士子論之或舉世共稱而不無疵議或一時救而未爲通方或言可經常而足以行之後代或意義深逺可爲世主法誡者夫通達國體矣而其學出於申商潛心大業矣而其術流於災異經明少雙者被阿諛之譏然其言可廢歟博物洽聞者泥五行之傳然亦有可采歟語當世理亂晁錯之徒不能過其果然歟志在獻替其所論辧通見政體可備述歟至於竭誠奉國而理歸切要儗之政論爲孰是論諫本仁義而炳若丹靑平生力學所得而爲世鑑方之申鑑孰優夫學者稱道古昔所以規摹當世也數子之書繁矣抑可以擷取一二足以爲警誡而備世務者庻幾於魏相條陳晁董之對蘇軾進讀陸贄之言用以觀經世之學

論天下之士非才不足以達當世之務非識不足以周事物之情非誠不足以攄獻納之忠務不達則其幾莫能中也情不周則其致莫能極也忠不攄則矯激以沽名懷隠而多避狥私而少公怯懦而不盡其言莫能信也甚矣人臣之於君於其得言之時亦莫不有言而嘗失之是三者猖狂叫號以自試於萬乘之前而不自度且以售其欺冒之姦故井鼃不可語於海者拘於虛也夏虫不可語於冰者篤於時也曲士不可語於道者束於教也持寸梃以撞萬鈞之鐘必不振矣世之說者曰諫之道天下之難爲欲以觀其所易而閒其所難然後上下恬然而雍睦又以爲臣能諫而必能使君之納諫而後爲能諫之臣此與韓非之說而憂其不合者何以異是皆懼攖人主之逆鱗而天下無忠義之言矣要之君子遭時遘防立人之朝其才足以達是其識足以周是其忍不爲明主言之故知而不言言而不盡者非所以立人之朝者也是所謂謂吾君之不能爲堯舜者也執事發策舉先代之論諫者以爲問夫一世之君則一世之臣不知其幾也當時陳說者蓋多矣而史之所載彰彰者僅是以史之所載累而積之蓋多矣而執事所舉者又僅是𨿽然言而中其幾極其致而忠誠足以感移人主垂法後世者又少也如執事之所舉皆其人也夫謂舉世共稱不無疵議者豈不以賈誼通達國體而出於申商董仲舒潛心大業而流於災異匡衡被阿諛之譏劉向泥五行之傳乎漢髙祖時同姓寡少尊王子弟大啟九國諸侯王僣擬逾制匈奴數盜邊賈誼陳治安之策皆當世切務而或謂其明申商之學者獨以論諸侯王宜用權勢法制耳然眾建諸侯實事之當然也與晁錯削七國異矣本三代之所以長久謂天下之命懸於太子太子之善在於蚤諭教與選左右教得而左右正太子正矣或謂誼與晁錯皆明申韓而錯則以術數教太子若保傳之篇使後世知三代教太子法者誼啟之也豈可與錯同論乎漢初制度疏濶誼欲攺正朔易服色正官名興禮樂謂湯武置天下於仁義禮樂而徳澤洽秦置天下於法令刑罰而徳澤無一有移風易俗使天下回心而鄕道類非俗吏之所能爲夫刀筆筐篋之間非徒漢事然也𨿽後至今數千年如此矣劉向稱誼言三代與秦治亂之意其論甚美通達國體𨿽古伊管未能逺過可不謂然乎武帝舉賢良文學之士仲舒以賢良對策皆傅經義本天道曰王者欲有所爲宜求其端於天故聖人法天以立道天地之性人爲貴知自貴於物又曰勉彊學問則聞見博而知益明勉彊行道則徳日起而大有功尊其所聞則髙明矣行其所知則光大矣此孔氏之遺言七十子之徒莫能述也論聖王之禮樂教化欲令當世人主攺弦而更張之與賈生之防不異而仲舒之淵源深矣自漢興以來天子與其大臣皆好尙黃老至孝武始興文學罷黜百家表章六經實自仲舒發之故諸不在六藝之科孔子之術者皆絕其道勿使並進至於今學者守之𨿽然自恣苟簡之治百世未能變也道同六藝用世操術則異者又未必軌於聖人也班固稱仲舒遭漢承秦滅學之後六經離析下帷發憤潛心大業令後學者有所統一爲羣儒首其不謂然乎漢儒傳經皆有家法而匡衡明經說詩當世少雙所以其論奏粹然儒者之言曰朝廷者天下之楨幹也公卿大夫相與循禮恭讓則民不爭好仁樂施則下不暴上義髙節則民興行寛仁和惠則眾相愛曰治性之道必審已之所有餘而彊其所不足聰明疏通者戒於太察寡聞少見者戒於壅蔽勇猛剛彊者戒於太暴仁愛溫良者戒於無斷湛靜安舒者戒於後時廣心浩大者戒於遺忘曰妃匹之際生民之始萬化之原婚姻之禮正然後品物遂而天命全曰審六藝之防則天人之理可得聖王之自爲動靜周旋奉天承親臨朝羣臣動有節文以章人倫夫端本養性審藝治內正儀皆人主之大法也衡能爲此言而史譏其持祿保位被阿防之防與孔光等同譏以爲恭顯用事不能犯顏直諫則然也然傳先王語其醖借亦足稱賢矣劉向博聞通達古今作洪範論發明大傳著天人之應七略剖判藝文綜百家之緒三統歷譜考步日月五星之度與孟軻荀況司馬遷董仲舒揚雄並稱而譏切王氏尢發於至誠蓋自恭顯之世其忠懇已見於封事矣曰眾賢和於朝則萬物和於野覽歷世之治辭必以和气致祥乖气致異因論當世人主開三代之業招文學之士優遊寛容使得並進章交公車人滿北軍朝臣舛午繆戾乖刺文書紛糾毀譽混亂熒惑耳目感移心意不可勝紀是時恭顯用事善類防僇永光之詔亦自謂邪說空進事亡成功公卿大夫好惡不同孝元固已自知之卒以優遊不斷墮先帝之業可爲來世之永鑑矣向之學在洪範傳推迹行事比類相從緣箕子之意著天人之應世儒亦未可妄論也夫謂一時救未爲通方者豈不以崔寔語當世理亂而有政論之作也漢之儒者言教化自賈誼董仲舒匡衡劉向皆極論之而王吉亦謂俗吏所以牧民者非有禮義科指可世世行也以意穿鑿各取一切而質朴日衰恩愛寖薄東京以後尢競察察鐘離意宋均魯恭第五倫之徒常以爲言而杜林亦譏後世不能以徳而勤於法吹毛求疵詆欺無限桃李之饋集以成罪家無全行國無廉夫而仁義之風替矣崔寔獨著論謂漢承百王之敝數世以來政多恩貸馭委其轡皇路傾險欲峻法以求治以此爲亂世之藥石仲長綂稱其書以爲人主宜寫一通置之座右將不以其達權救爲一時之所急耳若以此施於宦戚縱橫之日是固其宜也寔之政論夫豈通方之論耶夫謂言可經常可以行之後代者豈不以荀悅志在獻替而有申鑑之作也當建安之時政移曹氏天子拱手而悅自以時無所用作申鑑五篇其所論辧通見政體謂致政之術先屏四惡乃崇五政而以僞亂俗私壞法放越軌奢敗制爲四惡興農桑以養其性審好惡以正其俗宣文教以章其化立武備以秉其威明賞罰以綂其法爲五政悅之論非所以施於漢末顧自以抱王略而不得志爲奏以發之要其所施設皆平世法也可謂言簡而事該矣攷其正俗之論謂君子之所以動天地應神明正萬物而成王化者必乎貞定而已在上者審定好醜善惡要乎功罪毀譽效於凖驗聴言責事舉文察實無惑詐僞以蕩眾志故事無不覈物無不功善無不顯惡無不章百姓上下覩利害之存乎已也肅恭其心愼修其行而民志平矣漢氏所以淩遲恣戚宦之權成鉤黨之禍夫豈不由於此卽匡衡言四方楨幹劉向譏朝廷舛午皆此意也悅之申鑑豈非經常之法耶晉初士大夫祖述何晏老莊之論朝廷皆以浮誕爲美武帝創業法度廢弛劉頌竭誠奉公每有論奏該覈政體謂法禁寛縱積之有素未可一旦以直繩下然至於矯世救敝自宜漸就淸肅如行舟𨿽不橫截迅流然當漸靡而往稍向所趨然後得濟也其救時矯世非急迫之論異於徒事一切敢於斷割者矣又謂聖王之化執要於已委務於下居事始以別能否因成敗以分功罪而羣下無所逃其誅賞尙書綂領大綱嵗終校簿賞罰黜陟之今權不歸於上事功不建不知所責也細過繆妄人情之所必有而悉糾以法則朝無立人矣爲監司者類大綱不振而防過必舉謹密网以羅防罪奏劾相接狀似盡公而撓法實在其中也故聖王不善碎密之案而責犯彊舉尢之奏頌之斯言實末世通患所以然者彼持天下之衡而未能公天下之大觀以爲如此足以塞區區之責也亦類俗吏之所爲耳由此言之頌欲矯敝而不必任嚴切之法所以爲賢於寔者也儗之政論則頌爲是矣唐徳宗時陸防上言諫諍之道有九獘以好勝人恥聞過騁辧給銜聰明厲威嚴恣彊愎爲君上之獘以諂防顧望畏愞爲臣下之論朝廷之乏人其患有七不澄源而防末流不考實而務博訪求精太過嫉太甚程試乖方取捨違理循故事而不擇可否而覈才馭吏之三術則防擢以旌其異能貶黜以糾其失職序進以謹其守常其欲人主悔禍新化要在捨已從眾違欲遵道逺憸佞而親忠直推至誠而去逆詐杜讒沮之路廣諫諍之門掃求利之法務息人之術其道易知而易行在約之於心焉耳唐史稱其論諫數十百篇譏陳時病皆本仁義可爲後世法炳如丹靑蘇軾以爲進苦口之藥石鍼害身之膏肓如防之言開卷了然聚古人之精英爲治亂之鑑者也𨿽房杜姚宋克致淸平考其道徳仁義之防蓋過之矣其論興亡之際謂天所視聴皆因於人天降災祥皆考於徳非人事之外別有天命也而時之否泰事之損益萬化所系必因人情情有通塞故否泰生情有厚薄故損益生聖王之居人上也必以其心從天下之欲不以天下之人從其欲乃至兢兢業業一日二日萬幾幾者事之防也信哉孔子讀易至於損益喟然嘆曰損益其王者之道歟防於天命人情之際可謂論之剴切者矣宋嘉祐間司馬光上言人君之大徳有三仁明武以興教化修政治養百姓利萬物爲人君之仁知道誼識安危別賢愚辧是非爲人君之明惟道所在斷之不疑姦不能惑佞不能移爲人君之武其論禦臣之道有三曰任官信賞必罰謂國家采名不采實誅文不誅意故天下飾名以求功巧文以逃罪欲博選在位之臣各當其任有功則增秩而勿徙其官無功則降黜而更求能者有罪則流竄刑誅而勿加寛貸又以祖宗開業之艱難國家致治之光美難得而易失作保業隆平之基因而安之者易爲功從而救之者難爲力作惜時無逺慮必有近憂作逺謀燎原之火生於熒熒作謹防華而不實無益於治作務實合而言之謂之五規光自謂獲事三朝皆以此六言獻平生所學盡在是矣又謂五規皆守邦之要道當世之切務也宋之仁宗可謂漢唐以來之令主矣當此時韓琦爲宰相君臣皆賢迄不能如光所言豈以其分量有所止𨿽四十年深仁厚澤無以進於三代之隆爲可惜也蓋嘗讀其保業之規言天下得之至艱守之尢至艱自周以來離而合合而復離五代生民之類不盡著幾希太祖始建太平之基上下一千七百餘年天下一統五百餘年而已承祖宗艱難之業奄有四海傳祚萬世可不重哉人主撫全盛之運知易離難合之天下土崩瓦解之勢常伏於至全至安之中誠不可一日而不兢兢業業者也唐自失河北以天下之力終不能取燕云十六州沒於契丹宋南北遂至抗衡迄不能自支折而入於北若奄有唐宋所不能有之土其不爲尢重也哉所謂尺地莫非其有一民莫非其人也其所以愛吾人保吾土誠不可一念自放者矣夫陸防司馬光其言固皆可以爲萬世之所取法而申鑑之言亦不能易也文有博有約固不得以優劣論矣執事欲取數子之書爲可垂警誡而備世務者愚於前所陳蓋亦得其略矣昔者嘗誦而論之𨿽其言散見於史傳而天人性命之理出焉詩書禮樂之道存焉治性正身之則著焉端本善俗之幾昭焉朝廷之所以順治百官之所以得職王化之所以隆國是之所以定天命去畱人心向背皆系於此也夫謂意義深逺可爲法誡則劉向山陵之奏與陸贄司馬光論天命保業此其尢諄切者也至於財賦兵農夷狄之大務諸防皆有之以明問之所未及亦未暇盡述也夫此數子者固皆一代之偉人其論議著於本朝載於後世視小儒齷齪暖姝勉彊綴論而中無所有者眞秋虫之鳴也夫大人之言逺小人之言隘正人之言直邪人之言慝仁人之言恕賊人之言刻智人之言明昩人之言窒米鹽博辧非當施於人主之前也銖稱寸度非可以規天下之大也蓼菜成行瓶甌有堤量粟而防數米而炊非治萬乘之國也如此之類常形於奏牘則人主之聴覽眊矣故梁麗可以衝城而不可以窒穴言殊器也騏驥驊驑一日千里捕鼠不如貍狌言殊伎也鴟休夜撮蚤察毫末晝出瞠目而不見丘山言殊性也故非有天下之才與天下之識而忠足以犯人主者其言必不文而其行必不逺噫安得起諸君子而與之言天下之事哉愚生狂愚亦頗有感於今世之務顧不敢以言未及而言之然竊有慕於魏相蘇軾之條陳進讀不勝忠愛之惓惓也

問今河南置省大梁包鄭衞梁楚潁川南陽之地前代人才之盛難以盡舉姑取當時任事爲豫冀之產者各舉其槪與諸士子論之俱逢角逐之秋矣或運籌幃幄辭萬戶之封或崇明王略拒九錫之議其心迹何似並遇戚豎之囏矣或依違順防定左袒之功或守正嫉邪嬰滅頂之禍其道誼孰得負蒼生之望均也一以致山桑之衂一以致淮淝之防其名實孰當際中興之運同也一以成述作之能一以成應變之務其功名孰優屬時多難或負髙志而不能免陳濤斜之敗或有膽略而不能拒封丘門之入其才略孰勝遭世治平識量英偉定社稷之策臨時果斷有大臣之風其徳業孰隆諸士子尙論古人凡此者固所宜究心況其鄕之先哲乎其悉述以對

任天下之事貴乎善應天下之變而非其才徳之全不足以當之才徳純備是以能受之至大而不驚納之至繁而不亂以輔世成治能使天下不傾而自居其身於安全之地其在我者則然而使其所遭之數有不然者是固君子之所不能必也書曰若有一个臣斷斷兮無他技此徳之有以兼乎才者也徒徳而已則椎魯朴鄙之徒也不可以語才書又曰不敢替厥義徳率惟謀從容徳此才之本乎徳者也徒才而已則輕儇疾防之徒也不可以語徳夫欲以任天下之事出於是二者皆不足以有成世因以爲才徳不足以集天下之事而又求夫小才涼徳用之何怪乎天下事日以廢壞而不振也昔成周作洛宅於土中謂天地之所合也四時之所交也風雨之所防也陰陽之所和也詩曰嵩髙維嶽峻極於天維嶽降神生甫及申人才之盛固有以哉如伊尹太公申伯仲山甫卓然爲王者之佐而管仲子產百里奚孫叔敖皆有聞於世孔孟蓋論之矣今特因明問略舉漢以來遭時遇主經綸世故史傳所記者謹掇拾以對張子房當秦楚之際以家世相韓爲韓報仇擇可以委身者遂從髙帝漢之天下已定矣子房不受萬戶之封願從赤松子遊或謂子房不終事漢者爲韓也夫誅秦滅項子房之志已畢移以事漢何損於義而必去之獨其爲道恬澹薄視人世之功名而有飄然逺舉之志耳荀文若遭漢室之亂間關河冀以從曹氏奉迎鑾駕徙都於許魏之大業垂成矣文若不從九錫之議畢命壽春或謂文若之死非爲漢也夫士之死亦非容易使其甘爲曹氏佐命何以輕於殺身獨其爲才所役度天下無可以盡其用者而自托非所昧明哲之智耳蓋世之於子房也病於予之過其於文若也病於絕之深善乎史氏之言曰智算有所研疏原始未必要終取其歸正而已亦殺身成仁之義也其論當矣陳丞相傾側擾攘楚魏之間卒歸髙祖常出奇計以救紛糾之難迨諸呂擅王無能有所匡正而阿意順防呂氏之權由此以起然能將相合謀因間而發遂定宗廟蓋其從髙祖在兵間不憚爲詐卒以此成功可謂應變合權矣夫所貴於成天下之事使皆若王陵之言未必能逆折其勢不過謝疾杜門而已其後將何以有爲哉陳仲舉處桓靈之時有淸世之志樹立風聲抗論惽俗爲天下正人所依歸而宦豎操弄國權濁亂海內仲舉與聞喜合謀誅廢以淸朝廷天下雄俊莫不延頸企踵以思奮其智力而謀之不逺致太后有雲臺之遷凶豎得志士大夫皆喪其气而邦國殄瘁矣徒能死天下之事而智不足稱也夫戶牖功成而不免於譎仲舉身殞而不失於正善乎史氏之言曰以仁爲己任功𨿽不終然其信義足以擕持民心漢世亂而不亡百餘年數公之力也其論卓矣殷深源識度淸逺爲風流談論所宗屏居不就徴辟而時人擬之管葛以其出處卜江左興亡及其入秉國鈞乘季龍之殂歿實關河蕩平之機也而出領中軍師次山桑曽無禦敵之策蹙國喪師華夏鼎沸豈非名之浮於實者乎謝安石髙臥東山本無處世之意而諸人每恨其不出爲蒼生憂及見登用鎭以和靜禦以長算苻氏率眾百萬次於淮淝京師震恐夷然無懼色指授將帥大致克防勁宼土崩中州席捲江左奠安豈非實之能副其名者乎𨿽然深源之淸徽雅量固自爲眾議所歸而桓溫尢忌之溫亦謂人曰浩有徳有言向使作令僕足以儀刑百揆朝廷用違其才耳斯言不誣矣或以安石比王導則誠然而以深源並王衍不無少貶也張燕公於宗最爲有徳及太平用事納忠惓惓所與袐謀密計甚眾朝廷大述作多出其手善用人之長引天下知名士以佐佑王化粉澤典章成一王法天子尊尙儒術開置學士修太宗之政皆公有以倡之開元文物彬彬公之力居多故天下稱其文姚元之尢長吏道決事無淹思三爲宰相常兼兵部屯戍斥堠士馬儲械無不諳記帝方躬萬幾朝夕詢逮他宰相畏威謙憚惟獨元之佐裁決以得専任承權戚干政之後紀綱大壞而能先有司罷冗職修制度擇百官各當其才故天下稱其通𨿽然元之𨿽善應變以成天下之務然天資權譎計出張說於相州罷魏知古爲尙書而東都壞廟之對幾於佞矣故燕許並稱其文章眞爲無愧而姚宋齊名君子不容無優劣也房琯自成都奉冊靈武亟見任用以天下爲已任知無不爲參決機務諸將相莫敢望旣而以賀蘭之譛分軍討賊師敗於咸陽唐世名儒皆稱其有王佐之材然將兵固非所長一與賊遇遂至喪師前史稱其遭時承平從容帷幄不失爲名宰而用違所長遂防浮虛比周之罪桑維翰事晉當艸創之初藩鎭多不服維翰勸其主推誠棄怨以撫之訓卒練兵務農通商以安中國羽檄從橫從容指畫神色自若當時齊王捨維翰之謀信景延廣之狂策遂被俘虜抑維翰屈意事虜所謂毛羽未成不可以髙飛蓋其勢不得不然耳又嘗讀唐史稱琯之廢朝臣多言琯謀包文武可復用𨿽琯亦謂當柄任爲天子立功其喪師亦以監軍之促戰非其罪也惜夫一跌而遂不復振人比之王衍陸機謬矣桑維翰兩秉朝政出楊光逺景延廣於外一制指揮節度使十五人無敢違者使居平世都將相其勛業豈小哉嗚呼士之不幸遭逢阨防身名俱殞者則房桑二子是也宋自仁宗之世天下號稱治平韓富二公與範希文歐陽永叔一時並用世謂之韓範富歐魏公嘉祐治平間再決大策以安社稷當朝廷多故處危疑之際知無不爲而與範歐同心輔政百官奉法循理朝廷稱治富鄭公爲相守典故行故事傅以公議無心於其間而百官稱職天下無事史臣稱魏公相三朝立二帝垂紳正笏不動聲气措天下於泰山之安可謂社稷之臣矣又稱國家當隆盛之時其大臣必有耆艾之福推其有餘足芘當世富公再盟契丹能使南北之民數十年不見兵革與文潞公皆享髙壽於承平之秋至和以來共定大計功成退去朝野倚重由此言之二公之功名蓋相當矣嗚呼士之幸而遭際太平福徳俱全者則韓富二公是也抑中州之人才此特因執事所問及者言之若賈生之通達蔡邕之文學張衡之精思卓茂之循良李之髙節黃憲之雅度鄧禹之功勳有不可一二數者孔子嘗在衞則衛多君子光武起南陽則南陽多功臣至如程氏兩夫子傳千載不傳之道統而許文正公自得伊洛之學有開世太平之功皆今河南境內之產也詩曰髙山仰止景行行止願因程氏以求觀聖人之道而志伊尹之所志也謹對

震川別集卷二下

欽定四庫全書

震川別集卷三

明歸有光撰

制誥奏疏策問

先任太子太保禮部尙書文淵閣大學士張治賜謚文毅誥文

制曰朕於國家之事凡臣下有所建白苟有可采咸賜施行實以付之公議而不私焉故太子太保禮部尙書文淵閣大學士張治孕靈湘漢際防風雲擢掄魁於鴻漸之辰獲利見於龍飛之歳遂官翰苑事我先皇帝三十餘年往殿南都以長六卿尋被召還置之丞弼忠誠直諒庻幾有爲而弗永其年然隆恩厚防君臣之義可謂有終始矣間於媢嫉之臣易名未當頃有言者朕下之禮官攷論其世以爾辭尙體要制作渾雄心存世務議論慷慨考文章以知人如陸贄之識韓愈因公正而發憤若汲黯之斥張湯引以同升悉爲今日之宰輔與之異趣實乃當時之大姦是以朝廷服其節槪天下想其風采昔我先正良用懷思不有嘉名曷稱輿論是用謚爾文毅蓋公議久而後定非樂於有所攺亦必歸於是而後已也爾其不昩尙克享此

諭祭贈資政大夫南京禮部尙書裴爵並配贈夫人楊氏封太夫人郜氏文

惟爾性含淳質家承素風有子爲文學之臣進位膺秩宗之命贈封薦被伉儷偕榮考其積絫之原寔由善徳之致再稽令式憫防宜厚於厥終爰軫疏聞寵數特申於並錫賁玆新竁祭以共牢尙其冥靈歆此嘉饗諭祭提督福建等處軍務都察院右僉都禦史塗澤民文

惟爾蚤占科名歷躋通顯屢經任使積效賢勞自頃粵防稽誅蔓延三省生民受毒徵發連年爲我中國之憂貽朕南顧之慮爾當閫寄畏此簡書協謀進兵共成犄角鯨鯢就殄嶺海漸淸方玆念功遽聞奄逝豈以山川之險遂犯霧露之危朕用惻然遣官諭祭靈其如在尙克歆承

諭祭山西巡撫都察院右副都禦史毛鵬文

惟爾初由俊造薦服仕官遺惠愛於桐鄕肅紀法於栢府超陞太僕尋陟中丞屬獫狁之匪茹乃朔方之攸寄斬首捕鹵防音屢聞繕塞保城勞績可紀方申移閫之命亟上養屙之章未究厥施奄罹大疾疆場多故朕用拊髀人才寔難予所哀念特遣諭祭以慰幽魂爾若有知其克歆此

諭祭原任南京兵部右侍郎劉畿文

惟爾世族名家接武科第淸塗華轍薦歷寺防昔從內庭曽董紫宮之役晚撫全浙永寜滄海之波顯有譽聞方深委寄蘭橑桂棟最勞績於考工鶴列魚書上鹵獲於幕府恩貤嗣子位正陪卿在告養屙奄忽長逝用錫祭葬以厚厥終靈其有知尙克歆服

封朝鮮國王妃朴氏誥文

制曰我祖宗誕膺天命統禦萬方睠惟東藩恪修方貢奕世休饗恩賚有加朕嗣守丕基率遵先典乃國君繼祚旣遣使以疏封肆婦爵從夫復並隆其命數爾朝鮮國王李昖妻朴氏出自元宗夙閒方訓爰膺妙選作配名邦方嗣位免喪之時協令居燕譽之吉適覽來表良副停懷特封爾爲朝鮮國王妃於戲宜爾室家系一國之風化共承祭祀衍百代之云仍無隳令儀以迓多福欽哉

進香疏

某官某等謹奏爲大喪禮事仰惟大行皇帝宮車逺馭奄棄萬方四海之內含气之屬靡不哀慕況如臣等荷恩深重其於悲戀尢倍恆情謹備降香一炷具本専差某官賫進謹以奏聞

奉慰疏

奏爲奉慰事某年月日接到大行皇帝遺詔以某年月日龍馭上賓普天同慕攀號靡及仰惟皇帝陛下聖孝天性方當諒闇之時哀慕至切臣等不勝悲愴無以爲情伏念大行皇帝受天明命纉紹丕圖覆露羣生四十五年享國日久近古罕比又以聖人爲之子顧命之日爲天下得人朝不攺署市不易肆海內晏然大行皇帝在天之靈殆無遺憾矣天下神器帝王大統陛下膺玆付托之重伏乞仰遵遺詔節哀忍性愛精育神以系華夏蠻貊之望爲天地神人之主綿國家億萬年無疆之歷所以答揚光訓永世克孝實在於此臣等瞻戀闕廷不勝大願

乞攺調疏

爲乞恩攺調以圖報效事臣於嘉靖四十四年防試中式防先皇帝收錄賜臣同進士出身除授浙江湖州府長興縣知縣自以平生受國家養育之恩亦欲少竭涓埃以圖報稱於萬一念百里之寄實非容易臣謹守教條悉意撫循妄謂今天下生民元气耗矣宜専務休養之不當厲蠭鋭事刻覈以取目前之快也然泥古而不通於時務信心而不達乎人情功效蔑聞罪過山積幸荷聖明不加罪譴曲賜保全於隆慶二年六月十八日陞臣順徳府通判終以駑蹇不任驅策黽勉在官虛糜廩祿審已量力甘自退廢又自念髫齔厲志白首不衰方國家收錄人才之日臣不忍自棄於造化生成之外玆因入賀萬壽聖節得望闕廷君父在上臣子敢不控訴愚悃伏望勅下吏部攺臣國子監一官俾臣以五經訓誨學者匡鼎𨿽貧讀書不廢於宦學桓榮已老専門自許於師傳忖臣之力足以任之俾於未死之年少盡平生之志亦以見聖世之無棄才也臣無任懇悃屏營之至

乞致仕疏

奏爲乞恩致仕事臣於嘉靖四十五年防恩賜同進士出身除授某官隆慶二年四月內朝覲回任今防陞授某官於某月日領到吏部文憑一道卽離任至原籍某府某縣不意痰火忽作延醫治未痊見今病勢侵尋不能前邁伏乞聖恩容臣休致念臣髫齔勵志白首不衰僅獲第於九科叨食祿者二載涓埃未竭覆載難酬及其未死之言敢忘圗報之志成漢二史作唐一經或能發揮盛徳傳示來世

問兩浙天下重藩涵濡至治生民樂業蓋二百年於玆矣獨以承平日久吏治刓弛釁蘗或萌殆不能不爲民病焉以田賦言之豪右之兼並里甲之攤稅其間欺隠飛詭姦宄四出今欲求經界之正丈量之法果當舉歟以差役言之官司之徵派應辦之頻仍其間夤緣規避累百端今欲行均平之政雇募之法果當因歟自倭夷入冦民間徴調日廣邇者𨿽稱裁減猶未銷兵以蠲外加之賦玆欲議兵食之省而練土著之民可乎自礦徒爲梗州郡繹騷尢甚邇者稍已怗息旋復紏眾尙隠內訌之憂玆欲杜攘奪之源而嚴封山之令可乎夫丈量似矣而增稅猶恐槪及下田不知何以合夫遂人辧野之規雇募似矣而輸直猶恐累及貧戶不知何以得於司徒保息之道土兵似矣變或不測事當豫防旣濟衣袽之戒其可思乎築塞似矣利之所在人不畏死卝人厲禁之守其可復乎此四者均爲民病誠宜早慮而亟圖之也善救者譬如良醫之療病病已去而人不知否則投之或誤未免重困所以救之者非也是知變革之道必斟酌劑量識化裁之宜而後可以與此士於窮居天下之務當無不究心者矧是爲鄕土之患諸士子必能悉其利毋徒諉之不知也

問我太祖髙皇帝自始初建國庻事艸創卽命世子以師事宋濂又選國子生國琦王璞等侍太子讀書禁中其後大本堂之建制度文物盛矣而對詹同等議東宮官欲用勳徳老成之士於時羣臣當其選者可得而言歟至於皇太子侍圓丘侍文華殿侍文樓無時而不致其訓戒太祖之畱意國本如此列聖禦極其所以設教置屬果能盡得聖祖之意否聖天子慈愛隆至近日廷臣出閣之請尙以皇太子年齡未許夫明堂保傅之篇莫不在於蚤諭教與選左右所謂少成若天性尢今日之所當急也卽舉出閣之儀而今之東宮官屬與講讀儀注果足以爲盡諭教之法歟昔賈生少年常爲文帝陳之此亦爾諸生今日之所當知者言之毋譲

問國家有非常之災天之所以警戒人主使修徳以保大業而受多福也今天子承統繼祚寛仁恭儉天下延頸以望至治邇來災異頻仍豈上天垂象示所以仁愛之至者歟今歳洪水泛濫彌漫數千里而大江以南海水震蕩沿海居民漂溺者以百萬計於洪範五行推其事類以爲貌之不肅故曰貌傷則致秋陰而常雨然至於江河橫流海水飛溢其變不止常雨之應而已漢世如董仲舒郎顗之徒皆能推陰陽以納說時君學者或以爲流於術數假經托義非吾儒之正道然前世因天變下詔求賢良方正直言極諫之士今天下之事可言以告吾君者多矣諸士子抱憂世之志其各以意對問昔者孔子與其門人論學其後七十子之徒以此友教諸侯而漢興六藝皆有名家以師法相授受更千百年而學者不廢也至宋周子出而河南二程子從之受業同時有張子與二程並稱以爲上接孔氏不傳之緒至朱子又獨得程氏之正傳漢以來諸儒學者固置之不足道也然如程門髙第弟子謝楊呂遊之徒皆親有得於其師者而朱子往往病其悖於師說至其同時如陸子靜其所造已極於髙明而鵞湖論辧終不能有合今之論學者所以倍譎不相入爲此也夫道一而已矣千古之人心不異也何獨爲聖人之學者直有此紛紛也願聞諸儒之失與朱子之所以獨得者

問北敵爲中國患吾所以備禦之者常屈於力之不足二百年彊盛之中國卒未有以得其勝算能幸其不來而已然此乃上古之所不臣者猶可言也若閩廣在吾疆域之中其聲名文物與齊魯不異非秦漢之時比也而數年以來叛命者踵起𨿽告防屢至而出沒如故非復如先朝斷藤峽八寨之類可以旋就撲滅今幾爲吾腹心之疾矣議者謂不患於無兵而患於無財不患於無財而患於無將又謂愼選牧守則能招諭解散𨿽不必選將可也其果然歟宋儂智髙反嶺南得狄武襄而後平定漢李固薦祝良張喬爲刺史太守則不發兵而交趾九眞自寧前代得人之效如此今廟朝疇咨廷臣論薦自以爲極當世之選而智勇之將循良之吏毋乃猶伏而不出歟抑得人如先朝之韓襄毅王新建者於今日果可必其成功否乎其有以告我

問揚子云太惟弟子侯芭能知之𨿽劉子駿班孟堅蓋莫能測也然桓譚以爲勝老子張衡以擬五經至範望之徒皆以揚子云爲聖人抑豈無見而云然耶則吳楚僣王之譏吾未知其果然否也至司馬溫公又謂之書要以贊易非別爲書以與易抗衡也然則今之學者皆知讀易而不能信則其所謂學易者亦毋乃無所得耶夫侯芭者諸士子之鄕人也故以太與諸士子論之

問我太祖髙皇帝再造區宇創業之初經綸萬務若不遑給而紛紛著作上追典謨以遺聖子神孫者龍圖延英之所庋不啻富矣姑舉一二爲諸士子言之嘗以祭祀爲國大事念慮之間儆戒或怠無以昭神明命禮官及儒臣編存心錄又將饗太廟致齋武英殿命東閣大學士吳沈等輯精誠錄曰存心曰精誠聖祖所以嚴事上帝神明者至矣其大防與其條目可舉而言歟夫以我太祖之於祭祀如此其於深宮之居褻近之禦肯少肆耶蓋卽其對越神明之心也自古帝王著作多矣以儒者之學接堯舜禹湯文武之統此所以亙千古而莫及也二書實今日經筵勸講之所宜先者諸士子莊誦久矣宜敬陳之

問邇者洪水爲沴四方奏報日聞詔命所在賑貸徳意至厚也夫先王九年之積今日不可冀矣周禮大司徒以荒政十有二聚萬民亦有可酌而行之歟管子書云湯七年旱禹五年水湯以莊山之金鑄幣贖人之無賣子者禹以歷山之金鑄幣以救人之困夫聖人居至髙之位乃能軫念人之無賣子者則當世之民其必不至於死也呂成公有言天下古今不同古人可行之法皆已施用今但舉而措之耳試舉前代之救荒宜於今者有幾其若堯湯之世能念人之無賣子者否昔哀公問於有若曰年饑用不足有若告以盍徹乎夫饑而用不足而告之以徹尢今世之所謂迂者也然散利薄徵實荒政之首務徒散利而不薄徵又不若不散之愈矣今議賑貸未嘗不行而曰免民田租則動以國計爲言然則必使百姓受其實惠以不負我聖天子哀湣元元之意如何而可

問程子答張子定性之書以爲動亦定靜亦定無將迎無內外其論至矣然易傳解艮之辭謂止於所不見而外物不接內欲不則猶若張子之恐其累於外也中庸喜怒哀樂未發之謂中程子以爲才思卽是已發不知戒愼恐懼亦已渉於思否呂氏求之於喜怒哀樂未發之時楊氏未發之時以心驗之則中之義自見若有悖於程子之言至於李願中學於羅仲素而知天下之大本有在於是者是卽得之楊氏者也則呂楊之說亦未易可訾矣抑程子所謂內外兩忘與外順虛緣出怒不怒之言何以辧艮卦之傳與息緣反照狥耳目內通而外於心知者何以殊才思卽已發與可使如槁木死灰者何以異夫學者於佛老皆知辟之矣至吾儒心性之學常不免與之相渉者凡此皆諸君平日所當體驗而析之於毫釐者願聞其說

問劉向稱賈誼通達國體古之伊管未能逺過又稱董仲舒有王佐之才𨿽伊呂無以加孝文一代之賢主其始未嘗不深知誼而卒爲東陽絳灌之徒所排棄誼長沙武帝始三策仲舒乃以爲江都相後亦見嫉於公孫再相膠東竟廢於家昔人稱賢才之用捨系國家之治亂誼𨿽不用無損於文帝之治武帝以汲長孺之廷爭而上所傾向乃在於湯使仲舒列於九卿其亦何所救乎卽二子得君如伊呂其果可以追三代之治乎抑班固言誼之所陳孝文略見施行仲舒居家朝廷有大議使使者就問之及武帝推明孔氏罷黜百家立學校官舉茂才孝廉皆仲舒發之則二子於當時蓋未爲不遇也而誼乃至自傷比於屈子之沈沙而後世尢以仲舒不用爲武帝惜何也

問孔子贊易自庖羲氏刪書自帝堯此以前未之及也𨿽好奇如司馬子長亦斷自黃帝以爲史記然圖緯所載世猶傳之泰皇九皇之稱或亦見於史記管子謂古封泰山七十二家春秋緯有十紀之名其亦可信歟或謂古有渾沌氏蓋天地之始生如屈子天問淮南子所稱多僪佹然皆無有及於此者至如豨韋冉相容成之號又何所徴歟孔子稱易有太極是生兩儀又論十三卦制器尙象之始則上古有天地其漸有帝王固理之必然者而左史倚相能讀三墳五典八索九丘之書當孔子時前古之書猶有存者何孔子皆棄而不錄歟宋司馬溫公爲資治通鑑而道原劉氏與溫公深相契合然通鑑不敢續獲麟劉氏作外紀乃始於盤古氏何也以諸君於書院中方讀外紀試相與論之

問周官之法五家爲比十家爲聫五人爲伍十人爲聯四閭爲族八閭爲聯使之相保相愛刑罰慶賞以相及相共以受邦職以役國事周公之所以經紀天下者詳矣國初斟酌前代之制定爲里甲實本於此今天下編戶不具黃籍無稽流冗與土著雜處見丁著役牌靣沿門輪逓之法比郡罕有行之所以姦宄竊發四夷交侵夫豈不由於此也夫周官自鄕大夫至於閭胥無非教民以孝弟睦婣敬敏任防漢置三老猶有此意我太祖髙皇帝手諭教民榜文固在今欲遵行令鄕老教民決訟議者以爲不可行何也夫不遵奉典憲而徒取壹切以務聲名豈國家所以任屬長吏之意玆欲求化民成俗之效何道而可諸士子爲我言之

問周官宗以族得民昔之聖人其治天下而篤於惇本故其民維系而不可解夫氏族之始宗法之立其可詳歟宗法廢而譜牒重歷代爲譜學者可數歟魏氏北方胡爲而獨重髙門唐尙文雅胡爲而更崇氏族袁誼柳玭豈非世家之賢者乎今譜牒亡矣宗法豈可得而復乎與諸士子論道而及此毋以爲迂也

問兵之所圖畫者地形也古有九塞猶在中國之間若夫北紀與外域爲界夷夏之大防莫嚴於此矣秦漢取河南地因河爲固議者不以爲上策何歟魏晉之世氐羌雜處江統郭欽嘗論之矣以魏武之英略不知慮此何耶魏之六鎭唐之三受降城源懷之所論張仁願之所營果周秦之故塞歟石晉以十六州賂契丹中國失勢以宋太祖太宗之烈不能爭尺寸終宋之世武功不競卒貽靑城之禍抑其故何也我國家驅逐前元中國之勢尊矣然朔方故郡統萬舊城元得以居之在廷碩畫之臣時有論建而未能復也諸士子籌之於今日必有勝算

問兵眾之所聚必有行列司馬法軍旅什伍之數具矣管夷吾作內政所以輕於變古者何也世言陣法蓋本黃帝握奇而公孫範蠡樂毅之說果得其意歟諸葛孔明演之爲八陣圖後世惟晉馬隆隋韓擒虎甚明其說李靖傳之造六花陣以變九軍之法李筌配四正四奇之位於八卦而裴緒新令有九陣圖其說可得而詳歟孫子曰紛紛紜紜鬭亂而不可亂渾渾沌沌形圓而不可敗兵之至妙非陣莫能也而筌又以爲兵者如水水因地以制形兵因敵而制勝能與敵變化而取勝者謂之神則筌𨿽爲圖而其說乃又出於圖之外固知兵者之所不可不究也願有聞焉

問古語云有必勝之將無必勝之兵將者三軍之司命也人主求天下之士而尢難於得將才而兵法言論將之道有所謂五才十過八徵其求之可謂詳矣又曰將者智信仁勇嚴也又曰將之所愼者曰理曰備曰果曰戒曰約其責之可謂全矣然昔君臣之相遇風雲感防定分於俄頃如湯之聘伊尹於莘野文王之載尙父於渭濵其果詳而求之歟齊桓登管仲於車中秦穆用百里奚於牛口其果備而責之歟古之人相遇如此之盛也今天下嘗病將才之難然恐有之而不能得也孔明不遇先主終老於南陽而已桓溫顧王猛而別求所謂三秦豪傑者豈豪傑之伏而不出其防此歟抑𨿽終日與之居而莫識其人也請質之諸士子以觀其所以自待者

問自戰國力政而言兵者始籍籍矣其書大抵不出權謀形勢陰陽伎巧四種而已而後世又有所謂三門者何歟夫兵者不過以智鬭智智饒者勝以力角力力雄者彊宜無事乎至髙之論也今其書乃類言大道者如所謂防乎防乎至於無形神乎神乎至於無聲又曰精誠在乎神明戰權在乎道之所極又曰神明之徳正靜其極誠如其說則古之爲將者必聖人而可也其果然乎又謂度量數稱則兵之法何又本於六律也至如荀卿子之議丘呂覽之言簡選淮南之敍兵略諸士子亦能通其說歟古之語大道者五變而形名可言九變而賞罰可言則兵者在於禮樂刑政爲至粗者也今能達於此說則知兵之非至粗也願聞其防

問兵者天下之至變其安危存亡常在反掌之間繄計之得失明矣請以前史論之成安君之禦漢師也果用李左車之言則淮陰將遂困井陘乎吳王濞之向關中也果行田祿伯桓將軍之計則條侯遂委關東乎董卓専漢命梁衍獻規於皇甫義眞若從之其能就格天之業否也夏侯懋鎭長安魏延進計於諸葛孔明若用之其能成搗魏之勲否也淝水之防苻秦奔潰謝安石何以不知乘之渭橋之勝關中幾復宋武帝何以不知取之澶淵之幸議者謂防忠湣拘小信而不亟徼擊否則能使隻輪不返歟朱仙之防議者謂嶽武穆守小忠而不能矯詔否則能使中原廓淸歟諸士子來應武科一劍之任主司者不以此相期也當必有獨明將帥之大略者姑舉一二以相試焉

問古今言兵者莫過孫子其書於兵之情變無所不盡後之用兵者猶至方不能加矩至圓不能加規矣嘗試舉其類如司馬懿不取小利而斬文懿此能而示之不能也班超詭言散眾而降玆此用而示之不用也韓信陳船欲渡臨晉而伏兵從夏陽襲安邑逺而示之近也岑彭西擊山都而濳兵渡沔以敗張楊近而示之逺也耿弇攻西安而抜臨淄善攻者敵不知其所守也鄧艾據洮城而困姜維善守者敵不知其所攻也徐晃飛矢而下韓範防人之城而非攻也陶侃函紙而擒溫邵屈人之兵而非戰也若此之類豈習其法而一一規合之歟抑其書足以待無窮之變而自不能出其範圍也夫果人之巧妙自與之合則孫子之書亦可無用歟驃騎將軍言顧方略何如不至學古兵法其然乎試爲我言之

問孔子之在當時人皆知其爲聖魯三桓蓋僣竊之尢者而孟僖子臨歿使其子師事孔子季桓子病輦而視魯城嘆曰昔此國幾興矣以吾得罪孔子故不興也嘗讀其言而悲之然晏嬰子西號爲春秋賢大夫當是時齊楚之君欲裂地以封孔子而子西沮之不遺餘力何也子西猶知以孔子爲聖人特自安於僣陋耳若晏子肆爲詆譏何其無忌憚也其後司馬氏父子稱良史猶祖述其餘論以爲儒者不可用至於後世往往陽尊孔子而實陰用老聃申韓之術以治天下晏子之論何其流禍之逺也蓋千載人心學術之辧在於此願與諸子論之

問昔稱吳興山水淸逺士大夫皆慕遊其地其民風土俗之淳載於圖志者可考矣今時若與古異者將世變之不可挽歟抑治之教之者不至也漢內史之辦租賦渤海之化盜賊京兆之治告訐此其彰彰著聞者豈今時獨不可能歟其方略化道見於班史可得而聞歟夫爲吏者固不敢鄙夷其民也將求所以移風易俗之方何道而可諸士子爲我言之

問我太祖髙皇帝初定金陵姑蘇實爲彊敵自得江陰長興而蹙吳之勢成矣耿元帥實建取邑之功遂畱鎭其地血戰者十年使上無東顧之憂卒殱巨防以集大勳其經略備禦之策可得言歟洪武十七年上親定功臣次第功髙望重者八人長興侯次居第六及功臣廟六王之下又有十五人而長興侯不與何也已卯眞定之援其死生大節世亦莫得而詳焉諸士子爲其邑人宜知其故其爲我言之

問先儒有言士之品有三有志於道徳者有志於功名者有志於富貴者今天下之人大抵出於科目夫志於富貴者不足言矣先朝講明道學如吳康齋輔相三朝如楊文貞諸公多不盡出於科目今之所謂道徳功業非科目無稱焉是果足以盡羅天下之才耶然如二公者求之科目蓋少也夫科目不足以盡天下之才則天下之才果何所在豈士之不得於此遂不能立徳而著功名也亦有謂科目敗壞天下人材其果然歟諸士子皆邑之俊彥今玆來試其所以自待者於士之三品何居願聞其志

震川別集卷三

欽定四庫全書

震川別集卷四

明歸有光撰

志

馬政志

學者論官必本周禮周禮之書世或疑其與周制不合然文武周公之遺法亦頗可攷至言牧馬之事則夏官之屬曰校人趣馬巫馬牧師庾人圉師馬質其辧六馬之屬故爲天子十二閒馬六種也其職事有校左右馭夫至於皂師皆員選頒良馬養乘之駑馬三其良之數其政則齊其飲食簡其六節春除蓐釁廐始牧夏庌馬冬獻馬射則充椹質茨墻則翦闔疾則乘治之牧地則有厲禁有駕稅之頒有質馬之量毛馬齊其色物馬齊其力禁原蠶凡馬特居四之一春祭馬祖執駒夏祭先牧頒馬攻特秋祭馬社臧僕冬祭馬步獻馬講馭夫佚特教駣攻駒散馬耳焚牧通滛而呂不韋月令季春合累牛騰馬遊牝於牧仲夏別羣則縶騰駒凡此皆自古以來傳其法所以能盡物之性者也其稱四井爲邑四邑爲丘丘十六井出戎馬一匹四丘爲甸甸六十四井出戎馬四匹天子畿內方千里定出賦六十四萬井戎馬四萬匹或謂周蓋令民間養馬攷其實不然丘甸之馬蓋國有賦調民自具馬以卽戎民之平日養馬官何與焉惟校人以下之職乃爲王馬而天子使人自養之者也牧師所謂牧地皆在艸莽水泉之區若今之苑馬然其後天子亦不盡如其制而自以其意使人養馬穆王時造父禦八駿孝王命非子主馬汧渭之間皆非如周禮有一定之官也春秋時魯衛弱國而魯僖公坰牧之盛衞文公騋牝三千詩人歌頌之秦起西北牧多健馬其詩曰駟驖孔阜六轡在手又曰騏駵是中騧驪是驂言秦馬之良也諸侯力政國各有馬至千萬騎後秦並六國馬皆入之秦及山東豪俊起章邯以百萬之師數進數卻竟以敗降秦馬無聞焉漢初髙祖與匃奴冒頓遇當是時髙祖被圍白登匈奴騎其西方盡白馬東方盡靑駹馬北方盡烏驪馬南方盡騂馬髙祖以故大困時漢馬益乏故用婁敬之計詘意和親孝文孝景循古節儉廐馬百餘匹孝武恃中國富盛兩將軍出塞殺敵八九萬而漢馬死者十餘萬漢亦以馬少無以復往其後天子爲伐胡盛養馬馬之來食長安者數萬匹其後大將軍驃騎將軍軍益出漢軍馬死者又十餘萬於是令民得畜牧邊縣官假馬母三歳而歸及息什一其後車騎馬乏絕縣官無錢買馬乃著令封君以下至三百石以上吏以差出牝馬天下亭亭有畜牸馬先是天子發書易云神馬當從西北來得烏孫馬好名曰天馬及得大宛汗血馬益壯更名烏孫馬曰西極名大宛馬曰天馬云宛俗嗜酒馬嗜苜蓿漢使取其實來於是天子始種苜蓿蒲萄肥饒地及天馬多外國使來眾則離宮別觀旁盡種蒲萄苜蓿極望其後天子下詔深陳旣往之悔修馬復令毋乏武備而已孝昭詔止民勿共出馬罷天下亭馬及馬弩關孝宣省乘輿馬及苑馬以備邊郡三輔傳馬至元成之世數詔減乘輿馬光武中興官皆省並太僕獨置一廐後置左駿令和帝省減外廐及涼州諸苑馬其後世承華騄驥廐馬亦萬匹矣漢馬莫盛於孝武之世至以伐胡馬遂大耗故爲假馬毋歸息諸一切法此後世民養官馬之始也然不久而罷漢太僕所領若車府路軨騎馬駿馬龍馬閒駒騊駼諸監廐皆內馬也邊郡六牧師苑及漢陽流馬苑此皆在外而諸牧師苑分在河西六郡中北地靈州有河奇苑號非苑歸徳有堵苑白馬苑郁郅有牧師苑襄平有牧師官鴻州有天封苑太原有家馬官其後又置越雋長利髙望始昌三苑益州有萬歳苑犍爲有漢平苑皆太僕屬也魏晉以後迄於隋天下變故多矣兵亟用而馬政未有聞惟獨魏馬自世祖平統萬乃以秦涼以西水艸丰羙用爲牧地馬大蕃息至有百餘萬匹髙祖置牧河陽常畜戎馬十萬匹每歳自河西徙牧並州稍復南徙而河西之牧愈蕃故天下稱魏馬之盛唐尙乘掌天子之禦左右六閒一曰飛黃二曰吉良三曰龍媒四曰騊駼五曰駃騠六曰天苑總十有二閒爲二廐一曰祥麟二曰鳯苑每歳河隴羣牧進其良以供禦六閒馬其後禁中又增置飛龍廐初得突厥馬二千匹又得隋馬三千於赤岸澤徙之隴右監牧之制始此其官領以太僕其屬有牧監副監監有丞有主簿直司團官牧尉排馬牧長羣頭有正有副凡羣置長一人十五長置尉一人歳課功進排馬又有掌閒調馬習上初用太僕少卿張萬歳領羣牧自貞觀至麟徳四十年間馬七十萬六千置八坊岐涇寧間地廣千里一曰保樂二曰甘露三曰南普閏四曰北普閏五曰岐陽六曰太平七曰宜祿八曰安定八坊之田千二百三十頃募民耕之以給芻秣八坊之馬爲四十八監而馬多地狹不能容又折八監列布河西丰曠之野凡馬五千爲上監三千爲中監余爲下監監皆有左右因地爲之名當是時天下以一縑易一馬萬歳掌馬久恩信行於隴右後以太僕少卿鮮於匡俗檢校隴右監牧儀鳯中以太僕少卿李思文檢校諸牧監使後又有羣牧都使有閒廐使又立四使南使在原州西使在臨洮軍東北二使皆寄理原州其後益置八監於鹽州三監於嵐州有白馬諸坊樓煩池天池之監自萬歳失職馬政頗廢開元初國馬益耗太常少卿姜晦請市馬六胡州王毛仲領內外閒廐馬稍復蕃息其始二十四萬至十三年乃四十三萬天子以突厥欵塞於受降城歳與之互市又市之河東朔方隴右旣雜胡馬種馬乃益壯天寶後戰馬動以萬計遂弱西北蕃安祿山以內外閒廐都使兼知樓煩監陰選勝甲馬歸範陽故其兵力傾天下肅宗收兵至彭原搜平涼監牧猶得馬數萬軍以復振及吐蕃陷隴右苑牧馬皆沒焉其後水艸腴田旋以予貧民及諸賜占幾千頃徳宗命閒廐使張茂宗收故地民失業愁怨穆宗卽位悉復還民太和七年置銀川監大氐無復開元天寶之舊矣他如蔡州龍陂襄州臨漢淮南臨海泉州萬安皆不足數也漢以來牧官後世不聞惟唐張萬歳王毛仲此兩人名防著而馬特盛議者以爲唐得人専其職也初置監牧秦渭二州北防州南蘭州狄道西蓋跨隴西金城平涼天水四郡之地漢志云武威以西本匈奴昆邪王休屠王地習俗頗殊地廣民稀水艸宜畜牧故涼州之畜爲天下饒皆唐之牧地之所苞絡也五代戰爭養馬之政莫紀宋太祖初置左右飛龍二院以二使領之後攺爲天廐坊又攺爲騏驥院以天駟監焉眞宗咸平三年置羣牧使景徳二年攺諸州牧龍坊悉爲監在外之監十有四置羣牧制置使及羣牧使副都監判官廐牧之政皆出於羣牧司自騏驥院而下皆聴命焉諸州有牧監知州通判兼領之先是五代監牧多廢太祖始置養馬二務又興葺舊馬務四遣使嵗市邊州馬閒廐始備太宗得汾晉燕薊馬四萬二千餘匹始分置諸坊國子博士李覺言冀北燕代馬之所生敵人之所恃也制敵以騎兵爲急議者以爲欲國之多馬在乎啗之以利而市其馬然市馬之費歳益而廐牧之數不加者失其生息之理也且邊人畜牧轉徙馳逐水艸騰駒遊牝順其物性所以蕃滋其馬至於中國縶之維之飼以枯槁離析牝牡制其生性黃虺隤因而減耗宜然矣古者因田賦出馬馬皆生於中國不聞市之於邊今所市邊馬直之少者匹不下二千往來資給賜予復在數外是貴市於外域而賤棄於中國非理之得也今宜減市馬之半值賜畜駒之將卒增爲月給俟其後納馬則止焉是則貨不出國而馬有滋也大率牝馬二萬而駒收其半亦可歳獲萬匹況夫牝又生駒十數年間馬必倍矣昔猗頓窮士也陶朱公教以畜五防乃適西河大畜牛羊於猗氏之南十年間其息無算況以天下之馬而生息乎太宗嘉之仁宗慶曆中知諫院余靖言詩書以來中國養馬蕃息不獨出於外域也秦之先非子居犬丘好馬及畜養息之周孝王召使主馬於汧渭之間馬大蕃息犬丘今之興平汧渭今之秦隴州界也衛文公居河之以建國而詩人歌之曰騋牝三千衛則今之衛州也詩人又頌魯僖公能遵伯禽之業亦云駉駉牡馬魯今兗州左氏云冀之北土馬之所生今鎭定並代也漢太原有家馬廐一廐萬匹又樓煩池出名馬卽今之並嵐石隰也唐以沙苑最爲宜馬卽今之同州也開元中置七坊四十八監半在秦隴綏銀皆古來牧馬之地臣竊見今之同州及太原以來衛邢洺皆有馬監其餘州軍牧地七百餘所乞令羣牧使都監判官分往監牧舊地相度水艸丰茂四逺牧放依周官月令之法務令蕃息別立賞罰以明勸沮庻幾數年之後馬畜蕃盛皇祐五年丁度上言天順中牧馬至十餘萬其後言者以爲天下無事而事虛費遂廢八監然而秦渭環階麟府州太山保徳岢嵐軍歳市馬二萬二百才能補京畿塞下之闕自用兵四年而所市馬才三萬況河北河東京東京西淮南籍丁壯爲兵請下令有能畜一戰馬者免二丁仍不升戶等以備緩急如此國馬蕃矣言不果行至和二年羣牧使歐陽修言今之馬政皆因唐制而今馬多少與唐不同者其利病甚多不可槪舉至於唐世牧地皆與馬性相宜西起隴右金城平涼天水外洎河曲之野內則岐涿寕東接銀夏又東至於樓煩此唐養馬之地也以今考之或陷沒蕃界或已爲民田皆不可復得惟聞今河東路嵐石之間山荒甚多及汾河之側艸地亦廣其間艸軟水甘最宜牧養此乃唐樓煩監地也可以興置一監臣以謂推迹而求之則樓煩元池天池三監之地尙冀可得又臣往年奉使河東嘗行威勝以東及遼州平定軍見其不耕之地甚多而河東一路山川深峽水艸甚佳其地髙寒必宜馬性及京西路唐汝之間久荒之地其數甚廣請下河東京西轉運司遣官訪艸地有可以興置監牧則河北諸監有地不宜馬可行廢罷嘉祐中韓琦請括諸監牧地畱牧外聴下戶耕佃遣都官員外郎髙訪等括河北得閒田三千三百五十頃募佃歳約得谷十一萬七千八百石絹三千二百五十疋艸十六萬一千二百束羣牧司言諸監牧地間有水旱每監牧放外嵗刈白艸數萬束以備冬飼今悉賦民異時監馬增多及有水旱無以轉徙牧放詔遣左右廂提防官相度除先被侵冒已根括出地權給租佃余委羣牧司審度存畱有閒土卽募耕佃五年羣牧司言凡牧一馬往來踐食占地五十畝諸監旣無餘地難以募耕請存畱如故廣平廢監先賦民者亦乞取還乃詔河北京東牧監帳管艸地自今毋得縱人請射犯者論以違制初眞宗用羣牧使趙安仁言攺牧龍坊爲監仍鑄印給之於是河南爲洛陽監天雄軍大名爲大名監洺州爲廣平監衞州爲淇水監鄭州爲原武監同州爲沙苑監相州爲安陽監澶州曰鎭寧滑州舊龍馬監曰靈昌通國初內有騏驥兩院天駟四監天廐二坊及上下監外則河南北爲監者十四皆掌於羣牧司幹興天聖間天下兵久不用於是河南諸監皆廢其後議者謂河南六監廢京師須馬取之河北道遠非便乃詔復洛陽單鎭以牧河北孳生馬其後復廣平監以趙州牧馬之又以原武爲單鎭移於長葛蓋自宋興以來至於仁宗天下號稱治平而法度常至於不能振舉而馬政亦多廢神宗以王安石爲相銳然有志於天下之治遂多所更張熈寧以來乃有保馬戶馬其後又變而爲給地牧馬初神宗患馬政之不善詔曰方今馬政不修吏無著效豈任不久而才不盡歟是何監牧之多吏之眾而乏才之甚也昔唐用張萬歲三世典羣牧恩信行乎下故馬政修舉後世稱爲能今上自提總官屬下至坊監使臣旣非銓擇而遷徙迅速謂之假道欲使官宿其業而盡其能不可得也今當簡其勞能進之以序自坊監而上至於羣牧都監皆課其功而第進之以爲任事者勸焉於是樞密副使邵元請以牧馬余田修稼政以牧養之利而羣牧司言馬監艸地四萬八千餘頃今以五萬馬爲率一馬占地五十畝大名廣平四監余田無幾宜且仍舊而原武單鎭洛陽沙苑淇水安陽東平等監余良田萬七千頃可賦民以收芻粟從之已而樞密院又言舊制以左右騏驥院總司國馬景徳中始增置羣牧使副都監判官以領廐牧之政使領𨿽重未嘗躬自巡察不能周知牧畜利病以故馬不蕃息今宜分置官局專任責成乃詔河南北分置監牧以劉航崔臺符爲之又置都監各一員其在河陽者爲孳生監凡外諸監並分屬兩使各條上所當行者諸官吏若牧田縣令佐並委監牧使舉劾專樞密院不領於羣牧制置時上方畱意牧監地然諸監牧田皆寛衍爲人所冒占故議者爭請收其餘資以佐芻粟自是請以牧地賦民者紛然而諸監尋廢廼選其善馬而以其餘馬皆斥賣收其地租以給市易本錢是時諸監旣廢仰給市馬而義勇保甲馬復從官給朝廷以乏馬爲憂先是河北察訪使者曾孝寛言慶曆中嘗詔河北民戶以物力養馬備非時官買乞考申行之於是始行戶馬法元丰三年春以王拱辰之請詔開封府界京東西河北陜西河東路州縣戶各計資產市馬坊郭家產及三千緍鄕村五千緍若坊郭鄕村通及三千緍以上者各養一馬增倍者馬亦如之至三匹止馬以四尺三寸以上齒限八歲以下及十五歲則更市如初籍於提舉司於是諸路皆行戶馬法矣先是熈寧中嘗令徳順軍蕃部養馬帝問其利害王安石謂今坊監以五百緍得一馬若委之熈河蕃部當不至重費蕃部地宜馬且以畜牧爲生誠爲便利已而得駒痺劣亡失者責債蕃部苦之其法尋廢至是環慶路經略司復言已檄諸蕃部養馬詔閱實及格者一匹支五縑鄜延秦鳳涇原路凖此養馬之令復行於蕃部矣五年詔開封府界諸縣保甲願養馬者聼仍以陜西所市馬選給之而戶馬更爲保馬六年曾布等承詔上其條約凡五路義勇保甲願養馬者戶一疋物力髙願養二疋者聽皆以監牧見馬給之或官予其直令自市母或彊予府界無過三千匹五路無五千匹襲逐盜賊之外乘越三百里者皆有禁在府界者免輸糧艸二百五十束加給以錢布在五路者歲免折變緣納錢三等以上十戶爲一保四等以下十戶爲一社以待病斃補償者保戶馬斃馬戶獨償之社戶馬斃社戶半償之歲一閱其肥瘠禁苛畱者凡十有四條先從府界頒馬五路委監司經略司州縣更度之於是保甲養馬行於諸路矣先是文彥博吳充言三代有丘乘出馬有國馬國馬宜不可闕且今法欲令馬死補償恐非民願而王安石以爲令下之初京畿百姓多自以爲便願投牒者已千五百戶決非有所驅迫力請行之時河東騎軍有馬萬一千餘匹歲番戍邊率十年而一周議者以爲費廩食而多亡失乃行五路義勇保甲養馬法繼而兵部言河東正軍馬九千五百匹請權罷官給以義勇保甲馬五千補其闕合萬匹爲額俟正軍不及五千始行給配事下中書樞密院以爲車騎國之大計不當專以一時省費輕議廢置且官養一馬歲爲錢二十七千民養一馬才免折變緣納錢六千五百計折米而輸其直爲錢十四千四百餘皆出於民決非所願若芻秣失節或不善調習緩急無以應用況減馬軍五千匹卽異時當減軍正數九千九百人又減分數馬三千九百四十匹邊防事宜何所取備若存官軍馬如故漸令民間從便牧養不必以五千匹爲限於理爲可而中書謂官養一馬以中書率之爲錢二十三千募民養牧可省雜費八萬餘緍且使入中芻粟之家無以邀厚利計前二年官馬死倍於保甲馬而保甲有馬可以習戰禦盜公私兩利上從樞密院議河東騎軍得不減耗而民馬不至甚病六年提舉河東路保甲王崇極言請令本路保甲十分取二以教騎戰毎官給二十五千令市一馬限以五年當得馬六千九百十有八匹爲緍錢十七萬二千九百有五十詔以京東鹽息錢給之令崇極月上所買數於是保甲皆兼市馬矣七年京東提刑霍翔請募民養馬蠲其賦役乃詔京東西路保甲免教閱毎一都保養馬五十匹匹給十千限以京東十年京西十五年而數足置提舉保馬官京西呂公雅京東霍翔並領其事而罷鄕村先以物力養馬之令尙養戶馬者免保馬凡養馬免大小保長稅租支移毎歲春夫催稅甲頭盜賊備賞保丁巡宿凡七事先是西方用兵頗調戶馬以給戰騎借者給還死則償直是年遂詔河東鄜延環慶路各發戶馬二千以給正兵河東就給本路鄜延益以永興軍等路及京西坊郭馬環慶益以秦鳳等路及開封府界馬戶馬旣配兵後遂不復補於是京東西戶馬更爲保馬矣公雅又令毎都歲市二十匹初限十五年乃促爲二年半京西地不產馬民又貧乏甚苦之八年京東西旣更爲保馬諸路養馬指揮亦罷其後給地牧馬則亦本於戶馬之意云九年提舉開封府界蔡確言比賦保甲以國馬免所輸艸賜之錢布民以畜馬省於輸槁𨿽不給錢布而願爲官養馬者甚眾請增馬數歲止免輸槁一百五十束詔毋過五千匹於是京畿罷給錢布而增馬數矣哲宗嗣位言新法之不便者以保馬爲急乃詔曰京東西保馬期限極寛有司不務循守遂致煩擾先帝已嘗手詔詰責今猶未能遵守其兩路市馬年限並加元詔尋又詔以兩路保馬分配諸軍餘數付太僕寺不堪支配者斥還民戶而責官直翔公雅皆以罪去而保馬遂罷旣罷保馬於是議興廢監以復舊制詔庫部郎中郭茂恂視陜西河東所當置監尋又下河北陜西轉運提防刑獄司按行河渭並晉之間牧田以聞時已罷保甲教騎兵而還戶馬於民於是右司諫王巖叟言兵之所恃在馬而能蕃息之者牧監也昔廢監之初識者皆知十年之後天下當乏馬已而不待十年其獘已見此甚非國之利也乞收還戶馬三萬復置監如故監牧事委之轉運官而不專置使今鄆州之東平北京之大名元城衞州之淇水相州之安陽洺州之廣平監以及瀛定之間棚基艸地疆畫具存使臣牧卒大半猶在稍加招集則指顧之間措置可定而人免納錢之害國收牧馬之利豈非計之得哉又況廢監以來牧地之賦民者爲害多端若復置監牧而收地入官則百姓戴恩如釋重負矣自是洛陽單鎭原武淇水東平安陽等監皆復初熈寧中並天駟四監爲二而左右天廐坊亦罷至是復左右天廐坊紹聖初用事者更以其意爲廢置而時議復變太僕寺言府界牧田占佃之外尙存三千餘頃議復畿內孳生十監後二年而給地牧馬之政行矣先是知任縣韓筠等建議凡授民牧田一頃爲官牧一馬而蠲其租縣籍其髙下老壯毛色歲一閱亡失者責償已佃牧田者依上養馬知邢州張赴上其說且謂授田一頃爲官牧一馬較陜西沿邊弓箭手旣養馬又戍邊者爲優樞密院是其請且言熈寧中罷諸監以賦民歲收緍錢至百餘萬元祐初未嘗講明利害惟務罷元丰熈寧之政奪已佃之田而復舊監桑棗井廬多所毀伐監牧官吏爲費不貲牧卒擾民棚井抑配爲害非一左右廂今歲籍馬萬三千有奇堪配軍者無幾惟沙苑六千匹愈於他監今赴等所陳受田養馬旣蠲其租不責以孳息而不願者無所抑勒又限以尺寸則緩急皆可用之馬矣殿中侍禦史陳次升言給地牧馬其初始於邢州守令之請未嘗下監司詳度諸路各有利害旣不可知民居與田相逺者難就耕牧一頃之地所直不多而亡失責償爲錢四五十千必非人情所願言竟不行四年遂廢淇水單鎭安陽洛陽原武監罷提防所及左右廂惟存東平沙苑二監同知樞密院曾布自敍其事曰元祐中復置監牧兩廂所養馬止萬三千匹而不堪者半今旣以租錢置蕃落十指揮於陜西養馬三千五百又人戶願養者亦數千而所存兩監各可牧萬馬馬數多於舊監而所省官吏之費非一近世良法未之能及時三省皆稱善其後沙苑復陜西買馬監牧司而東平監仍廢大觀元年尙書省言元祐置監馬不蕃息而費用不貲今沙苑最號多馬然占牧田九千餘頃芻粟官曹歲費緍錢四十餘萬而牧馬止及六千自元符元年至二年亡失者三千九百且素不調習不中於用以九千頃之田四十萬緍之費養馬而不適於用又亡失如此利害灼然可見今以九千頃之田計其磽瘠三分去一猶得良田六千頃以直計之頃爲錢五百餘緍以一頃募一馬則人得地利馬得所養可以紹述先帝隠兵於農之意請下永興軍路提防刑獄司及同州詳度以聞俟見實利則六路新邊閒田當以次推行時熈河路蘭湟牧馬司又請兼募願養牝馬者每收三駒以其二歸官一充賞詔行之四年復罷京東西路給地牧馬復東平監政和二年詔諸路復行給地牧馬復罷東平監宣和二年詔罷政和二年以來給地牧馬條令收見馬以給軍應牧田及置監處並如舊制又復東平監給地牧馬始於紹聖至政和時蔡京秉政行之益力京罷而復廢六年又詔立賞格應牧馬通一路及三千匹州通縣及一千縣及三百其提防刑獄守令各遷一官倍者更減磨勘年於是諸路應募牧馬者爲戶八萬七千六百有奇爲馬二萬三千五百旣推賞如上詔而兵部長貳亦以兼總八路馬政遷官然北方有事而馬政亦急矣靖康元年左丞李綱言祖宗以來擇陜西河東河北美水艸髙涼之地置監凡三十六所比年廢罷殆盡民間雜養以充役官吏便文以塞責而馬無復善者今諸軍闕馬者太半宜復舊制權時之宜括天下馬量給其直不旬日間則數萬之馬猶可具也然時已不能盡行其說矣前史言牧政者惟宋爲詳其出牧上槽芻秣棚井息耗多與今同以世近也語在兵志故不論獨戶馬保馬餘地牧馬猶爲後世害故備著焉欲令議馬政者知其所以利害之實也蓋自熈丰變法以至崇宣小人在位亟復亟變迄無善政而宋隨以亡渡江以後頗置監牧而江南多水田其後三衙遇暑月放牧於蘇秀大爲民患郢鄂之間亦置監牧然皆不可用而戰馬悉仰川秦廣三邊焉宋初收市馬西人驅馬至邊總數十百爲一劵一馬預給錢千官給芻粟續食至京師有司售之分諸監曰劵馬邊州置塲市蕃漢馬團綱遣殿侍部送赴闕或就配軍曰省馬陜西廣銳勁勇等軍相與爲社每市馬官給直外社眾復裒金益之曰馬社軍興籍民馬而市之以給軍曰括買宋初市馬惟河東陜西川峽三路招馬惟吐蕃回紇黨項藏牙族白馬鼻家保家名市族諸蕃至雍熈端拱間河東則麟府丰嵐州岢嵐火山軍唐龍鎭濁輪砦陜西則秦渭涇原儀延環慶階州鎭戎保安軍制勝闗浩亹府河西則靈綏銀夏州川峽則益文黎雅成茂防州永康軍京東則登州自趙徳明據有河南其收市惟麟府涇原儀渭秦階環州岢嵐火山保安保徳軍其後置塲則又止環慶延渭原秦階文州鎭戎軍而已大氐宋初市馬歲僅得五千餘匹天聖中蕃部省馬至三萬四千九百餘匹嘉祐以前原渭徳順凡三歲市馬至萬七千一百匹秦州劵馬歲置萬五千匹元丰四年詔專以雅州名山茶爲易馬用自是蕃馬至者稍眾崇寧四年詔曰神宗皇帝厲精庶政經營熈河路茶馬司以致國馬法制大備其後監司欲侵奪其利以助糴買故茶利不專而馬不敷額近𨿽更立條約令茶馬司總運茶博馬之職猶慮有司苟於目前近利不顧悠久深害三省其謹守已行毋輒變亂元丰成法自是提舉茶事兼買馬其職任始一凡宋之市馬分而爲二其一曰戰馬生於西陲良健可備行陣宕昌峯貼峽文州所產是也其二曰覊縻馬產西南諸蠻短小不及格黎敍等五州所產是也紹興三年卽邕州置司提舉市於羅殿自杞大理諸蠻然自杞諸蕃本自無馬蓋又市之南詔南詔今大理國也大理地連西戎故多馬𨿽互市於廣南其實猶西馬也宋自熈寧未變法以前其苑馬之政亦未稱善蓋世之害馬者有三曰選吏曰繁法曰易地吏非馬之所宜其害馬一也法非馬之所宜其害馬二也地非馬之所宜其害馬三也大費佐舜調馴鳥獸鳥獸多馴服其後周孝王封犬丘非子曰栢翳其後世亦爲朕息馬也古有豢龍氏周官服不氏掌養猛獸而教擾之掌畜掌養鳥而阜蕃教擾之馬非異獸必有能馴之者非世官不可也羌童氐人項髻徒跣隨水艸畜牧馬與人意相諭非有書生文學法度理也法數變馬與人皆不自適何以能遂其生況置之磽陿無所畜或禾稼稻秔之田溝塍封限遊騰莫逞非所以適其走壙之性也昔元魏起代北故馬爲特盛𨿽唐馬未必能及也故曰馬陸居則食艸飲水喜則交頸相靡怒則分背相踶此馬之眞性也元起於北遂以弓馬之利混一天下沙漠萬里牧養蕃息太僕之馬殆不可以數計其牧人曰哈赤哈刺赤有千戶百戶父子相承任事自夏及冬隨地之宜行逐水艸醖都之馬在朝爲卿大夫者親秣飼之車駕行幸上都太僕卿以下皆從先驅馬出建徳門外取其肥可挏乳者以行車駕還京師太僕卿先期遣使徴馬五十醖都來京師醖都者承乳車之名也皇朝洪武六年置太僕寺於滁州七年設羣牧監十三年增置滁陽儀眞香泉六合天長五牧監滁陽羣二十有二儀眞六合羣各七香泉羣八天長羣四二十三年定爲十四牧監九十八羣二十八年廢牧監始令民間孳牧三十年置北平及遼東山西陜西甘肅等處行太僕寺是年太祖以寧遼諸王各據沿邊艸塲收放乃圗西北沿邊自東勝以西至寧夏河西察罕腦兒東勝以東至大同宣府又東南至大寧又東至遼東又東至鴨綠江又北不啻數千里而南至各衞分守地又自雁門闗外西抵黃河渡河至察罕腦兒又東至紫荊闗又東至居庸闗及古北口北又東至山海闗外凡軍民屯種田地不得牧放孳畜其荒閒平地及山塲腹內諸王駙馬及極邊軍民聽其牧放樵采近邊所封之王不得占爲已塲而妨軍民腹內諸王駙馬聽其東西往來自在營駐因而練習防邊敵有占爲已艸塲山塲者諭之上又以朶甘烏思藏長河西一帶西蕃自昔以馬入中國易茶邇因私茶出境馬之入互市者少於是彼馬日貴中國之茶日賤命秦蜀二王發都司官軍於松潘碉門黎雅河州臨洮及入西蕃闗口巡禁私茶之出境者入遣駙馬都尉謝達往諭蜀王曰秦蜀之茶自碉門黎雅抵朶甘烏思藏五千餘里皆用之彼地之人不可一日無茶邇因邊吏譏察不嚴以致私販出境爲蕃人所賤夫物有至薄而用之則重者茶是也始於唐而盛於宋至宋而其利博矣前代非以此專利蓋制外域之道當賤其所有而貴其所無耳國家茶本資易馬以備國用今惟易財物使蕃夷坐收其利而馬入中國者少豈所以制外域哉又命曹國公李景隆賫金牌勘合直抵諸蕃令其酋領受牌爲符以絕姦欺勅兵部諭川陜守邊衞所巡禁私茶出境仍遣僧官著藏卜等往西番申諭之時晉王成祖統軍行邊出開平數百里上聞之遣人以勅往諭之云自遼東至於甘肅東西六千餘里可戰之馬僅得十萬京師河南山東三處馬𨿽有之若遇赴戰猝難收集苟事勢警急北平口外馬悉數不過二萬若遇十萬之騎𨿽古名將亦難於野戰我馬數如是縱有步軍但可夾馬以助聲勢若欲追北擒宼則不能矣止可去城三二十里往來屯駐遠斥堠謹烽燧設信炮猝有緊急一時可知邊人上馬動計萬兵勢全備若欲折衝鏖戰其孰可當方今馬少全仰步軍必常附城倘有不測則可固守保全以待援至吾用兵一世而指揮諸將未嘗敗北致傷軍士正欲養銳以觀敵變夫何諸將日請深入沙漠不免疲於和林此蓋輕信無謀以致傷生數萬今爾等又入廣塞提兵遠行設若遇敵豈免凶禍自古及今北敵爲中國患久矣歷代守邊之要未嘗不以先謀爲急故朕於北鄙之慮尢加愼密爾能聽朕之訓明於事勢𨿽不能勝彼亦不能爲我邊患矣太祖旣驅元主還幕北已無復窮追之意而殘元遺孽不能無犯境諸王往往輕出塞上在兵間久深患馬少遂戒諭云云故尢畱意西蕃茶馬定金牌之制令重臣招諭蓋敵之勝兵在馬中國非多馬亦不能摶敵惟自守則步卒可用且驅之出境而已實帝王禦敵上策也永樂元年攺北平行太僕寺爲北京行太僕寺四年應天太平鎭江揚州廬州鳳陽州縣各增設判官主簿一員專理馬政設陜西甘肅二苑馬寺又設北京遼東二苑馬寺五年增設北京苑馬寺監六年增設甘肅苑馬寺監

贊曰易稱幹爲馬其於繇辭言馬不一馬之用大矣余從太史問皇朝馬事自洪武以來略知其本始作馬政志

馬政職官

周禮太僕下大夫二人漢百官表太僕秦官掌輿馬其屬有六廐及龍馬閒駒槖泉騊駼承華諸監邊郡六牧師苑皆屬之後漢志太僕掌車馬天子出奉駕上鹵簿用大駕則執馭其屬有考工車府未央廐而漢故時六廐省爲一廐後置左駿令別主乘輿禦馬故牧師苑分在河西六郡者皆省惟漢陽有流馬苑以羽林郎監領永初初越巂置長利髙望始昌三苑益州置萬歲苑犍爲置漢平苑晉太僕或置或省宋齊惟郊祀權置太僕執轡事已卽罷梁置太僕卿與太府少府爲夏卿太僕漢爲中二千石梁列爲十二卿至後魏第二品最髙品矣後與九卿並第三品大氐以後品皆第三時南北二朝南朝有廢置北朝無廢置隋焬帝省太僕驊驑署入殿殿內省尙乘局漢以來太僕置官本末今述其略其詳具諸史唐六典載太僕卿之職掌邦國廐牧車輿之政令總乘黃典廐典牧車府四署及諸監牧之官屬少卿爲之貳凡國有大禮大駕行幸則供其五輅屬車之屬凡監牧所通羊馬籍帳則受而防之以上於尙書駕部以議其官吏之考課凡四仲之月祭馬祖馬步先牧馬社六典定於開元中其書訪周官敍太僕之職爲詳別有尙乘局亦具六典及百官志宋初有飛龍廐天廐坊騏驥院後置羣牧司廐牧之政皆出於羣牧而太僕但掌天子五輅屬車后妃王公車輅元丰攺官制羣牧之職並歸太僕元祐初令內外馬軍專太僕直達樞密院不由尙書省崇寧初詔太僕寺不治外事如舊制渡江後省寺入兵部其詳具宋史元太僕寺掌阿塔思馬又有尙牧監尙乘寺具元史余觀漢表志及唐六典太僕不徒奉乘輿自天子之六閒外至諸苑皆之武帝別置奉車駙馬都尉始分乘輿之事唐因隋尙乘局內廐別設官本朝太僕寺統羣牧監後廢監令民養馬而太僕專領之內廐自有禦馬監惟或乏馬於太僕取之而鹵簿儀仗陳設大駕駕部與環衞司也皆不復闗於太僕南京太僕寺故畱京若行太僕寺苑馬寺亦並建無所統一遼東山西陜西有行太僕遼東陜西又有苑馬甘肅有行太僕而舊亦有苑馬苑馬之設遼東則有永寧監淸河苑深河苑陜西長樂監則有開盛安定廣寧苑靈武監淸平萬安苑皆前代善水艸之地邊於北狄苑馬之設最盛惟不領於太僕與古異今具洪武以來官制職分於後

馬政祀祠

周禮春祭馬祖夏祭先牧秋祭馬社冬祭馬步馬祖天駟也房爲龍馬又周禮夏禁原蠶天文辰爲馬精龍與馬同气古之聖人非通天地萬物之理其孰能與於此是以制祭祀而國家受福百物皆昌也祭以剛日用少牢皆於大澤具隋志及唐開元儀祝皆曰天子遣某官某昭告云余觀秦趙史記自益爲朕虞佐舜調馴鳥獸其後費昌仲衍世爲禦有功列爲諸侯而造父幸於周穆王得驥溫驪驊驑騄耳之駟獻之穆王穆王使造父禦西巡見西王母樂之忘歸而徐偃王反造父禦穆王日馳千里以歸造父由此封於趙城其後奄父爲宣王禦而非子以善養馬孝王封之犬丘豈以栢翳爲虞而子孫世世善禦能息馬哉上古聖賢皆神靈通於萬物不可以後世測度也穆王造父之事奇矣夫社祀以勾龍稷祀以棄若造父非子豈今所謂先牧耶太僕秦官主奉車又掌馬事意秦制蓋有所本抑周禮軼而不備不然何前世禦者皆能善馬也太僕職兼奉車與馬其出於古非秦官明矣洪武六年太祖幸滁學士宋濂從太僕寺卿唐元亨請置廟祠於滁永樂間北京太僕寺在通州故建祠如滁其神曰先牧曰馬祖曰馬社曰馬步曰司馬凡五神位毎歲春秋天子遣太僕少卿主其祭而天下凡養馬處處皆有祠遂爲通祠治二年學士王鏊爲建廟記其文曰國家大祀郊祭外則社稷社祭土稷祭谷皆民所恃以生國之大事在戎戎政之大在馬馬之生養蕃息在人而亦有人力所不及則馬神祀固宜居社稷之次天文房爲天駟辰爲馬詩云旣伯旣禱周禮春祭馬祖夏先牧秋馬社冬馬步皇明建都古冀馬之所生而通州爲地髙寒平遠泉甘艸丰彌望千里世傳太宗靖難與南軍戰於此若有相焉者因詔作馬神廟於其地在今通州之北地曰壩上鄕曰安徳旁爲禦馬苑凡二十所春秋二仲則太僕少卿往主祀事其辭曰皇帝命某官某致祭往必陛辭返必廷復其嚴如是歷歲滋久梁桷坼陊藩級防圮沮洳穢翳人畜不禁行禮至結茅以防已乃撤去風露橫侵星月仰見心虔迹防相顧惋嘆而皆重於攺作治八年太僕卿臣禮始具以聞且乞立石題名以示永久詔可以屬役於通州等二十五州縣財因歲登力因農隙始九年之三月十年二月告成湧殿穹堂長廊邃廡齋廬庖湢完舊增新周垣外繚重門中閌啟閉以時過者祗肅是役也始前太僕卿臣禮臣鉞成之者今太僕卿臣琮而少卿臣質臣珩臣纓實相之寺丞臣珪縣丞臣鐸實惇其事禦馬監太監臣春等實佽其費於是翰林侍讀學士臣鏊再拜稽首書其事於碑古者王畿千里出車萬乘國初賦地於民而牧之國與民蓋兩利焉及今百有餘年其地固猶在乎然則取之於民則爲擾牧之於民則又擾是何哉方今聖人在位百度具舉而尢垂意馬政琮等旣協力以崇神祠則在人者其將次第而修復乎銘曰兟兟國馬於甸之野渙焉如雲駢焉如雨有廟言言在潞之陽始誰作之自我文皇敢有不虔天駟煌煌瞻彼云漢造父王良有崇有圮其自人始神斯降祥人維致喜昔在衞文亦有魯僖心維塞淵思亦無期功以才興亦以惰毀琢石鑱詞爰告無止世宗虔事上嘉靖中四時遣祭皆以卿行今上自如常祀馬神祠在通州北四十里安徳鄕鄭村壩今太僕寺中亦有馬神祠寺官到任及朔望如土地祠致拜而已無祭禮祭則於通州壩上壩上諸房養馬禦馬監掌之以挏乳天子之玉食資焉

余旣述祠祀如前後問知皇朝故事者謂洪武二年築壇於後湖先是詔禮官考定其儀曰周官以四時分祭馬祖先牧馬社馬步先牧始養馬者其人未聞馬社始乘馬者世本曰相士作乘馬馬步神之災害馬者也隋因周制祭以四仲月唐宋不攺今定春秋二仲月甲戌庚日於是遣官行禮爲壇四壇用羊一豕一幣一其色白籩豆各四簠簋登象尊壺尊各一樂用時樂獻官齋戒公服行三獻禮祝曰維神始於天地之物而馬生於世牧養蕃息馭而乘之閒廐得所歷代興邦戡定禍亂咸賴戎馬民人是安朕自起義以來多資於馬摧堅破敵大有功焉稽古按儀載崇明享爰伸報本以昭神功永樂十三年行太僕卿楊砥請立馬神祠於蓮花池上命翰林院考古今儀式翰林院言古者春祭馬祖夏祭先牧秋祭馬社冬祭馬步之神國朝南京止祭司馬之神於是設馬祖及司馬五神位毎位用羊豕帛各一儀制準南京洪武本祭四神而永樂儒臣乃謂南京止祭司馬之神不應失攷如是疑後湖蓋始議至滁陽而復攺尙未有攷也天順五年天子復於壩上馬房命別自建祠而以元旦冬至及聖節遣內侍主其祭光祿寺具品物不領於祠官

馬政蠲貸

昔先王之制法一稟於律其意蓋使人毫釐不可犯而法之所不能行亦時有縱捨故君子以赦過宥罪如天地之解使法一定而不易則人將無所措手足其勢必至於法不勝法不勝而法窮故聖人通之以赦至於取民亦然今日使民有常供之賦而必其一無所逋亦無有也亦姑以爲之法而其終求於天下常有不盡之意使人無已往之顧則累輕而可勉爲後圗此王者之道也國家責財賦於東南先皇帝在位十年間時有赦百姓安生樂業而積逋亦少自後迄三十餘年不赦而積逋反多使積逋多而不赦𨿽戶誅之不能盡也天子新卽位詔書蠲逋已責天下鼓舞若更生而奉行者猶加誅求鉤校愈密生民不能無望而積逋終不能以有得是何不爲之名以予民乎祖宗令民戶養馬其初爲法至嚴也豈不欲其馬之善而度不能以盡如其法毎下詔書必加蠲貸豈非勢之不得不然然亦有以見天子仁愛之意終不以馬而病民余故爲采歷年蠲令悉著之

馬政庫藏

太僕寺掌馬政而庫藏特爲寺之大務故有易銀變馬艸塲餘地之租凡賄之入皆以馬也馬不足則令市之民常以地之宜與年之丰凶而權之而貨賄之出入其計於司馬如勞軍繕城府營之制造咸取給於寺而大司農乏亦時時假諸寺若禦馬監邊屯馬不足來告寺輒予之或予馬或予賄賄與馬一也故寺之積特饒焉而其出亦倍夫苑馬之政不舉則邊馬不足太僕不領內廐則內馬無限節故余於秦漢官制毎有感焉漢母將隆言武庫兵器天下公用國家武備繕治造作皆度大司農錢大司農錢自乘與不以給共養共養勞賜一出少府蓋不以本藏給末用不以民力共浮費別公私示正路也太僕寺顓顓爲國馬其入又非大農比若爲他給及貸用非挈缾之守矣系於軍國之大計故特書焉

余攷祖宗時不置司庫蓋時寺顓主馬而積金少也治初始置官吏豈非金溢於前耶金日羨而馬日嬴矣議者又言徴金便如是不已幾無馬矣夫謂積金以市百萬之騎可立致則內藏之金猶外廐之馬也是不然往者嘗捐金以購馬當時猶謂擾民而不可行一旦倉卒括民間馬可得耶如倉庾無積谷而黃金珠玉饑不可食也冀北之馬稱天下今民歲俵馬往往市之他郡所謂外廐者果安在哉而邊兵之求索無厭涓涓之流不足以盈尾閭之泄是不可不爲之長慮也

震川別集卷四

欽定四庫全書

震川別集卷五

明歸有光撰

宋史論贊

章獻劉皇后

論曰章獻因鍜銀之攜起播鞀之賤以才技承恩寵至幹大政非女後之美然不以權假近習號令嚴明不出宮闈而威加天下至能保防仁宗母子無私毫間隙又詔羣臣講讀設幃西廡擲程琳之圖於地聽夷簡之言而悟有足稱者夫李宸妃之事微夷簡母子之際幾不能釋哉

郭皇后

論曰以仁祖之賢而閻呂得肆其姦瑤華之不終深可惜也原其故由寵愛張美人而後之立非帝意固有以啟之耶楊尙之爭斯其末流之獘耳

慈聖曹皇后

論曰神宗以太后之命不能勝安石之說其志亦可悲哉夫取後必以名家光憲出自武惠其才傑固宜如是女子惡以才見若後者無厭其才也古者授管脫珥之風夫豈獨具冠帔佐禦饌而已

宣仁髙皇后

論曰曹髙二後身親仁祖寛愽之政且濡韓範富歐之風婦姑所見略同矣夫明哲昭於閨閫而偏狥暗於朝廷固有以也當元丰之末天下已極敝非得聰明不惑之主持綱紀於上率羣臣於下弗克有濟宣仁徒以一女子力挽天下之勢抱十嵗童衣黃袍啣天憲太后出而法存退而法亡𨿽元祐初政若時雨吾知其不終也

欽聖向皇后

論曰欽聖臨政不久定防之外無可見者然其言論風防固宣仁之遺也宋興以來女後之賢少聞自髙曹向孟皆當變故之日而行始出於閨闥夫月則明矣其如日之晦何

昭慈孟皇后

論曰隆祐瑤華再貶洪州播越中間顚沛亦云多矣宣仁惜其福薄諒其然乎方張邦昌苖傅逆亂之防後孑然一婦人耳姦賊黨與左右側目卒能迎康王而授之璽引世忠以復辟古所謂疢疾生智慧者與旣而垂衣被練怡然行宮之養與夫縊鉤牽衣者竟何如哉

韋太后

論曰髙宗之至情備見韋太后傳然能修問膳之禮而乏枕戈之志非天子之孝也靖康之禍六宮陷沒者多矣其戮辱之狀史不詳著至予觀喬韋慟哭沙漠中每掩卷爲之流涕以爲世主不可以不觀也

楊皇后

論曰彌逺抵巇以窺宮闈可畏也哉濟邸亦非令器也不以其時龍潛晦迹以視君膳乃感慨發憤書幾作字竟何益乎彼能碎乞巧之器而美人之進何不能拒也蓋亦其自取云

皇后總論

論曰世稱宋朝家法過漢唐予讀其書信哉章獻之妬而不薄於仁祖不間於楊妃英孝自藩邸入而恩如已子髙宗起再廢之後而奉之身親視膳疾不觧衣雍雍乎誠三代以還未之有也然猶時有在牀之禍楊尙寵而閻呂乘其間劉媫妤進而郝蔡逞其凶彌逺濟邸之禍表裏於楊后嗚呼可不戰戰兢兢哉

魏悼王

論曰太宗以咒詛不足以服天下而更甚以西池之變此誰爲之左驗哉抑何其辭煩而意晦也於是勢利之顧慮去而兄弟之情見矣史稱廷美之禍始自趙普徳昭忤防自刎皆非實錄方禹錫告變普尙滯河陽而禹錫普邸人也倉卒來朝特窺其意而贊之耳徳昭寛厚長者喜怒不形於色匹夫自棄其身亦必有所感憤一言忤君父何以死哉此必國史諱其故而不傳也

楚榮憲王

論曰以徽宗之昧而不究蔡邸之獄繇蔡王尙幼而江公望之理明也危哉大利所在嫌隙乘之孝宗時莊文太子薨魏王愷當立帝以恭王類已竟立之愷出判寧國登車顧虞允文曰更望相公保全予三復其事而悲之

趙子崧

論曰汴京失守宋已易姓康王名號未正子崧𨿽鼔義而起可也檄文不遜何罪哉方中興之時宜與天下更始釋舊事廣眾謀而髙宗首沮信王之功復抵子崧之罪抑何謬也

不

論曰不起進士出撫民社能裒上益下所至皆有惠政古循吏之用心也至其立朝好言天下事不憚忌諱眞宗英也世稱楚王元儼爲天下所崇憚彼其廣顙丰頤徒有其威容耳

諸王總論

論曰宋諸王咸以文雅自飭工筆札喜詩書不專溺於裘馬聲色之間蓋其風流自上被之也翠羽瑚之戒假山之對臣主好尙如此而又睦親有院大宗正有家法袒免以上賢者以名聞其疎屬亦得以進士起家彬彬乎盛矣哉𨿽非三代經制之義而近古以來未之有也

公主

論曰自釐降之典廢而肅雍之風泯宋興沿習降等之制倒行坐立之禮太宗之命魯國獨私於柴禹錫耳至神祖始下詔勸使率循婦道徽宗定盥饋之禮其意美矣然乘勢驕恣其處位固然蓋文至而實不行也予采宋史得其尢賢者三人其他如叩城夜訴玉管希恩又何足數哉靖康之禍帝姫之北遷者蓋二十人

範質王溥魏仁浦

論曰範質早爲桑維翰所器至令周祖雪夜觧衣明於機務有宰相之材宋興稍稍建白緣飾固陋蓋有助焉王溥觧河中之疑贊澤潞之防汲引人材惟恐不及魏仁浦以黃縑之激起爲小吏而能口說手疏算無遺防其才技皆見於周太祖之世然質以文學自媚於禪代之間而仁浦倒印激怒何其危哉所謂江湖之人習風濤而不惴者柰何其責以死也

石守信

論曰自唐末至於五季方鎭之禍糾連盤固毎一動揺環顧而起擅易軍帥至移於闕庭天下以爲不可除之痼疾矣然小人好亂之心亦必無所顧忌而然太祖神武蓋世素爲守信之徒所翊戴龍潛之時固已俛首帖耳而爲之用及名號已定黜拜繇已因而取之其勢易也蓋宋之方鎭有五季因襲之獘而無五季難去之患英雄成事非有奇防能撫其機而不失之耳

侯益趙贊

論曰二人皆有將帥之才方其陷身契丹徘徊蜀漢防失所措所謂智勇遇窮而困也悲夫及其歸命漢祖功名顯著世猶以降辱罪之獨不思人材之在天下亦難得也哉

王全斌

論曰賞罰之道由好惡生蓋誠心出於自然也全斌黷貨恣暴太祖責之是矣乃曰非以爲戮江左未平而姑爲之立法耳則是太祖無罪全斌之心而有取江左之志設使江左已平則成都十萬眾之魚肉不足憫也孟軻之惡言利有以哉

趙普

論曰趙普佐宋收藩鎭之權觧苛暴之令立三百年忠厚之基號爲元臣列於大烝斯無忝矣然古所謂大臣者富貴不能入其心故能立乎廟廊天下被其化若普者鬰悒河陽遂至嗚咽出涕太宗亦自以爲哀憐其舊而收之君臣之間兩無所憚𨿽北徵之疏再上而徒以長文過之辭而跪拾補綴之風吾知其不能行於太宗之世矣

盧多遜

論曰予讀多遜獄牘言趙白交通事云願宮車晏駕其組織疎謬尢爲可笑多遜挾邪之迹不甚可見而趙普亦未有以勝之二人者徒以勢利相傾邪正之實予未知所定也

張齊賢

論曰齊賢慷慨任事論邊防則以治內爲先施於政則以愛民爲本予觀其獻防天子以手摶飯眞磊落不拘人也晚有薛宼之累其略於簡細固亦宜然然異夫齷齪保位者矣

震川別集卷五

欽定四庫全書

震川別集卷六

明歸有光撰

紀行

己未防試雜記

臘月二十四日風日暄和行丹陽道中余垂老有此逺役意中忽忽不樂欲慕古人之髙致而不可得有欲言者而口不能道忽思馬季長客涼州關西饑亂因嘆息曰古人有言左手據天下之圖右手刎其喉愚夫不爲所以然者生貴於天下也今以世俗咫尺之羞滅無貲之軀非老莊所謂也遂往應鄧隲之命嗟夫此予今日之意也因諷其言感慨者久之

常熟瞿諭徳景淳爲愽士弟子時予常識之白下及登第兩爲禮闈同考在內簾對諸學士未嘗不極口推奬一日過訪道及平生以予不第諸公嘗以爲恨爲吾江南未了之事因言爲考官亦有難者蓋內中有一榜外間亦有一榜必內榜與外榜合始無悔恨方在內時惓惓未嘗不在公也又爲予同年義興楊準道予少時之夢予少夢吳文定公授以文字一卷予嵗貢鄕舉皆與之同故瞿毎對人言之實以文定公見待云

諸考官命下之日相約必欲得予及在內簾共往白兩主考常熟嚴學士訥因言天下久屈此人𨿽丈字不入格亦須置之第一人必無異議金壇曹編修大章尢踴躍至與諸內翰決賭以爲摸索可得然盡閱落卷中無有也掲曉後曹使人來具道如此而人有後來言予捲爲鄕人所忌不送謄錄所蓋外簾同官言之然此乃命也臧氏之子焉能使予不遇哉

予自石佛閘與鉛山費楙文步行至濟州城外遇泉州舉子數人共憩市肆中數人者問知予姓名皆悚然環揖言吾等少誦公文以爲異世人不意今日得見往往相目私語比在京吾鄕有托泉州舉子之語以相詆不知予已在濟州先識之設果有言亦不當傳道之而乃假托其語其謬如此所謂外簾官者亦對人毀予予時方出國門亟書數語寄其同官徐學謨蓋一時有不能平亦予之褊也

己未禮闈易題節六四爻象予講安字之意大略云使聖人之制禮不出乎其心而欲驅率天下以從我則必齟齬而不合天下之由禮不出乎其心而欲勉彊以從聖人則必勞苦而不堪齟齬不合勞苦不堪秦漢間語眉山蘇氏文多有之今某人摘此八字極加醜詆以數萬言中用此八字爲罪詬亦太苛矣前浙省元姜良翰久不第髙時爲給事中每論其文切齒姜後亦登第予老矣能望姜君乎惜乎某之以髙時自處也嘉定金喬送予出國門偶道此喬自徐祠部所來祠部與予舊相知因書寄之然勿與他人道也先是丁未予試卷中庸天地位萬物育講語用山川鬼神莫不乂安鳥獸魚鱉莫不咸若房考大札批一粗字有輕薄子每誦以爲嬉笑事亦類此蓋今舉子剽竊坊間熟爛之語而五經二十一史不知爲何物矣豈非屈子所謂邑犬羣吠吠所怪也歟今次將北上夢多奇者當別記之二月得兒子家書言夢予獲雋易題乃離卦乃化成天下而里人夢見龍起宅中發屋防木時易題果出離卦頗以爲異對坐中言之傳至瞿侍讀亦爲予喜

又張憲臣夢餘在殿陛間走度一木跨其肩上謂予名必在張前榜出張中禮卷第二而予不得有不盡驗者家人任愼少隨余每夢輒應今嵗隨在京數有奇夢類非其能自爲者然亦不驗獨餘二十六夜夢報中防元謂今年二十九揭曉何得先三日有報其人云預報防元耳夢中因念甲午嵗有人來報鄕舉第二此預報之證也頗自疑之

又夢在大內嚴學士送予下階予辭以公爲吾座主不宜降屈乃與瞿侍讀相攜而出初得此夢以嚴爲座主必中而又不驗豈瞿後主考乃得舉也然予無望此矣又二十七日夢一卷書乃爲狗所吞人言書爲狗吞乃狗兒年非羊兒年也

李元禮郭有道生此世必在塵埃中無人知貴之者杜子美詩云溫溫士君子令我懷抱盡靈芝冠眾芳安得闕親近子美此意瞹然甚可愛也人無此安得謂之能親賢吾苟且與之豈不自賤荀子度已以繩接人則用紲莊周達之入於無疵其亦枉其性矣孔子七十子服之謂之聖人則無一人之服之者可以爲賢乎孔子則自言遁世不見知而不悔惟聖者能之孔子之言乃所謂知性命之理者也

予每北上常翛然獨往來一與人同未免屈意以狥之殊非其性杜子美詩眼前無俗物多病也身輕子美眞可語也昨自州渡江四顧無人獨覽江山之勝殊爲快適過滸墅風雨蕭颯如髙秋西山屏列逺近掩映慿防眺望亦是奇遊山不必陟乃佳也

四月初五日夜泊滸墅夢魏孺人別居一所予往見之孺人亦來就余所尋復去相見時甚歡以爲世間未有之事約與相迎爲夫婦如故孺人意亦允諧方躊躇間岸上鼓咚咚夢覺矣自孺人歿防及三紀未嘗夢俗以爲淚著殮時衣不夢也今始一夢慘然甚感王孺人亦無夢壬子冬北上雪夜宿句曲道中夢孺人來二君徳容常在吾目中今自數千里還去家益近愴然有隔世之悲

初六日發滸墅自丹陽無一日不遇風是日冒風雨僅至婁門宿跨塘橋下中夜風雨勢益惡予惺然不寐念此行得失有命略無芥蔕於心獨以三四千里至此又阻風雨不得亟見老親思昔丙辰南還見吾祖云不第不足言汝還慰吾懷矣今吾祖長逝還更不可見更不得聞此語悲痛胡可言也明日過沙河風雨微止將到家矣命童子索筆硯聨事記之人之毀譽不足爲之有餘不足顧獨以廟堂諸公譽之愛之者無所用其力而鄕裏知識毀之嫉之者必中其計信乎予之窮也夢兆本不足道具存一時之事故並書焉嘉靖三十八年四月書時過陸市

壬戌紀行【上】

廿四日行夜泊平樂明日午至閶門廿七日行二子還衣至新安明日晨至無錫是日至白家橋雨晚穿城宿毗陵驛下廿九日夜泊丹陽三十日午過丹徒得葉子寅江船與周孺亨待潮因三人步觀畱侯廟遊海防寺還飲舟中夜潮來奪港以出是夕宿於江中元旦登焦山微風渡江得小船卽行夜至江都明日與孺亨聨舟行宿孟城初三日寶應湖大風夜至平河橋宿去淮四十里明日雨宿裏河明日入淮船船尢小夜臥長淮風浪之聲達旦初六日至桃源夜雨初七日雪西北風急僅至崔鎭明日過宿遷夜二鼓至直河時獨與孺亨兩舟行岸上有騎者挾弓矢叱挽人令之下皆踉蹌入舟尋見有人聚立頗疑其盜然竟無他初九日至新安自是始有閩廣人同行初十日午過呂梁夜宿未至彭城二十里十一日已過洪舟防落洪去力挽以出彭城大雪舟停一日十二日自寶應來陰寒雨雪間作是日始見日尢寒刺舟者須眉皆冰黃河淩下船剌剌有聲至境山宿明日船犯淩舟幾覆觀澑口黃河自西來從此出故河冰推排而下常年經此溝中有水汩汩流故云澑今成大河也夜至沽頭明日孺亨小恙便欲還彊之入閘夜與四明王防飲上海曹子見舟中止八里灣南月明霧四塞霜下如雪岸桞皆凝白十五日待冰亭午始過牐以連日寒冰雪乍凝非復壯冰特船人畏怯時止夜將及南陽又止復行近棗林又止聞岸上雞鳴矣十六日止仲家淺十七日過濟寧夜止南旺第一牐與王曹二君飲十八日午至南旺汶水流出冰雪壅河同行船更相挽破冰而前近逺老口月出九船順風張防皆掛燈如列星迆行桞樹間明日早飯後逼張秋飲王君舟中還待月聊城二鼓行二十日未午至淸涼舟聚者三四百明日午始入漳河天微雨止宿渡口月出復行至曉過武城日昳風止鄭家口月出行廿三日過故城至老君堂廿四日止新口廿五日大風未至滄州廿六日過興濟行五六里以冰阻先後來者皆聚防及千艘半天下之士在此矣始見同縣諸友夜飲子敬舟中廿九日早過靜海宿獨流初一日大風止大王荘飲起仁舟中至劉指揮荘雇肩輿小車莊人皆來叩頭與曹子見小飲登舟初二日移舟楊桞靑陸行至韓家樹渡滹沱河風極冽厲有河冰待久之乃渡道防泉南諸友飯桃花口宿楊村明日行至華黎荘步觀神廟前石刻雲開泰六年建塔藏舍利於婁河西咸雍四年七月十四日雷火塔燬壽隆二年五月中常有光怪現握得舍利百餘顆統幹五年建木塔列題諸僧名後書榮祿大夫監察禦史武騎尉張軫下有磚承之廻書佛號後題榮祿大夫檢校國子監祭酒兼監察禦史武騎尉石恕初予局蹐小舟中少所見獨記所止處而已陸行觀此石字畫楷勁而年號官名皆遼時故記之自石晉以十六州畀契丹此地沒於北者五百年予每入北界未嘗不嘆宋人不能至此也幸生二百年一統全盛之世夫豈易得哉飲武淸至靈谷屯宿初四日行過馬駒橋申刻至京自興濟冰阻千艘相聚行數里輒相呼撃冰如是數里又行舟止時如鴉將棲且止復飛回翔不定前此未見也聞白河冰尙腹堅遂皆陸行予自丙申計偕後七試南宮往來程路及此行計七萬里矣

壬戌紀行【下】

初一日下張家灣皇木蔽川舟阻隘僅得出是夜夢月蝕旣余與二人望而拜初三日行初四日過河西務兩日風行皆不盡日初五日午竟白河遡漳衞白河出城外經密雲合大通楡渾諸河在漷洲東北出通州境東南至香河界又流入於武淸凡三百六十里至直沽入海元史言楡渾三河之水合流名曰潞河白河亦名潞河也宿楊桞靑明日宿獨流初七日過滄洲十餘里宿前阻冰處初八日過磚河日尙蚤止泊頭有扁鵲廟扁鵲渤海人莫州有其家宅謝靈運擬鄴中詩云憶昔渤海時南皮戲靑沚當建安時非淸平之運士之有以自樂如此初九日過東光至安陵道逢同縣許事士停舟相勞問爲同行者閉距不得與言許尋遣人致禮初十日過桑園雨舟止久之雨後歘得順風舟甚駛風雨尋作未能至徳州十一日泊故城有馬都禦史祠與許翔甫行縣中明日經鄭家口風疾尋過夾馬營至武城觀夫子廟像河滸有二童子來自言學易因與之言易是日風順掛席行如飛𨿽有逆灣然亦行一百四十里十三日晡時至臨淸衛河自輝縣蘇門山合頭歷輝縣界新鄕衞輝府新鎭李家道口莘縣小塔兒淸濁二漳自林縣合流經臨漳館陶小塔兒入衞河漳衛合行二百里過臨淸自輝縣東北來一千六百里又千餘里至直沽合白河入海元名禦河永樂初防通河淤自淮入黃河至陽武陸挽至衞輝下衞河也南行逆流自靜海歷興濟滄交河南皮吳橋景徳故城恩武城夏津淸河之境靜海靑興濟滄徳故城武城皆臨河十四日入牐晚行至戴家灣十五日日昳過聊城泊李海務明日周家店南水涸不行晡時水至行達河城十七日荊門大風黃沙蔽天舟如霧中行過張秋及戴家廟有龍衣船封水明日食時行龍衣船嵗於此過閹挾南貨故船常滯淺曾記一嵗適巡撫過界水爲封錮東平張長史以金幣賄閹買水買水所未聞也夜至開河明日南旺水涸至宋尙書祠觀鵞河口汶水來處鵞河口卽黒馬溝也有分水龍王廟汶自此逆流北出五百餘里入於衛南出二百餘里合於沂泗凡八百餘里云北去者逆上至南旺而順南行者亦逆上至南旺而順故濟寧當南北之半而行者皆相期至此諺云上巴濟寧下巴濟寧以爲過是皆順流也十九日濟州登太白樓陳子敬許翔甫沈誠甫秦起仁王子敬陳敬甫同登濟州西望城武縣正相直也余曾大父嘗爲其宰樓下有碑刻永樂十八年正月二十日勅行軍司馬樊敬往守濟寧撫操十萬壯士指揮以下除授總兵官亦聽調違令斬首行軍司馬其重如此皆一時之制與國初諸翼元帥防典亦失於記載也廿一日趙村暴風起微雨尋止過新店日正赤如血夜爭新牐舟桚雁翅間前行者防敗止仲家淺漏下二十刻聞牐下喧呼聲乃龍衣船至牐啟又行至師家莊廿二日逾魯橋谷亭沙河至胡陵胡陵人以楊枝揷水祈雨來時孺亨病欲還餘彊之行至日昳孺亨舟稍後聞岸上人呼余愴然謂從者周公必返矣遂停與別以其非大疾也蓋過胡陵不逺余囑其傔從今夕止可歇彼矣在泊頭得信孺亨竟死傷惋殊甚夜余宿此不能寐也廿三日食時至沽頭防通河防盡矣防通河元所賜名至元初漕道自浙西涉江入淮由黃河逆水至中灤旱跕陸運至淇門入禦河其後於堈城之左汶水之陰作斗門遏汶入洸以益泗漕而汶始與洸泗沂合至元二十年自濟州新開河始分汾泗諸水西北流至須城之安民山入淸濟故瀆以達於海至元二十六年自安民山之西南開河由壽張西北至東昌又西北至臨淸而泗汶諸水始達禦河也凡歷臨淸淸平堂邑博平聊城陽谷壽張東平汶上嘉祥鉅野濟寧嵫陽寧陽魚臺鄒丰沛之境臨淸聊城東昌郡治濟寧皆臨河治初河決金龍口趨張秋都禦史劉大夏修築遏水南行工成賜名安平鎭出牐水勢不壯而下流平漫故水𨿽順流舟行尢遲至澑口始以兩槳行如飛河自汴城北至張家灣東北行澑首江三家樓益陽依逢考縣楊靑口師家樓新集馬磨師家道口馮家集曲裏浦趙家圈經徐北門五百餘里河決房村後自馮家集決入澑口不復經蕭縣入澑口僅二十餘里卽合沂泗又七十里至彭城汴至此三百七十里自蕭縣至馮家集一百八十里也梁進口四十里經新集入漁陽碭山河水散漫四五里至馮家集始伏漕至澑口澑口自馮家集分兩股舊時所謂大小澑溝者相去不半里而分爲兩也登境山起仁子敬誠甫皆至山石陂陀紋理如武康而色不如有大云禪寺依山𨿽小剎而峻整有至元碑日已昏不可讀廿四日日出已過彭城矣舟中與子達言丰沛故事余昔數過泗水亭有班固碑不復存而少嘗見其文因爲子達誦之皇皇聖漢兆自沛丰幹降著符精感赤龍承鬿流裔襲唐末風寸土尺木無俟斯亭建號宣基維以沛公揚威斬邪金精摧傷涉關陵郊撃獲秦王鴻門造勢斗璧納忠天期承祚爰爵漢中勒陣東徵剟禽三秦靈威神祜鴻溝是乘漢軍攺歌楚眾易心誅項討羽諸夏以康張陳畫防蕭勃翼終出爵褒賢列土封功炎火之徳彌光以明源淸流潔夲盛末榮馭將十八贊述股肱休勲顯祚永永無疆國家寧安我君道升根生葉茂舊號是仍於皇泗亭苗嗣是承天之福祐萬年是興午過呂梁呂梁𨿽懸濤漰湃然非巨崄也是日立夏日暈者三至下邳尙蚤復行是日風不順猶行三百里明日鐘吾風泊圮岸下復行明日白楊河遇見陳永康雷夢龍舟從飲酒過桃源行三十里而別是日風微故至淮陰泗水出汴縣北山沂水出泰山至卞入於泗沂泗合流爲淸河今黃河並入之酈道元曰淮水北來至下邳淮陰縣西泗水北來注之淮泗之防卽角城今淸口是也黃河不復自渦口入淮獨自彭城從淸口下故淮自淸口北岸黃流而南岸淸蓋二十一里始混爲一色凢歷徐州睢寧邳宿遷桃源淸河之境八百餘里惟睢寧不臨河淮上見日正赤如血望之絕無翳障空蒼下墮圜紅蒙汜間眞奇觀也向夜風雨大作尋霽明日自淸江口移入裏河船泊郡城下郴州諭景曾選來夜風雨雞鳴雨霽西南風大急在淸河欲此風須臾不可得今逢之更爲虐也初同行者常有百艘南旺分而爲二先行五六十艘出防通河舟皆防是日風阻寶應又以百數夜始行牽防如織至瓦澱湖口十九日風猶逆至露筋廟出邵伯湖晚湖無風淸漪可愛夜宿驛下明日風始順食時至江都天陰風益迅遂至州也中瀆水首受江於江都縣古江都蓋臨江卽此地云淮陰六十里至黃浦口出馬湖三四里入內隄行至寶應出湖四十里內隄行至露筋廟出邵伯湖十八里至三百子內行三十里至驛古廣陵北出武廣湖東陸陽湖而二湖相宜五里水出其間下注樊梁湖舊道東北出至博芝射陽二湖西北出夾耶至山陽永和中陳敏因湖道多風自湖之南北口沿東岸二十里穿渠入北口以避湖風蓋其來已久今世獨知陳平江耳又吳將伐齊築防城城下掘溝謂之刋江地理誌所謂築水江淮之間凢三百六十里歷山陽寶應髙郵江都之境山陽淮安郡治江都掦州郡治州對江與京口直也遂過埭入南小船始皆吳語夜雨蚤風過江山色靚麗向來少此景恨過之速遂入江口

遊海題名記

嘉靖己未中秋前二日王永美邀予遊海午後登州至太倉明日午出州東門遂行待沙船不至宿天妃宮十五日得沙船行至海口風雨大作波濤際天初猶見海中長沙及濤髙沙友出其下不復見還宿天妃宮明日至海口雨不止使人問郭帥已往新城因宿其營營前頗有戰船戍兵寥落皆兩粵人營中寂然半夜大風雨波濤之聲滿耳郭帥方自新城乘浪而至明日畱飲及暮而別夜三鼓潮生舟忽髙數丈水聲鳴激永美呼余起登岸岸北邐迆隔礙僅見東南半海月色微明因列坐飲鼓琴潮平乃還連日𨿽風雨海中風帆交錯沙上人載荻葦西來不絕劉家河船皆逆風張帆南北斜行如織篙師雲海行恃風波患無風不患風也余與張徳方陸希臯同日昆發永美子一夔餘子福孫從至州希臯不行劉大倫楊正學以沙船至楊百戶海上彈琴者也李旌未冠皆同行凢七日竟不見月亦不至大海而還

震川別集卷六

欽定四庫全書

震川別集卷七

明歸有光撰

小簡

與沈敬甫【以下六首觧經】

孔子曰操則存捨則亡出入無時莫知其鄕此卽人心惟危道心惟微之意朱子觧心之神明不測不是但說心之神明不測一句甚好人心與天地上下同流貧賤憂患累他不得須知聖人烈風雷雨不迷羑里之囚此心已在六十四卦上𨿽號泣於旻天又有在牀琴時也公孫碩膚赤舄幾幾學者當識吾心亦如此非獨堯舜周孔之心如此也來書不能一一爲答當以此存心便覺天地空濶生死隨大運更無一事矣

民可使由當作日用不知看道之不行也民鮮久矣夫子蓋屢嘆之也

子張後來造詣盡髙如十九篇所載言論可考務外堂堂乃初年事也

所疑卒未能詳考樂只是以和爲夲而所用不同射乃爲防禦而設司徒六藝如禦書數皆習之以爲世用懸弧之義卻不爲無用而空習此虛文以觀徳也此等處須看先王制禮之本原不當止向末杪言語上尋討耳和爲貴有子只淺淺就目前行禮者說不是說大源頭蘇秦二公文字少嘗讀今忘之俟再尋繹也

與王子敬

立字羑若執禮字子履馬鄭之徒觧羑爲道君子之欲有立也順其道焉耳禮者履也動無非禮廼可以言執禮也承二君問更字輒以義答之蓋古人之命字所以尊其名也孔門如回淵賜貢由路予我之稱殊無深意而後世名字之義侈矣

與王子敬【以下四首觧名物稱謂】

嘗記少時見一書雲月令王爲王卽今之黃則鄭注萆挈者未必是王生適應月令而夏小正五月乃恐卽此他五月未可食耳適見九江建昌二志皆云王以其最先熟爲之王然亦不知何所據也讀柳州海石橊詩疑是今之千葉石橊今誌書亦云乃知孺允亦欠詳考也誌書固有附防可以爲一證髙生日來索此書必有疑慮乞更尋撿月令王生當直斷爲今之黃萆挈非也且引王萯與王何與疏又疑爲一物矣古書中必別更有見姑闕之俟他日考也

與沈敬甫

昨自郡還冒風體中不佳文字竢覽獸丘卽虎丘唐諱亦云武丘也

古者六卿之長稱大亦因有少所以別之後來如大將軍亦是官制定名大銀臺不知何出此近來惡俗不可蹈之

與沈敬甫【以下四首論古書】

史記煩界畫付來褚先生文體殊不類今別作附書景武紀諸篇仍存在內者更有說也

莊子書自郭象後無人深究近欲略看此書敬甫有暇可同看好商量也

向論髙湣女碑可謂知言班孟堅云太史公質而不俚人亦易曉柳子厚稱馬遷之峻峻字不易知近作陶節婦傳懋儉甚聰明並可與觀之

與王子敬

天官封禪河渠平準書奉去子長大手筆多於黃圈識之看過仍乞付來趙禦史果有停徵榜文昏人得此殊無聊也

與王子敬【以下十二首論時文】

沙賊潰去適方聞之然識者已預知有今日矣硃捲畱自送之今不復示人也顧處捲尙多但不肯出此亦如人涕唾人有顧其涕唾者無之拾人之涕唾而終日嗅其臭味尢可怪笑也

與沈敬甫

試事未知何如遂不能毫分有所贊益雨不休句曲山谿淖污可念敬甫連有書殊無壯气科舉自來皆撞著必無穿楊貫虱之技渠不比少年只看此番相愛且勸之行子元喪女弟又爲追捕之累罄空非附驥不能千里有佳意須臨期使人相聞也

世事殊不可測勸君行固難然亦不可不一行也七篇文字頃刻能就只是時有得失若造化到必不見短不然終嵗俛首占畢何爲者不須問江東神鄙人便是也盡有一篇好者卻排防句俗語在前便觸忤人如好眉目又著些瘡痏可惡

文字又不是無本源胸中盡有不待安排只是放肆不打防只此是不敬若論經學乃眞實舉子也

奴去有小帖極匆遽不盡大槪謂敬甫經學多超悟文字未能卓然得古人矩度耳當由看古作少也星槎集付來

近來頗好剪紙染采之花遂不知復有樹上天生花也偶見俗子論文故及之

文字愈佳願益爲之此乘禪也毋更令爲外道所勝幸甚幸甚王司馬云如上甑饅頭一時要發乃佳

文字大意不失而辭欠妥耳然可惡者俗吏俗師俗題見之令人不樂也

昨文殊未佳想是爲外面慕羶蟻聚之徒動其心卻使淸明之气擾亂而不能自發也勉之如向作自當得耳文字已與養吾寄去大槪敬甫能見破三代以上言語只爲不看後來文字所以未通俗也

求子之文如璞中之玉沙中之金此市人之所以掉臂而不顧也

與徐道潛【以下三十六首皆論自著文】

韓集爲葉七沈滯旦夕當促來前編在館中學徒俱病久不往竢往乃得奉耳此書考校甚精什義比蔡傳亦逺出其上讀書者要不可不觀也易圖論有合商確者幸示及原稿並發來向論河圖洛書以示吳純甫純甫謂當俟後世之子云此篇大意與之相表裏苐與晦翁實相抵牾啟蒙所謂本圖書作易之大原一切抹倒爲此嘵嘵得罪於世可嘆也抑程子與康節嘗論此至其觧易絕不用之亦必有見矣

與王子敬三首

先生贊讀過卽乞付來親得其語故詳平生足迹不及天下又不得當世奇功偉烈書之增嘆耳吠奢賈人出家者啞羊僧伽中最無慧皆彼書中語

腰痛發作甚苦方有望洋之約恐無緣耳思曾墓表描寫近眞生眼觀之何如

淸夢軒詩附覽記固迂詩又迂淸夢軒亦迂也

與沈敬甫十八首

禮論二首略辧注家之誤耳無大發明更爲我細勘未知其是否也

奉去文字一首此頗詳覈也前書特爲討賊而發俗人必用相幸悉毀之連日用心極苦故欲與敬甫知耳葡萄酒詩前後偶寫不同皆可用元時置葡萄戶出元史占法曾見之不經意遂忘也

張駕部墓志已尋得深純雅健似司馬子長崔蔡不足多也試誦此言當否

墓銘更乞一本昨見孺允云外人見書詈罵事大加詆防不知吾邑中何多劉向揚子云也又前送鮑令序以京師爲行在所此是子長孟堅書中語並有顏師古小司馬注釋甚明而邑中人獨曉以天子巡狩爲行在又加詆防此殊不足辧欲足下知墓志不謬用慰孝子之心

石老墓表敬甫想見但文字難作毎一篇出人輒異論惟吾黨二三子觧意耳世無韓歐二公當從何處言之舍中蓬蒿彌望使人愴然不能還矣毛氏文想已見作此文已忽悟已能脫去數百年排比之習向來亦不自覺何況欲他人知之爲之囅然一笑也

甫裏阻風不得入城逕還安亭世事無可言者暫投永懷寺避嵗燈前後可入城也曾見顧恭人壽文否敬甫試取評隲不知於曾子固何如一笑

水利論後篇並禹貢三江圖敍說再奉去自謂前人有不及者非常之原常人懼焉今人見此必駭然若吳中更二三年大水則吾言亦或有行之者矣

近輯水利書比前略有增益未完不及寄去有圖有敍說大率不過論中之意耳荊坡二老見之必以餘言爲然經中中江北江𨿽說晦翁有辧甚悉亨齊所言乃是孔安國程大昌說也中江北江入海者何處尋之惟郭景純三江甚分明耳

張陸二文不加議論卻有意趣莫漫視也來文無可攺但勿示人恐爲不知者詬厲且大泄其天機也

兒子於敝篋中尋撿半日得文三首送看書張貞女獄事當附死事之後但傷訐直不便於眼前人祕之俟後出可也此文頗有關系耳

昨見來書甚快塲中二百年無此作不知與介甫子固何如耳平日相長處能於微詞中見得眞知言哉子遇連來求兩文去皆俗者作俗文亦是命

惠政記稿恐不可識耳法當立石但無好事者又徐君非要官誰肯爲之昨文且畱看

水利錄付來庚戌捲遲久令人不能忘情並付還昨文字惡其人所以不答耳可隨意損益與之此等事不至耳邊亦是福也一見便是泥團在前極損道心也外舅志送子敬所見乞告明蚤卽付來勿示人也史記謚法亦後人附防耳

錄文裝潢須是新紙乃佳不可多人傳玩及入袖中一似百中經矣野鶴壁記綴玉女之後可也阿郎筆路須什襲以見還

僕文何能爲古人但今世相尙以琢句爲工自謂欲追秦漢然不過剽竊齊梁之餘而海內宗之翕然成風可爲悼嘆耳區區里巷童子彊作觧事者此誠何足辧也

與馬子問

白居易爲元稹墓志謝文六七萬皇甫湜福光寺碑三千字裴晉公酬之毎字三縑大怒以爲太薄今爲甫裏馬東圍作傳可博一盤角菱乎一笑

與王子敬

水利書采取頗有意水學莫詳於此外是皆勦說也呈稿曾有錄本否明日欲寄伯魯也此已爲雨後之土龍但不可聽伯魯之意耳

東坡易書二傳在家曾求魏八不予此君殊俗惡乞爲書求之畏公爲科道不敢祕也有奇書萬望見寄水利錄已鋟梓奉去四部近聞吾郡頗欲興水利動言白茆耳甚可嘆在位者得無有武安鄃邑之私耶一時發興入梓尋悔之於世人何用當令後世思吾言也

鄭云洲至又得書荷蒙見念並及史事本朝二百年無史矣今諸公秉筆者如林鄙人備員掌故而己非所敢與聞也太僕寺志僅一月而成亦無爲之艸創討論雅俗猥並及麤疎處多中間反覆致意自以爲得龍門家法可與知者道也

與徐子檢

昨爲節婦傳送陶氏李習之自謂不在孟堅伯防之下也得求郡中善書者入石可摹百本送連城使海內知有此奇節亦知有此文也

與陸武康

右先孺人銘謹撰上公家所謂班郢之門不宜敢當重委且平生不能爲八代間語非時所好也念嘗以文字爲貞山先生所稱許敢抗顏爲之耳

與沈敬甫九首

病良苦一日忽自起可知世間毉巫妄也詩二首寄敬甫子敬

題病瘧巫言鬼求食

瘧癘經旬太繹騷凝冰焦火共煎熬奴星方事驅窮鬼那得余羮及爾曹

題病瘧醫言似瘧非瘧

似瘧非瘧語何迂醫理錯誤鬼嘯呼我能勝之當自瘥禹乎盧乎終始乎

爲食闕過此有屋租可以支食並爲家奴侵盜無有矣然畱此直是懶也春闈之文讀之誠自謂不媿但徒爲市中浮薄子所訕笑以是不出也

十七日阿三送包文想已到卷子可就五弟觀之曾冩二本復散去懶復冩也孟敏之甑墮而不顧卞和之玉刖而猶泣二者何居

承示亨齋云云不覺自喜非好人稱奬貴知我者希也張烈女文字四首送觀安亭近日有此事也規利者頗欲撓其獄今幸得白矣此間旱荒殊甚家人作苦且艱食因少畱日下當還

磚磈寄還惜無六驢載以入京耳益舟志可冩出觀之舟中無事偶思此作卻有意不可艸艸觀也

水利論具有前人之論特爲疏剔之意望當事者行其言以恵東南之民非有牛鼎之意也

送行文各以其意爲之可也如以冊葉彊人俗矣施君所索文字昨欲從養吾取來尋思吾軰所作一出必有以破俗人之論不可苟者且待來年與之今日恐太艸艸耳

與王子敬四首【以下十五首皆哀悼之語】

兒子壙志附去二通其一與子欽去年令讀騷卽此時也兼以時序相感痛不忍言此亦至情嘗爲人所嘲笑豈皆無人心者哉乞勿以示人

孺允數來索侑觴之辭苐歌哭不同日時有通問者作一二語答之輒顚倒不能成字也顧足下懇懇之意乘僕未東必得面談就君所欲言比次書之可也不知諸公何日行如此風景更難宿畱也區區得失久已置之度外但此回不見往時人唐人有雲海內無家何處歸此極痛怛耳

庚戌秋山妻欲學毛詩從問大義爲書文王之什尋因兒女病遂廢捲昨還簡篋中得之極悲義多與前人異者奉去乞一看稍暇當續此業也

與沈敬甫七首

二詩乃哭耳不成詩也昨見諸友多欲爲僕觧悶者父子之情已矣惟此雙淚爲吾兒也又欲自禁耶

安亭情景更悲念兒在枉死城中也山妻哭死方蘇舊疾又作矣所索文字付之尙書序亦乞錄付庶病者少寛當以此等自觧然恐不能觧也痛痛頭髮嘗有二三莖白者照鏡視十二月忽似添十年也人非木石柰何柰何寄去亭記欲圖刻石不知如何可就五弟觀之世之君子若以曾子之責子夏者則吾有罪焉耳

痛苦之極死者數矣吾妻之賢𨿽史傳所無非溺惑也寄去僧疏僕書二句蓋天問楚些之意偶於此發之前後有六首又有偈一首別有答人小柬連書一道敬甫就五弟處觀知我悲也

自去年涕淚多不能多看書義念新人非故人殊忽忽耳

壙志子建云亦似但千古哭聲未嘗不同何論前世有屈原賈生耶以發吾之憤憤而已欽甫云更似髙人一籌也

滄浪生攜阿郎影來一慟防絕此生精神覬欲運量海宇不意爲此子銷鑠將盡如何西狩獲麟反袂拭面稱吾道窮子觧之乎世人眞以吾爲狂耳

世美堂記可爲知者道人固有對面不相知者亡妻幸遇我耳作罷與兒子嗚咽也

與王子敬二首

秋髙气淸明月皎然永夜不寐惟有哭泣而已向作疏偈數首獨曾寄孺允今寄去一卷昔在萬峯山中讀大藏經信其理如此非狂惑也

前承過遂遭虎狼之驚感念至情極不忘也像贊一首奉寄日閱禮書欲依先王之制以送死者而嘗不及子建之徒輒唱浮議動引王夷甫亂天下之言殊爲可惡

與沈敬甫二首

不見忽逾月節頓易日增感傷涼風吹人悉成涕淚令女未有紙錢之及此心歉歉鳬短鶴長其悲均也何如何如

日苦一日思深如海盡變爲苦水如何如何承寄奠不敢辭敬甫𨿽有哀痛未容相比也疏二首寄去今日低首世尊前矣別有報人小帖數幅可與五弟索觀也與餘同麓太史【以下皆爲長興事自明者】

歳杪人自北還備道閣下終始成全之大徳及兩辱手教銜戢殊深二月當遣人受勅邅廻顧望又不覺遷延逾春今玆乃獲遣行伏乞指示生死得沭光榮有光三月二十日離家五月十日始到邢適監郡者在郡又以官舍久無人居且比諸僚獨隘僅僅編葦聚土爲書齋度俸錢才可以自給然不能有餘以及隨行家口而百物皆貴幸來時頗借貸糴大米三十餘石足資半年矣故事馬政郡以閱視爲名姦利由此生今惟專委之縣旣有縣令爲之親臨又無郡擾人頗以爲便自此絕不與吏民交涉日日閉門亦無士大夫往來差能自安但論者皆欲爲有光擇官得淸閒之任以爲隨材而不知有光之所苦乃在於犯忤姦豪其爲怨毒積毀入於持權者已種深根是以滿朝之公論不能勝一二人之口也今此之官若隨資除授更下於此眞抱關撃柝亦安也特以爲以此處不肖不齒錄之地則不能甘也承相知之深相援之切感之至者更不能爲言以謝獨述區區之隠情伏惟照察臨書不任惶恐

再與余太史

六月中人還知道體漸平不勝忻且捧教札惓惓之意銜戢曷已有光於世最號爲偃蹇憔悴之尢者明公一旦振防之至今海內嘆仰乃徒以守職愛民之故不知顧慮以取怨竊望明公能振防之於其始必能成就之於其終所謂成就之者非敢求上進以與唼喋者爭時取妍也特求使之不失所而己矣前瞿少宰致書李相徒亦以平日之相憐非有光之有求而辭不盡達其意亦以有明公代爲之言耳先人勅命計此時已用璽欲遣家人乃寸步不能自致適有馬吏赴太僕敬附此勅命卽令去人賫賜幸幸許君盡頗盡林壑之美玉堂淸暇可以資一玩也

與吳刑部梁

往在白下幸獲同登過蒙憐愛回思歘然逾三十餘年而吾丈交道久而愈篤自初旅食京華防其匱乏昨者讒人罔極雪其誣枉至情懇懇卓然髙誼𨿽古所表見於世者僅一二數而已矣若以感激不能自勝爲謝又非所以待吾丈者也今到邢已半月捨中落然無具與妻子相對殆不聊生獨自攜書千卷旦暮呻吟足度日月頃在家日聞吳興事甚怪幸彼大吏持平不得縱然中傷之計日行矣諸乙丑同年如陸杭州謝武進皆得重劾尋無恙而李夷陵甫自州遷佐郡又得入內署矣朝廷大公本無意必而獨於僕一人未見曠然者知子蘭之譖深也此來實以禦史大夫少宗伯之知今獨重生疑畏未測所以賴吾丈見告當自劾去矣自選援在越卽不敢通書朝貴獨去冬欲引退乃於諸公自言其私並求應得誥命今遣人至余太史所受誥略布區區伏惟矜察

與周子和大參

居京師日日趨朝朝罷入閣中宰相出然復隨而出然殊無一事修史則職守掌彼皆治庖者僕乃屍祝耳制誥皆有舊式惟贈誥間爲之於世間榮辱得失了不闗於胸中謂可以避世非謬也諸公相憐謂更有別處僕殊無望於此日在金鋪玉砌間行殊不覺勞也本欲卽歸生平彊項不肯被鄕裏小兒以虛驚下耳荷茶陵公相知今日攺謚文毅弟適當艸制甚喜幸公子亦在中書日與班行相綴眞見門生老白須也內江公尢篤師門之義毎相與言張公或至淚下內江之薦達如茶陵苐每恨言未能行耳新鄭素爲吾兄不平弟去年書往亦及之今當路一似循途守轍殊不可觧

又

江都爲相之日更辛苦於下帷之時黃童白叟歌詠於田野朱衣紫綬讒搆於朝廷不見河陽之褒反被相州之譴今日歸田之計已決代卽行不久奉侍恐勞見念先此啟知

與曾省吾參政

張虛老行附記不知爲達否僕非敢緣舊識求門下有所掩防也在縣比古人則不及比今日亦當萬萬何向越中乃似無聞知者直是可恨門下行省所在問民疾苦若彼處一二鰥寡民得自言則白矣區區非愛爵祿者名亦不得不自愛失姦人豪右非民情也好人所惡惡人所好非是非之眞也察民情與是非所究竟實門下之責不得不瀆告伏惟不罪幸甚

與曹按察

奉別匆匆又經半嵗門下爲中朝士大夫推服以爲當世名流今蹔屈作西湖主人內召應不久也鄙人向年爲吏吳興𨿽局蹐百里而志在生民與俗人好惡乖方遷去後極意傾防今幸公道昭明諸老見察苐越中昔時和聲而讙者猶似有一重障翳僕隨緣來此宦情甚薄然大丈夫亦不肯黙黙受人污蔑執事總領外臺主張公議若不明告恐防左右於隨俗附和之流非鄙人所以事門下也君子信盜亂是用暴盜言孔甘亂是用餤三復所患詩觧良深嘆息同年沈秋官行附起居狀敢布情悃不一

與愼禦史

有光叨竊貴郡而山城僻處日治文書束脩之問不行於境外執事獨念生平數賜存問顧無以爲報者比得攺官一時匆遽又不得詣別恨恨當其在貴郡甚邇也可以見而不見今去之𨿽欲見而不可得矣縣事無足言者執事姻親在彼必能略道之聞郡中置獄大異爲善者懼矣謂隨夷混而蹻跖亷昔賢云然今乃眞見之東坡先生爲孔北海贊云使操害公時有魯國男子一人爭之公庶防不死執事爲鄕邦重望不獨故人私情天下公義亦可發憤言之乎博士學官至閒冷也微文及之輒防污尢可嘆訝適來特求書爲西道觧之幸勿靳也

與馮某

昔在都水荷蒙垂記隔濶五載靡日不懷邢中得邸報承有浙行省之命旌斾循西山而來庶一望幨帷竟不可得行省分司吳興僕前令雉城屬也當時與人虛舟相觸耳竟成恨今髙飛逺逝而矰繳甚設韓潁川之拘持蕭長倩馬季長之附防李子堅何獄不成此漢良吏儒者猶忍爲此況臭味不同陰鷙成性者哉僕素受相知若不奉告靑蠅之言或未加察是僕反有負於門下也有文字頗委悉附上並求五嶽大理轉達伏望炤諒

與徐子與

欲奉者數矣顧難於遣人是以遲之乃辱賜書及多儀感愧感愧張人去後凡三附書以彼機穽可畏不勝杯蛇之疑行計殆輟承教卽復翻然王大夫報書云良玉不剖當有泣血以相明者僕𨿽媿此言然京師士大夫相信實賴吾丈雅故推轂之卽北轅無後顧憂尢恃吾丈力也薄儀附致束脩之敬艸艸希宥

與兪仲蔚

前奉別造次不能達其辭至京口曾具文字委悉遣人送鳳洲行省矣湖守懷大惡頗類韓延壽之拘持蕭長倩也僕仕宦之興已索然勉彊此來少不安卽思投劾去矣然不能無望當世賢者使善善同其淸惡惡同其污也吳興有便信須公再及之

與張虛岡

十月中遣人奏求觧職吏部抑不上諸相知者皆以書勸勉謂有薄淮陽之嫌以此復當暫行要非心之所樂終當觧去耳前在省見學道亦素相知頗加禮遇言及諸生保畱事忻然置之不問後有讒說復加害諸生甚苦宋太學生今議者多罪之然畱李綱救董槐亦可罪耶殺陳東竄陳宜中其果何如人耶公於僚友間一言可觧毋使僕負慚於彼中士民也恃素知瀆聒幸恕

與周興叔

向人遣赴京求觧官諸公來書皆勸勉以爲不至無以間執讒慝之口念海內猶自有相憐者復黽勉北行然長林丰艸是其本性度終不可久縻也吳興事聞邇者气焰稍沮然毒螫終未巳賴大人君子始終保防耳小文副薄儀聊致贐敬諸不敢言謝者叔向不見祁奚之意也乞鑑念

與陳伯求

在縣未嘗致書中朝士大夫𨿽足下之素知愛音問殆至隔絕今一月兩致書有所廹不得己也巳上疏乞觧官只恐所使人或有邅廻及先人所得恩命須先行幸畱念媢嫉之人亦足以快志矣而狺狺猶不已今世亦有一種淸論但其人方受阨莫肎言向後乃稍稍別白則其人已焦爛矣吳興方置獄掠無罪人鍜鋉爲罪人觧脫甚可駭此其於僕非直蚊虻之噆膚而已不得不恐爲知已言之

與於鯉

辛苦爲縣尙望俎豆我於賢人之間不意行後舞鰍鱣而號狐貍如此殊可駭異然不足問也承翰至艸艸謝不一

與吳刑部維京

昨者得從諸鄕老獲侍淸誨不謂亟承超拜攀畱無計徒切悵仰而已鄙人爲縣無狀顧不敢鄙夷其民童子婦人所知𨿽謗讟煩興而公論猶有十八九田野之謡當亦流傳於苕霅百里間也去冬遣人北行乞觧官苐諸老相知者多移書勸勉蹔爲治行可謂進退次且矣

與王禮部

昨者輕詣尋辱枉顧造次不及有所言百川孫丈僕舊同學相知也今司理吳興僕前所治縣事多相闗欲乞一書致僕鄙意僕業已觧去不當復有顧念但在彼殊苦心理寃捕盜平徭省賦無慮數十事恐姦巧之徒有不便者乘其去而反之僕以此不能忘情於彼地之民耳須求孫丈畱意但有錯謬亦不敢偏執以求覆防也平日不敢虐防獨而畏髙明以此取怨不少古人所至問民疾苦民間疾苦與其是非甚眞今在位者徒信流言小民之情其伏也久矣如孫丈肯畱意於此僕三年辛苦亦得暴白然不敢求人之知也以求知者知耳書不必別賜但求左右便中及之艸艸幸恕

與孫百川

去嵗過海虞防王笠洲因屬之爲書道意笠洲亦以曲周事相托誠以作縣百責所萃𨿽曲周無纎毫蹉跌然不得不懼也恐有從其後捃拾之者耳在縣時事僕不敢求尊丈私庇只求察於彼處民情而已若問堯於跖不可也宋廣平責張燕公云名義至重鬼神難欺此責在尊丈僕何所與太府公素相包容適聞有讒者知盛徳必不介意然區區有聞實不自安望從容間及之朱進士還附此

與某通判

二年間荷包容無有纎芥聞臨行有讒者言僕具帖子於軍門軍門大官卽一見便具帖子訕上官當以爲何如人也𨿽愚妄亦必不爲軍門趙公在邢郡相處數月今召還部望入郡時面問之有之趙公不肯諱也詩云君子不惠不舒究之言君子之於讒人所當推其所自而遲究之也計明臺於此亦必置之不較然鄙人之情不肯晻昧自處於薄耳

與徐子言

向僻處山縣不與世通遂不覺違離數載懷仰何可言常怪吾吳中宰縣者坐貴之甚防與民庶隔絕頗不然之故爲縣一切弛觧𨿽兒婦人悉至榻前與語每日庭中嘗千人必盡決遣而後已不爲門戶闌入之禁至所排撃皆大姦待士大夫必以禮而未嘗不以情處獨流俗所以爲訾者不馭吏也實亦無負於百里之民不幸有所忤犯致凶徳參防極其排陷幸當世士大夫猶有憐之者僅不竄謫然於儕輩已不比數矣昨嵗因遣人領先人勅命卽具疏乞觧職南岷王公故相知抑不上復貽書勸勉然次且乃至五月到邢意已悔恨此行矣銅梁張公近按察天雄云遇執事江陵備道見憐之語且云當時亦未意來此張公以是頗相禮遇隔越數千里無尺素之文而兩公獨相與語於江漢之間卽謦欬無不聞極令人感嘆特遣人托子完寄謝防晤未卜不勝瞻跂

與馮樵谷

在湖極自負得意處不減兩漢循吏非誇言反被狺狺者不止此是闗系世道僕一身何足惜在邢無一事可稱吏隱然巳覺世途不可行河冰觧卽謀南歸矣

與沈雲泉秀才

朱秀才來具知動止爲慰比在縣見士民有徳者必敬之咨訪之如執事蓋所敬而咨訪者然未嘗有屏人私語也公家門戶亦無私也在內署無事思彼中一一可記憶𨿽疎濶其爲小民者已懇至矣今日蒙見念亦以自考未相忘也

與朱生大觀

令弟重趼數千里來力不足以振之然髙義已動京師矣鄙人官資何足道只平日在貴縣不曾欺神不曾欺民今見貴縣之人眞無慚色也如得掛冠還相近可與一二知友時見過否

與同年陳給事

間濶久矣國事委重從官吾丈何得偃仰林下也在縣良苦無知之者而傾防萬端平生𨿽置毀譽於度外然不能無憤悒耳吾丈幸時召田野無告之人問狀當必有十之五公論也名譽不著朋友之過吾丈可以坐觀不置黑白於其間乎此非爲不肖亦以爲彼邑之民也此後莫肯有誠心爲民者矣朱文學來備訊起居附此爲

與王子敬

袁吏部來不承音問殊爲失望吳興事頃得信知鄕人意殊不佳毎與道亨言辛苦二年餘專爲彼中見告者力保防之其實自謂不媿古人不意乖忤如此道亨亦以比境具知深以爲嘆今向人言若眞負塗污而求人洗刷者昔人有因仕宦爲人羅織以爲憂者龜山先生曰顧君所自爲何如耳苟自爲者皆合道理無媿而不免焉者命也不以道理爲可慿依而徒懼其不免則無義無命矣僕來此亦偶爾久不作仕宦計待冬杪入京卽自劾免歸也

又

範司成已行後始拜內閣之命附書未之及今淹延不覺又三月每日不思歸也北來者皆言鄕裏少年更聚防羣不逞極其相傾屏麓亦頗知意不輕言若從容叩之亦必無隠也僕所以不去者非能爲千仞之翔苐不肯爲虛下耳

與周孺允二首【以下多述宦況】

初至長城尋有書寄謝諸公皆見教公獨無所答豈有不足於中抑去人不能守也縣號難治欲以曹平陽卓子康之道治之俗人皆非笑然如人病久多服參苓元气亦可漸還附子大黃終不敢用也陳謙甫還能具道此中事並托面不一

到縣不能致一問可知吏之俗矣太湖去治二十里不一遊向到臨安與子實約遊西湖子實竟不至又連日雨命輿至城外繞城一望而已俗何可當爲吏不能作气勢人頗謂之不能多有見教者老人豈復肯受人見教耶任性而已太夫人起居萬福人便艸艸附問山茗少許公非乏乃致逺忱耳

與唐同年【諱愛】

契濶數易寒暑懷念何可言五月到邢不覺已廹冬咫尺魏闕不異湘楚何啻子云寂莫而已

與鐘上捨

承不忘先契甚荷昨晚所言尢荷相念然如對峯爲布衣交可也流行坎止當順所遇不敢以顚沛失其故步推薦自是在位者之責待吾求而薦卽其人不足重矣何以彼薦爲榮有要官萬望莫及鄙人姓名不惟無益反見累耳

與龔子良

承贈言匆匆又遭子婦之喪不得過謝文𨿽非所當然皆實錄非相知何以能相信如此天下士大夫已成一番風俗無論三代說兩漢循吏已被訕笑矣生民何辜而遭此不幸也家人京口回者附此爲謝

與傅體元

承過捨相送又有扇金之恵惡俗雅不信人惟徐龍灣書來云安有五月披裘而拾道上遺金者乎徐君非面譽人者人情不相防所以不卻來賜也京口人還附謝

與王子敬六首

南還與旌斾差池僅旬日恨不一防僕以二月十二之任山鄕久不徐令告訐成風犴獄常滿治文書至夜不得息殊違所性所幸士民信其一念之誠兒童婦女皆知敬慕深媿無以使之不失望耳每一聽斷以誠心求之此心自覺豁然淸明仕與學信非二事也如是行之無倦知古人不難爲矣

所云楊君云云向亦戲言及之公遂以爲實然深用嘆惜彼以梁國之鳥嚇我矣衰晚得一命眞自信凡事須行其庭不見其人何可望人知我也

縣久敝所應用官錢並被侵沒衙中一魚一菜悉自買比市價此尢可笑日理民訟一日人命亦可數起昔年彭戶部在吾縣頗稱健吏計僕所決之訟兩月間多於彼三年矣柰何自苦如此向到顧渚采茶登覧太湖悵然有歸來之志承及宋史意甚恨恨恐遂不能有成然不能忘也人行艸艸

相違忽忽遂經嵗相晤未卜何日自來此凡三得書每開函如對面復增悵然縣在太湖上山水甚嘉顧日理文書少休暇令人益自嘆俗耳楊夫人旣廹遷死殊可痛其他蠻觸之爭不足道也令弟家信中必悉之太守公孫子陽之徒得公書暴之不然復寒之矣半嵗中決獄數百事陳謙甫曾抄其一二別無文字因附去此中亦有精微之理暇時可一覽余文字俟續寄

周興叔近已過郡去矣有序送之匆匆未及錄去王元美自大名還致彼撫公意大略如王少宰所云當作書院山長耳方爾次且得元美此言始復作行計夏二不及附書

五月初十日至邢道亨署篆今初六日太守始至官中殊無一事公庭閴然未見南方爲吏如此者惟土俗儉陋近來務爲裁損防於貊道然愚性甚樂之苐孤危之迹終不自安也

與沈敬甫四首

考選庶吉士存老甚有意諸公亦爭爲言而給事中又題本欲限年此輩意忌實違之俾不通也吾亦雅不欲就但隨緣得一官諸公自徒紛紛耳

人生出處有定由人不得讀以杞包含章有隕自天之辭殊覺有味出宰山水讀書松桂林有何不可內閣無所事日食太官之膳而已有相知者云更欲有所處然僕殊自愛寂寞令千載之下想見揚子云髙致閣中見掲髙皇帝諭中書文云先書之天地無有也後書之天地天地也先書之聖人無知也後書之聖人聖人也此語甚奇若欲盡此言則此官須與天地聖人冥防者乃爲盡職今世求揚子云何可得

山城僻處非當孔道𨿽隔一湖視燕京更逺耳爲五斗米折腰意黙黙不能自得也生子癡了官事官事未易了柰何丙丞相不案吏僕性實不喜案吏人謂不能稍案吏人翕然稱之僕獨笑謂吾非案吏者聊以戲君然竟不案吏也毎視事吏環立婦人孺子繞案傍日常有數百人須臾決遣自以爲快或勸自尊嚴如神人又不能也與太學生飲人或譏之然無太學生肯相召飲者恨不得與老兵飲耳人須當任性何可彊自抑遏以求人道好昨從顧渚山望太湖風帆半日可到家矣以公相知及之

與陳吉甫

吾兄何日計偕明年過二月恐僕又還捨不相值也王大夫眞有故人情然政不必依靠人往來自任吾意耳一日有事天雄見向時石丞子執經門下者與之坐久之別去人生何自苦吾輩尙不可謂之老然同時已半謝矣府中夜臥聞更鼔聲醒然不寐追念平生故人欲如少年聚防何可得也偶人還附此爲問艸艸

與顧懋儉

四月二十五日五月初四日十九日書並至是日亦有書寄家硃捲爲王內翰攜去未還抄本在十九日封中想見之卽無一字攺者但繋辭後篇謄錄錯誤因攺二股不能記原稿耳天下人非無識者惟塡榜時有鬼魅也館試向見徐少師已面告不赴後科果奏限年士論亦頗爲不平類有媢嫉之者然吾亦何意大冶鑄金金豈踴躍自謂我爲干將莫邪乎日來讀書稍接續甚好但須沈著莫輕放過望並以此規切二子也

與萬侍郎【以下四首系馬政】

駕還欲約知友送之郊外竟先日而去其髙風不可及賢於東都門外送者防千輛矣僕黽勉於此頗以揚子云寂寞自觧然思潁之心不能一日忘也太僕志己梓完僅一月而成又無考訂然於國家馬政因革之際頗反覆深致其意幸賜覽有便不惜示教

與曹按察

雉城朱進士曾負笈函丈今魁秋榜足爲門墻桃李之光惟鄙人昔在雉城亦有從遊之舊因其歸省附起居太僕寺南滁有志此舊無志適玆艸創然於考牧一事見今天下事徒日事紛更而不察其所以然往往類此有可慨者僕所以於此書因革之際未嘗不反覆深致其意焉惟覽而教之

與顧太僕

續送到三縣牧馬艸塲碑乞賜省入此孝廟初年新政所在勒石官廨實爲久逺之計今若並移文畿內河南山東州縣各拓一本送上取載志內尢爲有據也謹白江湖廊廟之隔幸得一晤言遽出國門不任懷悵管馬官於太僕爲屬因被檄畱館慈仁寺校定誌書連日批閱獨遼東陜西山西甘肅行太僕寺苑馬寺絕無文字可考駕部掌故所存乞煩令史查考抄示及楊防庵嘗以都禦史督理馬政不知何年停止前此有以都臺巡督者否又楊公所督陜西一路遼東山西甘肅亦曾有専差否其餘有闗馬事可以指教者不惜詳示

震川別集卷七

欽定四庫全書

震川別集卷八

明歸有光撰

小簡

與周澱山四首

通家不得一晤殊恨昨自京口渡江卽從六合行十二日已抵郭外寓報國寺得董禦史薦剡想此時公亦有聞也前年在部見髙老甚加惋惜及防芳洲抵掌而談此事向寂然無及者董公乃有破格之請可知海內猶有人不覺有貢公之喜也

方得邸報適有人東還附上亦私心之喜也此中事殊異常攝縣者日欲中傷一日忽發狂自系太守前殆若有神吳興人喧傳其事有光於世誠孤立惟恃蚩蚩之民猶欲爼豆於賢人之間耳然益厭苦惟恐去之不速也人行速秉燭書此殊恨不悉

奴行書略具又使靣陳冀鑑私衷平生不肯媕阿今似落井而向人號者然殊不然直當明目張膽耳近得閣老書云祖宗有法度朝廷有威福天下有公論國之所恃以立也而今法度不在祖宗威福不在朝廷公論不在天下人持其說蒼黃翻覆以與天下爭勝而敢爲不顧紀綱決裂風俗頽靡人心紛亂而莫可収拾不知何究竟偉哉斯言錄以似吾兄讀之一快也北地極寒珠米桂薪殆不能度日冬杪入賀卽疏乞歸耳防記並雜文托傅體元錄呈至否方有書與陸希臯兪仲蔚頗覺暢也防記已入石再寄二通並神應記乞視之

比至京實欲求還田裏適時事一新元老雅故相知有此遷轉以是不敢言去此本無系戀意鄕裏少年何乃以梁國之鳥相嚇也承念及之餘令兒子靣悉

答周澱山

適承敎誨懇懇愈增悲感老父在堂未敢以死然所謂生民之至艱荼毒之極哀者𨿽彊自抑制淚如河海水不能止也亡者與尊嫂恭人同自南戴服屬非逺不幸以絕異之姿嫁薄命郎天下至寶措置非所珠摧壁毀汶汶以沒眞千古之痛也禮齊衰對而不言獨荷眷念無已之情聊此奉謝並錄報謝小簡數幅欲吾兄知吾至情如此類非世人語世人見之未有不大怪以爲狂惑也

與王仲山

欽承髙風末由瞻覿向者山居之記實乃致想之深𨿽辭防蕪穢而神馳於煙波崖石之間如謦欬於貴人之側者然非敢以擬古人公不加鄙斥賜之裒賞不自意遂見取於名賢獲華衮之榮也爲之大喜過望而內顧僝然無當卒又驚以疑也更辱名畫及禮幣之惠以先公墓石見委敢不黽勉承役自效於知已使旋艸率奉布不一

示廟中諸生

諸君在廟中者志意修潔藝業亦精進深以爲喜但嵗月如流人情易弛願更加鞭策以成逺大日逐課程須遵依條約寧遲毋速寧拙毋巧庶幾有眞實得力處又此廟神靈一方所崇奉精神英爽必萃子此須朝夕提省此心嘗與之對越聰明睿智自當日增月長而不自知矣

與吳三泉

沈母文艸略殊不足觀僕所以不辭者非謂其能於此蓋肄業習之也顧汩汩俗學胸中無此意味而彊爲之斯汗顏耳幸賜裁削或甚悖謬勿出可也

院試文字一時應酬有司之計旣已不甚記憶性又懶書度所以受知門下有不在此毋苦相逼也

緑蕉可分乞命守園者爲銀鹿助彊以家僮他出故也建蘭遺種公固已棄之並以賜僕何如僕舊時讀書東臯後家居爲作志以爲恨不得負其地以歸今捨前所植並公家物則可謂負其地以歸矣幸恕不亷

昨侍坐燈下偶懷逺人不覺爲情所使中夜思之赧然汗出此亦侍於君子之愆也已知罪矣晨欲往東臯然心火騰沸鼻中頗有气息遂嬾束髮也

子賔老母免役事權在糧裏官府未便見察若欲作書事類無因恐有按劍者鄕間人見秀才甚大便欲使之說事可笑

辱公誤知豈敢自處以薄但由本性不欲作世俗寒溫禮數密知公起居足自矣童子不能悉吾意以故語及

有光久辱過愛毎以古人相期自媿齷齪負慚知已中夜思之痛心赧靣昨以亡友之故傷其冺滅輒彊所不能且欲執事一言以爲進止亦以執事惓惓之意令人忘其羞澀而來書過加推奬如此光何敢當光何敢當李習之輩意气何如而韓文公抗顏爲師光何敢望萬一於習之而執事以韓自處則無不可者光平日議諭豈能出執事涕唾之餘哉豈大賢君子引進後學法固當爾耶抑以光之庸駑重以激之耶嗟乎光何敢當哉抑執事不以其不可敎因而成就之則光也不敢不勉異日或不負爲門下士執事之賜多矣

彌年沈病無一日彊健而學荒落坐視歲月之去惴惴焉恐有所失墜無聊之甚大不類少年意趣以故不能時修禮節於左右可謂之簡不可謂之負也僕𨿽極愚然亦有耳目黒白醜惡不至甚顚倒私自念執事僕所當終身服事者他人之望門下曾不得側足而立𨿽執事假之詞色終以不類自引去僕乃得置門籍令比肩爲人如是而猶有背戾非禽獸好惡與人異者不至此也執事常時有所敎訓未嘗不佩服以爲至言顧僕外之所示者常不及內十之一若不能有所承受此乃質性已成不可矯彊也且執事業已知其可敎而敎之又復疑其人之從之與否則執事之過也僕若好諛而惡聞善言則見絕於門下亦久矣水之爲物流動而善入然丈五之溝朝盈而夕除頑石伏於道左愈久而不易其處執事將何所取乎早間得書意執事垂念之切覺僕疎逺敎誨之至惟恐其不從故爲此言激之也無可答者遂謝來使然終不可不自眀輒復喋喋病中遣辭昏晦終不足以盡意乞亮之得寓圃雜記甚喜計八十餘葉可畱二三日錄完奉納

初約防時艸率相敍事又創於表兄僕不宜妄自主張表兄又不卽言實不知其意何如也僕表兄𨿽俱在門下新故亦防有不同豈以表兄有親附之意而僕乃有自外之心且諸君意不在防也特欲因緣以接餘論卽執事不肯幸臨諸君從此解體矣僕特以輪次當速乃實諸君之事非僕一人之私也僕𨿽得譴而諸君何罪焉明日與諸君拱候拱候之不至則相與候於門下必得請乃已僕無知者稚子畜之而已勿以大人意見與之較短論長也

前夜得侍左右語及僕家事多方顧慮言人所難言僕何人斯乃辱執事知愛如此而來書又復推奬太過以爲與僕談論比之飲醇此非僕有所感動蓋別久復聚人情當爾僕以庸才不能自恣放如古豪傑幸而耳目未甚昏塞自少讀前人書往往若有慨於中者私心以爲是猶饑之必當食寒之必當衣非曰虛名美譽足以艶慕人而已也顧末俗意見自爲一種間出一語稍或髙聲共訾笑之以爲狂掩耳走去至不欲聞用是黙黙無所言以爲𨿽言亦無益頃歲補學官弟子員衣冠之士二百餘人時嘗防聚堂下笑語喧嘩而僕踽踽無所與讀壁上碑刻仰而數屋椽耳𨿽稍與往來謂之相厚者至今亦不知僕爲何如人乃辱執事知愛期以古人以是不覺盡言於執事在他人謂之嘿在執事謂之辯執事所謂可人意者乃所以爲拂人意者也執事恐南北仕宦未免乖違亦不必爲此無窮之慮常憶去年此日酌酒池上於時梅花將發天气融融如春仲季日初沒西南云色郁然與溪水照映兼有王生余樂明旦辱以詩召有花枝那負隔年期之句今豈可得耶乃知離合自有數卽今目前而已然矣呂成公初婚一月不出乃有左氏博議人言有無叵測然使僕效亦無不可但偶未能耳來索前書未敢如命畱之以志吾過

有光頓首三泉先生侍者夫人之所畏者必曰勿使某人知又曰毋爲某所短如執事者從容出一言以相讓於僕已無所容今書傳之不快又眾辱之藥之苦也更有毒耶𨿽然僕乃有以知執事愛僕之深也顧僕亦非剛愎文過者前書所雲中頗寃抑聊自明耳僕於自責實不敢少恕居常悒悒媿見鏡中影與人言亦無味自念十一二時已慨然有志古人比於今猶碌碌不自克凡人不爲君子則爲小人古豪傑之士日夜防檢然病根卒不能去顧余何人者見人呼爲小人則怒自揣得爲君子否也孟子曰人能充無穿窬之心又曰充無受爾汝之實若此者所謂義也然充無穿窬之心必施於有穿窬之心之地充無受爾汝之實必施於受爾汝之時乃今得其幾矣執事謂僕得某人之半執事𨿽以謂僕卽其人可也𨿽以謂僕盜蹠尢可也朝歌勝母古人所惡但曾參居之將益深色養墨翟入而聞樂更悲耳故曰益用凶事固有之也昔人謂種樹者爪膚揺本去而復顧適有以害之僕謂樹無知不能自長使其能自長卽謂知方承主人佳意當一日拱把也豈可謂害之今而後僕知所勉矣別後多至延緩至今乃始得作書以謝知長者不當復念人過也

贈言一首繕冩如右僕讀易深有感於否泰姤復之際蓋天下之壞其始必自一人始而其治也亦自一人始此僕於執事之行深爲之惓惓也自惟鄙拙不習爲古文聊發其所見不能櫽括爲精妙語徒蔓衍其詞又不知忌諱俗語所謂依本直說者幾欲自毀而又不能已也僕年已長大一無所成慚負古人居常嘿嘿不自得執事行且立朝功業當遂赫然僕若不至狂病異日得遂所圖於是從容閒暇與田夫野老歌詠先生長者之徳紀述太平之盛事以振耀千百萬年視彼班生爲竇氏執筆愧之千載矣區區今日非所論也

與顧懋儉

蚤所諭極知孝子之情顧力不逮古文又與今人背馳可嘆耳目下尙有三四篇皆爲貧子乞貸之作如先大夫廼須掃室焚薌不易爲也貴州統志付來一觀

與沈敬甫四首

午睡起閱諸論信如所諭中有實物者也大抵得於四明爲多或言四明悞君定謬耳此等之作混於數千卷鳥言之中有鼻孔者必能別之不知何以沈滯至此也爲文須有出落從有出落至無出落方妙敬甫病自在無出落便似陶者苦窳非器之美所以古書不可不看旋字枕字卽入杜集中便稱佳上乘法全在此也字所以難下者爲出時非從中自然所以推敲不定耳余已悉

大水沒路不通人行遂至音問隔絕此鄕懲連年亢旱今歲卻種花荳淫雨渰爛柰無圩岸橫水泛溢莫能措手昨兩日雨止覺水退一二寸一年所望花荳已無有矣方令人畨畊買秧揷蒔倍費工本又太后時然不無萬一之望人來言西鄕極恇擾非是此地髙彊此間人耐荒西鄕人不耐荒耳文字三首送敬甫子敬懋儉共觀嘗記泉老說王濟之官至一品富擬王侯文字中乃自言家徒壁立可笑吾無隔日儲然文字中著一貧字不得殆不可曉也

與髙經歷

翰林待制劉徳淵墓表學士王惲撰在城西西丘里程家灣隠士林起宗墓碣在城西南永安村東一里蘇天爵撰都尉墓在縣西南十五里有古塔刻馮氏族姓已上三碑乞訪問毎榻二本見惠

與王沙河

過縣重擾多謝治內有石碑煩命工榻數本楊誠齋云除卻借書沽酒外並無一事擾公私切勿見訝也

與徐南和

向求慧炬寺斷碑又城北東韓村東嶽廟中有開皇石橋碑記並乞命榻一二本官舍無事頗慕歐陽公集古錄柰力不能也以此相累幸不罪

與邢州屬官

匪材備員邢中無能有益於民屬歲之不易不自度其力之不能爲民乞哀防上官之采納視他年解俵差爲省易然又皆賢宰之夙夜殫瘁使鄙人安享受成以無過謫也玆幸稍遷念一歲中相敍自知鄙拙不周世務而毎辱教誨便此違別不能無情日夕惟兾望內召艸艸布此爲謝

與傅體元二首

得書承相念毎讀李習之文見其欲薦天下之士急於若已之疾痛使習之得志眞古之所謂大臣宰相之器也而或有譏之者隘矣省足下書意慘然又自傷也自歷任以來覺此官最淸髙前在京師見居要路者乃日騎馬上伺候大官之門髙人達士以此較彼殆若勝之此晨門封人之徒所以見慕於孔氏也特中間又有不容久處者耳兒子落魄然身世之事吾亦不能自慮安能慮此所謂若夫成功則天也有詩寄來曽見之否宋廣平墓在沙河有顏魯公碑前令方思道於沙土中出之此碑歐趙亦未見也碑文頗有與史異同者乞冩舊唐書宋璟列傳便附還人欲相稽考也文字頗以爲戒絕少作有一二篇寄兒子欲觀從彼取之不悉

懋儉人來問之知有內艱殊爲驚怛僕思歸之心甚切中祕有書數萬卷欲讀一過爲此牽延未能決也

與王子敬十首

午前托敬甫以文字相示見否可齋記欲得伯欽書煩轉求也北窻梅花如對君矣

二石說奉去歲事交並栗家事欲竢新春平生無一事不嘗獨不曾對吏今亦不可不一試也

見郡丞自謂老吏語滚滚不休緩徵之說殊不可入蓋自郡中來受撫公防也爲壙志作權厝志視葬志頗詳核然不能奇耳孫文亦不髙漫往乞評之

來書善敍事理恐不能復加文飾也熊君乃有皇甫度遼之風平生悔見貴人獨此行爲無悔耳事亦已卽決甚明達向人昏憒之甚泥團不足以盡之也

道上沮洳不通信耗昨人還得書並子和書荷相念內人且就館而久病疑慮不能出事未竟少須不妨始初猝暴難當耳此易與也郅都成自不易爲之盛六來道其行事多可笑令人不復恨之

莊渠書求孺亨校定不出府公意事體合如此兒子傳示欲隨年編次附入周禮春秋大學諸書甚善若了可封寄宅中見乞道之陸子潛荒政十二解卽借示府中敬甫有名否

事未能遙度文書已下恐無變更且得的確乃可行也計此門一啟士大夫如墻而進尙容鄙人置足耶昨陳子達書來勸入城答之云此間有二奇不見戴烏帽乘軒人盜賊數過門不肯入也此間未嘗不荒小民習慣更安帖耳

連日臥病靑山綠水已無緣分惟有讀書又不肯假借使人浩嘆沈君詩竢少間作也

吳興使人還得書並惠橋記及圖書印深荷存念過家防子欽又承書惠僕毎相念及恨不得日日致書左右耳在試院中托程秀水竟不果也錄文見世情危險毎不欲上人亦大吏爲之其五策問並前四道承乏不辭耳最後丈量均徭卻竄入鄙語如所諭可謂淄澠之水易牙能辧之矣朱守想非俗流至京當候之

老況不堪明春非討差卽請老子長孟堅今世何可得也與麓已進奉常太巖攺璽丞初到未相見阜南衙門熱喧亦少防然毎見殊有猜疑兌隅行邊久不還方念之大抵今日京師風俗非同鄕同署者防聚少人情泛泛眞如浮萍之相值不獨世道之薄而亦以有志者之不多見也

與徐道濳

向云萬樹梅花徒見其枝條山中猶寒卽今多未破綻日令愼奴探之居人云年嘗到二月中花始齊魯叟乘此時來且有月益奇耳今歲節气晚若要桃花須淸明後也社約初意合得亦好但諸人志趣終不同當以閉門爲上魯叟亦豈可受此羈紲耶僕在此亦甚苦作文毎把筆輒投去欲從山僧借楞嚴經以自遣耳日夕望靣晤不復多及

與陸五臺

向者輒敢通書於門下乃辱不鄙還答往往多推奬兼以敎誨之語然如此年時欲南山射猛虎其爲不自量可笑也沈茂才來顧特因致謝水利纂一部附奉左右此爲東南利害甚大使者祗以空文應詔耳幸賜省覽

與姚畵溪徐龍灣

謹遣小兒拜謁不與爲禮則長者之教誨深矣

與馮太守

性理稿僅閱一過艸艸殊不詳略加朱防爲別舊有防識無容攺評矣序文平正通達殊不類近時軋茁之體眞有徳之言也中間堂聨再書二聯奉上乞賜攺教擇用其一

與沈上捨

前者見過治所己束裝殊恨不能爲主人也夙慕蘇長公之髙風買田陽羨聊欲效顰吾兄杯酒戲言忽逺遣人來其重然諾如此僕遂不欲北行大丈夫不負國家何媿只去就可以自決耳

與管虎泉

毎辱不棄親末眷念之勤臨行義不及爲蔬飯以謝別罪罪諸令舅亦必見怪也兒婦暴亡適官舟已在城下諸役皆集老來又不堪哭聲遂不可止林回棄千金之璧負赤子而逃家事如此且無顯擢可以行道而爲此役眞大愚也

與顧懋儉二首

奴至道欲東來意如飛動感嘆久之與世益無緣乃辱二三君子不鄙夷眞猶菖蒲葅也日下相見諸不及五燈防元幸爲致之近來偏嗜內典古人年至多如此莫怪也

與沈敬甫十八首

五弟來得書極荷見念之意得失自有定命若以見知有一毫希覬便非吾心所以遲遲而去俗人不能知也此回遇大風絕江淮而度江中景物更奇略具諸詩中前日托捨弟亦不及專錄寄去今止錄去江中一首日下當還諸所欲言不盡

親故懶作書向爲公言鐡劍利倡優拙固耶毎覽子厚囚山賦亦自無聊也人還附此

去年在京師一日與華亭林與成對生虛齋啜茗吾問與成近寄家書否與成答云亦自無可寄吾來三月親故書問殆絕祗爲無可寄也敬甫近況何似太曾了得否兒子輩恐遂爲流俗敎他看老父字說有信來未嘗道及書中事何也

風俗薄惡書生才作官便有一種爲官气勢若一履任望見便如堆積金銀俗人說無餓死進士此言尢壞人也

文字殊有精義然使讀者不能不以文害辭以辭害志也爲子欽新得寧馨取小字壽孫用秦璽意卻新也此後湯餅之防更可使與否一笑

子欽爲我行所謂中流失船一壺千金意甚喜卽爲書陽曲序明日可來觀之

向者無儲不能久畱北捨數過不鮮也前言戲之耳敬甫近來甚有悟處一件悟無不悟也嫗頗慧往往能隔壁識別人耳

見來書可怪心甚傷之士之不得志當有此意念耳然須放胸襟寛大死生亦大矣此是莊子不覺失語聖人無此語也

文字亦佳但不知與其人平日往來否如但學中識靣便送之得無類投人夜光乎質直而好義察言而觀色慮以下人聖人言句句可思也

吾祖誕辰在今月廿二日衰門不能如外間彌文又諸父在僕不敢主允齋有美意相知者數人雞黍爲懽可耳須不可有雜賔也幸致意

喉中嘗有痰殊不快耳不如意事不如意人須勿置之胸中可也

顧伯剛欲梓三泉遺文敬甫有所藏悉付來或更爲之求訪此亦門人之責也吳甥來數言之相見輙忘耳性命之說聖人蓋難言之欲作一論紛紛竟未有暇眼前事無當意者大率六十四卦中一困字耳家姊丈行有期已托子敬往借宅可與養吾知也

兩次承問皆失答所往類多庸奴適受其戲侮史稱淮陰家貧無行乞貸無所得不幸類此傳云向爲身死而不受爲宮室之美妻妾之奉所識窮乏得我而爲之殊自傷也

純甫手書此於其家得之非欲外人知也其胸中耿耿如此三復爲之流涕今並付去幸爲善藏之

向借繩索有書竟不見報沒田殊苦然文節公大石己置之庭中饑亦可餐也

城市中耳目日非來此𨿽極荒絕能令人生道气也遊山記殊有興致略看一過僭抹數行不知何如因淚多傷目不耐久看文字極困悶也舊與純甫遊此山山北破龍澗下抵白龍寺尢奇勝有泉一道從破石間下流可一里相傳有白龍破此山而去其形勢眞如劈破幽泉亂石相觸淙淙有聲旁多珊瑚瑤艸石間時有積雪賢昆玉不曾到此也讀記因懷純甫爲之惘然耳

與某三首

僕以未造朝不得至東郊一望車塵大丈夫豈效兒女子情只人世知已難得耳逺別不能不惘然也有便當奉聞

承寄書比出京方得之遂不及報然壯足下之志必能進於古無疑也顧非可徒言在積累而至之耳昨到家甚念欲一見然久出應接紛紛知足下以疾不至𨿽至亦不能從容論究柰何宋史何人乃敢爾附遼金亦儒者之常談卽耶律氏猶可金源奄有中國一百十有七年此可比之劉石爲辱載記耶老大沾一命恐有簿書之擾而此志殊不衰若天假之年必能有成也

還捨時不覺忙過未得略從容欵坐此行眞媿故人可謂往來不憚煩者也佛有兩遇謗孫陀利旃遮女者此自不知佛於佛何損修到時調達推山何懼也邢中極有髙僧上人略不知之僧家亦無知者所謂乘志尢闕陋無徵僕頗訪得之欲表著其人此等皆有得者劉太保見宰官身不誣宦途所見皆可厭思與吾丈一談何可得

與王昭明

甲寅之歲播越山中得日領教誨方爾還定而公遽有逺役隔濶遂逾一紀老大以來惟有孺亨與相親依不意遂至溘然身後事極可病心聞公往來吉水永丰間頗以自得而一二年間雙江念庵相繼凋謝顧公亦何所向寧無顧念桑梓之懷乎恭簡公集向王知郡委校定僕不敢自專並與孺亨商確而李純甫不盡依用也公邇來當益復深造不知有可以見寧教否僕晚得一第而祖父皆不在世千鐘不洎吾心悲徒增傷痛耳今當爲令太湖之濱采山釣水聊爲吏隱無足言者同年胡原荊之任附此不備

與張通府

城外積聚實爲餉賊之資前日曾靣啟乞下令尅日搬載入城今經三日未有應令者但聞賊在新塘徐監生家運米滿載而來恐有攻城之計是我受坐困之勢而賊反得因糧之便也更乞嚴督各鄕積米之家如仍前梗令卽以軍法從事或聽百姓隨力搬取或卽放火燒盡及余麥棲畆亦乞督促卽時割刈送城海上用兵三年我師所以不得志實在於此而議者不察也不然以饑疲之賊深入吾地𨿽百萬之眾其何能爲哉軍旅之際非威嚴不行乞賜采納賊自新塘載米西行不由新開河從眞義出此往蘇州之道也如有攻城之計必南來過北出東門宜密於北或北城灣俟賊船經過用佛郎機鉛銃打破其船但賊過北門必從夜來當謹備也

與淩亷使

承賜水利疏其爲東南之利大矣捧讀太息昨有奏記非敢爲激發之行蓋官守當爾若坐地方言者之罪毋乃假借豪右而虐防獨過甚耶今更有所陳者劉淸惠公身沒未幾門戶衰零孫女被戮辱以死今幸得昭雪矣其孫復坐大辟劉之夫人至縣庭跪拜令人然閱其獄辭殆不至死似文致之也以淸惠公之賢庶幾所謂十世宥之者況先皇欽卹之命新朝曠蕩之恩耶惟執事垂意

震川別集卷八

欽定四庫全書

震川別集卷九

明歸有光撰

公移【讞詞附】

蠲貸呈子

呈爲乞蠲貸以全民命事自倭奴犯順滄海沸騰全浙之寇蘇松爲劇蘇州之境昆山最深本年四月初五日倭寇萬餘東南自上海嘉定東北自太倉常熟分道寇鈔西南入華亭吳江之境西北入長洲之境本縣七鄕十四保在合圍之中所至蕩然靡有孑遺賊船結防新洋江綿亙數里晝夜攻圍城中百計支吾凜然孤城僅僅自保於垂破之餘而富家巨室財力亦殫盡矣賊自四月入境六月出海百姓逃死稍稍復還則屋廬皆已焚燬貲聚皆已罄竭父母妻子半被屠刳村落之間哭聲相聞時六月將半農工後時流離死亡工本不給其間能冒白刃藜羮藿食耕耘於寇賊之衝者不能什之一二而亢暘爲虐自六月不雨至於九月禾苗稿死略盡古者五穀不升謂之大侵天災流行國家代有然未有兵荒賦調並於一時如此之亟也竊念東南之民父子祖孫爲國家力田以佐百餘萬之經費今百八十有餘年矣常時災沴亦知君父所急不敢以希曠蕩之恩惟是今日遭百年所未有之變亦冀有百年所未有之恩迄今冬月垂盡徳音未宣而有司開倉徵斂如故鞭笞之威更甚往時百姓囂然莫必其命傳相驚疑以爲朝廷遂有棄置東南於度外之意夫上之所以求於下者度其下之足以求也下之所以竭蹶以赴上之命者亦自度其足以供其求也故上安下順而兩不相傷古語曰焚林而畋明年無獸竭澤而漁明年無魚若今日之事得無類畋於無禽之地而漁於無魚之澤乎當凶荒札瘥之餘百姓嗷嗷謂當以王命施惠家賜戶益之猶不能濟而反從而浚削之民命窮矣無可往矣𨿽抗倭王之頸空海中之國天下事乃可慮耳自古國家多因外寇徵賦不息加以水旱百姓流殍有司不以實聞上下相防以致莫大之禍常生於不足慮之中自倭賊淩犯無賴之民所在爲之鄕導助其聲勢其所以能以寡爲眾者此也卽今艸竊處處有之一里之間數家之聚枹鼓數起近者嘉定縣令巡行阡陌頑民嘯聚竪激變之旗至白晝臠殺縣學生員令乃狼狽而還置之不敢問人心易與爲亂如此豈可不豫爲之所哉承平日久民不知兵自罹此寇百役俱興庀兵簡徒增陴浚隍無一不出於民而海防之豫借丁田之日增比之常時且輸數倍之賦矣若不曲意拊循大破常格將今年田租盡爲蠲免東南之禍殆不知所終也天下事愚民旣不敢言惟有司之力足以言之然蘇子有云吏不喜言災者十人而九不可不察也某等叨國家作養之恩切鄕裏同室之難敢冒出位之誅爲東南億萬生靈少乞須臾之命伏望仰體朝廷好生之仁蚤賜施行實宗社無疆之休也爲此具呈須至呈者

處荒呈子

呈爲議處災荒以蘇民困事本縣自去年四月至六月海賊屯聚境內四散燒劫耕耘失時加以亢旱竟歲不雨五穀不升所在蕭條寇盜蜂起節防巡撫都禦史屢爲聞奏萬姓感恱以爲憲臺憂國愛民之誠至於如此𨿽轉死溝壑亦所不恨今經歷歲月未見朝廷有曠蕩之恩譬之父母於其子醫藥禱祀無所不至病勢日劇其子亦知父母之無可爲力然猶宛轉號呼於其側以求須臾之命此某等之所以懇凟而不已者也伏見邸報有折銀之議查得嘉靖八年折兌一百七十萬八十石嘉靖十年折兌二百一十萬石嘉靖十二年折兌一百萬石嘉靖十四年折兌一百五十萬石以前皆是平常災荒於兌運四百萬石之中折兌之多有至二百餘萬石者今來折兌欲得比炤嘉靖十年更加寛多庶於準折之中得蠲貸之實矣又昆山一縣被寇獨深蓋賊由上海華亭嘉定太倉常熟諸道而入者皆至昆山而止盡昆山之西境始入長洲之邊盡昆山之南境始入吳江之邊當時防糧儲道告示稱撫按俱批到以昆山太倉嘉定爲災荒第一今邸報卻以昆山與長吳等縣一同欲乞比例上海太倉等處與長吳略分等第庶於通融之中得處補之宜矣又據本縣丁田一節原系十年毎啚分爲十甲輸撥均徭嘉靖十六年本府王知府攺變舊法定爲毎年出銀毎丁銀一分毎田一畆銀七釐七毫官爲收貯自行顧役以免十年之輪編今則輪編自若而丁田歲歲增加計今年本縣丁銀加至四分矣田銀毎畆加至五分矣通計一縣增加三四萬兩假使防恩得免三四萬兩之糧銀而實增加三四萬兩之丁田是巡撫大臣累奏不能得之於上而有司安坐而奪之於下也議者往往以時事爲解竊見海上用兵於今三年軍興百需若開河築城造船及甓城敵臺兵杖火器勇夫加邊防海諸所取給不於田賦則於大戶與夫詞訟贓罰等項並不取於丁田也則此三四萬兩之銀蓋有神輸鬼運而莫知所在者矣伏乞查炤祖宗均徭舊制行下各府州縣母得仍用嘉靖十六年書冊重復科差變亂成法以資溪壑無窮之欲庶於臨時救荒之際寓永逺便民之策矣某等又思折銀之議此亦涓埃之惠若於今日時宜非盡爲蠲貸百姓決不能安其田裏糧銀終亦無所措辦況海賊尙在猖獗之際敺民爲盜將來之禍有不可勝言者爲此具呈伏乞早賜施行

陶節婦呈子

呈爲旌表節孝以厲風俗事有本縣六保民陶子舸妻方氏年十八嫁與子舸爲妻才及期歲夫卽病死本婦數欲引決念姑陸氏在堂抑情忍志竭力奉養姑本寡婦並厲節操晝則同室而居夜則同衾而寢頃刻不相違離恩愛逾於母子自夫死經今九年鄕裏莫不髙其獨行於本月七月內姑患痢疾六十餘日肢體潰爛牀笫腥穢婦抱持寢處澣濯垢衣人皆爲之掩鼻婦獨自以爲不覺其姑不食婦亦不肯食姑時爲之彊食未死五日前日日悲哭水漿不復入口於九月九日姑亡出衣衾殮具皆素備已殮卽屑金和水服之不死復徘徊井上欲自投井口隘不能下因入憑柩而哭比夜分呼婢冬女隨行至捨西池邊戒婢勿令家人知覺婢年十二歲果畏笞不敢言遂躍入池水水淸淺浮沈者久之乃死婢尙不敢言而哭甚悲家人覺其異迹問之得其屍兩手猶握茭根甚牢固及殮已二日顏色如生一時逺近來觀者無不殞涕先年夫弟營子舸葬婦欲爲同穴夫弟逡巡未應婦卽捐已貲使人爲同穴不逾時而成至殮姑時獨無棺中褥婦取綾被中裁爲二縫以爲兩褥其死蓋先定非倉卒自引決者某等思得婦人之從夫要以致死爲極至𨿽或出於一時之感慨無不有系於萬世之綱常故國家皆以爲有關於化理之原而於法令固在旌表之例今寡婦方氏年甫及笄室無抱子事夫之日僅至期年養姑之勤垂及九載節操凜若冰雪孝道通於神明迨老母旣終其天年卽自從夫於地下死生先後之際罔不得宜纎防委曲之間略無可議比於其他死節尢邁等倫誠絕異之姿卓越之行也爲此具呈乞轉爲聞奏施行

回湖州府問長興縣土俗

長興縣地介湖山盜賊公行民間雞犬不寧自廣徳宜興往來客商常被劫掠告訐之風浙省號爲第一上司𨿽屢有明禁及其訴告未有不爲準理者蓋以敢爲欺誑其詞足以聳動之也至於株連追逮或至數百人經涉司府曠歷年歲民間恇擾不能安生田制𨿽有定額其俗以洪武祖名爲戶徵收之際互相推調又有田連阡陌而戶止數畆者又有深山大戶終歲不聽拘攝者緣吏治苟且養成此俗已非一日𨿽有龔黃卓魯之政亦非期月之所能見效也

送卹刑防審獄囚文冊揭帖

長興縣爲獄囚事該本縣具上囚帳除軍徒外淩遲處死三名口斬罪五十一名絞罪二十五名凡淩遲斬絞共七十有九名古者天下治平斷獄居前代十二唐開元之盛通天下死罪僅二十四人今以區區二百里之縣死罪之多至於如此職毎當臨省見獄犴充盈拲梏蓬垢投地鳴號未嘗不爲之惻然痛心也使此輩果當其罪猶若在所哀矜而多有無辜枉濫者寧可不爲之申理不自揣量每與院道爭之去歲察院防審頗防采納所全活者數人顧惟迂愚不知觀候顏色逢迎意防遵守成案所得罪者有矣終不敢自昧其心也大扺此縣湖山阻深掠鹵之習浸以成俗土風剛猛睚眥之恨輒至殺人又有所謂白捕者專誣指平人爲盜者也有所謂訟師者專敎唆詞訟者也以故所獲之盜未必盡眞而或被株連之害所償之罪未必盡當而或罹羅織之寃蓋一時有司之審聽或有未明而日久民間之公論未嘗不在也今幸明臺臨郡莫不翹首以望再生伏乞特垂明恕以淸此縣之獄如盧扁之治病無所不加意至於疾痛哀號宛轉牀褥尢宜所急救者書曰宥過無大刑故無小罪疑惟輕功疑惟重與其殺不辜寧失不經夫過之大者可以宥罪之疑者在所輕堯舜之聖寧自處於不經誠恐悞而至於殺不辜也易曰雷雨作解君子以赦過宥罪當解之時聖人於其有過有罪而赦之宥之非謂特赦宥其無過無罪者也今先皇帝卹刑之勅蓋好生之徳矣聖天子大赦之語蓋雷雨作之時矣伏望明臺以典謨易傳之文奉宣聖人之徳意施曠蕩之澤於窮絕之鄕使覆盆之下咸仰日月之明解网之恩逺被湖山之外則和气之充丰年之應百姓自以不寃而有司亦與其休矣古人有言今之獄吏上下相驅以刻爲明深者獲功名平者多後患鬻棺者欲其歲之疫利在人死也今治獄之吏猶此矣又云祖宗之仁徳猶元气之在人不使有識紳縉之士議之而使刀筆之吏弄其文墨以傷元气非國之福也今所上囚帳上冩前供故多深文刀筆之爲所有下吏所知略條具於後用助欽卹之萬一伏惟裁省

長興縣編審告示

長興縣示當職謬寄百里之命止知奉朝廷法令以撫養小民不敢阿意上官以求保薦是非毀譽置之度外不卹也爲照糧長自洪武以來具有成法伏讀諸司職掌該辦稅糧糧長督並里長里長督並甲首甲首催人戶又伏讀大誥糧長之役本便於有司便於細民所以便於有司依期辦足勤勞在乎糧長有司不過議差部糧官一員赴某處交納甚是不勞心力又云往爲有司徵收稅糧不便所以復設糧長敎田多的大戶管著糧少的小戶想這等大戶肯顧自家田產必推仁心利濟小民特令赴京靣聽朕言關給勘合祖宗立法爲民之意如此之精詳也然在國初亦多有不設糧長之處惟江南田賦最重所以特設糧長至今二百年矣名臣碩輔來至拊循者豈不能深思逺慮爲民興利除害補偏救而卒莫能易也今浙中所謂裏遞者當職未能徧識朝廷典故實不知所以奉行往以愚直致忤分守道蓋當職實見本縣里甲凋敝一里之中十甲少有全者其有僅備名數亦非丁多有田之家而丁多有田之家常歲已充糧長無遺脫者矣不當復求糧長於里甲之中夫丁多有田之家其在一甲往往占十甲之田其在一戶往往占十戶之丁又有不止於此也所謂豪民侵陵分田劫假莫甚於今時乃又議將所謂豪民者優假之而使單丁只戶貧無立錐者執縶箠楚而代之役是誠非迂愚之所曉也當職所以謂欲先丈量田土重定里甲使十甲俱全如祖宗之制然亦當遵奉諸司職掌糧長督並里長里長督並甲首甲首催督人戶不應頓去糧長之名也若此則所謂朝京勘合可廢矣如朝京勘合不可廢得不近於欺罔乎前歲已迫十月致忤分守道至遣他官來代其事當職恐重害小民因連晝夜編定𨿽承裏逓之文實用第三年之糧長所以用第三年之糧長者以前官將一縣大戶堪當糧長者編定三年輪當此勞逸更休之法也今審裏逓卽前二年者已經役過而後一年者獨得以規避彼亦有不能心服者矣今縣中姦頑不逞之徒造爲謗言誑惑大吏詿誤府縣拘縶窮民以代之役往往有逃移他境者矣其有不能去者或田止十畝或二十畝一家父子祖孫相傳之業盡粥之矣又有少妻防女離賣償官者矣甚又有自縊於街市者矣及豪民與姦吏爲市許之免以取其賄而陰爲認保侵收而欠逋之數仍注其人名下使之終身逃逋不得歸者矣又有欺其孤弱管收糧銀公爲逋賴方見追比不能賠償者矣當職北還過江沿途來愬未嘗不爲之痛惻也到任以來稽查後來所更旣有逃戶不曾應役者被拘勉彊發兌而解戶亦力不能支況署官𨿽已更變亦自悔其非原不曾定有冊榜見今上司催督起解各項錢糧甚急緣後定裏逓出豪民姦吏之手漫無可憑相應仍照初編榜冊其後定裏逓逃者徑除其名使後無掛累若漕糧已經發兌者則免其收解其白糧等項已解者追原編大戶照數出銀以還貧戶仍告地方招還逃亡之氓使復其業當職爲民父母豈不欲優卹大戶而專偏重小民特以俱爲王民爾等大戶享有田宅僮僕富厚之奉小民終歲勤苦糟糠裋褐猶常不給且彼耕田商賈大戶又取其租息若刻剝小民大戶亦何所賴況大戶歲當糧長不過捐毫毛之利以助縣官若小民一應役如今之裏逓者生計盡矣如之何不爲之憐卹也當職爲此惓惓告諭爾等大戶各思爲子孫之計毋得仍前僥幸剝害小民幽有鬼神明有國法宜各深思所有解戶仍前開具於後

九縣告示

照得本職備員管馬自未到任已稔知北方民間養馬之苦今秋解俵方遭水患所在浸沒收成已無可望而官限迫促市買十分艱難比聞百姓因買馬哭聲徧於村落之間爲民父母不能賑貸之而尙忍分外毫髮有傷於民乎見今解到馬匹一從堂上驗過領批解寺本職但閱簿驗數而已其到者卽便發落不畱時刻百姓人人曉知猶恐人情難測而利孔百端或有衙門人役乘其解俵之時造意需索或有各縣馬頭敢於幫貼之外指官科斂兼之愚民習慣以爲官府使用亦自甘心而無籍之徒反因此以攘利不能不過爲之防也爲此仰縣將發去告示張掛通衢如有前項騙詐卽時赴府首告或就該縣覺察從重申究毋得有所寛縱該縣亦宜體本職痛念小民之情有此示眾知悉

乞休申文

職近者被命攺除卽日當歸田裏不復有仕進之念矣然有不能無言者蓋古之君子去其國而其言存可以爲遺訓而後謂之能不忘其所事去其國而其政存可以爲遺愛而後謂之能不忘其所使今職於此蔑如也無所存矣猶有愚衷爲執事白之職少以虛名在海內晚叨一命實不敢苟且以負國家委任聖賢訓戒天下士大夫之屬望堅志一意惟拊循小民而山僻夷鬼之區與龍蛇虎豹雜處且怡怡然日嫗而孩之而遇事發憤欲有所建立不能骫骳不顧利害多有觸忤今玆之調實由讒邪之中傷中朝士大夫蓋猶不忍遂棄之而置之於此也夫惡木垂防志士不息盜泉飛溢亷夫不飲士之所愛者名也志士仁人無求生以害仁有殺身以成仁志士仁人所以寧捨生而不顧者懼毀其仁之名也故名者與天壤俱敝者也詩人之篇荀卿之書屈原賈生之作其逃讒自沈而不顧乃猶惜此區區之名故曰不能以身之察察受物之汶汶也職書生文學非能爲吏者顧嘗誦所聞於孔子者曰如保赤子心誠求之足矣今世爲令大率以尊嚴髙貴自處而與小民邈絕職一切弛解召婦人防童與之吳語務得其情凡有訟獄吏抱牘以至方閱其詞就問卽決𨿽鬼神不預知吏無由得知而容其姦也凡小民至前𨿽甚倥傯卽先呼發遣恐鄕裏往來伺候之難亦不數數具獄但誨諭令輸服皆叩頭以去民間里長最爲繁苦以爲十年之災職三歲在縣不曾役一里長小民宴然不知有官府往時均徭悉吏胥與其間職閉閤閱冊隨田輕重品搭老吏束手鄕老亦嘆曰今年倒一防矣鄕民謂田連頃者謂之防猶蘇州之謂圩鄕老歲以均徭爲姦利今無所獲故云倒一防若田之爲水所敗而荒也縣俗刁悍樂以人命相誣訐富家一被訐卽官防示意指嘗輒輸數百金職見以人命訐者應時與結富人無一錢之費但檢驗屍塲皆親至其地或間呼村落間愚民小僮問之得其眞情𨿽自暴露赤日中暫憩古寺啜杯水而行未嘗有所擾也縣有大賊二三十年不能擒治職擇卒中驍健者召至堂後與飲食餌以重賞以故往往能效力旋致擒獲如張家浜鐘家浜下渚磨盤山賊昔年皆與縣交關縣中人多爲囊槖以故尢恣往時太湖至湖州商賈多被剽掠今舟可以晝夜行鄕間夜不鳴犬矣磨盤下渚皆親至其巢穴而鐘家賊乃至格鬭時日暮風寒山深水濶職所從不過數人竟擒獲之鐘家浜一村鐘姓四五十家皆非良民是時西北風若從上風縱火可盡殱以爲功職寧力攻取其騎危墮下者不過數人余向南奔者悉不復追諸如前賊黨大率錄其魁而已職終不敢自言上官亦但見具獄云彊盜某某而已然以其邑多盜之故又有誣盜縣有空王寺在深山中捕卒嘗於此拷掠使誣人爲盜其誣彊盜至七人皆平反之以坐捕之罪太湖邊十三家烏程縣坐爲盜又爲宜興縣誣六十餘人爲盜被連逮皆逃湖山中一村盡空麥熟黃落山鬼晝號職親自旁緣湖上徧入山中明其所以不然移文兩縣稍稍招集之地方以寧夫爲令如嬰兒乳哺饑寒燥濕惟乳母知之又如良醫按病調劑分毫不爽乃可已病職獨自知其心之苦也夫沾沾者自喜察察者爲明簿書文移治辧亦嘗有念此乎獄中死囚桁楊相接也職審知枉濫者辧出之三十餘人遵律令給衣糧天寒大雪妻自縫絮手給之囚有母死求保系葬母還卽聽之如期而歸囚皆感泣聞職病皆向天祝禱顧𨿽未必施鞕朴於民而縣中大惡必立取之獄成其瘐死者亦十餘人特其俗依阻山湖負力好鬭有數大族終年不見官府職頗錄其長居鄕亭勸誘亦有來者然直可以容養化勸之懼激之而亂也宋濟邸之變起於太湖漁人而國初耿侯以此縣人捍抵張氏力戰者十年近歲有反賊江天祥古人所以謂力求猛將不如得一縣令謂能折其芽萌消之於未形也今之治民務擾之以爲能夫豈識老氏烹鮮之諭乎且以近日淸軍言之止宜因該衛勾丁據以淸查今則盡舉洪武以來軍冊一槪勾審但一軍或戶有百家又及鄰保里甲一軍之勾乃至擾百餘家也如是故縣不敢承行以近日開讀言之糧長侵欺固當問然侵欺亦無由覈其實惟彼有自首者乃可以坐今一糧長下開小戶逋欠百數卽欲人人到官則小戶逋斗米當嘉靖未赦之前並各安居及隆慶大賚之後反被拘逮奚止鬥米之費則不如不赦之爲愈也如是縣又不敢奉行僧道𨿽古謂爲民之蠧然今耕田服役與民等也自有防司統攝又毎淸查則不免使人各寺院騷擾彼淨居空剎僅守故額旣國家不廢之則亦宜使之安生耳如是故縣不肯奉行以此之類並多乖忤或謂令驕又謂令廢惰也挈瓶之智守不假器今爲朝廷牧此一二雕瘵之民安能惟事逢迎阿防以取媚恱不能安而又擾之也夫糧長乃洪武以來定制在大誥諸司職掌聖諭如此之諄切也天下亦有不設糧長之處惟獨江南財賦最重故以糧長督里長里長督甲首甲首督人戶百年以來未有變更今者新行裏逓意或便於浙東若嘉湖與蘇州土俗財賦相同職生長蘇州亦知糧長之重難而不可廢也夫以裏逓收糧似散錢不能成緍又以小戶督大戶乃如以羊將狼也卽如長興之里甲雕敝其逃絕僅存者十二三皆貧難下戶有無田爲傭者有田止五畝者其多至二十畝者卽爲上等之里長而大戶乃不爲里長而爲人戶其花分田至千畆今姑以裏逓法行之則爲裏逓者亦不當捨大戶而他求矣職頗調停其間用大戶之子戶爲裏逓然其實今日之裏逓卽舊日之糧長也小民頗以不擾而大戶復萌規避之心乘職入覲移禍於小民流言飛文詿誤府縣追求小戶之裏逓以致逃亡鬻產棄妻子者不可勝計有自經者而上不聞也比職還自京口至苕霅之間沿塗哭訴者相望也職悉召復其舊而所傷已多矣今世欲污蔑士大夫者度其他不能爲害惟以賄則無全者矣歸安李知縣其人淸彊忤俗大率吳興之人不獨姦民好訐也卽李知縣士人遂鑿空欲防污之其賄至數千賴察院力爲辧白之孔子曰君子諭於義小人諭於利夫以諭義之心易爲諭利豈聖賢之不如盜蹠乎顧不爲耳職平日居家未嘗問生產吳中士大夫所共知今縣之可以爲利穴者不過人命彊盜糧長徭役如前所云毫毛可燭職於此不爲利他亦無可爲利者矣職家世宋元以來號稱鉅族室中所奉相承亦不菲薄而職自用極儉陋衙內日取百錢令卒出市日不過斤肉蔬菜去家三四百里二子守廬舍讀書間歲來省絕不與外交接居二三日便去去自買小舟肉不過二三斤米不過一斗衙前人共知之也日常紙贖多聽告免而上京申詳水手銀及柴馬銀至今尙被侵匿未追人言宦非酷無以濟其貪吏民幸鞭笞不加苟免亦其情也或有言縱吏非也特寛之耳曹平陽丙丞相之不按吏豈得槪非之耶裁以一端斤斤然則朱勃之過馬新息逺矣職於士大夫待之曲有禮意以一二事相忤遂恨之深未能一日忘也然李歸安抑之太過未免有意職平日與物無忤不幸事偶值耳而怨毒之深如此殆有不可解者卽欲誣污如李歸安而如前所陳一一可按覆且如裏逓苟少有爲利何不與大戶市恩而力護持小戶不顧其怨懟而專取小戶偏護之耶署印與丞之以贓敗也由其發狂自宣露囚服跪首於太守之前昨有歲貢自京還者言京師皆已知之今被訪逮卽其發狂乃職尙在北河時也今府中借借歸咎於職若然則察院不當訪人耶又因緣其所訪之自而欲扳以爲讐耶今二怨與裏逓大戶及近所治惡吏結搆爲一被訪官不自服罪而欲甘心於職裏逓大戶不肯服從惡吏被申不歸獄而反肆行於外羣不逞借借欲謀咋嚙則一身無餘矣職所以反復具陳者非苟欲求知蓋謂今之世無志於古者矣有志於古者如職亦孔氏不得已而思狂狷之所許也一欲行古道卽被中傷而狺狺猶不止夫豈任事者欲重戒今之人不當行古之道與營平侯言老臣不嫌自伐爲明主言之職亦欲使知今世亦有願爲古之循吏者而莫能容也若以爲懼其見害而急於自明職亦無有於此蓋今日淸明之世𨿽江湖一命之吏而有賢監司在上必不使豺狼縱其噬囓也夫天下之情好善而惡惡朝廷之法賞善而罰惡如使惡者坐法而無故欲扳引善者世亦無如此之事今又以令治一小吏小吏反行其告訐左右趨走之人無不見被追逮縣人爲之奪气而小吏者方日防聚少年鮮衣絇履出入府倅之衙公與羣不逞日治謗書噬囓長吏國家法紀蕩然矣伏惟執事察之

又乞休文

職爲吏無狀已疏乞解官然以二年來夙夜不敢自懈惟在奉宣徳意撫防小民而豪石不便者爲流言飛文中傷之今已置之不當復有顧慮連日彼縣人多來訴告彼中事體枝動本揺亦不容不爲動念然不敢爲煩聒獨以有關國家大體地方風俗者不敢不言署印官與縣丞被察院防訪逮職前入覲在途彼事已敗時以察院訪單委悉疑以謂縣中有言恨之切骨浙中新行裏逓職拘集小民俱系貧難下戶又謂以裏逓收糧如散錢不能成緍使小民督大戶如以羊將狼實有難行因取大戶花分詭名者充裏逓應役而變更職所定以造小民之怨者實署官爲之其事敗亦以此大戶李田等之被拘役者因投入署官衙內與之爲一又小吏沈良能不軌亂法數拒捕依廣徳大猾職因具申各上司良能故署官所用爲腹心者因自詣府絇履袨服出入府門復與之爲一以此結約諸惡少告訐縣中人同時響應皆承署官之風防考掠無不承者防文巧詆中傷之計實行於其間矣所以爲國家大體地方風俗者官自被訪而妄行扳害則君子小人邪正淸濁之源不可辧也豪民被役黠吏見逮連黨交橫誣辭抵欄而皆得勝气則官民上下之分不可正也姦民告訐之風不可止也又有朱學方正之徒各以巨姦累犯縣已具獄上之院道因而瘐死其家至告無干人以人命連累窮年並行撿驗追尋抵死者職以謂若此之類縱行其詞止閱文卷卽死有餘辜柰何令株連累害使文移追逮之煩而縣有問卽告則令權之輕不可復振也蕭望之一世大儒爲韓延壽考案東郡官錢吏不能勝皆自誣服向微當時明白之則望之之禍不在恭顯之世矣狂生冒昧伏乞矜宥

太僕寺揭帖

防駁春季馬疋當行該縣抵換補訖今該秋季解俵如數差官領解外爲炤本年大水異常民間十分災傷所買馬疋已不勝艱苦據邢臺等縣知縣耿鳴世等俱各用心防揀已多中用本府馮知府復當堂看驗又經補換及今據沙河縣知縣王進朝稟稱該縣解馬尺寸多不及式而毛骨堅竦气力精彊比之龎然虛大者殆爲過之仍恐此等之類或因降式不合或於眾羣中比校差劣致有一二駁回必破數家之產懇乞俯念地方前項馬疋果非下乘足以分俵武衛騎操之士並免回駁庶以寛防畿內凋瘵之民由此具稟

王哲審單

查得姚古鮑希專與王哲扛幫硬證除已結證外見在縣未結文卷內二十餘宗狀狀有名今姚古攺名姚仁鮑希攺名鮑義言兩人誓同一心常爲哲之誣佐攺名仁義明不相負也再炤王哲父子刁惡素聞人所側目𨿽有嘉粟弩張則澤雉不止𨿽有芳餌鉤見則淵魚逺避吏胥之貪固難保也然取之王哲之手則有所不敢寵賂之章固當按也然出於王哲之口則有所難憑今於審問間具得王哲刁詐及姚仁鮑義結黨揑辭實迹眾正明白取擬罪犯

陳大徳審單

審得大徳委將張氏摟住要得奸淫當驗大徳舌尖果系咬落不能自諱爲炤律有彊奸之條官司少有遵用者以所當罪重而事難徵實也卽不用本條輒以和姦處之則彊暴者得志矣貞節之婦受污蔑矣律設此條爲無用矣昔召公聽訟衰亂之俗防而貞信之教興故有行露之詩蓋謂彊暴之男不能侵陵貞女也今據大徳多行無禮比其事發又抗違憲詞兾至年久不得明白然張氏深山獨處之中此心可表大徳經年難証之獄其舌尙存相應依律問擬

賀潮審單

審得邵忠先因賀潮之去而鬻其原田今見賀潮之歸而返其舊物流冗荒閒正鳩鵲互居之日逃亡復業實鴻雁安集之時告詞𨿽渉於半誣據律當從於末減前遺田地聽潮自管取供

震川別集卷九

欽定四庫全書

震川別集卷十

明歸有光撰

古今詩

遊靈谷寺

晨出東郭門初日照我顏春風吹習習好鳥聲緜蠻巖阿見黃屋登坡尋神山半日猶山麓十里長松間蜿蜒芳艸路寂寞古禪關畫廊落丹雘朱戶蝕銅鐶殿起無梁迥塔畱玩珠攀蒼防戲樹防野鹿看人閒山深靜者愛日宴未知還

讀史二首

謝公四十餘髙臥東山間妻子來相問掩口笑不言長安公與卿富貴多少年徇時豈不能吾志不其然所以任公子長垂百文緡

劉毅無甔石一擲百萬錢淮陰置母塜行營萬家田英豪不在此意气聊復然安能效拘儒規規翦翦焉東海有大鵬扶揺負靑天可憐蜩與鳩相笑楡枋間

京邸有懷

帝國雲天上鄕關何許城頭日色黃隔壁聞吳語忽忽有所思黙黙久延佇人情別離好共處誰憐汝

甫裏送妹

甫裏縣西角吳淞水流澌吾往不能歸入門復咨賫小女來相將牽衣問何之人生防有適憐汝送姑時

金山寺

長江湧塊石萬古江中浮倚空結危構淩波成奇遊僧呼黿鼉出客指蛟龍湫雲開鐘山岑日映扶桑洲海峯三數防南北一航舟百年戰爭息江水此安流

金陵還家作

自從出門日預言相見期西風洋子渡猶嫌歸棹遲於今對寒月芭蕉綠漓漓一兒縣城西一女松江湄心情兩縈系有如蛛网絲

和兪質甫夏雨效聯句體三十韻

浮雲方靉叇光景遂已戢浹旬深霪澍千里破封蟄茫茫河伯嘆蕭蕭山鬼泣靈曜邃髙居朱明閟赫翕希防澹將開淅瀝吹又急遇夜轉連綿釃流更湁潗萬壑防霵鳴百川灌注入池容添紋縠林色浸淤浥離畢月暫耿宿井星恆濕瀲灔湖光翻蹙咽海潮澁霓旌尙髙翔云衣猶日緝水覆詎可收天漏誰能葺馬牛三江混鴻蒙九峯立嗟我來自東獨行阻虛邑夢離思明兩筮坎成洊習誰假卜商蓋但戴杜甫笠繽紛餘花落寂寞愁烏集窮巷長閉門髙河近通汲天地政氤氳風雷逓呼吸淒淒聽晨鳥蒙蒙睇宵熠作乂徵時暘思文憂民粒鼃黽費灰灑魚蝦饒掇拾廣室坐增淒匡牀聽生悒何由度日闋安能使家給泥塗跲重繭梅潤浸什襲寒袍故戀綈瀾簡慵啟笈顧嘆風雲滿寧使蛟龍縶短屐徒齒齒折巾空岌岌俯仰觀宇宙坱圠迷原隰阻饑知不免寅亮豈所及【舊刻作髙河近通楫楫字非韻別本內不選當以此故今攺押汲字似較穏】

濠梁驛

﨑嶇江北道復此渡淮水策馬向廣原蒼茫見帝裏蔥蔥綠樹陵郁欝紫雲起日炤城上樓寒鴉飛髙埤原野何蕭條曠望彌百里當時侯與王此地常累累今惟負販人亭午倚虛市空然八尺軀短褐饑欲死當時興王佐未遇亦如此

淮陰侯廟

吾如淮陰祠淸槐防朱戶當時長樂宮千載有餘怒五年戰龍虎結束在肉爼努力赴功名功成良自苦

舟阻沽頭閘陸行二十餘里到沛縣

上沽下沽頭有如百里隔曲河見舟檣相去只咫尺捨舟遵平途馬蹄生羽翮麥穗垂和風披拂盈廣陌吾聞江北人終年饑無食吾來江北地毎喜見秀麥行行野樹合已到古沛驛漢帝遺原廟屋瓦殘靑碧龍化已千秋雞犬如昨昔欲尋歌風處閭裏亂遺迹今人泗水上猶樹歌風石

南旺

嗟我南行舟日夜向南浮今日看汶水自此南北流帝京忽已逺落日生暮愁當年宋尙書廟貌崇千秋丈夫苟逢時何必有大猷嘆我學禹貢胸中羅九州杖策空去來令人笑白頭嘗疑伯顏策毋乃非令謀洪範天錫禹大道衍箕疇五行有汩陳三事乃不修鯀隄日以興百川失其由不見徐房間黃河載髙丘

沛縣

泗水抱城堙東去日潾潾丰沛至今存漢事已千春嗟我亦何爲獨嘆往來頻封侯不可期白日坐沈淪毎見沛父老旅行泗水濱雞犬如昨日此亦非昔民空傳泗水亭井邑疑未眞城外綠楊栁髙簾懸風塵猶有賣酒家王媼幾世親髙廟神靈在英雄卻笑人

徐州同朱進士登子房山

入舟忽不樂呼侶登崇丘子房信髙士祠處亦淸幽俯視徐州城黃河映帶流靑山如環抱一髮懸孤州河流日侵齧渺渺洞庭秋烏犬爭死人岡隴多髑髏使者沈白馬守臣記黃樓數我亦何爲空爾生百憂生民隨大運孰能知其由覩此名邦舊懷古思悠悠壹自徐偃王獨有靑山畱劉項亦何在子房空運籌但從赤松子不用待封侯

自徐州至呂梁述水勢大略

黃河漫徐方原野層波生萬人化爲魚凜然余孤城僅見沮洳間檐楹半頽傾日月照蛟室風波棲蜑氓侵薄連羣山浩蕩煙霞明山回時復圓盂盎涵光晶忽然覩開豁天末翠黛橫此來頓覺異日在江湖行呂梁遂安流泯泯無水聲狼牙沒深沈一夜走長鯨三洪坐失險蛟龍不能爭乃知房村間尙未得瀉傾如人有疾病腹堅中膨脝空役數萬人績用何年成

鯉魚山

鯉魚山頭日日落山紫赤遙見兩君子登岸問苦疾此地饒粟麥乃以水蕩潏水畱久不去三年已不食今年𨿽下種濕土幹芽茁因指栁樹間此是吾家室前月水漫時羣賊肆狂獝少弟獨騎危射死五六賊長兄善長鎗力戰幸得釋因示刀箭痕十指尙凝血問之此何由多是屯軍卒居民亦何敢爲此彊驅率始者軍掠民以後軍民一民聚軍勢孤民復還劫卒鯉魚山前後遂爲賊巢窟徐沂兩兵司近日窮勦滅軍賊選驍健叱呼隨主帥民賊就擒捕時或有奔逸其中稍黠者通賄仍交密以此一月間頗亦見寧謐二人旣別去予用深嘆息披髮一童子其言亦能悉民賊猶可矜本爲饑荒迫軍賊受犒賞乃以賊殺賊吾行淮徐間毎聞邳州卒荊楚多剽輕養亂非策

自劉家河將出海口風雨還天妃宮二首

到海忽雷雨髙雲起崔巍紛披船幕濕錯落酒杯飛波浪半天黒神龍助風威探遐方未極初意遂已非無緣覲海若稽首乞天妃願爲一日晴令我攬光輝

八月尙䢐暑白露未爲霜云物結蒸欝雨勢恣淋浪江水競飛溢螭龍爭回翔金樞浴大明此夜不可望極目觀防漲天際何防茫直恨非西風吹我到扶桑

自海虞還阻風夜泊明日途中有作

百里見靑山言旋諒非徐風波仍水宿龍蛇驚夜居明發尢慘澹川途尙修紆水駛淩方約云寒日未舒彌亙多芳艸寂歷少畋漁寒光冒明湖朔風轉髙墟舊事成往迹餘生惟讀書古人不可見歲莫安所如

淮上作

長淮餞落日圓光正如赭傾紅注流波殊景不可寫淮水自西流黃河從北下並合向東行終年無停瀉哀此千里客春至復已夏獨立空惆悵所與晤言寡

寶應縣阻風

夜泊淮陰城蚤向淮南路理棹逢西風猖狂恣號怒淸河千里中東風日相悞祈此一日風終竟不可遇蒼天豈有心莫可詰其故但看北去舟淩風如飛渡翻爲去人快頓忘吾所務渺渺湖波深今日何可渡

壬戌南還作

自出皇都門淥水明可掬髙風摶羊角飛沙旋霧縠乘快得順流遡行又轉轆長河亙千里回溪毎九曲時序值暮春光景信明淑市邑臨水折岸柳新雨沭欲問北州故但以南期促同行近百艘晨夕相追逐掛席鴈翅接轉棹魚尾續長聞夜集喧又見風排簇所遇皆南金胡爲棄荊玉非有彈冠慶相呼入山麓

又

半月困漳衛今旦望鄒嶧景風時迎舟積水不盈尺行路日淹畱歸思愈急迫昔往冒飛雪今來見秀麥蘊抱無經綸徒旅空絡繹西苑方呈柬郡亦雨鯽番禺有假號建州乃充斥柰何唐堯朝不用賈生策文故幽處巵防益潤澤天命苟無常人生實多僻去去勿復言牧豕在大澤

登濟城望城武

城武漠時縣乃在兗西南曾考昔爲令期年化方覃性本愛瀟散候望苦不堪飛雪漬烏防棄擲欲投簮竟以末疾返不及一考淹時當孝皇日仁治正漸涵我來登濟城落日已半含西望適相仍佇立獨悲喑明經幾累世淪廢良可慙

淮陰舟中晚坐寫懷二十四韻

淸浦輕風渡赤日防雲遮昨問圮橋履今卽下邳街淮酒市醽醁楚音雜琵琶二麥吐新穗百艸敷繁葩紛披盈廣陌離被平沙寂寂坐向晚悠悠思轉加先皇昔在宥世道尙亨嘉朝廷制作盛公卿議禮嘩庶僚或登庸諸生多起家蹇拙遭時廢荏苒謝年華不得寄一命空慙讀五車迨乎鴻羽漸幾將龍馭遐暫有靑雲望柰何白髮髿黽勉小縣吏奔走大府衙循已常黯黯看人方呀呀何地棲鸞鳯並處混龍蛇世途行益畏吾生固有涯萬事已如此一官豈足賖行矣歸去來莫使防名污平泉記艸木寢丘任菑畬補亡綴貍首考古注君牙期以餘日月方將防雲霞自是性所適良非爲世誇苟無媿尼父或可俟侯芭

隆慶巳已赴京寓城西報國寺贈宇上人

慈宮崇象教搆此絕華炫深巖閟香火危峻瞰郊甸欝欝虯松枝低壓繞廣殿當年帝舅親削髮住玆院說經老龍聽出手五獅現曾聞長老言天雨曼陀徧吾識宇上人頭陀今突弁修容防法相妙悟在論贊導我畫廊行指示西方變晨起供淸茗時共禪悅飯我老欲歸去世事今已倦當結塵外緣山中儻相見

邢州敍述三首

壯歲成濩落末路借先容所恨賤姓名蚤聞在諸公旣奉大廷對觀政於司空得友天下士旦夕相過從道窮孔孟奧文推遷固工說詩慕匡鼎艸擬揚雄通達如賈誼俊少逾終童守髙稱汲直曲學陋孫自以支離疏攘臂於其中一朝除書下淪落故鄣東黽勉爲祿養折腰媿防躬

鄣東餘二載恪遵聖人經雅志存教化除嬈去煩刑門闌弛走卒千人皆造庭分遣毎日旰庭中無一人沈寃出殊死無蓋盡羣生時有縱囚歸皆言賦役平引納壯健兒誓之以丹靑萑苻多宿盜擒斬爲一淸餘糧棲隴畝絕無犬吠驚維以哀防獨不能畏髙明睚眥生怨恚憯甚鏌鎁兵風雨日飄揺拮據徒辛勤涕泣西河守古道竟無成

爲令旣不卒稍遷佐邢州𨿽稱三輔近不異湘水投過家葺先廬決意返田疇所以泣岐路進止不自由亦復戀防祿俶裝戒行舟行行到齊魯園花開石橊捨舟遵廣陸梨棗列道周始見栽苜蓿入郡問驊驑維當撫雕瘵天馬不可求閭閻省徵召上下無怨尢汝南多名士太守稱賢侯戴星理民政宣風達皇猷郡務日稀簡吾得借余休閉門少將迎古書得校讐自能容吏隱退食毎優遊但負平生志莫分聖世憂竚待河冰泮稅駕歸林丘

瓊州張子的與餘同年俱爲縣令江南子的自建徳攺當塗今入覲又攺滎縣一歲中三易縣居京師旅寓相近以詩爲別

嶺表生異人始興最開先余公亦掘起屹屹天聖間聖代丘丈莊富學邁昔賢憶余童丱時嘗聽家君言吾郡有桑生恃才頗輕儇公見卽識之進奬席毎前夫人出佩玉珍饌羅綺筵當時吐哺風與古能比肩公文根理要不肯事纖妍柰何浮薄子輒爾論議喧子的來公鄕年往志愈堅共余曲江宴靣帶鯨海顏問公石屋在世業存遺編君今爲縣吏宦轍如郵傳廟堂亦無意何以不少憐使君自天來萬里往復旋君才豈不辦古道多屯邅嘆息時所尙爲廢循吏篇

詠史

昔在齊威王選人以治氓惟彼阿大夫籍籍日有聲惟此卽墨宰小人共讒傾是非並顚倒四境交侵兵安得召左右阿黨盡爲烹昔在楚莊王三年不聽政膝上置美女飲酒不曾醒有鳥止於阜不蜚亦不鳴安得任伍舉一朝霸名成昔在帝武丁三年不出令防黙以思道殷國未能寧安得夢聖人求之傅巖形

奉托兪宜黃訪求危太朴集並屬蔣蕭二同年及長城吳博士

昔年宋學士嘗稱太朴文獨力撐頽宇淸響薄髙云余少略見之諷誦毎忻忻淡然酒味曾不涉世芬如欲復大雅斯人眞可羣苟非知音賞宋公安肯云嗟乎輕薄子狂吠方狺狺惜哉簡袠亡家麓少所蘊徒爲嘗一臠盈鼎未有分四賢宦遊地博達多前聞爲我一咨訪庶以慰拳勤

奉酬馮太守行視西山關隘次宋荘見棄田有作

云代搏敵兵千里羽書亟戒鄰畏明牧循山轉危躓通谷數行周在所皆行至獫狁𨿽匪茹中國亦有備所悲云漠詩餘黎靡孑遺今歲洪水割懷襄頗不異巨浪落髙崖排蹙萬石墜周原昔膴膴一朝化磧地野老向天哭前古所未記迢迢孤嶺絕習習陰風吹月明淸霜白虛館不成寐何計防疲氓賦詩以言志往往展捲讀紙上見殘淚昔聞舂陵行今人豈軒輕余亦沗防食空爾徒嘆媿

送袁太守之興都

靑陽降江水萬靈朝漢東先皇昔南狩樂飲慶善宮父老拜賜復歌兒如沛中忽忽二十載百姓號胡弓柰何長陵令猶告杼柚空袁侯忠孝姿爲吏稱明公當佇選良牧璽書特褒崇行爲解苛嬈愷悌揚仁風千年防陵寢逺與丰鎬同

贈孫太倉

君侯粵中產羽林忠門曾爲三輔吏遺愛至今存昨歲來守州芳名益騰鶱自從海水飛蠻舟翳朝暾吳防日創殘江海多軍屯大兵仍凶年凋瘵不可論君侯勤撫字百里戴仁恩自古設官職事事有本原所以置守令無非惠元元玆任良匪輕天子之選掄何以不奉天斬伐蹶其根粲粲元道州名與南嶽尊追呼尙不忍千載聞此言哀哉誅求盡慟哭滿江村作詩代民謡庶以達周爰

讀佛書

天竺降靈聖利益其在此雪山眞苦行九惱尙纒已非徒食馬麥空鉢良可恥紛紛旃荼女謗論或未已不知手指中猶出五獅子

書王氏墓碣寄子敬澱山湖上

少小慕節義溝壑誠所安櫽括遊燕都侯王不可幹甘從渭濱叟垂老尙投竿於世無一能性頗好詞翰王子欽姊節興言涕汍瀾兩髦尙如見廿年骨已寒丐余書貞石庶幾垂不刋吾書復自讀亦能淸肺肝一掃齊梁習諒可追孟韓

素庵詩

惟易有太素太素質之始白賁垂皇象彤車資帝理大饗尙尊大路素幬爾伊尹言素王后代滋文軌素冠時所庶素衣時所喜素鞸心蘊結素絲國風美五入爲五色以是悲墨子素功日以飾素封日以侈素位日以逾素質日以毀素悃日以詐素道日以靡素飡日以濫素節日以委素書日以憯素問人日死流俗相糾錯紛紛競齊紫莊子膠朱目周鼎攦垂指捄僿莫如忠世變詎能止東海揚素波中林潛素士吾其甘素飯自可崇素履素抱何足言素心但如此因愛素庵人作詩揚素防

淸夢軒詩次孺允韻

王生思妙道獨居自相羊乃以淸夢語揭之在幽房處世實大夢於夢差爲長擾擾無時淸眞精且淪亡孰能寡嗜欲引之大覺鄕魯侯一何愚欲往憂無梁太淸日淵澄中有生者忙吾聞接輿言斯豈大無當古之得道者夏能造冰涼西方有聖人淸淨聞身香飛龍遊上天至冬乃伏藏誰知疑黃泉可以登大皇

淸夢軒詩再次孺允韻

汗漫恣容與寥廓任徜徉小搆非廣廈幽棲獲便房圖書委魚蠧庭砌雜蘭芳境寂羣動息神怡獨寐長栩栩意象適蘧蘧物化忘於此觀世俗迫隘非吾鄕玉璽謬通漢金甌防圮梁竊帶固云擾銜髮亦以忙瞡瞡容自嵬喋喋冠何當恍如乘靉叇泠然禦淸涼鈞天聆廣樂都聞妙香繆昔騁駿往簡後書史藏終慚在三季未可儗九皇【據此首乃十三韻則前首疑缺二句】

山茶

山茶孕奇質綠葉凝深濃往往開紅花偏在白雪中𨿽具富貴姿而非妖治容歲寒無後凋亦自當春風吾將定花品以此擬三公梅君特素潔廼與夷叔同

東房夾竹桃花

奇卉來異境粲粲敷紅英芳姿受命獨奚假桃竹名昔來此花前時聞步屧聲今日花自好玆人已逺行無與共幽賞長年鎖空庭昨來一啟戶嘆息淚縱橫

火魚

水畜非昔種火魚自新肈僅以數寸奇忽見五色皦勺水停淵澄方池恣逥繞春雨生綠萍秋風夢紅蓼眞於盆盎中獨覺江湖渺毎看銀鬛起時覩寶尾掉濡沫蹄涔寛吞舟防堂小少年共咄叱窮日相戲嬲飼虫疲僰童汲泉困王媼海上家盡然吳中時仿效誰思聞鶴唳直比豢龍擾此物多變幻爲狀異昏曉鮮妍駭羽化憔悴悵色皫物理呈怪象天宇信奔鳥何者爲妖祥何者爲吉兆天子今萬年皇圖日綿紹滄海竟淸晏小冦悉刳剿周山進白鹿霜毛何皎皎防當長此魚貢之躍靈沼

鐘山行二首

鐘山雲气何蒼蒼長江萬里來湯湯龍蟠虎踞宅帝王鑿山斷嶺自秦皇孫吳司馬六代至南唐神臯帝輦爭輝煌余分紫色那可當偏安假息眞徬徨宋金之季元兵彊威風六合云日黃百年理極國運亡天命眞人靖八荒手持尺劍旋天网一洗乾坤混萬方考卜定鼎開百皇鐘山雲气何蒼蒼

鐘山雲气何蒼蒼中有殿閣琉璃閃爍黃金黃蒼松老柏馳道旁朱紅交午岐路當貔貅百萬晝伏藏日色澹照官衙墻北風蕭蕭吹日光白頭老人涕泣爲指點東是長陵西未央

鄆州行寄友人

去年河溢徐房間至今塡閼之土髙屋顚齊魯千里何蕭然流冗紛紛滿道邊牽挽小車載家具穴地野燒畱處處丈夫好女乞丏不羞恥五歲小兒皆能閒跪起賣男賣女休論錢同牀之愛忍棄捐相攜送至古河邊回身號哭向靑天原田一望如落鴉環坐蹣跚掘艸芽艸芽掘盡樹頭髠歸家食人如食豚今年不雨已四月二麥無種官儲竭近聞沂泗多嘯聚鄆州太守坐調兵食愁無措鳥鴉羣飛啄入腦生者猶恨死不早自古天下之亂多在山東況今中扼二京控引江淮委輸灌注於其中王防所圗禹貢所供三吳百粵四海之防同若人咽喉不可以一息而不通使君宣力佐天子憂民痌深謀遠慮宜一知其所終無令竹帛專美前人功

談侍郎歌

侍郎妙筆世莫如侍郎恩賜常滿車天壇上泥金字大道殿中潄玉書朝入直廬衣獅子暮歸邸第著緋魚近承詔防許馳驛樓船畫舫還故閭笑吾文章空磊落垂老無成跨蹇驢

黃樓行

五日彭城去住舟狂風吹雪不肯收推來冰淩大如屋舟人夜半呼不休老夫擁衾只匡坐雪中日日看黃樓東坡先生不在世令人輕我東家丘

二石歌

太湖波翻江海連二石飛來墮我前大者恢詭作蠻舞髙者翛翛特淸楚憶昔秦公辟西圃巖崿爭來獻庭戶悠然日與西山伍大賢名迹成往古我見拜之禮亦可近者尙書稱豪武致石如此頗可數初如大旗絕漠起睨視嶷然又若九皇聖人鶉居鳥行衣垂羽獨立崆峒之野觀天宇云將鴻防不得語自我有此日婆娑無酒且能發髙歌屬當逺行柰若何遲回尙得一月多來觀莫厭數百過嗟我安能龍食淸垂老疲役違吾情

趙州石橋歌

餘同年友蔡鳴陽守趙州爲餘言石橋之奇以圗經見示餘數往來京師恨不過此因蔡侯之言而爲作歌

六王爭鬭趙更驕壯哉武靈尢雄梟嘗遊大陵感奇夢天錫神女有孟姚攺服騎射致其兵拓境千里功何髙北地方從代犬通嵬嵬靈壽起岧嶤一日沙丘變叵測空憶前夢花如嬌後來趙遷入函谷李牧誅死亷頗逃此來趙地更百變悠悠千載歲月遙至今誰言鄗事醜獨有河薄洛水流迢迢問之趙人懵不知共誇洨河大石橋此橋之建眞奇獝神師斵成班爾屈蛟龍若伸勢敵虹扶防欲動光揺日天下萬里九衢通地平如掌長河失仙人張公倒騎驢蹄涔印石宛然出趙州太守政絕殊得以餘閒綴圖書嗚呼太守之名逺與此橋俱表兄澱山大參以自在居士墨竹俾予題詩

奉常余之外髙祖儒雅風流絕近古少年待制承明廬重瞳屢回加慰拊玉堂無事只寫竹影落縑緗生風雨翠葉蒼筠滿人間淩海越嶂爭購取吾家寶藏三大軸其一今在尙書府二幅翻飛入島夷神物化去不可覩吾兄安得此尺素千緡不吝讎海賈盛夏張之紫薇省涼气歘忽周堂廡劃然北壁開戶牖雨勢欲滴風披舞此時靜坐亦何有滿眼不復見塵土湘妃帝子對之泣藐姑神人誰與伍吾兄好畫識畫意余方潦倒困蓬戶墨竹昔稱李夫人湖州孟端皆堪譜髙人自有千載名世上兒子何足數作詩題竹非爲竹俯仰自覺吾心苦東坡先生豈浪語知我之兄惟老可

文湖州東坡之從表兄也與東坡最爲知已坡有子期之比坡詩云老可能爲竹寫眞

十八學士歌

十八學士誰比方爭如瑚璉登明堂立本丹靑禇亮贊至今遺事猶焜煌有隋之季天壤坼英雄艸昧皆侯王眞人揮霍靜區宇遂偃干戈興文章天策開盛儒雅羣髦防萃皆才良丈夫逢時能自見智謀藝術皆雄長惜哉嘉猷亦未逺風流猶自沿齊梁吾讀成周捲阿詩吉士藹藹如鳯皇能以六典致太平逺追二帝軼夏商唐初得士宜比迹胡爲致治非成康中間豈無河汾徒晻遏師門竟不揚吁嗟房杜已如此何恨薛生先蚤亡

題異獸圗

昔年曾讀山海經所稱怪獸多異名仲尼刪書述禹貢九州無過萬里程搏木靑羌何以至伯益所疏疑非眞西旅底貢召公懼作書訓戒尢諄諄周史獨著王防篇睢盱百怪來殊庭載筆或是誇卓犖傳久孰辧僞與誠𨿽然宇宙亦何盡環海之外皆生人陰陽變幻靡不有異物非異亦非神曾聞漢朝進扶防唐時方貢來東旌壹角馬尾出絕壁綠毛忽向人間行近代所聞非孟浪往往史牒皆有徵今之畫者何所似毋廼誕漫不足評攷古圗記豈必合任情意造皆成形畫狐似可作九尾赤首圜題隨丹靑嗚呼孰謂解衣盤礡稱良史不識騶牙與麟趾

甫裏天隨寺

偶過白蓮院爲尋緑鴨池僧開虫罥戶人到鳥驚枝斜日半庭雨淸風數卷詩空門住遺像千載爾爲思

恨詩二首

淸輝比秋月遊魂散朝霞首丘言猶在易簀意何嗟平生丈夫志寄死宮人斜曽參爲原母杜氏豈無家

又

悞落靑烏計眞成黃鳥哀隋珠彈燕雀寶劍失風雷文武今宵盡乾坤此日頽吾方從汝去安事制麻衰寓漕湖錢氏錢本吳越王裔聚族於此地名錢港

錢港湖鄕杳名家古木栽防茫諸水滙飄泊一船來問遺交情厚流連笑口開因看吳越譜世事使人哀

馳驛

宻殿朱衣客圓牌金字符恩光畱日月歌吹江湖百館牙盤饋千夫錦防呼何如乘一葉來往似飛鳬

甲寅十月紀事

滄海洪波蹙蠻夷竟歲屯羽書交郡國烽火接吳門云結殘兵气潮添戰血痕因歌祈父什流淚不堪論

其二

經過兵燹後焦土徧江村滿道豺狼迹誰家雞犬存寒風吹白日鬼火亂黃昏何自徵科吏猶然復到門

乙卯冬畱別安亭諸友

黽勉復行役殷勤感故知悠悠寒水上獵獵朔風吹彈雀人多笑屠龍世久嗤往來誠數數公等得無疑

姜禦史年九十六

柱後千寮竦林間百歲將同官皆不在異世已如忘猶辧蠅書細能令鳩杖光洪崖今可見未必有丹方

郭都統戍劉家河因防次壁間韻

將軍此日建雙旄祅祲今年漸欲銷東海自然仍地險南夷非復似天驕龍旗春動旋風汛虎壘秋淸枕夜潮卽見功成報明主海王系頸盡來朝

西苑觀刈麥

禦苑淸風正麥秋金輿晚出事宸遊兩岐凝露垂黃茂萬斛連雲際綠疇先爲祈年多瑞雪節來甘雨應修丰穰美報非無事粒粒曾關聖主憂

送上卿顧東白先生致政還鄕次張奉常韻

詔使讙傳枉聘車漠庭忠厚似相如爭稱在事能數馬莫挽辭官返釣魚疏傅田疇多舊業陸生裝槖有新書故人獨媿馮中尉白首爲郎尙佩琚

繚絲燈次李西涯楊邃庵二先生韻二首

聖朝威徳務懷柔萬里滇南比內州卭竹多年通市易寶燈今日盛傳流僰人技巧新曽見織女功庸久未酬卻憶當年李學士玉堂詩酒坐淹畱

燈火長安照夜紅丰年樂事萬方同四夷離韎歸鞮鞻南海珠璣屬婦功綺縠淸英呈妙像空方纖麗見精工泰陵內直諸元老都在春風湛露中

賞荷次韻

碧池淸泚漾天香滿眼芙蓉似水鄕映日新妝爭綽約迎風小舞稱淸狂須酬佳客千杯綠無柰明時兩鬢蒼向晚乘涼各歸去一天明月浸滄浪

疊前韻

紅衣撩亂水泉香醉眼驚看非此鄕滿目煙霞生物色無情魚鳥任猖狂翠盤琛麗流明月寶蓋攢羅迥昊蒼更見一枝然水底天敎神女浴滄浪

鄭家口夜泊次兪宜黃韻因懷昔年計偕諸公

飛沙竟日少光輝浪急風髙月色防爲憶含桃催物候尙淹行李未春歸吳歌獨自彈長鋏楚制堪憐著短衣來往常經鄭家口當時同伴共來稀

小屯

小屯不知名土屋十數家少婦時出汲黃沙沒弓鞋

淸明濟上

瀛州三月雪中行千里寒風到濟寧道上女郎斜揷栁始知今日是淸明

題周冕贈任別駕捲

成山斜轉黒洋通南北神京一望中天錫任侯爲保障長城隱隱接遼東

江南列郡盡乘城竊穴何人肯出兵惟有使君躬擐甲劉家港口看潮生

東倉白晝靜城闉煙火連天豺虎嗔忽駕回潮趨海道傳呼盡避瘦官人

血戰鯨波日奏膚東南處處望來蘇畫工不解憂勤意卻作南溟全勝圗

行衛河中

風雨霏防送客舟天涯魂夢日悠悠可憐雙淚空零落卻付漳河向北流

初發白河

白河流水日湯湯直到天津接海洋我欲乘舟從此去明朝便擬到家鄕

胡風刮地起黃沙三月長安不見花卻憶故鄕風景好櫻桃初熟正還家

過興濟

河水迢迢去路賖春風不住捉飛花行人共說前朝事指防當時戚畹家

李亷甫憲副書齋小酌

靑燈夜雨十年前今日書齋各黯然不是故人無舊話淒涼只說楚江邊

自天津來至此已過一月去闕日逺愴然有作

漳水悠悠向北流徵人日夜駕南舟行來忽盡三千里又下揚州望越州

隆慶二年朝京師南還與宣平兪宜黃武進陸太學同舟贈絕句一首

褰幃初識龔黃靣傾蓋尋參李郭舟去路不知春欲暮桃花飛盡過揚州

又贈陸太學

羨君家在下蒲居百里靑山入具區自種湖田供伏臘萬竿修竹滿狀書

贈兪公子

蓬門端坐獨危然偉器如君最少年他日可能忘父友莫因下拜嗛文淵

送同年查都諫山西行省

忽換朱衣拜早衙諌垣初出鎭郇瑕思君昨日鳴珂地鳷鵲云邊起暮鴉

送友人讀書墓山已亥庚子余嘗讀書於此

鄧尉山前古佛官湖波萬頃貯羣峯欲尋老子當年處五杏參天寶殿東

檀溪跳澗

滹沱曾啟中興功修武先逃隆凖公三百餘年炎燼熄猶延廟祏寄蠶叢

宋康王乘龍渡河

大漠風悲靑蓋遙七陵煙雨暮蕭條康王若得眞龍馭肯向錢塘問海潮

文淵閣四景圗

晝日承明獨靜居怡情閒把畫圗披坐看四序璿璣轉並是風調雨順時

題二魚圗

江東四月貢鮮鰣正是含桃薦廟時聖主遙知來建業孝陵南望起遐思

蓬萊海水千丈起何年得道乘飛鯉不如扁舟向五湖欲學養魚尋範蠡

偶成四絕

一自當年謝合歡不堪常見月團圞於今生事如秋水惟有芙蓉花好餐【芙蓉花】

未信昌黎能送窮但看登極是稯稯六韜金版知何用不及鄕鄰賣菜翁【鄕鄰按極屋棟也稯稯紛紛也語出莊子】

西窻睡覺日方曛坐見靑山起暮云賸得少年狂易在向人猶自說劉殷【乞貸】

推山調達自相加滿眼婆提與夜義爲愛如來深法坐飛來箭鏃是蓮花【忤逆】

髙郵湖爲斷纜所撃幾至失明

湖水悠悠送客徵無端飄瓦致虛驚天畱雙眼非無意應爲丘明史未成

光福山

十載重來古寺中布衣猶似昔年逢山僧卻記吾名姓不擊闍黎飯後鐘

海上紀事十四首

自是吳分有歲災連年杼軸已堪哀獨饒此地無戎馬又見椰帆海上來

二百年來只養兵不教一騎出圍城民兵殺盡州官走又下民間防壯丁

海上風波不可聞東郊殺气日氤氳使君自有金湯固忍使吾民餌賊軍

避難家家盡買舟欲畱團聚保鄕州淮陰市井輕韓信舉手揶揄笑未休

大盜睢盱滿國中伊川久已化爲戎生民膏血供豺虎莫怪夷兵燒海紅

文武衣冠盛府中輕身殺賊有任公誰人不是黃金注獨控靑騧滬瀆東

任公血戰一生余蓮碧花橋村塢虛義士劉平能代死吳門今不數專諸

上海倉皇便棄軍白龍魚服走紛紛昆山城上爭相問舉首呈身稱使君

半遭鋒鏑半逃生一處烽煙處處驚聽得民間猶笑語催科且喜一時停

新城斗絕枕東危甲士千人足指麾壁外波濤空日月城頭忽豎海王旗

海島蠻夷亦愛琛使君何苦遁逃深逢倭自有全身策消得牀頭一萬金

海潮新染血流霞白日啾啾萬鬼嗟官司卻恐君王怒勘報瘡痍四十家

海水茫茫到日東敵來恍惚去無蹤寶山新見天兵下百萬貔貅屬總戎

江南今日召倭奴從此吳民未得蘇君王自是眞堯舜莫說山東盜已無

頌任公四首

黃梅風雨自年年今日沙頭浪拍天最是使君多大略笑看東海欲投鞭

小醜猖狂捍禦勞跳梁時復似猿猱賀蘭擁眾尢堪恨李廣無軍也自逃

落日孤城戰尙賖遙瞻楚幕有棲鴉將軍眞肯分甘苦士卒何人敢戀家

輕裝白袷日提兵萬死寧能顧一生童子皆知任別駕巋然海上作金城

隆慶元年上幸太學賜六館諸生寶鈔陸啟明與賜見分數褚

萬乘臨雍拜素王親頒寶楮徧膠黌自憐不與橋門外隔歲來分鄰女光

寄胡秀才

祗爲文章運數屯憐君今日暫沈淪夷吾定自逢知己唐舉終非錯相人

冰崖艸堂賦

倚玉山之孤峙兮前婁水之迂縈占愷爽於邑中兮雄靣勢於山陽有黙齋之主人兮搆冰崖之艸堂旣命名之特異兮訊斯義其誰當惟玆山之秀麗兮日悠然其可望覽云物之生態兮忽朝暮之無常奚所夏暑冬寒兮歷四時而凝霜知主人之逺志兮托幽遐以自將少負奇以抗節兮抱終天於蠻荒泣蒼梧之不返兮逾五嶺以徬徨卒煢煢以自遂兮廓天路之翺翔執法度以匡主兮志不毀乎直方逭鈇鉞之嚴誅兮卽逺竄乎夜郎旋防恩以內徙兮賴天王之聖明秉外臺之憲節兮赫金紫之輝煌一朝去此而不顧兮飄然來卽乎故鄕嗟夫食肉之多鄙兮人皆以衣錦爲榮終紛競以火馳兮日炎炎其無央似誇父之逐日兮孰知暍而慕夫淸涼吾覽斯堂之名兮灑然如禦夫北風之追範蠡於五湖兮見伯夷於首陽佩明月之寶璐兮然猶思乎褐裳厭鼎臑之盈望兮志不去乎糟糠開北牖以仰視兮丹崖翠壁凜然冰壑之英恍乎雪山之陽兮冽冽乎冬气之長朝受命而夕飲冰兮吾嘗聞此語於防莊嘉君子之徳音兮志志節之彌彊爰作賦以頌禱兮祈壽考之無疆

嘉靖乙卯九月朔爲憲副黙齋六十之誕辰余旣爲文以贈而南云與先生爲布衣交復求予作此賦亦以見先生篤於故舊能令南云睠睠如此云

震川別集卷十

