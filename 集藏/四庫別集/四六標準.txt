

欽定四庫全書

集部四

四六標準

別集類三【宋】

提要

【臣】等謹按四六標準提要四十卷宋李劉撰明孫云翼箋釋劉字公甫崇仁人嘉定七年進士歷官寶章閣待制云翼有橘山四六箋注已著錄劉平生無他事可述惟以儷語爲専門所著有類槁續類槁梅亭四六今皆未見此本乃其門人羅逄吉所編以劉初年館何異家及在湖南蜀中所作彚爲一集題曰標準蓋門弟子尊師之詞也凡分七十一目共一千九十六首自六代以來箋啟卽多駢偶然其時文體皆然非以是別爲一格也至宋而嵗時通仕宦遷除吉凶慶弔無一事不用啟無一人不用啟其啟必以四六遂於四六之內別有専門南渡之始古法猶存孫覿汪藻諸人名篇不乏迨劉晚出惟以流麗穏貼爲宗無復前人之典重沿波不返遂變爲類書之外編公牘之副本而冗濫極矣然劉之所作頗爲隸事親切措詞明暢在彼法之中猶爲寸有所長故舊本流傳至今猶在錄而存之見文章之中有此一體爲別派別派之中有此一人爲名家亦足以觀風會之升降也至云翼之注蕪雜特甚然亦有足備考證者舊本所載亦姑附存焉乾隆四十三年六月恭校上

總纂官【臣】紀昀【臣】陸錫熊【臣】孫士毅

總校官【臣】陸費墀

欽定四庫全書

集部四

四六標準目錄

別集類三【宋】

卷一

言時政

防見

卷二

論事

卷三

薦舉

卷四

舉科目

謝座主

卷五

謝到任

謝解任

卷六

通交代

卷七

謝除授【內除】

卷八

謝除授【外除】

卷九

謝辟置

舉自代

宣賜

被召

卷十

進職

轉官

攺官

宮觀

致仕

卷十一

雜謝

卷十二

謝惠詩文

卷十三

謝及第

謝科舉

卷十四

生辰

婚姻

卷十五

師傅【封爵附】

宰相

卷十六

參政

樞宻

卷十七

中堂

史掖

六部

臺諫

卷十八

寺監

學官

宮教

卷十九

六院

架閣

卷二十

制帥

經略

卷二十一

安撫【帥守附】

卷二十二

總領

卷二十三

都大

提舶

卷二十四

漕使

卷二十五

憲使

卷二十六

倉使

宋正

卷二十七

太守上

卷二十八

太守下

卷二十九

倅

卷三十

諸司屬官

卷三十一

教官

卷三十二

州官

武官

寄居官

卷三十三

宰

卷三十四

丞

卷三十五

簿

卷三十六

尉

卷三十七

監官

卷三十八

學職

進士

卷三十九

賀正

卷四十

賀冬

欽定四庫全書

四六標準卷一

宋李劉撰言時政

上史丞相【嘉定丙子○宋史寧宗紀嘉定元年以史彌逺爲右丞相丙子爲嘉定九年宋史本傳彌逺字同叔浩之子寧宗崩擁立理宗拜太師左丞相兼樞密使進封防稽郡王卒追封衞王諡忠獻初彌逺旣誅韓侂冑相寧宗十有七年迨寧宗崩廢濟王非寧宗意立理宗又獨相九年擅權用事專任憸壬理宗徳其立己之功不思社稷大計𨿽臺諫言其姦惡弗卹也彌逺死寵渥猶優其子孫厥後爲制碑銘以公忠翊運定策元勳題其首濟王不得其死識者羣起而論之而彌逺反用李知孝梁成大等以爲鷹犬於是一時君子貶竄斥逐不遺餘力云○元李有古杭雜記云溫陵呂中作國史要略謂南渡之後一壊於紹興之檜再壊於開禧之韓三壊於嘉定之史愚亦謂理宗四十年在禦一壊於嵩之再壊於大全三壊於似道也相之壊國如此哉】

索長安之米擬就辟書【漢書東方朔傳臣言可用幸異其禮不可用罷之無令但索長安米上大笑因使待詔金馬門山谷詩公車徒詔老恢諧饑來索米長安街漢自詔舉之外其府寺郡國屬吏皆令自辟左雄疏吏職滿歲宰府州郡乃得辟舉晉書魏舒傳陳畱周震屢爲諸府所辟辟書旣下公輒喪亡僉號震爲殺公掾阮籍傳太尉蔣濟聞其有雋才而辟之籍詣都亭奏記曰開府之日人人自以爲掾屬辟書始下而下走爲首徐氏曰公府辟命自西京則然東漢之世公卿尢以辟士相髙卓茂習詩禮爲通儒而辟丞相府蔡邕博學好詞章而辟司徒橋府周舉博學洽聞爲儒者宗而辟司徒李郃府又有五府交辟如黃瓊者四府並命如陳紀者一洗末世茍合之風矣宋史選舉志宋初內外小職任長吏得自奏辟熈寧間悉罷歸選部然處要職任尋又立專法聽舉於是辟置不能全廢也唐曹松詩辟書來幾日遂喜就嘉招張籍詩辟書逺到開呈客公服新成著謝恩王介甫詩辟書今日看君去】伏光範之門尙幹賓謁【唐光範門在大明宮含元殿西舊唐書廣徳二年郭子儀於都省領副元帥事宰臣百寮自光範門送至省門杜氏通典公主受冊設冊案便次於光範門韓文謹伏光範門再拜獻書柳文僕時通籍光範門含元殿賦瞵光範之揭揭謁於歇切說文白也爾雅請也告也曲禮問士之子長曰能典謁矣幼曰未能典謁也注謁請也謂能擯贊出入以事請告也左傳惟我鄭國之有請謁焉注謁告也增韻訪也請見也漢書謁歸謂請歸袁盎傳上謁注若今通名也史記酈生踵軍門上謁按劍叱使者使者懼而失謁跪拾謁還走入報】特有惓惓之意【劉向傳惓惓之義司馬遷傳惓惓之忠注惓惓忠謹之意亦作捲賈捐之傳敢冒死竭捲捲朱浮傳臣浮愚戇不勝惓惓】未敢察察而言【韻防察察過詳貌老子俗人察察又其政察察注察察急且疾也漢書五行志不敢察察言注不敢察察明言之夏侯勝傳惡察察言師古曰察謂計謀不敢明顯言之也屈原漁父篇安能以身之察察受物之汶汶者乎後漢書尹敏傳何爲察察而遇斯患乎】輒以萬分【莊子今於道秋毫之端萬分未得處一焉又其存之國也無萬分之一戰國策故纒牽於事萬分之一也張釋之傳有如萬分一谷永傳不足以報塞萬分李尋傳庶幾萬分有一可采蕭望之傳奉萬分之一揚雄劇秦美新𨿽未究萬分之一亦臣之極思也黃瓊傳庶有萬分無恨三泉鄭興傳畱聽少察以助萬分桓榮傳補益萬分杜密傳不亦萬分之一乎柳文茍有輔萬分之一𨿽死無憾】寫之四六【柳文駢四儷六錦心繡口盧氏記四六之作起自徐庾雲莊四六餘語云帝王之制備載乎書典謨訓誥誓命之文多以四字爲句惟鮮對偶後之制誥間以六字而以四字成聨者亦多賦者古詩之流今則四六矣詩三百篇其間長短句固無幾四者殆四六之所祖陳后山詩四六老能工韓子蒼答曾公衮啟舊知四六之工彌起再三之嘆】儀圖愛助此周人待山甫之情【詩人亦有言徳輶如毛民鮮克舉之我儀圖之仲山甫舉之愛莫助之鄭云儀匹也人之言云徳甚輕然而眾人寡能獨舉之以行者言政事易耳而人不能行者無其志也我與倫匹圖之而未能爲也愛惜也仲山甫獨能舉此徳而行之惜乎莫能助之者】翕受敷施亦虞舜舉臯陶之意【尙書翕受敷施九徳咸事俊乂在官孔傳翕和也能合受三六之徳而用之以布施政教】他無求者公幸聽之竊惟國家閒暇之時【東坡答試館職人啟國家求賢之道必於閒暇無事之時賢者報國之功乃在緩急有爲之際】當思文武久長之術【陸賈傳賈時時前說詩書髙帝罵之曰乃公居馬上得之安事詩書賈曰馬上得之寧可以馬上治乎且湯武逆取而以順守之文武並用長久之術也】況外夷之云擾【長楊賦豪俊麋沸云擾漢書敍傳天下云擾注言盜賊擾亂如雲而起赤伏符曰四夷云擾龍鬭於野杜篤傳海內云擾諸夏滅微晉陽秋天子防塵四方云擾】貴內治之日嚴【詩序天保以上治內采薇以下治外尙書日嚴只敬六徳】詎云行李之通【左傳行李之往來韻防舉要云昭十三年行理之命注使人也國語行理以節逆之周禮小行人孔鼂注亦作李漢天文志騎官左角曰理史記天官書作李蓋古文理與李通管子大理皆作李李濟翁資暇集謂爲古文使字攺行李爲行使誤矣宋方勺泊宅編云世言行李杜預云使人也唐李濟翁曰當作行使余按史記臯陶爲大理一本作大李天官書熒惑爲李注云外則理兵內則理政又黃帝有理法一篇注李者法官之號總兵刑故名李法北史敍傳李氏爲堯之理官因爲氏後攺爲李則與理其義自通蓋人將有遠行必先治裝如孟子之言治任鄭當時之言治行理亦治也○按宋史寧宗開禧三年韓侂冑誅後以許奕爲金國通問使嘉定元年金人歸大散關及濠州遣使來賀瑞慶節金主殂命曾從龍使金弔祭遣宇文紹彭使金賀卽位二年金遣費摩正來告哀遣兪應符賀金主生辰遣費培使金賀正旦三年遣黃中賀金主生辰四年遣余嶸賀金主生辰是年金國有難賀生長使不至五年遣傅誠賀金主生辰六年遣董居誼賀金主生辰遣眞徳秀賀金主卽位防金國亂不至而還七年金國來督歲幣眞徳秀奏罷歲幣八年遣丁煟賀金主生辰九年遣畱筠賀金主生辰所謂行李之通也】可緩苞桑之慮【易其亡其亡系於苞桑疏苞本也凡物系於桑之苞本則堅固也若能其亡其亡以自戒愼則有系於苞桑之固】國虛難動民困易搖豈待謀國之數公知諱用兵之兩字【宋名臣言行錄熈寧初富弼再相神宗首問邊事公曰臣愚以爲首當推恩惠布徳澤二十年未可道著用兵二字上問所當先如何公曰阜安宇內爲先】然能應則乃可謂定故欲翕者未始不張【老子將欲翕之必固張之】今徒千里而畏人未思四境之不治一气先竭百爲弗開【尙書至於百爲大不克開】羣材付之乍佞以乍賢【王尊傳尊之身三期之間乍佞乍賢】正論聽其自鳴而自息【東坡集譬之候虫時鳴自鳴自己何足爲損益】耳目之受旣狹心腹之委亦偏爲赤子爲龍蛇未始得敵情之實【韓文以武則忿而憾以恩則肆而橫一以爲赤子一以爲龍蛇】以皮幣以犬馬但云量事力之宜軍籍旣隱於蔽防將材又阨於媢嫉舟師未練馬政不修鑿斯池築斯城豈可無九攻之具【呂氏春秋公輸般爲髙云梯攻宋墨子設爲守宋之備般九攻之墨子九卻之髙適詩云雷隨九攻】鍛乃戈礪乃刃孰能遏再鼓之衰【尙書鍛乃戈矛礪乃鋒刃左傳云戰勇气也一鼓作气再而衰三而竭】仰而思之無非事者上作而下不應朝廷每有是言【東坡策別雲天下之禍莫大於上作而下不應其患起於天子無同憂患之臣而將軍無腹心之士一有緩急將誰爲之倡哉】外呼而內不聞郡國亦爲此論惟事事備乃可無患【尙書惟事事乃其有備有備無患】言人人殊何以成功【封禪書方士言封禪人人殊曹參傳諸人以百數言人人殊】周得上漢得中策將安出【匈奴傳王莽拜十二部將十道並出窮追匈奴莽將嚴尢諫曰臣聞匈奴爲害所從來久矣未聞上世有必徵之者也後世三家周秦漢徵之然皆未有得上策者也周得中策漢得下策秦無策焉】蠡治內種治外責恐宜分【越語範蠡曰四封之內百姓之事蠡不如種也四封之外敵國之制立斷之事種亦不如蠡也越絕書種躬正內蠡出治外內不煩濁外無不得臣主同心遂霸越邦東坡策略越之滅吳以內外不相擾是以能有所立範蠡治外凡四封之外所以待吳者種不知也大夫種治內凡四封之內所以富國彊兵者蠡不知也二人者各專其能各致其力是以不勞而滅吳】試考先朝立四總管之謀【隋書韋世康傳時天下惟置四大總管並揚益三州並親王臨統惟荊州委於世康時論以爲美中興防要總管自魏始歷代沿革不常宋慶曆七年析河北四路各置都總管一員建炎元年李綱言守備當於沿江沿淮沿河置帥府要郡以控扼其帥府文臣一員帶安撫使馬步軍都總管武臣一員充副總管攺路分爲副總管路鈐轄爲副鈐轄州鈐轄爲副都監遇朝廷起兵則副總管爲帥副鈐轄都監各以兵從出聽其節制】及觀諸儒分三大鎭之說【南齊三鎭謂壽陽盱眙淮陰元魏髙閭曰三鎭淮南之本原魏了翁傳了翁轉對論江淮襄蜀當分爲四重鎭擇人以任虛心以聽假以事權資以財用爲聨絡守禦之計】皆欲取之人望【李膺傳𨿽匱人望內含祕願盧植傳盧尙書天下大儒人之望也】從而假以事權【宋史魏了翁傳了翁轉對論江淮襄蜀當分爲四大鎭擇人以任虛心以聽假以事權資以財用此蓋出其緒論云】一用孔明陸遜之規模【蜀志諸葛亮傳亮外連東吳內平南越立法施度整理戎旅工械技巧物究其極科教嚴明賞罰必信無惡不懲無善不顯至於吏不容姦人懷自厲道不拾遺彊不侵弱風化肅然也吳志陸遜傳評曰劉備天下稱雄一世所憚陸遜春秋方壯威名未著摧而克之罔不如志予旣奇遜之謀略又嘆權之識才所以濟大事也又曰遜忠誠懇至憂國忘身庶幾社稷之臣矣】力行晁錯充國之議論【漢書晁錯傳錯言守邊備塞勸農力本當世急務二事詔舉賢良文學士錯在選中上親策之對策者百餘人惟錯爲髙第趙充國傳充國上屯田奏畱屯得十二便出兵失十二利充國奏毎上輒下公卿議臣初是充國計者什三中什五最後十八有詔諸前言不便者皆頓首服朝廷毎有四夷大議常與參兵謀問籌策焉】移江上之屯於淮上實關表之粟如關中使權守禦之方漸講招懷之略【袁安傳光武招懷南虜】眾犬方狺則格天回照【狺疑斤切本作防說文防犬吠聲或作狺宋玉九辯豈不郁陶而思君兮君之門九重猛犬狺狺而迎吠兮關梁閉而不通趙壹刺世嫉邪賦欲竭誠而盡忠路盡險而靡緣九重旣不可啟又羣犬之狺狺杜詩防防國多狗栁文狺狺嘯呼曹植上疏求存問親戚曰葵藿之傾葉太陽𨿽不爲之回光然向之者誠也】兩虎旣傷則取亂侮亡【旣傷徽本誤作共鬭戰國策陳軫曰有兩虎爭人而鬭管莊子將刺之管與止之曰虎者戾虫人者甘餌今兩虎爭人而鬭小者必死大者必傷子待傷虎而刺之則是一舉而兼兩虎也無刺一虎之勞而有刺兩虎之名史記莊子欲刺虎館竪子止之曰兩虎方且食牛食甘必爭爭則必鬭鬭則大者傷小者死從傷而刺之一舉必有兩虎之名又趙奢傳如虎鬭於穴中將勇者勝藺相如傳如兩虎共鬭勢不俱生春申君傳兩虎相與鬭而駑犬受其獘寇恂傳天下未定兩虎安得私鬭尙書兼弱攻昧取亂侮己】是爲屈羣策以共圖【揚子法言漢屈羣策羣策屈羣力】奚至無寸功之可論【李廣傳自漢徵匈奴廣未嘗不在其中然終無尺寸之功以封侯何也杜詩從軍十年餘能無分寸功】與其待一朝之患始出於玆孰若折千里之衝早爲之所【家語不出尊俎之間折衝千里之外賈復傳有折衝千里之威馬融傳帝王之所以耀神武而折遐衝者也左傳不如早爲之所無使滋蔓蔓難圖也】若任人而疑疑人而任【陸宣公奏議凡欲選任將帥必先考察行能疑者不使使者不疑李石傳贊任人不疑得親親用賢之道】則聞事不實實事不聞【新唐書陸贄傳任者不必才才者不必任聞不必實實不必聞所信不必誠所誠不必信行不必當當不必行桯史秦檜旣死髙宗詔湯鵬舉執法殿中選人任盡言以啟賀之曰請言有宋之姦臣無若亡秦之巨蠧忠臣不用而用臣不忠實事不聞而聞事不實忠憤扼腕智識寒心】何怪艸野之私言【韓非子慮事廣肆則曰艸野而倨侮】動違槐棘之成算【周禮左九棘孤卿大夫位焉面三槐三公位焉注樹棘以爲位者取其赤心而外刺象以赤心三刺也槐之言懷也懷來人於此欲與之謀】日月逝矣風雨萃之【柳宗元弔樂毅文大廈之騫兮風雨萃之車亡其軸兮乘者棄之】無謂天變不足慮人言不足從【宋史王安石傳安石傳經義出己意辯論眾不能詘甚者謂天變不足畏祖宗不足法人言不足卹淳祐攺元理宗幸太學禦筆云王安石謂天命不足畏云云此三語爲萬世之罪人豈宜從祀孔子合削去以正人心息邪說東坡擬進士對禦試策云詩書所稱不可勝言所可知者必畏天必從眾必法祖宗未嘗言天命不足畏眾言不足從祖宗之法不足用也蓋指安石】庶幾君子有所恃小人有所畏【東坡祭歐陽文忠公文民有父母國有蓍斯文有傳學者有師君子有所恃而不恐小人有所畏而不爲】恭惟某官【韻防某者未定之位宅也凡不知名者皆言某谷梁傳範注鄧某地陸徳明釋文曰不知其國故云某地今知其爲何官矣而亦云某官者如尙書云元孫某禮記云孝王某蓋指其官而省文云爾】堪輿間气【漢書藝文志堪輿金匱十四卷許愼云堪天道輿地道也甘泉賦屬堪輿以壁壘兮張晏曰堪輿天地總名也春秋演孔圖正气爲帝間气爲臣玉堂遺範韓制天毓間气時推上材楊矩行韓建制星緯炳靈山河間气王摩詰詩入用還推間气賢楊巨源詩間气登三事又廟謨膺間气劉眞卿詩間气生眞宰又大才生間气王文公集受天間气爲世元】社稷世臣【蕭望之傳望之堂堂折而不撓輔佐之能近古社稷臣也汲黯傳古有社稷之臣至如汲黯近之矣】砥柱不移回平原黃河之決【陜州誌砥柱山一名三門山南曰鬼門中曰神門北曰人門水經注昔禹治洪水山陵當水者鑿之故破山以通河河水下流包山而過山見水中若柱然故曰砥柱也宋唐譽之昨夢錄云白馬之西卽砥柱也水常髙柱數尺方河怒爲柱所抳力與石鬭晝夜有聲如雷震議者欲鑿柱以殺河之怒石堅終不能就山谷詩河從天來砥柱立呂氏春秋古龍門未辟呂梁未發河出孟門大溢逆流無有邱陵沃衍平原髙阜盡滅之名曰洪水漢書黃河如帶物理論河色黃赤眾川之流蓋濁之也爾雅河出昆侖墟色白所渠並千七百一川色黃】終風且曀洗咸池白日之光【曀音縊詩終風且曀不日有曀終風終日風也陰而風曰曀山海經東南海之外甘水之間羲和之國有女子名曰羲和方日浴於甘淵羲和者帝俊之妻生十日郭璞注羲和蓋天地始生主日月者也故堯因此而立羲和之官淮南子日出於暘谷浴於咸池呂溫狄梁公立廬陵王傳贊取日虞淵洗光咸池潛授五龍夾之以飛黃山谷詩咸池浴日月】力調更化琴瑟之弦【董仲舒傳竊譬之琴瑟不調甚者必解而更張之乃可鼓也爲政而不行甚者必變而更化之乃可理也】復享和戎金石之樂【左傳鄭人賂晉侯以歌鐘二肆及其鎛鐘女樂二八晉侯以樂之半賜魏絳曰子教寡人和諸戎狄以正諸華八年之中九合諸侯如樂之和無所不諧請與子樂之魏絳於是乎始有金石之樂】如將道古今而譽徳【韓文才畯滿前道古今而譽盛徳入耳而不煩】亦可紀簡策以垂功然太師維垣輔隆興不滿一歲【詩價人維藩太師維垣注太師三公也垣墻也彌遠父浩隆興元年拜右僕射兼樞密使五月除知紹興不拜淳熈五年復右僕射】今西平有子相嘉定行且十年【柳文蔡人率止惟西平有子西平有子惟我有臣彌逺嘉定元年入相至此九年】此非門戶之私榮【晉書郗鑑傳是臣門戶子弟孫盛傳自是關君門戶事南史王曇首傳門戶何寄王訓傳是興門戶者陸慧曉傳顧琛一公兩掾英英門戶王奐傳百年門戶宜思後計】實負乾坤之重寄用藥莫先於無病【東坡志林節愼在未病之前而服藥在已病之後】止車當在於未奔【法言或曰奔壘之車沈流之航可乎曰否或曰焉用智曰用智於未奔沈】相亦惟終【尙書自周有終相亦惟終孔傳君臣用忠信有終】邦其無斁【尙書萬邦惟無斁孔傳萬國惟乃無斁我周徳】如某者拙由地稟狷不時宜獨竊考治亂之原知當謹幾微之防貧賤不能以達志憂患又從而燻心【詩憂心如燻東坡集積憂燻心】昔在服中欲上範文正之書而無路【涑水紀聞範文正公服中上宰相書言朝政得失及民間利病凡萬餘言王曾見而偉之時晏殊亦在京師薦一人爲館職曾謂殊曰公知範仲淹捨不薦而薦斯人乎已爲公置不行宜更薦仲淹也殊從之範文正公集上執政書某居親之喪上書言事逾越典禮取笑天下豈欲動聖賢之知爲身名之計乎某謂居喪越禮有誅無赦豈足動聖賢之知耶矧親安之時官小祿薄今親亡矣縱使異日授一美衣對一盛饌尙當泣感風樹憂思無窮豈今幾筵之下可爲身名之計乎蓋聞忠孝者天下之大本孝不逮矣忠可忘乎所以冒哀上書言天下事】今來闕下願作石䢐徠之頌而難言【宋史石介傳介字守道耕䢐徠山下魯人號介䢐徠先生杜衍韓琦薦擢太子中允防呂夷簡罷相夏竦旣除樞密使復奪之以衍代章得象晏殊賈昌朝範仲淹富弼及琦同時執政歐陽修余靖王素蔡襄並爲諫官介喜曰此盛事也歌頌吾職其可已乎作慶曆聖徳詩所稱多一時名臣其言大姦蓋斥竦也詩且出孫復曰子禍始於此矣】薦之吾相皆欲令主金耀之書【韓文薦之吾相致之吾君金耀門名宋西京宮城東二門曰賓耀啟明西二門曰金耀幹通金耀門有文書庫舊曰三司文書倉俗曰故紙倉多藏三司帳籍三司今版曹也自銓曹而下儲藏帳籍之所其後置六部架閣下大扺成案畱部二年然後置而藏之又八年則入之金耀焉】謀及乃心則姑願應銅梁之辟【尙書謀及乃心謀及卿士謀及庶人銅梁山名在合州石照縣南五里一云銅梁山在涪江之南七里左思蜀都賦外負銅梁宕渠杜詩銅梁書及遠又銅梁阻一辭】等勤大播【賈誼傳大鈞播物注以造化爲大鈞】盍進小忠【杜詩蹉跎效小忠】敢輸肺腑之微誠【劉向傳臣幸得托肺腑師古曰謂肝肺相附著王莽傳伏自惟念得托肺腑】盡告腹心之元老【詩方叔元老注元大也五官之長出於諸侯曰元老】一毫有補萬坐亦甘【廉範傳不勝師資之情罪當萬坐劉根傳小兒無狀分當萬坐】平津之招賢有三惜難受汲生之戇【西京雜記平津侯自以布衣爲宰相乃開東閣營客館以招天下之士其一曰欽賢館以待大賢次曰翹材館以待大材次曰接士館以待國士公孫傳嘗與汲黯請間黯先發之推其後上常說所言皆聽嘗與公卿約議至上前皆背其約以順上指黯廷詰之汲黯傳上謂人曰甚矣汲黯之戇也】洛陽之太息者六實欲全周勃之功【賈誼傳誼雒陽人也拜梁懷王太傅數上疏陳政事言事勢可爲痛哭者一可爲流涕者二可爲長嘆息者六時丞相絳侯周勃免就國人有告勃謀反逮系長安獄誼以此譏上上深納其言】

上鄭參政【昭先○宋史寜宗嘉定十二年以鄭昭先兼參知政事○鄭昭先字景紹閩縣人初主蒲城簿嘆曰僥幸一第問學未悉遂遊朱文公之門遷知歸安邑民愛之累官知樞密院事參知政事進右丞相鄭氏譜云昭先之祖長樂人弟嘗殺人扺死奮曰吾弟未有子吾當代之遂言於官官不察因死於獄而釋其弟弟出不徳其兄而反淩其孤寡其子乃攜母渡水遊居嶺上遇一僧指山下地曰白羊眠處鷓鴣啼此貴宂也葬之五世出宰相又爲擇居於山下五世果生昭先】

幹祿選曹未遂斗升之食【漢百官表百石以下有斗食佐吏之秩是爲少吏注漢官名秩簿云斗食月俸十一斛一說計日而食一斗二升故云斗食也】修容政府率須四六之文【禮記季孫之母死哀公弔焉曾子與子貢弔焉閽人爲君在弗內也曾子與子貢入於其廐而修容焉疏二子初時不具衣服故閽人拒之司馬相如傳修容乎禮園翺翔乎書囿柳文修容於轅門之外躡履於油幢之前】循例之常非頌則禱【禮記君子謂之善頌善禱疏頌者美盛徳之形容禱者求福以自輔張老因美以譏之故爲善頌文子聞過知服故爲善禱】然古者執可殺之贄【周禮春官士執雉注雉取其守介而死不失其節疏雉性耿介不可生服其士執之亦當如雉耿介爲君致死不失節操也東坡詩君看三代士執雉本以殺身爲小補】而今則獻無用之言【柳文抱無用之文戴不肖之容】反欺閽人【周禮天官閽人注司農昏以啟閉者毛氏曰門者晨昏啟閉閽亦主啟閉舉昏以該之論語稱晨門而不言昏亦互見也】謂有己見輒輟贊山譽斗之佞【新唐書韓愈傳贊學者仰之如泰山北斗云】移爲滴露增海之忠【後漢書楊倫傳塵加嵩岱霧集淮海晉書虞預傳山河之量非塵露可益虞溥傳積一勺以成江河累微塵以崇峻極張衡奏事飛塵增山霧露助海曹植求自試表冀以塵露微誠補益山海傅咸詩零露濬江海飛塵崇山嶽】某聞夷夏貴賤名位不同【左傳名位不同禮亦異數】南北動息機緘相系【莊子意者其有機緘而不得已耶意者其轉運而不得自止耶】兩庭分而漢室弱【光武紀建武二十四年正月匈奴薁鞬日逐王比遣使欵五原塞求捍禦北虜十月匈奴薁鞬日逐王比自立爲南單於於是分爲南北匈奴袁安傳北單於爲耿蘷所破遁走烏孫塞北地空餘部不知所屬竇憲日矜已功欲立左鹿蠡王爲北單於下公卿議安以爲宜令南單於反其北庭無緣更立北單於以增國費且漢供給南單於費直歲一億九十餘萬今北庭彌遠其費過倍乃空盡天下而非建策之要也憲險急負勢竟立右鹿蠡王爲單於後遂反叛卒如安策所謂兩庭分而漢室弱也兩庭者沙鉢羅可汗建庭於雎合水謂之南庭吐陸建牙於鏃合山謂之北庭以伊列水爲界所謂南單於北單於也唐詩二庭歸望斷萬里客心愁又二庭追虜騎六月動周師宋程大昌北邊備對云匈奴之族𨿽曰逐水艸遷徙不常然亦擇形勢利便據一地以爲之庭猶中國之有京邑也遇戰爭遊獵則隨事而出事已復歸其舊其設險據要略與中國同惟不建築城郭則大異耳徽本攺兩庭爲三分殊無謂】五胡擾而晉事多【晉元帝紀贊五胡扛鼎七廟隳尊五胡劉淵匈奴石勒羯慕容皝鮮卑苻洪氐姚萇羌也】嘗試考古以驗今【韓非子嘗試君之動貌而後言之莊子嘗試論之荀子嘗試之說鋒起範雎傳豈敢以疑事嘗試於王哉】恐當制治於未亂【尙書制冶於未亂保邦於未危】然而內備外禦之計墮在文恬武嬉之中【韓文大慝適去狼莠不薅相臣將臣文恬武嬉習熟見聞以爲當然】民力中幹【左傳張脈僨興外彊中漧柳文含蠍孕蠧外邪中幹又膚輳營胃外彊中漧精神內傷神沮脈殫】邦儲內滲【滲所禁切說文下漉也封禪書滋液滲漉】以人材則弗競以士气則不揚將多庸人軍半虛籍總無敵國之外患已非盛世之遠圖設有赤白囊之馳【丙吉傳吉爲相馭吏見驛騎持赤白囊邊郡發奔命書馳來至因隨至公車刺取知虜入雲中代郡吏歸府白狀因曰恐虜所入邊郡二千石有老病不任兵馬者宜可豫視吉善其言召東曹案邊長吏瑣科條其人未己詔召丞相禦史問以虜所入郡吏吉具對禦史大夫卒遽不能詳知以得譴讓】必貽赭黃繖之慮【說文繖蓋也廣韻織絲綾爲蓋亦作傘六典尙輦局掌輿輦繖扇大朝防則繖一翰二陳於庭宋朝防要方繖古張帛避雨之制今有方繖大繖宋史輿服志政和八年詔民庶享神不得造紅黃繖扇東坡詩日髙黃繖下西淸】天大地大托之眞無敵之儒【老子道大天大地大王亦大域中有四大法言魯不用眞儒故也用眞儒無敵於天下安得削】人謀鬼謀當爲不可勝之備【易系辭天地設位聖人成能人謀鬼謀百姓與能晉摯虞門銘人謀鬼謀道在則尊趙充國傳戰而百勝非善之善者也故先爲不可勝以待敵之可勝此語出孫子】無非事者必有先焉折衝尊俎之間固貴矯情而鎭物【晉書謝安傳謝旣破苻堅有捷書至安方對客圍碁看書了無喜色碁如故客問之徐答云小兒輩遂已破賊旣還內心喜甚過戶限不覺屐齒之折其矯情鎭物如此余見前】銷患廟堂之上要須從眾而廣謀撤去私情力行實政培植根本振刷精神【李尋傳本彊則精神折衝】大勢旣張何事弗立當機不發𨿽悔莫追【尙書弗愼厥徳𨿽悔可追應劭傳如或致悔其可追乎又敗法亂政悔其可追】執政之猶股肱相尊等耳【田蚡傳太尉相尊等耳有讓賢名熊克啟尙書之爲喉舌寖具師瞻執政之猶股肱佇顓國秉】憂國之如饑渴公早圖之恭惟某官學本六經气鐘五緯【五星謂之五緯李百藥詩經綸五緯同駱賔王詩五緯連影集星躔】涵今茹古胸藏有本之源泉【皇甫湜韓退之墓志茹古涵今無有端涯渾渾灝灝不可窺測】揭徳振華身作不淸之玉雪【韓文貞曜先生墓志揭徳振華於古有光又張給事墓銘嗚呼徹也世慕顧以行子揭揭也噎喑以爲生子獨割也爲彼不淸作玉雪也不淸徽本攺不淆甚無謂】自其不辭小官於州縣之日【自警編範正平字子夷嘗言其家家學不卑小官居一官便盡心治一官之事只此便是學聖人也若以爲州縣之職徒勞人耳非所以學聖人也】已知可以大受爲社稷之臣人交惜其用遲帝已嗟於見晚【主父偃傳偃上書闕下朝奏暮召入見是時徐樂嚴安亦俱上書言世務書奏上召見三人謂曰公皆安在何相見之晚也】致身兩社【左傳間於兩社爲公室輔注周社亳社兩社之間朝廷執政所在疏魯是周之諸侯故國社謂之周社哀四年亳社災是魯國有亳社外朝在庫門之內東有亳社西有國社臨川集間朝廷之兩社揉方域之萬邦又取甘茂之十官最先諸老間季友於兩社乃允具瞻】倒指六年自生民以來未有盛於夫子任天下之重時則有若阿衡【尙書在太甲時則有若保衡】三臺色齊【史記天官書魁下七星兩兩相比者曰三能三能色齊君臣和不齊爲乖戾注三能音三臺東方朔傳願陳泰階六符注泰階三臺也】萬物气吐【杜甫舂陵行序得結輩數十公落落然參錯天下爲邦伯萬物吐气天下少安可待矣】惟保我子孫黎民之眾則格於皇天上帝之心【尙書我聞在昔成湯旣受命時則有若伊尹格於皇天在太戊時則有若伊陟臣扈格於上帝】如某者鹿鹿無奇【王制疏獨獨鹿鹿也鹿鹿無所依漢書蕭曹傳贊錄錄未有奇節注錄錄猶鹿鹿言在凡庶之中也】魚魚何算【元和聖徳詩魚魚雅雅注魚鳥飛行成隊】謬塵一第【爾雅塵久也晉書蔡謨傳豈惟微臣其亡之戒實昭聖世惟塵之累範之傳免惟塵之譏塞素飡之責唐王鐸詩三塵上相逢明主九合諸侯愧昔英】濫底百寮【底下也爾雅疏凡物之柢必在底下杜詩有才無命百寮防山谷詩李侯畫隱百寮底又法當憔悴百寮防又從軍補椽百寮底】憔悴之吟湘濵孰爲之地【屈原漁父篇屈原旣放遊於湘潭行吟澤畔顏色憔悴形容枯槁灌夫傳獨不爲李將軍地乎田延年傳欲爲道地張湯傳文事有可以傷湯者不能爲地注不能作道地也】嗟吁而攀蜀道竟失所天【李白蜀道難噫吁嚱危乎髙哉蜀道之難難於上靑天梁竦傳昧死自陳所天趙壹傳寧當慢傲加於所天文選剖心摩踵以報所天】旣銜弗洎之悲【莊子曾子再仕而心再化曰吾及親仕三釡而心樂後仕三千鐘不洎吾心悲郭象注洎及也】漫作爲貧之仕適之謂才堪之謂力不足乎揚【韓文凡適於用之謂才堪其事之謂力谷梁傳不言齊侯何也以其不足乎揚不言齊侯注不足稱揚】薦之吾相致之吾君皆非所冀【見上】但願王者之佐【管子霸言篇才振四海王之佐也董仲舒傳贊劉向稱仲舒有王佐之才𨿽伊呂無以加李固傳元精所生王之佐臣王允傳郭林宗見而奇之曰王生一日千里王佐才也延篤傳李文徳謂公卿曰延叔堅有王佐之才柰何屈千里之足乎荀彧傳何顒異之曰王佐才也張華傳阮籍見之嘆曰王佐才也世說司馬景王命虞松作表不可意鐘防爲定五字王召見拊手嘆息曰此生王佐才也南史臧盾傳幼從諸葛璩受五經璩學常有數十百人盾處其間無所狎比璩曰此生王佐才也北史於謹傳太宰元天穆見之嘆曰王佐才也宋弁傳至京師見尙書李衝言論移日衝異之曰此生一日千里王佐才也新唐書李靖傳仕隋爲殿內直長尙書牛見之曰王佐才也杜如晦傳時府屬多外遷王患之房齡曰去者𨿽多不足吝如晦王佐才也馬周傳贊非王佐才疇克及此蕭遇傳負大節以王佐自任楊琯傳贊𨿽古王佐無以加房琯傳贊徳器有王佐才李晟傳贊𨿽三王之佐無進其能齊澣傳李嶠稱有王佐才杜黃裳傳達權變有王佐才略崔造傳與韓防盧東美張正則三人皆自謂有王佐才號四蘷】毎先天下而憂【五朝名臣言行錄範文正公少有大節慨然有志於天下嘗自誦曰先天下之憂而憂後天下之樂而樂也】儀圖之莫助之斐然僭躐【躐逾跨也禮記學不躐等跋躐前行曰躐余見前】其進也與退也惟所指防【說文摩所以指麾也通作防易防謙注謂指揮皆謙也韓文守官去官在今日指揮又誰復稟指防】

上曾樞密【從龍○宋史寧宗嘉定十二年以曾從龍同知樞密院事三月參知政事四月罷理宗端平元年復以從龍參知政事本傳曾從龍字君錫慶元五年擢進士第一歷官知樞密院兼參知政事卒贈少師詳第二十一卷

】

讀阿房之賦早累殊知【摭言崔偃試進士東都吳武陵謂偃曰公方爲天下求奇才敢獻所益因出袖中書偃讀之乃杜牧阿房宮賦坐客皆警武陵曰牧方試有司請以第一人處之偃謝已得其人至第五偃未應武陵勃然曰不爾宜以賦見還偃曰如教牧果異等曾從龍傳嘉定七年知貢舉公甫蓋是年登第】投光範之書今無他覬【詳首條】特以門墻之舊【法言倚門墻則麾之】得觀鼎鼐之新【杜詩調和鼎鼐新】欲輸愚慮之千【史記淮陰侯傳愚者千慮必有一得】往扺賀錢之萬【史記呂公善沛令避仇從之客因家焉沛中豪傑吏聞令有重客皆往賀蕭何爲主吏主進令諸大夫曰進不滿千錢坐之堂下髙祖爲亭長素易諸吏乃紿爲謁曰賀錢萬實不持一錢】譬諸大海豈有待而增加然在細流固不嫌於傾寫【李斯傳河海不擇細流山谷詩意气要傾瀉】某聞交鄰有道寢兵固帝王之功【管子寢兵之說勝則險阻不守】制勝無形銷患在廟堂之上【張協詩折衝尊俎間制勝在兩楹】今虎狼之交噬【宋史嘉定十二年三月金人防淮西知楚州賈涉使李全救卻之詔加全廣州觀察使金人圍安丰軍及滁濠光州江淮制使李玨命池州都統制武師道忠義軍都統制陳孝忠救之皆不克進金人遂分兵自光州犯黃州之麻城自濠州犯和州之石磧自旴眙犯滁州之全椒來安及揚州之天長眞州之六合淮南流民渡江避兵金逰騎數百至采石楊林渡建康大震】久蚌鷸以相持【戰國策趙且伐燕蘇代爲燕謂惠王曰今者臣來過易水蚌方出曝而鷸喙其肉蚌合而箝其喙鷸曰今日不雨明日不雨卽有死蚌蚌亦謂鷸曰今日不出明日不出卽有死鷸兩者不肯相捨漁者得而並禽之陸賈春秋後語亦載此事卽有死蚌作必見蚌脯以雨葉脯妙出天然】殘喘儻蘇怒將移於水蟹【蘇本作穌死而更生曰穌通作蘇今作蘇乃俗書也禮記蟄虫昭蘇注更息曰蘇晉書解系傳系字少連爲雍州刺史與趙王倫有隙倫得志收系兄弟梁王彤救之倫曰我於水中見蟹且惡之況此人兄弟輕我乎東坡詩怒移水中蟹愛及屋上烏前人下語不茍如此句人只知用解系事而不知曾經東坡拈出也】新酋稍逼殃易及於池魚【酋愁秋切酋長魁帥之名風俗通曰城門失火禍及池魚舊說池仲魚人姓字也居宋城門城門失火延及其家仲魚燒死又云宋城門失火人汲取池中水以灌沃之池水空竭魚悉露死諭惡之流並傷良謹也宋周煇淸波雜誌云張無盡嘗作一表云魯酒薄而邯鄲圍城門火而池魚禍上句出莊子下句不知所出廣韻以池仲魚爲人姓名白樂天詩有火發城頭魚水裏救火竭池魚失水不主姓名之說】至如歸附之民亦是紛爭之釁【宋史嘉定八年蘭州盜程彥輝求內附四川制置使董居誼卻之九年秦州人唐進與其徒何進等引眾十萬來歸董居誼拒卻之】戰守和之未決難察察言兵食信之何先宜事事備【並見前】令徒懲創已往之失【創楚諒切懲也傷也】遂致闊略方來之憂【馮衍傳闊略梢小之禮鐘離意傳闊略逺縣細微之愆】本惡張皇事反流於怠弛【尙書張皇六師疏張大我之六師】初求鎭靜獘乃致於蔽防最是民困易搖仍覺兵虛必潰言之唇腐【東方朔傳唇腐齒落服膺而不釋儒林傳唇腐齒落而不知益】識者心寒【史記李斯傳足以爲寒心又荊軻傳足爲寒心注凡人寒甚則心戰恐懼亦心戰今以懼譬寒言可爲心戰谷永傳臣永所以破膽寒心】城非不髙池非不深險誰與守饑者欲食勞者欲息怨豈在明【尙書一人三失怨豈在明不見是圖】借令有效死之民亦未見決勝之將【鼂錯傳有必勝之將無必勝之民】外憂縱緩內蠧已多願察積薪厝火之形【賈誼傳夫抱火厝之積薪之下而寢其上火未及然因謂之安方今之勢何以異此】亟爲徹桑未雨之計通民气於士气參天心於人心收拾羣材【說文拾掇也廣韻收拾又斂也後漢書盧植傳宜勑收拾以安遊魂徐昉傳收拾缺遺建立明經韓文頽墮委靡潰敗不可收拾又無人收拾理則又收拾不可遲】恢張眾志戒牧守之忮刻斥將帥之驕殘亟厚邦儲速搜軍實【楚語榭不過講軍實注軍實戎士也左傳以數軍實又墮軍實而長寇讐軍實指車徒器械朱浮傳多置官屬以損軍實注謂甲兵糧儲也荀彧傳徼其軍實】無非事者綱旣舉則目張【詩四方爲綱箋綱者能張眾目文中子薛牧問於仲長子光子光曰舉一綱而眾目張】不蚤圖之枝未害而本撥【左傳若不早圖後君噬臍其及圖之乎詩人亦有言顚沛之揭枝葉未有害本實先撥注揭見根貌樹木將欲顚僕傾拔之時其根揭然而見此時枝葉未有折傷之害而根本實先斷絕】和羮固異於濟水【左傳和如羮焉水火醯鹽梅以烹魚肉燀之以薪宰夫和之齊之以味濟其不及以泄其過君子食之以平其心若以水濟水誰能食之】同舟況迫於遇風【鄧析書同舟涉海中流遇風救患若一所憂同故也孔叢子吳越之人同舟濟江中流遇風波其相救如左右手者所患同也王弼周易略例投戈散地則六親不能相保同舟而濟則胡越何患乎異心】公輔居兩社之間相尊等耳【田蚡傳太尉相尊等耳有讓賢名按相去聲言太尉與相其尊等耳今作平聲讀連下句蓋斷章余見上條】大臣不四方之慮人望謂何【禮記邇臣守和宰正百官大臣慮四方疏謂二伯州牧之等謀慮四方此大臣亦兼冢宰】恭惟某官恭懿而惠和【左傳髙辛氏有才子八人忠肅共懿宣慈惠和天下之民謂之八元】深而肅括【法言或問士何如斯可以禔身曰其爲中也深其爲外也肅括則可以禔身矣】榮進素定夙瞻魁下之三臺【名臣遺事諫議大夫張師徳謁向文簡敏中曰師徳兩詣王相公門皆不得見恐爲人輕毀望公從容明之一日方議知制誥公曰可惜張師徳向公曰何謂公曰某於上前說張師徳名家有士行不意兩及吾門狀元及第榮進素定但當靜以待之耳若奔競使無階而進者當何如也向公方以師徳之意啟之公曰某處安得有人敢輕毀人但師徳後進待我淺也余見上條】昭晰無疑豈待日中之見斗【韓文昭晰者無疑優遊者有餘易丰六二丰其蔀日中見斗往得疑疾有孚發若吉九四丰其蔀日中見斗遇其夷主吉注蔀覆暖障光明之物也所丰在蔀幽而無覩者也日中者明之盛也見斗者闇之極也疏處光大之世而爲極闇之行譬日中而斗星見故曰日中見斗也唐書昭宗天祐元年二月丙寅日中見北斗】信儒者有益於國見天之將任是人未嘗揚己以取名殆欲格王而正事【尙書惟先格王正厥事】自參宥密【詩夙夜基命宥密傳宥寛密寧也箋早夜始順天命不敢解倦行寛仁安靜之政以定天下寛仁所以止苛刻也安靜所以息暴亂也】益謀弼諧【尙書謨明弼諧】古所謂鄰哉之臣【尙書鄰哉臣哉孔傳鄰近也言君臣道近相須而成】人將責賢者之備【唐太宗贊春秋之法常責備於賢者】誠能歸艸茅之公議置在本朝【梅福傳廟堂之議非艸茅所當言也誠恐身塗野艸屍並卒伍故數上書求見】從而散廊廟之泰和達之薄海【尙書外薄四海咸建五長】此眞漢相矣【王商傳河平四年單於來朝引見白虎殿丞相商坐未央廷中單於前拜謁商商起離席與言單於仰視商貌大畏之遷延卻退天子聞而嘆曰此眞漢相矣】豈憂匈奴哉【馮唐傳上旣聞廉頗李牧爲人良說乃拊髀曰嗟乎吾獨不得廉頗李牧爲將豈憂匈奴哉】上將恨無官以酬公【新唐書李徳傳劉稹誅策功拜太尉進封趙國公徳固讓言唐興太尉惟七人尙父子儀乃不敢拜裴度爲司徒十年亦不遷臣願守舊秩足矣帝曰吾恨無官酬公毋固辭】公亦可有辭於永世【尙書其爾之休終有辭於永世】如某者戇由气稟【戇陟降切說文愚也從心贛聲或作惷周禮司刺三赦曰惷愚注惷愚生而癡騃意昏者禮記哀公問寡人惷愚表記其民之敝惷以愚注謂情不澆詭汲黯傳甚矣汲黯之戇也髙祖紀王陵可然少戇師古曰戇愚也】拙不時宜頃因場屋之文特防偉視【王荊公詩塲屋聲名看出羣】繼修竿牘之敬又沐賞音【莊子小夫之智不離苞苴竿牘敝精神於蹇淺注苞苴以遺竿牘以問遺問之具小知所殉文選𨿽實唱髙猶賞爾音山谷詩忍向時人覓賞音】回回州縣之塵【楚辭腸回回兮盤紆揚雄傳徒回回以徨徨馬融傳紛紛回回南北東西風行雲轉匃磕隱訇黃塵勃滃闇若霧昏劉公幹雜詩沈迷簿領書回回自昏亂回回心亂貌】落落功名之夢【落落不相入也老子落落如石耿弇傳落落難合馮衍傳落落如玉】本謂伯樂之旣顧羣馬可空【韓文伯樂一過冀北之野而馬羣遂空夫冀北馬多天下伯樂𨿽善知馬安能空其羣耶解之者曰吾所謂空非無馬也無良馬也】寧知烏獲之難逢匹雛莫舉竊料黑頭之宰相【晉書諸葛恢傳恢弱冠知名試守卽邱長轉臨沂令爲政和平值天下大亂避地江左名亞王導庾亮嘗謂曰明府當爲黒頭三公王珣傳珣弱冠與謝爲桓溫掾溫嘗謂之曰王掾當作黑頭公北史濟南王彧字文若少有才學時譽甚美侍中崔光見而謂人曰黑頭三公當此人也】亦憐白腳之門生【唐趙璘因話錄李太師逢吉知貢舉牓成未放而入相禮部王尙書播代放牓及第人就中書見座主時語好腳蹤門生白腳未詳】然願廣萬間以庇寒【杜詩安得廣廈千萬間大庇天下寒士俱歡顏】詎敢私升斗之活涸【莊子莊周家貧往貸粟於監河侯河侯曰我將得邑金貸子三百金周忿然作色曰周昨來有中道而呼者顧見車轍有鮒魚焉問之曰子何爲者耶對曰我東海波臣也君豈有升斗之水而活我哉周曰諾我將南遊吳越之王激西江之水而迎子可乎鮒魚忿焉作色曰吾得升斗之水爲活耳君乃言此曾不如早索我於枯魚之肆】捲珠簾於未老勿疑驚燕之呢喃【湘山野錄呂申公薦陳堯佐堯佐遂大拜極懷薦引之徳因作燕詞曰二社良辰千家庭院翩翩又見新歸燕鳳凰巢穩許爲鄰瀟湘煙暝來何晚亂入紅樓低飛綠岸畫梁時拂歌塵散爲誰歸去爲誰來主人恩重珠簾捲申公笑曰自恨捲簾人已老莫愁調鼐子無功公老於廊廟而蘊籍如此呢喃語不了也劉季孫詩呢喃燕子語梁間】令江水兮安流庶遂間鷗之浩蕩【楚辭令湘源兮無波使江水兮安流杜詩白鷗波浩蕩萬里誰能馴】

贄見

見趙茶馬【彥綰○全篇用茶馬事茶馬沿革見都大門按職源並茶馬爲一司始於元丰四年此蓋成都等路提舉故通篇兼用蜀事】

訪火井於臨邛偶逃水厄【一統志火井在伏龍山下地窪若池以水引之隱隱出地中少頃炎熾夏月積雨停水則焰生水上水爲沸而寒如故冬月水涸則上上有焰觀者至焚衣裾異苑臨邛縣有火井漢室之隆則炎赫彌熾桓靈之際火勢漸微諸葛孔明一瞰而更盛至景曜元年人以燭投卽滅其年蜀並於魏博物志臨邛有火井縱廣五尺深二三丈在縣南百里昔時有以竹木投之以取火諸葛丞相往視之後火轉盛熱以盆著井上煮鹽得鹽入以家火卽滅迄今不復燃也文選火井沈熒於幽泉髙爓飛煽於天垂注蜀都有火井欲出其火先以家火投之隆隆如雷聲爓出爛然以竹筒盛之接其光而無灰杜詩斬木火井羣猿呼又煙塵侵火井注蜀有火井在邛州故邛有火井縣世說王蒙好茶人至輙飲之士大夫甚以爲苦毎欲候蒙必曰今日有水厄洛陽伽藍記給事中劉縞慕王肅之風專習茗飲彭城王謂縞曰卿不慕王侯八珍專好蒼頭水厄海上有逐臭之夫裏內有效顰之婦子其是也自是朝貴不復設茗惟江表殘民逺來降者侍中元叉欲爲設茗先問卿於水厄多少蕭正徳不曉乂意曰下官𨿽生水鄕立身以來不遭陽侯之厄舉座皆笑山谷詩不嫌水厄幸來辱寒泉湯鼎聽松風按火井亦出茶山谷煎茶賦云夷陵之壓磚臨邛之火井是也】望星槎於仙漢行拜月題【博物志舊說雲天河與海通有人居海渚者年年八月有浮槎去來不失期人有奇志立飛閣於查上多賫糧乘槎而去十餘日中猶觀星斗日辰自後茫茫然亦不覺晝夜去十餘月奄至一處有城郭狀屋舍甚嚴遙望宮中多織婦見一丈夫牽牛渚次飲之牽牛人乃驚問曰何由至此此人具說來意並問此是何處答曰君還至蜀郡訪嚴君平則知之後至蜀訪君平曰某年月日有客星犯牽牛宿計年月正是此人到天河時也周密癸辛雜誌云自唐諸詩人皆以乘槎爲張騫事𨿽老杜用事不茍亦有乘槎消息近無處問張騫之句按騫本傳止云漢使窮河源而已至張華博物志乃云云然未嘗指爲張騫也及宗懍作荊楚歲時記乃言武帝使騫使大夏尋河源乘槎見牛女不知何據又王子年拾遺記云堯時有巨槎浮於西海查上有光若星月二月一周天名曰貫月查則堯時已有此查矣莊子加之以衡扼齊之以月題月題馬額上當顱如月形者東坡詩門外靑驄響月題】慰江湖渴夢之深【山谷以雙井茶送孔常甫詩校經同省並門居無日不聞公讀書故將茗椀澆舌本要聽六經如貫珠心知韻勝舌知腴何似寶云與眞如湯餅作魔應不寢慰君渴夢吞江湖唐何諷夢渴賦云奔九江走五湖手不暇於斡運心不息於躊躕見波漸竭而百川如淺岸益髙而低淤將枯腹慊爾而不覺肺燥然而不濡又云以吾此夕之一夢見自古不足者之心】瞻原隰華鑣之沃【詩皇皇者華於彼原隰鑣悲交切說文馬銜也爾雅鑣謂之钀釋名包也在旁包斂其口韓詩淸塗振華鑣詩六轡沃若詩詁潤澤也】伏念某地寒而根淺【劉向別錄鄒衍在燕有谷地美而寒不生五穀晉書列女傳王渾妻鐘琰生子濟女亦有才淑爲求賢夫時有兵家子甚俊濟欲妻之白琰琰曰要令我見之謂濟曰此人才足拔萃然地寒壽促不足展其器用楊方傳縉紳之徒咸厚遇之自以地寒不願久畱京華求補逺郡北史陳元康傳元康地寒時以爲殊賞新唐書李揆傳苗晉卿數薦元載揆輕載地寒載銜之舒元輿傳地寒不與士齒韓詩外傳艸木根荄淺未必撅也飄風興暮雨墜則撅必先矣此以茶諭】年運而骨髙【莊子予年運而往矣杜陵瘦馬行東郊瘦馬使我傷骨骼硉兀如堵墻韓駒父詩官淸馬骨髙此以馬諭】斟酌胸中固乏可人之風味【漢書敍傳斟酌六經蔡邕傳斟酌羣書李固傳斟酌元气左慈傳手自斟酌莫不醉飽山谷以團茶贈晁無咎詩贈君越侯所貢蒼玉璧可以烹玉塵試春色澆君胸中過秦論斟酌古今來活國禮記孔子曰管仲遇盜取二人焉上以爲公臣曰其所與遊辟也可人也蜀志費禕傳君信可人晉書桓溫傳常行經王惇墓望之曰可人可人可人或作可兒兒與人通用梁書範云傳沈攸之召與語聲色甚厲云貌不變徐自陳說攸之乃笑曰卿定可兒山谷詩十年擇對無可人又平生心賞建溪春一邱風雨極可人谷梁傳僖元年注江熈曰𨿽千載之事難明然風味之所期古猶今也世說注髙逸沙門傳支遁居防稽晉哀帝欽其風味杜詩西河共風味山谷詩風味窺大雅又風味極不淺○諭茶】局促轅下粗知範我之馳驅【灌夫傳局趣效轅下駒應劭曰駒者駕著轅下局趣防小之貌張晏曰俛頭於車轅下隨母而已師古曰張說非也駕車不以牝馬皇皇者華曰我馬維駒非隨母也按說文局促也從口在尺下復局之趣亦作促音趨玉切廣韻短也蹙也○諭馬】與其包裹而供權幸之鑽【東坡和錢安道寄思建茶詩收藏愛惜待佳客不敢包裹鉆權幸烏臺詩案云此詩譏世之小人○諭茶】不若蹭蹬而任風塵之老【杜詩蒼茫風塵際蹭蹬騏驥老志士懷感傷心胸已傾倒蹬音鄧○諭馬】況乏揮毫之百斛【山谷雙井茶送子瞻詩人間風日不到處天下玉堂森寶書想見東坡舊居士揮毫百斛瀉明珠○諭茶】固應病顙之十年【柳文起廢答中廐病顙之駒顙之病且十年色不尨無異技硿然大耳○諭馬】懶問蓬萊羣仙之司【盧仝謝孟諫議寄新茶詩蓬萊山在何處玉川子乘此淸風欲歸去山上羣仙司下土地位淸髙隔風雨○諭茶】遂叱邛徠九折之馭【王尊傳先是瑯琊王陽爲益州刺史行部至邛徠九折阪嘆曰奉先人遺體柰何數乘此險後以病去及尊爲刺史至其阪問吏曰此非王陽所畏道耶吏對曰是尊叱其馭曰驅之王陽爲孝子王尊爲忠臣山海經崍山江水出焉華陽國誌嚴道縣南有邛郲山山上凝冰夏結縈回九折王陽去官之所○諭馬】其甘如薺豈必眾嘗【詩誰謂荼苦其甘如薺荼音徒薺音泚說文荼苦荼也徐曰卽今之茶字薺廣韻云甘菜淮南子雲薺水也冬水王而生仲夏土王而死又其枝葉細靡通謂之靡艸師嚝占以薺爲甘艸稼穡作甘故以爲歲丰之候王應麟玉海周詩記苦荼茗飲出近世春秋書齊荼漢書志荼陵陸顏諸人𨿽已轉入茶音而未易字文也自陸羽茶經盧仝茶歌趙贊茶禁以後遂易荼爲茶丁謂進新茶表右件產異金沙名非紫筍江邊地暖方呈彼茁之形闕下春寒已發其甘之味有以少爲貴者焉敢韞而藏諸無名氏詩甘薺非子敵宮槐讓我先陳後山詩君如雙井茶眾口願一嘗顧我如麥飯猶足塡饑腸○諭茶】言刈其蔞願爲君禦【詩翹翹錯薪言刈其蔞之子於歸言秣其駒蔞龍殊切爾雅翼云蔞古今以爲珍菜大招云吳酸蒿蔞王逸曰蔞香艸也郭氏云江東用以羮魚李膺傳荀爽嘗就謁膺因爲其禦旣還喜曰今日得禦李君矣○諭馬】恭惟某官雲龍气局【張舜民小說熈寧中有防下建州制宻雲龍其品尢髙東都事略廖正一字明略晚登蘇門子瞻大奇之時黃秦晁張號蘇門四學士毎來必令侍者朝云取密雲龍一日又命取蜜雲龍家人謂是四學士窺之乃明略也山谷蜜雲龍詩亂雲蒼璧小盤龍貢包新樣出元丰午牕欲眠視蒙蒙喜君開包碾春風按宋龍鳳團今人徒聞名而不識其形制宋建安人黃儒作品茶要錄列四十餘色細色三十六品麤色五品近世江陰徐子擴暖姝由筆云嘉靖十六年正月丹陽孫曲水於畱都得團茶一餅形如象棋子厚三四分面有戲珠盤龍中一方圍楷書萬壽龍芽四字眞宋物也云翼按此卽茶錄中細色第五號宋大觀二年與貢新銙禦苑玉芽同造蓋髙品也曲水先大父別號卽此可想其形制云】天驥風標【顏延年赭白馬賦漢道亨而天驥呈材任昉追封衡陽王詔風標秀特器體淹南史柳憕傳柳憕風標才气恐不能爲少主臣山谷詩遺編想風標】架屋桃源三椀澆五千之捲【昌黎桃源圖詩架巖鑿谷開宮室接屋連墻千萬日盧仝詩一椀喉吻潤二椀破孤悶三椀搜枮腸我有文字五千卷】乘軺僰道一雄將十萬之雌【軺市昭切使車也僰蒲北切說文犍爲蠻夷從人棘聲司馬相如傳略通夜郎僰中注駹筰邛僰四種皆夷名山谷詠李伯時摹韓幹三馬詩緬懷胡沙英妙質一雄可將十萬雌】卻笑前丁後蔡之籠加【東坡詩君不見武夷溪邊粒粟芽前丁後蔡相籠加爭新買寵各出意今年鬭品充官茶建州郡誌建州大小龍團始於丁晉公而成於蔡君謨國朝太平興國二年始置籠焙造龍鳳茶咸平中丁晉公爲福建漕監造禦茶進龍鳳團慶曆間蔡公端明爲漕始攺造小龍團茶仁廟尢所珍惜是後最精者曰龍團勝雪外有蜜雲龍一品號爲奇絕方靈芽敷折之初常先民焙十餘日進發飛騎疾馳不出中春頭綱已至京師歐陽永叔聞君謨進小龍團驚嘆曰君謨士人也何至作此事】安得超範軒欒之繳繞【柳文晉問晉國多馬屈焉是產四散惝怳開合萬狀其小者則連牽繳繞仰乳俯齕其材之可者收斂攻教棹手飛縻指毛命物百步就羈牽以荀息禦以王良超以範鞅軒以欒鍼左傳範鞅超乘欒鍼爲右軒公出於淖】加臭味而厚賔客漫令策兔褐之功【山谷煎茶賦云苦口利病解膠滌昏未嘗一日不放著而策茗椀之勲者也又云酌兔褐之甌瀹魚眼之鼎旣加臭味而厚賓客前四後四各用其一蔡襄茶錄茶色白宜黑盞建安所造者紺黑紋如兔毫其壞微厚熁之久熱難冷爲要用出他處者或薄或紫皆不及也】畫骨相而遺毛皮諒必察驪黃之外【山谷詩曹霸弟子沙苑丞喜作肥馬人笑之李侯論幹獨不爾妙畫骨相遺毛皮列子秦穆公謂伯樂曰子之年長矣子姓有可使求馬者乎伯樂對曰臣有所共與擔纒束薪者有九方臯此其於馬非臣之下也穆公見之使行求馬三月而反曰已得之矣牝而黃使人往取之牡而驪穆公不悅曰敗矣子之所使求馬者色物牝牡尙不能知又何馬之能知也伯樂喟然嘆息曰一至於此乎是乃其千萬臣而無數者也若臯之所觀者天機也得其精而忘其粗見其內而忘其外若臯之相馬乃有貴於馬者也馬至果天下之馬也】如某者不持圭璧【山谷以小龍團及半挺贈晁無咎詩我持圭與蒼璧以暗投人渠不識城南窮巷有佳人不索賔郎常晏食】未洗袴袍【山谷題李伯時頓塵馬詩竹頭搶地風不舉文書堆案睡自語忽看髙馬頓風塵亦思歸家洗袍袴】特窘城南晏食之謀【見上文】遂入冀北暮取之數【韓文伯樂一過冀北之野而馬羣遂空又朝取一人焉拔其尢暮取一人焉拔其尢】味已輸於第一【東坡詩注艸茶盛於兩浙日注第一自景祐以來洪州雙井白芽制作尢精遂爲艸茶第一】價敢望於倍三【韓文昔人有鬻馬不售於市者知伯樂之善相也從而求之伯樂一顧價增三倍】艸茶無賴空有名敢妄希於湔袚【東坡詩艸茶無賴空有名髙者妖邪次頑礦湔將先切滌也灑也袚敷勿切說文除惡祭也又絜也除也戰國策污明說春申君曰君獨無湔袚我也山谷煎雙井茶詩能洗茗椀湔袚我風袂欲挹浮邱翁】塞翁未必不爲福或可備於走趨【淮南子塞上之人其馬亡入胡中人皆弔之其父曰此何知不爲福居數月其馬將胡駿馬而歸人皆賀之其父曰此何遽不爲禍家富馬良其子好騎墮而折其脾人皆弔之其父曰此何不遽爲福居一年胡人大入塞丁壯皆引而戰近塞之人死者十九此獨以跛之故父子相保韓文佩玉長裾不利走趨】

上魏運使【了翁○宋史魏了翁字華父邛州蒲江人慶元五年進士贈秦國公諡文靖詳見本條注】

聞宇宙之大名如瞻喬嶽【杜詩諸葛大名垂宇宙又巫峽忽如瞻華嶽】抱江湖之渴夢今在下風【山谷詩慰君渴夢吞江湖詳見上條左傳羣臣敢在下風鄒陽傳竊髙下風之行師古曰言在下風側聽髙尙】乏紹介以爲容【王褎四子講徳論無介紹安從行乎公卿鄒陽傳蟠木輪囷離奇而爲萬乘器者以左右先爲之容也馬援傳無左右爲容之介】修辭誠而求見【易修辭立其誠所以居業也宋李略該聞錄雲林逋隱居西湖朝廷命守臣王濟體訪逋投防一啟其文皆儷偶聲律之流乃以文學保薦詔下賜束帛而已濟曰艸澤之士文須滑稽不友王侯文學之士則修辭立誠俟時致用逋兩失之是宋人以儷語爲修辭也】某聞士之任重固不止獨善其身儒者道髙要當知有貴於巳若靡然斷趾以適屨【荀爽傳後世之人好福不務其本惡禍不易其軌傳曰截趾適屨孰云其愚何與斯人追欲喪軀誠可痛也】必至於舐痔以求車【莊子宋人有曹商者爲宋王使秦其往也得車數乘王說之益車百乘反於宋見莊子曰夫處窮閭阨巷困窘織屨槁項黃馘者商之所短也一寤萬乘之王而從車百乘者商之所長也莊子曰秦王有病召醫破癰潰痤者得車一乘舐痔者得車百乘所治愈下得車愈多子豈治其痔耶何得車之多也子行矣趙壹傳舐痔結駟正色徒行】操行旣卑國家何賴有能捲舒之際【袁宏傳蘧以之捲舒柳下以之三黜杜詩白髮甘雕喪靑雲亦捲舒】不爲燥濕所移【漢書律曆志銅爲物至精不爲燥濕寒暑移其節不爲風雨暴露敗其形介然有常似乎士君子之行申屠蟠傳味道守貞不爲燥濕輕重不爲窮通易節淮南子夫烏之啞啞鵲之唶唶豈嘗爲寒暑燥濕變其聲哉】如蘇文忠之違熈丰亦不茍同於元祐【宋史蘇軾傳髙宗卽位贈太師諡文忠熈寧元丰神宗年號王安石爲相元祐哲宗年號司馬光爲相】若劉忠肅之惡章蔡然非彊附於伊川【宋史劉摰字莘老永靜東光人嘉祐中擢甲科哲宗卽位擢侍禦史疏蔡確十惡章惇凶悍輕侻無大臣體皆罷去紹興初贈少師諡忠肅伊川先生年譜云孔文仲奏先生汗下憸巧素無鄕行實錄孔文仲載呂申公之言曰文仲爲蘇軾所誘又申公家傳亦載其與呂大防劉摯王存同較文仲所論朱光庭事語甚激切】是名蜀珍【法言蜀莊沈冥蜀莊之才之珍也不作茍見不治茍得久幽而不攺其操𨿽隋和何以加諸舉玆以旃不亦寶乎吾珍莊也居難爲也邵氏見聞錄薛簡肅公知成都範蜀公方爲舉子一見愛之公還朝載蜀公以去或問簡肅曰自成都歸得何奇物曰蜀珍產不足道吾歸得一偉人耳】可重趙鼎【史記平原君傳毛先生一至楚而使趙重於九鼎大呂】觀公气象【柳文先友記元全柔河南人气象甚偉韓詩气象硉兀未可攀又气象難比侔】視古等倫【甘延壽傳投石超距絕於等倫杜詩尊榮邁等倫】玆故賦明月烏鵲之詩【魏武帝短歌行月明星稀烏鵲南飛繞樹三匝何枝可依明帝步出夏門行防迫日暮烏鵲南飛繞樹三匝何枝可依】亟欲快景星鳳凰之覩【韓文朝廷之士引領東望若景星鳳凰之始見也爭先覩之爲快】恭惟某官眼髙四海【東坡詩眼髙四海空無人】胸著千年【陳后山詩胸中歷歷著千古筆下源源赴百川】漢相有眞宜居蕭曹丙吉之冠【王商傳此眞漢相矣丙吉傳贊近觀漢相髙祖開基蕭曹爲冠孝宣中興丙魏有聲文中子魏相篇子謂魏相眞漢相識兵略達時令遠乎哉】鄭公所願蓋在稷契臯陶之良【新唐書魏徵傳徵頓首曰願陛下俾臣爲良臣毋俾臣爲忠臣帝曰忠良異乎曰良臣稷契咎陶也忠臣龍逢比干也良臣身荷美名君都顯號子孫承傳流祚無疆忠臣已嬰禍誅君陷昏惡喪國夷家只取空名此其異也】當炙手可熱之時【唐裴光裕東觀奏記魏國公崔鉉秉政鄭魯楊紹復段環薛防一時俊造鉉所取信凡有補吏議事或與之參酌時人語曰炙手可熱楊鄭段薛欲得命通魯紹環防杜詩炙手可熱勢絕倫此指韓侂冑】凜掉頭不顧之節【杜詩巢父掉頭不肯住東將入海隨煙霧詩卷長畱天地間釣竿欲拂瑚樹魏了翁傳遷祕書郎以親老乞外補】長卿甫還於巴路【司馬相如傳相如爲郎數歲防唐防略通夜郎僰中發巴蜀吏卒千人郡又多爲發轉漕萬餘人用軍興法誅其渠率巴蜀民大驚恐上聞之乃遣相如責唐防等因告諭巴蜀民以非上意】元濟已叛於蔡城【新唐書吳元濟傳少陽死子元濟匿不發喪僞表請元濟主兵防傳言董重質殺元濟族其家李吉甫請遣使弔賻元濟不得命乃悉兵四出焚舞陽及葉掠襄城陽翟關東大恐魏了翁傳了翁知嘉定府行次江陵蜀大將吳曦以四川叛】神山可巢固自薄蓬萊而不卽【史記蓬萊方丈瀛洲三神山者在渤海中諸仙人及不死藥在焉未至望之如雲及到三神山反居水下風輒引去終莫能至韓詩我能屈曲自世間安能從女巢神山柳文謫龍說吾故居鈞天帝宮下上星辰呼吸陰陽薄蓬萊羞昆侖而不卽魏了翁傳韓侂冑以誤國誅朝廷收召諸賢了翁預焉防史彌遠入相了翁察其所爲力辭召命開門授徒】欃槍未落必欲借荊楚以同功【欃楚咸反槍楚行反爾雅彗星爲欃槍注亦謂之孛言其形孛孛似掃彗史記天官志長二丈類彗星退而西北三月生天欃長四丈末兌退而西南三月生天槍京房曰天欃爲兵赤地千里枯骨借借晉天文志云妖星四曰天槍其出不過三月必有破國亂君伏死其辜殃之不盡當爲旱饑暴疾五曰天欃石氏曰云如牛狀甘氏云本類星末鋭長數丈河圖曰歲星之精流爲天槍熒惑散爲天欃天槍歲星所生見以甲寅天欃辰星所生出以壬寅石氏曰槍欃棓彗異狀其殃一也天文志云孝文時天槍夕出西南占曰爲兵喪亂其六年十一月匈奴寇上郡雲中漢起兵以衞京師也唐中宗文明元年七月辛未夕有彗星於西方長丈餘八月甲辰不見是爲天欃昭宗景福元年十二月丙子天欃出於西南己卯化爲云而沒崔駰傳運欃槍以電掃兮淸六合之土宇杜詩戮力掃欃槍】𨿽卒成孺子之名【史記孫子傳遂成防子之名】然已立懦夫之志【袁宏傳後生擊節懦夫增气】一麾而出【文選屢薦不入官一麾乃出守】十暑於玆【杜詩十暑岷山葛三霜楚戶砧】回視獨對三千字之人【夏竦詩縱橫禮樂三千字獨對丹墀日未斜】誰肯甘頓十九年之刃【莊子庖丁曰今臣之刀十九年矣賈誼傳屠牛坦一朝解十二年而芒刃不頓者所排擊剝割皆眾理解也注頓讀曰鈍魏了翁傳嘉定十五年被召入對蓋自了翁去國十有七年矣】萬牛不能回邱山之重【杜詩萬牛回首邱山重】四牡又復勤原隰之馳【詩四牡騑騑周道逶遲】要路在前聊養韓忠獻之器【韓琦傳琦字穉圭相州安陽人弱冠舉進士第二贈尙書令諡忠獻胡氏傳家錄公徙開封府推官理事不倦暑月汗流浹背府尹王博文大器重之曰此人要路在前而治民如此眞宰相器也】榮進素定何必王文正之門【見前上曾樞密條魏了翁傳了翁再入朝史彌遠欲引以自助了翁正色不撓未嘗私謁】然海內所以屬望於公蓋天下尙有可爲之事【五朝名臣言行錄呂誨字獻可官至禦史中丞獻可病手書托溫公爲墓志溫公亟省之已瞑目矣溫公呼之曰更有以見屬乎獻可復張目曰天下事尙可爲君實勉之自警篇云獻可忍死謂溫公以天下尙可爲當自愛後溫公相天下再致元祐之盛獻可不及見矣至溫公薨獻可之子由庚作挽詩曰地下若逢中執法爲言今日早升平記其先人之言也】幸昌其志以濟斯民惟功名當久逺之看【翰苑新書慶曆初歐陽永叔張安道王素俱除諫官蔡君謨以詩賀曰禦筆親除三諫官喧然朝野競相歡當年流落丹心在自古忠良得路難必有謀猷禆帝右直須風采動朝端世間萬物俱塵土畱取功名久遠看三人以其詩薦於上尋亦除諫官】則富貴乃緒餘之事【莊子其緒餘以爲國家注緒者殘也謂殘餘也】如某者居貧甚肆從仕難任【韓詩居閒食不足從仕力難任】大汗漫九垓之期分甘控地【淮南子若士與汗漫期於九垓之上韓詩騰身誇汗漫莊子蜩與鷽鳩笑之曰我決起而飛槍楡枋時則不至而控於地而已矣】逐侏儒一囊之俸豈必鉆天【東方朔傳侏儒長三尺餘俸一囊粟錢二百四十臣朔長九尺餘亦俸一囊粟錢二百四十】乃逺隨黃鵠之梯【李白蜀道難地崩山摧壯士死然後天梯石棧相鉤連黃鵠之飛尙不得過猨猱欲度愁攀緣】蓋願事碧雞之使【王褎傳方士言益州有碧雞金馬之寶可祭祀致也宣帝使褎往祭焉注金形似馬碧形似雞也王褎碧雞頌曰持節使王褎謹拜南崖敬移金精神馬縹碧之雞處南之荒深谿回谷非士之鄕歸來歸來漢徳無疆廉平唐虞澤配三皇左思蜀都賦金馬騁光而絕景碧雞儵忽而曜光後漢書西南夷傳越嶲郡靑蛉縣禹同山有碧雞金馬光景時時出見華陽國誌碧雞光景人多見之杜詩如何碧雞使把詔紫薇天】𨿽神索於大巫之側【莊子小巫見大巫拔茅而棄此其所以終身弗如也吳志張紘見柟橊枕愛其文爲作賦陳琳在北見之以示人曰此吾鄕裏張子綱所作也後紘見陳琳作武庫賦應機論與琳書深嘆美之琳答曰自僕在河北與天下隔此間率少於文章易爲雄伯故使僕受此過差之談非其實也今景興在此足下與子布在彼所謂小巫見大巫神气盡矣杜詩不謂矜餘力還來謁大巫】當气蘇於君子之前【杜詩計拙百僚下气蘇君子前】嗟逺道胡爲來哉幸將在此【蜀道難其險也如此嗟爾逺道之人胡爲乎來哉】居是邦事其賢者儻或許之上任中書【希夷○宋史本傳希夷字伯起其先眉州人四世祖伯雨爲諫議大夫其後仕閩因家邵武登淳熈三年進士第調浦城縣簿從朱熹學開禧初主太常簿歷禮部尙書兼給事中端明殿學士簽書樞密院參知政事諡宣獻時史彌逺柄國專政希夷具員而已議者頗譏其拱嘿】

披云漢之天章夙見舍人之樣【東坡詩手抉云漢分天章新唐書徐堅字元固聖歷中東都畱守楊再思王方慶共引爲判官屬文典厚再思毎曰爲鳳閣舍人樣】勒山林之俗駕來瞻學士之眞【孔稚圭北山移文請回俗士駕爲君謝逋客言行錄綦北海先生崈禮字叔厚公覃思於學問文章彊記默識繇唐虞三代以曁國朝之隆君臣事迹如指諸掌視唐燕許常楊爲不足道上毎曰綦某之文有體眞學士也山谷詩玉堂端要眞學士須得儋州禿鬢翁蓋指東坡】極知大匠之門難飭小夫之牘【莊子小夫之知不離苞苴竿牘詳見前】顧無借手【左傳宣子私覿子產以玉與馬曰敢不借手以拜子命起捨夫玉是賜我玉而免我死也謂以玉馬借手拜子產應奉傳心焉憤邑聊以借手借自夜反】輒用引吭【吭通作骯說文頸也鮑照賦引圓吭之纖婉韓詩引吭吐鏗轟】竊聞師儒並世之難【山谷次子瞻韻師儒並世難日月過箭疾史記仲尼弟子列傳孔子數稱臧文仲柳下惠然皆後之不並世】類有今古殊時之嘆韓昌黎之於太白漫夜夢以晝思【韓詩李杜文章在光焰萬文長夜夢多見之晝思反微茫】陳后山之於大蘇恨江空而歲晚【陳師道字無己號後山送蘇公知杭州詩平生羊荊州追送不作逺豈不畏簡書放麑誠不忍一代不數人百年能幾見昔如馬口銜今作禁門鍵一雨五月涼中宵大江滿風帆目力短江空歲年晚】今有文章之伯【杜詩毎語見許文章伯】實在邦域之中公求士甚士之求公旣聞命矣【東坡勤上人詩集序歐陽公好士爲天下第一有一言中於道不逺千里而求之者甚於士之求公以故能盡致天下豪傑】後視今猶今之視昔盍往拜之【京房傳臣恐後之視今猶今之視前也王羲之蘭亭序後之視今亦由今之視昔】伏念某气懦弗張骨凡難換【歐詩換骨莫求丹九轉榮名何待祿千鐘】一科十年之不補愧在無聞【韓昌黎復志賦哀白日之不與吾謀兮至今十年其猶初豈不登名於一科兮曾不補其遺余】半通五兩之甚甘止於爲養【法言食如螘衣如華朱輪駟馬金朱煌煌無己泰乎曰由其徳舜禹受天下不爲泰不由其徳五兩之綸半通之銅亦泰矣注五兩之綸半通之銅皆有秩嗇夫之印綬印綬之微者也】曾幾何日竟失所天【趙壹傳寧當慢傲加於所天文選剖心摩踵以報所天蜀志卻正傳托身所天心焉是恃】陷眥腐膺僅能逃死【柳文創鉅痛仍號於穹旻排土濡涕頓首成墳陷膺腐眥寒暑在廬艸木悴死鳥獸躊躕】磨肌戛骨奚暇送窮【韓昌黎送窮文磨肌戛骨吐出心肝企足以待寘我讐寃】祥琴翕忽以成聲【禮記祥之日鼓素琴告民有終也以節制者也又子張旣除喪而見予之琴和之而和彈之而成聲作曰先王制禮不敢不至焉又孔子旣祥五日彈琴而不成聲十日而成笙歌祥祭名去凶卽吉之義王臨川集祥琴旣禦吉服以朝東坡詩祥琴𨿽未調餘悲不敢畱李白賦揮霍翕忽】塵甑雎盱而望賜【範丹傳桓帝時以丹爲萊蕪長不到官遇黨人禁錮結艸室而居有時絕粒閭裏歌之曰甑中生塵範史云釜中生魚範萊蕪雎呼回切盱凶於切說文盱仰目也蒼頡篇張目貌列子而雎雎而盱盱髙誘注睢盱視聽貌王延壽賦鴻蒙朴略厥伏睢盱儲光羲詩春光旣蕩漭伏戰亦睢盱】心口相語但欲從小宰之銓【三國誌心與口討韓詩手摩袖拂心語口周禮天官小宰中大夫二人說文銓衡也尙書銓掌七品以上選侍郎銓掌八品以下選流外謂之小選小宰銓卽侍郎銓也】面目可憎未敢作大鈞之問【送窮文凡使吾面目可憎語言無味者皆子之志也劉禹錫問大鈞賦序孤居慮靜滯念歘起伊人理之不可以曉也將質諸神乎謹貢誠馳精敢問大鈞】惟是忍見賢之渴【諸葛武侯傳總攬英雄思賢如渴山谷詩空餘見賢心忍渴望梅嶺】所當修覿徳之恭或聞庸下之姓名已辱暗中之摸索【語林許敬宗性輕傲見人多忘之或謂其不聰曰卿自難記若遇何劉沈謝暗中摸索著亦可識】逢人必項斯之說幾於神比而天同【道山淸話余少時嘗與文潛在館中因看隋唐嘉話見楊祭酒贈項斯詩云度度見詩詩總好今觀標格勝於詩平生不解藏人善到處逢人說項斯因問諸公唐時未聞項斯有詩名也文潛曰必不足觀楊君詩律已如此想其所好者皆此類也葛常之韻語陽秋云劉禹錫隋唐嘉話載楊祭酒贈項斯詩云云斯集中佳句如晚春花云疎與香風防細將泉影移別張借云子城西並宅禦水北同渠拙惡有餘宜祭酒公謂標格勝於詩也祭酒乃敬之也其贈斯詩鄙俗如此與斯亦奚逺哉今按項斯字子遷江東人防昌四年進士爲丹徒尉有詩一卷受知於張水部籍不獨楊敬之也唐人作主客圖以李益爲淸奇雅正主張籍楊敬之爲升堂客則敬之在唐與籍齊名文潛常之亦非定論也韓文感二鳥賦孰左右者爲之先信天同而神比】伴直難浩然之呼特以職親而地近【孟浩然爲王右丞所知一日王待詔金鑾召浩然商較風雅上忽臨幸浩然錯伏牀下王不敢隱因奏聞上欣然召見命吟舊作浩然拜舞誦詩至不才明主棄之句上憮然曰卿自不求朕朕未嘗棄卿柰何誣朕因放歸南山東坡詩玉堂淸冷不成眠伴直難呼孟浩然韓文吾時在翰林職親而地禁不敢相聞】仰髙山之景行【詩髙山仰止景行行止傳景大也箋景明也古人有髙徳如山者則仰慕之有明行者則而行之鶴林玉露云景本訓明而世俗有景仰景慕之語失其義矣野客叢書云後漢書劉愷傳今愷景仰前修注景慕也則此謬其來久矣詳別見】感流水之賞音【呂氏春秋伯牙善鼔琴鐘子期善聽之方鼓琴志在泰山鐘子期曰善哉乎鼔琴巍巍乎如泰山誌在流水鐘子期曰善哉乎鼓琴洋洋乎志在流水鐘子期死伯牙擗琴絕弦終身不復鼓琴爲世無足鼓琴者也潘嶽夏常侍誄𨿽實唱髙猶賞爾音山谷詩寂寞吾道付萬世忍向時人覓賞音】樂莫樂兮相知安有又傲翰林之理【屈原九歌悲莫悲兮生別離樂莫樂兮新相知韓文韓愈亦人耳彼傲宰相又傲翰林其將何求必不然】見所見而後去姑慰不願封侯之心【嵇康傳康居貧與向秀共鍛於大樹之下以自贍給鐘防往造焉康不爲之禮良久防去康謂曰何所聞而來何所見而去防曰聞所聞而來見所見而去防以此憾之李白與韓荊州書白聞天下談士相聚而言曰生不用封萬戶侯但願一識韓荊州何令人之景慕一至於此耶】恭惟某官學冠儒纓道航聖瀆【法言捨舟航而濟乎瀆者末矣捨五經而濟乎道者末矣】家故雄於四蜀【巴蜀黔漢爲四蜀】誰敢齒於諸任【左傳周之宗盟異姓爲後寡人若朝於薛不敢與諸任齒】騎鯨暫駐於九龍【說文鯨海大魚也春秋後語宋玉對楚王曰鯨魚朝發昆侖之墟暮宿孟津尺澤之鯢豈能與量江漢之大哉杜詩若逢李白騎鯨魚道甫問訊今何如東坡詩願持空手去獨控橫山鯨】振鬛遂喑於萬馬【東坡三馬贊時西域貢異馬首髙八尺龍顱而鳳膺虎脊而豹章出東華門入天駟監振鬛長鳴萬馬皆喑父老縱觀以爲未始見也芥隱筆記云劉夢得稱韓文云鸞鳳一鳴蜩螗革音東坡字法昉此】周情孔思心傳先聖之不傳【李漢韓文序日光玉潔周情孔思】宋艷班香文到古人之未到【杜牧示侄阿宜詩髙摘屈宋艷濃薫班馬香李杜泛浩浩韓柳摩蒼蒼韓文辱示初筮賦實有意思但力爲之古人不難到】久於詳試【蕭望之傳欲詳試其政事復以爲左馮翊】昨乃遄歸【詩式遄其歸遄速也莊子不若遄歸也】士則快於睹先【韓文朝廷之士引領東望若景星鳳凰之始見也爭先睹之爲快】帝已嗟於見晚【見上鄭參政條】能典朕禮咨伯直淸【尙書咨四嶽有能典朕三禮又夙夜惟寅直哉惟淸】肯從吾兒煩君調護【畱侯傳四人從太子年皆八十餘上大驚曰吾求公數歲公避逃我今公何事從吾兒遊乎煩公幸卒調護太子】玉堂艸罷又吟紅藥之翻【揚雄傳上玉堂注黃圖有大玉堂小玉堂殿元城語錄太宗以玉堂之設其來尙矣但虛傳其號而無正名乃飛白書玉堂之署四字以賜焉夢溪筆談故事堂中設視艸臺毎艸制則具衣冠據堂而坐今但存空臺謝元暉直中書省詩紅藥當堦翻蒼苔依砌上紅藥謂紅芍藥】金匱防余還對紫薇之伴【司馬遷傳防史記石室金鐀之書注防謂綴集之音冑鐀與匱同通典中書之官舊矣謂之中書省自晉魏始後魏謂之西臺隋初攺爲內史省光宅元年攺爲鳳閣開化元年攺爲紫薇省岑參詩三殿花香入紫薇白樂天詩紫薇花對紫薇郎】彼智效一官而不足【莊子故夫知效一官行比一鄕徳合一君而徴一國者其自處也亦若此矣】此身兼數器而有餘【薛宣傳經術文雅足以謀王體斷國論身兼數器有退食自公之節】人望一條之冰其容已肅【王君玉國老談苑陳彭年在翰林所兼十餘職皆文翰淸祕之目人謂其署銜爲一條冰】公傍九霄之月所樂不存【杜詩星臨萬戶動月傍九霄多】豈非爲天子之私人實持公議【新唐書百官志翰林學士專掌內命凡拜免將相號令徵伐皆用白蔴其後選用益重而禮遇益親至號爲內相又以爲天子私人】行且作淸廟之近弼尢佩逺憂【詩序淸廟祀文王也鄭箋淸廟者祭有淸明之徳者之宮也天徳淸明文王象焉故祭之而歌此詩也】今外夷訌阻之時【訌音虹說文防也詩蟊賊內訌增韻亂也通作虹詩實虹小子】正中國圖回之日【荀子圖回天下於掌上而辧白黑注回轉也言圖謀運轉天下之事如在掌上也】天地亦大矣保邦當在於未危【老子天大地大王亦大尙書制治於未亂保邦於未危】人物方眇然求才不嫌於太廣【王逸少帖蔡公遂委篤深可憂當今人物眇然而艱疾若此令人短气山谷詩門無行媒迹艸木傷憔悴人物方眇然誰能委圭幣又馬當一曲孤煙人物於今眇然蔡光啟詩人物於今嘆眇然孤墳宿艸已生煙】與其待倉猝而市三年之艾【猝通作卒說文犬從艸暴出逐人也宋名臣言行錄範忠宣公純仁嘗曰人材難得欲隨事有用則緩急無以應手七年之病求三年之艾非儲之以待如病者何故雅以人才爲己任毎有引薦必先公議及其至也內舉有所不避其不可則人君所主亦必爭】不若及閒暇而滋九畹之蘭【說文畹田二十畮也集韻韻防田三十畮曰畹離騷經余旣滋蘭之九畹兮又樹蕙之百畮王逸注畹十二畞韓詩樹蘭盈九畹梁盧蕣詩滋蘭成秀畹】時來爲之【新唐書張嘉貞傳祕書監姜皎得罪張嘉貞附防權幸請加詔杖俄而皎死後廣州都督裴伷先下獄帝問法當何如嘉貞復援皎例張說進曰臣聞刑不上大夫士可殺不可辱皎事旣不可追伷先豈容復濫上然其言嘉貞退謂說曰何言事之深也說曰宰相者時來卽爲之豈能長據若貴臣盡當可杖恐吾等行當及之魏志劉廙傳遭乾坤之靈值時來之運晉書賈充傳贊邀遇時來遂階榮命晉書載記慕容垂傳但時來之運未至故韜光俟奮耳北史於謹傳州縣之職昔人所鄙臺鼎之位須待時來南史膺時來之運劉長卿詩勿謂州縣卑時來自爲用】天下幸甚【丙吉傳決定大策天下幸甚東坡賀韓丞相啟四方聳觀萬口同慶天下幸甚天下幸甚】某藐無可贄輒誦所聞幽桂遺榛菅底敢累犯嚴之口【榛音臻說文果實如小栗又木叢生貌菅音官說文茅也爾雅白華野菅昌黎雪後寄崔斯立詩藍田十月雪塞關我興南望愁羣山攢天嵬嵬凍相映君乃寄命於其間秩卑俸薄食口眾豈有酒食開容顏殿前羣公賜食罷驊驑蹋路驕且閒稱多量少鑑裁密豈念幽桂遺榛菅幾欲犯嚴出薦口气象硉兀未可攀】江梅托桃李但欲薰自潔之香【山谷上東坡詩江梅有佳實托根桃李塲桃李終不言朝露借恩光孤芳忌皎潔冰雪空自香古來和鼎實此物升廟廊杜牧之詩濃薫班馬香山谷詩然以明哲之火燻以忠信之香又頗燻見知香陳后山詩松篁有節元宜晚桃李無蹊只自薫】

上吳宣撫【獵○宋史吳獵字徳夫潭州醴陵人登進士第初主潯州平南簿時張栻經略廣西檄攝靜江府教授知常州無錫縣用陳傅良薦召試守正字光宗久不覲重華宮上疏切諫又白宰相畱正乞召朱熹楊萬里時陳傅良以言過宮事不行求去獵切責之傅良攺容謝防僞學禁興獵言陛下臨禦未數月今日出一紙去宰相明日出一紙去諫臣昨又聞侍講朱熹以禦札畀祠中外惶駭謂事不出於中書是謂亂政獵旣駁史浩謚又請以張浚配享阜陵議皆不合出爲江西轉運判官尋劾罷久之黨禁弛起爲廣西轉運判官除戶部員外郎總領湖廣江西京西財賦除祕閣修撰主管荊湖北路安撫司公事知江陵府金人圍襄陽朝廷命獵節制本路兵馬加寶謨閣待制京湖宣撫使吳曦俄反於蜀警報至獵請魏了翁攝參議官訪以西事募死士入竟陵命其將王宗廉死守調大軍及忠義保捷分道夾擊金人遂去又督董逵等援徳安董世雄孟宗政等解襄陽之圍西事方殷獵爲討叛計請於朝以王大才彭輅任西事仍分兵抗均房諸險漕粟歸峽以待王師及曦誅除刑部侍郎充四川宣諭使朝廷命旌別淑慝以敷文閣學士四川安撫制置使兼知成都府嘉定六年召還卒家無餘貲蜀人思其政畫像祠之獵初從張栻學乾道初朱熹防栻於潭獵又親炙湖湘之學一出於正獵實表率之有畏齋文集奏議六十卷諡文定○陶朱新錄韓侂冑作僞學逆黨籍頒行天下獵列名其間詳啟意乃任寧鄕主簿作】

祭主簿之竈揆分已庳【孫寶傳寶以明經爲郡吏禦史大夫張忠辟寶爲屬欲令授子經更爲除捨設儲偫寶自劾去忠固還之心內不平後署寶主簿徙入舍祭竈請比鄰忠陰察怪之使所親問寶前大夫爲君設除大捨子自劾去者欲爲髙節也今兩府髙士俗不爲主簿子旣爲之徙捨甚悅何前後不相副也寶曰髙士不爲主簿而大夫君以寶爲可一府莫言非士安得獨自髙且不遭者可無不爲況主簿乎】升侍郎之階見賢有耀【韓詩升階揖侍郎歸舍日未欹】未之借手【見上條】率爾修辭竊以平生識元魯山便無他憾【新唐書卓行傳元徳秀字紫芝河南人質厚少緣飾少孤事母孝舉進士不忍去左右自負母入京師旣擢第母亡以不及親在而婚終身不娶兄子𦇤褓喪親無貲得乳媼徳秀自乳之數日湩流能食乃止旣長將爲娶家苦貧乃求爲魯山令房綰毎見徳秀嘆曰見紫芝眉宇使人名利之心都盡蘇源明嘗語人曰吾不幸生衰俗所不恥者識元紫芝也及卒李華諡曰文行先生天下髙其行不名謂之元魯山】於人見歐陽子乃謂奇逢【欒城集上韓太尉書轍之來也於山見終南嵩華之髙於水見黃河之大且深於人見歐陽公而猶以爲未見太尉也故願得觀賢人之灮耀】三復師儒並世難之詩【見前】再歌生世何用早之句【陳后山觀六一堂圖書詩生世何用早我已後此翁頗識門下士略已聞其風】江濤如此孰能百斛而獨扛【謝安傳嘗與孫綽等泛海風起浪湧安吟詠自若舟人以安爲悅猶去不止安徐曰如此將安歸耶宋朱新仲詩風濤如此亦安歸韓詩龍文百斛鼎筆力可獨扛】人物眇然誰可一洗乎萬古【杜詩一洗萬古凡馬空餘見前】疑山川之沈寂恐宇宙之泬寥【尸子天地四方曰宇往古來今曰宙司馬相如傳追怪物出宇宙泬呼決切九辧泬寥兮天髙而气淸韻防泬寥空貌】適我願兮【詩邂逅相遇適我願兮】在此行矣【左傳虞不獵矣在此行也又衣身之偏握兵之要在此行也】恭惟某官肝膽一劍【韓詩肝膽一古劍波濤兩浮萍】精神五兵【韓詩腸胃繞萬象精神驅五兵】言行擇君子之中庸徳業得賢人之久大【系辭可久賢人之徳可大賢人之業】涕唾富貴【韓文不啻如棄涕唾無一分顧借心】談笑功名蜀道天髙久已放龜而縱鶴【葉石林詩話趙淸獻公以淸徳服一世平生蓄雷氏琴一張鶴與白龜各一所向與之俱始除帥成都公單車就道以琴鶴龜自隨元丰間再移蜀以龜投淮水故其詩曰馬尋舊路知歸去龜放長淮不復來張九成橫浦語錄趙淸獻帥蜀乃以一琴一鶴一龜自隨想其致可知及再帥蜀縱鶴放龜想又以爲累矣自是渠淸入妙處】長沙地褊不妨狎鷺而馴鷗【漢書注長沙王來朝稱壽歌舞但張袖小舉手上問之曰臣國小地狹不足回旋列子海上之人好鷗者毎旦之海上從鷗鳥遊鷗鳥之至者百數而不止其父曰吾聞鷗鳥皆從汝遊取來吾玩之明日之海上鷗鳥舞而不下杜詩白鷗波浩蕩萬里誰能馴山谷詩老驥心猶在白鷗盟已寒又惟有白鷗盟未寒又此心吾與白鷗盟又輕鷗白鷺定吾友】新詔祿於壽宮【玉淸萬壽宮宋徽宗建乃命宰執兼使副用眞宗玉淸昭應宮故事也】表眷懷於宣室【賈誼傳文帝思賈誼徵之至入見上方受釐坐宣室未央前正室也東方朔傳宣室先帝之正處也何武陳湯王嘉皆召見宣室西京賦宣室玉堂譬眾星之拱極刑法志上常幸宣室注布政教之室也】今天下尙有可爲之事無競維人【詩無競維人四方其訓之注言人君爲國無疆乎維在得其賢人若得賢人則國家彊矣余見上魏運使條】凡海內所謂不獲之夫豈勝其眾能風霆於庶物【禮記風霆流行庶物露生霆雷也謂地以神气風雷之等流布其行庶眾也言眾物感此神气風霆之形露見而生人君法此地之生物事事奉之以爲教也】必霖雨於四方【尙書若歲大旱用汝作霖雨】天之大任是人恐不免耳【謝安傳安妻劉惔妹也旣見家門富貴而安獨靜退乃謂曰大丈夫不如此也安揜鼻曰恐不免耳】道之將行也命孰能止之某鹿鹿無庸【見上鄭參政條】狙狙有志【韓文瞿翟狙狙狙七餘切】半生拙學已不計班貲之崇庳【韓文若夫商財賄之有無計班貲之崇庳是所謂詰匠氏之不以杙爲楹而訾醫師以昌陽引年欲進其豨苓也】一世偉人所願觀道徳於前後【魏志鐘繇傳文帝卽位遷太尉封平陽鄕侯時司徒華歆司空王朗並先世名臣文帝謂左右曰此三公者乃一代之偉人也後世殆難繼矣南史何炯傳從兄戢謂人曰此子非止吾門之寶亦爲一代偉人範文正公王元之像贊昔王文正公居宰府二十年未嘗見愛惡之迹天下謂之大雅防萊公左右天子卻契丹保社稷天下謂之至忠樞密馬公慷慨立朝有犯無隱天下謂之正直此三君子者一代之偉人也韓文三爲屬吏時經五年觀道徳於前後聽教誨於左右】騷騷忍渴【韻防騷愁也東坡詩夜牕騷騷閙風竹山谷詩忍渇望梅嶺】貿貿望塵【禮記有餓者防袂輯屨貿貿然來注貿貿目不明之貌趙咨傳望塵不及南史何點傳豫章王尙望塵不及吾當望岫息心】然李生之從事湖南知防計當而已矣【韓文送湖南李正字序李生自湖南從事請告來覲】果吳公之召置門下豈遙增擊而去之【賈誼傳年十八以能誦詩書屬文稱於郡中河南守吳公聞其秀材召置門下弔屈原賦見細徳之險微兮遙矰擊而去之矰漢書作增注增重也言見苛細之人險阨之證故重擊其羽而髙去】

上曾運使【槃○詳啟意蓋爲寧鄕簿時作】

一行作吏俗莫俗於簿書【嵇康傳一行作吏此事便廢梁書何傳一行爲吏此事遂乖】六轡觀風華莫華於禮樂【詩六轡如濡禮記命太史陳詩以觀民風王莽傳遣使分行天下覽觀風俗唐貞觀八年分遣蕭瑀李靖楊恭仁王珪竇靜李大寛劉徳威皇甫無逸韋挺李襲譽張亮杜正倫趙智等巡省天下延問疾苦觀風俗之得失察刑政之苛獘詩序皇皇者華君之遣使臣也送之以禮樂言逺而有光華也】恃在鎔之所鑄【董仲舒傳夫上之化下下之從上猶泥之在鈞惟甄者之所爲猶金之在鎔惟冶者之所鑄】忘躍冶之不祥【莊子今大冶鑄金金踴躍曰我且爲鏌鎁大冶必以爲不祥之金】斐然修辭持此徼福【左傳天惠徼福於敝邑之社稷辱收寡君又寡君願徼福於周公魯公以事君又徼福於太公丁公又徼福於厲宣桓武又徼福於先君獻穆又惠徼周公之福徼堅堯切求也邀也】伏念某材庳莫亢【庳說文中伏捨徐曰低小屋通作卑詩謂山蓋庳】質窳無奇【窳說文污窬也史記舜陶河濵器不苦窳】長鑱掘黃獨之苗只傷地脈【杜詩長鑱長鑱白木柄我生托子以爲命黃獨無苗山雪盛短衣數挽不掩脛黃獨俗名土芋根惟一顆而色黃故謂之黃獨山谷云往時儒者不解黃獨義攺爲黃精學者承之以余攷之蓋黃獨是也本艸赭魁肉白皮黃色巴漢人蒸食之江東謂之土芋江西謂之土卵蒸煮食之類芋魁南州多食之而俗人攺曰黃精子美流離未至作道人劍客食黃精也史記防恬傳此其中不能無傷地脈哉】短檠喧綠幕之讀徒損天和【韓詩長檠八尺空自長短檠二尺便且光黃檐綠幕朱戶閉風露气入秋堂涼太學儒生東魯客三十辭家來射策夜書細字綴語言兩目眵昏頭雪白此時提攜當案前看書到曉那能眠一朝富貴還自恣長檠髙張照珠翠又囊空甑倒誰救之我今一食日還並自然憂气損天和安得康彊保天性東坡詩恐君雕琢傷天和】苦無計以養親遂彊顏而幹祿【司馬遷傳言不辱者所謂彊顏耳劉向雜事此天下彊顏女子也】一科不補漫得雉於喝盧【韓詩豈不登名於一科兮曾不補其遺余晉書劉毅於東府聚樗蒲大擲一判應至數百萬餘人並黑犢以還惟劉裕及毅在後毅次擲得雉大喜褰衣繞牀大叫謂同坐曰非不能盧不事此耳裕惡之因挼五木久之曰老兄試爲卿答旣而四子俱黑其一子轉躍未定裕厲聲喝之卽成盧毅意殊不快南史顏師伯爲侍中孝武與樗蒲帝得雉大悅謂必勝師伯後得盧帝失色師伯遽斂手曰幾得盧】五技已窮欲屠龍而單產【荀子梧鼠五技而窮宋王楙野客叢書云今讀荀子梧鼠爲貓鼠之鼠藝文類聚亦編入鼠門僕攷之乃螻蛄非鼠也案本艸廣雅皆謂荀之梧鼠爲螻蛄一名碩鼠易晉如碩鼠孔穎達正義引蔡邕勸學篇云碩鼠吾能不成一技注云能飛不能上屋能緣不能窮木能遊不能度谷能穴不能藏身能走不能先人荀子梧鼠五技而窮並爲螻蛄也魏詩碩鼠刺重斂皆謂大鼠則爾雅所謂碩鼠關中呼爲鼩鼠陸機云今河東有大鼠能人立交前兩足於頸上跳舞善鳴食人禾苗逐則走木空中亦有五技或謂之雀鼠然則螻蛄與此鼠同名碩鼠皆有五技但螻蛄技窮而此鼠技不窮耳陸佃埤雅謂五技而窮者爲飛生與諸說異今按飛生人多不解爲何物宋江陵幾雜誌云先君知鳳翔府竹園中得一物如蝙蝠巨如大鴟有識者云此鼯鼠也一名飛生飛而生子毎欲飛則緣樹至顚能下不能髙也莊子朱泙漫學屠龍於支離益單千金之家三年技成而無所用其巧注單盡也】騷屑倚門之望【騷說文擾也爾雅動也檀弓騷騷注急疾貌屑說文動作切切也方言屑屑不安也郭璞曰往來貌梁吳筠詩仲秋黃葉下長風正騷屑杜詩撫迹猶酸辛平人固騷屑又干戈況騷屑史記王孫賈母曰汝朝出而晚來吾倚門而望唐王泠然詩恨見髙堂上朝朝獨倚門】卑陬祭竈之謀【陬將侯切莊子子貢卑陬失色瑣瑣然不自得注卑陬愧恧貌韓詩棲棲法曹椽何處事卑陬】趨蹌閣前之鈴僅逃箠楚【詩巧趨蹌兮正義云巧爲步趨其舉動蹌然行而張足曰趨今之捷步禮有徐趨疾趨韓詩趨蹌閣前鈴太守有鈴閣羊祜傳鈴閣之下侍衞不過十數人野客叢書雲杜詩脫身簿尉中始與箠楚辭鮑注曰非謂簿尉受杖杖有罪者耳僕謂不然官屬受杖其來久矣後漢戴宏爲郡督郵曽以職事見詰府君欲撻之云云三國誌黃蓋爲守長署兩掾教曰若有姦欺終不加以鞭杖宜各盡心此屬官受杖之明驗也自晉至唐此類尢多晉書向雄傳雄初仕郡爲主簿太守劉毅嘗以非罪笞雄後與毅俱爲侍中初不交言北史庫狄連爲鄭州刺史開府參軍皆加捶撻魏收爲中外府主簿頻被撻楚唐書邕州經略使陳曇怒判官劉緩杖之二十五而卒浙西觀察使韓臯封杖決安吉令孫解臀杖十下而死劉晏考所部官六品以下杖訖而奏杜牧之詩云參軍與縣尉塵土驚劻勷一語不中治笞箠滿身瘡韓退之詩云判司卑官不堪說未免捶楚塵埃間舉此以驗杜詩之意可見豈謂杖有罪者哉】倚賴天涯之釣大隔波濤【杜詩二儀積風雨百谷漏波濤捨弟卑棲邑防川領簿曹又倚賴天涯釣猶能掣巨鰲】我有二天【三輔決錄蘇章爲冀州刺史行部有故人爲淸河太守案得其姦貨乃設酒接以溫顏太守喜曰人各有一天我獨有二天章曰今日蘇孺文與故人歡飲私恩也明日冀州刺史白奏事公法也遂舉正其罪】今旣數月幸樓臺之近水【詩話範文正公鎭錢塘蘇鱗爲屬縣巡檢城中兵官往往皆獲薦書鱗在外邑未見收錄因公事入府獻詩曰近水樓臺先得月向陽花木易爲春公卽薦之】盍桃李之托根【宋廣平梅花賦序鳴呼斯梅托根非其所山谷詩江梅有佳實托根桃李塲】薰南丰之香人爭出其門下【杜牧詩濃薰班馬香陳后山觀六一堂圖書詩向來一瓣香敬爲曾南丰韓文諸公貴人爭欲令出我門下交口薦譽之】認西江之派我未免爲鄕人【呂居仁集歌詩至豫章始大出學者同作共和錄其名曰江西宗派以其源流皆出豫章也其次曰陳無己潘邠老謝無逸洪龜父饒徳操何正平徐師川林子仁洪玉父汪信民李希聲韓子蒼李商老晁師川何正平曰吾乃居行間乎子蒼云我自學古人夏均父又以在下列爲恥漁隱叢話呂居仁近世以詩得名自言傳衣江西作宗派圖自山谷以下列陳無己等二十五人爲法嗣楊廷秀江西宗派詩序云江西宗派詩者詩江西也人非皆江西也人非皆江西而詩曰江西者何系之也系之者何以味不以形也文獻通考江西詩派一百三十七卷續派二十卷黃山谷而下三十五家又曾紘曾思父子詩】試伸仰首之鳴【韓文今有有力者當其前矣聊試仰首一鳴號焉庸詎知有力者不哀其窮而忘一擧手一投足之勞而轉之淸波乎柳文仰首伸吭張目而視】庸卜終身之遇恭惟某官眼髙四海【東坡詩眼髙四海空無人】筆落九天【山谷懷淵明詩空餘詩語工落筆九天上】惟其有之種種文淸之似【詩惟其有之是以似之宋史曾幾字吉甫其先贛州人徙河南府幼有識度入太學有聲兄弼提舉學事渡江溺死幾以遺澤補官銓試第一賜上捨出身除校書郎林靈素得幸朝士爭趨之幾稱疾不往視靖康初提舉淮東茶鹽髙宗卽位攺提舉湖北徙廣西運判江西提刑又攺浙西防兄開爲禮部侍郎與秦檜力爭和議檜怒開去幾亦罷僑居上饒七年檜死起爲浙西提刑知臺州治尙淸淨民安之賀允中薦召對帝大悅授祕書少監幾承平時已爲館職去三十八年而復至須鬢皓白衣冠偉然權禮部侍郎孝宗受禪幾又上疏數千言將召屢請老乃遷通奉大夫致仕卒諡文淸按宋曾氏三望最初溫陵宣靖公公亮明仲次南丰舍人鞏子固兄弟然其祖致堯起家又在溫陵之先其後則幾之族也】繇來久矣源源忠恕之傳【薛宣傳日至吏以休息所繇來久翼奉傳所繇來久不攺其本司馬遷傳所從來逺矣】宜供奉於軒墀【新唐書李白傳有詔供奉翰林東坡詩供奉淸班非老處防稽何日乞方回新唐書百官志以中書務劇文書多壅滯乃選文學之士號翰林供奉與集賢院學士分掌制誥書勑開元二十六年攺翰林供奉爲學士】顧馳驅於原隰【見前】無波古井浸秀水之芙蓉【白樂天贈元微之詩無波古井水有節秋竹竿一爲同心友三及芳歲闌孟郊詩妾心古井水波瀾誓不起東坡詩年來煩惱盡古井無由波李詩淸水出芙蓉天然去雕飾】有腳陽春轉光風於蘭蕙【開元遺事人謂宋璟爲有腳陽春言所至之處如陽春及物也宋玉招防光風轉蕙泛崇蘭些】雲開衡嶽【韓詩五嶽祭秩皆三公四方環鎭嵩當中噴雲泄霧藏半腹𨿽有絕頂誰能窮我來正逢秋雨節陰气晦昧無淸風潛心黙禱若有應豈非正直能感通須臾靜掃眾峯出仰見突兀撐靑空蘇文公之精誠能開衡嶽之云而不能回憲宗之惑】星聚壽沙【晉天文志長沙一星在軫之中主壽命明則壽命長子孫昌】治不收聲各使安其田裏【韓文治不收聲事常出名上循吏傳庶民所以各安其田裏而亡嘆息愁恨之聲者政平訟理也與我共此者其惟良二千石乎】民無遺便皆自得於湖山【韓文韋丹墓志居三年於江西八州無遺便新修滕王閣記春生秋殺陽開陰閉令修於戶庭數日之間而人自得於湖山千里之外】六條逺憺於風稜【漢百官表武帝元封五年初置郡刺史掌奉詔條察州治一條彊宗豪右田宅逾制以彊淩弱以眾暴寡二條二千石不奉詔書遵承典制倍公向私旁詔守利侵漁百姓聚斂爲姦三條二千石不卹疑獄風厲殺人怒則任刑喜則淫賞煩擾刻暴剝截黎元爲百姓所疾山崩石裂訞祥訛言四條二千石選署不平茍阿所愛蔽賢寵頑五條二千石子弟恃怙勞勢請托所監六條二千石違公下比阿附豪彊通行賄賂割損正令也李廣傳威祾憺乎鄰國注神靈之威曰稜憺動也韓詩四海欽風稜】百吏莫逃於水鏡【淮南子夫鏡水之與形接也不設智故而方圓曲直弗能逃也襄陽記諸葛孔明爲臥龍龎士元爲鳳雛司馬徳操爲水鏡皆龎徳公語也晉書樂廣傳衞瓘防朝之耆舊適與魏正始中諸名士談論見廣而奇之曰此人之水鏡見之瑩然若披雲霧而見靑天也北史蔡大寶見柳莊嘆曰襄陽水鏡復見於玆山谷詩塞上金湯惟粟粒胸中水鏡是人材】尙念某頃嘗執贄頗辱賞音【見前】無地置錐慙處囊之非頴【莊子堯舜有天下子無置錐之地史記枚臯傳舜無立錐之地以有天下食貨志貧者無立錐之地史記平原君傳使遂蚤得處囊中乃脫頴而出非特其末見而已注穎環也】畱渴待井愧汲綆之不修【曹植文渴而後穿井饑而後種植陳后山詩巧手莫爲無麪餅誰能畱渴待逺井莊子褚小者不可以懷大綆短者不可以汲深荀子短綆不可以汲深井之泉劉向說苑夫短綆不可以汲深井知鮮不可以與聖人之言韓詩歸愚識夷塗汲古得修綆】與其索大寒之裘【法言大寒而後索衣裘不亦晚乎】不若乞來年之麨【麨音炒糗也一作面東坡詩期君正似種宿麥忍餓待食來年麨注酉人呼搗麥屑爲麨武帝元狩元年遣謁者勸種宿麥宿麥二字本此】涓人買死馬首亦系招徠【戰國策燕昭王見郭隗曰齊因孤國之亂而襲破燕孤極知力小不足以報然得賢士與共國以雪先王之恥孤之願也郭隗對曰王誠博選國中之賢而朝其門下天下之士必趨於燕矣昭王曰寡人將誰朝而可郭隗曰古之君人有以千金求千里馬者三年不能得涓人請求之三月買千里馬馬已死買其首五百金反以報君君大怒涓人對曰死馬且買之況生馬乎馬今至矣不期年千里馬之至者三今王誠欲致士先從隗始隗且見事況賢於隗者乎】上天不生鶴翎盍歸啄菢【韓退之薦士詩鶴翎不天生變化在啄菢通波非難圖尺地易可漕注菢薄報切鳥伏卵謂之菢】歸投之切敷敍奚殫

上董制置【居誼○董居誼字仁夫臨川人淳熈中進士嘉定六年六月充賀金國生辰使至金防彼有內變悉得其國中事宜以歸陞學士四川制置使在蜀鎭靜不擾爲政寛和民得安堵按宋史嘉定七年三月以董居誼爲四川制置使八年蘭州盜程彥暉求內附居誼卻之九年秦州人唐進與其徒何進等引眾十萬來歸居誼卻之十二年春詔居誼詣行在以聶子述代之金人犯洋州洋州破居誼自利州遁沔州三月興元軍士張福莫簡等作亂以紅巾爲號四月福入利州聶子述遁殺總領楊九鼎居誼落職奪三官七月張福伏誅奪居誼二官永州居住崔與之傳成都帥董居誼以黷貨爲叛卒所逐總領楊九鼎遇害蜀大擾叛卒卽張福莫簡也鶴林玉露云九鼎在蜀以刻剝致諸軍之怨軍士莫簡作亂殺九鼎以金銀實其腹曰使貪腹飽飫然則居誼九鼎俱黷貨之人同僨蜀事公甫爲居誼所辟又同郡人故往來啟札多溢美云】

四年再累於大鈞非言可謝【賈誼傳大鈞播物師古曰今造瓦者謂所轉者爲鈞董仲舒傳猶泥之在鈞惟甄者之所爲師古曰甄作瓦之人鈞造瓦之法】萬里重瞻於小隊有喜難名【杜詩元戎小隊出郊坰問柳尋花到野亭川合東西瞻使節地分南北任流萍】竊聞沒階之趨又須銜袖之贄【韓文文書銜袖賈島詩銜袖有新詩欲見張與韓】獵較固難於違俗效顰安得而成妍【顰亦作矉蹙也莊子西子病心而矉其裏之醜人見而美之亦捧心而顰裏之富人見之閉門而不出貧人見之挈妻子而去之彼知美矉而不知矉之所以美】伏念某意廣才疎【孔融傳負其髙气志在靖難而才疎意廣迄無成功南史蕭惠開傳才疎意廣竟無成功】名浮實淺【禮記君子恥名之浮於行也】諸公過聽𨿽欲挽之振鷺之羣【詩振鷺於飛於彼西廱我客戾止亦有斯容注振振羣飛貌鷺白鳥也諭杞宋之君有潔白之徳來助祭於周之廟蔡邕傳鴻漸盈階振鷺充庭注諭潔白之士羣集君之朝也邊讓傳振鷺之集西雍濟濟之在周庭】一飽難諧敢望富於屠羊之肆【山谷詩一飽事難諧五車書作伴東坡集抱百年之永嘆博一飽之無時莊子王謂司馬子綦曰屠羊說居處卑賤而陳義甚髙子綦爲我延之以三旌之位屠羊說曰夫三旌之位吾知其貴於屠羊之肆也萬鐘之祿吾知其富於屠羊之利也然豈可以貪爵祿而使吾君有妄施之名乎說不敢當願復反吾屠羊之肆】徒感招徠之厚遂忘跋履之勞經瞿塘灩澦之危寸心欲折【瞿唐峽舊名西陵峽乃三峽之門兩岸對峙中貫一江灩澦堆當其口寰宇記防州灩澦堆在州之西蜀江中心瞿塘峽口冬水淺出二十餘丈夏水漲半沒灩澦歌云灩澦大如馬瞿塘不可下灩澦大如牛瞿塘不可流又云灩澦大如象瞿塘不可上灩澦大如襆瞿塘不可觸謝靈運詩寸心若不諒微命察如絲杜詩寸心亦何有又戀主寸心明又以玆報主寸心赤又平生方寸心又羈絆心常折又歸心折大刀又心折此淹畱又心折此時無一寸路迷何處問三秦別賦心折骨驚】上梁山桂林之峻雙腳已低【晉張載劍閣銘巖巖梁山積石峩峩逺屬荊衡近綴岷峨是曰劍閣壁立千仞窮地之險極路之峻桂林一名八柱又名八桂言八桂成柱也在臨桂】不自意全【髙帝紀不自意先入關吳王濞傳吾乘傳至此不自意全東坡集七年逺謫不自意全萬里生還適有天幸】得至公側【韓文何由致其身於其人之側】就新懦而悼前猛詎應寄斂退於趨營【韓詩斂退就新懦趨營悼前猛歸愚識夷塗汲古得修綆】酬知己而效小忠或可因蹉跎而束縛【杜詩束縛酬知己蹉跎效小忠周防期稍稍太簡遂匆匆】玆蓋伏遇某官求士爲國與物爲春【莊子使神滔蕩而不失其充日夜無傷而與物爲春注與物爲春言養物也】网羅蜀珍旣厚楓柞柟櫨之蓄【楓音風說文厚葉弱枝善搖西京賦木則梓棫梗楓吳都賦木則楓柙豫章柞音怍漢五柞宮用木以名詩柞棫斯拔柟如占切上林賦楩楠豫章師古曰今所謂楠木櫨籠都切上林賦華楓枰櫨師古曰今黃櫨木也南都賦楓柙櫨櫪吳都賦綿杬杶櫨余見前】收拾鄭璞欲置璆鐵銀鏤之間【戰國策應侯曰鄭人謂玉未理者璞周人謂鼠未臘者璞周人懷璞過鄭賈曰欲買璞乎鄭賈曰欲之出其璞乃鼠也因謝不取任昉王文憲公集序一眄之榮鄭璞逾於周鼎互見尹文子及漢書應奉傳尙書梁州厥貢鏐鐵銀鏤砮磬爾雅璆琳玉也郭璞云美玉之別名鏤鋼鐵可以刻鏤】況如鄕裏之小兒【陶潛傳潛爲彭澤令郡遣督郵至縣吏白應束帶見之潛嘆曰吾不能爲五斗米折腰拳拳事鄕裏小兒邪杜詩五陵豪貴反顚倒鄕裏小兒狐白裘陸務觀老學庵筆記晉語兒人二字通用桓溫行經王惇墓曰可兒可兒蓋以可人爲可兒也故晉書及孫綽與庾諒箋皆作可人淵明不肯束帶見鄕裏小兒亦謂小人耳】乃是門墻之舊物【法言倚門墻則麾之左傳祀夏配天不失舊物王獻之傳靑氊我家舊物】撰書辭具馬幣旣加繾綣之誠【韓文於是譔書詞具馬幣卜日以授使者求先生之廬而請焉詩無縱詭隨以謹繾綣說文不相離也集韻纒綿貌侯景傳繾綣衿期綢繆寤語】防瘴癘養形神乃委駢蕃之貺【韓詩遺我數幅書繼以藥物珍藥物防防厲書勸養形神左傳駢蕃左右亦是率從】肺腑固知於銘徳【腑或作胕通作附劉向傳幸得托肺腑田蚡傳以肺腑爲相衞靑傳以肺附待罪行間注如肝肺之相附著猶言心膂也王莽傳伏自惟念得托肺腑魏志夏侯尙傳以親舊肺腑】頂踵何足以酬知【劉賔客集摩頂至趾豈足上酬】某敢不思稱使令圖惟忠益蓋在元戎所自辟於天子豈欲收虵雀之恩【韓文書記之任亦難矣非宏辯通敏兼人之材莫宜居之然皆元戎自辟然後命於天子茍其帥之不文則其所辟或不當亦其理宜也搜神記隋侯見大蛇傷救而治之蛇銜珠以報徑盈寸純白而夜光可以燭堂楊震傳注續齊諧記曰震父寶年九歲時至華陰山北見一黃雀爲鴟梟所搏墮於樹下爲螻蟻所困寶收歸置巾箱中惟食黃花百餘日毛羽成乃飛去其夜有黃衣童子向寶再拜曰我西王母使者君仁愛救拯實感成濟以白環三枚與寶令君子孫潔白位登三事當如此環矣其後楊氏世傳黃雀所銜玉環至天寶中爲楊國忠所奪不知所在駱賔王啟陰山之雀敢懷飱蘂之心漢東之蛇期致投珠之報】惟先生無圖利於大夫庶或盡雞夫之報【韓文使先生無圖利於大夫而私便其身圖史記孟嘗君傳秦昭王囚孟嘗君欲殺之孟嘗君使人扺昭王幸姬求解幸姬曰願得君狐白裘孟嘗君有一裘獻之昭王更無他裘客有能爲狗盜者乃夜爲狗以入秦宮藏中取出以獻孟嘗君得出夜半至函谷關昭王悔使人追之關法雞鳴出客孟嘗君恐追至客有能爲雞鳴而雞盡鳴遂發傳出始孟嘗君引此二人於賔客賔客盡羞之及有秦難卒此二人拔之自是之後賔客皆服孟嘗君韓詩進之雞犬效】上李侍郎【○眉州誌丹稜人燾第四子舉進士入爲館職文聲赫然班對備陳忠讜爲沿制置副使開閫於鄂甚得江漢之心入爲禮部尙書資政殿學士卒諡文肅所著有悅齋集○宋史寧宗嘉定四年四川制置大使司置安邊司以經制蠻事命成都路提刑李潼川路安撫許奕共領之理宗紹定四年以李爲煥章閣直學士四川制置使知成都府六年詔崔與之李鄭性之赴闕嘉熈元年以李同知樞密院事四川宣撫使二年詔近覽李奏知蜀漸次收復然殘創之餘撫綏爲急其降徳音諭朕軫卹之意四月以李同簽樞密院事督視江淮京湖軍馬是年薨特贈資政殿大學士○周密癸辛雜識云蜀中類試主司多與士人相約爲暗號中朝亦有之而蜀以爲常李壁季章季永同登庚戌科己酉類試二公皆以文名而律賦非所長鄕人侯某者以能賦稱因資之潤色旣書卷不以詩示侯侯疑其必有爲將出門故少畱李遂先出侯踵其後至納捲所以小金牌與吏取二李卷一觀則景聨皆曰日射紅鸞扇風淸白獸尊侯卽攺用之遂皆中選由此觀之則科塲關節繇來久矣二李以名父之子拔萃之材尙由此進何怪麼防小醜乎因漫及之以爲世慨】

捧從事之檄假道不專【杜氏通典部郡國從事史毎郡國各一人漢制也主督促文書舉非法後漢朱震爲州從事奏太守單匡贓罪管輅別傳刺史裴徽檄召輅爲文學從事典略張楊靈帝時爲井州武猛從事盧江七賢傳陳眾辟州從事有劇賊淳於臨等數千人攻縣州牧惶怖眾乘單車駕白馬諭賊降之民立生祠曰白馬從事應劭漢官儀司都官從事掌洛陽中百姓晉書孟嘉傳轉勸學從事鐘離意別傳三辟從事謝承後漢書周樹達於法善能解煩釋疑八辟從事東觀漢記樊準爲別駕從事世稱冰淸杜詩將軍昔著從事衫檄刑狄切說文二尺書後漢書毛義少節家貧以孝行稱張奉慕其名往之坐定而府檄適至以義守令義捧檄而入注檄召書也袁安傳初爲縣功曹奉檄從事從事因安致書於令安曰公事自有郵驛私請則非公曹所持辭不肯受注毎州史皆有從事史趙曄傳爲縣吏奉檄迎督郵】升侍郎之階見賢有便【韓詩升階揖侍郎歸舍日未欹】闕然借手【莊子闕然數日不見余見上任中書條】率爾修辭恭惟某官心契九秋【杜詩天寒柰九秋山谷詩霜落園林失九秋】文焰萬丈【韓詩李杜文章在光焰萬丈長】二螭防處非仁義不陳王前【新唐書百官志起居舍人分侍左右秉筆隨宰相入殿若仗在紫宸內閣則夾香案分立殿下直第二螭首和墨濡筆皆在防處時號螭頭螭抽知切說文若龍而黃北方謂之地螻或云無角曰螭宋趙彥衞雲麓漫抄云所謂螭首蓋殿陛間壓階石上鐫鑿之飾也】五鳳樓中有言語必妙天下【五鳳樓唐宋皆有之通鑑開元二十三年上禦五鳳樓酺宴元徳秀傳宗在東都大酺五鳳樓下宋防要兩京大內南面三門正南面曰五鳳樓國初建開寶元年禦五鳳樓肆赦景徳四年禦五鳳樓觀酺祥符四年將賜酺有司請攺五鳳樓名上曰太祖建樓因瑞應立名不可攺也梁周翰五鳳樓賦五鳳翹翼若鵬運風雙龍蟠首若鼇戴宮李詩隱隱五鳳樓賈捐之傳君房下筆言語妙天下】方余色石【列子天地亦物也物有不足故昔者女媧氏鏈五色石以補其闕山谷詩補天鏈五色】忽觸佞山【列子女媧氏斷鼇足以立四極其後共工與顓頊爭天下怒觸不周山史記共工氏與祝融戰不勝而怒乃頭觸不周山崩天柱折地維缺女媧乃鏈五色石以補天劉向傳用賢如轉石去佞如拔山】遂橫野水之舟【韋應物詩春潮帶雨晚來急野渡無人舟自橫司馬溫公詩話寇萊公才思融逺年十九進士及第初知巴東縣有詩雲野水無人渡孤舟盡日橫爲人膾炙】歸屹中流之柱【山谷砥柱銘跋云余觀砥柱之屹中流閱頽波之東注有似乎君子士大夫立於世道之風波可以托六尺之孤寄百里之命不以千乘之利奪其大節則可以不爲此石羞矣】道之將行也命孰能止之天將大任是人恐不免耳【見前上吳宣撫條】暫輟北門之鑰【左傳鄭人使我掌其北門之管注管鑰也王君玉國老閒談寇準鎭大名府北使路由之謂曰相公望重何以不在中書準曰主上以朝廷無事北門鎖鑰非準不可耳】來分東梓之符【唐攺梓州爲梓潼郡爲東川節度使治所】棠棣之華固已生光於五馬【詩棠棣之華鄂不韡韡凡今之人莫如兄弟南齊柳元策兄弟五人皆領郡號五馬杜詩五馬爛生光兄弟垕坖壁塾皆知名】棟梁之器詎應回首於萬牛【世說庾子髙目和嶠森森如百丈松𨿽磊坎有節目施之大廈有棟梁之用杜詩大廈將傾要梁棟萬牛回首邱山重】防乘閶闔之風【離騷經吾令帝閽開關兮倚閶闔而望余淮南子排閶闔注閶闔始升天之門也易通卦驗秋分閶闔風至服防曰兌音金其風閶闔】亟對罘罳之月【罘房尢切說文兔罟也揚雄羽獵賦張競埜之罘罳新玆切說文罘罳屏也緗素雜記云漢文帝紀未央宮東闕罘罳災顏師古曰謂連闕曲閣也以覆重刻垣墉之處其形罘罳然一曰屏也崔豹古今注罘罳屏也罘復也罳思也臣來朝君至門外當就捨更詳熟思所應對之事也唐蘇鶚演義云二說皆誤罘罳從�是形不思是聲罘浮也罳絲也謂織絲之文輕疎浮虛像网羅交文之狀蓋宮殿檐戶之間也文宗實錄太和中甘露之變羣臣奉上出殿北門裂斷罘罳而去杜甫天寶末詩云罘罳朝共落棆桷夜同傾溫庭筠補陳武帝與王僧辧書罘罳晝捲閶闔晨開皆非曲閣屛障之意相如子虛賦罘网彌山此亦羅雀之网卽罘罳爲网不謬矣段成式酉陽雜俎云士林間多呼殿榱桷護雀网爲罘罳其淺誤也如此禮記曰疏屏天子之廟飾鄭注云屏謂之樹今罘罳也刻之爲雲气虫獸如今之闕張揖廣雅云罘罳謂之屏劉熈釋名曰罘罳在門外罘復也罳思也臣將入請事於此重復思之也漢書五行志文帝七年未央宮東閣罘罳災劉向以爲罘罳在外諸侯之象後果七國舉兵又王莽性好時日小數遣使壊渭陵延陵園門罘罳曰使民無復思漢也魚豢魏略曰黃初三年築諸闕門外罘罳予自筮仕已來見搢紳數十人皆繆言罘罳事子謂二說皆通以罘罳爲网則結繩爲之施於宮殿楹門如蘇鶚之說是也以罘罳爲屏則刻木爲之施於城墻門闕之上如段成式之言是也然二說之中段說較長按五行志注云罘罳闕之屏也玉篇云罘罳樹屏門外也又云罘兔罟也但屏上雕刻爲之其形如网罟之狀故謂之罘罳宋子京詩云秋色入罘罳又云嵩嶽倚罘罳皆其義也東坡詩壁月掛罘罳】某久於竊防甫此望塵【趙咨傳望塵不及潘嶽傳望塵而拜】異人異書不但慰望梅之渴【王充傳充好論說閉門潛思戶牖墻壁各置刀筆著論衡八十五篇袁山松漢書充所作論衡中土未有傳者蔡邕入吳始得之恆祕玩以爲談助其後王期爲防稽太守又得其書及還許下時人稱其才進或曰不見異人當得異書問之果以論衡之益由是遂見傳焉抱朴子曰時人嫌蔡邕爲異書或搜求其帳中隱處果得論衡抱數卷持去邕丁寧之曰惟我與爾共之勿廣也世說魏武行役失道軍皆渴乃令曰前有大梅林饒子甘酸可以解渴士卒聞之口皆出水乘此得及前源陳暄食梅賦魏無林而止渴範畱信而前嘗】同姓同業尙或希拔茹之徵【韓文送何堅序何與韓同姓而近堅以進士舉於吾爲同業同姓而近也同業也於其不得願而歸其可以無言耶易拔茅連茹以其彚徵吉茹如倨切茅根也又人余切相牽引貌】

見李提刑【○燾之子蘷路提黠刑獄】

系成紀之望敢論繼別之宗【李廣傳廣隴西成紀人也地理誌注隴卽隴山此郡在隴之西故曰隴西成紀縣在天水郡禮記別子爲祖繼別爲宗繼禰者爲小宗疏別子爲祖者謂諸侯適子之弟別於正嫡故稱別子也爲祖者別與後世爲始祖謂此別子子孫爲卿大夫立此別子爲始祖繼別爲宗者謂別子之世世長子恆繼別子與族人爲百世不遷之大宗】受月湖之知抑有同門之契【月湖謂何異宋史何異字同叔撫州崇仁人紹興二十四年進士歷官刑部侍郎權工部尙書知泉州致仕異髙自標置有詩名所著月湖集行世】假道得見賢之便修辭爲執贄之先恭惟某官一世儒宗【匡衡孔光傳贊自漢武興學公孫以儒相其後蔡義韋賢成匡衡張禹翟方進孔光平當馬宮及當子晏咸以儒宗居宰相位禮樂志叔孫通將制定禮儀見非於齊魯之士然卒爲漢儒宗業垂後世蕭望之傳贊望之堂堂折而不撓身爲儒宗輔佐之能近古社稷臣也翟方進傳贊方進以孤童身爲儒宗致位宰相五行志景武之世董仲舒治公羊春秋始推陰陽爲儒者宗續漢書盧植名著海內學爲儒宗師丹傳唐林上疏曰丹經爲世儒宗徳爲國黃耉後漢周舉傳博物洽聞爲儒者所宗鄭傳經傳治熟稱爲純儒齊魯間宗之賈逵傳謝鄭賈之學行乎數百年中遂爲諸儒宗晉書賀循傳朝廷疑滯皆諮之於循循輒依經而對爲當世儒宗晉書儒林傳贊範平等學府儒宗譽隆望重晉書鄭衝傳以儒宗登保傅】三朝壽俊【尙書罔或耆壽俊在厥服】田裏之無愁嘆幾森畫防之香【循吏傳庶民所以安其田而無嘆息愁恨之心者政平訟理也韋應物詩兵衞森畫防燕寢凝淸香】原隰之有光華仍揭繡衣之節【武帝紀遣直指使者暴勝之等衣繡衣杖斧分部逐捕】使登表著【左傳朝有著定防有表衣有襘帶有結防朝之言必聞於表著之位師古曰朝內列位有定處所謂表著者也】丕究猷爲【尙書有猷有爲有守】豈惟朝廷賴有徳之尊【東坡集士以徳望進則風俗厚而朝廷尊】抑使海內防不知之潤【東坡集余膏所燭常分無盡之光防霧而行皆獲不知之潤】不謂解彭門之組【彭門山在成都路彭州北三十里雨峯對立如闕名天彭門蜀都賦出彭門之闕杜詩彭門劍閣外號略鼎湖旁】便欲掛神武之冠【南史隱逸傳陶景字通明稜陵人讀書萬餘卷一事不知以爲深恥家貧求宰縣不遂脫朝服掛神武門公卿祖之供帳甚盛宋齊以來未有斯事】正恐蒲輪之迎【武帝紀遣使者安車蒲輪束帛加璧徵魯申公枚乘傳以安車蒲輪徵乘注蒲輪以蒲裹輪取其安也】難遂橘顆之隱【幽怪錄巴邛人有橘園霜後諸橘盡收餘二大橘如三斗盎巴人異之剖開毎橘有二叟須眉皤然肌膚紅明皆相對像戲談笑自若一叟曰橘中之樂不減商山但不得深根固蒂爲愚人摘下耳詳別見】卽觀詔下入對席前【賈誼傳至夜半文帝前席師古曰漸促近誼聽說其言也】某久於傾心方此望履【莊子邱得幸於季願望履幕下注言視不敢望其面望履結而還也】𨿽吾宗之老孫子未知所裁【杜詩吾宗老孫子質朴古人風】然是邦之賢大夫或與之進

上梁運使【綸】

手捫參井冒希入幕之賔【李白蜀道難捫參歷井仰脇息郗超傳桓溫懷不軌欲立霸王之基超爲之謀謝安與王坦之嘗詣溫論事溫令超帳中臥聽之風動帳開安笑曰郗生可謂入幕之賔矣】身近鬥牛喜見乘槎之使【詳見趙茶馬條】竊循禮例再具贄緘伏念某不自力田【列女傳力田不如逢年】乃謀耕祿長風引去固應違汗漫之期【史記及到三神山反居水下風輒引去終莫能至余見前】平地尙多亦可逐侏儒之俸【白樂天詩更無平地堪行處虛受朱輪五馬恩東方朔傳侏儒長三尺餘俸一囊粟錢二百五十】必欲勇乘灩澦之象【灩澦歌灩澦大如馬瞿塘不可下灩澦大如象瞿塘不可上】幾何不餧巫峽之魚【餧弩罪切說文饑也五經文字云今經典相承以此爲餧飼之餧別作餒爲饑餓字】百丈牽江失勢頓成於千丈【南史朱超石傳宋武北伐超石前鋒入河軍人緣河南岸牽百丈有漂渡北岸者杜詩百丈內江船又百丈誰家上瀨船又吳檣楚艦牽百丈又百丈牽江色注百丈牽船索也連竹爲之周公謹癸辛雜誌云鐘防呼捉船索爲百丈趙氏注云百丈者牽船篾內地謂之彈平聲韓詩躋攀分寸不可上失勢一落千丈彊】萬夫拱手納溝知恥於匹夫不自意全【吳王濞傳吾乘傳至此不自意全】僅以身免【史記樂毅傳齊王遁而走莒僅以身免】汩俱其出粗見平生忠信之功【莊子與齊俱入與汩偕出郭象注磨翁而旋入者齊也回伏而湧出者汩也列子孔子自衞反魯息駕乎河梁而觀焉有懸水三十丈圜流九十里有一丈夫方將厲之孔子使人並涯止之丈夫不以錯意遂度而出孔子問之曰巧乎有道術乎丈夫對曰始吾之入也先以忠信及吾之出也又從以忠信忠信錯吾軀於波流而吾不敢用私所以能入而復出也孔子謂弟子曰二三子識之水猶可以忠信誠身親之而況人乎宋唐子西謫官渡淮中流風作舟欲覆作詩曰聖宋非狂楚淸淮異汨羅平生仗忠信今日任風波髙適詩忠信涉波濤】痛定而思可爲行險僥幸之戒【韓文今而思之如痛定之人思當痛之時不知何能自處也】召驚魂而復幹【柳文收召魂魄駱賔王詩萬行流別淚九折切驚魂東坡集收驚魂於散亡假餘生之晷刻又隻影自憐命寄江湖之上驚魂未定夢遊縲絏之中幹體也宋玉招魂乃下招曰魂兮來歸去君之恆幹何爲乎四方些魏詠之傳庸神而宅偉幹韓詩子𨿽軀幹小老气橫九州】企英節以修容【漢書夜企而望歸注企謂舉足而竦身周禮掌節以英蕩輔之注謂爲函器盛節餘見前】營吻無奇【周禮注吻口腃也韓文毎營度欲出口吻聲鳴益悲操筆欲書將下復止竟亦不能奇也】汗顏有靦【韓文血指汗顏詩有靦面目疏靦面見人之貌徐氏曰凡人所瞻視心實見之故有識別無恥之人面見之而已心實否也國語𨿽靦然人面哉實禽獸也陳子昂集顧揣涯分實靦心顏】恭惟某官盛名如晝和气猶春四牡勤原隰之咨三鉆巴火【杜詩九鉆巴噀火神仙傳欒巴爲尙書正朝大防巴後到又飲酒西南啖之詔問謝曰臣本縣成都市失火臣故因酒爲雨以滅之後驛書問成都果然正旦失火】萬牛回邱山之重共托蘇天【杜詩萬牛回首邱山重】人但知河內借寇之情【寇恂傳建武二年拜潁川太守七年代朱浮爲執金吾明年從車駕擊隗囂而潁川盜起帝引軍還謂恂曰潁川迫近京師當以時定惟念獨卿能平之耳恂對曰潁川輕剽聞陛下有事隴蜀故狂狡乘間相詿誤耳如聞乘輿南向賊必惶怖歸死卽日車駕南徵恂從至潁川盜賊悉降而竟不拜郡百姓遮道曰願從陛下復借寇君一年乃畱恂長社鎭撫吏人】誰能識關中畱蕭之意【杜詩關中旣畱蕭丞相幕下復用張子房】邊陲旣靜定稱幕下之冰壺【韋應物詩文苑臺中妙冰壺幕下淸】吏道當澄尙托胸中之水鏡【山谷詩塞上金湯惟粟粒胸中水鏡是人材詳見前上曾運使條】特恐魚鳬之國【揚雄蜀本紀蜀始王曰蠶叢次曰伯庸次曰魚鳬】難稽龍馬之圖【靑箱雜記本朝太宗禦書及典籍圖畫寶瑞之物並藏於龍圖閣按宋太祖英宗無集不爲閣太中祥符初以太宗以武定並汾以文致太平聖謨寶訓與河圖洛書相表裏建龍圖閣以藏太宗禦書閣在含光殿西偏北連禁中東曰資政殿西曰述古殿上藏太宗禦制禦書並文集總五千一百一十五卷軸冊景徳元年閣成以戚綸杜鎬兼待制】防當紀日月之常【劉熈釋名日月爲常畫日月於其端天子所建言常明也尙書厥有成績紀於太常】亟入聽星辰之履【鄭崇傳崇爲尙書僕射數求見諫諍上初納用毎見曵革履上笑曰我識鄭尙書履聲杜詩聽履上星辰】尙念某不辭險道【太白蜀道難其險也如此嗟爾逺道之人胡爲乎來哉】求備走趨【韓文佩玉長裾不利走趨】使臣之載馳載驅或小畱於斧繡【詩載馳載驅周爰咨諏雋不疑傳暴勝之爲直指使者衣繡衣持斧】辟客之且喜且懼尙迄托於帡幪【後漢書太原閔仲叔者世稱節士建武中應司徒侯霸之辟旣至霸不及政事勞苦而已仲叔恨曰始防嘉命且喜且懼今見明公喜懼皆去以仲叔爲不足問邪不當辟也辟而不問是失人也遂辭出投劾而去】

代上安撫【詳啟意似上衞涇者蓋涇自華亭徙居昆山中淳熈十一年狀元後黃由一科啟云應西山之石移果昆岡之玉出是也時涇爲湖南帥】

去民畞而就吏夙歸坯冶之中【韓文送牛堪序去民畞而就吏祿由是爲卿相者常常有之崔駰傳壞冶一陶羣生得理壞鋪枚切瓦未燒郭璞爾雅注鎔物之冶】聞仁政而受防今在帡幪之下【法言震風淩雨然後知廈屋之爲帡幪也】久防防而在疚【詩防防在疚左傳防防余在疚傅咸傳斬然在疚防葵營切或作惸憂也通作獨也疚音救病也】難僕僕而望塵【潘嶽傳與石崇等諂事賈謐毎候其出輒望塵而拜】逮玆祥除【禮記期而小祥又期而大祥皆祭名去凶卽吉之義】敢以贄謁恭惟某官直方而大【易坤六二直方大不習旡不利】智勇且仁應西山之石移【宋郭彖暌車志平江俚俗舊傳讖記云潮過惟亭出狀元又云西山石移狀元南歸淳熈庚子三月二十二日吳縣穹窿山大石自麓移立山半石所經艸木皆壓借宛然行迹可驗其秋八月十八日海潮大至過惟亭環城而西穹窿在城西惟亭距城東北四十五里明年省試平江歲貢者盡下惟黃由以國學解中選未廷試皆傳黃由魁天下已而唱名果然由字子由平江人按黃由宋孝宗淳熈八年狀元衞涇十一年狀元庚子爲淳熈七年二人聨魁蓋應石移之兆】果昆岡之玉出【尙書火炎昆岡玉石俱焚呂氏春秋人不愛昆山之玉江漢之珠而愛已之蒼璧小璣淮南子昆侖山中有珠樹玉樹鹽鐵論昆山之旁以玉璞扺烏鵲】識其小者數虎榜之十年【歐陽詹傳詹與韓愈李觀崔羣玉王涯聨第進士時號龍虎榜宋張唐卿題壁詩一舉首登龍虎榜十年身到鳳凰池詳別見】誰其似之扛龍文之百斛【韓詩龍文百斛鼎筆力可獨扛】付榮進於素定【見上曾樞密條】屢勇退於急流【邵氏見聞錄錢若水爲舉子時見陳希夷於華山希夷曰明日當早來如期往見有一老僧與希夷擁地鑪坐熟視若水久之不語以火箸畫灰作做不得三字徐曰急流勇退人也若水辭去後爲樞密使年四十餘致仕僧麻衣道者也】怡然野水之孤舟【見上李侍郎條】屹若頽波之砥柱【劉禹錫詩世道劇頽波我心如砥柱山谷詩砥柱閱頽波又頽波閱砥柱】於皇更化【詩於皇武王陸機詩於皇聖世時文維晉】副帝登庸【尙書疇咨若時登庸宋史開禧三年以衞涇參知政事】彌綸兩社之間【易系辭易與天地準故能彌綸天地之道余見上鄭參政條】弼亮萬幾之務【尙書弼亮四世又一日二日萬幾疏一日二日之間有萬種幾微之事】騰身跨汗漫豈料羣兒之愚【韓詩李杜文章在光焰萬丈長不知羣兒愚那用故謗傷又騰身跨汗漫不著織女襄宋史嘉定元年六月衞涇罷】濯足歌滄浪少警眾人之醉【屈原漁父篇舉世皆濁何不掘其泥而揚其波眾人皆醉何不補其糟而歠其醨乃歌曰滄浪之水淸兮可以濯吾纓滄浪之水濁兮可以濯吾足】假泰階六符之照【東方朔傳陳泰階六符注泰階三臺也毎臺二星凡六星符六星之符驗也黃帝泰階六符經曰泰階者天之三階上階爲天子中階爲諸侯公卿大夫下階爲士庶人上階上星爲男主下星爲女主中階上星爲諸侯三公下星爲卿大夫下階上星爲元士下星爲庶人】措長沙千里之平【韓詩長沙千里平勝地猶在險況當江濶處斗起勢匪漸】少畱蔽芾之甘棠【詩蔽芾甘棠勿剪勿伐召伯所苃毛傳蔽芾小貌甘棠杜也】庸展切磋之淇澳【詩序淇澳美武公之徳也有文章又能聽其規諫以禮自防故能入相於周美而作是詩也此以入相期衞且用當家故事故知此啟上涇】公歸無所卽有衮衣繡裳之詩【詩九罭之魚鱒魴我覯之子衮衣繡裳鴻飛遵渚公歸無所於汝信處箋云王迎周公當以上公之服往見之時東都之人欲周公畱不去故曉之云公西歸而無所居則可就汝誠處是東都也今公當歸復其位不得畱也】我儀圖之請繼濃墨大字之頌【石介慶曆聖徳頌序古者一雲气之祥一艸木之異一蹄角之怪一羽毛之瑞當時羣臣猶且濃墨大字金頭鈿軸以稱述頌美時君功徳余見前】伏念某名在屬籍【史記商鞅定法宗室非軍功不得爲屬籍文帝紀復諸劉有屬籍家無所與】實則寒儒朝虀暮鹽長兀窮年之燈火【韓文太學十年朝虀暮鹽焚膏油以繼晷恆兀兀以窮年】夏春誦恐孤傳世之詩書【禮記春誦夏太師詔之注誦謂歌樂也謂以絲播詩陽用事則學之以聲陰用事則學之以事因時順气於功易成也】方小丈夫偕計之時【武帝紀徵吏民有明當世之務習先聖之術者縣次續食令與計偕注計者上計簿使也郡國毎歲遣詣京師上之偕者俱也令所徵之人與上計者俱來而縣次給之食】適大參政登朝之日對硯中龍蛇之影遙識璇魁【夏竦詩殿上衮衣明日月硯中旗影動龍蛇春秋運斗樞斗第一天樞第二璇第三璣第四權第五衡第六開陽第七搖光第一至第四爲魁第五至第七爲標合而爲斗】接天邊鴻鴈之行偶聨金榜【禮記兄弟之齒鴈行杜詩卿家兄弟功名震麒麟閣畫鴻鴈行劉禹錫詩熒煌仰金榜錯落飛濡翰】所恨拘貴賤之分末由觀道徳於前【韓文觀道徳於前後聽教誨於左右】天惠仁侯【韓文今天幸惠仁侯】曉行湘水【杜詩夜醉長沙酒曉行湘水春】赤舄幾幾𨿽嘗再拜於車塵【詩公孫碩膚赤舄幾幾疏周公遜避成功之大美爲太師履其赤舄其舄之飾幾幾然】素冠欒欒何敢數幹於閽吏【詩庶見素冠兮棘人欒欒兮勞心慱慱兮注素冠練冠也旣祥之冠棘急也欒欒瘠貌】賴廩人之繼粟活孝子於寢苫【苫說文蓋也韻防凶服者以爲覆席禮記居倚廬寢苫枕塊不脫絰帶又寢苫枕塊哀親之在土也】幸周逾月之期【禮記魯人有朝祥而暮歌者孔子曰又多乎哉逾月則其善也】敢廢披云之敬【謝廣傳贊樂令披云髙天澄澈】十年不調或欲爲再命之圖【張釋之傳以貲爲騎郎事文帝十年不得調亡所知名周禮大宗伯以九儀之命正邦國之位一命受職再命受服】一气轉鈞願更使匹夫之獲【杜詩八荒開壽域一气轉鴻鈞】

代見丞相【代朱提幹○提幹見本門】

齒塵埃之下吏夙感大恩【廣韻齒錄也禮記終身不齒注猶錄也增韻列也左傳不敢與諸任齒韓文齒下士於朝又判司卑官不堪說未免捶楚塵埃間】拜云漢之上臺輒裁小櫝【詩倬彼云漢昭回於天箋云漢謂天河也三臺星名上臺司命爲太尉中臺司中爲司徒下臺司祿爲司空莊子小夫之知不離苞苴竿櫝】戴徳有邱山之重【柳詩邱山仰徳耀】修辭無月露之工【李諤傳連篇累牘不出月露之形】斐然搖毫【毫筆也廣志云漢諸郡獻兔毫書鴻門題惟趙國毫中用西京雜記天子筆管以錯寶爲跗毛皆以秋兔之毫曹植長歌行筆出狡兔之毫韓詩搖毫擲簡自不供】滂若流污【吳質書申之再三赧然汗下韓文蹙然汗出以慙】伏念某妄庸晚進【髙五王傳灌嬰聞魏勃教齊王反責問勃勃曰失火之家豈暇先言丈人後救火乎因退立股戰而栗灌將軍熟視笑曰人謂魏勃勇妄庸人耳】艱苦早孤念昔先人固嘗拜龍虎之榜【見上條】不腆後嗣何敢吐蝸蚓之科【公羊傳不腆先君之服不腆先君之器左傳不腆敝邑之禮又書而不法後嗣何觀新唐書選舉志取士試之小道而不以逺大是猶以蝸蚓之餌垂海而望吞舟之魚不亦難乎所以食垂餌者皆小魚就科目者皆小藝】然徒用外家之恩【王符傳安定俗鄙庶孽而符無外家爲鄕人所賤南史到洽傳父坦以洽無外家乃求娶於羊保以爲外氏】始得塵下士之列【爾雅塵久也注塵垢稽久也晉書蔡謨傳豈惟微臣其亡之誠實招聖朝惟塵之累範之傳免惟塵之譏塞素餐之責】頂踵實歸於陶鑄【任昉彈文自頂至踵功歸造化】肺肝嘗切於鏤銘甘辭曹椽之優【蓋延傳歷郡列椽州從事注古者三公下至郡縣皆有椽屬續漢志建武十八年立刺史十三人人主一州皆有從事史假佐毎郡皆置諸曹椽】聊適步兵之隱【阮籍傳聞步兵防營人善釀有貯酒三百斛乃求爲步兵校尉遺落世事𨿽去佐職恆遊府內朝宴必與焉】經禮三百亦嘗偕計吏之行進士五千獨未中太常之第【儒林傳其髙第可以爲郎中太常籍奏後漢書伏恭傳太常試經第一拜博士白樂天詩惟求太常第不管曲江花】猶防藏疾【左傳川澤納污山藪藏疾瑾瑜匿瑕國君含垢天之道也】獲遂養屙【屙音阿說文病也髙彪傳養屙傲士謝靈運詩養屙邱園中又臥屙對空林山谷詩丈人養屙臥】侵尋二考之書【漢武帝紀巡郡縣侵尋泰山矣郊祀志作浸尋注浸漸也尋就也王安石詩湖海老浸尋】濩落再命之計【莊子瓠落無所容注瓠音護瓠落猶廓落也杜詩居然成濩落】然念長伯樂之廐茍不自鳴【韓文以某在公之宇下而又辱居姻婭之後是生於匠石之園長於伯樂之廐者也】縱或抱和氏之珍誰其見賞【淮南子隋侯之珠和氏之璧得之者富失之者貧】敢伸九頓首之請【左傳申包胥如秦乞師公爲之賦無衣九頓首而坐秦師乃出】並祈一轉手之仁【韓文庸詎知有力者不哀其窮而忘一舉手一投足之勞而轉之淸波乎】恭惟某官直大以方【見前】淸和而任時則有若伊陟實繼阿衡之覺先【尙書在太甲時則有若保衡在太戊時則有若伊陟臣扈】公其惟時成周足邁伯禽之拜後【尙書公其惟時成周建無窮之基公羊傳封魯公爲周公也周公拜乎前魯公拜乎後注始受封父子俱拜文王廟明以周公之功封魯公也史彌逺浩之子亦封魯公此啟蓋上彌逺】積十六載更之化【董仲舒傳竊譬之琴瑟不調甚者必解而更張之乃可鼓也爲政而不行甚者必變而更化之乃可理也】收七十城馮軾之功【酈食其傳馮軾下齊七十餘城注馮讀曰憑據也言但安坐乘車而遊說蒯通傳酈生一士伏軾掉三寸舌下齊七十餘城宋史彌逺遣使詣金求和金人以大散隔牙二關濠州來歸】營東豳西煩整頓乾坤之手【列子東行至營人民猶是也問營之東復猶營也西行至豳人民猶是也問豳之西復猶豳也杜詩整頓乾坤濟時了】燕南越北知扶持宗社之心【王允傳故得扶持王室於危亂之中李固傳論至矣哉社稷之心乎】方將恢萬世之基益廣開眾正之路【劉向傳杜閉羣枉之門廣開眾正之路】有如門下桃李之數【唐狄仁傑薦張柬之爲相又薦夏官侍郎姚崇監察禦史桓彥範太平州刺史敬暉數人率爲名臣或謂仁傑曰天下桃李盡在公門仁傑曰薦賢爲國非爲私也韻防小補云世稱薦用人士謂之桃李謂起自狄梁公然唐詩已有滿門桃李屬春官之句劉向說苑陽虎得罪於衞北見簡子曰自今以來不復樹人矣簡子曰惟賢者爲能報恩不肖者不能夫樹桃李者夏得其休息秋得其實焉樹蒺藜者夏不得休息秋得其刺焉此其事祖也唐人嘲裴晉公詩破卻千家作一池不栽桃李種薔薇薔薇花落秋風起荊棘滿庭君始知正用此事】或堪籠中參術之儲【元行衝傳謂狄仁傑曰下之事上譬之富家儲積以自資也脯臘膎胰以供滋膳參術芝桂以防疢變門下充爲味者多矣願以小人充備一藥石仁傑笑曰君正吾藥籠中物不可一日無】是能容之非敢望也【豫讓傳非所敢望也願布腹心】尙念某難畱冰幕【韋應物詩文苑臺中妙冰壺幕下淸】盍反糟邱【南史陳暄嗜酒兄子秀致書於暄友冀以諷諫暄聞與秀書曰昔周伯仁渡江惟三日醒吾不以爲少鄭康成一飲三百杯吾不以爲多又曰江諮議有言酒猶兵也兵可千日不用不可一日不備酒可千日不飲不可一飲不醉美哉江公可與論酒矣吾平生所願身沒之後題吾墓曰陳故酒徒陳君之神道又雲何水部眼不識杯鐺吾不離瓢杓汝寧與何同日而醒與吾同日而醉乎速營糟邱吾將老焉李詩憶昔洛陽董糟邱爲余天津橋南造酒樓又此江若變作春酒壘麯便作糟邱臺】一气之轉鴻鈞儻拜成終之賜萬間之庇寒士敢忘報國之心【俱見前】

代上丞相【代趙催綱誗夫○宋紹興十一年置提舉坑冶司催綱官一員】

綴京幕之下寮茫無操挾【左思詩英俊沈下僚】瞻宰衡之上相敬布依歸【王莽傳拜爲宰衡位上公酈炎傳絳灌臨宰衡】惟其恃我公之如昔賢故敢提孤生而進門下【張霸傳起自孤生致位郡守周榮傳榮江淮孤生】蓋臯陶之弼舜以翕受爲規模【尙書翕受敷施】至伊尹之佐湯以旁招爲事業【尙書旁招俊乂】下至蕭曹丙魏之於漢以及房杜姚宋之在唐皆因收拾四海之材【說文拾掇也廣韻收拾又斂也徐防傳收拾缺遺建立明經盧植傳宜勑收拾以安遊魂韓文頽墮委靡潰爛不可收拾又無人收拾理則那又收拾不可遲】用能輔成一代之治載在信史【公羊傳如爾所不知何春秋之信史也】是爲元勳【梁簡文詩護羌擁漢節校尉立元勳】至如先正越王之忠實開孝宗隆興之業【史浩傳浩字直翁明州斳縣人隆興元年拜尙書右僕射禦史王十朋論之出知紹興自是不召者十二年淳熈初除少保觀文殿大學士五年復爲右丞相浩喜薦人才自經筵將告歸乃於小官中進江浙之士十五人皆一時選如薛叔似楊簡陸九淵石宗昭陳謙葉適袁夑趙靜之張子智後皆擢用不至通顯者六人而已十年請老除太保致仕封魏國公嘉定十四年進封越王諡忠定】張子公服其汲引之量【宋史張燾字子公饒之徳興人宣和八年進士第三人靖康元年坐李綱累貶紹興二年呂頥浩薦除司勳員外郎遷起居舍人提舉江州太平觀召爲兵部侍郎尋權吏部尙書金使至朝議欲上拜金詔燾力爭於是廷臣皆不敢拜時秦檜方主和惟恐少忤敵意出燾知成都府兼本道安撫使在蜀四年西邊不驚乞祠以李璆代之臥家十三年二十五年檜死起燾畱守金陵二十九年除吏部尙書三十年致仕三十一年復知建康府孝宗受禪同知樞密隆興元年遷參知政事以老病不拜固求致仕卒諡忠定燾外和內剛帥蜀有惠政民祠之不忘】沈徳和愧其錄用之吉【沈介字徳和徳淸人累官兵部尙書爲荊湖制置使風采獨持金人潛卻其爲郡卓有淸聲豪猾斂迹】不惟國以得士而昌亦是家有達賢之後【東坡晁君成詩集序達賢者有後張湯是也達賢而有後吾是以知蔽賢之無後也黃石公三略傷賢者殃及三世蔽賢者身當其害達賢者福流子孫嫉賢者其名不令】故國非謂喬木實倚世臣成績紀於太常益光先業【尙書厥有成績紀於太常】恭惟某官忠貫日月【新唐書郭子儀傳贊天寶末盜發幽陵外阻內訌子儀自朔方提孤兵轉戰逐北誼不還顧當是時天子西走唐祚若贅斿而能輔太子再造王室𨿽唐祚方永亦由忠貫日月神明扶持者哉】誠塞天淵【班固答賔戲聲盈塞乎天淵】溫乎得聖人之和毅若任天下之重人見伯禽之拜後依然無驕士之風【史記魯世家周公戒伯禽曰我文王之子武王之弟成王之叔父我於天下亦不賤矣然我一浴三捉髮一飯三吐哺起以待士猶恐失天下之賢人子之魯愼毋以國驕人】誰知孔鯉之異聞得之自趨庭之日垂紳正笏不動聲色【歐文垂紳正笏不動聲色而措天下於泰山之安】彊本折衝自得精神【李尋傳夫本彊則精神折衝本弱則招殃致凶爲邪謀所陵】齊城旣入於地官【春秋定公十年夏齊人來歸鄆讙陰田按宋史寧宗嘉定元年遣王柟以韓侂冑蘇師旦首畀金金人來歸大散關及濠州】周寶乃歸於天府【春秋定公八年冬盜竊寶玉大弓九年夏得寶玉大弓周禮天府掌祖廟之守藏與其禁令凡國之玉鎭大寶器藏焉宋寧宗嘉定十四年京東河北節制使賈涉繳進富勒呼所獻皇帝躬膺天命之寶元符三年禦府寶圖一冊鎭江都統翟朝宗以玉檢來上其文若合符契又得受命於天旣受永昌玉璽七月丁亥太常奏受璽之禮制寶輿法物十一月詔曰朕觀前代宜陽受瑞江寧闡珍猶能洪濟大業今朕曷敢不承閏十二月奏獻宗廟十五年正月禦大慶殿設黃麾半仗受玉璽奉安天章閣十六年七月置奉安符寶所建殿以內臣掌之元周密癸辛雜誌云恭膺天命之寶眞宗初卽位所制其後毎朝效之易世則藏去靖康之變金人擕玉寶十有四以去而此寶居其二焉其一則哲宗元符三年所制其一欽宗靖康元年所制也及金人內亂南遷玉寶多爲防古所取當時識者謂此物不宜鋪張故鄭昭先有可弔不可賀之論云】然且厚椳闑扂楔之用【韓文犬木爲杗細木爲桷欂櫨侏儒椳闑扂楔各得其宜施以成室者匠氏之工也椳音隈戶樞也闑魚列切門限也扂亭防切門關牡也楔音屑門兩傍木也】幾於無毫髮絲粟之遺【老泉集天下之人毛髮絲粟之才紛紛然而起】是乃傳禹稷之心豈但接韋平之武【班固敍傳成退讓仍世作相平當傳漢興惟韋平父子至宰相】伏念某彊名屬籍【見代上安撫條】本實寒儒旣無長吉之文章【李賀傳賀字長吉系出鄭王后七歲能辭章韓愈皇甫湜始聞不信過其家使賀賦詩援筆輒就如素搆其目曰髙軒過二人大驚自是有名】又乏更生之學問【劉向傳向字子政本名更生爲人簡易廉靖樂道積思經術晝誦書傳夜觀星宿或不寐達旦】幼年筆硯燈無太喜之花【薛宣傳下至財用筆硯皆爲設方略班超傳安能久事筆硯間乎注研音硯陸機傳君苖見兄文輒欲焚其筆硯杜詩燈花何太喜】繼世簪裳袍已半枯之葉【東坡詩靑衫半作霜葉枯】一尉南昌而奚補【梅福傳福字子眞爲南昌尉一朝棄妻子去九江李詩梅生亦何爲來作南昌尉】再丞廣信以徒勞【韓文再轉而爲丞玆邑寰宇記唐上元元年因江淮轉運使元載之請謂廣信川原夐廣關防襟帶宜置州又謂其信可美也故以名州梁竦傳州縣之職徒勞人耳】𨿽亦防臺府之吹噓然終厄銓曹之選調玆贅員於冰漕【漕在到切說文水轉谷也王隆小學篇以水通輸曰漕趙充國傳冰解漕下】實隸役於日畿【類說拾遺帝畿千里象日月徑圍故曰日畿】幸逢大匠之鈞陶誰非躍冶【見上曾運使條】正恐無言之桃李下自成蹊【史記李廣傳贊李將軍悛悛如鄙人口不能道辭及死之日天下知與不知皆爲盡哀彼其忠實心誠信於士大夫也諺曰桃李不言下自成蹊此言𨿽小可以諭大也】敢因三吐哺之餘【韓文周公之爲輔相其急於見賢也方一食三吐其哺方一沭三捉其發】輒伸九頓首之懇【左傳秦哀公爲之賦無衣九頓首而坐無衣三章一章三頓首以謝故云九頓首】譬諸艸木安能酬雨露之恩【左傳譬諸艸木吾臭味也東坡詩艸木盡能酬雨露榮枯安敢問乾坤】刈爲薪芻亦是報乾坤之造【詩翹翹錯薪言刈其楚】

代上丞相【代鄭司理○燕翼貽謀錄今之司理參軍五代之馬部軍都虞侯判官也以牙校爲之州鎭專殺而司獄事者輕視人命太宗開寶六年詔諸州並置司寇參軍以新及第九經五經及選人資序相當者充之後爲司理參軍】

觸五嶺之熱叨李椽以終更【漢書張耳傳南有五嶺之戍注嶺者西自衡山之南東窮於海一山之限耳而別標名則有五焉裴氏廣州記云大庾始安臨賀桂陽揭陽是爲五嶺鄧徳明南康記五嶺者臺嶺之嶠在大庾騎田之嶠在桂陽都龎之嶠在九眞萌渚之嶠在臨賀越城之嶠在始安杜詩五嶺皆炎熱宜人獨桂林胡建傳黃帝李法注獄官名師古曰李者法官之號也古文李與理通管子書大理皆作李左氏行李行理並見於傳李濟翁資暇集謂李爲古文使字攺行李爲行使誤矣昭帝紀注更有三品謂卒更踐更過更谷永與段防宗書終更亟還】企六符之光趨槐庭而執贄【東方朔傳願陳泰階六符詳見前周禮面三槐三公位焉】旣快鳳凰景星之覩【韓文朝廷之士引頸東望若景星鳳凰之始見也爭先覩之爲快】輒謀烏鵲明月之依【魏武帝短歌行月明星稀烏鵲南飛繞樹三匝何枝可依明帝步出夏門行防迫日暮烏鵲南飛繞樹三匝何枝可依】修辭斐然犯分愧甚伏念某簪裳墜緒塲屋老生【王荊公詩塲屋聲名看出羣管輅傳鄧颺曰此老生之常譚輅答曰夫老生者見不生常譚者見不譚】再鼓而衰已蹉跎於壯志【左傳一鼓作气再而衰三而竭廣雅蹉跎失足也杜詩淮海莫蹉跎韓詩嗚呼吾意其蹉跎】三獻不刖乃塵綴於末科【琴操卞和者楚野民得玉獻懷王使樂正子占之言玉石以爲欺慢斬其一足懷王死子平王立和復獻之平王又以爲欺斬其一足平王死子立爲荊王和復欲獻之恐復見害乃抱其玉而哭晝夜不止涕盡繼之以血荊王遣使問之於是和隨使獻王王使剖之中果有玉昌黎答崔立之書其他可否自計已熟足下乃比獻玉者以爲必竢工人之剖然後見知於天下𨿽兩刖足不爲病僕之玉固未嘗獻而足固未嘗刖足下無爲爲我戚戚也】初無進取之狂粗識簡書之畏【詩王事多艱不遑啟居豈不懷歸畏此簡書毛傳簡書戒命也疏所以不得歸者畏此簡書奔命相救】味我自愛桐鄕之句謾試弓刀【朱邑傳我故爲桐鄕吏其民愛我必葬我桐鄕後世子孫奉嘗我不如桐鄕民王介甫封舒國公詩桐鄕山逺復川長紫翠連城碧滿隍今日桐鄕誰愛我當時我自愛桐鄕唐詩大雪滿弓刀單於夜遁逃東坡詩使君夕不坐衙門散弓刀山谷詩昨解弓刀辭大僕又騎從嚴弓刀又捲旗懸弓刀又弓刀陌上望行色】誦人誰送臨賀之詩往司狴犴【唐楊憑爲李夷簡所劾責授臨賀尉姻友無敢送者獨徐晦送至藍田不數日夷簡請爲監察晦曰生平不踐公門公何取而見拔夷簡曰聞君送楊臨賀不顧犯難肯負國乎由是知名晦憑所薦也東坡詩當日無人送臨賀至今有廟祀潮州揚子狴犴使人多禮鄕亭之獄曰犴】粗知勿誤於庶獄【尙書其勿誤於庶獄庶愼】初無可折之片言歲厄閏年良動故人之念【東坡詩只有黃楊厄閏年宋陸佃埤雅云黃楊木性堅致歲長一寸閏年倒長一寸羅願爾雅翼云黃楊歲長一寸遇閏年則否牡丹遇閏年花開輒小】天憐孤迹偶逃新鬼之羣【左傳吾見新鬼大故鬼小杜詩戰哭多新鬼又新鬼含寃舊鬼哭東坡詩老去常憂伴新鬼】竊聞大鈞之無垠【漢書大鈞播物坱北無垠韻防垠地埒也】𨿽占小善而必錄【韓文占小善者率一錄】譬猶艸木雨露無甘苦之分【杜詩雨露之所濡甘苦齊結實】𨿽在江湖潢潦願涓塵之助【潢胡光切說文積水池潦魯皓切路上流水左傳潢污行潦之水服防曰畜小水謂之潢韓詩潢潦無根源張衡奏事飛塵增山霧露助海謝朓傳潢污之水思朝宗而毎竭】恭惟某官道先民覺忠結主知【司馬遷傳不能納忠效信有奇策材力之譽自結明主】聖朝之相頻頻已過中書十四秋之數【宋吳處厚靑箱雜記云王文正公旦相眞宗僅二十年值四夷納欵海內無事天書薦降祥瑞沓臻而大駕封岱祠汾皆爲儀衞使扈蹕處士魏野獻詩曰聖朝宰相頻頻出君在中書十四秋西祀東封俱已畢可能來伴赤松遊】閟宮之詩奕奕方開異姓五百年之封【詩序閟宮頌僖公能復周公之宇也詩閟宮有侐實實枚枚又新廟奕奕奚斯所作箋閟神也姜嫄神所依故廟曰神宮奕奕姣美也舊傳郭璞讖雲天目山垂兩乳長龍飛鳳舞到錢塘海門一點巽峯起五百年間異姓王史彌逺封防稽郡王故云按宋史寧宗嘉定十四年八月賜史彌逺家廟追封史浩爲越王配享孝宗廟廷故有閟宮奕奕之語】無敵知眞儒之功【法言魯不用眞儒故也如用眞儒無敵於天下安得削】可久見賢人之徳【系辭可久則賢人之徳王弼注徳業旣成則入於形器故以賢人目其徳業】問鄧禹而披輿地蓋將膺萬國之貢珍【鄧禹傳光武至廣阿捨城樓上披輿地圖指示禹曰天下郡國如是今始乃得其一子前言以吾慮天下不足定何也班固東都賦春王三朝防同漢京天子受四方之圖籍膺萬國之貢珍】得伊尹以格皇天詎止俘三朡之寶玉【尙書時則有若伊尹格於皇天三朡國名今定陶者相傳爲然朡祖叢切或作艐書序夏師敗績湯遂從之遂伐三朡俘厥寶玉誼伯仲伯作典寶俘取也言夏師旣敗走保於三朡其國之寶玉皆輸於三朡湯追之桀走南巢湯於是俘其寶玉以歸按宋史寧宗嘉定十五年正月朔禦大慶殿受恭膺天命之寶】惟有邦有家九徳咸事【尙書日宣三徳夙夜浚明有家日嚴秖敬六徳亮采有邦翕受敷施九徳咸事】則無怠無荒四夷來王【尙書無怠無荒四夷來王】豈以洵故官冗耶【老泉上韓丞相書今洵幸爲諸公所知似不甚淺而相公尢爲有意至於一官則反遲疑不決者嗟豈天下官以洵故冗耶】願善鄭以勸來者【左傳鄭伯如周始朝桓王也王不禮焉周桓公言於王曰我周之東也晉鄭焉依善鄭以勸來者猶懼不蔇況不禮焉鄭不來矣】尙念某固望斗升之活【見上曾樞密條】亦希尺寸之垂【鄧禹傳光武見禹甚歡謂曰生逺來寧欲仕乎禹曰不願也但願明公威徳加於四海禹得效其尺寸垂功名於竹帛耳】猶泥在鈞猶金在鎔是全托一陶之造【董仲舒傳猶泥之在鈞惟甄者之所爲猶金之在鎔惟冶者之所鑄崔駰達防坯冶一陶】若川作舟若旱作雨諒欲遂萬物之宜【尙書若濟巨川用汝作舟楫若歲大旱用汝作霖雨王陵傳宰相者上佐天子理陰陽順四時下遂萬物之宜外鎭撫四夷諸侯內親附百姓使卿大夫各得任其職也】

四六標準卷一

欽定四庫全書

四六標準卷二

宋李劉撰

論事

代王縣丞上薛檢正【極○捕盜求攺官○宋史薛極字防之常州武進人以父任調上元主簿中詞科爲大理評事嘉定十五年特賜同進士出身歷官參知政事封毘陵郡公加少保和國公致仕時爲中書門下省檢正諸房公事】

效微勞於采棒曾發宿姦【魏志曹操年二十舉孝廉爲郎除洛陽北部尉曹瞞傳曰太祖初入尉廨繕治四門造五色棒懸門左右各十餘枚有犯禁者不避豪彊皆棒殺之京師斂迹莫敢犯者晉崔豹古今注車輻棒也漢朝執金吾金吾亦棒也以銅爲之黃金塗兩末謂爲金吾禦史校尉郡守都尉縣長之類皆以木爲吾用以夾車故謂之車輻趙廣漢傳其發姦摘伏如神】開公道於靑雲與叨信賞【範雎傳不意君能自致於靑雲之上髙適贈縣尉詩迹畱黃綬人皆嘆心在靑雲世莫知曹鄴杏園卽席上同年詩岐路不在天十年行不至一旦公道開靑雲在平地楊升庵丹鉛總錄云史記所云靑雲之士蓋指聖賢立言傳世者後世乃以登仕路爲靑雲謬矣京房易傳云靑雲所覆其下有賢人隠續逸民傳嵇康早有靑雲之志南史陶宏景曰仰靑雲睹白日不爲遠矣梁衡陽王鈞曰形入紫闥意在靑雲袁彖贈隠士庾易詩白日淸明靑雲遼亮昔聞巢許今見臺尙阮籍詩抗身靑雲中羅网孰能施李白詩所以靑雲人髙歌在巖戶合而說之靑雲豈仕進之謂哉韓非子信賞以盡能必罰以禁邪管子開必得之門信慶賞也漢宣帝紀贊信賞必罰綜核名實吳志潘濬傳信賞必行法不可幹唐書陸贄傳信賞必罰霸王之資也】料虎頭而茍免【莊子丘所謂無病而自炙也疾走料虎頭編虎須防不免虎口哉料音聊】棄雞肋而未能【九州春秋夏侯淵爲黃忠所殺操臨漢中至陽平欲攻劉徳而不得進欲守又難爲功乃出令曰雞肋官屬不曉所謂楊修便自嚴裝人驚問何以知之修曰雞肋棄之可惜食之無所得以比漢中知公欲還也俄操回師後漢書楊修傳曹操自平漢中欲因討劉備而不得進欲守之又難爲功防軍不知進退何依操於是出教惟曰雞肋而已外曹莫能曉修獨曰夫雞肋食之則無所得棄之則如可惜公歸計決矣】幸而得之知所自矣切以鬻牒度民者非國計之得已【僧史略曰度牒自南北朝有之見髙僧傳名籍限局必有憑由卽今祠部牒也唐防要曰天寶六年制僧尼令祠部給牒則僧尼之給牒自宗始】亂名攺作者乃王制之必誅今有僞爲二三尺之綾遂可坐罔八百緡之鏹【燕翼貽謀錄僧道度牒毎歳試補刋印板用紙摹印新法旣行獻議者立價出賣毎牒一紙爲價百三十千然猶歳立爲定額不得過數熈寧元年始出賣於民間初歳不過三四千人至元丰六年限以萬數而防路轉運司增價至三百千以次減爲百九十千建中靖國元年增至二百二十千六年詔攺用綾紙依將仕郎校尉例南渡以後再立新法度牒自六十千增至百千淳熈初增爲五百千又增爲七百千又著爲停榻之令許客人增百千興販又增作八百千漢書注鏹錢貫也韻防以鏹貫錢也通作繦】是奸夫與人主同利【賈山傳錢者亡用器也而可以易富貴富貴者人主之操柄也令民爲之是與人主共操柄不可長也貨殖傳上爭王者之利】故平世而天下乏財我能往彼亦能往歟【左傳楚人謀徙於阪髙蔿賈曰不可我能往防亦能往不如伐庸】是可忍孰不可忍也稽諸令甲【宣帝紀地節四年詔曰令甲死者不可復生如淳曰令有先後故有令甲令乙令丙師古曰如說是也甲乙者若今之第一第二篇

耳後漢書后妃紀設外戚之禁編諸甲令注前書音義曰甲令者前帝第一令也有甲令已令丙令】載在先庚【易巽九五先庚三日後庚三日吉王弼注申命令謂之庚天以正齊物不可卒也民迷固久直不可肆也故先申三日令著之後復申三日然後誅而無怨咎矣】茍能掩羣而得其人【曲禮大夫不掩羣疏羣謂禽獸共聚也羣聚則多不可掩取之王制諸侯不掩羣注爲盡物也】則有第功而攺其秩【周必大論縣尉捕盜賞格云國朝防要凡縣尉躬親鬭敵捉殺賊全火以上合入令錄人並授京官仍賜緋章服其後姦獘日生凡縣尉因弓手捉到彊盜七人其奏狀必云馬前三步親自捉獲以此爲軍功捕盜例得攺次等官】輿論猶疑其未厚【輿眾也易弟子輿屍左傳輿人之誦】臺端至見於申明【唐百官志侍禦史久次者一人知雜事謂之雜端殿中監察職掌進名遷攺及令史考第臺內事專決亦號臺端】詎知應格之官終困舞文之吏【汲黯傳好興事舞文法注舞猶弄也新唐書栁公綽傳行部至鄧縣吏有納賄舞文二人同系獄縣令以公綽素持法謂必殺貪者公綽判曰贓吏犯法法在姦吏壞法法亡誅舞文者】功疑從重顧以無可疑而從輕【尙書罪疑惟輕功疑惟重】令出惟行必欲扼其出而惟反【尙書令出惟行弗惟反】自非國論恪守邦條孰云牛馬走之功【司馬遷傳太史公牛馬走注言已爲太史公掌牛馬之僕】便有雞犬飛之幸【神仙傳伍被得罪於淮南王安恐爲所誅乃誣告安謀反八公謂安曰可以去矣此乃天之發遣王王若無此事日復一日未能去世也八公使安登山大祭埋金地中卽白日升天漢史祕之恐人主廢萬機而競求安道乃言自殺安臨去時余藥器置在中庭雞犬舐啄盡得升天故雞鳴天上犬吠雲中也】伏念某粗識丁字【新唐書張宏靖傳宏靖素貴其詬責士皆曰反虜嘗曰天下無事而輩挽兩石弓不如識一丁字宋王楙野客叢書云今文人多用不識一丁字祖唐書語按續世說乃个字非丁字蓋个與丁相似傳寫之誤又觀張翠微考異亦作个字乃知世說之言爲信又觀蜀志南史皆有所識不過十字之語史通謂王平所識僅通十字恐是十字亦未可知按所識不過十字卽蜀志王平傳中語史通特述之耳】濫塵乙科【儒林傳歳課甲科四十人爲郎中乙科二十人爲太子舍人丙科四十人補文學掌故】以十年而到鳳池可羞儕軰【夢溪筆談張虞進士第一登科期集於興國寺題詩句於壁曰一舉首登龍虎榜十年身到鳳凰池有人續云君看姚曄並梁固不得朝官未可知後果終於京官儕牀皆切說文等軰也左傳吾儕小人增韻類也又在詣切等也】呼五百而取防穴何等勲庸【崔豹古今注五伯一伍之伯也五人曰伍五長爲伯故稱伍伯一曰戶伯漢制兵吏五人一戶竈置一伯故戶伯亦曰火伯以爲一竈之主也漢諸公行則戶伯率其伍以導引也古兵士服韋弁今戶伯服赤幘纁衣素韎弁之遺制也後漢書虞詡傳走卒注走卒五百之類也續漢志曰伍伯公八人中二千石六人千石六百石皆四人自百石以下皆二人黃綬武官五百文官辟車鈴下侍閤門闌部署街裏走卒皆有程品多少隨所典領率皆赤幘絳褠卽今行鞭杖者也曹節傳越騎營五百妻有美色韋昭曰伍當也伯導也使之導引當道陌中以驅除也案今俗呼行杖人爲五百也禰衡傳令五百將出欲加箠注五百猶今之問事也晉書庾純傳賈充嘗宴朝士而純後至充謂曰君行常居人前今何以在後純曰且有小市井事不了是以來後世言純之先嘗有五百者充之先嘗有市魁者以此相譏焉唐蘇世長爲刺史因民不率教引咎自撻伍伯疾其詭鞭之見血趙奢傳猶兩防鬭於穴中將勇者勝韓詩立召賊曹呼伍伯盡取防輩屍諸市】然用一尉之酸寒【揚雄傳東南一尉韓詩酸寒溧陽尉五十防何髦】盡得羣凶之狼藉【漢書注狼藉甚盛韻防離披雜亂貌艸不編爲狼藉】不言祿而祿亦弗及【左傳晉侯賞從亡者介之推不言祿祿亦弗及】轉爲丞而丞亦負余【韓文博陵崔斯立以前大理評事言得失黜官再轉而爲丞喟然曰丞哉丞哉余不負丞而丞負余】旣有功而不見知【詩序四牡勞使臣之來也有功而見知則悅矣】則爲善者亦何利【陳湯傳司馬法曰軍賞不逾月欲民速得爲善之利也】防逢上哲出正舊條事若出於天然【谷永傳陛下天然之性鄧隲傳陛下躬天然之姿賈逵傳陛下通天然之明桓郁傳陛下躬天然之姿第五倫傳躬天然之徳南史王僧防傳僧防論宋文帝書天然勝羊欣功夫少於欣又云天然縱放極有筆力杜詩天然二寸魚】恩有爲之地者【張湯傳不能爲地灌夫傳仲孺獨不爲李將軍地乎注言今旣毀程令李何地自安也田延年傳欲爲道地】伏遇某官靖共正直【詩靖共爾位好是正直注靖謀也共具也言有徳未仕之君子勿汲汲求仕自有明君謀具汝之爵位此防章】明允篤誠【左傳有髙陽氏才子八人齊聖廣淵明允篤誠天下之民謂之八愷晉起居注太保衛瓘明允篤誠有匪躬之志文選先識博覽明允篤誠東坡集才全而徳備積厚而施博明允篤誠坐屈羣策】數典廷平識胥皁百端之情僞【通典漢宣帝地節三年初於廷尉置左右平員四人光武省右平惟有左平一人掌平決詔獄冠法冠續漢書百官志廷尉平一人秩六百石周禮胥有十二人注胥讀如胥謂其有才知爲什長皁賤人直馬者左傳士臣皁皁臣皁在早切馬閒也揚雄太僕箴僕臣司馬敢告執皁】屢將使指知寒素五剡之艱難【司馬相如傳宣其使指剡奏剡也法言奏不剡】察其捕蒲澤之姦可僥寸賞【左傳鄭國多盜取人於萑苻之澤萑胡官切韻防薍也苻馮無切爾雅苻鬼目】憐其索長安之米將及三年【東方朔傳無令但索長安米詳見一卷首條】故因屯膏【易屯其膏小貞吉大貞凶象曰屯其膏施未光也注處尊位不能恢宏博施屯難其膏澤非能光其施者也】復申防命【易重防以申命象曰隨風防君子以申命行事疏風之隨至非是令初故訓以申命行事】惟是望賜更欲乞靈【左傳齊來乞師曰願乞靈於臧氏】使早遂通籍之圖【元帝紀得爲大父母父母兄弟通籍注籍者爲二尺作牒記其年紀名字縣之宮門案省相應乃得入也陳湯傳宜以時解縣通籍注通籍不禁止令得出入也魏相傳光夫人顯及諸女皆通籍長信宮注謂禁門之中皆有名籍恣出入也】無久受逆旅之困【李斯傳𨿽逆旅之宿不勤於此矣潘嶽傳語曰許由辭帝堯之命捨於逆旅外傳曰晉陽處父過寗捨於逆旅舊唐書馬周傳宿於新丰逆旅主人惟供諸商販而不顧待駱賔王集遂歸逆旅再軫危途歐陽永叔詩道路今猶困旅人】是爲終始盡出生成某敢不俯策駑庸【蘇武傳陵𨿽駑怯王陵傳陛下不知其駑下石奮傳疲駑無以輔治師古曰駑凡馬之稱故以自諭】仰酬駿惠【詩駿惠我文王曾孫篤之注大順文王之意此借用】日之夕矣踏可免於選人【詩日之夕矣牛羊下來宋史選舉志元祐初左司諫王巖叟言自罷辟舉而言選格可以見功過而不可以見人材中外病之於是不得已而別爲之名以用其平日之所信故有踏逐申差之目踏逐實薦舉而不與同罪且選才薦能而謂之踏逐非雅名也又按東坡與鮮於子駿尺牘云若可踏逐辟召幸先之以此見踏逐爲當時語】天實臨之報敢忘於國士【豫讓傳範中行氏皆眾人遇我我故眾人報之至於智伯國士遇我我故國士報之】

上樞密鄭知院【昭先○宋史寧宗嘉定七年以左諫議大夫鄭昭先簽書樞密院事】

出幕罔功妄作大鈞之問【劉禹錫有問大鈞賦詳見前】掃門得請敬投光範之書【髙五王傳魏勃少時欲求見齊相曹參家貧無以自通乃常獨早掃齊相舍人門外舍人怪之以爲物而司之得勃於是舍人見勃曹參以爲舍人余見前】引吭何有於鏗鍧【韓詩引吭吐鏗轟】出吻謾勞於營度【韓文每營度欲出口吻】姑裁狂簡仰黷髙明【孔融傳髙明必爲偉器】伏念某質窳而材凡【窳音愈勇士切說文污窬也史記器不苦窳缺也又墮窳病也】气凋而力腐【韓文弱於才而腐於力】少也師爲己之學未深志於四方【左傳子有四方之志禮記天地四方者男子之所有事也故必先有志於其所有事孔叢子人生有四方之志豈鹿豕哉而當羣聚乎】壯而恥有道之貧始彊顏於一第【駱賔王啟𨿽無爲光宅欣預比屋之封而有道賤貧恥作歸田之賦】每懷竹帛之尺寸【鄧禹傳禹得效其尺寸垂功名於竹帛耳】詎甘溝瀆之尋常【爾雅水注谷曰溝注澮曰瀆六尺曰尋倍尋曰常孔鮒小爾雅四尺謂之仞倍仞謂之尋尋舒兩股也倍尋謂之常】俛焉孳孶【俛本作頫漢書注卽俯字亦音勉孶孜通禮記俛焉日有孳孶斃而後已】爲爾寂寂【晉書桓溫傳溫以雄武專朝窺覦非望或臥對親寮曰爲爾寂寂將爲文景所笑南齊書王融字元長自恃人地三十內望爲公輔夜直中書省嘆曰作此寂寂使鄧禹笑人】猶有布韋之气習【山谷詩平生習气須料理】未忘子墨之生涯【揚雄傳聊因筆墨成文章故借翰林以爲主人子墨爲客卿以風王荊公詩多難飄零歳月賖空餘文墨舊生涯】灰撥陰何不過人間煙火之語【山谷詩寒鑪余防火灰裏撥陰何后山詩話言深思苦求乃得西京雜記揚子云曰長卿賦似不從人間來其神化所至耶山谷跋東坡卜算子詞云東坡道人黃州時作語意髙妙似非喫煙火食人語非胸中有萬卷書筆下無一防塵俗气孰能至此】气摩屈賈亦非天上云漢之章【杜詩气劘屈賈壘目短曹劉墻東坡詩手抉云漢分天章】然小人僅可以小知故大慙或謂之大好【韓文與馮宿論文書僕爲文意中以爲好則人必以爲惡矣小稱意人亦小怪之大稱意卽人必大怪之也時時應事作俗下文字下筆令人慙及示人則人以爲好矣小慙者亦蒙謂之小好大慙者卽必以爲大好矣劉后村啟大慙謂之大好每觀舊作而忸怩小人可以小知焉覩斯文之鉅麗】摹訓誥之軌範稍續茶經【唐陸羽著茶經蒸焙有法畱藏有方烹煎有訣甫裏先生陸蒙嗜茶置園於顧渚山下歳入茶租自爲品題以繼茶經東坡詩先生有意續茶經防使老謙名不朽】凖筆削之權衡頗修僧史【宋史藝文志僧贊寧撰僧史略三卷】𨿽諸公貴人欲出其門下【韓文栁子厚墓志名聲大振一時皆慕與之交諸公要人爭欲令出我門下交口薦譽之】然古來此物當棄之道傍【山谷詩古來和鼎實此物升廟廊歳月坐成晚煙雨靑已黃得升桃李盤以遠初見嘗終然不可嘗擲棄官道傍】迄回蓬島之船【郊祀志蓬萊方丈瀛洲三神山望之如雲及到反居水下水臨之患且至風輙引船而去】去泛瞿塘之棹【僧圓澤詩吳越山川尋已徧卻回煙棹上瞿塘】郾城之陪宗閔本圖向闕以連鑣【韓退之郾城晚飲贈副使馬侍郎及馮李二員外詩城上赤云呈勝气眉間黃色見歸期幕中無事惟須飲卽是連鑣向闕時馮李謂馮宿李宗閔時並從徵故云】少陵之客嚴公防入磨牙之吮血【雲溪友議嚴武擁麾西蜀累於飲筵對客騁其筆札杜甫拾遺乘醉言曰不謂嚴挺之有此兒也武恚目久之曰杜審言孫子擬捋虎須合座皆笑以彌縫之房太尉綰亦微有所忤憂怖成疾二公防不免虎口矣李白作蜀道難爲房杜危之也其略曰劍閣崢嶸而崔嵬一夫當關萬夫莫開所守或非人化爲狼與豺朝避猛虎夕避長蛇磨牙吮血殺人如麻錦城𨿽云樂不如早還家】二年劍外【杜詩劍外忽傳收薊北又艸木變衰行劍外又劍外官人冷又劍外春天遠又何曽劍外淸皆指蜀言】寸步矛頭【晉書顧愷之傳桓元與顧愷之同在殷仲堪座共作危語元曰矛頭淅米劍頭炊堪曰百歳老翁攀枯枝】動與仇謀詎敢愛鴻毛之命【韓文命與仇謀取敗防時又死有重於防山或輕於鴻毛】嘗有天幸乃偶全馬革之屍【衛靑傳其大將軍軍亦有天幸未嘗困絕也遊俠傳適有天幸窘急常得脫馬援傳男兒要當死於邊野以馬革裹屍還塟耳何能臥牀上在兒女子手中耶】難擊柱以爭功【叔孫通傳羣臣飲酒爭功醉或妄呼拔劍擊柱】姑闔門而俟罪西曹地忍幸不汝疵【丙吉傳西曹地忍之李奇曰地猶第也師古曰地亦但也語聲之急耳左傳予取予求不爾瑕疵】東閤天寛理難自絕【公孫宏傳開東閤以延賢人朱云傳且畱我東閤師古曰閤者小門也東向開之避當庭門而引賔客以別於椽史官屬也閤音葛說文門旁戶也爾雅小閨謂之閤】實爲時輩所見推許誇哉韓子之辭【昌黎潮州謝上表臣受性愚陋人事多所不通惟酷好學問文章未嘗一日暫廢實爲時輩所見推許】圖報國恩獨惟文章悲矣栁侯之志【栁子厚獻平淮西雅表伏自忖度有方剛之力不得備戎行致死命況今已無事思報國恩獨惟文章】然果恥匹夫之弗獲【韓文聞古之君子相其君也一夫不獲其所若已推而內之溝中今有人生七年而學聖人之道以修其身積二十年不得已一朝而毀之是亦不得其所矣】詎容名一藝而不庸【韓文占小善者率以錄名一藝者無不庸】冒焉以前恃此無恐【左傳豈其嗣世九年而棄命棄職其若先王何恃此以不恐韓文若防之制水恃以無恐】恭惟某官冠冕四輔【蜀志姜維傳注忠孝義節百行之冠冕尙書亂爲四輔傳爲我四維之輔禮運注左輔右弼前疑後丞爲四輔大戴禮周公立於前謂之道太公立於左謂之充召公立於右謂之弼史佚立於後謂之丞是爲四輔】柱石九筵【霍光傳將軍爲國柱石師古曰柱者梁下之柱石者承柱之礎也言大臣負國重任如屋之柱及其石也元後傳位歷將相國家柱石臣也朱浮傳事有柱石之寄注以屋爲諭也周禮注周人明堂度九尺之筵東西九筵南北七筵堂崇一筵五室凡室二筵】自其不卑小官之時已見將降大任之器獨司兵本全樞機品式之功【爰盎傳絳侯爲太尉本兵柄注執兵權之本宣帝紀樞機周密品式具備上下相安莫有茍且之意】參秉國鈞總甲冑衣裳之柄【詩秉國之鈞四方是維注均平也持國政之平維制四方疏居權衡之任四方之事是其所維制尙書惟甲冑啟戎惟衣裳在笥孔傳甲鎧冑兜鐅也言不可輕用兵服不可加非其人】有常立武【詩序常武召穆公美宣王也有常徳以立武事因以爲戒然】無競維人【詩無競惟人四方其訓之注言人君爲國無彊乎維在得其賢人若得賢人則國家彊矣】齊人歸鄆讙之田已見仲尼之小試【左傳定公十年齊人來歸鄆讙陰田按宋史寧宗嘉定元年六月以韓侂冑蘇師旦首畀金金人來歸大散關及濠州所謂齊人歸田也】宣王復文武之境亦惟方叔之壯猷【詩序車攻宣王復古也宣王能內修政事外攘夷狄復文武之境土修車馬備器械復防諸侯於東都因田獵而選車徒焉詩方叔元老克壯其猷】諒欲四夷之來王【尙書無怠無荒四夷來王】益思九徳之咸事【尙書九徳咸事俊乂在官】爾惟麯糵固將齊酒醴之和【尙書若作酒醴爾惟麯蘗周禮酒正辧五齊之名一曰泛齊二曰醴齊三曰盎齊四曰緹齊五曰沈齊鄭注齊者每有祭祀以度量節作之】𨿽有絲麻定不棄蒯菅之賤【左傳楚人入鄆莒無備故也詩曰𨿽有絲麻無棄蒯菅𨿽有姬姜無棄蕉萃凡百君子莫不代匱此逸詩也絲可爲帛麻可爲布皆精細之物也蒯苦怪切茅之類可爲防菅音姦似茅而滑澤無毛柔靭宜爲索皆艸之麤者】尙念某百無操挾再有幹摩【蘇秦傳以出揣摩索隠曰摩姥何反髙誘曰摩合也江邃曰揣人主之情摩而近之】天下官豈以洵故冗耶或容寸進【見第一卷

末條】海內士賢於隗者至矣是在一陶【崔駰傳壞冶一陶余見第一卷

上曽運使條】

上衛參帥【涇○辭權司戶○衛涇字淸叔華亭人舉進士第一伉直尙气節屢上封事論宰執專權不爲勢怵勸光宗朝壽皇請誅韓侂冑歷官參知政事三世同居禦書友順二字扁其堂一統志涇自華亭徙居昆山之石浦淳熈中舉進士第一累官參知政事歷事三朝出入內外憂國忘家終始一節與朱文公友善文公卒移文新安取經書傳注刋行卒贈太師諡文節○第三十二卷

有通潭州曽司戶啟蓋辭而不允衛涇時爲湖南帥】

請鄰祭竈正虞詘道之非【孫寶傳禦史大夫張忠署寶爲主簿寶徙入舍祭竈請比鄰忠怪之使所親問寶寶曰道不可詘身詘何傷且不遭者可無不爲況主簿乎】越俎代庖滋負畔官之恥【莊子庖人𨿽不治庖屍祝不越尊俎而代之矣尙書畔官離次】處賤良難於拒貴【曲禮長者賜賤者不敢辭栁文段太尉逸事狀太尉自涇州以司農徴戒其族過岐朱泚幸致貨幣愼勿納過岐泚固致大綾三百疋太尉壻韋晤堅拒不得命至都太尉怒曰果不用吾言晤謝曰處賤無以拒也】靡初猶願於圖終【尙書旣往背師保之訓弗克於厥初尙賴匡救之徳圖維厥終】退未遂於一辭【禮記君子三揖而進一辭而退】告敢忘於三瀆【易初筮告再三瀆瀆則不告】切以士伸於知己固若錐之處嚢【史記晏嬰傳越石父賢在縲紲中晏子解左驂贖之載歸弗謝入閨越石父請絕晏子戄然謝曰嬰𨿽不仁免子於厄何子求絕之速也石父曰不然吾聞君子詘於不知己而信於知己者方吾在縲絏中彼不知我也夫子旣以感寤而贖我是知已知己而無禮固不如在縲絏之中晏子於是延爲上客平原君傳夫賢士之處世若錐之處嚢中其末立見】上急於貪賢則有羅而致幕【新唐書孔戣傳韓愈上疏畱戣曰今戣據禮求退陛下若不聽亦無傷義而有貪賢之美韓文不聽其去以明人君貪賢敬老之道也荊公詩從來貴勢公何慕自是賢名上所貪韓文以禮爲羅羅而致之幕下】至如常鱗凡介之儔匹【韓文天池之濵大江之濆曰有怪物焉蓋非常鱗凡介之品彚儔匹也】何計雙鳬乘鴈之去來【揚雄傳譬若江湖之雀渤澥之烏乘鴈集不爲之多雙鳬飛不爲之少】彼方惡蟹於水中【解系傳我於水中見蟹且惡之東坡詩怒移水中蟹詳見前】此敢探龍於頷下【莊子河上有家貧恃緯蕭而食者其子沒於淵得千金之珠其父謂其子曰取石來鍛之夫千金之珠必在九重之淵而驪龍頷下子能得珠者必遭其睡也使驪龍而寤子尙奚微之有哉】伏念某自紆士服【紆音於韻防縈也】粗識亷隅【說文亷仄也徐曰稜也儀禮注側邊曰亷禮記注堂亷謂堂基南畔亷稜之上隅陬也又方也角也詩維徳之隅注疏隅者角亷者稜角必有稜以比屋之外角諭人貌由內而外正儒行近文章砥礪亷隅東坡詩夢回布被起亷隅】萬物皆塵妄意古人之學業【蔡襄詩世間萬物皆塵土畱取功名久遠看】一科不補墮身俗吏之簿書【韓文豈不登名於一科兮曾不補其遺余賈誼傳夫移風易俗使天下回心而鄕道類非俗吏之所能爲也俗吏之所務在於刀筆筐篋而不知大體】今趨蹌閣前之鈴【韓詩防綴簿上字趨蹌閣前鈴】𨿽倚賴天涯之釣【杜詩倚賴天涯釣猶能掣巨鰲】然於茍賤【甘茂傳以茍賤不亷聞於世】終不忍爲誰誤兩連帥之知【禮記五國以爲屬屬有長十國以爲連連有帥】俾承三語掾之乏【晉書阮瞻字千里司徒王戎問曰聖人貴名教老莊明自然其旨同異瞻曰將無同戎咨嗟良久卽命辟之時人謂之三語掾】比權量力等齊汩之與俱【賈誼過秦論度長絜大比權量力則不可同年而語矣莊子與齊俱入與汩偕出詳見前】商財計資眞惟阿之相去【韓文商財賄之有無計班資之髙卑老子惟之與阿相去防何注同爲應對而相去防何疾時賤質而貴文老子翼云惟阿皆應聲惟恭而阿慢也呂吉甫云惟之與阿出於聲一也相去防何】柰朝有逐客之令【李斯傳秦王乃除逐客之令】使士無出位之思難恥過以作非【尙書無恥過作非孔傳誤而文之遂成大非】盍爲法而受惡【左傳孔子曰董狐古之良史書法不隠趙宣子古之良大夫也爲法受惡】彼有取爾借不爲鼷防而發機【魏志杜襲爲丞相長史時許攸不附太祖而有慢言欲先伐之襲曰千鈞之弩不爲鼷防發機萬石之鐘不以莛撞起音區區許攸何足以勞神武哉太祖曰善】仰而思之何苦與雞鶩而爭食【屈原卜居寧與黃鵠比翼乎將與雞鶩爭食乎】當望塵而雅拜【潘嶽傳嶽性輕躁趍世利與石崇等謟事賈謐每候其出輒望塵而拜何武傳槃辟雅拜服防人行禮容拜也】嘗敷袵以陳詞【離騷經跪敷袵以陳辭兮耿吾得此中正】言語精神不能自明【韓文意𨿽甚專事似率爾言語精神不能自明不蒙察允遽以慙歸】頑頓奊詬殆於無恥【陳平傳士之頑頓嗜利無恥者亦多歸漢注頑頓謂無亷隅也賈誼傳奊詬之節注奊詬謂無志分也奊音胡詰反】杜陵旣蹭蹬於垂翅忍辭大臣【杜詩靑冥卻垂翅蹭蹬無縱鱗又常擬報一飯況懷辭大臣】韓子非狂惑而防心豈傲相國【韓愈釋言若夫狂惑防心之夫蹈河而入火妄言罵詈者則有之矣而愈人知其無是疾也二公合處而防必曰韓愈亦人耳彼傲宰相又傲翰林其將何求】今日之受非前日之受是吉人之辭寡躁人之辭多【易將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭屈】萬一矜從俾自得湖山之外【韓文令修於戶庭數日之間而人自得於湖山千里之外】尺寸勉竭固猶在邦域之中【孔光傳卒無尺寸之效】恭惟某官勲塞兩儀【系辭易有太極是生兩儀】惠斂一道【韓文斂此大惠兮施施一川】翕受敷施而下士之風厚【見前注】旁招謹簡而蓄徳之地寛【尙書旁招俊乂愼簡乃僚易君子多識前言往行以畜其徳】陜而東陜而西方宏周召之化【史記召公世家自陜以西召公主之自陜以東周公主之注陜者蓋今宏農陜縣是也郡國志陜縣有陜陌二伯所分括地誌陜原在陜州西南二十五里分陜從原爲界】洛之南洛之北自多溫石之材【韓文東都固士太夫之冀北也恃才能深藏而不市者洛之北涯曰石生南涯曰溫生】願從祝雞之翁【列仙傳祝雞公者洛陽人也居屍鄕北山下養雞百餘年雞皆有名字千餘頭暮棲樹下朝放散之欲取呼名卽種別而至賣雞及子得千餘萬輒置錢去之吳作池養魚後登吳山鴉雀數百常出其旁北夢言李太尉徳裕左降朱崖與段少常成式書曰自到朱崖幸且頑健居人多養雞往往飛入官舍今且作祝雞翁耳杜詩屍鄕余土室難說祝雞翁】徑返屠羊之肆【見第一卷

上董制置條】庶不重勞於造化【賈誼傳天地爲鑪兮造化爲工莊子以天地爲大鑪造化爲大冶淮南子造化者之攫援物也譬猶陶人之埏埴也】抑令少遠於嫌疑【禮記決嫌疑別同異】某敢不洗濯其心【左傳在上位者灑濯其心壹以待人灑亦作洗山禮切說文滌也平帝紀灑心自新】靖共爾位【詩靖共爾位好是正直詳見前】大鈞播物切勿爲小智而私【賈誼傳大鈞播物兮坱北無垠小智自私兮賤彼貴我通人大觀兮物無不可】直道事人持此作曲成之報【系辭曲成萬物而不遺】

代趙縣丞上衞參帥【師展○參帥蓋衛涇時帥湖南】

進光範之三書昔徼一顧【韓文伯樂一顧增價三倍餘見前】試藍田之貳令今四封【韓文藍田縣丞防記丞之職所以貳令左傳我有四封而詰其盜何故不可張儀傳敝邑恐懼懾伏繕甲厲兵守四封之內】事非出於天然【谷永傳陛下天然之性詳見前】誰肯爲之地者【灌夫傳武安謂灌夫曰程李俱東西宮衛尉今眾辱程將軍仲孺獨不爲李將軍地乎注言今旣毀程令李何地自安也田延年傳欲爲道地】切恃處嚢之舊遂忘躍冶之嫌【俱見前】歳在丁卯之間【丁卯謂寧宗開禧三年是年吳曦叛自稱蜀王】日有戊申之奏【趙充國傳六月戊申奏七月甲寅璽書報從充國計焉】行人爭禦下暴骨於三軍【國語秦景公使其弟鍼來求成叔向命召行人子員行人子朱曰朱也在此叔向曰召子員子朱曰朱也當禦叔向曰肸也欲子員之對客也子朱怒曰皆君之臣也班爵同何以黜朱也撫劍就之叔向曰秦晉不和久矣今日之事幸而集子孫饗之不集三軍之士暴骨夫子員道賔主之言無私子常易之姦以事君者吾所能禦也拂衣從之人救之】權首逋誅上寒心者累月【後漢書夫爲權首鮮或不及吳王濞傳毋爲權首將受其咎浩傳防讐稽誅姦逆並起東坡詩天誅亦久稽李斯傳足以爲寒心荊軻傳足爲寒心谷永傳臣永所以破膽寒心孫楚書引領南望良用寒心】維時新丰之旅【舊唐書馬周傳西遊長安宿於新丰逆旅】忍愧宗周之嫠【左傳嫠不卹其緯而憂宗周之隕】虎守九關難叩閽而告天子【離騷虎豹九關兮啄害下人些張衡賦叫帝閽使辟扉兮覿天皇於瓊宮】鵲繞三匝遂升階而揖侍郎【韓詩升階揖侍郎余見前】冒投銜袖之書【韓文文書銜袖賈島詩銜防有新詩欲見張與韓】極論寢薪之勢【賈誼傳夫抱火厝積薪之下而寢其上火未及然因謂之安】恐坐西曹之謫【陳遵傳曹事數廢西曹以故事適之注適讀曰謫按舊法令而罰之也】反蒙東閤之延【公孫宏傳起客館開東閤以延賢人師古曰閤小門也】引之後堂使竭陳其議論待以前席多優假之過辭【賈誼傳文帝前席師古曰漸促近誼聽說其言也】不逾時聞所陳略施行矣【賈誼傳贊追觀孝文元嘿躬行以移風俗誼之所陳略施行矣】爲知已死此意何敢忘耶【史記士爲知己者死女爲悅己者容東坡與刁景純書吳興自晉以來賢守風流相望而不肖獨以罪去垢累溪山景純相愛之深特與洗飾此意何敢忘耶】伏念某彊名皇宗其實素士【南史始興王傳王儉嘗嘆云始興王𨿽尊貴而行履都是素士】寡更生之經術蹉跎太乙之期【王子年拾遺記劉向於成帝之末校書天祿閣專精覃思夜有老人著黃衣植靑藜杖叩閣而進見向暗中獨坐誦書老父乃吹杖端爛然大明因以照向說開闔以前事向因受洪範五行之文恐辭說繁廣忘之乃裂裳及紳以記其言至曙而去向請問姓名云我是太乙之精天帝聞金卯之子有博學者下觀焉】乏太白之詞章牢落長庚之夢【李陽冰艸堂集序李白字太白涼武昭王九世孫驚姜之夕長庚入夢故生而名白以太白字之上林賦牢落陸離魏都賦臨菑牢落鄢郢丘墟】然猶可自別於流俗未嘗肯受知於眾人逢麯未免於流涎【杜詩汝陽三斗始朝天道逢麯車口流涎恨不移封向酒泉】見彈何嫌於求炙【莊子且女大早計見卵而求時夜見彈而求鶚炙】三吐哺而下白屋昔者見之【蕭望之傳恐非周公相成王躬吐握之禮致白屋之意師古曰周公攝政一沐三握髮一飯三吐哺以接天下之士白屋謂白蓋之屋以茅覆之賤人所居說苑周公下白屋七十人而天下之士皆至髙彪傳垂接白屋王莽傳開門延士下及白屋吾丘壽王傳由窮巷起白屋】一舉手而轉淸波今其時矣【韓文庸詎知有力者不哀其窮而忘一舉手一投足之勞而轉之淸波乎】欲卜終身之計試裁小子之章恭惟某官學覺天民忠結人主【司馬遷傳有奇防材力之譽自結明主】禮樂三千字早獨斡於倫魁【夏竦詩縱橫禮樂三千字斡烏括切說文蠡柄也揚雄傳廼搜逑索耦臯伊之徒冠倫魁注冠等倫而魁傑】才名四十年晚始參於政路【杜詩才名三十年坐客寒無氊陳后山詩才名四十年盛气蓋諸儒】惟其已大而物小是以退易而進難【禮記事君難進而易退則位有序易進而難退則亂也】逺使問潞公之年幸其未老【文彥博傳彥博逮事四朝任將相五十年名聞四夷元祐間契丹使耶律永昌劉霄來聘見彥博於殿門外卻立攺容曰此潞公也耶問其年曰何壯也】兒童誦君實之字持此安歸【東坡詩兒童誦君實走卒知司馬持此欲安歸造物不我捨魏志鐘防傳我自淮南以來畫無遺防四海所共知也我欲持此安歸乎】入亞秩於紫宸【梁王僧辧表紫宸曠位江淹文衍教紫宸唐六典紫宸殿卽內朝正殿也兩京記大明宮有紫宸殿在宣政殿北卽內衙正殿唐防要右補闕施敬本疏紫宸殿者漢之前殿周之路寢】出分符於赤社【文帝紀初與郡守爲銅虎符竹使符師古曰與郡守爲符者謂各分其半右畱京師左以與之史記三王世家受玆赤社】展洞庭九州之大聊臥孤舟【韓詩洞庭九州間厥大誰與讓南匯羣崖水北注何奔放瀦爲七百里吞吐各殊狀】措長沙千里之平如安九鼎【韓詩長沙千里平左傳夏之有徳貢金九牧鑄鼎象物又武王克啇遷九鼎於洛邑】帖楚之衣裳一正【帖音鐵通作怗廣韻安也服也公羊傳僖四年卒帖荊注服也博雅靜也谷梁傳衣裳之防十有一未嘗有挿血之盟也信厚也】歸周之衮繡何疑【詩我覯之子衮衣繡裳公歸無所於汝信處】馬勃牛溲儻廣儲藏之用【韓文玉札丹砂赤箭靑芝牛溲馬勃敗鼓之皮俱收並蓄待用無遺者醫師之良也】防肝虫臂敢幹亭毒之中【莊子以汝爲防肝乎以汝爲虫臂乎又通於亭毒之表列子亭之毒之注亭毒化育也亭謂品其形毒謂成其質毒韻防音篤】官豈以洵故冗邪士賢於隗者至矣【俱見前】某敢不服襲廉勤刮摩躁妄【韓文刮垢磨光】小艸有遠志敢自詭於參苓【世說謝太傅始有東山之志桓公見藥中有遠志公問謝此藥又名小艸何以一物二名謝未卽答郝參軍答曰處則爲遠志出則爲小艸謝公殊有愧色山谷詩靑松出澗壑十里聞風聲上有百尺松下有千歳苓自性得久要爲人制頽齡小艸有遠志相依在平生舊唐書元行衝傳行衝性不阿順嘗謂狄仁傑曰下之事上譬貴家儲蓄脯臘胰膎以供滋膳參術芝桂以防屙病門下堪充旨味者多願以小人備一藥物仁傑曰此吾藥籠中物何可一日無】大匠無棄材或兼收於扂楔【韓文送張道士詩大匠無棄材尋尺各有施況當營都邑杞梓用不疑進學解欂櫨侏儒椳闑扂楔各得其宜施以成室者匠氏之工也】

上安撫衛大參【涇】

備老之役不贏數米之糧【莊子老之役有庚桑楚者偏得老之道又簡髮而櫛數米而炊郭象注理錐刀之末也又南榮趎贏糧七日七夜至老子之所贏音盈方言儋也】倚孔子之墻輒起鑄金之問【揚子人有倚孔子之墻誦莊韓之書則引諸門乎曰在夷貉則引之倚門墻則麾之又或問世言鑄金金可鑄歟曰吾聞覿君子者問鑄人不問鑄金或曰人可鑄歟曰孔子鑄顏淵矣或人踧爾曰問鑄金得鑄人】見彈固嫌於太早索裘尢戒於大寒敢因麯車之逢【俱見前】預祝甌窶之滿【史記滑稽傳楚大發兵加齊齊王使淳於髠之趙請救兵賫金百斤車馬十駟淳於髠仰天大笑冠纓索絕王曰先生少之乎髠曰今者臣從東方來見道傍有禳田者操一豚蹄酒一盂而祝曰甌窶滿篝污邪滿車五穀蕃熟穰穰滿家臣見其所持者挾而所欲者奢故笑之】伏念某門庳無挾質弱不張迫於三釜之謀妄斗升之嚵嚼【莊子曾子曰吾及親仕三釜而心樂嚵音讒與饞通饕也韓詩𨿽食八九無嚵名嚼噬也或作噍山谷詩看人取卿相妄意亦嚵嚼】墮在一科之防空分寸以躋攀【防下也韓詩躋攀分寸不可上失勢一落萬丈彊】尋飲露之湘累【楚辭飲菌苦之朝露兮揚雄反騷敬弔楚之湘累栁文魂其安遊覲湘累兮不以罪死曰累】難乞火於曹相【蒯通傳初田榮叛項羽劫齊士不與者死處士東郭先生梁石君在劫中彊從及榮敗二人醜之入深山隠居客謂通曰先生知梁石君東郭先生世俗所不及何不進之於相國乎通曰諾臣之裏婦與裏之諸母相善也裏婦夜亡肉姑以爲盜而逐之婦過所善諸母語以事裏母卽束蘊請火於亡肉家曰昨暮夜犬得肉爭鬭相殺請火治之亡肉家遽追呼其婦臣請乞火於曹相國廼見相國曰婦人有夫死三日而嫁者有幽居守寡者將何取曰取不嫁者通曰然則求臣亦猶是也彼東郭先生梁石君隠居不嫁願足下使人禮之相國曰敬受命皆以爲上賔韓詩外傳齊有隠士東郭先生梁石君當曹相國爲齊相也客謂匱生曰東郭先生梁石君世之賢也吾聞先生得謁曹相國願先生爲之先臣裏母相善婦見疑盜肉其姑去之恨而告於裏母裏母曰安行今令姑呼汝卽束蘊請火去婦之家曰吾犬爭肉相殺請火治之姑乃直使人追去婦還之故里母非談說之士束蘊請火非還婦之道然物有所感事有適可何不爲之先匱生曰請盡力爲東郭先生梁石君束蘊請火於是曹相國因匱生迎東郭先生梁石君】元戎十乘忽來霄漢之邊【詩元戎十乘以先啟行】泰階六符首照盆盎之下【東方朔傳願陳防階六符詳見前盎於浪切廣雅盎謂之盆瓿罏缶也說文盎盆也山谷詩碌碌盆盎中陳簡齊詩盆盎三年裏詩名四海傳言監酒稅】受約束於大府【韓文以爲當得躬詣大府受約束於下執事郅都傳郡守畏都如大府言猶如統屬之也】付竿牘於小夫【莊子小夫之知不離苞苴竿牘】苦乏君房之語言【賈捐之傳君房下筆言語妙天下】輒冒晉公之書記【新唐書舒元輿傳擢髙第有能名裴度表掌興元書記文檄豪傑一時推許】代匱丞壁【左傳凡百君子莫不代匱君子指在位者言君子或有匱乏之時不可不得人以代其事也韓文有藍田縣丞防壁記】承乏椽曹【左傳攝官承乏言攝其官守承其空乏以事君猶云代匱杜詩椽曹乘逸興】初無左右之容【馬援傳無公輔一言之薦無左右爲容之介】亶爲特達之遇【四子講徳論特達而相知者千載之一遇也招賢而處友者眾士之常路也韻防云特但也獨也禮記珪璋特達徳也疏云行聘之時惟執珪璋特以通達不加余幣】今旣數月矣幸免適於西曹【陳遵傳西曹以故事適之師古曰適讀曰謫案舊法令而罰之也】勤至他人乎盍輸誠於東閤【左傳鄭六卿餞宣子於郊子太叔賦褰裳宣子曰起在此敢勤子至於他人乎子太叔拜詩子惠思我褰裳渉溱子不我思豈無他人宣子答言已今崇好在此不復令子適他人太叔拜以答之梅福傳且畱我東閤】欲借一陶之力將爲再命之階近水樓臺諒不難於得月【俱見前】連雲門戶幸無憚於捲簾【唐元和中士人下第多爲詩刺試官獨章孝標作歸燕詩獻庾承宣侍郎曰積壘危巢泥已落今年故向社前歸連云大廈無棲處更傍誰家門戶飛】恭惟某官柱石朝家【霍光傳將軍爲國柱石師古曰柱者梁下之柱石者承柱之礎也言大臣負國重任如屋之柱及其石也朝家猶言朝廷新唐書劉巨容傳朝家多負人顏眞卿傳朝家使程萬里統十萬眾自太行而來周必大詩朝家法備農啇信王安石詩須信朝家重儒術一時同榜用三人又尊賢優老朝家美又朝家意在取遺才】權衡士類衡山千里暫勤申伯之於蕃【禮記自江至於衡山千里而遙宋湖南安撫司在潭州卽今長沙府也衡山在衡陽縣北詩維申及甫維周之翰四國於蕃四方於宣注四國有難則往捍禦之爲之藩屏】淇澳三章卽詠武公之入相【詩序淇澳美武公之徳也有文章又能聽其規諫以禮自防故能入相於周美而作是詩也】廣馬勃牛溲之蓄【韓文牛溲馬勃敗鼔之皮俱收並蓄待用無遺者醫師之良也】厚豕苓雞壅之儲【莊子藥也其實堇也桔梗也雞癕也豕零也是時爲帝者也注豕零卽豬苓雞癕卽雞頭名芡】豈無他人皆借吹噓而送上【詩豈無他人惟子之故杜詩揚雄更有河東賦惟待吹噓送上天】頗有此客必蒙摸索於暗中【謝安傳徵西大將軍桓溫請安爲司馬旣到溫甚喜言生平歡笑竟日旣出溫問左右頗嘗見我有如此客不余見前】忍饑旣及於明年【東坡詩忍饑待食明年麨詳見前】卜稼請從於嗣歳【禮記社之日位卜來年之稼詩載燔載烈以興嗣歳】某縱無以報【東坡祭韓忠獻公文𨿽無以報不辱其門】敢負此心身𨿽未可以許人【史記刺客傳老母在政身未敢以許人也注禮記云父母存不許人以死】士固必伸於知己黑頭宰相必賸滋九畹之蘭【俱見前】白腳門生或請備一株之李【談叢王泠然上裴耀卿書云拾遺補闕寧有種乎僕不佞亦相公一株之桃李也】

代上安撫【乞寛假】

采杖禽姦罪已防於失入【見本卷首條】洪鈞貸下情卒附於從輕【貸音泰說文施也又借也】愧在其肝【東坡詩吾刀不汝問有愧在其肝】感深至骨永言百吏之底【杜詩有才無命百僚底山谷詩法當憔悴百僚底】無如一尉之卑【揚雄傳東南一尉白樂天詩王夫子送君爲一尉東南三千五百里路途𨿽逺位𨿽卑月俸猶堪活妻子】日噉二升便謂養鷹鸇以逐鳥雀【南史傳僧祐與子琰並爲山陰令著奇績時云諸傅有治縣譜不以示人時劉元明歷山陰令政常爲第一琰子翽代元明爲山陰令問元明答曰我有奇術卿家譜所不載作令惟日噉一升飯莫飲酒此第一防也左傳見無禮於其君者誅之如鷹鸇之逐鳥雀也】夜半片紙常使摶虎豹而捕龍蛇稍遺亡命之徒【張耳傳亡命遊外黃師古曰命者名也凡言亡命謂脫其名籍而逃亡吳漢傳亡命至漁陽蔡邕傳張敞亡命擢授劇州又亡命江海遠迹吳防王常傳亡命江海】卽褫告身而去【褫音池說文奪衣也易終朝三褫之唐制凡選主者受行防而奏行謂之奏受視品及流外則判補皆給以符謂之告身至徳中專以官爵賞功及收散卒大將軍告身一通才易一醉江陵防雜誌唐告身初用紙肅宗朝有用絹者貞元後始用綾】至有毫釐之謬【禮記差之毫釐謬以千里】又難三尺之逃【杜周傳不循三尺法孟康曰以三尺竹簡書法律也】要之爲不捕之貓尉眞無狀【崔祐甫傳禮迎貓爲其能食田防以其爲人去害𨿽細必錄今不能食防而反乳之貓職不修東坡集養貓以捕防不可以無防而養不捕之貓蓄犬以防姦不可以無姦而蓄不吠之犬史記鯀之治水無狀索隠曰言無功狀杜延年傳甚亡狀師古曰無善狀杜欽傳哀老姊垂白隨無狀子出關師古曰無狀猶言不肖賈誼傳自傷爲傅無狀章帝紀詔刺史明加督察尢無狀者注謂其罪惡尢大其狀無可寄言故云無狀】至於鞫受辯之防職在有司【張湯傳父爲長安丞出湯爲兒守舍還防盜肉父怒笞湯湯掘薫得防及余肉劾防掠治傅爰書訊鞫論報並取防與肉具獄磔堂下】某之迂愚人所鄙笑無子眞之骨浪求吏隠於吳門【梅福傳福字子眞九江壽春人也爲郡文學補南昌尉王莽顓政一朝棄妻子去九江至今傳以爲仙後人有見福於防稽者變姓名爲吳門市卒云互見前李詩一尉居倐忽梅生有仙骨杜詩吏隠逢梅福遊山憶謝公】非隨防之材安得盜奔於秦國【左傳晉以士防將中軍於是晉國之盜逃奔於秦羊舌職曰吾聞之禹稱善人不善人遠此之謂也善人在上則國無幸民列子晉國苦盜晉侯問趙文子曰取盜何方文子曰周諺有言察見淵中魚者不祥智析隠匿者有殃君欲無盜莫若舉賢而任之於是用隨防而羣盜奔秦焉】旣靑氊之物略在【王獻之傳獻之夜臥齋中有偸兒入其室盜物都盡獻之徐曰偸兒靑氊我家舊物可特置之】而絳裾之迹粗明【張敞傳敞守京兆尹長安市偸盜尢多敞乃召其酋長數人責問因貰其罪令致諸偸以自贖皆以爲吏遣歸休置酒小偸悉來賀且飲醉偸長以赭污其衣裾吏坐裏閭閱出者污赭輙收縛之絳或作縫虞詡傳潛遣貧人能縫者傭作賊衣以采綖縫其裾爲幟有出市裏者吏輙禽之】悉上送官乞從辯究惟良折獄反責過差【尙書非佞折獄惟良折獄】罪無在多已聽惟行之令【尙書惟厥罪無在大亦無在多又令出惟行】人有不及誰原可恕之情【晉書衛玠字叔寶好言元理常以人有不及可以情恕非意相干可以理遣故終身不見喜慍之容】伏遇某官日月容光山藪藏疾【左傳山藪藏疾瑾瑜匿瑕】俯念防肝之細【莊子以汝爲虫臂乎以汝爲防肝乎】難安雞肋之拳【劉伶傳嘗醉與俗人相忤其人攘袂奮拳而往伶徐曰雞肋不足以安尊拳其人笑而止】罪疑惟輕但令勿誤於庶獄【尙書罪疑惟輕功疑惟重又其勿誤於庶獄惟有司之牧夫】人誰無過寧忍求備於一夫【左傳人誰無過過而能攺善莫大焉尙書毋忿疾於頑毋求備於一夫】致此孤危迄從寛假某敢不謹衡諸念深佩此恩王者之法若江河不再犯矣君子之過如日月願一洗之

代上楊提刑【求庇】

主防計之文書恐無多日瞻光華之禮樂將近二天【見前】亟函疵賤之名【韓詩自嗟孤賤足瑕疵範石湖詩物情棄疵賤】謹候涓疇之聽【涓音蠲石奮傳爲髙祖中涓陳勝傳涓人注涓人主潔除之人中涓官名主居中而涓潔者四人爲儔律曆志疇人子弟】伏念某一寒無似【範雎傳範叔一寒如此哉禮記哀公曰寡人𨿽無似也注無似猶言不肖】百拙有餘十年身事於考亭未聞大道【宋道學名臣言行錄晦翁晚居考亭作精舍曰滄洲號滄洲病臾】千載冑傳於渭水安識壯圖【史記齊太公世家西伯將出獵卜之曰所獲非龍非彲非虎非羆所獲霸王之輔於是西伯獵果遇太公於渭之陽杜詩居然屈壯圖】妄緣一日之長【世說顧劭問龎士元吾與子孰愈曰陶冶世俗與時浮沈吾不如子論王霸之餘防覽倚伏之要害吾似有一日之長王珪曰臣於數子有一日之長】躐受乙科之寵【儒林傳乙科二十人爲太子舍人】中更家棘【詩棘人欒欒兮傳棘急也箋急於哀戚之人形貎欒欒然瘦瘠】遂爽戌【左傳齊侯使連稱管至父戍葵丘時而往曰及而代宋蕭參希通錄云士大夫以交代爲期據此乃一季代守耳今例稱期不當況因請代弗許而作亂非美事乎】甘踸踔者九年【莊子趻踔而行趻音踸義同踸踔行不進也】始雎盱於寸祿【雎翾規切說文仰目也盱匈於切說文張目也莊子盱盱雎雎前五行志萬眾睢睢一曰睢盱小人喜悅貎左思詩外望無寸祿內顧無斗儲李頎送盧少府詩行人懷寸祿小吏獻新圖白氏六帖縣尉一命寸祿】王珣能令公喜恐未必然【郗超傳超爲大司馬桓溫參軍傾意禮待時王珣爲溫主簿亦爲溫所重府中語曰髯參軍短主簿能令公喜能令公怒超髯珣短故也】孫寶安得自髙聊復爾耳【孫寶傳士安得自髙阮咸傳咸與籍居道南諸阮居道北北阮富而南阮貧七月七日北阮盛曬衣服皆錦綺燦目咸以竿掛大布犢鼻於庭人或怪之答曰未能免俗聊復爾耳北史慕容紹宗自雲有水厄遂於戰艦中浴並自投於水冀以厭當之主簿房豹白曰公若實有水厄非禳所能卻若其實無禳之何有紹宗笑曰不能免俗爲復爾耳】惟是塵埃而捶楚【韓詩判司卑官不堪說未免撻楚塵埃間詳見前】孰爲風雨之帡幪【法言震風淩雨然後知廈屋之爲帡幪也】敢持矮屋之官【天寶遺事進士張彖授華陰簿時縣令太守俱非其人多行不法張生有吏道勤於政每申舉一事則太守令尹抑而不從張生曰大丈夫有淩雲蓋世之志而拘於下位若立身於矮屋中使人擡頭不得遂拂衣遁於嵩山】聊累崇臺之芘恭惟某官果達而藝淸任以和自其不辭於小官可卜晚成之大器【老子大方無隅大器晚成大音希聲大象無形】編之詩書而無愧肯詭十禽【韓文編之乎詩書之防而無愧措之乎天地之間而無虧】送以禮樂而有光遄驅四牡【見前】肅受周祥刑之寄【尙書受王嘉師監於玆祥刑】實專唐采訪之權【唐百官志景云三年置十道按察使開元二年攺曰十道按察采訪處置使乾元元年攺曰觀察置使】展衡山千里而遙民無遺便【禮記自江至於衡山千里而遙韓文凡爲民去害興利若嗜欲於江西八州無遺便】滋沅湘九畹之種士有特招【楚辭濟沅湘以南徵兮又余旣滋蘭之九畹兮漢武帝紀朕嘉賢者樂知其人廣宣厥道士有特招使者之任也】有如至賤以至愚自此受容而受察【韓文宜行則行宜止則止受容受察不復進謝】主簿自有職分𨿽無可備於使令【韓文主簿尉乃有分職】使臣周爰咨諏更乞曲加於全防【詩載馳載驅周爰咨諏傳忠信爲周訪問於善爲咨咨事爲諏箋爰於也大夫出使馳驅而行見忠信之賢人則於是訪問求善道也】

代許提幹上丞相【宋建炎四年詔諸路提刑司除武臣提刑添置幹辦公事官許其存畱文臣一員此提刑幹也熈寧六年提舉常平司置主管官五年攺爲幹辦公事此常平幹也宣和間置茶鹽提舉屬官一員此茶鹽幹也紹興十一年置提舉坑冶司幹辦公事一員此提泉幹也詳啟意當是坑冶司提幹】

贊冶鑄之司滿秩濡須之塢【說文冶銷也遭熱卽流遇冷卽合與冰同意故從冰鑄讀如唾咒之咒說文銷金也董仲舒傳惟冶者之所鑄淮南子冶工之鑄器濡須水在今廬州府巢縣一名天河水俗呼馬尾溝源出巢湖吳志呂蒙傳蒙從權拒曹公於濡須勸權夾水口立塢宋龔相濡須塢詩南北安危限兩關迅流一去防時還淒涼千古干戈地春水方生鷗自閒宋提舉司治所在無爲軍巢其屬邑也】恃鑪錘之舊歸身光範之門【錘主累切莊子皆在鑪捶之間耳捶亦作錘皆治鍜而爲器者余見前】持幕府十年之蹤【李廣傳莫府省文書師古曰莫府者以軍幕爲義軍旅無常居止故以帳幕言之杜詩十年出幕府自可持旌麾】幹泰階六符之照【見前】切惟遺大投艱之日【尙書予造天役遺大投艱於朕身】正任賢使能之時天旣全付予有家昆夷喙矣【韓昌黎平淮西碑天旣全付予有家今傳次在予予不能事事其何以見郊廟詩混夷駾矣維其喙矣注混夷夷狄國也駾突喙困也見文王之使者將士眾過己國則惶怖驚走奔突入此柞棫之中而逃甚困劇也】我惟無斁其康事烝徒楫之【尙書我惟無斁其康事公勿替刑四方其世享詩奉璋峩峩髦士攸宜渒彼涇舟烝徒楫之注渒舟行貌烝眾也渒渒然涇水中之舟順流而行者乃眾徒舟人以楫櫂之故也興眾臣之賢者行君政令】與其拮據捋荼之獨勞【詩予手拮據予所捋荼予所蓄租予口卒瘏拮音吉據音居撠持撠據謂以手爪挶持艸也荼萑苕也予所捋者是荼之艸言作巢之苦】不若疏附奔走之分任【詩予曰有疏附予曰有先後予曰有奔奏予曰有禦侮傳率下親上曰疏附相通前後曰先後諭徳宣譽曰奔奏武臣折衝曰禦侮】孔明之布公道先廣腹心【蜀志諸葛亮評曰亮爲相國撫百姓示儀軌均官職從權制開誠心布公道用心平而勸戒明可謂識治之良才管蕭之亞匹矣】齡之訪賢才在恢耳目【舊唐書房喬字齡署渭北道行軍記室參軍賊冦每平眾人競求珍玩齡獨先取人物致之幕府】使嘉魚不入於釣罩【詩南有嘉魚烝然罩罩疏嘉魚諭賢者有善徳罩音笊傳罩罩籗也捕魚器也籗助角反捕魚籠也爾雅籗謂之罩李巡曰編細竹以捕魚也韓詩依然當鼎味豈不辱釣罩】則凡馬空費於豆芻誠能開眾正之路杜羣枉之門【劉向傳杜閉羣枉之門廣開眾正之路】何難建久安之勢成長治之策【賈誼傳天下順治海內之气淸和鹹理名譽之美垂於無窮建久安之勢成長治之策以承祖廟以奉六親至孝也】恭惟某官淸和而任直大以方續師保萬民之功人羨魯公之拜後【尙書惟周公師保萬民民懷其徳宋史理宗紹定六年史彌遠進太師左丞相兼樞密使魯國公加食邑一千戶】開父子三公之美天諒史丹之推誠【史丹傳贊史丹父子相繼髙以重厚位至三公丹之輔道副主掩惡揚美傅防善意𨿽宿儒達士無以加焉】不惟歸齊疆之侵【法言孔子用於魯齊人章章歸其侵疆】又將取燕人之悅寧王遺寶果全璧以來歸【尙書寧王遺我大寶史記藺相如傳趙惠文王時得楚和氏璧秦昭王聞之願以十五城請易璧趙王求人可使報秦者相如曰臣願捧璧往使城入趙而璧畱秦城不入臣請完璧歸趙宋史寧宗嘉定十五年正月朔禦大慶殿受恭膺天命之寶詳見首卷代趙催綱上丞相條】下國綴旒爭奉珍而入賀【詩帝命式於九圍受大球小球爲下國綴旒注綴結也旒旌旗之垂者小玉謂尺二寸圭大玉長三尺珽湯旣爲天所命則得用之是受之於天故言受也湯執珪搢珽以與諸侯會同結定其心如旌旗之旒縿著焉】諒思翕受於九徳【尙書翕受敷施九徳咸事】益用勤施於四方【尙書惟公徳明先於上下勤施於四方】庶防折千里之衝【見前】無使有一朝之患如某者揆材無似【禮記哀公曰寡人𨿽無似注無似猶言不肖】知命不猶【詩彗彼小星維參與昴肅肅宵徵抱衾與裯寔命不猶注猶若也不若者言禮命之數不同此借用】向者偶然一第之登固在作者七人之後再命旣升於畿幕【周禮再命受服選詩結綬登王畿】三燻防沐於甄陶【韓文三浴而三燻之】不虞局促之駒【灌夫傳局促效轅下駒】竟作差池之燕【詩燕燕於飛差池其羽箋謂舒張其尾翼】一星終矣【左傳十二年矣是謂一終一星終也歳星十二歳一周天】十日寒之玆偶幸於章交【漢書章交公車】復得瞻於禮樂艸茅言天下聊復陳千一之愚【新唐書馬周傳贊周之遇太宗顧不異哉由一介艸茅言天下事若素宦於朝明習憲章者非王佐才疇以及玆韓信傳愚者千慮必有一得】桃李在公門或不罪再三之獻【見上卷代見丞相條】

代王丞上丞相

躡南墻之故迹有幸終更【韓文藍田縣丞防壁記庭有老槐四行南墻鉅竹千挺更工衡反漢書注天下人皆直戍邊三日亦名爲更律所謂繇戍也谷永與段防宗書終更亟還】企東閤之翹材無能爲役【西京雜記平津侯開東閤營客館以招天下賢士一曰欽賢館以待大賢次曰翹材館以待大材次曰接士館以待國士左傳於先大夫無能爲役言不足爲其役使也】徒以生三臺之下久於望六符之光【俱見前】旣乏根柢之先容【鄒陽傳蟠木根柢輪囷離奇而爲萬乘器者以左右爲之先容也】恐成艸木之徒腐【後漢書朱穆傳彼與艸木俱朽此與金石相傾新唐書髙儉竇威傳贊髙竇𨿽緣外戚姻家然自以才猷結天子厠迹名臣垂榮無窮時有遇合故見諸事業古來賢豪不遭興運埋光鏟采興艸木俱腐者可勝吒哉東坡淮陰侯廟碑使水行未殞火流猶潛則將軍與艸木同朽麋鹿俱死】敢修駢斐敬布依歸伏念某赤城迂儒【孫靈符防稽記赤城山土色皆赤巖岫連沓狀似雲霞懸霤十仞謂之瀑布飛流灑散冬夏不竭山谷絕澗崢嶸無防長松葛藟幽藹其上又云赤城山內則有天臺虛嶽玉室璿臺名山略記赤城山一名燒山其上石壁皆如霞色望之如雉堞故名東鄕司君所居洞周回三百里上有玉淸平天按赤城山在天臺縣北六里爲第六大洞天】白屋賤士【蕭望之傳非周公致白屋之意師古曰謂白蓋之屋以茅覆之賤人所居詳見前】壯歳從燭湖之學敢論同門之朋中年題慈恩之名偶直更之化【摭言神龍以來杏園宴後皆於慈恩寺塔下題名同年中推善書者記之他日有將相則朱書之戴氏防璞云予得唐鴈塔題名刻細閱之凡畱題姓名僧道士庶前後不一非止新進士也唐進士時於曲江宴賞之暇有此防猶今北使過錢塘例於浙江觀潮天竺焚香耳若以鴈塔題名爲登第慶賀之辭則觀潮燒香亦可顓言穹廬之來使乎】𨿽已長伯樂之廐【韓文是生於匠石之園長於伯樂之廐者也】未及掃曹相之門【見前】供簿四方空釣鰲於海上【侯鯖錄李白謁宰相板上題雲海上釣鰲客李白宰相問曰先生臨滄海釣巨鰲以何物爲釣綫白曰以風波逸其情乾坤縱其志以虹霓爲綫明月爲鉤又曰以何物爲餌白曰以天下無義气丈夫爲餌宰相竦然杜詩捨弟卑棲邑防川領簿曹又云倚賴天涯釣猶能掣巨鰲此兼用兩事】貳令一邑聊聽鶴於雲間【陸機傳華亭鶴唳豈可復聞乎】適逢操刀制錦之傷【左傳子皮欲使尹何爲邑子產曰不可猶未能操刀而使割也其傷實多子有美錦不使人學制焉大官大邑身之所庇也而使學者制焉其爲美錦不亦多乎】連爲越俎代庖之役【莊子庖人𨿽不治庖屍祝不越尊俎而代之】士民相安其勞拙【陽城傳撫字心勞徵科政拙】臺府過謂之亷勤然所謂推轂之章【漢書呂氏雅故本推轂髙帝就天下馮唐傳跪而推轂鄭當時傳其推轂士及官屬丞史師古曰言薦舉人如推轂之運轉也田蚡傳推轂趙綰爲禦史大夫師古曰謂升薦之若轉車轂之爲也】竟奪於負舟之力【莊子藏山於澤藏舟於壑謂之固矣然而夜半有力者負之而趨昧者不知也】辟書在手元非夢鹿之眞【阮籍傳辟書始下下走爲首栁文垂露在手淸風入懷列子鄭人有薪於野者遇駭鹿而斃之藏諸隍中覆之以蕉俄而遺其所藏之處遂以爲夢順塗而詠其事傍人用其言而取之薪者不厭失鹿其夜眞夢藏之之處又夢得之之主遂訟而爭之士師曰若初眞得鹿妄謂之夢眞夢得鹿妄謂之實請二分之以聞鄭君鄭君曰士師將復夢分人鹿乎】銓法如毛率是待羝之乳【杜詩秦時用商鞅法令如牛毛蘇武傳牧羝羝乳乃得歸師古曰羝牡羊也羝不當乳故設此言示絕其事若燕太子丹烏頭白馬生角之比也】極知幹璞【應劭傳昔鄭人以干防爲璞鬻之於周宋愚人亦寶燕石緹防十重夫覩之者掩口胡盧而笑】難問大鈞【劉禹錫有問大鈞賦詳見前】然橘柚柤梨旣匪老人之宜種【莊子柤梨橘柚其味相反而皆可於口老泉集譬如豫章橘柚非老人所種也】椳闑扂楔惟祈宰相之兼收【見前代趙縣丞上衛參帥條】況大臣以至公爲心令匹夫無不被其澤敢以尙能起拜之賤【黃霸傳長吏許丞老病聾督郵白欲逐之霸曰許丞亷吏𨿽老尙能拜起迎送正頗重聽何傷善助之毋失賢者意】仰依雜進巧拙之仁【韓文登明選公雜進巧拙紆余爲妍卓犖爲傑】恭惟某官世濟王勲【周禮夏官司勲王功曰勲注輔成王業若周公】家傳相業我聞在昔有伊尹伊陟之相望【尙書我聞在昔成湯旣受命時則有若伊尹格於皇天在太戊時則有若伊陟臣扈格於上帝】民到於今稱召虎召公之是似【召康公奭十六世孫召穆公虎佐宣王平淮夷故江漢之詩曰王命召虎來旬來宣文武受命召公維翰予曰無小子召公是似注似嗣也汝之所爲乃嗣汝先祖召公之功】然𨿽箕裘於鼎鼐【禮記良冶之子必學爲裘良弓之子必學爲箕疏裘衣裘也良冶之子習見世業陶鑄金鐵使之柔合以補治破器故子弟仍學爲裘續補獸皮片片相合箕栁箕良弓之子習見世業使幹角屈撓調和成弓故子弟仍學爲箕取栁之和軟撓之成箕說文鼎三足兩耳和五味之彛器也爾雅鼎絕大謂之鼐漢書宣帝時漢陽得寶鼎上刻書曰王命屍臣云云張敞議曰殆周之褎賜子孫刻銘其先功者也杜詩調和鼎鼐新】未能粉澤於旂常【釋名九旗之名日月爲常畫日月於其端天子所建言常明也交龍爲旂旂倚也畫作兩龍相倚依也通以赤色爲之無文采諸侯所建也周禮司勲凡有功者銘書於王之太常按鼎鼐旂常皆銘功之物】詎如格天格帝之勲卓乎是父是子之懿【揚子法言石奮石建父子之美也無是父無是子無是子無是父】從容而調萬化談笑而制四夷六十之甲子甫周已是十六年之相國【宋史寧宗嘉定元年冬十月史彌遠爲右丞相此啟蓋十六年所上】八千歳之春秋方盛防當率千八百而朝王【莊子上古有大椿者以八千歳爲春八千歳爲秋賈誼傳春秋鼎盛淮南子禹決江疏河隨山刋木平水土定千八百國賈山傳昔者周蓋千八百國孔融傳九牧之地千八百君】諒圖百志之惟熈【尙書疑謀勿成百志惟熈】益思九徳之咸事【尙書九徳咸事】老者之閱少者之決參用所長【十二國史齊子奇年十八齊君任爲東阿旣行矣君悔之使追焉使者不追還曰臣見所與同載者白首矣夫老者之智少者決之此必能理東阿矣】洋然而動於然而來各安所適【韓文今若聞有以書進宰相而求仕者而宰相不辱焉而薦之天下枯槁沈溺魁閎寛通之士必且洋洋焉動其心峩峩焉纓其冠於於焉而來矣】公有無窮之聞【尙書公其惟時成周建無窮之基則亦有無窮之聞】邦其永孚於休【尙書君罔以辯言亂舊政臣罔以寵利居成功邦其永孚於休】尙念某壯𨿽無聞老尙有志王通之門出房杜或能垂記於賈瓊【杜淹文中子世家王通字仲淹隋文帝時奏太平十二策公卿不悅文中子知謀之不用也乃續詩書正禮樂修元經贊易道九年而六經大就門人自遠而至河南董常大山姚義京兆杜淹趙郡李靖南陽程元扶風竇威河東薛收中山賈瓊淸河房元齡鉅鹿魏徴太原溫大雅潁川陳叔達等咸稱師北面受王佐之道焉】諸葛之器亞管蕭終不遺於廖立【蜀志諸葛武侯傳贊器能政理抑亦管蕭之亞匹也廖立傳立字公淵武陵臨沅人先主以爲巴郡太守後主襲位徙長水校尉立本意自謂才名宜爲諸葛之貳而更遊散常懷怏怏丞相亮表廢爲民立躬耕自守聞亮卒垂泣嘆曰吾終爲左袵矣】

代趙尉上丞相

寒酸一尉不當詣相國之門【韓詩酸寒溧陽尉】齋沐三燻輙復飾小夫之櫝【韓文方將坐足下三浴而三燻之莊子小夫之智不離苞苴竿櫝】忘此身之爲不肖【韓文忽忘身之不肖兮謂靑紫其可拾】恃在上之有仁人【韓文今有仁人在上若不往告之而遂行是果於自棄而不以古之君子待吾相也】斐然抽毫【謝莊賦抽毫進牘以命仲宣】惕若負刺【易君子終日幹幹夕惕若霍光傳若有芒刺在背】切惟大臣事君以得士爲急後學進身於知己獨難如將恥有道之賤貧【東坡集忠臣可使死封疆而不能受無根之謗議志士本不求富貴而不能安有道之賤貧】烏得安不求之聞達【諸葛丞相出師表臣本布衣躬耕於南陽茍全性命於亂世不求聞達於諸侯】故水火之急當大聲而疾呼【呼呼个切韓文蹈水火者之求免於人也不惟其父兄子弟之慈愛然後呼而望之也將有介於其側者𨿽其所憎怨茍不至乎欲其死者則將大其聲疾呼而望其仁之也】而根柢之容患無因而至前【鄒陽傳明月之珠夜光之璧以暗投人於道眾莫不按劍相眄者何則無因而至前也】燕趙如椎汝潁如錐所愧處嚢之無穎【啟顏錄祖士言與鐘雅相嘲鐘曰我汝潁之士利如錐卿燕代之士鈍如錘祖曰以我鈍捶打汝利錐鐘曰自有神錐不可得打祖曰旣有神錐亦有神捶鐘遂屈史記平原君傳毛遂曰使遂得蚤處嚢中乃脫穎而出非特末見而已】天地爲鑪陰陽爲炭何嫌躍冶之不祥【賈誼傳天地爲鑪兮造化爲工陰陽爲炭兮萬物爲銅莊子今大冶鑄金金踴躍曰我且爲莫邪大冶必以爲不祥之金】惟其有不並蓄而俱收【韓文俱收並蓄待用無遺】然後可以髙舉而遠引以古待吾相儻未獻昌黎之書【韓文上宰相書聞古之君子相其君也一夫不獲其所若已推而內之溝中今有仁人在上位若不往告之而遂行是果於自棄而不以古之君子之道待吾相也】況懷辭大臣何敢賦少陵之句【杜詩常擬報一飯況懷辭大臣】輙忘三瀆【易再三瀆瀆則不告】猶幸一陶【崔駰傳壞冶一陶】恭惟某官道純粹精【易大哉幹乎剛健中正純粹精也】徳直方大【東坡賀韓丞相啟如幹之中正挺然而純粹精如坤之六二隤然而直方大】恢然秉鈞當軸之望【車千秋傳贊車丞相履伊尹之列當軸處中】見於縫掖章甫之時【禮記哀公問於孔子曰夫子之服其儒服與孔子對曰某少居魯衣縫掖之衣長居宋冠章甫之冠注縫猶大也大掖之衣大袂禪衣也】六館諸生仁勇未窺其全美【唐百官志祭酒司業掌邦國儒學訓導之政令有六學一國子學二太學三四門四律學五儒學六算學也昌黎太學生何蕃傳歐陽詹生言曰蕃仁勇人也或者曰蕃居太學諸生不爲非義塟死者之無歸哀其孤而字焉惠之大小必以力復斯其所謂仁歟蕃之力不任其體其貌不任其力吾不知其勇也歐陽詹生曰朱泚之亂太學諸生舉將從之來請起蕃蕃正色叱之六館之士不從亂玆非其勇歟】三年博士聖賢已兆於相逄【韓文三年博士冗不見治又聖賢相逢治具畢張】方將破崖岸而爲文【韓文旣噤不得施用則盡枿去牙角一躡故蹤破崖岸而爲文】俄遽登瀛洲而給札【唐太宗初作文學館以房杜等十八人爲學士每訪以詩書政事號十八學士命閻立本圖像以章禮賢天下仰慕謂之登瀛洲司馬相如傳上令尙書給筆札師古曰札木簡之小薄者也時未多用紙故給札以書】獨儀烏府【朱博傳禦史府中列柏樹常有野烏數千棲宿其上晨去暮來號曰朝夕鳥】數進鯁言【鯁通作骾徐氏曰古有骨鯁之臣遇事敢刺骾不從俗也漢陳平傳至諸史中五六處字皆從魚廣韻刺在防又骨骾謇諤之臣謂直言難受如骨之咈咽歐陽氏曰骨骾二字說者多誤以骨刺防爲說宋景文以骨彊四支冠其上以骨書之蓋欲正世人之失又於本贊尾後出骾正一語蓋欲互見二字可通用二字訓堅彊正直之義骨骾猶言骨立之類按新唐書李棲筠傳贊云剛者天徳故孔子稱剛近仁骨彊四支故君有忠臣謂之骨骾又云吉甫踐天宰謀謨是矣而骾正有愧於父云】旋陞端殿之崇【後唐明宗始置端明殿學士以馮道趙鳳爲之宋明道二年攺承明殿爲端明殿復置學士以宋綬爲之】寖陟宥庭之密【詩基命宥密注宥寛密寧也此借用宋人以樞密院爲宥庭】領眾職甚稱上意獨與漢樞【魏相傳宣帝始親萬機厲精爲治練羣臣核名實而相總領眾職甚稱上意】有一徳克享天心迄調商鼎【尙書惟尹躬曁湯咸有一徳克享天心受天明命東方朔傳伊尹負鼎俎和五味以干湯】璇璣密運平象緯於泰階【尙書在璿璣玉衡以齊七政文選玉衡正而防階平杜詩天闕象緯逼】寶歷紹開演鴻休於神策【梁書畏上天而躬寶歷史記封禪書黃帝得寶鼎神策又天增授皇帝太元神策】退小人進君子邦其永孚於休【尙書君罔以辯言亂舊政臣罔以寵利居成功邦其永孚於休】扶皇極正人心公有無窮之聞【尙書公其惟時成周建無窮之基則亦有無窮之聞】然且日下七十士而無驕士之色【劉向說苑周公旦白屋之士所下者七十人而天下之士皆至】抑將歳用八百員而破限員之私【舊唐書崔祐甫傳常衮當國𨿽賄賂稍絕然無所甄異故賢愚同滯及祐甫代衮薦延推舉無復疑滯日除十數人作相未逾年凡除吏防八百員多稱允當新唐書李絳傳崔祐甫爲宰相不半歳除吏八百員徳宗曰公多姻故何耶祐甫曰所問當與不當耳非臣親故孰知其才】無毫髮絲粟之遺【老泉集方是之時天下之人毛髮絲粟之材紛紛然而起合而爲一】爲木屑竹頭之用【陶侃傳時造船木屑及竹頭悉令舉掌之咸不觧所以後正防積雪始晴防事前余雪猶濕於是以屑布地及桓溫伐蜀又以侃所貯竹頭作丁裝船其綜理微密皆此類也】洋洋動於於來者皆有歳不我與之嘆【韓文洋洋焉動其心峩峩焉纓其冠於於焉而來矣】衮衮登紛紛厭者復無世不吾知之憂【杜詩諸公衮衮登臺省廣文先生官獨冷甲第紛紛厭粱肉廣文先生飯不足】自非頑頓奊垢而悉無寸長【賈誼傳頑頓無恥奊詬無節師古曰頓音鈍奊音胡結反詬音後謂無志分也說文奊頭斜骫奊態也集韻傾頭作態也音纈】孰不叫呼攀援以求伸尺屈【系辭尺蠖之屈以求信也龍蛇之蟄以有身也】伏念某叨承王冑僅讀父書【趙奢傳括徒能讀父書傳不知合變也】乏李白之文章莫望六丁之取【韓詩李杜文章在光焰萬丈長平生千萬篇金薤垂琳瑯仙官勑六丁雷電下取將流落人間者太山一豪芒】無劉向之經術難希太乙之知【見前代趙縣丞上衞參帥條】顧念靑氊【王獻之傳靑氊我家舊物】悉由白戰【漁隠叢話云歐公守汝陰因雪防客賦詩禁體物語如玉月梨梅練絮露鵠鵝銀等事皆禁勿用東坡守汝陰得雪防飲聚星堂約客賦詩效歐公體不以鹽玉鶴鷺等爲比不使皓白鮮素等事落句云汝南先賢有故事醉翁詩語誰續說當時號令君聽取白戰不許持寸鐵】常恐墜箕裘之緒【見上條】且重爲門戶之羞【晉書郤鑑傳是臣門戶子弟孫盛傳自是關君門戶事南史王曇首傳門戶何寄王訓傳是興門戶者陸慧曉傳顧琛一公兩椽英英門戶王奐傳百年門戶宜思後計夏侯湛傳承門戶之業王茂傳成門戶者必此兒也新唐書姦臣傳許敬宗除著作郎喜謂所親曰仕宦不爲著作無以成門戶】故自脫懷繃以來【繃通作繃音與崩同說文束也廣韻束兒衣漢書𦇤褓孟康注卽今小兒繃韓詩爵勲逮僮簪笏自懷繃】惟知力筆硯之技解後兩隨於秋計蹉跎獨黜於春官【並見前】再屈於人未能續三世登科之記【揮麈錄李昌武宗諤之子昭遘十八歳鎖防及第昭遘子果卿果卿之子士亷皆不逾是歳登甲科三世俱曽爲探花郎亦衣冠盛事也東觀奏記宣宗尢重科目鄭顥知舉帝索科自記顥撰十三卷自武徳至大中仍乞今後放榜錄及第人姓名記賦題進入有司按續編次此登科記之始也宋洪適編大宋登科記三十二卷自建隆庚申迄紹興庚辰二萬三千六百人有奇李椿撰中興登科小錄三卷自建炎戊申至嘉熈戊戌取名字鄕貫三代諱刋之】一行作吏亦旣逾十年不調之期【見前】墮在常鱗凡介之行【韓文蓋非常鱗凡介之品彚匹儔也】絕無蚍蜉蟻子之援【韓文當其圍守時外無蚍蜉蟻子之援所欲忠者國與主耳】歸意濃而宦情薄徒索米以何爲【東坡送路都曹詩序乖崖公在蜀有錄事參軍老病廢事公責之曰何不歸明日參軍求去且以請畱別其略曰秋光都似宦情薄山色不如歸興濃公驚嘆曰吾過矣同僚能詩而吾不知因畱而慰薦之餘見前】君恩重而臣命輕欲制衣而豈敢【東坡到昌化軍謝表恩重命輕咎深責淺離騷制芰荷以爲衣】俯隨篲擁【揚雄傳或擁帚篲而先驅應劭曰鄒衍之燕昭王郊迎擁篲爲之先驅師古曰篲亦以埽者也互見後】仰賴甄收惟其識我公之如古人是以提孤身而進門下所望翹材之館不遺光範之書【並見前】或一經於品題【李白與韓朝宗書一經品題便作佳士】必百倍於光價【唐文粹生其羽翼長其光價韓詩光價豈止百倍過】小艸有遠志已爲深根固蔕之謀【山谷詩小艸有遠志相依在平生醫和不並世深根且固蔕人言可醫國何用太早計小大材則殊气味固相似老子是謂深根固蔕長生久視之道】大廈無棄材願借枯木朽株之托【韓詩大匠無棄材尋尺各有施鄒陽傳有人先遊則枯木朽株樹功而不忘】

代上宣同知【繒○宋史本傳宣繒慶元府人嘉泰三年太學兩優釋褐歷官兵部尙書嘉定十四年同知樞密院事兼參知政事卒贈太師諡忠靖】

登庸闥【尙書疇咨若時登庸孔傳誰能咸熈庶績順是事者將登用之李頎詩徒言靑闥不愛承明廬】翊贊機庭五材誰能去兵寔自右樞而基命【左傳天生五材民並用之廢一不可誰能去兵兵之設久矣所以威不軌而昭文徳也詩基命宥密注基始命信宥寛密寧也】四人丕單稱徳聿觀左袵之革心【尙書惟玆四人昭武王惟冒丕單稱徳孔傳使布冒天下大盡舉行其徳又四夷左袵罔不咸賴】一賢得輿【易剝上九君子得輿小人剝廬疏君子居之則爲民覆防使得全安則得車輿也】多士舉笏【自警編仁宗問王懿敏曰大寮中孰可命以相事者懿敏曰下臣其敢言帝曰姑言之懿敏曰惟宦官宮妾不知姓名者可充其選帝憮然有間曰惟富弼耳懿敏下拜曰陛下得人矣旣告大庭相富公士大夫皆舉笏相賀或密以聞帝益喜曰吾之舉賢於夢卜矣劉后村詩話富公由並州入相外庭至於舉笏相賀王逢原獨云要須待見成堯舜未敢輕浮作頌聲所見髙於石䢐徠一等矣】恭惟某官心潛百聖【法言敢問潛心於聖曰昔仲尼潛心於文王矣達之顏子亦潛心於仲尼矣未達一間耳】識洞萬微【尙書一日二日萬防孔傳防微也】兩學諸生共服何蕃之仁勇【詳見前繒由太學兩優釋褐】三年博士獨推韓愈之公明【韓文三年博士冗不見治又進學解諸生業患不能精無患有司之不明行患不能成無患有司之不公繒由太學博士召試爲校書郎】六鼇方戴於海中【列子渤海之中有大海焉實惟無底之谷其中有五山焉一曰岱輿二曰員嶠三曰方壺四曰瀛洲五曰蓬萊五山之根無所連著常隨波上下帝使巨鼇十五舉首而戴之五山始峙而龍伯之國有大人曁五山之所一釣而連六鼇華嶠後漢書學者稱東觀爲老氏藏室道家蓬萊繒嘗爲祕書少監】千騎忽臨於江右【漢書東方千騎長人古辭陌上桑東方千餘騎夫壻居上頭繒權考功郎出知吉州卽今吉安府】載馳使蕩【周禮掌節以英蕩輔之注謂爲函器盛飾繒提防福建刑獄】重入郎闈【遷考功員外郎】進領袖於羣仙【晉書魏舒堂堂人之領袖又後進領袖有裴秀唐詩引領羣仙上紫微文選羣仙縹緲餐玉淸涯】廣登庸於千佛【唐王保定摭言張倬柬之之孫數舉進士不第捧登科記頂上戴之曰此千佛名經也楊誠齋詩彊仕初登千佛名】合從碧落【韻防碧落天也杜詩碧落眞難陟靑雲不可梯李詩步綱繞碧落王摩詰詩鳳扆朝碧落又碧落風煙外李陟詩碧落髙髙云萬里山谷詩心似蛛絲遊碧落】徑啟黃扉【翰苑新書漢丞相金印紫綬黃扉熊轓所以異車服於百辟也宋子京詩七年辭玉署再入佐黃扉】顧展轉於納言【尙書命汝作納言】復回翔於批勑【禮記回翔焉李蕃傳蕃遷給事中勑有不可遂於黃紙後批之吏曰宜別連白紙蕃曰別以白紙是文狀也何名批勑耶】公蓋得賢人之久【系辭可久則賢人之徳】上亦占已日之孚【易革巳日乃孚彖曰已日乃孚革而信之注民可與習常難與通變故革之爲道卽日不孚已日乃孚也】比繹師虞【尙書出入自爾師虞庶言同則繹孔傳出納之事當與眾言度之眾言同則陳而布之】晉陪兵柄【繒試吏部侍郎權兵部尙書】精神千里【李尋傳本彊則精神折衝家語折衝千里之外】掌股四夷【國語將還玩於掌股之上以得其志注還轉也玩弄也脛本曰股袁紹傳譬之嬰兒在掌股之上絕其哺乳立可餓殺張元傳則邊章之徒宛轉掌股之上矣】齊人歸鄆讙之田曾無亡矢遺鏃之費【春秋定公十年齊人來歸鄆讙陰田三田卽汶陽田爲齊所侵者賈誼過秦論九國之師逡巡遁逃而不敢進秦無亡矢遺鏃之費而天下諸侯固已困矣宋史嘉定元年金人來歸大散關及濠州蓋以韓侂冑首易之也】竇憲據髙文之憤必有犁庭掃穴之期【班固勒燕然山銘有漢元舅竇憲爰該六師跨安候登燕然躡冒頓之區落焚老上之龍庭將上以攄髙文之宿憤光祖宗之元靈漢書匈奴傳犁其庭掃其閭郡縣而置之師古曰犁耕也】然所憂正重於所忻【王羲之傳與防稽王箋陳殷浩不宜北伐並論時事曰今𨿽有可欣之防內求諸已而所憂乃重於所欣傳曰自非聖人內寧必有外憂】故知己當詳於知彼【孫武子凡戰知已知彼然後可也知己知彼百戰不殆不知彼而知己一勝一負不知彼不知己毎戰必敗】惟事事備難察察言【俱見第一卷

首條】防萊公之拜同知邊徼聞風而交懼【防凖傳凖字平仲華州下邽人淳化二年拜諫議大夫樞密院副使攺同知院事】範文正之除副使士夫置酒以相驩【職官分紀慶曆初方委任韓琦範仲淹入討元昊元昊大懼上表稱藩上曰昊賊納欵皆琦仲淹之力也卽召爲樞密副使天下聞之欣然士夫皆酌酒相賀曰上用韓琦範仲淹非惟爲社稷之福乃天下生民之幸】世皆以此望公公當出而拯世天民非予覺而誰也惟尹曁湯【尙書惟尹躬曁湯咸有一徳】宰相以時來則爲之安劉必勃【張嘉貞傳宰相者時來則爲之豈能長據詳見前髙帝紀周勃厚重少文然安劉氏者必勃也】如某者夙持蹇拙【栁文驅去蹇拙手目開利】全蹈迂疎恥忍貧於有道之邦彊顏拾第【見前】疾沒世於無稱之域妄意策名【左傳策名委質魏志臧洪傳吾子托身於盟主臧洪策名於長安韓文況策名於薦書】效官旣局於卑微【莊子智效一官杜詩名位豈肯卑微休】臨事每牽於才分【分符問切】徒持文墨【蕭何傳徒持文墨議論】頗慕老蒼【杜詩結交皆老蒼韓詩田巴兀老蒼山谷詩兒中兀老蒼】縫霧裁云本欲和其聲而鳴國家之盛【杜詩裁縫雲霧成禦衣韓文抑不知天將和其聲而使鳴國家之盛耶抑將窮餓其身思愁其心腸而使自鳴其不幸耶】穿天出月今乃破其體而成窮苦之言【皇甫湜顧況集序逸歌長句駿發踔厲往往穿天心出月脇意外驚人語非尋常所能及也韓文懽愉之辭莫工窮苦之辭易好張文潛集唐之晚年詩人類多窮士如孟東野賈閬仙之流皆以刻琢窮苦之言爲工東坡詩胡爲三十載尙作窮苦辭】人憐王某之文最宜爲誥【昌黎王仲舒神道碑天子曰王某之文可思最宜爲誥豈可久以吏事役之復拜中書舍人】自笑盧殷之讀止用資詩【昌黎盧殷墓志君能爲詩自少至老詩可錄傳者在紙凡千餘篇無書不讀然止用以資爲詩】然使之作一頌以勒燕然【竇憲傳憲與北單於戰於稽落山大破之斬名王以下萬三千級降者前後二十餘萬人遂登燕然山去塞三千餘里刻石勒功紀漢威徳令班固作銘】又否則艸尺書而招贊普【新唐書吐畨列傳吐畨本西羌屬在析支水西其俗謂彊雄爲贊丈夫曰普故號君長曰贊普東坡詩小臣願對紫薇花試艸尺書招贊普】於人未肯多遜【昌黎潮州謝上表紀泰山之封鏤白玉之牒鋪張對天之閎休揚厲無前之偉績𨿽使古人復生臣亦未肯多讓】𨿽老尙堪一行【舊唐書李靖傳吐谷渾冦邊太宗顧謂侍臣曰得李靖爲帥豈非善也靖乃見房元齡曰靖𨿽年老固堪一行】騎驢到京自己舉頭於白日【昌黎孟生詩騎驢到京國欲和燻風琴舉頭看白日泣涕下霑襟】上馬橫槊誰令仰脇於靑天【槊色角切矛屬通作矟南史桓榮祖傳或曰何不讀書榮祖曰曹操曹丕上馬橫槊下馬談論此可不負飲食矣君輩無自全之技何異犬羊乎李詩蜀道難難於上靑天又捫參歷井仰脇息】不惟入淒愴之岷山【岷山在今茂州卽隴山之南首直上六十里可望成都山海經岷山江水出焉而東流注於大江杜詩珠玉走中原岷峨气淒愴】又使度嗚咽之隴水【隴山在隴州西北六十里山髙而長其頂有泉說文云隴山天水阪也辛氏三秦記云隴西關其坡阪九回不知髙防裏欲上者七日乃越髙處可容百餘家下處數十萬戶其上有淸水四注俗歌曰隴頭流水鳴聲幽咽遙望秦川心肝斷絕去長安千里望秦川如帶閩中人上隴者還望故鄕悲思而歌則有絕死者周地圖記云其山髙處可三百里登髙東望秦川可五百里目極冺然桑梓與雲霞一色其上有懸澑吐於山中爲澄潭曰萬石潭流溢散下皆注於渭東人西役升此而望故鄕莫不悲思其歌云隴頭泉水流離西下念我行役飄然曠野登髙望遠涕淚雙墮是此山也杜詩磨刀嗚咽水】奪其數寸之管【管筆管也崔豹古今注防恬作筆以枯木爲管史官載事用彤管言以赤心紀事王子年拾遺記張華述博物志晉武賜麟角筆以麟角爲管庾廙字幼簡侍中袁彖雅慕之贈以象牙筆管梁元帝著書筆有三品忠孝全者用金管書之徳行淸稡者用銀管書之文章贍麗者以斑管書之歐陽通詢之子自矜能書必以犀象爲管湘州守贈李徳裕斑竹筆管奇采爛然因爲賦報之王羲之筆經有人以緑沈漆竹管及鏤管見遺靑箱雜記紀少瑜嘗夢陸倕授靑鏤管一束白樂天元微之應制科有纖鋒細管筆攜以就試韓文操數寸之管書盈尺之紙髙可以釣爵位循次而進亦不失萬一於甲科】授以丈二之殳【殳音殊說文以杸殊人也禮殳以積竹八觚長丈有二尺建於兵車旅賁以先驅詩伯也執殳爲王前驅釋名殳矛殳咮也長丈二尺而無刃有所撞桎於車上使殊離也杜牧詩誰知我亦輕生者不得君王丈二殳】馘獻皁郊取印頗如於斗大【馘古獲切說文軍戰斷耳也詩在泮獻馘方輿勝覽皁郊堡在天水軍天水縣東北四十里去秦州三十里宋有皁郊博易鋪塲舊沔戎司劉甲爲利路安撫乞還本司劉昌祖在西和州王大才在沔州大才之兵屢衂昌祖不救遂棄皁郊按宋史寧宗嘉定七年四川制置司遣提舉皁郊博易務何九齡率諸將戰於秦州城下敗還十一年春正月金人圍皁郊堡二月金人破皁郊死者五萬人十三年九月金人犯皁郊堡沔州統制董炤等與戰大敗宋劉時舉中興編年通鑑云嘉定十一年正月金人圍皁郊堡二月防皁郊王師與戰勝負半之死者五萬人制置司招忠義人復皁郊三月利州統制王逸等率官軍及忠義人收復忠義人十萬出攻秦州官軍繼進至赤谷口忽王逸傳劉昌祖之命退師而忠義軍遂潰金統制包長壽合長安鳳翔之眾復攻皁郊不克引兵趍西和州劉昌祖焚西和州而遁金人防西和州昌祖奪五官韶州安置周顗傳今年殺諸賊奴取金印如斗大系肘】威申赤谷積甲防至於山齊【殄徒典切說文盡也左傳俾殄其師赤谷有二漢書陳湯傳郅支數借兵擊烏孫深入至赤谷城又從間道入赤谷過烏孫渉康居界至滇池西西域傳烏孫國大昆彌治赤谷城去長安八千九百里賈逵永平頌威震赤谷此西域赤谷也此赤谷在今秦州西南七里中有赤谷川杜詩晨發赤谷亭艱險方自玆指秦州赤谷也上文所謂忠義人攻秦州至赤谷口卽此赤谷也東觀漢紀劉盆子與丞相已下二十餘萬人詣宜陽降光武積甲於宜陽城西髙與熊耳山等劉子史通曰赤眉旣降棄甲誠眾必與山比峻則血流漂杵之說也梁書髙祖紀熊耳比峻未足云擬睢水不流曷其能及韋叡傳叡破魏軍髙祖遣中書郎周捨勞於淮上叡積所獲於軍門捨觀之謂叡曰君此獲復與熊耳山等李詩積甲應將熊耳齊】豈期一落千丈之彊【韓詩躋攀分寸不可上失勢一落千丈彊】乃在百里九十之半【戰國策甘茂謂秦王曰詩云行百里者半於九十此言末路之難注逸詩言行九十里適足爲五十里耳】魏尙削爵自難聨向闕之鑣【馮唐傳魏尙爲雲中守坐上功首虜差六級下之吏削其爵罰作之韓詩城上赤云呈勝气眉間黃色見歸期幕中無事惟須飲卽是連鑣向闕時】雍齒封侯何敢拔擊柱之劍【張良傳上置酒封雍齒爲什方侯羣臣罷酒皆喜曰雍齒且侯我屬無患矣叔孫通傳羣臣飲爭功醉或妄呼拔劍擊柱】𨿽一發五豝舉員粗備【詩彼茁者葭壹發五豝於嗟乎騶虞注豕牝曰豝虞人翼五豝以待公之發儀禮注詩有一發五豝五豵於嗟騶虞之言樂得賢者眾多嘆思至仁之人以充其官宋史選舉志初選人四考有舉者四人得磨勘遷京官始詔增爲六考舉者五六人須有本部使者】然九門八翼第考尙虧【陶侃傳夢生八翼飛而上天見天門九重已登其八惟一門不得入閽者以杖擊之因墮地折其左翼及寤左腋猶痛】猶泥在甄只合大鈞之問【董仲舒傳夫上之化下下之從上猶泥之在鈞惟甄者之所爲師古曰甄作瓦之人也鈞造瓦之法其中旋轉者劉禹錫問大鈞賦序云始余失臺郎爲刺史又貶州司馬俟罪朗州三見閏月人咸曰數之極理當遷焉因作謫九年賦以自廣是歳臘月詔追明年自闕下重領連山郡印綬人咸曰美惡周必復第行無卹歳抄其復乎居五年不得調歳二月有事於社致齊孤居慮靜滯念數起伊人理之不可曉也將質諸天乎謹貢誠馳精敢問大鈞云云】析薪匪斧誰爲蟠木之容【詩析薪如之何匪斧弗克疏言析薪之法如之何乎非用斧不得斫之鄒陽傳蟠木根柢輪囷離奇而爲萬乘器者以左右爲之先容也師古曰容謂雕刻加飾】雅聞嚴徐之奮飛【韓詩東馬嚴徐已奮飛枚臯卽召窮且忍】率出歸張之吹送【韓詩況承歸與張二公疊嗟悼靑冥送吹噓彊箭射魯縞注孟郊爲歸登張建封所知】非親非故誠無半面之夤緣【唐崔祐甫爲相不至期年而除吏八百多其親舊或者以爲譏祐甫曰不然非親與舊則安得而知之謝承後漢書應奉嘗詣袁賀賀時出行閉門造車匠於內開扇出半面視奉後數十年於路是車匠識而呼之北齊書楊愔聰記彊識半面不忘陳后山詩平生天上張公子尙記門間半面人元稹詩半面契終始夤通作寅夤緣連也韓詩靑壁無路難夤緣】立巳立人所望髙情之特達【四子講徳論特達而相知者千載之一遇也禮記珪璋特達徳也疏云行聘之時惟執珪璋得特通達不加余幣正義云聘享之禮有珪璋璧琮璧琮則有束帛加之乃得達珪璋則不用束帛故云特達互見前】惟是賀廈之燕【淮南子湯沐具而蟣虱相弔大廈成而燕雀相賀東坡詩驚飛賀廈燕】便學鳴秋之虫【王褎傳蟋蟀俟秋唫古今注蟋蟀一名吟蛩一名寒蛩韓文以雷鳴夏以虫鳴秋】非所謂气和而言甘【韓文心醇而气和左傳幣重而言甘】安得必命通於心肯【翰府名談云唐莊宗時禁旅王慶乞敍功賞曰侍從濟河日臣系第一隊入汴臣屬先鋒乞推補莊宗頷之他日又言亦不納莊宗好樂樂工子弟至有得官者謂慶曰子何不學我吹管稍稍能之亦不獲用後李嗣源亦言其勞莊宗曰知慶薄有功但每見慶則心憤然安得更有賜與之意因舉唐太宗詩曰待余心肯日是汝命通時夫主天下生靈賞罰之柄而所言若此誠有命也】尙念某從軍無狀【傅介子傳以從軍爲官史記鯀之治水無狀注言無功狀詳別見】己事何言【賈誼傳三代之所以長久者己事可知也蕭望之傳此己事之驗也】然或蒙羞蘋藻於王公【左傳澗溪沼沚之毛蘋蘩薀藻之菜筐筥錡釜之器潢污行潦之水可薦於鬼神可羞於王公】固猶能蒸芝菌之祥瑞【菌音窘說文地蕈也爾雅中馗菌疏大者名仲馗小者名菌栁文使受天澤餘潤𨿽朽枿敗腐不能生植猶足蒸出芝菌以爲瑞物東坡詩枯朽猶能出菌芝】定百四十三人元功之籍難爭汗馬之勞【漢功臣表漢興自秦二世元年之秋初以沛公總帥雄俊三年然後西滅秦立漢王之號五年東克項羽卽皇帝位八載而天下廼平始論功而定封訖十二年侯者百四十有三人究其本末並敍位次以昭元功之侯籍云蕭何傳汗馬之勞】作千二十四字聖徳之詩或助飫羶之奏【韓文輙依古作四言元和聖徳詩一篇凡千有二十四字指事實錄具載明天子文武神聖以警動百姓耳目傳示無極其詩略云乃以上辛於郊用牡宵升於丘奠璧獻斚飫沃羶薌產祥降嘏】

代上曾運使【槃】

庾吏抱關將踐更而受代【庾音與說文水漕倉也一云倉無屋者詩傳露積曰庾詩我庾維億疏庾是未入倉囷昭帝紀注貧者願得顧更錢者次直者出錢顧之月二千是謂踐更也】臺郎持斧行奏記以遄歸【虞詡傳臺郎顯職仕之通階李詩臺郎選才俊張謂詩共襆臺郎被漢武帝紀遣直指使者衣繡衣杖斧朱博傳文學儒史時有奏記文心雕龍公府奏記郡將奏牋詩式遄其歸列子不若遄歸遄速也】所幸容察之中【韓文受容受察】亦旣拜存全之賜未遂托根之願【山谷詩托根桃李塲】難忘繞樹之情【魏武帝短歌行繞樹三匝何枝可依】伏念某才不逮中知難語上學詩學禮固非但志於世科肯構肯堂不謂失身於門防【尙書若考作室旣底法厥子乃弗肯堂矧肯構易臣不密則失身趙廣漢傳失身墮功司馬相如傳文君旣失身於司馬山谷詩失身來作管城公晉書範宏之傳階籍門防屢登崇顯宋眞宗大中祥符二年以門防授京官年二十五以上求差使者令於國學受業及二年審官院與判監官考試其業乃以名聞文選門籍勲防】頃嘗鶚舉【後漢樊凖薦龎參曰鷙鳥累百不如一鶚孔融薦禰衡亦云語出鄒陽傳】竟作鷁飛【左傳僖公十六年六鷁退飛過宋都】瞇目簸糠又彊顏於秋賦【莊子播糠瞇目則天地四方易位矣蚊虻噆膚則通昔不寐矣賦鄕貢也晁錯傳乃以臣錯充賦薛能下第詩秋賦春還計盡違自知身是拙求知盧嗣業詩徒步求秋賦持杯給暮饘宋太平興國八年詔歳選秋賦是曰彞章爰自近年遂隳前制】轉防捩手還觸忌於冬烘【昌黎送窮文捩手覆羮轉防觸諱凡所以使吾面目可憎語言無味者皆子之志也摭言鄭薫侍郎主文誤謂顏標乃魯公之後時徐方未寧意在激勸忠烈乃以標爲狀元謝日問及廟院標曰寒畯未嘗有也始知誤取或嘲曰主司頭腦太冬烘錯認顏標作魯公葉少蘊避暑錄話云唐人言冬烘是不了了之語故有錯認顏標之句人以爲戲談今蜀人多稱之】行且及【見前】誰其采菲【詩采葑采菲無以下體葑音丰蕪靑也菲始鬼反爾雅菲茐詩箋云此二菜者上下皆可食而其根有美時有惡時采者勿以根惡而並棄其葉諭夫婦以禮義合以顏色親不可因色衰而並棄其禮】人不易知而知亦未易固幹璞之可羞【範睢傳人固未易知知人亦未易也應劭傳昔鄭人以干防爲璞鬻之於周宋愚夫亦寶燕石緹防十重夫睹之者掩口盧胡而笑注防音襲】公固求士而士不自求恐缶鐘之難辧【莊子以二缶鐘惑而所適不得矣郭象注各自信據故不知所之餘見前】妄乞一封之奏【韓詩一封朝奏九重天】或爲再命之階【周禮再命受服】敬爲曽南丰試展瓣香之禮【陳后山詩素琴久絕弦碁酒頗闕供向來一瓣香敬爲曾南丰】何爲陳師道長令三徑之荒【陳后山詩耕蠶無一防庖井要三徑又蕭條寒巷荒三徑又三徑未成心己防世間惟有白鷗知山谷詩何爲陳師道白髮三徑艸】恭惟某官學者泰山【新唐書韓愈傳贊自愈沒其言大行學者仰之如泰山北斗云】國之喬木撐腸文字抉云漢而批天章【盧仝詩三碗搜枯腸惟有文字五千卷東坡詩撐腸拄腹文字五千卷又公昔騎龍白雲鄕手抉云漢分天章】滿腹精神噓海岱而出雲气【溫嶠傳錢世儀精神滿腹韓文龍噓气成云尙書海岱惟靑州】昨倦握蘭之直【應劭漢官儀尙書郎伏奏事與黃門對揖跪受故稱尙書郎懷香握蘭趨走丹墀】洊收分竹之庸【唐子西詩漢節從分竹劉鞭不用蒲】禮樂之遣使臣惟道王之志慮【周禮秋官掌交道王之徳意志慮使知王之好惡辟行之注好者行之惡者辟而不爲】仁義之利吾國肯隨俗之酸鹹【韓詩云夫吾兄有狂气嗜好與俗殊酸鹹】然而華原隰之中【詩皇皇者華於彼原隰毛傳皇皇猶煌煌也髙平曰原下濕曰隰忠臣奉使能光君命無遠無近如華不以髙下易其色】孰若引星辰而上【杜詩持衡畱藻鑑聽履上星辰】所聞四輩之召【新唐書馬周傳中郎將常何言臣客馬周忠孝人也帝卽召之未至乃遣四輩督趣之】不出期月之間山川出云皆望及時之潤【公羊傳觸石而出云膚寸而合不崇朝而徧雨乎天下者惟泰山耳】樓臺近水寧無得月之思【範文正公鎭錢唐兵官皆被薦獨巡檢蘇麟不遇乃上詩曰近水樓臺先得月向陽花木易爲春公卽薦之詳見前】勉驢技之一鳴【栁文黔無驢有好事者載以入放之山中虎視之尨然大物也驢一鳴虎大駭以爲且噬已然往來視之覺無異能者稍近益狎蕩倚衝冒驢不勝怒蹏之虎因喜計之曰技止此耳因跳踉大防其防盡其肉乃去】希馬價之三倍【韓文昔人有鬻馬不售於市者知伯樂之善相也從而求之伯樂一顧價增三倍】畫地作餅固知無補於饑腸【魏志盧毓傳前此諸葛誕鄧颺等馳名譽有四牕八達之誚帝疾之詔曰選舉莫取有名如畫地作餅不可啖也】防鐵成金尙冀少回於頑面【傳燈錄雲門如九轉丹砂防鐵成金澄公藥汞銀徒可玩入煆則飛去山谷與洪駒父書古之能爲文章者眞能陶冶萬物𨿽取古人之陳言入於翰墨如靈丹一粒防鐵成金也】

代上林提舉【行知】

服百里之勞偶逃訶譴【賈誼傳大譴大何之域師古曰譴責也何問也】幹六條之察尙冀吹噓【六條見第一卷

上曾運使條鄭泰傳孔公緒淸談髙論噓枮吹生】初非俊偉之才【王褎傳褎有俊才儒林傳兒寛有俊才王充傳以俊才知名虞詡傳子恭有俊才楊修傳好學有俊才龎參傳卓爾奇偉髙才武略有魏尙之風成公綏傳少有俊才】及乏依乘之舊【李靖贊依乘風雲】乃敢持小人而累君子其殆恃我公之如古人竊以褎斜二谷之深未如選穽【漢溝洫志褎水通渭斜水通沔師古曰褎斜二谷名其谷皆各自有水耳順帝紀注褎斜漢中谷名南谷名褎北谷名斜首尾七百里】呂梁千仞之峻豈若縣灘【莊子孔子觀於呂梁懸水三十仞流沬四十里黿鼉魚鱉之所不能遊也注司馬雲河水有石絕處也】是以繡衣之褎揚【杜詩繡衣春當霄漢立】罕及銅章之疎賤【百官表縣令長皆秦官秩比六百石以上皆銅印墨綬】然舉筦庫舉賊盜尙且推賢【禮記趙文子所舉於晉國管庫之士七十有餘家孔子曰管仲遇盜取二人焉上以爲公臣曰其所遊僻也可人也呂氏春秋顏涿聚梁甫大盜也學於孔子後漢書左原傳顏涿聚梁甫之巨盜段幹木晉國之大駔卒爲齊之忠臣魏之名賢韓文昔者管敬子取盜二人爲大夫於公趙文子舉管庫之士七十有餘家夫惡求其初又古之進人者或取於盜或舉於管庫今布衣𨿽賤猶足以方於此】況有社稷有人民是亦爲政嘻亦甚矣【禮記嘻其甚也史記魯仲連傳噫嘻亦太甚矣先生之言也】委而棄之必有命世之賢【劉向傳贊聖人不出其間必有命世者焉魏志天下將亂非命世之才不能濟也裴駰史記序信命世之宏才也索隱云按孟子云其間必有名世者趙岐云名世次聖之才物來能名此言命者名也言賢人有名於世也】乃能反今之俗伏念某名爲宗姓寔則儒生不忍窮於多士之時斗升之嚵嚼【嚵音讒與饞通韓詩𨿽食八九無嚵名嚼噬也也或作噍山谷詩看人取卿相妄意亦嚵嚼】𨿽得雋於一科之末竟分寸以躋攀【左傳凡師得雋曰克韓詩躋攀分寸不可上】九載績用之弗成【尙書九載績用弗成】三仕令尹而無慍所幸拙勤之相補【莊子聞道𨿽晚而以勤補拙也陳后山詩拙勤終不補他日愧無傳山谷詩他人勤拙猶相補】不逃裁鑑之至公烏力足爲器足施維其時矣【栁文有行三塗而墜千仞之下者仰望於道號以求出過之者日千百人皆去而不顧然其猶望而不止也俄而有若烏者持長綆千尋徐而過焉其力足爲也其器足施也號之而不顧顧而曰力不能則其人知必死於大壑矣詩物其有矣維其時矣】伯樂過不睨遇不顧誰復念之【韓文木在山馬在肆遇之而不顧者𨿽日累千萬人未爲不材與下乘也及至匠石過之而不睨伯樂遇之而不顧然後知其非棟梁之材超逸之足也】敢裁小子之章試作大鈞之問【見前代上宣同知條】恭惟某官眼髙四海【東坡詩眼髙四海空無人】胸綜九流【綜子宋切說文機縷也又作孔切郭璞巫咸贊經技是搜術藝是綜九流一曰儒二曰道三曰陰陽四曰法五曰名六曰墨七曰縱橫八曰雜九曰農谷梁序九流分而微言隠藝文志諸子十家其可觀者九家而巳使其人遭明主聖王得所折皆股肱之材也仲尼有言禮失而求諸野彼九家者不猶愈於野乎】自其不辭小官於州縣之時已知可以大受爲社稷之器【袁宏詩汲黯社稷器棟梁天表骨】屹持家學【左雄傅諸生試家法注儒有一家之學故稱家】傑立朝行【行寒剛切詩寘彼周行傳列也箋周之列位謂朝廷臣也韓詩使升朝行】再轉爲丞至於三而無悶【韓文再轉爲丞玆邑易遁世無悶不見是而無悶說文悶懣也】一麾出守取其二而無嫌【選詩一麾乃出守】上嘉風雷之新【易風雷益君子以見善則遷有過則攺】中有星軺之遣褰帷燭隠按行蔽芾之甘棠【後漢書郭賀字喬卿荊州刺史有殊政百姓歌曰厥徳仁明郭喬卿中正朝廷上下平顯宗賜以三公之服黼黻冕旒勅行部去襜帷使百姓見其容貌以彰有徳唐賈琮冀州刺史之部言曰刺史當逺聽廣視紏察美惡何有反垂帷裳以自掩塞乎乃帝禦者塞帷百城聞風竄竦詩蔽芾甘棠勿翦勿伐】總轡馭姦湔袚逶遲之苞栩【戰國策汗明說春申君曰君獨無湔袚防也山谷詩語諸公肯湔袚又能澆茗椀湔袚我又一朝被湔袚又湔袚用神兵又其誰湔袚汝又湔袚瘴霧姿又道家蓬蓬見仙伯我亦湔袚與淸流詩周道逶遲又肅肅鴇羽集於苞栩王事靡盬不能蓻稷黍】尙念一寒之迹【範睢傳範叔一寒如此哉】若爲寸進之謀【老子不敢進寸而退尺韓文進寸退尺卒無可成】幸而桑梓之偶同【詩維桑與梓必恭敬止】或者蒯菅之可采【左傳𨿽有絲麻無棄菅蒯】儻使藏舟於楚壑半夜遽移【莊子藏舟於壑藏山於澤謂之固矣然則夜半有力者負之而走昧者不知也】是𨿽操瑟於齊門三年奚益【韓文齊王好竽有求仕於齊者操瑟而往立王之門三年不得入叱曰吾瑟鼓之能使鬼神上下吾鼔瑟合軒轅氏之律呂客罵之曰王好竽而子鼓瑟𨿽工如王不好何是所謂工於瑟而不工於求齊也】敢裁小牘試卜終身雕鶚之有秋天恐卽登於碧漢【杜詩蛟龍得雲雨雕鶚在秋天】魚之防瓦影望亟轉於淸波【韓詩湖上新亭好公來日出初水紋浮枕簟瓦影防魚應科目時與人書庸詎知有力者不哀其窮而忘一舉手一投足之勞而轉之淸波乎】

代回袁通判【求汲引】

同官爲僚淒其一夢【左傳先蔑之使也荀林父止之曰同官爲寮吾嘗同寮敢不盡心乎詩絺兮綌兮淒其以風注淒寒風也杜詩白首颯淒其東坡詩舊遊空在人何處三十三年眞一夢】千里命駕厚甚尺書【嵇康傳東平呂安服康髙致每一相思輙千里命駕史記若使一介奉咫尺書古樂府中有尺素書】遙驚吳下之非【江表傳孫權謂呂防曰卿今當塗掌事宜學問以自開益蒙始就學篤志不倦後魯肅過蒙言議常欲受屈肅拊蒙背曰吾謂大弟但有武略耳至於今者學識英博非復吳下阿防防曰士別三日卽更刮目相待大兄今諭何一稱穰侯乎】愧乏郢中之和【文選楚襄王問於宋玉曰先生其有遺行歟何士民眾庶不譽之甚也宋玉對曰客有歌於郢中者其始曰下裏巴人國中屬而和者數千人其爲陽阿薤露國中屬而和者數百人其爲陽春白雪國中屬而和者數十人引商刻羽雜以流徵國中屬而和者不過數人而已是其曲彌髙其和彌寡世俗之民又安知臣之所爲哉】恭惟某官抱負甚偉【後漢儒林傳抱負墳策雲集京師韓文抱負其業東歸於家】揚歷彌深當日鸞棲困打頭之矮屋【仇覽傳覽字季智一名香考城令王渙署爲主簿謂覽曰主簿聞陳元之過不罪而化之得無少鷹鸇之志耶覽曰以爲鷹鸇不若鸞鳳渙謝遣之曰枳棘非鸞鳳所棲百里豈大賢之路以一月俸爲資勉入太學天寶遺事張彖爲華陰簿爲守令所抑嘆曰大丈夫有淩雲蓋世之志而拘於下位若立身矮屋之下東坡與子由詩宛丘先生長如丘宛丘學捨小如舟常時低頭誦經史忽然欠伸屋打頭】乃今驥展會籋足於浮雲【蜀志龎統以從事守萊陽令不治免官魯肅遺先主書曰龎士元非百里之才使處治中別駕始當展其驥足耳漢天馬歌志俶儻精權奇籋浮雲晻上馳注籋音躡言天馬上躡浮雲晻然而上馳】顧恐陳人【莊子人而無人道是之謂陳人】或能爲地【灌夫傳獨不爲李將軍地乎詳見前】喚殷兄呼張丈各無少年之誇【白樂天詩猶有誇張少年處笑呼張文喚殷兄東坡詩頭白江南醉司馬寛心時復喚殷兄】謁周君扺李生甚思得交之幸【昌黎送湖南李正字序侍禦與周君於今爲先輩成徳李生溫然爲君子有詩八百篇傳詠於時惟愈也業不益進行不加修顧惟未死耳往拜侍禦謁周君扺李生退未嘗不發愧也】只恨鴻毛泰山之輕重【司馬遷傳死有重於泰山或輕於鴻毛用之所趨異也東坡集天下無事則公卿之言輕於鴻毛天下有事則匹夫之言重於泰山】決非鶴髮老子之堪任【梁庾肩吾詩鶴髮辭軒冕鮐背烹葵菽杜詩淸秋鶴髮翁庾信賦鶴髮雞皮馬援傳頗哀老子使得遨遊陶侃傳老子婆娑正坐諸君輩】某有可推賢【尙書推賢讓能】寧當愛力【韓文吾豈有愛於力乎哉】今作禁門鍵頗切懷歸【陳后山詩昔爲馬口銜今作禁門鍵詩豈不懷歸】贈以金錯刀別防效報【張衡四愁詩美人贈我金錯刀何以報之英瓊瑤】

代回謝判院【求推挽】

期年作別又占騎气之來【漢志車气騎气徒气白土功气黃車气乍髙乍下往往而聚騎气卑而布卒气搏東坡詩馭風騎气我何勞楊廷秀詩乘風騎气不用行】一見甚懽便辱雄文之寵喜邂逅之適願【詩邂逅相遇適我願兮】忘褎拂之過情恭惟某官鄕裏淸門【杜詩於今爲庶爲淸門】朝廷素學佳人在空谷愛莫助之【杜詩絕代有佳人幽居在空谷詩愛莫助之】公子是監倉寧無識者【東坡詩但見東軒堪隠幾不知公子是監倉】君來何暮【亷範傳亷叔度來何暮】我計已成【魏志杜襲傳吾計已定卿勿復言東坡詩君歸定何日我計久已熟】自此恐有出處之疎柰何敢當推挽之寄【左傳或推之或挽之】某罔功曵履【馬周傳鳴玉曵履】決意投簪【文選昔聞投簪逸海岸又聊以投吾簪】某水某丘所釣遊敢祈加敬【韓文楊侯始冠舉於其鄕歌鹿鳴而來也今之歸指其樹曰某樹吾先人之所種也某水某丘吾童子時所釣遊也鄕人莫不加敬誡子孫以楊侯不去其鄕爲法】在阡在陌可來往請俟倦歸【韓文古之老於鄕者將自佚非自苦閭井田宅具在親戚之不仕與倦而歸者不在東阡在北陌可杖屨來往也】

回林省元【求牒試】

逃虛空之境過辱寵臨【莊子夫逃虛空者藜藋柱乎鼪鼬之徑踉位其空聞人足音跫然而喜矣而況乎昆弟親戚之謦欬其側者乎】讀駢驪之文益加謙防【栁文駢四驪六】報於何有【左傳勞之不圖報於何有】藏弆爲榮【遊俠傳陳遵字孟公性善書與人尺牘主皆藏弆以爲榮師古曰弆亦藏也】恭惟某官秀出七閩【閩東南越周禮職方氏七閩注叔熊逃難於濮蠻其後分七種東坡詩靑山漫漫七閩路】僑遊三楚【韻防僑寓也增韻旅寓而居也別作防史記貨殖傳夫自淮北沛陳汝南南郡此西楚也彭城以東東海吳廣陵此東楚也衡山九江江南豫章長沙是南楚也】舊聞林藻科目之選【唐林藻莆田人貞元中進士累官侍禦史藻披之子披有九子俱爲刺史號九林而藻薀尢知名】實出常衮教育之前【新唐書常衮傳衮爲福建觀察使始閩人未知學衮至爲設鄕校使作爲文章親加講導與爲客主鈞禮觀遊燕饗與焉由是俗一變歳貢士與內州等韓文歐陽生哀辭衮以文辭進有名於時又作大官臨其民時未防皆化翕然詹於時獨秀出防加敬愛閩越之人舉進士由詹始】晬然風標【南史栁憕傳風標才气恐不能爲少主臣任昉進封衡陽王詔風標秀特气體淹宏山谷詩遺編想風標】實是苖裔【離騷帝髙陽之苖裔兮詳別見】欲作摶鵬扶搖之快【莊子冥海者天池也有鳥焉其名爲鵬背若泰山翼若垂天之云搏扶搖羊角而上者九萬里然後圖南】特在雕虫篆刻之工【法言或問吾子少而好賦曰然童子雕虫篆刻俄而曰壯夫不爲也】幸擷天葩【韓詩天葩吐奇芬】早收地芥【夏侯勝傳士病不明經術經術茍明其取靑紫如俛拾地芥耳】某重勤覓舉【舊唐書今之舉人有乖事實鄕議決小人之筆行修無長者之論策第喧競於州府祈恩不勝於拜伏上啟陳詩惟希欬唾之澤摩頂至足冀荷提攜之恩故俗號舉人皆稱覓舉覓爲自求之稱未是知人之辭察其形而度其材則人品於玆見矣又薛登疏方今舉士俗號覓舉覓者自求也是以耿介之士羞於自拔】極欲備員【史記博士𨿽七十人特備員弗用儒林傳文學掌故補郡屬備員師古曰云備員者示以升擢之非借其實用也申屠剛傳武帝時相許昌等皆以列侯繼踵亷謹爲丞相備員而已杜詩幕府初交辟郎官幸備員】顧慙識賢之不先且復聞命之已晚誠不忍奇寶之橫道愛莫助之【韓文誠不忍奇寶橫棄道側而閤下篋櫝尙有少闕不滿之處猶足更容】何待譬美玉之卽人會有識者【後漢書逸民傳卽人者人亦卽之注卽就也東坡答黃魯直書此人如精金美玉不卽人而人卽之將逃名而不可得何以我稱揚爲】

回卓省元【求牒試】

辱賁儷牋見需舉牒【賁需卦名】諸弟子隨臣久矣宿諾已多【叔孫通傳諸弟子儒生隨臣久矣與共爲儀願陛下官之髙帝悉以爲郎】大樂正詔王升之限員有數【禮記大樂正論造士之秀以告於王而升諸司馬曰進士司馬辯論官材論進士之賢者以告於王而定其論】然以橫棄道傍之寶【見上條】孰無欲出門下之心【韓文栁子厚墓志諸公要人爭欲令出我門下交口薦譽之】思成物之成更俟暗中之摸索【語林許敬宗性輕傲見人多忘之或謂其不聰曰卿自難記若遇何劉沈謝暗中摸索著亦可識】問有餘曰有則當送上以吹噓【杜詩惟借吹噓送上天韓詩靑冥送吹噓】

回張學諭【求牒試】

辱賁儷牋見需舉牒當暑紾絺綌君未謂之失時大寒索衣裘僕且疑其已晚【法言大寒而後索衣裘不亦晚乎】蓋卜稼當先於嗣歳【禮記社之日位卜來歳之稼注卜者問後歳稼所宜詩再燔再烈以興嗣歳】非積薪可望於後來【汲黯傳陛下用人如積薪耳後來者居上按積薪事如此用極活及觀李衛公積薪賦云𨿽後束之髙處必居上而先焚又得翻案之法始知文章妙處無窮在人筆力斡旋之耳】嘉魚得賢與共之愛而莫助【詩序南有嘉魚樂與賢也太平之君子至誠樂與賢者共之也】有馬借人今亡矣報不成章【詩跂彼織女終日七襄𨿽則七襄不成報章】

回鄭解元【求牒】

百適裝懷見賢不敏【遊俠傳陳遵爲京兆史曹事數廢西曹以故事適之故事有百適者斥滿百西曹白請斥東坡詩號訴甘百適文選牒訴倥傯裝其懷左傳謝不敏焉】朋緘委貺取數何多【獸二爲友具二爲朋詩朋酒斯饗毛傳兩尊曰朋禮記取數多者仁也夫勉於仁者不亦難乎】恭惟某人傑出七閩僑遊三楚【見上回林省元條】寸心如水家有履聲【李詩男兒方寸心杜詩退食遲回達寸心王荊公詩千里歸來一寸心鄭崇傳臣門如市臣心如水又我識鄭尙書履聲】兩鬢成絲客無氊坐【杜子美送鄭防貶臺州司戶詩鄭公樗散鬢如絲酒後常稱老畫師乂戲贈鄭廣文詩才名三十年坐客寒無氊】顧慙溢格無可薦賢大寒而後索衣裘愛焉莫助【見上條】明月以暗投道路報不成章【鄒陽傳明月之珠夜光之璧以暗投人於道眾莫不按劍相眄者何則無因而至前也】回李新恩【求宏詞文字○宋紹興三年立博學宏詞科凡十二題制誥詔表露布檄箴銘記贊頌序於內雜出六題分爲三塲每塲一今一古試人先投所業三卷朝廷降付學士院考其能者召試】

討論宗不無意於通家【孔融傳融幼有異才年十歳隨父詣京師時河南尹李膺以簡重自居勑外非當世名人及與通家皆不得白融欲觀其人語門下曰我是李君通家子弟門者言之膺問髙明祖父嘗與僕有舊恩乎融曰先君孔子與君先人李老君同徳比義而相師友則融與君累世通家眾坐莫不嘆息栁詩通家殊孔李舊好卽潘楊東坡詩喜見通家賢子弟】問訊淵源知有心於緯國【晉書躡履問訊杜詩道甫問訊今何如成帝紀儒林之官四海淵源班彪傳敷文華以緯國典守賤薄而無悶客】贈言甚辱【荀子贈人以言重於金石珠玉說苑贈人以軒不若贈人以言辱猶屈也士昬禮今吾子辱請吾子就宮注以白造淄曰辱疏云謂以潔白之物造置於淄色器中是污白色猶今賔至巳門亦是屈辱故云左傳拜命之辱】借聽則孤【韓文借聽於聾求道於盲】恭惟某人胸湛秋霜【唐卓行傳元徳秀其志凜凜若秋霜爭嚴孫楚書志厲秋霜梁簡文詩影類九秋霜】筆翻春潦董公孫之對固是世科【錯傳詔有司舉賢良文學士錯在選中上親策詔之武帝紀詔賢良明於古今王事之體受策發問或以書對於是董仲舒公孫宏等出焉】稷契臯陶之良亦其家學顧薄人間之風日【梁四公記羅子春爲梁武帝入龍洞求珠得食如花藥膏飴食之香美賫食至京師得人間風日乃堅如石不可食唐蘇鶚杜陽雜編寶歷二年淛東國貢舞女二人舞態艷逸非人間所有每舞罷上令內藏之金屋寶帳蓋恐風日所侵故也山谷詩人間風日不到處天上玉堂森寶書又人間風日不可柰故待成陰葉下來】欲裁天上之煙雲【杜詩揮毫落紙如雲煙又裁縫雲霧成禦衣】千金寧殫於屠龍【莊子朱泙漫學屠龍於支離益殫千金之家】一箭卽觀於中鵠某語力已腐【韓文弱於才而腐於力】論才亦庳所謂博學所謂宏詞昔嘗親炙【韓昌黎答崔立之書夫所謂博學者豈今之所謂者乎所謂宏詞者豈今之所謂者乎又送鄭十校理序觀道徳於前後聽教誨於左右可謂親薫而炙之矣】旣傲翰林旣傲相國今已迷津【韓文旣傲宰相又傲翰林其將何求李詩迷津覺路失托勢隨風翻孟浩然詩桃花何處是遊子已迷津山谷詩坐閱歳月代靑雲已迷津】初非有得魚之筌【莊子筌者所以得魚得魚而忘筌】乃蒙問不之藥【莊子宋人有善爲不手之藥者世世以洴澼絖爲事客聞之請買其方百金客得之以說吳王越有難吳王使之將冬與越人水戰大敗越人裂地而封之能不手一也或以封或不免於洴澼絖則所用之異也】同姓也同業也詎敢吝一編之傳【韓文同姓而近也同業也張良傳良遊下邳圯上有一老父至良所直墮其履圯下曰孺子下取履良爲下取履因跪進父以足受之曰孺子可教矣出一編書曰讀是則爲王者師視其書乃太公兵法良異之常習誦】自求之自趣之更願博萬卷之讀【杜詩讀書破萬卷山谷詩要讀田郎萬卷書】

四六標準卷二

欽定四庫全書

四六標準卷三

宋李劉撰

薦舉【宋史選舉志紹興二十二年右諫議大夫林大鼐言薦舉一路貪躁者速化亷靜者陸沈請立爲限隔舉狀年勞參酌並用下其議中書舍人洪遵給事中王希亮等上議曰本朝立薦舉之法必使歷任六考所以遲其歲月而責其赴功必使舉官五員所以多其保任而必其可用今如議臣之請則有力者惟圖見防無材者茍冀終更出官十餘年可以坐待京秩不可一也今欲減攺官分數以待無舉削者則當被舉之人必有失職淹滯之嘆不可二也京官易得馴至郎位任子之恩愈不可減非可以救入流之獘不可三也更祖宗成法不可四也如故便議遂寢】

謝董侍郎【居誼】舉狀

隨驃騎之幕濫備執鞭【霍去病傳元狩三年春爲驃騎將軍右北平太守路博徳屬驃騎將軍封邳離矦北地都尉衛山從驃騎將軍封義陽矦歸義矦因淳王復陸支樓剸王伊卽靬皆從驃騎將軍封復陸支爲杜矦伊卽靬爲眾利矦從驃矦破奴昌武矦安稽從驃騎有功益封各三百戶杜詩云深驃騎幕夜隔孝廉船史記管晏列傳假令晏子而在余𨿽爲之執鞭所忻慕焉】剡公車之章遽蒙推轂【剡音焰說文鋭利也易剡木爲矢禮圭剡上削爾雅剡防利也法言奏不剡東方朔傳待詔公車師古曰公車今屬衛尉上書者所詣也劉向傳章交公車田蚡傳推轂趙綰爲禦史大夫王臧爲郎中令師古曰推轂謂升薦之若轉車轂之爲也鄭當時傳其推轂士師古曰推轂言薦舉人如車轂之運轉也杜詩推轂期孤騫】心感恩於破白【燕翼貽謀錄元祐元年以攺官甚多吏部侍郎孫覺請歲以百人爲限從之紹聖三年吏部乞以毎申五人引見不拘數則其歲有三百餘員也中興以來攺官人數絕少歲不過數十人𨿽令選人舉官逐員放散數亦不增至紹熈初號爲頓增亦僅三十餘員慶元以後歲有溢額蓋孤寒路絕得者五員俱足而不得者多不破白勢使然也按破白宋人語指舉員而言鄭雪巖啟經年夜雨誰憐泮茆之淸一日春風忽破庾梅之白戴象麓啟榮甚初官之破白怳如再第之取靑】面抱愧而發紅【山谷詩皺面黃須已一翁尊前猶發少年紅】伏念某稟生多艱從宦尢拙【潘嶽閒居賦司馬安四至九卿良史題之以巧宦之目巧誠有之拙亦宜然】貴人令其出門下旣不善於走趨【韓文柳子厚墓志諸公要人爭欲出我門下交口薦譽之試大理評事王君墓志鼎也不可以柱車馬也不可使守閭佩玉長裾不利走趨】大夫羅而致幕中亦倍勤於收拾【韓文以禮爲羅羅而致之幕下又頽墮委靡潰敗不可收拾又無人收拾理則那又收拾不可遲又非其人𨿽與同列未嘗比數收拾互見前】豈謂半年之內復爲千里之行治法徵謀紛紛未定【昌黎送石處士序方今防聚於垣師環其疆農不耕收財粟殫亾吾所處地歸輸之塗治法徵謀宜有所出】幕謨檄筆錄錄無奇【昌黎送矦參謀赴河中幕詩檄筆無與讓幕謀職其膺漢書錄錄未有奇節】然白日實照其積誠則赤云可占於勝气【韓昌黎郾城晚飲詩城上赤云呈勝气睂間黃色見歸期注蔡未平數月前吳武陵自硤石望東南气如旗鼔矛盾皆顚倒少選黃白气從西北出盤蜿相交告公曰今西北王師所在黃白喜气也敗气爲賊賊必亾矣按兵書云云如日天有赤气繞地不可攻】況値匈奴百年之運【匈奴傳孝宣之世承武帝奮擊之威直匈奴百年之運因其壊亂幾亾之阨權時施宜覆以威徳】必復春秋九世之讐【匈奴傳天子意欲遂困胡廼下詔曰髙皇帝遺朕平城之憂髙後時單於書絕悖逆昔齊襄公復九世之讐春秋大之師古曰公羊傳莊四年春齊襄公滅紀復讐也襄公之九世祖昔爲紀矦所譛而烹殺於周故襄公滅紀也】颭犀札而吒犛旄在此行矣【韓孟徵蜀聯句刑神吒犛旄陰焰颭羣札說文西南夷長髦牛曰犛一角曰犀犛尾曰犛以餙物曰旄颭職琰切風吹貌札甲也夫差水西之甲三千刑神陰焰主我師而言余見前】封龍額而獵麟腳竊有望焉【韓文晚秋郾城夜會聯句防勲封龍額歸獸獵麟腳韓王信傳以校尉擊匈奴封龍額矦】曽未輸橫艸之勞【終軍傳軍無橫艸之功得列宿衛注言行艸中使艸偃臥故曰橫艸】何遽辱采蘋之薦【詩於以采蘋南澗之濵】乏吳下阿蒙之學顧曰淹該【淹漬也禮記淹之以樂好注謂浸漬之該備也韓詩包羅委該余見第二卷

代回袁通判條】無江南子布之詞反云典麗【吳志張昭字子布彭城人也少好學博覽眾書才士陳琳等皆稱善之典略曰劉荊州甞自作書欲與孫伯符以示禰正平正平蚩之言如是爲欲使孫防帳下兒讀之耶將使張子布見乎】裨益之功甚寡【說文禆接益也徐曰若衣之接益也儀禮注裨之言埤也詩政事一埤益我】奬予之實何多玆蓋伏遇某官以社稷臣【汲黯傳古有社稷之臣至如汲黯近之矣蕭望之傳望之堂堂折而不撓輔佐之能近古社稷臣也】爲詩書帥【左傳晉謀元帥趙衰曰卻縠可說禮樂而惇詩書詩書義之府也禮樂徳之則也】孤忠可貫於日月【新唐書郭子儀傳贊𨿽唐命方永亦由忠貫日月神明扶持者哉】至誠足逹於天淵【班固答賔戲聲盈塞於天淵】一鶴一琴人皆望淸獻之出【宋史趙抃傳神宗立召知諫院及謝帝曰聞卿疋馬入蜀以一琴一鶴自隨爲政簡易亦稱是乎詳別見】萬牛萬甕賊必待崇文之擒【唐憲宗卽位劍南劉辟自稱畱後元和元年正月以髙崇文爲左神防行營節度使討辟九月克成都十月辟伏誅韓文元和聖徳詩萬牛臠炙萬甕行酒以錦纒股以紅帕有恇其凶有餌其誘】佇觀十乘之行【詩元戎十乘以先啟行】大作三軍之气系單於之頸慰祖宗在天之靈【賈誼傳請必系單於之頸而制其命伏中行說而笞其背】犂匈奴之庭爲蠻夷猾夏之戒【匈奴傳犂其庭掃其閭郡縣而置之師古曰犂掃也尙書蠻夷猾夏防賊姦宄孔傳猾亂也】於以侈旂常之績歸而防鼎鼐之勳【俱見前】凡在紅蓮綠水之間【南史庾杲之字景行王儉用爲衛將軍長史蕭緬與儉書曰盛府元僚實難其選庾景行泛淥水依芙蓉何其麗也時人以入儉府爲蓮花池】必入赤箭靑芝之用【韓文進學解赤箭靑芝注赤箭生陳倉山谷及太山少室靑芝出太山】某敢不力磨其鈍【梅福爵祿束帛者天下之底石髙祖所以厲世磨鈍也】圖稱所蒙【羊祜表臣𨿽小人敢緣所蒙念存斯義陳后山詩所得非所蒙】插羽銘山敢衒文章之小技【昌黎郾城聯句銘山子所上插羽余何怍杜詩文章一小技於道未爲尊】冶金伐石願歌竹帛之大功【韓文冶金伐石垂耀無極鄧禹傳垂功名於竹帛耳】

謝魏運使【了翁】舉狀【魏了翁嘉定八年遷潼川路轉運判官○宋張荃翁貴耳集云鶴山先生母夫人方坐蓐時其先公晝寢夢有人朝服入其臥內因問爲誰答曰陳了翁覺而先生生故用其號命名陳瑩中前三名登第後兩甲子鶴山中第亦第三名其出處風節相似處極多在東南時有了翁家子弟必異遇之】

據地承顏非有豚蹄之祝【雋不疑傳不疑據地曰竊伏海濵聞暴公子威名舊矣今乃承顏接辭史記滑稽傳淳於髠曰臣從東方來見道傍有穰田者操一豚蹄酒一盂而祝曰甌窶滿篝污邪滿車五穀蕃熟穰穰滿家臣見其所持者狹而所欲者奢故笑之】爲天啟齒乃蒙虫臂之收【山谷詩佳人從何來爲天啟玉齒莊子以汝爲虫臂乎】勞軍將之打門【盧仝詩日髙丈五睡正濃軍將叩門驚周公口云諫議送書信白絹斜封三道印】發函書而驚坐【吳質答東阿王書奉所惠貺發函伸紙陳遵傳時列矦有與遵同姓字者毎至人門曰陳孟公坐中莫不震動旣至而非因號其人曰陳驚坐云】難道今人之不古但虞吾黨之累公【袁盎傳吾不足以累公】伏念某於道無聞甚愚不肖毎思名敎之樂地何必事功【樂廣傳王澄胡母輔之等皆任放爲逹或至裸體廣聞而嘆曰名敎內自有樂地何必乃爾】亦知富貴之浮雲不如貧賤徒緣一第之防彊爲三釜之謀【莊子曾子曰吾及親仕三釜而心樂陳后山詩可堪親老須三釡】中罹弗洎之悲【莊子不洎吾心悲洎及也言祿不逺親】甚悔未信之仕以風爲解遂回蓬島之船【郊祀志蓬萊方文瀛洲此三神山者在渤海中及到三神山反居水下水臨之患且至則風輒引船而去及秦始皇至海上使人入海求之船交海中皆以風爲解】斡流而遷徑泛瞿塘之水【賈誼傳斡流而遷或推而還注斡音菅斡轉也還讀曰旋瞿塘見第一卷

上董制置條】旣元戎所自辟於天子【韓文書記之任亦難矣非兼人之材莫宜居之然皆元戎自辟然後命於天子】非先生敢圖利於大夫【韓文使先生無圖利於大夫而私便其身圖】綴錦城雪嶺之觀未容黔突【錦官城在萬里橋南因其有錦官故名猶合浦之珠官也李詩錦城𨿽云樂不如早還家雪山在威州西南一百里與乳州白狗嶺相連山有九峯上有積雪春夏不消杜詩公來雪山重公去雪山輕淮南子孔子無黔突墨子無暖席韓文孔席不暇暖墨突不得黔】厠天水祈山之役濫佐靑油【諸葛亮傳亮身率諸軍攻祈山戎陣齊整賞罰肅而號令明南安天水安定三郡叛魏應亮關中震響李正封詩從軍古云樂談笑靑油幕宋劉瑀與顏峻書曰朱修之三代叛兵一朝居靑油幕下作謝宣明面向人靑油幕宋將幕也以靑油縑爲之】方深國事之憂遑復身謀之卹【詩我躬不閱遑卹其後】車輪四角何敢累推轂之人【陸龜蒙詩君心欲漂落妾意正棲托願得雙車輪一夜生四角東坡詩多謝新詩累推轂豨膏那解轉方輪淳於髠曰豨膏棗軸所以爲滑也而不能運方軸余見前】廈屋萬間亦莫認捲簾之處【杜詩安得廣廈千萬間陳堯佐燕詞爲誰歸去爲誰來主人恩重珠簾捲詳見前】敢謂誠心之傾倒【杜詩志士懷感傷心胸已傾倒山谷詩推轂天下士誠心要傾倒】竟煩彊箭之吹噓【韓詩靑防送吹噓彊箭射魯縞】玆蓋伏遇某官學者泰山【新唐書韓愈傳贊學者仰之如泰山北斗云】國之元气【前律曆志太極元气函三爲一郎顗傳助順元气含養萬物李固傳斟酌元气運平四時紀瞻傳原元气之本求天地之根髙適詩獨立調元气淸心豁窅防】年不可及寧妨待天下之淸【崔湜傳湜舉進士累官中書令執政時年三十八嘗暮出端門緩轡賦詩張說見之嘆曰文與位固可致其年不可及也】時來則爲終必得聖人之任【張嘉貞傳宰相者時來則爲豈能長據詳見前】引扁舟於蓬島【隗囂傳範蠡收責句踐乘偏舟於五湖注偏舟特舟也劉攽曰偏舟按史傳皆作扁舟扁特也不當作偏按上云回蓬島之船此句復出疑有舛誤】閱十暑於岷山【杜詩十暑岷山雪三霜楚戶砧】人疑魁枕參首之淹【史記天官書衡殷南斗魁枕參首正義曰衡斗衡也魁斗第一星也言北方斗斗衡直當北之魁枕於參星之首北斗之杓連於龍角南斗六星爲天廟丞相太宰之位】公無瓶居井睂之悔【遊俠傳揚雄酒箴譬之於物子猶瓶矣觀瓶之居居井之睂酒漿不入口臧水滿懷】卿自用卿法【晉書庾敳傳敳字子嵩王衍不與敳交敳卿之不置行曰君不得爲耳敳曰卿自君我我自卿卿我自用我家法卿自用卿家法】吾親屬吾思【昌黎送張道士序張道士嵩髙之隱者有文武長材寄迹老子法中爲道士以養其親聞朝廷將治東方貢賦之不如法者三獻書不報長揖而去詩曰詣闕三上書臣非黃冠師臣有平賊策陛下幸聴之寧當不竢報歸袖風披披答我不事爾吾親屬吾思魏了翁傳遷校書郎以親老乞補外乃知嘉定府】駭聞渡瀘之行【說文瀘水名出牂牁江一名若水放旄牛徼外入江有瘴气蜀志五月渡瀘魏了翁傳了翁行次江陵蜀大將吳曦以四川叛了翁防其必敗明年曦誅蜀平了翁奉親還裏】倐罹陟屺之變【詩陟彼屺兮瞻望母兮母曰嗟予季行役夙夜無寐上愼旃哉由來無棄魏了翁傳丁生父憂解官心喪】故者無失其故未能致唁於生芻【禮記親者毋失其爲親也故者毋失其爲故也唁說文弔生也詩疏弔謂弔死唁謂唁生皆是相痛傷之名也徐穉傳穉字孺子豫章南昌人郭林宗有毋憂穉往弔之置生芻一束於廬前而去眾怪不知其故林宗曰此必南州髙士徐孺子也詩不云乎生芻一束其人如玉吾無徳以堪之】誅之不可勝誅敢望噓枯於死艸【鄭泰傳孔公緒淸談髙論噓枯吹生詩無艸不死無木不萎李賀詩誰知死艸生華風】忽辱遺我雙魚之寵【古樂府客從遠方來遺我雙鯉魚呼童烹鯉魚中有尺素書】見貽駕彼四牡之章【詩駕彼四牡四牡騤騤君子所依小人所肥】學落質凡顧謂識髙而韻邃【左傳閔子騫曰夫學殖也不學將落】气凋力腐反云才贍而意新【韓文弱於才而腐於力李百藥傳何身老而才之壯齒宿而意之新乎】近功缺然遠業安在初不敢冀緇衣之攺【詩緇衣之宜兮敝予又攺爲兮注緇衣卿士聽朝之正服此衣若敝願王家復攺而爲之願其常居此位常服此服】何爲過蒙華衮之褎【谷梁傳序一字之褎寵逾華衮之贈片言之貶辱過市朝之撻】師魯之從事陜西容有知之而弗薦【尹洙傳洙字師魯河南人以儒學知名舉進士歷河南府戶曹參軍安國軍節度推官舉書判拔萃攺山東道節度掌書記用大臣薦召試爲館閣校勘歐陽公尹師魯墓志世之知師魯者或推其文章或尙其議論或多其材能至其忠義之節處窮逹臨禍福無愧於古君子則天下未必能盡知之師魯遇事無茍難而勇於敢爲其所以見推於世者亦所以取嫉於人故其卒窮以死】永叔之退居潁上乃虞賢者之不聞【東坡勤上人詩集序歐陽公好士爲天下第一盡致天下豪傑自庸眾人以顯於世者固多矣然士之負公者亦時有之意公之於士自是少倦而其退老於潁水之上則猶論士之賢者惟恐其不聞於世也】所欣吾道之有歸豈獨小人之受賜某不知所報【左傳臣不任受怨君亦不任受徳無怨無徳不知所報】當勉其頑气象未可攀但感幽桂榛菅之薦【韓詩稱多量少鑑裁密豈念幽桂遺榛菅幾欲犯顏出薦口气象硉兀未可攀】歲月坐成晚尙托江梅桃李之香【山谷詩江梅有佳實托根桃李塲孤芳忌皎潔冰雪空自香歲月坐成晚煙雨靑已黃】

謝鄒運使【孟卿】舉狀【鄒孟卿字淳甫開禧中登進士第除知丰城防興元軍士莫簡張福亂制置使聶子述遁殺總領楊九鼎防朗州果州朝議孟卿文武全材授行軍參議一戰敗之簡自殺福請降官至四川制置兼茶馬使時西北敵不敢犯邊被譛賜死明年事白復其官謚忠襄得勑葬】

王事靡盬未敢懷歸【詩四牡騑騑周道逶遲豈不懷歸王事靡盬我心傷悲注盬不堅固也疏云無不堅固我當從役以堅固之】使臣見知忽叨論薦【詩序四牡勞使臣之來也有功而見知則說矣韻會叨濫也】況沐成終之賜尢銜引重之恩【灌夫傳兩人相爲引重張晏曰相薦逹爲聲勢也師古曰相牽引而至於尊重也】伏念某蠢蠢隨行【韓詩十年蠢蠢隨朝行又豈比恆人長蠢蠢】狙狙何算【狙七餘切韓文瞿瞿狙狙】少始知學亦有立功立言之心【左傳穆叔曰豹聞之大上有立徳其次有立功其次有立言𨿽久不廢此之謂不朽】壯不如人已作爲貧爲養之仕【左傳燭之武曰臣之壯也猶不如人今老矣無能爲也已】偏親弗洎【見上條】百念頓消漢庭諸公漫惜斯人之憔悴【劉文房餞蕭郎中赴潤州序蕭公建隼此地化行五年漢庭羣公待以美職呂和劉公神道碑重氛再廓闔境昭蘇由是漢庭諸公始重其節東坡詩漢庭諸公必動色又歷詆漢諸公杜詩冠蓋滿京華斯人獨憔悴】魯國男子自知吾意之蹉跎【績漢書曹操將殺楊彪孔融聞之不及朝服見操曰融魯國男子便當褰衣而去不復朝矣東坡詩遙知魯國眞男子韓詩嗚呼吾意其蹉跎】引船旣遠於蓬萊【見上條】鼔枻試觀於灩澦【枻音裔楫也一曰柂也屈原漁父篇漁父莞爾而笑鼓枻而去灎澦見第一卷

上董制置條】沭浴而戒行李人謂何斯【韓文沭浴戒行李載書冊問道所由又昔者人謂斯何今者人謂何斯】饑渴之歌采薇歲亦陽止【詩采薇采薇薇亦柔止曰歸曰歸心亦憂止憂心烈烈載饑載渴又曰歸曰歸歲亦陽止箋西伯將遣戍役先與之期以采薇之時饑渴言其苦也十月爲陽曰汝何時歸乎亦至十月乃得歸也又丁寧歸期定其心也】𨿽連收乘矢之發恐未免一簣之虧豈無他人欲令出其門下【詩豈無他人韓文諸公要人爭欲令出我門下】不有君子寧可棄之道傍【左傳襄仲曰不有君子其能國乎國無陋矣韓大誠不忍奇寶橫棄道側山谷詩擲置官道傍】玆蒙四牡之章【詩序四牡勞使臣之來也四牡五章】遂足五豝之數【詩彼茁者葭一發五豝毛傳豕牝曰豝虞人翼五豝以待公之發】在繡衣六條之察定匪狥私【見第一卷

上曽運使條】然華衮一字之褎郤疑過實【見上條】蓋經邦本諸政事【尙書論道經邦】而緯國取於文章【班彪傳敷文華以緯國】遊夏求賜之異科𨿽孔門而難僃董賈龔黃之殊傳在漢世而罕全【漢書敍傳賈生矯矯弱冠登朝遭文睿聖屢抗其疏述賈誼傳抑抑仲舒再相諸矦讜言訪對爲世純儒述董仲舒傳龔遂黃霸在循吏傳】自視欿然前言戲耳士固伸於知己蓋非搖尾而後憐【史記越石父曰君子詘於不知己而信於知己者詳第二卷

上衛參帥條韓文若俛首帖耳搖尾而乞憐者非我志也】徳不待於成身郤合銘心而自厲【柳文古之知己者不待來求而後施徳舉能而已其受徳者不待成身而後拜賜感知而已】玆蓋伏遇某官人今而心古行峻而气平分閫乘軺欲轍環於四海【謝安傳贊任總中臺效章分閫陸贄奏選將而任分之以閫儒林傳申公弟子乘軺傳從至見天子韓文轍環天下】揚金斂璞眞鑑別於九流【老泉集上文丞相書於此有人求金於沙斂而揚之惟其揚之也精是以責金於揚而斂則無擇焉不然金與沙礫皆不錄而已矣唐六典定九流之品格補萬方之闕政權徳輿集裁百辟之章疏助九流之刀尺】尙煩入蜀之星【李郃傳郃字孟節善河圖風星和帝卽位分遣使者微服單行至各州縣觀采風謡使者二人當到益部投郃候捨時夏夕露坐郃因仰觀問曰二君發京師時寧知朝廷遣二使耶二人默然驚相視曰不聞也問何以知之卻指星示云有二使星向益州分野故知之耳東坡詩須煩淩雲手去作入蜀星】正及渡瀘之月【蜀志諸葛亮傳出師表云五月渡瀘】遂見山平劍閣浪靜瞿塘劉辟就誅昌黎上元和之頌【唐書劉辟反詔髙崇文與兵馬使李元奕河南西道礪討之辟陷梓州執東川節度李康崇文引兵趨梓州辟歸康以自雪崇文斬康又敗辟眾扵鹿頭闗遂克成都擒辟至長安誅之昌黎集有元和聖徳詩內及誅劉辟事】子璋授首少陵形敬定之功【唐書梓州刺史段子璋反襲李奐扵綿州道遇遂州殺刺史虢王巨奐戰敗奔成都子璋自稱梁王西川節度使崔光遠與奐共攻斬之杜甫贈花卿歌子璋髑髏血糢糊手提擲還崔大夫孟卿有平興元功故云】旣飲至而防勲復重臨而領郡【劉禹錫詩郡人重得黃丞相】子午之奇可出但當飽戊巳之屯【魏略夏矦楙爲安西將軍鎭長安諸葛亮於南鄭與羣下計議魏延請假精兵五千負糧五千直從裦中出循秦嶺而東當子午而北不過十日可到長安楙聞延至必乘船走而公從斜谷來二十許日足逹一舉而咸陽以西可定矣三秦記子午長安正南地也山名秦嶺谷名褎斜平帝紀元始五年秋通子午道從杜陵直絕南山徑漢中師古曰子北方午南方言通南北道相當今京城直南山有谷通梁漢道者名子午谷又宜州西界慶州東界有山名子午嶺此則北山是子南山是午共爲子午道元帝紀發戊巳校尉注戊巳校尉者鎭安西域無常治處亦猶甲乙等各有方位而戊與已四季寄旺故以名官也一說戊巳居中校尉處三十六國之中故曰戊巳又屯田以耕土爲事故取戊巳】甲寅之報未來何以寛庚癸之呼【趙充國傳上以書敕讓充國充國上書謝罪因陳兵利害六月戊申奏七月甲寅璽書報從充國計焉呼去聲左傳吳申儀乞糧於公孫有山氏曰佩玉橤兮余無所系之防酒一盛兮余與褐之父睨之對曰梁則無矣麤則有之若登首山以呼曰庚癸乎則諾】尙屈餽餉關中之手【漢書楚漢相距滎陽蕭何轉漕關中給食不乏髙帝曰塡國家撫百姓給餽餉不絕糧道吾不如蕭何】且圖轉輸渭上之功【漢書溝洫志鄭當時爲大司農言異時關中漕粟從渭上渡六月罷而渭水道九百餘里時有難處引渭穿渠起長安旁南山下至河三百餘里徑易漕度可令三月罷上以爲然發卒穿渠三歲而通以漕大便利】諒思人物之眇然【山谷詩人物方眇然詳見第一卷

上任中書條】僅有徵夫之邇止【詩卜筮偕止會言近止徵夫邇止注卜筮俱會聚人占之其言近止則徵夫如今應到不遠矣】劍外之官易冷聊借吹噓【杜詩劍外官人冷詳見前】幕中之辯非傾謾加收錄【韓文幕中之辯人反以汝爲叛臺中之評人反以汝爲傾】某敢不稍鐫懶習【鐫遵全切琢石也杜詩小來習性懶】謹佩味言【鄭當時傳誠有味其言也】號門生而知恩例欲自同於蛇雀【柳文凡號門生而不知恩之所自者非人也余見第一卷

上董制置條】報國士之遇我誓當小異於馬牛【史記豫讓傳至於智伯國士遇我故國士報之韓文小人之懷惠兮猶知獻其至愚固余異於馬牛兮寧止乎飲水而求芻】

謝衛參帥【涇】舉關陞【宋髙宗紹興十四年司封郎中李澗上言今知縣再任六考乃陞通判而丞與諸司屬官初無吏責及以自考關陞故人皆有所擇而不願就又因民事得罪之人𨿽防罪亦終身廢棄故人皆有所懼而不肯就請自今應理親民者並通及六考關陞而應緣民事之人自徒以上乃取旨】

小子狂簡之成章無能爲役【左傳於先大夫無能爲役言不足爲其役使也】大鈞坱圠而播物有味其言【賈誼傳大鈞播物坱圠無垠余見上條】幸辱僃於使令亦足謂之遭遇不應論薦便累吹噓伏念某受質無奇望世亦狹童而彊學粗知萬物之皆塵【蔡君謨詩世間萬物皆塵土畱取功名久遠看】壯不如人縱得一科而何補【左傳燭之武曰臣之壯也猶不如人韓文豈不登名於一科兮曽不補其遺余】捨對白抽黃之業【柳文耀爲文碎排偶抽黃對白啽哢飛走】爲出朱入墨之謀【周書蘇綽傳綽字令綽武功人拜大行臺左丞始制文案程式朱出墨入及計帳戶籍之法陳后山詩胡然落朱墨不坐致公矦】人言棲枳之官決無鸞鳳【仇香傳枳棘非鸞鳳之棲百里豈大賢之路】渠知求芻之志固異馬牛【見上條】不圖賈子之泛湘【賈誼傳誼旣以適去意不自得及渡湘水爲賦以弔屈原】偶際召公之分陜【公羊傳自陜而東者周公主之自陜而西者召公主之注陜者農陜縣是也郡國志陜縣有陜陌二伯所分括地誌陜縣在陜州西南二十五里分陜從原爲界王莽傳分陜立二伯師古曰分陜者言依周公召公故事自陜以東周公主之自陜以西召公主之】望塵雅拜孰非夾道以疾馳【潘嶽傳與石崇等謟事賈謐毎候其出與崇輒望塵而拜何武傳槃辟雅拜服防曰行禮容拜也韓文武夫前呵從者塞途供給之人各執其物夾道而疾馳】敷袵陳詞獨念此君之小異【離騷經跪敷袵以陳辭兮耿吾得此中正孟嘉傳嘉少知名禇褎有器識庾亮大會府州人士嘉坐次甚逺褎問亮江南有孟嘉其人何在亮曰在坐卿但自覓褎歷觀指嘉曰此君小異得無是乎】令以竿牘小夫之智【莊子小夫之智不離苞苴竿牘】效於詩書元帥之前【左傳晉謀元帥趙衰曰卻縠可說禮樂而惇詩書】一年於玆五技窮矣【荀子梧防五技而窮詳見前】可以止則止方願返於屠羊【莊子屠羊說曰願復返吾屠羊之肆詳見前】莫之爲而爲駭忽勞於薦鶚【鄒陽傳臣聞鷙鳥累百不如一鶚詳見前】亟嘗輸欵願且避賢【公孫傳願歸矦印乞骸骨避賢者路髙適詩避賢初罷相】豈期刺史之天【趙嘏詩尋花偶坐將軍樹飲酒方重刺史天東坡詩一見刺史天】決爲將軍之地【灌夫傳獨不爲李將軍地乎】識字有數敢當淹博之稱【楊文公談苑晉開運中詔令兩制各作詩賦一篇付禮部爲考試之式獨學士李懌不肯曰李懌識字有數因人成事使令白衣入貢部中下第必矣胡能作文章爲世模楷時論美之山谷詩識字有數我自知又按蜀志南史皆有所識不過十數字之語此亦識字有數之意】了事亦癡寧有疏通之實【傅咸傳楊駿弟濟素與咸善與書曰江海之流混混故能成其深廣天下大器非可稍了而相觀毎事欲了生子癡了官事官事未易了也了事正作癡復爲快耳】非相國賜之大禮之過詎至是耶【韓文愈爲禦史得罪徳宗朝同遷於南者凡三人獨愈爲先收用相國之賜大矣百官之進見相國者或立語以退而愈辱賜坐語相國之禮過矣賜之大禮之過於敵以下受之宜何以報況在天子之宰乎】使天下洋然動於然來其必由此【韓文枯槁沈溺魁閎寛通之士必且洋洋焉動其心峨峨焉纓其冠於於焉而來矣】古之所以求士今者於是見公防惟某官身佩安危【新唐書李晟傳贊提孤軍抗羣賊身佩安危而气不少衰者徒以忠義感人故豪英樂爲之死耳東都事略王曽毅然大節身佩安危】力關造化兒童之誦君實久佚丘園【東坡獨樂園詩兒童誦君實走卒知司馬易賁於丘園】逺使之問潞公暫司管鑰【宋史文彥博傳彥博逮事四朝任將相五十一年名聞四夷元祐間契丹使耶律永昌劉霄來聘入朝望見彥博卻攺立容曰此潞公耶問其年曰何壯也又彥博爲王安石所惡力引去判大名府轉運判官汪輔之奏彥博不事事帝批其奏以付彥博曰以侍中舊徳故煩臥防北門此用防萊公北門鎖鑰事】察湖南之從事【韓文李生自湖南從事請告來覲】欲冀北之空羣【韓文伯樂一過冀北之野而馬羣遂空】𨿽有絲麻【左傳𨿽有絲麻無棄菅蒯詳見前】且颺糠粃【晉書習鑿齒與孫綽共行時綽在前顧鑿齒曰沙之汰之瓦石在後鑿齒曰簸之揚之糠粃在前】意者恥匹夫之不獲欲其收多士以攸奔【詩濟濟多士秉文之徳對越在天駿奔走在廟】無以我公亟展伊周之業【詩無以我公歸兮】豈惟委吏得專文武之功某旣累公知寧當自棄少畱東閤難掩人言魏勃之庸【朱云傳薛宣爲丞相謂云曰在田野亡事且畱我東閤可以觀四方奇士云曰小生乃欲相吏耶宣不敢復言髙五王傳灌嬰在滎陽聞魏勃本敎齊王反責問勃勃曰失火之家豈暇先言丈人後救火乎因退立股戰而栗灌將軍熟視笑曰人謂魏勃勇妄庸人耳何能爲乎】更繞南枝或僃臣客馬周之對【魏武短歌行月明星稀烏鵲南飛繞樹三匝何枝可依舊唐書馬周傳周至京師捨於中郎將常何之家太宗令百寮上書言得失何以武吏不涉經學周乃爲條陳便宜二十餘事事皆合旨太宗怪其能問何何曰此非臣所能家客馬周具艸也】

謝曽運使【槃】舉關陞【宋王明淸玉照新誌云曽吉父早歲入館然平生不曽關陞後來𨿽歷監司郡守猶帶權發遣也吉甫爲廣西漕嘗舉其屬吏姓黃者攺官赴部告行吉甫云有一事久擬奉白先生早往下關陞於門下實有利害耳今按吉父名幾宋史有傳卽曽運使之先也詳啟意任寧鄕簿作】

墨綬主書苦乏曳裾之譽【左雄傳今之墨綬猶古諸矦注墨綬謂令長北山移文紐金章綰墨綬漢官儀邑宰銅章墨綬秩六百石白帖主簿主掌簿目仇覽傳今日太學曳長裾飛名譽者皆主簿後耳】繡衣察吏忽承推轂之言【鄭當時傳其推轂士及官屬丞史誠有味其言也】況下考之甫書曽微勞之未效便辱吹噓之送【杜詩揚雄更有河東賦惟待吹噓送上天】允爲特達之知【四子講徳論特逹而相知者千載之一遇也詳別見】伏念某何足控摶【賈誼鵩賦千變萬化兮未始有極忽然爲人兮何足控揣孟康曰控引也揣持也言人生忽然何足引持自貴惜也如淳曰控引也摶音團控摶玩弄愛生之意也】不堪位置【梁武帝書評羊欣書如婢作夫人不堪位置而舉止羞澁終不似眞】抱鉏犂而餓空谷乃無端以讀書【王粲詩不能效沮溺相隨抱鉏犂韓詩柰何君獨抱奇才手把鉏犂餓空谷又今者無端讀書史智慧只足勞精神】裹章服而揖上官還不習於爲吏【嵇康與山濤絕交書危坐一時痺不得搖性復多虱爬掻無已而當裹以章服拜揖上官三不堪也賈誼傳不習爲吏視已成事】邂逅六條之察【見第一卷

上曾運使條】吉蠲一瓣之香【詩吉蠲爲饎注吉善蠲潔也善潔爲酒食之饌陳后山詩向來一瓣香敬爲曾南丰】祝甌窶而操豚蹄不誇而狹【見上謝魏運使條】見丸彈而求鶚炙匪躁斯狂【莊子見卵而求時夜見彈而求鶚炙】不謂蘇天尙爲李地【俱見前】燈花夜報【杜詩燈花何太喜】奏槁朝馳誦說云乎顧謂文章之典雅【文中子學者博誦云乎哉必也貫乎道文章茍作云乎哉必也濟乎義】防計而已反稱政術之疏通難當一字之襃【谷梁傳序一字之褎寵逾華衮之贈】乃辱八珍之犒【昌黎薦士詩善善不汲汲後時徒悔懊救死具八珍不如一簞犒周禮珍用八物注八珍謂淳熬淳母炮豚炮牂搗珍漬熬肝膋也】小艸之有遠志但欲深根【山谷詩小艸有逺志相依在平生醫和不並世深根且固蔕】老芋之爲茯神誰欺精鑑【柳文余病痜且悸謁醫視之曰惟茯神爲宜明日市諸市烹而餌之病加甚召醫而尢其故醫求視其滓曰吁盡老芋也彼鬻藥者欺子而獲售子之懵也而反尢於予不亦過乎】伏遇某官家傳忠恕嫡嗣文淸【宋史曾幾傳遷通奉大夫卒謚文淸詳見第一卷

上曾運使條】洊疇剖竹之庸【李詩我家小阮賢剖竹赤城邊】繼著握蘭之望【應劭漢官儀尙書郎懷香握蘭】濡轡而馳原隰疑若小然【詩六轡如濡載馳載驅注如濡言鮮澤也】聽履而上星辰恐不免耳【杜詩持衡畱藻鑑聽履上星辰謝安傳安妻見家門富貴而安獨靜退乃謂曰丈夫不如此也安掩鼻曰恐不免耳】尙念斗升之嚵嚼【山谷詩看人取卿相防意亦嚵嚼】若爲分寸之躋攀【韓詩躋攀分寸不可上】目其貌耳其言𨿽乏同進之交譽【韓文潁川陳彤始吾見之楊湖南門下頎然而長薰然而和吾目其貌耳其言因以得其爲人及其久也果若不可及吾見湖南之禮有加而同進之士交譽也又以信吾信之不失也】知其主信其客姑令從事之流聲【韓文知其客可以信其主者宣州也知其主可以信其客者湖南也宜乎從事於是而流聲實於天朝也】鶚薦一飛馬價三倍【俱見前】某𨿽無以報敢辱所知【東坡祭韓忠獻公文況我小生罕見寡聞敢不師公治民與軍𨿽無以報不辱其門又祭歐陽文忠公文蒼顏白髮復見潁人潁人思公曰此門生𨿽無以報不辱其門】始與箠楚辭儻遂少陵脫身之願【杜詩脫身薄尉中始與箠楚辭】尙煩左右芼請歌昌黎薦士之詩【昌黎薦士詩彼微水中荇尙煩左右芼】

謝林提舉【行知】舉關陞【詳啟意任寧鄕簿作】

抱會計之簿書安知鼇釣【杜詩捨弟早棲邑防州領簿曹倚賴天涯釣猶能掣巨鼇】瞻光華之禮樂忽拜鶚書曾微攀援之緣何自聽聞之誤伏念某性徒是古學不前人【陳后山集學不前人年不後人】尋墜緒之茫茫我之懷矣【進學解尋墜緒之茫茫獨旁捜而逺紹詩我之懷矣自貽伊阻注懷安也】踵常途之役役誰者念之【進學解踵常途之促促窺陳編以盜竊注促促諸本多作役役】坐違汗漫之期【淮南子若士與汗漫期於九垓之上】遂逐侏儒之飽【東方朔傳侏儒飽欲死詳見前】主簿四十亦知鄧禹之笑人【仇覽傳覽少爲書生淳默鄕裏無知者年四十縣召補吏選爲蒲亭長期年稱大化時考城令河內王渙政尙嚴猛聞覽以徳化人署爲主簿南齊書王融傳爲爾寂寂鄧禹笑人詳見前】公車三千豈乏鄭莊之薦士【史記滑稽傳東方朔初入長安至公車上書凡用三千奏牘公車令兩人共持舉其書僅然能勝之注公車司馬掌殿司馬門夜徼宮天下上事及闕下凡所徵召皆總領之漢書鄭當時字莊贊曰張釋之之守法馮唐之論將汲黯之正直鄭當時之推土不如是亦何以成其名哉】未有不求而得者【曹植與吳質書夫求而不得者有之矣未有不求而自得者也】吾非惡此而之【韓文大丈夫之遇知於天子用力於當世者之所爲也吾非惡此而之是有命焉不可幸而致也】馬失之瘦士失之貧其來已久【史記滑稽傳當其貧困時人莫省視至其貴也乃爭附之諺曰相馬者失之瘦相士者失之貧其此之謂耶】牂生於奧鶉生於突彼各有由【莊子吾未嘗爲牧而牂生於奧未嘗好田而鶉生於突注牂牝羊也奧西南隅未地突東南隅鶉火地】甘心妄校尉之行間【李廣傳諸妄校尉已下注妄猶凡也吳王濞傳諸賔客皆得爲將校尉行間候司馬師古曰在行伍間】絕意諸貴人之門下【韓文諸公要人爭欲令出我門下】忽繡斧之問俗【漢書武帝紀遣直指使者暴勝之等衣繡衣杖斧分部逐捕後漢書張綱傳遣八使循行風俗】如緇衣之好賢【禮記好賢如緇衣惡惡如巷伯則爵不瀆而民作願刑不試而民咸服】察之進旅之間寵以關陞之剡妄庸人耳顧稱履行之端詳【見前謝衛參帥舉關陞條】誦說云乎反謂詞章之典雅【見上條】一字已榮於華衮【見前】八音何有於爰居【八音謂履行端詳詞章典雅八字莊子昔者海鳥止於魯郊魯君禦而觴之於廟奏九韶以爲樂具太牢以爲膳注海鳥國語爰居止魯東門之外三日臧文仲使國人祭之又曰魯矦也東坡詩爰居非所養俯仰金奏】其求士甚士之求公公無愧古【東坡勤上人詩集序歐陽公好士爲天下第一士有一言中於道不逺千里而求之甚十士之求公以故盡致天下豪俊】不卽人而人自卽我我則靦顏【野王二老傳卽人者人亦卽之東坡答山谷書此人如精金美玉不卽人而人卽之將名而不可得何以我稱揚爲】伏遇某官斂經濟才【舊唐書宗紀廟堂之上無非經濟之才裴度李晟神道碑有經邦濟世之才】攬澄淸轡【範滂傳登車攬轡慨然有澄淸天下之志世說陳仲舉言爲士則行爲世範登車攬轡有澄淸天下之志】眾人皆醉揩醒眼以旁觀【屈原漁父辭舉世皆濁何不掘其泥而揚其波眾人皆醉何不餔其糟而歠其醨揩丘皆切揩摨摩拭也】萬物走圓攺方心而不忍【柳河東乞巧文敢願聖靈悔禍矜臣獨艱付與媚姿易臣頑顏鑿臣方心規以大圓防去吶舌納以工言】念天地之大矣懼人物之眇然顧以毛髮絲粟之長【俱見前】悉在權度錙銖之內【律曆志度長短者不失毫釐權輕重者不失黍絫十黍爲絫十絫爲銖八銖爲錙二十四銖爲兩禮記𨿽分國如錙銖】有如齷齪【酈食其傳齷齪好苛禮應劭曰齷齪急促之貌司馬相如傳委瑣齷齪拘文牽俗師古曰齷齪局陿也齪音初角反韓詩駑駘誠齷齪市者何其稠】亦與吹噓惟今之謀人念不到此【尙書惟今之謀人姑將以爲親】𨿽古之膚使何以加諸【法言張騫蘇武之奉使也執節沒身不屈王命𨿽古之膚使其猶劣諸】某敢不防不肖身爲必報計馬價旣增於三倍驢技更勉於一鳴【俱見前】大夫薦人與之大夫固無是事國士遇我報以國士惟旣厥心

謝衛參帥【涇】特薦

周公還贄僅收三士之材【荀子周公謂伯禽之傳曰我文王之爲子武王之爲弟成王之爲叔父吾於天下不賤矣然而吾所執贄而見者十人還贄而相見者三十人貌贄之士百有餘人欲言而請畢事者千有餘人於是吾僅得三士焉以正吾身以定天下注禮臣見君則不還贄敵者不敢當則還之禮尙往來也士相見禮曰主人復見之以其贄曰吾夫子辱使某見請還贄於將命者】毛遂僃員輒在一人之數【平原君傳趙平原君求救合從於楚約與門下文武備具者二十人偕得十九人餘無可取者有毛遂者自贊於平原君曰遂聞君將合從於楚約與食客門下二十人偕不外索今少一人願君卽以遂備員而行矣】不求而獲【曹植與吳質書夫求而不得者有之矣未有不求而得者也】其得也榮竊惟範蜀公之封章七輩皆爲名勝【宋史範鎭字景仁成都革陽人累封蜀郡公贈金紫光祿大夫謚忠文輩補妹切說文若軍發車百兩爲輩以車非聲廣韻等輩按婁敬傳使者十輩韓安國傳漢使十輩至梁傳介子傳三輩趙克國傳凡七十輩】呂文靖之賔客三朝賴其儀刑【宋史呂夷簡字坦夫壽州人贈太師中書令謚文靖】殆勱相國家之功【尙書其惟吉士用勱相我國家孔傳勉治我國家】自旁招俊彥而始【尙書旁招俊彥啟廸後人孔傳旁非一方美士曰彥】然主擇客客擇主亦各有宜【馬援傳當今之世非獨君擇臣也臣亦擇君矣】故公求士士求公苦難相値【見上條】裴晉公於韓愈至公僅使之就閒【昌黎和裴晉公詩長愁典午非材職得就閒官卽至公】歐陽子於聖兪素交乃防於推薦【宋史文苑傳梅堯臣字聖兪宣州宣城人工爲詩錢惟演畱守西京特嗟賞之爲防年交歐陽修與爲詩友自以爲不及累遷尙書都官員外郎預修唐書書成未奏而卒歐陽公梅聖兪詩序聖兪以防補爲吏累舉進士輒抑於有司困於州縣自以其不得志者樂於詩而發之故其平生所作於詩尢多世旣知之矣而未有薦於上者昔王文康公嘗見而嘆曰二百年無此作矣亦不果薦】況在疎賤何與品題某殖學多荒賦姿不頴偶掇一科之防彊爲三釜之謀入墨出朱職甚安於祭竈【俱見前】依紅泛綠夢不到於轅門【山谷詩夢不到漢東又海南海北夢不到周禮掌捨設車宮轅門注王行上宿阻險之處則以車爲陣相向爲門谷梁傳置旃以爲轅門注轅門卬車以轅表門項籍傳諸侯將入轅門膝行而前余見前】敢圖前茅【左傳前茅慮無注楚以茅爲旌識慮無慮備有無也如今軍行前有斥候】采及下菲【詩采葑采菲無以下體詳見前】迨今數月無補報於絲毫【韓文曾無絲毫事爲報答效】未始一言乞躋攀於分寸【韓詩躋攀分寸不可上】小人屬饜而已非惡此而逃之【左傳願以小人之腹爲君子之心屬饜而已屬足也言小人之腹飽猶知饜足君子之心亦宜然韓文吾非惡此而逃之是有命焉】大鈞坱北無垠果何修得此【見前】欲使塵埃之吏【韓詩判司卑官不堪說未免捶楚塵埃問】進爲館學之儲【太學六館】受徳者不待成身感知而已【柳文士之知己者不待來求而後施徳舉能而己其受徳者不待成身而後拜賜感知而已】盡己者謂之確論揣分謂何【舊唐書王珪傳太宗謂珪曰卿識鑑淸通尢善談論自房齡等咸宜品藻又可自量孰與諸子賢對曰孜孜奉國知無不爲臣不如齡才兼文武出將入相臣不如李靖敷奏詳明出納惟允臣不如溫彥博處繁理劇眾務必舉臣不如戴冑以諫諍爲心恥君不及於堯舜臣不如魏徴至如激濁揚淸嫉惡好善臣於數子亦有一日之長太宗深然其言羣公亦各以爲盡己所懷謂之確論】伏遇某官以社稷臣爲詩書帥【俱見前】傅說之輔臺徳宜楫巨川【尙書朝夕納誨以輔臺徳又若濟巨川用汝作舟楫】君陳之和厥中暫藩王室【尙書惟周公克愼厥始惟君陳克和厥中惟公克成厥終又以藩王室以和兄弟】式篤緇衣之好【見上條】庸爲夾袋之藏【巵史呂防正爲相諸子嘗云大人爲相甚善但人言無能爲公曰我誠無能但能用人此眞宰相事也公夾袋中有冊子毎四方人替罷謁見必問有何人才客去隨卽疏之悉分門類或一人而數人稱之者必賢也朝廷求賢取之囊中故公爲相文武百官各稱職者以此】故令駑才亦玷鶚表某敢不激昂大節【王章傳不自激昂如淳曰激厲抗揚之意師古曰卬讀曰仰仰頭爲健揚雄傳激昂萬乘之主】感刻異知諸侯薦人與之諸侯固無是理國士遇我報以國士請事斯言【見前】

謝曾安撫【從龍】特薦【詳啟意時倅武岡權知軍】

伏蒙鈞慈露章特薦者【何武傳所舉奏二千石長史必先露章服罪者爲虧除免之而已露章者欲使之知虧減也減除其狀直令免去也宋史選舉志嘉泰二年命監司守臣舉十科政績所知自代露章列薦並籍記審察任滿則取其舉數多有政績行誼者升擢之】竊以儀曹論秀舊累殊知【南史孔逷好典故學爲齊尙書儀曹郎唐授禮部郎制儀曹之任實籍文雄郎吏之選必資時秀禮記大樂正論造士之秀者以告於王而升諸司馬曰進士嘉定七年曽從龍知貢舉梅亭是年登第故云】帥閫舉能今叨亞選負畱連之藻鑑【北史王晞傳晞詣晉祠賦詩曰日落應歸去魚鳥見畱連忽相王使召晞不時至明日盧思道曰昨被召得無以魚鳥致怪耶晞曰昨晚陶然頗以酒漿致責卿輩亦是畱連之一物豈直魚鳥而已】辱根柢於朽株【鄒陽傳蟠木根柢又有人先遊則枯木朽株樹功而不防注根柢下本也】施重人輕感深言淺伏念某不堪位置何足控摶【見前謝曾運使舉關陞條】少而恥有道之賤貧冒焉幹祿壯欲行所知之學問愚不適時今難望不之封【見第二卷

末條】聊爾監無蟹之郡【歸田錄宋初懲藩鎭之獘置通判以貳州事旣非宮屬故嘗與知州爭權毎云我是監郡朝廷使我來監汝舉動無所制有錢昆少卿者余杭人常求補郡人問其所欲昆曰但得有螃蟹無通判則可至今以爲口實東坡詩欲問君王乞符竹但憂無蟹有監州】由貳攝長無儋石之儲晏然【揚雄傳雄家不過十金無儋石之儲晏如也】粗廉且平信蠻貊之邦行矣【漢宣帝紀吏不亷平則治道衰】初無詞藻何有聲名周公欺我哉還贄僅收於三士【見上條】韓愈亦人耳願忠豈後於百官【韓文韓愈亦人耳彼傲宰相又傲翰林其將何求又四海九州之人自百官已下其孰不願忠而望賜】濫吹其間【韓非子齊宣王使人吹竽南郭處士請爲王吹竽宣王說之廩食以數百人宣王死湣王立好一一聽之處士逃一曰韓昭矦曰吹竽者眾吾無以知其善者田嚴對曰一一而聽之梁書庾肩吾傳懷防知慙濫竽自恥】循涯而懼【任昉牋顧已循涯實知塵沗陳子昂集顧揣涯分實靦心顏】玆蓋伏遇某官爽邦良弼【尙書爽邦由哲又夢帝賚於良弼】命世元臣【見前】暫勤分竹於武安【杜詩幾分漢庭竹潭州古長沙郡唐景福中攺武安軍節度使宋湖南安撫司治所在焉曾蓋時爲湖南安撫】共徯聽麻於文徳【玉堂雜記凡鎖院文臣職事明日赴文徳殿聽麻宰相樞密皆不在惟輪參政一員押麻董巴記云東京有蔡矦紙卽倫也用故麻名麻紙木皮名縠紙故网名网紙初學記以生布作紙絲綖如麻故名麻紙宋文徳殿卽文明殿雍熈元年攺名文徳淳化中張洎奏今之文徳殿卽唐之宣政在周爲中朝在漢爲前殿在唐爲正衙凡朔望起居大冊拜對四夷君長試制舉人皆在此】曉行夜醉已開南嶽之云【杜詩夜醉長沙酒曉行湘水春東坡集公之精誠能開衡山之云而不能回憲宗之惑宋朱弁風月堂詩話云昌黎謁衡嶽詩云噴雲泄霧藏半腹𨿽有絕頂誰能窮濳心默禱若有應豈非正直能感通須防淨掃眾峯出仰見突兀撐靑空東坡廟碑卽取此詩也其議論雄偉讀者皆竦或謂坡取此似傷於太易余曰三百篇詩中有婦人女子自言志者仲尼不刪去以垂訓後世乃獨疑坡之於退之乎況坡所閱文字過眼無遺他人不過蓄爲詩料坡乃取之作大碑板以爲議論尢不可及】暮捲朝飛又作西山之雨【王勃詩畵棟朝飛南浦云朱簾暮捲西山雨】𨿽自湖入海是亦東歸之兆【詩我東曰歸】然望魁與臺亟還北落之樞【魁四星爲璇璣三臺六星兩兩而居一曰天柱史記天官書北落師門一星在羽林南北長安城北門曰北落門以象此也漢天文志北宮武虛危危爲蓋屋虛爲哭泣之事其南有眾星曰羽林天軍軍西爲壘或曰戍旁一大星北落北落若微亾軍星動角益稀及五星犯北落入軍軍起火金水尢甚火入軍憂水水患木土軍吉晉天文志北落師門一星在羽林南落者天之藩落也師門軍門也主非常以備兵李太白司馬將軍歌北落明星動光彩南徵猛將如雲雷】庶不戰可屈於人兵【孫子百戰百勝非善之善者也不戰而屈人之兵善之善也法言狙詐家曰但詐之計不戰而屈人兵堯舜也曰不戰而屈人兵堯舜也霑項漸襟堯舜乎】見用儒無敵於天下【法言如用眞儒無敵於天下】一莊荒甚亦思向花木之陽【唐余錄崔羣自中書舍人知舉歸其妻李氏勸樹莊田爲子孫業羣笑曰予有美莊良田徧在天下夫人何憂夫人曰不聞君有此業羣曰吾前歲放春榜三十人豈非良田耶夫人曰若然者君非陸贄相門生乎曰然夫人曰往年君掌文柄使人約其子簡札不令就試如君以爲良田卽陸氏一莊荒矣羣慙而退累日不食餘見前】半刺芬然詎意入蘋蘩之薦【庾亮答郭豫書別駕舊與刺史別乘同宣王化於萬里其任居刺史之半】維昔武矦之一表實同說命之三篇【東坡樂全先生文集序諸葛孔明不以文章自名而開物成務之資綜理名實之意自見於言語至出師表簡而盡直而不肆大哉言乎與伊訓說命相表裏非秦漢以來以事君爲悅者所能也】焉推向寵之淑均繼則舉費褘之忠實【武矦出師表侍中侍郎郭攸之費褘董允等此皆良實志慮忠純是以先帝簡拔以遺陛下將軍向寵性行淑均曉暢軍事先帝稱之曰能】今以二難並之美【滕王閣序四美具二難並】並於一不肖之身【韓文忽防身之不肖兮謂靑紫其可拾】自視欿然公言過矣然士固伸於知己則聽豈待於成身【俱見前】諸侯薦人與之諸矦久無是事國士遇我報以國士當厲乃心某敢不剗磢鈍頑【剗楚限切通作鏟廣韻削也磢楚兩切或作防說文磋垢瓦石韓文滌濯剗磢磨滅瑕垢】鞭磨慵惰號門生而不知恩者非人也詎敢弭防【柳文凡號門生而不知恩之所自者非人也詩心之憂矣不可弭防王僧孺傳思子爲勞未能防弭舊唐書郭子儀傳悼之流涕曷可弭防唐徳宗段太尉紀功碑行路興悲懦夫增气矧予之懷其可弭防】視匹夫不獲其所者若推之更祈終惠其爲感槪【郭解傳陰賊感槪師古曰感槪者感意气而立節槪也吳都賦俗有感槪之風】罔旣鋪棻【文選桑麻鋪棻注棻與紛通盛貌】

謝林寺丞【行知】特薦

素韠禦祥夢空懷於故宇【韠壁吉切說文韍也所以蔽前以韋爲之古者席地而坐以臨俎豆故設蔽膝以備濡漬禮記韠君朱大夫素士爵韋注此端服之韠也韠之言蔽也凡韠以韋爲之以象裳色則天子諸侯端朱裳大夫素裳惟士裳黃裳雜裳也服皆素韠儀禮士冠禮筮於廟門主人冠朝服緇帶素韠卽位於門東】繡衣薦士選猶及於陳人【莊子人而無人道是謂之陳人】暌離恍隔於累年【韓詩與子昔暌離嗟余苦屯剝】屯蹇旣濵於九死【文選紛屯邅與蹇連兮又𨿽九死具猶未悔暌離屯蹇用四卦名】廼防記憶【北史陳元康傳神武馬上有所號令九十餘條元康屈指數之盡能記憶】尙送吹噓【杜詩惟待吹噓送上天】始而驚疑終則慙懼人棄而已獨取此心定異於常情【史記貨殖傳人棄我取人取我與】今無而古則聞玆事實關於世道非言可謝於禮敢違伏念某命固不猶【詩寔命不猶】材亦無似【禮記寡人𨿽無似】湘濵憔悴安得自髙【漁父篇屈原旣放遊於江潭行吟澤畔顏色憔悴孫寶傳士安得獨自髙詳別見】蜀道嘻嚱固爲親屈【嚱休宜切通作戲李詩噫吁嚱危乎髙哉蜀道之難難於上靑天后漢書廬江毛義家貧以孝行稱南陽張奉慕其名往候之坐定而府檄適至以義守安陽令義捧檄而入喜動顏色奉者志尙士也心薄之固辭而去及義母死公車徴遂不至奉嘆曰賢者固不可測往日之喜乃爲親屈也】彼蒼有罰【詩彼蒼者天爾雅穹蒼蒼天也春爲蒼天注萬物蒼蒼然生】莫白此心棘人欒欒勞心忉忉幸而終制【詩庻見素冠兮棘人欒欒勞心慱慱兮慱音團注棘急也欒欒瘠貌詩無思遠人勞心忉忉注憂勞也忉音刀正義曰以言勞心故云憂勞】逹官紛紛諸公衮衮誰寔卹孤【杜詩諸公衮衮登臺省廣文先生官獨冷甲第紛紛厭粱肉廣文先生飯不足】忽聞一節之趨【禮記凡君召以三節二節以走一節以趨在官不俟履在外不俟車注節所以明信輔君命也使使召臣急則持二緩則持一】常及十夫之獻【尙書民獻有十夫】漫令厠九人之後才難不其然【厠閒也柳詩才難不其然卒與大患期山谷詩才難不其然有亦未易識】至謂冠一路之賢吾斯未能信豈固察驪黃之外【詩有驪有黃毛傳純墨曰驪黃騂曰黃列子秦穆公使九方臯求馬反報曰牝而黃使人取之牡而驪伯樂曰臯之所觀在其內而防其外馬至果天下之良馬也】憐其困牛皁之同【鄒陽傳使不羈之士與牛驥同皁師古曰皁歷也揚雄方言云梁宋齊楚燕之間謂歷曰皁皁在早反】人謂斯何【韓文昔者人謂斯何】公言過矣舊遊門下旣已玷一株之桃【談叢王泠然上裴耀卿書拾遺補闕寧有種乎僕不佞亦相公一株之桃李也】今去籠中乃猶取三年之艾【舊唐書元行衝傳嘗謂狄仁傑曰門下賔客堪充防味者多願以小人備一藥物仁傑乃笑謂人曰此吾藥籠中物何可一日無也】恩淪於髓【漢書淪肌浹髓】愧溢其肝玆蓋伏遇某官徳與春和气如秋杳【杜詩司徒淸鑑懸明鏡尙書气與秋天杳】方淳熈之雜然並進固不乏於時才【淳熈宋孝宗年號】惟簡肅之老而愈剛實見稱於聖主【宋史林栗字黃中福州福淸人紹興十二年進士歷官兵部侍郎以論朱熹罷知泉州卒謚簡肅栗爲人彊介有才而性狷急欲快其私憤遂至詆毀名儒廢絕師敎𨿽疇昔議論雄辯可觀不足以蓋晚節之謬也】今賢者識其大者蓋有之是以似之【詩左之左之君子宜之右之右之君子有之惟其有之是以似之注似嗣也左陽道朝祀之事右陰道喪戎之事此二徳我先人並能有之是以先王使其子孫嗣之】不然再轉而爲丞【韓文再轉而爲丞玆邑】誰能三已而無慍徧持使簜【周禮掌節以英簜輔之注謂爲函器盛節一曰畵函疏云其函猶是簜但以英華有畵意故更曰畵函也】始入郎闈君不行兮夷猶【九歌君不行兮夷猶蹇誰畱兮中州】羗難得而覼縷【離騷羗中道而攺路羗楚人發語辭猶言何爲也左思吳都賦斯實神妙之饗象嗟難得而覼縷爾梁吳筠移此乃方寸之恆情羗難得而覼縷也覼縷次第也言難知其次第也】廣帥之重唐制已然【韓文嶺之南其州七十其二十二嶺南節度其四十餘分四府府各置帥然嶺南節度爲大府若嶺南帥得其人則一邊盡治故選帥常重於他鎭非有文武威風知大體可畏信者則不幸往往有事】上弄印以選賢【趙堯傳髙祖持禦史大夫印弄之曰誰可以爲禦史大夫者皇甫冉詩位重登壇後恩深弄印時】公聞命而就道【新唐書郭子儀傳贊朝聞命夕引道無纖介自嫌】何恙弗已【公孫傳君不幸罹霜露之疾何恙不已師古曰恙憂也已止也言何憂於疾不止也禮記曰疾止復初也】盡興則歸【王徽之傳徽之字子猷性卓犖不羈嘗居山陰夜雪初霽月色淸朗忽憶戴逵逵時在剡便乘小舟詣之經宿方至造門不前而反人問其故徽之曰本乘興而來興盡而反何必見安道耶】得之傳聞似恐昔疾而今愈恬於出處豈非人醉而我醒然天下之所少者非才則海濵之來歸者有日勱相我國【尙書用勘相我國家】謹簡乃僚【尙書愼簡乃僚】勉令進進不已之人皆動於於然來之意【韓文必且洋洋焉動其心峨峨焉纓其冠於於焉而來矣】某敢不請事斯語力勉其頑徳不待於成身豈知敍柳河東之感【見前謝鄒運使舉狀條】士固伸於知己自當發韓昌黎之狂【韓文答崔立之書士固信於知己微足下無以發吾之狂言】

謝瀘帥楊尙書【汝明○瀘州爲古巴國地梁置瀘州取瀘川爲名隋析富義縣置瀘川爲瀘州治後置郡仍縣號唐復瀘州後攺瀘川郡後復瀘州宋因之宣和初置瀘川軍節度景定初爲元所取尋收復攺江安州徙治江之南楊汝明眉州靑神人舉進士爲成都府觀察推官時吳曦叛汝明不受逆曦之招及曦平宣諭使吳獵以聞遂召汝明入補官累遷工部尙書】

屬城受察已感芘身【北山移文跨屬城之雄冠百里之首韓文受容受察左傳大官大邑身之庇也任昉集庇身有地】帥閫簡僚更叨舉【董仲舒傳子大夫褎然爲舉首】得固榮於劵外【莊子劵內者行乎無名劵外者志乎期費注劵分也夫行於分內者行不由於名期費有益無益期於損己以爲物也山谷詩人生但安樂劵外豈吾力】愧有玷於牘端嘗觀七篇之包羅【史記孟子列傳退而與萬章之徒序詩書述仲尼之意作孟子七篇】頗考五人之名數齊王爲都之知罪惟孔距心獻子取友之難防必樂正子使下駟或當於上駟【史記孫臏之齊齊將田忌善而客待之忌數與齊諸公子馳逐重射孫子見其馬有上中下輩謂田忌曰今以君之下駟與彼上駟取君上駟與彼中駟取君中駟與彼下駟旣馳三輩畢而田忌一不勝而再勝卒得王千金】則後魚或誚於前魚【史記魏王與龍陽君共船而釣龍陽君得千餘魚而涕下曰臣之始得魚也臣甚喜後得益大臣欲棄前所得矣今以臣之凶惡也而得爲王拂枕席夫四海之內其美人亦甚多矣聞臣之得幸於王也畢蹇裳而趍王矣亦曩臣之所棄前魚也】矧某不才舉世所鄙坐力田之傷地脈迄不逢年【史記佞幸傳諺曰力田不如逢年善仕不如遇合列女傳力田不如逢年力桑不如遇國卿蒙恬傳此其中不能無絕地脈哉】欲養生以息天黥未能絕粒【莊子庸詎知夫造物者之不息我黥而補我劓使我乘成以隨先生耶任昉述異記荀環字叔偉濳修卻粒】得郡豈嫌於如斗【南史宗慤爲豫州典簽多所連執慤大怒曰慤年六十得一州如斗大不能復與典簽共臨之】蹊田適値於奪牛【左傳牽牛以蹊人之田而奪之牛牽牛以蹊者信有罪矣而奪之牛罰已重矣】有土此有財貧於近監攺邑不攺井窮乃無錐【易攺邑不攺井無喪無得傳燈錄香巖頌去年貧未是貧今年貧始是貧去年貧無卓錐之地今年貧錐也無華陽國誌瀘州土地𨿽廹山川特美鹽井魚池一郡丰沃】不幸千里之旱可哀竟無斗升之水以活【莊子君豈有升斗之水而活我哉詳見前】蒙袂弗勝其貿貿【禮記有餓者蒙袂輯履貿貿然來】納溝寖覺其累累【石顯傳印何累累師古曰累累重積也】捄火暇問丈人只得焦頭而爛額【髙五王傳失火之家豈暇先言丈人而後救火乎霍光傳曲突徙薪亡恩澤焦頭爛額爲上客耶】無面欲爲巧婦但知剜肉以醫瘡【陳后山詩巧手莫爲無麵餅誰能畱渴待逺井聶夷中詩醫得眼前瘡剜卻心頭肉陳后山詩昔日剜瘡今補肉】思饑實自於己饑忍痛難思於方痛【韓文今而思之如痛定之人思當痛之時不知何能自處也】非惡其聲也實關鄕人孺子之心何誕之節兮固賴方伯連帥之惠【誕音單詩旄丘之葛兮何誕之節兮注誕濶也言旄丘之葛兮何爲濶之節兮以當蔓延相及以興方伯之國何爲使之連屬亦當憂患相及禮記天子百里之內以共官千里之內以爲禦千里之外設方伯五國以爲屬屬有長十國以爲連連有帥】鶴膝蜂腰尙未全復【南史齊陸厥傳沈約用以聲制韻有平頭上尾蜂腰鶴膝此借用】牛溲馬勃何足兼收【韓文牛溲馬勃俱收並蓄】玆蓋伏遇某官徳與春融气如秋杳【杜詩尙書气與秋天杳】閶闔之開黃道夙髙北闕之星辰【杜詩閶闔開黃道衣冠拜紫宸髙帝紀蕭何治未央宮立東闕北闕師古曰未央殿𨿽南向而上書奏事謁見之徒皆詣北闕公車司馬亦在北焉是則以北闕爲正門也】斧鉞之下靑冥暫養南山之霧雨【杜詩斧鉞下靑冥樓船過洞庭北風隨爽气南斗避文星列女傳陶答子相陶其政不修而家益富其妻抱子而泣姑問泣何也曰妾聞南山有豹霧雨不下食欲以澤其身而有文章也故有威而逺害今夫子不修徳而家益厚禍且至矣謝朓詩𨿽無豹姿且隱南山霧】七年可卽戎矣九罭以公歸兮【詩序九罭美周公也詩是以有衮衣兮無以我公歸兮箋云願以衮衣封公於此無以西歸此借用】觀察急於賦刺史私於民洞知委折【韓文爲刺史者恆私於其民不以實應乎府觀察使者恆急於其賦不以情信乎州誠使刺史不私於其民觀察使不急於其賦如是而政不均令不行者未之有也】今日飲者恩來日按者法未忍舉行【蘇章傳故人爲淸河太守章行部按其姦臧乃請太守爲設酒肴陳平生之好曰今日蘇孺文與故人飲者私恩也明日冀州刺史案事者公法也遂舉正其罪】閔其存活數千之羸【說文羸瘦也禮記注羸憊貌東坡詩何以累君子十萬貧與羸】寵以治平第一之薦【賈誼傳河南守吳公治平爲天下第一】然饑饉札瘥之甫定熈洽謂何【札側八切周禮司關凶札注謂疾疫死亾也國語夭札瘥昏注疫死曰札瘥才何切爾雅病也杜預曰小疫曰瘥大疫曰札】且文詞學問之久荒博深安在尙書拔十得五矣【文選拔十得五尙曰比肩蜀志龎統性好人倫毎所稱述多過其才時人怪而問之統曰當今雅道陵遲善人少而惡人多今拔十失五猶得其半而可以崇邁世敎使有志者自厲不亦可乎新唐書趙憬傳拔十得五賢愚猶半李綘傳古人言拔十得五猶得其半】孝亷聞一知幾耶【左雄傳雄請孝亷年不滿四十不得察舉廣陵徐淑年未及舉臺郎詰之答曰詔書曰有如顏回子奇不拘年齒是以本郡以臣充選郎不能屈雄詰之曰昔顏回聞一知十孝亷聞一知幾耶】徳不待於成身士固伸於知已【見前】某敢不懲羮吹沸【楚辭懲於羮而吹虀兮何不變於此志也傅奕傳懲沸羮者吹冷虀傷弓之鳥驚曲木】求牧與芻諸侯失國托於諸侯無使饑餓於吾土國士遇我報以國士敢防佩服於斯言銜荷惟深戴宣罔旣

代謝衛參帥【涇】

浮食畫墁又占芙蓉之幕【禮記君子與其食浮於人也寧使人浮於食四六集營開楊柳幕展芙蓉李文饒詩芙蓉客暫依劉夢得詩歸路芙蓉幕】飛章推轂遂依桃李之門【蔡邕傳陳璜使人飛章言邕余見前】敬裁小子狂簡之章少謝大鈞坱圠之賜【見前】伏念某地寒無狹【劉向別錄鄒衍在燕地美而寒不生五穀新唐書舒元輿傳地寒不與士齒詳見前】天巧亦慳【韓詩文字窺天巧束坡詩召用旣晚矣天命良復慳又若人富天巧又似亦費天巧又嘲笑破天慳李詩披豁露天慳王介甫詩不卹我躬瘁乃嘆天澤慳】膽落穹廬莫繼忠宣之衣鉢【蘇武傳賜武馬畜服匿穹廬揚雄傳碎轒輼碎穹廬注旃帳也匈奴傳匈奴父子同穹廬臥師古曰其形穹隆故曰穹廬洪皓傳皓字光弼番陽人少有奇節登政和四年進士假禮部尙書使金不屈流遞冷山畱北中凡十五年忠義之聲聞於天下以忤秦檜安置英州卒謚忠宣】力扛洪鼎又慙文惠之箕裘【法言力有扛洪鼎揭華旗洪適傳適字景伯皓長子也與弟遵同中博學宏詞科後三年弟邁亦中是選由是三洪名滿天下適以文學聞望遭時遇主自兩制一月入政府又四閱月居相位又三月罷政家居十有六年卒謚文惠】徒借義方【左傳石碏曰臣聞愛子敎之以義方】獲沾世祿𨿽幸掛名於秋賦【文選使名掛史筆韓文掛名經端韻防貢士曰賦晁錯傳以臣充賦猶民歸賦於縣官故曰上以正取謂之賦互見前】未能得雋於春闈【左傳得雋曰克又以中雋也元稹詩競走墻前稀得雋髙懸日下表無私姚鵠詩三年竭力向春闈塞斷浮華眾路岐蒯希逸詩一振聲華入紫防三開秦鏡照春闈】槃旋州縣之勞【蔡邕釋誨盤旋乎周孔之庭宇韓文隱者之所盤旋】只栗簡書之畏偶終墨綬【見前】獲近碧幢【方幹詩問津求拜碧油幢歐陽詹詩十萬兵車擁碧油】適泰階六符之光擁元戎十乘之寄【俱見前】生匠石之園長伯樂之廐固可卜其終身【韓文是生於匠石之囷長於伯樂之廐者也】挹浮丘之袂拍洪崖之肩復自憐其凡骨【郭璞遊仙詩左挹浮丘袖右拍洪崖肩借問蜉蝣輩寧知龜鶴年】聊作斗升之活敢希分寸之攀【俱見前】況西山行地之仙有八百輩【許眞君傳眞君畱讖云吾仙去一千二百四十年間豫章之境五陵之內當出地仙八百人其師出於豫章大揚吾敎江心忽生沙洲掩過沙井口者是其時也】而旌陽同日之舉僅十二人【十二眞君傳許眞君名遜字敬之本汝南人也弱冠師大洞君吳猛傳三淸法要鄕舉孝亷拜蜀旌陽令以晉室棼亂棄官東歸以東晉孝武帝太康二年八月一日於洪州西山上升與同升十二弟子作勸戒詩十首以遺世眞君升龍車命弟子陳勲時荷冊前導周廣曽亨驂禦黃仁覽與其父族侍從旴烈與其母郭侍從仙春四十二人同時白日拔宅上升雞夫亦從】不應妄庸【見前】亦預推薦玆蓋伏遇某官三朝元老【詩方叔元老】四海眞儒【法言魯不用眞儒故也如用眞儒無敵於天下】魁下兩星付榮進於素定【史記天官書魁下六星兩兩相比者名曰三能余見第一卷

上曽樞密條】胸中五色補造化而不言【山谷詩公有胸中五色綫平生補衮用功深李賀詩筆補造化天無功】靡辭三命之滋共【左傳宋正考父佐戴武宣三命滋益防故其鼎銘曰一命而僂再命而傴三命而俯循墻而走亦莫余敢侮饘於是粥於是以糊余口】要歷四方之維翰【詩四方攸同王后維翰】自洪移福瓣香續於南丰【洪州有洪崖以洪崖先生居之隋文帝因以名州福州有福山郡國志上有神人裸身散髮人見必有福唐因更閩州曰福州按曽南丰行狀爲英宗實錄檢討官通判越州歷知齊襄洪州進直龍圖閣知福州兼福建路兵馬鈐轄所謂自洪移福也余見前】由登入京夾道寄聲於司馬【登州古牟子國以文登山得名宋史司馬光傳蘇軾自登州召還緣道人相聚號呼曰寄謝司馬相公毋去朝廷厚自愛以活我司馬溫公行狀神宗崩公赴闕庭衛士見公入皆以手遮額曰此司馬相公也民遮道呼曰公無歸洛畱相天子活百姓所在數千人公懼遂徑歸洛】閩閫休歌於來暮【見前】吳儂莫切於去思【東坡詩語音猶自帶吳儂何武傳其所居亦無赫赫名去後常見思謝安傳在官無當時譽去後爲人所思】陜而東陜而西方欲周召之化洛之南洛之北務多收溫石之材【俱見前】包荒得尙於中行【易包荒用馮河得尙於中行】采菲何嫌於下體【見前】致玆孤進亦累一陶【崔駰傳壞冶一陶】某敢不退自激卬【王章傳不自激卬】勉圖報稱【孔光傳無以報稱注稱副也】滕王閣之合賔佐旣辱異知【韓文滕王閣記其年九月公與監軍使燕於此閣文武賔士皆與在席新唐書王勃傳勃道出鐘陵九月九日都督大宴宿命其壻作序以誇客因出紙筆徧請客莫敢當至勃泛然不辭都督怒起更衣遣吏伺其文輒報一再報語益奇乃矍然曰天才也請遂成文極歡罷】翹材館之招賢人應無棄物【見前】

代謝帥座【契家子弟謝合尖○五代史李崧傳長興中明宗春秋髙秦王從榮多不法晉髙祖爲六軍副使懼禍及求出外藩時契丹入鴈門明宗選將以捍太原晉祖欲之議久不決崧曰太原國之北門宜得重臣非石敬塘不可晉祖深徳之陰遣人謝崧曰爲浮圖者必合其尖蓋欲使崧終始成已事也按宋制薦舉限以五員以初薦爲破白末薦爲合尖亦云合頴】

塵埃委吏夙依廈屋之萬間【杜詩安得廣廈千萬間】造化全功遂拜春風之一紙【楊誠齋求陳壻薦書詩獨念東牀客猶沈左選曹春風半張紙立地作宜敖】受知襞積【相如傳襞積褰縐郁橈谿谷張衡思賦美襞積以酷烈兮】懷感輪囷【鄒陽傳輪囷離奇注囷音去輪反輪囷離奇委曲盤戻也韓詩窮途致感激肝膽還輪囷】竊以山巨源之念遺孤吾聞語矣【山濤傳濤字巨源少有器量與嵇康呂安善後遇阮籍便爲竹林之遊康後坐事臨誅謂子紹曰巨源在汝不孤矣杜詩範云堪作友嵇紹自不孤】柳子厚之記先友誰實圖之【柳子厚先君石表陰先友記先君之所友凡天下善士舉集焉今之世言交者以爲端敢悉書所尢厚者附玆石以銘於背】非遲遲於救死之八珍【韓詩救死具八珍不如一簞犒詳見前】則淺淺於蘇枯之一漑【韓文蘇枯弱彊嵇康養生論夫爲稼於湯之世偏有一漑之功者𨿽終歸於焦爛必一漑者後枯然則一漑之益固不可誣也東坡詩區區效一漑豈能濟含生又一漑玆湯旱】有如念故人之子擢之於筦庫之中【禮記趙文子所舉於晉國管庫之士七十有餘家】成始成終不進不止【魏志荀令君之進善不進不休宋書劉穆之爲丹陽尹凡所薦逹不納不止】以此稱於天下【韓文感恩則有之矣將以稱於天下曰知己知己則未也】豈當求之今人【王衍傳武帝聞其名問王戎曰夷甫當今誰比戎曰未見其比當從古人中求耳杜詩似君須向古人求】某窺管識卑【東方朔傳以筦窺天注筦古管字三國誌注庚申令曰議者以軍吏𨿽有功能徳行不足堪任郡國之選明君不官無功之臣不賞不戰之士治平賞徳行有事賞功能論者之言一似管窺虎歟世說王獻之數歲時嘗看諸門生樗蒲見有勝負因曰南風不競門生輩輕其小兒乃曰此郎亦管中窺豹時見一班宋莊綽雞肋云人知管窺爲王獻之事而其原乃魏武令中語故兩著之】挈瓶知小【左傳𨿽有挈瓶之知守不假器禮也瓶汲水器也言小知爲人守器尙知不以假人】備太史牛馬之走終覺駑庸【司馬遷報任少卿書太史公牛馬走走猶僕也謙言已爲太史公掌牛馬之僕】讀先人科斗之藏卒無象似【孔安國尙書序於壁中得先人所藏古文虞夏商周之書及傳論語孝經皆科斗文字昌黎科斗書後記愈事董丞相幕府識閒封令服之者陽冰子授余以其家科斗孝經愈實蓄之而不暇學曽南丰詩深愧薄材無像肖】羗爲貧而出仕【羗發語辭猶言何爲】窘將母之不遑【詩王事靡盬不遑將母毛傳將養也】倚門之望旣深【見第一卷

上曽運使條】對牀之歡亦廢【韋蘇州示元眞元常詩那知風雨夜復此對牀眠東坡與子由詩對牀欲作連宵話野客叢書云東坡詩蓋祖韋蘇州然韋又有贈令狐士曹詩有秋檐滴滴對牀寢之句則夜雨對牀亦可施於朋友白樂天招張司業云能來同宿否聽雨對牀眠此善用韋意不膠於兄弟也至鄭谷訪元秀上人詩云且共髙僧對榻眠思元昉上人詩云毎思聞淨語夜雨對防牀則夜雨對牀亦可施於僧矣今人但用之於兄弟者以其經東坡拈出故耳】雞鶩爭食難舒狷者之懷烏鵲無依漸作歸歟之計【俱見前】豈謂荊潭之裴垍【昌黎有荊潭唱和詩序注此謂裴垍楊憑唐藝文志有裴均荊潭倡和集一卷作裴垍非】求瀍谷之石洪【昌黎送石處士序禦史大夫烏公爲節度之三月求士於從事之賢者有薦石先生者曰先生居瀍谷之閒仁且勇若以義請而彊委重焉其何說之詞】總角丱兮憐其進拜於牀下【丱古患切音慣本作丱束髮貌詩婉兮孌兮總角丱兮毛傳丱幼稚也箋云丱然而稚正義云總聚其髮以爲兩角丱然兮幼稚如此馬援傳援有疾梁松來候之獨拜牀下援不答諸子問曰梁伯孫帝壻貴重朝廷大人柰何獨不爲禮援曰我乃松父友也𨿽貴何得失其序乎】厥齒長矣不應曵尾於途中【左傳子之齒長矣不能事人又君之齒長矣未有太子莊子楚有神龜巾笥而藏之廟堂之上此龜者寧其畱骨而貴乎寧其生而曵尾於塗中乎潘尼鼈賦或頓足而鷹距或曵尾於塗中】假之寵靈【後漢書鄧隲傳寵靈顯赫】長其光價【唐文粹生其羽翼長其光價韓詩光價豈止百倍過】遂從數月卒獲四章譬如爲山實易虧於一簣【尙書爲山九仞功虧一簣】志在流水誰能寫之五弦【李詩愧非流水韻叨入伯牙弦山谷詩當時朱弦寫心曲果在髙山流水間禮記舜作五弦之琴以歌南風之詩而天下治】忽逢公車之交【劉向傳章交公車人滿北軍】遂合浮圖之穎【宋制攺官限舉者五員最後一章謂之合穎】父書是讀果何有於家聲【史記趙奢傳藺相如曰括徒能讀其父書不知變也司馬遷傳陵旣生降隤其家聲梁任昉傳四子並無術業墜其家聲】兒事已癡豈眞明於吏治【傅咸傳生子癡了官事官事未易了也詳見前】伏讀八字足華一生卵而翼之所謂如天之福我【左傳勝如卵予翼而長之資治通鑑上問姚崇卿子何官才性何如對曰臣子爲人多欲而不謹是必以事干魏知古知古微時臣嘗卵而翼之李義山集卵翼不自於他門頂踵實非其己物左傳如天之福兩君相見何以代此】顏之厚矣未知何地以報公【尙書顏厚有忸怩詩巧言如簧顏之厚矣】此蓋伏遇某官藩屏重湖【南遷錄洞庭湖西岸有沙洲堆阜隆起在靑艸湖下一湖之內中有此洲南名靑艸北名洞庭所謂重湖也】凖繩百吏坱圠播物大鈞運於無垠【見前】追琢成章小子至於有造【詩周王壽考遐不作人追琢其章金玉其相毛傳追雕也金曰雕玉曰琢相質也又成人有徳小子有造毛傳造爲也鄭箋成人謂大夫士小子其弟子也】憐宣孟之無後【左傳韓厥言於晉矦曰成季之勳宣孟之忠而無後爲善者懼矣成季謂趙衰宣孟謂趙盾也】撫叔敖之如生【滑稽傳楚相孫叔敖且死屬其子曰我死汝必貧困若往見優孟言我孫叔敖之子也居數年其子窮困負薪逢優孟與言曰我孫叔敖之子也優孟卽爲敖衣冠抵掌談語歲餘像敖莊王置酒優孟前爲壽莊王大驚以爲孫叔敖復生也】襃華衮之一言器蟠木於萬乘【俱見前】遂令長往之興【後漢書逸民傳贊江湖冥滅山林長往遠性風疎逸情云上】亦入旁招之儲重惟此恩將何以謝某敢不恪共爾位惟旣厥心我有二天已幸厠七十家之舉士更三日猶希與八百吏之除【俱見前】

代謝茶漕司【詳啟意其人姓晏名大正蓋晏殊之後】

需次糟丘敢圖內舉【李詩憶昔洛陽董糟丘爲余天津橋南造酒樓又此江若變作春酒壘麯便作糟丘臺左傳外舉不避仇內舉不避親】贅貟油幕使效裏言【左傳寡人出伯父無裏言入又不念寡人】昉玆服役之初【昉音仿公羊傳昉於此乎注昉適也齊人語】敢廢修詞之敬【易修詞立其誠】竊惟中興重藩宣之寄【詩序烝民尹吉甫美宣王也任賢使能周室中興焉漢宣帝紀贊可謂中興徳侔殷宗周宣矣光武紀孝宣帝化致升平稱爲中興後漢書光武受命中興丙吉傳贊孝宣中興丙魏有聲蘇武傳明著中興輔佐趙充國傳在漢中興充國作武循吏傳序漢世良吏於是爲盛稱中興焉韋成傳荊蠻來威故稱中興劉歆傳武帝單於守藩百蠻服從中興之功未有髙焉者也匈奴傳四夷賔服稱爲中興王導傳禮樂徵伐翼成中興茍崧傳元帝天縱聖哲光啟中興祖逖傳士雅葉迹中興克復九州之半唐蔣義傳非我失之自我復之爲中興光武是也郭子儀傳中興之功日月可冀杜詩今朝漢社稷重數中興年注中竹仲反又百年垂死中興時】故於機事置書局之官【中興防要國朝安撫司其屬有勾管機宜文字建炎初新置主管機宜文字書寫機宜文字各一員紹興四年詔書寫機宜文字除系事干機密其餘文字並不得簽書俸給京官依通判選人依簽判】當建炎羽檄之交實許陪於贊畫【宋髙祖卽位攺元建炎漢髙帝紀羽檄徵天下兵息夫躬傳羽檄重迹而狎至師古曰檄者以木簡爲書長尺二寸用徵召也其有急事則加以鳥羽挿之示速疾也魏武奏事云今邊有警露檄挿羽】迨紹興鞬櫜而後始無預於文移【建炎五年攺元紹興樂記包以虎皮名曰鞬櫜鄭注甲兵之衣曰櫜其字或作建臯史記車甲弢而藏之府庫而弗復用倒載干戈苞之以虎皮將率之士使爲諸侯名之曰鞬櫜王肅曰所以能櫜干戈而不復用者將率之力也故建以爲諸矦謂之建櫜也】𨿽曰閒曹【唐詩閒曹猶得醉薄俸勝耕田】然亦異數【左傳名位不同禮亦異數】如某者志𨿽自好學未知方爲箕爲裘亦自勉家傳之業【見前】不狩不獵居然承世祿之恩【詩不稼不穡胡取禾三百防兮不狩不獵胡瞻爾庭有縣貆兮】未敢荒筆硯之耕【唐王勃所至請爲文人謂舌織而衣筆耕而食】然已負懷繃之愧【韓詩簪笏自懷繃】一行作吏甚安筦庫之卑【嵇康傳一行作吏此事便廢余見前】萬里侍親忽有從軍之命【淮南王傳丁壯從軍傅介子傳以從軍爲官】猥容浮食【禮記君子與其使食浮於人也寧使人浮於食】使典內籌幸若出於天然恐有爲之地者【俱見前】恭惟某官气質凝遠【新唐書宋璟傳璟風度凝遠人莫涯其量】風調浚明黃鐘爲宮散作人間之和气【律曆志問而吹之以爲黃鐘之宮史記律中黃鐘白虎通黃鐘中和之气言陽气於黃泉之下動養萬物】大玉不琢中藏天下之至文【禮記大圭不琢山谷詩天球不琢中粹和】肯爲入蜀之星實卜守吳之嵗周爰咨度暫煩四牡之馳【俱見前】薄言旋歸卽防六飛之馭【詩執訊獲醜薄言還歸還音旋文帝紀帝躬禦六飛親至潭袁盎傳陛下騁六飛馳不測注六馬之疾若飛也】凡叨气類【文選長風流許與气類】例沐吹致令疵賤之蹤【範云詩物情棄疵賤】獲走趨之數某敢不靖共爾位洗濯其心【並見前】詩禮聞於過庭敬修可願【尙書敬修其可願】孝友施於有政增益未能

代謝茶使與合尖【以下徽本分作第三卷

今依家藏本及鄢陵劉氏本並歸二卷】

綴玉鈐之冷幕已廹踐更【鈐其淹切兵鈐以閉房神府以備非常後漢書方術傳鈐決之符注云兵法有玉鈐篇及女六韜要決曰太公對武王曰主將有陰符則鈐符皆兵家所用李靖有兵鈐新書一卷隋志有太公陰符鈐錄一卷宋有景徳虎鈐經王勃太公贊豹韜禳惡龍鈐辟邪六一居士詩符略縱橫輕玉鈐】飛金節之薦函偶成合穎【周禮凡邦國之使節山國用虎節土國用人節澤國用龍節皆金也以金爲節鑄龍虎人之象柳文幢牙茸纛金節折羽】功莫崇於引重【灌夫傳兩人相爲引重】惠莫大於成終防吉日以修詞【漢禮樂志防選休成注防除也除惡選取美成者也宋祖廟歌錄時防日詩吉日維戊又吉日庚午】順下風而請謝【莊子黃帝順下風膝行而進左傳羣臣敢在下風鄒陽傳竊髙下風之行】竊惟選舉旣獘授受俱難相易則從之輕已發蘇老泉之嘆用決者恨其早可考黃山谷之詩【山谷詩用智常恨髦用決常恨早推轂天下士誠心要傾倒海宇日淸明廟堂勤灑掃何爲陳師道白髮三徑艸】君驕士而士亦驕君主擇客而客或擇主故達官多寡助之恨而志士無茍合之期【諸葛丰傳茍合取容】兩不相逢一至此極況如大正可謂小知緬思舊學之碑有慙元獻【宋史晏殊字同叔撫州臨川人七歲舉神童賜同進士出身仁宗朝宰相謚元獻篆其碑首曰舊學之碑】不傍貴人之戶卻似小山【晏幾道字叔原有小山詞一卷山谷序之曰叔原人英也其癡亦自絕人仕宦連蹇而不能一傍貴人之門是一癡也論文自有體不肯一作新進士語此又一癡也費資千百萬家人饑寒而面有孺子之色此又一癡也百人負之而不恨己信人終不疑其欺己此又一癡也至其樂府可謂俠邪之大雅豪士之鼔吹若妙年美士近知酒色之娛苦節臞儒晚悟裙裾之樂鼓之舞之使宴安酖毒而不悔是則叔原之罪也哉】第恐荒簪笏之家【陳子昂集屈富貴於沈冥雜薜蘿於簪笏】未免厲布韋之業【賈山傳布衣韋佩之士】虀鹽十載於太學僅竊末科【韓文太學四年朝虀暮鹽】艸茅一介之狂言幾投大僇【馬周傳由一介艸茅言天下事範滂傳今之循善身防大僇莊子爲世大僇】甫息浮湘之枻冒隨諭蜀之車【司馬相如傳遣相如責唐防等因諭告巴蜀民以非上意】錄錄無奇安有幕中之辯【漢書蕭曹傳贊錄錄未有奇節韓文幕中之辯人反以汝爲叛】沾沾自喜若爲席上之珍【竇嬰傳魏其沾沾自喜耳師古曰沾沾輕薄也禮記儒有席上之珍以待聘】偶蒙諸臺共剡乘矢【法言奏不剡系辭剡木爲矢言有四薦】爲山九仞極知一簣之虧【見前】撞鐘千鈞此豈寸莛之力【莛音亭說文枝莖也魏志萬石之鐘不以寸莛起音】誰其從臾【韻會慂勸也方言南楚凡已不欲喜怒而旁人說者謂之慫慂或作臾衡山王傳日夜縱臾如淳曰縱才勇切臾讀作勇師古曰奬勸亦或作容】辱此吹樂莫樂兮相知何敢急於自衒【屈原九歌樂莫樂兮新相知東方朔傳自衒鬻者以千數梅福傳赴闕庭自衒鬻者不可勝數文選自衒自媒者士女之醜行也】遲之遲而又久諒欲察其所安【禮記賔牟賈起免席而請曰夫武之備戒之已久則旣聞命矣敢問遲之遲而又久何也】好不攺於緇衣襃果逾於華衮【並見前】退惟內朴反稱凝重之姿正愧中幹何取純深之學【左傳外彊中漧柳文外邪中幹】殆假防睛之筆【水衡記張僧繇於金陵安樂寺畵四龍不防睛毎云點之卽飛去人以爲妄誕因點其一須臾雷霆破壁一龍乘雲上天】俾舐換骨之丹【列仙傳淮南王仙去余藥器置在中庭雞犬舐啄之盡得升天歐陽永叔詩換骨莫求丹九轉榮名何待祿千鐘山谷詩欲換凡骨無仙丹】人訝其通籍之階宜淹而速【元帝紀得爲大父母父母兄弟通籍應劭曰籍者爲二尺作牒記其年紀名字物色懸之宮門案省相應乃得入也陳湯傳宜以時解懸通籍孟康曰通籍不禁止令得出入也魏相傳霍夫人顯及諸女皆通籍長信宮師古曰通籍謂禁門之中皆有名籍恣出入也】自恐負親民之計𨿽寵若驚【老子寵辱若驚】此蓋伏遇某官風鑑精明【袁宏傳風鑑散朗或捜或引王導傳少有風鑑識量淸逺陸機傳贊風鑑澄爽神情俊邁】天機沈邃【淮南子內有以通於天機而不以貴賤貧富勞逸失其志徳者也晉書郭文傳天機鏗宏莫有闚其門者】逶遲苞栩盍周道之遄歸【詩肅肅鴇羽集於苞栩王事靡盬不能蓺稷黍】蔽芾甘棠殆召公之是似【詩蔽芾甘棠又無曰予小子召公是似】峻東壁圖書之領【晉天文志東壁二星主文章天下圖書之祕府也李泌傳月蝕東壁祕曰東壁圖書之府吾以宰相並學士當之矣】專西秦權牧之司【提舉秦州茶馬】相馬舉肥恐小駟有足乘之理【宋玉九辯今之相者兮舉肥騏驥伏匿而不見兮左傳乘小駟鄭入也小駟馬名鄭國所獻】煎茶有味思大匠無可棄之材【山谷煎茶賦前四後四各用其一少則美多則惡發揮其精神又益於咀嚼蓋大匠無可棄之材太平非一士之略以爲茶馬提舉所薦故以茶馬爲諭】欲令轅下之駒漫僃籠中之物故𨿽弄印迄使在鎔某敢不謹佩此恩力鞭其鈍公車薦士諒不收私報之情直道事人持此答曲成之造【並見前】

代董侍郎謝史丞相【詳啟意蓋代董居誼】

六年百謫托大造以全生【陳遵傳故事有百適者斥注適讀曰謫左傳秦師克還無害則是我有大造於秦也】一旦異恩錄微勞而贖過【劉向說苑主有超異之恩則臣必死以復之】盡復官階之舊仍沾祠廩之新毫髮不出於他人【李義山集卵翼不自於他門頂踵實非其己物】頂踵皆歸於化地【任彥升集自頂至踵功歸造化】伏念某素無操挾積有僥逾州縣常才旣躐從甘泉之槖【揚雄傳毎上甘泉常法從師古曰法從者以言法當從耳一曰從法駕也趙充國傳安世待槖簪筆張晏曰槖契囊也近臣負囊簪筆從備顧問或有所紀也】藩垣重寄更溢分益部之符【李郃傳使者二人當到益部】指心願報於寵光【蜀志徐庶辭先主而指其心曰本欲與將軍共圖王霸之業者以此方寸之地也詩爲龍爲光傳龍寵也疏爲君所寵遇爲君所光榮】揣力終牽於分量體廟謨安靜之意何敢勤兵【光武紀明明廟謨】承宣司減汰之餘又難增戍然畫地而守之策【孫子虛實篇我不欲戰𨿽畫地而守之敵不得與我戰者乖其所之也後漢書荀彧傳以十分居一之眾畫地而守之注言畫地作限隔也鄒陽傳畫地而不敢犯】亦無日不討諸人防殘息欲竄身於三秦【韓信傳三秦可傳檄而定也項羽三分關中立秦將章邯爲雍王都廢丘司馬欣爲塞王都櫟陽董翳爲翟王都髙奴是爲三秦】聚重兵專垂涎於四蜀【賈誼新書垂涎相告巴蜀黔漢爲四蜀】計我師之籍無八萬人分邊面之屯幾二千里【宋隆興初賀子忱知樞宻院有武臣陳理功賞辭气不平謂朝廷推賞一次輕如一次賀正色云只爲邊面一次近如一次武臣無辭】上借朝廷之威徳下憑將士之忠誠首殄渠魁旣奏皁郊之一鼓【尙書殲厥渠魁皁郊堡在天水軍天水縣四十里去秦州二十里左傳一鼓作气】旣殲羣醜不遺嶓冢之隻輪【詩順彼長道屈此羣醜谷梁傳匹馬踦輪無反者注踦輪一隻之輪公羊傳匹馬隻輪無反者注匹馬一馬也只踦也皆諭盡潘嶽西徵賦曾隻輪之不反三師以濟河】偶興元偏帥殞於挑兵【左傳三次及於事而帥偏師言非全軍】致散關諸卒潰而延敵【陸儼山知命錄大散關在寶雞南二十里和尙原在焉山自西來卽秦嶺一支不獨爲秦蜀之界亦中國南北之界也方輿勝覽云大散關在沔州梁泉縣系極邊爲秦蜀要路按漢髙帝引兵從固道敗章邯於陳倉諸葛出散關圍陳倉曹操自陳倉出散關至河池後魏尉遲回自散關伐蜀後唐郭崇韜入散關取鳳州石敬塘伐蜀入散關後周王璪出兵自散關趨秦州李義山詩散關三尺雪回夢舊鴛機今按後漢書延岑引北入散關注在陳倉縣南十里有散谷水勝覽失引一統志大散關在今寶雞縣南五十二里通褒斜大路宋史寧宗開禧二年十二月金人破大散關三年夏四月四川忠義人復大散關尋復破嘉定元年六月金人歸大散關十年十二月統制劉雄棄大散關遁金人據之十一年二月金人焚大散關】𨿽在韋臯去鎭之後【韓文疆外之險莫過蜀土韋臯去鎭劉辟守後血人於牙不敢吐口】難孔明貶職之辜【蜀志街亭之敗戮馬謖以謝眾上疏曰臣以弱才叨竊非據不能訓章明法臨事而懼至有街亭違命之闕箕谷不戒之失咎皆在臣請自貶三等以督厥咎】投畀囚山甘作浯溪之老【詩取彼讒人投畀豺虎豺虎不食投畀有北有北不受投畀有昊柳河東囚山賦虎豹咆代狴牢之吠嘷予胡井眢以管視兮窮坎險其焉逃匪兕吾爲柙兮非豕吾爲牢聖日以理兮賢日以進誰使吾山之囚吾兮滔滔浯溪在今永州祈陽縣南五里流入湘江唐元結自道州歸愛其山水因家焉宋陳衍云元氏始命之意因水以爲浯溪因山以爲峿山作室以爲室三吾之稱我所自也制字從水從山從廣我所命也三者之目皆自吾焉我所擅而有也】適逢沛澤遂叨汝水之歸【汝水在臨川東北六里謝靈運集序瀕汝水以爲城】玆遇飛龍之禦天【易飛龍在天又時乘六龍以禦天】曲念病駒之屬地【柳河東起廢答中廐病顙之駒以其病不得齒他馬食斥棄異早恆少食屏立擯辱掣頓異甚垂首披耳懸涎屬地】錄其尺寸踦許復於鴈門【孔光傳卒無尺寸之效踦音欹說文一足也方言梁楚之問物體不具者謂之踦雍梁之間獸支體不具者謂之踦段會宗傳足以復鴈門之踦注會宗爲鴈門守坐事廢後復爲都尉故云】活以斗升涸足蘇於鮒轍【見前】孰主張是【莊子孰主張是孰維綱是】遂濟登玆【韓文上勤下順遂濟登玆不亦休乎】此蓋伏遇某官柱石九筵【霍光傳將軍爲國柱石師古曰柱者梁下之柱石者承柱之礎也言大臣負國重任如屋之柱及其石也周禮夏后氏太室殷人重屋周人明堂度有九尺之筵禮記疏明堂在國之陽其制東西九筵東北七筵堂崇一筵五室凡室二筵】綱維八極【淮南子廓四方析八極注八極八方之極晉地理誌八弦之外名爲八極八極之廣東西二億三萬一千三百里南北二億三萬一千三百里】談笑洗咸池之日【新唐書狄仁傑傳贊取日虞淵洗光咸池詳見前】從容封函谷之泥【隗囂傳囂將王元以爲天下成敗不可知不願專心內事遂說囂曰今天水完固士馬最彊北收西河上郡東收三輔之地案秦舊迹表裏山河元請以一丸泥爲大王東封函谷關此萬世一時也梁戴暠從軍行當今函谷上惟見一丸泥】博陸之益戶萬七千詎足報伊周之烈【霍光傳以河北東武陽益封光萬七千戶與故所食凡二萬戶贊曰光以結髮內侍遂匡國家安社稷擁昭立宣𨿽周公阿衡何以加此】汾陽之書考二十四自應褊齊晉之功【新唐書郭子儀傳授中書令考二十四贊曰子儀完名髙節爛然獨著福祿永終𨿽齊桓晉文比之爲褊】方藏疾以匿瑕【左傳山藪藏疾瑾瑜匿瑕】務厲世而磨鈍【梅福傳爵祿束帛者天下之底石髙祖所以厲世磨鈍也】復其官爲子孫之計見此恩乃父母之心某敢不仰佩殊私益磨晚節【鄒陽傳晚節末路石顯傳元帝紀晚節寢疾師古曰晚節猶言末時也顏眞卿傳晚節偃蹇】誘我松桂未敢勒北山之移【孔稚圭北山移文誘我松桂欺我云壑】收之桑楡庶幾補東隅之失【馮異傳異大破赤睂於崤底降璽書勞異曰赤睂破平士卒勞苦始𨿽垂翅回谿終能奮翼澠池可謂失之東隅收之桑楡】

代陳帥機【元勳】謝衛參帥【涇】

細書成文搜實材於公舉【後漢書循吏傳其以手迹腸方國者皆一札十行細書成文】大鈞播物挈冗吏以名聞𨿽嘗僃於使令初無堪於選錄況受及之代難徼采菲之恩【並見前】不謂三人之占【尙書三人占則從二人之言孔傳夏殷周卜筮各異三法並卜】乃使匹夫之被一陶異甚【見前】再省瞿然【瞿權俱切說文鷹隼之視也徐曰驚視貌禮記曽子聞之瞿然又瞿瞿如有求而弗得疏眼目速瞻之貌又視容瞿瞿疏驚遽之貌】伏念某頑疎之資浮沈於世【遊俠傳豈若卑論齊俗與世浮沈而取榮名哉世說顧劭問龎士元吾與子孰愈曰陶冶世俗與時浮沈吾不如子論王霸之餘防覽倚伏之要害吾似有一日之長】塵容俗狀果何有於詳華【文選抗塵容而走俗狀】綿力薄材豈眞能於彊濟【嚴助傳越人綿力薄材不能陸戰】門防只宜於平進【晉書範之傳階籍門防屢登崇顯庾亮傳皆非姻族各以平進後周劉璠欲立邊功不樂隨牒平進南史蔡興宗傳吾素門平進與主上甚疎新唐書選舉志朋比貴勢妨平進之路唐孫綮北裏志序多膏梁子弟平進嵗不及三數人南史王騫傳謂諸子曰吾家本素族自可依流平進不須茍求】閫僚自合其宣勞粗奉文書無可言之功狀【史記鯀之治水無狀索隱曰言無功狀】非有方略難曲盡於事宜【霍去病傳上嘗欲敎之吳孫兵法對曰顧方略何如耳趙充國傳上問度羗虜何如充國曰千聞不如一見兵難諭度臣願馳至金城圖上方略薛宣傳下至財用筆硯皆爲設方略利用而省費】是直常鱗凡介之匹儔【韓文天池之瀆大江之濆曰有怪物焉蓋非常鱗凡介之品彚匹儔也】何計乘鴈雙鳬之多少【揚雄傳江湖之雀勃解之鳥乘鴈集不爲之多雙鳬飛不爲之少】矧入幕之日淺而歸袖之風披【韓詩寧當不俟報歸袖風披披】三匝徬徨不識捲簾之意一封覼縷忽聞推轂之言【俱見前】得之駭然望不及此【文選臣之始望尙未至是溫庭筠啟榮非始圖事過初望】旣非請益而得是爲特逹之知公求士甚士求公久無是事【俱見前】子生孫孫復生子難報此恩【列子子又生孫孫又生子子又有子子又有孫子子孫孫無窮匱也】此蓋伏遇某官直大而方【東坡啟直大以方廣博而良】淸和且任與人不求僃斯心卽孔孟之心【尙書與人不求僃檢身若不及】乃言防可行所論合禹臯之論【尙書臯陶曰朕言惠可底行禹曰兪乃言底可績】暫甘棠之美召【詩序甘棠美召伯也召公之敎明於南國】卽淇澳之相周【詩序淇澳美武公之徳也有文章又能聽其防諫以禮自防故能入相於周美而作是詩也】𨿽俊乂始入於旁招而巧拙或容於雜進【俱見前】遂令遁尾之客【易遁尾厲勿用有攸往正義云爲遁之尾最在後遁者】亦入需頭之章【蔡邕獨斷凡羣臣上書於天子者四一曰章二曰奏三曰表四曰駁議章者需頭稱稽上書謝恩陳事詣闕通者也奏者亦需頭表者不需頭蔡君謨詩禁林京兆荷恩光三上需頭乞郡章楊升庵丹鉛續錄云獨斷所謂需頭者蓋空其一幅以待詔旨批答陳請之奏用之不需頭者申謝之奏用之楊萬里知筠州謝表云需章匄外退以其私便郡疏恩出於自擇需章字用獨斷語也然君謨在誠齋之前已先用其語升庵豈偶未見耶】某敢不銘刻鴻私鞭磨駑鈍借使百無逢於世亦有一回顧之榮指心圖稱於品題【見前】騰口難論於報效【易咸其輔頰舌騰口說也】然稱於天下曰知己今者非耶【韓文感恩則有之矣將以稱於天下曰知己知己則未也】使遇以國士報眾人天厭之矣【見前】

代章監倉謝衞安撫【瑑】

下士代耕之祿僅守積倉上臣事君以人忽騰薦櫝【荀子下臣事君以貨中臣事君以身上臣事君以人】憐其出身於幽谷【詩出自幽谷遷於喬木】使之陟彼乎髙岡【詩陟彼髙岡我馬黃】愧在盧前【舊唐書文苑傳楊烱與王勃盧照鄰駱賔王以文辭齊名海內稱爲王楊盧駱亦號爲四傑烱聞之謂人曰吾愧在盧前恥居王后當時議者亦以爲然】感從隗始【孟郊詩受恩慙始隗王安石詩恩從隗始詫燕臺】竊以管庫七十家之舉古道久衰【見前】法筵第一義之觀今聞尢聳【言行錄崇政殿說書呂希哲除右司諫辭未獲命禮書蘇軾在邇英戲之曰法筵龍象當觀第一義希哲笑而不言退謂範祖禹曰若辭不獲當以楊畏爲首時畏在言路而頗險爲子瞻所厚故希哲及之武帝問逹磨如何是聖諦第一義答云廓然無聖杜詩願聞第一義回向心地初】有嚴十乘【詩元戎十乘】所部九州鳳翼龍鱗孰不希於攀援【法言攀龍鱗附鳳翼防以揚之勃勃乎其不可及乎】牛溲馬勃皆有望於蓄藏【見前】及下車之云初【李白與韓荊州書昔王子師爲豫章未下車卽辟荀慈明旣下車又辟孔文舉】乃推轂於綦賤【綦音其極也荀子君綦貴】其爲銜戢【陶詩銜戢知何謝冥報以相貽說文戢藏兵也詩載戢干戈爾雅聚也疏藏聚也】實倍等夷【張良傳諸將陛下故等夷師古曰夷平也言故時皆齊等杜詩淸襟照等夷】伏念某質窳無奇材卑莫抗服箱以走渠憐滿脰之黃鐘【詩睆彼牽牛不以服箱柳河東牛賦若知牛乎牛之爲物魁形巨牟然而鳴黃鐘滿脰自種自斂服箱以走】按劍無因誰肯先容於白璧【鄒陽傳明月之珠夜光之璧以暗投人於道路莫不按劍相眄者何則無因而至前也】彊折腰於爲米【陶濳傳吾不能爲五斗米折腰拳拳事鄕裏小兒耶】眞瞇目於簸糠【莊子簸糠瞇目則天地四方易位矣詳見前】今蒙需章【見上條】可使升秩【需升卦名】父書是讀果何有於家傳兒事已癡豈眞堪於世用一字之襃已過【俱見前】兩喜之溢何多【莊子夫兩喜必多溢美之言兩怒必多溢惡之言】伏遇某官以社稷臣爲詩書帥與人不求僃收毛髮絲粟之微嘉善矜不能無絲麻菅蒯之間【俱見前】有如頑頓【陳平傳士之頑頓嗜利無恥者注頓讀曰鈍頭鈍謂無亷隅】辱甄陶九罭之魚鱒魴卽遄歸於周室【詩九罭之魚鱒魴我覯之子衮衣繡裳鴻飛遵渚公歸無所】千里之馬騏驥會交獻於燕庭某敢不增所未能修其可願嘗爲委吏已蒙葑菲之收【並見前】寘彼周行尙幸蒹葭之采【詩采采捲耳不盈傾筐嗟我懷人寘彼周行又兼葭采采白露未已所謂伊人在水之涘】

代趙撫屬【汝諿】謝衞安撫合尖

溝水流行久污芙蓉之幕【李文饒詩桃李蹊空久芙蓉客暫依劉夢得詩歸路芙蓉府離堂玳瑁筵南史庾景行泛綠水依芙蓉何其麗也詳見前】岸花飛送暫違桃李之蹊【杜詩岸花飛送酒檣燕語畱人李廣傳贊桃李不言下自成蹊】重感眷畱倍深銜戀更裁四六少謝萬分伏念某再省妄庸一何僥幸當大參政十乘啟行之日適小丈夫三年垂滿之時惟其樂莫樂兮相知是以遲之遲而又久敷施翕受更無假於先容【俱見前】前挽後推又不遺於餘力【左傳或推之或轅之史記平原君傳秦之攻我也不遺餘力矣】居然穿縞之末【詩居然生子韓安國傳彊弩之末勢不能穿魯縞注曲阜善作縞尢爲輕緩故曰魯縞】迄成合穎之謀【見前】感溢瓶罍【詩瓶之罄矣維罍之恥韓詩朝廷未省有遺防肯不垂意瓶與罍】功歸鑪冶乃瞻衡宇情已迫於欣奔【歸去來辭乃瞻衡宇載欣載奔】及告油幢恩數勤於眄睞【釋名幢童也其狀童童然也三朝志金節隋制也黑漆竿上施圓盤周綴紅綜拂八層黃綉龍袋籠之王公以下皆有節制同金節韜以碧油名碧油幢方幹詩問津求拜碧油幢任昉箋咳唾爲恩眄睞成飾】謫將滿百【陳遵傳故事有百適者斥注適讀曰謫】辭不免多【易躁人之辭多】今蒙慨然允爲幸甚鯤鵬水擊彊希萬里之圖【莊子北溟有魚其名爲鯤鯤之大不知其幾千里也化而爲鳥其名爲鵬鵬之背不知其幾千里也是鳥也水擊三千里摶扶搖而上者九萬里】烏鵲月明深結一枝之戀【見前】恭惟某官東郊道洽【尙書命畢公保釐東郊又道洽政治】西陜化成【公羊傳自陜而西者召公主之】展長沙萬里之平民無遺便【見前】對宣室半夜之問王曰遄歸【賈誼傳上方受釐宣室問鬼神之本誼具道所以然之故至夜半文帝前席詩徐方不回王口還歸】凡今日毛髮絲粟之材【見前】皆他時欂櫨侏儒之用【韓文欂櫨侏儒欂音薄櫨音盧三者皆屋之短柱欂一名枅櫨一名楶侏儒一名棁】欲作大鈞之問【見前】又虞小器之盈【文選小器易盈先取沈頓】敢陳攄謝之辭【攄抽居切博雅舒也又摛也】更致依投之悃常擬報一飯柰何回首於南山【杜詩今欲東入海卽將西去秦尙憐終南山回首淸渭濵常擬報一飯況懷辭大臣白鷗沒浩蕩萬里誰能馴】可以觀四方自此馳神於東閣【朱云傳薛宣爲丞相云往見之謂云曰在田野無事且畱我東閣可以觀四方奇士云曰小生乃欲相吏耶宣不敢復言】

代趙撫屬【汝諿】上提刑【此篇自亟蒙推轂以下徽本舛錯今依劉本攺正】

油幕綴員漸廹終更之候【靑油幕宋將幕也以靑油縑爲之韓詩談笑靑油幕谷永傳終更亟還】繡衣察吏鼎來剡奏之章【匡衡傳無說詩匡鼎來服防曰鼎猶言當也若言匡且來也應劭曰鼎方也法言奏不剡漸鼎卦名】初非光明俊偉之材又無假借攀援之勢【漢文帝紀假借納用莊子可攀援而闚注攀本作攀援引也】古之所以薦士今者於是見公伏念某名爲宗支【詩本支百世注本本宗也支支子也】實本士檢【檢檢押也法言蠢廸檢押注檢押猶法度也言動必蹈於法度】恥懷繃之簪笏恐受眾疑【韓詩簪笏自懷繃】隨韋布之縑緗偶叨一第【縑堅嫌切說文並絲繪也廣韻絹也緗思將切說文帛淺黃色也梁書昭明太子傳徧該湘素王僧孺傳含吐緗縹之上今按縑緗皆書衮也江摠陶貞白集序校之鉛墨緘以緹緗晉中興書傅盛書有靑縑布絹昭明太子詠書袠詩幸雜緗囊用聊因班女織柳文具筆札拂縑緗贊揚大功】慨念勉峴程回之術業【新唐書宗室宰相傳李峴吳王恪孫折節下士翊戴肅宗李勉字卿鄭惠王元懿曾孫少好學鯁亮廉介爲宗臣表謚貞簡李程字表臣襄邑恭王神符五世孫擢進士宏辭賦日五色造語警拔士流推之贈太師謚曰繆李回字昭度新興王徳良六世孫長慶中擢進士第又防賢方正異等同中書門下平章事贊曰周之卿士周召毛原皆同姓國也唐宰相以宗室進者九人林甫姦防幾亾天下李峴和柔在位無所發明余以材稱職號賢宰相嗚呼盛歟】終愧周召毛原之等夷【張良傳諸將皆陛下故等夷師古曰夷平也言故時皆齊等餘見上文】何以亢身【左傳將行子南子產咨於太叔太叔曰吉不能亢身焉能亢宗】莫如殖學【左傳夫學殖也不學將落殖殖苖也不學如苖之不殖將裒落也】方以此自勵於己何敢輕受知於人細桷大杗壹冥心於輪扁【杗音盲爾雅杗廇謂之梁說文屋大梁也桷椽也左傳抽桷擊扉韓文大木爲杗細木爲桷袁昂傳恩隆絕望之辰慶集冥心之日杜詩自古江湖客防心若死灰莊子輪扁斵輪於堂下注斵輪人名扁】長箋短櫝肯請命於子公【陳咸傳咸滯於郡守時車騎將軍王音輔政信用陳湯咸數賂遺物予書曰卽蒙子公力得入帝城死不恨子公湯之字】來事元戎實叨末屬適防竊狗偸之盜蕩搖我疆【叔孫通傳此特羣盜防竊狗偸耳何足置之齒牙間左傳蕩搖我邊疆】奪烏飛魚泳之歡劬勞於野【韓文志同而气合魚川泳而鳥雲飛也詩鴻鴈於飛肅肅其羽之子於歸劬勞於野】濫承渙渥【易渙汗其大號】許減常員【宋制限舉者五人減員言不必足數】然風憲之一削不圓【考工記築氏爲削注卽今書刀古用竹簡筆誤則以刀削之因名其刀曰削孔子世家筆則筆削則削原陟傳削牘爲疏】則天門之九關難叩【楚辭虎豹九關兮啄害下人些陶侃傳夢生八翼飛而上天見天門九重已登其八惟一門不得入】解後行露之聽【詩序行露召伯聽訟也】夤緣宿霧之披【杜詩萍泛苦夤緣韓詩靑壁無路難夤緣北史李繪傳儀貌端偉神情朗儁繪舅河間邢晏與繪淸言嘆其髙遠每稱曰若披雲霧如對珠玉樂廣傳若披雲霧而覩靑天】甫及褰帷亟蒙推轂旣不爲有力負舟而走又不生無因按劍之疑【俱見前】伯氏塤仲氏箎安得齊名之譽【詩伯氏吹壎仲氏吹箎及爾如貫諒不我知張萱疑耀云八音皆克諧無不和者而詩人諭兄弟之和獨以壎箎漢宋諸儒皆無明解今閱樂律諸書乃知七音各自爲五聲如宮磬鳴而徵磬和獨壎箎則二器共爲一音塤爲宮而箎之徵和塤爲宮而箎之羽和伯宮也仲徵也此古人所以諭同气也】臺中評幕中辯初無贊畫之功【韓文言箴幕中之辯人反以汝爲叛臺中之評人反以汝爲傾】猥借溢言【莊子兩喜必有溢美之言又傳其常情無傳其溢言】特加吹送【杜詩揚雄更有河東賦惟待吹噓送上天】犍爲之磬十六大似無心而得之【禮樂志成帝時犍爲郡於水濵得古磬十六枚議者以爲譱祥劉向因是說上宜興辟雍設庠序隆雅頌之聲盛揖讓之容以風化天下三禮圗十六枚同一筍簴爲編磬蓋薦語凡十六字】公車之牘三千誰有不求而至者【史記滑稽傳東方朔初入長安至公車上書凡用三千奏牘公車令兩人共特舉其書僅然能勝之注公車司馬天下上事及闕下凡所徴召皆總領之陳后山詩三千奏牘諸儒上曹植與吳質書夫求而不得者有之矣未有不求而自至者也】內則感國士之遇我外則賀天下之有公輪囷在肝【韓詩窮途致感激肝膽還輪囷】緘封於髓【韓詩緘封在骨髓耿耿空自奇】伏遇某官人今而道古內介而外通嘉善矜不能所學皆周孔之學【韓詩生平企仁義所學皆孔周】舉直錯諸枉此心卽伊傅之心駪駪六轡之載馳【詩駪駪徵夫每懷靡及六轡如濡載馳載驅駪疏臻切說文馬眾多貌】落落萬物之吐气【杜工部覽元道州舂陵行兼賊退示官吏作二首志之曰當天子分憂之地效漢官良吏之目今賊盜未息知民疾苦得結輩十數公落落然參錯天下爲州伯萬物吐气天下少安可待矣】有懷鵷鷺之序【杜詩不息豺狼鬭空慙鴛鷺行韓詩鵷鷺欲歸仙仗裏又丹掖列鵷鷺趙冬曦詩從容會鵷鷺】及識脊令之原【詩脊令在原兄弟急難】參以月評【許劭傳劭與從兄靖俱有髙名好共覈論鄕黨人物毎月輒更其品題故汝南俗有月旦評焉】慨然露奏振雲天之髙誼【宋書謝靈運傳英辭潤金石髙誼薄雲天】防塵土之孤蹤暴公子之薦不疑昔聞其語【雋不疑傳勝之知不疑非庸人敬納其戒遂表薦之徵詣公車拜爲靑州刺史】楊湖南之信陳子今媿斯言【韓文送陳秀才彤序潁川陳彤始吾見之楊湖南門下頎然其長薫然其和吾目其貌耳其言因以得其爲人及其久也果若不可及夫湖南之於人不輕以事接爭名者之於藝不可以虛屈吾見湖南之禮有加而同進之士交譽也又以信吾信之不失也】某敢不深自佩銘痛加砥礪【鄒陽傳防厲名號者不以利傷行師古曰防厲言其自修亷隅若磨厲於石者】謝恩私室敢矜小技之文章【羊祜傳拜爵公朝謝恩私門吾所不取杜詩文章一小技於道未爲尊】不辱公門願勉大閒之節誼【蘇文𨿽無以報不辱其門新唐書卓行傳贊節義天下大閒士不可不勉】

代趙撫屬上衛參帥求合尖【自久無此事以上徽本舛錯依劉本攺正】

一官頂踵冒假借之深恩【文帝紀諫說𨿽切常假借納用焉】三沭肺肝乞品題之終惠【李翰林集一經品題便作佳士】恃在有容之大【尙書有容徳乃大】防其取數之多【禮記取數多者仁也】伏念某𨿽出天潢【史記天官書咸池曰天五潢五潢者五帝車捨又王良旁有八星絕漢曰天潢魏王固表分枝若木疏天潢何遜詩鳳駕出天潢】初無地望【北史公孫表傳鴈門李氏地望懸隔】燈花何喜一科不補於遺余【杜詩燈花何太喜韓文豈不登名於一科兮曽不補其遺余】袍葉半枯萬事已甘於濩落【東坡詩靑衫半作霜葉枯莊子瓠落無所容注瓠音防瓠布防也落零落也】浪爾依芙蓉之幕下【見前】誰其采薜荔於水中【薜荔音鼻戾增韻香艸屈原九歌采薜荔兮水中搴芙蓉兮木末心不同兮勞恩不甚兮輕絕】適逢先十乘於偃藩【漢書敍傳木偃息以藩魏兮申重繭以存荊師古曰段幹木客居魏魏王敬而禮之秦欲伐魏或諫曰魏君賢者是禮國人稱仁未可圖也秦遂止兵左思詩吾希段幹木偃息藩魏君梁書王僧孺傳偃息藩魏甘臥安郢】遂得底百僚而役【杜詩有材無命百僚底詳見前】不虞一見便辱異知識元方而用季方久無此事【徽本作人一天而我二天信有此事○後漢書陳紀字元方弟諶字季方與紀齊徳同行父子並著髙名時號三君毎宰府辟召常同時旌命羔鴈成羣當世者靡不榮之】媒石子而羅溫子不曰非才【韓文以溫生爲才於是以石生爲媒以禮爲羅又羅而致之幕下】借以齒牙【南史謝朓傳朓字元暉好奬人才會稽孔顗粗有才筆未爲時知孔圭嘗令艸讓表以示朓朓嗟吟良久手自折柬寫之謂圭曰士子聲名未立應共奬成無惜齒牙餘論其好善如此】傳之羽翼【柳文假以羽翼偶之騫騰駱口賔王詩倐忽摶風生羽翼矢】我莫若鮑叔【史記管晏列傳生我者父母知我者鮑子也】逢人必說項斯【見第一卷

上任中書條】遂令虧簣之山迄作合尖之塔【見此卷代謝帥座條】惟是過屠而大嚼【桓譚新論人聞長安樂則出門而西向笑知肉味美則過屠門而大嚼曹植與吳質書過屠門而大嚼𨿽不得肉貴且快意韓詩肯效屠門嚼】難防見麯以流涎【杜詩道逢麯車口流涎】兼幸生匠石之園托根未正【韓文是生於匠石之園宋廣平梅花賦序嗚呼斯梅托根非其所山谷詩托根桃李塲】縱欲附翹材之館張本已疎【西京雜記平津矦營客館以招天下賢才次曰翹材館以待大材任九卿將軍二千石者處之左傳注預爲後地曰張本公羊傳昭公二十五年秋七月上辛大雩季辛又雩傳言上辛者爲下辛張本荀崧傳左丘明張本繼未發明經意多奇偉】豈無列薦之員亦有十科之目【宋哲宗元祐元年立十科舉士法詳別見】或蒙送上亶謂成終大鈞無垠拔士不遺於餘力【俱見前】小子有造歸恩豈在於他門【詩肆成人有徳小子有造李義山集卵翼不自於他門】防惟某官以社稷臣爲詩書帥【俱見前】喬嶽之蓄雲泄霧人蒙潤而不知【韓魏公行狀公姿貌英待骨骼淸聳圖繪傳天下人以謂髙山大嶽望之气象雄傑而包育細防蓄泄雲雨藏匿寶怪蓋自然也蘇文防霧而行皆獲不知之潤】滄海之包乾括坤物何歸而不得【水華海賦且其爲器也包幹之奧括地之區】尙念碧油之屬【三朝志王公以下皆有節韜以碧油方幹詩問津求拜碧油幢歐陽詹詩十萬兵樞擁碧油楊萬里詩錦水花潭照碧油】欲舐丹竈之餘【見前】縹緲孤鴻漸恐回頭之斷漏【東坡孤鴻辭缺月掛疎桐漏斷人初靜時見幽人獨往來縹緲孤鴻影驚起卻回頭有恨無人省揀盡寒枝不肯棲楓落吳江冷】差池歸燕寧能絕望於捲簾【見前】幸從昌黎弟子之員【韓文弟子不必不如師師不必賢於弟子】經寘陸氏門生之列【韓文愈與童子俱陸公之門人也】茅茹以其徵吉今期已免於西曹【易拔茅茹以其彚徵吉丙吉傳西曹地忍之陳遵傳西曹以故事適之】桃李悉在公門他日尙希於東閣【見前】

代陳縣尉【愷】上衛參帥求舉削

酸寒溧尉古須彊箭之吹【韓詩酸寒溧陽尉五十幾何髦靑冥送吹彊箭射魯縞】憔悴湘濵今累大鈞之坱圠【屈原漁父辭屈原旣放遊於江潭行吟澤畔顏色憔悴形容枯槁余見前】百無操挾萬有狂愚然而恃大參政之寛洪必不責小丈夫之躁妄竊以三吐哺三握髮而下士周公豈欺我哉一舉手一投足之乞憐韓愈抑亦人耳【俱見前】況幸在犀甲熊旂之下【書周官函人爲函犀甲七屬虎兕六屬國語夫差衣水犀之甲者三千劉熈釋名熊虎爲旂軍將所建象其猛如虎與眾期其下也柳河東平淮西雅金第煌煌錫盾雕戈犀甲熊旂威命是荷】乃無與豨苓雞壅之中【莊子藥也其實堇也桔梗也雞癕也豕零也是時爲帝者也注雞壅卽雞頭名芡豨苓卽豬苓】恐虛此生何用於世是以頃者之詣府【韓文躬詣大府受約束於下執事】敢於冒焉以呈身【舊唐書韋澳傳澳字子斐性貞退寡欲登第後十年不仕伯兄溫與禦史中丞髙元裕友善溫請用澳爲禦史謂澳曰髙二十九持憲綱欲與汝相面汝必得禦史澳不答溫曰髙君端士汝不可輕澳曰然恐無呈身禦史竟不詣元裕之門東軒筆錄孫參政抃爲禦史中丞薦唐介吳中復爲禦史人或問曰聞君未嘗與二人相識而遽薦之何也孫答曰昔人恥呈身禦史今豈求識面臺官也後二人皆以風力稱】溫乎其和可知旣蒙異顧【韓文溫乎其容若加其新也】粲然有文相接實激懦衷【董仲舒傳粲然有文以相接驩然有恩以相愛】惟是下考之垂成猶冀上天之吹送【杜詩揚雄更有河東賦惟待吹送上天】懼捲簾之或晚防躍冶之非祥伏念某鹿鹿無庸䢐䢐何取【俱見前】砥節礪行不能窺前輩之藩籬【蔡邕郭有道碑砥節礪行有道正辭爾雅樊籬郭璞云藩籬也史記曾無藩籬之艱又北築長城而守藩籬莊子吾願遊於其藩】種學績文且未識古人之糟粕【韓文種學績文以蓄其有涵演迆日大以肆莊子然則君之所讀者古人之糟魄已夫糟酒滓也魄亦作粕說文已漉麤糟也】半生一第寸祿八年【左太衝詩外望無寸祿內顧無斗儲白帖縣尉一命寸祿】茅舍聽雞猶是儒酸之气味【溫庭筠詩雞聲茅店月人迹板橋霜】竹弓射鴨安知吏隱之風流【東坡詩已作觀魚檻仍開射鴨堂注孟郊爲溧陽尉開射鴨堂孟郊詩短蓑不怕雨白鷺相爭飛短楫畫菇蒲鬭作豪橫歸笑伊水健兒浪戰求光輝不如竹枝弓射鴨無是非又射鴨復射鴨鴨驚菇蒲頭鴛鴦亦零落彩色難相求杜詩吏隱逢梅福山谷詩吏隱極風流】然粗覺無愧於心幸以此不惡於下慨念一寒之迹【範雎傳範叔一寒如此哉】若爲再命之階【周禮再命受服】得拜馬前已遂執鞭之願【韓文以故人稚弟拜北平王於馬前史記𨿽爲之執鞭所欣慕焉】無爲牛後遂興見彈之思【蘇秦傳寧爲雞口無爲牛後莊子汝亦太早計見卵而求時夜見彈而求鴞炙】然記碧油之幢【見上條】頗辱黃金之諾【季布傳得黃金百不如得季布諾】以其時則可矣敢不長鳴異乎人之求歟眞成自鬻【梅福傳昔秦武公好力任鄙叩關自鬻】伏遇某官直方且大淸任而和公路垂紳卽正槐庭之面【歐文垂紳正笏周禮秋官朝士掌建邦外朝之法面三槐三公位焉】矦方賜履暫爲蘭畹之滋【左傳賜我先君履東至於海西至於河南至於穆陵北至於無棣離騷經余旣滋蘭之九畹兮詳見前】遇民猶兒【東坡詩靑衫半作霜葉枯遇民如兒吏如奴】求士如渴東山苦共思零雨之遄歸【詩我䢐東山慆慆不歸我來自東零雨其蒙有惇苦烝在栗薪箋云惇猶專專也婦人思其君子之居處專專如之系綴焉之瓣有苦者以諭其心苦也】南國甘棠未若敷天之純被【詩序甘棠美召伯也召伯之敎明於南國】顧以椳闑扂楔之細【椳奇限戶樞闑門限扂亭防切門關牡楔音屑門兩旁木韓文椳闑扂楔各得其宜】皆在毛髮絲粟之中【老泉集天下之人毛髮絲粟之材紛紛然而起合而爲一】欲善鄭來請從隗始某敢不激昂駑鈍報稱鴻私桃李悉在公門旣感東風之鼔舞葑菲無以下體尙幾秋露之均沾【俱見前】

代趙縣丞【善倪】上撫州林守【洽】求舉削

贊長官之雨不善避嫌【縣丞稱贊府南部新書裴子雨爲下邳令張晴爲縣丞二人俱有聲气而善語言曽論事移時吏人竊相語曰縣官甚不和長官稱雨贊府卽道晴贊府稱晴長官卽道雨終日如此非不和乎語林商則任廩丘尉性廉縣令丞多貪因宴會舞令丞皆動手尉則回身而已令問其故則曰長官動手贊府亦動手惟有一尉亦動手百姓何容活耶韓文丞位髙而偪例以嫌不可否事詩疏作詩之人自謂避嫌之不審趙充國傳媮得避嫌之便師古曰慊亦嫌字公羊傳言伐何避嫌也惡乎嫌嫌與鄭人戰也】戴刺史之天夙蒙假防【趙嘏詩尋花偶坐將軍樹飲酒方重刺史天防於禁切說文艸陰地徐曰艸所庇也入陰景曰防荀子木成蔭而眾鳥息焉亦作蔭左傳木根無所庇廕】惟是升斗之活若爲分寸之躋流涎久動於麯車【俱見前】病顙輒希於箕秣【河東起廢答病顙駒大而不厖可餙焉於是眾牽駒上燥士大廡下莝以雕胡秣以香箕】印刓果否【韓信傳刻印刓忍不能予注手弄角訛不忍授也】冶躍可乎【見前】竊以寗戚之歌鬷明之言𨿽賢不免【韓文夫牛角之歌辭鄙而義拙堂下之言不書於傳記齊桓舉以相國叔向攜手以上然則非言之難爲聽而識之者之難遇也伏以閣下尙賢而與能哀窮而悼屈旣有聽之之明又有振之之力寗戚之歌鬷明之言不發於左右則從而失其時矣】匠石之園伯樂之廐所系尢深【韓文是生於匠石之園長於伯樂之廐者也】旣辱在於使令且已叨於識察將以知已稱於天下乃使勤子至於他人【俱見前】縱欲冥心【杜詩冥心若死灰】何以借口【左傳晉人曰若茍有以借口而復命於寡君】伏念某號爲宗姓實則儒生束髮所期豈念祖宗之簪笏【束髮猶云結髮李廣傳臣結髮與匈奴戰師古曰言始勝冠霍光傳贊光以結髮內侍班彪傳結髮學問班固傳結髮修身】摘髭不力竟慙伯仲之壎箎【韓詩連年取科第若摘頷底髭】怵於食貧【詩自我䢐爾三歲食貧注言三歲以來乏於谷食已貧矣】遂爾諾仕一行作吏已徒勞州縣之間【見前】再轉爲丞眞覺出簿尉之下【韓文文書行丞涉筆占位署惟謹不敢略省官𨿽尊勢力反出主簿尉下】顧惟蹇拙【乞巧文驅去蹇拙】粗守公勤不利走趨寧免長官之罵【韓文佩玉長裾不利走趨杜詩醉卽騎馬歸頗遭官長罵】尙能拜起孰非太守之恩【循吏傳許丞廉吏𨿽老尙能拜起送迎】試以代庖幾於環轍【韓文轍環天下】莽誰欺於揆牧【尙書納於百揆孔傳揆度也度百事總百官又咨有十二牧州長謂之牧】復攝事於子男【左雄傳今之墨綬猶古諸矦注墨綬謂令長卽古子男之國也】柰何五章漠無寸援得不得之有命當安造物之鑪錘【增韻鑪冶也錘傳追切通作錘鍛器莊子鑪錘之間】樂莫樂兮相知更傍誰家之門戶【屈原九歌樂莫樂兮新相知古今詩話元和十三年士人下第多爲詩刺試官獨章孝標作歸燕詩獻庾承宣侍郎曰積壘危巢泥已落今年故向社前飛連雲樓閣無棲處更傍誰家門戶飛】伏遇某官眼髙四海【東坡詩眼髙四海空無人】气蓋諸公【史記季布傳布弟季心气蓋關中晉書王濟傳風姿英爽气蓋一時李詩大梁貴公子气蓋蒼梧云陳后山詩才名四十年盛气蓋諸儒唐尙馳諸葛孔明賦气蓋全吳胸吞大魏張說宋璟碑气蓋風雲】千佛姓名早宜登於文石【唐王保定摭言張倬柬之之孫數舉進士不第捧登科記頂上戴之曰此千佛名經也梅福傳登文石之陛渉赤墀之塗】三神步武晚猶會於郎星【郊祀志蓬萊方丈瀛洲此三神山者在渤海中天文志五帝坐後聚十五星曰哀烏郎位】戴馳孑孑之旟【詩孑孑幹旟在浚之都注孑孑幹旟之貌鳥隼曰旟建旟謂州長之屬】有偉皇皇之轡【見前】胡然斂惠【韓文斂此大惠兮施於一州】復此專城【古詩四十專城居後山詩四十專城古亦稀李詩虎符合專城王摩詰詩少年白晳專城居】公不嫌旋馬於蟻封【鄧粲晉紀王湛字處衝隱徳人莫之知兄子濟往省湛濟性好馬而所乘馬駿駛湛曰此𨿽小駛然力薄不堪苦近見督郵馬當勝此濟取督郵馬與湛試之步驟不異於濟而馬不相勝湛曰今直行車路何以別馬勝不惟當就蟻封耳於是就蟻封盤旋馬果倒踣】士則嘆烹雞於牛鼎【史記函牛之鼎不可以烹雞邊讓傳傳曰函牛之鼎以烹雞多汁則淡而不可食少汁則熬而不可熟】雙旌屬耳【新唐書百官志節度使辭日賜雙旌雙節記室新書太守雙旌五馬霍光傳將軍之廣明都郎屬耳注屬耳近耳也】五袴暖然【東觀漢紀廉範爲蜀郡太守百姓歌之曰廉叔度來何暮昔無襦今五袴莊子暖然似春】謝康樂之文章尙餘此地【南史謝靈運幼便頴悟文章之美與顏延之爲江左第一襲封康樂公爲臨川內史在郡遊放爲有司所糾】顏平原之气節如見其人【新唐書顏眞卿爲殿中侍禦史宰相楊國忠惡之出爲平原太守後遷撫州刺史撫州誌公爲刺史建土塍陂漑田民感其惠立祠祀之】竊觀帥屬之文【尙書六卿分職各率其屬】可見察吏之意不知庸下還入選中【劉孝綽啟寵光曲被獨在選中】旣旁無蟠木之容姑且作大鈞之問【俱見前】盡枿去牙角𨿽無績學之涵【枿牙葛切說文伐木余也廣韻伐木余枿也謂斫髠而復生漢書三枿之起或作蘗書若顚木之有由蘗韓文博陵崔斯立種學績文以蓄其有涵演迆日大以肆旣禁不得施用則盡枿去牙角一躡故迹破崖岸而爲之】托根借恩光或許孤芳之皎潔【山谷詩江梅有佳實托根桃李塲桃李終不言朝露借恩光孤芳忌皎潔冰雪空自香】

代黃縣簿【夢得】上樓倉漕【觀】求合尖

瞻使槎於霄漢無地修容【荊楚歲時記漢武帝令張騫使大夏尋河源乘槎經月而至一處見城郭如官府室內有一女織又見一丈夫牽牛飲河杜詩繡衣春當霄漢立柳文修容於轅門之外躡履於油幢之前詳見前】抗簿領之塵埃以身得察【北山移文抗塵容而走俗狀梁書朱屛傳當局簿領伏挺傳簿領沈廢王瞻傳不廢簿領劉孝綽傳簿領亦宜稍習何敬容傳勤於簿領又簿領文案不復經懷韓詩判司卑官不堪說未免捶楚塵埃間樂毅傳假節於魏以身得察於燕】聞髙標之戍削【李詩髙標絕人喧杜詩妙選異髙標又髙標跨蒼穹子虛賦衯衯裶裶揚祂戍削師古曰揚舉也祂曵也或舉或曵則戍削然見其降殺之美也一云戍鮮也削刻除貌今按說文戍雪律切從戊含一滅也九月陽气防萬物畢成陽下入地也戍音絮久人持戈守邊也二字宜有辧】絕末俗之夤緣【夤通作寅夤緣連也韓詩靑壁無路難夤緣】遂忍恥以自鳴望徼恩於回顧竊以爲山九仞正虞一簣之虧【見前】持綆百尋斯動三塗之望【左傳正義服防云三塗太行轘轅崤澠也謂三塗爲三處道也柳文有行三塗之艱而墜千仞之下者過之者日千百人皆去而不顧其人猶望而不止也俄而有若烏獲者持長綆千尋徐而過焉其力足爲也其器足施也號之而不顧顧而曰不能力則其人知必死於大壑矣】故功莫崇於引重【灌夫傳兩人相爲引重】而恩無大於成終必以爲無益而捨之則未有不求而得者【曹植與吳質書夫求而不得者有之矣未有不求而自得者也】伏念某﨑嶇百戰【陸賈傳﨑嶇山徑間潘嶽賦軌﨑嶇以低昂王昌齡詩爲君百戰如過籌山谷詩劉郎才力能百戰】濩落一科棲枳棘之叢中但合出朱而入墨搴芙蓉兮木末安知泛綠以依紅【俱見前】偶效役於轅門【項借傳羽見諸矦將入轅門張宴曰軍行以車爲陣相向爲門故曰轅門師古曰周禮掌捨王行則設車宮轅門也】遂贅員於幕府文書堆案眞成俗吏之爲【元稹詩滿眼文書堆案邊山谷詩文書堆案睡自語賈誼傳夫移風易俗使天下回心而向道類非俗吏之所能爲也俗吏之所務在於刀筆筐篋而不知大體】獄訟如絲粗了癡兒之事兩蒙連率交剡公車惟是緇衣之三章尙須華衮之一字月明繞樹自憐烏鵲之何依【俱見前】海上問津或謂斗牛之可訪【宋之問詩明河可望不可親願得乘槎一問津】惟是夙蒙於廉察【惟是二字復出疑舛張敞傳察廉爲甘泉倉長趙廣漢傳察廉爲陽翟令】未嘗得效於使令冒然有言可謂不韙【韙羽鬼切說文是也左傳犯五不韙而以伐人】然茍以昌平之言可信【韓文友朋之中所敬信者昌平孟柬野東野喫喫說足下不離口崔大惇詩不多見每每說人物亦以足下爲處子之秀近又得李七翺書亦云足下之文遠其兄甚夫以昌平之賢其言一人固足信矣況又崔與李繼至而交說耶】則或如尹公之取必端徑援筆以防睛【張彥遠名畫記張僧繇於金陵安樂寺畫四白龍不點眼睛每云點睛卽飛去人以爲妄誕固請防之須臾雷電震壁二龍乘雲騰去上天二龍未防眼者尙在】當勒銘於刻骨【曹植表鏤肌刻骨】恭惟某官盛名如晝和气猶春自其甲進士之科【儒林傳歲課甲科四十人爲郎中】卽合庚佐王之學【禮記其日庚辛注庚之言更也易先庚三日王弼注申命令謂之庚】百川旣倒屹砥柱之固存【韓文障百川而東之回狂瀾於旣倒】萬木盡僵凜嶺松之獨秀【韓詩森森萬木夜僵立陶詩冬嶺秀孤松】由曲臺之議禮【翼奉傳未央宮有曲臺殿鄒陽傳秦倚曲臺之宮枚乘傳遊曲臺臨上路王尊傳行幸曲臺儒林傳孟喜舉孝廉爲郎曲臺署長又後蒼說禮數萬言號曰後氏曲臺記藝文志曲臺後蒼九篇注行射禮於曲臺後蒼爲記故名曲臺記漢官儀大射於曲臺晉灼曰天子射宮也長門賦覽曲臺之央央唐禮樂志唐初用隋禮元和間王彥盛始爲曲臺新禮三十卷文選曲臺之禮九師之易沈隱矦集復禮曲臺反樂宣榭】謂直筆以記言【謂字疑舛】居然偏城【臧洪傳論偏城旣危曹袁方穆】斂此大惠【韓文斂此大惠兮施於一州】田裏之無愁嘆有偉民庸【周禮民功曰庸】原隰之有光輝亟將使指【司馬相如傳宣其使指令百姓皆知天子意馮奉世傳奉使有指】福星所照【宋四朝國史哲宗念東國困於役竄復以鮮於侁爲京東轉運使司馬光曰以侁之賢不宜使居外顧齊魯之區雕敝已甚須侁爲福星救之耳比行曰福星往矣安得如侁百輩布列天下乎】旱魃已消【詩旱魃爲虐如惔如焚箋曰魃鬼人形眼在頂上神異經南方有人長二尺身兩目在頂上走行如風名曰魃所見之國大旱赤地千里】然設有膠東三萬戶之流民【循吏傳王成爲膠東相治甚有聲宣帝最先襃之下詔曰膠東相成勞來不勸流民自占八萬餘口其賜成爵關內矦按三萬戶當作八萬口由記之誤】必將匄江西斗升水而活我【莊子君豈有升斗之水而活我哉又激西江之水而迎子】尙煩周度【詩周爰咨度】爲此曲防然後遄四牡之歸【見前】於以扈六飛之馭【後從曰扈袁盎傳陛下騁六飛注六馬之疾若飛也】思天地之大矣念人物之然欲善鄭來請從隗始【俱見前】主簿能令公喜今謂斯何【郤超傳超爲桓溫參軍傾意禮待時王珣爲溫主簿亦爲溫所重府中語曰髯參軍短主簿能令公喜能令公怒超髯珣短故也韓文今者人謂斯何】使者或不汝容信乎命矣【東坡詩勸農使者不汝容因君作詩先自劾】

代回楊評事【洪之】謝求薦

立一鶚之表方有待焉【鄒陽傳鷙鳥累百不如一鶚詳見前】遺雙魚之書何其駛也【古辭飲馬長城窟行客從遠方來遺我雙鯉魚呼童烹鯉魚中有尺素書增韻駛馬行疾也魏晉世語司馬宣王辟州泰三十六日擢爲新城太守宣王爲泰防使尙書鐘繇調泰君釋褐登宰府三十六日擁麾蓋守兵馬郡乞兒乘小車一何駛乎泰曰誠有此君名公之子少有文采故守吏職狝防騎土牛又何遲也眾賔咸悅益部耆舊傳雜記云每朝會何只坐次楊洪洪嘲只曰君馬何駛只曰故吏馬不敢駛但明府未著鞭耳】不能辭璧【左傳受飧反璧】又愧報瓊【詩投我以木瓜報之以瓊琚】恭惟某官騰茂蜚英【司馬相如傳激淸流揚微波蜚英聲騰茂實】閎中肆外【韓文先生之於文可謂閎其中而肆其外矣】十事九律僃知小大之情【主父偃傳所言九事其八事爲律令一事諫伐匈奴按十事九律當作九事八律但宋人承誤已久如余元一賀荊南劉帥啟云當寧興嗟幾十事而九律士林爭覩謂一代之幾人是也禮記必察小大之比以成之注小大猶輕重已行故事曰比】千條萬端未容上下其手【左傳穿封戌與公子圍爭鄭囚正於伯州犁伯州犁上其手曰夫子爲王子圍寡君之貴介弟也下其手曰此子爲穿封戌方城外之縣尹也】見何晚也【主父偃傳公皆安在何相見之晚也】愛莫助之儻寛食麨之期【東坡詩忍饑待食明年麨詳見前】敢愛拔茅之力【易拔茅茹韓文吾豈有愛於力乎哉】此亦公舉安用謝爲【談賔錄唐證聖中劉奇爲侍郎注張文成司馬鍠爲禦史二人因申屠瑒以謝奇正色曰舉賢無私何以見謝】某報國無功知賢不早翺亦云審知足下矣豈復寘疑【韓文近又得李七翺書亦云足下之文過其兄甚故不待求見相信已熟旣相見不要約已相親審知足下之才充其容也】起在此敢勤他人乎更祈加察【見前】

回資官王縣尉【昌大】謝舉狀

某謹簡乃僚因剡公車之牘【見前】冥升在上詎收私室之恩【易冥升在土消不富也注進而不息故𨿽冥猶升羊祜傳拜爵公朝謝恩私門吾所不取】從而謝焉非所望也伏惟某官器能環碩趨造端溫紫電神鋒夙志屠龍之學【古今注吳大皇帝有實劍六一曰白虹二曰紫電三曰辟邪四曰流星五曰靑冥六曰百里王勃滕王閣序紫電靑霜王將軍之武庫唐中宗授張錫尙書制白虹良寶紫電奇鋒詳十三卷回王正奏條】靑冥彊箭暫閒射鴨之弓今大夫羅而置幕中宜諸公爭令出門下【俱見前】亦意飛黃之去【符瑞圖曰騰黃者神馬也其色黃亦名乘黃亦曰服黃或作古黃或曰翠黃一名紫黃其狀如狐背上有兩角出白民之國乘之壽三千歲萬畢術曰天下有道飛黃服皁注黃帝時飛黃服皁韓詩飛黃騰踏去】何憂破白之難勤子至他人乎輒復吹而送上見我有此客否定皆摸索於暗中【俱見前】某過厚貽箋良髙陳誼【莊子屠羊說居處卑賤而陳義甚髙】蘋蘩可薦其何恨行潦之濵【左傳蘋蘩薀藻之菜潢污行潦之水可薦於鬼神可羞於王公】桃李不言度有成蹊之日【見前】

回郭僉判【仲洪】謝舉狀

謹簡乃僚輒效吹之送【尙書愼簡乃僚杜詩惟待吹送上天】非相爲賜何勤駢儷之詞【谷梁傳虞虢之相救非相爲賜也今日亡虢而明日亡虞矣公羊傳唇亡則齒寒虞虢之相救非相爲賜則晉今日取虢而明日虞從而亡爾注賜猶惠也】銜袖鳴謙【韓文文書銜袖易鳴謙貞吉】開緘擊節【謝尙傳坐者撫掌擊節袁宏傳後生擊節懦夫增气南史王籍傳至若耶溪賦詩云蟬噪林逾靜鳥鳴山更幽劉孺見之擊節不能已也王筠傳沈約制郊居賦讀至墜石堆星及水懸埳而帶坻皆擊節稱贊魏略王朗答太祖書承旨之日撫掌擊節東坡詩擊節爲爾謡】恭惟某官器資凝遠文獻靖共【見前】大夫不均我獨勞洊子男於四國【詩大夫不均我從事獨賢】陛下用少臣已老尙賓客於諸矦【漢武故事上至郎署見一老郎鬢眉皓白問何其老也對曰臣姓顏名駟以文帝時爲郎文帝好文而臣好武景帝好老而臣尙少陛下好少而臣已老是以三葉不遇上感其言擢爲會稽都尉杜詩甫也諸矦老賔客】所聞止一簣之虧然久閱千帆之過【劉夢得詩沈舟側畔千帆過枯木前頭萬樹春東坡詩流落千帆側】陟彼北山而憂父母慕有切於終身【詩陟彼北山言采其杞王事靡盬憂我父母】失之東隅而收桑楡恩冀沾於錫命【見前】有嘉懇欵合命那融【那囊何切爾雅於也注語之絕韻也融余中切爾雅長也此蓋俗語移通融之意】用是采焦尾之桐【蔡邕傳吳人有燒桐以防者邕聞火烈之聲知其良木因請而裁爲琴果有美音而其尾猶焦故時人名曰焦尾琴焉捜神記吳人有燒桐以防者蔡邕聞其爆聲曰此良桐也因請之削以爲琴而燒不盡因名焦尾琴有殊聲焉蕭子顯齊書王仲雄善彈琴當時妙絕江左有蔡邕焦尾琴在主衣庫上勑五日一給仲雄】初非有捩鼻之木【捩力結切抝也增韻紾也捋也宋兪文豹唾玉集太宗子元儼有威聲號八大王有人謁張乖崖投丞相及給事書皆納之袖中無語及八大王書乃曰眞捩鼻木按南史殷浩語孫盛曰莫作彊口馬我當捩卿鼻孫曰卿不見決鼻牛人當勞卿頸捩鼻木乃獸毉所用牛馬鼻爲木所捩不得不從猶云爲人牽鼻也宋人好用當代人語入文字中如有蟹無通判及近水樓臺先得月等語唾玉集世罕見故此語似稍僻今以對焦尾之桐蓋以生對熟法也】觀其主觀其所主幸可免勢利之嘲簡厥修簡其不修願不負品題之意【尙書簡厥修亦簡其或不修】

回成都副將謝舉狀

行三軍則誰與正賴戎昭【左傳戎昭果毅以聽之之謂禮】舉一人焉拔尢亦惟世選【尙書世選爾勞】何勤私謝更以文爲恭惟某官敭歷甚詳慨慷自許【慷口朗切或作慷說文慨也慨口漑切慷慨壯士不得志也通作愾晉書段灼傳此賈誼所以慷慨於漢文又私懷慷慨陸機傳言論慷慨冠乎終古夏統傳子路見夏南憤恚而忼愾】執干戈衛社稷克稱其家【禮記戰於郎公叔禺人與其鄰童汪踦往皆死焉魯人欲勿殤童汪踦孔子曰能執干戈以衛社稷𨿽欲勿殤也不亦可乎韓文稱其家兒也】安邊境立功名不聞亦式【鼂錯傳安邊境立功名在於良將不可不擇也詩不諫亦式不聞亦入傳性與天合也箋云不聞人之道說亦自合於法】是堪勇往爰以名聞某獲共扞城【詩傳幹捍也箋幹也城也皆所以禦難也左傳百官承事朝而不夕此公矦之以扞城其民也故詩曰糾糾武夫公矦幹城東坡詩誰信儒官也捍城】敢防推轂【馮唐傳臣聞上古王者遣將也跪而推轂詳見前】霸陵醉尉呵李廣不足爲懷【李廣傳嘗夜從一騎出從人田間飲還至亭霸陵尉醉呵止廣】成都猛將有花卿尙須努力【杜詩成都猛將有花卿學語小兒知姓名】

回史郡僉謝提刑舉狀

使家選眾所舉惟賢【韓詩州家申名使家抑坎軻秖得移荊蠻】記室修辭何爲至我【續漢百官志三公大將軍皆有記室主上表章報書記孔平仲談苑前輩與大官書多稱執事與足下劉子元與宰相書曰足下韓退之與張僕射書曰執事卽其例也記室本王矦賔佐之稱他人不可通用】自合卷還於鯨錦【杜詩錦鯨捲還客始覺心和平】又疑已費於麝煤【山谷詩萬里風帆水著天麝煤鼠尾過年年滄江盡夜虹貫月定是米家書畵船麝煤謂墨也又廷珪贗墨出蘇家麝煤漆澤紋烏鞾又書回銀鉤壯句與麝煤香又成都九經石歲久麝煤寒又一幅溪藤照麝煙李建中題楊凝式大字壁詩枯杉倒枝霜天老松煙麝煤風雨寒】伏惟某官掞材不貲【蓋寛饒傳用不貲之軀師古曰訾與貲同不貲者言無貲量可以比之貴重之極也】藏器有用【易君子藏器於身待時而動】暫作糟丘之主【監酒務】屈爲冰幕之賔【韋應物詩文苑臺中妙冰壺幕下淸】奮迅驥程何慮缺書馬之一【萬石君傳石建爲郎中令奏事下建讀之曰書馬者與尾而五今廼四不足一獲譴死矣】飛騰鶚表便當足鳴鹿之三【左傳歌鹿鳴之三三拜】是爲特逹之知豈俟吹之送【俱見前】某誤勤稱謝但切負慙同寮未嘗聞知人遐不謂矣【舊唐書婁師徳傳狄仁傑未輔政師徳薦之武后問師徳知人乎對曰臣嘗同僚未聞其知人也後曰朕用卿師徳薦也誠知人矣詩心乎愛矣遐不謂矣注遐逺謂勤也我心愛此君子君子𨿽逺在野豈能不勤思之乎】貪天之功以爲己渠敢爾邪【左傳介之推曰竊人之財猶謂之盜況貪天之功以爲己力乎】

代回楊評事【洪之】謝舉狀

助國薦賢我已慙於不武【吳良傳爲國所重必在得人報恩之義莫大薦士左傳勝之不武不勝爲笑又以亂易整不武又仁而不武無能逹也】飛牋陳誼公何富於斯文【莊子屠羊說身處卑賤而陳誼甚髙禮記多文以爲富】進而三薰【韓文方將坐足下三浴而三薰之】敢不重拜【左傳穆叔曰臣聞之訪問於善爲咨咨親爲詢咨禮爲度咨事爲咨難爲謀臣獲五善敢不重拜】恭惟某官居官能大【柳文先君石表陰先友記袁髙河南人以給事中敢諫爭貞直忠謇舉無與比能使所居官大】折獄惟良【尙書非佞折獄惟良折獄】廣廈萬間徒啟乏才之嘆【杜詩安得廣廈千萬間】陽春一曲反成寡和之音【岑參詩獨有鳳凰池上客陽春一曲和皆難】頃珠璧之暗投恨衣裘之晚索【俱見前】深恐遠井之待【陳后山詩巧手莫爲無麫餅誰能畱渴需遠井】有孤時夜之求【莊子見卵而求時夜注責司晨也】汔濟云初【易小狐汔濟濡其尾說文汔水涸也疏汔者將盡之名小才不能濟難事同小狐𨿽能渡水而無餘力必須水汔方可渉川】踐盟敢後子若無言幾失子況又崔李之繼至交說耶【左傳晉叔向適鄭鄭鬷蔑惡欲觀叔向從使之收器者而往堂下一言而善叔向執其手以上曰昔賈大夫惡娶妻而美三年不言不笑禦以如臯射雉獲之其妻始笑而言賈大夫曰才之不可以己子若無言吾幾失子矣韓文夫以昌平之賢其言一人固足信矣況又崔與李繼至而交說耶】君家所有更贈君無防孔孟之養气傳道者【山谷送張叔和詩但回此光還照已平生倦學皆日新我提養生之四印君家所有更贈君】某初緣然諾【張耳傳此固趙國立名義不侵爲然諾者也灌夫傳夫不好文學喜任俠已然諾注已必也】洊辱詞華得古磬於犍爲君言過矣【見前】獻天球於淸廟予日望之【尙書天球河圖在東序天球美玉也或作璆余見前】

回髙承直【不倚】謝舉

奉一札以推賢徒得君重【後漢書循吏傳一札十行汲黯傳吾徒得君重注徒但也重威重也】合眾言而剡奏安用謝爲【見前】貽箋惠然【詩惠然肯來惠順肯可也有順心則可來】爲禮過矣恭惟某官蜚英戚畹【漢紀寄肺腑於戚畹】策雋儒林翠竹碧梧籍甚名家之秀【韓文退見少傅翠竹碧梧鸞鵠停峙能守其業者也】紅蓮綠水藹然入幕之賔【南史庾杲之傳庾景行泛綠水依芙蓉何其麗也詳見前】國人曰賢然後用之君子之道焉可誣也某與箝紙尾【南史蔡廓遷吏部尙書曰選事若悉部見付不論不然我不能爲徐幹木署紙尾韓文鉗以左手右手摘紙尾鴈鶩行以進】甚靦面顏【說文靦面見也徐曰凡人所瞻視心實見之故有識別無恥之人面見之而已心實否也國語𨿽靦然人面哉實禽獸也詩注姡也姡戶刮反醜也使女爲鬼蜮則不可得見汝姡然有面目乃是人也孫炎曰與姡皆面見人之貌】遣介奉咫尺書良感渠渠之意【韓信傳發一乘之使奉咫尺之書師古曰八寸曰咫咫尺者言其簡牘或長咫或長尺諭輕率也廣韻渠渠勤也】今子使萬里外敢懷惘惘之憐【昌黎送殷員外序今人適數百里出門惘惘有離別可憐之色今子使萬里外國獨無幾防出於言面豈不眞知輕重大丈夫哉】代回危敎授【稹】謝列薦【稹及第經年未脫選調入京注授幾一年而未得闕○危稹字逢古臨川人淳熈中進士以詩名著歷屯田郎中上言國家治亂之故忤用事者出知漳州後歸與鄕老爲眞率防所著有巽齋集弟和開禧初進士爲上元主簿大辟祠宇以祀明道先生眞西山記之】

舉爾所知不如鄕人之善者於我乎館今爲有力者奪之【檀弓生於我乎館死於我乎殯莊子有力者負之而走】隨眾笑而笑焉非所謝而謝也恭惟某官早收名第【韓詩連年收科第】獨振妙聲【廣韻妙好也又小年也杜詩明公獨妙年潘嶽西徵賦終童山東之英妙】坐廣文之氊似成二十四考【杜詩廣文到官舍又坐客寒無氊新唐書郭子儀傳校中書令考二十四】待公車之詔行及三百六旬【東方朔傳令待詔公車尙書期三百有六旬有六日】所賴金玉之相【詩追琢其章金玉其相相思將切質也】不攺簞瓢之樂昔三人占而汝則逆用靜爲宜【尙書三人占則從二人之言又卿士從龜從筮從汝則逆庶民逆吉龜筮共違於人用靜吉用作凶】今八音諧而人以和來儀可必【尙書八音克諧無相奪倫神人以和又簫韶九成鳳凰來儀】某甚腐於力【韓詩弱於材而腐於力】徒味其言【鄭當時傳誠有味其言也】荀文若之不進不休於予愧甚吾夫子之可久可速惟君裁之

代回崇仁潘宰【方】謝舉【代何月湖】

比剡需章聊紀陟明之績【尙書三考黜陟幽明詳見前】鼎來巽牘顧捐投暗之疑【比需鼎巽四卦名】受言藏之【詩彤弓弨兮受言藏之】無可謝者恭惟某官刃有餘地【莊子恢恢乎其於遊刃必有餘地矣】琴不下堂【韓詩外傳子賤治單父彈鳴琴身不下堂而單父治】君子學道則愛人計望風而成俗小人難事而易悅肯違道以近名【尙書防違道以干百姓之譽莊子爲善無近名】作新鴞泮之好音【鴞音梟詩翮彼飛鴞集於泮林食我桑黮懷我好音疏云惡聲之鳥食桑黮而變音諭不善之人感恩惠而從化】餘事虹隄之奇觀【韓詩餘事作詩人王荊公詩餘事文章海外傳山谷詩石隄眠長虹朝野簽載趙州石橋望之如初月出雲長虹飲澗六一居士集有偃虹隄記】是爲實茂【司馬相如傳騰茂實】當以名聞某推轂力綿【鄭當時傳其推轂士嚴助傳綿力薄材】投簪心棘【文選昔聞投簪逸海岸今見解蘭縛塵纓又聊以投吾簪棘急也】潘令君之桃李度已成陰【晉潘嶽爲河陽令植桃李花人號曰河陽一縣花庾信枯木賦若非金穀滿園樹卽是河陽一縣花】何將軍之山林惟當托防【杜工部陪鄭廣文遊何將軍山林詩不識南塘路今知第五橋宋張禮茂中遊南城記云今第五橋在韋曲之西與沈家橋相近南塘不審所在按許渾詩云背嶺枕南塘其亦在杜曲左右乎月湖金谿人崇仁爲鄰邑故偕以爲況】

代回塗察推【岑求舉未允】

通家講好托年契以爲多【孔融傳累世通家柳文於崔君有通家之舊摭言俱捷謂之同年進士會宴曲江崔彖告假不赴乃以雕幰載妓遊觀崔沆爲主罰錄事判之云紫陌紅塵便隔同年之面靑雲得路可知異日之心杜荀鶴次同年張曙詩九華仙叟驚凡骨同到蓬萊豈偶然】助國薦賢惜歲員之無幾裘不供於晚索璧乃負於暗投【俱見前】所幸在邦域之中必能察形骸之外【莊子今子與我遊於形骸之內而子索我於形骸之外不亦過乎韓詩誰能檢防形骸外】恭惟某官槐根之芷【荀子蓬生麻中不扶而直蘭槐之根是爲芷注蘭槐香艸也本艸白芷一名白陶景云離騷所謂蘭也蘭槐當是蘭別名故云蘭槐之根是爲芷也】蘭茁其芽【韓文幼子姢好靜秀瑤環瑜珥蘭茁其芽稱其家兒也】俊逸參軍已露囊中之穎【李詩俊逸鮑參軍】逍遙嘉客竟歸幕府之羅【詩所謂伊人於焉逍遙又所謂伊人於焉嘉客】乃今懷黃拖紫之人【楊僕傳懷銀黃注黃金印也晉書儒林傳紆靑拖紫服冕乘軒魏略紆靑拖紫以千萬爲數沈約齊司徒安陸昭王碑自玆以降懷靑拖紫】半是泛綠依紅之客寧須畵餅【俱見前】更助噪旗【防恂傳士馬四集幡旗蔽野恂乃令士卒乘城鼔噪六一居士集安得二子接揮鋒兩交鋩我亦願助勇鼓旗噪其旁管輅別傳瑯琊太守單子春聞輅一黌之儁欲得見輅輅造之大防賔客百餘人輅問子春今欲與輅爲對者若府君四座之士邪子春曰吾自與卿旗鼔相當】某有味其言甚腐於力請待來年之麨時則易然【俱見前】恐及往戍之風斯下矣【莊子故九萬里則風斯在下矣】

四六標準卷三

欽定四庫全書

四六標準卷四

宋李劉撰

舉科目【宋史選舉志凡六門一曰科目二曰學校試三曰銓注四曰補防五曰保任六曰攷課】謝劉閣學【光祖】舉節操方正可僃獻納科【宋史劉光祖字徳修簡州陽安人登進士第累官起居郎集議卜孝宗山陵與朱熹皆謂防稽山陵土薄水淺乞議攺卜熹與祠光祖再疏畱之劉徳秀劾光祖出爲湖南運判不就韓伲冑擅朝目士夫爲僞學光祖撰涪州學記諫官張全指爲謗訕謫居房州侂冑誅召除右文殿修撰知襄陽府進寶謨閣待制知遂寧府攺京湖制置使以寶謨閣學士知潼州府嘉定十五年卒諡文節趙汝愚稱其論諫激烈似蘇軾懇惻似範祖禹世以爲名言】

遠客從軍自分塵埃之內【鄭吉傳以卒伍從軍數出西域王粲從軍詩從軍有苦樂但問所從誰漢詩十五從軍徵八十始得歸左延年從軍行苦哉邊地人一歲三從軍又從軍何等樂一驅乘雙駁梁江淹從軍詩從軍出隴北長望陰山云隋孫萬壽詩郗超初入幕王粲始從軍李詩從軍玉門道逐虜金微山王維詩簇甲從軍易風雲識陣難】近臣薦士許司雨露之邊【杜詩獻納司存雨露邊地分淸切任才賢】以仞墻則未窺【栁文杜黃裳爲相有墻仞不佞以謀又難窺夫子墻唐文粹烏可究其津涯而窺其墻仞】且尺牘之不貢【陳遵傳與人尺牘文選盡言非尺牘】敢謂暗中之摸索怱蒙送上以吹噓此難求之今人斯可稱曰知己【俱見前】竊以爲臣止於敬皆有陳善閉邪之心事君致其身豈無明目張膽之志【大唐新語韋仁約彈右僕射褚遂良遂爲同州刺史遂良復職黜仁約爲淸水令或慰勉之仁約曰僕守狂鄙之性假以雄權而觸物使發丈夫當正色之地必明目張膽不能碌碌爲保妻子也】自方正爲賢良之號【漢文帝紀二年詔舉賢良方正能直言極諫者以匡朕之不逮武帝紀建元元年詔舉賢良方正直言極諫之士】而獻納歸侍從之班【隋唐嘉話武宗卽位謂兩省爲侍從班】視嘉言罔伏之時【尙書嘉言罔攸伏】無不諫亦入之意【詩不聞亦式不諫亦入】然元祐十科之創建不落第三【宋史選舉志元祐中司馬光爲相奏請設十科舉士一曰行義純固可爲師表科有官無官人皆可舉二曰節操方正可僃獻納科舉有官人三曰智勇過人可僃將帥科舉文武有官人四曰公正聰明可僃監司科舉知府以上資序五曰經術精通可僃講讀科六曰學問該博可僃顧問科七曰文章典麗可僃著述科以上有官無官人皆可舉八曰善聽獄訟盡公得實科九曰善治財賦公私俱便科十曰練習法令能斷請讞科以上舉有官人應職事官自尙書至給捨諫議寄祿官自開府儀同三司至大中大夫職官自觀文殿大學士至待制每歲須於十科內舉三人仍具狀保任中書置籍記之其人任官無狀坐以謬舉之罪詔皆從之】至紹興五載之選掄以此居一【宋史選舉志紹興三年復司馬光十科】蓋象龍亦有致雨之理【法言象龍之致雨艱矣哉龍乎龍乎淮南子土龍致雨許愼注云湯遭旱作土龍以象雲從龍也唐牛僧孺象化說象龍禱雨三月不應巫病民盜王甚愁孺有言曰王無愁也象之誤也夫龍善化雨而時乎在天天使雨龍得化不使雨龍不得化聖人像龍而救民是乃象其化者也】而存羊實余愛禮之心儻非其人難稱此意如某學未聞道年不後人【陳后山集聖兪以詩名家仕不前人年不後人可謂窮矣】好論古今未離舉子之習气【東坡詩習气尙饞貪又多情好事余習气又書生習气未能無】儳說得失不過處士之大言【儳音讒又仕陷切說文儳互不齊也廣韻輕言也又參雜也禮記母儳言朱氏曰謂儳長者之先而言後漢書孔僖傳鄰房生梁郁儳和之注儳謂不與之言而傍也方術傳論處士純盜虛名無益於用東坡答李端叔書妄論利害儳說得失此正制舉人習气譬之虫時鳴自鳴自己何足損益又上皇帝書賈生固天下之奇才所言亦一時之奇防然請爲屬國以系單於則是處士之大言少年之鋭气】夲浪爲錦城雪嶺之觀【杜詩煙塵犯雪嶺又雪嶺界天白錦城燻日黃】乃輒與祈山天水之役【蜀志諸葛丞相率諸軍攻祁山南安天水安定三郡叛魏應蜀關中響震郡國志祁山在成州長道縣東十里漢水逕其南有諸葛武矦壘壘之左右猶有丰艸蓋武矦所植也圖經云祁山去秦之天水縣三十里山圍六七里髙數十丈晉志天水郡漢明攺漢陽治上邽魏爲重鎭晉分爲天水及武陽兩郡兼置秦州唐爲秦川】空有幕中之辯【見前】竟無堂上之奇【文選張協詩何必操干戈堂上有奇兵】誰誤聽聞忽蒙論薦我於辭命則不能也謾稱春藻之葩【曹植文章序質素也如秋蓬摛藻也如春葩山谷詩挽條咀春葩韓詩天葩吐奇芬】人之彥聖其心好之浪許秋竿之節【白樂天詩無波古井水有節秋竹竿】平生失在小丈夫之悻乃今亦有大君子之知所可防者遇大賢韓子所以賀矦喜【昌黎薦矦喜狀其人自言爲閣下所知面有矜色曰矦喜死不恨矣愈感其言賀之以酒謂之曰盧公天下之賢刺史也未聞有所推引蓋難其人而重其事耳今子郁然爲選首其言死不恨固宜也身在貧賤爲天下所不知獨見遇於大賢爲可貴耳】不待求而後施徳柳侯於是感崔卿【柳河東上大理崔大卿應制舉啟古之知己者不待來求而後施徳舉能而已其受徳者不待成身而後拜賜感知而已故不叩而響不介而合則其舉必至而其感亦甚】不謂古心【韓文孟生江海士古貌又古心】復見今世玆蓋伏遇某官四朝壽俊【尙書罔或耆壽俊在厥服】一世眞儒【法言魯不用眞儒故也如用眞儒無敵於天下】夲夲元元所學皆周孔之學【漢書敍傳元元夲夲數始於一班固傳元元本本殫見洽聞韓詩生平企仁義所學皆周孔】孜孜汲汲此心卽禹稷之心【尙書予思日孜孜禮記皇皇然汲汲然如有追而弗及也】胸中風月之無邊【山谷集舂陵周茂叔胸中灑落如光風霽月】筆下源泉之不擇【陳后山詩筆下源源赴百川】使天下之大老二盍歸乎來則匈奴之長技三亦何所措【鼂錯傳上下山阪出入溪澗中國之馬弗與也險道傾仄且馳且射中國之騎弗與也風雨疲勞饑渇弗困中國之人弗與也此匈奴之長技也匈奴之長技三】方居家而爲善【後漢書問東平王處家何等最樂土言爲善最樂】思報國之以人若爲控地之飛【莊子我決起而飛槍楡枋時則不至而控於地而已矣】亦入牋天之剡【山谷詩此事可牋天公蘇子美愛愛歌此樂亦可牋天公】某敢不圖惟報稱益自激昂【王章傳不自激昂】待以國士待以眾人何敢作厠中之報【豫讓傳乃變名姓爲刑人入宮塗厠中挾匕首欲以刺襄子襄子如厠心動執問塗厠之刑人則豫讓內持刀兵曰欲爲知伯報仇】不負天子不負所學庻免爲門下之羞【舊唐書陸贄傳贄以受人主殊遇不敢愛身事有不可極言無隱朋友規之以爲太過防曰吾上不負天子下不負吾所學不卹其他】謝李參政【璧】舉獻納科【宋史李璧傳璧字季章眉之丹稜人少英悟日誦萬餘言周必大見其文異之曰此謫仙才也歷官參知政事端明殿學士進資政殿學士致仕諡文懿】

塵纓解縛方將發興於雲山【北山移文昔聞投簪逸海岸今見解蘭縛塵纓】宗衮垂襃欲使司存於雨露【文選阽危賴宗衮余見上條】喜固多於溢美【莊子兩喜多溢美之言】恥乃在於過情其殆無私之私豈容不徳其徳【老子上徳不徳是以有徳】竊以士無賢不肖俱欲希一世之知徳不孤有鄰亦樂道諸人之善蓋近來仕進之徑【唐書盧藏用初隱終南山後出仕司馬承禎甞召至闕下將還天臺山羣公祖道藏用指終南山曰此中大有佳處何必天臺承禎徐曰以余觀之此乃仕塗之防徑耳藏用大慙】或罕由薦舉之門心肯命通底勞介紹【見第二卷

上宣同知條】言甘幣重自有夤緣【左傳幣重而言甘誘我也韓詩靑璧無路難夤緣】宗臣之考十科夲爲何事【曹參傳贊爲一代之宗臣師古曰言爲後世之所尊仰故曰宗臣也杜詩居守付宗臣又宗臣集精選】冡宰之計羣吏不出此途【周禮太宰之職三嵗則大計羣吏之治而誅賞之注三載考績】遂令牋天之章僅作畫地之餠【俱見前】然某所見與眾則殊樂莫樂兮相知止願出大賢之門下【屈原九歌樂莫樂兮新相知韓文諸公要人爭欲令出我門下】得不得之有命寧須商小利於楮中【韓文商財賄之有無山谷集計楮中者心醉於九九】矧如不腆之蹤【見前】可謂所持者狹【史記滑稽傳臣見其所持者狹而所欲者奢】識字有數學何有於多聞了事亦癡才豈周於庶務【詳第三卷

謝衛參帥舉關陞條】質不足以望粹然之器文不足以窺作者之藩【柳詩難窺夫子墻莊子吾願遊其藩】宜諸公臺省之登庸【杜詩諸公衮衮登臺省】任此士江湖之落莫【山谷詩天恢獵徳网日饎養賢鼎此士落江湖熟思令人癭韓詩吾相兩優遊他人雙落莫】繄誰欺於裁鑑【繄音衣語助左傳繄我獨無】羌忽累於眀揚【羌音腔發語端楚辭羌中道而攺路又羌內恕已以量人兮注猶乃也尙書明明揚側陋】方正乃賢良之科必名門而後稱【見上條】獻納蓋侍從之事豈俗吏之能爲【賈誼傳類非俗吏之所能爲也】況去國十三年之餘閱人多矣【蓋寛饒傳富貴無常忽則易人如此傳捨所閱多矣陸機文川閱水以成川世閱人而爲世北齊書王晞曰我少年以來閱要人多矣房齡傳髙孝基曰僕觀人多矣未有如此郎者唐韓滉有知人之鑑見楊於陵甚悅曰吾閱人多矣無如楊生貴而有壽山谷詩小夫閱人蓋多矣東坡詩此帶閱人如傳捨】今起家二千石之薦舉世觀焉【楊雄傳丁傅董賢用事諸附離之者或起家至二千石】不應凡材猥玷異目此蓋伏遇某官淸朝良弼【尙書夢帝賚予良弼】名世眞儒錬色石以補天親揮九日【列子天地亦物也物有不足故女媧氏煉五色石以補其闕山海經大荒之中暘谷上有扶桑十日所浴九日居上枝一日居下枝皆載烏淮南子堯時十日並出艸木焦枯堯命羿仰射十日中其九烏皆死墮羽翼晉傅詩湯谷發淸曜九日棲髙枝郭璞十日贊十日並出艸木焦枯羿乃控仰落陽烏可謂洞感天人懸符】觸佞山而還裏坐閱一星【史記三皇記共工氏與祝融戰不勝而怒乃頭觸不周山崩天柱折地維闕劉向傳去佞如防山左傳一星終矣李璧傳禦史葉時論璧反復詭譎削三秩謫居撫州後復官提舉洞霄宮久之復以禦史奏削三秩罷祠】甫尋川路之風煙【杜詩川路風煙擾俱宜下鳳凰】適值岡巒之烽火【杜詩萬國盡徵戍烽火被岡巒】內嚴殄捕外示招懷【李璧傳璧復除端明殿學士知遂寧府未至而潰兵張福入益昌戕王人略閬剽果至遂寧璧傳檄諭之福等讀檄泣下約解甲降防官軍至挑賊賊忽盡燔其城璧馳書大將張威使先斷賊汲路與糧道以長圍法授之威用其謀賊遂平璧尋引疾奉祠】賊憚崇文之名如杵投臼【韓文元和聖徳詩是日崇文入處其宇辟窮見窘無地自處俯視大江不見洲渚遂自顚倒若杵投臼】民誦西平之子惟我有臣【柳文平淮夷雅蔡人率止惟西平有子西平有子惟我有臣李璧傳璧父燾典國史孝宗甞問燾卿諸子孰可用燾以璧璧父子與弟皆以文學知名蜀人比之三蘇云】俊乂宜在於旁招【尙書旁求俊彥】巧拙猥容於雜進【韓文登明選公雜進巧拙】有如庸下亦僃數中某敢不勉自激昂圖惟稱塞有吏材更世事媿非臨川老子之倫【六一居士集薦王安石呂公著札子王安石徳行文學爲眾所推守道安貧剛而不屈久更吏事兼有時才曾召試館職固辭不就】絕當世追古人敢忘眉山端明之薦【宋史黃庭堅傳蘇軾爲侍從時舉庭堅以自代有瓌偉之文妙絕當世孝友之行追配古人其重之也如此】

謝任尙書【希夷】舉著述科

上命公以納言甫膺隆委【尙書命汝作納言】公報上而薦士宜首異材【吳良傳爲國所重必在得人報恩之義莫大薦士】是何濡滯出晝之人辱此吹噓上天之賜【杜詩惟待吹噓送上天】名充著述實發兢慙某聞簡厥修簡其不修古不謂之恩地【尙書簡厥修亦簡其或不修】觀其主觀其所主近反類於市區然而推賢揚善之盛心乃是輔國長民之元气眇然一世知此幾人司馬公請建十科夲爲何事崔祐甫盡除羣吏不假此途【俱見前】謾勤爲天啟齒之勞【山谷詩佳人何時來天爲啟玉齒】間有畫地作餠之笑【魏志盧毓傳選舉莫取名名如畫地作餅不可啖也】如僕所見與眾則殊蓋伯牙之絕朱弦特爲知者【呂氏春秋伯牙鼔琴鐘子期聽之方鼔琴而志在泰山鐘子期曰善哉鼓琴巍巍乎若泰山少選之間而志在流水鐘子期又曰善哉乎鼔琴湯湯乎若流水鐘子期死伯牙破琴絕弦終身不復鼔琴以爲世無足復爲鼓琴者非獨琴若此也賢者亦然山谷詩朱弦已爲佳人絕靑眼聊因美酒橫】如虞卿之取白璧是有命焉【史記虞卿者遊說之士也躡蹻擔簦說趙孝成王一見賜黃金百鎰白璧一雙再見爲趙上卿故號爲虞卿韓文是有命焉不可幸而致也】第令收名定價於大君子之門何必商功計利於賤丈夫之隴【韓文商財賄之有無計班資之崇痺】況歐陽公不能挽聖兪之逹【見第三卷

謝衛參帥特薦條】而東坡老亦難拔方叔之窮【宋史李廌傳廌字方叔蘇軾謂其筆墨瀾翻有飛沙走石之勢拊其背曰子之才萬人敵也鄕舉試禮部軾典貢舉遺之賦詩以自責與範祖禹將同薦諸朝未幾相繼去國不果】物固假於气噓命實通於心肯【見第二卷

代上宣同知條】況某無狀【史記鯀之治水亡狀賈誼傳自傷爲傅亡狀師古曰亡善狀章帝紀刺史明加督察尢無狀者注言其罪惡尢大其狀無可寄言故云無狀】觸事多畸【畸通作奇不耦也】荷鋤而耕寛閒只傷地脈【韓文耕於寛閒之野釣於寂寞之濱余見前】乘槎而遊汗漫又犯天河【見前】無端讀書【韓詩今者無端讀書史】有時爲養旣痛三千鐘之弗洎【見前】又瀕四五十之無聞小材不離於小官已知安分【董仲舒傳小材𨿽絫日不離於小官賢材𨿽未久不害爲輔佐】大慙或謂之大好人自過情【見前】馴致誤執事之知【易馴致其道】欲令僃弟子之列【韓文若世無孔子不當在弟子之列】先唱之矣又唱之矣肯引去蓬萊之風船【柳文答貢士元公瑾論仕進書足下之文左馮翊崔公先唱之矣秉筆之徒由是增敬足下之行汝南周頴客又先唱之矣逢掖之列亦以加慕余見前】昔謂斯何今謂斯何卻回作瞿唐之煙棹【韓文昔者人謂斯何今者人謂斯何僧圓澤詩吳越山川尋已徧卻回煙棹上瞿唐】旁觀千丈之落【韓詩失勢一落千丈彊】自計三寸之存【平原君傳毛先生以三寸之舌彊於百萬之師蒯通傳掉三寸舌下齊七十餘城張良傳以三寸舌爲帝者師張儀傳視吾舌尙在不其妻笑曰舌在也儀曰足矣】心不同兮媒勞委禽勿彊【屈原九歌心不同兮媒勞恩不甚兮輕絕左傳彊委禽焉】射有似乎君子正鵠是求敢圖進退之間偶合髙明之見【孔融傳髙明必爲偉器】徑持典麗舉及妄庸【見前】皇帝曰嘻往贊碧幢之帥【韓文皇帝曰嘻豈不在我方幹詩問津求拜碧油幢武元衡詩碧幢遙隔霧紅斾漸依山詳見前】翰林爲主入言墨客之卿【揚雄傳聊因筆墨爲文章故借翰林以爲主人子墨爲客卿以諷】不以昧於時宜爲俗儒是可稱於天下曰知己【韓文感恩則有之矣將以稱於天下曰知己知己則未也】玆蓋伏遇某官眼髙四海【東坡詩眼髙四海空無人】胸著千年【陳后山詩胸中歷歷著千年筆下源源赴百川】盛之白玉堂辭足以鼔天下之動【陳后山詩大科異等固其常小卻盛之白玉堂法言鼔萬物者其雷風乎鼓萬民者其號令乎】拜於靑瑣闥學足以格君心之非【漢舊儀黃門屬黃門令日暮入靑瑣門拜名曰夕郎】龍墀引聽履之星辰【舊唐書劉棲楚傳以額叩龍墀出血苦諫韓渥詩靜時閒語上龍墀杜詩聽履上星辰】鶴禁賓重離之日月【漢宮闕疏鶴宮太子所居凡人不得輙入故曰鶴禁列仙傳周靈王太子七月七日乘白鶴駐山顚謝時人而去後世稱太子之駕曰鶴駕禁曰鶴禁易明兩作離大人以繼明照於四方】是固見耐官之器【杜陽雜編朱泚始亂長安源休姚令言爲僞宰相日益自負乃收圖書貯倉廩作蕭何事業休語僞黃門侍郎蔣諫曰若度其才卽吾爲蕭姚爲曹耳識者聞之謂休不耐官職五朝名臣言行錄向敏中除右僕射麻下日翰學李昌武當眞宗謂之曰朕自卽位未嘗除右僕射今日以命敏中此殊命也敏中應甚喜門下賀客必多卿往觀之昌武往見門無一人乃具以所見上笑曰敏中大耐官職】孰能知憂國之心大廈非一木之枝故椳闑扂楔與欂櫨而並蓄【韓文大木爲杗細木爲桷欂櫨侏儒椳闑扂楔各得其宜施以成室者匠氏之工也】小市無千金之藥故芝苓參術合姜桂以兼收【灌夫傳適有萬金良藥舊唐書元行衝傳嘗謂狄仁傑曰下之事上亦猶蓄聚以自資也譬貴家儲積則脯臘膎胰以供滋味參術芝桂以防屙疾門下堪充百味者多願以小人僃君藥物韓詩外傳姜桂因地而生不因地而辛禮記必有艸木之滋焉以爲姜桂之類也】急求燭武則無以重朝廷【左傳晉秦圍鄭佚之狐言於鄭伯曰國危矣若使燭之武見秦君師必退公從之辭曰臣之壯也猶不如人今老矣無能爲也已公曰吾不能早用子今急而求子是寡人之過也然鄭亡子亦有不利焉從之】近捨皇甫則無以勸巖穴【新唐書皇甫湜傳裴度辟爲判官度修福先寺將立碑求文於白居易湜怒曰近捨湜而逺取居易請從此辭度謝之湜卽請鬥酒飲酣援筆立就度贈以車馬繒防甚厚湜大怒曰自吾爲顧況集序未嘗許人今碑字三千字三縑何遇我簿耶度笑而從之】𨿽隻字片言之無用【陸機謝平原內史表片言隻字不關其間東坡詩隻字片紙皆收藏】亦三光五嶽之所分【劉夢得栁文序八音與政通而文章與時髙下三代之文至戰國而病秦漢復起漢之文至列國而病唐興復起夫政龎而土裂三光五嶽之气分大音不完故必混一而後大振】不忍棄捐【髙適詩直道常兼濟微才肯棄捐】力加收拾【韓詩無人收拾理則那又收拾不可遲】何其久也必有以也知己在於遣中【詩何其處也必有與也何其久也必有以也注黎之臣子言我君何以久畱於衛必以衛有功徳於我故也典略州郡被詔書有軍功爲長吏者當沙汰之劉僃疑其遣中韓文中山劉夢得亦在遣中】我儀圖之愛莫助之亦漫爲之言上【見前】感知而已【柳文其受徳者不待成身而後拜賜感知而已】勿謝可乎某敢不圖稱所蒙【羊祜傳臣𨿽小人敢緣所蒙念存斯義】力鞭其後【莊子善養生者如牧羊然視其後者而鞭之】捨文章之小技【杜詩文章一小技】勉節義之大閒【新唐書卓行傳贊節誼天下大閒士不可不勉】孔明之栢四十圍香葉試尋於鸞鳳【杜詩孔明廟前有老栢柯如靑銅根如石霜皮澑兩四十圍黛色參天二千尺苦心豈免容螻蟻香葉終經宿鸞鳳】任公之竿五十犗大鉤防掣於鯨鯢【莊子任公子爲大鉤巨緇五十犗以爲餌蹲乎防稽投竿東海犗居拜切說文騬牛也廣韻犍牛也增韻凡畜健彊者皆曰犗】

代虞制參謝劉閣學【光祖】舉科目【詳啟意制參名剛簡允文之孫子玨知連州孫伋翰林編修徙居臨川曽孫集元奎章閣學士槃湘州判官著辯國語集子安民知安福蓋以文學科第世其家者詳見下方】

梧幕綴員曾微寸善【杜詩淸秋幕府井梧寒獨宿江城蠟炬殘永夜角聲悲自語中天月色好誰看】荷囊薦士猥玷異科【野客叢書前輩謂尙書紫荷囊事荷乃負荷之荷人誤讀爲平聲𨿽歐陽文忠公宋景文公有所不免僕謂不然唐類表有云佩蒼玉負紫荷沈約宋志蕭子顯齊志皆曰紫祫囊俗呼曰紫荷隋志朝服綴紫荷則是紫荷之說自晉宋以來有之矣】予之豈以爲私受者未能無愧蓋知爾而羞獻納嘗聞摩詰之詩【王摩詰送邱爲落第歸江東詩憐君不得意況復栁條春爲客黃金盡還家白髮新五湖三畞宅萬里一歸人知爾不能薦羞稱獻納臣】若依劉而增感傷已發仲宣之賦【魏志王粲字仲宣山陽髙平人年十七除黃門侍郎以西京擾亂不就乃之荊州依劉表表以粲貌寢而體弱通侻不甚重也文選注仲宣依劉表登江陵城樓懷歸作登樓賦述進退危懼之情其略云登玆樓以四望兮聊暇日以銷憂心淒愴以感發兮意忉怛而防惻杜詩徑欲依劉表還疑厭禰衡】殆主擇客則客亦擇主【馬援傳當今之世非獨君擇臣也臣亦擇君矣】使官求人則人不求官【晉湣帝紀贊選者爲人擇官官者爲身擇利南史何尙之傳官當圖人人安得圖官】自甘桃李之不言【李廣傳桃李不言下自成蹊】誰識蘋蘩之可薦矧如剛簡【虞允文傳允文出入將相垂二十年子三人公亮公著杭孫孫八人皆好修惟剛簡最知名嘉定中召不至終利路提防刑獄按虞剛簡與魏了翁範仲黼李心傳輩講學蜀東門外得程朱防旨著易詩論語說以發明其義蜀人師尊之子玨知連州亦以文學知名】籍是迂疎山東山西不能世將相之業【趙光國辛慶忌傳贊秦漢已來山東出相山西出將其風聲气俗自古而然今之歌謠慷慨風流猶存耳】水南水北居然任賓客之聫【韓詩水北山人得名聲去年去作幕下士水南山人又繼往鞍馬僕從塞閭裏水北石洪水南溫造】𨿽學問粗知徳性之尊然英華恐非和順之發【禮記情湥而文明气盛而化神和順積中而英華發外】蛙拘墟而局促何所見聞【荘子井鼃不可以語於海者拘於虛也】燕巢幕以徘徊若爲材識【左傳季札謂孫林父曰夫子在此猶燕之巢於幕上文選巢幕無畱燕】徒以固窮之力不忘尙志之功反觀寸心粗識無邊之風月【杜詩得失寸心知】洞視萬古略知不廢之江河【李漢韓文序洞視萬古憫惻當世杜詩王楊盧駱當時體輕薄爲文嘲未休爾曹身與名俱滅不廢江河萬古流】所願就有道而正焉未得事大夫之賢者曾摳衣之不敏【禮記侍先生之禮摳衣趨隅必謹惟諾】乃推轂以見收元祐宗臣之立十科夲爲何事紹興宰相之計羣吏尙出此途今徒有存羊之名或者發畵餅之嘆然受徳者不待成身而拜賜柳子厚固已言之【俱見前】旣有知兮又欲識路而疾驅韓退之亦安取此【昌黎復志賦昔余之旣有知兮誠坎軻而艱難旣識路又疾驅兮孰知餘力之不任】所感大矣無謝得乎此蓋伏遇某官道純粹精【易剛健中正純粹精也】徳直方大【易直方大不習旡不利】羽翼孔孟學傳先聖之不傳黼黻卿云文到古人之未到【廣絕交論舒向金玉淵海卿云黼黻河漢韓文但力爲之古人不難到】碩果何嫌於不食【易剝上九碩果不食君子得輿小人剝廬王弼注處卦之終獨全不落故果至於碩而不見食也】匏瓜自得於含章【易姤九五以杞包瓜含章有隕自天王弼注杞生肥地包系而不食九五得地而不食含章而未發】人之爲言胡得焉特祝承明廬之三入【詩采苓采苓首陽之巓人之爲言茍亦無信捨旃捨旃苟亦無然人之爲言胡得焉疏教君止讒之法若有言人之罪過令君捨之舍之者誠亦無得答然矣但能如此不受僞言則人之僞言復何所得焉旣無所得自然讒止應瑒詩問我何功徳三入承明廬言初爲侍郎又爲常侍又爲侍中】天之未喪斯文也故應靈光殿之獨存【王延壽魯靈光殿賦魯恭王好治宮室遭漢中微盜賊奔突自西京未央建章之殿皆見隳壞而靈光巋然獨存】時來爲之【見前】民生幸甚豈謂誠心之傾倒【山谷詩推轂天下士誠心要傾倒】肯收孤迹之沈冥【法言蜀莊沈冥注晦迹不仕故曰沈冥孟郊詩沈冥不計日】得於不求【曹植與吳質書夫求而不得者有之矣未有不求而得者也】亦自可賀某敢不佩所品題銘之衷曲【詩亂我心曲鄭箋心曲心之委曲也疏亂我心中委曲之事】歲月坐成晚且燻坡老之香【山谷上子瞻詩歲月坐成晚煙雨靑已黃杜牧詩濃燻班馬香】江湖永相忘更勉後山之報【後山贈魯直詩陳詩傳筆意願立弟子行何以報嘉惠江湖永相忘】

謝曾尙書【防】舉著述科

裁小子而成章無能爲役【左傳於先大夫無能爲役言不足爲其役使也】觀近臣而爲主有味其言【鄭當時傳誠有味其言也】予之豈以爲私受者未能免愧切以十科薦士著述難堪【詳見前】八座舉賢銓綜尢重【續漢書光武分增三公曹爲二其一曹主嵗終書課諸州郡事攺常侍曹爲吏曹主選舉祠祀事民曹主繕修功作鹽池苑囿事客曹主護駕羌胡朝賀事二千石曹主詞訟中都官主水火盜賊與三公爲六曹幷一令一僕二人謂之八座晉蔡謨譲尙書疏八座之任非賢莫居綜子宋切三蒼云理經也謂機縷持絲交者屈侂制經令得開合唐髙季輔爲吏部侍郎凡所銓綜時稱平允太宗賜金背鏡以表淸鑑考功貟外郎劉思立子憲爲河內尉思立今日亡明日選人有索憲闕者時馬載爲吏部侍郎書曰無乃注冬集朝廷咸曰眞銓綜流品之司可謂振理風俗也宋璟爲吏部尙書與侍郎李乂盧從願等大革前取捨平允銓綜有敍】唐文章之籙登者幾人【柳文自孔氏以來玆道大闡家修人勵刓精竭慮者幾許年矣其間登文章之籙波及後代越不過數人耳】晉人物之甄拔於一字【山濤傳濤所奏甄防人物各爲題目時稱山公啟事蔡謨傳謨父充未仕時河內山簡嘗與瑯邪王衍書目蔡子當今之正人衍以書示眾曰山子以正字拔人然未易可稱後衍聞克在選官曰山子正人之言驗於今矣】使品題之太過恐稱塞之易孤伏念某命固不猶【詩寔命不猶】才亦無似【禮記寡人𨿽無似也】萬卷未供於啜飲一科何補於遺余【見前】結柳送窮仍覺語言之無味【昌黎送窮文主人使奴星結柳爲車縛艸爲船載糗與粻牛系軛下引防上檣三揖窮鬼而告之又凡所以使吾面目可憎語言無味者皆子之志也】剖瓜乞巧不堪豪傑之跪呈【河東乞巧文剖瓜犬牙且拜且祈又防羅萬金不鬻敝帚跪望豪傑投棄不有】𨿽庚桑久役於老聃【莊子老聃之役有庚桑楚者偏得老聃之道以北居畏壘之山居三年畏壘大穰】然毛遂無聞於趙勝【史記平原君謂毛遂曰先生處勝之門下三年於此矣左右未有所稱誦勝未有所聞是先生無所有也】不圖科薦特辱名聞惟才薰班馬之香乃名秀發【杜牧詩髙摘屈宋艷濃薰班馬香】非學探舒向之海莫號淵源【廣絕交論舒向全玉淵海董仲舒傳淵源所漸】至求英詞能配古作自李杜韓柳之不出殆歐蘇陳黃爲庻幾何者妄庸得此奬拂前言戲耳不待智者而後知小子識之則欲假之以自厲攷古人之所佩【韓文復志賦攷古人之所佩兮閱時俗之所服】仰盛徳之安窮【韓文復志賦仰盛徳以安窮兮又何忠之能輸】非盡讀三萬軸之牙籖【韓詩揷架三萬軸一一懸牙籖】難仰答十六枚之古磬【見前】恭惟某官國之喬木學者泰山公方引韋世康而告休【隋書韋世康京兆杜陵人性恬素好古不以得喪幹懷爲絳州刺史慨然有止足之志與子弟書曰吾生因緒餘夙霑纓弁亟登衮命頻涖方嶽志除三惑心愼四知今髦𨿽未及壯年已謝霜早梧楸風先蒲桺祿豈須多防滿則止年不待暮有疾則辭世康逍遙公夐之子也】士皆知杜如晦之必相【舊唐書杜如晦傳秦王府中多英俊被外遷者眾太宗患之房齡曰府僚去者𨿽多蓋不足惜杜如晦聰明識逹王佐才也必欲經營四方非此人莫可遂奏爲府屬】平生五色綫豈睆織女之襄【杜牧之詩平生五色綫願補舜衣裳睆當作跂詩跂彼織女終日七襄睆彼牽牛不以服箱注織女三星鼎足而成三角望之跂然襄駕也駕謂更其肆也肆謂止捨之處天有十二次日月所止捨捨卽肆也七襄謂自卯至酉】向者一瓣香不廢嫡孫之行【陳后山詩向來一瓣香敬爲曾南丰世𨿽嫡孫行名在惡子中】滿期開閣早與捲簾【見前】某敢不仰體鴻鈞俯鞭駑鈍著作前烈之餘事豈足醻知【班固答賔戲取捨者昔人之上務著作者前列之餘事】節誼天下之大閒持此誓報【新唐書卓行傳贊節誼天下之大閒士不可不勉】

謝趙尙書【汝述】舉可補著述科【宋史趙汝述字明可太宗八世孫淳熈十一年進士歷官刑部侍郎遷尙書知平江府卒汝述爲尉應詔上封事論議懇惻立朝薦引多知名之士然爲時相所親躐躋通顯人亦以此少之】

小子成章無可薦揚之實近臣爲主猥騰典麗之襃未嘗敢請於墻藩【揚雄賦雷郁律而巖突兮電倐忽於墻藩】乃辱徑收之篋櫝【韓文足下篋櫝尙有少闕不滿之處猶足更容】感知而已【柳文其受徳者不待成身而後拜賜感知而已】懷愧柰何切以一字拔人今古稱山公之啟【一字防人山簡事山公啟事山濤事】十科舉士兒童誦司馬之賢【東坡詩兒童誦君實走卒知司馬】幸猶愛禮以存羊誰復按圖而索駿【符子齊景公好馬命善畵者圖之訪似者期年不得今人君攷古籍以求賢亦不可得也梅福傳今不循伯者之道乃以三代選舉之法取當世之士猶察伯樂之圖求騏驥於市而不可得亦已明矣杜詩應圖求駿馬驚世得麒麟】著述𨿽前烈之餘事【見上條】文學亦先聖之末科珠玉不補於饑寒豈堪混泥塗之辱【東坡上韓魏公求葬進士董傳書傳之才器固不通於世用然譬之犀象珠玉𨿽無補於饑寒要不可使在泥塗中左傳使吾子辱在泥塗久矣】干羽無取於戰陣猶足僃宗廟之容【尙書舞干羽於兩階孔傳幹楯羽翳也皆舞者所執孔疏爾雅幹扞也孫炎云幹楯自蔽扞也以楯爲人扞通以幹爲楯名故幹爲楯爾雅又云纛翳也郭璞云舞者執以自蔽翳也故明堂位云朱幹玉戚以舞大武戚斧也是武舞執斧執楯詩云左手執籥右手秉翟是文舞執籥故干羽者舞者所執周禮樂師凡舞有羽舞有幹舞注羽舞者折羽幹舞者兵舞疏云干戈兵事所用故以干舞爲兵舞】有如一藝之不庸【韓文名一藝者無不庸】亦是匹夫之弗獲昔趙尙書垂徳於不報柳矦嘗感其收撫之恩【河東上趙宗儒尙書啟收撫之恩始於枯朽動心於無情之地施惠於不報之人】至李從事因文而得交韓子又念其饑寒之聚【昌黎送李正字序李生之尊府以侍禦管汴之鹽鐵李生與其弟學讀書習文辭故得交李生父子間侍禦有無盡費於朋友今則又不忍其三族之饑寒聚而館之】不圖今日【光武紀不圖今日復見漢官威儀袁紹傳不圖今日乃相得也】復見古人如某者蠢蠢隨行【韓詩我今進退幾時失十年蠢蠢隨朝行行胡剛切】䢐䢐何取【韓文瞿瞿䢐䢐】徒守寒素之气習【東坡詩書生習气未能無】尙持文墨之生涯【蕭何傳徒持文墨議論王荊公詩多難飄零嵗月賖空餘文墨舊生涯】居於大江之濱甘見笑於防獺【韓文天池之濱大江之濆有怪物焉窮涸不能自致乎水爲防獺之笑】行乎劍閣之險幸偶脫於豺狼【李詩劍閣崢嶸而崔嵬一夫當關萬夫莫開所守或匪親化爲狼與豺】旣銜三釡弗洎之悲【莊子曾子曰吾及親仕三釡而心樂後仕三千鐘弗洎吾心悲】又罹一子更死之禍【東坡乞常州居住表舉家重病一子喪亡】兩髦已雪百念俱冰學業實負其初心精深安在【韓文餘生三十有八年發之短者日益白齒之搖者日益脫聰明不及於前時道徳日負其初心】詞華甚慚於大手炳蔚謂何【王珣傳夢人以大筆如椽與之旣覺語人云比當有大手筆事陸瓊傳諸大手筆並中勅付瓊徐陵傳世祖髙宗之世國家有大手筆皆陵艸之蘇頲傳頲封許國公張說燕國公以文章顯故時號燕許大手筆韓詩章彚霍炳蔚】今屢爲丞相而言【昌黎送諸葛覺往隨州讀書詩我𨿽官在朝气勢日局縮屢爲丞相言𨿽懇不見錄】蓋甚愧丈人之厚【杜詩甚愧丈人厚甚知丈人眞】枚臯之窮且忍何敢躁耶【韓文東馬嚴徐已奮飛枚臯卽召窮且忍又願少安之毋躁】孟郊之久無成防且歸矣【韓詩有窮者孟郊受材實雄驁廟堂有賢相愛過均覆燾胡爲久無成便以歸期告詩防且歸矣無庶予子憎傳防防於朝也卿大夫朝防於君朝聴政夕歸治其家焉】不虞科薦又累甄收伏遇某官气杳秋天【杜詩尙書气與秋天杳】愛深冬日【左傳趙衰冬日之日也趙盾夏日之日也】作納言之防舌惟山甫克舉之【詩王命仲山甫式是百辟出納王命王之防舌徳輶如毛民鮮克舉之我儀圖之維仲山甫舉之箋云出王命者王口所自言承而施之納王命者時之所宜復於王也皆奉順其意如王口防舌親所言也正義曰舉者提持之言謂施行之】用夾輔之股肱則周公其人也【左傳昔周公太公股肱王室夾輔成王成王勞之而賜之盟平當傳孝莫大於嚴父嚴父莫大於配天則周公其人也】長慮卻顧爲根夲之計兼收並蓄無葑菲之遺【韓文俱收並蓄待用無遺余見前】凡今得羽翼而飛【柳文假以羽翼偶之騫騰劉賓客集表而出之爲生羽翼】誰非借齒牙之助【南史謝朓傳士子聲名未立應共奬成無惜齒牙餘論】尙念朝廷半老儒之日【杜詩文物多師古朝廷半老儒直詞寧戮辱賢路不﨑嶇】無棄文章一小技之人【見前】必令綢繆於束芻廉恥缺矣【詩綢繆束芻三星在隅今夕何夕見此邂逅子兮子兮如此邂逅何注綢繆纏綿束薪之貌言薪芻待人事而束猶室家待禮而成詩序白華廢則廉恥缺矣】故𨿽參差之荇菜左右芼之【詩參差荇菜左右芼之注左右助也芼擇也后妃旣得荇菜必有助而擇之者】上不負天子下不負所學日監在玆【新唐書陸贄傳吾上不負天子下不負所學皇它卹乎詩無曰髙髙在上陟降厥士日監在玆】待之國士報之以眾人天厭之矣【見前】

謝成都帥黃侍郎【疇若】舉科目【宋史黃疇若字伯庸隆興丰城人淳熈五年進士歷官華文閣待制知成都府進龍圖閣待制以平蠻功進一秩畱蜀四年獘根蠧穴苖耨發櫛以煥章閣學士致仕所著有竹坡集】

旅牀爭席夢難蜀道之登【莊子其反也捨者與之爭席矣】軍將打門驚報禰書之至【盧仝詩軍將打門驚周公禰衡傳孔融深愛其才上疏薦之】世固有十科之薦士公獨能萬里而舉人愧在其肝【東坡詩有愧在其肝】感深於髓【韓詩緘封在骨髓】伏念某至愚不肖素賤且貧無端讀書遂奪耕田之樂【韓詩今者無端讀書史】有時爲養不供菽水之歡【禮記孔子曰啜菽飲水盡其歡斯之謂孝】猛思萬物之皆塵【蔡襄詩世間萬事俱塵土】彌覺一科之不補【韓文豈不登名於一科兮曾不補其遺余】汗漫踸踔欲尋墜緒之茫茫【淮南子吾與汗漫期於九垓之外汗漫茫也莊子吾以一足趻踔而行韓文尋墜緒之茫茫獨旁捜而逺紹】勃窣媻尙踵常途之役役【司馬相如傳媻勃窣上金隄師古曰謂行於叢薄之間也韓文踵常途之促促窺陳編以盜竊】𨿽大慙必謂大好【韓文大慙者卽必以爲大好矣】然小材不離小官【董仲舒傳小材𨿽累日不離於小官】安得自髙聊復爾耳能令公喜定未必然【俱見前】行搴湘水之芙蓉【屈原湘君搴芙蓉兮木末】誰托江梅之桃李【山谷詩江梅有佳實托根桃李塲】今作禁門鍵要須百年幾見之人【陳后山送蘇公知杭州詩一代不數人百年能幾見昔如馬口銜今爲禁門鍵】君如雙井茶眞副眾口一嘗之願【陳后山詩子如雙井茶眾口願一嘗】顧持著述猥舉妄庸經術無遊夏之源修明安在【董仲舒傳考其師友淵源所漸猶未及乎遊夏】文詞乏屈宋之艷秀發謂何【杜牧詩髙摘屈宋艷】然經品題敢自暴棄孰云畵餅初無益於饑腸【魏志盧毓傳名如畵地作餅不可啖也陳后山詩顧我如麥飯猶足塡饑腸】如入太倉亦莫不有飽意伏遇某官鬥牛間气【雷次宗豫章記吳未亾恆有紫气見斗牛之間張華聞雷孔章妙逹緯象乃要宿問天文孔章曰惟斗牛之間有異气是寶物也精在豫章丰城張華遂以孔章爲丰城令至縣掘深二丈得玉匣長八尺開之得二劍其夕鬥牛間气不復見孔章乃畱其一匣而進之劍至光耀煒曄煥若電發】奎璧淸躔【孝經援神契奎星屈曲相鉤似文章之畫晉志東璧二星主文章天下圖書之祕府也杜詩聲華夾宸極早晚到星躔】筆裁霧而縫云不作人間煙火之語【杜詩裁縫雲霧成禦衣詳見前】身馭風而騎气直依天上日月之光【東坡答黃魯直書意其超逸絕塵獨立萬物之表馭風騎气以與造物者遊楊廷秀詩禦風騎气不用行】倦持上雍之囊【司馬遷傳僕又薄從上上雍郊祀志自古以雍州積髙神明之隩故立畤郊上帝秦徳公立遂都雍雍之諸祠自此興武帝紀行幸雍祠五畤東坡詩筆橐從上雍】出艸諭巴之檄【司馬相如傳乃遣相如責唐蒙等因諭告巴蜀民以非上意】雪山增重【杜詩公來雪山重公去雪山輕】天府益腴【婁敬傳膏腴之地此所謂天府師古曰府聚也萬物所聚】斯人乃福星頓釋冕旒之西顧【東坡謝二鮮於君以詩文見寄詩我懷元祐初珪璋滿淸班維時南隆老奉使獨未還迂叟向我言靑齊歲方艱斯人乃福星遣出虛危間公自注司馬溫公謂軾曰子駿福星也東京人困甚且令往彼寇恂傳昔髙祖任蕭何於關中無復西顧之憂】用汝作舟楫共觀衮繡之東歸諒勱相於國家先旁招於俊乂【俱見前】兼收馬勃【昌黎進學解牛溲馬勃敗鼔之皮俱收並蓄待用無遺】曲菢鶴翎【韓詩鶴翎不天生變化在啄菢注鳥伏卵謂之菢】仰盛徳之安窮【昌黎復志賦時乘閒以獲進兮顏垂懽而愉愉仰盛徳以安窮兮又何忠之能輸】望夫人兮已逺【昌黎閔已賦昔顏氏之庶幾在隱約而平寛余昬昬其無類望夫人其已逺】主簿乃有分職縱欲福以難功【韓文藍田縣丞防壁記主簿尉乃有分職謁衡嶽廟詩竄逐蠻荒幸不死衣食才足甘長終侯王將相望久絕神縱欲福難爲功】侍郎非通神明曷不祈而得施【新唐書百官志肅代以後天下多故官員益溢銓法無可道者協律郎沈旣濟極言其獘曰古今選用之法九流常敍有三科而已曰徳也才也勞也而今選曹皆不及且吏部令甲𨿽曰度徳量材計勞然攷校之法皆在書判簿歷言辭俯仰之間侍郎非通神不可得而知則安行徐言非徳也空文善書非才也累資積攷非勞也苟執不失猶乖得人況眾流茫茫耳目有不足者乎柳文古之知己者不待來求而後施徳舉能而已】某敢不謹佩惠意自鞭古心【韓詩古心𨿽自鞭世路終難抝山谷詩古心自有著鞭地】諸矦薦人與之諸矦寧有是事國士遇我報以國士請誦斯言

代趙撫屬謝衛參帥【汝楫】舉科目

百捨治任己問徵夫之前路【莊子百捨重趼而不敢息注百捨止宿也增韻三十五里爲一捨廣韻任擔也負也詩疏任者謂器物人所扶持任在前負在後如林切陶淵明歸去來辭問徵夫以前路恨晨光之熹微】十科舉士又勞播物之大鈞【見前】頂踵知恩【文選自頂至踵功歸造化】肺肝懷感竊以賓筵有秩古歌衛武之功【詩序賓之初筵衛武公刺時也詩賓之初筵左右秩秩注筵席也左右謂折旋揖讓也古者將行燕射先爲燕禮其賓之初入門以至於升筵其折旋揖讓隨其左右趨翔威儀甚肅敬而秩秩然不失禮也】藩翰多賢舊說湖南之客【昌黎送楊支使序當今藩翰之賓客惟宣州爲多賢又知其客可以信其主者宣州也知其主可以信其客者湖南也】今以時移而事異誰堪徳舉以言揚【禮記或以徳進或以事舉或以言揚】況如日夕之牛羊防且歸矣【詩日之夕矣牛羊下來注言雞之將棲日則夕矣牛羊從下牧地而來畜產出入尙使有期節至於行役者乃反不也又防且歸矣無庶予子憎解見前】相彼月明之烏鵲愛莫助之【見前】又勤科薦之榮允謂陶成之厚伏念某一寒無挾百拙有餘偶躐末科非有宗英之禮樂【河間獻王傳武帝時獻王來朝獻雅樂三雍敍傳四國絕祀河間賢明禮樂是修爲漢宗英】來依大府適逢元帥之詩書【韓文躬詣大府受約束於下執事余見前】假以三能之光【漢書注能音臺詳見前】借以九鼎之重【平原君傳毛先生一至楚而使趙重於九鼎大呂】從骨而肉【左傳所謂生死而肉骨之也】如翼斯飛【詩如跂斯翼如翚斯飛】肅肅宵徵久馳心於魏闕【詩肅肅宵徵夙夜在公注肅肅疾貌宵夜徵行也莊子身在江海之上心居乎魏闕之下】遲遲晝出終戀徳於膺門【李膺傳膺以聲名自髙士有被其容接者名爲登龍門】果蒙吹噓薦以科目取其材術固無師友之淵源【董仲舒傳贊考其師友淵源所漸】旌以勤勞是亦塵埃之職分【韓詩判司卑官不堪說未免捶楚塵埃間】政事之可觀安在館閣之稱選謂何彊名器識之詳華浪應文章之典麗前言戲耳不待智者而後知小子識之敢不假玆而自勵伏遇某官淸廟一柱【詩箋淸廟者祭有淸明之徳者之宮也天徳淸明文王象焉故謂其廟曰淸廟杜詩初聞伐松栢猶臥天一柱】泰階六符【見前】虛已受人不厭防再三之瀆【易山下有澤咸君子以虛受人又防初筮告再三瀆瀆則不告】承天載物眞得坤六二之方【易彖曰至哉坤元萬物資生乃順承天象曰地勢坤君子以厚徳載物六二直方大不習旡不利】暫爲召畢之保釐【尙書命畢公保釐東郊】聊續荊潭之倡和【韓文有荊潭唱和詩序詳別見】牛溲馬勃隨所用以兼收虫臂防肝不以微而見棄故令庸下亦在數中某敢不增所未能求爲可貴著作前烈之餘事不足酬知節誼天下之大閒持此誓報【俱見前】

代回舒尉謝舉科目

從臣十科之薦一歲三人牧夫庶獄之難千變萬狀【尙書庶獄庶愼惟有司之牧夫新唐書杜甫傳贊千彚萬狀李漢韓文序千態萬貌】玆以盡公而舉又何私謝之爲恭惟某官遠抱甚都【都美也盛也司馬相如傳車從雍容閒雅甚都】賢勞已久居然前跋而後防【詩狼跋其胡載防其尾公孫碩膚赤舄幾幾正義曰老狼垂頷有胡進則躐其胡而前倒退則跲其尾而倒於尾上進退有難而不失其猛韓文跋前而躓後動輒得咎注躓多作防】誰其右挈而左提【張耳陳余傳以兩賢王左提右挈而責殺王滅燕易矣】今歸幕下之羅足脫囊中之穎【見前】比來科選擬用名聞深疑詐木鶴之仙【述異記天姥山南峯昔魯般刻木爲鶴一飛七百里酉陽雜俎魯班巧侔造化嘗作木鳶其父乘之至吳防吳人以爲妖殺之般怨吳人於肅州城南作一木仙人舉手指東南吳地大旱三年】豈復尋蕉鹿之夢【列子鄭人有薪於野者遇駭鹿擊而斃之覆之以蕉俄而遺其所藏之處遂以爲夢詳見前】然此夲畵地之餅何以假爲【韓信傳大丈夫定諸矦卽爲眞王耳何以假爲余見前謝成都帥黃侍郎條】果能受去堊之斤徑當削入【莊子郢人堊墁其鼻端若蠅翼使匠石斵之匠石運斤成風聽而斵之盡堊而鼻不傷郢人端立不失容削息約切考工記築氏爲削注卽今書刀古用竹簡筆誤則以刀削去因名其刀曰削原陟傳削牘爲防孔光時有所言輒削其槁樊宏所上便宜削夲艸陳羣上封事輒削其艸】不然時夜之早計無乃明月而暗投【俱見前】某疾讀來函病頓去枕【三國典略陳琳作諸書及艸檄成呈太祖太祖先苦頭風是日疾發臥讀琳所作翕然而起曰此愈我病】家君作宰好吟孤騖之齊飛【王勃滕王閣序家君作宰路出名區童子何知躬盛餞又落霞與孤騖齊飛秋水共長天一色】客食加餐特報雙魚之遠遺【古辭飲馬長城窟行客從遠方來遺我雙鯉魚呼兒烹鯉魚中有尺素書長跪讀素書書中意何如上言加餐飯下言長相憶】謝座主

謝曾中書舍人【從龍】

五芒色正夙瞻柱史之躔【劉禹錫柳河東文集序粲然如繁星麗天而芒寒色正人望而敬者五行而已晉天文志東一星曰柱史主記過古有左右史之象也】一刺字漫始見舍人之樣【禰衡傳衡有才辯而气尙剛傲建安初來遊許下始逹潁州乃陰懷一刺旣而無所之適至於刺字漫滅舊唐書徐堅傳揚再思王方慶爲東都畱守引爲判官表奏專以委之賞其文章典實曰此鳳閣舍人樣如此才識走避不得】仰髙山而景行感流水之知音【俱見前】由其願一識之未償【太白集但願一識韓荊州】是以身十返而不悔竊以去民就吏牛堪未始謝於門【昌黎送牛堪序去民畞而就吏祿其爲獲也亦大矣然吾未嘗聞有登第於有司而進謝於其門者】負業歸家齊皥亦不非其上【又送齊皥下第序齊生之兄爲時名相朝之碩臣皆其舊交有司用是連枉齊生齊生不以云抱負其業東歸於家吾觀於人有不得志則非其上者眾矣若齊生者不以閔於有司其不亦鮮乎哉】惟是筆硯荒涼之業【東坡集塵埃筆硯漸忘舊學之淵源奔走簿書粗識小人之情僞】實受錘鑪特逹之知【見前】說戰塲文人還迷於五色【唐李華作弔古戰塲文污爲故書他日與蕭穎士讀之稱工華問今誰可及穎士曰君加精使能至矣華愕然而服摭言李程貞元中試日五色賦先牓落矣初出試楊於陵見其賦槁破曰徳動天鑑祥開日華謂程曰公今須作狀元翼日雜文無名於陵不平防之以詣主文主文嘆賞不已於陵曰當今塲中若有此賦侍郎何以待之主文曰非狀元不可於陵曰茍如此侍郎已遺賢矣亟取程所納捲對之不差一字因擢爲狀元前牓不復放矣東坡詩集余與李薦方叔相知久矣領貢舉事而李不得第愧甚作詩送之其略云與君相從非一日筆勢翩翩疑可識平生謾說古戰塲過眼終迷日五色】讀刑賞論公放出於一頭【東坡詩尙欲放子出一頭自注云嘉祐初軾與子由寓興國浴堂美叔怱見訪雲從歐陽公遊久矣公令我來與子定交謂子必名世老夫須放他出一頭也又歐陽公與梅聖兪書云讀蘇軾文不覺汗出快哉快哉老夫當避此人放出一頭地也陳后山詩老子終當讓一頭東坡年譜嘉祐二年文忠公知舉患時文以詭異相髙思欲救之梅聖兪與其事得公論刑賞以示文忠公公驚喜欲以冠多士疑曽子固所爲子固文忠公門下士也乃寘第二復以春秋義第一】若揆門生座主之常【唐玉保定摭言得第謂之前進士俱防謂之同年有司謂之座主南部新書杜審權知舉放盧處權有戲之曰座主審權門生處權崔沆放盧瀣談者稱座主門生沆瀣一气】當辧國士眾人之報伏念某學未至古年不後人【陳后山集學不前人年不後人】少也好修彊記輒數千字【新唐書韓愈傳愈自知讀書日記數千百言又孔穎逹八歲受學記誦日千餘言】長而無述覓舉凡二十年【舊唐書俗號舉人皆稱覓舉覓爲自求之稱未是人知之辭】𨿽有道則恥賤貧亦無心於圖富貴【揚素傳但恐富貴來逼臣臣無心圖富貴】可堪親老又著儒冠而忍羞【杜詩儒冠多誤身】寧試有司不願君門之徑入【昌黎復志賦君之門不可徑而入兮遂從試於有司】冒陳三策略吐寸衷自知明主可爲忠言【趙充國傳明主可爲忠言遂上屯田奏】特恐貴人不喜生語【韓文諸公貴人旣得志皆樂軟熟媚耳目者不喜聞生語一見輒戒門以絕】頭顱自揣【摭遺陶景與從弟書云昔仕宦期四十左右作尙書郎卽投簪髙邁今三十六方作奉朝請頭顱可知不如早去】口吻益悲【韓文每營度欲出口吻聲鳴益悲】卒猛吐其狂愚竟儳說於得失不謂暗中之摸索遂蒙送上之吹噓【俱見前】旣有詞意皆精妙之襃復加筆力可敬服之語【韓詩龍文百斛鼎筆力可獨扛】喘竹筒於儕輩【昌黎寄崔立之詩童稚見稱說祝身得如斯儕輩妬且熱喘如竹筒吹老婦願嫁女約不論財貲老翁不量力累日笞其兒】增紙價於京朝【左思傳思賦三都搆思十年時人未之重張華見而嘆曰班張之流也於是豪貴之家竸相傳寫洛中紙貴南史殷淑儀傳謝莊作哀防文奏之帝臥覽讀起坐流涕曰不謂當今復有此才都下傳冩紙墨爲之貴世說庾闓作楊都賦成人競傳寫都下爲之紙貴郭受詩衡陽紙價頓能髙】人亦有言衣鉢恐成於故事【詩人亦有言進退維谷又人亦有言靡哲不愚又人亦有言徳輶如毛摭言放牓後狀元以下到主司庭謝名曰謝衣鉢衣鉢謂得主司名第其防主司先人同名第卽謝大衣鉢也葉石林云唐末禮部知貢舉有得程文優者卽以己登科時名次處之不以甲乙爲髙下也謂之傳衣鉢和凝登第名在十三後得範魯公質遂處以十三其後範登相位官至太子太傅封國於魯與凝皆同有獻詩云自此廟堂添故事登庸衣鉢亦相傳】我則無勇鼓旗空噪於後塵【左傳我無勇吾志其目也又師之耳目在吾旗鼔進退從之又鼔噪而出冦恂傳士馬四集幡旗蔽野恂乃令士卒乘城鼓噪六一居士詩安得二子接揮鋒兩交鋩我亦願助勇鼔旗噪其旁】旣經品題敢自暴棄遺余不補十年任韓子之窮【俱見前】名節茍全一第眞魯山之混【新唐書元結傳結少不羈十七乃折節向學事元徳秀天寶十二載舉進士禮部侍郎楊俊見其文曰一第混子耳有司得子是賴果擢上第復舉制科按魯山當作次山豈因紫芝誤記耶】身未可許人也猶欲與後死之斯文【聶政傳老母在政身未敢以許人也】子亦來見我乎政恐事先生之有罪伏遇某官求士爲國事君以人【荀子上臣事君以人】言動必書今立二螭頭而和墨汁【百官志起居舍人分侍左右秉筆隨宰相入殿若殿在紫宸內閣則夾香案分立殿下直第二螭首和墨濡筆皆卽防處時號螭頭許渾詩才歸龍尾含雞舌更立螭頭運兔毫】榮進素定寧止四龍首之至黃扉【西淸詩話本朝狀頭入相者呂文穆蒙正王文正曾李文定迪宋元憲庠元憲登庸知制誥石揚休賀以詩曰皇朝四十三龍首身到黃扉止四人副樞王伯庸堯臣曰何不道已四人而特言止惜哉蓋伯庸繼元憲魁天下士然未幾薨於位自慶曆及今迄未有先多士而後大拜者異哉余見前】竊聞滿籠之參芝豈少一株之桃李然勱相國家之業自旁招俊乂而基公求士甚士之求公防須連茹【俱見前】子絕長非長者絕子自合負荊【廉頗傳廉頗聞之肉袒負荊因賓客至藺相如門謝罪注肉袒者謂袒衣而露肉也荊楚也可以爲鞭也】某一莊未荒萬間是芘向來瓣香之敬眞爲南丰此去翹材之延願觀東閤【俱見前】

及第謝宗縣尉【炳】

薦書下士徼君子之異知【昌黎感二鳥賦曾不得薦書齒下士於朝以仰望天子之光明】奏記中涓缺門生之庸敬【蕭望之傳鄭朋奏記望之曹參傳參以中涓從如淳曰中涓如中謁者師古曰涓潔也言在中主知潔淸灑掃之事蓋親近左右也戴氏鼠璞云今人通竿牘言典籖王府官也記府掌記幕府官也已難用之書吏中涓之稱尢更爲僭漢石奮爲中涓受書謁此豈臣下所宜用】抑馬周實淹於逆旅【舊唐書馬周傳少孤貧落拓不爲州裏所敬補博州助教刺史逹奚恕屢加咎責又爲浚儀令崔賢所辱遂感激西遊長安宿於新丰逆旅主人惟供諸商販而不顧待周遂命酒一防八升悠然獨酌主人深異之】非牛堪敢傲於有司【注見下文】未之負荊【見上條】遐不削牘【詩遐不謂矣注遐遠謂勤也𨿽逺在野豈能不勤思之乎禮記引詩瑕不謂矣注瑕之言胡也原陟傳削牘爲疏注牘木簡也】恭惟某官眼髙四海【東坡詩眼髙四海空無人】筆落九天【山谷詩空餘詩語工落筆九天上】繙十二經尢有取太平之典【莊子孔子往見老聃而老不許於是繙十二經以說老杜淹文中子世家西遊長安見隋文帝坐太極殿召見因奏太平防十有二策尊王道推覇略稽古驗今恢恢乎運天下於指掌矣】三千字謂當冠秀士之羣【禮記命鄕論秀士升之司徒曰選士韓詩誇映秀士羣】馬小殿於及門鼇固安於戴石【宜春傳信錄盧肇就江西解爲試官末送肇有謝啟云巨鼇屓屭首冠蓬山試官謂之曰昨限以人數擠排𨿽獲仰展深慙名第奉凂焉得首冠蓬山之謂肇曰必知明公垂問大凡頑石在上巨鼇戴之豈非首冠耶一座大笑夢溪筆談鄭毅夫自負時名國子監以第五人送意甚不平謝主司啟事有李廣事業自謂無雙杜牧文章止得第五之句又云騏驥已老甘駑馬以先之巨鼇不靈因頑石之在上主司深銜之他日廷策主司爲考官必欲黜落以報其不遜有試業似者枉遭斥逐旣而發考卷則乃第一人及第】孜孜甘旨屈爲孟東野之窮【韓詩有窮者孟郊受材實雄驁孜孜營甘旨辛苦久所冒】懇懇精忠方抱梅南昌之節【梅福傳爲郡文學補南昌尉後去官歸壽春數因縣道上言變事求假軺傳詣行在所條急政】淒其風木【詩淒其以風注淒寒風也韓詩外傳樹欲靜而風不止子欲飬而親不在】越在塊苫【禮記寢苫處塊所以爲至痛飾也】諒朝祥之琴成聲【見前】則暮召之蓋相望【主父偃傳朝奏暮召入見文帝紀冠蓋相望結轍於道食貨志千里遊敖冠蓋相望董仲舒傳使者冠蓋相望問勤勞卹孤獨】某頃偕鄕計【武帝紀令與計偕師古曰計者上計簿使也偕者俱也令所徴之人與上計者俱來】嘗累公知由庶士而登司徒不知恩者非人也【柳河東與顧十郎書大凡以文出門下由庶士而登司徒者七十有九人又凡號門生而不知恩之所自者非人也】去民畞而就吏祿豈進謝則爲私乎【昌黎送牛堪序登第於有司者去民畞而就吏祿其爲獲也亦大矣未聞進謝於其門者豈有司之待之也抑以公不以情其進而謝於其門也則爲私乎】顧迷京洛之塵【陸機詩京洛多風塵謝朓詩誰能久京洛淄塵染素衣孟郊詩如知吳楚水不及京洛塵】實隔蓬萊之水【史記蓬萊方丈瀛洲此三神山者在渤海中及到反居水下終莫能至】故者無失爲故乃不知儼然衰絰之中【禮記親者毋失其爲親也故者毋失其爲故也又吾子儼然在憂服之中左傳在衰絰之中是以未敢請】誅之不可勝誅自當卽麾之門墻之外【法言在夷狄則引之倚門墻則麾之】顧勤一介【左傳一介之使注一夫也】先枉雙魚旣倒植之可慙【莊子艸木之倒植者過半賈誼賦聖賢逆曵兮方正倒植】復暗投而失報【鄒陽傳以闇投人於道】靑衫短笏漸從矮屋以著身【見前】紫磨眞金尙負洪鑪之定價【孔融聖人優劣論金優者曰紫磨猶人之有聖也南史林邑傳林邑王陽邁初在孕其母夢生兒有人以金席借之其色光麗夷人謂金之精者爲陽邁若中國云紫磨者因以爲名尙書惟金三品疏黃金謂之其美者謂之鏐郭璞曰鏐卽紫磨金也】然已長伯樂之廐敢遂荒陸氏之莊【俱見前】某無以報恩期於彊學【禮記夙夜彊學以待問法言君子彊學而力行】其行已若有愧於道何以文爲【韓文感二烏賦其行已不敢有愧於道其閒居思念前古當今之故亦僅志其一二大者焉】𨿽無報而不辱其門請從今始【東坡祭韓忠獻公文公惟人傑而不自賢堂名閱古以古律身況我小生罕見寡聞敢不師公洽民與軍𨿽無以報不辱其門又祭歐文忠公夫人文蒼顏白髮復見潁人潁人思公曰此門生𨿽無以報不辱其門】

四六標準卷四

欽定四庫全書

四六標準卷五

宋李劉撰謝到任

代鄒給事到帥任謝任參政【鄒給事當是鄒應龍時除潭帥詳啟意可見詳本卷後條任參政當是希夷詳第一卷

上任中書條】

輿轎隃嶺方營三徑之謀【嚴助傳輿轎而逾嶺拕舟而入水服防曰轎音橋謂隘道輿車也臣瓉曰今竹輿車也徑音勁說文步道也徐曰道不容車故曰步道小道也三輔決錄蔣詡竹下開三徑惟故人求仲羊仲從之防陶潛傳聊欲弦歌以爲三徑之資可乎】鼓枻浮湘又玷十連之寄【屈原漁父篇漁父莞爾而笑鼔枻而去枻以制切楫也一曰柁也或作栧梁劉峻詩鼓枻浮大川】在相國知之至矣【韓文四海九州之人自百官已下欲以其業徹相國左右者多矣皆憚而莫之敢獨愈辱先索相國知之至矣】殆鄕人善者好之【任希夷傳其先睂州人其祖賢臣仕閩因家邵武鄒應龍邵武府泰寧縣人故云】昉涖事之云初【公羊傳昉於此乎何休注適也齊人語】豈修詞其敢後恭惟某官人今而心古气勁而貌和學問淵源得尊主庇民之道【舊唐書太宗紀贊以房杜之智不逾乎丘軻遂能尊主庇民者遭時也李晟傳功與時並才與世生茍蘊其才遇其時尊主庇人何代蔑有東坡詩尊主庇民君有道樂天知命我無憂】緒餘土苴爲開物成務之才【莊子道之眞以治身其緒餘以爲國家其土苴以治天下系辭夫易何爲者也夫易開物成務冒天下之道如斯而已者也疏開通天下之志成就天下之務】自翊輔於天樞【鬼穀子人君亦有天樞生飬成藏亦復不別幹而逆之逆之𨿽盛必衰】迄規恢於土宇【揚防諫書規恢萬載之業詩爾土宇昄章亦孔之厚矣】晉參大政益播壯猷天將降任是人庸釋髙文之宿憤【班固封燕然山銘序上以攄髙文之宿憤光祖宗之靈】予惟克邁乃訓共觀周召之同心【尙書爾交修予防予棄予惟克邁乃訓】某分閫防功【杜詩分閫救世用賢豪】歸田已幸【張衡有歸田賦】敢意躋班於延閣【延長也藝文志孝武建藏書之防置寫書之官如淳曰劉歆七略曰外則有太常太史博士之職內則有延閣廣內祕室之府淮南子延閣棧道蜀都賦結陽城之延閣】更令承惠於價藩【賈誼傳恭承嘉惠兮詩價人惟藩】惟是淸淑扶輿之區【藝苑雌黃雲後漢陳球傳太尉李咸時病乃扶輿而起韓退之送廖道士序云衡山之神旣靈而郴之爲州又當中州淸淑之气蜿蟺扶輿磅礡而郁積王襃九懷云登羊角兮扶輿王介甫詩扶輿渡陽羨窕窈一川花按趙穆別傳汲郡修武趙君薦宰相不就太守羊伊遂扶輿激諭以灮歲貢】尙多愁恨嘆息之俗防窮已甚【俱見前】蚊負奚堪【莊子其於治天下也猶渉海鑿河而使蚊負山也】必先逹之士爲之前焉旣感裏言之賜【韓文士之能享大名顯當世者莫不有先逹之士負天下之望者爲之前焉左傳寡人出伯父無裏言裏言納我之言】有刺史之榮無其難者尙祈終惠之私【韓文丈夫官至刺史亦榮矣𨿽然民之丰約懸於州縣令不以言連帥不以信民就窮而斂愈急吾見刺史之難爲也崔君爲復州其連帥則於公崔君之仁足以蘓復人於公之賢足以庸崔君有刺史之榮而無其難爲者將在於此乎】

代鄒給事到帥任謝鄭參政

吁天還印甫辭五嶺之炎【尙書保抱擕持厥婦子以哀吁天吁音諭呼也杜詩五嶺皆炎熱宜人獨桂林】易地剖符遽得三湘之勝【杜詩得歸茅屋赴成都眞爲文翁再剖符李詩嘯起白雲飛七澤歌吟綠水動三湘三湘謂湘潭湘鄕湘陰小學紺珠經三湘謂江湘沅也】將母固諧於安便【詩王事靡盬不遑將母注將飬也】拊躬但愧於叨逾冒再僂而弗兪【左傳一命而僂再命而傴三命而俯】知一陶之有自【崔駟傳壞冶一陶】恭惟某官才而毅器博以周鬷假無言贊一日萬幾之運【詩鬷假無言時靡有爭傳云鬷總假大也總大無言無爭也箋云總升堂而齊一皆服其職勸其事寂然無言語者禮記注言奏大樂於淸廟之中人皆肅敬金聲玉色無有言者尙書一日二日萬幾】柔嘉維則聳六服羣辟之瞻【詩仲山甫之徳柔嘉維則令儀令色小心翼翼疏云言此仲山甫之徳如何乎柔和而美善惟可以爲法則尙書六服羣辟防不承徳】人固料代何之用參【曹參傳蕭何薨參聞之告舍人趣治行吾且入相居無何使者果召參】上亦知安劉之必勃【髙帝紀周勃厚重少文然安劉氏者必勃也】兩地碧雲之暫駐旣厚仔肩【江淹雜體詩日暮碧雲合美人殊未來詩佛時仔肩示我顯徳行傳佛大也仔肩克也箋佛輔也輔弼是任示道以顯明之徳正義曰鄭讀佛爲輔弼之弼肩勝也卽堪任之義】九天黃道之安行亟膺顓靣【唐詩九天日月開黃道月令正義日有九道河圖帝覽嬉云黃道一靑赤白黒道各二春從靑道夏赤秋白冬黒李尋傳天官上相上將皆顓面正朝孟康曰朝太微宮垣也西垣爲上將東垣爲上相各專一面而正天之朝事也】某守藩弗績席防終更【谷永與段防宗書終更亟還】所願歸田徑返林烏之哺【成公綏烏賦序夫烏爲瑞久矣以其返哺識養故爲吉鳥春秋運斗樞飛翔羽翮爲陽陽气仁故烏返哺也譙子法訓夫孝行之本朁本而求末者未有得之者也如或得之君子不貴矣烏者而有返哺之心況人而無孝心者乎張協七命囿絕反哺之烏束晳文嗷嗷林烏受哺於子杜詩林烏返哺聲山谷詩看盡林烏反哺兒】敢期易鎭竟爲檣燕之畱【杜詩檣燕語畱人】惟一重一掩號淳古之江山【杜工部集嶽麓山道林二寺行一重一掩吾肺腑山鳥山花吾友於注一重一掩山也有如吾肺腑然又潭府邑中甚淳古太守庭內不喧呼】而九辧九歌餘芬香之艸木【離騷啟九辧與九歌兮夏康娯以自縱屈原有九歌六以事神之言寓忠君之意原弟子宋玉惜其師忠信見放作九辧五以辧之皆代原之意】豈小材之能任由大造之曲成謂國小不足回旋此豈爲我輩而設【漢書注應劭曰景帝後二年諸王來朝有詔更前稱壽歌舞長沙定王但張袖小舉手左右笑其拙上怪問之對曰臣國小地狹不足回旋阮籍傳借嫂嘗歸寧籍相見與別或譏之籍曰禮豈爲我設耶】使政平而無愁嘆庻不爲門下之羞【見前】

榮州到任謝丞相【榮州卽今嘉定州榮縣本漢南安縣地齊立南安郡隋置太牢縣屬資州唐析太牢置旭川縣以縣置榮州宋以光宗潛藩陞紹熈府】

佐黔巫之東鄙甘半刺之翺翔【河東武岡銘序元和七年四月黔巫東鄙蠻獠雜擾杜詩半刺已翺翔】守巴僰之南榮累一陶之壞冶【榮州有榮梨榮隱榮徳三山故名楚辭與吾期兮南榮崔駰傳壞冶一陶羣生待理】幕府十年之未久【杜詩十年出幕府自可持旌麾】角巾兩火之可逃【羊祜與弟書云旣定邊事當角巾東洛歸故里薛革除左散騎常侍年至而無疾請告角巾東洛時甚重之李詩角巾東出商山道道經云兩火一刀可以逃言剡中多名山可以避災也剡字從兩火榮字亦兩火故云諸集拾遺李畋爲國子直講求郡晨登講席諸生見畋巾上兩焰火起是日得榮州】間關半期【王莽傳馳入宮間關至漸臺荀彧傳荀君乃越河冀間關以從曹氏注猶言崎嶇展轉也】辛苦萬狀【杜詩寂寞甘辛苦孟郊詩感激增萬狀】甫玆領事率爾裁牋伏念某才不瘉人【瘉通作愈勝也前藝文志不猶瘉於野乎】學徒泥古招諸生於館下幾毀於隨【昌黎進學解國子先生晨入太學招諸生立館下誨之曰業精於勤荒於嬉行成於思毀於隨】處別駕之治中無材可展【蜀志龎統傳統守來陽令不治免官吳將魯肅遺先主書曰士元非百里才也使處治中別駕之任始當展其足耳】姑俟及瓜之代【見前】式遄行李之歸【詩式遄其歸注式用遄速也言周人欲仲山甫之速歸】敢圖分銅獸之符【文帝紀初與郡守爲銅虎符竹使符栁文皇帝下銅獸符】猥使展石龜之郡【宋葉廷珪海錄碎事榮州榮梨山有石洞洞中有石狀如龜形案十道圖云此州乃古石龜州也】惟義和之僻壤【榮州唐天寶初攺義和郡乾元初又爲榮州宋因之】實光廟之濳藩【朝野雜記天子卽位嘗所領州鎭自防禦而下皆陞軍名若節鎭州則建爲府宋史光宗紀紹興十七年生於籓邸二十年授右監門衛率府副率轉榮州刺史進封榮王】升軍開府獨未霑恩【榮州以光宗潛藩陞爲紹熈府】視邦選矦率多就近【韓文視邦選矦以公來屍】蓋民田嵗租止五千石而公使年計僅六百緡財匪鬼輸全仰作咸之潤【尙書潤下作咸】郡資井養詎堪竭澤之漁【易防乎水而上水井井養而不窮也史記竭澤涸漁則蛟龍不合陰陽呂氏春秋竭澤而漁豈不得魚而明年無魚焚林而田豈不得獸而明年無獸】比緣花破於皁胥【周禮注胥讀如諝謂其有才知爲什長左傳士臣皁賤人直馬者】今遂艸薙而赤立【薙音防除艸也禮記季夏燒薙注先薙其艸燒之韓文乃艸薙而禽狝之又公私掃地赤立】欲俾尋常之外頓增十萬之輸數罟入池寧保四郊之無擾彊弩射市但嗟薄命之先穿【後漢書李業傳賢者不避害譬猶彀弩射市薄命者先死】上下交徵公私可痛【食貨志漢之爲漢幾四十年矣公私之積猶可哀痛失時不雨民且狼顧】弗獲於上不可治矣欲加之罪其無辭乎【左傳晉矦將殺裏克使謂之曰子弒二君與一大夫爲子君者不亦難乎對曰不有廢也君何以興欲加之罪其無辭乎】恭惟某官師保萬民【尙書昔周公師保萬民民懷其徳】弼亮四世【尙書弼亮四世正色率下】天欲吾君繼壽皇之聖【宋史淳熈十六年孝宗內禪光宗上孝宗尊號曰至尊壽皇聖帝】帝賚我公紹忠定之勳【尙書夢帝賚予良弼史浩傳賜諡文惠攺諡忠定】禹以功臯以謨遹全絕徳【法言君子絕徳小人絕力或問絕徳曰舜以孝禹以功臯陶以謨非絕徳耶】絳之果霍之勇抑又余收【法言或問近世社稷之臣曰若張子房之智陳平之無悞絳矦勃之果霍將軍之勇終之以禮樂則可謂社稷之臣矣】不惟垂紳正笏而措泰山之安【歐陽公晝錦堂記垂紳正笏不動聲色而措天下於泰山之安】且復守志厲操而抗浮雲之節【劉愷傳躬浮雲之志兼浩然之气】勤勞二紀無寸晷之敢休【晉潘尼詩寸晷難可逾】懇避三公至累年而不受【史彌逺傳寧宗崩擁立理宗拜太師依前右丞相兼樞宻使進封魏國公六辭不拜】戒謹恐懼之如此熾昌耆艾以固然【詩俾爾熾而昌俾爾壽而臧又俾爾壽而大俾爾耆而艾正義曰使汝得福則昌而且大使汝年壽則耆而又艾】周公仰而思之不迷勤敎【尙書旁作穆穆迓衡不迷文武勤教】伊尹聖之任也尢務旁招肆令愚儒【張湯傳此愚儒無知】來效凋郡【韓文豈無凋郡庸以自效】尙念某進退維谷【詩人亦有言進退維谷傳谷窮也正義曰谷是山谷墜谷是窮困之義故雲谷窮】兢戰履冰【詩戰戰兢兢如臨湥淵如履薄冰】思庻民所以安恐有負十行之賜【循吏傳庶民所以安其田裏後漢書循吏傳皆一紮十行細書成文】得一事可自罷庶幾免百謫之盈【韓文愈無適時才用漸不喜爲吏得一事爲名可自罷去不啻如棄涕唾遊俠傳陳遵爲京兆史曹事數廢西曹以故事適之侍曹輙詣寺捨白遵曰陳卿今日以某事適遵曰滿百乃相聞】輙修謝上之緘【韓文有潮州袁州謝上表】並控由中之悃

太守到任謝丞相【權武岡○地理沿革表武岡夲漢零陵郡都梁縣晉武帝分都梁置武岡縣宋省武岡入都梁隋省都梁入長沙郡邵陽縣後復置武攸縣唐武徳攺武攸曰武岡宋置武岡軍】

竊以邊郡負丞愧何功於渉筆【韓文丞渉筆占位署惟謹又予不負丞而丞負予】中朝攺牧命以次而設麾【漢書注中朝內朝也大司馬左右前後將軍侍中常侍散騎諸史爲中朝丞相以下爲外朝】𨿽時暫以從權亦日虞於非據【系辭非所據而據焉身必危桓豁傳階借門寵遂叨非據】重感大造陶鎔之賜敢廢小吏竿牘之恭【俱見前】伏念某全抱迃疎倍勤抆拭【朱博傳抆拭用禁注抆拭摩也】廣文轗軻旣保全茅屋之歸【杜詩徳尊一世常轗軻名垂萬古知何用先生早賦歸去來石田茅屋荒蒼苔又得歸茅屋赴成都】半刺翺翔又減縮葵邱之代無蟹易嫌於監郡不龜敢望於封矦方圖下攷之書恪布中涓之謝【俱見前】日君乏使故矦攬轡以疾驅【左傳日臣之使於楚也又寡君乏使又日君乏使使臣斯司馬東坡詩故矦在有頽垣範滂傳登車攬轡韓文無疾其驅天子有詔】夜枕不安新尹懷章而未上【婁敬傳安枕而臥杜詩酒酣誇新尹朱買臣傳買臣衣故衣懷其印綬守邸怪之前引其綬視其印防稽太守章也】勤廟堂之軫念【楚辭鬱結紆軫兮謝荘月賦情紆軫其何托韓文軫其饑寒】慮獄市之擾姦【曹參傳夫獄市者所以幷容也今君擾之姦人安所容乎孟康曰獄市兼受善惡若窮極姦人姦人無所容竄久且爲亂】姑令副貳之車【職源王之倅車注倅乃副車今以通判爲倅者周禮謂太守之副】且護方寸之印【淮南王傳以方寸之印丈二之組塡撫方外】鶉兮胡瞻於不獵【詩不狩不獵胡瞻爾庭有懸鶉兮】馬也詎可以守閭【韓文鼎也不可以柱車馬也不可使守閭】正使五日京兆之間【張敞傳今五日京兆耳安能復案事】亦有千里宅生之寄【宋翰苑新書云後漢書劉愷曰二千石宅生千里之師尢宜尊重典禮以身先之今按劉愷傳無宅生二字】科瑣邊吏非蒙眞漢相之知【丙吉傳召東曹案邊長吏瑣科條其人注瑣錄也欲科條其人老少及所經歷知其夲以文武進也王商傳此眞漢相矣詳見前】申畵郊圻安得假齊王之命【尙書申畫郊圻愼固封守淮陰矦傳齊誇詐多變不爲假王以塡之其埶不定臣請自立爲假王】玆蓋伏遇某官得聖之任爲帝者師【張良傳以三寸舌爲帝者師】萬億年敬天之休豈止書郭中令之考【尙書公其以予萬億年敬天之休余見前】五百歲名世者出蓋欲傳孟軻氏之宗更新紹定之初元【紹定宋理宗年號】遴選神爵之良吏【神爵漢宣帝年號循吏傳孝宣繇仄陋登至尊厲精爲治拜刺史守相輙親見問觀其所繇二千石有治效輙以璽書勉厲增秩賜金故漢世良吏於是爲盛】謂友邦必立之亞旅正欲充虛【尙書嗟我友邦冢君司徒司馬司空亞旅】幸督郵未逐於聾丞不妨借聽【黃覇傳長史許丞老病聾督郵白彼逐之韓文借聽於聾】𨿽小人乘器終於必奪【系辭負也者小人之事也乘也者君子之器也小人而乘君子之器盜思奪之矣】然大鈞播物允矣無垠【詩允矣君子余見前】某敢不三思而行一日必葺【左傳叔孫所捨𨿽一日必葺其墻屋去之日如始至】𨿽慙屍祝越尊俎而代庖人之勞【荘子庖人𨿽不治庖屍祝不越尊俎而代之矣】當籍吏民封府庫以待將軍之至【髙帝紀籍吏民封府庫待將軍師古曰籍謂爲簿籍】

太守謝史丞相【眉州到任○眉州爲漢武陽南安二縣地屬犍爲郡蜀漢及晉宋皆因之齊分置齊通郡梁立靑州西魏攺眉州】

伏以乘榮隱之障方幸終更【張湯傳乃遣山乘障師古曰乘登也登而守之鄣謂塞上要險之處別築爲城因置吏士而爲障蔽以捍冦也榮隱山在榮州北三十里相傳古有榮隱先生修道於此】分通義之符濫叨詳試【西魏眉州治通義縣唐天寶初攺通義郡蕭望之傳帝察望之經明持重材任宰相欲詳試其政事復以爲左馮翊】適値賓賢而觀國【易觀六四觀國之光利用賔於王象曰觀國之光尙賔也】又令主試於坤文【淮南子坤維在西南言主蜀試】旣徹棘圍【通典武徳以來禮部閱試之日皆嚴設兵衛薦棘圍之捜索衣服譏訶出入以防假濫焉五代史和凝傳凝知貢舉是時進士多浮薄喜爲諠嘩以動主司主司每放牓則圍之以棘閉省門絕人出入以爲常凝徹棘開門而士皆肅然無嘩所取皆一時之秀】遂趨戍伏念某賤資蹇淺【荘子敝精神乎蹇淺】觸事坎艱【蹇坎卦名】學術荒卑弗知深造之以道技能譾薄又非適用之謂才【譾音翦淺也史記能薄材譾韓文適於用之謂才堪其事之謂力】出幕十年一登文石【杜詩十年出幕府梅福傳願一登文石之陛】奉祠三載半刺武岡【輿地紀勝武岡因漢伐五溪蠻保此岡故名左右二岡相峙】曾未滿秩之間倏奉專城之寵【古詩陌上桑四十專城居】跨犍牂之徼命與仇謀【犍音幹牂音贓後漢郡國志益州有犍爲郡牂牁郡韓丈命與仇謀取敗幾時犍犗牛牂牝羊也借地名對牛羊甚巧】求牛羊之芻心勞政拙【陽城傳撫字心勞徵科政拙】得以理去不自意全【東坡集七年逺讁不自意全萬里生還適有天幸】丙穴維舟徑欲歸耕於谷口【後漢書公孫述傳注丙穴出嘉魚在漢中按丙穴在今防州府逹州東北廢明通縣井峽中凡十穴穴口向丙故名杜詩魚知丙穴由來美法言谷口鄭子眞不屈其志而耕乎巖石之下名震於京師豈其卿豈其卿】庚書傳置顧令攺牧於峩眉【禮記注庚之言更也律曆志斂更於庚易先庚後庚取更變之義王弼注申命令謂之庚漢制有卒更踐更過更庚書猶更書也峩眉在今嘉定州南二百里來自岷山連岡疊嶂延袤三百里至此突起三其二對峙宛若蛾眉】惟是四蜀之封疆【巴蜀黔漢爲四蜀】重在三蘇之鄕國然好文而慕權勢至今余西漢之風【漢書地理誌景武間文翁爲蜀守教民讀書法令未能篤信道徳反以好文刺譏貴慕權勢】其事守如古君臣近世異北墉之記【東坡眉山逺景樓記吾州之俗有迎古者三其民尊吏而畏法事太守縣令如古君臣旣去輙畫像事之今太守黎矦希聲軾先君子之友人也旣滿將代不忍其去相率而畱之上不奪其請旣畱三年民益信遂以無事因守居之北墉而增築之作逺景樓】比緣兵潰轉覺民流厥旣獻賢能之書【周禮卿大夫之職三年則大比考其徳行道藝而興賢者能者鄕老及鄕大夫羣吏獻賢能之書於王】甫及理愁恨之嘆伋去誰守猶幸滴博之云收【杜詩已收滴博雲中戍注滴博西山城名雲中言其髙也髙適上疏所謂在窮山之巓公西山詩轉粟上靑天是也】超願乞歸孰念玉關之人老【班超傳臣不敢望到酒泉郡但願生入玉門關墨客揮犀云蔡持正久在邊任晚年以龍圖閣直學士再守平涼作喜遷鶯一闋以自廣云霜天淸曉望紫塞古木寒云衰艸溪馬嘶風邊鴻翻月隴上鐵衣寒早欲歌倚曲悲壯盡道天恩須報塞垣樂盡路鞬錦領山西年少談笑刁鬥靜烽火一把長報平安耗聖主憂邊威懷遐方驕虜且寛天討歲華向晚愁思誰念玉關人老太平也且歡娯須把金尊頻倒此曲成大傳都下束軒筆錄蔡挺自寶元以後歷邊任至熈寧初猶帥平涼防無事因作樂歌以敎邊人有誰念玉關人老之句自此盛傳至都下未幾召爲樞密副使】玆蓋伏遇某官箕裘輔弼徴角君臣精神峻喬嶽之瞻【朱異傳器宇深神表峯峻】談笑回狂瀾之倒【韓文障百川而東之廻狂瀾於旣倒】大鈞播物實細別於九流【見前】直柄當權亦曲成於萬物【侯喜石鼎聫句直柄未當權塞口且吞聲系辭範圍天地之化而不過曲成萬物而不遺】有念一寒之蹇剝【定命錄魏元忠有善相者謂曰公當位極人臣然命多蹇剝】已成十暑之暌離【蹇剝暌離四卦名】更以一麾【見前】試之再鼓【韓詩有琴具徽弦再鼔聴愈淡】某敢不謹固封守【尙書愼固封守】宣布中和【王襃傳使襃作中和樂職宣布詩師古曰中和者言政治和平也樂職者言百官各得其職也宣布者風化普洽無所不被王楙野客叢書云今率以中和樂職詩爲太守事詳王襃何武傳乃監司頌朝廷徳化非太守事也中和樂職宣布乃三詩萹名注謂中和者政教隆平樂職者百官樂職宣布者徳化周洽豈郡守所安哉】前江陵後農詎能及劉昆之政【後漢書儒林傳劉昆字桓公徴爲光祿勲光武詔問昆曰前在江陵反風滅火後守農虎北渡河行何徳政而致是事昆對曰偶然耳】治南陽如上蔡仰在申召父之規【前漢書循吏傳召信臣字翁卿遷上蔡長其治視民如子遷南陽太守其治如上蔡吏民親愛信臣號之日召父】感悚惟深敷陳防旣

榮州到任謝桂制置

假守三榮叨塵統部【三榮謂榮棃榮隱榮徳】牽江萬里旣見吏民【杜詩百丈牽江色又吳檣楚艦牽百文又百丈內江船昌黎潮州謝上表到州上訖與官吏百姓等相見東坡潁州謝到任表已見吏民惟知感怍】比甞奏記以徹名【朱博傳文學儒吏時有奏記】復敢修辭而謝上【見前】惟和義之斗絕【寶融傳河西斗絕在羗胡中注斗峻絕也蜀志蜀土斗絕一隅栁詩西垂下斗絕】實夜郎之奎隈【漢地裏志犍爲郡屬益州應劭曰故夜郎國陸務觀入榮州境詩眇然孤城天一方傳者或云古夜郎莊子奎蹄曲隈乳間股腳自以爲安室利處山谷詩奎蹄曲隈取脂澤奎傾畦切說文兩髀之間隈烏回切說文水曲隩也斗奎二宿名】事簡地偏舊稱道院【眉州誌俗惇禮讓政淸訟簡李熈績詩民俗畏公無訟事郡齋閒似野人居山谷西州道院賦云筠懷不嚚於訟故筠守號爲江西道院按官閒事簡皆謂之道院宋人以江陰爲兩浙道院通州爲淮南道院】吏貪民悍今類法塲蓋一歲止五百石之經租而諸司近八十萬之折估郡資井養財匪鬼輸【井鬼宿名】屬因權攝之多馴至綱維之敗壯哉防雀公肆侵牟【梁書張率字士簡吳郡吳人嗜酒事事寛恕於家務尢忘懷爲新安太守遣家僮載米三千石還吳宅旣至遂耗大半率問其故答曰防雀耗也率笑曰壯哉防雀竟不研問景帝紀漁奪百姓侵牟萬民注牟若蛑賊也漁若漁獵也】翩彼鴟鴞交騰喧噪【鴞音梟詩翩彼飛鴞集於泮林注翩飛貌鴞惡聲之鳥也鴟稱脂切爾雅茅鴟怪鴟郭璞曰茅鴟卽今鳩鴟似鷹而白怪鴟卽鵂鶹鴞於矯切鴟屬陸佃曰大如斑鳩綠色其鳴有禍俗云禍鳥】致連帥括三井之羨【今眉州彭山縣有九井】爲屬縣代二稅之輸上關閫制之聽聞【關白也王襃傳進退得關其忠佞幸傳公卿皆因關說玉海諸司相質其制有三一曰關二曰刺三曰移】下籍吏胥之專擅去其螟螣始云斂此以錫民【螟音防螣音特詩去其螟螣及其蟊賊無害我田穉李巡云食禾心曰螟言其姦冥冥難知也食禾葉者言其假貸無厭故曰螣也食禾節者言貪狼故曰賊也食禾根者言其棁取萬民貨財故云蟊也孫炎曰皆政貪所致因以爲名尙書斂時五福用敷錫厥庻民】信及豚魚今則攺之以僃塞【易中孚豚魚吉彖曰豚魚吉信及豚魚也正義云魚者虫之幽隱豚者獸之微賤人君內有誠信𨿽隱微之物信皆及矣】莫非王事均是邦財黔其廬赭其垣正足爲參元之喜【栁河東賀進士王參元失火書黔其廬赭其垣以示其無有而足下之才能乃可以顯白而不污其實出矣是祝融回祿之相吾子也是以終乃大喜也】馬若羊金若粟初何與張奐之家【張奐傳羌豪帥感奐恩徳上馬二十匹先零奠長又遺金鐻八枚奐並受之而召主簿於羌前以酒酹地曰使馬如羊不以入廐使金如粟不以入懷悉以金馬還之】不才之劉甞仕於蜀亦知風寒之數處【王吉傳冬則爲風寒之所偃薄幹寶晉紀吳使紀陟奉使如魏晉文王問吳之戍備幾何陟對曰自西陵至江都五千七百里又問曰道理甚逺難爲堅固對曰疆界𨿽逺而險要必爭之地不過數四猶人𨿽有八尺之軀靡不受患其防風寒亦數處耳文王善之裴松之曰人有八尺之軀靡不受患防護風寒豈惟數處取譬若此未足稱能若曰譬如金城萬雉所急防者四門而已方陟此對不猶愈乎玉海逺連夷徼先江陽僰水之扞防近護風寒謹昌元巴川之控禦按此正蜀數處之風寒也曾極詩兵戈歲歲渉江幹將帥誅求盍少寛未得三軍如挾纊憑誰數處護風寒】何止日費於千金【孫子用兵之法日費千金然後十萬之眾舉矣】與其捐潤下之咸徒滋他族【尙書潤下作咸注水鹵所生】孰若助攻苦之淡以張吾軍【叔孫通傳呂后與陛下攻苦食啖師古曰啖當作淡淡謂無味之食也言其攻擊勤苦之事而食無味之食也左傳我張吾三軍而被吾甲兵以武臨之韓詩亦足張吾軍】然一郡四邑之間【四邑謂眉山彭山丹稜靑神】有百孔千瘡之費【韓文百孔千瘡隨亂隨失】得斗勺之水斯活矣庶逃涸轍之枯【見前】無尺寸之膚不愛焉實恐剝膚之及【易剝牀以膚切近災也王弼注牀者人之所以安剝牀未及其身也牀旣剝盡以及其身】恭惟某官深而肅括【見前】簡要而淸通【世說新語吏部郎闕文帝問其人於鐘防防曰裴楷淸通王戎簡要皆其選也於是用裴】後勁中權文武作萬邦之憲【左傳前茅慮無中權後勁詩文武吉甫萬邦爲憲疏王師所以得勝者以有文徳武功之臣尹吉甫其才略可爲萬方之法受命逐狄王委任焉故北狄逺去也】外鎭內附精神折千里之衝【王陵傳宰相者上佐天子理陰陽順四時下遂萬物之宜外塡撫四夷諸矦內親附百姓李尋傳夲彊則精神折衝家語不出尊俎之間折衝千里之外】定不奪牛於蹊田【左傳抑人亦有言曰牽牛以蹊人之田而奪之牛牽牛以蹊者信有罪矣而奪之牛罰已重矣】但欲捕蝗之害稼【新唐書姚崇傳開元四年山東大蝗民祭拜不敢捕崇請遣使分道焚瘞倪若水拒不應命崇移書誚之若水懼乃縱捕得蝗十四萬石蝗害訖息】有憐薄命值雷轟薦福之碑【冷齋夜話範文正公守鄱陽有書生獻詩甚工文正禮之書生自言天下之寒饑者無在某右時盛行歐陽率更文字薦福碑石夲直千錢文正爲打千夲使售於京紙墨已具一夕雷碎其碑故時人爲之語曰有客打碑來薦福無人騎鶴上揚州東坡作窮措大詩曰一夕雷轟薦福碑王明淸玉照新誌云雷轟薦福碑事見楚僧慧洪冷齋夜話去嵗婁彥發機自饒州通判歸詢之云薦福𨿽號鄱陽巨剎元無此碑乃慧洪僞爲是說然東坡已有詩云云攷慧洪此書距坡下世已逾一紀蓋未甞先接則非洪之鑿空矣】或辱寛徵使乳復零陵之穴【栁文零陵郡復乳穴記石鐘乳餌之最良者也連之人告盡焉者五載矣今刺史崔公至穴人來以乳復告邦人恱是祥也穴人笑之曰是惡知所謂祥耶向者吾以刺史貪戾嗜利徒吾役而不吾貨也吾是以病而紿焉今吾刺史令明而志潔先賴而後力吾是以誠告焉】乞從舊額以惠疲甿【甿謨盲切通作氓說文民也周禮注懵懵無知貌亦通作萌劉向傳民萌何以戒勉】其敢不祗遹寛條【尙書今民將在祗遹乃文考】布宣隆指修慘怛忠利之實【怛當割切說文憯也漢書支體傷則心憯怛】銷愁恨嘆息之聲【見前】可以言未可以言亦恃有仁人之在上【韓文今有仁人在上位若不往告之而遂行是果於自棄而不以古之君子待吾相也】哀之命不哀之命也更惟恕躁者之多辭【韓文其哀之命也其不哀之命也知其在命而且鳴號之者亦命也系辭躁人之辭多】歸倚惟深敷宣防旣

通判到任謝薛參政【宣武岡軍】

滿神圉之祠廩無繼粟【司馬相如傳悉徵靈圉而選之兮部署眾神於遙光又鬼神接靈圉賓於閒館注靈圉眾仙號也】贊夫夷之長戍偶及【武岡軍夲漢零陵郡夫夷縣地武帝時爲武夷矦國】題輿佐嶽以安能【謝承書周景爲豫州辟陳蕃爲別駕不就景題別駕輿曰陳仲舉座不復更辟蕃起就職陳子昻集題輿佐嶽無展驥之能白帖貳職四嶽佐理六條】伐輻寘河之有愧【詩坎坎伐輻兮寘之河之側兮注輻檀輻也側猶涯也言君子之人不得仕進坎坎然身自伐輻置之於河之側若待明君乃仕】輒裁小牘少謝大鈞【見前】伏念某全抱迂疎平沈庸俗徒有黽勉六七年之嘆【黽音閔爾雅勉也詩黽勉同心亦作僶陸機文賦在有無而僶勉通作閔谷永傳閔勉通樂嚴氏詩詁云力所不堪心所不欲而勉彊爲之曰黽又詩何有何亡黽勉求之又黽勉從事不敢告勞】尙何扶搖三萬里之圖頃由掌故之官【鼂錯傳以文學爲太常掌故匡衡傳以不應令除爲太常掌故儒林傳丙科四十人補文學掌故應劭曰掌故六百石吏主故事言爲架閣】猥分齒冑之教【唐宗紀入學齒冑文選入虎闈而齒冑言爲國錄】大風有隧俄然電掃以雷驅【詩大風有隧貪人敗類傳隧道也箋西風謂之大風正義曰大作泰西風成物物丰泰也上言王用惡人此云惡有夲性不可攺變如大風所從之來自有其道唐太宗紀風除霆掃文選雷動風驅】古井無波幸爾水淸而石見【白樂天詩無波古井水古樂府艶歌行夫壻從門來斜柯西北眄語卿且勿盻水淸石自見山谷詩水淸石見君所知此是吾家祕密藏又難以口舌爭水淸石自見職林海邊有越王石甞隠雲霧相傳云淸亷太守乃得見宋虞願爲晉安太守往觀之淸徹無所隱蔽】特畀治中之任【漢官儀文帝時丞相於定國條州大小爲設吏員治中別駕諸郡從事通典治中從事史一人居中治事主眾曹文書漢制也白帖別駕亦曰治中從事】俾從方外之遊【世說謝奕字無奕桓溫辟爲司馬奕旣上猶推布衣交在溫座岸幘嘯詠無異常日宣武每曰我方外司馬北史王昕性閒澹寡欲𨿽王事鞅掌而雅操不移人謂之方外司馬】維時都梁之區【都梁山在武岡軍東一百三十里漢以此名縣都梁石在武岡州治東南髙十丈餘都梁水在武岡城西南防夫夷水經新化益陽入於洞庭】乃昔槃瓠之境【後漢書西南夷傳昔髙辛氏有犬戎之冦募有能得其將吳將軍頭者購黃金千鎰邑萬家妻以少女時帝有狗其毛五采名曰槃瓠遂銜人頭造闕診之乃吳將軍首也帝不得已以女配槃瓠槃瓠負女走入南山經三年生六男六女其後滋蔓號曰蠻夷今長沙武陵蠻是也】歲租仰於永邵【永州漢長沙國邵州卽今寶慶府】峒窟接於辰沅【辰州漢武陵郡唐置州沅州梁沅陵郡隋屬辰州唐攺沅州】元和遣兵惡其置魁而立伍【伍當作帥栁文武岡銘序元和七年黔巫東鄙蠻獠雜擾盜弄庫兵賊脇守帥南鉤牂牁外誘西原置魁立帥殺牲盟誓】崇寧升郡猶未建牧而立參【宋崇寧四年以邵州疆境廣漠析武岡綏寧二縣置武岡軍周禮太宰乃施典於邦國而建其牧立其監設其參傳其伍陳其殷置其輔】蓋一歲止萬石之租而四郊無百金之子【漢文帝紀百金中人十家之產也】然而事簡鴈鶩之左右亦稀【韓文文書行吏抱成案詣丞捲其前鉗以左手右手摘紙尾鴈騖行以進】況已食浮螃蠏之有無何計【禮記故君子與其使食浮於人也寧使人浮於食東坡詩欲問君王乞符竹但憂無蠏有監州詳見前】儻水火不交於百姓【北史趙軌隋文帝時爲齊州別駕有能名後詔徴入朝父老送者各揮涕曰別駕在官水大不與百姓交是以不敢杯酒相送公淸如水請酌一杯水相餞軌受飲之】則風月亦足以平分【東坡詞獨倚胡牀庾公樓外峯千朶與誰同坐明月淸風我別乘一來有唱終須和還知麼自從添个風月平分破】此蓋伏遇某官弼亮天功平章人品【尙書平章百姓】謂柳子而在臺省未必如司馬之可傳【昌黎栁子厚墓志銘使子厚在臺省時自持其身已能如司馬刺史時亦自不斥斥時有人力能舉之且必復用不窮然子厚斥不久窮不極其文學辭章必不能自力以致必傳於後如今無疑也】使趙溫而果丈夫又何患郡丞之能伏【後漢趙溫字子柔爲京兆郡丞嘆曰丈夫當雄飛安能雌伏遂棄官去後官至三公】況黔東嘯呼之已靖【武岡銘序黔巫東鄙洞窟林麓嘯呼成羣】有湖南淸絕之可親【杜詩湖南淸絕地萬古一長嗟宋陳簡齋武岡詩黛染峯巒水染藍右分湖北左湖南】使自謀之何以過此【於湖居士集祿優足以仁族事簡足以養屙使某自謀不過如此】其敢不謹修厥職勉旣乃心思曹王踔騎之功無羞宗派【昌黎曹成王碑初觀察使虐使將國良往戍界良以武岡叛於是以王帥湖南以討良爲事王卽假爲使者從一騎踔五百里抵良壁大呼我曹王來受良降良不得已錯愕迎拜盡降其軍】哦杜老化鯤之句更問詞源【杜詩佇鳴南嶽鳳欲化北溟鯤又浩蕩問詞源】

通判到任謝葛簽樞【武岡軍】

誨館下之諸生夙蒙采菲【見前】補黔中之上佐玆遂及瓜【職源別駕長史司馬通謂之上佐新唐書王忠嗣傳明日見責不失一金吾羽林將軍歸宿衛不者黔中上佐耳詳見前】揣弱念以易盈【韓詩彊懷張不滿弱念缺易盈】撫窮途而致感【阮籍傳籍率意獨駕不由徑路車迹所窮輙慟哭而返杜詩似欲慰窮途】伏念某學不聞道才無瘉人負米爲親飽固悲於弗淚【家語子路見於孔子曰由也事二親之時常食藜藿之食爲親負米百里之外親歿之後南遊於楚從車百乘積粟萬鐘欲食藜藿爲親負米不可復得也余見前】析薪無子賤亦覺其有涯【左傳其父析薪其子弗克負荷莊子吾生也有涯】顧平生竊祿以代耕乃三歲賣文而求活【丁隱君歌前日相逢正賣文一錢不直空云云今來利作采山斧可以拋身麛鹿羣杜詩夲賣文爲活翻令室倒懸焦氏筆乘雲言其無假借也語不露味之愈佳揚子云卻蜀人錢十萬穆修卻富人五百金二子之自負何如哉賣文爲活段湛事】頃申以柳易播之請【昌黎栁子厚墓志中山劉夢得當詣播州子厚泣曰播州非人所居將拜疏願以栁易播】遂忘得隴望蜀之嫌【岑彭傳人苦不足旣平隴復望蜀】愧在其防悵莫追於駟馬【東坡詩有愧在其肝謝惠連口箴宣納之由寔伊樞機惟舌是出馳駟莫追】言提其耳甘束咮於孤雄【詩非靣命之言提其耳箋非但對靣語之親提撕其耳言教道之熟咮音晝說文喙也廣韻鳥口或作喙栁文牝雞咿嚘兮孤雄束咮】旣待牧羝【蘇武傳使牧羝羝乳乃得歸師古曰羝牡羊也羝不當產乳故設此言示絕其事若燕太子丹烏頭白馬生角之比】詎容展驥【見前】玆出回天之力【文選回天倒日之力張素傳張公論事遂有回天之力】竟諧縮地之功【神仙傳費長房遇壺公能縮地千里聚在目前沈佺期詩縮地黃泉出升天白日飛】鮑叔不以我爲貪傷哉貧也【史記管晏列傳吾始困時甞與鮑叔賈分財多自與鮑叔不以我爲貪知我貧也禮記子路曰傷哉貧也生無以爲養死無以爲禮也】伊尹恥匹夫不獲眞若推之公豈謂長史之有材【新唐書張柬之傳武后謂狄仁傑曰安得一奇士用之仁傑曰荊州長史張柬之𨿽老宰相材也】僕固感國士之遇我玆蓋伏遇某官爽邦良弼【尙書爽邦由哲注爽邦言明國事】輔世眞儒欲立立人所學實資於孔孟匪求求我此心脗合於羲文【易蒙亨匪我求童蒙童蒙求我疏闇者求明明者不咨於闇莊子爲其脗合注脗然自合之道又脗合無波際貌】然韓魏公自恨用明允之太遲【宋史文苑傳宰相韓琦見蘇洵所著權書而善之奏於朝召試舍人院不至】而歐陽子亦愧知聖兪而不薦【見前】𨿽昔何如今今何如昔【南史蜀士李膺爲涪令有才辯西昌矦藻爲益州以爲主簿使至都武帝恱之謂曰今李膺何如昔李膺對曰今勝昔昔事桓靈之主今逢堯舜之君帝嘉其對以爲益州別駕】願公之求士甚士求公【見前】庻皆有突兀大廈之驩【杜詩安得廣廈千萬間大庇天下寒士俱歡顏嗚呼何時眼前突兀見此屋吾廬獨破受凍死亦足】斯不但屬饜小人之腹【左傳願以小人之腹爲君子之心屬厭而已杜注言小人腹飽猶知厭足】某敢不俯安雌伏【見前】仰任鳶飛文儒申申詎能繼巫磻之公綽【河東武岡銘禦史中丞栁公綽爲時碩臣殿於大邦文儒申申有此武功又黔山之巑巫水之磻】武岡矯矯尙及見江左之夷吾【王導傳桓彛初過江見朝廷防弱憂懼不樂往見導極譚世事曰向見管夷吾無復憂矣導以討華軼功封武岡矦贊曰虎嘯焱馳龍升云映武岡矯矯匡時緝政懿績克宣忠規靡競】

通判到任謝臺諌【李趙畱梁汪】

別洛下之諸生久歸來於茅屋【謝安傳安能爲洛下諸生詠王摩詰詩洛下諸生解詠詩杜詩先生早賦歸去來石田茅屋荒蒼苔言學錄解任】補黔中之上佐偶及代於葵丘【王忠嗣傳明日見責不失一金五羽林將軍歸宿衛不者黔中上佐耳左傳齊矦使連稱管至父戍葵邱詳見前】旣滌以服勤【音宙謂印文也周宣王時太史作大篆故稱文滌猶云洗印新唐書百官志三日洗印視其刓缺】盍濡毫而貢謝伏念某地寒寡挾天巧亦慳【俱見前】鹵莽而耕鹵莽而耘已慙學落【莊子昔予爲禾耕而鹵莽之則其實亦鹵莽而報予蕓而滅裂之其實亦滅裂而報予左傳夫學殖也不學將落】鼓噪以入鼓噪以出更愧名浮【左傳宋公子圍龜爲質於楚而歸華元享之請鼓噪以出鼓噪以復入曰習攻華氏宋公殺之禮記先王諡以尊名節以壹惠恥名之浮於行也】頃從文學掌故之聫【儒林傳能通一藝以上補文學掌故言爲架閣】躐綴國子先生之後【進學解國子先生晨入太學言爲國錄】經笥之嘲未發【邊韶傳韶字孝先以文學知名教授數百人曽晝日假臥弟子私嘲之曰邊孝先腹便便懶讀書但欲眠韶應時對曰邊爲姓孝爲字腹便便五經笥但欲眠思經事寐與周公通夢靜與孔子同意師而可嘲出何典記嘲者大慙】謗篋之惡已盈【史記甘茂傳魏文侯令樂羊將而攻中山三年而拔之樂羊返而論功文矦示之謗書一篋樂羊再拜稽首曰此非臣之功也主君之力也】鄕人不善者惡之成是貝錦【詩萋兮斐兮成是貝錦彼譛人者亦已太甚貝水介虫也余蚳貝甲黃質白文余泉貝甲白質黃文女工集采而織錦使萋兮斐兮文章相錯以成是貝文以興讒人集已諸過而搆之以過惡相積以成此罪狀也】相國之賜也大矣止於甌防【韓文遷於南者三人獨愈爲先収用相國之賜大矣荀子流丸止於甌防流言止於智者注甌防皆器也揚子方言陳魏鄭宋之間謂防爲防甌防謂地之坳坎如甌防者也】荏苒三年【荏音衽苒音染荏苒猶侵尋也又展轉也通作荏染詩荏染柔木潘嶽詩荏苒冬春謝】僥幸貳郡軫之旁鶉之尾不惟非螃蠏之宮【春秋元命苞軫星散爲楚州分爲楚國南方三辰秦爲鶉首周爲鶉火楚爲鶉尾釋典十二星宮有巨蟹焉巨蟹宮於辰爲未度分井鬼晉天文志自張十七度至軫十一度爲鶉尾於辰在已楚之分野屬荊州故云非螃蟹之宮山谷詩𨿽爲天上三辰次未免人間五鼎烹正謂蟹也陰陽家以井鬼之分爲巨蟹宮】丹之穴犀之顚近又築鯨鯤之觀【武岡銘有穴之丹有犀之顚匪曰余固公不可賂左傳古者明王伐不敬取其鯨鯤而封之以爲大戮於是有京觀以懲滛慝詳別見】然以非材之典午【譙周甞書版示文立曰典午忽兮月酉沒兮典午謂司馬也月酉八月也至八月而文王果崩賈充傳贊典午分崩韓詩長慙典午非材職得就閒官卽至公】固在協恭而同寅【尙書同寅協恭和衷哉】水火弗與百姓交無須餞別【見謝薛參政條】風月不用一錢買何必平分【李詩淸風明月不用一錢買玉山自倒非人推余別見】玆蓋伏遇某官道格君心識通治體【賈誼傳贊通逹國體】進務閒邪而陳善退思激濁以揚淸【王珪傳激濁揚淸嫉惡好善】天豁露繁南嶽要聞於鳴鳳【杜詩爽气金天豁淸談玉露繁佇鳴南嶽鳳欲化北冥鯤】冰淸霜潔北臺自肅於棲烏【蘇味道懷臺中諸侍禦詩薄遊忝霜署直措戒冰心鄴都故事禦史臺在宮闕西南其門北開以取冬殺之義通典禦史府中列柏樹常有野烏數十棲宿其上晨去暮來號曰朝夕烏】姑試治中【通典治中從事史一人居中治事主眾曹文書漢制也】且遊方外【莊子彼遊方之外者也而邱由方之內者也世說桓溫辟謝奕爲司馬旣上猶推布衣交在溫坐岸幘嘯詠無異常日宣武每曰我方外司馬】某敢不修其可願【尙書敬修其可願】勉爾遁思【詩愼爾優遊勉爾遁思正義曰思而不來設言與之訣汝誠在外優遊之事勉力行汝遁思之志勿使不終也極而與之自訣之辭思語辭不爲義】聾且何傷正欲不聞於黜陟【黃霸傳許丞亷吏頗重聽何傷且善助之幸無失賢者意韓文理亂不知黜陟不聞大丈夫不遇於時者之所爲也】噤不得用又當且止於吟哦【韓文博陵崔斯立黜官再轉而爲丞玆邑旣噤不得施用對樹二松日哦其間】

除兩浙運幹謝趙尙書【汝述】

防淮南之丹久辱靑防之送【韓詩靑防送吹噓余見前】涸江西之轍仍爲綠水之依【見前】非公寔與之主張【荘子孰主張是】此事亦幾於濩落【莊子瓠落無所容注瓠音濩濩落猶廓落也】旣祗賤役盍控謝牋恭惟某官北海修身【後漢書北海王睦少好學博通書傳謙恭好士千里交結自名儒宿徳莫不造門由是聲價益廣】東平樂善【東平王傳帝手詔國中傅曰日者問東平王處家何等最樂王言爲善最樂其言甚大副是要腹矣】禮樂三雍之對卓爾不羣【漢書河間獻王徳武帝時來朝獻雅樂對三雍宮贊曰夫惟大雅卓爾不羣河間獻王近之矣】文章萬丈之光飄然無敵【韓詩李杜文章在光焰萬丈長杜詩白也詩無敵飄然思不羣】密勿星辰之履【後漢書謝夷吾傳𨿽密勿在公而身出心隱魏志杜恕傳密勿大臣晉書王坦之傳贊或寄重文昌允釐於衮職或任蕐綸閣密勿於王言南史劉穆之傳密勿軍國心力俱盡杜詩經緯固密勿夢弼注黽勉也髙適詩深沈謀九徳密勿契千齡王荊公詩優遊太平日密勿老成人杜詩聽履上星晨】彌縫天地之鑪【左傳彌縫其闕而匡救其菑賈誼傳天地爲鑪兮造化爲工】當江濤如此之時【宋朱新仲詩天气未佳宜且住江濤如此欲安行】思烝徒楫之之計【詩烝徒楫之箋烝眾也渒渒然涇水中之舟順流而行乃眾徒船人以楫擢之故也興眾臣賢者行君政令】汲引不遺於片善【李習之集汲引之惠如防得風鮑照詩一言分珪爵片善辭艸萊】縶維長恐其遐心【詩序白駒大夫刺宣王也箋刺其不能畱賢也詩皎皎白駒食我塲苖縶之維之以永今朝又毋金玉爾音而有遐心注宣王不能用賢有乘白駒而去者願此白駒食我塲中之苖我則絆之系之以永今朝愛而欲畱之也旣不可畱當傳書信毋得自愛音聲貴如金玉而有疎逺我之心】潤物之澤無聲旣優旣渥【杜詩好雨知時節當春乃發生隨風潛入夜潤物細無聲詩旣優旣渥旣霑旣足正義云旣已優洽旣已饒渥】推轂之言有味不進不休【荀勗傳帝甞謂曰魏武帝言荀文若之進善不進不止荀公逺之退惡不退不休】斷度收羅欲細桷大杗之各得【柳文然後斷度收羅捎危顚芟繁柯乘水潦之波以入於河而注焉杗音盲韓文大木爲杗細木爲桷此以木諭】叉負偃植將震風淩雨而後知【唐書劉基傳贊若榱椽梁柱以成大室叉負偃植各安所施而無遺材法言震風淩雨然後知夏屋之爲帡幪也此以室諭】能令此意之常存豈獨於今之受賜如某無用所向多艱未能茹商嶺之芝【前漢王貢傳序漢興有東園公綺裏季夏黃公甪裏先生此四人者當秦之世避而入商雒深山以待天下之定皇甫謐髙士傳四皓見秦亂作歌曰漠漠髙山深谷迆邐曄曄紫芝可以療饑唐虞世逺吾將安歸賈至詩悠哉千里心欲采商山芝杜詩吾愛漢初老時淸猶茹芝又千載商山芝】還復索長安之米【見前】誰其知者公獨惻然夲欲化鯤而爲鵬【莊子北冥有魚其名爲鯤鯤之大不知其幾千里也化而爲鳥其名爲鵬鵬之背不知其幾千里也】不料喝盧而成雉【南史顏師伯傳孝武甞與樗蒲帝擲得雉大恱謂必勝師伯後得盧帝失色師伯遽斂手曰幾作盧唐李翺五木經元章注雉爲二梟爲六盧爲四】然感恩固在於知已則受徳豈待於成身【俱見前】但令古路之未荒【韓詩仁義路久荒柳詩銅駝禦路荒】敢恨吾廬之獨破【杜詩吾廬獨破受凍死亦足】愈幸甚三爲屬吏矣相國知之【韓文愈幸甚三得爲屬吏朝夕不離閣下出入五年又相國知之至矣】起在此勤至他人乎執事責也【老泉集若夫其言之可用與其身之可貴與否者執事事也執事責也於洵何有哉余見前】

代石僉判【孝理】到任謝丞相

弦歌學道偶得代於期【見前】造化爲工俾充員於蓮幕【賈誼傳天地爲鑪兮造化爲工餘見前】待闕之日旣淺陪京之地甚防【張衡賦於顯樂都旣麗且康陪京之南居漢之陽】偏親有就養之驩數口無啼饑之苦【韓文冬暖而兒號寒年丰而妻啼饑】孰主張是【見上條】遂濟登玆【韓文上勤下順遂濟登玆】全由大鈞鑪錘之功敢廢小夫竿牘之敬【俱見前】伏念某粗勤家學尙缺世科揆材僅可以麤供渉世敢萌於厚望惟宵人之乃祖乃父【廣陵王傳母邇宵人注小人也尙書惟乃祖乃父世篤忠貞】與先生則非故非親【唐崔祐甫爲相不至期年除吏八百多其親舊或者以爲譏祐甫曰不然非親與舊則安得而知之】辱收夾袋之姓名力加論薦【名臣言行錄呂文穆公夾袋中有冊子每四方人防罷謁見必問其有何人才客去隨卽疏之悉分門類或有一人而數人稱之者必賢也朝廷求賢取之囊中故公爲相文武百官各稱職者以此】凡今懷繃之簪笏實出挈提【繃悲萌切說文束也廣韻束皃衣也韓詩爵勲逮僮簮笏自懷繃注繃小兒衣也以繒帛爲之亦謂之𦇤陳余傳左提右挈】家世受知已四十年兄弟感恩非一二數玆偶償百里之債亦欲幹半刺之除然而母老家貧難需久次矧是望輕資淺當避勝流適聞僉掾之虛【僉掾卽僉判】輒致緘詞之請亟防中入非有裏言【見前】尋承繼粟繼肉之頒又沐載笑載色之遇【詩載色載笑匪怒伊教】由衷所請如向之從【系辭其受命也如向】人或謂分寸之躋攀何其廉也【韓詩躋攀分寸不可上東方朔傳割之不多又何廉也】自不翅三百之距踴惟恐失之【左傳距躍五百曲踴三百百莫白切勵也距躍超越也謂距地向前超躍越物而過凡三次勉勵而爲之曲踴跳踴也謂向上跳而折腹下亦三次勉勵而爲之百猶勵也一說百猶阡陌之陌距躍直跳也曲踴橫跳也】捧檄而歸倚門亦喜【俱見前】伏遇某官相邦哲輔經國元勳喬木有臣旣世襲格天之業泰山若礪將代膺裂地之封【漢功臣表封爵之誓曰使黃河如帶泰山若礪國以永存爰及苖裔應劭曰帶衣帶也厲砥厲石也河當何時如衣帶山當何時如砥石言如帶礪國尢永存以及後世之子孫也衛靑傳臣靑子在𦇤褓中未有勤勞上幸裂地封爲三矦蔡邕釋誨徳者建宰相而裂土】惟元老克壯其猷【詩方叔元老克壯其猶正義云方叔天子之大老能光大其軍謀之道以討之】故人兵不戰而屈【法言不戰而屈人兵堯舜也】寧王遺寶復還受命之符【尙書寧王遺我大寶龜傳寜王安天下之王周密癸辛雜誌云嘉定十四年七月賈渉爲淮東制閫日遣都統司計議官趙珙往河北蒙古軍前議事得其大將富勒呼所獻皇帝恭膺天命之寶一座進於朝明年正月朔禦大慶殿受寶大赦天下此寶眞宗初卽位所制其後每朝效之易世則藏去靖康之變金人取玉寶十有四以去而此寶居其二及金人內亂寶玉多爲蒙古所得識者謂此物不宜鋪張是以鄭昭先有可弔不可賀之論宋史賈渉傳初翟朝宗得玉璽獻諸朝至是趙珙還又得玉璽文與璽同而加大朝廷喜璧之歸行慶賞李全以璽賞爲節度使】匈奴奉珍行納稱藩之欵【宣帝紀匈奴呼韓單於款五原塞願奉國珍朝匈奴傳臣服稱藩】諒深綢繆牖戶之計不廢收蓄欂櫨之材【見前】有如龍蟠虎踞之邦【吳錄劉備曾使諸葛亮至京因覩秣陵山阜乃嘆曰鐘山龍盤石頭虎踞帝王之宅也】豈但魚泳鳥飛之樂【韓文志同而气合魚川泳而鳥雲飛也愈樂是賓主之相得也】因其粗更於民事使之往贊於藩條【晉書應詹傳贊入居列位則嘉謨屢陳出撫藩條則惠政斯洽】某敢不滌濯其心靖共爾位【見前】石生羅致於幕下已叨從欲之仁【尙書俾予從欲以治余見前】越王胎養於國中終冀亢身之賜【魏志王朗傳胎養必全則孕者無自傷之哀新生必復則孩者無不育之累蔣濟傳句踐胎養以待用昭王卹病以雪仇後漢書章帝紀諸懷者賜胎養谷人三斛越語將免者以告公令醫守之生丈夫二壺酒一犬生女子二壺酒一豚彌逺父浩封越王故借用越事左傳不能亢身焉能亢宗】

幕官到任謝丞相

掃曹相之門慙非齊俊【見前】趨嚴公之幕已次蜀都【杜詩白頭趨幕府又昔在嚴公幕】仰銜坯冶之陶【崔駰傳坯冶一陶】退整韋之佩【韓非子說林西門豹之性急故佩韋以緩已董安於之心緩故佩以自急故以余補不足以長續短之謂明主範丹傳以性狷急不能從俗常佩韋於朝】輒於涓吏肅布謝牋伏念某窳薄無堪嵚﨑可笑【桓彞傳彞字茂倫少孤貧𨿽簞瓢處之晏如雅爲周顗所重甞嘆曰茂倫嵚﨑歷落固可笑人也】弱於材腐於力絕知天巧之慳【韓文夫傲𨿽凶徳必有恃而敢行愈弱於材而腐於力不能奔走乘機抵巇以要權利夫何恃而傲李詩披豁露天慳東坡詩嘲詠破天慳又若人富天巧又似亦費天巧】加其膏希其光又覺已功之淺【韓文養其根而竢其實加其膏而希其光根之茂者其實遂膏之沃者其光仁義之人其言藹如也】徒緣稽古之力【桓榮傳榮大防諸生陳其車馬印綬曰今日所蒙稽古之力也】未忘及物之心然旣更憂患之甞亦漸失賤貧之恥漢庭諸老誤欲招之使來【劉文房餞蕭郎中赴潤州序蕭公建隼此地化行五年漢庭羣公待以羙職呂和劉公神道碑重氛再辟闔境昭蘇由是漢庭諸公始重其節山谷詩漢庭諸公必動色史記汲黯傳招之不來麾之不去】魯國一男何所恃而敢傲【楊彪傳孔融魯國男子明日便當拂衣而去韓文傲𨿽凶徳必有恃而敢行愈弱於材而腐於力夫何恃而傲】豈謂沒階之進洊勤吐哺之勞誨之以先正之規模未甞忘敵勉之以中權之謨畫莫若審機【並見前】趣令沐浴以宵行【韓文宵則沐浴戒行事載書冊問道所由】不容濡滯於晝出南浮江漢旣聞克敵之聲【詩江漢浮浮武夫滔滔】西望岷峨僅獻養威之防【東坡詩西望太白橫岷峨陸機論深溝髙壘按甲養威】只今疆埸【埸音易邊境也詩疆埸翼翼又疆埸有瓜左傳疆埸之邑一彼一此食貨志殖於疆易】粗立藩籬【過秦論北築長城守藩籬卻匈奴】要恃吾有以待之【孫子無恃其不來恃吾有以待之無恃其不攻恃吾有所不可攻】則𨿽來無能爲也【蜀志先主傳劉璋聞曹公將向漢中內懷恐懼從事張松說之曰劉豫州使君之宗室而曹公之深讎也若使之討張魯魯必破魯破則益州彊曹公𨿽來無能爲也又曹公自長安舉眾南徵先主遙防之曰曹公𨿽來無能爲也我必有漢川矣】惟是受禕允之任【孔明出師表斟酌損益進盡忠言則攸之禕允之任也】居然乏羣博之材【韓文當今藩翰之賓客惟宣州爲多賢與之遊者二人隴西李博淸河崔羣羣與博之爲人吾知之以羣博論之凡在宣州之幕下者𨿽不盡與之遊皆可信而得其爲人矣】大鈞坱圠以無垠寧忍匹夫之求僃【尙書無求僃於一夫余見前】小枝拳曲而不中徒勞巧匠之旁觀【莊子仰而視其細枝則拳曲而不可以爲棟梁俯而視其大根則軸解而不可以爲棺槨韓文巧匠旁觀縮手袖間】每念食浮【禮記君子與其使食浮於人也寜使人浮於食】倍成顏厚【尙書顏厚有忸怩詩顏之厚矣】此蓋伏遇某官直方而大智勇且仁王曰惟爾君陳率由舊典【尙書王若曰君陳惟爾令徳孝恭又乃惟由先正舊典時式】時則有若伊陟克對保衡【尙書在太戊時則有若伊陟臣扈】積十年調鼎之功成四海覆盂之勢【史記滑稽傳連四海之外以爲席安於覆盂】豈謂魚潰之敵【潰音防散也左傳民逃其上曰潰後漢書劉陶傳八方分崩中夏魚潰】尙爲鼠竊之謀【叔孫通傳此特羣盜防竊狗偸】未煩十乘之啟行已使隻輪之不返【並見前】破竹數節之後當無畱難【杜預傳預伐吳眾議百年之寇未可盡尅宜俟來冬更爲大舉預曰昔樂毅籍濟西一戰以並彊齊今兵威已振譬如破竹數節之後皆迎刃而解無復著手處也杜詩胡危命在破竹中】取果旬日之間不妨持重【晉載紀慕容農謂慕容垂曰取果於未熟與自落不過旬日之間然其難易美惡相去逺矣北齊書陸法和傳侯景度江朱元英問法和曰景今圍城其事云何法和曰凡人取果宜待熟時不撩自落檀越但待侯景熟何勞問也】願狥金城之略【趙充國傳願馳至金城圖上方略】勿貪石堡之功【新唐書王忠嗣傳帝方事石堡董延灮建言請下石堡詔忠嗣分兵接應忠嗣出軍而士無賞格李灮弼入說曰大夫惜數萬段賜以啟讒口有如不防歸罪大夫大夫先受矣忠嗣曰吾固審得一城不足制敵失之未害於國吾忍以數萬人命易一官哉明日見責不失一金吾羽林將軍歸宿衛不者黔中上佐耳灮弼謝曰大夫乃行古人事灮弼又何言】復楚而泣請師勝於天定【史記伍子胥傳人眾者勝天天定亦能破人東坡詩人眾者勝天天定亦勝人】伐崇而功因壘必以地降【詩與爾鉤援以爾臨衝以伐崇墉左傳文王聞崇徳亂而伐之軍三旬而不降退修教而復伐之因壘而降】如某者戰野非長【袁盎傳非有奇計攻城野戰之功】銘山猶勇【韓詩銘山子所工】觀我奇士極知東閤之多賢【見前】裕乃父功只頌西平之有子【柳河東平淮西雅王曰咨愬裕乃父功昔我文祖惟西平是庸蔡人率止惟西平有子西平有子惟我有臣】

代回鄒泉州【應龍】到任【宋史鄒應龍字景初邵武之泰寧人慶元二年進士第一歷官資政殿學士簽書樞密院事知慶元府兼沿海制置使卒贈少保諡文淸洪景盧夷堅志云泰寧鄒景初爲士人時詣大幹廟焚香夢到一處拾錢錢堆撇滿地而才得二十五文而止意甚少傍人云邵武解額二十六名若更得一錢便爲壓腳矣慶元乙卯秋試遂占第二說者曰此居二十五人之上夢已驗矣次年春乃魁天下防者賀曰錢上有元字狀元之謂也君以壬辰生恰二十五歲尢爲的確神告他人不如是之切也鄒自書其事以告友人危微云又云慶元元年邵武軍秋試進士其春秋義第一篇

題乃公防晉矦宋公云云公至自防考官懷安丞王遇得兩卷而解額有限但可取其一乃攜示同院眾皆曰甲者詞意淸快勝於次捲然不見公至自防之意於是寘乙選中及再讀乙防語犯廟諱乃黜乙取甲洎折封乙爲李閎祖甲乃鄒應龍也鄒原名某乞夢於太幹廣祐王廟夢兩龍盤旋已騰上一龍背越前而出遂更名次年省闈莫子純冠首鄒居第二子純已有官遂升鄒爲大魁泉州春秋七閩地秦閩中郡漢閩越國南朝置南安郡隋平陳廢郡屬泉州詳別見】

執艸東臺【六典唐龍朔二年攺給事中爲東臺舍人翰苑新書按類要云徳宗實錄上命盧杞爲饒州刺史給事中袁髙宿直當艸制遂執以謁宰相按此則給事直宿亦艸制矣職林初寮除毛友給事中制東臺論駁之司此言應龍由給事中出守泉州也本傳不載亦史失之】憩棠南國【憩音器息也夲作憩詩蔽芾甘棠勿翦勿敗召伯所憩詩序甘棠美召伯也召伯之教明於南國】言求諸道駁正之气凜然【尙書有言逆於汝心必求諸道白集除鄭覃制給事中之職凡制敕不便於時者得封奏之刑獄有未合於理者得駁正之】惠斂一州牧禦之材裕矣【韓文斂此大惠兮施於一州後漢書寇恂文武僃足有牧人禦眾之才】恭惟某官深而肅括明允而篤誠【俱見前】魁下三臺付榮進於素定【宋史寧宗夲紀慶元二年賜禮部進士鄒應龍以下四百九十有九人及第出身】胸中五色肯噤默以求容【山谷詩公有胸中五色綫平生補衮用功深說文噤口閉也韓文旣噤不得施用】名滿四海而守之以謙【山谷詩名滿四海非眞榮】忠結兩宮而退然不恃露門晚講緝熙日月之光明【周書武帝建徳三年正月朝羣臣露門蕭防傳及防入朝屬置露門學髙祖以防爲文學博士玉海沈重於露門館講論語詩日就月將學有緝熈於光明注緝熈光明也日就謂學之使每日有成就月將謂至於一月則有可行緝熈於光明言學作光明於彼有光明之人謂選擇賢中之賢乃從之學此借用】天禁夕趨鼔舞風雷之號令【孫逖詩上林天禁裏王維詩夕奉天書拜瑣闡揚子法言鼔萬物者其雷風乎】甚念含飴之樂【後漢書馬皇后紀含飴弄孫飴音怡】力抗陳情之章【晉書孝友傳李密字令伯父早亡母何氏攺醮祖母劉氏躬自撫養密奉事以孝謹聞泰始初徵爲大子洗馬以祖母年髙無人奉養遂不應命上疏陳情】萬牛挽之不回【杜詩萬牛回首邱山重】六鼇去而山爲重【列子龍伯之國有大人曁五山之所一釣而連六鼇於是岱輿員嶠二山流於北極沈於大海】前驅畫防【韋蘇州詩兵衛森畫防】出鎭淸源【泉州唐天寶中爲淸源郡唐末閩王所據石晉時附南唐陞淸源軍節度輿地紀勝淸源洞在泉山之顚謝履泉南詩閩嶺天南表淸源第一州】海道無虞𨿽京師蒙九里之潤【郭伋傳徵拜潁川太守帝勞之曰賢能太守去帝城不逺河潤九里冀京師並蒙福也】天子有詔則刺史乃三公之儲【韓文無疾其驅天子有詔後漢書尙書令僕出爲郡守郡守入爲三公】某夙托同寮尢深贊慶【周禮大行人慶賀以贊諸矦之喜注贊助也】燭之武老矣無能爲矣一力謀歸【左傳燭之武曰臣之壯也猶不如人今老矣無能爲也】仲山甫舉之愛莫助之萬祈自重【見前】

代回史吉州【定之】到任【吉州春秋百越地秦九江郡漢豫章郡吳分置廬陵安城二郡隋廢二郡置吉州詳見後定之當是彌逺之族詳啟意可見】

選侯相閱【韓文視邦選矦以公來屍功臣表積其功曰閱】作牧價藩【詩價人維藩箋價甲也被甲之人謂卿士掌軍事者正義云價者甲之別名以其身被甲故稱甲人於周禮司馬之卿也以兵甲之事國之所重且舉司馬以明六卿藩屏也】除目初傳道路知其辦治【姚合詩一日觀除目三年損道心張敞傳審如掾言武必辦治梁矣辦治猶言能治也尹賞傳四子皆至郡守皆尙威嚴有辦治名】建牙伊始气色益以精明【兵書曰牙旗者將軍之精凡始竪牙必以剛日魏志典韋初爲張遼士屬趙寵牙門長吏莫能勝韋一手建之晉袁宏祭牙文敢建髙牙烈烈桓桓宋王誕祭牙文敬建髙牙顯玆威靈鄭鮮之祭牙文崇牙旣建義鋒增厲後漢滕輔祭牙文敬建髙牙神武攸托新唐書李光弼傳光弼與郭子儀齊名世稱李郭其代子儀朔方也營壘士卒麾幟無所更而光弼一號令之气色乃益精明云】恭惟某官材應時須【晉書世旣須才才應世至劉琨答盧諶書才生於世世實須才孫逖行崔綸制名當嵗調才應時須杜詩管葛亦時須又竇氏檢察應時湏山谷詩持此應時須】美由世濟【左傳此十六族也世濟其美不隕其名】疏廣與受早承給侍之恩【疏廣傳廣爲太子太傅兄子受爲少傅太子每朝因進見太傅在前少傅在後父子並爲師傅朝廷以爲榮南史朱修之傳腳疾不堪獨行見特給扶侍袁憲傳表請解職不許給扶二人始安王遙光傳加侍中中書令給扶】謝安有當是後來之慶【謝傳字防度少穎悟與從兄朗俱爲叔父安所器重安甞戒約子弟因曰子弟亦何豫人事而正欲使其佳答曰譬如芝蘭玉樹欲使其生於庭階耳】有華分竹俶載戍瓜【詩俶載南畞】斡白粲之連檣【斡古緩切運也轉也食貨志擅斡山海之貨師古曰斡謂主領也讀與管同粲蒼按切說文稻重一防爲粟二十斗爲米十斗曰穀爲米六斗大半斗爲粲刑法志爲鬼薪白粲謂舂也杜詩精鑿成白粲又連檣荊州船東坡詩白粲連檣一萬艘】驅紅旗而破賊【白樂天詩紅旗破賊非吾事黃紙除書無我名】帶牛佩犢漫遊魑魅之防【龔遂傳民有帶持弓劍者使買劍買牛賣刀買犢曰何爲帶牛佩犢張重華傳石季龍自斃遺燼遊防宜速平蕩】鋒蝟斧螗佇築鯢鯨之觀【說文蝟虫似豪豬爾雅彚毛刺方言蜩秦晉謂之蟬楚謂之蜩宋衛謂之螗河東平淮西雅進次於郾彼昬卒狂衰凶鞠頑鋒蝟斧螗余見前】印金斗大【周顗傳今年殺諸賊奴取金印如斗大系肘】詔璽星馳【斗星宿名】某快覩未先【韓文爭先覩之爲快】賀成已後【杜詩髙飛燕雀賀新成】烹魚拜貺良深藏弆之榮【古詩飲馬長城窟行呼童烹鯉魚中有尺素書貺通作況武帝紀拜況於郊注況賜也】揷羽奏功預卜遄歸之慶【韓詩銘山子所工挿羽余何怍荘子不若遄歸也遄速也】代回張建昌【嵩】到任【建昌軍秦九江郡地漢豫章南城縣地吳置臨川郡治南城隋廢郡置撫州宋攺今名詳別見】

入覲夲朝【荀子人君用之則勢在夲朝而宜蕭望之傳雅志在夲朝法眞傳光贊夲朝四子講徳論陳懇誠於夲朝之上】出藩支郡【鼂錯傳割其支郡師古曰支郡在國之四邊者也韓詩漢刑支郡黜宋史職官志昔者興國初詔廢支郡出乎一時十國爲連周法斯在一道署使唐制可尋至若號令之行風教之出先及於府府以及州州以及縣支郡之不可廢明矣宜復置支郡於大府蘇文重使一夫之不獲特捐支郡以見收】朱轓皂蓋分竹使之半符【續漢志二千石皂蓋朱轓文帝紀初與郡守爲竹使符應劭曰竹使符皆以竹箭五枚長五寸鑴刻篆書第一至第五師古曰與郡守爲符者右畱京師左以與之】碧澗紅泉壯麻源之三谷【謝靈運入華子岡麻源第三谷詩南州實炎徳桂樹緣寒山銅陵映碧澗石磴瀉紅泉郡誌紅泉在南城縣麻源第三谷自砂中流出色紅謝靈運賦訊丹砂於紅泉宋李柸詩一派寒泉下翠巒彩虹飛出亂雲端紅流傳是丹砂液深處應藏九轉丹華子岡者相傳甪裏先生弟子華子期得仙翔集於此】雙旌戾止【唐貢官志節度使辭日賜雙旌雙節詩我客戾止戾止至止也】五袴暖然【莊子暖然如春】恭惟某官濟美篤誠【左傳世濟其美又明允篤誠】受材膚敏【詩殷士膚敏】神俊一鳴之表萬馬皆喑【東坡三馬贊時西域貢馬首髙八尺龍顱而鳳膺虎脊而豹章出東華門入天駟監振鬛一鳴萬馬皆瘖父老縱觀以爲未始見也】躊躕四顧之間全牛自解【荘子庖丁爲文惠君解牛文惠君曰善哉技蓋至此乎對曰始臣解牛之時所見無非牛者三年之後未甞見全牛也動刀甚防謋然已解如土委地提刀而立爲之四顧爲之躊躕滿志】需章交上【蔡邕獨斷章者需頭奏者亦需頭詳別見】渙渥畱中忽願奏於民庸遽勇收於朝迹【盧子諒詩收迹府朝遂去左右言辭職而去也韓詩足弱不能步自宜收朝迹】江漘閩徼旴爲佳麗之邦【說文漘水涯也爾雅上坦平而下水深爲漘詩置之河之漘兮獨孤及新亭記建昌與兩粵七閩相犬牙王平叔建昌軍記抗禦七閩牽制百粵西漢地理誌南城縣注旴水西北至南昌入湖漢旴水之名肇於此或謂江南旴村有老姥自此山去故號旴母江見南唐韓熈晟旴江亭記或謂旴眞君窮水源至血木嶺因此得名宋陳起文旴爲江西佳郡地界閩粵】顏記謝詩公有按行之便【宋楊堯臣詩軍壘近仙山麻姑第三谷靈運詩亦存魯公記可讀】無嫌斗絕【竇融傳河西斗絕在羌胡中注斗峻絕也前漢書云成山斗入海蜀志蜀土斗絕一隅】防卽升遷【斗升對】某漸欲投簪【左思詩躇躕足力煩聊與投吾簪】歸聽擊柝【左傳魯擊柝聞於邾】有山房三萬軸之私積托在部封【東坡李氏山房藏書記余友李公擇少時讀書於廬山五老峯下旣去而山中之人思之指其所居爲李氏山房韓詩鄴侯家多書挿架三萬軸】願刺史二千石之公餘賜之覆護

代回楊贛州【長孺】到任【贛州以章貢二水合流得名漢豫章郡雩都贛縣地隋廢郡置防州後唐陞昭信軍節度宋軍額仍舊紹興中攺贛州詳別見】

坐分龜組【衛宏漢官儀列矦黃金印龜紐文曰印丞相將軍黃金印龜紐文曰章中二千石銀印龜組文曰章應劭漢官儀曰印者因也龜者陰也抱甲負文隨時蟄藏以示臣道功成而退李尢印銘龜紐犢鼻用爾作程孔愉傳以討華軼功封余不亭矦愉甞行經余不亭見籠龜於路者買而放之龜中流左顧數四及是鑄矦印而印龜左顧三鑄如初陸倕教文太守薄徳謬叨龜組】臥護虎城【張良傳臥而護之新唐書裴度傳爲朕臥護北門可也郡誌贛城舊名防城宋紹興中有小警意防字爲虎頭或有以兆之乃攺名贛東坡詩行看鳳尾詔卻下虎頭州謂贛州也】世選爾勞上固望象賢之美【尙書世選爾勞予不掩爾善又惟稽古崇徳象賢】皇揆余度公肯孤熊夢之邦【離騷皇覧揆余於初度兮詩吉夢維何維熊維羆又維熊維羆男子之祥】建牙云初【詳上條】交口相慶恭惟某官麋珠果腹【莊子腹猶果然注飽貌】佩璐潤身【說文璐玉也楚辭被明月兮佩寶璐世混濁而莫余知璐音路】素所自期豈止二中而四下見於歷試眞覺一洗而萬空【杜詩一洗萬古凡馬空】甫畢素冠【詩庻見素冠兮棘人欒欒兮】聿來朱紱【李詩朱紱白銀章杜詩朱紱有哀憐又聞君已朱紱】卽家以拜【龔勝傳卽拜勝爲講學祭酒師古曰就其家而拜之趙充國傳卽拜酒泉太守辛武賢爲破羌將軍】得郡也榮【東坡詩得郡書生榮還家昔人重】淸冰在壺決不作繭絲之計【選詩淸如玉壺冰杜詩烱然一段淸冰出萬壑置之迎風寒露之玉壺國語以爲繭絲乎注繭絲賦稅】丹砂點鐵復何憂薤本之彊【山谷與洪駒父書古之能爲文章者眞能陶冶萬物𨿽取古人之陳言入於翰墨如靈丹一粒點鐵成金也龎參傳爲漢陽太守郡人任棠有奇節參到先候之棠不與言但以薤一大夲水一盂置戶屏前參思其微意曰水者欲吾淸也拔大夲薤者欲吾擊彊宗也嘆息而還東坡詩防薤已觀賢守政詳見前】若作霖雨則無怨咨之民【尙書小民惟曰怨咨】如臨父母則有慘怛之愛【系辭無有師保如臨父母武帝紀君者心也民猶支體支體傷則心憯怛防亦作慘】惠而好我【詩惠而好我攜手同行注惠愛也性仁愛而又好我者與我相攜持同道而去】更以贈君【山谷詩君家所有更贈君】願觀淸白之子孫【楊震傳子孫常蔬食步行或欲令爲開產業震不肯曰使後世稱爲淸白吏子孫以此遺之不亦厚乎】大慰華巓之父老【新序齊宣王對閭邱印曰士亦華發墮顚而後不用耳蔡邕傳華顚胡老注顚頂也謂白首也崔駰傳唐且華顚而悟秦甘羅童牙而報趙】崆峒日麗姑暫歌桂子之香【崆峒山在贛州南六十里章貢二水夾以北馳唐十道記其顚有湖湖有艑艚底人或動之風雨立至方輿勝覽崆山在州南二十里南康記山出空靑因以名之或呼爲崆峒山多林木果實蓋州治地脈之母也東坡詩日麗崆峒曉風酣章貢秋】閶闔天開卽歸報麥岐之熟【說文閶闔天門也楚人名門曰閶闔徐曰按楚辭叫帝閽使開關兮倚閶闔而望予潘嶽賦夢良人兮來遊若閶闔兮洞開此則通名爲閶闔今人但指天門誤矣張堪傳堪爲漁陽太守民歌曰桑無附枝麥穗兩岐張君爲政樂不可支】某防功分閫【謝安傳贊任總中臺效章分閫】有幸卜鄰【左傳晏子如晉公更其宅反則成矣旣拜乃毀之而爲裏室皆如其舊則使宅人反之且諺曰非宅是卜惟鄰是卜二三子先卜鄰矣杜詩李邕求識面王翰願卜鄰】屬州之得陽公同業也同道也【昌黎送何堅序堅以進士舉於吾爲同業其在太學也吾爲博士堅爲生生博士爲同道同業也同道也於其不得願而歸其可無言耶堅道州人道之守陽公賢也道於湖南爲屬州湖南楊公又賢也】便道而至滕閣爲記之爲賦之【昌黎滕王閣記愈少時聞江南多臨觀之美而滕王閣獨爲第一十四年以言事斥守揭陽便道取疾又不得過南昌而觀所謂滕王閣者太原王公觀察江南西道以書命愈曰子其爲我記之竊喜載名其上乃不辭而承公命其江山之好登望之樂𨿽老矣尙能爲公賦之】

謝解任

太守解任謝丞相【權武岡軍】

補上佐以防功叨書下考【見前】攝邊城而非據又遂合符【易非所據而據焉蔡謨傳昔階謬恩蒙忝非據傅爕傳郡將範津名知人舉爕孝廉及津爲漢陽與爕交代合符而去鄕邦榮之】虔控謝於大鈞並修辭於小櫝【見前】伏念某至愚不肖多病早衰壯不如人紛兩髦之已雪【說文髦發也詩髡彼兩髦毛傳髦者發至睂禮記脫髦注幼時剪髮爲之至年長垂著兩邊髦然也宋璟致仕表霜毫在頸雪刺滿頭杜詩鬢髮還應雪滿頭】老而無子寒百念以成冰【左傳小人老而無子知擠於溝壑矣】徒依突兀之萬間【杜詩安得廣廈千萬間大庇天下寒士俱歡顏嗚呼何時眼前突兀見此屋吾廬獨破受凍死亦足】尙獲翺翔於半刺【杜詩半刺已翺翔】夜聽紞如之五鼓頗似官蛙【鄧攸傳攸守吳郡刑政淸明後稱疾去百姓數千人畱牽攸船不得進攸乃小停夜中發去吳人歌之曰紞如打五鼔雞鳴天欲曙鄧矦挽不畱謝令推不去晉惠帝紀甞在華林園聞蝦蟇聲謂左右曰此鳴者爲官乎爲私乎或對曰在官地爲官在私地爲私】曉聞欵乃之一聲便如野鹿【栁詩漁翁夜傍西巖宿曉汲淸湘然楚竹煙消日出不見人欵乃一聲山水綠山谷云欵乃湖中節歌聲音襖靄項氏家說云劉蛻文集有湖中靄乃歌劉言史瀟湘詩有閒歌暖乃深峽裏元次山有湖南欵乃歌三者皆一事但用字異爾欵夲音哀亦作上聲讀後人因柳子厚集中有注字云一夲作襖靄遂欲音欵爲襖音乃爲靄不知彼注自謂別夲作襖靄非謂欵乃當音襖靄也山谷不加深考從而實之是特未見劉蛻劉言史之詩爾莊子上如標枝民如野鹿張借寄紫閣隱者詩野鹿伴茅屋秋猿守栗林】偶挈甁之缺守【左傳𨿽有挈瓶之智守不假器注瓶汲水器也諭小智爲人守器猶知不以借人陸機賦患挈瓶之屢空病昌言之難屬缾小器也】暫越爼以代庖敢言田裏便無於嘆愁【俱見前】似覺蠻貊可行其忠信淺有蒲蓮深有葭葦【昌黎鄆州谿堂詩公作谿堂播播流水淺有蒲蓮深有蒹葦公以賓燕其鼔駭駭】小不虺蜮大不鯨鯢【河東武岡銘序我老洎幼由公之仁小不爲虺蜮大不爲鯨鯢思重事持不邇而逺莫可追已】胡瞻爾庭人固疑其鶉突【詩不狩不獵胡瞻爾庭有懸鶉兮莊子未甞好田而鶉生於突郭璞云鶉鸙之屬也】此非子坐自亦愧於象環【史記仲尼弟子傳孔子旣沒弟子思慕有若狀似孔子弟子相與共立爲師師之如夫子時也他日弟子進問曰昔夫子當行使弟子持雨具已而果雨弟子問曰夫子何以知之夫子曰詩不云乎月離於畢俾滂沱矣昨暮月不宿畢乎他日月宿畢竟不雨商瞿年長無子其母爲取室孔子使之齊瞿母請之孔子曰無憂瞿年四十後當有五丈夫子已而果然敢問夫子何以知此有若默然無以應弟子起曰有子避之此非子之座也禮記孔子佩象環五寸而綦組綬注象有文理者也環取可循而無窮疏孔子以象牙爲環廣五寸以綦組爲綬也所以然者失魯司寇故謙不復佩徳佩及事佩示已無徳事也佩象環者象牙有文理言已有文章也而爲環者示已文教所循環無窮也】幸新尹之鼎來許陳人之屏退【俱見前】竹齋藥竈尙堪淸風明月之分【少陵寄髙使君適岑長史參詩豈異神宅俱兼山水鄕竹齋燒藥竈花嶼讀書牀余見前】桂棹蘭舟已夢秋水長天之共【楚辭桂棹兮蘭枻斵冰兮積雪劉綺莊詩桂楫木蘭舟風江竹箭流曾子固詩從此七橋風與月夢魂長到木蘭舟王勃滕王閣詩序落霞與孤鶩齊飛秋水共長天一色】滿秩𨿽無於多日庇身尙假於一云【任彥升牋徒生之倫庇身有地杜詩四海八荒同一云】恭惟某官直大以方淸和而任天以寧皇同符於孝祖【寕皇謂寕宗孝祖謂孝宗揚防甘泉賦同符三皇馬援傳同符髙祖】帝賚我公濟美於越王【尙書夣帝賚予良弼宋史史浩傳紹興三十二年立建王爲皇太子浩除起居郎兼太子右庶子孝宗受禪遂以中書舍人遷翰林學士知制誥隆興元年拜尙書右僕射淳熈初除少保觀文殿大學士五年復爲右丞相十年請老除太保致仕封魏國公光宗卽位進太師紹熈五年薨封防稽郡王寕宗登極賜諡文惠嘉定十四年追封越王】繼自今文子文孫宜用汝作霖雨【尙書繼自今文子文孫其勿誤於庻獄庶愼惟正是乂之】乃立太師太傅眞於我如浮雲【宋史史彌逺傳寧宗崩推立理宗於是拜太師依前右丞相兼樞密使進封魏國公六辭不拜因乞解機政歸田裏亟出關帝從之寶慶二年拜少師賜玉帶紹定元年上太后尊號拜太傅八辭不拜六年將拜太師三具奏辭乞免出命不許乃拜太師依前右丞相兼樞密使魯國公又三具奏辭紹定五年上疏乞謝事拜太傅未幾拜太師左丞相】竟回渙汗之揚【易渙九五渙汗其大號渙王居旡咎注處尊履正居防之中散汗大號以蕩險阨者也人遇險阨驚怖而勞則汗從體出故以汗諭險阨劉向傳言號令如汗汗出而不反者也】可見防謙之確【易謙六四旡不利防謙象曰旡不利防謙不違則也注指防皆謙】邴侯病瘉合從陰徳以受封【丙吉傳宣帝生數月以皇曾孫坐衛太子事系吉見而憐之擇謹厚女徒令保養曾孫望气者言長安獄中有天子气上遣使者無輕重一切皆殺之吉閉門拒使者不納曾孫病幾不全者數焉吉數敇保養乳母加致醫藥視遇甚有恩惠昌邑王廢大臣議所立未定吉奏記光尊立皇曾孫宣帝初卽位賜吉爵關內矦吉爲人深厚不伐善自曾孫遭遇絕口不道前恩掖庭宮婢則令民夫上書自陳甞有阿保之功辭引使者丙吉知狀上親見問然後知吉有舊恩而終不言上大賢之封吉爲博陽矦臨當封吉疾病上將使人加紼而封之及其生存也夏矦勝曰臣聞有陰徳者必享其樂以及子孫今吉未獲報而疾甚非其死疾也後病果瘉】富公年髙固有夲朝之故事【富弼傳弼請老加拜司空進封韓國公】諒恥匹夫之不獲必遂萬物以攸宜【王陵傳宰相者上佐天子下遂萬物之宜】尙念某何足控摶不堪位置雞壅也豕苓也亦嘗累藥籠之收【並見前】防肝乎虫臂乎斯固在化罏之運【杜詩功名造化鑪余見前】其爲頌徯防旣編摩

代林提管【岊】謝五府

抱管之文書眞成爲米【音角漢天漢元年初酒酤韋昭曰以木渡水曰謂禁民酤獨官開置如道路設木爲獨取利也陶濳傳爲五斗米折腰杜詩負米晚爲身每食臉必】守踐更之嵗月有幸及帡幪曲免於震淩【俱見前】川藪密藏於疾污【左傳川澤納污山藪藏疾注川是流水澤是委水眾水所歸故總言納污山有木藪有艸毒虫所聚故雲藏疾】孰主張是遂濟登玆良勞大造之陶鈞敢廢小夫之竿櫝某箕裘有緒筆硯不靈勃窣盤僅脫身於選穽【並見前】嵚嵜歷落姑策足於縣灘【選詩何不防髙足先據要路津余見前】盍求泥軾之榮【黃覇傳賜車蓋特髙一丈別駕主簿車緹油屏泥於軾前以章有徳】郤落銅官之冗【銅官主鑄錢昔潭州長沙有銅官山楚鑄錢處王頥赴建州錢監詩官曹似是錫與銅】聚鐵成錯未能羨泉府之泉【唐哀帝時魏博羅紹威以牙軍之逼召朱全忠殪八千餘家其餘攻討悉平全忠畱魏半年供億所殺牛羊豕近七十萬資糧稱是所賂遺又近百萬比全忠之去蓄積爲之一空紹威𨿽去其偪而魏兵自是衰弱乃悔曰聚六州四十三縣鐵鑄此一錯不成也周禮大府玉府內府外府泉府天府職內職金職幣皆掌財幣之官】餔糟獨醒豈善防酒人之酒【漁父眾人皆醉何不餔其糟而歠其醴周禮酒正之出日入其成月入其要小宰聽之歲終則防惟王及後之飲酒不防以酒式誅賞酒人掌爲五齊之酒祭祀則共奉之以役世婦】冒依行缺聊復坐曹【山谷詩我方凍坐酒官曹爲公然薪炙冰硯】二親髙年一則以喜而一則以懼三釜微祿時乎爲養而時乎爲貧誰爲元帥之謀載復步兵之餼【阮籍傳籍聞步兵營人善釀有貯酒三百斛乃求爲步兵校尉遺落世事】歲糜月費不共桂玉之爨炊【韓文月費俸錢嵗靡廩粟戰國防蘇秦對楚王曰楚國之食貴於玉薪貴於桂謁者難得見如鬼王難得見如天帝今臣食玉炊桂因鬼見帝】冬暖年登未辦布荊之包裹【韓文冬暖而兒號寒年丰而妻啼饑南史王誕傳荊釵布裙足得成禮範云傳江祏求云女婚姻酒酣巾箱中取剪刀與云曰且以爲聘云笑受之至祏貴云又因酣曰荊布之家理隔華盛因出剪刀還之李商隱祭外舅文紵衣縞帶雅貺或比於僑吳荊釵布裙髙誼每符於梁孟東坡詩森然有六女包裏布與荊】有懷覲省屢願汰歸【魏舒傳時欲沙汰郎官非其才者罷之舒曰吾卽其人也朴被而出】日食太倉之陳亦皆帝力【杜詩日糴太倉五升米漢書太倉之粟陳陳相因髙適詩耕耘忘帝力杜詩汝等豈知防帝力】人言長安之樂豈爲我曹【桓譚新論人聞長安樂出門向西笑人知肉味美卽對屠門而嚼】不自意全【見前】遂得善罷伏遇某官彌綸天縡【揚雄賦上天之縡杳旭卉兮注縡音載事也新唐書杜黃裳傳贊皆足穆天縡經國體】涵養人材椳闑扂楔各得宜與其進也【見前】風雨霜露無非教栽者培之【禮記天有四時春秋冬夏風雨霜露無非教也地載神气神气風霆風霆流行庻物露生無非教也】福遂及於容容【漢書白璧不可爲容容多後福】考亦書於下下某自非木石亦有肺腸【詩自有肺腸俾民卒狂正義云肺腸五臟之物言之以表其心元氏長慶集忝非木石粗有肺肝】烏獲力足爲器足施維其時矣伯樂過不睨遇不顧亦有命焉【俱見前】

四六標準卷五

欽定四庫全書

四六標準卷六

宋李劉撰

通交代

代董侍郎【居誼】回聶制置【子述○聶子述建昌府南城縣人紹熈中進士官至吏部侍郎尋以制置出帥西蜀已而致仕歸適有盜殺郡守朝廷遣將欲屠城子述單騎至麾下力陳民寃乃止殺其渠魁民賴以安卒諡文定按宋史寧宗嘉定十二年春正月召董居誼詣行在以新利州路安撫使聶子述爲四川制置使二月董居誼自利州遁夏四月紅巾賊張福入利州聶子述遁殺總領楊九鼎董居誼落職奪三官五月召聶子述詣行在】

聮鑣北闕不得同父母之邦【韓詩卽是聮鑣向闕時】分閫西垂玆又托子孫之契【陲是爲切本作垂說文逺邊也尙書西垂注垂逺外之名左傳虔劉我邊垂庾亮傳吾憂西陲過於歷陽杜詩起予幸斑白因是托子孫童蒙訓曰同僚之契交承之分有兄弟之義至其子孫亦世講之前輩專以此爲務今人知之者蓋少矣王元之詩古人重交代子孫不相忘】頓足欲舞【文選頓足起舞抗首髙歌東坡詩我聞其來喜欲舞】盥手修辭【盥古玩切說文澡手也左傳奉匜沃盥增韻以盆沃洗曰盥】恭惟某官節凜松筠【儲光羲詩特逹逾珪璋節操方松筠】識髙蓍蔡【蔡龜名食貨志元龜爲蔡一曰出蔡因以爲名法言樗裏子之智也使其知國如知葬則吾以疾爲蓍龜韓詩刺史肅蓍蔡】有謀猷則順於外孰窺省闥之功【尙書爾有嘉謀嘉猷則入告爾後於內爾乃順之於外汲黯傳願出入禁闥補過拾遺】非仁義不陳於前親結冕旒之眷【杜詩萬國衣冠拜冕旒柳詩天冕垂前旒】玆峻登瀛之步【唐禇亮傳太宗爲天防將軍寇難旣平於是以杜如晦房齡等十八人命圖其像使亮爲之贊號十八學士分爲三番遞宿閣下給珍膳天下傾慕謂之登瀛洲】載馳諭蜀之車【司馬相如傳乃遣相如責唐蒙等因諭告巴蜀民以非上意】騎火照山紅奏功伊邇【韓詩西來騎火照山紅夜宿桃林臘月中手把命珪兼相印一時重疊賞元功詩不逺伊邇】雪嶺界天白借重方深【雪山在威州西南一百里與乳川白苟嶺相連山有九峯上有積雪春夏不消杜詩雪嶺界天白錦城曛日黃】佇展壯猷進膺顯冊某久於蚊負甚矣防窮【俱見前】糠粃在前安得有告新之政【南史傅劌代劉元明爲山陰令問元明曰願以舊政告新令尹】山藪藏疾尙或希議故之恩【左傳山藪藏疾正議雲山有木藪有艸毒虫所聚故雲藏疾周禮八議一曰議親二曰議故三曰議賢四曰議能五曰議功六曰議防七曰議勤八曰議賓】

通項運使【寅孫】

星臨玉壘【李郃傳有二使星向益州分野詳別見玉壘山在灌縣西北二十九里湔水出焉左思賦包玉壘以爲宇郭璞江賦玉壘作東別之標杜詩玉壘浮雲變古今】冰觧金城【趙充國傳馳至金城圖上方略又水觧漕下】王人之上諸矦宜復次地官之屬【公羊傳王人者何微者也曷序乎諸矦之上先王命也周禮地官其屬六十】使臣之拜五善乃肯來天府之雄【左傳穆叔如晉晉矦享之歌鹿鳴之三三拜韓獻子使行人子員問之對曰鹿鳴君所嘉寡君也敢不拜嘉四牡君所以勞使臣也敢不重拜皇皇者華君教使臣曰必諮於周臣聞之訪問於善爲咨咨親爲詢咨禮爲度咨事爲諏咨難爲謀臣獲五善敢不重拜蜀志益州險塞沃野千里天府之土】江漢頓淸岷峨增重恭惟某官忠爲國許【周札傳以身許國死而後已孔稚珪詩本持許國志況復武功彰東坡詩許國心猶在匡時術已虛】學富家傳聖門服七歲之師【新序齊有閭丘卭年十八道遮宣王願仕宣王曰子年尙稚未有咫角驂駒而能服重致逺者也對曰不然昔者顓頊行年十二而治天下秦項橐七歲爲聖人師由此觀之卭不肖耳年不稚矣戰國防文信矦使張唐相燕弗肯行少庶子甘羅請行之文信矦叱去甘羅曰夫項橐生七歲爲孔子師今臣生十二歲於玆矣君其試臣奚遽言叱】兵法擅萬人之敵【項籍傳書足記姓名而已劍一人敵不足學學萬人敵耳】矧在鯉趨之日已聞禽拜之風【公羊傳封魯公爲周公也周公拜乎前魯公拜乎後】筆鋒萬馬之交奔【鮑照詩五說窮舌端五車摧筆鋒】才刃千牛之立觧【見前】亷而不劌出幕府之十年【劌音媿說文利傷也禮記君子比徳於玉亷而不劌義也杜詩十年出幕府】直哉惟淸典容臺之三禮【尙書夙夜惟寅直哉惟淸淮南子夏桀之時容臺振而掩覆注行禮容之臺類要太常曰容臺尙書典朕三禮】出登郡冣【魏顏斐字文林治爲雍州十郡之最】入庀郎闈【庀普弭切治也又具也左傳官庀其司】旋爲一節之趨【見前】盡司六路之餉生財有道立武足兵【詩序有常徳以立武事】爰趣覲於嚴宸謂亟登於禁甬【韓詩龍旂垂天衛云韶凝禁甬】師旅因之饑饉天顧在西【蜀志吳使張溫來聘溫問秦宓曰天有頭乎曰有之曰在何方宓曰詩云乃眷西顧以此推之頭在西方寇恂傳髙祖任蕭何於闗中無復西顧之憂】禮樂逺而光華水焉得北【杜詩愁邊有江水焉得北之朝】爰進木天之直【夢溪筆談內諸司捨屋惟祕閣最宏壯閣下穹窿髙敞相傳謂之木天】重尋蓬雪之遊【杜詩欲奪蓬婆雪外城】歷井捫參昔旣依蓮於緑水【見前】張箕舒翼今將轉粟於靑天【張衡東京賦鵝鸛魚麗箕張翼舒王濟注鵝與鸛皆陣名魚麗陣勢箕張翼舒亦陣之名杜詩轉粟上靑天】寧須漕軵之淹【軵音冗說文反推車令有防付也一曰輕車也淮南子軵車而餉馮奉世傳再三發軵】旣報賦輿之總【左傳羣臣率賦輿爲魯衞請注兵車也】月升金掌【杜詩卿月升金掌王春度玉墀】天近玉京【玉京山在成都府資縣西南五十里峭崄壁立挿天連云儼然在目上有觀曰太霄山谷詩注玉京山在香罏峯下落星寺僧開軒對之】某一介無他八年於外何幸故人之至可容老我之歸【王荊公詩老我孤主恩結艸以爲期陳后山詩老我何所懷】糠粃揚前愧無補庚癸之諾【見前】樵蘇爨後知可飽戊巳之營【韓信傳千里餽糧士有饑色樵蘇後爨師不宿飽師古曰樵取薪也蘇取艸也詩樵彼桑薪余見前】願及戍亟戒行李【韓文宵則沭浴戒行李】遣信使謝蜀道已騰父老之驩【司馬相如傳遣信使曉諭百姓師古曰誠信之人以爲使也】與將軍皆楚人亦有子孫之托【季布傳曹丘生至揖布曰僕與足下皆楚人使僕遊揚足下名於天下顧不羙乎杜詩起予幸班白因是托子孫】其爲欣幸罔旣編摩

通眉州趙開國【希濬】

魯衛兄弟之政班固後於先茅【漢書馮立與兄野王相代爲太守歌之曰大馮君小馮君兄弟繼踵相因循聰明賢知惠吏民政如魯衛徳化均周公康叔猶二君班次也左傳使魯爲之班後鄭言使魯序其次第魯人以鄭伯爵使居後余見前】召杜父母之歌揚更慙於前粃【召信臣傳百姓親愛號之曰召父杜詩傳時人方於召信臣故南陽爲之語曰前有召父後有杜母余見前】肅迎千騎【漢書東方千騎長人古辭陌上桑東方千餘騎夫壻居上頭隋盧思道日出東南隅行會待東方騎遙居最上頭徐伯陽詩欲識東方千騎歸藹藹日暮風塵起張孝祥詩千騎東方白玉鑣】敬遣防魚恭惟某官卓爾不羣飄然無敵【並見前】更生寶苑蘊金淵玉海之奇【劉向傳向本名更生通材能屬文辭淮南有枕中鴻寶苑祕書更生得之防而讀誦劉峻廣絕交論舒向金玉淵海卿云黼黻河漢梁書朱異傳異字彥和有詔求異能之士明山賓表薦異曰竊見錢塘朱異器宇宏深神表峯峻金山萬丈緣陟未登玉海千尋窺映不測】長吉錦囊挾陣馬風檣之逸【新唐書文藝傳李賀字長吉系出鄭王后七歲能文章每騎弱馬從小奚奴背古錦囊遇所得書投囊中母探囊中見所書多怒曰是兒嘔出心乃已耳杜牧之李賀集序雲煙聯綿不足爲其態也水之迢迢不足爲其情也春之盎盎不足爲其和也秋之明潔不足爲其淸也風檣陣馬不足爲其勇也瓦棺篆鼎不足爲其古也時花美女不足爲其色也荒國侈殿梗莽丘隴不足爲其怨恨悲愁也鯨呿鼇擲牛鬼蛇神不足爲其虛荒誕幻也】三峽洊依於緑水【水經注三峽謂廣溪峽巫峽西陵峽】連鑣決勝於赤云【韓詩城上赤云呈勝气又卽是連鑣向闕時】寰內五等之侯洊敭已徧【寰說文王者封畿內縣也谷梁傳寰內諸矦非有天子之命不得出會諸矦疏寰內者三都在中諸矦四面繞之故曰寰內寰音縣古縣字一音環禮記王者之制祿爵公侯伯子男凡五等注獨以矦爲名而稱諸矦者舉中而言又爾雅矦爲君故以矦言之】腰間六國之印滌濯方新【蘇秦傳使我有雒陽負郭田二頃豈能佩六國相印乎唐百官志三日洗印視其刓缺】今得蟇頥【蟇頥山在州城東七里自象耳山連峯壁立西瞰玻瓈江五十餘里至此磅礡蹲踞形類蟇頥故名宋陸務觀詩玻瓈江上栁如絲行樂家家要及時只怪今朝空巷出使君人日宴蟇頥張逺宵詩水突蟇頥灘穿龍】大似雞肋【見前】然四蜀衣冠之郡宜煩禮樂之英【巴蜀黔漢爲四蜀唐通義志士以名節相尙東漢時多死節光武嘉之曰士大夫之郡也】在三蘇翰墨之塲宜著文章之守【杜詩往者十四五出遊翰墨塲栁詩足逸詩書囿鋒搖翰墨塲六一居士詞文章太守揮毫萬斛一飲千鐘】尙念黎侯之晚賦【東坡眉山逺景樓記太守黎矦希聲先君子之友人也作逺景樓吾州之人求文以爲記軾將歸老故丘布衣幅巾從邦君於其上酒酣樂作援筆而賦之以頌黎侯之遺愛尙未晚也】無爲叔度之暮來【見前】千里之駒原隰每懷於靡及【劉徳傳徳字路叔少修黃老術有智略少時數言事召見甘泉宮武帝謂之千里駒師古曰言若駿馬可致千里也年齒防少故謂之駒按千里駒數見史傳難以悉舉姑列其目劉徳之外魏曹休晉傅咸劉曜符朗宋張敏梁蕭映王規劉杳王茂任昉齊丘仲孚袁昂北魏李孝伯袁曜北齊馮翊王潤崔昂元文選後周杜杲隋張幹威唐李暠成王千里詩皇皇者華於彼原隰駪駪徵夫每懷靡及注徵夫謂使臣駪駪多貌使臣之行必有上介眾介旣受君命當速行毎人懷其私相稽畱則於事將無所及】九罭之鱒朝廷何患其不知【鱒音樽詩九罭之魚鱒魴我覯之子衮衣繡裳注緵罟謂之九罭孫炎曰九罭謂魚之所入有九囊也鱒才損反郭璞云似鯶子赤眼者江東人呼魴魚爲鯿疏鱒魴是大魚處九罭之小网非其宜以興周公是聖人處東方之小邑亦非其宜詩序九罭羙周公也周大夫刺朝廷之不知也魏相傳朝廷已深知弱翁治行方且大用矣】某夙托門朋更連鄰防豈料托子孫之契又將合郡國之符【俱見前】綈袍戀戀願見故人【範雎傳以綈袍戀戀有故人之意索隱曰綈厚繒也音啼蓋今之絁也】步屧村村久誇新尹【杜詩步屧隨春風村村自花栁田翁逼社日邀我甞新酒酒酣誇新尹蓄眼未見有】恐鞭其後俾營斜谷之木牛【莊子善養生者若牧羊然視其後者而鞭之蜀志建興九年出軍圍祁山始以木牛運十二年由斜谷出始以流馬運】幸疾其驅式慰並州之竹馬【韓文無疾其驅天子有詔郭伋傳伋前並州素結恩徳始至行部至河西羙稷有童兒數百各騎竹馬道次迎拜伋問兒曹何自逺來對曰聞使君到喜故來奉迎伋辭謝之】其爲忻幸罔旣敷宣通徐架閣【天麟○宋四朝史何執中傳執中爲吏部尙書以四選按集吏藏於家以舞文取賄請置架閣庫命官蒞之以主管尙書某官架閣爲名或遇其廢則以省郎兼之否則以六部監門兼之徐天麟淸江人開禧初進士累官武學博士論對言人主當持心以敬通判惠潭二州權英徳府所至興學明教有惠政著兩漢防要漢兵夲末西漢地理疏山經等書】

隨冠蓋於京華昔焉托契【鄒陽傳使者冠蓋相望杜詩悄悄憶京華又旅食京華春】主文書於幾閣今乃爲僚【漢刑法志文書盈於幾閣典者不能徧覩】偶因越尊俎而代庖人之勞又可封府庫以待將軍之至【俱見前】不容禮緩敢用書先恭惟某官南州髙士之家【徐穉傳郭林宗有母憂穉往弔之置生芻一束於廬前而去眾怪不知其故林宗曰此必南州髙士徐孺子也】西園先生之子【天麟爲徐夢筆商老從子西園先生蓋其父也】通介寧從世俗不煩孟徳之疑【魏志徐邈字景山魏國初建爲尙書郎時科禁酒而邈私飲校事趙達問以曹事邈曰中聖人太祖甚怒盧欽著書稱邈曰或問欽徐公當武帝時人以爲通自在涼州及還京師人以爲介何也欽曰往者毛孝先崔季珪等用事貴淸素之士皆變易車服以求名髙而徐公不攺其常故人以爲通比來天下奢靡轉相效仿而徐公雅尙自若不與俗同故前日之通乃今日之介也】名位豈肯卑微眞符釋氏之送【杜陵徐卿二子歌君不見徐卿二子生絕奇感應吉夢相追隨孔子釋氏親抱送並是天上麒麟兒吾知徐公百不憂積善衮衮生公矦丈夫生兒有如此二雛者名位豈肯卑微休】蔚然三館之望【西京雜記平律矦三館一曰欽賢次曰翹材次曰接士東坡詩三館曝書防蠧毀注三館謂昭文集賢史館總名崇文院也】已在八年之前誰令甲科亦補文學之掌故【匡衡傳衡射防甲科不應令儒林傳歲課甲科四十人爲郎中乙科二十人爲太子舍人丙科四十人補文學掌故】聊復庚約卽是翰林之主人【揚雄傳借翰林以爲主人子墨爲客卿以風】某偶獲交龜【應劭漢官儀云印者因也龜者陰也抱甲負文隨時蟄藏以示臣道功成而退衛宏漢舊儀中二千石銀印龜紐大經龜緺孔愉傳印龜左顧梁陸倕敎謬叨龜組竊願已祗】眞成附驥【史記伯夷傳顏淵𨿽篤學附驥尾而行益顯漢書樊酈傳贊方其鼓刀僕禦販繒之時豈自知附驥之尾勒功帝籍慶流子孫哉後漢書隗囂傳蒼蠅之飛不過數步卽托驥尾得以絕塵】合而離離而合詎知有聮事之期【史記老子傳始秦與周合而離離五百歲而復合】同自異異自同又當廣結交之句【盧仝與馬異結交歌昨日仝不仝異不異是謂大同而小異今日仝自仝異自異是謂仝不往兮異不至韓詩往年弄筆嘲同異怪辭驚眾嘲不已】

通魏府判【岠】

李膺非昔自應陪澤畔之大夫【南史蜀士李膺有才辯西昌矦藻使至都武帝謂曰今李膺何如昔李膺對曰今勝昔昔事桓靈之主今逢堯舜之君帝嘉其對以爲益州別駕詳見前屈原漁父屈原旣放行吟澤畔顏色憔悴漁父見而問之曰子非三閭大夫與】魏相有孫顧亦補黔中之上佐【新唐書魏徴傳徴五世孫謩爲宰相議事讜切無所回畏宣宗甞曰謩名臣孫有祖風朕心憚之】將托交龜之契盍修致鯉之恭【並見前】恭惟某官家夲黃扉【翰苑新書漢丞相金印紫綬黃扉黒幡所以異車服於百辟也】心如白屋【吾丘壽王傳由窮巷起白屋師古曰白屋以白茅覆屋也蕭望之傳致白屋之意師古曰謂白蓋之屋以茅覆之賤人所居】風烈挺挺稱故國之世臣【新唐書魏謩傳謩之議論挺挺有祖風烈詩所謂是以似之者歟】領袖堂堂成外家之宅相【魏舒傳少孤爲外家寧氏所養寧氏造宅相宅者云當出貴甥外祖母以魏氏甥小而慧意謂應之舒曰當爲外家成此宅相爲相國參軍文帝深器重之每朝會目送之曰魏舒堂堂人之領袖也梁書王規傳規子褎七歲能屬文外祖袁昻重之謂賓客曰此兒當成吾宅相北史李繪傳舅邢晏與繪淸談嘆其髙逺每嘆曰若披雲霧如對珠玉宅相之寄良在此矣】聞塤篪之伯仲【見前】皆規矩於髙曽【爾雅王父之考爲曽祖王父曽祖王父之考爲髙祖王父晉書周訪傳贊曰子曰孫重規疊矩】白眉最良【蜀志馬良字季常襄陽人兄弟五人並有才名鄕裏爲之諺曰馬氏五常白眉最良良眉中有白毛故以稱之】黒頭必貴【晉書諸葛恢傳弱冠知名庾亮甞謂曰明府當爲黒頭三公王珣傳桓溫謂之曰王掾當作黒頭公北史元彧傳崔光見彧謂人曰黒頭三公必此人也】顧屈閬風之步【昆侖山有三角其一正北幹星辰之輝曰閬風巓其一正西曰圃臺其一正東名昆侖宮皆仙人所居張衡賦似閬風之遐阪杜詩閬風圃與蓬壺中有髙堂天下無】來監巫水之州【栁文武岡銘巫水之磻】此地之峻嶺崇岡昔罕羣賢之至【王右軍蘭亭序羣賢畢至少長咸集此地有崇山峻嶺茂林修竹】同坐之淸風明月近方別駕之添【見前】公胡爲乎來哉【李詩嗟爾逺道之人何爲乎來哉】民何修而得此但恐傍觚稜之月【西都賦上觚稜而棲金爵觚稜闕角也東坡詩回首觚稜一夢中又璧月掛罘罳珠星照觚稜】難久淹緹屏之星【黃霸傳別駕車緹油屏豫章列士傳孔恂字巨卿爲別駕別駕車舊有屏星如刺史車刺史因怒欲去之恂曰徹去屏星毀國舊儀別駕可去屏星不可去乃止】不俟突黔【見前】卽迎泥紫【漢舊儀天子六璽皆以武都紫泥封之李詩天書降紫泥又銜出紫泥封杜詩亨衢照紫泥】某一寒竊祿再暑負丞【韓文余不負丞而丞負余】北山久笑於驚猿【北山移文蕙帳空兮夜鶴怨山人去兮暁猿驚】南嶽忻迎於鳴鳯【杜詩佇鳴南嶽鳯】半載之期非逺尺書之貢敢稽願察來何暮之謡及瓜而代【俱見前】庶幾推不去之令接淅而行【鄧攸傳謝令推不去】

通武岡權通判譚知錄【良弼】

湘濱試吏綴寮寀於元昆【髙祖紀及壯試吏注初官曰試吏昆通作晜說文周人謂兄曰昆儀禮疏昆兄也杜詩戮力自元昆韓文受命於元兄】黔鄙轉丞附交承於貴介【武岡銘序黔巫東鄙藍田縣丞防壁記再轉而爲丞玆邑左傳王子圍寡君之貴介弟也劉伶傳貴介公子縉紳處士】旣共飲玻瓈之水【東坡詩我家眉山陰與子同一邦相望六十里共飲玻瓈江今按玻瓈江在眉州蟇頥山下卽岷江也源出岷山瑩若玻瓈因名一名蟇頥津卽唐田令孜沈孟昭圗處】又並馳琬琰之山【昌黎陪杜侍禦遊湘西兩寺詩深林髙玲瓏靑山上琬琰】托契良多修辭敢後恭惟某官魯沂華冑【梁史何昌寓爲吏部尙書有閔姓求官者昌寓問是誰後曰閔子騫昌寓笑曰遙遙華冑】虞學髙流【禮記有虞氏養國老於上庠注上庠太學也在西郊】所謂傑然摘頷不難於取第【韓詩連年收科第若摘頷下髭】式相好矣因心尢篤於友兄【詩兄及弟矣式相好矣無相猶矣又維此王季因心則友則友其兄注善兄弟曰友】屈從樾防之淸【淮南子盥汗交流休樾防則脫然而喜注樹如車蓋狀爲樾言多陰也又武王防暍人於樾下而天下懷之感於恩也】良見棣華之厚【詩棠棣之華鄂不韡韡凡今之人莫如兄弟】玆借糾曹之望【糾吉酉切或作糺察也周禮大司徒糾萬民】式隆監郡之權【職官分紀闕宗時中丞孫汴上言通判古監郡闕一州利害全籍論議與近下僚屬不同乞今後闕

移藩鎭不得奏辟通判上曰州郡設通判夲與闕

判一郡之事知州有不法者得舉奏之今旣辟闕

恩地事有不可必不執守卿言極闕

只得辟簽判一員】行矣章交【劉向傳章交公車】亟其圭覲【詩以其介圭入覲於王注以其所藏之大圭入行覲禮而見於王】某里閭晚出閥閱早凋昨倚席之不才投閒乃分【後漢書儒林傳自安帝覧政薄於藝文愽士倚席不講朋徒相視怠散樊準傳博士倚席不講儒者競論浮麗韓文投閒置散乃分之宜】玆題輿之有命佐治何能【唐中宗授李承嘉戶部尙書制栢臺憲府髙膺弄印之榮芝甸神州獨著題輿之任中興會要知成都席益奏州郡置倅所以佐郡守之治入則貳政出則按縣】所幸規矩之陳前可容瓦石之在後【孫綽傳沙之汰之瓦石在後】友一鄕之善舊正賴於告新歌別駕之功今敢希於勝昔【王祥傳祥字休徴徐州刺史呂虔檄爲別駕委以州事於是冦盜充斥祥討破之州界淸靜時人歌之曰海沂之康實賴王祥邦國不空別駕之功余見上條】

通李制機【元龍】

望太白於岷峨知登上佐【東坡詩西望太白橫岷峨注太白鳯翔山也岷峨蜀山也】辭石洪之瀍谷幸托底寮【昌黎送石處士序先生居嵩邙瀍谷之間東坡詩靑衫莫厭百僚底山谷詩李侯畫隱百僚底又法當憔悴百僚底又從軍補掾百僚底】漫期飛逐於冥鴻【法言鴻飛冥冥弋人何簒焉】敢恥棄余之竹馬【殷浩傳浩少與桓溫齊名而每心競溫旣以豪傑自許每輕浩浩不知憚也及浩廢溫語人曰少時吾與浩共騎竹馬我棄去浩輙取之故當出我下也】斐裁手筆【南史王儉傳手筆典裁爲當時所重範曄傳手筆差易於文不拘韻故也韓文貶損道徳乃至手筆以問之】敬控心期【楊公筆錄宋向桞與顏竣友善竣貴栁貧曰我與士遜心期久矣豈可以勢利處之任彥升詩中道遇心期栁詩誰爲後來者當與此心期陳后山詩得失妍蚩只自知略容千載有心期王荊公詩心期自與眾人殊山谷詩少日心期轉謬悠又心期曉月秋霜又心期誠不淺】恭惟某官飛譽隱谹【仇覧傳今日太學曵長裾飛名譽者皆主簿後耳盧照鄰詩伊人表時彥飛譽滿司存谹音橫亦作揚雄傳隱隱】掞材良實大科異等一翁二季之相望【陳后山贈二蘇公詩異人間出駭四方嚴主陳李司馬揚一翁二季對相望奇寶橫道驥服箱誰其識者有歐陽大科異等固其常小卻盛之白玉堂望平聲】鉅典雄編三史六經之可亞【詩書樂易禮春秋爲六經書詩春秋爲三史又史記兩漢書爲三史】君陳父祖固存世績【見前】越公兒郎信有家風【新唐書楊禮傳禮字履莊素弟之子太宗徵遼拜兵部侍郎領步騎二十四軍跳出賊背所向披靡帝壯之謂徐敬宗曰越公兒郎故有家風還拜中書侍郎遷司農卿】滿腹精神燭照數計而龜卜【溫嶠傳錢世儀精神滿腹韓文若河汱下流而東注若駟馬駕輕車就熟路而王良造父爲之先後也若燭照數計而龜卜也】撐腸文字日光玉潔而蛟翔【盧仝詩三椀搜枯膓惟有文字五千卷東坡詩撐膓拄腹文字五千卷李漢韓文序詭然而蛟龍翔蔚然而虎鳯躍鏗然而韶鈞鳴日灮玉潔周情孔思千態萬貌卒澤於道徳仁義炳如也】若爲碧落之功名【碧落天也李陟詩碧落髙髙云萬里王維詩鳯扆朝碧落又碧落風煙外李白詩步綱繞碧落】淹此靑油之談笑【韓愈與李正封聨句從軍古云樂談笑靑油幕燈明夜觀棊月暗秋城柝】辟書薦墨一飛皆可以衝天【六一居士集未幹薦禰之墨已彎射羿之弓山谷詩更磨薦禰墨推挽起疲懦淳於髠傳此鳥不飛則已一飛衝天不鳴則已一飛驚人】檄筆幙謀三進顧遲於及霤【韓詩檄筆無與讓幕謀職其膺左傳三進及澑而後視之正義云澑謂檐下水澑之處入門伏而不省起而更進三進而及於君之屋漏言廹於公之前也】諒惟中幄【張良傳運籌帷幄中】正借前籌【張良傳臣請借前箸以籌之張晏曰求借所食之箸用指畫也韓詩玆道誠可尙誰能借前籌】斟酌損益必盡忠言【出師表斟酌損益進盡忠言則攸之禕允之任也】治法徵謀抑有主出【韓文方今防聚於垣師環其疆農不耕收財粟殫亡吾所處地歸輸之塗治法徵謀宜有所出】竊聞機筦徑卽州麾君薄淮陽耶寧更迂朱幡之駕【汲黯傳君薄淮陽耶吾今召君矣景帝紀詔曰吏者民之師也車駕衣服宜稱令長吏二千石車兩朱幡注幡車之蔽也後漢書輿服志二千石皆皂蓋朱兩幡】誰逾仲卿者會卽趨丹掖之班【王章傳初章爲諸生學長安獨與妻居章疾病無被臥牛衣中與妻決涕泣妻呵怒之曰仲卿京師尊貴在朝廷人誰逾仲卿者今疾病困戹不自激卬乃反涕泣何鄙也王僧孺表神夢紫霄心飛丹掖】某無挾而窮不殖以落【見前】上靑天而仰脇頃逄三峽之倒流【李詩蜀道難難於上靑天又捫參歷井仰脇息杜詩詞源倒流三峽水】瞻白日於舉頭還望九門而郤走【韓詩孟生江海士古貌又古心豈識天子居九重鬰沈沈一門百夫守無籍不可尋遷延乍卻走驚怪靡自任舉頭看白日泣涕下霑巾】偶文翁剖符之再駐【文翁傳景帝末爲蜀郡守仁愛好教化杜詩得歸茅屋赴成都眞爲文翁再剖符】許於思棄甲而復來【左傳宋城華元爲植巡功城者謳曰睅其目皤其腹棄甲而復於思於思棄甲復來於思多須貌】舊政旣幸於告新大事又忻於從長【周禮大事則從其長小事則專逹】豈無他人不如同姓後先兩托於交承【詩有枤之杜其葉菁菁獨行睘睘豈無他人不如我同姓嗟行之人胡不比焉人無兄弟胡不佽焉】旣見君子庶幾有臧早夜一期於規誨【詩未見君子憂心怲怲旣見君子庶幾有臧韓文敢不敬蚤夜以求從祝規】

通吳運幹【彬】

登畿入幕濫同賓客之聯【顏延年詩結綬登王畿余見前】授印合符將托子孫之契【見前】恐以我而爲簡敢修辭而立誠恭惟某官學業醇明器資凝逺長卿淩雲之气入室何難【司馬相如傳相如旣奏大人賦天子大悅飄飄有淩雲气遊天地之間意法言如孔氏之門用賦也則賈誼升堂相如入室矣】興公擲地之聲摩空有素【孫綽傳甞作天臺山賦辭致甚工初成以示友人範榮期云卿試擲地當作金石聲也李賀詩殿前作賦聲摩空筆補造化天無功】自來歸於韶石【韶石山在韶州曲江縣北四十里相傳舜奏樂於此奇石三十六韶之山多奇而韶石爲最防闕又韶石之奇絕者王荊公詩沄沄曲江水天借九秋色樓臺飛半空秀气盤韶石東坡詩首參虞舜嘆韶石次謁六祖登南華詳別見】謂徑上於瀛洲【見前】顧煩上界之官【韓詩上界眞人足官府豈如散仙鞭笞鸞鳯終日相追陪】更贊中都之漕【杜氏通典漢興髙皇帝時漕轉山東之粟以給中都官歲不過數十萬石中都官謂京師之官府】駕輕車就夷路聊養修名【韓文若駟馬駕輕車就熟路而王良造父爲之先後也離騷老冉冉其將至兮恐修名之不立】入太學招諸生請觀近比某不堪索米又復泛蓮【俱見前】敢圖觧後之間適有交承之好隴西李愽與處者所敬惟賢【韓文送楊支使序愈聞當今藩翰之賓客惟宣州爲多賢與之遊者二人隴西李愽淸河崔羣羣與愽之爲人吾知之道不行於主人與之處者非其類𨿽有享之以季氏之富不一日畱也愈未甞至宣州而樂頌其主人之賢者以其取人信之也】河南吳公甞學焉自今以始【賈誼傳河南守吳公聞誼秀材召置門下文帝聞吳公治平爲天下第一故與李斯同邑而甞學事焉詩自今以始歲其有】

通兩浙林運幹【良顯】

湖船一笑夙傾觧後之心【薛宣傳壹關爲樂師古曰壹關謂一爲歡笑耳關古笑字】冰幕同僚彊附交承之契【韋蘇州詩文史臺中妙冰壺幕下淸】望筍輿而來止【張耳傳箯輿前師古曰箯輿者編竹木以爲輿北堂書鈔云亦云筍輿】飭竿牘以斐然【見前】恭惟某官秀出三山譽騰四海摩空作賦能瘖萬馬之聲【李賀詩殿前作賦聲摩空東坡三馬贊振鬛長鳴萬馬皆瘖】發防決科卓踞六鼇之首【法言須以發防決科列子使巨鼇十五舉首而戴之又一釣而連六鼇】采魯芹於泮水【詩思樂泮水薄采其芹魯矦戾止言觀其旂注泮水泮宮之水也芹水菜也言水則采取其芹宮則采取其化】燃楚竹於淸湘【栁詩漁翁夜傍西巖宿曉汲淸湘燃楚竹】借未爲國子之先生亦合入文學之掌故【見前】顧屈淸廟之器【新唐書李玨傳玨爲殿中侍禦史宰相韋處厚曰淸廟之器豈擊搏才乎除禮部員外郎】來贊皇華之灮飄气淩雲寧肯久依於緑水舉頭見日便應直上於靑霄【俱見前】某拆襪短材【北夢瑣言僞蜀韓昭仕至禮部尙書文思殿大學士粗有文章至於琴棋書算射法悉皆渉獵以此承恩於後主時有朝士李臺嘏曰韓八座事藝如拆襪綫無一條長時人韙之】濫巾末屬【北山移文濫巾北嶽】偶然承乏遂供越俎之勞【左傳攝官承乏杜詩雅薦非承乏】正爾失眞久抱佩環之愧屬聞行李之問道【俱見前】喜至卷書而欲狂【杜詩謾卷詩書喜欲狂】江漢以濯之豈但慰懷賢之渇艸木吾味也庶幾慰承教之私【左傳季武子曰今譬艸木寡人在君君之臭味也又譬諸艸木吾臭味也臭味言同類也文選臭味風雲千載無爽】

通潭州劉教授【時可○潭州古三苖國秦漢長沙郡晉置湘州隋置潭州宋屬荊湖南路武安軍節度湖南安撫轉運司治所在焉詳別見】

祭孫寶之竈旣竭吾才【見前】倚仲尼之墻此非子坐【法言倚孔子之墻弦鄭衛之聲誦韓莊之書余見前】懷哉觧去【詩懷哉懷哉曷月子還歸哉注懷安也思鄕裏處者故曰今亦安不哉安不哉何月我得還歸見之哉】賢者鼎來【見前】是𨿽期會之偶然【賈誼傳大臣特以簿書不報期會之間以爲大故師古曰言特以簿書期會爲急劉昆傳偶然耳】彊曰交承亦可也恭惟某官學有源夲行無瑕玼【玼音疵玉中石也亦作疵左傳予取予求不爾瑕庛韓詩佳句喧眾口考官敢瑕玼】自題千佛之姓名宜展三神之步武【俱見前】居官能大何嫌枳棘之棲【栁文能使所居官大詳見前】匪我求蒙思樂藻芹之采【易匪我求童防詩思樂泮水薄采其芹又思樂泮水薄采其藻注藻水艸】槃槃潭府【槃盤同韓詩潭潭府中君】犖犖楚材【犖力角切史記天官書此其犖犖大者左傳𨿽楚有材晉實用之孟浩然詩共理分荊國招賢貴楚材】人非生知之其必由學【禮記君子如欲化民成俗其必由學乎】教亦多術矣先致其知道夲諸身士速哉肖【法言速哉七十子之肖仲尼也】舞雩沂水共觀夫子之循循發軔天津卽繼諸公之衮衮【軔音認王逸云止輪木去木動輪而發行天津卽析木之津在箕鬥之間日月五星於此往來故謂之津離騷朝發軔於天津兮夕余至乎西極】某彊顏越俎【見前】矯首望塵【思賦仰矯首以遙望兮魂惘而無儔余見前】佩有若之環此難久假叱王尊之馭所冀疾驅【俱見前】

通善化盧縣丞【補之○善化夲漢臨湘縣地宋析置與長沙俱潭州倚郭縣】

請鄰祭竈不知枳棘之棲【見前】越俎代庖定匪竹松之對【韓文南墻鉅竹千挺對樹二松日哦其間】懷哉觧去賢者鼎來【俱見前】請從臭味之同【郭璞贈溫嶠詩人亦有言松竹有林及爾臭味異苔同岑】試論踐更之代【見前】恭惟某官胸蟠萬卷【山谷詩胸蟠萬卷夜灮寒筆倒三江硯滴幹又故衣未補新衣綻空蟠胸中書萬卷】學綜九流【見前】人見千佛之姓名有坐涎者【賈誼新書垂涎相告杜詩道逢麯車口流涎】渠知一第之混子眞摘頷然【見前】惟其具大受之規模故不辭小官於州縣九年考績再轉爲丞亟辭禹穴之雲煙【史記太史公自序上防稽探禹穴張晏曰禹巡狩至會稽而崩因葬焉上有孔穴民間曰禹入此穴正義曰吳越春秋禹登委宛之山發石乃得金簡玉字以水泉之脈山中又有一穴深不見底謂之禹穴杜詩南尋禹穴見李白】來慰湘江之艸木守經據古寧肯破崖岸而爲文【貢禹傳生有伯夷之亷史魚之直守經據古不阿當世韓文博陵崔斯立種學績文以蓄其有旣噤不得施用則盡析去牙角一躡故迹破崖岸而爲之爲之一作爲文】騰實飛聲會卽登瀛洲而入直【見前】某非據而據【系辭非所據而據焉】時行則行顚倒衣裳公豈嫌於李下【詩東方未明顚倒衣裳古詩君子防未然不處嫌疑間田不納履李下不整冠】簸揚糠粃我眞愧於盧前【新唐書文防傳盧照鄰駱賓王皆以文章齊名天下稱王楊盧駱四傑楊烱甞曰吾愧在盧前恥居王后】幸叱馭而疾驅卽裹章而送上【俱見前】子生孫孫生子且彊附於交承【列子子又生孫孫又生子】余負丞丞負余姑別容於商防【韓文余不負丞而丞負余漢書揚防古今防克角切說文敲擊也博雅揚防都凡也徐曰防之言罩也人謂粗略而舉之曰揚防集韻大舉也又虛郭切手反復也韓詩聖籍飽商防劉子史通序載削餘暇商防史篇】

四六標準卷六

欽定四庫全書

四六標準卷七

宋李劉撰

謝除授【內除】

代魏兵部【了翁】除編修檢討謝丞相【魏了翁嘉定十五年被召入對蓋去國十有七年矣上嘉納其言進兵部郎中俄攺司封郎中兼國史院編修官職官分紀太平興國八年以楊文舉爲國子丞史館編修朝野雜記淳化二年以殿中丞郭延澤太子右贊善大夫董元亨並爲史館檢討紹興九年詔史館見修徽宗實錄以實錄院爲名檢討官無定員令提舉秦檜辟差近制檢討官六員嘉定二年曽君自起居郎兼檢討官除侍郎當陞修譔而員數已溢乃防防以檢討官系銜俟將來有闕日陞以從官爲檢討官蓋自曽君始也】

郎省眞除叨綴夏官之屬【岑參詩華省謬爲郎周禮四曰夏官其屬六十掌邦政】史闈假寵仍綢東觀之書【陸機洛陽記東觀在南宮髙闕十二間介於承風觀和帝紀帝幸東觀閱篇籍博藝術之士以充其官竇章傳太僕鄧康薦章入東觀爲校書郎黃香傳詔詣東觀讀未見書酷吏傳髙彪舉孝亷爲郎中校書東觀吳華覈傳東觀儒林之府當講校文藝處定疑難漢時皆名學碩儒乃任其職】曽微共二之材【左傳祝佗曰臣展四體以率舊職猶懼不給而煩刑書若又共二徼大罪也共二共二職也謂祝與嘉好之事】況冒兼三之【魏了翁傳嘉定十五年了翁被召入對進兵部郎中俄攺司封郎中兼國史院編修官】一陶厚甚【崔駰傳壞冶一陶】重拜悚然【左傳敢不重拜】竊以兵書之在史家近分四種【漢書藝文志漢興張良韓信序次兵法凡百八十二家刪取要用定著三十五家諸呂用事而盜取之武帝時兵政楊僕捃摭遺逸紀奏兵錄猶未能備至孝成命任宏論次兵書爲四種四種謂權謀形勢陰陽伎巧】文事之有武備古號二塗【家語有文事者必有武備有武事者必有文備】故長槍大劍𨿽有毛錐之嘲【唐白樂天與元微之應制各有纖鋒細毫之筆攜以就試相顧而笑目爲毫錐故白贈元詩云策目穿如札毫鋒利似錐五代史史肇傳肇曰安朝廷定禍亂直須長槍大劍若毛錐子安足用哉三司使王章曰無毛錐子軍賦何從集乎毛錐子蓋言筆也山谷詩收拾從來古錦囊今知老將敵難當囊中尙有毛錐子花底樽前作戰塲】而亂臣賊子難免麟筆之懼【吳融詩偶持麟筆侍金閨盧綸詩麟筆刪金篆】欲兼美職宜屬全材如某者見謂迂疎藐無操挾少徒志科名之苟得壯始知事業之無窮頃因去蓬島之船【了翁傳開禧元年召試學士院攺祕書正字明年遷校書郎以親老乞外補】甘回泛瞿唐之棹【僧圓澤詩郤回煙棹上瞿唐了翁丁生父憂觧官心喪】旣徧塵於藩閫【釋詁塵久也歷官漢州眉州】亦洊駕於軺軒【嘉定四年擢潼川路提防刑獄公事八年兼提舉常平等事遷轉運判官遂寧闕守了翁行郡事十年遷直祕閣知瀘州主管潼川路安撫司公事】州縣十七年詎曰期年之去國【嘉定十五年被召入對自了翁去國十有七年矣】水陸八千里寧論千里而見王敢圖三朝之會同【班固東都賦春王三朝會同漢京】倏防一札之收召【後漢書一札十行】義難俟駕禮合造朝甫入覲於朶云【東坡詩一朶紅雲捧玉皇注翼聖傳玉皇君居於云房常有紅雲繞之】遄進班於列宿【後漢書郎官上應列宿】載惟文昌之務【天文志斗魁載匡六星曰文昌宮又文昌在斗西北子亥之間後天文志文昌爲貴臣後百官志法文昌尙書出納王命敷奏萬機斯乃文昌天府晉天文志文昌六星在北斗魁前天之六府也主集計天道晉百官志注尙書令是謂文昌天府唐天文志文昌天之六司劉伯疏八座比於文昌二丞方於管轄】尢嚴武部之司【通典魏置五兵尙書謂中兵外兵騎兵別兵都兵晉因之後魏有七兵尙書後周置大司馬唐因之龍朔二年攺司戎大常伯光宅元年攺夏官尙書天寶十一載攺武部】蓋五材民並用之古無去兵之理【左傳天生五材民並用之廢一不可誰能去兵兵之設久矣所以威不軌而昭文徳也】而多壘士之恥也今當整旅之時【壘音磊曲禮四郊多壘此卿大夫之辱也注數見侵伐則多壘】矧不崇朝之間【詩曽不崇朝又崇朝其雨傳崇終也從旦至食時爲終朝公羊傳不崇朝而雨】兼綴編年之職【新唐書元徳秀傳蕭頴士罪子長不編年而爲列傳後世因之非典訓也劉子史通陸機晉書列紀三祖直序其事競不編年年旣不編何紀之有又紀者編年也傳者列事也編年者歷帝王之歲月猶春秋之經紀事者錄人臣之行狀猶春秋之傳】昔揚雄經歲餘之待詔僅試郎員【揚雄傳大司馬王音奇其文雅薦雄待詔歳余奏羽獵賦除爲郎給事黃門】至韓愈願年老而著書尙辭史筆【昌黎答張籍書吾子論排釋老不若著書然有一說化當世莫若口傳來世莫若書又懼吾力文未至也三十而立四十而不惑吾於聖人旣過之猶懼不及矧今未至請待五六十然後爲之冀其少過也河東論史官書退之宜思可爲速爲果卒以爲恐懼不敢則一日可引去又何以云行且謀也文選使名掛史筆】蛙固難於語海【莊子井蛙不可與語海者拘於虛也夏虫不可與語冰者篤於時也】蚊詎可以負山恭惟某官柱石九筵【並見前】權衡庶彚【彚類也易庶類蕃殖】合臯陶合稷契天知許國之心【周札傳以身許國死而後已杜詩丈夫誓許國憤惋復何有東坡詩許國心猶在匡時術已虛】若伊陟若巫賢人仰傳家之學【尙書在昔成湯旣受命時則有若伊尹在太戊時則有若伊陟巫咸在祖乙時則有若巫賢】調十五載更弦之化收七十城憑軾之功【俱見前】𨿽當百志之惟熙【尙書疑謀勿成百志惟熙】益思九徳之咸事【尙書九徳咸事俊乂在官】必欲與天地而相似【系辭與天地相似故不違知周乎萬物而道濟天下】不容委人物以眇然【見前】猥挈孤蹤亦污髙選某敢不勉思厥職惟旣乃心乏姚崇奏決之材恐空塵於戎部【新唐書姚崇傳爲濮州司倉參軍遷夏官郎中契丹擾河北兵檄叢進崇奏決若流武后賢之卽拜侍郎塵字重前】成魏收直筆之願當圖勉於防書【北齊書魏收傳初帝令諸臣各言所志收曰臣願得直筆東觀早成魏書故帝使收專其任勅收曰好直筆我終不作魏太武誅史官】

代鐘監丞【震】除祕書省著作郎謝丞相【鐘震湘潭人受業朱文公建主一書院講道鄕士夫咸宗之學者稱爲主一先生著作郎歷代沿革不常宋初以爲寄祿官元丰正名始實有職掌修篹日曆祭祀祝辭則著作郎佐之】

渉筆膠庠正覺丞哉之負【韓文丞渉筆占位署惟謹注渉或作濡東膠學名禮記養國老於東膠注膠之言糾也所以糾察王事疏東膠亦太學在國中王宮之外方氏曰飾也飾物者所以致其文韓文丞哉丞哉余不負丞而丞負余】濫竽冊府復叨儒者之榮【梁書庾肩吾傳懷防知慙濫竽自恥穆天子傳天子西登昆侖見王母癸巳至於羣玉之山先王所謂防府也東坡集皆儒者之極榮豈駑材之所稱余見前】蛻凡骨於髙明聳危肝而感激切以圖書之府實通天上之星辰【晉天文志東壁二星主文章天下圖書之祕府也星明王者興道術行國多君子星失色大小不同王者好武經士不用圖書隱李泌傳月蝕東壁泌曰東壁圖書之府吾以宰相並學士當之矣】英雋所躔不受人間之風日【方言躔歷也日運爲躔月運爲脧徐氏曰星之躔次星所履行也吳都賦英雄之所躔余見前】未能免俗【見前】何自爲郎【馮唐傳父老何自爲郎師古曰言年已老矣何乃自爲郎也】左太衝之賦三都始求此職【左思傳思欲賦三都會妹芬入宮移家京師乃詣著作郎張載訪岷卭之事遂搆思十年門庭藩混皆著筆硯遇得一句卽便疏之自以所見不愽求爲祕書郎】岑文夲之奏二頌乃稱是官【新唐書岑文夲傳貞觀元年除祕書郎兼直中書省太宗旣籍田又元日朝羣臣文夲奏籍田三元頌二篇文致華贍李靖復薦於帝擢中書舍人】況黃道日月之明【月令正義日有九道考靈曜曰萬世不失九道謀鄭注河圖帝覽嬉曰黃道一靑赤白黒道各二日春從靑道夏赤秋白冬黒續歷志賈逵論星圖有規法日月實從黃道山谷詩日月黃道明桃李春畫永】値紫皇春秋之富【晉天文志紫微宮鉤陳口中一星曰天皇大帝史記齊悼惠世家髙後崩皇帝春秋富未能治天下山谷詩紫皇訪問富春秋】鏘韶鈞而蔚虎鳳邁漢九流【李漢韓文序諸史百子皆搜抉無隱汗瀾卓踔奫澄深詭然而蛟龍翔蔚然而鳯虎躍鏘然而韶鈞鳴余見前】充棟宇而汗馬牛過唐四庫【桞文其爲書處則充棟宇出則汗牛馬新唐書藝文志序貞觀中魏徴虞世南顏師古繼爲祕書監請購天下書藏於內庫宗置修書院於著作院其後大名宮光順門外東都明福門外皆創集賢書院學士通籍出入旣而太府月給蜀郡麻紙五千畨季給上谷墨三百三十六丸歲給河間景城淸河愽平四郡兔一千五百皮爲筆材兩都各聚書四部以甲乙丙丁爲次列經史子集四庫其夲有正有副軸帶帙籖皆異色以別之】職固鄰於書蠧【蠧都故切說文木中虫韓詩豈殊蠧書虫生死文字間】名亦近於郎烏【漢天文志五帝坐後聚十五星曰哀烏郎位】是爲淸資宜擢素望【南史範泰傳泰卒議贈開府殷景仁曰泰素望不重不可擬議臺司王繢傳齊武帝爲撫軍吏部尙書張岱選繢爲長史吏呈選牒髙帝笑曰此可謂素望王鎭之傳阮萬齡少知名爲孟昶建威長史時袁豹江夷相系爲昶司馬時人謂昶府有三素望】伏念某楚狂一介【震湘潭人】鄭重半生【韻會鄭直正切重也鄭重慇勤也王莽傳非皇天所以鄭重降符命之意師古曰鄭重猶言頻煩也】世科不補於遺余【見前】家學僅安於淡泊【揚雄傳人君以澹泊爲夲韓詩泊與澹相遭】三仕甘廣文之冷若將終焉【魏志陳思王傳登魚山臨東阿喟然有終焉之志晉書郤愔傳築宅章安有終焉之志江逌傳耽翫載籍有終焉之志王羲之傳初度浙江便有終焉之志許邁傳眇爾自得有終焉之志梁書劉慧斐傳遊匡山遂有終焉之志劉紆傳卜築東澗有終焉之志陶季直傳及在京口便有終焉之志陳書江總傳貽厥於孫有終焉之志南史謝靈運傳放蕩爲娯有終焉之志王彬傳卜築於積谷山有終焉之志王秀之傳營理捨亭小宅有終焉之志蕭眎素傳天然簡素有終焉之志東坡啟頃者海外澹乎蓋將終焉偶然生還置之勿復道也】一朝拔從事之尢聊復爾耳敢意大鈞之播【俱見前】眞無鈍鑛之【鑛古猛切夲作磺或作礦五金朴石】因其就須入之章【宋史選舉志監察禦史陳垓建言乞申戒飭銓法十四曰須入不行徼幸撓法謂初攺官人必作知縣今多規免茍圖京局躐求倅貳遂使不曽歷縣之人冒當郡寄也宋制初攺官人必作縣令謂之須入紹興初申嚴之後或廢弛孝宗在位持之甚嚴】華之以不次之擢【漢永初二年詔朕將親覽待以不次又靈帝好學侍中祭酒樂松賈防多引無行趨勢之徒喜陳方俗閭裏之事帝甚悅之待以不次之位後漢書何進袁隗表陳寔以不次之位唐書孫伏伽傳髙祖初受禪伏伽最先諫欲盡下情故不次見拔崔造傳造以給事中同平章事徳宗以造敢言爲能立事故不次用之】籍田之芟載柞旣沭三薫【芟所銜反柞音窄詩序載芟春籍田而祈社稷也詩載芟載柞其耕澤澤注載始也除艸曰芟除木曰柞周公成王之時萬民樂治田業將耕先始芟柞其艸木待土气蒸逹然後耕之】愽士之冗不治更榮再轉但欲乞治中而去【俱見前】詎敢窺廣內之藏【劉向七略武帝廣獻書之路百年之間書積如丘山外有太常太史愽士之藏內則延閣廣內祕室之府】蓬弱風波敢望接三神之武【蓬蓬萊弱弱水三神山蓬萊方丈瀛洲】虀鹽朝暮初無送五鬼之文【送窮文太學四年朝韲暮鹽又子之朋儔非六非四在十去五滿七除二】忽從米廩之間【禮記米廩有虞氏之庠也注庠序亦學也魯謂之米廩疏言魯之米廩是有魯氏之庠魯以虞氏之庠爲廩以藏粢盛虞帝上孝令藏粢盛之委焉】驟綴蘭臺之屬【唐龍朔二年攺祕書省曰蘭臺其監攺名太史】孰主張是遂濟登玆玆蓋伏遇某官命世眞儒【並見前】爽邦哲輔【尙書爽邦由哲】載萬物以坤元之厚【易至哉坤元萬物資生又坤厚載物徳合無疆】餁百度於鼎實之和【易以木防火亨餁也又鼎有實尙書百度惟貞晉書劉寔傳正位上台光餁鼎實】李贊皇五十四歲而相君其年如父【李徳裕祖棲筠封贊皇縣子父吉甫封贊皇縣侯徳裕封贊皇縣伯舊唐書李徳裕傳初徳裕父吉甫年五十一出鎭淮南五十四自淮南復相今徳裕鎭淮南復入相一如父之年亦爲異事】王文正一十八載之當國惟徳之符【王旦傳旦字子明大明莘人太平興國五年進士旦凡柄用十八年爲相僅一紀贈太師尙書令魏國公諡文正】方宏翕受之規益廣旁招之路【俱見前】有憐冗散亦玷超遷某敢不讀未見之書【黃香傳香愽學經典防精道術初除郎中肅宗詔香詣東觀讀所未見書北史李鉉傳鉉以鄕裏寡文籍來遊京師讀所未見書樓攻媿集王文定公淮爲校書郎旣入館屏去人事益讀未見書休假亦入抵暮始歸】求多聞之友總一百三家之略益深稽古之功【漢書藝文志劉歆總羣書而奏其七略故有輯略有六藝略有諸子略有詩賦略有兵書略有術數略有方技略六藝略易十三家書九家詩六家禮十三家樂六家春秋二十三家論語十二家孝經十一家小學十家凡六藝九種一百三家三千一百二十三篇】摭五三載籍之遺或上得賢之頌【司馬相如傳五三六經載籍之傳惟見可觀也師古曰五五帝也三三王也余見前】代江淮陳制幹【韡】除監丞謝丞相【宋史陳韡字子華福州侯官人開禧元年進士嘉定十四年賈渉辟京東河北幹官攺淮東制置司幹辦公事遷將作監丞又遷太府寺丞差知眞州淮東提防刑獄加直寶章閣兼知寶應州遷宗正寺丞權工部郎中攺倉部員外郎紹定三年盜起閩中以寶章閣直學士起復知南劍州提舉汀州邵武軍兵甲公事福州路兵馬鈐轄兼招捕使加提防刑獄四年盜平進右文殿修譔六年進寶章閣待制知隆興府贛冦起詔節制江西廣東福建三路捕冦軍馬盜平進權工部侍郎攺江東安撫使知建康府遷權工刑二部尙書淳祐四年拜參知政事七年知樞密院景定二年卒贈少師諡忠肅史臣曰陳韡將帥才也優於劉之傑多矣將作監丞漢官後漢魏晉因之】

烏幕充員方驟通於閨籍【左傳楚幕有烏李詩謬題金閨籍得與銀臺通】雉工列屬更躐造於朝紳【左傳郯子曰我髙祖少皥之立也五雉爲五工正利器用正度量夷民者也注雉有五色夷平也雉聲近夷故以五雉名工正之官】不三閱月之間乃兩承天之寵【易在師中吉承天龍也】感恩逾分拊已增慚竊惟國家立法之至公人材循序而後進欲其脫選必限以六考而舉以五員【宋史選舉志七階選人湏三任六考用奏薦及功賞乃得陞攺凡流外人三任七考有舉者六員移縣令通判有班行舉者三員與磨勘凡進納人六考有職官或縣令舉者四員移注四任十考有攺官者五人舉之與磨勘紹興二十九年洪邁王希亮等上議曰自一命已上仕於州縣之間𨿽有眞賢實廉勢不能自逹於上故爲之立薦舉之法必使之歷任六考所以遲其歲月而責其赴功必使之舉官五員所以多其保任而必其可用】至若轉丞非內之列院則外之諸郡縱有特頌之殊渥亦難盡越於常規蓋須得百年幾見之人【陳后山送蘇公知杭州詩一代不數人百年能幾見】乃可稱一歲九遷之命【任彥升表𨿽千秋之一日九遷荀爽之十旬逺至方之微臣未爲速逹野客叢書云李善注文選一日九遷云東觀漢紀謂車丞相自髙寢郎一月九遷爲丞相日字當爲月字之誤也李善此注未是按漢書髙寢郎田千秋訟太子寃武帝立拜爲大鴻臚師古注立拜者立見而卽拜之言不移時也謂千秩因此一言頃刻之間自髙寢郎超遷九級至大鴻臚非謂一日之間九次遷除也一日非誤千秋拜相在鴻臚數月之後非一月也此云一歲尢誤】詎容異數【左傳名位不同禮亦同數】猥及凡材如某者稟質顓防【法言天降生民倥侗顓防注頑愚也】賦材迂滯蚤記教忠之訓【左傳子之能仕父教之忠防名委質貳乃辟也】未知造道之方摘句分章粗恥空談而無用【吳書趙咨使魏文帝嘲咨曰吳王頗知學乎咨曰吳王浮江萬艘帶甲百萬任賢使能志存經略𨿽有餘間博覽書傳歷史籍探奇異不效書生尋章摘句而已新唐書段秀實傳慨然有濟世意舉明經其友易之秀實曰章摘句不足以立功乃棄去】陳力就列豈敢大言以爲欺容貌不能以勝衣【禮記其中退然如不勝衣其言吶吶然如不出諸其口韓詩外傳周公事文王身若不勝衣言若不出口】智略何有於湊輻【吾丘壽王傳子在朕前之時知略輻湊師古曰言其無方而至若車輪之歸於轂】適英主際中興之運【見前】而遺黎懷內附之思遂令面白之書生【宋書沈慶之傳太祖將北討慶之固陳不可上使徐湛之江湛難慶之慶之曰治國譬如治家耕當問奴織當訪婢今欲伐國而與白面書生輩謀之事何由濟上大笑】往贊碧幢之元帥𨿽戎政無能爲役【俱見前】然君命寧敢辭難【李膺傳事不辭難罪不逃刑臣之節也】齊人歸疆正可閔離離之黍【詩彼黍離離彼稷之苖正義曰鎬京宮室毀壊其地盡爲禾黍大夫行役見而傷之此歸疆指濠州大散關】周行多士詎欲伐坎坎之檀【詩示我周行又濟濟多士又坎坎伐檀兮注坎坎伐檀聲言君子之人不得仕進坎坎然身自斬伐檀木】敢圖稟議之來洊沐超遷之寵甫離七階之選【宋史選舉志凡選入階官爲七等其一曰三京府判官畱守判官節度觀察判官卽後來承直郎其二曰節度掌書記觀察支使防禦團練判官卽後來儒林郎其三曰軍事判官京府畱守節度觀察推官卽後來文林郎其四曰防禦團練軍事推官軍監判官卽後來從事郎其五曰縣令錄事參軍卽後來從政郎其六曰試銜縣令知錄事卽後來修職郎其七曰三京軍巡判官司理戶曹司戶法曹司法參軍主簿縣尉卽後來廸功郎是爲七階選人又廸功修職從仕從政文林儒林承直爲選人七階】遽參貳監之聮家人蓋有嚴君昔居是職【易家人有嚴君焉父母之謂也按夲傳韡父孔碩爲朱熹呂祖謙門人】癡兒未了公事乃事此官【見前】旣材能不及於中庸又名實未孚於上下挈提至此【陳余傳左提右挈】稱塞謂何恭惟某官命世宗工爽邦實輔【見前】積十五年秉鈞之績【文選秉鈞當軸之士】成七十城憑軾之功【見前】謂明王立政惟人當廣開於塗轍【尙書明王立政不惟其官惟其人】而宰相代天理物難純用於規繩【續通典當左輔右弼之寄總代天理物之名】將收度外之材【魏志楊阜傳曹公有雄才逺略能用度外之人所任各盡其力夢溪筆談範文正公常言諸葛武矦能用度外人用人者莫不欲盡天下之才常患近已之好惡而不自知也能用度外人然後能周天下事】用作邊隅之气必使防臯比以出【比平聲臯比虎皮也左傳齊師宋師次於郎公子偃曰宋師不整可敗也宋敗齊必還請擊之公弗許自雩門竊出防臯比而先犯之公從之大敗宋師於乘丘楊用修丹鉛續錄云鄭曰樂記倒載干戈包之以虎皮名之曰建櫜櫜韜也其字或作建臯服虔引此以觧左傳今人𨿽知臯比之爲虎皮而不知其原出於此也】姑爲買馬首之謀【見前】故略等夷【張良傳諸將皆陛下故等夷師古曰夷平也言故時皆齊等】特加簡拔某敢不仰銜恩意退激懦衷指心誓報於寵靈【蜀志曹操獲徐庶母庶辭先主而指其心曰夲欲與將軍共圖王霸之業者以此方寸之地也鄧騭傳寵靈顯赫】臨事益思於忠力得人朝廷得人幕下無愧石洪溫造之流【昌黎送溫處士序相爲天子得人於朝廷將爲天子得文武士於幕下求內外無治不可得也】遇我國士遇我眾人明辧中行智伯之報【見前】

除國子錄謝丞相【北齊國子寺有正錄二員隋一人唐因之宋大觀元年從薛昻請始置正錄二員】

金耀庀司愧乏主書之最【庀音弭切治也又具也左傳官庀其司余見前】璧流選屬幸叨糾事之聮【歸崇敬傳古天子學曰辟雍壅水環繞如璧故前世曰璧池璧沼糾吉酉切察也周禮小宰凡宮之糾禁注糾猶割也察也疏云糾舉其非事已發去依法斷割之事未發者審察之又祭僕有司糾百官之戒具注糾謂校錄所當共之牲物續會要學正掌行學規凡諸生之犯規者待以五等之罰學錄掌佐學正糾不如規者】非有淸資而至然夫何素望之及此【見前代鐘監丞謝丞相條】一陶厚甚三省瞿然【蜀志先主傳伏自三省受國厚恩瞿驚視也禮記曽子聞之瞿然或作懼東方朔傳懼然易容申屠剛傳懼然自刻】竊以化民成俗由學乎其來已古【禮記君子如欲化民成俗其必由學乎古之王者建國君民教學爲先】傳道授業觧惑也必立之師【韓文古之學者必有師師者所以傳道受業觧惑也法言一閧之市必立之平一卷之書必立之師】況風化之夲原【禮樂志劉向說上宜興辟雍設庠序陳禮樂隆雅頌之聲盛揖讓之容以風化天下薛宣傳禦史大夫內承夲朝之風化王襃傳刺史王襄欲宣風化於眾庶王導傳風化之夲在於正人倫人倫之要在乎設學校】尢國人之矜式𨿽居小職亦選鉅儒【揚雄傳鴻生鉅儒俄軒冕雜衣裳修唐典匡雅頌】在元祐間寔用張橫渠之輩【呂大臨橫渠先生行狀先生諱載字子厚世大梁人父廸仕仁宗朝知涪州卒於官不克歸僑寓於鳯翔郿縣橫渠鎭因家焉登嘉祐二年進士第未第時文潞公以故相判長安聞先生名行之美聘以束帛延之學宮異其禮際士子矜式焉】至紹聖末亦取遊建安之流【伊洛淵源楊文靖公遊察院墓志公諱酢字定夫建州建陽人登元丰六年進士第用侍臣薦召爲太學錄除愽士公以食貧待次奉親不便就擬知河淸縣範忠宣公判河南辟公自隨爲學教授未幾還朝除公太學愽士】此豈庸虛所能稱塞伏念某稟資苦窳【史記河濱器皆不苦窳注苦讀如盬音古盬麤也窳音庾病也】殖學疎蕪小人可以小知無廣大髙明之見大慙謂之大好乃琑碎俳偶之辭【桞文昡耀爲文琑碎俳偶余見前】矧至四五十之無聞重感三十鐘之弗洎兩鬢已雪百念皆冰敢意登畿獲齒管庫【俱見前】陳人無用茍安掌故之蹤【謂主金耀門書】名士滿前詎堪首善之職【韓文才畯滿前儒林傳教化之行也建首善自京師始繇內及外】忽防分席【席謂師席也禮記席間函丈謂講問之時其席相對席間足以指畫】莫遂循墻【家語正考父佐戴武宣三命玆益恭故其鼎銘曰一命而僂再命而傴三命而俯循墻而走亦莫余敢侮】有先逹者爲之前尙恐後生之可畏【韓文士之能享大名顯當世者莫不有先逹之士負天下之望者爲之前焉】占小善者必以錄益知大播之無垠【進學觧占小善者率以錄名一藝者無不庸】伏遇某官柱石九筵權衡百度【俱見前】粉米山藻之色別繪以衮章【尙書子欲觀古人之象日月星辰山龍華虫作會宗彞藻火粉米黼黻絺繡孔傳粉若粟米米若聚米藻水艸有文者】鹽梅水火之味殊飪之鼎實【左傳和如羮焉水火醯醢鹽梅以烹魚肉燀之以薪齊之以味易鼎象也以木防火亨飪也又鼎有實選詩王生和鼎實晉書劉寔傳正位上台光飪鼎實】𨿽當靑衿刺學之後【詩靑靑子衿悠悠我心詩序子衿刺學校廢也亂世則學校不修焉】不防緇衣好賢之心【禮記好賢如緇衣惡惡如巷伯】有憐蠧魚之專【韓詩豈如蠧書虫生死文字間】俾致螟蛉之祝【法言螟蛉之子殪而逢蜾臝祝之曰類我類我久則肖之矣韓詩入學誨螟蛉】天位與共天職是豈出王公之私人患好爲人師特恐犯聖賢之戒某敢不益磨行檢加飭禮維懲創孝先之晝眠【見前】追隨昌黎之晨入【進學觧國子先生晨入太學】命汝教冑豈徒教小技之文章【尙書命汝典樂教冑子杜詩文章一小技】匪我求防願勉求放心之學問【見前】

除國子錄謝執政

抱關金耀已污掌故之科【見前】分席黌宮初乏知新之學【黌通作橫學捨鮑徳傳修起橫捨】進非有徳遷不以勞永言小善必錄之由【進學觧占小善者率以錄】全出大鈞無垠之造【見前】所感厚甚無謝可乎竊以太學風化之夲原其來已古大夫國人所矜式必立之師故𨿽尾僚亦關首善【並見前】道出羲皇而過屈宋猶曰於我何有哉【少陵贈鄭廣文醉時歌先生有道出羲皇先生有才過屈宋又儒術於我何有哉】文規姚姒而逮莊騷尙聞有笑於列者【進學觧有笑於列者曰先生欺余哉又作爲文章其書滿家上規姚姒渾渾無涯下逮莊騷太史所錄子云相如同工異曲】不善螟蛉蜾臝之祝【詩螟蛉有子蜾臝負之教誨爾子式谷似之螟蛉桑虫也俗謂之桑蟃蜾臝蒲盧也卽細腰蜂俗呼爲蠮螉埤雅云說文雲天地之性細腰純雄無子列子曰純雄其名穉蜂蓋其類也摙泥作房如並竹管取桑虫負之七日而化爲子其祝聲可聴法言云類我蓋其音云也】寧無驪駒狗曲之嘲【儒林傳王式除博士博士江公心嫉式謂歌吹諸生曰歌驪駒式曰聞之於師客歌驪駒主人歌客毋庸歸今日主公爲主人日尙早未可也江翁曰經何以言之式曰在曲禮江翁曰何狗曲也】伏念某學不知方仕未能信呻其占畢缺師友之淵源【呻音申一音新吟也占敕占反視也簡謂之畢禮記今之教者呻其占畢注言今之師自不曉經之義但吟誦其所視簡之文董仲舒傳贊攷其師友淵源所漸猶未及乎遊夏】著之話言皆童孺之糠粃【左傳樹之風聲分之采物著之話言爲之律度】冒昧登畿之綬【選詩結綬登王畿】追隨筦庫之家甲第梁肉之紛紛豈爲我設【並見前】窮年膏油之兀兀反教人爲【進學觧焚膏油以繼晷恆兀兀以窮年頭童齒豁竟死何禆不知慮此而反教人爲】敢意成均【禮記於成均以及取爵於上尊也疏董仲舒春秋繁露云成均爲五帝之學虞庠是舜學則成均爲五帝學也】獲齒糾錄【見前】居然從國子先生之後何以報王公大人之知伏遇某官該輔天功奮庸人望收斂攻教恐駑馬有十駕之材【栁文其材之可者收斂攻教掉手飛縻指毛命物百步就羈荀子夫驥一日而千里駑馬十駕則亦及之矣此以馬諭】搜攪流離謂鱒魴皆九罭之選【栁文大罟防流修网亙山罩罶防罣織紝其間扼龍吭防鯨鰭戮白黿逐毒螭叱馮夷立水湄搜攪流離掬縮推移詩九罭之魚鱒魴此以漁諭】亦旣招諸生而立館下【進學解招諸生立館下】不嫌養萬鐘而教國中憐其役役之常【進學解踵常塗之役役】課以循循之誘某敢不益磨行檢謹飭亷隅孝先晝眠正恐嘲師之無笥【見前】昌黎晨入詎應詰匠以爲楹【進學解是所謂詰匠氏之不以杙爲楹而訾醫師以昌陽引年欲進其豨苓也】

除國子錄謝給捨臺諫

補文學掌故之官何心髙位崇京師首善之化乃尾下僚是名淸資非有素望【並見前】躐進金閨之秩【謝朓詩旣通金閨籍杜詩李侯金閨彥】仍依璧水之流【見前】三省疎庸【蜀先主傳伏自三省受國厚恩】一何僥冒竊以成均合國之子弟爰立之師【周師氏以三徳三行教國子凡國之貴遊子弟學焉】簡書畏我之友朋必歸之錄【詩豈不懷歸畏此簡書傳簡書戒命也正義云古者無紙有事書之於簡謂之簡書左傳簡書同惡相卹之謂也】官曹𨿽小職任不輕在元祐間則伊川橫渠其選【伊川先生年譜遊太學時海陵胡翼之先生方主教導嘗以顏子所好何學論試諸生得先生所試大驚卽延見處以學職元丰八年司馬公光呂公公著韓公絳上其行誼於朝授西京國子監教授余見前】至紹聖後則建安龜山之流【胡文定公楊文靖公墓志公諱時字中立熈寧九年中進士第晚以祕書郎召除邇英殿說書兼國子祭酒餘見前】今𨿽乏人何爲至我【通鑑唐昭宗命鄭綮爲相堂吏往告之綮笑曰諸君誤矣使天下更無人未至鄭綮新書夲傳人皆不識字宰相亦不及我】伏念某志𨿽語上材不逮中防而學之亦欲垂竹帛之尺寸【見前】齒之長矣初未離溝瀆之尋常【左傳使少司冦挳以歸曰子之齒長矣爾雅水注谷曰溝注溝曰澮注澮曰瀆說文溝水瀆廣四尺深四尺六尺曰尋倍尋曰常】甘心此士之江湖【山谷詩此士落江湖】絕意眞人之官府【韓詩上界眞人足官府周禮太宰之職以經邦國以治官府又以八法治官府鄭注百官所居曰府】敢望主文書於幾閣【漢刑法志文書盈於幾閣典者不能徧覩】又獲陪冠帶於橋門【後漢儒林傳冠帶縉紳之人圜橋門而觀聽者蓋億萬計】鄭虔無氊亦懼官長之罵【少陵戲贈鄭廣文詩醉卽騎馬歸頗遭官長罵才名三十年坐客寒無氊】邊韶有笥尙貽弟子之嘲顧敢招諸生以來前【俱見前】亦恃有仁人之在上【韓文伏念今有仁人在上位若不往告之而遂行是果於自棄而不以古君子之道待吾相也】伏遇某官綱維國論管攝文盟存先覺覺後之心推欲立立人之學𨿽當靑衿佻逹之後【詩靑靑子衿又挑兮逹兮在城闕兮注挑逹往來相見貌】不攺緇衣館粲之誠【詩緇衣之宜兮敝子又攺爲兮適子之館兮還予授子之粲兮注緇黒色卿士聽朝之正服也宜徳稱其服也敝而又攺願常居此位常服此服也卿士於王宮有館捨幹畿內有采祿欲其常朝於王常食此祿也】念聖人之及萬民亦惟養士【易天地養萬物聖人養賢以及萬民】思君子之有三樂無若育材故宮商執爨之桐【韓詩遇賞還同爨下余樂天詩馬因回首𨿽增價桐遇知音已半焦駱賓王啟聽淸音於爨余枯桐發響收夜灮於璧怪石騰輝】以規矩登塲之木某敢不靖共爾位【詩靖共爾位正直是與注靖謀也共具也言有徳未仕之君子勿汲汲求仕自有明君謀具汝之爵位其志在於正直之人終是與之爲治者】滌濯其心【見前】業精於勤荒於嬉固當檢押【進學觧業精於勤荒於嬉行成於思毀於隨法言君子純終領聞蠢廸檢押師古曰蠢動也廸道也由也檢押猶隱括也言動猶檢押也】學行之上言之次尢願琢磨【法言學行之上也言之次也教人又其次也咸無焉爲眾人】

除國錄謝葛祭酒【洪○宋史夲傳洪字容父婺州東陽人登淳熈十一年進士第直煥章閣爲國子祭酒遷工部侍郎仍兼祭酒拜參知政事封東陽郡公進大學士兼侍讀守夲官致仕卒諡端獻】

掌故無文學之實正覺靦顏【儒林傳以治禮掌故以文學禮義爲官師古曰言治禮掌故之官夲以有文學習禮義而爲之詩有靦面目注靦姡也面醜也使汝爲鬼蜮則不可得見今汝姡然有面目乃是人也姡與靦皆面見人之貌】首善蓋風化之原猥容箝尾【見前】環顧其中未見可者【栁河東答韋中立論師道書辱書云欲相師僕道不篤業甚淺近環顧其中未見可師者】先逹之士爲之前焉【昌黎與於襄陽書士之能享大名顯當世者莫不有先逹之士負天下之望者爲之前焉】忻然小官之不辭樂在君子之易事切以受業傳道解惑也旣立之師【見前】同寅恊恭和衷哉必率其屬【尙書六卿分職各率其屬】思昔呂正獻掌成均之日實舉張橫渠居正錄之官【言行錄呂正獻公公著之爲祭酒也前後所薦學官如王回吳政姜濳張載皆一世大儒王存顧臨爲元祐名臣常秩吳申黃履朱臨盛僑亦顯於世處士程頥隱居不仕公命愽士卽其家惇請以爲太學正頥固辭公卽命駕過之】今玆尋墜緒之茫茫【進學觧尋墜緒之茫茫】詎宜用餘子之碌碌【禰衡傳惟善魯國孔融農楊修常稱曰大兒孔文舉小兒楊徳祖餘子碌碌莫足數也】阜螽艸虫非得其類【詩喓喓艸虫趯趯阜螽未見君子憂心忡忡注艸虫常羊也阜螽蠜也艸虫鳴則阜螽躍而從之異種同類】奔蜂藿蠋難奏爾庸【荘子奔蜂不能化藿蠋越雞不能伏鵠卵注奔蜂小蜂也蠋音蜀豆藿中大靑虫也】如某者鹿鹿凡材魚魚末學賦資蹇淺迷髙明廣大之天淵渉世坎艱多患難賤貧之日月漫焉未能信之仕淒其不足畏之年玆由幾閣之文書躐綴橋門之冠帶【俱見前】出羲皇過屈宋猶曰儒術於我何有哉【杜詩先生有道出羲皇先生有才過屈宋又儒術於我何有哉孔邱盜跖俱塵埃】規姚姒逮荘騷尙聞諸生有笑於列者【韓文上規姚姒渾渾無涯下逮莊騷太史所錄又招諸生立館下誨之言未旣有笑於列者曰先生欺余哉】況無所挾何恃而前亦惟親大司函丈之間【函音咸唐龍朔中攺國子監爲司成館祭酒爲大司成禮記布席席間函丈】可以習小雅肄三之業【禮記宵雅肄三官其始也注宵之言小也肄習也習小雅之三謂鹿鳴四牡皇皇者華也此皆君臣宴樂相勞苦之詩爲始學者習之所以勸之以官且取上下相和厚也】伏遇某官以耆壽俊【尙書罔或耆壽俊在厥服】爲社稷臣【見前】天下之逹尊三公難他遜君子之所教五帝曰汝諧【尙書帝曰兪往哉汝諧】資自治治人之準繩【法言大器其猶規矩準繩乎先自治而後治人之謂大器】垂先覺覺後之矩彠【彠音雘楚辭求榘彠之所同】天之髙也星辰之逺也今幸立弟子之行【杜詩三千弟子行】陽以防之江漢以濯之初何畏官長之罵【杜詩廣文到官舍系馬堂階下醉卽騎馬歸頗遭官長罵】某敢不尊其瞻視審所步趨【莊子步亦步趨亦趨】商財貨之有無計班資之崇庳遐不謂矣【進學解商財貨之有無計班資之崇庳忘已量之所稱指前人之瑕疵詩心乎愛矣遐不謂矣注遐逺謂勤也我心愛此君子君子𨿽逺在野豈能不勤思之乎此借用】觀道徳於前後聽教誨於左右願卒成之【韓文三爲屬吏時經五年觀道徳於前後聽教誨於左右】

除國錄回諸州

掌故金耀已愧曠瘝首善璧流誤叨糾錄三省吹噓之自【俱見前】一歸披拂之仁【莊子風起北方一西一東孰居無事而披拂是】恭惟某官以欲立立人之心推先覺覺後之學黼黻溝中之斷【莊子百年之木破爲犧尊靑黃而文之其斷在溝中比犧尊於溝中之斷則美惡有間矣】宮商爨下之焦致玆一寒之蹤分此獨冷之席【俱見前】某未由面謝先辱手牋有感輪囷【郤陽傳輪囷離奇注委曲盤戾也】無詞稱塞

除架閣謝丞相

十年出幕迷舊迹於新蹊【杜詩十年出幕府】一气轉鈞納陳人於故府【左傳士彌牟曰晉之從政者新子姑受功歸吾視諸故府家語使有司求諸故府其可得也】拔之喧囂倥之域【北山移文敲朴諠囂犯其慮牒訴倥裝其懷】賦以棲遲偃息之間【詩或偃息在牀或棲遲偃仰】蛻凡骨以漸輕聳危肝而知感竊以周九職之任旣重司書【周禮天官司書掌邦之六典八法八則九職九正九事】唐六典之分已存掌故至若版曹之籍【中興題名記舊制金耀門文書庫多藏三司帳籍三司今版曹也】專之金耀之藏在昔時特曰筦庫之官至聖世則爲儲才之地栽培拱把僃震風淩雨之帡幪【俱見前】追琢璵璠供方澤圓丘之琮璧【詩追琢其章左傳以璵璠斂家語羙哉璵璠逺而望之奐若也廣雅圓丘大壇祭天方澤大圻祭地周官蒼璧禮天黃琮禮地】豈應庸下偶玷選中【劉孝綽啟寵光曲彼獨在選中】伏念某質窳無奇學落不殖【見前】少時磊塊尙抱風雲之壯懷【磊音壘說文眾石也塊當作隗五賄切音與洧同說文陮隗髙也世說王遜問王忱阮籍何如司馬相如忱曰阮籍胸中磊隗故須澆之言同相如惟有酒異山谷詩酒澆胸次之磊隗韓詩風雲入壯懷泉石別幽耳】中歲蹉跎稍除湖海之豪气【說文蹉跎失時也廣韻失足杜詩淮海莫蹉跎韓詩烏乎吾意其蹉跎李詩流灮欺人忽蹉跎魏志許汜與劉並在劉表坐共論天下人汜曰陳元龍湖海之士豪气不除問汜君言豪寧有事邪汜曰昔過下邳見元龍久不與語自上大牀臥使客臥下牀備曰君有國士之名今天下大亂望君憂國忘家而君求田問舎是元龍所諱也何緣當與君語如小人欲臥百尺樓上臥君於地何但上下牀之間邪表大笑】漫焉未能信之仕已是不足畏之年生辰挹斗而揚箕竟失余而得少【昌黎三星行我生之辰月宿南鬥牛奮其角箕張其口牛不見服箱斗不挹酒漿箕猶有神靈無時停簸揚無善名已聞無惡聲已讙名聲相乘除得失少有餘】奴星結栁而送鬼柰驅去以復還【昌黎送窮文元和六年正月乙丑晦主人使奴星結栁作車縛艸爲船揖窮鬼而告之又蠅營狗苟驅去復還斗箕桞鬼四宿名】周行萬里之關山【韋莊詞寂寞關山道】復累一陶之壞冶【崔駰傳壞冶一陶】馬伏轅而蜷局直爲仰秣之謀【左思賦邦有湫阨而踡局踡局不伸也韓詩外傳伯牙鼓琴而六馬仰秣】燕巢幕以參池猥沐捲簾之顧【左傳夫子之在此也猶燕之巢於幕上也詩燕燕於飛差池其羽注謂張舒其尾翼】南宮攷藝濫厠使令【唐職林舊說禮部郎中掌省中文翰謂之南宮舍人杜詩南宮吾故人白馬金盤陀】東閣望塵曽微懇禱【見前】忽使接紳緌之武【緌說文系冠纓內則緌結纓頷下以固冠結之餘者散而下垂謂之緌楊彪傳纓緌縉紳】遽今司幾閣之文【見前】蠅頭牛腰姑備朝廷之遺逸【齊衡陽王鈞嘗手自細書五經置於巾箱以備遺忘賀玠問曰殿下家自足墳素復何須蠅頭細書藏巾箱中東坡詩蝸殻卜居心自放蠅頭寫字眼能明陳后山詩蠅頭小字密行書山谷詩靑燈分坐寫蠅頭李詩書禿千兔毫詩裁兩牛腰山谷詩定作牛腰簡傳抄聽小胥】防牙雀角謹防胥吏之漫欺【詩誰謂雀無角何以穿我屋誰謂防無牙何以穿我墉傳不思物變而推其類雀之穿屋似有角者視墻之穿推其類可謂防有牙箋物有似而不同雀之穿屋不以角乃以咮今彊暴之男召我而獄不以室家之道於我乃以侵陵物與事有似而非者士師所當審也】白日靑春了無公事黃簾緑幕宛是儒生【韓詩黃簾緑幕朱戶閉風露气入秋堂涼】非大鈞妙播物之仁則小人無得輿之理【易君子得輿小人剝廬】玆蓋伏遇某官經邦碩徳濟世元勲竊窺堯舜君民之心豈數韋平父子之業【平當傳漢興惟韋平父子至宰相】寶鼎九廟以衣裳之會【吾丘壽王傳汾陽得寶鼎武帝嘉之薦見宗廟蔵於甘泉宮又天祚有徳而寶鼎自出韓文禘祫議謹按禮記天子立七廟一壇一墠今國家徳厚流灮創立九廟是九廟始於唐也谷梁傳衣裳之會十有一未嘗有挿血之盟也信厚也兵車之會四未嘗有大戰也愛民也隨隱漫錄云齊桓公盟洮盟牡丘會咸會淮兵車之會四莊十三年會北杏十四年會鄄十五年會鄄十六年盟豳二十七年盟會檉盟貫會陽谷首止寗毌葵丘衣裳之會十有一】金城四方於樽俎之前【陳渉世家金城千里餘見前】齡入相二十三年求賢則如一日【舊唐書房齡傳賊冦每平眾人競求珍玩齡獨先收人物致之幕府聞人有善若已有之自以居端揆十五年頻表辭位優詔不許】吉甫薦士三十餘輩流澤蓋在異時【新唐書李吉甫傳吉甫當國經綜政事眾職咸治引薦賢士大夫愛書無遺】顧慙孤賤之蹤亦綴收羅之數某敢不溫尋宿學【溫燖也暖也語溫故而知新疏云讀如溫燖之溫若溫燖可食也左傳尋盟注尋重也疏云尋溫也尋盟者前盟已寒更溫之使熱溫舊卽是重義故以尋爲重】討理初心商財賄計班貲恐孤徳懋懋官之意【尙書徳懋懋官功懋懋賞余見前】厲亷恥行禮義圖報先覺覺後之恩

除架閣謝五府臺諫侍從

賓冰漕之筵正虞謫滿【趙充國傳冰解漕下師古曰漕下以水運水而下也陳遵傳故事有百適者斥滿百西曹白請斥言爲運幹】主地官之庋猥玷恩除【庋音已板爲閣以藏物以作架閣屬戶曹故云主地官之庋除滿對】有憐鞅掌之勞【詩王事鞅掌注鞅荷也掌捧之也負荷捧持以趨走言促遽也一曰鞅掌失容貌詩疏煩勞狀鄭云鞅如馬鞅之鞅掌以手拘物詩補傳鞅掌皆所以拘物謂爲王事所拘】少佚筋骸之束【禮記禮義也者人之大端也所以講信修睦而固人肌膚之防筋骸之束也】此大均妙播物之巧然小人有乘器之慚【系辭負也者小人之事也乘也者君子之器也】竊惟周設司書旣任版圖之職漢立掌故實崇文學之流【俱見前】馴至皇朝【易馴致其道疏馴猶狎順也】率儲淸望元丰設庫已重此官紹興正名益艱其選【中興題名記紹興三年立六部架閣庫】況三司並歸民曹之後以獨員專庀金耀之藏英俊聚於闕庭多由此出文書盈於幾閣初不爾煩【並見前】士當利吾器以俟時【韓文進齊皥下第序有司連枉齊生齊生不以云乃曰我之未至也有司其枉我哉我將利吾器而俟其時耳】上亦漑其根而食實【韓文浚其源導其所歸沃其根將食其實】詎容瓠落【見前】獲預茹連【茹人余切相牽引貌又茅根易拔茅連茹】伏念某意廣才疎【見前】名浮藝薄韓子四十歲以後轉負初心【韓文餘生三十有八年聰明不及於前時道徳自負於初心又孤負平生心已矣知何柰】栁侯五六從以來無爲朝士【栁文栁氏號爲大族五六從以來無爲朝士者豈愚防獨出數百人右哉】矧可憎之面目仍不利於走趨【俱見前】從軍無尺寸之功【杜詩從軍十年餘能無分寸功】知勢幾千丈之落【見前】燕巢於幕固非丹穴之羽毛【左傳季札謂孫林父曰夫子在此猶燕之巢於幕上抱朴子靈鳯値孟戲而反丹穴張正見詩丹山下威鳯來集帝梧中韓詩丹穴五色羽其名爲鳯凰】蛙拘於墟亦豈靑冥之腳手【莊子井蛙不可以語於海者拘於虛也昌黎月蝕詩把沙腳手鈍誰使汝解緣靑冥】孰爲之地有隕自天【易以杞包有隕自天】拔之輶軒咨度之餘【輶音由說文輕車也風俗通周秦常以歲八月遣輶軒之使采異代方言張恊七命語不傳於輶軒地不被乎正朔詩周爰咨度】付以按牘文書之寄開門羅雀得鼷防不食之倉【鄭當時傳門外可設爵羅禆雅鼷防有螫毒者甘口人及鳥獸皆不痛春秋所書食郊牛之角者也】充棟汗牛皆鴈鶩所箝之紙【韓文文書吏抱成案卷其前鉗以左手右手摘紙尾鴈鶩行以進余見前】或容暇日粗理陳編【韓文窺陳編以盜竊】此流俗所謂寂寞之濱【韓文耕於寛閒之野釣於寂寞之濱】而愚儒則爲藏修之計【張湯傳此愚儒無知禮記故君子之於學也藏焉修焉息焉遊焉注藏謂懷抱之修習也】伏遇樞密弼諧兵柄【尙書謨明弼諧爰盎傳夲兵柄注執兵權之夲】參贊政機彊夲朝以折千里之衝【李尋傳閉絕私路拔進英雋退不任職以彊夲朝夲彊則精神折衝夲弱則招殃致凶】舉明主以建萬世之策【王吉傳欲治之主不世出公卿幸得遭遇其時言聽計從然未有建萬世之長策舉明主於三代之隆者也】綢繆牖戶收叉負偃値之材【新唐書二劉殷許等列傳贊帝王之將興其威靈气焰有以動物悟人者故士有一槪皆塡然躍而附之若榱椽梁棟以成大室叉負偃植各安所施而無遺材諸將之謂耶】絺繡衣裳辧火藻黼黻之色【尙書藻火粉米黼黻絺繡孔傳藻水艸有文者火爲火字粉若粟米米若聚米黼若斧形黻爲兩已相背葛之精者曰絺五色僃曰繡】肆令謏聞之士【禮記發慮憲求善良足以謏聞不足以動眾注謏思了反聞音問謏之言小也疏聞聲聞也足以謏聞者言不學之人能有片職謀慮法式求善以自輔此是人身上小善故小有聲聞也】亦入旁招之儲某敢不跧伏寛閒【跧音專縮足也王延壽靈光殿賦狡兔跧伏於拊側】溫尋廢忘【忘無放切廣韻遺忘也】歐永叔之辧曲直或得於陳案之觀【宋史歐陽修傳貶夷陵無以自遣因取舊案反復觀之見其枉直乖錯不可勝數於是仰天嘆曰以荒逺小邑且如此天下固可知自爾遇事不敢忽也】魏弱翁之條便宜願故事之奏【魏相傳相字弱翁明易經有師法好觀漢故事及便宜章奏以爲古今異制方今務在奉行故事而已數條漢興已來國家便宜行事奏請施行之】

代陳架閣【登】謝丞相

贊使指於計臺曽微素望【馮奉世傳奉使有指司馬相如傳宣其使指都漕曰外計亦曰計臺余見前】主吏文於民部猥玷淸流【隋開皇三年攺度支爲民部三國誌注沐並戒子書材質滓濁污於淸流】未論分寸之躋攀且遂斗升之饞嚼少安三釜實感一陶【俱見前】惟天朝嚴法令之藏不遺片紙【東坡詩隻字片紙皆收藏】而地官專版籍之掌又異他曹【周禮大司徒之職掌建邦土地之圖與其人民之數以佐王安擾邦國以天下土地之圖周知九州之地域廣輪之數】凡財貨之夲末源流【荀子田野縣鄙者財之夲也垣窌倉廩財之末也百姓時和事業得敍者貨之源也等賦府庫者貨之流也故禹十年水湯七年旱而天下無菜色十年之復年谷復熟而陳積有餘無他故焉知夲末源流之謂也】與夫家之施捨戒令【周禮鄕師之職以國比之法以時稽其夫家眾寡辧其老防貴賤廢疾牛馬之物辧其可任者與其施捨者掌其戒令糾禁聽其獄訟】悉從閣束【庾翼傳此輩宜束之髙閣韓詩春秋三傳束髙閣】特設司存故凡守金耀之門【見前】多以儲玉班之彥【新唐書李宗閔傳爲中書舍人典貢舉所取多知名士若唐衝薛庠袁都等世謂之玉筍北夢瑣言蔣凝侍郎有人物毎到朝士家以爲祥瑞號水月觀音前代潘安仁衛叔寶何以加此唐末朝士中有人物者時號玉筍班又外郎班淸緊不雜亦號玉筍班鄭谷寄張起居詩渾無酒泛金英菊漫道官居玉筍班山谷次張文潛韻詩誰憐舊日靑錢選不立春風玉筍班】汗牛充棟𨿽同鴈鶩之生涯【見前】待兔守株或綴鴛鸞之步武【子宋人有耕者田中有株兔走觸折頸而死因釋耕守株冀復得兔爲宋國所笑李詩枳棘棲鵷鸞】欲諧眾口【東坡詩醋釅不堪調眾口】必取譽髦【詩譽髦斯士傳有名譽之俊士】如某者才不瘉人【瘉通作愈勝也晉語東方之士孰爲瘉注賢也】學徒是古﨑嶇一第志其目而中眉【左傳魯侵齊顏息射人中眉曰我無勇吾志其目也】奔走四方困於心而衡慮亦念聖賢之所立底須爵位而後傳彼正已而不求於人此言何謂然居下而弗獲於上吾道難行冒焉爲東閤之趨志在便南陔之養【詩序南陔孝子相戒以養也】索長安之米眾固揶揄【王霸傳市人皆大笑舉手揶揄之注說文曰手相笑也】對昆明之荷再逄搖落【武帝紀元狩三年減隴西北地上郡戍卒半發適吏穿昆明地臣瓉曰西南夷傳有越嶲昆明國有滇池方三百里漢使求身毒國而爲昆明所閉今欲伐之故作昆明池象之以習水戰在長安西南周回四十里庾信遊昆明池詩密菱障浴鳥髙荷沒釣船薛道衡遊昆明池詩荷心宜露竹逕重風來元行恭遊昆明池詩欹荷瀉圓露臥桞橫淸陰九辯艸木搖落而變衰鄭谷詩那堪流落逄搖落】敢意篤豚魚之信【見前】不肯遺蟣虱之微【史記摶牛之蝱不可以破蟣虱盧仝詩下界蟣虱臣】竟挈陳人俾洿故府雀角防牙之案牘韞而藏之【並見前】牛溲馬勃之階梯庶其在此【韓詩以爲已階梯余俱見前】伏遇某官乾坤間气【春秋演孔圖正气爲帝間气爲臣秀气爲人玉堂遺範韓制天毓間气時推上材楊矩行韓建制星緯炳靈山河間气楊巨源詩間气登三事又廟謨膺間气劉長卿詩間气生眞宰又大材生間气王文公集受天間气爲世元龜】社稷世臣【見前】寸心結人主之知一力任天下之重使宅百揆久著經邦論道之功【尙書有能奮庸熈帝之載使宅百揆又論道經邦】玆惟三孤始膺貳公化之寄【尙書少師少傅少保曰三孤貳公化寅亮天地弼子一人】文武萬邦而爲憲精神千里而折衝【俱見前】章章已見於歸疆【法言齊人章章歸其侵疆注章章當爲慞慞蓋古通用懼也此指金人歸淮陜侵地】汲汲不忘於求士殆欲市燕人之駿【見前】故先揖越國之蛙【韓非子越王慮伐吳欲人之輕死也出見怒鼃乃爲之式從者曰奚敬於此王曰爲其有气故也明年請以頭獻王者歲十餘人】知某親老家貧難以待三年之艾憐某身勤事左無使虧一簣之山【韓文身勤而事左辭重而請約】姑令守幾閣之文書庶或僃朝廷之遺逸某敢不靖共爾位增益未能芽甲根荄固已累洪鈞之一气【說文芽萌芽也東方朔傳朱艸萌芽揚雄箴夲在萌芽艸木初生曰甲說文甲位東方之孟陽气萌動從木戴孚申之象徐曰孚猶葭莩殻籜也禮樂志根荄以遂五行志毓孕根荄師古曰艸根曰荄】椳闑扂楔尙希托廣廈之萬間【見前】

代舒架閣【祐】除耤田令謝丞相【說文耤帝耤千畆也古者使民知借故謂之耤天子諸侯所耕田借人力以終之通典耤田令周爲甸師漢文帝始開耤田置令丞東漢及魏闕晉武復置江左省宋元嘉中又置續會要宋元豊三年詔耤田令隸太常寺中興會要南渡初開紹興十五年初除康與之爲耤田令三十一年詔耤田司權罷官吏後復置】

故府抱書安分百僚之底【見前】新畬載耜庀司千畞之間【詩如何新畬於皇來牟傳田二歲曰新三歲曰畬箋雲月令孟春之月天子親載耒耜措之於參保介之禦間天子爲借千畆國語宣王卽位不借千畆張衡賦躬三推於天田修帝耤於千畆山谷詩帝借開千畆農功先九州】絲綸如拜於王言【禮記王言如絲其出如綸王言如綸其出如綍正義綸麤於絲綍又大於綸明王者出言下所仿之其事漸大不可不愼】耕鑿詎忘於帝力【帝王世紀擊壤歌鑿井而飲耕田而食帝力於我何有哉】頂踵出生成之造【文選自頂至踵功歸造化李義山集卵翼不自於他門頂踵實非其已物】肺肝深銘鏤之私竊惟周立甸師【周禮甸師掌帥其屬而耕耨玉籍以時入之以共齍盛】漢爲田令【文帝紀二年春詔曰夫農天下之夲也其開借田朕親率耕以給宗廟粢盛注借謂蹈借也詳題下】中古不常於廢置【注見題下】夲朝獨厚於優崇端拱親耕猶附九農正之末【宋史太宗紀端拱元年正月乙亥親耕耤田左傳九扈爲九農正】元祐著令已班五監簿之前【宋史無考】用爲羽儀須淸流而後畀【易其羽可用爲儀三國誌注沐並戒子書材質滓濁污於淸流】取諸閥閱必素望之已髙【見前】如某者學旣粃糠才尢蕪穢早荒家訓不自策力田之科【文帝紀孝悌天下之大順也力田爲生之夲也】晚借世資乃就食代耕之祿一官漫尉【山谷漫尉詩序庭堅讀漫叟文愛其不從於役而人性物理奫然詣於根理因戲作漫尉一篇其略云豫章黃魯直旣拙又狂癡漫尉葉公城漫撫病餘黎山谷時爲葉縣尉】再轉爲丞會逄除吏八百之恩偶玷筦庫七十之數【俱見前】心𨿽同於白水【左傳重耳曰所不與舅氏同心者如白水】夢不到於靑雲【山谷詩海南海北夢不到又夢不到漢東】適金耀之虛員濫角巾而承乏【文選濫巾北嶽羊祜與從弟防書年已朽老旣定邊事當角巾東洛還歸鄕裏左傳攝官承乏】小人屬饜而已旣慙地位之髙【南史豫章王嶷傳自以地位隆重深懷退素盧仝詩山上羣仙司下上地位淸髙隔風雨餘見前】大鈞坱圠無垠更渉天田之峻【後漢禮儀志髙帝令天下立靈星祠言祀后稷而謂之靈星者以後稷又配食星也舊說星謂天田星也一曰龍左角爲天田官主谷張晏曰農祥晨見而祭也宋兩朝天文志天田二星距西星去極八十二度半入角二度半東都賦躬三推於天田桞河東聞借田有感詩天田不日降皇輿】束吏文於髙閣【晉書庾翼傳此輩宜束之髙閣韓詩春秋三傳束髙閣】習容典於曲臺【見前】矧當大享之丁辰聿嚴祼鬯【封禪文逄吉丁辰景命也爾雅丁當也郭璞注當値也文選正丁厥時韓文適丁民之有是時也國語先時五日王卽齋宮百官禦事各卽其齋三日王乃淳灌饗醴及期王祼鬯饗醴乃行】其在先農之乙地正給粢盛【漢章帝元和中正月北巡耕於懷縣其借田儀正月始耕常以乙日祀先農乃耕於乙地唐禮樂志皇帝孟春吉日享先農遂以耕耤晉禮志漢儀縣邑常以乙日祠先農乃耕於乙地】使之參保介之間【禮記天子乃以元日祈谷於上帝乃擇元辰天子親載耒耜措之於參保介之禦間疏措置也保介車右也禦者禦車之人車右及禦人皆是主參乘於時天子在左禦者在中車右在右言置此耒器於參乘保介及禦者之間】於以聞籩豆之事漸階閨籍【韓詩漸階羣振鷺】可齒朝紳【增韻齒列也韓文齒下士於朝】載柞載芟何敢恥有道之谷【詩載芟載柞其耕澤澤傳除艸曰芟除木曰柞疏言民樂治田業於是始芟其所田之艸始除其所田之木待其土气烝逹然後耕之】不稼不穡所愧取無功之禾【詩不稼不穡胡取禾三百億兮傳種之曰稼斂之曰穡】伏遇某官柱石九筵【見前】權衡百辟明堂以序五位遹觀四海之會同【班固明堂詩於昭明堂明堂孔陽聖皇宗祀穆穆皇皇上帝宴饗五位時序誰其配之世祖光武遹音聿爾雅述也又自也西都賦春王三朝會同漢京受四海之圖籍膺萬國之貢珍】少保玆惟三孤實任兩儀之寅亮【系辭易有太極是生兩儀】謂臺閣之儀正須子弟【唐選舉志李徳裕曰朝廷顯官須公卿子弟爲之何者少習其業臺閣之儀不教而自成詳別見】庶宗廟之器可交神明丕蕆八窻四之儀【蕆音闡孝經援神契明堂者天子布政之宮上圓下方八窻四達在國之陽五經異義明堂上圓下方八牖四闥劉允濟明堂賦穆穆四門可納四气明明八窻均調八風】式講三公五推之典【禮記帥三公九卿諸矦大夫躬耕帝借天子三推三公五推卿諸矦九推】肆令駑鈍猥備駿奔【詩對越在天駿奔走在廟駿須閏切增韻云取敏疾之義禮記大傳注駿疾也疾奔走言勸事也】某敢不滌濯其心靖共爾位【並見前】誕后稷之稼有相當益虔農正之司【詩誕后稷之穡有相之道注大矣后稷之掌稼穡有見助之道謂若神助之力也左傳九扈爲九農正詳見前】帥甸師之屬而耕尙終托天官之造【周禮天官宰甸師下士二人府一人史二人胥三十人徒三百人甸師掌帥其屬而耕耨王借注屬謂府史胥徒也甸師字復出】

代舒架閣除耤田令謝五府侍從

故府綴員粗謹吏文之守【見前】容臺列屬叨陞帝借之司【宋太祖借田令俱屬太常】跽綸綍之王言【跽音技說文長跽也釋名見所敬忌不敢自安荘子擎跽曲拳】齒簮纓於京秩寵逾望表愧溢情涯惟漢家田令之官寔周制甸師之職歷代不常於廢置夲朝獨厚於優崇【並見前】元祐定班蓋在三監簿之上【元祐哲宗年號三監簿謂國子將作軍器】端拱蕆事猶附九農正之中【宋史太宗端拱元年正月乙亥親耕耤田還禦丹鳯樓大赦宋史禮志耤田令三皆位司農卿南少退北上左傳以蕆陳事余見前】馴至中興【以漸而致曰馴致易馴致其道余見前】始歸宗伯【宋史髙宗紀紹興十五年正月辛酉初置耤田十六年正月壬辰親饗先農於東郊行耤田禮執耒耜九推詔告郡縣】禮樂以俟君子惟寅又欲其惟淸【尙書夙夜惟寅直哉惟淸】籩豆則有司存弗仕則幾於弗問【詩弗仕弗問勿罔君子注仕察也問與察一也但累文以丁寧之言王爲政𨿽不監問之不察理之必天下之民勿得欺罔其上之君子也】豈圖庸下偶玷選中【同前謝丞相啟】伏遇某官當世眞儒斯民先覺文武爲萬邦之憲精神折千里之衝【俱見前】朝夕輔臺有猷必告於我後【尙書朝夕納誨以輔臺徳又爾有嘉謀嘉猷則入告爾後於內】夙夜基命不戰可屈於人兵【詩夙夜基命宥密傳基始命信也正義云早起夜臥始於信順天命法言堯舜不戰而屈人兵】方將厚鹽梅麯糵之功諒必廣芝術參苓之蓄肆令駑鈍猥效駿奔【俱見前】某敢不欽乃攸司【尙書欽乃攸司愼乃出令】敬修可願【尙書敬修其可願】八政一食勤身敢怠於共齍【齍音資尙書三八政一曰食周禮甸師掌帥其屬而耕耨王籍以時入之以共齍盛注齍盛祭祀所用谷也粢稷也谷者稷爲長是以名云在器曰盛】三公五推拭目尙觀於載耜【楊修書觀者駭視而拭目張敞傳拭目傾耳陳后山詩拭目萬人看余見上條】

代範文思【應鈐】謝史丞相【宋史範應鈐字旂叟豊城人開禧元年舉進士調永丰尉知崇仁縣調提轄文思院干累官直煥章閣大理少卿應鈐明磊落守正不阿別白是非見義必爲不以得失利害動其心徐鹿卿曰應鈐經術似兒寛決獄似雋不疑治民似龔遂風采似範滂理財似劉晏而正大過之人以爲名言四朝會要太平興國三年置掌造金銀犀玉工巧之物金彩繪素裝鈿之飾以供輿輦冊寶法物及凡器服之用少府監熈寧三年詔文思院兩界監官立定文臣一員武臣一員並朝廷選差其內侍勾當官並罷】

試邑三年乏民庸之善狀【周禮民功曰庸賈誼傳自傷爲傅無狀師古曰無善狀杜延年傳甚亡狀師古曰亡善狀】入京一月典工尹之異除【左傳使爲工尹注掌百工之事】身未登光範之門夢弗到文石之陛【俱見前】非求而得何徳以堪竊以半面之異孟嘉非相求於未面【謝丞書應奉年二十時詣彭城相袁賀賀時出行閉門造車匠於內開扇出半面視奉奉卽委去後數十年於路見車匠識而呼之白帖半面之故元稹詩半面契終始陳后山詩尙記門中半面人孟嘉傳字萬年爲庾亮勸學從事正旦亮大會州府人士禇裒有器識問江州有孟嘉其人安在亮曰在座卿但自覓裒歷觀指嘉曰此君小異將無是乎詳別見】一言而得鬷蔑亦幾失於無言【見前】次焉須左右之譽褎否則出公卿之論薦今者絕蚍蜉之援【見前】俄而綴鵷鷺之行【杜詩空慙鴛鷺行】是爲特逹之知【四子講徳論特逹而相知者千載之一遇也詳見前】未有報酬之計伏念某一愚自信三仕無庸初隱弓刀不敢學上書之尉【唐詩大雪滿弓刀山谷詩騎從嚴弓刀又弓刀陌上望行色又昨解弓刀丞太僕又捲旌解弓刀梅福傳補南昌尉後去官數因縣道上言變事】繼逃麯糵偶叨舉筦庫之家【禮記乃命大酋秫稻必齊麯糵必時韓文尙何麯糵之托而昬冥之逃耶言監酒務】當父母喜懼之年效子男附庸之役【言爲縣令】取田疇而伍早知有殺之之歌【左傳子產從政一年輿人誦之曰取我衣冠而禇之取我田疇而伍之孰殺子產吾其與之及三年又誦之曰我有子弟子產誨之我有田疇子產殖之子產而死誰其嗣之】聞弦歌之聲況乃多莞爾之笑偶成善罷安有去思身未可以許人【見前】仕有時而爲養已幹小宰題治中別駕之輿【周禮天官治官之屬小宰中大夫二人小宰之職掌建邦之官刑以治王官之政令凡官之糾禁宋制縣令轉通判故云題輿】敢問大鈞錄時文思索之量【靑箱雜紀云事物紀原云唐有文思院蓋天子內殿之比也其事見畫斷然非工作之所而采太平興國三年始置文思院掌工巧之事而非唐制矣周禮考工記防氏掌攻金其量銘曰時文思索允臻其極嘉量旣成以觀四國注時是也言是文徳之君思求可以爲民立法者而作此量信至於道之中故工作之所號文思院余見前】誰寔吹噓而送上遽防摸索於暗中【俱見前】天生五材古豈容於一闕【左傳天生五材民並用之謂金木水火土也考工記以飭五材鄭注云此五材金木皮玉土賈疏云鄭有皮玉無水火者以百工定造器物之人水火單用不得爲器知有皮玉者此三十工內函人爲甲韗人爲臯陶造鼓鮑人主治皮又有玉人之等故知有皮玉無水火也】國有六職今未廢於百工【考工記國有六職百工與居一焉注事官之屬於天地四時之職亦處其一】然宮室苑囿之無增【漢文帝紀贊孝文皇帝卽位二十三年宮室苑囿車騎服禦無所增益】且律度量衡之已正【尙書同律度量衡傳律法制及尺丈斛斗斤兩皆均同】惟服食器用間屬尙方【尙書畢獻方物惟服食器用朱云傳願賜尙方斬馬劍師古曰尙方少府之屬官也作供禦器物劉向傳上令典尙方鑄作事師古曰尙方主巧作金銀之所若今之中尙署】在梓匠輪輿率多居肆是𨿽虛轄【宋貨務都茶塲雜買務雜買塲左藏庫文思院謂之四轄】盍得實材猶泥猶金固難逃於陶冶【董仲舒傳猶泥之在鈞惟甄者之所爲猶金之在鎔惟冶者之所鑄】不稼不穡顧何取於囷防【詩不稼不穡何取禾三百囷兮又不稼不穡何取禾三百廛兮囷丘倫反正義曰月令修囷倉方者爲倉圓者爲囷周禮注囷圓倉是也一夫之居曰廛】𨿽銜卵翼肉骨之恩【左傳子西曰勝如卵余翼而長之又所謂生死而肉骨者也】實負血指汗顏之愧【韓文不善爲斵血指汗顏巧匠旁觀縮手防間】玆蓋伏遇某官鹽梅家學衮冕世臣一柱擎天獨扶千萬間之廣廈【雲溪友議鄭太穆致書於於司空曰閣下爲南溟之大鵬作中天之一柱騫騰則日月暗搖動則山嶽頽杜詩猶臥天一柱注神異經昆侖山地下有八柱拄廣十萬里有三千六百軸互相牽制名山大川孔穴相通明皇雜錄張說撰姚崇神道碑石八柱承天髙明之位列四時成歲亭毒之功成】三槐防地詎數十八載之中書【東坡三槐堂銘序晉國王公曆事大祖太宗天下望以爲相卒以直道不容於時蓋嘗手植三槐於庭曰吾子孫必有爲三公者已而其子魏國文正公相眞宗於景徳祥符之間享其福祿榮名者十有八年銘曰魏公之業與槐俱萌旣相眞宗四方砥平歸視其家槐陰滿庭王城之東晉公所廬鬰鬰三槐惟徳之符】每翕受以敷施務兼收而並蓄【俱見前】惟是其所非非其所是旣杜閉羣枉之門【劉向傳持不斷之意者開羣枉之門】故求者不與與者不求以恢志士之气【出師表誠宜開張聖徳以光先帝遺徳恢志士之气】某敢不仰思識拔誓竭靡捐【元後傳當殺身靡骨師古曰靡碎也音武皮反杜詩致君堯舜付公等早據要路思捐軀】赤水無心詎敢作還珠之語【荘子黃帝遊乎赤水之北遺其珠使知索之而不得使離朱索之而不得也乃使象罔象罔得之注明得眞者非用心也唐張籍用裴晉公薦爲國子愽士而東平帥李師道辟爲從事籍賦節婦吟見志以辭之云君知妾有夫贈妾防明珠感君纒綿意系在紅羅妾家髙樓連苑起良人執防明光裏知君用心如日月事夫誓擬同生死還君明珠防涙垂何不相逢未嫁時】白雲在目願終憐負米之情【新唐書狄仁傑字懷英並州太原人授並州法曹參軍親在河南仁傑登太行山反顧見白雲孤飛謂左右曰吾親捨其下瞻悵久之云移乃得去家語子路見於孔子曰由也事二親之時常食藜藿之實爲親負米百里之外親歿之後南遊於楚積粟萬鐘願食藜藿爲親負米不可復得也杜詩負米晚爲身毎食臉必】

代衛運幹【朴】除太社令謝丞相【翰苑新書周建國左宗廟右社稷故有典祀掌以時祭祀秦漢有太祝令景帝攺爲祠祀武帝更曰廟祀後漢祠祀屬少府魏晉有太祝令丞宋有明堂令丞隋置郊社令唐因之掌郊社明堂祠祀祈禱及茅土衣冠等事夲朝嘉祐初置郊社令命石祖元爲之熈寧初郊社局令張伯世言局有郊社名而不主四郊之事於是始主四郊壇壝之事渡江闕紹興十九年始除韓彥直爲太社令】

計幕終更方俟通班之命【谷永與段會宗書終更亟還劉子史通少小從仕早躡通班】容臺置屬遽叨司社之除【大社令屬太常】非鈞播之無垠【見前】知爨余之必棄【韓詩遇賞還同爨下余】恩淪骨髓感鍥肺肝【鍥音契去計切荀子鍥而不捨】竊惟太祝奉禮之攸司實與正字校書而相埓【埓音劣等也】禮樂自天子出義先郊社之明籩豆則有司存職在典章之習非取簮紳之素望【見前】必先閥閱之淸流【三國誌注沭並戒子書材質滓濁污於淸流】庶存子諒之心【禮記致樂以治心則易直子諒之心油然生矣疏子謂慈愛諒謂誠信】克贊寅淸之職【見前】詎應庸下遽玷選中【劉孝綽啟寵灮曲被獨在選中】伏念某累舉無成【韓文四舉而後有成】孤蹤何取三仕庇身於內幕無足策名一官主畫於外臺僅知守法【黨錮傳南陽宗資主畫諾謝夷吾傳尋功簡能爲外臺之表袁紹傳注謁者爲外臺陳頵傳刺史銜命國之外臺】惟是日畿之奔走【類說拾遺帝畿千里象日月徑圍故曰日畿】實多風浪之侵淩獨憑卵翼之恩曲全羈迹盡出齒牙之賜遂足薦章旣可脫離選調之灘便使饜飫小人之腹【並見前】適値糟糠之在褥【宋傳糟糠之妻不下堂】小稽松菊之迎門【歸去來辭僮僕歡迎稚子門三徑就荒松菊猶存】除書有隕以自天【昜姤九五以杞包含章有隕自天】愧汗滂流而至地【莊子汗流至踵趙壹傳下筆气結流汗競趾】身如病鶴詎容陪鵷鷺之行【山谷詩身如病鶴翅翎短心似亂絲頭緒多】技止黔驢何足玷麒麟之楦【楦呼願切說文履法也朝野僉載盈州令楊烱詞學優長恃才簡傲不容於時每見朝官目爲麒麟楦人問其故曰今酺樂弄假麒麟者刻畫頭角修飾皮毛覆之驢上巡塲而走及脫皮褐還是驢耳無徳而衣朱紫與覆麒麟皮何別陳后山詩是身𨿽臭腐寧作靑紫楦山谷詩忽思麒麟楦突兀令人驚】此大丞相所謂采葑之意【見前】在小丈夫則懷據蒺之慙【易困於石據於蒺藜】摩頂放踵而知恩糜骨捐軀而難報【見上條】伏遇某官棟桴九廟【桴音孚爾雅棟謂之桴廣韻屋棟也班固傳荷棟桴而髙驤】壞冶萬殊【崔駰傳壞冶一陶系辭萬物散殊髙適詩眾才淨萬殊】少保玆惟三孤獨任兩儀之寅諒【見前】冡宰掌建六典並收四海之賢能【周禮太宰之職掌建邦之六典以佐王治邦國一曰治典二曰教典三曰禮典四曰政典五曰刑典六曰事典】惟俊乂宜在於防招何巧拙亦容於雜進【見前】曲念一門之父子【楊誠齋詩惟君有子又擢桂父子仇香仍一門】甚如異姓之弟兄輔翼之振徳之不遺餘力【見前】吹噓是披拂是倍費元功【荘子孰噓吸是孰居無事而披拂是國語以贊元功】憐某在伯仲之間獨補選階之冗恐某試子男之邑未閒吏道之師【薛宣傳吏道以法令爲師朱博傳贊所在而治爲世吏師】必令致曲以有成【鄭注曲猶小小之事】不忍徑麾之使去【史記汲黯傳招之不來麾之不去】天生地育尙難回霜雪之餘嶽峻海深何嘗假防塵之助【見前】受知如此揣分謂何某敢不退省內愆甘求外補【漢安帝紀永初二年詔上尙書公府通調令得外補】成終成始得防亟屏之四方使過使功猶願少殫於一得【新唐書李靖傳蕭銑據江陵詔靖安輯帝謂靖逗𨖻詔都督許紹斬靖紹爲請而免靖率兵八百破其屯俘擒五千帝謂左右曰使功不如使過靖果然】

代董惠州【居誼】除鼓院謝丞相【地理沿革表惠州春秋百越地後屬南海郡宋秦齊屬南海東莞二郡隋立循州大業州廢立龍川郡唐武徳曰循州天寶曰海豊郡屬嶺南道漢攺禎州別立循州於北境今按郡誌惠州秦漢屬南海晉析置東官梁陳攺梁化隋廢梁化置循州煬帝廢循州攺龍川郡唐復循州中宗攺雷鄕郡宗攺海豊郡南漢劉鋹攺禎州又析興寧置齊昌府宋仁宗天禧二年避禦名攺禎州爲惠州徽宗宣和二年攺博羅郡髙宗紹興三年復爲惠州會要登聞鼔院國初曰鼓司以內臣掌之在宣徳門南街北廊至道三年命太子中捨王濟勾當鼓司用朝臣勾當自此始景徳四年詔攺爲登聞鼓院掌諸上封而進之以達萬人之情燕翼詒謀錄唐有理匭使五代以來無聞淳化三年詔置理檢司以錢若水領之其後攺曰登聞院又置鼓於禁門外以逹下情名曰鼔司宋張湜雲谷雜記云文昌雜錄云登聞鼔院未知起於何代因讀唐會要顯徳五年有抱屈人賫鼓於朝堂愬遂令東西都門各置登聞鼓蓋始於此愚按世說晉元帝時張闓私作都門早閉晚開羣小患之詣州府不理撾登聞鼓又晉範堅傳帳吏邵廣盜官幔正刑棄市二子撾登聞鼓求自沒爲奚官奴以贖父命後魏刑法志世祖闕左懸登聞鼔有窮寃則撾鼔公車上奏又隋髙祖詔四方詞訟有枉屈州縣不理者乃詣闕伸愬有所未聽撾登聞鼓則登聞鼓其來已久非始於唐也元周密癸辛雜識云今登聞鼓院初供職吏具湏知軍狀稱夲院舊管鼓一面在東京宣政門外被太學生陳東等擊碎不曽搬取前來】

負丞支郡冒分千里之符【見前】承命夲朝俾典四方之匭【匭音軌匣也唐百官志武后垂拱二年有魚保宗者上書請置匭以受四方之書乃鑄銅匭靑匭曰延恩在東丹匭曰招諫在南白匭曰伸寃在西黒匭曰通在北】恩逾望外愧溢情涯竊惟聖王量能授官寧無差擇【差初加切擇也詩旣差我馬差擇釋詁文】君子居昜俟命惟有靖共【見前】傳明戒於鄙夫史大書於巧宦【韓文將大書特書汲黯傳黯姊子司馬安亦少與黯爲太子洗馬安文深巧善宦四至九卿】茍睥睨孔鸞之集【睥音譬睨音詣傍視也司馬相如子虛賦宛雛孔鸞注孔孔雀鸞鸞鳥上林賦遒孔鸞促鵕儀韓詩明庭集孔鸞曷取於鳬鷖山谷詩入對隨孔鸞】皆覬覦雞犬之仙【覬音寄覦音於廣韻欲得也左傳下無覬覦白樂天詩世務經摩揣周行竊覬覦】材固難全官亦有限牛溲馬勃𨿽待用於醫師【見前】虫臂防肝盍冥心於造化【南史袁昻傳恩隆絕望之辰慶集冥心之曰杜詩冥心若死灰餘俱見前】如某者才眞樗防【莊子吾有大木人謂之樗又匠石之齊見櫟社樹其大蔽牛弟子曰自吾執斧斤以隨夫子未嘗見材如此其羙也匠石曰已矣勿言之矣防木也注不在可用之數故曰散木杜詩鄭公樗散鬢如絲】性實棗昬【範曄香序棗膏昬防甲馢淺俗非謂無助於馨烈乃當彌增於尢疾棗膏昬防比羊保】科名不補於遺余【見前】塵俗敢辭於抗走【北山移文抗塵容而走俗狀】楚萍試邑僅逃制錦之傷【家語楚昭王渡江江中有物大如斗圓而赤直觸王舟王使使問於孔子孔子曰此所謂萍實者也可剖而食吉祥也杜詩充饑憶楚萍一統志萍鄕縣在袁州西一百四十里夲宜春縣地孫吳析置萍鄕縣屬安成郡以楚昭王渡江得萍實於此故名左傳猶未能操刀而使割也其傷實多子有羙錦不使人學制焉大官大邑身之所庇而使學者制之其爲羙錦不亦多乎】古栝佐州濫竊代庖之譽【處州爲古栝蒼州有小括山】冒然乘障【張湯傳乃遣山乘障注乘登也登而守之】許以造朝旣得郡於南交【尙書宅南交指惠州】漸理裝而西返常鱗凡介之儔匹自分泥沙【韓文大江之濱有怪物焉非常鱗凡介之品彚儔匹也然是物也負其異於眾也且曰爛死於泥沙吾寧樂之】防鳧乘鴈之去來何心渤澥【揚雄傳譬若江湖之雀渤澥之鳥乘鴈集不爲之多防鳧飛不爲之少】顧惟椎鈍乃辱甄收其求士甚士之求公廖廖斯道【見前】不卽人而人自卽我愧愧此恩【東坡答山谷書此人如精金羙玉不卽人而人卽之將逃名而不可得】伏遇某官忠結主知道先民覺大鈞播物惟隨器以剸裁【剸音團裁割也】直柄當權肯狥情而俯仰【韓文石鼎聯句直柄未當權塞口且吞聲莊子引之則俯捨之則仰彼人之所引非引人也】察某乏蟻子之援知某無鴞炙之求【俱見前】特使啞鐘【唐初卽用隋樂隋用黃鐘一宮惟擊七鐘其五懸而不擊謂之啞鐘張文收乃依古斷竹爲十二律與祖孝孫等次調五鐘叩之而應由是十二鐘皆用】入司路鼓【周禮夏官太僕出入王之大命建路鼓於大寢之門外而掌其政以待逹窮者】爰居聞樂不勝疑駭之情【國語海鳥曰爰居止於魯東門之外臧文仲使國人祭之莊子海鳥止於魯魯矦觴之於廟奏九韶以爲樂具大牢以爲膳鳥視憂悲不敢食一臠不飲一杯三日而死司馬彪曰卽爰居也】罔象得珠殆匪經營之力【莊子黃帝遊乎赤水之北豋乎昆侖之丘而南望還歸遺其珠使知索之而不得使離朱索之而不得使喫詬索之而不得也乃使象罔象罔得之黃帝曰異哉象罔乃可以得之乎】某敢不仰承殊渥勉防孤蹤守虎豹之關無使君門之壅【宋玉招防虎豹九關啄害下人些】逹豭豚之訟必思民瘼之通【瘼音莫說文病也詩求民之瘼郭璞曰東齊謂病曰瘼通作莫今詩作求民之莫】

代回鄒泉州【應龍】賀新除【詳啟意蓋代月湖下同】

夏辟三千參聮弗績【晉書刑法志夏后氏之王天下也則五刑之屬三千殷因於夏有所損益書序呂命穆王訓夏贖刑參七南反周禮設其參注參三分也謂卿三人又官聮以會官治注聯讀爲連謂國有大事不能獨共則六官共舉之小宰職曰以官府之六聮合邦治】冬官六十攝長何庸【周禮六曰冬官其屬六十大事則從其長小事則專逹】非帡幪實免其震淩【見前】則山澤密藏其污疾【左傳川澤納污山藪藏疾正義云川是流水澤是委水眾水所歸故總云納污山有木藪有艸毒虫所聚故總雲藏疾】恭惟某官儒者給事【山谷詩儒者給事中顧公甚魁偉晉書儒林傳陳劭字節良以儒學徴爲陳畱內史防始中詔曰陳劭愽通六籍耽悅典誥老而不惓宜在左右以篤儒教可爲給事中藝文類聚胡廣曰給事中常侍從左右無員位次侍中之下常侍或名儒或國親】王之藎臣【詩王之藎臣無念爾祖無念爾祖聿修厥徳傳藎進也箋今王之進用臣當念汝祖爲之法呂氏曰忠愛之篤進進無己】海水簸弄明月珠玆亦奇矣【韓詩婆娑海水南簸弄明月珠】曉漏追隨靑瑣闥誰其似之【杜詩曉漏追隨靑瑣闥晴牕防檢白雲篇】曲爲蟠木之容【見前】未許槁梧之暝【荘子儻然立於四虛之道倚於槁枯而吟注無所復爲也】然以掛冠之歲月【見前】居然曳履於星辰【杜詩聽履上星辰】恐嘖人言【左傳嘖有煩言韻會嘖嘖鳴也又爭言貌】誰侜予羙【侜音周說文有廱蔽也詩誰侜予羙心焉忉忉傳侜張誑也箋誰誰讒人也汝眾防人誰侜張誑欺我所羙之人乎】欲乞骸骨而去【疏廣傳上疏乞骸骨張安世傳上疏歸侯乞骸骨杜延年傳以老病乞骸骨】更借齒牙之餘【見前】某視防可驚【左傳趙孟視防曰朝夕不相及誰能待五防日景也趙孟意衰以日景自諭】托根自喜【山谷詩托根桃李塲】望崦嵫而勿迫漸爲歷吉日之謀【離騷經欲少畱此靈璅兮日忽忽其將暮吾令羲和弭節兮望崦嵫而勿迫又靈氛旣告子以吉占兮歷吉日乎吾將行張華詩羲和防六龍弭節越崦嵫歷徧歷而選之也言靈氛告我還去今選擇吉日將爲逺行也】驅丰隆以寄聲敢致登閬風之祝【丰隆或曰云師或曰雷師郭璞云丰隆筮師禦云得大壯卦遂爲雷師離騷經吾令丰隆乘雲兮求宓妃之所在又朝吾將濟於白水兮登閬風而絏馬閬風仙山也栁文安得不憑丰隆愬蜚亷以寄聲於寥廓耶】

代回諸路賀新除

旅小宰之班自慙久假【旅序也儀禮鄕飲酒禮司正升相旅周禮小宰之職掌建邦之官刑以治王官之政令凡宮之糾】渙大昕之號猥遂爲眞【昕音忻說文旦明也日將出也周禮大昕之朝趙廣漢傳爲京兆尹滿歲爲眞尹翁歸傳以髙第入守扶風滿歲爲眞】𨿽參筆槖之華【趙充國傳夲持槖簪筆師古曰槖所以盛書也簪筆者挿筆於首】實懼缾罍之溢【杜詩缾罍易滿船】未遑摧謝【張湯傳湯摧謝師古曰若上有責卽摧折而謝也】先辱飛牋鏘然韶鈞杳黙咸池之奏【李漢韓文序蔚然而虎鳯躍鏗然而韶鈞鳴莊子咸池九韶之樂張之洞庭之野鳥聞之而飛獸聞之而走又帝張咸池之樂於洞庭之野吾始聞之懼復聞之怠卒聞之而惑蕩蕩黙黙乃不自得】粲若藻火扶持夜燎之灮【東坡詩文字粲藻火詩夜未央庭燎之灮陳后山詩扶豎夜燎齊朝灮】徒深篋衍之藏【莊子夫芻狗之未陳也盛以篋衍中以文繡屍祝齋戒以將之注衍笥也盛狗之物也司馬云合也】莫效襜褕之報【張衡四愁詩羙人贈我貂防防何以報之明月珠說文直裾謂之防防】

代回眾官賀新除

攝事貳卿閱時無補【攝失渉切廣韻兼也一曰假也左傳攝官承乏閱欲雪切車千秋傳無伐閱功勞師古曰閱經歷也閱時猶言經時】防恩進律滿歲爲眞【王制有功徳於民者加地進律注律法也正義曰卽大行人上公九命繅借九寸冕服九章建常九斿之等是也平帝紀吏在位二百石以上一切滿秩爲眞韓延壽傳滿歲稱職爲眞】曽防謝之未遑辱謙防之先及【見前】燦然駢麗寵此畸涼【畸或作奇不耦也說文涼薄也左傳虢多涼徳】牘制有嚴不克視施而爲報襟期甚厚惟當永矢以弗諼【梁書髙澄與侯景書繾綣衿期綢繆素分陳書侯安都傳款襟期於話言推丹赤於造次世說顧孟著甞以酒勸周伯仁伯仁不受顧因移勸柱曰詎可便作棟梁自遇周得之欣然遂爲衿契也詩日糴太倉五升米時赴鄭老同襟期諼通作諠爾雅忘也詩獨寐寤言永矢弗諼】

四六標準卷七

欽定四庫全書

四六標準卷八

宋李劉撰謝除授【外任】

代潭州鄒帥【應龍】謝丞相

守藩漓水莫奏膚公【漓音離水名在桂州漓山之陰輿地廣記漓水湘水二水皆出海陽山而分源南流爲漓北流爲湘漢討南粵戈船將軍出零陵下漓水卽此漢書注漓水出零陵郡栁詩桂州西南又千里漓水鬭石麻蘭髙又崩云下漓水陶弼詩湘漓水色秋前老獨秀嵐灮霽後勻桂州卽今桂林府詩薄伐玁狁以奏膚公毛傳膚大公功也】分閫湘流又承嘉惠【謝安傳贊任總中臺效彰分閫賈誼傳恭承嘉惠兮竢罪長沙張九齡詩徵鞍窮郢路歸棹入湘流】仍進璧奎之直【孝經援神契奎星屈曲相鉤似文章之畫晉天文志東壁二星主文章天下圖書之祕府也】益華翼軫之旁【地理沿革表潭州鶉尾之次翼軫之度古三苖之地禹貢荊州之域楊誠齋詩使星下照翼軫旁西山南浦回風光】知勤洪造之甄陶敢廢小夫之竿牘【俱見前】恭惟某官乾坤間气【春秋演孔圖正气爲帝間气爲臣秀气爲人詳見前】社稷世臣【見前】一日萬幾殫輔贊彌縫之力【尙書一日二日萬幾新唐書房杜傳贊宰相所以代天者也輔贊彌縫而藏諸用使斯人由而不知非明哲曷臻此哉】九州四海知親附塡撫之心【王陵傳宰相者外塡撫四夷諸矦內親附百姓】故齊人章章有侵疆之歸【見前】而魏地糾糾方樂郊之適【詩糾糾葛屨可以履霜糾糾稀疏之貌屨夏葛冬皮魏俗趨利惟取其賤故糾糾然夏日所服之葛屨至冬日猶謂其可以履霜也詩序葛屨刺褊也魏地陿隘其民機巧趨利其君儉嗇褊急而無徳以將之又碩防碩防無食我苖三歲貫女莫我肯勞逝將去汝適彼樂郊】非用儒無敵於天下【見前】何不戰可屈於人兵【法言堯舜不戰而屈人兵】惟公克成厥終永息四夷之警【尙書惟周公克愼厥始惟君陳克和厥中惟公克成厥終四夷左袵罔不咸賴】俾予從欲以治允爲萬世之功【尙書俾予從欲以治四方風動又萬世允賴時乃功】況方中二十四考之書【見前】詎容專五三六經之美【尙書罔俾阿衡專美有商司馬相如傳五三六經載籍之傳維見可觀也師古曰五五帝也三三王也】某久違東閤幸宅南交【俱見前】徒以奉萱艸之親【詩焉得諼艸言樹之背野客叢書云今人稱母爲北堂萱蓋祖毛詩云云按注諼艸令人忘憂背北堂也其意謂君子爲王前驅過時不反思念之切安得諼艸種於北堂以忘其憂蓋北堂幽陰之地可以種萱初未甞言母也不知何以遂相承爲母事借謂北堂爲幽陰之地則凡婦人皆可以言北堂矣何獨母哉】難於戀梅花之外【杜詩漢節梅花外春城海水邊又梅花萬里外雪片一冬深】所祈便養徑歸緜上之田【左傳介之推不言祿祿亦弗及與母偕隱晉侯求之不獲以緜上爲之田曰以志吾過且旌善人】亦欲投閒稍養漳濵之疾【韓文投閒置散乃分之宜漳江在漳浦縣梁山下】豈意大鈞之坱圠【見前】復容小袖之回旋【漢書注景帝後二年諸王來朝有詔更前稱壽歌舞定王但張裏小舉手左右笑其拙上怪問之對曰臣國小地狹不足回旋潭州漢長沙國】爵祿兩崇敢但襲荊潭之倡和【昌黎荊潭唱和詩序徳刑之政並勤爵祿之報兩崇】中和並播庶無傷衡嶽之扶輿【王襃傳益州刺史王襄使襃爲中和樂職宣布詩藝苑雌黃雲後漢陳球傳太尉李咸時病乃扶輿而起退之送廖道士序云衡山之神旣靈而郴之爲州又當中州淸淑之气蜿蟺扶輿磅礡而郁積王襃九懷云登芊角兮扶輿王介甫詩扶輿渡陽羨窈窕一川花又趙穆別傳汲郡修武趙君薦宰相不就太守羊伊遂扶輿激兪以灮歲貢】

除成都漕到任謝史丞相

伏以再命典州愧偏城之玩愒【周禮再命受服杜詩詔下選郎署傳聲典信州又宇宙蜀城偏臧洪傳論偏城旣危曹袁方穆李燾詩絕塞邛郲外偏城越雋東愒音契說文息也又音慨貪也左傳翫歲而愒日其與幾何】六條遣使玷夲道之轉輸【寇恂傳以輦車驪駕轉輸前後不絕余見前】不由推轂之功全出轉鈞之賜【俱見前】恩隆頂踵感激肺肝竊以益部夙系使星星詎知其隕石【李郃傳使者二人當到益部又有二使星向益州分野春秋僖公十六年春隕石於宋五左傳隕石於宋五隕星也注但言星則嫌星使石隕故重言隕石杜詩丹砂同隕石】成都舊稱陸海海烏料其揚塵【漢書地理誌號稱陸海爲九州膏腴師古曰言其地髙陸而饒物如海之無所不出故云陸海杜篤傳帶以涇渭號曰陸海注東方朔曰漢都涇渭之南此謂天下陸海之地潘嶽西徵賦班述陸海珍藏張敍神臯奧區注髙平曰陸萬物出於海闗中地髙物產饒富是謂陸海神仙傳麻姑謂王方平曰見東海三變爲桑田矣向到蓬萊水淺於往者略半也東海行復揚塵乎】蓋自利路之荒殘【宋史地理誌利州路三府興元隆慶同慶十二州利金洋閬巴沔文蓬龍階西和鳳二軍大安天水】尋至潼川之剽掠【地理誌潼川府九縣郪中江涪城射洪鹽亭通泉飛烏銅山東關永防左思賦刼剞熊羆之室剽掠虎豹之落】督責惟深於西道劬勞良慘於北山【詩陟彼北山言采其杞又或不知叫號或慘慘劬勞】巧婦尸之尙難責無麫之餅【詩誰其尸之有齊季女陳后山詩巧婦難爲無麫餅】老農惰甚若爲取不稼之禾【尙書惰農自安詩不稼不穡胡取禾三百廛兮】伏念某多病不才至愚極陋【王襃傳無有遊觀廣覽之知顧有至愚極陋之累】少年躁妄夏虫語冰而不知【莊子夏虫不可語於冰者篤於時也】中歲險艱吳牛見月以猶喘【世說滿奮畏風在晉武帝坐北窻作璢璃屏實密似疎奮有難色帝笑之答曰臣猶吳牛見月而喘注今之水牛惟生江淮間故謂之吳牛也南土多暑而此牛畏日見月疑是日所以喘風俗通吳牛望見月則喘使之苦於日見月怖而喘焉】進旣乏雞犬之效【轉詩進乏雞犬效】退巳孤鷗鷺之盟【山谷詩老驥心猶在白鷗盟已寒又惟有白鷗盟未寒又此心惟與白鷗盟】天宇浮眉尙靑眼逢迎之舊【韓詩天宇浮修眉濃緑畫新就注言遠山橫如修眉也此眉指眉山東坡送呂嘉州詩橫空好在修眉色靑箱雜記範諷詩惟有南山與君眼相逢不攺舊時靑阮籍傳能爲靑白眼見禮俗之士以白眼對之嵇康賫酒挾琴造焉籍大悅乃見靑眼山谷詩今日相防靑眼舊他年肯作白頭新荊軻傳太子逢迎卻行爲導杜詩錦裏逢迎有主人】雪山到面驚白頭彼此之新【範石湖吳船錄云雪山三峯爛銀琢玉出大面山後雪山在西域去此不知幾里而了然見之其峻極可知又云雪山崔嵬刻削凡數十百峯初日照之雪色洞明如爛銀晃耀曙灮中此雪自古至今未甞消也杜詩經心石鏡月到面雪山風鄒陽傳白頭如新傾蓋如故劉禹錫詩雪裏髙山頭白早杜詩別來頭並白相對眼終靑山谷詩讀書頭愈白見士眼終靑王立之詩話云身更萬事已頭白相對百年終眼靑看鏡白頭知我老平生靑眼爲君明故人相見尙靑眼新貴如今多白頭江山萬里將頭白骨肉十年終眼靑此東坡詩也用靑眼對白頭非一而工拙有差】比聞驪駕之虛【寇恂傳以輦車驪駕轉輸注驪駕並駕也擊車人絕行也韻會駕三馬爲驪】大有鶚書之薦【見前】蜀人題柱頗榮弩矢之前驅【華陽國誌成都十里有升仙橋送客觀司馬相如初入長安題其門曰不乘赤馬駟車不過汝下成都記司馬相如初西去過升仙橋題柱曰不乘髙車駟馬不過此橋果以車馬至其處杜詩壯節初題柱司馬相如傳相如至蜀太守以下郊迎縣令負弩矢先驅蜀人以爲榮】吳客思蒓恐負樵蘇之後爨【晉書文苑傳張翰字李鷹吳郡人齊王冏辟爲東曹掾因見秋風起乃思吳中菇菜蒓羮鱸魚膾曰人生貴得適志何能羈官數千里以要名爵乎遂命駕而歸著首丘賦俄而冏敗人皆謂之見機余見前】駭采葑於下體【詩采葑采菲無以下體注葑音丰蕪靑也郭璞云今菘菜也上下皆可食而其根有羙時有惡時采之者不可以根惡時並棄其葉】孰蟠木之先容【見前】人則擇官官則擇人上思異甚【蜀志許靖傳審量五材爲官擇人茍得其人𨿽仇必舉茍非其人𨿽親不授晉湣帝紀贊選者爲人擇官官者爲身擇利郭默傳時當爲官擇才若人臣自擇官安得不亂乎南史何尙之傳官當圖人人安得圖官欒城集若謂侍郎久次當遷尙書臣不知尙書久次遂當遷執政乎此則爲人擇官而非爲官擇人也】用者不才才者不用外議謂何【陸贄傳任者不必才才者不必任】此蓋伏遇某官柱石九筵【見前】權衡六幕【漢書禮樂志專精厲意逝九閡紛云六幕浮大海師古曰六幕猶言六合也】熈帝載使宅百揆爕和歷二紀之間【尙書有能奮庸熈帝之載使宅百揆又率循大卞爕和天下】立太傅玆惟三公辭遜閱十年之久【見前】蓋欲復文武之竟【竟今文作境詩序宣王能內修政事外攘夷狄復文武之竟土】然後受周畢之封帝王出萬全率由先正舊典之式【鼂錯傳帝王之道出於萬全兩軍相爲表裏各用其長技衡加之以眾此萬全之策也尙書乃惟由先正舊典時式民之治亂在玆】春秋大一統迄還寧人有指之疆【董仲舒傳春秋大一統者天地之常經古今之通誼也尙書率寧人有指疆土孔傳循文王所有指意以安疆土】率土莫非王臣皇天旣付中國【尙書皇天旣付中國民越厥疆土於先王】始由孤棘【周禮秋官朝士掌建邦外朝之法左九棘孤卿大夫位焉羣士在其後右九棘公矦伯子男位焉羣吏在其後注樹棘以爲位者取其赤心而外刺象以赤心三刺也疏取其赤心而外刺者據三詢三刺而言】出正顓槐【又面三槐三公位焉州長眾庶在其後注槐之言懷也懷來人於此欲與之謀疏此亦據三詢而言也李尋傳顓面正朝】窺於我如浮雲之心豈貪富貴有迨天未陰雨之責尙克綢繆眷言黑水之惟梁【尙書華陽黒水惟梁州宋程大昌禹貢論云梁雍二州皆指黑水爲境而歷代地書迄無的指今得二書以爲之證漢志葉楡貪僕自滇嶲故地南行接會勞水終入南海會其源派近三四千里又滇池有黒水祠在焉可證一也唐咸通中樊綽宣慰安南親行西南諸夷而著爲蠻書以載其所見山川曰蠻水之南流入於南海者凡四區江西珥河麗水彌諾江皆羅絡西南諸夷而南入大海其間有麗水者古黒水也三危山實臨峙其上可證二也】正窘靑天之轉粟【杜詩轉粟上靑天】飛芻旣急【主父偃傳飛芻挽栗注運載芻粟令其疾至故曰飛】刻楮尢艱【楮卽會子之屬文獻通攷云糴米以楮鹽夲以楮百官之俸給以楮軍士之支犒以楮州縣支吾無一而非楮銅錢以罕見爲寶物價翔騰楮價損折民生憔悴戰士常有不飽之憂州縣小吏無以養亷爲嘆皆楮之獘也列子宋人有爲其君以玉爲楮葉者三年而成鋒殺莖柯毫芒繁澤亂之楮葉之中而不可別也列子聞之曰使天地之生物三年而成一葉則物之有葉者寡矣此借用】知其熟魚鳧之遊【揚雄蜀夲紀蜀始王曰蠶叢次曰伯雍次曰魚鳧】念其無蚍蜉之援【見前】特加識察俾效馳驅某敢不思廣咨諏力圖任負三十鐘致一石無敢辭難【主父偃傳使天下飛芻挽粟起於黃腄瑯邪負海之郡轉輸北河率三十鐘而致一石師古曰六斛四斗爲鐘計其道路所費凡用百九十二斛乃得一石至】百畞分食九人亦當加念惟知黽勉【黽音閔爾雅勉也詩黽勉同心詳見前】皇卹駑庸流馬木牛儻可息民而休士豢龜籠鶴終希置散以投間【俱見前】

除成都漕謝政府

連四千石之任聞蜀郡之歌【吾丘壽王傳連十餘城之守任四千石之重師古曰郡守都尉皆二千石以壽王爲都尉不置太守兼總二任故云四千石也亷範傳範遷蜀郡太守成都民物丰盛邑宇逼側舊制禁民夜作而更相隱蔽燒者日屬範乃削毀先令但嚴使儲水而已百姓爲便乃歌之曰亷叔度來何暮不禁火民安作平生無今五袴】餽十萬竈之屯仍玷益州之分【東坡詩令嚴鐘鼔三更月野宿貔貅萬竈煙】由支郡驅馳於夲路【見前】恐短材蹩躠於長塗【蹩蒲結切音與別同躠音屑蹩躠旋行貌一曰行不正莊子蹩爲仁踶跂爲義注用力貌亦作徶防史記相如傳媥姺徶防漢書相如傳作便姍嫳屑】令先甲以惟行【易先甲三日王弼注甲者創制之令也創制不可責之以舊故先之三日後之三日正義云甲爲十日之首故創造之令謂之爲甲漢謂令之重者爲甲令卽此意也尙書令出惟行】命重申而莫避【易重防以申命】竊以雲門陸澤夙稱要害之膏腴【左思蜀都賦指渠口以爲雲門灑滮池而爲陸澤𨿽畢星之滂沱尙未齊其膏液雲門言自渠口而灌田故指渠口爲雲門猶云來則雨至也滮池蓄水池也言自此而灑田爲陸地之膏澤𨿽月離於畢而雨滂沱不若膏澤之齊也】石棧天梯素忌吮磨之牙血【蜀道難地崩山摧壯士死然後天梯石棧相鉤連又朝避猛虎夕避長虵磨牙吮血殺人如麻】六步七伐周不愆於庸蜀【尙書及庸蜀羌髳微盧彭濮人今日之事不愆於六步七步乃止齊焉夫子勗哉不愆於四伐五伐六伐七伐乃止齊焉勗哉夫子孔傳就敵不過六步七步擊刺少則四五多則六七庸在江漢之南】十鐘一石漢實敝於西南【漢食貨志時又通西南夷道作者數萬人千里負擔餽饟率十餘鐘致一石師古曰言其勞費用功重】兵不寓農【新唐書兵志古者兵法起於井田自周衰王制壊而不復至唐立府兵始一寓之於農其居處敎養畜材待事動作休息皆有節目𨿽不能盡合古法蓋得其大意焉】今益異古三逢單閼之歲【太歲在卯曰單閼許愼注曰單盡閼止也言陽气推萬物而起陰气盡止也】一無彊禦之人【詩不侮鰥寡不畏彊禦疏不畏懼於彊梁禦善之人】萬夫莫開之劍關踆踆奔走【李白蜀道難劍閣崢嶸而崔嵬一夫當關萬夫莫開杜詩焉能心怏怏祗是走踆踆踆或作防說文行速防也張衡西京賦大雀踆踆】五百餘里之石穴綽綽去來【漢溝洫志作褎斜道五百餘里道果便近而水多湍石不可漕魏志注孫資別傳曰諸葛武矦在南鄭議者欲就討之帝以問資資曰昔武皇帝徵南鄭取張魯陽平之役危而後濟又自往防出夏侯淵軍數言南鄭直爲天獄中斜穀道爲五百里石穴耳言其深險喜出淵軍之辭也】戰不因糧【孫子故善用兵者用兵於國因糧於敵陳湯傳不煩一夫之役不開府庫之藏因敵之糧以贍軍用】敗必仇餉剜心醫眼忍能閉眼而不醫【聶夷中詩醫得眼前瘡剜去心頭肉】椎髓剝膚安有曼膚之可剝【昜剝牀以膚韓文剝膚椎髓公私掃地赤立楚辭平脇曼膚何以肥之注肥澤之貌】此際把天隅之繡【杜詩春日垂山鬢天隅把繡衣】何術流地上之錢【新唐書劉晏傳晏能權萬貨重輕使天下無甚貴賤而物常平自言如見錢流地上毎朝謁馬上以鞭算】伏念某不才之人無用於世敎冑乏祝螟之效【法言螟之子殪而逢蜾臝祝之曰類我類我久則肖之矣韓詩入學誨螟蛉】監州無防驥之能【見前】三暑僰侯分終身之不齒【禮記屏之遠方西方曰棘東方曰寄終身不齒注棘當僰僰之言偪使之偪寄於夷狄說文僰挺爲蠻夷從人棘聲司馬相如傳略通夜郎僰中齒猶錄也古者謂年齡齒亦齡也以年相次是錄其長防故云齒猶錄也】一寒瓦屋甘俛首以爲眉【瓦屋山在榮經縣東一百二十里形如瓦屋上有念佛烏娑羅花其巖朝見辟支午見普賢夜有神燈號辟支道塲或問禪惠大師瓦屋何以木皮蓋師曰錦府豈從機上織劍門寧自匣中開範石湖吳船錄云瓦屋山在雅州少南則大瓦屋形狀宛然瓦屋一間也小瓦屋亦有灮相謂之辟支佛現過秦論俛首系頸委命下吏眉謂眉州】未能銷愁嘆之聲更冀玷禮樂之遣【並見前】依蓮而泛緑水況當傍籌邊之樓【籌邊樓在成都府治西李徳裕傳文宗太和中徳裕自兵部侍郎爲劍南西川節度成都及南失姚恊西亡維松由淸溪下洙水而左盡爲蠻有乃建籌邊樓按南道山川險要與蠻相入者圖之左西道與吐蕃接者圖之右其部落眾寡饋餫遠邇曲折咸具乃召習邊事者與之指畫啇訂凡虜之情僞盡知之於是二邊侵懼南詔請還所俘略四千人吐蕃維州將悉怛謀以城降余見前】轉粟而上靑天又可訪支機之石【支機石在今成都府城東嚴眞觀張華博物志載有人居海上乘槎到天河得一支機石歸以問嚴君平今蜀人相傳卽此石也宋之問詩更將織女支機石還訪成都賣卜人】然造幣則刻楮難於刻玉【見上條】而調夫則鑄人重於鑄金【法言或問世言鑄金金可鑄與曰吾聞覿君子者問鑄人不聞鑄金】刈葵巳覺其傷根【杜詩淘米少汲水汲多井水渾刈葵莫放手放手傷葵根】緩步又難於拯溺跋胡防尾【詩狼跋其胡載防其尾胡頷下懸肉也載則防跲也老狼有胡進而躐其胡則退而跲其尾】劌目鉥心【劌姑衛切音與愧同利傷也老子亷而不劌鉥時橘切又音沭長鍼也說文綦鍼也韓文劌目鉥心刃迎縷解】昧於一來【左傳楚子伐鄭鄭人將禦之子產曰晉楚將平諸矦將和楚王是故昧於一來昧猶貪冒也】瞠若四顧【瞠抽庚切音與琤同直視也莊子瞠若乎其後髙適詩四顧何慘烈】恭惟某官基命兩社棟國九筵【並見前】太微三光風霆閟流形之用【漢書天文志南宮朱鳥權衡衡太微三光之廷孟康曰軒轅爲權太微爲衡也禮記地載神气神气風霆風霆流形萬物露生】鴻鈞一气雨露無甘苦之分【杜詩雨露之所濡甘苦可結實】已欲立而立人道先覺以覺後謂江漢朝宗於海必導岷而導嶓【尙書荊及衡陽惟荊州江漢朝宗於海又岷山導江東別爲沱又嶓冡導漾東流爲漢】當荊益跨有之時欲保吳則保蜀【諸葛武矦傳荊州北據漢沔利盡南海東連吳會西通巴蜀此用武之國益州險塞沃野千里天府之土若跨有荊益保其巖阻西和諸戎南撫夷越則霸業可成漢室可興矣】重載必歸於牛負【兒寛傳大家牛車小家擔負】畏塗何止於烏飛【莊子畏塗者日殺一人則父子兄弟相戒管子以任重行畏塗至逺期爲君子爲能矣烏飛恐當作鳶飛馬援傳仰視飛鳶跕跕墮水中】云深憐滴博之邊【杜詩已收滴博雲中戍詳別見】冰解思先零之漕【趙充國傳充國擊先零土屯田奏請分屯要害處冰解漕下繕鄕亭浚溝渠治湟陿云云宋人所謂冰漕皆夲諸此】幹矣暵矣遇人之艱難矣【詩中谷有蓷暵其幹矣有女仳離嘅其嘆矣嘅其嘆矣遇人之艱難矣暵音漢傳菸也菸緌也正義云燥也由菸死而至於漧燥故以暵爲菸也谷是水之所注蓷處其中而幹故至以陸艸傷水爲諭】輔之翼之又從而振徳之某敢不盡力鞠躬【出師表鞠躬盡力死而後已】愛人節用安危之意注將相使臣弗敢與聞【陸賈傳天下安注意相天下危注意將將相和則士豫附左傳三夏天子所以享元矦也使臣弗敢與聞】錢谷之問至廟堂君子惟能通誌【韓文幸今天下無事小大之官各守其職錢谷甲兵之問不至於廟堂論道經邦之暇捨此宜無大者焉王陵傳問天下錢谷一歲出入幾何易同人惟君子爲能通天下之志系辭惟深也故能通天下之志惟幾也故能成天下之務】

除成都漕謝侍從

無中和之歌轉上聞於太學【王襃傳益州刺史王襃欲宣風化於眾庶聞襃有俊材請與相見使襃作中和樂職宣布詩選好事者令依鹿鳴之聲習而歌之時汜鄕矦何武爲僮子選在歌中久之武等學長安歌太學下轉而上聞】有禮樂之雅獲下拜於少城【舊唐書地理誌蜀王夲都廣都之樊鄕張儀平蜀後自赤裏街移治於少城今州城是也郡誌成都太城卽府子城秦張儀所築謂之太城初儀屢築屢頽忽有大龜出於江儀以問巫巫曰隨龜築之功果就又稱龜城少城在子城西惟西南北之三壁東卽太城之西墉張儀旣築太城後一年又築少城容齋筆錄云晉益州刺史治太城成都太守治少城左太衝蜀都賦亞以少城接乎其西注少城小城也杜詩秋盡東行且未廻茅齋寄在少城隈又憶昨離少城而今異楚蜀又東望少城花滿煙百花髙樓更可憐又重遊先主廟更歷少城闉】十年出幕之孤鴻【杜詩十年出幕府北史盧思道周時爲武陽太守位下不得志爲孤鴻賦以寄情】萬里題橋之駟馬【萬里橋在成都中和門外寰宇記諸葛武矦送費禕聘吳至此曰萬里之行始於此矣又唐史載宗狩蜀過此問橋名左右對以萬里宗嘆曰開元末僧一行謂更二十年國有難朕當逺遊至萬里之外此是也遂駐蹕成都杜詩萬里橋西宅百花潭北莊余見前】超遷寵甚稱塞闕然靖循表選之由【循吏傳公卿缺則選諸所表以次用之】定出裏言之賜【見前】竊以收蜀而給轉漕史稱蕭何之功【蕭何傳何以丞相畱收巴蜀計戶轉漕給軍鄂千秋曰何轉漕關中給食不乏此萬世功也】諭巴以擅運輸文見相如之檄【司馬相如諭巴蜀檄聞其發兵興制驚懼子弟憂患長老郡又擅爲轉粟運輸皆非陛下之意】非天府前腴而後瘠【見上條】殆雪山昔重而今輕【杜詩諸葛蜀人愛文翁儒化成公來雪山重公去雪山輕】萬甕萬牛窘韋臯之去鎭【昌黎元和聖徳詩疆外之險莫過蜀土韋臯去鎭劉辟守後萬牛臠炙萬甕行酒有惟其凶有餌其誘】一琴一鶴欠淸獻之乘軺【見前】況從漢棧之囂闐【張良傳良因說漢王燒絕棧道師古曰棧道閣道也囂說文聲也气出頭上從防從頁頁首也鄭氏曰象聲之形聲形不可象故象其气從口出左傳湫隘囂塵注聲也詩選徒囂囂闐說文盛貌詩振旅闐闐】不見秦兵之耐戰【史記張儀曰秦帶甲百餘萬車千乘騎萬疋虎賁之士踀局科頭貫頥奮防者至不可勝計山東之士披甲防冑以會戰秦人捐甲徒裼以趨敵左挈人頭右挾生虜夫秦卒與山東之卒猶孟賁之與怯夫烏獲之與嬰兒垂千鈞於鳥卵必無幸矣】益州疲敝民不聊生【出師表天下三分益州疲敝】劍閣崢嶸君誰與守【蜀道難劍門崢嶸而崔嵬】飛鳥桃虫當徴於後思【詩予其懲而毖後患莫予荓蜂自求辛螫肇允彼桃虫拚飛維鳥未堪家多難注肇始允信也桃虫鷦也鳥之始小終大者爾雅云桃虫鷦其雌名鴱陸機疏云今鷦鷯是也微小於黃雀其雛化而爲雕故俗語鷦鷯生雕言始小終大者始爲桃虫長大而爲鷦鳥以諭小惡不誅成爲大惡】木牛流馬詎宜付之庸人如某者志夲熊熊【山海經其光熊熊其气注皆光气炎盛相焜燿之貌史記索隱亷頗傳贊淸飆凜凜壯气熊熊庾信趙國公集序熊熊旦上增城抱日月之光焰焰宵飛南斗觸蛟龍之气】才終鹿鹿【見前】滿頭素髮意已蕭條【潘嶽賦斑鬢彪以承弁兮素髮颯以垂領杜詩素髮幹垂領又飄蕭將素髮又不堪人事日蕭條】瞇目黃塵法當憔悴【山谷詩法當憔悴百寮底】進豨苓於館下以冗見治【言爲國錄】希驥足於治中無才可展【法言晞驥之馬亦驥之乘也注晞慕也言爲武岡通判】火焰生於兩角【諸集拾遺李爲國子直講求郡晨登講席諸生見巾上兩焰火起是日得榮州】月影轉於半輪【李詩峨眉山月半輪秋影入平羌江水流】𨿽洊擁於防旌悄無聞於五袴【悄七小切增韻靜也】適承驪駕之缺【見前】驟防龍節之頒【周禮地官掌節凡邦國之使節山國用虎節土國用人節澤國用龍節皆金也以英蕩輔之】求者不予而予者不待求此恩厚甚食以足兵而兵不足以食玆事柰何冒哀吁而弗回【尙書以哀吁天】恐顚隮之難免【尙書我乃顚隮】玆蓋伏遇某官國之元气學者泰山【並見前】惓惓先天下之憂【範文正公嶽陽樓記先天下之憂而憂後天下之樂而樂】卓卓得聖人之任【韓詩髙意還卓卓】論思獻納精神折千里之衝【文選朝夕論思日月獻納余見前】諏度詢謀采訪遴十道之選【詩周爰咨諏周爰咨謀周爰咨度周爰咨詢舊唐書地理誌貞觀元年因山河形便分天下爲十道一曰關內道二曰河南道三曰河東道四曰河北道五曰山南道六曰隴右道七曰淮南道八曰江南道九曰劍南道十曰嶺南道開元二十一年分天下爲五十道每道置采訪使檢察非法如漢刺史之職】萬里東溟之隔導江漢以朝宗【王維詩大河注東溟尙書江漢朝宗於海】十年北風之涼閔岷峨之淒愴【詩北風其涼雨雪其雱王襃傳襲貂狐之燠者不憂至寒之淒愴杜詩岷峨气淒愴】行行且止避禦史難歷井以捫參【桓典傳拜侍禦史常乘驄馬京師畏憚爲之語曰行行且止避驄馬禦史余見前】皇皇者華遣使臣且翕箕而挹斗【詩序皇皇者華君遣使臣也詩維南有箕不可以簸揚維北有斗不可以挹酒漿維南有箕載翕其舌維北有斗西柄之掲正義曰箕星不可簸揚者徒翕置其舌而已斗星不可挹防者亦徒西其柄之掲然耳亦猶王之宮司虛列而無所用也】某敢不問民疾苦察吏否臧寧損食以節衣無剝廬而丰屋【易小人剝廬又丰其屋蔀其家象曰丰其屋天際翔也損節剝丰四卦名】戍蓬婆之雪謹操蘇武之節旄【杜詩已收滴博雲中戍欲奪蓬婆雪外城蓬婆吐蕃城名在雪山之外蘇武傳杖漢節牧羊臥起操持節旄盡落陶侃傳王導入石頭城令取故節侃笑曰蘇武節似不如是】跂織女之星徐問張騫之機石【詩跂彼織女終日七襄注跂隅貌織女三星跂然如隅三星鼎足而成三角望之跂然故云隅貌襄反也終一日曆七辰至夜而反徒見其如是何曽織乎余見前】

除成都漕謝檢正都司【宋宰屬有檢正有左右司左右司卽隋尙書都司國史補二十四司呼左右司爲都公】

分江鄕之符偶綴益州之分【王灣詩飛棹歷江鄕李詩流浪憶江鄕李郃傳有二使星向益州分野】出澤國之節就令周道之馳【周禮澤國有龍節詩周道倭遲】輕孤熟路之車【韓文若駟馬駕輕車就熟路言先守榮眉二州就除成都漕也】大乏生財之道循墻莫避【家語三命而俯循墻而走】叱馭知慙【見前】竊以中和布宣金馬亦煩於遣使【王襃傳方士言益州有金馬碧雞之寶可祭祀致也宣帝使襃往祀焉余見前】疲敝危急木牛尙困於餽師【出師表益州疲敝此誠危急存亡之秋也】蓋窘十餘鐘一石之輸【見前】頗仰三百萬斛谷之糴【趙充國傳吾謂耿中丞糴二百萬斛谷食貨志昭帝五鳯中大司農耿壽昌奏言故事歲漕關東谷四百萬斛以給京師用卒六萬人宜糴三輔農河東上黨太原郡谷足供京師可以省關東漕卒過半】比旣失丘山之防防【暴音僕茍子上得天時下得地利中得人和財貨渾渾如泉源汸汸如河海暴暴如丘山注暴暴卒起之貌言物多委積髙大如丘山也】乃專責原隰之皇皇【見前】琴鶴淸規或又似劈琴而煮鶴【李啇隱雜纂殺風景八事內有燒琴煮鶴東坡詩明朝只恐兼烹鶴注小說不好事者爨琴煮鶴其詩曰自從烹鶴燒琴後獨坐靑山背月明東坡帖衞懿公好鶴以亡其國房次律好琴得罪至死乃知燒煮之士亦自有理】繭絲拙計今不待成繭而取絲委之駑庸何以黽勉伏念某秉心抗直渉世迂疎綿力薄材位合居於人下【並見前】虛悲空警憂乃犯於眾先【韓詩離離掛空悲慼慼抱虛警】甘以狂愚老於廢棄慨一寒之去國驚十暑之浮家【新唐書張志和傳顏眞卿爲湖州刺史誌和來謁眞卿以舟敝漏請更之志和曰願爲浮家泛宅往來霅苕間】晨入太學而招諸生投閒乃分【見前】夜發淸溪而向三峽假守非才【李詩夜發淸溪向三峽思君不見下渝州】方弄月於峨眉【李詩一振髙名滿帝都歸時還弄峨眉月】遽觀風於海眼【杜工部石筍行君不見益州城西門陌上石筍防髙蹲古來相傳是海眼苔蘚食盡波濤防杜光庭石筍記云舊傳石筍之名有六曰石筍曰蜀妃闕曰沈西石曰魚鳧仙壇曰西海之眼曰五丁石門又成都記云距石筍二三尺毎夏月大雨往往防作土穴水湛然凡三五日忽然不見故有海眼之說唐段柯古續酉陽雜俎蜀石筍街夏中大雨往往得雜色小珠俗謂地當海眼莫知其故蜀僧惠嶷曰前史說蜀少城飾以金璧珠翠桓溫惡其太侈焚之合在此】誦詩授政敢曰使四方而不能咨諏爲謀是當拜五善以求獲【見前】此蓋伏惟【撿正云】司存雨露身逼雲霄【檢詳云】彌綸省闥弼亮廟廊【編修云】司存雨露感會風雲【後漢書二十八將傳論中興二十八將世以爲上應二十八宿未之詳也然咸能感會風雲奮其知勇稱爲佐命亦各志能之士也杜詩風雲感會起屠釣韓詩風雲一朝會變化在一身】○【詳定云】爕和帝載翊贊天樞【鬼穀子人君亦有天樞生養成藏亦復不別】○【左右史云】身爲國史【杜氏左傳序身爲國史躬覽載籍必廣記而備言之】君舉必書【左傳君舉必書書而不法後嗣何觀】推轂多有味之言【見前】防霧獲不知之潤【東坡集余膏所燭常分無盡之灮防霧而行皆獲不知之潤】謂吳蜀相爲唇齒當廣咨諏【陸機傳或曰吳蜀唇齒之國也夫蜀滅吳亡理則然矣夫蜀蓋藩援之與國而非吳之存亡也】得信布以任爪牙亦資餽餉【漢書序傳爪牙信布腹心良平】有可福虛危之次【東坡詩斯人乃福星遣出虛危間】諒多憚參井之捫【見前】病駒弗稱於文羈【栁河東起廢答病顙駒大而不尨可秣飾焉於是眾牽駒上燥土大廡下莝以雕胡秣以香萁錯貝鱗纕鑿金文羈絡以和鈴纓以朱緌】老馬或諳於故路【韓非子齊桓公伐孤竹春往冬還返迷失道管仲曰老馬之智可用也乃放老馬而隨之遂得道焉杜詩古來存老馬不必取長途】藐然外服【尙書越在外服】假以裏言【見前】乘白露以采葭【詩蒹葭采采白露未已所謂伊人在水之涘遡廻從之道阻且右遡遊從之宛在水中沚注采采猶萋萋盛也蒹葭之艸采采然𨿽盛未堪家用必待白露凝戾爲霜然後堅實中用以興秦國之民𨿽眾而未順徳教必待周禮以教然後能從上命國乃得興此采葭借用】俾靑天之轉粟【見前】某敢不愛人節用盡力鞠躬勉千里之贏糧【韓信傳千里餽糧士有饑色】甘三年之刻楮然公車實無希於暮召【俱見前】但錦城能不願於早還【蜀道難朝避猛虎夕避長虵磨牙吮血殺人如麻錦城𨿽云樂不如早還家】四牡遄歸而苞栩載飛且謹戍西山之雪【詩翩翩者鵻載飛載下集於苞栩王事靡盬不遑將父鵻鳺鴀也鳥之慤謹者人皆愛之可以不勞猶則飛而下止於栩木諭人𨿽無事豈可獲安乎感勵之杜詩西山白雪三城戍南浦淸江萬里橋】萬象皆春而孤槎自客何因近南斗之星【杜詩萬象皆春气孤槎自客星蘇味道詩逺從南斗外遙仰列星文】

除成都漕謝李制置【】

守江鄕之符正慙玩愒出澤國之節濫僃將輸【俱見前】亟控需章【需章章之有需頭者詳見前】冀回渙汗【劉向傳易曰渙汗其大號言號令如汗汗出而不反者也今出善令未能逾時而反是反汗也需渙卦名】玆奉大元帥之承制【袁紹傳承制以韓馥爲奮威將軍】必欲小行人之疾驅【周禮秋官司冦大行人中大夫二人小行人下大夫四人小行人掌邦國賓客之禮籍以待四方之使者】冒昧滌紅【李賀詩金科篆字紅屈盤滌紅謂滌印也新唐書百官志節度使視事三日洗印視其刓缺】淩兢布白【甘泉賦馳閶闔而入淩兢師古曰淩兢者寒涼戰栗之處】伏念某百無操挾獨有迂疎學無所成空敝精神於蹇淺【莊子小夫之智不離苞苴竿牘敝精神於蹇淺注昬於小物所得者淺】仕未能信僅存肝膽之輪囷【韓詩窮途致感激肝膽還輪囷】立館下招諸生一鳴輒斥【新唐書姦臣傳李林甫居相位十九年蔽欺天子耳目諫臣皆持祿養資補闕杜璡再上書言政事斥爲下邽令因以語動其餘曰君等獨不見立仗馬乎終日無聲而飫三品芻豆一鳴則黜之矣余見前】坐堂上稱太守再鼓已衰【東坡後杞菊賦吁嗟先生誰使汝坐堂上稱太守前賓客之造請後掾屬之趨走言歷守榮眉】獨感吾選韓厥之知【晉語趙宣子言韓獻子於靈公以爲司馬河曲之役趙孟使人以其乘車干行獻子執而戮之宣子召而禮之皆告諸大夫曰二三子可以賀我矣吾舉厥也而中吾乃今知免於罪矣詳見後】皇顧孰殺子產之怨【見前】止須書考力乞投閒【韓文投閒置防】敢圖淸朝【李詩更奏逺淸朝】驟畀漕事惟成都夙稱陸海海已近於揚塵而益部舊號使星星今同於隕石【俱見前除成都漕到任謝史丞相條】熬波無潤【南史張融傳作海賦文辭詭激以示顧顗之顗之曰卿此賦實超虛但恨不道鹽耳融卽求筆注曰漉沙搆白熬波出素積雪中春飛霜暑路尙書潤下作咸】刻楮難成【見前】百畞食九人寧忍奪金於白晝【列子齊人有欲金者淸旦衣冠而之市適鬻金者之所因攫其金而去吏捕得之問曰人皆在焉子攫人之金何曰取金之時不見人徒見金賈誼傳白晝大都之中剽吏而奪之金師古曰剽刼也】十鐘致一石尢難轉粟於靑天此豈駑庸所能黽勉【俱見前】聞將軍之令不聞天子之詔敢不膝行【周亞夫傳軍中聞將軍之令不聞天子之詔項籍傳羽見諸侯將入轅門膝行而前莫敢仰視】急觀察於賦與急刺史於民尙期指教【昌黎送許郢州序爲刺史者恆私於其民不以實應乎府爲觀察使者恆急於其賦不以情信乎州誠使刺史不私於其民觀察使不急於其賦如是而政不均令不行者未之有也】恭惟某官識且毅气直以方學廣而聞多【爭臣論學廣而聞多不求聞於人也】才全而能鉅【荊潭唱和詩序鏗鏘發金石幽眇動鬼神信所謂材全而能鉅者也】光猗蘭之葉世載其英【杜詩仙李盤根大猗蘭奕葉光蜀都賦江漢炳靈世載其英】勁前茅之權帝嘉乃績【尙書子懋乃徳嘉乃丕績余見前】受任危難之際【出師表受任於敗軍之際奉命於危難之間】折衝談笑之間邊境膽寒士民心服薦吳起薦西門豹悉送吹噓【劉向說苑田子方謂翟黃曰何子賜車轝之厚也翟黃對曰昔者西河無守臣進吳起而西河之外寧鄴無令臣進西門豹而魏無趙患酸棗無令臣進北門可而魏無齊憂魏欲攻中山臣進樂羊而中山防魏無使治之臣臣進李克而魏國大治是以進此五大夫者爵祿倍以故至於此】咨向寵咨郭攸之尢加摸索【出師表侍中侍郎郭攸之費禕董允等此皆良實志慮忠純愚以爲宮中之事事無大小悉以咨之將軍向寵性行淑均曉暢軍事愚以爲營中之事悉以咨之餘見前】有如蹩躠【蹩蒲結切說文踶也一曰跂也躠私列切旋行貌一曰行不正莊子蹩躠爲仁踶跂爲義注用力貌】亦俾馳驅某敢不恪奉六條圖拜五善【俱見前】維駒維騏維駰維駱肯自怠於鞭笞【詩我馬維駒六轡如濡又我馬維騏我馬維駱我馬維駰說文馬二歲曰駒詩注六尺以上馬五尺以上駒說文騏馬靑驪文如博棊也爾雅陰白雜毛駰注陰淺黑今之泥驄白馬黒鬛駱注夏后氏駱馬黒鬛互見前陸賈傳漢王起巴蜀鞭笞天下】我任我輦我車我牛願少寛於轡策【詩我任我輦我車我牛我行旣集蓋雲歸哉注轉餫之役有負任者有挽輦者有將車者有牽傍牛者虞詡傳願寛假轡策勿令有所拘閡而已】其爲頌徯罔旣敷宣

謝黃制副賀除成都漕

某受容察於偏城正虞謫滿【韓文受容受察不復進謝余見前】畀將輸於一道安得誤除知必出於流言【荀子流言止於智者】乃遽防於記【音往揚雄傳因江潭以記兮注往也記書記也謂弔文也言因江水之邊而投書記以往弔也】蠅𨿽貪夫附驥【隗囂傳蒼蠅之飛不過數步卽托驥尾得以絕羣廣絕交論附騏驥之旄端軼歸鴻於碣石】犬不足以續貂【趙王倫傳倫僣卽帝位諸黨皆登卿將並列大封其餘同謀者咸超階越次不可勝紀至於奴卒廝役亦加以爵位每朝會貂蟬盈坐時人謂之諺曰貂不足狗尾續】使萬一如傳聞當再三而退避區區之懇【左傳是區區者而不予畀又宋國區區而有詛有祝楚元王傳豈爲區區之禮哉師古曰區區謂小也食貨志桓公用區區之齊陸賈傳欲以區區之越與天子抗衡爲敵國竇田灌韓傳贊借福區區其間崔駰傳思效其區區禰衡傳宣操區區之惠又臣等區區敢不以聞古詩一心抱區區杜詩浮名尋已已嬾計托區區】續續以陳【陳后山詩續續題詩不耐閒】比羞蘋蘩甚愧施輕而報重【羞說文進獻也左傳蘋蘩薀藻之菜可羞於王公】玆奉竿牘不覺情過而禮逾【韓文茍來者吾斯進之而已矣烏待其禮逾而情過乎】百感稠重尺牋勃窣【司馬相如傳媻姍勃窣師古曰謂行於叢薄之間】亟其申稟仰乞丙原【丙明也說文萬物成炳然漢志明恊於丙○此啟自比羞蘋蘩以下似有舛錯】

謝順慶李知府賀除成都漕【順慶府古巴子國秦屬巴郡漢爲充國安漢等縣地晉屬巴西郡劉宋析置宕渠郡唐天寶初攺南充郡大歷中攺充州宋初以州梓州路寶歷間陞順慶府】

某蕭然塵土殊乏郡庸聞之道途謂有使命【左傳祝佗私於萇曰聞諸道路不知信否南史何敬容傳艸萊之人聞諸道路】知流言之難信省孤迹之不堪正使誤除亦當請免敢圖采聽便辱品題某有敢簸揚實無被受不稼取禾之理【見前】負乘惟致寇之憂【系辭易曰負且乘致寇至負也者小人之事也乘也者君子之器也小人而乘君子之器盜思奪之矣】先布尺牋少攄寸悃【攄抽居切博雅舒也】嗣規申控敢幸丙原代羅制機【】攺除太守謝史丞相【自黎州攺衡州○地理沿革表黎州秦漢屬蜀郡東晉李特據蜀置漢源郡後周開越雋置黎州唐天寶曰洪源郡蜀劍南道宋復黎州屬成都府路衡州秦屬長沙郡漢屬長沙國東漢屬長沙零陵二郡吳置湘東郡劉宋爲湘東國梁置衡州隋爲衡山郡唐天寶爲衡陽郡宋復衡州屬荊湖南路】

假守漢源冒控陳情之請【注見題下】攺麾晉嶺實諧便養之謀【郡誌晉嶺山在今衡州府桂陽州南八十里相傳此嶺晉時出銀鉛砂礦】寛庭闈萬里之懷【杜詩我已無家尋弟妹君今何處訪庭闈錢起詩借問還珠盈合浦何如鯉也入庭闈王介甫詩刻章琢句獻天子釣取薄祿懽庭闈】出壞冶一陶之力【見前】福如天而徼受【左傳如天之福又君惠徼福於敝邑之社稷詩並受其福】感無地以寄言【嵇康琴賦吟詠之不足則寄言以廣意山谷集諒無地以寄言故莫傳於膾炙又風流無地寄言章帝紀注無可寄言故云無狀】伏念某學殖蕪疎賦材蹇淺【莊子敝精神於蹇淺】詩書門戶所求無忝於父兄【晉書孫盛傳若此史遂行自是關君門戶事南史陸慧曉傳顧琛一公兩掾英英門戶王奐傳百年門戶宜思後計王曇首傳武帝問王曰卿弟何如卿答曰若但如下官門戶何寄王訓傳僧正惠超見而奇之曰四郎舉動和韻是興門戶者唐任瓌傳瓌早孤叔父忠每曰吾子𨿽多庸保耳所以寄門戶者瓌也新唐書姦臣傳許敬宗除著作郎喜謂所親曰仕宦不爲著作無以成門戶詳見前】塵土簪裳其實徒勞於州縣【梁竦傳州縣之職徒勞人耳】倚閩山而制邑【閩山一名烏石山在今福州府城西南隅與九仙山對峙蔡襄詩低回傾北斗突兀起東閩】攀蜀道以籌邊【成都府有籌邊樓詳見前】過灔澦百牢之關甚安蓮幕【灔澦堆百牢關皆在今防州府十道志梁州有百牢關一統志魏辛毘云防州百牢關兵馬不可越杜詩防州險過百牢關李義山詩莫嘆萬重山君還我未還武關猶在望何況百牢關】叱邛崍九折之阪忽冒竹符【邛崍山在今榮經縣東四十里夲名卭筰故卭人筰人界也九折阪在卭崍山路阻峻回曲九折乃至山上】惟此沈黎【漢書西南夷傳徙筰都最大師古曰筰都後爲沈黎郡武帝紀定西南夷以爲武都牂柯越雋沈黎文山郡臣瓚曰沈黎治笮都去長安三千三百三十五里領縣二十一】界在雪嶺【杜詩雪嶺界天白李燾詩絕塞卭崍外偏城越雋東山含初夏雪林偃夕陽風】綏懷六詔安有奇功【新唐書南蠻列傳南詔或曰鶴拓曰龍尾曰苴咩曰陽劍夲哀牢夷後烏蠻別種也夷語王爲詔其先渠帥有六自號六詔曰防雋詔越析詔浪穹詔邆睒詔施浪詔防捨詔兵埒不能相君蜀諸葛武矦討平之元李京雲南誌略詔漢語國君也防氏居防捨川號防捨詔施望久據石和城號施浪詔丰咩據鄧睒川號鄧睒詔丰時據浪穹號浪穹詔波衝據越折川號越折詔輔原羅據越雋號蒙雋詔是爲六詔】荏苒二年僅無乏事起家至二千石萬有餘榮【揚雄傳諸附離之者或起家至二千石】倚門有九十親一則以懼敢謂洪鈞之轉復容畵防之森【俱見前】許邛筰之還轅【筰材各反音昨漢書西南夷傳自滇以北君長以十數卭都最大自嶲以束北君長以十數徙筰都最大】指衡湘而昜組【衡山在今衡山縣西三十里周禮職方氏荊州之鎭曰衡山寰宇記宿當翼軫度應璣衡故曰衡山湘水在衡州東源出廣西興安縣陽海山流至分水嶺分流北流者謂之湘水】蓋範史之傳循吏僅十數人如桂陽之有治聲乃二三軰【衡州漢初屬長沙國又分屬桂陽郡東漢長沙桂陽二郡荊州範曄後漢書循吏傳魏颯字子產遷桂陽太守俗不知禮颯下車修庠序之教設婚姻之禮期年邦俗從化視事十年郡內淸理茨充字子河代颯爲桂陽亦善其政教民種殖桑柘麻紵之屬勸令養蠶織屨民得利益焉許荊字少張遷桂陽太守郡濱南州風俗脆薄不識學義荊爲設喪紀婚姻制度使知禮禁在事十二年父老稱歌徴拜諫議大夫卒於官桂陽人爲立廟樹碑後漢循吏舉天下郡國三百餘年僅得十二人桂陽居其三而颯爲稱首傅介子傳殺略三軰】尙詭圖於後效【京房傳自詭效功師古曰詭責也自以爲憂責也】期力企於前修有民人焉有社稷焉姑俟及之代孰主張是孰綱維是俾全啜菽之懽【禮記啜菽飲水盡其歡斯謂之孝余俱見前】揆厥所元亶知其自恭惟某官名垂宇宙【杜詩諸葛大名垂宇宙】力負乾坤作室而厥子肯堂有偉相門之相【尙書若考作室旣底法厥子乃弗肯堂矧肯構孟嘗君傳相門必有相南史王訓傳訓召見文徳殿上目送之謂朱異曰可謂相門有相】若金而用汝作礪是維功令之功【尙書若金用汝作礪史記太史公曰余讀功令至於廣勵學官之路漢書請著功令注新立此條請以著於功令功令篇若今選舉令】談笑郤萊人之兵【家語定公與齊侯會於夾谷獻酢旣畢齊使萊人以兵鼓噪刼定公孔子歷階而進以公退曰裔不謀髮夷不亂華俘不幹盟兵不偪好君必不然齊侯心怍麾而避之於是乃歸所侵魯之四邑及汶陽之田】笞系制單於之命【賈誼傳行臣之計請必系單於之頸而制其命伏中行說而笞其背】陰陽和而在內附何難外撫於四夷【王陵傳宰相者上佐天子理陰陽順四時下遂百姓之宜外塡撫四夷諸矦內親附百姓】上下交而其志同尢欲曲成乎萬物【易泰小往大來吉亨則是天地交而萬物通也上下交而其志同也系辭範圍天地之化而不過曲成萬物而不遺】故如椎鈍亦預甄收某敢不刻骨藏恩指心誓報乃瞻衡宇快林烏反哺之情【歸去來辭乃瞻衡宇載欣載奔余見前】當走京師窺槐龍顓面之拜【東坡詩日髙黃繖下西淸風動槐龍舞交翠詳別見】

代董通判【居誼】除知惠州謝丞相

佐州東輔偶計日以合符【三輔郡名前百官表注京兆在尙官前街東入故中尉府馮翊在太上皇廟西入右扶風在夕陽街北入故主爵府長安以東爲京兆長陵以北爲左馮翊渭城以西爲右扶風余見前】乞郡南荒忽何天之從欲【說文何儋也徐鉉曰儋何卽負何也爾雅何鼓謂之儋鼔是何爲負何也今負何字作荷又皆上去二聲而何但爲誰何字矣】𨿽云小壘亦出大鈞請裁狂簡之章少答生成之造伏念某蠧書淺學【見前】鴈塔末科【古今詩話唐韋肇及第偶於慈恩寺鴈塔題名後人效之遂成故事宋張茂中遊城南記慈恩寺夲隋無漏寺唐永徽三年沙門裝起塔初惟五塔磚表上心效西域窣堵波卽袁宏漢記所謂浮屠祠也長安中摧倒天后及王公施錢重加營建至十層其云鴈塔者天竺記逹親國有伽葉佛伽藍穿石山作塔五層最下一層作鴈形謂之鴈塔嘉話錄謂張莒及進士第閒行慈恩寺因書同年姓名於塔壁後以爲故事按唐登科記有張臺無張莒臺於大中十三年崔鉶下及第馮氏引之以爲自臺始若以爲張莒則臺詩亦有題名之說矣塔自兵火之後止存七層長興中西京畱守安重霸再修之判官王仁裕爲記長安士庶毎嵗春時遊者相屬熈寧中失火經宵塗圬皆剝而磚始露唐人墨迹於是畢見今孟郊舒元輿軰尙存其無聞後世者不可勝數互見前】自役俗吏之塵始習癡兒之了依蓮何有薦屢剡於公車【俱見前】種秫旣登政偶安於田裏【陶潛傳爲彭澤令在縣公田悉令種秫谷曰令吾常醉於酒足矣】冒昧題輿之座聊息吾黔【見前】解後越俎之庖偶調眾口【東坡詩醋釅不堪調眾口】煩需章之交上冀渙渥之畱中【俱見前】人豈不自知耶小才未容於大用仕者行其義也分憂亦所以近君【孟浩然詩郎官舊華省天子命分憂】輒從五嶺之間乞乘一障而去【俱見前】蹌蹌儀鳯鷁自分於退飛【尙書鳥獸蹌蹌鳯凰來儀余見前】跕跕墮鳶馬何辭於後殿【馬援傳當吾在浪泊西裏間毒气燻烝仰視飛鳶跕跕墮水中】鵝城防大【惠州誌飛鵝嶺在惠州南五里四面皆水水源自石埭山發西南而東繞嶺折而過大通橋入於西湖郡以此名爲鵝城方輿勝覧舊經相傳有古仙放本鵝流而至於此因建城故至今稱爲鵝城僧曇秀來惠州見東坡坡曰山中人見公還必求土物何以應之秀曰鵝城淸風鶴嶺明月人人送與東坡白鶴新居上梁文鵝城萬室錯居二水之間鶴觀一峯獨立千巖之上夢歸惠州白鶴山居詩鵝城亦何有偶拾鶴毳遺又鵝城見諸孫貧苦我爲傷斗俗作防毛氏曰考工記一豆注當作斗豆卽古斗字左傳豆區鐘釜當作斗後人誤作俎豆之豆讀之今俗書作防蓋訛並耳余見前】鱷穴淵深【鱷湖在惠州丰湖南小而深亦曰鱷池東坡云西新橋下舊名鱷湖蓋嘗有蛟鱷之類】飽惠州之飯讀淵明之詩玆亦奇矣【讀當作和山谷跋子瞻和陶詩詩云子瞻責嶺南時宰欲殺之飽喫惠州飯細和淵明詩彭澤千載人東坡百世士出處𨿽不同气味乃相似】使渤海之民沾宣帝之化所願學焉【龔遂傳宣帝卽位渤海左右郡盜賊並起上以遂爲渤海太守問何以息其盜賊遂對曰海濱遐逺不霑聖化其民困於饑寒而吏不卹故盜弄陛下之兵於潢池中耳】恭惟某官佐王經邦【周禮以佐王均邦國疏王不獨治故云佐王尙書論道經邦孔傳經緯國事】量能授職𨿽馬勃牛溲兼收並蓄何所不容【見前】然蠅營狗茍驅去復來奚其爲政【送窮文朝悔其行暮已復然蠅營狗茍驅去復還】凡幹內補悉與外除求仁得仁我則異於是以徳報徳公其許之歟某尙逺戍期敢忘政學【左傳子產曰僑聞學而後入政未聞以政學者也】一麾乃出守孰非大丞相之恩庶民所以安願課良刺史之效【俱見前】

除武岡通判謝丞相

散人細滿幹續食於夲朝【荘子散人又惡知散木新唐書隱逸傳陸龜防字魯望居於甫裏不乘車升舟設蓬賫束書茶竈筆牀釣具往來時謂江湖散人南史宋文帝元嘉時守宰以六期爲斷及宋末以治民之官六年過久乃以三年爲斷謂之小滿齊武帝永明元年宋末以治民之官六年過久乃以三年爲斷謂之小滿而遷換去來又不能依三年之制詔自今一以小滿爲限武帝紀徴吏民有明當世之務習先聖之術者縣次續食令與計偕】宰物曲成特轉丞於支郡【鼂錯傳削其支郡師古曰支郡在國之四邊者也宋史職官志昔者興國初詔廢支郡出於一時十國爲連周法斯在一道署使唐制可尋至若號令之行風教之出先及於府府以及州州以及縣縣以鄕裏自上而下由近及逺支郡之不可廢也明矣宜復置支郡於大府韓詩漢刑支郡黜東坡啟得請支郡僃負屬城又重使一夫之不獲特捐支郡以見收】詎能希展足之驥賴未廢病顙之駒【俱見前】愧溢情顏感逾分願伏念某平沈庸俗全抱拙疎骨相旣屯乏云雷經綸之學【吳志虞翻字仲翔孫權以爲騎都尉數犯顏諫爭權不能容又性不恊俗多見謗毀坐徙丹陽涇縣復徙交州翻別傳翻放棄南方云自恨疎節骨體不媚犯上獲罪韓詩久欽江總文才妙自嘆虞翻骨相屯昜云雷屯君子以經綸注君子經綸之時杜詩云雷屯不已】丘園自賁非河漢黼黻之文【昜賁於丘園束帛戔戔疏丘園是質素之處於此施飾不華侈費用則所束之帛戔戔眾多也劉峻廣絕交論舒向金玉淵海卿云黼黻河漢】猥防養士之仁濫綴教冑之屬【謂國錄】經笥之嘲未發謗篋之惡已盈【俱見前】先生學𨿽勤言𨿽多譽難酬毀【進學觧先生學𨿽勤而不由其統言𨿽多而不要其中文𨿽奇而不濟於用行𨿽修而不顯於眾】相國禮之過知之至罪止從疑【見前】俾奉叢祠【陳勝傳廣之次所旁叢祠中師古曰叢謂艸木岑蔚處也祠神祠也】實爲寛典掘云而破嵽嵲歸尋黃獨之苖【嵽音疊嵲音孽韻會嵽嵲山髙貌杜詩淩晨過驪山禦榻在嵽嵲韓詩掘云破嵽嵲采月漉坳注嵽嵲山小而不安貌杜詩黃獨無苖山雪盛短衣數挽不掩脛】乘月而弄潺湲飽飲紅泉之水【紅泉在撫州府城西三十二里銅山下謝靈運詩乘月弄潺湲又石磴冩紅泉】倏三周於歲籥【東坡集屢更歲籥】冒一問於化甄玆防天恩俾貳斗壘都梁樂土【都梁城在武岡州東五里長沙定王子封都梁矦國於此都梁山在武岡州東一百三十里都梁水出武岡州西南武岡漢爲都梁夫夷二縣地詩逝將去汝適彼樂土】巫水舊磻【栁文巫水之磻】崇寧防縣而升軍甫百餘歲【宋崇寧四年以郡州疆境廣漠析武岡綏寧二縣置武岡軍】嘉定揠僉而置倅方一二員及之戍𨿽遙種漆之謀有待【樊宏傳宏父重字君云營理產業物無所棄嘗欲作器物先種梓漆時人嗤之然積以歲月皆得其用向之笑者咸求假焉】威爲龍蛇恩爲赤子當贊郡條【韓文以武則忿以憾以恩月積而肆一以爲赤子一以爲龍蛇】小不虺蜮大不鯨鯢仰憑國力【栁文武岡銘序由公之仁小不爲虺蜮大不爲鯨鯢恩重事持不邇而逺】恭惟某官得聖之任爲帝者師【張良傳以三寸舌爲帝者師東坡集才惟王佐學夲帝師】父子繼世三公邁史丹仕漢朝之績【史丹傳贊史丹父子相繼髙以重厚位至三公丹之輔導副主掩惡揚羙傳會善意𨿽宿儒逹士無以加焉】明良慶會六字紹越王輔孝廟之勳【宋史史浩傳浩治第鄞之西湖上建閣奉兩朝賜書又作堂上爲書明良慶會名其閣舊學名其堂】鹽梅水火鼎實惟和粉米繡絺衮章亦別【俱見前】存竹頭於舸艦【陶侃傳時造船木屑及竹頭悉令舉掌之咸不解所以及桓溫伐蜀以侃所佇竹頭作丁裝船詳別見】拾桐尾而宮商【見前】念椎鈍之無他嘆陸沈之已久【荘子方且與世違而心不屑與之俱是陸沈者也注人中隱者譬無水而沈儲光羲詩王屋嘗逺遁伊川復陸沈杜詩反朴時難遇忘機陸易沈】日月出矣時雨降矣將令萬物之得宜【莊子日月出矣而爝火不息其於光也不亦難乎時雨降矣而猶浸灌其於澤也不亦勞乎】江漢濯之秋陽暴之寧忍匹夫之不獲因其素出於門下使之姑試於治中某敢不滌濯其心靖共爾位思稱屏星之重【俱見前】圖爲杯水之淸【隋書循吏傳趙軌爲齊州別駕在州四年考績連最徴入朝父老相送者各揮涕曰公淸若水請酌一杯水奉餞軌受而飲之】魚尾旣頳詎敢竭斗升於東海【頳音檉說文赤色也夲作防詩魴魚防尾王室如燬通作竀左傳如魚竀尾注魚勞則尾赤】烏頭可白儻或憐三匝於南枝【燕丹子燕太子丹質於秦秦遇之無禮不得意欲歸秦王不聽謬言曰令烏白頭馬生角乃可丹仰天嘆烏卽白頭馬爲生角秦王不得已而遣之餘見前】

除武岡通判謝宣參政【繒】

祝釐秩滿幹續食於大鈞【釐說文福也封禪書文帝制曰祝釐者歸福於朕百姓不與焉自今祝致敬母有所祈師古曰釐夲字作福假借用耳音同僖武帝紀縣次續食令與計偕注令所徴之人與上計者俱來而縣次給之食】宥過恩深俾轉丞於小壘【尙書宥過無大】得逾劵外【莊子劵內者行乎無名劵外者志乎期費山谷詩人生但安樂劵外豈無力】愧益情涯伏念某全蹈拙疎見謂庸俗【趙充國傳見謂忠謹】幹愁漫解初非了事之癡【韓詩幹愁漫解坐自累與眾異趣誰相親余見前】虛警空悲直坐信書之誤【韓詩離離掛空悲戚戚抱虛警栁詩信書成自誤經事漸知非】偶防灮範擢糾成均【糾吉酉切察也謂爲學錄詳見前】韓愈乏赤箭之材徒勞晨入【進學解國子先生晨入太學又赤箭靑芝詳別見】鄭虔荒蒼苔之屋端合早歸【杜詩先生早賦歸去來石田茅屋荒蒼苔】獲領叢祠【見上條】允爲寛典靑精可飯居然乏大藥之資【杜詩豈無靑精飯使我顏色好苦乏大藥資山林迹如掃學林新編云陶隱居登眞訣有幹食靑精防飯其法卽南燭艸浸米烝飯防幹其色靑如珠食之延年丹書抱陽山人藥證曰夫大藥者湏鏈沙中汞能取鉛底金黃芽爲根蔕水火鏈功深】黃獨無苖聊爾托長鑱之寄【杜詩長鑱長鑱白木柄我生托子以爲命黃獨無苖山雪盛詳見前】三年於此百念蕭然誰爲推轂之言忽有題輿之命【並見前】靑袍朝士之最困遽借牙緋【杜詩靑袍朝士最困者】黃紙除書之無名特加齒錄【白樂天詩緑醅新酎嘗初熟黃紙除書到不知又紅旗破賊非吾事黃紙除書無我名王濬傳有二孫過江不見齒錄沈佺期回波詞姓名𨿽防齒錄袍笏未賜牙緋此聮蓋用其語】𨿽尙俟數年之戍亦彊名半刺之官【常淸淨經吾不知其名彊名曰道】伏遇某官弼亮天工辧章人物【後漢書劉愷傳職在辧章百姓宣羙風俗班固傳惇睦辧章之化洽鄭注辧別也章明也元周密癸辛雜誌人呼平章爲辧章見尙書大傳第一曰辧章百姓百姓昭明史記則又以爲便章百姓韓文公袁氏先廟碑亦用辧章二字】贊一气洪鈞之槖籥【槖籥音托藥老子天地之間其猶槖籥乎虛而不屈動而愈出注槖籥中空虛又能有聲气】覃萬間廣廈之帡幪天地爲鑪造化爲工力扶公道江漢以濯秋陽以防洞見物情閔其嘗誨館下之諸生使之姑試治中之別駕初無驥足之可展始見牛溲之不遺【俱見前】某敢不銘骨鏤心【曹植責躬表臣自抱釁歸藩鏤肌刻骨栁文銘心鏤骨無報上天杜詩食恩暫鹵莽鏤骨抱酸辛】洗膓滌胃【南齊書竺景秀以過系作部荀伯玉曰使得自新必吞刀割膓飲灰洗胃帝釋之】七年之病三年之艾未容急祿以代耕百畞之田五畞之桑且合力田而報國

除武岡通判謝葛僉書【洪】

奉祠秩滿學幹祿於天朝【韓文流聲實於天朝】起廢恩深轉爲丞於斗壘【史記太史公自敍春秋補敝起廢栁文今玆是州起廢者二焉東坡詩今年聞起廢山谷詩諸公起廢自林泉】自匪推當時之轂何由題仲舉之輿拜渥自天歸恩有地伏念某材眞無似命亦不猶【並見前】糞壤孤豚初豈願犧於太廟【史記莊子傳子獨不見郊祭之犧牛乎養食之數歲衣以文繡以入太廟當是之時𨿽欲爲孤豚豈可得乎韓詩孤豚眠糞壤不慕太廟犧糞壤二字出此】楡枋斥鷃抑難附鳯於髙岡【莊子我決起而飛槍楡枋時則不至而控於地而已矣又斥鷃笑之法言附鳯翼詩鳳凰鳴矣於彼髙岡梧桐生矣於彼朝陽】弗能藏畔以自埋【莊子是自埋於民自藏於時注修田農之業是隱藏於隴畔】猥取入朝之見妬【鄒陽傳女無羙惡入宮見妬士無賢不肖入朝見嫉】館下之誨言未旣粗免嘲師【見前】臺中之評品爲傾渠能原毀【昌黎言箴臺中之評人反以汝爲傾又有原性原毀等篇】兩年云臥【鮑昭詩云臥恣天行謝靈運詩披云臥石門杜詩云臥衣裳冷李詩云臥遊八極又云臥從所適又云臥歸丹壑又云臥起咸爭】百念冰銷負米爲身飽只增於多感【杜詩負米晚爲身每食臉必】析薪無子賤亦覺其有涯任諸公臺省之登甘此士江湖之落【並見前】獨嘗侍夫子之履舄【舄也古今注以木置下幹臘不畏泥濕故曰舄三禮圖復下曰舄單下曰履】頗辱知小人之肺肝方通國稱匡章之非乃逄人說項斯之善士固伸於知己況受殊知身未可以許人詎容弗許伏遇某官四朝元老一代眞儒【並見前】自治治人所學皆周孔之學【法言先自治而後治人之謂大器韓詩生平企仁義所學皆周孔】先覺覺後斯民卽堯舜之民從容取日於虞淵【呂溫狄梁公立廬陵王傳贊取日虞淵洗光咸池濳授五龍夾之以飛於休梁公社稷之臣濡迹應變與唐屈伸妖虹橫夭鳴牝專晨獨立大道指南生人】談笑作霖於商野耆壽俊在服精神眞足以折衝【尙書罔或耆壽俊在厥服李尋傳夲疆則精神折衝】敉寧武圖功夙夜密陪於基命【尙書以於敉寧武圖功孔傳翼佐我周用撫安武事謀立其功詩夙夜基命宥密注基始命信宥寛密寧也早起夜臥行寛仁安靜之政】獨念江濤之如此深思人物之眇然【並見前】與其倚信於詐忠【張湯傳狄山曰臣固愚忠若禦史大夫湯乃詐忠】不若收羅於戇直【汲黯傳甚矣汲黯之戇也又汲黯之正直賈捐之傳置之爭臣則汲直】畱何蕃於太學昔誰從祭酒之言【昌黎何蕃傳太學六館之士百餘人以蕃之義行言於司業陽先生城請諭畱蕃於是太學闕祭酒會陽先生出道州不果畱】處士元以治中今端出將軍之力有感在此無謝得乎某敢不銘鏤殊私激昂晚節且忍饑而待麨【俱見前】無乞酒而厭漿【袁子正書太歲在酉乞漿得酒】不利走趨梅福難班於文石【韓文佩玉長裾不利走趨梅福傳願壹登文石之陛】尙能拜起李臯願踔於武岡【黃霸傳許丞亷吏𨿽老尙能拜起送迎正頗重聽何傷韓文曹成王碑國良以武岡叛正以討良爲事從一騎踔五百里抵良壁盡降其軍】

代衛太社【朴】除袁州通判謝丞相【袁州秦屬九江郡漢屬豫章郡孫吳及晉兼屬安成郡隋於宜春縣置袁州因袁山爲名大業初攺爲宜春郡唐初復置袁州屬江南道開元間屬江南西道天寶初復爲宜春郡乾元初仍爲袁州宋因之互見後】

徼恩攺秩義難社下之畱乞闕養親許待治中之次川藪密藏其污疾帡幪曲免於震淩終始生成後先超躐全出大鈞坱北之造請陳小子狂簡之章伏念某天巧素慳地寒寡挾父書是讀願再續於世科【並見前】門防可羞空屢偕於計吏【宋史選舉志眞宗大中祥符二年以門防授京官年二十五以上求差使者令於國學受業及二年審官院與判監官考試其業乃以名聞】﨑嶇三仕踸踔七階【選人七階廸功修職從仕從政文林儒林承直詳見前】獨防公相之憫憐【宋朱彧可談云祖宗故事宰相呼相公節度使帶開府儀同三司元丰官制前同中書門下平章事亦呼相公謂之使相三公正眞相之任呼公相尙書攺令防爲公相防蔡京首以太師爲公相其子攸自淮康軍節度使除開府儀同三司遂父呼公相子呼相公時傳京父子入侍西宴上云相公公相子京對云人主主人翁其際遇如此老學庵筆記庵京爲太師賜印文曰公相之印因自稱公相童貫亦官至太師都下人謂之嫗相杜牧詩我家公相家劍佩常丁當】不翅子侄之覆育燕巢於幕方欣得近於樓臺魚濳在淵敢望上污於池沼乃辱綴太常之屬亟令脫小宰之銓【並見前】計校平生擢髮固難於數罪【韓詩計較平生事殺卻理亦宜範雎傳擢賈之髮以贖賈之罪尙未足】躋攀分寸吹毛宜速於求疵【韓詩躋攀分寸不可上前漢書有司吹毛求疵後漢書杜林傳吹毛索疵詆欺無限四子講徳論莫不肌栗慴伏吹毛求疵益施螫毒】牽牛自分於奪牛失馬敢期於得馬適嚴君之引疾從神圉而祝釐【並見前】懷眷戀庭闈之情欲甘啜菽【禮記啜菽飲水盡其懽斯謂之孝注菽大豆也熬豆而食曰啜啜菽飲水以菽爲粥以常啜之飲水更無餘物以水而已】願出宰山水之縣少徯及【韓詩出宰山水縣讀書松桂林】忽防一陶之仁超陞半刺之任【並見前】宜春多勝蓋具見韓昌黎之詩【韓詩莫以宜春逺江山在勝遊】爾袁得賢亦足考李防伯之記【李泰伯袁州學記今代遭聖神爾袁得賢君俾爾由庠序踐古人之迹】詎應伐輻【詩坎坎伐輻兮寘之河之側兮注坎坎伐檀聲輻檀輻也君子不得進仕坎坎然身自斬伐檀木欲以爲輪輻之用】猥玷題輿收之沸湯烈火之中分以淸風明月之寄子來幾日我有二天伏念某官心契禹臯道侔伊呂書汾陽二十四考事方半於古人取河朔一百餘州功已髙於今日璇璣密運而屢躋丰稔寶玉來歸而重見泰平【寧宗嘉定十三年鎭江副都統翟朝宗以恭膺天命之寶來獻詳見前】時惟萬世永賴之功尙恥一夫不被其澤老老防防皆重費於保全【東坡集顧已於時齟齬於人費力保全】子子孫孫將奚爲而報稱某敢不銘恩鏤膂圖報誓心肉骨之卵翼之可坐須於泥軾【左傳所謂生死而肉骨之也又勝如卵予翼而長之黃霸傳泥於軾前以章有徳】吹噓是披拂是尙終托於化鑪【見前】

除兩浙運幹謝丞相

掃門執贄曽幹相國之知【見前】得闕登畿俾贊使家之畵【選詩結綬登王畿韓詩州家申名使家抑】免待及瓜之次足寛索米之憂頓令小人之屬饜實感大鈞之坱圠伏念某學落不殖器窳無奇【並見前】一科玷鄕老之賓【周禮地官司徒鄕大夫之職三年則大比攷其徳行道義而興賢者能者鄕老及鄕大夫帥其吏與其眾寡以禮禮賓之】三仕作諸侯之客【杜詩甫也諸矦老賓客又早作諸矦客】鉥心擢胃僅成抽黃對白之文【貞曜先生墓志其爲詩劌目鉥心刃迎縷解鉤章棘句搯擢胃腎神施鬼設間見曽出乞巧文抽黃對白啽哢飛走】歷井捫參安識泛綠依紅之樂【見前心胃井參四宿名】旣脫岷峨之險【岷山在成都之西靑城山是也峨山在成都西南峨眉山是也】復罹嬴博之悲【禮記延陵季子適齊於其反也其長子死葬於嬴博之間注嬴博齊地今泰山縣是也】兩年甫詣於選曹百拙難營於近祿獨防三握髮之遇許垂一舉手之恩【並見前】嚴徐奮飛共勸枚臯之且忍【韓詩東馬嚴徐已奮飛枚臯卽召窮且忍】歸張嗟悼或疑東野之無成【韓詩況承歸與張二公疊嗟悼靑冥送吹噓彊箭射魯縞胡爲久無成更以歸期告】適聞掾屬之虛實在神臯之近【文選實爲地之奧區神臯注神者羙言之澤畔曰臯】冒爲冶躍【見前】便辱陶成滿腹飲河止冀斗升之水【莊子偃防飲河不過滿腹又豈有斗升之水而活我哉】舉頭見日乃依尺五之天【韓詩舉頭看白日泣涕下沾襟杜詩爾家最近魁三象時論同歸尺五天公自注俚語曰城南韋杜去天尺五】祿足代耕政堪學制十年出幕或笑未了公事之癡【杜詩十年出幕府自可持旌麾傅咸傳生子癡了公事詳見前】三命循墻可無不入帝城之恨【陳咸傳王音輔政信用陳湯咸數賂遺湯予書曰卽防子公力得入帝城死不恨余見前】孰披拂是遂濟登玆【並見前】恭惟某官坤厚承天【昜地勢坤君子以厚徳載物又至哉坤元乃順承天】謙平稱物【昜地中有山謙君子以裒多益寡稱物平施】作典寶於俘寶之日共知出伊尹之功【書序夏師敗績湯遂從之遂伐三朡俘厥寶玉義伯仲伯作典寶詳見前】書得玉於竊玉之餘益足表魯公之徳【春秋定公八年冬盜竊寶玉大弓九年夏得寶玉大弓左傳書曰得器用也凡獲器用曰得得用焉曰獲史彌逺封魯公按宋史寧宗嘉定十五年春正月禦大慶殿受恭膺天命之寶詳見前】不然肅愼底貢之舉【國語昔武王克商通道於九夷八蠻肅愼氏貢楛矢石弩以分大姬配虞胡公而封諸矦於陳】曷在君奭爲保之時【史記召公爲保周公爲師】帝於一二日之幾誕敷文徳【尙書帝乃誕敷文徳】公其億萬年之敬肅將祗歡【尙書公其以予萬億年敬天之休又公功肅將祗歡】必令四夷之來王亦惟九徳之咸事賜之大禮之過知之至豈終捐已爨之桐視所以觀所由察所安姑使作向陽之木【並見前】所慚小物【尙書克勤小物】亦累曲成【系辭曲成萬物而不遺】某敢不欽乃攸司【尙書欽乃攸司愼乃出令】事從其長【周禮大事則從其長小事則專逹】合東西而贍使節思漕波尺地之通【杜詩川合東西瞻使節韓詩通波非難圖尺地易可漕】敬蚤夜以從祝規俟洪鈞一气之轉【昌黎送石處士序先生起拜祝辭曰敢不敬蚤夜以求從祝規於是東都之人咸知大夫與先生果能相與以有成也】

除兩浙運幹謝兪樞密【應符】

十年幕府公事未了於癡兒【見上條】千里邦畿幹譽又思於傖父【易乾父之蠱用譽注以柔處尊用中而應承先以斯用譽之道也韻會傖音與棖同吳人罵楚人曰傖晉陽秋云吳謂中州人曰傖左思傳此間有傖父欲作三都賦廣韻楚人別種】不失依蓮之職足寛索米之憂一陶甚恩三沭以謝恭惟某官基命夙夜勱相國家敉寧武圖功茂展同寅之略任舊人共政共期先甲之孚迓寧人遺寶之休受匈奴奉珍之賀【並見前】俾予從欲以治圭足可以告功【尙書禹錫圭告厥成功】惟公克成厥終大器益思於自治【法言先自治而後治人之謂大器】昆夷喙矣烝徒楫之思無競之維人圖有辭於永世【並見前】伏念某百無象似【曽南丰詩防愧薄材無象肖】獨有駑庸已知咋舌以悔狂【史記灌夫傳齚舌自殺注齚齧也】無敢刺口而論事【韓詩彼皆刺口論世事有力未免遭驅使】詎意贊木牛之運【見前】乃猶用芻狗之陳【莊子夫芻狗之未陳也盛以篋衍巾以文繡屍祝齋戒以將之及其已陳也行者踐其首脊蘇者取而爨之而已】城南巷窮漫云去天之尺五【韋曲杜鄠近長安諺曰城南韋杜去天尺五山谷詩城南窮巷有佳人不索賓郎常晏食】江西轍涸亦惟乞水之斗升然或防二三執政之知猶可僃八百除吏之數【並見前】小枝卷曲而不中詎容詰匠氏而杙楹【莊子吾有大樹人謂之樗其大夲擁腫而不中繩墨其小枝卷曲而不中規矩立之塗匠者不顧韓文是所謂詰匠氏之不以杙爲楹杙橜也楹柱也杙小而楹大】大鈞坱圠而無垠儻或陶河濱之苦窳【史記舜陶河濱河濱器皆不苦窳】否則安倉庫之氏【王嘉傳孝文時吏居官者或長子孫以官爲氏倉氏庫氏則倉庫吏之後也言爲監倉】亦願甘盆盎之中【簡齋詩盆盎三年裏詩篇四海傳注晁無咎謫監信州酒日和東坡梅花詩落身麯糵盆盎裏晨對梅花無酒溫言監海務】客燕差池曽辱捲簾之顧【杜詩秋燕已如客余見前】病駒局促更希膏鬛之恩【河東起廢答或膏其鬛或劘其脽禦夫盡飾然後敢持詳見前】

代衛機宜【朴】謝史丞相

偕計吏於外臺未能拾紫【後漢書謝夷吾傳尋功簡能爲外臺之表晉書陳頵傳刺史銜命國之外臺余見前】司閒曹於內幕乃使奉親抜之墨水之餘【開寶通禮北齊朝會儀諸郡守勞訖遣陳士儀字有謬誤及書迹濫劣者必令飲墨水一升杜氏通典北齊選舉多防後魏之制其課試之法字有脫誤者呼起立席後書有濫劣立飲墨水一升東坡詩麻衣如再著墨水眞可飲注梁試進士不中程者飲以墨水】付以靑氊之舊請裁小牘少謝大鈞【並見前】惟國家重謀帥之權【左傳晉謀元帥】故子弟許主書之辟豈惟機事【系辭幾事不密則害成】宜有司存亦將培徳而蓄材欲使象賢而趾美【韓文若旣自克自敬勤及先人存趾美成進士】當建炎多壘之日實等諮謀洎紹興偃革以來始逃僉擬【髙宗建炎四年攺元紹興】似若取禾於不稼【詩不稼不穡胡取禾三百廛兮】然當肯播於厥菑【尙書厥父菑厥子乃弗肯播矧肯獲】如某者百拙無堪一愚自信恥襲懷繃之簮笏妄希弓冶之箕裘豈知下俚之音【並見前】不中儀曹之度【六典魏晉宋齊梁陳后魏北齊有儀曹郎鄭谷詩小儀澄澹轉中儀禮記用器不中度不粥於市兵車不中度不粥於市】能門有矜式也獨無君貺之科【宋史王拱辰字君貺開封咸平人元名拱壽年十九舉進士第一仁宗賜以今名】有司豈枉我哉姑利齊生之器【昌黎送齊皥下第序齊生之兄爲時名相出藩於南朝之碩臣皆其舊交齊生舉進士有司用是連枉齊生齊生不以云乃曰我之未至也有司其枉我哉我將利吾器而俟其時耳】欲返邯鄲之步【莊子子獨不聞夫壽陵餘子之學行於邯鄲與未得國能又失其故行矣直匍匐而歸耳注邯鄲趙國都】更爲湘水之行適侍親闈旣移他鎭姑求筦庫之節以慰倚門之思【見前】敢意甄收曲加器使猥從新府【王勃滕王閣詩序南昌故郡洪都新府】復得舊除畫棟朝云此非吾事【王勃滕王閣詩畫棟朝飛南浦雲珠簾夕捲西山雨】短檠夜雨適與心謀【韓詩長檠八尺空自長短檠二尺便且光此時提擕當案前看書到曉那能眠】不勞奔走於顏行【嚴助傳逆執事之顏行文穎曰顏行猶雁行在前行故曰顏也師古曰行胡郎反】賸可周旋於膝下碧幢整睱更無可奉之文書防服雍容此外何求於造化【杜詩防服日向庭闈趨又朝夕髙堂念應宜彩服新】玆蓋伏遇某官道先民覺忠結主知嶽立八年【李詩多君秉古節嶽立冠人曹】淵澄百揆收公道於廟堂之上用必惟人散和气於宇宙之間動無棄物遂令太史馬牛之走【見前】來觀旌陽雞犬之飛【許遜字敬之汝南人舉孝亷拜蜀旌陽令尋以晉室棼亂棄官東歸以東晉孝武帝太康二年八月一日於洪州西山舉家四十二口抜宅上升雞犬亦隨飛去】某敢不增所未能求爲可貴孝友施政當思令徳之君陳【尙書君陳惟爾令徳孝恭惟孝友於兄弟克施有政】法令爲師肯作無能之薛惠【薛宣傳宣子惠爲彭城令宣從臨江遷至陳畱過其縣宣心知惠不能畱彭城數日終不問惠以吏事惠自知治縣不稱宣意遣門下掾送宣至陳畱令掾進見自從其所問宣不教戒惠吏職之意宣笑曰吏道以法令爲師可問而知及能與不能自有資材何可學也眾人傳稱以宣言爲然】

代衛機宜【朴】謝陳憲【天宜】

贅員內幕漫爲寸祿之謀【左太衝詩外望無寸祿內顧無斗儲】受察外臺忝與一人之數【平原君傳今少一人願君卽以遂備員而行矣韓文朝取一人焉拔其尢余見前】可無竿牘自逹姓名伏念某學未之方仕非能信呻其占畢頗不後於眾人【並見前】觀我朶頥終未聞於大道【易捨爾靈龜觀我朶頥象曰觀我朶頥亦不足貴也注朶頥嚼也朶是動義靈龜諭已之明徳朶頥謂朶動之頥以嚼物諭貪惏也】屠龍有志【見前】畫虎何功【馬援傳所謂畫虎不成反類狗者也】爨無欲淸遂彊隨於計吏【莊子吾食也執粗而不臧爨無欲淸之人吾今朝受命而夕飲冰吾其內熱與注對火而不思涼明其所饌儉薄也所饌儉薄而內熱飲冰者誠憂事之難非羙食之爲】貨不中度竟見黜於儀曹【見上條】姑求筦庫之官以慰倚門之望敢圖申令復使主書臺隍枕夷夏之交有嚴屏翰【王勃滕王閣詩序臺隍枕夷夏之交賓主盡東南之羙】戶庭得湖山之外亦簡文書【韓文令修於庭戶數日之間而人自得於湖山千里之外】姑從容膝下之歡且增益胸中之學幸孰大此端有由然恭惟某官器宇浚明風猷凝逺自其不辭小官於州縣已具可以大受之規模【模通作摹說文規也韻會規仿也髙帝紀規摹逺鄧展曰若畫工規模物之摹韋昭曰正圓之器曰規摹者如畫工未施采事摹之矣師古曰取諭用摹謂立制垂範也】曁宅牧於南交【尙書宅南交又宅乃牧】果馳聲於北闕【北山移文馳聲九州牧髙帝紀立東闕北闕師古曰未央殿𨿽南向而上書奏事謁見之徒皆詣北闕公車司馬亦在北焉是則以北闕爲正門也】帝念江右俗近嶺陬非得持斧之繡衣【武帝紀遣直指使者暴勝之等衣繡衣持斧分部逐捕】莫戢弄兵之赤子【龔遂傳陛下赤子弄陛下之兵於潢池中耳】濡轡甫驅於駱馬【詩六轡如濡又我馬維駱注如濡言鮮澤也】埋輪已詟於豺狼【張綱傳漢安元年遣八使循行風俗餘人受命之部而綱獨埋其車輪於洛陽都亭曰豺狼當路安問狐貍詟質渉切音與浙同說文失气言也張湯傳羣臣震詟或作攝】翠羽浮雲便作絳宮之想紅旗破賊卽觀黃紙之除【白樂天詩紅旗破賊非吾事黃紙除書無我名】某有愧伐檀之官【詩事伐檀刺貪也在位貪鄙無功而受祿君子不得仕進焉】莫施橫艸之力【見前】尙徼余芘惠及閒曹子弟亦何預人聊復爾耳【謝傳謝安嘗戒約子侄因曰子弟亦何預人事而正欲使其佳答曰譬如芝蘭玉樹欲使其生於庭階耳阮咸傳未能免俗聊復爾耳】孝友是亦爲政幸卒教之

代衛機宜謝樓提舉【起同前】

恭惟某官昭代儒宗【杜詩昭代麒麟閣何人第一功劉向傳仲舒爲世儒宗師丹傳丹經爲世儒宗徳爲國黃耉詳見前】淸朝壽俊【李詩更奏逺淸朝】精神灑落光風霽月之標【張九齡詩灑落出重雲山谷濓溪詩序舂陵周茂叔人品甚髙胸中灑落如灮風霽月】翰墨淋漓貯霧含云之筆【栁河東楊尙書寄郴筆詩截玉銛錐作妙形貯雲含霧到南溟】自三年之博士【韓文三年博士冗不見治】盍旬日以封矦【車千秋傳千秋無他材能術學又無伐閱功勞特以一言寤意旬月取宰相封矦世未嘗有也】行莫爲乎王畱去孰如於公猛兩轓焜燿久遊康樂之城【謝靈運封康樂公爲臨川內史】六轡委遲遂訪右軍之宅【詩四牡騑騑周道倭遲倭夲作委於危反倭遲歷逺之貌王右軍宅在撫州府治東卽今府學是也】散積倉於南畞蘇涸轍於西江皇華寧久於馳驅淸切卽司於獻納【並見前】

代衛機宜謝陳知府【起同前】

恭惟某官天韻浚明風猷膚碩早參諸彥孰如棠棣之華【杜詩入幕諸彥集】徧閱後生不起積薪之嘆民庸旣茂朝績亦髙居然專城尙此斂惠田疇之成子產旣永歌之【並見前】朝廷之知弱翁行且召矣【魏相傳遷揚州刺史考案郡國守相多所貶退相與丙吉相善時吉爲光祿大夫予相書曰朝廷已深知弱矦治行方且大用矣願少愼事自重藏器於身相心善其言爲霽威嚴】

代王支鹽謝丞相【定辟差】

投光範之書方委身於鑪錘【錘主蘂切鍛器莊子在鑪錘之間】從英簜之辟許效役於牢盆【周禮以英蕩輔之注蕩當爲帑謂以函器盛此節或曰英蕩畫函漢食貨志募民自給費因宮器作鬻鹽官與牢盆蘇林曰牢價直也今世人言顧手牢如淳曰牢廩食也古者名廩曰牢盆鬻鹽盆也劉禹錫崔公倕碑公幹池鹽於蒲修牢盆謹衡石煎和旣精斂散乃盈】旣無待闕之淹又有便家之樂小人屬饜足以行矣大均坱圠於是見之伏念某赤城迂儒白屋賤士【並見前】往歲從獨湖之學難彊附於同門中年題慈恩之名偶適逢於當軸【田千秋傳贊當軸處中括囊不言余見前】然𨿽生三臺之下未及望六符之光【東方朔傳願陳泰階六符注泰階三臺也每臺二星六符六星之符驗也】供簿四方師友粗稱其願慤貳令一邑臺府過謂之亷勤其如通籍之章難及守株之士【並見前】百拙自安於到部諸公或勸其千堂馬勃牛溲妄作兼收之想【見前】龜毛兔角理無速就之期【書云商紂之時蔡生毛毚生角童謡曰彼毛者貂而龜也毛彼角者鹿而兔也角占者謂干戈將起尋果有武王之事述異記商紂時大龜生毛兔生角兵甲將興之兆山谷詩截斷中流爭一句不離兔角與龜毛東坡詩刮毛龜背上何時得成氊】姑安轅下齷齪之蹤【見前】往守海瀕廣斥之【尙書海濱廣斥厥貢鹽絺孔傳濱涯也言復其斥鹵疏鹵咸地也東方謂之斥西方謂之鹵】頗聞此職夲亦在遴選之中偶遂爾私玆端出曲成之賜感恩厚甚無謝可乎伏遇某官世濟王勳【周禮司勳王功曰勳注輔成王業若周公】家傳相業從容而餁百度談笑而羈四夷斷度收羅細桷大杗之各得【栁文然後斷度收羅捎危顚芟繁柯乘水潦之波以入於河而流焉韓文大木爲杗細木爲桷各得其宜施以成室者匠氏之工也】滌濯剗磢精金頑礫之自分【剗楚簡切削也磢通作防楚兩切說文磋垢瓦石以碎瓦石去垢韓文濯滌剗磢磨滅瑕垢】毎隨物以賦形常量能而授職憐其乏泛水依紅之質【見前】姑且贊熬波出素之司【南史張融傳融作海賦文辭詭激以示顧顗之顗之曰卿此賦實超虛但恨不道鹽耳融卽求筆注曰漉沙搆白熬波出素積雪中春飛霜暑路】庶羨地徵【周禮以土均之法辧五物九等制天下之地徵以作民職以令地貢以斂財賦以均齊天下之政】無棄天產【周禮以天產作陰徳以中禮防之以地產作陽徳以和樂防之鄭注天產者動物六牲之屬地產者植物九谷之屬】某敢不謹司倉廩平用權衡舉膠鬲於魚鹽之中敢妄希於尺寸活禦冦於鮒轍之內當知感於斗升【並見前】

回諸郡賀成都漕

弄半輪之月正慙俛首以爲眉【李詩峨眉山月半輪秋影入平羗江水流】觀一道之風猥使彊顏而將指【見前】薾然疲役【莊子薾然疲役而不知其所歸可不哀耶注薾音撚忘貌疲病困之狀凡物各以其所好役其形骸至於疲困薾然不知所以好此者歸於已云何也杜詩疲薾茍懷防又疲薾煩親故】畏此簡書【見前】未敢驅六轡之絲【詩六轡如絲傳言調忍也】已防襃一字之衮恭惟某官溫恭爲徳豈弟宜民飛紫馬之英聲【杜詩使君騎紫馬注謝靈運守永嘉人曰騎紫馬者太守也按謝靈運事不見正史蓋附會也】奉黃龍之寛詔【宣帝紀黃龍元年詔曰朕旣不明數申詔公卿大夫務行寛大順民所疾苦將欲配三王之隆明先帝之徳也】平生無襦今五袴已騰蜀郡之歌【見前】勉勵增秩賜千金卽拜漢庭之璽【循吏傳序二千石有治理效輒以璽書勉一增秩賜金或爵至闗內矦】有憐濩落俾效轉輸自非送上之吹噓安得暗中之摸索【並見前】某終慙非據亟已引辭投以木愧乏衛人之厚報【詩序木羙齊桓公也衛國有狄人之敗出處於漕齊桓公救而封之遺之車馬器服焉衛人思之欲厚報之而作是詩也】集於苞栩但深周道之懷歸【詩肅肅鴇羽集於苞栩又四牡騑騑周道倭遲豈不懷歸王事靡盬我心傷悲】

回諸郡通判賀除成都漕

守藩支郡曽微牧禦之才出節夲朝忽冒轉輸之委方免章之需報辱慶櫝之鼎來【並見前】或承之羞不知所賀【左傳子文治兵於暌終朝不戮一人子玉復治兵於蒍終日鞭七人貫三人耳國老皆賀子文蒍賈尙防後至不賀子文問之對曰不知所賀子玉子文所薦賀者賀其所舉得人蓋謂子文略而子玉詳也不知所賀策其必敗互見後】伏惟某官材優世濟學夲躬行宜澤佩以登朝暫題輿而佐嶽【陳子昻表題輿佐嶽無展驥之能】車蓋一丈詎容緹屏之淹【黃霸傳賜車蓋特髙一丈別駕主簿車緹油屏泥於軾前以章有徳】風月平分行膺佩刀之贈【晉書王裁傳裁覽之子導之父初呂虔有佩刀工相之以爲必登三公可服此刀虔謂祥曰茍非其人刀或爲害卿有公輔之量故以相與祥臨薨以刀授覽曰汝後必興定稱此刀覽後奕世多賢才興於江左矣余見前】某自惟骯髒【趙壹傳伊優北堂上骯髒倚門邊注骯髒髙亢悻直之貌】曷稱馳驅流馬木牛冀選管蕭之亞【諸葛武矦傳評可謂識治之良才管蕭之亞匹矣余見前】湖魚藪獸願亟歸濠濮之間【濠濮二水名莊子與惠子遊濠梁水上又釣於濮水世說簡文入華林園顧謂左右曰會心處不必在逺翳然林木便自有濠濮間想覺鳥獸禽魚自來親人】徒勤繭幅之遺【法書要錄王羲之蘭亭序用蠶繭紙防須筆北戶錄晉宋間有一種紙長丈餘就船抄之世謂繭紙】莫效貂襜之報【張衡詩羙人贈我貂防防何以報之明月珠】

回諸郡教授賀除成都漕

對月半輪愧無治狀【唐穆寧剛正爲侍禦史及爲廣州刺史治有狀拜太子諭徳余見前】觀風一道忽玷恩除已控懇辭力祈兪允敢意三鱣之席【楊震傳有冠雀銜三鱣魚飛集講堂前都講取魚進曰蛇鱣者卿大夫服之象也數三者法三臺也先生自此升矣】見貽防鯉之書伏惟某官夙掞天葩早收地芥朋來遊夏共師夫子之循循道出羲皇不羨諸公之衮衮【並見前】堂下不嫌於系馬【杜詩廣文到官舍系馬堂階下】海中卽佇於掣鯨【杜詩式看翡翠蘭苕上未掣鯨魚碧海中】行題千佛之名徑上三神之島某自憐芻狗詎稱木牛【並見前】美人瑯玕良感艸木之吾味【張衡詩美人贈我金瑯玕何以報之防玉盤余見前】愛我藥石幸母金玉乎爾音【左傳臧孫曰季孫之愛我疢疾也孟孫之惡我藥石也夫石猶生我疢之美其毒滋多詩母金玉爾音而有遐心】

回諸司屬官賀除成都漕

再乘一障慙無牧養之功【張湯傳居一障間又乃遣山乘障韓文下猶取一障而乘之】分察六條猥被將輸之命已力申於防避何誤辱以謙施伏惟某官仕與學優美由世濟羅而致幕下便覺羣空錐之處嚢中卽觀穎脫【並見前】鴻儀有漸【易鴻漸於陸其羽可用爲儀】鵬怒斯飛【莊子鵬之背不知其幾千里也怒而飛其翼若垂天之云】某已控需章丏還節傳集於苞栩吁天但切於懷歸投以木厚誼更漸於匪報【並見前】

四六標準卷八

欽定四庫全書

四六標準卷九

宋李劉撰謝辟置【文獻通考徐氏曰公府辟命自西京則然東漢之世公卿尢以辟士相髙卓茂習詩禮爲通儒而辟丞相府蔡邕博學好詞章而辟司徒橋元府周舉博學洽聞爲儒者宗而辟司徒李郃府又有五府俱辟如黃瓊者四府並命如陳紀者往往名公鉅卿以致賢才爲髙而英才俊士以得所依乘爲重一洗末世茍合輕就之風矣宋周煇淸波雜誌云建炎兵興日帥臣許辟置幕屬旣素爲知己其於婉畫禆助良多今惟四川制帥如故事他皆命於朝賓主邈不通情殆與郡縣官等閫寄兵謀無從咨訪川泳雲飛豈復有相得之樂緩急利害旣不相及相忘於江湖宜也】

再辟制幹入蜀謝丞相

遮曰而走長安防穿破履【杜牧詩惆悵江湖釣竿手卻遮西日向長安莊子衣敝履穿史記東郭先生待詔公車貧困饑寒衣破履不完杜詩頻遊任履穿又履穿四明雪山谷詩寜穿東郭履不遺子公書】登天而攀蜀道忽得舊氊知坱圠之無垠【並見前】難趦趄而不進【韻防趦趄趨不進貌通作咨且易臀無膚其行次且王肅云行止之礙張載銘一人荷防萬夫趦趄】輒修贄見並吐謝伏念某骯髒亡奇雎盱有志一科不補墮身溝瀆之尋常萬物皆塵妄意簡編之尺寸【並見前】繇頃年之從辟抵中道而遭艱跨海渉湖痛猶未定【韓文如痛定之人思當痛之時不知何能自處也】捫參歷井夢不敢尋【六國張敏與髙恵爲友每相思不能相見便於夢中相尋王昌齡詩曉夕雙帆歸鄂渚愁將孤月夢中尋東坡詩夢尋西南路】故因祥除甘就部闕適幹西淸之眾論許爲東閤而一言遂令索米之人【並見前】或動乞漿之興【袁子正書太嵗在酉乞漿得酒】鬻璞而售幹璞誰適爲容【應邵傳昔鄭人以干防爲璞鬻之於周宋愚夫亦寶燕石緹防十重夫覩之者掩口盧胡而笑】翹材以待大材非汝所及【西京雜記平津侯開東閤營客館以招天下賢材次曰翹材館以待大材詳見前】猶見益州之元徳尙思吳下之阿蒙羅而致之兆足行矣【並見前】防葬魚腹固嘗回孝子之車【史記屈原傳寜赴常流而葬乎江魚腹中耳韓詩魚腹甘所葬】又過羊腸益合叱忠臣之馭【魏武苦寒行羊腸阪詰曲車輪爲之摧晉太康地記常山曲陽有恆山阪號飛狐口上壺闗縣有羊腸阪史記羊腸之西正義云大行山阪道名南屬懷州北屬澤州劉向新序趙簡子上羊腸之阪羣臣皆推車唐楊烱詩山路繞羊腸江城鎭魚腹宋鮑照詩淖阪旣馬領磧路又羊腸陳江總詩三春別帝鄕五月度羊腸】竊聞殿西之顧頗及雲南之師要是四蜀之可憂【巴蜀黔漢爲四蜀】殆非一端而遽止𨿽托重固在詩書之帥【見前】然防尢宜得文武之材【韓文朝取一人焉防其尢又將爲天子得文武士於幕下】置諸鄒枚之間【李詩梁苑傾鄒枚韓詩卓犖傾鄒枚王摩詰詩侍從有鄒枚】蓋有禕允之任【見前】豈應愚下可在選中【劉孝綽啟寵先曲被獨在選中王裒傳選好事者令依鹿鳴之聲習而歌之時汜鄕侯何武選在歌中】玆蓋伏遇某官身佩安危【新唐書李晟傳贊提孤軍抗羣賊身佩安危而气不少衰者徒以忠義感人故豪英樂爲之死耳】心存開濟【杜詩百年開濟老臣心】獨揮九日再爲天地而立心【見前】八荒一云復令山澤之通气【杜詩四海八荒同一云系辭天地定位山澤通气防艮兌象山澤山澤異體而通气】從政如彼其久樂不存焉當今捨我其誰聖之任也粵從更化【董仲舒傳爲政而不行甚者必變而更化之乃可理也當更化不更化𨿽有大賢不能善治也】專務調元【班固傳降煙熅調元气髙適詩獨立調元气】三階旣平元首有股肱之喜【尙書股肱起哉元首喜哉余見前】五部方擾中國無疥癬之憂【疥音芥說文瘙也或作蚧癬音蘚說文幹痬也釋名徙也浸滛移徙後漢書鮮卑傳蔡邕議邊垂之患手足之蚧掻中國之困胸背之瘭疽余見前】然欲折千里之衝是必開眾正之路【並見前】得人朝廷得人幕下寜有重輕【韓文相爲天子得人扵朝廷將爲天子得文武士扵幕下】誠死城郭誠死封疆要加儲飬【賈誼傳父兄之臣誠死宗廟法度之臣誠死社稷輔翼之臣誠死君上守禦扞敵之臣誠死城郭封疆故曰聖人有金城者此物此志也】如有所試俾勉此行某敢不體認一陶攀緣九折【並見前】堪其事者謂之力借莫酬相國之知【韓文自百官已下欲以其業徹相國左右者多矣皆憚而莫之敢獨愈辱先索相國之知至矣凡適於用之謂才堪其事之謂力愈於二者𨿽日勉焉而不近不見斥以不肖幸矣其何敢敖於言乎】遠而使之觀其忠詎敢作眾人之報【莊子逺使之而觀其忠近使之而觀其敬煩使之而觀其能委之以財而觀其仁卒然問焉而觀其智急與之期而觀其信醉之以酒而觀其量雜之以處而觀其色臨之以危而觀其節】

謝董制置【居誼】辟充成都撫幹【宋史寕宗嘉定七年三月以成都府路安撫使董居誼爲四川制置使八年夏四月秦州人唐進與其徒何進等引眾十萬來歸居誼拒卻之十年四月金人分兵圍棗陽光化軍詔四川制置使董居誼酌量緩急便宜行事十一年金人焚大散關破皁郊十二月正月召居誼詣行在以利路安撫聶子述代之二月金人犯洋州居誼自利州遁四月紅巾賊張福入利州聶子述遁殺縂領楊九鼎居誼落職奪三官七月復奪居誼二官居誼帥蜀大失士心金人乘之宋師所至輙潰】

簿領抗塵自分湘濵之憔悴【梁書朱異傳當局簿領諮詢詳斷伏挺傳簿領沈廢臺閣未理王瞻傳精神益朗不廢簿領劉孝綽傳美錦未可便制簿領亦宜稍習何敬容傳聰明識治勤於簿領又簿領文案不復經懷陳書黃法傳便書防閒明簿領北史司馬子如傳簿領之務予奪任情北山移文抗塵容而走俗狀屈原漁父屈原旣放遊扵江潭行吟澤畔顏色憔悴】帥幢辟屬許令蜀道之攀緣【太白蜀道難黃鶴之飛尙不得過猨猱欲度愁攀緣】初無待扵懇祈便力爲之振防請裁四六少謝萬分【詳見第一卷

】竊觀我宋帥蜀之臣無若前後趙張之懿【漢書傳贊前有趙張后有三王此指趙抃張詠】忠定之薦辟必方亷恬退之人【宋史張詠字復之濮州人中進士第位至工部尙書謚忠定太宗朝知益州眞宗朝以詠前在蜀治行優異復命知益州傳諭詠曰得卿在蜀臣無西頋之憂矣五朝名臣言行錄轉運使黃觀好舉時才之士公勸曰舉人當舉好退者好退則亷謹知恥舉之志節愈堅少有敗事莫舉奔競者奔競則能曲事謟媚求人知已舉之必矜材好利累及舉者其人旣觧奔競何必舉乎】淸獻之奏揚皆骨鯁敢言之士【宋史趙抃字閱道衢州西安人舉進士事仁宗英宗神宗位至參政謚淸獻初知睦州移梓州路轉運使攺益州英宗朝加龍圖閣直學士知成都神宗朝以大學士復知成都其爲政善因俗設施寛猛不同在成都尢爲世所稱論曰包拯吳奎趙抃唐介四臣面諍鯁吭逆心或不能堪而仁宗容之無咈誠盛徳之主哉】欲濟其美在簡乃僚伏念某殖學不丰聞道猶淺怵於爲飬彊營三釡之謀拙不適時竟墮一科之底謂屠龍之可學【並見前】又畫虎之不成【馬援傳所謂畫虎不成反類狗者也】孫寶安得自髙且棲矮屋【見前】王珣能令公喜偶傍轅門【言以主簿受辟】其實出朱入墨之材終非泛緑依紅之器【並見前】駭從臣之出牧【杜詩民到於今歌出牧】指尊選以見招【山谷送李次翁別友賦曩聞義扵孫李指尊選以先招惜予行之舒舒曰其夜以爲朝】我猶未免鄕人固應累陶鎔之造翁眞善干國事何至須斗筲之徒【五朝名臣言行錄淳化四年兩川民饑起復張詠知成都公至問城中所屯兵尙三萬人而無半月之食公知鹽價素髙而廩有餘積乃下其估聽民以米易鹽未逾月得米數萬斛軍中聞而呼曰前所給米皆不可食今一一精好此翁眞善干國事者】聞已牋閶闔之風【晉劉謐之有與天公牋韓詩寄牋東南風天門西北祈風通易緯西方爲閶闔風】欲共泛瞿塘之水成都萬事好每歌誰能委珪幣之詩【杜詩成都萬事好豈若歸吾廬山谷詩人物方然誰能委珪幣】長沙千里平恐發忍著主衣裳之笑【韓詩長沙千里平勝地猶在險陳后山詩主家十二樓一身當三千古來妾薄命事主不盡年起舞爲主壽相送南陽阡忍著主衣裳爲人作春妍】進退維谷【詩人亦有言進退維谷注谷窮也谷是山谷墜谷是窮困之義】傴僂循墻【左傳一命而僂再命而傴三命而俯循墻而走初命爲士其容僂再命爲大夫其容傴三命爲卿其容俯位益髙身益下也墻謂公門循墻不敢安行也】及見移文不容控避鮑叔眞能知我他復誰知政身未可許人盍爲公許【並見前】恭惟某官含洪光大【易坤厚載物徳合無疆含宏光大品物咸享】明允篤誠【左傳昔髙陽氏有才子八人齊聖廣淵明允篤誠天下謂之八愷】親結冕旒進儀筆槖【並見前】晝日三接而天心黙契【易晉康侯用錫馬蕃庶晝日三接】終嵗九遷而人望尙奢【見前】一節使燕言靣無防防之見【寜宗嘉定五年六月遣董居誼賀金主生辰防金國亂不至而還禮記一節以趍韓文今人適數百里出門惘惘有離別可憐之色今子使萬里外國獨無防防出扵言靣豈不眞知輕重大丈夫哉】三刀夢益气色歸號令之明【晉書王濬傳夜夢懸三刀於臥屋梁上須防又益一刀濬驚覺意甚惡之主簿李毅再拜賀曰三刀爲州字又益一者明府其臨益州乎及賊張宏殺益州刺史皇甫晏果遷濬爲益州刺史王摩詰詩逺樹刀州出天際栁詩夢喜三刀近】欲擇幕賔必先朝彥【居誼爲成都府路安撫使余見前】況防兩防駟而出定多驥尾之攀【韓文不知楊侯去時城門外送者防人車防兩馬防匹余見前】何一琴一之餘亦取鶴翎之短【山谷詩身如病鶴翅翎短余見前】以識字有數爲敏贍淹該之學【楊文公談苑晉開運中詔令兩制各作詩賦一篇付禮部爲考試之式獨學士李懌不肯曰李懌識字有數因人成事使令白衣入貢部中下第必矣胡能作文章爲世模楷時論美之山谷詩識字有數我自知又按蜀志南史皆有所識不過十字之語史通謂王平所識僅通十字此亦識字有數之意】以多言數窮爲貫穿通逹之才【老子多言數窮不如守中數王弼注去聲謂理數也明皇注音朔今以對識字有數當從朔音穿去聲司馬遷傳贊貫穿經傳馳騁古今杜詩貫穿無遺恨薈蕞何技癢賈誼傳贊通逹國體】自視歉然公言過矣然已入朝取良馬之數【昌黎送溫處士序伯樂知馬遇其良輒取之又朝取一人焉防其尢】難更作夕避長蛇之疑【太白蜀道難朝避猛虎夕避長蛇】某敢不澡雪此心鞭磨所學銘諸肺腑惟國士遇之國士報之【見前】借以齒牙乃執事事也執事責也【老泉集若其言之可用與其身之可貴與否者執事事也執事責也於洵何有哉】縱使盡無用扵世亦將求不辱其門【東坡祭韓忠獻公文敢不師公治民與軍𨿽無以報不辱其門又祭歐陽文忠公夫人文潁人思公曰此門生𨿽無以報不辱其門】舉李生何辭當謹佩愛直之贈【韓文有愛直篇贈李君房別略云李生南陽公之甥也今之從事扵彼也吾爲南陽公愛之又未知人之舉李生扵彼者何辭彼之所以待李生者何道舉不失辭待不失道𨿽失之此足愛惜而得之彼爲歡欣扵李生道猶若也】爲董公從事豈但陪合樂之嬉【韓文汴州東西水門記序隴西公作東西水門成大合樂設水嬉防監軍軍司馬賓佐僚屬將校熊羆之士肅四方之賔客以落之士女和防闐郭溢郛旣卒事其從事昌黎韓愈請紀成績隴西公謂董晉晉本仲舒之裔自廣川徙隴西故云】

代趙主簿【希坡】謝衛參帥辟撫屬

黃綬抗塵幸蒙恩而受代【薛宣傳欲言縣丞尉者刺史不察黃綬師古曰丞尉職卑皆黃綬北山移文抗塵容走俗狀】碧幢率屬辱剡奏以充員【方幹詩問津求拜碧油幢法言奏不剡】𨿽未占天問之果酧【劉禹錫問大鈞賦楚臣天問不酧今臣過幸一獻三酧】豈不假人言而後得頂踵皆歸扵特逹【禮記圭璋特逹防行聘之時惟執圭璋特以通逹不加余幣四子講徳論特逹而相知者千載之一遇也韻防特但也獨也】肺肝倍激扵輪囷【韓詩肝膽還輪囷】伏念某名爲皇宗實本素士【南史始興王傳王儉嘗嘆云始興王𨿽尊貴而行履都是素士】先人存趾嘗首列扵儒科【韓文若旣自克自敬勤及先人存趾美進士續聞成宗惟服任遂功爲孝子在不怠】元舅拊頭謂必成其宅相【唐楊扵陵登第調潤州句容尉浙西觀察使韓滉有知人之鑑謂其妻栁氏曰吾閱人多矣後貴且壽無如楊生者生子必位宰相以女妻之旣而生嗣復滉拊其頂曰名位皆逾其父楊門之慶也竟如其言陳后山詩少日拊頭斯類我莫年垂淚向西風魏舒傳少孤爲外家氏所飬氏起宅相宅者云當出貴甥外祖母以魏氏甥小而慧意謂應之舒曰當爲外祖成此宅相梁書王規傳規子褒七嵗能屬文外祖司空袁昂重之謂賔客曰兒當成吾宅相北史李繪傳河間邢晏繪舅也與繪淸言嘆其髙逺曰若披雲霧如對珠玉宅相之寄良在此矣】遭家多難【詩維予小子未堪家多難】欲仕無津【陶侃傳鄱陽孝亷範逵嘗過侃侃追送百餘里逵曰卿欲仕郡乎侃曰欲之用於無津耳】躡屩擔簦輕別家園之松菊【史記虞卿者防說之士也躡屩擔簦說趙孝成王徐廣曰蹻艸履也簦長柄笠音登笠有柄者謂之簦歸去來辭三徑就荒松菊猶存】懷鉛抱槧甘依學捨之韲鹽【槧有三音於亷切削牘也在敢切斷木爲槧削版牘也七艷切說文櫝朴也謂始削粗朴也西京雜記揚子云好事常懷鉛提槧從諸計吏訪殊方絕域四方之語以爲裨補輶軒所載東觀漢紀曹褒爲漢禮儀晝夜研精寢則懷抱鉛筆余見前】偶爾登名【韓文豈不登名於一科兮】漫而試吏【元結傳浪者亦漫爲官乎呼爲漫郎】防計而已初無出位之思名實未加濫竊代庖之譽不堪位置何足控摶防階六符忽擁旄麾而至【並見前】明堂一柱不遺扂楔之防【禮記防夏曰世室殷曰重屋周曰明堂周禮殷人四阿重屋鄭元注云四阿若今四柱余見前】曲假存全屢令任使及瓜而代詎希東閤之畱【朱云傳且畱我東閤】繞木何依空結南枝之戀不圗裁鑑忽辱薦揚錐之處囊中初無見穎羅而致幕下欲使空羣【並見前】重惟蟣虱之官【盧仝詩下士蟣虱臣韓詩官無虱其間杜牧書孔子廟碑陰記彼仁義虱官也可以置之】夐乏蚍蜉之捄【見前】一齊眾楚豈能回莊嶽之音九舜十堯不敢望隆冬之糓【桓範要論執權者眾𨿽九舜猶亂韓子桀紂生而在上位𨿽十堯舜不能化之梁元帝伐侯景檄文葉和萬邦平章百姓十堯九舜曷足云也淮南子禹決江疏河以爲天下興利不能使水西流后稷辟王墾艸以爲百姓力農然而不能使禾冬生】知賢而舉惟斷乃成【昌黎平淮西碑凡此蔡功惟斷乃成】縱寄牋閶闔之風未知利鈍【韓詩寄牋東南風天門西北祈風通易緯秋分閶闔風至注西風也】然銘心泰華之石豈易銷磨伏遇某官四海眞儒三朝舊弼文章有斐再見武公之賢【詩序淇澳美武公之徳也有文章又能聽其規諫以禮自防故能入相於周美而作是詩也詩有斐君子如切如磋又有斐君子充耳琇瑩】招選無遺一洗將軍之陋【衛靑傳贊蘇建嘗責大將軍至尊重而天下之賢士大夫無稱焉願將軍觀古名將所招選者勉之哉靑謝曰自魏其武安之厚賔客天子常切齒彼親待士大夫招賢黜不肖者人主之柄也人臣奉法遵職而已何與招士】自元戎十乘之啟至長沙千里之平茍有寸長悉入大鈞之播不遺餘力復收小子之狂欲令奔走扵顏行力借吹噓而送上萬一所請或不見卻防常之恩豈可並言某敢不銘佩異知激昂晚節【並見前】將母來諗身𨿽未可以許人【諗音審謀也告也相思念也詩是用作歌將母來諗箋諗告也以飬父母之志來告於君也】懷徳維寜士固必伸扵知己【詩懷徳維寜宗子維城注懷和也和安汝徳以施於民無行酷虐之政惟安汝之國矣余見前】

代盧尉【仲雋】謝諸司辟知資興縣【資興本郴縣地漢永和初析置漢寜縣三國吳攺曰陽安晉攺曰晉寜桂陽郡陳廢入郴縣隋攺晉興縣唐貞觀中省咸亨中攺置資興縣郴州五代時廢爲寨宋嘉定四年平冦析郴縣兩鄕於靑要置資興縣紹定中攺興寜縣徙治管子壕今因之】

箠楚塵埃之徼福偶幸代更【韓詩判司卑官不堪說未免捶楚塵埃間余見前】繭絲保障之謀人猥勤特辟【尙書鞠人謀人之保居余見前】戴使天之私覆循材地以中慙【晉謝琨自負材地不妄交納後魏辛雄疏選補之法妙盡才具如不可並後地先才晉書王蘊傳遷吏部郎每一官闕求者十軰蘊輒連狀行之曰某人有地某人有材務存進退各隨其才故不得者無怨焉陳書蔡凝傳凝年位未髙而才地爲時所重後主謂蔡徽曰蔡凝負地矜才無所用也】惟義郴據楚之上流【郴州秦長沙郡項羽徙義帝都郴故曰義郴項借傳古之王者必居上防徙之長沙都郴師古曰遊流也宋淩伯裕郴江前集序郴居湘楚上游以山水名】而資興爲晉之故縣【注見題下】數百年瓦礫之迹猶有刼灰【曹毗誌怪云漢武鑿昆明池極深悉是灰墨無復土舉朝不觧以問東方朔朔曰臣愚不足以知之可試問西域胡帝以朔不知難以移問至後漢明帝時外國道人來入洛陽時有憶方朔言者乃試以武帝時灰墨問之胡人云經雲天地大刼將盡則刼燒此刼燒之餘乃知朔言有防周書庾信傳談刼燼之灰飛辧常星之夜落唐詩眼看朝市爲陵谷始信昆明有刼灰王荊公詩愆陽陵秋更暴橫焮我欲作昆明灰又日月紛紛付刼灰山谷詩收足垂親子存身亙刼灰】五六載鋒鏑之餘肇稱新邑【尙書王肇稱殷禮祀於新邑】俗多防嘯財欠鬼輸欲其賣劍以買牛相與抱孫而歌犢是在撫字之職宜得通練之材歷數部封何限囊中之頴豈期庸妄遂蒙送上之噓【並見前】𨿽未占天問之果酬【劉禹錫問大鈞賦楚臣天問不酬今臣過幸一獻三售】詎敢不星言而夙駕【詩星言夙駕說於桑田注雨止星見夙早也文公於雨下命主駕者雨止爲我晨早駕】伏念某起扵寒逺持是空疎三年飲墜露扵湘濵【楚辭朝飲木蘭之墜露兮】一念繞落霞扵滕閣下車攘臂敢嬰搏虎之嘲學道愛人難奉割雞之笑不虞制錦輒使代庖【並見前】此蓋伏遇某官大鈞無垠小善必錄【韓文占小善者率以錄】恥納溝不被其澤欲恵逺黔出推轂有味之言不遺寒素或者封囊之露許還假印之眞【並見前】借以聲光寛其轡防【虞詡傳願寛假轡策勿令有所拘閡而已】某敢不力摩凋俗盡布教條不鄙夷其民當使鳥言夷靣之俗【韓文栁侯爲州不鄙夷其民動以禮法又小吏十餘家皆鳥言夷靣始至言語不通】事慈恵之帥如在熊旂金節之前【釋名熊虎爲旂象其猛也昌黎平淮西碑金節煌煌錫盾雕戈犀甲熊旂威命是荷】

舉自代【共三條徽本缺今補○唐制常參官及刺史授上訖三日內舉一人自代宋咸平間祕書丞陳彭年請用唐故事舉官自代詔祕書丞直學士馮拯陳堯叟參詳之拯等上言常參官及節度觀察防禦刺史少尹畿赤令並七品以上淸望官授訖三日內於四方館上表讓一人以自代其表付中書門下毎官缺以見舉多者量而授之今官品制度沿革不同請令兩省禦史臺尙書省六品以上諸司四品以上授訖具表讓一人自代於閤門投下方得入謝在外者授訖三月內具表附驛以聞遂著爲令】謝李侍郎【】舉自代

玉堂圗舊趣四軰以來宣【馬周傳遣使者四軰惇趣傅介子傳殺略三軰王翦傳使使還請善田者五軰張湯傳使使八軰簿責湯婁敬傳使者十軰韓安國傳漢使十軰至梁趙充國傳凡七十軰余見前】寶閤冠班舉匹夫而爲代止流言扵智者發記而信然【並見前】感固感扵相知慙則慙扵不稱竊以伯禹固遜扵后稷曷嘗稽首扵殳斨【尙書禹拜稽首讓於稷契曁臯陶又垂拜稽首譲於殳斨曁伯與】仲尼謂不如顏淵何與及肩之子貢【家語子夏問於孔子曰顏回之爲人奚若子曰回之仁賢於丘曰子貢之爲人奚若子曰賜之敏賢於丘曰子路之爲人奚若子曰由之勇賢於丘曰子張之爲人奚若子曰師之莊賢於丘】蓋惟善能舉其類然擬人必以其倫【禮記擬人必於其倫郤鑑傳王惇謂鑑曰樂彥輔短才耳考之以實豈勝滿武秋耶鑑曰擬人必於其倫彥輔道韻平淡體識衝粹武秋失節之士何可同年而言三國誌辛毗傳注裴松之曰擬人必於其倫取譬宜引其類故君子於其言無所茍而已矣】未聞取原隰馳驅之人謂可備軒墀供奉之數【新唐書百官志元宗以中書務劇文書多壅滯乃選文學之士號翰林供奉與集賢學士分掌制誥東坡詩供奉淸班非老處防稽何日乞方回】鳯兮巢閣方將揚覽徳之輝【尙書中堯卽位七十年鳯凰止庭伯禹拜曰黃帝軒轅時鳯皇巢閣皇甫謐帝王世紀黃帝齊於中宮鳯皇或止帝之東園或巢阿閣賈誼傳鳯皇翔於千仞兮覽徳輝而下之】馬也守閭正恐累知人之鑑【韓文鼎也不可以柱車馬也不可使守閭】伏念某嵚﨑萬狀拓落一官器窳識凡安能超卓學荒術陋何有深醇當光皇之末年教冑子者數月【尙書命汝典樂教冑子】一鳴輒斥刺天不羨扵羣飛【昌黎祭栁子厚文子之視人自以無前一斥不復羣飛刺天】四國於宣見雪幸逃扵眾吠【詩四國於蕃四方於宣正義曰四方恩澤不至則往宣暢之使霑王化栁文僕來南二年冬幸大雪逾嶺被南越中數州數州之尖皆蒼黃吠噬狂走者累日至無雪乃已】十暑貫岷山之葛【貫音射說文貸也廣韻賖也杜詩十暑岷山葛三霜楚戶砧】一寒仍範叔之袍乏四騏四駱之咨諏端方烏有無一鶴一之風采澄按何功【並見前】豈謂我家侍郎之賢【李詩今日竹林晏我家賢侍郎三杯容小阮醉後發淸狂】曲念吾宗孫子之老【杜詩吾宗老孫子詳見前】惟學士學先聖之道【見下文】況敷文敷國典之華【宋紹興十年置敷文閣以藏徽宗禦制詔曰徽宗皇帝宸章奎畫煥乎若三辰之文麗天垂光賁餙羣物殆與詩書相表裏崇建層閣以嚴宅藏恭以敷文爲名宜置學士直學士待置以次列職備西淸之咨訪爲儒學之華寵其著於令】兩命以起知章足爲光寵【新唐書隱逸傳賀知章字季眞越州永興人開元中遷禮部侍郎兼集賢院學士一日並謝宰相源幹矅語張說曰賀公兩命之榮足爲光寵然學士侍郎孰爲美說曰侍郎衣冠之選然要爲具員吏學士懷先王之道經緯之文然後處之此其爲間也】一字之防叔夜卻恐麄疏【山濤傳濤所奏甄防人物各爲題目蔡謨傳謨父克未仕時山簡嘗與王衍書曰蔡子尼今之正人衍以書示眾曰山子以正字防人然未易可稱嵇康傳山濤將去選官舉康自代康乃與濤書告絕曰足下舊知吾潦倒麄疏不切事情自惟亦皆不如今日之賢能也】徳不待扵成身士固伸扵知己【並見前】此蓋伏遇某官四朝元老【詩方叔元老注元大也五官之長出於諸侯曰天子之老方叔天子之大老】一世眞儒奉命任危難之間【諸葛武侯出師表受任於敗軍之際奉命於危難之間】固國還封疆之界南人不復反矣【漢晉春秋諸葛武侯在南中所在戰防聞孟獲者爲夷漢所並服募生致之使觀營陣問曰此軍何如獲曰向者不知虛寔故敗今蒙賜觀看若祗如此卽定易勝耳武侯笑縦使更戰七縱七擒而猶遣獲獲止不去曰公天威也南人不復反矣遂至滇池】東山以公歸兮【詩我䢐東山慆慆不歸又無以我公歸兮無使我心悲兮箋東都之人欲周公畱之爲君謂成王所賫來衮衣願卽封周公子此無以我公西歸】然神旗防纛旣久長扵魏師【韓文旌節有韜豹尾神旗橐兜防纛以長魏師】則光祿金紫當卽封扵晉國【事物記原云魏晉以來有左右光祿及光祿大夫皆銀印靑綬重者加金章紫綬因稱金紫光祿大夫後周以爲散官裴度傳蔡平防勲進金紫光祿大夫宏文館大學士上柱國晉國公戶三千復知政事】走卒知司馬頋令領嵩陽崇福之宮【東坡詩児曹誦君寔走卒知司馬宋在外宮觀杭州洞霄宮亳州明道宮華州云防觀建州武夷觀召州崇道觀成都玉局觀建州仙都觀江州太平觀洪州玉隆觀五嶽廟嵩山崇福宮舒州靈仙觀東坡溫公行狀公四任崇福宮】單於問大蘇亦知起元祐眉山之學【東坡詩時時鴂舌問三蘇又單於若問君家世莫道中朝第一人】宜煩泥檢【說文檢書署也徐曰書函之蓋也三刻其上防緘之然後塡以泥題書而印之也詳見前】來趣脂車【曹植詩星陳夙駕秣馬脂車詩爾之亟行遑脂爾車】幸舍人之治裝【見前】副天子之虛佇帝乃誕敷文徳正借臣鄰【尙書帝乃誕敷文徳舞千羽於兩階】王惟圗任舊人適登丞弼【見前】借令念小艸之有逺志【山谷詩小艸有逺志】何至引老芋而替茯神【栁文余病痜且悸謁醫視之曰惟茯神爲宜眀日買諸市烹而餌之病加甚召醫而尢其故醫求觀其滓曰吁盡老芋也】某敢不銜佩異知磨礲晚節【韓文磨礲乎事業】集賢以待侍讀固使臣不敢與聞【新唐書開元十二年宴學士張說等於集仙殿於是攺殿名集賢攺修書使爲集賢殿學士書院學士五品以上爲學士每以宰相爲學士知院事左傳三夏天子所以享元侯也使臣弗敢與聞】徵夫豈不懷歸願君子惟能通誌【詩駪駪徵夫每懷靡及又豈不懷歸王事靡盬系辭惟深也故能通天下之志】

代回董恵州【居誼】謝舉自代

咨垂共工自當申稽首之遜【尙書帝曰疇若予工僉曰垂哉帝曰兪咨垂汝共工垂拜稽首譲於殳斨曁伯與】舉康自代得無笑炙背之疏【嵇康傳山濤將去選官舉康自代康乃與濤書告絕曰野人有快炙背而美芹子者欲獻之至尊𨿽有區區之意亦已疏矣】銜防恵然開緘愧甚【並見前】恭惟某官有致逺之器無欲速之心屢薦不入官姑取一麾而去【顏延年詩屢薦不入官一麾乃出守杜牧之詩擬把一麾江海去】三宿而出晝無勤千里之追難進易退我不如【禮記事君難進而易退則位有序易進而難退則亂也東坡鶴嘆園中有鶴馴可呼我欲呼之立坐隅鶴有難色側睨予豈欲臆對如鵩乎驅之上堂立須防投以餅餌視若無戞然長鳴乃下趨難進易退我不如】見賢不薦誰當恥【東坡送任伋通判黃州詩吾州之豪任公子少年盛壯日千里無媒自進誰識之有才不用今老矣知命無憂子何病見賢不薦誰當恥】聊復爾耳止或尼之某欲爲王畱徒得君重【並見前】得隴望蜀戲已驗扵前言【岑彭傳人苦不知足旣得隴復望蜀毎發一兵頭髮爲白】召鄒延枚客正觀扵末至【謝惠連雪賦梁王不悅逰扵兔園乃置防酒命賓客召鄒生延枚叟相如末至居客之右】

代回倪告院【千里】謝舉自代【宋初於右掖門置院四司告身案並集於此以備中書除攺本司郎官各主其事淳化五年始專置司官於省內凡官誥各以本司告身印印之官誥院提舉一人以知制誥充判院一人以帶職京朝官充元丰五年行官制文武告身屬吏部審官告屬兵部封贈及命婦告屬司封加勲及拜將校告屬司勲○倪千里字起萬東陽人紹熈中任蘓學教授因其羨積飬士復作義廩以資禮文之費士心悅服】

稟令推賢得公爲重【尙書王言惟作命不言臣下防攸稟令又推賢譲能庶官乃和】袖箋委貺陳義甚髙【莊子屠羊說居處卑賤而陳義甚髙】文則其文謝非所謝恭惟某官學有原本行無瑕疵【左傳予取予求不汝疵瑕也韓詩佳句喧眾口考官敢瑕疵栁詩進身齊選擇失路同瑕疵山谷詩遇人不崖異順物無瑕疵互見前】委蛇結緑之珍是宜廟序【委於危反蛇音移詩委蛇委蛇傳行可蹤迹也箋委曲自得之貎防動而有常使人可蹤迹而效之範雎傳周有砥砨宋有結緑梁有縣黎楚有和璞此四寶者良工之所失也而爲天下名器曹植七啟佩則結緑縣黎寶之妙防曹丕與鐘繇書晉之垂棘魯之璵璠宋之結緑楚之和璞價越萬金貴重都城序東西墻也】騰踏飛黃之駿而伏鹽車【淮南子飛黃神馬也文選整頓云輅驂飛黃韓詩飛黃騰踏丟戰國策驥伏鹽車而上太行伯樂遭之驥俯而噴仰而長鳴賈誼傳驥垂兩耳服鹽車兮師古曰駕鹽車也李商隠詩人疑迷麥市馬似困鹽車】使在論思獻納之班【班固西都賦朝夕論思日月獻納】必有輔贊彌縫之益【新唐書房杜傳贊輔贊彌縫而藏諸用】某濫持荷槖【見前】謬厠李官【天文志房南眾星曰騎官左角理右角將史記天官書作李蓋古文理與李通】守正奉公實不如扵戴冑【王珪傳濟繁治劇眾務必舉臣不如戴冑】明刑弼教義當孫扵臯陶【尙書明於五刑以弼五教又禹拜稽首讓於稷契曁臯陶】不謂髙情猶勤私謝恵而好我皆藹如仁義之言【詩恵而好我攜手同行韓文仁義之人其言藹如也】更以贈君願力蹈中庸之正【山谷詩君家所有更贈君】

宣賜

賀黃制置【伯固】賜金帶【靑箱雜記本朝之制待制止系皂鞓犀帶遷龍圖閣直舉士始賜金帶歸田錄太宗皇帝謂銙玉不離石犀不離角可貴者惟金創爲金銙以賜羣臣方團毬路賜兩府禦仙花賜學士以上今俗謂毬路爲笏頭禦仙花爲荔枝○黃伯固將樂人爲建昌尉累官四川安撫制置使終兵部侍郎涖官行已爲時所重卒諡忠簡】

分閫疇庸【杜詩分閫救世用賢豪漢宣帝紀疇其爵邑祭遵傳疇其爵邑世無絕嗣注疇等也言功臣死後子孫襲封世世與先人等栁文皇天疇庸審厥保承荀彧傳增疇戶邑注疇等也】錫鞶疏寵【說文鞶大帶也易或錫之鞶帶終朝三禠之左傳鞶厲防纓昭其數也又鄭伯之享王也王以後之鞶鑑與之注鞶帶而以鑑爲餙】三品百鏈焜煌內府之朌【尙書厥貢惟金三品孔傳金銀銅也白帖百鏈之金言百鏈之不耗劉琨詩何意百鏈鋼化爲繞指柔唐詩光生百鏈金焜戶衮切說文煌也煌胡光切說文煇也增韻焜煌光也朌賦也禮記名山大川不以朌】萬釘九環褒表中權之勁【楊素傳開皇十八年素大破突厥優詔褒揚賜縑三萬疋及萬釘寶帶新唐書夷狄傳西綂葉防可汗獻萬釘寶鈿金帶山谷詩萬釘寶帶雕狨席職官分紀隋薛道衡出爲襄州縂管髙祖謂曰爾之去朕如斷一臂扵是賚物三百段九環金帶馬十疋遣之周書熊安生傳髙祖入鄴幸其第賜象笏及九環金帶李徳林傳開皇元年令徳林與於翼髙熲等同修律令事訖奏聞別賜九環金帶一腰六一居士詩白髮垂兩鬢黃金腰九環】不勤使請彌覺道存恭惟某官追琢其相【詩追琢其章金玉其相注追雕也金曰雕玉曰琢相質也治寶物爲器所以可雕琢其體以爲文章者以金玉本有其質性故也以諭文王所以可修餙其道以爲聖教者由本心性有睿聖故也】柔恵且直【詩申伯之徳柔恵且直揉此萬邦聞於四國注申伯之徳安順而且正直】言忠信行篤敬學素得於書紳極髙明道中庸彊何虞於袵革【疏髙明謂天也言賢人由學如天之髙明之徳道通也又能通逹乎中庸之理也袵臥席也北方剛猛好鬭故以甲鎧爲席寢宿於中】上嘉羊祜輕裘之緩【羊祜傳祜在軍常輕裘緩帶身不被甲鈴閣之下侍衛者不過十數人】欲厲田單仗鍤之橫【戰國策田單將攻狄往見魯仲子仲子曰將軍攻狄不能下也將軍之在卽墨坐而織簣立而仗挿爲士卒倡當此之時將軍有死之心而士卒無生之气此所以破燕也當今將軍黃金橫帶而馳乎淄澠之間有生之樂無死之心所以不勝者也】肆分紫磨之眞【爾雅黃金謂之蕩美者謂之鏐郭璞云鏐卽紫磨金也林邑記上金爲紫磨金又曰陽邁金南史南海扶南國王諸農死子陽邁立陽邁初在孕其母夢生兒有人以金席借之其色光麗夷人以金之精者爲陽邁若中國云紫磨者因以爲名】昭示黃河之信【功臣表封爵之誓曰使黃河如帶泰山若礪國以永存爰及苖裔於是申以丹書之信重以白馬之盟】爲兵餽之何不受從革作辛【尙書金曰從革從革作辛】匪伊垂之則有餘在師中【詩匪伊埀之帶則有餘匪伊捲之髮則有旟注言非故埀此帶也帶於禮自當有餘也禮大帶埀三尺易在師中吉無咎王三錫命】向來眾口之鑠【鄒陽傳眾口鑠金積毀銷骨師古曰美金見毀眾共疑之數被燒鏈以至銷鑠讒佞之人肆其詐巧離散骨肉而不覺知野客叢書屈原九章曰故眾口其鑠金兮初若是而逢殆注引鄒陽之語在後豈宜引證鄧析子曰眾口鑠金三人成虎則先原已有此言矣國語眾心成城眾口鑠金王充論衡在五行二曰火五事二曰言言與火值故眾口鑠金風俗通云俗說有美金於此眾人咸共詆訾言其不純賣金者欲其售因取鍜燒以見眞故云】曾不累月而銷賜爾通天略吐胸中之十萬【昌黎平淮西碑賜汝節斧通天禦帶崔浩傳世祖指浩示髙車渠帥曰汝曹視此人尫纎懦弱其胸中所懷乃逾於甲兵宋名臣傳範文正公領延安閱兵選將日夕訓練夏人聞之相戒曰無以延州爲意今小範老子腹中自有數萬甲兵不比大範老子可欺也】用汝作礪便防腰下之兩重【尙書若金用汝作礪宋魏防東軒筆錄舊制學士以上並有一人朱衣吏引馬所服帶用黃金而無魚至入兩府則朱衣二人引馬謂之雙引金帶懸魚謂之重金矣世傳館閣望爲學士者賦詩云眼裏何時赤腰間甚日黃及爲學士又作詩曰眼赤何時兩腰黃防日重謂雙引重金也眼前何日赤腰下防時黃白樂天詩也】某聳聽夬揚【易夬揚於王庭孚號有厲疏夬決也以君子決小人故可以顯然發揚決防之事於王者之庭此借用】阻陪旅賀【夬旅卦名】寛營平先零之漕儻免裹屍【趙充國傳與大將軍霍光定冊尊立宣帝封營平侯擊先零羗上屯田奏分屯要害處冰觧漕下馬援傳男兒要當死於邊野以馬革裹屍還耳】賜贊皇於闐之珍尙祈拭目【新唐書李靖傳靖五代孫彥芳家蔵靖破蕭銑時所賜於闐玉帶十三胯七方六刓胯各附環以金固之楊修書觀者駭視而拭目杜詩拭目萬人看】賀魏侍郎【了翁】賜金帶【宋史理宗紹定六年十一月以魏了翁爲華文閣待制知瀘州潼川安撫使賜金帶魏了翁傳知瀘州進華文閣待制賜金帶因其任】

賜璽襃賢【循吏傳序以璽書勉厲增秩賜金】橫金增秩【見上條】書盈於閣進思緯國之文華【漢刑法志文書盈於幾閣班彪傳敷文華以緯國】帶錫之鞶昭示立朝之賓客【見上條】登庸有漸寵錫非常恭惟某官根柢六經【柢典禮切說文木根也徐曰華葉之根曰蒂木之根曰柢杜詩詞林有根柢】光芒五緯【劉禹錫栁先生文集序粲然如繁星麗天而芒寒色正人望而敬者五行而已】忠信篤敬學素得扵書紳髙明中庸彊何關扵袵革一笑防生於偃月【新唐書姦臣傳李林甫有堂如偃月號月堂毎欲排搆大臣卽居之思所以中傷者若喜而出卽其家碎矣唐岑嵓吉凶影響錄李林甫創一堂有卻月之形名曰卻月堂欲破人家族則入堂精思後有斵棺之禍惡之者有詩云卻月堂中喜色新明朝應有破家人祿山反噬家還破須信難欺是鬼神】十年良恥於倚冰【天寶遺事楊國忠爲右相公卿以下頥指气使或勸陜郡進士張彖謁之彖曰君軰倚楊右相如防山吾以爲冰山耳若皎日旣出君軰得無失所恃乎遂隱居嵩山】上應念徙薪之言【霍先傳臣有過主人者見其竈直突傍有積薪客謂主人更爲曲突逺徙其薪不者且有火患】人望還采薇之帥【詩序采薇遣戍役也文王之時西有昆夷之患北有玁狁之難以天子之命命將率遣戍役以守衛中國故歌采薇以遣之】姑朌芝檢【檢書函之蓋也三刻其上防檢之然後塡以泥題書而印之也陳江縂爲南陽王讓吳郡表芝泥馳印發命開函張鷟奏章芝泥發彩宣鳯藻而騰文蘭檢流香潤龍縑而動色王子年拾遺記元封二年浮忻國貢蘭金芝泥常以此泥封諸函匣漢世上將出徵及使絕國多以此泥爲璽封衛靑張騫蘇武傳介子之使皆受金泥封璽所謂芝泥蘭檢也】仍進松班【唐開成元年正月詔以入閣日次對官班退立於東階松樹下須宰臣奏事畢齊至香案前各言本司事𨿽紫宸殿亦有松樹爲待制官立位元防之詩松門待制應全逺馬戴詩待制松陰移玉殿】申錫九環誰曰有常而循故庚金百鏈式彰從革之作辛【尙書金曰從革從革作辛孔傳金可以攺更】佩則有餘【見上條】服之無斁【詩爲絺爲綌服之無斁箋服整也整治之無厭倦是其性貞專此借用】褭蹄麟趾不由郿塢之貯儲【漢武帝紀詔曰往者朕郊見上帝泰山見金又有白麟神馬之瑞宜以黃金鑄麟趾褭蹄以恊瑞焉注獲白麟有瑞故鑄金如麟馬以協嘉瑞也古有駿馬名騕褭赤喙黒身日行萬五千里也董卓傳築塢於郿髙厚七丈曰萬嵗塢卓誅塢中珍蔵有金二三萬斤】鳯閣鸞臺端屬趙家之世界【新唐書百官志光宅元年攺中書爲鳯閣令爲內史埀拱元年攺門下省爲鸞臺李嶠傳進麟臺少監同鳯閣鸞臺平章事姚崇傳進同鳯閣鸞臺平章事新唐書劉禕之傳不經鳯閣鸞臺何謂之勅】無勤使請更覺道存橫安平之金不難破敵【見上條】觧武侯之帶寜久渡瀘【蜀志諸葛亮傳劉備以亮有殊量及三顧亮於艸廬之中亮深謂備雄姿傑出遂解帶寫誠厚相結納又五月渡瀘深入不毛沈約王僧逹顏峻傳論披胸觧帶義止賓僚王勃餞霍使君序臨風雲而觧帶眄江山以揮涕】衮以公歸礪資汝作某聳聞郵報竊賀廈成【並見前】兩赤重黃自異佩芄蘭之葉【芄音丸芄蘭艸名詩序芄蘭刺恵公也驕而無禮大夫刺之詩芄蘭之葉童子佩韘𨿽則佩韘能不我甲容兮遂兮埀帯悸兮箋容容刀也遂瑞也言恵公佩容刀與瑞及埀紳帯三尺悸悸然行止有節度然其徳不稱服余見前】千紅萬紫寜能對松栢之柯【王荊公詩百紫千紅占得春】頌詠惟深敷宣罔旣

代回嗣秀王【師揆】賀賜玉帯【宋孝宗繼綂封秀王子孫爲嗣秀王按宋史師揆太祖九世孫】

揚庭渙號【易夬揚於王庭渙渙汗其大號詳見前】分寶展親【尙書分寶玉於同姓之國時庸展親】追琢其章璀璨簮紳之長【詩追琢其章金玉其相注追雕也金曰雕玉曰琢周禮追師掌治衡笄衡笄以玉爲之而職曰追師則追亦治玉之名追琢金玉使成文章璀音崔璨音粲說文玉光也】溫潤而澤彰施衮繡之光【禮記君子比徳於玉溫潤而澤仁也縝密以栗知也亷而不劌義也埀之如墜禮也叩之其聲淸越以長樂也瑕不掩瑜瑜不掩瑕忠也孚尹旁逹信也气如白虹天也精神見於山川地也圭璋特逹徳也天下莫不貴者道也尙書以五采彰施於五色】恭惟某官徳濬璿源【顏延年詩玉水記方流璇源載圎折宋璿源分太祖位下徳惟從世令予伯師希與孟由字號師字系九世孫】望儲琳館合宮薦瑞恪陪圭邸之恭【管子黃皇有合宮以廣政尸子欲觀黃帝之行於合宮史記成王削桐葉爲圭以封叔虞邸典禮切說文屬國捨徐曰諸矦來朝所捨曰邸顏師古曰漢制郡國朝宿之舍在京師者悉名邸白帖諸王朱邸】禦府闡珍寜假玉人之琢萬釘錯落【崔顥詩錯落金鏁甲注間厠也東坡詩錦袍錯落眞相稱】六服焜煌【焜戶衮切說文煌也增韻焜煌先也或作煇封禪書燠炳煇煌又公渾切服防曰明也煌胡先切說文煇也】某未能造朝猶稽走賀揚休屹立更勤珠璧之投【鄒陽傳明月之珠夜光之璧以暗投人於道余見前】病骨難堪莫辦瓊瑤之報【東坡詩病骨難堪玉帯圍詩投我以木桃報之以瓊瑤】

被召【共四條徽本闕今補】

賀綿州髙知府【定子】赴召【綿州在成都東北三百六十里本漢廣漢郡之涪縣蜀漢屬梓潼郡晉以後屬梓潼巴西二郡西魏攺縣曰巴西置潼州隋初攺爲綿州後攺爲金山郡唐初復爲綿州天寶初攺巴西郡乾元初復爲綿州宋仍舊互見後○宋史髙定子字瞻叔嘉定二年舉進士授郪縣主簿辟丹稜令以同產弟魏了翁守眉攺監資州酒務差知夾江縣長寜軍防知綿州時元兵穿鳯州塞破武休下興元小校張鉞以其徒潰入文州殺守臣楊必復將自龍趨緜以闖成都安撫使黃伯固奏定子兼參議官措置文龍備禦定子乃部分諸軍扼靑塘嶺鉞就擒定子身任兩司之責極其勞勩以收捕張鉞功進三官以防遏收招潰兵功又進一官進直寶章閣再任頃之召入奏事吏民追送莫不流涕鄰郡聞定子至焚香夾道舉手加額曰防公吾屬塗炭久矣歷官簽書樞宻院事兼權參知政事卒贈少保】

疇庸亷水【栁文皇天疇庸審厥保承亷水在綿州彰明縣北平地泉出宋書明帝因言及貪泉問梓潼人範栢年曰卿鄕土有此泉否栢年對曰梁益間惟有亷泉讓水不聞有貪泉帝善之卽拜梁州刺史按今漢中府亦有此二水】奏計甘泉【文帝紀上幸甘泉師古曰甘泉在云陽卽奏林光宮武帝紀受計於甘泉師古曰受郡國所上計簿也若今之諸州計帳髙駢詩歸來長安道召見甘泉宮】駕兩朱轓去載屹頽波之柱【劉禹錫詩世道劇頽波我心如砥柱山谷詩砥柱閱頽波余見前】奉尺一詔玆晨趨文石之塗【陳蕃傳尺一選舉注漢以尺一板冩詔書山濤傳宰相三日不朝與尺一令歸第令何慮耶陽球傳不得稽畱尺一魏志明帝紀尺一詔書】用人如斯【魏志毛玠傳玠爲東曹掾太祖嘆曰用人如此使天下人自治吾復何爲哉】通國幸甚恭惟某官參旗孕秀【晉輿服志參旗分景帝車含曜晉天文志參魏益州禮記參取象熊旂象伐注輈人熊旂六斿以象伐也晉天文志參旗九星在參西一曰天旗一曰天弓西南九星曰九斿天子之旗也蘇易簡擬宋玉大言賦參旗井鉞嚴武備也】井絡載英【蜀都賦岷山之精上爲井絡江漢炳靈世載其英】師友卿云黼黻交輝扵河漢【廣絕交論舒向金玉淵海卿云黼黻河漢】伯仲伊呂羽毛盍在於雲霄【杜詩伯仲之間見伊呂指揮若定失蕭曹三分割據紆籌策萬古雲霄一羽毛】言從磊落之州【杜詩綿州州府何磊落顯慶年中越王作孤城西北起髙樓碧瓦朱甍照城郭】茂著蕃宣之最【見前】適貔貅之狼狽【貔貅猛獸史記黃帝教熊羆貔貅防虎以與炎帝戰扵阪泉之野狽音貝狼屬生子欠一足二足相離而行離故猝遽謂之狼狽神異經狽無前足附狼而行】委鴻鴈於牛羊【詩序鴻鴈美宣王也萬民離散不安其居而能勞來還定安集之詩鴻鴈於飛哀鳴嗸嗸】一人之情千萬人之情親援桴而立鼓【杜牧之阿房宮賦一人之心千萬人之心也桴音浮擊鼔杖亦作枹桴棟之桴音夫世多誤用史記司馬穰苴傳援桴皷之急則忘其身索隠曰枹音浮正義曰皷挺也田仁傳提桴皷立軍門不及任安】百步而止五十步而止紛棄甲以曵兵公獨作張雎陽之守城【新唐書張許傳贊張巡許逺以疲卒數萬嬰孤墉抗方張不制之虜鯁其防牙使不得摶食東南牽掣首尾豗潰梁宋間大小數百戰𨿽力盡乃死而唐全得江淮財用以濟中興引利償害以百易萬可矣】上不識顏平原之何狀【新唐書顏眞卿傳祿山反河朔盡防獨平原城守具備使參軍李平馳奏帝大喜謂左右曰朕不識眞卿何如人所爭乃若此】玆令四軰【陳余傳者往十軰皆死傅介子傳三軰趙充國傳凡七十軰馬周傳遣使者四軰惇趣互見前】趣覲九宸此行登仙富貴乃緒餘之事【新唐書倪若水傳時天下久平朝廷尊榮人皆重內任𨿽自冗官擢方靣皆自謂下遷班景倩自揚州采訪使入爲大理少卿過汴州若水餞於郊頋左右曰班公是行若登仙吾恨不得爲騶僕】惟公懋徳功名畱久逺之防【尙書惟公懋徳克勤小物蔡襄詩世間萬事俱塵土畱取功名久逺看】某屯蹇百罹【詩我生之初尙無爲我生之後逢此百罹說文罹心憂也又遭也冒也爾雅毒也注憂思慘毒】暌離半世【韓詩與子昔暌離嗟予苦屯剝屯蹇暌離四卦名】玷徵夫之濡轡幸君子之得輿【並見前】有徳進則朝廷尊旣聞耳矣【東坡集士以徳望進則風俗厚而朝廷尊食貨志旣聞耳矣注聞於天子之耳】所用賢則功施普當拭目焉【王襃傳賢者國家之利器也所任賢則趨捨省而功施普器用利則用力少而就效眾余見前】

回諸處賀召命

匹雛無力久動歸去來兮之思四牡何功誤叨詣行在所之命【俱見前】方切循孔墻之避【家語三命而俯循墻而走】未遑謝鄭轂之推【鄭當時傳其推轂士及官屬丞史師古曰推轂言薦舉人如車轂之運轉也】敢意雲箋先馳霧驛恭惟某官璽書增秩斧繡生輝徳旣厚於蘇栝道仍隆於防茹【並見前】噓是拂是起死艸之華風【李賀詩誰知死艸生華風】縶之維之憐生芻之空谷【詩皎皎白駒食我場苖縶之維之以永今朝皎皎白駒在彼空谷生芻一束其人如玉注宣王不能用賢有乘白駒而去願此去者乘白駒而來使食我場中之苖我則絆之系之以永今朝愛而欲畱之也今乘此皎皎然白駒之賢人在彼大谷之中矣汝行所捨主人禮餼𨿽薄止有束芻要得其徳如玉者就之不可貪餼而棄賢也】齒牙所借【見前】羽翼斯成【張良傳羽翼已成難動矣】顧某欲拜威顏【左傳天威不違顏咫尺】旣愆膂力【尙書番番良士旅力旣愆】不能者止詎堪再傍扵九闗【宋玉招魂虎豹九闗言天門九重虎豹守之】兆足以行或許退專扵一壑【謝鯤傳明帝問鯤曰論者以君方庾亮自謂何如答曰端委廟堂使百僚準則則鯤不如亮一邱一壑自謂過之陸機文古之逸民輕天下而欲專一邱之懽擅一壑之美豈不身重於宇宙哉】徒勤襃餙但愧感藏謝趙制置【彥吶】安總領【癸仲】賀辭召不允【宋史趙彥吶字敏若彭州人登四川類試第少以材稱吳曦叛彥吶結義士殺其僞防守祿禧遂顯名嘉定十二年安丙檄使經理西和州轉提防防帥沔寶慶元年移帥興元紹定間爲桂如淵李黃伯固副使端平元年遂升正使三年金人大入至三泉彥吶大敗貶衡州詳見後安癸仲安丙之子董居誼帥蜀大失士心金人乘之宋師所至輒潰聶子述代之時癸仲知果州子述檄兼參議官紅巾賊叛子述檄癸仲兼節制軍馬任討賊之責宋史理宗寶慶元年以安癸仲爲戶部郎中縂領四川財賦】

漕冰未解敢希全璧之歸【趙充國傳冰解漕下】戍雪將更誤玷與環之寵【杜詩西山白雪三城戍南浦江淸萬里橋荀子聘人以珪問士以璧召人以瑗絕人以玦反絕以環範谷梁傳注君賜之環則還賜之玦則往栁詩未賜大夫環又賜環畱逸響】傴僂再三而引避【家語一命而傴再命而僂三命而俯循墻而走傴於語切僂音樓身向前也傴恭於僂俯恭於傴】威顏咫尺之難處此非左右之先容孰與吹噓而送上伏念某志隨學落气與年凋虛警空悲皆信書而成誤幹愁漫解覺行道之猶非【並見前】自再溯於岷江已九鑽於巴火【杜詩九鑽巴噀火】奉法循理柰倡矣而莫隨節用愛人愧行之之未盡【自警篇李文靖公作相常讀論語或問之公曰沆爲宰相如論語中節用而愛人使民以時兩句尙未能行聖人之言終身誦之可也】毎覺匹雛之無力敢言四牡之有功【詩序四牡勞使臣之來也有功而見知則說矣】招大夫以旌豈爲我設【阮籍傳嫂嘗歸寜籍相見與別或譏之籍曰禮豈爲我設哉】越小臣諸節亦厠旁招【尙書惟厥正人越小臣諸節孔傳於小臣諸有符節之吏厠初吏切釋名雜也一曰間也次也】未敢隨召驛之塵將復返屠羊之肆詎期巽櫝莫反渙章此蓋制置某官以禮樂英爲詩書帥十七年幹城之底績數百戰尊爼之折衝【並見前】迄厲二矛重弓之威【詩朱英緑縢二矛重弓注二矛重弓備折壊也美僖公用兵徵伐】俾無匹馬隻輪之返【谷梁傳秦伯襲鄭晉人與姜戎要而結之殽匹馬倚輪無返者注倚輪一隻之輪公羊傳匹馬隻輪無反者注匹馬一馬也只踦也皆諭盡潘嶽西徵賦曽隻輪之不反緤三帥以渡河】艸尺書而招贊普聞已請降【東坡詩試艸尺書招贊普詳見前】奬三軍而定中原卽觀奏凱【出師表南方已定兵甲已足當奬帥三軍北定中原凱通作愷軍勝之樂周禮春官王師大獻奏凱樂左傳晉文公振旅愷以入於晉樂書風謂之凱風天地之怒气散王師大獻謂之愷樂人之怒气已焉雲笈軒轅記帝五十二戰天下大定始作防鼔曲靈防吼雕鶚爭石墜崖壯士怒元云朱鷺等曲謂之凱歌】每借齒牙之餘論不遺毛髮之譾材【並見前】致玆無用之人亦有罔功之奏【尙書敷同日奏防功】此蓋總領某官世濟膚公【詩薄伐玁狁以奏膚公】家傳逺略【張九齡詩山川動逺略原隰軫皇情】卿月髙升於金掌【杜詩卿月升金掌】陣云連防扵玉闗【庾信詩陣云千里散黃河一代淸玉闗在燉煌郡壽昌縣漢龍勒縣也玉闗在縣北陽闗在玉闗之南故曰陽一縣而兩闗者自此而趨西域有南北道故也】智運木牛師不憂於左次【易師左次無咎象曰左次無咎未失常也】權兼茗駿貢爭效於右牽【禮記效馬效羊者右牽之效犬者左牽之】佇積勛庸徑登鬷假【鬷音奏假音格詩旣載淸酤賚我思成亦有和羮旣戒旣平鬷假無言時靡有爭綏我眉壽黃耇無疆】妄借齒牙之重不遺毛毳之防【韓詩外傳盍胥對晉平公曰鴻鵠一舉千里所恃者六翮耳背上之毛腹下之毳益一把飛不爲加髙損一把飛不爲加下今君之食客門左門右各千人亦有六翮在其中矣將皆背上之毛腹下之毳耶毳瑞切細毛也按此一聫與前重復宜更訂之】致此絲綸許令敷奏【尙書敷奏以功】某敢不益加黽勉復策駑庸𨿽無治聲塞海內寡二之問【吾邱壽王傳子在朕前之時知略輻湊以爲天下少雙海內寡二及至連十餘城之守任四千石之重甚不稱在前時何也】願陳民徳當雲中第一之歌謝利路髙提刑【稼】賀辭召不允【宋史忠義傳髙稼字南叔卭州蒲江人眞徳秀一見以國士期之嘉定七年進士潼川制置使崔與之聞其名辟幹辦本司公事稼持論不阿及鄭損爲制置使卽求去損之入蜀也稼同產弟魏了翁誦言於朝謂必敗事損銜之遂劾罷稼寶慶三年元兵至武階損棄沔而遁桂如淵鎭蜀辟通判沔州如淵以便宜命稼利路提刑司兼權興元府制置司如淵旣罷李代之禦史汪剛中如淵黨也欲使稼分其罪乃謂蜀之敗實由稼削二官李心傳見上訟稼無罪制置使趙彥吶以參議官避之防彥吶召還宻奏畱稼以直祕閣知沔州利州提防刑獄兼參議官沔無城依山爲阻北兵大至稼死之詔進稼七官爲正議大夫龍圗閣直學士諡曰忠後以子斯得報政累贈太師稼爲人慷慨有大志推轂人士常恐不及視財如糞土死之日聞者莫不流涕所著有縮齊類稿三十卷斯得自有傳】

冰漕終更誤玷予環之寵【見上條】露章未允難從俟駕之私【何武傳所舉奏二千石長吏必先露章禮記凡君召在官不俟屨在外不俟車】退循頂踵之歸皆出齒牙之借【並見前】至勤下問尢佩髙情恭惟某官胸著千年【陳后山詩胸中歷歷著千年】身兼數器【薛宣傳經術文雅足以謀王體斷國論身兼數器有退食自公之節】人或刼刼而不足【韓文人皆刼刼我獨有餘】公獨恢恢乎有餘【莊子恢恢乎其扵逰刃必有餘地矣】縶之維之惟恐生芻之空谷【詩皎皎白駒食我場苖縶之維之以永今朝又皎皎白駒在彼空谷生芻一束其人如玉注縶絆維系也宣王不能用賢有乘白駒而去者願此白駒食我場中之苖我則絆之系之以永今朝愛而欲畱之也空大也言乘白駒而去之賢人今在大谷之中矣汝行所捨之主人禮餼𨿽薄止有生芻一束耳當得其人如玉者而就之不可貪餼而棄賢也】噓是拂是能吹死艸之華風徳旣辱扵蘇枯道亦隆扵防茹【並見前】致玆頑鈍亦預招徠【徠古文來字】某敢違威顏【左傳天威不違顏咫尺言君尊如天其威嚴常在顏靣】旣愆膂力【尙書番番良士膂力旣愆】不能者止詎堪再傍於九闗兆足以行或許退休於一壑【並見前】

四六標準卷九

欽定四庫全書

四六標準卷十

宋李劉撰進職

賀董侍郎【居誼】進職【雜學除學士】

制垣進秩【職源翰林學士與中書舍人分爲兩制權徳輿集左右掖垣承天子誥命】寶閣升班【宋防要龍圗閣宋大中祥符中建在防慶殿西偏以奉太宗禦書禦制文集及典籍圖書寶瑞之物東坡集中禁寶儲學士班在樞宻直學士之下大中祥符六年詔結銜在本官之上】諭蜀良勞勉狥假畱之願【司馬相如傳諭告巴蜀民以非上意冦恂傳百姓遮道曰願從陛下復借冦君一年乃畱恂長社鎭撫吏人】登瀛固寵況加眞拜之榮【宋史職官志仕人以登臺閣升禁從爲顯官而不以官之遲速爲榮滯以差遣要劇爲貴途而不以階勲爵邑有無爲輕重時人語曰寜登瀛不爲卿寜抱槧不爲監翰苑新書李昉入直翰林盧多遜已任學士太祖見昉在多遜下問其故宰相曰昉以本官直學士院未卽眞拜眞拜學士在多遜之上】綸綍載揚紳緌交慶【見前】恭惟某官淸如秋刷【爾雅釋詁挋拭刷淸也周禮淩人職夏頒冰掌事秋刷注刷淸也先鄭云刷除冰室當更納新冰後鄭云秋涼冰不用可以淸除其室】和若春陽云夢胸寛吞一百八盤而無險【司馬相如傳吞若云夢者八九其於胸中曽不蔕芥陸務觀入蜀記南陵山極髙大有路如綫盤屈至絕頂謂之一百八盤蓋施州正路山谷詩浮雲一百八盤縈落日四十八渡明又云一百八盤擕手上又云一百八盤天上路又云蛇退猿啼百八盤卽此謂也一百八盤自荊州上峽入黔中路名山谷書萍鄊縣防云略江陵上防峽過一百八盤渉四十八渡】天風背厚獨負三十六郡而有餘【莊子風之積也不厚則其負大翼也無力故九萬里則風斯在下矣而後乃今培風背負靑天而莫之夭閼者而後乃今將圖南】三年有成萬物吐气【杜少陵舂陵行序今盜賊未息知民疾苦得結軰十數公落落然參錯天下爲方伯萬物吐气天下少安可待矣】不見賈誼固深半夜之思【賈誼傳文帝思誼徵之至入見至夜半文帝前席旣罷曰吾久不見賈生自以爲過之今不及也】願借冦君難抑庶民之請【見上文】仍魚鳬之開國【見前】峻龍馬之負圗【曲阜集河圖寵名增峻班列】一札細行增井鉞參旗之重【後漢書一札十行細書成文天官書東井爲水事其西曲星曰鉞晉天文志列鉞一星附井之前主伺滛奢而斬之故不欲其明明與井齊則用鉞於大臣參旗九星在參西晉書輿服志參旗分景帝車含曜蘇易簡擬宋玉大言賦日烏月兔曜文明也參旗井鉞嚴武偹也詳見賀綿州髙知府赴召條】三謨大訓貫奎文壁府之華【尙書有二典三謨又赤刀大訓孝經援神契奎主文章注奎星屈曲相鉤似文章之畫晉天文志東壁二星主文章天下圖書之祕府也明則圖書集道術行】歡動南衙【唐制天子居曰衙行曰駕一曰行軍有衙尊者所在後人因以治爲衙宇文士及傳南衙諸臣靣折廷爭李揆傳本朝置南比衙文武區別髙元裕傳西頭勢乃重南衙樞宻之權過宰相】膽寒西賊【宋名臣傳範文正公與韓魏公協謀必欲收復靈夏橫山之地邊上謡曰軍中有一韓西賊聞之心骨寒軍中有一範西賊聞之驚破膽】學士象八節不過一嵗之少畱【新唐書百官志分注景龍二年置文館大學士四人以象四時學士八人以象八節直學士十二人以象十二時又翰林學士一嵗則遷】刺史入三公便在五云之多處【後漢書尙書令僕出爲郡守郡守入爲三公杜詩南極一星朝北斗五云多處是三臺】何限麒麟之畫【漢宮殿防天祿麒麟閣蕭何造以藏祕書畫賢臣蘇武傳宣帝甘露三年二月單於始入朝上思股肱之羙乃畫霍光等至蘇武凡十一人於麒麟閣明著中興輔佐列於方叔召虎仲山甫焉】滿期鶴之還某何足控搏【並見前】洊蒙料理【南史陳帝紀論黃塵污人衣皂莢相料理王徽之傳爲桓沖騎兵參軍衝謂徽之曰卿在府日久比當相料理】白水魚竿之入幕竟作退飛【杜詩白水魚竿客淸秋鶴髮翁胡爲來幕下秪合在舟中左傳六鷁退飛過宋都】靑天鳥道之撫膺又勤羅致【李詩蜀道難難於上靑天西當太白有鳥道可以橫絕峩眉巓捫參歷井仰脇息以手撫膺坐長嘆韓文以禮爲羅羅而致之幕下】與其徒索長安之米【見前】不如來賦灩澦之堆【李詩瞿塘灔澦堆東坡作灔澦堆賦云世以瞿塘灔澦堆爲天下之至險以余觀之蓋有功於斯人者因爲之賦以待好事者試觀而思之】直爲文翁再剖符兆足行矣【杜詩得歸茅屋赴成都直爲文翁再剖符】安得仙人九節杖亟往從之【眞誥楊義夢蓬萊仙翁柱赤九節杖而視白龍杜詩安得仙人九節杖柱到玉女洗頭盆】

賀陳提刑【天宜】進職

懋賞外臺【尙書功懋懋賞謝夷吾傳尋功簡能爲外臺之表晉書刺史國之外臺】升班中祕【見前】激西江之水已驗澄淸【莊子我將南遊吳越之王激西江之水而迎子】貫東壁之星有光臨照【石氏星經東壁之星主文籍】恭惟某官載揚淑問【詩淑問在臯陶在泮獻囚淑問善問獄】誕受嘉師【尙書受王嘉師】方當攬轡之初【見前】適有跳梁之冦【蕭朢之傳小夷跳梁於山谷間梁絕水取魚者】無煩芟薙【薙音豸廣韻芟艸也韓文乃艸薙而禽狝之】竟折萌芽【李尋傳防絕萌芽以蕩滌濁穢東坡冨鄭公神道碑維彼北戎謂帝我驕帝聞其言折其萌芽】爲赤子爲龍蛇各安汝迹【韓文以武則忿以憾以防則橫而肆一以爲赤子一以爲龍蛇】不鯨鯢不虺蜴時乃之功【栁文小不爲虺蜮大不爲鯨鯢恩重事持不邇而逺莫可追已】簡於楓陛之知【說文觧字云楓木厚葉弱枝漢宮殿中多植之景福殿賦蕓若充庭槐楓被宸陛音婢】華以蓬山之直【華嶠後漢書學者稱東觀爲老氏藏室道家蓬萊山直祕書省】雲煙縹緲暫煩俯章貢之流【緲防也海賦神仙縹緲飱玉淸杜詩築居仙縹緲章貢二水合爲贛水東坡詩風酣章貢秋】朝夕論思行卽遂承明之謁【兩都賦朝夕論思日月獻納嚴助傳君厭承明之廬注翰林有承明金鑾在石渠門外選詩謁帝承明廬】某竊聞成命輒布賀緘何敬非刑諒益謹五辭之聽【尙書何敬非刑何度非及又兩造具偹師聽五辭】有功則悅行將勞四牡之徵【詩序四壯勞使臣之來也有功而見知則悅矣】

代回趙茶馬【彥綰】謝進職

寶儲進直【東坡謝除龍圖閣學士表中禁寶儲上應奎壁之象先朝謨訓逺同河洛之符趙蓋以龍圖閣學士提舉川司茶馬】璽命諭畱經河緯洛之文章官由人重【易系辭河出圖洛出書聖人則之言進直龍圖閣】控蜀通秦之牧功以久成【山谷詩玉鈐金印臨參井控蜀通秦四十州謂茶牧謂馬宋制秦馬舊二萬疋乾道秦川買馬之額嵗爲萬有一千九百匹有奇川司六千秦司五千九百成都利州路十一州產茶二千一百二萬斤其後文州攺秦司而川司增珍州之額共爲四千八百九十六秦司六千一百二十合兩司爲萬有一千十有六疋所謂控蜀通秦之牧也】更何爲哉其有試矣恭惟某官天潢擢秀【史記天官書王良旁有五星絕漢曰天潢元命包曰潢主河渠所以度神通八方宋均雲天潢天津也津湊也主計度也崔廓答豫章王啟稟秀天潢承輝日觀呂安書植根芳苑擢秀淸流】奕葉飛英禮樂逺而光華遄車言邁【並見前】忠信行扵蠻貊思馬斯臧【詩駉駉牡馬在坰之野薄言駉者有驈有皇有驪有黃以車彭彭思無疆思馬斯臧正義云僖公思遵伯禽之法反復思之無有竟已至於馬亦令使至此善】玆膺因任之榮【宋制進秩還任者謂之因任平齋集鞏嶸擢都大坑冶鑄錢司職事修舉直祕閣因其任凡十餘年曠典也】仍拜加恩之寵嵗九遷其自此【見前】晝三接其必然【易晝日三接】某越在師屯【漢律勒兵而守曰屯】例蒙巽謝翦白鹿坡前之艸中夜枕戈【白鹿山在今成都府彭縣四北二十里舊有金覺禪寺相傳晉佛圖澄所建劉琨傳琨與範陽祖逖爲友聞逖被用與親故書曰吾枕戈待旦志梟逆虜常恐祖生先吾著鞭其意气相期如此】對碧雞坊裏之花何時樽酒【碧雞坊在成都杜詩時出碧雞坊西郊近艸堂市橋官栁細江路野梅香東坡詩時夢碧雞坊杜詩何時一樽酒重與共論文】

轉官

代董侍郎轉官謝三府

守關山之戍愧乏殊勲【梁簡文詩關山逺可度逺度復難思王訓詩驅車度關山關山恆晻靄陳陸瓊詩邊城與明月俱在關山頭徐陵詩關山三五月客子憶秦川阮卓詩關山陵漢開霜月正徘徊北周王褎詩關山夜月明秋色照孤城唐崔融詩萬里照關山蒼茫非一狀沈佺期詩暈落關山迥光含霜霰防杜詩關山空月寒又關山同一照孟郊詩行當獻天子然後致殊勲】序嵗月之勞猥升華秩無功報上有愧積中【愧字重】伏念某一出西垂【說文垂逺邊也左傳防劉我邊垂谷永傳三垂晏然庾亮傳吾憂西陲過於歷陽此西垂指蜀言】六逢朔易【尙書平在朔易】惟是窮日之力麄守封疆【禮記正其封疆潘嶽詩申命羣司保爾封疆】不敢貪天之功輒僥爵賞【左傳竊人之財猶謂之盜況貪天之功以爲已力乎】玆蒙恩紀【後漢書孔融傳文舉旣非舊好鴻豫亦無恩紀吳志朱治傳所以供奉輔防甚有恩紀蜀志先主至京見權綢繆恩紀二主妃子傳人倫之始恩紀之隆莫尙於此矣晉書陳敏傳公冑早交恩紀特隆刁協傳協素無恩紀募從者皆委之陳書江縂傳夙荷昭晉恩紀契闊姚察傳東朝攀附恩紀謬加江淹詩儲後防嘉命防紀被防身】俯錄年勞【後魏吏部郎中薛淑上言使選曹惟取年勞不簡賢否則義均行鴈次若貫魚勘簿呼名一吏足矣東魏髙澄秉政乃革後魏崔亮年勞之制務求才實宋張栻胡銓久不理年勞上嘉其亷靜詔栻特進兩官銓磨勘四官】揆厥所元豈無其自恭惟某官翼扶萬化器使羣工天地爲鑪每曲成扵萬物【賈誼傳天地爲鑪造化爲工系辭範圍天地之化而不過曲成萬物而不遺】山藪藏疾豈求備於一夫【左傳山藪藏疾瑾瑜匿瑕尙書爾無忿疾於頑無求偹於一夫】致此孤蹤亦叨異數【左傳禮亦異數】誓殫駑力仰答鴻休

轉朝請郎謝黃侍郎【伯固○杜氏通典朝請郎隋置散官蓋采晉宋齊梁陳並有奉朝請爲名唐因之顯慶制侯出身正七品上敍宋元丰更官制以朝請郎換前行員外郎侍禦史】

荒服輦輸何益樵蘇之後【尙書五百里荒服冦恂傳以輦車驪駕轉輸前後不絕韓信傳樵蘇後防師不宿飽注樵取薪也蘇取艸也】副郎銖積叨升糠粃之前【韓文韋侍講盛山詩序韋矦以考功副郎守盛山東坡集寒女之絲銖積寸累孫綽傳簸之颺之糠粃在前】曾防日奏之功【尙書敷同日奏罔功】僅守年勞之敍【見上條】然扵疏拙亦是僥逾自昔就第之侯號奉朝請【後漢書賈復傳復以列矦就第二十八將傳論所加特進朝請而已注耿弇好畤矦食邑二縣奉朝請漢律春曰朝秋曰請杜氏通典奉朝請無員本不爲官位宣帝紀宣帝爲皇孫時得奉朝請漢官觧注三輔職如太守獨奉朝請張禹以特進奉朝請蕭朢之以關內矦奉朝請續漢書前漢列矦奉朝請在長安次三公通典東京罷省三公外戚皇室諸矦多奉朝請奉朝請者奉朝防請召而已野客叢書今呼朝請郎及奉朝請並作上聲攷漢書朝請其說有二如漢律所云此合從去聲如竇嬰不得朝請王陵竟不朝請之類是也師古注才姓反如杜氏通典所云當作上聲故韓退之東坡詩並作上聲押也】本朝雜端之職頃視班聨【杜氏通典侍禦史之職有四謂推彈公廨雜事定殿中監察以下職事及進名攺轉臺內之事悉主之號爲臺端他人稱之曰端公其知雜事者謂之雜端最爲雄劇】自官制正名之餘【宋史職官志宋承唐制居其官不知其職者十常八九自眞宗仁宗以來議者多以正名爲請咸平中楊億首言文昌防府有名無實宜復其舊旣而言者相繼乞復二十四司之制至和中吳育亦言尙書省天下之大有司而廢爲閒所當漸復之然朝論異同未遑釐正神宗卽位慨然欲更其制熈寜末始命館閣校唐六典元丰三年以摹本賜羣臣乃置局中書命翰林學士張璪等詳定下詔肇新官制省臺寺監領空名者一切罷去而易之以階】寄員郎前行之祿【仝上元丰三年詳定所上寄祿格元祐初以流品無別詔寄祿官悉分左右詞人爲左餘人爲右兩京新記尙書郎自兩漢已後妙選其人唐武徳貞觀以來尢重其寄吏兵部爲前行最爲要劇自後行攺入皆爲羙選考功員外專掌試貢舉人員外郎之最朢者司門都門屯田虞水膳部主客皆在後行閒簡無事宋史職官志元丰寄祿格以階易官新官朝請郎舊官前行員外郎侍禦史新官朝散郎舊官中行員外郎起居舍人新官朝奉郎舊官後行員外郎左右司諫通典開元令尙書六曹吏部兵部爲前行戶部爲中行禮部工部爲後行】遙瞻粉省知隔防塵【杜詩馨香粉署妍白樂天詩文昌新入有光輝紫界宮墻白粉闈錢起詩粉署花騘入丹霄紫誥重杜氏通典省中皆以胡粉塗壁廣異記唐韋行式爲西川采訪使有侄曰子威溺於神仙修煉之術有步卒丁約者執廝役於部下子威頗私之一日辭去謂子威曰郎君道情深厚不欺暗室終當棄俗尙隔兩塵子威曰何謂兩塵約曰儒謂之世釋謂之刼道謂之塵善堅此心亦復遐壽】近視土山不容一蹴【談賔錄唐諸郎不自員外拜者謂之土山頭果毅言遽拜崇品有似長徵兵回便授邊逺果毅景雲中趙謙光自大理正便遷戶部郎中而員外郎賀渉遂戲詠曰員外由來羙郎中望不優寜知粉署裏翻作土山頭蹴子六切說文躡也】頋某無似知命不猶【見前】載馳載驅曾何禆扵苞栩【詩肅肅鴇羽集於苞栩王事靡盬不能藝稷黍防言先勞而後獲所集以諭人當先勞而後得所安】不稼不穡亦何取扵廛禾【詩不稼不穡胡取禾三百防兮不狩不獵胡瞻爾庭有懸貆兮】偶成鑽員外之天誰實爲將軍之地【灌夫傳今眾辱程將軍獨不爲李將軍地乎師古曰言旣毀程令廣何地自安】玆蓋伏遇某官以大司馬【杜氏通典大司馬古官也掌武事項羽以曹無咎周殷並爲大司馬朱博傳武帝罷太尉始置大司馬以冠將軍之號春秋運斗樞黃帝坐滬與大司馬容光臨觀鳳銜圖置黃帝前】爲冠軍侯【霍去病傳上曰票姚校尉去病斬首捕虜二千二十八級得相國當戶斬單於大父行借若侯產捕季父羅姑比再冠軍以二千五百戶封去病爲冠軍矦】飬民以致賢人【蕭何傳臣願大王王漢中飬其民以致賢人牧用巴蜀還定三秦天下可圖也】開誠而布公道【蜀志諸葛武矦傳評約官職從權制開誠心布公道】河以南皆爲晉土爭擊楫以渡江【祖逖傳帝以逖爲奮威將軍豫州刺史渡江中流擊楫而誓曰祖逖不能淸中原而復濟者有如大江辭色壯烈眾皆慨嘆逖愛人下士𨿽疏交賤皆恩禮遇之由是黃河以南盡爲晉土】陜而東主之周公且徹桑於未雨【公羊傳自陜而東者周公主之自陜而西者召公主之詳別見】借腹中之兵甲【崔浩傳世祖指浩示髙車渠帥曰此人尫纎懦弱手不能彎弓持矛其胸中所懷乃逾於甲兵】成塞上之金湯【山谷詩塞上金湯惟粟粒】燕人恱則取之昆夷維其喙矣【詩混夷駾矣維其喙矣傳駾突喙困也箋混夷夷狄國也見文王之使者將士眾過已國則惶怖驚走奔突入此柞棫之中而逃甚困劇也王伯厚辭學指南云宣和取燕山羣臣稱賀令一館職作表仍語以燕人悅則取之一句不得不使其人捜經句欲對未得王初寮曰何不曰昆夷維其喙矣遂用之】猶念狝猴騎土牛之鈍【魏志州泰爲司馬宣王所知屢在艱中宣王畱缺待之至三十六日擢爲新城太守宣王爲泰防使尙書鐘繇調泰曰君釋褐登宰府三十六日擁麾蓋守兵馬郡乞兒乘小車一何駛乎泰曰誠有此君名公之子少有文采故守吏職狝防騎土牛又何遲也眾賔咸悅李詩狝防騎土牛羸馬夾防轅又沐防而冠不足言身騎土牛滯東魯】欲試奔蜂化藿蠋之奇【莊子奔蜂不能化藿蠋越雞不能伏鵠卵注奔蜂小蜂也蠋音蜀藿蠋豆藿中大靑虫也說文蜀葵中蠶詩蜎蜎者蠋一名蚅爾雅蚅爲蠋】下至斗量【吳書吳使中大夫趙咨使魏魏主問吳如大夫者防人咨曰聰明特逹者八九十人如臣之比車載斗量不可勝數唐武后遣使存撫四方所舉之人無問賢愚悉加擢用時人爲之語曰補闕連車載拾遺平斗量欋槌侍禦史盌脫校書郎】尙叨寸進【老子不敢進寸而退尺韓文進寸退尺卒無所成】某所慙骯髒【趙壹傳伊優北堂上骯髒倚門邊注骯髒髙亢悻直之貎】不足控搏【見前】吾愛吾廬詎敢希扵軒冕【陶詩孟夏艸木長繞屋樹扶疏眾鳥欣有托吾亦愛吾廬莊子今之所謂得志者軒冕之謂也軒冕在身物之儻來者也】我任我輦願少緩扵鞭笞【詩我任我輦我車我牛詳見前】

轉朝奉郎謝監司

內服輦輸何益樵蘇之後【尙書越在內服百寮庶尹余見前】外郎銖積叨升糠粃之前【惠帝紀中郎郎中滿六嵗爵三級四嵗二級外郎滿六嵗二級蘇林曰外郎散郎也余見前】曾防日奏之功僅守年勞之次然扵庸譾亦是僥逾自昔就第之侯號奉朝請【並見前】本朝橫榻之任實視班聨【通典侍禦史知雜事者謂之雜端最爲雄劇食坐之南設橫榻謂之南牀】其爲員外之前行蓋在官制之攺後遙瞻粉省知隔防塵仰視土山詎容一蹴頋其無似知命不猶【並見前】水馬之走徒勞自甘退舍【杜詩鴈兒爭水馬注水馬生水中善行如馬亦謂之海馬陳藏器雲水馬一名水黽羣游水上水涸卽飛長寸許四腳非海馬之水馬也東坡詩君不見水馬兒步步逆流水大江東流日千里此虫趯趯長在此左傳凡師一宿爲捨增韻三十五里曰一捨左傳其避君三捨呂覽宋景有三善言熒惑徙三捨】土牛之騎宜鈍何敢著鞭【野客叢書前軰馬詩多引劉琨傳事如山谷詩眼明見此玉花騘徑思著鞭隨詩翁是也此大綱言著鞭耳非爲馬設前此蓋有爲馬言者按蜀志何秪謂楊洪曰故吏馬不敢駛但明府未著鞭耳世人局於所見推究不廣類如此余見上條】偶成鑽員外之天誰實爲將軍之地玆蓋伏遇某官仁深引類【劉向傳在上則引其類在下則推其類】義重噓枯【後漢書噓枯吹生】憐其剪籠中之翎假之羽翼【韓詩惟此兩夫子家居率荒涼帝欲長吟哦故遣起且僵翦翎送籠中使防百鳥翔】憫其困轅下之軛借以齒牙【灌夫傳局促若轅下駒】旣費挈提【陳余傳左提右挈挈詰結切說文縣持也從手劫聲】又加奬勞愧無成績可書日月之常【尙書厥有成績紀於太常釋名日月爲常】尙托余庥歸守煙霞之痼【新唐書田遊巖傳髙宗幸嵩山親至其門謂曰先生比佳否答曰臣所謂泉石膏肓煙霞痼疾者帝曰朕得君何異漢獲四皓乎】

回趙司戶等賀轉官

斗壘藏瘝曾防嵗最【瘝或作癏病也尙書若時瘝厥官】天朝懋賞俾敍年勞【見前】是爲平進之常【晉書庾亮傳皆非姻族各以平進南史蔡興宗傳吾素門平進與主上甚疎王騫傳嘗從客謂諸子曰吾家本素族自可依流平進不須茍求禇淵傳論平流進取坐致公卿周書劉璠字寶義沛人慷慨好功名志欲主事邊城不樂隨牒平進新唐書李徳嘗論公卿子弟艱於進取武宗曰向聞楊虞卿兄弟朋比貴勢有妨平進之路昨黜楊知立鄭朴等抑其太甚耳互見前】難講同僚之謝敢圗髙誼【平原君傳寡人聞君髙義願與君爲布衣交董仲舒傳講聞髙誼之日久矣杜詩故人有孫宰髙義薄層雲】見畀屬辭恭惟某官義篤官聨【周禮冡宰以八法治官府三曰官聨以防官治注官聨謂國有六事一官不能獨共則六官共舉之聨讀作連古書連作聨聨謂連事通職相佐助也】情親事契胥保恵胥教誨有味其言【尙書古之人猶胥訓誥胥保惠胥教誨鄭當時傳誠有味其言也】孰披拂孰吹噓不愛其力【莊子風起北方一西一東有上彷徨孰噓吹是孰居無事而披拂是韓文吾豈有愛於力乎哉】有憐邊賞躐綴外郎笑猴騎土牛之蹤眞成鈍滯【見前】觀雀化水蛤之變要是沈淪【禮記季秋之月爵入大水爲蛤述異記淮水中黃雀至秋化爲蛤至春復爲黃雀五百年化爲蜃蛤國語趙簡子嘆曰雀入於海爲蛤雉入於淮爲蜃黿鼉魚鼈莫不能化惟人不能哀夫】或承之羞不知所賀【見前】某未能辟穀【史記畱矦世家乃學辟穀道引輕身郊社志李少君以穀道郤老方見上李奇曰穀道辟穀不食之道也魏文帝典論潁川郤儉能辟穀餌茯苓】久已思蒓【蒓通作蒓水葵也本艸生水中葉似鳬葵浮水上采莖堪噉三月至八月莖細如釵股名絲蒓九月至十月漸麤在泥中名瑰蒓張翰傳翰字季鷹吳郡人齊王冏辟爲大司馬東曹掾因見秋風起乃思吳中菇菜蒓羮鱸魚膾曰人生貴得適志何能覊宦數千里以要名爵乎遂命駕而歸著首邱賦】士夫爭磨勘而殺人幸容茍免【宋史蘇軾傳王安石曰人須知行一不義殺一不辜得天下弗爲乃可軾戲曰今之君子爭減半年磨勘𨿽殺人亦爲之安石笑而不言】將軍以告身而易醉行可匄歸【唐書至徳中專以官爵賞功及收散卒大將軍告身一通才易一醉】攺官

攺官謝丞相

璧水綴員已抱罔功之愧【禮記天子辟雍注辟雍圜如璧實以水內如覆盆外如偃蓋也桓譚新論王者作圖池以璧形實水其中以圜壅之名曰辟雍言爲國錄】金閨登借復叨寓祿之恩【齊謝朓詩謬通金閨借李詩謬題金閨籍言爲架閣】此聖世優職事之常而愚夫無功狀之實全出鑪錘之造敢忘竿牘之恭【並見前】竊以祿至宣徳之階𨿽八品秩【通典宣徳郎隋置散官唐因之顯慶制伯出身七品下敍子出身從七品上敍宋史職官志文散官朝奉承直郎正六奉直通直郎從六朝請宣徳郎正七朝散宣奉郎從七給事承事郎正八承奉承務郎從八儒林登仕郎正九文林將仕郎從九】俗羨通班之寵號再登科【劉知防史通忤時篇僕少小從時早躡通班班次也】舉必五員職須六考【宋紹興二十九年洪遵王希亮等上議曰自一命已上仕於州縣之間𨿽有眞賢實亷勢不能自逹於上故爲之立薦舉之法必使之歷任六考所以遲其嵗月而責其赴功必使之舉官五員所以多其保任而必其可用】貳卿爲之進捲【東坡集文昌貳卿位次八座謂侍郎也】萬乘至扵臨軒【史丹傳天子自臨軒檻】使百里或九十之差則分寸有千丈之落幸或通扵班筍又免待扵戍【並見前】惟甄異扵庭紳許帯行扵職組以此刈薪扵翹楚斯亮天功【詩翹翹錯薪言刈其楚注翹翹薪貎錯雜也楚雜薪之中尢翹翹者尙書欽哉惟時亮天功】如其不稼以取禾曷孚人望【見前】如某者起於素賤加以朱愚【莊子不知乎人謂我朱愚知乎反愁我軀】自安鷽鳩斥鷃之棲【莊子蜩與鷽鳩笑之注崔云鷽讀爲滑滑鳩一名滑雕司馬云學鳩小鳩也李云鶻雕也毛詩艸木疏云鶻鳩班鳩也簡文雲月令鳲鳩拂其羽是也又斥鴳笑之注司馬云斥小澤也亦作尺鴳於諫反字亦作鷃韻防鴽屬爾雅鳸鴞陸佃云品中膳羞禮記內則鶉鴳鴳不木處安矣故謂之鴳】亦乏蚍蜉蟻子之援【見前】隨材官蹶張之後不自意全【申屠嘉傳以材官蹶張從髙帝擊項籍如淳曰材官之多力能腳蹋彊弩張之故曰蹶張師古曰今之弩以手張者曰擘張以足蹋者曰蹶張吳王濞傳吾乘傳至此不自意全】補文學掌故之聨已逾分願【儒林傳以治禮掌故以文學禮義爲官又嵗課丙科四十人補文學掌故師古曰言治禮掌故之官本以有文學習禮義而爲之】感大鈞無垠之播物【見前】欲小子有造扵成人【詩肆成人有徳小子有造】進之東膠【禮記周人飬國老於東膠注東膠亦太學在國中王宮之東通典周制太學爲東膠小學爲虞庠膠之言紏也所以紏収學士也】告扵南靣如絲如綸而如綍有隕自天【易姤九五以杞包有隕自天疏言無能傾隕之者惟天能隕之此借用】在沚在陵而在阿孰爲之地【詩菁菁者莪在彼中阿旣見君子樂且有儀菁菁者莪在彼中沚旣見君子我心則喜菁菁者莪在彼中陵旣見君子錫我百朋注菁菁然茂盛者蘿蒿所以得茂盛者由生在阿沚陵之中得阿沚陵之長飬故茂盛以興君之長飬人才】伏遇某官坤厚載物【見前】鼎烹飬賢【易鼎象也以木巽火亨餁也聖人亨以享上帝而大亨以飬聖賢】恥一夫之納溝中欲得其所招諸生而立館下恐毀扵隨故𨿽紏錄之曹亦加超遷之渥某敢不修其可願欽乃攸司【並見前】卑者止髙者流當益厲六館之仁勇【韓文太學生何蕃傳惜乎蕃之居下其可以施於人者不流也譬之水其爲澤不爲川乎川者髙澤者卑髙者流卑者止是故蕃之仁義充諸心行諸太學積者多施者不遐也】直而溫寛而栗庶可助九徳之敷施【尙書帝曰防命女典樂教冑子直而溫寛而栗剛而無虐簡而無傲又翕受敷施九徳咸事】

攺官謝喬司業【行簡○同第七卷

除國錄謝葛祭酒啟頭○宋史喬行簡字壽朋婺州東陽人學於呂祖謙之門登紹熈四年進士第歷官浙西提防刑獄兼知鎭江府遷起居郎兼國子司業拜參知政事兼知樞密院事尋拜右丞相嘉熈三年拜平章軍國重事四年加少師封魯國公贈太師謚文惠所著有周禮縂說孔山文集癸辛雜誌云喬文惠行簡嘉熈之末自相位拜平章軍國重事年八袠矣時皆以官貴長年羨之而公晚年子孫淪防況味尢惡嘗作上梁文云有園有冶聊爲卒嵗之遊無子無孫盡是他人之物又乞休表云少壯老百年已逾八袠祖子孫三世僅存一身聞者憐之】

伏遇某官道航聖瀆【法言捨舟航而濟乎瀆者末矣捨五經而濟乎道者末矣】材棟儒林【史記有儒林傳董仲舒發藻儒林】左史讀五典三墳蓋將倚相【左傳左史倚相趍過王曰是良史也子善視之是能讀三墳五典八索九邱注倚相左史名韓安國傳天子方倚以爲漢相元載杜相國神道碑俾時不迷倚以爲相】國子學九徳六舞暫假司成【尙書亦行有九徳周禮以樂舞教國子舞雲門大大咸大磬大夏大濩大武禮記大司成論說在東序職林隋煬帝攺國子學爲國子監復置祭酒唐龍朔攺爲司成館祭酒爲大司成光宅攺爲成均監】當江濤如此之時【朱新仲詩江濤如此欲安行詳見前】軫根本然之慮欲作成扵六館【通典西京國子領六學一曰國子學生徒三百人二曰太學生徒五百人三曰四門學生徒千三百人四曰律學生徒五十人五曰書學生徒三十人六曰算學生徒三十人】以表厲扵四方【儒林傳本人倫勸學興禮崇化厲賢以風四方太平之原也】有漼者淵不嫌葭葦之眾【詩菀彼栁斯鳴蜩嘒嘒有漼者淵萑葦淠淠漼丁罪反深也淠淠眾也正義曰栁木盛而多蟬淵水深而生葦言大者之旁無所不容】言刈其楚蓋爲薪槱之儲【詩翹翹錯薪言刈其楚觧見上條又芃芃棫朴薪之槱之濟濟辟王左右趣之傳芃芃本盛貌棫白桵也朴枹木也槱積也山木茂盛萬民得而薪之賢人眾多國家得用蕃興槱音酉積木焼也晉書羅憲傳薪槱之任淸規自逺】況素出扵門墻尢願承其模範【法言務學不如務求師師者人之模範也模不模範不範爲不少矣】某敢不尊其瞻視識所步趨【莊子夫子言亦言也步亦步也趍亦趍也】𨿽藻火粉米之不同貴賤位矣【孝經非先王之法服不敢服鄭注雲天子服日月星辰諸矦服山龍華虫卿大夫服藻火士服粉米系辭天尊地卑乾坤定矣卑髙以陳貴賤位矣】儻蘋蘩錡釡之可薦左右芼之【詩於以采蘋南澗之濵於以采藻於彼行潦於以盛之維筐及筥於以湘之維錡及釡於以奠之宗室牖下注蘋大蓱也藻聚藻也方曰筐圓曰筥湘烹也錡釡屬有足曰錡無足曰釡又參差荇菜左右芼之注左右助也芼擇也】

回劉教授【大川】謝舉攺官

綴曲江之題知賢已久【玉泉子慈恩寺連接曲江京輦勝景毎嵗新得第者畢列名於此張禮遊城南記江以水流屈曲得名司馬相如賦臨曲江之隑洲蓋其地也劇談云曲江本秦隑洲唐開元中防鑿爲勝境歐陽詹曲江記玆地循原北峙回岡旁轉圜環四匝中成坎窞窙窌港洞生泉翕源崇山濬川鉤結盤防涵虛抱景气象澄鮮滌慮延歡棲神育靈於此觀之可以得其槪矣】玷直指之寄察士爲先【見前】方踧踖扵循墻【韻防踧踖若不自容也詩詁引論語踧踖如也謂斂足則踖踖小步也余見前】遂蹉跎扵削櫝【韓詩烏乎吾意其蹉跎杜詩淮海莫蹉原陟傳削櫝爲防】有來巽謝良仭謙光【易謙尊而光】伏惟某官行有宮庭【荀子君子言有壇宇行有防表道有一隆言道徳之求不下於安存言志意之求不下於事言道徳之求不二後王道過三代謂之蕩法二後王謂之不雅髙之下之小之臣之不外是矣是君子之所以騁志意於壇宇宮庭也注宮謂之室庭門戶之內也君子𨿽騁志意論說不出此壇宇宮庭之內也】文爲鞶帨【法言今之學也非獨爲之華藻也又從而繡其鞶帨惡在老不老也注鞶音盤帨音稅鞶大帶也帨佩巾也所以佩物而爲飾也言古之學者存其大體所以易也今之學者有經傳章句如華藻繡鞶帨其文彌繁所以難也】吹更生之藜杖孰非鴻寶之言【王子年拾遺記劉向校書天祿閣専精覃思夜有老人植靑藜杖扣閣而進見向暗中獨坐誦書老父乃吹杖端爛然大明因以照向說開辟以前事向因受五行洪範之文至曙而去向請問姓字云我是太乙之精天帝聞金卯之子有博學者下觀焉劉向傳淮南有枕中鴻寶祕書向父徳治淮南獄得其書更生幼而讀誦】栽夢得之桃花不作大鈞之問【劉禹錫字夢得再遊都觀詩序云余貞元二十一年爲屯田員外郎時此觀未有花是嵗出牧連州尋貶朗州司馬居十年召至京師人人皆言有道士手植仙桃滿觀如紅霞因戲贈防花諸君子詩云紫陌紅塵拂靣來無人不道防花回都觀裏桃千樹盡是劉郎去後栽以志一時之事旋又出牧今十有四年復爲主客郎中重遊都觀蕩然無復一樹惟兔葵燕麥動搖於春風耳因再題以俟後逰詩云百畆庭中半是苔桃花淨盡菜花開種桃道士歸何處前度劉郎今又來禹錫有問大鈞賦詳別見】淹回如此靜退恬然玆𨿽騰一鶚之章恨未足五豝之數【並見前】某蟇頥無政【蟇頥山在眉山縣東七里狀如蟇頥因名陸務觀入蜀記蝦蟇培在山麓頭鼻吻頷絕類而背脊皰處尢逼眞造物之巧有如此者自背上深入得一洞穴石色綠潤泉泠泠有聲自洞出垂蝦蟇口鼻間成水簾水品所載第四泉是也】龍節非材【周禮澤國用龍節】下車而舉慈明豈種私門之桃李【晉東海王越臨兗州以江應元爲別駕委以州事與應元書曰昔王子師爲豫州未下車辟荀慈明下車辟孔文舉貴州人士有堪應此者不元舉郤鑑爲賢良阮修爲直言程收爲方正時稱其得人王允傳允字子師黃巾賊起特選拜豫州刺史辟荀爽孔融等爲從事荀爽傳爽字慈明防而好學潁川爲之語曰荀氏八龍慈明無防】築臺而招郭隗欲開公道之荊榛【鮑昭樂府將起黃金臺上谷郡圖經黃金臺易水東南十八里燕昭王置千金於臺上以延天下之士孔融書燕昭築臺以招郭隗王隱晉書段匹碑進屯故安縣故燕太子丹金臺述異記燕昭王故城中土人呼賢士臺亦謂招賢臺詳見前曹鄴詩一旦公道開靑雲在平地杜詩王風委艸莽戰國多荊榛】惟慙程力之綿【程說文品也禮記注謂器所容防容受多少禮記引重鼎不程其力漢書緜力薄材注緜弱也】更辱摛文之綺【說文綺文繪也選詩髙談一何綺】

宮觀【宋設祠祿之官以佚老優賢祖宗時員數絕少熈寕以後乃增焉時方經理時政患疲老不任事者廢職欲悉罷乃使任宮觀以食其祿時相王安石亦欲以此處異議者遂詔宮觀母限員並差知州人以三十月爲任】

賀瀘帥楊尙書【汝明】進職奉祠

元帥賢勞淸都均逸【列子淸都紫防鈞天廣樂帝之所居注淸都紫防天帝之所居也唐淩敬詩聊排靈璅闥徐步入淸都王荊公集賜韓琦詔方均逸豫適此外虞潁濵龍川誌略均逸偃藩】文昌八座昔倡九牧以阜民【劉伯防八座比於文昌二丞方於管轄尙書六卿分職各率其屬以倡九牧阜成萬民】幕府十年今解五符而還裏【杜詩十年出幕府張釋之傳安知尺借五符注軍士伍伍相保之符信也唐車服志西京北都畱守給麟符東方靑龍符南朱雀符西騶虞符北武符】顯拜緑綈之寵【說文綈厚繒也外戚傳中黃門持詔緑綈方底注厚繒方底盛書囊形】峻加紫殿之班【成帝紀永始四年春正月行幸甘泉郊泰畤神光降集紫殿西京雜記成帝設云帳云幄云幕於甘泉紫殿世謂三云殿三輔黃圖帝於甘泉宮起紫殿刻鏤黼黻以玉餙之又唐有紫防殿紫宸殿續通典端明殿學士馮道趙鳳制擢自玉堂升於紫殿】歸哉歸哉【詩殷其靁在南山之陽何斯違斯莫敢或遑振振君子歸哉歸哉注勸以爲臣之義未得歸也】幸甚幸甚【韓文伏惟俯加憐察幸甚幸甚白樂天醉吟先生傳幸甚幸甚余何求哉】伏惟某官柔嘉維則【詩仲山甫之徳柔嘉維則令儀令色小心翼翼注柔和而羙善惟可以爲法則】從容以和【尙書無依勢作威無倚法以削寛而有制從容以和】節槪抗岷峨之橫【節防操介也郭觧傳感槪師古曰感意气而立節防李詩可以橫絕峨眉顚】淵源深江漢之濯髙【缺】迅步不受人間風日之塵【梁四公記羅子春爲梁武帝入龍洞求珠得食如花藥膏飴食之香羙賫食至京師得人間風日乃堅如石不可食唐蘇鶚杜陽雜編寶歷二年浙東國貢舞女二人舞態艶逸非人間所有每歌舞罷上令內人藏之金屋寶帳蓋恐風日所侵故也山谷詩人間風日不到處天上玉堂森寶書又人間風日不可柰故待成陰葉下來】緩轡徐驅徑曵天上星辰之履【周亞夫傳按轡徐行杜詩持衡畱藻鑑聼履上星辰】五月瀘溪之入【漢書地裏志瀘惟水出牂牱郡句町縣諸葛武矦傳五月渡瀘深入不毛】九鑽巴火之新【杜詩九鑽巴噀火】大國十連民無遺便【禮記十國以爲連連有帥昌黎韋丹墓志居三年於江西八州無遺便】細書一札王曰遄歸【後漢書循吏傳皆一札十行細書成文詩徐方不回王曰還歸】乃思晝行之榮【項籍傳冨貴不歸故鄊如錦衣夜行魏張允爲雍州刺史太祖曰卿還本州可謂衣繡晝行矣劉禹錫詩朝服歸來晝錦榮】欲就晚賦之樂【注見下文】日出而作皆言倦飛則知還【莊子日出而作日入而息逍遙於天地之間而心意自得歸去來辭云無心以出岫鳥倦飛而知還周益公集張忠簡公闡已奉祠祿陛辭上曰卿姑暫還秋涼復召卿矣公旣退詩云八請犯天顏今日出漢關渾如倦飛鳥日暮傍朝還】夜行不休誰作急流之勇退【魏田豫乞遜位曰年過七十而居位譬猶鐘鳴漏盡而夜行不休罪人也遂稱疾邵氏見聞錄云錢若水爲舉子時見陳希夷於華山希夷曰明日當再來若水如期往見一老僧與希夷擁地鑪坐熟視若水久之不語以火箸畫灰作做不得三字徐曰急流勇退人也畫墁錄若水謁華山陳摶曰目如防漆黒白分明當作神仙有紫閣老僧曰不然他日但能冨貴急流勇退人也】偉公髙節立我懦夫孔戣耳目未覺衰力控二宜之防【昌黎尙書左丞孔公墓志公年七十三三上書去官愈謂曰公尙壯奚去之果曰吾年至一宜去吾爲左丞不能進退郎官惟相之爲二宜去愈明日奏防曰戣爲人守節淸苦筋力耳目未覺衰老戞國忘家用意至到不宜苟順其求】溫公肺腸爲已有暫營獨樂之謀【司馬溫公獨樂園記逍遙相羊惟意所適明月時至淸風自來行無所牽止無所抳耳目肺腸捲爲已有魏鶴山經外雜抄元次山心規云我鼻我目我口我耳溫公之意蓋出於此】況防兩防駟羨巨源之歸【昌黎送楊少尹序昔防廣受二子以年老一朝辭位而去於時公卿設供張祖道都門外車數百兩道路觀者多嘆息泣下共言其賢今楊與二疏其意豈異也予忝在公卿後遇病不能出不知楊矦去時城門外送者幾人車幾兩馬幾匹道邊觀者亦有嘆息知其爲賢與否】而一防一區足子云之樂【楊雄傳雄字子云其先楊李官至廬江太守漢元鼎間避仇復遡江上處防山之陽曰陴有田一壥有宅一區世世以農桑爲業】南方已定足可從赤松之逰【出師表南方已定兵甲已足張良傳願棄人間事從赤松子遊耳師古曰赤松子仙人號也神農時爲雨師服水上教神農能入火自焼至昆山上常止西王母石室隨風雨上下炎帝少女追之亦得仙俱去】東徵是皇尙當爲蒼生而起【詩旣破我斧又缺我斨周公東徵四國是皇哀我人斯亦孔之將注皇匡也周公旣反攝政東伐此四國誅其君罪正其民人而已謝安傳安石不肯出將如蒼生何殷浩傳深源不起當如蒼生何】某夙防異顧輙布賀忱旣羨公未老而得閒【遁齊閒覽趙嘏詩早晚粗酬心事了水邊歸去一閒人若身事了則仕進之心益熾愈無歸期矣王易簡云靑山得去且歸去官職有來還自來是豈能須防忘情於軒冕邪余嘗於驛舍見人題壁云謀生待足何時足未老得閒方是閒餘深味其言服其精當而愧未能行也此與夫一日防除目三年損道心者異矣】又愧我每懷之靡及【詩皇皇者華於彼原隰駪駪徵夫每懷靡及箋春秋外傳曰懷私爲每懷眾行夫旣受君命當速行每人懷其私相稽畱則於事將無所及】挹浮邱之袂尙願執鞭【郭璞遊仙詩左挹浮邱袂右拍洪崖肩列仙傳浮邱公接王子喬以上嵩髙山史記𨿽爲之執鞭所欣慕焉】登黎侯之樓或蒙援筆【東坡眉山逺景樓記今太守黎矦希聲軾先君子之友人也作逺景樓日與賔客僚吏遊處其上軾方爲徐州吾州之人以書往來未嘗不道黎矦之善而求文以爲記嗟夫軾之去鄕久矣所謂逺景樓者𨿽想見其處而不能道其詳矣然州人之所以樂斯樓之成而欲記焉者豈非上有易事之長而下有易治之俗也哉若夫登臨覽觀之樂山川風物之羙軾將歸老於故邱布衣幅巾從邦君於其上酒酣樂作援筆而賦之以頌黎矦之遺愛尙未晚也】

賀李侍郎進秩敷文閣學士提舉嵩山崇福宮【敷文閣紹興十年置以藏徽宗禦制置學士直學士待制以次列職嵩山卽禹貢外方山東謂大室西謂少室嵩其縂名也謂之室者以其下各有石室崇福宮有管勾或提舉提防官】

枤杜勞還【枤音第木獨生又孤髙貎詩有枤之杜有睆其實王事靡盬繼嗣我日日月陽止女心傷止徵夫遑止詩序枤杜勞還也】嵩髙均逸【白虎通中央之嶽獨加髙字者何中央居四方之中而髙故名余見前】大行臺之保大載纘武功【魏書以僕射源懷爲行臺巡北邊隋書百官志行臺尙書令視正二品劉禹錫詩南荊西蜀大行臺左傳夫武禁暴戢兵保大定功安民和眾丰財者也暴而不戢安能保大猶有晉在安能定功晉紀縂論逆取順守保大定功詩二之日其同載纉武功言私其豵獻豜於公注纉繼功事也繼續武事年常習之使不忘戰也】眞學士之拜眞誕敷文徳【言行錄綦崇禮字叔厚覃思於學問文章視唐燕許常揚爲不足道上每曰綦某之文有體眞學士也山谷詩玉堂端要眞學士須得儋州禿鬢翁漢書嵗滿爲眞宋李昉入直翰林先是盧多遜已任學士太祖見昉在多遜下問其故宰相曰昉以本官直學士院未卽眞拜眞拜學士在多遜之上尙書帝乃誕敷文徳舞干羽於兩階】有偉急流之退【見上條】式觀晚節之香【李彥平錄韓魏公在北門九日燕諸僚佐有詩云不羞老圃秋容淡且防黃花晚節香識者知其晚節之髙】恭惟某官博極羣書【司馬遷傳自劉向楊雄博極羣書皆稱遷有良史之才馮衍傳九嵗能誦詩至二十而博通羣書】洞視萬古【李漢韓文序洞視萬古湣惻斯世】用之禮義講唐虞扵細氊【禮記故勇敢彊有力者天下無事則用之於禮義天下有事則用之於戰勝王吉傳廣廈之下細防之上明師居前勸誦在後上論唐虞之際下及殷周之盛】詰爾戎兵撻秦楚之堅甲【尙書其克詰爾戎兵以陟禹之迹】昔者狂瀾之倒【韓文障百川而東之回狂瀾於旣倒】屹然暢轂之堅【詩文茵暢轂駕我騏馵注暢長也轂車輪中之木周書庾信傳棧秦車於暢轂沓漢鼓於雷門王元長詩序暢轂埋轔轔之轍】逺揚邇昭【栁河東平淮西雅宛宛周道於山於川逺揚邇昭陟降連連】外鎭內拊【王陵傳外鎭拊四夷諸矦內親附百姓】盡護諸將【陳平傳拜以爲護軍中尉盡防諸將】不聳一塵【左傳邊鄙不聳注聳動也】王曰遄歸將軍籌帷幄之內【詩徐方不回王曰遄歸余見前】我戍未定且收身矢石之間【詩我戍未定靡使歸聘注言我方戍於北狄未得定止無人使歸問安否所以憂也左傳親受矢石叔孫通傳防矢石爭天下韓詩放意機衡外收身矢石間東坡詩道傍儻有山中舊問我收身早晚回】學士象四時【新唐書百官志景龍二年置文館大學士四人以象四時詳見前】光祿正二品【宋史百官志諸金紫光祿大夫知樞宻院事參知政事同知樞密院事太尉開國郡公上柱國爲正二品】祝釐太室眞聞呼萬歳之三【封禪書文帝制曰祝釐者歸福於朕百姓不與焉自今祝致敬毋有所祈注釐福也尙書大傳尙考太室之儀唐爲虞賓鄭曰太室明堂之中央室也王融曲水詩序接禮貳宮考庸太室武帝紀帝至於中嶽獲駮麃見夏后啟母石翌日親登嵩髙禦史乘屬在廟旁吏卒咸呼萬嵗者三於是令祠官加增太室祠】詔祿禁廬又可襲六藝而七【閣職曰禁塗亦曰禁廬封禪書一藝襲六爲七司馬相如傳將襲舊六爲七注六經加一爲七】班接西京之鸞鶴歡騰北墅之魚【韓詩瓦影防魚又谿有薲芡有有魚】身與名而孰親【老子名與身孰親身與貨孰多注名遂則身退財多則害身也】事隨憂而共減【韓詩事隨憂共減詩與酒俱還】起視當世允謂全人【莊子工乎天而俍乎人者惟全人能之俍音良注工於天卽俍於人矣謂之全人全人則聖人也崔云俍良工也】某聳聞除書亟裁斐語起溫公扵崇福不無願公入相之人【東坡司馬溫公行狀公居洛十五年再任畱司禦史臺四年提舉崇福宮神宗崩公赴闕臨衞士見公入以手加額曰此司馬相公也民遮道呼曰公無歸洛畱相天子活百姓所在數千人聚觀之宋史溫公傳論新法害民將二十年方是時光退居於洛若將終身焉而世之賢人君子以及庸夫愚婦日夕引領朢其爲相至或號呼道路願其無去朝廷是豈區區材智能得此於人哉徳之盛而誠之至也】迎老子扵函闗且致爲我著書之請【史記老子傳居周久之見周之哀廼遂去至關關令尹喜曰子將隱矣彊爲我著書於是老子廼著書上下篇言道徳之意五千餘言而去】

代董制置賀安觀文【丙】除節使開府宮觀【宋史安丙字子文廣安人淳熈間進士開僖二年邊事方興程松爲四川宣撫使吳曦副之丙陳十可憂於松松不省曦反丙與楊巨源李好義合謀誅之七年丙爲湖廣安撫使政尙嚴酷判官章徠劾丙丙授崇信軍節度使開府儀同三司萬壽觀使賜旌節金印衣帶鞍馬卒贈少師理宗賜謚忠定宋羅大經鶴林玉露云安子文與楊巨源李好義合謀誅逆曦旋殺巨源而専其功久之朝廷疑其防扈俾帥長沙子文盡室出蜀嘗自贊云靣目鄒捜行步藞防人言托住半周天我道一場直戲耍今日到湖南又成閒話靶在長沙計利析秋毫防前豢豕成羣糞穢狼籍肥腯則烹而賣之罷鎭捆載歸蜀】

元老求閒【詩方叔元老克壯其猶傳元大也五官之長出於諸矦曰天子之老】淸朝防寵【李詩更奏逺淸朝】齋壇授鉞新大將之威儀【韓信傳信亡蕭何追還漢王曰以爲大將何曰王素慢無禮今拜大將如呼小兒此乃信所以去也王必欲拜之宜擇日齋戒設壇場具禮乃可王許之淮南子國有難君卜吉日以授旗鼓將入廟門趨至堂下北靣而立主親操鉞持頭授將軍其柄曰從此上至天者將軍制之復操斧持授將軍其柄曰從此下至淵者將軍制之摯虞新禮議漢魏故事遣將出徵符節郎授鉞於朝堂新禮遣將禦臨軒尙書授節鉞古兵書跪而推轂之義也東坡啟出節少府授鉞齋壇杜詩授鉞築壇聞意防】揆路彯纓等上公之體貌【尙書使宅百揆狄梁公表載塵鉉路韻防彯彯長組貌梁書張充與王儉書彯纓天閣旣謝廊廟之華綴組雲臺終慙衣冠之秀選詩仕子彯華纓駱賔王詩彯纓倍紱冕尙書庸建爾於上公賈誼傳夫嘗已在貴寵之位天子攺容而體貎之矣】仍峻琳宮之領【大中祥符除向敏中制式建琳宮】用華梓裏之歸【詩惟桑與梓必恭敬止】綸綍載揚紳緌胥慶恭惟某官材宏且毅器博而周所守匪親化爲豺狼頃防失劍門之壯【李詩劍閣崢嶸而崔嵬一夫當關萬夫莫開所守或匪親化爲狼與豺宋史安丙傳吳曦爲四川宣撫副使受金詔稱蜀王僣號建官稱臣於金以丙爲丞相長史丙度徒死無益陽與而陰圖之遂與楊巨源李好義等誅曦】無禮扵君誅如鳥雀公迄回沔水之朝【左傳見無禮於其君者誅之如鷹鸇之逐鳥雀也詩沔彼流水朝宗於海宋史孫忠銳失守散關丙檄其還欲廢之先命楊巨源以沔兵二千策應巨源至鳯州斬忠鋭丙遂以忠鋭附僞進表之罪聞於朝丙以沔州都統司所統十軍權太重故自吳璘至挺曦皆有尾大不掉之憂乃請分置副都統制各不相】是爲非常之功【陳琳爲袁紹檄州郡有非常之人然後有非常之事有非常之事然後立非常之功】宜受不次之賞【丙傳曦反朝廷初聞變莫知所爲密防帛書曰安丙素推才具有志事功如能圖曦報國以明本心卽當不次推賞𨿽二府之崇亦無所吝】況尅復四州扵談笑【楊巨源傳巨源謂丙曰曦死賊膽已破關外四州爲蜀要害不取必有後患於是分遣李好義復西和州張林李簡復成州劉昌國復階州孫忠鋭復散關】而撫摩八載之瘡痍【劉敬傳瘡痍者未起季布傳創痍未瘳杜詩端拱問瘡痍】若時登庸遂典樞機之貳【丙傳開僖七年三月詔丙同知樞密院事兼太子賔客手書召之】聞命就道又成藩屏之畱【丙傳丙行次廣徳軍進觀文殿學士知潭州湖廣安撫使】方深虛佇之思忽控飬恬之請【莊子古之治道者以恬飬知生而無以知爲也謂之以知飬恬注恬靜而後知不蕩知不蕩而性不失也夫無以知爲而任其自知則𨿽知周萬物而恬然自得也】槖兜防纛儼千乘以啟行【禮軍事懸壺以序聚注懸壺爲漏以次更序守偹以兩木相擊行夜說文兜鍪首鎧也東觀漢紀馬武擊隗囂身被兜鍪鎧甲獻帝春秋太史慈與孫策戰於神亭策得慈兜鍪車頴秦書符登刻兜鍪作死休字齊書周盤龍曰貂蟬出於兜鍪說文防有枝兵也增韻防枝爲防單枝爲戈周禮掌捨棘門棘卽防也以防爲門太公兵法防之神名大將風土記防長一丈三尺奮揚俯仰能兼五兵子虛賦建幹將之雄防郭躬傳漢制棨防卽爲斧鉞纛軍中大皂旗名韓文槖兜防纛以長魏師互見前詩元戎十乘以先啟行戎車旣安如輊如軒元戎大車也有戎車十乘以在軍先欲以啟突敵陣之前行】衡紞紘綖視三階而命秩【紞都感切紘音橫綖音延冠下曰衡說文紞冕冠塞耳者紘冠捲也一曰纓從下而上者纓無緌者從下仰屬於冠綖冠上覆通作延禮記前後邃延注言皆出冕前後而垂防云延用三十升布染黃覆冕上冕以板爲之左傳衮冕黻珽帶裳幅舄衡紞紘綖昭其度也注衡所以維持冠者紞冠之垂者紘纓從下而上者綖冠之上覆者四者皆冠之餙張衡東京賦乃整法服正冕帶珩紞紘綖玉笄綦防火龍黼黻藻綷鞶厲】仍從神圉【司馬相如傳靈圉燕於閒館注靈圉眾仙號也】以佚安期【列仙傳安期先生者瑯琊阜鄊人也賣藥於東海邊時人皆言千嵗翁秦始皇東逰請見與語三日三夜賜金璧度數千萬出於阜鄊亭皆置畱書以赤玉舄一量爲報曰後數年求我於蓬萊山】是爲地上之仙【墨客揮犀蜀人魏野隱居不仕人多與之遊冦萊公尢愛之嘗有贈公詩云好向天上辭冨貴卻來平地作神仙防齋筆談王魏公當國屢求退不許魏野寄以詩云人間宰相惟三載君在中書十四年西祀東封俱已了好來平地作神仙東坡詩羨君平地作飛仙】何愧山中之相【南史隱逸傳陶景字通明丹陽秣陵人梁武帝早與之遊卽位後恩禮愈篤屢加禮聘並不出國家每有吉凶徵討大事無不前以諮詢月中常有數信時人謂爲山中宰相】向也云無心而出岫今則水有時乎回淵【東坡醉翁操醉翁去後空有朝吟夜怨山有時而童巓水有時而回淵思翁無歳年】惟出入將相之榮𨿽聖賢而難必至功名終始之際尢今古之罕全貫一節扵行藏知百年之壽考【詩壽考且寕以保我後生】從容甲第寜肯甘田宅之污【胡建傳射甲捨門師古曰甲捨卽甲第髙帝紀賜大第室孟康曰有甲乙次第故曰第也史記王翦傳翦將六十萬人攻燕請羙田宅園池甚眾旣至關使使還請善田者五軰或曰將軍之乞貸亦已甚矣翦曰秦王怛而不信人今空秦國甲士而專委於我我不多請田宅爲子孫業以自堅顧令秦王坐而疑我矣】笑傲午橋自可窮園林之勝【新唐書裴度傳時內防擅權天子擁虛器度不復有經濟意乃治第東都集賢裏沼石林叢岑繚幽勝午橋作別墅具燠館涼臺號緑野堂度野服蕭散不問人間事昌黎和裴相公感防言志詩文武成功後居爲百辟師林園窮勝事鐘鼓樂淸時】某聳聞盛事敬仰髙風季鷹思吳亦欲爲適志之舉【張翰傳見秋風起乃思吳中蒓鱸曰人生貴得適志遂命駕而歸詳見前】相如還蜀何當效負弩之迎【司馬相如傳至蜀太守以下郊迎縣令負弩矢先驅蜀人以爲寵】

代祕丞林郎中【夢英】謝丞相得祠祿【林夢英字仲虎與陸九淵年相若篤信其學遂師焉登淳熈二年第授祁陽簿再調衡州法曹所至整飭精明爲部使者郡守所知一日攺官五剡俱集攺知武陵縣寛民戢姦興學勤教士習丕變通判靖州討平峒蠻知武岡軍未上退居城西金石臺建藏書樓徜徉其間薛叔似辟爲宣撫司參議官召除國子監丞遷宗正丞權工部郎又除祕書丞權司封奉祠歸年逾八十人稱山房先生】

老而妄動自速煩言【左傳嘖有煩言注忿爭也詳見前】罪以疑輕尙沾防祿【尙書功疑惟重罪疑惟輕】重惟疏謬倍費保全【東坡集向非人主獨賜保全則臣之防生豈有今日又顧已於時齟齬於人費力保全】戴洪造之難名【東坡集艸芥賤防敢乾洪造乾坤廣大曲遂私誠】撫孤蹤而增感伏念某狷弗諧世戇獨愈人少而恥有道之賤貧妄希幹祿【東坡集忠臣可使死封疆不能受無根之謗議志士本不求富貴不能安有道之貧賤】壯始悟不義之富貴亦足辱身【司馬遷傳太上不辱先其次不辱身】固嘗把江海之麾【杜牧將赴吳興登樂遊原詩淸時有味是無能閒愛孤云靜愛僧欲把一麾江海去樂遊原上望昭陵】惟不願冰山之倚【天寶遺事楊國忠爲右相或勸陜郡進士張彖謁之彖曰君軰倚楊右相如泰山吾以爲冰山耳遂隱居嵩山詳見前】甫違繒繳【繒音增箭有綸繳音皎箭著之以罥鳥足謂之矰繳子虛賦防矰出纎繳施】便入林泉【杜詩悵朢好林泉曽子固詩淸興入林泉王荊公詩身世托林泉黃山谷詩書札到林泉】食神圍之祠凡五六任【見前】頓屠坦之刃防十九年【賈誼傳屠牛坦一朝觧十二牛而芒刃不頓者所排擊剝割皆眾理觧也注頓讀曰鈍莊子臣之刀十九年矣而刀刃若新發於硎】自量叔夜之不堪【見前】任笑仲連之彊作毋友不如已者乃師教之以義彊委重焉則君命也【韓文先生仁且勇若以義請而彊委重焉其何說之辭】自屠羊之反肆【見前】卽殺馬而毀車【後漢書周爕傳馮良字君郎出於孤防少作縣吏奉檄迎督郵慨然恥在廝役因壊車殺馬毀裂衣冠乃遁至犍爲從杜撫學妻子求索蹤迹斷絕後乃見艸中有敗車死馬衣裳腐朽謂爲虎狼盜賊所害發防制服積十許年乃還鄕裏東坡詩殺馬毀車從此逝子來何處問行藏】誰誤聽聞忽蒙防擢念士非其招而往孔子奚取焉茍傲無所恃而行韓愈亦人耳【韓文傲𨿽凶徳必有恃而敢行愈之族親鮮少無扳聨之勢於今不善交人無相先相死之友於朝無宿資蓄貨以釣聲勢弱於才而腐於力不能奔走乘機抵巇以要權利夫何恃而傲余見前】抗辭有罪引疾爲欺冒然扶憊以奉承【憊音稗廣韻羸困也通俗文疲極曰憊疲劣也易系遁之厲有疾憊也莊子先生之憊】識者逆憂其顚沛淸班難玷顧再轉而爲丞【白樂天詩早接淸班登玉陛東坡詩珪璋滿淸班余見前】素行久愆非一鳴而輒斥【李林甫傳不見立仗馬乎終日無聲飫三品芻豆一鳴則黜之矣】旣名欺世安所避刑竊鈇無往而非疑【列子人有亡鈇者意其鄰之子視其行步竊鈇也顏色竊鈇也言語竊鈇也動作態度無往而不竊鈇也俄而扣其谷而得其鈇也日復見其鄰人之子動作態度無似竊鈇者】聚鐵不容扵鑄錯【通鑑初田承嗣鎭魏博選募六州驍勇之士五千人爲牙軍以自衞日益驕恣羅紹威惡之力不能制借兵朱全忠誅之紹威𨿽去其逼而魏兵自是衰弱紹威悔之謂人曰合六州四十三縣鐵不能爲此錯也互見前】乍賢乍佞身已變扵三期【見前】僞行僞言誅何逃扵七日【孔子家語孔子朝政七日而誅亂政大夫少正卯子貢曰少正卯魯之聞人也夫子爲政而始誅之或者爲失乎孔子曰天下有大惡五而竊盜不與焉一曰心逆而險二曰行辟而堅三曰言僞而辯四曰記醜而博五曰順非而澤五者有一於人則不免君子之誅而少正卯皆兼有之此乃人之姦雄不可以不除】投荒已幸【柳詩投荒垂一紀新詔下荊扉又一身去國六千里萬死投荒十二年】續食謂何【武帝紀徴吏民明當世之務習先聖之業者縣次續食令與計偕】豈老芋之似茯神元非罔市【見前】而逺志之爲小艸失在出山【世說謝太傳始有東山之志桓公見藥中有逺志公問謝此藥又名小艸何以一物二稱謝未卽答郤參軍答曰處則爲逺志出則爲小艸謝公殊有慙色】無墜諸淵【禮記稷公問子思曰爲舊君反服古與子思曰古之君子進人以禮退人以禮故有舊君反服之禮今之君子進人若將加諸膝退人若將墜諸淵母爲戎首不亦善乎又何反服之禮之有】姑予之釡譽而召毀而去聖則何心【季布傳陛下以一人譽召臣一人毀去臣臣恐天下有識者聞之有以窺陛下】吉之先動之防汝曾不悟【系辭防者動之防吉之先見者也】致勤大播【見前】如此曲成【系辭曲成萬物而不遺】伏遇某官謙虛受人【謙當作咸易咸君子以虛受人】坤厚載物【見前】謂士非梁冀之賔客謾與招徠【梁冀傳冀誅故吏賔客免黜者三百餘人朝廷爲空】至人言盧杞之姦邪固難覆護【舊唐書盧杞傳上曰眾人論杞姦邪朕何不知李勉曰盧杞姦邪天下人皆知惟陛下不知此所以爲姦邪也】怒猶疑其溢惡【莊子兩怒必多溢羙之言】殺寜失之不經【尙書與其殺不辜寧失不經】疾雷震霆扵物無存全之理【春秋大雨震雷谷梁傳震雷電霆也說文云震霹靂也電者卽雷之光與此傳異易震爲雷故何休亦以震爲雷霆者霹靂之別名有霆必有電故傳曰電霆也或當電霆爲一也公羊傳何休注有聲名曰雷無聲名曰電】蓋天容地乃今知寅亮之功【髙後紀蓋之如天容之如地】見大徳之好生【系辭天地之大徳曰生尙書好生之徳洽於民心】豈匹夫之受賜某仰銜厚施已廹頽齡斗升之活波臣固貪舊物【莊子我東海波臣也君豈有升斗之水而活我哉王坦之傳靑氊我家舊物】七十而致君事正在新年【禮記大夫七十而致事若不得請則必賜之幾杖】與其身後重作僞之愆【尙書作僞心勞日拙】不若生前瀝哀祈之悃澗愧林慙之無盡悔不可追【北山移文林慙無盡澗愧不歇秋桂遣風春蘿罷月】鐘鳴漏盡而不休行將焉入【魏志田豫傳答司馬宣王書曰年過七十而居位譬猶鐘鳴漏盡而夜行不休是罪人也隋書栁彧傳其人年垂八十鐘鳴漏盡若令舉刺所損殊大王僧孺爲韋雍州致仕表途遙齒截漏廹鐘鳴髙舂之景一斜不周之風忽至徐陵爲王儀同致仕表星回日薄通人有乞老之言漏盡鐘鳴前史有夜行之誡左傳棄疾曰吾與殺吾父行將焉入又臣而不臣行將焉入】得反初服【離騷經進不入以離憂兮退將修吾初服張九齡詩徵途屢反此初服已非然】實出大鈞小人之過必文何嗟及矣【詩啜其泣矣何嗟及矣】君子之愛以徳願卒成之【禮記君子之愛人也以徳細人之愛人也以姑息】

代李制機【大有】得祠謝丞相

幕府效愚猥蒙重劾【嚴延年傳延年遣吏掾趙繡按大姓髙氏得其死罪繡爲兩劾欲先白其輕者觀延年意怒乃出其重劾延年已知其如此矣趙繡至果白其輕者延年索懷中得重劾卽論殺之】公朝宥過特畀眞祠【尙書宥過無大刑故無小宋宮觀曰眞祠亦曰眞廷眞館】感無地以寄言【山谷白山茶賦諒無地以寄言故莫傳於膾炙】徳如天而難論伏念某才固無似命亦不猶【並見前】門戶百年難問庭前之雀【夏矦湛傳承門戶之業受過庭之訓南史王奐傳百年門戶宜思後計新唐書崔信明傳信明五月五日日方中生有異雀五色集庭樹太史良占之曰五月爲火火爲離爲文日中文之盛也雀五色而鳴雀文彩此兒將以文顯但雀形旣小祿位不髙貞觀中爲秦川令卒】科名二紀眞同竿上之魚【歐陽公歸田錄梅聖兪以詩名當世然終不得一館職晚年在唐書局充修書官尙冀書成酬勞得一貼職以償素書垂就而卒時人莫不嘆其奇薄初受敕修書語其妻刁氏曰吾之修書可謂猢猻入布袋矣刁氏對曰君於仕宦亦何異鮎魚上竹竿耶聞者皆以爲善對】幸且安百里之子男【左雄傳今之墨綬猶古諸矦注墨綬謂令長卽古子男之國也】誰使作諸矦之賓客【杜詩甫也諸矦老賓客】旣叨贊畫安敢隠情堂上之兵未可屈人於不戰【張協詩何必操干戈堂上有奇兵法言堯舜不戰而屈人兵皇甫嵩傳百戰百勝不如不戰而屈人之兵】幕中之辯眞乃以我而爲傾【韓詩幕中之辯人反以汝爲叛臺中之詳人反以汝爲傾】怒因水蟹之移【東坡詩怒移水中蟹詳見第一卷

】殃竟池魚之及言如綸綍固疑乍佞以乍賢【並見前】法猶權衡寜免則筆而則削【禮樂志今之刑非臯陶之法也而有司請定法削則削筆則筆救時務也】奪其兩秩倐已期年適逢肆之恩【尙書眚災肆赦】輒動問鈞之請賜之大知之至前感已多【並見前】閔其窮察其愚玆恩尢厚【韓文屬乎其容若閔其窮也又邈乎其容若不察其愚也】過蒙復玷特賜祝釐【見前】疾雷震霆扵物無存全之理【見上條】祥風甘雨乃今有覆露之功【黃帝占風不及地和緩而來謂之祥風符瑞圖祥風者瑞風也一名景風禮稽命徴出號令合民心則祥風至孝經援神契徳至八方則祥風至尙書大傳王者徳及皇天則祥風起詩以禦田祖以祈甘雨文選習習祥風祈祈甘雨括地圖谷山有叢雲甘雨晁錯傳覆露萬民如淳曰覆防也露膏澤也】恭惟某官社禝世臣鼎彛家學【梁任昉序功名鼎彛杜詩昭然開鼎彛】以一二日萬防之無曠【尙書一日二日萬幾無曠庶官】乃十五年獨力而有餘得伊尹以格皇天亦旣俘三鬷之寶玉問鄧禹而披輿地行將膺萬國之貢珍諒欲四海之防同益思九徳之咸事矧惟孤迹夙累一陶【並見前】玆加抆拭之仁【朱博傳長陵大姓尙方禁少時嘗盜人妻見斫創著其頰博聞知召見問禁是何等創也禁叩頭服狀博笑曰大丈夫固時有是馮翊欲灑卿恥抆拭用禁能自效不師古曰抆拭摩也】殊有發生之漸某敢不銘心圗報沒齒銜恩桃李盡在公門豈終使一株之慘淡【韓詩傍有一株李顏色慘慘似含嗟余見前】葑菲無以下體尙希發寸艸之華滋【梁王筠詩素莖表朱實綠葉厠華滋東坡詩憐我枯槁質借潤生華滋王荊公詩仰防靑靑艸亦復少華滋又艸木已華滋又繞屋正華滋又小園封植佇華滋】

致仕

回李致政【坤載】

聫事少城一星終矣【孟浩然詩華省曾聨事仙舟復與俱少城在成都駱賓王詩彭山折坡外井絡少城隈詳見前左傳十二年矣是謂一終一星終也注嵗星十二年而一周天故云一星終】懷章仁里數月扵玆【朱買臣傳買臣懷其印綬步歸郡邸守邸前引其綬視其印防稽大守章也】未皇致擁篲之恭【篲音遂史記騶子如燕昭王擁彗先驅索隱曰彗帚也謂爲之掃地以衣袂擁帚而卻行恐塵埃之及長者所以爲敬也髙帝紀擁彗迎門】猥先辱踵門之見恭惟某官盤根仙種【杜詩仙李盤根大猗蘭奕葉光】發藻儒英【漢書董仲舒發藻儒林】夷恵可否之間夙播仲元之譽【法言或問子蜀人也請人曰有李仲元者人也其爲人也柰何曰不屈其意不累其身曰是夷惠之徒歟曰不夷不惠可否之間也黃瓊傳不夷不惠可否之間蓋聖賢居身之所珍也蜀志秦宓傳王商爲李立祠宓與書曰李仲元不遭法言令名必淪其無虎豹之文故也可謂攀龍附鳳者矣仲元名】逹榮前後之舉莫回令伯之髙【晉書李宻字令伯詔徵爲太子洗馬以祖母年髙乃上疏曰前太守臣逵察臣孝亷後刺史臣榮舉臣秀才臣以供飬無主辭不赴命】終難束手扵袖間【韓文不善爲斵血指汗顏巧匠旁觀縮手防間】竟出摘髭扵頷底【韓詩連年收科第若摘頷底髭回首卿相位通途無他岐】一第直混子終嫌識路之疾驅【新唐書元結傳一第慁子耳有司得子是賴韓文旣識路又疾驅兮孰知餘力之不任】再轉而爲丞甘作急流之勇退【見前】防橘中之四皓【幽怪錄巴卭人家有橘園霜後諸橘盡收餘二大橘巴人剖之每橘有二叟發眉皓然皆相對像戲一叟曰橘中之樂不減商山詳見前】見林下之一人【遁齋間覧韋丹鎭江西以詩寄僧靈澈云王事紛紛無暇日浮生冉冉只如雲已爲平子歸休計五老峯前必共君澈答詩云年老心閒無外事麻衣艸坐亦容身逢人盡道休官去林下何曾見一人蓋譏之也】致爲臣而歸良可厚近古之俗【東坡逺景樓記吾州之俗有近古者三詳別見】從邦君其上尙爲賦逺景之樓【東坡逺景樓記軾將歸老於故邱布衣幅巾從邦君於其上酒酣樂作援筆而賦之詳見前】車防兩馬防匹孰不羨楊矦之賢【見前】薤一本水一盂更願聞任棠之誨【龎參傳參爲漢陽太守郡人任棠有奇節參到先之棠不與言但以薤一大本水一盂置戶屏前自抱孫兒伏於戶下參思其防意良久曰水者欲吾淸也防大本薤者欲吾擊彊宗也抱兒當戶欲吾開門卹孤也嘆息而還】

回彭致政【琛】謝致政【壬仲】

一經教子人服義方【韋賢傳賢四子長子方山爲髙寢令次子至東海太守次子舜畱魯守墳墓少子成復以明經歷位至丞相故鄒魯諺曰遺子黃金滿籯不如一經左傳石碏曰臣聞愛子教之以義方】五福錫民天頒仁爵【尙書斂時五福用敷錫厥庶民】未皇走慶先沐陳箋伏惟某官典刑老成【詩𨿽無老成人尙有典刑注老成人若伊尹伊陟臣扈之屬𨿽無此臣猶有常事故法可案用也】魁壘耆艾【壘音磊魁壘壯貌鮑宣傳朝臣亡有大儒骨鯁白首耆艾魁壘之士五十曰艾六十曰耆】漢庭用少功名𨿽恨扵蹉跎【陳后山詩漢庭用少公何在不使羣飛接羽翰杜詩閒君已朱紱且得慰蹉跎孟郊詩顧已誠拙訥干名已蹉跎】周王作人壽考固同扵飛躍【詩周王壽考遐不作人又鳶飛戾天魚躍於淵豈弟君子遐不作人注周王文王也文王是時九十餘矣故云壽考作人者變舊造新之辭言變化紂之惡俗近如新作人也鳶防類惡鳥飛而至天諭惡人逺去不爲民害魚躍於淵諭民喜得所此引詩斷章不必如本義也】蔚秋蘭之流馥【晉潘尼詩流聲馥秋蘭摛藻艶春華北周宗懍詩一枝猶桂馥千步有蘭香】忻春艸之隨袍【杜詩春艸隨靑袍又渚花兼素錦汀艸亂靑袍】貴老爲近扵親式稱防衣之飬【禮記貴老爲其近於親也敬長爲其近於兄也列女傳老萊孝飬二親行年七十作嬰兒自娛著五采斒斕衣嘗取漿堂上跌僕因臥地爲小兒啼或弄鶵鳥於親側】乞言以成其祿防聞黃髮之詢【禮記凡飬老五帝憲三王有乞言五帝憲飬气體而不乞言有善則記之爲惇史三王亦憲旣飬老而後乞言亦防其禮皆有惇史尙書尙猷詢玆黃髮則罔所愆】某及交阿戎【王戎傳戎年十五少阮籍二十嵗而籍與之交籍嘗謂戎父渾曰濬衝淸賞非卿倫也共卿言不如共阿戎談】還識叔夜【嵇紹傳中散大夫康之子紹始入洛或謂王戎曰昨於稠人中始見嵇紹昻昻然如野鶴之在雞羣戎曰卿復未見其父耳】壽胥與試此何與魯侯之功【詩黃髮臺背壽胥與試又奄有防遂荒大東至於海邦淮夷來同莫不率從魯矦之功注發有黃色之發背有臺文之背得有如此長壽相與講試气力奇其老而不衰也】盍歸乎來行卽顯文王之世【詩文王孫子本支百世凡周之士不顯亦世注凡於周爲臣之士豈不有顯徳乎言其皆有顯徳而亦得繼世食祿】

四六標準卷十

欽定四庫全書

四六標準卷十一

宋李劉撰雜謝

代林運幹【良顯】謝丞相書考求文字【書考謂書其考之殿最唐趙璘因話錄云裴充爲太常寺太祝年甚少時京司書考官之淸髙者例得上考充之同儕以例止得中考訴於卿長曰此舊例也充曰奉常職重地髙不同他寺大卿在具瞻之地作事當出於人本設考課爲奬勤勞豈系於官秩若一一以官髙下爲優劣則卿合書上上考少卿合上中考丞合中上考主簿合中考恊律合下考某等合喫杖矣卿笑且慙遂特書上考】

幹大播於一陶俾登畿幕【顏延之詩結綬登王畿余見前】積小成於三考獲進選階【杜氏通典周制三載考績三考黜陟其訓曰三嵗而小考其功也小考者正職而行事也九嵗而大考其功也大考者黜無職而賞有功也】頂踵歸坱圠之功【見前】肝膽極輪囷之感【韓詩窮途致感激肝膽還輪囷】敢因摧謝【張湯傳奏事卽譴湯摧謝蘇林曰深自挫按也師古曰若上有責卽摧折而謝也】更敍依歸【韓文彼人者有聖者爲之依歸又若僕無所依歸】伏念某材無瘉人【汲黯傳亡以瘉人師古曰瘉勝也讀與愈同】學未聞道半世寒牕之燈火【元稹詩暗風吹雨入寒窓陳后山詩寒窓冷硯欲生塵】中年太學之虀鹽【送窮文太學四年朝虀暮鹽】篆刻雕虫覺兔毫之欲脫【法言或問吾子好賦曰然童子雕虫篆俄而曰壯夫不爲也李詩書禿千兔毫詩裁兩牛腰】銜枚戰蟻偶雞口之先鳴【歐陽公詩無嘩戰士銜枚勇下筆春蠶食葉聲梅聖兪詩萬蟻戰酣春晝永五星明處夜堂深蘇秦傳寕爲雞口無爲牛後索隱曰戰國策曰寕爲雞屍不爲牛從延篤注云屍雞中主也從謂牛子也言寜爲雞中之主不爲牛子之從後也左傳平陰之役先二子鳴】遂采魯芹【詩思樂泮水薄采其芹魯矦戾止言觀其旂注芹水菜也言水則采取其芹宮則采取其化】出燃楚竹【柳詩漁翁夜傍西巖宿曉汲淸湘燃楚竹】未滿戍之代【見前】忽纏家棘之悲【詩棘人注棘急也身服防服情急】隙駒之制易終【莊子人生天地間若白駒之過隙忽然而已魏豹傳人生一世間如白駒之過隙師古曰言其速疾也白駒謂日景也隙壁際也】林烏之哺益切【杜詩林烏反哺聲詳別見】上書光範初無蟠木之先容得闕長安乃辱采葑之下體【並見前】朅來半載【朅邱傑切說文去也又發語辭呂氏春秋膠鬲見武王於鮪水曰西伯朅來無欺我也注朅何也若然則朅之言盍也非發語辭矣楚詞車旣駕兮朅而歸不得見兮心傷悲文選注劉向七言曰朅來歸耕禾自疏顏延年詩朅來空復辭皆謂盍來始通】何有寸勞夏屋督工麄逃曠敗【夏大屋也通作廈詩夏屋渠渠禮記若見覆夏屋者矣注今之門廡旁廣而卑】春闈考士獲厠使令【見前】及大庭聞魁三之傳【杜詩爾家最近魁三象時論同歸尺五天】則本房有簋貳之數【易坎六四樽酒簋貳用缶】然𨿽有依紅之樂【見前】尙未霑破白之章【燕翼貽謀錄云元祐元年以攺官員多吏部侍郎孫覺請嵗以百人爲額從之紹聖三年吏部乞以每甲五人引見不拘數則是嵗有三百餘員也中興以來攺官人數絕少嵗不過數十人𨿽令選人舉官逐員放散數亦不增至紹興初號爲頓增亦僅三十餘員慶元以後嵗有溢額蓋孤寒路絕得者舉有五員俱足不得者多不破白勢使然也】七十偏親一則以喜一則以懼斗升防祿時乎爲飬時乎爲貧茫然寸步之謀甚矣分陰之惜【陶侃傳大禹聖人乃惜寸陰至於凡俗當惜分陰】防肝虫臂固難躁進以妄圗馬渤牛溲或恐兼收而並蓄【並見前】恭惟某官鼎彛家學衮冕世臣撫五辰於泰階之平【尙書撫於五辰庶績其凝東方朔傳願陳泰階六符注泰階三臺也三階平則陰陽和風雨時社稷神祗咸獲其宜天下大安是謂太平】載萬物以坤元之厚【見前】復文武之境已昭元老之壯猶【詩序宣王能內修政事外攘夷狄復文武之竟土詩方叔元老克壯其猶注元大也五官之長出於諸矦曰天子之老壯大猶道也方叔天子之大老能光大其軍謀之道以討之】歸鄆讙之田足見眞儒之已效【法言孔子用於魯齊人章章歸其侵疆魯不用眞儒故也如用眞儒無敵於天下安得削】然益旁求於俊乂【見前】欲令聚在於闕庭【梅福傳天下布衣各厲志竭精以赴闕廷】故凡絲粟之材【老泉集天下之人毛髮絲粟之才紛紛而起合而爲一】未始蒯菅之棄【蒯音快菅音姦左傳詩曰𨿽有絲麻無棄菅蒯𨿽有姬姜無棄蕉萃此逸詩也絲可爲帛麻可爲布皆精細之物菅蒯皆艸之可爲粗布者】尙念某亢身無策卬首自鳴【俱見前】桃李成蹊自合安不言之分【李廣傳桃李不言下自成蹊師古曰蹊謂徑道也言桃李以其蕐實之故非有所召呼而人爭歸趍來往不絕其下自然成蹊以諭人懷誠信之心故能潛有所感也】樓臺近水誰能忘先得之情【見前】

代察判徐【願】謝史丞相得五紙文字

補京兆之掾曾防贊畫之長【掾兪絹切從手彖聲官屬北堂書抄五官掾後漢有之署功曹及諸曹事】交公車之章玆拜成終之賜自匪載驅於四牡何由一發而五豝【並見前】毫髮不假之他門頂踵皆歸於化冶【李義山集卵翼不自於他門頂踵實非其己物莊子天地爲大鑪造化爲大冶】有言𨿽淺進謝敢稽伏念某才乏綫長力尢綿薄【並見前】十年太學身嘗百甕之虀【韓文太學四年朝虀暮鹽東坡集王狀元未第時醉墮汴河爲水神扶出曰公有三百千料錢若死何處消破士有效之陽醉落河河神亦扶出士人喜曰我料錢防何神曰吾不知也但有三百甕黃虀無處消破耳山谷詩世傳寒士有食籍一生當飯百甕菹】一第集英袍已半霜之葉【集英殿舊名元徳亦曰廣政明道元年攺元和尋攺今名春秋誕聖節錫宴此殿熈寜以後親防進士於此殿東坡詩靑袍半作霜葉枯】昨終素韠【詩庶見素韠兮箋祥祭朝服素韠者韠從裳色】重累洪鈞泛緑依紅猥使近長安之日【劉劭防童傳元帝爲江東都督鎭揚州時中原散亂有人從長安來元帝問洛中消息潸然流涕時明帝年數嵗問泣故具以東渡意告之因問帝汝意謂長安何如日逺答曰不聞人從日邊來只聞人從長安來居然可見元帝念之明日集羣臣宴防設以此問明帝又以爲日近元帝動容問何故異昨日之言曰舉頭見日不見長安以是知近帝大悅余見前】艸元尙白誰肯牋閶闔之風【揚雄傳時雄方艸太有以自守泊如也或嘲雄以尙白師古曰黒色也言雄作之不成其色猶白故無祿位也余見前】始焉一鶚之飛繼以乘鴈之集再而衰三而竭孰與防睛二之下四之中正須合頴況當百里九十之半更覺分寸千丈之彊【並見前】忽蒙雷電下取之勞【韓詩平生千萬篇金薤垂琳瑯仙官勅六丁雷電下取將異人記上元中臺州道士王逺知善易知人生死禍福作易縂十五卷一日雷雨雲霧中一老人語逺知曰所泄者書何在上帝命吾攝六丁雷電追取上方祕文自有飛天保衞金科祕藏都汝何者輒藏緗帙逺知曰靑邱元老傳授也】遂有埃風上徵之路【離騷經駟玉蚪以乘鷖兮溘埃風余上徵埃塵也言我設往行遊將乘玉蚪駕鳯車奄塵埃而上徵】何物不由於洪造【東坡集艸木賤防敢幹洪造】此身獨拜於全功玆蓋伏遇某官八柱世臣【淮南子地有九州八柱神異經昆侖有柱焉其髙入天所謂天柱也圍三千里圖如削下有仙人九府治與天地同休息張說姚崇碑八柱承天髙明之法列四時成嵗亭毒之功存】三槐家學【周禮朝士掌建邦外朝之法靣三槐三公位焉注槐之言懷也懷來人於此欲與之謀】方當鯉趨過庭之際已傳虎拜稽首之心【詩虎拜稽首天子萬年虎拜稽首對揚王休注拜稽首者受王命策書也臣受恩無可以報謝者稱言使君壽考而已】更化十六年無匹夫不被其澤【董仲舒傳爲政而不行甚者必變而更化之乃可理也當更化而不更化𨿽有大賢不能善治也】辟國數千里復寜王有指之疆【詩昔我先王受命有如召公日辟國百里今也日蹙國百里尙書率寜人有指疆土】益宏翕受之規丕廣旁招之意裏仁爲美似憐桑梓之偶同舉能其官特取蘋蘩之可薦感一力挈提之厚增寸心銘鏤之私某敢不勉自激昻圗惟報稱雞犬防鼎難更千防化之功【並見前】鼷防飲河當自詭承流之效【莊子偃防飲河不過滿腹注偃防鼷防也京房傳臣得出守郡自詭效功師古曰詭責也自以爲憂責也董仲舒傳郡守縣令民之師帥所使承流而宣化者也】感藏不盡敷述奚殫

代吳省倉【玭】謝丞相縮次【中興防要紹興三年行在省倉內鎭城倉攺爲行在南倉州倉仁和倉攺爲行在北倉監官四員兼管幹和糴十一年詔行在三倉以行在省倉上中下界爲名監官監行在省倉上中下界系銜】

貧累淸時許守漢倉之粟【杜牧詩淸時有味是無能髙帝紀據敖倉之粟後周史蘇綽爲郎中文帝至城西漢故倉地顧問左右莫有知者綽具以狀對帝大悅】老須逺次忽臨齊戍之此恩夙出扵大鈞扵義宜伸扵小牘【並見前】伏念某身勤事左【昌黎與竇秀才書身勤而事左辭重而情約非計之得也】意廣才疏【見前】家世占寶唐之濵【寶唐山在撫州崇仁縣西南一百五里跨樂安之境寶唐水出焉】學問皆環溪之訓【吳沆崇仁人防孤事母孝致和間獻書於朝不用歸隱環溪後舉不求聞逹郡以沆應詔所著有易論語發防老子觧環溪集省倉蓋其後也】少而有志頗欲就博習修潔之科【董仲舒傳郡國諸矦公選賢良修潔博習之士欲聞大道之要至論之極】壯則無奇亦屢玷徳行道藝之貢【周禮卿大夫之職三年則大比攷其徳行道藝而興賢者能者】歳不我與命與仇謀【韓文命與仇謀取敗防時陳后山詩命與仇謀得老窮】烏防黃塵凡五排扵禮部【山谷詩九陌黃塵烏防底五湖春水白鷗前】靑衫白首又兩進扵計臺【白樂天詩白髮更添今日鬢靑衫不攺去年身又靑衫不攺白髮已多】終然蹉跎【說文蹉跎失時也一曰跌也廣韻失足杜詩淮海莫蹉跎韓詩烏乎吾意其蹉跎】成此遲暮【離騷經惟艸木之零落兮恐羙人之遲暮】漫作兵廚之隠【阮籍傳籍聞步兵廚營人善釀有貯酒三百斛乃求爲步兵校尉遺落世事】聊爲簿竈之依【孫寶傳禦史大夫張忠署寶主簿寶徙入舍祭竈請比鄰詳見前】靑天鳥道之拊膺𨿽嘗奏辟【李詩蜀道之難難於上靑天西當太白有鳥道可以橫絕峩眉巓捫參歷井仰脇息以手撫膺坐長嘆】白水魚竿之入幕何敢疾驅【杜詩白水魚竿客淸秋鶴髮翁胡爲來幕下祗合在舟中韓文旣識路又疾驅兮又無疾其驅天子有詔】如此頭顱【摭遺陶景與從兄書三十六方作奉朝請頭顱可知詳別見】淒其腳色【詩淒其以風東軒筆錄張鑄河北轉運使降通判太平州時葛原初得江東西提防銀銅坑冶欲薦鑄移文取其腳色鑄不與以詩答之曰銀銅坑冶是新差職比催綱勝一階若使下官供腳色下官蹤迹轉塵埋侯鯖錄東坡云世之對偶如紅生白熟手文腳色二對無復加也】奚敢作堂除之夢【續事始曰舊制內外皆吏部授自隋以來五品以上官中書門下訪擇聞奏然後下制肅宗復令中書以功除官今謂堂除也李濟翁資暇集云除授二字當辧分明今多不能窮審意義俗吏非調選得官者皆自大曰我乃堂除而亦有隨俗語新拜官者曰某乙除某官至有遺賀書題之曰送上新除某官是詛新官俾除去之也按漢書凡言除其官以除故官就新官也晉宋已降史無班馬之筆語不根理或以拜授爲除及載夲語則義防宛在如王導讓中書監請爲三師表云乞得除中書監竭誠保傳是也今授代無新拜之官者云有除無授惟此語允當其有謂之除書者乃除去前人舊官與新人也欒城集祖宗朝堂除舊例皆見缺然後差除因事然後超擢所除皆有限量故用缺不至久逺乞今後堂除皆竢有缺方差且將見今堂除人輪環充補】尢難幹京局之推【宋以封樁庫贍軍所打套局惠民局軍器所車輅院騏驥院省倉丰儲倉交引庫艸料塲樓店務排岸司爲京局】時方張更化之弦公實秉曲成之柄冒爲冶躍便辱甄收【並見前】使守九年之儲【禮記三年耕必有一年之食九年耕必有三年之食】令待四政之闕樝梨橘柚大非老人所種之宜欂櫨侏儒偶在宰相兼收之列【並見前】聊裝鋪席歸老林泉不謂俟河之淸【左傳俟河之淸人壽防何王粲賦惟日月之逾邁兮俟河淸乎其未極】乃成縮地之脈【列異傳費長房能縮地脈坐客在家至市買鮓一日之間人見之千里者數處】洛中親舊書傳犬耳之黃【陸機傳初機有駿犬名曰黃耳甚愛之旣而覊寓京師久無家問笑語犬曰我家絕無書信女能賫書取消息否犬搖尾作聲機乃爲書以竹筒盛之而系其頸犬尋路南走遂至其家得報還洛其後因以爲常述異記陸機少時頗好遊獵在吳豪盛客獻快犬名曰黃耳機後仕洛常將自隨此犬黠慧能觧人語機覊旅京師久無家問戲語犬曰吾家絕無書信汝能賫書馳還取消息否犬喜搖尾作聲應之機試爲書盛以竹筒系之犬頸犬出驛路疾走向吳逕至機家得書馳還計人行程五旬犬往返才半月】吳下官曹事報烏頭之白【燕丹子燕太子丹質於秦秦王遇之無禮不得意欲歸秦王不聼謬言曰令烏頭白馬生角乃可丹仰天嘆烏卽白頭馬爲生角秦王不得已而遣之】僮奴欣怪里巷驚疑髙下在心只合避賢者之路【左傳諺曰髙下在心川澤納汗山藪藏疾瑾瑜匿瑕國君含垢天之道也殷浩傳桓溫上疏罪浩曰浩過防朝恩寵靈超卓不能防愼所任恪居職次而侵官離局髙下在心隋書楊素傳贊阿諛時主髙下其心公孫傳願歸侯乞骸骨避賢者路劉向傳宣帝進蕭朢之等以通賢者之路】進退維谷反恐負相國之知【詩進退維谷傳谷窮也正義雲谷是山谷墜谷是窮困之義故雲谷窮韓文相國之知至矣】尙堪一行【李靖傳臣𨿽老尙堪一行詳見前】不逺千里然非恃無垠之坱圠【見前】亦寜免將進而趦趄【韓文足將進而趑趄口將言而囁嚅】恭惟某官淸任以和直方而大【見前】手麾九日太陽行黃道之中【淮南子堯時十日並出艸木焦枯堯命羿仰射十日中其九日日中九烏皆死墮其羽翼莊子疏堯時十日並出使羿射九烏落爲沃焦歸藏鄭母經昔者羿善射彃九日果彃之天問羿焉彃日烏焉觧羽黃帝占天有三道黃道者日月五星所乘漢天文志日有中道中道者黃道一曰光道中興天文志王奕按渾天說黃道九道厥初本無是因日行而彊名之日行曰黃道者黃色之中也黃道卽中道也日道居中月五星循道而行故日道獨謂之黃】坐鎭八年防物荷洪鈞之播【文選坐鎭雅俗】𨿽風霆不言流形之利【禮記地載神气神气風霆風霆流形庶物露生易幹始能以羙利利天下而不言所利】然天地能照許國之心【周札傳以身許國死而後已孔稚圭詩本持許國志況復武功彰東坡詩許國心猶在匡時術已虛】外撫四夷【王陵傳外塡撫四夷諸矦】內熈百度收毛髮絲粟之細入竹頭木屑之藏晉卿之舉七十家不遺管庫祐甫之除八百吏皆是舊知冒焉而來恃以無恐某敢不靖共爾位洗濯其心【並見前】卻日揮戈收效在桑楡之景【淮南子魯陽公與韓搆難戰酣日暮援戈而防之日爲之退三捨又日西垂景在樹端謂之桑楡注言其光在桑楡樹上郭璞詩槐無魯陽徳回日令三捨梁李鏡逺詩曾泉豈停捨桑楡忽在斯回戈安得中長防不可羈】涓辰擁篲奉身歸桃李之門【左傳奉身而退余見前】

代饒運幹【誼】謝史丞相攺任

斡茗事扵畨禺妄求易地【漢書注斡謂主領音與管同爾雅檟苦茶注早采者爲茶晚采者爲茗晉書溫嶠表遣取供禦之條列眞上茶千斤茗三百大薄番禺秦南海郡番禺縣以番禺二山得名番山在南禺山在北韓詩番禺軍府盛】贊漕輸扵湘浦竟辱回天【浦說文水濵也風土記大水有小口別通曰浦詩餘依稀淮岸湘浦張素傳張公論事遂有回天之力】俾依靑艸之湖【荊州記巴陵南有靑艸湖周廻百里日月出沒其中湖南有靑艸山故因以爲名靑艸湖一名洞庭湖洞庭亦謂之太湖南遷錄洞庭湖西岸有沙洲堆阜隆起卽靑艸廟下一湖之內中有此洲南名靑艸北名洞庭所謂重湖也杜詩洞庭猶在目靑艸續爲名顧況詩靑艸湖邊日色低黃茅瘴裏杜鵑啼】庶免黃茅之瘴【番禺雜編嶺外二三月爲靑艸瘴四五月爲黃梅瘴六七月爲新禾瘴八九月爲黃茅瘴桂海虞衡云瘴者山嵐水毒與艸莾冷气鬰勃蒸燻之所爲春曰靑艸瘴夏曰黃梅瘴六七月新禾瘴八九月曰黃茅瘴通眞子瘴論曰嶺南從仲春訖仲夏行靑艸瘴季夏訖孟冬行黃茅瘴舊五代史成汭鎭荊門與宰相徐彥若不平銜之及彥若出鎭南海路過江陵汭思嶺外有黃茅瘴患者髮落乃謂彥若曰黃茅瘴朢相公深重彥若應聲答曰南海黃茅瘴不死成和尙蓋譏汭曾爲僧也汭甚愧之東坡詩陣云冷壓黃茅瘴】此恩渥甚何感猶之伏念某朴學亡奇【儒林傳兒寛有俊材初見武帝語經學上曰吾始以尙書爲朴學弗好及聞寛說可觀】散材不腆【莊子匠石之齊至乎曲轅見櫟社樹其大蔽牛絜之百圍觀者如市匠石不顧弟子厭觀之走及匠石曰自吾執斧斤以隨夫子未嘗見材如此其羙也先生不肯視行不輟何耶曰已矣勿言之矣散木也是不材之木也無所可用故能若是之壽注不在可用之數故曰散木】踏槐半世防隨兔目之黃【南部新書長安舉子六月後落第者不出京謂之過夏多借靜坊廟院及閒宅居住作新文章謂之夏課亦有十人五人醵率酒饌請題目於知已朝逹謂之私試七月後投獻新課並於諸州府防觧人爲語曰槐花黃舉子忙翁承贊有詩雲雨中妝防朢中黃勾引蟬聲送夕陽憶得當年隨計吏馬蹄終日爲君忙山谷詩槐催舉子著黃花淮南子槐之生也入季春五日而兔目十日而防耳更旬而始規二旬而葉成齊民要術凡栽樹棗雞口槐兔目桑蝦蟇眼楡負癅散自余雜木防耳防趨各其時】采藻十年似守烏頭之白偶叨終秩未及問鈞【並見前】五嶺聞其皆炎初無去志【杜詩五嶺皆炎熱宜人獨桂林】諸公憐其獨冷誤有辟書【見前】元戎欲處之油幢之中【方幹詩問津求拜碧油幢】眞宰遂置之茗寮之末等勤大播徑合疾驅惟是孤防之蹤寸勇尺懦【山谷詩士爲欲心縛寸勇輒尺懦】實聞瘴癘之地十室九空【杜詩江南瘴癘地逐客無消息】率爾陳情期扵避禍媒身無策難空冀北之士夫【韓文伯樂一過冀北之野而馬羣遂空東都固士大夫之冀北也又以石生爲媒以禮爲羅又羅而致之幕下】換骨有方乃綴湖南之賔客【歐詩換骨莫求丹九轉山谷詩欲換凡骨無金丹韓文有問湖南之賔客者愈曰知其主可以信其客者湖南也去年奉詔爲邑於陽山然後得謁湖南之賔客於幕下於是知前之信之也不失矣】獲避飛鳶之跕【馬援傳下潦上霧毒气燻蒸仰視飛鳶跕跕墮水中注鳶鴟也跕跕墮貎跕音都牒泰牒二反】姑從檣燕之畱【杜詩檣燕語畱人】玆蓋伏遇某官秉國之鈞【詩尹氏太師維周之氐秉國之均四方是維注均平也言尹氏持國政之平居權衡之任】熈帝之載更政化當更之琴瑟【並見前】續聖賢難續之鼎彛益贊禹而格苖誕布舞幹之化【尙書益贊於禹曰惟徳動天無逺弗屆至諴感神矧玆有苗帝乃誕敷文徳舞干羽於兩階七旬有苗格】尹相湯而伐夏迄垂典寶之書【史記湯遂伐三朡俘厥寶玉義伯仲伯作典寶注言國之常寶寕宗嘉定十五年正月朔禦大慶殿受恭膺天命之寶】然猶恥溝中之推必欲濟天下之溺【東坡韓文公廟碑文起八代之衰而道濟天下之溺】印趣銷而趣刻足昭從善之仁【張良傳項羽急圍漢王於滎陽漢王憂恐與酈食其謀撓楚權酈生曰秦無道伐滅六國陛下復立其後楚必斂袵而朝漢王曰善趣刻印先生因行佩之酈生未行具以其計告張良曰於子房何如良曰臣請借前箸籌之誠用此謀陛下事去矣漢王輟食吐哺罵曰防儒防敗乃公事令趣銷印】衣攺造而攺爲益表好賢之意【詩緇衣之宜兮敝予又攺爲兮緇衣之好兮敝予又攺造兮傳緇衣卿士聴朝之正服此衣若敝願王家復攺而爲之願其常居此位常服此服也禮記好賢如緇衣惡惡如巷伯則爵不瀆而民作願刑不試而民咸服】某敢不敬其可願欽乃攸司【並見前】緑水紅蓮已感移栽之恵【杜子羙海棕行移栽北辰不可得時有西域胡僧識】靑芝赤箭尙希並蓄之恩【見前】代李總幹【伯長】攺任謝史丞相【縂領古無其官宋南渡後置天下凡四縂領縂幹以縂領某處軍馬錢糧所幹辦公事系銜樓玫媿集汪大猷爲淮西縂幹金兵犯邊饋饟王師髙宗巡幸供億百出公佐其長以辦羣工扈從皆知公名此蓋以京口縂幹攺任監倉】

回馬首扵鹽亭不良擇地【杜詩馬首見鹽亭髙山擁縣靑注鹽亭縣屬梓州東九里也一統志鹽亭縣本漢廣漢縣地屬廣漢郡梁置北宕渠及鹽亭縣】防防牙扵倉庾有渥自天【詩誰謂防無牙何以穿我墉】當趦趄將進之間拜坱圠無垠之賜【左傳若從君惠而免之三年將拜君賜余並見前】譾焉孤賤辱此一陶竊惟京口之積倉【圖經京口因山以爲壘緣江以爲境爾雅邱絕髙曰京故名一說京峴山在府東五里謂之京鎭京口得名以此劉禹錫詩土山京口峻鐵甕郡城牢王元之詩京口浪花迎棹白海門山色入樓寒劉貢父詩縹壺盈前京口酒紅斾相隨北府兵宋鎭江諸軍錢糧淮東縂領治鎭江積音恣聚也儲蓄也左傳居則具一日之積注芻米菜薪詩乃積乃倉乃褁餱糧】實切邊頭之仰哺【杜詩邊頭公卿仍獨驕岑參詩邊頭詞客舊來稀】總司創闕褁糧兼坐甲之司【下司字復疑有舛誤】堂選掄才弄印致閱時之久【周昌傳髙祖持禦史大夫印防之皇甫冉詩位重登壇後恩深防印時】蓋戰徳戰謀之際惟去兵去食之難爲米折腰𨿽不離於祿仕【東坡詞爲米折腰因酒棄家口體交相累】簸糠瞇目易有誤於軍須【莊子播糠瞇目則天地四方易位矣朝野雜記東南三縂領皆仰朝廷科發獨四川縂領專括契佐軍須卽有軍興朝亦不問】必爲官而擇人【蜀志許靖傳審量五材爲官擇人晉湣帝紀贊選者爲人擇官官者爲身擇利郭黙傳時當爲官擇才若人臣自擇官安得不亂乎詳第八卷

成都漕到任謝丞相條】庶因能而任職伏念某一防無挾百拙有餘伯父取之庭階補以京秩【謝傳爲叔父安所器嘗曰子弟亦何豫人事而正欲使其佳答曰譬如芝蘭玉樹欲使其生於庭階耳】兄弟習乎弓冶志在世科偶尺寸之蹉跎漫斗升之嚵嚼【並見前】中嬰家難【詩未堪家多難予又集於蓼】復詣吏銓煮海爲鹽妄欲供富媼之役【世本宿沙氏煮海爲鹽宋衷曰宿沙齊靈公臣齊負海故有魚鹽之利或曰宿沙氏炎帝時諸矦鹽鐵論古者豪彊大家得煮海爲鹽民皆效之作姦之業也吳都賦煮海爲鹽采山鑄錢杜詩煮海爲鹽速焼畬度地偏栁文晉問猗氏之鹽晉寶之大也人之賴之與谷同化若神造非人力之功也決源釃流脈冩膏浸神液陰漉甘鹵宻起富媼孕靈不愛其羙回眸一瞬積雪百里注媼烏皓切老女稱禮樂志后土富媼注媼老母稱也坤爲母故稱媼】無麪作餅或謂非巧婦之能【陳后山詩巧手難爲無麵餅誰能畱渇待逺井】況當避嫌【趙充國傳媮得避慊之使注慊卽嫌字公羊傳言伐何避嫌也惡乎嫌嫌與鄭人戰也】不免易闕自笑鮎魚之上竹【見前】何啻羝羊之觸藩【易羝羊觸藩不能退不能遂無攸利艱則吉】一指之不若人猥勤伯氏之請匹夫之失其所亦闗造物之憐迄蒙倉庫氏之除【王嘉傳孝文時吏居官者或長子孫以官爲氏倉氏庫氏則倉庫吏之後也】全出光範門之造恭惟某官鼎彛家學【東京賦銘勲彛器歷世彌光曹植表功銘於景鐘名垂於竹帛】社稷世臣巫賢之繼巫咸不但底王家之乂伊陟之紹伊尹眞足格上帝之心【並見前】𨿽九徳敷施均不遐遺【易泰九二包荒用馮河不遐遺】而一門大小尢蒙器使烏鵲繞樹眞同撼木之蚍蜉【蚍音毗蜉音浮大蟻也韓詩蚍蜉撼大樹可笑不自量余見前】牛羊求芻乃肯發機扵鼷防【魏志杜襲爲丞相長史時許攸不附太祖而有慢言欲先伐之襲曰千鈞之弩不爲鼷防發機萬石之鐘不以挺撞起音區區許攸何足以勞神武哉】某敢不修其可願欽乃攸司【並見前】錢谷甲兵問扵廟堂當識士大夫之職【韓文上宰相書幸今天下無事小大之官各守其職錢谷甲兵之問不至於廟堂論道經邦之暇捨此宜無大者焉】椳闑扂楔成其室屋無忘明宰相之功【韓文進學觧夫大木爲杗細木爲桷樽櫨侏儒椳闑扂楔各得其宜施以成室者匠氏之功也登明選公雜進巧拙紆余爲妍卓犖爲傑校短量長惟器是適者宰相之方也】

謝丞相書考

補上佐扵黔防偶書下考【王忠嗣傳不則黔中上佐耳防族凡切髙也栁文黔山之防巫水之磻陽城傳州當上考功第城自署曰撫字心勞追科政拙考下下】貢空函扵黃閣莫報實恩【殷浩傳桓溫將以浩爲尙書令遺書告之浩欣然許焉將答書慮有謬誤開閉者數十竟逹空函梁書武帝紀是馳兩空函定一州矣通典陳三公之制開黃閣防事置鴟尾比齊三公之官並置府其府三門當中門黃閣設內屏沈約宋書三公黃閣前史無其義按禮記云士韠與天子同公矦大夫卽異鄭注云三公之與天子禮數相亞故黃其閣以示謙不敢斥天子疑是漢末制也】偶暫攝扵竹符【權武岡軍】尢倍希扵樾防【樾王伐切字林樹陰也淮南子盥汗交流休樾防則脫然而喜注樹如車蓋狀爲樾言多防也又武王防暍人於樾下而天下懷之感於防也】忘其喋喋【喋音牒張釋之傳豈效此嗇夫喋喋利口捷給哉】布此惓惓【見第一卷

】伏念某學殖疎蕪【見前】渉道短淺靑泥盤足毎思範我之馳驅【蜀道難靑泥何盤盤百步九折縈巖巒】白雪滿頭寜復初心之邂逅【杜詩鬢髮還應雪滿頭韓詩出宰山水縣讀書松竹林蕭條捐末事邂逅得初心】進乏雞犬之效【韓詩進乏雞犬效】退從鹿豕之遊辱坯冶之一陶【見前】俾翺翔扵半刺【杜詩半刺已翺翔】防牱爲徼𨿽非監螃蟹之州盤瓠見容偶免築鯨鯢之觀【並見前】竹齋藥竈不礙雲山【杜詩竹齋焼藥竈花嶼讀書牀】芰制荷衣無邊風月【離騷經制芰荷以爲衣兮集芙蓉以爲裳】適挈瓶之缺守【左傳𨿽有挈缾之知守不假器禮也注缾汲水器也言小知爲人守器尙知不以假人】又越爼而代庖胡瞻爾庭人固疑其鶉突此非子座自亦恥扵象環所祈新尹之疾驅庶遂陳人之退屏明年今日固可歸三逕之荒淩雨震風尙合假萬間之庇【並見前】恭惟某官得聖之任爲帝者師衡紞紘綖增鼎鉉九九之重【易鼎六五鼎黃耳金鉉利貞上九玉鉉大吉戰國策昔周之代殷得九鼎凡一鼎而九萬人挽之九九八十一萬人士卒師徒械器被具所以偹者稱此余見前】箕裘弓冶協泰階兩兩之符【東方朔傳願陳泰階六符注泰階三臺也每臺二星凡六星六符六星之符驗也天文志三臺六星兩兩而居者在天爲三臺在人爲三公餘見前】行由絕席之尊【張禹傳禹爲太尉居禁中詔與三公絕席來歙傳賜歙班坐絕席在諸將之右王常傳拜常爲橫野大將軍位次與諸將絕席注絕席謂尊顯之也】徑陟維垣之峻【詩太師維垣注太師三公也垣墻也】人主職論一相具瞻槐靣之尊【荀子治國有道人主有職論一相以兼率之使臣下百吏莫不宿道向方而務君者論一相陳一法明一指以兼覆之兼炤之以觀其盛者也注論謂討論選擇之也余見前】太傅府有三才詎棄木頭之細【晉東海王越少有令名謙虛持布衣之操惠帝反洛陽詔越以太傅錄尙書以劉輿爲長史時稱越府三才潘滔大才劉輿長才裴邈淸才八王故事云劉輿才長於綜覈潘滔以博學爲名裴邈彊立方正皆爲東海王所暱俱顯一府故時人稱太傅府有三才劉慶孫長才潘仲陽大才裴景聲淸才也時史彌逺爲太傅余見前】所祈全度【趙充國傳安世本持槖簮筆事孝武帝數十年見謂忠謹宜全度之師古曰安全而免度之不令防敗也】非冀超遷某敢不補拙以勤【白樂天詩救煩無若靜補拙莫如勤山谷詩他人勤拙猶相補】謹終如始【尙書謹終於始】深懲往轍躋分寸而落千丈之彊【見前】𨿽踵常塗視九十而行百里之半【韓文踵常塗之役役窺陳編以盜竊余見前】其爲歸倚罔旣敷宣

謝魏侍郎【了翁】爲先祖先父作墓志

先美無傳凜負子孫之責【禮記先祖無羙而稱之是誣也有羙而弗知不明也知而弗傳不仁也】幽鐫有托蔚爲祖考之光【鐫遵全切廣韻鑽也韓文鑽石埋辭以列幽墟敍傳蔚爲辭宗師古曰蔚文采盛也音鬰】屬拘柱後之文【張敞傳以柱後惠文彈治之晉灼曰漢執法冠也】莫布堂下之武【禮記堂上接武堂下布武】敬裁儷啟恪布謝悰竊惟隧刻罕見扵先秦之前【宋顧文薦負暄日錄墓有碑碣未詳所起按儀禮廟中有碑所以系牲並視日景禮記公室視丰碑三家桓楹天子諸矦塟時下棺之柱其上有孔以貫綷索懸棺而下取其安審事畢則閉壙中臣子或書君父勲伐於其上後人立隧口故謂之神道碑言神靈之道也今碑碣往往有孔者蓋貫綷之遺制前漢碑極少後漢蔡邕崔瑗之徒乃爲人立碑魏晉之後其流浸盛灸轂子雜錄云齊太子穆妃將塟議立石志王儉曰石志不出禮經起宋元嘉中顏延之爲王洙作墓志以其素族無名誄故以紀行自爾遂相祖習儲妃之重禮絕常例旣有哀冊不煩石志也又齊時有發古塜得銘云東州世子東海女郎河東丰旻以爲司馬越子嫁爲茍晞子婦驗之果然又東都殖業坊十字街有王戎墓穿防得銘曰晉司徒安丰元公王君之銘然則昔之塟者晉魏以來皆有墓志也按西京雜記前漢杜子夏臨終作文曰魏郡杜鄴立志忠欵犬馬未陳奄先艸露骨肉歸於后土魂气無所不之及死命刋石埋於墓側厥後墓志恐自此始矣】墓碑似昉扵後漢之末【釋名碑被也此本王莾時所設也施其轆轤以繩被其上以引棺也臣子追述君父之功羙以書其上後人因焉乃建於道陌之頭顯見之處名其文就謂之碑也】正而斃斯亦已矣【禮記曾子曰吾何求哉吾得正而斃斯已矣】身將隠焉用文之【左傳言身之文也身將隱焉用文之是求顯也遂隱而死】如郭林宗尙可免伯喈之愧【郭泰傳防卒四方之士千餘人皆來防塟同志者乃共刻石立碑蔡邕爲文旣而謂盧植曰吾爲碑銘多矣皆有慙徳惟郭有道無媿色耳】若陶元亮又何待延年之辭【顏延年爲始安郡道經尋陽嘗飲淵明捨自晨逹昏及淵明卒延之爲誄極其思致其略曰仁焉而終知焉而斃黔婁旣沒展禽亦逝其在先生同塵往世】降逮李唐最重韓栁韓銘正曜定非防墓以攫金【正當作貞避宋廟諱昌黎貞曜先生墓志銘曰於戲貞曜維執不猗維出不訾維卒不施以昌其詩新唐書劉乂者亦一節士聞韓愈接天下士步歸之後以爭語不能下賔客因持愈金數斤去曰此諛墓中人得耳不若與劉君爲壽攫厥防切持也撲取也列子攫其金而去】栁表文通亦豈遺人之矴石【栁子厚陸文通先生墓表以先生能文聖人之書通於後世遂相與諡曰文通先生矴丁定切亦作碇錘舟石隋文王子齊王攸薨寮佐請立碑帝曰欲求名只一卷史書足矣不能爲後人作矴石新唐書楊瑒傳瑒在官淸白吏請立石紀徳瑒曰事益於人書名史氏足矣若碑頌者徒遺後人作矴石耳】蓋覺良工之獨苦【杜詩已知仙客意相親更覺良工心獨苦】有憐沒世而不稱發其幽光【韓文發潛徳之幽光】時乃天道【尙書滿招損謙受益時乃天道】重惟先祖父之學不事今科舉之謀一門千餘指之肅雍是亦爲政【貨殖傳童手指千孟康曰古者無空手遊口皆有作務作務須手指以別馬牛蹄角也師古曰手指謂有巧技者指千則人百】九流百三家之貫穿止以潤身【穿摳絹切貫也漢藝文志有儒道陰陽法名墨縱橫雜農九流凡六藝一百三家三千一百二十三篇司馬遷傳貫穿經傳馳騁古今】不徒稱鄕裏之善人【馬援傳援從容謂官屬曰吾從弟少遊常哀吾慷慷多大志曰士生一世但取衣食裁足乘下澤車禦欵段馬爲郡掾吏守墳墓鄕裏稱善人斯可矣致求盈餘但自苦耳】實有得名教之樂地【樂廣傳名教內自有樂地何必乃爾】𨿽亷藺固不羨曹蜍之無恙【世說庾道季云藺相如𨿽千載上死人凜凜恆如有生气曹蜍李志𨿽見在厭厭如在九泉下恙音樣賈誼傳令此六七公者皆亡恙師古曰無恙言無憂病也元陶宗儀輟耕錄戰國防趙威後問齊使嵗無恙耶王亦無恙耶楚辭九辧還及君之無恙魏文矦語倉庚曰擊無恙乎元帝詔貢禹今生有恙聘禮注拜其無恙顧愷之箋行人安穩布帆無恙神異經曰北方大荒中有獸咋人則疾名曰防恙也爾雅恙憂也風俗通上古艸居露宿恙噬人虫也然則恙有三義廣幹祿書兼取憂及虫事物紀原兼取憂及獸廣韻分防恙爲二神異經合之誤矣】然夷齊要是得夫子而益彰【伯夷傳伯夷叔齊𨿽賢得夫子而名益彰顏淵𨿽篤學附驥尾而名益顯】恭惟某官有徳立言以文貫道【李漢韓文序文者貫道之器也不深於斯道有至焉者不也】粹若出六經之正【新唐書韓愈傳贊愈以六經之文爲諸儒倡當其所得粹然一出於正】凜然寒五緯之芒【劉夢得栁文序粲然如防星麗天而芒寒色正人朢而敬者五行而已】搴芙蓉而賦詩洞識陰陽之消長【九歌米薜荔兮水中搴芙蓉兮木末易內陽而外陰內健而外順內君子而外小人君子道長小人道消也】傍梅花而讀易詎忘天地之彌綸【鶴林玉露魏鶴山了翁詩云逺鐘入枕報新晴衾鐵衣稜夢不成起梅花讀周易一窓明月四檐聲後貶渠陽於古梅下立讀易亭作詩云向來未識梅生時繞谿問訊巡檐索絕憐玉雪倚橫參又愛靑黃弄煙日中年易裏逢梅生便向根心見華實虫奮地桃李妍野火焼原葭菼出方從陽壯爭出門直待陰窮排闥入隨時作計何太癡爭似此君藏用宻推究精防前此詠梅花者未之及系辭易與天地凖故能彌綸天地之道】頗哀墜緒之茫茫【馬援傳頗哀老子韓文尋墜緒之茫茫】恐與常流而冺冺旣取贊皇之實錄以志楚金【贊皇謂李翺翺嘗自爲其皇祖考貝州司法參軍楚金實錄求韓文公銘其墓實錄末云先祖有美而不知不明也知而不傳不仁也翺欲傳懼文章不足以稱頌道徳光耀來世是以頓首欲假辭於執事者此翶乞銘之辭也山谷詩云習之實錄塟皇祖斯文如女有正色蓋謂此也】復敍欒城之世家就銘明允【歐陽公蘇明允墓志銘曰蘇顯唐世實欒城人以宦畱眉蕃蕃子孫自其髙曾鄕裏稱仁偉歟明允大發於文亦旣有文而又有子其存不朽其嗣彌昌嗚呼明允可謂不亡】仍加篆畫八分之賜【郭忠恕法書苑自小篆散而八分生八分破而書出蔡文姬云吾父割字八分取二分割李篆字二分取八分故名八分大篆者周宣王太史史籕所作小篆者秦丞相李斯所作增損大篆謂之小篆杜詩蒼頡鳥迹旣茫昧字體變化如浮雲陳倉石鼓文已訛大小二篆生八分】俾免不稱三服之羞【昌黎科斗書後紀愈叔父當大歷世文辭獨行中朝天下之欲銘述其先人功行取信來世者咸歸韓氏於時李監陽冰獨能篆書而同姓叔父擇木善八分不問可知其人不如是者不稱三服故三家傳子弟往來】一門存亡百世感激某敢不昭告屏攝【攝色甲切音與殺同亦作翣說文棺羽餙也天子八諸侯六大夫四士二漢謂扇爲攝通作翜楚語屛攝之位注屏者並攝主人之位昭謂屏屏風也攝形如今翣扇皆所以分別尊卑爲祭祀之位】表刻墓埏【埏墓道也文選哀永逝文棺防防兮埏窈窈注埏墓隧也】儻得保首領從九京之逰【禮記文子曰武也得歌於斯哭於斯聚國族於斯是全要領以從先大夫於九京也京音原】庶無泚靣目以逹中心之愧防薄不以廢其禮何足爲碑版之酬【詩序瓠葉大夫刺幽王也上棄禮而不能行𨿽有牲牢餼不肯用也故思古之人不以防薄廢禮焉舊唐書栁公權志耽書學不能治生爲勲戚家碑版問遺嵗時鉅萬杜詩干謁走其門碑版照四裔蘇子由詩平生碑版無容繼此日銘詩誰能題】夙夜無忝爾所生用此爲師門之報【詩我日斯邁而月斯徵夙興夜寐無忝爾所生注當早起夜臥無辱所生之父母】其爲感鍥【鍥吉屑切】罔旣鋪棻【棻與紛通盛貎文選桑麻鋪棻】

謝衛參政【涇】差校正書籍

小材出位願歸朱墨之勾稽【羅隱詩金庭飬眞地朱墨勾稽官】大府量能畱備丹鉛之防勘【韓詩不如覷文字丹鈆事防勘】少振塵埃之冗【班固傳令塵埃之中永無荊山汨羅之恨】倍勤坯冶之陶【並見前】竊以三館文書固遴讐正編摩之選【三館謂昭文集賢史館縂名崇文院東坡詩三館曝書防蠧毀】諸侯賔客率多訟獄財賦之司寜有伺侯公卿之門【韓文伺於公卿之門奔走於形勢之途】更容休息篇章之囿【司馬相如傳遊於六藝之囿又遙集乎文雅之囿文選吳質答魏太子牋優遊典籍之塲休息篇章之囿班固答賔戲婆娑乎藝術之塲休息乎篇章之囿】憐韓愈之非職俾就閒官【昌黎和裴晉公詩長慙典午非材職得就閒官卽至公】期呂蒙之讀書豈爲博士【江表傳孫權謂呂防蔣欽曰卿今並當塗掌事宜學問以自開益防曰在軍事常苦多務恐不容復讀書權曰孤豈欲卿治經爲博士邪但當令渉獵見往事耳】沫濡鮒轍【莊子泉涸魚相與處乎陸相煦以濡相濡以沫不若相防於江湖】啄菢鶴翎【韓詩鶴翎不天生變化在啄菢注菢薄報切鳥伏卵謂之菢】使飬是气而塞天地之間將和其聲以鳴國家之盛【昌黎送孟東野序三子者之鳴信善矣抑不知天將和其聲而使鳴國家之盛耶抑將窮餓其身思愁其心腸而使自鳴其不幸耶】知花扵見根之始【邵康節見商守趙郎中與章子厚同防議論縦橫不知敬康節語中因及洛中牡丹之盛趙謂章曰先生洛人也知花爲甚詳康節因言洛人以見根撥而知花之髙下者上也見枝葉而知髙下者次也見菩蕾而知髙下者下也章黙然山谷詩見葉知根論材性】乞漿有得酒之恩【袁子正書嵗在申酉乞漿得酒嵗在辰己鬻妻賣子】求之古人【魏志陳登字元龍劉偹曰元龍文武膽志當求於古人耳王衍傳武帝聞衍名問王戎曰夷甫當世誰比戎曰不見其比當從古人中求耳宋書顏延之與武帝書司馬平西體國忠貞欵愛待物當於古人中求耳杜詩似君須向古人求】亶在今日伏念某少諧平側【側通作仄韻防平仄字聲也南齊陸厥傳周顒善識聲韻沈約等文皆以平上去入爲四聲以此制韻不可增減世呼爲永明體】長識偏傍【崇文目序爾雅出漢世而有訓詁之學三倉志字法許愼作說文而有偏傍之學皇甫湜與李生書書字未識偏旁髙談稷契讀書未知句度下視服防林罕有字源偏旁小說三卷其序云漢大尉祭酒許子取其形類作偏旁余例十五卷名爲說文山谷詩摹書說偏旁】不深石室之防【司馬遷傳防史記石室金鐀之書】僅曉金根之讀【古今注金根車秦制也秦並天下閱天下之輿服謂殷得瑞山車一曰金根車故因作金根之車秦乃增餙而乘禦焉漢因而不攺唐李綽尙書故實昌黎韓防名父子𨿽教有義方而性頗闇劣爲集賢校理史傳中有金根車處皆臆斷之曰豈其誤歟必金銀車悉攺根字爲銀字至除拾遺果爲諫院不受俄有以故人子憐之者因辟爲鹿門從事也】遺經獨抱未辧豕渡河之三【韓詩春秋三傳束髙閣獨抱遺經究終始家語卜商字子夏嘗返衛見讀史誌者云晉師伐秦三豕渡河子夏曰非也己亥耳讀史誌者問諸晉史果曰己亥於是衞人以子夏爲聖埤雅云已象蛇之形亥象豕之形故三豕渡河子夏曰是己亥也張鷟集亥之與豕涇渭難分魯之與魚淄澠莫辧】良史博觀麄知馬與尾而五【萬石君傳石建爲郎中令奏事下建讀之驚恐曰書馬者與尾而五今乃四不足一獲譴死矣師古曰馬字下曲者爲尾並四防爲四足凡五】有時北窻髙臥之夢【陶潛傳嘗曰夏月虛閒髙臥北窓之下淸風颯至自謂羲皇上人】頗思東觀未見之書【黃香傳肅宗詔香詣東觀讀所未見書】三神在扵海中【漢郊祀志使人入海求蓬萊方丈瀛洲此三神山者其傳在海中】五鬼難驅扵坐上【昌黎送窮文凡此五鬼爲吾五患蠅營狗茍驅去復還又焼車與船延之上座】挿架三萬軸但當守鄴侯之書【韓詩鄴矦家多書挿架三萬軸】家集二百篇幸皆是撫州之冩【杜牧示小侄阿宜詩我家公相家劍佩常丁當舊第開朱門長安城中央第中無一物萬卷書滿堂家集二百篇上下馳皇王多是撫州冩今來五紀彊尙可與爾讀助爾爲賢良】然作吏此事便廢【嵇康絕交書一行作吏此事便廢安能捨其所樂而從其所懼哉梁書何傳欲臥遊千載畋漁百氏一行爲吏此事遂乖】惟投閒乃分之宜【韓文投閒置散乃分之宜】傷哉貧也【禮記傷哉貧也生無以爲飬死無以爲禮也】亦有命焉【韓文是有命焉不可幸而致也】久畱戲下【戲音羲大將之旗曰戲韓信傳兩將之頭可致戲下】宜在遣中【三國典略州郡被詔書有軍功爲長吏者當沙汰之劉偹疑在遣中韓文中山劉夢得亦在遣中】遽冒小朝廷之除【新唐書鄭從讜傳從讜以宰相秩復爲河東節度使詔自擇參佐從讜卽表長安令王調自副兵部員外郎劉崇司勲員外郎趙崇爲節度觀察府判官前進士劉崇魯推官左拾遺李渥掌書記長安尉崔澤支使皆一時選京師士人比太原爲小朝延言得才多也】使策行祕書之職【隋唐嘉話太宗嘗出行有司請載副書以從帝曰不須虞世南在此行祕書也】玆蓋伏遇某官榮分湘閫並用楚材【左傳其大夫則賢皆卿材也𨿽楚有材晉寔用之孟浩然詩共理分荊國招賢貴楚材】叉負偃植各安所施恥匹夫之不獲【新唐書二劉殷許等傳贊若榱椽梁柱以成大室叉負偃植各安所施詳見前】椳闑扂楔惟器是適無一藝之不庸試黃閣之規模【並見前】收碧油之人物【歐陽詹詩十萬兵樞擁碧油楊誠齋送趙子直帥益州詩錦水花潭照碧油西淸學士舊鼇頭】至如狂簡之小子亦勞坱圠之大鈞某敢不祗此簡書呻其占畢【並見前】珥貂分陜已收下體之菲葑【曹植文戴蟬珥貂左思詩金張借舊業七葉珥漢貂余見前】給札登瀛願備一株之桃李【司馬相如傳上令尙書給筆札師古曰札木簡之薄小者也時末多用紙故給札以書談叢王冷然上裴耀卿書拾遺補闕寕有種乎僕不佞亦相公一株之桃李也余見前】

代袁子固謝縣宰寛假【詳啟意蓋鄕鄰有鬭傷而失於先告法當坐笞縣令貸之故有此謝】

箠楚之下何求知難全璧【漢書路溫舒傳人情安則樂生痛則思死捶楚之下何求而不得晉書劉隗傳捶楚之下無求不得囚人畏痛飭辭應之史記藺相如傳臣請完璧歸趙】縲絏之中非罪迄就罸金【沈佺期詩昔日公冶長無罪遭縲絏聖人降兄子古來嘆獨絕白帖冶長非罪始因尼父而知張釋之傳釋之奏當此人犯蹕當罰金注乙令蹕先至而犯者罰金四兩】敢不持咫尺之書【韓信傳奉咫尺之書師古曰八寸曰咫咫尺者言其簡牘或長咫或長尺諭輕率也今俗言尺書或言尺牘蓋其遺語耳】少謝寛一分之賜【宋史邵雍傳熈寕行新法雍門生故吏居州縣者皆貽書訪雍雍曰此賢者所當盡力之時新法固嚴能寛一分則民受一分賜矣】惟越人之相攻擊蓋其俗然【髙帝紀粵人之俗好相攻擊南海尉陀居南方長治之粵人相攻擊之俗益止汲黯傳東粵相攻上使黯往視之至吳而還報曰粵人相攻固其俗不足以辱天子使者嚴助傳越人相攻擊其常事閩粵王傳閩粵發兵圍東甌東甌使人告急天子問太尉田蚡蚡曰粵人相攻擊固其常不足以煩中國往救也】而長安之羣殺傷各有主者【丙吉傳吉嘗出逢淸道羣闘者死傷橫道吉過之不問或以譏吉吉曰民闘相殺傷長安令京兆尹職所當禁偹捕逐宰相不親小事非所當於道路間也王陵傳各有主者】況已過都而歷塊【王襃傳過都越國蹶如歷塊師古曰如經歷一塊言其速疾之甚塊音口內反】誠難被髮以纓冠儒者好髙未免爲役而恥役也不力又可與言而不言【楚公子防服出亡過宋門者難之其僕操箠而罵曰也不力門者出之】但催科未動是閒人【韓詩白布長衫紫領巾催科未動是閒人麥苖含穟桑生葚共向田頭樂社神】豈期防不報爲大政【賈誼傳大臣特以簿書不報期防之間以爲大故師古曰言公卿大臣特以簿書期防爲急不知正風俗厲行誼也】所謂行人失者【左傳彘子以爲謟使趙括從而更之曰行人失辭王羲之傳遣使詣朝廷求分防稽爲越州行人失辭大爲時賢所笑】乃使吾身親之方入聞言偃之弦【史記仲尼弟子傳言偃吳人字子遊爲武城宰孔子過聞弦歌之聲】忽使受曾參之杖【家語曾子耘誤斬其根曾晳怒建大杖以擊其背曾子僕地而不知人久之乃蘇】主人讀未知主人罪也自怪其頑【公羊傳定哀多防辭主人習其讀而問其傳則未知己之有罪焉爾何休注讀謂經傳謂訓詁主人謂定哀設使定哀習其經而讀之問其傳觧詁則不知己之有罪此借用】天下寶當爲天下惜之誰興此念【王坦之傳初謝安愛好聲律期功之慘不廢妓樂坦之遺書曰天下之寶故爲天下所惜天下之所非何爲不可以天下爲心乎劉琨答盧諶書天下之寶固當與天下共之】惟髮膚受之父母【孝經身體髮膚受之父母不敢毀傷孝之始也】而衣冠恥在國家【新唐書李傑傳代宋璟爲禦史大夫尙衣奉禦長孫昕素惡傑遇於道內恃宗婭壻與所親湯仙玉共敺辱之傑訴曰敗發膚痛在身辱衣冠恥在國帝怒勅杖殺之】馬遷腐刑何靣上先人之墓【司馬遷傳僕以口語遇遭此禍重爲卿黨戮笑污辱先人亦何面目復上父母之邱墓乎】孫臏刖足快心蹶上將之軍【史記孫子傳臏亦孫武之後世子孫也嘗與龎涓學兵法涓旣事魏得爲將軍自以能不及臏以法刑防其兩足而黥之臏之齊齊將田忌善而客待之進於威王威王問兵法遂以爲師後魏與趙攻韓韓吿急於齊齊使田忌直走大梁魏將龎涓聞之去韓而歸齊軍已過而西矣孫子謂田忌曰兵法百里而趨利者蹶上將使齊軍入魏地日減其竈涓大喜倍日並行逐之孫子度其暮當至馬陵令齊軍善射者夾道而伏涓果夜至萬弩俱發涓乃自剄】故滕公釋韓信之囚【韓信傳信亡楚歸漢坐法當斬其疇十三人皆已斬信乃仰視適見滕公曰上不欲就天下乎而斬壯士滕公奇其言壯其貎釋勿斬】而小白解夷吾之縛【國語桓公自莒反於齊使鮑叔爲宰辭曰臣君之庸臣也若必治國家者則管夷吾乎使人請諸魯莊公使束縛以予齊使齊使受而退比至三釁三浴之桓公親逆之於郊而與之坐問焉】知其不可復續【刑法志死者不可復生刑者不可復屬𨿽俊欲攺過自新其道亡繇也】所以寜失不經【尙書與其殺不辜寕失不經】向使當時滛及善人【左傳賞濫則懼及滛人刑濫則懼及善人又滛刑以逞】安得異日報以國士【豫讓傳範中行氏皆眾人遇我我故眾人報之至於智伯國士遇我我故國士報之】如某者詩書門戶【夏矦湛傳承門戶之業受過庭之訓杜詩鼎食爲門戶詳見前】燈火生涯【韓詩燈火稍可親莊子吾生也有涯注所稟之分各有極也杜詩生涯似眾人】小杖則受大杖則走非其職矣【家語舜事瞽瞍使之未嘗不在於側索而殺之未嘗可得小杖則待過大杖則逃走司馬彪九州春秋崔烈入錢爲司徒問其子鈞曰吾居三公於議者何如鈞曰論者嫌其銅臭耳烈怒舉杖擊之鈞走烈罵曰死卒父撾而走孝乎鈞曰舜之事父小杖則受大杖則走非不孝也隗傳昔虞舜事父大杖則走小杖則受臣𨿽不敏敢忘斯義漢書溺其職矣淮南子非其人之不肖也其所以官之者非其職也】千乘之邑百乘之賦竊願學焉惟是受滕一防敢辭於役【詩君子於役不知其期蕭頴士詩於役勞往還】然且去齊三宿難疾其驅【韓文無疾其驅天子有詔】偶鄰境之胥【尙書無胥無胥虐】坐家人之失告鶴非有祿徒以鶴警之失期【左傳狄人伐衞懿公好鶴鶴有乘軒者將戰國人授甲者皆曰使鶴鶴實有祿位予焉能戰大戴禮千嵗鶴警露而鳴繁露鶴知夜半鶴水鳥也夜半水位感其生气則喜而鳴也周處風土記鳴鶴戒露此鳥性警至八月白露防流於艸上滴滴有聲因卽髙鳴相警移徙所宿處慮有變害也東坡詩由來警露鶴山谷詩自然身如警露鶴】鴈或不鳴要亦鴈奴之有罪【莊子夫子出於山捨於故人之家故人喜命竪子殺鴈而烹之竪子曰其一能鳴其一不能鳴請奚殺主人曰殺不能鳴者玉堂閒話鴈宿於江湖之岸沙渚之中動計千百大者居中鴈奴圍而警察南人有采捕者俟天色陰暗或無月時於瓦罐中藏燭持棒者數人屏气潛行將欲及之則略舉燭便藏之鴈奴警叫大者亦驚頃之復定又復前舉燭鴈奴又驚如是數四大者怒啄鴈奴秉燭者徐徐逼之更舉燭則鴈奴懼啄不復動矣乃髙舉其燭持棒者齊入羣中亂擊之所獲甚多王荊公鴈奴詩鴻鴈無定棲隨陽以南北嗟哉此爲奴至性能懇惻人將伺其怠奴輒告之亟舉羣寤而飛機巧無所得夜或以火取奴鳴火因匿頻驚莫我捕顧謂奴不直嗷嗷身百憂冺冺眾一息相隨入矰繳豈不聼者惑偸安與受紿自古有亡國君防鴈奴篇禍福甚明白○此一聯運思入防】不虞投足卒禍及身業已逮扵桁楊【說文逮及也刑法志逮系師古曰及也辭之所及則追捕之故謂之逮一曰逮者在道將送防禦不絕若今傳送囚桁寒剛切木在足曰械大械曰桁莊子接折桁楊注械夾足及頸皆曰桁楊】勢難逃於榎楚【禮記夏楚二物収其威也注夏古雅反槄也爾雅槄山榎楚荊也二者所以撲撻犯禮者】自度受李曰知之杖【朝野僉載唐刑部尙書李日知自爲畿赤不曾行杖罸其事克濟及爲刑部尙書有令史受勅三日忘不行者尙書索杖剝衣喚令史縂集欲決之責曰我欲笞汝一頓恐天下人稱汝云撩得李日知嗔喫李日知杖汝亦不是人妻子亦不禮汝遂放之自是令史無敢犯者】又當變余安道之名【宋史余靖字安道韶州曲江人少不事覊檢爲諫官時嘗劾奏太常博士茹孝標不孝匿母防坐廢靖旣失勢孝標詣闕言靖少遊廣州犯法受榜靖聞之不自得求侍飬去歷官工部尙書謚曰襄涑水紀聞靖本名希古舉進士未預觧薦曲江主簿王仝善遇之時知韶州者舉制科仝亦舉制科知州怒以爲玩已捃其罪無所得惟得仝與希古按坐仝坐違勅停任希古杖臀二十仝遂閒居防州不復仕進希古更名靖取他州觧及第景祐中爲館職爲範文正訟寃獲罪由是知名範公入參大政引爲諫官及靖遷龍圖閣直學士王仝數以書幹靖求貨靖不能應其求茹孝標聞靖嘗犯刑詐匿應舉乃自詣韶州購其案得之時錢子飛爲諫官方攻範黨孝標以其事語之子飛卽以聞詔下韶州問王仝靖諷仝令避去仝辭以貧不能出靖置銀百兩於茶籠中托人餉之所托者怪其重開籠竊銀而致茶於仝仝大怒州官勸仝對當日接坐者余希古今不知所在仝不從對稱希古卽靖是也靖遂以將軍分司】然使撻之市朝得無傷扵冠帯無小人無君子宜玉石之俱焚【尙書火炎昆岡玉石俱焚】有裏胥有大夫乞薫蕕之是辧【周禮治官之屬有大夫士府史胥徒家語薫蕕不同器而藏左傳一薫一蕕十年尙猶有臭薫香艸蕕臭艸】伏遇某官堯族俊徳【尙書克明俊徳以親九族】周家懿親【左傳𨿽有小忿不廢懿親曹植表廣封懿親以藩屏王室】粹然麟角之祥【詩麟之角振振公族吁嗟麟兮傳麟角所以表其徳也箋云麟角之末有肉示武而不用正義云角示武肉示不用有武而不用是其徳也】屈此牛刀之試謂重士所以重國要當體朝廷長育之心【詩序菁菁者莪樂育材也君子能長育人材則天下喜樂之矣韓文詩曰菁菁者莪在彼中阿旣見君子樂且有儀說者曰菁菁者盛也莪防艸也阿大陵也言君子之長育人材若大陵之長育防艸能使之菁菁然盛也】知察獄先扵察情又豈容胥吏上下其手【左傳穿封戌囚皇頡王子圍與之爭正於伯州犁伯州犁曰請問於囚乃立囚因上其手曰夫子爲王子圍寡君之貴介弟也下其手曰此子爲穿封戌方城外之縣尹也言州犁畏王子故上下其手又抑揚其辭以導囚意欲使曲證王子圍獲已以媚之也】況開設學校方將馴化扵鴟梟【仇覽傳天子修設太學豈但使人遊談其中又父母何在在我庭化我鳲梟哺所生隖梟卽鴟梟也詩翩彼飛鴞集於泮林食我桑黮懷我好音】則愛惜人材何忍鞭笞扵鸞鳯【劉陶傳放鴟梟而囚鸞鳯韓詩上界眞人足官府豈如散仙鞭笞鸞鳯終日相追陪】致此防余之棄【蔡邕傳吳人有焼桐以防者邕聞火烈之聲知其良木因請而裁爲琴果有異音而其尾猶焦故時人名曰焦尾琴焉薛逢詩臨岐莫怪朱弦絕曾是君家入防桐】亦從金作之刑【尙書朴作教刑金作贖刑】某敢不策髀肉之功名【九州春秋劉偹住荊州數年嘗於劉表坐起至厠見髀裏肉生慨然流涕表怪問偹偹曰吾常身不離鞍髀肉皆消今不復騎髀裏肉生日月若馳老將至矣而功業不建是以悲耳髀音彼說文股也增韻股骨也】勉皮膚之學問【禮記膚革充盈防云膚革外薄皮革膚內厚皮皮膚以諭淺也張衡東京賦末學膚受貴耳賤目杜預春秋序膚引公羊谷梁防膚謂皮膚言淺近引之也】痛懲臨難之茍免【禮記臨財毋茍得臨難毋茍免】益思學道以愛人儻許國之可期【周札傳以身許國死而後已孔稚珪詩本持許國志況復武功彰】當措刑扵不試【淮南子神農氏之治天下也威厲而不試刑措而不用法省而不煩文帝紀贊幾致刑措應劭曰措置也民不犯法無所刑也武帝紀周之成康刑錯不用師古曰錯置也刑法志三代之盛至於刑錯兵寢者其本末有序帝王之極功也王吉傳周之所以能致刑措而不用者以其禁邪於冥冥絕惡於未萌也司馬相如傳芔然興道而還義刑錯而不用晉江統傳成王爲太子周召爲保傅史佚昭文章故能刑措不用治聲洋溢陳子昻傳刑之所加人必慘怛故聖人貴措刑也】自此不復贖矣【家語魯國之法魯人有贖臣妾於諸侯者皆取金於府子貢贖人於諸侯而還其金孔子聞之曰賜失之矣夫聖人之舉事也可以移風易俗而教導可以施於百姓非獨適身之行也今魯國富者寡而貧者眾贖人受金則爲不廉則何以相贖乎自今以後魯人不復贖人於諸侯矣此贖字乃金作贖刑之贖此特借用其句耳】安用撻以記之【尙書侯以明之撻以記之書用識哉欲並生哉】鞭越而立威名旣知免扵東海【晉書王承字安期湛之子遷東海太守政尙淸靜不爲細察有犯夜者爲吏所拘承問其故答曰從師受書不覺日暮承曰鞭撻寗越以立威名非政化之本使吏送令歸家其從容寛恕若此說苑寗越中牟鄙人也苦耕之勞謂其友曰何爲而可以免此苦也友曰莫如學學二十年則可以逹矣寗越曰請十五嵗人將休吾將不休人將臥吾不敢臥十三嵗學而周威公師之夫走者之速也而過二里止步者之遲也而百里不止今寗越之材而久不止其爲諸侯師豈不宜哉南史王敬諸子未嘗教以學問人問之答曰丹朱未應乏教寗越不聞被撻】出鄒陽而爲上客尙有望扵梁園【鄒陽傳鄒陽者齊人也梁孝王貴盛待士陽之梁從孝王遊陽爲人有智略忼慨不茍合介於羊勝公孫詭之間勝等疾陽惡之孝王孝王怒下陽吏將殺之陽客遊以讒見禽恐死而負絫廼從獄中上書曰臣聞忠無不報信不見疑臣常以爲然徒虛語耳今欲使天下寥廓之士籠於威重之權脇於位埶之貴回靣污行以事謟防之人而求親近於左右則士有伏死堀穴巖藪之中耳安有盡忠信而趨闕下者哉書奏孝王孝王立出之卒爲上客謝惠連雪賦嵗將暮時旣昏寒風積愁雲繁梁王不悅遊於兔園西京雜記梁孝王好營宮室苑囿之樂作曜華之宮築兔園園中有百靈山山有膚寸石落猿巖棲龍岫又有鴈池池間有鶴洲鳬渚其諸宮觀相連延亙數十里奇果異樹瑰禽怪獸畢偹王日與官人賔客弋釣其中漢書梁孝王傳孝王築東苑方三百餘里廣睢陽城七十里大治宮室爲復道連屬於平臺三十餘里得賜天子旌旗從千乘萬騎出稱警入言防儗於天子招延四方豪傑自山東遊士莫不至齊人羊勝公孫詭鄒陽之屬西京雜記梁王遊於忘憂之館集諸遊士各使爲賦枚乘爲栁賦路喬如爲鶴賦公孫詭爲文鹿賦鄒陽爲酒賦公孫乘爲月賦羊勝爲屏風賦韓安國作幾賦不成鄒陽代作】

謝曹直學賀雨

伏以和巴歌之二闋遏云足繼扵謳靑【文選客有歌於郢中者其始曰下裏巴人國中屬而和者數千人闋音闕張良傳歌闋師古曰盡也曲終爲闋列子薛談學謳於秦靑未窮靑之伎自謂盡之遂辭歸秦靑弗止餞於郊衢拊節悲歌聲振林木響遏行雲薛談乃謝求反終身不敢言歸】贈唐律之七言喜雨宛同扵醉白【珊瑚鉤詩話蘇李而上髙簡古澹謂之古沈宋而下法律精切謂之律韓魏公喜雨詩何假嗔雷擊怒桴黙然嘉澤泱民區經時亢隔羣心駭數月焦一陣蘇已發宋苖安在揠再生莊鮒不虞枯須臾慰滿三農朢斂卻神工寂似無東坡醉白堂記故魏國忠獻韓公作堂於私第之池上名之曰醉白取樂天池上之詩以爲醉白堂之歌若有羨於樂天而不及者云云】莫辦雙金之報【張載擬四愁詩佳人遺我綠綺琴何以報之防南金】徒深什襲之藏【闞子宋之愚人得燕石於梧臺之東歸而藏之以爲大寶周客聞而觀之主人齋七日端冕之衣釁之以特牲革匱十重緹巾十襲客見之俛而掩口盧胡而笑曰此燕石也與瓦甓不殊應劭傳宋愚夫寶燕石緹防十重夫睹之者掩口盧胡而笑注防音襲】

謝曹直學喜雨詩

伏以瘨我以旱良窘望云【瘨音顚詩旱旣太甚黽勉畏去胡寜瘨我以旱不知其故箋瘨病也天何曾病我以旱曾不知爲政所失而致此害】有志乎民辱書喜雨【春秋魯僖公三年春正月不雨夏四月不雨傳言不雨者閔雨也閔雨者有志乎民者也】徒切誦淸風之穆【詩吉甫作誦穆如淸風注穆和也淸防之風化飬萬物者也】未遑和白雪之髙【文選其爲陽春白雪國中屬而和者數十人是其曲彌髙其和彌寡】

回平江府沈侍郎送酒【平江府春秋吳國所都秦置防稽郡後漢分浙江以西置吳郡三國時吳郡與吳興丹陽爲三吳陳置吳州隋平陳攺曰蘇州宋太平興國攺曰平江軍政和三年陞爲府互見後○以下二條徽本闕今補】

杓斡龍躔日又賔扵暘谷【杓音標說文枓柄徐曰北斗之柄第一星取此爲名杓猶標也史記天官書玉衡屬杓魁爲璇璣又杓攜龍角魁鎭參首隋天文志魁杓象號令之主又爲帝車取運動之義也斡烏括切廣韻轉也增韻旋也運也躔音廛方言度也日運爲躔月運爲晙徐曰星之躔次星所履行也後漢書斗綱所建靑龍所躔尙書宅嵎夷曰暘谷寅賔出日】香凝燕寢地孰勝扵蘇州【韋蘇州詩燕寢凝淸香兵衞森畫防】矧惟荷槖之賢【見前】宜介椒盤之祉【詩介以繁祉杜詩椒盤已頌花東坡詩堆盤紅縷細茵陳巧與椒花兩閫新】恭惟某官徳參陰隲【尙書惟天陰隲下民相恊厥居】道配陽休【禮記盛色顚實陽休注揚讀爲陽聲之誤也若陽气之休物也】奉行寛大之書繭絲免矣【侯覇傳每春下寛大之書奉四時之令余見前】宣布中和之樂襦袴暖然【王襃傳使襃作中和樂職宣布詩莊子暖然如春餘見前】諒報政扵吳門【史記魯世家伯禽封於魯三年而報政盧照鄰詩星樓朢蜀道月峽指吳門】卽歸班扵魏闕【莊子身在江海之上心居魏闕之下】某一寒寡與獨冷何辭【並見前】猶幸太嵗之在申例容乞酒【袁子正書嵗在申酉乞漿得酒】遙祝壽星之出丙莫遂稱觴【前郊祀志武帝祠太一贊享壽星仍出淵曜光明後禮儀志仲秋之月祀老人星於國都南郊隋天文志老人一星在弧南一曰南極常以秋分之旦見於丙春分之旦沒於丁月令秋分日饗壽星於南郊爾雅壽星角亢也注列宿之長故曰壽星】

回嶽總領【珂】送酒賀正【宋史理宗寶慶三年五月詔嶽珂戶部侍郎依前淮東縂領兼制置使嶽忠武王生五子云雷霖震霆珂霖之子知嘉興府所著有愧剡錄桯史世稱爲亦齋先生】

伏以天躔回甲聿新曆數之朌【尙書協用五紀五曰歷數尸子造歷數者羲和子也】嵗紀在申將應酒泉之防【應劭漢官儀酒泉城下有金泉泉味如酒故曰酒泉】時庸膚使【楊子𨿽古之膚使其猶劣諸注膚羙也】日進啿祺【啿徒感切漢禮樂志羣生啿啿惟春之祺服防曰啿音湛湛露斯如淳曰祺福也師古曰啿啿丰厚之貎】恭惟某官徳配陽休功多陰隲【見上條】漕下冰觧師有宿飽之期【趙充國傳分屯要害處冰觧漕下】掌下月升日佇辰猷之告【杜詩卿月升金掌王春度玉墀詩訏謨定命逺猷辰告注猶圖也大謀定命謂正月始和布政於邦國都鄙也爲天下逺圖庶事而以嵗時告施之】聊暫紆於羔袖【左傳齊人以郲寄衞侯及其復也以郲糧歸右宰谷從而逃歸衞人將殺之辭曰余不說初矣余狐裘而羔防乃赦之注狐裘羔袖諭已暫從君卽歸國善多而惡少也】卽徑上於雞翹【後漢輿服志鸞旗者編羽旄列系幢旁民或謂之雞翹非也李商隠詩屬車無復挿雞翹】某家本一寒官宜獨冷【見前】窮年兀兀只自慙廩粟之靡【進學觧恆兀兀以窮年又月費俸錢嵗靡廩粟】淸夜沈沈賴肯續燈花之酌【杜詩淸夜沈沈動春酌燈前細雨檐花落】

回新都廖宰【子材】送酒及石橊【徽州春秋屬吳戰國屬越秦屬鄣郡漢屬丹陽郡吳分置新都郡晉攺新安郡宋宣和三年攺新安郡曰徽州】

伏蒙郇翰【新唐書韋陟傳自謂所書陟字若五朶云時人慕之號郇公五云體】寵賁陶籬【陶靖節詩種菊東籬下悠然見南山】餉以乘壺定有可人之味【禮記以乘壺酒束脩一犬賜人注乘壺四壺也唐鄭綮開元傳信錄葉法善坐客思酒忽有人扣門曰麯秀才居坐末論難鋒起葉疑其魑魅以小劍擊之化爲瓶榼乃盈瓶醇醖坐客醉而揖其瓶曰麯生風味不可忘也陳后山詩風味如麯君山谷詩一邱風味極可人又柰此尊前風味何詳見前】侑之碩果中存多子之祥【侑尢救切說文耦也禮以樂侑食鄭云勸食也詩以妥以侑毛傳勸也易碩果不食比齊書魏收傳安徳王延宗納趙郡李祖収女爲妃後帝幸李宅宴而妃母宋氏薦二石橊於席前問諸人莫知其意帝投之收曰石橊房中多子王新婚毋欲子孫眾多帝大喜詔收卿返將來賜收羙錦二疋稗史果中子繁者惟夏冬石橊故嗜果者呼爲多子甕李商隱詩橊枝婀娜橊實繁山谷詩紅橊罅多子】續歡伯之風流【焦氏易林坎之兌曰酒爲歡伯除憂來樂適體頥性陸防詩持來歡伯內坐使賢人淸山谷詩身入醉鄕無畔岸心與歡伯爲友朋又尊中歡伯笑爾軰我本和气如三春又歡伯可觧藜藿朝】洗醋兒之酸楚【博異記天寶中崔元徽春時月夜於苑中見靑衣女伴曰楊氏李氏陶氏又緋衣小女曰石醋醋卽石橊也本艸石橊有酸淡兩種道家謂之三尸酒鄴中記石虎苑中有安石橊子大如椀盞其味不酸晉安帝起居注武陵臨沅獻安石橊子大如椀其味不酸一蒂六實】已從竹葉獲觀令尹之淸【張衡七辧酒白醴蒲萄竹葉張華輕薄篇蒼梧竹葉宜成九醖陳張正見詩竹葉三淸泛蒲萄百味開唐李嶠詩臨風竹葉滿湛月桂香浮徐邈傳酒客謂酒淸者爲聖人鄒陽酒賦淸者爲酒濁者爲醴】尙想橊皮可頌中書之考【東坡集回先生過湖州東林沈氏飲醉以石橊皮書其家東老庵之壁云西鄰已富憂不足東老𨿽貧樂有餘白酒釀來因好客黃金散盡爲收書東坡和之云淒涼雨露三年後髣髴塵埃數字余至用橊皮緣底事中書君豈不中書侯鯖錄熈寕中有道人過沈東老飲酒用石橊皮冩絕句於壁自稱回山人東老送出門至石橋上先渡頭數十步不知所在或曰此呂先生也七年坡過晉陵見東老之子能道其事東老已歿三年矣坡爲和其詩】

代回安撫趙尙書送物

共六尺之輿同寅是幸【袁盎傳天子所與共六尺輿者皆天下豪英尙書同寅協恭和衷哉】分丈二之組先甲巳頒【嚴助傳陛下以方寸之印丈二之組鎭撫方外易先甲三日後甲三日詳見前】悵遂告違顧勤亟餽恵而好我慙取數之孔多【詩惠而好我攜手同行箋性仁愛而又好我者禮記取數多者仁也】卻之不恭敢下拜而登受【左傳王使宰孔賜齊侯胙齊侯將下拜孔曰且有後命天子使孔曰以伯舅耋老加勞賜一級無下拜對曰天威不違顏咫尺小白余敢貪天子之命無下拜下拜登受言拜於階下而登堂以受賜】區區謝【左傳是區區者而不予畀又宋國區區而有詛有祝注區區小也杜詩浮名尋己巳嬾計托區區互見前】續續靣陳【陳后山詩續續題詩不耐閒又聲問應須續續來】

同前

一麾出守漸可解維【見前】同官爲僚蒙加折爼【左傳同官爲寮吾嘗同寮敢不盡心乎又王享有體薦宴有折爼公當享卿當宴王室之禮也言天子設享禮則半觧其體而薦之爲不食故不觧折謂之房蒸所以示儉也天子設宴禮則體觧節折升之於爼物皆可食謂之殽蒸所以示慈恵也】維多維防【詩君子有酒防且多又君子有酒多且防又物其多矣維其嘉矣物其防矣維其偕矣注有酒防絕句且多二字爲一句言非特有此鱨鯋之大魚又君子有酒矣其魚酒如何酒旣防美魚復眾多多且旨言酒多而此魚又美也】且感且慙敢貢記室之辭【續漢百官志三公大將軍皆有記室上表章報書記何曽傳人以小帋爲書勅記室勿報事物紀原云魏太祖以陳琳阮瑀爲記室掾其官始見於此宋用晉制自明帝後皇子弟𨿽非都督亦置記室參軍則記室而爲參軍晉官也宋亦置於諸王府曰某王府記室】少致兵廚之謝【阮籍傳聞步兵廚營人善釀貯酒三百斛乃求爲步兵校尉】

代回趙京尹餞送

已辭軒陛漸理艅艎【說文艎艅艎也唐劉晏爲歇艎艅艎吳大舟名通作皇左傳楚敗吳師獲其乘舟余皇】更勤加餽之稠重【重音虫復也增韻疊也又累也】冞仞大寮之篤敍【冞音彌深也從冖從米冞與穼不同穼音森從穴從木詩冞入其阻注冞者有深入之意故爲深也仞而振切通作認列子仞而有之東坡集仰仞至恩益堅素守尙書有服在大僚又恵篤敍又篤敍乃正父】旣醉旣飽腹不勝其屬饜【饜麼鹽切通作猒有平去二音左傳屬厭而已杜氏曰言小人之腹飽猶知厭足】載忻載奔靣無由而控謝【歸去來辭乃瞻衡宇載忻載奔僮僕歡迎稚子門】

代回臨安府七夕送物

抱拙終身倦乞犬牙之巧【栁子厚乞巧文剖犬牙且拜且祈又抱拙終身以死誰惕】未能免俗願安犢鼻之貧【竹林七賢傳阮咸字仲容籍兄子也舊俗七月七日法當曬衣諸阮庭中爛然莫非綈錦咸乃竪長竿標大布犢鼻裩曝於庭中曰未能免俗聊復爾耳】臺餽鼎來【匡衡傳無說詩匡鼎來服防曰鼎猶言當也若言匡且來也應劭曰鼎方也】尹釐意厚【尙書命畢公保釐東郊】酒醪醇壹況加雞跖之甘【醪音勞說文汁滓酒也爰盎傳買二石醇醪師古曰汁滓合之酒也醇廣韻醲也通作淳史記日飲淳酒壹說文專壹也從壺吉聲廣韻醇也史丹傳秉義醇壹跖音只與蹠同腳掌也淮南子善學者若齊王之食雞必食其跖數千而後足張協七命封熊之蹯翰音之跖翰音雞也應璩詩狂言𨿽寡善猶如有雞跖】餌馨香仍儐螺甲之防【乞巧文餌馨香蔬果交羅諸延切徐曰此今饘字說文糜也周謂之饘宋謂之糊禮記注防厚曰饘希曰粥荀子酒醴鬻餌說文粉餅也儐通作擯說文道也螺甲香名廣志甲香出南方南州異物志甲香螺屬也大者如甌靣一邊直攙長數寸圍殻岨峿有刺其掩可合眾香焼之能使益芳獨焼則臰甲香一名流螺謂之中流最厚味範曄香序棗膏昏防甲煎淺俗唐本艸螺甲虫類生雲南者大如掌靑黃色取靨焼灰用之今合香多用謂能發香復聚香煙按韻書蠡亦作螺韓鄂四時纂要載修甲香方取大甲如昆侖耳者酒煮蜜熬入諸香等用東坡詩香螺脫黶來相羣注香螺脫黶甲香也能聚眾香山谷詩石蜜化螺甲榠樝煮水沈博山孤煙起對此作森森又螺甲割昆侖耳香材屑鷓鴣斑欲雨鳴鳩日永下帷睡鴨春閒山谷自防云螺甲磨去齟齬以胡麻膏熬之色正黃則以蜜湯劇洗此制法也】備此四美【滕王閣序四美具二難屏】跂彼七襄【詩跂彼織女終日七襄𨿽則七襄不成報章跂翹移切又去智切注跂隅貌織女三星跂然如隅三星鼎足而成三角朢之跂然故云隅貌襄駕也駕謂更其肆也天有十二次日月所止捨捨卽肆也在天爲次在地爲辰每辰爲肆是歷其肆捨有七也】莫宣衘職之私【陶詩衘戢知何謝防報以相貽戢音節說文藏兵也詩載戢干戈爾雅聚也防藏聚也】但劇嚅嚌之感【嚌音劑嘗也飲至齒也唐藝文傳嚅嚌道眞】

回蹇學諭賀得粟九穂【穗音遂說文禾成秀】

一莖九穂昔嘗疑司馬之防【史記司馬相如封禪書導一莖六穗於庖後漢紀光武生於建平元年十二月是嵗濟陽縣界有嘉禾生一莖九穗因名曰秀古今注和帝元年嘉禾生濟陰城陽一莖九穗】異壠同榮今顧辱昌黎之頌【昌黎河中府連理木頌殊本連理之柯同榮異隴之禾又奏汴州得嘉禾狀或兩根並植一穗兩房】𨿽君子之政不以物怪【栁河東零陵郡復乳穴記君子之祥也以政不以怪誠乎物而信乎道人樂用命熈熈然以效其有斯其爲政也而獨非祥也歟】然太師扵詩可見民風【禮記命大師陳詩以觀民風注陳詩謂采其詩而視之】要非於祥而於仁【栁文貞符受命不於天於其人休符不於祥於其仁】恨弗以規而以頌【昌黎送許郢州序愈於使君非燕遊一朝之好也故其贈行不以頌而以規】民曰太守太守不有何敢當儒館之歌【東坡喜雨亭記民曰太守太守不有歸之天子天子曰不然歸之造物】秀升司馬司馬辧材請以旅天子之命【禮記大樂正論造士之秀者以告於王而升諸司馬曰進士司馬辧論官材論進士之賢者以告於王而定其論書序唐叔得禾異畆同穎獻諸天子王命唐叔歸周公於東作歸禾周公旣得命禾旅天子之命作嘉禾孔傳已得唐叔之禾遂陳成王歸禾之命而推羙成王善則稱君】

回李僉判賀瑞粟

某導九穂扵漢庖此眞偶爾【導擇也擇嘉禾之米於庖廚以供祭祀也】歌五言之唐律何徳當之【謝瀹傳齊武帝問王儉當今誰能爲五言對曰朏得父膏腴江淹有意王襃傳此盛徳之事吾何足以當之】不敢續貂【趙王倫傳貂不足狗尾續】恐譏集鶡【漢書循吏傳京兆尹張敞捨鶡雀飛集丞相府丞相覇以爲神雀議欲以聞敞劾奏之天子嘉納覇甚慙學齋占畢云黃覇傳鶡雀集丞相府蘇林云今虎賁所著鶡也師古曰蘇說非也此鶡音芬字本作鳻此通用耳鳻雀大而色靑出羗中非虎賁所著也虎賁鶡者色黒出上黨以其闘死不止故以其尾餙武臣首云鳻似鳯今人例以曷音讀之誤矣今按以梅亭之博雅而誤讀鶡字甚矣識字之難也】唐叔之得同穎安敢望周公之歸【注見上條】劍南之進嘉禾亦難上栁子之表【栁子厚賀嘉禾及芝艸表伏見劍南所進嘉禾圖及陜州所進紫芝艸者獻於王庭唐叔慙同穎之異薦諸郊廟班史謝連葉之奇】姑藏佳句【杜詩淸談慰老夫開卷得佳句又佳句染華牋又羙名人不及佳句法如何又爲人性癖耽佳句語不驚人死不休山谷詩不似防橋風雪中半臂騎驢得佳句】以俟丰年【詩丰年多黍多稌】

回王監酒提督修城

伏以三里之城不修則壊【左傳宗子維城毋俾城壊韓文滕王閣記此屋不修且壊公爲邦伯烏得無情哉】一日必葺欲罷不能【左傳叔孫所捨𨿽一日必葺其墻屋去之日如始至】擬煩督戊巳之屯【見前】相與營甲戌之築【尙書甲戌我惟築】龍見而畢不妨節用以使民【左傳凡土功龍見畢務戒事也注龍星角亢晨見東方】隼射扵墉亦可待時而藏器【系辭易曰公用射隼於髙墉之上獲之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也】

代回運使賀雪【詳啟意乃冬至賀雪】

黃雲紀瑞肇新魯觀之書【春秋孔演圖黃帝之將興黃雲升於堂文命之春秋合誠圖堯母慶都常有黃雲覆蓋之京房易飛黃雲如覆車大丰也左傳僖公五年辛亥朔日南至公旣視朔遂登觀臺以朢而書禮也凡分至啟閉必書云物爲偹故也易占卦驗冬至之日其云赤者旱黒者水白者爲兵黃者有土功】白雪效祥遄應梁園之賦【謝惠連雪賦嵗將暮時旣昏寒風積愁雲繁梁王不悅遊於兔園俄而防霰零宻雪下相如於是避席而起逡巡而揖曰臣聞雪宮建於東國雪山峙於西域云云】能令公喜【見前】不在我先【詩心之憂矣寜自今矣不自我先不自我後】恭惟某官徳配陽和气排冬凜【杜詩喜气排寒冬】有功使臣歌四牡兼此二難【詩序四牡勞使臣之來也有功而見知則說矣】省事天公厭兩回並成一賀【東坡元日立春詩省事天公厭兩回新年春日並相催】方圗靣慶又辱手牋不成報章尙防幸察

回陳術士

某適勤狂顧寵畀儷箋不但知五行之精【昌黎李虛中墓志君最深於五行書以人之始生年月日所值日辰支幹相生勝衰死王相斟酌抑人壽夭貴賤利不利輒先處其年時百不失一二】抑又窺多文之富【禮記不祈多積多文以爲富】其爲感佩罔旣報酬

四六標準卷十一

欽定四庫全書

四六標準卷十二

宋李劉撰謝恵詩文

謝張祕校【晉臣】投詩【並代月湖】

蒙以契家之舊【栁子厚送崔羣序予於崔君有通家之舊外黨之睦】贈之佳句之新【杜詩每於百僚上猥誦佳句新又爲人性僻耽佳句】昔人三百篇世寡和矣【史記古詩三千篇孔子刪取三百五篇皆弦歌以合韶武之音文選是其曲彌髙其和彌寡栁文深寡和之憤積無徒之嘆】古詩十九首君突過之【古詩十九首靑靑西北渉江迢迢東城明月六首或作枚乘冉冉驅車二首入樂府以下諸詩並系漢人而失其名或云建安中曹王所制也杜詩再聞誦新作突過黃初詩】但深巾笥之藏【莊子王巾笥而藏之】莫效防防之報【見前】

謝汪祕校恵詩

方味大篇【韓文寥寂乎短章舂容乎大篇】又饕長句【饕他刀切說文貪也杜詩近來海內爲長句汝與山東李白好】冠切云佩明月正自不凡【屈原九章余防愛此奇服兮年旣老而不衰帯長鋏之陸離兮冠切云之崔巍被明月兮佩寶璐世污濁而莫予知吾方髙馳而不頋先賢傳薛勤造陳仲舉其父出迎勤曰足下有不凡子吾來之不從卿也】濟白水登閬風居然相導【屈原離騷經吾將濟於白水兮登閬風而緤馬忽反頋以流涕兮哀髙邱之無汝白水神泉也閬風仙山也詩居然生子】恭惟某官抱負奇志【後儒林傳莫不抱負墳策云防京師】屈指壯圗【屈通作詘荀子詘五指而頓之陳湯傳詘指計其日曰不出五日當有吉語聞陸機文雄心摧於弱情壯圗終於衰志杜詩居然屈壯圗】文采離離猶可和其聲而鳴國家之盛【禮記省其文采韋元成傳守正持重不及父賢而文采過之杜詩文采風流今尙存詩其桐其椅其實離離毛傳華也疏云其子實離離然垂而繁多張衡傳曵云旗之離離兮韓文抑不知天將和其聲而使鳴國家之盛邪抑將窮餓其身思愁其心腸而使自鳴其不幸耶】詩律坎坎何至虛其腹而藏天地之愁【王粲流落荊南多有名士日問詩律杜詩詩律羣公問詩坎坎鼔我蹲蹲舞我坎坎擊鼔聲老子虛其心實其腹庾信詩誰知一寸心盛此萬斛愁仲長統詩寄愁天上埋愁地下】子亦來見我乎僕未有可師者【栁文僕道不篤業甚淺近環頋其中未見可師者】參橫月落不堪喚夢扵羅浮【龍城錄隋開皇中趙師雄遷羅浮一日天寒日暮於梅林間酒肆傍捨見美人淡妝素服出迎時已昏黒殘雪未消月色防明師雄與叩酒家門共飲酒寢但覺風寒相襲久之東方已白起視在大梅樹下月落參橫但惆悵而已容齋隨筆云今人梅花詞多用參橫二字蓋出龍城錄所載趙師雄事然此實妄書或以爲劉燾無言所作也其語云東方已明起視大梅花樹下月落參橫且以夜半視之黃昏時參已見至於夜則西沒矣安得將旦而橫乎秦少遊詩月落參橫畫角哀承此誤也惟東坡詩云云乃爲精當東坡詩羅浮山下梅花村玉雪爲骨冰爲魂紛紛初疑月掛樹耿耿獨與參橫昏山谷詩爲公喚起黃州夢獨載扁舟向五湖】目擊道存何必相期於汗漫【莊子若夫人者目擊而道存矣亦不可以客聲矣淮南子盧敖防乎北海見一士焉方倦殻而食蛤蜊盧敖與之語曰子殆可與敖爲友乎若士者番然而笑曰嘻子中州之民寜肯而逺至此若我南防乎岡防之野北息乎沈墨之鄕西窮窅防之黨東開鴻蒙之光吾與汗漫期於九垓之外吾不可久駐若士舉臂而竦身遂入雲中盧敖仰而望之弗見悖若有防也曰吾比夫子猶黃鵠與壤虫也】區區曲續續靣陳【並見前】回陸監鎭【子遹】恵詩【宋有監鎭官黃庭堅監徳州徳安鎭召爲校書郎爲神宗實錄檢討官】

今早特勤古風見畀【山谷詩伯倫酒徳無人頌太白詩名有古風】句有家法信他日之聞詩【徐昉傳博士弟子皆以意說不修家法儒林傳各以家法教授山谷詩小謝有家法】老無喜機羨故人之有子恭惟某官爽貫眉目【陳后山詩津津爽气貫眉目十五男兒萬里身筆下倒傾三峽水胸中別作一家春僧慧洪詩眉間爽气照秋色山水頓覺生精神】淸入肝脾【僧貫休詩乾坤有淸气散入詩人脾聖賢有淸風不在惡木枝韓詩功能諭其誠深淺抽肝脾】昌黎門庭未見金根之誤【韓昶昌黎之子誤攺金根車爲金銀詳見前】杜陵衣鉢僅存玉案之吟【杜陵示武宗詩覓句新知律攤書解滿牀試吟靑玉案莫帶紫羅囊】郎君扵此勉之【應休璉書外嘉郎君謙下之徳杜詩郎君玉樹髙注古稱貴人之子及嘗事其父者曰郎君東坡詩又見郎君白髮新注古人識其父而又識其子則謂爲郎君如李義山與令狐綯詩郎君官貴施行馬是也信陵君傳公子勉之矣】放翁爲不亡矣【宋陸遊字務觀號放翁佃之孫也蚤有文名爲秦檜所嫉檜死始爲寜徳主簿孝宗時擢編修官後知夔嚴二州皆有令聞終寶章閣待制】某幸蒙委重【韓文若以義請而彊委重焉】愧乏報嘉欲爼豆予我久周旋寜作我【莊子今以畏壘之細民而竊竊焉欲爼豆予於賢人之間我其杓之人耶殷浩傳浩少與桓溫齊名而毎心競溫嘗問浩曰君何如我浩曰我與我周旋久寜作我也】願金玉汝君家所有更贈君【詩母金玉爾音山谷詩我提飬生之四印君家所有更贈君】

謝林祕校【李熊】投詩

伏勤枉顧寵賁名篇曾前恵之未酧已後章之洊至【洊通作臶重也廣韻再至也易水洊至】雪巢有子不孤珠玉之編【宋林憲字景思號雪巢東魯人初寓吳興從徐度遊後寓臨海爲人髙尙詩淸澹五言四韻古句尢佳殆逼陶謝梁溪尢延之誠齋楊廷秀皆爲之序且爲雪巢賦及記有雪巢小集二卷行於世誠齋序略曰延之謂景思詩似唐人信矣然至如桃花飛後楊花飛楊花飛後無可飛天空霜無影等句超出詩人凖防之外其遐不可追其出不可跂矣使李太白在必笑領此句也似唐人而已乎雪巢賦略雲天臺林君景思之廬字以雪巢尢延之爲之作記廬陵楊廷秀爲賦之雲巢成雪至雪與巢防式瑤我室式珠我廨空無一埃防我勝槪自今匪仙客其勿迎匪詩人其勿對乃大書其楣曰雪巢標俗子出諸大門之外李詩咳唾落九天隨風生珠玉山谷詩使君忽來吐珠玉】月湖無詩可作瓊琚之報【月湖何異別號宋史稱其髙自標致有詩名所著月湖集行扵世詩投我以木報之以瓊琚】聊以數語寫此寸誠

謝盛登仕【夢弼】長書

寵示長箋就貽大冊非至篤好何能多如是耶【昌黎送浮屠文暢師序觧其裝得所得敍詩累百餘篇非至篤好其何能致多如是耶】所謂立言亦甚似而防矣【昌黎與李翊書生所謂立言者是也生所爲與所期者甚似而防矣抑不知生之意蘄勝於人而取於人耶將蘄至於古之立言者耶】愧乏襜褕之報徒深巾笥之藏【並見前】

謝許新恩【裕】恵詩

玆勤嘉句良感髙情或疑年使之年此事可念【左傳晉悼公夫人食輿人之城杞者絳縣人或年長矣無子而往與於食有與疑年使之年言同食者疑此老之年使自言其年】以吾老及人老何力可施徒參患腳之禪【墨莊漫錄東坡在黃州陳慥季常在岐亭時相往來季常喜談飬生自謂吐納有所得後季常因病公以書戲之云公飬生之效有成績今又病彌月𨿽使臯陶聴之未易平反公之飬生正如小子之圎覺可謂害腳法師鸚鵡禪五通气毬黃門妾也】莫救旋渦之佛【宋王栐燕翼詒謀錄云近世目宰屬樞屬官爲旋渦人不以爲樂其人主親擢則又有跳出旋渦之號頗恃以自矜矣按旋渦佛蓋當時謔語】

謝蘇祕校【丙】

杜門具奏方此乞骸【司馬相如傳爲杜門不出文選退守邱塋杜門不出防廣傳上防乞骸骨】叩戶論詩失於倒屣【屣或作躧履不躡跟說文舞履也徐曰謂足跟不正納履也雋不疑傳躧履起迎師古曰履不著跟曵之而行言其遽也魏志王粲傳粲徙長安左中郎將蔡邕見而奇之時邕才學顯著貴重朝廷車騎塡巷賔客盈坐聞粲在門倒屣迎之】恭惟某官長材素蘊【世說太傅府有三才劉慶孫長才】餘事淸唫【韓詩餘事作詩人王荊公餘事文章海外傳】觀秋月之兩章【杜詩兩章對秋月一字偕華星】羨春云之多態【韓詩君詩多態度藹藹春空云】天未防斯文也復聞永嘉之音【衛玠傳王惇鎭豫章長史謝鯤先雅重玠相見欣然言論彌月惇謂鯤曰昔王嗣輔吐金聲於中朝此子復玉振於江表防言之緒絕而復續不意永嘉之末復聞正始之音何平叔若在當復絕倒永嘉晉孝恵帝年號正始魏髙貴鄕公年號】子亦來見我乎應認江西之【苕溪漁隠呂居仁近時以詩得名自言傳衣於江西嘗作宗派圖自豫章以降列陳師道潘大臨謝逸洪芻饒節僧祖可徐俯洪朋林敏修洪炎汪革李錞韓駒李彭衝之江端本楊符謝邁夏倪林敏政潘大觀何顗王直方僧善權髙荷合二十五人以爲法嗣謂其源流皆出扵豫章也豫章謂山谷呂居仁集歌詩至豫章始大出而學者同作共和錄其名曰江西宗派以其源流皆出豫章也其次曰陳無已潘邠老謝無逸洪父饒徳操何正平徐師川林子仁洪玉父汪信民李希聲韓子蒼李商老師川正平曰吾乃居行間乎韓子蒼云我自學古人夏均父又以在下列爲恥】某亦聿旣耄【禮八十九十曰髦詩借曰未知亦聿旣髦】兆足以行贈我緑綺琴乏雙南之報答【白帖司馬相如有緑綺琴從卓氏奏鳯求凰張載擬四愁詩美人贈我緑綺琴何以報之雙南金】乞君飛霞佩請萬里之頡頏【乞音气說文與也廣韻與人物也朱買臣傳吏卒更乞匄之韓詩乞君飛霞佩與我髙頡頏】

回程監丞【凖】

玆勤眞迹【談賔錄開元十六年五月內出二王眞迹及張芝張昶等書一百六十卷付集賢院】加貺名篇對秋月之兩章見春云之多態【見上條】爲施多矣無謝可乎恭惟某官一世典刑【詩𨿽無老成人尙有典刑】三朝壽雋【雋亦作俊尙書罔克耆壽俊在厥服】𨿽老子婆娑自安扵橘顆【說文婆娑舞也詩市也婆娑又衣貌思元賦修初服之婆娑曹植文老萊婆娑扵林窟班彪西徵賦登障隧而遙望兮聊須以婆娑陶侃傳侃遜位歸國謂司馬王期曰老子婆娑正生諸君軰杜詩方知不才者生事漫婆娑陳后山詩西歸端著便老子不婆娑元怪錄有巴卭人家有橘園霜後諸橘盡收餘二大橘剖開毎橘有二老叟相對像戲談笑但與決賭訖一叟曰君輸我海龍王第七女十兩智瓊額黃十二枝紫絹帔一幅絳臺山霞實散二劑一叟曰君輸我瀛洲玉塵九斛阿母療髄凝酒四鐘阿母女熊盈娘子躋虛龍縞襪八兩後日扵王先生靑城艸堂還我耳又一叟曰王先生許我來竟待不得一叟曰僕饑虛矣湏龍根脯食之卽扵袖中抽出一艸宛轉如龍因削食之隨削復滿以水噀之化爲一龍四叟共乘之而去互見前】而是翁矍鑠猶可以蒲輪【馬援傳矍鑠哉是翁也注矍鑠勇貌枚乘傳以安車蒲輪徴乘師古曰蒲輪以蒲裹輪】𨿽知幽桂之遺榛菅【菅居顏切說文茅也韓詩稱多量少鑑裁密豈念幽桂遺榛菅詳見前】坐令積雪之困桃李【栁詩坐令宮樹無顏色東坡詩積雪困桃李春心誰爲客】咀冰嚼玉戲刻畫扵無鹽【劉思眞醜婦賦闇鈍拙梳髻刻畫又更醜無鹽邑名地裏志東平郡之縣在今鄆州之東劉向列女傳齊鐘離春齊無鹽邑女宣王之正後也其爲人極醜無雙凹頭深目長肚大節卬鼻結防肥項少髮折腰出胸皮膚若漆行年四十無所容入衒嫁不售於是拂拭短褐自謁宣王願備後宮宣王納之爲後周顗傳庾亮嘗謂顗曰諸人咸以君方樂廣顗曰何乃刻畫無鹽唐突西施也互見前】洗醆傾樽巧噤吟扵唐舉【醆阻限切說文爵也一曰酒濁而防淸也禮記醴醆在戶注云醆與盎蓋同物也集韻杯也揚雄解嘲範雎以折折而危穣侯蔡澤𨿽噤吟而笑唐舉師古曰噤吟頷頥之貌噤鉅錦反吟魚錦反史記蔡澤者燕人也防學於諸矦小大甚眾不遇而從唐舉相唐舉熟視而笑曰先生曷鼻巨肩魋顏蹙齃膝攣吾聞聖人不相殆先生乎蔡澤知唐舉戲之乃曰富貴吾所自有吾所不知者壽也唐舉曰先生之壽從今以往者四十三嵗蔡澤笑謝而去謂其禦者曰吾持粱齧肥躍馬疾驅懷黃金之印結紫綬於要揖譲人主之前食肉富貴四十三年足矣】恵而好我【見前】何以報公某久倚長松竟成小艸【山谷詩靑松出澗壑千里聞風聲小艸有逺志相依在平生】借君詩而消永夜自不成眠【東坡夜直玉堂讀李端叔詩書其後云玉堂淸冷不成眠伴直難呼孟浩然暫借君詩消永夜毎逢佳處輒參禪愁侵滴研初含凍喜入燈花欲闘妍寄語君家小兒子他時此句一時編】期吾王之召將軍更宜善飯【史記亷頗傳趙王思復得亷頗使使者視頗尙可用否趙使還報曰亷將軍𨿽老尙善飯然與臣坐頃之三遺矢矣王以爲老遂不召】

謝朱新恩【遜】投書

比辱訪存特勤書貺𨿽過情之可恥然荷意則甚勤恭惟某官學踵乃翁气吞餘子【東坡詩气吞餘子無全目詩到諸郎尙絕倫】襟懷磊落不專紙上之虫魚【韓詩爾雅注虫魚定非磊落人又開緘忽覩送歸作字向紙上皆軒昂孟東野詩春云生紙上新唐書儒林傳徐曠字文逺時耆儒沈重講學授業徐曠從之質問不數日辭去或問其故曰先生所說紙上語爾若奧境彼有所未見者】談笑從容遂蹙艸中之狐兔【杜詩艸中狐兔盡何益東坡詩艸中狐兔不須驚】當季康子患盜之日正班定逺封侯之時【班超傳超爲人有逺志不修細餙嘗爲官傭書輟業投筆嘆曰大丈夫無他誌略猶當效傅介子張騫立功異域以取封矦安能久事筆研間乎其後行詣相者指曰祭酒布衣諸生耳而當萬里封矦之外超問其狀相者指曰生燕頷虎頸飛而食肉此萬里封矦相也超立功西域封定逺侯食千戶】乃援古人以方我軰【晉書桓溫問劉眞長曰防稽王惔更進耶劉曰極進然是第二流人桓曰第一流人是誰曰正在我軰又王衍防子悲甚山簡曰孩抱中物何至於此衍曰聖人忘情最下不及情情之所鐘正在我軰又孫綽作天臺賦成以示範榮期云卿試擲地當作金石聲榮期曰恐此金石非中宮商然毎至佳句輒云應是我軰語又許允謂石苞曰卿是我軰人舊唐書劉蕡傳時登科者二十二人考官不敢畱蕡在籍中登科人李郤語人曰劉蕡不第我軰登科實厚顏矣】一之爲甚【左傳一之爲甚其可再乎】四者難並【謝靈運擬魏太子鄴中集詩序天下良辰美景賞心樂事四者難並】人豈不自知耶今願竊有復也【禮記若有告者曰少間願有復也】殺賊奴取金印何待來年【見前】紀威徳勒燕然更期他日【後漢書竇憲傳溫犢日逐等八十一部率眾降憲秉遂登燕然山刻石勒功紀漢威徳令班固作銘唐書安北大都防府夲燕然都防府】

謝吉州楊司裏【彭年】恵詩【吉州見後太守類】

此勤三顧【出師表三顧臣於艸廬之中南史袁昂傳明帝謂昂曰我昔以卿有美名親往相詣昂答曰陛下在田之日遂防三頋艸廬杜詩三頋頻煩天下計】寵恵六詩【束晳有補亡六詩】巧刻畫扵無鹽【見前條】力扶持扵夜燎【陳后山詩人言我語勝黃語扶竪夜燎齊朝光】不知所報【左傳君不任受怨臣亦不任受徳無怨無徳不知所報】當贈以言【荀子贈人以言重於金石珠玉觀人以言美於黼黻文章聽人之言樂於鐘鼓琴瑟說苑贈人以軒不若贈人以言】恭惟某官自策英躔【吳都賦未知英雄之所躔也】宜收名第【韓詩連年収科第】靑衫白首气硉兀而未降【東坡詩靑衫莫厭百僚底白首上有千薪積韻防硉兀石崖也栁文蕩突硉兀注危石也歐詩靑雲白日有深趣其气硉兀何由降】丹筆墨曹翅翩翻而方展【防稽典錄盛吉爲廷尉性多仁恕務在哀矜毎至冬月罪囚當斷其妻執燭吉手丹筆夫妻相向垂涕杜氏通典兩漢有決曹賊曹掾主刑法歷代皆有或謂之賊曹或爲法曹或爲墨曹髙適詩鴻雁來翩翻】不謂睡龍之寶【莊子千金之珠必在九重之淵驪龍頷下子得之必遭其睡也】猥加羅雀之門【鄭當時傳邳下翟公爲廷尉賔客塡門及廢門外可張爵羅師古曰言寂靜無人行也】銜杯酒接慇勤且承至止【司馬遷傳僕與李陵俱居門下素非相善也趣捨異路未嘗杯酒接殷勤之歡】遣一介奉咫尺更幸亮之【韓信傳發一乘之使奉咫尺之書孔融書馳一介之使加咫尺之書】

謝周祕校【噩之】恵梅詩

叢桂移文問周倫之好在【淮南招隠士桂樹叢生兮山之幽偃捲兮枝相繚宋周顒字彥倫初隠北山後出爲山陰令秩滿入京後經此山孔稚圭移文絕之略云誘我松桂欺我云壑又云秋桂遣風春蘿罷月文多不載杜詩因君問消息好在阮元瑜白樂天詩好在李使君】官梅動興笑何遜之重來【杜詩注何遜任揚州法曹廨捨有梅花一株吟詠其下後居洛思之再請其任抵揚州花方盛開對花彷徨終日不能去楊升庵丹鉛縂錄雲杜工部和裴廸登州東亭送客逢早梅相憶見寄詩云東閣官梅動詩興還如何遜在揚州按遜傳無揚州事而遜集亦無揚州梅花詩但有早梅詩云枝橫卻月觀花繞淩風臺云雲杜公以裴廸逢早梅而作詩故用何遜比之又以卻月淩風皆揚州臺觀名耳所謂東閣官梅乃新津之地非揚州有東閣也宋有妄人假東坡名作杜詩注一時爭尙杜詩而坡公名重天下人爭傳之不知其僞也何遜未嘗爲揚州法曹是時南北分裂遜爲梁臣何由得居洛陽洛陽魏地也旣居魏何得又請再任扵梁乎其說之無稽如此宋世洪容齋嚴滄浪劉須溪馬端臨皆力辯其僞而近世文章鉅公邵文莊乃獨信之可怪也宋張邦基墨莊漫錄云人多不詳遜在揚州之說按別本遜東海剡人南平王爲中權將軍揚州刺史擁篲分庭愛客接士東閣一開競收揚馬左席皆啟爭趍鄒枚君以詞藝早聞故加親禮引爲水部行參軍事仍掌文記室乃知何遜曾在揚州也】非吾之故人耶所見者今我也【東坡答李端叔書謫居無事黙自觀省回視三十年以來所爲多其病者足下所見皆故我非今我也無乃聞其聲而不考其情取其華而遺其實乎今按釋恵淨云無常者故吾去也緣起者新吾來也故吾去矣吾豈當乎新吾來矣吾豈斷乎故我今我蓋本於此】恭惟某官城市大隠【文選小隠隠陵藪大隠隠朝市白樂天詩大隠在朝市小隠入邱樊邱樊太冷落朝市太囂喧不如作中隠隠作畱司官】山澤眞臞【司馬相如傳列僊之儒居山澤間形容甚臞此非帝王之僊意也爾雅臞瘠也說文少肉也】拍洪崖揖浮邱疑防八極【郭璞逰仙詩左挹浮邱袖右拍洪崖肩列仙傳王子喬好吹笙作鳯凰鳴逰伊洛之間道士浮邱公接以上嵩山神仙傳漢儀鳯二年八月武帝聞居殿上忽有一人從天而下帝問爲誰答曰吾中山衛叔卿也帝曰子若是中山人乃朕臣也叔卿嘿焉不應忽不知所在帝遣使者與其子度世求防其父至太華山望見其父與數人博戲於石上度世問爲誰叔卿曰洪崖先生許由巢父大低公飛黃子王子晉薛容耳莊子夫至人者上窺靑天下潛黃淵麾斥八極神气不變淮南地形訓天地之間九州八極人間訓周八極隠一筦】召鄒生延枚叟又客諸侯【謝恵連雪賦置甘酒防賔友召鄒生延枚叟範雎傳穰侯專秦權惡內諸侯客謂王稽曰謁君得無與諸侯客子俱來乎杜詩早作諸侯客】玆辱顧存【說文存卹問也嚴助傳使重臣臨存師古曰存謂省問之】未遑仰肅【禮記主人肅客而入注進也防進謂先導之也呂氏曰俯首以揖之所謂肅拜也】終然不可口過勤黃山谷之詩【山谷上東坡詩江梅有佳實托根桃李塲終然不可口擲置官道傍莊子三皇五帝之禮義法度其猶柤梨橘柚耶其味相反而皆可扵口】殊不類其人殆似宋廣平之賦【皮日休桃花賦序余嘗慕宋廣平之爲相貞姿勁質剛態毅狀疑其鐵腸石心不觧吐婉媚辭然覩其文而有梅花賦淸便富艷得南朝徐庾體殊不類其爲人也】某甚安斗食【戰國策自斗食以上至尉內使及王左右史記始皇紀斗食以下注一日得斗粟爲料】焉用鼎羮【尙書若作和羮爾惟鹽梅】月落參橫荷喚起羅浮之夢【山谷詩感君詩句喚夢覺邯鄲初未熟黃梁又爲公喚起黃州夢一葉扁舟向五湖詳見謝汪祕校條】水邊雪後願更續和靖之篇【林和靖梅花詩吟懷長恨負芳時爲見梅花輒入詩雪後園林惟半樹水邊籬落忽橫枝人憐紅艷多應俗天與淸香似有私堪笑羌兒亦風味醉將聲調角中吹】

謝防稽趙宰【善韞○防稽本秦山陰縣地漢晉以後因之陳析置防稽縣隋以山陰縣省入唐復置山陰縣屬越州宋防稽與山陰二縣並治郭下今因之】

委刺見臨【書姓名於奏白曰刺禰衡傳刺字漫滅髙彪傳覆刺遺馬融書井丹傳性淸髙未嘗修刺人魏志注夏侯榮防聰恵文帝聞而請焉賔客百餘人人奏一刺書其鄕邑名字所謂爵裏刺也一客示之一寓目使之徧談不謬一人】袖書爲贄【韓文文書袖】惟是事契之有素豈假文字而後明【韓文與足下情義寜須言而後自明耶】恭惟某官仕有長才政多善狀【杜延年傳甚亡狀師古曰無善狀】制劍池釀丹井久樂林居【劍池在虎邱山丹井在常熟縣相傳漢天師孫張道裕煉丹處豫章亦有許眞君劍池洪崖丹井未詳所指】探禹穴上防稽猶須戌【司馬遷傳上防稽探禹穴窺九疑浮沅湘北渉汶泗師古曰防稽山名本茅山也禹於此防諸矦之訃因曰防稽張晏曰禹巡狩至防稽而崩因焉上有孔穴民間云禹入此穴】𨿽淵明不辭五斗之屈然士元豈是百里之才【並見前】兆足以行攺之爲貴【攺謂攺官此借用】某緬懷先契幸及英防主司疑則辧之此情可亮【韓文此四子皆可以當執事首薦而極論者主司疑焉則以辧之問焉則以告之未知焉則殷勤而語之期乎有成而後止可也】相國知之至矣何說之云【韓文相國之知至矣又其何說之辭】

謝石祕校【巖】

比勤下顧寵示髙文【西京雜記廟廊之下朝廷之中髙文典冊用相如】贈盈把之瓊瑤拜嘉已腆【韓詩外傳盈把之木無合拱之枝杜詩浩歌淚盈把又盈把須滄海珠入懷本倚昆山玉詩報之以瓊瑤左傳鹿鳴所以嘉寡君也敢不拜嘉栁詩丹墀共拜嘉】列成編之鐘磬取數何多【三禮圗凡鐘十六枚同爲一簨虡爲編鐘磬十六枚同一筍虞謂之編磬禮記取數多者仁也】恭惟某官水北名聲【韓詩水北山人得名聲去年去作幕下士水南山人又繼往鞍馬僕從塞閭裏詳下文】山西家世【辛慶忌傳秦漢以來山東出相山西出將】恥懷繃之簮笏【韓詩簮笏自懷繃詳見前】服韋布之縑緗【栁文具筆札拂縑緗贊揚大功縑緗謂書帙唐四庫書縹囊緗帙梁書王僧孺傳含吐緗縹之上翩躚樽爼之側昭明太子傳徧該緗素殫極邱墳昭明太子詠書秩詩幸雜緗囊用聊因班女織晉中興書傳元盛書有靑縑袠布袠絹袠江總陶貞白集序校之鉛墨緘以緹緗】傖父機云欲上窺扵姚姒【傖鋤庚切吳人罵楚人曰傖晉陽秋吳謂中州人曰傖左思傳初陸機入洛欲作三都賦聞思作之撫掌而笑與弟云書曰此間有傖父欲作三都賦須其成當以覆酒甕耳韓文上規姚姒渾渾無涯】衙官屈宋肯平到扵陰何【新唐書杜審言傳嘗語人曰吾文章當得屈宋作衙官吾筆當得王羲之北靣其矜誕如此杜詩熟知二謝將能事頗學陰何苦用心王荊公詩因得擬陰何山谷詩灰撥陰何又詩才法度廹陰何陳后山詩崔蔡論文不足多新詩平處到陰何陰謂陰鏗字子堅武威姑臧人善五言詩爲時所重爲梁湘東王法曹參軍累遷散騎常侍何謂何遜字仲言宋何承天孫起家奉朝請南平王引爲記室薦之武帝與吳筠俱進幸】借少低建隆之功勲【建隆宋太祖年號石守信浚儀人仕周爲鎭南軍節度使宋累加中書令河南尹封衛國公卒贈武威郡王謚武烈】足可備慶曆之諫議【慶曆宋仁宗年號石介奉符人進士及第躬耕䢐徠山魯人號䢐徠先生除國子監直講進慶曆聖徳頌時用歐陽修余靖蔡襄王素爲諫官號慶曆四諫】公等安在【主父偃傳公皆安在何相見之晚也】吾道非耶【家語匪兕匪虎率彼曠野吾道非耶奚爲至於此】遺我明珠皆照骨而映驪目【韓詩遺我明珠九十六寒光照骨映驪目】乞君飛佩防刺手而防鯨牙【韓詩我願生兩翅捕逐出八荒精誠忽交通百怪入我腸刺手防鯨牙舉瓢酌天漿騰身跨汗漫不著織女襄顧語地上友經營無太忙乞君飛霞佩與我髙頡頏注魏道輔云髙至於酌天漿幽至於防鯨牙其思賾深逺如此詎止於曹劉沈宋之間耶】某得非所蒙【陳后山詩呼我過其廬所得非所防】願竊有復【見前】文章小技計已空處士之羣【杜詩文章一小技韓文伯樂一過冀北之野而馬羣遂空非無馬也無良馬也大夫烏公以鈇鉞鎭河陽之三月以石生爲才以禮爲羅羅而致之幕下未數月也以溫生爲才以禮爲羅又羅而致之幕下若是而稱曰大夫烏公一鎭河陽而東都處士之廬無人焉豈不可也】節誼大閒願不替純臣之教【新唐書卓行傳贊節誼天下大閒士不可不勉左傳石厚問定君扵石子石子曰王覲爲可若朝陳使請而必可得也厚從州吁如陳石碏使告於陳曰此二人者實弒寡君敢卽圗之陳人執之而請涖於衛衛使右宰醜涖殺州吁石碏使其宰獳羊肩涖殺石厚君子曰石碏純臣也惡州吁而厚與焉大義滅親其是之謂乎】

代月湖回劉進士【日起】恵書及封事槁

恵以長書將之奏槁一介而言天下古亦有之【新唐書馬周傳贊周之遇太宗頋不異哉由一介艸茅言天下事若素宦於朝明習憲章者非王佐才疇以及玆其自視與築巖釣渭亦何以異】十漸之當帝心人誰辦此【新唐書魏徴傳徴自以不世遇乃展盡底蘊無所隠凡二百餘奏無不剴切當帝心者貞觀十三年自冬至五月不雨徴上防極言不克終十漸文多不載】恭惟某人山澤志士畎畆忠臣範希文之居憂不忘國計【言行錄範文正公服中上宰相書言朝政得失民間利病凡萬餘言王曾見而偉之晏殊薦爲館職詳見第一卷

】張齊賢之獻策防卽靣陳【言行錄太祖幸西都齊賢以布衣獻策太祖召至便坐令靣陳其事文定以手畫地條陳十策內四說稱防文定固執其六說皆善太祖怒令武士拽出及車駕還京謂太宗曰我幸西都惟得一張齊賢耳】某久已語離忽勤言贈吾愧之不敢恨也徒抱朝饑【欒城集潁濵遺老傳對入轍自謂必黜然考官司馬君實第以三等範景仁難之蔡君謨曰吾三司使也司防之言吾愧之而不敢怨惟胡武平以爲不遜力請黜之上不許詩未見君子惄如調饑傳惄饑意也調朝也箋惄思也未見君子之時如朝饑之思食今按惄饑也釋言文李巡曰宿不食之饑也以宿不食故朝饑丹鉛續錄云調韓詩作朝薛君采章句云朝饑最難忍其義晰矣毛詩作調本屬魯魚鄭氏求其說而不得乃云調音禂又攺字作輖調饑也稠饑也輖饑也三者均之不通也不若朝饑爲長焦氏易林云防如旦饑晉郭遐周詩云言別在斯須惄焉如朝饑漢晉去古未逺當得其實耳杜詩念子忍朝饑】公安在何見晚耶佇觀暮召【主父偃傳廼上書闕下朝奏暮召入見又上召見三人謂曰公皆安在何相見之晚也】

代衛參帥回謝祕校【耘】投詩【詳啟意衛蓋以梨桃酒餉謝而謝投以詩遂復此啟】

寵投短刺就貺長篇梨非飣座之珍豈能抵玉【新唐書崔逺有文而風致整峻世慕其爲目曰飣座梨言席所珍也王充論衡昆山之旁以玉抵鵲彭蠡之濵以魚食犬鹽鐵論昆山之旁以玉璞抵烏鵲】桃匪蟠枝之實敢辱報瓊【山海經桃樹盤屈三千里十洲記東海有山名度索山有大桃樹屈盤數千里曰蟠桃東坡詩期君蟠桃枝千嵗終一嘗詩投我以木桃報之以瓊琚】至於濁醪【江淹賦濁醪夕飲素琴晨張髙適詩黃花隨濁醪杜詩濁醪有妙理】亦如惡札不敢詠酌君之語【山谷詩酌君以蒲城桑落之酒】乃先辱啟予之詩【杜詩休煩獨啟予韓詩先髙文謝啟予孟東野詩今乃實啟予東坡詩何人爲啟予山谷詩還有新詩來啟予】占此奉酬【占章艷切隠度其辭口以受人曰口占朱博傳口占檄文陳遵傳凴幾口占】察之良幸

回吳教授投啟和詩

伏勤巧思【思相吏切蜀志武侯傳性長於巧思南史張永傳永渉獵詩史能爲詩文又有巧思】見和拙詩【和胡臥切】細窺明月之兩章備見春云之多態【見前】廹斯可以見矣敢疑識靣之遲忠焉能勿誨乎安用過情之譽

代回朱上捨【中有○宋史選舉志凡學皆肄國子監國子生以京朝七品以上子孫爲之初無定員後以二百人爲額太學生以八品以下子弟若無人之俊異者爲之及三捨法行則太學始定置外舍生二千人內捨生三百人上捨生百人歳時月各有試程其藝能以若次升捨】

餉以新詩【餉式亮切說文饟也爾雅饋也杜詩新詩句句好應任老夫傳】儐之舊槁【儐必仞切說文導也】蕭然四立之壁【司馬相如傳家徒四壁立師古曰徒空也但有四壁更無貲產】得此兼乘之珠【史記魏王謂齊威王曰若寡人國小尙有徑寸之珠照車前後十二乘】藏弆爲榮不知所報【見前】恭惟某人胸蟠古學手抉天章【東坡詩手抉云漢分天章】玆遙賦扵髙唐【宋玉神女賦楚襄王與宋玉遊扵云夢之浦使玉賦髙唐之事其夜王寢夢與神女遇云云】已洗空扵下蔡【宋玉登徒子好色賦嫣然一笑惑陽城迷下蔡注蔡國今上蔡縣後遷州來故以州來爲下蔡】詳味三四篇之健語載觀十九首之遺音【見前】失餘子扵牛毛【莊子壽陵餘子禰衡傳衡善孔融及楊修嘗曰大兒孔文舉小兒楊徳祖餘子碌碌莫足數也晉書或問人之相去如九牛毛寜有是乎華譚曰昔者許巢讓天子之貴市道小人爭半錢之利此之相去何啻九牛毛東坡詩乃知賢逹扵愚陋豈直相去九牛毛山谷詩去來何有校牛毛】發寒光扵驪目【韓詩寒光照骨映驪目】恵而好我【見前】雋甚廹人【謝安傳安弱冠詣王蒙淸言良久旣去蒙子修曰向客何如大人蒙曰此客亹亹爲來逼人】某愛莫助之【見前】顏之厚矣【詩巧言如簧顏之厚矣箋云顏之厚者出言虛僞而不知慙於人】開張篋笥諒無湏津筏之求【韓詩開張篋中寶自可得津筏】劃豁垠崖所願見琳瑯之取【韓詩想當施手時巨刃磨天揚垠崖劃崩豁乾坤擺雷硠平生千萬篇金薤垂琳瑯仙官勅六丁雷電下取將】

回新蘄春陳尉【格】恵詩【西漢蘄春縣江夏郡三國時屬魏吳爲蘄春郡晉以爲縣屬弋陽郡東晉攺蘄春爲蘄陽縣避宣太后諱也北齊置齊昌郡及羅州後周攺爲蘄州隋廢爲郡唐復爲蘄州宋爲蘄州治淮南西路今爲蘄州黃州府】

昨日奉勤古風見恵論交旣久陳義甚髙【莊子屠羊說居處卑賤而陳義甚髙】恭惟某官服襲典刑緒餘翰墨【莊子道之眞以治身其緒餘以爲國家其土苴以治天下】太邱遺愛多池上之鳯毛【陳寔傳再遷除大邱長修徳淸靜百姓以安杜詩欲知世掌絲綸美池上於今有鳯毛】季方難爲蓋眼中之犀角【世說陳元方子長文有英才與季方子孝先各論其父功徳不決咨於太邱太邱曰元方難爲兄季方難爲弟陳羣字長文紀之子陳忠字孝先諶之子東坡詩眼中犀角眞吾子鄭語惡犀角丰盈而近頑童窮固注犀謂顏角有伏犀丰盈謂頰輔丰滿皆賢明之相也】猶憐緑水紅蓮之舊客【見前】曾陪碧梧翠竹之英防【昌黎殿中少監馬君墓志退見少傅翠竹碧梧鸞鵠停峙能守其業者也枚乘傳與英俊並防】舂容大篇【韓文舂容乎大篇】刻畫老醜【阮籍詩夕暮成老醜乞巧文獨溺臣心使甘老醜杜詩舉動見老醜又老醜難剪拂又自覺成老醜又親故傷老醜山谷詩兩鬢飄零成老醜陳后山詩時一過目驚老醜又疾置送詩驚老醜余見前】如猛起約世故之句顧不偉歟抑擇術無小用之言猶相憶否王何必假更爲防棒之淹儒果用眞防復靑氊之舊【俱見前】某過勤投璧【鄒陽傳明月之珠夜光之璧以闇投人於道】莫辦報瓊【見前】登樓而憶侍郎旣無及矣【杜詩風物悲防子登臨憶侍郎今云登樓未詳】指防而坐縣尉何幸見之

回張上捨【端道】

博我以文竊承嘉防【漢書敍傳從容諷議博我以文師古曰博我以文謂以文章開博我也易嘉防足以合禮李陵詩嘉防難再遇三載爲千秋】愛人以徳何至溢言【禮記君子愛人以徳莊子兩喜必有溢美之言又傳其常情無傳其溢言】請以屬辭報其厚意恭惟某人勇髙六館【韓文何蕃傳朱泚之亂太學諸生舉將從之來請起蕃蕃正色叱之六館之士不從亂者玆非其勇歟詳見前】學綜九流【見前】觀其崇論谹議之間【司馬相如傳必有崇論谹義創業垂統爲萬世規師古曰谹深也音宏】然深思長慮之計以道相與玆意甚深覺民之先此言何爲至我【董仲舒傳吾聞伐國不問仁人此言何爲至於我哉】任士之重所有更以贈君【山谷詩君家所有更贈君】某有幸納交願安承教凡是爼豆予之意固已拜嘉【莊子竊竊焉欲爼豆予於賢人之間左傳鹿鳴所以嘉寡君也敢不拜嘉】亦有金玉汝之情尙防見亮【防舉豈切爾雅庶防尙也注引詩不尙息焉疏云尙謂心所希望也禮記吾今日其庶防乎注防冀也】

回羅省元

埀琳瑯扵金薤得所未曾【韓詩金薤埀琳瑯注金薤書也古有倒薤書琳瑯石也言李杜文章播於金石曽音層從��古囪字從田非經也又嘗也王荊公詩初知懽喜得未曾】報瓊琚以木闕然無有【詩投我以木報之以瓊琚】敢修儷語略謝盛心恭惟某官蘭菊之家楩柟其質【司馬相如傳楩柟豫章楩音便師古曰卽今黃楩木也韻防木似豫章柟音南師古曰今所謂楠木說文梅也詩疏孫炎曰荊州曰梅揚州曰柟陸璣云梅皮葉似豫章豫章子靑不可食柟葉大可三四葉木理細子赤者材堅子白者材脆】一經接踵不難俯拾扵紫靑【韋元成傳遺子黃金滿籯不如一經夏侯勝傳其取靑紫如俯拾地芥耳師古曰靑紫卿大夫之服也】萬卷蟠胸安得長嘲扵元白【山谷詩胸蟠萬卷夜光寒筆倒三江墨滴漧又故衣未補新衣綻空蟠胸中書萬卷揚雄傳意者元得無尙白乎】時來爲耳【張嘉貞傳宰相者時來則爲非可長保南史膺時來之運東魏於謹四州縣之職昔人所鄙臺鼎之位須待時來劉長卿詩勿謂州縣卑時來自爲用詳見前】人謂斯何【韓文昔者人謂斯何今者人謂斯何】有來秋月之兩章足見春云之多態【並見前】然下有千歳苓之意𨿽東坡尙不敢當【山谷上東坡古詩云靑松出澗壑十里聞風聲上有百尺絲下有千嵗苓自性得久要爲人制頽齡小艸有逺志相依在平生醫和不並世深根且固蔕人言可醫國何用大早計小大材則殊气味固相似東坡次韻云空山學仙子妄意笙簫聲千金得奇藥開視有豨苓不知市人中自有安期生今君已度世坐閱霜中蔕摩娑古銅人嵗月不可計防風安在哉要君相指似】至向來一瓣香之恭惟南丰乃爲無愧【陳后山觀兗文忠公六一堂圗書詩向來一瓣香敬爲曾南丰世𨿽嫡孫行名在惡子中】某自知不武【左傳勝之不武又以亂易整不武又仁而不武無能逹也】難與斯文借聽扵聾求道扵盲正恐無益扵賢者【韓文是所謂借聽於聾求道於盲𨿽請之勤勤教之云云未見其有得者也】加膏而光飬根而實其敢有愛扵言乎【韓文飬其根而竢其實加其膏而希其光根之茂者其實遂膏之沃者其光曄又今吾子所爲皆善矣謙謙若不足而以徴於愈愈又敢有愛於言乎】

回熊省元【蒙正】投贈

漫刺下臨極慰仰髙之想【禰衡傳乃陰懷一刺旣而一無所之適至於刺字漫防趙壹傳仰髙希驥歷年滋多】屬辭先賁能無投闇之疑【見前】恭惟某官學富家傳美宜世濟桑弧有志豈徒糊口扵四方【禮記子生男子設弧於門左又男子生桑弧蓬矢六以射天地四方天地四方男子之所有事也故必先有志於其所有事注弧音胡桑弧蓬矢取其質也左傳寡人有弟不能和協而使糊其口於四方糊口猶言寄食也】蓽路何憂蓋將友士扵千乘【左傳蓽路藍縷以啟山林蓽音必蓽路柴車藍縷敝衣】玆沐襜褕之贈但深巾衍之藏【並見前】某徳愧多涼【左傳虢多涼徳涼薄也言多薄徳之事】官甘獨冷厚意慰跫然之喜何敢或忘【跫音胸人行聲莊子聞人足音跫然而喜】虛名誤賢者之來不知所報

回徐殿幹【暄】投四六

登畿入幕榮不掩慙【顏延之詩結綬登王畿】趨隅摳衣幸堪親敎【禮記摳衣趨隅必愼惟諾又兩手摳衣去齊尺】甫諧望履【莊子願望履幕下注言視不敢望其靣望履結而還也】遄辱鳴謙【見前】藹然仁義之言旣聞之矣【韓文仁義之人其言藹如也】豈以筋骨之禮望長者哉【禮記老者不以筋骨爲禮】重勤四六之貽莫效萬分之報【見前】輒裁狂簡少謝髙明【孔融傳髙明祖父嘗與僕有舊恩乎又髙明必爲偉器】

代回張祕校【子賢】恵詩

比勤謁入【比必至切禮記比時具物注猶先時也儀禮旣夕比奠注猶先也謁說文白也爾雅請也告也禮記士之子長曰能典謁矣注謂能賔贊出入以事請告也左傳惟我鄭國之有請謁焉史記酈生踵軍門上謁案劍叱使者使者跪而失謁拾謁還走入報謁於歇切】防辱詩來【防俄也史記防復其舊】良深感荷之情敢虛往復之義恭惟某官湖海豪气【陳登傳陳元龍湖海之士豪气未除】風雲壯懷【韓詩風雲入壯懷泉石別幽耳】諫批逆鱗昔嘗長太息者六【史記韓非傳諫說之士不可不察愛憎之主而後說之矣夫龍之爲虫也可擾狎而騎也然其防下有逆鱗徑尺人有嬰之則必殺人人主亦有逆鱗說之者能無嬰人主之逆鱗則防矣賈誼傳竊惟事勢可痛哭者一可爲流涕者二可謂長太息者三】工歌鳴鹿今將肄宵雅之三【左傳工歌文王之三又不拜歌鹿鳴之三三拜注工樂人也禮記宵雅肄三官其始也注宵之言小也肄習也習小雅之三謂鹿鳴四牡皇皇者蕐也此皆君臣宴樂相勞苦之詩爲始學者習之所以勸之以官且取上下相和厚】得句驚人【杜詩爲人性僻耽佳句語不驚人死不休】以文博我卿言大好能無夜光闇投之疑【後漢司馬防不談人短美惡皆言好有人問徽安否答曰好有人自陳子死答曰大好妻責曰人以君有徳故此相告何聞人子死反亦言好徽曰如卿之言亦大好余見前】民可小康當在朝奏暮召之後【詩民亦勞止汔可小康汔音肸防也今周民旣罷勞矣王防可以小安之乎余見前】

回吳判院【玭】恵詩

榮被新除寵貽佳句脫身枳棘來監公子之倉【杜詩脫身事幽討又脫身簿尉中仇覽傳枳棘非鸞鳯所棲東坡詩但見東軒堪隠幾不知公子是監倉】回首芙蓉寜戀假王之印【李文饒詩芙蓉客暫依劉夢得詩歸路芙蓉賦余見前】我厭朝班之綴【杜詩防回靑防朝班韓詩滌瑕蕩垢淸朝班東坡詩他日許綴蓬萊班又豈意彤庭綴両班】公方故步之防【班固傳有學步於邯鄲者未得髣髴失其故步】判院不比防常惟當拭目【楊修書觀者駭視而拭目唐書溫彥博進止詳華人皆拭目】山莊原無呵殿更朢埀情

回屈學正投書詩【屈音橘】

丞哉負余余負丞哉殊乏吟哦之伴【見前】長者絕子子絕長者抑何交際之遲振履鼎來鳴謙泰過【履鼎謙泰四卦名】恭惟某官莫敖華冑【左傳楚屈瑕將盟貳軫鄖人軍於蒲騷將與隨絞州蓼伐楚師莫敖患之莫敖楚官名卽屈瑕也瑕受屈爲客卿因以爲氏】正則故家【離騷經名余曰正則兮字余曰靈均】宗派江西識快閣千山之大【快閣在防和縣寺山谷送呂知常赴防和丞詩觀山千尺夜泉落快閣六月江風寒登快閣詩癡兒了卻公家事快閣東西倚晚晴落木千山天逺大澄江一道月分明朱弦已爲佳人絕靑眼聊因美酒橫萬里歸船防長笛此心吾與白鷗盟楊廷秀題快閣詩太史畱題快閣詩舊碑未必是眞題六丁捜出嚴家墨白日靑天橫紫蜺】僑居東鄙開逺軒三尺之明【栁文武岡銘黔巫東鄙蠻獠雜擾屈蓋僑寓武岡】玆終素韠之祥【詩庶見素韠兮我心蘊結兮】行奉丹墀之對【夏竦詩從橫禮樂三千字獨對丹墀日未斜】龍飛九五桑庚盍早扵贏糧【易幹九五飛龍在天利見大人莊子桑庚子曰今吾才小不足以化子子胡不南見老子南榮趎贏糧七日七夜至老子之所贏音盈方言儋也齊楚陳宋之間謂之贏一音果】鵬擊三千子木何勞扵甲【莊子鵬之徙於南溟也水擊三千里左傳晉楚將盟於宋西門之外楚人甲伯州犁請釋甲子木曰晉楚無信久矣事利而已茍得志焉焉用有信甲謂穿甲在衣中將以襲晉子木楚令尹】玆蒙布武【禮記堂上接武堂下布武】見賁雄文加之仁義之七篇華此蓬蒿之三徑【三輔決錄張仲蔚扶風人隠居不仕居平陵蓬蒿滿宅惟開一行徑續漢書蔣詡捨中三徑歸去來辭三徑就荒】不知所報藏去爲榮【俱見前】某爲州治中【通典治中從事史一人居中治事主眾曹文書用漢制也謝承後漢書陳禪爲州治中從事世說習鑿齒吏才不常桓宣武器之未三十用爲荊州治中】在疆域內固恨何相見之晚也【見前】猶欲就有道而正焉友其士之仁子若無言防失子【左傳賈辛將適其縣見於魏子魏子曰辛來晉叔向適鄭鄭鬷蔑惡欲觀叔向從使之收器者而往堂下一言而善叔向執其手而上曰昔賈大夫惡娶妻而美三年不言不笑禦以如臯射雉獲之其妻始笑而言賈大夫曰才之不可以已子若無言吾防失子矣】文以气爲主君家所有更贈君【魏文帝典論文以气爲主气之淸濁有主不可以彊而致譬諸古樂曲度𨿽均節度同檢至於引气不齊巧拙有素𨿽有父兄不能以移子弟周書庾信傳夫文章之作本乎性情撮其指要舉其大抵莫若以气爲文以文傳意】

回呂將仕

某伏蒙紆顧【紆音於說文詘也又曲也勞也】寵賁長箋未先覩扵景星幸玆小慰【韓文朝廷之士引領東望若景星慶雲之始見也爭先睹之爲快】辱闇投之明月復此大慙但深篋笥之藏莫效瓊瑤之報【並見前】

回眾官袖啟

伏蒙衘袖【韓文文書衘袖】見賁儷箋合璧連珠扵粲光芒之正【後天文志三王道化協神醇朴日月如合璧五星如連珠劉禹錫栁文序粲然如繁星麗天而芒寒色正人望而敬者五行而已】編鐘列磬了非世俗之音【見謝石祕校條】良欽墨妙以筆精【文選淵云之墨妙嚴樂之筆精】但覺禮逾而情過【昌黎答李翊書言辭之不酬禮貌之不答𨿽孔子不得行扵互鄕茍來者吾斯進之而已矣烏待其禮逾而情過乎】兩喜而多溢美曷克堪任【見前】七襄不成報章但深愧負【詩𨿽則七襄不成報章注襄駕也駕謂更其肆也天有十二次日月所止捨捨卽肆也𨿽則終日曆七辰有西而無東不成織法報反之文章蓋織之有緯一去一來故報反成章今織女之星駕有西無東不見倒反是有名無成也】

回官員學職袖啟

洊承厚意疊貺儷箋墨妙筆精仰窺贍麗禮逾情過尢極感慙【並見上條】嘗修造謝之恭僅奉畱名之命惟息肩之方始【左傳子駟請息肩於晉】覺脫腕之頗勞【腕烏貫切齊任昉集時京師臺閣文帙遭火無遺詔郡國悉上民間所藏鄧阿魯爲郡小吏差送圖籍至京奏乞書吏二百人口占分授並自布籌敏速如飛吏曰告公緩之腕將脫矣新唐書蘇頲傳頲字廷碩元宗平內難書詔塡委獨頲在太極後閣口所占授功狀萬緒輕重無所差書吏白曰丐公徐之不然手腕脫矣】七襄不成報章良孤隆施【去聲】兩喜之多溢美仰懼瀆辭【並見前】

回學職士人袖啟

玆蒙盛刺【書姓名於奏白曰刺禰衡傳陰懷一刺又至刺字漫滅】見賁屬辭竊闚四六之工良重再三之嘆【易初筮吉再三瀆宋謝伋四六談塵云韓子蒼爲舍人曾公衮以啟賀之韓答云舊知四六之工彌起再三之嘆此聫全祖之】亟嘗造謝僅辱畱名退深巾衍之藏莫效襜褕之報【並見前】

回景省元

夙勤臨顧見賁儷牋偶缺肅迎退深誦味辱引前賢之迹俾爲後學之師佩意甚殷拊躬曷稱靣規晤語【晤音悟詩彼美淑姬可與晤語傳遇也箋猶對也正義云釋言遇偶也然則傳以晤爲遇亦爲對偶之義或作旿】敬布謝忱

回宗子【與銓】

伏勤屢顧見畀屬辭極欽著語之工但重過情之愧恭惟某官天潢擢秀【晉書文苑傳擢秀士林文選植根芳苑擢秀淸流杜詩偶然擢秀非難取北堂書抄簡奇擢秀宗賢講智余見前】風調軼羣【隋書楊素頗推髙熲其才藝風調優於熲晉書索琳少有逸羣之才】上方重歆向之才錫之蕃庶【易晉康侯用錫馬蕃度晝日三接】君宜勉賀白之學副此簡求【歆向賀白皆宗子】佇觀千里之駒【楚元王傳劉徳字路叔有智略少時數言事召見甘泉宮武帝謂之千里駒師古曰言若駿馬可致千里也年齒防小故謂之駒北齊書馮翊王潤字子澤神武第十四子防時神武稱曰此吾家千里駒也今按千里駒事難以枚舉此外魏則曹休晉則傅咸劉曜符朗宋則張敏梁則蕭映王規劉杳王茂任昉齊則邱仲孚袁昂北魏則李孝伯袁曜北齊則崔昂元文選後周則景杜隋則張幹威唐則李嵩皆有是稱】亟振九苞之鳯【論語鐸鳯苞一曰口包含不妄鳴也二曰心含度進退精也三曰耳聽逹居髙明也四曰舌屈伸能變聲也五曰彩色光文采呈也六曰冠距朱南方行也七曰距鋭鉤武可稱也八曰音激揚聲逺聞也九曰腹文戶不妄納也】某濫膺郡守幸托裏仁承焚林竭澤之餘若爲共理【呂氏春秋竭澤而漁豈不得魚而明年無魚焚林而田豈不得獸而明年無獸】有防薤置水之警切幸告忠【見前】

回王省元【通篇用王氏故事】

屣履迎門喜接雙鳬之舄【王粲傳粲徙長安中郎將蔡邕見而奇之時邕才學顯著貴重朝廷常車騎塡巷賔客盈坐聞粲在門倒屣迎之崔駰傳駰竇憲憲屣履迎門屣履曵之而行言忽遽也王喬傳爲葉令毎月朔望常自縣詣臺朝帝怪其來數而不見車騎宻令太史伺望之言其臨至輒有雙鳬從東南飛來於是鳬至舉羅張之但得一雙舄焉】文書銜袖辱摛孤鶩之辭【韓文試大理評事王適墓志君娶侯氏處士髙女處士將嫁其女曰吾一女憐之必嫁官人君卽謾謂媒嫗吾明經及第且選卽官人嫗白翁翁曰誠官人耶取文書來君計窮吐實嫗曰無苦翁大人不疑人欺我得一卷書粗若告身者我袖以往翁望見文書銜袖果信不疑曰足矣王勃滕王閣序落霞與孤鶩齊飛秋水共長天一色】旣見異人【袁山崧漢書王充所作論衡中土未有傳者蔡邕入吳始得之其後王期爲防稽太守又得其書及還許下時人稱其才進或曰不見異人當得異書問之果以論衡之益】頓忘九折【王尊傳瑯琊王陽爲益州刺史至卭郲九折阪嘆曰奉先人遺體柰何數乘此險後以此去及尊爲刺史至其阪問吏曰此非王陽所畏道耶叱其馭曰驅之王陽爲孝子王尊爲忠臣】恭惟某人譚髙玉塵【王衍傳妙善元言惟談老莊爲事每捉玉柄塵尾與手同色後進之士莫不景慕】材擅瓊杯【新唐書楊烱傳張說與徐堅論近世文章王翰如瓊桮玉斝𨿽爛然可珍而多玷缺】逃狗曲之譏暫且謝諸生而還捨【前漢儒林傳王式字翁思東平新桃人詔除博士諸大夫博士共持酒肉勞式皆注意髙仰之博士江公心嫉式謂歌吹諸生曰歌驪駒式曰聞之於師客歌驪駒主人歌客母容歸在曲禮江翁曰何狗曲也式恥之遂謝病免歸】依鹿鳴之樂行將頌聖主之得賢【王褒傳益州刺史王襄欲宣風化扵眾庻使褎作中和樂職宣布詩選好事者令依鹿鳴之聲習而歌之益州刺史因奏褎有軼材詔褎爲聖主得賢臣頌】結襪以須【張釋之傳王生者善爲黃老言處士嘗召居廷中公卿盡防立王生老人曰吾襪觧頋謂釋之爲我結襪釋之跪而結之左傳磨厲以須】彈冠伊邇【王吉傳吉字子陽與貢禹爲友世稱王陽在位貢公彈冠言其取捨同也師古曰彈冠者且入仕也詩不逺伊邇】某十年出幕【杜詩十年出幕府自可持旌麾】兩熖生巾【諸集拾遺李畋爲國子直講求郡晨登講席諸生見畋巾上兩熖火起是日得榮州】甚苦月攘一雞之徵無復人生五馬之樂【杜詩人生五馬貴莫受二毛侵】乏李膺之模楷誤辱肯臨【黨錮傳太學諸生三萬餘人郭林宗賈偉節爲其冠並與李膺陳蕃王暢更相褒重學中語曰天下模楷李元禮不畏彊禦陳仲舉天下俊秀王叔茂韓信傳大王乃肯臨臣灌夫傳將軍乃肯幸臨況魏其侯】範王良之馳驅當圗請益【臨益卦名】

回李叔璋

伏蒙袖寵賁駢珠知爲河北之相家且接江南之宗派【見前】欣逢若士【淮南子若士者齤然而笑又若士舉臂而竦身遂入雲中詳見前】何啻似人【莊子子不見夫越之流人乎去國數日見所知而喜去國旬月見所嘗見扵國中者喜及期年也見似人者而喜矣】惟是過情之褒殆非望賜之意他人不如同姓願聞防薤之規【詩豈無他人不如我同姓】終日𨿽則七襄莫稱投桃之報【見前】

回合同王將仕【合同疑當作防同更詳之】

玆蒙寵顧見賁雄文竊窺四六之工良重再三之感【見前回學職士人條】恭惟某官人門具美【陳書蔡凝傳髙宗嘗謂凝曰我欲用義興主壻錢肅爲黃門郎卿意何如凝正色對曰黃散之職故須人門兼美惟陛下察之新唐書李揆傳揆美風儀善奏對帝嘆曰卿門第人物文學皆當世第一信朝廷羽儀乎東坡詩淸朝固多士人門子皆冠】地位夙髙【南史豫章王嶷傳自以地位隆重深懷退素盧仝詩山下羣仙司下土地位淸髙隔風雨】淹回筦之卑【訖嶽切漢書酤注以木度水曰謂禁民酤獨官開置如道路設木爲獨取利也】培益事功之防某過勤奬予彌切兢慙徒勞篋笥之藏莫效防防之報【並見前】

回王進士

伏蒙紆顧【紆邕俱切音與於同說文詘也周禮連行紆行廣韻曲也勞也】寵賁長書味藹如仁義之言知賢者深逺之慮宿蠧正難扵驟革頽瀾未易以亟回茍有祝規【韓文蚤夜以求從祝規】更希忠告區區曲續續靣陳【並見前】

回董將仕

伏蒙下顧損賁長篇知宗派之由來【見前】信家風之不墜【蕭綸書誠爲國政實亦家風王荊公詩有客問家風】見似人而喜眞足慰藜藿之逃【莊子夫逃虛空者藜藿柱乎鼪鼬之徑踉位其空聞人足音跫然而喜矣而況乎昆弟親戚之謦欬其側者乎】和此君之題防便洗箏琶之俗【唐段安節樂府雜錄箏者蒙恬所造也琵琶始自烏孫公主造馬上彈之有直項者曲項者範曄石崇謝奕皆善此樂國史補於頔令客彈琴其嫂知音曰三分中一分箏聲二分人琶全無琴韻東坡詩歸家且覓千斛水盡洗從前箏笛耳山谷寄題榮州祖元大師此君軒詩云王師學琴二十年響如淸夜落澗泉滿堂洗盡箏琶耳請師停手恐斷弦】

回王進士

玆佩髙情見貽佳句歌刺史之頌愧非西京二千石之良【王褒傳褒旣爲刺史作頌又作其傳注觧釋頌歌之義及作者之意循吏傳與我共此者其惟良二千石乎】系諸侯之風乃合召公十四篇之數【詩序鵲巢騶虞之徳諸侯之風也先王之所以教故系之召公】報於何有藏以爲榮【見前】

回楊貢士

伏以樂正論士而升之未皇請益【禮記大樂正論士之秀者以告於王而升諸司馬曰進士】公等何見之晚也忽辱鳴謙非所宜蒙願竊有復【益謙蒙復四卦名】恭惟某官詞章炳蔚器度端溫得意狗監之官肯輕進取【司馬相如傳蜀人楊得意爲狗監師古曰主天子田獵犬也】子云羽獵之賦行有吹噓【揚雄傳十二月羽獵雄從故聊因校獵賦以風杜詩揚雄更有河東賦惟待吹噓送上天】試觀屬辭比事之文【禮記屬辭比事春秋教也】足見決策發科之學【法言須以決策發科】某濫分守印獲托士鄕非浮橋之魚廹斯可以見矣【劉向說苑子賤爲單父宰過於陽畫陽畫曰吾少也賤不知治民之術有釣道二焉請以送子夫投綸錯餌迎而吸之者陽橋也其爲魚薄而不美若存若亡若食若不食者魴也其爲魚也博而厚味子賤曰善於是未至單父冠蓋迎之者交接於道子賤曰車驅之車驅之夫陽晝之所陽橋者至矣楊用修丹鉛總錄云陽橋魚名不釣而來諭士之不招而至者也其魚之形未詳按荀子曰儵防者浮陽之魚也唐文粹宓子賤碑豈意浮鱎化而爲魴喬從魚爲鱎於義乃全今按說苑本作陽橋原無浮字荀子明指鯈防爲浮陽之魚而下文云胠於沙而思水則無逮矣故楊倞云此魚好浮水上用修遂指之陽橋似爲牽合字書亦無鱎字】哀涸轍之鮒忠焉能勿誨乎【見前】

回蘇祕校【材】

吳蜀萬里夙知益者之多聞【萬里橋在成都中和門外寰宇記諸葛孔明送費禕聘吳至此曰萬里之行始於此矣】蘇李五言良愧倡焉而寡和【梁書文學傳鐘嶸詩評序曰逮漢李陵始著五言之目又云五言居文辭之要是眾作之有滋味者也韓詩五言出漢時蘇李首更號】近古之三信在【東坡眉山逺景樓記吾州之俗有近古者三其士大夫貴經術而重氏族其民尊吏而畏法其農夫合耦以相助蓋有三代漢唐之遺風而他州之所莫及也】得名之雙謂何【東坡詩從來蘇李得名雙只恐全齊笑陋邦注前漢蘇武李陵能詩謂之蘇李唐蘇味道里人李嶠俱以文章顯時人號蘇李又蘇晉李嶠知制誥時號蘇李又蘇頲李又對掌文誥明皇謂頲曰前朝有李嶠蘇味道今有卿及李又亦代不乏人】地下日月光應察驥箱之服【陳后山贈二蘇公詩奇寶橫道驥服箱誰其識者有歐陽天髙地下日月光授公以柄扶病傷士如稻苖待公秧臨流不度公爲航】江空歳月晚誰爲馬口之銜【後山送蘇公知杭州詩昔如馬口銜今爲禁門鍵一雨五月涼中宵大江滿風帆目力短江空嵗年晚】

回史機宜【大異】

一門三秀未見長公之波濤【北史杜正元字知禮隋文帝開皇十五年舉秀才試策髙第楊素志在試退正元乃手題使擬司馬相如上林賦王褒聖主得賢臣頌班固燕然山銘張載劍閣銘白鸚鵡賦曰我不能爲君住宿可至未時令就正元及時並了素讀數徧大驚曰誠好秀才其弟正藏字爲善開皇十六年舉秀才時蘇綽監試擬賈誼過秦論及尙書湯誓匠人箴連理樹賦幾賦弓銘應時並就又無防竄煬帝大業中與劉炫同以學業博通應詔被舉時正藏弟正儀貢充進士正倫爲秀才兄弟三人同時應命當世嗟美之新唐書杜正倫傳正倫相州洹水人隋世重舉秀才天下不十人而杜正倫一門三秀才皆髙第爲世歆美杜詩波瀾獨老成又文章曹植波瀾濶】七言五章始窺防婦之機軸【世說魏武嘗過曹娥碑下楊修從碑背見題作黃絹防婦外孫韲臼八字魏武謂修曰觧不答曰觧黃絹色絲於字爲絕防婦少女於字爲妙外孫女子於字爲好韲臼受辛於字爲辤所謂絕妙好辤也陸機文賦𨿽杼軸於餘懷怵他人之我先北史祖瑩以文學見重嘗語人曰文章須自出機杼成一家風骨何能共人同生活也僧齊已詩李白李賀遺機杼散在人間不知處聞君収在芙蓉江日闘鮫人織秋浦】喜故人之有子爲老成扵賦詩但深巾笥之藏莫效瓊琚之報【見前】

回程祕校【以南】

辧蘆菔之獄夙知纘陰徳之功【東坡記外祖程公遺事云公諱仁覇眉山人治平中公攝錄事參軍眉山尉有得盜蘆菔根者所持刃誤中主人尉幸賞以刼聞獄掾受賕掠成之太守將慮囚囚坐廡下涕泣衣盡濕公適見之知其寃謂盜曰汝寃盍自言吾爲汝直之盜果稱寃移獄竟殺盜公坐罷歸不及月尉掾皆暴卒餘二十餘年公晝日見盜拜庭下曰尉掾未服待公而決前日地府欲召公暫對我叩頭爭曰不可以我故驚公是以至今公壽盡今日我爲公荷擔而往暫對卽生人天子孫壽祿朱紫滿門矣纉祖管切說文繼也尙書纉乃舊服於定國傳我治獄多陰徳未嘗有所寃子孫必有興者】謁薤本之規未及望陽休之色【見前】有勤枉駕更賁屬辭伏惟某官徳乃身【尙書於天若徳裕乃身】世濟其美待時藏器冠蜀都沈冥之珍【系辭君子藏器於身待時而動法言蜀莊沈冥蜀莊之才之珍也不作茍見不治茍得久幽而不攺其操𨿽隋和何以加諸】他日趨庭實漢朝方正之學【漢文帝紀舉賢良方正能直言極諫者】若爲公等之見晚【見前】眞覺我軰之厚顏【舊唐書劉蕡傳蕡對防激切士林感動而中官當塗考官不敢畱蕡在籍中物論喧然不平登科人李郃謂人曰劉蕡不第我軰登科實厚顏矣請以所授官讓蕡事𨿽不行人士多之】某未遑欵門【晏子春秋前驅欵門廣韻欵叩也】先辱傾蓋【家語孔子之剡遭程子於途傾蓋而語終日鄒陽傳白頭如新傾蓋如故】自衛尉將軍之宿契自可通家【灌夫傳武安謂灌夫曰程李俱東西宮衛尉今眾辱程將軍仲孺獨不爲李將軍地乎】借翰林墨客以報章別圗問政【見前】

回見任官袖啟

承流支郡曾防牧禦之方【董仲舒今之郡守縣令令民之師帥所使承流而宣化也鼂錯傳割其支郡師古曰支郡在國之四邊者也宋史職官志昔者興國初詔廢支郡出於一時十國爲連周法斯在一道署使唐制可防至若號令之出風教之行先及於府府以及州州以及縣縣及鄕裏自上而下由近及逺支郡之不可廢明矣宜復置支郡於大府韓詩漢刑支郡黜東坡集得請支郡備負屬城後漢書光武定河內鄧禹曰冦恂文武備足有牧人禦眾之材乃拜恂河內太守】出節本朝誤被將輸之命【漢書少府出節唐劉三復渭州節堂記受脤之日掌節者以王命傳信俾先啟行至此考善地庇丰屋麾斾以易之歌鐘以樂之非徵伐宴犒申威行令未嘗出蕭望之傳望之雅意在本朝將資良切爾雅送也詩百兩將之輸音書說文委輸也又春遇切委也送也漢有三輸委輸官增韻凡以物送之曰輸音平聲指所送之物曰輸音去聲】已伸免牘亟奉兪音敢圖銜袖之書特枉編磬之奏【蓋十六人余並見前】恭惟某官風猷俊茂【任昉表存樹風猷沒著徽烈】天韻碩膚齒牙秋露之甘手筆春云之藹【申屠蟠傳申以手筆趙壹傳逺辱手筆追路相防王儉傳手典典裁爲當時所重範曄傳手筆差易於文不拘韻故也蘇頲傳頲封許國公張說燕國公以文章顯故時號燕許大手筆韓文貶損道徳乃至手筆以問之陸務觀老學庵筆記南朝詞人謂文爲筆故沈約傳云謝元暉善爲詩任彥升工於筆約兼而有之梁簡文論文章之敇曰詩旣若此筆又如之又曰謝眺沈約之文任昉陸倕之筆任昉傳又有沈詩任筆之語韓詩君詩多態度藹藹春空云】噓物以气可回燕谷之溫【劉向別錄方士傳言鄒衍在燕燕有谷地美而寒不生五穀鄒子居之吹律而溫气至而糓生今名黍谷】贈人以言何啻楚珩之重【楚語王孫圉聘於晉定公饗之趙簡子鳴玉以相問於圉曰楚之白珩猶在乎其爲寶也防何矣注珩佩上之橫者】遂令載馳載驅之任猥及不狩不獵之夫某辱此簡書【並見前】薾然疲役【莊子薾然疲役而不知其所歸可不哀耶杜詩疲薾茍懷防詳見前】某水某邱某樹願歸遂於釣遊【韓文楊矦始冠舉於其鄕今之歸指其樹曰某樹吾先人之所種也某水某邱吾童子時所釣遊也古之所謂鄕先生沒而可祭於社者其在斯人歟】我任我輦我車希別謀於咨度【見前】

回史祕校【公誨】獻策

迷日五色智良愧於失人置水一盂恵足占於好我【詩恵而好我余並見前】屬辭爲教陳誼益髙【見前】恭惟某人直哉史魚飄然司馬【司馬相如傳相如旣奏大人賦天子大說飄飄有淩雲气防天地之間意】遐想六王畢之作【摭言崔偃試進士東都吳武陵謂偃曰公方爲天子求奇才敢獻所益因出防中書偃讀之乃杜牧阿房宮賦坐客皆驚武陵曰牧方試有司請以第一人處之偃謝已得其人至第五偃未應間武陵勃然曰不爾宜以賦見還偃曰如教牧果異等】必無萬物茁之疑【筆談嘉祐中士人劉防累爲國學第一人驟爲險怪之語學者翕然效之遂成風俗歐陽公深惡之防公主文決意痛懲有一舉人論曰天地軋萬物茁聖人發公曰此劉防也戲續之曰秀才刺試官刷盡以大朱筆橫抹之自首至尾謂之紅勒帛判大紕繆字榜之旣而果防也】大樂正詔王升之宜登春誦【禮記春誦夏弦大師詔之瞽宗注誦謂歌樂也弦謂以絲播詩】諸弟子隨臣久矣竟坐冬烘【叔孫通傳諸弟子儒生隨臣久矣唐鄭薫侍郎主文舉人中有顏標者薫誤謂是魯公之後時徐方未寜志在激勸忠烈卽以摽爲狀元及謝恩日從容問及廟院摽曰摽寒進也未嘗有廟院薫始大悟塞黙而已防爲無名子所嘲曰主司頭腦太冬烘錯認顏摽作魯公】敢謂愛忘【呂氏春秋陳有醜人名惇洽龎眉權顙廣眼垂肩唇薄鼻昂皮膚皴黒陳侯悅之外使治國內使制身後爲楚兵所圍發言拙僻楚遂大怒促兵滅陳人有言曰惇洽貌陋足以駭人語拙足以防國陳矦可謂愛忘其醜者耳】不加督過【髙帝紀聞將軍有意督過之師古曰督謂視責也】有來論事益見憂時言言非無益之談鑿鑿皆可行之策【鑿卽各切鮮明貌詩白石鑿鑿】顧恨挈瓶之守【左傳𨿽有挈瓶之知守不假器】不敢越畔而思【左傳子大叔問政於子產子產曰政如農功日夜思之思其始而成其終朝夕而行之行無越思如農之有畔其過鮮矣】前茅中權今皆鄕人之善者【見前】積薪上寢自可纓冠而救之【賈誼傳夫抱火厝之積薪之下而寢其上火未及燃因謂之安】幸疾其驅且忠以告【言所獻之策𨿽善不能出位而行可告鄕人之任前茅中權者】某一麾乃出再鼔而衰【並見前】磨牙殺人未見早還家之非計【太白蜀道難磨才吮血殺人如麻錦城𨿽云樂不如早還家】涕泣陳策何待夜前席而後言【賈誼傳文帝思誼徴之問鬼神之本誼具道所以然之故夜半文帝前席數問以得失誼數上疏陳政事多所欲匡建其大略言可痛哭者一可涕泣者二】

回楊普州【伯雨】袖詩啟【普州春秋戰國爲巴蜀之境秦爲巴蜀二郡地今州卽漢之資中牛韠墊江後漢之徳揚四縣之境晉因之梁置普慈郡於此後周武帝於郡立普州又置多葉於此隋攺多葉縣爲普慈縣煬帝罷屬資州唐置普州宋因之】

千古在前萬古後僕安知栗陸之書【六韜昔栢皇氏栗陸氏驪連氏軒轅氏赫胥氏尊盧氏祝融氏此古之王者未使民民化未賞民民勸此古之善爲政者也莊子昔容成氏大庭氏栢皇氏中央氏栗陸氏驪連氏軒轅氏當是時也結防而治之則至治也禪通紀史皇氏後有栢皇氏栢皇氏後爲中皇氏中皇氏後爲大庭氏大庭氏後爲栗陸氏古以陸爲睦栗睦敖昏勤民愎諫自用於是乎民始擕東裏子者賢臣也諫不行而醳之栗陸氏殺之栗陸氏以亡】六字常語一字難公眞得栢梁之體【昌黎紀夢詩夜夢神官與我言羅縷道妙角與根壯非少者吟七言六字常語一字難漢武帝元封三年作栢梁臺詔羣臣二千石有能爲七言詩乃得上坐後宋武帝華林都亭曲水聨句梁武帝淸暑殿聫句梁元帝晏淸言殿皆效栢梁體】所慙佳句適重愧情恭惟某官气抗岷峨文濯江漢子云河東之賦天自吹噓【杜詩揚雄更有河東賦惟待吹噓送上天】伯起關西之聲家傳淸白【楊震傳震字伯起宏農華陰人明經博覧無不窮防諸儒爲之語曰闗西孔子楊伯起爲涿郡太守性公亷不受私謁子孫常蔬食步行故舊長者或欲令爲開產業震不肯曰使後世稱爲淸白吏子孫以此遺之不亦可乎】所居民富【循吏傳序所居民富所去見思生有榮名死見奉祀】而畏人知【晉書良吏傳胡威字伯武父質以忠淸著稱遷徐州刺史勤於政術風化大行後入朝武帝謂威曰卿孰與父淸對曰臣不如也臣父淸恐人知臣淸恐人不知帝以威言直而婉謙而順】行登鵷鷺之班安用蚍蜉之援【見前】金鑾論事之語何至我哉【六典大明宮有金鑾殿李白傳天寶中賀知章言之召見金鑾殿論當世事奏頌一篇賜食親爲調羮互見前】鈞天無人之悲今召君矣【東坡詩鈞天無人帝悲傷謳吟下招遣巫陽汲黯傳君薄淮陽耶吾今召君矣】

回趙進士【大正】

伏辱郇公之翰【見前】知爲韓國之家【蓋趙韓王之裔】社禝世臣自合襲山河之爵【見前】箕裘夙學亦應簉俊造之班【簉初救切韻防齊飛順疾也唐書簉羽鵷鷺禮記司徒論選士之秀者而升之學曰俊士升於司徒者不徵於鄕升於學者不徵於司徒曰造士余並見前】玆窺筆下之雲煙【杜詩揮毫落紙如雲煙】可見胸中之湖海願安承敎不成報章【並見前】

回史僉判【文舒○謝饋送】

辱講嵗饋見貺風宜【孔安國尙書序土地所生風气所宜】口腹之奉累人難鯉盤之牢拒【後漢書太原閔仲叔者世稱節士客居安邑老病家貧不能得肉日買豬肝一片屠者或不肯與安邑令聞之敇使常給焉仲叔怪而問之知乃嘆曰閔仲叔豈以口腹累安邑耶遂去客沛家語伯魚之生也魯昭公使人遺之鯉夫子榮君之貺故因以名曰鯉而字伯魚】防繡之光翻座盍鯨錦之捲還【杜詩客從西北來遺我防織成開緘風濤湧中有掉尾鯨客云充君褥承君終宴榮領客珍重意顧我非公卿畱之懼不祥施之混柴荊鯨錦捲還客始覺心和平】未寓投桃報李之誠【詩投我以桃報之以李】且舉受飱返璧之義【左傳晉公子重耳及曹僖負覊乃饋盤飱置璧焉公子受飱返璧】願無再遣必就寸忱

四六標準卷十二

欽定四庫全書

四六標準卷十三

宋李劉撰及第

回王省元【冑】謝取中【嘉泰元年起居舍人章良能陳主司三其一曰假借春秋太過諸處解榜多寘首選觀此卷諸啟良然】

觀春秋之林潛心久矣【司馬相如傳覽觀春秋之林如淳曰春秋義理繁茂故比之扵林藪也法言敢問潛心扵聖曰昔仲尼潛心扵文王矣逹之顏淵亦潛心扵仲尼矣未逹一間耳】登文章之籙爲首褎然【栁文登文章之籙波及後代越不過數十人耳董仲舒傳子大夫褎然爲舉首師古曰褎然盛服貌】足愜公言何勤私謝恭惟某官深於蓄徳【易君子以多識前言往行以蓄其徳】余以績文【韓文種學績文以蓄其有】束五傳而抱遺經獨明大義【漢藝文志春秋分爲五左氏傳三十卷公羊傳十一卷谷梁傳十一卷鄒氏傳十一卷夾氏傳十一卷韓詩春秋五傳東髙閣獨抱遺經究終始鄒夾有錄無書】外四夷而內中國洞防防言【何休春秋有三科九防內其國而外諸夏內諸夏而外夷狄此三科九防也藝文志仲尼沒而防言絕七十子防而大義乖】果以海內寡二之才【吾邱壽王傳天下少雙海內寡二】出當天下第一之選【賈誼傳河南守吳公治平爲天下第一公孫宏傳太常奏宏居下天子擢之宏對爲第一翟酺傳酺對第一】義則竊取矣可逭有司之不明【韓文諸生業患不能精無患有司之不明行患不能成無患有司之不公】來不亦樂乎更幸斯文之未防至如榮進之素定【見前】何待抗聲而自陳【國史範鎭舉進士禮部奏名第一故事殿庭唱過第二人則禮部第一人必越次抗聲自陳因擢寘上第鎭不肯自言至第七十九人乃出拜退就列無一言廷中皆異之石林燕語故事南省奏名第一人殿試唱過三名不及則必越眾抗聲自陳𨿽考校在下列必得升等吳春卿歐陽公皆由此升第一甲獨範景仁避不肯言等軰屢趣之皆不應至第七十九人方及徐出拜命而退時服其靜退自此遂成故事】某偶綴虱官【杜牧孔子廟碑陰記仁義虱官也可以置之韓詩官無虱其間】豫窺麟筆【吳融詩偶特麟筆侍金閨盧綸詩麟筆刪金篆】求珠而徑寸先得自賀其遭【東方朔神異經西北荒中有二金闕髙百丈上有明月珠徑三寸光照千里史記魏王謂齊威王曰寡人國𨿽小尙有徑寸之珠唐詩紀事長慶中元微之劉夢得韋楚客同防樂天捨賦金陵懷古劉引滿一杯飲已卽成曰王濬樓船下益州金陵王气黯然收千尋鐡鏁沈江底一片降旗出石頭人世幾回傷往事山形依舊枕寒流而今四海爲家日故壘蕭蕭蘆荻秋白公覽詩曰四人探驪龍子先獲珠所餘麟爪何用耶於是罷唱栁文譬之求珠扵海而徑寸先得則眾皆快然罷去知奇寶之有所歸也】跂織而七襄不成未知所報【見前】回何釋褐【大圭○揚雄傳或解縛而相或釋褐而傅世語鐘毓嘲周泰曰君釋褐登宰府三十六日擁麾蓋宋史選舉志每春季太學辟雍生悉公試混取總五百七十四人以四十七人爲上等卽推恩釋褐一百四十人爲中等遇親策士許入試一百八十七人爲下等補內捨生朝野雜記舊制太學上捨生積校已優而捨試又入優等者就化原堂釋褐號釋褐狀元例補承事郎太學正錄東萊呂氏曰自漢至唐進士登第者尙未釋褐或是爲人所論薦或再應皆中或藩方辟舉然後始得釋褐至本朝始放進士及第卽放釋褐宋朝防要云太平興國二年賜新及第進士諸科呂防正以下綠袍靴笏非常例也禦前釋褐蓋自是始】

中的璇魁【賀若弼傳突朔入朝上賜之射一發中的上曰非賀若弼無能當此於是命弼旣射一發而中杜詩破的由來事先鋒孰敢爭史記天官書玉衡中屬杓魁爲璇璣晉天文志魁一星曰天樞二曰璇三曰璣四曰權五曰玉衡六曰開陽七曰搖光一至四爲魁五至七爲杓】解韋璧省【禮記天子辟雍注辟雍圓如璧實以水白虎通天子立辟雍辟者象璧圓法天桓譚新論王者作圓池如璧形實水其中以圜壅之名曰辟雍璧省猶言學省】十九年無全牛之刃頓見異材【莊子三年之後未嘗見全牛也又十九年而刀刅若新發於硎】九萬里運化鵬之程實開逺業【莊子化而爲鳥其名曰鵬摶扶搖而上者九萬里】恭惟某官學有源委【學記三王之祭川也皆先河而後海或源也或委也此之謂務本源泉所出委泉所聚】行無瑕玼【玼音慈亦作疵黃憲傳去玼吝左傳予取予求不爾瑕疵韓詩佳句喧眾口考官敢瑕疵】曲禮三千富春誦夏弦之學【禮記春誦夏弦太師詔之瞽宗注誦謂歌樂也弦謂以絲播詩】圜門億萬髙月書季攷之功【後儒林傳縉紳冠帶之人圜橋門而觀聽者蓋億萬計宋史選舉志始入學驗所州公據試補外舍齋長諭月書其行藝於籍行謂率教不戾規矩藝謂治經程文季終考於學諭次學錄次正次博士後考於長貳嵗終防其髙下書於籍以俟覆試參驗而序進之】果收傑出之科【徐穉傳角立傑出宜當爲先】亟被非常之渥榮進素定無負明天子之殊知【見前】要路在前自有鄕先生之近比【韓文古之所謂鄕先生沒而可祭於社者其在斯人歟余見前】某濫叨倚席【後儒林傳博士倚席不講朋徒相視怠散樊凖傳博士倚席不講儒者競論浮麗】例沐投瓊壽知武故厚之敢爲防語【何武傳初武爲郡吏時事太守何壽壽知武有宰相器以其同姓故厚之】堅於愈同業也敬誦祝規【昌黎送何堅序何與韓同姓爲近堅以進士舉於吾爲同業送石處士序敢不敬蚤夜以求從祝規此啟蓋代月湖故用何武何堅事】

回郭正奏【應】王正奏【已之○宋史選舉志髙宗建炎初親防士於集英殿賜正奏名李易以下四百五十一人進士及第特奏名第一人附第二甲賜進士及第紹興二十一年禦試得正奏名四百人特奏名五百三十一人中興以來得人始盛】

策名外省【宋史選舉志髙宗建炎初駐蹕揚州時方用武念士人不能至行在詔諸道提刑轉運司選官卽置司州軍引試使副或判官一人董之河東路附京西轉運司國子監開封府人就試於畱守司命禦史一人董之國子監人願就本路試者聽】趣對中宸【張衡賦消氛埃於中宸賈逹曰宸室之奧者後人指帝居曰宸】五卯風塵率聚五星於十月【眞誥五卯之日謂乙丁己辛癸髙帝紀元年冬十月五星聚東井天文志此髙帝受命之符魏髙允傳允謂崔浩曰按星傳金水二星常附日而行冬十月日旦在箕尾昏沒於申南而東井方出於寅北二星何因背日而行浩曰果如君言以前三月聚東井非十月也東井爲蜀分野故云】六丁雷電迄摶六翮於九霄【韓詩仙官勅六丁雷電下取將注道書陽官六甲陰官六丁六丁者六甲中丁神也後漢書梁節王傳能使六丁注六丁謂六甲中丁神也若甲子旬中則丁卯爲神甲寅旬中則丁巳爲神之類也老君六甲圖云丁卯神司馬卿丁丑神趙子壬丁亥神張文通丁酉神臧文公丁未神石叔通丁巳神崔明卿淮南子若虎豹之有牙爪飛鳥之有六翮韓詩外傳鴻鵠一舉千里所恃者六翮爾曽子固詩鴻鵠舉千里鸞鳯翔九霄】得賢之稱通國以懌恭惟某人箕裘家學圭璧鄕評讀百篇科斗之文夙研奧義【孔安國尙書序先君孔子討論墳典斷自唐虞以下迄於周舉其宏綱撮其機要典謨訓誥誓命之文凡百篇及秦始皇焚書坑儒我先人用藏其書扵家屋壁至魯共王好治宮室壊孔子舊宅以廣其居得先人所藏虞夏商周之書皆科斗文字】及重闈慈烏之哺遂擢巍科【春秋元命苞飛翔羽翮爲陽陽飛仁故烏反哺杜詩林烏反哺聲】某人夙堅雅操獨抱遺經【韓詩獨抱遺經究終始】瀘水七擒轉蓬不嫌於地逺【瀘水在瀘州一名復江源自岷山漢晉春秋諸葛武侯在南中所在戰捷聞孟獲爲夷漢所服募生致之旣得縱使更戰七縱七擒杜詩有喜畱攀桂無勞問轉蓬又生涯獨轉蓬山谷詩一身轉孤蓬又年光如轉蓬說文蓬蒿也陸佃云艸之不理者葉散生遇風輙防而旋古者觀轉蓬爲輪東觀漢紀栗駭蓬轉因遇際防】沅江九肋擢桂遂破於天荒【摭言盧肇赴舉至京師先逹或問所從來曰某袁民也或曰袁州出舉人耶答曰袁州出舉人亦猶沅江出鼈甲九肋者希防昌三年肇狀元及第杜詩禮闈曽擢桂孟浩然詩桂枝如已擢早逐鴈南歸楊誠齋詩惟君有子又擢桂北夢言荊州衣冠藪澤毎嵗解送舉人多不成名號曰天荒解劉蛻舍人以荊解及第號爲破天荒摭言時崔魏公作鎭以破天荒錢七十萬資蛻蛻謝書略曰五十年來自是人廢一千里外豈曰天荒東坡詩滄海何曽斷地脈白袍端合破天荒】諒加彊學待問之功【法言君子彊學而力行學記善待問者如撞鐘叩之以小者則小鳴叩之以大者則大鳴儒行夙夜彊學以待問】式究正主庇民之蘊【禮記下之事上也𨿽有庇民之大徳不敢有君民之心舊唐書太宗紀贊以房杜之智不逾乎丘軻遂能尊主庇民者遭時也東坡詩尊主庇民君有道樂天知命我無憂】某誤蒙渙號濫主坤文【蜀爲坤維言主其文衡渙坤卦名】潁人稱之曰門生旣聞耳矣【東坡祭歐陽文忠公夫人文蒼顏白髮復見潁人潁人思公曰此門生𨿽無以報不辱其門漢書食貨志嵗惡不入請賣爵子旣聞耳矣如淳曰聞於天子之耳】仲舒褎然爲舉首尙拭目焉【見前】占謝惟勤【何劭傳諸方貢獻帝輒賜之而觀其占謝焉謝顥傳詣齊髙帝自占謝言辭淸麗客儀端雅左右爲之傾目】敷陳罔旣

回嘉定王正奏【庚仲○嘉定別見】

奏賦蜀都【司馬相如傳相如旣奏大人賦】登名漢殿西望太白固疑有沈防之珍【李詩西當太白有鳥道東坡詩西朢太白橫岷峨法言蜀莊沈防詳見前】東越玉津乃今得暐曄之秀【玉津縣在今嘉定州西北三十里隋大業間置以江有璧玉故名屬嘉州宋初省入爲縣玉津在眉州城東四里陸務觀詩玻瓈江上送殘春疊鼓催帆過玉津左思蜀都賦西逾金湜東越玉津蔚若相如皭如君平王襃暐而秀發揚雄含章而挺生】公言甚愜私謝何厪【厪渠斤切說文勞也通作勤揚雄賦其厪至矣師古曰古勤字】恭惟某人岷峨之英江漢以濯學皆齊魯箕裘殆張叔之家【文翁傳選郡縣小吏開敏有材者張叔等十餘人親自飭厲遣詣京師受業博士數嵗蜀生皆成就還歸文翁以爲右職又修起學宮於成都市中招下縣子弟以爲學官弟子繇是大化蜀地學於京師者比齊魯焉】文麗卿云鼓吹有平子之作【廣絕交論卿云黼黻河漢後漢書張衡字平子南陽西鄂人少善屬文擬班固兩都作二京賦精思傅防十年乃成世說左思作三都賦十年乃成孫興公云三都二京五經鼔吹】嘉魚固出於丙穴【蜀都賦嘉魚出扵丙穴良木撰於褎谷水經注裦水東南得丙水泉上承丙穴穴出嘉魚常以三月出十月入地穴口廣五六尺去平地七八尺泉懸注魚自穴下透入水穴口向丙故曰丙穴下注褎水又栢枝山下有丙穴穴方數丈中嘉魚常以春末防渚冬初入穴抑褎漢丙穴之類也任豫益州記嘉魚生丙穴蜀人謂之拙魚從石孔隨泉出大者五六尺一統志雅州城南有丙穴產嘉魚味醎而美杜詩魚知丙穴由來美宋陸佃埤雅曰嘉魚鯉質鱘鱗肌肉甚美食乳泉出扵丙穴先儒言丙穴在漢中沔南縣北穴口向丙故曰丙穴舊言尾象篆文丙字故曰丙穴蓋爾雅魚枕謂之丁魚腸謂之乙魚尾謂之丙則魚尾象丙豈特嘉魚而已】顧兔迄變於卯年【天問夜光何徳死而又育厥利維何顧兔在腹桞詩毫末應傳顧兔靈王充論衡卯兔也酉陽雜爼石旻有奇術隨錢徽尙書至湖州嘗求兔湯餅曰可畱兔皮聊志一事詰之曰欲與諸君共記卯年也】鼓三級以先登【山谷詩三級定知魚尾進一鳴已作鴈行連左傳潁考叔取鄭伯之旗蝥弧以先登孟浩然詩髙帝徵學問虛薄濫先登】及雙親之未老【古詩一舉成名日雙親未老時】龍墀之對三千字更幸勉之【見前】犍爲之磬十六枚自此升矣【漢書禮樂志犍爲郡於水濵得古磬十六枚議者以爲譱祥犍爲縣在今嘉定州東坡答範端明啟得商頌十二篇於周太師𨿽賢者之事也獲古磬十六枚於犍爲郡豈偶然而已哉楊震傳先生自此升矣】某防迷五色【東坡詩過目還迷日五色】幸放一頭【東坡詩尙欲放子出一頭自注云嘉祐初軾與子由寓興國浴堂美叔忽見訪雲從歐陽公防久矣公令我來與子定交謂子必名世老夫須放他出一頭地歐陽公與梅聖兪書云讀蘇軾書不覺汗出快哉快哉老夫當避此人放出一頭地也】吟饕虱濕薪之詩何幸快風塵之洗【山谷禮部貢院詩儀鸞供帳饕虱行翰林濕薪爆竹聲風簾官燭淚從橫木穿石槃未遽透坐窓不遨令人瘦貧馬百藖逄一豆眼明見此玉花徑思著鞭隨詩翁城西野桃防小紅又題伯時頓塵馬詩忽防髙馬頓風塵亦思歸家洗袍袴】傳走馬防花之句願亟承天地之寛【孟郊詩春風得意馬蹄疾一日防徧長安花又出門卽有礙誰雲天地寛】

回辛正奏【守謙】張正奏【東寅】

摛藻奏名【文選飛辯摛藻華繁玉振又幽思絢道徳摛藻掞天庭】集英趣對【宋集英殿舊曰元徳亦曰廣政開寶二年攺大明淳化元年攺含光祥符八年攺防慶明道元年攺元和防攺今名春秋誕聖節錫宴此殿熈寕以後親防進士於此殿熈寕三年三月八日上禦集英殿試進士】毛穎封於卯地開蟾蜍八月之祥【韓文毛穎傳毛穎者中山人也其先明眎佐禹治東方土飬萬物有功因封於卯地死爲十二神明眎八世孫防世傳當殷時居中山得神仙之術能匿光使物竊姮娥騎蟾蜍入月其後代遂隠不仕云五經通義月中有兔與蟾蜍何兔陰也蟾蜍陽也而與兔並明陰系陽也淮南子日中有踆烏月有蟾蜍又羿請不死之藥於西王母姮娥竊之奔月宮姮娥羿妻也服藥得仙奔入月中兔月精張衡靈憲姮娥奔月是爲蟾蜍】云夢吞於子虛展駟馬題橋之志【子虛賦吞若云夢者八九扵胸中曽不蔕芥華陽國誌司馬相如初入長安題市門曰不乘赤馬駟車不過汝下也其郫西上有永平橋於是江眾多作橋故蜀立裏多以橋爲名】恭惟某人玉津毓秀【見上條】磬水蜚聲【漢水在犍爲縣東北一百八十里漢成帝時得古磬十六枚於水濵故亦名寶磬川】○【辛云】周太史之云仍宜箴王闕【左傳昔辛甲之爲周太史也命百官官箴玉闕辛甲周武王太史使百官各以所居官事爲箴以箴王之闕失爾雅晜孫之子爲仍孫仍孫之子爲云孫】魏佐治之風烈盍引帝裾【魏志辛毘字佐治文帝時爲治中帝欲徙冀州十萬戶實河南毘諫帝不答起入內毘隨引其裾帝奮衣不還良久出曰佐治卿持我何太急耶杜詩牽裾驚魏帝】○【張云】遙遙張叔之家學固同扵齊魯【見上條】巖巖孟陽之裔銘逺綴扵岷嶓【張載傳載字孟陽安平人父收蜀郡太守載博學有文章至蜀省父道經劍閣以蜀人恃險好亂因著銘以作戒其略雲巖巖梁山積石峩峩逺屬荊衡近綴岷嶓云云】遂掃三峽千人之軍【杜詩詞源倒流三峽水筆陣獨掃千人軍】上輔五星日月之聚【見前條】九萬里風斯下已開鵬海之程三千字日未斜無負龍墀之問【並見前】某朅來石郭【朅邱傑切韻防發語辭呂氏春秋膠鬲見武王於鮪水曰西伯朅來無欺我也武王曰不子欺將伐殷也膠鬲曰朅至武王曰將以甲子日至注朅何也然則朅之爲言盍也非是發語之辭互見前蜀都賦金城石郭兼市中區】獲讀阿房說古戰塲未免眼迷扵五色【並見前】吟髙軒過尙防手抉扵天章【摭言李賀年七嵗以長短歌名動京師時韓愈與皇甫湜覽賀所業奇之而未知其人因相謂曰若是古人吾曹不知若是今人豈有不知之理防有以其父瑨肅行止言者二公因連騎造門請其子旣而總角荷衣而出二公不信因靣試一篇賀欣然操觚染翰旁若無人目曰髙軒過二公大驚遂以所乘馬命聫鑣而還所居幾幾利切通作覬希朢也左傳庸可幾乎郊杞志防遇其眞東坡詩手抉云漢分天章】

回類元唐正奏【應龍】

學者發凡言例多違舊章【杜氏左傳序其發凡以言例皆經國之常制周公之垂法史書之舊章仲尼從而修之以成一經之通體又周徳旣衰官失其守上之人不能使春秋昭明赴告防書諸所記注多違舊章】大夫精心致思褎爲舉首【董仲舒傳今子大夫褎然爲舉首朕甚嘉之子大夫其精心致思朕垂聽而問焉】幸公言之惟允何私謝之敢當恭惟某人大江炳靈【蜀都賦江漢炳靈世載其英】通泉濆薄【通泉縣潼川府楊天恵通泉縣連鼇閣記梓扵西南爲大都通泉爲梓名邑唐詩紀事郭元振神龍間尉通泉任俠使气不事小節武后召欲詰問旣與語奇之索所爲文章上寶劍篇後覽之嘉嘆杜子美過代公宅詩豪傑初未遇其迹或脫略代公尉通泉放意何自若及夫登衮冕直气森濆薄濆薄水相激蕩也左思吳都賦濆薄沸騰郭璞江賦濆薄相陶】能賦如勒夙擅詞章【史記屈原傳屈原旣死之後楚有宋玉唐勒景差之徒皆好詞而以賦見稱】學易扵都更深經術【前漢律曆志武帝造太初歷乃選治歷鄧平及長樂司馬可酒泉宜君侍郎尊及與民間治歷者凡二十餘人方士唐都巴郡落下閎與焉史記太史公自敍太史公學天官扵唐都受易於楊何習道論於黃子師古曰唐都卽律曆志所云方士唐都者今云學易扵都未詳】防遺經扵獨抱【見前】防大義扵創通【杜氏左傳序劉子駿創通大義防云初左氏傳多古字古言學者傳訓詁而已及歆治左氏引傳文以解經經傳相發明由是章句義理備焉是其創通大義也】文成數萬指數千首先鳴於雞口【太史公自序春秋文成數萬其指數千萬物之散聚皆在春秋張晏曰春秋萬八千字當言減而云成字誤也眉山李氏古經後序云今細數之更缺一千四百二十八字數最易見尙爾錯誤況聖人筆削之防乎左傳州綽曰平陰之役先二子鳴蘇秦傳寕爲雞口無爲牛後詳見前】臣書第一無第二今徑躡於龍頭【南史王僧防傳髙帝素善書篤好不已與僧防賭書畢謂曰誰爲第一對曰臣書第一陛下亦第一帝笑曰卿可謂善自爲謀或云帝問我書何如卿答曰臣正書第一艸書第二陛下艸書第二而正書第三臣無第三陛下無第一帝大笑曰卿善爲辭然天下有道丘不與易也】惟功名畱久逺之看【蔡君謨詩世間萬事俱塵土畱取功名久逺看詳別見】卽溫飽非平生之志【東軒筆錄王沂公靑州發解南省廷試皆爲首冠中山劉子儀爲翰林學士戲語之曰狀元試三塲一生喫著不盡公正色答曰曽平生之志不在溫飽】察牛堪之意旣不違俗而取名【韓文送牛堪序吾未聞有登第於有司而進謝扵其門者無乃人事之未思或者不能舉其禮乎若牛堪者思慮足以及之材質足以行之而又不聞其往者其將何以哉違眾而求識立奇而取名非堪心之所存也】知顧郎之恩更期蓄力而秉志【柳文與顧十郎書凡號門生而不知恩之所自者非人也知恩則烏乎辧大抵當隆赫柄用而蜂附蟻合一旦勢異則電滅颷逝不復爲門下用矣然則當其時而確固自守蓄力秉志不爲向者之態則於勢之異也固有朢焉】某初防風鑑【袁宏傳風鑑散朗或搜或引王導傳少有風鑑識量淸逺陸機傳贊風鑑澄爽神情俊邁】濫佐星堂【梅聖兪詩五星明處夜堂深】靑袍白紵之糊名已多迷於方叔【東坡送李方叔下第詩平生漫說古戰塲過眼終迷日五色靑袍白紵五千人知子無怨亦無徳唐武后以吏部選人多不實乃令試日自糊其名暗考以定等第張說永昌中武后策賢良方正詔吏部尙書李景諶糊名校覆說所對第一後署乙等】紫磨眞金之定價願無負於長公【林邑記上金爲紫磨金又曰揚邁金詳見前】

回郭正奏【佺○詳啟意郭蓋昔遺而今取者故起聫項聫云云】

闕郭公之疑昔常恐春秋之罪我【公羊傳莊公二十四年赤歸於曹郭公傳赤者何曹無赤者蓋郭公也郭公者何失地之君也杜氏曰郭公無傳蓋經闕誤也鄭樵曰春秋疑則闕之如郭公之闕其人之類一說春秋書夏五郭公人皆以爲闕文夏五固無可疑至郭公胡氏以爲郭亡蓋因齊威有郭何故亡之問父老有善善惡惡之對然以公爲亡疑其未然按春秋書有蜮有蜚謂昔無而今有至螽之一字凡六書而無他說以此爲例恐郭公亦是一物書之以記異耳本艸江東呼布谷爲郭公豈此物耶愚謂信如此說則所爲赤歸於曹又將何如解耶當從闕文爲是】道齊威之事今始論秀造而告王愧予五色之眼迷【並見前】遲公十年之身到【宋張唐卿進士第一人登科期集扵興國寺題詩句扵壁曰一舉首登龍虎榜十年身到鳳凰池有人續云君防姚曄並梁固不得朝官未可知後果終於京官】恭惟某人岷峨世載【蜀都賦世載其英】江漢淵回【陸機漢髙祖功臣贊大略淵回元功響效】墊林宗之巾夫子步亦夫子【後漢書郭泰字林宗太原介休人與李膺相友善名震京師嘗於陳梁間行遇雨巾一角墊時人乃故折巾一角以爲林宗巾其見慕皆如此林宗別傳林宗遇雨故其巾一角霑而墊二國名士著巾皆折其角云此林宗巾其見儀則如此莊子夫子步亦步夫子趍亦趍】老汾陽之考中書乃不中書【新唐書郭子儀傳以身爲天下安危者二十年校中書令考二十四毛穎傳上嘻笑曰中書君老而禿不任吾用吾嘗謂中書君今不中書耶】信大器之晚成【老子大方無隅大器晚成大音希聲大象無形】嫌修門之徑入【宋玉招魂魂兮來歸入修門些韓文復志賦君之門不可徑而入兮遂從試於有司】秋風退鷁坐觀巴火之九鉆【左傳六鷁退飛過宋都風也注鷁水鳥髙飛遇風而退正義曰鳥飛不能自退傳言風也是鳥髙飛遇風而退卻也杜詩九鉆巴噀火神仙傳欒巴爲尙書正旦防得酒西南潄云成都市失火潄酒作雨】春浪化龍始透禹門之三級【林登博物志龍門之下毎嵗季春有黃鯉二魚自海及諸川爭來赴之一嵗中登龍門者不過七十一初登龍門卽有風雨隨之天人自後燒其尾乃化爲龍矣】願培鵬背【莊子風之積也不厚則其負大翼也無力故九萬里則風斯在下矣而後乃今培風背負靑天而莫之天閼者而後乃今將圖南】徑跨鼇頭【國老閒談宋景文公祈守益州久次不見用以翰林學士承防召寄梁丞相詩云粉署重來憶舊逰蟠桃開盡海山秋定知不是神仙骨上到鼇峯最上頭】某濫佐星堂安知風鑑【並見前】束之髙閣知無用公谷左氏之文【韓詩春秋五傳束髙閣晉杜乂殷洪並才名冠世庾翼弗之重曰此軰宜束之髙閣】造在大庭尙聳聽晁董公孫之防【武帝紀詔諸賢良明於古今王事之體受策發問咸以書對於是董仲舒公孫宏等出焉】

回曹正奏

策名上第趣對中宸司徒論秀而升諸防迷五色公等何見之晚也亟放一頭【並見前】幸愜公言何勤私謝恭惟某人振鐸昭穆【左傳曹叔振鐸文之昭也又郜雍曹滕文之昭也】子建波瀾【杜詩文章曹植波瀾濶】列仙甚臞聞素甘於蓼藿【司馬相如傳列仙之儒居山澤間形容甚蓼朗鳥切說文辛菜薔也於調和有用禮記秋用蓼詩予又集於蓼注辛苦之菜故以爲多難之諭藿忽郭切爾雅注今鹿豆也本艸云味苦葉似豌豆人取以爲菜離騷云蓼虫不能從乎葵藿則葵藿甘而蓼苦故也】良工獨苦善致飬於棘薪【杜詩更覺良工心獨苦詩凱風自南吹彼棘薪母氏聖善我無令人注南風謂之凱風樂夏之長飬棘難長飬者風吹難飬之棘以成就猶母長飬七子以成人此防章】玆遂一鳴以驚人【史記此鳥不鳴則已一鳴驚人】式副三遷之教子【列女傳孟軻母其捨近墓孟子少嬉防於墓間爲其事母曰此非所以處吾子也乃去捨市傍其嬉戲乃賈人衒賣之事又曰此非所以處吾子也復徙學宮之傍其嬉戲乃設爼豆楫遜進退母曰此眞可以處吾子遂居焉晉左九嬪孟軻母贊曰鄒母善導三徙成教鄰止庠序爼豆是效】曹交假館所謂求之有餘師仲舒造庭佇見褎然爲舉首【並見前】某朅來玉壘【玉壘山在今灌縣西北二十九里湔水所出左思蜀都賦包玉壘以爲宇郭璞江賦玉壘作東別之標杜詩玉壘浮雲變古今】得讀阿房靑衫當防衣至羨封人之有母【左傳穎考叔爲穎谷封人有獻於公公賜之食食捨肉公問之對曰小人有母皆嘗小人之食未嘗君之羮請以遺之公曰爾有母遺繄我獨無】丹墀攄素蘊更觀讜論之告君

回曹正奏

三年滿戍鷁回首以東歸【左傳正義廣志云鷁古退飛者今以其首爲舩頭】再作州蟇朶頥而四顧【蟇頥山在眉州城東七里自象耳山連峯壁立西瞰玻璃江五】

【十餘里至此磅礡蹲踞形類蟇頥故名易觀我朶頥詩乃眷西顧互見前】有勤賀語祗發愧情恭惟某人春藻吐葩【曹植文章序質素也如秋蓬摛藻也如春葩韓詩天葩吐奇芬】秋竿秉節【白樂天詩無波古井水有節秋竹竿】一第混子聊賞戀闕之丹心【唐書元結舉進士禮部侍郎楊浚見其文嘆曰一第慁子耳有司得子是賴韓詩潮陽南去倍長沙戀闕那堪又憶家】三釡及親足慰在堂之白髮【莊子曽子曰吾及親仕三釜而心樂】猥承妙制見遺陳人某藏弆爲榮【並見前】已知所賀【左傳不知所賀】踟躕五馬良愧出谷以遷喬【見前】縹緲孤鴻但願送江而入海【東坡卜算子缺月掛疏桐漏斷人初靜時見幽人獨往來縹緲孤鴻影逰金山寺詩我家江水初發源宦遊直送江入海】

回王正奏【正寅】

一第直慁子耳安用謝爲【見前】防日來見我乎更勤言贈爲之三復【南史何遜傳沈約嘗謂遜曰吾每讀卿詩一日三復猶不能已其爲名流所稱如此】佩此一謙恭惟某人世載其英【見前】學優則仕紫電將軍之庫尙有典刑【三國典略蕭淵明與王僧辧書云霜戈電防無非武庫之兵龍甲犀渠皆是雲臺之仗王勃滕王閣序紫電淸霜王將軍之武庫楊升庵秇林伐山云王勃滕王閣序正用三國典略事以十四嵗之童子胸中萬卷豈非間世奇才近時胡元瑞筆叢譏之曰勃文之工不在此事正緣四字稍僻楊偶得之便自手舞足蹈耳今按四字皆指劍言崔豹古今注吳大帝有寶劍六一曰白虹二曰紫電三曰辟邪四曰流星五曰靑防六曰百里唐中宗授張錫尙書制白虹良寶紫電奇鋒陶宏景刀劍錄梁武帝普通中命宏景造神劍十三口一曰凝霜淮南子寶劍之色如秋霜魏文帝歌辭歐氏寶劍何爲低昻白如積雪利若秋霜吳筠寶劍詩鍔邊霜凜凜匣上風淒淒四字似亦非僻】紅帶宣義之家豈其苖裔【東坡詩集慶源宣義王丈人以累舉得官爲洪雅主簿雅州戶掾遇吏如家人人安樂之旣謝事居眉之靑神瑞艸橋放懷自得有書來求紅帶旣以遺之且作詩爲戲黃魯直學士秦少遊賢良各賦一兮爲老人光蕐楚辭帝髙陽之苖裔兮史記項羽本紀舜目蓋重瞳子又聞項羽亦重瞳子豈其苖裔耶霍光傳贊昔霍叔封於晉晉卽河東光豈其苖裔乎】一奏河東之賦【揚雄傳雄以爲臨川羨魚不如歸而結网還上河東賦以勸】載空冀北之羣【見前】某偶佐文衡【栁文觀文章宜若縣衡然增之銖兩則俯反是則仰無可私者裴皞詩宦塗最重是文衡】獲觀筆陣【杜詩筆陣獨掃千人軍東坡啟射防玉堂方觀筆陣校書天祿遂秀儒林】於我無怨亦無徳但吟坡老之詩【東坡詩靑袍白紵五千人知子無怨亦無徳】有司以公不以情愧乏昌黎之序【韓文送牛堪序豈有司之待之也以公不以情舉者之朢於有司也亦將然乎】

回張正奏【申之】

策名外省趣對中宸知我者春秋罪我者春秋幸已酬俯拾之芥【並見前】先進於禮樂後進於禮樂安知非居上之薪【汲黯傳陛下用人如積薪後來者居上】恭惟某人家傳一編【張良傳出一編書曰讀是則爲王者師東坡詩圯上從來一編足】胸藏三篋【張安世傳上行幸河東嘗亡書三篋詔問莫能知惟安世讀之具知其事後購求得書以相校無所遺失上奇其才擢爲尙書令】遺經獨抱精扵措遊夏之辭【史記孔子世家孔子在位聽訟文辭有可與人共者弗獨有也至於爲春秋筆則筆削則削子夏之徒不能贊一辭典論昔尼父之文辭與人通流至扵制春秋防夏之徒不能措一字余見前】大義創通較若道威文之事【史記曹相國世家顜若畫一注顜音較言法明直若畫一也余見前】迄膺眾選進以言揚【文王世子或以徳進或以事舉或以言揚】某偶綴文闈獲觀筆陣【見前】辧棟梁扵七年之後幸免遺材【淮南子藜藿之生懦懦然日加數寸不可以爲櫨棟楩梓豫章之生也七年而後知故可以爲棺舟嵇康飬生論夫至物防妙可以理知難以目識譬猶豫章生七年然後可覺耳廣志云豫章生七年外使辧注凡木似豫章故待七年當分別】器根柢扵萬乘之前更觀防萃【鄒陽傳蟠木根柢輪困離奇而爲萬乘器者以左右先爲之容也】

回特奏名李學正【鳴鳳○宋制特奏名第一等二名附前五甲余並登仕郎第二等京府助教第三等上州文學第四等下州文學並郊恩出官第五等諸州助教聞見錄至和間富公當國立一舉三十年推恩之法蓋公與河南進士段希元魏升平同塲屋相善公作相不欲私之故爲天下之制燕翼貽謀錄開寶三年三月詔曰貢士司馬甫等一百六人困頓風塵潦倒塲屋非有特防終成遐棄宜各賜本科出身此特奏名之所由始也自是士之潦倒不第者皆覬覦一官老死不止至景徳三年因賜李迪等進士賜特奏名五舉以上本科六十四人三傳十八人同學防二十三人三禮四十三人年老授將作監主簿二十一人此特奏名之所由立也至景祐元年正月詔進士諸科十取其二進士三經殿試則又以人多而裁抑之也況進士入官十倍舊數多至二十倍而特奏之多自是亦如之英雄豪傑皆汩沒消磨其中而不自覺故亂不起於中國而起於外裔豈非禦天下之要術歟宋史選舉志元祐初知貢舉蘇軾孔文仲言特奏名約已及四百五十人又許例外逓減一舉則當復增數百此曹垂老無他朢布在州縣惟務黷貨以爲歸計前後恩科命官防千人矣何有一人能自奮厲有聞於時以此知其無益有損宋趙彥衛雲麓漫抄云國朝進士累科不第者限年許赴特奏名號爲恩科卽漢下第者聽爲太子舍人唐制補官爲大理評事著作佐郎郎中之類當時以爲官稱不理事不然郎中舍人何其冗也】

射策登名拜恩諾仕公等何見晚也而迷其邦【見前】論定然後官之其有所試【禮記論定然後官之論官然後爵之】恭惟某人負材瓌特【瓌或作瑰說文玫瑰徐曰火齊珠赤色挺立曰特儒行特立獨行】蓄學奫深【吳都賦澄奫潫奫回復之貌】太白有文章之光宜早登扵唐殿【韓詩李杜文章在光熖萬丈長李白傳天寶中賀知章言之召見金鑾殿詳見前】仲元豈華藻之力顧久滯於蜀都【法言或問子蜀人也請人曰有李仲元者人也如是奚名之不彰也曰無仲尼則西山之餓夫與東國之絀臣惡乎聞曰王陽貢禹遇仲尼乎曰明星皓皓蕐藻之力也歟】有來桑楡之收不孤芹藻之采【見前】富貴必從勤苦得少酬鐵硯之勞【杜詩富貴必從勤苦得男兒須讀五車書五代史桑維翰傳初舉進士有司惡其姓以爲桑防同音人有勸其不必舉進士可以從他求仕者維翰慨然乃著日出扶桑賦以見志又鑄鉄硯以示人曰硯則攺而他仕卒以進士及第】功名亦在老大時行對蒲輪之召【杜詩男兒功名遂亦在老大時】某未皇走慶猥沐貽箋春艸隨袍等是天公之雨露【庾信哀江南賦靑袍如艸白馬如練杜詩汀艸亂靑袍又水花笑白首春艸隨靑袍】秋竿有節相期嵗晚之冰霜【白樂天詩無波古井水有節秋竹竿】

回王特奏【相悟】

顯膺恩紀【蜀志先主至京見權綢繆恩紀二主妃子傳人倫之始恩紀之隆莫始扵此矣晉書陳敏傳公冑早交恩紀特隆刁協傳素無恩紀募從者皆委之南史蒯恩傳甚有恩紀陳書江總傳夙荷昭晉恩紀契濶姚察傳東朝攀附恩紀繆加孔融傳文舉旣非舊好鴻豫亦無恩紀江淹雜體詩儲後降嘉命恩紀被微身】榮簉儒科【簉初救切齊飛順疾也】東隅而收桑楡𨿽負心期之壯【南齊書豫章王傳居今之地非心期所及南史向栁字元季立身方雅與顏峻友善及峻貴桞猶以素情自許不推先之範璩戒栁曰名位不同禮有異數卿何得作曩時意耶桞曰我與士遜心期久矣豈可一旦以勢利處之任昉詩中道遇心期栁詩誰爲後來者當與此心期王荊公詩心期自與眾人殊山谷詩少日心期轉謬悠又心期曉月秋霜又心期誠不淺陳后山詩得失妍蚩只自如略容千載有心期余見前】北山之有杻楰足爲眉壽之光【杻音紐爾雅杻檍似棣楰音庾說文防梓爾雅注楸屬詩南山有栲北山有杻樂只君子遐不眉壽樂只君子徳音是茂南山有枸北山有楰樂只君子遐不黃耉樂只君子保艾爾後注眉壽秀眉也亦壽徴】恭惟某人波瀾老成【杜詩毫髮無遺恨波瀾獨老成】魁壘耆艾【鮑宣傳骨鯁白首耆艾魁壘之士服防曰魁壘壯貌也師古曰魁音口賄反壘音磊】如尊乃勇合爲叱馭之忠臣【王尊傳天下皆言王勇顧但負勢安能勇如尊乃勇耳余見前】薦褒有材宜卽運籌於聖主【王褒傳益州刺史奏褒有軼材又運籌合上意諫諍卽見聽余見前】何據鞍之矍鑠【見前】如奮褏以低昂【楊惲傳拂衣而起奮褏低昻】諒無恨靑衫之枯【東坡詩靑衫半作霜葉枯】行卽膺紅帶之寵【見前回王正奏條】某未遑贊慶【周禮大行人慶賀以贊諸侯之喜注贊助也】猥沐貽箋防薤而規龎參願聞忠告褁蒲而迎枚乘尙見詔除【並見前】

回特奏侯新恩【曽榮】

偕計該恩【東坡與程正輔書伏讀赦書有責降官量移指揮自惟無狀恐可該此恩命按宋人謂特奏名爲該防免解舉人】登名筮仕【左傳畢萬筮仕於晉注初官也】半世就選舉良欣叔起之未衰【昌黎贈侯喜詩我友侯生字叔起呼我持竿釣溫水又半世遑遑就舉選一名始得紅顏衰人間事勢豈不見徒自辛苦終何爲】朝廷少舊臣更喜君房之肯出【後漢書侯覇字君房河南宻人也建武四年光武檄覇與車駕防壽春拜尙書令時無故典朝廷又少舊臣覇明習故事收錄遺文條奏當世善政有益扵時者皆施行之每春下寛大之詔奉四時之令皆覇所建也】伏惟某人抱材膚碩蓄學宏深風翮大鵬本有埀云之翼【並見前】天閒老驥不爭暮日之塗【周禮天子有十二閒馬六種魏武樂府老驥伏櫪志在千里史記伍子胥傳吾日暮塗逺故倒行而逆施之】器固大於晚成召亟膺於暮奏【並見前】魏有隠士實由年徳之髙【信陵君傳魏有隠士曰侯嬴年七十家貧爲大梁夷門監者】漢迎太公亦借老成之力【髙帝紀漢使陸賈說羽請太公羽弗聽漢復使侯公說羽羽乃與漢約中分天下歸太公呂后乃封侯公爲平國君】某未遑謁賀猥沐貽箋愧無乖崖翁屈畱長者【東坡送潞都曹詩序乖崖公在蜀有錄事參軍老病廢事公責之曰胡不歸明日參軍求去且以詩畱別其略曰秋光都似宦情薄山色不如歸意濃公驚謝之曰吾過矣同寮有詩人而吾不知因畱而慰薦之】近識峩眉老尙問政焉【杜詩近識峨眉老知余嬾是眞】

科舉【補中附】

謝得解【丁卯○按丁卯爲寕宗開禧三年】

仰破屋而抱遺經嘖防心之無防【昌黎寄盧仝詩玉川先生洛城裏破屋數間而已矣春秋三傳束髙閣猶抱遺經究終始東坡詩破屋那愁仰見天嘖音責嘖嘖鳴也又爭言貌左傳嘖有煩言世說簡文入華林園顧左右曰防心處不必在逺】褁麄繒而隨舉子嘻免俗之未能【東坡詩麄繒大布裹生涯腹有詩書气自華厭伴老儒烹瓠葉彊隨舉子踏槐花阮咸傳未能免俗聊復爾耳詳見前】邂逅吾味之偶同【詩邂逅相遇左傳譬諸艸木吾臭味也文選及爾臭味異苔同岑】摸索此君之小異【說林許敬宗性輕傲見人多忘之或謂其不聰曰卿自難記若遇何劉沈謝暗中摹索著亦識孟嘉傳褚襃爲豫章太守正旦朝庾亮襃有器識亮大防州府人士嘉坐次甚逺襃問亮聞江州有孟嘉其人何在亮曰在坐卿但自覓襃歷觀指嘉謂亮曰此君小異將無是乎詳別見】欲棄雞肋【九州春秋夏侯淵爲黃忠所殺曹操臨漢中至陽平欲攻劉元徳而不得進欲守又難爲功乃出令曰雞肋官屬不知所謂楊修便自嚴裝人驚問修何以知之修曰雞肋棄之可惜食之無所得以比漢中知公欲還也互見前】復美羊腔【腔音羗說文肉空也亦作羫韓詩雌聲吐欵段酒壺綴羊腔山谷詩蟹胥與竹萌乃不美羊羫又野人芹味敢饋厭羊羫】人驚喝盧得雉之危【晉書劉毅於東府聚摴蒱大擲一判應至數百萬餘人並黒犢以還惟劉裕及毅在後毅次擲得雉大喜褰衣繞牀叫謂同坐曰非不能盧不事此耳裕惡之因桵五木久之曰老兄試爲卿答旣而四子俱黒其一子轉躍未定裕厲聲喝之卽成盧焉馬融摴蒱賦見利電發紛綸滂沸精誠一叫十盧九雉宋張荃翁貴耳集云市井呼盧盧四也博徒索采曰四紅赤緋皆一骰也俗說唐明皇與太眞妃喝采若成盧卽賜緋之義楚辭招魂成梟而牢牢卽盧也杜詩統牀大呼叫五白袒跣不肯成梟盧注引劉毅事唐李翺撰五木經元革注云雉爲二梟爲六盧爲五】我抱志目中眉之愧【左傳顏息射人中眉退曰吾無勇志其目也】常謂選舉所以籠豪傑安知亦足銷豪傑之心【舊唐書今之舉人有乖事實鄕議決小人之筆行修無長者之論策第喧競於州府祈恩不勝於拜伏或明經才出試遣搜敡驅馳府寺之前出入王公之第上啟陳詩惟希欬唾之澤摩頂至踵冀荷提攜之恩故俗號舉人皆稱覓舉覓爲有求之稱未是人知之詞察其行而度其材則人品於玆見矣江陵項氏曰風俗之至唐極矣王公大人巍然扵上以先達自居不復求士天下之士什什伍伍戴破防騎蹇驢未到門首百步輙下馬奉刺再拜以謁扵典客者投其所爲之文名之曰求知巳如是而不問則再如前所爲者名之曰溫劵如是而又不問則有執贄於馬前自贊曰某人上謁者嗟乎風俗之至此極矣】塲屋謂之興賢能或者疑爲老賢能之術【周禮三年則大比攷其徳行道藝而興賢者能者國史補進士科始扵隋大業中盛扵貞觀永徽之際縉紳𨿽位極人臣不由進士者終不爲美其負倜儻之才變通之術蘇張之辯說荊聶之膽气仲由之武勇子房之籌畫羊之書算方朔之詼諧咸以是而晦之修身愼行𨿽處子之不若其有老死於塲屋者亦無所恨故有詩曰太宗皇帝眞長策賺得英雄盡白頭】士任重而道逺辰去速而來遲【法言辰乎辰曷來之遲去之速也君子競之】鄧髙宻願效尺寸之心笑人寂寂【鄧禹傳禹對光武曰但願明公威徳加扵四海禹得效尺寸垂功名扵竹帛耳天下平定封髙宻侯南齊書王融字元長少而神明警恵自恃人地三十內朢爲公輔直中書省夜嘆曰爲爾寂寂鄧禹笑人行逄大開喧湫不得進又嘆曰車前無八騶卒何得稱爲丈夫桓溫傳溫窺覦非朢或臥對親寮曰爲爾寂寂將爲文景所笑】禇彥回少過三十之念便已囂囂【南齊書褚淵字彥回河南陽翟人南史彥回防有淸譽王訓爲侍中武帝問何敬容曰褚彥回年幾爲宰相敬容曰少過三十帝曰今之王訓無謝彥回】蓋欲乘感防之風雲【後漢書二十八將傳贊咸能感防風雲奮其智勇】豈堪送瀟灑之日月【杜詩非無江海志瀟酒送日月生逢堯舜君不忍便永訣】某至愚不肖【王襃傳有至愚極陋之累王制簡不肖以絀惡】甚賤且貧每懷萬物皆塵土之思【蔡君謨詩世間萬物皆塵土畱取功名久逺防】頗念吾道非曠野之物【史記孔子世家詩云匪兕匪虎率彼曠野吾道非耶吾何爲於此】年當五嵗日記萬言【列女辧通傳管仲妾倩云睪子生五嵗而佐禹劉沆字茂瀣五嵗時父防於屏風抄古詩沆請教讀一徧便能諷誦房元齡幼聰敏五嵗能誦毛詩蘇頲年五嵗時裴談嘆異之韓休蘇頲集序公神秀穎發自然生知五嵗便措意於文宋王元之五嵗能詩黃庭堅五嵗已誦五經北齊邢邵字子才十嵗能屬文聰明彊記日誦萬餘言】實希蹤楊文公之辭章【宋五朝名臣言行錄楊億字大年建州浦城人七嵗能屬文年十一太宗聞其名詔送闕下試詩賦授祕書省正字歷官翰林學士仁宗卽位贈禮部尙書賜謚曰丈】復妄意晏元獻之科目【五朝名臣言行錄晏殊字同叔撫州臨川人父本撫州手力節級公幼能爲文李虛已知滁州一見奇之許妻以女因薦於楊大年大年以聞時年十三眞宗靣試詩賦疑其宿搆明日再試文采愈美上大奇之授祕書省正字仁宗朝拜相謚元獻】莫能送上【杜詩惟待吹噓送上天】安得熱中付甲子於泥塗【左傳絳縣人或年長矣有與疑年使之年曰臣生之嵗五月甲子朔四百有四十五甲子矣趙孟問其縣大夫則其屬也召之而謝過焉曰使吾子辱在泥塗久矣武之罪也】逐庚癸之饑渇【左傳若登首山以呼庚癸則諾】君門不可以徑入法當從試扵有司【韓文君之門不可徑而入兮遂從試於有司馮奉世傳反虜無慮三萬法當倍用六萬人山谷詩法當憔悴百僚底】夜光屢失之闇投或是晚成之大器【鄒陽傳明月之珠夜光之璧以闇投人於道老子大器晚成】𨿽杜陵許身稷契之意誰肯信之【杜詩杜陵有布衣老大意轉拙許身一何愚自比稷與契】然艸廬自比管樂之心恐不免耳【蜀志諸葛亮躬耕隴畝好爲梁父吟身長八尺每自比於管仲樂毅時人莫之許也惟博陵崔州平潁川徐庶謂爲信然謝安傳安妻劉惔妹旣見家門富貴而安獨靜退乃謂曰丈夫不如此也安掩鼻曰恐不免耳】吟髙軒過羅胸謾詫扵星芒【李賀髙軒過東京才子文章鉅公二十八宿羅心胸元精耿耿貫當中】說古戰塲過眼還迷扵日色【東坡詩平生漫說古戰塲過眼還迷日五色詳見前】五隨秋試例困冬烘【見前】剪翎觀百鳥之翔【韓詩翦翎送籠中使看百鳥翔】回首覺萬牛之重【杜詩大廈如傾要梁棟萬牛回首邱山重】無能辧璞【蔡邕琴操卞和得玉獻楚懷王使樂正子占之言石王以爲欺謾斬其一足子平王立和復獻之平王又以爲欺斬其一足】只合更刀【莊子良庖嵗更刀割也族庖月更刀折也】脫漢賦辭楚騷尙依依而未忍【宋熈寕四年始罷詞賦取士凡十五年元祐元年詞賦與經義並行紹聖元年復罷詞賦凡三十五年至建炎紹興之間則以經義取士者凡五六十年其間兼用詩賦止十餘年耳】觀魯史知周典幸歷歷之可明【杜氏左傳序仲尼因魯史策書成文考其眞僞而志其典禮上以遵周公之遺制下以明將來之法】技癢爲之【應劭風俗通義髙漸離變易姓名爲人傭保聞其堂上有客擊築技癢不能無出言潘嶽射雉賦徒心煩而伎懩言有技不能自忍如膚癢欲搔也梁書劉孝綽傳古人不以委約而能不伎癢文苑庾肩吾傳又慙伎癢更同故態杜詩貫穿無遺恨薈蕞何伎癢宋景文詩伎癢新禽百種鳴山谷賦彼族庖之伎癢兮代大觚以嘗巧】途窮甚矣【魏氏春秋阮籍率意獨往不由徑路車迹所窮輒慟哭而反】求田問舍已破除湖海之豪【魏志陳登字元龍劉表與備共論天下人許汜曰元龍湖海之士豪气不除備曰君有國士之名今天下大亂帝王失所望君憂國忘家有救世之意而君求田問舍言無可采是元龍所諱也】應舉覓官又勒回山林之駕【北山移文馳煙驛路勒移山庭請回俗士駕爲君謝逋客余見前】或謂餘勇【左傳齊髙固入晉師桀石以投人禽之而乘其車系桑本焉以狥齊壘曰欲勇者賈余餘勇東坡詩筆陣賈餘勇】猶足先登【左傳穎考叔取鄭伯之旗蝥弧以先登周勃傳下下邑先登樊噲傳從沛公擊章邯軍濮陽攻城先登桞文戰藝之徒推爲先登韓詩猶思脫儒冠棄死取先登互見前】及工歌鹿鳴之三【左傳工歌鹿鳴之三禮記宵雅肄三注習小雅之三謂鹿鳴四牡皇皇者蕐也韓詩州家舉進士選試謬所當相公朝席立工席歌鹿鳴】乃夢踐飛翼之八【陶侃傳夢生八翼飛而上天見天門九重已登其八惟一門不得入閽者以杖擊之因墜地折其左翼】芳杜厚顏薜荔蒙恥願一洗之【北山移文豈可使芳杜厚顏薜荔蒙恥碧嶺再辱丹崖重滓】菉葹盈室荃蕙爲茅由來久矣【菉王芻也葹枲耳也蒼色上多刺好著人衣離騷薋菉葹以盈室兮判獨離而不服蘭芷變而不芳兮荃蕙化而爲茅薛宣傳日至服以休息所繇來久翼奉傳所繇來久不攺其本】要之借汝腹中過耳【東坡詩但見蒼石螭開口吐淸借汝腹中過何爲眼眈眈】又何出人跨下慙乎【韓信傳淮陰少年侮信曰能死刺我不能出跨下於是信熟視俛出跨下】鵬怒而飛【莊子鵬之背不知其防千里也怒而飛翼若垂天之云】鷙匿則擊【白帖史鷙鳥之擊必先匿形太公六韜鷙鳥將擊卑飛斂翼猛獸將摶弭耳俯伏吳越春秋猛獸將擊必弭毛帖伏鷙鳥將摶必卑飛戢翼禽經鷺啄則絲弭鷹捕則角弭藏殺機也淮南子飛鳥之摰也俛其首猛獸之攫也匿其爪】是亦細事【韓文固哲人之細事】無足多言【老子多言數窮左傳賜不幸言而中是使賜多言也】惟是吾皇頒詔舉賢之時【韓詩吾皇紹祖烈天下再太平詔下諸郡國嵗貢鄕曲英】實以今日多事得人爲急裴晉公之解韋釋布正淮西盜起之時【新唐書裴度字中立貞元初擢進士第淮西平策勲進金紫光祿大夫宏文館大學士上柱國晉國公公防時羈遊洛中一日防蹇驢上天津橋時淮西不庭已數年矣二老人倚柱嘆曰蔡州何時得平俄見晉公愕然而退有僕夫在後聞其語曰適憂蔡州未平須得此人爲將僕遽告公公曰見我龍鐘故相戱耳】韓魏公之發策決科乃天聖日升之始【法言須以發防決科五朝名臣言行錄天聖五年仁宗初臨軒試進士公年二十名在第二唱名第一甲方終太史奏日下五色云見左右從官皆賀於殿上詩如日之升】有益於國無競維人【詩無競維人四方其訓之注言人君爲國無彊乎維在得其賢人若得賢人則國家彊矣】感人物之然【王羲之帖蔡公遂委篤深可憂當今人物然而艱疾若此令人短气山谷詩人物方然誰能委圭幣又馬當一曲孤煙人物於今然蔡光啟詩人物於今嘆然孤墳宿艸已生煙】嘆江濤之如此【謝安傳嘗與孫綽等泛海風起浪湧諸人並懼安吟嘯自若舟人以安爲悅猶去不止風轉急安徐曰如此將安歸耶宋朱新仲詩天气未佳宜且住風濤如此亦安歸】四郊多壘士之恥也【禮記四郊多壘此卿大夫之辱也地廣大荒而不治此亦士之辱也】萬里長城國有人乎【宋書檀道濟傳道濟見收脫幘投地曰乃壞汝萬里之長城桞文萬里長城九重安唐詩天與三臺座人當萬里城】宜防實才入充嵗貢【禮記古者天子之制諸侯嵗獻貢士於天子韓詩嵗貢鄕曲英】不應庸下亦在選中【劉孝綽啟寵光曲被獨在選中】伏遇某官持刑明允已淸碧艸之扉【尙書惟明克允文選鞠茂艸於圜扉】畫諾從容復入紅蓮之幕玆獲聯於薦送何謬及扵單防云云某敢不髙束三傳精研一經思遊夏不能措之辭條舒蕡所未陳之策【並見前】謹按直筆猶足誅未死之姦防【北史魏收傳願得直筆束觀早出魏書李師中詩並遊英俊顏何厚未死姦防骨已寒】稍遂初心誓不志平生之溫飽【見前】

縣補魁中謝縣令

聖經賢傳指未究扵數千【韓文近世公羊學幾絕何氏注外不見他書聖經賢傳屏而不省司馬遷傳春秋文成數萬其指數千詳見前】遂序黨庠首辱推扵第一【禮記古之教者家有塾黨有庠術有序國有學注術當作遂聲之誤也古之仕焉而已者歸教於閭裏朝夕坐於門門之堂謂之塾周禮五百家爲黨萬二千五百家爲遂黨屬於鄕遂在逺郊之外】其細已甚【左傳其細已甚民弗堪也王荊公詩細甚客卿因筆墨卑於爾雅注虫魚】不足乎揚【谷梁傳其不言齊侯何也以其不足乎揚不言齊侯也注不足稱揚】然累土乃九層之階【老子合抱之木生於毫末九層之臺起扵累土千里之行始扵足下】故積律自一黍而起【律曆志度者本起扵黃鐘之長以子穀秬黍中者一黍之起積一千二百黍之廣度之九十分黃鐘之長又權輕重者不失黍絫注十黍爲絫宋景佑二年制玉律詔下潞州上黨羊頭山求秬黍及下懷州河內縣取葭莩】況是萬家之縣【文帝詔今萬家之縣云無應令豈實人情是吏舉賢之道未備也】利用百篇之書【孔安國尙書序典謨訓誥誓命之文凡百篇】由鄕校以發聲粲仕途之接武至如直筆【見前】見謂孤經【唐開元中祭酒楊瑒上言主司帖試明經不務求述作大防專取難知問以孤經絕句請自今並帖平文從之新唐書楊瑒傳有司帖試明經不質大義乃取年頭月尾孤經絕句且今習春秋三家儀禮者才十二恐諸家廢無日請帖平文以存家學其能通者稍加優宦奬孤學從之杜預傳左邱明本爲春秋作傳而左傳遂自孤行釋例本爲傳設而所發明何但左傳故亦孤行】前軰罕用此以下帷【董仲舒傳少治春秋孝景時爲博士下帷講誦弟子傳以次相授業或莫見靣蓋三年不窺園其精如此】後學遂束之於髙閣【見前】豈知數百世盛衰之監且在萬八千褒貶之言【漢書注春秋萬八千字詳見前】孫宏慙而謝鄕人丈夫淺矣【漢書公孫菑川薛人家貧牧豕海上年四十餘乃學春秋雜說武帝招賢良文學士年六十以賢良徵爲博士使匈奴還報不合意移病免歸元光五年復徵賢良文學菑川國復推上謝曰前已嘗西用不能罷願更選國人固推至太常左傳吾淺之爲丈夫也】仲舒褎然爲舉首吾道非耶【見前】某甲志無奇丁年逾邁【李陵書丁年奉使白首而歸梁書王僧孺傳丁年積蓄與此銷亡盧照鄰詩丁年防蜀道斑鬢向長安溫庭筠詩回日樓臺非甲帳去時冠蓋是丁年王荊公詩丁年結客盛遊從宛洛氊車處處逄】無端讀書已墮左計【韓文今者無端讀書史智慧只足勞精神又身勤而事左辭重而請約非計之得也】登髙能賦更負初心【韓詩外傳孔子遊於景山之上子路子貢顏淵從孔子曰君子登髙必賦小子曷言其願丘將啟汝漢藝文志傳曰不歌而誦謂之賦登髙能賦可以爲大夫韓文餘生三十有八年聰明不及扵前時道徳日負扵初心】手縱敏扵八叉【全唐詩話溫庭筠才思艶麗工扵小賦每入試押官韻凡八叉手而八韻成多爲鄰鋪假手日救數人而士行有鈌縉紳薄之】眼易迷扵五色【見前】造化無功扵筆補【李賀詩筆補造化天無功詳見前】瑕疵皆得而毛吹【韓詩佳句喧眾口考官敢瑕疵韓子不吹毛而求疵不洗垢而索瘢漢書有司吹毛求疵杜林傳吹毛求疵詆欺無限四子講徳論莫不肌栗慴伏吹毛求疵並施螫毒】用是息黥【莊子庸詎知夫造物者不息我黥而補我劓使我乘成以隨先生耶】倦扵取刖【昌黎與崔立之書足下乃比之獻玉者以爲必俟工人之剖然後見知於天下𨿽兩刖足不足爲病僕之玉固未嘗獻而足固未嘗刖足下無爲爲我戚戚也】蠧書叢只【韓詩豈如蠧書虫生死文字間】麟史在焉【杜氏左傳序絕筆扵獲麟之一句者所感而起固所以爲終也防麟是仲尼所感書爲感麟而作】遂因白日之閒【古詩白日莫閒過靑春不再來】竊攷素王之防【杜氏左傳序說者以爲仲尼自衛反魯修春秋立素王邱明爲素臣正義曰董仲舒對防云孔子作春秋先正王而系以萬事是素王之文焉賈逵春秋序云孔子覽史記就是非之說立素王之法鄭六藝論云孔子旣西狩獲麟自號素王盧欽公羊序云孔子自因魯史記而修春秋制素王之道是先儒皆言孔子立素王也孔子家語稱齊太史子余嘆美孔子言雲天其素王之乎素空也言無位而空王之也彼子余美孔子之深原上天之意故爲此言耳非孔子自號爲素王也】筆則筆削則削頗知齊晉正譎之情【考工記築氏爲削注今之書刀鄭云漢時蔡倫造紙蒙恬造筆古者未有紙筆則以削刻字韻防云古用竹簡筆誤則以刀削之因名其刀曰削史記孔子世家孔子爲春秋筆則筆削則削子夏之徒不能贊一辭詳見前】信傳信疑傳疑仍見公谷婉裁之趣【谷梁傳甲戌己丑陳侯鮑卒何爲以二日卒之春秋之義信以傳信疑以傳疑陳侯以甲戌之日出己丑之日得不知其死日故舉二日以包也谷梁傳序左氏艷而富其失也誣谷梁淸而婉其失也短公羊辯而裁其失也俗若能富而不誣淸而不短裁而不俗則深於道者也】亦創通扵大義【杜氏序劉子駿創通大義詳見前】豈盡逹扵防言【谷梁傳序九流分而防言隠異端作而大義乖】長恐畫虎而不成【馬援傳所謂畫虎不成反類狗者也】必至屠龍之無用【莊子宋泙漫學屠龍於支離益殫千金之家三年技成而無所用其巧】自爲鑄錯【唐哀帝時魏博羅紹威以牙軍之逼召朱全忠全忠殪八千餘家其餘攻討悉平全忠畱魏半年紹威供億所殺牛羊豕近七十萬資糧稱是所賂遺又近百萬比全忠去蓄積爲之一空紹威𨿽除其逼而魏兵自是衰弱紹威悔之謂人曰合六州四十三縣鐡不能爲此錯也互見前】孰與訂頑屬聞君子之弦歌將興春誦【見前】咸謂有司之衡鑑莫遁秋毫聊爾逢塲【傳燈錄鄧隠峯辭道一禪師師曰甚麼處去曰石頭去師曰石頭路滑曰竿木隨身逄塲作戲東坡詩一絲不掛且逢塲又逢塲作戲三昧具】豈其定覇【左傳先軫曰報施救患取威定霸扵是乎在矣舊唐書白居易傳贊建安才子始定霸於曹劉永明辭宗先讓功扵沈謝】萋菲貝錦果聞其後【詩萋兮菲兮成是貝錦注讒人集作已過以成扵罪猶女工之集采色以成錦文】播揚糠粃不意在前【見前】謂我不堪扵公何有伏遇某官以魯禽父【律曆志爕父禽父並事康王師古曰禽父卽伯禽也父讀曰甫甫者男子之美稱】爲楚縣公【冊府元縣令楚謂之尹沈尹戍爲方城之外縣尹是也亦謂之公葉公諸梁是也左傳諸侯縣公皆慶寡人注縣公楚縣大夫】妙割無雞牛民自得扵桁楊之外【東坡詩防官有民社妙割無雞牛又使君飲我言妙割無雞牛韓文人自得扵湖山千里之外桁寒剛切木在足曰械大械曰桁莊子椄槢桁楊注械夾足及脛皆曰桁楊】空落狐兔士亦慙扵檟楚之威【戰國防更嬴與魏王處京臺之下仰視飛鳥引弓虛發而下之魏王曰射可至此乎更嬴曰此孽也其飛徐而鳴悲故瘡未息而驚心未去也聞音引而髙飛故瘡殞也東坡詩先鳴落虛又故應驚羽落虛禮記夏楚二物收其威也注夏槄也楚荊也爾雅槄山榎注今之山楸夏古雅反】有懷桑椹之好音【詩翩彼飛鴞集扵泮林食我桑黮懷我好音注諭人感扵恩則化也】還舉棘闈之故事且從隗始【並見前】以善鄭來【左傳我周之東遷晉鄭焉依善鄭以勸來者猶懼不蔇況不禮焉鄭不來矣】某敢狃近功【說文狃犬性驕也徐曰慣習也左傳莫敖狃扵蒲騷之役】遂忘逺業玉川破屋而已矣盍益抱於遺經【見上條】武城得人焉耳乎請僣陳於故事【故事語復疑有誤】西府先生之在吾泮賸有菁莪【賸以證切說文物相增加也今鄙俗謂物余爲賸增韻冗長也益也余也詩序菁菁者莪樂育材也君子能長育人材則天下喜樂之矣】東閣郎君之稱其家可無桃李【北夢言李商隠令狐綯父楚之故吏也殊不展分商隠恨之因題防閣落句云郎君官貴施行馬東閣無因許再窺綯怒之戴氏防璞云今人以宰相子爲東閣郎君東閣乃公孫宏延賔之地與子弟無預今之引用乃本李義山九日詩郎君指令狐綯東閣指令狐楚之舊館東坡九日詩聞道郎君閉東閣且容老子上南樓又雲南屛老宿閒相過東閣郎君嬾重尋如此用卻無病今之以東閣呼郎君則誤矣世說諸葛瑾爲豫州別駕詣喜語云小兒知談卿可與語速往詣恪恪不與相見後相遇別駕喚出郎君文選應璩與蒲炳書云外喜郎君謙下之用璩嘗事其父寵故稱郎君也韓文防子娟好靜秀瑤環瑜珥稱其家兒也】胡不招諸生而立館下【進學解國子先生晨入太學招諸生立館下】從而飬弟子以敎國中盡防十得五之功必有濟以上【蜀志龎綂性好人倫勤扵長飬毎所稱述多過其才時人怪而問之統答曰當今天下大亂雅道陵遲善人少而惡人多今防十失五猶得其半而可以崇邁世教使有志者自勵不亦可乎新唐書趙憬傳防十得五賢愚猶半李絳傳古人言防十得五猶得其半晉書王湛初有隠徳人莫能知兄弟宗族皆以爲癡兄子濟輕之嘗詣湛見牀頭有周易濟請言之湛因剖析理防妙有奇趣皆濟所未聞還白其父曰濟始得一叔乃濟以上人也】酬以一當千之夢寜謂秦無人【王荊公詩東都曽以一當千塲屋聲名十五年左傳士防歸繞朝贈之防曰子無謂秦無人吾謀適不用也】

謝成都解頭劉省元【應龍】

制春秋之義傑出妙齡【王荊公詩妙齡終日對書龕又飛揚獨妙齡東坡集妙齡秀發秉筆入侍又妙齡馳譽百人雄】貢鄕曲之英褎爲舉首【韓詩嵗貢鄕曲英】未皇贊慶過辱修辭【俱見前】恭惟某人靑藜故家【王子年拾遺記劉向校書天祿閣夜有老人著黃衣植靑黎杖扣閣而進詳見前】碧梧雋質【韓文退見少傳翠竹碧梧鸞停鵠峙能守其業者也】被孟母三遷之敎獨抱遺經【見前回曹正奏條】當陶舒二八之年創通大義遂魁裏選【漢章帝詔夫鄕舉裏選必累功勞今刺史守相不明眞僞茂才孝廉嵗以百數旣非能著而當授之以政事甚無謂也】行冠臚傳【叔孫通傳大行設九賔臚句傳蘇林曰上傳語告下爲臚下告上爲句】某何預升賢亦蒙巽謝【豫升防防四卦名】愧遊夏一辭之莫措但知頂戴於名經【史記孔子世家孔子在位聽訟文詞有可與共者弗獨有也至於爲春秋筆則筆削則削子夏之徒不能贊一辭典論昔尼父之文辭與人通流至於制春秋防夏之徒不能措一字唐張倬東之之孫屢舉進士不第捧登科記頂上戴之曰此千佛名經也】慕回路二子之與言更冀潛心於大業【韓文送張童子序愈與童子俱陸公之門人也慕回路二子之相請贈與處也故有以贈童子禮記子路去魯謂顏子曰何以贈我顏子請曰何以處我董仲舒傳贊仲舒遭漢承秦滅學之後六經離析下帷發憤潛心大業令後學者有所統壹爲羣儒首】

謝成都觧元五十一人

恭審論秀貢英【禮記命鄕論秀士升之司徒曰選士韓詩嵗貢鄕曲英】策名偕計【左傳策名委贄謂書名於所事之防武帝紀令與計偕注令所徵之人與上計者俱來詳見前】少城百重列隧自應炳井絡之靈【左思蜀都賦亞以少城接乎其西市所會萬商之淵列隧百重羅肆巨千逺則岷山之精上爲井絡近則江漢炳靈世載其英】後賢五十一人夙已載華陽之志【晉常璩著華陽國誌十二卷】玆應元年明先聖之詔【漢武帝元光元年詔賢良受策察問咸以書對於是董仲舒公孫宏等出焉董仲舒傳子大夫明先聖之業習風俗之變終始之序講聞髙誼之日久矣其明以諭朕】式副吾皇紹祖烈之期【韓詩吾皇紹祖烈天下再太平】伏惟某人屹自岷峨濯以江漢相如七經之授不專靡麗之辭【司馬相如傳作春秋一蓻將襲六爲七文穎曰六經加一爲七經也相如傳贊相如𨿽多虛辭濫說然要其歸引之於節儉與詩之風諫何異揚雄以爲靡麗之賦勸百而風一猶騁鄭衛之聲曲終而奏雅不已戲乎】揚雄四賦之工蓋有湛深之思【揚雄傳辭莫麗於相如作四賦雄爲人簡易佚蕩口喫不能劇談而好深湛之思淸淨無爲少嗜欲】玆並登於天府【周禮三年則大比攷其徳行道藝而興賢者能者鄕老及鄕大夫帥其吏與其眾寡以禮禮賔之厥明鄕老及鄕大夫羣吏獻賢能之書於王王再拜受之登扵天府內史貳之】聞允愜於月評【見前】某未遂納交過勤委贄客星入斗恐當回八月之槎【張華博物志舊說天河與海通有人居海渚者年年八月有浮槎去來不失期其人多賫糧乘槎而去至一處見丈夫牽牛渚次飲之問此是何處答曰君還至蜀訪嚴君平後問君平曰某年某月有客星犯牽牛計年月正是此人到天河時也互見前】魁首枕參尙及窺五色之瑞【天文志杓攜龍首衡殷南斗魁枕參首宋韓魏公登第太史奏日下五色云見又唐鄭仁表以門閥文章自尊曰天瑞有五色云人瑞有鄭仁表】

回臨安江解頭【克家】

遺經究終始指洞識於數千【韓詩獨抱遺經究終始余見前】考官敢瑕疵宜擢居於第一【韓詩佳句喧眾口考官敢瑕疵】𨿽知有無怨無徳之語【東坡詩靑袍白紵五千人知子無怨亦無徳】然可逭不公不明之嘲【韓文進學解諸生業患不能精無患有司之不明行患不能成無患有司之不公言未旣有笑扵側者嘲陟交切說文謔也】何煩摛文更加抒謝【抒丈呂切說文挹也又引而泄之也班固賦抒下情而通諷諭】恭惟某人傳家忠孝【東坡詩洛陽相君忠孝家】餘事文章【王荊公詩餘事文章海內傳東坡詩餘事作詩人】安夏攘夷聊復道威文之事發凡言例又能措遊夏之辭【杜氏左傳序其發凡言例皆經國之常制余見前】空萬馬以皆喑【東坡三馬贊振鬛長鳴萬馬皆喑詳見前】戴六鼇而爲首【宜春傳信錄盧肇開成中就江西解爲試官末送肇有謝啟云巨鼇贔屭首冠蓬山試官謂之曰昨限以人數擠排𨿽獲仰展深慙名第奉凂焉得首冠蓬山之謂肇曰必知明公垂問大凡頑石在上巨鼇戴之非首冠耶一座聞之大笑】其義則竊取矣幸不辱天府之書【周禮鄕老及鄕大夫羣吏獻賢能之書於王王再拜受之登於天府防天府掌祖宗之寶藏者賢能之書亦是寶物故藏於天府】盡心將親覧焉尙幸聽雲門之奏【董仲舒傳子大夫其盡心靡有所隠朕將親覽焉周禮大司樂以樂舞教國子舞雲門大捲大咸大磬大夏大濩大武乃分樂而序之以祭以享以祀乃奏黃鐘歌大呂舞雲門以祀天神】某慙無識鑑濫主文衡掣鯨鯢於碧海之中僅塞直鉤之責【杜詩或看翡翠蘭苕上未掣鯨魚碧海中楚辭以直鍼而爲鉤維何魚之能得盧仝詩人鉤曲我鉤直嗟哉我鉤又無食文王已沒不復生直鉤之道何時行】對龍蛇扵丹墀之下願無曲學以言【儒林傳轅固以賢良徵公孫宏亦徵仄目而視固固曰公孫子務正學以言無曲學以阿世】

回景解頭【簡文】

屢入澤宮聞夙擅春秋之學【禮記天子將祭必先習射扵澤澤者所擇士也已射扵澤而後射扵射宮射中者得與扵祭不中者不得與扵祭注澤宮名也士謂諸侯朝者諸臣及所貢士也防澤是宮名扵此宮中射而擇士故謂此宮爲澤蓋扵寛閒之處近水澤而爲之也韓詩初隨計吏貢屢入澤宮射儒林傳公羊春秋有顏嚴之學谷梁春秋有尹何申張房氏之學公羊傳何休學防學者言爲此經之學卽注述之意】褎然舉首喜可塞月旦之評有勤屬辭良髙陳誼伏惟某人學濟世美敎自母慈【並見前】景子君臣之大倫久於舒究【詩君子不恵不舒究之箋究謀也王不愛太子故間防言則放之不舒謀也箋不肯安舒而謀慮之】仲尼筆削之防意何止創通【見前】當再進再郤之餘厲萬選萬中之技【唐張鷟字文成深州人少聰慧絕倫爲文下筆輙成舉進士擢考功員外郎累官至學士時稱其文猶靑銅錢萬選萬中號爲靑錢學士】楚𨿽有玉正恐在三獻之餘【見前】秦豈無人其誓告羣言之首【左傳子無謂秦無人尙書秦誓嗟我士無嘩其誓告羣言之首】某濫叨勸駕【髙帝紀必身勸爲之駕文穎曰有賢者郡守身自往勸勉令至京師駕車遣之】愧闕贈鞭【李詩惜別傾壺醑臨分贈馬鞭】先十二以犒師已窺肯綮【左傳秦師過周鄭商人髙將市扵周遇之以乘韋先牛十二犒師莊子技經肯綮之未嘗注肯著骨肉也說文骨間肉肯肯著也綮音啟一音罄猶結處也】擊三千而徙海尙見扶搖【莊子鵬之徒扵南溟也水擊三千里摶扶搖而上者九萬里】

回眾觧元

貢郡國之英濫修嵗事【射義古者天子之制諸侯嵗獻貢士扵天子王制成嵗事制國用】詢鄕曲之譽喜協月評【司馬遷傳少負不覊之才長無鄕曲之譽】何勤屬辭特枉抒謝伏惟某人學窺根柢【史記莊子傳其學無所不闚潘安仁文章瑰瑋人謂潘詞林繁茂根柢衍宻不然何妙秀美發如斯杜詩詞林有根柢柢木根】文識波瀾【杜詩文章子建波瀾濶又波瀾獨老成】挿架五千恥爲無用之蠧【韓詩鄴侯家多書挿架三萬軸盧仝詩惟有文字五千卷東坡詩平生五千卷韓詩豈殊蠧書虫生死文字間】累碁十二迄承若掇之蜩【張焱省元○劉向說苑晉靈公作九層臺荀息曰臣不敢諫臣能累十二博碁加九卵其上公曰危哉息曰復有危於此者九層之臺三年不成國用空虛社稷將亡也蜩音條說文蟬也莊子仲尼適楚出於林中見痀瘻者承蜩猶掇之也仲尼曰子巧乎有道耶曰我有道也五六月累丸二而不墜則失者錙銖累三而不墜則失者十一累五而不墜猶掇之也孔子顧謂弟子曰用志不分乃疑於神其痀瘻丈人之謂乎】用百篇坦然之書【孔安國尙書序典謨訓誥誓命之文凡百篇帝王之制坦然明白可舉而行三千之徒並受其義】占七人作者之例【髙拱辰省元】玆提麟筆之孤【見前】上應鳯苞之九【句龍道省元】玆策雕虫之工【法言童子雕虫刻篆盧僎詩仰天歌聖道猶隗乏雕虫】竟登乘鴈之數【揚雄傳乘鴈集不爲多注乘鴈四鴈也】有司論秀免不明不公之嘲【見前】國家急賢望斯猷斯謀之入【尙書爾有嘉謀嘉猷則入告爾後於內】某過勤委贄何與提衡【韓非子賢智提衡而立張湯杜周傳贊繼世立朝相與提衡】三魁天下之儒在加意耳【宋馮京王曽孫何楊寘皆三魁天下】五靈王者之瑞尙寓目焉【杜氏左傳序麟鳳五靈王者之嘉瑞也注龍鳳麟白虎元左傳子玉請戰曰請與君之士戲君慿軾而觀之得臣與寓目焉】

回陳上捨【伯鳳】

相如入室蜀賦自工【法言如孔氏之門用賦也則賈誼升堂相如入室矣如其不用何】張叔詣京漢都增重【文翁傳翁少好學通春秋爲蜀郡守見蜀地僻陋有蠻夷風欲誘進之乃選郡縣小吏開敏有材者張叔等十餘人親自飭厲遣詣京師受業博士皆成就還歸】有勤曵履【鄭崇傳毎見曵革履】且辱鳴謙【易鳴謙貞吉中心得也】恭惟某人江漢載靈【蜀都賦江漢炳靈世載其英】岷峨擢秀【見前】子昂始髙蹈信有云仍【韓詩國朝盛文章子昻始髙蹈勃興得李杜萬物困陵暴】季方難爲兄夙髙月旦【見前】比者齊魯之賦【文翁傳繇是大化蜀地學扵京師者比齊魯焉】粲然虞夏之庠【禮記有虞氏飬國老於上庠飬庶老於下庠夏后氏飬國老於東序飬庶老於西序】志目中眉屈居曰俊曰造之選【禮記司徒論選士之秀者而升之學曰俊士升於司徒者不徵於鄕升於學者不徵於司徒曰造士余見前】擢角防齒粗免不公不明之嘲【新唐書舒元輿傳元輿獻文闕下不得報上書自言漢主父偃徐樂嚴安以布衣上書朝奏暮召而臣所上八萬言其文鍜錬精粹出入古今數千百年捜剔剖決防犀之角擢象之齒豈主父等可比哉】玆蒙四六之遺良重再三之愧【見前】某頃從化闥獲讀阿房吹河東以上天已窺吐鳯【杜詩揚雄更有河東賦惟待吹噓送上天西京雜記揚雄讀書有人語之曰無爲自苦元故難傳忽然不見雄著太元經夢吐鳳凰集元之上頃而滅】圗天南而擊海更願培鵬【見前】

回水邱先軰【褎】謝解【李肇國史補通稱謂之秀才得第謂之進士互相推敬謂之先軰韻防小補云唐宋間人呼謂有先軰之稱或曰此互相推敬耳然不聞施之於同朝同官同年而所稱皆未任官職李方叔爲東坡門人坡書札稱方叔爲先軰按北夢言王疑知舉日司空圖第四人登科王謂眾曰某叨沗文柄今年榜帖爲司空先軰一人而已則是所謂先軰者實後軰士也唐王福畤雜錄文中子謂魏徵房杜曰先軰𨿽聰明特逹非董薛程仇之比然則隋唐初蓋已如此宋吳枋宜齋野乘雲按容齋續筆載貽子錄云同年小錄是雙雙小軰各一人分冩宴上長少分雙雙相向而坐以東爲上儭以西爲首給捨員外補遺多來突宴東先軰不遷而西先軰避位又紹聖間王聖塗澠水燕談云蘇徳祥漢相禹珪之子建隆四年進士第一人登第初還鄕裏太守置宴以慶之樂作伶人致語云昔年隨侍嘗爲宰相郎君今日登科又是狀元先軰又司馬溫公勸學歌云一朝雲路果然登姓名亞等呼先軰味溫公之言則登雲路者方呼先軰如今黃甲並呼狀元一般先軰猶言前名也又葛常之丹陽集云小說載優人有以李義山服藍縷之衣而出或問曰先軰之衣何在曰爲館中諸學士撏將去矣又王直方詩話云蕭貢嘗夢至宮庭中賦詩有一人云先軰異日必貴又春渚記聞載棊待詔劉仲甫聞祝不疑先軰名品髙著人傳今秋來試南省若以二家所載觀之則以先軰爲稱呼決非前軰之比又韋莊浣花集有癸丑年下第獻新先軰詩又墨客揮犀言人於榜下擇壻號曰臠壻有一新先軰少年爲貴家所慕欲以女妻之又彭應來有賀新先軰及第詩言新先軰則爲狀元爲前名明矣若以爲長上先生則安得加一新字又曰少年摭言載牛僧孺應舉時韓愈皇甫湜見之於靑龍寺稱牛爲卽先軰又田表聖錫咸平集與胡旦書云秀才卽先軰乃卽日可爲先軰也其義甚明今人認作前軰誤矣按唐李昌符有下第後防侍郎示意防於新先軰宣恩感謝詩今按世說王子敬問謝公林公何如庾公謝殊不受答曰先軰初無論又人有問太傅子敬可是先軰誰比謝曰阿敬近撮王劉之標則先軰之稱其來久矣】

考其行藝恐遺天府之賢【周禮三年則大比攷其徳行道藝而興賢者能者鄕老及鄕大夫羣吏獻賢能之書於王王再拜受之登扵天府內史貳之】擇乎中庸偶協月評之望所謂得子之是賴【新唐書元結傳結舉進士禮部侍郎楊浚見其文曰一第混子耳有司得子是賴果擢上第】少逭有司之不明敢圗防謙更加巽謝恭惟某人殖學有裕【左傳學殖也不學將落】賦才不貲【蓋寛饒傳用不訾之軀貨殖傳家亦不訾師古曰訾與貲同不貲者言無貲量可以比之貴重之極也】曲禮三千得恭儉莊敬之教【禮記恭儉莊敬禮教也】重言十七非碎排偶之文【莊子重言十七所以已言也是爲耆艾郭象注以其耆艾故俗共重之𨿽使言不借外猶十信其七栁文耀爲文碎排偶】玆歌鹿鳴之三遂賦良馬之四【詩孑孑幹旄在浚之郊素絲紕之良馬四之】彊學待問不難得祿以得名【禮記儒有席上之珍以待聘夙夜彊學以待問懷忠信以待舉力行以待取其自立有如此者】正心修身諒必踐言而踐行某摩娑俗眼【後漢書蒯子訓傳與一老翁摩挲銅人韓詩誰復著手爲摩挲杜詩途窮每遭俗眼白】邂逅譽髦【詩邂逅相遇又譽髦多士】何勤躧履之迎【雋不疑傳勝之躧履起迎師古曰履不著跟曰躧躧謂納履未正曵之而行言其遽也躧音山爾反】更埀袖之贈【見前】洗風塵之袍袴愧少緩扵報章【山谷禮部試院題伯時頓塵馬詩忽看髙馬頓風塵亦思歸家洗袍袴】對日月之衮衣願更思扵長策【辛慶忌傳誠萬世之長策也王吉傳未有建萬世之長策舉明主於三代之隆者也余見前】

回趙先軰【子直】謝解

登扵天府正恐負賢能之書【見前】采之月評幸不失鄕曲之譽【司馬遷傳少負不羈之才長無鄕曲之譽】何勤私謝更費雄文恭惟某人學深百篇【見本卷回郭正奏王正察條】气蓋諸子【史記季布傳布弟季心气蓋闗中晉書王濟傳風姿英爽气蓋一時李詩大梁貴公子气蓋蒼梧云陳后山詩才名四十年盛气蓋諸儒】不但勤簡編之燈火【韓詩燈火稍可親簡編可捲舒】蓋亦富師友之淵源【董仲舒傳贊考其師友淵源所漸猶未及乎防夏】浩乎沛然久已喧京師之價【韓文如是亦有年然後浩乎其沛然矣法言谷口鄭子眞耕於巖穴七下名震於京師】論其秀者固應防俊造之羣【禮記司徒論選士之秀者而升之學曰俊士升於司徒者不徵於鄕升於學者不徵於司徒曰造士】玆歌鹿鳴之三【見前】果空鷙鳥之百【鄒陽傳鷙鳥絫百不如一鶚】某濫賔計吏冒主文盟【歐文主斯文之盟防】考十七之重言幸逃迷眼【見上條】勉三千之獨對更望盡心【董仲舒傳子大夫其盡心靡有所隠朕將親覽焉】

回武岡新舉蕭漢龍

詢鄕曲之譽未遂承顏【雋不疑傳承顏接辭】獻賢能之書忻聞舉首【見前】有來委贄【左傳策名委贄】益仞鳴謙恭惟某官巫水之英【桞文武岡銘黔山之防巫水之磻】斗山其秀深灝灝噩噩之學【法言虞夏之書渾渾爾商書灝灝爾周書噩噩爾】防明明穆穆之源【尙書明明在上穆穆在下】呂侯之辟三千旣知奧義【呂刑五刑之屬三千】蕭何之功第一宜稱名家【蕭何傳鄂千秋曰蕭何轉漕闗中給食不乏此萬世功也蕭何當第一曹參次之】幸益窮上世之遺書【孔安國尙書序以其上古之書謂之尙書】庶亟對皇帝之淸問【尙書皇帝淸問下民】某濫叨渉筆【見前】何與提衡【韓非子貴賤不相逾愚智提衡而立】聞東海生之名喜先鳴扵雞口【蕭朢之傳地節三年夏京師雨電朢之因上防願賜淸閒之宴口陳災異之意宣帝自在民間聞朢之名曰此東海蕭生耶余見前】飬北宮黝之勇願拭目扵龍頭

回新舉王道明

采芹論秀夙聞能賦之聲【藝文志傳曰不歌而誦謂之賦登髙能賦可以爲大夫】撤棘登名果中賢書之選【五代史和凝傳凝知貢舉是時進士多浮薄喜爲諠嘩以動主司主司每放牓則圍之以棘閉省門絕人出入以爲常凝撤棘開門而士皆肅然無嘩所取皆一時之秀稱爲得人】未遑走賀猶辱謝箋恭惟某官家學有源【左雄傳諸生試家法注儒有一家之學故稱家】鄕評甚膴擬靈光之作久負軼材【漢王延壽字文考有雋才父逸欲作靈光殿賦命延壽往圖其狀延壽因韻之以獻其父父曰吾無以加也時蔡邕亦有此作十年不成見此賦遂隠而不出】奏混成之篇行占逺器【孔平仲談苑王沂公有物混成賦云不縮不盈賦象寕窮於廣狹匪雕匪斵流形罔滯扵盈虛則宰相鈞陶之意可見矣又云得我之小者散而爲艸木得我之大者聚而爲山川則擇任羣材使大小各得其所又可見矣】玆步漢南之獨【王坦之傳弱冠有重名時人爲之語曰江東獨步王文度】遂空冀北之羣鵬擊三千更觀變化【俱見前】龍飛九五亟快依乘【易九五龍飛在天利見大人注不行不躍而在乎天則大人之路亨也新唐書李靖傳贊依乘風雲勒功帝籍】某不武之資斯文何與一第混子未足見志士之榮三釡及親願以爲執事者勉【並見前】

回免舉士人謝啟

樂正論秀而升諸得時則駕【史記老子傳君子得其時則駕不得其時則蓬累而行注蓬沙磧上轉蓬也累轉行貌也言君子得明主則駕車而事不遭時則若蓬轉流移而行可止則止也】公等何見之晚也博我以文鳴謙尊光擊節降嘆【晉書謝尙傳坐者撫掌擊節袁宏傳尙想遐風載揖載味後生擊節懦夫增气南史王籍傳至若邪溪賦詩云蟬噪林逾靜鳥鳴山更幽劉見之擊節不能已已王筠傳沈約制郊居賦讀至墜石堆星及水懸塪而帶坻筠皆擊節稱贊東坡詩擊節爲爾謡】恭惟某官舊穿楊葉【枚乘傳飬由基楚之善射者也去楊葉百步百發百中楊葉之大加百中焉可謂善射矣杜詩舊穿楊葉眞自知暫蹶霜蹄未爲失】新攝桂叢【淮南招隠桂樹叢兮山之幽】鵬怒而飛九萬里風斯在下【見前】龍潛以躍三千字日固未斜【易幹初九潛龍勿用九四或躍在淵】惟時懋哉【尙書汝平水土惟時懋哉】遐不謂矣【詩心乎愛矣遐不謂矣注遐逺謂勤也我心愛此君子君子𨿽逺在野豈能不勤思之乎】某已稽掃榻偶失迎門【髙帝紀迎門卻行】子來見我乎良感贈言之繾綣【集韻繾綣纒緜貌詩以謹繾綣傳反復也左傳繾綣從公無通內外則繾綣者牢固相著之意】吾亦欲東耳尙容拭目扵騰驤【韓信傳吾亦欲東耳安能鬱鬱久居此乎張敞傳拭目傾耳杜詩絆之欲動轉欹反此豈有意仍騰驤李詩無人辧駿骨騄耳空騰驤曽南丰詩康衢四辟通萬里天駟得地方騰驤】

回免解杜省元

論定秀士之賢者久欲納交【禮記大樂正論造士之秀者以告於王而升諸司馬曰進士司馬辯論官材論進士之賢者以告於王而定其論論定然後官之任官然後爵之位定然後祿之】不見諸矦若小然玆勤委贄文𨿽工扵儷六【桞文駢四儷六錦心繡口】雅復許之肄三【禮記宵雅肄三官其始也詳見前】恭惟某官句似少陵學如元凱【杜預傳預字元凱京兆杜陵人博學多通明於興廢之道呂與叔詩學如元凱方成癖文似相如始類俳】牧之能賦宜髙擢扵唐科【新唐書杜牧字牧之善屬文第進士復舉賢良方正扵詩情致豪邁人號爲小杜以別杜甫】子夏直言盍亟登扵漢殿【漢書杜鄴字子夏元壽元年正月朔日食詔舉方正直言扶陽侯韋育舉鄴方正】公等安在主司喟然從先生者七十人有勤私淑摶扶搖而九萬里防卽髙騫有如骳骩之文【枚臯傳自詆諆其文骩骳曲隨其事皆得其意師古曰骩古委字也骳音被骩骳猶言屈曲也】何辱播揚之巧【詩維南有箕不可以簸揚】某聿來和義【榮州唐天寶初攺和義郡乾元初復爲榮州】深願友仁一話一言固已可觀扵奇崛【尙書自一話一言我則末惟成徳之彥以入我受民崛渠勿切說文山短而髙也何遜詩懸崖抱奇崛絕壁駕崚嶒】三燻三沐尙圗續欵扵淸揚【國語莊公束縛管仲以與齊使齊使受之而退比至三舋三浴之注以香塗身曰舋或作燻詩有美一人淸揚婉兮傳淸揚眉目之間婉然美也】

回試官袖啟

某伏以獻賢能之書有嚴春貢【見前】登文章之籙來主夏盟【栁文自孔氏以來玆道大闡家修人厲刓精渴慮者防千年矣其間耗費簡札役用心神者其可數乎登文章之籙波及後代越不過數十人耳髙帝紀贊晉主夏盟師古曰言晉爲霸主諸夏之盟】旣爲國以得人更以文而博我【漢書敍傳從容風議博我以文師古曰博我以文謂以文章開博我也】恭惟某官學探宏奧【說文宏屋深響也奧宛也室之西南隅】味別澠淄【列子白公問於孔子曰人可與防言乎孔子不應白公曰若以水投水何如孔子曰澠淄之合易牙嘗而知之白公曰人故不可以防言也】夜幾防紅寜慮三條之燭盡【禮記獨不見防注防防本也謂把處古未有蠟燭呼大炬爲燭火炬易盡盡則藏所然殘本山谷考進士卷詩書窓過白駒夜幾防紅燭唐制舉人試日旣暮許燒燭三條韋承矩試日先畢有三條燭盡鐘初動九轉丹成鼎未開薛能有才報第三條燭盡文昌風景畫難成之句舊說舉人試日已晚主文權徳輿於簾下戲云三條燭盡燒殘舉子之心而舉子遽答云八韻賦成驚破侍郎之膽故國史竇正固傳舊制夜試以三燭爲限】寒牕穿碧豈容五色之眼迷提玉尺以裁云倒珠胎之貫月【揚雄傳剖明月之殊胎吳都賦蚌蛤珠胎與月虧全吳筠碎珠賦謝驪宮之瑞飾粉靈蚌之神胎山谷詩貝宮胎寒防明月又乳雉五色蜃胎寒】捜阿房之賦料亦焦心【見前】論石渠之經諒多防角【施讐傳與五經諸儒雜論同異扵石渠閣三輔故事石渠閣在未央宮北舒元輿傳防犀之角擢象之齒詳見前】春秋十二已歸此日之權衡【漢蓻文志春秋古經十二篇蓋十二公各爲一篇也宋劉敞原父著春秋權衡以平三家之得失】禮樂三千何惜當年之衣鉢【內典謂傳心印爲傳衣鉢五代時和凝應舉自期榜首後及第五及知貢舉賞範質之文以第五處之語範曰欲君傳老夫衣鉢爾後範歷官皆與和同因而塲屋間謂之傳衣鉢當時有詩曰從此廟堂添故事登庸衣鉢亦相傳及後馮京知貢舉特擢彭汝礪爲首而彭後官不如馮有詩云當時已自傳衣鉢羞愧猶爲食肉僧乃爲科舉云然今人動以傳衣鉢言誤矣葉石林云唐末禮部知貢舉有得程文優者卽以已登第時名次處之不以甲乙爲髙下也謂之傳衣鉢和凝登第名在十三後得範魯公質遂處以十三其後範登相位官至太子太傅封國於魯與凝皆同世以爲異五代史和凝傳唐故事知貢舉者所放進士以已及第時名次爲重凝舉進士及第時第五後知貢舉選範質爲第五後質官封皆與凝同當時以爲榮】某玆承撤棘【五代史和凝傳凝知貢舉是時進士多浮薄喜爲諠嘩以動主司主司每放榜則圍之以棘閉省門絕人出入以爲常凝撤棘開門而士皆肅然無嘩所取皆一時之秀】幸遂識荊思饑蠶食葉之聲悵難防扵舊夢【歐陽永叔詩無嘩戰士啣枚勇下筆春蠶食葉聲】冩饕虱濕薪之景尙願聽於新編【山谷詩儀鸞供帳饕虱行翰林濕薪爆竹聲互見前】

四六標準卷十三

欽定四庫全書

四六標準卷十四

宋李劉撰生辰

代胡侍郎謝朝士賀生日

生我劬勞撫六弧而增感【詩蓼蓼者莪匪莪伊蒿哀哀父母生我劬勞禮記男子生桑弧蓬矢六以射天地四方】俾爾耆艾捧連璧以知慙【詩俾爾昌而大俾爾耆而艾】恭惟某官厚徳噓枯【後漢書鄭大傳孔公緒淸談髙論噓枯吹生東坡啟固無心於集苑而有力於噓枯】髙詞發藻【董仲舒傳發藻儒林】五十年之過二應憐坡老之衰【孔融與曹操書嵗月不居節序如流五十之年忽焉已至公爲始滿融又過二東坡詩五十之年今過二衰顏記我今如此】三萬日之無多欲擬茶山之老【曾幾字吉甫號茶山有詩行世詳宋史列傳按茶山乃上饒名剎】華其斑白飾以靑黃【莊子百年之木破爲犧尊靑黃以文之】人情欲壽欲安知所蒙矣【鼂錯傳人情莫不欲壽三王生而不傷也人情莫不欲安三王扶而不危也羊祜表臣𨿽小人敢緣所蒙念存斯義】君子善頌善禱何以報之【張衡詩美人贈我金錯刀何以報之英瓊瑤余見前】

代謝朝士以下

五十之年過二孰記衰顏【見上條】什伍之星有三猥勤善頌【韓文三星行三星各在天什伍東西行】顧方思罔極之徳【詩父兮生我母兮鞠我拊我畜我長我育我顧我復我出入腹我欲報之徳昊天罔極】何敢當不類之歌【左傳晉平公與諸侯宴於溫使諸大夫舞曰歌詩必類齊髙厚之詩不類荀偃曰諸侯有異志矣類謂從其義類山谷詩向侯賦我菁莪何敢當不類歌】簸弄明珠藏但深於十襲【韓詩婆娑海水南簸弄明月珠】噓呵凍筆報有愧於七襄【天寶遺事李白撰詔時大寒帝敕宮嬪執牙筆呵之詳別見】

謝黃侍郎【伯固】惠生日詩【黃伯固見第九卷

宣賜類】

絳縣老人之生甲擁翠節以知慙【左傳晉悼夫人食輿人之城杞者絳縣人或年長矣無子而往與於食有與疑年使之年曰臣生之嵗正月甲子朔四百有四十五甲子矣其季於今三之一也使問諸師曠曰七十三年矣周禮道路用旌節注使者所擁節是也玉藻凡君召臣以三節注今漢使擁節防擁持也】黃絹防婦之受辛感碧幢之委重【石林燕語節度使節及麾鎗网以碧油故謂之碧油紅斾白樂天詩碧油幢引向東川方幹詩問津求拜碧油幢】愧逾垣之莫避且返璧之未能【左傳受飱返璧】恭惟某官帷幄近臣【魏書髙允傳公帷幄寵臣答詔宜實】詩書元帥憐生我勞瘁之旦有愴蒿莪【詩蓼蓼者莪匪莪伊蒿又哀哀父母生我勞瘁正義曰憂思之深每事皆不精識故視莪以爲蒿以已二親今且病亡身在役中不得侍養精神昏亂故視物不察也】歌俾爾耆艾之詩使堅松栢【詩䢐徠之松新甫之栢】勞以春天之尊酒【杜詩渭北春天樹江東日暮云何時一尊酒重與細論文】副之秋月之兩章【杜詩兩章對秋月一字偕華星】殆念苞栩憩棠之陰【詩肅肅鴇羽集於苞栩王事靡盬不能蓻稷黍又蔽芾棠勿剪勿拜召伯所憩】曷稱飛芻刻楮之役【漢書秦欲攻匈奴使天下飛芻挽粟轉輸河北列子宋人以玉爲楮葉三年而成】某平頭六十【白樂天詩病眼少眠非守嵗老心多感又臨春火銷燈盡天明後便是平頭六十人又白髮平頭五十人】闗慮萬千【杜詩時危闗百慮】思玉局老之養生安得還鄕而騎鵠【玉局觀在成都北二十里彭乘記漢永壽初李老君與張道陵至此老君升座爲道陵說經旣去而座隠地中故以玉局名之東坡年譜元符三年先生被命提舉成都玉局觀先生嘗著續養生論又詩云鏡湖敕賜老江東未似西歸玉局翁則東坡自稱爲玉局翁也烏孫公主歌居常士思兮心內傷願爲黃鵠兮歸故鄕太白蜀道難黃鵠之飛尙不得過猨猱欲度愁攀援】從金華仙而學道或防叱石以爲羊【神仙傳黃初平年十五家使牧羊有道士見其良謹便將至金華山石室中四十餘年不復念家其兄初起行索初平歷年不得後遇道士隨往金華山中與初平相見問羊何在云在山東兄往視但見白石平乃往言叱叱於是白石皆化爲羊】

謝魏侍郎【了翁】惠生日詩

久生不學蹇蒲柳之先零【世說顧悅與簡文同年而髮早白簡文問曰卿何以先老答曰蒲栁之姿望秋而落松栢之姿隆冬轉茂學林爾雅曰檉河桞旄澤桞楊蒲栁所謂蒲栁乃桞之一種是一物也左傳董澤之蒲可勝旣乎注蒲栁可以爲箭栁詩手自移蒲栁家才足稻粱是以蒲栁爲二物誤矣】初度無能困樵蘇之後覺【離騷經皇覽揆余於初度兮肇錫余以嘉名】過辱兩章之秋月見期千載之春風畱歸壓於漁舟【廖融詩云穿搗藥屋雪壓釣漁舟】難捲還於鯨錦【杜詩柰何田舍翁受此厚貺情鯨錦捲還客始覺心和平】恭惟某官拍肩諸老【郭璞詩右拍洪厓肩】畜眼一人【杜詩蓄眼未見有】天不防民將謀及詩書之帥【防音卓詩民今之無祿天天是椓箋民於今而無祿者天以薦瘥天殺之王者之政又復防破之正義曰防使破壞然防如防杙之防謂打之也】人能棟道恐宜在條理之科【南史陳帝紀論黃塵污人衣皂莢相料理詳見前】閔六十服戎之夫【內則五十不從力政六十不與服戎七十不與賔之事注服戎謂從軍爲士卒也蜀志宗預傳鄧芝自江州來朝謂預曰禮六十不服戎而卿甫受兵何也預答曰卿七十不還兵我六十何爲不受耶】窘千里餽糧之役【韓信傳千里餽糧士有饑色】我辰安在敢祈牛斗之能神【詩天之生我我辰安在箋言我生所值之辰安所在乎謂六物之吉凶正義曰左傳何謂六物嵗時日月星辰是也昌黎三星行我生之辰月宿南鬥牛奮其角箕張其口三星各在天什伍東南行嗟汝牛與鬥汝獨不能神】夫子言之或免蟪菌之俱腐【莊子朝菌不知晦朔蟪蛅不知春秋注菌其隕反大芝也天陰生糞土見日則死一名日及故不知月之始終也蟪蛄寒蟬也一名蝭蟧春生夏死夏生秋死卽楚辭所云寒螿者是也】某屬有國故且無親存方玆疚懷於劬勞【疚病也詩憂心孔疚】只得痛謝於頌禱先生與之言則對參乎奚避席之疑【禮記遭先生於道趨而進正立拱手先生與之言則對不與之言則趨而退孝經仲尼閒居曾子侍坐子曰參先王有至徳要道以順天下民用和睦上下無怨女知之乎曾子避席曰參不敏何足以知之】小子何莫學夫詩武也請卒章之受【左傳鄭伯享趙孟於垂隴子展伯有子西子產子大叔二子石從趙孟曰七子從君以寵武也請皆賦以卒君貺武亦以觀七子之志子產賦隰桑趙孟曰武請受其卒章隰桑詩小雅篇名義取旣見君子其樂如何其卒章云心乎愛矣遐不謂矣中心藏之何日忘之孟欲子產見規故受之】

謝諸處監司賀生日

我年六十眞成薄頽景於西山【寡婦賦嵗雲暮兮日西頽反離騷恐日薄於西山東坡詩我今六十一頽景薄西山】春餘十分未許托老人於南極【天文志狼比地有大星曰南極老人見則治平主壽昌晉灼曰比近也】玆屆劬勞之旦敢當襃借之辭恭惟【提刑云】六轡澄淸【詩六轡如濡範滂傳登車攬轡慨然有澄淸天下之志】十行炳煥【後漢循吏傳序一札十行】○【運使云】斧繡光輝【暴勝之傳衣繡持斧威振州郡】珠璣咳唾【牛僧孺詩珠玉防應成咳唾山川猶覺露精神】賢者告以善揆亡菑亡害之初【詩時維后稷誕彌厥月先生如逹不坼不副無災無害以赫厥靈注其生之時不坼割不副裂其母故其母無災殃無患害】愛之欲其生有爾熾爾昌之詠【詩俾爾壽而臧俾爾熾而昌】所愧泥塗之絳甲【左傳絳縣人或年長矣無子而往與於食趙孟曰武不才不能由吾子使吾子辱在泥塗久矣由用也辱在泥塗謂受版築之役詳見前】要非光熖之白庚【新唐書白之生母夢長庚星因以命之韓詩李杜文章在光熖萬丈長】某有味其言【鄭當時傳誠有味其言也】不知所賀【左傳楚子將圍宋使子文治兵於暌終朝而畢不戮一人子玉復治兵於蒍終日而畢鞭七人貫三人耳國老皆賀子文蒍賈後至不賀子文問之對曰不知所賀子文欲委重子玉故不戮一人賀子文者賀其所舉得人蓋謂子文略而子玉詳也蒍賈逆知子玉必敗國事故曰不知所賀】君子謂之善頌相期食蛤以踞【淮南子盧敖遊乎北海經乎太陰入乎闕至於蒙谷之上見一士焉深目而鬢淚注而鳶肩方倦殻而食蛤蜊注楚人謂踞爲倦殻甲也蛤梨海蚌也】使臣不敢與聞但願放牛而歸馬【左傳三夏天子所以享元侯也使臣弗敢與聞又牀笫之言不逾閾況在野乎非使人之所得與聞也尙書歸馬於華山之陽放牛於桃林之野示天下弗服】

謝都大惠生日詩【通篇用茶馬事○詳啟意似與魏鶴山】

匪莪伊蔚正緬思罔極之天【詩蓼蓼者莪匪莪伊蔚又欲報之徳昊天罔極詳見前】以蘿施松辱許共後凋之嵗【詩蔦與女蘿施於松上爾雅唐蒙女蘿女蘿兔絲陸佃云在木爲女蘿在艸爲兔絲注蔦寄生也女蘿兔絲松蘿也蔦與女蘿施於松栢之上非自有根依於松栢之根故松栢存而茂松栢殞而亡是存亡在松栢】然頭白走雪山之戍【杜詩西山白雪三城戍詳見前】覺鬢靑負寶蓋之峯【寶蓋山在撫州崇仁縣南三十里號江南絕頂形如寶蓋上有浮休臺乃王郭二眞人升仙之地顏魯公爲之記】幸聯公子之婚姻【史記平原君讓魏公子曰勝所以自附爲婚姻者以公子之髙義爲能急人之困也】見假長庚之光熖【見上條】恭惟某官糠粃團鳳【建州郡誌國朝太平興國二年始置籠焙造龍鳳茶咸平中丁謂爲福建漕監造禦茶進龍鳳團蔡襄爲漕始攺造小龍團茶仁廟尢所珍惜歐陽公茶錄後序茶爲物之至精而小團尢其精者仁廟尢所珍惜𨿽輔相之臣未嘗輒賜惟南郊大禮致齋之夕中書樞密各四人共賜一餅宮人剪金爲龍鳳花艸貼其上兩府八家分割以歸不敢碾試宰相家藏以爲寶時有佳客出而傳玩爾東坡詩糠粃團鳳友小龍奴日注臣雙井舊唐書白居易傳贊錙銖采葛糠粃懷沙】轡策翔龍【新唐書百官志武后萬嵗通天元年置仗內六閒一曰飛龍二曰翔麟三曰鳳苑四曰鵷鸞五曰吉良六曰六郡亦號六廐李適傳天子享防遊豫惟宰相及學士得從給翔麟馬注翔麟廐名】一雄將十萬之雌識神駿於驪黃之外【山谷詩一雄可將十萬雌余見前】六經佐三尺之法辧淄澠於兔褐之中【山谷煎茶賦乃至中夜不眠耿耿旣作溫齊殊可屢防如以六經濟三尺法𨿽有除治與人安樂又酌兔褐之甌瀹魚眼之鼎宋趙彥衞雲麓漫抄云陸羽辧天下水味各立名品列子云淄澠之合易牙能辧之易牙齊威公大夫能別二水威公不信數試皆驗陸羽豈得其遺意乎互見前】眷此陳人寵其初度正欲歸耕於劍外【杜詩劍外官人冷又劍外春天逺又彭門劍闗外又艸木變衰行劍外】詎思入對於延英【六典延英殿在西上閣之西唐書楊瑒傳宗召對宰相議天下戶版延英殿惟瑒言利病尢詳苗晉卿傳代宗立年老乞閒帝優之爲禦小延英召對宰相對小延英自晉卿始詳別見】某有味其言【見前】不知所報【左傳君亦不任受怨臣亦不任受徳無怨無徳不知所報】絳縣老人之生甲花六十以旣周【李淳風有六十花甲子歌】黃絹防婦之受辛椿八千其安用【見前】

謝都大惠生日詩

皇揆余度已勤溢美之言【見前】子與人歌更作新涼之賀【宋楊湜古今詞話蘇子瞻守錢塘有官妓秀蘭善應對湖中有宴羣妓畢至惟秀蘭不來子瞻問其故則以髮結沐浴告坐中倅車屬意於蘭見其晚來恚恨不已子瞻作賀新涼以解之取其沐浴新涼也後誤爲賀新郎苕溪漁隱云野哉楊湜之言眞可入笑林東坡此詞冠絕古今托意髙逺寧爲一伎而發賀新郎乃古曲名今乃云云誤矣】輙駢四六仰謝再三恭惟某官學廣聞多【韓文學廣而聞多不求聞於人也】筆精墨妙【江淹別賦淵云之墨妙嚴樂之筆精】歌鐘二肆和諧魏絳之聲【左傳鄭人賂晉侯以歌鐘二肆及其鎛磬女樂二八晉侯以樂之半賜魏絳曰子教寡人和諸戎狄以正諸華八年之中九合諸侯如樂之和請與子樂之魏絳於是始有金石之樂注肆列也縣鐘十六爲一肆二肆三十二鐘】騋牝三千教習開元之舞【詩秉心塞淵騋牝三千注馬七尺以上曰騋明皇雜錄宗嘗令教舞馬四百疋分爲左右目爲某家驕某家寵時塞外亦以善馬來貢者上俾教習無不曲盡其妙因命衣以文繡絡以金鈴飾其鬛間雜以珠玉其曲謂之傾杯樂若歌其曲奮首鼔尾縱橫應節又施三層板牀馬乘而上旋轉如飛或命壯士舉一榻馬舞於榻上樂工數十人立於前後左右皆衣淡黃衫文玉帶必求少年而姿貌美秀者每千秋節常命舞於勤政樓下】寛朢秋先零之念【見本卷謝魏侍郎條】賜陽春寡和之章某重拜珍投【左傳臣獲五善敢不重拜】宛成珠貫【禮記歌者倨中矩句中規累累乎如貫珠故歌之爲言也長言之也】贈以綠綺愧莫報於雙南【張衡四愁詩美人贈我綠綺琴何以報之雙南金】寫之烏絲惟謹藏於十襲【烏絲紙名國史補朱亳間紙有織成界道謂之烏絲欄霍小玉取珠珞縫繡囊出越姬烏絲欄素段三尺以授李生生多才思援筆成章東坡與錢志仲尺牘云烏絲當用寫道經一篇惡詩不足錄也又與劉器之云志仲本以烏絲欄求某錄雜詩耳某自出意欲與寫廣成子山谷詩正圍紅袖寫烏絲又下筆卻到烏絲欄汪彥章詩玉爲蟾蜍冰作滴烏絲欄開寶鴉黒余見前】

謝呂提刑惠壽詩

泥塗絳老正自疑甲子之年【見前】霄漢繡衣猶記揆庚寅之度【杜詩繡衣春當霄漢立離騷攝提貞於孟陬兮惟庚寅吾以降】鼎來好語【李賀詩沙路歸來聞好語東坡詩輦路歸來聞好語又山寺歸來聞好語又好語夜喧街】賁飾孤生【周榮傳榮江淮孤生張霸傳起自孤生致位郡守岑文本傳自以興孤生栁詩孤生易爲感失路少所宜鼎賁卦名】恭惟某官髙誼薄雲【揚雄傳髙義薄雲天杜詩故人有孫宰髙誼薄層雲】長毫裁霧【杜詩裁縫雲霧成禦衣】舊遊楚地未寒車馬笠之盟【左傳吳使太宰嚭請尋盟子貢曰盟所以周信也若猶可攺日盟何益今吾子曰必尋盟若可尋也亦可寒也段公路北戶錄越人每相交作壇祭以白犬丹雞盟曰卿若乘車我戴笠後日相逢下車揖我若步行君乘馬后日相逢馬當下】今戴蘇天尙念鬥牛箕之宿【三星行我生之辰月宿南鬥牛奮其角箕張其口詳見前】雙節帡風而幪雨【唐百官志節度使辭日賜雙旌雙節法言震風淩雨然後知夏屋之爲帲幪也】兩章對月以偕星【杜詩兩章對秋月一字偕蕐星】某逺守石【海錄碎事榮州榮黎山有石洞洞中有石狀如形十道圖云卽古石州也李嘗知榮州】深慙玉燕【天寶遺事張說母夢玉燕自東南飛來投入懷中而有孕生說果爲宰相其至貴之祥也】報徳罔極劬勞但感於蓼莪【見前】有功見之勞來請歌於枤杜【詩序枤杜勞還役也余見前】

謝提刑

蕭艾賤生【蕭先雕切說文蕭艾蒿也爾雅注今藾蒿也離騷戶服艾以盈腰兮謂幽蘭其不可佩又何昔日之芳艸兮今直爲此蕭艾也淮南子巫山之上順風縱火膏夏紫芝與蕭艾俱死注蕭艾賤艸諭不肖張衡傳珍蕭艾於重笥兮謂蘭蕙之不香宋羅願爾雅翼云蕭艾皆香艸古者天子摯鬯諸侯蕙大夫蘭士蕭庶人艾至離騷則薄之蕭艾𨿽非惡物要之庶人所服比之蘭蕙芳艸君子所服則有間矣】桑蓬初度但切劬勞之感敢當頌禱之勤恭惟某官盛徳噓枯髙文發藻【並見前】旣旌厚意又蕆多儀【蕆音闡備也】區區之私【楚元王傳豈爲區區之禮哉師古曰區區謂小也詳別見】拳拳戢佩【戢藏也】

謝呂運使賀生日

霄漢繡衣遷轉木牛之運【見前】瓊瑤錦段寵光芻狗之陳【張衡四愁詩美人貽我金錯刀何以報之英瓊瑤又美人貽我錦繡段何以報之靑玉案莊子芻狗未陳也盛以篋衍巾以文繡屍祝齋戒以將之及其已陳也行者踐其首脊蘇者取而防之而已】揆初度以何榮【見前】受徽言而增愧【尙書予旦已受人之徽言】恭惟某官修名揭日【離騷老冉冉其將至兮恐修名之不立】髙誼薄雲篤車馬笠之盟不挾貴不挾長【見前】問鬥牛箕之宿無以名無以懷七言撮白玉之丹【韓詩壯非少者哦七言六字常語一字難我以指撮白玉丹行且咀噍行詰盤】一字重黃金之價【谷梁傳序一字之襃寵逾華衮之贈杜詩一字偕華星季布傳得黃金百不如得季布諾】某身方受察【韓文受容受察不復致謝樂毅傳以身得察於燕】心已懷歸【詩豈不懷歸王事靡盬】使臣必諮於周惠而好我人情莫不欲壽更以贈君【並見前】

謝生日投詩【代何月湖】

彼其之子鵜積愧於在梁【鵜音啼鵜鶘水鳥爾雅鵜鴮鸅一名涸澤詩彼候人兮何戈與祋彼其之子三百赤芾維鵜在梁不濡其翼彼其之子不稱其服注鵜在梁當濡其翼而不濡者非其常也不稱者言徳薄而服尊】我生之辰牛莫神於奮角【韓詩我生之辰月宿南鬥牛奮其角箕張其口又嗟汝牛與鬥汝獨不能神】玆勤善頌徒發愧情恭惟某官藻掞天庭【李詩秀句滿江國髙文掞天庭】句穿月脇【皇甫湜顧況集序逸歌長句駿發踔厲往往穿天心出月脇意外驚人語非尋常所能及也】憐絳人之甲子混在泥塗【見前】記孟陬之庚寅眷焉遲暮【離騷攝提貞於孟陬兮惟庚寅吾以降又信艸木之凋落兮恐美人之遲暮】特華其老【東坡集慶元宣義王丈人有書求紅帶旣以遺之且作詩爲戲黃魯直學士秦少遊賢良各賦一首爲老人光華又答於連州啟過情之譽知無其實而愧於中起廢之文欲借此言以華其老】相贈以言【見前】某取數旣多【禮記取數多者仁也】餘年無幾【晉書張忠傳苻堅遣使徵之沐浴而起謂弟子曰吾餘年無防不可以逆時主之意又劉敏元字道光永嘉之亂同郡管平以年老從敏元西奔爲賊所刼敏元謂盜曰此公餘年無幾願以身代東坡詩餘年知防何佳月豈屢逢又六祖塔功徳防念餘年之無幾賜以安閒憐防穉之無辜除其疾恙】欲報罔極之徳已廢蓼莪【晉書孝友傳王裒字偉元痛父非命未嘗北靣而坐示不臣朝廷也隱居教授三徵七聘皆不就讀詩至哀哀父母生我劬勞未嘗不三復流涕門人受業者並廢蓼莪之篇齊顧歡字景怡早孤讀詩至哀哀父母輒執書慟哭由是受業者廢蓼莪篇不講】敢當不類之歌請辭假樂【左傳晉侯降辭登成拜公賦嘉樂降辭降階辭讓也嘉音假嘉樂詩大雅篇名取其顯顯令徳宜民宜人受祿於天以祝晉侯也余見前】

代謝生日投詩

皇覽揆余初度漫扈江蘺【楚辭扈江蘺與薜荔兮紉秋蘭以爲佩扈後五切披也王注楚人名披爲扈爾雅翼云愽物志謂芎防苗曰江蘺根曰蕪本艸亦曰芎防有二種一種似芹一種似蛇牀然則小葉似蛇牀者蕪大葉似芹者名江蘺爾余見前】子欲養親不存但悲風木【韓詩外傳孔子行聞哭聲甚悲至則臯魚也曰子非有喪何哭之悲也臯魚曰樹欲靜而風不止子欲養而親不待也往而不可得見者親也吾請從此辭矣立槁而死孔子曰弟子戒之足以識矣】玆勤妙語徒發愧情恭惟某官脫時世妝【唐趙璘因話錄崔吏部樞夫人西平王女也婦徳克備治家整肅貴賤皆不許時世妝梳勲臣之家特數西平禮法白氏諷諫時世妝儆戒也時世妝時世妝出自城中傳四方時世流行無逺近顋不施朱靣無粉烏膏注唇唇似泥防眉盡作八字紙妍蚩黑白失本態妝成盡似含悲啼圓鬟無鬢堆髻樣斜紅不暈赭靣狀昔聞披髮伊川中辛有見之知有戎元和妝梳君記取髻堆靣赭非華風又上陽白髮人湣怨曠也上陽人紅顏闇老白髮新小頭鞋履窄衣裳靑黛點眉眉細長外人不見見應笑天寶末年時世妝東坡詩揚州近日紅千葉自是風流時世妝】續古樂府【稗史類編古人初不定聲律因所感發爲歌而聲律從之唐虞三代以來是也餘波至西漢末始絕西漢時今之所謂古樂府者漸興晉魏爲盛隋氏取漢以來樂器歌章古調並入隋樂餘波至李唐始絕中葉𨿽有古樂府而播在聲律則尠矣白樂天讀張籍古樂府詩張君何爲者業文三十春尢工樂府詩舉代少其倫爲詩意何如六義互鋪陳風雅比興外未嘗著空文上下禆教化舒之濟萬民下可理性情捲之善一身時無采詩官委棄如泥塵】溫柔厚重有二雅之正言【禮記溫柔惇厚詩教也詩序雅者正也言王政所由興廢也政有大小故有小雅焉有大雅焉】婉麗淸新無六朝之俳體【俳音排說文戲也漢書談笑類俳倡注俳雜戲也】惠而好我何以報公某愧乏辰猷【詩逺猷辰告】空逾亥首【左傳史趙曰亥有二首六身下二如身是其日數也士文伯曰然則二萬六千六百有二句也按二亥字二畫在上三人在下故以二爲首以六爲身下猶置也如往也除下亥上二畫往置身傍二畫爲二萬三六爲六千六百六旬此是老人所生至今日之數也因亥畫似算法故假之以爲言而下如二字亦用算法之義蓋一甲子爲六十日總之合有二萬六千六百日其末之甲子止得三分之一故少四十日余見前】聽陽春之寡和爲調彌髙【見前】享肆夏之升歌請拜其細【左傳穆伯如晉晉侯享之金奏肆夏之三不拜工歌文王之三又不拜歌鹿鳴之三三拜韓獻子使行人子員問之曰子以君命辱於敕邑先君之禮借之以樂以辱吾子吾子捨其大而重拜其細敢問何禮也】

普謝見任官惠生日詩詞

伏以小人不知紀年恍近平頭之六十【左傳絳縣人曰臣小人也不知紀年餘見前】君子爲善頌禱仰勤厚意之再三【見前】受言藏之【詩彤弓弨兮受言藏之】有感多矣恭惟某官英詞潄潤【陸機文賦傾羣言之瀝液潄六藝之芳潤】盛徳噓枯愛之欲其生忘泥塗之爲辱賢者告以善任牛斗之不神【並見前】所慙雌甲之辰【盧氏雜說裴晉公在相位日有人寄槐癭一枚欲削其枕時郎中庾威世稱博物召請別之庾捧良久白曰此槐癭是雌樹生者恐不堪用裴曰郎中甲子多少庾曰某與令公同是甲辰生公笑曰郎中便是雌甲辰今按雌甲固出裴公戲語然年月支幹實有雌雄之說虞喜天文論漢太初歷十一月甲子夜半冬至云嵗雄在閼逢雌在攝提格月雄左畢雌在觜日雄在子又云甲嵗雄也畢月雄也陬月雌也郎顗傳有易雌雄祕歷采玉賦有雄風沈約賦有雌霓師曠占有雄雷雌雷可類推矣】難擬長庚之夢某未能返璧又乏報瓊【並見前】三嘆而音有遺良服朱弦之防越【禮記淸廟之瑟朱弦而防越壹倡而三嘆有遺音者矣】千嵗而眉無害還期黃髮之壽胥【詩俾爾昌而熾俾爾壽而富黃髮臺背壽胥與試俾爾昌而大俾爾耆而艾萬有千嵗眉壽無有害】

謝學職十四人投詩賀生日

伏以召南之詩十四固足系騶虞之風【召南鵲巢至騶虞凡十四篇詩序鵲巢騶虞之徳諸侯之風也先王之所以教故系之召公】魯侯之嵗萬千何以當泮宮之頌【詩序泮水頌僖公能修泮宮也余見上條】良見維桑與梓之敬【詩維桑與梓必恭敬止注凡人父之所樹者維桑與梓見之必加恭敬之止況父身乎】然增匪莪伊蔚之思【見前】伏惟某人學士岷峨之英江漢以濯他年事業半云閣之功臣【洛陽記雲臺髙閣十四間泉賦乘雲閣而上下注髙連云也黃圖云閣髙如雲故言云西京賦途閣云蔓注閣道如雲气連蔓後漢書傳論顯宗圖二十八將於南宮雲臺馬援傳援女立爲皇后顯宗圖畫建武中名臣列將於雲臺以椒房故獨不及援】此日詞章倍建安之才子【魏文帝典論今之文人魯國孔融文舉廣陵陳琳孔璋山陽王粲仲宣北海徐幹偉長陳畱阮瑀元瑜汝南應瑒徳璉東平劉楨公幹斯七子者於學無所遺於辭無所假咸以自騁騄驥於千里仰齊足而並馳以此相服亦良難矣韓詩建安能者七卓犖變風操】憐香山艷陽之過九【白居易自號香山居士五十九詩半百過九年艷陽殘防日】信眉州近古之有三【東坡眉州逺景樓記吾之俗有近古者三其士大夫貴經術而重士族其民尊吏而畏法其農夫合耦以相助蓋有三代漢唐之遺風而他郡之所莫能及也詳見前】勁气芳詞【韓文勁气沮金石】髙文大冊【西京雜記揚子云曰軍旅之際戎馬之間飛書馳檄用枚臯廊廟之下朝廷之中髙文典冊用相如】序所爲作者之意陳誼尢髙【孔安國尙書序書序序所以爲作者之意昭然義見宜相附近故引之各冠其篇余見前】相接以粲然之文過情是恥【董仲舒傳粲然有文以相接驩然有恩以相愛此人之所以貴也師古曰粲明貌】某薾然蒲桞感此桑蓬人情莫不欲壽欲安生則惡可已也君子謂之善頌善禱忠焉能勿誨乎【並見前】

謝潼川提刑謝太博賀生日

伏以問甲辰之雄木旣遄諏度之載馳【見前條】守癸亥之犍爲眞覺棲遲之萬狀【地理誌犍爲郡應劭曰古夜郎國詩衡門之下可以棲遲】猶蒙佳句見貺陳人恭惟某官髙義薄雲英詞組霧牛頭衮衮詎止隨世界之花【寰宇記牛頭山在梓州郪縣西南二里四靣孤絕形如伏牛俯臨州郭自長樂寺樓閣煙花爲一方之勝槪杜子美上牛頭寺詩靑山意不盡衮衮上牛頭又登惠義寺詩春日無人境虛空不住天鶯花隨世界樓閣倚山巓梓州卽今潼川府】象耳耽耽猶記生池塘之艸【象耳山在眉州彭山縣東北二十五里上有大悲道塲防昌寺下有寶硯磨鍼二溪龍池蟹泉及李白讀書臺杜光庭詩有靑蓮居士防時來之句耽音眈說文耳大垂也南史謝惠連傳惠連十嵗能屬文族兄靈運嘉賞之曰每有篇章對惠連輙得佳語嘗於永嘉西堂思詩竟日不就忽夢見惠連卽得池塘生春艸大以爲工常云此語有神功非吾語也】曲憐苦李【晉書王戎年六七嵗羣兒見李競趨戎獨不往曰李在道傍而多子必苦李也東坡詩顧我如苦李全生依路傍】承借棠皇揆余降庚寅紛吾有此【離騷紛吾旣有此內美兮又重之以修能余見前】我與君皆丙子欲並生哉【東坡詩嗟我與君皆丙子四十九年窮不死尙書書用識哉欲並生哉】某獲守蕭防【曹參傳蕭何爲政講若畫一曹參代之守而勿失法言蕭也規曹也隨】敢當唐律思其人愛其樹何如對秋月之兩章【左傳武子之徳在民如周人之思召公焉愛其棠況其子乎】誦其詩讀其書安得共春天之尊酒【見前】

謝鄕官寄居士人賀生日詩

伏以匪莪伊蒿增劬勞勞瘁之感【詩哀哀父母生我劬勞又生我勞瘁余見前】維桑與梓辱熾昌昌大之詩【詩俾爾熾而昌又俾爾昌而大】何以報木之三【詩序木美齊桓公也魏國有狄人之敗出處於漕齊桓公救而封之遺之車馬器服焉衛人思之欲厚報之而作是詩也詩凡三章】凡是光蓬矢之六恭惟某官噓枯意厚發藻才雄【並見前】半百過九年笑白傳艷陽之已老【見上條】分寸落千丈憐韓公牛斗之不神【韓詩躋攀分寸不可上失勢一落千丈彊余見前】贈汝好辭揆余初度某安知燕喜【詩吉甫燕喜旣多受祉注吉甫旣伐玁狁而歸天子以燕禮樂之則歡喜矣又魯侯燕喜令妻壽母注燕燕余也魯侯燕飲於內寢則善其妻壽其母爲之祝慶也】但笑龍鐘【蘇鶚演義龍鐘者不昌熾不翹首如防鬖拉搭斛觫之類李濟翁資暇集或問龍鐘之義鐘卽涔爾鐘與涔並蹄足所踐處則龍之致雨上下所踐之鐘固淋漓濺澱矣義當止此余俟該通今按龍鐘之義其說多端蔡邕琴操卞和歌云空山欷歔涕龍鐘周書王褒與周讓書云援筆攬紙龍鐘橫集唐詩亦有雙袖龍鐘淚不幹之句則於淋漓濺澱之義爲近廣韻雲龍鐘竹名年老者如竹枝葉搖曵不自禁持韓詩已作龍鐘後時者又東野不得官白首誇龍鐘東坡詩龍鐘三十九勞生已彊半互見前】一唱三嘆而音有遺難和朱弦之防越萬有千嵗而眉無害還祈黃髮之壽胥【並見上普謝見任官條】

代回孟提舉【此條劉本無】

庭芾門弧方切蓼莪之感【詩殖殖其庭有覺其楹乃生男子朱芾斯皇注芾天子純朱諸侯黃朱皇猶煌煌也東坡啟蓬矢之祥𨿽世俗之所尙蓼莪之感終衰老而不忘】函牋臺餽仰勤桑梓之情卻之不恭用是下拜【左傳敢不下拜下拜登受】恭惟某官髙誼絕俗厚徳噓枯記孟陬之庚寅撫其遲暮憐絳人之甲子混在泥塗【並見前】華以緹緘【緹田黎切說文帛丹黃色緘居咸切說文束篋也廣韻緘封也江總陶貞白集序校之鉛墨緘以緹緗】加之飲饌某丁年托契【見前】亥字過期【劉禹錫詩亥字老人迎】鵝鴨之惱比鄰甚華登爼【杜詩休怪兒童延俗客不教鵝鴨惱比鄰左傳鳥獸之肉不登於爼】雞豚之同保社敢不舉觴【白樂天詩牛馬因風逺雞豚過社稀韓詩願爲同社人雞豚燕春秋東坡詩雞豚異日爲同社應有千篇唱和詩兒寛傳敬舉君之觴】

謝潼川知府趙監丞賀生日詩

伏以男子始生肯負大人占之之夢【詩大人占之維熊維羆男子之祥箋大人占之謂以聖人占夢之法占之也正義曰占夢之官中士耳而言大人占之明其法大人所爲故曰聖人占夢之法】我辰安在敢當先生長者之褒【詩天之生我我辰安在注見前曲禮謀於長者必操幾杖以從之又從於先生不越路而與人言】有愧徽言莫酬隆眷恭惟某官爲善最樂【後漢書明帝詔問東平王處家何事最樂王言爲善最樂薛道衡詩幸逢爲善樂頻降濟時才】大雅不羣發更生鴻寶之書浩如淵海出長吉錦囊之句迅若風檣【俱見前】有憐桃李之一株【談叢王泠然上裴耀卿書拾遺補闕寧有種乎僕不侫亦相公一株之桃李也】重感桑蓬之六矢吹以七言之律重於雙璧之貽【東坡詩烱烱明珠暎雙璧】某夙荷甄收竟成椎鈍老人無一子誰知絳甲之泥塗仙官勅六丁長倚白庚之光熖【並見前】

謝列郡大守以上賀生日【按理宗端平三年梅亭六十二嵗】

小刼六十之風雨齒邁二齡【東坡別子由詩願君亦莫嘆畱滯六十小刼風雨疾注法華經有六十小刼又八十小刼】大川三百之波濤心驚萬里揆余初而增感俾爾壽以何居【居居之切語助也檀弓何居我未之前聞也郊特牲二日伐鼔何居注語助也怪之也】恭惟某官云云河漢淵海富卿云舒向之儲【廣絕交論舒向之金玉淵海卿云之黼黻河漢】月露風煙陋盧駱王楊之作【北史李諤字士恢以時文體尙輕薄上書曰自魏之三祖更尙文詞江左齊梁其彌甚遺理存異尋虛逐防連篇累牘不出月露之形積案盈箱惟是風雲之狀捐本逐末流徧華壤逓相師祖久而愈扇】憐絳縣老人之生甲贈黃絹防婦之受辛【俱見前】某仕則慕君老當佚我【莊子大塊勞我以生佚我以老】不俟駕固將朝也良感徽言射以弧受乃負之敢忘防志【禮記生男子設弧於門左三日始負射人以桑弧蓬矢六射天地四方保受乃負之】

謝通判以下賀生日

六十二嵗之樂愧無白鶴之新居【東坡年譜紹聖四年先生六十二嵗二月十四日白鶴新居成有連娟缺月黃皆後縹緲新居紫翠間之句】萬里防年之歸孰念碧雞之老客【見前】皇揆余度何及公言【劉寵傳吾政何能及公言耶】伏惟某官盛徳噓枯英文掞藻念苞栩之使𨿽叨四牡之還【並見前】感蓼莪之詩無復三牲之養【孝經三者不除𨿽日用三牲之養猶爲不孝也三者謂驕亂爭三牲謂牛羊豕禮記三牲之爼八簋之實美物備矣余見前】暖於布帛【茍子與人善言暖於布帛傷人之言深於矛防】贈以襜褕【張衡四愁詩美人贈我貂襜褕何以報之明月珠】六轡旣均【詩我馬維駰六轡旣均注均調也】二節以走【禮記凡君召以三節二節以走一節以趍詳見前】夙興夜寐亦希無忝於所生【孝經忠順不失以事其上然後能保其爵位而守其祭祀蓋士之孝也詩云夙興夜寐無忝爾所生】日邁月徵尙祈不諫之亦入【詩題彼眷令載飛載鳴我日斯邁而月斯徵注我我王也邁徵皆行也王位無常須自勤於政日行視朝之禮月行視朔之政與羣臣議政事日有所決月有所行無時休息也又不聞亦入不諫亦式注言性與天合也文王之聖徳自生知無假學習不聞人之道說亦自合於法不待人之諫諍亦自入於道此斷章】

謝王制參等八員賀生日

王制參【翊】

丁制機【鎔】

蒲制機【仲乙】楊制幹【異】

陳制幹【噲】

宋制幹【拱】王撫幹【三桂】

王鈐幹【澥】

四方有志愧孤負於桑蓬【禮記男子生桑弧蓬矢六以射天地四方天地四方者男子之所有事也故必先有志於其所有事然後敢用谷也互見前】八公同辰辱褎期於樗櫟【晉書職官志世祖武皇帝卽位之初以安平王孚爲太宰鄭衝爲太傅王祥爲太保司馬望爲太尉何曾爲司徒荀顗爲司空石苞爲大司馬陳騫爲大將軍世所謂八公同辰攀云附翼者也樗音樞爾雅栲山樗材易大而不中器用櫟力狄反莊子匠石之齊見櫟社樹其大蔽牛匠石不顧曰是不材之木也無所可用故能若是之壽】固辭不獲厚意何居【見謝列郡太守條】恭惟某官合志同方【禮記儒有合志同方營道同術並立則樂相下不厭久不相見聞流言而不信】集思廣益【蜀志廣眾思廣忠益詳見前】依紅泛緑培懷黃拖紫之程【楊僕傳懷銀黃垂三組注黃金印也揚雄傳紆靑拖紫朱丹其轂晉書儒林傳序莫不紆靑拖紫服冕乘軒沈隱侯集自玆以降懷靑拖紫崇基巖巖長瀾彌彌南史卞彬蝦蟆賦紆靑拖紫名爲蛤魚】取白媲靑忘看朱成碧之丑【栁文世之模擬鼠竊取靑媲白肥皮厚肉柔筋脆骨而以爲辭者之讀之也其大笑固宜又抽黃對白渰渰飛走王臺新詠夜愁詩誰知心眼亂看朱忽成碧李詩催弦拂柱與君飲看朱成碧顏始紅劉禹錫贈眼醫詩看朱漸成碧羞日不禁風山谷詩亂我朱碧眼又醉眠朱碧亂又邂逅相將倒一壺看朱成碧倩人扶】揆余初度贈汝好詞某返璧未能報瓊焉有觀我生之進退眞成維谷之羞【易觀六三觀我生進退孔防三處進退之時以觀進退之防詩人亦有言進退維谷】俾爾壽而熾昌曷副如岡之頌【詩如山如阜如岡如陵如川之方至以莫不增注言其福祿委積髙大也】

謝丁制置【黼】惠詞【宋史忠義傳丁黼成都制置使也嘉熈三年北兵自新井入詐竪宋將李顯忠之旗直趨成都黼以爲潰卒以旗榜招之旣知其非引兵夜出兵散力戰死之北兵未至黼自誓死守至是從黼者惟幕客楊大異及所信任者數人大異死而復蘇黼帥蜀爲政寛大蜀人思之事平賜額立廟】

轉粟靑天之上牋詞來謝於靑天【杜詩轉粟上靑天樂廣傳若披雲霧而覩靑天】射蓬白雪之邊度曲敢當於白雪【禮記男子生桑弧蓬矢以射天地四方白雪卽雪山杜詩西山白雪三城戍野客叢書云漢書自度曲如瓚注謂歌終更授其次引張衡賦度曲未終之語爲證西京賦復引漢書爲證正如瓚之失是不深攷耳二音各有意義元帝度曲乃隱度之度音鐸如應劭所注師古所音是也西京賦乃度次之度音杜豈漢書之意哉注但見漢書有此二字故引爲證而不知其意自別文苑宋玉笛賦度曲羊腸此語卻可以爲證又在漢書之先今人詞中用此二字類祖漢書非也漢書元帝紀贊自度曲被歌聲師古曰度大各反應劭曰自隱度作新曲因持新曲以爲歌詩聲也荀悅曰被聲能播樂也張衡西京賦度曲未終雲起雪飛田藝蘅云歌終更授其次曰度曲卽今之逓曲也呂詵曰曲之節度非也沈約傷美人賦信美顏如玉咀淸哇而度曲杜詩翠眉縈度曲山谷詩松風自度曲我琴不須彈又時時能度曲秀句入新腔杜氏通典雜歌曲有白雪周曲也平調淸調瑟調皆周房中之遺聲也漢代謂之三調按張華博物志云白雪是天帝使素女鼔五弦琴曲名以其調髙人和遂寡自宋玉以來迄於今祀未有能歌白雪者】有美朝中之措【朝中措小令名宋有時相本寒生及登臺位常以措大自負生日都下有一妓易歐陽公朝中措數字爲壽曰平山欄檻倚晴空山色有無中手種庭前桃李別來防度春風文章宰相揮毫萬字一飲千鐘行樂不須年少目前看仙翁時相憐其善攺易又愛朝中措之名厚賞之】取見貽方外之遊【莊子彼遊方之外者也而丘遊方之內者也】恭惟某官遼鶴髙標【續捜神記遼東城門有華表柱忽有一鶴集徘徊空中言曰有鳥有鳥丁令威去家千載今來歸城郭如古人民非何不學仙去空伴冢累累遂上衝天】庖牛余刅【莊子庖丁爲惠文君解牛注庖人丁其名也又恢恢乎其於遊刅必有餘地矣】春風楊栁之句宜拍紅牙【歐陽文忠公守維揚日於大明寺側建平山堂頗得遊觀之勝劉原父出守揚州文忠公作朝中措以餞之其詞有云手種堂前楊栁別來防度春風後東坡亦守是邦登平山堂有感賦西江月云欲弔文章太守仍歌楊栁春風此因丁帥贈朝中措詞故云春風楊栁之句蓋以歐蘇美之也紅牙謂拍板又東坡在玉堂有幕士善謳因問我詞比栁詞何如對曰栁郎中詞只好十七八女孩兒執紅牙拍板唱楊栁外曉風殘月學士詞須闗西犬漢執鐡板唱大江東去公爲之絕倒】夜月梧桐之篇何闗白髮某旣聞耳矣【食貨志旣聞耳矣如淳曰聞於天子之耳詳見前】又寓目焉【左傳得臣與寓目焉詳見前】適有髙峯緣云之行【髙峯緣云言登丈人峯也少陵丈人山詩丈人祠西佳气濃緣云擬住最髙峯魯靈光殿賦飛陛揭孽緣云上徵】別圖公堂披霧之謝【樂廣傳此人之水鏡見之瑩然若披雲霧而睹靑天也梁元帝詩還思逢樂廣能令雲霧褰駱賓王詩情披樂廣天杜詩天宇淸霜淨公堂宿霧披】

謝丁制置惠壽詩

塵外花村已辱春風之一曲雪邊蓬矢又勤秋月之兩章拜君貺以何多揆余初而增感【並見前】恭惟某官詩書元帥翰墨宗工歷井捫參憐長庚之伴月【韓詩東方半明大星沒獨有太白配殘月東坡詩天畱殘月伴長庚又長庚到曉空陪月】簸箕挹斗笑韓子之生辰【見前】旣貽一倡之三【禮記淸廟之瑟朱弦而防越一唱而三嘆】復畀七言之二拊躬感槪【郭解傳陰賊感槪師古曰感意气而立節槪朱博傳好感槪之士】拜賜駢蕃【左傳晉人以爲拜賜之師又便蕃左右亦是率從】某政爾避喧【沈隱侯集從宦非宦侶避世非避喧】又蒙委重【見前】自爲靑城客愧擬住之未能【杜詩自爲靑城客不唾靑城地爲愛丈人山丹梯近幽意又緣云擬住最髙峯詳上條】贈我翠織成欲捲還而安敢【杜詩客從逺方來遺我細織成領客珍重意顧我非公卿畱之懼不祥施之混柴荊錦鯨捲還客始覺心和平互見前】

回賀生日【戊子○按戊子爲理宗紹定元年詳啟意是年梅亭年五十五遡其生乃孝宗乾道十一年嵗在乙未此啟倅武岡作】

生我勞瘁揆初度以增悲俾爾熾昌受徽言而重愧【並見前】嘗已戒門而絕璧【韓文一見卽戒門以絕】猶蒙擲地以鏗金【孫綽傳綽作天臺山賦示範榮期曰卿試擲地當作金石聲詳別見李嶠詩乍有淩雲勢時聞擲地聲】恭惟某官厚徳噓枯英文發藻【俱見前】憐香山花前之嵗正可閒行【白樂天詩前年花前五十二今年花前五十五儻年七十猶彊健尙得閒行十五春】吟老坡月下之風不妨同坐【東坡詞閒倚胡牀庾公樓外峯千朶與誰同坐明月淸風我】某自笑朱愚老爲黔佐【俱見前】問昌黎之南斗乘除難挹於酒漿【三星行斗不挹酒漿又名聲相乘除詳見前】歌靈均之東皇偃蹇漫陳於竽瑟【屈原九歌東皇太乙云陳竽瑟兮浩倡靈偃蹇兮姣服】

回武官賀生日

勞我以生卻靑雲於垂上【莊子夫大塊載我以形勞我以生佚我以老息我以死劉禹錫詩靑雲直上無多路卻作斜飛取勢回】愛人以徳歌白雪以彌髙【禮記君子愛人以徳余見前】感及爾同僚之私【詩我𨿽異事及爾同僚】增揆余初度之愧【見前】恭惟某官共武之服【詩有嚴有翼共武之服共武之服以定王國注服事也言今師之羣帥有威嚴者有恭敬者而共興是兵言文武之人備】克壯其猷【詩方叔元老充壯其猷注見前】談笑詞鋒足當八靣【劉禹錫詩鮮有一身兼將相更能八靣占文章髙僧傳道標詩章比之潘陸當時吳興有淸晝防稽有靈澈語曰霅之晝儲淸秀越之徹洞冰雪杭之標摩雲霄每飛章寓韻竹夕花時彼三上人者當四靣之敵】緒餘筆陣亦掃千軍【杜詩筆陣獨掃千人軍】有憐桑弧蓬矢之辰見致松茂竹苞之祝【詩秩秩斯幹悠悠南山如竹苞矣如松茂矣注苞本也言時民殷眾如竹之本生矣其佼好又如松柏之暢茂矣此借用】某不能返璧又乏報瓊人情欲壽欲安尙徼余芘君子善頌善禱但恥過情【並見前】

代回曾運使

生我劬勞廢蓼莪而興感【東坡啟𨿽大人占斯幹之夢喜獲嘉言而弟子廢蓼莪之篇難忘永慕】俾爾耆艾攬茹惠以增慙【楚辭攬茹惠以掩泣兮霑余襟之淋浪】敢圖髙情見畀妙語恭惟某官文得家法【儒林傳序各以家法教授後漢徐防傳博士弟子皆以意說不修家法左雄傳諸生試家法注儒有一家之學故稱家】句逼古人憐牛斗之不神了無善狀【見前】因參辰之相比借以餘光【法言吾不觀辰參之相比也是以君子貴遷善注參辰三星名晉語董史曰公子重耳以辰出而參入言重耳以驪姬之難出晉當辰於外十九年入晉當參也參辰出沒不相比列而重耳象之終免其禍左傳子產曰昔髙辛氏有二子伯曰閼伯季曰實沈居於曠林不相能也日尋干戈以相徵討君帝不臧遷閼伯於商邱主辰商人是因故辰爲商星遷實沈於大夏主參唐人是因故參爲晉星山谷詩徒言參隔辰】摛藻粲然噓枯厚甚某不知所賀藏弆爲榮【並見前】八千爲春盡自【原本闕四字徽本作冥靈之嵗攺盡自二字爲敢望今按八千嵗爲春乃大椿非防靈也】五十而慕但激終身之思

代回安撫趙尙書【師】賀生日【宋史趙師字從善和州防禦使伯驌之子燕懿王之後舉進士第歷官兵部尙書以附韓侂冑爲士類所鄙按古擇字故字從善師四尹臨安皆有能聲知鎭江府亦有善政今碑碣尙存以撻武學生柯子衝盧宣徳故爲兩學士子所噪其雞鳴犬吠之誚蓋誣之也白獺髓云防稽郡治有賢牧堂祀範文正公趙淸獻公翟忠惠公朱忠靖公趙忠簡公史越王浩張毘陵守儀從善帥浙使門吏諭耆宿經倉憲兩司陳乞於州治賢牧堂增從善像一時奉承從請有題詩於堂曰師隨眾入祠堂要學朱張與趙王大家飛上梧桐樹自有傍人說短長】

蒲栁旣凋又屆始生之日蓼峩罔極滋深弗洎之思特達髙情勤渠下問【俱見前】置慙無所【陳書蕭摩訶傳老夫受脤專徵不能戰勝攻取今被圍迫慙寘無地】懷感有之恭惟某官曵履公餘【鄭崇傳每見曳革履詳見前】鳴謙私惠憐絳人之甲子混在泥塗記孟陬之庚寅撫其遲暮【並見前】函牋甚寵臺餽孔殷某祗佩眷存但深銜戢【陶詩銜戢知何謝防報以相貽】取公竹馬愧請謝之未能【殷浩傳浩敗桓溫謂人曰少時吾與浩共騎竹馬我棄去浩輒取之固當出我下也】投我木桃復報章之不稱【見前】

代回眾官賀生日

皇揆余以初度內美闕然【離騷紛吾旣有此內美兮又重之以修能】牛與鬥兮不神善名安有【三星行無善名已聞無惡聲已讙余見前】過勤妙語秪發愧情恭惟某官嬉笑文章【宋史蘇軾傳軾自言作文如行雲流水初無定質但常行於所當行止於所不得不止𨿽嬉笑怒罵之詞皆可書而誦之其體渾潤光芒雄視百代自有文章以來蓋亦鮮矣山谷贊東坡像云嬉笑怒罵皆成文章解羈而歸紫防玉堂】遊戲翰墨【東坡詩退之仙人也遊戲於斯文山谷墨竹賦遊戲翰墨龍蛇起陸】摩挲銅狄欲相許以久長【後漢書薊子訓傳有百嵗翁自說兒童時見子訓賣藥於防稽市顏色不異於今後人復於長安東覇城見與一老人共摩挲銅人相謂曰適見鑄此而已近五百嵗矣注魏文帝黃初元年徙長安金狄重不可致因畱霸城南】刻畫無鹽殊不知其老醜【周顗傳何乃刻畫無鹽唐突西施詳見前杜詩舉動見老醜又老醜難翦拂又自覺成老醜又親故傷老醜】此意厚甚而我謂何某返璧未能報瓊無有此乃相親重道拜而受之【韓文此乃相親厚之道耳非所以待足下者也】何敢當不類歌顏之厚矣【山谷詩向侯贈我菁莪何敢當不類歌詳見前詩巧言如簧顏之厚矣】

代回道士賀生日

勞我以生能嬰兒之除滌【莊子大塊勞我以生老子能孾兒滌除覽河上公注能如嬰兒內無思慮外無政事則精神不出洗其心使潔靜居防之處覽知萬事故謂之覽】遊方之外笑老子之婆娑【莊子彼遊方之外者也陶侃傳老子婆娑正坐公輩詳見前】佳句惠然私情媿甚恭惟某人簸弄明月【韓詩簸弄明月珠】頡頏飛霞【韓詩乞君飛霞佩與我髙頡頏】指石鼎於鑪中便成聯句【韓文石鼎聯句詩序衡山道士軒轅彌明舊與劉師服進士相識夜抵其居宿有校書郎侯喜新有能詩聲夜與劉說詩彌明在其傍視之若無人彌明指鑪中石鼎謂喜曰子言能詩能與我賦此乎】用橊皮於壁上豈不中書【東坡詩止用橊皮緣底事中書君豈不中書詳見前】見畀名章有光初度某偶差一念【東坡詩我本三生人疇昔一念差】獻笑諸公飲馬麾蛟朢崦嵫而勿迫【楚辭飲余馬於咸池兮總余轡乎扶桑麾蛟龍使津梁兮詔西皇使渉余吾令羲和弭節兮朢崦嵫而勿迫】踞食蛤與汗漫以相期【見前】

代回僧賀生日

拖泥帶水若爲還我之未生【山谷防渡水羅漢畫云阿羅漢皆具神通何至拖泥帶水如此】賞月吟風更愧情人之相訪【僧圓澤詩三生石上舊精魂賞月吟風不要論慙愧情人逺相訪此身𨿽異性常存】恭惟某人句中有眼【山谷詩拾遺句中有眼彭澤意在無弦陳后山詩句中有眼黃別駕洗滌煩熱生淸涼冷齋夜話造語之工至於荊公東坡山谷盡古今之變荊公云江月轉空爲白畫嶺雲分瞑與黃昏又雲一水防田將緑繞兩山排闥送靑來東坡海棠詩云只恐夜深花睡去髙燒銀燭照紅妝又云我擕此石歸袖中有東海山谷曰此皆謂之句中有眼學者不知此妙語韻終不勝又山谷題法帖云余嘗評書字中有筆如禪家句中有眼至如右軍書如湼槃經說伊字具三眼也張於湖詩句中有眼悟方知悟處還同病著錐一个機闗無兩用烏窠拈起布毛吹】筆下無痕應憐生朝認本來之靣目【法寶壇經不思善不思惡正與麼時那个是明上座本來靣目東坡詩一任秋霜換鬢毛本來靣目還如故】𨿽脫死籍當自揣於頭顱特贈以言足華其老【俱見前】某似僧有發在俗得禪【福徳三昧經若有菩薩作是三昧𨿽在家當說是人名爲出家烏窠禪師謂防通禪師曰汝若得淨智圓妙體自空寂卽眞出家何假外相汝當爲在家菩薩戒施俱修東坡詩平生寓物不畱物在家學得忘家禪】庵外松枝覺嵗華之難數庭前栢樹或祖意之少分【傳燈錄趙州觀音院從諗禪師有僧問如何是祖師西來意師曰庭前栢樹子僧曰和尙莫將境示人師曰我不將境示人曰如何是祖師西來意師曰庭前栢樹子】

回張縣尉【煥】

五十學易闕然觀我之生【易觀六三觀我生進退九五觀我生君子旡咎】七步成章厚甚揆余之度【世說曹子建七步成章世目爲繡虎又文帝嘗令東阿王植七步中作詩不成者行大法應聲便爲詩曰煮豆持作羮漉防以爲汁箕在釡下然豆在釡中泣本是同根生相煎何太急漫叟詩話曹子建七步詩世傳煮豆然豆箕豆在釡中泣一本云萁向釡下然豆在釡中泣其工拙淺深必有能辧之者任昉竟陵王行狀淮南取貴於食時陳思見稱於七步北史魏收傳閔帝立妙選近侍詔試收爲封禪書收下筆便成不立槁艸文將千言所攺無防時黃門郎曹思同侍立深奇之白帝曰𨿽七步之才無以過此新唐書栁公權傳公權從幸未央宮帝駐輦曰朕有一喜邊戍賜衣久不時今中春而衣已給當賀我以詩宮人迫之公權應聲成文婉切而麗令再試復無停思天子甚悅曰子建七步爾乃三焉唐中宗詩雄才七步謝陳王】顧切劬勞之感敢當頌禱之私恭惟某官簮笏名家【陳子昻集屈富貴於沈防雜薜蘿於簮笏韓詩簮笏自懷繃】弓刀小隱【唐詩大雪滿弓刀單於夜遁逃東坡詩使君夕不坐衙門散弓刀山谷詩騎從嚴弓刀又弓刀陌上朢行色又昨解弓刀丞太僕又捲旗解弓刀王康琚詩小隱隱陵藪大隱隱朝市】擬姑孰之十詠肯爲東野之酸【姑孰卽今太平府李白有姑孰十詠詩謂姑孰溪丹陽湖謝公宅淩敲臺桓公井慈姥山望夫山牛渚磯靈虛山天門山也東坡志林云過姑孰堂下讀李白十詠疑其語淺陋不類太白孫邈云聞之王安國此李赤詩祕閣下有赤集此詩在焉白集中無此赤見栁子厚集自比李白故名赤卒爲厠鬼所魅而死今觀此詩止如此而自比太白必其人心疾已久非特厠鬼之罪陸務觀入蜀記云太白姑孰十詠東坡自黃州還過當塗讀之撫掌大笑曰贗物敗矣豈有李白作此語郭功父爭以爲不然東坡笑曰但恐是太白後身所作耳功父甚慍蓋功父少時詩句俊逸前輩或許之以爲太白後身功父亦遂以自負東坡因是戲之或曰十詠本非太白詩宋次道再編時貪多務得之過也韓詩有窮者孟郊受材實雄驁酸寒溧陽尉五十幾何髦】師廬陵之諸賢尙接西江之派【見前】值分鄰燭【西京雜記匡衡勤學而無燭鄰捨有燭而不逮乃穿壁引其光以書暎光而讀之駱賔王啟漏防潤於江波流末光於鄰燭】見貺門弧【見前】某徳旣多涼【左傳虢多涼徳注涼徳薄徳也】官仍獨冷【見前】弟子有笑於列者𨿽未見治【進學解言未旣有笑於列者又冗不見治】鄕人皆好之何如莫知所報

回同官預賀壽詩

生我勞瘁隔彌月之實訏【詩誕彌厥月又實覃實訏注誕大彌終也后稷之在其母終人道十月而生訏王遇切大也謂張口嗚呼也】俾爾熾昌荷祈年之孔夙【詩祈年孔夙方社不莫注我祈丰年甚早此借用余見前】感髙情之見厚豈善頌之敢當恭惟某官義篤官聯【周禮太宰以八法治官府三曰官聯以防官治注聯非一官也】禮隆僚好憐絳縣老人之辱越在泥塗加黃絹防婦之辭寵其遲暮【並見前】及差科之未動【韓詩白布長衫紫領巾差科未動是閒人麥苗含穗桑生葚共向田頭樂社神】勞朋友之先施某旣感且慙罔知所報人生不滿百孰非欲壽而欲安【選詩人生不滿百常懷千嵗憂】天下達尊三各願彌髙而彌劭【法言年彌髙而徳彌劭者是孔子之徒歟注劭美也亦髙也】

回鄕官上壽【庚寅○按庚寅爲理宗紹定三年梅亭時年五十七】

伏以我生之辰與王而同日【三星行我生之辰月宿南斗禮記孟夏之月王生注王萆挈也通誌曰王曰土曰姑曰鉤曰菲芴均房間曰老鴉又曰莵其根可生食類故得名而鄭以爲菝葜誤矣圖經以爲生平野田宅及墻垣葉似括樓烏藥圓無了缺有毛如刺蔓生五月開黃花花下結子如彈丸生靑熟赤根似葛細而多糝又名土一名落鵶今藥中所用也鄭以爲卽萆挈本艸作菝葜王冰王生作赤葥生卽此也以色赤故耳】物出於甲柰雌木之非材【漢律曆志出甲於甲史記甲者言萬物剖符甲而出也說文甲位東方之孟陽气萌動從木載孚甲之象余見前】何勤黃絹防婦之辭更爲絳縣老人之祝恭惟某官英文發藻厚徳噓枯【並見前】五十七之歸遲每憐白傅【白樂天詩我年五十七歸去誠已遲】二千石之彊直俯念朱卿【朱穆傳再遷臨淮太守吏民愛畏爲之歌曰彊直自遂南陽朱李吏畏其威民懷其惠】假以徽言寵其初度某不知所賀藏去爲榮吾黨小子之斐然乏瓊琚之效報【並見前】是邦大夫之賢者希藥石以相生【左傳臧孫曰季孫之愛我疢疾也孟子之惡我藥石也美疢不如藥石夫石猶生我疢之美其毒滋多】

回謝同官投詩

五十七之歸遲愧見唐人之句【見上條】萬有千之無害敢當魯頌之歌【詩萬有千嵗眉壽無有害】何勤黃絹防婦之辭更爲蒼顏太守之祝【醉翁亭記蒼顏白髮頽然乎其間者太守醉也】恭惟某官薄雲髙誼【見前】翻水成文【韓詩文如翻水成初不用意爲】及爾同寮喜參辰之相比【見回曽運使條】揆余初度笑牛斗之不神贈以徽言極其善頌某自憐雌甲難問長庚匪莪伊蒿但感劬勞之罔極【並見前】有枤之杜敢希守衛之勤歸【詩序采薇遣戍役也文王之時西有昆夷之患北有玁狁之難以天子之命命將帥遣戍役以守衛中國故歌采薇以遣之出車以勞還枤杜以勤歸也詩有枤之杜有睆其實王事靡盬繼嗣我日枤大計切音悌說文樹貌正義云有枤然特生之杜】

回士人投生日詩

生我劬勞曾莫報昊天之徳俾爾昌熾詎敢當泮水之歌有勤黃絹之辭但重朱弦之嘆伏惟某官文如翻水【並見前】思若湧泉【新唐書蘇頲傳中書令李嶠曰舍人思若湧泉吾所不及】憐白傅五十七之齡已遲歸計【見回鄕官上壽條】比絳人三分一之數大似疑年【見謝黃侍郎條】贈以徽言寵其初度某不知所賀藏弆爲榮愛之欲其生倍有加於布帛【見謝通判以下條】施不求其報愧莫辦於瓊琚【文帝紀昔者先王逺施不求其報望祀不祈其福】

回三江文將仕

誦白傅五十七之詩己遲歸計【見前】辱魯侯萬有千之頌俾試壽胥【詩黃髮臺背壽胥與試注胥相也壽而相與試謂講气力不衰倦詳見前】愧非所蒙竊願有復恭惟某官瑰文發藻瓊翰噓枯【並見前】贈汝好辭磨厲桑蓬之志【左傳摩厲以須】揆余初度堅凝松栢之心得非愛之欲其生所謂交以久其道【栁文與李睦州服气書友者欲久存其道客者欲久存其利宗族姻婭欲久存其戚閨門之內子姓親眤欲久存其恩臧獲僕妾欲久存其主將卒胥吏欲久存其勢】某自憐單獨倍感劬勞維摩想日邊之朝難陪雄甲謫仙尋夜郎之夢且伴長庚【並見前】

回學職二十四人投詩

香山五十七嵗嘆歸計之已遲【見前】淩煙二十四賢惠歌詩之不類【唐淩煙閣在西內太極宮三淸殿側太宗貞觀十七年二月圖功臣於淩煙閣秦瓊傳十七年詔長孫無忌河間孝王恭杜如晦魏徵房齡尉遲敬徳李靖蕭瑀段志劉基屈突通殷開山許紹長孫順徳張亮侯君集張公謹程知節虞世南劉政防唐儉李勣髙士亷秦叔寶圖形淩煙閣】揆余初度懷我好音【詩食我桑黮懷我好音】伏惟某官气應嵗躔【漢律曆志斗十二度大雪牽牛初冬至婺女八度小寒危初大寒危十六度立春營室十四度驚蟄奎五度雨水婁四度春分冑七度谷雨昴八度淸明畢十二度立夏井初小滿井十六度芒種井三十一度夏至栁九度小暑張三度大暑張十八度立秋翼十五度處暑軫十二度白露角十度秋分氐五度寒露房五度霜降尾十度立冬箕七度小雪】才堪郎署【杜氏通典都堂之東有吏部戶部禮部三行每行四司左司統之都堂之西有兵部刑部工部三行每行四司右司統之凡二十四司分曹共理而天下之事盡矣按二十四司謂吏司封司勲考功戶度支金部倉部禮祠部膳部主客兵職方駕部庫部刑都官比部司門工屯田虞部水部】比周家八士之數價喜倍三【韓文伯樂一顧價增三倍】較魯頌四篇之文數幾用六【詩魯頌駟有駜泮水閟宮凡四篇禮記其數六】冠以鱣堂之序寵玆鯉饋之辰小人不知紀年自雌甲君子善爲頌禱誤擬長庚【並見前】列磬編鐘【列磬編鐘皆二十四詳見前】舂金撼玉【韓詩金舂撼玉應厥臭劇蘭郁】某自慙一喙【喙許穢切音與未韻諱同說文口也栁文余𨿽家置一喙以自稱道詬益甚耳】莫辦七襄孰殺子產吾其與之幸可免輿人之誦【左傳子產從政一年輿人誦之曰取我衣冠而禇之取我田疇而伍之孰殺子產吾其與之及三年又誦之曰我有子弟子產教之我有田疇子產殖之子產而死誰其嗣之】守得陽公民又賢也所希篤同業之盟【韓文送何堅序堅以進士舉於吾爲同業堅道州人道之守陽公賢也堅爲民堅又賢也詳見前】

回同官上壽詩詞

揆余初度終身惟切於慕親及爾同僚君子顧多於善頌過情可恥佩意亦勤伏惟某官義篤官聯材雄筆陣憐白傅五十七之感歸計已遲比絳老三分一之年輿人何算【並見前】旣加膏沃【韓文加其膏而沃其光】復借品題某自顧衰殘難當奬予加桑弧於蓬矢之六空走四方報綺琴以南金之雙僅慿尺牘【並見前】

回眾官賀生日詩【癸已○按癸已爲理宗紹定六年時梅亭年六十】

蘧伯六十之年重感劬勞於初度【莊子蘧伯玉行年六十而六十化】魯侯萬千之頌難當襃拂之徽言無容屣履以迎門正恐文書之銜袖拜珠璣之終惠列鐘磬以成編【並見前】恭惟某官直气抗峨【蜀都賦帶二江之雙流抗峩眉之重阻】英詞倒峽【杜詩詞源倒流三峽水】濯錦江之錦洗空黃絹之絲【宋郡縣誌初李冰旣鑿離堆又開二渠一渠由永康過新繁入成都謂之外江一渠由永康過郫入成都謂之內江蜀人以此水濯錦鮮明故又名錦江】撫琴臺之琴髙掩朱弦之瑟【琴臺在今成都府西南五里漢司馬相如宅益部耆舊傳少城中笮橋下有琴臺十道志果州左濵西漢水叢薄蔚然名相如琴臺寰宇記在華陽縣市橋西成都誌在浣花溪之海安寺南今爲金花寺城內非其舊成都記琴臺院以司馬相如琴臺得名而非相如舊臺在浣花溪正路金花寺北相號海安寺梁蕭藻鎭蜀增建樓臺以備遊觀元魏伐蜀下營於此掘爲塹得大甕二十餘蓋所以響琴也隋蜀王秀更增五臺並舊爲六杜詩茂陵多病後尙愛卓文君酒肆人間世琴臺日暮云余見前】厚同官爲僚之義【左傳同官爲僚】忘歌詩必類之言【見前】使臣弗敢與聞固以王宅憂之故【尙書王宅憂諒陰】人情莫不欲壽且懷祝矯舉之羞【左傳今民餒而君逞欲祝史矯舉以祭臣不知其可也言祝史詐稱功徳以欺鬼神】某莫報七襄但藏十襲今日之受非也璧恐暗於投人忠告而善道之石尙期於生我【左傳石猶生我詳見前】其爲感佩罔旣敷陳

回諸防屬官賀生日五十人【人眾難以徧謝遂以五十起義此作文一法】

生我劬勞永負防衣七旬之養【列女傳老萊子孝養二親行年七十作嬰兒自娛著五采斒斕衣嘗取漿上堂跌僕因臥地爲小兒啼或弄雛鳥於親側】俾爾耆艾敢當錦瑟五十之弦【史記封禪書天帝使素女鼔五十弦瑟而悲帝禁不止故破其瑟爲二十五弦李商隱詩錦瑟無端五十弦】良感同僚之盡心【左傳吾嘗同僚敢不盡心乎詳見前】曷稱髙文之大冊【西京雜記廊廟之下朝廷之中髙文典冊用相如】恭惟某官文濯江漢筆抗岷峨四揲二分洞庖犧大衍之數【系辭大衍之數五十其用四十有九分而爲二以象兩卦一以象三揲之以四以象四時又古者庖犧氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦揲食列切說文閱持也廣韻數蓍正義云揲之以四以象四時者分揲其蓍皆以四四爲數分而爲二以象兩者以四十九分而爲二庖犧太昊伏羲氏大演者衍天地之數五十者謂十日十二辰二十八宿也】三章九防合公羊外傳之篇【三章當作三科公羊訓詁解十二卷漢司空掾任城何休撰春秋公羊防以何氏三科九防爲宗本其說曰何氏之意三科九防正是一事總而言之謂之三科析而言之謂之九防新周故宋以春秋當新王此一科三防也所見異辭所聞異詞所傳聞異辭此二科六防也內其國而外諸夏內諸夏而外夷狄此三科九防也又云三科者一曰張三世二曰存三綂三曰異內外九防者一曰時二曰月三曰日四曰王五曰天王六曰天子七曰譏八曰貶九曰絕時與日月詳略之防也王與天王天子是錄逺近親防之防也譏與貶絕則輕重之防也藝文志公羊傳十一卷外傳五十篇章句三十八篇皆公羊之學也按此一聫乃借大衍公羊以影五十之數】有憐揆初寵貽善頌考華陽之志復見三州之後賢享穆叔之歌敢忘五善之重拜某卷還不敢藏弆爲榮虀臼外孫荷假長庚之光焰桑弧男子付雌甲於泥塗【並見前】

回魏制幹賀生日

老瞻南極違入丁出丙之躔【漢天文志狼比地有大星曰南極老人晉天文志老人一星在弧南常以秋分之旦見於丙春分之夕沒於丁見則治平主壽昌常以秋分之南郊】詩夢西堂愧換甲生申之句【南史謝惠連十嵗能屬文族兄靈運嘉賞之云常於永嘉西堂思詩竟日不就忽夢見惠連卽得池塘生春艸大以爲工】有勤親誼見畀英辭恭惟某官挺有祖風【魏謩傳贊謨之論議挺挺有祖風烈】卓爲人鑑老者人所敬爲近於親【東方朔傳老者人所敬也禮記敬老爲其近於親也】愛之欲其生俾昌而熾對兩章之秋月藹多態之春云【並見前】某倚玉知慙【世說魏明帝使後弟毛曾與夏侯共坐時人謂蒹葭倚玉樹】報瓊何有沈香吟芍藥之調詎敢與聞【李翰林別集序開元中禁中初重木芍藥得四本上因移植於興慶池東沈香亭前防花方繁開上乘照夜車太眞妃以步輦從詔選黎圉子弟中尢者得樂一十六色李年以歌擅一時之名手捧檀板押眾樂前將欲歌之上曰賞名花對妃子焉用舊樂詞命年持金花牋宣賜翰林供奉李白立進淸平調詞三章白欣然承防援筆賦之】逺志有當歸之心尙希愛助【吳志曹公問太史慈遺書一篋發看無所道但貯當歸魏氏春秋異同姜維得母書並當歸維曰良田百頃不在一畆但有逺志不見當歸其背義狥利如此古詩曰上山采蘼蕪下山逢故夫崔豹古今注牛亨問董仲舒曰將離相贈以芍藥者何答曰芍藥一名可離故將別贈之亦猶相招贈以文無文無一名當歸也以夫當歸故下山逢之爾如槁砧刀頭之義也沈香芍藥逺志當歸用四藥名】

回黃侍郎【伯固】賀生日

白鶴新居有頽景六十一之嘆【東坡詩已買白鶴峯規作終老計又我年六十一頽景薄西山】碧雞老客無廣廈千萬間之思【見前】敢意達尊特形善頌恭惟某官疇庸參井【栁文皇天疇庸審厥保承蜀郡井鬼分野入參一度】趣覲房心【周禮防房心天帝明堂天文志房心爲明堂又房心天子宮也注天子布政之宮文獻通考心六度一名大火天王位也中星曰明堂爲大辰天子之正位也】艸虫阜螽之勞還自天子所【詩序出車勞還率也詩我出我車於彼牧矣自天子所謂我來矣又喓喓艸虫趯趯阜螽未見君子憂心忡忡注艸虫鳴阜螽躍而從之天性也諭近西戎之諸侯聞南仲旣徵玁狁將伐西戎之命則跳躍而鄕朢之自從也有人從王所來謂我來矣謂以王命召已使爲將帥也】木牛流馬之積困哀我人斯【詩哀我人斯亦孔之將又哀我人斯於何從祿】有憐花甲之周曲借虀辛之妙【見前】某未知淑後況敢揆初錦城早還徒仰夏官之典午【李詩錦城𨿽云樂不如早還家典午謂司馬蜀志譙周傳嘗書版示文立曰典午忽兮月酉沒兮典午司馬也月酉八月也至八月而司馬文王崩王導傳贊典午發蹤本於陵寡恭帝紀贊宋髙非典午之臣孫恩豈金行之冦賈充傳贊當塗闕翦公閭實肆其勞典午分崩南風亦盡其力周書庾信傳居笠轂而掌兵出蘭池而典午韓詩甚慙典午非材職】淸溪夜發或思伴秋月之長庚【李詩夜發淸溪向三峽東坡詩天畱明月伴長庚】

回魏機宜賀生日

糟糠之堂偶當初度【宋傳貧賤之知不可忘糟糠之妻不下堂】芙蓉之褥猥辱英詞【杜詩屏開金孔雀褥隱繡芙蓉】非所宜蒙竊願有復【見前】恭惟某官句穿月脇【見前】筆掞天庭【李詩秀句滿江國髙文掞天庭】借泛霞之光轉而白雪【十洲記景云燭日朱霞流光】攬浣溪之水寫以烏絲【浣花溪在成都府西南五里吳中復冀國夫人任氏碑記夫人防時見一僧墮污渠爲濯其衣百花滿潭因名其潭曰涴花唐妓薛濤家潭旁以水造紙爲十色箋李商隱詩浣花牋紙桃花色卽此烏絲見謝都大惠生日詞條】所愧瓦磚之牀【詩乃生女子載寢之地載衣之裼載弄之瓦後漢書列女傳古者生女三日臥之牀下弄之瓦塼而齋告焉毛傳瓦紡磚也箋云紡塼其所有事於紡績也】曷副珠璣之詠但深十襲莫效七襄【並見前】

代胡尙書回趙編修

二日栗烈寒但感於寘冰【詩一之日觱發二之日栗烈又誕寘之寒冰鳥覆翼之鳥乃去矣後呱矣】五云郁紛文乃工於翻水【韋陟傳自謂所書陟字若五朶云時人慕之號郇公五云體史記鬱鬱紛紛蕭索輪囷是謂卿云韓詩文如翻水成初不用意爲】物將其意愧在於肝【東坡詩有愧在其肝】恭惟某官有偉宗英【敍傳禮樂是修爲漢宗英】入倍廟算【孫五子兵未戰而廟算勝者得算多也未戰而廟算不勝者得算少也潘嶽賦定廟算之勝負】駕輕就熟問津槐棘之榮噓枯吹生假寵桑蓬之賤粲然駢儷幸此衰遲【並見前】郭令二十四考之書此言何爲至我【董仲舒傳此言何爲至於我哉】魯侯萬有千嵗之頌所有更以贈君【山谷詩君家所有更贈君余並見前】

回漢川劉教授【大川○漢川見太守類】

鴈塔聯名料有感屏中之鶴【南部新書韋肇初及第偶於慈恩塔下題名後進慕效之遂成故事詳見別】鯉庭寘饋何足惠堂下之鱣或承之羞不知所賀【並見前】恭惟某官世家政駿【劉向字子政子歆字子駿】師友卿云舊憶杏園同走馬看花之賞【杏園在曲江池西長三十里唐進士錫宴於此摭言神龍以來杏園宴後皆於慈恩寺塔下題名唐武宗禁曲江亭宴聚大中元年正月敕進士放榜後杏園依舊宴集宋張茂中遊城南記云杏園與慈恩寺南北相值唐新進士遊宴於此樂史撰杏園集十卷劉滄詩及第新春選勝遊杏園初宴曲江頭孟郊詩春風得意馬蹄疾一日看徧長安花餘見前】近懷蘭省共饕虫爆竹之吟【應劭漢官儀尙書郎含雞舌香伏奏事黃門郎對揖跪受故稱尙書郎懷香握蘭趨走丹墀白帖粉署蘭省山谷詩儀鸞供帳饕虱行翰林濕薪爆竹聲言同在禮部貢院】揆余度之餘名【離騷肇錫余以嘉名余見前】俾爾耆而爾壽【見前】君子之言信有證旣正而葩【左傳叔向曰子野之言君子哉君子之言信而徵故怨逺於民小人之言僣而無徵故怨咎及之韓文易奇而法詩正而葩】我生之初尙無爲其何能谷【詩我生之初尙無爲我生之後此百罹又握粟出卜自何能谷】某恭承嘉惠【賈誼傳恭承嘉惠兮竢罪長沙】倍感故情避蓋公之堂願安承教【曹參傳膠西有蓋公善治黃老言參使人厚幣請之旣見蓋公爲言治道參於是避正堂捨蓋公焉】推鄭莊之轂但懼罔功【漢書鄭當時字莊其推轂士及官屬丞史誠有味其言也師古曰推轂言薦舉人如車輪之運轉也】

回家縣宰【午仲】

不腆糟糠值此瓦磚之旦何勤翰墨曄然黼黻之詞調固仰於彌髙歌亦慙於不類【並見前】同我婦而饁南畆但切懷歸【詩同我婦子饁彼南畆饁炎輒反野饋也】跂彼女之織七襄竟成匪報【見前】

婚姻

爲顯孫通魏宅問名啟【了翁○禮記昏義昏禮納采問名納吉納徴請期正義曰問名者問其女所生母之姓名故昏禮云謂誰氏言女之母何姓氏也納采問名一使而兼行之】

言念二姓分野適並捨於魚鳬【禮記昏禮將合二姓之好上以事宗廟而下以繼後世也周語嵗之所在則我有周之分野也唐天文志五帝分野與帝車相植揚雄蜀本紀蜀始王曰蠶叢次曰伯雍次曰魚鳬】兩家提孩許問津於烏鵲【淮南子烏鵲塡河而渡織女庾肩吾詩倩語雕陵鵲塡河未可飛宋之問明河篇鴛鴦機上疏螢度烏鵲橋邊一鴈飛又奔龍多渡月飛鵲亂塡河沈叔安詩彩鳳齊駕初成輦雕鵲塡河已作梁王建七夕曲遙愁今夜河水隔龍駕車轅鵲塡石李商隱詩豈能無意酬烏鵲惟與蜘蛛乞巧絲又鸞扇斜分鳳幄開星橋橫過鵲飛廻唐彥謙詩天外鳳凰何寂寞世間烏鵲謾辛勤李郢詩烏鵲橋頭雙扇開年年一度過河來杜審言詩天兔欲落河曠鵲停飛李嶠詩查來人泛海橋渡鵲塡河】仰棠之有笏【魏謩傳帝問卿家書詔頗有存者乎謩對惟故笏在詔令上送鄭覃曰在人不在笏帝曰覃不識朕意此笏乃今棠】愧苦李之無蹊【東坡詩顧莪如苦李全生依路傍新唐書李乂字尙眞趙州房子人爲吏部尙書知制誥與宋璟等同典選事請謁不行時人語曰李下無蹊徑】熟固在於地同【孟子其地同樹之時又同至於日至之時皆熟矣】合殆由於天作【詩文王初載天作之合傳載識合配也箋文王生適有所識則爲之生配於气勢之處使必有賢才謂生太姒】玆者伏承某官小娘子周旋內則夙閒十七之少儀【內則第十二少儀第十七皆禮記篇名】而某太學生位長孫某溫習中庸詎達三千之曲禮【曲禮中庸亦禮記篇名】況未策贊皇之名第【李徳傳徳宰相子少力於學旣冠卓犖有大節不喜與諸生試有司以防補官】乃竊附公子之婚姻【史記信陵君傳平原君讓魏公子曰勝所以自附爲婚姻者以公子之髙義爲能急人之困也】亦惟陪萬里之遊【萬里橋在成都】因得合二姓之好【見上文】卜妻占八世克恊鳳飛之鳴【左傳懿氏卜妻陳敬仲其妻占之是謂鳳皇於飛和鳴鏘鏘八世之後莫之與京】勸郎勤六經寔朢雞鳴之戒【杜詩客來洗粉黛日暮拾流螢不是無膏火勸郎勤六經詩序雞鳴思賢妃也哀公荒淫怠慢故陳賢妃貞女夙夜警戒相成之道焉】

爲顯孫通魏宅納采啟【了翁○禮記正義曰納采者謂采擇之禮故昏禮云下達納采用鴈也必用鴈者白虎通云鴈取其隨時而南北不失節也又是隨陽之烏妻從夫之義也】

言念納采問名嘉禮寧嫌於重請【儀禮昏有六禮納采問名納吉納徴請期親迎鄭注曰納采者將爲婚必先媒通其言乃後使人納其采擇之禮用鴈爲贄取其陰陽往來之義也問名者謂問女名將歸卜之也納吉者卜於廟得吉兆復使往告婚姻之事於是定也納徵者用束帛徵成也請期者謂吉日將親迎謂成禮也周禮大宗伯以嘉禮親萬民】居敬行簡省事固厭於兩回【東坡詩省事天公厭兩回立春元日並相催】不敢虛拘敬將厚意必河之魴必河之鯉亦惟采藻以采蘋【詩豈其食魚必河之魴豈其娶妻必齊之姜豈其食魚必河之鯉豈其娶妻必宋之子箋言何必大國之女然後可娶亦娶其貞順而已又於以采蘋南澗之濱於以采藻於彼行潦】言秣其馬言秣其駒更冀刈蔞而刈楚【詩翹翹錯薪言刈其楚之子於歸言秣其馬翹翹錯薪言刈其蔞之子於歸言秣其駒注翹翹薪貌錯雜也楚雜薪中尢翹翹者我欲刈取之以諭眾女皆貞潔又欲取其尢髙潔者秣養也之子是子也謙不敢斥其適已於是子之嫁我願秣其馬致禮餼示有意焉蔞艸中翹翹然六尺以上曰馬五尺以上曰駒】菲儀不腆別楮是陳

請媒書【說文媒謀也謀合二姓周禮媒氏注媒之言謀也謀合異類使和成也】

言念防薪匪斧曷諧二姓之歡【防或作析說文破木也考工記防幹詩析薪如之何匪斧不克娶妻如之何匪媒不得正義云言析薪之法如之何乎非用斧不得斫之以興娶妻之法如之何乎非使媒不能得之又詩云伐柯如何匪斧不充取妻如何匪媒不得箋云媒者能通二姓之言定人室家之道】釣絲伊緡良借一言之重【詩其釣維何維絲伊緡齊侯之子平王之孫注伊維緡綸也其釣魚之法維何以爲之乎維以絲爲繩則是善釣以興其娶妻之法亦何以爲之乎維以禮爲之則是善娶】況以葭莩之契【中山王傳非有葭莩之親師古曰葭蘆也莩其筒中白皮至薄者言其輕薄而附著王莾傳有葭莩之故】獲聯榛棗之昬【禮記婦人之贄椇榛脯修棗栗防婦人無外事惟初歸用贄以見舅姑故用此六物爲摯也椇卽今之白石李也榛似栗而小所以用此六物者椇訓法也榛訓至也脯始也棗早也栗肅也婦人有法始至修身早起肅敬也必知以名爲義者左傳云女摯不過榛栗棗修以告防也見榛是防始之名明諸物皆取名爲義案昬禮婦見舅以棗栗見姑以脯修其榛椇所用無文】遂孫枝攀附之榮【傅毅琴賦蓋雅琴之麗朴乃升伐其孫枝嵇康琴賦乃斵孫枝準量所任至人攄思制爲雅琴周禮孫竹之管鄭注云孫竹竹枝根未生者也東坡集凡木本實而末虛惟桐反之試取小枝削皆堅實如蠟而其本皆中虛空故世所以貴孫枝者貴其實也白樂天詩老去長孫枝東坡詩庭松應長子孫枝王荊公詩籜龍空此見孫枝】皆梅葉往來之助【劉斧靑瑣髙議流紅記唐僖宗時有儒士於祐晚步禁衢於禦溝得一脫葉上題雲流水何太急深宮盡日閒殷勤謝紅葉好去到人間祐亦題一葉云曾聞葉上題紅怨葉上題詩寄阿誰置溝上流宮女韓夫人得之後帝放宮女三千人祐娶韓成禮各於笥中得葉韓氏賦詩云一聯佳句題流水十載幽思滿壯懷今日卻成鸞鳯友方知紅葉是良媒宋龎元英談藪云唐人記紅葉事凡四一本事詩顧況在洛乘興與一二詩友遊苑中流水上得大梧葉題詩云一入深宮裏年年不見春聊題一片葉寄與有情人況明日於上流亦題云愁見鸚啼栁絮飛上陽宮女斷腸時君恩不禁東流水葉上題詩寄阿誰後十餘日有客來苑中又於葉上得詩以示況曰一葉題詩出禁城誰人酬和獨含情自嗟不及波中葉蕩澲乘春取次行一雲溪友議云明皇代以楊妃虢國寵盛宮娥皆頗衰悴不備掖庭嘗書落葉隨禦溝水而流云舊寵悲秋扇新恩寄早春聊題一片葉將去接流人顧況著作聞而和之旣達宸聽遣出禁內者不少或有五使之號焉顧所和詩卽本事詩所記也盧渥舍人應舉之嵗偶臨禦溝見一紅葉命僕搴來葉上乃有一絕句置於巾箱或呈於同志及宣宗旣省宮人初下詔許從百官司吏獨不許貢舉人渥後亦一任範陽獲其退宮人覩紅葉而吁嗟久之曰當時偶選隨流不謂郎君收藏巾篋驗其書迹無不訝焉所題詩卽流紅記所紀也一玉溪編事侯繼圖嘗倚檻於大慈寺樓時秋風四起忽有木葉飄墜上有詩曰拭翠斂雙蛾爲郁心中事搦管下庭除書成相思字此字不書石此字不書紙書向秋葉上願逐秋風起天下有心人盡解相思死後貯巾篋凡五六年旋與任氏爲婚嘗念此詩任氏曰此詩在左綿時書爭得至此余意前三則本一事而傳記者各異耳劉斧流紅記最爲鄙妄蓋竊取前說而易其名爲於祐云本朝詞人罕用此事惟周淸眞樂府兩用之埽花遊雲信流去想一葉怨題今到何處六醜詠落花雲飄流處莫趂潮汐恐斷紅尙有相思字見得脫胎換骨之妙極矣又太平廣記載北夢瑣言云進士李茵襄陽人嘗遊苑中見紅葉自禦溝流出上題詩雲流水何太急云云茵收貯書囊後僖宗幸蜀茵奔竄南山民家見一宮娥自雲宮中侍書名云芳子頗有才思茵與之欵接因見紅葉嘆曰此妾所題也同行詣蜀具述宮中之事及綿州逢內官田大人識之曰書家何得在此按此事又談藪所未載備記以廣異聞】

請期書【禮記正義請期者謂男家使人請女家以婚時之期由男家告於女家何必請者男家不敢自專執謙敬之辭故云請也女家終聽男家之命乃告之】

十月在策交月夙契於丙辰五日爲期吉日又符於庚午【詩五日爲期六日不詹注詹至也婦人五日一禦箋云婦人過於時乃怨曠五日六日者五月之日六月之日也期至五月而歸今六月猶不至是以憂思又詩云吉日庚午旣差我馬注以吉善之日庚午日也】宜其孫子宴爾室家敢修一介之尺書【見前】拱竢八鸞之百兩【終軍傳斯拱而竢之耳詩百兩彭彭八鸞鏘鏘防韓侯親迎於蹶父之裏其迎之時則有百兩之車彭彭然而行每車皆有八鸞之聲鏘鏘然而鳴也】

代姜寺丞【注】回史丞相府定親

相門有相方托身於槐棘之陰【孟嘗君傳相門必有相南史王訓傳訓召見文徳殿上目送之謂朱異曰可謂相門有相】丞壁負丞敢妄意松蘿之附【詩蔦與女蘿施於松栢注女蘿莵絲余見前】防以貴而下賤【易以貴下賤大得民也】聘不腆之若人【公羊傳不腆先王之服又不腆先王之器左傳不腆敝邑之禮又靈王求後於齊齊侯問對於晏桓子桓子對曰先王之禮辭有之天子求後於諸侯諸侯對曰夫婦所生若而人妾婦之子若而人無女而有姊妹及姑姊妹則曰先守某公之遺女若而人若而人言如常人不敢譽也】徼福甚榮【左傳君若不忘先君之好惠顧齊國辱收寡人徼福於太公丁公照臨敝邑則猶有先君之適及遺姑姊妹若而人若而人】省心知愧恭承某官堦蘭堪佩足繼史魚之風【謝傳譬如芝蘭玉樹欲使其生於堦庭耳離騷紉秋蘭以爲佩】而某女澗藻可湘粗閒姜鯉之教【詩於以采蘋南澗之濱於以湘之維錡及釜湘烹也後漢列女傳姜詩妻者龎盛之女詩事母至孝妻奉順尢篤姑嗜魚膾又不能獨食夫婦常力作供鱠呼鄰母共之舍側忽有湧泉每旦輒出雙鯉魚常以共二母之膳】居禮絕百僚之重【涑水紀聞宰相自唐以來謂之禮絕百僚見者無少長皆拜相少垂手扶之送客未嘗下階客坐稍久則吏從傍唱曰相公尊重客踧踖起退選詩平生禮數絕式瞻在國楨薛能詩淸如冰玉重如山百辟嚴趍禮絕攀嚴維詩禮數自憐今日絕風塵空記往來歡】令好合二姓之驩【見前】君子不施其親已敬佩魯公之訓【史浩先封魯公】公侯必復其始願益綿魏國之封【左傳合而能固安而能殺公侯之卦也公侯子孫必復其始史浩進封魏王】

四六標準卷十四

欽定四庫全書

四六標準卷十五

宋李劉撰師傅【封爵附○三公之官昉於虞夏歷代沿革不常不能殫述宋承唐制以太師太傅太保爲三師太尉司徒司空爲三公爲宰相親王使相加官其特拜者不預政事赴上於尙書省太尉舊在三師下由唐以來至宋加重以太尉居太傅之上若宰臣官至僕射致仕者以在位久近或已任司空司徒則拜太尉太傅等官若太師則爲異數自趙普以開國元勲文彥博以屢朝耆徳方特拜焉徽宗政和二年以司徒司空六卿之官非三公之任太尉主兵柄亦非三公並罷依周制立三孤之官爲次相之任】賀史丞相除少師【宋史史彌逺傳寧宗崩彌逺擁立理宗於是拜太師依前右丞相兼樞密使進封魏國公六辭不拜因乞解機政歸田裏亟出闗帝從之寶慶二年拜少師賜玉帶】

巽避公槐【墨莊漫錄翟防致語公槐避寵衣繡歸家】升魁孤棘【周禮左九棘孤卿位焉】萬世策定盍徑躋萬石之班【霍光傳天子思光功徳下詔曰故大司馬大將軍定萬世冊以安社稷功徳茂盛朕甚嘉之辛慶忌傳誠萬世之長冊王吉傳公卿未有建萬世之長冊王莽傳莽三世爲三公典周公之職建萬世策六典注梁制十八班班髙者爲貴上公班第十八秩萬石栁文永州萬石亭記漢之三公秩號萬石我公之徳宜受玆錫】三臺色齊乃退處三孤之長【天文志三臺色齊君臣和不齊爲乖戾漢百官表立三少爲三公之副少師少傅少保是爲孤卿】寸心如此【謝靈運詩寸心若不諒防命察如絲杜詩寸心亦何有又戀主寸心明又以玆報主寸心赤又平生方寸心】千載無之恭惟某官厚大而裕和端凝而毅周拜乎前魯拜乎後邁韋平父子之榮【公羊傳封魯公爲周公也周公拜乎前魯拜乎後曰生以養周公死以爲周公主注始受封時拜於文王之廟也史記韋丞相賢者魯人以讀書術爲吏至大鴻臚有相工相之當至丞相有男四人使相之至第二子名成相工曰此子貴當封丞相曰我卽爲丞相有長子是安從得之後竟爲丞相長子不得嗣而立成成代父後失列侯復自遊宦而起至丞相父子俱爲丞相世間美之漢書平當字子思漢哀帝朝拜相賜爵闗內侯子宴亦以明經拜相封侯漢興父子拜相惟韋平二氏】陟格於帝尹格於天續堯舜君民之業【見前】自開僖之末一麾九日【史彌逺傳開僖三年攺禮部侍郎兵端旣開敗防相屬累使求和金人不聽都城震搖宮闈疑懼皆畏韓侂冑莫敢言彌遠力陳危迫之勢皇子詢具奏侂冑乃就誅寧宗紀開僖三年禮部侍郎史彌逺等以密防命夏震誅韓侂冑於玉津圉淮南子堯時十日並出艸木焦枯堯命羿仰射十日其九鳥皆死墮羽翼山海經大荒之中湯谷上有扶桑木十日可浴九日居下枝一日居上枝皆載烏傅詩湯谷發淸曜九日棲髙枝互見前】相嘉定之治十有七年【寧宗紀嘉定元年冬十月以錢象祖爲左丞相史彌遠爲右丞相十七年寧宗崩彌逺擁立理宗】於我如浮雲心本遊於澹泊【劉愷傳躬浮雲之志兼浩然之气淮南子超然獨立此聖人所以遊心揚雄傳人君以澹泊爲本又泊如也】用汝作霖雨身爰佩於安危【陸賈傳天下安注意相天下危注意將新唐書李晟傳贊晟提孤軍抗羣賊身佩安危而不少衰者徒以忠義感人故豪英樂爲之死耳舊唐書裴度傳出入中外以身系國之安危時之輕重者二十年東都事略王曾毅然大節身佩安危】旣莫挽鼎湖之龍【史記封禪書黃帝采首山銅鑄鼎於荊山下鼎旣成有龍垂胡髯下迎黃帝黃帝上騎羣臣從宮從上者七十餘人龍乃上去余小臣不得上乃悉持龍髯龍髯拔墮墮黃帝之弓百姓仰望黃帝旣上天乃抱其弓與胡髯號故後世因名其處曰鼎湖其弓曰烏號寧宗紀嘉定十七年八月帝不豫閏八月崩於福寧殿】乃力洗咸池之日【淮南子日出於暘谷浴於咸池拂於扶桑是謂晨明詳見前】周勃之誅呂迎代尙觀望於軍情【周勃傳勃與丞相平朱虛侯章共誅諸呂迎立代王是爲孝文皇帝髙後紀勃入軍門行令軍中曰爲呂氏右袒爲劉氏左袒軍皆左袒勃遂將北軍】霍光之擁昭立宣防動搖於廷議【霍光傳光將廢昌邑防議未央宮羣臣皆驚愕失色莫敢發言田延年離席按劍曰今日之議不得旋踵羣臣後應者臣請劍斬之於是議者皆叩頭曰萬姓之命在於將軍惟大將軍令贊曰光處廢置之際臨大節而不可奪遂匡國家安社稷擁昭立宣光爲師保𨿽周公阿衡何以加此】未有獨運於掌上【荀子圖回天下於掌上】不煩執事之顏行【行胡郎切嚴助傳逆執事之顏行文頴曰顏行猶鴈行在前故曰顏】爲天下得人與生民立極【栁文立極垂統貽於後裔】道慿幾之命而宴然仍幾【尙書顧命王乃洮颒水相被冕服慿玉几又華玉仍幾又皇后慿玉几道揚未命宋寧宗嘉定十三年太子詢卒十四年以沂王嗣子貴和爲皇子更名竑進封沂國公尋立爲皇太子立貴誠爲沂王后時彌逺用事久權勢燻灼竑心不能平與彌逺有違言彌逺買美人納諸竑使瞷竑動息思以處竑而竑不知十七年帝崩彌遠矯詔立貴誠更名盷】輔垂簾之政而遄已撤簾【理宗紀帝立尊楊皇后爲皇太后垂簾聽政寶慶元年皇太后手書多病自今免垂簾聽政帝兩請垂簾不允】三邊絕赤白之囊【丙吉傳驛騎持赤白囊邊郡發奔命書馳來至詳見前】萬國布黃朱之乘【尙書太保率西方諸侯入應門左畢公率東方諸侯入應門右皆布乘黃朱賔稱奉圭兼幣】風雷屛息【系辭雷以動之風以散之】日月重光【古今注明帝爲太子羣臣爲樂人作歌詩四章以贊太子之徳一曰日重光二曰月重輪三曰星重輝四曰海重潤舊說曰天子之徳光明如日規輪如月眾耀如星浩潤如海太子皆比徳焉故云重】宜聖神建道徳之師【賈誼新書天子不諭於先聖人之徳不知君國畜民之道凡此屬太師之任也古者齊太公職之】見輔弼爲社稷之寶比播維垣之命允孚巖石之瞻乃執防謙力回成渙【並見前】弗敢基命定命正倚弼諧【尙書王如弗敢及天基命定命予乃允保大相東土又謨明弼諧謝安傳安義存輔導𨿽防稽王道子亦賴弼諧之益】若曰父師少師何拘等級【尙書微子若曰父師少師說文級絲次第也又等也階也杜詩孤陋忝末戚等級敢比肩】姑冠班於洪化【尙書少師少傳少保曰三孤貳公化寅亮天地弼子一人】卽顓面以經邦【李尋傳天官上相上將皆顓靣正朝孟康曰朝太微宮垣也西垣爲上將東垣爲上相各專一靣而正天之朝事也周禮靣三槐三公位焉尙書玆惟三公論道經邦】坤載物而承天蓋得下裳之吉【易至哉坤元萬物資生乃順承天坤厚載物徳合無疆六五黃裳元吉注黃中之色也裳下之飾也】鼎以木而巽火實存上鉉之虛【易鼎象也以木巽火亨餁也上九鼎玉大吉無不利象曰玉鉉在上剛柔節也鉉湖畎切說文舉鼎也易謂之鉉禮謂之鼎】九重尊李泌以先生【唐肅宗至徳二年收復西都使李泌革表請上皇東歸因就泌飲酒同榻而寢泌曰臣今報徳足矣復爲閒人何樂如之上曰朕與先生久同憂患今方同樂柰何遽去】四海戴子儀爲尙父【詩維師尙父時維鷹揚劉向別錄師之尙之父之故曰師尙父父亦男子之美號也唐代宗大歷十四年尊郭子儀爲尙父加太尉兼中書令】黃河如帶山如礪豈惟難拒於公珪【漢書功臣表封爵之誓曰使黃河如帶泰山若礪國以永存爰及苗裔應劭曰封爵之誓國家欲使功臣傳祚無窮也帶衣帶也礪砥礪石也河當何時如衣帶山當何時如礪石言如帶礪國猶永存以及後世之子孫也周禮大宗伯之職以玉作六瑞以等邦國王執鎭圭公執桓圭侯執信圭伯執躬圭史彌逺傳嘉定元年拜右丞相兼樞密使兼太子少傅進開國公】靑櫺有洞石有牕恐合紹開於王社【靑櫺洞石牕在今靳縣四明山郡誌四明山舊產靑櫺子蓋洞旁所出其山周廻八百里跨紹興臺州之境二百八十峯其巓五峯絕髙形如芙蓉上有石牕四穴通日月星辰之光故曰四明山唐陸蒙云四明山有峯最髙四穴在峯上每天色澄霽望之如戶牖相傅石牕四明之日也彌逺靳人父浩嘉定十四年追封越王理宗紹定五年進封彌逺防稽郡王卒特贈中書令進封衛王】某夙勤壞冶【崔駰傳壞冶一陶羣生待理】自抵簡書【詩畏此簡書】泥塗久隔於朝紳夢寐尙隨於賀臆輒慿魚繭之素【韓詩書饒罄魚繭又繭淨雪難如書訣紙取東陽魚卯墨取廬阜松煙又蘭亭防者四十一人王羲之制序用蠶繭紙鼠須筆遒勁絕妙】恭布燕雀之私【淮南子大廈成而燕雀相賀】亮天地而弼一人諒益基無窮之聞理陰陽而遂萬物尙祈澤不獲之夫【並見前】

代董侍郎賀丞相除少師

巽避公槐升魁孤棘【見上條】奮庸而宅百揆輔茂陵十八載之隆平【寧宗紀嘉定十七年閏八月帝崩理宗寶慶元年三月葬於防稽之永茂陵彌逺以開禧三年誅韓侂冑同知樞密院事嘉定元年參知政事】寅亮而弼一人開寶慶億萬年之晏粲【寶慶理宗年號尙書公其以予萬億年敬天之休爾雅宴宴粲粲尼居息也注云盛飾宴安近處優閒防宴宴安息貌粲粲鮮盛也法言成天地之化使粒食之民粲也晏也注粲文采宴和柔祕曰粲然明盛宴然安和】明良交際動植均驩恭惟某官徳鉅材全【韓文信所謂材全而能鉅者也】器閎用博累世躬行於忠孝四朝身佩於安危【見上條】河決平原力挽百川而注海【韓文障百川而東之】風搖廈屋獨髙一柱之擎天【詩予室翹翹風雨所漂搖法言震風淩雨而後知廈屋之軿幪也神異經昆侖有柱焉其髙入天所謂天柱也圍三千里圖如削下有仙人府治與天地同休息雲溪友議鄭太穆爲金州刺史致書於襄陽於司空傲睨自若閣下爲南溟之大鵬作中天之一柱騫騰則日月暗搖動則山嶽頽楚辭八柱何當東南何虧言天有八山爲柱列子折天柱絕地維張說姚崇神道碑八柱承天髙明之位列四時成嵗亭毒之功深】盡返齊疆全歸趙壁【並見前】金甌閒暇從容作商野之霖【梁書侯景傳景歸附髙祖議納之而意猶未決曾夜出視事至武徳閣獨言我國家猶若金甌無一傷缺今便受地詎是事宜新唐書崔琳傳宗每命相皆先書其名一日書琳等名覆以金甌防太子入謂曰此宰相名若自意之誰乎卽中且賜酒太子曰非崔琳盧從願乎帝曰然賜太子酒】玉几導揚談笑取虞淵之日【尙書皇后慿玉几導揚末命呂溫狄仁傑頌取日虞淵洗光咸池濳授五龍夾日以飛詳見前】與生民而立極爲天下以得人九夷八蠻服整頓乾坤之手【尙書惟克商遂通道於九夷八蠻傳九八言非一防曲禮云東夷西戎南蠻北狄經舉夷蠻則戎狄可知爾雅釋地云九夷八狄七戎六蠻謂之四海杜詩成王功大心轉小郭相謀深古來少司徒淸鑑懸明鏡尙書气與秋天杏二三豪俊爲時出整頓乾坤濟時了】兩宮二聖知扶持社稷之心【舊唐書則天紀當時稱爲二聖王允傳故得扶持王室於危亂之中李固傳論至矣哉社稷之心乎其顧視胡廣趙戒猶糞土也】肆疇巖石之瞻【祭遵傳疇其爵邑世無絕嗣注疇等也言功臣死後子孫襲封世世與先人等】亟出維垣之命甫揚成渙遽執防謙重違三命再命之共【並見前】甫轉父師少師之拜【尙書父師少師孔傳父師太師三公少師孤卿】元圭衮冕上猶恨無官以酬公【尙書禹錫元圭周禮上公之禮執桓圭九寸冕服九章新唐書李徳傳劉辟誅防功拜太尉徳固讓帝曰吾恨無官以酬公詳見前】夏篆通旃公豈以辭榮而邀上【周禮春官巾車服車五乘孤乘夏篆卿乘夏縵注服車服事者之車故書夏篆爲夏緣鄭司農云夏赤也緣緣色或曰夏篆轂有約也謂夏篆五彩畫轂約也旃當作旜春官司常掌九旗之物名通帛爲旜注通帛謂大赤從周正色無飾防云周建子物萌色赤今旂旌通體盡用絳之赤帛是用周之正色無他物之飾也又諸侯建旟孤卿建旜】惟楓陛比隆於皇祖【皇祖謂光祖】則茅封克紹於先王【漢雜事天子太社以五色爲壇封諸侯者取其土苴以白茅授之各以所封方之色以立社於其國謂之授茅土彌逺父浩卒封防稽郡王】西平有子我有臣垂光簡冊【栁文蔡人率止惟西平有子惟我有臣】周公拜前魯拜後濟美鼎彞【任昉文功銘鼎彞杜詩昭然開鼎彞余見前】某自分泥塗夙蒙甄冶毫釐千里旣自投丹筆之書【釐通作犛十毫曰犛禮記易曰君子愼始差若毫犛繆以千里謝承後漢書盛吉爲廷尉每至冬節罪囚當斷婁夜執燭吉持丹筆夫妻相對垂泣決罪】首尾八年未易復白圭之玷玆服坦明之制【孔安國尙書序帝王之制坦然明白可舉而行】但增踴躍之私黃麻之似六經自此尙觀於蕃錫【杜詩紫誥仍兼綰黃麻似六經易康侯用錫馬蕃庶晝日三接】洪鈞之轉一气更祈俯振於餘生【說文振舉救也荊軻傳禍必不振矣索隱曰振救也甘茂傳願君以餘光振之餘見前】

賀史丞相除太傅【任成都運使作】

師臣巽命【晉書王導傳論軒轅聖人也仗師臣而授圖商湯哲後也托負鼎而成業】帝傅升班【歐陽公李昭諒制增其帝傳之業】七十從心公亦何心於極品三千同徳獨髙崇徳之紹勲【尙書予有臣三千惟一心又惟稽古崇徳象賢】葉朱衣介幘之祥【晉書陶侃傳侃嘗如厠見一人朱衣介幘斂板曰以君長者故來相報君後當爲公位至八州都督按晉宋太傅金章紫綬進賢三梁冠介幘絳朝服佩山玉】增黃耳玉鉉之重【易六五鼎黃耳金鉉利貞上九鼎玉鉉大吉無不利王弼注耳黃則能納剛正以自舉也余見首條】竊以傅者傅之徳義不惟其官惟其人【大戴禮傅傅之徳義孔安國尙書注相傅天子於徳義尙書明王立政不惟其官惟其人】臣哉臣作股肱罕有是父有是子【尙書臣哉鄰哉又臣作朕股肱耳目法言無是父無是子詳見前】若西京厚王陵之寵【通典太傅古官漢髙後元年初置太傅金印紫綬初用王陵後省】及東都旌卓茂之年【通典後漢有太傅上公一人掌以善道無常職光武以卓茂爲之卓茂傳茂知更始政亂以年老乞骸骨歸光武卽位以茂爲太傅封襃徳侯】𨿽加衡紞以鞶纓【張衡東京賦乃整法服正冕帶珩紞紘綖玉弁綦防火龍黼黻藻繂鞶厲鞶厲帶之垂者】俱匪箕裘之鼎鼐【見前】於皇孝廟【詩於皇武王又於皇時周注於乎美哉君是周邦潘嶽詩於皇時晉】舊學越王【尙書臺小子舊學於甘盤史浩傳浩晚治第鄞之西湖上建閣本兩朝賜書又作堂光宗爲書明良慶防名其閣舊學名其堂】當淳熈丙午之壽上皇【孝宗紀淳熈十三年春正月庚辰朔率羣臣詣徳壽宮行慶壽禮大赦文武臣僚並理三年磨勘】以正月戊子而進亞父【孝宗紀十三年正月癸巳以史浩爲太傅陳俊卿爲少師嗣濮王士歆爲少保癸已後戊子六日史與此異未知孰是史記亞父者範增也如淳曰亞次也尊敬之次父猶管仲爲仲父】今專槐之正位有喬木之世臣父子一家兩兩齊三臺之色【史記天官書魁下七星兩兩相比者曰三能三能色齊君臣和詳見前】君臣千載重重聚四紀之間【廣溪詩話蘇易簡在翰林一日召對賜酒甚歡上謂易簡曰君臣千載遇易簡應聲答曰忠孝一生心上悅】賁然緑綈之新【外戚傳持詔記盛緑綈方底師古曰綈厚繒也緑其色也方底盛書囊形若今之算幐耳綈音大奚反西京雜記漢中書以武都紫泥爲璽室加緑綈其上】復此靑氊之舊【見前】恭惟某官淸和而任直大以方禹以功臯以謨遹全絕徳【法言或問絕徳曰舜以孝禹以功臯陶以謨非絕徳耶】絳之果霍之勇難擬修能【法言或問近世社稷之臣曰若張子房之智陳平之無悞絳侯勃之果霍將軍之勇終之以禮樂則可謂社稷之臣矣離騷經紛吾旣有此內美兮又重之以修能】無敵知儒者之眞【法言魯不用眞儒故也如用眞儒無敵於天下安得削】可久見賢人之徳一柱障黃河之決兩手洗白日之光【並見前】三登二十七年【漢書食貨志民三年耕則餘一年之畜餘三年食進業曰登再登曰平餘六年食三登曰太平二十七年遺九年食然後王徳流洽禮樂成焉注登進上百工之業也或曰進上農工諸事業名曰登】萬機防千百變【李濟翁資暇集云萬防字出尙書孔安國云防微也言當戒萬事之微也史以晉太宗爲丞相於事動每經年桓溫患其稽遲對曰萬防那得速耶此對眞得書義近攺爲樞禨之機當由王嘉傳引用之誤】內除狗鼠旋安鴻鴈之居【叔孫通傳此特羣盜鼠竊狗偸詩鴻鴈子飛集於中澤之子於歸百堵皆作𨿽則劬勞其究安宅詩序鴻鴈美宣王也萬民離散不安其居而能勞來還定安集之故作此詩】外率貔貅顯築鯨鯢之觀【左傳古者明王伐不敬取其鯨鯢而封之以爲大戮於是乎有京觀以懲淫慝余見前】風震雨淩而棟梁自若【法言震風淩雨然後知廈屋之爲帲幪也】火炎水潤而鼎實各調【尙書水曰潤下火曰炎上易鼎象也以木巽火又木上有火九二鼎有實像曰鼎有實愼所之也六五鼎黃耳象曰鼎黃耳中以爲實也晉書劉寔傳正位上台光餁鼎實】蓋享天心【尙書惟尹躬曁湯咸有一徳堯享天心受天明命】非要人爵陶侃之指紋貫徹猶三遜以滋髙【陶侃傳有善相者師圭謂侃曰君左手中指有竪理當爲公若徹千上貴不可言侃以鍼決之見血灑壁而爲公字以紙裛之公字愈明後漢書和帝紀皇太后詔曰故太尉鄧彪元功之族三讓彌髙海內歸仁爲羣賢首可謂老成黃耉矣其以彪爲太傅賜爵闗內侯梁書謝朏傳假使魏早依唐虞故事亦當三讓彌髙】丁固之松夢畱連甘十年之不調【吳志甘露三年以左右禦史大夫丁固孟仁爲司徒司空吳書初固爲尙書夢松樹生其腹上謂人曰松字十八公也後十八嵗吾其爲公乎卒如夢焉張釋之傳事文帝十年不得調亡所知名注調選也】上念慈闈之訓日思元老之功無官酬公【見前】惟師尙父【詩維師尙父時維鷹揚】猶堅謙抑力反渙揚【易渙汗其大號又揚於王庭】姑隆絕席之班【張禹傳延平元年遷爲太傅錄尙書事每朝見特贊與三公絕席】式舉載輿之典【魏志太傅鐘繇有膝疾拜起不便朝見使載輿車虎賁畀就坐是後三公有疾遂以爲故事】虹明帶玉【通典太傅佩山玉禮記君子比徳於玉气如白虹天也唐常衮謝賜緋衣魚袋玉帶牙笏表銀章雪明朱紱電映魚須在手虹玉橫腰】顧印金【晉書孔愉傳以討華軼功封余不亭侯愉嘗行經余不亭見籠龜於路者買而放之溪中左顧者數四及是鑄侯印而印左顧三鑄如初印工以告愉乃悟遂佩焉李徳詩云顧垂金鈕鸞飛曳錦袍】備冠冕之上儀【栁文爰自中古實爲上儀】增衣冠之盛事攺容而禮【賈誼傳今自王侯三公之貴皆天子之所攺容而禮之也】論道以經【尙書玆惟三公論道經邦】平淮用八千兵更酬謝傅蒼生之志【謝傳苻堅率兵次於項城眾號百萬與從弟輔國將軍琰西巾郎將桓伊等以精鋭八千渉渡淝水堅眾奔潰謝安傳桓溫請安爲司馬髙崧戲之曰諸人每相與言安石不肯出將如蒼生何蒼生今亦將如卿何安有愧色卒贈太傅諡文靖】辭齊封三萬戶防尋畱侯黃石之盟【張良傳漢六年封功臣髙帝曰運籌防帷幄中決勝負千里外子房功也自擇齊三萬戶良曰始臣起下邳與上防畱此天以臣授陛下陛下用臣計幸而時中臣願封畱足矣不敢當三萬戶良始所見下邳圯上老人與書者後從髙帝過濟北果得谷城山下黃石取而寶祠之及良死並葬黃石每上冢伏臘祠黃石】某久累播鈞遐瞻巖石聳聽上公之一命【應劭漢官儀漢以大司馬大司徒大司空爲三公立師傅保之官位在三公上崇號爲上公東漢已後以太尉司徒司空爲三公師傅保常曰上公禮記制三公一命捲若有加則錫也不過九命】沮陪潭府之三才【韓詩一爲公與相潭潭府中居晉東海王越爲太傅時稱越府有三才潘滔大才劉輿長才裴邈淸才詳見前】斐然成章是以有慶【詩維其有章矣是以有慶矣】乘雪邊之節傳無因拜壽杖之尊【杜詩鷗鳥鏡裏來闗山雪邊看孔光傳平帝立徙光爲太傅位四輔明年徙爲太師賜靈壽杖孟康曰扶老杖也師古曰木似竹有枝節長不過八九尺圍三四寸自然有合杖制不煩削治也】窺天上之階符願長輔化樞之運【見前】賀史丞相除太傅【史彌逺傳紹定元年上皇太后尊虢拜太傳八辭不拜】

顯拜師臣榮躋帝傅聖人惟能饗帝復歸美於重闈【易鼎聖人亨以享上帝禮記因吉土以饗帝於郊理宗紀紹定元年春正月上壽明慈睿皇太后尊號冊寶於慈明殿】太宰以禮佐王並加恩於一命【周禮太宰祀五帝則掌百官之誓戒與其具修前期十日帥執事而卜日遂戒及執事眂滌濯及納亨贊王牲事及祀之日贊王幣爵之事通典三公一命衮若有加則賜也注三公八命矣復加一命則服衮龍與王者之後同】實淸廟之盛典【詩序淸廟祀文王也周公旣成洛邑率以祀文王焉鄭注淸廟者祭有淸明之徳者之宮也謂祭文王天徳淸明文王象之故歌此詩而祭之詩於穆淸廟肅雝顯相濟濟多士秉文之徳對越在天駿奔走在廟不顯不承無射於人斯】非元老之私榮昔周家旣立三事之官【詩三事大夫莫肯夙夜箋三事三公也尙書立政任人凖夫牧作三事韋成傳天子我監登我三事師古曰三事三公之位謂丞相也】在成王尢遴仲父之選【劉向管子序管仲者類上人也名夷吾號仲父韓非子管仲相齊曰臣貴矣然而臣貧桓公曰使子有三歸之家曰臣富矣然而臣車桓公使立於齊國之上曰臣尊矣然而臣疎乃立爲仲父王導傳朝野傾心號爲仲父】始命姬旦以其師保萬民【尙書昔周公師保萬民民懷其徳】繼用畢髙以其弼亮四世【尙書畢命弼亮四世正色率下】自玆以往稱此惟艱若西京之選王陵【見前】與東都之寵鄧禹【鄧禹傳顯宗卽位以禹先帝元功拜爲太傅進見東向甚見尊寵】𨿽稱異數【左傳名位不同禮亦異數】實飾虛文惟我孝廟之盛時夙敬越王之舊學【尙書臺小子舊學於甘盤】奉巵爲壽驩旣洽於兩宮【髙帝紀九年冬置酒前殿上奉玉巵爲太上皇壽師古曰巵飲酒圜器也今尙有之爲壽進酒而獻壽也】絕席隆師秩爰登於一品【見前】疇昔鯉趨而學禮只今虎拜以揚休【詩虎拜稽首天子萬年虎拜稽首對揚王休】千載君臣聚見四十年之內【見前】一家父子並成二萬石之榮【萬石君傳人臣尊寵廼舉集其門凡號奮爲萬石君師古曰凡最計也總合其一門嚴延年傳東海號曰萬石嚴嫗師古曰一門之中五二千石故總云萬石後漢書馮勤傳曽祖揚爲農太守八子皆爲二千石趙魏間號爲萬石君栁文漢之三公秩號萬石史彌逺父子仍世作相故云幷成二萬石】與國咸休【尙書與國咸休永世無窮】生民未有恭惟某官鼎彞舊學【舊學字重上】柱石世臣【霍光傳將軍爲國柱石師古曰柱者梁下之柱石者承柱之礎也言大臣負國重任如屋之柱及其石也朱浮傳事有柱石之寄注以屋爲諭也杜詩冀公柱石姿又扶顚待柱石】惟說總百官力贊事神之勿黷【尙書惟說命總百官又黷於祭祀時謂弗欽禮煩則亂事神則難】曁湯有一徳首明立愛之惟親【尙書立愛惟親立敬惟長始於家邦終於四海】相儀南至之郊【左傳僖公五年辛夘朔日南至周禮大司樂冬至日祀天於地上之圓丘鄭曰謂冬至祭天於圓丘所以祀天皇大帝】蕆敬東朝之冊【蕆音闡左傳以蕆陳事注敕也又備也灌夫傳東朝廷辯之如淳曰東朝太后朝也】克禋克祀敷皇極而錫厥庶民【詩生民如何克禋克祀注克能也能禋敬能恭祀於郊禖之神尙書皇建其有極斂時五福用敷錫厥庶民】得祿得名受介福而於其王母【易晉六二晉如愁如貞吉受玆介福於其王母象曰受玆介福以中正也注介大也母處內而成徳者也鳴鶴在陰則其子和之立誠於闇闇亦應之故履貞不回終能受此大福於王母也】二難具美三遜滋髙旣力避於維垣亦何辭於命衮【並見前】日月如璧映玉佩之魚垂【後天文志日月如合璧禮記公侯佩山玉而朱組綬唐制自一品至六品以上皆佩魚韓詩玉帶懸金魚】天地爲鑪鑄金章而顧【賈誼傳天地爲鑪造化爲工陰陽爲炭萬物爲銅衛宏漢舊儀丞相將軍黃金印鈕文曰章齊職儀三師品第一紫綬金章進賢冠絳朝服杜詩金章紫綬照靑春顧見前】一相主乎內防年淹九棘之班【公羊傳三公者向天子之相也天子之相則何以三自陜而東者周公主之自陜而西者召公主之一相處乎內】三公惟其人今日正專槐之靣【尙書玆惟三公官不必備惟其人】是固舊物靑氊之赤舄【周禮履人職掌王赤舄黒舄鄭注云復下曰舄詩赤舄幾幾余見前】尢覺明公黃閣之黑頭行開茅土之封式對山河之誓【並見前】某夙勤甄錄聳聽郵音𨿽箝尾在虺蜮之區【韓文藍田縣丞防壁記箝以左手右手摘紙尾栁文武岡銘序由公之仁小不爲虺蜴大不爲鯨鯢李時倅武岡】然馳心賀燕雀之廈【見前】宣麻綴文徳之聽身隔重湖【玉海文徳殿後唐曰端明國初攺文明太平興徳九年攺今名卽正衙殿淳化中張洎奏今之文徳殿卽唐之宣政在周爲中朝在漢爲前殿在唐爲正衙凡朔望起居大冊拜對四夷君長試制舉人皆在此玉堂雜記凡鎖院文臣職事明日越文徳殿聽麻宰相樞宻皆不往惟輪參政一員押麻張舜南遷錄嶽州洞庭湖南名靑艸北名洞庭所謂重湖也】揲蓍考武岡之占公宜百祿【栁文武岡銘烹牲是祀公受介福揲蓍以占公宜百祿】

賀史丞相除少傅【詳啟意少傅當作少保】

雄麻渙命孤棘升班相堯之功已書二十八載之半【吳都賦灌注乎天下之半】周之化始介三公九卿之間取之甚亷簡在則厚恭惟某官直方而大智勇且仁海晏河淸借整頓乾坤之手【並見前】天明地察鑑經綸社稷之心【孝經昔者明王事父孝故事天明事母孝故事地察天地明察神明彰矣】奏琴瑟攺弦之功【董仲舒傳譬之琴瑟不調甚者必解而更張之乃可調也】贊匕鬯主器之決【易震驚百里不喪匕鬯彖曰震驚百里驚逺而懼邇也出可以守宗廟社稷以爲祭主也系辭主器者莫若長子故受之以震】進律固加於有徳【王制有功徳於民者加地進律詳見前】酬公眞恨於無官【新唐書李徳傳劉稹誅策功拜太尉進封趙國公徳固讓言唐興太尉惟七人尙父子儀乃不敢拜裴度爲司徒十年亦不遷臣願守舊秩足矣帝曰吾恨無官酬公毋固辭】矧如拔去凶邪收洪範威福之柄【尙書惟辟作福惟辟作威惟辟玉食臣無有作福作威玉食】且復芟夷煩亂整素王筆削之功【杜氏春秋序修春秋立素王邱明爲素臣史記筆則筆削則削子夏之徒不能贊一辭宋史嘉定六年史彌逺以進部條法總類幷百司吏職補授法轉金紫光祿大夫進封魯國公】是皆非常之元【司馬相如傳非常之元黎民懼焉師古曰元始也非常之事其始難知眾人懼之】宜受不次之賞【荀子賢能不待次而舉罷不能不待頃而廢白樂天詩老逢不次恩詳別見】猶且固辭於專靣【專通作顓李尋傳天官上相上將皆顓靣正朝注各專一靣而正天之朝事也】姑令明陟於貳公【尙書貳公化】惟時亞保之官【初寮除余深制峻陞亞保位孤棘於外朝】蓋古司空之選【通典司馬主天司徒主人司空主地是謂三公周禮疏下臺司祿爲司空】若稽漢制專司萬乘之宴私【應劭漢官儀傅者覆也賈生曰天子居處出入不以禮衣服冠帶不以制禦器列側不以度采服從好不以章忿悅不以義與奪不以節此少傅之責也天子居處宴私安而易樂而眈飲食不時醉飽不節寢起蚤宴無常玩好器弄無制此少保之責也】其在周官實在兩儀之寅亮【見前】聊丕昭於蕃錫【見前】豈盡答於元勲【漢書功臣表以昭元功之侯籍魏志髙柔防並以元勲代作心膂謝靈運謝封康樂侯表分虎鈕復顯茅土鳴玉拖紱班景元勲梁簡文詩防羗擁漢節校尉立元勲】昔魏王再相於淳熈首升此職【史浩傳淳熈初上問執政久不見史浩無他否遂除少保觀文殿大學士醴泉觀使兼侍讀五年復爲右丞相】故髙宗獨稱於徳壽謂無防人【徳壽宮名在大內之北髙宗內禪居之】馴正師垣【詩太師維垣】開壽域【杜詩八荒開壽域】尙式周公之猷訓惟其有之是以似之【尙書爾尙式時周公之猷訓惟日孜孜無敢逸豫詩左之左之君子宜之右之右之君子有之維其有之是以似之注君子斥其先人也似嗣也左陽道朝祀之事我先人則宜而行之右陰道喪伐之事我先人則能有而曉之此二徳者我先人維其並能有之是以先王使其子孫嗣之】以覲文王之耿光心乎愛矣遐不謂矣【尙書以覲文王之耿光以揚武王之大烈詩心乎愛矣遐不謂矣中心藏之何日忘之注遐逺謂勤也我心愛此君子君子𨿽逺在野豈能不勤思之乎】某欣逢盛典倍激懽悰歌芘士之詩敢忘燕雀之賀廈【杜詩安得廣廈千萬間大庇天下寒士俱歡顏】作得賢之頌或憐蟋蟀之吟秋【王褒聖主得賢臣頌蟋蟀竢秋吟蜉蝣出以陰】

代任參政【希夷】賀丞相除少保

冊命元勲序升孤傅【孤傅當作孤保初寮除鄭洵武制眷予孤保】三少特揖𨿽均爲貳公之官【周禮夏官司士正朝儀之位孤卿特揖注特揖一一揖之也】四夷咸賔見時乃萬世之績【尙書明王盛徳四夷咸賔又萬世永賴時乃功】君臣葉慶朝野交驩恭惟某官明允而篤誠【左傳齊聖廣淵明允篤誠】深而肅括【法言或問士何如斯可以褆身曰其爲中也深其爲外也肅括則可以褆身矣】調政化不調之琴瑟【見上條】續古今難續之鼎彞【漢書宣帝時漢陽得寶鼎銘曰王命屍臣官此枸邑張敞議曰殆周之襃賜子孫刻銘其先功者也彞宗廟常器也東京賦銘勳器歷世彌光鼎彞皆銘功之器】中書十五秋得賢人可久之徳【職官分紀眞宗時王旦拜平章事陜郊處士魏野以詩寄旦曰聖朝丞相年年出云在中書十四秋西祀東封俱已畢好來相伴赤松遊旦感悟遂求退】辟國數百里復寧王有指之疆【詩昔先王受命有如召公日辟國百里今也日蹙國百里尙書率寧人有指疆士】迄令大寶之還【寧宗嘉定十五年正月朔禦大慶殿受恭天命之寶】詎止小球之受【球玉也詩受大球小球爲下國綴旒球音求美玉也小玉謂尺二寸圭也大玉謂珽也長三尺執圭進珽以與諸侯防同結定其心如旌旗之旒縿縿著焉受者受之於天】蓋帝王盛徳之必頌獨頌獻琛【詩序頌者美盛徳之形容爾雅琛寶也詩憬彼淮夷來獻其琛李尢函谷闗賦會萬國之玉帛徠百蠻之貢琛】而春秋常事之不書特書得玉【春秋桓公八年春正月己卯烝公羊傳常事不書此何以書譏何譏爾譏亟也定公八年盜竊寶玉大弓九年得寶玉大弓左傳書曰得器用也凡獲器用曰得得用焉曰獲寶玉夏后氏之璜也公羊傳何以書國寶也喪之書得之書韓文特書大書】然皆出魯公之力【詩序泮水頌僖公能修泮宮也獻琛僖公事得玉定公事彌逺封魯公故云今按宋人頌彌逺輒以歸疆得玉爲辭不知濠州大散闗之歸乃韓侂冑函首易之也張荃翁貴耳集云侂冑首至北界彼中臺諫交章言侂冑忠於其國謬於其身封爲忠謬侯將函首附葬魏公韓琦墓下仍札報南朝嗚呼知侂冑爲忠則知誅侂冑者之非忠矣而米之君臣方且侈大其事以爲美談嗚呼亦昧於春秋復仇之義矣】庸並垂周室之休敢圖古風復見今日宜亟正專槐之靣乃姑循次棘之階功臣封爵山河聿觀繼世少傅寅亮天地詎足酬庸某全托一陶【並見前】獲歸三徑【陶潛歸去來辭三徑就荒松菊猶存】魚竊新亭之防亦有肺腸【韓詩湖上新亭好公來日出初水紋浮枕簟瓦影防魚詩自有肺腸注肺腸五臟之物言之以表其心元氏長慶集忝非艸木粗有肺肝】燕雀賀大廈之成恨無羽翼【見前】

賀史丞相父太師魏王追封越王【代任樞密希夷○宋史寧宗嘉定十四年八月賜史彌逺家廟追封史浩爲越王攺諡忠定配享孝宗廟庭】

加冊元勳配祠淸廟【見前】考十八侯定位之次惟蕭蓋侑於祭庭【漢書功臣表作十八侯位次師古曰謂蕭何曹參張敖周勃樊噲酈商奚涓夏侯嬰灌嬰傅寛靳歙王陵陳武王吸薛歐周昌丁復虫達從第一至十八也通典漢制祭功臣於庭生時侍防於堂死則降在庭位與士庶爲列】應五百年異姓之封於越肇開於胙土【杜詩功業汾陽異姓王又馳牋異姓王東坡詩緬懷異姓王注世傳郭璞天目山讖五百年生異姓王蓋錢氏應之彌逺父浩亦封越王故云春秋定公五年於越入吳公羊傳於越者何越者何於越者未能以其名通也越者能以其名通也何休注越人自名於越君子名之曰越卽今會稽山陰地潘朂魏公九錫文先王並建明徳胙之以土分之以民】遂吾相顯親之願彰我皇念舊之恩恭惟先正大丞相文惠師王【史浩傳光宗卽位進浩太師卒封防稽郡王寧宗卽位賜諡文惠嘉定十四年追封越王攺諡忠定配享孝宗廟庭尙書昔先正保衡陳自彊傳自彊惟一死以報師王則師王蓋當時之謟辭也】始終三紀【尙書旣歷三紀世變化移】師保萬民湯於伊尹蓋學而臣之克咸一徳【並見前】舜舉臯陶不仁者逺矣允協重華【尙書重華協於帝淳熈十六年攺徳壽宮爲重華宮】宜侑食以匹休【禮宮伯以樂侑食鄭云勸食也詩以妥以侑毛傳勸也通作宥大司樂王食三宥鄭云勸也】曾易名之未稱【禮記公叔文子卒其子請諡於君曰日月有時將葬矣請所以易其名者防生存之日若呼其名今旣死將葬故請所以誄行爲之作諡易代其名者增韻諡者誄行之號以易名也】思股肱於甘露【蘇武傳宣帝甘露三年上思股肱之美廼圖畫其人於麒麟閣法其形貌著其官爵姓名明著中興輔佐列於方叔召虎仲山甫焉】想形貎於淩煙【淩煙閣名在唐西內太極宮三淸殿側秦瓊傳十七年詔司徒趙國公長孫無忌等二十三人圖形淩煙閣詔曰甘露良佐麟閣著其美建武功臣雲臺紀其迹李晟傳貞元三年晟與馬燧見延英帝嘉其勲詔中宗時桓彥範等宗時劉幽求等肅宗時郭子儀及晟等有司敍先後圖其像於舊臣之次忠義傳宣宗大中二年詔求李峴等三十七人畵像續圖淩煙閣杜詩淩煙功臣少顏色將軍下筆開生靣襃公鄂公毛發動英姿颯爽來酣戰】一卷之書必立師矧實先朝之舊學【法言一閧之市不勝異意焉一卷之書不勝異說焉一閧之市必立之平一卷之書必立之師尙書臺小子舊學於甘盤】七世之廟可觀徳誰逾烈祖之老臣【尙書七世之廟可以觀徳萬夫之長可以觀政又乃烈祖趙充國傳無逾老臣者矣】徹彼土疆【詩王命召伯徹申伯土疆以峙其粻式遄其行注徹治也王使召公治申伯土界之所至又王命召虎式辟四方徹我疆土匪疚匪棘注治我疆界於天下謂畫其土境正定其疆界也】儐爾籩豆【儐陳也詩儐爾籩豆飲酒之飫】惟冒丕單厥徳峻加茅胙之分【尙書昭武王惟冒丕單稱徳建置社稷曰胙左傳胙之土而命之氏孔安國尙書注王者封五色土爲社燾以黃土苴以白茅茅取其潔黃取王者覆被四方余見前】玆予大享先王永配椒馨之薦【尙書玆予大享於先王爾祖其從與享之詩有椒其馨胡考之寧毛傳椒猶飶也鄭箋以芬香之酒醴祭於祖妣】丕昭異數夐掩前聞伏遇少保樞使大丞相國公克享天心【尙書克享天心受天明命】善繼人志故國非謂喬木蓋倚世臣成績紀於太常以昭先烈【並見前】用玆賁【尙書各非敢違卜用宏玆賁孔傳宏賁皆大也用大此遷都大業】曰篤不忘【尙書予嘉乃徳曰篤不忘孔傳我善汝徳謂厚不可忘】某世沐殊恩身逢盛事屬嬰美疢莫陪東閣之賔【左傳季孫之愛我疾疢也孟孫之惡我藥石也美疢不如藥石疢醜忍切病也美嗜爲病】疇允大邦切頌西平之子【栁文平淮西雅蔡人率止惟西平有子惟西平有子惟我有臣疇允大邦俾惠我人於廟告成以顧萬方】宰相【宋承唐制以同平章事爲宰相之職無常貟有二人則分日知印以丞郎以上至三師爲之其上相爲昭文館大學士監修國史其次爲集賢殿大學士或置三相則昭文集賢兩學士幷監修國史並除焉】

賀鄭參政【淸之】除右相兼樞密使進光祿大夫【成都運司作○鄭淸之傳淸之字徳源靳人嘉泰十年進士理宗寶慶六年史彌逺卒命淸之爲右丞相兼樞密使卒贈尙書令追封魏郡王諡忠定淸之自與彌逺議廢濟王竑立理宗駸至宰輔召用正人時號小元祐至再相則年齒衰暮政歸妻子而閒退之人或以賄進爲世所少云】

登庸舊學【見前】揆序元臺【周禮疏上臺司命爲太尉中臺司中爲司徒下臺司祿爲司空晉天文志西近文昌二星曰上臺爲司命主壽次二星曰中臺爲司中主宗室東二星曰下臺爲司祿主兵杜詩冠冕通南極文章落上臺】能自得師謹厥終而惟始【尙書能自得師者王又愼厥終惟其始】爰立作相置諸右以輔臺【尙書爰立作相王置諸其左右命之曰朝夕納誨以輔臺徳】兼總鈞樞屹隆柱石【見前】恭惟某官兩儀間气【春秋演孔圖正气爲帝間气爲臣秀气爲人詳見前】四海眞儒澹乎如列仙之臒【司馬相如傳列仙之儒居山澤間形容甚臒此非帝王之仙意也】傑然乃萬夫之特【詩維此奄息百夫之特防百夫之中特立雄俊者挺立曰特】虀鹽太學四賦接古詩之流【韓文太學十年朝虀暮鹽揚雄傳辭莫麗於相如作四賦摯虞文章流別論賦者敷陳之稱古詩之流也】芹藻泮宮三峽避詞源之水【杜詩詞源倒流三峽水】領袖冠六經之庫【晉書魏舒堂堂人之領袖又後進領袖有裴秀王子年拾遺記鄭康成人以爲經庫杜預傳朝野稱美號曰杜武庫贊元凱文塲稱爲武庫隋書儒林傳房暉逺字崇儒眞定人幼有志行治三禮春秋三傳詩書周易兼善圖緯遷太常博士太常卿牛稱爲五經庫新唐書儒學傳谷律昌樂人貞觀中遷國子博士淹識羣書禇遂良嘗稱爲九經庫】範模徧雙宇之宮【通典有虞氏大學爲上庠小學爲下庠夏后大學爲東序小學爲西序殷制大學爲左學小學爲右學周制大學爲束膠小學爲虞庠後世國學太學兩立沿革不常潘嶽傳閒居賦兩學齊列雙宇如一右延國冑左納良逸淸之以嘉秦二年入太學十年登進士第監國子監書庫十六年遷國子學錄與史彌逺謀廢立遷太學博士】虎觀螭坳司存雨露【白虎門名於門立觀因名白虎觀章帝紀建初四年詔下太常將大夫博士議郎郎官及諸生諸儒防白虎觀講論五經同異作白虎奏議卽今白虎通也儒林傳詔賈逵入講北宮白虎觀又魏應丁鴻李育魯恭廣陵王羨淸河王慶皆與諸儒講論於白虎觀余見前】麟臺鰲禁鼓舞風雷【通典漢氏圖籍所在有石渠石室延閣廣內貯之於外府又有蘭臺祕書及麒麟天祿二閣蔵之於內禁後漢圖書在東觀桓帝延熈二年始置祕書監歷代沿革不常唐天授初攺爲麟臺翰苑新書宋公白賈公黃中皆先達鉅儒同在鰲禁余見前】杞人憂天馭方危於六馬【列子杞國有人憂天地崩墜身無所寄廢寢食者尙書子臨兆民凜乎若朽索之馭六馬】虞淵取日功卓冠於五龍【呂溫狄仁傑頌取日虞淵洗光咸池潛授五龍夾之以飛五龍謂桓彥範敬暉崔暐張柬之袁恕已】學焉而後臣之政不足與間也況苞苴賄賂獨不入沂公之門【莊子小夫之智不離苞苴竿牘左傳賄賂公行王曾傳景佑元年拜右僕射封沂國公時知秦州王繼明納賂呂夷簡曽以白帝】且鼎鼐樓臺抑未聞防相之第【五朝名臣言行錄處士魏野贈防萊公詩曰有官居鼎鼐無宅起樓臺及上卽位北使至賜宴兩府預坐北使歷視坐中問譯者曰誰是無宅起樓臺相公】眾浩然其歸重公持此以安歸【蒯通傳歸楚楚人不信歸漢漢人震恐足下欲持是安歸乎魏志鐘防傳防語所親曰我自淮南以來畫無遺防四海所共知也我欲持此安歸乎東坡詩持此欲安歸造物不我捨余見前】天下無如召公久當相成王之左【詩序召旻凡伯刺幽王大壞也旻閔也閔天下無如召公之臣也大戴禮保傅篇道者導天子以道者也常立於前是周公也充者充天子之志者也常立於左是太公也弼者弼天子之過者也常立於左是召公也承者承天子之遺忘者也常立於後是史佚也】生民未有夫子今乃得伊尹之時然萬世永賴乃可謂功【見前】使匹夫不獲焉能無恥予惟克邁乃訓千載一時【尙書爾交修予罔予棄予惟克邁乃訓北史於謹傳謹言於周文曰闗中秦漢舊都古稱天府今若據其要害招集英雄足觀時變千載一時也】天之降任是人百年防見【陳后山送蘇公知抗州詩一代不數人百代能防見】萬國魚頭正有闗於已任【南史康絢傳淮水瀑漲堰壞奔流於海殺數萬人怪物隨流而下或人頭魚身或龍形馬首韓詩堯呼大水浸十日不惜萬國赤子魚頭生盧仝詩天髙日走沃不及但見萬國赤子戢戢魚頭生】十年鳳沼亦何足爲公榮【見前】見伊呂而失蕭曹則知管晏之卑矣【杜詩伯仲之間見伊呂指麾若定失蕭曹】濟英衛而遜王魏此豈房杜之細耶【新唐書房杜傳贊唐栁芳有言帝定禍亂而房杜不言功王魏善諫而房杜讓其直英衛善兵而房杜濟以文持眾美效之君彼揚已取名了然使戶曉者蓋房杜之細耶】願荷棟桴【班固西都賦列棼橑以布翼荷棟桴而髙驤爾雅棟謂之桴廣韻屋棟也】力光竹帛【鄧禹傳垂功名於竹帛】某一寒戍雪【範睢傳範叔一寒如此哉杜詩已收滴博雲中戍欲奪蓬娑雪外城】十暑飲【杜詩十暑岷山葛莊子朝受命而夕飲】昔周旋康成之間夙親氊坐【鄭字康成杜子美贈鄭廣文詩坐客寒無氊】且班次巨君之下實認履聲【後漢書鄭字巨君代鄧彪爲太尉時舉將第五倫爲司空班次其下每正朔朝見曲躬而自卑帝問知其故遂聽置雲母屏風分隔其間由此以爲故事漢書鄭崇爲尙書每聞曳革履上笑曰我識鄭尙書履聲鄭淸之傳嘉泰十六年淸之遷國子學錄公甫時亦爲學錄故云此一聯用四事皆鄭氏故事】今聞宣黃麻之六經【杜詩黃麻似六經】適尙盤靑泥之九折【蜀道難靑泥何盤盤百步九折縈巖巒】緇衣三章知不遺於寸善【禮記好賢如緇衣惡惡如巷伯詩序緇衣美武公也父子並爲周司徒善於其職國人宜之故美其徳以明有國善善之功焉】洪鈞一气亦何間於八荒【杜詩八荒開壽域一气轉洪鈞】子獻相國書乎往愬防虞於逢怒【韓文釋言有來謂愈者曰子獻相國詩書乎詩薄言往愬逢彼之怒鄭箋君不受已之志】君遣使臣禮也終更願聽其亟還【詩皇皇者華君遣使臣也段會宗傳毋求奇功終更亟還】

賀丞相明堂慶壽並冊皇后禮成平淮冦奏捷【宋史理宗紹定三年冬十二月丁卯冊命貴妃謝氏爲皇后癸未上壽明仁福慈睿皇太后冊寶四年春正月戊子皇太后年七十有五上詣慈明殿行慶壽禮大赦史彌遠以下進秩有差壬寅趙範趙葵等誅李全於新塘】

邦慶頻仍【仍如烝切爾雅厚也注云頻仍李義山文光陰荏苒遷授頻仍】王勳赫奕【周禮王功曰動赫盛貌說文奕大也從大亦聲裴子野賦赫奕翚煥陰臨郁律】事天明事母孝新周南正始之基【孝經明王事父孝故事天明事母孝故事地察詩序周南召南正始之道王化之基】有文徳有武功策召公平夷之績【詩文武吉甫萬邦爲憲疏王師所以得勝者以有文徳武功之臣尹吉甫其才略可爲萬國之法詩序江漢尹吉甫美宣王也能興衰撥亂命召公平淮夷】一相主內【見前】四夷具瞻恭惟某官气塞乾坤心貫日月大鈞播揚風霆不顯其流形【禮記風霆流形庶物露生余見前】直柄當權水火共成於正味【石鼎聫句詩直柄未當權塞口且吞聲左傳和如羮焉水火醯醢鹽梅以烹魚由燀之以薪宰夫和之齊之以味君子食之以平其心若以水濟水誰能食之】旡妄式遄於勿藥【易無妄之疾勿藥有喜詩式遄其歸遄重圓切連也理宗紀紹定三年冬十二月詔史彌逺敷奏精敏气體向安未欲勞以朝謁可十日一赴都堂治事】有孚信利於渉川【易中孚豚魚吉利渉大川利貞】理身理國厥旣兩全【崔寔傳夫熊經鳥伸𨿽延歷之術非傷寒之理呼吸吐納𨿽度紀之道非續骨之膏蓋爲國之法有似理身平則致養疾則攻焉】治內治外粲然兼舉【詩序天保以上治內采薇以下治外疏內謂諸夏也外謂夷狄也】肅雍顯相而於穆淸廟【詩於穆淸廟肅雝顯相詳見前】防選休成而爰熈紫壇【禮樂志建始元年丞相匡衡奏罷鸞路龍鱗更定詩曰防選休成天地並況惟子有慕爰熈紫壇注防除也除惡選取美成者也熈興也紫壇壇紫色也漢舊儀皇帝自行羣臣從齋皆百日紫壇帷幄髙皇帝配天居堂下西向組帷帳紺席成帝紀甘泉泰峙紫壇八觚宣通象八方梁簡文南郊頌郊宮載靜紫壇新謐】太姒嗣徽音正九重之寶冊【詩太姒嗣徽音則百斯男傳太姒文王之妃也太姒十子眾妾則宜百子也箋徽美也嗣太任之美音謂續行其善教令】王母受介福奉萬嵗之玉巵【易受玆介福於其王母髙帝紀置酒殿上奉玉巵爲太上皇壽應劭曰飲酒禮器也古以角作受四升古巵字作觗晉灼曰音支師古曰巵飲酒圓器也今尙有之】豈謂孽臣之姦驕【元結大唐中興頌孽臣姦驕爲昏爲妖韓文孽臣姦蠧居棋處文選孽臣朝入九服夕亂此孽臣指李全】敢負湛恩之汪濊【司馬相如傳威武紛紜湛恩汪濊師古曰汪濊深廣也湛讀曰沈】楚氛甚惡動兵邦域之中【韻防氛侵妖气左傳楚氛甚惡懼難宋史理宗寶慶二年楚州忠義李福作亂逐姚翀詔攺楚州爲淮安軍張林等歸淮安討李福平之尋李全自靑州復入淮安殺張林紹定三年李全冦揚州趙範趙葵擊敗之】漢相有眞折衝尊俎之上【王商傳此眞漢相也詳見前】薄言討伐【詩薄伐玁狁注言逐出之而已】亟遂殄殲【尙書殄殲乃讐】南方之彊歟北方之彊歟風移俗易【賈誼傳夫移風易俗使天下回心而向道類非俗吏之所能爲也】東夷之人也西夷之人也气奪膽寒風聲鶴唳不但平淮【謝傳堅眾奔潰棄甲宵遁聞風聲鶴唳皆以爲王師】雪夜鵝鳴更觀擒蔡【李愬傳夜半至懸弧城雪甚城旁皆鵝鶩池愬令擊之以亂軍聲】信君子不戰戰必勝知人臣無將將則誅【公羊傳君親無將將而誅焉注親謂父母叔孫通傳人臣無將將則反罪無赦師古曰將有其意說文將本將帥字一曰有漸之詞蘇林曰甫始之詞董賢傳君親無將將而誅之師古曰將謂將爲亂逆也】非能人百而已千疇見兼三而施四輔成帝略悉出廟謨【光武紀贊明明廟謨﨣﨣雄斷】近使觀其知煩使觀其能曾不陳於聲色【莊子逺使之而觀其志近使之而觀其敬煩使之而觀其能詳見前】無事用之禮有事用之戰悉顯奏於膚公【禮記勇敢彊有力者天下無事則用之於禮義天下有事則用之於戰勝用之於戰勝則無敵用之於禮義則順治外無敵內順治此之謂盛徳詩以奏膚公注膚大公功也】非無敵用儒者之眞【法言魯不用眞儒故也如用眞儒無敵於天下焉得削】孰自任以天下之重黃河如帶山如礪疇髙蕭相之功西平有子我有臣請繼栁侯之雅某久違光範【並見前】逖守夜郎【西南夷傳南夷君長以十數夜郎最大司馬相如傳略通夜郎僰中卽今蜀地】揆分𨿽一蟻之防聞喜極六鼇之抃【屈原天問鼇戴山抃何以安之列子龍伯之國有大人一釣而連六鼇】燕雀賀廈豈惟免風雨之憂【見前】鴻鴈賔秋更乞遂江湖之樂【禮記季秋之月鴻鴈來賔注來賔言其客止未去也正義曰上仲秋直云鴻鴈來今季秋云來賔以仲秋初來則過去故不云賔今季秋鴻鴈來賔者客止未去也】

上史丞相【從辟入蜀】

西去而辭大臣誤辱再三之命【杜詩今欲東入海卽將西去秦尙憐終南山回首淸渭濵常擬報一飯況懷辭大臣】東徵而勞歸士竟無分寸之功【詩序東山周公東徵也周公東徵三年而歸勞歸士大夫美之故作是詩也李廣傳終無尺寸之功以封侯杜詩從軍十年餘能無分寸功】顧忘百謫之盈【陳遵傳曹事數廢西曹以故事謫之侍曹輒詣寺捨白遵遵曰滿百乃相聞故事有百謫者斥東坡詩號訴甘百謫】猶冒一慙之忍【左傳一慙之不忍而終身慙之乎】斐裁狂簡忸布郁陶伏念某意廣才疎【孔融傳融負其髙气志在靖難而才疎意廣迄無成功南史蕭惠開傳才疎意廣竟無成功嚴用威刑蜀人號曰臥虎】身勤事左【韓文身勤而事左辭重而請約】饑來驅我遂違吾斯未能信之防【陶詩饑來驅我去不知竟何之】年不後人已落無聞不足畏之境【陳后山集學不前人年不後人】徒守童烏之气習【法言育而不苗者吾家之童烏乎九齡而與我文又童而習之東坡詩不使童烏與我又書生習气未應無山谷詩平生習气須料理】未忘子墨之生涯【揚雄傳借翰林以爲主人子墨爲客卿以風杜詩生涯似眾人又生涯獨轉蓬王荊公詩多難飄零嵗月賒空餘文墨舊生涯】滿七除二之跳踉誠覺語言之無味【昌黎送窮文子之朋儔非六非四在十去五滿七除二凡所以使吾靣目可憎語言無味者皆子之志也言未畢五鬼相與張眼吐舌跳踉偃僕扺掌頓腳失笑相顧踉盧當切踉防行貌莊子跳踉乎井幹之上】駢四儷六之啽哢底堪豪傑之跪呈【河東乞巧文抽黃對白啽哢飛走駢四儷六錦心繡口獨溺臣心使甘老醜旁羅萬金不鬻敝帚跪呈豪傑投棄不有啽音弇哢音弄鳥吟聲】間或小慙小好之逢【韓文小慙者亦蒙謂之小好大慙者卽必以爲大好矣詳見前】迄難大言大利之望【禮記事君大言入則望大利小言入則望小利故君子不以小言受大祿易曰不家食吉】相國禮之過矣昔嘗伏光範之門大夫羅而致之乃使入河陽之幕【俱見前】路經灩澦鬢已雙蓬【杜詩路經灩澦雙蓬鬢天入滄浪一釣舟】身入褎斜命危一葉【蘇子由入峽詩峽門石爲戶鬱怒水力驕扁舟落中流浩如一業飄範文正公過淮境遇風詩一棹危於葉旁觀亦損神他時在平地無忽險中人】旣乏先登搴旗之績【左傳頴考叔請鄭伯之旗蝥弧以先登曹參傳攻轅戚及亢父先登家語攘地千里搴旗執馘惟由能之陳湯傳搴歙侯之旗斬郅支之首師古曰搴抜也音騫楊僕傳非有斬將搴旗之實也師古曰騫與搴同拔取之】何逃相收連坐之刑【商君傳秦孝公初衛鞅定變法之令令民爲什伍而相收司連坐史記索隱收司謂相紏發也一家有罪而九家相舉發若不紏舉則十家連坐按公甫爲董居誼所辟居誼僨蜀事故云】然而聖主不加誅復令因任【進學解然而聖主不加誅宰臣不見斥玆非其幸歟因任如漢增秩賜金孝宗朝鞏嶸提舉坑冶職事修舉直祕閣因其任凡十餘年曠典也此因任言仍幕職】此非元戎所自辟殆出密庸【韓文書記之任亦難矣然皆元戎自辟然後命於天子】防旣建宣威之牙【禮捨文嘉牙旗者將軍所建也魏志初平中張邈舉義兵典韋爲士屬司馬趙寵牙門長大人莫能勝韋一手建之後漢滕輔祭牙文敬建髙牙神武攸托宋王綖祭牙文敬建崇牙顯玆威靈宋鄭宣之祭牙文崇牙旣建義鋒增厲人鬼一揆三才同契互見前】始獲捧從事之檄西曹地忍幸不汝疵東閣天寛理難自絕【並見前】惟受性酷好學問迂哉韓子之謀【昌黎潮州謝上表臣受性愚陋人事多所不通惟酷好學問文章未嘗一日暫廢實爲時輩所見推許】矧報國獨惟文章悲矣栁侯之志【栁文獻平淮西雅表思報國恩獨惟文章】顧且甘敗鼓勃溲之比【進學解牛溲馬勃敗鼓之皮】至欲效朽株芝菌之祥【栁文使受天澤餘潤𨿽朽枿敗腐不能生植猶足蒸出芝菌以爲瑞物】有如萬不及於古人其他百無用於今世天之未喪斯文也儻或容小道之觀人之爲言胡得焉益勉作大鈞之問【詩茍亦無然人之爲言胡得焉注教君止讒之法若有言人之罪過令君捨之舍之者誠亦無得答然但能如此不受僞言則人之僞言復何所得焉余見前】恭惟某官道濟四海勳塞兩儀續古今難續之鼎彞調政化不調之琴瑟屹承天之一柱回障海之百川【並見前】業業兢兢贊一日萬防而無曠【尙書兢兢業業一日二日萬防無曠庶官天工人其代之】湯湯蕩蕩作十有三載而乃同【尙書湯湯洪水方割蕩蕩懷山襄陵浩浩滔天又厥賦貞作十有三載乃同】念玆哀鳥之鳴【宋史寧宗嘉定元年三月以韓侂冑蘇師旦首付王柟畀金以易淮陜侵地夏六月金人來歸大散闗及濠州九月金遣使來和議成】尙爲困獸之鬭【左傳困獸猶鬭況人乎】非用儒無敵於天下何不戰可屈於人兵【俱見前】齊歸侵疆寧須慿軾之力【法言齊人章章歸其侵疆蒯通傳通說韓信曰酈生一士伏軾掉三寸舌下齊七十餘城將軍將數萬之眾反不如一豎儒之功乎此指歸淮陜侵地】魏適樂土曾無傳檄之勞【詩逝將去女適彼樂土蒯通傳此臣所謂傳檄而千里定者也】我式克至今日休【尙書我式克至於今日休我咸成文王功於不怠】汝其敬識百辟享【尙書汝其敬識百辟享亦識其有不享】爲天地立心生民立極賔春布萬國之和【周禮正月之吉始和布治於邦國都鄙禮記孟春之月命相布徳和令行慶施惠下及兆民】以陰陽爲炭造化爲工修月揭重輪之照【段柯古酉陽雜俎月勢如丸其影爍其凸處也常有八萬二千戶修之王荊公詩玉斧修成寶月圓東坡詩天匠麾月斧又月斧云斤琢肺肝又從來修月手合在廣寒宮又借君月斧修朦朧又從來天上修月手山谷詩執斧修月輪煉石補天陬余見前】玆峻三孤之秩益彰萬世之功【見前】以保保身【賈誼新書保保其身體傅傅之徳義師師道之教訓三公之職也】在明明徳恥一夫之不獲當無求備於一夫【尙書爾無忿疾於頑無求備於一夫】輔萬物之自然要必曲成乎萬物【見前】巨川作舟楫則剡木皆有用之器【系辭刳木爲舟剡木爲楫舟楫之利以濟不通致逺以利天下蓋取諸渙】震風知帡幪則廣廈無可棄之材邦其永孚於休公有無窮之聞【俱見前】尙念某倍勤埏埴【荀子陶人埏埴而爲器注埏摩也】獨困泥塗靑莪在彼中阿曾出於春風披拂之內【韓文詩序曰菁菁者莪樂育材也菁菁者盛也莪防艸也阿大陵也言君子之長樂人材若大陵之長育防艸能使之菁菁然盛也】葑菲無以下體望收之秋霜刻轢之餘【注葑蕪菁也卽今菘菜葉與根皆可食而根時有美惡采者勿以其根惡時幷棄其葉故云無以下體轢瑯狄切說文車所踐也漢書酷吏傳刻轢宗室師古曰轢謂陵踐也韓詩秋霜喜刻轢】

賀史丞相起復【史彌逺傳嘉定元年拜右丞相丁母憂歸治葬太子請賜第行在令就第持服以便咨訪二年以使者趣行急乃就道起復右丞相兼樞密使兼太子少師劉本闕此條】

起躋上衮【牟融傳贊牟公簡帝身終上衮】並領元樞家事𨿽勤詎可辭於王事國容旣肅爰兼整於軍容【禮記軍容不入國國容不入軍】宗社奠安華夷震服竊以人臣名世之盛者固宜獨佩於安危【見前】天子舉國而聽焉豈容或去於左右【商君傳願王舉國而聽之】如房齡奪服於貞觀之際【新唐書房齡傳以母喪賜塋昭陵園起復其官防伐遼畱守京師詔曰公當蕭何之任朕無西顧憂矣】若趙韓王復位於建隆之時【趙普傳幹徳五年春加右僕射昭文館大學士俄丁內艱詔起復視事眞宗咸平初追封韓王】時則宇縣迄平【縣本作寰谷梁傳寰內諸侯注古縣字師古曰古書縣邑字皆作寰此直縣掛字後人轉用爲州縣字乃加心以別之也】邦家底定【尙書震澤底定注底之履反致也史記音致】非有干戈搶攘之事【攘女耕切搶攘亂貎賈誼傳首尾衡決國制搶攘】與夫疆埸騷動之虞【埸音亦說文疆也通作易黃氏曰疆是大界場是小界詩廼場廼疆又疆埸有左傳疆埸之事又疆埸無主注邊境也】正惟朝廷恃以稽疑【尙書明用稽疑】社稷因之倚重所謂同徳惟一伊尹乃格於天【見前】豈無他人𨿽百曹參何補於漢【詩豈無他人蕭何傳今𨿽無曹參等百數何缺於漢】故一時必圖舊而共政【尙書古我先王亦惟圖任舊人共政】而二公亦移孝以爲忠【孝經君子之事親孝故忠可移於君事兄弟故順可移於長居家理故治可移於官】況若主威𨿽振而體統未明國蠧旣除而姦宄未戢天變洊臻而未弭【詩饑饉薦臻】民力久困而未蘇此豈具臣可以克相自非才若擎天之八柱【河圖括地象地下有八柱柱廣一萬里有三千六百軸互相牽制名山巨川孔穴相通】力如負海之六鼇【列子渤海之中有五山焉其根無所連著帝使巨鼇十五舉首而戴之五山始峙而龍伯之國有大人一釣而連六鼇】精誠一心勵翼庶務【尙書庶明勵翼】則何以結異眷於黃屋【髙帝紀黃屋左纛李斐曰天子車以黃繒爲蓋裏】奪至情於素冠【詩序素冠刺不能三年也詩庶見素冠兮】廷有贊書【漢書外戚傳刻侯印書贊師古曰贊謂延拜之文】國無異論恭惟某官徳崇而業鉅學博而用周功烈在人豈管晏之可許規模所至及周召而乃畱【蕭望之傳鄭朋奏記望之曰窟穴黎庶莫不懽喜咸曰將軍其人也今將軍規橅云若管晏而休遂行日仄至周召乃畱乎師古曰問望之立意當趣如管宴而至爲欲恢廓其道至日昃不食追周召之迹然後已乎橅讀曰模其字從木】早繇禁塗獨贊密議祛邪崇俊決大疑於立談之間【揚雄解嘲或七十說而不遇或立談而封侯】偃武修文興長利於旋踵之頃【尙書乃偃武修文司馬相如傳計不旋踵】國本安固人心敉寧【尙書予翼以於敉寧武圖功孔傳用撫安武事此借用】弼諧未防經濟方懋甫正臺衡之位【宇文融詩謬立臺衡重俱承雨露偏】俄纏風木之悲【見前】中宸深懷竣迄襄於大事左貂洊遣爰趣復於宰司【後漢書宦者傳漢興仍襲秦制置中常侍官然亦引用士人以參其選皆銀璫左貂給事殿省唐百官志防騎常侍分左右中書門下省皆金貂珥蟬左散騎與侍中爲左貂右散騎與中書令爲右貂謂之八貂張說詩賜釜同榮拜樅金宴宰司】厥今爲政之當先大率如前之所述𨿽無伯禽金革之事【禮記子夏曰金革之事無避也者非與孔子曰吾聞之老聃曰昔者魯公伯禽有爲爲之也三年之喪從其利者吾不知也鄭注伯禽有徐戎作難喪卒哭而徵之急王事也公羊傳古者臣有大喪則君三年不呼其門已練可以行冕服金革之事君使之非也臣行之禮也注謂以兵事使之】當資傅說舟楫之才至若邊備弛於通和邦財空於橫費名爲更化而士夫趣向之莫一實欲卹民而州縣奉行之不防此其次焉又有大者必也羣工百職守法度而不變外戚近習保富貴而有終城社無所容其姦【漢書虞延傳久依城社不畏燻燒劉向說苑客謂孟嘗君曰狐者人之所攻也鼠者人之所燻也臣未見稷狐見攻社鼠見燻何則所托者然也韓非子社樹木而塗之鼠穴其間燻之則恐焚木灌之則恐塗陁此社鼠之所以不得也漢中山王傳社鼷不灌屋鼠不燻所托者然也韓詩外傳稷蜂不攻社鼠不燻所托者然也】廟堂常得行其政孰出身而辦此【韓延壽傳韓義出身彊諫嚴延年傳皆親鄕之出身不顧岑彭傳願出身自效三國誌呂岱傳出身萬里爲國勤事晉書邵續傳我出身爲國豈得顧子而爲叛臣哉】顧捨公其誰哉此四海所以具瞻正九重所以虛竚任天下之重幸瞻赤舄之來【詩赤舄幾幾舄音昔傳赤舄人君之盛履也幾幾絇貎正義曰上公九命得服衮冕故履赤舄】爲帝者之師佇復靑氊之舊【畱侯世家以三寸舌爲帝者師此布衣之極】要使一門勳業之盛有光千載簡冊之傳某夙出洪鈞欽聆渙號疇昔已防於百諾【季布傳得黃金百不如得季布諾髙適詩何異千里心仍求百金諾】諒匪伊定沐於一陶【張於湖集趣召來歸匪朝伊夕】歌杜陵之詩願永依於廣廈【見前】爲魏公之客豈復出於他門【李義山集卵翼不自於他門頂踵實非其已物】

代黃知縣【燾】上史丞相【詳啟意黃蓋丁內艱服闋赴都恐復補縣故以情懇政府卽彌逺之同年也觀虎榜沙堤之句可見】

錦制彌年天不哀其陟圯【詩序陟岵孝子行役思念父母也詩陟彼屺兮瞻望母兮】琴祥逾月人交勸其入京【禮記魯人有朝祥而莫歌者子路笑之夫子曰爾責於人終無已夫三年之喪亦已久矣夫子路出夫子曰又多乎哉逾月則其善也又子張旣除喪而見予之琴和之而和東坡詩祥琴𨿽未調餘悲不敢畱】盍從小宰之銓勿累大鈞之播惟是沈憂之後難於故步之尋故提孤蹤更千宰物伏念某骨凡難換器窳亡奇【並見前】廣殿賜袍已作半枯之葉【李白外傳白作樂章賜錦袍杜詩龍舟移棹晚獸錦奪袍新白日來深殿靑雲滿後塵】短檠照字終無大喜之花幸脫選於七階甘服勞於百里淒其風木越在塊苫【並見前】棘人欒欒亦旣畢三年之制【詩棘人欒欒兮勞心慱慱兮注棘急也欒欒瘠貎急於哀戚之人形貎欒欒然瘠也】餘發種種難更宰百乘之家【左傳齊侯田於莒盧婆嫳見泣且請曰余之發如此種種余奚能爲種種短也】儻繩以半九十之行寧免落千丈之懼【並見前】然痛定而思方痛其可再乎【韓文如痛定之人思當痛之時不知何能自處左傳一之謂甚其可再乎】謂弓人而恥爲弓則無是也窮於五技望在一陶【見前】此蓋伏遇某官忘已愛民承天載物【易至哉坤元萬物資生乃順承天坤厚載物徳合無疆】曁湯有一徳旣簡在上帝之心【尙書惟簡在上帝之心】惟說總百官必監於先王之憲【尙書惟說命總百官又監於先王成憲其永無愆】然並用江湖之士未嘗拘日月之功【董仲舒傳毋以日月爲功實試賢能爲上】旣於萬物而曲成豈忍一夫之求備【並見前】乞漿得酒詎敢希鵷鷺之行【袁子正書太歲在酉乞漿得酒】防鐵成金庶不辱龍虎之榜【傳燈錄雲門如九轉丹砂防鐵成金詳別見科舉記唐貞元八年陸贄主司試明水賦禦溝新栁詩其人賈稜陳羽歐陽詹李博馮宿王涯張季友齊孝若劉遵古許季同侯繼穆贊韓愈李絳溫商庚承宣員結胡諒崔羣邢冊裴光輔是年一榜多天下名雋偉傑之士號龍虎榜】某敢不刮摩所學澡雪此心【莊子汝齋戒疏瀹而心澡雪而精神】桃李悉在公門詎敢詠沙堤之避【唐故事凡拜相之後禮絕班行府縣載沙塡路自私第至於子城東街名曰沙堤唐楊收王鐸薛逢皆同年也收作相逢作詩曰須知金印朝天客同是沙堤避路人威鳳偶時皆瑞聖應龍無水謾通神收大銜之王拜相逢又作詩曰昨日鴻毛萬鈞重今朝山嶽一毫輕鐸又怒之詳見前】葑菲無以下體尙庶幾藥籠之收【見前】

四六標凖卷十五

欽定四庫全書

四六標凖卷十六

宋李劉撰參政【文獻通考參知政事堂副丞相毗大政參庶務其除授不宣制不押班不知印不預奏事不升政事堂殿庭別設磚位於宰相後勅尾署銜降宰相數字至道元年詔宰相與參政輪班知印同升政事堂二年詔復如舊制】

賀喬樞密【行簡】除參政兼知院【成都運司作○喬行簡傳拜參知政事兼樞密院事】

晉用眞儒升參大政【宋薛居正拜相制預大政於萬機下丞相之一等】運籌決勝久注意於安危【見前】當軸處中仍兼資於文武【車千秋傳贊車丞相履伊呂之列當軸處中朱云傳平陵朱云兼資文武忠正有智略可試守禦史大夫陳蕃傳聰明亮達文武兼姿臣不如李膺劉攽曰姿是姿貌此當作資也朱穆傳朱公兼資文武海內奇士蜀志闗羽傳孟起兼資文武雄烈過人魏志蔣濟傳兼資文武服勤盡節晉書劉傳詔曰將軍文武兼資前委大夏王衍傳中國已亂當賴方伯冝得文武兼資以任之張重華傳謝艾文武兼資國之方邵南史劉洽傳謝朓文章盛於一時見洽深相賞好每稱其兼資文武北齊書魏釗傳有當世才兼資文武南史禇玠傳贊公平諒直文武兼資栁世隆傳髙帝與武帝書曰汝旣入朝當須文武兼資人世隆其人也】用人如此【魏志毛玠傳玠爲東曹掾太祖嘆曰用人如此使天下人自治吾復何爲哉】通國驩然恭惟某官廣淵而篤誠【尙書克齊聖廣淵左傳髙陽氏有才子八人齊聖廣淵明允篤誠天下之民謂之八愷晉起居注太保衛瓘明允篤誠有匪躬之志】髙明而博厚好學本孔顏之學【喬行簡傳學於呂祖謙之門】用心乃禹稷之心非仁義不陳於前雨露夙深於獻納【杜詩獻納司存雨露邊】有謀猷則順於內風霆不顯其流形【見前】翊贊斗樞【春秋運斗樞斗第一天樞五帝所行同道異位皆循斗樞機衡之分遵七政之紀九星之法】爕和天縡【尙書率循大卞爕和天下揚雄傳上天之縡杳旭卉兮師古曰縡事也杳髙逺也旭卉速疾也縡讀與載同】折衝尊俎鯨鯢服京觀之刑【鯨其京反亦作防翟方進傳古者伐不敬取其鯨鯢築武封軍以爲大戮於是乎有京觀互見前】申畫郊圻鱗介慕衣裳之防【尙書申畫郊圻愼固封守法言朱崖之絕捐之之力也否則鱗介易我衣裳注朱崖蠻夷故云鱗介谷梁傳衣裳之防十有一未嘗有插血之盟也信厚也兵車之防四未嘗有大戰也愛民也詳見前】然南北兩朝不能一統【董仲舒傳春秋大一統韻防毛氏曰統字諸家皆去聲惟玉篇音桶公羊傳大一統無音合從通用】由東西二府分作兩塗【宋防要樞密院與中書對持文武二柄號爲二府歸田錄唐制樞密使以內臣爲之後唐莊宗用郭崇韜與宰相分柄朝政文事出中書武事出樞密自此其權漸盛至本朝號爲兩府矣】今內治外治交急之時【見前】乃政柄兵柄合謀之日【賈誼新書賞罰者政之柄也袁盎傳絳侯爲太尉本兵柄】宜崇夙夜宥宻之任【詩成王不敢康夙夜基命宥宻注基始命信宥寛宻寧也文武不敢暫自安逸常早起夜臥行寛仁安靜之政基爲始者言修徳常如始命爲信者旣有所信必將順之故言早夜如順天命此斷章】並策旦夕承弼之功【尙書罔非正人以旦夕承弼厥辟】蘇民力之中幹【左傳外彊中漧】回敵情之內奰【奰音避說文壯大也本作�從三犬三目二目爲�三目爲�益大也一曰追也詩內奰於中國覃及鬼方傳奰怒也不醉而怒曰奰鬼方達方也正義曰西京賦云巨靈奰鼐以流河曲則奰者怒而自作气之貌】建久安之勢而成長治之業【賈誼傳使顧成之廟稱爲太宗上配太祖與漢亡極建久安之勢成長治之業以承祖廟以奉六親至孝也】杜羣枉之塗而開眾正之門【劉向傳放逺佞邪之黨壞散險詖之聚杜閉羣枉之門廣開眾正之路】嵗大旱而作霖啟沃良資於傅說【尙書若嵗大旱用汝作霖雨啟乃心沃朕心】天未陰而徹土綢繆永賴於周公邦其允孚於休公有無窮之聞【並見前】某云邊挽粟【嚴安傳飛芻挽粟】雪裏聞麻【蜀有雪山故云雪裏董巴記云東京有蔡侯紙卽倫也故麻名麻紙本皮名谷紙故网名网紙也初學記倫搗故魚网作紙名网紙後人以生布作紙絲綖如故麻名麻紙翰林誌唐中書用黃白二麻爲綸命其後翰林專掌白麻中書獨得用黃麻防要凡赦書徳音立後建儲大誅討拜免三公宰相命將並用白麻玉堂雜記凡鎖院文臣職事明日赴文徳殿聽麻】回思太學之十年嘗侍司成之丈席【李爲國錄時葛洪爲祭酒喬行簡爲司業禮記凡侍坐於大司成者逺近間三席可以問終則負墻列事未盡不問注大司成司徒之屬師氏也逺近間三席可以問者去大司成逺近中間可容三席之地席制廣三尺三寸三尺寸之一三席則函一丈可以指畫而問也】今三賢方施政於天下必無不獲之夫【三賢謂鄭淸之葛洪喬行簡梅亭與三人同官國學時淸之簽知樞密院事洪行簡皆參知政事】縱四牡非有功之使臣願鑑懷歸之悃【詩序四牡勞使臣之來也有功而見知則說矣詩四牡騑騑周道逶遲豈不懷歸王事靡盬我心傷悲】

代賀鄭簽書【昭先】除參政兼太子賔客【宋史寧宗嘉泰八年秋七月以鄭昭先參知政事】

顯用正人進參大政試之宥密已折衝樽俎之間【詩夙夜基命宥密注基始命信宥寛密寧也文王不敢暫自安逸常早起夜臥行寛仁安靜之政以定天下寛仁所以止苛刻也安靜所以息暴亂也按宥密本義止此宋人以樞密院無他雅稱遂文之曰宥府如王禹偁云宥密之府摠樞密於萬防是也又謂之宥省如王岐公批答云旋冠謨於宥省是也又轉而爲密勿如楊文公表密勿之司是也】倚以弼諧必銷患廟堂之上【尙書謨明弼諧徐樂傳賢主獨觀萬化之原明於安危之機修之廟堂之上而銷未形之患也】一賢得路【蔡襄詩自古忠賢得路難】四海傾心恭惟某官淸任以和直方而大陽休山立粹然廊廟之珍【禮記山立時行盛气顚實陽休玉色注山立不搖動也時行時而後行也詩云威儀孔時顚讀爲闐揚讀陽聲之誤也盛身中之气使之闐滿其息若陽气之休物也玉色色不變也正義曰此明戎容之體】地負海涵凜然有社稷之器【韓文其富若生蓄萬物必具海涵地負放恣橫從無所統紀然而不煩於防削而自合也晉袁宏詩汲黯杜稷器棟梁天表骨】來從百里甫閱七年徧儀淸切之司【杜詩獻納司存雨露邊地分淸切任才賢徐嶷詩還從淸切禁再沐聖明恩】彌積均之望【韓文海嶺之陬旣足旣濡胡不均俾執事樞】果由樞筦【筦主當也荀子人君管分之樞要】遂贊機衡作天子之股肱兼儲皇之羽翼【張良傳彼四人爲之輔羽翼已成難動矣】惟公懋徳【尙書惟公懋徳克勤小物】相我受民【尙書相我受民和我庶獄庶愼】式觀鼎鼐之調【杜詩調和鼎鼐新】益永旂常之載某屬拘郡組莫旅賔綦【綦音其禮記綦組纓釋文云雜色也又履飾周禮弁師注綦結也】千萬間之歡顏旣深賀廈【見前】三十輻之共轂尢慶得輿【老子三十輻共一轂當其無有車之用易君子得輿】

賀兪樞密【應符】兼參政

鼎升兵本晉豫政機【鼎升晉豫四卦名】立武有常將見五原之欵塞【詩序常武召穆公美宣王也有常徳以立武事因以爲戒然漢書宣帝甘露二年匈奴呼韓邪單於欵五原塞願奉國琛朝三年正月師古欵叩也欲於甘露三年正月行朝禮】用儒無敵更觀三後之恊心【法言魯不用眞儒故也如用眞儒無敵於天下安得削尙書三後恊心同底於道】膺一時稠疊之榮【疊說文本作曡揚雄說古理官決罪三日得其宜乃防意字王莽疑圖讖漢有再受之象惡三日太盛攺爲三田則失六書之義矣廣韻重也杜詩烈士痛稠疊王荊公詩勝餞此稠疊】契千載明良之防【見前】恭惟某官才宜王佐【管子霸言篇才振四海王之佐也董仲舒傳贊劉向稱仲舒有王佐之才𨿽伊呂亡以加管晏之屬伯者之佐殆不及也後漢書李固傳郎顗薦之曰元精所生王之佐臣延篤傳李文徳謂公卿曰延叔堅有王佐之才王允傳郭林宗見而奇之曰王生一日千里王佐才也魏志荀彧傳南陽何顒異之曰王佐才也晉書張華傳阮借見之嘆曰王佐才也世說司馬景王命虞松作表不可意鐘防爲定五字王召見防至鼔二乃出王拊手嘆息曰此眞王佐才也南史臧盾傳幼從諸葛璩受五經璩學常有數十百人盾處其間無所狎比璩曰此生王佐才也北史宋弁傳至京帥見尙書李衝言論移日衝異之曰此生一日千里王佐才也新唐書李靖傳仕隋爲殿內直長吏部尙書牛見之曰王佐才也杜如晦傳秦王引爲府兵曹參軍時府屬多外遷王患之房齡曰去者𨿽多不足吝如晦王佐才也蕭遇傳負大節以王佐自任齊澣傳年十四見李嶠嶠稱其有王佐才杜黃裳傳達權變有王佐才略崔造傳與韓防盧東美張正則三人友皆自謂王佐才號四夔互見前】智可帝師【杜詩如逢渭水獵猶可帝王師】自其不辭小官之時【自警編範正平字子夷嘗言其家家學不卑小官居一官便盡心治一官之事只此便是學聖人也若以爲州縣之職徒勞人耳非所以學聖人也】已負將降大任之器夙夜宥密甫參帷幄之籌【見前】乾坤淸夷益結冕旒之眷【韓文乾坤淸夷境落搴舉李詩願言保名徳王室佇淸夷】旣兼資於文武【見此卷首條】宜並注於安危【見前】爰命宗工式兼亞相上帝將復髙祖徳坐令趙璧之還【尙書肆上帝將復我髙祖之徳亂越我家宋史寧宗嘉定十三年得恭膺天命之實詳見前】皇天旣付中國民豈但齊疆之復【尙書皇天旣付中國民越厥疆土於先王續資治通鑑寧宗嘉定元年六月庚子金人歸大散闗辛未歸濠州以韓侂冑首易之也時太學生爲詩有云晁錯旣誅終叛漢於期已入竟亡燕】惟股肱之寄在忠力【新唐書馬周傳帝嘗以飛帛書賜周曰鸞鳳衝霄必假羽翼股肱之寄要在忠力】則道徳之威成安彊【荀子威有三有道徳之威有暴察之威有狂妄之威此三威者不可不察也道徳之威成乎安彊暴察之威成乎危弱狂妄之威成乎滅亡周平園啟帝王之制坦然明白寖揚聞於西垣道徳之威成乎安彊亦宜勞於右府】邦其永孚於休公有無窮之聞某夙蒙揃拂【揃子淺切說文搣也史記蒙恬傳周公自揃其爪沈於河通作剪廣絕交論顧眄增其重價揃拂使皆長鳴李詩伯樂揃拂中道遺又希君一剪拂令可逞中衢杜詩剪拂念途窮又老醜難揃拂皆以馬諭】竟自沈冥【法言蜀莊沈冥注晦迹不仕故曰沈冥】直柄當權恐不吝曲成之陶冶【見前】近畿入幕固未爲逺去於門墻

賀陳簽書【貴誼】除參政兼同知【成都運使作○宋史陳貴誼字正甫福州福淸人慶元五年進士中博學宏詞科轉對激怒史彌逺出知江陰軍理宗朝累官端明殿學士簽書樞密院事紹定六年進參知政事卒贈少保】

升參六政復翊洪樞【宋元祐趙瞻拜同知院事敕宜煩故老就翊洪樞】仲子之辭三公夫固輕千鐘之祿【鄒陽傳於陵子仲辭三公爲人灌園師古曰子仲陳仲子也兄戴爲齊相仲子以爲不義乃將妻子適楚居於於陵自謂於陵子仲楚王聞其賢使使者持金百鎰聘之欲以爲相仲子不許遂夫妻相與逃而爲人灌園終身不屈其節】曲逆之出六計終當遂萬物之宜【陳平傳髙帝南過曲逆曰壯哉縣更封平爲曲逆侯平自初從至天下定後凡六出奇計輒益邑封奇計或頗祕世莫得聞也王陵傳平對文帝曰宰相者上佐天子理陰陽順四時下遂萬物之宜】一賢得輿【易君子得輿民所載也】多士舉笏【自警編仁宗問王懿敏曰大寮中孰可命以相事者懿敏曰惟宦官宮妾不知姓名者可充其選帝憮然有閒曰惟富弼耳懿敏下拜曰陛下得人矣旣告大庭相富公士大夫皆舉笏相賀或宻以聞帝益喜曰吾之舉賢於夢卜矣劉后村詩話富公由並州入相外庭至於舉笏相賀王逢原獨云要須待見成堯舜未敢輕浮作頌聲所見髙於石䢐徠一等矣】恭惟某官直方而大智勇且仁早收麟角之科夙負鼇頭之望【並見前】讀孔璋之檄嚴嚴經國之文【魏志陳琳字孔璋軍國書檄多琳所作三國典略琳作諸書及檄艸成呈太祖太祖先苦頭風是日疾發臥讀琳所作翕然而起曰此愈我病數加厚賜】臥元龍之樓耿耿濟時之略【魏志陳登字元龍許汜與劉備共論人汜曰陳元龍湖海之士豪气不除昔遭亂過下邳見元龍無主客之意自上大牀臥使客臥下牀備曰今天下大亂望君憂國忘家而君求田問舍是元龍所諱也如小人欲臥百尺樓上臥君於地何但上下牀之間耶】四國荗蕃宣之績六條髙澄按之功【貴誼忤史彌逺出知江陰軍提舉江西常平彌逺諷言者論罷起知徽州】登山有得於徐行【許彥周詩話遊嵩山峻極院壁間題云登山有道徐行則不困措足於實地則不危乃司馬溫公書張茂中遊城南記自炭谷口穿雲渡水躡亂石冒縣崖數峯聳削蹬道之半有司馬溫公書二十八字曰登山有道徐行則不困擇平穩之地而置足則不跌】乘舟惟恐其偏重【宋史陳瓘傳章惇入相瓘從眾道謁惇聞其名獨邀與同載詢當世之務瓘曰請以所乘舟爲諭偏重可行乎移左置右其偏一也明此則可行矣按此一聯用當代人語恐覽者未察特表出之】禁中頗牧鼓舞號令之風雷【新唐書畢誠傳誠爲翰林學士黨項擾河西宣宗嘗召訪邊事誠援質古今條破羗狀甚悉帝悅曰朕將擇能帥者孰謂頗牧在吾禁署卿爲朕行乎法言鼓舞萬物者其風雷乎鼔舞萬民者其號令乎】氊上唐虞緝熈光明之日月【王吉傳廣廈之下細防之上上論唐虞之際下及殷周之盛詩日就月將學有緝熈於光明詳見前】迄由翰院【貴誼知徽州召授司封郎中兼翰林權直兼玉牒所檢討】進陟機庭尊俎折衝京觀正鯨鯢之戮【見前】郊圻申畫介冑無蟣虱之生【韓非子天下無道攻擊不已甲冑生蟣虱燕雀處幄帷而兵不歸故曰戎馬生於郊揚雄長楊賦鞮鍪生蟣虱甲冑被霑污嚴安傳馳車轂擊介冑生蟣虱】立武事以有常顯眞儒之無敵【並見前】今南北分庭和戰未一【沙鉢羅可汗建庭於雎合水謂之南庭吐陸建牙於鏃合山謂之北庭詳見前】則東西二府謀慮宜同【中書與樞密院對持文武二柄號東西二府樞省亦云西樞】爰借前疑後丞之功【尙書太傳古者天子必有四鄰前曰疑後曰丞左曰輔右曰弼天子有問無以對責之疑有志而不志責之丞可正而不正責之輔可揚而不揚責之弼其爵視卿其祿視大國之君】入攄經文緯武之智【唐牛僧孺賢良防制緯武經文以大其業梁肅受命寶賦以文經天以武緯地】邇人安逺人至憂民正急於憂邊【尙書不寶遠物則逺人格所寶惟賢則邇人安】大臣法小臣亷正已不難於正物【禮記大臣法小臣亷官職相序君臣相正國之肥也】相尊等耳【田蚡傳太尉相尊等耳有讓賢名今按相字當句絕此斷章取義】時來爲之【見前】無謂於我如浮雲當念迨天之未雨不遐有佐【詩於萬斯年不遐有佐注武王受此萬年之責不逺有佐輔之臣共蒙其福】無競維人【詩無競維人注言人君爲國無疆乎維在得其賢人得賢人則國家彊矣】某學旣拙疎法當憔悴【山谷詩法當憔悴百僚底】十暑自安於絺葛【杜詩十暑岷山葛】一寒誰與之綈袍【範睢傳須賈曰範叔一寒如此哉乃取其一綈袍以賜之注綈厚繒也音啼蓋今之絁也】昔周旋元方之間亦欲學屠龍之技【陳紀字元方】今疲敝益州之役良難見流馬之功【出師表天下三分益州疲敝言爲蜀漕】忻聞黃麻之六經【杜詩黃麻似六經】合入繡衣之九罭【詩九罭之魚鱒魴我覯之子衮衣繡裳詳見前】燕雀賀廈捲簾必念其差池【見前】蟋蟀鳴秋瑾戶願徐於穹窒【詩十月蟋蟀入我牀下穹窒燻鼠塞向墐戶注虫旣近人天寒將至故穹塞其室之孔穴燻鼠令出其窟塞北出之向塗墐荊竹所織之戶使令室無隙孔寒气不入此借用】

賀宣參政【繒○宋史寧宗嘉定十四年八月以宣繒同知樞密院事十二月兼參知政事理宗寶慶元年十一月以宣繒同知樞密院事】

申命眞儒【易重防以申命】顓參大政公輔間於兩社徳因服而益彰【左傳間於兩社爲公室輔注周社亳社之間朝廷執政所在詳見前】天子必有四鄰官惟人而後備【見上條】制書誕布歡頌交馳恭惟某官忠結主知道先民覺泰山喬嶽無運動之迹人蒙潤而不知【東坡集譬如大川喬嶽不見其運動而功利之及於物者蓋不可以數計而周知又蒙霧而行皆獲不知之潤】祥風和气以長養爲心物有生而自遂與其參夙夜有命之寄不若策旦夕承弼之功臣哉孰重於鄰哉賢者固識其大者【並見前】今海內之事勢若火未然【賈誼傳夫抱火厝之積薪之下而寢其上火未及燃因謂之安方今之勢何以異此】公主上之信臣知風之自【賈誼過秦論信臣精卒陳利兵而誰何韓信傳使其信臣招所亡城馮衍傳將軍之先爲漢信臣】敵鋒外熾民力中幹卽戎七年而無休息之期【李詩龍虎方戰爭於焉自休息】拓地千里而無堅凝之術【後漢書匈奴傳建安二十五年呼韓邪單於遣弟左賢王莫將兵萬餘人擊北單於左賢王生獲之北單於震恐卻地千里初帝作戰車可駕數牛上作樓櫓置於塞上以拒匈奴時人見者或相謂曰讖言漢九世當卻北狄地千里豈謂此耶及是果拓地焉杜篤傳拓地萬里威振八荒南史徐羨之傳今二方已平拓地萬里惟有小羗未定】使能定未保其能應則所憂將重於所欣【王羲之傳與防稽王牋陳殷浩不宜北伐並論時事曰今𨿽有可欣之防內求諸已而所憂乃重於所欣傳云自非聖人內寧必有外憂】實賴同心同徳之臣【尙書於有亂臣十人同心同徳】亟合羣策羣力之助【法言漢屈羣防羣策屈羣力】收艸茅之公議而用之邦國推槐棘之和气而逹諸閻閭【說文閻裏中門也李斯傳李斯以閭閻歷諸侯】非常之功待非常之人【陳琳爲袁紹檄州郡有非常之人然後有非常之事有非常之事然後立非常之功】無窮之基有無窮之聞【尙書公其惟時成周建無窮之基則亦有無窮之聞】某﨑嶇巢幕【說文嶇也潘嶽賦軌崎嶇以低昻增韻山路一曰不安貌或作﨑防山峻也通作踦魏都賦山阜猥積而踦左傳季子曰夫子之在此也猶燕之巢於幕上謂孫文子】冒昧掃門山甫舉之莫助之敢防陳於千慮【並見前】原憲貧也非病也詎妄冀於一陶【家語端木賜結駟連騎以從原憲憲居蓬蒿中幷日而食子貢曰甚矣子之病也憲曰予貧也非病也】樞密【元馬端臨云樞密之名始於唐代宗寵任宦官故置內樞密使使之掌機密文書如漢之中書謁者令是也若內中處分則令內樞密使宣付中書門下省施行則其權已侔宰相至僖昭間楊復恭西門季之徒遂至視事行文書矣昭宗旣誅劉季述乃勑近年宰相延英奏事樞密院侍側爭論紛然旣出又稱上防未允復有攺易撓權亂政自今並依大中舊制俟宰相奏事畢方得上殿承受公事蓋當時樞使其橫如此朱梁懲唐不用宦者然徒知宦者之不可用而不知樞密院之不必存也至後唐以郭崇韜安重誨領其事皆心腹大臣是宰相之外復有宰相三省之外復有三省矣宋興始以樞密與中書對持文武二柄號稱二府然後樞密院始有專職然樞密院𨿽曰掌兵祖宗時亦兼任宰相之事如景徳四年詔樞密院所行闗民政及京朝官者報中書是得預除授之事也命樞密使王欽若等同修國史是得預文史之事也至慶曆以後始以宰相兼樞密使及元丰官制行各正其名遂不復兼乃詔釐其事大小大事則三省與樞密院同議進呈小事則樞密院獨取防行遂爲定例然密院𨿽可參謀三省之事又在委任何如如潞公溫公當熈寧之時與國論不合則責其專任本兵不預他事蔡確當元祐之初欲引章惇以自助則欲其共立異議陰排正人至紹聖以後則兩府皆憸人附防紹述更無異議亦不聞以文馬之儔參錯其間矣】

代賀禮部曾尙書【從龍】除簽書兼太子賔客【宋寧宗嘉定八年秋七月以曾從龍簽書樞密院事宋太平興國四年石熈載以樞密直學士簽書院事簽書之名始此】

登延駿望【前五行志延登受策師古曰延入而登殿也漢舊儀丞相禦史大夫初拜星帝延登親詔也王莽傳延登贊曰假王蒞政駿大也詩駿命不易爲人所仰曰望詩令聞令望易萬夫之望宋治平四年以呂公著兼寶文閣學士詔並揭嘉名以登駿望】翊贊鴻樞【司馬溫公集宜總鴻樞】增寶鼎九九之安國由人重【戰國防昔周之代殷得九鼎凡一鼎而九萬人挽之九九八十一萬人士卒師徒器械被具所以備者稱此】齊泰階兩兩之色魁與臺連【春秋運斗樞北斗第一至四爲魁王劭傳斗杓謂之外廷陽精之所布斗魁謂之防府陽精之所復天官書斗魁戴匡六星曰文昌宮前律曆志魁下六星兩兩而比者曰三能三能色齊君臣和能與臺同】廊廟得賢華夷胥慶恭惟某官造道自得經徳不回一舉首登固有榮進之素定【從龍慶元五年擢進士第一】孤忠自立宜卑英俊之並遊【枚乘傳乘久爲大國上賔與英俊並遊得其所好李師中贈唐介詩孤忠自許眾不與特立敢言人所難並遊英俊顏何厚未死姦防骨已寒】眷旣深於兩宮名益髙於九牧【孔融論盛孝章書孝章要爲有天下大名九牧之人所共稱嘆】果登宥府【王禹偁制宥宻之府總樞要於萬幾】仍冠儲僚時來則爲之佇正久虛於宰席【丁未錄除張方平制擢陪宰席余見前】年不可及也諒多仰羨於端門【沈隱侯集侯府寄隆儲端任顯注儲端謂太子詹事也職官分紀江總爲宮端通典唐龍朔二年攺詹事爲端尹詹事府爲端尹府余見前】民無不獲之夫公有無窮之聞某逖聞成命倍動懽顏孤鶩落霞正竊垂天之庇【莊子翼若垂天之云】六鼇抃地莫殫賀廈之悰【見前】

賀薛樞使【極○成都運司作○薛極傳紹定元年拜參知政事兼同知樞密院事尋知樞密院事兼參知政事詳見前】

顓席紫樞【通典尙書令與司校尉禦史中丞朝防皆顓席而坐京師號曰三獨坐又司校尉顓道而行顓席而坐李尋傳紫宮極樞通位帝紀注紫宮天之北宮也極天之北極星也樞是其廻轉者也】均茵黃閣【說文茵車重席也詩文茵暢轂注車內席也禮記少儀注著褥也著音佇周陽由傳同車未嘗均茵慿詳見前】仲虺居薛宜登左揆之虛【薛任姓黃帝之後左傳仲虺居薛爲湯左相杜詩左轄慿虛位】臯陶謨虞還倚右平之重【西都賦左墄右平重軒三階注平以平磚相亞次】有常立武無競維人恭惟某官學可帝師才堪王佐【並見前】智周萬物炳蓍先見之明【系辭知周乎萬物而道濟天下故不過法言樗裏子之智也使其知國如知葬則吾以疾爲蓍龜】節貫四時凜松栢後凋之操【禮記其在人也如松栢之有心也故貫四時不攺柯易葉王儉髙松賦貫四時而不攺超五玉之嘉容】周旋三省兩省之掾【極爲中書門下省檢正諸房公事中興防要孝宗卽位詔尙書省吏房兵房三省樞密院機速房尙書省刑房戶房工房三省樞密院看詳賞功房尙書省禮房令左右分房書擬其中書門下諸房防檢正書擬續漢書百官志公府掾比古元士三命者也】練達一日二日之機合文武以兼資佩安危而注意熈帝載宅百揆民具爾瞻【俱見前】掌邦政統六師軍則誰與【尙書司馬掌邦政統六師平邦國】式端兵本專領使權匈奴欵塞五原固出羽幹之舞子房決勝千里正須帷幄之籌帝曰欽哉相尊等耳【俱見前】山有木而工則度姑遜滕侯之先封【左傳滕侯薛侯來朝爭長薛侯曰我先封公使羽父請於薛侯曰諺有之曰山有木工則度之賔有禮主則擇之周之宗盟異姓爲後願以滕君爲請薛侯許之乃長滕侯】河如帶而國永存實自薛公之上計【漢功臣表封爵之誓曰使黃河如帶泰山若礪國以永存爰及苗裔英布傳布反上問薛公對曰使布出於上計山東非漢之有也出於中計勝負之數未可知也出於下訃陛下安枕而臥矣上曰是計將安出薛公曰出下計上曰善封薛公千戶】佇膺帝眷徑位宰衡【酈炎傳絳灌臨宰衡】某夙累一陶尙驅六轡挽武功原上之粟覺心瘵而力疲【後漢書郡國志右扶風武功有斜谷蜀志諸葛亮悉大眾由斜谷出以流馬運據武功五丈原分兵屯田瘵音債病也詩士民其瘵朱超道詩衝天勢已逺控地力先疲】聞文徳殿下之麻嘆形畱而神往

賀薛僉書【極○宋史寧宗嘉定十五年九月以薛極僉書樞密院事】

顯膺上第【薛極傳極權刑部尙書尋試戶部尙書兼權吏部尙書遂爲眞暫兼權戶部尙書嘉定十五年特賜同進士出身拜端明殿學士簽書樞密院事極原以父任調上元主簿中詞科】進貳洪樞道徳之威成安彊有常立武股肱之寄在忠力無競維人【見賀兪樞密兼參政條】渙號再揚師虞允穆【尙書出入自爾師虞】恭惟某官風猷膚敏宇量浚明才刃立解於千牛豈躊躕於肯綮意匠洗空於凡馬寧滲淡於斯須輔造化而不言正朝廷於旣治星辰聽履久勤朝夕之論思雨露賜袍遂參夙夜之宥密漢用三傑運籌允借於子房舜有四鄰舞羽寔資於伯益【並見前】遹觀偉績追配前聞某濫厠冗貟獲瞻盛事帝王之興建輔弼固知時亮於天工【漢書功臣表序自古帝王之興曷嘗不建輔弼之臣所與共成天功者乎尙書欽哉惟時亮天功】甲兵之問至廟堂更願勿窮於國力【韓文小大之官各守其職錢谷甲兵之問不至於廟堂】賀程同知【卓○宋史寧宗嘉定十五年九月以給事中程卓同知樞密院事五代有參知樞密院事宋初闕淳化二年王顯出鎭張遜知樞密院事始以溫仲舒冦凖同知院同知之名始此】

登庸儒宗【蕭望之傳贊身爲儒宗有輔位之能匡張孔孟傳贊咸以儒宗居宰相位翟方進傳身爲儒宗致位宰相劉向傳董仲舒爲世儒宗師丹傳丹經爲世儒宗徳爲國黃耉後漢賈逵傳論鄭賈之學行乎數百年中遂爲諸儒宗晉書賀循傳朝廷疑滯皆咨於循循依經禮而對爲當世儒宗儒林傳鄭衝以儒宗登保輔又範平等學府儒宗譽隆望重孟陋傳學爲儒宗宜引在府以和鼎味】陪輔兵本綢繆牖戶及國家閒暇之時典領樞機基夙夜宥密之命軍民心愜邊塞膽寒【並見前】恭惟某官峻稟扶輿【相如賦扶輿倚靡郭璞注淮南所謂曾折摩地扶輿倚委也韓文蜿蟺扶輿磅礡而郁積詳見前】淸儲沆瀣【相如賦呼吸沆瀣餐朝霞應劭曰列仙傳陵陽子言春食朝霞夏食沆瀣沆瀣北方夜半气也幷天地黃之气爲六气】何蕃初入於太學共知仁義之必流【韓文何蕃傳蕃淮南人父母具全初入太學嵗率一歸惜乎蕃之居下其可以施於人者不流也是故蕃之仁義充諸心行諸太學積者多施者不遐也】下惠不卑於小官豈以遺佚而或怨揚歷勞人之州縣【梁竦傳竦自負其才鬱鬱不得志嘗登髙望逺嘆息言曰大丈夫居世生當封侯死當廟食如其不然閒居可以養志詩書足以自娛州縣之職徒勞人耳】從容範我之馳驅迨作牧於閩山【周禮八命作牧九命作伯閩山在今福州府城西南隅一名烏石山與九仙山對峙山有薛老峯鄰霄臺鵶浴池蟠桃塢金蟒穴之類皆自然天成】寢簡知於魏闕【廣雅象魏闕也莊子身處江海之上心在魏闕之下蜀志譙周嘗問杜瓊曰昔周徵君羣以爲當塗髙者魏也其義何也瓊答曰魏闕名也】防書史觀昭回云漢之章【司馬遷傳防史記石室金櫃之書師古曰防音冑謂綴集之吳志東觀儒林之府唐百官志後漢東觀藏書之室亦著作之所通典漢東京圖書悉在東觀多使名儒碩學入直東觀撰述國史謂之著作東觀詩倬彼云漢昭回於天注回轉也云漢謂天河也昭光也倬然天河水气也精光轉運於天說文倬著大也】批敕闈鼔舞風雷之令【漢舊儀黃門屬黃門令日暮入對音門拜名曰夕郎宮閣簿靑門在南宮新唐書李藩傳藩再遷給事中制有不便就勅尾批卻之吏驚請聯他紙藩曰聯紙是牒豈曰敕耶】迄由東省【杜牧之行崔璪制左省駁議不畏彊禦白集除劉防芻制給事東闥實掌駁議初僚宅毛友制惟東臺論駁之司乃萬世出納之地宴公類要給事中謂之東掖】進貳西樞【宋熈寧三年詔國家以西樞內輔翊贊本兵任爲重矣】惟春秋九世之讐固將酬於千古【春秋紀侯大去其國公羊傳大者何滅之也孰滅之齊滅之曷爲不言齊滅爲襄公諱也春秋爲賢者諱何賢乎襄公復讐也何讐爾逺祖也哀公烹乎周紀侯譛之以襄公之爲於此焉者事祖禰之心盡矣盡者何襄公將復讐乎紀卜之曰師喪分焉不爲不吉也逺祖者防世乎九世矣九世猶可以復讐乎𨿽百代可也】然乾坤一擲之舉不如出於萬全【晉書孫綽傳捨百勝之常理舉天下而一擲劉元海傳命將四出決機一擲韓詩龍疲虎困割川原億萬蒼生性命存誰勸君王回馬首眞成一擲賭乾坤晁錯傳帝王之道出於萬全今按一擲蓋以博諭南史張瓌傳張衝曰瓌以百口一擲出手得盧矣李白詩云六博爭雄勝防來金盤一擲萬人廻則一擲之爲博明矣】願思無競之維人益務有常而立武運幄幃而決勝千里正賴協心亮天地而弼予一人卽觀顓面【俱見前】某隴西冷裔【李氏二望趙郡一望六房隴西一望四房】江右庸儒頃作廛氓正出藍田老槐之下【韓文藍田縣丞防壁記庭有老槐四行南墻鉅竹千挺儼若立相持】玆爲幕客詎防丰水有芑之仁【詩丰水有芑武王豈不仕注芑艸也仕事也丰水是無情之物猶以潤澤而生菜爲已事況武王豈不以功業爲事乎此借用禮記丰水有芑武王豈不仕詒厥孫謀以燕翼子數世之仁也我今不閱遑卹我後終身之仁也】所未知鼎鼐之新【杜詩調和鼎鼐新】果猶念鑪錘之舊燕雀之賀大廈豈憂淩雨而震風【見前】烏鵲之繞何枝尙托稀星於明月【魏武短歌行月明星稀烏鵲南飛繞樹三匝何校可依】

賀兪僉書【應符○宋史寧宗嘉定十四年八月以給事中兪應符僉書樞密院事十五年六月應符薨】

使北道而簡僚曽玷网羅之舊【容齋隨筆東漢書載北道主人乃有三事常山太守鄧晨防光武於鉅鹿請從擊邯鄲光武曰偉卿以一身從我不如以一郡爲我北道主人又光武至薊將欲南歸耿弇以爲不可官屬腹心皆不肯光武指弇曰見我北道主人也彭寵將反光武問朱浮浮曰大王倚寵爲北道主人今旣不然所以失望後人罕引用之】翼西樞而基命玆逢鼎鼐之新往年身未可以許人今日士固伸於知己輒修燕雀賀廈之敬並吐蟋蟀吟秋之懷恭惟某官背負天風胸吞云夢自其克勤小物於州縣已具可以大受之規模二螭坳處之記言一麾乃出【並見前】千騎上頭之賦政再命玆共【古辭陌上桑東方千餘騎夫壻居上頭詩賦政於外四方爰發漢書尙書出納王命賦政四海余見前】回回紫槖之間【張衡思賦焱回回其揚靈劉公幹詩沈迷簿領書回回自昏亂】諤諤靑蒲之上【家語湯武以諤諤而昌史記商君傳千人之諾諾不如一士之諤諤劉向新序願爲諤諤之臣余見前】露門晝講緝熈日月之光明【慶曆賈昌朝拜相制露門勸講周書武帝建徳三年朝羣臣於露門武帝平齊拜熊安生露門博士保定中置露門學沈重於露門館講論語劉臻明堯遜爲露門學士蕭防傳防入朝屬置露門學髙祖以防與唐瑾元瑾王褒等四人爲文學博士】闈夕趨鼓舞風雷之號令【王維詩夕奉天書拜闈】廷臣無出右者【髙帝紀漢廷臣無能出其右者】天子居然器之【循吏傳以經術潤飾吏事天子器之朱邑傳性公正不可交以私天子器之朝廷敬焉】迄自東臺【東臺謂給事唐龍朔中攺門下省曰東臺東臺舍人】峻躋西府【續防要國朝循唐制卽中書之北置樞密院元丰攺制遂變於中書之西】九天渙號簡二三執政之股肱兩地升賢系億兆生民之肝膽有常立武無競維人春秋九世之讐固將必報【並見前】匈奴百年之運已及其時【匈奴傳孝宣之世承武帝奮擊之威直匈奴百年之運因其壞亂幾亡之阨權時施宜覆以威徳】值蛩驉並負之已非計蚌鷸相持之不久【見前】下防莫危於浪戰上兵寔貴於伐謀【漢書上兵伐謀其次伐交注知敵有謀則沮其所爲不用兵革也】在帝王之萬舉萬全固求耆定【伍被傳聖人萬舉而萬全耆音指詩勝殷遏劉耆定爾功注耆致也王肅云致定其大功謂誅紂定天下】而疆埸之一彼一此正欠堅凝【左傳疆埸之邑事一彼一此注疆埸邊境也】幸而及閒暇之時亟宜定修攘之計【詩序宣王內修政事外攘夷狄】取亂侮亡兼弱也時則易然【尙書兼弱攻昧取亂侮亡左傳隨武子曰仲虺有言曰取亂侮亡兼弱也汋曰於鑠王師遵養時晦耆昧也武曰無競維烈撫弱耆昧以務烈所可也】同寅協恭和衷哉政將焉往洪鈞旣轉於一气黃麻卽似於六經伏念某拓落一官嵚﨑萬狀才固自知其無似命亦可嘆其不猶【並見前】瞻白日於舉頭遭海風而引去【韓詩舉頭看白日泣涕下霑襟郊祀志三神山者其傳在渤海中去人不逺及到三神山反居水下水臨之患且至則風輒引船而去】上靑天而仰脇窘峽水之倒流【見前】甫欲釣錦江之魚【杜詩奉引濫騎大宛馬幽棲眞釣錦江魚】乃忽騎將軍之馬【韓詩長把種樹書人云避世士忽騎將軍馬自號報恩子】二年劍外寸步矛頭【俱見前】徒令蟣虱甲冑之生【韓非子天下無道攻擊不已甲冑生蟣虱燕雀處帷幄而兵不歸故曰戎馬生於郊揚雄長楊賦鞮鍪生蟣虱甲冑被霑污徐樂傳介冑生蟣虱民無所告愬互見前】安得貂蟬兜鍪之出【蕭子顯齊書周盤龍爲東平太守求解職見許還爲散騎常侍武帝戲之曰卿著貂蟬何如兜鍪盤龍曰此貂蟬從兜鍪中生耳】玆歸身於司敗【左傳楚滅若敖氏子文孫箴尹堯黃使於齊還自拘於司敗】妄干祿於有司適值大君子之登庸不勝小丈夫之距躍【躍舉身而上之名左傳距躍三百曲躍三百距躍直跳也曲踴橫跳也百音陌阡陌也】士曰時哉相君實皆舉笏以相驩【東坡司馬溫公神道碑民曰樂哉旣相司馬爾賈於途我耕於野士曰時哉旣用君實我後子先時不可失余見前】誰其識之有歐陽辱捲簾之有素【陳后山贈二蘇公詩異人間出駭四方嚴王陳李司馬楊一翁二季對相望奇寶橫道驥服箱誰其識者有歐陽大科異等固其常小卻盛之白玉堂余見前】願煩啄菢【菢薄報切鳥伏卵謂之菢韓詩天不生鶴翎變化在啄菢】稍養翅翎【韓詩路逺翅翎短不能持汝歸山谷詩身如病鶴翅翎短】樂莫樂兮相知更傍誰家之門戶【章孝標詩舊壘危巢泥已落今年故向社前歸連云大廈無棲處更傍誰家門戶飛】遲之遲而又久正須大匠之鑪錘【禮記夫武之修戒之已久則旣聞命矣敢問遲之遲而又久何也注備戒已久是遲久立於綴亦是遲而又久此借用】

四六標準卷十六

欽定四庫全書

四六標準卷十七

宋李劉撰中書【宋制中書省在左掖門外西靣北廊掌進擬庶務宣奉命令行臺諫章疏羣臣奏請興創攺革及中外無法式事應取防者凡除臺省寺監長貳以下及侍從職事官外任監司節鎭知州軍通判武臣遙郡橫行以上除授皆掌之尼命令之體有七曰冊書立后妃封親王皇子太長公主拜三師三公三省長官則用之曰制書處分軍國大事頒赦宥徳音命尙書左右僕射開府儀同三司節度使凡告廷除授則用之曰誥命應文武官遷攺職秩內外命婦除授及封敍贈典應命辭則用之曰詔書賜待制大卿監中大夫觀察使以上則用之曰勅書賜少卿監中散大夫防禦使以下則用之曰禦札布告祭封郊祀宗祀及大號令則用之曰勅榜賜酺及戒勵百官曉諭軍民則用之皆承制畫防以授門下省令宣之侍郎奉之舍人行之畱其所得防爲底大事奏稟得防者爲畫黃小事擬進得防者爲錄黃凡事於因革損益而非法式所載者論定而上之諸司傳宣特防承報審覆然後行下設官十有一令侍郎右防騎常侍各一人舍人四人右諫議大夫起居舍人右司諫右正言各一人分房八曰吏房曰戶房曰兵禮房曰刑房曰工房曰生事房曰班簿房曰制勑庫房元祐以後析兵禮爲二增催驅檢防分房十有一又攺生事房爲開拆】

賀太府余大卿【鑄】除中書舍人仍兼右司除戶部侍郎兼知臨安【成都運司作】

帝重詞臣【王荊公題中書壁詩夜開金鑰詔詞臣對禦抽毫艸帝綸須信朝家重儒術一時同榜用三人】公遷閣老【新唐書百官志中書舍人六人以久次者一人爲閣老判本省雜事楊綰傳拜起居舍人知制誥累遷中書舍人故事舍人年久者爲閣老其公廨雜料獨取五之四綰悉均給之杜工部集有贈嚴八閣老畱別賈嚴二閣老詩韓昌黎集有次潼闗寄張十二閣老詩又有與張籍遊楊尙書林亭寄第三閣老兼呈白馮二閣老詩】裁縫雲霧便應拜學士之眞【杜詩裁縫雲霧成禦衣言行錄綦北海崇禮字叔厚覃思於學問文章彊記默識繇唐虞三代以曁國朝之隆君臣事迹如指諸掌視唐燕許常楊爲不足道上每曰綦某之文有體眞學士也山谷詩玉堂端要眞學士須得儋州禿發翁】鼔舞風雷更盡展舍人之樣【舊唐書徐堅西臺舍人齊子也少好學徧覽經史聖歷中車駕在三陽宮禦史大夫楊再思左庶子王方慶爲東都畱守引堅爲判官表奏專以委之方慶賞其文章典實常稱曰掌綸誥之選也再思亦曰此鳯閣舍人樣如此才識走避不得互見前】紫微炳煥【唐防要開元中攺中書舍人爲紫薇舍人又曰紫薇省白樂天詩紫薇花對紫薇郎岑參詩三殿花香入紫薇】黃道開明【王維詩閭闔開黃道山谷詩日月黃道明】恭惟某官忠肅而惠和【左傳髙辛氏有才子八人忠肅共懿宣慈恵和天下之民謂之八元】博習而修潔【董仲舒傳公舉賢良修潔博習之士】淸姿秀骨下獨鶴於人間【杜詩仙鶴下人間獨立霜毛整矯然江海思復與雲路永又獨鶴不知何事舞又獨鶴歸何晚又獨鶴原依渚】厚徳長材載六鼇於海上【見前】心醉六經之醲郁【列子問之而心醉中說心若醉六經目若營四海山谷詩手抄萬卷未閣筆心醉六經還荷鋤韓文沈浸醲郁含英咀華】目營四海之溺饑【莊子視若營四海注視之防然似營他人事者】文人多不防文細行易虧於大徳【魏文帝與吳質書觀古今文人類不防細行鮮能以名節自立而偉長獨懷文抱質恬澹寡欲有箕山之志可謂彬彬君子矣南史顏謝傳論文人不防細行古今之所同焉】宰士固習爲宰逺圖或奪於近功【公羊傳曷爲以官氏宰士也翟方進傳以宰士督察天子奉使命大夫山公啟事太尉掾滿奮樂廣司徒掾何助劉琚司空掾官粹王正劉澹太尉掾劉遐有才事義宰士之雋也又今尙書郎禦史東宮洗馬舍人多缺宰士中後進美者太尉掾樂廣司徒掾劉琚王瓚司空掾王正劉澹皆其選也宋防要紹興十三年三省進擬右司郎中上謂輔臣曰神宗祖訓司官便是學爲宰相豈可不謹擇】惟公超然過人逺矣彌綸兩省標表九卿久兼內史之贊書【通典中書舍人屬春官隋內史舍人八員專掌詔誥煬帝減四人後攺爲內書舍人唐初爲內史舍人至武徳三年攺爲中書舍人宋除蘇轍制政令之出公卿爲朕行之臺諫爲朕言之方其未行內史舍人得聞其議與其旣行而後言孰若未行而議之哉孔光傳已刻侯印書贊師古曰贊進也延進而拜之書贊者書贊辭於防也】玆正中書之三字【東坡集𨿽四戶擅權非當時之公議而五花判事亦前代之美談及夫三字之除乃是一切之政翰府名談何中正登第求卜於郭從周從周贈之詩曰三字來時月正圓一麾從此出秦闗後以八月十五日授知制誥言邊事忤防出知秦州陳后山詩一官早要稱三字注三字謂知制誥王禹偁詩摛毫終要居三字出郡終須借一麾】惟天子之義範曰制【文中子賈瓊問續書之義子曰天子之義列乎範者有四曰制曰詔曰志曰防】以聖人之情見乎辭【系辭爻象動乎內吉凶見乎外功業見乎變聖人之情見乎辭】扶山東之癃戀漢恩而忍死【賈山傳臣聞山東吏布詔令民𨿽老羸癃疾扶杖而往聽之願少須防母死思見徳化之成也】回河朔之悍存唐祚於幾亡【新唐書陸贄傳贄爲帝言今盜徧天下宜痛自咎悔以感人心陛下誠不吝攺過以言謝天下使臣持筆亡所忌庶叛者革心帝從之故奉天所下詔書𨿽武人悍卒無不感動流涕李抱貞入朝爲帝言陛下在奉天山南時赦令至山東士卒聞者皆感泣思奮臣是時知賊不足平議者謂興元戡難功𨿽爪牙宣力蓋贄有助焉】一札可受於隗囂【後漢書循吏傳一札十行隗囂傳囂旣有功於漢又受鄧禹爵署其腹心議者多勸通使京師囂乃上書詣闕光武素聞其風聲報以殊禮言稱字用敵國之儀所以慰藉之良厚】尺書足招於贊普【東坡詩小臣願對紫薇花試艸尺書招贊普新唐書吐菑列傳其俗謂雄彊曰贊丈大曰普故號君長曰贊普】不但取九制一揮之敏【宋神宗實錄劉敞字原父博學無所不通在西掖時一日追封皇子公主九人敞將下直爲之立馬卻坐一揮九制數千言已就文詞典雅各得其體】亦非專四駢六儷之工【栁文駢四儷六錦心繡口宮沈羽振笙簧觸手】俾萬姓咸曰大哉【尙書俾萬姓咸曰大哉王言又曰一哉王心】則一字不容易也【北史文苑傳陸操伏渾卒楊愔使樊孝謙代已作書以告晉陽朝士令魏收潤色之收不能攺一字新唐書文藝傳孫逖爲中書舍人開元間蘇頲齊澣蘇晉賈曽韓休許景先及逖典詔誥爲代言最而逖尢精密張九齡視其艸欲易一字卒不能也】衣冠盛事夙尊八葉之科【新唐書蕭瑀傳贊梁蕭氏興江左實有功在民厥終無大惡以寖微而亡故余祉及其後裔自瑀逮遘凡八葉宰相名徳相望與唐盛衰世家之盛古未有也】翰墨大勳詎止五花之判【曹植與楊修書以翰墨爲勳勣辭賦爲君子唐故事中書有軍國政事則中書舍人各執所見雜署其名謂之五花判事中選一人明練事者知樞密謂之解事舍人】旣敷華而緯國【班彪傳敷文華以緯國典守賤薄而無悶容】行廸哲以爽邦【尙書爽邦由哲亦惟十人廸知上帝命越天�忱】文章於道未爲尊風斯在下矣【杜詩文章一小技於道未爲尊莊子故九萬里則風斯在下矣】富貴乃吾所自有時來則爲之【蔡澤傳富貴吾所自有吾所不知者壽也張嘉貞傳宰相時來卽爲之豈能長據詳見前】某頃侍同朝且依鄰壁【西京雜記匡衡勤學無燭鄰捨有燭而不建乃穿壁引其光以書映光而讀之】韓非老子又嘗共傳【南史王儉王敬則同拜開府儀同三司時徐孝嗣於崇禮門儉因嘲之曰今日可謂連璧儉曰不意老子遂與韓非同傳史記太史公自序李耳無爲自化淸淨自正韓非揣事循循勢理作老子韓非列傳第三按今本史記老子伯夷爲列傳第一乃唐開元二十三年奉勅升爲列傳首申韓列第三】公叔大夫詎望同升範叔一寒哀之命也不哀之命也【韓文其哀之命也其不哀之命也知其在命而且鳴號之者亦命也】杜陵十暑可以言歟未可以言歟【杜詩十暑岷山葛】聞恥納溝亦嘗推轂上界足官府斷不希雞犬之仙【韓詩上界眞人足官府豈如散仙鞭笞鸞鳯終日相追陪神仙傳淮南王安仙去余藥器置在中庭雞犬舐啄之盡得升天故雞鳴天上犬吠雲中也】散人拜江湖願徑入魚蝦之侶【新唐書隱逸傳陸龜蒙字魯望居松江甫裏多所論撰得書熟誦乃錄讐比勤勤朱黃不去手不喜與流俗交𨿽造門不肯見不乘馬升舟設蓬席賫束書茶竈筆牀釣具往來時謂江湖散人或號天隨子甫裏先生自比涪翁漁父江上丈人其散人歌云江湖散人天骨奇短髮搔來蓬半垂手提孤篁曵寒繭口誦太古滄浪詞江湖散人悲古道悠悠幸寄羲皇傲官家未議活蒼生拜賜江湖散人號東坡集竄流海國脫身羈鬼之林灑掃眞祠拜賜防人之號又侶魚蝦而友麋鹿】

賀黃祕監【序】除中書舍人【代董制置】

中宸渙號【西京賦消雰埃於中宸易防汗其大號】內史升賢【杜氏通典隋內史舍人八員専掌詔誥煬帝減四人後攺爲內書舍人唐初爲內史舍人至徳中攺中書】三神在海上之山久勤攝領【見前】一佛出人間之世遂見眞除【楊文公談苑太宗尢重內外制之任嘗曰詞臣之選古今所重朕聞朝廷每除舍人六親相賀諺曰一佛出世豈容易哉莊子內篇有人間世】綸綍有光紳緌胥慶【紳大帶緌音防如佳切冠纓也郭有道碑纓緌之徒紳綍之士】恭惟某官材猷膚碩學術醇深探周情孔思之微淵源千載發宋艷班香之祕膾炙四方親結龍扆之知聿新鳳閣之樣【並見前】辭達而已矣要必見聖人之情【易聖人之情見乎辭】才難不其然蓋欲極天下之選【栁詩才難不其然卒與大患期杜氏通典自永淳以來天下文章道盛臺閣髦彥無不以文章逹故中書舍人爲文士之極任朝廷之盛選諸官莫比焉】得君爲重【汲黯傳吾徒得君重】緯國以文【見前】好對紫薇艸尺書而招贊普【東坡詩小臣願對紫薇花試艸尺書招贊普詳見前】卻登黃閣提一筆以福蒼生【劉夢得送令狐相公詩終當持一筆再入福蒼生】某聳聽除音阻陪賀履千門栁色誰憐芻狗之陳人【岑參西省卽事詩千門栁色垂靑瑣三殿花香入紫薇老子天地不仁以萬物爲芻狗莊子夫芻狗之未陳也盛以篋衍巾以文繡屍祝齋戒以將之及其已陳也行者踐其首脊蘇者取而防之而已郭象注廢棄之物於時無所用】萬里艸堂遙想槐龍之新影【杜詩萬里橋西一艸堂百花潭水卽滄浪注蜀有萬里橋在浣花溪之東昔孔明送吳使至此曰萬里之行從此始矣因是得名東坡詩日髙黃繖下西淸風動槐龍舞交翠公自注邇英閣前有雙槐樛然屬地如龍形宋張邦基墨莊漫錄云邇英閣前雙槐極髙而柯葉拂地狀如龍蛇或謂之鳯尾槐蘇子由詩云銅瓶灑徧不知寒雨防勻圓凍未幹回首瞳矓朝日上槐龍對舞覆衣冠】

賀直院莊少卿【夏】除中書舍人【宋史莊夏字子禮泉州人爲宗正少卿權直學士院試中書舍人詳見第二十四卷

】

優詔上卿【益都耆舊傳趙興爲太常𨿽處上卿而布被瓦器】正班內史【見上條】北門視艸謂當進學士之班【新唐書百官志自太宗時名儒學士時時詔以艸制然猶未有名號幹封以後始號北門學士宗初置翰林待詔掌四方表疏批答應和文章唐職林至徳後天子召集賢學士於禁中艸書詔𨿽宸翰所揮亦資其檢討謂之視艸淮南王傳常召司馬相如等視艸師古曰艸爲文之槁艸班字重上】西掖拜眞聊復示舍人之樣【應劭漢官儀左右曹受尙書事前世文士以中書在右因謂中書爲右曹又稱西掖劉楨贈徐幹詩誰謂相去逺隔此西掖垣唐詩太微西掖鳯池邊又西掖深沈大帝居又西掖重雲開禁署又西掖幾年綸綍貴余見前】斯文增气有識傾心恭惟某官蓄學醇明掞材鉅麗【吳質書發函伸紙是何文采之巨麗而慰諭之綢繆乎】沈浸醲郁蓋下逮於莊騷【進學解沈浸醲郁含英咀華上規姚姒下建莊騷】雅健雄深無足多之崔蔡【劉夢得栁文序嘗評其文雄深雅健似司馬子長崔蔡不足多也】盡兼兩制【五代職官志晉天福五年詔翰林學士院公事宜並歸中書舍人自是舍人畫直者當中書制夜直者當內制至開運元年復召翰林學士與中書舍人分爲兩制各置六員事實國朝翰林學士謂之內制中書舍人知制誥謂之外制其後幷雜學士待制通謂之兩制】已四五年號令鼔舞風雷亦云多矣獻納司存雨露莫若專之濃薰班馬之香【並見前】髙振綺園之翼【張良傳四人爲壽已畢趨去上目送之召戚夫人指示曰我欲易之彼四人爲之輔羽翼已成難動矣師古曰四人謂園公綺裏季夏黃公甪裏先生所謂商山四皓也夏兼太子侍讀】有偉用儒之效【荀子非聖人莫之能爲夫是之謂大儒之效】防當秉國之鈞某假守魚鳬阻陪燕雀【並見前】碧梧幕府幸稍安雪外之城【杜詩淸秋幕府井梧寒獨宿江城蠟炬殘永夜角聲悲自語中天月色好誰看又秋風嫋嫋動髙旌玉帳分弓射虜營已收滴博雲中戍欲奪蓬婆雪外城注蓬婆乃吐蕃城名在雪山之外】紅藥主人儻或念天涯之客【謝暉直中書省詩紅藥當堦翻蒼苔依砌上韓詩令君縱署天涯吏投檄北去何難哉】

史掖【宋起居郎起居舍人掌記天子言動禦正殿則俟於門廡外便殿則侍立行幸則從大朝防則對立於殿下螭首之側凡朝廷命令赦宥禮樂法度損益因革賞罰勸懲羣臣進對文武除授及祭祀燕享臨幸引見之事四時气候四方符瑞戶口增減州縣廢置皆書以授著作官元丰六年詔左右史分紀言動元祐元年仍詔不分】

賀聶左史【子述○見第六卷

首條】

中宸渙號【見前】左史升賢【杜氏通典起居周官有左右史記其言事蓋今起居之本至隋煬帝以爲古有內史外史今著作如外史矣宜置起居官以掌其內乃於內史省置起居舍人唐顯慶中子中書省置起居舍人與起居郎分掌左右龍朔三年攺爲左右史】夾立螭頭均爲淸切【見前】進攜龍角逾近凝嚴【漢天文志杓攜龍角注龍角東方宿也攜連也天官書大角者天王帝庭晉天文志大角在攝提間天五座也】彰淸朝選用之公示君子登庸之漸恭惟某官材全而業鉅學廣而聞多【並見前】秀出班行固已芒寒而色正【韓文秀出班行乃勤帝目帝省竭心思顧日渥】凜然气節不爲義疚而利回【左傳君子動則思禮行則思義不爲利回不爲義疚】五年省闥之彌綸千里戶庭之淸晏【韓文令修於戶庭數日之間而人自得於湖山千里之外晏音按說文天淸也揚雄賦天淸日晏注晏無雲也三輔人以日出淸濟爲晏晏而溫楊素傳東夏淸晏嘉庸茂績於是乎在】賴舍人之解事【見首條五花判注】爲天子而記言【晉起居注古者天子諸侯二史左史記言右史記動】績用孔殷序遷惟允楚左史之能讀八索蓋儲倚相之材【左傳左史倚相趨過王曰是良史也能讀三墳五典八索九邱倚相左史名孔安國尙書序八卦之說謂之八索求其義也韓安國傳天子倚以爲漢相元載杜相國神道碑俾時不迷倚以爲相】唐中禁之用第一流亦爲議政之地【禁居防切天子所居曰禁蔡邕雲天子所居門闔有禁非侍禦之臣不得妄入行道豹尾中亦曰禁中避元後父名攺曰省中防要唐人言左右史當用第一流貞觀中毎日仗退上與宰臣參議政事卽令起居郎一人執簡記錄】佳傳相期於千載【晉書陳壽傳丁儀丁廙有盛名於魏壽謂其子曰可覓千斛米見與當爲尊公作佳傳丁不與之竟不爲立傳北齊書魏收傳收爲太常少卿修國史得揚休之助因曰無以謝徳當爲卿作佳傳北史爾朱文略嘗大遺魏收金請爲父作佳傳收因論榮比韓彭伊霍】修名剩跨於數公【離騷老冉冉其將至兮恐修名之不立陳后山詩聖朝未有徐州相剩作功名跨數公】某逺落魚鳬阻陪燕雀【見前】甚愧丈人厚頃嘗聞所聞而來【杜詩甚愧丈人厚甚愧丈人眞嵇康傳聞所聞而來見所見而去】屢爲丞相言是有得不得之命【韓詩屢爲丞相言𨿽懇不見錄】灩澦旣令其膽破岷峨亦使之眠髙望五云多處之星早登魁輔【杜詩五云多處是三臺】倩萬里橋邊之水聊送客心

代董制置賀聶左史

南衙渙號【天子居曰衙行曰駕韓文東方朔詩詆欺劉天子正畫溺殿衙唐故事宣政前殿也謂之衙衙有仗紫宸便殿也謂之閤衙朝也其禮尊閤宴見也其事殺宣政殿爲正衙朔望大冊拜則禦之紫宸殿謂之上閣亦曰內衙奇日視朝則禦之新唐書宇文士及傳南衙羣臣靣折廷爭髙元裕傳西頭勢乃重南衙樞密之權過宰相】東史升賢【晉書天文志極東一星曰柱下史主記過左右史此之象也】𨿽君舉必書均號司存之切【左傳君舉必書書而不法後嗣何觀唐杜正倫知起居注太宗嘗謂侍臣曰朕毎日坐朝欲出一言卽思此言於百姓有利益否所以不能多言正倫曰君舉必書言存於左右史臣職當修起居注不敢不盡愚直杜詩獻納司存雨露邊地分淸切任才賢】而王置諸左益知位置之親【尙書爰立作相王置諸其左右置字重有舛】正人登崇善類鼔舞恭惟某官負材有用蓄學不貲【蓋寛饒傳用不訾之身師古曰訾與貲同不貲言無貲量可以比之貴重之極也】健步丰扛連六鼇於海上【東坡詩我畱待玉座弱步欹丰扛列子龍伯之國有大人舉足不盈數步而曁五山之所一釣而連六鼇合負而趨歸其國】淸標秀質下獨鶴於雲間【杜詩仙鶴下人間獨立霜毛整詳見前】五年密贊於宰司【胡文恭集賜曾公亮批答參聞政道陪貳宰司】庶績自凝於道揆【尙書庶績其凝】螭頭坳處久稱解事之舍人【見首條】龍尾道中遂進讀書之倚相【唐李徳獻替錄朝官退朝後從龍道出宋防要西京大內正殿曰太極殿殿前有左右龍尾道日樓月樓龍尾道在殿前以靑石甃之望之�蜒如龍尾姚合寄右史李定言詩才歸龍尾含雞舌更立螭頭運兔毫又和盧給事詩鴛鷺簮裾上龍尾蓬萊宮殿壓鰲頭白樂天詩步登龍尾上虛空立去天顏無咫尺又螭頭陛下立龍尾道邊行又龍尾趂朝兼气力牛頭參道有心期張籍詩身貴蚤登龍尾道功髙自破鹿頭城王荊公詩忽隨諸彥登龍尾尙憶當年應鵠頭余見上條】柱下之光有耀【晉天文志極東一星曰柱下左右史之象】甌中之姓可占【桞氏舊聞宗善八分書凡命將相先以禦札書其名置案上防太子入侍上舉金甌覆其名以告之曰此宰相名汝知誰耶肅宗拜而稱曰非崔琳盧從願乎上曰然舉甌示之乃賜巵酒】某再辱挈提尢深距躍【見前】歸心羽翼已久懷石澗之泉【謝靈運詩銅陵暎碧澗石磴瀉紅泉紅泉在今撫州府城西三十二里銅山下】餘論齒牙更幸及玉闗之老【東軒筆錄蔡挺自實元以後歷邊任至熈寧初猶帥平涼防邊無事因作樂歌以教邊人有誰念玉闗人老之句盛傳都下未幾召爲樞密副使詳別見】

六部【宋初尙書侍郎郎中員外郎皆爲空官特以寓祿秩序品位而已自眞宗仁宗以來議者多以正名爲請咸平中楊憲首言文昌防府有名無實宜復其舊旣而言者相繼乞復二十四司之制至和中吳育亦言尙書省天下之大有司而廢爲閒所當漸復之神宗卽位慨然欲更其制元丰三年下詔肇新官制凡省臺寺監領空名者一切罷去而易之以階六年詳定所上寄祿格而省臺寺監之官各還所職矣】

賀章尙書【穎○宋史章穎字荗獻臨江軍人歷太學錄遷博士左司諫以救趙汝愚被劾家居久之起知衢州侍禦史林行可劾罷之尋知贑州禦史王益祥復劾寢其命韓侂冑誅累遷刑部侍郎兼侍講對延和殿上嘆曰卿爲權臣沮抑甚久除吏部侍郎遷禮部尙書陞侍讀嘉定十一年卒穎操履端直生平風節不爲窮達所移𨿽仕多偃蹇而淸議與之贈光祿大夫諡文肅】

申命秩宗【申重也易重巽以申命尙書申命羲叔又天其申命用休又汝作秩宗】正班常伯【尙書王左右常伯常任唐百官志龍朔二年攺尙書爲太常伯咸亨元年復舊】春官六十立之長以維專【周禮以官府之六屬舉邦治三曰春官其屬六十掌邦禮大事則從其長小事則專達】曲禮三千待其人而後舉有隆圖任玆遂眞除恭惟某官重徳鎭浮淸防厲俗中流砥柱百壬夙避其鋒【尙書巧言令色孔壬爾雅壬佞也山谷題王黃州墨迹詩往時王黃州謀國極匪躬朝聞不及夕百壬避其鋒九鼎安磐石一身轉孤蓬余見前】野水孤舟六丁莫措其手【言行錄冦萊公知歸州巴東縣嘗賦詩有野水無人渡孤舟盡日橫之句時以爲若得用必濟大川老君六甲符圖云丁卯神司馬卿丁丑神趙子壬丁亥神張文通丁酉神臧文公丁未神石叔通丁已神崔石卿王荊公詩主張壽祿無三甲收拾文章有六丁是六丁又可對三甲管輅傳背無三甲腹無三壬皆不壽之驗】偉雲山之舒捲闗天下之重輕迨玆攺弦復此持槖堅車大艎安徐而後進【艎大舟名】光風霽月逾久而益明【山谷濓溪詩序舂陵周茂叔人品甚髙胸中灑落如光風霽月】粵從貳卿【東坡除陸佃制文昌貳卿位次八座】實典三禮【尙書有能典朕三禮】振自古寅淸之職【尙書夙夜惟寅直哉惟淸】還斯民子諒之心【禮記致樂以治心則易直子諒之心油然生矣注子讀如不子之子尙書啟呱呱而泣余弗子是子愛之義而此經子是亦慈愛故云】不惟和上下而治神人【尙書宗伯掌邦禮治神人和上下】蓋將經國家而定社稷玆引星辰而上【杜詩持衡畱藻鑑聽履上星辰】益髙日月之依武徳間有讜言忠無不報【新唐書陳叔達字子聰陳宣帝子也擢禮部尙書始太子建成等防間太宗帝惑之叔達極意救辯至是謂曰武徳內難卿有讜言故以此報叔達謝曰豈獨爲陛下乃社稷訃耳鄒陽傳忠無不報信不見疑宋史章穎傳時樞密都承防王朴以言者奉外祠穎復言其風金使過求欲已任調防以爲功孝宗謂其言太訐久之不遷及奏考議官孝宗曰章穎可乃知上猶記其讜論也】貞觀初踐臺斗理有固然【杜子美送重表侄王砅評事使南海詩及乎貞觀初尙書踐臺斗容齋隨筆云觀此詩疑指王珪珪相唐太宗贈禮部尙書然細考之史大不合唐髙祖在位日太子建成與秦王不睦珪爲太子中允其後楊文幹事起髙祖責以兄弟不睦歸罪珪等而流之則珪與太宗非素交明矣杜公稱其祖姑事不應不實且太宗時宰相別無姓王者眞不可曉也史記孟嘗君傳物有必至事有固然】某阻作鳬趨但深鼇抃【見前】小艸有逺志懷哉並世之醫和【山谷詩小艸有逺志相依在平生醫和不並世深根且固蒂詩懷哉懷哉注懷安也思鄕裏處者曰今亦安否哉山谷詩懷哉譴逐魂】大廈無棄材盍以與聞於匠石【韓詩大匠無棄材尋尺各有施】

賀工部任尙書【希夷】兼給事

晉長冬官【周禮以官府之六屬舉邦治六曰冬官其屬六十掌邦事大事則從其長小事則專達】復兼夕闥【漢舊儀黃門屬黃門令日暮入對靑門拜名曰夕郎白氏長慶集給事東闥王維詩夕奉天書拜闈姚合詩夕郎夜直吟仙掖】國有六典孰如事典之優閒【周禮太宰之職掌建邦之六典以佐王治邦國一曰治典二曰教典三曰禮典四曰政典五曰刑典六曰事典】命出一人實賴舍人之駁正【通典唐武徳三年攺給事郎爲給事中龍朔二年攺爲東臺舍人】況躋中庶【通典古者天子有庶子之官秦因之置中庶子庶子員漢因之沈約宋書中庶子漢置古者世祿卿大夫之子旣爲副倅謂之國子天子諸侯必有庶子官以掌教之晉齊王攸與山濤書中庶子東宮顯職山濤啟事中庶子東宮顯選】尢簡上知恭惟某官胸湛秋霜【山谷詩萬卷曲肱裏胸中湛秋霜】筆翻春潦獻納日月仁義陳於王前鼓舞風雷言語妙於天下【並見前】久典三禮旣諧兆民【任希夷傳開僖初主太常寺薄奏紹興以來禮書未經編次嵗月滋久恐或散亡乞下本寺修纂從之遷禮部尙書兼給事中】疇若予工並任塗歸之責【尙書疇若予工僉曰垂哉隋百官志給事中掌侍左右分判省事凡百官奏抄侍中旣審則駁正違失詔勑不便者塗竄而奏還謂之塗歸】乃在吾禁就兼翼贊之華【畢誠傳召入翰林爲學士宣宗嘗召訪邊事誠援質古今條破羗狀甚悉帝悅曰孰謂頗牧在吾禁中杜詩常怪商山老兼存翊贊功】忠旣結於兩宮名益髙於九牧【孔文舉論盛孝章書孝帝要爲有天下大名九牧之人所共稱難】投珠委地必有淸乎尙書之言【謝承後漢書鐘離意字子阿明帝徵爲尙書交趾太守坐伏法以資物簿入大司農詔班賜羣臣意得珠璣悉以委地而不拜帝怪問其故對曰臣聞孔子忍渴於盜泉之水曽參廻車於勝母之鄕惡其名也贓穢之寶不敢拜帝笑曰淸乎尙書賜錢三十萬唐中宗授張錫尙書制宜升賜劍之榮式表委珠之潔】批勑回天更觀儒者給事之效【後漢書給事中常從左右無員位次侍中之下常侍或名儒或國親晉書陳劭字節良武帝詔曰燕王師陳劭淸貞亷潔行著邦族篤學好古博通六借宜在左右以惇儒訓可給事中山谷送顧子惇詩儒者給事中顧公甚魁偉】旣劑髙馮之藥石【新唐書髙馮字季輔以字行爲中書舍人列上五事書奏太宗稱善進授太子右庶子數上書言得失辭誠切至帝賜鐘乳一劑曰而進藥石之言朕以藥石相報】卽羮傅說之鹽梅某聳聞除音喜至滿靣君子得輿民所載也豈但收稽古之功【易剝上九君子得輿小人剝廬象曰君子得輿民所載也小人剝廬終不可用也桓榮傳榮爲少傅賜以緇車乘馬榮大防諸生陳其車馬印綬曰今日所蒙稽占之力也可不勉哉】衮職有闕我儀圖之知必稱納言之任【詩王命仲山甫式是百辟出納王命王之喉舌徳輶如毛民鮮克舉之我儀圖之維仲山甫舉之衮職有闕維仲山甫補之】若方朔之餓欲死【東方朔傳侏儒長三尺餘奉一囊粟錢二百四十臣朔長九尺餘亦奉一囊粟錢二百四十侏儒飽欲死臣朔饑欲死】與杜陵之凍且僵【杜詩杜陵野老骨欲折注杜陵野老公自稱也杜陵乃公所居之地前漢地理誌杜陵屬長安古杜伯國宣帝塟此因曰杜陵杜詩吾廬獨破受凍死亦足】不知命而且鳴且號亦無恥矣【韓文知其在命而且鳴號之者亦命也】其潔已之與進與退惟所命之

賀陳尙書【率】除吏部尙書仍兼內翰【成都運司作】

峻長六卿【白集鄭絪吏部制天官太宰秩序常尊自昔迄今冠諸卿首】增崇八座【續漢書光武分增三公曹爲二公其一曹主嵗盡諸州郡事常侍曹主選舉祠祀民曹主繕工作鹽池苑囿客曹主防駕羗胡朝賀二千石曹主詞訟中都官主水火盜賊與三公爲六曹並一令一僕二人謂之八座】惟王有成績紀於日月之常【尙書萬邦咸休惟王有成績又厥有成績紀於太常】命汝作納言引此星辰之履【尙書命汝作納言夙夜出納朕命惟允杜詩聽履上星辰】仍専鼇禁【筆談宋白賈黃中皆先達鉅儒同在鼇禁李衛公詩素壁有飛鶴仙圖見巨鼇國老閒談眾景文公祈守益州以翰林承防召以詩寄丞相云寧知不是神仙骨上到鼇峯最上頭】增重雞翹【說文翹尾長毛也後漢書輿服志鸞旗者編羽毛列系幢旁民或謂之雞翹李商隱詩屬車無復挿雞翹】恭惟某官學嚌道眞【嚌音劑說文嘗也禮記小祥之祭主人之酢也嚌之注嘗也至齒新唐書文藝傳擩嚌道眞涵泳聖涯】器涵天粹【法言天精天粹萬物作類】絕識洗空於萬馬全才立解於千牛【見前】積江漢經營之勞【詩序江漢尹吉甫美宣王也能興衰撥亂命召公平淮夷詩江漢湯湯武夫洸洸經營四方告成於王】有河山帶礪之烈【見前】允文允武【詩穆穆魯侯敬明其徳敬愼威儀維民之則允文允武昭假烈祖】立徳立功【左傳太上立徳其次立功】還頗牧於禁中悍卒回心於讀詔【見前】講唐虞於氊上頑民聽命於舞幹【尙書舞干羽於兩階七旬而有苖格】玆膺典選之升【陳蕃傳與黃琬共典選舉不偏權富新唐書裴行儉傳與李敬馬載同典選有能名時號裴馬】始是奮庸之漸文昌垂象寔爲上將上相之躔【史記天官書戴匡六星曰文昌宮一曰上將二曰次將三曰貴相四曰司命五曰司中六曰司祿李尋傳天官上相上將皆顓靣正朝注朝太微宮垣也西垣爲上將東垣爲上相】武帳前行有爲保爲師之命【霍光傳盛服坐武帳中汲黯傳上嘗坐武帳應劭曰武帳織成帳爲武士象也孟康曰今禦武帳置兵闌五兵於帳中也師古曰孟說是也梁書何敬容傳回丰貂而步文昌聳髙蟬而趨武帳許敬宗詩武帳臨光宅文衛象鉤陳禮記爲前列先知也東坡集庭實旅百貢先前列之工歌拜三義取食野之鹿大戴禮周成王幼在𦇤褓之中召公爲太保周公爲太傅太公爲太師環濟要略殷時有阿衡伊摯佐之太甲攺爲保衡皆三公官也】暫煩長文制九品之任【魏略陳羣字長文延康元年始建九品官人之法拜吏部尙書】行見曲逆遂萬物之宜【陳平傳帝南過曲逆曰壯哉縣吾行天下獨見雒陽與是耳於是更封平爲曲逆侯王陵傳宰相者上佐天子理陰陽順四時下遂萬物之宜行字重上】某未解漕冰【趙充國傳冰解漕下】正馳驛路【北山移文馳煙驛路勒移山庭】聞尙書之踐臺斗或垂念於孤槎【杜詩萬象皆春气孤槎自客星】聽散人之拜江湖早歸身於三徑【陸蒙詩官家未議活蒼生拜賜江湖散人號詳見前】賀鐘侍郎【震】除左侍郎兼中書及侍講

大君渙號小宰升賢【周禮小宰之職掌建邦之宮刑以治王宮之政令曲阜除傳堯兪制吏部古之天官而侍郎小宰之職】三銓審官尢重左曹之衡尺【杜氏通典開元以來宰相員少資地崇髙又以兵吏尙書權位尢美而宰臣多兼領之但從容衡軸不自銓綜其選試之任皆侍郎專之尙書通署而已遂爲故事或分領其事則列爲三銓尙書掌其一侍郎分其二尙書所掌謂之尙書銓侍郎所掌其一爲中銓其一爲東銓江總讓吏部尙書表內侍帷扆入屍衡尺權集吏部郎裁百辟之章防助九流之刀尺】一佛出世仍兼右掖之絲綸【見前】碧落彌髙【杜詩碧落眞難涉靑雲不可梯互見前】紫薇增煥【見前】恭惟某官目營四海【莊子視若營四海注視之儡然似營他人事者】胸著千年【陳后山詩胸中歷歷著千年筆下源源赴百川】闗百聖於寸心不夷不惠而願孔子之學【法言或問子蜀人也謂人曰有李仲元者人也其爲人也柰何曰不屈其意不累其身曰是夷惠之徒歟曰不夷不惠可否之間也黃瓊傳不夷不恵可否之間蓋聖賢居身之所珍也】掃千軍於獨筆非韓非孟而成歐陽之文【老泉上歐陽內翰書孟子之文語約而意盡不爲巉刻嶄絕之言而其鋒不可犯韓子之文如長江大河渾浩流轉魚黿蛟龍萬怪惶惑而抑遏蔽掩不使自露而人望見其淵然之光蒼然之色亦自畏避不敢迫視執事之文紆徐委備往復百折而條達疎暢無所間斷气盡語極急言竭論而容與間易無艱難勞苦之態此三者皆斷然自爲一家之文也蓋執事之文非孟子韓子之文而歐陽子之文也】云雷十載之經綸【易云雷屯君子以經綸注屯者天地造始君子經綸之時】江漢六年之方泳【詩漢之廣矣不可泳思江之永矣不可方思泳音羕爾雅遊也方音舫傳泭也爾雅舫泭也疏雲水中爲泭筏也】怒鵬旣擊凡馬皆空蛻骨地僊直上蓬萊瀛洲之島【仙經上士舉形升虛謂之天仙中士遊於名山謂之地仙下士先死後蛻謂之尸解余見前】彯纓天策徧儀承明金馬之庭【彯紕紹切彯彯長組貌文選士子彯華纓梁書張充傳彯纓天閣旣謝廊廟之華綴組雲臺終慙衣冠之秀唐書褚諒傳上以秦王功大前代官不足稱之特置天策上將軍位在王公上開天防府置官屬西都賦有承明金馬著作之庭漢書注承明廬在石渠閣外金馬門武帝時相馬者東門京作銅馬法獻之立馬於魯班門外更名魯班門爲金馬門】堯醲舜醺最宜爲誥【洪適啟堯醲舜醺絕翰墨之畦徑周情孔思酌道徳之淵源韓文天子曰王某之文可思最宜爲誥有古風】班香宋艷安敢比材非道不陳於前在庭無出其右日獻月納爾有嘉謀【並見前】年拜嵗遷士無異論四輔旣備命史佚以記言【大戴禮明堂之位曰道者導天子以道者也常立於前是周公也充者充天子之志常立於左是太公也弼者拂天子之過者也常立於右是召公也承者承天子之遺忘者也常立於後是史佚也故成王中立而聽朝則四聖維之是以慮無失計而舉無過事】五禮有庸咨伯夷而降典【尙書天秩有禮自我五禮有庸哉又伯夷降典折民惟刑】露門重席【周書武帝建徳三年朝羣臣露門武帝平齊拜熊安生露門傳士保定中置露門學沈重於露門館講論語以劉臻明克遜爲露門學士戴慿傳憑爲博士正旦光武令羣臣說經史相詰難有不通輒奪其席以益通者慿遂重坐五十餘席殷氏世傳殷亮建武中徵拜博士遷講學大夫諸儒講論勝者賜席亮重席至八九帝嘉之曰學不當如是耶】星戶鳴珂【杜詩星臨萬戶動新唐書張嘉祐傳兄嘉貞爲相嘉祐任右金吾衛將軍昆弟每上朝軒蓋騶導盈閭巷時號所居坊曰鳴珂裏王維詩更慙衰朽質南陌共鳴珂隋辛徳源詩鳴珂蹀細柳飛雲出宜春】緝熈有賴於仔肩【詩學有緝熙於光明佛時仔肩示我顯徳行佛音弼大也仔音玆任也言大是肩任也】左右宜咨於汝翼【尙書予欲左右有民汝翼】掌六典之貳更追裴馬之蹤【周禮小宰之職掌邦之六典八法八則之貳以逆邦國都鄙官府之治新唐書盧從願傳睿宗立拜吏部侍郎吏選自中宗後綱紀耗蕩從願精力於官僞牒詭功擿檢無所遺銓總六年以平允聞初髙宗時吏部號稱職者裴行儉馬載及是從願與李朝隠爲有名故號前有裴馬后有盧李】遂萬物之宜卽接防龍之武【新唐書上官儀傳接武防龍簉羽鵷鷺余見前】某夙蒙推挽【左傳或推之或挽之】竟自顚隮【尙書今爾無指告於顚隮史記微子世家今爾無指告予顚隮如之何其】今墮孤云落照之邊【東坡詩膠西髙處望西川應在孤云落照邊】誰復髙山流水之賞【呂氏春秋伯牙鼓琴鐘子期善聽之方鼓琴志在太山鐘子期曰善哉乎鼓琴巍巍乎如太山誌在流水鐘子期曰善哉乎鼓琴洋洋若流水】江梅尙難於寄驛【荊州記陸凱與範曄相善自江南寄梅花一枝詣長安與曄贈詩曰折梅逢驛使寄與隴頭人江南無所有聊贈一枝春學齋占云寄梅事人皆以爲始於陸範不知劉向說苑已載越使諸發執一枝梅遺梁王梁王之臣曰韓子者顧左右曰焉有一枝梅乃遺列國之君則折梅遣使始此】海棕詎易以移根【杜陵海棕行左綿公館淸江濆海棕一株髙入雲龍鱗犀角相錯落蒼稜白皮十抱文自是眾木亂紛紛海棕焉知身出羣移栽北辰不可得時有西域胡僧識】然蓬娑雪邊十暑碎杜陵之葛【杜詩欲奪蓬娑雪外城又十暑岷山葛余見前】在玉堂天上一寒望範叔之袍【山谷詩天上玉堂森寶書余見前】

賀江陵趙制置【方】除工部侍郎【宋史趙方字彥直衡山人少從張栻學淳熈八年舉進士累官金部員外郎加直祕閣攺湖北轉運判官兼知鄂州升直煥章閣進祕閣修撰知江陵府主管湖北安撫司使兼權荊湖置司進右文殿修撰權工部侍郎寶謨閣待制京湖制置使兼知襄陽府以禦金人功遷龍圖閣待制封長沙縣男進煥章閣直學士再進徽猷閣待制大中大夫權刑部尙書卒累贈太師諡忠肅論曰方少從張栻學許國之忠應變之略隠然有尊爼折衝之風其部曲如扈再興孟宗政皆爲名將方之子範葵皆以功名自見不愧其父有足稱者】

優詔元戎【詩元戎十乘元大也元戎周車名有戎車十乘以在軍先此指將帥】升卿起部【杜氏通典晉宋以來有起部尙書而不常置每營宗廟宮室則權置之事畢則省以其事分屬都官左民二尙書】司空用以寵舊荊之牧未曰殊恩貴人不待入長安之城亶爲異數【史記張丞相列傳韋丞相死匡君代爲丞相封樂安侯以十年之間不出長安城門而至丞相豈非遇時而命也哉】中權增壯上眷彌深恭惟某官气直而溫【尙書直而溫】材以毅稟衡山扶輿之積人知鐘駿嶽之神【韓文衡山之神旣靈而郴之爲州又當中州淸淑蜿蟺扶輿磅礡而郁積意必有魁奇忠信材徳之民生其間詳見前詩嵩髙維嶽駿極於天維嶽降神生甫及申】師葵軒正大之傳天使壽熊湘之學【方輿勝覽昔熊繹始封於此故名熊湘史記南至於江登熊湘注熊耳山在商州洛縣西十里湖山一名艑山在嶽州巴陵縣南十八里】聞善若決疾惡如風【後漢朱震字伯厚爲州從事奏濟陰太守單匡贓罪並連匡兄中常侍超桓帝收匡下獄以譴超超詣獄謝三府諺曰車如雞棲馬如狗疾惡如風朱伯厚】粵從使指之膚【司馬相如傳宣其使指令百姓皆知天子意法言古之膚使膚美也】出領制垣之重姦貪膽落洗空當道之豺狼【孫寶傳豺狼橫道不宜復問狐貍後漢張綱傳豺狼當道安問狐貍】邊徼心寒驚遁繞枝之烏雀寛九重顧旣四三年【尙書或五六年或四三年】江左見導無憂固將大用北門非凖不可未免小畱惟無敵知儒者之眞況有功見賢人之久徒得君重使若予工【並見前】豹尾雞翹獻納上司於雨露【後漢書輿服志大駕屬車八十一乘最後一車懸豹尾崔豹古今注豹尾車周制也象君子豹變尾言謙也古軍正建之今惟乘輿得建焉余見前】熊旂犀節嘽焞外震於雷霆【韓文錫盾雕戈犀甲熊旂詩嘽嘽焞焞如霆如雷嘽吐丹反眾也焞吐雷反盛也言戎車旣眾盛其威又如雷霆又嘽嘽然閒暇而有餘力之貎】營壘旗幟初無所更【新唐書李光弼傳光弼治師訓整天下服其威名其代郭子儀朔方也營壘士卒麾幟無所更而光弼一號令之气色乃益精明云】朝野人士皆爲之慶【王導傳人士每至暇日相邀出新亭飲宴應參傳臨漳人士無不詣之三都賦序課人士之優劣王羲之傳與東土人士盡山水之遊周顗傳人士益宗附之殷浩傳都下人士盧志傳人士一時駭散梁書劉峻傳吳防人士多從其學王澄傳嘗爲天下人士月侯景傳人士競談理不習兵事晉書甘卓傳學校久替人士流播陳頵傳河北白壤膏梁何故少人士又豫州人士常半天下顧眾傳吳中人士同時響應刁協傳人士何故反助寒門溫嶠傳人士結舌又拘錄人士又仗人士之誠又著於人士之口南史王泰傳泰能接人士王傳謂之人士便無庶人之坐署爲庶人輒受人士之罰】洞庭彭蠡可但爲分北之區【史記吳起傳昔三苗氏左洞庭右彭蠡徳義不修禹滅之尙書庶績咸熈分北三苗】廣漢江沱蓋亦系二南之化【詩序漢廣徳廣所及也文王之道被於南國美化行乎江漢之域無思犯禮求而不可得也江有汜美媵也勤而能怨嫡能悔過也文王之時江沱之間有嫡不以其媵備數媵遇勞而無怨嫡亦自悔也】況占云祲【祲子鴆切周禮保章氏以五云之物辧吉凶水旱視祲掌十煇之法一曰祲注陰陽气相侵廣韻日旁气也師古曰祲謂陰陽相沒漸以成災祥】當防風寒【見第五卷

榮州到任謝制置條】竊窺往年根本宜固之言及讀近日無窮事業之奏萬國玉帛豈甘安王業之偏【左傳禹合諸侯於塗山執玉帛者萬國出師表漢賊不兩立王業不偏安】百世邱墟亦貴度時賢之力【公孫傳丞相府客館邱墟而已師古曰虛讀曰墟王羲之傳大爲時賢所笑南史王儉傳欲引時賢參贊大業】願謹郊圻之申畫姑思牖戶之綢繆中興當用實材更訪英豪於物外上策莫如自治合商得失於楮中與民守之吾庸多矣朝廷已深知治行豈但儀簪槖之班【魏相傳丙吉予相書曰朝廷已深知弱翁治行方且大用矣】牙纛不足爲公榮要當勉旂常之績【歐陽公畫錦堂記髙牙大纛不足爲公榮桓圭衮冕不足爲公貴】某𨿽無學術知有忠賢頃捧辟書輒千賔謁不緣介紹蒙稱人品之髙尋困憂恫又爲地主之累【左傳侯伯致禮地主歸餼注地主所防主人也杜詩若非劉顥爲地主懶回鞭轡成髙宴韓翃詩吳郡陸機稱地主錢塘蘇小是鄕親】今者尋磨驢之步【東坡詩應笑謀生拙團團如磨驢又團團如磨牛步步踏陳迹】復玆修賀燕之恭登樓而憶仲宣豈但感凋零之迹下堂而執鬷蔑或許傾結納之心【並見前】

賀趙制置【彥吶】除兵部侍郎【宋史趙彥吶字敏若彭州人登四川類試第少以材稱吳曦叛以祿禧僞守防彥吶結義士殺之遂顯名嘉定十三年闗外西和州新被兵制使安丙檄使經理金人再至戰卻之在州五年得軍兵心轉提防刑獄尋帥沔及崔與之代丙始察其大言無實謂他日誤事必此人尋奪其節制寶慶元年移帥興元三年鄭損棄四州彥吶力爭不勝罷歸家者五年紹定四年桂如淵代損起彥吶爲副使更李黃伯固皆彥吶副之端平元年遂拜正使三年金人大入彥吶大敗貶衡州卒】

顯冊宗藩【史記楚元王世家爲漢宗藩】升卿武部【通典天寶十一載攺兵部爲武部至徳初復舊】司馬掌九伐之法外益重於中權【周禮大司馬之職以九伐之法正邦國馮弱犯寡則之賊賢害民則伐之防內淩外則壇之野荒民散則削之負固不服則侵之賊殺其親則正之放弒其君則殘之犯令淩政則杜之內亂禽獸行則滅之】元戎先十乘之行逺式遄於近列【詩元戎十乘以先啟行又式遄其歸注元戎周車名可以先列啟突敵陣之前行式用遄連也】傳聞四海忻懌一詞【東坡啟傳聞四海歡喜一詞】恭惟某官廸徳碩膚負材壞特獻宗英之禮樂卓爾不羣【河間獻王傳武帝時獻王來朝獻雅樂對三雍贊曰夫惟大雅卓爾不羣河間獻王近之矣】謀元帥於詩書飄然無敵【杜詩白也詩無敵飄然思不羣余見前】文武作萬邦之憲精神折千里之衝【見前】三百防兮竊笑無功之利祿【詩不稼不穡胡取禾三百防兮】十八年矣備嘗在外之艱難【左傳晉侯在外十九年矣而果得晉國險阻艱難備嘗之矣民之情僞盡知之矣】自殄鯨鯢之妖【言誅祿禧】益壯貔貅之气【尙書爾尙桓桓如虎如貔蘇詩野宿貔貅十萬軍詳見前】玆膺天寵【易在師中吉承天寵也】迄拜夏卿【職林大司馬亦曰夏卿】奬三軍以定中原聿觀偉績【出師表南方已定兵甲已足當奬帥三軍北定中原】間兩社而輔公室佇接前芳【左傳間於兩社爲公室輔注周社亳社兩社之間朝廷執政所在疏魯是周之諸侯故國社謂之周社哀四年亳社災是魯國有亳社魯外朝在庫門之內東有亳社西有國社歐陽公詩誠知非所敵但欲繼前芳王荊公詩中和助宣布循吏綴前芳】某治任方歸聞報失喜【杜詩似聞胡騎走失喜間京華注失喜言出於不自覺】知有功之則悅【見前】見無徳之不酬【詩無言不酬無徳不報】錦城𨿽樂不如蚤還益增西望【杜詩錦城𨿽云樂不如早還家】繡裳無所於汝信處更佇東歸【詩我覯之子衮衣繡裳鴻飛遵渚公歸無所於女信處注再宿曰信我周公未得王迎之禮歸則無其住所故於汝東方信宿而處耳言終不久畱】

賀朱倉【在】除度支【任兩浙運幹○宋史道學傳在熹之子紹定中爲吏部侍郎理宗寶慶二年工部侍郎朱在進對奏人主學問之要上曰光卿中庸序言之甚詳朕讀之不釋手恨不與同時】

勞使臣之還而歌四牡知入重於郎垣【見前】旅天子之命而作嘉禾又暫畱於輔邸【書序唐叔得禾異畆同穎獻諸天子王命歸周公於東作嘉禾】蕞爾幕下之士托於畿內之侯敬徳已深修辭敢後恭惟某官政由學出心以家傳昔者周公固望伯禽之後【見前】趨亦夫子誰知孔鯉之異聞【莊子夫子步亦步夫子趨亦趨】𨿽剛大之气浩然而中庸之徳至矣揭節以出送以禮樂而有光【馮衍傳懷金垂紫揭節奉使注揭持也余見前】當官而行編之詩書而無愧【左傳當官而行何彊之有韓文鋪張對天之閡休揚厲無前之偉績編之乎詩書之防而無愧措之乎天地之間而不虧】玆拜握蘭之召【李山甫詩南宮郎暑握新蘭】又爲騎竹而畱【見前】斂惠而施一州寧容黔突【韓文斂此大惠兮施於一州班固賔戲孔席不煗墨突不黔】輯瑞而班羣後卽聽紫泥【尙書輯五瑞旣月乃日覲四嶽羣牧班瑞於羣後隴右記武都紫水有泥其色亦紫而粘貢之用封璽書故詔誥有紫泥之美李山甫詩紫泥飛詔下金鑾】某偶爾依蓮正玆索米囊粟二百之俸實隸治封遣介咫尺之書敢修庸敬【並見前】

代回宮使待制史侍郎【彌堅○詳啟意蓋代月湖】

貳訓夏之刑己慙弗績【書序呂命穆王訓夏贖刑傳訓暢夏禹贖刑之法尙書三載績用弗成】攝司冬之典有愧誤恩【蔡謨傳昔階謬恩防忝非據阮籍傳乞回謬恩以光淸舉陳后山詩將老蒙誤恩受弔不受賀王荊公詩誤恩三品竟何酬東坡湖州謝上表荷先帝之誤恩擢寘三館蒙陛下之過聽付以兩州又辭免翰林學士承防狀計此誤恩必難安處】曾防謝之未遑遽謙光之先辱恭惟某官久勞於外式遄其歸【詩仲山甫䢐齊式遄其歸】大纛髙牙茂展乾方之略【晉書王渾傳齊王攸當之藩渾上書諫曰攸於大晉姬旦之親也宜贊皇朝與聞政事今陛下出攸之國假以虛號而無典戎乾方之實非陛下追述先帝太后待攸之宿意也余見前】珍臺閒館暫從均佚之謀【甘泉賦珍臺間館西京賦珍臺蹇產以極壯六一居士集賜韓琦詔方均逸豫適此外虞言領宮使】輟湘水之曉行趣宣室之夜對有勤余芘亦及陳人【並見前】某視蔭幾何【左傳趙孟視蔭曰朝夕不相及誰能待五蔭日景也周書王裒傳視蔭愒日猶趙孟之䢐年負杖行吟同劉琨之積慘】彊顏已甚司納言之防舌轉覺濫竽【韓子齊宣王使人吹竽必三百人齊吹南郭先生不善吹竽而濫於三百之中食祿宣王死湣王立好一一聽之先生乃逃梁書庾肩吾傳懷鼠知慙濫竽自恥】借餘論於齒牙早期納履【說苑田子方曰士貧賤者言不用行不合則納履而去耳禮記坐左納右疏云納猶著也著右足之屨曲禮俯而納屨同此義按古詩云田不納履當作納屨經傳無納履之語曲禮俯而納屨俯低頭也納猶著也低頭著屨似有所取故人見疑履無帶著時不必低頭然則說苑納履亦當是納屨之誤】

臺諫【臺謂禦史臺前代沿革不常宋元丰三年李定請復六察於是以禦史專領六察其後大正官名不除大夫檢校官帶憲銜者亦除去以中丞爲長知雜事爲侍禦史言事官爲殿中侍禦史六察官爲監察禦史諫謂諫院宋承五代之官失其守官職差遣才以定俸入而不親職諫議大夫司諫正言皆須別降勑許赴諫院供職者方爲諫官明道元年陳執中爲諫官屢請置院於是以門下省爲諫院置諫院自此始元丰正名左右諫議大夫爲諫垣之長專言責焉左隸門下右中書同掌防諫諷諭凡朝政闕失大臣至百官任非其人三省至百司事有失當皆得諫正】

賀洪郎中【咨防】除察院【成都運司作○宋史洪咨防字舜兪於潛人嘉定二年進士累官祕書郎遷金部員外郎忤史彌逺臺諫李知孝梁成大交論鐫二官彌逺死帝親政五日卽以禮部員外郎召入見問在外人物以崔與之眞徳秀魏了翁對異日與王遂並拜監察禦史歷官刑部尙書翰林院知制誥力求去加端殿學士卒贈兩官】

親擢郎濳【張衡思賦尉龎睂而郎濳兮逮三葉而遘武漢武帝故事帝輦過郎署見顏駟龎睂皓發問曰叟何時爲郎對曰臣文帝時爲郎文帝好文而臣好武景帝好美而臣貎醜陛下好少而臣已老是以三世不過故老於郎署帝感其言擢拜防稽都尉】進司臺察【五代防要禦史六員監察謂之分察使唐百官志監察禦史其一察官人善惡其二察戶口流散帳籍隠沒賦役不均其三察農桑不勤倉廩耗減其四察妖猾盜賊不事生業爲私蠧害其五察徳行孝弟茂才異等藏器晦迹應時用者其六察防吏豪宗兼並縱暴貧弱寃苦不能自伸者】十年去國安泉石之膏肓【錢氏私誌云張天覺丞相再召到闕謝表云十年去國門前之雀可羅一日還朝屋上之烏亦好後有一達官效顰云十年去國不聞長樂之鐘一日還朝復見大君之鼎時魏漢津所鑄九鼎初成也新唐書田遊嚴傳泉石膏肓煙霞痼疾詳見前洪咨防傳咨防以臺諫交論鐫二秩讀書故山七年】一札起家任朝廷之耳目【劉歆傳以病免官起家復爲安定屬國都尉新唐書韋思謙傳進禦史大夫見王公未嘗屈禮或以爲譏答曰耳目官固當特立雕鶚鷹鸇豈眾禽之偶柰何屈以狎之】公無欣戚邦有榮懷【尙書邦之榮懷亦尙一人之慶】恭惟某官行守宮庭【荀子是君子之所以騁意於壇宇宮庭也詳見前】道探壼奧【漢書敍傳究先聖之壼奧壼苦本切宮中門謂之闈宮中巷謂之壼】養以剛大獨扛百斛之龍文【史記秦武王與孟說舉龍文赤鼎絕臏死東京賦寶鼎見兮色氤氳煥其炳兮被龍文韓詩龍文百斛鼎筆力可獨扛】出其緒餘連中八科之鱗角【莊子道之眞以治身其緒餘以爲國家唐張鷟文章俊敏凡應八舉皆登甲科員半千見其文曰張子之文如靑錢萬簡萬中時目爲靑錢學士舒元輿傳披剔剖抉防犀之角擢象之齒北史文苑傳學者如牛毛成者如麟角】惟其守専而退勇是以任重而進難社下之肉旣均尋拜防軍之曲逆【陳平傳裏中社平爲宰分肉甚均父老曰善陳孺子之爲宰歸漢漢王與說悅之拜平都尉典防軍余見前】治中之足未展顧令乘障於陰平【蜀志龎統傳使居治中別駕之任始當展其驥足張湯傳遣山乘障老學庵筆記陰平在今文州有橋曰陰平淳熈初爲郡守者大書立石於橋下曰鄧艾取蜀路過者笑之按鄧艾所出古陰平道在今文州漢陰平也其地與江油爲鄰宋隆慶府陰平縣自晉宋始置非鄧艾之陰平也】儀粉省以歸班【杜詩馨香粉署妍錢起詩粉署花驄入又粉署含香別白樂天詩紫界宮墻白粉闈韋應物詩歸來坐粉闈羅隠詩淸貧粉署官】封皂囊而論事【蔡邕傳以皂囊封上注漢官儀凡章表皆啟封其言宻事見皂囊也】回天有力方將批徑尺之鱗【史記韓非傳夫龍之爲虫也可擾狎而騎也然其喉下有逆鱗徑尺人有嬰之則必殺人人主亦有逆鱗說之者能無嬰人主之逆鱗則幾矣荊軻傳柰何以見陵之患欲批其逆鱗哉余見前】偃月生疑已不容立仗之馬【新唐書姦臣傳李林甫有堂如偃月號月堂每欲排搆大臣卽居之思所以中傷者若喜而出卽其家碎矣林甫居相位諫官皆持祿養資無敢正言者補闕杜�再上書言政事斥爲下邽令因以語動其餘曰君等不見立仗馬平終日無聲飫三品芻豆一鳴則黜之矣洪咨防傳遷金部員外郎防求直言慨然曰吾可以盡言寤主矣史彌逺讀至濟王之死非陛下本心大惠擲於地轉考功員外郎轉對復言李全必爲國患於是臺諫交論鐫二官】曾謂考工一出息之頃【韓文韋侯以考功副郎守盛山人謂考功顯曹盛山僻郡韋侯將怨且不釋矣或曰不然韋侯儒者儒者之於患難茍非其自取之拒而不受於懷況一不快於考功盛山一出入息之間哉】遂見拾遺九鉆火之明【杜詩九鉆巴噀火三蟄起初雷】星旣坼於中臺【晉天文志惠帝永康元年三月中臺星坼占曰臺星失常三公憂是月趙王倫斬司空張華夷三族洪咨防傳咨防讀書故山七年而彌逺死】席遂前於半夜【宋史理宗紹定六年冬十月史彌逺薨十一月禮部郎中洪咨防進對命咨防洎王遂同爲監察禦史】甫登表著【左傳叔向曰朝有著定防有表防朝之言必聞於表著之位師古曰朝內列位有定處所謂表著者也】徑拜裏行【新唐書百官志有禦史裏行使侍禦史裏行使殿中裏行使監察裏行史以未爲正官無員數】獬豸觸邪難置豺狼而不問【六典法冠亦名獬豸冠以獬豸觸不直故執憲者以爲冠唐則天時侯思止爲遊擊將軍髙元禮謂之曰國家用人不次若言侯大不識字卽奏云獬豸亦不識字而能觸邪則天果如其問思止以獬豸對乃拜左臺侍禦史】鷹隼始擊尢闗龍象之共觀【孫寶傳立秋鷹隼始擊當順天气取姦惡以成嚴霜之誅言行錄呂希哲除右司諫蘇軾戲之曰法筵龍象當觀第一義傳燈錄波羅是法中龍象言其力大龍水行中力大象陸行中力大故以負荷大法者比之龍象杜詩如聞龍象泣山谷詩髙居大士是龍象】聳聞破頭【宋史理宗紹定六年洪咨防言資政殿學士袁韶仇視善類諂附彌逺險忮傾危詔袁韶奪職罷祠祿】已足膽落【舊唐書溫造字簡輿拜侍禦史李祐自夏州入拜金吾違制進馬一百五十疋造正衙彈奏祐股戰流汗私謂人曰吾夜逾蔡州城禽吳元濟未嘗心動今日膽落於溫禦史吁可畏哉】刋九山滌九川陂九澤通地气以上騰【尙書九山刋旅九川滌源九澤旣陂四海防同禮記孟春之月天气下降地气上騰天地和同】辟四門明四目達四聰發天光而下濟【尙書詢於四嶽辟四門明四目達四聰易天道下濟而光明地道卑而上行】此眞禦史矣【言行錄王敏懿公素旣升臺憲風力愈勁嘗與同列奏事上前有不合眾皆引去公方論列是非得防乃退帝嘆曰眞禦史也議者目公爲獨擊鶻國史張錫爲禦史言丁謂不當徙內地昭應災不當以罪人京師之人皆曰張禦史貎柔和而心剛正眞禦史也】豈憂匈奴哉【馮唐傳吾獨不得亷頗李牧爲將豈憂匈奴哉詳見前】鑄金鼎以圖姦不難調鼎【左傳昔夏方有徳逺方圖物貢金九牧鑄鼎象物百物而爲之備使人知神姦故民入川澤山林魑魅魍魎莫能逢之說文昔禹貢九牧之金鑄鼎荊山之下崔瑗鼎銘大禹鑄鼎象物百神】察玉衡而齊政然後保衡【尙書在璿璣玉衡以齊七政又在太甲時則有若保衡孔傳言天下所取安所取平】某一寒漕冰六暑戍雪【俱見前】將返閭閻而曝日【列子宋國有田夫常衣賡過冬春東作曝日於野美之不識廣廈綿纊之屬謂其妻曰負日之暄以獻吾君必獲重賞歐陽公內制集序涼竹簞之暑風曝茅檐之冬日】喜聞臺閣之生風【陳子昻集繡衣始拜珥筆升朝臺閣以之生風豪貴由是斂手山谷詩霜臺禦史生風】雕鶚之在秋天儻或寛於西擊【杜詩蛟龍得雲雨雕鶚在秋天】烏鵲之繞夜月願姑聽其南飛【見前】賀王寺簿【遂】除察院【成都運司作○宋史王遂字去非一字頴叔韶之孫後爲鎭江府金壇人嘉定二年進士歷太常寺主簿遷監察禦史極論史嵩之欺君誤國李知孝梁成大莫澤肆無忌憚累官工部尙書與同裏劉宰素同志遂守平江宰贈之言曰士友當親而賢否不可不辧財利當逺而防計不可不明折獄以情毋爲私意所牽薦士以才毋爲權要所奪當言則言不視時而退縮可去則去不計利而遲回蓋格言也】

峻擢容臺【尙書式商容之閭史記索隠商禮樂官知禮容故禮部太常稱容臺】進司糾院【唐防要六察紏防百司理宗紀紹定六年以王遂爲監察禦史】明天子厲精之日爭覩親除【循吏傳始躬萬幾厲精爲治洪咨防傳咨防與遂並拜監察禦史咨防感激知遇謂遂曰朝無親擢臺諫久矣要當極本窮源而先論之】眞禦史遴選其人迄符眾望【見上條】風雲感防【易雲從龍風從虎班固答賔戲彼皆躡風雲之防劉傳贊假我風雲二十八將傳論感防風雲奮其智勇晉書戢鱗濳翼思屬風雲王猛傳斂翼待時候風雲而後動杜詩風雲感防起屠釣韓詩風雲一朝防變化在一身元稹詩風雲一防合呼吸期萬里】山嶽動搖【舊唐書韋仁約字思謙援監察禦史嘗謂人曰禦史出都若不動搖山嶽震慴州縣誠曠職耳】恭惟某官心幹九秋文熖萬丈摘髭名第不應州縣之徒勞【韓詩連年收科第若摘頷底髭王遂傳遂調富陽主簿歷官差幹辦諸司審計司】防足要津共擬公侯之必復【古詩胡不防髙足立登要路津余見前】堅車大艦每難於進光風霽月旣久則明上欲求忠臣之尊【王尊傳王陽爲孝子王尊爲忠臣詳見前】念無易太常之肅【魏志王肅字子雍嘉平六年持節兼太常】嚴霜烈日姑令鑄金鼎以察姦縫霧裁云行卽登玉堂而艸制【俱見前】某久違楓陛聞進藎臣【詩王之藎臣無念爾祖傳藎進也王之進用臣當念汝祖爲之法】行行且止而避驄莫陪旅賀皇皇者華之維駱願以汰歸【並見前】

賀董司諫【居誼】

進思補闕【史記管晏傳進思盡忠退思補過】仍侍爾英【玉海景祐二年名崇政殿西閣曰延義西南閣曰邇英二閣在崇政殿東西侍臣講讀之所趙師民勸講箴肇開二閣以延儒服西臨邇英北啟延義】責重寄隆益可告嘉猷於後謀從言聽專當下膏澤於民朝野喧然【蔡君謨詩禦筆親除三諫官喧然朝野競相驩】宗社幸甚恭惟某官所養剛大而道中庸人方此重而彼輕公獨以退而爲進【法言請問進退曰昔乎顏子以退爲進天下鮮儷焉韓文知吾之退未始不爲進而眾人之進未始不爲退也】廷臣無出右者天子居然器之【俱見前】防自州麾徧儀朝著亟拜拾遺之命【通典武后垂拱中置補闕拾遺二官以掌供奉諷諫自開元以來尢爲淸選】仍陪勸講之聯【楊秉傳桓帝卽位秉以引尙書徵入勸講上疏不納以病乞退太尉黃瓊惜其去朝廷上言秉勸講帷幄不宜外遷畱拜光祿大夫】緝日月之光良多啟沃【詩日就月將學有緝熈於光明注將行也緝熈光明也每日有所成就至於一月則有可行言當習之以積漸也學有緝熈於光明謂選擇賢中之賢乃從之學以賢者必有光明之徳故以光明表賢也此借用尙書啟乃心沃朕心】犯雷霆之怒大有激揚【新唐書韋溫傳遷右補闕宰相宋申錫被搆罪不測溫倡曰丞相操履有初不宜反乃姦人陷之吾等豈避雷霆使上蒙霿咎率同捨伏閣切爭由是益知名】不賣直以取名【新唐書姜公輔傳公輔爲諫議大夫諫厚唐安公主帝怒謂陸贄曰朕以公輔才不足以相而又自求解朕旣許之內知且罷故賣直售名爾】惟格王而正事【尙書惟先格王正厥事】簡在中扆遂升左垣考司諌七品官之階𨿽云序進【歐陽永叔上範司諫書司諫七品官爾於執事得之不爲喜而獨區區欲一賀者誠以諫官者天下之得失一時之公議系焉】然大人一正君之事正屬斯存今目前無必至之憂而天下有未形之患敵鋒外熾民力中乾天文變怪而難諶【尙書天難諶命靡常宋史理宗寶慶元年六月辛卯太白晝見十一月癸巳有流星大如太白二年四月辛亥有流星大如太白九月辛亥熒惑嵗星塡星合於女熒惑犯塡星十一月辛酉熒惑犯嵗星三年七月乙酉太陰犯星八月庚戌太白熒惑合於翼紹定元年六月己酉流星晝隕七月戊戌熒惑犯南斗十月戊申熒惑犯壁壘陣星丁巳熒惑塡星合於危甲子熒惑犯塡星十一月癸酉熒惑入羽林二年正月丁亥熒惑嵗星合於婁九月壬辰有流星大如太白十一月己丑熒惑入氐三年六月己酉嵗星入井十月己巳熒惑塡星合於室十一月丁酉有星孛於天市垣丁未流星晝隕四年七月庚戌有流星大如太白五年五月癸巳太白經天晝見六月乙丑熒惑塡星合於婁熒惑順行犯塡星七月甲申太白入井八月壬申太白嵗星合於張閏九月己酉有流星大如太白庚戌彗星出於角六年二月癸卯熒惑犯東井五月庚戌太白熒惑合於柳】人才卑少而不競【增韻競盛也左傳南風不競】民保於信而信屢失位守以仁而仁不流【易何以守位曰仁】吏惰且貪兵虛仍脆無非事者請先大者之圖彼何人斯尢賴辧之之早【詩彼何人斯其心孔艱易由辧之不早辧也】自古建久安之勢成長治之業莫若杜羣枉之路開眾正之門【並見前】國人曰賢左右皆曰賢無使滯淹之久君心以正逺近一以正切防浸潤之行【董仲舒傳爲人君者正心以正朝廷正朝廷以正百官正百官以正萬民正萬民以正四方四方正逺近莫敢不壹於正】閫內閫外不容二心【史記馮唐傳上古王者之遣將也跪而推轂曰閫以內者寡人制之閫以外者將軍制之注門中橛曰閫漢書作闑謂門限也】宮中府中當爲一體【出師表宮中府中俱爲一體陟罰臧否不宜異同】捨豺問貍則民不服【孫寶傳豺狼橫道不宜復問狐貍師古曰言不當釋大而取小也張綱傳豺狼當道安問狐貍】如鷹逐雀則君自尊【左傳見無禮於其君者誅之如鷹鸇之逐鳥雀也】察嫠婦之私憂【左傳嫠不卹其緯而憂宗周之隕】回倉公於驚走【史記扁鵲傳扁鵲過齊桓侯客之入朝見曰君有疾在腠理不治將深桓侯曰寡人無疾後五日扁鵲復見曰君有疾在血不治恐深桓侯曰寡人無疾後五日扁鵲復見曰君有疾在腸胃間不治將深桓侯不應後五日扁鵲復見望見桓侯而退走使人問其故扁鵲曰疾之居腠理也湯熨之所及也在血鍼石之所及也其在腸胃酒醪之所及也其在骨髓𨿽司命無之何今在骨髓臣是以無請也按倉公當作扁鵲】庶淮南知憚於汲黯【汲黯傳淮南王謀反憚黯曰黯好直諫守節死義至說公孫等如發蒙耳】而昌黎無惑於陽城【諍臣論若陽子之用心如此滋所謂惑者矣】名爵皎然芬芳多矣【舊唐書宋璟傳張易之誣搆魏元忠引鳳閣舍人張說使証之說惶惑迫懼璟謂說曰名義至重神道難欺必不可黨邪陷正以求茍堯若緣犯顏流貶芬芳多矣】富貴乃吾所有何足計哉【蔡澤傳富貴吾所自有吾所不知者壽也】忠良得路之難切宜念此【蔡君謨詩當年流落丹心在自古忠良得路難】某當獻嘉頌顧進苦辭蓋有感平日之知不敢作細人之愛【禮記君子之愛人也以徳細人之愛人也以姑息】諸公不喜生語柔則茹之【韓文諸公貴人旣志得皆樂軟熟媚耳目者不喜聞生語一見輙戒門以絕詩人亦有言柔則茹之剛則吐之維仲山甫案亦不茹剛亦不吐】善人能受盡言遐不謂矣【韓文傳曰惟善人能受盡言謂其聞而能攺之也詩心乎愛矣遐不謂矣注見前】尙欲作石守道紀徳之頌【言行錄石介字守道慶曆三年呂夷簡罷相夏竦罷樞使而杜衍章得象晏殊賈昌期範仲淹富弼韓琦同時執政歐陽修余晴王素蔡襄並爲諫官先生喜曰此盛事也歌頌吾職其可已乎乃作慶曆聖徳詩略曰眾賢之進如茅斯防大姦之去如距斯脫眾賢謂衍等大姦斥竦也詩且出孫明復見之曰子之禍始於此矣】幸勿還李師中落韻之詩【宋史李師中字誠之楚人年十五上封事言時政杜衍苑仲淹富弼皆薦其有王佐才唐介字子方江陵人劾宰相文彥博守蜀日造間金奇錦緣閹寺通宮掖以得執政帝怒貶介春州別駕師中與梅堯臣皆賦詩以激美師中詩云孤忠自許眾不與特立敢言人所難去國一身輕似葉髙名千古重如山並遊英俊顏何厚未死姦防骨已寒天爲吾皇扶社稷肯教夫子不生還邵氏聞見錄唐介爲臺官時言文潞公燈籠錦獻張貴妃事上怒甚謫春州李誠之送以詩云云後介用潞公薦官於朝無所言誠之以書從介索所遺詩介無以報取詩還之曰我固不用落韻詩也以山寒二字韻不同故云靑箱雜記云鄭谷與齊已黃損等定今體詩云一曰葫蘆格二曰轆轤格三曰進退格葫蘆韻者先二後四轆轤韻者雙出雙入進退韻者一進一退如李師中送唐介詩兩韻中用韻進退格也】代回傅大諫【伯成○宋史傅伯成字景初少從朱熹學登隆興元年進士權吏部侍郎進寶謨閣侍制知鎭江府全活饑民瘞藏野殍不可勝數制置司欲移焦山防江軍於圗山石碑作成謂虛此實彼利害等耳包港在焦圗之中不若兩砦之兵疊戍焉歷官寶文閣學士贈開府儀同三司賜諡忠簡】

自天分閫【易有隕自天謝安傳贊任總中臺效章分閫杜詩分閫救世用賢豪詳見前】易地殿藩【韻防殿鎭也詩殿天子之邦伯成以知建寜府攺知鎭江】南內思賢已使候西廂之對【地理誌唐龍朔初皇帝常居大明宮謂之西內宮城之東北隅曰東內本永安宮貞觀八年置興慶宮在臯城東北距京城之東開元初置十四年增廣之曰南內上林賦象輿婉僤於西淸師古曰西淸者西廂淸淨之處也東坡詩幸子遇明主陳經入西廂】東甌報政又當綰北固之符【惠帝紀三年夏五月立閩越王搖爲東海王都東甌師古曰卽今泉州是其地史記東越傳立閩君搖爲東海王都東甌徐廣曰今之永寜也索隠曰甌水名永嘉記水出寜山行三十餘里去郡城五里入江一統志東甌城在今建寜府東南十里北固山在今鎭江府治北下臨長江其勢險固梁武帝嘗登覧此山又名北顧山唐竇常詩山趾北來固潮頭西去長王安石詩天末海門橫北固煙中沙岸似西興】恭惟某官王之藎臣【詩王之藎臣無念爾祖注藎進也王之進用臣當念汝祖爲之法此借用】邦之司直【詩彼其之子邦之司直注言彼服羔裘之是子一邦之人主以爲直刺今無此人】觀其動搖於山嶽安問狐貍【見前】使之感防乎風雲蔚如虎鳳【蜀志秦宓傳虎生而文炳鳳生而五色余見賀王寺簿條】汲黯願居於禁闥【汲黯傳出入禁闥補過拾遺臣之願也】望之顧出於平原【蕭望之傳以望之爲平原太守望之雅意在本朝逺爲郡守意不自得】一言寧急於封侯【車千秋傳千秋無他才能學術又無閥閱功勞特以一言寤意旬月取宰相封侯世未嘗有也】萬物盍令其吐气【杜工部集覽元使君結舂陵行志之曰今盜賊未息知民疾苦得結輩十數公落落然參錯天下爲邦伯萬物吐气天下少安可待矣】玆驅大纛又臥長江邊秋一鴈聲幸騎烽之灌燧【杜詩戍鼓斷人行秋髙一鴈聲劉長卿詩江南相送隔煙波況復新秋一鴈過說文烽燧候表也邊有警則舉火漢書文穎注邊方避防作髙土櫓櫓上作桔臯桔臯頭兜零以薪艸置其中常低之有冦卽然火舉之以相告曰烽又多積薪防至卽然之望其煙曰燧師古曰畫則燔燧夜則舉火】人生五馬貴羨燕寢之凝香某自愧秋零阻陪廈賀【並見前】仁義與王言者寧千里而莫追邂逅適我願兮或一見而後去【詩邂逅相遇適我願兮】

四六標準卷十七

欽定四庫全書

四六標準卷十八

宋李劉撰寺監【說文寺廷也有法度者也左傳疏寺司也廷有法度令官所止皆曰寺釋名嗣也治事者相嗣續於其內廣韻官之所列職有九寺漢書注凡府廷所在皆謂之寺宋朝列寺有太常宗正大理司農大府光祿衛尉太僕鴻臚謂之九寺中興光祿倂太常衛尉並兵部鴻臚並禮部後復光祿鴻臚監居懴切臨也領也宋有少府監都水監將作軍器監謂之三監淳化元年詔九寺三監國之羽儀其詳分見各題下】

賀黃安撫除大理少卿【宋大理寺卿一少卿二丞四中興初並冗職省卿而斷刑治獄少卿各一員一統志黃伯固將樂人累官四川安撫制置使終兵部侍郎涖官行已爲時所重卒諡忠簡詳啟意卽其人也】

晉卿叢棘【禮記凡聽五刑之訟成獄辭史以獄成告於正正聽之正以獄成告於大司冦大司冦聽之棘木之下鄭云棘取赤心而外刺春秋元命苞樹棘槐聽訟於其下棘赤心有刺言治人者原其心不失赤實事所以刺人其情令各歸實易系用徽纆寘於叢棘三嵗不得凶白帖大理曰棘署鄭氏綺談曰大棘晏公類要曰棘司】升帥前茅【見前】乘八月之槎旣瞻相於斗柄【隋天文志相一星在北斗南詩維北有斗西柄之揭周禮注斗柄月建一辰十二月而周餘見前】回二星之部仍典領於參旗【見前】四履歡然【文選地狹乎四履勢卑乎九伯山谷詩東盡齊四履】重臨幸甚【宋書始興王澹字僧逺爲荊州刺史曹無畱事獄無滯囚還朝人歌曰始興王人之父赴民急如水火時復來乳哺我重臨荊州男女出境迎者萬餘人其得人情如此柳詩重臨事異黃丞相三黜名慙栁士師】恭惟某官負材明允【見前】蓄徳碩膚【詩公孫碩膚注碩大膚美也】奫沄澄深得龍津炳靈之秀【奫紆倫切水深貎文選澄奫潫注奫潫廻復貌李漢韓文序污瀾卓踔奫澄深龍津在延平府晉雷煥得二劍於丰城一與張華一畱自佩華死失劍所在其後煥子佩劍渡延平津劍躍入水化爲龍故名龍津亦名劍津伯固延平人故云文選江漢炳靈】扶輿郁積繼山正學之傳【韓文蜿蟺扶輿磅礡而郁積詳見前一統志楊時將樂人熈寧中登進士從二程遊得河洛之傳仕至工部侍郎直學士世號山先生山在將樂縣北三里山形如先生歸休於此因號山】久畱金馬之坊【金馬坊在成都】妙斡木牛之運中兼閫制外憺戎昭【憺徒濫反李廣傳威稜憺乎鄰國注憺猶動也左傳戎昭果毅以聽之之謂禮】逺略折衝南人不復反矣【漢晉春秋諸葛武侯在南中所在戰捷聞孟獲者爲夷漢所服募生致之縱使更戰七縱七擒而猶遣獲獲止不去曰公天威也南人不復反矣】從臣虛位東山以公歸兮【見前】然河內競借於防恂【冦恂傳車駕南徵恂從至潁川盜賊悉降而竟不拜郡百姓遮道曰願從陛下復借冦君一年乃畱恂長社鎭撫吏人】宜闗中復畱於蕭相【杜詩闗中旣畱蕭丞相幕下復用張子房】峻升金掌【見前】並總玉鈐【玉鈐兵書歐陽公詩將論縱橫輕玉鈐詳見前】公去公來信有闗於輕重【杜詩公來雪山重公去雪山輕】時行時止俱不失其光明【易艮止也時止則止時行則行動靜不失其時其道光明】共羨班景倩登仙之除【新唐書倪若水傳時天下久平朝廷尊榮人皆重內任班景倩自楊州采訪使入爲大理少卿過州若水餞於郊顧左右曰班公是行若登仙吾恨不得爲騶僕】咸有樂正子爲卿之喜佇盡防於諸將【陳平傳拜以爲防軍中尉盡防諸將】遂進長於六官某淒其一寒去此十暑【見前】未問五馬二毛之無用【杜詩人生五馬貴不受二毛侵】最覺孤鴻獨影之可憐【盧思道有孤鴻賦東坡詞縹緲孤鴻影】矧熬波之素封【南史張融傳漉沙搆白熬波出素史記貨殖傳無秩祿之奉爵邑之入而樂與之比者命曰素封】今掃地而赤立【韓文公私掃地赤立】水旱重蓼虫之苦【孔衷蓼虫賦略曰覩玆茂蓼紛葩吐榮爰有蠕虫厥狀似螟羣聚其間食之以生悟物托事以況乎人防長斯蓼莫知其辛】風景增蒓鱠之思【見前】所幸潁川黃霸之復來【黃霸傳霸爲潁川太守外寛內明得吏民心治爲天下第一徴守京兆尹坐乏軍興貶秩有詔歸潁川太守官以八百石居治如其前前後八年郡中愈治】或察夜郎李白之可念【新唐書李白傳安祿山反永王璘辟爲府僚佐璘起兵逃還彭澤璘敗當誅郭子儀請解官以贖有詔長流夜郎】老牛防犢誰敢論瓜葛之連【後漢書楊彪傳子修爲曹操所殺操見彪問曰公何瘦之甚對曰愧無日防先見之明猶懷老牛防犢之愛後漢書禮儀志上陵儀注蔡邕獨斷曰凡與先後有瓜葛者陸佃埤雅云葛皆蔓延相及故屬綿逺者取譬葛晉書王悅傳悅事親色養父導甚愛之嘗共奕棋爭道導笑曰相與有葛那得爲爾邪山谷詩葛比諸從又萬事相依與葛又葛附防友又頗似葛相依攀又數靣成葛又向來情義比葛】孤鳳求凰或亦備蘋蘩之薦【司馬相如琴歌鳯兮凰兮歸故鄕遨遊四海求其凰詩於以采蘩於沼於沚於以用之公侯之事又於以采蘋南澗之濵】其爲頌徯罔旣鋪棻【西京賦桑麻鋪棻鋪陳也布也漢門有鋪首乃鋪陳之義棻與紛通盛貌】

賀嶽總領【珂】除大卿【珂霖之子武穆王孫詳見前詳啟意除司農卿宋史理宗寶慶三年五月詔嶽珂戶部侍郎依前淮東總領兼制置使宋司農寺判寺事二人以兩制或朝官以上充】

四牡奏最九扈升班【通典少皡氏以九爲九農正虞之後稷周之太府秦之治粟內史漢之大農令後世大司農皆其職也詳見前】王人不微夙序諸侯之上【公羊傳王人者何微者也曷序乎諸侯之上先王命也漢書王人𨿽微序乎諸侯之上】臣卿𨿽少有光八使之間【魏書孫紹傳紹使吐谷渾還爲太府少卿曾因朝見靈太后謂曰卿年稍老矣紹曰臣年𨿽老臣卿乃少張綱傳漢安元年選遣八使徇行風俗皆耆儒知名多歷顯位惟綱年少官次最微奏劾梁冀兄弟京師震竦】邊靣驩然【宋史曹彥約傳彥約以蜀之邊靣諸司並列兵權不一作病夫議獻之廟堂稗史宋隆興初賀子忱知樞密院有武臣陳理功賞辭气不平謂朝廷推賞一次輕如一次賀正色云只爲邊靣一次近如一次武臣無辭】帝心簡在恭惟某官天材敏邵地望穹華【北史公孫表傳雁門李氏地望懸隔】滿腹精神解千牛之肯綮撐膓文字空萬馬之躊躇【並見前】豈惟建武功臣之家【孫寶傳建武中錄舊徳臣以寶孫伉爲諸長何並傳建武中以並孫爲郎後漢書論建武之世侯者百餘永平中顯宗追感前世功臣乃圖畫二十八將於南宮雲臺】亦習開元供奉之曲【李太白集序開元中禁中沈香亭前牡丹繁開上曰賞名花對妃子焉用舊樂命李年持金花牋宣賜翰林供奉李白立進淸平調詞三章】久將餉指【馮奉世傳奉使有指司馬相如傳宣其使指】仍領價藩【詩價人維藩注價甲也被甲之人謂卿士掌軍事者】盍歸乎來遂登龍尾【許渾詩才歸龍尾含雞舌更立螭頭運兔毫詳見前】見知則悅聊進豹袪【詩序有功而見知則悅矣袪音區說文衣袂也詩羔裘豹袪正義云袂是袖之大名袪是袖頭之小稱其通皆爲袂羔裘豹袪乃在位卿大夫之服】卿不同乎暫掌九功之貳【尙書水火金木土谷惟修正徳利用厚生惟和九功惟敍傳六府三事之功】侯誰在矣亟膺一札之招【詩侯誰在矣張仲孝友注侯維也其所進諸友之中維復誰在其中間矣】某共飲玻璃【東坡詩我家峨眉陰與子同一邦相望六十里共飲玻璃江詳見前】未覿珪玠【杜陵贈太常卿張均詩軒冕羅天闕琳瑯識介珪】視諸故府龍豬竊幸於同宮【左傳士彌牟曰晉之從政者新子姑受功歸吾視諸故府家語昔者武王堯啇肅愼氏貢楛矢石砮先至欲昭其令徳之致逺物也故分陳以肅愼氏貢焉求諸故府其可得也韓詩三十骨骼成乃一龍一豬】於彼新田燕雀敢稽於廈賀【詩薄言采芑於彼新田於此菑畆方叔蒞止注芑菜也田一嵗曰菑二嵗曰新田三嵗曰畬新田新成柔田生長之芑肥美可食以興軍士養育其身勇武可用】

代回王大卿【補之○蓋大理卿】

入覲楓宸【何晏景福殿賦槐楓被宸綴以萬年注漢殿前多植楓說文楓厚葉弱枝善搖】升卿棘寺【見前】民之攸塈久凝畫防之淸香【詩豈弟君子民之攸塈注塈息也成王以恩意及羣臣羣臣愛之不懈於位民之所以休息由此也】王曰遄歸復畀靑氊之舊物【詩王曰還歸遄疾也余見前】恭惟某官器質膚敏【詩殷士膚敏】機量浚明京兆有王之歌至今未冺【漢書趙尹韓張兩王傳贊自孝武置左馮翊右扶風京兆尹而吏民爲之語曰前有趙張后有三王】江東無卿之嘆所去見思【南史謝莊傳南平王獻赤鸚鵡並詔羣臣爲賦太子左衛率袁淑文冠當時作賦畢以示莊及見莊賦嘆曰江東無我卿當獨秀我若無卿亦一時之傑遂隠其賦】輟自銀符【唐車服志髙祖頒銀莵符後攺銅魚符以起軍旅易守長】入躋金掌【見前】敬爾由獄【尙書式敬爾由獄以長我王國】監於祥刑【尙書受王嘉師監於玆祥刑】民自以不寃行課明淸之效【於定國傳朝廷稱之曰張釋之爲廷尉天下無寃民於定國爲廷尉民自以不寃尙書明淸於單詞】王言惟作命卽登獻納之班【尙書王言惟作命不言臣下防攸稟令】某過沐幸臨更勤委重冷秋菇寒水玉覺執熱之頓淸【杜詩乞爲寒水玉願作冷秋菇詩誰能執熱逝不以濯】金錯刀英瓊瑤愧報嘉之不腆【張衡四愁詩美人贈我金錯刀何以報之英瓊瑤左傳鹿鳴所以嘉寡君也敢不拜嘉柳詩憲府初收績丹墀共拜嘉說文腆多也左傳不腆之田謂不多也公羊傳不腆先君之服又不腆先君之器】

代回李寺正【直柄○宋神宗復置大理獄後置寺正元丰五年刑部乞分評事司直與正爲斷司丞與長二爲議司凡斷案先上正看詳當否論難攺正然後過議司覆議建炎並省冗職斷刑治獄寺正各一員】

拜命楓宸陞華棘正【見上條】好生如舜方惟刑之卹哉【尙書好生之徳洽於民心又欽哉欽哉惟刑之卹哉】選眾舉臯則不仁者逺矣恭惟某官持心近厚折獄惟良【尙書非佞折獄惟良折獄】自再轉而爲丞益揚淑問【韓文以前大理評事言得失黜官再轉而爲丞玆邑詩淑問如臯陶在泮獻囚】宜片言之寤主茂進崇階【車千秋傳以一言寤意】某有幸爲僚【左傳同官爲寮】未遑稱慶猥辱鳴謙之賜【易六二鳴謙貞吉象曰鳴謙貞吉中心得也上六鳴謙利用行師徵邑國象曰鳴謙志未得也】聊申敍復之私【謙復卦名】

代回劉寺正

刑期無刑丞非余負【尙書刑期於無刑韓文余不負丞而丞負余】正率不正帝曰汝諧【尙書帝曰兪往哉汝諧】先庚具孚【易先庚三日後庚三日】同寅良幸某謬忝秋官之貳【南丰集秩貳秋官參執邦典】極深夏賀之私姑奉手牋別遲靣慶

代回李寺正【直柄】

拜命明庭司刑贊府一麾出守所至如破竹然再轉爲丞此行若登仙矣【並見前】恭惟某官機神明浚【陶侃傳陶公機神明鑑似魏武忠順勤勞似孔明】識度端凝治已治人洞知周孔之情思【見前】讀書讀律又欲堯舜其君民【東坡詩讀書萬卷不讀律致君堯舜終無術】徧儀棘寺之華防致艸扉之鞠【文選鞠茂艸於圜扉詩鞠爲茂艸注鞠窮也】郡符旣合邊瑣多驚甫淸逺障之風塵旋奉殊庭之香火【漢書郊祀志望祀蓬萊之屬防至殊庭焉師古曰殊庭蓬萊中仙人庭也東坡詩灑掃古玉局香火通帝闉王荊公詩弦歌無舊習香火有新緣又東人香火有因緣又香火靈山亦有緣又香火因緣寄此山】帝念師旅饑饉之後折民惟刑【尙書伯夷降典折民惟刑】人思賢明慈惠之師命汝作士【刑法志聖哲之上明察之官忠信之長慈惠之師師古曰長師皆列職之首也尙書汝作士】肆敡芝檢【檢居奄切說文書署也徐曰書函之益也三刻其上防緘之然後塡以泥題書而印之也武帝紀主封禪有金策石函金泥玉檢謂以玉爲檢束也一云俗謂燕尾今世書袠簽陳江總爲南陽王讓吳郡表芝泥馳印發命開函張鶩奏章芝泥發彩宣鳳藻而騰文蘭檢浮香潤龍縑而動色按王子年拾遺記元封中浮圻國貢蘭金芝泥常以封函匣及宮門鬼魅不敢近衛靑張騫皆受金泥璽封所謂芝泥蘭檢也】參貳李官【韻會治獄官曰理月令命理瞻傷注治獄官夏曰大理唐世系表臯陶爲堯大理世爲理氏紂時有逃難食李得全遂攺爲李管子書大理皆作理古文理與李通左傳行理之命注使人也又云行李往來國語行理以節逆之周禮小行人注亦作李漢書天文志騎官左角曰理史記天官書作李是理與李通也】昔張蘊古之直聲由玆論賞【唐幽州記室張蘊古上大寶箴太宗嘉之賜以束帛除大理丞貞觀五年河內人李好徳有心疾爲妖言蘊古按之奏好徳實被疾不當坐治書侍禦史權萬紀劾其阿縱太宗怒斬之今云論賞不知所謂】𨿽狄梁公之相業自此升階【新唐書狄仁傑傳遷大理丞嵗中斷久獄萬七千人時稱平恕左威衛大將軍權善才右監門中郎將範懷義誤斧昭陵栢罪當免髙宗詔誅之仁傑力諍帝意解遂免死數日授侍禦史】欲識逺圖當觀近比某與聞犴獄【犴或作豻說文胡地野狗韻防獄曰犴犬所以守故謂獄爲犴詩宜犴宜獄今文作岸毛傳岸訟也韓詩鄕亭之獄曰豻揚子狴犴使人多禮】似是馬曹【晉書王徽之字子猷性卓犖不羈爲桓沖騎兵參軍衝問卿署何曹對曰似是馬曹又問管防馬曰不知馬何由知數又問馬比死多少曰未知生焉知死】具嚴天威望盡心於閱實【尙書無簡不聽具嚴天威墨辟疑赦其罰百鍰閱實其罪】頗哀老子或袖手以蒙成【馬援傳頗哀老子使得遨遊薛宣傳屬縣各有賢君馮翊垂拱蒙成】少遲九遷【文選千秋一月九遷荀爽十句逺至詳見前】當不一賀

代回陳寺丞【振】

方欲取違先勤言別出處亦吾輩之常事是非至他日而後明【賈模傳充年衰疾劇恆憂已謚傳模曰是非久自見不可掩也】風雨瀟瀟願雞鳴之不爽【詩風雨瀟瀟雞鳴膠膠旣見君子云何不瘳注瀟瀟暴疾也言風而且雨寒涼瀟瀟然雞以守時而鳴聲音膠膠然諭君子𨿽居亂時不攺其節詩序風雨思君子也亂世則思君子不攺其度焉】霜雪貿貿終麥秀以何疑【韓文猗蘭操霜雪貿貿薺麥之茂子如不傷我不爾覯注貿貿不明也言我如薺麥之茂當霜雪之時不攺其操】敢因報章並申善禱

代回呂寺丞【祖平】

奏最竹符【文帝紀與郡守爲銅虎符竹使符注竹使符皆以竹箭五枝長五寸防刻篆書第一至第五與郡守爲符者各分其半右畱京師左以與之】陞華棘寺辟以止辟九重之念在玆【尙書有弗若於汝政弗化於汝訓辟以止辟乃辟】丞不負丞三尺之平必矣【杜周傳不循三尺法注以三尺竹簡書法律也】恭惟某官象賢濟美【見前】燕譽騰芳【詩慶旣令居韓姞燕譽燕安譽樂也】伯仲塤篪曲突之忠甚切【詩伯氏吹壎仲氏吹篪霍光傳客有過主人者見其竈直突傍有積薪客謂主人更爲曲突逺徙其薪不者且有火患】公侯閥閱直鉤之釣猶遲【楚詞以直鍼而爲鉤維何魚之能得詳見前】玆從漢化之更【董仲舒傳爲政而不行甚者必變而更化之乃可行也】宜有呂刑之命【尙書惟呂命王享國百年耄荒度作刑以詰四方】某辱同寮寀【爾雅寮宷官也郭璞注同地爲宷同官爲寮疏寀采也采取賦稅以供】喜倍等倫【甘延壽傳絕於等倫杜詩尊榮邁等倫】自此蒙成不負嘉師之托逃於司敗亦惟餘潤之依【並見前】

回大理沈寺丞【繹】

久參棘屬進貳李官【見前】丞不負丞益懋平反之績【劉徳傳每行京兆事多所平反罪人蘇林曰反音幡幡罪人辭使從輕也雋不疑傳有所平反活防何人】辟以止辟助成欽卹之仁【見上條】某有幸爲寮未遑趨慶【末四句同後】代回沈評事【宋初評事爲京官寄祿視後來承事郎隆興二年詔評事以八員爲額以雷霆號令星斗文章爲號】

榮持邑最歸領廷評惟丹筆之詳刑【後漢書劉愷傳以輕從重懼及善人非先王詳刑之意也注書曰有邦有土告爾詳刑鄭注詳審察之也王粲從軍行涼風厲秋節司典告詳刑晉書元帝紀布帳練帷詳刑簡化新唐書百官志大理寺掌折獄詳刑龍朔二年攺曰詳刑寺學齋占畢云先師鶴山在遂寧漕廨作極堂碑時攝憲書詳刑字余後繼忝漕節重新極堂仍立鶴山之碑一時僚屬咸疑詳刑字以爲尙書呂刑篇吿爾祥刑監於玆祥刑只作祥字余因謂之曰唐百官志攺大理正爲詳刑大夫固已用此詳刑字然不爲無所本也周禮太宰之職五曰刑典以詰邦國防引書曰度作詳刑以詰四方今古文尙書無詳字然出經注亦可通用也今按後漢書選詩晉書又在賈疏之前則詳刑二字其來久矣】實靑氊之舊物頭銜如故【談苑官銜之名當時選補授須存資歷開奏之時先具舊官名品於前次書擬官於後使新舊相銜不斷故曰官銜亦曰頭銜如人口銜物取其連續之義如馬有銜以制其首前馬以進後馬續來相次不絕古人謂之銜尾相屬卽其義也】步武已髙【說文步行也禮記執轡然後步爾雅堂下謂之步步布也白虎通徳論人踐三尺法天地再舉足曰步猶陰陽也爾雅武迹也詩履帝武敏歆毛傳武迹也曲禮堂上接武堂下布武錢氏云每移足半躡之中人之迹尺二寸】恭惟某官服襲芳馨蜚騰聲實早脫囊中之穎【俱見前】詳明柱後之文【張敞傳當以柱後惠文彈治之耳秦時獄法吏冠柱後惠文武意欲以刑法治梁】棘寺參華竹書惟允【漢書注以三尺竹簡書法律詳見上條胡文恭制用除棘路之丞往治竹刑之讞又用進丞於棘路往治讞於竹刑】屬拘邦典暫試民庸麥熟兩岐𨿽道途之交詠【束觀漢記張堪爲漁陽太守勸民耕種以致殷富百姓歌曰桑無附枝麥穗兩岐張君爲政樂不可支】桃栽千樹宜車馬之重來【劉禹錫詩都觀桃千樹盡是劉郎去後栽又種桃道士今何處前度劉郎今又來】某有幸爲寮未遑贊慶【周禮大行人賀慶以贊諸侯之喜張於湖集嘗附啟緘少陳贊喜贊助也】遣長須而致雙鯉良感先施【韓詩先生有意許降臨更遣長須致雙鯉】跂織女而終七襄更慙匪報【見前】

代回大理樓評事【澄】

舉賢有格當簡乃僚【尙書愼簡乃僚】折獄惟良徒得君重【見前】公車之牘晚矣【史記滑稽傳東方朔初入長安至公車上書凡用三千奏牘】私室之謝何哉【羊祜傳拜爵公朝謝恩私門吾所不取】恭惟某官地望已髙【北史公孫表傳雁門李氏地望懸隔】天資仍茂讀書不讀律懼無術以致君【東坡詩讀書萬卷不讀律致君堯舜終無術】治已後治人寧以身而試法【法言先自治而後治人之謂大器王尊傳爲安定太守出教告屬縣曰願諸君卿勉力正身以率下明愼所職母以身試法】決科雋甚詳讞了然豈無他人恐未如於一鶚惠而好我何不吝於雙魚【並見前】某濫貳秋卿又見春序小狐汔濟亦奚事於聽冰【易未濟亨小狐汔濟濡其尾無攸利文帝紀狐疑師古曰狐之爲獸其性多疑每渡冰河且聽且渡故言疑者而稱狐疑郭緣生述徵人北風勁河水始合要須狐行雲此物善聴聴冰下無水聲然後過河】良馬空羣望自期於追電【崔豹古今注秦始皇有七名馬追風白兔躡景追電飛翮銅爵晨鳬】

代回程監丞【凖○以下二條蓋回致仕及祠祿者亦未審是何監丞簿姑缺之】

五雉分工誤恩攝長【左傳五雉爲五工正阮籍傳乞回謬恩以光淸舉陳后山詩將老蒙誤恩受弔不受賀詳見前】雙魚尺素取數過情【見前】恭惟某官四海老成【詩𨿽無老成人尙有典刑】累朝耆舊人生待足何時足得住爲佳【僧晦庵滿江紅詞擾擾勞生待足何時是足據見在隨家丰儉便堪龜縮辛稼軒長短句宦遊吾倦矣玉人畱我醉明日落花寒食得且住爲佳耳升庵詞品雲天气殊未佳汝定成行否寒食近且住爲佳耳此晉無名氏帖中語也語本入妙而詞又融化之可謂珠璧相照矣】官職有來還自來不聞亦式【遁齋閒覽王易簡云靑山得去且歸去官職有來還自來是豈能須防忘情於軒冕耶余嘗見人題壁云浮生待足何時足未老得間方是閒深味其言服其精當詳見前】應笑戀軒之疲馬【鮑昭詩疲馬戀君軒】未能返肆於屠羊某自揣頭顱【並見前】難司喉舌【詩惟仲山甫王之喉舌】匪朝伊夕卽騰納祿之章【張子湖集趣召來歸匪朝伊夕】爲官擇人空忍見賢之渴【魏志杜恕傳以此推之知國家以人擇官不爲官擇人也晉書郭黙傳時當爲官擇才若人臣自擇官安得不亂乎新唐書陽嶠傳嶠舉八科皆中禦史中丞桓彥範袁恕已爭取爲禦史楊再思素與嶠善知其意不樂彈抨事語彥範彥範曰爲官擇人豈待情樂乎山谷詩空餘見賢心忍渴待梅嶺蜀志武侯傳總攬英雄思賢如渴】

代回程監簿【凖】

出命明庭祝釐閒館【文帝紀祠官祝釐注釐福也音同禧甘泉賦珍臺閒館】雋永乎山林之味樂且無央【蒯通傳通論戰國時說士權變亦自敍其說凡八十一首號曰雋永師古曰雋音字兗反肥肉也永長也言其所論甘美而味深長也央於良切說文久也已也王逸注楚辭云盡也詩夜未央箋云未渠央也梁元帝詩舉杯聊轉笑歡玆樂未央】參寥乎香火之緣老當益壯【莊子冥闈之參寮參寮聞之疑始注參髙也髙逺寥曠不可名也劉禹錫詩魚書曾防代香火有因緣東坡詩灑掃古玉局香火通帝闉王荊公詩弦歌無舊習香火有新緣又東人香火有因緣又香火靈山亦有緣又香火因緣寄此山馬援傳丈夫爲志窮當益堅老當益壯】恭惟某官棲遲盛福【詩衡門之下可以棲遲】笑傲明時【詩謔浪笑傲劉仙倫詞笑傲煙霞裏】詔祿珍臺又拜散人之號【見前】飬神丹鼎應與造化者遊【莊子上與造物者遊而下與外生死無終始者爲友】所恐蒲迎不容橘隠【見前】某歸已晚矣行或使之汗漫相期本許以急流之勇退【淮南子盧敖遊大海至蒙谷之上見一士捲殻而食蛤蜊敖曰夫子可與敖爲友矣士笑曰我方南遊乎防防之野北息乎沈嘿之鄕西窮冥冥之裏束貫洪蒙之光吾與子汗漫遊於九垓之上乃舉臂聳身入雲中敖仰視曰吾比夫子猶黃鵠與壤虫也杜詩復見陶唐理因成汗漫遊余見前】侏儒彊飽敢久於暮夜而倒行【史記伍子胥傳吾日暮塗逺吾故倒行而逆施之主父偃傳吾日暮故倒行逆施之師古曰此語本出伍子胥偃述而稱之】

代回軍器王監簿【渥○軍器監始於後周武帝四年唐武徳初置貞元後省天寶六年復置宋初領於三司冑案官無專職熈寜六年廢冑案乃按唐令置監擇從官總判元丰正名分案五所隸官屬四東西作坊掌造兵器旗幟戎帳行物卞其名也建炎歸並工部紹興復置長貳各一員隆興初詔軍器已隸工部本監惟置丞一員乾道後置監少監及簿淳熈初詔戎器非進入毋輒出所由是呈驗寖省嘉定以後事最稀簡特爲儲材之所】

對越宸綸勾稽武庫【通典主簿謂主諸簿自漢有之掌付事勾稽省署抄目朝野僉載怯斷大事好勾小稽羅隠詩朱篆勾稽官六典軍器監掌繕造甲弩之屬辧其名物審其制度以時納於武庫】爲太守選所表旣有交章【循吏傳選諸所表以次用之注所表謂增秩賜金爵也】除戎器戒不虞亶爲稱職【易澤上於地萃君子以除戎器戒不虞注聚而無防則眾心生】公議如此私謝何爲【談賓錄唐證聖中劉奇爲侍郎注張文成司馬鍠爲禦史二人因申屠瑒以謝奇正色曰舉賢無私何見謝】恭惟某官故家典刑中州冑出【李詩我李百萬葉柯條布中州冑說文也從肉由聲介冑之冑從月音胃周語晉人殺懷公無冑注冑後也出生也左傳康公我之自出爾雅男子謂姊妹之子爲出公羊傳接菑晉出也貜且齊出也注出外生也】婉贊幕中之畫【選詩婉婉幕中畫】勇分海上之符焉能使予不遇哉姑從外補【安帝紀永初二年詔上尙書公府通調令得外補唐書馬周傳或京官不稱職始出補外山谷詩補外儻天幸】有欲爲王畱行者迄得內除時𨿽旣戢於干戈法合咸精於器械小煩防計防卽騫騰某自嘆望秋【世說顧悅與簡文同年而發早白簡文曰卿何以先白對曰蒲栁之姿望秋而落詳見前】未遑賀夏豈無靑精飯此心惟切於謀歸【杜詩豈無靑精飯使我顏色好】贈我緑綺琴無說可從而厚報【見前】

回朱司令【在○宋史在熹之子紹定中爲吏部侍郎詳見前宋元丰三年詔借田令隸太常寺渡江初缺紹興十五年初除康與之爲借田令三十一年罷後復置】

渙奉宸綸晉司帝籍【東京賦修帝籍之千畆山谷詩帝籍開千畆農功先九州】用過庭所學之禮習祈年孔夙之詩【詩祈年孔夙方社不莫注我祈丰年甚早祭四方與社又不晚】有渥新除式光舊徳【申屠剛傳贊任敖以舊徳用班固西京賦士食舊徳之名字東坡詩髙才食舊徳】恭惟某官淸門偉望名世故家先正接伊洛之宗源流甚正【宋史道學傳黃幹曰由孔子而後曽子子思繼其微至孟子而始著由孟子而後周程張子繼其絕至熹而始著識者以爲知言所著有伊洛淵源行於世】後學出河汾之泒沾匄居多【文中子世家隋季文中子之教興於河汾雍雍如也新唐書杜甫傳贊殘膏賸馥沾丐後人多矣】卒老於行【進學解孟軻好辯孔道以明轍環天下卒老於行】克昌厥後【詩燕及皇天克昌厥後鄭箋云文王之徳安及皇天謂降瑞應無變異也又能昌大其子孫】故從緑水紅蓮之幕【見前】入庀紺轅黛耜之司【庀音嚭治也又具也左傳官庀其司潘嶽借田賦蔥犗服於縹軛紺轅綴於黛耜儼儲駕於防左俟萬乘之躬履】此非不稼而取禾【詩不稼不穡胡取禾三百防兮】政欲敷菑而肯播【尙書若稽田旣勤敷菑又厥父菑厥子乃弗肯播矧肯獲】少培飛步卽輅華塗某偶此綴班【六一居士詩玉殿淸霜綴曉班東坡詩他日許綴蓬萊班又豈意彤庭綴兩班】何勤委贄自憐往日識野鶴於未仙【東坡詩何人更識嵇中散野鶴昻藏未是仙】猶喜殘年見名駒之有種【說文馬二嵗曰駒三嵗曰駣】

代回詹大社【允中○宋嘉祐元年置郊社令命石祖元爲之熈寜元年郊社局令張伯世言令有郊社名而不主四郊之事於是始主四郊壇壝之事渡江初缺紹興十九年始除韓彥直爲太社令請給並依五監主簿例】

陞華司社贊治容臺【太社令太常屬官】惟是詩書禮樂之儒始明籩豆簠簋之事用人如此【三國誌毛玠傳爲束曹掾太祖嘆曰用人如此使天下人自治吾復何爲哉】通國欣然恭惟某官奮自淸門徑收名第【並見前】下帷分教不辭獨冷之氊【董仲舒傳孝景時爲博士下帷講誦弟子傳以久次相授業杜詩廣文先生官獨冷又坐客寒無氊】當路交章爭取橫前之寶【韓文不忍奇寶橫棄道側】果從蜀道入典漢祠【通典漢有太祝令屬奉常景帝攺爲祠祀武帝更曰廟祀梁有明堂太社二令】拜如絲如綸如綍之言實自今始【見前】攷以松以栢以栗之義應有古心某有幸識賢過蒙委贄數旬爲客防已見於榮遷【舊唐書皇甫公義檢校沛王府長史引韋思謙爲同府倉曺謂思謙曰公豈池中之物屈公爲數句客以望此府耳】一日不齋猶願安於承教【應劭漢官儀北海周澤字雉都爲太常恆齋有疾其妻憐其年老被病闚內問之澤大怒以爲幹齋掾吏叩頭爭之不聽遂收送詔獄並自劾謝諺曰居世不諧爲太常妻一嵗三百六十日三百五十九日齋一日不齋醉如泥旣作事復低迷】

代回趙太社【汝讜○宋史趙汝讜字蹈中少俶儻有軼材智略出人上與兄汝談齊名天下稱爲二趙以從臣薦監行在右藏西庫忤韓侂冑被斥生廢十年以前官攺鎭東軍登嘉定元年進士第爲太社令遷將作監簿大理司農丞與史彌逺不合請外攺湖南提舉常平易江西尋提防刑獄遷知溫州卒汝讜常言宗子不忘君孝子不辱身臨難則功業當如朱虛立身當如子政】

庀司太社贊治奉常【見前】捨文字防午之勞【霍光傳使者防午如淳曰防午分布也師古曰一縱一橫爲防午猶言交橫也學林云古篆五字象陰陽六爻之義午字亦取此義周禮壺涿氏掌除水虫若欲殺其神則以橭午貫象齒而沈之鄭氏注午故書爲五交五貫於橭水之上也故書別本作五則午五通用明矣史言防午者四方八達皆通亦縱橫交五之義也】共夙夜惟寅之命【見前】恭惟某官九苞威鳳【論語摘襄聖鳯有九苞一曰口苞含不妄鳴也二曰心合度進退精也三曰耳聽達居髙明也四曰舌詘伸能變聲也五曰彩色光文彩呈也六曰冠矩朱南方行也七曰距鋭鉤武可稱也八曰音激揚聲逺聞也九曰腹文戶不妄納也漢宣帝地節二年鳯集魯郡羣鳥從之詔曰威鳳爲寶服防曰威鳯鳥名也晉灼曰鳳之有威儀者也與尙書鳯凰來儀同意杜詩威鳯髙其翔長鯨吞九州】千里名駒【漢書劉徳字路叔有智略召見甘泉宮武帝謂之千里駒北齊書馮翊王潤字子澤神武第十四子防時神武稱曰此吾家千里駒也東坡詩未應良木棄大匠要使名駒試千里詳見前】抱朱虛之忠請鉏呂產【髙五王傳朱虛侯章有气力忿劉氏不得職嘗入侍燕飲酒酣章曰請爲太后言耕田髙後兒子畜之笑曰顧乃父知田耳若生而爲王子安知田乎章曰臣知之深耕穊種立苗欲防非其種者鉏而去之呂祿呂產作亂章先斬呂產太尉勃等乃盡誅諸呂】笑紅休之陋更媚王音【劉歆傳遷中壘校尉封紅休侯王莽傳封少阿羲和京兆尹紅休侯劉歆爲國師嘉新公元後傳以侍中太僕音爲禦史大夫列於三公音太后從弟長樂衞尉子呂產王音蓋指韓侂冑侂冑髙宗憲聖慈烈皇后女弟之子】毅然料虎之頭【料音聊莊子料虎頭編虎須防不免虎口哉】樂只防狼之尾【詩樂只君子注只之言是也樂是有徳之君子又狼防其胡載防其尾注防躐防跲也老狼有胡進則躐其胡退則跲其尾進退有難然而不失其猛】忠精旣白論諫如丹徑咨禮樂之英【敍傳河間賢明禮樂是修爲漢宗英】入司籩豆之事雝雝肅肅何嫌三百日之齋【詩有來雝雝至止肅肅余見上條】親親賢賢行有十六相之舉【史記髙陽氏有才子八人世得其利謂乏八愷髙辛氏有才子八人世謂之八元此十六族者世濟其美不隕其名舜舉八愷使主后土舉八元使布五教於四方】某未遑旅賀先辱臨存【嚴助傳使重臣臨存注存謂省問之旅臨卦名】贈緑綺琴愧不辦南金之報【見前】植靑藜杖滿期校東壁之書【李泌傳東壁圖書之府晉天文志東壁二星主文章天下圖書之祕府也余見前】

學官【國子正錄宋大觀初置掌行學規紏不如規者罰之紹興十三年詔正錄各置一員】代回李國錄【誠之】

知賢不早聊剡需章【剡以丹切爾雅剡防利也易剡水爲矢法言奏不剡蔡邕獨斷章者需頭奏者亦需頭表者不需頭詳見前】委贄相先足鳴謙徳【易鳴謙貞吉需謙卦名】不知所報藏弆爲榮【見前】恭惟某官殖學精深摛文鉅麗【見前】早蜚英於學省【新唐書歸崇敬傳天子學曰辟雍故前世或曰璧池或曰璧沼亦言學省文選沈休文有學省愁臥詩注學省國學也山谷詩學省得佳士又學省非簿領又學省困韲鹽】卽中雋於儒科【左傳得雋曰克又以中雋也或作儁】固知幾閣之文書【刑法志文書盈於幾閣】難屈朝廷之翰墨爲數旬客已光文學掌故之聯【儒林傳能通一藝以上補文學掌故缺余見代回詹大社條】無幾何時果見國子先生之入比者公車之牘豈其私室之恩過辱臨存更勤防謝【並見前臨防卦名】某無能報國惟有薦賢【吳良傳爲國所重必在得人報恩之義莫大薦士】憑丰隆愬飛亷𨿽寄聲之已晚【丰隆云師飛亷風伯離騷經吾令丰隆乘雲兮呂氏春秋應劭注飛亷神禽能致風气晉灼注飛亷鹿身頭如雀有角而蛇尾豹文趙廣漢傳界上亭長寄聲謝我栁文黃鵠一去靑冥無極安得不憑丰隆愬飛亷以寄聲於寥廓耶】登閬風歷閶闔猶刮目以相期【離騷經登閬風而絏馬又倚閶闔而望予司馬相如傳排閶闔而入帝宮兮又登閬風而遙集兮呂蒙傳注士別三日卽更刮目相待】

代回曽國正【準】

晉司樂正【禮記樂正崇四術立四教順先王詩書禮樂以造士】益重儒官【成帝紀儒林之官四海淵源】盈幾閣之文書久勤作主【見前】申庠序之孝弟玆遂得師恭惟某官賦敵淩雲【司馬相如傳相如旣奏大人賦天子大說飄飄有淩雲气遊天地之間意】文成翻水【韓詩文如翻水成初不用意爲】排空直上合盛之白玉之堂【史記玉堂璧門西都賦金華玉堂西京賦宣室玉堂杜詩上君白玉堂陳后山詩小卻盛之白玉堂】取勢斜飛亦宜在靑藜之館【劉禹錫詩靑雲直上無多路卻作斜飛取勢回余見前】玆以文學之掌故入爲國子之先生【並見前】將徳成而敎尊【禮記君子曰徳徳成而教尊教尊而官正官正而國治君之謂也又天子之爲樂也以賞諸侯之有徳者也徳盛而教尊五穀時熟然後賞之以樂】必言揚而事舉【禮記凡語於郊者必取賢斂才焉或以徳進或以事舉或以言揚】某過勤投璧愧乏報瓊【見前】化民成俗由學乎儀圖莫助【禮記君子如欲化民成俗其必由學乎】傳道授業解惑也切幸自彊【見前】

宮教【宋太宗至道元年以員外郎孫蠙充皇侄皇孫教授從所號也眞宗咸平元年以朱昻兼南宅教授張蔚兼北宅教授南宮者太祖太宗諸王之子孫處之所謂睦親宅也北宮者魏悼王子孫處之所謂廣親宅也崇寧五年又攺稱某王宮宗子博士位國子博士之上靖康之亂宗學遂廢紹興四年始復置諸王宮大小學教授二員隆興省其一嘉定九年十二月復始置宗學攺教授爲博士旋有防復存諸王宮大小學教授一員】

賀聶宮教【子述】

疇庸軍計【栁文皇天疇庸審厥保承】分教宮藩王事我獨賢勞恬然終嵗仁人誼不謀利展也自今【董仲舒傳仁人者正其誼不謀其利明其道不計其功詩允矣君子展也大成注展誠也周禮疏展者言之誠】除目一傳滿口交慶【梁宣帝宋鮑昭梁範云陳沈烱俱有建除詩此聯亦取除滿相對】恭惟某官蓄學有裕掞材不貲【掞舒贍切舒也蓋寛饒傳用不貲之身注貲與資同詳見前】人見其五兵之精神孰窺其一劍之肝膽【俱見前】長沙射鴨袖不足以回旋【射鴨言爲尉孟郊爲溧陽尉開射鴨堂詳見前漢景帝後二年諸王來朝有詔更前稱壽歌舞長沙定王但張袖小舉手左右笑其拙上怪問之對曰臣國小地狹不足回旋】郴嶺割雞气益髙而磅礡【割雞言爲令韓文衡南八九百里地益髙山益峻水淸而益駛其最髙而橫絕南北者嶺郴之爲州在嶺之上測其髙下得三之二焉中州淸淑之气於是焉窮气之所窮盛而不過必蜿蟺挾輿磅礡而郁積】甫通班筍【楊誠齋詩合於玉筍班中立卻向紅蓮幕裏行詳別見】又宰盤根【虞詡傳不遇盤根錯節何以別利器乎】取美最以來朝紛交章之至闕諸公之登臺省盍息吾黥【莊子夫堯旣黥汝以仁義而劓汝以是非矣庸詎知夫造物者之不息我黥而補我劓使我乘成以隨先生耶山谷詩飬生息天黥余見前】此士之落江湖眞令人癭【說文癭頸癅也麼郢切山谷送李徳素歸舒城詩天恢獵徳綱日饎養賢鼎此士落江湖熟思令人癭三國誌注賈逵在農與典農校尉爭公事不得理乃發憤生癭】爲州別駕去國期年皇帝曰嘻誰防廩人之出【韓文皇帝曰嘻無汝煩苦周禮廩人掌九谷之數以待國之匪頒賙賜稍食以嵗之上下數用以知足否以詔谷用以治年之凶丰】丞相言是莫如國士之追【灌夫傳丞相言亦是惟明主裁之韓信傳蕭何聞信亡不及以聞自追之上罵曰諸將亡者以十數公無所追追信詐也何曰諸將易得至如信國士無雙】方當楮幣新舊之交承頗覺中外人情之訌阻公能調益民得懋遷【尙書懋遷有無化居】茂丕績於帝庭【尙書嘉乃丕績】進嘉謀於王府會計當而已防專出納之司誦說云乎哉今乃範模之職【文中子學者博誦云乎哉必也貫乎道文者茍作云乎哉必也濟乎義法言師者人之模範也】於皇邸【詩於皇時周詳見前】肇建明師髙帝子孫固有殊人之龍種【杜詩髙帝子孫盡隆準龍種自與常人殊春秋合誠圖云堯母慶都生大石中常有黃雲覆蓋之及年二十出觀三河之首有赤龍與慶都婚有娠生堯宋志漢髙帝父曰劉執嘉其母夢赤馬若龍戲已而生執嘉漢髙帝紀母媼嘗息大澤之陂是時雷電晦防父太公往視則見交龍於上已而有娠遂產髙祖又云漢帝本系出自唐帝龍種之說蓋本諸此】梁王賓客豈徒授簡於兔園【謝惠連雪賦嵗將暮時旣昏寒風積愁雲繁梁王不悅遊於兔圍俄而微霰零密雪下授簡於司馬大夫曰爲寡人賦之】必明禮義亷恥之原【管子國有四維一曰禮二曰義三曰亷四曰恥】使知君臣父子之實庶淮南知憚汲黯【汲黯傳淮南王謀反憚黯曰黯好直諫守節死義至說公孫等如發蒙耳】而東海亦敬王尊【王尊傳遷東平相是時東平王以至親驕奢不奉法度雅聞尊髙名大爲尊屈酌酒具食相對極驩】此外功名時來則爲之耳向來學問公烏得無情哉某辱知頗深聞報失喜【杜詩似聞胡騎走失喜問京華尹師魯云失喜言出於不自覺】行行驄馬孰不知尺五之去天【見前】戢戢魚頭詎敢乞斗升而活我【盧仝詩但見萬國赤子戢戢魚頭生杜詩小魚脫漏不可紀半死半生猶戢戢余見前】

四六標準卷十八

欽定四庫全書

四六標準卷十九

宋李劉撰六院【朝野雜記六院官檢鼔糧審官誥進奏也例以京官知縣有政績者爲之亦有自郡守除者則繼卽除郎如康伯可是也故恩數略視職事官而不入雜壓紹興十一年胡汝明以料院除監察禦史遂遷副端乾道後相繼入臺者有宋惇書等數人而六院彌重號爲察官之儲矣淳熈初龔實之秉政其內弟林宓幹辦審計司遇郊思而林尙京秩乃白上以六院官班寺監丞之上林用是得封贈父母紹興二年夏六院官始復入雜壓在五寺簿之下焉】

代回史文思【彌忠○蓋彌逺之弟事物紀原云唐有文思院蓋天子內殿之比也其事見畫斷然非工作之所宋置文思院掌工巧之事非唐制矣宋之文思院太平興國三年置掌造金銀犀玉工巧之物金彩繪素裝鈿之飾以供輿輦冊寶法物及凡器服之用少府監熈寧三年詔文思院兩界監官立定文臣一員武臣一員並朝廷選差其內侍勾當官並罷紹興三年詔少府監並歸文思院其上下界監官從工部差辟工部言所轄文思院舊分上下界監官三員內一員文臣系京朝官上界造作金銀珠玉下界造作銅鐵竹木雜料欲依舊分爲上下界從之隆興二年詔並禮物局入文思院吳處厚靑箱雜記云考工記防氏掌攻金其量銘曰時文思索故今世攻作之所號文思院詳啟意以下俱代月湖】

率其屬以僝功慙於尸位【尙書共工方鳩僝功僝雛戀切說文具也又見也方鳩聚見其功又太康尸位朱云傳尸位素餐師古曰屍主也尸位者不舉其事但主其位而已】簡乃僚而剡奏幸甚得賢【法言奏不剡】公義宜然私謝何也【談賓錄唐證聖中劉奇爲侍郎注張文成司馬鍠爲禦史二人因申屠瑒以謝奇正色曰舉賢無私何見謝】恭惟某官早收名第晚步選階鶺鴒在原固不私詔王之爵祿【詩脊令在原兄弟急難注脊令雝渠也飛則鳴行則搖不能自捨以求其類如兄弟於急難周禮內史掌王之八柄之法以詔王治一曰爵二曰祿】鴻雁於野寧當廢治世之羽儀【詩鴻雁於飛肅肅其羽之子於徵劬勞於野易鴻漸於陸其羽可用爲儀】玆聯事之偶同難見善而不舉惟是四六之惠則貽方寸之慙【子吾見子之心矣方寸之地虛矣蜀志徐庶辭先主指其心曰本欲與將軍共圖王霸之業者以此方寸之地也今已失老母方寸亂矣】某非曰納交聊復借重子若無言防失子幸暮取之防尢【見前】君家所有更贈君無嵗寒而易葉【禮記其在人也如松栢之有心也故貫四時不攺柯易葉余見前】

代回黃文思【燾】

共工率屬獲陪鄕曲之英【尙書垂汝共工又六卿分職各率其屬韓詩嵗貢鄕曲英】應格薦賢實致邦家之助是爲公舉何以謝爲【見上條】恭惟某官早決科名久淹選調學深純而有本气穩重而不浮久矣卜鄰欠李邕之識靣【杜詩李邕求識靣王翰願卜鄰】偶然結綬勤貢禹之彈冠【王吉傳吉與貢禹爲友世稱王陽在位貢公彈冠言其取捨同也注彈冠者且入仕也】何愛一鶚之章少效匹雛之力名節皎日富貴浮雲願無忘激昻之言【王章傳不自激昻乃反涕泣何鄙也】庶不孤期待之意某不善爲斲【韓文不善爲斲血指汗顏】兆足以行偶成一簣之山亦持自賀【韓詩於身實已多敢不持自賀】切玩連編之月卻愧所蒙【北史李諤書連篇累牘不出月露之形積案盈箱惟是風雲之狀】

代回王文思【自】

聯事爲僚見賢當舉同年有子相識已深【東坡答劉沔都曹書文章如金玉珠貝未易鄙棄見足下詞學如此又喜吾同年兄龍圖公之有後也】輒剡牘於公車豈收恩於私室恭惟某官世濟其美父教之忠【並見前】不謂二十年之間未脫六七階之選聊爲破白【見前】何必謝靑【阮籍傳籍能爲靑白眼見禮俗之士以白眼對之及稽喜來弔籍作白眼喜不懌而退喜弟康聞之乃賫酒挾琴造焉籍大悅乃見靑眼】某老矣斲輪【莊子行年七十而老斲輪山谷詩問取人間老斲輪】味於推轂【鄭當時傳其推轂士及官屬丞吏誠有味其言也】奏記誓報非所望於髙明【玉海薛登曰方今舉士詔下陳篇希恩奏記誓報俗號舉人皆稱覓舉舊唐書薛登傳時選舉頗濫登上疏云云朱博傳文學儒吏時有奏記孔融傳髙明必爲偉器】處事立身願不孤於題品

代回趙文思【師防】

率屬共工已愧薦賢之不武陳篇奏記更勤博我之以文【並見前】恭惟某官天派甚淸人門具慶【摭言崔仁師之孫湜等昆仲數人文翰列官淸要自比王謝之家謂人曰吾之人門及出身官歷未嘗不爲第一大丈夫當先據要路以制人安能默默受制於人耶東坡詩淸朝固多士人門子皆冠】轅駒奏步自是千里之奇方鳩僝功未脫七階之選察其實歷當以名聞某不勝匹雛濫長五雉【並見前】同官爲僚之義固已盡心【左傳同官爲僚吾嘗同僚敢不盡心乎】爲善最樂之功更期勉力【見前】

代回彭文思【耕】

五雉爲工正甚幸爲僚雙魚有尺書先勤委贄【古樂府客從逺方來遺我雙鯉魚呼童烹鯉魚中有尺素書】恭惟某官崇蘭流馥【宋玉招魂光風轉蕙汜崇蘭些】喬木故家在梓匠輪輿亦足以試有準繩規矩何患無成【法言大器其猶規矩準繩乎先自治而後治人之謂大器老子大器晚成】所恐出入如相避然【韓文君出我入如相避然生闊死休吞不復宣】莫助左右爲先容也【鄒陽傳蟠木根柢輪囷離奇而爲萬乘器者以左右先爲之容也師古曰容謂雕刻加飾馬援傳無左右爲容之介】某濫玆攝長行矣告休聞弦賞音已認相求之意畱渴待飲所望見察以情【山谷詩空餘見賢心忍渴望梅嶺陳后山詩巧手莫爲無麪餅誰能畱渴需逺井】

代回龔告院【堪○宋初於右掖門置官誥院四司告身案並集於此以備中書除攺本司郎中各主其事淳化五年始專置官司於省內凡官誥各以本司告身印印之官誥院提舉一人以知制誥充判院一人以帶職京朝官充元丰五年行官制文武告身屬吏部蕃官告屬兵部封贈及命婦告屬司封加勲並將校告屬司勲崇寜四年罷令尙書右選主管大觀二年復置中興以來因仍不攺】

疇庸外轄【見前】服采中朝【尙書服休服采采事也】乃積乃倉乃糧久勤回謁如絲如綸如綍盍賴主張【莊子孰主張是余見前】恭惟某官學本家傳美由世濟京邑翼翼恬於風月之分【詩商邑翼翼四方之極注商邑之禮俗翼翼然可則效乃四方之中正也東京賦京邑翼翼四方所視分風月言爲倅】江漢浮浮裕此邱山之積【詩江漢浮浮武夫滔滔注浮浮眾疆貌江漢之水浮浮然合流眾疆之處荀子知節國裕民則必有仁義聖良之名而且有富厚邱山之積矣】進此四司之吿【詳題下】出專一札之文諒不俟駕而行必有勿藥之喜【易無妄之疾勿藥有喜】某淒其骯髒【詩淒其以風趙壹傳骯髒倚門邊】久此蹣跚【蹣跚跛行貎蹣或作司馬相如傳�姍勃窣上金隄】已騰二宜去之章足以行矣【昌黎孔戣墓志吾年至一宜去吾爲左丞不能進退郎官惟相之爲二宜去】猶及再相別而去顧不幸哉

代回萬俟檢院【侶○宋文帝元嘉九年魏主詔闕右懸登聞鼓以達寃人唐大歷十四年詔天下寃滯於朝堂受詞推決尙未盡者聽撾登聞鼓宋雍熈元年攺匭爲檢景徳四年攺爲登聞檢院命樞密直學士張泳判凡進狀者先鼔院若爲所抑則詣檢院外有理檢使以知制誥錢若水領之復唐制也宋張淏雲谷雜記云文昌雜錄云登聞鼔院未知起於何代因讀唐防要顯徳三年有抱屈人賫鼔於朝堂訴遂令東西都門各置登聞鼔蓋始於此愚按世說晉元帝時張闓私作都門早閉晚開羣小患之詣州府不理撾登聞鼓又晉範堅傳邵廣盜官物棄市二子撾登聞鼔乞恩求沒爲奚奴以贖父命後魏刑法志世祖闕左懸登聞鼔人有窮寃則撾鼔公車上奏又隋髙祖詔四方詞訟有枉屈詣闕伸訴有所未聽撾登聞鼔則登聞鼔其來已久非始於唐也呂覽堯署敢諫之鼔鬻子禹懸鐘鼔鐸磬於簨檐曰教寡人以訟者揮鞀二事當爲登聞鼔之始○萬俟侶奉直大夫陽武縣男知廬州軍事】

渙奉明綸晉司理匭【唐季華含光殿賦乃立匭司掌舒通之吏職在達下情於上天儆下言於有位隆平集天聖間於檢院鼔院各以匭函爲檢匣凡言大事朝政闕失或訴寃未辯者悉令檢匣以進卽言渉奇邪無得通聞置理檢使領之】人使諫聖上實千載之逢【新唐書魏徴傳徴對太宗曰陛下導臣使言所以敢然若不受臣敢數批逆鱗哉又曰陛下貞觀之初人使諫三年以後見諫者悅而從之一二年勉彊受諫而終不平也】命汝納言堂下無萬里之隔【尙書命汝作納言管子步者一日百里之情通矣堂上有事十日而君不聞此所謂逺於百里也步者十日千里之情通矣堂下有事一月而君不聞此所謂逺於千里也步者百日萬里之情通矣門庭有事期年而君不聞此所謂逺於萬里也】恭惟某官世濟其美徳浮於言練詳臺閣之儀【黃瓊傳瓊隨父在臺閣習見故事及後居職練逹官曹爭議莫能抗奪新唐書選舉志李徳裕對武宗曰朝廷選官須公卿子弟爲之何者少習其業自熟朝廷事臺閣之儀不教而自成寒士縱有出人之材固不能嫺習也則子弟未易可輕】服襲廟堂之學積勞於外益閎於中果騰列剡之章入掌四方之牘【唐百官志武后垂拱二年有魚保宗者上書請置匭以受四方之書乃鑄匭】告嘉謀於後應無不得其言下膏澤於民亦有無窮之聞某未遑燕賀【並見前】先辱魚牋【魚箋魚子箋也嶺表異錄廣管羅州多棧香樹身似防栁其花白而繁其葉如橘皮堪作紙名爲香皮紙灰白色有紋如魚子負暄雜錄南番出香皮紙色白紋如魚子唐初將相官誥亦用銷金牋鳯凰紙書之餘皆魚牋花牋而已】驅飛亷而寄聲恍已疑於昨夢【栁文安得不憑丰隆愬飛亷以寄聲於寥廓耶山谷詩驚夢如昨日又昨夢春冰釋東坡詩昨夢那可逐】排閶闔而披腹猶有望於朝陽【韓詩排云叫閶闔披腹呈瑯玕新唐書韓瑗傳自瑗與褚遂良相繼死內外以言爲諱將二十年帝造奉天宮禦史李善感始上疏極言時人喜之謂爲鳳鳴朝陽】

代回新監文思院門史從政【彌忠】

分職率屬疇若予工同官爲寮徒得君重【並見前】貽書寵甚陳義曄然恭惟某官气節雄深詞華炳蔚丹穴五色皆鳴孤竹之聲【南山經丹穴之山其上有鳥焉其狀如雞五采而文名曰鳳凰首文曰徳翼文曰義背文曰禮膺文曰仁腹文曰信抱朴子鳳値孟戲而反丹穴漢書律曆志黃帝使泠綸自大夏之西昆侖之陰取竹之解谷斷兩節間而吹之以爲黃鐘之宮制十二�以聽鳯之鳴其雄鳴六雌鳴亦六比黃鐘之宮而皆可以生之周禮孤竹之管於圓邱奏之鄭云孤竹竹之特生者也】靑雲共登已正三槐之靣【謂彌逺】居然斂板【蜀志唐彬傳陳騫在坐斂板而稱南史到漑傳漑斂板對褚彥回傳上謂朝臣曰卿等並宋時公卿亦當不言我應得天子彥回斂板曰陛下不得言臣不早識天顏】獨此抱闗漢相不以兄故私未妨緩步【田蚡傳召客飲坐其兄蓋侯北鄕自坐東鄕以爲漢相尊不可以兄故私撓杜詩髙岑殊緩步】史魚直哉邦有道願接芳塵某爲長於斯懷歸久矣或論道或審曲等是王官【考工記國有六職百工居一焉或坐而論道或作而行之或審曲靣勢以飭五材以辧民器坐而論道謂之王公作而行之謂之士大夫審曲靣勢以飭五材以辧民器謂之百工】非要譽非納交願成晚器【老子大器晚成注大器之人如九鼎瑚璉不可卒成也】

架閣【續防要元丰有六曹架閣庫崇寧元年何執中爲吏部尙書四選案牘吏多藏於家以舞文取賄執中請置庫架閣命官蒞之是後六曹皆仿其法中興題名記云舊制官庀其司置六部之內或遇其廢則以郎省兼之否則以監六部門兼之迨於紹興寺監正官俱復然始庀司於外一也舊制金耀門文書庫多藏三司帳籍三司今版曹也自銓曹而下儲藏帳籍之所未之詳焉其後置六部架閣下大抵成案皆畱部二年然後畀而藏之又八年則入之金耀今金耀無復曩日則悉藏於架閣庫二也二者不同而至於諸曹二十四司之文書盡歸儲蓄以待有用則今猶昔也】

代回吳架閣【柔勝】

起自珍祠入司故府【見前】人登龍斷孰知靜退之風公不蠅營宜有登崇之命【韓文蠅營狗茍驅去復來】恭惟某官器資莊裕徳履淑均【出師表將軍向寵性行淑均】讀數萬言信一第之眞混子【見前】閱三十嵗猶屢薦而不入官【文選屢薦不入官一麾乃出守】玆回香火之功名【劉禹錫詩魚書曽替代香火有因緣詳見前】來主文書之幾閣【見前】假塗數月發軔九衢【軔音認離騷經朝發軔於蒼梧兮說文軔礙車也爾雅四逹謂之衢白樂天詩明朝別九衢】某有幸協恭先勤遣記匪我言髦實慚堂下之斲輪【詩匪我言髦爾用憂謔注八十曰髦非我之言爲老髦有所失誤】及爾同僚知免袖間之縮手【詩我𨿽異事及爾同僚韓文巧匠傍觀縮手袖間】

代回薛架閣【君用】

渙奉新綸晉司故籍文書盈於幾愛莫助之【漢刑法志文書盈於幾閣典者不能徧睹】牒訴裝其懷今知免矣【北山移文敲朴喧囂犯其慮牒訴倥傯裝其懷】恭惟某官河東鸑鷟【鸑逆角切鷟仕角切說文鳳屬神鳥也國語周之興也鸑鷟鳴於岐山張說握乾符頌鳴鸑攺號禽經紫鳳謂之鷟唐薛收與弟徳音元敬齊名號河東三鳳時目收爲長離徳音爲鸑鷲元敬年最少爲鵷雛】冀北麒麟自中雋於文闈【左傳得雋曰克又以中雋也】卽舒翹於侯泮【栁文今之聖智莫不舒翹楊英推類援朋】鴟梟未集【詩翩彼飛鶚集於泮林】豺虎已多【詩投畀豺虎豺虎不食】車轔轔馬蕭蕭君誰與守【杜詩車轔轔馬蕭蕭行人弓箭各在腰耶娘妻子走相送塵埃不見咸陽橋】印累累綬若若吾不徒行【若爾者切石顯傳牢耶石耶五鹿客耶印何累累綬若若耶師古曰累累重積也若若長貌】宜哉薦揚有此除寵佇憲章之明習【馬周傳贊由一介艸茅言天下事明習憲章若素宦於朝】卽臺閣之飛騰某甚愧濫巾猥勤銜袖【見前】居州在宋眞足爲王所之賢夫子卻齊願更觀儒者之效

代回曾架閣【準】

奉一札之新除司兩部之故籍【見前】簿書獄訟之事似屈長材文學禮義之官豈非妙選【儒林傳序以治禮掌故以文學禮義爲官遷畱滯師古曰言治禮掌故之官本以有文學習禮義而爲之又所以遷擢畱滯之人】未繇旅賀猥辱損箋【旅損卦名】恭惟某官琴瑟亷溫【禮記絲聲哀哀以立亷亷以立志君子聽琴瑟之聲則志忠義之臣】琮璜秀潤【說文琮瑞玉大八寸似車缸徐曰謂其狀外八角而中圓也琮之言宗八方所宗故外八方中虛圓以應無窮徳象地故以祭地周禮黃琮注八方象地之形璜半璧也周禮大宗伯以璜禮北方鄭曰半璧曰璜象冬月閉藏祀北方用璜】摩空作賦早呼殿陛之臚【李賀詩殿前作賦聲摩空臚音盧漢書注上傳語告下爲臚】重席談經久系堂堦之馬【杜詩鄭文到官舍系馬堂堦下醉卽乘馬歸頗遭官長罵余見前】身才趨於幕府【杜詩白頭趨幕府】名益震於京師【法言谷口鄭子眞不屈其志而耕乎巖石之下名震於京師】朝方虛掌故之員人皆有欲炙之色【顧榮傳榮與同寮宴飲見執炙者貌狀不凢有欲炙之色榮割炙防之坐者問其故榮曰豈有終日執之而不知其味及趙王倫敗榮被執將誅執炙者爲督率救之得免】下交章而薦禰上弄印以授堯【趙堯傳髙祖持禦史大夫印弄之曰誰可以爲禦史大夫者熟視堯曰無以易堯遂拜堯爲禦史大夫】羣無畱良【韓文伯樂知馬遇其良輒取之羣無畱良焉】眾乃退聽今𨿽刑淸而獄簡政須綱舉而目張幾閣文書何厭數旬之客【並見前】朝廷翰墨防歸三館之英【三館謂昭文集賢史館總名崇文院】某一自識賢數勤委贄引重鼎不程力長恐見笑於大方【禮記鷙虫攫摶不程勇者引重鼎不程其力往者不悔來者不豫注程猶量也重鼎大鼎也摶猛引重不量勇力堪之與否當之則往也𨿽有負者後不悔也疏此摶攫引鼎諭艱難之事言儒者見艱難之事遇則行之不預量度也莊子吾長見笑於大方之家注方道也】旣識路又疾驅敢願益堅於壯履【韓文旣識路又疾驅兮孰知餘力之不任易大壯君子以非禮弗履】

代回黃架閣【伯劑】

渙奉新綸晉司故府俎豆軍旅之事允籍通材文學禮義之官亶爲妙選【見上條】恭惟某官蟠書拄腹【東坡詩撐腸拄腹文字五千卷僧慧洪詩胸中撐拄萬卷書】取第摘髭【見前】祭竈一同有珞珞琭琭之气【左傳天子之地一圻列國一同注方百里爲同老子不欲琭琭如玉落落如石注琭琭諭少落落諭多玉少故爲貴石多故見賤言不欲如玉爲人所貴如石爲人所賤當處其中也】隨軺萬里無乖乖剌剌之情【說文乖戾也韓文語刺刺不能休洪慶善云刺慮達切樊云刺七迹切如洪讀則當以戾爲義顧婢子語何戾耶潘嶽閣道謡和嶠刺促不得休語意皆同此當以七迹切爲正野客叢書云刺力達反勢有不便順謂之乖剌乖剌言乖戾也如東方朔謂吾彊乖剌而無當杜欽謂陛下無乖剌之心是也今人言作事不順猶有此語呼剌爲賴聲之轉也今按漢書杜欽傳本作外戚親屬無乖刺之心師古曰刺戾也音來曷反又劉向傳膠戾乖剌師古曰言志意不和各相違背】流聲實於朝廷【韓文宜乎從事於是府而流聲實於天朝也】主文書於幾閣更培風力防決云衢某何與推賢過勤委翰投我木李莫輸論報之情【詩投我以木李報之以瓊玖】期君蟠桃姑寫願忠之意【東坡答山谷詩期君蟠桃枝千嵗終一嘗顧我如苦李全生依路傍】

四六標準卷十九

欽定四庫全書

四六標準卷二十

宋李劉撰制帥【制置使唐宣宗大中五年以白敏中充招討黨項行營都統制置等使制置使之名始此宋不常置掌經畫邊鄙軍旅之事政和中熙秦用兵以內侍童貫爲之宣和末姚古爲京畿輔郡兵馬制置使靖康初種師道爲河東道制置使錢蓋爲陜西五路制置使建炎元年有招捉盜賊制置使自王淵始三年有行在五軍制置使自劉光世始又諸路皆有副使自江浙陳彥文程千秋始六年浙西安撫使康允之帶本路制置使安撫帶制置自此始有沿江都制置使紹興六年有沿海制置使三年有安撫制置使六年始鑄印以某路制置司爲名其後盡省惟四川沿海有焉】

賀桂侍郎【如淵】再任制帥【知榮州作○宋史理宗紹定五年四月以寶章直學士桂如淵頃帥蜀日北兵攻城不能合謀死守而遁致軍民罹殃反以防聞詔褫職罷祠○四川制置司在成都府】

進直奎文【孝經援神契奎星屈曲相鉤似文章之畫東坡答李寶文啟奎文寶訓入直禁嚴】借畱井絡【河圖曰岷山之地爲井絡帝以防昌神以建福上爲天井郭璞岷山贊岷山之精上絡東井左思蜀都賦岷山之精上爲井絡天帝運期而防昌景福肹蠁而興作栁文井絡坤垠時惟外區奎井宿名】惟益部刺史之寄在漢已嚴【漢百官表元封五年初置部刺史掌奉詔條察州秩六百石員十三人地理誌武帝開地斥境南置交趾北置朔方之州兼徐梁幽並夏周之制攺雍曰涼攺梁曰益凡十三部益州刺史部漢中廣漢武都犍爲越雋益州牂牁蜀郡凡八郡】而瀛洲學士之官至唐尢重【唐書禇亮傳秦王以海內浸平乃向儒學開館於宮城西收聘賢才下教以王府屬杜如晦等並以本官兼文學館學士號十八學士天下向慕得與其選者謂之登瀛洲】備玆異數允在眞儒【見前】恭惟某官器博以周材洪而毅文武式萬邦之憲【詩文武吉甫萬邦爲憲疏王師所以得勝者以有文徳武功之臣尹吉甫其才略可爲萬國之法受命逐狄王委任焉故北狄遠去也】精神折千里之衝【李尋傳本彊則精神折衝本弱則招殃致凶】江漢經營早追蹤於羊杜【詩江漢湯湯武夫洸洸經營四方告成於王晉羊祐字叔子爲都督荊州諸軍事甚得江漢之心後卒襄陽百姓於峴山祐平日遊憩之處建碑立廟望其碑者莫不流涕杜預名爲墮淚碑預字元凱祐病舉預自代祐卒預都督荊州諸軍事江漢懷徳化被萬里眾庶賴之號曰杜父】日月獻納旋接武於防龍【見前】帝念岷峨【岷山在茂州汶山縣俗謂之鐡豹嶺郡縣誌岷山在岷州溢樂縣南一里峨睂大山在嘉州峨睂縣西七里兩山相對望之如峨睂大峨山在峨睂縣南百里中峨山在南二十里小峨山在南三十里爲三峨】地連闗陜【髙帝紀闗中注自函谷闗以西縂名闗中說文農陜也古虢國】四松對中權足壯於前茅【續通典開成元年勅自今以後毎遇入閤日次對官未要隨班出並於東堦松樹下立待宰相奏事退令齊至香案前各奏本司公事左右史待次對官奏事訖同出文昌雜錄元防之詩雲松門待詔應全遠藥樹監搜可得知蓋有唐宣政殿爲正衙殿廷東西有四松松下待制官立班之地舊圖至今猶存余見前】尺箠策勲數節可窺於破竹【箠主蘂切說文擊馬也後漢書馬援傳赤睂無谷自當來東吾折箠笞之非諸將憂也韓詩恨無一尺箠爲國笞四夷東坡富鄭公神道碑篤生萊公尺箠笞之山谷詩可用折箠笞羌胡杜預傳昔樂毅借濟西一戰以並彊齊今兵威已振譬如破竹數節之後皆迎刃而解互見前】爰進眞學士之職【山谷詩玉堂端要眞學士須得儋州禿鬢翁】式重大元帥之威河內共借於冦君襜帷暫駐【王勃滕王閣序都督閻公之雅望棨防遙臨宇文新州之懿範襜帷暫駐】闗中旣畱於蕭相營壘益堅【杜詩闗中旣畱蕭丞相李光弼傳營壘士卒麾幟無所更而光弼一號令之气色乃益精明互見前】光增東壁之圖書【晉天文志東壁二星主文章天下圖書之祕府也】權重北門之管鑰【左傳鄭人使我掌其北門之管韻防管鍵也禮記管人注掌管鑰之人月令愼管鑰注管籥摶鍵器也蕭何世家髙祖出徵何每居守管籥谷永傳執管籥於外】式遄衮繡【詩式遄其歸】歸耀旂常某乘障雪邊【杜詩闗山雪邊看】庇身宇下【左傳況衛在君之宇下而敢有異志又大國在敝邑之宇下是以告急按大國敝邑四字顚倒宜云敝邑在大國之宇下世說庾太尉少爲王睂子所知庾過江嘆王曰庇其宇下使人忘寒暑】愧涸魚之喁噞【喁魚容切說文噞喁魚口上見也淮南子水濁則魚喁司馬相如傳喁喁然師古曰眾口向上也噞疑撿切韓詩諷詠口喁噞亦作噞喁魚口聚貌一曰魚口出水貌庾肩吾詩江潭作噞喁左思吳都賦噞喁沈浮東坡詩寒魚亦不睡竟夕相噞喁】隨賀燕以差池【淮南子大廈成而燕雀相賀詩燕燕於飛差池其羽注謂舒張其尾翼】牽牛而奪之牛誰能回幕中之辯【左傳牽牛以蹊人之田而奪之牛韓文幕中之辯人反以汝爲叛】禦馬而窮其馬度決非門下之心【家語帝舜巧於使民造父巧於使馬舜不窮其民力造父不窮其馬力】儻或愛尺寸之膚更欲貸斗升之水我有二天之飲酒誰敢望其私恩【並見前】爾來三月之無鹽更乞參於公議【東坡詩老翁七十自腰鎌慙愧春山筍蕨甜豈是聞韶解忘味爾來三月食無鹽】其爲頌望曷旣敷陳

賀黃安撫大卿除工部侍郎仍兼安撫制置副使

渙冊元戎【元戎周戎車名此借用詳見前】升卿起部【晉宋有起部尙書而不常置毎營宗廟宮室則權置之事畢省】修車馬備器械夙重小司空之權【宋元丰官制尙書工部掌天下城池宮室舟車器械符印錢寶之事凡土木金革之工役皆有程式】悅禮樂崇詩書將正大行臺之任【劉禹錫詩南荊西蜀大行臺】令申重防【易重防以申命】驩溢全坤【全坤猶云全蜀範謩砌街記市區櫛比衢隧棊布太少二城坤維大都防也司馬溫公詩政簡坤維靜仁深井絡安防坤卦名】恭惟某官知勇且仁直方而大肝膽鐘一雙之劍【韓詩肝膽一古劍】精神峻百丈之峯【南史王規傳神峯標映千里絕迹百尺無枝梁書朱異傳器宇深神表峯峻】叔度萬頃之陂世莫得而澄撓【郭泰別傳泰少遊汝南先過袁閬不宿而退遂往從黃憲累日方還或問林宗林宗曰奉髙之器譬諸汜濫𨿽淸而易挹叔度汪汪君子若千萬頃陂澄之不淸淆之不濁不可量也】次公重臨之政人轉服其寛明【漢書黃覇字次公爲潁川太守以外寛內明得吏民心治爲天下第一徵守京兆尹貶秩歸潁川治如其前前後八年郡中愈治栁詩重臨事異黃丞相三黜名慙栁士師】坐令火井之沈熒【左思蜀都賦火井沈熒於幽泉髙爓飛煽於天垂詳見前】眞覺雪山之增重【杜詩公來雪山重】敬刑而成三徳旣平夏辟之三千【尙書惟敬五刑以成三徳又五刑之屬三千左傳夏有亂政而作禹刑商有亂政而作湯刑周有亂政而作九刑三辟之興皆叔世也晉刑法志夏后氏之王天下也則五刑之屬三千殷因於夏有所損益書序穆王訓夏贖刑】事典以治萬民爰長冬官之六十【周禮太宰掌建邦之六典六曰事典以富邦國以任百官以生萬民又冬官其屬六十】借五雉五工之正挽一一琴之畱【並見前】當益州疲敝之秋【出師表天下三分益州疲敝】須朔方精明之令【李光弼傳其代子儀朔方也營壘士卒麾幟無所更而光弼一號令之气色乃益精明互見前】星辰聽履豈但髙法從之班【杜詩聽履上星辰揚防傳毎上甘泉常法從師古曰法從者言以法當從耳非失禮也一曰從法駕也】日月爲常行滿載元功之籍【釋名九旂日月爲常謂畫日月於其端天子所建言常明也漢書功臣表究其本末並序次位盡於孝文以昭元功之籍云】某承流支郡【見前】席芘和門【周禮以旌爲左右和之門注軍門曰和今謂之壘門立兩旌以爲之序和出用次第出和門也疏左傳云師克在和不在眾田獵象戰伐故其門曰和門】誰其采白露之葭【詩蒹葭蒼蒼白露爲霜所謂伊人在水一方】顧使轉靑天之粟【杜詩轉粟上靑天】不能者止未容叱馭而驅之【見前】克壯其猷尙倚約軧之率只【軧音奇說文長轂之軧也以朱約之詩方叔元老克壯其猷又方叔率止約軧錯衡詩詁曰軧轂之旁出者也言方叔爲將旣率戎車將率而行乃乘金車以朱纒約其車之軧錯置其文於車之上衡】

賀聶侍郎【子述】除制置【代董侍郎○宋史寧宗嘉定十二年正月召董居誼詣行在以新利州路安撫使聶子述爲四川制置使二月金人破洋州董居誼自利州遁四月紅巾賊張福入利州聶子述遁殺楊九鼎五月召子述詣行在】

躋班禹閣【宋紹興十年置敷文閣以藏徽宗禦制置學士直學士待制以次列職】宅牧蜀都【尙書宅乃牧文選夫蜀都者蓋肇基於上世開國於中古】輟言語侍從之臣盡護諸將【西都賦言語侍從之臣司馬相如吾丘壽王東方朔枚臯王襃劉向之屬朝夕論思日月獻納陳平傳拜以爲護軍守尉盡護諸將】借文武威風之帥式遏四夷【韓文非有文武威風知大體可畏信者則不幸往往有事詩式遏冦虐】渙號風行【易風行水上渙又渙汗其大號】坤垠雷動【栁文劍閣銘井絡坤垠時維外區息夫躬傳邊境雷動四野風起】恭惟某官气噓海岱【尙書海岱惟靑州】胸湛冰霜善刃遊肯綮之間全牛立解【見前】意匠淡經營之表凡馬坐空【杜詩詔謂將軍拂絹素意匠慘淡經營中斯須九重眞龍出一洗萬古凡馬空】惟其日千里而有餘【王允傳允字子師世仕州郡爲冠蓋同郡郭林宗嘗見允而奇之曰王生一日千里王佐才也史記驥壯盛之時一日千里至其老也駑馬先之】是以歲九遷而無慊【東觀漢紀車丞相自髙寑郎一月九遷爲丞相】鸞臺鳳閣積彌縫輔贊之功【新唐書百官志光宅元年攺中書爲鳳閣令爲內史垂拱元年攺門下省爲鸞臺李嶠傳進麟臺少監同鳳閣鸞臺平章事姚崇傳聖歷三年進同鳳閣鸞臺平章事房杜傳贊輔贊彌縫而藏諸用詳見前】螭陛雞翹獻納論思之益【見前】上矜逺服中遣近臣弄印無以易堯爰峻西淸之職【司馬相如傳象輿婉僤於西淸師古曰西淸者西箱淸靜之處也余見前】披圖指以示禹俾圖北代之功【東觀漢紀上至廣阿止城門樓上披輿地圖指示鄧禹曰天下郡國如是我乃始得一處卿言天下不足定何也互見前】惟眞學士象十二月之班【新唐書百官志直學士十二人以象十二月詳見前】而大府帥總六十州之重【郅都傳郡守畏都如大府師古曰言猶如統屬之也韓文嶺之南其州七十有二其二十二嶺南節度府其四十餘分四府府各置帥獨嶺南節度爲大府】玁狁匪茹須方叔之壯猷【詩玁狁匪茹整居焦獲注匪非茹度也言玁狁之所侵者非其意所當度】皇帝曰嘻命崇文而奉詔【韓文皇帝曰噫豈不在我爰命崇文分卒禁禦崇文奉詔進退規矩戰不貪殺擒不濫數】不但洗岷峨之愴【杜詩珠玉走中原岷峨气淒愴】又將蕩秦隴之妖【唐六典隴右道古梁雍二州之境其名山有秦嶺隴坻詩注秦者隴西谷名說文隴天水大阪也栁文西出秦隴南過樊鄧】玉壘旣安【玉壘山在今灌縣西北二十九里湔水所出左思賦包玉壘以爲宇郭璞賦玉壘作東別之摽杜詩玉壘浮雲變古今】金甌必啟【栁氏舊聞宗命相皆先以禦札書其名置案上防太子入侍上舉金甌覆之曰此宰相名也汝庸知其誰耶肅宗拜而稱曰非崔琳盧從願乎上曰然因舉甌以示之詳見前】某五年承乏【左傳攝官承乏杜詩椎薦非承乏】百伎已窮賴公爲父老而來亦許托子孫之寄田間索栗看卽騰新尹之誇【杜詩田翁逼社日邀我嘗新酒酒酣誇新尹畜眼未見有語多𨿽雜亂說尹終在口髙聲索果栗欲起時被肘】門外種瓜便可遂故侯之隱【史記邵平故秦東陵侯秦滅後爲布衣種長安城東種有五色甚美故世謂之東陵瓜也又云靑門瓜靑門東陵也阮借詩昔聞東陵近在靑門外連畛距阡陌子母相鉤帶五色曜朝日嘉賔四面防】

賀聶侍郎交割【代董侍郎】

涓選剛辰【禮記外事以剛日正義曰外事郊外之事也剛日奇日也十日有五奇五偶甲丙戊庚壬五奇爲剛日東坡手澤云古今防吉外事用剛日內事用柔日如甲子爲剛乙丑爲柔至爲簡易甲午治兵壬午大閱吉日庚午旣差我馬皆外事也故用剛日丁丑蒸乙亥嘗凡祭之日用丁酉辛卯內事也故用柔日然社稷用甲郊以日至亦不拘也】恢張制閫【說文恢大也謂志大也詩孔修且張傳大也正義曰物之小者張之使大】千二百里之邊面威令風行六十餘郡之人心驩呼雷動【並見前】恭惟某官秀姿玉峙烱識冰明【杜詩烱如一段淸冰出萬壑置在迎風寒露之玉壺】鞭霆駕風旣出漢廷臣之右【見前】捫參歷井肯爲蜀父老而來【司馬相如傳乃著書籍蜀父老爲辭】行宣暢於皇靈【郭璞賦禮羣望告皇靈】卽蕩搖於戎索【索法也左傳疆以戎索疆以周索謂之戎法周法疆理其土地也又索虜魏書宋齊謂魏爲索虜謂晉宋爲島夷】佛貍之死卯有數何待來年【宋書臧質傳拓跋燾率大眾數十萬向彭城以質爲輔國將軍北救質軍奔散投盱眙燾築長圍攻之與質書質答之曰爾自恃四腳屢犯國疆諸如此事不可具說王謨退於東梁坦散於西爾不聞童謡言耶虜馬飲江水佛貍死卯年此期未至以二軍開飲江之徑爾冥期使然非復人事寡人受命相滅期之白登師行未逺爾自送死豈容復令生全饗有桑幹哉是時虜中童謡曰軺車北來如穿雉不意虜馬飲江水虜主北歸石濟死虜欲渡江天不徙故質答引拓跋燾魏太武名佛貍其小字也太武正平眞君十二年歲在辛卯明年春二月爲宗愛所弒南史臧質傳質報太武書云假令寡人不能殺爾爾由我而死爾若有幸得爲亂兵所殺爾若不幸則生相鎖縛載以一驢負送都市爾識智及眾豈能勝苻堅耶頃年展爾陸梁者是爾未飲江太歲未卯故耳】晉公之雄甲成功應在今日【晉公謂裴度雄甲見前】气色一新於壁壘勲勞滿載於旂常某聳聞建牙【並見前】遂可納履【說苑田子方曰夫士貧賤者言不用行不合則納履而去耳詳見前】催飛將而追驕敵正虞或累於指麾【李廣傳號曰漢飛將軍魏志呂布傳布便弓馬膂力過人號爲飛將嚴武詩昨夜秋風入漢闗朔云邊雪滿西山更催飛將追驕敵莫遣沙塲匹馬還】躍歸鞭而飛賀書猶冀亟諧於邂逅

賀聶制置【子述】

庭揚成渙閫制全坤【渙坤卦名】壁府奎圖莫重東頭之學士【晉天文志東壁二星主文章天下圖書之祕府也明則圖書集道術行孝經援神契奎星屈曲相鉤似文章之畫唐天文志注奎主文章蒼頡效象畫字新唐書熊望者字原師性險躁以辯說遊公卿間出入劉棲楚門下爲刺取事機敬宗喜爲歌詩議置東頭學士以備燕狎棲楚薦望未及用帝崩夢溪筆談云東西頭供奉官本唐從官之名自永徽以後人主多居大明宮別置從官謂之東頭供奉官西門具員不廢謂之西頭供奉官】參旗井鉞況專西道之行營【隋志參旗一曰天旗一曰天弓主司弓弩之張變禦難文獻通考參旗九星在參西五車之間天旗也明而希則邊冦不動不然反是晉輿服志參旗分景帝車含曜史記天官書東井爲水事其西曲星曰鉞晉天文志列鉞一星附井之前王伺奢淫而斬之故不欲其明大與井齊或搖動則用鉞於大臣蘇易簡擬大言賦參旗井鉞嚴武備也魏志賈逵傳此西道之要職林唐宣宗大中五年以白敏中充招討黨項行營都統制等使制使之名始此壁奎參井宿名】邊鄙膽寒士民心愜恭惟某官天資毅風采浚明【霍灮傳天下想聞其風采】精神五兵六丁莫疑其鋭【韓詩腸胃繞萬象精神驅五兵後漢書梁節王暢傳從官卞忌自言能使六丁注六丁謂六甲中丁神也若甲子旬中則丁卯爲神甲寅旬中則丁巳爲神之類也役使之法先齋戒然後其神至可使致逺方物及知吉凶也老君六甲符圖云丁卯神司馬卿丁丑神趙子任丁亥神張文通丁酉神臧文公丁未神石叔通丁已神崔石卿】肝膽一劍百壬爭避其鋒【韓詩肝膽一古劍波濤兩浮萍山谷詩朝聞不及夕百壬避其鋒】策勳自馴雉而來【魯恭傳恭爲中牟令郡國螟傷稼犬牙緣界不入中牟河南尹袁安疑其不實使仁恕掾肥親往亷之恭隨行阡陌俱坐桑下有雉過止其旁旁有童兒親曰兒何不捕之兒言雉方將雛親瞿然而起與恭訣曰所以來者欲察君之政迹耳今虫不犯境此一異也化及鳥獸此二異也豎子有仁心此三異也久畱徒擾賢者耳還府具以狀白安】取官有驅羊之易【杜牧之詩願爾出門去取官如驅羊山谷詩南山豹霧出文章云取公卿易驅羊】今之從政容有位隆而道污【禮記道隆則從而隆道污則從而污】公所過人正惟功大而心小【杜詩成王功大心轉小郭相謀深古來少】玆煩雍橐【司馬遷傳薄從上上雍雍於用切郊祀志自古以雍州積髙神明之隩故立畤郊上帝趙充國傳持橐簮筆張晏曰橐契囊也近臣負橐簪筆從備顧問或有所紀也師古曰橐所以盛書也】來牧蜀都許以金城之便宜【趙充國傳至金城圖上方略又條不出兵畱屯田便宜十二事】盡護玉闗之疆場【宋程大昌北邊備對漢之兩闗皆在燉煌郡壽昌縣通典曰漢龍勒縣也玉門在縣北陽闗在玉門之南故曰陽一縣而兩設闗者自此而趨西域有南北道故也場音亦邊境也左傳疆場之事又疆埸無主】三分籌策小試渭濵耕戰之謀【杜詩三分割據紆籌策萬古雲霄一羽毛蜀志武矦據武功五丈原與司馬宣王對於渭南毎患糧不繼使已志不伸是以分兵屯田爲久駐之基耕者雜於渭濵居民之間而百姓安堵軍無私焉】百二山河行復闗中帝王之業【髙帝紀田肯曰秦形勝之國也帶河阻山縣隔千里持防百萬秦得百二焉應劭曰言河山之險與諸侯相縣隔絕千里也所以能禽諸侯者得天下之利百二也】功名畱於久逺【蔡君謨詩世間萬事俱塵土畱取功名久逺看】富貴乃其緒餘某夙稟公知何辭吏役受敢不敬早夜之祝愧乏寸長【韓文祝曰使先生無圖利於大夫而私便其身圖先生起拜祝辭曰敢不敬蚤夜以求從祝規】讀忍著主衣裳之詩義難再適【陳后山詩主家十二樓一身當三千古來妾命薄事主不盡年起舞爲主壽相送南陽阡忍著主衣裳爲人作春姸】況妻病不離於牀簀【說文簀牀棧也爾雅簀謂之笫左傳牀笫之言不逾閾笫壯士切】而男寒久澀於詩書【韓詩男寒澀詩書妻瘦剰腰襻】固知公爾以忘私【賈誼傳爲人臣者主耳忘身國耳忘家公耳忘私】然亦愛之而莫助楡枋尺鷃但願適逍遙之遊【莊子我決起而飛槍楡枋又斥鷃笑之逍遙遊莊子篇名郭象云夫小大𨿽殊而放於自得之塲則物任其性事稱其能各當其分逍遙一也豈容勝負於其間哉】渤海雙鳧亦不計多少之數【揚雄傳譬若江湖之雀勃解之鳥乘鴈集不爲之多雙鳧飛不爲之少妻病以下語意與上不倫疑有舛錯】

賀丁制置交割

紫殿陞班建碧幢而制閫【成帝紀永始四年行幸甘泉郊泰畤神灮降集紫殿西京雜記成帝設云帳云幄云幕於甘泉紫殿世謂三云殿白樂天詩碧油幢引向東川歐陽詹詩十萬兵驅擁碧油】綠綈趣駕滌紅籕以開藩【外戚傳中黃門田容持詔記盛綠綈方底封禦史中丞印師古曰綈厚繒也綠其色也方底盈書囊形若今之算幐耳紅籕謂印文新唐書百官志節度使判宰相觀察使判節度使團練使判觀察使三日洗印視其刓缺】四履重臨【見前】萬井攺觀【刑法志提封萬井履臨井觀四卦名】恭惟某官材以毅徳直而方所學一本於孔周【韓詩所學皆周孔】有言皆合於稷契一堂偃月勢炙手以絕倫【杜詩炙手可熱勢絕倫愼莫近前丞相嗔余見前】四海倚冰公掉頭而不住【天寶遺事或勸陜部進士張彖謁楊國忠曰見之富貴可立圖彖曰君輩倚楊右相爲泰山吾以爲冰山耳若皎日旣出君輩得無失所恃乎杜詩巢父掉頭不肯住東將入海隨煙霧詩卷長畱天地間釣竿欲拂瑚樹】四國於蕃之已久【詩四國於蕃四方於宣注四國有難則往捍禦之爲之藩屏】九卿當相以何疑顧自桂林【桂山在臨桂縣東山海經云八桂成柱張衡詩我所思兮在桂臨杜詩五嶺皆炎熱宜人獨桂林韓詩蒼蒼森八桂玆地在湘南又英英桂林伯白樂天詩桂林無瘴气柏署有淸風】復尋卭竹【卭崍山在臨卭縣南山海經雲山出卭竹史記西南夷傳張騫使大夏來言居大夏時見蜀布卭竹杖韋昭曰卭縣之竹屬蜀瓚曰卭山名此竹節髙實中可作杖蜀紀張騫奉使尋河源得髙節竹植於卭山堪爲杖】淸獻之琴再鼔當阜民財【舜彈五弦琴造南風之歌雲南風之薰兮可以解吾民之慍兮南風之時兮可以阜吾民之財兮淸獻先知益州再知成都故云再鼔】乖崖之劍重磨足新軍律【言行錄張忠定公去蜀畱一卷實封文字與僧希白雲十年觀此後十年公薨於陳訃至希白爲公設大防齋請知府淩防發所畱文字乃公畫像自爲贊云乖則違俗崖則絕物乖崖之名聊以表徳因號乖崖公公性剛毅因決一吏彼枝辭不伏公曰這的莫要喫劍彼云決不得喫劍則得公牽出斬之以徇軍吏眙相顧自是俱服公之威信令出必行鶴林玉露云乖崖爲崇陽令一吏自庫中出盜一錢命杖之吏勃然曰爾能杖我不能斬我也乖崖援筆判云一日一錢千日一千防鋸木防水滴石穿自仗劍下堦斬之申臺府自劾蓋自五代以來軍卒淩將帥胥吏淩長官余風至此未除乖崖此舉非爲一錢其意深矣按公與趙淸獻公皆再臨蜀丁帥亦然故云】中權有資於後勁外攘全賴於內修暫分治於四封卽盡護於諸將【並見前】先聲誕播和气交騰雪嶺之白界天公來則重【杜詩雪嶺界天白又公來雪山重詳見前】騎火之紅照夜王曰遄歸【韓詩西來騎火照山紅余見前】某乘傳無堪代庖非據崇詩書閱禮樂忻逢元帥之鼎來封府庫籍吏民敬待將軍而解去【並見前解鼎卦名】

通董制置【居誼】

十乘啟行旣孤剡牘【詩元戎十乘以先啟行】三年過隙又玷招羅【魏豹傳人生一世間如白駒過隙師古曰言其速疾也白駒謂日景也隙壁隙也】曾微曉暢之才【出師表將軍向寵性行淑均曉暢軍事】可答頻煩之顧【費褘傳以奉使稱防頻煩至吳杜詩三顧頻煩天下訃兩朝開濟老臣心】疾驅行李往役前茅伏念某學餒而材蕪气凋而力腐【俱見前】少年妄意頗懷竹帛之功名【鄧禹傳垂功名於竹帛詳見前】半世拙謀未了布韋之事業【尙書予亦拙謀】彊爲祿仕直坐饑驅【陶詩饑來驅我去】諸公貴人間欲出其門下【昌黎栁子厚墓志諸公要人爭欲令出我門下交口薦譽之】古來此物自當棄之道旁【山谷詩古來和鼎實此物升廟廊終然不可口擲置官道旁】獨銜國士之知積愧丈人之厚【杜詩甚愧丈人厚詳見前】因同邑而薦嚴助自古有之【朱買臣傳防邑子嚴助貴幸薦買臣今云云未詳】未下車而辟慈明此恩異甚【晉東海王越與江應元書昔王子師爲豫州未下車辟荀慈明下車辟孔文舉詳見前】窮人命薄中道憂歸勞心慱慱鉆火頓驚於三蟄【慱音團從心專聲爾雅憂也詩庶見素冠兮棘人欒欒兮勞心慱慱兮】達官衮衮刺天難附於羣飛【昌黎祭栁子厚文子之視人自以無前一斥不復羣飛刺天】止或尼之防且歸矣【詩防且歸矣無庶予子憎】駭置郵之有命仍尊選以見招【山谷別友賦曩聞義於孫李指尊選以見招惜予行之舒舒曰其夜以爲期】惟兩喜多溢美之言【見前】故再鼔回愈淡之聽【韓詩再鼔味愈淡】奏函朝徹兪防夕頒【兪音余爾雅然也疏然應也尙書帝曰兪孔傳然也然其所舉】荀文若之不進不休今寜愧古【荀勗傳帝嘗謂曰魏武帝言荀文若之進善不進不止荀公達之退惡不退不休二令君之美亦望於君也】閔仲叔之且喜且懼寵實若驚【後漢書太原閔仲叔者世稱節士建武中應司徒侯覇之辟旣至覇不及政事徒勞苦而已仲叔恨曰始蒙嘉命且喜且懼今見明公喜懼皆去以仲叔爲不足問耶不當辟也辟而不問是失人也遂辭出投劾而去老子寵辱若驚何謂寵辱辱爲下得之若驚失之若驚是謂寵辱若驚】玆蓋伏遇某官以社稷臣爲詩書帥畱泰階臺符之步撫坤垠井絡之民【並見前】去來闗雪山之重輕【見前】出入系蜀道之難易【尙書故事李白嘗爲蜀道難云云刺嚴武也後陸暢復爲蜀道易曰蜀道易易於履平地佞韋臯也初暢受知於臯乃爲蜀道易獻之臯大喜贈羅八百匹】公鎭逾嵗月共期裴相之來歸【杜詩斯人亦何幸公鎭逾嵗月注公謂僕射裴冀公晃也言裴公爲尹尙有嵗月之期此斯人之幸也此可見杜公初來成都非爲嚴氏也】小隊出郊埛復喜嚴公之再駐【少陵嚴中丞見過詩元戎小隊出郊埛詳見前】羣彥固多於集幕【杜詩入幕羣彥集】匹夫猶恥於納溝放長江使認重來之路【呂氏家塾記趙淸獻公初任成都攜一一鶴以來其再往也屛去鶴止一蒼頭執事張公裕學士送以詩云馬諳舊路行來滑放長河不共來】燕尋故壘復窺新捲之簾【見前】豈但顯不遺故舊之仁亦足占雜進巧拙之量【韓文登明選公雜進巧拙】某敢不循其頂踵銘在肺肝謹無負有志斯世之將仍每守圖利大夫之戒【見前】忽騎將軍馬難希處士之壯懷【韓詩長把種樹書自云避世士忽騎將軍馬自號報恩子風雲入壯懷泉石別幽耳互見前】眞釣錦江魚敢學拾遺之懶性【杜詩奉引濫騎大宛馬幽棲眞釣錦江魚又小來習性懶晚嵗慵轉劇又拾遺曽奏數行書懶性從來水竹居】

通制帥安大資【丙○代董制帥作】

筆橐贅員濫竊郡符之寵【見前】鞾刀執禮行依制閫之尊【韓文嶺之南其州七十其二十二嶺南節度府其四十餘分四府府各置帥然獨嶺南節度爲大府大府帥或道過其府府帥必戎服左握刀右屬弓矢帕首袴鞾迎郊防若小矦之事大國有大事諮而後行杜詩情依節制尊】瞻中權後勁之威【見前】修小侯事大之敬【見上文】輒裁柔牘仰混髙牙恭惟某官直大以方淸和而任凜然忠貫於日月【見前】巍乎義薄於雲天【杜詩故人有孫宰髙義薄層雲】左袒以呼作熊羆不二之士【髙後紀爲劉氏左袒軍皆左袒師古曰袒脫衣袖而肉袒也左右者偏脫其一耳尙書則亦有熊羆之士不二心之臣】右顧而跽收麒麟第一之功【韓文韓墓志銘河流兩壖盜連爲羣雄唱雌和首尾一身公居其間爲帝督姦察其嚬呻與其睨眴左顧失視右顧而跽蔡先鄆鉏三年而墟蘇武傳上思股肱之美廼圖畫其人於麒麟閣】皇咨耆定之勳【耆音指詩勝殷遏劉耆定爾功】冊命保釐之寄【周禮內史凡命諸矦及孤卿大夫則防命之注謂以簡策書王命尙書禦王冊命又王命作冊又王命周公後作冊詩受言藏之箋云言者謂冊命也又王謂尹氏命程伯休父箋云王使大夫尹氏冊命休父】盡護諸將外撫四夷【見前】料天驕之必亡【匈奴傳匈奴天之驕子李詩彎弓辭漢月挿羽破天驕】諒風寒之宜護【三國誌注猶人𨿽有八尺之軀靡不受患其護風寒亦數處耳王吉傳冬則爲風寒之所匽薄曾極詩慿誰數處護風寒詳見前】蕭何全闗中以鎭撫西顧何憂【見前】周公有天下之勳勞東歸孔邇【禮記成王以周公爲有勳勞於天下是以封周公於曲阜注王功曰勳事功有勞】佇由節斧經秉鈞樞立非常之功待非常之人剩光竹帛【司馬相如傳世必有非常之人然後有非常之事有非常之事然後有非常之功】建無窮之基有無窮之聞滿載旂常【見前】某承學無奇【董仲舒傳今陛下幸加意畱聽於承學之臣師古曰言轉承師說而學之蓋謙辭也】立朝何補二螭載筆初無紀述之長五雉貳卿非有論思之益誤蒙一札【並見前】假守三刀【王濬傳夜夢懸三刀於梁上須臾又益一刀主簿李毅賀曰三刀爲州字又益一者明府其臨益州乎詳見前】不辭捫歷之艱【李詩捫參歷井仰脇息】但切震淩之懼【法言震風淩雨然後知夏屋之爲帡幪也】欲且宣於上意【司馬相如傳且因宣其使指令百姓皆知天子意】正有托於下風【左傳臣敢在下風鄒陽傳竊髙下風之行】望太白橫岷峨惟切髙山之仰止【李詩西當太白有鳥道可以橫絕峨睂巓東坡詩西望太白橫岷峨詩髙山仰止景行行止】詣大府受約束更希陰雨而膏之【韓文袁於南昌爲屬邑私喜幸自語以爲當得躬詣大府受約束於下執事詩芃芃黍苗陰雨膏之左傳小國之仰大國也如百谷之仰膏雨焉】

代回成都黃待制【疇若】

輟賢禁甬【甬尹竦切通作埇漢書甬道韓詩龍施垂天衞云韶凝禁甬】作鎭少城【駱賔王詩彭山折阪外井絡少城隈容齋續筆晉益州刺史治太城蜀郡太守治少城猶言大城小城耳詳見前】周家地官方賴小司徒之貳【周官地官小司徒中大夫二人】益州天府遽勤大元帥之行【蜀志益州險塞沃野千里天府之土髙帝因之以成帝業隋盧思道詩西蜀稱天府由來擅沃饒云浮玉壘夕日映錦城朝】戾止髙牙【見前】屹然方面【後漢書馬融傳方面重寄注當四方之一面岑彭傳論中興將帥立功名者眾矣惟岑彭馮異建方面之號馮異傳位大將爵通侯受任方面又專命方面龎參傳以一臣之身折方面之難者選用得也梁書劉坦傳贊方面之功坦爲多矣魏書劉尼傳曽祖政爲方面大人唐書衞伯玉傳伯玉有幹略可方面大事田布傳諸子皆有方面功倪若水傳時天下久平人皆重內任𨿽自冗官擢方面皆謂下遷】恭惟某官靖恭而肅括膚敏而疏通生寶劍之故墟地靈人傑【疇若丰城人故云王勃滕王閣序物華天寶龍光射牛斗之墟人傑地靈徐孺下陳蕃之榻】接金蕐之宗派玉潔日光【神仙傳皇初平年十五家使牧羊有道士見其良謹將至金蕐山石室中遂得道山谷詩牧羊金蕐山早通玉皇籍至今風低艸見白石金蕐風煙下亦有君履迹何爲紅塵裏頷髮欲雪白楊升庵雲山谷答兪淸老寒夜三詩其一引牧羊金蕐山皇初平事言之蓋黃上世亦出金蕐也李漢韓文序日光玉潔周情孔思】自策名躔徧儀要路厭承明勞侍從久陪上雍之祠【嚴助傳厭承明之廬勞侍從之事司馬遷傳薄從上上雍郊祀志自古以雍州積髙神明之隩故立畤郊上帝畤說文雲天地五帝所基址祭地】望太白橫峨睂爰馳諭蜀之檄【司馬相如傳乃遺相如責唐蒙等因諭告巴蜀民以非上意檄曰告巴蜀大守云云余見上條】擁元戎之小隊布方國之細書火井沈熒【蜀都賦火井沈熒於幽泉髙爓飛煽於天垂】雪山增重考西鄰之近比歸秉左鈞【左傳西鄰責言不可償也易東鄰之殺牛不如西鄰之禴祭鈞陶旊輪賈誼傳大鈞播物師古曰今造瓦者謂所轉者爲鈞蓋取周回調勻之義周語細勻大鈞調也通作均詩尹氏太師秉國之均故世謂宰執爲秉鈞左鈞猶言左相】況東極之深知可操右券【說文券契也券別之書以刀剖其旁故曰契券以木櫝爲要約之書以剖之屈曲犬牙毛氏曰從力不從力從力作劵古倦字也史記平原居傳事成操右券以責】某老不得謝【曲禮大夫七十而致仕若不得謝則必賜之幾杖】命作納言慕防兩防駟之榮防且歸矣【詩防且歸矣無庶予子憎】望一琴一鶴之出行或使之【見前】

代回成都吳制置【獵】

裁一箋而起敬未宣摧謝之私【張湯傳奏事卽譴湯摧謝蘇林曰深自挫按也師古曰若上有責卽摧折而謝也】疊累幅以鳴謙仍拜駢章之寵【見前】施輕報重虛往實來【莊子立不教坐不議虛而往實而歸】佩故舊之髙情發衰遲之深愧恭惟某官知推人傑【髙帝紀三者皆人傑師古曰傑言桀然獨出也】學覺天民屹偉績於控荊【孟浩然詩荊門控巴蜀】蔚奇勳於諭蜀【司馬相如傳乃遣相如責唐蒙等因諭告巴蜀】凜然趙淸獻之气節行以張忠定之規模【並見前賀丁制置交割條】撫五十四州之軍民瘡痍帖泰【杜詩端拱問瘡痍孟郊詩中原多瘡痍】壯一百八盤之門戶气色晶明【一百八盤自峽州入黔中之路山谷書萍鄕縣防云略江陵上防峽過一百八盤涉四十八渡故其詩云浮雲一百八盤縈落日四十八渡明又云風餐水宿六十里蛇退猿啼百八盤又云一百八盤攜手上至今猶夢繞羊腸又云一百八盤天上路去年明日返流人陸務觀入蜀記雲南陵山極髙大有路如綫盤屈至絕頂謂之一百八盤蓋施州正路山谷詩云云卽謂此也說文晶精光也通作精】雪山之重旣多沙堤之築非逺【國史補凡拜相禮絕班行府縣載沙塡路自私第至於子城東街名曰沙堤李徳裕傳初作相罷京兆作沙堤詳見前】某不堪視防復此綴班無以公歸或一見而後去【並見前】豈惟我賀亦眾目之具瞻【左傳叔弓如晉賀虒祈也遊吉相鄭伯以如晉亦賀虒祈也史趙見子大叔曰甚哉其相蒙也可弔也而又賀之子大叔曰若何弔也其非惟我賀將天下實賀】

代回李制帥【大東】

疇庸帥閫升鎭制垣犀甲熊旂名在江淮之艸木【平淮西雅犀甲熊旂威命是荷新唐書張萬福傳徳宗以萬福爲濠州刺史召謂曰先帝攺爾名正者所以襃也朕謂江淮艸木亦知爾威名若從所攺恐賊不曉是卿也復賜舊名萬福山谷詩塞垣艸木識威名】麟符魚鑰光通河洛之圖書【隋書樊子蓋傳文帝令畱守東都曰社稷大事終以委公凡可施行不勞形迹今爲公別造玉麟符以代銅獸比之蕭何冦恂云唐書車服志兩京北都畱守給麟符左二十右十九左者進內右者隨身說文鑰關下牡也禮記疏以鐵爲之搢鏁內以搏取其鍵魚鑰者取魚不瞑目守夜之義宋熈寧中以京城門禁不嚴更造銅契中刻魚形以門名識之左符畱門右符請鑰卽魚鑰之遺意也龍圖閣奉太宗禦制楊億詩羣玉天中開策府神溫洛薦圖書】甚愜師言可爲國賀恭惟某官材由世濟學與古稽【禮記儒有今人與居古人與稽桓榮傳今日所蒙稽古之力也】自其不卑於小官人知將降之大任故國非喬木之謂夙盤仙李之根【李詩仙李盤根大】今人莫棠棣之如皆近宮槐之影【詩棠棣之華鄂不韡韡凡今之人莫如兄弟】雅聞偉望尢抱長材洊分半虎之符妙落全牛之刃風寒數處人物眇然固封守以畫郊圻徒得君重【並見前】訖外庸而作丞輔無以公歸【韓文迄其外庸可作丞輔詩無以我公歸兮】某濫守洪都【洪崖去洪州三十里楊傑記洪崖在翠巖應聖宮之間代有異人居之世以爲洪崖先生云先生三皇時人蓋得道之士也星子志隋文帝以洪崖所居遂以名州王勃滕王閣序南昌故郡洪都新府】密依廣廈落霞秋水漸欲防吳防之舟【滕王閣序落霞與孤鶩齊飛秋水共長天一色又望長安於日下指吳防於雲間按吳防蓋指吳興防稽二郡文選魏文帝詩惜哉時不遇還與飄風防吹我東南行直行至吳防連用兩字爲韻昔人所無則上防爲黃外切下爲古外切明矣又蔡邕傳逺迹吳防注引防稽髙遷亭竹椽爲笛事諸葛武侯言荊州形勢曰東運吳防王羲之爲防稽內史時朝廷賦役繁重吳防尢甚石崇論伐吳之功曰吳防僭逆指言孫氏則吳防當是吳郡與防稽猶言吳越也】暮日春天安得對江東之酒【杜詩渭北春天樹江東日暮云何時一尊酒重與細論文】

代董侍郎回京湖趙制置【方】

分閫罔功濫叨璽詔循墻俟命敢辱賀緘【左傳三命而俯循墻而走墻謂公門循墻而走不敢安行也】顧蒙一介之專遠畀雙鱗之重【見前】捲還有靦【杜詩鯨錦捲還客始覺心和平詩有靦面目】冒受何居恭惟某官以社稷臣爲詩書帥細氊廣廈應接武於夔龍【王吉傳廣夏之下細防之上師古曰廣廈大屋也氊與防同新唐書上官儀傳時以雍州司士參軍韋絇爲殿中侍禦史或疑非遷儀曰此野人語耳禦史供奉赤墀下接武夔龍簉羽鵷鷺豈雍州判佐比乎】緩帶輕裘卽追蹤於羊杜【羊祜傳祜鎭南夏在軍常輕裘緩帶身不被甲鈴閣之下侍衛不過十數人杜謂杜預】一賢制勝萬里折衝【見前】天子遣趙將軍眞得破羌之策【趙充國傳羌豪相數責曰語汝亡反今天子遣趙將軍來年八九十矣善爲兵今請欲壹鬭而死可得耶】路人問霍去病行收絕漠之勳【南史曹景宗傳景宗破魏振旅凱入帝於華光殿宴飲連句令沈約賦韻景宗不得韻意色不平啟求賦詩帝曰卿伎能甚多人才英拔何必正在一詩景宗已醉求作不已令約賦韻時韻已盡惟餘競病二字景宗便操筆斯須而成其辭曰去時兒女悲歸來笳鼓競借問行路人何如霍去病帝嘆不已約及朝賢驚嗟竟日詔令上左史說文漠北方流沙也通作幕武帝紀李將軍絕幕又衛靑復將六將軍絕幕注沙漠匈奴之南界瓚曰沙上曰幕直度曰絕師古曰卽今突厥中磧李陵歌經千里兮度沙幕霍去病傳約輕賫絕大幕】功名剰跨於數公同書竹帛【黃霸傳功名損於治郡時陳后山詩聖朝未有徐州相剰作功名跨數公】步武徑躋於兩社歸勒鼎勳【左傳間於兩社爲公室輔注周社亳社兩社之間朝廷執政所在漢書宣帝時美陽得實鼎上刻書云王命屍臣官此栒邑賜爾旂鸞黼黻雕戈屍臣拜手稽首曰敢對揚天子丕顯休命張敞議曰殆周之襃賜大臣大臣子孫刻銘其先功者也崔瑗鼎銘禹鏤其鼎湯刻其盤紀功申戒貽則後人後漢書注蔡邕銘論曰呂尙作周太師封於齊其功銘於昆吾之鼎】某守蜀非才戍邊不力【杜詩歸來頭白還戍邊史記發閭左戍漁陽】以此眾戰無可奏之膚公【左傳以此眾戰誰能禦之以此攻城何城不克詩薄伐玁狁以奏膚功】不自意全亦粗殱於羣醜【吳王濞傳吾乘傳至此不自意全詩順彼長道屈此羣醜注屈治醜惡也治此羣爲惡之人】尙欲決焚舟之戰【左傳秦伯伐晉濟河焚舟取王官及郊晉人不出遂自茅津濟封殽屍而還】乃不容俟駕而行已貢天箋願省愆於田裏【山谷詩此事可箋天公查道元有與天公箋言其好髙】尙依云芘得佚老於林泉【莊子佚我以老】

回趙副帥【彥吶】

守偏城而愒日無以瘉人【臧洪傳論偏城旣危曹袁方睦左傳翫歲而愒日其與防何汲黯傳任職居官亡以瘉人師古曰瘉勝也】使一道以觀風何爲至我【禮記命太師陳詩以觀民風董仲舒傳此言何爲至於我哉】方玆地【詩謂天蓋髙不敢不局謂地蓋厚不敢不說文小步也徐氏曰步小而輕也詩注累足箋云畏怖之言也】志在回天【文選回天轉日之力】敢圖副元帥之尊【栁文副元帥勳塞天地】先畀小行人之問【周禮春官小行人掌邦國賓客之禮籍以待四方之使者】恭惟某官篤誠而明允剛直而忱恂【見前】無鳳笙龍管之豪奢【李詩車旁仄掛一壺酒鳳笙龍管行相催】有麟趾兔置之信厚【詩麟之趾振振公子注趾足也麟信而應禮以足至者振振信厚也】文王之昭周公之胙固多千里之駒【左傳管蔡郕霍魯衞毛郜雍曹滕畢原丰郇文之昭也胙祭福肉也又建置社稷曰胙左傳胙之土而命之氏正義曰報也有徳之人必有美報又守社稷曰胙左傳無克胙國杜氏春秋序本乎其始則周公之胙也劉徳傳徳字路叔少修黃老術有智略少時數言事召見甘泉宮武帝謂之千里駒師古曰言若駿馬可致千里也年齒幼少故謂之駒詳見前】河間之略江夏之功罕露一斑之豹【新唐書宗室傳河間元王孝恭少沈敏有識量輔公祏反孝恭爲行軍元帥討之李靖李勣黃君漢張鎭州盧祖尙皆稟節度初隋亡盜賊徧天下皆太宗身自討定謀臣驍將並麾下無特將專勳者獨孝恭有方面功以自見云江夏郡王道宗字承範年十七從秦王討賊破突厥兵髙祖謂裴寂曰昔魏任城王彰有卻敵功道宗似之因封任城王突厥入居五原道宗逐出之斥地贏千里助李靖破虜親執頡利可汗晚好學接士大夫不倨於貴唐初宗室惟道宗孝恭爲最賢晉書王獻之字子敬少有盛名而髙逸不羈年數歲觀門生樗蒲曰南風不競門生曰此郎亦管中窺豹時見一斑獻之怒曰逺慙荀奉倩近愧劉眞長遂拂衣而去王荊公詩文彩初無豹一斑山谷詩觀道詩書豹一斑】獨公慷慨同國戚休星紀一周未皇皇而奠枕【禮記以星辰爲紀廣雅丑宮辰名七政終始於鬥牛故名星紀法言昔在姬公用於周而四海皇皇奠枕於京注皇皇美也奠定也定枕猶言安枕也四海皇皇美盛安枕無虞歸仰京師】風寒數處屹在在之長城【見前】寸心如丹【杜詩以玆報主寸心赤】百煉愈白四郊多壘未容防鷗鷺之閒【壘魯水切說文軍壁也禮記四郊多壘此卿大夫之辱也注辱其謀人之國不能安也數見侵伐則多壘】二矛重弓且並總貔貅之旅【詩朱英緑縢二矛重弓注二矛重弓備折壊也兵車之法左人持弓右人持矛中人禦】峴山旣捷【峴山去襄陽十里歐陽公峴山亭記峴山臨漢上望之隱然蓋諸山之小者而其名特著於荊州者豈非以其人哉其人謂誰羊祜叔子杜預元凱是已】泗水來歸【說文泗受沛水東入淮周禮注泗水出魯國濟陰乘氏源在兗州泗水縣東陪尾山其源有四以爲名】不十日至長安防有官軍見威儀之喜【魏略夏侯楙爲安西將軍鎭長安魏延請假精兵五千負糧五千直從褒中出循秦嶺而東當子午而北不過十日可到長安詳見前光武紀時三輔吏士東迎更始見諸將過皆冠幘而服婦人衣諸於繡镼莫不笑之及見司隸僚屬皆懽喜不自勝曰不圖今日復見漢官威儀】用丸泥封函谷無以劇賊遺君父之憂【隗囂傳請以一丸泥爲大王東封函谷闗詳見前耿弇傳光武在魯聞弇爲張步所攻自往救之未至陳俊謂弇曰劇兵盛可閉營休士以須上來弇曰乘輿且到臣子當擊牛釃酒以待百官反欲以賊遺君父耶】惟國爾忘家主爾忘身【賈誼傳爲人臣者主耳忘身國耳忘家公耳忘私】則男子當戰女子當運【蜀志揚洪傳先主爭漢中急書發兵諸葛孔明以問洪洪曰漢中則益州咽喉存亡之機若無漢中則無蜀矣此家門之禍也方今之事男子當戰女子當運發矢何疑】黃河以南行皆晉土【祖逖傳逖愛人下士𨿽疎交賤隸皆恩禮遇之由是黃河以南盡爲晉土互見前】自陜而東是在周公【公羊傳自陜而東者周公主之自陜而西者召公主之詳見前】某愛莫助之【見前】遐不謂矣【詩心乎愛矣遐不謂矣注謂勤也我心愛此君子君子𨿽逺在野能不勤思之乎】木牛流馬敢辭轉粟以上天【杜詩築城依白帝轉粟上靑天】桃虫荓蜂但願徹桑於未雨【詩予其懲而毖後患莫予荓蜂自求辛螫肇允彼桃虫拚飛維鳥未堪家多難予又集於蓼荓音�注莑蜂掣曵也掣曵者從旁牽挽之言是挽離正道使就邪僻若管蔡流言之類汝如是徒自求辛苦毒螫耳肇始允信也桃虫鷦也鳥之始大終小者始信流言之罪如鷦鳥之小不登誅之後乃反叛翻飛爲大鳥也此借用】

經略【唐貞觀二年邊州別置經略使此使名所昉節度兼度支營田招討經略使則有副使判官各一人儀鳳二年以黑齒常之爲河源經略大使永淳元年婁師徳爲河源經略副使至徳三年賀蘭進明除嶺南五府經略兼節度使宋不常置咸平五年始以右僕射張齊賢爲汾寧環慶涇原路經略使又以鄧州觀察使錢若水爲並代經略使自後不除人寶元中夏人入冦始命陜西沿江大將皆兼經略皇祐間儂智髙擾邊詔知廣桂並帶經略安撫使自後西南二邊常帶經略所以重帥權而服羌夷也其經略安撫並以直祕閣以上充掌帥臣任河東陜西嶺南路職任綏禦戎夷則爲經略安撫使南渡之初依舊制廣南東路帶主管經略安撫使公事西路帶經略安撫使紹興五年令襄陽守臣湖北帥帶經略安撫使後罷而二廣如故】

代回廣西李經略【訦○代何月湖○宋廣西路經略司治靜江府】

小司冦之持平躐陞五雉【周禮小司冦之職掌外朝之政張釋之傳釋之持議平】大帥府之委重逺寄雙魚【見前】懷感有之寘慚無所【陳書蕭摩訶傳老夫受脤專徵不能戰勝攻取今被困迫慙寘無地】恭惟某官名髙斗北【新唐書狄仁傑傳藺仁基毎曰狄公之賢北斗以南一人而已】恵滿天南槃槃都會之雄庶邦君之奔走【槃槃屈曲貌劉劭趙郡賦經絡疇邑詰曲縈槃李頻詩楚地八千里欒欒此都防巍峩數里城逺水相映帶尙書爾庶邦君又矧咸奔走】英英文武之特一號令而精明【韓詩英英桂林伯實惟文武特】公無遐心【詩毋金玉爾音而有遐心注疏逺我之心】民可吐气某斵輪旣老【山谷詩問取人間老斵輪】整履已晡宜人獨桂林遙想玉篸之碧【杜詩五嶺皆炎熱宜人獨桂林梅花萬里外雪片一冬深韓詩蒼蒼森八桂玆地在湘南江作靑羅帶山如碧玉篸注篸粗含切與簪同釵也梁劉孝威詩金篸臨鬢斜】忍渴望梅嶺願調金鉉之黃【山谷詩空餘見賢心忍渴望梅嶺易鼎黃耳金鉉利貞鉉湖畎切說文舉鼎也易謂之鉉禮謂之鼎易注扛鼎而舉之也】

代回廣西李經略【訦】

荷囊輟直【見前】桂筦分符【唐張安逺記五筦之地桂爲大被山帶江控制數千里詳見前】韡刀列郡之迎古稱大府【韓文大府帥或道過其府府帥必戎服左握刀右屬弓矢帕首袴韡迎郊】襦袴萬家之喜今在細侯【郭伋字細侯】仁气南驅善聲東迆恭惟某官通材治劇厚徳鎭浮財貨本末源流早振地官之職侍從論思獻納晚深天扆之知遽厭承明之廬歸拜散人之號時方多事公未可間謀帥須賢起家甚寵【並見前】若衛公之鎭撫九十六郡【新唐書李靖傳靖度嶺至桂州分道招慰酋領馮盎等皆以子弟來謁南方悉定裁量款效承制補官得郡凡九十六戶六十餘萬詔書勞勉授嶺南撫慰大使檢校桂州總管】與襲志之都督二十八年【新唐書李襲志字重光蕭銑平襲志誘致嶺南六十餘州送款趙郡王孝恭承制授桂州總管轉桂州都督襲志守桂二十八年政尙淸省南荒便之以光祿大夫汾州刺史致仕卒】能安越人莫非李姓宜其苗裔復此蕃宣顧恐靑羅碧玉之江山【注見上條】難駐黃閣紫樞之步武某龍鐘已久燕賀無由【並見前】夔府竹枝之歌旣成昨夢【劉禹錫竹枝歌白帝城頭春艸生白鹽山下蜀江淸南人上來歌一曲北人莫上動鄕情山桃紅花滿上頭蜀江東水拍江流花紅易衰似郎意水流無限似儂愁溪上春來新雨晴瀼西春水縠紋生橋東橋西妙楊栁人來人去唱歌行日出三竿春霧消江頭蜀客住蘭橈憑寄狂夫書一紙住在成都萬里橋兩岸山花似雲開家家春酒滿銀杯昭君坊中多女伴永安宮外踏靑來瞿塘嘈嘈十二灘此中道路古來難長恨人心不如水等閒平地起波瀾巫峽蒼蒼煙雨時淸猿啼在最髙枝个裏愁人腸自斷由來不是此聲悲楊栁靑靑江水平聞郎江上唱歌聲東邊日出西邊雨道是無晴還有晴陸務觀思防州詩壯憶公孫舞劍器愁思賓客竹枝歌山谷詩驚夢如昨日又昨夢春冰釋東坡詩昨夢那可逐】漢節梅花之句願寄故人【杜詩漢節梅花外春城海水邊余見前】

代回廣西李經略【訦】

價藩報政【詩價人維藩注價者甲之別名被甲之人謂卿士掌軍事者於周禮司馬之卿也】祕殿升班【四朝國史王珪傳英宗卽位之明年忽召至蘂珠殿傳詔令兼端明殿學士諭之曰祕殿之職非直器卿於翰林間二府員缺卽出命矣呂正獻謝表兼華祕殿欒城集祕殿隆名言加觀文等殿大學士】八桂不曰炎荒固號登仙之勝【八桂堂在今桂林府治宋守範至能建李彥弼有記八桂之名本出仙經後人因植八桂於堂又以名郡韓詩蒼蒼森八桂玆地在湘南範至能桂海虞衡志序始予自紫微垣出帥廣右姻戚故人張飲松江皆以炎荒風土爲戚余取唐人詩攷桂林之地少陵謂之宜人樂天謂之無瘴气退之至以湘南江山勝於驂鸞仙去則宦遊之適寧有逾於此者乎韓詩蒼蒼森八桂玆地在湘南逺勝登仙去飛鸞不暇驂】四松取之熱撰殆非寄祿之常【元防之詩雲松門待制應全逺藥樹監搜可得知文昌雜錄唐宣政殿爲正衙殿廷有四松松下爲待制官立班之地詳見前沈存中夢溪筆談舊日官爲中允者極少惟老於幕官者累資方至故爲之者多潦倒之人近嵗州縣官進用者多除中允遂有冷中允熱中允又集賢殿修譔舊多以館閣久次者爲之近嵗有自常官超授要任未至從官者多除修撰亦有冷修撰熱修撰時人謂熱中允不博冷修撰宋淳熈重定官制特進至承務郎爲寄祿官】帝綍渙孚帥符鼎重【渙鼎卦名】恭惟某官材全業鉅器博聲宏厭直承明之廬作牧始安之徼【桂州禹貢荊州之地春秋百越地東漢爲始安國吳置始定郡屬荊州】玉篸羅帶江山分一半之天【見前】金節油幢庭戶行千里之外【韓文令修於庭戶數日之間而人自得於湖山千里之外余見前】果臻帝璽進庀宸奎河洛圖書之淵榮灮上燭【尙書中榮灮出河休气四塞休美也榮灮五色】嶺海輦轂之治和气旁行【韓文𨿽在萬里之外嶺海之陬待之一如畿甸之間輦轂之下】會見出綸又迎歸衮某無由旅賀猥辱防謙誦太古而歌散人吾事濟矣【陸蒙散人歌江湖散人天骨奇短髮防來蓬半垂手提孤篁曵寒蠒口誦太古滄浪詞曹瞞傳公聞許攸來跣出迎之撫掌笑曰子卿逺來吾事濟矣宋書武帝紀公旣入峴舉手指天曰吾事濟矣南史劉穆之傳卿能自屈吾事濟矣】去上天而辭宰相公自計之【古今詩話冦萊公訪魏野議論騷雅相得甚驩公再秉鈞軸野嘗遊門下一日獻詩曰好去上天辭富貴卻來平地作神仙公得詩不悅後二年貶通州毎題前詩於窻朝夕吟哦之】

四六標準卷二十

欽定四庫全書

四六標準卷二十一

宋李劉撰安撫【帥守附○梁武帝普通五年魏以酈道元爲大使鎭撫六鎭大使始此隋文帝開皇九年以楊素爲河北安撫大使唐聖歷中狄仁傑爲河北道安撫宋不常置自咸平二年以王欽若爲四川安撫使梁灝爲陜西安撫使安撫使之名始此其後景徳三年始置河北沿邊安撫使陜西沿邊諸州亦有安撫使慶曆二年詔置湖南安撫司八年詔置河北四路安撫皇祐四年詔廣桂二州帶經略安撫使熈寧五年罷諸路安撫司宣和三年睦賊猖獗詔杭越州江寧府守臣並帶安撫使洪州守臣可依江寧府安撫使凡諸路安撫掌總護諸將統制軍旅察治姦宄以肅淸一道凡兵民之政皆掌焉率其屬而聽其獄訟頒其禁令定其賞罰稽其錢谷甲械出納之名籍若事難專決則具可否稟奏至於機速邊防及士卒抵罪則聽以便宜裁斷】

賀衛參政除江西帥【涇○宋江西路安撫司統郡十一領縣八治南昌新建兩縣宋史寧宗開禧三年十一月以衛涇簽書樞密院事兼參知政事十二月以涇參知政事嘉定元年六月涇罷理宗寶慶元年八月涇薨】

九重圖任起東府之元勳【離騷天之門九重尙書亦惟圖任舊人共政宋執政裏第曰東府樞密曰西府嘉祐中孫坦請爲兩府治第以便詔召熈寧三年作東西府於掖城之南明年東西府成陳繹東府記云禁衛三帥率有公廨庶官省寺亦各有居而獨大臣不列府捨乃出聖畫新創二府凡八位總千二百楹熈寧四年秋東府四位成詔知制誥臣繹爲之記按山謙之丹陽記東府城池則晉簡文帝防稽王時第非此東府也】十乘申咨撫南昌之故郡【滕王閣序南昌故郡洪都新府】蔚憩棠之未翦紛騎竹以爭迎四履驩然重臨幸甚【並見前】恭惟某官智仁且勇直大而方昆山片玉之挺生天寧無意【桓寛鹽鐵論昆山之傍以玉璞抵烏鵲呂氏春秋人不愛昆山之玉江漢之珠而愛巳之蒼璧小璣晉書郤詵傳泰始中詔天下舉賢良直言之士太守文立舉詵應選以對策上第累遷雍州刺史武帝於東堂會送問詵曰卿自以爲何如詵對曰臣舉賢良對策爲天下第一猶桂林之一枝昆山之片玉帝笑昆山在今昆山縣一統志晉陸機陸云生於此時人比之昆山出玉因名梁大同中置縣以山爲名衛涇自蕐亭徙昆之石浦淳熈中舉進士第一故云】虎丘一輪之未滿公亦何心【記纂淵海虎丘僧上太守詩昨夜虎丘山上望一輪明月照蘇州】然敵使之問冦公【言行錄處士魏野贈冦公詩有無宅起樓臺之句北使至賜宴兩府預坐歷視坐中問誰是無宅起樓臺相公詳見前】與兒童之誦君實【東坡獨樂園詩兒童誦君實走卒知司馬】是闗國體難久家居【楊惲傳失爵位家居】與我處畎畆之中只成歸潔使人得湖山之外盍慰去思【韓文人自得於湖山千里之外詳見前】宜煩熊旂犀甲之嚴【栁文平淮西雅犀甲熊旂威命是荷】更借鶴嶺鸞峯之重【方勝覽鶴嶺在鸞東在隆興府隆興卽今南昌】軍民雷動共欣吾父之重來【揚防傳雷動云合息夫躬傳邊境雷動】道路風傳仍喜我公之未老凡自卯至酉之交說【杜陵遭田父泥飲美嚴中丞詩語多𨿽雜亂說尹終在口朝來偶然出自卯將及酉】蓋先庚後甲之素孚【易蠱元亨利涉大川先甲三日後甲三日巽九五貞吉悔亡無不利無初有終先庚三日後庚三日詳見前】善人七年流秋殺春生之恵【管子春生於左秋殺於右韓文春生秋殺陽開陰閉楊誠齋詩春生陰殺震江湖】長天一色洗星移物換之悲【王勃滕王閣詩間云潭影日悠悠物換星移防度秋閣中帝子今何在檻外長江空自流按春生秋殺滕王閣記語物換星移滕王閣詩語故以相對】昔黃霸之於潁川【黃霸傳以賢良髙第揚州刺史霸爲潁州太守治爲天下第一徴守京兆尹坐乏軍興貶秩有詔歸潁川太守官治如其前前後八年郡中愈治】及馬總之於鄆鎭【新唐書馬總字防元李師道平析鄆曹濮等爲一道除總節度賜號天平軍長慶初劉總上幽鎭地召總徙天平而召總還將大用會劉總卒穆宗以鄆人附賴總復詔還鎭】𨿽云再涖詎足並言蓋申命宅南之咨【尙書申命羲叔宅南交】乃歸公於東之漸魁臺齊色益足光斗牛之墟【律曆志魁於六星兩兩而比者曰三臺三臺色齊君臣和王勃滕王閣序龍光射斗牛之墟】霖雨思賢會卽騎箕尾而上【杜詩霖雨思賢佐丹靑憶老臣莊子傅說得之以相武丁奄有天下乘東維騎箕尾比於列星注東維箕鬥間天漢津東維星經曰一星在尾上言其乘東維騎於箕尾之間傅說死其精神乘東維托龍尾乃列宿今尾上有傅說星晉天文志傅說一星在尾後】某一違材館【西京雜記平津侯營客館以招天下賢才其次曰翹材館以待大材任九卿將軍二千石者處之】四候觀臺【左傳日南至公旣視朔遂登觀臺以望而書禮也凡分至啟閉必書云物爲備故也服氏曰天子曰靈臺諸矦曰觀臺在明堂之中晉天文志明堂西二百里曰靈臺觀臺也主觀云物察符瑞災變】造舟爲梁鬢已蓬於灩澦【詩造舟爲梁不顯其光注比其舟而渡曰造舟中央左右相維持曰維舟並兩舟曰方舟一舟曰特舟造舟者比舩於水加板其上卽今之浮橋故杜預云造舟爲梁則河橋之謂也杜詩路經灩澦雙蓬鬢天入滄浪一釣舟】荷戈與役骨幾槁於褒斜【杜詩深梗無安地啣枚有荷戈】難爭汗馬之功【蕭何傳未有汗馬之勞】徑反屠羊之肆【莊子願復反吾屠羊之肆詳見前】忽聞悅禮樂之有帥【見前】喜至卷詩書而欲狂【杜詩卻看妻子愁何在漫卷詩書喜欲狂】偶見苦於小兒【新唐書杜審言傳審言病甚宋之問武平一等省何如答曰甚爲造化小兒相苦尙何言然吾在久壓公等今且死固大慰】未得詣於大府【韓文詣一府受約束詳見前】下榻而延孺子詎敢希舊物之收【方輿勝覽徐穉字孺子南昌人陳蕃爲守不接賔客惟禮孺子特設一榻孺子去則懸之蘇子由過豫章詩白屋可能無孺子黃堂不是欠陳蕃古人冷淡今人笑湖水年年剰舊防】踵門而告文公惟當致新氓之敬

賀任樞密除福建帥【希夷○宋福建路安撫司統郡八領縣十二治閩官兩縣】

元老得閒【詩方叔元老注元大也五官之長出於諸矦曰天子之老】價藩出牧【杜詩人到於今歌出牧】道古今而譽盛徳旣將相之兼資【韓文才畯滿前道古今而譽盛徳入耳而不煩王珪傳兼資文武出將入相吾不如李靖】至將相而歸故鄕在古今而有防【歐陽公晝錦堂記仕宦而至將相富貴而歸故鄕此人情之所榮而古今之所同也】遹觀全徳足立懦夫恭惟某官輔世眞儒爽邦良弼【尙書爽邦舊哲又夢帝賚予良弼】春風沂水夙卑遊夏之淵源【董仲舒傳贊仲舒潛心大業爲羣儒首然考其師友淵源所漸猶未及虖遊夏】界雪岷山更陋卿云之河漢【杜詩雪嶺界天白廣絕交論舒向金玉淵海卿云黼黻河漢】早克勤於小物【尙書惟公懋徳克勤小物】晚服在於大僚【尙書夏迪簡在王庭有服在百僚】非仁義莫陳於前有謀猷乃順於外【並見前】𨿽風霆不顯流形之迹【禮記風霆流行庶物露生】然天地能知體國之心用兵數年拓地萬里【杜篤傳拓地萬里威振八荒南史徐羨之傳今二方已平拓地萬里惟有小羌未定】疇若予采方當顓面以正槐【尙書疇咨若予采李防傳各顓面正朝周禮面三槐三公位焉】民具爾瞻胡遽剖符而分竹【杜詩剖符來蜀道又防分漢庭竹】拂衣勇甚【範丹傳便起告違拂衣而去楊彪傳孔融魯國男子明日便當拂衣而去羊祜傳衍拂衣而起郤超傳性好聞人棲遁有能辭榮拂衣者超爲之起屋宇作器服畜僕豎費百金而不吝南史王僧防傳彼若見惡當拂衣去耳謝朓傳斂迹康衢拂衣林沚又拂衣東山絕塵軌又建武之世拂衣止足梁書何防傳弱冠拂衣蕐首一操謝靈運詩髙楫九州外拂衣五湖裏東坡詩賢哉仲氏早拂衣占斷此山長洗耳又拂衣自注下下考芋魁飯豆吾豈無】懷綬忻然【朱買臣傳買臣衣故衣懷其印綬步歸郡邸】問之往來皆云昔病而今愈決於去就足窺眾醉而獨醒爲之兆兆足行奠而發發必中【法言修身以爲弓立義以爲的奠而後發發必中注奠定也】全閩鄕部【說文閩東南越周禮職方氏七閩注閩蠻之別也國語閩芊蠻也叔熊避難於濮蠻隨其俗如蠻人從子從分爲七種故曰七閩周禮注疏八蠻在南方閩其別也地理沿革表越王無疆爲楚所滅子孫分散或居閩地其後無諸搖遂有閩粵】祕殿政塗防某丘童子之釣遊【昌黎送楊少尹序今之歸指某樹曰某樹吾先人之所種也某水某丘吾童子時所釣遊也互見前】聽去時兒女之笳鼓【曹景宗時去時兒女悲歸來笳鼓競詳見上卷】所貴於天下士者動靜不失其光明【史記魯仲連傳所謂貴於天下之士者爲人排患釋難解紛亂而無取也易時行則行時止則止動靜不失其時其道光明】豈不誠大丈夫哉進退一歸於禮義不負所學【並見前】是在我公林下有人少伴越地禽魚之樂【僧靈徹詩逄人盡說休官去林下何曽見一人韓文閩越地肥衍有山泉禽魚之樂】橘中未老尙見商山鴻鵠之飛【王貢兩龔鮑傳序漢興有東園公綺裏季夏黃公甪裏先生此四人者當秦之世避而入商雒深山張良傳四人者從太子年皆八十上怪問曰何爲者四人各言其姓名上召戚夫人指視曰我欲易之彼四人爲之輔羽翼已成難動矣乃歌曰鴻鵠髙飛一舉千里羽翼已就橫絕四海余見前】某夙累公知敬爲國賀江空而歲年晚載歌百年防見之詩【陳后山送蘇公知杭州詩一代不數人百年能防見又風防目力短江空嵗年晚】水煩而鱗介勞更致列城一陶之請【禮記土敝則艸木不長水煩則魚鼈不大山谷詩土敝禾黍惡水煩鱗介勞崔駰達防壞冶一陶】

代曹安撫賀衛參帥【涇○宋湖南路安撫司統郡十領縣十二治長沙善化】

疇咨舊弼出牧價藩【見前】泰階六符下照星沙之地【晉天文志長沙一星在軫之中主壽命明則主壽長子孫昌郡以星得名闞駰十三州記云西自湘江至東萊萬里故曰長沙余見前】元戎十乘大開天柱之云【一統志天柱峯在衡山形如雙柱聳防西北有香岡石室自回雁至仙人七峯任衡陽縣界自祝融至天柱五峯及巾子金簡降眞芙蓉等五十五峯俱在衡山縣境其吐霧碧岫屏嶂日蕐嶽麓則在長沙縣界共爲七十二峯紫蓋云密石廩天柱四峯皆去衡山縣三十里韓文公謁衡嶽廟詩我來正逄秋雨節陰气晦昧無淸風潛心黙禱若有應豈非正直能感通須防靜掃眾峯出仰見突兀撐靑空紫蓋連延接天柱石廩騰擲堆祝融】前茅甫臨全楚豫恭惟某官深而肅括明允而篤誠魁下三臺付榮進於素定【並見前】胸中五色補造化而不言【山谷詩公有胸中五色綫平生補衮用功深杜牧詩平生五色綫願補舜衣裳】由兩地以養恬【莊子古之治道者以恬養知生而無以知爲也謂之以知養恬注恬靜而後知不蕩知不蕩而性不失也夫無以知爲而任其自知則𨿽知周萬物而恬然自得也】爲二天而出守辰猷定命聫漢殿以通班【詩訏謨定命逺猷辰告】甲令著忠盡衡山而賜履【吳芮傳秦時番陽令也髙祖以芮將梅鋗偕攻析酈芮率百越佐諸矦從入闗故立芮爲衡山王都邾薨謚曰文王初文王芮髙祖賢之制詔禦史王忠其定著令注漢約非劉氏不王而芮王故著令中使特王也贊曰吳芮之起不失正道故能傳號五世慶流支庶有以矣夫著於甲令而稱忠也師古曰甲者令篇之次也左傳賜我先君履】玉麟防合竹馬驩迎【見前】令湘安流【屈原九歌令沅湘兮無波使江水兮安流】使嶽修貢【班固寶鼎詩嶽修貢兮川效珍】政平訟理而無愁嘆聊寛南顧之宵衣【李徳傳敬宗聽朝簡忽徳上丹扆六箴一曰宵衣諷視朝希晚也白氏長慶集舜外敍百揆內勤萬機旰食宵衣念其不息之道】國小地狹不足回旋卽徯東歸之晝錦某濫揚前粃幸及戍【並見前】以望君如歲之心願言叱馭【左傳國人望君如望歲焉余見前】然用汝作霖之命猶恐追鋒【晉書輿服志追鋒車去小平蓋加通幰如軺車駕二追鋒之名蓋取其迅速也施於戎陣之間是爲傳乘傅暢晉諸公贊髙貴鄕公常與司馬望王沈裴秀鐘會等講宴於東堂並屬文論帝性急請召欲速秀等在內職到得及時以望在外特給追鋒車虎賁卒五人毎有集防望輙奔馳而至】

賀廣西管漕【湛】除靜江帥【代衛參帥作○宋廣西路安撫司統郡二十五治靜江府卽今防城】

寓班東觀【蕐嶠後漢書學者稱東觀爲老氏藏室道家蓬萊山通典後漢圖書在東觀桓帝始置祕書監一人掌典圖書古今文字崔援東觀箴洋洋東觀古之史官三墳五典靡義不貫蕐嶠謝祕書監表劉向父子世典史籍馬融博通三入東觀】宅牧南交一道熟於馳驅不勤易地五筦資其節制何止觀風【舊唐書地理誌嶺南東道節度使治廣州管廣韶循梅恩春賀朝端藤康封龍髙義新勤竇等州嶺南西道桂管經略觀察使治桂州管桂韶蒙富梧潯龔郁林平琴賔澄繡象郴融等州邕管經略使治邕州管桂黨橫田嚴山立羅潘等州容管經略使治容州管容辧白牢欽巖禺湯瀼古等州安南都護節度使治安南府管交武峩川粵芝愛田福祿川長峯陸亷雷籠環崖儋振瓊萬安等州】恭惟某官器諝浚明風猷凝劭自望郎而襆被進退可觀【元防之行韋審規父漸制嘉乃令子爲吾望郎李商隱詩望郎臨古郡東坡詩東川得望郎魏舒傳選浚儀令入爲尙書郎時欲沙汰郎官非其才者罷之舒曰吾卽其人也被襆而出同寮素無淸論者咸有愧色談者稱之】由膚使而褰帷光蕐益逺【法言𨿽古之膚使其猶劣諸注膚美也後漢書賈琮字孟堅爲冀州刺史舊典傳車驂駕垂赤帷裳迎於出界及琮之部升車言曰刺史當逺視廣聽糾察美惡何有反垂帷裳以自掩塞乎乃命禦者褰之百城聞風自然竦震詩序送之以禮樂言逺而有光蕐也詳見前】防領將輸之寄益髙澄按之功帝謀帥之惟難公撫封而少駐【常衮集撫其四封率彼五長】英英桂林之伯願懋膚公【韓詩英英桂林伯實惟文武特詩以奏膚公注公功也】洞庭之波尙資餘潤【屈原九歌帝子降兮北渚目兮愁予嫋嫋兮秋風洞庭波兮木葉下郭伋傳賢能太守去帝城不逺河潤九里冀京師並蒙福也】某濫承嘉恵【賈誼傳恭承嘉恵兮竢罪長沙師古曰嘉恵謂詔命也】竊倚徳鄰湘水安流正借戈船之重【屈原九歌令沅湘兮無波使江水兮安流武帝紀歸義越侯嚴爲戈船將軍出零陵下離水張晏曰越人於水中負人船又有蛟龍之害故置戈於船下因以爲名也臣瓚曰伍子胥書有戈船以載干戈因謂之戈船也】夜郎爲徼敢忘銅柱之威【西南夷傳南夷君長以十數夜郎爲大夜郎者臨牂牁江漢平南夷夜郎遂入朝上以爲夜郎王一統志漢馬援旣平交趾立銅柱爲漢界相傳在欽州古森洞上有援誓云銅柱折交人滅安南人每過其下以一石培之遂成丘陵唐馬揔爲安南都護夷獠爲建二銅柱於伏波之處以明揔爲伏波之裔日南郡西有西屠夷國援嘗經其地亦植二銅柱表漢界俱未詳所在】

賀夔路徐安撫除瀘帥【瑄○宋潼川府路安撫司統郡十五領縣三治瀘州】

西瀼奏功【瀼音乃朗切楚俗以山谷間水可涉爲瀼水經注瀼東瀼西水兩旁之名也方輿勝覽大瀼水在奉節縣防州城以宋景徳二年遷瀼西唐元結家瀼濵杜詩瀼東瀼西一萬家江南江北春冬花又瞿唐春欲至定卜瀼西居】東川徙鎭【梓州爲東川成都爲西川】占一星之入蜀謂合遄歸【見前】不五月而渡瀘卻疑深入【蜀志五月渡瀘深入不毛地理誌瀘惟水出牂牁郡句町縣方輿勝覽瀘江在州城東一名汶江源自岷山流入合江縣界州因以名李西山堂記郡得名爲瀘者蓋始因梁大同中嘗徙治馬湖江口置瀘州蓋馬湖卽瀘水下流因逺取瀘水以名州】賢勞何憚聖眷惟深恭惟某官胸湛明冰膽韜古劍意匠淡經營之表凡馬皆空才刃遊肯綮之間全牛立解【並見前】入朝屬爾【霍光傳將軍之廣明都郎屬爾師古曰屬爾近爾也】乞郡翻然漢水爲池民無愁嘆【左傳楚國方城以爲城漢水以爲池𨿽眾無所用之】巫山猶錦使有光蕐【巫山在巫山縣圖經云此山當抗峯岷峨偕嶺衡嶽凝結翼附並出靑雲有十二峯曰望霞翠屏朝雲松巒集仙聚鶴淨壇上升起雲飛鳳登龍聖泉沿峽首尾一百六十里】云出無心且聊爾陽臺之下【歸去來辭云無心而出岫宋玉髙唐賦妾在巫山之陽髙丘之岨旦爲朝雲暮爲行雨朝朝暮暮陽臺之下方輿勝覽陽雲臺在巫山縣西北五十步南枕大江髙一百二十丈】春行有腳又移之僰道之間【司馬相如傳略通夜郎僰中師古曰夜郎僰中皆西南夷也僰蒲北反西南夷傳以夜郎爲犍爲郡發巴蜀卒治道自僰道指牂牁江瀘州鎭逺樓記瀘州東接巴渝西連僰道南望夜郎牂牁】若時江陽【方輿勝覽瀘州春秋戰國爲巴子國秦屬巴郡漢武帝分置犍爲郡而犍爲之江陽符縣卽今之州城是也東漢末劉璋立爲江陽郡晉寄治武陽穆帝置東江陽郡宋齊因之】實雄益部地隆望重視古元矦【李瀘州西山堂記乾道升領劍南一道十五州權任益重】民俗恬熈爲今道院【山谷江西道院賦武陵栁矦守筠之明年樂其俗之美使爲政者不勤乃新燕居之堂榜曰江西道院以鼓舞其國風】然天大地大自足著鵾鵬之遊【老子道大天大地大王亦大域中有四大莊子北冥有魚其名爲鵾鵾之大不知其幾千里也化而爲鳥其名爲鵬鵬之背不知其幾千里也】何月更歲更獨不出魚鳬之國【昭帝紀注更有三品有卒更有踐更有過更古者正卒無常人皆當疊爲之一月一更是爲卒更貧者欲得顧更錢者次直者出錢顧之月二千是爲踐更也天下之人皆直戍邊三日亦名爲更律所謂繇戍也𨿽丞相子亦與戍邊之調不可人人自行三日戍又行者當自戍三日不可往便還因使住一嵗一更諸不行者出錢三百入官官以結戍者是謂過更也揚雄蜀王本紀蜀之先稱王者有蠶叢柏灌魚鳬開明是時椎髻左衽不曉文字未有禮樂從開明已上至蠶叢凡四千嵗】殆欲紓憂於西顧【冦恂傳髙祖任蕭何於闗中無復西願之憂】卽觀錫命以東歸【易王三錫命詩我東曰歸】某越在師行無由旅賀【師旅卦名】轅下甚安於局促【灌夫傳局趣效轅下駒應劭曰駒者駕著轅下局促防小之貌】狹中敢累於提檠【韓文石鼎聫句陋質荷斟酌狹中愧提檠】不進不休聞又綴鶚書之末【荀朂傳帝嘗謂曰魏武帝言荀文若之進善不進不止荀公達之退惡不退不休二令君之美亦望於君也】載饑載渴但願從魚服之歸【詩憂心烈烈載饑載渴又象弭魚服詩序采薇遣役戍也注烈烈憂貌則饑則渴言其苦也其弓以象骨爲之弭其矢以魚皮爲服弭弓弰之名魚服魚獸之皮魚獸似豬東海有之】庶因靑簾白舫之回【舫甫妄切爾雅舟也注云並兩舩增韻方舟也杜詩靑簾白舫益州來巫峽秋濤天地回注劉濬自益州歸荊渚白舫百棹皆繡防靑簾多載妓女峽人呼爲天上樓船】一見紅斾碧油而去【斾蒲蓋切說文繼旐之旗沛然而垂石林燕語節度使旗則綢以紅繒節及麾槍則綢以碧油故謂之碧油紅斾白樂天詩紅斾將軍昨日歸又碧油幢引向東川方幹詩問津求拜碧油幢歐陽詹詩十萬兵樞擁碧油】賀徐漕除東路安撫【瑄○宋利州東路安撫司統郡十領縣五治南鄭卽今陜西漢中府】

升班延閣【藝文志注內則有延閣廣內祕室之府】就領價藩耀東壁之圖書光於列宿【並見前】控西陵之門戶專在三巴【一統志西陵峽在夷陵西北二十五里峽長二十里層崖萬仞三峽之一也元和志郡城陸抗所築吳攺西陵以爲重鎭楊烱西陵峽詩絕壁聳萬仞長波射千里盤薄荊之門滔滔南國紀杜詩疏鑿控三巴蕐陽國志三巴巴郡今重慶府巴東今防州巴西今合州】無攺捨易轍之勞有珥節建牙之寵【屈原離騷經吾令羲和珥節兮望崦嵫而勿迫通作彌李廣傳彌節白檀注彌少安之貌相如賦餌節徘徊揚雄傳靡節並與珥同兵書牙旗者將軍之精凡防牙必以剛日魏志初平中張邈舉義典韋爲士屬司馬趙寵牙門長大人莫能勝韋一手建之後漢滕輔祭牙文敬建髙牙神武攸托晉袁宏祭牙文敢建髙牙烈烈桓桓】用賢如此通國驩然防惟某官得天委和【莊子生非汝有是天地之委和也性命非汝有是天地之委順也孫子非汝有是天地之委蛻也】與月爭皎【皎吉了切說文月之白也詩月出皎兮】一時歐範共推無黨之雄文【宋徐無黨字師錫皇祐間進士仕至郡博士歐陽修送無黨序云東陽徐生少從予學爲文旣去而與羣士試於禮部得髙第由是知名其文辭日進如水湧而山出所著有五代史注王荊公見無黨五代史序曰釋迦佛頭上不堪著糞】千載於張終愧有功之陰徳【新唐書徐有功傳鹿城主簿潘好禮慕有功爲人論之曰昔稱張釋之爲廷尉天下無寃人今有功斷獄亦天下無寃人然釋之當漢文帝時中外無事守法而已唐革命之際周興來俊臣等掩義隱賊崇飾惡言以誣盛徳有功守死明道此其賢於釋之明甚或稱有功仁恕過漢於張起居舍人盧若虛曰徐公當雷霆之震而能全仁恕𨿽千載未見其比】甫更再轉亟取一麾化行江漢之未防【詩序漢廣徳廣所及也文王之道被於南國美化行乎江漢之域】名震京師而難掩【法言谷口鄭子眞不詘其志耕於巖石之下名震於京師】周爰咨度【詩載馳載驅周爰咨度注忠信爲周爰於也訪問於善爲咨禮義所宜爲度大夫出使見忠信之賢人則於是訪問禮義所宜】遠有光蕐白帝城髙符節久煩於兼領【元和志防州白帝山卽州城所據與赤甲山相接初公孫述殿前井有白龍因號白帝杜詩伏枕云安縣遷居白帝城又嵯峨白帝城東西南有龍湫北虎溪又絕塞烏蠻北孤城白帝邊又白帝城中云出門白帝城南雨翻盆又白帝城樓詩江度寒山閣城髙絕塞樓】烏孫國亂藩籬有貴於預防【西域傳烏孫國大昆彌治赤谷城過秦論築長城而守藩籬宋史寧宗嘉泰三年冬金國多難始開邊釁嘉定四年六月遣余嶸賀金主生辰金國有難不至而還六年十月遣眞徳秀賀金主卽位金國亂不至而還】就煩使指之膚【司馬相如傳宣其使指令百姓皆知天子意法言古之膚使】專總帥連之重【禮記十國以爲連連有帥】肆加內祕益壯中權【見前】不十日至長安漸試魏延之策【魏略夏矦楙鎭長安武矦與羣下計議魏延曰楙少主壻也怯而無謀今假延精兵五千負糧五千直從褎中出循秦嶺而東當子午而北不過十日可到長安公從斜谷來必足以達如此則一舉而咸陽以西可定矣】命一將向宛洛將圖諸葛之功【蜀志諸葛武矦謂先主曰天下有變則命一上將將荊州之軍以向宛洛將軍身率益州之眾以出秦川百姓孰敢不簞食壺漿以迎將軍者乎誠如是則霸業可成漢室可興矣先主曰善】諒飽巖排峽束之詩【杜陵防府詠懷詩峽束滄江起巖排石樹圓拂云霾楚气何處覓平川】合勒地辟天開之頌【元結大唐中興頌地辟天開蠲除妖災瑞慶大來】某絕無操挾獨辱知憐頃徒據地以承顏【雋不疑傳不疑據地曰竊伏海瀕聞暴公子威名舊矣今乃承顏接辭】聞亦爲天而啟齒【山谷詩佳人何時來爲天啟玉齒】實不知師徳之薦【新唐書婁師徳傳狄仁傑未輔政師徳薦之及同列數擠令外武后覺問仁傑曰師徳知人乎對曰臣嘗同寮未聞其知人也後曰朕用卿師徳薦也出其奏仁傑慙已而嘆曰婁公盛徳我爲所容乃不知】遂有缺君房之書【嚴光傳司徒侯霸與光素舊遣使奉書皇甫謚髙士傳霸使西曹屬侯子道奉書光讀訖問子道曰君房素癡今爲三公寧小差否子道曰位已鼎足不癡也光曰遣卿來何言子道傳霸言光曰卿言不癡是非癡語耶】諒姑克賦於公車【鼂錯傳以臣錯克賦注云如賦調也】豈欲收恩於私室【羊祜傳拜爵公朝謝恩私門吾所不取】待李生者何道寧當求益於速成【韓文贈李君房別今之從事於彼也吾爲南陽公愛之又未知人之舉李生於彼者何辭彼之所以待李生者何道又答李翊書李生足下生之書辭甚髙而其問何下而恭也能如是誰不欲告生以其道又將蘄至於古之立言者則無望其速成】知徐公之有常定不昨取而今捨【魏志徐邈傳盧欽著書稱邈曰世人無常而徐公有常詳見前】

通湖南安撫曾參政【從龍○任武岡倅作○宋湖南路安撫司統郡十領縣十二治長沙善化○曾從龍傳以參知政事提舉洞霄宮起知建寧府丁內艱服除爲湖南安撫使安撫洞獠威恵並行興學養士湘人紀之石】

望魁臺之下久隔師門【天文志魁下六星兩兩而比者曰三能注能音臺】趨翼軫之旁今依帥閫【晉天文志自張十七度至軫十一度爲鶉尾於辰在已爲楚之分野屬荊州一統志禹貢荊州之域天文翼軫分野軫旁有小星曰長沙互見前】肅馳函於籖府嗣斂板於轅門【唐防要笏周制也晉宋謂之手板近代惟尙書執笏公卿但以手板梁書到漑傳漑斂板謝詳見前項籍傳羽見諸矦將入轅門張晏曰軍行以車爲陣轅相向爲門師古曰周禮軍舎王行則故車宮轅門也】恭惟某官气擊扶搖【莊子水擊三千里搏扶搖而上者九萬里注扶搖風名上行風謂之扶搖爾雅扶搖謂之飈郭璞注暴風從下上也】胸藏磅礡【韻防磅礡混同也莊子磅礡萬物太經中首昆侖旁礡幽通作薄揚雄傳旁薄羣生亦作魄司馬相如傳旁魄四塞】學粹然而出正【新唐書韓愈傳贊當其所得粹然一出於正刋落陳言橫騖別驅汪洋大肆要之無抵牾聖人者】文卓爾以不羣榮進負素定之科【曽從龍傳初名一龍慶元五年擢進士第一始賜今名】溫飽非平生之志【見前】蓋中興狀頭之盛三十有三【髙宗朝李易張九成汪應辰黃中度陳誠之劉章王佐趙逵張孝祥王十朋梁克家孝宗朝木待問蕭國梁鄭僑黃定詹騤姚穎黃由衛涇王容光宗朝余復陳亮寧宗朝鄒應龍曾從龍傅行簡毛自知鄭自誠趙建大袁甫吳潛劉渭蔣重珍理宗朝王防龍共三十三人】自大節終身而觀防年無防獨凜凜梅溪之气槪【王十朋傳十朋字齡溫州樂淸人資穎悟日誦數千言及長有文行聚徒梅溪受業者以百數秦檜死上親策士十朋以權爲對防萬餘言上嘉其經學淹通議論醇正遂擢爲第一詔十朋乃朕親擢授紹興府簽判學者傳誦其策以擬古晁董歷官龍圖學士謚文忠十朋以諸葛亮顏眞卿冦準範仲淹韓琦唐介自比朱熹張栻雅敬之】與英英無垢之風標【張九成傳九成字子韶自開封徙居錢塘從楊時學紹興二年上將策士詔考官直言者寘髙等九成首選楊時遺九成書曰廷對自中興以來未之有非剛大之气不爲得喪屈不能爲也授鎭東軍簽判以忤秦檜以權刑部侍郎謫知邵州先是徑山僧宗杲善談禪理九成往來其間檜恐其議已誣以謗訕朝政謫居南安軍十四年檜死起知溫州丐祠歸卒寶慶初特贈太師封崇國公謚文忠無垢其自號也南史栁憕傳風標才气恐不能爲少主臣任昉進封衡陽王詔風標秀特器體淹】民鮮舉之公其人也【平當傳則周公其人也魏志曹公令曰夫受九錫廣辟土宇周公其人也】不然旣登兩地之峻何至弗能一日之安【曽從龍傳進端明殿學士簽書樞密院太子賔客攺參知政事疾胡榘憸壬排阻正論陳其罪榘嗾言者劾罷以前職提舉洞霄宮】舂容東海之濵【舂式容切禮記持其從容然後盡其聲注從讀如富父舂戈之舂舂容謂重撞擊也正義曰舂謂擊也以爲聲之形容言鐘之爲體必待其擊毎一舂而爲一容然後盡其聲左傳富父終甥以戈摏長狄防而殺之】殫盡南陔之孝【子夏詩序南陔廢則孝友闕矣言南者南方養萬物此以戒養故取之爲名也陔隴也束晳補亡詩南陔孝子相戒以養也詩云循彼南陔言采其蘭眷戀庭闈心不遑安曽從龍傳從龍提舉洞霄宮起知建寧府丁內艱】三年過隙謂當宣文徳之麻【見前】十乘啟行顧使分武安之竹【潭州漢長沙國唐景福中攺武安軍節度宋降爲防禦使復爲武安節度升爲帥府】洞庭九州之大詎止價藩【昌黎嶽陽樓詩洞庭九州間厥大誰與譲南匯羣崖水比注何奔放詩價人維藩詳見前】衡山千里而遙是爲嶽牧【王制自江至於衡山千里而遙疏以千里言其地稍逺不啻千里韓詩衡山千里平勝地猶在險況當江濶處斗起埶匪漸】暫借傅巖之雨略行湘水之春【杜詩夜醉長沙酒曉行湘水春岸花飛送客檣燕語畱人】無回旋不足之疑【見前】見坱圠無垠之大【賈誼傳坱圠無垠注其气坱圠非有限齊也】對半夜之問亟遄宣室之歸【見前】反九章之騷卽報修門之入【揚雄傳怪屈原文過相如至不容作離騷自投江而死悲其文讀之未嘗不流涕也乃作書往往摭離騷之文而反之自防山投諸江流以弔屈原名曰反離騷宋玉招魂入修門些栁詩南來不作楚臣悲重入修門自有期】惟公懋徳相我受民某甘以迂愚老於廢棄誨諸生於館下以冗見治試別駕之治中無材可展【並見前】然都梁之斗壘【都梁謂武岡詳見前】固全楚之井疆自昔無螃蟹之鄕詎容置倅【倅音翠說文副也又副車曰倅車周禮戎僕掌王倅車之政余見前】比年更虺蜮之警浪轉爲丞玆載欣而載奔幸受容而受察門生不知恩非人也竊自憐栁子之窮【並見前】相國求予文知我哉何敢學韓公之傲【韓文釋言有來謂愈者曰子獻相國詩書乎曰然曰有爲讒於相國之座者曰韓愈曰相國徴予文予不敢匿相國豈知我哉余見前】

通興元楊安撫【九鼎○任武岡倅○宋史寧宗嘉定十二年夏四月張福入利州四川置制使聶子述遁殺總領財賦禓九鼎鶴林玉露九鼎在蜀以刻剝致諸軍之怨軍士莫簡倡亂殺九鼎剖其腹實以金銀曰使其貪腹飽飫時安丙家居散財結士生擒莫簡剖心以祭九鼎按宋史張威捕賊眾一千三百餘人誅之莫簡自殺與此不同】

隨帥幕於西滇濫綴賔僚之末【滇多年切說文益州地名史記滇池水原廣末更挾以倒流故曰滇池故滇王國西南夷傳南夷君長以十數夜郎最大其西靡莫之屬以十數滇最大滇池方三百里師古曰地理誌益州滇池縣其澤在西北武帝紀注西南夷昆明國有滇池漢欲伐之故作昆明池以象之又滇陽縣名地理誌在汝南】望將壇於南鄭遙依節制之尊【一統志拜將臺在今漢中府城內西南漢髙祖拜韓信爲大將處遺址尙存宋張少愚詩漢用亡臣策登壇授鉞時須知數仞土曽立太平基南鄭本周褒國之附庸周衰鄭桓公歿於犬戎其民南奔居此因曰南鄭秦厲公城其地漢爲南鄭縣東漢置漢中郡始治此西魏攺光義縣隋復爲南鄭宋利州東路安撫司治南鄭縣】姓名難摸於暗中【見前】牋記盍馳於麾下【麾旗屬周禮建大麾以田或作戲項籍傳戲下師古曰戲大將之旗韓信傳兩將之頭可致戲下】伏念某嵚﨑半世拓落一官【並見前】口耳止數寸之間淺哉學問【荀子小人之學也入乎口出乎耳口耳之間則四寸耳曷足以美七尺之軀哉】頭顱入四十之後矣功名亦欲守山澤之臒【俱見前】又恐俱艸木之腐【朱穆傳彼與艸木俱朽此與金石相傾新唐書髙士亷竇威傳贊古來賢豪不遭興運埋光鏟采與艸木俱腐者可勝吒哉東坡淮陰矦廟碑亦有此語】昨獻公車之牘謾投光範之書大鈞坱圠而無垠曷嘗遐棄【並見前】小枝卷曲而不中自欲捲懷【莊子其小枝卷曲而不中規矩注捲本又作拳同音權】適爲文翁畱重剖之符【杜詩得歸茅屋赴成都眞爲文翁再剖符】復令王陽叱九折之馭【見前】沐浴而戒行李極知見笑於大方【昌黎送石處士序宵則沐浴戒行事載書冊問道所由余見前】蹉跎而效小忠亦欲少酬於知己【杜詩束防酬知己蹉跎效小忠詳見前】然乏蚍蜉蟻子之援而落魚鳬蠶叢之邦繞樹淒然【並見前】托根何所【宋璟梅花賦序嗚呼斯梅托根非其所山谷詩托根桃李塲】恭惟某官肝膽一劍精神五兵【見前】攬轡登車湘水詠楊憑之徳【韓文常侍楊公領湖之南壤地二千里徳刑之政並勤爵祿之報兩崇乃能存志乎詩書寓辭乎詠歌從事與部屬之吏屬而和之】輕裘緩帶峴山登叔子之名旣思鱠以歸吳忽乘軺而諭蜀【並見前】天旋夔峽良費馳驅【杜詩天旋防子峽春近嶽陽樓】地重秦闗徑煩彈壓【李詩回鞭指長安西日落秦闗】況是四郊之多壘尢須千里以折衝【見前】遠其慮以圖非常之功【司馬相如傳有非常之事然後有非常之功】積其力以俟可乘之隙公固有辭於世世寧無望於公惟無敵知儒者之眞則可大皆賢人之業【並見前】尙念某藐無操挾全蹈疏庸仰天漢之云髙相國方追於國士【蕭何傳語曰天漢其稱甚美注流俗語雲天漢其言常以天配漢此美名也髙帝紀漢王旣至南鄭韓信爲治粟都尉亡去蕭何追還之因薦於漢王漢王齋戒設壇塲拜信爲大將軍今南鄭有拜將壇是也】思月湖之所與中郎或識其典刑【月湖何異別號宋史有傳詳見前蔡邕傳初平元年拜左中郎將從獻帝遷都長安封髙陽鄕矦孔融傳與蔡邕素善邕卒後有虎賁士貌類於邕融毎酒酣引與同坐曰𨿽無老成人且有典刑】

通湖南曹安撫【彥約○宋史曹彥約字簡甫都昌人淳熈八年進士嘗從朱熹講學歷建平尉桂陽司錄辰溪令知樂平縣主管江西安撫司機宜文字攝漢陽守金人大入彥約追擊金人大敗去以守禦功進秩二等就知漢陽尋提舉湖北常平權知鄂州兼湖廣總領攺提防刑獄遷湖南轉運判官遷直祕閣知潭州湖南安撫以蕐文閣學士轉通議大夫致仕贈宣奉大夫嘉熈初賜謚文簡寧宗紀嘉定三年三月以湖南轉運判官曹彥約知潭州督捕峒冦六月彥約與李元礪戰爲所敗賊勢愈熾○詳啟意簿寧鄕時作】

截江而屹廬山仰髙有日【方輿勝覽廬山在南康城北十五里周武王時有匡俗兄弟七人皆有道術結廬於此山中仙去廬在故曰廬山歐陽公廬山髙詩廬山髙哉防千仭兮根盤防百里截然屹立乎長江長江西南走其下趙壹傳仰髙希驥歷年滋多】披云而覩衡嶽拜下可期【昌黎謁衡嶽詩森然魄動下馬拜松柏一逕趨靈宮】藐然縣吏之抗塵【北山移文抗塵容走俗狀】昉此帥連之役【昉音仿始也公羊傳昉於此乎注昉適也齊人語】事有稽於故實【文選吳質箋賦事行刑資於故實】書足達其姓名【項籍傳書足記姓名而已】敢以畸涼【說文畸殘田通作奇不耦也亦作倚莊子南方有倚人焉荀子倚魁之行注倚讀奇偶之奇方言秦晉之間凡物體全而不具者謂之倚說文涼薄也左傳作法於涼又虢多涼徳】之偶儷恭惟某官風猷明浚【任昉表存樹風猷沒著徽烈】天韻恢谹自其不卑小官於州縣之時【曹彥約傳歷建平尉桂陽司錄辰溪令知樂平縣】已知將降大任爲社稷之器【袁宏詩汲黯社稷器棟梁天表骨】曩者恢復之役事有至難【元結中興頌事有至難宗廟再安二聖重歡山谷詩事有至難天幸爾】誰歟倉猝之謀談何容易【說文猝犬從艸暴出逐人也通作卒平帝紀倉卒時橫賦斂者償其直師古曰卒讀曰猝東方朔傳談何容易師古曰不見寛容則事不易故曰何容易也】維時漢廣【詩漢之廣矣不可泳思漢廣軍治有漢廣堂曹彥約傳彥約知灃州未上薛叔似宣撫京湖辟主管機宜文字漢陽闗守檄攝軍事時金人大入郡兵素弱彥約搜訪土豪俾總民兵授以方略斬其先鋒焚其戰艦晝夜殊死戰北渡追擊金人敗去】孰是皇蕐【漢廣皇蕐皆毛詩篇名】能與城以俱存尊乃勇耳【王尊傳天下皆言王勇顧但負貴安能勇如尊乃勇耳】使自焚之弗戢燕可伐歟【左傳兵猶火也弗戢將自焚】中冒鵝鸛魚麗之行【左傳昭公二十一年救宋與蕐氏戰於赭丘鄭翩願爲鸛其禦願爲鵝注鸛鵝皆陳名又王伐鄭鄭原繁髙渠彌以中軍奉公爲魚麗之陣子萬機論云魚麗鵝鸛之陣進退有節按古有破陣樂舞圖左圓右方先偏後整魚麗鵝鸛箕張翼舒交錯屈伸首尾回顧以象戰陣之形】旁絕蚍蜉蟻子之援所忠者國【昌黎張中丞傳後序當其圍守時外無蚍蜉蟻子之援所欲忠者國與主耳】遑卹乎他屹然孤墉遂作百川之障【新唐書張巡許逺傳贊以疲卒數萬嬰孤墉抗方張不制之虜使不得食宋南】只此一事已堪千載之垂來自重湖徧持三節【見題下】人不疑其爲驟天亦慊於未醻鋒蝟斧螗敢肆萌芽之怒【栁文平淮西雅進次於郾彼昏卒狂襃凶鞠頑鋒蝟斧螗赤子匍匐厥父是亢怒其萌芽以悖太陽曹彥約傳時盜羅世傳李元礪李新等相繼竊發壤地千里莽爲盜區】帶牛佩犢忍爲蔥韭之安【龔遂傳勸民務農桑令口種一樹楡百本防五十本蔥一畦韭家二母彘五雞民有帶持刀劍者使賣劍買牛賣刀買犢曰何爲帶牛佩犢曹彥約傳彥約旣安撫湖南時江西言欲招安李元礪朝命下湖廣議招討之宜彥約言其不可乃督諸將逼賊巢而屯】奏刀剨然【莊子砉然向然奏刀騞然注砉音畫皮骨相離聲騞呼獲反又音麥然聲大如砉也】苞枿矣【枿牙葛切說文伐木余也廣韻伐木余枿也謂斫髠而復生漢敍傳三枿之起木根旣朽音隊栁文苞枿矣惟根之蟠彌巴蔽荊負南極以安】太守不有肯與許以爭功【東坡喜雨亭記民曰太守太守不有左傳其敢以許自爲功乎夫許大嶽之也天而旣厭周徳矣吾其能與許爭乎曹彥約傳羅世傳素與李元礪有隙請圖之以自效彥約錄賞格報之世傳遂禽元礪世傳旣自以爲功遲畱以邀重賂彥約不許時池州副統制許俊厚結世傳許超轉官資世傳遂以元礪解江西右司胡榘欲以世傳爲帥盡撤戍兵彥約固爭榘不悅彥約密誘胡友睦殺世傳江西來爭功不與校此與許爭功指許俊】皇帝曰嘻盍召曹而入相【韓文皇帝曰嘻豈不在我】復念鯨鯢之已戮得無鴻鴈之未安非髙牙大纛之小畱【並見前】恐右粥左飱之或缺【昌黎平淮西碑始時蔡人進戰退戮今旰而起左飱右粥】仍熊羆之總帥【韓文來帥熊羆四方作儀】峻龍馬之負圖【宋祥符初建龍圖閣以藏太宗禦書閣在含光殿西偏北連禁中】無以我公歸兮恐須繡衮【見前】樂爲天下道也請被弦歌【歐陽公晝錦堂記其丰功盛烈所以銘彛鼎而被弦歌者乃邦家之光非閭裏之榮也余𨿽不獲登公之堂幸嘗竊誦公之詩樂公之志有成而喜爲天下道也】某拙不時宜窮自天賦粗識丹鉛之防勘【鉛音防粉筆也勘苦紺切說文校也韓詩不如覻文字丹鉛事防勘】安知朱墨之勾稽【山谷詩朱墨本非工王事少閒暇又平生短朱墨吏考仰丞佐又朱墨不可紊羅隱詩金庭養眞地朱篆勾稽官】負米屢空爲親勉出繞枝自許非賢疇依【並見前】然長沙不足回旋先生升矣【楊震傳先生自此升矣余見前】縱短簿能令喜怒伊誰念之【見前】使得侍一日之間亦足慰平生之願湖南於人不輕接何恃而來【昌黎送陳秀才彤序夫湖南之於人不輕以事接爭名者之於藝不可以虛屈吾見湖南之禮有加而同進之士交譽也又以信吾信之不失也】冀北之野無畱良實非所望【見前】

通安撫衛大參【涇○宋史寧宗嘉泰三年十一月衛涇簽書樞密院事兼參知政事十二月以涇參知政事嘉定元年六月涇罷理宗寶慶二年八月涇卒○詳文意蓋湖南安撫李時爲寧鄕簿】

書生漫仕抗塵縣掾之卑卜史涓辰役帥連之下【並見前】藐塵埃之簿領【韓文判司卑官不堪說未免捶楚塵埃間獨孤及詩不憚闗山逺寧辭簿領勤東坡詩一笑簿領間陳后山詩簿領三年久雲霄一武趍詳見前】跂霄漢之階符斐然修辭甚矣犯分恭惟某官造道自得經徳不回退然得聖人之淸進則任天下之重外淩雲之未翦內偃月之方深【並見前】去而違之十載孤舟之橫水【冦萊公詩野水無人渡孤舟盡日橫】時乎可矣一朝巨棟之擎天不負獨對衮衣之詩【並見前】盡洗兩造吾門之誚【言行錄王文正公旦曰累於上前說張師徳名家子有士行不意兩及吾門狀元及第榮進素定但當靜以待之耳互見前】入參國論出庀祠宮卒以道而屈伸初何心於止速在外則植旌旄羅弓矢公豈此榮【韓文坐於廟朝進退百官而佐天子出令其在外則樹旗旄羅弓矢武夫前呵從者塞路】其功之銘鼎彛被弦歌士誠有望【見上條】不謂聽麻於文徳轉而分竹於武安【並見前】長沙千里之平右稱淸絕【杜詩湖南淸絕地萬古一長嗟】洞庭九州之大新困繹騷【詩徐方繹騷傳繹陳騷動也疏陳說王之此威往告以恐動之】玆勤二三執政之行殆非防常謀帥之比自天有命固已興宣室之思【並見前】惟帝念功寧久作南邦之式【尙書惟帝念功詩王命申伯式是南邦注使爲法度於南方】暫撫湘累之蘭芷【揚雄傳欽弔楚之湘累注諸不以罪死曰累離騷經余旣滋蘭之九畹兮又樹蕙之百畆畦畱夷與揭車兮雜杜蘅與芳芷】卽歸商鼎之鹽梅民無不獲之夫公有無窮之聞某起家素賤【劉歆傳起家復爲安定屬國都尉揚雄傳或起家至二千石】受質朱愚【莊子不知乎人謂我朱愚知乎反愁我軀】學不前人空守嗜書之癖【杜預傳武帝謂預曰卿有何癖對曰臣有左傳癖髙適詩公才山吏部書癖杜荊州皇甫冉詩服藥顏須駐耽書癖已成山谷詩老眼願力余讀書眞成癖】饑來驅我遂生竊祿之饞【見前】不虞小吏之淩競【揚雄傳馳閶闔而入淩競師古曰淩競者言寒涼戰栗之處】正托大鈞之坱圠簉俊造而厠下列嘗累一陶褁章服而揖上官惟當三沐【並見前】

通浙西袁安撫【韶○宋史袁韶字彥淳慶元府人淳熈十三年進士歷官臨安尹防十年理訟精簡道不拾遺紹定元年拜參知政事李全叛揚州告急飛檄載道都城有逃避者乃拜韶浙西置制使仍治臨安鎭遏之端平初奉祠卒累贈太師越國公韶父爲郡小吏年近五十無子其妻資遣之往臨安置妾察有憂色問之乃故趙知府女卽還其母且以囊中資結之明年生韶】

十年幕府負公事未了之癡【杜詩十年出幕府自可持旌麾余見前】千里王畿蕐使周爰之度【見前】聊步邯鄲之故【班固傳有學步於邯鄲者未得髣髴失其故步】欲瞻京兆之眞【張敞傳京兆典京師長安中浩穰於三輔爲尢劇郡國二千石以髙第入守及爲眞久者不過三二年近者數月一嵗輙毀傷失名以罪過罷惟廣漢及敞久任職】輙修偶儷之詞薄敍畸孤之迹伏念某學惟洛誦【莊子副墨之子聞諸洛誦之孫洛誦之孫聞之瞻明注誦通也苞洛無所不通也】家本唐余【東坡獨遊富春普照寺詩富春眞古邑此寺亦唐余】因應詔而惰農遂去民而就吏【韓文去民畆而就吏祿詳見前】昨貪近祿浪賦遠遊【杜詩因人作逺遊又茅齋慰逺遊李詩何以贈逺遊】歷井捫參再造魚鳬之國【見前】逾沔入渭兩經鳥鼠之邦【尙書浮於潛逾於沔入於渭亂於河又終南惇物至於鳥鼠山海經鳥鼠同穴山在今隴西首陽縣西南山有鳥鼠同穴鳥名防鼠名鼵鼵如家鼠而短尾防如燕而黃穿地入數尺鼠在內鳥在外而共處孔安國傳鳥鼠共爲雌雄沙州記鳥如家雀色小白鼠小黃而無尾凡同穴地皆肥壤盡軟熟如人耕多生黃花紫艸河圖括地象鳥鼠同穴山地之幹也上爲掩畢星渭水出其中杜詩水落魚龍夜山空鳥鼠秋魚龍水名鳥鼠山名】偶爾得歸置之勿論玆操破斧來問大鈞辱令芻狗之陳更贊木馬之運【並見前】舉頭見日良忻近咫尺之天【晉書明帝紀舉頭則見日不見長安詳見前】滿腹飲河政不過斗升之水【莊子偃鼠飲河不過滿腹又君豈有升斗之水而活我哉】然非有萬間之庇將若爲三匝之依【見前】伏遇某官器博而周材且毅無曲學以阿世言言博士之風【轅固傳武帝初卽位復以賢良徵公孫亦徴反目而事固固曰公孫子務正學以言無曲學以阿世轅氏望出陳畱新城其後去車爲袁或作爰實同出一源也言言髙大貌詩崇墉言言】不錮人以收功挺挺司徒之烈【袁安傳爲河南尹政號嚴明然未嘗以贓罪鞫人常稱曰凡學仕者髙則望宰相下則希牧守錮人於聖世尹所不忍爲也聞之者皆感激自勵】徧儀膴仕【詩瑣瑣姻亞則無膴仕】具載休聲惟長安諸夏之原【西都賦漢之西都在於雍州寔曰長安詩民勞箋京師者諸夏之根本】視商邑四方之極【詩商邑翼翼四方之極】宜得翁歸之公潔【尹翁歸傳翁歸爲政𨿽任刑其在公卿之間淸潔自守語不及私】仍兼廣漢之聰明【趙廣漢傳廣漢爲二千石以和顏接士其慰薦待遇吏殷勤甚備廣漢聰明皆知其能之所宜盡力與否】弄印無以易堯【見前】持教使之告舜【張敞傳敞使主簿持教告舜曰五日京兆竟何如】京師浩穰已迎刃肯綮之間【張敞傳京兆典京師長安中浩穰於三輔尢爲劇師古曰浩大也穰盛也言人重之多也】侍從論思卽聽履凝嚴之上【宋治平四年初置寶文閣以呂公著兼學士詔曰俾服凝嚴之職因爲咨訪之地】某不堪位置何足控【見前】效韓愈謹奉大尹之書非爲文也【昌黎上李尙書書守四門博士韓愈謹載拜奉書尙書大尹閣下謹獻所爲文兩卷凡十五篇非敢以爲文也以爲謁見之資也】慕劉向獨敍馮翊之傳尙有志焉【趙尹韓張二王傳贊自孝武置左馮翊右扶風京兆尹而吏民爲之語曰前有趙張后有三王然劉向獨序趙廣漢尹翁歸韓延壽馮商傳王尊揚雄亦如之注劉向作新序不道王尊馮商續史記爲作傳揚雄作法言亦論其美】

代回臨安趙尹【師石】

拜命中宸【說文宸屋宇也賈逵曰室之奧者後人指帝居曰宸西京賦消雰埃於中宸】參蕐外府【周禮外府掌邦布之入出以共百物而待邦之用】彈壓輦轂旣知天邑之尊【舊唐書栁仲郢爲河南尹以寛恵爲政言者以爲不類京兆之政仲郢曰輦轂之下彈壓爲先郡邑之治恵養爲本何取類耶尙書肆予敢求爾於天邑商西京賦宜其可定以爲天邑劉琨勸進表敢肆犬羊陵虐天邑】平準京師又借月卿之重【史記平準書桑羊請置大農大農之諸官盡籠天下之貨物貴卽賣之賤卽買之如此富商大賈無所牟大利則反本而萬物不得騰踴故抑天下物名曰平準】少騰歌於張趙【見上條】卽接武於防龍某方聽除書欲陳慶語不虞貶損猥賜鳴謙【損謙卦名】會見九遷之榮當不一賀而足【並見前】

代回防路王安撫【宗孟】

垂共工而服命躐視大常伯之班【尙書垂汝共工唐百官志龍朔二年攺尙書爲大常伯】防有國以建侯遠致故將軍之禮【史記楚世家文王三十九年滅防防不祀祝融鬻熊故也服防曰防熊渠之孫熊摯之後防在巫山之陽秭歸鄕是也李廣傳霸陵尉呵止廣廣騎曰故李將軍】然尺牘展也千金【展誠也詩展也大成周禮內司服疏展者言之誠爾雅信也方言荊吳淮泗之間謂信曰展】恭惟某官殖學端深【見前】褆身凝遠【法言其爲中也遠其爲外也肅括則可以褆身矣注括法也褆福也】建武功臣之後文獻具存【建武功臣河南尹阜成矦王梁上谷太守淮陽矦王霸橫野大將軍山桑矦王常光武紀建武二年正月封功臣爲列矦策曰傳爾子孫長爲漢藩馬援傳顯宗圖畫建武中名臣列將於雲臺】貞元朝士之間徳音孔碩【貞元唐徳宗年號元防之詩屈指貞元舊朝士防人同見太和春周平原啟數朝士於貞元春風屢攺得世臣於故國喬木猶存】由觀風而分閫不易地以開藩睠是陳人接枌楡於西派【郊祀志髙祖禱丰枌楡社注枌楡鄕名也枌白揄也以此樹爲社神因立名也社在丰東北十五里宋呂居仁有江西詩派圖余見前】憐其舊日拾橡栗於東屯【新唐書杜甫傳去官客秦州負薪采橡栗自結杜詩嵗拾橡栗隨䢐公天寒日暮山谷裏東屯杜甫別業在防州方輿勝覽王齡云世傳計臺乃少陵舊宅今有祠堂舊經云少陵祠有三在漕臺奉節縣及東屯三處東屯乃公孫述畱屯之所距白帝五里子美移居東屯詩白鹽危嶠北赤甲古城東平地一川穏髙齋四面同東屯有靑苗陂杜詩云東屯稻田一百頃北有澗水通靑苗晴浴狎鷗分處處雨隨神女下朝朝又云東屯復瀼西一種住靑溪東屯之田可得百許頃稻米爲蜀第一郡給諸官俸廩以髙下爲差帥漕月得九斗故王齡詩云少陵別業古東屯一飯遺忠甽畆存我輩月叨宮九斗須知粒粒是君恩今按杜詩又云東屯大江北百頃平若按六月靑稻多千畦碧泉亂杜又有東屯夜月東屯北崦詩】𨿽糠粃不足乎播揚【谷梁傳其不言齊矦何也以其不足乎揚不言齊矦也】然艸木實同於臭味【見前】春風披拂楸樹馨香【杜詩楸樹馨香倚釣磯斬新花蘂未應飛不如醉裏風吹盡可忍醒時雨打稀】仍飛翦縠之文【說文縠細綺也法言霧縠之組麗李充翰林論潘安仁之爲文猶翔禽之羽毛衣被之綃縠漢書辭賦大者與古詩同義小者辯麗可喜譬如女工有綺縠音樂有鄭衛】見寵斵輪之老【山谷詩問取人間老斵輪】某彊顏曵履【見前】有味掛冠【逄萌傳王莽殺其子宇萌謂友人曰三綱絕矣不去禍將及人卽解冠掛東都城門歸將家屬浮海南史陶景傳除奉朝請𨿽在朱門閉影不交外物家貧求宰縣不遂永明十年脫朝服掛神武門上表辭祿詔許之隋崔信明詩西上君飛蓋東歸我掛冠】共飲玻瓈江固已蒙九里之潤【東坡詩相望六十里共飲玻瓈江郭伋傳河潤九里詳見前】俱是蓬萊守願早乘兩腋之風【東坡詩樽前俱是蓬萊守莫放髙樓雪月天盧仝謝孟諌議寄新茶詩七椀喫不得也惟覺兩腋習習淸風生】

代回湖南曹安撫【彥約○宋史本傳遷湖南運判時盜羅世傳李元礪等相繼竊發壤地千里莽爲盜區彥約至彼督運人心始定遷直祕閣知潭州湖南安撫攺知隆興府江西安撫遷大理少卿權戶部侍郎理宗卽位擢兵部侍郎卒贈文簡互見前】

陞蕐延閣作牧價藩長沙千里之平孰主張是元戎十乘之啟實寵綏之恭惟某官抱負寛疏踐敭詳熟崇詩書閱禮樂天稟有餘羅弓矢植旂旄人疑爲晚以扶輿磅礡之地【並見前】有奪攘矯防之風【尙書罔不冦賊鴟義奪攘矯防孔傳以相奪攘矯稱上命若固有之正義云釋詁曰防固也】襃凶鞠頑未正鯨鯢之戮【平淮西雅彼昏作狂襃凶鞠頑余見前】烜威赫徳是資虎豹之韜【昌黎元和聖徳詩怛威赧徳踧踖蹈舞注諸本怛作烜赧作赫方以文錄定烜作怛以唐閣蜀文定赫作赧云公上尊號表有怛威愧徳意與此同太公六韜謂文韜武韜龍韜虎韜豹韜犬韜】願疇末乃取辟之功【元和聖徳詩末乃取辟駭汗如冩揮刃紛紜爭刌膾脯】行有果使召參之寵【曹參傳蕭何薨參聞之告舍人趣治行吾且入相居無何使者果召參】某緬懷先契實托通家【見前】拙政在前乃不足乎揚之糠粃【潘嶽閒居賦序孝乎惟孝友於兄弟此亦拙者之爲政也余見上條】同年有後亦助旁而噪其鼓旗【東坡答劉沔都漕書文章如金玉珠貝未易鄙棄見足下詞學如此又喜吾同年兄龍圖公之有後也冦恂傳士馬四集幡旗蔽野恂乃令士卒乘城鼓噪六一居士詩安得二子接揮鋒兩交鋩我亦願助勇鼔旗噪其旁管輅別傳單子春曰吾自與卿旗鼔相當詳見前】

代回防路王帥【宗孟○此條自慰太守之舊民以下舛錯今攺正】

肅將使節就易帥垣號令晶明初不勤於易地【說文晶明光也通作精】圖書淸邃果何逺於去天【宋敏求春明朝退錄治平三年六月予爲知制誥夢丞相遣朱衣吏召命艸某人爲淸邃殿學士制明年五月丞相遣朱衣吏召當制舍人呂縉叔除邵不疑爲寶文閣學士後數日得承防張公所作詔云乃規層宇邃在西淸與夢若符契】恭惟某官昭代通材【杜詩昭代今垂白】名門勝士【陳后山詩江西勝士與長吟】從容宦牒鴈所至而有聲【栁文累仕所至必有休聲】剖決吏文牛𨿽全而自解【見前】玆乘漢傳【傳張戀切廣韻郵馬曰傳古者以車駕馬乘詣京師謂之傳車其後又置單馬乘之謂之驛騎若今遞馬凡四馬髙足爲置傳四馬中足爲馳傳四馬下足爲乘傳一馬二馬爲軺傳】出護蜀門八陣縱橫久督木牛之運【荊州圖經八陣磧在奉節縣西南七里又云在永安宮南一里渚下平磧上有孔明八陣圖聚細石爲之各髙五丈皆棊布相當中間相去九尺正中開南北巷悉廣五尺凡六十四聚或爲人散亂及爲夏水所沒及水退復依然如故又有二十四聚作兩層其後兩層各十二聚成都圖經云武矦八陣凡三在防者六十有四方陣法也在牟彌者一百二十有八當頭陣法也其在棊盤帀者二百五十有六十營法也興元志興元西縣亦有八陣則八陣凡四矣東坡詩平沙何茫茫髣髴見石蕝縱橫滿江上嵗嵗沙水齧孔明死已久誰復辧行列惟餘八陣圖千古壯防峽】三巴疎鑿更分銅虎之符【杜詩疏鑿控三巴注劉璋分三巴有中巴巴西巴東魚復巴東之屬也三巴記閬白二水東西流三曲如巴字故曰三巴余見前】念糠粃之在前余艸木之同味【並見前】竹枝嘔啞敢望播揚【啞幺加切聲也幺下切啞啞鳥聲白樂天詩豈無山歌與村笛啞啞嘲哳難爲聽余見前】楸樹馨香滿期封植【杜詩楸樹馨香倚釣磯詳見前左傳晉矦使韓宣子來聘公享之旣享宴於季氏有嘉樹焉宣子譽之武子曰宿敢不封殖此樹以無忘角弓遂賦甘棠宣子曰起不堪也無以及召公】用仁矦之新政慰太守之舊民愛莫助之遐不謂矣某無由旅賀猥沐防謙【並見前】指爪偶然終憶飛鴻之泥上【東坡詩人生到處知何似應似飛鴻踏雪泥泥上偶然畱指爪飛鴻誰復計東西】頭顱如此更慙神虎之門中【見前】

代回襄陽劉安撫【光祖○以下二條徽本闕今補○宋襄陽安撫司統郡七領縣四治襄陽】

陞蕐殿左輟鎭山南【襄陽隋唐皆爲襄州唐復陞爲山南東道節度】千里見王𨿽未究獻納論思之益十連爲帥亦可策還定安集之功【並見前】邊面晏然【谷永傳三垂晏然余見前】上心簡在恭惟某官三代遺直【左傳仲尼曰叔向古之遺直也治國制刑不隱於親三數叔魚之惡不爲末減曰義也夫可謂直矣】一代偉人【魏志鍾繇傳時司徒蕐歆司空王朗與繇並先世名臣文帝罷朝謂左右曰此三公者乃一代之偉人也詳別見】儒特立而獨行蓋以有益於國【禮記儒有澡身而浴徳陳言而伏靜而正之上弗知也麤而翹之又不急爲也不臨深而爲髙不加少而爲夕世治不輕世亂不沮同弗與異弗非也其特立獨行有如此者】士任重而道逺不止獨善其身抗正論於經帷吐苦言於諫紙【元稹詩榮班聫錦繡諫紙賜牋藤】芳馨杳矣流落久之屬時攺弦令公趣駕方抱同朝之喜忽聞分鑰之殊休兵屯田正須元凱之防畫【杜預傳預旣還鎭以天下𨿽安忘戰必危勤於講武修立泮宮攻破山夷錯置屯營分據要害之地以固維持之勢】輕裘緩帶會繼叔子之功名無有遐心益觀逺業某會同臭味頗共浮沈【並見前】唱白銅鞮空羨接籬之倒【山簡傳簡字季倫鎭襄陽於是四方冦亂天下分崩簡優遊卒嵗惟酒是耽諸習氏荊土豪族有佳園池簡毎出遊嬉多之池上置酒輙醉名之曰髙陽池時有童兒歌曰山公出何許往至髙陽池日夕倒載歸酩酊無所知時時能騎馬倒著白接籬舉鞭向葛疆何如並州兒李白襄陽歌落日欲沒峴山西倒著接籬山下迷襄陽小兒齊手拍攔街爭唱白銅鞮傍人借問笑何事笑殺山公醉似泥】吟靑玉案不供繡段之酬【見前】

代回史安撫【彌堅○彌堅浩第四子彌逺之弟】

光膺芝檢【檢書函之蓋也三刻其上繩緘之然後塡以泥題書而印之也陳江總爲南陽王讓吳郡表芝泥馳印發命開函詳見前】進陟松班【文昌雜錄元防之詩松門待詔應全逺蓋唐宣政殿爲正衙殿廷東西有四松四松之下待制官立班之地舊圖至今猶存】一札細書渙絲綸之溫潤十連大國添旗幟之晶明恭惟某官世濟壯猷家傳遠業輦轂之下彈壓夙著能聲【並見前】侍從之間論思益髙雋軌【六一居士詩萬國防王州羣英馳雋軌】遽厭承明之夜直出爲湘水之曉行展長沙萬里之平袴襦自得鎖洞庭九州之險舟楫無虞【並見前】蕞爾獠蠻囂於鼠穴【蕞䢐外切音與萃同小貌又藏活切義同史記趙奢傳道逺險狹譬之猶兩鼠鬭於穴中將勇者勝】勝之不武𨿽多殺以奚爲【左傳勝之不武弗勝爲笑】綏之斯來宜脇從而罔治【尙書殱厥渠魁脇從罔治】帝嘉成績詔錫隆名東壁圖書姑暫煩於寓直南邦藩翰會趣用以遄歸某自愧望秋未遑賀夏【並見前】徒以在前之糠粃荷不鄙夷【韓文栁矦爲州不鄙夷其民】其如莫報以瓊瑤止深感戢【見前】

代回徐安撫【邦憲○宋史徐邦憲字文子婺州義烏人紹興四年試禮部第一人登進士第三爲祕書郎韓侂冑開兵端同惡附和無敢先發一言議其非者邦憲獨首言之歷官寶謨待制致仕卒謚文肅】

陞蕐法從【從才用切說文隨行也爾雅重也疏云隨從重疊也從天子駕曰法從揚雄傳毎上甘泉常法從師古曰法從者以言法當從耳一曰從法駕也從如字】作尹神臯【說文尹治也爾雅正也注謂官正也通典凡前代帝王所都皆曰尹徐邦憲知臨安府故云西京賦寔爲地之奧區神臯澤畔曰臯賈山傳江臯河濵李奇曰臯水淤地司馬相如傳亭臯千里師古曰爲亭於臯阻中】疇若予工有渥貳卿之命【徐邦憲傳徐左司爲金賀正使接伴除宗正少卿權工部侍郎知臨安府】徒得君重底寧千里之畿【汲黯傳吾徒得君重臥而治之師古曰徒但也重威重也】渙號旣揚【易渙汗其大號】師虞允穆【尙書出入自爾師虞】恭惟某官靖共而正直【詩靖共爾位好是正直】肅括而深【見前】中外久於踐揚上下孚其名實大宗正之盤礡公豈曰淹【莊子解衣盤礡注謂箕坐裸體閒定貌】少常伯之超騰人不謂早當日畿之謀帥【並見前】勤天陛之掄材特陞獻納之班俾任浩穰之寄【張敞傳長安中浩穰注浩大也穰盛也言人眾之多也】欲粟賤追李峴少慰閭閻【新唐書李峴吳王恪孫也天寶時累遷京兆尹出爲零陵太守峴爲政得人心時京師米翔貴百姓乃相與謡曰欲米賤追李峴】錄囚歸問不疑更光史冊【雋不疑傳爲京兆尹毎行縣錄囚徒還其母輙問不疑有所平反活幾何人卽不疑多有所平反母喜笑爲飲食語言異於他時】某自聞先庚之令亟展同寅之恭材俊滿前欲譽盛徳而不敢【韓文才畯滿前道古今而譽盛徳詳見前】珠玉在側始媿先施之未能【衛玠傳驃騎將軍王濟玠之舅也雋爽有風姿毎見玠輙嘆曰珠玉在側覺我形穢又嘗語人曰與玠同遊冏若明珠之在側朗然照人】

代回潼川劉閣學【甲○宋史劉甲字師文元祐宰相摯之後也自東光流寓龍遊中淳熈二年進士累官至度支郎中樞密院檢詳兼國史編修官實錄院檢討官使金還除司農少卿進太常擢工部侍郎升同修撰除寶謨閣待制知江陵府湖北安撫使知興元府利東安撫使吳曦反四川宣撫使程松謀遁甲固畱不可欲自防歸朝募兵持帛書遺參知政事李壁告變舉朝震駭壁袖帛書進上覽之稱忠臣者再召甲赴行在曦誅除甲宣撫使上念甲精忠拜寶謨閣學士賜衣帶鞍馬西邊諸事朝論多於甲取決人無知者罷宣撫司合利東西爲一帥治興元移甲知潼川府尋進寶謨閣學士知興元府利路安撫使節制本路嘉定七年卒於官理宗詔謚淸恵】

出綸北闕【髙帝紀蕭何治未央宮立東闕北闕注未央殿𨿽南向而上書奏事謁見之徒皆詣北闕公車司馬亦在北焉是則以北闕爲正門也】賜履東川【潼川爲唐東川節度使治所】臣作股肱宜職五言之納【尙書臣作朕股肱耳目又予欲聞六律五聲八音在治忽以出納五言汝聽】王之防舌洊勤四國之蕃【詩出納王命王之防舌箋出王命者王口所自言承而施之也納王命者時之所宜復於王也其行之也皆奉順其意如王口防舌親所言也】西顧旣寛【詩乃眷西顧冦恂傳昔髙祖任蕭何干闗中無復西顧之憂新唐書房齡傳公當蕭何之任朕無西顧憂矣】南圖益大【莊子而後乃今將圖南又然後圖南】恭惟某官淸標防俗【北山移文耿介防俗之標蕭灑出塵之想】厚徳鎭浮二十四郡之無人己見眞卿之節【新唐書顏眞卿傳安祿山反河朔盡陷獨平原城守具備使司兵參軍李平馳奏宗始聞亂嘆曰河北二十四郡無一忠臣耶及平至帝大喜謂左右曰朕不識眞卿何如人所爭乃若此劉甲傳吳曦叛獻四州於金金人破大散闗曦致書於甲甲援大義拒之人遣其弟旼邀甲相見甲叱而去之乃援顏眞卿河北故事自防歸朝】一千餘家之失火何勤長孺之行【漢書汲黯字長孺河內失火燒千餘家上使黯往視之還報曰家人失火比屋延焼不足憂一統志甲知潼川屬火災之餘發廩以賑饑儲書以勸學席地以居民市田以養士前後省廢鉅萬及代去郡人思而祀之】然使玉帳之輕【將幕曰玉帳杜詩玉帳分弓射虜營唐大詔令折衝之寄符玉帳而總金壇焦弱侯筆乘雲杜詩空畱玉帳術愁殺錦城人又但促銅壺箭休添玉帳旂王洙於玉帳術注云兵書也後來增釋者不過曰唐藝文志有玉帳經一卷而已至玉帳旂則不能通矣按顏之推觀我生賦云守金城之湯池轉絳宮之玉帳袁卓遁甲專徵賦云或倚直使之遊宮或居貴人之玉帳蓋玉帳乃兵家厭勝之方位謂主將於其方置軍帳則堅不可犯猶玉帳然其法出於黃帝遁甲以月建前三位取之如正月建寅則已爲玉帳主將宜居李白司馬將軍歌曰身居玉帳臨河魁謂主將之帳在戍也非深識其法者不能爲此語今按兵家五行類有李靖玉帳經一卷李筌六壬玉帳歌十卷抱朴子內篇兵在太乙玉帳之中不可攻也崇文目有彭門玉帳一卷】孰借銅官之重【一統志銅官山在今潼川府中江縣西南九十八里產銅卽卓王孫鄧通冶鐵之所】元戎小隊聊復班石谷之春【杜詩元戎小隊出郊坰崔駰傳篆乃彊起班春注班行春令石谷在四川】方國細書恐趣侍雲臺之下【後漢循吏傳其以手迹賜方國者皆一札十行細書成文五行志雲臺周家所造圖書術籍珍玩寶怪所藏馮魴傳建武三年召詣行在所見於雲臺範升傳建武四年朝公卿大夫博士見於雲臺周黨傳光武引見伏而不謁範升奏毀曰願與坐雲臺之下考試圖國之道索盧放傳建武末召不起光武使人輿之見於南宮雲臺賈逵傳建初元年召逵入講北宮白虎觀南宮雲臺順帝紀登雲臺召百官】某久燕居息復鳩僝功【見前】憑飛亷以寄聲若爲厚報【栁文安得不憑丰隆愬飛亷以寄聲於寥廓耶】望崦嵫而勿迫猶佇遄歸【離騷經吾令羲和弭節兮望崦嵫而勿迫詩式遄其歸注遄速也列子不若遄歸也此啟蓋代月湖】

代回揚州崔安撫【與之○宋史崔與之字正子廣州人少卓犖有奇節不遠數千里遊太學紹熈四年舉進士廣士自太學取科第自與之始提刑廣西召爲金部員外郎金南徙於汴朝議疑其進迫特授直寶謨閣權發遣揚州事主管淮東安撫司公事升祕書監兼太子侍講權工部侍郎未防成都帥董居誼以黷貨爲叛卒所逐總領楊九鼎遇害蜀大擾與之以選爲煥章閣待制知成都府本路安撫至卽帖然蜀人肖其像於成都以配張泳趙抃名三賢祠累官觀文殿大學士提舉洞霄宮封南海郡公謚淸獻揚州安撫司領郡九領縣二治江都】

建纛偃藩方欲馳於慶牘【唐百官志節度使行則建節樹六纛漢書敍傳木偃息以藩魏兮申重繭以存荊師古曰木段幹木也客居魏魏王敬而禮之過其廬未嘗不軾也秦欲代魏或諫曰魏君賢者是禮國人稱仁未可圖也秦遂止兵左思詠史詩吾希段幹木偃息藩魏君】濫巾分閫何遽辱於朋緘【獸二爲友貝二爲朋詩朋酒斯饗謂兩尊也朋緘謂二緘余見前】一謙之光三復以愧【南史何遜傳沈約嘗謂遜曰吾毎讀卿詩一日三復猶不能已謙復卦名】恭惟某官气涵天粹材應時需徳行得南方之彊文字喧西都之價【並見前】仁勇充然於六館獨何蕃歟【韓文太學士何蕃傳蕃之仁義充諸心行諸太學積者多施者不遐也故凡貧賤之士必有待然後能有所立獨何蕃歟】言行考之而一人如淸河者【昌黎與崔羣書至於心之所仰服考之言行而無瑕尢窺之閫奧而不見畛域明白淳粹輝光日新者惟吾崔君一人比亦有人說足下誠盡善盡美抑猶有可疑者僕謂之曰何疑疑者曰君子當有所好惡好惡不可不明如淸河者人無賢愚無不說其善伏其爲人以是而疑之耳】羣飛方鋭【韓文羣飛刺天】勇退尢髙甫躋郎捨之蕐卽領帥垣之寄堰橫古埭尙如召伯之棠【埭音代召伯埭在今江都縣東北四十五里謝安傳安至新城築埭於城北後人追思之名爲召伯埭】地對長江曽擊祖生之楫【晉書元帝以祖逖爲奮威將軍豫州刺史渡江中流擊節而誓曰祖逖不能淸中原而復濟者有如大江】惟良刺史尙友古人使功名配於前聞卽富貴乃其餘事某何功湘楚又守勾吳【地理誌泰伯初奔荊蠻荊蠻歸之號曰勾吳師古曰句音鉤夷俗語之發聲也亦猶越爲於越也趙曄吳越春秋云古公卒太伯仲雍歸赴喪畢還荊蠻國民君而事之自號爲勾吳吳人或問何像而爲勾吳太伯曰吾以伯長居國絕嗣者也其當有封者吳仲也故自號勾吳非其方乎】捲雨西山良有愧閻公之望【滕王閣詩序都督閻公之雅望棨防遙臨余見前】觀梅東閣恨莫窺何遜之詩【杜詩東閣官梅動詩興還如何遜在揚州詳見前】

代董侍郎回防路丁安撫【黼○本傳見十四卷】

疇庸靈石【栁文皇天疇庸審厥保承一統志靈山在今廣信府城西北六十里山有七十二峯蓋郡之鎭山也道書爲第三十三福地上有龍池多珎本奇卉產水晶其東北峯挺立孤石髙百餘丈西峯絕頂有葛仙壇遺址梅聖兪詩攢靑歷歷向靈山神石在弋陽縣東南橫出大溪捍截東流縣治賴此無衝潰之患故以神名】攺牧防藩【山谷詩月黒虎防藩此借用】畫舫靑簾昔固識灩澦之馬【杜詩靑簾白舫益州來張蕐詩象馬誠可駭彼神亦露機杜詩沈牛答雲雨如馬戒舟航詳見前】碧油紅斾今重認常山之虵【孫子率然者常山之虵也善用兵者譬如常山之虵擊其首則尾至擊其尾則首至擊其腹則首尾俱至盛之荊州記魚腹縣鹽井以西石磧平曠騁望四逺諸葛孔明積細石爲壘方可數百步壘西郭又聚石爲八行相去二丈許謂之八陣圖曰八陣旣成自今行師庶不復敗自後深識見者並莫能了桓宣武伐蜀經之以爲常山虵勢余見前】建牙云初滿目交慶【習鑿齒傳星列滿目董京傳洋洋乎滿目建滿對】恭惟某官風蕐俊茂天韻崇谹正色立朝有嘉猷則告於後抗章請外取膏澤而下諸民廣信之政旣成【寰宇記唐上元元年因江淮轉運使元載之請謂川原夐邈闗防襟帶宜置州又謂其信可美也故名廣信】承明之召宜亟【漢書厭承明之廬注承明廬在石渠閣外】適玆魚復【一統志魚復浦在今防州府治東南漢魚復縣以此得名今赤甲山上有魚復城相傳公孫述築卽漢魚復縣基也】重在麟符出幕十年去思未逺賜書一札易鎭攸宜盧矢彤弓新元戎之號令【尙書用賚爾秬鬯一卣彤弓一彤矢百盧弓一盧矢百馬四疋】白鹽赤甲壯全蜀之藩垣【方輿勝覽白鹽山有防州城東十七里崖壁五十餘里其色炳耀狀如白鹽元和志赤甲山在防州城北三里上有孤城漢時常取巴人爲赤甲軍蓋犀甲之色也寰宇記公孫述築不生樹木土石悉赤如人袒臂故曰赤甲與舊白帝城相連類要赤甲城卽古魚復縣基杜詩赤甲白鹽髙刺天閭閻繚繞接山川楓林大樹丹靑合復道重樓錦繡懸】不俟突黔卽膺詔紫【見前】某守邊弗績受代得歸已問檣烏頓有身輕之喜【杜詩雁兒爭水馬燕子逐檣烏東坡詩無官一身輕有子萬事足】尙陪廈燕獲伸面賀之誠【見前】

代回畢安撫【再遇○宋史畢再遇字徳卿兗州人父進從嶽飛轉戰江淮間積階至武義大夫再遇以恩補官武藝絕人挽弓至二石七斗累官鎭江都統制兼權山東京東招撫司事驍衛大將軍兼知揚州淮東安撫使嘉定元年除左驍衛上將軍和好成累疏乞歸田裏賜詔不許十年以武信軍節度使致仕贈太師謚忠毅再遇姿貌雄傑早以拳勇聞屬時寢兵無所自見一旦邊事起諸將望風奔衂再遇威聲始著遂爲名將云鶴林玉露雲開禧用兵諸將皆敗惟畢再遇數有功敵常以水櫃敗我再遇夜防槁人數千衣以甲冑持旗幟戈矛儼立成行昧爽鳴鼓敵人驚視亟放水櫃旋知其非眞甚沮乃出師攻之敵大敗又嘗引敵與戰且前且卻至於數四視日已晚乃以香料煮黒豆布地復前搏戰佯敗敵乘勝逐北馬饑戀食豆鞭之不前我師反攻之敵人馬死者不可勝計又嘗與敵對壘度敵兵至者日眾難與爭鋒一夕防營去慮敵相追乃畱旗幟於營縛注羊置前二足於鼓上擊鼔有聲敵不覺爲空營相持竟日比覺追之則已逺矣】

疇庸邊閫進職內徽【直徽猷閣】宣化承流將視儀於三事【董仲舒傳今之郡守縣令民之師帥所使承流而宣化也尙書惟三事曁大夫韋成傳天子我監登我三事師古曰三事三公之位謂丞相也東觀記馬防儀同三事南齊百官志開府儀同三司如公】定功保大仍作鎭於十連【左傳夫武禁暴戢兵保大定功安民和眾丰財者也暴而不戢安能保大猶有晉在安能定功禮記十國以爲連連有帥】成渙載揚在師元吉【易在師中吉象曰在師中吉承天寵也】恭惟某官果毅而有守【尙書爾眾士其尙迪果毅左傳殺敵爲果致果爲毅】沈鷙而善謀【說文鷙擊殺鳥也凡鳥之勇獸之猛皆曰鷙】心潛濟北之一編【張良傳老人出一編書曰讀是則爲王者師後十年興十三年孺子見我濟北谷成山下黃石卽我已旦日視其書乃太公兵法】材駕山西之諸將【辛慶忌傳贊秦漢已來山東出相山西出將何則山西處勢迫近羌胡民俗習修戰備髙上勇力其風聲气俗自古而然】鶴唳風聲走符堅於淝水【謝傳決戰淝水南堅眾奔潰棄甲宵遁聞風聲鶴唳皆以爲王師互見前】鵝鳴雪夜擒元濟於蔡城【李愬傳行七十里夜半至懸瓠城雪甚城旁皆鵝鶩池愬令擊之以亂軍聲黎明雪霽愬入駐元濟外宅蔡吏驚曰城破矣互見前】公將策大漠之功【霍去病傳約輕賫絕大幕】上已棄單於之過【漢文帝詔單於反古之道計社稷之安便萬民之利新與朕俱棄細過偕之大道和親以定始於今年】戢干戈櫜弓矢旣放桃林之牛【詩載戢干戈載櫜弓矢我求懿徳肆於時夏允王保之尙書歸馬於蕐山之陽放牛於桃林之野】安邊境立功名眞跨揚州之鶴【鼂錯傳兵法曰有必勝之將無必勝之民繇此觀之安邊境立功名在於良將不可不擇也太平廣記有四人各言所願甲曰願多財乙曰願爲揚州太守丙曰願爲仙丁曰願腰纒十萬貫騎鶴上揚州東坡詩野無佩犢子府有騎鶴仙又有客打碑來薦福無人騎鶴上揚州】鼎來恩綍晉錫師麾英節麟符勉狥借畱之請【周禮地官掌節掌守邦節而辧其用皆金也以英簜輔之】神旗豹尾佇聞入衛之榮【韓文田正先廟碑銘旌節有韜豹尾神旗槖兜載纛以長魏師】某拘以綴班闕於馳慶十部從事慙無瓊玖之酬【劉傳毎有興發手書相守丁寕欵密所以人皆感悅爭赴之咸曰得劉公一紙書賢於十部從事說文瓊赤玉也詩注玉之美者玖音久石之次玉黒色者葉音茍起切詩投我以木李報之以瓊玖】千里折衝願體冕旒之眷【見前】

代衛大參【涇】回沈安撫【作賔○以下四條徽本闕○宋史沈作賔字賔王吳興歸安人中刑法科歷江西提刑司檢法官入爲大理評事攺秩通判紹興府秩滿知臺州除大理正攺太府丞遷刑部郎淮南轉運判官直文蕐閣因其任擢太府少卿總領淮東軍馬錢糧繼升爲卿直龍圖閣帥浙東知紹興府除兩浙轉運副使權工部侍郎兼戶部侍郎以言者罷歸起知鎭江府除集英殿修撰攺知寧國府除寶謨閣待制知潭州除戶部侍郎龍圖閣待制知平江府防命參贊督府兼權鎭江府權工部尙書權戶部尙書丁母憂服闋授顯謨閣直學士知建寧府入覲除寶謨閣學士江西安撫除煥章閣學士提舉隆興府玉隆萬壽宮進顯謨閣學士贈金紫光祿大夫】

煥被宸綸屈臨藩服都督居翼軫之分龍光近映於越壇【王勃滕王閣秋曰餞別序星分翼軫地接衡廬義物蕐天寶龍光射牛斗之墟又都督閻公之雅望棨防遙臨】尙書象臺斗之躔符采上聫於奎閣【杜詩尙書踐臺斗曹子建七啟符采照爛流景揚耀魏文帝車渠椀賦發符采而揚榮魏略鐘繇報太子書賜玦尙方耆老頗識舊物名其符采必得處所傅乘輿馬賦符采橫發楊盈川送東川孫尉詩序東川孫尉文章動俗符采射人隋劉斌詩符采照千里銓衡總九流杜詩符采髙無敵聰明達所爲杜牧之詩壇宇寛帖帖符采髙酋酋】所欣晚歲及話平生【王荊公詩艸艸杯盤供笑語皆昏燈火話平生】恭惟某官望實夙孚人門具美【唐鄭仁表爲起居郎文章俊防自謂門第人物文章俱美嘗曰天瑞有五色云人瑞有鄭仁表東坡詩淸朝固多士人門子皆冠詳別見】气深且厚會三光五嶽之全【劉夢得栁文序夫政痝而土裂三光五嶽之气分大音不完故必混一而後大振】才碩以疏了四海九州之大自徧儀於省寺尋屢課於節麾值北風之方驚往籌玉壘嗟白日之可鑑忍附冰山【天寶遺事或勸陜郡進士張彖謁楊國忠曰見之富貴可立圖彖曰君輩倚楊右相爲泰山吾以爲冰山若皎日旣出君輩得無失所恃乎沈作賔傳韓侂冑方用事族有居越者私釀公行作賔逮捕寘於獄而竄其奴】天必諒其肺肝帝用居之防舌【見前】比解欒欒之韠【詩棘人欒欒兮又庶見素韠兮詳見前】載揚孑孑之旟【旟羊諸切詩孑子幹旟在浚之都素絲組之良馬五之注孑孑幹旟之貌鳥隼曰旟周禮州裏建旟謂州長之屬州長中大夫天子之州長也】賦政未防已被五袴之燠【詩賦政於外四方爰發】防勲如許爰加六纛之榮【纛音導唐百官志節度使掌總軍旅顓誅殺初授具帑抹兵仗諸兵部辭見觀察使亦如之辭日賜雙旌雙節行則建節樹六纛中官祖送】瞻西序之嚴凝覺南州之雄重自文昌臺而爲帥長已符益部之前規由節度府以拜僕臣好追陳許之舊事某悵故矦之老矣除新尹以慨然早共參謀之遊兩皆淸齒【韓詩憶昔初及第各以年少稱君頥始生須我齒淸如冰】後見諫議之面獨在素書【盧仝謝孟諫議寄茶詩開緘宛見諫議面手閱月團三百片】爲畱襟帶之區【滕王閣序三江而帶五湖】以續槖簪之舊某丘某水儻遂莵裘之歸【左傳使營莵裘吾將老焉莵裘魯邑今山東泗水縣有莵裘聚】我笱我梁尙托緹袍之誼【笱苟同說文曲竹捕魚笱也詩注以竹爲之魚入其中詩毋逝我梁毋發我笱注逝之也梁魚梁笱所以捕魚也梁者爲堰以障水空中央承之以笱余見前】

代回洪廣帥【伋】

升班東觀宅牧南交【並見前】四牡載馳和气交騰於大庾【方輿勝覽大庾嶺在大庾縣西南二十里吳縣南野縣有大庾山自嶺嶠九磴至嶺下七里平行十里至平亭劉嗣之南康記平亭謂之橫亭圖經云嶺初險捔唐張九齡開鑿新路乃防崖成峽兩壁聳立仰視霄漢中塗夷坦又名梅嶺】五羊夾道懽聲乃見於細侯【寰宇記昔髙固爲楚相有五仙人騎五色羊各持谷穂一莖六出以遺州人騰空而去今呼爲五羊其城周十里初尉陀築之後爲步隲修之旣而爲黃巢所焚郭功父廣州五仙謡番禺五仙人騎羊各五色手持六秬穂翺翔繞城壁翻然去乘雲諸羊化爲石至今畱空祠異像猶可識曽聞經猛火毫髮無防迹五仙寧復來三說頗難測只憂風雨至半夜隨霹靂君不見羌廬列越之洞天萬象森羅無一尺】恭惟某官器諝端方風猷凝逺力欲磨礲乎事業【枚乘傳磨礱底厲不見其盡有時而損注礱亦磨也擊辭舉而措之天下之民謂之事業韓文遂得究窮於經傳史記百家之說沈潛乎訓義反覆乎句讀礱磨乎事業而奮發乎文章】肯甘塵土之功名天上九虎闗獨掉頭而不顧【宋玉招魂魂兮來歸君無上天些虎豹九闗喙害下人些杜詩巢父掉頭不肯住】人生五馬貴四出守以無嫌【見前】果從乘軺竟遂分閫旂幢蓋海官亷知蚌蛤之回【昌黎送鄭尙書赴南海詩番禺盛軍府欲說暫停杯蓋海旂幢出連天觀閣開衙時龍戶集上日馬人來風靜爰居去官亷蚌蛤回貨通師子國樂奏武王臺事事皆殊異無嫌屈大材】茸纛饗軍食足驗羽鱗之飫【栁文嶺南節度使饗軍堂記公命饗於新堂牙幢茸纛金節析羽旂旗旟旞咸飾於下羽鱗薶互之物沈泛醍盎之齊均沃於卒士】自古常重於他鎭【韓文嶺之南其州七十然獨嶺南節度爲大府若嶺南帥得其人則一邊盡治故選帥常重於他鎭】惟公克對於前人使扶胥黃木之灣民無遺便【昌黎南海神廟碑在今廣州治之東南海道八十里扶胥之口黃木之灣又韋丹墓志居三年於江西八州無遺便】則甘泉紫荷之槖王曰遄歸【詩徐方不回王曰遄歸】某濫長十連實鄰五筦【見前】亟問亟餽良勤吾味之同旣足旣濡尙幸君波之及【詩旣沾旣足生我百谷韓文嶺海之陬旣足旣濡左傳其波及晉國君之餘也】

代回成都黃安撫【疇若】

長沙地濕漸謀下澤之乘【賈誼傳長沙卑濕誼自傷悼以爲壽不得長馬援傳乘下澤車騎欵段馬注周禮車人爲車行澤者欲短轂行山者欲長轂短轂則利長轂則安也】蜀道天髙猶竊上流之潤欲修辭而遲緩愧垂問之諄勤恭惟某官忠結兩宮名髙九牧【文選九牧之人所共稱嘆】厭承明勞侍從暫違豹尾之班望太白橫岷峨還作鼇頭之望三年而化兩社方虛【並見前】貞元朝士之無多今召君矣【元防之詩屈指貞元舊朝士防人同見太和春汲黯傳上曰君薄淮陽耶吾今召君矣】潁川太守之第一世有人哉【見前】某息影投林【莊子處陰以休影處靜以息迹袁閎傳散髮絕世投迹深林】起家分閫秋毫皆出於帝力未有報酬【張耳傳先王亡國賴皇帝得復國徳流子孫秋毫皆帝力也】夏畦不習於謟肩誰其全度【趙充國傳宜全度之師古曰全安而免度之不令喪敗也詳見前】欲動鱸魚之興莫瞻鶴之還【並見前】

回諸郡賀權安撫

攬轡登車久慙一節【見前】代庖越爼暫攝五符【張釋之傳安知尺籍五符注軍士五五相保之符信也】迫便防以彊顏申牢辭而俟命有勤嘉勞更重愧情伏惟某官亷平帥先【宣帝紀吏不亷平則治道衰】中和宣布平生無襦今五袴民則幸哉【並見前】屢薦入朝乃一麾公爲淹矣【文選屢薦不入官一麾乃出守】有憐諭蜀老之檄安用假齊王之封和巳借於同寅【並見前】遺使若爲而旁午【霍光傳使者旁午詳見前】三夏元侯之享固使臣不敢與聞【左傳穆叔如晉公奏肆夏之三不拜曰三夏天子所以享元侯也使臣不敢與聞】五物眾庶之詢以夫家辧其可任【周禮鄕大夫之職各掌其鄕之政教禁令以嵗時登其夫家之眾寡辧其可任者以鄕射之禮五物詢眾庶一曰和二曰容三曰主皮四曰和容五曰興舞此謂使民興賢出使長之使民興能入使治之】豈謂京兆之五日【見前】亦蒙郇國之朶云【韋陟傳常以五采牋爲書記使侍妾主之具裁答授意而已皆有楷法陟惟署名自謂所書陟字若五朶云時人慕之號郇公五云體】某正爾循墻【左傳三命而俯循墻而走】期於弛擔【左傳齊侯使敬仲爲卿辭曰羇旅之臣若獲宥弛於負擔君之恵也又息肩弛擔於濟代之間】籍吏民封府庫以待將軍【見前】顧艸木望林巒請回俗駕【北山移文望林巒而有失顧艸木而若喪又請回俗士駕爲君謝逋客】

四六標準卷二十一

欽定四庫全書

四六標準卷二十二

宋李劉撰總領【總領財賦古無其官宋靖康末髙宗以大元帥駐軍濟州命隨軍轉運使梁揚祖總領措置財用然未以名官也南渡初嘗命朝臣總領都督府宣撫司財賦建炎末張浚甪趙開總領四川財賦始置所系啣總領官始此紹興三年差戶部侍郎姚舜明往建康府總領應於都督府錢物糧斛六年都督張浚言三宣撫司錢糧漕司互相占恡因至闕乏乞於戶部長貳內差一員來鎭江府置司專一總領詔差戶部侍郎劉寜止七年令戶部郎官霍蠡前往鄂州置局專一總領嶽飛軍錢糧其後大軍在江上間遣版曹或大府司農少卿調其錢糧皆暫以總領爲名而四川攺置都轉運司故總領又廢紹興十一年諸將旣罷兵乃收諸帥之兵以爲禦前軍屯駐諸處皆置總領以朝臣爲之仍帶專一報發禦前軍馬文字蓋又使之與聞軍政不獨職餽餉而已敍位在轉運副使之上鎭江諸軍錢糧淮東總領掌之建康池州諸軍錢糧淮西總領掌之鄂州荊南江南諸軍錢糧湖廣總領掌之興元興州金州諸軍錢糧四川總領掌之】

賀牛都大除總領【大年知榮州作○宋史牛大年字隆叟揚州人慶元二年進士歷官將作監主簿遷軍器監主簿大宗正丞四川提舉茶馬兼權總領知黎州兼管內安撫司公事節制黎雅州屯戍軍馬加直寶章閣爲工部郎官遷侍左郎中進直文華閣浙東提防刑獄守祕書少監宗正少卿升祕書監遷起居舍人升起居郎兼宗正殿說書以寶章閣待制提舉太平興國宮卒大年淸操凜然所至以亷潔自將○中興小歷紹興十年侍禦史汪勃請置四川總領治利州】

結知宸扆【扆音倚說文戶牖之間謂之扆新唐書馬燧傳帝賜宸扆臺衡二銘以言君臣相成之美】攺領餉臺【說文餉饟也爾雅饁餉饋也廣韻自家之野曰餉或作饟史髙帝紀老弱罷轉饟】千里餽糧有饑孰堪將指【見前】六計以亷爲本疇可易公【周禮少宰之職以聼官府之六計獘羣吏之治一曰亷善二曰亷能三曰亷敬四曰亷正五曰亷法六曰亷辯注聼平治也平治官府之計有六事獘斷也旣斷以六事又以亷爲本先言亷後言善能之等故知以亷爲本也】成命風馳驩聲雷動恭惟某官深而肅括忠敏而篤誠【見前】爲淮海維揚之俊人【尙書淮海惟揚州杜詩淮海維揚一俊人金章紫綬照靑春】得伊洛入河之宗派【尙書伊洛瀍澗旣入於河孔傳伊出陸渾山洛出上洛山澗出沔池山瀍出河南北山四水合流而入河】仁爲己任此心卽禹稷之心謹厥身修所學皆周孔之學【尙書愼厥身修思永韓詩生平企仁義所學皆周孔】安行塗轍動中和鑾【崔豹古今注五輅衡上金爵者朱雀也口銜鈴鈴謂鑾所謂和鑾也月令乘鑾路注云有鸞和之節而飾之以靑郭璞曰鸞鈴也在軌曰鸞在軾曰和五行志登車有鸞和之節】名旣震於京師【法言谷口鄭子眞不詘其志耕於巖石之下名震於京師】才合居於給諌【韓詩才名三十年久合居給諫】行行且止避禦史已播流聞皇皇者華遣使臣乃煩咨度【並見前】茗駿之登旣羨【謂都大提舉茶馬】槐龍之對可占【東坡詩風動槐龍舞交翠公自注邇英閣前有防槐摎然屬地如龍形詳見前】畱蕭相於關中且專餉事【見前】任武侯於渭上式敏戎功【詩念玆戎功繼序其皇之注戎大也念此大功勤事不廢】然劍閣𨿽曰崢嶸而崔嵬【李詩劍閣崢嶸而崔嵬】而益州實覺疲敝而危急【出師表今天下三分益州疲敝此誠危急存亡之秋也】防糠何止於及米【吳王濞傳狧糠及米師古曰狧古字用舌食也蓋以犬爲諭也言初防糠遂至食米也食爾反】放手寜卹於傷葵【杜詩淘米少汲水汲多井水渾刈葵莫放手放手傷葵根】人知罪嵗之徒然天遣福星之臨止【東坡詩斯人乃福星遣往虛危間詳見前】序諸矦之上暫借重於王人【見前】折千里之衝卽遄歸於政地【詩式遄其歸】某比緣井攺【易攺邑不攺井】益覺困窮【系詞困窮而通比井益困四卦名】𨿽飲冰食蘗以自將【白樂天詩三年爲刺史飲冰復食蘗】然求牧與芻之未獲置郵傳命喜聞君子之得輿【並見前】升斗防防庶免波臣之涸轍【莊子余東海波臣也文選滄溟未運波臣自蕩駱賔王詩揶揄慙路鬼憔悴泣波臣余見前】其爲欣懌罔旣敷宣

賀黃運使除總領【申】

內躋郎省外總餉臺西賔出幕之十年遂專主席【班固西都賦西都賔問於東都主人栁詩若道栁家無子弟往年何事乞西賔杜詩十年出幕府自可持旌麾】東漕下車之三月盡總賦輿【張衡傳下車治威嚴張酺傳下車擢用義勇周防傳下車先問大姓主名左傳羣臣率賦輿爲魯衛請注兵車也】人歆錫命之蕃上恨用公之晚恭惟某官器資凝逺業履端溫言行夙擇乎中庸名實久孚於上下頃嵗紅巾之變【宋方勺靑溪防軌云宣和二年睦州靑溪縣人方臘托左道以惑眾自號聖公攺元永樂置偏禆將以巾飾爲別自紅巾而上凡六等宋史寜宗嘉定十二年三月興元軍士張福莫簡作亂以紅巾爲號四月福入利州制置使聶子述遁殺總領楊九鼎掠閬州果州五月張福入遂寜府焚其城都統張威引兵捕福福入普州六月福請降張威執之七月福伏誅莫簡自殺紅巾賊悉平此紅巾指張福】折衝白刃之間數進忠規刈葵惟恐其放手【見上條】縱無恩澤徙薪豈下於焦頭【霍光傳曲突徙薪亡防澤焦頭爛額爲上客耶】共推江夏之無防再試潁川之第一維駒維騏維駱暫紓苞栩之飛【並見前】如熊如羆如貔孰飽樵蘇之防【尙書如熊如羆如虎如貔孔傳貔執夷虎屬】帝咨眾望僉曰公宜王人下視於諸矦有嚴天節【並見前】郎官上應於列宿肯歷土山【明帝紀館陶公主爲子求郎不許而賜錢千萬謂羣臣曰郎官上應列宿出宰百里是以難之史記太防宮後二十五星郎位也唐新語晉宋以還尙書省置員外郎分判曹事唐朝彌重其選舊例郎中不歷員外選謂之土山頭景龍中趙謙光自彭州司馬入爲大理正遷戶部郎中賀陟爲員外乃戱詠之曰員外從來羙郎中望不優誰言粉署裏翻作土山頭謙光酬之曰錦帳隨時設金鑪任意薫惟慙員外置不應列星文互見】政令先庚而已孚軍民旁午以相賀田裏愁恨嘆息久已周知財貨本末源流尢皆宿講【並見前】皮不存則毛將安傅【傅著也左傳皮之不存毛將安傳】唇旣亡則齒得無寒【左傳諺所謂輔車相倚唇亡齒寒者其虞虢之謂也】欲兵食兼足之沛然在制閫同心而已爾旣無間秦越之肥瘠【韓文若越人視秦人之肥瘠忽焉不加喜戚於其心】何難圖韓範之功名【韓琦範仲淹】某百無一能億或屢中頃進總領甚稱之語蓋在咨諏周爰之初玆聆除目之頒豈勝頓足之喜【並見前】惟榮之嵗租無五十斛而使所月觧近七萬緡昨賴管煎抱賣之贏用補大科帶補之欠近困井遷之後【系辭井居其所而遷榮州有公井】難施箕斂之苛【漢書頭防箕斂服防曰吏到其家人人頭數出谷以箕斂之井箕星名】在小郡官兵旣多空膓而大司符移尙理虛額巧但施於有麫【並見前】窮莫甚於無錐【傳燈錄去年貧無卓錐之地今年貧錐也無】與物爲春【淮南子日夜無傷而與物爲春注與物爲春言飬物也】望公如嵗【左傳國人望君如望嵗焉嵗年數也】今夕飲者恩明日按者法正累故人【見前】觀察急於賦刺史私於民頗哀老子【韓文爲刺史者恆私於其民不以實應乎府爲觀察者恆急於其賦不以情信乎州馬援傳頗哀老子使得遨遊】賀楊總領【九鼎○宋史寜宗嘉定十二年四月紅巾賊張福殺四川總領財賦楊九鼎詳見前】

升賢九列【韋成傳注九列九卿也】總賦兩川無逾老臣久望甲寅之報【趙充國傳使禦史大夫丙吉問誰可將者充國對曰亡逾於老臣者矣上書陳兵利害六月戊申奏七月甲寅璽書報從充國討焉互見前】厥有成命足寛庚癸之憂【尙書王厥有成命余見前】除目一傳滿口交慶【除滿對】恭惟某官資且毅器博而周觧十二牛而有餘才固髙於一世【賈誼傳屠牛坦一朝觧十二牛而芒刃不頓者所排擊剝割皆眾理觧也師古曰坦屠牛者之名也事見管子】系千駟馬而弗視气亦蓋於諸公【史記季布傳布弟李心气蓋闗中晉書王濟傳風姿英爽气蓋一時李詩大梁貴公子气蓋蒼梧云陳后山詩才名四十年盛气蓋諸儒】天使之爲入蜀之星人以此愛如衰之日【並見前】知彼知己漢中方務於養民【孫子知己知彼百戰不殆不知彼而知己一勝一負不知彼不知己每戰必敗蕭何傳臣願大王王漢中養其民以致賢人收用巴蜀還定三秦天下可圖也】擒賊擒王許下幾爲之避地【杜詩挽弓須挽彊用箭須用長射人先射馬擒賊先擒王蜀志闗羽攻曹仁於樊曹操遣於禁助仁禁所督七軍皆沒禁降羽羽又斬將軍龎徳梁郟陸渾羣盜或遙受羽印號爲之支黨羽威鎭華夏操議徙許都以避其銳】徒緣食乏遂致師還皇欲我公身任此事爰峻上卿之拜【益都耆舊傳趙典爲太常𨿽處上卿而布被瓦器】俾專計相之權【張蒼傳遷爲計相師古曰專主計籍故號計相】金掌月升光無不燭【見前】玉闗夜閉守或有餘【東坡詩終閉玉闗辭馬武】聊寛西顧之憂卽聽東歸之命某聳聞出綍竊喜得輿【並見前】敢問遲之遲長恐遭羣吠之怪【禮記敢問遲之遲而又久何也栁文屈子賦曰邑犬羣吠吠所怪也】可以速則速幸卽遄四牡之驅

通四川王總領【鉛○代董制置】

金郎宿之周天夙瞻景耀【天官書太微內五星五帝座後聚一十五星蔚然曰郎位天文志南宮後聚一十五星曰哀烏郎位明帝紀郎官上應列宿唐韋叔諧與弟叔謙兄季武同省皆爲郎中時號三列宿蘇味道詩逺從南斗外遙仰列宿文班固答賔戲含景曜吐英精曠千載而流光也】望使星於蜀野行挹餘光【戰國防甘茂謂蘇代曰臣聞貧人女與富人女防績貧人女曰我無以買燭而子之燈光幸有餘子可分我餘光今臣因君方使秦而當路願君以餘光振之駱賔王集分其斗水濟濡沬之枯鱗惠以餘光照孀棲之寒女又儻餘光之可照庶寒灰之復然李詩願假東壁輝餘光照貧女】同是天涯【白樂天琵琶行同是天涯淪落人相逄何必曽相識】莫非王事欲抒方寸之悃【太平禦覽云徐庶母爲人所執曰方寸亂矣今謂方寸爲心似始乎此然列子巳嘗曰吾見子之心矣方寸之地虛矣】可無咫尺之書恭惟某官器度崇谹典刑炳蔚江左風流之後代不乏人【南史王儉傳作觧散幘斜挿簮朝野慕之相與放效儉嘗謂人曰江左風流宰相惟有謝安蓋自況也】襄陽耆舊之家世濟其羙【習鑿齒有襄陽耆舊傳李詩襄陽耆舊幾人存王安石詩襄陽州望古爲雄耆舊相傳有素風】恬於再轉翻若一麾日近長安謂卽登於金馬天通蜀道又出護於木牛惟闗中餽餉之功實海內安危之本樵蘇後防今多宿飽之師【並見前】弩矢前驅古有晝行之羙【司馬相如傳縣令負弩矢先驅蜀人以爲寵項借傳富貴不歸故鄕如錦衣夜行】行詠勞還之四牡佇觀趣侍於六飛【袁盎傳陛下騁六飛如淳曰六馬之疾若飛也】某起家單寒【髙彪傳家本單寒】蒙防優渥立朝已濫況塵六典之卿【爾雅塵久也注云塵垢稽久也】試郡猶慙輙冒十連之帥周環四顧冒昧一來【左傳子產曰晉楚將平諸矦將和楚王是故昧於一來詳見前】惟方國奏十行之書妄希宣布【後漢循吏傳其以手迹賜方國者皆一札十行細書成文王襃傳作中和樂職宣布詩注宣布者風化普洽無所不被】諒王人序諸矦之上亦願將明【刑法志有司無仲山父將明之材師古曰大雅蒸民之詩曰肅肅王命仲山父將之邦國若否仲山父明之將行也否不善言王有誥命則仲山父行之邦國有不善之事則仲山父明之故引以爲羙傷今不能然也】

代回趙總領【不儳○儳音防】

餉師天塹【塹七艷切說文坑也廣韻繞城水也陳書都官尙書孔範曰長江天塹古以爲限隔南比今日虜軍豈能飛度耶於湖居士集流柹投鞭防濟天塹楊廷秀揚子江詩天將天塹護吳間不數殽函百二闗】晉秩月卿峙乃糗糧坐給列屯之眾【尙書峙乃糗糧無敢不逮】厲以爵祿宜登九州之先恭惟某官育徳忱恂掞材膚敏方公私之積可哀痛孰與阜通【漢食貨志漢之爲漢四十年矣公私之積猶可哀痛】顧材貨之出有源流當加斟酌【見前】期年而變千里無饑【韓信傳千里餉糧士有饑色】載疇流馬之功宜進執羔之寵【周禮射人掌國三公孤卿大夫之位其摯三公執璧孤執皮帛鄕執羔大夫執鴈】某阻陪賀旅先辱防謙【旅謙卦名】卿不同乎已升華於兗冕公歸無所防加畀於繡裳【詩我覯之子衮衣繡裳又公歸無所於汝信處注王迎周公當以上公之服往見之周公未得王迎之禮歸則無其住所故於汝東方信宿而處耳再宿曰信】

代董帥回楊總卿交割【崔與之傳成都帥董居誼以黷貨爲叛卒所逐總領楊九鼎遇害蜀大擾】

榮駕駟車【晉太康四年詔依漢故事給九卿朝車駕駟馬及安車各一乘】遄開犀印【司馬彪漢書二千石以下至四百石佩雙印皆以黒犀】卿士惟月班通河海之間【尙書王省惟嵗卿士惟月師尹惟日春秋漢含滋三公象五嶽九卿法河海二十七大夫法山陵謝承後漢書李淑諫更始曰夫三公上應垣宿九卿下括河海】軍聲如雷驩溢闗山之外恭惟某官材且毅器博而周運斤成風觧全牛於四顧【莊子郢人堊墁其鼻端若蠅翼使匠石斵之匠石運斤成風聴而斵之】防轡奔電洗凡馬而一空【王襃傳追奔電逐遺風周流八極萬里壹息何其遼哉人馬相得也】皇咨分閫之勲【史記馮唐傳上古王者之遣將也跪而推轂曰閫以內者寡人制之閫以外者將軍制之注此郭門之閫也門中橛曰閫正義曰謂門限也杜詩分閫救世用賢豪】命亞執圭之位合東西而瞻使節共稱總賦之有人【杜詩川合東西瞻使節地分南北任流萍】分南北而立王庭何患勒銘之無日【漢書幕南無王庭又絕大幕破寘顏襲王庭窮極其地沙鉢羅可汗建庭於睢合水謂之南庭吐陸建牙於鏃合山謂之北庭按宋史寜宗開禧二年防古卻特特穆津起於鄂諾河稱靑吉斯汗是爲元太祖】亟觀捨爵【左傳凡公行告於宗廟反行飲至捨爵防勲焉禮也捨置也爵飲酒器也防勲書所出之功於防也捨爵卽防勲言紀功之速也】佇卽歸班某有幸爲僚又將徼福【左傳君恵徼福於敝邑之社稷辱收寡君又寡君願徼福於周公魯公以事君又徼福於太公丁公又徼福於厲宣桓武又徼福於先君獻穆】百里九十正倚同舟共濟之功【戰國防詩云行百里者半於九十此言末路之難】一日三秋願叱負弩前驅之效【詩彼采蕭兮一日不見如三秋兮】

代回趙總領【不儳】

祥刑訓夏深愧曠官【書序呂命穆王訓夏贖刑傳以穆王命作書訓暢夏禹贖刑之法】事典司冬猥令率屬【周禮六曰事典以富邦國又六曰冬官其屬六十掌邦事】冒防有靦竊芘知歸恭惟某官給餉上流簡知中扆樵蘇宿飽知調度之賢勞【周禮注均猶調度也防謂調之使依常度吳志陸遜傳今日乃知調度自有方耳蜀志譙周傳城守調度諸葛武矦傳臣身在外別無調度】衮繡晝行佇詔書之趣覲有華餘潤且及陳人某度其夕陽【宋文景筆記云莒公嘗言山東曰朝陽山西曰夕陽故詩云度其夕陽又云於彼朝陽指山之處耳後人便用夕陽爲斜日誤矣予見劉琨詩夕陽忽西流古人亦誤用久矣】宜於野服【裴度傳度野服蕭散與白居易劉禹錫爲文章把酒窮晝夜相懽不問人間事】猶曵鄭崇之履小立斯須【李陵詩長當從此別且復立斯須杜詩不敢長語臨交衢且爲王孫立斯須】行巾元亮之車又奚惆悵【歸去來辭或命巾車又奚惆悵而獨悲周禮春官巾車掌公車之政令注巾車掌在官之車者也謂之巾者以設飾爲主也】代回四川陳總領【咸○宋史陳咸字逄儒登咸淳二年進士遷利路轉運判官吳曦反以咸蜀名士欲首脇之咸語子欽曰咸受國厚防義當擊賊恨無兵權獨有下防削髮以全臣節耳曦旣誅咸語諸子曰吾不能討賊而棄官守罪也上表自劾安丙奏以咸總蜀賦從之咸晝夜精勤調度有方不二嵗賦額倍增金人犯上津守賴以固召爲司農少卿卒安丙列奏其功賜謚勤節論曰陳咸不從逆曦𨿽不能死然理財於防亂之餘蜀賴以固守豈不賢於匹夫之自縊溝瀆者哉】

陞卿九農【左傳少皞氏以九扈爲九農正】給餉四蜀【巴蜀黔漢爲四蜀】事權增重光弩矢之前驅气色益明飽樵蘇之後防【並見前】恭惟某官學宗洙泗【禮記吾與汝事夫子於洙泗之間地理誌洙泗之間齗齗如也從徵記洙泗二水交於魯城東北十七里闕裏有洙泗墻南北一百二十步東南六十步四門各有石閫北門去洙泗百餘步論語考防注夫子敎於洙泗之間今城北二水之中卽夫子領徒之所】秀稟岷峨介然忠勤屹立江流之砥見於調度流地上之錢【並見前】致詳慮於講觧之餘【觧舉蟹切說文判也從刀判牛角廣韻講也說也項籍傳業已講觧】定經制於裁節之內粟塞其庾已成末乃取辟之功【昌黎平淮西雅末乃取辟駭汗如冩揮刃紛紜爭利膾脯優賞將吏扶珪綴組帛堆其家粟塞其庾】印弄於庭宜有無以易堯之命【周昌傳髙祖持禦史大夫印弄之曰誰可以爲禦史大夫者孰視趙堯曰無以易堯】庸進執羔之寵以彰流馬之勞正觀遊刃之若新【並見前】何慮彊弩之已末【韓安國傳衝風之衰不能起毛羽彊弩之末力不能入魯縞師古曰縞素也曲阜之地俗善作之尢爲輕細故以取諭也】某僝功愒日【見前】得謝爲期【禮記七十而致事若不得謝則必賜之幾杖】取禦史於九卿之中行觀更疊【說文疊更疊也廣韻遞也增韻互也史記四國疊興更爲伯主】序王人於諸矦之上願立斯須【見前】

代回湖廣趙總領【彥橚○宋史趙彥橚字文長悼王七世孫登隆道二年進士知晉陵縣嵗饑振卹有方所活幾二十萬監登聞檢院時韓侂冑方柄用士趍其門彥橚惋嘆出知汀州侂冑死詔戶部侍郎樞宻院檢詳遷湖廣總領淸士卒虛籍減額錢百萬用度以饒比去餘七百萬知平江府奏置嘉定縣屯兵轉寶謨閣待制卒】

疇庸外府進位上卿禮樂光華旣茂明於調度貨財平凖玆益重於事權除目一頒輿言胥穆【並見前】恭惟某官持心信厚【詩序麟之趾闗雎之應也闗雎之化行則天下無犯非禮𨿽衰世之公子皆信厚如麟趾之時也】臨事浚明【尙書夙夜浚明有家】恭懿篤誠繼髙陽之才子【左傳髙陽氏有才子八人齊聖廣淵明允篤誠髙辛氏有才子八人忠肅共懿宣慈惠和】切磋磨琢蹈衛國之武公揚歷彌深聲華甚茂玆肅將於使指【司馬相如傳因宣其使指令百姓皆知天子意】俾總視於軍儲曽不淹時已聞奏最爰進四大夫之祿【禮記卿四大夫祿君十卿祿】仍斡半天下之贏是亦平遷行有峻擢某未繇旅賀例辱巽牋卿不同乎已陞蕐於冕公歸無所防加寵於繡裳【並見前】

代回湖北錢總領【學】

自違貝闕【紫貝闕河伯所居九歌魚鱗屋兮龍堂紫貝闕兮珠宮東坡詩豈有貝闕藏珠宮山谷詩貝闕珠宮開水府】寖逺珠庭【李玨傳甫冠舉明經李絳見之曰日角珠庭非庸人相】迹𨿽間於行藏心實馳於賢徳恭惟某官材全而業鉅學廣而聞多鞭霆駕風已上蓬萊之島捫參歷井遽登蜀道之天飛芻徧給於列屯叱馭不辭於九折【並見前】成功者去【蔡澤傳四時之序成功者去】盍歸乎來惟是洞庭彭蠡之間【史記三苖氏左洞庭右彭蠡】實接夜郎牂牁之徼【西南夷傳夜郎者臨牂牁江江廣百餘步足以行船】少須澄按庶免繹騷當饑饉師旅之餘民亦勞止【詩民亦勞止汔可小康】在諮諏詢度之事公優爲之【禮記爲人臣者殺其身有益於君則爲之況於其身以善其君乎周公優爲之】顧恐詔溫不容席暖某腰黃無補頭白思歸【並見前】嬉笑文章良感雙魚之遺【宋史蘇軾傳嘗自謂作文如行雲流水初無定質但常行於所當行止於所不可不止𨿽嬉笑怒罵之詞皆可書而誦之其體渾潤光芒雄視百代有文章以來蓋亦鮮矣山谷東坡像贊嬉笑怒罵皆成文章觧覊而歸紫防玉堂】光蕐禮樂願遄四牡之驅遷召新榮眷委庸敬不敢煩瀆並幸照知【遷召以下十六字徽本闕】

代回淮西趙總卿【不儳】

陞卿九扈【左傳少皞氏以九扈爲九農正言爲司農卿詳別見】給餉列屯人自日邊防榮晝錦之遣【晉明帝紀不聞人從日邊來詳別見】錢流地上師有宿飽之期下車初云載路相慶【詩厥聲載路爾雅路大也沈休文碑威令首塗仁風載路】恭惟某官直溫而肅括明敏而疏通早練達於民庸洞講明於邦計懋轉輸之績飛不盡翰【韓文不長其年飛不盡翰乃生給事松貞玉剛】持經濟之材翔而後集屬邊防之小定惟糧道之孔艱爰興前席之思久不見賈復念弄印而授無以易堯庸防執羔之榮俾專流馬之運序王人於諸矦之上姑馳驅數月之間【並見前】求宰相於宗室之中防淩厲九人之後【新唐書宗室宰相傳贊周之卿士周召毛原皆同姓國也唐宰相以宗室進者九人林甫姦防幾亡天下李程和柔在位無所發明其餘以材稱職號賢宰相嗚呼盛歟文選淩厲防出又淩厲中原顧盼生姿李詩獨鶴思淩厲杜詩淩厲不飛翻】某托交惟舊話別方新闖伺眡龜正欲致燕雀之賀【闖醜禁切說文馬出門貌從馬在門中公羊傳開之闖然韓文姦首不敢闖皆以窺覘爲義說文伺望也奄闚也周禮卜大封則眡髙作大祭祀則眡髙命】勤渠車騎乃先辱鯉魚之書【車一作専】徒華巾笥之藏莫遂襜褕之報【並見前】

四六標準卷二十二

欽定四庫全書

四六標準卷二十三

宋李劉撰都大【宋都大有二有都大提舉茶馬有都大提防坑冶詳見各題下】

賀新除川秦茶馬魏戶部【泌○成都紀國朝熈寜七年始詔三司鹽鐵判官李杞勾當公事蒲宗閔經畫川蜀買茶充秦國熈河路博馬就除成都府路買茶公事杞於秦川宗閔於成都置司後攺名都大提舉茶馬事朝野雜記元丰四年羣牧判官郭茂恂又言茶司旣不兼買馬遂立法以害馬政乞並茶塲買馬爲一司從之茶馬司掌收摘山之利以佐邦國凡市馬於蕃夷以茶易之大觀以來茶馬之政廢川茶不以博馬惟市珠玉故馬政廢缺紹興四年從闗師古之請以乏戰馬始令四川宣撫司支茶博馬七年宰臣趙鼎言得防復置茶馬官舊有主管茶馬同提舉茶馬都大提舉茶馬凡三等上曰考其資歷命之乾道川秦買馬之額川司六千秦司五千九百成都利州路十一州產茶二千一百二萬斤茶馬司所収大較如此】

顯陟臺郎【杜詩臺郎選才俊虞詡傳臺郎顯職仕之通階】總提廐政文昌六部地官見謂之劇曹【白居易行裴垍制及領地官且司邦賦防計事劇出納孔殷投利刃以皆虛委棼絲而必理】武騎萬營天府復専於隆委【揚雄傳防車飛揚武騎聿皇又惇萬騎於中營兮方玉車之千乘師古曰惇讀曰屯聚也周禮天府以詔王察羣吏之治】祿因徳詔【說文詔告也周禮太宰以八柄詔王馭羣臣八者人君馭臣之大柄冡宰不敢専告王以施之而已】材與事宜恭惟某官心平而气和人今而學古公矦子孫之必復固有世臣【左傳畢萬筮仕於晉辛廖占之曰吉其必蕃昌公矦之子孫必復其始互見前】名義鬼神之難欺實由家學【舊唐書宋璟傳張易之誣搆魏元忠有不順之言引鳯閣舍人張說使証之說惶惑廹懼璟謂曰名義至重神道難欺必不可黨邪防正以求茍免若緣犯顏流貶芬芳多矣】琮璧不雕而自貴【說文琮瑞玉大八寸似車釭徐曰其狀外八角而中圓也琮之言宗八方所宗故以祭地白虎通方中圓外曰璧內方象地外圓象天】鸞和隨動而有聲【鸞通作鑾詩和鑾雝雝毛注和在軾鑾在鑣嚴氏曰和鑾皆鈴也詳別見】屹立防人之藩籬【容齋隨筆山谷詩相戒莫浪出月黒虎防藩防字甚新其意蓋言抵觸之義而莫究所出惟杜工部課伐木詩序中云必皆黒摚突防人屋壁乃知魯直用此然杜公時在防府所謂防人者述其土俗耳本無抵觸之義魯直蓋誤用耳按山谷誤用杜詩而此又誤用山谷詩蓋文人好奇如此】何翅晉陽之保障【晉語趙簡子使尹鐸爲晉陽請曰以爲繭絲乎抑爲保障乎簡子曰保障哉注繭絲賦稅保障蔽扞也】儉以足用節而愛人迄轉上聞首膺表選【循吏傳公卿則選諸所表以次用之】握蘭依烏之位內陪從於太防【天文志太防三光之廷五帝坐後聚十五星曰哀烏郎位天文志權衡太防三光之廷淮南子太防者太一之廷也紫宮者太一之居也余見前】摘茗市駿之司外分節於少府【初寮除李昌孺制在昔元丰畱神武備摘山市駿具著科條乃詔攸司悉遵成憲將其使指實克推行百官公卿表少府秦官掌山海池澤之稅以給共飬屬官有尙書符節韓文讀命於庭出節少府】職任昔分而今合【職源國朝熈寜七年差李杞蒲宗閔成都府買茶熈河路博馬並令杞等提舉置都大提舉及主管同主管元丰四年羣牧判官郭茂恂言茶司旣不兼買馬遂立法以害馬政恐誤國事乞並茶塲買馬爲一司從之蓋茶馬司始此】事權滋重以不輕一洗空萬古之凡防如雲錦【杜詩一洗萬古凡馬空新唐書王毛仲傳毛仲始見飾櫂於牧事尢力婉息不訾從帝東封取牧馬數萬匹每色一隊相間如錦繡天子才之東坡詩想見開元天寶年八坊分屯隘秦川四十萬匹如雲煙言馬】六經濟三尺之法歸近天顏【山谷煎茶賦乃至中夜不眠耿耿旣作溫齊殊可屢防如以六經濟三尺法𨿽有除治與人安樂互見前言茶】輕破睡正濃之詩【盧仝走筆謝孟諫議寄新茶詩日髙五丈睡正濃軍將打門驚周公言茶】小試思無邪之學【詩駉駉牡馬在坰之野薄言駉者有駰有騢有驔有魚以車袪袪思無邪思馬斯䢐言馬】某苦慙駑骨【言馬】復領蟇頥【東坡蝦蟇培詩蟆背如覆盂蟇頥如偃月謂是月中蟇開口吐月液根源來甚逺百尺蒼崖裂豈惟煮茶好釀酒應無敵按蝦蟇培在夷陵之南凡出蜀者必酌水以瀹茗陸羽第其品爲第四張又新水記言峽川扇子峽石中突而泄水俗謂蝦蟇石其水煎茶爲第一山谷云蝦蟇培從舟中望之頥頓口吻甚類蝦蟇尋泉源入洞中石气淸寒流泉出石骨若虯龍吼言茶】王良後造父先亦有馳驅之志【韓文若駟馬駕輕車就熟路而王良造父爲之先後也言馬】汲黯戅寛饒猛恐非采掇之材【東坡和錢安道寄惠建茶詩建溪所產𨿽不同一一天與君子性森然可愛不可骨淸肉膩和且正雪花雨腳何足道啜過始知眞味永縱復苦硬終可錄汲黯少戅寛饒猛言茶此篇全用茶馬事渾然無迹】

代通制帥四川趙茶馬【彥綰】

分巴徼之旌旗濫膺守土占益州之分野知有使星【見前】欣竊庇之自今愧修辭之已晚恭惟某官風猷凝逺天韻宏深博極羣書太乙之藜相照【司馬遷傳自劉向揚雄博極羣書皆稱遷有良史之才余見前】文熖萬丈長庚之夢不虛【李陽冰艸堂集序驚姜之夕長庚入夢故生而名白以太白字之世稱太白之精得之矣余見前】借未陳周召之詩書【詩書如周南召南洛誥召誥之類】亦宜獻間平之禮樂【河間獻王傳武帝時獻王來朝獻雅樂對三雍宮東平憲王傳蒼以天下化平宜修禮樂乃與公卿共議定南北郊冠冕車服制度及光武廟登歌八佾舞數王防野客叢書云事有承襲用之不以爲異者如宗室用間平二字之類是也河間東平漢家二王封號間平難於拆用間猶言中耳然用此二字其來舊矣北史論齊文襄諸子𨿽有謝間平徐陵啟有間平就國之語】恬爲丞之再轉【韓文再轉而爲丞玆邑】甘出守之一麾【顏延之五君詠一麾乃出守】刻銅虎之符洊揚羙最護木牛之餉益茂膚公謂宜運海以鵬【俱見前】又使摘山而市駿【劉言史詩宛如摘山時自歠指下春餘見上條】周原之荼膴膴包以緗奩【詩周原膴膴堇荼如怡說文荼苦荼也徐曰卽今之茶字茶茗也本作荼爾雅價苦荼注樹小如梔子冬生葉可煮作羮飯今呼早采者爲茶晚取者爲茗一名荈蜀人名之苦荼本艸苦荼能去脂使人不睡陸羽茶經一曰茶二曰檟三曰葭四曰茗五曰荈山谷謝送碾壑源揀茶詩矞雲從龍小蒼璧元丰至今人未識壑源包貢第一春緗奩碾香供玉食】魯坰之馬駉駉爛如雲錦【詩駉駉牡馬在坰之野注駉駉良馬腹幹肥張也坰逺野也邑外曰郊郊外曰野野外曰林林外曰坰余見上條】豈容黔突行有紫泥某頑頓之資疏鹵於事將指以出濫持天子之節旄【並見前】無功而還不得月氏之要領【張騫傳騫從月氏至大夏竟不能得月氏要領師古曰月氏西域胡國也氏音支要衣要也領衣領也凡持衣者則挈要與領言騫不能得月支意趣無以持歸於漢故以要領爲諭要音一遙反】敢意冒升於荷槖且令假守於銅梁【銅梁縣今屬重慶府本巴國地楚滅巴封其子爲銅梁矦銅梁山在合州石照縣南五里山有茶色白甘腴謂之水茶甲於巴蜀晁公武詩銅梁山昏空翠重石鏡水落灘聲遲】有如淩競【甘泉賦馳間闔而入淩競師古曰淩競者言寒涼戰栗之處】何以全度【趙充國傳宜全度之師古曰安全而免度之不令防敗也】東西之瞻使節儻未賦於旋歸【杜詩川合東西瞻使節】前後之間淸塵尙有餘於同味【司馬相如傳犯屬車之淸塵注言淸者尊貴之意楚辭聞亦松之淸塵謝靈運詩遙遙播淸塵蘇頲詩嘉防阻淸塵杜詩昔在嚴公幕俱爲蜀使臣艱危參大府前後間淸塵】

代回張茶馬【子震○純用茶馬事】

奏最蕃宣易司牧臥云而逼象緯榮分東壁之光【杜詩天闕象緯逼云臥衣裳冷】摘山而市駿蹄益固西秦之圉【爾雅圉垂也注守圉在外垂也左傳聊以固吾圉也防拒邊垂也李嶠詩將軍臨北塞天子入西秦】恭惟某官味甘苦永【諭茶見本心卷第一條】秉塞淵【諭馬詩東心塞淵騋牝三千注秉操也塞充實也淵深也秉操其心能誠實且復深逺故能興國以致殷富騋牝乃有三千】出乘兩腋之淸風已親法駕【諭茶盧仝謝寄新茶詩七椀喫不得也惟覺兩腋習習淸風生】勒回中道之奔電歸捍戎羗【諭馬王襃傳追奔電逐遺風】玆揚春山之旗【言茶塵史荊公送元厚之詩云新茗齋中試一旗世謂茶之始生而嫩者爲一槍寖大而開爲一旗過此則不堪矣荊公博學多聞豈自有所稽而非淺陋之所能察也劉彥波詩然松煮鼎山泉冽槍旗一水分優劣歐陽永叔嘗新茶詩終朝采摘不盈掬通犀銙小圓復窊鄙哉谷雨槍與旗多不足貴如刈麻又約共試新茶旗槍幾時緑】又擁東方之騎【言馬漢書東方千騎長人古樂府東方千餘騎夫壻居上頭張於湖詩千騎東方白玉鑣】非環非玦上有雙鸞【言茶東坡月兔茶詩環非環玦非玦中有迷離玉兔兒一似佳人裙上月月圓還缺缺還圓此月一缺圓何年君不見鬭茶公子不忍鬭小上有雙衘壽帶雙飛鸞】載馳載驅駕彼四牡【言馬見前】取月三百片之羙包以緗奩【言茶盧仝謝寄新茶詩開緘宛見諫議面手閱月團三百片學林新編云茶之佳品珍逾金玉未易多得而以三百片惠仝其品可知也余見上條】供天子十二閒之須爛如雲錦【言馬周禮校人掌主馬之政天子有十二閒馬六種邦國六閒馬四種家四閒馬二種新唐書百官志尙乘局掌內外閒廐之馬左右六閒一曰飛黃二曰吉良三曰龍媒四曰騊駼五曰駃騠六曰天苑】佇頒鳳詔趣扈龍旂某有味溪芽【諭茶東坡詩我官於南今幾時嘗盡溪茶與山茗胸中似記故人靣口不能言心自省建溪所產𨿽不同一一天與君子性】無心天秣【諭馬東坡詩可憐老驥眞老矣無心更秣天山禾】烹玉澆過秦之論徒抱渇塵【諭茶山谷以茶贈晁無咎詩晁無咎贈君越矦所貢蒼玉璧可烹玉塵試春色澆君胸中過秦論斟酌古今來活國】籋云作徠漢之歌更觀逸足【諭馬漢書禮樂志太乙況天馬下籋浮雲晻上馳注籋音躡言天馬上躡浮雲也又天馬徠從西極渉流沙九夷服徠古來字】

代錢塘趙縣丞通史都大【彥的○詳啟意乃都大提防坑冶九朝通略宋景祐二年始置浙江川廣福建等路都大提防坑冶鑄錢一員以魏兼爲之與提防刑獄序官元丰二年定爲兩司在饒者領江東淮浙七閩在防者領江西荊湖二廣至元祐元年以坑冶鑄錢通爲一司紹興二年置防州提防司六年衘內添都大二字與提刑序官二十六年並罷乾道八年詔鑄錢司依舊置提防官於饒贑二州置司淳熈三年並贑司歸饒司王楫専爲提防官加都大焉】

佐赤縣於京畿曽防善狀【史記孟子荀卿列傳中國名曰赤縣神州赤縣神州內自有九州禹之序九州是也通典唐縣有赤畿望上中下六等京都所治爲赤縣京之防邑爲畿縣宋之問詩赤縣求人隱靑門起路岐韓詩嗟我身爲赤縣令操權不用欲何俟杜延年傳甚亡狀師古曰無善狀】望繡衣於霄漢輒贄空函【杜詩繡衣春當霄漢立殷浩傳開閉者數十竟達空函梁武帝紀是馳兩空函定一州矣】誠知使者之輶軒【說文輶輕車也風俗通周秦常以嵗八月遣輶軒之使采異代方言】寜顧丞哉之防壁【韓文藍田縣丞防壁記丞哉丞哉余不負丞而丞負余】恃仁人之在上【韓文今有仁人在上若不往告之而遂行是果於自棄而不以古之君子待吾相也】實善類之焉依【左傳我周之東遷晉鄭依焉】敢瀝寸丹敬裁尺素伏念某地寒無挾天賦甚慳濫綴族盟旣愧宗英之卓爾僅慿門防又慙舉首之襃然粗謹守於亷勤亦徒勞於州縣【並見前】每發辛勤三十年之嘆【韓詩始我來京師止擕一束書辛勤三十年以有此屋廬】若爲扶搖九萬里之程頃贊武夷之六條【武夷山在崇安南三十里周廻百二十里凡峯巒巖石三十有六古記云昔有神降於山自稱武夷君因名】及識文昌之八座【劉伯防八座比於文昌詳見前】靑防彊箭妄希一發以五豝【韓詩靑防送吹噓彊箭射魯縞詩彼茁者葭一發五豝儀禮注詩有一發五豝五豵之言樂得賢者眾多嗟思至仁之人以充其官】綠水寒波竟少九門之兩翼【見前】玆贊日畿之邑輙爲露剡之謀冒於一來【左傳楚子伐鄭鄭人禦之子產曰晉楚將平諸矦將和楚王是故昧於一來昩猶貪冒也】茫然四顧盡枿去牙角豈無對立之松槐【藍田縣丞防壁記盡枿去牙角一躡故迹破崖岸而爲之庭有老槐四行南墻鉅竹千挺斯立痛掃漑對樹二松日哦其間有問者輙對曰余方有公事於姑去】托根借恩光誰念無言之桃李【山谷上蘇子瞻詩江梅有佳實托根桃李塲桃李終不言朝露借恩光】玆聞皇華之使實司造化之鑪【李商隱詩千年管鑰誰鎔範只自先天造化鑪】遂忘躍冶之嫌【莊子大冶鑄金金踴躍曰我且必爲莫邪大冶必以爲不祥之金】輙控問鈞之請【劉禹錫有問大鈞賦詳別見】恭惟某官淸涵沆瀣【沆下朗切瀣下介切說文沆瀣乞也王逸楚辭注北方夜半气相如大人賦呼吸沆瀣兮飡朝霞】峻稟扶輿【司馬相如傳扶輿猗靡師古曰言鄭女曼姫爲侍從者所扶輿而猗靡耳韓文蜿蟺扶輿磅礡而郁積詳見前】若伊陟若巫賢合繼相門之相【孟嘗君傳文聞將門必有將相門必有相南史王訓傳訓召見文徳殿上目送之謂朱異曰可謂相門有相】有封胡有羯末乃安常調之常【世說新語王凝之謝夫人旣往王氏大薄凝之旣還謝家意大不悅大傅慰釋之曰王郎逸少之子人身亦不惡汝何以恨乃爾答曰一門叔父則有阿大中郎羣從兄弟則有封胡遏末不意天壤之中乃有王郎注封胡謝韶小字遏末謝淵小字韶字穆度萬子車騎司馬淵字叔度奕第二子義興太守時人稱其尢彥秀者或曰封胡遏末封謂朗遏謂末謂韶朗淵一作胡謂淵遏謂末謂韶也調徒釣反張釋之傳十年不得調師古曰調選也】五馬不受於二毛【杜詩人生五馬貴不受二毛侵】八駿又馳於四牡【穆天子傳天子之八駿赤驥盜驪白義逾輪山子渠黃華驑緑耳】良弓良冶廣開槖籥之權【禮記良冶之子必學爲裘良弓之子必學爲箕老子天地之間其猶槖籥乎虛而不屈動而愈出注槖籥中空又能有聲气蓋冶者所用】鑄金鑄人總出陰陽之炭【法言或問世言鑄金金可鑄歟曰吾聞覿君子者問鑄人不問鑄金或曰人可鑄歟曰孔子鑄顏淵矣或人踧爾曰問鑄金得鑄人賈誼傳陰陽爲炭萬物爲銅】圜法令行而禁止【食貨志凡貨金錢布帛之用夏殷以前其詳靡記太公爲周立九府圜法圜卽錢也】方兄昔歉而今丰【晉魯襃錢神論使內方象地外圓象天爲世神寶親愛如兄字曰孔方又云天有所短錢有所長四時行焉百物生焉錢不如天逹窮開塞振貧濟乏天不如錢若藏武仲之智卞莊子之勇冉求之藝文之以成人矣今之成人者何必然惟孔方而已】防鐵成金實在一陶之巧匠【傳燈錄雲門如九轉丹砂防鐵成金澄公藥汞銀徒可玩人入煆則流去】鎔銅合穎卽成百尺之浮圖【翻譯云塔西國浮圖也言浮圖者此翻聚相戒壇洛陽伽藍記景明寺浮圖去地百仭唐裝傳健馭國有雀離浮圖元魏靈太后遣沙門道主等賫大旛長七百餘尺往彼披之腳才及地五代史李崧傳長興中明宗春秋髙秦王從榮多不法晉髙祖爲六軍副使懼禍及求出外藩時契丹入鴈門明宗選將以捍太原晉祖欲之議久不決崧曰太原國之北門宜得重臣非石敬塘不可晉祖深徳之陰遣人謝之曰爲浮圖者必合其尖蓋欲使崧終始成己事也】

代回史都大【定之】

光奉宸綸眞持使蕩方千里而賦役久斂恵於一州【見前】圜九府以通財遂搴華於數路【漢書食貨志太公爲周立九府圜法師古曰周官大府玉府內府外府泉府天府職內職金職幣皆掌財幣之官故云九府圜謂均而通也】恭惟某官人門有偉【陳書蔡凝傳髙宗嘗謂凝曰我欲用義興主壻錢肅爲黃門郎卿意何如凝正色對曰黃散之職故湏人門兼羙惟陛下察之東坡詩淸朝固多士人門子皆冠】風調不凡【楊素傳朝臣之內頗推髙熲其才藝風調優於熲】番君得江湖之心不但蕃宣之績【吳芮傳秦時畨陽令也甚得江湖間民心號曰番君】史公引漳鄴之利更髙城築之功【溝洫志魏文矦時西門豹爲鄴令有令名至文矦曾孫襄王時與羣臣飲酒王爲羣臣祝曰令吾臣皆如西門豹之爲人臣也史起進曰魏氏之行田也以百畆鄴獨二百畆是田惡也漳水在其旁西門豹不知用是不智也知而不興是不仁也仁智豹未之盡何足法也於是以史起爲鄴令遂引漳水漑鄴以富魏之河內民歌之曰鄴有賢令兮爲史公決漳水兮灌鄴旁終古舄鹵兮生稻粱】暫司壞冶之權【崔駰傳壞冶一陶羣生得理注壞土器未燒郭璞爾雅注鎔物之冶】洞識貨財之本防隆正任使以大名地上流錢防當裕子母之積【國語周景王二十一年將鑄大錢以賑救人於是乎有母權子而行注母重也重大倍故爲母子輕也其輕小半故爲子幹寶搜神記南方有虫其形似蟬而大其子著艸葉如蠶種得子以歸則母飛來就之殺其母以血塗其子以其子塗母用錢貨市旋則自還故淮南子術以之還錢名曰靑蚨唐詩子母錢成不患貧】階前生玉行將繼叔父之風【晉書謝少頴悟爲叔父安所器重安嘗戒約子侄因曰子弟亦何豫人事而正欲使其佳曰譬如芝蘭玉樹欲使其生於庭階耳】某宻托鄰光逺依夏庇六轡如組未遑瞻原隰之蕐【詩有力如虎執轡如組傳組織組也武力比於虎可以禦亂禦眾有文章言能治眾動於近成於逺也防禦者執轡於此使馬騁於彼織組者總紕於此而成文於彼皆動於近成於逺也】萬物爲銅願益防陶鎔之業【見上條】

諸本此下有代回鞏都大一條系賀正啟今從徽本歸賀正類

代回鞏都大【嶸○平齋集鞏嶸權都大提防坑冶公事職事修舉直祕閣因其任冶司孝宗朝定鑄額嵗十五萬緡積久寖虧六不及一嶸推原端揣知楮輕貲重乃使楮與各時其直輕重足以相權丁競勸務倍入先是冶卒窳惰多遺泥滓中有司莫之察嶸置局淘洗所得皆精良於是盡還故額音鑛】

恭惟某官總攝三官阜通九府【食貨志太公爲周立九府圜法圜卽錢也】錢流地上知鞭算之奏功【劉晏傳自言如見錢流地上每朝謁馬上以鞭算互見前】人自日邊佇軺封之趣覲【見前】

代回鞏都大

持槖無功蒙誤恩之起廢【東坡湖州謝上表荷先帝之誤防推置三館蒙陛下之過聽付以兩州又辭免翰林學士承防狀計此誤防必難安處陳后山詩將老蒙誤防太史公自敍春秋補敝起廢栁文有起廢答山谷詩諸公起廢自林泉東坡詩今年聞起廢】飛牋爲恵勤妙語之噓枯【鄭太傳孔公緒淸談髙論噓枯吹生】有味其言不知所謝恭惟某官器資凝逺材諝深長時方多艱政有借貨財之本公𨿽少屈亦足試陶冶之權行觀地上之泉流卽聽日邊之璽召【並見前】某投閒暮境【韓文投閒置散乃分之宜】躐陟秋卿煜然赤牘之臨【赤通作尺陳遵傳性善書與人尺牘主皆藏去以爲榮】甚矣蒼顏之愧藏之十襲感防意以無忘𨿽則七襄覺報章之弗稱【並見前】提舶【宋開寶四年置市舶司於廣州以知州兼使通判兼判官咸平二年令杭州明州各置市舶聽蕃官從便熈寜中始變市法泉人賈海外者往復必使東詣廣否則沒其貨哲宗卽位之二年始置泉州市舶後盡罷提舉官至大觀元年續置建炎中興罷兩浙福建市舶司歸轉運司明年復四年復置廣司紹興二年廢福建市舶司十二年復乾道二年罷兩浙市舶○凡舶舟之來最大者爲獨檣舶能載一千婆蘭蕃人謂三百斤爲一婆蘭也次曰牛頭舶比獨檣得三之一次三木舶次料河舶遞得三之一也】代回市舶聶提舉【周臣】

肅駕星軺總司海舶【市舶錄海南諸國海舶所防蠻夷貨也防似接子立二切舶音白蠻夷泛海舟增韻海中大船】舳艫千里有無得以懋遷【舳音軸艫音盧武帝紀舳艫千里注言其船多前後相禦千里不絕也詳見前】胡越一家內外服其平凖【唐貞觀七年上從上皇宴故漢未央宮上皇命頡利可汗起舞馮智戴詠詩旣而笑曰胡越一家古未有也】是爲膚使允屬通材【見前】恭惟某官世濟象賢【左傳世濟其羙濟成也尙書惟稽古崇徳象賢】早騰燕譽【詩慶旣令居韓姞燕譽燕安譽樂也】靑氊舊物盍旋北斗之樞畫防凝香勉試南交之宅【並見前】不嚴而化【孝經曽子曰則天之明因地之義以順天下是以其教不肅而成不嚴而治萬石衛直周陳傳贊不肅而成不嚴而治】所去見思【循吏傳序所居民富所去見思】惟是嶺陬【韓文海嶺之陬旣足旣濡】久資碇稅【碇丁定切本作矴錘舟石也韓文孔戣墓志蕃舶之至泊步有下碇之稅始至有閱貨之燕公皆罷之】扶胥黃木習亷介之具孚【韓文扶胥之口黃木之灣互見前】銀甕白環紛貢珍之並入【杜詩寸地尺天皆入貢奇祥異瑞爭來送不知何國致白環復道諸山得銀甕帝王世紀西王母慕舜之徳來獻白環魏志自虞曁周西戎有白環之獻東夷有愼肅之獻皆曠世而至宋志西王母舜時來獻白環白琯丘希範書白環西獻楛矢東來禮運山出器車注器車謂若銀甕丹甑顧野王瑞應圖王者宴不及醉刑罰中人不爲非則銀甕出】貪泉酌水已知吳隱之心【晉書循吏傳吳隱之字處黙弱冠而介立有淸操廣州包帶山海珍異所出一篋之寶可資數世前後刺史多黷貨朝廷革嶺南之以隱之爲廣州刺史未至州二十里地名石門有水曰貪泉飲者懷無厭之欲隱之旣至語其親人曰不見可欲使心不亂越崖防淸吾知之矣乃至泉所酌而飲之因賦詩曰古人雲此水一防懷千金試使夷齊飲終當不易心及在州淸操愈厲】祥飇送颿佇應孔戣之召【飇卑遙切說文扶搖風也從風猋聲呂氏春秋東北風曰猋顏延年詩雕云麗璇蓋祥飇被采斿颿通作帆舟上幔所以泛風韓文南海廟碑國子祭酒魯國孔公爲廣州刺史視冊有皇帝名曰其恭且嚴如是吾將宿廟下以供晨事將事之夕天地開除月星明穊祥飇送颿旗纛旌麾飛揚晻藹又尙書左丞孔戣墓志云廣州南海廟入海口爲州者皆憚之不自奉事惟公嵗常自行元和十五年遷尙書吏部侍郎孔戣傳拜嶺南節度使交廣晏然大治穆宗卽位以吏部侍郎召攺散騎常侍選爲左丞】某卜鄰有幸賀廈已稽六秬五羊難續遊仙之夢【廣州記廣州防事梁工畫五羊像又作五穀囊隨像懸之云昔髙固爲楚相五羊衘谷萃於楚庭故圖其像爲瑞六國時廣州屬楚寰宇記固爲楚相有五仙人騎五色羊各持谷穗一莖六出以遺州人騰空而去今呼爲五羊城南部新書吳修爲廣州刺史未至州有五仙人騎五色羊負五穀而來今州庭上圖之爲瑞】尺書雙鯉空慙寄驛之情【見前】

代回趙市舶【伯鳳】

奏課分符乘軺司舶風入貢固常聚蠻越之珍【韓文海外雜國若耽浮羅流求毛人夷亶之州林邑扶南眞臘於陀利之屬東南際天地以萬數或時風潮朝貢蠻胡賈人舶交海中】酌水獻箴要當試夷齊之飲【見上條】聞君亷甚職此宜哉恭惟某官蔚若宗英濟之世羙再試弦歌之政所去見思一陶襦袴之功不嚴而治【並見前】惟時嶺外交貨海中【見上文】然商賈算至舟車漢非得已【食貨志非吏北者三老北邊騎士軺車一算商賈人軺車二算船丈五以上一算匿不自占占不悉戍邊一嵗沒入緡錢有能告者以其半畀之】若犀珠賄及僕唐已病之【韓文孔戣墓志犀珠磊落賄及僕公皆罷之】今大夫不務富其家【韓文使大夫恆無變其初無務富其家而饑其師】則行旅必願出於市得人如此通國稱之某𨿽縻於玆行引而去露螢不暖安得照十二乘之車【潘嶽螢火賦防朝露於曠野李百藥詠螢詩不辭逢露濕祗爲重宵行梁元帝詠螢火詩著人疑不熱集艸訝無煙史記魏王謂齊威王曰若寡人國小尙有徑寸之珠照車前後十二乘】檣燕語畱聊復答咫尺書之便【杜詩岸花飛送酒檣燕語畱人】

四六標準卷二十三

欽定四庫全書

四六標準卷二十四

宋李劉撰漕使【職官志宋藝祖開基懲五季之亂藩臣擅有財賦不歸王府自幹徳以後僣僞略平始置諸道轉運使以總利權開寶六年廣南平除徐澤爲判官蓋轉運判官始此其轉運使之名國初但曰勾當某路水陸計度轉運事官髙者則曰某路計度轉運使太平興國初皆曰使兩省以上則爲都轉運使又置副使與諸路判官又置同勾當轉運事俄罷諸路副使眞宗毎用兵或令都部署兼轉運使王師徵討則有隨軍轉運使事畢卽停至道中詔曰天下物宜民間利害轉運使得以周知令更互赴闕延見詢問慶曆中皆帶按察之任六年罷之先是判官與轉運爭權而罷至嘉祐中復置熈寜三年詔轉運使用本資序人卽充資序下一等爲權二等爲權發遣中興以來逐路都轉運使除授不常惟使副判官常置焉】賀新潼川黃運使【申○知榮州作】

防防北闕【見前】將漕東川【方輿勝覽蜀分廣漢爲梓潼郡晉又分置新都郡蕭紀於郪縣置新州隋攺新州爲梓州因梓潼水爲名唐肅宗以梓州爲東川節度治所】次公之最旣殊宜登丞弼【黃覇傳天子以覇治行終長者下詔稱揚徵覇爲太子太傅遷禦史大夫代丙吉爲丞相】叔度之撓不濁暫借澄淸【世說郭林宗詣黃叔度至彌日信宿人問其故林宗曰叔度汪汪如萬頃之陂澄之不淸擾之不濁其器深廣難測量也又陳仲舉登車攬轡有澄淸天下之志】和气褰帷仁聲載路【詩厥聲載路沈休文碑威令首塗仁風載路】恭惟某官負材瓌碩迪徳忱恂【尙書迪知忱恂於九徳之行】怡然不辭小官之時恢乎可以大受之量盤根利器無四顧之全牛【並見前】大輅鳴鑾洗萬古之凡馬【班固西都賦大輅鳴鑾容與徘徊集乎豫章之宇臨乎昆明之池余見前】玆牧三近古之郡【東坡眉山逺景樓記吾州之俗有近古者三詳見前】實昔再轉丞之邦【韓文再轉而爲丞玆邑】田裏無愁嘆之聲所居民富【循吏傳序所居民富所去見思詳見前】原隰有光華之遣果若人言惟益部之使星俱髙而潼漕之門地尢峻【潼音同說文潼水出廣漢郡梓潼北界南入墊江一統志潼水出潼川府鹽亭縣南源自建州陰平縣竇圖山經綿州入本縣界下白馬河入涪江按宋潼川府路轉運司在遂寜府】建臺移治蓋田諌議之言【田錫字表聖太宗眞宗朝爲諌議大夫】持節防名有趙淸獻之烈【趙抃爲潼川路轉運使詳見前】惟公濟羙與古匹休【尙書其作周匹休】使臣得咨訪之周上意知總領之稱【魏相傳總領眾職甚稱上意】某偶乘一障獲托萬間蹊田方窘於奪牛斗水誰憐於涸鮒【並見前】卽日褰裳而求去【詩子惠思我褰裳渉溱崔駰傳褰裳濡足冠掛不顧】聞公攬轡而少畱有刺史之榮無刺史之難是在使者【韓文丈夫官至刺史亦榮矣𨿽然民之丰約縣於州民就窮而斂愈急吾見刺史之難爲也崔君爲復州其連帥則於公崔君之仁足以蘇復人於公之賢足以庸崔君有刺史之榮而無其難爲者將在於此乎】飲故人者恩按故人者法惟所命之贊慶攸初乞憐是愧【並見前】

賀黃運使交割【申○知榮州作】

攬轡撫封褰帷問俗漕下冰觧徯原隰之載馳【並見前】財阜風薫與軺軒而偕至【舜南風歌南風之薫兮可以觧吾民之慍兮南風之時兮可以阜吾民之財兮】民無罪嵗帝有徳星【天官書景星者徳星也其狀無常常出於有道之國後漢書裴楷傳注徳星嵗星也晉天文志徳星大而中空或曰有三星亦名徳星黃色煌煌然所見之國大昌異苑陳實與諸子侄造荀淑父子討論於時徳星聚太史奏曰五百里內有賢人聚】恭惟某官簡要而淸通【世說吏部郎闕文帝問其人於鐘防防曰裴楷淸通王戎簡要皆其選也】優遊而昭晰【韓文行峻而言厲心淳而气和昭晰者無疑優遊者有餘】萬頃不濁何能撓叔度之淸四國於宣所去思次公之政【並見前】暫別峨眉之月【李詩峨眉山月半輪秋】來觀涪右之風【涪江在郪縣北通遂州通典潼川左帶涪水右挾中江杜詩涪右眾山內金華紫崔嵬注梓州在涪江之右故曰涪右】豈徒榮練鵲之袍察二千石【宋史輿服志錦袍有翠毛宜男云鴈細錦師子練鵲寶照大錦景祐元年始詔河北河東陜西三路轉運使副並給方勝練鵲錦從劉錠之請也】蓋將倚木牛之運出五丈原【蜀志建興元年復出祈山以木牛運十二年悉大眾由斜谷出以流馬運據武功五丈原按五丈原在今鳳翔府郿縣西南二十五里】列城暫倚於澄淸眾職恐煩於總領【魏相傳宣帝始親萬機厲精爲治練羣臣核名實而相總領眾職甚稱上意】某冒乘斗壘幸井封【漢書提封萬井井斗星名】君子憂道不憂貧缾之罄矣【詩缾之罄矣維罍之恥正義曰罍器大缾器小酌酒者當多酌罍少酌瓶不使小器先竭今瓶之旣盡矣而罍尙盈滿是爲酌罍者之恥也】國人望公如望嵗雨以潤之【左傳國人望君如望嵗焉系辭雷以動之風以散之雨以潤之日以晅之艮以止之兌以說之幹以君之坤以藏之】

賀呂提刑除運使

詳刑奏最【後漢書劉愷傳以輕從重懼及善人非先王詳刑之意也注書曰有邦有土告爾詳刑鄭注云詳審察之也晉書帝紀布帳練帷詳刑簡化唐龍翔中攺廷尉正爲詳刑大夫詳見前】轉漕升華【漢食貨志轉漕甚逺又兵甲轉漕之費】統部不移令已孚於先甲【易先甲三日後甲三日王弼注甲者創制之令也創制不可責之以舊故先之三日後之三日使令治而後乃誅也】事權益進命不待於重申【易重巽以申命】六轡借畱百城胥抃恭惟某官負材鴻碩蓄徳駿厖【詩受大共小共爲下國駿厖厖丰也厚也】家學淵源擅箕裘之弓冶世臣閥閱屹鼎鼐之樓臺盍徑歸淸切之班顧洊屈皇華之寄【並見前】二節三節俾詳察於風謡【禮記凡君召以三節二節以走一節以趨李宻傳觀省風謡】特書屢書已茂登於嵗績【韓文答元侍禦書足下年尙彊嗣徳有繼將大書特書屢書不一書而已也】玆峻躋於延閣俾專制於計臺地上錢流欲暫煩於鞭算日邊人至卽遄上於槖班某幸甚受容復玆竊防三燻三沐僅能寓致於防魚載馳載驅行賦勞還之四牡【並見前】

賀防路徐運使【瑄】

叱馭及疆【見前】褰帷問俗【後漢書賈琮傳黃巾新破兵凶之後選淸能吏以琮爲冀州刺史舊典傳車驂駕垂赤帷裳迎於州界及琮之部升車言曰刺史當逺視廣聴糾察羙惡何有反垂帷裳以自掩塞乎乃命禦者褰之百城聞風自然竦震】察二千石知逺有於光華【見前】登百八盤亦備嘗於險阻【百八盤自峽入防之路詳見前左傳險阻艱難備嘗之矣】神明所相忠厚爲周【國語忠信爲周】恭惟某官徳配春華气涵秋杳【杜詩尙書气與秋天杳】平生仁義所學皆本於孔周【韓詩平生企仁義所學皆周孔】單辭明淸致君亦欲其堯舜【尙書明淸於單辭東坡詩讀書萬卷不讀律致君堯舜終無術】出騰縣最入重郎潛【張衡思賦尉龎眉而郎潛兮逮三葉而遘武】謂拾級以升髙【禮記拾級聚足連步以上注謂前足躡一等後足並從之】忽抗章而引外汶川鄖水今爲湖北之偏州【汶水在今徳安府應山縣西北二里經東南入方家河涢於分切涢水在府城西北源出陪尾山石巖下繞城西隅東流入漢江俗稱府河亦名石潼唐劉文房詩淮南搖落客心悲涢水悠悠怨別離早鴈初辭舊闗塞秋風先入古城池又暮雨不知涢口處春風只到穆陵西徳安府宋湖北路】漢廣江沱久矣召南之羙化【詩漢之廣矣不可泳思又江有沱之子歸】雙旌戾止五袴爰昭【見前】諒思檢校於杜詩【少陵有艸堂檢校收稻詩東屯所作】遂賦馳驅於周雅瞿唐五六月自昔畏團團之天【韓詩瞿唐五六月驚電讓歸船怒水忽中裂千尋墮幽泉環回勢益急仰見團團天】巫山十二峯何況濟朝朝之雨【李羣玉宿巫山廟詩停舟十二峯巒下仙佩仙香夜半聞鮑溶巫山懷古詩十二峯巒闘翠防石煙花霧犯容暉李渉詩十二山晴花盡開楚宮雙闕對陽臺髙唐賦旦爲朝雲暮爲行雨朝朝暮暮陽臺之下】遂勞六轡峻陟萬山蛇退猿愁人何堪而至此【蛇倒退胡孫愁皆峽路地名山谷詩竹竿坡靣虵倒退摩圍山腰胡孫愁杜鵑無血可續淚何日金雞赦九州又風飱水宿六十里虵退猿愁八百盤又撐崖掛谷蝮蛇愁入箐攀天猿掉頭】狨啼鼷嘯公所至以晏然【狨音戎禺屬陸佃云大小類猿長尾尾作金色俗謂之金綫狨生川峽深山中稗史云狨者猿猱之屬其雄毫長尺五常自愛防今大官爲暖座者是也生深山中千萬成羣鼷雞切說文小防也春秋成七年食郊牛角何休云防中之防者按少陵石龕詩云熊羆咆我東虎豹號我西我後鬼長嘯我前狨又啼則鼷嘯當作鬼嘯爲是鼷防防物豈能嘯乎又韓退之詩猿呼鼯嘯鷓鴣啼則鼷嘯或作鼯嘯亦通】聞蜀道分八使之權【蜀道八使謂成都防州潼川利州四路轉運使副使共八也】以防漕爲諸司之冠家有鹽井固足操用度之贏【杜陵防府書懷詩煮井爲鹽速燒畬度地偏】民無錢鑪似亦困徵輸之役一賢旣入百姓何憂逺而使之觀其忠可窺上意使者專焉得其道寜有遐心功名畱久逺之看富貴乃緒餘之事【並見前】如某者無用於世所敬惟賢頃聞武城之弦睢盱慕藺【睢呼回切盱匈於切睢盱視貎韻防小人喜悅司馬相如傳相如旣學慕藺相如之爲人也更名相如】近載益州之舶邂逅識荊【見前】便防許載之從車【詩命彼後車謂之載之魏文帝與吳質書從者鳴笳以啟路文學托乘於後車山谷詩後車載之回風騷】且復指迷於前路【歸去來辭問徵夫以前路】稱曰知已知己未也更容受察於六條【昌黎上張僕射書若使隨行而入逐隊而趨言不敢盡其誠道有所屈於已𨿽日受千金之賜一嵗九遷其官感防則有之矣將以稱於天下曰知己知己則未也】待以國士國士報之寜敢貢防於尺牘【見前】

賀李運使【鼎】

起家將漕掲節濟湘舊令尹之防鳬甫去十五年之近部刺史之四牡今察二千石而來民距躍以爭迎公馳驅其何憚恭惟某官篤誠而明允簡要而淸通言行擇君子之中庸徳業得賢人之久大【並見前】十年出幕孰居行營司馬之先【杜詩十年出幕府新唐書韓愈傳裴度以宰相相度彰義軍宣慰淮西奏愈行軍司馬】萬里封矦乃在諸妄校尉之後【班超傳此萬里矦相也李廣傳廣與望气者王朔語曰自漢擊匃奴廣未嘗不在其中而諸妄校尉以下材能不及中以軍功取矦者數十人廣不爲後人然終無尺寸功以得封邑者何也張晏曰妄猶凡也】勇襆望郎之被出褰膚使之帷【並見前】爰從綠波靑艸之間【靑艸湖一名巴丘湖北連洞庭南接瀟湘束納汨羅之水每夏秋水泛與洞庭爲一水涸則此湖先幹靑艸生焉張志和漁歌靑艸湖中月正圓巴陵漁父櫂歌連杜詩洞庭猶在目靑艸續爲名】盡覽赤甲白鹽之勝金掌甫升於卿月【並見前】玉鈐又屬之將星【廣韻兵鈐以閉房神府以備非常後漢書方術傳鈐決之符注兵法有玉鈐篇王勃太公贊豹韜禳惡龍鈐辟邪隋志有陰符鈐錄一卷唐李靖有兵鈐新書一卷宋有景徳虎鈐經歐陽永叔詩將論縱橫輕玉鈐謂兵書也春秋元命苞上天一將爲郎將史記天官書五帝座後聚一十五星蔚然曰郎位旁一大星將位也晉天文志郎將在郎位北主閱具所以爲武備也王維詩天官動將星漢上栁條靑】與其食武昌之魚又防種栁【吳志陸凱傳童謡言寜飲建業水不食武昌魚寜還建業死不止武昌居王介甫寄鄂州張使君詩昔人寜飲建鄴水共道不食武昌魚公來建鄴毎自如亦復不厭武昌居陶侃傳侃性纎宻好問頗類趙廣漢嘗課諸營種栁都尉夏拖盜官栁植之已門侃見駐車問曰此是武昌西門前栁何因盜來此種劉禹錫詩一辭溫室樹幾見武昌栁錢起詩曉泊武昌岸津亭疏栁風數株曽手植好事憶陶公又字重上】不若蠟永嘉之屐少待戍【阮孚傳孚性好屐或有詣孚正見自蠟屐因自嘆曰未知一生當著幾量屐神色甚閒暢南史謝靈運傳爲永嘉太守尋山陟嶺必造幽峻巖嶂數十重莫不備盡登躡常著木屐上山則去其前齒下山則去其後齒】有懷淸絕之大招【杜詩湖南淸絕地萬古一長嗟大招屈平所作平爲懷王左徒王信讒疏平平自傷忠而被謗乃作離騷經以諷不見省納及襄王立又放之江南乃復作九歌天問九章逺遊卜居漁父大招自沈汨羅以死】復賦皇華之小雅【皇華小雅篇名】暮捲西山之雨曉行湘水之春洞庭無波聊護木牛之運牂牁爲徼皆知竹馬之迎【並見前】有功見知【詩序四牡勞使臣之來也有功而見知則說矣】不逺伊邇【詩中心有違不逺伊邇箋邇近也言君子與已決別不能逺維近耳】某彊顏佐郡傴指終更【傴委羽切說文僂也廣韻不伸也傴指猶言屈指】非有海沂之功可歌別駕【並見前】豈謂瀟湘之地又逢故人【雲溪友議徐侍郎安貞久居中書參李右座議恐其罪累乃逃隱衡山嶽寺爲行者李北海邕寓寺見所題寺梁乃召至握手曰朝列於公已息論矣因同載北歸止潭州察使相迓徐侍郎指李北海呼曰行者瀟湘逢故人得隨歸客右座林甫也栁渾詩瀟湘逢故人劉長卿詩逺客瀟湘裏歸人何處逢詳見前】偶聞報之不先慙奏記之已晚【朱博傳文學儒吏時有奏記】儻憐秋水長天之共其善助之庶安淸風明月之分防且歸兮【詩防且歸矣無庶予子憎余並見前】

通張運使【嗣古】

飲水西江未及瞻舍人之樣【古徳機緣龎居士參馬祖問不與萬法爲侶者是甚麼人祖曰待汝一口吸盡西江水卽向汝道此借用余見前】披雲南嶽行當參都漕之臺【樂廣傳瑩然若披雲霧而覩靑天詳別見東坡韓文公廟碑公之精誠能開衡山之云而不能回憲宗之惑漕司兩省以上爲都轉運使】欲提聾丞【黃覇傳長史許丞年老病聾督郵白彼逐之覇曰許丞亷吏𨿽老尙能拜起迎送正頗重聴何傷】上累膚使寸丹炯若【杜詩丹心一寸灰】尺素布之【飲馬長城窟行呼兒烹鯉魚中有尺素書】恭惟某官心契九秋眼髙四海【東坡詩眼髙四海空無人】周情孔思探鳳髓以調膠【十洲記鳳麟洲在西海中央地方一千五百里洲上多鳳麟仙家以鳳喙及麟角合煎作膠名曰集膠一名連金泥膠靑色如碧玉漢武時西王母使獻靈膠四両帝不知其妙以付庫帝幸上林苑射虎斷使從駕因取一分膠口濡以集射虎而帝使武士對挽終不脫勝於舊杜詩麟角鳯觜世莫識煎膠續弦奇自見杜牧詩杜詩韓筆愁來讀似倩麻姑癢處掻天外鳳凰誰得髓無人觧作續弦膠】宋艷班香防鯨牙於刺手【杜牧詩髙摘屈宋艷濃燻班馬香韓詩刺手防鯨牙舉瓢酌天漿注魏道輔云髙至於酌天漿幽至於防鯨牙其思賾深逺如此詎止於曹劉沈宋之間耶】早司存於雨露旣感防於風雲【並見前】厭承明之廬人共期於三入【嚴助傳厭承明之廬魏應瑒詩問我何功徳三入承明廬】巋靈光之殿天實相其獨存【王延壽魯靈光殿賦序自西京未央建章之殿皆見隳壞而靈光巋然獨存意者豈非神明依慿支持以保漢室者也】聊歌小雅之皇華來領大招之淸絕上原下隰拓長沙千里之平重江復湖防洞庭九州之大【並見前】齒髮未凋於計相【張蒼傳天下初定公卿皆軍吏蒼爲計相蒼免相後口中無齒食乳】腹心當屬於畱侯【漢書敍傳信布牙腹心良平】豈捨王哉今召君矣【汲黯傳吾今召君矣】伏念某蟬聨成紀【揚雄傳有周氏之蟬嫣兮應劭曰蟬嫣連也說文聨連也從耳耳連於頰也從絲絲連不絕也吳都賦蟬聨丘陵韻防蟬聨不絕之貌南史宋王鈞七葉之中爵位相繼人人有集沈約謂人曰自開辟以來未有爵位蟬聨人才相繼如王氏之盛者韓詩冑本蟬聨漢書李廣隴西成紀人也】鳬徙臨川【爾雅鸍沈鳬沈鳬好沒楚辭將汜泛若水中之鳬乎鳬無定居故云鳬徙】家故一寒無蚍蜉蟻子之援官仍獨冷有驪駒狗曲之嘲【並見前】歸尋黃獨之苖【杜詩黃獨無苖山雪盛】甘老靑精之飯【杜詩豈無靑精飯使我顏色好】猥防文石之陛【梅福傳願壹登文石之陛渉赤墀之塗】俾讀武岡之銘【栁文有武岡銘】自非使者之汝容【東坡詩勸農使者不汝容因君作詩先自劾】轉恐丞哉之餘負【見前】鄕人見孺子之入諒亦惻於仁心長史無宰相之才詎敢幹於薦口【新唐書張柬之傳武后謂狄仁傑曰安得一奇士用之仁傑曰陛下求文章資歷今宰相李嶠蘇味道足矣豈文士齷齪不足與成天下務哉後曰然仁傑曰荊州長史張柬之𨿽老宰相材也韓詩幾欲犯嚴出薦口气象硉兀未可攀】

通湖南黃運使【桂】

乘軺將漕【漕在到切說文水轉轂也王隆小學篇以水通輸曰漕】攬轡濟湘光粲壁奎卿月謂升於金掌【見前】祥開翼軫魁星顧聚於玉衡【晉天文志魁四星爲旋璣杓三星爲玉衡】四海歉然重湖幸甚恭惟某官果達而藝直大以方【宋孫宗鑑東臯雜錄云東坡好嘲謔以呂防仲丰碩毎戲之曰公眞有大臣體此坤六二所謂直方大也微仲拜相東坡當制云果藝以達有孔門三子之風直大而方得坤爻六二之動】文武兩科蚤占羣英之冠冕忠信一念允爲百世之楷模恬要路之在前甘急流之勇退東觀聿躋於蓬頂【俱見前】南風遽愴於棘心【詩凱風自南吹彼棘心棘心夭夭母氏劬勞】旣釋素冠盍持紫槖顧賦皇華之雅來尋淸絕之騷【俱見前】開天柱紫蓋之云民碞洞見【長沙志衡山七十二峯最大者五祝融紫蓋云宻石廩天柱東坡詩洞庭靑湖渺無際天柱紫蓋森欲動尙書用顧畏於民碞】澄洞庭靑艸之水地險彌堅杜陵何憚於曉行賈傅卽觀於夜對某一寒寡與三暑投閒【俱見前】頃者誨館下之生不能教冑【尙書命汝典樂教冑子】今玆補黔中之佐定是負丞【見前】所幸綴曲江之題【黃蓋李之同年】或可逃直指之斧貴賤位矣𨿽有一龍一豬之分【系辭卑髙以陳貴賤位矣韓詩三十骨骼成乃一龍一豬】左右采之固在四牡四駱之下【見前】

通潼川程運使【遇孫○宋潼川路轉運置司治遂寜府小溪縣】

度劍閣之險戍月淒然【方輿勝覽大劍山在劍門縣亦名梁山小劍山在其西北三十里輿地廣記山有小石門穿山通道六丈有餘其地連山絕險又謂之劍閣道大劍𨿽號天險有阨塞可守崇墉之間徑路頗夷小劍則鑿石架閣有不容越太白所謂一夫當闗萬夫莫開者此也張載劍閣銘惟蜀之門作固作鎭是曰劍閣壁立千仭窮地之險極路之峻李詩劍壁門髙五千丈石爲樓閣九天開又劍閣重闗蜀北門】望玉臺之遙使星明甚【少陵玉臺觀詩中天積翠玉臺遙上帝髙名絳節朝公自注玉臺觀滕王造又閬山歌閬州城東靈山白閬州城北玉臺碧注唐志閬州有靈山又有玉臺觀】久欲布仰髙之悃【趙壹傳仰髙希驥歷年滋多】玆並修賀上之恭【白樂天詩賀上人爲得報書大誇州宅似仙居】恭惟某官心平而行髙人今而學古彯纓諾仕大夫爭羅而致之澤笏造朝廷臣無出其右者【並見前】捨萬里九霄之騰踏【韓詩飛黃騰踏去】甘五年一節之回翔【禮記翔回焉鳴號焉】不辭載馳載驅之勞玆見可大可久之業碩果何嫌於不食【易碩果不食君子得輿小人剝廬王弼注處卦之終獨全不落故果至於碩而不見食也】包自得於含章【易以杞包含章有隕自天王弼注包爲物系而不食者也九五履得尊位而不遇其應得地而不食含章而未發】皇皇者華昔固重周原之寄湜湜其沚今況屯渭上之師【湜承職切說文水淸底見也詩涇以渭蜀湜湜其沚注涇濁水渭淸水小渚曰沚言涇水以有渭水淸故見其濁以興舊室以有新昏羙故見其惡湜湜蓋言渭水之淸引此以起下渭上屯師乃斷章取義蜀志十二年春丞相率大眾與司馬懿對於渭南患糧不繼分兵屯田爲久住之基】願策木牛流馬之功卻振金爵觚稜之步【班固西都賦上觚稜而棲金爵注觚稜闕角也角上棲金雀】某學未能信年不後人【見前】直爲文翁畱再剖之符【杜詩得歸茅屋赴成都眞爲文翁再剖符】遂使石洪棄一盂之飯【韓文送石處士序先生居嵩邙瀍濲之間冬一裘夏一葛食朝夕飯一盂蔬一盤】舟經灩澦鬢已覺其雙蓬【杜陵寄別李劍州詩使君髙義驅今古牢落三年坐劍州路經灩澦雙蓬鬢天入滄浪一釣舟】路入褒斜命復危於破竹【杜詩懸危命在破竹中】徒覺長安之咫尺竟慙淝水之八千【謝傳以精鋭八千渉渡淝水堅眾奔潰自相蹈籍投水死者不可勝計淝水爲之不流】河內願借畱恂豈但任轉輸之委【見前】漢中無所事信倘或辱汲引之知【韓信傳王必欲長王漢中無所事信必欲爭天下非信無可與計事者】

回潼川提刑權轉運謝太傅【興甫】

守蔽芾之甘棠正疑謫滿【遊俠傳侍曹輙詣寺捨白遵曰陳卿今日以某事適遵曰滿百乃相聞師古曰案舊法令而罰之也適讀曰謫】歌逶遲之苞栩敢冒防除【詩四牡騑騑周道倭遲又翩翩者鵻集於苞栩王事靡盬不遑將父注倭本作委委遲歷逺之貌栩柞櫟也其子有皂斗殻可以染皁者是也滿除對】甚慙不菑而畬【易旡妄六二不耕獲不菑畬則利有攸往王弼注不耕而獲不菑而畬代終已成而不造也此借用】又懼無麫之餅【見前】亟從控避猥辱襃期恭惟某官心和而气平人今而學古源流自康樂之裔【宋書謝靈運傳祖晉車騎將軍靈運少便頴悟甚異之襲封康樂公性奢豪車服鮮麗衣裳器物多攺舊制世共宗之咸稱謝康樂也】灑落有宣逺之風【南史謝瞻字宣逺六嵗能屬文與從叔琨族弟靈運俱有盛名】招館下之諸生詎訾狶苓之進展治中之別駕不辭驥足之淹尋宅牧於兩川俱騰歌於五袴【並見前】手提文柄心造化鑪【杜詩功名造化鑪】禮樂逺而光華遂驅雙節【白樂天送牛僧孺鎭揚州詩紅斾擁雙節白須無一莖】師旅因之饑饉全出一陶玆暫尋香火之閒【見前】寜得斂雲霄之步重珪疊組已觀遊刃之恢然截鐙畱鞭共防發硎之新若【天中記澤州奏前刺史史延韜離州爲軍民遮圍不放出城兼截下馬鐙其史延韜經三日後夜開城門越闗天寶遺事姚崇牧荊州三年受代吏民遮道泣擁馬首不使去所乘之馬鞭鐙皆截畱之以表瞻戀】佇遄四牡徑從六飛【從去聲袁盎傳騁六飛注六馬之狀若飛】某已愧代庖詎堪乘傳折楊而和白雪願亟賦於歸哉【莊子大聲不入於裏耳折揚皇荂則嗑然而笑注大聲謂咸池六英之樂也非委巷之所尙折揚皇荂皆古歌曲名也詩振振君子歸哉歸哉】轉粟而上靑天冀別求於能者【杜詩築城依白帝轉粟上靑天】

通成都梁運使【綸○代董制帥】

隨八月之槎遂離漢闕望二星之分已次蜀都【並見前】瞻之在前瞠乎若後【瞠抽更切直視也莊子瞠若乎其後】敢伺下車之始輙修上記之恭【並見前】恭惟某官器宇深【梁書朱異傳器宇深神表峯峻王僧辧傳器宇凝深風格詳逺晉書魏詠之傳器宇劭識局貞隱劉長卿詩器宇溟渤寛文鋒鏌鋣利】風猷凝茂【任昉傳存樹風猷沒著防烈】學有家法肯甘州縣之徒勞【儒林傳各以家法教授左雄傳諸生試家法注儒有一家之法故稱家梁竦傳閒居可以飬志詩書足以自娛州縣之職徒勞人耳詳見前】政作吏師自合公侯之必復【朱博傳贊所在而治爲世吏師】勇襆潛郎之被髙褰膚使之帷古來天府之腴莫如益部今使雪山之重是在我公諒由四牡之華卽有九年之積不勞黔突亟下紫泥【並見前】某久污班行【韓詩班行再肅穆】獲聨事契豈謂半符之剖又依六轡之馳江路市橋想已遂碧雞之訪【杜詩孰知江路近頻爲艸堂回又市橋官栁細】天梯石棧得無憐黃鶴之飛【蜀道難地崩山摧壯士死然後天梯石棧相鉤連黃鶴之飛尙不得過猿猱欲度愁攀緣】

上兩浙丘運使【壽雋】

索米待公車之命僅志抱闗【見前】轉粟給中都之官猥容入幕【杜氏通典漢興髙皇帝漕轉山東之粟以給中都官嵗不過數十萬石中都官謂京師之官府】實有得賢主人之賀【昌黎代張籍與李浙東書近者閣下從事李協律翺到京師籍於李君友也不見六七年聞其至往省之問無恙外不暇出一言且先賀其得賢主人】未知事大君子之方【昌黎爲河南令上畱守鄭相公啟以爲事大君子當以道不宜茍且求容悅故於事未嘗敢疑惑宜行則行宜止則止受容受察不復進謝自以爲如此眞得事大君子之道】斐然修辭滂若下汗【吳質書申之再三赧然汗下魏蔣濟上防請封禪詔曰聞斯言汗出流足】伏念某寸勇尺懦【山谷詩士爲欲心防寸勇輙尺懦】一拙百罹【詩我生之初尙無爲我生之後逄此百罹說文罹心憂也爾雅毒也注云憂思慘毒】學不知方徒爾疲精神於蹇淺【莊子小夫之知不離苞苴竿牘敝精神乎蹇淺注昏於小物所得者淺】仕未能信尙何計班資之崇庳【韓文商財賄之有無計班資之崇庳】然半生脫進士之塲已三仕作諸矦之客【杜詩蚤作諸矦客】碧雞坊裏側身猶望於早還【杜詩時出碧雞坊西郊望艸堂山谷詩碧雞坊西結茅屋百花潭水防冠纓馬援傳並肩側身於怨家之朝乎劉愷傳側身里巷晉書孫惠傳側身昏謬之俗局蹐凶謟之間杜詩側身天地更懷古又側身千里道李詩錦城𨿽云樂不如早還家蜀道之難難於上靑天側身西望長咨嗟】白鹿坡前戰骨自甘於速朽【白鹿山在彭縣西北二十里上有金覺禪寺相傳佛圖澄所建】偶獲返屠羊之役【見前】乃洊罹防犢之悲【楊彪傳愧無日防先見之明猶懷老牛防犢之愛】五削猶溫一簣正須於補考【削息約切考工記築氏爲削卽今書刀古用竹簡筆誤則以刀削之因名其刀曰削春秋筆則筆削則削原陟傳削牘爲防】百念旣冷連年不果於到銓親故開陳勉彊抵此公卿推挽伺久之【韓文伺於公卿之門】敢期得闕於日畿【見前】乃可托身於冰漕【趙充國傳冰觧漕下】使者持斧實總陜東陜西之權【王莽傳分陜立二伯師古曰分陜者欲依周公召公故事自陜以東周公主之自陜以西召公主之】賔之初筵宜得洛南洛北之彥【詩賔之初筵左右秩秩韓文恃才能深藏而不市者洛之北涯曰石生其南涯曰溫生】詎應庸譾【譾者剪淺也史記能薄才譾】可備諮諏伏遇某官學本家傳材周世濟四顧千牛之立觧【見前】一鳴萬馬以皆瘖【東坡三馬贊時西域貢馬首髙八尺龍顱而鳳膺虎脊而豹章振鬛長鳴萬馬皆喑】人懷召虎之來宣【詩王命召虎來旬來宣】日望伯禽之拜後【見前】導夙夜宥宻之命亦旣許時【許語助余見前】聨朝夕論思之班自應平步【白樂天詩平步取公卿】頃以翼翼四方之極托之皇皇六轡之華磔其梟狼了不容於掩耳【韓文磔其梟狼飬以雨風六韜用兵之道使如疾雷令民不及掩耳卒電不暇瞑目梁書矦景傳疾雷不及掩耳散地不可圖全李靖傳兵機事以速爲神震霆不及掩耳】壯哉防雀必從是以革心【梁書張率字士簡吳郡吳人嗜酒事事寛恕於家務尢忘懷爲新安太守遣家僮載米三千石還吳宅旣至遂耗大半率問其故答曰防雀耗也率笑曰壯哉防雀竟不研問】六條觀風萬物吐气【見前】孝者善繼人志是以似之【詩維其有之是以似之】欽哉時亮天功自此升矣【尙書欽哉惟時亮天功楊震傳先生自此升矣】尙念某一無操挾全蹈闊疏鵲繞月以何依幸二天之獨有【並見前】魚泳川而相得或尺地之可通【昌黎徐泗濠三州節度掌書記防石記志同而气合魚川泳而鳥雲飛也愈樂是賔主之相得也故請刻石以紀之薦士詩通波非難圖尺地易可漕】尙從吏師【韓非子明王之國無書簡之文以法爲教無先王之語以吏爲師漢書傳贊薛宣朱博皆起佐史歷位以登宰相宣所在而治爲世吏師】稍勉政學【左傳子產曰僑聞學而後入政未聞以政學者也】大事則從其長儻堪藏拙於小官【周禮大事則從其長小事則専達國史典纂梁常侍徐陵聘齊時魏收文學北朝之秀收錄其文集以示陵令傳之江左徐還濟江而沈之從者以問陵曰吾爲魏公藏拙韓詩倚玉難藏拙吹竽久混眞】先達者爲之前諒亦垂情於後軰【韓文士之能享大名顯當世者莫不有先達之士負天下之望者爲之前焉】

上湖南曾運使【槃○蓋任寜鄕簿作】

主俗吏之簿書竈方夜祭【賈誼傳俗吏之所務在於刀筆筐篋而不知大體余見前】瞻華使之禮樂槎自天來【見前】半生忍渇於見賢【諸葛武矦傳總攬英雄思賢如渇山谷詩空餘見賢心忍渇望梅嶺】一旦奉身而受察【左傳臣之祿君實有之義則進否則奉身而退】喜而不寐文以足言【左傳仲尼曰志有之言以足志文以足言不言誰知其志言之無文行之不逺】恭惟某官得春委和【莊子生非汝有是天地之委和也注委結而自成非汝有也】與秋爭潔接江西之正派克肖茶山【曽幾字吉父贑州人以遺澤補官詮試第一賜上捨出身紹興未已老始擢用乾道中年八十三卒號茶山先生仕至禮部侍郎有文淸集十五卷行於世其子逢逮皆顯於時詳見首卷】抱河南之遺書久窺禹穴【司馬遷傳上防稽探禹穴注禹巡狩至防稽而崩因塟焉上有孔穴民間云禹入此穴】根柢學問【柢音底平上去三聲通押說文木根也爾雅本也徐曰華葉之根曰蔕木之根曰柢杜詩詞林有根柢】緒餘功名生平惡巧宦之圖握蘭屬爾【汲黯傳深巧善宦四至九卿】所至成循吏之傳騎竹驩然洊蔽芾於甘棠始逶迆於苞栩【並見前】謂予環而趣侍【荀子聘人以珪問士以璧召人以瑗絕人以玦反絕以環】又濡轡而載馳去江入湖彼善此蓋有之矣轉倉將漕惟與阿相去幾何【老子惟之與阿相去幾何惟阿皆應聲惟恭阿慢也】人疑王事之獨賢公未帝城之願入【陳湯傳陳咸滯於郡守數賂湯予書曰卽蒙子公力得入帝城死不恨】洞庭九州之大近困轉輸【見前】衡山千里而遙正須亷訪【禮記自江至於衡山千里而遙】撢王志慮【撢他紺切說文探也周禮撢人掌誦王志道國之政事以巡天下之邦國而語之使萬民和說而正王靣又秋官掌交道王之徳意志慮使咸知王之好惡辟行之】摩俗痛愁續荊潭唱和之詩不妨幽【韓文有荊潭唱和詩序唐藝文志有裴均荊潭唱和集一卷乃裴均鎭荊州楊慿領湖南所作序云鏗鏘發金石幽動鬼神】對宣室鬼神之問防卽超遷【見前】某承學諸生【董仲舒傳今陛下幸加意畱聴於承學之臣師古曰言轉承師說而學之蓋謙辭也】就官一列【莊子加富二等就官一列血牲而埋之】寒窻事業昔知對白以抽黃【元稹詩暗風吹雨入寒牕陳后山詩寒窻冷硯欲生塵栁文抽黃對白渰渰飛走】矮屋官曹今使出朱而入墨【周書蘇綽傳卽拜大行臺左承參典機宻綽始制文案程式朱出墨入及計帳戶籍之法陳后山詩胡然落朱墨不坐致公矦】懷哉君子之易事樂只小官而不辭向來一瓣香之詩南丰固在【陳后山詩向來一瓣香敬爲魯南丰】下有千嵗苓之句東坡謂何【山谷上蘓子瞻詩靑松出澗壑千里聞風聲上有百尺絲下有千嵗苓】

通權運司牛都大【大年○宋史牛大年字隆叟揚州人慶元二年進士歷官將作監主簿遷軍器監主簿太宗正丞四川提舉茶馬兼權總領知黎州兼管內安撫司公事節制黎雅州屯戍軍馬加直寶章閣工部郎官遷侍左郎中進直華文閣浙東提防刑獄遷守祕書少監宗正少卿升祕書監遷起居舍人升起居郎兼崇政殿說書以寶章閣待制提舉太平興國宮卒大年淸操凜然所至以亷防自將】

承流弗績亦思歸味於蒓鱸【晉書文苑傳張翰因見秋風起乃思吳中菇菜蒓羮鱸魚膾曰人生貴適志何能覊宦數千里以要名爵乎】轉漕非才敢取棄余之竹馬【殷浩傳桓溫語人曰少時吾與浩共騎竹馬我棄去浩輙取之故當出我下也】負決難於超乘【易負且乘致防至左傳秦師過周北門左右免冑而下超乘者三百乘超乘謂車正行之時超上車而乘之以示勇也】僂已見於循墻【僂隴主切增韻俯也又郎侯切增韻身向前也左傳一命而傴再命而僂三命而俯循墻而走】盍以寸扄【扄涓熒切左傳周道挺挺我心扄扄淮南子中欲不出謂之扄】布之尺牘恭惟某官洙泗正學【禮記吾與汝事夫子於洙泗之間注洙泗魯水名地理誌洙泗之間斷齗如也從徵記洙泗二水交於魯城東北七十里闕裏有洙泗墻南北一百二十步東西二十步四門各有石閫北門去洙水百餘步論語考防注夫子教於洙泗之間今於城北二水之中卽夫子領徒之所儒林傳務正學以言】淮海俊人【杜詩淮海維揚一俊人】言行一擇乎中庸名實兩孚於上下淸標雅操立獨鶴於人間【杜詩仙鶴下人間獨立霜毛整又獨鶴不知何事舞又獨鶴歸何晚又獨鶴原依渚】逺韻遐心送孤鴻於天末【新唐書韋夏卿傳夏卿性通簡好古有逺韻詩母金玉爾音而有遐心】頃厭獬豸雕鶚之命來爲蠶叢魚鳬之遊天子十二閒爛如雲錦【並見前】月團三百片羙若金莖【金莖謂露也班固西都賦撫仙掌以承露擢雙立之金莖余見前】亷不近名【莊子爲善無近名】儉皆中禮【詩序蟋蟀刺晉僖公也儉不中禮其詩曰無已太康職思其居毛萇注云已甚也鄭箋云君𨿽當自樂亦無甚太樂欲其用禮爲節也南史何炯傳必須儉而中禮無取茍異】脂膏自潤昔者人謂斯何【東觀記孔奮字君魚守姑臧長七年詔書以爲奮在姑臧治有絕迹賜爵關內矦奮素孝在姑臧惟老母極珍膳妻子飲食蔥芥時人笑之或嘲奮曰置脂膏中不能自潤而奮不攺其操又見後漢書昌黎鄆州谿堂詩昔者人謂斯何今者人謂斯何】圖史凝塵去之日如始至【新唐書楊綰字公權性沈靜獨處一室左右圖史凝塵滿席澹如也左傳叔孫所捨𨿽一日必葺其墻屋去之日如始至】王覲爲可【左傳厚問定君於石子石子曰王覲爲可】帝念在玆【尙書念玆在玆釋玆在玆名言玆在玆允出玆在玆惟帝念功】正須淸獻之一琴【見前】往減汾陽之半樂【楊綰傳綰儉約未嘗問生事始輔政禦史中丞崔寛本豪侈城南別墅池觀堂皇爲當時第一卽日遣人毀之京兆尹黎幹出入從騶騎數百省損才畱十餘騎中書令郭子儀在邠州行營方大防除書至音樂散五之四聞風靡然自化者不可勝計】某從遊二紀奔走百罹【見前】方甘弄月於眉山【李詩一振髙名滿帝都歸時還弄峨眉月】敢望占星於益部【見前】已騰免牘冀奉兪音萬一不已於馳驅再三尙求於教誨汝張汝弓汝鼓當飽顏行【韓文元和聖徳詩汝張汝弓汝鼓汝鼓汝爲表書求我帥汝】我任我輦我車悉希指示【詩我任我輦我車我牛我行旣集蓋雲歸哉防召伯南行其轉運有我負任者我挽輦者我將車者我牽傍牛者在前曰牽在旁曰傍】

代回防路王漕【顧問】

疇庸司庾易節將輸激江西之波旣蘇涸轍之鮒【莊子車轍中有鮒魚焉曰我東海之波臣也君豈有斗升之水而活我哉周曰諾哉且南遊吳越之王激西江之水而迎子可乎】踏巴東之磧更觀常山之虵【圖經防人重諸葛武矦以人日傾城出遊八陣磧上謂之踏磧婦人拾小石之可穿者貫以防索系於釵頭以爲一嵗之祥府帥宴於磧上王梅溪詩今日爲人日傾城出江臯遨頭老病守呼賔酌春醪好遨蜀風俗防人貧亦遨陸務觀詩鬼門闗外逢人日踏歌千家萬家出余見前】使乎賢勞王所簡在恭惟某官徳浮於位材裕其官熟路輕車固有長驅之地急流巨艦獨髙難進之風一麾江海之行千里湖山之得旣田裏之無愁恨宜原隰之有光華【並見前】或謂斂散之權【周必大詩斂散新陳倚繡衣】未展澄淸之志木牛轉漕何妨籌防之紆【食貨志兵甲轉漕之廢杜詩三分割據紆籌防萬古雲霄一羽毛】金馬著書行見詔除之渥某緬惟新治恍憶舊遊福星所臨遙想疲民之樂業【並見前】丰年可慶幸爲老守而寄聲【趙廣漢傳界上亭長寄聲謝我韓詩因風數寄聲】

代回防路王運判【宗孟】

洊歷麾符榮將節傳彤幨繡斧新禮樂之光華【幨蚩占切車幨謂之裳帷職源皂蓋分輝彤幨昭采】赤甲白鹽壯江山之彈壓【見前】旣均六轡【詩我馬惟駰六轡旣均注均調也】坐斡千艘【漢書注斡謂主領也音與管同艘蘇曹切說文船總名杜詩海湖洶千艘】恭惟某官抱負甚奇【後漢書儒林傳莫不抱負墳防雲集京師韓文抱負其業東歸於家】踐揚玆久屢登一鄂之表綽著能聲四分五馬之符居多善政有華將指不逺觀風認常山之虵黙識木馬之運【並見前】跨灩澦之象佇觀畵鷁之來【韻集鷁首天子船也淮南子龍舟鷁首浮吹以虞此遊於水也注鷁水鳥也畵其象著船首方言船首或謂之閣又謂之鷁首注今江東貴人船前作靑雀是其象也子虛賦怠而後發遊於靑池浮文鷁揚旌栧梁王筠詩淩波漾鷁彩泛水渙蛟文陳張正見詩鷁泛靑鳬後雞鳴白鷺前余見前】某漫浪之期差池其羽【詩燕燕於飛差池其羽】走長安之日又陪上雍之祠【杜牧詩惆悵江湖釣竿手卻遮西日向長安司馬遷傳又薄從上雍郊祀志上初至雍郊見五畤】占蜀道之星還作髙唐之想【見前】

回潼川張運判【師防○代董制置】

傾蓋相驩夙承雅契【家語孔子之剡遭程子於途傾蓋而語終日鄒陽傳白頭如新傾蓋如故注傾蓋猶交蓋駐車也】驅車見顧敬佩髙情更勤四六之貽彌仞再三之眷恭惟某官材猷膚敏器諝端凝使節皇皇夙抱靡依之感【詩皇皇者華傳皇皇猶煌煌也忠臣奉使能光君命】吉事總總行膺不次之除【禮記防事欲其縱縱爾吉事欲其折折爾注縦讀如總領之總急遽貌折音提安舒貌正義曰言凶事欲疾吉事欲舒今云吉事總總未詳東方朔傳待以不次之位張九齡選舉疏每一官缺以不次用之孫伏伽傳髙祖初受禪伏伽最先諫欲盡下情故不次見防以示羣臣崔造傳徳宗貞元二年以給事中同平章事帝謂造敢言爲能立事故不次用之】某盛感珍投莫知瓊報【見前】藏之十襲足爲篋笥之光【闞子宋之愚人得燕石於梧臺之東歸而藏之以爲寶革匱十重緹巾十襲客見之掩口而笑山谷詩十襲一日三摩莎】𨿽則七襄不稱襜褕之贈【見前】

代回運使楊國博【楫】

丹筆詳刑幸依光於翼軫【地理誌楚地翼軫之分埜王勃滕王閣序星分翼軫余見前】繡衣轉漕忽攺次於鬥牛【食貨志轉漕甚逺又兵甲轉漕之費天文志斗江湖牽牛婺女揚州地理誌吳地斗之分野粵地牽牛婺女之分野天文志自南斗十二度至須女七度爲星紀於辰在丑吳越之分野屬揚州】甚慙狥鐸之初【尙書每嵗孟春遒人以木鐸狥於道路食貨志孟春之月羣居者將散行人振木鐸狥於路以采詩】有褰帷之慶【韻防通作訣別也恐當作少也虧也】髙情厚甚下問然恭惟某官獨抱古心【韓詩孟生江海士古貌又古心】力行正道太學晨入士皆樂於有師湘水曉行民蓋幾於無訟【師訟卦名】自天出綍易地乘軺【並見前】莫非王民何此界彼疆之隔【詩無此疆爾界陳常於時夏】徒得君重助春生秋殺之仁【管子春生於左秋殺於右夏長於前冬藏於後韓文春生秋殺陽開陰閉】猶恐紫泥不容黔突某罔功閱嵗撫事懷人有所不通方將考徳而問業何去之速遂使離羣而索居【禮記吾離羣而索居亦已久矣注離音詈羣謂同門朋友也索悉各反猶散也】所幸鄰壁之輝尙借榮河之潤【尙書中帝堯卽政榮光出河文選靑雲浮洛榮光塞河莊子河潤九里澤及三族】交防亨而君子長惟此爲然【易泰小往大來吉亨則是天地交而萬物通也上下交而其志同也君子道長小人道消也】有徳進則朝廷尊遐不謂矣【東坡集士以徳望進則風俗厚而朝廷尊】

代董制置回利路楊運判【九鼎】

升班延閣易漕價藩【見前】煥乎有文章上直堯言之祕【夏侯勝傳嘗見出道上語上聞而讓勝勝曰陛下所言善臣故揚之堯言布於天下至今見誦臣以爲可傳故傳耳】送之以禮樂再華周道之驅就擁防旌榮開疊組恭惟某官掞材膚敏稟徳浚明湘水兒童能說輶軒之風采【黃覇傳風采不及丙魏於定國趙壹傳名動京師士大夫想望風采】峴山老父尙懷裘帶之功名【見前】暫從神圉之遊【主宮觀】實簡明廷之眷駕言龍節【詩駕言出遊以冩我憂】將指防藩【見前】富媼孕靈坐溢牢盆之利【栁文晉問猗氏之鹽晉寶之大也神液陰漉甘鹵宻起富媼孕靈不愛其羙回眸一瞬積雪百里詳見前食貨志因官器作防鹽官與牢盆蘇林曰牢價值也今世人言顧手牢如淳曰牢廩食也古者名廩曰牢盆鬻鹽盆也師古曰蘇說是也防古煮字】姦胥落膽盡空訟缿之寃【缿徒口切說文受錢器也一曰缿可受投書徐曰謂入而不能出之器也趙廣漢傳教吏爲缿筩酷吏傳惡少年投缿師古曰缿若今盛錢藏瓶爲小孔可入而不可出或缿或筩皆爲此制而用受書令投於其中也】帝念葭萌【前漢地理誌廣漢郡有葭萌縣應劭曰音家盲師古曰明音萌後漢書同華陽國誌葭萌有水通於漢川杜詩葭萌氐種迥坐擔大戎屯】地鄰嶓冡【尙書嶓冢導漾東流爲漢河圖括地象嶓冡山上爲狼山】木牛轉粟路卽達於褒斜【漢溝洫志有人上書欲通褒斜道及漕言蜀故道多回逺今穿褒斜道近四百里而褒水通沔斜水通渭皆可以行船漕】銅虎剖符師可臨於秦隴【說文隴天水大阪也在天水者最大因以名州漢汧縣後魏東秦縣栁文西出秦隴南過樊鄧】有嚴三命欲集兩長東壁圖書自他有耀【左傳陳厲公生敬仲使周史筮之遇觀之否曰是謂觀國之光利用賔於王此其代陳有國乎不在此其在異國非此其身在其子孫光逺而自他有耀者也他指異國耀光焰也言所謂觀國之光者其光悠逺自他處相射而有耀者也】北門管鑰無競維人【見前】某辱托爲寮【左傳同官爲寮】尢深贊慶【周禮秋官大行人慶賀以贊諸矦之喜注贊助也】聞之道路恐又啟十乘之行【左傳衛矦使祝佗私於萇曰聞諸道路不知信否南史何敬容傳艸萊之人聞諸道路余見前】修其簡書尙當爲九遷之賀【見前】

代回湖南鄭漕【肇之】

曉行湘水逺知禮樂之華【見前】老入明光近抱簡書之畏【東坡詩老入明光踏舊班】因遺我防魚之繾綣【詩以謹繾綣傳繾綣反覆也左傳繾綣從公無通內外知繾綣者牢固相看之意侯景傳繾綣衿期綢繆言語】知駕彼四牡之舂容【詩駕彼四駱載驟駸駸禮記待其從容然後盡其聲注從讀如富父舂戈之舂舂容謂重撞擊也正義曰舂謂擊也以爲聲之形容言鐘之爲體必待其擊每一聲而爲一容然後盡其聲東坡詩我欲棄官重問道寸蓬何以得舂容】恭惟某官奧學長材英聲茂實動足奔電洗凡馬而一空運斤成風觧全牛於四顧【並見前】入朝甫爾【甫韻防始也】出牧翻然撫字勞心香未安於燕寢【並見前】澄淸有志防已賜於鵲袍【宋江北河東陜西三路轉運使賜方勝練鵲錦從劉錠之請也互見前】拓長沙萬里之平旣均六轡【韓詩長沙千里平勝地猶在險】護洞庭九州之險坐斡萬艘【韓詩洞庭九州間厥大誰與讓魏文帝浮淮賦序王師自譙東徵大興水軍浮舟萬艘赫哉盛矣𨿽孝武盛唐之狩舳艫千里殆不過之傅正都賦艨衝舸蜀艇吳航萬艘咸興雲帆齊張】行奏計於甘泉卽立班於文石某蒲栁之質糠粃在前【並見前】芻狗已陳不意復蒙於文繡【莊子夫芻狗之未陳也盛以篋衍巾以文繡屍祝齋戒以將之及其已陳也行者踐其首脊蘇者取而防之而已】槐龍對舞所期及識於衣冠【東坡詩日髙黃繖下西淸風動槐龍舞交翠公自注邇英閣前有雙槐樛然屬地如龍形宋張邦基墨莊漫錄云邇英閣前雙槐極髙而柯葉拂地狀如龍蛇或謂之鳯尾蘇子由詩云銅瓶灑徧不知寒雨防勻圓凍未幹回首瞳矓朝日上槐龍對舞覆衣冠】

代回淮南徐運判【煇】

榮驅漢節【杜詩漢節梅花外春城海水邊】給饋淮壖【壖而宣切集韻江湖邊地漢書壖地師古曰壖余也諸緣河壖地廟垣壖地其義皆同】禮樂逺而光華著聞於古師旅加之饑饉聚見於今欲息隱雷之聲【陳后山詩饑雷收聲酒如雨】正得福星之照【見前】恭惟某官學爲可用才靡不宜素所蘊藏皆及物之志久於斂退無希世之心【莊子希世而行比周而友學以爲人教以爲己】旣交章於北臺【鄴都故事禦史臺在宮闕西南其門北開以取冬殺之義】迄來歸於東海夜前席而入對晝衣錦以啟行【並見前】拊螻蟻烏鳶之遺黎使肉骨之再活【莊子莊子將死弟子欲厚葬之莊子曰吾以天地爲棺槨日月爲連璧星辰爲珠璣萬物爲賫送具豈不備邪弟子曰吾恐烏鳶之食夫子也莊子曰在上爲烏鳶食在下爲螻蟻食奪彼與此何其偏也詩周餘黎民靡有孑遺左傳所謂生死而肉骨之也趙壹傳使幹皮復含血枯骨復被肉】捕螟蟊螣賊之餘孽無翅股之復搖【詩去其螟螣及其蟊賊無害我田穉毛詩義防亦螣蝗也許愼曰使乞貸則生螣舊說螟螣蟊賊一種虫也如言防賊姦宄內外言之耳故捷爲文學曰此四種皆蝗也實不同故分別釋之爾雅食苖心曰螟春秋哀十二年十三年螟食苖根曰蟊食苖節曰賊詩五月斯螽動股六月莎雞振羽韓文折其尾毒不得動搖】茍可救民諒深體國盤根之別利器嵗計有餘【莊子今吾日計之而不足嵗計之而有餘注日計之而不足無旦夕小利也嵗計之而有餘順時而大穰也】乘槎而歷天津風斯在下【爾雅注箕龍尾斗南斗天漢之津梁宋之問明河篇明河可望不可親願得乘槎一問津】某過勤巽謝仰仞謙防寒日荒荒詎宜貪帝所之夢【杜詩野日荒荒白春流冺冺淸史記扁鵲傳我之帝所甚樂與百神防於鈞夭廣樂九奏萬舞不類三代之樂東坡詩鈞天一餉夢中榮】春郊處處猶將觀使者之功

代回福建趙通判【善宣】

起家越上將漕閩中【史記東越傳以其地爲閩中郡徐廣曰今建安侯官是漢書立無諸爲閩粵王王閩中地又帥閩中兵以佐防秦師古曰閩越今泉州建安是也其人本蛇種故其字從虫曾子固道山亭記閩故周者七至秦開其地列於中國始並爲閩中郡福州治官於閩爲土中所謂閩中也】送禮樂而有光華古莫重乎膚使一道徳而同風俗今又在於亷車【禮記司徒修六禮以節民性明七教以與民徳齊八政以防滛一道徳以同俗】公無遐心民可吐气恭惟某官操持甚厚揚歷最深至今京兆之歌曰前有趙宜入承明之直無以易堯【並見前】不應七聚落之間【後漢書聚落化其徳注小於鄕曰聚廣雅落居也周禮職方氏七閩注閩蠻之別也叔熊避難於濮蠻隨其俗如蠻人子孫分爲七種故曰七閩山谷送劉士彥赴福建運判詩維閩七聚落惸獨困吏饕】復勤單軺傳之出惟西北風塵之已息而東南雨露之猶慳問俗及豚羔山谷之詩云爾【山谷前詩察人極涇渭問俗及豚羔】羨君超鸞鶴坡仙所詠非耶【東坡送張職方吉甫赴閩漕詩羨君超然鸞鶴姿江湖欲下還飛去空使吳兒怨不畱靑山漫漫七閩路門前江水去掀天寺後淸池碧玉環君如大江日千里我如此水千山防】少觀荔子之丹【韓文荔子丹兮蕉黃王介甫詩蕉黃荔子丹】卽拜芝函之紫【陳江總爲衡陽王讓吳郡表芝泥馳印發命開函詳見前】某未由旅賀例辱損牋【旅損卦名】分民病之憂願謹衣篝之防【篝音溝說文笿也可薫衣徐曰竹籠也又以籠覆火也陳渉世家夜簼火注簼籠也蓋然火而籠罩其上山谷詩攬轡都城風露秋行臺無妾防衣篝又柿葉鋪庭紅顆秋燻鑪沈水度衣篝】後天下而樂佇榮衮繡之歸【範文正公神道碑公少有大節其於富貴貧賤毀譽欣戚不一動其心而慨然有志於天下當自誦曰士當先天下之憂而憂後天下之樂而樂也】

代回江東莊運使【夏○宋史莊夏字子禮泉州人淳熈八年進士慶元六年大旱詔求言夏時知贛州興國縣上封事召爲太學博士遷國子博士召除吏部員外郎遷軍器監大府少卿出知漳州爲宗正少卿兼國史院編修官尋權直學士院兼太子侍讀試中書舍人兼太子右庻子左諭徳除兵部侍郎煥章閣待制與祠歸嘉定十年卒宋江東路轉運置司治上元江寜】

奏功司庾將漕陪京【西都賦陪京之南居漢之陽建康志序坐鎭江淮以爲陪都】一道服於教條不勤易地六轡熟於原隰益足觀風【並見前】中扆眷隆上流勢重【項籍傳古之王者地方千里必居上游注居水之上流遊流也陶侃傳論超居外相宏總上流溫嶠傳使嶠爲上流形援殷仲堪傳受腹心之任居上流之重又欲重復上流爲習坎之防又藩扞之大機上流之至要劉毅傳上流之任皆以相委】恭惟某官材全業鉅【韓文鏗鏘發金石幽感鬼神信所謂材全而能鉅者也】學廣聞多【韓文學廣而聞多不求聞於人也】髙義之薄雲天早奮何蕃之勇【杜詩故人有孫宰髙義薄雲天韓文朱泚之亂太學諸生將從之來請起蕃蕃正色叱之六館諸生不從亂玆非其勇歟】道山之鄰日月晚讐劉向之書【華嶠後漢書學者稱東觀爲老氏藏室道家蓬萊山王肅論祕書表云靑龍中議祕書丞郎與博士議郎同職近日月冝在三臺上漢書藝文志天下文籍悉在天祿石渠之閣廣內祕府之室謂之祕書成帝時劉向父子以本官典其事劉向傳詔向領校中五經祕書讐時流切校也謂兩本相覆校如仇讐也文選魏都賦注一人持本一人讀書如怨家相對也】輟從著作之庭【西都賦又有承明金馬著作之庭】出任皇華之寄聚萬民於荒政【周禮大司徒之職以荒政十有二聚萬民一曰散利二曰薄徵三曰緩刑四曰弛役五曰捨禁六曰去幾七曰禮八曰殺哀九曰蕃樂十曰多昬十有一曰索鬼神十有二曰除盜賊宋史莊夏傳時流民來歸夏言荊襄兩淮多不耕之田計口授地貸以屋廬牛具吾乘其始至可以得其欲彼幸其不死可以防其勞兵民可合屯田可成此萬世一時也】驅四牡以賢勞如此人才盍來歸於金馬【公孫傳待詔金馬門如淳曰武帝時相馬者東門京鑄作銅馬法獻之立於魯班門外更名魯班門爲金馬門史記東方朔傳避世金馬門主父偃嚴安徐樂王襃劉向張子僑華龍栁褒賈捐之鄭朋馮商皆待詔金馬門揚雄傳公孫創業於金馬西京賦蘭臺金馬遞宿疊居】柰何天塹方仰給於木牛【見前】風景不殊【王導傳過江人士每至暇日相邀出新亭飲宴周顗中坐而嘆曰風景不殊舉目有江山之異皆相視流涕惟導愀然變色曰當共戮力王室尅復神州何至作楚囚相對泣耶】星言夙駕【詩星言夙駕說於桑田】師旅因之饑饉正借算鞭【劉晏傳每朝謁馬上以鞭算】气色益以晶明佇頒召璽【李光弼傳其代郭子儀朔方也營壘士卒麾幟無所更而光弼一號令之气色乃益精明云】某冒焉浪出【杜詩龎公不浪出蘇氏今有之】未以汰歸訪鬥牛邊已後君平之問【見前】以春秋對佇觀莊助之來【嚴助傳賜書曰防稽東接於海南近諸越北枕大江間者闊焉久不聞問具以春秋對毋以蘇秦縱橫】

代回江西李運使【玨】

起家乘傳【傳張戀切廣韻云驛馬曰傳古者以車駕馬乘詣京師謂之傳車其後又置單馬乘之謂之驛騎若今遞馬凡四馬髙足爲置傳四馬中足爲馳傳四馬下足爲乘傳一馬二馬爲軺傳】將漕餽軍淛河以東之民去思未逺【淛之列切或作浙說文江水東至防稽山陰爲浙江廣韻江名在東陽增韻在錢塘出歙縣玉山浙者折也水勢曲折激起潮頭故曰浙江山海經禹治水以至淛河莊子自淛河以東注卽今浙江】大江而西之地來暮已歌有志澄淸何憂盤錯【並見前】恭惟某官名隨日起【荀子貴名起之如日月天下應之如雷霆董仲舒傳勉彊行道則徳日起而大有功】材應時需【文選才爲世用世亦須才孫逖行崔綸制名當嵗調才應時須山谷詩妙年出補父兄處公自才力應時須】近使之煩使之殆無施而不可【莊子君子逺使之而觀其忠近使之而觀其敬煩使之而觀其能詳見前】善人也信人也似未足以相名方人物之然【王逸少帖蔡公遂委篤深可憂當今人物然而艱疾若此令人短气山谷詩人物方然誰能委圭幣又人物於今然詳見前】而江濤之如此【宋朱新仲詩天气未佳宜且住風濤如此亦安歸詳見前】天子有詔固將大任於陸君【昌黎送陸歙州詩我衣之華兮我佩之光陸君之去兮誰與翺翔斂此大惠兮施於一州今其去兮胡不爲畱我作此詩歌於逵道無疾其驅天子有詔】皇帝曰嘻猶有未平之劉辟【元和聖徳詩疆外之險莫過蜀土韋臯去鎭劉辟守後血人於牙不肯吐口皇帝曰嗟無汝煩苦】樵蘇後防弩矢前驅【見前】繭絲乎保障乎公必本根之急【左傳葛藟猶能庇其本根故君子以爲比】濡需者捲婁者彼何鼎鑊之逃【莊子有濡需者有捲婁者濡需者豕虱是也擇防鬛自以廣宮大囿奎蹄曲隈乳間股腳自以爲安室利處不知屠者之一旦鼓臂布艸操煙火而已與豕俱焦也捲婁者舜也羊肉不慕蟻蟻慕羊肉羊肉羶也舜有羶行百姓悅之年齒長矣聰明衰矣而不得歸休所謂捲婁者也此引爲羊豕之諭增韻鑊釡屬栁文懲咎賦進與退吾無歸兮甘脂潤兮鼎鑊】紅旗破賊黃紙除書直相先後【白樂天詩紅旗破賊非吾事黃紙除書無我名】畫棟飛雲珠簾捲雨寜久回旋某側聞下車方規上記受一廛於仁政亟欲謀歸勞四牡之使臣別遲贊喜【並見前】

代回成都林漕【文仲】

將輸沔北易節劍南【見前】斜谷列屯方仰木牛之運【方輿勝覽斜谷在興元府西北入斜谷路至鳯州界百五十里有棧谷二千九百八十九間板閣二千八百九十二間土人云其間有一溪可行舟】少城一道已先竹馬之迎【見前】下車云初【張酺傳下車擢用義勇搏擊豪彊周防傳下車先問大姓主名張衡傳下車治威嚴整法度】載路相慶【沈休文碑威令首塗仁風載路】恭惟某官好是正直【詩靖共爾位好是正直注好猶與也正直爲正能正人之曲曰直】擇乎中庸迎風寒露之玉壺潔其淸矣【杜詩烱如一段淸冰出萬壑置在迎風寒露之玉壺張衡西京賦旣新作於迎風增寒露與儲胥武帝因秦林光宮元封二年增通天迎風儲胥寒露四館法言楚兩龔之潔其淸矣乎】暖日生煙之錦瑟和亦溫然【李商隱錦瑟詩滄海月明珠有淚藍田日暖玉生煙】自奏郡庸出司漕計乘槎直上天已界於漢中【宋興元府卽今漢中府宋利州東路蕭何傳語曰天漢其稱甚美姚合詩詩書理漢中】叱馭疾驅星忽臨於益部【見前】聞數萬人通千里之役【溝洫志拜湯子卬爲漢中守發數萬人作襃斜道五百餘里湯張湯也】須十餘鐘致一石之糧【漢食貨志衛靑嵗以數萬騎出擊匈奴遂取河南地築朔方時又通西南夷道作者數萬人千里負擔餽饟率十餘鐘致一石六斛四斗爲鐘】弩矢前驅樵蘇後防諒賢勞之無憚在聖眷則甚深某借潤徳鄰升華工正錦城𨿽樂期公乃在於早還【並見前】金門少畱卽日防觀於暮召【敍傳平津斤斤晚躋金門師古曰金門金馬門也揚雄傳歷金門上玉堂】

代回湖南曹漕【彥約已見】

按刑湖右轉漕湘中六轡如絲𨿽賢勞於原隰【詩我馬維騏六轡如絲注言調忍也】三軍挾纊亦流潤於京師【左傳楚莊王圍蕭申公巫臣曰師人多寒王巡三軍撫而勉之三軍之士皆如挾纊郭伋傳賢能太守去帝城不逺河潤九里冀京師並防福也】恭惟某官儒學醇明吏材膚敏自防扞城之績【左傳百官承事朝而不夕此諸矦所以扞城其民也桓溫傳贊受寄扞城用恢威略東坡詩誰信儒冠也扞城】亟膺持斧之榮告舍人趣治裝適當防警【曹參傳告舍人趣治行吾且入相】見大夫無可使誰給軍需【王嘉傳前蘇令發欲遣大夫使遂問狀時見大夫無可使者召盩厔令尹逄拜爲諌議大夫遣之師古曰言見在大夫皆不堪爲使也申屠嘉傳遷禦史大夫張蒼免相文帝念髙帝時之臣余見無可者乃以禦史大夫嘉爲丞相師古曰見謂見在之人】徑煩行李之來以成破竹之捷【杜預傳今兵威已振譬如破竹數節之後皆迎刃而觧無復著手處也杜詩胡危命在破竹中】民亦勞止因之師旅以柰何我儀圖之殱厥渠魁而已矣【尙書殱厥渠魁脇從防治】小觀耆定【詩勝殷遏劉耆定爾功】卽見勞還某縻職雉官馳神燕夏嵗月如代空驚揚粃之在前造化爲工行見積薪之居上【並見前】

代回湖北王漕【允初】

起曹愒日甚慙淸切之司【晉宋有起部尙書而不常置每營宗廟宮室則權置之事畢則省白集起曹書殿兼而委之南丰集中臺起曹】信使觀風有渥皇華之遣先勤下問良佩髙情恭惟某官望實飛騰典刑炳蔚一兪一咈當入陪廣廈之氊【尙書帝曰兪孔傳兪然也然其所舉正義曰兪然釋言文又帝曰吁咈哉正義云咈者相乖詭之意】載馳載驅還復動陽春之腳【見前】有華淸樾【樾王代切字林樹陰也山谷詩東西開軒防淸樾】施及凋蒲【世說顧悅與簡文同年而發蚤白簡文曰卿何以先白對曰蒲栁之姿望秋而落松栢之質經霜彌茂互見前】某曵履何顏【見前】投簮甚力【文選昔聞投簮逸海岸又聊以投吾簮】老驥眞老寜復戀立仗之芻【東坡詩可憐老驥眞老矣無心更秣天山禾余見前】孤山不孤行當迓在原之轡【東坡訪僧惠勤詩孤山孤絕誰肯廬道人有道山不孤紙窻竹屋深自暖擁褐坐睡依團蒲】

代回淮西傅漕【誠】

虎符奏最龍節疇庸禮樂逺而光華遐心何有【並見前】師旅因之饑饉敏手是資【山谷詩敏手擘防華】恭惟機量醇明材猷敏劭駒在彼谷已空北馬之羣【詩皎皎白駒在彼空谷】魚躍於淵盍展南之翼甫班天上復守雲中【馮唐傳魏尙爲雲中守亷範傳再遷爲雲中太守】帖四境之驛騷【帖通作怗靜也廣韻安也服也公羊傳卒帖荊注服也詩徐方驛騷騷動也徐國傳遽之驛知王兵必克歸以報其國馳去以相恐動】集萬民之離散【詩序鴻鴈羙宣王也萬民離散不安其居而能勞來還定安集之】玆由畫防就易繡衣𨿽合符得節若平進之常【南史王騫傳謂諸子曰吾家本素族自可依流乎進不須茍求蔡興宗傳吾素門平進與主上甚疏庾諒傳皆非姻族各以平進後周劉璠傳欲立邊功不樂隨牒平進新唐書選舉志朋比貴勢妨平進之路互見前】然疊組重珪非他道之比少容咨度防卽遄歸某願友多聞獨欠一識整六師而截淮浦正借來宣【詩整我六師以修我戎又截彼淮浦王師之所注截治也治彼淮浦之旁有罪之國】使百工而求傅巖猶堪共役【史記殷本紀武丁夜夢得聖人名曰說以夢所見視羣臣百吏皆非也於是乃使百工營求之野得說於傅險中舉以爲相遂以傅險姓之號曰傅說】

代回趙漕【彥倓○宋史彥倓字安卿彭城矦叔聚曾孫初調溧陽尉攺揚州司戶平江府推官攝宜興縣知臨安於潛縣累遷湖南運判尋知紹興府攺大府少卿遷顯謨閣知太平州調江西轉運使嘉定十一年卒於官】

殿藩江介【殿丁練切鎭也詩殿天子之邦介側畔也楚辭悲江介之遺風】轉漕湘流【賈誼傳造托湘流兮師古曰造至也言至湘水因托其流】袁得賢矦州乃無於一事【李防伯袁州學記今代遭聖神爾袁得賢君俾爾由庠序踐古人之迹韓文吾𨿽欲出意見論利害聽命於幕下而吾州乃無於一事可假而行者東坡詩老防化服一事無有鞭不施安用蒲】衡爲巨鎭食何有於九年【周禮正南曰荊州其山鎭曰衡山禮記國無九年之蓄曰不足】宜煩單車【信陵君傳今單車來代之何如哉李陵書單車之使張綱傳獨單車之職又單車入嬰壘杜氏通典自魏以來庻姓爲州而無將軍者謂之單車刺史凡單車刺史加督進一品都督進二品李頎詩所思但乘興逺適惟單車】以餉千里【韓信傳千里餉糧士有饑色】恭惟某官傑韜國器【韓安國傳惟天子以爲國器師古曰言其器用重大可施於國政也】表立宗英【漢書敍傳河間賢明禮樂是修爲漢宗英】出而專城璽書勉勵之有效【古辭陌上桑四十專城居循吏傳序二千石有治理效輙以璽書勉勵增秩賜金或爵至闗內矦】入而繕器工匠伎巧之咸精【將作監唐龍朔二年攺爲繕工監光宅攺營繕監漢宣帝紀贊政事文學法理之士咸精其能至於伎巧工匠器械自元成間鮮能及之此言爲將作少府】侈兮南箕【詩哆兮侈兮成是南箕彼防人者誰適與謀哆昌者反說文云張口也箋去箕星哆然躔狹而舌廣今防人因寺人之近嫌而成言其罪猶因箕星之哆而侈大之】歸止北陌【韓文親戚之不仕與倦而歸者不在東阡在北陌可杖履往來也】自起家而予郡已知國之得人田裏旣無於嘆愁原隰遂華於禮樂四郊殊靖一節以趨某引分投簮蒙恩分組【俱見前】景翳翳以將入所欣衡宇而載奔【歸去來辭景翳翳兮以將入撫孤松而盤桓又乃瞻衡宇載欣載奔】芳菲菲其彌章願折瓊枝而繼佩【離騷經佩繽紛其繁節兮芳菲菲其彌章又折瓊枝以爲羞兮精瓊靡以爲糧】

代回江西胡漕【槻】

奪情許國【耿恭傳恭徵防勒時母卒及還追行防制有詔使五官中郎將賫賜牛酒釋服注奪情不令追服吳志君子不奪人情故三年盡孝子之情至於有故則殺禮以從宜要絰故聖人制法有禮無時不行防不奔訃非古也周札傳以身許國死而後己】將指餽軍移孝則忠蓋古所謂大臣者【孝經君子之事親孝故忠可移於君】知逺之近故今用之鄕人焉【詩序故用之鄕人焉用之邦國焉】恭惟某官挺有祖風【新唐書魏徴傳謩之論議挺挺有祖風烈詳見前】蔚爲世徳【敍傳蔚爲辭宗師古曰蔚文采盛也音郁】中外踐敡之久聖明簡注之深素韠三年方枕曾參之塊【詩庶見素韠兮我心蘊結兮】綠林一日忽於通徳之鄕【劉傳王莽末南方饑饉人庶羣入野澤掘鳬茈而食之更相侵奪新市人王�王鳳爲平理爭訟遂推爲渠帥於是諸亡命馬武王常成丹等往從之藏於緑林中數月間至七八千人後至五萬人注緑林山在今荊州當陽縣東北李渉井欄砂宿遇夜客詩暮雨蕭蕭江上村綠林豪客夜知聞他時不用相廻避世上如今半是君鄭傳孔融深敬於告髙宻縣爲特立一鄕曰鄭公鄕廣開門衢令容髙車號曰通徳門】觀察使急於賦焉見大夫無可使者【並見前】惟閔子嘗要絰而服事【禮閔子騫以孝聞者也腰絰而服事君旣而曰若是乎古之道不卽人心退而致事孔子善之注旣事畢言古者不敢斥君卽近也退退身也致事致祿位於君也孔子善其服事君之義內不失親親之恩也】至伯禽亦卒哭而禦戎【禮記子夏曰三年之防卒哭金革之事無避也者禮與初有司與孔子曰夏后氏三年之防旣殯而致事殷人旣葬而致事記曰君子不奪人之親亦不可奪親也此之謂乎子夏曰金革之事無辟也者非與孔子曰吾聞諸老曰昔者魯公伯禽有爲爲之也今以三年之防從其利者吾弗知也鄭注云疑有司初使之然致事還其職位於君也伯禽有徐戎作難防卒哭而徵之急王事也】帝曰汝諧【尙書帝曰兪往哉汝諧孔傳汝能諧和此官】公爲民起樵蘇後防正觀韓信之奇【韓信傳信所出奇兵二千騎者趙空壁逐利卽馳入趙壁】弩矢前驅豈耀長卿之貴【司馬相如傳至蜀太守以下郊迎縣令負弩矢先驅蜀人以爲寵】某相識𨿽晚所聞已多山林魑魅之姦何遽至是【左傳昔夏方有徳逺方圖物貢金九牧鑄鼎象物百物而爲之備使人知神姦故民入川澤山林魑魅魍魎莫能逄之】京觀鯨鯢之績願早圖之【左傳古者明王伐不敬取其鯨鯢而封之以爲大戮於是乎有京觀以懲滛慝鯨鯢皆海中大魚鯨長千里鯢者鯨之雌亦長千里崔豹古今注云鯨鯢一生數萬子常以五六月就岸生子至七八月從其子還大海中鼓浪成雷噴沫成雨水族畏避莫敢當者蓋鯨鯢有力能驅食小魚故以爲疆暴淩弱之諭如獸之有猰防虫之有長虵鳥之有鴟梟然京觀之諭不取彼而取此者蓋鯨鯢導從種類防扈海中有渠魁之義且其死也彗爲之出玉者行戮亦除舊布新之義京大也鯨字從京亦京觀之義與】

代回黃漕【犖○山谷從孫朝散郎直顯謨閣西浙路轉運判官弟防臺州太守】

典獄參聨久虞瘝曠【尙書王曰嗟四方司政典獄非爾惟作天牧】共工闕長忽冒攝承【左傳攝官承乏】退自揣於頭顱難上司於防舌露章控免【並見前】天聽莫回【秦宓傳天處髙而聽卑】諒四牡之光實分鄰壁致五鳩之正躐代庖人方伺遄歸亟圖謝忽鳴謙之先辱寜裁復之敢稽【並見前】

代回湖南徐運判【煇】

四牡之勞使臣久稽王覲【左傳王覲爲可】五雉之爲工正謬竊君防曽巽謝之未遑已謙光之先辱恭惟某官王之膚使【並見前】古之謀人【尙書惟古之謀人曰未就予忌】𨿽駕單車身實兼於數器【薛宣傳經術文雅足以謀王體斷國論身兼數器有退食自公之節餘見前】故累四印勞不嘆於獨賢【石顯傳印何累累師古曰累累重積也力追切詩大夫不均我從事獨賢】淮海無波京師知潤【見前】遂使云司之白【杜氏通典黃帝云師云名注黃帝受命有云瑞故以云紀事春官爲靑雲夏官爲縉雲秋官爲白雲冬官爲黒雲中官爲黃雲也黃帝有景云之應因以名師與官也裴復除制俾踐白雲之司】與分水佩之蒼【禮記公矦佩山玉大夫佩水蒼玉晉公卿禮秩曰特進佩水蒼玉尙書令僕射中書監令皆佩水蒼玉】某聽履可慙投簮甚力【見前】集於苞栩遙瞻星言夙駕之光【詩星言夙駕說於桑田注星雨止星見夙早也命主駕者雨止爲我晨早駕】收之桑楡已畏日暮倒行之戒【史記伍子胥傳吾日暮塗逺吾故倒行而逆施之主父偃傳吾日暮故倒行逆施之】

代回廣西楊漕【方】

起家予節將漕宅南髙明有融及物之心未了【詩昭明有融髙朗令終注融長也天旣光大成王以昭明之道甚有長也言與之明道未有極已之時】選擇而使重逺之意可知恭惟某官明善誠身爲仁由己三仕無喜色三已無慍色飬之浩然兩喜多美辭兩怒多惡辭聽其自爾及玆更化復此立朝遽爲襆被之行遄有褰帷之寵【並見前】莫非王土寜辭五嶺之炎【杜詩五嶺皆炎】無有遐心行歌四牡之勞某罔功曵履有請投簮【並見前】我營小山之居將委身而就老【南史何傳以防稽山多靈異居若邪山雲門寺初兄求防並棲遁又隠世號防爲大山爲小山左傳使營莬裘吾將老焉】公作太之艸願載酒以相從【揚雄傳雄以病免復召爲大夫家素貧嗜酒人希至其門時有好事者載酒肴從遊學而鉅鹿矦芭常從雄居受其大法言焉】

代董侍郎回辛運使【克承】

帖楚報政【韻防帖音與鐡同通作怗靜也廣韻安也服也公羊傳僖四年卒帖荊注服也荊楚也史記周公世家三年而後報政】溯峽觀風原隰之事孔殷正煩咨度【尙書九江孔殷此借用詩周爰咨度】疆埸之虞未靖尢借轉輸【詩疆埸有食貨志殖於疆埸左傳疆埸之事又疆埸無主謂邊境也】賢者之來民所攸賴恭惟某官天資凝逺風韻浚明【南史栁惔傳帝善其詩謂豫章王嶷曰惔不但風韻淸爽亦屬文遒麗張敷傳性整貴風韻甚髙王筠傳沈約見筠以爲似外祖袁粲謂張稷曰王郎非惟額類袁公風韻多欲相似王規傳王威明風韻直上神標映千里絕迹百尺無枝臨川獻王映傳風韻韶靡陸杲傳舅張融有髙名杲風韻舉止頗類孔珪傳風韻淸疏】巍峩千佛之姓名早宜臺閣【摭言張倬柬之之孫數舉進士不第捧登科記頂上戴之曰此千佛名經】屈折三神之步武晚落江湖【郊祀志蓬萊方丈瀛洲此三神山者其傳在渤海中山谷詩此士落江湖】玆煩漢節之華來假防藩之重跨灩澦之象不辭王事之艱難【灩澦歌灩澦大如馬瞿塘不可下灩澦大如象瞿塘不可上】俯常山之蛇要識老臣之開濟【杜詩百年開濟老臣心余見前】飛騰自此翹企俟之【翹祈堯切韻防企也左傳引逸詩翹翹車乘服防曰逺貌企音棄說文舉踵也爾雅鳬鴈醜其踵企注飛卽伸其腳跟企直通作跂詩跂予望之山海經有跂踵國人行腳跟不著地如人之跂足也溫嶠傳州之文武莫不翹企涼武昭王傳延首云極翹企遐方】某別徳怳然爲僚幸甚尙憐往日聽夜雨於巴山【巴山在今歸州巴東縣治南又撫州崇仁縣南六十里亦有巴山以山有巒巴祠故名巴山唐詩夜聲曽隔巴山雨露气仍和震澤春】安能扁舟披朝云於巫峽【見前】

代回淮南林運使【拱辰】

陞班中祕【劉向傳詔向領校中五經祕書師古曰言中者以別於外】將漕邊陲【陲是爲切說文逺邊也左傳防劉我邊陲薛道衡詩逺略振邊陲】禮樂逺而光華遐心何有師旅因之饑饉敏手爲宜【山谷詩敏手擘泰華】天不違顏【左傳天威不違顏咫尺言君尊如天其威嚴常在顏面】星言夙駕恭惟某官气資膚敏徳履深自司庾於日畿益舒翹於嵗最屬淮人之離散求牧與芻忘漢徳之寛仁帶牛佩犢徒得君重母俾民憂峻奎壁圖書之聨兼錢谷刑獄之任【並見前】餽千金之日費正賴通材【孫子凡用兵之法日費千金然後十萬之眾舉矣】護數處之風寒更觀奇績【三國誌注紀渉曰猶人𨿽有八尺之軀靡不受患其護風寒亦數處耳宋曽極詩未得三軍如挾纊憑誰數處護風寒詳見前】某未遑朢履甚慶得輿遺我雙魚愧莫酬於繾綣駕彼四牡願加毖於馳驅【並見前】

代回湖北範漕【子長】

肅將使指兼擁州麾一道觀風足展澄淸之志【並見前】專城宣化又彰鎭撫之材【陳平傳外鎭撫四夷諸矦】重湖無憂四海相慶【見前】恭惟某官人門具美【唐鄭仁表爲起居郎文章俊防自謂門第人物文章俱美嘗曰天瑞有五色云人瑞有鄭仁表】天分素髙【晉書列女傳王凝之妻謝道韞嘗譏謝學植不進曰爲塵務經心爲天分有限邪】久矣踐揚名實孚於上下恬然斂退言行擇乎中庸公道方申薦章旁午【霍光傳使者旁午師古曰一從一橫爲旁午猶言交橫也學林云古篆五字象陰陽六爻之義午字亦取此義周禮壺涿氏掌除水虫若欲殺其神則以牡橭午貫象齒而沈之鄭注午爲五橭楡木名以橭爲幹穿孔以象牙從橭貫之爲十字史言旁午者四方八達皆通亦從橫交五之義也】宜絲綸之一札畀符節以並驅夏口武昌三國之山川具在【夏口一曰沔口江水東至華容縣西夏水出焉依山傍江對岸則入沔津故城以夏口爲名劉表傳注夏口卽今沔州武昌今鄂州武昌縣郡縣誌云武昌郡舊名鄂漢以爲縣屬江夏郡薛氏曰夏口南臨大山三方阻水漢陽以北阻隔陂湖敵出上蔡則武昌夏口當其衝武昌乃吳建都而王陶溫庾之所爲督府者其地襟帶江沔依阻湖山左控廬淝右連襄漢南北二途有如繩直北人南牧常出此以襲豫章東坡赤壁賦西望夏口東望武昌山川相繆郁乎蒼蒼】江沱漢廣諸矦之風化一新【詩序江有汜美媵也勤而無怨嫡能悔過也文王之時江沱之間有嫡不以其媵備數媵遇勞而無怨嫡亦自悔也漢廣徳廣所及也文王之道被於南國美化行乎江漢之域無思犯禮求而不可得也】不俟席溫卽膺環召某摧頽暮齒塵綴朝紳只今數日以謀歸外無榮望期公五月之報政別致賀忱【並見前】

代回浙漕黃檢正【犖○徽本闕今補】

陞華延閣將漕神臯綸命先庚而具孚輿人旁午以相慶【並見前】恭惟某官器資山立【禮記山立時行注山立不搖動也正義曰山立者若住立則巋如山之固不搖動也樂記云總幹而山立不搖動也】才諝淵停【石崇楚妃嘆矯矯莊王淵停嶽峙】洊著民庸政安駭馬【荀子馬駭輿則君子不安輿庶人駭政則君子不安政馬駭輿則莫若靜之庶人駭政則莫若惠之韓非子造父禦四馬馳驟周旋而恣欲於馬者擅轡防之制也然馬驚於出彘而造父不能禁制者非轡防之嚴不足也威分於出彘也】徧儀宰旅妙割全牛【宰旅言爲宰相屬官檢正之屬東坡詩妙割無全牛】考前此之彛章宜引之於禁近屬日畿之選使勤天陛之掄材靑雲不厭於斜飛【劉禹錫詩靑雲直上無多路卻作斜飛取勢回互見前】繡斧暫勞於直指未離五尺天之近儼立筍班前知七八月之間卽持荷槖【並見前】某卜鄰舊矣聞報躍然誦水鏡是人材之篇喜詩仙之有後【山谷詩塞上金湯惟粟粒胸中水鏡是人材】思金石出丞相之語恐裏諺之可占【豫章有日月湖中有石人灘裏諺相傳日月湖明良將出石人灘合狀元生金石出丞相之說未詳】不成報章實致私賀【詳啟意檢正爲山谷後人故知爲豫章人郡誌有黃防者爲山谷從孫蓋其羣從也】

四六標準卷二十四

欽定四庫全書

四六標準卷二十五

宋李劉撰憲使【東萊呂氏曰太宗卽位之久天下無事淳化初詔諸路轉運使各命常參官一人專知紏察州軍刑獄公事此初置外路刑獄官之始是時猶轉運司然行之二年勞擾無補於是淳化四年降詔省罷委轉運司振舉之眞宗景徳四年復置不轉運別爲一司稍重其權矣仍借緋紫以三年爲任增給緡錢如轉運使之數當日詔防專爲刑禁詞訟寃枉天禧中已兼勸農一事至仁宗天聖六年詔令諸路提防刑獄司朝臣使臣交割本職公事與轉運司副令轉運司條所省事件以聞旣罷兩年天聖八年復置尋罷至明道二年復置自後提刑一司𨿽專以刑獄爲事封樁錢糓盜賊保甲軍器河渠事務浸繁權勢益重而漕使所總惟財賦綱運之責而已司局愈多官吏愈眾而事愈不治今日之正在按察司官之不一也】

賀李知府除潼川提刑【錫○一作鐊】

丹檢起家【說文檢書署也徐曰書函之蓋也三刻其上繩緘之然後塡以泥題書而印之也詳別見】繡衣問俗【唐貞觀六年分遣蕭瑀李靖等巡省天下延問疾苦觀風俗之得失察刑政之苛】故國非喬木之謂世選爾勞【尙書世選爾勞予不掩爾善】奕葉茂猗蘭之光汝陳時臬【杜詩仙李盤根大猗蘭奕葉光尙書汝陳時臬事防臬爲凖限之義】星言雙節【詩星言夙駕新唐書百官志節度使辭日賜雙旌雙節】風聳列城【賈琮傳百城聞風自然悚震】防惟某官器博而通材以毅卓犖坐空於萬馬【卓犖超絕也晉孫綽潁州府君碑天縦傑邁奇逸卓犖韓文卓犖爲傑音力角切】笑談立觧於千牛謂之檮杌謂之春秋素髙家學有若伊陟有若臣扈宜襲世官與其勞四國之蕃宣不若奉六條而亷察【並見前】公私之積可痛有賴阜通【漢食貨志漢之爲漢幾四十年矣公私之積猶可哀痛失時不雨民且狼顧】輕重諸罸有權尢資閱實【尙書輕重諸罸有權刑罸世輕世重又其罸百鍰閱實其罪】昔者鯉趨而獨立今玆虎拜以揚休載馳載驅共說西平之有子善繼善述更觀東府之象賢某濫守憩棠復依防樾【並見前】作咸作辛作苦幾不容一日之安【尙書潤下作咸炎上作苦曲直作酸從革作辛稼穡作甘】惟內惟貨惟來詎敢逭二天之按【尙書五過之疵惟官惟反惟內惟貨惟來其罪惟均其審克之】其爲歸倚罔旣編摩

賀潼川李提刑除防路提刑【錫】

自天出綍易地褰帷家人有嚴君焉舊膺此選皇華遣使臣也今世其官𨿽曰因避親之嫌亦見善繼人之志防藩幸甚【並見前】梓部駭然【潼川卽隋梓州因梓潼水爲名姚合送楊尙書赴東川詩郤縠詩書將銜恩到梓州】恭惟某官器重以周材且毅與人忠而執事敬見善明而用心剛四國於蕃茂甘棠之蔽芾六轡如組訝苞栩之逶迆曽未暖席之間倐有攺轅之命【並見前】惟四蜀之門戶【董鉞制勝樓序防爲一路當左右全蜀之口】倚三峽爲吭咽【水經注廣溪峽巫峽西陵峽爲三峽丁公言記防州慿髙控深咽防巴峽吭寒剛切咽也亦作亢爾雅亢鳥嚨亦作骯婁敬傳搤其骯】昔先正保衡於此展澄淸之志【尙書昔先正保衡作我先王】今命汝大正庶乎體欽卹之心【尙書今予命汝作大正正於羣僕侍禦之臣】遙知叱馭以驅之【見前】防有觧印而去者【朱穆傳穆爲冀州刺史冀令長聞穆濟河觧印綬去者四十餘人及到奏劾諸部至有自殺者賈琮傳其諸臧過者望風觧印綬去】忠信缺矣蓄積缺矣暫勞雙節之馳【詩序皇皇者華廢則忠信缺矣華黍廢則蓄積缺矣】錢谷幾何刑獄幾何佇對九宸之問【王陵傳天下一嵗決獄幾何錢谷一嵗出入幾何九宸猶言九重說文宸屋宇也廣韻天子之居增韻帝居北辰之宮故從宀從辰】某方依云覆忽報星移【王勃詩物換星移幾度秋】𨿽難畱有腳之陽春然尙冀驩顏於廣夏【見前】送我而入楚澤固猶恨逺水之遮【韓詩堆堆路傍一雙復一隻迎我出秦闗送我入楚澤千以髙山遮萬以逺水隔】思君而下渝州防問訊淸溪之發【李詩夜發淸溪向三峽思君不見下渝州互見前】其爲懽懌罔旣編摩

賀潼川王提刑【禧】

奏最觀風詳刑易地【劉愷傳以輕從重懼及善人非先王詳刑之意也注書曰有邦有土告爾詳刑鄭注詳審察之也晉書元帝紀布帳練帷詳刑簡化詳見前】天旋夔峽垂光來近於蔚藍【少陵續得觀書定出三峽詩天旋夔子峽春近嶽陽湖又冬到金華山觀因得故拾遺陳公遺迹詩涪右眾山內金華紫崔嵬上有蔚藍天垂光抱瓊臺潼川在涪江之右故云涪右蔚藍洞天名一云蔚藍靑色韓子蒼詩水色山光盡蔚藍是也老學庵筆記蔚藍乃隱語天名非可以義理觧也如杜詩所云猶未有害韓子蒼乃雲水色天光共蔚藍乃謂天與水之色俱如藍耳恐又因杜詩而失之】星入益都載驟復歌於苞栩【詩駕彼四駱載驟駸駸余見前】仁聲借甚封部驩然恭惟某官從容以和【尙書寛而有制從容以和】洵羙且直自爲名進士之日蔚有古君子之風旣疇庸磊落之州【栁文皇天疇庸審厥保承杜詩綿州州府何磊落顯慶年中越王作互見前】合入從通明之殿【東坡詩侍臣鵠立通明殿一朶紅雲捧玉皇】顧煩雙節往控三巴【孟浩然詩門控三巴】蜂腰鶴膝之饑甿復盈膚革【南史齊陸厥傳沈約等文皆用四聲制韻有平頭上尾蜂腰鶴膝此借用以擬饑民之狀甿通作氓說文民也周禮遂人注氓猶懵懵無知貌詩甿之蚩蚩亦作萌劉向傳民萌何以戒勉革猶皮也禮記四體旣正膚革充盈人之肥也防云膚是革外薄皮革是膚內之厚皮革也】雀角防牙之滯訟洞燭肺肝【陸佃埤雅云雀角防牙皆言以無爲有以是爲非也蓋雀有咮而無角防有齒而無牙雀依人又畫動而無角在首且所穿者屋事之易察者也防畏人又夜動而無牙在口且所穿者墉事之難知者也召南之初事之易察者至於獄而後明及其久也衰亂之俗已微貞信之教已興則𨿽事之難知者不待訟而明矣故於雀言獄防言訟也】古井無波【白樂天詩無波古井水有節秋竹竿東坡詞無波眞古井有節是秋筠】陽春有腳還濡牡轡【見前】來顧鶴林【杜陵望牛頭寺詩牛頭見鶴林梯徑繞幽深春色浮山外天河宿殿陰傳燈無白日布地有黃金休作狂歌老回防不住心注鶴林卽靈仙觀也按牛頭鶴林皆潼川勝地】禮樂言逺而有光旣接鄕閭之近刑罰不中則無措更兼倉庾之平【提刑兼提舉常平】𨿽則劬勞又復馳驅於原隰周爰諮度便當獻納於軒墀某乘障非材奉身受察五善重拜忻聞君子之得輿百拙一勤儻許小人之全璧【並見前】其爲頌詠未易編摩

通劉提刑【垕】

丹墀賜對繡斧詳刑君遣使臣固光華於在逺【俱見前】獄爲司命必明謹而不畱【漢書獄者人之大命易山上有火旅君子以明愼用刑而不畱獄】一賢觀風萬物吐气恭惟某官气涵方重識抱浚明胸中風月之無邊一塵不染【山谷濓溪詩序周茂叔人品甚髙胸中灑落如光風霽月又防東坡卜算子詞東坡道人語意髙妙非胸中有萬卷書筆下無一防塵俗气孰能到此】筆下源泉之不擇萬斛而贏【陳后山詩胸中歷歷著千年筆下源源赴百川山谷詩想見東坡舊居士揮毫百斛防明珠】頃厭承明出將英簜【周禮掌節皆金也以英簜輔之英餙也簜說文大竹也以竹爲函加以畫餙而盛其節也】以九畿施邦政天不違顏【周禮大司馬之職以九畿之籍施邦國之政職方千里曰國畿其外方五百里曰侯畿又其外方五百里曰甸畿又其外方五百里曰男畿又其外方五百里曰采畿又其外方五百里曰衛畿又其外方五百里曰蠻畿又其外方五百里曰夷畿又其外方五百里曰鎭畿又其外方五百里曰蕃畿注畿猶限也自王城以外五千里爲界有分限者九】障百川防狂瀾海爲縮足【韓文障百川而東之廻狂瀾於旣倒】顧退須於棨防【棨遣禮切前漢書匈奴傳有衣之防曰棨防師古曰以赤白繒爲之後漢書杜詩傳賜以棨防漢雜事曰漢制假以代斧鉞崔豹古今注棨防前驅之器以木爲之後代刻僞無復典刑以赤油韜之亦謂之油防亦曰棨防王公以下通用之】復出駕於軺軒【食貨志算軺車師古曰軺小車也外戚傳軒中得幸師古曰軒謂軒車卽今車之施幰者】司長沙萬里之平惟良折獄【韓詩長沙萬里平勝地猶在險尙書非佞折獄惟良折獄】澄洞庭九州之大何擇非人【韓詩洞庭九州間厥大誰與讓尙書何擇非人何敬非刑何度非及】徒知察小大之情【禮記必察小大之比而成之注小大猶輕重】必不容上下其手【見第十一卷

代袁子固謝縣宰寛假條】周爰咨度卽開衡嶽之云【詩載馳載驅周爰咨度韓退之謁衡嶽廟詩我來正逢秋雨節陰气晦昧無淸風須臾靜掃眾峯出仰見突兀撐靑空】慨然澄淸何愧滄浪之水【範滂傳登車攬轡慨然有澄淸天下之志世說新語陳仲舉言爲士則行爲世範登車攬轡有澄淸天下之志尙書又東爲滄浪之水永初山川記漢水古爲滄浪卽漁父所歌滄浪之水淸兮者今滄浪之水合流出鐔城北界山北蓋後人名之非古滄浪也一統志滄浪水在今常徳府龍陽縣西一十五里自滄山浪山發源合流爲滄浪之水漁父歌滄浪卽此水也】所恐思賢於宣室【刑法志上常幸宣室如淳曰宣室布政教之室也晉灼曰未央宮中有宣室殿師古曰其殿在前殿之側賈誼傳誼爲長沙太傅文帝思而召之入見上方受釐坐宣室東方朔傳宣室者先帝之正處何武傳召見武等於宣室陳湯傳上召見湯宣室王嘉傳召見宣室對得失政事互見前】還當問路於修門【歸去來辭問徵夫以前路宋玉招魂魂兮來歸入修門些修門郢城門也】某起家一寒去國三暑彊顏倚席昔慙洛下之生【司馬遷傳及已至此言不辱者所謂彊顏耳後漢書儒林傳博士倚席不講注倚席言不施講坐也樊凖傳博士倚席不講儒者競論浮麗謝安傳安能爲洛下書生詠南史張融傳賊將殺食之融神色不動方作洛生詠】箝尾對墻今補黔中之佐【韓文箝以左手右手摘紙尾又南墻鉅竹千挺對樹二松日哦其間張儀傳秦要楚欲得黔中地白起傳取楚定巫黔中郡蘇秦傳一軍出武闗一軍下黔中則鄢郢動矣】𨿽云貳郡正六條【見前】亷不掩聾敢嘆丞哉之餘負【黃覇傳許丞亷吏𨿽老尙能拜起送迎正頗重聽何傷】戇今成癖亦惟使者之汝容【東坡詩勸農使者不汝容因君作詩先自劾】

通成都周提刑【居信】

捫參歷井再爲油幕之趨【李詩捫參歷井仰脇息韓詩談笑靑油幕杜詩曰頭趨幕府】挹斗揚箕總繡衣之察【詩維南有箕不可以簸揚維北有斗不可以挹酒漿余見前】欲徹畸孤之名字【畸居宜切說文殘田也通作奇】例須耦儷之簡書【耦通作偶儷也又二也只曰奇雙曰偶儷偶也左傳不能庇其伉儷又畏此簡書】斐然拙毫【謝莊月賦抽毫進牘以命仲宣】滂若下汗【吳質書申之再三赧然下汗】伏念某學未聞道年不後人【見前】亦知富貴之浮雲不如貧賤豈無名教之樂地何必事功【樂廣傳名教內自有樂地何必乃爾】直以饑驅【陶詩饑來驅我去】爲此祿仕西望太白窘峽水之倒流【東坡詩西望太白橫岷峨余見前】東訪蓬萊值海風而引去不謂詩書之元帥【並見前】尙憐鄕裏之小兒【陶潛傳吾不能爲五斗米折腰拳拳事鄕裏小人杜詩五陵豪貴反顚倒鄕裏小兒狐白裘】表之鶚書隨以馬幣【韓文譔書詞具馬幣卜日以授使者】遂冒瞿唐五六月之險【韓詩瞿唐五六月驚電讓歸船怒水忽中裂千尋墮幽泉】來訪巫山十二峯之髙【齊王融巫山髙詩想象巫山髙薄暮陽臺曲梁範云巫山髙詩巫山髙不極白日隱光輝梁元帝詩巫山髙不窮迥出荊門中陳蕭詮詩巫山映巫峽髙髙殊未窮隋淩敬詩巫山郁岧嶤髙髙入紫霄唐閻立本詩巫山髙髙半天起絕壁千仞盡相似喬知之詩巫山十二峯防差互相見宋之問詩巫山峯十二環合像昭回李端詩巫山十二峯皆在碧虛中孟郊詩巴江上峽重復重陽臺碧峭十二峯十二峯見前】揆材地以闕然【魏書辛雄傳選補之法妙盡才望如不可並後地先才晉書王蘊傳遷吏部尙書郎毎一官缺求者十軰蘊輙連狀白之曰某人有地某人有才務存進達各隨其方故不得者無怨焉陳書蔡嶷傳嶷年位未髙而才地爲時所重後主謂蔡徴曰蔡嶷負地矜才無所用也王通傳王生才地豈可遊外府乎】托使天之近只恭惟某官人今而心古【韓詩孟生江海士古貌又古心】行峻而气平少年公瑾之綸巾豈甘寂寂【吳志周瑜字公瑾廬江舒人長壯有姿貌孫防授建威中郎將時年二十四吳中皆呼爲周郎東坡赤壁懷古詞遙想公瑾當年小喬初嫁了雄姿英發羽扇綸巾談笑間檣艣灰飛煙滅晉書謝萬傳萬著白綸巾鶴氅裘履版而前又嘗衣白綸巾乘平肩輿鄧粲晉書王惇欲伐甘卓遣使送白綸巾與卓卓不受梁書賀徳基衣資罄乏嘗於白馬寺前逄一婦人脫白綸巾以贈之南史王融傳爲爾寂寂鄧禹笑人】他日伯仁之金印徑可累累【周顗傳王惇舉兵王導詣闕請罪值顗將入導呼顗曰伯仁以百口累卿顗不與言顧左右曰今年殺諸賊奴取金如斗大系肘石顯傳印何累累師古曰累累重積也】居然盤旋州縣之間【詩居然生子孔疏居處黙然盤本作槃蔡邕傳槃旋乎周孔之庭宇韓文隱者之所盤旋】無乃培飬廟廊之業勇訪半輪之月【李詩峨睂山月半輪秋】徑登九折之塗【九折阪在今雅州卭崍山路阻峻回曲九折乃至山上卽漢王尊叱馭處】載酒淩雲頓釋裏閭之愁嘆【淩雲寺在今嘉定州治東唐岑參詩寺出飛鳥外靑峯載朱樓構壁躋半空喜得登上頭始知宇宙闊下防三江流天晴見峨眉如在波上游東坡送張嘉州詩少年不願萬戶侯亦不願識韓荊州頗願身爲漢嘉守載酒時作淩雲遊】埋輪當道欲周原隰之咨諏【張綱傳餘人受命之部綱獨埋其輪於洛陽都亭曰豺狼當道安問狐貍】何敬非刑惟明克允【見前】斂此大惠亦旣洽魚鳬之民【韓文斂此大惠兮施於一州余見前】訖其外庸卽歸接防龍之武【韓文迄其外庸可作承輔新唐書上官儀傳時以雍州司士參尉韋絢爲殿中侍禦史或疑非遷儀曰此野人語耳禦史供奉赤墀下接武防龍簉羽鵷鷺豈雍州判佐比乎】尙念某不逺萬里來奉六條【見前】安於小官而不辭亦惟君子之易事昔在嚴公幕聞俱爲蜀使之知【杜詩昔在嚴公幕俱爲蜀使臣艱危參大府前後間淸塵】難甘原憲貧或竊效貢公之喜【杜詩竊效貢公喜難甘原憲貧】

通潼川丁提刑【必稱】

登蜀猶天撫塵蹤而自嘆仰韓如斗瞻榮次以非遙【並見前】敢裁小子之斐然敬告大夫之賢者伏念某才疏而力腐少賤而長窮托疲薾於山林未能辟糓【莊子薾然疲役而不知其所歸可不哀耶薾音撚忘貌疲病困之狀杜詩疲薾茍懷防史記畱矦世家乃學辟穀道引輕身漢書郊祀志李少君以穀道郤老方見上李奇曰穀道辟穀不食之道也魏文帝典略潁川郤儉能辟穀餌茯苓梁書陶景傳善辟穀導引之法慕張良之爲人云】系饑愚於簮笏卻愧伐檀【杜詩況我饑愚人焉能尙安宅詩序伐檀刺貪也在位貪鄙無功而受祿君子不得仕進爾】居然四十之頭顱孰是寸尺之竹帛【並見前】頃自湘濵之憔悴【屈原漁父屈原旣放遊於江潭行吟澤畔顏色憔悴】誤爲錦裏之逢迎【杜詩雪山斥無兵馬錦裏逄迎有主人】半路迍邅先勒回於俗駕【孔稚圭北山移文請廻俗士駕爲君謝逋客】三年飄忽難重入於禮羅【陸機嘆逝賦時飄忽其不再劉勰文心雕龍嵗月飄忽性靈不居東坡詩此生嵗月行飄忽】不謂再剖符之文翁【杜詩眞爲文翁再剖符】未廢三折肱之韓子【左傳三折肱知爲良醫惟伐君爲不可韓文送孟秀才序吾嘗折肱焉】撰書詞而具幣又委重焉【韓文譔書詞具馬幣卜日以授使者又以義請而彊委重焉】扄岫幌而掩關旣無及矣【北山移文宜扄岫幌掩云關斂輕霧藏鳴湍截來轅於谷口杜妄轡於郊端】惟是居攸之禕允之任【孔明出漢中防斟酌損益進盡忠言則攸之禕允之任也】卻愧乏儀之羣博之材【昌黎送楊支使序愈在京師時嘗聞當今藩翰之賔客惟宣州爲多賢與之遊者二人隴西李博淸河崔羣云云及儀之之來也聞其言而見其行則向之所謂羣與博者吾何先後焉儀之智足以造謀材足以立事忠足以勤上恵足以存下而又侈之以詩書六藝之學先聖賢之徳音以成其文以附其質宜乎從事於是府而流聲實於天朝也】治法徵謀逼人已甚【韓文治法徵謀宜有所出謝安傳安弱冠詣王蒙淸言良久旣去蒙子修曰向客何如大人蒙曰此客亹亹爲來逼人法帖衛夫人書衛有弟子王逸少甚能學衛眞書咄咄逼人山谷詩逼人太駸駸】臺評幕辯忤物亦多【韓文幕中之辯人反以汝爲叛臺中之評人反以汝爲傾】未論雞犬之求僊【見前】誰許魚之托防【韓詩水紋浮枕簟瓦影防魚】恭惟某官器資凝逺材具寛宏畫棟朱簾屈平蠻之籌防【王忠嗣傳上平戎十八防】淸江碧嶂蔚治郡之功名【黃覇傳功名損於治郡時】謂宜進之淸朝【楊震傳損辱淸朝塵防日月】庶可行其素學居然龍節戾止蠶叢【戾至也詩魯矦戾止亦是戾矣傳至也箋止也】禮樂言逺而有光斯言信矣刑罰不中則無措自古謹之有如使者之賢足寄欽哉之卹繡衣持斧寜久滯銅官之山【銅官山在今潼川府中江縣九十八里產銅卽卓王孫鄧通冶錢之所】簮筆荷囊行入侍玉皇之案【元稹詩我是玉皇香案吏謫居猶得近蓬萊】尙念某藐無所挾誰適與容燕谷自寒敢望春風之披拂【劉向別錄方士傳言鄒衍在燕燕有谷地羙而寒不生五穀鄒子居之吹律而溫气至而谷生今名黍谷】吳船未辦尙依夏屋之帡幪【範石湖吳船錄云蜀人入吳者皆自合江亭登舟其西則萬里橋諸葛孔明送費禕使吳曰萬里之行始於此因以名橋杜詩門泊東吳萬里船此橋正爲吳人設】

通湖南楊提刑【楫】

晨入太學之下曾識明師【淮南子君子積志委政以趣明師】曉行湘水之春今依膚使【杜詩夜醉長沙酒曉行湘水春潭州宋湖南路卽今長沙也互見前】禮有嚴於事大書敢廢於防先【尙書作周恭先】恭惟某官守道眞儒庇民正學【禮記下之事上也𨿽有庇民之大徳不敢有君民之心】自其馳驅於外不辭小官固知磅礡於中而可大受【磅礡充塞也太經昆侖磅礡幽注昆侖天之气磅礡地之形幽人之心也通作薄揚雄傳旁薄羣生亦作魄司馬相如傳旁魄四塞韓文磅礡而郁積】由子男之百里洊賔客於諸矦廩給百司簿正九扈【俱見前】人皆疑其晼晚【晼晚日落貌陸機嘆逝賦老晼晚其將及潘嶽懷舊賦日晼晚而將暮栁詩晼晚驚移律山谷詩嵗月坐晼晚又光陰坐晼晚】公何有於鄙夷【韓文栁矦爲州不鄙夷其民】圜橋億萬人甫知矜式起家二千石忽有薦揚【並見前】上憐皖伯之邦【方輿勝覽安慶府春秋時皖國周大夫皖伯始封之地匽姓咎繇之後亦爲舒桐二國之地皖山在懷寜西十里上有皖伯祠】久缺桐君之政【桐春秋楚附庸國卽今桐城縣地】徒得君重無俾民憂一札細書朝聞命而夕引道【新唐書郭子儀傳贊朝聞命夕引道無纎介自嫌】三年成聚今有袴而昔無襦【史記一年所居成聚二年成邑三年成都正義曰聚謂村落也】孰期淸絕之鄕【杜詩湖南淸絕地】又簡皇華之使爰將隆指出總祥刑徳星臨翼軫之間楚氛已靖【長沙當鶉尾之次翼軫之度左傳伯夙謂趙孟曰楚氛甚惡懼難余見前】仙槎來云漢之表衡嶽頓開遙知登車之慨然必有觧印而去者周爰咨度【並見前】胡不均【韓文海嶺之陬旣足旣濡何不均俾執事樞】某副墨謏聞【莊子聞諸副墨之子李云可以副貳墨也呂吉甫云道以體之爲正則文墨所論者乃其副也禮記發慮憲求善良足以謏聞不足以動眾注謏之言小也聞聲聞也言不學之人能有片職謀慮法式求善以自輔此是人身上小善故小有聲聞也】勾朱末屬【羅隱寄剡縣主簿詩金庭飬眞地朱篆勾稽官劉向傳同姓末屬此借用】譬諸川澤之下獨何蕃歟【韓文何蕃傳譬之水其爲澤不爲川乎川者髙澤者卑髙者流卑者止云云故凡貧賤之士必有待然後能有所立獨何蕃歟】不知酃醁之前有賈生否【說文酃長沙縣也從邑霝聲今衡州按字書酃淥湘東地名有酃淥酒又醽醁酒名郭仲堅湘中記衡陽縣東二十里有酃湖周二十里深八尺湛然緑色土人取以釀酒其味醇羙晉武帝平吳始薦酃酒於太廟吳錄湘東有酃水酒有名左思吳都賦飛輕軒而酌淥酃盛之荊州記淥水出豫章康樂縣其間烏程鄕有酒官取水爲酒極甘羙與湘中醽湖酒年嘗獻之世稱酃淥酒陸機七羨云湘陰有酎其色澄淸秋醪春醖酒惟九成張載酃酒賦珍酒出於湘東丕顯於皇都乃潛淪於吳邦其爲酒也造釀以秋告成以春備味滋和體淳色淸宣禦神志導气飬形異聞錄魏左相能治酒其名有醽醁翠濤常以大甕納酒貯十年不敗太宗嘗賜詩云醽醁稱蘭生翠濤過玉薤千日醉不醒十年味不敗王荊公送吳仲庶守潭州詩自古楚有材酃淥多羙酒不知樽前客更得賈生否】適是褰帷之始欣然祭竈之榮【見前】簿領中有是人耶非敢望也【宋四朝國史吳擇仁字智夫爲開封雍丘主簿元祐中金水河堤壊十六縣皆選屬他役獨擇仁詣朝堂白事宰相範純仁獨異之曰簿領中乃有是人耶】夫子嘗爲委吏矣能勿誨乎

代回防路李憲【】

奏最涪江【涪音浮說文水出廣漢巴徼外南至墊江入漢涪州本漢涪陵縣西魏置合州以涪江與嘉陵江合隋攺涪州方輿勝覽費溪發源經五十八節名灘方至黔州漑自黔州漑與施州江防流九十里經彭水武徳二縣凡五百餘里與蜀江防於州之東水常湛然徹底以其出於黔州又呼黔江東坡詩合水來如電黔江綠似藍昔司馬錯溯此水南上擊奪楚黔中地】按行巫峽於蕃而歷四國所去見思【見前】察州而奉六條其有所試【漢百官表刺史以六條問事非條所問卽不省唐貞觀中以六條察十道武后永昌中分命使者以六條察州縣】恭惟某官分輝井絡擅秀岷峨【並見前】名父子之天資璠璵之器【蕭育傳以育名父子著材能王述傳名父之子不患無祿山谷詩慶州名父子杜詩李舟名父子璠璵魯之寶玉宋史李燾字仁甫眉州丹稜人唐曹王后紹興八年進士博極載籍捜羅百氏仿司馬光資治通鑑例斷自隆興迄於建康爲編年一書名曰長編累官禮部侍郎進敷文閣學士兼侍講同修國史卒謚文簡累贈太師溫國公其仲子也】難兄弟之家學金玉其相【兄垕試賢良方正直言極諌科爲祕書省正字尋遷著作郎兼國史實錄院編修檢討官弟壁寜宗朝累官參知政事同知樞宻院以資政殿學士致仕卒謚文懿舉進士累官禮部尙書資政殿學士卒謚文肅詩追琢其章金玉其相注相質也言治寶物以爲器所以可雕琢其體以爲文章者以金玉本有其質性故也】環轍久之【韓文轍環天下卒老於行】褰帷晚矣惟良折獄何擇非人送以禮樂而有光旣深簡在編之詩書而無愧願益周爰【並見前】某跂逺莫前賀成已後三巴防鑿𨿽莫瞻繡斧之持【杜詩防鑿控三巴】六轡馳驅猶願謹衣篝之護【見前】

代回浙東譙提刑【令憲】

畫防奏功【韋蘓州詩兵衛森畫防】繡衣防寵專城作牧旣優撫字之材【古辭陌上桑四十專城居陳張正見采桑詩恐疑夫壻逺聊復答專城周禮八命作牧九命作伯】一道觀風更展澄淸之志有嚴星駕增重日畿恭惟某官蓄徳淵深褆身肅括【並見前】郎潛甚久不矯世以爲中【楊王孫傳吾是以羸將以矯世也】卿列彌髙忽抗章而請外寄隆名於壁府【見前】斂大惠於金華【韓文斂此大惠兮施於一州玉臺新詠序云金星與婺女爭華故婺州曰金華有金華山卽黃初平牧羊處李詩落帆金華岸赤松若可招】民欲借君於一年【宼恂傳願從陛下復借寇君一年詳見前】公已報政於五月【史記周公世家太公封於齊五月而報政周公】進之甸服【尙書五百里甸服】寄以獄平【曹參傳以獄市爲寄愼勿擾也】逺有光華況近長安之日【見前】周爰咨度已接蓬萊之云【杜詩云近蓬萊常五色蓬萊宮名卽大明宮】某甚慶得輿未遑削牘儻無雀角可使圜扉之空【並見前】似是馬曹亦竊廣廈之庇【晉書王徽之字子猷性卓犖不羈爲車騎桓沖騎兵參軍衝問卿署何曹對曰似是馬曹又問管幾馬曰不知馬何由知數又問馬比死多少曰未知生焉知死】

代回陳提刑

守藩弗績扁舟欲問於吳江【杜詩輕舟下吳防主簿意如何】攺組有嚴輿轎復逾於闗嶺【嚴助傳輿轎而逾嶺拖舟而入水服防曰轎音橋梁謂隘道輿車也瓉曰今竹輿車也江表作竹輿以行是也】方露章而請免倐云翰之寵貽愧非所蒙【羊祜表臣𨿽小人敢緣所防念存斯義陳后山詩呼我過其廬所得非所蒙】竊願有復【禮記若有告者少間曰願有復也】恭惟某官抱才膚碩蓄學崇谹左墄右平獻納盍司於淸切【班固西都賦左墄右平重軒三階注墄者爲階級平者以文塼相亞次也】上原下隰咨諏久屈於皇華【詩皇皇者華於彼原隰注皇皇猶煌煌也髙平曰原下濕曰隰忠臣奉使能光君命如艸木之華無逺無近不以髙下易其色】旣潛消佩劍之風【龔遂傳民有帶持刀劍者使賣劍買牛賣刀買犢曰何爲帶牛佩犢】又宻移珥筆之俗【山谷江西道院賦江西之俗士太夫多秀而文其細民險而健以終訟爲能命曰珥筆之民𨿽有辯者不能自解免也古諺云筠袁贑吉腦後挿筆故云】日月之貴名方起【荀子貴名白而天下治又君子務積於身則貴名起之如日月而天下應之如雷霆】乾坤之新渥必蕃【杜詩髙名入竹帛新渥照乾坤啟札淵海熊充啟雲貴名起乎日月新渥照乎乾坤則二語當時已相襲矣】諒凡吾味之同皆借君波之及【見前】某罙入其阻【罙音民卑切說文周也本作防從网米聲詩冞入其阻徐曰网卽周布之意今文作冞毛傳深也箋云冒也毛氏曰與罙不同罙音森從穴從木冞從冖從米俗從木誤】兆足以行共飲玻瓈之江已有倚蒹之幸【東坡詩相望六十里共飲玻瓈江世說魏文帝使後弟毛曽與夏侯共坐時人謂蒹葭倚玉樹】或入鳴珂之裏或希防薤之規【新唐書張嘉祐嘉貞弟有幹略方嘉貞爲相時任右金吾衛將軍昆弟每上朝軒蓋騶道盈閭巷時號所居坊曰鳴珂裏余見前】

代回提刑樂郎中

繡衣平糴久勤周道之馳驅【糴亭歷切說文市谷也魏文矦相李悝曰糴甚貴傷人甚賤傷農人傷則離散農傷則國貧故甚貴與甚賤其傷一也是故善平糴者必謹觀嵗有上中下熟故大熟則糴三而捨一中熟則糴二下熟則糴一使人適足價平則止行之魏國國以富彊漢食貨志善平糴者必謹觀嵗有上中下熟上熟其收自四餘四百石中熟自三餘三百石下熟自倍餘百石】丹筆詳刑更奉漢條之寛大【後漢書劉愷傳以輕從重懼及善人非先王詳刑之意也注書曰有邦有上告爾詳刑鄭注云詳審察之也唐龍朔中攺廷尉正爲詳刑大夫晉元帝紀布帳練帷詳刑簡化侯覇傳每春下寛大之詔】民非攺聚官不易方【方道也周詔官不易方任昉表齊楚陵遲官方淆亂】𨿽四海之望未饜【饜麼鹽切足也左傳屬饜而已杜注言小人之腹飽猶知饜足】然重湖之幸何厚【重湖謂洞庭湖靑艸湖詳別見】恭惟某官器資凝逺徳履直方摩蜀道之靑天豺虎莫投其距【詩取彼防人投畀豺虎】歌郢中之白雪防鴞亦好其音【見前】名大震於京師【法言谷口鄭子眞耕於巖石之下名震於京師】材合居於給諫【韓詩才名三十年久合居給諌】惟是山海之徵防難損一雞【食貨志浮食奇民欲擅斡山海之貨以致富羨】欲其財貨之貿遷是資四牡遂煩英節【見前】來按熊湘【史記黃帝紀南至於江登熊湘注封禪書南伐至於召陵登熊耳山地理誌曰湘山在長沙益陽縣正義曰括地誌云熊耳山在商州洛縣西十里齊桓公登之以望江漢也湘山一名艑山在嶽州巴陵縣南十八里】皇皇原隰之華民無遺便【韓文韋丹墓志凡爲民去害興利於江西八州無遺便】暴暴丘山之積居有積倉【荀子財貨渾渾如泉源汸汸如河海暴暴如丘山注暴暴卒起之貌言物多委積如丘山也互見前】公若違之他邦民必爭於境上【宋杜衍知幹州未滿令權知鳯翔府二邦之民爭於境上一曰我公也汝奪之一曰我公也汝何有焉】惟良折獄何擇非人旣無得而易堯信莫如於借防衡云攺觀頓令山嶽之自搖湘水澄波便覺河江之易避苐虞詔紫不俟突黔【並見前】某辱托比肩【鬻子千里而得一士猶比肩也路溫舒傳比肩而立杜詩孤陋忝末親等級敢比肩】每蒙合志【禮記合志同方】勞來還定安集欲慰疲甿同寅協恭和正資益友【並見前】所慙尺牘有觖朋箋【羊列切怨望也觖者缺也觖望不滿所望而怨耳陰興傳令天下觖望獸二爲友貝二爲朋朋箋二箋也】魚相忘於江湖諒不責腹中之素【莊子魚相忘於江湖人相忘於道術陳勝傳丹書帛置人所罾魚腹中古詩呼童烹鯉魚中有尺素書】鳯又繼之日夜尙同歌肘後之騷【離騷經鸞皇爲余先戒兮雷師告余以未具吾令鳯皇飛騰兮又繼之以日夜】

代回江東提刑譙寶文【令憲○宋防要寶文閣在天章閣之東西序羣玉蘂珠殿之北卽舊日壽昌閣攺曰寶文嘉祐八年英宗卽位詔以仁宗禦書禦集藏於寶文閣命王珪撰記立石治平四年神宗卽位始置學士直學士待制防賜依龍圖哲宗禦書附於閣】

寶廬寓直【宋有寶文寶謨寶章閣直宿所止曰廬嚴助傳厭承明之廬】玉節按刑【周禮守邦國者用玉節守都鄙者用角節梁元帝詩玉節居分陜】江淮艸木之威名亶孚有眾【張萬福傳徳宗以萬福爲濠州刺史召謂曰先帝攺爾名正者所以襃也朕謂江淮艸木亦知爾威名若所從攺恐賊不曉是卿也】河洛圖書之經緯爰寵此行【宋龍圖閣在防慶殿西偏以奉太宗禦書禦制文集楊億詩羣玉天中開防府神溫洛薦圖書】恭惟某官奧閥刺天【杜詩門閥冠雲霄韓文羣飛刺天】修名防地【離騷恐修名之不立孫樵書玉川子月蝕詩韓吏部進學觧莫不防地倚天句句欲活】胸吞云夢何小者之足言舟近蓬萊又悠然而引去【並見前】萬牛莫挽【杜詩萬牛回首丘山重】四牡載馳禮樂有光公不負澄淸之志哀矜勿喜吏何敢輕重其心有功見知【並見前】不逺伊邇【詩中心有違不逺伊邇】某民庸索莫【索莫猶言落莫索盡也散也尙書惟家之索禮記離羣索居物散則盡】歸夢飛騰望南浦之朝云未能捲雨懷江東之暮日正阻論文【並見前】

代回福建詹提刑【徽之】

疏防中禁持憲外臺【見前】褰帷風動於列城【後漢賈琮傳琮爲冀州刺史之部升車言曰刺史當逺視廣聽紏察羙惡何有反垂帷裳以自掩塞乎乃命禦者褰之百城聞風自然竦震互見前】洗印日新於眾聽【唐百官志三日洗印視其刓缺】湖山自得原隰有光【見前】恭惟某官早抱通材徧儀華貫防刃有餘矣經肯綮之未嘗【莊子恢恢乎其於防刃必有餘地矣又技經肯綮之未嘗注肯著骨肉也綮結處也】善刀而藏之得躊躇之滿志【莊子爲之四顧爲之躊躇滿志善刀而藏之注躊躇滿志逸足容豫自得之謂善刀藏之謂拭而弢之也】屬時更化加意審刑徑疇淑問之賢往任皇華之寄【俱見前】維閩七聚不勝鱗介之勞【山谷詩維閩七聚落獨困吏饕土獘禾黍惡水煩鱗介勞】奉漢六條寜止狐貍之問必有澄淸之志乃無愁嘆之民【俱見前】其審克之【尙書其罪惟均其審克之】行且召矣某未遑燕賀先辱魚書【並見前】君乘使者車固可想雲煙之風采【郭丹傳從師長安買符入函谷闗乃慨然嘆曰丹不乘使者車終不出闗丹自去家十有二年果乘髙車出闗如其志焉注諸矦使車皆朱班輪四輻赤衡岑參詩故人方乘使者車吾知郭丹卻不如】詔詣行在所或少慰塵土之心期【史記滑稽傳武帝時徴北海太守詣行在所漢制車駕所在曰行在所蔡邕獨斷曰天子以四海爲家故謂所在曰行在所漢書武帝紀徴詣行在所師古曰天子或在京師或出巡守不可豫言故言行在所耳梅福傳求假軺傳詣行在所東平王蒼傳乞詣行在所極陳至誠任彥升詩中道遇心期王荊公詩心期自與眾人殊山谷詩少日心期轉謬悠又心期曉月秋霜又心期誠不淺】

代回湖南胡提刑【澥】

還節荊襄【荊山名括地誌云荊山在襄州又州名夏周爲荊州秦爲南郡卽郢都之渚宮襄亦州名本楚之西津魏武置襄陽郡西魏攺襄州因水立名宋升襄陽府】按行湘楚【說文湘水出零陵陽海山北入江從水相聲韻防至巴丘入於江又山名史記黃帝登熊湘楚國名周封熊繹於丹陽至熊逹僣稱王遷郢郢本名荊至成頵始攺號楚】父老迎嘆見百年之故家叔侄交承侈一門之盛事【按字書無侄字今人嫌侄字從女遂攺從人不知侄字原爲女設非男稱也潁川語小曰禮大夫不名世臣侄娣侄是妻之兄女娣是妻之妹左傳侄其從姑謂我侄者我謂之姑是也今謂兄弟之子爲侄蓋取字林音義作丈乙切呼之古史傳所未詳自唐至本朝諸書稍見之如狄仁傑諫武后曰姑侄與子母孰親猶指武姓人爲侄也此字惟可施之書問以便俗呼或有著作不若稱兄子弟子從子族子之爲雅也據此則侄止可施內兄弟之女不當施之男子攺稱則可攺字可乎又按顏延之曰伯叔有父名則兄弟之子不得稱侄從母有母名則姊妹之子不可言甥蓋甥侄惟可施於姑舅耳雷次宗曰侄字有女明不及伯叔甥字有男見不及從母劉共父刋二程先生集攺侄爲猶子朱子謂古人固不稱兄弟之子爲侄亦無言猶子者但云兄弟之子然從俗稱侄亦無害也但攺從人爲杜園蒼頡耳】賢勞何憚聖眷方深恭惟某官擇乎中庸好是正直一經教子謟機寜觸於屏風【韋賢傳遺子黃金滿籯不如一經陳萬年傳子咸以萬年任爲郎抗直數言事刺譏近臣萬年嘗病召咸教戒於牀下語至夜半咸睡頭觸屏風萬年大怒欲杖之咸叩頭謝曰具曉所言大要教咸讇也按史言咸亷不如父而數賂陳湯求進則讇乃其素性何待教哉】萬里隨翁直气早鏘於門限【東坡次韻子由使契丹見寄詩始憶庚寅降屈原旋防蠟鳳戲僧防隨翁萬里心如鐵此子何勞爲買田公自注時猶子遲侍行限下簡切增韻閾也鏘當作蹡昌黎贈張籍詩云吾老懶讀書餘事不掛眼有兒𨿽甚憐教示不免簡君來好呼出踉蹡越門限言其少有直气自踉蹡戶限時已然如此類非意防難觧】忠無不報【鄒陽傳忠無不報信不見疑】孝可以移【孝經君子之事親孝故忠可移於君】何周道之馳驅忘漢闥之補拾【汲黯傳出入禁闥拾遺補過】天髙蜀道甫休捫歷之嗟地褊長沙又作回旋之舞蓋今褰帷之所【並見前】自昔稅駕其間【李斯傳物極則衰吾未知所稅駕也注稅駕猶觧駕言休息也張協賦停輿蕙渚稅駕蘭田】嶺北長蛇無復元城之迎侍【山海經大同之山有蛇名曰長蛇其毛如彘豪其音如鼓柝左傳吳爲封豕長蛇以薦食上國宋劉安世字器之學者稱爲元城先生宋史安世初除諌官未拜命入白母曰脫有觸忤禍譴立至若以母老辭當可免母曰得罪流放無問逺近吾當從汝所之】遼東孤鶴足榮華表之歸來【續搜神記遼東城門有華表柱忽有一鶴集徘徊空中言曰有鳥有鳥丁令威去家千嵗今來歸城郭如故人民非何不學仙去空伴冢累累遂上衝天】某視螺川爲近鄰【螺山在吉安府城北十里南臨贑江宛委如螺或云昔有漁人逰此忽遇風雨見神螺光彩五色取而懷之至山下渉水螺失所在俗呼爲螺子山螺湖繞府城西北而東流入贑江郡名螺川以此】恍防門之逺別殘燈翳復吐寜有可借之光【東坡詩念此坐達晨殘燈翳復吐又淸風來無邊明月翳復吐按翳復止字本杜詩初日翳復吐坡詩兩用之】可人期不來徒抱相違之恨【陳后山詩書當快意讀易盡客有可人期不來又俗子推不去可人費招呼】滿期召璽猶可盍簮【易豫九四由豫大有得勿疑朋盍簮】

代回江西李提刑【玨】

予環將漕持斧按刑【見前】一道三司公殆踐敡之徧【宋江西路轉運司治隆興卽今南昌提刑司治贑州提舉司治撫州】兼旬並命上應簡注之深前賀方馳後緘押至【息夫躬傳羽檄重迹而押至文潁曰押音狎習之狎師古曰押至言相因而至也】恭惟某官鎭浮雅量撥劇長材【南史臧盾傳盾爲人敏瞻有風力長於撥劇職事甚理】左馮翊右扶風居多善政【漢書地理誌注左馮翊故秦內史髙帝元年屬塞國更名河上郡九年罷復爲內史武帝建元六年分爲左內史太初元年更爲左馮翊右扶風故秦內史髙帝元年屬雍國二年更爲中地郡九年罷復爲內史太初元年更名主爵都尉爲右扶風】朝天津夕西極未究逺猷【離騷經朝發軔於天津兮夕余至乎西極天津卽析水之津在箕鬥之間日月五星於此往來故謂之津西極日所入也】當邊隅講觧之餘【觧舉蟹切說文判也從刀判牛角廣韻講也說也項籍傳業已講觧】有溪洞猖披之醜【猖蚩良切狂也通作昌揚雄傳先零昌狂韻防披猖縦裂貌離騷經何桀紂之昌披兮夫惟防徑以窘步】見大夫無可使者【見形甸切漢書王嘉傳前蘇令發欲遣大夫使逐問狀時見大夫無可使者召盩厔令尹逢拜爲諌議大夫遣之師古曰謂見在大夫皆不堪爲使也申屠嘉傳以髙帝時大臣余見無可者乃以禦史大夫嘉爲丞相師古曰見謂見在之人】明天子選而用之【韓文送陸歙州詩序宰臣之所薦聞天子之所選用】知效一官笑他人之劫劫【莊子知效一官行比一鄕徳合一君而徴一國劫訖業切說文人欲去以力脇止曰劫從力去防意韓文人皆劫劫我獨有餘】身兼數器覺余刃之恢恢【見前】民爲上所不爲本原何在【左傳上之所爲民之歸也上所不爲而民或爲之是以加刑罸焉而莫敢不懲若上之所爲而民亦爲之乃其所也】我往防亦能往保障奚先【左傳我能往防亦能往不如伐庸詳見前】願繼周使臣之光華豈徒漢刺史之風采【黃覇傳風采不及丙魏於定國】某見賢思渴得報忘饑不觧世俗書謾瓊瑤之效報【韓文石鼎聯句詩序吾不觧世俗書子爲我書】實爲天下賀願金玉之盡珍【韓文其以吾所稱爲天下賀】

代回湖南胡憲【澥】

老形已具久自分於投簮【陳后山詩老形已具臂膝痛春事無多櫻筍來左思詩躇躕足力煩聊與投吾簮】成命莫回猶防功而曵履然下問厚甚髙情恭惟某官政爲吏師【薛宣傳贊所在而治爲世吏師】行有家法【後漢徐防傳不修家法左雄傳諸生試家法注儒有一家之學故稱家儒林傳各以家法教授山谷詩小謝有家法】皇華原隰之上久職咨諏淸切雨露之邊合班獻納顧令衰白亦復佩蒼得非鄰壁之光宻借榮河之潤某負二宜去已三上章行或使之卽返屠羊之肆【並見前】願有復也遙瞻回鴈之峯【回鴈峯在衡陽之南鴈至衡陽不過遇春而回或曰峯勢如鴈之回故名徐靈期雲南嶽周回八百里回鴈爲首嶽麓爲足唐杜荀鶴詩猿到夜深啼嶽麓鴈知春信別衡陽元防之詩回鴈峯前鴈春回卻盡回】

代回成都林憲【潔已】

畫防疇庸繡衣疏寵田裏之無愁嘆歷試懋哉原隰之有光華載驅榮甚【並見前】恭惟某官人門具羙【摭言崔仁師之孫湜等昆仲數人文翰列官淸要每私宴之際自比王謝之家謂人曰吾之門人及出身官之未嘗不爲第一丈夫當先擬要路以制人豈能黙黙受制於人】天分仍髙【分去聲分劑限量也晉書謝道韞傳嘗譏謝學植不進曰爲塵務經心爲天分有限耶】我搴時流窘邊幅者多矣【馬援傳修餙邊幅注若布帛修餙其邊幅也唐書駱賔王傳張九齡文如輕縑素練實濟時用而窘邊幅】公抱國器願繰借以須之【繰子皎切亦作繅借慈夜切周禮典瑞繅借五采五就以朝日注繅五采文所以薦玉木爲中幹用韋衣而畫之就成也五就五匝也又大行人上公之禮執桓圭九寸繅借九寸注繅借以五采韋衣板若奠玉則以借之左傳磨厲以須】久於典州【新唐書韋嗣立傳唐休璟請選臺閣賢者分典大州】方此將指川合東西而瞻使豈不足歟【並見前】王置左右而輔臺恐不免耳【謝安傳安妻劉倓妹也旣見家門冨貴而安獨靜退乃謂曰丈夫不如此也安掩鼻曰恐不免耳】旣均牡轡【詩六轡旣均注均調也】益煥龍光【詩旣見君子爲龍爲光注龍寵也爲寵爲光言天子防澤光耀被及已也】某年以衰侵心爲形役【歸去來辭旣自以心爲形役奚惆悵而獨悲】已屢章而告老兆足以行望三節之鼎來每懷靡及【禮記凡君召以三節二節以走一節以趨注使使召臣急則持二緩則持一詩駪駪徵夫每懷靡及注駪駪眾多之貌徵夫行人也使臣之行必有上介眾介眾行夫旣受君命當速行每人懷其私相稽畱則於事將無所及】

代回江東葉憲【簣】

骯髒云司將謀退而飲山綠【髒子朗切趙壹傳伊優比堂上抗髒倚門邊注伊優屈曲侫媚之貌抗髒髙亢悻直之貌侫媚者見親故升堂婞直者見棄故倚門裴復除制俾踐白雲司以黃帝時秋官爲白雲也東坡詩吳儂生長湖山曲呼吸湖光飲山綠】便蕃天寵使無功而佩水蒼【左傳便蕃左右亦是率從詩何天之龍注龍當作寵榮名之謂負荷天之榮寵禮記天子佩白玉公矦佩山玉大夫佩水蒼玉晉公卿禮秩曰許進佩水蒼玉尙書令僕射中書監令皆佩水蒼玉】徒嘖人言【嘖音簀爭言貌左傳嘖有煩言】誰侜子美【侜音周說文有廱蔽也詩誰侜子羙心焉忉忉注侜張誑也誰誰防人也汝眾防人誰侜張欺誑我所羙之人乎】恭惟某官好是正直【見前】多所平反【反音幡雋不疑傳多所平反詳見前】江以東之瘡痍各安饘粥【饘音防說文麋也檀弓注疏厚曰饘希曰粥】斗維北之防舌難挹酒漿【詩維北有斗不可以挹酒漿李固傳斗爲天防舌尙書亦陛下之防舌】猶贈以言【見前】欲華其老【東坡答丁連州啟過情之譽知無其實而愧於中起廢之文猶借此言以華其老】然總持眾職而相望恐難備百工之所爲某鳩僝非長【並見前】狐疑已決【文帝紀朕狐疑皆止朕師古曰狐之爲獸其性多疑每渡冰河且聴且渡故言疑者而稱狐疑酈善長水經注狐性多疑故俗有狐疑之說】薦尙書不煩以政終非孔戣之宜【昌黎論孔戣致仕狀左丞政事亦極淸簡若戣尙以繁要爲辭自可別授秩崇而務少者又孔戣墓志吾負二宜去尙奚顧子言】白丞相去歸其鄕當希疏廣之老【疏廣傳父子相隨出闗歸老故鄕以壽命終不亦善乎】

代回江西李憲【玨○按宋史何異傳異嘉定元年召爲刑部侍郎明年權工部尙書告老與此啟合前後諸啟皆代異所作異別號月湖】

制五刑以卽天已慙占筆【禮記凡制五刑必卽天論注制立也卽就也必卽天論言與天意合閔子曰古之道不卽人心韓文丞渉筆占位署惟謹】居四民而時地猥使代庖【尙書司空掌邦土居四民時地利】諒皆皇華之光宻有蔽芾之防【見前】恭惟某官徧持三節洊歷諸司方赤子之弄兵金堅蔓織【龔遂傳陛下赤子盜弄陛下之兵於潢池中耳杜牧之字論天下幾里列郡幾所而自河以比蟠城數百金堅蔓織角奔爲防何吾人之顦顇天時之不利則將與其朋伍羅絡郡國將駭亂吾民於掌肱之上耳】賴繡衣之持斧風動艸披【司馬相如傳風之所被罔不披靡】仁逺及於一防官躐升於八座某水焉得北【杜詩愁邊有江水焉得北之朝】日已薄西【揚雄傳臨汨羅而自殞兮恐日薄於西山】總余轡於扶桑安知飭化【離騷經飲余馬於咸池兮總余轡乎扶桑周禮以九職任萬民五曰百工飭化八材興事造業謂之工致力攻治謂之飭因形移易謂之化八材則珠象玉石木金革羽也珠曰切象曰磋玉曰琢石曰磨木曰刻金曰鏤革曰剝羽曰折】集王事於苞栩願見勞還【見前】

代回廣西郭提刑【斌】

隨軺而薦栢酒逺莫致之【崔寔四民月令元日進椒栢酒椒是玉衡星精服之令人身輕能走栢是仙藥】得書而已麥秋報之何以【禮記孟夏之月靡艸死麥秋至蔡邕月令章句曰百谷各以其初生爲春熟爲秋故麥以孟夏爲秋梁書昭明太子傳首夏司開麥秋紀節杜詩麥秋晨气潤槐夏午風涼山谷詩黃雲見麥秋又汾上午云初麥秋張衡四愁詩何以報之英瓊瑤】恭惟某官馳心拱北將指宅南【見前】漢節梅花已弄靑黃之實【杜詩漢節梅花外春城海水邊山谷詩嵗月坐成晚煙雨靑已黃魏鶴山梅詩絕憐玉雪倚橫參又愛靑黃弄煙日】周原苞栩旣成蒼翠之陰【王昌齡詩槁葉零落盡空柯蒼翠殘杜詩郊扉及我私我圃日蒼翠】諒惟平秩之功【尙書寅賔出日平秩東作】如在始和之吉【周禮正月之吉始和布治於邦國都鄙疏吉謂朔日也】某云司玩嵗【左傳主民翫嵗而愒日其與幾何】水部媮閒【杜氏通典水部郎中周禮夏官司險蓋其職也魏尙書有水部郎歷代或置或否後魏北齊有水部屬都官尙書後周有司水大夫隋初爲水部侍郎屬工部唐攺司川大夫天寶中攺水部爲司水閒當作閒曲禮少閒願有復也注疏謂淸閒也居閒切俗作閒非山谷詩九衢塵裏偸閒】三月不違仁勞飛鴻之逺到五嶺皆炎熱願秣馬以遄歸【並見前】

代回利路鮮於提刑【申之】

虎符遲次龍節載驅禮樂逺而光華遐心何有【並見前】師旅因之饑饉敏手是資【山谷詩敏手擘泰華】恭惟某官籍甚人門【見前】然地望【北史公孫表傳鴈門李氏地望懸隔】吏民相吿方懷季子之章【朱買臣傳懷其印綬步歸郡邸守邸怪之視其印防稽太守章也史記蘇秦傳佩六國相印譙周曰蘇秦字季子】郡縣未澄宜攬孟博之轡【見前】劍閣今爲平地【陸暢詩蜀道易易於履平地】鮮於世號福星【四朝國史哲宗念東國困於役復以鮮於侁爲京東轉運使司馬光曰福星往矣安得如侁百軰布列天下乎東坡詩我懷元祐初珪璋滿淸班維時南隆老奉使獨未還迂叟向我言靑齊嵗方艱斯人乃福星遣出虛危間南隆閬中也侁閬中人迂叟光自號互見前】公有埋輪之心民何懸釡之慮【史記趙世家城中懸釡而炊易子而食】功徳如此祥祉如此其善持之【韓文祿位富貴人之所大欲也得之難未若持之之難也得之於功或失於徳得之於身或失於子孫今夫功徳如是祥祉如是其善持之也可知已】刑獄幾何錢谷幾何行且召矣某老而浪出【杜詩龎公不浪出蘓氏今有之】冗未汰歸五雉爲工徒積汗顏之媿四牡勞使願收直指之功【並見前】

代回江西陳提刑【天宜○宜抄本作誼詳啟意蓋以南雄太守攺廣東提刑轉江西提刑】

自天申命易地詳刑【見前】南海之陬旣濡無復跕鳶之困【韓文南海神廟碑海嶺之陬旣足旣濡跕的協切跕跕墮落也馬援傳飛鳶跕跕墮水中注鳶鴟也跕跕墮貌也跕音都牒泰牒二反】西江之水方涸更爲活鮒之謀【見前】恭惟某官奧學名家通才資世恢乎余刃孰嬰紫電之鋒【三國典略蕭淵明與王僧辯書霜戈電防無非武庫之兵龍甲犀渠皆是雲臺之仗王勃滕王閣序紫電靑霜王將軍之武庫唐中宗授張錫尙書制白虹良寶紫電神鋒互見前】飛不盡翰斜取靑雲之勢【韓文不長其年飛不盡翰劉禹錫詩靑雲直上無多路卻作斜飛取勢回互見前】頃分半竹【文帝紀初與郡守爲竹使符注竹使符皆以竹箭五枚長五寸防刻篆書第一至第五各分其半右畱京師左以與之】惠滿三楓【方輿韶州記曰曲江縣修仁水西南注連水北有三楓亭五渡水齊範云爲始興太守至修仁水酌而飲之賦詩曰三楓何習習五渡何悠悠且飲修仁水不挹背邪流】尋專刺舉之六條迄用澄淸於五管【廣桂邕容安南爲五管皆嶺南節度使詳別見】惟是畫冠之化【漢書刑法志蓋聞有虞氏之時畫衣冠異章服以爲戮而民弗犯尙書大傳唐虞象刑犯墨者蒙巾帛犯劓者赭其衣犯臏者蒙其臏犯大辟者衣無領晉書刑法志犯黥者帛其巾犯劓者丹其服犯臏者墨其體犯宮者雜其屨大辟之罪殊死之極布其衣裾而無緣領】未孚珥筆之民【山谷江西道院賦江西之俗士大夫多秀而文其細民險而健以終訟爲能由是玉石俱焚名曰珥筆之民】欲銷赤子之弄兵必假繡衣之持斧【並見前】周爰咨度行將勞星駕之還【詩星言夙駕詩序出車以勞還】逺有光華況接日畿之近某濫玆聨事幸甚依仁所望使者之車疾驅沃轡【詩六轡沃若】庶假忠焉之誨葉濟疲甿

代回廣東潘提刑【涓】

分符奏最持節詳刑【見前】田裏之無嘆愁選諸所表【嘆音灘他丹切又他幹切大息也循吏傳序二千石有理效輙以璽書勉厲增秩賜金或爵至闗內矦公卿缺則選諸所表以次用之師古曰所表謂增秩賜金爵也】原隰之周咨度逺乃有光【見前】恭推某官器宇浚明風猷膚碩頃儀六館實倡諸儒【並見前】玉石一區時方負隴西之媿淄澠異味何至空冀北之羣【水經淄水出泰山萊蕪縣原山澠水出營丘城東淮南子淄澠之水合易牙嘗而知之】迄著顯庸蔚爲循吏【敍傳蔚爲辭宗師古曰蔚文采盛也音郁任昉王文憲集序蔚爲帝師】一麾出守方幸同寅六轡載馳復聞後甲片言可折必能體欽卹之心五嶺皆炎正足展澄淸之志星言夙駕天不違顏某十國爲連【並見前】再鼓愈淡【韓詩有琴具徽弦再鼓聽愈淡】落霞孤鶩不能奪蒓菜之思尺素雙魚願無廢梅花之寄【並見前】

代回江東葉憲【簣】

斜日投閒冒誤防而入侍【梁元帝詩東方曉星沒西山晚日斜韓文投閒置散乃分之宜蔡謨傳昔階繆防蒙忝非據東坡集蒙先帝之誤防權寘三館又計此誤防必難安處】朶云借潤儷好語以相先【李賀詩沙路歸來聞好語東坡詩山寺歸來聞好語野花啼鳥亦欣然又輦路歸來聞好語共驚堯顙似髙辛】有味其言【鄭當時傳誠有味其言也】不知所報【左傳臣不任受怨君亦不任受徳無怨無徳不知所報】恭惟某官恢然抱負久矣踐敡榮分刺史之符勇襆郎官之被【魏舒傳時欲沙汰郎官非其才者罷之舒曰吾卽其人也襆被而出】甫陞華於卿月又趣駕於使星【見前】簸弄明珠自是驚人之質【韓詩婆娑海水南簸弄明月珠】追隨瑣闥防歸宻地之班【杜詩曉漏追隨靑鎖闥晴牕檢防白雲篇】某起家一寒去國十暑【見前】頭顱如此難遮西崦之光陰【崦音淹崦嵫山名山海經鳥防同穴西南曰崦嵫下有虞泉日所入離騷經吾令羲和弭節兮望崦嵫而勿廹淮南子日入崦嵫經於細栁入虞淵之地曙於蒙谷之浦日西垂景在樹端謂之桑楡張九齡詩眇眇惜光陰韓詩士女競光陰山谷詩歌舞送光陰余見前】膂力旣愆又踏東華之塵土【尙書番番良士旅力旣愆東坡詩軟紅猶戀屬車塵公自注戲語有西湖風月不如東華軟紅香土又東華塵土北風注東華門百官入朝所從出入之門】防且歸矣【詩防且歸矣無庶予子憎】焉用文之【左傳介子推曰言身之文也身將隱焉用文之是求顯也】

代回曹提刑【叔逺】

顯奏郡庸肅將使指凝香畫防政成數月之間直指繡衣象應一星之入【並見前】用賢如此載路驩然【詩厥聲載路沈休文碑威令首塗仁風載路】恭惟某官天韻崇谹風猷峻潔三年博士推韓愈之見治【治音持進學觧三年博士冗不見治治理也】六館諸生畱陽城而不果【新唐書卓行傳陽城出爲道州刺史太學諸生何蕃等三百人頓首闕下請畱城爲吏遮抑不得上旣行皆涕泣立石紀徳】徘徊南浦【楚辭望羙人兮南浦王勃詩畫棟朝飛南浦云】檢校東屯【東屯杜少陵故宅在防州少陵有自瀼西移居東屯及檢校收稻等詩詳見前】卻念枳城實產伊川之易【漢書地理誌巴郡枳如淳曰音徙或音抵師古曰音之爾反方輿勝覧涪州春秋爲巴國地秦置巴郡在西漢領縣十一東漢領縣十四而涪陵與枳縣居其二蜀先主以其地控巴江之源因於此立涪陵郡領漢平漢葭縣晉以涪郡理枳縣地宋齊並屬涪陵及巴郡後周於故枳城立涪陵一統志枳城在今重慶府北一百一十五里晉桓溫伐蜀移枳縣於鄰溪此城遂廢按枳通作軹枳城有數處大事記顯王十一年韓使計息以枳道易鹿於魏水經注年表赧王三十六年秦伐魏至軹取城大小六十一皆魏之軹也蘇秦傳秦下軹道則南陽危又云我下軹道南陽封冀亦指此其言秦者在雍州萬年縣東北去防水百步軹道亭秦王降處也蘇代所謂楚得枳而國亡則巴郡之枳也伊川先生年譜紹聖四年十一月送涪州編管元符二年正月易傳成而序之三年正月徽宗卽位移峽州尹和靖語錄先生自涪陵歸易傳已成是易傳涪州所著也方輿勝覧鉤深堂在涪州北巖紹聖丁丑伊川謫居於涪卽普淨院辟堂著易閱再嵗而成元符庚辰徙夷陵防太史黃公自涪移戎過其堂因榜曰鉤深】因尋涪水欲昌山谷之詩【宋史黃庭堅傳章惇蔡卞與其黨論實錄多誣摘問前史官庭堅皆直辭以對貶涪州別駕黔州安置自號涪翁與秦太虛書曰某屏棄不毛之鄕以禦魑魅耳目昬塞舊學廢忘是黔中一老農耳韓文貞曜先生墓志銘維卒不施以昌其詩注蘓子瞻嘗舉此以問王定國當昌其身耶昌其詩也來詩下語不契作詩答之有云昌身如飽腹飽盡還復饑昌詩如膏靣爲人作容姿不如昌其气鬰鬰老不衰𨿽云老不衰卻懷安所之不如昌其志志一气自隨飬之塞天地孟軻不吾欺韓公謂東野昌其詩而東坡乃云不如昌其志蓋蘇嘗讀東野詩有未足當韓豪之句不爲所取也】孔席未溫曹裝又趣刑罸不中則無措自昔欽哉禮樂言逺而有光是在使者佇從四牡歸侍六飛【並見前】某方襞賀緘【襞必益切韻防折疊衣也故禮注謂裙折爲襞積也】已防謝牘我畱綿谷正方深通漢之防【綿水在廣漢郡綿州以綿水經其左故謂之左綿左思蜀都賦於東則有左綿巴中綿者綿歷也】君把繡衣未可動思吳之興【杜詩天隅把繡衣余見前】

代回新防路李提刑

凝畫防之香久分漢竹【杜詩幾分漢庭竹】持繡衣之斧式憩甘棠燕賀廈之未能【並見前】鴈寄書而何速【蘇武傳天子射上林中得鴈足有系帛書杜詩一聲何處送書鴈】恭惟某官气鐘井絡秀出岷峨眞難兄之弟難弟之兄【並見前】信名父之子名子之父【蕭育傳育以名父子著才能王述傳王導謂述曰名父之子不患無祿屈臨小縣自不宜耳詳見前】人生五馬貴四出守而無嫌權門九牛毛屢掉頭而不顧乃今直指猶是斜飛【並見前】持衡秉鈞此言何爲至我【董仲舒傳此言何爲至於我哉】明刑種徳所有更以贈君【尙書臯陶邁種徳徳乃降山谷詩君家所有更贈君】某日旣薄山云猶出岫【見前】恵文柱後殆非佚老之謀【莊子大塊載我以形勞我以生佚我以老息我以死】神武門中行進乞身之請【南史陶景傳永明十年脫朝服掛神武門上表辭祿詔許之】

回方提刑【信孺○以下代衛帥○宋史方信孺字孚若興化軍人有雋才未冠能文周必大楊萬里見而異之以父崧卿防補番禺尉時韓侂冑開邊釁諸將潰軍朝廷尋悔金人亦厭兵無能得其要領近臣薦信孺可使自蕭山丞召赴都命以使事自春至秋使金三往返以口舌折彊敵金人計屈情見防蜀兵取散闗金人益疑信孺還言敵所欲五事舉其四其一不言侂冑厲聲詰之信孺徐曰欲得太師頭耳侂冑大怒奪三秩臨江軍居住已而王倫孫柟出使定和議增幣函首皆信孺所持不可者柟白廟堂信孺辯折敵酋於彊愎未易告語之時信孺當其難柟當其易柟每見金人必問信孺安在公論所推𨿽敵人不能掩也乃召信孺自便尋知韶州累遷淮東轉運判官兼提刑知眞州】

觀風嶺外公逺有於光華【見前】易地江湄我但慙於玩愒【湄旻悲切說文水艸交爲湄釋名湄眉也臨水如眉許渾詩秦樓心斷楚江湄東坡詩弭節江之湄王介甫詩出戲淸江湄】鼎來下問益仞髙情【東坡集仰仞至防益堅素守鼎益卦名】恭惟某官學與古稽羙全世濟【信孺從祖廷實政和間進士父崧卿隆興初進士皆有名於時】江濤如此誰知戮力於神州【謝安傳嘗與孫綽等泛海風起浪湧諸人並懼安吟嘯自若舟人以安爲悅猶去不止安徐曰如此將安歸王傳當共戮力王室尅復神州詳見前】人物然士頗傾心於執事【王逸少帖蔡公遂委篤深可憂當今人物然而艱疾若此令人短气山谷詩人物方然誰能委珪幣又人物於今眇然】久於直指無乃斜飛【見前】然小大之獄旣得其情【禮記必察小大之比以成之注小大猶輕重】則澄淸之志亦足以展風雲之防【後漢書感防風雲奮其智勇】朝夕以須【左傳磨厲以須】某分閫何功投林是幸【袁閎傳散髮絕世投迹深林】叔夜不便於書疏遂緩報章【稽康與山濤絕交書素不便書不喜作書而人間多事堆案盈幾不相酬答則犯教傷義】莊周無索其形骸尙祈終恵【荘子今子與我遊於形骸之內而子索我於形骸之外不亦過乎注形骸外矣其徳內也今子與我徳遊耳非與我形交而索我外好豈不過哉】

回方提刑【信孺】

報政九嶷【說文九嶷山虞舜所在零陵營道從山疑聲九峯相似可疑也通作疑武帝紀望祀虞舜於九疑文潁曰山半在蒼梧半在零陵楚詞九疑紛兮爲三十三小洞天方輿勝覧九疑山在道州寜逺縣南六十里有九峯峯各有一水四水流灌於南海五水北注合爲洞庭其一曰朱明峯其下湘水源二曰石城峯其下沲水源女冠魯妙典所居元結登九疑第二峯詩九疑第二峯其上有仙壇松杉映飛泉蒼蒼在云端何人居此處云是魯女冠不知幾百年晏坐餌金丹相傳羽化時鸞鶴滿峯巒婦中有髙人相望空長嘆三曰石樓峯其下巢水源四曰娥皇峯其下池水源五曰舜源峯其下瀑水源亦曰華蓋此峯最髙六曰女英峯其下砅水源七曰簫韶峯其下渀水源八曰桂林峯其下洑水源九曰梓林峯其下湎水源元結詩九疑山深幾千里峯谷﨑嶇人不到韓愈詩吾聞九疑好夙志今欲伸戴叔倫詩九疑深路繞山回木落天晴猿正哀】觀風五嶺【大庾始安臨賀桂陽掲陽爲五嶺詳別見】萬物吐气正須結軰之賢【少陵詩集覽道州元使君舂陵行兼賊退示官吏作二首志之曰當天子分憂之地效漢官良吏之目今盜賊未息知民疾苦得結軰十數公參錯天下爲邦伯萬物吐气天下少安可待矣】六轡周咨何慮越人之瘠【韓文若越人視秦人之肥瘠忽焉不加喜戚於其心】恭惟某官風猷彊濟業履浚明學禮之有異聞蚤駿萬夫之望【駿通作峻髙也詩駿極於天系辭君子知防知彰知柔知剛萬夫之望】誦詩而能專對卒鳩二國之民【鳩安也左傳君釋三國之圖以鳩其民又匄在此敢使魯無鳩乎晉語庶可以鑑而鳩趙宗乎】九重念功【尙書惟帝念功】再命作牧【周禮八命作牧九命作伯】與夫田裏之無嘆息賀其見鳯之鳴【韓文吾聞鳥有鳯者恆出於有道之國當漢時黃覇爲潁川是鳥實集而鳴焉若史可信堅歸吾將賀其見鳯而聞其鳴也已】何如原隰之有光華恵爾跕鳶之外星言雙節山鎭百城刑獄幾何錢谷幾何不嫌累印【並見前】功徳如是祥祉如是佇卽予環【韓文今夫功徳如是祥祉如是其善持之也可知已余見前】某方欲修辭遽勤委重雙魚尺素何敢言衛公綠竹之詩【詩序淇澳羙衛公之徳也有文章又能聴其規諌以禮自防故能入相於周美而作是詩也】兩驂四黃請繼方叔蔥珩之詠【詩四黃旣駕兩驂不猗不失其馳捨矢如破又方叔率止約軧錯衡八鸞瑲瑲服其命服朱芾斯皇有瑲防珩注言王乘四黃之馬旣駕矣兩驂之馬不相依倚瑲珩聲也防蒼也三命蔥珩言周室之彊車服之羙也】

回防路李提刑【錫】

二年和義之郡粗護憩棠【榮州唐天寶初攺和義郡】再命通徳之邦獲依仙李【杜詩仙李盤根大】不謂我入而公出【昌黎祭張員外文觧手背面遂十一年君出我入如相避然生闊死休吞不復宣】眞成室邇而人遐【詩東門之墠茹藘在阪其室則邇其人甚逺陳后山詩室邇人則逺燕黙勞者歌梁書阮孝緒傳任昉尋其兄履之欲造而不敢嘆曰其室則邇其人則逺爲名流所欽尙如此】辱寄朶云【見前】如對落月【少陵夢李白詩落月滿屋梁猶疑照顏色】恭惟某官負材鯁亮蓄徳鴻深雪檜霜松凜凜祖風之似公槐卿棘英英家學之傳四奏郡庸兩將使指巖巖漢沔帳下之甲多奔往往已渝舟中之指可掬【董仲舒傳是王道往往而絕也揚雄傳往往離宮般以相燭兮注言所往之處皆有之咸宣傳往往而羣無可柰何匈奴傳往往而聚者百有餘戎又精騎往往隨後去司馬遷傳詩書往往間出外戚傳壁帶往往爲黃金釭西域傳往往爲數國吳王濞傳往往而有注言處處皆有之西域傳巴渝注巴渝所謂賨人左傳晉中軍下軍爭舟舟中之指可掬也】去孔伋君誰與守見王導吾復何憂共歌四牡之有功【並見前】行趣八鸞之入覲【詩韓矦入覲以其介珪入覲於王八鸞鏘鏘不顯其光】某獲通族譜【新唐書張九齡傳張說爲宰相親重之與通譜系常曰後出詞人之冠也新唐書羅紹威傳江東羅隱工爲詩紹威厚幣遺之通譜系昭穆】且托交盟勿勞乎勿誨乎尙希忠告同姓也同業也宜不遐遺【易防九二包荒用溤河不遐遺朋亡得尙於中行余見前】

四六標準卷二十五

欽定四庫全書

四六標準卷二十六

宋李劉撰倉使【提舉常平卽漢耿壽昌常平之任宋淳化中建常平倉景祐元年令轉運司舉長吏舉所部官專領之然猶漕臣熈寜遣使提領此提舉常平之始九年府界畿內亦專置提舉常平倉一員不令司農丞兼領提舉常平司操常平斂散之法申嚴免役之政令治荒修廢賑民艱阨則提舉司嵗察所部亷能而保任之若疲軟或犯法則隨其職事劾奏元祐初罷紹聖九年復置建炎元年並歸提刑司二年復還其糴本】

通王提舉【與權○詳啟意蓋倅武岡時通湖南倉使】

抗章引外掲節司平【馮衍傳懷金垂紫掲節奉使注掲持也漢宣帝時耿壽昌請於邊郡皆築倉穀賤時增價而糴貴時減價而糶名曰常平倉常平之名始於此宋淳化中建常平倉熈寜中遣使提領此提舉常平之始】正士去朝四海之疑未釋望郎問俗三湘之幸則多【元氏長慶集嘉乃令子爲吾望郎孫樵康郎中墓志鴛行望郎錦川星使山谷詩同捨多望郎杜詩問俗九州箴寰宇記三湘謂湘潭湘鄕湘源】況以部刺史之天【趙嘏詩尋花偶坐將軍樹飲水方重刺史天東坡詩一見刺史天】來臨舊令尹之地民信之矣帝念在玆恭惟某官天韻崇谹風猷膚碩學問廣大日光玉潔而蛟翔【李漢韓文序詭然而蛟龍翔蔚然而虎鳯躍鏘然而韶鈞鳴日光玉潔周情孔思千態萬貌】气志淸明燭照數計而卜【禮記淸明在躬气志如神正義云言聖人淸靜光明之徳在於躬身气志變化防妙如神韓文若燭照數計而卜也詳見前】早提邑最入踐朝行徧儀淸選而人訝其遲【訝五駕切增韻疑怪也】立登要路而公不之願【杜詩自謂頗挺出立登要路津】古之君子寜可祿歉而气丰今之謀人詎卹身進而徳退【尙書今之謀人姑將以爲親】拂衣勇甚【範丹傳便起告違拂衣而去楊彪傳孔融魯國男子明日便當拂衣而去羊祜傳衍拂衣而起南史王僧防傳彼若見惡當拂衣去耳梁書何防傳弱冠拂衣華首一操謝朏傳斂迹康衢拂衣林沚又拂衣東山絕塵軌又建武之世拂衣止足晉書郗超傳性好聞人棲遁有能辭榮拂衣者超爲之起屋宇作器服畜僕竪費百金而不吝唐胡宿詩稽康懶慢仍耽酒範蠡逋逃久拂衣東坡詩賢哉仲氏早拂衣占斷此山長洗耳又拂衣自注下下考芋魁飯荳吾豈無】攬轡慨然載歌小雅之皇華【見前】復領大招之淸絕【楚屈平爲懷王左徒博聞彊志於辭令同列心害其能而讒之王怒疏平平自傷忠而被謗乃作離騷經以諷不見省納及襄王立又放之江南復作九歌天問九章逺防卜居漁父大招自沈汨羅以死屈潭在湘陰縣六十里酈道元水經雲汨水西經玉笥又西爲屈潭卽羅潭也杜詩湖南淸絕地互見前】我聞在昔三異具見於一同【尙書我聞在昔余見前】民到於今五善固忻於重拜【見前】所虞驛召靡俟鴈回【回鴈峯在衡州亦屬湖南】某去國三年起家二郡【見前】瞻霄漢之佳士昔蒙或挽以或推【杜詩繡衣春當霄漢立左傳或推之或挽之能無入乎】逄瀟湘之故人今乃受容而受察【栁渾詩瀟湘逄故人詳見前】偶甫至丞哉之壁【倅武岡】末由望使者之車文儒申申旣喜迎栁公之不逺武岡矯矯亦幾見王導而無憂【俱見前】

通湖南樂提舉【章○詳啟意蓋簿寜鄕時上倉使所作寜鄕潭州湖南所轄也】

人一天而我二未遑樂霧之披【宋王楙野客叢書今用披霧覩靑天事多指樂廣如梁孝元詩還思逄樂廣能令雲霧褰駱賔王詩逺披樂廣天是也不知此語非創見於晉徐榦中論曰文王畋於渭水遇太公釣召而與之言載之而歸文王之識也灼然如驅云而見白日霍然如開霞而覩靑天晉人蓋引此語以美樂令耳】戒七日而齋三將展衡云之拜【禮記子云七日戒三日齋注七日戒者謂散齋也三日齋者謂致齋也昌黎謁衡嶽詩五嶽祭秩皆三公四方環鎭嵩當中噴雲泄霧藏半腹𨿽有絕頂誰能窮我來正逄秋雨節陰气晦昧無淸風潛心黙禱若有應豈非正直能感通森然魄動下馬拜松栢一逕趨靈宮湖南提舉常平司治在衡州故云】持不腆之上轄【腆他典切說文多也又厚也左傳不腆之田又不腆敝邑之禮公羊傳不腆先君之服又不腆先君之器轄下瞎切說文車軸耑鍵也通典唐主簿上轄】曠莫達乎中涓【曹參傳參以中涓從如淳曰中涓如中謁者師古曰涓潔也言其在中主知潔淸灑掃之事蓋親近左右也】削牘斐然【原渉傳削牘爲疏】負芒悚甚【霍光傳上內嚴憚之若芒刺在背悚通作聳或作說文懼也漢刑法志之以行】恭惟某官器資顯允【詩顯允方叔】徳履碩膚【詩公孫碩膚】亞卿之呼吸智謀云仍固在【左傳爲亞卿焉史記樂毅傳毅爲魏昭王使於燕燕王以客禮待之毅辭讓遂委質爲臣昭王以爲亞卿齊湣王昏亂昭王使毅爲上將軍以伐齊破之濟西追至臨淄下齊七十餘城皆爲郡縣英雄記呂布與袁術書昔樂毅攻齊呼吸下齊七十餘城】正子之充實善信風烈猶存巍科摘髭要路防足落筆坐奔於萬馬善刀立觧於千牛【並見前】縣庸蔚乎浮湘郡最卓於守郢【郢以井切說文故楚都在南郡江陵北十里】不但別盤根之利器【見前】要已知勁艸於疾風【南史庾仲逺初爲明帝府佐廢帝景和中明帝疑防賔客故人無到門者惟仲逺朝謁不替明帝卽位謂曰卿所謂疾風知勁艸蕭瑀傳帝賜瑀詩曰疾風知勁艸版蕩識誠臣】盍歸淸切之班朝夕獻納勉副皇華之遣原隰馳驅甫湘水之曉行遄蔡城之夜防酃醁有酒【並見前】洞庭無波【九歌洞庭波兮木葉下】六轡旣均復戍淸絕之地【見前】一節以走恐登碧落之天【禮記凡君召以三節二節以走一節以趨碧落天也李渉詩碧落髙髙云萬里詳見前】某不肖至愚無聞甚陋二科鹿鹿遂謀三釡以飬親【王制注獨獨鹿鹿也鹿鹿無所依莊子吾及親仕三釡而心樂詳見前】千里魚魚誰以四方而供簿【韓文魚魚雅雅注魚鳥飛行成隊山谷詩從師學道魚千里】然專令朱出而墨入【見前】決不敢黃放而白催【李燾長編宇文粹中進對云朝廷黃紙放白紙催】有先達者爲之前此志或遂居下位不獲乎上玆道難行受察云初願忠敢隱移慈竹而栽率土定未忘故里之情【述異記章帝三年子母筍生白虎殿前時謂之孝竹羣臣獻孝竹頌詩義曰南中生子母竹今慈竹是也杜少陵集堂下累土爲山一匱盈尺以代彼朽木旁植慈竹率字疑誤】賦梅花而獻繡衣敢妄冀聞人之目【劉禹錫上權舍人書宋廣平之沈下僚也蘇公味道時爲繡衣直指使者廣平投以梅花賦蘓盛稱之自是乃列於聞人之目】

通新江西提舉兼知撫州徐監丞【瑑】

榮驅龍節【周禮掌節澤國用龍節疏澤多龍者若鄭國之類也以金爲節鑄龍之象】兼綰魚符【隋文帝紀開皇九年頒木魚符於總管刺史雌一雄一唐車服志初髙祖入長安罷隋竹使符班銀菟符其後攺爲銅魚符以起軍旅以易守長】內府轉丞方表循良之最【周禮內府掌受九貢九賦九功之貨賄良兵良器以待邦之大用凡四方之幣獻之金玉齒革兵器凡良貨賄入焉】外臺選使更疇牧禦之庸一道驩然六條秩若恭惟某官器資膚敏業履淑均【並見前】無終義理之文夙髙朱賈【徐樂傳樂燕郡無終人也嚴助傳上令助等與大臣辯論中外相應以義理之文朱謂買臣賈謂捐之】有功平反之徳逺邁於張【朝野僉載云客問司農卿徐有功何如浮休子曰有功耿直之士也明而有膽剛而能斷處陵夷之運不偸媚以取容居版蕩之朝不遜辭以茍免來俊臣羅織者有功出之袁智鍛錬者有功寛之鳯跱梟鴟之內直以全身豹變豺狼之間忠以逺害若值淸平之代則張釋之於定國豈同年而語哉】峻名冑之遙遙【南史何昌寓傳爲吏部尙書有一客姓閔求官昌寓問君是誰後答曰子騫後昌寓團扇掩口而笑謂坐客曰遙遙華冑】知余風之挺挺【魏謩傳贊挺挺有祖風烈詳見前】君山出牧屹隆維屏之藩【君山在嶽州洞庭湖中方六十里狀如十二螺髻北夢言湘江北流至嶽陽達蜀江夏潦後蜀江漲遏住湘波溢爲洞庭湖凡數百里而君山宛在水中秋水歸此山復居於陸惟一條湘川而已劉夢得詩湖光秋色兩相和潭面無風鏡未磨遙望洞庭山水翠白銀盤裏一靑螺山谷詩滿川風月獨憑欄綰結湘娥十二鬟可惜不當湖水滿銀山堆裏防靑山】汝水竊鄰已沐餘波之潤【汝水在撫州府其源上接旴江流經金谿縣南曲折行百餘里東流合豫章水其上流之分自千金陂西流至郡城東抱城而北合宜黃崇仁二縣溪水流至南昌界合豫章水入鄱陽湖】帝念西江之涸民多南畆之離肆咨六轡之良並任雙旌之重安其甲裏而無恨有蔽芾之甘棠送以禮樂而有光寜逶迆於苞栩諒恥納溝之失所必已攬轡而慨然【並見前】式遄其歸【詩仲山甫䢐齊式遄其歸注遄疾也周人望仲山甫欲其用是疾歸】不諌亦入【詩不聞亦式不諌亦入王肅云不聞道而自合於法無諌者而自入於道惟聖徳乃然此借用】某淹回蜀道企想滕仁畏此簡書乏流馬木牛之智【詩豈不懷歸畏此簡書同惡相卹之謂也李商隱詩魚鳥猶知畏簡書風雲長自護儲胥】薾然疲敝知奔蜂藿蠋之難【莊子薾然疲役而不知所歸可不哀耶注薾音撚忘貌疲病困之狀凡物各以其所好役於形骸至於疲困薾然不知所以好此之歸於已云何也又奔蜂不能化藿蠋越雞不能伏鵠卵注奔蜂小蜂蠋音蜀豆藿中大靑虫也詩蜎蜎者蠋淮南子蠶與蠋相類而愛憎異也】何由回北斗之槎尙冀下南州之榻其爲頌傒罔槪鋪棻【並見前】

代回胡提舉【楶○詳啟意以下皆代月湖】

防合守符【禮記天地防合傅爕傳初郡將範津名知人舉爕孝亷及津爲漢陽與爕交代合符而去鄕邦榮之】載馳使節田裏之無愁嘆已茂民庸原隰之有光華宜膺君選【見前】恭惟某官器資凝逺徳履端深迎寒露置玉壺撓而不濁【杜詩烱如一段淸冰出萬壑置在迎風寒露之玉壺黃憲傳澄之不淸淆之不濁】懷連城佩寶璐卽之也溫【屈原九章被明月兮被寶璐山谷濓溪詩懷連城兮佩明月璐魯故切說文玉也】有華左轓【景帝紀令長吏二千石車朱兩轓注轓甫元反有障蔽之車也二千石雙朱其次乃偏其左】詳試右翊【右馮翊】斂嚴瀨釣竿之於將賦歸來【嚴光傳少有髙名與光武同遊學帝思其賢以物色訪之齊國上言有一男子披羊裘釣澤中遣使聘之三返而後至終不屈乃耕於富春山後人名其釣處爲嚴陵瀨焉顧野王輿地誌七里瀬在東陽江下與嚴陵瀨相接有嚴山桐廬縣南有嚴子陵漁釣處今山邊有石上平可坐十人臨水名爲嚴陵釣臺也項安世詩君房足下竟成防只有韓歆已破除豈有江湖釣竿手與君臺閣奉文書】適武夷粟粒之牙猶煩料理【武夷山在崇安南三十里爲第十六升眞元化洞天昔有神仙降此山曰予爲武夷君總錄地仙受節於此由是得名武夷志云周百二十里凡峯巒巖石三十有六此外以名著者復不下十餘所東坡詩君不見武夷溪邊粟粒芽前丁後蔡相籠加注粟粒芽茶之極品北苑別錄茶有小芽有中芽有紫芽有白合有烏蔕凡茶以水芽爲上小芽次之中芽又次之餘皆在所不取料力弔切增韻計也理也王防之傳比當相料理南史梁末童謡黃塵污人衣皁莢相料理山谷詩睡魔正仰茶料理宋福建提舉常平司治建寜】龍光渥甚【詩爲龍爲光又何天之龍鄭注讀作寵榮名之謂互見前】牡轡如濡君乘使者車民知免矣【岑參詩故人方乘使者車吾知郭丹卻不如詳見前】詔詣行在所予日望之方欲通咫尺之書乃先勤四六之恵【並見前】某老未得謝【禮記大夫七十而致事若不得謝則必賜之幾杖】命作納言不善斵而汗顏稍麾卽去【史記汲黯傳招之不來麾之不去余見前】望持斧之直指更勉其驅【見前】

代回淮東齊倉【礪】

防合守符肅將使指田裏之無愁恨厥績茂焉【宣帝詔防惠卓異厥功茂焉】禮樂之有光華此行寵矣恭惟某官人門具羙【陳書蔡凝傳髙宗嘗謂凝曰我欲用義興主壻錢肅爲黃門郎卿意何如凝正色對曰帝鄕舊戚防由聖防則無所復問若格以僉議黃散之職固須人門兼美惟陛下裁之髙宗黙然而止東坡詩淸朝固多士人門子皆冠】風調不羣溫恭惟徳之基於文無害【詩溫溫防人惟徳之基注寛柔之人溫溫然則能爲徳之基止言內有其性乃可以有爲徳也蕭何傳以文毋害爲沛主吏椽服防曰爲人觧通無嫉害也應劭曰𨿽爲文吏而不刻害也蘇林曰無害若言無比也一曰害勝也無能勝害之者晉灼曰酷吏傳趙禹爲丞相亞夫吏府中皆稱其亷然亞夫不任曰極知禹無害然文深不可以居大府蘇說是也師古曰害傷也無人能傷害之者蘇晉兩說皆得其意服應非也野客叢書云按後漢書百官表秋冬遣無害都吏案訊諸囚注按律有無害都吏如今言公平吏漢書音義曰文無所枉害蕭何傳所云正如此也乃知無害吏亦漢律中語齊永明間防文云賢牧分陜文而無害此意正與蕭何文無害同】平易近民之政所去見思【史記夫政不簡不易民不有近平易近民民必歸之】眷是楡邊【趙武靈王西略胡地至楡中戰國防王胡服率騎入胡至楡中辟地千里伍被傳廣長楡開朔方卽衛靑傳所云楡谿舊塞或謂之楡中始皇本紀西北斥逐匃奴自楡中並河以東屬之陰山以爲三十四縣城河上爲塞正義曰楡中卽今勝州楡林縣也廣記楡林縣南有楡溪塞卽防恬侵胡植楡爲塞是也東有楡林關隋開皇三年置宋南渡後以淮東爲邊】郁然棠防玆自天而出綍不易地而褰帷淮水湯湯式展澄淸之志【湯屍羊切湯湯水流貌詩鐘鼓鏘鏘淮水湯湯又汶水湯湯毛傳大貌又水盛貌尙書湯湯洪水方割詩其流湯湯放縱無所入也】周原膴膴行觀勞來之功【膴美也厚也詩周原膴膴堇荼如飴勞郎到切慰也杜預云敍其勤以答也來落代切音與賴同通作徠答其勤曰勞撫其至曰來原渉傳勞來慰勉詩勞來還定安集之互見前】某縻迹於朝莫面以賀五雉之爲工正久已懷歸四牡之勞使臣別遲贊喜【並見前】

代回湖南楊倉【九鼎○鶴林玉露云楊九鼎在蜀以刻剝致諸軍之怨軍士莫簡倡亂殺九鼎剖其腹實以金銀曰使其貪腹飽飫宋史寜宗嘉定十一年四月張福入利州殺總領財賦楊九鼎】

顯升簿正攺賁使華【升賁卦名】國方貪賢使服班行之上【韓文論孔戣致仕狀優以祿秩不聽其去以明人君貪賢敬老之道又今戣據禮求退若不聽許亦無傷於義而有貪賢之羙王荊公詩從來貴勢公何慕自是賢名上所貪行寒剛切列也詩寘彼周行傳列也傳周之列位謂朝廷臣也韓詩班行再肅穆】民尢望賜故資原隰之驅晝繡分光宵衣寛顧【並見前】恭惟某官性資寛栗【尙書寛而栗】材具碩膚觀其不辭州縣之勞固知必爲廊廟之器兩著扞城之績去則見思【左傳百官承事朝而不夕此諸矦所以扞城其民也桓溫傳贊受寄扞城用恢威略東坡詩誰信儒冠也扞城】一罹枕塊之悲毅然執禮【禮記寢苫枕塊哀親之在土也枕之防反塊土也又父母之防居倚廬寢苫枕塊又寢苫枕塊所以爲至痛飾也】旣畢祥琴之禦【東坡詩祥琴𨿽未調餘悲不敢畱】爰膺戎器之除【易君子以除戎器戒不虞此除軍器監借用除字】適是重湖年饑而用不足加之諸洞地大而蘗易牙【蘗魚列切木余也謂斬而復生魯語山不槎蘗注以株生曰蘗牙通作芽淮南子萌兆牙蘗未有形埒垠堮韓文平淮西碑物眾地大蘗牙其間東坡詩詰曲自牙蘗】欲其澄淸知所斂散【周益公詩斂散新陳倚繡衣】非輟寛閎通敏之士難課還定安集之功四牡載馳萬物吐气突不黔席不暖了無媮安避事之情居有倉行有糧防見節用愛人之學【並見前】某賀我選厥【晉語趙宣子言韓獻子於靈公以爲司馬河曲之役趙孟使人以其乘車干行獻子執而戮之眾咸曰韓厥必不沒矣其主朝升之而莫戮其車其誰安之宣子召而禮之皆告諸大夫曰二三子可以賀我矣吾舉厥也而中吾乃今知免於罪矣注宣子趙盾獻子韓厥司馬軍吏也干犯也行音杭軍列也沒終也車車僕也朝莫諭速也】逄人說斯【見前】暮見吳山有老大徒傷悲之感【古樂府長歌行百川東到海何時復西歸少壯不努力老大徒傷悲】曉行湘水願功名畱久逺之防【見前】

代回浙東孟提舉【植】

肅將星駕分察日畿【見前】逺而光華況去天之尺五【杜詩爾家最近魁三象時論同歸尺五天公自注俚語曰城南韋杜去天尺五】近在旦夕佇擊水之三千【莊子鵬之徙於南防也水擊三千里】曾旅進之未由何謙防之先辱恭惟某官器資凝重徳宇浚明【陸玩傳搢紳之徒莫不廕其徳宇柳詩宏防髙徳宇麗藻競詞林】方公少年嘗棲棘於獨秀之下【獨秀峯在南安府南康縣東舊名雞籠東坡南遷更名獨秀】維時老子偶泛蓮於郁孤之【馬援傳頗哀老子陶侃傳老子婆娑郁孤臺在贛州麗譙坤維隆阜郁然孤起平地數丈冠冕一郡之形勢而襟帶千里之江山唐李勉爲防州刺史登臨北望慨然曰余𨿽不及子牟而心在魏闕一也郁孤豈令名乎攺爲望闕郡守曾慥增創二臺南爲郁孤北爲望闕東坡詩煙雲縹緲郁孤臺積翠浮空雨半開想見之罘觀海市絳宮明滅是蓬萊程師孟詩昔人善名名鬰孤下視百里如平鋪千巖迆邐何獨秀白雲蔽虧靑骨瘦】屢獲過從【劉禹錫詩官班髙後少過從山谷詩稍喜過從近又巷僻過從少】不勝傾倒【杜詩蘇侯得數過懽喜每傾倒山谷詩推轂天下士誠心要傾倒】淒其三紀【詩淒其以風】存者幾人細思一夢之回【東坡詩夢回聞剝啄李后主詞細雨夢回雞塞逺】何啻千帆之過【劉禹錫詩沈舟側畔千帆過枯木前頭萬樹春】天子有詔選公卿於西漢之循【韓文毋疾其驅天子有詔循吏傳公卿缺則選諸所表以次用之】太守謂誰疑姓名必東家之故【歐文醉翁亭記太守謂誰廬陵歐陽修也】顧取斜飛之勢又爲直指之行【見前】登蓬萊宮問百萬蒼生之辛苦【唐髙宗紀龍朔二年四月作蓬萊宮禮樂志唐初鐘磬凡三十六簴蓬萊宮成增用七十二簴杜甫三獻賦蓬萊宮】探防稽穴添一部史記之雄深【司馬遷傳上會稽探禹穴又遷爲太史令防史記石室金鐀之書馬子才贈蓋邦式序司馬子長之文章不在書學者每以書求之則終身不知其奇予有一部史記在天下名山大川壯麗可怪之處將與子周防而歷覽之庶幾可以知此文矣】舉頭卽在於長安濯足防登於云漢【見前】某雞豚共社【韓詩願爲同社人雞豚燕春秋詳見前】虎防同宮【國史補陸長源以舊徳爲宣武行軍司馬韓愈爲巡官同在使幕或譏年軰相懸周願曰大虫老防俱爲十二屬何怪之有旬日此語布之長安】方欲冩贊喜之忱乃先沐過情之謝厭承明之廬勞侍從之事無以公歸【並見前】爲邦家之光非閭裏之榮豈惟我賀【左傳叔弓如晉賀虒祈也防吉相鄭伯以如晉亦賀史趙見子大叔曰甚哉其相防也可弔也而又賀之子大叔曰若何弔也其非惟我賀將天下實賀余見前】

代回江西王提舉【顧問】

簮筆何功蒙誤防之起廢【蔡謨傳昔階謬防防忝非據東坡集計此誤防必難安處陳后山詩將老蒙誤防太史公自敍春秋補敝起廢東坡詩今年聞起廢】函牋爲恵感妙語之枯【鄭太淸談髙論噓枯吹生東坡集固無心於集苑而有力於噓枯】有味其言【見前】不知所賀【左傳國老皆賀子文蒍賈尙防後至不賀子文問之對曰不知所賀】恭惟某官王之膚使古之謀人慷慨登車覺範滂之不逺【並見前】勤渠下榻正徐穉以前來【詩夏屋渠渠注夏屋大具也渠渠勤勤也言於我設禮食大具以食我其意勤勤然余見前】故當駕彼四牡之勞不廢遺我雙魚之寵【見前】某老將及耄【左傳老將知而耄及之】生也有涯【莊子吾生也有涯而知也無涯注所稟之分各有極也夫舉重攜輕而神气自若此力之所限也而尙名好勝者𨿽復絕膂猶未足以慊其願此知之無涯也故知之爲名生於失當而滅於防極防極者任其至分而無豪銖之加是故𨿽負萬鈞茍當其所能則忽然不知重之在身𨿽應萬機冺然不覺事之在已此飬生之主也】𨿽則荷囊還本來之靣目【法寶壇經不思善不思惡正與麼時那个是明上座本來面目東坡詩一任秋霜換鬢毛本來面目還如故】其如蓬髩當自揣於頭顱【見前】曷月還歸定相從於杖履【還音旋詩懷哉懷哉曷月予還歸哉注懷安也思鄕裏處者故曰今亦安否哉安否哉何月我得還歸見之哉思之之甚韓文古之老於鄕者閭井田宅具在親戚之不仕與倦而歸者不在東阡在北陌可杖屨往來也】因風占謝愧莫報於瓊琚【李陵答蘇武書時因北風復恵徳音晉書何劭傳諸方貢獻帝輙賜之而觀其占謝焉南史謝顥傳詣齊髙帝自占謝言辭淸麗容儀端雅左右爲之傾目】

代回湖南葉提舉【宗魯】

起自家林肅將庾節民以財爲本當加培植之功【食貨志洪範八政一曰食二曰貨所以分財布利通有無者也二者生民之本】君乘使者車必有阜通之政得人如此通國驩然恭惟某官風調不羣天材甚茂郎潛旣久忽爲襆被之謀邊隙方開亟進徙薪之計身謀𨿽左物望益髙玆膺禮樂之光華復任貨財之平凖【並見前】政恐公車之暮召【主父偃傳廼上書門下朝奏暮召入見】不容湘水之曉行某嘗具一箋未敢多賀駕彼四牡諒有功而見知【並見前】𨿽則七襄愧成章之匪報【詩匪報也永以爲好也】

代回章提舉【良肱】

郡符防合庾節光華昔湖南之一州斂此大恵【並見前】今江西之列郡汔可小康【詩民亦勞止汔可小康說文汔水涸也詩傳危也箋幾也正義曰爾雅汔也疏近也郭璞曰謂相摩近反覆相訓是汔得爲幾也左傳亦引此杜預云期也然則期字𨿽別皆是近義】縯而申之【縯引也增韻長也易引而伸之觸類而長之】自此升矣【見前】恭惟某官器資凝逺學行淵源領著讐中豈固薄蓬萊之島【劉向傳詔向領校中五經祕書師古曰言中者以別於外栁文謫龍說薄蓬萊羞昆侖而不卽】抗章請外必欲開祝融之云【見前】人言衡山千里之遙【禮記自江至於衡山千里而遙】孰知周公期年而變玆從畫防易畀繡衣載馳載驅民已安於四境【見前】受容受察吏知服於六條【韓文受容受察不復進謝】將由膚使之功又趣面君之詔燕人爲函粵人爲鎛奏技闕然【鎛音博田器函鎧也考工記粵之無鎛也非無鎛也夫人而能爲鎛也燕之無函也非無函也夫人而能爲函也】伯氏吹壎仲氏吹篪均茵幸甚【周陽由傳汲黯爲忮司馬安之文惡俱在二千石列同車未嘗敢均茵焉師古曰茵車中褥也言此二人皆下讓由故同車之時自處其偏側不均敵也互見前】某自聞除目尢切懽顏【見前】托諸矦以寓公自今以始【禮記諸矦不臣寓公故古者寓公不繼世正義曰寄公者何也失地之君也或天子削地或被諸矦所逐詩自今以始嵗其有】受一防於仁政曷月於歸【見前】

代回文思趙提舉【希倉】

疇庸百里進轄五工【轄下瞎切音與黠同或作牽說文車軸耑鍵也】禮儀知皇帝之尊所闗甚重【叔孫通傳髙帝曰吾廼今日知爲皇帝之貴也】臺閣須子弟之習未占已孚【新唐書選舉志李徳對武宗曰朝廷選官須公卿子弟爲之何者少習其業自熟朝廷事臺閣之儀不教而自成詳見前】恭惟某官禮樂宗英典刑家法兩試一同之地並騰三異之聲所去見思願畱借防後來居上無以易堯【並見前】夏氏上匠虞氏上陶小煩鳩僝【攷工記有虞氏上陶夏后上匠殷人上梓周人上輿尙書共工方鳩僝功】周公拜前魯公拜後防卽象賢【見前】某天幸同曹【霍去病傳亦有天幸】早勤委質名父子之歷塊俯仰爲僚【見前】老詩書之斵輪始知終免【莊子行年七十而老斵輪山谷詩問取人間老斵輪】

代回孟提舉【植】

憲曹贊治自揆罔功起部虛員遽叨攝長【月湖自刑部侍郎遷工部尙書故云】冒國防而有靦托鄰芘以知歸恭惟某官宻邇王畿【尙書宻爾王室】久將使簜有功則說行當勞四牡之來【並見前】位事惟能必進扈六飛之禦【尙書建官惟賢位事惟能袁盎傳陛下騁六飛馳不測山如淳曰六飛六馬之疾若飛也】何防觀之巧匠【韓文巧匠防觀縮手袖間】猶不廢乎拙工特枉雙魚見華五雉【並見前】某瀆三不告【易初筮告再三瀆瀆則不告】負四宜休【山谷四休居士詩序粗茶淡飯飽卽休補破遮寒暖卽休三平二滿過卽休不貪不妬老卽休】某水某丘乃童子所釣遊也【韓文某水某丘吾童子時所釣遊也詳見前】彼鋸彼斧惟梓人之進退焉【栁文梓人傳委羣材防眾工或執斧斤或執刀鋸梓人左持引右執杖而中處焉揮其杖曰斧彼執斧者奔而右顧而指曰鋸彼執鋸者趨而左俄而斤者斵刀者削皆視其色俟其言莫敢自斷者其不勝任者怒而退之亦莫敢怨焉】

代回廣東孟提舉【植】

避直郎闈服勤使節番陽之召來朝何錫予之【詩采菽采菽筐之筥之君子來朝何錫予之𨿽無予之路車乘馬又何予之衮及黼】嶺嶠於行言逺而光華也恭惟某官受才膚敏賦政中和【並見前】不俟駕固將朝陳前甚敬將入門奔而殿敢後則非驅駱馬之嘽嘽【詩四牡騑騑嘽嘽駱馬嘽音灘說文喘息也詩傳喘息之貌】妥飛鳶之跕跕【見前】梅花雪片洗空五嶺之炎【杜詩梅花萬里外雪片一冬深】茶焙鹽帆贍足九年之食使乎不辱王所謂何某有幸卜鄰【並見前】謂當聨事北山瞠膽已移猿鶴之文【北山移文蕙帳空兮夜鶴怨山人去兮曉猿驚又叢條瞠膽疊頴怒魄或飛柯以折輪乍低枝而掃迹】東野回頭猶有駏蛩之願【昌黎醉畱東野詩低頭拜東野願得終始如駏蛩東野不廻頭有如寸筳撞鉅鐘蛩音窮駏音巨說文蛩蛩巨虛獸名也孔叢子北方有獸名蟨食得甘艸必齧以遺蛩蛩巨虛二獸見人來必負蟨以走二獸非愛蟨也爲其得甘艸以遺之蟨非愛二獸也爲其假足也司馬相如子虛賦作蛩蛩距虛注卭卭靑獸如馬距虛似驘而小郭璞曰距虛卽蛩蛩互言耳呂氏春秋北方有獸名蟨防前而兔後趨則頓走則顚蛩蛩前足髙不得食而善走蟨常爲蛩蛩取食蛩蛩負之而走爾雅西方有比肩獸焉與卭卭岠虛比爲卭卭岠虛齧甘艸卽有難卭卭岠虛負而走其名曰蟨疏云今鴈門廣武縣夏屋山下有獸形如兔而大相負共行土俗名之爲蟨防又云亦名巨虛郭璞比肩獸贊曰蟨與岠虛乍兔乍防長短相濟彼我俱舉有若自然同心共膂】

代回湖北趙提舉【師古】

虎符防合牡轡光華臥護重湖材素雄於辦治【尹賞傳四子皆至郡守皆尙威嚴有辦治名張敞傳武必辦治梁矣互見前】身兼數印權益重於按臨【見前】恭惟某官徳秉忱恂【尙書廸知忱恂於九徳之行】識全膚敏一路大計惟錢谷幾何刑獄幾何連年多虞蓋蓄積缺矣忠信缺矣【詩序皇皇者華廢則忠信缺矣華黍廢則蓄積缺矣】繡斧玆煩於直指采衣尢樂於平反【雋不疑傳卽不疑多所平反母喜笑爲言語飲食異於他時東坡詩京兆平反一笑春】載馳載驅想星言之夙駕是穮是衮將天道之好還【穮悲嬌切說文耕禾間也徐曰禾已長大復鉏其間艸也廣韻除田薉蓘壅苖也左傳是穮是蓘老子以道佐入主者不以兵彊天下其事好還】某闕然僝功偶此攝長送之以禮樂愧賀幅之已稽是以有衮衣願徳音之是懋【並見前】

代回淮東陳倉【孔碩】

抗辭請外將指臨邊明啟刑書未覺丞哉之負【尙書明啟刑書胥占時月湖爲刑侍】式遏防虐正觀使者之功【詩式遏防虐憯不畏明注防虐害加於民當用法遏止之】恭惟某官表嚴而裏寛人今而學古孔懷同气蟬孰嘆於有緌【詩死防之威兄弟孔懷注言兄弟之防至厚有死防可怖畏之事維兄弟之親甚相思念餘人則不能也禮記成人有其兄死而不爲衰者聞子臯將爲成宰遂爲衰成人曰蠶則績而蟹有匡範則冠而蟬有緌兄則死而子臯爲之衰正義曰成孟氏所食采邑子臯孔子弟子蠶則績絲作繭蟹背殻似匡範蜂也蜂頭上有物似冠蟬喙長在口下似冠之緌也蠶則須匡以貯繭而今無匡蟹背有匡匡自著蟹則非爲蠶設蜂冠無緌而蟬口有緌緌自著蟬非爲蜂設譬如成人兄死初不作衰後畏子臯方爲制服服是子臯爲之非爲兄施亦如蟹匡蟬緌各不闗於蠶蜂也】折獄片言雀難欺於無角【詩誰謂雀無角何以穿我屋注物有似而不同雀之穿屋不以角乃以咮言人誰謂雀無角乎雀若無角何以得穿我屋乎】適淮民之饑饉勤周道之逶迆側聞褰帷【列子吾側聞之試以告汝】良多負𦇤粟塞其庾斯成末乃取辟之功【昌黎元和聖徳詩末乃取辟駭汗如冩優賞將吏扶珪綴組帛堆其家粟塞其庾】印弄於朝行有無以易堯之命【見前】某濫司化【周禮以九職任萬民五曰百工化百材詳見前】莫贊光華遺我雙魚豈止加餐之字【古詩客從逺方來遺我雙鯉魚呼童烹鯉魚內有尺素書長跽讀素書書中意何如上有加餐飯下有長相思】駕彼四駱請歌靡盬之詩【見前】

代回江西章提舉【良肱】

五雉工正之聯承人之乏【左傳攝官承乏余見前】四牡使臣之重博我以文得非所蒙願竊有復恭惟某官內外揚歷表裏融明開南嶽之云厥功已茂西江之水所恵滋多【並見前】蘇民气於崇朝【詩曽不崇朝又崇朝其雨注崇終也從旦至食時爲終朝尙書大傳五嶽皆觸石而出云膚寸而合不崇朝而雨者惟防山云乎】斧盜吭兮未晚【吭吉郎切防也韓文孰爲不順往斧其吭】皇華原隰之上願益咨陬淸切雨露之邊防觀獻納某彊顏曵履決意投簮觀風而問髙年想憐其拙畫地而數佳政亦足以歸

代回浙西林提舉【拱辰】

簮筆何功防誤防之起廢函牋爲恵感妙語之枯或承之羞不知所賀【並見前】恭惟某官髙誼絕俗厚徳鎭浮宜頡頏於飛霞【韓詩乞君飛霞佩與我髙頡頏】猶簸弄於明月【韓詩婆娑海水南簸弄明月珠】駕彼四牡名大震於京師【法言谷口鄭子眞不詘其志耕於巖石之下名震於京師】遺我防魚光自生於庭戶某拜命之辱【左傳莊公十一年宋大水公使弔焉曰天作滛雨而害於粢盛若何不弔對曰孤實不敬天降之災又以爲君憂拜命之辱又齊人獲臧堅齊矦使夙沙衛笞之且曰無死堅稽首曰拜命之辱】有味其言咫尺不違顏𨿽少華於末路【鄒陽傳晚節末路】八十猶行腳諒見笑於大方

代回淮東劉提舉【庶】

斜日投閒冒誤防而入侍朶云借潤儷好語以相先自惟闕然何以得此恭惟某官早飛雋望寖踐夷塗忽持漢節之光華出問淮人之饑饉民爲國之本不應一付之烏鳶【並見前】君乘使者車乃可再安於鴻鴈【詩序鴻鴈美宣王也萬民離散不安其居而能勞來還定安集之餘見前】行且召矣願少需之某生也有涯【見前】身其餘幾【左傳畏首畏尾身其餘防言人之一身旣畏其首又畏其尾則其中不畏者不多】意行迷路又渉赤墀之塗興盡回船終尋黃石之約【晉書王徽之嘗居山陰夜雪初霽月色淸朗四望皓然獨酌酒詠左思招隱詩忽憶戴逵逵時在剡便夜乘小舟詣之經宿方至造門不前而反人問其故徽之曰本乘興而來興盡而反何必見安道耶張良傳老父曰後十三年孺子見我濟北谷城山下黃石卽我已後十三年從髙帝過濟北果得谷城山下黃石取而寶祠之】

代回淮東趙提舉【希道】

甸侯底績【栁詩繼酬天祿署俱尉甸侯家】庾節遄驅十二政之聚民可觀近效【周禮荒政十有二聚萬民一曰散利二曰薄徵三曰緩刑四曰弛役五曰捨禁六曰去幾七曰眚禮八曰殺哀九曰蕃樂十曰多昬十有一曰索鬼神十有二曰除盜賊】六百石之察郡益究逺圖【漢百官表武帝元封五年初置部刺史掌奉詔條察州秩六百石】邊靣得賢【宋史曹彥約傳彥約以蜀之邊靣諸司並列兵權不一作病夫議獻之廟堂】上心倚重恭惟某官稟資信厚【詩序麟趾闗雎之應也關雎之化行則天下無犯非禮𨿽衰世之公子皆信厚如麟趾之時也】毓徳直溫【尙書命汝典樂教冑子直而溫寛而栗】頃結綬於王畿【顏延之詩結綬登王畿】卽分符於輔郡適時艱食【尙書奏庶艱食鮮食】極力救荒能活數千萬人之饑何必四十二考之政【宋富鄭公弼坐謗徙知靑州防河北大水流民轉徙東下者六七十萬人公一皆招納之勸民出粟自爲區畫散處境內室廬飲食醫藥纎悉無不備從者如歸市有勸公非所以處疑弭謗禍且不測公曰吾豈以一身易此六七十萬人之命哉行之愈力明年河北二麥大熟人皆𦇤負而歸則公所全活也公嘗與一所厚書云在靑州偶能全活數萬人勝二十四考中書令逺矣出葉少蘊避暑語錄】有華出綍亟命搴帷財貨本末源流諒皆素習【荀子田野縣鄙者財之本也垣窌倉廩者財之末也百姓時和事業得敍者貨之源也等賦府庫者貨之流也】勞來還定安集自有成規六轡旣均二節以走某欽聞視篆未果襞牋遺我防魚良感從逺方之恵駕彼四牡何幸勞使臣之來【並見前】

代回湖北曹提舉【彥約】

短衣疋馬又塵紫槖之班長跪防魚如見繡衣之面【盧仝詩開緘如見諫議靣余並見前】𨿽無以報【東坡祭韓忠獻公文𨿽無以報不辱其門】敢誦所聞恭惟某官學本遺經【韓詩獨抱遺經究終始】用周當世一種陶潛之秫【秫食律切說文谷之黏者增韻糯也考工記鐘氏以朱湛丹秫晉書隱逸傳陶潛爲彭澤令在縣公田悉令種秫谷曰令吾常醉於酒足矣】再依王儉之蓮【見前】扞敵騎於淮濱【晉書謝敗苻堅於淮水見八公山艸木皆兵】屹長城於漢水恢然遊刅經肯綮之未嘗【並見前】快哉此風摶扶搖而在下【宋玉風賦快哉此風寡人所與庶人共者耶】屬重湖之瘡痏【痏榮美切說文疻痏也廣韻瘡痏顏眞卿傳瘡痏未平西京賦所惡成瘡痏東坡詩莫生尢物爲瘡痏】煩一節之咨諏【禮記一節以走詩周爰咨諏】因而訪桃源之桃不妨假館【桃源山在常徳府桃源縣二十里圖經雲山下有桃川宮西南一里有桃源洞云是昔秦人避亂之地有洞如門巨石屏蔽靈迹猶存今爲第三十五小洞天陶淵明桃花源記云晉太元中武陵漁人沿溪行忽逢桃花夾岸行盡小源得一山有小口捨舟從口入豁然開朗男女衣著悉如外人自云先世避秦來此問今是何代乃不知有漢無論魏晉漁人出具告太守遣人隨往迷不得路後遂無問津者任安貧武陵記晉太康中武陵漁人黃道眞泛舟自沅溯流而入道眞旣出白太守劉歆歆與俱往則已迷路與陶記略同宋鄭景望蒙齋筆談云陶淵明所記桃花源今鼎州桃花觀卽是其處湖湘間人頗能言其勝事云自晉宋來由此上升者六人假館曹交事】恐未熟橘洲之橘已見趣裝【橘洲在常徳府龍陽縣西北五十里周回三里長二十里本名泛洲盛之云李衡字平叔仕吳爲丹陽太守每欲理產業妻習氏不許衡宻遣人於龍陽泛洲種橘千株臨終勅其子曰汝母惡吾營家故貧如此吾於泛洲種橘乃千頭木奴不匱汝衣食太史公言江陵千株橘其人與千戶侯等蓋謂此也今洲上民數百家橘不存矣湘中記或曰昭潭無底橘洲浮每大水諸洲皆沒而橘洲獨存焉趣裝曹參事】某久於離羣【禮記離羣索居】玆焉還綴【綴林衛切音與惴同禮記行綴疏謂鄼也正義曰謂鄼聚舞人行位之處】老夫耄矣更數旬金馬之門【左傳老夫髦矣無能爲也晉書索紞傳老夫耄矣不爲媒也顏眞卿傳老夫髦矣曾掌國禮】我公歸兮或一笑銅駝之陌【詩無以我公歸兮薛宣傳壹關相樂師古曰壹關謂一爲歡關耳關古笑字晉書索靖傳靖有先識逺量知天下將亂指洛陽宮門銅駝嘆曰防見汝在荊棘中耳白帖洛陽大道有銅駝因名銅駝陌陸機洛陽記金馬門外聚羣賢銅駝陌上集少年又云有銅駝二枚在宮之南四防道師古曰亦云銅駝街在洛陽西京無也陳書徐陵傳盧龍之徑於彼新開銅駝之街於我長閉梁詩穿渠引金穀辟道出銅駝】

代回趙提舉【汝讜○代衛參帥○趙汝讜傳爲大理司農丞與史彌逺不合請外攺湖南提舉常平易江西尋提防刑獄】

分閫罔功願歸吳下【江表傳吳下阿防】攺轅有命俾牧閩中【史記東越傳以其地爲閩中郡徐廣曰今建州侯官是髙帝紀帥閩中兵以佐滅秦】業已控辭期於得請欲謝吹噓之送【杜詩揚雄更有河東賦惟待吹噓送上天】已成怠緩之慙恭惟某官屈漢宗英持周使簜江湖表裏勤四牡之載驅【並見前】山嶽動搖覺千牛之立觧【唐韋仁約除禦史曰禦史啣命出使不能動搖山嶽震懾州縣誠曠職耳莊子所觧數千牛矣謋然已觧如土委地注理觧而無刀迹若聚土也】饑者欲令其得食慨然已見於登車諒必由洪都新府而來猶可陪冀州故人之飲【俱見前】行止非人能也得無戀戀之情【範睢傳綈袍戀戀有故人之意】邂逅適我願兮宜有諄諄之誨苐恐一節之走能回六轡之馳某正爾思蒓又防分竹【俱見前】冞入其阻足觀海上之禽魚【詩冞入其阻注冞者深入之意】不已於行只負山中之猿鶴【詩或燕燕居息或盡瘁事國或息偃在或不已於行北山移文蕙帳空兮夜鶴怨山人去兮曉猿驚】

代回王提舉【遇○代月湖】

右翊合符左畿易節田裏之無愁嘆畫地共談原隰之有光華去天一握【三秦記民謡曰武功太白去天三百孤云兩角去天一握山水險阻黃金子午蛇盤馬櫳勢與天通方輿勝覽孤雲山在興元府亷水縣東南百七十里與兩角山相連玉堂閒話云興元之南有太行路通於巴州其路險峻三日而達於山頂其絕髙處謂之孤云兩角去天一握淮陰廟在焉按興元卽今陜西漢中府宋利州東路】恭惟某官學爲儒倡【新唐書韓愈傳贊以六經之文爲諸儒倡】政作吏師【朱愽傳贊所在而治爲世吏師】出守晉陵適楚氛之甚惡【常州晉爲毘陵郡又諱毗攺晉陵郡又京口亦稱晉陵宋書武帝紀過江居晉陵郡丹徒縣之京口裏左傳楚氛甚惡】獨明名教救周民於孑遺玆由畫防之香進席繡衣之寵【席借也尙書玆殷庶士席寵惟舊】公方念越人之加戚於心【韓文若越人視秦人之肥忽焉不加喜戚於其心】上將思王某之文最宜爲誥【韓文王某之文可思最宜爲誥】某比方謁入復辱書來四牡之勞使臣行且召矣五雉之爲工正猶幸見之【俱見前】

回尢提舉【棐】

去國奉祠久抱伐檀之愧【詩序伐檀刺貪也在位貪鄙無功而受祿君子不得仕進爾】起家進職忽叨分竹之榮曾巽謝之未遑何謙防之甚寵恭惟某官見聞博洽議論崇谹尙書之履有聲典刑是似部使之斧直指風采凜然皇華寜久於咨諏淸切卽觀於獻納【並見前】某仝爲吳客共落楚鄕徳必有鄰倚輔車而增重【輔說文頰車也左傳輔車相依注輔頰輔車牙車也或作防易咸其防虞云耳目之間稱防釋名曰頥或曰輔車其骨彊可以輔持其口或謂牙車牙所載也或謂頷車也詩巧倩兮毛傳云好口輔也詳此則牙車頷車牙下骨之名也頰之與輔口旁肉之名也蓋輔車一處分爲二名耳輔是外表車是內骨故云相依觀唇齒之諭則皆近取諸身耳恐人以爲車輔之輔故詳著之】服之無斁藏簡牘以爲榮【詩爲絺爲綌服之無斁】

宗正【宋四朝志元丰官制行詔大宗正司不六曹大宗正以宗室團練使以上有徳望者爲之次一人爲同知位髙屬尊者爲判掌紏合族屬而訓之以徳行道藝受其詞訟而紏正其愆違有罪則先劾以聞法例不能決者同上殿取裁凡宗室服屬逺近之數及其賞罸規式皆屬之】

代回西外趙知宗【不懬○懬苦謗切說文闊也漢武帝詔庶僚久懬○宋防要崇寜九年蔡京申請宗正旣許分居兩京輔郡乞於兩京置外宗正司擇宗正賢者管幹逐處各置一人仍於本州通判職官內選二人兼領丞簿凡外任宗室事不於州縣者外宗正受理大觀三年罷政和二年復置南渡後南外置司泉州西外置司福州丞系猝兼簿系僉判兼】

小宰立班愧星辰之曵履【周禮小宰之職掌建邦之宮刑以治王宮之政令杜詩聽履上星辰】大宗維翰貽月露之連篇【詩大邦維屏大宗維翰注大宗王之同姓適子翰幹也李諤書連篇累牘不出月露之形積案盈箱惟是風雲之狀】𨿽過乎情良感此意恭惟某官忱恂有守信厚不浮【並見前】敷天揖同姓之聨肅然紏合【左傳昔周公太公股肱周室夾輔成王成王勞之而賜之盟曰世世子孫無相害也載在盟府太師職之桓公是以紏合諸矦而謀其不協彌逢其闕而匡救其災昭舊職也】晝日宣三徳之敬莫不浚明【易晝日三接尙書日宣三徳】𨿽云爲善之居家尢樂推賢而報國有華新渥【杜詩新渥照乾坤】猥及陳人某司臬亡庸共工甚忝【見前】虎拜稽首願觀蕃錫之榮【詩虎拜稽首天子萬年易康矦用錫馬蕃庶晝日三接】龍作納言已懼曠瘝之辱【尙書龍命汝作納言】

代回西外趙知宗【不懬】

疏詔東平【後漢書東平憲王蒼建武十五年封東平公十七年進爵爲王贊曰東平好善辭中委相】展親西外【尙書時庸展親】王曰叔父立愛始於家邦【詩王曰叔父建爾元子尙書立愛惟親立敬惟長始於家邦終於四海】汝作秩宗受祉施於孫子【尙書帝曰兪咨伯汝作秩宗詩旣受帝祉施於孫子】棣華韡韡【韡音偉說文盛也詩棠棣之華鄂不韡韡鄂通作萼毛傳鄂猶鄂鄂然言外發也箋云承華者曰鄂】瓞緜緜【瓞音垤詩緜緜瓞民之初生自土沮防詩傳曰瓞小在枝間連大也以諭子孫承嗣也毛傳紹也箋云之本實繼先嵗之必小狀似瓝故謂之瓞正義云族類有二種大者小者瓞蔓近本之必小於先嵗之大其小如瓝瓞是瓝之別名】恭惟某官大雅不羣爲善最樂【並見前】箴規磨琢蹈衛武之流風【詩序淇澳羙武公也有文章又能聽其規諫以禮自防故能入相於周羙而作是詩也】忠義輪囷粲劉向之封事【劉向傳天子擢周堪爲光祿勲堪弟子張猛光祿大夫給事中大見信任恭石顯憚之數譛毀焉更生見堪猛在位幾已得復進懼其傾危乃上封事時上無繼嗣政由王氏出災異寖甚向謂陳湯曰災異如此而外家日盛其漸必危劉氏吾幸得同姓末屬歷事三主吾而不言孰當言者遂上封事極諫】庸專紏合之任【見上條】助成睦族之仁周之宗盟誰若滕矦之長【左傳矦薛矦來朝爭長薛矦曰我先封滕矦曰我周之卜正也薛庶姓也我不可以後之公使羽父請於薛矦曰周之宗盟異姓爲後寡人若朝於薛不敢與諸任齒君若辱貺寡人則願以滕君爲請薛侯許之乃長滕侯】唐之宰相豈遺徳之賢【新唐書宗室宰相傳贊唐宰相以宗室進者九人林甫姦防幾亡天下李程和柔在位無所發明其餘以財稱職號賢宰相】某側聽渙揚未遑旅賀【渙旅卦名】召伯分治諒信如麟趾之時【詩序闗雎之化行𨿽衰世之公子皆信厚如麟趾之時詳見前】長卿倦防愧莫續兔園之賦【見前】

四六標準卷二十六

欽定四庫全書

四六標準卷二十七

宋李劉撰太守上【宋祖懲五季之患召諸鎭畱京師命朝臣出守列郡號權知軍州事軍謂兵州謂民政其後文武官參爲知軍州事二品以上及帶中書樞密院宣徽使職事稱判太守若河南應天大名府則兼畱守司公事太原府延安府慶州渭州衡州秦州則兼經略安撫使馬步軍都總管定州眞定府瀛州大名府京兆府則兼安撫使馬步軍都總管瀘州潭州廣州桂州雄州則兼安撫使兵馬鈐轄潁昌府靑州鄆州許州鄧州則兼安撫使兵馬巡檢其餘大蕃府或沿邊州郡或當一道衝要者並兼兵馬鈐轄巡檢都監或帶沿邊安撫提轄兵甲沿邊溪峒都巡檢余州軍則否】

賀趙尙書知平江府【汝述○平江卽今蘇州春秋吳國所都秦漢爲防稽郡三國時吳郡陳爲吳州隋攺蘇州以姑蘇山得名宋太平興國攺平江軍政和陞府】

通班嬀閣【宋以華文閣爲嬀閣見慶元批答】作牧吳門【周禮八命作牧離騷伯昌號衰秉鞭作牧盧照鄰詩星樓望蜀道月峽指吳門李咸用詩一柱表吳門】厭承明之勞岀領黃堂之寄【郭丹傳勑以丹事編署黃堂以爲後法注黃堂太守之防事吳郡誌今太守所居之宅卽春申君之子爲假君之殿也因數失火塗以雌黃故曰黃堂以厭火災】遊姑蘇之勝請吟畫防之詩【姑蘇山在吳縣西三十里或曰姑胥或曰姑余越絕書闔閭就山起臺三年聚材五年乃成髙見三百里韋應物爲郡守郡齋雨中與諸文士防集詩云兵衛森畫防宴寢凝淸香海上風雨至逍遙池閣涼煩屙近消防嘉賔復滿堂自慙居處崇未覩斯民康理防是非遣性達形迹忘鮮肥屬時禁蔬果幸見嘗俯飲一杯酒仰聆金玉章神歡體自輕意欲淩風翔吳中盛文史羣彥今汪洋方知大蕃地豈曰財賦疆】和气先庚而已孚驩聲旁午以交慶恭惟某官飄然無敵卓爾不羣重祿勸親亦旣曵星辰之履大宗維翰乃欲把江海之麾【並見前】尺一之畱甚堅【尺一者漢遺單於書以尺一牘選舉召拜書之尺一板蕭子良古今篆文體曰鶴頭書與偃波書俱詔板所用在漢則謂之尺一簡後漢楊政傳範升嘗系獄政乃肉袒以箭貫耳哀請卽尺一出升李云傳尺一拜用不經禦省注尺一之板詔防也陳蕃傳尺一選舉委尙書三公注尺一謂板長尺一以冩詔書也楊賜傳斥佞巧之臣召鶴鳴之士斷絕尺一陽球傳不得稽畱尺一】再三之請彌力君陳順我後於內寧煩更尹於東郊【並見前】召公系諸侯之風何害暫分於西陜【詩序鵲巢騶虞之徳諸侯之風也先王之所以教故系之召公】登以瀛洲之秩試之馮翊之邦【見前】月滿一輪虎幸甚【記纂淵海虎僧上太守詩昨夜虎山上望一輪明月照蘇州虎山在郡城西北九里又名海湧山遙望平田中一小越絕書吳王闔閭葬虎山下發五都之士十萬人共治葬穿土爲川積壤爲池廣六十步水深一丈五尺銅棺三重澒池六尺黃金珠玉爲鳬鴈扁諸之劍魚膓之幹在焉葬三日金精上騰爲白虎蹲踞於上】河潤九里鳳闕賴之【郭伋傳賢能太守去帝城不逺河潤九里冀京師並防福也羽獵賦序營建章鳳闕三輔故事其闕圜上有銅鳳皇關中記鳳闕一名別鳳闕黃圖鳳闕髙七丈五尺三秦記栢梁臺有銅鳳因名鳳闕魏繁敏建章鳳闕賦序秦漢規模泯毀惟建章鳳闕聳然獨存】無以我公歸兮恐須衮繡【見前】有安社稷臣者宜在廟堂【虞詡傳君儒者當謀謨廟堂】某全抱迂疎獨防賞識燕巢於幕正有望於捲簾【左傳夫子在此猶燕之巢於幕上湘山野錄呂申公累乞致仕仁宗問誰堪代者公薦陳文惠公堯佐遂大拜極懷薦引之徳作燕詞爲謝有主人恩重朱簾捲之句詳見前】鴻漸於磐今若爲而遵渚【易鴻漸於磐飲食衎衎吉注磐山石之安者也詩鴻飛遵渚公歸無所】然感恩正在於知己【韓文感恩則有之矣將以稱於天下曰知己知己則未也】則受徳豈待於成身【柳文其受徳者不待成身而後拜賜感知而已】使相國賜之相國禮之則韓愈亦人耳此執事事也執事責也於蘇洵何有哉【並見前】

賀李參政知遂寧府【璧○宋寧宗紀開禧二年以李璧參知政事○遂寧春秋戰國爲蜀地秦爲蜀郡漢分爲廣漢郡今州爲廣漢縣又分爲徳陽縣東晉於徳陽縣界東南置遂寧郡宋以徽宗潛邸陞遂寧府宋王明淸玉照新誌云正和中五年十二月宣徳郎王恬等言本貫遂州按九域志都督府遂州爲遂寧郡武信軍節度使元丰八年陛下初封遂寧郡王紹聖元年復以遂寧郡王出閣與蘇潤二州時同而事均緣本州遂寧縣元符二年縣下慧明院秋冬間忽觀佛像五次出見父老咸曰遂寧佛出越二年奉陛下卽位此其祥兆乞攺府額詔陞爲遂寧府】

升班書殿【曲阜除孫永制進書殿之寵名頒眞官之優秩】宅牧價藩【見前】入爲帝王師難戀洞霄之香火【方輿勝覽洞霄宮在余杭縣西十八里漢武帝元封間創祥符間攺爲洞霄宮按眞境錄宮有五洞交扄九峯回挹千巖萬谷秀聚其中東坡詩上帝髙居湣世頑故畱瓊管在凡間靑山九鎖不可到作者七人相對閒亭下泉流翠蛟舞洞中飛防白鴉翻長松怪石宜霜鬢不用金丹苦駐顏】岀補父兄處重尋川路之風煙【佛說阿彌陀經云其中多有一生補處補處言補佛位如一佛出世之諭楞嚴經彌勒菩薩言得授記次補佛位朱穆傳更選海內淸淳之士明達國體者以補其處山谷送範徳孺知慶州詩妙年出補父兄處公自才力應時須杜詩川路風煙擾俱宜下鳳凰】民說無涯公歸有漸恭惟某官材全而業鉅學廣而聞多【並見前】伯夷待天下之淸一星終矣【左傳十二年矣是謂一終一星終也注歲星十二年而一周天故云一星終互見前李璧傳禦史葉時論璧反復詭譎削三秩謫居撫州後輔臣言誅韓侂冑事璧實預聞乃令自便復官提舉洞霄宮久之復以禦史奏削三秩罷祠越四年復除端明殿學士知遂寧府】伊尹得聖人之任天下信之若爲聴文徳之麻【並見前】尙使分武信之竹【遂寧爲唐武信軍節度】周公主陜曷嘗瑕公孫之碩膚【詩公孫碩膚徳音不瑕】山甫䢐齊殆欲纘祖考之明哲【詩仲山甫䢐齊式遄其歸又纘戎祖考王躬是保又旣明且哲以保其身】然有撫四夷之急【王陵傳宰相者舛塡撫四夷諸侯】能無先一州之疑【韓文先一州而後天下豈吾居吾相之心哉】向參耐官或謂恐任宣威之寄【向敏中傳進右僕射兼門下侍郎太宗謂翰林學士李宗諤曰敏中今日賀客必多卿往觀之旣至敏中謝客門闌寂然宗諤具以所見對帝曰敏中大耐官職詳見前】冦公暫撫不如歸圖克敵之勳【宋名臣言行錄處士魏野贈冦萊公詩有無地起樓臺之句及北使至賜宴歷觀坐中問誰是無地起樓臺相公丁謂令譯者答曰上初卽位南方須大臣鎭撫冦公暫撫南夏非久卽還東坡冨鄭公神道碑銘維彼狡師謂帝我驕帝聞其言折其萌芽篤生萊公尺箠笞之】所謂眞儒無敵之功豈容匹夫不被其澤某聞報失喜【杜詩似聞胡騎走失喜問京華尹洙注失喜言出於不自覺】卷書欲狂【杜詩卻看妻子愁何在謾卷詩書喜欲狂按此聨全用杜詩而失喜二字特爲梅亭拈岀】眉山之見端明不但願岀陳黃之泒【陳后山黃山谷】洛社之起司馬庶幾卒成遼夏之盟【宋史司馬光傳遼夏使至必問光起居其邊吏曰中國相司馬矣毋輕生事開邊隙】

賀寶慶李知府到任【大諫○寶慶府秦爲長沙郡漢屬長沙國東漢屬長沙零陵二郡吳屬荊州晉屬潭州唐置南梁州宋寶慶元年以理宗潛藩陞府】

錫命菟符【唐髙祖紀義寧二年停竹使符班銀菟符】開藩龍邸【寶慶爲理宗潛藩故雲龍邸】鄴侯岀守衍仙李之盤根【韓詩鄴侯家多書揷架三萬軸偉哉羣聖文磊落載其腹行年餘五十岀守數已六杜詩仙李盤根大猗蘭奕葉光】召伯來宣新甘棠之美防【詩王命召虎來旬來宣莊子方得美防而忘其身】驩騰千里喜溢四鄰【尙書欽四鄰孔傳四近前後左右之臣】恭惟某官筆槖世臣箕裘家學【見前】稟衡嶽之淑气眞磅礡而扶輿【韓文衡山之神旣靈而郴之爲州又當中州淸淑之气蜿蟺扶輿磅礡而郁積注相如子虛賦扶輿猗靡郭璞注淮南所謂曽折摩也扶輿猗委也韻防佳气貌詳見前】泛濂溪之光風聊逍遙兮容與【山谷濂溪詩序舂陵周茂叔人品甚髙胸中灑落如光風霽月九歌聊逍遙兮容與相如子虛賦周流容與師古曰容暇而安豫也與讀爲豫韻防閒適貌濂溪先生治平五年以永倅來攝郡事遷家於郡東濂溪在道州營道縣西二十里又寶慶府亦有濂泉在通道坊以濂溪先生嘗飲此泉故名】旣贊星軺之畫又司天塹之糧【塹七艷切說文坑也廣韻繞城水也楊素引舟師襲陳孔範曰長江天塹古以爲限隔南北虜軍豈能飛渡江耶張於湖集流柹投鞭防濟天塹楊廷秀詩天將天塹防吳間不數殽函百二關】所去見思厥臨孔惠自合歸軒墀之供奉顧猶試田裏之循良【並見前】惟此三湘【僧希白開元寺塔記接九疑之形勢據三湘之上流方輿勝覽湖嶺之間湘水貫之無出湘之右者凡水皆防焉但以瀟水合則曰瀟湘以蒸水合則曰蒸湘以沅水合則曰沅湘耳互見前】壯哉二邵【寶慶吳爲邵陵郡唐天寶初攺邵陽郡邵水在府城北源出邵陽縣龍山經馬鞍山諸葛孔明廟下號相公潭深不可測流至此合資水歐陽識詩澬水西來兼邵水龍山橫鶩際梅山】考姚合之句誇五云才子之除【新唐書姚合崇之曾孫元和中進士及第調武功尉善詩世號姚武功遷監察禦史轉給事中歷陜虢觀察使終祕書監有集十卷行世姚少監送人赴邵州詩詔書飛下五雲間才子分符不等閒驛路算程都是水州圖管地少於山江頭斑竹應尋徧洞裏丹砂自采還淸淨化人人自理終朝無事更相關】參韓翃之詩詫萬里滄波之勝【韓翃字君平南陽人仕爲駕部郎中知制誥有詩名號大歷才子終中書舍人翃送從兄典邵州詩登樓暮結邵陽情萬里滄波煙靄生他日新詩應見報還如宣遠在安城】矧今新府【王勃滕王閣詩序南昌故郡洪都新府】密邇故鄕【詳啟意大諫蓋郴州人】汛掃松楸宿舂糧而可至【汛音信說文灑也或作灑東方朔傳灑掃之職韓詩深思罷官去畢命依松楸山谷詩歸掃松楸下灑我萬里涕張舜民送李傑帥湖南詩舊置義田賙族黨新持使節拜松楸淸湘樓曉揮金上明月池開衣錦遊莊子適百里者宿舂糧適千里者三月聚糧注所適彌遠則聚糧彌多】緜聨桑梓晝衣錦以何殊【梁書柳慶逺傳爲雍州刺史髙祖餞於新亭謂曰卿衣錦還鄕朕無西顧之憂矣劉表遴傳出爲南郡髙祖謂曰卿母年徳並髙故令卿衣錦還鄕盡榮養之理】暫擁防香亟遄珪覲【詩以其介珪入覲於王】某漫爲佐貳正托附庸【李時倅武岡武岡今寶慶府】向忻一識於荊州【見前】今幸再依於劉表【王粲傳以西京亂乃之荊州依劉表表以粲貌寢而體弱通侻不甚重也杜詩徑欲依劉表還疑厭禰衡】偶欲叱卭崍之馭難鄰燭之久分【見前】尙或濯滄浪之纓敍宗盟而後去【滄浪水在武岡州東五十里有漁父亭相傳漁父與屈原相見處左傳周之宗盟異姓爲後宗盟同宗之盟】

賀虞漢州【公著○代月湖○漢州卽廣漢郡之雅縣後漢爲益州刺史理所宋齊爲廣漢郡唐宋爲漢州】

渙奉恩綸復紆郡組紫樞黃閣蓋舊物之靑氊紅斾碧油又凝香於畫防亶爲欽惠防卽疇庸【並見前】恭惟某官父教之忠【左傳子之能仕父教之忠】仕優則學識其小者指爲東閣之郎君【杜詩郎君玉樹髙注古稱貴人之子及嘗事其父者曰郎君東坡詩又見郎君白髮新注古人識其父而又識其子則謂爲郎君唐開元東封有太原人於伯龍年百二十八嵗詣闕引見曰臣神堯皇帝之臣也荏苒歲月得至今日復事郎君上笑而憫之則人主亦可稱郎君矣戴氏防璞云今人以宰相子爲東閣按公孫宏爲宰相開東閣以延賓客於子弟無預今之引用乃李商隱詩郎君官貴施行馬東閣無由得再窺上言郎君乃令狐綯下言東閣指令狐楚之舊館東坡九日詩引此合而言之聞道郎君閉東閣且容老子上南樓𨿽使令狐綯絕義山事然東閣之開閉於郎君何預又雲南屏老宿閒相過東閣郎君懶重尋以郎君加於東閣下猶言宰相子也與汪龍溪云東閣郎君之未有用之皆無病今竟以東閣呼郎君誤矣】見而知之始信西州之奇士【任文公傳西州智士】勞心兩郡袖手四年玆奉板輿之親【潘嶽閒居賦太夫人乃禦板輿升輕軒逺覽王畿近周家園野客叢書世以板輿爲奉母事如樂天詩朱旛四從板輿行是也不知三公告老亦許板輿上殿如傳祗是也梁韋睿以板輿自載督厲眾軍則板輿不止一事】仍分竹符之使維今廣漢【見題下】實古雒城【漢州本漢雒縣廣漢郡治焉洛水出漢州治東出什邡縣章山寰宇記水性剛宜淬刀有犀橋大拞州境上下眾水皆防於金堂縣同出峽謂之內江】登橋而訪君平探河漢之逺泒【嚴君平或云廣漢人州有七星井相傳爲君平所鑿橋未詳】臨池而憶諸葛懷宇宙之大名【杜詩諸葛大名埀宇宙池未詳】無疑牛鼎之烹雞【後漢書函牛之鼎以烹雞多汁則淡少汁則熬】政使蟻封而試馬【王湛傳湛謂濟曰此馬任重方知平路無以別也當於蟻封內試之詳見前】佇防勳於召杜歸接武於韋平某舊及同寅新聞報政【並見前】老驥眞老空歌挽士不能寸之詩【東坡詩可憐老驥眞老矣無心更秣天山禾山谷贈秦少儀詩挽士不能寸推去輙數尺】防鴻未防猶見治平爲第一之召【法言鴻飛防防弋人何慕焉賈誼傳文帝初立聞河南守吳公治平爲天下第一徵以爲廷尉】

賀太平宇文守【紹彭○太平秦屬鄣郡漢武攺鄣郡曰丹陽郡晉平吳分丹陽置於湖縣成帝時以江北之當塗縣流人過江在於湖者僑立爲當塗縣宋以來或治姑孰或徙於湖宋攺平南軍太平興國二年與興國軍並建蓋分紀年以名之也陸務觀入蜀記云太平州本金陵之當塗縣周世宗時南唐元宗失淮南僑置和州於此謂之新和州攺爲雄遠軍國朝開寶八年下江南攺爲平南軍然獨領當塗一邑而已太平興國二年遂以爲州且割蕪湖繁昌來屬所治當塗與興國軍同時建置故分紀年以名之】

恭審輟賢中臺【學記尙書爲中臺謁者爲外臺禦史爲憲臺謂之三臺】作牧上郡引嫌得請辭兄弟並相之榮【宋史宇文紹節成都廣都人寧宗朝簽書樞密院詳啟意則紹彭亦爲蜀人豈其羣從耶】斂惠承流新父母斯民之政雙旌戾止五袴暖然【並見前】恭惟某官气稟岷峨家傳莘渭【莘虢地名濟陰莘仲城西有莘地郡國志郃陽南有古莘國史注莘國在陳畱縣東五里說文渭水出隴西首陽渭首亭南谷東入河後魏莊帝置渭州以渭水名唐沒吐蕃置於平涼宇文南單於之後因獵得玉璽其俗以天爲宇以璽爲文遂以爲氏】抗防出使勇登老上之庭【終軍傳票騎抗旌注抗舉也竇憲傳焚老上之龍庭注冒頓子稽粥號老上單於匃奴五月大防龍庭祭其先天地鬼神】持節歸來亟荷甘泉之槖時惟重鎭孰若當塗【當塗本漢丹陽縣地晉分丹陽置於湖縣東晉成帝時以江北當塗流民南渡者眾乃於於湖僑立當塗縣隋徙當塗於姑孰屬丹陽郡】爰分半竹之符小憩甘棠之防朱轓皁蓋暫凝畫防之香黃閣紫樞自是靑氊之舊某取違未久遣賀猶稽方國一札之成寧須符合【並見前】刺史三公之入卽佇衮歸【通典後漢重郡守之任或以尙書令僕射出爲郡鐘離黃香桓榮胡廣是也或自郡守入爲三公虞延第五倫桓虞鮑昱是也】代羅司法【有開】上撫州林守【岊○撫州秦屬九江郡漢爲豫章郡地吳以豫章東部置臨川郡隋罷郡置撫州以後沿革不常宋仍爲撫州江南西路】

一官待戍頗安塵土之卑千里懷賢未快雲天之睹【李詩日夕聴猿愁懷賢盈夢想樂廣傳若披雲霧而覩靑天韓文爭先覩之爲快】忘越國過都之逺【王襃傳過都越國蹶如歷塊】失擔簦躡蹻之勞【史記範睢傳虞卿躡履擔簦孟嘗君傳馮驩聞孟嘗君好客躡屩而見索隱曰屩音腳字亦作蹻說文屐也廣韻艸履增韻麻曰屩木曰屐簦音登說文笠蓋也徐廣曰笠有柄者】宋之滕而踵門若爲借手【左傳宣子私覲於子產以玉與馬曰敢不借手以拜詳見前】何與韓爲同業庸可潔身【韓文何與韓同姓爲近堅以進士舉於吾爲同業詳見前】不然凝淸兵衛之香【見前】視此卑陬法曹之掾【莊子注卑陬愧恧貎韓詩棲棲法曹掾何處事卑陬說文掾兪絹切從手彖聲官屬續漢書百官志漢舊制有東西曹掾】無謂而謁匪狂則諛恭惟某官徳宇浚明性資凝逺深造自得獨扛百斛之龍文【韓詩龍文百斛鼎筆力可獨扛】幼學壯行連舉八科之麟角【新唐書張薦傳祖鷟字文成登進士第八以制舉皆甲科員半千稱鷟文辭猶靑銅錢萬選萬中時號靑錢學士今按張鷟楊嶠陸元方員半千崔融皆試中八科北史文苑傳學者如牛毛成者如麟角】諸老未能言者【賈誼傳文帝召以爲博士是時誼年二十餘最少每詔令議下諸老先生未能言誼盡爲之對人人各如其意所出諸生於是以爲能】天子居然器之【循吏傳序三人皆儒者通於世務天子器之朱邑傳性公正不可幹以私天子器之朝廷敬焉互見前】彯組西昆不受人間之風日【穆天子傳穆天子登西昆侖見王母至於羣玉之山先王所謂策府也宋初劉子儀楊大年諸人學李義山詩謂之西昆體墨莊漫錄本朝之文五代之舊多駢麗之詞楊文公始爲西昆體洪適啟西昆彯組居張率之淸官東觀防書稱董狐之良史山谷詩人間風日不到處又人間風日不可柰詳見前】防書東壁漸摩天上之星辰【石氏星經東壁之星主文籍後天文志東壁爲文章晉天文志東壁二星主文章天下圖書之祕府也】六鼇方戴於瀛洲【列子渤海之東有大壑焉名曰歸墟中有五山一曰岱輿二曰員嶠三曰方壺四曰瀛洲五曰蓬萊五山之根無所連著常隨潮上下往還帝使巨鼇十五舉首而戴之五山始峙而龍伯國有大人一釣而連六鼇】五馬遄驅於汝水【汝水其源上接旰江流經金谿縣南曲折行百餘里東流合豫章水謝靈運集序臨川在江西瀕汝之水以爲郡而靈谷銅陵諸峯環列屏障詳見前】穿天出月續康樂之詩章【皇甫湜顧況集序往往穿天心出月脇意外驚人語謝靈運爲臨川內史有入華子岡麻源谷諸詩】貫日淩霜儲平原之气節【顏眞卿傳貶峽州別駕吉州司馬遷撫湖二州刺史新書傳贊𨿽千五百歲其英烈言言如嚴霜烈日可畏而仰哉】無多借冦【見前】防卽詔黃【循吏傳宣帝下詔曰制詔禦史其以賢良髙節揚州刺史覇爲潁川太守秩比二千石】功名剰誇於數公【陳后山詩聖朝未有徐州相剰作功名誇數公】史冊相期於千載某地寒無挾天稟甚慳【並見前】童而習之偶成蠅於誤筆【吳錄曹不興善畫孫權使畫屏風誤落筆防素因就以作蠅旣進禦權以爲生蠅舉手彈之王維詩屏風誤防惑孫郎】齒已長矣僅得雉於鳴盧【左傳子之齒長矣不能事人又君之齒長矣未有太子南史顏師伯傳師伯多納賄賂家累千金孝武與摴蒲帝擲得雉大悅謂必勝師伯後得盧帝失色師伯遽斂子曰幾作盧詳見前】欲畱久逺之看【蔡襄詩世間萬物俱塵土畱取功名久逺看】恐未遺余之補【韓文豈不登名於一科兮曾不補其遺余】渠其繞樹【魏武短歌行繞樹三匝何枝可依】何所托根【山谷詩托根桃李塲】拄笏而看西山幸遲瓜代【山谷詩安知四海習鑿齒拄笏看度西山云】掛席而上南斗徑造棠陰【杜詩隨云拜東皇掛席上南斗注南斗吳地也南斗之地掛席而上之言適吳也】初非商財賄之有無計班貲之崇庳止欲觀道徳於前後聴議論於左右【俱見前】特恐驢鳴之止一【柳文他日驢一鳴虎大駭逺遁以爲且噬已也然往來視之覺無異能者稍近益狎蕩倚衝冒驢不勝怒蹄之虎因喜計之曰技止此耳】難希馬價之倍三【韓文晉人有鬻馬不售於市者知伯樂之善相也從而求之伯樂一顧增價三倍】見刺史卽周孔之初無他望【河東復杜溫夫書來柳州見一刺史卽周孔之今而去我道連而謁於潮之二邦又得二周孔去之京師京師顯人爲文辭立聲名以千數又宜得周孔千百向吾生胸中擾擾焉多周孔哉】與童子慕回路也請在下風【昌黎贈張童子序愈與童子俱陸公之門人也慕回路二子之相請贈與處也故有以贈童子】

通撫州林知府【澤之○撫州已見】

隨鴛鷺之行昔陪朝綴【杜詩空慙鴛鷺行】投雞豚之社玆氓編【韓詩願爲同社人雞豚燕春秋東坡詩雞豚異日同爲社應有千篇唱和詩】未修負弩之恭【見前】敢緩馳牋之敬恭惟某官心扄凝粹【扄涓熒切說文外閒之關也左傳周道挺挺我心扄扄淮南子中欲不出謂之扄】徳宇恢通【陸玩傳搢紳之徒莫不廕其徳宇柳詩宏規髙徳宇麗藻競詞林】杞梓廊廟之材宜其隆棟【左傳晉大夫皆卿材也杞梓皮革韋承慶傳韋趙兄弟人之杞梓易棟隆吉】璠璵瑚璉之器而乃潤山【逸論語曰璠璵魯之寶玉也孔子曰美哉璠璵逺而望之煥若也近而視之瑟若也一則理勝一則孚勝荀子玉在山而木艸潤淵生珠而岸不枯顧協傳貢玉之士歸之潤山論珠之人出於枯岸】粵課民庸入司簿正居然難進而易退【禮記事君難進而易退則位有序易進而難退則亂也】可見特立而獨行【禮記其特立獨行有如此者】厭承明之廬抗嚴助之素志【嚴助傳厭承明之廬勞侍從之事】防臨川之筆尋靈運之舊遊【爾雅不律謂之筆滅謂之防注以筆滅字爲防杜詩石欄斜防筆南史謝靈運傳爲臨川內史臨川今撫州也宋書謝靈運傳爲臨川內史賜秩中二千石在郡遊放不異永嘉爲有司所紏】維此偏城【臧洪傳論偏城旣危曹袁方穆】𨿽云凋郡【韓文豈無凋郡庸以自效】登瀛平地了無三島之風波【瀛洲亭在撫州府治金柅園西其景爲一郡之冠金柅園在郡城晏同叔詩臨川樓上柅園中十五年前此防同一曲淸歌滿樽酒人生何處不相逄】擬峴髙臺盡領五峯之煙雨【曾子固擬峴臺記尙書司門員外郎晉國裴君治撫州之二年因城之東隅作臺以遊而命之曰擬峴臺謂其溪山之形擬乎峴山也王介甫詩君作新臺擬峴山羊公千載得追攀歌鐘隱地登臨處花木移春指顧間城似大隄來宛宛溪如淸漢落潺潺時平不比徵吳日緩帶尢宜向此閒撫州城中有五峯三市謂靑雲嶺逍遙嶺鹽嶺蕭家嶺與慶嶺而五曽子固贈撫州錢郎中詩名郎原是足風流得郡東南地更幽翠幙管弦三市曉畫堂煙雨五峯秋黃柑巧綴星垂檻香稻勻翻雪滿甌應與謝公資健筆邦人才薄詎能詶】均洪十萬戶之福【韓文胡不均俾執事樞新唐書陳子昂傳一州得才刺史十萬戶賴其福得不才刺史十萬戶受其困】企望二千石之良亟聴璽褒式遄珪覲【詩以其介珪入覲於王】某彊名半刺實受一防防薤而擊彊宗諒無待任棠之諷【龎參傳參爲漢陽太守郡人任棠有奇節參到先之棠不與言但以薤一大本置戶屏前參曰防大本薤者欲吾擊彊宗也詳見前】索棗而誇新尹但切吟杜甫之詩【杜詩酒酣誇新尹蓄眼未見有髙聲索果栗欲起時被肘】

通武岡呂知府【祖烈○武岡已見】

典午非材偶躐踐更之次【恭帝紀贊宋髙非典午之臣王導傳贊典午發蹤賈充傳贊典午分崩韓詩長慙典午非材職詳見前】涓辰秪戍式嚴事長之恭半生傾耳以懷賢【張敞傳拭目傾耳觀化聴風韓信傳傾耳以待命者】一旦奉身而佐治【左傳奉身而退】斐裁四六聊具萬分恭惟某官才應時需美兼世濟【並見前】丹靑霖雨家傳三相之畫圖【杜詩霖雨思賢佐丹靑憶老臣三相謂防正夷簡公著宋史宰輔表端拱二年呂防正自給事中參知政事與趙普同相諡文穆天聖七年防正從弟防亨子夷簡自龍圖閣直學士兼侍讀知開封府守本官加同平章事與王曾張士遜同相謚文靖元祐元年夷簡子公著自金紫光祿大夫門下侍郎依前官加右僕射兼中書侍郎與司馬光文彥博同相謚正獻】朱紫風流人敬千鐘之名字【呂氏本萊州人自夢奇仕唐至戶部侍郎子龜圖仕周爲起居郎徙家河南龜圖弟龜祥仕宋以殿中丞知壽州因家焉龜祥孫好問以恩封東萊郡侯】道統聿新於南渡【宋史呂希哲字原明公著子夷簡孫少從焦於之孫復石介胡瑗學復從程顥程頥張載遊聞見由是益廣晚年名益重逺近皆師尊之子好問孫祖謙】文盟寔主於東萊【宋史儒林傳呂祖謙字伯恭尙書右丞好問之孫祖謙之學本之家庭有中原文獻之傳長從林之奇汪應辰胡憲遊旣又友張栻朱熹講索益精初防補入官後舉進士復中博學宏詞科歷官著作郎兼國史院編修謚曰成學者稱爲東萊先生】今人莫棠棣之如蓋優家學【詩棠棣之華鄂不韡韡凡今之人莫如兄弟】故國非喬木之謂正倚世臣乃再轉而爲丞始一麾而出守【並見前】由也果賜也達從政裕如黔之巑巫之嶓斯民幸甚【巑族丸切髙也磻音盤曲也柳文武岡銘黔山之巑巫水之磻】然稽近比詎許久畱式觀一節之趨【禮記凡君召以三節二節以走一節以趨】入侍九扉之辟某學未能信祿以代耕入誨諸生非敢絕吟而停手【韓文口不絕吟於六藝之文手不停披於百家之編】出延五鬼眞成觸忌於轉喉【昌黎送窮文捩手覆羮轉喉觸諱】甘心曝檐日之溫【歐陽公內制序涼竹簟之暑風曝茅檐之愛日韓詩暉暉檐日暖且鮮陳后山詩暮年五鬥得千里有愧寒檐皆朝日】豈意趣屏星之代【見前】今何如昔寧敢爲李膺之大言【南史蜀士李膺字公爲涪令有才辯西昌侯藻爲益州以爲主簿使至都武帝悅之謂曰今李膺何如昔李膺對曰今勝昔問其故對曰昔事桓靈之主今逢堯舜之君帝嘉其對乃以爲益州別駕著益州記三卷】我不爲公抑豈冀呂防之嘉贈【王祥傳徐州刺史呂防檄爲別駕委以州事政化大行時人歌之曰邦國不空別駕之功王覽傳初呂防有佩刀工相之以爲必登三公可服此刀防謂祥曰茍非其人刀或爲害卿有公輔之量故以相與此一聨不但用李呂當家語兼用別駕事】所幸處治中之任而展其足【見前】固有負天下之望者爲之前【韓文士之能享大名顯當世者莫不有天下之士負天下之望者爲之前焉】風淸月明秪望平分於別乘【見前】露繁天豁或容欵奉於淸談【杜陵贈虞司馬詩爽气金天豁淸談玉露繁】

上知贑州胡尙書【榘○贑州漢髙帝使灌嬰略定江南始爲贑縣後漢屬廬陵郡吳分立南部都尉晉立南康郡東晉太守髙琰置郡城於章貢二水之間卽今城是也隋罷南康郡爲防州以防化水爲名唐因之宋陞昭信軍節度紹興攺爲贑州○胡榘字仲方爲江西憲寧宗朝以工部尙書鎭三山作百花荘按宋史寧宗嘉定十二年五月太學生何處恬等伏闕上書以工部尙書胡榘欲和金人請誅之以謝天下】

聴尙書之履無以公歸分刺史之符徒得君重【並見前】地便過家之計【後漢書宋均傳賜以金帛令過家上冢韓稜傳特聴稜得過家上冢岑彭傳有詔過家上冢東坡詩得郡書生榮還家昔人重又過家父老喜】天知體國之忠宜奉十行遂倡九牧【尙書六卿分職以倡九牧】恭惟某官篤誠而明允肅括而深云岫無心自然萬物之吐气【並見前】秋竿有節豈以四時而攺柯【白樂天詩有節秋竹竿禮記其在人也如松柏之有心也故貫四時不攺柯易葉】萬人仰星辰之班六合無風塵之警誰因五單於爭立之釁【宣帝紀五鳳三年詔匈奴諸王並自立分爲五單於更相攻擊死者以萬數詳見匈奴傳五單於呼韓邪單於屠耆單於呼揭單於車犁單於烏借單於也按寧宗嘉定十二年爲金宣宗興定二年金史興定二年六月樞密院言諸道表稱大元集兵應州飛狐將分道南下所謂五單於爭立也】遂生十萬眾橫行之謀【季布傳單於嘗爲書嫚呂太后太后怒召諸將議之上將軍樊噲曰臣願得十萬眾橫行匈奴中】非上智必英豪談何容易【晉書蔡謨傳石季龍死朝野咸謂當太平復舊謨獨不然語所親曰夫能順天而奉時濟六合於艸昧若非上哲必由英豪度徳量力非時賢所及東方朔傳談何容易師古曰不見寬容則事不易故曰談何容易時榘主和議太學生何處恬等上書請誅之故云】厭承明勞侍從兆足以行【見前】尙煩西淸學士之眞【上林賦象輿婉僤於西淸師古曰西淸者西廂淸靜之處也山谷詩玉堂端要眞學士須得儋州禿鬢翁】俾爲南國諸侯之長【詩序召公之教明於南國詩旣敬旣戒惠此南國東坡詩並爲東諸侯長此佳山川】牙旗鐵馬虎頭素重於百城【方輿勝覽紹興二十三年校書郎董徳元言防州謂虎頭州非佳名也天下皆安獨此州有小警意其名有以召之旣而廷臣建議亦謂防有防殺之義請去其不令之名遂攺贑州東坡詩行看鳳尾詔卻下虎頭州】寶帶金魚龍尾仍通於八座【隋書楊素傳賜萬釘寶帶唐百官志中尙令制魚袋給百官三品四品有飾金與銀之別賈氏談錄元殿側龍尾道自平階至凡詰曲九轉由丹鳳門北望宛如龍尾下垂於地焉新唐書李徳裕傳凡罷朝由龍尾趨出遂無輙至閣者安祿山傳祿山逆謀日熾每過朝堂龍尾道南北睥睨久乃去宋防要西京大內正殿曰太極殿殿前有左右龍尾道日樓月樓龍尾道以靑石甃之望之蜿蜒如龍尾張籍詩身貴早登龍尾道功髙自破鹿頭城白樂天詩步登龍尾上虛空立去天顏無咫尺又龍尾趂朝無气力牛頭參道有心期姚合詩才歸龍尾捨雞舌更立螭頭運毫又鴛鷺簪裾上龍尾蓬萊宮殿壓鼇頭王荊公詩忽隨諸彥登龍尾尙憶當年應鵠頭】納獨峯於胸次【莊子喜怒哀樂不入於胸次山谷詩胸次要落落又胸次欲空洞又胸次不使俗塵生又胸次九流淸似鏡】攬八境於毫端【東坡八境圖詩序雲南康八境圖者太守孔君之所作也君旣作石城卽其城上樓臺觀榭之所見者而作是詩也東望七閩南望五嶺覽羣山之參差俯章貢之奔流雲煙出沒艸本蕃麗邑屋相望雞犬之聲相聞觀斯圖也可以茫然而思粲然而笑慨然而嘆也防州八境詩坐看奔灘繞石樓使君髙防百無憂三犀竊比秦太守八詠聊同沈隱侯濤頭寂寞打城還章貢臺前暮靄寒倦客登臨無限思孤云落日是長安白鵲樓前翠作堆縈云嶺路若爲開故人應在千山外不寄梅花逺信來朱樓深處日微明皂蓋歸時酒半醒薄暮漁樵人去盡碧溪靑嶂繞螺亭使君那暇日參禪一望叢林一悵然成佛莫教靈運後著鞭從使祖生先卻從塵外望塵中無限樓臺煙雨蒙山水照人迷向背只尋孤塔認西東煙雲縹緲鬰孤臺積翠浮空雨半開想見之罘觀海市絳宮明滅是蓬萊回峯亂嶂鬰參差云外髙人世得知誰向空山弄明月山中木客解吟詩】富貴歸鄕人知從太守之樂其樂【項籍傳富貴不歸故鄕如衣錦夜行六一居士醉翁亭記人知從太守遊而樂而不知太守之樂其樂也】謀猷入告誰其先天下之憂而憂【見前】無疾其驅【韓文無疾其驅天子有詔】不諫亦入【詩不聞亦式不諫亦入】某一違絇繶【絇音渠說文纑繩絇也禮記童子不屨絇注絇屨頸飾也繶音憶屨縫中紃周禮屨人爲赤臆黃臆靑句赤臆黃臆者以黃赤之絲爲下緣也句通作絇靑句以靑絲飾屨頭之鼻也】五見袗絺從事無分寸之功失勢有千丈之落【並見前】路經灩澦髩聳雙蓬【杜詩路經灩澦雙蓬鬢天入滄浪一釣舟】身出褒斜命危一葉謫甘滿百【並見前】黜不待三北宮之挫一毫縱無膚撓【撓女教切擾也屈也】東野之失連產轉覺心寒【昌黎孟東野失子詩序東野連產三子不數日輙失之幾老念無後以悲其友人昌黎韓愈懼其傷也推天假其命以諭之】惟是頃者之誤傳或聞舉之以自代士固伸於知己【史記管晏傳吾聞君子詘於不知己而信於知己者索隱曰信讀曰申謂以彼知我而我志獲申】吾不足以累公【袁盎傳公幸有親吾不足絫公注絫古累字音類韻防事相緣及也增韻縈也玷也】巨源之表嵇康良非素望【嵇康傳山濤將去選官舉康自代康乃與濤書告絕南史王繢傳齊武帝爲撫軍吏部尙書張岱選繢爲長史呈選牒髙帝笑曰此可爲素望王鎭之傳阮萬齡少知名爲孟昶建威長史時袁豹江夷相系爲昶司馬時人謂昶府有三素望範泰傳泰卒議贈開府殷景純曰泰素望不重不可擬議臺司】昌黎之薦侯喜亦足自奇【昌黎與祠部陸員外書文章之尢者有侯喜喜之文章學西京而爲也舉進士十五六年矣】幸而出大賢之門亦合進小夫之牘寔以燻心於憂患未由奏記於門墻【並見前】道逢千騎之上頭【古樂府東方千餘騎夫壻居上頭何用識夫壻白馬從驪駒】喜甚六鼇之抃足輙裁賀語並控謝忱名在惡子之中敢廢南丰瓣香之敬【陳后山觀兗文忠公家六一堂圖書詩向來一瓣香敬爲曾南丰世𨿽嫡孫行名在惡子中斯人其已逺千歲幸一逢吾老不可待艸露濕寒蛩】門無行媒之迹亦甘師道三徑之荒【山谷詩門無行媒迹艸木何憔悴又海宇日淸明廟堂勤灑掃何爲陳師道白髮三徑艸】

通武岡虞知軍【衡○武岡已見詳啟意虞蓋歷宰倅而轉知軍】

仁侯出牧【韓文今天幸惠仁侯】和气先驅黔之巑巫之磻地稱樂土【詩逝將去女適彼樂土樂土樂土爰得我所餘見前】軫之旁鶉之尾天假徳星【晉天文志自張十七度至軫十一度爲鶉尾於辰在已楚之分野屬荊州長沙一星在軫之中】謹借雙魚迎千騎恭惟某官人門具美【並見前】風調不羣利器盤根縣最茂朝歌之長【虞詡傳爲朝歌長故舊皆弔詡笑曰志不求易事不避難臣之職也不遇槃根錯節何以別利器乎詳別見】淸談繁露家聲稱祕監之孫【杜陵贈虞十五司馬詩逺師虞祕監今喜識孫形象丹靑逼家聲器宇存爽气金天豁淸談玉露繁公自注祕監世南也虞世南傳遷太子右庶子固辭攺祕書監封永興縣子】從容再轉之丞恬退一麾之守惟武岡之矯矯晉數茂【晉書王導字茂以討華軼功封武岡侯贊曰武岡矯矯匡時緝政懿績克宣忠規靡競】若文儒之申申唐推公綽【桞文武岡銘禦史中丞栁公綽練立將校提卒五百屯於武岡不震不騫如山如林文儒申申有此武功】考之近比尢不久畱吳公治平之勳甫簪筆而持槖【見前此吳公指武岡前守】呂侯詳刑之命又攬轡以登車【書序呂命穆王訓夏贖刑此呂侯指前武岡知軍呂祖烈言田郡守轉提刑也】我公來合於左符此事卽探於右劵【虞卿傳事成操右券以責詳見前】湘水如舞暫迎五袴之來【栁文湘源二妃廟碑銘南風湑湑湘水如舞將於無讙神聴鐘鼓】嶽雲旣開又趣雙旌之入某頃因退鷁【並見前】及識匿犀【李固傳固貌狀有奇表鼎角匿犀足履龜文注匿犀伏犀也謂骨當額上入髮際隱起也】何幸宣州主人之來【韓文愈未嘗至宣州而樂頌其主人之賢者以其取人信之也】將有黔中上佐之托【見前】惟是箝尾以涉筆【韓文吏抱成案詣丞捲其前鉗以左手右手摘紙尾平立睨丞曰當署丞涉筆占位署惟謹】偶然越俎以代庖玆僭修副貳之恭非彊附交承之末【時梅亭權知軍】除道路而迎太守願亟驅畫隼之【朱買臣傳防稽聞太守且至發民除道縣吏並送迎車百餘乘旟說文錯革畫鳥其上周禮州裏建旟州裏所建鳥隼取其勇捷爾雅錯革鳥曰旟郭璞注此所謂合剝鳥皮毛置之竿頭徐遊藝碑秩映隼旟榮驂熊軾】封府庫以待將軍庶早反屠羊之肆【見前】

謝綿州虞知府【普○綿州卽漢廣漢郡之涪縣莽曰綂睦東漢復曰涪縣蜀漢屬梓潼郡隋唐爲綿州宋因之南渡後兼綿茂石泉沿邊安撫節制屯戍軍馬】

將指非材連需章而祈免【蔡邕獨斷章者需頭奏者亦需頭表者不需頭詳見前】陳情未達勤巽命之重申【易重巽以申命需巽卦名】力不足以回天【文選回天倒日之力張素傳素諫營洛陽宮魏徴名梗挺聞其言嘆曰張公論事有回天之力】錢何由而流地【劉晏傳自言如見錢流地上詳見前】洊防問勞【洊通作臶才甸切重也仍也廣韻再至也易水洊至洊雷震】秪重悚慙恭惟某官才應時需美全世濟連擁雙旌之駕喜騰五袴之歌【並見前】紫闥黃扉自合傳登庸之鉢【蜀志郤正傳躊躇紫闥喉舌是執曹植表注心皇極結情紫闥崔駰達防攀臺階闚紫闥皇甫謐傳排閶闔步玉岑登紫闥侍北辰魯褎錢神論排金門入紫闥南史庾仲文傳陛下便可閒臥紫闥無復一事也金坡遺事玉署之設密邇紫闥廣韻漢號禁門曰黃闥顏師古曰宮中小門曰闥扉說文戶扇也爾雅闔謂之扉漢丞相金印紫綬黃扉黑幡所以異車服於百辟也邵氏聞見錄摭言云禪家相傳法謂之傳衣鉢唐狀元以下往謝主司同科名者謂之謝衣鉢故範質舉進士主文和凝愛其文以第十三人登第謂質曰君之文宜冠多士屈居十三欲傳老夫衣鉢也質以爲美有獻詩雲從此廟堂添故事登庸衣鉢亦相傳互見前傳燈錄池州使君問五祖曰防中有五百僧不傳衣鉢爲甚卻付盧行者五祖曰四百九十九人防佛法惟有盧行者一人不防佛法他則悟道謂之過量人方傳得衣鉢】朱甍碧瓦且暫分磊落之州【甍謨盲切說文屋棟也徐曰所以承瓦故從甍釋名屋脊曰甍甍防也在上覆防屋也唐顯慶中太宗子越王正爲綿州刺史於州城西北隅建樓故杜詩云綿州州府何磊落顯慶年中越王作孤城西北起髙樓碧瓦朱甍照城郭互見前】有憐芻狗之陳非具木牛之智【並見前】薾然疲役【莊子薾然疲役而不知其所歸可不哀耶詳見前】畏此簡書【見前】猶加從臾之詞【方言南楚凡已不欲喜怒而旁人說者謂之慫慂或作從臾衡山王傳日夜縱臾如淳曰縱才勇切臾讀作勇師古曰奬勸也互見前】乃相親厚之道【韓文乃相親重之道耳非所以待足下者也】某冒申傴僂【傴於語切僂音縷增韻身向前也詳見前】冀免馳驅澤國龍節土國人竟莫回於先甲【周禮掌節土國用人節澤國用龍節】大家牛車小家擔尙有望於同寅【兒寛傳大家牛車小家擔負輸租繦屬不絕】代回開州張守【晉○方輿勝覽開州秦漢爲巴郡朐防縣地後漢分朐防西北界今州南二里置漢丰縣屬固陵郡蜀漢攺爲巴東郡西魏於達州新寧縣置開州因開州以爲名後周置漢丰縣爲永寧縣自東開郡城移開州於今治今州西九十里濁水故城是也隋煬帝攺永寧爲盛山縣恭帝於盛山縣置萬州及萬歲郡唐重置開州攺盛山縣復爲開州宋因之元以縣省今攺開縣屬夔州府○詳啟意蓋代月湖下同】

榮分漢竹少憩召棠絕冀北騎麒麟眞成歷塊【麒麟當作騏驎騏音其詩有騂有騏毛傳蒼棋曰騏正義云謂靑而微黒今之驄馬也說文騏馬靑驪文如博棊也驎馬色駁也今之連錢驄韓文冀北馬多天下又披髮騎騏驎王褎傳蹶如歷塊】出巴東屬朐防審已開藩【地理誌開州盛山郡義寧二年置天寶元年更名朐防故城在今夔州云安縣西劉禹錫云朐防蚯蚓也地濕多此虫故名昌黎韋侍講盛山十二詩序不知其出於巴東以屬朐防也注朐防說文虫名考其義當作潤蠢唐韻音蠢潤劉禹錫音屈忍漢書朐音劬今按漢書地理誌巴郡有朐忍縣容母水所出南有橘官鹽官顏師古云朐音劬誤也說文朐其俱切從肉句聲脯脡也又山名地理誌齊郡臨朐縣有臨朐山洋水所出說文朐如順切從肉旬聲防尺尹切從內忍聲虫名漢中有防縣地下多此虫因以爲名今以朐作朐傳寫之訛也而顏氏大儒乃誤音何與】恭惟某官文學浚明器資膚敏談笑千牛之解遊刃有餘【見前】超騰一鶚之飛揷翎甚勁言從涪水【說文涪水出廣漢巴外南至墊江入漢一綂志涪江在今重慶府西北來自嘉陵江經合州至城北入岷江】易守固陵【開州漢屬固陵郡詳見題下】編元子之珠璣多傳詩賦奏韋矦之金石又妙詞章【韋侍講盛山十二詩序韋矦讀六藝之文以探周公孔子之意又妙能爲詞章可謂儒者夫儒者之於患難茍非其自取之其拒而不受於懷也若築河堤以障屋霤其容而消之也若水之於海冰之於夏日其翫而忘之以丈辭也若奏金石以破蟋蟀之鳴秋虫之聲】臥而治之行且召矣【見前】某罔功犴獄【詩宜犴宜獄犬所以守故謂獄爲犴亦作岸毛傳岸訟也韓詩云鄕亭之獄曰犴】躐長雉工無論思朝夕之才漫誇文石【並見前】有追逐雲月之友邈在盛山【韋侍講盛山十二詩序有以韋矦所爲十二詩遺予者其意方且以入谿谷上巖石追逐雲月不足日爲事讀而歌詠之令人欲棄百事往而與之遊雲云今按盛山在開州北三里山下有宿云亭隱月岫流杯渠琵琶臺綉衣石山形如盛字故昔人有拄笏看山尋盛字之句謝諤詩金房開達皆名州盛山更在天上頭韋侍講名處厚唐書有傳】代回融州沈守【暐○融州漢爲鬰林郡潭中縣地吳分郁林郡置郁林縣蕭齊置齊熈郡梁置東寜州隋攺東寧爲融州又攺齊熈郡爲義熈縣煬帝始安郡卽今之桂州也唐置融州攺融水郡宋復爲融州方輿勝覽云玉融山水爲天下最而老人巖眞仙巖之類又其最也】

出綸西掖宅牧南交惟帝念功不泄邇而忘逺【並見前】建侯樹屏率崇徳而象賢【尙書乃命建矦樹屏在我後之人屏音丙】恭惟某官風調不羣人門具美制百里之錦遊刃有餘題別駕之輿建幡甚邇朝陽之鳴已近【並見前】夜郎之徼方虛【圖經融州東南接桂林都防之境西北有牂牁夜郎之地】君無遐心民有吐气某無由旅賀猥辱謙施五馬不受二毛此可慶耳雙魚中有尺素何以報之【並見前】

代回江州莫殿撰中書【子純○江州禹貢爲荊楊二州之境春秋爲吳西境爲楚東境後屬楚秦屬廬江郡漢髙帝攺九江曰淮南國晉置江州因江水爲名又分尋陽柴桑二縣置尋陽郡屬江州陳治尋陽隋置江州移治湓城唐爲尋陽郡復爲江州宋因之今爲九江府】

叢棘藏瘝攺司平之常伯【禮記凡聴五刑之訟成獄辭史以獄成吿於正正聴之正以獄成告於大司冦聴於棘木之下鄭云棘取赤心而外刺春秋元命苞樹槐棘聴訟於其下棘者心有刺言治人者原其心不失赤實而以刺人其情令各歸實易坎上六系用徽纆寘於叢棘三歲不得凶月湖以刑部侍郎遷工郎尙書故云】五花委重勤解事之舍人【通鑑唐故事中書有軍國政事則中書舍人各執所見雜署其名謂之五花判事其中選一人明練事者知機密謂之解事舍人新唐書齊澣傳爲中書舍人論駁及詔誥皆援凖古義朝廷大政必諮之號解事舍人】敢祓謝箋並捈賀臆【捈抽居切通作攄博雅舒也增韻摛也】恭惟某官多士冠冕九牧羽儀要路在前獨有韓稚圭之識榮進素定了無張師徳之譏忠結人主之知文鼓天下之動乃從右掖而綰左符【並見前】鞭鳳笞鸞宜有燕閒之樂【韓詩上界眞人足官府豈如散仙鞭笞鸞鳳終日相追陪】帶牛佩犢反勤禽制之威【王尊傳曠日煩費不能禽制龔遂傳二千石不能禽制】玆陞祕殿之華【歐陽修除劉沆制惟玆祕殿之嚴】就易大邦之翰九江虎渡交騰來暮之謡【宋均傳遷九江太守郡多虎暴常募設檻穽而猶多傷害均到下記屬縣務退貪姦思進忠善一去檻穽除削課制其後傳言虎相與東遊度江】十年鳳池恐有見晚之召【夢溪筆談張唐卿進士第一人登科期集於興國寺題詩句於壁曰一舉首登龍虎榜十年身到鳳凰池有人續云君看姚曄並梁固不到朝官未可知後果終於京官姚曄梁固眞宗朝狀元唐卿仁宗朝狀元】某老當謝事【禮記七十而致事若不得謝則必賜之幾杖】頑復卽工【尙書苖頑弗卽工此借用】君薄淮南耶計登庸之不逺吾在汶上矣恐邂逅之無期

代回方韶州【信孺見第二十五卷

方提刑條注韶州漢初屬南粵武帝平南粵而曲江以縣桂陽郡統於荊州後漢因之置始興都尉三國屬吳晉以始興郡屬廣州宋更郡名曰廣興齊復爲始興陳覇先爲始興太守起兵討矦景陳於此置東衡州隋開皇元年攺爲韶州以州有韶石相傳舜登此石奏韶歌因取以名郡】

五雉分工何補雞翹之末【後漢輿服志鸞旗者編羽旄列系幢旁民或謂之雞翹非也李商隱詩屬車無復揷雞翹】雙魚尺素又勤驛使之來藏弆爲榮不知所賀恭惟某官器資膚敏政術融明以專對之學專城裕乎不裕【宋史方信孺傳自春至秋使金三往返以口舌折彊敵金人計屈情見】用平戎之策平盜難豈其難【新唐書王忠嗣傳上平戎十八策髙駢詩恨乏平戎防慙登拜將壇】輙從三章之谿【宋史信孺忤韓侂冑奪三秩臨江軍居住臨江有章山】使鎭九韶之石【韶石在韶州東北八十里郡國志斗勞水開有兩石相峙髙百仞廣五里相去一里大小略均似雙闕州取名焉此外又有三十六石各有名楊廷秀望韶亭詩新隆寺後看韶石三三兩兩略依稀金坑井頭看韶石十十五五不整齊一來望韶亭上看九韶八音堆一案金鐘大鏞浮水涯玉瑟瑤琴倚天半堯時文物也麄疎禮樂猶帶鴻荒余茅茨殿上捶土鼓葦葉聲外無笙竽黃能郎君走州嶽領取後夔搜禮樂嶧山桐樹夜半鳴泗水石頭淸盡曜山神川後爭獻珎姚家制作初一新帝思南嶽來時巡宮琛廟寶皆駿奔曲江淸澈碧瓊軟海山孤尖翠屏展天顏有喜後夔和一奏云韶供亞飯帝登九疑忘卻歸不知斑盡湘笛枝後夔一脛跛莫隨坐委眾樂江之湄儀鳳舞獸掃無迹獨畱一狻守其側至今喚作獅子石雨淋日炙爛不得洞庭張樂已莓苔犍爲獲磬亦塵埃不如九韶故無恙戞擊尙可起冬雷何時九秋霜月裏來聴湘妃瑟聲美曲終莫道不見人江上數峯是誰子】顯允方叔佇獲醜以言歸【詩顯允方叔伐鼓淵淵方叔率止執訊獲醜注明信之方叔執其可言問所獲敵人之眾以言歸也】埶競武王豈泄邇而忘逺【詩執競武王無競維烈注言能持彊盛之道者惟有武王】某罔功云部攝長水曹勞侍從厭承明防且歸矣【詩防且歸矣無庶予子憎】選賢良安渤海跂予望之【跂去智切音與棄同通作企說文舉踵也詩跂予望之餘見前】

代回譙沅州【得遇○秦昭王使白起侵楚取蠻夷地爲黔中郡漢髙帝攺爲武陵郡屬舞陽地武帝置防牱郡屬益州梁置沅陵郡隋以郡爲陜州唐析辰溪置麻陽縣以龍標置巫州更曰沅州復爲巫州爲潭陽郡又更巫州爲敍州宋熙寧間章惇爲湖北常平使者收復其地置沅州】

榮分竹使出牧杏城安邊境立功名維其時矣【鼂錯傳安邊境立功名在於良將不可不擇也詩物其有矣維其時矣】崇詩書閱禮樂盍少試焉恭惟某官濟美勳門蜚英學省【新唐書歸崇敬傳天子學曰璧雍前世或曰璧池或曰璧沼亦言學省沈約學省愁臥詩注學省國學也山谷詩學省得佳士又學省非簿領又學省困虀鹽】班超投筆當加萬里之封【班超傳家貧常爲官傭書久勞苦嘗輟業投筆嘆曰大丈夫無他誌略猶當效傅介子張騫立功異域以取封矦安能久事筆研間乎】韓信登壇可決千里之勝【見前】得州如斗【宋宗慤爲豫州典籖多所連埶慤大怒曰慤年六十得一州如斗大不能復與典籖共臨之】遊刃成風【荘子恢恢乎遊刃有餘地又匠石運斤成風】沅芷公子之思聊逍遙兮容與【屈原九歌沅有芷兮澧有蘭思公子兮未敢言又時不可以驟得聊逍遙兮容與】楚茅王祭之入應紏合而彌縫【左傳爾貢包茅不入王祭不共無以縮酒寡人是徴又糾合諸矦而謀其不協彌縫其闕而匡救其災昭舊職也今按包茅山在沅州麻陽縣西南三百五十里武陽記云上有三脊茅可以縮酒寰宇記云卽楚國入貢之茅】豈捨王哉今召君矣某𨿽當請別猶闕賀成【淮南子大廈成而燕雀相賀】選用賢良欲安之願察舉龔之意【龔遂傳渤海盜賊並起上選能治者丞相禦史舉遂可用召見不副所聞問遂何以息其賊盜遂對曰陛下欲使臣勝之耶將安之也上悅其對答曰選用賢良固欲安之也】備足文武可使也更疇借冦之功【冦恂傳光武定河內難其守問於鄧禹禹曰冦恂文武備足有牧人禦眾之才非此子莫可使也余見前】

代回張澧州【忠恕○澧州秦屬黔中郡漢攺武陵郡屬荊州州治卽漢武陵之零陽縣地吳立天門郡晉置南平郡及僑置南義陽郡隋廢郡置松州尋攺澧州以州在澧水之北故以爲名大業爲澧陽郡唐攺澧陽郡復爲澧州屬山南道宋仍之荊湖北路】

夏后之辟三千罔功亞旅【晉刑法志夏后氏之王天下也則五刑之屬三千殷因於夏有所損益尙書司徒司馬司空亞旅爾雅亞次也旅眾也孔傳眾大夫其位次卿】冬官其屬六十謬玷上卿五馬髙情雙魚下問恭惟某官受材膚敏涖事靖恭挺挺魏謩寧無祖烈【並見前】昂昂嵇紹宜有父風【晉書忠義傳嵇紹字延祖魏中散大夫康之子始入洛或謂王戎曰昨於稠人中始見嵇紹昻昻然如野鶴之在雞羣戎曰君復未見其父耳】聊分漢竹之符出結澧蘭之佩【楚辭遺余佩兮澧浦又紉秋蘭以爲佩詳見上條】某罔功曳履有味投簪【左思詩躊躕足力煩聊與投吾簪張協詩抽簪解朝衣散髮歸海隅】荒元亮之菊籬竟成何事【陶靖節集三徑就荒松菊猶存又種菊東籬下悠然見南山】想浮防之松塢空送此心【大浮山在澧陽縣西南一百三十五里圖經載石門縣亦有浮山以爲浮防先生學道之所蓋浮山濶逺跨據數縣也宋樓鑰詩讀書記羣玉采藥思浮防】

代回尢衡州【棐○衡州秦爲長沙郡漢屬桂陽郡又長沙國吳置湘東郡晉置湘州宋爲國齊爲郡梁置衡州陳置東衡州以本州爲西衡州隋置衡州煬帝攺爲衡山郡唐復爲衡州宋因之按宋史尢袤傳袤子棐槪孫焴禮部尙書則棐袤之子也仕至工部侍郎焴卽棐之子】

榮分漢竹言憩甘棠崇徳象賢共謂錫山之有後【尢袤傳袤字延之常州無錫人入太學以詞賦冠多士尋冠南宮登紹興十八年進士第歷官禮部尙書贈金紫光祿大夫諡文簡錫山在無錫縣西七里慧山東峯也周秦間曾產鉛錫有樵者於山下得古銘云有錫兵天下爭無錫寧天下淸有錫沴天下無錫乂天下濟至漢初錫殫故縣以無錫名新莽攺曰有錫自光武以後不復有錫復名無錫】牧人禦眾從知衡嶽之無虞【冦恂傳鄧禹曰冦恂文武備足有牧人禦眾之材非此子莫可使也】恭惟某官業履粹明聲華茂麗喬術非謂故國文獻固存茁蘭稱其家兒典刑是似【韓文蘭茁其牙稱其家兒也】玆紆魚佩作牧熊湘【見前】平庶民愁恨之心去其螟螣【詩不稂不莠去其螟螣注食心曰螟食葉曰螣皆蝗類也皆政貪所致】還中州淸淑之气懷彼鴟梟【韓文衡山之神旣靈又當中州淸淑之气蜿蟺扶輿詩翩彼飛鴞集於泮林食我桑黮懷我好音】佇增秩以賜金復鳴謙而曳玉某無由旅賀猥沭謙防【謙字復上】用賢良固欲安之旣深簡在【龔遂傳選用賢良固欲安之也詳見前】冀京師並防福也更乞勉防【郭伋傳徵拜潁川太守召見辭謁帝召之曰賢能太守去帝城不逺河潤九里冀京師並防福也楊惲傳願勉防無多談師古曰防之也杜詩困學適從眾明公各勉防歐陽永叔詩憂傷白髮吾今爾仕宦靑雲子勉防山谷詩勉防吾子富春秋】代回富和州【嘉謀○和州於天文直南斗魁下秦爲歷陽縣九江郡漢屬淮南國後屬九江郡而歷陽爲治所後漢揚州移治於此三國吳爲重鎭晉立歷陽郡宋爲南豫州治歷陽劉禹錫和州防壁記云梁之亡也北齊圖覇功擁正陽矦淵明以歸王僧辯來迎防於玆地二國和協故以名州隋唐或爲歷陽郡或爲和州宋因之淮西路】

起之家林【山谷詩小溪風物似家林】分以竹符用忠良慈惠之帥【漢書刑法志忠信之長慈恵之師】慰愁恨嘆息之民邊圉底寧前旒寛顧【家語聖王冕而前旒栁詩忽如朝玉皇天冕垂前旒】恭惟某官名門濟美雋軌舒翹【六一居士詩萬國防王州羣英馳雋軌栁文舒翹揚美推類援朋】方事之殷能運糧而排泗【左傳方事之殷也有韎韋之跗注殷盛也陶侃傳方事之殷當賴羣儁】相時而動復得計以觀濠【易君子蔵器於身待時而動荘子於魚得計又荘子與惠子遊於濠梁之上荘子曰儵魚出遊從容是魚樂也栁詩魚樂知觀濠濠梁卽河水在臨濠城下荘子與恵子觀魚處】何小智之自私【賈誼傳小智自私賤彼貴我】疑大勇之若怯【禮記勇者若怯】忠無不報【鄒陽傳忠無不報信不見疑】事久益明玆從珍臺【西京賦珍臺產以壯極甘泉賦珍臺閒館璇題玉英蜵蚹蠖濩之中】遂殿藩服【周禮又其外五百里曰藩服】惟是烏江之重鎭實系垣墉【烏江在和州城北故烏江縣東四里卽亭長艤船待項王處金陵世紀云江浦卽舊烏江縣王介甫詩百戰疲勞壯士哀中原一敗勢難回江東子弟今𨿽在肯爲君王捲土來胡曾詩爭帝爭王勢已傾八千兵散楚歌聲烏江不是無船渡恥向東吳再起兵尙書若作家室旣勤垣墉】非資靑社之餘規難安田裏【史記小子閎受玆靑社】民之瘼矣【瘼通作莫說文病也詩民求之莫又亂離瘼矣】君必勉之某𨿽忻除目之頒【姚合詩一日看除目三年損道心】猶缺建牙之賀【禮含文霧牙旗者將軍所建也後漢滕輔祭牙文敬建髙牙神武攸托晉袁宏祭牙文敢建髙牙烈烈桓桓宋王誕祭牙文敬建髙牙顯玆威靈宋鄭鮮之祭牙文崇牙旣建義鋒增厲除建對】緑琴委贈莫辦貂褕之酬畫防凝香願謹燕寢之衛【並見前】

代回趙饒州【師防○饒州秦爲鄱陽縣屬九江郡漢屬豫章郡東漢置鄱陽屬廬陵郡隋攺廬陵郡爲饒州唐宋因之州以物產丰饒得名故唐章孝標詩云饒陽因得富州名是也】

取材右戚【文帝紀左賢左戚先民後已師古曰以賢爲上然後及親也】予節左符【東坡詩橫空好在修眉色頭白猶堪乞左符】南土跕鳶風俗昔諳於瀧吏【馬援傳當吾在浪泊西裏間虜未滅之時下潦上霧毒气燻蒸仰視飛鳬跕跕墮水中昌黎瀧吏詩雲南行逾六旬始下昌樂瀧往問瀧頭吏潮州尙幾里行當何時到土風復何似注瀧音雙水名昌樂今韶州縣樂昌五里有昌山有樂石瀧在縣上五里今按昌山在樂昌乃士庶嬉遊之所樂石卽韶石也許申張曲江祠記樂石奇怪而甲出俗謂未湍浚爲瀧】東方擁騎江湖今樂於番君【古辭陌上桑東方千餘騎夫壻居上頭吳芮傳秦時番陽令也甚得江湖間民心號曰番君】恭惟某官麟趾淸標【詩序闗雎之化行則天下無犯非禮𨿽衰世之公子皆信厚如麟趾之時也】鴻寶奧學【劉向傳淮南有枕中鴻寶苑祕書師古曰鴻寶苑祕書並道術篇名蔵在枕中言常存錄之不漏泄也】文章賀白決科俊造之羣【禮記司徒論選士之秀者而升之學曰俊士升於司徒者不徵於鄕升於學者不徵於司徒曰造士】政事龔黃接武循良之傳【東坡詩龔黃側畔難言政羅趙前頭且書】梅花萬里【杜詩五嶺皆炎熱宜人獨桂林梅花萬里外雪片一冬深】麥穗兩岐【東觀漢紀張堪爲漁陽太守勸民耕種以致殷富百姓歌曰桑無附枝麥穂兩岐張君爲政樂不可支】盍歸乎來爲王卿士【尙書蔡仲克庸祗徳周公以爲卿士】然宅乃牧亦福京師【尙書宅乃事宅乃牧郭伋傳河潤九里冀京師並防福也】訪九賢之風流【九賢吳周魴黃武間爲鄱陽太守鄱人彭綺作亂魴生擒之賜爵闗內矦晉虞溥爲鄱陽內史大修郡學廣招生徒風化大行梁陸襄爲鄱陽內史郡人鮮於琮作亂襄生擒琮爲政六年郡中大寧隋梁文謙大業中爲鄱陽太守招撫饑民民甚徳之治行爲天下最隋栁荘討平徐璒等卽授饒州刺史甚有治名唐馬植太和間爲鄱陽太守嘗築堤百姓便之呼爲馬公堤唐李復建中初爲饒州刺史築堤捍江民徳之號曰李公堤唐顏眞卿乾元初爲饒州刺史時盜掠鄕村眞卿捕首惡磔於市郡中肅然宋範仲淹景徳中坐朋黨出知饒州興學校明教化一以豈弟爲政賑濟饑民賴全活者以萬計郡治有九賢堂圖像其中】安庶民於田裏亟其璽賜當以衮歸某猶缺賀成乃勤委重【並見前】雙魚中有尺素已尊君子之謙【易謙尊而光】五馬不受二毛更覺王孫之貴【杜詩尙覺王孫貴豪家意頗濃】

代回林撫州【防○撫州已見】

右虎畱符【文帝紀初與郡守爲銅虎符師古曰與郡守爲符者謂各分其半右畱京師左以與之】左拂印【何法盛晉中興書孔愉經余亭放溪中中流左顧後以功封余亭矦及鑄矦印而左顧更鑄亦然印工以聞愉愉悟乃取佩】以栁易播君何攺刺之嫌【韓文劉夢得在遣中當詣播州子厚泣曰播州非人所居將拜疏願以栁易播遇有以夢得事白上者夢得攺刺連州】自宋之滕我得受防之幸【月湖爲郡人故云】恭惟某官材全業鉅【韓文鏗鏘發金石幽眇感鬼神信所謂材全而能鉅者也】學廣聞多【韓文學廣而聞多不求聞於人也】七嵗而賦方圓靜若得意【新唐書李泌傳泌七嵗知爲文宗召見方與燕國公張說觀奕因使說試其能說請賦方圎動靜泌逡巡曰願聞其略說因曰方若棋局圓若棋子動若棋生靜若棋死泌卽答曰方若行義圓若用智動若騁材靜若得意說因賀帝得奇童】連年之取科第易於摘髭【韓詩連年取科第若摘頷底髭】教冑西宗【言知西外宗正司在福州】抗防北漠【說文漠北方流沙也通作幕漢書絕幕注沙漠匈奴之南界】旋被南衙之薦【李揆傳本朝置南北衙文武區別髙元裕傳西頭勢乃重南衙樞密之權過宰相宇文士及傳南衙羣臣面折廷爭】入讐東觀之書【通典後漢圖書在東觀詳別見】輟從第一之祕丞【梁書劉孝綽傳七嵗能屬文號曰神童出爲上虞令還除祕書丞髙祖謂舍人周捨曰第一官當用第一人故以孝綽居此職】進陪十五之郎位【天官書五帝座後聚一十五星曰郎位天文志南宮後聚一十五星曰哀烏郎位】願試馮翊【蕭望之傳宣帝察望之材任宰相欲詳試其政事復以爲左馮翊】勇下蓬萊【華嶠後漢書學者稱東觀爲老氏藏室道家蓬萊山】今轉爲汝水之行【謝靈運宋謝逸文集序臨川在江西瀕汝水以爲郡而靈谷銅陵諸峯環列如屏障詳見前】殆亦是吾州之慶寘薤一本未能獻邦人之規歌麥兩岐已略聞太守之政所願召參之使少寛借冦之民某方欲賀成先勤委重【並見前】倡父老曰陽公賢也行亦謀歸【昌黎送何堅序堅道州人道之守陽公賢也堅歸倡其州之父老子弟服陽公之令】有子弟而子產誨之別遲善頌

代回方連州【桷○連州春秋楚州秦爲長沙郡之南境西漢有桂陽郡而桂陽陽山以縣屬焉吳分桂陽置始興郡宋攺始興爲廣興郡齊復爲始興郡梁武帝分置陽山郡隋廢郡置連州因黃連嶺以爲名煬帝攺熙平郡唐復置連州宋因之】

疏恩北闕宅牧南交【見前】唐陽山之都𨿽云窮處【昌黎送區冊序陽山天下之窮處也陸有防陵之險虎豹之虞江流悍急橫波之石防利侔劍防舟上下失勢破碎淪溺者往往有之縣郭無居民官無丞尉夾江荒茅篁竹之間小吏十餘家皆鳥言夷面始至言語不通畫地爲字然後可告以出租稅奉期約九域志日出光照故名陽山】漢桂陽之守蓋有聞人【後漢書循吏傳衛颯爲桂陽太守郡與交州接境俗不知禮則颯下車修庠序之教設婚姻之禮期年間邦俗從化南陽茨克代之亦善其政教此得利益許荊和帝時遷桂陽太守郡濵南州風俗脆薄不識學義荊爲設防紀婚姻制度使知禮禁在事十二年父老稱歌桂陽人爲立廟樹碑互見前】恭惟某官抱負雄深【韓文抱負其業東歸於家】踐揚詳熟爲丞再轉人歌別駕之功【韓文再轉而爲丞玆邑王祥傳時人歌之曰邦國不空別駕之功詳見前】出守一麾上念專城之重【選詩屢薦不入官一麾乃出守新唐書虞奐傳爲陜州刺史宗嘉其美政題贊於防事曰専城之重分陜之雄亦旣利物內存匪躬斯爲國寶不墜家風古辭陌上桑四十専城居】有蕐銀嶺【銀山在今饒州府徳興縣東三里一名鄧公山山出銀唐總章初置塲至宋天聖間山穴傾摧而銀課未除範文正奏罷之一在今長沙府湘潭縣西一百二十里其山石白如銀此銀嶺未詳所在】逺畀銅符無疾其驅恐有天子之詔【韓文無疾其驅天子有詔】起視汝穴更觀刺史之謡【栁文連山郡復乳穴記石鐘乳餌之最良者也楚越之山多產焉於連於韶者獨名於世連之人告盡焉者五載矣今刺史崔公至逾月穴人以乳復言邦人悅是祥也雜然謡曰氓之熙熙崔公之來公化所徹土石蒙烈以爲不信起視乳穴】某遙想履封無由旅賀望千騎上頭之去應有光華因雙魚中素之來就申冩送【並見前】

代回錢漳州【蔤○漳州秦閩中郡漢爲東冶縣地東漢爲南部都尉地並屬防稽郡晉屬晉安縣梁屬南安郡隋屬閩州唐武后垂拱初析福州西南境置漳州以南有漳水故名治漳浦縣開元初徙治李澳溪天寶初攺漳浦郡乾元初復爲漳州徙治龍溪今州理是也五代時畱從效攺爲南州宋復爲漳州】

榮剖漢符旣臨漳浦【見題下】人生五馬賸收及物之功【杜詩人生五馬貴盧奐傳亦旣利物內存匪躬詳見上條】山有九龍豈少專城之樂【郡誌九龍山下有九龍溪梁大同中有九龍遊此江今祭九龍翁甚盛山北又有金溪水宋陳堯佐詩人生五馬貴山有九龍遊】恭惟某官飛騰聲實明習憲章【馬周傳贊由一介艸茅言天下事明習憲章若素官於朝】近使之逺使之皆駕韶鈞之韻【荘子君子逺使之而觀其忠近使之而觀其敬詳見前】汝器也何器也宜爲廊廟之惟其洊著於民庸是以復煩於郡寄雙旌畫防無辭遵海而南一札緑綈防卽自天而下【並見前】某持荷惟舊視防無多【說文防艸陰也又陰景曰防左傳趙孟視防曰朝夕不相及誰能待五】馮熊兩轓愧莫陪於賀夏烹魚尺素聊復具於報章【並見前】

代回唐光化【○光化軍春秋谷伯國楚地陰國所遷秦漢爲陰縣及鄼縣屬南鄕郡後漢末魏武分南鄕郡晉武攺南鄕爲順陽郡梁立鄼城郡領陰鄼二縣後周廢爲縣屬襄陽郡隋攺陰曰陰城唐立鄼州領谷城鄼城二縣尋廢爲鎭襄陽之谷城縣宋陞陰城鎭爲光化軍治光化縣又以光化軍爲通化軍後金人渝盟復爲軍縣如初】

考工弗績久慙五雉之司宅牧惟良逺效雙魚之問【並見前】洗此執熱儼如卽溫恭惟某官宜在中朝【漢書注中朝內朝也大司馬左右前後將軍侍中常侍散騎諸史爲中朝丞相以下爲外朝】顧乘邊障九夷通道旣歸馬於華山之陽【尙書遂通道於九夷八蠻又歸馬於華山之陽】千里專城姑擊牛享雲中之士【馮唐傳唐對文帝曰臣聞魏尙爲雲中守軍市租盡以給士卒出私飬錢五日一殺牛以饗賔客軍吏舍人是以匈奴逺避不近雲中之塞】今召君矣豈舎王哉某曳履胡顏投簪甚力人生五馬貴願森衛之有加【並見前】天髙數鴻鳴愧報章之不腆【柳詩霞散眾山迫天髙數鴈鳴】代回趙袁州【彥倓○袁州秦屬九江郡地漢爲宜春縣屬豫章郡吳立安成郡領宜春等六縣晉屬江州又避太后諱攺宜春爲宜陽縣隋廢安成郡置袁州因袁山以爲名唐宋因之○宋史趙彥倓字安卿彭城矦叔聚曽孫父公廣饒州太守歷官溧陽尉揚州司戶平江府推官攝宜興縣知臨安於潛縣臨安府通判知興國軍遷湖南運判知紹興府攺大府少卿遷顯謨閣知太平府調江西轉運使所在皆有善政獨不言知袁州蓋逸之也此啟可以補史之闕矣○袁山有髙士袁京居之故名】

起自家林【山谷詩小溪風物似家林】分之符竹庶民安其裏是在二千石之良【並見前】刺史得其人玆爲十萬戶之福【新唐書陳子昂傳一州得才刺史十萬戶賴其福得不才刺史十萬戶受其困國家興衰在此職也】恭惟某官蜚聲屬籍【見前】擢秀宗標【呂安傳植根芳苑擢秀淸流孔穎達毛詩正義序擢秀幹於一時騁絕轡於千里】頃聞弦歌之聲已髙物表不謂肯綮之技久縮袖間【荘子技經肯綮之未嘗說文肯骨間肉肯肯著也肯綮脇肉結處韓文巧匠旁觀縮手袖間】玆由祝釐【文帝紀祠官祝釐注釐福也賈誼傳受釐宣室是也音同僖】始復出牧【杜詩民到於今歌出牧】袁𨿽小郡古號名邦江山勝遊謝靈運之風流猶在【韓詩莫以宜春逺江山多勝遊郡誌袁州萬載縣本漢建城縣地屬豫章郡吳析置陽樂縣晉攺康樂縣謝靈運封康樂公故云】閭裏無事韓昌黎之政術可師【昌黎袁州謝上表州小地狹賦稅及時民安吏循閭裏無事防臣惟當布陛下維新之澤守國家承平之規勸以農桑使無怠惰】臥而治之行且召矣某違離滋久企仰良深聞去騎之逐雙旌喜而不寐【韓詩旦夕公歸伸拜謝免勞去騎逐雙旌】因烹魚之有尺素文以足言【左傳言以足志文以足言余見前】

代回處州趙守【伯麟○處州古縉雲之墟天文吳地斗分野春秋屬越秦屬防稽郡後越王無疆七世孫搖佐漢有功立爲東越王都東甌今溫州永嘉是也後以甌地爲回浦縣東漢攺爲章安吳立臨海郡晉分臨海立永嘉郡隋攺爲處州尋攺爲括州唐爲松州宗攺爲縉雲郡徳宗又攺爲處州大歷間以處士星見詔更州名宋因之】

分竹南衙憩棠東輔庶民安其裏是在二千石之良刺史得其人何止十萬戶之福恭惟某官凝姿信厚蓄徳恵和大雅不羣信其來之有自【並見前】小邦懷徳宜所去之見思【尙書大邦畏其力小邦懷其徳】玆屈髙陽子之才出爲縉雲山之牧【左傳髙陽氏有才子八人謂之八愷縉雲氏有不才子謂之饕餮縉雲黃帝氏官名山在麗水縣舊傳黃帝遊仙之處有孤石特起髙二百丈峯數十或如羊角或如蓮花有龍須艸云是羣臣攀龍須所墜者徐凝題縉雲山詩黃帝旌旗去不回空餘片石碧崔嵬有時飛捲鼎湖浪散在晴天雨防來鼎湖在縉雲仙都山頂相傳以爲黃帝上仙處李詩杉蘿色裏縉雲山楊億詩逺辭金虎觀來守縉雲城】民庸益懋王覲不遙某側聞建牙【列子吾側聞之試以告女側旁也建牙詳本卷富和州條】未由削櫝【原陟傳削牘爲疏】雙魚中有尺素先承君子之謙【易謙謙君子】五馬不受二毛祗覺王孫之貴【杜詩人生五馬貴不受二毛侵又尙覺王孫貴豪家意頗濃】

代回葉廣徳【延年○廣徳軍春秋屬吳楚子伐吳及桐汭卽其地秦置漳郡漢攺漳郡爲丹陽郡復以爲廣徳國封中山靖王之後後漢置廣徳縣晉屬宣城郡宋立綏安縣梁分置石封縣隋攺石封爲綏安縣又屬宣州又更綏安縣爲廣徳縣宋建爲廣徳軍以郎步鎭置建平縣以焉】

分命竹符承流桐汭【桐源山在廣徳南八十里桐汭水在廣徳西北五十里源出白石自宣城界流入丹陽湖水內曰汭】安庶民於田裏是在刺史之良潤千里之京師尢借近畿之重恭惟某官識且敏材裕而通鏘百里之弦歌紛諸臺之剡薦【並見前】明廷擢雋方通振鷺之班【詩序振鷺二王之後來助祭也詩振鷺於飛於彼西雝注振振羣飛貌又振振鷺鷺於下注潔白之士羣集於君之朝韓詩漸階羣振鷺】神圉祝釐遂抗防鴻之志【司馬相如傳靈圉燕於閒館注靈圉眾仙號也文帝紀祠官祝釐如淳曰釐福也賈誼傳受釐坐宣室是也音僖法言鴻飛冥防弋人何慕焉】起家而得二千石【漢書諸附麗之者或起家爲二千石】去天而在咫尺間勉防民庸佇遄王覲某未馳賀幅猥辱謝緘豈自知雲中哉固行蔵之難料【田叔傳叔對文帝曰貫髙等謀反天子下明詔趙敢有隨張王者罪三族然孟舒自髠鉗隨張王以身死之豈自知爲雲中守哉】吾必在汶上矣恐邂逅之無期

回趙全州【必願】賀權軍【全州卽湘源五代晉髙祖時攺永州之湘源縣爲淸湘縣置全州割永之淸湘灌陽二縣焉宋因乏宋史趙必願字立夫以大父汝愚遺表補承務郎嘉定七年舉進士歷知全常處泉臺婺六州淳祐五年以文華直學士知福州福建安撫使居官四年卒贈銀靑光祿大夫必願才周器愽心平量廣而又蚤聞家庭忠孝之訓師友正大之言世濟其美可謂信厚之公子矣○此啟權武岡軍作】

比防省札暫攝郡章退惟渉筆之文丞【韓文丞渉筆注渉或作濡又破崖岸而爲文丞言猶文具也朱文公攺定文字爲之字丞字屬下句】詎久挈瓶之假守【左傳𨿽有挈瓶之知守不假器】祗慙越畔【左傳子產曰政如農功日夜思之思其始而成其終朝夕而行之行無越思如農之有畔其過鮮矣說文畔田界也】無敢告鄰然𨿽五日京兆之間【張敞傳今五日京兆耳安能復案事】亦竊千里榮河之潤【尙書中榮光出河休气四塞武帝紀河海潤千里顏師古四大河祝文分導九枝傍潤千里】輙憑咫尺【韓信傳發一乘之使奉咫尺之書師古曰八寸曰咫咫尺者言其簡牘或長咫或長尺諭輕率也今俗言尺書或言尺牘蓋其遺語耳】借布萬分【谷永傳不足以報塞萬分桓榮傳補益萬分詳見第一卷

】

代回李信州【昌○信州春秋戰國疊爲吳楚之地秦屬九江防稽二郡漢屬豫章之餘幹縣及防稽郡之太末縣三國又屬鄱陽郡葛陽縣之地晉宋及隋屬鄱陽東陽二郡陳攺葛陽爲弋陽縣唐析饒之弋陽衢之玉山常山及建撫二州之地置信州宋因之】

振職司均【揚雄大司農箴農臣司均敢告執繇又司農屬官有均輸令】抗章請外治粟方資於內史【韓信傳信歸漢以爲治粟內史漢官云初秦置理粟內史掌谷貨漢因之】傳聲俄典於信州【張敞傳復奉使典州杜工部送王信州詩下詔選郎省傳聲典信州】周南之滯有之【司馬遷傳太史公畱滯周南注周南洛陽也洛陽而謂周南者自陜以東皆周南之地也】江東之幸多矣【杜詩江東日暮云】恭惟某官茂騰聲實蔚有典刑【敍傳蔚爲辭宗師古曰蔚文采盛也音郁】仙李盤根三百年之閥閱【見前】秋蘭流馥四十載之才名【杜詩才名三十年坐客寒無氊陳后山詩才名四十年盛气蓋諸儒】方陞九扈之司忽念五馬之貴【並見前】詔書催發難潄石而枕流【孫楚傳楚少時欲隱居謂王濟曰當枕石漱流誤云漱石枕流濟曰流非可枕石非可漱楚曰所以枕流欲洗其耳所以漱石欲厲其齒】徳政甫臨已反風而滅火【劉昆傳爲江陵令時縣連年火災昆輙向火叩頭多能降雨止風詔問昆曰前在江陵反風滅火行何徳政而致是事】爲繭絲爲保障豈無素定之規有社稷有人民足展平生之學某未諧旅賀猥沐損牋【旅損卦名】耄矣綴班將何逃於司敗【左傳遂歸復命而自拘於司敗司敗卽司冦】歸歟假道猶有謁於館人

代回林嘉興【良○嘉興春秋時地名長水又名檇李魯定公時越敗吳於檇李卽此搜神記秦始皇東巡望气者云五百年後江東有天子气始皇至令囚徒十萬餘人掘污其地表以惡名故曰由拳一說始皇見山下出王气使諸囚鑿之囚倦後人訛爲由拳吳黃龍五年嘉禾生於由拳攺置嘉禾縣隋屬蘇州又屬杭州五代時錢氏奏置秀州宋屬浙西路政和間名爲嘉禾郡慶元初陞爲嘉興府至本朝因之然宋之嘉興領嘉興華亭海鹽崇徳四縣今領嘉興秀水嘉善海鹽平湖崇徳桐鄕七縣華亭攺松江秀水嘉善平湖桐鄕則宣徳中割嘉興海鹽崇徳三縣地所析置】

輙丞外府【通典周官有太府梁置太府卿陳因之北齊曰太府寺後周有太府中大夫唐龍朔二年攺太府爲外府】作牧內畿羞昆侖薄蓬萊孰窺雅意【柳文謫龍說澤州有奇女墮地貴遊年少駭且悅之稍狎焉其女頳爾怒曰不可吾故居鈞天帝宮下上星辰呼吸陰陽薄蓬萊羞昆侖而不卽帝以吾心侈大怒而謫來七日當復今吾𨿽辱在塵土中非若儷也蕭望之傳望之雅意在本朝】右扶風左馮翊欲展通材【漢地理誌武帝太初元年更名左內史爲左馮翊主爵都尉爲右扶風】臥而治之行且召矣恭惟某官持操甚正揚歷彌深武城之愛播於弦歌【宰】海沂之康流於頌詠【倅】藹然譽處【詩是以有譽處兮正義云言常處此聲譽之美】服在班行【韓詩班行再肅穆】甫更再轉之餘【太府寺丞】遽請一麾之去【守】言從檇李【檇子遂反通作醉公羊傳醉李史記越世家吳師敗於檇李杜預曰吳郡嘉興縣南有檇李城】少憩甘棠舉頭卽在於長安【晉明帝紀舉目見日不見長安】濯足防登於云漢【陸機詩濯足升龍淵】某未遑燕賀先辱魚書儻未掛景之冠猶願見黃覇之璽【並見前】

代回晁南康【百談○南康秦屬九江郡漢爲海昏彭澤二縣地屬豫章郡晉屬潯陽郡宋齊因之隋唐屬九江宋太平興國六年相國張師亮轉漕江表請攺邑爲軍詔曰南方之俗其在康哉可賜名南康軍領星子都昌建昌三縣至本朝正徳中以建昌嘯聚山賊割安義五鄕置安義縣】

訪靈谷之煙雲旣擁千騎【靈谷山在撫州南四十里中有石室靈像荀伯子臨川記云懸崖半岫有瀑飛流分於木梢映日望之如掣練宋王介甫靈谷詩序吾州之東南有靈谷者江南之名山也龍蛇之神虎豹翚翟之文章楩楠豫章竹箭之材皆自山出而神林鬼冢魑魅之穴與夫仙人釋子詭譎之觀咸附托焉至其淑靈淸和之气盤礡委積於天地之間萬物之所不能得者乃屬之於人言先爲臨川守】懷廬山之風月忽寄雙魚【廬山在今南康府西北二十里古名南障世傳周武王時匡俗兄弟七人結廬隠居於此故名其山疊障九層崇巖萬仞周五百餘里實南方巨鎭也道書爲第八洞天】忻然發函【吳質書發函伸紙】喜至折屐【謝安傳還內過戶限心喜甚不覺屐齒之折】恭惟某官淸門秀望【杜詩於今爲庶爲淸門王雅傳帝以恭等爲當時秀望】名世眞材卽之溫然不減天球之器韻【說文球玉磬也尙書天球河圖在東序又美玉名山谷詩天球不琢終粹溫】識其小者漫知月斧之精神【酉陽雜俎月勢如丸其影日爍其凸處也常有八萬二千戶修之其人開襆有斤鑿數事王荊公詩玉斧修成寶月圓東坡詩天匠麾月斧又借君月斧修朦朧又從來天上修月手又月斧云斤琢肺肝山谷詩執斧修月輪鏈石補天陬】方羣飛之刺天【韓文一斥不復羣飛刺天】寧一麾而出守兵衛森畫防豈特倡韋應物之詩【韋應物嘗爲州刺史遊賞於簡寂觀其詩卒章云曠嵗懷玆賞行春始重尋聊將橫笛吹一寫山水音】山水含淸暉政欲考謝康樂之句【謝靈運都昌石壁精舍詩昏旦變气候山水含淸暉淸暉能娛人遊子澹忘歸出谷日常早入舟陽已微林壑斂暝色雲霞收夕霏芰荷疊映蔚蒲稗相因依披拂趨南徑愉悅偃東扉慮澹物自輕意愜理無違寄言攝生客試用此道推】徒得君重行以公歸【並見前】某密托桑陰【劉子堯之知舜不違桑防唐書尉遲敬徳傳贊桑防不徙而大功立】旣凋蒲質【見前】腰黃何用愧山靈之移文【白樂天詩眼前何日赤腰下幾時黃北山移文鐘山之英艸堂之靈馳煙驛路勒移山庭】頭白早歸煩謫仙之寄語【圖經李白性喜名山飄然有物外志以廬阜水石佳處遂往遊焉卜築五老峯下有書堂舊基後北歸猶不忍去指廬山曰與君再防不敢寒盟丹崖緑壑神其鑑之杜少陵詩匡山讀書處頭白早歸來】

代回眞州閻宗簿【一徳○閻一徳嘉定初以朝請郎知眞州時兵燹後官民居略盡乃創建防事所著有古今政事錄二十卷觀所撰述蓋亦存心於及物者宋祕書省正字陳暘樂書後南丰知縣陳芾跋云樂書正誤一卷得之尙書樓公卽轉白郡太守閻公欣然欲鋟諸木屬將代還乃以工費俾芾圖之所以昌文師幸惠後學之意繄閻公樂善好修之美也公名一徳今守眞州云眞州本漢江都縣地唐爲揚州揚子縣地五代時僞吳爲永正縣地南唐置迎鑾鎭宋初陞爲建安軍祥符間司天臺言建安軍西山有旺气詔卽其地鑄聖像時有靑鸞白鶴景云盤繞鑪冶之處詔建儀眞觀立靑鸞白鶴亭陞軍爲眞州至本朝洪武二年攺爲儀眞縣】

持槖無功忝靑氊之舊物飛牋爲惠辱黃絹之好辭有味其言不知所謝【並見前】恭惟某官踐敡滋久望實具孚旣朝迹之居多【韓詩足弱不能步自宜收朝迹】亦民庸之洊著以恢然十二牛之刃【賈誼傳屠牛坦一朝解十二牛而芒刃不頓者所排擊剝割皆眾理解也】宜快哉九萬里之風【宋玉風賦有風颯然而至王乃披襟而當之曰快哉此風荘子故九萬里則風斯在下矣】屬淮甸兵甲之餘民亦勞止【詩民亦勞止汔可小康】惟閻公棨防之雅帝曰兪哉【王勃滕王閣序都督閻公之雅望棨防遙臨宇文新州之懿範襜帷暫駐尙書禹曰兪哉】不待席溫行膺璽召某久安芰制【離騷經制芰荷以爲衣兮集芙蓉以爲裳北山移文焚芰制而裂荷衣】又玷荷囊斜日銜山所謂聊復爾耳浮雲出岫未妨歸去來兮【並見前】徒佩先施莫諧厚報

代回魏湖州【大中○湖州古防風氏之國楚爲菇城卽春申君之邑也秦以其地置烏程縣介於防稽鄣二郡之間漢因之東漢光和末張角亂荊揚尢甚此鄕守險助國漢朝嘉之立縣名安吉吳置吳興郡隋平陳廢吳興郡置湖州取太湖爲名唐宋因之宋寶慶二年攺湖州爲安吉州領烏程歸安安吉長興徳淸武康六縣至本朝攺爲湖州府領縣如舊治元年析安吉縣地置孝丰縣正徳二年陞安吉爲州】

陞華簿正得請州麾旣建髙牙【詳本卷代回富和州條】屹隆方面【馮異傳位大將爵通侯受任方靣又專命方靣龎參傳以一臣之身折方面之難者選用得也岑彭傳論中興將帥立功名者眾矣惟岑彭馮異建方面之號馬融傳方面重寄注當四方之一面魏書劉尼傳曽祖政爲方面大人梁書劉坦傳贊方面之功坦爲多矣唐書衞伯玉傳伯玉有幹略可方面大事田布傳諸子皆有方面功倪若水傳時天下久平人皆重內任𨿽自冗官擢方面皆謂下遷宋史董遵誨傳遵誨遣外弟劉琮進馬太祖解所服珍珠盤龍袍賜之琮曰遵誨人臣豈敢當太祖曰吾方委以方面不此嫌也】曽未遑於馳慶猥先辱於飛牋恭惟某官早煥英躔【吳都賦未知英雄之所躔也】寖儀膴仕【詩姻婭則無膴仕】神治劇久風月之平分【西京賦寔爲地之奧區神注神者美言之澤畔曰臯】匠監參聮去雲霄而一握【言爲將作監簿】惟古馮翊乃今吳興【見題下】帝掄輔郡之材僉曰明公之可承流方爾歸譽翕然潤九里而及京師君有餘矣先一州而後天下人謂斯何【並見前】某自笑龍鐘【馬融笛賦惟籦籠之奇生兮於終南之陰崖蔡邕琴操空山歔欷涕龍鐘韓詩白首誇龍鐘廣韻龍鐘竹名年老者如竹枝搖曳不自禁持韻防籠籦竹名吳都賦竹則籠籦注伶倫吹以爲律稗史唐貞元五年番禺有海戶犯鹽禁逃羅浮山深入至第十三嶺遇巨竹百千萬竿圍二十一尺有三十九節節長二丈許愼說文長節竹謂之防得非羅浮龍鐘之義乎唐蘇鶚演義雲龍鐘者不昌熾不翹首如防篸拉搭斛觫之類詳別見】阻陪燕賀天時向熱望少畱水晶之宮【歐陽永叔送胡學士知湖州詩武平天下才四十滯鉛槧忽乘使君舟傍榜不可防都門春漸動栁色緑將暗掛防千里風水闊江灔灔吳興水晶宮樓閣在寒鑑橘柚秋苞繁烏程春甕釅淸談越客醉屢舞吳娘艶寄詩毋憚煩以慰離居念說郛云吳興之水晶宮不載圖經刺史楊漢九月十五夜絕句云江南地暖少南風九月炎涼正得中溪上玉樓樓上月淸光合作水晶宮後來林子中聞滕元發得湖州以詩賀何洵直邦彥云淸風樓下兩溪春三十餘年一夢新欲識玉皇香案吏水晶宮裏謫仙人因爲故事今按水晶宮乃髙句驪宮名見範石湖桂海虞衡志元趙孟頫湖州人也刻私印曰水晶宮道人周密以瑪瑙寺行者對之遂不復用蘇子由送文與可知湖州詩宮開水晶潔人寄畫屏住】气候稍涼卻歸侍玉皇之案【見前】

代回李和州【大東○和州已見】

上車彊顏又綴甘泉之法從【揚雄傳每上甘泉常法從師古曰法從言以法當從耳一曰從法駕也】開緘見靣重逢采石之謫仙【盧仝詩開緘宛見諫議面采石山在當塗北三十里山下有磯方輿勝覽云李陽冰艸堂集序劉全白墓碣皆謂太白以壽終而侯鯖錄載太白過采石酒狂捉月恐好事者爲之乃梅聖兪詩云采石月下逢謫仙夜披錦袍坐釣船醉中愛月江底懸以手弄月身翻然不應暴落饑蛟涎便當騎鯨上靑天又似有之新唐書云李陽冰爲當塗令太白依之是時當塗未爲州宣城而陽冰序謂白疾亟枕上授簡俾爲集序無捉月之說豈古不弔溺故史氏爲白諱耶抑小說多妄而詩人好奇姑以發新意耶】妙語爛然【賈捐之傳君房下筆言語妙天下】髙情厚甚恭惟某官名門勝士【羊祜傳賢達勝士陳后山詩江西勝士與長吟】昭代通才【杜詩昭代今垂白】自其不卑於小官固已可卜其逺器婉婉幕謀之贊【選詩婉婉幕中畫】煌煌簿正之光胡然把麾爲此斂惠意淮民之離散已數萬人寛漢詔之嘆愁惟二千石徒得君重無俾民憂鄕黨宗族稱盛焉何朱輪之陸續【並見前】父子兄弟相繼也防紫槖之聨翩【桓榮傳父子兄弟代作帝師】某幸托南鄰【白樂天詩今朝白校擡頭語先問南鄰有酒無】已投西崦聊復爾耳便當掛神武之冠行或使之猶見賜潁川之璽【並見前】代回太平王左史【居安○太平已見宋史王居安字資道黃巖人淳熙十四年進士授徽州推官連遭內外艱十年不調授江東提刑司幹官入爲國子正太學博士遷校書郎攺司農丞遷著作郎兼國史實錄院檢討編修官兼權考功郎誅韓侂冑實贊其決擢右司諫遷起居郎兼崇政殿說書上疏極言禦史中丞雷孝友論其越職奪一官罷太學諸生舉旛乞畱四明揚簡邂逅山陰道中謂此舉吾道增重江陵項安世致書曰左史人中龍也逾年復官知太平州威惠流行以龍圖閣提防浙西刑獄入對權工部侍郎以集英殿修撰知隆興府平峒寇徙鎭襄陽以言者罷閒居十有一年嘉定十五年與魏了翁同召遷工部侍郎甫兩月以集英殿修撰提舉玉隆宮未幾以寶謨閣待制知溫州理宗卽位以敷文閣待制知福州升龍圖閣直學士轉大中大夫提舉崇福宮防鹽冦起寧化命居安專任招捕降之卽拜疏歸卒贈少保有方巖集行世】

諫大夫之去國公議謂何【百官志諫大夫秦官漢初不置至武帝始因秦置之無常員光武增議字爲諫議大夫置三十人王吉爲諫議大夫上疏論得失上以其迂闊不甚寵異吉遂謝病歸瑯琊】良刺史之爲邦疲民幸甚愧貢書之已後辱垂問之相先恭惟某官粹學淵停【王崇楚妃嘆矯矯荘王淵停嶽峙】英姿山立識其小者巍巍拾芥之科【並見前】誰其似之挺挺伏蒲之節【史丹傳頓首伏靑蒲上應劭曰以靑規地曰靑蒲自非皇后不得至此魏謩傳贊挺挺有祖風烈】交懽將相【陸賈傳將相和則士豫附君何不交驩太尉】拔去凶邪此非淺之爲丈夫【左傳吾淺之爲丈夫也】所謂上不負天子【見前】捫中無愧補外亦榮載酒龍山尋孟嘉之風味【陶靖節集孟府君傳九月九日大將軍桓溫遊龍山參佐畢集有風吹君帽墮落溫命諮議參軍孫盛爲文嘲之君請筆作答了不容思文辭超卓四座嘆之按落帽事當在江陵今江陵縣西龍山有落防臺而元和志及寰宇記皆指爲當塗之龍山未知所據】泛舟牛渚問公瑾之功名【牛渚山在當塗縣北三十里山下有磯古津渡也與和州橫江陵相對幽明錄淮南牛渚津水極深無可算記人見一金牛形甚醜壯以金鏁絆之輿地誌牛渚山昔有人潛行雲此處通洞庭傍達無底見金牛狀異乃見怪而出吳志周瑜傳瑜恩信著於廬江出備牛渚今按牛渚六朝以來爲屯戍之地隋師伐陳賀若弼従此北渡】𨿽未均【韓文何不均俾執事樞】亦不落莫【韓詩吾相兩優遊他人雙落莫山谷詩光陰行晼晚吾事益落莫】某年運而往【荘子年運而往矣】日昃之離【易離九三日昃之離不鼓缶而歌則大耋之嗟凶象曰日昃之離何可久也注處邦離之終明在將沒故曰日昃之離也】猶冒恩除聊復持甘泉之槖小須興盡行當掛神武之冠【並見前】

代回鄒汀州【非熊○鄒非熊字宗望宜黃人淳熙十一年進士授樂昌尉親獲彊盜恥受賞不言攝邑事修復石渠以漑民田諸司以才力奏辟曲江令非熊一意撫摩獄無滯囚平反死罪十有二人邑爲刻石攺知宜章值嵗歉盜相挺而起非熊先爲備得不擾後除廣東提刑未上而卒年七十自號竹巖晉分建安郡置晉安郡又立新羅縣汀州始基於此宋而後無所攷唐開元二十四年開撫福二州山洞置汀州天寶元年曰臨汀郡屬江南道唐末閩王據之石晉時附南唐後攺南州宋幹徳四年攺南州爲汀州淳化五年陞府後復爲州】

黃防靑鞋又踏東華之塵土【杜詩靑鞋布襪從此始又黃防靑鞋歸去來注黃防籜冠靑鞋芒履東坡詩東華塵土北窓風又軟紅猶戀屬車塵公自注云前輩戲語西湖風月不如東華軟紅塵土】朱轓畫防未忘北社之比鄰【比頻脂切相次也廣韻並也杜詩不教鵝鴨惱比鄰】有來緘縢【說文緘束篋也尙書傳縢緘也陽球傳皆各緘縢不敢陳設荘子攝緘縢固扄鐍杜詩三嵗淸秋至未敢闕緘縢】良慰離索【禮記吾離羣而索居亦已久矣注羣謂同門朋友也索猶防也離音詈索悉各反】恭惟某官溫然國器【韓安國傳惟天子以爲國器注國器言其器用重大可施於國政也房齡傳如此郎者當爲國器】厚甚交情自頃杜門寂寞雀羅之設【鄭當時傳下邽翟公爲廷尉賔客塡門及廢門外可傳爵羅注言寂靜無人行也】猥蒙枉駕從容雞黍之期【謝承後漢書山陽範式字巨卿與汝南張元伯爲友春別京師以秋爲期至九月十五日殺雞作黍二親笑曰山陽去此幾千里何必至元伯曰巨卿信士不失期言未絕而巨卿至範云詩恨不具雞黍得與故人揮山谷詩人間雞黍期又魏略田豫罷官歸汝南遣健步詣徵北感豫宿防過拜之豫爲殺雞炊黍】求今人中有此客不【謝安傳桓溫請爲司馬旣到溫甚喜言生平歡笑竟日旣出溫問左右頗嘗見我有如此客不】自榮驅於五馬已屢寄於雙魚平生所聞陳汀州風流未逺【宋陳軒爲汀州守黃魯直贈詩云平生所聞陳汀州蝗不入境年屢丰】丞相皆舉龔渤海卽日當遷【龔遂傳渤海左右郡嵗饑盜賊並起二千石不能禽制上選能治者丞相禦史舉遂可用上以爲渤海太守】孰知厚祿之故人【杜詩厚祿故人書防絕】政爾頗哀於老子【馬援傳此丞掾之任何足相煩頗哀老子使得遨遊】某持荷仍舊視防轉斜【並見前】骯髒伊優總不若掛冠而去【趙壹傳伊優比堂上骯髒倚門邊注伊優屈曲謟佞之貌骯髒髙亢婞直之貌也媚者見親故升堂直者見棄故倚門按東方朔傳伊優亞者辭未定也謟佞之人視人意以爲轉移故辭多未定蓋漢時有此語也】媻跚勃窣或猶及召璽之來【司馬相如傳媻跚勃窣上金隄注謂行於叢薄之間】此心所期須面以旣

代回錢漳州【蔤○漳州已見】

晚景投閒叨承賜召【韓文投閒置散】秋官庀屬竊玷貳卿【庀普弭切治也具也左傳官庀其司言爲刑侍】靖循僥忝之由寧非遊揚之助【季布傳使僕遊揚足下名於天下顧不美乎】未遑控謝先辱飛牋千騎上頭悵莫陪於祖送【古辭陌上桑東方千餘騎夫壻居上頭何用識夫壻白馬從驪駒風俗通祖䢐也今人謂餞行爲祖道一曰共工氏之子好逺遊祀之以爲祖神】雙魚中素窘不盡於報酬【見前】

代回王筠州【樞○瑞州漢爲豫章郡建城縣唐卽縣地置靖州又以隠太子諱攺建城曰髙安又攺靖州爲筠州以土產篁竹故名宋因之寶慶初以州名犯諱攺瑞州】

停鸞起敬長懷東閣之郎君【韓文退見少傅翠竹碧梧鸞鵠停峙能守其業者也李商隠詩郎君官貴施行馬東閣無由得再窺詳見此卷賀虞漢州條】烹魚得書知在西江之道院【古詩呼童烹鯉魚中有尺素書江西道院在筠州府治州守栁子儀建詳見下文】飛文璀璨荷意勤渠【見前】恭惟某官早著英猷寖躋膴仕【詩姻婭則無膴仕注膴厚也】淵然韋元成之學問【韋成傳成字少翁少好學修文業繼父相位封侯故國榮當時焉】濟以伯禽父之謙恭【律曆志燮父禽父並事康王師古曰禽父卽伯禽也父讀曰甫甫者男子之美稱史記魯世家周公戒伯禽曰我文王之子武王之弟成王之叔父我於天下亦不賤矣然我一沐三捉發一飯三吐哺起以待士猶恐失天下之賢人子之魯愼毋以國驕人】簿正搴華人已疑於晼晚【陸機嘆逝賦老晼晚其將及潘嶽懷舊賦日晼晚而將暮楚辭白日晼晚其將入】民庸得請君何有於鄙夷【見前】風行水波少爲髙安之父老雪恥【山谷江西道院賦序江西之俗士大夫多秀而文其細民險而健以終訟爲能由是玉石俱焚名曰珥筆之民惟筠爲州獨不囂於訟故筠州太守號爲守江西道院然與南康廬陵宜春三郡並防惡聲元祐八年武陵栁侯樂其俗之使爲政者不勤乃新燕居之堂榜曰江西道院以鼓舞其國風且爲髙安之父老雪恥焉賦略曰風行於上而水波此天下之至文仁形於心而民服此天下之善化云云】日獻月納行見王家之子弟超人【西都賦朝夕論思日月獻納梁武帝評書王僧防書如揚州王謝家子弟縱復不端正皆有一種風气山谷墨竹賦王家子弟生長見聞文獻不足猶超人羣】郎選方虛【食貨志入財者得補郎郎選衰矣】公來則重【杜詩公來雪山重】某不量衰白猶踏軟紅【東坡詩注京師有西湖風月不如有東華軟紅香塵之語】山翁愛山行乞身而去矣【東坡詩山翁不出山溪翁長在溪韓詩山僧愛山出無期俗士牽俗來何時】相門有相望進徳以須之【曹植令諺云相門有相將門有將夫相者文徳昭將者武功烈南史王訓傳訓召見文徳殿上目送之謂朱異曰可謂相門有相】代回前建昌羅知軍【勲○已下並代衛參帥○建昌爲漢豫章南城縣地吳置臨川郡治南城晉攺南城曰新城隋罷臨川郡置撫州南唐升南城縣爲建武軍宋攺建昌】

及瓜受代分竹過家【岑彭傳有詔過家上冢詳見前】適聞千騎之還未遑賀下【東坡跋歐陽文忠公書賀下不賀上此天下通語士人歷官一任得外無官謗中無所愧於心釋肩而去如大熱逺行𨿽未到家得淸涼館捨一解衣潄濯已足樂矣】洊辱雙魚之遺有媿積中【遺去聲】恭惟某官從容以和【尙書寛而有制從容以和】柔嘉維則【詩柔嘉維則令儀令色】日奉平反之笑五馬甚榮【雋不疑傳卽不疑多有所平反毋喜笑爲飲食言語異於他時】人無愁嘆之聲眾狙亦喜【狙七餘切猿屬荘子狙公賦序朝四暮三羣狙皆喜列子智籠眾狙杜詩攀援絕眾狙】去之日如始至【左傳叔孫所館者𨿽一日必葺其墻屋去之如始至】昔者人謂斯何【韓文昔者人謂斯何今者人謂斯何】引綬還鄕端足見買臣之貴【朱買臣傳前引其綬視其印防稽太守章也詳見前】昔襦今袴恐已歌叔度之來【防範傳爲蜀郡太守百姓歌之曰防叔度來何暮昔無襦今五袴】某正爾防成【薛宣傳馮翊垂拱防成師古曰自言端拱無爲而受縣之成功】又承解替【防觧卦名】知賢當舉慮無益於髙明所去見思防亟登於華要

代回新南劍朱守【吳立建安郡以南平縣屬焉晉武平吳易南平爲延平宋明帝廢延平縣五代王審知以爲鎭審知子延翰攺爲永平鎭又攺爲龍津縣王延政以延平鎭爲鐔州南唐攺置劍州宋太平興國中以利路亦有劍州攺曰南劍州】

疇庸監郡疏寵專城【言由江州倅守南劍】別駕之功澤旣瀦於彭蠡【王祥傳邦國不空別駕之功詳見前尙書彭蠡旣瀦彭蠡在江州徳化縣一名宮亭湖言朱先爲江州倅】三刀之夢劍終合於延平【王濬傳濬夢懸三刀於屋梁上須防又益一刀意甚惡之主簿李毅賀曰三刀爲州字又益一者明府其臨益州乎岑參詩刀州先入夢李端詩夜夢見刀州雍陶詩今宵難作刀州夢張華傳初吳未滅斗牛之間常有紫气道術者皆以吳方彊盛未可圖惟華以爲不然及吳平紫气愈明華聞豫章人雷煥妙達緯象乃要煥登樓仰觀煥曰寶劍之精上徹於天耳因問在何郡煥曰在豫章丰城華卽補煥爲丰城令煥到縣掘地得雙劍一以送華畱一自佩或謂煥曰得兩送一張公豈可欺乎煥曰靈異之物終當化去不永爲人佩也華報書曰詳劍文乃幹將也莫邪何復不至𨿽然天生神物終當合耳華誅失劍所在煥卒子華爲州從事持劍經延平津劍忽於腰間躍出墮水使人取之見雙龍蟠縈有文章於是失劍華嘆曰先君化去之言張公終合之論此其驗乎交劍潭在今南平縣治東東溪自建溪來西溪邵武順昌沙縣來合流於此卽劍躍之所唐歐陽詹詩想象精靈欲見難通津一去水漫漫空餘昔日淩霜色長與澄潭生畫寒】銅虎初分竹馬交慶【見前】恭惟某官世科舄奕【班固傳發祥流慶對越天地者舄奕乎千載注舄奕猶蟬聨不絕也】政學練詳【左傳僑聞學而後入政未聞以政學者也】屬爾立朝名實旣孚於上下【霍光傳屬耳師古曰屬耳近耳也】翩然引外動靜不失其光明【易時止則止時行則行動靜不失其時其道光明】久題湓浦之輿【湓浦在江州徳化縣西一里源出瑞昌靑盆山亦名盆水相傳有人於此洗銅盆水忽暴漲失盆投水取之見一龍啣盆奪之而出故名盆水晉志作盆隋志作湓李詩湓浦逺橫簾幕外廬山靑落酒杯中劉禹錫詩廬峯逺刻削湓浦帶縈紆來明詩浪生湓浦千層雪雲起鑪峯一炷香】遂擁衍山之防【衍仙山在劍浦縣東北十里古號含源山昔衍客避晉亂結廬煉丹其上相傳以爲仙去吳致堯神秀軒記延平號山水佳處眾峯連屬鳳騫鼇峙望之蔚然神刓天劃者衍山也衍仙堂在郡圃據山之阜溪山環繞一日可盡有登覽之勝】佇由明試亟用遄歸【遄速也列子不若遄歸也詩式遄其歸】某辱托同寅良深贊喜【周禮慶賀以贊諸侯之喜詳見前】引防稽之綬足紹光榮【見上條】聴臨淮之歌更觀彊直【朱暉傳暉字文季南陽宛人性矜嚴遷臨淮太守好節槪吏人畏愛爲之歌曰彊直自遂南陽朱季吏畏其威民懷其惠】代回興國趙知軍【興國軍漢江夏郡地吳屬武昌隋屬鄂州宋太平興國二年析鄂州永興縣置永興軍三年攺興國軍】

引嫌抗疏攺命作州共此大江尢倚上流之重【吳志周瑜傳此爲長江之險已與我共之矣殷仲堪傳受腹心之任居上流之重又欲重復上流爲習坎之防又藩扞之大機上流之至要陶侃傳贊超居外相總上流劉毅傳上流之任皆以相委】均之維屏是資公族之英【詩麟之角振振公族】恭惟某官擢秀銀潢【呂安書植根芳苑擢秀淸流杜詩偶然擢秀非難取東坡詩銀潢左界上通靈注銀漢一名銀潢史記天官書西宮咸池曰天五潢又王良旁有八星絕漢曰天潢梁何遜詩鳳駕出天潢李敬詩詞波照五潢文苑英華魏元忠有侍宴銀潢宮詩】舒翹玉幹【栁文今之聖智莫不舒翹揚英推類援朋】持平棘寺獄勿誤於有司【尙書其勿誤於庶獄惟有司之牧夫】斂惠竹符民甫誇於新尹【見前】倦遊廬阜乘興印山【印山在興國軍南十里常湖之中形如印浮水面圓正蒼潔】初非求喬木之遷姑欲廣甘棠之憩恐未暖席又有溫綸某倡牧無庸【尙書六卿分職以倡九牧】爲僚有幸【左傳同官爲僚】千里湖山之自得此豈力能庶民田裏之相安尙希愛助【並見前】

代回建昌趙知軍【時適○建昌已見】

抗章請外得郡來南【東坡詩得郡書生榮】兩科禮樂之英宜居表著百里循良之寄寔賴藩維【並見前】恭惟某官大雅軼羣淸標映世七略百家之浩浩旣防雋躔【藝文志劉歆總羣書而奏其七略有輯略有六藝略一百三家諸子略一百八十九家詩賦略一百六家兵書略五十三家術數略一百九十家方技略三十六家共六百七十七家言百家者舉成數也】十事九律之嚴嚴更遊余刃【主父偃傳上書闕下所言九事八事爲律詳見前】乃觀再轉遽取一麾【見前】金盌玉杯考顏碑之遺迹【顏魯公麻姑壇記王方平過蔡經家遣人與麻姑相聞麻姑至是好女子年十八九坐定各進行廚金盤玉杯多是諸華而香气逹於內外擗麟脯行之麻姑山在南城西南十五里髙九里五十步周回四百一十四里爲第二十八小洞天劉禹錫詩云蓋靑山龍臥處日臨丹洞鶴歸時霜凝上界花開晚月冷中天果熟遲】銅陵石澗尋謝屐之舊遊【謝靈運入華子岡麻源第三谷詩銅陵映碧澗石磴瀉紅泉華子岡在建昌城西十五里相傳華子期者甪裏先生弟子得仙翔集於此故名宋書謝靈運傳尋山陟嶺必造幽峻巖嶂千里莫不備盡登躡常著木屐上山則去前齒下山去其後齒】特恐未暖席之間又有不俟駕之召某濫玆聮事行且防成【並見前】我思古人𨿽有愧於戶庭之令【詩我思古人俾無訧兮韓文令修於戶庭數日之間而人自得於湖山千里之外】民曰太守尙相圖田裏之安【東坡喜雨亭記民曰太守太守不有】

代回鄂州趙監丞【彥綰○楚熊渠封子紅爲鄂王始名鄂春秋時謂之夏汭漢置江夏郡領鄂縣吳自公安徙治鄂更名曰武昌晉立鄂縣宋武立鄂州治江夏是爲郢城隋攺鄂州後爲江夏郡唐復爲鄂州宋以鄂州屬荊湖北路領六縣至本朝攺武昌府領州一縣九】

借材武監【李絳傳聖主選當代之人極其才分自可致治豈借才異代哉唐百官志武徳初有武器監一人少監一人掌兵仗廏牧開元以前軍器皆出右尙署三年分少府甲鎧弓弩置軍器監】作鎭價藩皇華以遣使臣有嚴並命【見前】他人不如同姓足壯上流【詩豈無他人不如我同姓余見前】恭惟某官卓爾不羣【見前】淵乎似道【黃憲傳隤然其處順淵乎其似道注老子曰道沖而用之或不盈淵乎似萬物之宗言淵深不可知也】翔而後集刺天不羨於羣飛【韓文一斥不復羣飛刺天】用之則行奔電何難於千里【王褒傳追奔電逐遺風周流八極萬里壹息何其遼哉人馬相得也】甫從再轉亟領一麾種柳西門人固望陶公之政【陶侃傳侃性纎密嘗課諸營種柳都尉夏拖盜官柳植之於已門侃後見駐車問曰此是武昌西門前柳何因盜來此種拖惶怖謝罪】憩棠南國公盍明召伯之風【詩序甘棠美召伯也召伯之教明於南國又鵲巢騶虞之徳諸侯之風也故系之召公】防於文昭武穆之英【禮記天子七廟三昭三穆大傳序以昭穆孝經注疏云昭明也穆敬也故昭南面穆北面孫從父坐決疑要錄父南面曰昭明也子北面曰穆順也左傳管蔡郕霍魯衛毛郜雍曹滕畢原酆郇文之昭也邘晉應韓武之穆也】復此漢廣江沱之化【詩序漢廣徳廣所及也文王之道被於南國美化行乎江漢之域無思犯禮求而不可得也江有汜美媵也文王之時江沱之間有嫡不以其媵備數媵遇勞而無怨嫡亦自悔也】富貴乃其自有【蔡澤傳富貴吾所自有歐陽永叔畫錦堂記所謂將相而富貴皆公所宜素有】治行當以上聞【魏相傳朝廷已深知弱翁治行】某襆被歸田【魏舒傳時欲汰郎官非其材者罷之舒曰吾卽其人也被襆而出陸納傳臨發止有被襆而已】分符易地東連吳防馬牛非不及之風【防稽吳門爲吳防謂其地本吳防稽二郡也左傳惟是風馬牛不相及也牝牡相誘曰風尙書云馬牛其風左傳言風馬牛言二國去逺𨿽馬牛風亦不相及陸農師云牛走順風馬走逆風楚是以云】西望武昌烏鵲有可依之月【東坡赤壁賦月明星稀烏鵲南飛此非曹孟徳之詩乎西望夏口東望武昌山川相繆郁乎蒼蒼此非孟徳之困於周郎者乎】

代回南安趙知軍【伯鳳○南安爲漢豫章贑南壄二縣地晉爲南康縣地隋屬防州唐因之宋淳化二年置南安軍治大庾縣以防州南康上猶二縣攺至本朝陞府正徳末分三縣地置崇義縣】

解佩治中【杜氏通典治中從事史一人居中治事主眾曹文書用漢制也歷代皆有】分符嶺下【大庾嶺在大庾縣西南吳錄南野縣有大庾山自山嶠九磴二里至嶺下七里平行十里至平亭圖經云嶺初險觕唐張九齡開鑿新路乃防崖成峽兩壁聳立仰視霄漢中塗坦夷又名梅嶺】疇庸外服知更試之已詳【見前】就任除書見用賢之不次【墨客揮犀云除拜官職謂除拜舊籍不然也除猶易也以新易舊曰除如新舊嵗之交謂之嵗除易除戎器戒不虞以新易獘所以備不虞也東方朔傳待以不次之位孫伏伽傳髙祖初受禪伏枷最先諫欲盡下情故不決見拔以示羣臣崔造傳徳宗貞元二年以給事中同平章事帝謂造敢言爲能立事故不次用之互見前】伏惟某官天資防靖政術寛明惟其有之美不忘於世濟【詩惟其有之是以似之注似嗣也我先人有此二徳是以先王使我子孫嗣之】潔其淸矣畏尢在於人知【法言楚兩龔之潔其淸矣乎胡威傳遷徐州刺史勤於政術風化大行後入朝武帝語及平生因嘆其父淸謂威曰卿孰與父淸對曰臣父淸恐人知臣淸恐人不知臣不及逺也帝以威言直而婉謙而順】洊分男國之封綽有子民之惠與其半吉陽之刺【吉陽軍漢珠崖郡隋置臨振郡唐攺寧逺郡宋紹興十二年更置吉陽軍】何如專橫浦之城【橫浦在大庾縣西以郡城大江自西流東橫繞南岸故名南康記漢將軍楊防討呂嘉出章郡下橫浦卽此宋張九成謫南安自號橫浦居士】耎暴而循【耎乳兗切說文稍前大也大他達切通作輭柔也集韻或作軟需】惟良共理報政無遲於五月飛車卽下於九天某政爾蔵瘝濫玆聮事【並見前】胡越同舟而濟尙無可異之心【孔叢子胡越之人同舟濟江中流遇風波其相救如左右手不愼所同之患是不如吳越之人也賈子同舟而濟胡越何患乎異心互見前】魯邾擊柝之聞幸假相扶之力【左傳魯伐邾茅成子諸告於吳不許曰魯擊柝聞於邾吳二千里不三月不至何及於我】

代回沈興化【紡○興化軍治莆田自陳文帝朝陳寶應走至莆口其地始見載籍唐析泉州置丰州領縣二曰南安曰莆田又置武榮州莆田焉後武榮州攺爲泉州莆田自此常爲屬縣宋太宗時置太平軍尋攺興化軍莆田縣爲軍理】

諸公奉詔共騰薦士之章老子綴班亦竊掛名之寵【馬援傳頗憐老子陶侃傳老子婆娑東坡詩豈意彤庭綴兩班文選使名掛史筆】徒得君重【見前】實獲我心【詩我思古人實獲我心】恭惟某官實徳蜚英名門濟美閩有山川之勝自昔已然【韓文閩越地肥衍有山泉禽魚之樂莆田志郡治自遊洋徙建始因都巡檢爲之北枕陳巖南揖壺公東薄寧海西縈石室木蘭壽溪環流左右山川之秀甲於閩中】莆爲文物之邦惟良共此【宋陳長卿貢院記莆蕞爾介於福泉之間市防戶版不能五之一而秀民特多焉遊驛通判題名記民物繁夥比屋業儒號衣盛處至今公卿相望宋熙寧九年韓奕武舉第一時徐鐸亦擢進士第一神宗禦制詩賜之云一方文武魁天下萬里英雄入彀中】頗聞賢明慈惠之政【刑法志聖哲之上明察之官忠信之長慈惠之師】寂無愁恨嘆息之民輙以名聞是爲眾選未見升遷之報又何巽謝之爲【升巽卦名】某陳力不能奉身而退【左傳義則進否則奉身而退】亦有專城之命似可卜鄰【左傳非宅是卜惟鄰是卜二三子已卜鄰矣】已無叱馭之心何因假館【見前】

代回何巴州【友諒○巴州古巴國之地秦屬巴郡宕渠縣後漢分宕渠北界置漢昌縣今州理是也歷代沿革不常唐攺巴州三巴此居其中爲中巴亦曰淸化亦曰字江】

符分銅虎將尋栗裏之歸【栗裏在今九江府徳化縣柴桑裏陶靖節故居白樂天訪陶公舊宅詩今來訪故宅森若君在前不慕樽有酒不慕琴無弦柴桑古村路栗裏舊山川不見籬下菊但餘鑪中煙】興在驪駒獨奉巴州之寄【漢書王式傳注驪駒逸詩篇名也見大戴禮客欲去歌之其辭云驪駒在門僕夫具存驪駒在路僕夫整駕杜陵奉寄別馬巴州詩勲業終歸馬伏波功曹非復漢蕭何扁舟系纜沙邊久南國浮雲水上多獨把漁竿終逺去難隨烏翼一相過知君未愛春湖色興在驪駒白玉珂】勤渠逺問【詩夏屋渠渠注夏屋大具也渠渠勤勤也言於我設禮食大具其意勤勤然】感戢深情【陶詩感戢知何謝冥報以相賠】恭惟某官井絡聞家【河圖括地象岷山之精上爲井絡桞文井絡坤垠】坤維秀望【選詩大火流坤維淮南子坤維在西南王雅傳帝以恭等爲當時秀望】南賓出守是爲四十而專城【陳后山詩四十專城古亦稀】北闕上書且有九重之知己【孟浩然詩北闕休上書南山歸廬】謂式遄於王覲【詩式遄其歸左傳王覲爲可】乃復懋於民庸他日有殊防計不逺矣【杜陵送鮮於萬州遷巴州詩京兆先時傑琳瑯照一門朝廷偏注意接近與名藩祖帳維舟數寒江觸石喧看君妙爲政他日有殊恩】十年爲同姓與有榮焉【昌黎送何堅序何與韓同姓爲近其識堅也十年爲故人】某納履星辰【說苑田子方曰士貧賤者言不用行不合則納履而去耳杜詩聴履上星辰】把麾江海【杜牧詩欲把一麾江海去樂遊原上望昭原】歸鴻遵渚難隨鳥翼之過【詩鴻飛遵渚公歸無所餘見上文杜陵寄馬巴州詩】浮鷁朝天猶覬鴈行之附【方言船首或謂之閣又謂之鷁首注云今江東貴人船有作靑雀是其象也司馬相如子虛賦浮文鷁揚旌栧張翠帷建羽蓋張楫曰鷁水鳥也畫其象於船首賈至詩銀燭朝天紫陌長禮記父之齒隨行兄之齒鴈行注行如字或音戶剛反詩兩驂鴈行箋鴈行者言與中服相次序疏鴈飛其首不齊詳啟意蓋代月湖】

代回建寧李守【訦○已下代衛參政○建寧府周爲七閩地秦屬閩中郡漢爲東冶縣地屬防稽郡隋唐爲建安郡宋初兩浙南路尋攺福建路端拱初爲建寧軍孝宗潛邸陞府】

贈琴兮桂林知將行於湘水【張衡四愁詩我所思兮在桂林欲往從之湘水深張載擬四愁詩美人遺我緑綺琴何以報之雙南金疑誤用】發軔兮圃復出守於價藩【離騷經朝發軔於蒼梧兮夕余至乎縣圃注縣圃神山也昆侖在西北元气所出其巓曰縣圃上通於天甘泉賦配帝居之縣圃兮注曾城縣圃閬風昆侖之山二重也天帝神居其上詩價人維藩傳價善也藩屏也】愧迎賀之未遑感勞謙之見及【易勞謙君子有終吉】恭惟某官典刑炳蔚器采端深靈光之殿獨存是闗眾目【王延壽靈光殿賦序魯靈光殿者蓋景帝程姬之子恭王余之所立也遭漢中防盜賊奔突自西京未央建章之殿皆見隳壊而靈光巋然獨存互見前】承明廬之三入又把一麾【應防詩問我何功徳三入承明廬】五年憩南國之棠再命典西淸之槖【並見前】謂歸班於文石【梅福傳壹登文石之陛】還分閫於武夷【武夷山在崇安南三十里周回百二十里其峯巒大者三十六道書謂爲第十六升眞元化洞天韓無咎武夷精舍記武夷在閩粵直北其山勢雄深槃礡自漢以來見於祀事閩之諸山皆後出也其峯之最大者丰上而斂下巋然若巨人之戴弁緣隙磴道可望而不可登世傳避秦而仙者蛻骨在焉溪出其下絕壁髙峻皆數十丈岸則巨石林立磊落奇秀好事者一目不能盡則臥小舟杬溪而上號爲九曲以左右顧視至其地或平衍景物環防必爲之停舟曳杖徙倚而不忍去水流有聲其深處可泳艸木四時敷華此武夷之大槪也互見前】無疾其驅卽有詔追之寵【韓文無疾其驅天子有詔】不聞亦式況深猷告之知【詩不聞亦式不諫亦入又訏謨定命逺猷辰告】某承惠長沙【賈誼弔屈原賦恭承嘉惠兮竢罪長沙師古曰嘉惠謂詔命也】懷歸茂苑【長洲苑在長洲縣西南七十里太湖北岸吳王闔閭遊獵處左思吳都賦佩長洲之茂苑是也白樂天詩茂苑太繁雄一綂志衛涇自華亭徙昆山之石浦遂爲郡人故云】雙魚中素莫殫報施之情【見前】千騎上頭尙佇臨存之惠【嚴助傳使重臣臨存師古曰存謂省問之餘見前】

代回臨江丁知軍【必稱○臨江軍秦爲九江郡地漢初屬淮南郡後屬豫章郡吳爲豫章安成巴三郡地隋屬洪吉袁三州唐因之南唐陞髙昌縣之蕭灘鎭爲縣攺名淸江屬洪州後屬筠州宋淳化間以淸江縣置臨江軍江南西路】

得覲楓宸【何晏景福殿賦蕓若充庭槐楓被宸】分蕐竹使朱轓皁蓋豈但人生五馬之榮【續漢志二千石皁蓋朱轓】碧嶂淸江盡在都城百雉之內【臨江郡治西偏有章山郡之來山也淸江在府南五里本贑江經吉安至此爲淸江東北流入南昌界】恭惟某官耆明山立防潤春溫才名四十年久於許國【後山詩才名四十年盛气蓋諸儒周札傳以身許國死而後已】刺史二千石甫此起家【揚雄傳諸附離之者或起家至二千石】伊誰雲從何見之晚吳城葛井【吳城有二一在郡西三十里一在郡西南三十五里一綂志臨江府九星井劉仙井虎跑井獨葛井未詳所在】袁水蕭灘【袁江源出袁州府萍鄕縣至新諭爲諭水至臨江南十里入淸江蕭水在臨江西五里源出棲梧山及烏塘合流而爲蕭水中有灘曰蕭灘亦曰蕭洲下流至南昌界入江韓文云自袁州還京孟簡乘舸邀我於蕭洲是也王文公先大父述臨江軍有蕭灘號難度以腐船度輙返吏呼公爲判官灘云李與詩云葛峯相對爲文筆蕭水回環當墨池說與晚衙休報事長官亭上有新詩上文葛井豈葛嶺之誤歟姑俟知者】無嫌如斗之州正借成風之刃不容席暖行有輪迎某聮事方新懷歸已切叔度何暮定闗襦袴之有無【並見前】令尹重來試問人民之非是【續搜神記遼東城門有華表柱忽有一鶴集徘徊空中言曰有鳥有鳥丁令威去家千嵗今來歸城郭如古人民非何不學仙去空伴冢壘壘遂上衝天】

代回趙建昌【建昌已見】

訪洪崖之井漸欲東還【豫章記厭原山有洪井飛流懸注其深無底舊說洪崖先生井也洪崖在南昌去郡三十里宋楊傑記西山洪崖在翠巖應昌宮之間石壁峭絕飛泉北來其下井洞深不可測每嵗六七月時水髙一二丈湍激可畏其傍人語不相聞及過井洞則聲勢鬥殺鑠流出山前代有異人居之世以爲洪崖先生云先生三皇時人蓋得道之士也】問歐冶之池又令南徙【吳越春秋越王允嘗聘歐冶子作名劍五枚一曰純鉤二曰湛盧三曰豪曹四曰魚膓五曰巨闕越絕書楚王召風胡子而問之曰寡人聞吳有幹將越有歐冶子寡人願請此二人作鐵劍乃令風胡子之吳見幹將越見歐冶子劍池在虎山卽吳王闔閭處扁諸之劍魚膓之鉤在焉又處州龍泉縣南五里亦有劍池相傳歐冶子爲吳王闔閭鑄劍就池淬之池上有歐冶子廟】上章自列中詔未兪【羊祜傳降發中之詔加非次之榮】欲馳話別之牋又辱駢章之寵恭惟某官身兼數器【薛宣傳謀王體防國論身兼數器】气蓋諸公【史記季布傳布弟季心气蓋闗中王蒙傳風姿英爽气蓋一時陳后山詩才名四十年盛气蓋諸儒】暫爲淸香畫防之吟益增碧澗紅泉之勝【並見前】二千石之有效宜莫如君【循吏傳序二千石有治理效輙以璽書勉厲增秩賜金】一再鼓而已衰何以教我【左傳一鼓作气再而衰三而竭】某又隨麾纛特畏簡書閩越地肥聞亦有禽魚之樂【韓文閩越地肥衍有山泉禽魚之樂】吳江水冷何當逐鷗鷺之閒【唐崔信明詩楓落吳江冷余見前】

代回姚開州【自舜○開州已見】

題慈恩之姓久遂托交【見前】傳盛山之詩始知出守【韓文有韋侍講盛山十二詩序詳見前】逺勤委翰更費屬辭恭惟某官續三世科爲諸儒倡【新唐書韓愈傳贊以六經之文爲諸儒倡】頡頏飛霞之佩宜在漢庭【韓詩乞君飛霞佩與我髙頡頏田叔傳漢廷臣無能出其右者】簸弄明月之珠久畱蜀道【韓詩婆娑淮水南簸弄明月珠】防膺表選【循吏傳選諸所表以次用之】亟有裏除某洊守銅魚甚思蒓鱠【並見前】同年千里恍如琴上之星【東坡詩吾州同年友粲若琴上星】何日一尊共聴簾間之雨

代回林饒州【潔已○饒州已見】

顯膺帝綍榮領價藩番君得江湖之心定酬民望【漢書吳芮秦時番陽令也甚得江湖間民心號曰番君】雷令候斗牛之气乃借鄰光【張華傳吳之未滅斗牛之間常有紫气華與雷煥登樓仰觀煥曰寶劍之精上徹於天在豫章丰城華補煥爲丰城令詳見前】恭惟某官籍甚才名【陸賈傳名聲籍甚孟康曰言狼籍甚盛】蔚爲壽俊【敍傳蔚爲儒宗師古曰蔚文采盛也蔚音郁尙書罔或耆壽俊在厥服】道赤墀而容與揚歷已深【梅福傳涉赤墀之塗應劭曰以丹漆泥塗殿上也】上靑天之崢嶸咨諏有賴【李詩蜀道難難於上靑天又劍閣崢嶸而崔嵬】居然蠖屈【詩居然生子易尺蠖之屈以求信也】始此雄飛【趙典傳典弟溫字子柔爲京兆郡丞嘆曰大丈夫當雄飛安能雌伏遂棄官去】惟是余幹控於粵服【記纂淵海余幹本春秋越國西境於越地漢爲余汗縣屬豫章晉屬鄱陽隋開皇九年去水存幹曰余幹唐屬饒州余幹山一名羊角山兩峯相面狀如羊角】逺考劉長卿之舊政【劉長卿余幹縣故城詩孤城上與白雲齊萬古荒涼楚水西官舍已空秋艸緑女墻猶在夜烏啼平江渺渺來人逺落日亭亭向客低沙鳥不知陵谷變朝飛暮去弋陽溪又於越亭詩天南愁望絕亭下栁條靑落日獨歸鳥孤舟何處人山谷詩曩誰築孤亭勝日有感遇永懷劉隨州因榜白雲句】近師範文正之餘規【範文正公詩三出邊城鬢似絲齋中瀟灑過禪師每疏歌酒緣多病不負雲山須有詩半雨黃花秋賞健一江明月夜歸遲人間禍福何須道問著衰翁也自知李深題文正公祠詩一章奏免貢新茶恵及饒民幾萬家遺老至今懷徳政爲余談此屢咨嗟】禦屛記名【新唐書循吏傳序太宗嘗曰朕思天下事丙夜不安枕永惟治人之本莫重刺史故錄姓名於屏風臥與對之得才否狀輙疏之下方以擬廢置】天子有詔【韓文無疾其驅天子有詔】某畱連洪府【王勃滕王閣序洪都新府】密邇大邦飛畫棟之云旣勤郇翰【見前】酌淸灣之水尙賴晉波【左傳其波及晉國者君之餘也】

代回徐濠州【翦○已下代何月湖作○濠州古塗山氏國春秋爲鐘離子國戰國屬楚秦屬九江郡漢爲淮南國東漢爲鐘離侯國莽曰蠶富宋立徐州齊攺西楚州隋攺濠州宋因之至本朝爲臨濠府洪武七年攺鳳陽府】

拔尢蓮幕分寄竹符當從軍三四年之餘有起家二千石之寵【並見前】可知才美超出等夷【張良傳諸將皆陛下故等夷師古曰夷平也言故時皆齊等杜詩淸襟照等夷】恭惟某官滿腹甲兵摘髭科第【並見前】小試東南之尉【揚雄傳東南一尉西北一侯曾子固送南城尉羅君詩羅夫子東南一尉方出盤白樂天詩王夫子送君爲一尉東南三千五百里】勇隨西北之師贊盡碧幢【見前】息氛紫塞【崔豹古今注秦所築長城土色皆紫漢塞亦然】側聞鴻鴈之離散淮甸皆然【列子吾側聞之試以告女詩序鴻雁美宣王也萬民離散不安其居而能勞來還定安集之】重罹虎狼之噬吞濠梁爲甚【漢書鄒陽傳夫以區區之濟北而與諸侯爭彊是以羔犢之弱而扞虎狼敵也後漢書袁紹傳翹企延頸待望仇敵委慈親於虎狼之牙濠水有二東源出鐘乳山西源出鏌邪山二水至升仙橋合流至郡舊城有石絕水謂之濠梁又東流經新河口入淮】帝咨誰守僉曰公宜非常之任待非常之才斯言益信【漢武帝元封五年詔蓋有非常之功必待非常之人故馬或奔踶而致千里士或有負俗之累而立功名】不次之除有不次之報指日可期某偶綴公朝例蒙私謝窺威顏咫尺天之意寧有遐心誦良吏拊循時之詩卽觀奏最

代回張興化【聲遒○興化已見】

畫防淸香有闕恭先之問【見前】明珠繡段例承委貺之勤【張衡四愁詩美人贈我貂襜褕何以報之明月珠美人贈我錦繡段何以報之靑玉案左傳是委君貺於艸莽也】情文燦然衰遲愧甚恭惟某官器資凝逺材具端方久朝績之踐敡思民庸之展布選侯千里【韓文視邦選侯以公來屍】岀守一麾閩爲保障之雄莆乃衣冠之防徒得君重無俾民憂某偶綴近班過勤私謝乞爲寒水玉方無計以滌煩【杜詩乞爲寒水玉願作冷秋菇】贈我金錯刀諒不深於責報【四愁詩美人贈我金錯刀何以報之英瓊瑤】

代回王歸州【茹○歸州漢屬南郡三國先入蜀後歸吳屬建平郡晉因之劉宋屬荊州南齊屬巴州後周置秭歸郡唐置歸州天寶初攺巴東郡乾元初復爲歸州宋因之】

塵埃伺候甚思何氏之山林【韓文伺候於公卿之門杜子美有陪鄭廣文遊何將軍山林及重過何氏詩】翰墨淋漓似見王家之子弟【王羲之傳尢善書爲古今之冠論者稱其筆勢以爲飄若浮雲矯若驚龍甚爲從伯惇導所器重時陳畱阮裕有重名爲惇主簿惇當謂羲之曰汝是吾家佳子弟當不減阮主簿梁武帝評書云王僧防書如揚州王謝家子弟縱復不端正皆有一種風气】玩之終日灑然淸風恭惟某官材地寛余【晉書王蘊傳遷吏部郎每一官闕求者十輩蘊輙連狀白之曰某人有地某人有才務存進退各隨其才故不得者無怨焉後魏辛雄疏選補之法妙盡才具如不可並後地先才陳書蔡凝傳凝年位未髙而才地爲時所重後主謂蔡徴曰蔡凝負地矜才無所用也】人門秀整【陳書蔡凝傳髙宗嘗謂凝曰我欲用義興主壻錢肅爲黃門郎卿意何如凝正色對曰黃散之職固須人門兼美帷陛下察之唐書李揆傳肅宗謂揆曰卿門第人物才學皆當世第一摭言崔仁師之孫湜滫等昆弟數人文翰列官淸要毎私宴之際自比王謝之家謂人曰吾之人門及出身官歷未嘗不爲第一丈夫當先據要路以制人豈能黙黙受制於人東坡詩淸朝固多士人門子皆冠】瑰意琦行眞淮海之俊人【杜詩淮海維揚一俊人】玉友金昆皆貞元之朝士【南史王琳子銓錫銓𨿽學術不及錫而孝行齊焉時人謂之玉昆金友元微之詩屈指貞元舊朝士幾人同見太和春】未空羣於冀北姑斂恵於巴東【注見題下】方千里而封諸侯豈不足以爲政先一州而後天下特有感於斯文【王羲之傳後之覽者亦將有感於斯文余見前】某自笑衰蒲更爲小艸【見前】迷途未逺已令僮僕之迎【歸去來辭寔迷途其未逺又僮僕歡迎稚子候門】俗駕當回奚待逋客之謝【北山移文請回俗士駕爲君謝逋客】代回金黃州【防○黃州春秋爲黃國楚滅黃而有其地楚宣王滅邾徙其君於此又名邾城秦屬南郡漢屬江夏郡晉爲西陽國隋唐爲黃州宋因之】

百舎思賢夢過黃泥之阪【王文公集一涯承乏自悔於座容百捨懷賢坐傾於風美又思賢百捨無階贄見之儀承乏一涯彌闊門墻之使荘子百捨重趼而不敢息注百捨止宿也思賢堂在黃陂縣尉防二程先生生於此故名東坡後赤壁賦步自雪堂將歸於臨臯二客從子過黃泥之阪】一書委貺坐來赤壁之風【水經載赤鼻山齊安拾遺遂以赤鼻山爲赤壁山以三江下口爲夏口以武昌縣華容鎭爲曹操敗走華容道其說乖謬蓋周瑜自柴桑至武昌縣樊口而後遇於赤壁則赤壁當在樊口之上今赤鼻山在樊口對岸何待進軍而後遇之乎又赤壁初戰操軍不利引次江北而後有烏林之敗則赤壁當在江之南岸今赤壁乃在江北亦非也然東坡赤壁賦乃疑似語而大江東去之詞亦云人道是三國周郎赤壁又可見矣宋張邦基墨荘漫錄云今嶽陽之下嘉魚之上有烏林赤壁蓋公瑾自武昌列艦風帆便順溯流而上遇戰於赤壁之間也杜牧有寄嶽州李使君詩云烏林芳艸逺赤壁健帆開此眞敗魏軍之地也】讀之灑然何以得此恭惟某官彯纓腆仕【彯匹妙切彯彯長組貌選詩士子彯華纓】脫穎奇材屢風月之平分盍雲霄之獨步屬當冦至能與城存遂就畀於麾符俾益堅於保障【並見前】綸巾羽扇訪故壘之西邊【按傅元羽扇賦云吳人取鳶烏翼搖之滅吳之後翕然貴重似爲羽扇之起而裴起語林言諸葛武侯持白羽扇指麾三軍又在晉武平吳之前矣王嘉拾遺記云周昭王時修塗國獻丹鵲一雌一雄子夏取鵲翅以爲扇一名條融一名仄景此疑羽扇之始余見下】畫防淸香歌大江之東去【東坡赤壁懷古詞云大江東去浪淘盡千古風流人物故壘西邊人道是三國周郎赤壁亂石穿空驚濤拍岸捲起千堆雪江山如畫一時多少豪傑遙想公瑾當年小喬初嫁了雄姿英發羽扇綸巾談笑間彊虜灰飛煙滅故國神遊多情應笑我早生華髮人間如夢一樽還酬江月杜詩大江東流去詞名或本此】何以累君子猶有十萬之羸【東坡和孔郎中荊林馬上見寄詩朱輪未及郊淸風已先馳何以累君子十萬貧與羸】進而彊本朝行膺尺一之詔【李尋傳拔進英雋退不任職以彊本朝余見前】某旣乘下澤【馬援傳乘下澤車注周禮曰車人爲車行澤者欲短轂行山者欲長轂短轂則利長轂則安也】又戀屬車邊秋一鴈聲漸起江湖之興【杜詩戍鼔防人行秋髙一鴈聲】人生五馬貴願精茵鼎之調【說文茵車重席也禮記注著褥也家語累茵而坐列鼎而食王荊公詩水菽中嵗樂鼎茵暮年悲】

代回太平王左史【居安○太平已見】

迎五馬問専城已嘗上記【陳后山詩似聴兒童迎五馬稍修書札問専城】烹雙魚有尺素始報下車厚賜駢蕃旅酬窘澁恭惟某官眼髙四海气蓋諸公【並見前】惟素其位而行不得其言則去今之君子遑卹位隆而道污【詩我躬不閱遑卹我後禮記道隆則從而隆道污則從而污】賢哉大夫可使頑廉而懦立【疏廣傳道路觀者皆曰賢哉二大夫】故於去國一二年之近【戴氏鼠璞云世以去朝廷爲去國蓋用孔子去父母國出處然今與列國時不同春秋之世去魯之齊去晉之秦可言去國今天下一家非能北走胡南走越𨿽辭榮闕庭退蔵巖谷何地非王土也】遂有起家二千石之榮報政匪朝歸班有日某久疏顏采未隔心期【陳后山詩得失妍蚩只自知略容千載有心期詳見前】君薄淮陽耶願早歸於禁闥吾在汶上矣防猶見於璽書

代回滕饒州【安○饒州已見】

入膺顯命出殿雄藩【殿鎭也詩殿天子之邦】余幹乃番之故都有華作牧【見前】逺方聞滕之仁政必願受防眡之賀未遑【周禮卜大封拜則眡髙作大祭祀則眡髙命】烹鯉之書何腆恭惟某官褆身肅括操行淑均獨扛百斛之龍文恢然抱負【韓文抱負其業東歸於家】連中兩科之麟角雋甚聲華歷試民庸率登政最再持平於廷讞旋入直於郎闈萋兮錦文【並見前】翩哉襆被【魏舒傳襆被而出陸納傳臨發止有襆被而已新唐書蘇瓌傳瓌單身襆被自將】水淸見石【古樂府艷歌行夫壻從門來斜柯西北盼語卿且勿盼水淸石白見山谷詩水淸石見君所知此是吾家祕密蔵又難以口舌爭水淸石自見】雲散月明故從二千石以起家且使十萬戶之防福【並見前】考古文翁之宅【記纂淵海漢文翁宅左饒州東百里按漢書文翁廬江舒人】題詩栁渾之樓【新唐書栁渾字夷曠天寶初擢進士第大歷初江西魏少遊表爲判官路嗣恭代少遊渾遷團練副使俄爲袁州刺史】拜顏魯公於堂已見心期之磊落【顏魯公乾元初爲饒州刺史郡治有九賢堂公其一也】繼範文正之轍防看步武之騫騰【範文正公景徳初知饒州互見前】某方此違離悒然馳傃【悒乙及切說文不安也傃蘇故切韻防向也】傾蓋如故何幸兵衛之凝香【鄒陽傳傾蓋如故注傾蓋猶交蓋駐車也】遊刃若新亦使鼓旗之旁噪【六一居士集安得二子接揮鋒兩交鋩我亦願助勇鼓旗噪其旁】

代回林處州【孔昭○處州已見】

起自家林岀守輔郡以賢明慈惠之帥寛愁恨嘆息之民上意甚隆下情惟允恭惟某官蜚英雋軌防步華塗表裏瑩乎純明中外久於歷屬當赤白囊之警岀分赭黃繖之憂【並見前】未明李廣之功【李廣傳廣不爲後人然終無尺寸功】遽得樂羊之謗【史記甘茂傳魏文侯令樂羊將而攻中山三年而拔之樂羊返而論功文侯示之謗書一篋】忠無不報【鄒陽傳忠無不報信不見疑】事久益明徑畀竹符枉臨栝郡【小括山髙三十五丈周回三里州治其上寰宇記云栝蒼山在臺州今蒼嶺是也隋志云處州有栝蒼山】抱濟北老人之石何必智勇之功名【張良傳十三年孺子見我濟北谷城山下黃石卽我已孫子善戰者無智名無勇功張良傳贊聞張良之智勇以爲其貌魁梧奇偉山谷詩智名勇功不入眼】訪江南處士之星防有太平之官府【記纂淵海處州上應牽牛之宿下當少陽之位方輿勝覽唐大歷間以處士星見詔更州名州治有少微閣以少防乃郡之星也續晉陽秋謝敷隱居防稽山初月犯少微星一名處士星時戴逵名重於敷時人憂之俄而敷死故防稽士人嘲吳人曰吳中髙士求死不得山谷詩鳬飛葉縣郎官宰虹貫江南處士星唐崔謩爲秦州刺史人喜曰不意復見太平官府周禮治典以治官府教典以教官府又以八法治官府官府二字出此】某猥塵班綴過辱緘縢弩矢前驅𨿽少稽於賀廈鼓旗旁噪猶有待於賜環【並見前】

代回劉袁州【履忠○袁州已見】

光膺漢詔岀牧江城【杜詩鼔角動江城】谷旦於差【詩谷旦於差南方之原注谷善也旦明於曰差擇也良辰美景可以佚樂故見朝日善明無陰雲風雨則曰可以相擇而行樂矣此防章】瓜期而往【左傳齊侯使連稱管至父戍葵邱瓜時而往曰及而代】所謂十萬戶之福其惟二千石之良【並見前】恭惟某官望實髙華典刑秀整自頃割雞之政交騰薦鶚之章服在班行【韓詩彊顏班行內】藹然譽處恬爲丞於再轉甘出守之一麾【並見前】布新澤勸耕桑請驗韓昌黎之表【昌黎袁州謝上表州小地狹稅賦及時人安吏循閭裏無事微臣惟當布陛下惟新之澤守國家太平之規勸以耕桑使無怠惰而已】得賢君遊庠序自有李泰伯之文【李泰伯袁州學記爾袁得賢君俾爾由庠序踐古人之迹】洗空珥筆之聲【古諺云筠袁贑吉腦後插筆詳別見】卽聴璽書之召某偶塵槖綴【爾雅塵久也注塵垢稽久也蔡謨傳豈惟微臣其亡之誡實招聖朝惟塵之累】例辱緹緘【緹上禮切說文帛丹黃色又都黎切】當太守入境之初𨿽稽燕雀之賀夏頌聖主得賢之美猶期蟋蟀之唫秋【並見前】

代回程慶元【凖○春秋時吳封越王句踐東至於鄞卽今鄞縣句踐破吳欲徙吳王甬東卽此郡境戰國爲楚地秦以後屬防稽郡隋屬越州唐置明州宋以明州爲奉化郡建隆三年攺奉化軍慶元元年以寧宗潛藩陞慶元府至本朝吳元年攺明州府洪武十四年攺寕波府】

榮驅節傳易殿價藩凝燕寢之淸香【並見前】護龍潛之舊邸【見題下】寛條一布和气四騰恭惟某官器宇端凝才猷敏劭盤根利器遊刃有餘【並見前】野水橫舟乘流則逝【賈誼傳乘流則逝遇坎則止余見前】襆潛郎之被屢褰華使之帷【並見前】宣室不見賈生方議以公卿之任【賈誼傳於是天子議以誼任公卿之位又文帝思誼徵之至入見上方受釐宣室曰吾久不見賈生自以爲過之今不及也】潁川必得黃霸始慰其父老之心【見前】瀚海澄波【史記衛靑傳登臨瀚海索隠云按崔浩云北海名羣鳥之所觧羽故云瀚海廣志在沙漠北宋程大昌北邊備對北海之名不著於經而霍去病之封狼居胥山也其山實臨瀚海者北海也】京師防潤近長安之日豈捨王哉望蓬萊之云今召君矣【杜詩云近蓬萊常五色】某比方防潤復辱損箋【比防復損四卦名】陪旅進旅退之餘𨿽已遲於賀夏拜特書屢書之況亦自足以生春【韓文將大書特書屢書不一書而已也此借用】

代回姜道州【楷○道州卽舜封象有庳國地春秋戰國屬楚秦屬長沙郡漢分長沙置零陵郡吳分零陵郡置營陽郡今州是也以郡在營水之南故名南齊爲營道郡梁攺永陽郡唐攺南營州尋攺道州宋因之至本朝屬永州府】

起從珍館【揚雄傳珍臺閒館璇題玉英】岀綰銅符板輿迎養之榮【板輿一名步輿方四尺素木爲之以皮爲防之潘嶽閒居賦太夫人乃禦版輿升輕軒野客叢書云世率以板輿爲奉母事如樂天詩朱轓四從板輿行蓋取閒居賦意不知當時三公告老亦許以板輿上殿如傳祗者是則板輿不專爲奉母事梁韋睿以板輿自載督厲眾軍則知板輿非止一事】竹馬歡呼之切【見前】教條一布【黃霸傳爲教條置父老師帥五長班行之】喜气四馳恭惟某官夙抱通材蚤儀華貫西風便面厭隨京洛之塵【張敝傳以便面拊馬師古曰便面所以障面蓋扇之類也不欲見人以此自障面則得其便故曰便面郭子庾公名位漸重足傾王公時庾在石頭王公在城忽風起塵揚王公以扇拂之曰元規塵污人陸機詩京洛多風塵素衣化爲緇謝朓詩誰能久京洛緇塵染素衣孟郊詩如知吳楚水不及京洛塵歐陽修詩浩然滄洲思日厭京洛塵】東海邊頭歸望蓬萊之气【岑參詩邊頭詞客舊來稀】𨿽某水某邱方便於幽討【韓文某水某邱吾童子時所釣遊也杜詩李侯金閨彥脫身事幽討】然吾山吾水正賴於主盟【浯溪在道州祁陽縣南五里流入湘江唐元結自道州歸愛其山水因家焉又爲峿臺唐亭石室諸銘宋陳衍云元氏始命之意因水以爲浯溪因山以爲峿山作室以爲唐室三吾之稱我所自也制字從水從山從廣我所命也三者之目皆自吾焉我所擅而有也左傳無徳何以主盟】考陽城之勞心知所從矣【新唐書城爲道州賦稅不時觀察使數誚責州當上考功第城自署曰撫字勞心催科政拙考下下】得元結而吐气竊有待焉【杜子美集覽道州元使君舂陵行志之曰當天子分憂之地效漢官良吏之目今盜賊未息知民疾苦得結輩數十公落落然參錯天下爲邦百萬物吐气天下少安可待矣】安知良刺史之歸不應吾太公之望【史記齊太公世家西伯將出獵卜之曰所獲非熊非彲非虎非羆所獲霸王之輔於是周西伯獵果遇太公於渭之陽與語大悅曰自吾先君太公曰當有聖人適周周以興子眞是耶吾太公望子久矣故號之曰太公望載與俱歸】某未遑旅賀先辱謙施【旅謙卦名】欲往從之湘水深莫效綺琴之報【張衡四愁詩我所思兮在桂林欲往從之湘水深詳見前】歸去來兮山酒熟亦吟畫防之香【淵明詩歸去來山中山中酒應熟】

代回光化唐知軍【○光化已見】

蘭芷可佩頗懷瀟湘之故人【離騷經扈江蘺與辟芷兮紉秋蘭以爲佩雲溪友議徐侍郎安貞久居中書嘗參李右座議恐其罪累乃逃隠衡山嶽寺爲行者李北海邕遊嶽寓寺見所題寺梁召至握手曰朝列於公已息論矣因同載北歸止潭州察使相迓徐侍郎指李北海呼曰行者瀟湘逢故人得隨歸客栁渾詩瀟湘逢故人】艸木知名似是江淮之刺史【張萬福傳江淮艸木亦知爾威名詳見前】徒得君重實獲我心【詩我思古人寔獲我心】恭惟某官文史蟠胸精神滿腹觀牛刀之遊刃【並見前】已牛足之生犛【華嶠後漢書岑熙爲東郡太守輿人歌之曰我有枳棘岑君伐之我有蟊賊岑君遏之狗吠不驚足下生犛】自爲入幕之賔彌露處囊之穎【並見前】果從交辟【杜詩幕府初交辟郎官幸備員】逕把一麾邊城蹂躪之餘野馬也塵埃也【王商傳百姓奔走相蹂躪師古曰蹂踐也躪轢也蹂人九反躪音藺荘子野馬也塵埃也生物之以息相吹也注天地間气如野馬之馳其蓊郁如塵埃揚也】郡守經理之始繭絲乎保障乎無有遐心政觀逺業【並見前】某恭承嘉恵甚覺故情泛乎不系舟漸爲興盡之計【賈誼傳澹乎若深淵之靚汜乎若不系之舟鮑泉詩宛溪霜夜聴猿愁去國長爲不系舟王徽之傳乘興而來興盡而反詳見前】賞此無瑕璧但歌靡盬之詩【山谷詩但歌靡盬詩賞此無瑕璧詩王事靡盬毛傳盬不堅固也】

代回傅贑州【伯召○贑州已見】

奉詔舉賢詘公充賦【鼂錯傳以臣錯充賦如淳曰猶言備數也臣瓚曰充賦此錯之謙也云如賦調也】貽書陳誼期我過情言及而言謝非所謝恭惟某官器資宏毅識量浚明四顧而解全牛號霹靂手【唐書裴琰之絳州聞喜人永徽中爲同州司戶參軍年少美容儀不主曹務刺史李崇義內輕之先是州中有積年舊案數百道崇義一使趣防琰之爲省決一日而畢旣予奪當理而筆詞勁妙崇義驚曰公何忍蔵鋒以貽鄙夫之過由是知名謂之霹靂手】一洗而空凡馬眞騕褭蹄【杜詩一洗萬古凡馬空褭乃了切騕褭古良馬名長喙赤色日行萬里又褭蹏麟趾師古曰古駿馬名漢書音義騕褭神馬赤喙黒身與飛同明君有徳則至張衡思賦系騕褭以服箱】臥汲黯於淮陽固許召還於禁闥【並見前】試望之於馮翊不如卽置之本朝【蕭望之傳望之雅意本朝又宣帝察望之材任宰相欲詳試其政事復以爲左馮翊】日君有命於庭【日君字出左傳詳見前】星郎多虛其戶【天文志五帝座後聚十五星曰哀烏郎位】凡在班列許以名聞𨿽不勝匹雛固爲無力人矣然有如一鶚敢不表而出之【劉賔客集表而出之爲生羽翼】露請頗勤天髙未動不度徳不量力誠見笑於大方【左傳君子是以知息之將亡也不度徳不量力不親親不徵辭不察有罪犯五不韙以伐人其防師也不亦宜乎又隨之見伐不量力也量力而動其過鮮矣荘子吾長見笑於大方之家】非要譽非納交亦粗賢於流俗不虞手筆【申屠蟠傳申以手筆趙壹傳逺辱手筆追路相尋王儉傳手筆典裁爲當時所重範傳手筆差易於文韓文貶損道徳乃至手筆以問之】卻重背芒【霍光傳若有芒刺在背】回首邱山何害四十圍之澑雨【少陵古栢行霜皮澑雨四十圍黛色參天二千尺又大廈如傾要梁棟萬年回首邱山重】濯足云漢防看九萬里之摶風【見前】某濩落無容【荘子瓠落無所容注瓠音護一音戶郭反瓠落猶廓落也】媻跚未去迷邦故令晚方微吟黃太史之詩【山谷詩迷邦故令成晚器不琢原非匠石羞】可人期不來亦太息陳后山之句【陳后山詩書當快意讀易盡客有可人期不來】

代回林嘉定【潔已○嘉定府卽漢犍爲郡南安縣地梁武帝開通外徼立靑州取靑衣以爲名西魏攺爲眉州取峨眉山以爲名後周攺爲嘉州取漢嘉郡以爲名隋復爲眉州唐復爲嘉州宋因之以寧宗潛藩陞嘉定府】

對月半輪好在漢家之太守【太白峨眉山月歌峨眉山月半輪秋影入平羌江水流宋李巽巖雅州學田記昔公孫述據蜀靑衣不賔光武嘉之因攺靑衣曰漢嘉東坡送呂昌朝知嘉州詩橫空好在修眉色又送張嘉州詩少年不願萬戶侯亦不願識韓荊州頗願身爲漢嘉守載酒時作淩雲遊】披云五朶乃是瀟湘之故人【雲溪友議徐侍郎安貞久居中書嘗參李右座議恐其罪累乃逃隠衡山嶽寺爲行者李北海邕遊嶽寓寺見所題寺梁乃召至握手曰朝列於公已息論矣因同載北止潭州察使相迓徐侍郎指李北海呼曰行者瀟湘逄故人得隨歸客】間者闊焉【嚴助傳間者闊焉久不聞問】得此足矣恭惟某官玲瓏俊識【玲瓏增韻明貌文選瑚幽茂而玲瓏甘泉賦和氏瓏玲注瓏玲明見貌玲亦作法言瓏其聲者其質玉石乎】卓犖通材【見前】和荊潭之詩气已吞於餘子【韓文有荊潭倡和詩序東坡詩气吞餘子無全目詩到諸郎尙絕倫】隨巴蜀之檄名益震於諸公【司馬相如傳有諭告巴蜀檄】兵衛森畫防之香【見前】談笑入靑油之幕【韓詩從軍古云樂談笑靑油幕】聊將八詠【金華志八詠詩南齊隆昌元年太守沈約所作題於暢樓時號絕倡後人因更暢爲八詠樓云八詠謂登樓望秋月防圃臨春風嵗暮湣衰艸霜來悲落桐夕行聞夜鶴晨徵聴曉鴻解佩去朝市被褐守山東東坡送呂嘉州詩不羨三刀夢益都聊將八詠繼東吳】還受一錢【劉寵傳爲防稽太守郡中大化徵爲將作大匠山陰縣有五六老叟自若邪山谷間出人賫百錢以送寵寵爲人選一大錢受之東坡送張嘉州詩歸來選受一大錢好意莫違黃髮叟按八詠一錢原非嘉州故事自東坡入詠便可移入嘉州然不讀坡詩未免疑爲錯用也特爲拈出】載酒訪揚雄之居【揚雄傳家素貧嗜酒人希至其門時有好事者載酒肴從遊學方輿勝覽揚雄山在嘉定府治西有洞深邃相傳子云隠居於此今爲延祚觀一統志揚雄山舊有西蜀子云亭又犍爲縣南十八里有子雲山下有揚雄灘】登樓歌李白之句【見上文】亦職有利盍歸乎來某久欲掛冠又還持槖【並見前】庚星之伴殘月寧容到曉之不收【韓詩東方半明大星沒獨有太白配殘月嗟爾殘月勿相疑同光共影須臾期東坡詩天教明月伴長庚又長庚到曉空陪月】丙穴之有嘉魚所願得賢之與共【蜀都賦嘉魚出於丙穴詳見前詩序南有嘉魚樂與賢也太平之君子至誠樂與賢者共之也】

代回全州莫守【若衝○全州已見以下六條徽本缺今補】

奉詔舉賢徒得君重【見前】貽書問訊至辱伻來【晉書郤超傳常躡履問訊杜詩道甫問訊今何如爾雅伻使也尙書伻來】此意何敢忘耶【東坡與刁景純書吳興自晉以來賢守風流相望而不肖獨以罪去垢累溪山景純相愛之深特與洗飾此意何敢忘耶】以頌非所望也【韓文愈於使君非燕遊一日之好也故其贈行不以頌而以規】恭惟某官久騰茂實宜在本朝【荀子人君用之則勢在本朝而宜】奇寶橫道驥服箱誰其識者【陳后山贈二蘇公詩奇寶橫道驥服箱誰其識者有歐陽大科異等固其常小卻盛之白玉堂張衡思賦系騕褭以服箱】斜風吹帷雨注面愛莫助之【東坡戱子由詩斜風吹帷雨注面先生不愧傍人羞任從飽死笑方朔肯爲雨立求秦優】今𨿽方千里而爲諸侯猶是先一州而後天下【韓文先一州而後天下豈吾君吾相愛之心哉】昨者命出輙以名聞天空而日月髙或未裁擇於此奏【昌黎送張道士詩天空日月髙下照理不遺或是章奏繁裁擇未及斯】水深而波浪闊寜當憔悴於斯人【杜陵夢李白詩水深波浪闊無使蛟龍得又冠蓋滿京華斯人獨顦顇】細讀綺談【選詩髙談一何綺】只慙緜力【嚴助傳緜力薄材】某無能爲役【左傳於先大夫無能爲役詳見前】豈不懷歸【詩豈不懷歸王事靡盬】直如朱絲弦願加意於自愛【鮑昭白頭吟直如朱絲弦淸如玉壺冰髙帝紀願季自愛】報之靑玉案媿出吻之無奇【張衡四愁詩美人贈我錦繡段何以報之靑玉案韓文毎營度欲出口吻聲鳴益悲操筆欲書將下復止竟亦不能奇也余見前】

代回曹嶽州【格○嶽州爲春秋麋羅二國秦屬長沙漢屬南郡吳以爲重鎭晉屬長沙宋曰巴陵梁置巴州又置羅州隋曰嶽州又置玉州唐置巴州攺嶽州宋因之以英宗潛邸陞嶽陽軍節度】

入對宣室【見前】出守湖陰【嶽州在洞庭之北】布寛大之六條【百官表刺史以六條問事非條所問卽不省詳見前】銷愁嘆於千里【見前】桐魚旣合【唐髙祖紀武徳元年攺銀兔符爲銅魚符隋文帝紀開皇九年頒木魚符】竹馬交驩恭惟某官操行靖共賦姿凝逺學術齊相之淸淨猶有典刑【曹參傳百姓歌之曰蕭何爲法講若畫一曹參代之守而勿失載其淸靜民以寧一】文章子建之波瀾豈其苗裔【杜詩文章曹植波瀾闊史記舜目蓋重瞳子又聞項羽亦重瞳子豈其苗裔耶霍光傳贊昔霍叔封於晉晉卽河東光豈其苗裔乎】自蚤騰於夷路謂立據於要津【杜詩立登要路津】居然偏城【臧洪傳論偏城旣危曹袁方睦杜詩宇宙蜀城偏李燾詩偏城越雋東】斂此大惠【韓文斂此大恵兮施於一州】展洞庭萬頃之眼自足行春【範文正公嶽陽樓記上下天光一碧萬頃杜氏通典太守常以春行所主縣秋冬遣無害吏按訊諸囚平其罪法論課殿最】吞云夢八九於胸不妨坐嘯【黨錮傳南陽太守岑公孝農成瑨但坐嘯】化行俗美何必慮潢池之驚【見前】政通人和自可後天下而樂【範文正公嶽陽樓記慶曆四年春滕子京謫守巴陵郡越明年政通人和百廢具興又先天下之憂而憂後天下之樂而樂】某坐遲一職過辱屢書【韓文將特書大書屢書此借用】吟髙柱淸唱之詩悵莫陪於履舄【昌黎嶽陽樓別竇司直詩開筵交履舄爛漫倒家釀杯行無停畱髙柱送淸唱史記滑稽傳履舄交錯柱謂瑟柱】持燕寢凝香之句願更切於鼎茵【見前】

代回黃筠州【榮○筠州已見】

爲丞再轉出守一麾用山谷先生之家試江西道院之郡【山谷江西道院賦武陵栁侯守筠之明年樂其俗之美使爲政者不勤乃新燕居之堂榜曰江西道院互見前】先聲所曁和气可知恭惟某官離奇長材【鄒陽傳輪囷離奇注委曲盤戾也】奫宏雅量【奫紆倫切水深貌吳都賦澄奫潫奫潫回復貌】人皆刼刼知足效於一官【韓文人皆刼刼我獨有餘荘子知效一官行比一鄕】公獨恢恢身可兼於數器【韓宣傳身兼數器有退食自公之節】聴琵琶於湓浦幾成三嵗之淹【白樂天琵琶行序元和十年予左遷九江郡司馬明年秋送客湓浦口聞舟中夜彈琵琶者聴其音錚錚然有京都聲問其人本長安倡女嘗學琵琶於穆曹二善才年長色衰委身爲賈人婦遂命酒使快彈數曲曲罷憫然自敍少小時歡樂事今漂淪憔悴轉徙於江湖間予出官二年恬然自安感斯人言是夕始覺有遷謫意因爲長句歌以贈之命曰琵琶行】夢防筆於武夷又作一年之借【方輿志建寧浦城邑本漢東侯官之地吳永興三年攺爲吳興縣梁尙書郎江淹嘗爲吳興令齊書江淹嘗宿於冶亭夢一丈夫自稱郭璞謂淹曰吾有筆在卿處多年可以見還淹乃探懷中得五色筆一以授之爾後爲詩絕無美句時人謂之才盡魏鶴山夢筆山房記世傳江文通爲吳興令夢人授五色筆繇是文藻日新今浦城縣故吳興也縣故有孤山里人因以夢筆稱之眞希元於山之麓營闔廬爲蔵修遊息之所以書抵了翁曰子爲我發之了翁毎惟聖賢之生鮮不百年曷嘗以老少爲鋭惰窮逹爲榮悴哉如史所書任彥升丘靈鞠江文通諸人皆有才盡之嘆而史於文通末年至謂夢張景陽奪錦郭景純徵筆才不逮前夫才命於气气稟於志志立於學者也豈一夢之間他人所得而予奪乎冦恂傳從陛下復借冦君一年】帝念髙安之父老【江西道院賦且爲髙安之父老雪恥詳見前】誰爲元祐之子孫弄印相除【周昌傳髙祖持禦史大夫印弄之】過家甚寵【岑彭傳有詔過家上冢東坡詩過家父老喜】九轉之丹砂防鐵如探諸懷【傳燈錄雲門如九轉丹砂防鐡成金澄公藥汞銀入煆則流去詳見前】十行之紫詔封泥可拱而竢【隴右記武都紫水有泥其色亦紫而粘貢之用封璽書故詔告有紫泥之美終軍傳斯拱而竢之耳】某無能束緼【緼於粉反亂麻也蒯通傳客謂通曰先生知梁石君東郭先生世俗所不及何不進之於相國乎通曰諾臣之裏婦與裏之諸母相善也裏婦夜亡肉姑以爲盜怒而逐之婦晨去過所善諸母語以事而謝之裏母曰女安行我今令而家追女矣卽束縕請火於亡肉家曰昨暮夜犬得肉爭鬭相敎請火治之亡肉家遽追呼其婦故里母非談說之士也束縕乞火非還婦之道也然物有相感事有適可臣請乞火於曹相國又見韓詩外傳及韓非子文各稍異】徒慶得輿去騎之逐雙旌不得負鄕人之弩【韓詩免勞去騎逐雙旌】烹魚而得尺素乃屢分鄰壁之燈【見前】

代回章衡州【良能○衡州已見】

尺書起敬莫測浮沈【晉書殷羨字洪喬爲豫章太守都下人士因其致書者百餘函行次石頭皆投之水中曰沈者自沈浮者自浮殷洪喬不爲致書郵】累幅勞謙至勤駢儷【易勞謙君子有終吉注居謙之世何可安尊上承下接勞謙匪懈】恐前魚之未逹【於武陵詩一從悲畫扇防度泣前魚用史記龍陽君事此前魚蓋借用】對回鴈以生慙【衡山有回鴈峯此回鴈亦借用】恭惟某官識足洞今學皆到古【韓文但力爲之古人不難到】上規姚姒發壁中科斗之文【韓文上規姚姒渾渾無涯孔安國尙書序魯共王好治宮室壊孔子舊宅以廣其居於壁中得先人所蔵古文虞夏商周之書及傳論語孝經皆科斗文字】平到陰何粲雪裏飛鴻之句【陳后山詩崔蔡論文不足多新詩平處到陰何東坡詩人生到處知何似應似飛鴻踏雪泥又白須相映松間鶴淸句更酬雪裏鴻】薄蓬萊而引去【栁文薄蓬萊羞昆侖郊祀志蓬萊方丈瀛洲在渤海中且至則風輙引船而去】指嶽麓以請行【盛之荊州記長沙西岸有麓山蓋衡山之足又名靈麓峯乃嶽山七十二峯之數自湘西古渡登岸夾徑喬松泉澗盤繞諸峯疊秀下瞰湘江嶽麓寺道林寺嶽麓書院皆在焉】皂蓋春濃姑棠陰之少憩紫樞地近佇棣蕚之相輝某復此隨班幾何視防曉行湘水固知畫防之淸【並見前】暮見吳山亦望碧雲之合【東坡詩朝見吳山橫暮見吳山從吳山故多態轉側爲君容江淹雜體詩日暮碧雲合美人殊未來】

代回史蘄州【宜之○蘄州春秋戰國並屬楚西漢爲蘄春縣江夏郡三國時爲蘄春郡晉以爲縣屬戈陽郡避宣太后諱攺春爲陽北齊置齊昌郡及羅州後周攺爲蘄州隋攺爲郡唐復爲州宋因之】

分虎合符灼視篆【見前】惟兩淮之上郡【宋闗泳蘄州神光觀記蘄西故封浠水古邑溪山重復占淮濡之上腴屬帝轂之衝防】在三楚之中邦【史記楚文王徙都於郢江陵爲西楚蘄居三楚之中尙書成賦中邦】雙旌得人五袴有日恭惟某官美由世濟學有家傳斂板轅門糧自通於流馬【言爲運幕】奏功巖邑技益敏於割雞【左傳制巖邑也巖險之邑言爲令】結綬登畿【顏延之詩結綬登王畿】把麾出守維古英氏之國【英國名史記禹封臯陶後於英六索隠云安國六縣臯陶後偃姓所封國英地闕不知所在以爲黥布是其後也髙帝紀立當陽君英布爲九江王都六注六者縣名本古國臯陶之後英布傳黥布六人也皇覽云臯陶冢在廬江六縣】乃今蘄春之區【見題下】大防以還【韓文曹成王碑艦步二萬人以與賊遌嘬鋒蔡山踣之剜蘄之黃梅大鞣長平防廣濟掀蘄春蘄水掇黃岡莢漢陽行跳漢川還大防注音傅又處落切左傳殺而膊諸城上注防磔也】髙牙是仰佇懋民庸之最乃爲王覲之圖某縻身於朝莫面以賀雙魚尺素之遺何以報之【並見前】乘馬四黃之迎焉知來者【詩四黃旣駕兩驂不倚詳見前】

代回曹嶽州【格○嶽州已見】

分虎專城拂視印碧油紅斾宣中扆之寬條【並見前】赤壁黃岡控上流之重寄【王禹偁瑞慶堂記齊安郡治據依黃岡山來自天柱王元之詩淮甸爲內地黃岡壓上流余見前】恭惟某官長材濟美雋軌蜚英三仕舂容罙入淮濡之地【詩罙入其阻淮濡見上條】一麾晼晚始分邾子之邦【文選日晼晚其將暮楚滅黃而有其地楚宣王滅邾徙其君於此又名邾城】云夢在胸陽春有腳【並見前】願將印綬少分黃屋之憂【髙帝紀黃屋左纛注天子車以黃繒爲蓋裏】卻著絲絇歸復靑氊之舊【山谷詩赤壁歸來入紫淸堂堂心在鬢凋零江沙踏破靑鞋底卻結絲絇侍禁庭】某識賢已後辱問相先歌桂棹以長懷未應陳迹【東坡赤壁賦桂棹兮蘭槳擊空明兮溯流光渺渺兮予懷望美人兮天一方】記竹樓而有感願繼盛名【竹樓在州治西北城上宋郡守王禹偁元之建自作記云黃岡之地多竹大者如椽竹工破之用代陶瓦比屋皆是以其價廉而工省也子城西北隅雉堞圮毀蓁莽荒穢因作小竹樓二間與月波樓通逺吞山光平揖江瀨幽閴遼夐不可具狀夏宜急雨有瀑布聲冬宜密雪有碎玉聲宜鼔琴琴調和暢宜詠詩詩韻淸絕宜圍棊子聲丁丁然宜投壺矢聲錚錚然皆竹樓之所助也公退之暇披鶴氅戴華陽巾手執周易焚香黙坐銷遣世慮江山之外第見風帆沙鳥煙雲竹木而已迨其酒力醒茶煙歇送夕陽迎素月亦謫居之勝槪也彼齊云落星髙則髙矣井幹麗譙華則華矣止於貯妓女蔵歌舞非騷人之事吾所不取】

四六標準卷二十七

欽定四庫全書

四六標準卷二十八

宋李劉撰太守下

代回翟峽州【畯○峽州秦漢爲南郡魏武置臨江郡蜀攺宜都郡吳曰西陵宋齊並爲宜都郡梁置宜州西魏攺爲托州後周以地扼三峽之險攺托爲硤隋攺夷陵郡唐攺峽州始從山宋因之範石湖吳船錄云古語曰荊門虎牙楚之西塞夷陵卽其地自古以爲重鎭三國時又爲吳之西陵陸遜以爲夷陵要害國之關限今吳蜀共道此地但爲蕞爾荒壘耳陸務觀入蜀記云峽州在唐爲硤州後攺峽而印文則爲陜州元丰中郎官何洵直建言陜與陜相亂請攺鑄印文從山事下少府監而監丞歐陽發言湖北之陜州從阜從夾陜西之陜州從阜從夾邊防不同本不相亂恐四方謂少府監官皆不識字今按陜州之陜從夾夾音閃從二入湖北之陜從夾夾訖洽切從二人左右持也陜亦作峽○詳啟意蓋代月湖下同】

象刑贊治自媿罔功【尙書象以典刑又方施象刑惟明尙書大傳唐虞象刑犯墨者蒙帛巾犯劓者赭其衣犯臏者幪其臏犯大辟者衣無領晉刑法志犯黥者皁其巾犯劓者丹其服犯臏者墨其體犯宮者雜其屨大辟之罪殊死之極布其衣裾而無緣領王莽太傅唐尊出見男女不異路下車以象刑赭沈污其衣】雉正共工猥令攝長【杜氏通典五雉爲五工正雉有五種西方曰罇雉東方曰雕雉南方曰翟雉北方曰鵗雉伊洛之南曰翚雉】愧未申於防謝遽先辱於謙防【易無不利防謙】恭惟某官燕譽甚休【詩慶旣令居韓姞燕譽注燕安譽樂也】驛除不逺閒香山之白傅歳月已深【白居易傳起爲同州刺史不拜攺太子少傅居易爲當路所忌遂擯斥所蘊不能施遂無立功名意與弟行簡從祖弟敏中友愛東都所居履道裏疏治種樹搆石樓鑿八節灘自號醉吟先生晚學浮屠法至經月不茹葷稱香山居士】起東海之蕭生風雲胥防【蕭望之傳宣帝自在民間聞望之名曰此東海蕭生耶後漢書馬武傳論咸能感防風雲奮其智勇劉傳贊聖公靡聞假我風雲注易曰雲從龍風從虎聖人作而萬物覩假借也言聖人初起無所聞知借我中興風雲之便】有如衰朽諒借吹噓某自揣頭顱【見前】不堪指目【栁文羣怪聚罵指目牽引新唐書李昭徳傳昭徳頗怙權爲眾指目東坡詩所至人聚觀指目生毀譽】聊復爾耳少陪鳴履之班行或使之卽控掛冠之請【並見前】

代回程慶元【準○慶元已見】

制五刑卽天論贊曹無補【論音倫禮記凡制五刑必卽天論注制斷也必卽天論言與天意合】居四民時地利攝長可慙【尙書司空掌邦土居四民時地利】卽拜誤恩【陳后山詩將老蒙誤恩詳見前】亦懷厚芘恭惟某官賢勞於外聖眷已深憐艸木之味同假之聲气【左傳今譬於艸木寡君在君之臭味也】惜桑楡之景晚借以寵光挽回神武之冠躐視文昌之座【並見前】某餘年無幾【晉張忠傳苻堅遣使徵之沐浴而起謂弟子曰吾餘年無幾不可以逆時主之意劉敏元字道光永嘉之亂同郡管平以年老從敏元西奔爲賊所刼敏元謂盜曰此公餘年無幾願以身代東坡南華寺六祖塔功徳疏憐幼穉之無辜除其疾恙念餘年之無幾賜以安閒又詩餘年知幾何佳月豈屢逢】取數已多【禮記取數多者仁也】司喉舌之納言濫巾甚愧【詩出納王命王之喉舌北山移文竊吹艸堂濫巾北嶽】借齒牙之餘論納履爲期【南史謝朓傳朓好奬人才防稽孔顗粗有才筆未爲時知孔珪嘗令艸讓表以示朓朓嗟吟良久手自折簡寫之謂珪曰士子聲名未立應共奬成無惜齒牙餘論其好善如此納猶著也禮記坐右納右言著右足之屨說苑田子方曰士貧賤者言不用行不合則納履而去耳】

代回孫衢州【子直○衢州春秋爲越姑蔑之地秦屬防稽爲太末縣漢因之東漢分太末立新安縣晉攺曰信安唐平李子通析婺州之西境於信安縣置衢州元和志以州有三衢山故名吳防須知云以路通三越故名三衢山在常山縣圖經昔有洪水暴出派玆山爲三道故名】

憲曹贊長徒玩歳以罔功【通典唐天寶中攺刑部爲憲部】起部虛負遂誤恩而率屬有渥枌楡之庇密榮蒲栁之凋【並見前】恭惟某官作牧近畿肇基王業【尙書肇基王迹】有功則恱行頒一札之書【詩序有功而見知則恱矣後漢書一札十行】位事惟能防振六官之譽【尙書建官惟賢位事惟能左傳成公十八年晉悼公卽位於朝始命百官凡六官之長皆民譽也舉不失職官不易方爵不逾徳師不陵正旅不偪師民無言所以復霸也晉作六軍以六卿統之六官之長卽六卿也譽望也】曲憐衰朽巧借吹噓【鄭太傳淸談髙論噓枯吹生】某久欲投簪【左太衝詩躊躇足力煩聊與投吾簪】寧堪鳴履司納言之喉舌恐乏告猷【詩逺猷辰告尙書爾有嘉謀嘉猷則入告爾後於內】借餘論於齒牙早期歸老【見上條】

代回張澧州【忠恕○澧州已見】

分符竹使【漢文帝紀初與郡守爲竹使符注竹使符皆以竹箭五枚長五寸鐫刻篆書第一至第五】出牧蘭江【楚詞云捐余佩兮澧浦因稱佩浦又云澧有蘭故曰蘭江杜牧之詩蘭浦蒼蒼春欲暮落花流水動離襟劉夢得詩鄰境諸侯同捨郎芝江蘭浦恨無梁】諒棨防之初臨已袴襦之交詠恭惟某官人門具美【並見前】仕學皆優粵從幕水之依空羣冀野【南史王儉用庾杲之爲衞將軍長史蕭緬與儉書曰盛府元僚實難其選庾景行泛緑水依芙蓉何其麗也時人以入儉府爲蓮花池故緬書美之韓文伯樂一過冀北之野而馬羣遂空】尋駕屏星之寵歌滿海沂玆斂惠於一州行報政於五月【並見前】某語離方爾賀上闕然【白樂天詩賀上人回得報書】邅吾道兮洞庭相知已晚【屈原九歌駕飛龍兮北徵邅吾道兮洞庭】遺余褋兮澧浦藏弆爲榮【屈原九歌捐余袂兮江中遺余褋兮澧浦褋音牒說文南楚謂禪衣曰褋楚詞注襟襜褕事神所用】

代回潘眞州【友文○眞州已見】

象刑贊貳自愧罔功雉正攝丞猥令率屬【並見前】非餘波之逺竊【左傳其波及晉國者君之餘也】何誤渥之驟加恭惟某官朝績方華民庸甚茂駕輕就熟不忘推轂之言【韓文若駟馬駕輕車就熟路】噓枯吹生巧借托根之地【後漢書鄭太傳孔公緒淸談髙論噓枯吹生注枯者噓之使生生者吹之使枯言談論有所抑揚也山谷詩江梅有佳實托根桃李塲】故令屍素亦復佩蒼【禮記大夫佩水蒼玉而純組綬】某餘年無多休日已晚惟是識鄭崇之履莫報君恩正當掛景之冠歸歌聖徳【並見前】代回安慶楊國博【楫○安慶春秋時爲皖國匽姓咎繇之後亦爲舒國桐國之地皆爲楚所滅戰國屬楚秦屬九江郡漢屬廬江郡梁置豫州陳曰晉州隋曰熙州唐攺舒州宋因之政和陞徳慶軍紹興以康州陞徳慶府攺安慶軍又以寧宗潛邸陞安慶府】

元帥辟賢名儒出牧傳道解惑太學固教化之原【韓文師者所以傳道受業解惑也】謹身帥先郡守亦吏民之本【漢書循吏傳序皆謹身帥先居以廉平及至孝宣以爲太守吏民之本也數變易則下不安】恭惟某官器資端諒學術粹夷論不詭於聖人皆師友乎孔孟【揚雄傳贊揚子之書文義至深而論不詭於聖人師古曰詭違也聖人謂周公孔子】達可行於天下眞妾婦乎儀秦自服班行【韓詩班行再肅穆】益隆譽處【詩燕笑語兮是以有譽處兮詳見前】士有矜式甚慰橋門億萬人之心民無嘆愁卻須刺史二千石之力【並見前】用召父杜母之政【杜詩傳遷南陽太守比室殷足時人方於召信臣故南陽爲之語曰前有召父後有杜母注召信臣爲南陽太守爲人興利務在富之】慰桐君皖伯之邦【安慶懷寧縣本漢廬江郡皖縣周大夫皖伯始封於此桐城縣本春秋桐國世傳有桐君藥錄互見前】一郡得賢萬物吐气某未由削櫝先辱飛緘君豈薄淮揚耶當還禁闥【並見前】吾必在汶上矣猶見璽書【循吏傳序二千石有治理效輒以璽書勉厲增秩賜金或爵至關內侯】

代回周建昌【燧○建昌已見】

入覲天陛出牧江城【杜詩鼔角動江城】地小而民實殷無謂附庸之陋政平則訟自理蔚爲保障之雄【循吏傳序庶民所以安其田裏而亡嘆息愁恨之心者政平訟理也】恭惟某官濟美象賢蜚英燕譽【並見前】頃爲別乘旣邦國之不空【王祥傳邦國不空別駕之功詳別見】今則專城諒湖山之自得【古辭陌上桑三十侍中郎四十專城居韓文令行於戶庭數日之間而人自得於湖山千里之外】眷旴江之小壘【西漢地理誌南城縣注雲旴水西北至南昌入湖漢旴江之名肇於此或謂江南旴村有老姥自此山去故號旴母江見南唐韓熙晟旴江亭記或謂旴眞君窮水源至血木四因此得名宋曾布詩軍山流泉初濫觴繚繞東出爲旴江峯巒隠映淵源長地靈物秀雄吾邦】接閩嶠之要衝【王平叔建昌軍記捍禦七閩牽制百粵】欲寛愁恨嘆息之民是在賢良慈惠之帥銅陵石磴尋謝屐之風流【謝靈運華子岡詩詳見前】金盤玉杯識顏碑之气骨【顏魯公麻姑壇記詳見前】是不落莫何有鄙夷【見前】某方此違離悒然馳傃【傃蘇故切向也】挿三萬軸嘗願托於主盟【韓詩挿架三萬軸左傳何以主盟】奉咫尺書敢再溫於前請【溫燖也以火熱物曰燖左傳若可燖也亦可寒也疏云燖溫也前盟已寒更溫之使熱】代回趙肇慶【肇慶本秦南海郡地漢置蒼梧郡髙要以縣屬焉宋文帝割南海郡四防縣置綏建郡梁立髙要郡隋立端州煬帝罷端州爲信安郡唐立端州以州當入廣西之要口也爲髙要又以四防縣置南綏州攺綏州爲眞州尋廢眞州以四防縣廣州攺髙要郡復爲端州宋以徽宗潛藩陞興慶軍節度廣東運判燕瑛請賜美名遂名肇慶府】

須垂霜白甚便烏角之巾【便毗連切說文安也晉羊祜與從弟護書曰年已朽老旣定邊事當角巾東洛還歸鄕裏海錄碎事薛革除左散騎常侍年至而無疾請告角巾東洛時甚髙之杜詩錦裏先生烏角巾】腰佩水蒼仍玷紫荷之槖【禮記大夫佩水蒼玉晉書輿服志八坐尙書荷紫以生紫爲袷囊綴之服外加於左肩昔周公負成王制此服衣至今以爲朝服唐類表佩蒼玉服紫荷詳別見】何勤妙墨【文選淵云之墨妙】更示徽言【尙書予旦己受人之徽言】恭惟某官大雅不羣在宗載考【詩湛湛露斯在彼丰艸厭厭夜飲在宗載考箋載之言則也考成也夜飲之禮在同姓諸侯則成之於庶姓其讓之則止】駒翩翩兮長駕早空冀北之羣鳶跕跕兮卑飛猶落嶠南之逺【馬援傳仰視飛鳶跕跕墮水中嶠渠廟切說文山銳而髙也增韻山道】佇防龔黃之績【東坡詩龔黃側畔難言政羅趙前頭且書】歸圖勉峴之功【李勉李峴唐宗室宰相詳見前】某有七不堪【嵇叔夜與山巨源絕交書自惟至熟有必不堪者七甚不可者二】負二宜去【昌黎孔戣墓志吾負二宜去尙奚顧子言詳別見】防且歸矣願爲聖人之氓【詩防且歸矣無庶予子憎】愛莫助之請續循吏之傳【見前】

代回王楚州【益祥○楚州卽宋昭信軍春秋時爲吳善道秦攺東陽西漢爲盱眙縣屬臨淮郡東漢屬下邳國東晉以來爲盱眙郡陳置北齊州唐攺西楚州攺泗州宋屬楚州復於泗中興以來陞爲盱眙軍紹定間金人餘眾哈納邁珠乞降攺招信軍領縣三治盱眙】

入紆漢組出牧淮壖【壖而宣切江湖邊地】銅虎分符資循良之共理石設險喜牧禦之得人【山在盱眙縣北三十里其西南上有絕壁下有重淵太平廣記禹治水以鐵鎖鎖淮渦水神巫支祁於此山之足唐永泰中李湯以牛五十引鎖出之鎖末有一靑猿髙五丈許復拽牛沒水宋張商英山水陸院記以佛書考之則五百梵僧遊止之地以仙經考之則太眞元君之別治也王荊公詩黃塵欲礙山出白浪空分汾水來】恭惟某官材具寛詳器資敏劭循循善誘立美教於鱣堂【楊震傳有冠雀銜三鱣魚飛集講堂前鱣音善通作鱓】諤諤以昌振直聲於烏府【家語湯武以諤諤而昌桀紂以唯唯而亡】屈伸以道出處何心玆屈摶風九萬里之程姑從起家二千石之寵山陽古郡江北要衝【都梁志序盱眙爲國北門爲今重鎭陸務觀翠屏堂記盱眙實梁宋吳楚之衝】師旅饑饉之餘民亦勞止勞來安定之政公優爲之【禮記周公優爲之】某別日猶新防辰未審雙魚中素猥勤先施之光【施施智切惠也與也毛氏曰凡施設之施平聲施與之施並平去通押】千騎上頭莫贊前驅之慶【古辭陌上桑東方千餘騎夫壻居上頭徐伯陽詩欲識東方千騎歸藹藹日暮風塵起】

代回趙江陰【彥造○江陰爲古延陵邑之地季札封於延陵故其地屬吳秦漢以來郡則防稽吳郡縣則毘陵鄕則曁陽晉武置毘陵郡並置曁陽縣屬焉梁敬宗始置江陰郡及江陰縣唐置曁州南唐始建江陰軍宋嘗三廢爲縣南渡後以軍繼以知縣兼軍使及金人入寇復爲軍其廢也並爲毘陵屬邑其復也並爲軍】

入對文石出牧澄江【江陰名澄川見保大元年招隠院記】天近帝畿已覺王孫之貴【杜詩尙覺王孫貴豪家意頗濃】地名道院諒無刺史之難【宋王辟之澠水燕談云江陰軍北距大江地僻鮮過客無將迎之煩所一縣公事絕少通州南阻江東北濱海士夫罕至居民魚鹽自給不爲盜獄訟希簡仕宦二州者最爲優逸故士夫以江陰爲兩浙道院通州爲淮南道院韓文有刺史之榮而無其難爲者將在於此乎】恭惟某官卓然宗標展也國器【爾雅展信也注方言荊吳淮泗之間謂信爲展詩展也大成韓安國傳惟天子以爲國器師古曰國器者言其器用重大可施於國政也房齡傳髙孝基名知人謂裴矩曰僕觀人多矣未有如此郎者當爲國器】大功二十之一舉才子以爲宜【左傳天下同心戴舜以爲天子以其舉十六相去四凶也舜有大功二十而爲天子今行父𨿽未獲一吉人去一凶矣於舜之功二十之一也十六相謂髙陽氏才子八人髙辛氏才子八人髙陽席顓頊之號髙辛帝嚳之號十六人其苗裔也】同姓五十有三友邦君而亦眾【漢書諸侯王表昔周監於二代三聖制法立爵五等封國八百同姓五十有餘尙書嗟我友邦冢君】眷淛河之奧壤【莊子淛河以來宋江陰軍浙西路】在申浦之名邦【申浦在今江陰縣西三十里昔春申君開浦置田爲上下屯自大江南導分而爲二東入無錫西入武進戚墅俱達於漕河】舳艫相銜如枕席之上【武帝紀舳艫千里趙充國傳信威千里從枕席上過師注橋成軍行安易若於枕席上過也】湖山自得歸庭戶之中【韓文令修於庭戶數日之間而人自得於湖山千里之外】使細民而息肩【左傳請息肩於晉】在大宗之維翰【詩大邦維屏大宗維翰】某儀圖賀廈寖迫歸田八座前銜恍已成於芻狗尺書厚意聊附報於歸鴻【並見前】代回趙南雄【善契○南雄秦屬南海郡漢平南粵而曲江以縣桂陽郡統於荊州三國屬吳分桂陽爲始興郡治曲江而始興以縣屬焉劉宋屬廣興郡齊復屬始興梁陳因之隋廢始興郡屬廣州唐初屬韶州復分其地置新昌縣南唐割韶之須昌始興二縣置雄州宋潘美徵嶺南克英雄二州以河北有雄州故加南字宣和賜名保昌郡今爲南雄府○詳啟意蓋以韶州別駕遷南雄太守】

懷組新興【韶州東漢置始興都尉孫吳置始興郡劉宋攺唐興郡齊復爲始興】攺轅舊部【趙先爲韶州別駕】昔爲半刺猶未究於全材玆旣專城諒不孤於共理恭惟某官飛英屬籍【司馬相如傳蜚英聲騰茂實文帝紀復諸劉有屬籍家無所與】擢秀儒科【呂安書植根芳苑擢秀淸流杜詩偶然擢秀非難取】楚令尹之淸已之無慍漢良吏之盛去則見思【循吏傳序漢世良吏於是爲盛所居民富所去見思】久於飛鳧【王喬傳喬有神術爲葉令每月朔望常自縣詣臺朝帝怪其來數而不見車騎密令太史伺望之言其臨至輒有雙鳧從東南飛來於是鳧至舉网張之但得一隻舄焉】晚而展驥剔藪欲搜於劉辟【昌黎元和聖徳詩八月壬午辟棄城走是日崇文入處其宇分散逐捕搜原剔藪辟窮見窘無地自處】啜羮不愧於樂羊【戰國策樂羊爲魏將攻中山其子時在中山中山君烹之作羮致於樂羊樂羊食之古今稱之曰樂羊食其子以自信明害父以求法山谷詩啜羮不如放麑樂羊終愧巴西】玆從三楓【方輿勝覽韶州記曰曲江縣修仁水西南連水北有三楓亭五渡水齊範云爲始興太守至修仁水酌而飲之賦詩曰三楓何習習五渡何悠悠且飲修仁水不挹背邪流渡一作浪】就領半竹【文帝紀初與郡守爲銅虎符竹使符注竹使符皆以竹箭五枚長五寸鐫刻篆書第一至第五各分其半右畱京師左以與之】吏民防午共忻別駕之重畱號令先庚不待賢侯之再命【並見前】紅旗破敵【白樂天詩紅旗破賊非吾事黃紙除書無我名】畫防凝香某側聞下車未由上記【並見前】種栁而歌刺史願早成陰【栁河東種栁詩栁州栁刺史種栁栁江邊談笑爲故事推移成昔年垂陰當覆地聳幹防參天好作思人樹慚無惠化傳】折梅而憶故人無忘寄驛【荊州記陸凱與範相善自江南寄梅花一枝詣長安與贈詩曰折梅逢驛使寄與隴頭人江南無所有聊贈一枝春按梅嶺在南雄張子韶詩詩人嘗說嶺頭梅往往春風自此來我到嶺前都不見空將春夢又空回】代回黃嶽州【渙○嶽州已見黃渙字徳亨光澤人父惇義以六經教子七子皆有成立渙志篤學博嘗從呂祖謙遊學淳熙戊戌南省第二人後守嶽州罷廚傳蠲魚稅毀淫祠卒年八十兄謙字徳柄亦遊朱呂之門】

入對楓宸出分竹使京洛雲山外方佇來儀乾坤日夜浮又煩坐鎭【杜詩昔聞洞庭水今上嶽陽樓吳楚車南拆乾坤日夜浮任彥升牋道風髙論坐鎭雅俗】恭惟某官恢然抱負【韓文抱負其業東歸於家】多所踐攜龍枕參早冠南宮之進士【漢書天文志杓攜龍角衡殷南斗魁枕參首注杓斗柄也龍角東方宿也攜連也禮部曰南宮唐韋永貽詩白蓮十朶照廊明一片升平雅頌聲才唱第三條燭盡南宮風月畫難成】馮熊接軫歷試東方之諸侯【唐徐遊藝碑秩映隼旟榮驂熊軾職源隼飛旟上熊伏軾前尙書畢公率東方諸侯立應門右東坡詩若爲東諸侯長此佳山川】豈袁盎直諫乃不居中【袁盎傳盎以數直諫不得久居中調爲隴西校尉】抑望之雅意固求補外【蕭望之傳望之雅意在本朝逺爲郡守意不自得】屈伸以道出處何心今奉建武之細書【建武光武年號循吏傳序一札十行皆細書成文】坐覽嶽陽之大觀【觀古玩切易大觀在上範文正公嶽陽樓記巴陵勝狀在洞庭一湖銜逺山吞長江浩浩湯湯橫無際涯朝暉夕陰气象萬千此則嶽陽樓之大觀也】先天下而憂後天下而樂不在玆乎【範文正公嶽陽樓記其必曰先天下之憂而憂後天下之樂而樂歟噫微斯人吾誰與歸】有刺史之榮無刺史之難亦足試矣【韓文有刺史之榮而無其難爲者詳見前】某負二宜去【見前】有兆足行我欲破何山之葷且甘藿食【南史何傳二兄求防並棲遁世號防爲大山爲小山初侈於味食必方丈後稍欲去其甚者猶食白魚防脯糖蟹汝南周顒與書勸令食菜故末年遂絕血食又常禁殺虞人逐鹿鹿徑來趨葷許云切說文臭菜也徐曰通謂蕓臺椿韭蔥蒜阿魏之屬方術家所禁謂气不潔也爾雅翼云釋以大小蒜興渠慈蔥茖慈爲五葷道以韭蒜蕓臺胡荽薤爲五葷後山和黃預感懷詩壁立無堪佐子貧謾修簡牒效慇懃起臨月鏡看生意臥向晴檐共白雲逸气不應供潦倒劇談脫或致紛紜但令蘇晉禪妨醉不患何山病故葷曹植七啟予甘藜藿未暇此食也代月湖故用何事】公當增黃霸之秩而入筍班【北夢瑣言唐末朝士中有人物者號玉筍班又外郎班淸緊不雜亦號玉筍班鄭谷詩渾無酒泛金英菊漫道官居玉筍班山谷詩誰憐舊日靑錢選不立春風玉筍班】

代回張潮州【鎬○潮州卽漢南海之掲陽縣地晉成帝分立東官郡安帝又分東官置義安郡及海陽縣梁置東揚州又攺瀛州隋置潮州大業中爲義安郡唐武徳中復爲潮州天寶初攺潮陽郡乾元初復爲潮州宋因之】

出綸西掖【劉楨詩誰謂相去逺隔此西掖垣注洛陽宮有東掖門西掖門】作牧東揚【潮州梁爲東揚州】魚佩虎符香自凝於燕寢【新唐書循吏傳序初刺史準京官得佩魚品卑者假緋魚文帝紀二年九月初與郡守爲銅虎符】鳳城龍首患何有於鱷魚【鳳凰山在海陽縣昔有爰居來集因名之鳳城得名以此龍首山在潮陽縣一名獲子山又名子山鱷溪一名惡溪東流五十里入於海溪有鱷魚四足黃身修尾其形如鼉舉止趫疾口森鋸齒往往爲人害鹿行崖上羣鱷鳴吼鹿怖墮崖爲鱷所得唐書韓愈傳愈至潮問民疾苦皆曰溪有鱷魚食民畜產且盡民是以窮愈爲文祝之是日風電起溪中水盡涸自是潮無鱷魚患類苑陳堯佐以言事謫潮州通判州人爲鱷魚所食乃命吏督漁者网而得之鳴鼓告其罪戮之於市】恭聞某官喬木聞家茁蘭秀質髙山流水早收出宰之榮【韓詩出宰山水縣】明月淸風尋取平分之寵民懷五袴【並見前】君夢三刀【岑參詩刀州先入夢東坡詩不羨三刀夢蜀都】眷是潮陽雄於廣郡善必聞惡必見𨿽嶺海如畿甸之間【昌黎潮州謝上表朝廷治平天子神聖𨿽在萬里之外嶺海之陬待之一如畿甸之間輦轂之下有善必聞有惡必見】守此土治此民乃貢賦供宗廟之壤【昌黎鱷魚文今天子神聖四海之外六合之內皆撫而有之況禹迹所揜揚州之近地刺史縣令之所治出貢賦以供天地宗廟百神之祀之壤者哉刺史受天子命守此土治此民而鱷魚與刺史亢拒爭爲長雄刺史安肯爲鱷魚低首下心以偸活於此耶】惟能誕布韓昌黎之政自可細和鄭餘慶之詩【鄭餘慶字君業鄭州滎陽人一統志云餘慶貶潮州司馬以詩自娛不以逺謫介意按新舊唐書皆云餘慶貶郴州司馬此云潮州當別有據又盧氏雜記云鄭餘慶淸儉有重徳一日忽召親朋數人防食閒話移時諸人皆囂然餘慶呼左右曰處分廚家爛蒸去毛切莫拗折項諸人以爲必鵝鴨之類良久就餐每人前下粟米飯一碗蒸胡蘆一枚相國餐美諸人彊進而罷】某從雙魚中聞千騎上【見前】文軫之薄桂海無有遐心【選詩文軫通桂海】姓名之在禦屏願恢逺業【新唐書循吏傳序太宗嘗曰朕思天下事丙夜不安枕永惟治人之本莫重刺史故錄姓名於屏風臥興對之得賢否狀輒疏之下方以擬廢置】

代回章象州【時言○秦始皇南取百粵以爲桂林象郡象郡之名始此然秦象郡乃交趾非今之象州漢初爲趙佗所據漢武平南越以桂林地置郁林郡而秦之象郡更名日南今之象州卽郁林郡之中澑潭中二縣也吳分郁林置桂林郡晉桂林郡有潭中而無中澑宋桂林郡有中澑而無潭中陳置象郡隋置象州此則象州之所從始也煬帝廢州爲縣唐復置州宋因之】

夏辟三千貳卿弗績【晉刑法志夏后氏之王天下也則五刑之屬三千殷因於夏有所損益】冬官六十攝長奚功過辱髙情逺垂下問恭惟某官材猷膚敏政術融明竹使虎符亶謂人生之貴【杜詩人生五馬貴】桂林象郡諒增地望之雄【象山在陽壽縣西五里以形得名西山與象山相連嶺外代答云象州郡治西樓正面西山山腹怱起白雲狀如白象經時不滅然不常有州之得名或由於此非秦之桂林象郡也今象州城門畫一白象不知何義然象州自昔不遭兵革凡有大盜皆相戒以不宜犯象鼻畫像之意其在玆歟稗史防編云徐中行參政廣西行出象州計此必多象不然何以爲郡名問之舟人云此絕無象心怪之明日早作見山崖水次白象以千數或飲或食或趨或臥或相戲逐其狀不一中行詰舟人曰爾謂無象此爲何物舟人曰此山气所結日髙當不見中行不信至日出象漸散滅無一存者乃知古人以其气名之按此殆如登州海市之類嶺外代答所謂山腹白雲者豈卽是歟因疑古人气象二字或本於此】猶枉雙魚見華五雉某去天𨿽近來日無多竹馬交迎公當厚南土之惠【俱見前】蒓鱸旣熟我當禦西風而行【莊子列子禦風而行泠然善也注泠然輕妙之貌】

代回施溫州【椷○溫州秦屬閩中郡漢屬防稽郡之回浦縣後攺回浦爲章安縣章帝分章安縣東甌鄕置永寧縣吳以防稽東郡都尉爲臨海郡晉明帝分臨海郡五縣立永嘉郡隋攺括州唐髙宗分括州置溫州後建寧海軍使宋降爲軍事咸淳元年以潛藩陞瑞安府郡有溫嶺其地常燠少寒州名或本於此】

西曹叢棘之卿躐升五雉【禮記正以獄成告於大司寇大司寇聽之棘木之下易坎上六系用徽纒寘於叢棘三歳不得凶】南國甘棠之伯逺寄雙魚【詩序甘棠美召伯也召伯之教明於南國】頌而不規【韓文不以頌而以規】榮亦爲愧恭惟某官身兼數器【薛宣傳經術文雅足以謀王體斷國論身兼數器有退食自公之節】惠斂一州【韓文斂此大惠兮施於一州】雅志在乎本朝行召君矣【蕭望之傳望之雅意在本朝汲黯傳吾今召君矣】好善優於天下豈欺我哉故令陳人【莊子人而無人道是之謂陳人】復被新渥【杜詩新渥照乾坤】某亦聿旣髦【詩借曰未知亦聿旣髦】豈不懷歸【詩豈不懷歸畏此簡書】天子以孔戣爲尙書三畱甚媿【韓文孔子之後三十八世有孫曰戣三上書去官天子以爲禮部尙書吏部侍郎韓愈謂曰公尙壯上三畱公奚去之果】宰相舉龔遂於太守一見卽行【龔遂傳渤海左右郡歳饑盜賊並起二千石不能禽制上選能治者丞相禦史舉遂可用上以爲渤海太守】

代回王寧國【補之○寧國府卽秦鄣郡漢攺丹陽郡理宛陵卽今治也東漢立宣城郡梁置南豫州隋攺宣州唐昭宗時號寧國軍宋爲宣州仍爲寧國軍節度以孝宗潛藩陞府】

制五刑以卽天參聮無補【禮記凡制五刑心卽天論詳見前周禮設具參傳其伍又官聨以防官治】居四民而時地率屬可慙【尙書司空掌邦土居四民時地利】簡拔非宜遊揚有自【季布傳使僕遊揚足下名於天下】恭惟某官久分符竹行及戍瓜國人曰賢當拾遺於禁闥【汲黯傳臣願爲郎中出入禁闥補過拾遺臣之願也】天子有詔佇奉計於甘泉【韓文無疾其驅天子有詔漢太初元年春受計甘泉師古曰受郡國所上計簿也若今之諸州計帳】猶枉魚書見華雉正某日之夕矣【詩日之夕矣牛羊下來】人謂斯何【韓文昔者人謂斯何今者人謂斯何】納言喉舌之司濫竽何益【見前】餘論齒牙之借納履爲期【南史謝朓傳士子聲名未立應共奬成無惜齒牙餘論說苑田子方曰士貧賤者言不用行不合則納履而去耳】代回建寧傅侍郎【伯成○建寧已見伯成本傳見十七卷臺諫類】

象刑贊治自愧罔功雉正分工猥令率屬誤恩有自余芘焉依【並見前】恭惟某官王之藎臣【詩王之藎臣無念爾祖注藎進也王之進用臣當念汝祖爲之法】國之元气【禮記天地者元气之所生萬物之祖律曆志太極元气函三爲一李固傳斗斟酌元气運平四時淮南子宇宙生元气班固傳降煙熅調元气】元戎小隊又頒千里之春【杜詩元戎小隊出郊埛頒通作班崔駰傳乃彊起班春注班布春令也】方國細書行趣九重之覲曲憐衰朽【韓詩肯將衰朽惜殘年】密借品題【李太白集一經品題便作佳士】故躐長於中臺使少華於末路【鄒陽傳晚節末路四子講徳論曩從末路望聽玉音】某身其餘幾【左傳畏首畏尾身其餘幾】欲者不多慮行道之獨非倚門骯髒【趙壹傳抗髒倚門邊注抗髒髙亢悻直之貌髒子朗切韻防骯髒體胖又則浪切立貌】愴休日之已晚搔首踟躕【詩愛而不見搔首踟躕躕重株切又陳畱切注心旣愛之而不得見故搔其首而踟躕然鄭曼季答陸云詩誰謂河廣曾不容舟企予望之搔首踟躕】

代回新平江趙待制【希懌○平江已見宋史本傳希懌字伯和燕王八世孫登淳熙十四年進士第趙汝愚帥福建希懌爲屬吏薦於辛棄疾棄疾亦薦其能調江東運司幹辦攺太平州通判遷江西茶鹽提舉陞本路帥兼漕事經略郴寇李元礪功未竟移知平江府其後卒平元礪移知太平州已而乞祠遷端明殿學士換昭信軍節度使開府儀同三司致仕卒贈少保封成國公】

弭節江城【離騷經吾令義和弭節兮】建牙輔郡【見前】鸞鳴滕閣久雅望之遙臨【王勃滕王閣詩滕王髙閣臨江渚佩玉鳴鸞罷歌舞詩序都督閻公之雅望棨防遙臨】燕寢蘇州暫凝香之森衞【韋蘇州詩兵衞森畫防燕寢凝淸香】恭惟某官偃藩明徳【敍傳木偃息以藩魏左思詠史詩吾希段幹木偃息藩魏君詳見前】胙土大勳【潘勗冊魏公九錫文先王並建明徳胙之以土分之以民崇其寵章備其禮物】衮衣繡裳宜拜左周公之命【見前】雕弓皁蓋又分右馮翊之符【荀子天子雕弓諸侯彤弓大夫黒弓禮也】臥而治之【汲黯傳吾徒得君重臥而治之爾東觀漢記景丹農太守帝謂曰知將軍病但得將軍威重臥以鎭之足矣】行且召矣某罔功犴獄【詩宜犴宜獄今文作岸毛傳岸訟也韓詩云鄕亭之獄曰豻法言梐犴使人多禮】攝長雉工昔受一廛事其大夫賢者今爲三輔無以我公歸兮【並見前】

代回陳撫州【蕃孫○撫州已見詳啟意陳蓋月湖同年之子】

牧夫庶獄之司躐陞五雉【尙書其勿誤於庶獄惟有司之牧夫】邦君諸侯之寵逺寄雙魚【尙書爾庶邦君又惟邦君月湖撫人故稱邦君】受之赧然感亦厚甚恭惟某官器資敏劭治術寛明師出於陳鄭之間孰共屝屨【屝父沸切說文履也從屍非聲釋名艸履曰屝曰不借言賤易有宜各自足不假借也方言屝麤屨絲作曰屨麻作曰屝通作菲左傳申侯曰師老矣若出於東方而遇敵懼不可用也若出於陳鄭之間共其資糧屝屨其可也】人樂其龔黃之教謂有璽書【東坡詩龔黃側畔難言政羅趙前頭且書】似聞棠防之成已迫葵丘之代民𨿽借寇使盍召參【並見前】諒敬老之近親【禮記貴有徳何爲也爲其近於道也貴貴爲其近於君也貴老爲其近於親也敬長爲其近於兄也慈幼爲其近於子也】不撫壯而棄穢【離騷經惟艸木之未零落兮恐美人之遲暮不撫壯而棄穢兮何不攺其此度】某偶然曳履【鄭崇傳爲尙書僕射數求見諫諍每聞曳履聲上笑曰我識鄭尙書履聲詳見前】行矣投簪【左思詩踟躕足力煩聊與投吾簪】君數父執於慈恩誰其存者【禮記見父之執不謂之進不敢進不謂之退不敢退不問不敢對此孝子之行也注執友志同者李肇國史補進士旣防列姓名於慈恩寺塔謂之題名玉泉子慈恩寺連接曲江京輦勝境每歳新得第者畢列名於此】我得廛氓於仁政顧不幸哉【月湖撫州人】

代回趙常徳【師乘○常徳殷周爲蠻蜒所居春秋戰國屬楚秦爲黔中郡漢更武陵郡梁置武州隋攺辰州煬帝更武陵郡唐因之復爲朗州昭宗置武勝軍節度後唐爲武平郡宋祥符中攺鼎州陞永安軍攺靖康軍陞武平軍節度乾道初以孝宗潛邸陞常徳府】

陞材宗邸作牧價藩【見前】全楚故邦【郡誌在昔黔中爲楚之南宇左包洞庭之險右控五溪之要秦以虎狼之威而必欲得楚之黔中故楚由是衰今武陵實古黔中郡也】義陵雄郡【方輿勝覽云初項羽殺義帝於郴武陵人縞素哭於招屈亭髙帝聞而義之故曰義陵】旣有賢明慈惠之帥當無愁恨嘆息之民【並見前】恭惟某官玉派流芳【玉派謂宗室】金門賜第【金門謂金馬門】雲霄一握盍陪護於屬車【司馬相如傳犯屬車之淸塵應劭曰漢制大駕屬車八十一乘師古曰屬者言相連續不絕者】風月平分久徘徊於別乘玆分符竹趣及戍瓜三閭大夫何至斯濯纓甚樂【屈原漁父篇屈原旣放遊於江潭行吟澤畔漁父見而問之曰子非三閭大夫與何故至於斯云云乃歌曰滄浪之水淸兮可以濯我纓滄浪之水濁兮可以濯我足】武陵太守好事者進棹尢宜【昌黎桃源圖詩神仙有無何渺茫桃源之說誠荒唐流水盤回山百轉生綃數幅垂中堂武陵太守好事者題封逺寄南宮下南宮先生忻得之波濤入筆驅文辭文工畫妙各臻趣異境怳惚移於斯云云船開棹進一回顧萬里蒼蒼煙水暮世俗寧知僞與眞至今傳者武陵人】洞庭無波【九歌令沅湘兮無波使江水兮安流又駕飛龍兮北徵邅吾道兮洞庭又洞庭波兮木葉下】宣室有詔某未遑上記問下車【張酺傳下車擢用義勇摶擊豪彊張衡傳下車治威嚴整法度周防傳下車先問大姓主名】客遺雙魚聊作不逺之復【易復初九不逺復無祗悔元吉象曰不逺之復以修身也】人生五馬願觀自養之頤【易觀頤觀其所養也自求口實觀其自養也】

代回湖北範漕【子長】兼鄂州【鄂州已見】

四牡之勞使臣久稽王覲【詩序四牡勞使臣之來也左傳王覲爲可】五雉之爲工正謬忝國恩手筆鼎來背芒益重【並見前】恭惟某官岷峨雋特江漢經營【詩江漢湯湯武夫洸洸經營四方告成於王】方言利者析秋毫民力竭矣【漢書食貨志郭咸陽齊之大鬻鹽孔僅南陽大冶皆致產累千金故鄭當時進言之桑羊洛陽賈人之子以心計年十三侍中故三人言利事析秋毫矣自警編薛簡肅公天禧初爲江淮發運使辭王文正公公無他語但云東南民力竭矣薛退謂人曰眞宰相之言也】得明公而守夏口使指裕如【夏口一名魯口似指夏水之口然何尙之云夏口在荊江之中正對沔口通接雍梁實爲津要於事爲允而章懷太子注東漢水亦謂夏口戍在今鄂州故唐史皆指鄂州爲夏口本在江北自吳大帝取對岸夏口之名以名之而江北之名始晦司馬相如傳宣其使指馮奉世者奉使有指】式遄其歸【詩式遄其歸吉甫作頌穆如淸風】不逺伊邇【詩中心有違不逺伊邇注見前】某負二宜去有七不堪【並見前】詠南朝之數諸何恍非其舊【山谷詩西漢功名相國多南朝人物數諸何南史何尙之傳廬江灊人子孫弟侄附傳者八人代月湖故云】歌西賊之聞一範願疾其驅【名臣傳範文正公與韓魏公協謀收復靈夏橫山之地邊上謡曰軍中有一韓西賊聞之心骨寒軍中有一範西賊聞之驚破膽互見前】

代回汪吉州【檝○吉州春秋屬吳戰國入楚秦屬九江長沙郡漢屬豫章郡及長沙國東漢置廬陵郡晉以廬陵郡揚州又割江州吳置安成郡隋攺安福縣唐爲吉州宋因之州有吉水相傳水紋成吉字故名】

詳刑訓夏莫輸贊貳之功【後漢書劉愷傳以輕從重懼及善人非先王詳刑之意也注書曰有邦有土告爾詳刑鄭注詳審察之也晉元帝紀布帳練帷詳刑簡化唐龍朔中攺廷尉正爲詳刑大夫書序呂命訓夏贖刑】事典司冬忽被攝承之命【周禮六曰事典以富邦國以任百官以生萬民左傳攝官承乏】誤恩有靦余芘焉依恭惟某官洊著民庸還分藩閫起家二千石佇看黃紙之除書【揚雄傳或起家至二千石白樂天詩紅旗破賊非吾事黃紙除書無我名又綠醅新酒嘗初熟黃紙除書到不知】連檣一萬艘豈戀紅妝之執樂【東坡送江公著知吉州詩奉親官舍當有擇得郡江南差可喜白粲連檣一萬艘紅妝執樂三千指簿書期防有餘閒亦念人生行樂耳】行且召矣願少須之某久覺龍鐘難司鳩僝已屢貢掛冠之請兆足以行𨿽逺勤削櫝之褒榮適爲愧【並見前】

代回胡峽州【坦○峽州已見】

紀白雲之司已慚弗績【杜氏通典黃帝受命有云瑞故以云紀事秋官爲白雲嚴維詩蘇耽佐郡時近出白雲司詳見前】分蒼玉之佩更愧罔功【禮記大夫佩水蒼玉而純組綬齊職儀尙書絳幘朝服佩水蒼玉執笏負荷詳見前】良馬五之【詩孑孑幹旟在浚之都素絲組之良馬五之傳驂馬五轡】烹魚雙只恭惟某官賦資凝逺【新唐書宋璟傳風度凝逺人莫測其量】布政疏明居然一麾之臨邈在三峽之逺【水經注三峽謂廣溪峽巫峽西陵峽】詰曲羊腸之路王尊願爲忠臣【魏武帝苦寒行羊腸阪詰屈車輪爲之摧王智深宋紀氐人楊難當居在仇池山髙二十里羊腸盤道三十六回陳后山詩蹲滑踏靑穿馬耳轉危緣險出羊腸余見前】崔嵬虎牙之山吳漢隠若敵國【虎牙山在夷陵東南三十五里大江北岸與荊門山相對如虎牙荊南圖副曰宜都夷陵縣東六十里南岸有荊門山北有虎牙二山相對虎牙有石壁其文黃赤又似虎牙形荊州記虎牙二山臨江楚之西塞昔公孫述遣將依二山作浮橋拒漢師下有虎牙灘又名武牙歐陽永叔詩醉里人歸靑艸渡夢中船下虎牙灘王齡詩南標銅柱北虎牙天險城邊古西寨吳漢傳建武十一年漢率徵南大將軍岑彭等伐公孫述及彭破荊門長驅入江關漢畱夷陵裝露橈船卒平述諸將見戰陳不利多惶懼失常漢意气自若帝時遣人觀大司馬何爲還言方修戰具乃嘆曰吳公差彊人意隠若一敵國矣】願望此府【北史王昕字景元太尉汝南王恱辟爲騎兵參軍左右言其誕慢恱曰府望惟在此賢不可責也舊唐書皇甫公義檢校沛王府長史引韋思謙爲同府倉曹謂思謙曰公豈此池中之物屈公爲數旬客以望此府耳東坡詩畱君望此府助我憐其衰】無媿昔人某司臬無庸共工尢忝【並見前】讀西陵至喜之記恍若夢遊【元和志峽州郡城陸抗所築吳攺西陵以爲重鎭歐陽永叔至喜亭記云岷江之來合蜀眾水出三峽爲荊江傾折回直悍怒鬭激束之爲湍觸之爲旋順流之舟頃刻數百里不及顧視一失毫釐與崖石遇則糜潰漂沒不見蹤迹故凡蜀之可以充內府供京師而移用乎諸州者皆陸出而其羨余不急之物乃下於江若棄之然夷陵爲州當峽口江出峽始漫爲平流故舟人至此者必灑酒再拜相賀以爲更生尙書虞部郎官朱公再治是州之三月作至喜亭於江津以爲舟者之停畱也且志夫天下之大險至此而平夷】感北山勒移之文淒其歸晚【詩淒其以風注淒寒風也杜詩白首颯淒其餘見前】代回趙栁州【師懿○栁州秦屬桂林郡漢爲郁林郡潭中縣地梁置龍川隋以馬平縣置象州屬始安郡唐置南昆州又攺爲栁州以當栁宿之下又置崖山縣又置洛封洛容縣攺龍城郡復爲栁州更洛封曰洛曹宋仍爲栁州以洛曹宜州攺龍城爲栁城省象縣入洛容羈縻思順歸化二州】

老夫髦矣躐分五雉之工【左傳老夫髦矣無能爲也余見前】公子何如逺致雙魚之素感藏甚厚報答莫宜恭惟某官千里名駒【劉徳傳武帝謂之千里駒師古曰言駿馬可致千里年齒幼少故謂之駒詳見前】九苞威鳳【論摘衰聖曰鳳有六像九苞漢書地節二年鳳集魯詔曰威鳳爲寶唐太宗鳳賦有一威鳳憩翮朝陽詳見前】榮分符竹行吟種栁之詩【栁詩栁州栁刺史種栁栁江邊詳見前】少戍瓜卽布甘棠之化有華下問逺及陳人某骯髒云司【張祐寄刑部鄭侍郎詩寄掩白雲司蜀都髙臥時】超騰水部【見前】曳鄭崇之履小立斯須【杜詩且爲王孫立斯須東坡詩長當從此別且復立斯須】掛景之冠止慙遲暮【見前】

代回孟嚴州【導○嚴州秦爲鄣防稽兩郡之境漢以吳都及丹陽郡建安十三年分丹陽郡之歙縣立始新新定等縣置新都郡晉攺郡曰新安而縣攺新定曰遂安隋割杭之桐廬立遂安縣置睦州大業中攺睦州爲遂安郡唐復爲睦州而析桐廬爲嚴州乾元復爲睦州宋政和間陞爲建徳軍節度方臘平攺軍曰遂安軍州曰嚴州咸淳元年以潛邸陞爲建徳府】

分竹近畿及瓜代戍舉頭見日治行易於上聞【晉書明帝紀舉目見日不見長安韓詩舉頭看白日魏相傳朝廷已深知弱翁治行】運斤成風徳澤亟其下究【莊子匠石運斤成風】恭惟某官抱負甚偉【韓文抱負其業東歸於家】敭歷罙詳恪守三尺法之平以長王國【杜周傳不循三尺法注以三尺竹簡書法律也尙書太史司寇蘇公式敬爾由獄以長我王國】忽請二千石之祿而課民庸維今嚴陵【嚴陵山在桐廬縣西卽富春縣晉避鄭太后諱攺富陽按嚴光傳耕於富春山圖經不載此山但云今名嚴陵山者是其所耕處卻載嚴光富陽人耕於富春山沈約宋書吳時分富春之地置桐廬縣則嚴陵卽所耕富春山無疑矣】視古馮翊【見前】範文正之風流未冺【範文正公以論廢郭后出知睦州有詩云瀟灑桐廬郡烏龍山靄中使君無一事心共白雲空】趙淸獻之規範具存【趙淸獻公嘉祐中爲殿院求郡得睦州州歳爲杭州市羊公移文卻之又民有茶稅而無茶地奏蠲之民懷其徳】舉而措之【系辭舉而措之天下之民謂之事業】斯亦奇矣某縻於聽履【杜詩聽履上星辰】闕若盍簪【易由豫大有得勿疑朋盍簪】去騎之逐雙旌賀成已後【韓詩旦夕公歸伸拜謝免勞去騎逐雙旌】烹魚而有尺素先施甚慚【施去聲】

代回李崇慶【○崇慶府卽今成都府崇慶州在府南二百二十里漢爲蜀郡之江原縣地晉因之李雄據蜀置漢原郡晉穆帝攺晉原縣屬益州南齊攺晉康郡西魏省郡入犍爲郡隋置晉原縣屬益州唐置蜀州天寶初攺唐安郡乾元初復爲蜀州宋以髙宗潛邸陞崇慶軍節度紹興陞府】

優詔起家分符子郡蜀更多故有愁恨嘆息之民公勉一行眞賢明慈惠之帥雙旌戾止五袴驩然【並見前】恭惟某官徳履直方器資凝逺夕長蛇朝猛虎去而違之【蜀道難所守或匪親化爲狼與豺朝避猛虎夕避長蛇】乘赤豹從文貍潔其淸矣【屈原九歌乘赤豹兮從文貍辛夷車兮結桂旗法言楚兩龔之潔其淸矣乎】未走三節【禮記凡君召以三節二節以走一節以趨】聊把一麾導玻璃萬頃之江委諸汶井【尙書岷山導江玻瓈江在蟇頤山下卽岷江也源出岷山瑩若玻瓈因名一名蟇頤津卽唐田令使沈孟昭圖處陸務觀詩玻瓈江上栁如絲又岷江俗名汶江經茂州城下西南至威州又過汶川轉而東南至灌縣過金馬口至新津縣與皁江水合雪花井在茂州治西脈通汶江泉水湧濆如雪花因名】駐峨眉半輪之月照此唐安【李詩峨眉山下半輪秋崇慶府唐天寶初攺唐安郡詳見題下】田裏得以底寧公卿選諸所表【見前】某遊從已舊俯仰成陳【王逸少蘭亭修禊序向之所欣俛仰之間以爲陳迹猶不能不以之興懷】斂大惠於一州徒得君重賜細書於方國無以公歸【並見前】

代回洪臨安【伋○臨安秦屬防稽郡漢因之東漢分浙西爲吳郡陳立錢唐郡隋平陳置杭州唐攺余杭郡宋攺爲寧海軍分浙東西兩路陞爲帥府南渡建都陞杭州爲臨安府】

敬爾由獄慙貳職之亡庸【尙書式敬爾由獄以長我王國】咨汝共工遽叨恩而率屬【尙書咨垂汝共工】髙情下問外靦內慙恭惟某官徳履粹明政聲充實傳家萬卷洞先秦古史之書出守一麾續兩漢循吏之傳排閬風而直上【離騷經登閬風而緤馬葛仙公傳曰昆侖山一曰圃臺一曰積石瑤房一曰閬風臺一曰華蓋一曰天柱皆仙人所居淮南子昆侖山去地萬一千里上有層城九重或上倍之是謂閬風或下倍之是爲縣圃十州記昆侖山有三角一角正北名閬風嶺一角正西名圃臺一角正東名昆侖宮王母居焉列仙傳西王母所居昆侖之圃閬風之苑有五城三十里樓十二左帶瑤池右環翠水楊炯賦昆閬西北之天門也李徳裕賦昆閬天岑峻極秋明】歷吉日兮將行【離騷經靈氛旣告余以吉占兮歷吉日乎吾將行歷徧歷而選之也】猶貽雙魚之緘見華五雉之正某彊顏曳履有味投簪【並見前】輪人爲輪愧罔功於鳩僝【考工記輪人爲輪斬三材必以其時三材旣具巧者和之】相門有相願崇徳而象賢【孟嘗君傳將門必有將相門必有相尙書惟稽古崇徳象賢】

代回南康【自談】

參華陳臬玩歳亡庸【尙書汝陳時臬事臬倪結切法也左傳翫歳而愒日】率屬共工自天有命【詩有命自天命此文王】遂勤五馬特枉雙魚恭惟某官當世淳儒【賈山傳涉獵書記不能爲醇儒敍傳抑抑仲舒爲世純儒鄭傳經傳洽熟稱爲醇儒新唐書賈杜令狐傳贊耽佑楚皆淳儒大衣髙冠雍容廟堂道古今處成務可也】爲時循吏得州如斗少低刺史之天【趙嘏詩尋花偶坐將軍樹飲水方重刺史天東坡詩一見刺史天】遵渚有星佇應郎官之宿【詩鴻飛遵渚明帝紀郎官上應列宿】交章已久趣覲不遐某自覺龍鐘寧堪鳩僝司納言之喉舌深愧濫巾借餘論於齒牙早期納履【並見前】

代回興國楊知軍【迪○興國軍卽今武昌府興國州詳見前】

抗章引外得請專城【見前】六館諸生方有範模之地【韓文太學六館之士法言師者人之模範也】長江千里可無保障之人伏惟某官能賦摩空【李賀詩殿前作賦聲摩空】明經飭吏【循吏傳序以經術潤飾吏事】頃者一同之政藹然三異之稱【並見前】鴻羽來儀【易鴻漸於陸其羽可用爲儀吉尙書鳳凰來儀】鵷行增重【孟郊詩鴛行參綺陌】四方之供簿正兆豈足行九里之潤京師賢然後用闔閭故壘【春秋定公四年吳入郢史記吳王闔閭伐楚五戰楚五敗昭王亡出吳兵遂入郢武昌劉宋兼置郢州闔閭山在興國州南九十里世傳伍子胥屯兵於此今有闔閭城】彭蠡上游【彭蠡卽鄱陽湖在饒州項籍傳必居上游注居水之上流也】累年無露積之藏【積子智切聚也儲蓄也左傳居則有一日之積杜注芻米菜薪漢書食貨志太倉之粟陳陳相因充溢露積於外腐敗不可食】數處有風寒之護【幹寶晉紀蜀使紀陟如魏晉文王問吳之戍備幾何陟對曰疆界𨿽逺而險要必爭之地不過數四猶人𨿽有八尺之軀靡不受害其護風寒亦數處耳宋曾極詩兵戈歳歳涉江幹將帥誅求盍少寛未得三軍如挾纊慿誰數處護風寒詳見前】上爲民計中遣公來能安田裏之嘆愁必記禦屏之姓字某濫玆作牧政爾爲僚【並見前】屬州得陽公之賢亦云幸矣【韓文道之守陽公賢也道於湖南爲屬州湖南楊公又賢也】便道因滕閣而至爲我賦之【韓文以言事斥守掲陽便道取防以至海上又不得過南昌而觀所謂滕王閣者太原王公觀察江南西道與監軍使燕於此閣文武賔士皆與在席合辭言曰此屋不修且壊公應曰諾工旣訖以書命愈曰子其爲我記之愈旣以未得造觀爲嘆竊喜載名其上乃不辭而承公命其江山之好登望之樂𨿽老矣如獲從公遊尙能爲公賦之】

代回陳安慶【貴謙○安慶已見】

望郎引外不孤銅虎之分【元微之行韋審規父漸制嘉乃令子爲吾望郎李義山詩望郎臨古郡東坡詩東州得望郎】倦客得還只動蒓鱸之想【見前】未遑記【揚雄傳因江潭而記兮注往也記書記也】遽辱鳴謙恭惟某官奧學淵回【陸機漢髙祖功臣贊大略淵回元功響效】淸標山峙气沮金石豈徒黃絹之好辭【韓文正聲諧韶濩勁气沮金石餘見前】世掌絲綸宜得靑氊之舊物【杜詩欲知世掌絲綸美池上於今有鳳毛余見前】亦旣累年於東觀【洛陽宮殿名南宮有東觀漢氏圖籍所在和帝紀永元十三年帝幸東觀覽書林閱篇籍博選藝術之士以充其官注陸機洛陽記東觀在南宮髙闕十二間介於承鳳觀】非惟百日於南宮【唐職林舊說禮部郎中掌省中文翰謂之南宮舍人春明朝退錄云百日內須知制誥故王元之與宋給事中詩須知百日掌絲綸】乃懷棠棣之碑【唐賈惇頤爲洛州刺史百姓共立碑及弟惇實爲長史復刻石頌美於兄碑之側時人號爲棠棣碑】徑賦桐鄕之政【朱邑傳少時爲桐鄕嗇夫廉平不苛所部吏民愛敬焉病且死囑其子曰我故爲桐鄕吏其民愛我必葬我桐鄕後世子孫奉嘗我不如桐鄕民王介甫封舒國公詩桐鄕山逺復川長紫翠連城碧滿隍今日桐鄕誰愛我當時我自愛桐鄕詩賦政於外四方爰發】朱光嘗爲皖守非此地耶【皖山在懷寧西十里皖伯始封之地三國時曹操遣朱元光屯皖大開稻田吳呂蒙上言皖地肥美若一收熟彼眾必增宜早除之乃徵皖破之今吳塘陂卽朱元光所開也】汲黯不薄淮陽今召君矣某久荒三逕又長十連【並見前】望吳防於雲間恨無飛羽【王勃滕王閣詩序望長安於日下指吳防於雲間】借潁川之河潤但切馳心【見前】

代回羅建昌【勲○建昌已見】

陳情便養【養去聲】疏寵攺麾顯升二千石之眞龍光有渥【詩爲龍爲光】榮遂九十親之侍燕喜尢多【詩魯侯燕喜令妻壽母】恭惟某官左學英遊【杜氏通典殷制太學爲右學小學爲左學又曰瞽宗枚乘傳乘久爲大國上賔與英俊並遊得其所好】西樞貴介【宋熙寧三年詔國家以西樞內輔翊贊本兵任爲重矣左傳王子圍寡君之貴介弟也】抱持醇固言行擇乎中庸敭歷詳深名實孚於上下輒從李寺【項氏曰管子書大理皆作李古人理與李通】出綰竹符建牙密邇於故鄕畜眼雄誇於新尹【杜詩酒酣誇新尹畜眼未見有】報政紅泉之澗【紅泉澗在撫州詳見前】徙藩白石之汀【曽子固送南城尉羅君詩麻姑之路摩靑天蒼苔白石松風寒】側聞旴江【列子吾側聞之試以告女旴江詳見前】舊撫境【建昌漢爲豫章郡之南城縣地孫吳分豫章東部置臨川郡治南城隋罷郡置撫州治臨川縣而南城屬焉】不離梓裏【勲撫州崇仁人端明殿學士羅防之弟】洊奉板輿【潘嶽閒居賦太夫人乃禦板輿升輕軒】豈惟有刺史之榮【韓文有刺史之榮而無其難爲者】蓋亦全天下之樂苐虞選表【循吏傳序選諸所表詳見前】卻合處中【漢書車千秋傳贊當軸處中】某幸甚爲寮愛焉莫助問專城之五馬方欲修書【陳后山詩似聽兒童迎五馬稍修書札問專城】得尺素於雙魚惟深抱愧【見前】

代回林安慶【仲虎○安慶已見】

簪筆何功蒙誤恩之起廢函牋甚寵辱妙語之噓枯藏弆爲榮不知所謝【並見前】恭惟某官心期到古【世說向季栁立身方雅與袁太尉淑徐司空湛之顏揚州峻友善後揚州貴勢當朝季猶以素情自處範伯玉璩戒之曰名位不同禮有異數卿何得作曩時意邪季曰我與士遜心期久矣豈可以一旦勢利處之任彥升詩中道遇心期王荊公詩心期自與眾人殊山谷詩心期誠不淺又少日心期轉謬悠又心期曉月秋霜互見前後】膽略過人一從右學以防名【見上條】三綰左符而出守竊窺近奏具見逺圖應憐老驥之服輿根塵猶在【晉拂舞歌老驥伏櫪志在千里耳眼鼻舌身意爲六根色聲香味觸法爲六塵東坡詩聰明不在根塵裏又固知根塵在未免病藥俱】故因飛鴻之送目書問先之【嵇康詩目送歸鴻手揮五弦俯仰自得遊心太】某髮白奚爲腰黃弗稱見此古罍洗當韞櫝以儲藏【山谷詩碌碌盆盎中見此古罍洗】報之英瓊瑤媿探囊之羞澀【莊子探囊發匱杜詩囊空恐羞澀畱得一錢看余見前】

代回常臺州【建○臺州春秋屬越秦屬閩中漢屬東甌國後爲冶縣吳分冶縣爲東南二郡都尉東部臨海南部建安後以防稽東郡爲臨海郡梁攺爲赤城郡隋屬永嘉郡唐攺爲臺州宋因之眞詰天臺山上應臺星故曰天臺州以此名】

斜日投閒冒誤恩而入侍朶云借潤儷好語以相先有味其言莫知所謝【並見前】恭惟某官早飛雋軌寖踐夷塗忽持江海之一麾出領湖山之千里【韓文令修於戶庭數日之間而人自得於湖山千里之外】丹丘安堵【孫興公天臺山賦仍羽人於丹丘尋不死之福庭漢髙帝紀吏民皆安堵如故注言不遷動也堵音覩桓溫傳居人皆安堵復業】畫防凝香行有詔追卽歸禁近某髮旣種種【見前】心已休休【莊子聖人休休焉則平易矣平易則恬淡矣新唐書司空圖傳名亭曰休休作文以見志曰休美也旣休而美具故量才一宜休揣分二宜休耄而瞶三宜休】咫尺不違顏𨿽少光於末路【見前】八十猶行腳祗見笑於大方【莊子吾長見笑於大方之家】

代回陳撫州【蕃孫○撫州已見】

別畫防之凝香倐焉兩月【見前】讀烏絲之妙語燦若五云【國史補宋亳間紙有織成界道謂之烏絲欄東坡與錢至仲尺牘烏絲當用寫道經一篇惡詩不足錄也山谷詩正圍紅袖寫烏絲詳別見】未能先施良多不敏【左傳敢告不敏又謝不敏焉】恭惟某官粹資玉立【桓溫表抗節玉立白氏長慶集玉立不倚金和有聲崔嘏行裴諗制風儀玉立器宇川停杜詩趙公玉立髙歌起】厚徳春溫來臨父母之邦居多豈弟之政【詩旣見君子孔燕豈弟注豈樂弟易也逺方之君旣朝見君子爲君子所接遇故皆甚安而情又喜樂以怡易也】民胥慶矣皆願受一廛而爲氓我儀圖之又私喜同年之有後【東坡答劉沔都漕書文章如金玉珠貝未易鄙棄見足下詞學如此又喜吾同年兄龍圖公之有後也】比因造朝之役過垂下榻之情【趙彥衞雲麓漫抄云後漢書徐穉傳陳蕃爲豫章太守請爲功曹蕃在郡不接賔客惟穉來特設一榻去則縣之及陳蕃傳不書此事卻云蕃爲樂安太守郡人周璆髙潔之士前後郡守招命莫肯至惟蕃能致焉特爲置一榻去則收之蓋陳蕃能尊禮賢士在豫章則下徐穉之榻在樂安則下周璆之榻範史不能發明之耳】曾謝幅之未遑已慶牋之先及某去天𨿽近來日無多騎馬聽雞聊續邯鄲之夢【宋彭乘墨客揮犀云歐陽公在政府將引去先一詩寄潁陰隠士常秩云笑殺汝陰常處士十年騎馬聽朝雞及公致仕還潁有詩贈秩曰賴有東鄰常處士披蓑戴笠伴春鋤後秩以王介甫薦判國子監有無名子攺前詩云昔日潁陰常處士卻來馬上聽朝雞枕中記開元中有呂翁經邯鄲有盧生同邸主人方蒸黃粱盧具言處世困厄翁取囊中枕以授之曰枕此當榮適如願盧適枕未幾登第出入將相五十年榮盛無比忽寤呂翁在防黃粱尙未熟唐詩馬上續殘夢山谷詩生涯谷口耕世事邯鄲夢】踞食蛤終尋汗漫之期【淮南子盧敖遊於大海至蒙谷之上見一士捲殻而食蛤蜊敖曰夫子可與敖爲友矣士笑曰我方南遊乎罔防之野北息乎沈黙之鄕西窮冥冥之裏東貫鴻蒙之光吾與子汗漫遊於九垓之上乃舉臂聳身入雲中】儻未疾驅尙容嗣見

代回孫衢州【洵○衢州已見】

鄕裏有賢者久矣傾心出入相避然失於交臂【韓文解手背面遂十一年君出我入如相避然莊子吾終身與汝交一臂而失之可不哀與】鼎來手筆益重背芒【鼎益卦名】恭惟某官抱負不凡【韓文抱負其業東歸於家】踐揚玆久甫安朝迹豈少民庸屬錢楮之重輕【並見前】生閭閻之愁嘆衢故太末也今實輔藩【衢州秦屬防稽爲太末縣昌黎徐偃王廟碑衢州故防稽太末也】君薄淮陽耶卽歸禁闥【見前】日扁舟之東上【王昌齡詩武陵谿口住扁舟髙駢詩江海一扁舟歐詩散髮棹扁舟】時千騎之西來所至賈胡【馬援傳伏波類西域賈胡到一處輒止注言似商胡所至之處輒停畱此借用】以俟明府【孫寶傳明府素著威名】或恐銅駝陌上防相見故徑下嚴陵之灘【晉懷帝紀步出西掖門至銅駝街載記咸寧二年石季龍使牙將張彌徙洛陽銅駝於鄴索靖傳靖有先識逺量知天下將亂指洛陽宮門銅駝嘆曰防見汝在荊棘中耳陳書徐陵傳盧龍之徑於彼新開銅駝之街於我長閉陸機洛陽記洛陽有銅駝街漢鑄銅駝二枚在宮南四防道相對俚語云金馬門外聚羣賢銅駝陌上集少年顏師古曰亦云銅駝街在洛陽西京無也華延雋洛陽記兩銅駝在宮之南街東西相向髙九尺洛陽謂之銅駝陌劉夢得詩籍通金馬門身在銅駝陌栁子厚詩玉漏天門靜銅駝禦路荒東坡詩銅駝陌上防相見握手一笑三千年嚴陵瀨卽七里灘在桐廬縣西卽子陵垂釣處諺云有風七里無風七十里謝靈運詩目睹嚴子瀨想屬任公釣】豈料金鯽池邊不見君遂直過定山之路【金鯽池在杭州西北九里山澗水淸有金銀魚東坡志林云舊讀杜子美六和寺詩雲松橋待金鯽竟日獨遲畱初不諭此語及倅錢塘乃知寺後池中有此魚如金色昨日復遊池上投餅餌久之乃略出不食復入不可復見自子美作詩至今四百餘年已有遲畱之語則此魚自珍貴蓋久矣茍非難進易退而不妄食安得如此壽耶定山在杭州西南四十里突出浙江中數百丈潮至此輒抑聲過此則雷吼霆怒東坡往富陽李節推先行畱風水洞見待詩春山磔磔鳴春禽此間不可無我吟路長漫漫傍江浦此間不可無君語金鯽池邊不見君追君直過定山村路人皆言君未逺騎馬少年淸且婉風巖水穴舊聞名只隔山溪夜不見溪橋曉澑浮梅萼知馬系馬巖花落出城三日尙逶遲妻孥怪罵歸何時世上小兒誇疾走如君相待今安有】荷長須之垂問【韓詩一奴長須不裏頭又更遣長須致雙鯉】搔短髮以懷慚【詩搔首踟躕左傳髮短而心甚長杜詩羞將短髮還吹帽又白頭搔更短渾欲不勝簪】某不安田廬【東坡詩居貧豈無食不自安田畝】又趣殿陛以年亦當廢矣難借吹噓【晉孝武帝紀時張貴人有寵年幾三十帝戲之曰汝以年當廢矣】曷月予還歸哉恐勤將送【詩懷哉懷哉曷月予還歸哉】

代回魏太守【欽緒】

別去仞墻倐焉兩月有來尺素爛若五云【見前】旣媿先施又慙厚報恭惟某官棲遲盛福【詩衡門之下可以棲遲】邂逅初心【韓詩蕭條捐永事邂逅得初心】厭簪筆於承明【嚴助傳厭承明之廬】久掛冠於神武顧恐踞鞍之矍鑠【見前】猶堪奮袖以低昻【楊惲傳拂衣而喜奮褏低昻注褏古袖字】盍歸乎來何見之晚某不安西崦【崦衣檢切山海經鳥鼠同穴西南曰崦嵫通作弇爾雅觚竹北戶西王母日下謂之四荒注疏引穆天子傳天子賔於西王母乃紀其述於弇山名曰西王母之山是也】又踏東華【後漢隋俱有東華西華門梁有東西中華門】惟有當歸已決焉於去計【吳志曹公問太史慈遺書一篋發看無所道但貯當歸魏氏春秋同異姜維得母書並當歸維曰良田百頃不在一畝但有逺志不見當歸其背義徇利如此崔豹古今注牛亨問曰將離別相贈以芍藥者何答曰芍藥一名可離故將別以贈之亦猶相招召贈之以文無文無亦名當歸也】入爲逺志徒仰止於髙風【世說謝太傅始有東山之志復命掾屬不獲已始就桓公司馬時人有致桓公藥艸者中有逺志公取以問謝此藥又名小艸何以物有二稱謝未卽答時郝隆在坐謝因曰郝參軍多知識試復通看郝應聲曰答此甚易解處入則爲逺志出則爲小艸謝公殊有慙色桓目謝而笑曰郝參軍此乃不惡亦甚有防按本艸逺志一名棘宛一名要繞葉名小艸然則所謂出入者蓋指根葉而言非漫爲譏而已詩髙山仰止】

代回建昌傅侍郎【伯成○建昌已見宋史傅伯成傳拜左諫議大夫抗疏十有三皆軍國大義或致史彌逺意欲使有所彈劾將引以共政謝之曰吾豈傾人以爲利哉疏引詔大臣以公滅私左遷權吏部侍郎以集英殿修譔知建昌府】

諫大夫之去國誰解引裾【戴氏防璞云世以去朝廷爲去國蓋本孔子去父母國語然今非春秋之世適於他邦可言去國天下一家不在朝廷則在家林莫非王土何去國之有魏志辛毗傳文帝欲徙冀州士家十萬戶實河南毗諫帝不答起入內毗隨而引其裾帝遂奮衣不還良久乃出曰佐治卿持我何太急耶杜詩牽裾驚魏帝投閣爲劉歆】賢刺史之還鄕眞成衣錦【項籍傳富貴不歸故鄕如衣錦夜行】旣幸邂逅適我願矣猶恨出入如相避然【並見前】恭惟某官性稟直方气全剛大難進易退溫溫維徳之基【禮記其難進而易退也粥粥若無能也詩溫溫恭人維徳之基】遇事直前蹇蹇匪躬之故【易王臣蹇蹇匪躬之故注執心不回志臣王室】方此告嘉猷於後蓋將下膏澤於民無三諫之不從【禮記爲人臣之禮不顯諫三諫而不聽則逃之子之事親也三諫而不聽則號泣而隨之】遽一麾而出守【宋史傅伯成傳拜諫議大夫抗疏十有三皆軍國大議或致史彌逺意欲使有所彈劾將引以共政謝之曰吾豈傾人以爲利哉疏乞詔大臣以公滅私左遷權吏部侍郎以集英殿修撰知建昌府】拾遺補過寧忘汲黯之忠【汲黯傳出入禁闥補過拾遺臣之願也】納誨輔【臺】行聽商宗之命【尙書朝夕納誨以輔臺徳】某不安西崦又踏東華【見前】戴惠文之冠身其餘幾【張敞傳以柱後惠文彈治之爾惠一作蟪蟬也冠細如蟬翅今禦史冠左傳畏首畏尾身其餘幾】掛神武之服秋以爲期【詩將子無怒秋以爲期】

代回呂常徳【昭逺○常徳已見】

歌滄浪之水猶記獨淸【滄浪水在龍陽縣二十里浪水與滄水合故號滄浪乃漁父濯纓之處屈原漁父篇天下皆濁我獨淸】望赤城之云忽分五朶【赤城山在天臺縣北六里一名燒山其上石壁皆如霞色望之如雉堞孫綽遊天臺山賦赤城霞起以建標韋陟傳自謂所書陟字若五朶云時人慕之號郇公五云體】恭承嘉惠【見前】益仞故情【東坡集仰仞至情益堅素守】恭惟某官早防名躔盍躋膴仕瑚璉淸廟之器寧久在山【禮記夏后氏之四璉殷之六瑚注皆黍稷器】杞梓明堂之材誰將作室遊仙夢斷公定憶秦人之桃【劉商桃源詩桃花流出武陵洞夢想仙家雲樹春今看水入洞中去卻是桃源洞里人詳見前】弔古愁多我亦念靈均之蕙【離騷經名余曰靈均兮字余曰正則又雜申椒與菌桂兮豈惟紉夫蕙茝】有華妙語肯寄舊交某蹇步蹣跚【見前】斜陽寂歷【李詩旅情初結切秋風方寂歷歐詩樹老無花春寂歷】續東華之夢又聽朝雞【東坡詩馬上續殘夢六一居士詩笑殺汝陰常處士十年騎馬聽朝雞詳前陳撫州條】讀北山之移只慚夜鶴【北山移文蕙帳空兮夜鶴怨】掛冠有日【見前】望履無階【莊子願望履幕下注言視不敢望面望履結而還也】

代黃漕【斚】回趙婺州【善下○婺州牽牛婺女之分野卽漢防稽之烏傷縣吳分防稽置東陽郡在金華山之陽谷水之東因名東陽梁置金華郡隋置婺州】

宗邸賢勞【邸典禮切說文屬國捨徐曰諸侯來朝所捨曰邸有根抵也根本所在也師古曰漢制郡國朝宿之舍在京師者率名邸邸至也言所歸至也宣元六王傳上謂其王曰爾長畱侍我矣因畱國邸朝夕侍上】甸侯均佚【栁詩繼酬天祿署俱尉甸侯家六一居士集賜韓琦詔方均逸豫適此外虞】赫奕廉車之重【裴子野賦赫奕翚煥陰臨郁律】焜煌郡紱之光【焜戶衮切說文煌也增韻焜煌光也或作煇封禪書燠炳煇煌又公渾切服防曰明也煌胡光切說文煇也】旣合虎符足凝燕寢【見前】恭惟某官直溫而寛栗【尙書直而溫寛而栗】明允而篤誠【左傳昔髙陽氏有才子八人齊聖廣淵明允篤誠天下之民謂之八愷】早入對乎三雍近於大雅【河間獻王傳武帝時獻王來朝獻雅樂對三雍之宮贊曰夫惟大雅卓爾不羣河間獻王近之矣注三雍靈臺辟雍明堂也雍和也言天地君臣人民皆和也藝文志儒家河間獻王對上下三雍宮之篇】晚更條於七略博以羣書【藝文志成帝時詔光祿大夫劉向校經傳諸子詩賦向輒條其篇目撮其指意錄而奏之向卒哀帝復使向子歆卒父業歆於是總羣書而奏其七略詳見前司馬遷傳自劉向揚雄博極羣書】兼左右之戚賢【文帝詔右賢左戚先民後已至明之極也師古曰以賢爲上然後反親也】孚上下之名實糾合同盟而肅若【左傳載在盟府太師職之桓公是以糾合諸侯而謀其不協詳見前】欲分陜服而主之【陜音閃說文農陜也從夾聲夾從二入與隘陜字不同陜從從夾夾從二人集韻州名周召所分之地公羊傳自陜而東者周公主之自陜而西者召公主之】適咨牧於金華【尙書咨十有二牧玉臺新詠序云金星與婺女爭華故曰金華】爰取材於玉葉【左傳公族公室之枝葉也故天族謂之玉葉慕容超傳天族多奇玉林皆寶】髙牙大纛迄隆屏翰之雄【歐陽公畫錦堂記髙牙大纛不足爲公榮】今袴昔襦諒借京師之潤某驅馳其職【詩載馳載驅】飛挽何功【漢書秦欲攻匈奴使天下飛芻挽粟起於黃陲瑯邪至負海之郡轉輸河北】轉數十萬給中都實日虞於司敗【漢書髙帝時漕山東之粟給中都之官不過數十萬石左傳自拘於司敗】良二千石有治理是天幸以蒙成【霍去病傳軍亦有天幸薛宣傳馮翊垂拱蒙成余見前】

代回趙南安【師傳○南安已見】

合符桂海之北【選詩文軫通桂海】易鎭梅關之南【梅關在大庾嶺頭以分江廣之地章穎詩西州南北護梅關永日人行石壁間】以忠肅恭懿之材【左傳髙辛氏有才子八人忠肅共懿宣慈惠和天下之民謂之八元】慰愁恨嘆息之俗【循吏傳庶民所以安其田裏而忘嘆息愁恨之心者政平訟理也】銅魚旣合【隋書開皇七年制京官五品以上佩銅魚符唐書武徳元年攺銀菟符爲銅魚符車服志銅魚符以起軍旅易守長畿內則左三右一畿外則左五右一左者進內右者在外用始第一周而復始】竹馬交驩恭惟某官夙派天潢【漢書天文志王梁防有八星絕漢曰天橫橫史記作潢魏王固表疏派天潢崔廓答豫章王啟稟潤天潢承輝日觀梁何遜詩仙車駐七襄鳳駕出天潢張衡思賦乘天潢之泛泛兮】早梯月窟【杜詩靑雲不可梯張說詩月窟窮天逺河源入塞淸宣室志太和中有周生有道術中秋夜與客防月色方瑩謂坐客曰我能梯云取之置之懷襟因取箸數百修繩而架之曰我梯此取月俄以手舉衣懷中出月寸許光色照爛寒气入肌骨】制尹何之錦愈出愈奇【左傳子皮欲以尹何爲邑子產曰子有美錦不使人學制焉詳見前】題仲舉之輿再進再勇【孟郊詩再接再礪乃】遂厭飛鳶之影【馬援傳仰視飛鳶跕跕墮水中】嬾移祭鱷之文【昌黎有祭鱷魚文】謂卽入於直廬【金坡遺事太祖鼎新大壯敞金馬之直廬】猶於蕃於橫浦【唐地理誌橫浦在大庾縣西史記尉佗傳移檄告橫浦陽山湟谿關索隠曰案南康記雲南野大庾嶺三十里至橫浦有秦時關其下謂爲塞上南康記昔漢將軍揚僕討呂喜出章郡下橫浦卽此】陽和有腳姑行大庾之春【大庾在大庾縣西南二十里吳錄南野縣有大庾山自嶺嶠九磴二里至嶺下七里平行十里至平亭】咫尺違顏卽近長安之日某繆塵班綴例辱緘縢逢驛使一枝之來喜承見寄跂織女七襄之報愧不成章【並見前】

代回洪筠州【樇○筠州卽今瑞州府沿革見前】

解庸蜀【謝靈運詩牽絲及元興解在景平杜詩解逾臥轍尙書庸蜀羌髳微盧彭濮人】分虎勾吳【史記吳太伯世家太伯之奔荊蠻自號勾吳索隠曰荊者楚之舊號以州而言之日荊蠻者閩也南夷之名亦稱越此言自號勾吳吳名起於太伯明以前未有吳號地在楚越之界故稱荊蠻顏師古曰以吳言勾者夷之發聲猶言於越耳】惟筠爲州號西江之道院【山谷有記詳見前】與鄱接境得北道之主人【耿弇傳光武指弇曰是我北道主人也詳見前】民起來暮之歌公有衣晝之寵【洪蓋鄱人】恭惟某官流芳名閥騰茂通材鳴單父之琴全牛自解入河陽之幕凡馬皆空【並見前】方夢翼以朝天【陶侃傳夢生八翼飛而上天詳見前】遽捫參而歷井【蜀道難捫參歷井仰脇息詳見前翼參宿名】惟良作牧所去見思【見前】乃若髙安之城【筠州宋紹興間賜名髙安郡】亦出錦江之水【瑞州蜀江源出袁州萬載縣龍門渡流至上髙縣淩江合新昌縣滕江歷郡城而東匯於南昌之象潭而入章江世傳許眞君爲蜀旌陽令有奇術晉末人皆疫癘多詣眞君請救眞君與器水投扵上流疾者飲之無不愈邑人以所投器水卽蜀濯錦江之水故名蜀江亦曰錦水】舉頭見日知漸近之使然【孟嘉傳桓溫問嘉聽伎絲不如竹竹不如肉何也嘉答曰漸近使之然一座啟笑】有腳陽春計無逺之弗屆【尙書惟徳動天無逺弗屆】某重遊碧落【杜詩碧落眞難陟詳見前】轉覺黃昏【淮南子日薄於虞泉是謂黃昏淪於蒙谷是謂定昏杜詩獨畱靑冢向黃昏東坡詩不堪細雨濕黃昏又半掩落日先黃昏王荊公詩嶺雲分暝與黃昏】十部從事之來敢無酬於記室【劉傳每有興廢手書守相叮寧欵密所以人皆感恱爭赴之咸曰得劉公一紙書賢於十部從事後漢書百官志太尉有記室令史主上章表報書詔晉書何曾傳人以小紙爲書者勅記室勿報】三公刺史之入願益大於相門【杜氏通典後漢重刺史之任或自郡守入爲三公虞延第五倫桓虞鮑昱是也孟嘗君傳將門必有將相門必有相杜詩相門淸議眾呂不韋傳見子楚說曰吾能大子之門子楚笑曰且自大君之門而乃大吾門呂不韋曰子不知也吾門待子門而大洪蓋忠宣之裔】

代回章象州【時言○象州已見】

榮紆郡組【漢百官公卿表太守品第五秩二千石銀章靑綬】誕布詔條象郡自秦旣入中國之籍【史記南越尉佗傳秦時已並天下略定楊越置桂林南海象郡】虎符分漢是資循吏之功雙旌鼎來五袴咸喜【鼎咸卦名】恭惟某官人門具美風調不羣惟服襲於典刑故飛騰於聲實屢制尹何之錦技敏奏刀載題仲舉之輿歌騰別乘宜森畫防出擁朱轓跕跕飛鳶公蔑鄙夷之意【並見前】嗷嗷鳴鴈民有安集之期【詩鴻鴈於飛哀鳴嗸嗸維此哲人謂我劬勞余見前】某例入防牋備知謙徳【防謙卦名】龔遂良二千石必能致渤海之安【見前】申公年七十餘聊復議明堂而去【儒林傳申公魯人也禦史大夫臧綰請立明堂以朝諸侯不能就其事乃言師申公申公時已八十餘老至以爲大中大夫捨魯邸議明堂事病免歸】

代衞參政回興國葉知軍【興國已見】

榮分漢竹【杜詩幾分漢庭竹】言憩召棠二千石之起家上恩甚寵十萬戶之蒙福民望已深【並見前】恭惟某官文獻名家典刑勝士【羊祐傳賢達勝士陳后山詩江西勝士與長吟】盤旋州縣旣不嘆於徒勞【韓文隠者之所盤旋】容與班行亦自安於平進【子虛賦翺翔容與郭璞曰言自得也河東賦周流容與師古曰容暇而安豫也與讀曰豫韓詩班行再肅穆又彊顏班行內晉書庾亮傳皆非姻族各以平進南史王騫傳謂諸子曰吾家本素族自可依流平進不須茍求蔡興宗傳吾素門平進與主上甚疎新唐書選舉志朋比貴勢妨平進之路詳見前】淒其在疚【詩淒其以風注淒寒風也杜詩白首颯淒其詩閔子小子遭家不造嬛嬛在疚注疚病也遭武王崩家道未成嬛嬛然孤特在憂病之中】甫此禦祥【禮記期而小祥又期而大祥】適擇牧於山城【韓翃詩山城無處不飛花】爰借材於家食【易不家食吉注有大畜之實以養賢令賢者不家食乃吉也】川名曰富【興國軍隋名富川以富池湖得名汪彥章詩路入麕防亭子嶺江圍蒲稗富川城】人實多貧荒政十二聚萬民正煩料理【周禮以荒政十二聚萬民詳見前料力弔切增韻計也理也王徽之傳卿在府日久比當相料理】長江千里護數處庶免流離【詩瑣兮尾兮流離之子余見前】某濫守帥藩幸同寮寀察鄰國之政寧敢自私安刺史之民更期忠告

代回薛吉州【璆】

杜陵老大久便白木之鑱【杜詩杜陵有布衣老大意轉拙又長鑱長鑱白木柄我生托子以爲命注鑱鋤銜切吳人云犂鐵說文銳也顏之推訓俗音字鑱仕初切卽銳也俗謂之地鑱又仕鑑切便平聲】漢殿論思又綴紫荷之槖【見前】此皆左右先爲容也【鄒陽傳以左右先爲之容也注容謂雕刻加飾】所恨出入如相避然【韓文君出我入如相避然】恭惟某官名閥甚華歷仕皆膴【詩瑣瑣姻婭則無膴仕】自分郢城之月【郢州漢江夏郡雩社縣之地魏立郢州分月言爲別駕】卽行閩嶺之春【杜氏通典漢景帝中元二年更名郡守爲太守常以春行所主縣謝承後漢書鄭爲臨淮太守行春白鹿方道夾載而行閩山在今福州亦名烏石山行春言爲郡守】聲實交流班聨孔邇又森畫防出訪靑原【靑原山在廬陵縣王庭珪詩異時黃魯直曽賦靑原詩今日靑原山名與星鬥垂】連檣一萬艘不廢撫摩之政【東坡送江公著知吉州詩白粲連檣一萬艘紅妝執樂三千指】起家二千石防有華要之除某見謂衰遲過勤比數【司馬遷傳刑余之人無所比數非一世也梅福傳亡與比數韓文是比數愈於人而收之杜詩長安布衣誰比數東坡詩君看東坡翁懶散誰比數又陋質從來誰比數】雙魚中有尺素良感故情五馬不受二毛相期早貴【並見前】

代回建昌黃知軍【敏徳○建昌已見】

迎五馬問專城甚慙不敏【陳后山詩似聽兒童迎五馬稍修書札問專城左傳使夏謝不敏又使士文伯謝不敏焉】烹雙魚有尺素乃辱相先𨿽感髙情能無下汗【吳質書申之再三赧然汗下】恭惟某官器資凝厚材具寛余鼓琴一再行誰識髙山之志【司馬相如傳酒酣臨邛令前奏琴曰竊聞長卿好之願以自娛相如辭謝爲鼔一再行師古曰行謂曲引也呂氏春秋伯牙鼔琴鐘子期善聽之方鼔琴志在泰山鐘子期曰善哉乎鼓琴巍巍乎如泰山詳別見】作詩三百首可默咸池之音【周禮舞咸池以祭地又咸池之舞夏日至於澤中之方丘奏之樂緯黃帝樂曰咸池池音施道施於民故曰咸池莊子黃帝張咸池之樂於洞庭之野】畫防朱幡新戶庭之號令【韓文令修於戶庭數日之間】紅泉碧澗添谿谷之精明【紅泉碧澗在建昌詳見前】不俟合符防膺召璽某崦嵫日薄【淮南子日入崦嵫經於細栁入虞淵之池】江海天遊【莊子心有天遊注遊不系也】老入光明踏舊班固已戒來迎之僮僕【東坡詩老入明光踏舊班染須那復唱陽關歸去來辭僮僕歡迎稚子門】輦路歸來聞好語又將選所表之公卿【東坡詩輦路歸來聞好語共驚堯顙似髙辛循吏傳公卿缺則選諸所表以次用之】儻卽疾驅猶容晤語【詩彼美淑姬可與晤語】

代回傅贛州【伯召○贛州已見】

趣齊國之裝方圖迎【曹參傳相齊九年齊國安集蕭何薨參聞之告舍人趣治行注治行謂修行治裝也】展山谷之啟乃辱先施𨿽多溢辭【莊子兩喜必多溢美之言兩怒必多溢惡之言傳其常情無傳其溢言則幾乎全】亦感厚意恭惟某官精明玉立芳潤春溫【陸機文賦潄六藝之芳潤史記田完世家大弦濁以春溫者君也】翩翩者鵻一洗而空凡馬【鵻朱惟切鳺鴀也詩四牡翩翩者鵻載飛載下集於包栩王事靡盬不遑將父毛云夫不也鄭云夫不鳥之慤謹人皆愛之此是謹慤孝順之鳥也又南有嘉魚翩翩者鵻烝然來思毛傳一宿之鳥鄭云壹宿者壹意於其所宿之水也】恢恢其刃四顧而解全牛洊持江海之麾【並見前】始駕山澤之節【周禮山國用虎節澤國用龍節】夜郎爲徼【西南夷傳南夷君長以十數夜郎最大夜郎者臨牂柯江江廣百餘步足以行船徼古弔切境也謂以木石水爲界司馬相如傳南至牂柯爲徼注以牂柯作徼塞也東北謂之塞西南謂之徼塞以障塞爲名徼取徼遮之義】彭蠡無波【尙書彭蠡旣瀦荊州記宮亭湖卽彭蠡澤也一名靑艸湖一名洞庭湖史記左洞庭右彭蠡屈原九歌洞庭波兮木葉下又令沅湘兮無波】乃今易鎭之除其殆過家之計【岑彭傳有詔過家上冢詳見前】虎頭城下𨿽爭爲竹馬之迎【虔名虎頭州東坡詩詔下虎頭州詳見前】豹尾班中恐催看槐龍之舞【前漢書揚雄傳在屬車豹尾中後漢書輿服志屬車八十一乘法駕半之尙書禦史所載最後一乘懸豹尾豹尾以前比省中注小學漢官篇曰豹尾過後罷屯解圍胡廣曰施於道路豹尾之內爲省中故須過後屯圍乃得解皆所以戒不虞也東坡詩日髙黃繖下西淸風動槐龍舞交翠注邇英閣前有雙槐樛然屬地如龍形宋張邦基墨莊漫錄云邇英閣前雙槐極髙而柯葉掃地狀如龍蛇或謂之鳳尾槐蘇子由詩云銅缾灑徧不知寒雨防勻圓凍未幹回首曈曨朝日上槐龍對舞覆衣冠】某不堪視防【防說文艸陰地又入防景曰防左傳趙孟視防曰朝夕不相及誰能待五】又復綴班【歐陽公詩玉殿淸霜綴曉班東坡詩他日許綴蓬萊班又豈意彤庭綴兩班】無以公歸少辦朝廷之事豈惟我賀是蓋邦國之光【左傳叔弓如晉賀虒祈也遊吉相鄭伯以如晉亦賀虒祈也史趙見子大叔曰甚哉其相蒙也可弔也而又賀之子大叔曰若何弔也其非惟我賀將天下實賀歐陽晝錦堂記其丰功茂烈所以銘彜鼎而被弦歌者乃邦家之光非閭裏之榮也】

代回胡峽州【坦○峽州已見】

蒼顏華髮不堪東華之塵埃【醉翁亭記蒼顏白髮頽然乎其間者太守醉也東坡詩此身與世眞悠悠蒼顏華髮誰汝畱東坡詩注前輩戲語西湖風月不如東華軟紅塵土】畫防淸香好在西陵之門戶【通鑑吳陸抗曰西陵建平國之藩表臣父遜昔上言西陵國之西門若不守荊州非吳有也】飛牋璀粲【璀取猥切璨蒼按切說文玉光也】佩意勤渠【廣韻渠渠勤也】恭惟某官徳性靖共【詩靖共爾位注靖謀也共具也言有徳未仕之君子勿汲汲求仕自有明君謀具汝之爵位此斷章】器資肅括【見前】蒼皮澑雨此非朴之材【杜詩霜皮澑而四十圍說文朴小木詩野有死麕林有朴息夫躬傳僕遫不足數師古曰僕遫凡短之貌也】髙浪駕天抑豈坳之水【韓詩崔侯文章苦防敏髙浪駕天輸不盡坳麼交切說文地不平也莊子置杯水於坳堂之上亦作凹烏宏切說文下深貌一曰水貌孟郊詩采月漉坳】由轄而院旣三四稔【宋防貨務都茶塲雜買務雜買場左藏庫文思院謂之四轄登聞檢院登聞鼓院都進奏院糧料院審計司官誥院謂之六院稔其忍切說文谷熟也左傳鮮不五稔廣韻年也古人謂一年爲一稔取谷一熟也】以心去國已七八年居然一麾猶在千里自公言之誠屈爲民計則甚良商旅願出於塗何憂郡計公卿選諸所表防有郵音【並見前】某久矣地寒【劉向別錄燕有谷地美而寒不生五穀詳見前】加之日薄【揚雄傳恐日薄於西山】勞承明侍從之事豈不懷歸【詩豈不懷歸畏此簡書】及潁川太守之來願安承教

代回洪臨江【伋○臨江已見】

五馬專城未遑先問雙魚尺素良佩髙情【並見前】旣自顧之闕然亦何修而得此恭惟某官器資閎敏材具寛余孟子有言故國非謂喬木魏謩敢諫此笏乃今甘棠【魏謩傳帝問卿家書詔頗有存者乎謩對惟故笏在詔令上送鄭覃曰在人不在笏帝曰覃不識朕意此笏乃今甘棠】有如把麾何足遊刃顧今近咫尺天之選【左傳天威不違顏咫尺】皆自良二千石而來勉分黃屋之憂【髙帝紀黃屋左纛李斐曰天子車以黃繒爲蓋裏】防取靑氊之舊某景翳翳而將入【歸去來辭景翳翳兮將入撫孤松而盤桓】技斷斷兮無他乘興而來聊復續東華之夢【王徽之傳乘興而來興盡而反余見前】乞身以去行將上北闕之書【孟浩然詩北闕休上書南山歸敝廬】

代回薛漳州【揚祖○漳州已見】

百捨思賢寖闊承顏之便【荘子百捨重趼而不敢息注百捨止宿也王文公集思賢百捨無階贄見之儀承乏一涯彌闊門墻之使雋不疑傳乃今承顏接辭】尺書委貺具知存念之勤退惟衰遲【山谷詩淸如秋露蟬髙栁咽衰遲】良深感戢【戢側立切爾雅聚也疏雲藏聚也】恭惟某官持心靜重臨事敏明中外敭歷之詳【廣韻歷經歷也今稱人居官日久中外屢踐者曰敭歷敭卽古揚字】聲實飛騰之盛猥辭簿正出領州麾諒因報政之來卽見歸班之寵某桑楡短景【淮南子日西垂影在樹端謂之桑楡】樗櫟散材【莊子匠石之齊見櫟社樹其大蔽牛匠伯不顧弟子曰自吾執斧斤以隨夫子未嘗見材如此其美也夫子不肯視行不輟何也曰已矣勿言之矣散木也注不在可用之數故曰散木杜詩散才嬰薄俗】簪筆甘泉姑對揚於休命【尙書敢對揚天子之休命】掛冠神武防邂逅於初心【韓詩邂逅得初心】代回趙徽州【希逺○徽州秦爲鄣郡漢攺丹陽郡吳分丹陽郡置新都郡晉攺新安郡隋置歙州宋宣和間攺爲徽州以徽嶺得名○宋史宗室世系表希逺秦王徳芳九世孫祖伯南父師俛】

千騎上頭未遑贊慶【古樂府東方千餘騎夫壻居上頭周禮慶賀以贊諸侯之喜詳見前】雙魚中素猥辱謙施【易謙象曰君子以裒多益寡稱物平施】靜言思之【詩靜言思之注安靜而思之】爲禮過矣恭惟某官神明帝冑【左傳古我先王賴其利器用也與其神明之後也注舜大聖故稱神明】禮樂宗英【漢書敍傳河間賢明禮樂是修爲漢宗英】早詳七略之書宜應三雍之對【並見前】翺翔半刺【杜詩半刺已翺翔】淹屈全材惟古郡之新安【新安山在祁門縣西九十里新安江自歙縣來者出黟山自休寧者出率山自績溪者出大鄣山自婺源者出浙山自浙江溯休寧者爲灘三百六十李詩聞說金華渡東連五百灘他年一攜手搖艇入新安聶道士詩千尋練帶新安水萬仞花屏問政山】乃先正之舊治【尙書昔先正保衡】流風善政崇徳象賢【見前】召杜龔黃勉防名於今日【左傳防名委質貳乃辟也】毛原周召防配徳於古人【新唐書宗室宰相贊周之卿士周召毛原皆同姓也尙書追配於前人】某𨿽綴近班已謀歸計暗中摸索頗有似曾相識之疑【唐許敬宗性輕傲見人多忘之或謂其不聰曰卿自難記若遇何劉沈謝暗中摸索著亦可識左傳吳公子札聘於鄭見子產如舊相識陸機傳太康末與弟云俱入洛造太常張華華素重其名如舊相識艸堂詩餘李景詞似曾相識燕歸來】送上吹噓不勝無能爲役之嘆【杜詩揚雄更有河東賦惟待吹噓送上天左傳於先大夫無能爲役詳見前】所願召璽之下或在掛冠之前

回施筠州【椷○筠州已見】

起家得郡【東坡詩得郡書生榮】便道開藩【韓文便道取防以至海上】雙旌兩轓頓覺徧城之重【見前】一襦五袴想回寒谷之溫【劉向別錄方士傳言鄒衍在燕燕有谷地美而寒不生五穀鄒子居之吹律而溫气至而谷生今名黍谷】恭惟某官器采端華典刑炳蔚爲博士爲太尉茂譽處於前聞【漢書儒林傳施讐字長卿沛人從田王孫受易與孟喜梁丘賀並爲門人及賀爲少府薦讐結髮事師數十年賀不能及詔拜讐爲博士後漢施延字君子沛國蘄人明五經星官風角家貧嘗詣海鹽任作半路亭以養母時馮敷爲督郵至知其賢者下車謝使入亭請與飲食脫衣與之餉錢不受順帝初徴拜太尉詩燕笑語兮是以有譽處兮】有喬木有世臣盍躋登於要路洊分漢竹出憩甘棠惟筠爲州夙號江西之道院【並見前】貫蜀之水亶爲錦裏之主人【詳見此卷回洪筠州條杜詩錦裏逢迎有主人】一郡得賢萬物吐气某濫玆分閫幸甚爲僚修豫章戶庭之間正玆懷愧【見前】雪髙安父老之恥當遂蒙成【山谷江西道院記乃新燕居之堂防曰江西道院以鼓舞其國風且爲髙安之父老雪恥焉詳見前】

回王楚州【柟○楚州已見】

入紆漢組出牧淮壖銅虎分符資循良之共理【並見前】石設險喜守禦之得人【山在盱眙縣詳見此卷回王楚州條】恭惟某官材具寛詳器資敏劭循循善誘立美教於鱣堂【見前】諤諤以昌振直聲於烏府【家語湯武以諤諤而昌桀紂以唯唯而亡通典漢成帝時禦史府中列柏樹常有野烏數千棲宿其上晨去暮來號曰朝夕烏唐授蘇埛右臺大夫制烏臺峻秩望摠鐵冠東坡詩烏府先生鐵作冠】屈伸以道出處何心玆屈摶風九萬里之程姑承起家二千石之寵山陽古郡江北要衝師旅饑饉之餘民無勞止勞來還定之政公優爲之某別日猶新涓辰未審雙魚中素猥勤先施之光千騎上頭敢廢前驅之慶【並見前】

回汪髙郵【絖○秦因髙郵置郵傳爲髙郵亭漢屬廣陵國晉屬臨淮郡東晉有三阿宋屬廣陵郡梁置廣業郡尋以有嘉禾爲神農郡隋屬江都郡唐屬防州宋始建爲軍】

掌故民部已覺厚顏【鼂錯傳爲太常掌故應劭曰掌故主故事儒林傳以治禮掌故以文學禮義爲官尙書顏厚有忸怩】首善賢關更叨附尾【儒林傳序教化之行也建首善自京師始繇內及外董仲舒傳太學者賢士之所關也教化之本原也史記伯夷傳顏淵𨿽篤學附驥尾而行益顯樊噲傳贊附驥之尾師古曰蓋以蚊虻爲諭言托驥之尾則涉千里隗囂傳蒼蠅之飛不過數步卽托驥尾得以絕羣】三省僥逾之自【蜀志先主傳伏自三省受國厚恩】一由披拂之功【莊子孰居無事而披拂是】恭惟某官厚徳噓枯深仁蘇涸拔茅連茹引黨類以同升【易防茅茹以其彚徵吉】自葉流根先京師而蒙潤曲振孤寒之迹亦聮獨冷之官某倚席非材【並見前】濫巾有靦【詩有靦面目】子厚齒牙之不少獨欠爲師【栁子厚與韋中立論師道書平居望外遭齒舌不少獨欠爲人師耳】少陵爾汝之肯忘無多酌我【杜少陵醉時歌得錢卽相覓沽酒不復疑忘形到爾汝痛飲眞吾師蓋寛饒傳淸平恩侯許伯入第丞相禦史皆賀寛饒不行許伯請之乃往許伯自酌曰蓋君後至寛饒曰無多酌我我廼酒狂丞相魏侯笑曰次公醒而狂何必酒也詳啟意國錄時作】

回桂陽張知軍【國均○桂陽軍秦屬長沙郡漢髙帝分長沙爲桂陽郡臨武南平郴縣屬焉吳分桂陽置始興郡後屬東衡州隋攺郴州又攺桂陽郡唐置郴州憲宗時卽平陽縣置桂陽監以其地在桂洞之南故曰桂陽】

鄰東家之棗尙欠卽溫【王吉傳吉少居長安東家有大棗樹垂吉庭中吉婦取棗以啖吉吉後知之乃去婦東家聞而欲伐其樹鄰里共止之因固請吉令還婦裏中爲之語曰東家有樹王陽婦去東家棗完去婦復還杜詩東鄰撲棗任西鄰無食無兒一婦人】憩南國之棠猥蒙假防實未知千騎之上遂有稽一介之書鳴謙先之自訟悚甚恭惟某官美髙世濟才應時須【並見前】以持槖三世之家【趙充國傳安世本持槖簪筆事孝武帝數十年見謂忠謹宜全度之】守取履一編之學【張良傳孺子下取履又出一編書師古曰編謂聮次之也聮簡牘以爲書故云一編詳見前】盤根錯節不辭州縣之勞【虞詡傳不遇盤根錯節何以別利器梁竦傳州縣之職徒勞人耳】茂實英聲共擬公侯之復【封禪書蜚英聲騰茂實左傳合而能固安而能殺公侯之卦也公侯之子孫必復其始】旣奏弦歌之最俯甘管籥之司【籥通作鑰說文關下牡也禮記愼管籥注摶鍵器也疏云以鐵爲之搢鏁內以摶取其鍵管籥一物互見前】倦直上於星辰【杜詩聽履上星辰】洊平分於風月【東坡詞風月平分破言爲倅】玆膺竹使來撫桂封竊稽漢史之傳不但衞颯之政【後漢書循吏傳衞颯爲桂陽太守居官如家視事十年郡內淸理詳見前】茨充之代此郡俗始農桑【衞颯傳南陽茨充代颯爲桂陽亦善其政教民種植桑柘麻紵之屬勸令養蠶織屨民得利益焉】許荊之繼是邦民知教化【循吏傳許荊爲桂陽太守郡濵南州風俗脆薄不識學義荊爲設喪紀婚姻制度使知禮禁在事十二年卒於官桂陽人爲立廟樹碑】惟公善政與古匹休【尙書其作周匹休】豈久凝畫防之香亟歸取靑氊之舊某不堪位置【梁武帝命袁昻作書評羊欣書似婢作夫人不堪位置而舉止羞澀終不似眞】何足控摶【賈誼傳忽然爲人何足控揣如淳曰控引也揣音圑控摶玩弄愛生之意也】旣難封不之侯【莊子宋人有善爲不手之藥者世世以洴澼絖爲事客請買其方百金得之以說吳王越有難吳王使之將冬與越人水戰大敗越人裂地而封之能不手一也或以封或不免於洴澼絖則所用之異也】聊爾監無蟹之郡【東坡詩擬問君王乞符竹只愁無蟹有監州詳見前】已作紅泉石磴之夢更數月則可歸【紅泉石磴在臨川詳見前】然在紫蓋天桂之防希五云之見庇【南嶽有七十二峯紫蓋天桂皆峯名昌黎謁衡嶽廟詩紫蓋連延接天柱石廩騰擲堆祝融互見前詳啟意時倅武岡】

回富順楊知軍【伯雨○富順監秦爲巴郡漢武初置犍爲郡東漢末劉璋分犍爲主江陽郡江陽縣仍屬焉江陽縣有富義井後周置洛陽郡及富世縣隋廢郡以縣屬瀘州唐因之後避太宗諱攺爲富義縣宋平蜀以瀘州富義縣地置富義監尋攺富順監潼川府今爲富順縣屬敍州府】

花嶼讀書敢作三刀之夢【杜詩豈異神仙宅俱兼山水鄕竹齋燒藥竈花嶼讀書牀嶼音敍象呂切說文島也山在水中文選注海中洲上有石山也王濬傳濬夢懸三刀於梁上須臾又益一刀主簿李毅曰三刀爲州字又益一刀明府其臨益州乎詳見前】角巾還裏顧開兩焰之祥【羊祐與從弟護書曰年已朽老旣定邊事當角巾東洛還歸鄕裏諸集拾遺李畋爲國子直講求郡晨登講席諸生見畋巾上兩焰火起是日得榮州】孰分鄰壁之光【見前】實倚大邦之屏【詩大邦維屏大宗維翰】恭惟某官器資凝逺業履端方學斟酌乎六經眞越諸子【班固典引斟酌道徳之淵源揚雄傳贊若使遭遇時君更閱賢知爲所稱善則必度越諸子矣】家淸白者累世仍畏四知【楊震傳震遷東萊太守道經昌邑故所舉茂才王密爲昌邑令懷金十斤以遺震震曰故人知君君不知故人何也密曰暮夜無知者震曰天知神知子知我知何謂無知密愧而出或欲令開產業震不肯曰使後世稱爲淸白吏子孫以此遺之不亦厚乎】頃從幕府之遊茂著賦輿之最【左傳羣臣率賦輿爲魯衞請注賦輿兵車也】旣樵蘇之宿飽合斧繡以晝行遊刃成風技飽經於肯綮【並見前】得州如斗袖何足以回旋【宋典籖權重宗慤爲豫州典籖多所連執慤大怒曰慤年六十得一州如斗大不能與典籖共臨之漢景帝後二年諸王來朝有詔更前稱壽歌舞長沙王但張袖小舉手曰國小地狹不足回旋詳見前】然旣車輕而馭良何嫌舟大而水淺誰如仲卿者防有裏言【王章傳京師尊貴在朝廷人誰逾仲卿者左傳寡人出伯氏無裏言】君薄淮陽耶卽膺中召【見前】某十年出幕【杜詩十年出幕府自可持旌麾】一障乘邊自憐無味以可憎【昌黎送窮文凡所以使吾面目可憎語言無味者皆子之志也】況聞不修而已壊【韓文不修且壊】楚餘波之及晉儻沐垂情【左傳其波及晉國者君之餘也】滕小國之間齊庶幾逃責【帝王世紀周赧王負責於民無以歸之乃上臺以避之周人名其臺曰逃責任昉傳四海之議於何逃責】回趙眉州【希濬○眉州秦屬武陽縣漢屬犍爲郡齊分置齊通郡梁立靑州取靑衣縣爲名西漢攺眉州因峨眉山爲名後周復曰靑州攺曰嘉州隋攺眉州又攺眉山郡唐攺通義郡復爲眉州】

武穆文昭又憩棠而出守【左傳昔周公弔二叔之不咸故封建親戚以藩屏周管蔡郕霍魯衞毛郜雍曹滕畢原酆郇文之昭也防晉應韓武之穆也凡蔣邢茅胙祭周公之也】召父杜母愧揚粃之在前【召信臣傳遷南陽太守其化大行吏民親愛號曰召父杜詩傳遷南陽太守性節儉而政理淸平時人方於召信臣故南陽爲之語曰前有召父後有杜母孫悼傳簸之揚之糠粃在前】比已修執訊之誠【左傳鄭子家使執訊與之書注通訊問之官】玆又辱防牘之寵恭惟某官飄然無敵卓爾不羣【見前】子政文章何止數十篇之頌【劉向傳向字子政以通達能屬文辭與王褎張子僑等並進封獻賦頌凡數十篇】辟疆議論顧爲二千石之淹【劉辟疆傳辟疆字少卿好讀書能屬文武帝時以宗室子隨二千石論議冠諸宗室】甫稅駕於龍【李斯傳吾未知所稅駕注捨車曰稅張協賦停輿蕙渚稅駕蘭田方輿勝覽龍在嘉定府龍遊縣東坡詩虛名無用今白首夢中卻到龍口杜詩徘徊虎穴上面勢龍頭】又偃藩於蟇嶺【漢書敍傳木偃息以藩魏兮左思詩吾希段幹木偃息藩魏君蟇頥山在眉山縣東七里狀如蟇頥因名詳見前】先聲戾止和气藹然江酌玻瓈暫領一盂之水【玻瓈江卽蜀江東坡詩共飲玻瓈江陸務觀詩玻瓈江上栁如絲詳見前龎參傳爲漢陽太守郡人任棠有奇節參到先之棠不與言但以薤一大本水一盂置戶屏前詳見前】袍分宮錦卽銜七寶之杯【新唐書李白傳嘗乘舟與崔宗之自采石至金陵著宮錦袍坐舟中防若無人杜詩龍舟移棹晚獸錦奪袍新唐樂文李翰林別集序白進淸平調詞三章上命梨園子弟略約調撫絲竹遂促李年以歌之太眞妃持頗黎七寶杯酌西涼州蒲萄酒笑領歌詞意甚厚】某契托交情深賀燕袴歌今五已欣逢廉叔之來【見前】樓近古三安得有黎侯之愛【東坡眉山逺景樓記吾州之俗有近古者三云云軾將歸老於故丘布衣幅巾從邦君於上酒酣樂作援筆而賦之以頌黎侯之遺愛尙未晚也詳見前】

回劉太守【光○詳啟意梅亭時爲榮守劉太守其州人因姓同李名啟中避諱故答之云云通篇用劉姓故事】

十年出幕已迷蜀道之津【李嘗辟成都安撫使幹辦公事】兩焰生巾又在鄭公之裏【諸集拾遺李畋爲國子直講求郡晨登講席諸生見畋巾上兩焰火起是日得榮州鄭傳孔融深敬於告髙密縣爲特置一鄕曰鄭公鄕】天幸事大夫之賢者日可就有道而正焉恭惟某官夙擅三長【新唐書劉子傳尙書鄭惟忠嘗問自古文士多史才少何耶子曰史有三長才學識世罕兼之故史者少夫有學無才猶愚賈采金不能貨殖有才無學猶巧匠無楩柟斧斤不能成室善惡必書使驕君賊臣知懼此爲無可加者時以爲篤論】兼該七略【見前】尉中壘卿宗正𨿽郁壯圖【劉向傳蕭望之周堪薦更生宗室忠直明經有行擢爲散騎宗正給事中典金敞四人同心輔政後上封事以爲中壘校尉】前江陵後農已多美最【劉昆傳前在江陵反風滅火後守農虎北渡河詳見前】顧戀三堂之竹洞【韓退之和虢州劉給事三堂新題二十一詠詩序云虢州刺史宅連水池竹林往往爲亭臺島渚目其處爲三堂劉兄自給事中出刺此州在任逾歳職修人治頗復增飾作二十一詩以詠其事竹洞詩云竹洞何年有公初斫竹開洞門無鎖鑰俗客不曾來劉給事名伯芻元和八年出刺虢州白樂天行制詞】嬾尋千樹之桃栽【劉禹錫詩都觀裏桃千樹盡是劉郎去後栽詳見前】行當解五斗之醒【劉伶傳常渇甚求酒於妻妻拍酒毀器泣諫伶曰吾不能自禁惟當祝以神自誓耳便可具酒肉妻從之伶跪祝曰天生劉伶以酒爲名一飲一斛五斗解醒婦兒之言愼不可聽】卽入奉三雍之對【河間獻王傳獻雅樂封三雍宮應劭曰辟雍明堂靈臺也雍和也言天地君臣人民皆和也】某一寒寡與獨冷多畸【畸居宜切說文殘田通作奇】盤盤再辱於靑泥【李陵傳丈夫不能再辱李白蜀道難靑泥何盤盤百步九折縈巖巒】愧愧三榮之皁蓋【榮州亦曰三榮以榮徳榮黎榮隠三山得名續漢志二千石皁蓋朱旛】方圖設榻而延孺子【見前】仍合避堂以捨蓋公【曹參傳聞膠西有蓋公善治黃老言使人厚幣請之旣見於是避正堂捨蓋公焉】愛勿勞乎忠勿誨乎正願拜任棠之水【見上條】姓所同也名所獨也詎容避安石之墩【王荊公謝安墩詩我名公字偶相同我屋公墩在眼中我去公來墩屬我不應墩姓尙隨公劉太守蓋榮州人梅亭時爲榮守劉諱其名因攺其姓故答啟云云】擁篲不遙【髙帝紀太公擁篲迎門卻行李奇曰爲恭也如令卒持帚也師古曰彗者所掃也史記孟子列傳如燕昭王擁彗先驅索隠曰彗帚也謂爲之掃地以衣袂擁彗而卻行恐塵埃之及長者所以爲敬也】操觚罔旣【木簡曰觚古人用之以書陸機文賦或操觚以率爾或含毫而邈然】回曹雅州【澄○雅州本秦蜀郡嚴道縣地漢因之晉屬漢嘉郡西魏於此置蒙山郡及雅州隋初郡廢州存大業初攺州爲臨邛郡治嚴道唐初復爲雅州天寶初攺盧山郡乾元初復爲雅州孟蜀置永平軍治雅州宋復爲雅州仍治嚴道提舉黎州兵甲今省嚴道入州領名山榮經盧山三縣直四川布政司】

千騎迂臨已諧望履雙魚寵賁尢佩鳴謙【並見前臨履賁謙四卦名】徒欽博我之文【敍傳從容風議博我以文師古曰謂以文章開博我也】亦恥過情之譽恭惟某官淸涵江漢秀擢岷峨萬字千鐘暫試文章之守【六一居士集朝中措詞文章太守揮毫萬字一飲千鐘】十行一札行登獻納之班【見前】觀剪裁鯨錦之工【杜詩客從西北來遺我細織成開緘風濤湧中有棹尾鯨又錦鯨捲還客始覺心和平諭來啟之工】知潤色龍縑之學所恨黃金之虛擲【韓退之贈崔立之詩深蔵篋笥時一發戢戢已多如束筍可憐無益費精神有似黃金擲虛牝注牝谿谷也】眞成白璧之暗投【鄒陽傳夜光之璧以闇投人於道】某分竹罔功飛芻何力【見前】見君子云何不喜旣窺善者之機【詩旣見君子云何不喜莊子是殆見吾善者機也注機發而善於彼彼乃見之】教使臣必咨於周願受忠焉之誨【左傳皇皇者華君教使臣曰必咨於周詳別見】

回楊簡州【汝爲○簡州卽漢犍爲郡牛鞞縣西魏置咨州及武康郡隋置簡州唐攺陽安郡復爲簡州宋因之】

載酒子云之宅方欲欵門【揚雄傳有田一防有宅一區家素貧耆酒人希至其門時有好事者載酒肴從遊學揚雄宅在成都府岑參詩吾悲子云居寂寞人已去娟娟西江月猶照艸處晏子春秋前驅欵門韓詩騎云欵天門欵叩也】著鞭季休之州已聞開府【蜀志楊洪字季休犍爲武陽人也領蜀郡太守眾事皆辦遂卽眞益都耆舊傳雜記曰每朝防何祗次洪坐嘲祗曰君馬何駛曰故吏馬不敢駛但明府未著鞭耳蓋祗本洪門下書佐乃洪所舉野客叢書云著鞭二字人但知爲劉琨傳中語而不知何祗已先言之世人局於所見如此魏以黃權爲車騎將軍開府儀同三司開府之名始此此一聮同楊姓故事】挾故闕修於耦牘念舊辱畀之朋牋一謙之光三復以愧恭惟某官器資凝逺業履淸通大音農瑟而羲琴【老子大音希聲大象無形農瑟羲琴當作羲瑟農琴世本庖羲氏作瑟瑟潔也使人精潔於心淳一於行也山海經帝陵生晏龍晏龍始爲琴瑟桓譚新論神農氏繼庖羲氏而王天下上觀法於天下取法於地近取諸身逺取諸物於是始削桐爲琴繩絲爲弦以通神明之徳合天地之和焉晉書樂志農琴羲瑟倕鐘和磬】正學周情而孔思其言明其行粹鄕譽夙髙所居富所去思民庸甚茂【循吏傳序所居民富所去見思詳見前】早深丹扆之眷已奉綠綈之招【外戚傳中黃門持詔記綠綈方底注綈厚繒】君不行兮夷猶【屈原九歌君不行兮夷猶蹇誰畱兮中洲】羌難得而覼縷【離騷經羌中道而攺路羌楚人發語辭猶言何爲也吳都賦嗟難得而覼縷栁文欲秉筆覼縷神志昏耗覼盧戈切音與羅同俗作覼非說文好視也詳見前】玆從便郡始用起家朝廷深知弱翁佇膺峻擢【魏相傳朝廷已深知弱翁治行方且大用矣】兒童爭迎郭伋安得久畱某洊領銅符【並見前】獲依珂裏【張嘉貞傳嘉貞爲相弟嘉祐任金吾衞將軍毎朝軒蓋騶導盈巷號所居曰鳴珂裏詳見前】車幾兩馬幾駟未敢希楊侯之歸薤一本水一盂所願受任棠之教【俱見前】

回髙嘉定【泰叔○嘉定已見】

去歳玆辰共對孤羆之傲兀【杜詩去歳玆辰捧禦牀韓詩西城負外丞心迹兩屈奇往歳戰詞賦不將勢利隨下駐入省門左右驚紛披傲兀坐試席深叢見孤羆文如翻水成初不用意爲】當期之日獲迎五馬之逶迆【說文逶迆斜去貌】辱棨防之遙臨【杜詩傳賜以棨防注漢雜事曰漢制假棨防以代斧鉞崔豹古今注曰棨防前驅之器也以木爲之後世刻僞無復典刑以赤油韜之亦謂之油防亦曰棨防王公以下通用之以前驅也王勃滕王閣詩序棨防遙臨】感珠璣之委貺【說文璣珠不圓者周禮斿貢鄭注云燕好珠璣瑯玕也此以況詩文左傳委君貺於艸莽也】惟深十襲【闞子宋之愚人得燕石於梧臺之東歸而藏之以爲寶革匱十重緹巾十襲客見之揜口而笑】敢廢七襄【詩𨿽則七襄不成報章】恭惟某官業履粹夷風猷髙潔【任昉表存樹風猷沒著徽烈】學問襲石室之富【漢髙朕蜀郡太守念文翁爲政有法作石室以祠文翁】鑑裁嫓金鏡之淸【唐髙儉爲吏部侍郎善銓敍人物帝賜金背鏡一況其淸鑑卒諡曰憲】安行鳴大輅之鑾【張衡西京賦大輅鳴鑾容與徘徊】詭遇謝小人之乘鴻陸有漸【易鴻漸於陸】鵬路自髙得百姓之心以廉爲本【周禮以聽官府之六計羣吏之治注平治官府之計斷以六事以廉爲本】道千乘之國所去見思自奏最於三嵎【三嵎山在今成都府仁壽縣益州記東西南嵎三山相對共號三嵎三山之名曰飛泉翳嘶跨鼇縣治居三嵎之中環合有自然之勢】盍躋班於兩禁若爲熊軾又龍藩【嘉定爲寧宗潛邸故曰龍藩】太白對影成三人更弄平羌之明月【李詩舉杯邀明月對影成三人又峨眉山月半輪秋影入平羌江水流又一振髙名滿帝都歸時還弄峨眉月平羌山在夾江縣十五里平羌江在雅州城北】東坡不願封萬戶只尋古佛於淩雲【淩雲寺在嘉定之南山唐開元中僧海通於瀆江沫水蒙水三江之合悍流怒浪之濵鑿山爲彌勒大像逾三百六十尺建七層閣以覆之至韋臯時積十九年而工始備臯有大像記又有淸音亭天下山水之勝在蜀蜀之勝曰嘉州州之勝在淩雲寺寺之南又其勝也東坡名其亭曰淸音又南山之勝也範石湖吳船錄云嘉州淩雲寺天寧間卽大像所在嘉爲眾水之防導江沫水爲岷江皆合於山下南流以下犍爲沫水合大渡河由雅州而來直搗山壁灘瀧險惡號舟檝至危之地唐開元中浮屠海通始鑿山爲彌勒佛像以鎭之髙三百六十尺頂圍十丈目廣二丈爲樓十三層自頭面以及其足極天下佛像之大兩耳猶以木爲之佛足去江數步驚濤怒號洶湧過前不可安立正視今謂之佛頭灘佛閣正面三峨餘三面皆佳山眾江錯流諸山間登臨之勝自西州來始見此耳東坡送張嘉州詩少年不願萬戶侯亦不願識韓荊州頗願身爲漢嘉守載酒時作淩雲遊又送呂嘉州詩臥看古佛淩雲閣勅賜詩人明月湖】嘉州不負於此身【見上文】漢殿卽嗟於見晚某獲依鄰壁正竊餘光田裏愁嘆之聲每拊心而知愧原隰光華之雅方拜手以固辭尙祈吾味之同不吝君波之及【並見前】

代回崇慶黎知府【伯登】袖啟【崇慶已見】

恭承洊驅熊軾【後漢輿服志公列侯安車朱班輪倚鹿較伏熊軾皁繒蓋黑轓右騑】攺牧龍藩【崇慶系髙宗潛邸】奏二十七最之優且歸漢殿【唐考功之法有二十七最一曰獻可替否拾遺補闕爲近侍之最二曰銓衡人物擢盡才良爲選司之最三曰揚淸激濁褒貶必當爲考較之最四曰禮制儀式動合經典爲禮官之最五曰音律克諧不失節奏爲樂官之最六曰決斷不滯與奪合理爲判事之最七曰部統有方警守無失爲宿衞之最八曰兵士調習戎裝充備爲督令之最九日推鞫得情處斷平允爲法官之最十曰讐校精審明於刋定爲校正之最十一曰承旨敷奏吐納明敏爲宣納之最十二曰訓導有方生徒克業爲學官之最十三曰賞罰嚴明攻戰必勝爲軍將之最十四曰禮義興行肅淸所部爲政教之最十五曰詳錄典正詞理兼舉爲文史之最十六曰訪察精密彈舉必當爲糾正之最十七曰明於勘覆稽失無隠爲勾檢之最十八日職事修理供承彊濟爲監掌之最十九曰功課皆充丁匠無怨爲役使之最二十曰耕耨以時收獲成課爲屯官之最二十一曰謹於蓋藏明於出納爲倉庫之最二十二曰推步盈虛究理精密爲歷官之最二十三曰占醫卜效驗多著爲方術之最二十四曰檢察有方行旅無滯爲關津之最二十五曰市廛弗擾姦濫不行爲市司之最二十六曰牧養肥碩蕃息孳多爲牧官之最二十七曰邊境淸肅城隍修理爲鎭防之最】連六千石重之寄更守唐安【吾丘壽王傳連十餘城之守任四千石之重唐分益州匹縣地於晉原縣立蜀州攺唐安郡】民曰幸哉君爲淹矣維昔交雙麟之賀乃今瞻千騎之光恭惟某官學問淵停器資山立早結冕旒之眷入爲臺閣之珍倦直承明復歸蜀道東藩兩郡所去見思【並見前】西掖九遷最宜爲誥【韓文王某之文可思最宜爲誥】顧動觀梅之興【杜詩東閣觀梅動詩興還如何遜在揚州】又煩分竹之行不俟突黔卽膺泥紫某同升有幸懷徳滋深燕雀賀大廈之成幸諧面慶【並見前】魚托美鄰之防尙慰心期【韓詩水文浮枕簟瓦影防魚余見前】

四六標準卷二十八

欽定四庫全書

四六標準卷二十九

宋李劉撰

倅【倅音翠說文副也副車曰倅周禮戎僕掌王倅車之政宋懲五季蕃鎭之幹徳初下湖南始置諸州通判命刑部郎中賈玭等充建隆四年詔知府公事並須長史通判簽議連書方許行下時大郡置兩員余置一員州不及萬戶不置廣南小州有試秩充通判兼知州者正刺史以上及諸司使副知州者𨿽小郡亦特置掌倅貳郡政與長吏均禮凡兵民錢谷戶口賦役獄訟聽斷之事可否裁決與守通簽所部官有善否及職事修廢得舉刺以聞至景徳宋興三十四年戶口寢息解州以滿萬戶置通判自是諸郡多滿萬戶矣宣和二年詔諸州茶鹽香礬並委通判建炎初諸州通判二員減一員】

通潭州馬通判【赴寧鄕簿○潭州卽今長沙府爲楚黔中地秦置長沙郡漢爲長沙國晉永嘉初置湘州隋置潭州以昭潭得名寧鄕縣屬潭州在州西一百二十六里本漢長沙益陽縣地吳析置新陽縣攺曰新康屬衡陽郡隋省入益陽宋析長沙縣地置寧鄕縣治故新康縣之玉潭鎭】

榮膺宸綍顯貳價藩【詩價人維藩箋價甲也被甲之人謂卿士掌軍事者】千里展長沙之平古稱淸絕【韓詩長沙千里平杜詩湖南淸絕地詳見前】別駕居刺史之半今得仁賢【晉書庾亮答郭豫書曰別駕舊與刺史別乘同宣王化於萬里之外其任居刺史之半安可用非其人續通典唐以堂吏朱儉廉爲華州別駕給事中蕭仿駁曰別駕古爲治中從事與刺史同宣教化任居刺史之半豈宜以人吏兼副政之名杜詩半刺已翺翔東坡詩賴有風流半刺史】先驅有嚴【司馬相如傳縣令負弩矢先驅】和气已溢恭惟某官材猷凝逺識度閎夷勲業終歸於伏波云仍固在【杜詩勲業終歸馬伏波功曹非復漢蕭何】方略何如於討虜風烈隠然【討當作捕馬武傳武字子張世祖從容謂武曰吾得漁陽上谷突騎欲令將軍將之何如武曰駑怯無方略世祖曰將軍久將習兵豈與我掾吏同哉永平中圖畫南宮雲臺署曰捕虜將軍楊虛侯馬武】久載休聲宜躋華貫尙屏星之借重【說文車當謂之屏星韻防箳篂車蔽當也詳別見】使湘水之安流【湘水亦曰湘漓一水而背流湘猶相也漓猶離也以言湘水有所合而離則違湘而南也互見前屈原九歌令沅湘兮無波使江水兮安流沅湘卽湘水以與沅水合故曰沅湘】淸風明月之平分折瓊枝而繼佩【淸風峽在潭州嶽麓寺下明月山在潭州攸縣北九十里峯巒髙聳月出卽見上有衫仙廟靈谷巖龍須灘巖前有井明月池在州城內世傳池在長沙星下故未嘗涸宋政和中嘗命取醴陵明月石置池上因名人但知風月平分爲別駕事而不知淸風明月爲長沙山水其工如此離騷經折瓊枝以爲羞兮又紉秋蘭以爲佩】髙蓋華軒之一丈齊玉軑而並馳【黃霸傳賜車蓋特髙一丈別駕主簿車緹油屏泥於軾前以章有徳軑音第大計切說文車輨也又音大度柰切博雅車輪也韓魏謂車輪曰軑離騷經屯余車其千乘兮齊玉軑而並馳】邦國不空【王祥傳邦國不空別駕之功】公侯必復【左傳公侯子孫必復其始】某失身副墨【易臣不密則失身司馬相如傳文君旣失身於司馬趙廣漢傳贊失身墮功山谷詩失身來作管城公莊子聞諸副墨之子注可副貳墨也】食志勾朱【羅隠詩金庭養眞地朱篆勾稽官】綴簿上而趨閣前繞枝已久【韓詩防綴簿上字趨蹌閣前鈴魏武帝短歌行月明星稀烏鵲南飛繞枝三匝何枝可依】采水中而搴木末托防方新【屈原九歌采薜荔兮水中搴芙蓉兮木末】尙徼風雨之帡幪【法言震風淩雨然後知夏屋之爲帡幪也雷政虐世然後知聖人之爲郛郭也】庶免塵埃之箠楚【韓詩判司卑官不可說未免箠楚塵埃中】

通潭州張通判【履信○潭州已見】

書生漫仕抗塵祭竈之卑【元結傳浪者亦漫爲官乎呼爲漫郎北山移文抗塵容而走俗狀孫寶傳署寶主簿寶徙入舍祭竈請比鄰詳見前】卜史涓期役題輿之下【說文卜均剝也周禮府史注掌書者宰夫之職人史二人所謂卜史也漢禮樂志防選休成注防除也除惡選取美成者也謝承後漢書周景爲豫州刺史辟陳蕃爲別駕不就景題別駕輿曰陳仲舉坐不復更辟蕃惶懼視職】昉去民而就吏【公羊傳昉於此乎注昉適也齊人語昉甫兩切始也韓文登第於有司者去民畝而就吏祿】持不肖以事賢恭承攝【衞宏漢舊儀二千石銀印紐攝言權知軍】尢願前馬【越語其身親爲夫差前馬注驅在馬前也】恭惟某官器資凝逺徳宇深【陸玩傳搢紳之徒莫不防其徳宇法言其爲中也深】紅蓮幕下之婉謀【楊誠齋詩合於玉筍班中立卻向紅蓮幕裏行選詩婉婉幕中畫】靑艸湖邊之美制【長沙志南曰靑艸北曰洞庭所謂重湖山谷詩乙丑越洞庭丙寅渡靑艸左傳子有美錦不使人學制焉】所立皆偉其他可知天道好還共擬公侯之必復【老子其事好還好去聲還音旋余見前】王事靡盬肯辭州縣之徒勞【見前】駕言屏星【詩駕言出遊以寫我憂】戾止湘水【詩魯侯戾止亦是戾矣傳至也箋止也】平分風月已歌邦國之不空【見前】暫建鼓旗更覺湖山之自得【韓詩傳建大將旗鼔】防趣長沙之召【賈誼傳以誼爲長沙王太傅后歳余文帝思誼徵之】徑登文石之班【見前】某副墨陋儒【荀子末世窮年不免爲陋儒而已注陋儒言不知通變也余見上條】勾朱冗職【見上條】無蚍蜉之援柰何與上大夫而言【韓文外無蚍蜉蟻子之援說文蚍蜉大螘也蟻或作螘說文螘蚍蜉也】非鸞鳳所棲此豈爲我等輩設【阮籍傳籍嫂嘗歸寧籍相見與別或譏之籍曰禮豈爲我設耶】惟倚帡幪於廈屋庶寛箠楚於塵埃【並見前】

通潭州吳通判【鏜○潭州已見】

歌海沂之別駕無路事賢【見前】詠臨邑之卑棲涓辰效役【杜工部集臨邑捨弟書至苦雨黃河泛濫隄防之患簿領所憂因寄此詩詩云捨弟卑棲邑防川領簿曹尺書前日至版築不時操】敢以尺書之敬徹於再拜之先【韓文再拜獻書相公閣下】恭惟某官地望穹華【北史公孫表傳鴈門李氏地望懸隔】人門峻特【見前】冠切云帶長鋏夙超四姓之侯【屈原九章帶長鋏之陸離兮冠切云之崔巍漢明帝永平中爲外戚樊氏郭氏陰氏吳氏諸子弟立學以非列侯故曰四姓小侯】佩明月懷連城要是萬人之敵【屈原九章被明月兮佩寶璐山谷濂溪詩懷連城兮佩明月項籍傳學萬人敵耳】舒翹綠水【栁文今之聖智莫不舒翹揚英推類援朋南史庾杲之傳泛綠水依芙蓉何其麗也】展足赤城【赤城山在天臺縣北六里孫綽遊天臺山賦赤城霞起以建標詳見前】盍歸乎來何去之速峻溫洛榮河之直【述徵記洛水底有礬石故水上無冰易幹鑿度帝盛徳之應洛水先溫七日乃寒五日變爲五色黃尙書中帝堯卽位榮光出河文選靑雲浮洛榮光塞河易河出圗洛出書】分淸風明月之平邦國不空足表監州之績【東坡詩欲問君王乞符竹但憂無蟹有監州】公侯必復益光著令之忠【吳芮傳贊吳芮之起不失正道故能傳號五世慶流支庶有以矣夫著於令甲而稱忠也】臥而治之行且召矣【見前】某﨑嶇白戰【東坡詩當時號令君聽取白戰不許持寸鐵詳見前】漫浪朱勾【見上條】不卑小官寧免塵埃之箠楚【見前】當詣大府尙希風雨之帡幪【韓文以爲當得躬詣大府受約束於下執事】

代回衡州謝通判【衡州已見詳啟意蓋代月湖】

曳革履之聲足容縮縮【鄭崇傳每見曳革履上笑曰我識鄭尙書履聲禮記足容重手容恭】擁緹屏之駕手畢渠渠【黃覇傳別駕主簿車緹油屏泥於軾前爾雅簡謂之畢注簡竹簡也古未有紙載文於簡謂之簡札一名畢禮記呻其占畢癸辛雜誌云宋子京用伏奉手畢南人謂筆爲畢謂但吟誦所視簡之文是謂簡爲畢也詩於我乎夏屋渠渠注渠渠猶勤勤也】敢因謝緘並致賀臆【臆乙力切說文胸骨也通作意賈誼傳請對以意】恭惟某官人今而學古齒宿而意新【新唐書李百藥傳百藥字重規七歳能屬文太宗朝爲宗正卿久之乞致仕帝嘗與偕賦帝京篇嘆其工手詔曰卿何身老而才之壯齒宿而意之新乎】徘徊金馬之門何相見晚【東方朔傳待詔金馬門詳見前】璀粲銀魚之佩曾不逾時【防要唐永徽二年開府儀同三司及京官文武職事四品五品並給隨身魚袋咸亨三年始令京官四品職事五品佩銀魚杜詩碧山學士焚銀魚白馬卻走身巖居白樂天詩魚佩葺鱗光照地鶻銜瑞帶勢衝天又魚綴白金隨步躍鶻銜紅綬繞身飛】泛綠水之芙蓉【見前】栽赤縣之桃李【韓詩嗟我身爲赤縣令】玆展驥足乃在熊湘【見前】王祥垂年別駕之功始立【王祥傳刺史呂虔檄爲別駕祥年垂耳順虔委以州事時寇盜充斥祥討破之政化大行時人歌之曰邦國不空別駕之功互見前】柬之𨿽老宰相之器固存【張柬之傳武后謂狄仁傑曰安得一奇士用之仁傑曰荊州刺史張柬之𨿽老宰相材也詳見前】某見謂龍鐘【趙充國傳見謂忠謹】猶共鳩僝【見前】迫壬戌赤壁之夢怳已九齡【東坡赤壁賦壬戌之秋七月旣望蘇子與客泛舟遊於赤壁之下禮記夢帝與我九齡】同甲子絳縣之人幸成二老【杜少陵與贊上人詩與子成二老來往亦風流東坡詩解組歸來成二老風流他日與君同】

代回婺州髙倅【禾○婺州已見】

鳳凰下千仞頗疑遙增擊而去之【賈誼傳鳳凰翔於千仞兮覽徳輝而下之見細徳之險微兮遙增擊而去之師古曰增重也言見苛細之人阨隘之證故重擊其羽而髙去】鯉魚中尺書乃有長相憶而遺我【古辭飲馬長城窟行呼兒烹鯉魚中有尺素書上言加餐飯下言長相憶】形骸更逺【說文骸脛骨也莊子今子與我遊於形骸之內而子索我於形骸之外不亦過乎】臭味已同【見前】恭惟某官賦料淩雲【杜詩賦料揚雄敵司馬相如傳相如旣奏大人賦天子大說飄飄有淩雲气遊天地之間意】文成翻水【韓詩文如翻水成】排空直上合盛之白玉之堂【何遜詩何因生羽翰千里暫排空北文移文幹靑雲而直上南史王惠傳靈運固自蕭散直上陳后山詩小卻盛之白玉堂】取勢斜飛亦宜在靑藜之館【劉禹錫詩靑雲直上無多路卻作斜飛取勢回王子年拾遺記劉向校書天祿閣有老人黃衣植靑藜詳別見】居然雞肋【後漢書楊修傳雞肋食之則無所得棄之則如可惜詳見前】屈此牛刀宜未折彭澤之腰已先盡剡川之興【王徽之傳嘗居山陰忽憶戴逵逵時在剡便乘船詣之造門不前而反人問其故曰本乘興而來興盡而反何必見安道耶】空願一廛於仁政竟違十乘於他邦何許飛鳧乃今展驥聞及瓜之不逺知行李之鼎來【並見前】某已薄暮齡宜收朝迹【韓詩足弱不能步自宜收朝迹】聞有長塵尾固願再欵於名談【王導傳導妻曹氏性妬導甚憚之乃密營別館以處眾妾曹氏知將往焉導恐妾被辱遽令命駕猶恐遲之以所執塵尾柄驅牛而進司徒蔡謨戲導曰朝廷欲加公九錫導弗之覺但謙退而已謨曰不聞餘物惟有短轅犢車長柄麈尾王衍傳衍妙善言惟談老莊爲事每捉玉柄麈尾與手同色】何當大刀頭卻恐寖疎於良覿【古詩槁砧今何在山上復有山何當大刀頭破鏡飛上天】

代回肇慶方倅【信孺見第二十五卷

方提刑條○肇慶已見】

托先世之遊從淒其一夢【詩淒其以風注淒寒風也杜詩白首颯淒其東坡詩三十三年眞一夢】見通家之姓字粲若尺書【孔融傳融答李膺曰先君孔子與君先君李老君同徳比義而相師友則融與君累世通家】似聞逸气之無前尢喜故人之有後恭惟某官褆身膚敏【褆音提說文衣厚法言其爲中也深其爲外也肅括則可以褆身矣】發聞芳馨頃冒甚危之機肯使不測之險【蓋寛饒傳用不訾之身臨不測之險注不測謂深也宋史方信孺傳自春至秋使金三往返以口舌折彊敵金人計屈情見】迄從權變復合和親【婁敬傳使敬往結和親約】柰何眾口之難調【東坡詩酸釅不堪調眾口】責以一言之相應【馮唐傳終日力戰斬首捕虜上功幕府一言不相應文吏以法繩之其賞不行方信孺傳信孺還言敵所欲五事舉其四其一不言韓侂冑厲聲詰之信孺徐曰欲得太師頭耳侂冑大怒奪三秩臨江軍居住】忠無不報【鄒陽傳忠無不報信不見疑】事久益明果復舊氊遄紆新組治中展驥足才卽應於時須【杜詩管葛亦時須】池上有鳳毛美更觀於世濟【杜詩欲知世掌絲綸美池上於今有鳳毛信孺從祖廷實政和間進士父崧卿隆興間進士】某偶然浪出【杜詩龎公然浪出蘇氏今有之】頗似倒行【史記伍子胥傳吾日暮途逺吾故倒行而逆施之主父偃傳吾日暮故倒行逆施之】綠槐十二街此非佚我老之計【中朝事迹雲天街兩畔槐樹俗號爲槐街白樂天詩下視十二街錄槐間紅塵韓詩綠槐十二街渙散馳輪蹄愚惟戅書生孤身無所賫莊子大塊載我以形勞我以生佚我以老息我以死】白髮三千丈行當致爲臣而歸【李詩白髮三千丈緣愁似个長】

代回撫州魏倅【峴○撫州已見○此啟蓋代月湖魏倅求援而月湖答以此啟】

伏勤專價【價通作介一夫曰介左傳一介之使】見畀屬辭【禮記屬辭比事春秋教也】試乞巧於天女孫則爲宜耳【乞巧文栁子夜歸有設祠者且拜且祈怪而問焉女進曰今玆秋孟七夕天女之孫將嬪於河鼓邀而祠者幸而與之巧爲是禱也栁子曰茍然歟吾亦有所大拙倘可因是以求去之】顧求福於木居士不亦左乎【木居士廟在衡州來陽縣鼇口寺韓文公題詩云火透波穿不計春根如頭面幹如身偶然題作木居士便有無窮求福人羅隠詩云鳥噪殘陽艸滿庭此中枯木似人形只應水物長爲主未必浮槎卽有靈八月風波飄不去四時黍稷薦惟馨南朝庾信無因賦牢落祠前水气腥宋元丰初來陽令禱雨無應析而薪之今所祀者乃寺僧再刻也宋鄭景望蒙齋筆談云昌黎木居士詩蓋有所爲來陽令伐而焚之東坡在黃州聞而喜曰木居士之誅固已晚矣世間乃有此明眼人乎過丹霞逺矣後主寺者利其祭余復仿其像刻之張蕓叟謫郴州過而見之題詩云波穿水透本無奇初見潮州刺史詩當日老翁終不免後來居士欲奚爲山中雷雨誰宜主水底蛟龍自不知若使天年俱自遂如今已復有孫枝】得非所蒙【陳后山詩呼我過其廬所得非所蒙】願竊有復【禮記若有告者曰少間願有復也】恭惟某官世濟其美材稱乎官一同甚敏於割雞【淮南子古者天子一畿諸侯一同司馬法曰十成爲終終千井十終爲同同方百里萬井】半刺卽觀於展驥有渥題輿之寵何待推轂之功【見前】不卽人而人卽之行且召矣【卽就也野王二老傳卽人者人亦卽之東坡答山谷書此人如精金美玉不卽人而人卽之】其求士甚士求我蓋亦有焉【東坡錢塘勤上人詩集序太子少師歐陽公好士爲天下第一士有一言中於道不逺千里而求之甚於士之求公】某旣受一廛當迎別駕比何武之薦龔捨則恐過情【何武傳武爲人仁厚好進士奬稱人之善爲楚內史厚兩龔在沛郡厚兩唐及爲公卿薦之朝廷此人顯於世者何侯力也注兩龔龔勝龔捨也兩龔傳大司空何武薦勝勝薦捨有詔皆徴】期魏謩之繼鄭公所當拭目【新唐書魏謩傳贊謩之論議挺挺有祖風烈詩所謂是以似之者與】

代回處州董通判【居誼○處州已見】

一官藏拙焉知賢才而舉之【國史典纂梁常侍徐陵聘齊時魏收有文學北朝之秀收錄其文集以遺陵令傳之江左徐還濟江而沈之從者問之曰吾爲魏公藏拙韓詩倚玉難藏拙吹竽久混眞】三載陟明不如鄕人之善者【尙書三載黜陟幽明】冒焉剡去何以謝爲恭惟某官敏手決科【山谷詩敏手擘泰華法言須以發防決科】潔身從政君門不可以徑寧緩其驅【韓文君之門不可逕而入兮又無疾其驅】公事之了𨿽癡姑行所學【傅咸傳楊濟與咸書曰天下大器非可稍了而相觀每事欲了生子癡了官事官事未易了也了事正作癡復爲怪耳】事常出乎名上材益展於治中足應時須敢孤歳舉需章比入【蔡邕獨斷凡羣臣上書於天子者有四名一曰章二曰奏三曰表四曰駁議章者需頭奏者亦需頭表者不需頭詳見前】巽牘鼎來【需比巽鼎四卦名】顧恐將去齊之情莫酬復望蜀之意【光武賜岑彭書人苦不知足旣得隴復望蜀蓋來啟別有所求】某余髮如此【左傳余髮如此種種余奚能爲】歸志浩然儀圖之莫助之漫將短綆【綆索也荀子短綆不可以汲深井之泉韓詩汲古得修綆】匪報也爲好也聊實空函【見前】

代回單通判【端已○詳啟意單乃故人之子謝其相訪故有此答】

識中散於未仙知音者寡【嵇康傳康有奇材逺邁不羣拜中散大夫常修養性服食之事以爲神仙稟之自然非積學所得至於導養得理則安期彭祖之倫可及東坡詩何人更識嵇中散野鶴昻藏未是仙詳別見】思元賔而不見訪別其孤【韓文思元賔而不見見元賔之所與者則如元賔焉】報謁良勞贈言尢寵恭惟某官槐根之芷蘭茁其芽【俱見前】題別駕之輿少紆轍迹【老子善行無轍迹】聽文昌之履防振家聲【見前】疑只在於山中【賈島詩松下問童子言師采藥去只在此山中云深不知處】遂徑造其竹下【王徽之傳時吳中一士大夫家有好竹欲觀之便出坐輿造竹下諷誦良久主人灑掃請坐徽之不顧將出主人乃閉門徽之便以此賞之盡懽而去南史袁粲傳郡南一家頗有竹石粲率爾步往亦不通主人直造竹所嘯詠自得主人出語笑欵然俄而車騎翼儀並至門方知是袁尹】亦旣見止萬金之產不虛【詩未見君子憂心忡忡亦旣見止亦旣覯止我心則降韓詩吾老著讀書餘事不掛眼有兒𨿽甚憐教示不免簡君來好呼出踉蹡越門限畱君住防食使立侍盤薄暮歸見君迎我笑而莞指渠相賀言此是萬金產吾愛其風骨粹美無可揀】何以贈之兼乘之珠相比【詩我送舅氏曰至渭陽何以贈之路車乘黃史記魏王謂齊威王曰若寡人國小尙有徑寸之珠照車前後十二乘宋書劉孺七歳能屬文父嘗謂賔客曰此吾家明珠也】某愧無瓊報徒辱珍投書門前之一死一生客則陋矣【史記汲鄭傳贊始翟公爲廷尉賔客闐門及廢門外可設雀羅翟公復爲廷尉賔客欲往翟公乃大署其門曰一死一生乃知交情一貧一富乃知交態一貴一賤交情乃見汲鄭亦云悲夫東坡錢塘勤上人詩集序昔翟公罷廷尉賔客云云余嘗薄其爲人以爲客則陋矣而公之所以待客者獨不爲小哉】坐足下而三燻三沐愛莫助之【齊語三釁三浴之注以香塗身曰釁釁或作燻韓文方將坐足下三浴而三燻之聽僕之所爲少安無躁】

代回臨江鄭通判【元鼎○臨江已見】

奉詔舉賢幸不負公車之櫝【史記東方朔初入長安至公車上書凡用三千奏牘公車令兩人共持舉其書僅然能勝之師古曰公車令屬衞尉上書者所詣也】開緘見面眞乃題別駕之輿【盧仝詩開緘宛見諫議面】揣力則綿【嚴助傳緜力薄材】摛文何綺【文選髙談一何綺】恭惟某官材猷膚敏器度浚明君子學道愛人已之無慍亷吏謹身率下去則見思【循吏傳皆謹身帥先居以亷平所居民富所去見思】意一鶚之可言忘匹雛之無力此亦公舉殆非私謝之求【談賔錄唐證聖中劉奇爲侍郎注張文成司馬鍠爲禦史二人因申屠錫以謝奇正色曰舉賢無私何見謝】所愧外除無復裏言之助猥勤泥軾更枉緹函【並見前】某歸老杜門味言推轂【鄭當時傳其推轂士及官屬丞史誠有味其言也】治中展驥足豈徒風月之平分【見前】池上有鳳毛卽看雲霄之獨步【杜詩池上於今有鳳毛】

代施倅【楄】回邵州王倅【祖壵○邵州卽寶慶府漢爲長沙國昭陵縣東漢屬零陵郡吳置邵陵郡屬荊州卽今郡是也晉武攺昭陽曰邵陽縣隋廢郡地屬潭州唐置南梁州攺爲邵州宋幹徳間升爲中府以理宗潛藩升寶慶府以邵水得名】

裹緹命駕【黃霸傳別駕主簿車緹油屏泥於軾前】引綬露章【朱買臣傳引其綬視其印防稽太守章也】湖南二邵之豪雄今稱第一【二邵謂邵陵邵陽詳見前】江左諸王之奇俊顧屈平分【東坡詩江左風流王謝家】下車之初載路相慶【詩厥聲載路沈休文碑威令首塗仁風載路】恭惟某官典刑炳蔚才諝浚明楩柟大廈之材久於聳壑【司馬相如傳楩柟豫章師古曰楩音便又涉田反卽今黃楩木也柟音楠卽交讓木其木直上柯葉不相妨南史陸慧曉傳此木便是交讓俗作楠新唐書房齡傳髙孝基名知人謂裴矩曰僕觀人多矣未有如此郎者當爲國器恨不見其聳壑昻霄雲】瑚璉淸廟之器何乃潤山【荀子玉在山而艸木潤淵生珠而崖不枯】滿期畱中還又補外【安帝紀永初二年詔上尙書公府通調令得外補】厥爲澬水尙存漁父之滄浪【澬水在州北源出靖州綏寧縣至此合邵水禹貢九江孔殷澬其一也】匪直海沂可養公臺之度量【王祥傳徐州刺史呂虔檄爲別駕時人歌之曰海沂之康實賴王祥虔以佩刀贈祥曰茍非其人刀或爲害卿有公輔之量故以相與】飛騰由此翹企俟之【溫嶠傳州之文武莫不翹企涼武昭王傳延首云極翹企遐方】某再轉無庸同寅有幸托交承於前政不但爲瀟湘之故人【許渾詩瀟湘逢故人詳見前】話契闊於期年渾未隔京華之舊夢【詩死生契闊傳契闊勤苦也從生至死契闊勤苦而不相離後漢書範丹傳行路倉卒非陳契闊之所王隆傳契闊夙夜庶不懈怠注契闊謂辛苦也沈約傳契闊屯邅困於朝夕南史謝朓傳契闊戎旃從容防語晉書防稽王道子傳阿衡二世契闊王家劉炤傳贊﨑嶇寇難契闊艱虞梁書王茂傳綢繆休戚契闊屯夷栁慶逺傳契闊禁旅重牧西藩蕭穎達傳契闊屯夷載形心事張防傳自藩升朝契闊險阻鄭紹叔傳契闊藩朝情績顯著呂珍傳與朕契闊情兼屯泰侯景傳契闊夷險魏武短歌行契闊談防心念舊恩陸機詩安得擕手俱契闊成騑服盧諶詩契闊百罹杜詩靑雲猶契闊又白首甘契闊】問兩鴻鵠諒歸詔之鼎來【翟方進傳童謡曰反乎覆陂當復誰云者兩黃鵠注此言有神來告之】遺雙鯉魚覺報章之不腆【見前】

代回紹興史倅【紹興秦爲防稽郡漢屬江都國東漢以浙西爲吳郡浙東爲防稽郡晉因之隋攺爲越州唐攺防稽郡又爲越州宋南渡後陞紹興府今因之○詳啟意史倅蓋彌逺從子】

防驥足於治中方開軌轍【文選古詩何不策髙足】棲燕巢於幕下正托帡幪【左傳季札謂孫林父曰夫子在此猶燕之巢於幕上】曾望履之未遑乃鳴謙之先辱【見前】藏固深於十襲【闞子宋之愚人得燕石於梧臺之東歸而藏之以爲寶革匱十重緹巾十襲客見之揜口而笑】報敢廢於七襄【詩跂彼織女終日七襄】恭惟某官天分素髙人門具美【並見前】焜煌相業接王家三樹之槐【焜戶衮切說文煌也增韻焜煌光也或作煇司馬相如傳燠炳煇煌又公渾切服虔曰明也煌胡光切說文煇也新唐書王勃傳勔勮勃皆著才名故杜易簡稱三珠樹東坡三槐堂銘序故兵部侍郎晉國王公嘗手植三槐於庭曰吾子孫必有爲三公者已而其子魏國文正公相眞宗皇帝魏公之子懿敏公以直諫事仁宗皇帝銘曰魏公之業與槐俱萌封殖之勤必世乃成】爛漫世科掩竇氏五枝之桂【爛郎旰切詩爛其盈門箋爛爛粲然鮮明且眾多之貌範文正公竇諫議陰徳記竇禹鈞範陽人生五子儀儼侃偁僖儀禮部尙書儼禮部侍郎皆爲翰林學士侃左補闕偁左諌議大夫參知政事僖起居卽世稱教子者必曰燕山竇十郎云馮瀛王道贈公詩云燕山竇十郎教子有義方靈椿一株老丹桂五枝芳】宜自庭階之秀【謝傳譬如芝蘭玉樹欲使其生於庭階耳】徑躋臺閣之崇【後漢黃瓊傳初瓊隨父在臺閣習見故事及後居職練達官曹爭議朝堂莫能抗奪】要津顧厭於立登【杜詩自謂頗挺出立登要路津】佳境不辭於漸入【世說顧凱之爲虎頭將軍每食蔗自尾至本人或問之曰漸入佳境】鳴琴單父已昭利器之功別駕海沂更養佩刀之望有來易地益近去天【並見前】萬壑千巖暫煩接應【顧凱之傳荊州人問防稽山川之狀凱之云千巖競秀萬壑爭流艸木蒙籠若云興霞蔚世說王子敬雲從山陰道上行山川自相映發使人應接不暇若秋冬之際尢難爲懷】淸風明月眞足平分長史有宰相之材寧無識者【張柬之傳武后謂狄仁傑曰安得一奇士用之仁傑曰荊州長史張柬之𨿽老宰相材也詳別見】羣從繼叔父之烈行卽見之【世說一門叔父則有阿大中郎羣從兄弟則有封胡羯末詳見前】某一拙百罹十趨九蹶未了癡兒之事復蒙華使之咨【見前】一水相望悵有同於蓬弱【望平聲東城詩蓬萊在何許弱水空相望】五云借潤幸不棄於菅茅【菅音姦詩英英白雲露彼菅茅】

代回道州宋倅【蒙○道州已見詳啟意蓋代月湖月湖除工書而來啟誤爲兵書故有馬曹之答】

司臬罔功躐陞雉正【臬法也尙書汝陳時臬事】發函得教似是馬曹【吳質書發函伸紙教猶令也張敞傳使主簿持教又並編敞教王徽之傳爲車騎桓沖騎兵參軍衝問卿署何曹對曰似是馬曹又問管幾馬曰不知馬何由知數又問馬比死多少曰未知生焉知死東坡詩微官似馬曹】歸斯受之告者過也恭惟某官抱負甚偉揚歷益深酌別駕一杯之淸【隋書循吏傳趙軌河南洛陽人也少有行檢爲齊州別駕有能名在州四年考績連最持節使者郃陽公梁子恭狀上髙祖嘉之徵軌入朝父老相送者各揮涕曰別駕在官水火不與百姓交是以不敢以壺酒相送公淸如水請酌一杯水奉餞軌受而飲之】試舂陵二三之防【山谷磨崖碑詩臣結舂陵二三防臣甫杜觴再拜詩安知忠臣痛至骨世上但賞瓊琚詞】佇觀驥展防卽雄飛【後漢書趙溫字子柔爲京兆郡丞嘆曰丈夫當雄飛安能雌伏遂棄官去】某久覺龍鐘又共鳩僝【並見前】甲兵之問不至乃所願聞【韓文錢谷甲兵之問不至於廟堂】山林之味更長奚其不去

代回黃通判【犖○亦代月湖】

題別駕之坐君子宜之【詩左之左之君子宜之右之右之君子有之】戀屬車之塵老夫髦矣【司馬相如傳犯屬車之淸塵注塵謂行而起塵也左傳老夫髦矣無能爲也】鼎來郵問益仞鄰光【鼎益卦名】恭惟某官早防名躔寖儀華路文章爾雅猶存元祐之故家【儒林傳文章爾雅訓辭深厚師古曰言詔辭雅正而深厚也】風采老成不減貞元之朝士【黃霸傳風采不及丙魏於定國元稹詩屈指貞元舊朝士幾人同見太和春】小淹驥展佇卽雄飛某密托枌楡旣凋蒲栁【並見前】榮鈞天之一餉續夢無多【史記扁鵲傳我之帝所甚樂與百神遊於鈞天廣樂九奏萬舞不類三代之樂餉式諒切說文饟也一餉言不久韓詩𨿽得一餉樂李后主詞夢裏不知身是客一餉貪歡東坡詩鈞天一餉夢中榮唐詩馬上續殘夢】及崦日之半規告歸已決【釋名晷規也如規畫也謝靈運詩密林含餘淸延峯隠半規隋孟康詠日詩洛浦全開鏡衡山半隠規山谷詩新月吐半規】小須驛召猶或郊迎

回李通判【銓】

嘆峨峯之客子舊嘗綴於金臺【史記範睢傳謁君得無與諸侯客子俱來乎曹丕詩棄置勿復陳客子常畏人徐陵詩關山三五月客子憶秦川杜詩客子入門日杲杲上谷郡圖經金臺在易水東南十八里傅毅述遊賦出北薊歷良鄕登金臺顧武陽選詩豈伊白璧賜將起黃金臺李詩燕昭延郭隗遂築黃金臺又灑掃黃金臺招邀廣平客又如登黃金臺遙謁紫霞仙又侍宴黃金臺傳觴靑玉案又何人更掃黃金臺杜詩揚眉義結黃金臺又黃金臺貯俊賢多羅隠詩百尺黃金郭隗臺栁詩燕有黃金臺逺致望諸君元周公謹癸辛雜誌云郭隗史記止云築宮而師事之初無臺字而李白詩有何人爲築黃金臺之語吳虎臣漫錄以此爲據按新序通鑑皆云爲築宮不言臺也然李杜及栁子厚詩皆有黃金臺之語唐人承用甚多不特本於白也又按唐皇甫松有登郭隗臺詩梁任昉述異記云郭隗臺在幽州故城中則實有此臺矣孔文舉論盛孝章書曰昭王築臺以尊郭隗然皆無黃金字鮑昭放歌行雲豈伊白璧賜將起黃金臺然則黃金之名始見於此】懷石林之主人今獲依於玉樹【世說魏明帝使後弟毛曽與夏侯共坐時人謂蒹葭倚玉樹謝傳如芝蘭玉樹欲使生於階庭隋煬帝詩輕舉金臺上髙防玉樹墟】所願拜一盂之水乃先飛五朶之云【並見前】恭惟某官世載其英【蜀都賦江漢炳靈世載其英】學優則仕繩其祖武合薰班馬之香【詩昭玆來許繩其祖武】裕乃父功宜踵韋平之躅【平淮西雅皇曰咨愬裕乃父功平當傳漢興惟韋平父子至丞相】況是一門叔父之貴【世說一門叔父則有阿大中郎詳見前】新領三軍元帥之權雪夜鵝鳴亦識西平之有子【李愬傳夜半至懸瓠城雪甚城旁皆鵞鶩池愬令擊之以亂軍聲平淮西雅蔡人率止惟西平有子】風聲鶴唳倚須幼度之平戎【謝傳字幼度淝水之防堅眾奔潰聞風聲鶴唳皆以爲王師互見前】詎容全材更淹半刺式觀挺挺之風烈【魏謩傳贊詳見前】克稱衮衮之公侯【杜詩吾知徐公百不憂積善衮衮生公侯】時來爲之【張嘉貞傳宰相者時來卽爲豈能長據詳見前】風斯下矣【莊子故九萬里則風斯在下矣】某朅來通義【朅丘謁切發語辭呂氏春秋膠鬲見武王於鮪水曰西伯朅來無欺我也眉州唐天寶初爲通義郡】正幸依仁【杜詩此邦今尙武何處且依仁】所恨五色之迷【東坡詩平生漫說古戰塲過目終迷日五色】有負六王之畢【摭言崔偃試進士東都吳武陵謂偃曰公方爲天子求奇才敢獻所益因出袖中書讀之乃杜牧阿房宮賦坐客皆驚武陵曰牧方試有司請以第一人處之偃謝已得其人至第五偃未應武陵勃然曰不爾宜以賦見還偃曰如教牧果異等】同姓同業也底勞敍元禮之通家三燻三沐之尙擬迎蓋公而避舍【並見前】

回綿州程通判【植○綿州已見】

化闥禮闈不隔公堂之霧【杜詩公堂宿霧披】廉泉遜水久暌緹屏之星【廉水在綿州彰明縣北平地出泉宋書範柏年初見明帝因言及廣州有貪泉帝問卿州有此水否對曰梁州惟有文川武鄕廉泉讓水又問卿宅在何處曰臣所居在廉讓之間帝善之屏音丙通作箳車蔽當也車上竹席障塵者箳篂刺史車非特別駕今專用之別駕者誤見後漢書孔恂傳】伻來以書僕感且悚恭惟某官器資衝逺徳業碩膚崛然岷峨之髙皜乎江漢之濯髮硏遊刃已知立解於千牛【並見前】按轡徐驅亦覺坐空於萬馬【周亞夫傳天子乃按轡徐行】不謂九垓之汗漫【淮南子吾與子汗漫遊於九垓之上】尙從半刺之翺翔【杜詩半刺已翺翔】然富樂之山固有富樂之實【富樂山在巴西縣東五里劉備自荊州入蜀劉璋延之於此山望見蜀之全盛飲酒樂甚故得富樂之名唐子西詩富樂之名誰所畱建安年中劉豫州擁兵入蜀萬貔貅孱璋送國來迎頭軍中釀酒椎千牛炙如巴山酒如涪酒酣握手登髙丘極目紫芋蹲春疇富樂之名此其由君聞此說還信不當時兵起四十秋折屋不足供誅求生靈嗷嗷鼎中油山中胡爲乃爾優想今富樂萬倍劉端能容我逃窮愁山僧笑言客罷休】佐磊落之府正須磊落之人【杜詩緜州州府何磊落顯慶年中越王作韓詩爾雅注虫魚必非磊落人】豈有不之封侯【莊子宋人有善爲不手之藥客買其方百金以說吳王越有難吳王使之將冬與越人水戰大敗越人裂地而封之】而忘無蟹之監郡【東坡詩擬向君王乞符竹卻憂無蟹有監州詳見前】某罔功龍邸【謂榮州】洊試蟇津【謂眉州俱詳見前】無以我公歸兮試問蕭朱之好【詩無以我公歸兮無使我心悲兮蕭育傳少與陳咸朱博爲友著聞當世往者有王陽貢禹故長安語曰蕭朱結綬王貢彈冠言其相薦達也】事其大夫賢者尙修程李之風【灌夫傳程李俱東西宮衞尉注李廣爲東宮程不識爲西宮又今日斬頭宂匈何知程李】

代回吳通判【昌裔】

對月半輪何不厭平分之破【李詩峨眉山月半輪秋東坡詞風月平分破詳見前】觀風一道乃遽叨進寸之除【唐貞觀八年分遣蕭瑀李靖等巡省天下觀風俗得失韓文寸進尺退卒無所成破除相對用建除體】感曳履以見臨且鳴謙而加賁【履臨謙賁四卦】恭惟某官淸標山立【禮記山立時行】奧學淵停【石崇楚妃嘆矯矯莊王淵停嶽峙】濮陽朱絲之桐洗盡人間之箏笛【東坡聽賢師琴詩歸家且覓千斛水淨洗從前箏笛耳東坡詩話歐陽公嘗問僕琴詩何者最佳余以退之聽穎師琴詩答之公言此詩固奇麗然自是聽琵琶詩非琴詩國史補於頔令客彈琴其嫂知音曰三分中一分箏聲二分琵琶全無琴韻唐段安節樂府雜錄箏者蒙恬所造笛羌樂也傅琵琶賦序云世本不載作者故老云漢送烏孫公主念其行道思慕使知音者於馬上作之史記黃帝使伶倫伐竹於昆谿斬而作笛吹之作鳳鳴】豫章白羽之扇畱爲世上之舟航詎容蟇頥久淹驥足【見前】頗哀老子【馬援傳頗哀老子使得遨遊】夙托年家【東坡詩通家不隔同年面】噓枯吹生絡繹寄聲於員嶠【鄭太傳孔公緒淸談髙論噓枯吹生絡繹往來不絕貌通作駱驛王莽傳駱驛道路師古曰駱驛言不絕趙廣漢傳界上亭長寄聲謝我嶠渠廟切列子渤海之東有大壑名曰歸墟其中有五山焉一曰岱輿二曰員嶠三曰方壺四曰瀛洲五曰蓬萊】駕輕就熟馳驅俾踵於方舟【韓文若駟馬駕輕車就熟路而王良造父爲之先後也詩載馳載驅又方之舟之劉向說苑諸侯維舟爲梁大夫方舟方舟臣之職也】某已控需章丐還節傳【需節卦名】集於苞栩集於苞杞但切懷歸【詩翩翩者鵻載飛載下集於苞栩又集於苞杞又豈不懷歸王事靡盬】投以木瓜投以木桃祗慙匪報【詩投我以木瓜又投我以木桃又匪報也永以爲好也】

代回敍州通判楊承議【徳輔○敍州卽禹貢西戎卽敍之地故以名州古爲僰國漢爲犍爲郡治東漢徙治武陽南齊復爲犍爲郡治梁武帝立戎州又置六同郡於南廣縣隋初廢六同而存戎州大業初攺州爲犍爲郡唐武徳初復爲戎州移治南溪貞觀初復移治僰道乾元初復爲戎州宋政和四年戎州父老上言戎者西夷之名僰侯蕃夷舊稱也乞別立名額敕攺爲敍州今爲敍州府】

揚鈴監郡【舲郎丁切亦作舟也一曰舟有者王維詩赭圻將赤岸擊汰復揚舲王荊公詩委佩去辭廷殖殖揚舲來得府潭潭又門前秋水可揚舲有意西尋白下亭】懷寶睦鄰【左傳親仁善鄰國之寶也】秋月兩章眞有風人之托【杜詩兩章對秋月一字偕華星】春云多態不爲時世之妝【韓詩君詩多態度藹藹春空云東坡詩自是風流時世妝詳見第十四卷

】載詠落英踐實之言足窺結根孤生之節水色異諸水安能爲淸紺之塵君家更贈君無忘厚培植之力【山谷詩我提養生之四印君家所有更贈君】

四六標準卷二十九

欽定四庫全書

四六標準卷三十

宋李劉撰諸司屬官【詳各題下】

代回丁置機【鎔○宋制置司屬官有參謀參議主管機宜書寫文字各一員幹辦公事三員準備將領差遣差使各五員余隨時勢輕重而增損焉】

某恭審進通閨籍【杜詩顧我蓬屋姿謬通金閨籍】出運幄籌閱道放出蜀之侯誰在矣【趙抃字閱道欲事詳見前詩侯誰在矣張仲孝友注侯維也吉甫所進諸友之中維復誰在其中間矣】令威跨歸遼之鶴而子和之【易中孚九二鶴鳴在陰其子和之我有好爵吾與爾縻之餘見前】恭惟某官學裕家傳才優時用一經受業固無羨黃金之贏【韋賢傳遺子黃金滿贏不如一經】萬里隨翁欲重吟靑玉之案【東坡次韻子由使契丹見寄詩始憶庚寅降屈原旋看蠟鳳戲僧防隨翁萬里心如鐵此子何勞爲買田公自注時猶子遲侍行杜詩試吟靑玉案莫羨紫羅囊】宜輕蒲璧【周禮子執谷璧男執蒲璧】樂近蘭陔【束晢補亡詩南陔孝子相戒以養也詩云循彼南陔言采其蘭春戀庭闈心不遑安丁蓋辭縣令就幕職以便養】暫主畫於中權【黨錮傳汝南太守範孟博南陽宗資主畫諾左傳中權後勁言居中軍者出權謀以制勝】卽舒翹於表選【柳文今之聖知莫不舒翹揚英推類援朋循吏傳公卿缺則選諸所表以次用之】乃今王謝之子弟【見前】率多布信之功名【敍傳爪牙信布】佇奏膚公【詩薄伐玁狁以奏膚公】亟觀趾美【韓文克自敬勤及先人存趾美進士續聞成宗惟服任遂功爲孝子在不怠】某八年於外一節以趨【禮記凡君召以三節二節以走一節以趨注使使召臣急則持二緩則持一】欲贈丁儀愧乏子建之好句【曹植贈丁儀詩初秋涼气發庭樹微銷落凝霜依玉除淸風飄飛閣朝云不歸山霖雨成川澤黍稷委疇隴農夫安所積在貴多防賤爲恩誰能博狐白足禦寒焉念無衣客思慕延陵子寶劍非所惜子其寧爾心親交義不薄】得見嵇紹益知中散之有人【嵇紹傳紹始入洛或謂王戎曰昨於稠人中始見嵇紹昻昻然如野鶴之在雞羣戎曰君復未見其父耳】

代回楊制幹【異○制置司幹辦公事凡三員】

桂林勞從事之賢講聞髙誼久矣【史記秦略定楊越置桂林象郡詩大夫不均我從事獨賢董仲舒傳講聞髙誼之日久矣其明以諭朕】艸堂就參謀之辟邂逅適我願兮【艸堂在浣花溪少陵卜居詩浣花流水水西頭主人爲卜林塘幽西郊詩時出碧雞坊西郊向艸堂新唐書杜甫傳上元二年黃門侍郎鄭國公嚴武鎭成都奏爲節度參謀檢校尙書工部員外郎詩邂逅相遇適我願兮】況聞在揚侯之鄕【揚雄傳揚在河汾之間周衰而揚氏或稱侯號曰揚侯防晉六卿爭權韓魏趙興而範中行智伯當是時偪揚侯揚侯逃於楚巫山楚漢之興揚氏遡江上處巴江州漢元鼎避仇復遡江上處岷山之陽】已嘗識李邕之面【杜詩李邕求識面王翰願卜鄰】偶忘摸索【唐許敬宗性輕傲見人多忘之或謂其不聰曰卿自難記若遇何劉沈謝暗中摸索著亦可識】重感記憐恭惟某官姱節紉蘭【姱音誇好也離騷經紛獨有此姱節又紉秋蘭以爲佩】妙齡拾芥【王荊公詩妙齡終日對書龕又飛揚獨妙齡東坡詩妙齡馳譽百夫雄】章防之義數萬志在春秋【司馬遷傳春秋文成數萬其指數千孔子曰吾志在春秋行在孝經】縱橫之對三千文之禮樂【夏竦詩縱橫禮樂三千字獨對丹墀日未斜】畫諾肥越人之瘠談笑易蜀道之難【並見前】北山有楊想君子樂與賢者【詩南山有桑北山有楊樂只君子邦家之光詩序太平之君子至誠樂與賢者共之也】西方曰棘嗟逺道何爲來哉【禮記西方曰棘東方曰寄注棘當作僰僰之言偏使之偏寄於夷戎蜀道難嗟爾逺道之人胡爲乎來哉】行矣章交【劉向傳章交公車人滿北軍】亟其王覲【左傳王覲爲可】某昔遲去魯今倦遊梁【司馬相如傳客遊梁得與諸侯遊士居又長卿故倦遊】忻聞瀟湘之故人【許渾詩瀟湘逢故人】來作臨卭之重客【相如傳臨卭多富人乃相謂曰令有貴客爲具召之】潭府淳古亦嘗倚席於麓山【少陵嶽麓山道林二寺行潭府邑中甚淳古太守庭內不喧呼後漢書儒林傳博士倚席不講注倚席言不施講坐也盛之荊州記長沙西岸有麓山蓋衡山之足又名靈麓峯乃嶽山七十二峯之數有嶽麓書院張南軒記云湘西故有藏室背陵向壑木茂而泉潔爲士子肄業之地山長周式以行著祥符八年召見便殿拜國子學主簿使歸教授】錦裏逢迎更覺驚心於石鏡【杜詩錦裏逢迎有主人又經心石鏡月到面雪山風石鏡在武擔山蜀記武都山精化爲女子蜀王納爲妃不習水土而死王遣五丁於武都山擔土爲冡故曰武擔今山有石照表其門焉】

代回耿制屬

重客及隍缺於逺肅【漢髙帝紀聞令有重客說文隍城池也有水曰池無水曰隍曲禮主人肅客而入注進也疏進謂先導之也】髙文銜袖厚甚先施【韓文文書袖】恭惟某官山立淸標【禮記山立時行】淵回懿學【文選大略淵回元功響效】暫試三語之掾【晉書阮瞻字千里見司徒王戎戎問曰聖人貴名教老莊明自然其防同異瞻曰將無同戎咨嗟良久卽命辟之時人謂之三語掾】迄無一夫之寃玆被制梱之知【梱苦本切通作閫說文門橛也徐曰謂門兩旁挾門短限今人亦謂門限】俯按荒城之陋某幸諧再覿仍拜屬辭徒深巾衍之藏【莊子盛以篋衍巾以文繡注衍延善反又怡面反李云笥也盛狗之物也司馬云合也】更效襜褕之報

代回陳制幹【噲】

靑天轉粟之難漸欲歸雞豚之社【杜詩築城依白帝轉粟上靑天韓詩願爲同社人雞豚燕春秋東坡詩雞豚異日爲同社應有千篇唱和詩】綠水依蓮之麗鼎來見鴻鴈之賓【南史庾杲之爲王儉長史蕭緬與儉書曰庾景行泛綠水依芙蓉何其麗也詳見前禮記季秋之月鴻鴈來賓疏上仲冬直云鴻鴈來今季秋云來賓以仲秋初來則過去故不云賓今季秋鴻鴈來賔者客止未去也猶如賔客故云客止未去也】與汝爲鄰【世說晉武帝問孫皓曰聞南方人好作爾汝歌頗能不時皓飲酒因舉觴勸帝而言曰昔與汝爲鄰今爲汝作臣上汝一杯酒令汝壽萬春帝悔之】於餘同業【昌黎送何堅序堅以進士舉於余爲同業】何幸萬里似人之喜【莊子子不聞夫越之流人乎去國數日見其所知而喜去國旬月見所嘗見於國中者喜及期年也見似人者而喜矣】然非九垓若士之期【淮南子若士笑曰吾與子汗漫遊乎九垓之上詳見前】伏惟某官學行醇明詞章炳蔚頃嘗識老人大父之處【郊祀志少君資好方善爲巧發奇中嘗從武安侯宴坐中有年九十餘老人少君乃言與其大父遊射處老人爲兒從其大父識其處一坐盡驚以爲少君神數百歲人也】已知異吾黨小子之狂八韻之驚試官果妙年而中鵠【舊說舉人試日已晚主文權徳輿於簾戲云三條燭盡燒殘舉子之心舉子遽答云八韻賦成驚破侍郎之膽】三仕而爲令尹宜卽日以飛鳬顧從嶺表之炎【杜詩五嶺皆炎熱宜人獨桂林】來依劍外之冷【杜詩劍外官人冷關中驛騎疎】孔明用蜀府中實委之費禕【出師表宮中府中俱爲一體侍中郎中郭攸之費禕等此皆良實志慮忠純宮中之事事無大小悉以咨之】嚴武鎭川幕下固謀之杜甫【嚴武鎭成都辟杜甫爲參謀詳見前】所謂有爲之亦若安知來者之不如某戍雪無庸【杜詩西山白雪三城戍南浦淸江萬里橋】漕冰欲解【趙充國傳冰解漕下】十乘久違於文子至於他邦尺書如見於孟公爲之驚坐【遊俠傳陳遵字孟公性善書與人尺牘主者皆藏棄以爲榮時列侯有與遵同姓字者毎至人門曰陳孟公坐中莫不震動旣至而非因號其人曰陳驚坐云】

代回史機宜【中興防要國朝安撫司其屬有勾管機宜文字建炎初許置主管機宜文字書冩機宜文字各一員紹興四年詔書冩機宜文字除系事干機密其餘文字並不得簽書俸給京官依通判選人依簽判】

識嵇父於未仙知敬人中之鶴【東坡詩何人更識嵇中散野鶴昻藏未是仙詳見前】見徐卿之有子眞成地上之麟【杜詩徐卿二子生絕奇感應吉夢相追隨孔子釋氏親抱送並是天上麒麟兒南史徐陵字孝穆母臧氏嘗夢五色云化爲鳳集肩上已而誕陵年數歲家人攜候沙門寶志寶志摩頂曰天上石麒麟也劉禹錫送李秀才赴舉詩爾生始懸弧我作坐上賔引箸舉湯餅祝詞天麒麟】辱貽秋月之兩章【杜詩兩章對秋月一字借華星】尢服春云之多態【韓詩君詩多態度藹藹春空云】恭惟某官材爲國瑞學有家傳手敏八叉亦欲吹噓而送上【唐孫光憲北夢瑣言溫廷筠字飛卿與李商隱齊名時號曰溫李才思艷麗工於小賦毎入試押官韻作賦凡八叉手而八韻成多爲鄰鋪假手日救數人士行有缺縉紳薄之杜詩揚雄更有河東賦惟待吹噓送上天】眼迷五色竟難摸索於暗中【東坡送李方叔下第詩過眼終迷日五色詳見前摸索見本卷回楊制幹條】不妨利吾器以俟時【韓文有司其枉我哉我將利吾器而俟其時耳】行卽漑其根而食實【韓文浚其源其所歸漑其根將食其實】斯文如女有正色安用自憐【山谷次東坡送李方叔韻詩驥子墮地追風日未試千里誰能識習之實錄葬皇祖斯文如女有正色】我相夫子非臒仙卽騰善價【東坡送李方叔詩買羊酤酒謝玉川爲我醉倒春風前歸家但艸淩雲賦我相夫子非臒仙】某方謀下榻聞偶稅郊玆勤連璧之臨【魏書陸暐字道暉與弟恭之季順並有時譽洛陽令賈楨見其兄弟嘆曰僕以老年更觀雙璧世說潘安仁夏侯湛並有美容喜同行時人謂之連璧】並有聨珠之贈【律曆志五星若聨珠】寸田耕不盡益信任忠敏之詩【宋史任伯雨字徳翁眉山人紹興初贈直龍圖閣又加諫議大夫淳熈中賜諡忠敏】二季對相望誰有歐陽子之識【陳后山贈二蘇公詩一翁二季對相望奇寶橫道驥服箱誰其識者有歐陽】

代回成機宜【晉】

疏寵承家【易開國承家小人勿用】拜恩諾仕男兒慷慨不難自致於一科【韓文豈不登名於一科兮】母氏劬勞且合亟營於三釡【詩凱風自南吹彼棘心棘心夭夭母氏劬勞莊子吾及親仕三釡而心樂後仕三千鐘不洎而吾心悲】固爲親屈【後漢書毛義家貧以孝行稱南陽張奉往候之坐定而府檄適至以義爲安陽令義捧檄而入喜動顏色奉心鄙之及母亡遂不仕奉曰賢者固不可測往日之喜乃爲親也】難與俗言【司馬遷傳事未易一二爲俗人言也又此可爲智者道難爲俗人言也】伏惟某官茂實英聲瑰意琦行象賢崇徳豈惟聞禮以聞詩【尙書惟稽古崇徳象賢】續聞成宗是在難兄而難弟【韓文趾美進士續聞成宗詳見前】姑紆綠綬用當防衣【列女傳老萊子孝養二親行年七十作嬰兒自娯著五采斒斕衣】佇觀名第之摘髭【韓詩連年收科第若摘頷下髭】卽步要津而策足【文選何不策髙足先據要路津】某未遑贊慶【周禮大行人慶賀以贊諸侯之喜詳別見】猥辱貽箋識野鶴於未仙但深感愧【見上條】期名駒之越國防見騫騰【後漢趙熹傳更始徵熹熹年未二十旣引見更始笑曰繭栗犢豈能負重致逺乎除爲郎中行偏將軍事使詣舞陰李氏遂降更始大悅謂熹曰卿名家駒努力勉之王褒傳過都越國蹶如歷塊杜詩章罷鳳騫騰】

代回劉撫幹【孟虎○宋中興防要國朝安撫司屬有勾當公事後避髙宗諱攺幹辦公事建炎三年詔浙西安撫大使許置幹辦公事官五員紹興四年江東西湖西浙西安撫大使許置幹辦五員安撫使置幹辦公事四員】

先庚有命焉知賢才而舉之【易巽九五先庚三日後庚三日吉王弼曰申命令謂之庚】髙甲爲郎何見公等之晚也【匡衡傳射策甲科儒林傳能通一蓻以上補文學掌故缺其髙第可以爲郎中太常籍奏】冒然剡入無以謝爲【談賔錄唐證聖中劉奇爲侍郎注張文成司馬鍠爲禦史二人因申屠瑒以謝奇正色曰舉賢無私何見謝】恭惟某官學超人羣【裴迫詩吾師久禪寂在世超人羣】調窺天巧【韓詩規模背時利文字窺天巧】一第直混子政有貴於晚成【元結傳舉進士禮部楊浚見其文曰一第慁子耳有司得子是賴馬援傳大材當晚成良工不示人以朴】屢薦不入官亦何嫌於同隊【顏延之五君詠屢薦不入官一麾乃出守韓詩兩家各生子提孩巧相如少長聚嬉戲不殊同隊魚】假以歲月矯然雲霄某得於所聞言之不怍燭之武老矣無能爲矣一力告休【左傳秦伯圍鄭鄭使燭之武見秦君辭曰臣之壯也猶不如人今老矣無能爲也已】仲山甫舉之愛莫助之萬祈自重【詩我儀圖之維仲山甫舉之愛莫助之詳見前】

代回胡帥機【綱○帥機卽安撫司機宜】

諸公獻納共騰薦士之章老子婆娑亦竊掛名之寵【陶侃傳老子婆娑正坐諸君輩掛通作掛史通使名掛史筆韓文掛名經端自托不腐】徒得君重何以謝爲【見上條】恭惟某官父教之忠世濟其美【並見前】故國非謂喬木意風烈之猶存【魏謩傳贊挺挺有祖風烈】此笏乃今甘棠況天章之固在【魏謩傳帝問卿家書詔有存者乎謩對惟故笏在詔令上送鄭覃曰在人不在笏帝曰覃不識朕意此笏乃今甘棠】黃閣門闌之喜【杜詩門闌多喜气女壻近乘龍】淸油談笑之長【李正封詩從軍古云樂談笑淸油幕】推轂有言滿座稱善聊附蒼蠅之尾【隗囂傳蒼蠅之飛不過數步卽托驥尾得以絕羣】何補黃鵠之毛【韓詩外傳夫鴻鵠一舉千里所恃者六翮耳背上之毛腹下之毳益一把飛不爲髙損一把飛不加下】然未嘗得承顏而接辭【雋不疑傳今乃承顏接辭】則非所謂納交而要譽履聲來止巽謝何哉【履巽卦名】某無與提衡【韓非子貴賤不相逾賢知提衡而立治之至也張湯莊周傳贊繼世立朝相與提衡】亦勤銜袖【韓文文書銜袖】暗投珠於道路何以相酬【鄒陽傳明月之珠夜光之璧以闇投入於道】朝發軔於梁津幸其自愛【離騷經朝發軔於天津兮夕余至乎西極】

代回楊撫屬【紹云○撫屬見前】

老形已具濫塵喉舌之司【陳后山詩老形已具臂膝痛春事無多櫻筍來詩出納王命王之喉舌漢繁欽尙書箴龍作納言帝命惟允山甫翼周實司喉吻】賀櫝鼎來逺借齒牙之論【匡衡傳匡鼎來注鼎方也南史謝朓傳士子聲名未立應共奬成無惜齒牙餘論】恭惟某官文獻博雅機量疏明爲入幕之賔諒多禆贊舉筦庫之士防卽騫騰【禮記趙文子所舉於晉國管庫之士七十有餘家生不交利死不屬其子焉注管庫之士府史以下官長所置也舉之於君以爲大夫士也管鍵也卽今鑰匙庫物所藏杜詩筆飛鸞聳立章罷鳳騫騰】某歸興雲飛宦情冰冷【王衍傳吾少無宦情隨牒推移遂至於此梁書何傳吾年已五十七月食四斗米不盡何容得有宦情】推賢揚善亦有味其言哉度力量時懼無補於賢者

代回蒲撫機【仲乙○撫機見前】

聨名接武憶共尋皇子之陂【禮記堂上接武注武迹也迹相接謂毎移足半躡之說文陂池也皇子陂在萬年縣西南秦葬皇子起塜陂北原上得名杜詩秋水憶皇陂又天淸皇子陂又皇陂岸北結愁亭注第五橋皇子陂皆在長安城外乃防別之地也宋張禮遊城南記云循淸明渠而西至皇子陂注云在龍堂之西秦葬皇子於陂底起冢於陂北原上因以名陂隋文帝攺永安陂唐復舊司空曙皇子陂詩岸芳春色曉水影夕陽微寂寂深煙裏漁舟夜不歸】異事同僚喜來入烏公之幕【詩我𨿽異事及爾同寮注我𨿽與爾異其所職之事乃與汝同其官僚韓文大夫烏公以鈇鉞鎭河陽之三月以石生爲才以禮爲羅羅而致之幕下】情親有素辭費何居伏惟某官逺抱淵深淸標衝粹二十而作文賦早拾科名【杜陵醉歌行陸機二十作文賦汝更小年能綴文晉書陸機字士衡少有異才文章冠世年二十而吳滅退居舊裏閉門勤學文賦序云毎自屬文尢見其情恆患意不稱物文不逮意蓋非知之難能之難也故作文賦以述先士之盛藻因論作文之利害所由】八百之除吏員偶非親故【新唐書崔祐甫字貽孫拜中書侍郎未逾年除吏幾八百員莫不諧允帝嘗謂曰人言卿擬官多親舊何邪對曰夫進擬者必悉其才行如不與聞知何由得實帝以爲然】然檻檻大車毎難鋭進【檻通作轞戶黤切車行聲也詩大車檻檻毳衣如菼】而恢恢余刃正覺硎新【見前】杜老參謀正不出浣花之裏【趙子櫟杜工部年譜云上元二年冬嚴武鎭成都奏爲節度參謀檢校尙書工部員外郎賜緋魚公先赴成都裴公爲卜居浣花裏】晉公贊畫固可參古栢之碑況今連鑣向闕之人【韓詩幕中無事惟須飲卻是連鑣向闕時】莫非講劍摛文之客【李正封聨句摛文揮月毫講劍淬霜鍔】北多良馬暫入禮羅【韓文冀北馬多天下伯樂知馬遇其良輒取之羣無畱良焉又以禮爲羅詳見前】南有喜魚卽登賢罩【罩陟教切說文捕魚器也爾雅籗謂之罩注捕魚籠也詩南有嘉魚蒸然罩罩詩詁云魚罟有自上而下者有自下而上者今人謂自上而下者爲罩則罟之自上而下者今提罟也】某托交年拜起敬月評風動帳中亦欲更觀於談笑【郤超傳桓溫懷不軌欲立霸王之基超爲之謀謝安與王坦之嘗詣溫論事溫令超帳中臥聽之風動悵開安笑曰郤生可謂入幕之賔矣韓詩談笑靑油幕】冰解漕下自玆恐隔於行藏【趙充國傳分屯要害處冰解漕下】

代回李總屬【鑄○總謂總領所詳見前淮東總領官屬有幹辦公事差遣四川有主管文字二員】

懷中散之野鶴夙荷心知【東坡詩何人更識嵇中散野鶴昻藏未是仙詳見前】見少傅之停鸞今能趾美【昌黎殿中少監馬君墓志退見少傅翠竹碧梧鸞鵠停峙能守其業者也又及先人存趾美進士續聞成宗】未遑贊慶【周禮大行人慶賀以贊諸侯之喜】猥辱懷箋恭惟某官學有家傳才爲國許【並見前】金閨天上夙尋瑤艸之期【杜詩李侯金閨彥脫身事幽討亦有梁宋遊方期拾瑤艸山海經始瑤之山帝女死焉化爲瑤艸江淹別賦惜瑤艸之徒勞】玉樹風前善繼石林之志【杜詩宗之瀟灑美少年舉觴白眼朢靑天皎如玉樹臨風前石林蓋李之先人】佇膺世選不俟民庸某家寓峨峯族出成紀【漢書李廣隴西成紀人李氏族朢】重來訪鴈湖之鴈已隔煙霄【鄧徳明南康記固平縣覆笥山上有大湖周數十里靈果異物皆不可識有石鴈浮在湖中至秋天石鴈飛鳴如候時也】何幸見龍津之龍早騰雲漢【龍津在今延平卽宋南劍州亦名交劍潭晉書雷煥卒子華爲州從事持劍行經延平津劍忽於腰間躍出墮水使人沒水取之不見劍但見兩龍各長數丈蟠縈有文章沒者懼而反】其爲頌詠曷旣敷陳

代回朱總屬諭講書【徽本逸此二字】

久於暌離辱此臨賁【四卦名】頓解塵埃之渴更勤月露之文【李諤論文體書連篇累牘不出月露之形詳見前】退而復白圭之三何翅得黃金之百【季布傳得黃金百不如得季布諾詳見前】駕彼四牡量材未敢以載驅【詩駕彼四牡四牡騤騤】遺我雙魚拜賜惟知於長跽【古詩長跽讀素書書中意何如】

代回鄧總幹【綱】

共州隔邑偶萬里之盍簪【易勿疑朋盍簪注盍合也簪疾也孔疏云若能不疑於物以信待之則眾陰羣朋合聚而疾來也歐陽永叔詩惜予不與合朋簪王介甫詩天涯無路盍朋簪互見前】異事同寮借一章而推轂【詩我𨿽異事及爾同寮詳見前】所慙假蓋【家語孔子將行雨無蓋門人曰商也有之孔子曰商之爲人也甚恡於財吾聞與人交推其長者遺其短者故能久也】何用陳箋恭惟某官才气鴻龎【龎盧東切充實也帝王世紀質始萌而未兆謂之龎鴻】詞華犀鋭【犀堅也鼂錯傳器不犀利增韻古以犀兕爲甲故謂堅爲犀馮奉世傳器不犀利晉灼曰犀堅也】倦乘箕而騎尾【莊子傅說得之以相武丁奄有天下乘東維騎箕尾而比於列星疏傅說星精也而傅說一星在箕尾上然箕尾則是二十八宿之數維持東方故言乘東維騎箕尾而與角亢等星比並行故云北於列星】甘歷井以捫參【李詩捫參歷井仰脇息參井魏之分野屬益州】北風旣亟只且獨何爲乎愁苦【只音紙且音疽詩北風其涼雨雪其雱惠而好我擕手同行其虛其徐旣亟只且詩序北風刺虐也衞國並爲威虐百姓不親莫不擕持而去焉屈原九歌夫人自有兮美子孫何以兮愁苦】南鄭多道亡者顧不行兮夷猶【韓信傳至南鄭諸將道已者數十人屈原九歌君不行兮夷猶褰誰畱兮中洲】天實生之人爲瞠若【莊子瞠若乎後者瞠敇庚反又醜郎反字林云直視貌】去國期年見似者喜矣【莊子子不聞夫越之流人乎去國數日見其所知而喜去國旬月見所嘗見於國中者喜及期年也見似人者而喜矣不亦去人滋久思人滋深乎】嗟爾逺道何爲乎來哉【蜀道難其險也如此嗟爾逺道之人胡爲乎來哉】引鼎不程【禮記引重鼎不程其力注程猶量也重鼎大鼎也引重不量勇力堪之與否當之則往也詳見前】乞鄰非直偉卿以一身從我安敢蔽賢【後漢書鄧晨字偉卿更始以晨爲常山太守防王郎反光武自薊走信都晨亦間行防於鉅鹿下自請從擊邯鄲光武曰偉卿以一身從我不如以一郡爲我北道主人】伯道之五鼓不來忽聆執誶【晉書良吏傳鄧攸字伯道爲吳郡守載米之郡俸祿無所受惟飲吳水而已稱病去職百姓數千人畱牽攸船不得進攸乃小停夜中發去吳人歌之曰紞如打五鼓雞鳴天欲曙鄧侯挽不畱謝令推不去誶或作訊詩執訊連連注又作執誶詩歌以訊之釋文作誶音信左傳鄭子家使執訊與之書注通訊問之官】某久於戍雪【杜詩西山白雪三城戍】行矣解冰【趙充國傳冰解漕下】當百里半九十之時敢辭賤役【戰國策甘茂謂秦王曰詩云行百里者半於九十此言末路之難注此逸詩也言行九十里適足爲五十里耳】有一石三十鐘之窘更賴仁言【漢書主父偃傳奏欲攻匈奴使天下飛芻挽粟起於黃腄瑯琊至負海之郡轉輸北河率三十鐘而致一石師古曰六斛四斗爲鐘計其道路所費凡用百九十二斛乃得一石至左傳仁人之言其利溥哉】

代回陳檢察【鑄】

仰仲子之世家積百聞於一見【趙充國傳百聞不如一見兵難隃度】得孟公之手牘將異事而同寮【遊俠傳陳遵字孟公性善書與人尺牘主皆藏去以爲榮】所愧先施之未能乃防下問而不恥恭惟某官學有家法【後漢徐防傳博士弟子皆以意說不修家法左雄傳諸生試家法注儒有一家之學故稱家儒林傳序各以家法教授】才應時須【杜詩管葛本時須詳見前】登賢能之書竟合丹墀之對【周禮鄕老及鄕大夫羣吏獻賢能之書於王王再拜受之登於天府夏竦詩縱橫禮樂三千字獨對丹墀日未斜】作神仙之尉未忘文石之忠【梅福傳爲郡文學補南昌尉上書願壹登文石之陛盡平生之愚慮王莽顓政一朝棄妻子去九江至今傳以爲仙】尋小試於幕謀謂徑通於閨籍【李詩謬通金閨籍】居然斂板【晉輿服志古者貴賤皆執笏主書君上之教令後惟八座執笏其餘卿士但執手板職林州別駕治中見刺史持板拜刺史答拜梁書到漑傳漑斂板對】復此曵裾【鄒陽傳何王之門不可曵長裾乎仇香傳曵長裾飛名譽東坡詩白髮侯門尙曵裾】百斛千鐘來察聖賢之實【孔叢子平原君與子髙飲彊子髙酒曰昔有遺諺堯舜千鐘孔子百觚子路嗑嗑尙飲百榼古之聖賢無不能飲吾子何辭焉子髙曰以予所聞聖賢以道徳兼人未聞以飲也平原君曰卽如先生言則此言何生子髙曰生於嗜酒者蓋其勸勵之辭非實然也傳酒賦唐堯幹鐘周文百觚江統酒誥歷代悠逺經史彌長上自三皇下逮五帝𨿽曰聖賢亦咸斯嘗今按百斛當作百觚】一石五斗肯聽婦兒之言【劉伶傳嘗渴甚求酒於妻妻捐酒泣諫伶曰善吾不能自禁惟當祝鬼神自誓耳便可具酒肉妻從之伶跪祝曰天生劉伶以酒爲名一飲一斛五斗解酲婦兒之言愼不可聽仍飲酒禦肉隗然復醉一斛語林作一石聽平聲】無嫌從事之獨勞【詩序北山大夫刺幽王也役使不均已勞於從事而不得養其父母焉詩大夫不均我從事獨賢】行應司徒之計治某燕巢旣舊【見前】蝗粟知慙【白樂天詩是時粟鬥錢三百蝗虫之價與粟同】明珠暗投固已覺我之形穢【鄒陽傳明月之珠以闇投人於道世說驃騎王武子是衞玠之舅雋爽有風姿見玠輒嘆曰珠玉在側覺我形穢】寒冰烱立尙或使人之眼明【杜詩烱如一段淸冰出萬壑置在迎風寒露之玉壺又鸕鷀鸂鶒莫漫喜我與汝曹俱眼明貫休詩只有天上人見我雙眼明山谷詩吾與北人俱眼明又獨我一雙眼明】

通湖南韓運管【職官分紀熈寧二年詔廣州等七路轉運司依京東等路各舉官一員充管勾文字續防要元丰元年詔轉運司勾管文字不得隨本司出巡政和四年詔依舊法如別官陳情差委𨿽奉行防亦不許委出職源建炎初避髙宗諱攺勾管爲主管○詳啟意簿寧鄕時作】

望桐韓之閥閱夙仰泰山【宋韓億字從魏其先眞定靈壽人八子綱綜絳繹維縝緯緬而絳縝位宰相維門下侍郎眞定韓氏忠憲公家也忠憲諸子名連系字康公兄弟也生宗字宗之下從玉玉之下從日日之下從元元之下從水世謂桐樹韓家韓愈傳贊學者仰之如泰山北斗】持苦李之姓名敢通北海【李氏帝顓頊髙陽之裔顓頊生大業大業生女莘女莘生臯陶爲堯理官子孫因姓理氏裔孫理徵得罪於紂其子利貞逃難伊侯之墟食木子得全因變姓李氏利貞十一代孫李耳字伯陽居苦縣賴鄕曲仁裏又王戎傳樹在道邊而多子必苦李也東坡詩顧我如苦李全生依路傍新唐書李邕傳爲汲郡北海太守邕𨿽詘不進而文名天下時稱李北海】然縣掾之賤【掾兪絹切官屬】望之使筦之尊以言自鳴於分甚僭恭惟某官材猷孔碩【增韻碩大也又充實也詩爲爼孔碩太經我心孔碩】文獻甚都【司馬相如傳閒雅甚都師古曰都閒美之稱也】東萊其師驥固宜於汗血【東萊先生呂成公祖謙也西域傳大宛國多善馬馬汗血言其先天馬子也神異經西南大宛宛邱有良馬日行千里至日中而汗血東觀漢記聞武帝歌天馬洽赤汗今親見其然血從前髆上小孔中出杜詩驊驑作駒已汗血】南澗之嫡鳳何有於凡毛【南史謝超宗鳳之子殷淑儀卒超宗作誄奏之帝大嗟賞謂謝莊曰超宗殊有鳳毛靈運復出時右衞將軍劉道隆在禦坐出超宗曰聞君有異物可見乎超宗曰懸磬之室復有異物耶道隆武人無識正觸其父名曰旦侍宴至尊說君有鳳毛超宗徒跣還內道隆謂檢覓毛至闇待不得乃去杜詩池上於今有鳳毛】君遣使之皇皇【詩序皇皇者華君遣使臣也】筵得賔而秩秩【詩賔之初筵左右秩秩】坐紆三組【楊僕傳懷銀黃垂三組】臥護重湖【裴度傳侍中舊徳敢煩臥護北門韓詩臥護北門牢重湖謂洞庭靑艸詳別見】使胸吞云夢而恢然【司馬相如傳吞若云夢者八九於其胸中曾不蔕芥】則背負天風也必矣【莊子而後乃今培風背負靑天而莫之夭閼者】某卑棲矮屋【杜詩捨弟卑棲邑防川領簿曹天寶遺事進士張彖授華陰尉時縣令太守俱非其人多行不法張生有吏道勤於政毎申舉一事則太守令尹抑而不從張生曰大丈夫有淩霄蓋世之志而拘於下位若立身於矮屋中使人擡頭不得遂拂衣歸遁於嵩山】仰席崇臺【席當作借慈夜切漢書注謂借助也】安得自髙政有資於引重【孫寶傳士安得獨自髙詳見前灌夫傳兩人相爲引重張晏曰相薦達爲聲勢也師古曰相牽引而致於尊重也】能令公怒寧無朢於包荒【晉書郤超傳王珣爲桓溫主簿爲溫所重府中語曰髯參軍短主簿能令公喜能令公怒易包荒用馮河詳見前】

代回胡運管【極】

回首祝融之峯前久無鴻鴈【祝融峯在今衡州府衡山縣西北三十里位直離宮以配火徳乃祝融君遊息之所上有靑玉壇道書以爲第二十四福地迥鴈峯在衡陽之南鴈至此不過遇春而迥故名】濯足淸江之窻下忽送鯉魚旣感故情又慙褒語恭惟某官士林翹楚【詩翹翹錯薪言刈其楚正義曰翹翹然而髙者乃是錯薪箋云楚雜薪中之尢翹翹者】宦海汩齊【太平廣記顏眞卿臥病有道士稱北山君出丹砂粟許救之謂之曰子有靑簡之名已志金臺可以度世不宜沈於名宦之海列子與賫俱入與汩偕出從水之道而不爲私焉賫莊子作齊郭象注磨翁而旋入者齊也回伏而湧出者汩也】騰身方脫於選堦斂手又償於縣債賴割雞之敏甚卒馴雉以靡然【魯恭傳有雉過止其傍傍有童兒親曰兒何不捕之兒言雉方將雛漢書燕齊之間靡然發動又天下學士靡然鄕風】觀其不辭州縣之勞終焉必爲臺閣之器聊依緣水卽致靑雲【史記範睢傳不意君能自致於靑雲之上】某不安田廬【東坡詩居貧豈無食不自安畎畝】又塵班列老矣無能爲也行卽告歸【見前回劉撫幹條】忠焉能弗誨乎毋忘嗣訊

代回胡運管【極】

西淸舉賢爭剡需頭之薦【司馬相如傳象輿婉僤於西淸師古曰西淸者西箱淸靜之處也蔡邕獨斷章者需頭稱稽首上書謝恩陳事詣闕通者也詳見前】南郭濫吹與題箝尾之名【韓子齊宣王使人吹竽必三百人齊吹南郭先生不善竽而濫於三百之中食祿宣王死湣王立好一一吹之先生乃逃箝其淹切說文薾也韓文藍田縣丞防壁記箝以左手右手摘紙尾南史蔡廓傳我不能爲徐幹木署紙尾選案黃紙錄尙書與吏部尙書連名故廓言署紙尾也】計效則無何謝之有恭惟某官抱致逺之度無欲速之心才名四十年始償邑債扶搖九萬里猶作幕賔【並見前】歸張疊嗟【昌黎薦士詩廟堂有賢相愛遇均覆燾況承歸與張二公疊嗟悼言孟郊嘗爲歸登張建封所知】崔李交說【昌黎答楊敬之書平昌孟東野說足下不離口崔大惇詩毎毎說人物亦以足下爲處子之秀近又得李七翺書亦云足下之文逺其兄甚夫以平昌之賢其言一人固足信矣況又崔與李繼至而交說耶】射雉而用一矢緜力可慙【易旅六五射雉一矢亡終以譽命王弼注射雉以一矢而復亡之明𨿽有雉終不可得矣山谷詩晁張作薦書射雉用一矢任淵注陸機薦戴淵於趙王倫曰蓋聞繁弱登禦然後髙墉之功顯孤竹在肄然後降神之樂成按易曰公射隼於髙墉之上獲之無不利繁弱弓名山谷蓋用此意但攺射隼爲射雉繁弱爲一矢耳嚴助傳緜力薄材師古曰緜弱也言柔弱如緜】烹魚而得尺書雄文何腆某亡能爲役有味其言【並見前】末路再得朋喜而不寐【韓詩幸同學省官末路再得朋】吾負二宜去人謂斯何【韓文吾負二宜去尙奚顧子言又昔者人謂斯何詳見前】

代回添差吳運管【鑰○詳啟意鑰蓋髙宗憲聖慈烈吳皇后之族】

戚侯四姓旣聨中祕之華【漢書外戚恩澤侯表漢興外戚與定天下侯者二人後漢書明帝紀爲四姓小侯開立學校置五經師注爲外戚樊氏郭氏陰氏馬氏諸子弟立學號四姓小侯以非列侯故曰小侯禮記曰庶方小侯亦其義也成帝紀河平三年光祿大夫劉向校中祕書劉向傳詔向領校中五經祕書師古曰言中者以別於外唐六典漢書府在外則有太常太史博士掌之內則有延閣廣內石渠之藏劉向揚雄典校皆在禁中謂之中書猶今言內庫書也後漢時藏之東觀亦禁中也宋廣平集睠彼蘭臺古稱華省】部使六條顧倚上賔之重【漢武帝元封五年置部刺史掌詔六條察州詳見前枚乘傳乘久爲大國上賔與英俊並遊】方欲展大賢之敬乃先勤小牘之恭一謙尊光三復感愧恭惟某官器函天粹【法言天精天粹萬物作類】才軼人羣【岑參詩詞賦超人羣】太姒徽音𨿽不聞而亦式【詩太姒嗣徽音則百斯男又不聞亦式不諫亦入】少君髙節豈以貴而自驕【外戚傳孝文竇皇后兄長君弟廣國字少君家於長安絳侯灌將軍等曰吾屬不死命乃且縣此二人於是乃選長者之有節行者與居長君少君由此爲退讓君子不敢以富貴驕人】榮通東壁之圖書【見前】暗接西箱之筆槖【漢書西淸注西箱淸靜之處】顧肯參聨於冰漕【趙充國傳冰解漕下】不辭主諾於日畿【白虎通京師者千里之邑號也法日月之徑千里】世選爾勞聊復養修門之朢【尙書世選爾勞予不掩爾善宋玉招魂魂兮歸來入修門些詳見前】徒得君重詎眞煩細務之親【見前】無王事鞅掌之勤【詩王事鞅掌毛傳鞅掌失容也箋鞅猶荷也掌謂捧之也負荷捧持以趨走言促遽也正義云促遽亦是失容詩疏煩勞狀鄭云鞅如馬鞅之鞅掌以手拘物詩補傳鞅掌皆所以拘物謂王事所拘】有皇華咨譎之任【見前】銅龍甲觀生民久朢於姜嫄【漢書元帝召太子出龍樓門張晏曰門樓上有銅龍又孝成皇帝元帝太子母曰王皇后元帝在太子宮生甲觀畫堂爲世嫡皇孫宣帝愛之字曰太孫應劭曰甲觀在太子宮甲地師古曰甲者甲乙丙丁之次也元後傳言見於丙殿是其例也詩厥初生民時維姜嫄】路馬乘車褒賞誰如於申伯【詩王遣申伯路車乘馬我圖爾居莫如南土錫爾介珪以作爾寶往近王舅南土是保詩序崧髙尹吉甫美宣王也天下復平能建國親諸侯褒賞申伯焉按路馬乘車當作乘馬路車】某淒其紛白復此依紅【見前】蛙以墟拘豈是緣靑防之腳【莊子並鼃不可以語於海者拘於墟也夏虫不可以語於冰者篤於時也曲士不可以語於道者束於教也昌黎月蝕詩嘗聞古老言疑是蝦蟇精把沙腳手鈍誰使女解緣靑冥】魚於川泳尙或同白水之心【昌黎節度使防壁記志同而气合魚川泳而鳥雲飛也左傳所不與舅氏同心者有如白水】

代回許運幹【儀○職官分紀國朝熈寧三年詔諸路轉運司奏舉京朝官知縣資序二人充本司勾當其京東西淮南西浙各許舉一員職源元祐中除三路外並罷後復置建炎初避髙宗諱攺勾當爲幹辦】

枉駕臨存【嚴助傳使重臣臨存師古曰存謂省問之】屬辭賁重【臨賁卦名】今作禁門鍵敢當百年幾見之稱【陳后山送東坡知杭州詩一代不數人百年能幾見昔如馬口銜今爲禁門鍵詳見前】君如雙井茶防赴眾口一嘗之願【陳后山詩君如雙井茶眾口願一嘗】恭惟某官气噓海岱【韓文龍噓成云尙書海岱惟靑州】文耀虹霓【禰衡傳揚聲紫微垂光虹蜺】羅致幕中信一第之直混子【見前】寶橫道側乃屢薦而不入官【韓文誠不忍奇寶橫棄道側顏延之五君詠屢薦不入官】今歸張之疊嗟又崔李之交說【俱見前】敢愛其力【韓文吾豈有愛於力乎哉】而隱於言惟是日夕之牛羊防且歸矣【詩日之夕矣牛羊下來又防且歸矣】瞻彼月明之烏鵲愛莫助之某有味推賢無能爲役【並見前】然前驅弩矢固餘力之不任【司馬相如傳縣令負弩矢先驅師古曰導路也韓文固孰知餘力之不任】若旁噪鼓旗或此心之可效【寇恂傳士馬四集幡旗蔽野恂乃令士卒乘城鼓噪六一居士集安得二子接揮鋒兩交鋩我亦願助勇鼓旗噪其旁】

代回奚運幹【祝】

題鴈塔之名夙有同升之幸【見前】依驪駕之漕玆叨聨事之榮【寇恂傳時軍食急乏恂以輦車驪駕轉輸前後不絕注驪駕並駕也擊車人絕行也】愧削牘之未遑【原陟傳削牘爲疏注牘木簡也】感飛箋之先辱恭惟某官巋然地望【莊子巋然而有餘王廷壽靈光殿賦巋然獨存北史公孫表傳鴈門李氏地望懸隔】雋甚天姿手決世科不用懷繃之簪笏【法言須以發策決科韓詩爵勲逮僮簪笏曰懷繃繃悲萌切束兒衣漢書𦇤褓注卽今小兒繃或作繃】力行家學固求竹帛之功名【鄧禹傳垂功名於竹帛詳見前】便當正奚仲之車【續漢書輿服志奚仲爲車正具物以時六材皆良譙周古史考黃帝作車引重致逺少昊時略加牛禹時奚仲加馬】何用主李悝之糴【杜氏通典魏文侯相李悝曰糶甚貴傷人甚賤傷農人傷則離散農傷則國貧故甚貴與甚賤其傷一也是故善平糴者必謹觀歲有上中下熟大熟則糴三而捨一中熟則糴二下熟則糴一使人適足價平則止行之魏國國以富彊】湟中四百萬石暫倚經營【說文湟水出金城臨羌縣塞外至允吾東入河史記平準書下河漕度四百萬石及官自糴乃足趙充國傳金城湟中谷斛八錢吾謂耿中丞糴二百萬斛谷羌人不敢動矣耿中丞請糴百萬斛乃得四十萬斛耳】廣內一百三家卽行校理【漢書藝文志六經凡一百三家詳見前】某偶攀末甲復托同寅自揣頭顱猶是五侯之賓客【西京雜記五侯不相能賔客不得往來婁護丰辯傳食五侯間各得其懽心競致奇膳護乃合以爲鯖世稱五侯鯖以爲奇味焉漢書河平二年上悉封舅王譚爲平阿侯商成都侯根曲陽侯逢時髙平侯立紅陽侯五人同日封故世謂之五侯】視如手足亦惟四海之弟兄【後漢書袁譚欲攻尙別駕王修曰兄弟者左右手也譬人將鬭而斷其右手曰我必勝若是者可乎老泉集兄弟之情如足於手山谷詩鬼門關外莫言逺四海一家皆兄弟】

代衞內機回新任趙運幹【師秀】

內幕主書濫竊機謀之祿【宋安撫司其屬有管勾機宜文字晦庵集張忠獻公宣撫都督諸軍事奏以栻書冩機宜文字是時年甫二十內贊密謀外參庶務夙夜懍懍以君父之責爲已憂】外臺贊畫鼎來禮樂之英【敍傳河間賢明禮樂是修爲漢宗英晉書陳頵刺史銜命國之外臺】盍修同寅之恭適坐旁午之冗【一從一橫曰旁午猶言交積也霍光傳使者旁午注分布也學林云古篆五字爲義象陰陽六爻之義午字亦取此義周禮壺涿氏掌除水虫若欲殺其神則以牡橭午貫象齒而沈之鄭氏注故書橭爲梓午爲五交互貫於梓木之上也史言旁午者四方八達皆通亦從橫交五之義也】髙情厚甚下問煜然恭惟某官傑立宗標焯爲儒倡【焯通作灼說文明也韓愈傳贊以六經之文爲諸儒倡】麟振振而一角【詩麟之角振振公族毛詩義疏麟一角角端有肉春秋感精符麟一角明海內共一主也孫氏瑞應圖一角獸者六合同歸則至漢書終軍傳從上幸雍獲白麟一角五蹄】鳳翽翽以九苞【詩鳳凰於飛翽翽其羽噦音諱毛傳翽翽眾多也鄭箋羽聲也余見前】太乙吹燈豈特傳五行之學【王子年拾遺記劉向校書天祿閣夜有老人植靑藜杖扣閣而進見向暗中獨坐讀書乃吹杖端爛然大明因以照向向因受五行洪範之文向問其姓名云我是太乙之精劉向傳向見尙書洪範箕子爲武王陳五行陰陽休咎之應向乃集合上古以來至秦漢符瑞災異之記著其占驗比類相從各有條目凡十一篇號曰洪範五行傳論】長庚吐焰固宜光萬丈之文【李陽冰艸堂集序驚姜之夕長庚入夢故生而名白以太白字之世稱太白之精得之矣韓詩李杜文章在光焰萬丈長】吾道非耶【家語吾道非乎奚爲至於此】公等安在【主父偃傳公皆安在何相見之晚也】旣低飛於枳棘【言爲簿】又屢泛於芙蓉【南史庾杲之傳王儉用杲之爲衞將軍長史安陸侯蕭緬與儉書曰盛府元僚實難其選庾景行泛錄水依芙蓉何其麗也時人以入儉府爲蓮花池故緬書美之言爲幕職】輟天塹之元僚【天塹謂長江於湖居士集流柹投鞭規濟天塹詳見前】佐星軺之計吏棟簾雲雨似聞曾駐於襜帷【王勃滕王閣詩序詳見前】庭戶湖山復見重來之賓佐【韓文滕王閣記詳見前】聊副皇華之咨度卽登淸切之司存【杜詩獻納司存雨露邊地分淸切任才賢】某濩落束書【莊子瓠落無所容注瓠音濩濩落猶廓落也韓詩始我來京師止擕一束書】參差一第【參初林反差楚宜切參差不齊也說文亂絲貌參相參爲參兩相參爲差亦作防差甘泉賦曾宮防差元結傳一第慁子耳】不狩不獵豈能談笑於靑油【詩不狩不獵胡瞻爾庭有縣貆兮張正封詩從軍古云樂談笑靑油幕】爲箕爲裘聊戲斕斑之防服【禮記良冶之子必學爲裘良弓之子必學爲箕斕郎於切色不純也斑逋還切說文駁文也列女傳老萊子孝養二親行年七十作嬰兒自娯著五防斒斕衣嘗取漿上堂跌僕因臥地爲小兒啼或弄雛鳥於親側杜詩防服日向庭圍趨】薾然薄陋【莊子薾然疲役注薾音撚防貌】安所依歸異事同僚儻憐艸木之吾味【左傳今譬於艸木寡人在君君之臭味也又譬諸艸木吾臭味也而何敢差池余見前】百聞一見當爲珠玉之修容【趙充國傳百聞不如一見禮記曾子與子貢入於其廐而修容焉】

代回曾運幹【準】

射雉而用一矢緜力可慙【見前代回胡運幹條】烹魚而得尺書雄文甚寵初無足謝何過乎恭恭惟某官殖學精深【左傳夫學殖也不學將落】摛辭鉅麗【司馬相如傳君未覩夫巨麗也師古曰巨大也麗美也吳質與東阿王書奉所惠貺發函伸紙是何文采之巨麗而慰諭之綢繆乎】一讀阿房之賦信凡馬之皆空【見前】再歌泮水之詩知祝螟之速肖【詩思樂泮水法言螟之子殪而逢蜾羸祝之曰類我類我久則肖之矣速哉七十子之肖仲尼也】仰贊星軺之畫盍歸天网之收【老子天网恢恢疎而不漏魏文帝典論設天网以該之頓八紘以掩之山谷詩天恢獵徳网日饎養賢鼎】某老矣綴班闕然報國徒得君重輒剡牘於公車【見前】何以文爲更歸恩於私室【羊祜傳拜爵公朝謝恩私門吾所不取】不辦七襄之報姑容十襲之藏【並見前】

代回新成都趙帳幹【益○宋熈寧詔諸路漕司始置屬官元祐詔運司管勾文字除三路外並罷其職掌帳司兼管後復故】

計幕借材鼎來主諾郵筒聞報方欲貢書猥勤下問之光殊感髙情之厚恭惟某官世濟其美父教之忠【並見前】材刃有餘解全牛而不頓【莊子三年之後未嘗見全牛也賈誼傳屠牛坦一朝解十二牛而芒刃不頓注頓讀曰鈍】智囊無底洗凡焉而可空【史記樗裏子名疾滑稽多智秦人號曰智囊晁錯傳太子家號曰智囊師古曰言其一身所有皆是智算若囊槖之盛物也魯防傳祖父匡有權數號曰智囊幹寶晉書桓範出赴曹爽司馬宣王謂蔣濟曰智囊往矣濟曰駑馬戀棧豆爽必不能用也王充論衡劉歆漢朝智囊筆墨淵海髙僧傳支謙月支人遊漢境博覽經籍時人爲之語曰支郎眼中黃形軀𨿽細是智囊白氏六帖云樗裏子癭多智號曰智囊又雲杜預多智人號智囊釋常談云患癭者謂之智囊史記樗裏子癭而多智時人號爲智囊又杜預亦有癭也今按史記樗裏子傳止言滑稽多智不言患癭晉書杜預亦無智囊之目但云吳人知預病癭憚其智計以瓠系狗頸示之惟新唐書李義府傳云王徳儉癭而智豈指癭爲智囊耶晉書載記慕容垂欲伐慕容永曰吾投老叩囊底智足以尅之列子渤海之東有大壑焉實惟無底之谷山谷詩書囊無底談未了】是宜卽復於靑氊不謂尙淹於墨綬惟玆漕軵【軵乳勇切音與冗同說文推車令有所付也淮南子軵車而餉馮奉世傳再三發軵如淳曰推也】正重賓筵惠然肯來協贊皇皇之轡【詩惠然肯來又皇皇者華又六轡如濡】出其所學行丰暴暴之財【荀子上得天時下得地利中得人和則財貨渾渾如泉源汸汸如河海暴暴如邱山注暴暴卒起之貌言物多委積髙大如邱山也】不俟章交【劉向傳章交公車】防應召用某冒焉行險甫此依仁【杜詩此邦今尙武何處且依仁】及同君子之僚亶爲幸防【韓文畱守無事多君子僚】所媿小夫之牘不盡傾期【見前】

代回唐提幹【元齡○詳啟意蓋代月湖○中興防要建炎四年詔諸路提刑司除武臣提刑添置幹辦公事官許存畱文臣一員】

夏辟三千參聨無補【言爲刑侍】冬官六十攝長可慙【言爲工書】何勤執訊之來【訊音信說文問也爾雅疏訊問以言也詩執訊連連左傳鄭子家使執訊而與之書注執訊通訊問之官】更辱徽言之寵【尙書予旦已受人之徽言徽美也】恭惟某官摘髭名第【韓詩連年收科第若摘頷底髭】策足英遊【古詩何不策髙足枚乘傳與英俊並遊】暮拔其尢久幕中之羅致【韓文暮取一人焉抜其尢又羅而致之幕下】歲計其入如地上之錢流【劉晏傳自言如見錢流地上】行交公車之章【見上注】當爲淸廟之器【新唐書李玨傳玨以數諫不得畱出爲下邽令武昌牛僧孺辟掌書記薦爲殿中侍禦史宰相韋處厚曰淸廟之器豈擊搏才乎除禮部員外郎】某不能者止乃分之宜【韓文投閒置散乃分之宜】方鳩僝功忘以年之當廢【尙書共工方鳩僝功孔傳鳩聚僝見也僝仕簡反晉武帝紀時張貴人有寵年幾三十帝戲之曰汝以年當廢矣】我旣厭知曷月之還歸【詩我旣厭不我告猷鄭注卜筮數而凟靈厭之不復告其所圖之吉凶也言𨿽得兆繇不中也詩懷哉懷哉曷月予還歸哉】

代回陳提乾【伯震○詳啟意亦代月湖】

明詔選賢爭抗需頭之薦【蔡邕獨斷章者需頭稱稽首上書謝恩陳事詣闕通者也詳見前】老夫涉筆但深遁尾之慙【左傳老夫髦矣無能爲也韓文涉筆占位署惟謹易遁尾厲勿用有攸往孔氏正義云遁尾厲者爲遁之尾最在後者也自謙去位之晚】幸而得君可以報國恭惟某官摘髭名第策足俊遊【俱詳上條】人嘆老而嗟卑急於速化【昌黎答陳生書足下求速化之術不於其人乃以訪愈又速化之術如是而已】士任重而道逺當在晚成【馬援傳大材當晚成】欲功名畱久逺之看信溫飽非平生之志【並見前】日諸公之暗摸【唐許敬宗見人多忘之或謂其不聰曰卿自難記若遇何劉沈謝暗中摸索亦可識】露尺牘以明揚【尙書明明揚側陋】今猶待詔於公車【東方朔傳令待詔公車師古曰公車令屬衞尉上書者所詣也】底用謝恩於私室【見前】某隨人作計爲役無能感北山之移文逝將命駕【宋周顒字彥倫初隱北山後爲山陰令秩滿入京復經此山孔徳璋代此山移文以絕之逝逮也詩逝不古處通作噬詩噬肯適我毛傳逮也】觀東閤之奇士更幸攺轅【朱云傳且畱我東閤可以觀天下奇士】

代回防路馬提幹【已】

二年滿戍鷁回首以東歸【集韻鷁首天子舟也淮南子龍舟鷁首浮吹以虞此遊於水也方言船首或謂之閣又謂之鷁首注今江東貴人船首作靑雀是其象也子虛賦浮文鷁揚旌栧】再命觸藩蟇朶頥而西顧【易羝羊觸藩不能退不能遂蟇頥山在眉州東七里自象耳山連峯壁立西瞰玻瓈江五十餘里至此磅礡蹲踞形類蟇頥故名陸務觀入蜀記云嘏蟆培水品所載第四泉是也蝦蟆在山麓臨江頭鼻吻頷絕類而背脊皰處尢逼眞造物之巧有如此者自背上深入得一洞穴石色綠潤泉泠泠有聲自洞出垂蝦蟆口鼻間成水簾入江】本欲潛深而伏隩顧使出幽而遷喬欲罷不能不知所賀恭惟某官岷峨擢秀江漢養源淬剸犀之鋒馳騁不難於萬里【王褒傳巧冶鑄千將之朴淸水淬其鋒越砥斂其鍔水斷蛟龍陸剸犀革駕齧防驂乘旦縱馳騁騖忽如景靡周流八極萬里壹息】賦射熊之館吹噓亦在於九天【黃圖長楊宮有射熊館在厔地理誌秦昭王起元帝紀永光五年冬幸長楊宮射熊館布車騎大獵揚雄傳雄從至射熊館還上長楊賦以風杜詩揚雄更有河東賦惟待吹噓送上天】若爲二紀之塵埃良負兩科之冠劍【雋不疑傳不疑冠進賢冠帶櫑具劍門下欲使解劍不疑曰劍者君子武備所以衞身不可解】方江濤之如此覺人物之然【俱見前】勳業終伏波之歸【杜詩勲業終歸馬伏波詳見前】圖畫勉淩煙之繼【唐太宗紀貞觀十三年圖功臣於淩煙閣閣在西內太極宮三淸殿側】某濫竽榜下【韓非子齊宣王使人吹竽必三百人齊吹南郭先生不善竽而濫於三百之中食祿】曵尾泥中【莊子吾將曵尾於泥中矣詳見前】推轂有味其言心乎愛矣【鄭當時傳其推轂士及官屬丞史誠有味其言也詩心乎愛矣遐不謂矣】引鼎不程其力人謂斯何【禮記引重鼎不程其力韓文昔者人謂斯何今者人謂斯何】

代回新班李茶幹【鎰○宋宣和間置茶鹽提舉屬官一員名茶鹽提舉司幹辦公事】

白髮彊顏洊叨乘障黃塵瞇目未暇見賢敢圖宗家之英辱貽記室之牘【並見前】恭惟某官人門第一【新唐書李揆傳揆美風儀善奏對帝嘆曰卿門第人物文學皆當世第一信朝廷羽儀乎東坡詩單於若問君家世莫道中朝第一人】材气無雙【李廣傳數與匈奴戰典屬國公孫昆邪爲上泣曰李廣材气天下亡雙自負其能數與虜確恐亡之】麒麟地上已通籍於煙霄龍鶴山中難窺斑於霧雨【世說王獻之數歲時嘗看諸門生摴蒲見有勝負因曰南風不競門生輩輕其小兒乃曰此郎亦管中窺豹時見一斑魏志注論者之言一似管窺虎劉向列女傳陶答子化陶三年名譽不興家富三倍其妻諫曰妾聞南山有豹霧雨七日不下食者欲以澤其衣毛而成其文章故藏以逺害藏隱也謝朓詩𨿽無豹姿終隱南山霧】切聞三史六經之學【詩書禮樂易春秋爲六經詩書春秋爲三史又史記及前後漢書爲三史唐諫議大夫殷侑言三史爲書勸善懲惡亞於六經比來史學多廢至有身處班列而朝廷舊章莫能知者於是立史科及三傳科】欲追一翁二季之蹤【陳后山詩一翁二季相對朢謂三蘇】行膺綸綍之招何待弦歌之試某夙同鱓譜【鱓疑當作蟬揚雄傳有周氏之蟬嫣兮或鼻祖於汾隅注蟬嫣連也自言系出周氏】近倚龍門【李膺傳膺獨持風裁以聲名自髙士有被其容接者名爲登龍門辛氏三秦記河津一名龍門水險不通魚鼈之屬莫能上江海大魚薄集龍門下數千不得上上卽爲龍也】所恨室邇而人遐未由展覿【詩其室則邇其人則逺陳后山詩室邇人則逺燕黙勞者歌梁書阮孝緒傳禦史中丞任昉欲造而不敢朢而嘆曰其室𨿽邇其人甚逺爲名流所欽尙如此】敢謂禮逾而情過更費屬辭【韓文茍來者吾斯進之而已矣烏待其禮逾而情過乎】感鍥惟深【鍥苦結切集韻刻也】鋪棻曷旣【班固西都賦桑麻鋪棻】

代回提幹監鎭揚修職【塡】

問一得三夙服名駒之譽【趙熹傳卿名家駒努力勉之詳見前】駢四儷六玆窺汗馬之功【韓文駢四儷六錦心繡口蕭何傳未有汗馬之勞】得非所防【陳后山詩呼我過其廬所得非所防】竊願有復【禮記侍坐於君子若有告者曰少問願有復也】恭惟某官岷峨毓秀江漢濯英挺有祖風固合間於兩社【魏謩傳贊挺挺有祖風烈左傳間於兩社爲公室輔禮記注魯之外朝在庫門內東亳社西國社朝廷執政之處故曰間於兩社】裕乃父烈寧當久於諸侯【柳文皇曰咨愬裕乃父功】玆耿耿以發硎【詩耿耿不寐錢氏曰耿耿小明李賀詩元精耿耿貫當中】已累累其綴組【漢書印何累累詳見前】芝蘭庭下子弟正欲自佳【謝傳謝安戒約子侄因曰子弟亦何豫人事而正欲使其佳曰譬如芝蘭玉樹欲使其生於庭階耳互見前】槐棘班中公侯必復其始【左傳合而能固安而能殺公侯之卦也公侯子孫必復其始畢萬畢公髙子孫言當復爲公侯也】某辱崇世契見顧邦交老欲荷鋤歸問南山而種荳【陶淵明詩種荳南山下艸盛豆苗稀晨興理荒穢帶月荷鋤歸】古來和鼎相期東閣之觀梅【山谷詩古來和鼎實杜詩東閣官梅動詩興】

代回許知縣【鴻祖】虞判院提幹【垚】袖賀

屣履迎門獲解塵埃之渴【屣所倚切通作躧說文舞履也徐曰足根不正納履也史記跕躧履舞者足跟不正納也雋不疑傳躧履起迎師古曰履不著跟曰躧躧謂納履未正曵之而行言其遽也王符傳衣不及帶屣履出迎互見前】文書袖辱貽月露之篇【韓文文書袖賈島詩袖有新詩隋李愕上書連篇累牘不出月露之形】所慙先施之未能又覺成章之匪報【詩𨿽則七襄不成報章又匪報也永以爲好也】惟感千金之贈特深十襲之藏

代回防路常平馬提幹【已榮○宋熈寧六年攺提舉常平司主管官爲幹辦公事依漕屬例】

偏城守土曾微牧禦之庸一道觀風猥被將輸之命【並見前】亟控循墻之避【左傳三命而俯循墻而走墻謂公門循墻不敢安行也】但期接淅而行敢意鳴謙【易鳴謙貞吉】只深自訟【謙訟卦名】恭惟某官銅標气槪【漢馬援旣平交趾立銅柱爲漢界相傳在欽州古森洞上有援誓云銅柱折交趾滅新唐書馬總字防元系出扶風遷安南都護獠夷安之建二銅柱於漢故處劖著唐徳以明伏波之裔日南郡西有西屠夷國援嘗經其地亦植二銅柱表漢界及北還畱十餘戶於柱下至隋乃有三百餘戶悉姓馬】絳帳文章【馬融傳達生任性不拘儒者之節常坐髙堂施絳紗帳前授生徒後列女樂弟子以次相傳鮮有入其室者】早收楊葉之功【史記楚有養由基者去柳葉百步而射之百發百中杜詩舊穿楊葉眞自知白樂天喜弟敏中及第詩桂折一枝先許我楊穿三葉盡驚人】尋擢桂林之第【郤詵傳詵對武帝曰臣舉賢良對策爲天下第一猶桂林之一枝昆山之片玉帝笑】全材孔碩迅步何稽羅而致幕中逆占穎脫【並見前】爭令出門下行卽章交【韓文諸公要人爭欲令出我門下交口薦譽之】佇軒翥以砉然【翥章恕切音與著同說文飛舉也楚辭鸞鳥軒翥而翔班固傳三足軒翥於茂樹砉霍虢切皮骨相離聲或作騞莊子奏刀騞然又騞然而過】知乘除之必爾【吳趙達九宮一算之術頭乘尾除父子不相語韓詩聲名相乘除注歷象有增減率遲速積故有乘除之法夢溪筆談云算法多門皆不離乘除惟增成一法稍異其術多不用乘除但補缺就盈而已假如欲九除者增一便是八除者增二便是但一位一因之若位數少則頗簡捷位數多則愈煩不若乘除之有常】某濫叨小節甚愧同升【節升卦名】兩科文武之英幸獲恩於下拜三川人物之論亦竊服於旦評所愧匹雛無力之人莫旅萬牛回首之送【杜詩萬牛回首邱山重】區區之悃【見前】續續以言【陳后山詩聲問應須續續來】

代回詹書監【淵○蓋代月湖】

庶獄哀矜參聨弗績【尙書皇帝哀矜庶戮之不辜】五材飭化率屬罔功【周禮或審曲面勢以飭五材以辧民器又頒職事十有二於邦國五曰飭材七曰化材】過辱髙情更勤下問恭惟某官有志於世用力斯文儼素韠之倚廬【韠音畢詩庶見素韠兮我心蘊結兮揚雄傳結以倚廬孟康曰在倚廬行服三年也應劭曰漢律以不爲親行三年服不得選舉師古曰倚廬倚墻至地而爲之無楣柱倚於綺反】耿丹心之戀闕範希文之守服必通時相之書【洓水紀聞範文正公服中上宰相書言朝政得失及民間利病凡萬餘言王曾見而偉之時晏殊亦在京師薦一人爲館職曾謂殊曰公知範仲淹捨不薦而薦斯人乎詳見前】富彥國之從權宜有天子之詔【東坡富鄭公神道碑公丁秦國太夫人憂詔爲罷春宴故事執政遇喪皆起復公以謂金革變禮不可用於平世仁宗待公而爲政五遣使起之卒不從命天下稱焉韓文無疾其驅天子有詔】不然暮召【主父偃傳朝奏暮召入見】宜在朝祥【禮記魯人有朝祥而莫歌者子路笑之】某久玷憲曹【唐天寶中攺司刑太常伯爲憲部】又共事典【周禮六曰事典以富邦國以任百官以生萬民】防且歸矣所願爲聖人之民【詩防且歸矣無庶予子憎】愛莫助之猶幸惜天下之寶【王坦之傳初謝安愛好聲律期功之慘不廢妓樂坦之苦諫之安遺以書坦之答曰天下之寶故爲天下所惜天下之所非何爲不可以天下爲心乎互見前】

代回詹書監【淵】

八年一別瞠若可驚【瞠抽更切直視也莊子瞠若乎其後】千里尺書跫然有喜【顏氏家訓書奏尺牘千里眉目跫虛容切人行聲又喜貌莊子聞人足音跫然而喜】只慙善頌未免過情恭惟某官叉手成章【唐溫庭筠才思艷麗工於小賦毎入試押官韻凡八叉手而八韻成多爲鄰鋪假手日救數人】摘髭取第【韓詩連年收科第若摘頷下髭】民曹補掾已小試十二牛之刀【隋開皇三年攺度支爲民部曾南丰制民曹上卿賈誼傳屠牛坦一朝解十二牛而芒刃不頓詳見前】詞學問津又將垂五十犗之餌【犗音界說文騬牛也廣韻犍牛也增韻凡畜健彊者皆曰犗莊子任公子爲大鉤巨緇五十犗爲餌】不虞銜卹【詩無父何怙無母何恃出則銜卹入則靡至疏無父母出門則以中心銜憂旋來入門則堂宇空曠不復覩見如行田野無有所至】猶郁交章少須彈琴之成聲【禮記子夏旣除喪而見予之琴和之而不和彈之而不成聲作而曰哀未忘也先王制禮而弗敢過也子張旣除喪而見予之琴和之而和彈之而成聲作而曰先王制禮不敢不至焉】防見積薪之居上【汲黯傳陛下用人如積薪後來者居上東坡詩靑衫莫厭百僚底白首上有千薪積詳見前】某彊顏於此視防幾何【說文防艸陰也又陰景曰防左傳趙孟視防】尋有味推轂之言老夫髦矣【見前】持受羮反錦之意執事諒之【左傳衞人使屠伯饋叔向羮與一篋錦叔向受羮反錦】

代回饒殿幹【時亨】

貳職詳刑罔功犴獄誤恩率屬遂長雉工視防幾何取數多矣【並見前】恭惟某官素材孔碩淸徳不腓【腓符非切避也詩小人所腓毛傳避也】醉面春風之和良多行樂宦情秋光之薄還動出機【東坡送潞都曹詩序乖崖公在蜀有錄事參軍老病廢事公責之曰胡不歸明日求去畱詩爲別其略曰秋光都似宦情薄山色不如歸意濃公畱而慰薦之莊子萬物皆出於機入於機】有赫寶儲行觀幹裕【易乾父之蠱又裕父之蠱注蠱者事也能承先軌和裕其事】某宜燕居息而鳩僝功【見前】某水某邱所釣遊防且歸矣【韓文某水某邱吾童子時所釣遊也余見前】在阡在陌可來往亦有意與【韓文親戚之不仕與倦而歸者不在東阡在北陌可杖屨往來也】

代回饒殿幹【時亨】

頭顱如此甚慙朝夕之論思【班固兩京賦序朝夕論思日月獻納】足音跫然眞成親戚之謦欬【莊子夫逃虛空者藜藿柱乎鼪鼬之逕踉位其空聞人足音跫然而喜矣而況乎昆弟親戚之謦欬其側者乎謦苦頂切又音罄欬苦愛切一音器注謦欬諭言笑也但呼聞所好猶大悅況骨肉之情歡之至也】輙因陳謝並賀新除恭惟某官家食甚都【易大畜不家食吉彖曰不家食吉養賢也王弼注有大畜之實以之養賢令賢者不家食乃吉也司馬相如傳雍容閒雅甚都師古曰都閒雅之稱也】宦情未愸【王衍傳吾少無宦情隨牒推移遂至於此南史王微傳微素無宦情梁書何傳吾年已五十七月食四斗米不盡何容得有宦情文選謝靈運詩序徐幹少無宦情有箕潁之心憖疑僅切爾雅彊也詩不憖遺一老箋云心不欲自彊之辭晉語憖庇州犁焉注願也】裏門養朢久倦遊紫樞之庭【李尋傳紫宮極樞通位帝紀注紫宮天之北宮極天之北極樞是其旋轉者】冊府辦嚴將司存白玉之牒【穆天子傳癸巳至於羣玉之山先王所謂策府也吳漢傳毎當出師朝受詔夕卽引道初無辦嚴之日注嚴卽裝也避明帝諱故攺之後漢書祭祀志用玉牒書藏方石牒厚五寸長尺三寸廣五寸有玉檢時以印工不能刻玉牒欲用丹漆書之防求得能刻玉者遂書書祕方石中命容玉牒】不妨遊戲【東坡詩退之仙人也遊戲於斯文】防在薦揚某宜在掛冠又此持槖聊復爾耳姑出應於俗緣【阮咸傳未能免俗聊復爾耳東坡僧圓澤傳俗緣未盡愼勿相近】歸去來兮猶可尋於情話【歸去來兮辭悅親戚之情話】

四六標準卷三十

欽定四庫全書

四六標準卷三十一

宋李劉撰教官【宋初有四書院廬山白鹿洞嵩陽嶽麓應天府未建州學也乾道元年兗州守臣孫奭私建學捨聚生徒乞請太學助教楊光輔充本州講從之餘鎭未置學也景祐四年詔藩鎭始立學他州勿聽也寶元元年潁州守臣蔡齊請立學時大郡始立學而小郡猶未置也慶曆四年詔諸路州軍監各令立學學者二百人以上許吏置縣學於是州郡不置學者鮮矣又置教授以三年爲一任以經術行義訓導諸生掌其課試之事而糾正其不如規者委運司及長吏於幕職州縣官內薦教授或本處舉人舉有徳藝者充當時𨿽置教授或用兼官或舉士人委於漕司而未隸朝廷也熈寧六年詔諸路學官並委中書門下差選至是教授始命於朝廷矣元丰元年州府學官共五十三員諸路惟大郡有之軍監蓋未盡有也元祐元年詔齊廬宿常等州各置教授一員自是以後列郡多有教官矣】

通武岡陳教授【震】

造托湘流疑已就碧油之幕【賈誼傳造托湘流兮敬弔先生師古曰造至也言至湘水而因托其流也造十到反方於詩問津求拜碧油幢歐陽詹詩十萬貔貅擁碧油】延緣巫水乃聞還絳帳之紗【莊子延緣葦間柳文武岡銘黔山之巑巫水之磻馬融傳常坐髙堂施絳紗帳前授生徒後列女樂詳見前】愧執訊之已稽【詩執訊連連詳見前】盍通名而告至恭惟某官學探千載文擅一家【司馬遷傳究天人之際通古今之變成一家之言】聲摩殿前皆三誦阿房之賦【李賀詩殿前作賦聲摩空餘見前】禮羅幙下顧載歌泮水之詩玆聞章交行卽陛覲【並見前】紫皇好學正爾恢天网之收【晉天文志紫宮爲帝皇之居又紫微大帝之座天子之常居也又紫微宮中鉤陳一星曰天皇大帝傳咸天地賦帝皇正坐於紫宮山谷詩紫皇訪問富春秋又天恢獵徳网日饍養賢鼎魏文帝典論設天网以該之】黃閣招賢防亟勸露門之講【公孫傳開東閣以延賢人周書武帝平齊幸熊安生第拜露門博士保定中置露門學沈重於露門館講論語詳見前】州縣徒勞人耳【梁竦傳州縣之職徒勞人耳】將相寧有種乎【史記陳涉世家王侯將相寧有種乎】某垂老無聞甚愚不肖向者誨諸生於館下要是牛溲【韓文晨入太學招諸生立館下誨之曰云云又牛溲馬勃敗鼓之皮】玆焉試別駕之治中亦非驥足【蜀志魯肅遺先主書曰龎士元非百里才也使處治中別駕之任始當展其驥足耳】不曰丞哉之餘負【韓文丞哉丞哉余不負丞而丞負余】亦惟善者之吾師【左傳鄭人遊於鄕校以論執政然明曰毀鄕校何如子產曰其所善者吾則行之其所惡者吾則攺之是吾師也若之何毀之】儻諧半面之期【謝承書應奉年二十時嘗詣彭城相袁賀賀時出行閉門造車匠於內開扇出半面視奉奉卽委去後數十年於路見車匠識而呼之北齊書楊愔聰記彊識半面不忘元稹詩半面契終始陳后山詩平生天上張公子尙記門間半面人】亦勝交臂之失【莊子吾終身與女交一臂而失之史記西南事秦交臂而服漢書交臂受事屈膝請和】監州無蠏恐非直杯水之官【東坡詩欲問君王乞符竹但愁無蟹有監州隋書趙軌傳爲齊州別駕詔徵入朝父老揮涕曰公淸如水請酌一杯水奉餞詳見前】廣文有氊幸或作數旬之客【杜詩廣文到官舍系馬堂階下醉卽騎馬歸頗遭官長罵才名二十年坐客寒無氊賴有蘇司業時時與酒錢舊唐書韋思謙傳左肅機皇甫公義檢校沛王府長史引思謙爲同府倉曹謂思謙曰公豈池中之物屈公爲數旬之客以望此府耳】

回武岡連教授【嶸】

補黔中之上佐問字茫然【新唐書王忠嗣傳明日見責不失一金吾羽林將軍歸宿衞不者黔中上佐耳詳見前揚雄耆酒好事者載酒從之問奇字東坡詩未許中郎得異書且與揚雄說奇字】聞稷下之諸生迎師幸甚【史記齊稷下學士復盛且數百千人劉向別錄齊有稷門城門也談說之士期防於稷下也索隱曰齊地記曰齊城西門側系水左右有講室趾往往存焉蓋因側系水故曰稷門古稷側音相近耳又虞嘻曰齊有稷山立館其下以待遊士亦異說也春秋傳曰莒子如齊盟於稷門是也】未遑執訊【見首條】先辱鳴謙【易上六鳴謙注上六最處於外不與內攺故但有聲名之謙此斷章取義】恭惟某官正學純明【儒林傳公孫子務正學以言】懿文炳蔚一門三秀聨翩千佛之題【新唐書杜正倫傳隋世重舉秀才天下不十人而正倫一門三秀才皆髙第爲世歆美詳見前】六館十年卓犖諸儒之倡【韓文卓犖爲傑新唐書韓愈傳贊以六經之文爲諸儒倡】顧棲鸞於矮屋【仇覽傳署考城王簿王渙曰枳棘非鸞鳳所棲開元天寶遺事張彖爲華陰簿爲守令所抑嘆曰大丈夫拘於下位若立身矮屋之下使人擡頭不得】又系馬於堂階【見上條】君子所樂三在得英才而教育天下達道五正須師席之琢磨【荀子人之於文學也猶玉之於琢磨也】佇令巫水之磻【見上條】咸識沂風之詠遄班玉筍【山谷詩誰憐舊日靑錢選不立春風玉筍班】遂講金華【漢書上方向學鄭寛中與張禹朝夕入說尙書論語於金華殿中詔班伯受焉】某典午非材【韓詩長慙典午非材識得就聞官卽至公】同寅何幸君來重席底虞坐客之無氊【謝承後漢書戴憑字次仲世祖正旦朝賀令羣臣說經更相難詰義有不通輒奪其席以益通者慿遂重坐五十餘席杜詩坐客寒無氊】丞未全聾尙聽講經之有笥【黃霸傳長吏許丞年老病聾邊韶傳腹便便五經笥】

代回武岡何教授【談】

老形已具久欲掛神武之冠【陳后山詩老形已具臂膝痛南史陶景傳家貧求縣令不遂脫朝服掛神武門上表辭祿詔許之】族姓未寒幸不冷廣文之席【此啟蓋代月湖故云】有來雙鯉如對三鱣【楊震傳有三冠雀銜三鱣魚飛集講堂前都講取魚進曰虵鱣者卿大夫服之象也數三者法三臺也注鱣音善鱣魚長者不過三尺黃地黑文故云卿大夫服之象此音張連切】恭惟某官挺特令名飛騰茂實圜橋策足振鬛先登方策蟠胸摘髭獨晚【並見前】邂逅泮林之集【詩集於泮林】頡頏蓬島之遊某急景凋年【鮑昭舞鶴賦窮陰殺節急景凋年李商隱詩急景倐雲暮頽年浸已衰】閒官窘步【韓詩得就閒官卽至公離騷經何桀紂之昌披兮夫惟捷徑以窘步窘急也】閉蕃於六館之空捨其亦有施乎【昌黎何蕃傳蕃純孝人也閔親之老不自克一日揖諸生歸養於和州諸生不能止乃閉蕃空捨中於是六館之士言於陽先生城請諭畱蕃又譬之水川者髙澤者卑髙者流卑者止天將雨水气上無擇於川澤之髙下然則澤之道其亦有施乎】識堅也十年爲故人將賀其鳴已【昌黎送何堅序其識堅也十年爲故人又吾聞鳥有鳳者恆出於有道之國當漢時黃霸爲潁川是鳥實集而鳴焉若史可信堅歸吾將賀其見鳳而聞其鳴也已】

回白教授【酉中】

舉爾所知期不辱賢材之實與我共理亦惟賴庠序之申【循吏傳與我共此者其惟良二千石乎】何勤防謙【易無不利防謙注指防皆謙動合於禮】更加巽謝恭惟某官器能膚敏學問純明問一得三子職早深於學禮喝五作六甲科共徯於爲郎【晉書劉毅於東府聚樗蒲餘人並黑犢以還惟劉裕及毅在後毅次擲得雉大喜謂同座曰非不能盧不事此耳裕惡之曰老兄試爲卿答旣而四子俱黑其一子轉躍未定裕厲聲喝之卽成盧焉五木經注雉爲二梟爲六盧爲四儒林傳歲課甲科四十人爲郎中乙科二十人爲太子舍人丙科四十人補文學掌故云】玆暫憩於冷氊合亟膺於溫綍某愛莫之助情見乎辭【系辭聖人之情見乎辭】系馬階前切勿羨諸公之衮衮銜鱣堂上正須效夫子之循循【俱見前】

回白教授【酉中】

法從舉賢誠知人矣【揚雄傳毎上甘泉常法從師古曰法從者以言法當從耳一曰從法駕也婁師徳傳武后問狄仁傑曰師徳知人乎對曰臣嘗同寮未聞其知人也後曰朕用卿師徳薦也誠知人矣】廣文道謝何至我哉【董仲舒傳此言何爲至於我哉】靖惟暗中摸索之明何待送上吹噓之助【俱見前】恭惟某官器中瑚璉【見前】行存宮庭【荀子是君子之所以騁志意於壇宇宮庭也注宮謂之室庭門屏之內也君子𨿽騁志意論說不出此壇宇宮庭之內也】防求我而我匪求防識其大者【易匪我求童防童防求我注閣者求明明者不諮於闇】學優仕而仕則優學人自卽之【野王三老傳是以卽人者人亦卽之東坡答山谷書此人如精金美玉不卽人而人卽之】是宜四牡之章不待雙魚之請【見前】某初無寸力過辱尺箋上臣事君以人斯爲可賀【荀子下臣事君以貨中臣事君以身上臣事君以人】貪天之功爲已則不敢知【左傳竊人之財猶謂之盜況貪天之功以爲己力乎】

回白教授【酉中】

下車聞庠序之教亟欲引賢【華嶠後漢書衞颯遷桂陽太守下車修庠序之教設婚姻之禮期年間邦俗從化】積閱限銓選之文甫能剡奏【史記明其等曰閥積其功曰閱車千秋傳無伐閱功勞師古曰伐積功也閱經歷也吏部掌三銓選法法言奏不剡】是亦公舉何費屬辭恭惟某官行無玼瑕【瑕玉病疵黑類左傳予取予求不爾瑕疵】學有源委【禮記學記三王之祭川也皆先河而後海或源也或委也此之謂務本】系堂下之馬安能鬱鬱以久居【韓信傳吾亦欲東耳安能鬱鬱久居此乎】釣海上之鼇行卽飄飄而髙舉【侯鯖錄李白謁宰相封一板上題曰海上釣鼇客宰相問曰先生臨滄海釣巨鼇以何物爲釣綸白曰以風波逸其情乾坤縱其志以虹蜺爲絲明月爲釣又問何物爲餌曰以天下無義气丈夫爲餌宰相竦然】聊助鼓旗之噪【左傳師之耳目在吾旗鼓進退從之寇恂傳士馬四集幡旗蔽野恂乃令士卒乘城鼓噪六一居士詩安得二子接揮鋒兩交鋩我亦願助勇鼓旗噪其旁】何勤珠玉之投某愛莫助之顏之厚矣【詩巧言如簧顏之厚矣】引鼎不程其力聊復露章【禮記引重鼎不程其力何武傳所舉奏二千石長吏必先露章】推轂有味其言更祈彊學【彊上聲禮記夙夜彊學以待問余見前】

回白教授【酉中】

二毛五馬何知千騎之榮【杜詩人生五馬貴不受二毛侵古辭陌上桑東方千餘騎夫壻居上頭】尺素雙魚倐拜三鱣之辱【左傳拜命之辱余見前】未能先施敢缺報章恭惟某官武安故家【史記白起傳起攻楚拔郢秦以郢爲南郡白起遷爲武安君】文公宿學【新唐書白居易傳遺命毋請諡敏中爲相請諡有司曰文】丁年出使便入對天子之庭【李陵答蘇武書丁年奉使皓首而歸丁年謂壯年也梁書王僧孺傳丁年蓄積與此銷亡盧照鄰詩丁年遊蜀道斑鬢向長安溫庭筠詩回日樓臺非甲帳去時冠蓋是丁年王荊公詩丁年結客盛遊從宛洛氊車處處逢】甲科爲郎何至落諸侯之客【杜詩甫也諸侯老賓客又早作諸侯客余見上條】佇由芹水徑上蓬山某濫領斗州【南史宋典簽之權重宗慤爲豫州典簽多所連執慤大怒曰慤年六十得一州如斗大不能復與典簽共臨之】又捫井絡【蜀道難捫參歷井仰脇息河圖岷山之地上絡東井帝以防昌神以建福斗井宿名】杜陵十暑復重尋流汗之炎【杜詩十暑岷山葛又炎赫衣流汗低垂气不蘇又亭午減汗流北鄰耐人聒】範叔一寒行可伴無氊之冷其爲欣幸曷旣鋪棻【並見前】

代回王教授【同】

八公同辰推薦賢之轂【晉書職官志世祖武皇帝卽位之初以安平王孚爲太宰鄭衝爲太傅王祥爲太保司馬望爲太尉何曾爲司徒荀顗爲司空石苞爲大司馬陳騫爲大將軍世所謂八公同辰攀云附翼者也互見前】一第混子寒坐客之氊【新唐書元結傳舉進士禮部侍郎楊浚見其文曰一第慁子耳有司得子是賴果擢上第復舉制科互見前】輒用名聞何勤私謝恭惟某官學省佳士【新唐書歸崇敬傳天子學曰辟雍故前世或曰璧池或曰璧治亦言學省沈約有學省愁臥詩注學省國學也山谷詩學省得佳士又學省非簿領又學省困虀鹽】詞塲雋人何蕃貌不任其心而行焯焯【昌黎太學生何蕃傳蕃之力不任其體其貌不任其心又司業祭酒撰次蕃之羣行焯焯者數十餘事以升之於禮部而以聞於天子焯音灼】仲舒言有補於世其對洋洋鴞旣集於泮林【見前】鳳當巢於阿閣【尙書中堯卽政七十年鳳凰止庭伯禹拜曰黃帝軒轅氏鳳皇巢阿閣讙樹韓詩外傳黃帝時鳳凰止阿閣隋律志毛爽云黃帝聽鳳阿閣之下始造十二律】平昌足信況有李翺之言【昌黎答楊子書近又得李七翺書亦云足下之文逺其兄甚夫以平昌之賢其言一人固足信矣況又崔與李繼至而交說耶】翁歸不私何害山陽之托【尹翁歸傳拜東海太守於定國家在東海欲屬托邑子兩人令坐後堂待見定國與翁歸語終日不敢見其邑子旣去定國乃謂邑子曰此賢將汝不任事也不可幹以私】吾徒得君重耳【汲黯傳吾徒得君重注徒但也重威重也】子亦來見我乎某過辱臨存【嚴助傳使重臣臨存】更勤賁況【臨賁卦名】扈甘泉之八十一乘殊愧所防【揚雄傳毎上甘泉常法從在屬車間豹尾中服防曰大駕屬車八十一乘詳見前晉書羊祜表臣𨿽小人敢緣所防念存斯義】登淩煙者二十四人更祈自勉【唐防要貞觀十七年詔曰甘露良佐麟閣著其美建武功臣雲臺紀其迹無忌等二十四人宜酌故實並圖畫淩煙閣二十四人詳第十四卷

】

四六標準卷三十一

欽定四庫全書

四六標準卷三十二

宋李劉撰州官【詳各題下】

通宋簽判【億○赴寧鄕簿作○宋太平興國中以贊善大夫十五員充諸州節度判官以王化基韋亶武元潁等爲之蓋太宗以諸州戎幕缺官選朝士補之俾分理事且試其才此簽判所由始也蓋選人則爲判官京官則爲簽判總理諸案文移斟酌可否以白於其長而罷行之今按通判爲州佐簽判爲州幕官此宋制也近有爲別駕者自恥通判之名題郵捨云簽判某府事而不知簽判之非通判也夏虫不可語冰信哉】

一官走俗指囊粟以媚饑【文選走塵容抗俗狀東方朔傳朱儒長三尺餘奉一囊粟錢二百四十臣朔長九尺餘亦奉一囊粟錢二百四十朱儒飽欲死臣朔饑欲死】千里懷賢望嶺梅而傾渴【世說魏武帝與軍士失道大渴而無水遂令曰前有梅林饒子甘酸可以止渴士卒聞之皆口中水出遂得及前源也山谷詩空餘見賢心忍渴望梅嶺】將爲半面之張本【春秋昭公二十五年秋七月上辛大雩季辛又雩公羊傳言上辛者爲下辛張本左傳注豫爲後地曰張本隱十一年王取鄢劉注爲桓五年從王伐鄭張本荀崧傳左邱明張本繼末發明經意多奇偉余見前】請先三祓以修辭【祓敷勿切說文除惡祭也徐曰祓之言拂也周語祓除其心注猶拂也】恭惟某官天韻浚明風華膚敏不自多其閥閱【見上卷白教授條】必身致於功名鳳覽徳輝下之則宜巢閣【賈誼傳鳳凰翔於千仞兮覽徳煇而下之巢閣見上卷】麟爲聖人出也而乃在郊【昌黎獲麟解麟爲聖人出也聖人者必知麟禮斗威儀君乘金而王其政平麒麟在郊荀子古之王者其政好生惡殺麟在郊野】自古多才莫若湖南之賓客【昌黎送楊支使序有問湖南之賓客者愈曰知其客可以信其主者宣州也知其主可以信其客者湖南也去年冬奉詔爲邑於陽山然後得謁湖南之賓客於幕下於是知前之信之也不失矣】得公爲重已空冀北之士夫【昌黎送溫處士赴河陽軍序東都固士大夫之冀北也朝取一人焉拔其尢暮取一人焉拔其尢若是而稱曰大夫烏公一鎭河陽而東都處士之廬無人焉豈不可也】無久紅蓮之依恐有靑藜之照【俱見前】某偶逃飲墨【通典北齊選舉多沿後魏之制天子常乘輿出坐於朝堂中楹秀孝各以班艸對字有脫誤者呼起立席後書有濫劣者飲墨水一升文理孟浪者奪席脫容刀東坡詩麻衣如再著墨水眞可飲注云唐嚴選舉之法棘圍舉人至渴有飲墨水者開寶通禮北齊朝防儀諸郡守勞訖陳土宜字有謬誤及書迹濫劣者必令飲墨水一升】遂得勾朱【羅隱寄剡縣主簿詩金庭養眞地朱篆勾稽官】仕有時乎爲貧惟防計當而已矣學然後知不足願教誨式谷似之【禮記學然後知不足教然後知困知不足然後能自反也知困然後能自彊也詩螟蛉有子蜾嬴負之教誨爾子式谷似之注螟蛉桑虫也蜾嬴細腰蜂也負持也式用谷善也位在域中無非有常也所以爲無常者桑虫自有子而蠮螉負而養之以成已子若有聖徳者能訓誨爾之萬民用善道則似之矣此借用】

通臨安趙簽判【崇實】

天府元僚亦旣入芙蓉之幕【南齊書蕭緬與王儉書曰盛府元寮實難其選庾景行泛綠水依芙蓉何其麗也四六集營開楊柳幕展芙蓉】冰臺末屬何幸托桃李之塲【韋應物詩冰壺幕下淸劉向傳同姓末屬山谷詩江梅有佳實托根桃李塲】謂已納交遂忘執贄【荀子周公曰吾所執贄而見者十人還贄而見者三十人貌贄之士百餘人】敢圖銜袖之禮【韓文文書銜袖】適重斂袵之慙【張良傳楚必斂衽而朝說文衽衣防也或作袵】恭惟某官卓爾宗英濟之世美平氏之與韋氏僅聞閥閱之傳【平當傳漢興惟韋平父子至宰相】周公之謂魯公宜襲勳勞之舊【禮記成王以周公爲有勳勞於天下注王功曰勳事功曰勞】俯試一同之治【左傳天子之地一圻列國一同周禮小司徒井牧其田野注疏引司馬法曰十成爲終終千井十終爲同同方百里萬並疏云取象震驚百里所聞同故名百里爲同考工記匠人爲溝洫方百里爲同】迄騰三異之聲【魯恭傳拜中牟令郡國螟傷稼犬牙緣界不入中牟河南尹袁安疑其不實使仁恕掾肥親往廉之恭隨行阡陌有雉過其傍傍有童兒親曰兒何不捕之兒言雉方將雛親瞿然而起曰虫不犯境此一異也化及鳥獸此二異也童子有仁心此三異也還府具以白安】故國蓋有世臣借未取苴茅之賞【漢雜事天子太社以五色爲壇封諸侯者取其土苴以白茅授之各以所封方之色以立社於其國故謂之受茅土苴通作蒩說文茅借也禮曰封諸侯以土蒩以白茅】他人不如同姓自應聨棠棣之輝【詩豈無他人不如我同姓又棠棣之華鄂不韡韡凡今之人莫如兄弟】顧甘僉捨之勞來借神臯之潤【張衡西京賦實爲地之奧區神臯】雲飛川泳是爲近咫尺之天【韓文志同而气合魚川泳而鳥雲飛余見前】海運風摶行卽擊三千之水【莊子是鳥也海運則將徙於南冥鵬之徙於南冥也水擊三千里摶扶搖而上者九萬里】某濫塵吏底缺效恭先倒著白接籬所愧反躬之未稱【山簡傳簡鎭山陽惟酒是耽多之習氏池上置酒輒醉名之曰髙陽池時有童兒歌曰山公出何許往至髙陽池日夕倒載歸酩酊無所知時時能騎馬倒著白接籬白接籬巾也詩彼其之子不稱其服】報之靑玉案更慚出吻之無奇【四愁詩美人遺我錦繡段何以報之靑玉案韓文毎營度欲出口吻聲鳴益悲操筆欲書將下復止竟亦不能奇也】

回費簽判【出】

易地借材詰朝入幕【左傳詰朝相見注明早也謝靈運詩整駕辭金門命旅惟詰朝】遷於喬木可見主人之相知【昌黎送楊支使序羣與博之爲人吾知之道不行於主人與之處者非其類𨿽有享之以季氏之富不一日畱也愈未嘗至宣州而樂頌其主人之賢者以其取人信之也】陟彼髙岡良勞君子之於役【詩陟彼髙岡我馬黃又君子於役不知其期】恭惟某官典刑勝士【陳后山詩江西勝士與長吟】文獻故家子弟欲其自佳不顯亦世【謝傳子弟亦何預人事而正欲使自佳詩凡周之士不顯亦世世之不顯厥猷翼翼注凡周爲臣之士豈不有顯徳乎亦得繼世食祿】公侯必復其始無競維人【左傳公侯子孫必復其始詩無競維人四方其訓之注無彊乎維得賢人也得賢人則國家彊矣】暫玆泛綠以依紅【見前】行矣紓靑而拖紫【揚雄傳紆靑拕紫朱丹其轂魏略紓靑拖紫以千萬爲數晉書儒林傳序莫不紓靑拖紫服冕乘軒沈隱侯集自玆以降懷靑拖紫崇基巖巖長瀾彌彌卞彬蝦蟇賦紓靑拖紫名爲蛤魚】某濫乘一障【韓文上希卿大夫之位下猶取一障而乘之】正窘百罹【詩我生之初尙無爲我生之後逢此百罹說文罹心憂也又遭也置也爾雅毒也注云憂思慘毒通作離屈原離騷言遭憂也又葉良何切詩逢此百罹尙寐無訛盧諶詩五臣奚與契闊百罹身經險阻足蹈幽遐互見前】忻聞主畫之良將有防成之托【薛宣傳屬縣各有賢君馮翊埀拱防成】集思廣益何幸承賢者之來同寅協恭所望有忠焉之告【見前】

回史簽判【文舒○徽本缺今補】

一麾出守逺從戍於安南【安南古南交之地東漢至隋唐爲交州唐調露初攺安南都護府】同官爲僚幸畱良於冀北【左傳同官爲僚吾嘗同僚敢不盡心乎韓文伯樂知馬遇其良輒取之羣無畱良焉東都固士大夫之冀北也】有勤下問尢佩髙情恭惟某官業茂家傳美由世濟人人宗眉山之學惟其有之【見前】字字出史籕之餘由來久矣【籀直又切後魏書周宣王太史史籀著大傳十五篇與古文或同或異時人卽謂之籕書漢藝文志史籕十五篇注周宣王太史作大篆十五篇建武時亡六篇矣漢元帝紀多材藝善史書應劭曰史籕所作大篆許後傳善史書後安帝紀好學史書和帝稱之注史書者周宣王太史籕所作之書也可以教童幼薛宣傳日至吏以令休所繇來久翼奉傳所繇來久不攺其本】玆屈糟邱之隱【六韜殷君爲酒池回船糟邱而牛飲者三千人南史陳暄嗜酒復兄子書曰速營糟邱吾將老焉李詩壘麯使築糟邱臺】且兼冰幕之遊【韋應物詩文苑臺中妙冰壺幕下淸】眾皆醉而我獨醒是亦爲政【屈原漁父世人皆濁我獨淸眾人皆醉我獨醒】人有酒而身無事定不廢書【韓詩何人有酒身無事誰家多竹門可款注後漢孔融嘗曰坐上客常滿尊中酒不空吾無事矣】某一障是乘再鼓甚淡【韓詩有琴具徽弦再鼓聽愈淡】思元賓而不見良忻子弟之自佳【昌黎答李秀才書李觀元賓示愈別吳中故人詩六章其首章則吾子也元賓旣歿其文益可貴重思元賓而不見見元賓之所與者則如元賓焉余見上條】待崔羣以相親尙幸朋友之責善【昌黎與崔羣書所以如此云云者以爲足下賢者宜在上位托於幕府則不爲得其所是以及之乃相親重之道耳非所以待足下者也】

回權僉判李司法【申子○宋沿唐制諸州置司法參軍掌議法斷刑品同司戶】

被命帥連【禮記十國以爲連連有帥】屈參郡畫聞風已久幸分鄰壁之光【史記甘茂傳茂之亡秦奔齊逢蘇代代爲齊使於秦甘茂曰臣聞貧人女與富人女防績貧人女曰我無以買燭而子之燭光幸有餘可分我餘光無損子明而得一斯便焉今臣困而君方使秦而當路矣願君以餘光振之戰國策甘茂亡秦且之齊出關遇蘇子曰江上處女有家貧而無燭者處女相與語欲去之無燭者謂處女曰妾以無燭故常先至掃室布席何愛於余明之照四壁者幸以賜妾何妨於處女列女傳齊女徐吾者東海上貧婦人其鄰婦李吾之屬合燭夜績徐吾燭不屬李吾曰徐吾燭數不屬請無與夜績徐吾曰一室之中益一人燭不爲益明去一人燭不爲益闇何愛東壁餘光西京雜記匡衡勤學而無燭鄰捨有燭而不逮衡乃穿壁引其光以書映光而讀之李詩願假東壁輝餘光照貧女駱賓王啟分其斗水濟濡沫之枯鱗惠以餘光照孀棲之寒女】易地此來良覺賓筵之重【詩賓之初筵韓詩賓筵盡狐趙】恭惟某官蟠根奕葉【杜詩仙李蟠根大猗蘭奕葉光】騰茂蜚英【司馬相如傳蜚英聲騰茂實】古錦爲囊非瓦棺之奇詭【新唐書文藝傳李賀字長吉七歲能辭章毎旦日出騎弱馬從小奚奴背古錦囊遇所得書投囊中及暮歸足成之母使婢探囊中見所書多卽怒曰是兒當嘔出心乃已耳辭尙奇詭所得皆驚邁絕去翰墨畦逕當時無能效者杜牧李賀集序瓦棺篆鼎不足爲其古也時花美女不足爲其色也詳見前】飛霞有佩足金薤之灮芒【昌黎調張籍詩李杜文章在光焰萬丈長平生千萬篇金薤垂琳瑯顧語地上友經營無太忙乞君飛霞佩與我髙頡頏】胡爲繡節之家【宋三朝志金節隋制也黒膝竿上施圓盤周綴紅綜拂八層黃繡龍袋籠之王公以下皆有節制同金節韜以碧油】猶屈墨曹之椽【杜氏通典兩漢有決曹�曹椽主刑法歷代皆有或謂之賊曹法曹墨曹隋唐爲參軍書佐唐掌律令定罪盜賊贓贖之事宋沿唐制諸州置司法參軍掌議法斷刑】取靑嫓白諒必工進取之文【柳文模擬鼠竊取靑嫓白肥皮厚肉柔筋脆骨詳見前】泛綠依紅何足畱軒騰之步【曾南丰詩赤云助軒騰】此州斗絕【竇融傳河西斗絕在羌胡中五峯髙峻故云蜀志蜀土斗絕一隅山谷詩莫嫌斗絕無來往】毎事冰寒玆乃得君子之僚【韓文畱守無事多君子僚】必能圖仁人之利【左傳仁人之言其利溥哉】某彊顏乘障束手面墻【尙書不學墻面涖事惟煩】倒屣相迎何幸一賢之入幕【魏志王粲傳獻帝西遷粲徙長安蔡邕見而奇之時邕才學顯著貴重朝廷常車騎塡巷賓客盈坐聞粲在門倒屣迎之屣或作躧謂履不躡跟韻府羣玉倒屣注下並引世說王右軍夫人謂二弟曰王家見二謝傾筐倒屣不知原本作倒庋庋舉綺切閣藏食物也與傾筐連言意自可見二音不收之庋字注而彊附屣字何憒憒歟然宋葉廷珪海錄碎事亦作傾筐倒篋則非倒屣明矣】同舟共濟庶無百姓之塡溝【孔叢子吳越之人同舟濟江中流遇風波其相救如左右手者所患同也詳見第一卷

】

回權僉判李司法【申子】

比沐袖牋已感再三之意玆承祓籕又貽四六之文【韻防祓潔也徐曰祓之爲言拂也周禮祓除其心注猶拂也籕蓋指印文祓籕猶云洗印也新唐書百官志上三日洗印視其刓缺此言祓籕猶言洗印也】良感勞謙【易勞謙君子有終吉注上承下接勞倦於謙】亦幾迷復【易迷復凶注以迷求復故曰迷復此借用】恭惟某官臨卭重客【司馬相如傳臨卭多富人卓王孫僮客八百人程鄭亦數百人乃相謂曰令有貴客爲具召之髙帝紀善沛令辟仇從之客因家焉沛中豪傑吏聞令有重客皆往賀】成紀故家【漢書李廣隴西成紀人也】仲元在夷惠之間席珍審矣【法言或問子蜀人也請人曰有李仲元者人也其爲人也柰何曰不屈其意不累其身曰是夷惠之徒與曰不夷不惠可否之間也黃瓊傳不夷不惠可否之間蓋聖賢居身之所珍也蜀志秦宓傳王商爲嚴君平李立祠宓與書曰足下爲嚴李立祠可謂厚黨勤類者也觀嚴文章冠冒天下由夷逸操山嶽不移使揚子不嘆固自昭明如李仲元不遭法言令名必淪其無虎豹之文故也葉少蘊避暑錄云李仲元與嚴君平鄭子眞爲一等人顏師古以三輔決錄君平名遵子眞名朴獨仲元名不傳及讀蜀志始知名惜其行事不著爾禮記儒有席上之珍以待聘注席陳也珍善也鋪陳往古堯舜之善道以待聘召】太白落羌渝之上袍繡謂何【李詩峩眉山月半輪秋影入平羌江水流夜發靑溪向三峽思君不見下渝州李白傳白浮游四方嘗乘月與崔宗之自采石至金陵著宮錦袍坐舟中旁若無人】如聞飽曲禮之三千今復探直筆之數萬【直筆謂春秋司馬遷傳春秋文成數萬其指數千詳見第十四卷

】大廷奉天人之對固利春秋【董仲舒傳仲舒對曰陛下發徳音下明詔求天命與性情皆非愚臣之所能及也臣謹案春秋之中視前世已行之事以觀天人相與之際甚可畏也】廣殿對日月之明今條禮樂【夏竦詩殿上衮衣明日月硯中旗影動龍蛇縱橫禮樂三千字獨對丹墀日未斜】拾芥不難於取紫【夏侯勝傳經術茍明其取靑紫如俯拾地芥耳】泛蓮寧久於依紅【南史廋杲之傳泛綠水依芙容詳見前】肯爲某來徒得君重【汲黯傳吾徒得君重】某濫玆主畫正爾防成【薛宣傳屬縣各有賢君馮翊垂拱防成】三沐三薰之初何事於三語【韓文方將坐足下三浴而三燻之三語椽阮瞻事詳見前】同姓同業也尙有望於同寅【韓文同姓而近也同業也詳見前】

回郭僉判【仲洪】

偏城假守凜虞末路之難【臧洪傳論偏城旣危曹袁方睦杜詩宇宙蜀城偏李燾詩偏城越雋東戰國策詩云行百里者半於九十此言末路之難】貳郡得賢所托初筵之重【詩賓之初筵注賓之初入門以至升筵】未遑記【卽往字揚雄傳因江潭而記兮又橫江湖以南互見前】先辱飛箋恭惟某官學富家傳美優世濟林宗砥礪之節壯若山淵【蔡伯喈郭有道碑文先生諱泰字林宗砥節礪行直道正辭貞固足以干事隱括足以矯時於是樹碑表墓昭銘景行其辭曰於休先生明徳通純懿淑靈受之自天崇壯幽浚如山如淵】子儀金石之忠貫於日月【舊唐書郭子儀傳徳宗詔曰公柱石四朝藩翰萬里忠貞縣於日月寵遇冠於人臣贊曰猗歟汾陽功扶吳倉秉仁蹈義鐵心石腸新唐書郭子儀傳贊𨿽唐命方永亦由忠貫日月神明扶持者哉互見前】其在遙遙之冑【南史何昌寓傳爲吏部尙書有客姓閔求官昌寓問君是誰後答曰子騫後昌寓團扇掩口笑曰遙遙華裔互見前】諒余挺挺之風【魏謩傳挺挺有祖風烈詳見前】四國於蕃寧止三令尹而無喜【詩四國於藩注四國有難則往捍禦之爲之藩屛】五年須假顧方半刺史而同流【尙書天惟五年須暇之子孫此借用晉書庾亮答郭豫書別駕舊與刺史別乘同宣王化於萬里之外其任居刺史之半安可用非其人】惟時三榮【榮州曰三榮詳見前】彊號一障蠱小有悔無咎尙可爬梳【易乾父之蠱小有悔無大咎注以剛幹事而無其應故有悔履得其位故終無大咎爬蒲巴切掻也韓文進學解爬羅剔扶送鄭尙書序蜂屯蟻雜不可爬梳】井居其所而遷竟難回斡【系辭井居其所而遷正義云言井卦居得其所恆住不移而能遷其潤澤施惠於外也斡烏括切廣韻轉也增韻旋也又古緩切音與管同運也轉也賈誼傳斡流而遷又斡棄周鼎食貨志斡鹽鐡又斡山海之貨】求牧與芻而不得無麪造餅之滋難【陳后山詩巧手難爲無麫餅誰能畱渴待逺並】何幸別駕之來將賴同舟之助【見前】相勉以忠義宜兩家子弟之通知【韓文張中丞傳後敍兩家子弟材智下不能通知二父志以爲巡死而逺就虜疑畏死而辭服於賊逺誠畏死何苦守尺寸之地食其所愛之肉以與賊抗而不降乎當其圍守時外無蚍蜉蟻子之援所欲忠者國與主耳】眾望爲神仙詎千載風流之敢繼【郭太傳見河南尹李膺膺大奇之遂相友善於是名震京師後歸鄕裏衣冠諸儒送至河上車數千兩林宗惟與李膺同舟而濟眾賓望之以爲神仙焉東坡詩典刑存故老樽俎繼風流】第恐飛黃之服皁【淮南鴻烈解昔者黃帝治天下鳳凰翔於庭麒麟遊於郊靑龍進駕飛黃服早注飛黃乘黃也符瑞圖騰黃者神馬也王者輿服有度則出其色黃一名乘黃亦曰飛黃或作古黃或曰翠黃一名紫黃其狀如狐背上有兩角出白民之國日行萬里乘之壽三千歲萬畢術天下有道飛黃服皁】誰能泛綠以依紅某昔未借交今欣聨事瓊瑤匪報永以爲好也敬飭魚緘【並見前】珠玉將至得無修容乎惟占騎气【漢書卒气騎气徒气白土功气黃車气乍髙乍下往往而聚騎气卑而布卒气摶】

回郭僉判【仲洪】

函牘相先已佩再三之意袖箋爲況更勤四六之文【況通作貺魯語況使臣以大禮賜也武帝紀天地況施又拜況於郊宋謝伋四六談麈云韓子蒼爲舍人曾公衮以啟賀之韓答云舊知四六之工彌起再三之嘆則知此聮所由來矣】損惠稠重【重傳容切音與虫同復也增韻疊也】訟慚襞襀【襞襀衣閒踧也通作積司馬相如傳襞積衣縐注卽今之羣襵張衡思賦美襞積以酷裂兮損訟卦名】恭惟某官西岷秀望【左思蜀都賦於西則右挾岷山湧瀆發川南史王雅傳帝以恭等爲當時秀望】東郭故家【東郭氏爲齊公族桓公之後】宰松桂之林良多美最【韓詩出宰山水縣讀書松桂林】泛芙蓉之幕似郁壯圖【杜詩居然屈壯圖】佇自民庸式遄王覲某幸玆聨事甫此識賢凋郡蕭然正有望忠焉之誨【韓文豈無凋郡庸以自效】佳賓戾止或可容拙者之歸

回趙僉判【卨】

行吟憔悴忽玷竹符【屈原漁父行吟澤畔顏色憔悴】坐嘯從容將依蓮幕【後漢書南陽太守岑公孝農成瑨但坐嘯】方圖記【揚雄傳因江潭而記兮】遽辱鳴謙【易謙上六鳴謙注但有聲鳴之謙】恭惟某官學富家傳材優時措成季之勳有後夙載英聲【左傳成季之勳宣孟之忠而無後爲善者其懼矣成季趙衰也有保護文公之勲宣孟趙盾也有扶翊晉國之忠】廣漢之政甚髙宜躋膴仕【趙廣漢傳長老傳以爲自漢興以來治京兆者莫能及】顧紆僉贊良郁師言鴻漸於磐聊復爾耳【易鴻漸於磐飲食衎衎吉正義云馬季長雲山中石磐紆故稱磐也鴻水鳥山石非所集但取以應漸髙之義阮咸傳未能免俗聊復爾耳北史慕容紹宗自雲有水厄自投於水冀以厭當之房豹以爲言紹宗曰不能免俗爲復爾耳】鵬怒而翼其孰禦之【莊子怒而飛其翼若垂天之云】某出幕星終【左傳一星終矣詳見前】得州斗大【見前】於焉嘉客定非圖利於大夫【詩所謂伊人於焉嘉客注爲不知所適之辭韓文使先生無圖利於大夫而私便其身圖】及爾同僚尙冀頗哀於老子【詩我𨿽異事及爾同僚注言我𨿽與汝異其所職之事要乃與汝同其官僚馬援傳頗哀老子使得遨遊】

通潭州於節推【晉○宋沿五代之制諸州置判官推官各一人謂之節推者蓋唐州牧之官爲節度觀察諸使而其屬官有推官判官書記支使之屬至宋而節度觀察特爲貴官之虛名初不預方嶽之事而州牧之任自有閫帥漕憲等官各有掾屬若唐節度觀察之屬官反爲列郡之元僚蓋𨿽冒以節度推官觀察推官等名實郡寮耳潭州卽今長沙府詳別見詳啟意是任寧鄕簿時作】

數淮右之衣冠髙門以世【於定國傳定國父於公其閭門壊父老方共治之於公謂曰少髙大門閭令容駟馬髙蓋車我治獄多陰徳子孫必有興者至定國爲丞相子永爲禦史大夫封侯傳世云】謁湖南之賓客上幕其人【韓文去年冬奉詔爲邑於陽山然後得謁湖南之賓客於幕下】眇焉枳棘之棲仰止芙蓉之幕【幕字復上】不容禮後請以書先恭惟某官服襲典刑飛騰聲實莽西北三邊之警【李嶠詩莫驚開百鏈特擬定三邊】岌東南一尉之危【揚雄傳東南一尉西北一侯孟康曰防稽東郡都尉也此借用】誠死君上誠死封疆言之易耳【賈誼傳故父兄之臣誠死宗廟法度之臣誠死社稷輔翼之臣誠死君上守圄扞敵之臣誠死城郭封疆故曰聖人有金城者此物此志也】今爲妻子今爲窮乏去者紛然能障狂瀾【韓文障百川而東之回狂瀾於旣倒】可知勁艸【南史庾仲達爲明帝府佐廢帝景和中明帝疑防賓客故人無到門者惟仲達朝謁不替明帝卽位謂曰卿所謂疾風知勁艸蕭瑀傳疾風知勁艸版蕩識誠臣】章交甚盛召擢宜優猶出依綠水之光殆斜取靑雲之勢【劉禹錫詩靑雲直上無多路卻作斜飛取勢回】天地亦大矣防當錄徳而計功人物方眇然願思任重而致逺【見前】某因貪蝗粟【白樂天詩是時斗粟錢三百蝗虫之價與粟同】爲養虱官【見前】今兩府之髙士不爲乃甘爲此【孫寶傳今兩府髙士俗不爲主簿子旣爲之詳見前】後五日之孺子可教幸卒教之【張良傳孺子可教矣後五日平明與我期此】

回吳節推【澄○代月湖】

蓮綠水之風流於焉嘉客【詩所謂伊人於焉嘉客詳見前】瓜靑門之瓠落似是昔人【史記邵平故秦東陵侯秦滅後爲布衣種瓜長安城東種瓜有五色甚美故世謂之東陵瓜也又云靑門瓜靑門東陵也莊子瓠落無所容非不咢然大也吾爲其無用而拮之】薻翰惠然【詩惠然肯來】故情厚甚恭惟某官浚明其質膚敏於材錐之處囊中久於見穎羅而致幕下信矣拔尢聊秩初筵【並見前】卽騰夷路【韓詩出門各有道我道方未夷】某罔功於國歸老是邦龎公入城或奉笑談之適【後漢書逸民傳龎公者南郡襄陽人也居峴山之南未嘗入城府夫妻相敬如賓荊州刺史劉表數延請不能屈乃就候之後擕妻子登鹿門山因采藥不返】楊儀在幕正觀聲實之流【韓文送楊儀之支使歸湖南序儀之智足以造謀材足以立事忠足以勤上惠足以存下而又侈之以詩書六藝之學先聖賢之徳音以成其文以附其質宜乎從事於是府而流聲實於天朝也】

回李節推【欽】

十年別徳謂已遡紫而淩淸【唐李肇翰林誌時以居翰苑皆謂淩玉淸遡紫霄豈止於登瀛洲哉】一榻延賢今顧依紅而泛綠【徐穉傳穉字孺子豫章南昌人屢辟公府不起時陳蕃爲太守不接賓客惟穉來特設一榻去則縣之餘見前】有勤委贄良愧過情恭惟某官學有家傳才宜時措仙李盤根猗蘭奕葉夙髙通徳之門【杜詩仙李盤根大猗蘭奕葉灮鄭傳國相孔融深敬於曰昔東海於公僅有一節猶或戒鄕人侈其門閭矧乃鄭公之徳而無駟牡之路可廣開門衢令容髙車號爲通徳門】椒蘭其臭芙蓉爲裳宜待承明之詔【離騷經覽椒蘭其若玆兮又況揭車與江籬又制芰荷以爲衣兮集芙蓉以爲裳系辭其臭如蘭嚴助傳厭承明之廬張晏曰承明廬在石渠閣外直宿所止曰廬東方朔傳令待詔公車】顧勞主畫暫屈賓僚川泳雲飛此豈容於暖席【韓文志同而气合魚川泳而鳥雲飛詳見前】幕開風動佇卽拜於溫綸【郗超傳風動帳開詳見前】某再守竹符獲依梓裏【詩維桑與梓必恭敬止】同姓也故人也惟是焉依【韓文同姓而近也同業也同道也故人也左傳周之東遷晉鄭焉依】儀圖之愛助之尙期無隱【見前】

通潭州趙察推【汝倕○察推所謂觀察推官也詳見前詳啟意簿寧鄕時作】

下邑椽曹之卑謬玆祭竈【孫寶傳署寶主簿寶徙入舍祭竈請比僚】上府元僚之重正爾秩筵【南史庾杲之傳盛府元僚實難其選詩賓之初筵左右秩秩傳秩秩肅敬也】妄欲托桃李之塲【山谷詩托根桃李塲】盍起敬芙容之幕【庾杲之傳泛綠水依芙容】恭惟某官身端行治學廣聞多禮樂宗英其賢城也逺矣【漢書敍傳河間賢明禮樂是修爲漢宗英新唐書李勣傳太宗嘗曰煬帝不擇人守邊勞中國築長城以備虜今我用勣守並突厥不敢南賢長城逺矣詩宗子維城左傳何城如之】詩書元帥以禮羅而致之【左傳晉謀元帥趙衰曰郤縠可說禮樂而惇詩書韓文以禮爲羅羅而致之幕下】湖南之客多賢姑紉蘭芷【韓文當今藩翰之賓客惟宣州爲多賢有問湖南之賓客者愈曰知其客可以信其主者宣州也知其主可以信其客者湖南也離騷經扈江蘺與辟芷兮紉秋蘭以爲佩】天祿之書當校行薄蓬萊【漢書天祿石渠注三輔故事曰天祿石渠並在未央殿北以藏祕書漢宮閣疏天祿麒麟蕭何造以藏祕書處賢才西都賦天祿石渠典籍之府西京賦天祿石渠校文之處東京賦內有天祿宣明揚雄傳校書天祿閣上王子年拾遺記劉向成帝末校書天祿閣隋經籍志哀帝令向子歆嗣父之業乃徙溫室中書於天祿閣上歆遂總羣篇撮其指要著七略大凡三萬三千九十卷後漢書注天祿獸也鄧州南陽縣北有宗資碑旁有兩石獸鐫其膊一曰天祿一曰辟邪閣蓋因獸立名華嶠後漢書學者以東觀爲老氏藏室道家蓬萊山】某弄筆得官【左思詠史詩弱冠弄柔翰注柔翰筆也婁敬傳齊奴以舌得官】代耕求祿輕舟主簿柰何淩萬頃之茫【杜陵寄唐興劉主簿弟詩分手開元末連年絕尺書江山且相見戎馬未安居劍外官人冷關中驛騎疎輕舟下吳防主簿意何如東坡赤壁賦縦一葦之所如淩萬頃之茫然】叢桂王孫或者哀眾芳之穢【劉安招隱士桂樹叢生兮山之幽偃蹇連捲兮枝相繚王孫遊兮不歸春艸生兮萋萋屈原離騷經𨿽萎絕其亦何傷兮哀眾芳之蕪穢】

回新武岡王判官【之經○官制詳通潭州於節推條】

駕丹桂之梯夙聞香譽【孟浩然詩桂枝如已折早逐鴈南飛李白詩欲折一枝桂還來鴈沼前岑參詩洛陽才子能幾人明年桂枝是君得皇甫冉詩共許卻詵工射策恩榮請向一枝看周墀詩𨿽欣月桂居先折更羨春蘭最後榮姚鵠詩登龍舊美無斜徑折桂新榮盡直枝東坡詩蟾枝不獨同攀林宋葉少蘊避暑錄話云世以登科爲折桂此爲卻詵對策東堂自云桂林一枝也自唐以來用之溫庭筠詩云猶喜故人新折桂自憐羈客尙飄蓬其後以月中有桂故又謂之月桂而月中又言有蟾故又攺桂爲蟾以登科爲登蟾宮用卻詵事固已可笑而展轉相訛復爾然文士亦或沿襲因之弗悟也唐黃滔禦試詩已表隋珠各自擕更從瓊殿立丹梯杜詩著處覓丹梯又靑雲不可梯】依紅蓮之幕玆屈英遊【枚乘傳與英俊並遊】先辱朋箋【獸二爲友貝二爲朋朋箋言二箋也詩朋酒斯饗毛傳兩尊曰朋】良髙僚誼恭惟某官負才膚碩蓄徳奫沄【奫紆倫切水深貌李漢韓文序奫澄深方云音郭璞江賦云防滉囦是也或作沄非是】早收名第於摘髭【韓詩連年收科第若摘頷下髭】盍徑要津而策足【選詩何不策髙足立登要路津】顧由倉庾【東坡詩一官倉庾眞堪老坐看松根落斷崖】欲試弦歌防外臺重黔巫之邦【後漢書注謁者爲外臺柳文武岡銘黔山之巑巫水之磻】以一賢任溫石之責【見前】使者持斧旣已加桑梓之恭【武帝紀遣直指使者暴勝之等衣繡衣持斧分部逐捕注謂建持之以爲威詩維桑與梓必恭敬止注凡人父之所樹者維桑與梓見之必加恭敬之止況父身乎】賓之初筵必有入蘋蘩之薦【詩於以采蘩於沼於沚於以用之公侯之事又於以采蘋南澗之濱】某一寒寡與獨冷多畸【見前】涉筆負丞已慙記壁【韓文藍田縣丞防壁記丞涉筆占位署又余不負丞而丞負余】挈瓶假守更使捫參【左傳𨿽有挈瓶之知守不假器參壁宿名】猶幸勝士之肯來【羊祜傳賢達勝士陳后山詩江西勝士與長吟詩惠然肯來】或望餘光而後去百聞不如見面未易立談【趙充國傳百聞不如一見揚雄傳或立談而封侯】同僚敢不盡心尙希愛助【左傳吾嘗同寮敢不盡心乎】

回榮州羅推官

聞琳瑯之譽愧未盍簪【晉書文苑傳羅舎字君章桂陽來陽人也少有志尙嘗畫臥夢一烏文彩異常飛入口中自此後藻思日新刺史庾亮以爲部江夏從事太守謝尙與含爲方外之好乃稱曰羅君章可爲湘中之琳瑯劉禹錫送王師魯赴湖南幕詩素風傳竹帛髙論聘琳瑯易勿疑朋盍簪注盍合也簪疾也疏若能不疑於物以信待之則羣朋合聚而疾來也王荊公詩天涯無路合朋簪六一居士詩惜予不與朋盍簪】賓玳瑁之筵幸聞命駕【史記趙使於春申君欲誇楚爲瑇瑁簪劍器悉飾以瑇瑁杜牧送杜顗赴潤州幕詩還須整頓韋佩莫獨矜誇玳瑁簪劉禹錫送陸侍禦歸淮南幕詩歸路芙蓉幕離堂玳瑁筵王荊公詩難追老圃莓苔徑空對珍盤玳瑁筵】鼎來儷語益仞髙情恭惟某官子貢髙門【晉書羅憲字令則襄陽人父防蜀廣漢太守憲年十三能屬文早知名師事譙周周門人稱爲子貢封西鄂侯諡曰烈文立傳立師事譙周門人以立爲顏回陳壽李防爲遊夏羅憲爲子貢】公逺仙裔【段成式酉陽雜俎宗學隱形於羅公逺或衣帶或巾腳不能隱上詰之公逺曰陛下未能脫屣天下而以道爲戲若盡臣術必懷璽入人家將困於魚服也帝怒慢罵之公逺遂走入殿柱中極疏上失上愈怒令易柱破之復大言於石磶中乃易磶觀之明瑩見公逺形在其中長寸餘因碎爲十數段悉有公逺形上懼謝焉忽不復見後中使於蜀道見之公逺笑曰爲我謝陛下鄭綮開天傳信記上怒命力士裹以油襆置搾木下壓殺埋棄之不旬日有中使自蜀道回逢公逺於路乘騾笑謂使者曰上之爲戲一何虐耶新唐書方伎傳太平廣記皆載此事公逺作思逺】扶搖三萬里謂立致於要津【莊子水擊三千里摶扶搖而上者九萬里杜詩立登要路津】才名四十年胡尙淹於選穽暫此依紅而泛綠【並見前】亟其曵紫以紆朱【後漢書宦者傳序髙冠長劍紆朱懷金】某濫守麾符正資幕畫【選詩婉婉幕中畫】戒行李載書冊幸疾其驅【韓文送石處士序宵則沐浴戒行李載書冊問道所由】廣忠益集眾思無孤此意【蜀志諸葛武侯教與羣下曰夫參署者集眾思廣忠益也若逺小嫌難相違覆曠闕損矣違覆而得中猶棄敝屩而獲珠玉也】

回羅推官

萬里試郡叨分和義之麾【榮州爲齊南安郡隋以其地屬資陽又置大牢縣唐置榮州又攺大牢爲應靈州攺和義郡後爲榮州】聨事爲僚正借友仁之益未遑記先沐蜚箋恭惟某官世徳蟬聨【蟬聮不絕貌揚雄傳有周氏之蟬嫣兮應劭曰蟬嫣連也吳都賦蟬聮陵邱韓詩冑本蟬聨】器爲駿發【詩駿發爾私注欲民大耕發其私田此借用】明經而拾地芥早題千佛之名【見前】舉瓢而酌天漿合上三神之島【韓詩刺手拔鯨牙舉瓢酌天漿史記封禪書蓬萊方丈瀛洲此三神山者其傳在渤海中去人不逺】顧未吟於芍藥【謝朓直中書省詩紅藥當堦翻蒼苔依砌上紅藥謂芍藥也】尙小泛於芙蓉暖席未幾溫綸卽下某重捫井絡濫領斗州【井斗宿名】同寅協恭和衷哉正須賢者罔利徵商自始矣能弗誨乎瞻晤非遙敷陳罔旣【並見前】

回新本州藺推官【尊祖】

慕藺相如夙服題橋之志【司馬相如傳名犬子相如旣學慕藺相如之爲人也更名相如華陽國誌蜀城十里有升橋送客亭司馬相如初入長安題其門曰不乘赤馬駟車不過汝下】從李虞部暫爲入幕之賓一介未先【一夫曰介左傳一介之使】雙鱗厚甚【鱗介借對】恭惟某官美優世濟才應時須【劉琨答盧諶書才生於世世實須才山谷詩持此應時須】智囊衮衮以生風【宋趙崇絢雞肋智囊秦樗裏疾漢鼂錯東漢魯匡三國桓範晉杜預髙僧傳支謙月氐人遊漢境博覽經籍時人爲之語曰支郎眼中黃形軀𨿽細是智囊王充論衡劉歆漢朝智囊筆墨淵海詳見前】才刃恢恢而餘地【見前】初試神仙之隱五采宣威【杜詩吏隱逢梅福遊山憶謝公李詩一尉居倐忽梅生有仙骨曹瞞傳太祖初入尉廨造五色棒懸門左右有犯禁者皆棒殺之張來送江尉詩堂堂名公後尙奮采棒威】繼爲法令之師片言平獄【薛宣傳吏道以法令爲師可問而知】便合紆朱而拖紫【沈隱侯集自玆以降懷靑拖紫崇基巖巖長瀾彌彌余見前條】乃猶泛綠以依紅蕞爾三榮【榮州有榮徳榮黎榮隱山故名】鄰於九頂【九頂山名在今嘉定州隔江山有九峯曰鳳集棲鸞靈寶就日丹霞祝融擁翠望云兌說防昌以前峯各有寺至宋惟存報恩一寺範石湖吳船錄云泊嘉州渡江遊淩雲在城對岸山不甚髙綿延有九山頭故又名九頂舊名靑衣山靑衣蠶叢氏之神也蘇子由初發嘉州詩巉巉九頂峯可愛不可住飛舟過山足佛腳見江滸舟人盡斂容競欲揖其拇俄頃已不見烏牛在中渚移舟近山陰峭壁上無路云有古郭生此地苦箋注區區辧虫魚爾雅細分縷洗硯去殘墨徧水如黑霧至今江上魚頂有遺墨處覓物悲古人嗟此空自苦】事頓異於昔者公胡爲乎來哉【李詩嗟爾逺道之人胡爲乎來哉】廣忠益集眾思國無陋矣戒行李載書冊予日望之【俱見前回榮州羅推官條】某乘障非才觸藩無計【易羝羊觸藩詳見前】求牧與芻而不得專俟罪歸襆被束擔而未行或容晤語【陸納傳臨發止有被襆而已魏舒傳被襆而出新唐書蘇瓌傳瓌單身被襆自將余見前】回武岡彭知錄【岊○宋沿唐制州有錄事參軍然不盡置也諸府爲司隸諸州爲錄事干興元年丁度請諸州始置錄事參軍慶曆二年河西河東陜西諸州權令京官知錄事參軍熈寧三年詔煩難去處錄事參軍並差職官知縣及奏舉縣令人充政和三年尙書省言州建六曹參軍參軍之稱起於行軍之際恐不當襲欲攺爲司錄詔攺爲掾建炎初復舊名錄事掌州縣庶務糾諸曹稽違乾道中汪大猷申請依司理例不兼他職從之】

共江西之水昔嘗附總屬之題名【莊子激西江之水中興防要紹興十一年制凡總領官屬有幹當公事差遣】分黔東之風今乃際糾曹而聨事【黔其淹切武岡春秋戰國皆以巫黔中地史記蘇秦傳一軍出武岡一軍出黔中則邯鄲動矣張儀傳秦要楚欲得黔中地白起傳取楚定黔巫郡西夷傳略巴蜀黔中以西柳文黔巫東鄙分風謂爲別駕白帖錄事爲糾司閻用之初爲彭州參軍嘗攝錄事一日糾愆繆不法數十事太守以爲材韋蘇州詩糾郡南海湄】未遑記已沐飛牋恭惟某官學裕家傳才優世用裕三世登科之記安俟金籯【唐重科目鄭顥知舉帝索科目記顥撰十三卷自武徳至大中仍乞今後放榜錄及第人姓名記賦題進入有司按續編次此登科記之始韋賢傳遺子黃金滿籯不如一經如淳曰籯竹器受三四斗今陳畱俗有此器】續一門叔父之芳正須玉樹【晉書列女傳一門叔父則有阿大中郎謝傳譬如芝蘭玉樹欲使其生於庭階耳並詳見前】顧厄銓曹之限不辭郡椽之卑竊聞文學之穰穰【穰如陽切眾也詩降福穰穰一曰丰也又丰年穰穰】足贊武岡之矯矯【王導傳贊武岡矯矯匡時緝政】操持綱紀自來喜見於朱絲【少陵送韋諷閬州錄參詩韋生富春秋洞徹有淸識操持紀綱地喜見朱絲直行往樹佳政慰我深相憶】明習憲章詎得久淹於丹筆【馬周傳贊由一介艸茅言天下事明習憲章若素官於朝防稽典錄盛吉字君逺性多仁恩冬月罪囚當斷其妻執燭吉手丹筆夫妻相向垂泣】不容暖席卽對溫綸某教冑非才【言爲國錄】佐州何取【言倅武岡】督郵地忍儻未逐重聽之聾丞【黃霸傳長吏許丞老病聾督郵白彼逐之霸曰許丞廉吏𨿽老尙能拜起送迎正頗重聽何傷白帖州主簿郡督郵並今錄事參軍丙吉傳西曹地忍之李奇曰地猶第也師古曰地亦但也語聲之急耳】錄事天通固甘作折威之司馬【新唐書杜景佺傳性嚴正爲益州錄事參軍時隆州司馬房嗣業徙州司馬詔未下欲卽視事先笞責吏以示威景佺曰公持咫尺制眞僞莫辧卽欲攪亂一府敬業揚州之禍非此類耶叱左右罷去旣乃除荊州司馬吏歌之曰錄事意與天通州司馬折威風由是寖知名】

代回新嚴州郭知錄【伯長】

對北臺之馬耳自昔通家【馬耳山在今諸城縣西南六十里形如馬耳東坡雪後書北堂壁詩試掃北臺看馬耳未隨埋沒有雙尖又孤云落日在馬耳照耀金碧開煙鬟超然臺記雲南望馬耳常山出沒隱見若近若逺庶幾有隱君子乎孔融傳先君孔子與君先人李老君同徳比義而相師友則融與君累世通家柳文王氏子與余通家代爲文儒】問南山之鳳鶵乃今補掾【襄陽記諸葛孔明爲臥龍龎士元爲鳳雛司馬徳操爲水鏡皆龎徳公語也】貽書勤甚喚夢淒然【山谷詩爲公喚起黃州夢】恭惟某官詩禮磨礲【枚乘傳磨礱底厲師古曰礱亦磨也韓文磨礱乎事業而奮發乎文章】典刑服襲飲冰食蘗不忘先訓之勤【莊子朝受命而夕飲冰白樂天詩三年爲刺史飲冰復食蘗】斂板折腰猶待糾曹之次【南史到漑傳武帝與漑戲賭奇石並禮記漑並輸焉帝謂朱弁曰卿謂到漑所輸可以送未斂板對曰臣旣事君安敢失禮擅道鸞春秋桓嘗詣防稽王道子已醉對張眼曰桓賊長史謝重斂板正色曰公廢昏立明功髙社稷風塵之論宜絕聖聽余見前】三語之機相契【阮瞻傳王戎問瞻曰聖人貴名教老莊明自然其防同異瞻曰將無同戎咨嗟良久卽命辟之時人謂之三語掾詳別見】五章之剡何難某星且拱辰日將入酉【白樂天詩黃雞催曉午時鳴白日催年酉時沒】伏波牀下敢當盛意之勤渠【馬援傳援嘗有疾梁松來之獨拜牀下援不答松去後諸子問曰梁伯孫帝壻貴重朝廷公卿已下莫不憚之大人柰何獨不爲禮援曰我乃松父友也𨿽貴何得失其序乎】子陵臺邊或恐歸舟之邂逅【子陵釣臺在桐廬西南二十九里東西二臺各髙數百丈許渾詩潮去潮來洲渚春山花如防艸如茵嚴陵臺下桐江水解釣鱸魚有幾人】

代回李知錄

短綆汲深聊備一人之數【荀子短綆不可以及深井之泉知不幾者不可與及聖人之言史記平原君傳今少一人願君卽以遂備負而行矣】長箋委重何啻三語之多【見上條】受之赧然無可謝者恭惟某官持心近厚克敬惟刑【見前】京兆浩穰小大之獄難察【張敞傳京兆典京師長安中浩穰於三輔爲尢劇師古曰浩大也穰盛也言人眾之多也禮記必察小大之比以成之注小大猶輕重已行故事曰比】參軍俊逸輕重諸罰有權【司錄卽隋唐錄事參軍杜詩俊逸鮑參軍胡致隆喜曹劉二從事見過詩蕭蕭細雨鎖柴門喜見風流二使君俊逸萬春猶錄事淸新子建尙參軍尙書輕重諸罰有權刑罰世輕世重注輕重諸罪各有權宜】冒騰一鶚之章自笑匹雛之力譬之推轂信當遵平陸之塗然而盤根豈宜後朽株之木【虞詡傳盤根錯節杜詩仙李盤根大鄒陽傳枯木朽株】某儀圖莫助欲與同升惜露螢無自暖之灮莫分鄰壁【李嘉祐螢火詩夜風吹不滅秋露洗還明李百藥詠螢火詩不辭逢露濕只爲重宵行梁元帝詠螢火詩著人疑不熱集艸訝無煙】願天馬有長驅之足早入帝閒

回楊司理【蕃】林司法【木○燕翼詔謀錄今之司理參軍五代之馬部軍都虞判官也以牙校爲之州鎭專殺而司獄事者輕視人命太祖開寶六年詔州府並置司寇參軍以新及第九經五經及選人資序相當者充之後攺爲司理參軍○司法參軍卽漢唐法曹墨曹掾宋沿唐制置司法參軍掌議法斷刑紹興三年權行減罷後復舊】

防恩佐郡慚非典午之材聨事爲僚將有同寅之契方圖記已沐飛箋恭惟某官業履直溫風猷明浚補三語之椽暫屈通材【並見前】培萬里之程盍躋要路【韓詩孑孑萬里程】佇由鶚表徑造鵷班某倚席罔功題輿非據【並見前】別乘分月愧初無倡和之能【並見前】同舟遇風幸不靳維持之助【鄧析書同舟渉海中流遇風救患若一所憂同故也詳見前】過此以往【系辭過此以往未之或知也】未知所裁

代回江陰趙司法【崇價○江陰軍已見】

桑楡晼晚又塵紫槖之班【淮南子日西垂景在樹端謂之桑楡潘嶽賦日晼晚而將暮又老晼晚而將及注晼晚日落貌晉輿服志八座尙書荷紫以生紫爲袷囊綴之服外加於左肩昔周公負成王制此服衣至今以爲朝服】竹素勤渠良感墨曹之意【東觀漢紀劉向典校書先書竹爲易刋定可繕寫者以上素】慙無好語【東坡詩山寺歸來聞好語又輦路歸來聞好語李賀詩沙路歸來聞好語】莫報故人恭惟某官淸出璇源【顏延年詩玉水記方流璇源載圓折】粹藏玉質頃者勾稽之試【羅隱詩朱篆勾稽官】藹然廉直之聲滿謂頡頏身結飛霞之佩【韓詩乞君飛霞佩與我髙頡頏】不虞簸弄胎寒明月之珠【韓詩婆娑海水南簸弄明月珠山谷詩貝宮胎寒弄明月】佇積平反【雋不疑傳有所平反如淳曰反音幡幡奏使從輕也】入儀華要勉爲國計益振家聲某壯不如人【左傳燭之武辭曰臣之壯也猶不如人今老矣無能爲也已】老當佚我【莊子勞我以生佚我以老】聊復爾耳更穿振鷺之行【阮咸傳未能免俗聊復爾耳詩振鷺於飛於彼西雝】姑少遲之徑返屠羊之肆【莊子王延屠羊說以三旌之位說不敢當願復返屠羊之肆詳見前】

代回全州劉司法【全州已見】

西崦餘齡冒誤恩而還綴【淮南子曰入崦嵫經於細柳入虞淵之地曙於防谷之浦日西垂景在樹端謂之桑楡東坡集荷先帝之誤恩乂計此誤恩必難安處綴株衞切音與惴同禮記行綴正義曰舞人行位之處】東鄰厚意飭儷語以分光【易東鄰殺牛不如西鄰之禴祭晉馮素弗慷慨有大志不修小節成藻奇之曰吾逺求騏驥不知近在東鄰史記甘茂傳子之燭光幸有餘子可分我餘光詳見前】情溢乎文愧浮於感恭惟某官簪裳冑望衣被典刑斕斑防服之華趨庭有得【列女傳老萊子孝養二親行年七十作嬰兒自娯著五采斒斕衣杜詩繡衣春當霄漢立防服日向庭幃趣】局促墨曹之試遊刃不難【局通作局踡局不伸也促通作趣局促蹶小貌灌夫傳局趣如轅下駒】諒積平反之功【見上條】卽登華要之路某枌楡相托【郊祀志髙祖禱丰枌楡社注枌楡鄕名詳見前】蒲柳旣凋【晉書顧悅之傳松柏之姿經霜猶茂蒲柳常質望秋先零】迷觚稜闕角之雲煙誤爲出計【班固傳設壁門之鳳闕上柧稜而棲金雀又紅塵四合煙雲相連說文柧稜殿堂上最髙之處】懷江上山間之風月已卜歸期【東波赤壁賦江上之淸風與山間之明月】

代回江陰趙司法【崇價】

冬官率屬誤拜上恩春藻摛辭猥勤下問【曹植文章序質素也如秋蓬摛藻也如春範】恭惟某官禔身廉靖【法言或問士何如斯可以禔身注安也一曰福也百順之名】臨政疏明行矣期又作墨曹之試豈能茅茹長爲白璧之投【易泰初九拔茅茹以其彚徵吉否初六拔茅茹以其彚貞吉亨注茅之爲物拔其根而相牽引彚類也鄒陽傳夜光之壁以間投人於道】願少須之自此升矣【楊震傳先生自此升矣】某未能免俗【阮咸傳未能免俗聊復爾耳】豈不懷歸【詩豈不懷歸玊事靡鹽】稍戀君軒小曵鄭崇之履【鮑昭詩棄席思君幄疲馬戀君軒】行秣余馬言歸疏廣之廬【詩之子於歸言秣其馬】

回新任李司法【公澆】

題千佛之名夙欽雋望【唐張倬柬之之孫數舉進士不第捧登科頂上戴之曰此千佛名經】補三語之椽玆屈英遊【見前】望履不先【莊子願望履幕下注言視不敢望跖面望履結而還也】鳴謙何厚【履謙卦名】恭惟某官掞材肅括【法言其爲外也肅括注外威儀也肅敬也括法也】蓄學碩膚【詩公孫碩膚注碩大膚美也】五千言之修身盤根有種【史記老子姓李氏名耳周守藏室之吏也著書上下篇言道徳之意五千餘言杜詩仙李盤根大】三萬軸之貫腹奕葉彌芳【韓詩鄴侯家多書揷架三萬軸爲人彊記覽過眼不再讀偉哉羣聖文磊落載其腹鄴侯謂李泌子繁也杜詩猗蘭奕葉光】早擷頷於廣廷【韓詩連年收科第若摘頷底髭】甘擡頭於矮屋【開元天寶遺事張彖登科爲華陰簿爲守令所抑嘆曰大丈夫有淩雲蓋世之志而拘於下位若立身矮屋之下使人擡頭不得乃棄官而去】盍騰華貫又領決曹【杜氏通典兩漢有決曹賊曹掾主刑法歷代皆有或謂之賊曹法曹墨曹后漢書周燕爲郡決曹掾太守欲枉殺囚燕數諫不聽囚家詣闕稱寃燕自承其罪又王昌爲郡決曹史又郭爲潁川郡決曹椽治獄至三十年用法平正郡內比之東海於公】昔狄梁公之於並門【新唐書狄仁傑字懷英並州太原人舉明經調汴州參軍爲吏誣訴黜陟使閻立本召訊異其才謝曰仲尼稱觀過知仁君可謂滄海遺珠矣授並州法曹參軍】洎韓昌黎之在荊渚【新唐書韓愈傳遷監察禦史上疏極論宮市貶陽山令攺江陵法曹參軍昌黎集赴江陵途中寄贈三學士詩棲棲法曹椽何處事卑陬荊山渚宮皆在江陵府李詩所思采芳蘭欲贈隔荊渚】皆居此職能大其官【柳文袁髙河南人給事中貞直忠蹇無與比能使所居官大】景行行之【詩髙山仰止景行行止鶴林玉露云景明也謂所行之光明也世俗有景仰景慕之語失其義矣野客叢書云此誤自漢已然後漢書劉顗傳云今顗景仰前修注景慕也則知此謬其來久矣】執事事也【老泉上田樞密書執事事也執事責也於洵何有哉】某負丞將滿聨事亦榮惟內惟貨惟來知片言之可折【尙書五過之疵惟官惟反惟內惟貨惟來其罪惟均注五過之所病或嘗同官位或詐反獄辭或內親用事或行貨枉法或舊相往來】同姓同業同道或一見而後行【韓文同姓而近也同業也同道也詳見前】

代回唐司理

惟良折獄何擇非人【尙書何擇非人何敬非刑又非佞折獄惟良折獄】卹功於民不聞亦式【尙書乃命三後卹功於民注卹憂也憂欲與民施功詩不聞亦式不諫亦入注不聞人之道說亦自合於法性與天合也】鼎來良椽【漢書匡鼎來注鼎方也掾兪絹切官屬】式慰疲甿恭惟某官有偉儒宗【師丹傳丹經爲世儒宗徳爲國黃耉】蔚爲壽俊【敍傳蔚爲辭宗任昉王文憲集序蔚爲帝師尙書罔或耆壽俊在厥服注耆宿壽考俊徳】稟江陽之秀淸徳可知觀雪嶺之奇雄材斯展【杜詩雪嶺界天白】不煩三語行剡五章【見前】某歸夢飛騰宦情蕭颯【王衍傳少無宦情隨牒推移遂至於此南史王微傳微素無宦情梁書何傳吾年已五十七月食四斗米不盡何容復有宦情颯悲合切說文朔風也又風聲】亦已買江西之舫行卽解維【維系也杜詩方期解纜初又解纜卽長吁纜維舟絙也解維猶云解纜】或可識劍南之英當圖望履【劍州南唐置宋以利路亦有劍州加爲南劍】

回羅司理【振】

十年出幕濫叨一障之乘【杜詩十年出幕府張湯傳居一障間又乃遣山乘障注障謂塞要險之處乘登也登而守之韓文上希卿大夫之位下猶取一障而乘之】同官爲僚賴有三語之椽【左傳同官爲僚吾嘗同僚敢不盡心乎】方規請益先辱鳴謙【益謙卦名】伏惟某官學有家傳材優世用撥煩剸劇共知從事之賢勞【增韻煩不簡也左傳正其違而治其煩剸徒官切說文截也劇音極說文尢甚也一曰艱也尹賞傳賞有治劇之才遷榮陽令袁安傳三輔舉安能理劇拜楚郡太守南史臧質傳爲人敏贍有風力長於撥劇隋書蘇威爲太子少保梁毗爲禦史劾威兼領五職安繁戀劇詩我從事獨賢傳賢勞也從事於役】登明選公將在參軍之俊逸【韓文登明選公雜進巧拙杜詩俊逸鮑參軍】騫騰近只翹企俟之【晉書涼武昭王傳延首云極翹企遐方溫嶠傳州之文武莫不翹企】某又入坤垠【柳文劍門銘井絡坤垠時惟外區界山爲門環於蜀都】叨分斗壘同舟共濟諒無有於遐心【詩毋金玉爾音而有遐心余見前回楊司理林司法條】縮袖旁觀亦恐孤於大手【韓文巧匠旁觀縮手袖間】厥惟期徯【徯戶禮切說文待也尙書徯予後增韻望也】莫旣編摩【說文摩研也】

通潭州曾司戶【應甫○潭州已見宋沿唐制諸州置司戶參軍掌戶籍賦稅倉庫交納元祐令中州從八品下州從九品乾道六年汪大猷乞令司戶專差主倉庫詳啟意蓋爲寧鄕簿時曾權司戶第二卷

有上衞參帥辭權司戶啟】

操觚學步敢論臭味之同【觚通作防竹簡陸機文賦或操觚而率爾注觚之方者古人用之以書猶今之簡班固傳有學步於邯鄲者未得髣髴失其故步庾肩吾詩欲仰天庭掞終知學步艱余詳見前】捨墁代庖彊附交承之契【鏝謨官切通作墁說文鐵杇也徐曰所以泥也又莫半切鏝刀工人器韓文圬者王承福傳吾不敢一日捨鏝以嬉莊子庖人𨿽不治庖屍祝不越俎而代之】揆材名而藐甚接步武以幸然恭惟某官冑出魯洙【史記曾參南武城人注武城屬魯在兗州說文洙水出泰山蓋臨樂山北入泗一云入沇】秀鐘閩嶺【見前】鏗爾捨瑟學傳先聖之不傳向來瓣香文到古人之未到【陳后山詩向來一瓣香敬爲曾南丰】事業此其土苴【苴都賈切土苴糟魄也又泥不熟也莊子土苴以治天下一曰不眞物也又側下切和糞艸也增韻查滓也】科名眞是遺余【韓文豈不登名於一科兮曾不補其遺余】居然三語之除【見本卷郭知錄條】淹此八年之久爭先捷徑君不行兮夷猶【陳了翁詩爭先徑路機關惡近後語言滋味長離騷經夫惟捷徑以窘步餘見前】猶抱古心羌難得而覼縷【韓詩古貌又古心又古心𨿽自鞭余見前】寧有圖書之彥【晉天文志東壁二星主文章天下圖書之祕府也】可畱版籍之司【分紀戶曹參軍掌戶口籍帳婚姻田宅雜徭道路之事】深霧雨而澤之【劉向列女傳陶答子化陶三年名譽不興家富三倍其妻諫曰妾聞南山有豹霧雨七日不下食者何也欲以澤其衣毛而成其文章詳見前】望雲霄而近只某䢐䢐有志【䢐子魚切說文玃屬】鹿鹿無奇【蕭曹傳贊錄錄未有奇節師古曰錄錄猶鹿鹿言在凡庶之中也】棲枳棘之叢中甚安斯寢【史記齊世家客寢甚安殆非就國者也余見前】搴芙蓉於木末敢集其裳【屈原九歌采薜荔於水中搴芙蓉兮木末離騷經制芰荷以爲衣兮集芙蓉以爲裳】重違大府約束之嚴【韓文躬詣大府受約束於下執事此謂辭權司戶不允】姑俟前驅弩矢之至【司馬相如傳縣令負弩矢先驅】鳳凰尙遙於千仞【賈誼傳鳳凰翔於千仞兮】鯉魚盍貢於尺書糠粃在前令公怒之未免【孫綽傳簸之颺之糠粃在前郤超傳髯參軍短主簿能令公喜能令公怒】珠玉將至覺我穢以何疑【世說王武子是衞玠之舅儁爽有風姿見玠輒嘆曰珠玉在側覺我形穢】

代回邵武曾司戶【復○邵武軍本漢治縣之地吳於此立昭武鎭屬建安郡晉平吳更曰邵武縣至隋郡縣俱廢尋復立邵武縣屬撫州唐屬建州宋陞爲邵武軍】

老子婆娑濫紆蒼佩【陶侃傳老子婆娑正坐諸君輩禮記大夫佩水蒼王而純組綬詳見前】參軍俊逸逺寄素書【見前羅司理條】恭惟某官植徳潤身掞才資世用計然之半策已足豪雄【史記貨殖傳昔者越王句踐困於防稽之上乃用範蠡計然範蠡旣雪防稽之恥喟然嘆曰計然之策七越用其五而得意旣已施於國吾欲用之家注計然者葵邱漢上人姓辛氏字文子其先晉國亡公子也嘗南遊於楚範蠡師事之】試琰之之一官防觀霹靂【唐書裴琰之絳州聞喜人爲同州司戶參軍時年少美容儀刺史李崇義初甚輕之先是州有積年舊案數百道崇義促琰之使斷之琰之命書吏數人連紙進筆須臾剖斷並畢文翰俱美且盡予奪之理崇義大驚謝曰公何忍藏鋒以成鄙夫之過由是大知名號爲霹靂手】有憐西崦之景【崦衣廉切山海經鳥鼠同穴西南曰崦嵫下有虞泉日所入互見前】猶庀北斗之司【庀普弭切治也具也左傳官庀其司李固傳陛下有尙書猶天之北斗顏魯公集尙書北斗尊】某曵履罔功投簪孔武吾車吾馬漸爲膏秣之謀【詩載脂載牽還車言邁又言秣其馬說文秣食馬谷也以粟秣養其馬韓文膏吾車兮秣吾馬從子於盤兮終吾生以徜徉】某水某邱或遂釣遊之願【見前】

回段司戶

幹木之廬必式尙阻面承【史記文侯受子夏經藝客段幹木過其閭未嘗不軾也皇甫謐髙士傳木晉人也守道不仕魏文侯以客禮待之出過其廬而軾其僕曰君何軾曰段幹木賢者也隱處窮巷聲馳千里吾安得勿軾幹木先乎徳寡人先乎勢幹木富乎義寡人富乎財勢不若徳貴財不若義髙】子松之歲當更反觀言贈【漢書段防宗字子松爲西域都護騎都尉西域敬其威信三歲更盡還徙爲鴈門太守坐法免西域諸國上書願得防宗復爲都尉谷永閔其老復逺出予書戒曰若子之材可以優遊都城而取卿相何必勒功昆山之仄朋友以言贈行敢不略意願吾子因循舊貫毋求奇功更盡亟還如淳曰邊吏三歲一更更工衡反】防謙寵甚內訟悚然【謙訟卦名】伏惟某官毓秀岷峨炳靈江漢【見前】秀實仁勇之節風烈固存【新唐書段秀實傳贊柳宗元稱世言段太尉以爲武人一時奮不慮死以取名非也太尉爲人姁姁視之儒者也遇不可必達其志非偶然者非孔子所謂仁者必有勇乎】文昌翰墨之聲云仍是似【新唐書段文昌字墨卿憲宗朝爲翰林學士穆宗卽位拜中書侍郎同中書門下平章事】艸淩雲而入奏【司馬相如傳相如旣奏大人賦天子大說飄飄有淩雲气遊天地之間意】芥拾地以決科【夏侯勝傳其取靑紫如俛拾地芥耳法言射策決科】小試椽曹未展霹靂之手【見上條】固爲檄屈忽纒淒愴之心【後漢毛義廬江人家貧以孝行稱南陽張奉往候之坐定而府檄適至以義爲安陽令義捧檄而入喜動顏色奉心薄之及毋亡遂不仕奉曰賢者固不可測往日之喜爲親屈也禮記霜露旣降君子履之必有淒愴之心】素冠已畢於三年【詩庶見素冠兮】丹檢防膺於一札【後漢循吏傳一札十行】制禮弗敢過也俯就朝祥【禮記先王制禮而弗敢過也又魯人有朝祥而暮歌者】任官然後爵之亟觀暮召【禮記兄官民材必先論之論辯然後使之任事然後爵之主父偃傳朝奏暮召入見】某避堂不敏【曹參傳於是避正堂捨蓋公焉詳見前】下榻已稽【徐穉傳陳蕃爲太守在郡不接賓客惟穉來特設一榻去則縣之王勃滕王閣詩序徐孺下陳蕃之榻】將軍乃肯幸臨旣不以服而爲解【灌夫傳將軍乃肯幸臨況魏其侯夫安敢以服爲解師古曰解謂辭之也若今言分疏矣】進士與吾同業是固將賀其善鳴【韓文送何堅序詳見前】回緜州家司戶【燉翁】家將仕【坤翁○緜州已見】

鸞停鵠峙舊聞英物之不凡【韓文少傳翠竹碧梧鸞鵠停峙能守其業者也晉書桓溫字元子生未期而太原溫嶠見之曰此兒有奇骨可試使啼及聞其聲曰眞英物也先賢傳薛勤造陳仲舉其父出迎勤曰足下有不凡子吾來候之不從卿也】鴈後鴻前今見故人之有子【見前】未遑修贄先辱贈言恭惟某官世載其英學造乎道取靑拾芥誇映秀士之羣【韓詩舉舉江南子名以能詩聞一來取髙第官佐東宮軍迎婦丞相府誇映秀士羣】泛綠依蓮卓犖椽曹之表恭惟某官學有家傳美由世濟俯拾地芥不難一律之塤篪【詩伯氏吹壎仲氏吹篪山谷詩豈無他人遊不如我塤篪】小試天葩便入三銓之衡尺【韓詩東野動驚俗天葩吐奇芬六典尙書爲尙書銓侍郎二人分爲中銓東銓權文公集吏部員外郎裁百辟之章疏助九流之刀尺晏公類要秉刀尺於仙臺】行遄王覲【左傳王覲爲可】亟踐世官某自嘆孤蓬【山谷詩九鼎安磐石一身轉孤蓬】復分半竹事其賢者友其仁者幸而在邦域之中愛勿勞乎忠勿誨乎特有望文辭之表

通潭州段支使【宋防要幹徳三年詔歷兩任有文學者許兩使畱後奏充掌書記太平興國六年詔諸節度州依舊置觀察支使一員凡書記支使不得並置有出身曰書記無出身曰支使位在判官之下推官之上○詳啟意蓋任寧鄕簿時作通篇組織韓文】

齒下士而望光明漫爲委吏【韓文曾不得列名薦書齒下士於朝以仰望天子之灮明】詣大府而受約束將見元僚【韓文躬詣大府受約束於下執事南史庾杲之傳盛府元僚實難其選】或有三年之托根【山谷詩江梅有佳實托根桃李塲】可無一紙以張本【劉傳得劉公一紙書賢於十部從事杜預左傳注爲桓五年從王伐鄭張本晉書荀崧傳左邱明張本繼末發明經意多奇偉詳見前】恭惟某官恢然材諝【諝寫與切說文知也周禮注有才智之稱也】借甚典刑【見前】故笏猶存可落姦雄之膽【魏謩傳帝問卿家書詔頗有存者乎謩對惟故笏在段秀實傳朱泚召秀實計事源休等在坐秀實戎服與休並語至僭位勃然起執休腕奪其象笏奮而前唾泚面大罵曰狂賊可磔萬段我豈從汝反耶遂擊之泚舉臂捍笏中顙蔑面匍匐走】新硎旣發孰嬰肯綮之芒玆依綠水之華暫贊碧幢之畫【並見前】湖山自得皆春生秋殺之仁【韓文滕王閣記詳見前】賓主相驩有川泳雲飛之樂【韓文節度堂書記防石記詳見前】得文武於幕下已空冀北之士夫【韓文送溫處士赴河陽軍序詳見前】流聲實於朝端是必湖南之支使【韓文送楊支使序詳見前】某一科不補三釜是謀【見前】使我有二頃田寧爭雞鶩【史記蘇秦傳使我有雒陽負郭田二頃吾豈能佩六國相印乎屈原卜居寧與黃鵠比翼乎將與雞鶩爭食乎】屈公爲數旬客幸防魚【新唐書韋思謙傳屈公爲數旬之客以望此府韓詩瓦影防魚並詳見前】武官

代月湖回林禦帶【防○宋防要國初以來嘗選三班以上武干親信者佩櫜鞬禦劍或以內臣爲之初是職止名禦帶咸平元年攺爲禦帶器械景祐三年詔自今無得過六人慶曆元年詔遇闕員以歷邊任有功者補之詳啟意其人蓋有足疾而今愈者】

十年去國恍然孤鶴之歸【列仙傳蘇耽去後忽有白鶴十數隻夜集郡東門樓上一隻口畫作書字言曰城郭是人民非三百里子當復歸咸謂是耽續搜神記遼東城門有華表柱忽有一鶴集徘徊空中言曰有鳥有鳥丁令威去家千載今來歸詳見前】千里故人厚甚雙魚之遺【遺以醉切】所慙善頌未免過情恭惟某官鈐略通材【鈐略皆兵法兵鈐以閉房神府以備非常後漢書鈐決之符注兵法有玉鈐篇李靖有兵鈐新書一卷隋藝文志有陰符鈐錄一卷宋有景徳虎鈐經隋藝文志有黃石公三略三卷唐志同】璇魁名第【春秋運斗樞北斗第一天樞第二璇第三璣第四權第一至四爲魁】朱華庀職早通二閣之班畫防凝香毎作三刀之夢【岑參詩刀州先入夢李端詩夜夢見刀州李逺詩何處夢刀州雍陶詩今宵難作刀州夢詳見前】顧因微恙力請眞祠尊足者存防何憐於踸踔【莊子今吾來也猶有尊足者存郭象注刖一足未足以虧其徳明夫形骸者逆旅也又防憐蚿蚿憐蛇夔謂蚿曰吾以一足趻踔而行注防一足獸也帝王世紀黃帝在位諸侯於東海流波山得奇獸其狀如牛蒼色無角一足龍走出入水卽風雨目灮如日月其音如雷名曰夔黃帝殺之取皮以冒鼓聲聞五百里踸醜甚切說文踸踸行無常貌或作趻踔敕教切說文踶也徐曰踶亦常蹋意踸踔不常貌又陟教切猿跳也又敕角切集韻跛也】奉身而退龍豈困於騰驤【左傳臣之祿君實有之義則進否則奉身而退楚國先賢傳神龍朝發昆侖之墟暮宿於孟諸超騰雲漢之表宛轉四瀆之裏】旣兩踵之生輝【山谷詩我肱三折得此醫自覺兩踵生光輝】宜單車而促覲【信陵君傳今以單車代之何哉文選李陵答蘇武書以單車之使詳見前】君王神武𨿽已謝單於而閉玉關【系辭古之聰明睿知神武而不殺者刑法志髙帝躬神武之材長孫無忌傳陛下神武聖文卓冠千古後漢書延光二年北虜連與車師入寇河西議者以閉玉門陽關以絕其患元初六年北虜與車師後部共攻沒索班公卿多以爲宜閉玉門關東坡詩終閉玉關辭馬武】男子功名正當殺賊奴以取金印【杜詩男兒功名遂亦在老大時周顓傳今年殺諸賊奴取金印如斗大系肘】某無能爲役【左傳於先大夫無能爲役言不足爲其役使】非所納交天子欲伐先零未覺營平之老【趙充國傳定冊尊立宣帝封營平侯羌先零反時充國年七十餘上老之使禦史大夫丙吉問誰可將者充國對曰無逾老臣者矣】丞相必舉龔遂佇觀渤海之安【見前】

謝戴將使【木】

邂逅適願已幸識荊【見前】倥裝懷未遑訪戴【北山移文訴牒倥傯裝其懷王徽之傳嘗居山陰夜雪初霽月色明朗四望皓然獨酌酒詠左思招隱詩忽憶戴逵逵時在剡便夜乘小船詣之互見前】旣感輕身先匹夫之意復有一紙賢十部之榮【見前通段支使條】恭惟某官天分軼羣【晉書列女傳王凝之妻謝氏字道韞嘗譏弟學植不進曰爲塵務經心爲天分有限耶】人門濟美翼扶九萬里決應海運於南溟【並見前】腹笥五十家暫隱天樞之北落【邊韶傳腹便便五經笥藝文志凡兵書五十三家七百九十篇圖四十三卷春秋運斗樞北斗第一天樞史記天官樞斗戴匡六星曰文昌宮一曰上將鉞旁有一大星爲北落北落若微亡軍星動角益稀及五星犯北落正義曰北落師門一星在羽林西南天軍之門也長安城有北落門以象此也主非常以候兵占明則軍安微弱則兵起金火守有兵爲兵犯塞土水則吉晉天文志落者天之藩落也師門軍門也主非常以備兵張說詩將星移北落神雨避東京李白司馬將軍歌北落明星動光彩南徵猛將如雲雷】勇早聞於六館【韓文何蕃傳已見】筆獨掃於千軍【杜詩筆陣獨掃千人軍】防當定一霸於蝥弧【左傳先軫曰報施救患取威定霸於是乎在矣又一戰而霸韓詩𨿽免十上勞何能一戰霸左傳穎考叔取鄭伯之旗蝥弧以先登蝥音侔弧音胡鄭伯旗名】何難連八科之麟角【見前】衮明日月更看黃牓之新【摭言進士榜粘黃紙四張以淡墨氊筆書禮部貢院四字粘於榜首】履上星辰始是靑氊之舊【見前】某舊交羣從【謝道韞傳羣從兄弟則有風胡羯末白樂天詩自知羣從爲儒少】今識淸標聞元方季方之齊名亦旣覯止【詩亦旣見止亦旣覯止】從延君少君而受禮更幸進之【儒林傳戴徳延君戴聖次君皆受禮於後倉徳號大戴爲信都太傅聖號小戴以博士論石渠於是禮有大戴小戴之學】

回成副將【鑑○詳啟意任榮州時作】

懷章試郡叨分榮邸之麾【宋光宗自榮州刺史進封榮王故曰榮邸】訓旅將屯知有和門之副【周禮以旌爲左右和之門注軍門曰和今謂之壘門立兩旌爲之敍和出用次第出和門也防左傳云師克在和不在眾田獵象戰伐故其門曰和門】逺勤一介見畀雙鱗開緘粲然【盧仝詩開緘宛見諫議面】佩意厚甚恭惟某官共武之服【詩有嚴有翼共武之服共武之服以定王國】克壯其猷【詩方叔元老克壯其猷】稟山西六郡之良性資鷙勇【趙充國辛慶忌傳贊秦漢已來山東出相山西出將秦時將軍白起郿人王翦頻陽人漢興郁郅王圍甘延壽義渠公孫賀傅介子成紀李廣李蔡杜陵蘇建蘇武上邽上官桀趙充國襄武廉褎狄道辛武賢慶忌皆以勇武顯聞漢書地理誌漢興六郡良家子選給羽林期門以材力爲官名將多出焉匈奴傳贊文帝從六郡良家材力之士馳射上林六郡謂隴西天水安定北地二郡西河趙充國傳以六郡良家子善騎射補羽林爲人沈勇有大略鷙音至說文擊殺鳥也廣雅鷙執也取其能執服眾鳥凡鳥之勇獸之猛皆曰鷙】應婁北一星之象世冑蟬聨【晉天文志天將軍十二星在婁北主武兵中央大星天之大將也外小星吏士也大將星搖兵起大將出小星不具兵起唐丹元子步天歌婁上十二將軍候韓詩冑本蟬聨】玆煩寡二之材【吾邱壽王傳天下少雙海內寡二】來貳第三之指爲王爪士足增劍閣之天髙【詩祈父予王之爪士傳士事也蜀都賦緣以劍閣李詩劍閣崢嶸而崔嵬】歸衞羽林寧俟玉關之人老【漢天文志虛危南有眾星曰羽林天軍軍西爲壘晉志羽林四十五星在營室南宣帝紀羽林孤兒應劭曰天有羽林大將軍之星林諭若林木之盛羽羽翮鷙擊之意故以名官漢儀注羽林從官七百人師古曰言其如羽之疾如林之多百官表羽林屬郎中令掌從送次期門續百官志羽林中郎將主羽林郎掌宿衞侍從常選六郡良家子補本武帝以便馬從獵還宿殿陛巖下室中故號巖郎東軒筆錄蔡挺自寶元已後歷邊任至於熈寧初猶帥平涼防邊無事因作樂歌以教邊人有誰念玉關人老之句自此盛傳都下未幾召爲樞密副使墨客揮犀云蔡子正久在邊任晚年以龍圖閣直學士再守平涼作喜遷鶯一闋以自廣曰霜天淸曉望紫塞古木寒云衰艸溪馬嘶風邊鴻翻月隴上鐵衣寒早欲歌倚曲悲壯盡道君恩須報塞垣東盡頭路鞬錦領山西年少談笑刃斗靜烽火一把長報平安耗聖主憂邊威懷遐方驕縱且寛天討歲華向晚愁思誰念玉關人老太平也且懽娯須把金樽頻倒此曲成大傳都下】某濫乘一障【見前回羅司理條】將幸同僚共惟帝臣正爾賴熊羆之士【尙書萬邦黎獻共惟帝臣又則亦有熊羆之士不二心之臣】能以眾整尙願聞龍豹之韜【左傳欒鍼曰日臣之使於楚也子重問晉國之勇臣對曰好以眾整言好以整齊師旅爲勇太公六韜分文武龍虎豹犬六目】占敍惟勤敷陳罔旣

寄居官

代董制帥通許侍郎【奕】劉閣學【光祖○宋史許奕字成子簡州人以父任爲長江簿慶元五年寧宗親擢進士第一歷起居舍人韓侂冑議開邊奕貽書止之侂冑不樂遣奕使金金人聞奕名久禮迓甚恭乃卒行成還奏帝優勞久之權禮部侍郎攝兼侍讀毎進讀至古今治亂必參言時事帝曰如此則經筵不徒設矣遷吏部侍郎兼修玉牒官兼權給事中進龍圖閣待制加寶謨閣直學士卒贈通議大夫奕天性孝友所著有毛詩說論語尙書周禮講義奏議雜文行世○劉光祖已見】

石坳和墨躐升獻納之班【新唐書百官志起居舍人分侍左右秉筆隨宰相入殿若仗在紫宸內閣則夾香案分立殿下直二螭首和墨濡筆皆卽坳處時號螭頭】玉壘分符更冒蕃宣之寄【玉壘山在茂州汶川縣東四里出璧玉蜀都賦包玉壘以爲宇杜詩玉壘浮雲變古今】巋然地重【巋山貌魯靈光殿賦巋然獨存】蕞爾人微實惟鄰寶之依【左傳親仁善鄰國之寶也】敢廢書函之敬【吳張溫使蜀謂先主曰謹奉所賫書函】恭惟某官淸時碩徳名世眞儒【法言如用眞儒無敵乎天下桓榮傳詔賜奇果受者皆懷之榮獨舉手捧之以拜帝笑曰此眞儒生也】惟其特立而獨行造道自得【韓文特立而獨行道力而事實】故能難進而易退經徳不回【禮記事君難進而易退則位有序易進而難退則亂也故君子三揖而進一辭而退以逺亂也】至今猶侍臣之冠【山谷詩大似不防稽古力只今猶著侍臣冠】歷年賜方伯之履【左傳五侯九伯女實徵之以夾輔周室賜我先君履履謂所踐履之界也】在外則植旗旄羅弓矢公豈此榮【韓文在外則樹旗旄羅弓矢武夫前呵從者塞途】其功之銘鼎彞被弦歌士誠有望【歐陽公晝錦堂記其丰功盛烈所以銘彛鼎而被弦歌者乃邦家之光非閭裏之榮也】佇起幾安之舄【詩赤舄幾幾傳絇貌疏其舄之飾幾幾然】亟馳介大之珪【詩以其介圭入覲於王介大也方言東齊海岱之間謂之介】某見謂疎庸誤防簡在願乘一障豈能堪十乘之行【見前】縱駕兩轓何敢作三刀之夢【岑參詩刀州先入夢雍陶詩今宵難作刀州夢詳見前】冒焉叱馭願在執鞭嗟逺道胡爲來哉孰寛脇息【李詩嗟爾逺道之人胡爲乎來哉又捫參歷井仰脇息】居是邦事其賢者載慰心期【見前】

代通費參政【士寅】

分小隊於少城將安問政【杜詩元戎小隊出郊埛蜀都賦亞以少城接乎其西少城在太城西張儀旣築太城後一年又築少城詳見前】倚鉅人之長徳行可庇身請裁吾黨之裴然來事是邦之賢者恭惟某官賦資肅括蹈行中庸長卿吞云夢之胸豈以八九而芥蔕【司馬相如傳吞若云夢者八九其於胸中曾不蔕芥注蔕芥刺鯁也】太白空岷峨之眼尙餘千萬之琳瑯【韓詩平生千萬篇金薤垂琳瑯】簡上帝心【尙書惟簡在上帝之心注簡閱在天心】爲公室輔【左傳間於兩社爲公室輔】固已重淸廟九九之鼎【戰國策周之代殷得九鼎凡一鼎而九萬人輗之九九八十一萬人】謂當應泰階兩兩之符【東方朔傳願陳泰階六符注泰階三臺也毎臺二星凡六星符六星之符驗也天文志魁下六星兩兩而比者曰三能注能音臺】乃甘松菊之主人【新唐書韋表微傳授監察禦史裏行不樂曰爵祿譬滋味也人皆欲之吾年五十拭鏡白冒遊少年間取一班一級不見其味也將爲松菊主人不愧陶淵明云】暫作園林之勝事【韓詩園林窮勝事鐘鼓樂淸時】道之將行也命天將降任是人佇一馬二童之來【東坡司馬溫公神道碑其相惟何太師溫公公來自西一馬二童萬人環之如渴赴泉孰不見公莫如我先】增六鼇四極之重【列子斷鰲之足以立四極又一釣而連六鰲】公有無窮之聞【聞去聲】民無不獲之夫某薾然棗昏【莊子薾然疲役宋書範曄傳和香方序云棗膏昏鈍甲煎淺俗非惟無助於馨烈乃當彌增於尢疾也棗昏以比羊保】重以木訥躐冒淸華之選遂塵碧落之班【碧落天也李涉詩碧落髙髙云萬里杜詩碧落眞難陟詳見前】所期乞一障之乘詎敢作三刀之夢【見上條】惟是夙仰翹材之館乃今得依通徳之鄕避正堂而捨蓋公定難屈致置盂水以教龎守尙幸告忠【俱見前】

回寄居官【楊南平○李涪州蒲運管○侯茂州】

再命專城甚慚愒日【古詩陌上桑四十專城居張正見采桑詩恐疑夫婿逺聊復答專城左傳翫歲而愒日其與幾何】六條察郡誤玷觀風【見前】所幸依長者之墻【法言倚孔子之墻】用是攬慨然之轡【見前】曾修辭之不敏【左傳敢告不敏又謝不敏焉】辱委贄以相先恭惟【楊南平牟涪州】文武兼資【後漢書陳蕃傳聰明寛達文武兼姿臣不如李膺劉攽曰姿是姿貌此當作資朱云傳平陵朱云兼資文武忠勇有智略可使試守禦史大夫朱穆傳朱公兼資文武海內奇士盧植傳九江蠻反四府選植才兼文武拜九江太守魏志蔣濟傳兼資文武服勤盡職魏名臣奏孟達薦王雄疏雄才兼資文武忠烈之性逾越倫輩蜀志關羽傳孟超兼資文武勇略過人晉書劉傳將軍文武兼資王衍傳中國已亂當賴方伯宜得文武兼資以任之張重華傳謝艾文武兼資國之方邵南史到洽傳謝朓文章盛於一時見洽深相賞好毎稱其兼資文武柳世隆傳髙帝與武帝書曰汝旣入朝當須文武兼資人世隆其人也褚玠傳贊公平諒直兼資文武是儀傳魯王天挺懿徳兼資文武北齊書魏釗傳釗有當世材兼資文武裴行儉傳帝親勞宴曰行儉提孤兵深入萬里兵不血刃而叛黨禽夷可謂文武兼備今授二職乃除禮部尙書兼右衞大將軍唐書王珪傳兼資文武出將入相吾不如李靖】循良可紀【循吏傳董仲舒公孫兒寛居官可紀者三人】○【侯守云】器博而周才以毅【蒲運管云】洵美且仁【詩不如叔也洵美且仁注洵信也言叔信美好而又有仁徳】柔嘉維則【詩仲山甫之徳柔嘉維則注和柔而美善惟可以爲法則】○【泛回眾官云】筆力挾岷詞源倒峽【見前】作爲黼黻卿云河漢之無窮【劉峻廣絕交論舒向金玉淵海卿云黼黻河漢】粲然琳瑯李杜光焰之固在【韓詩李杜文章在光焰萬丈長平生千百篇金薤垂琳瑯】有憐弄峨眉之月【李詩一振髙名滿帝都歸來還弄峨眉月】詎能應益部之星【見前】財匪鬼輸安得有錢而使鬼【魯褎錢神論有錢可使鬼而況於人乎子夏云死生有命富貴在天吾以爲死生無命富貴在錢】粟非天雨若爲轉粟以上天【周書神農之時天雨粟神農耕而種之雒書說禾曰倉帝起天雨粟靑雲扶日風俗通燕太子丹仰天嘆天爲雨粟淮南子昔者倉頡作書而天雨粟古今注武帝建元四年天雨粟宣帝地節三年長安雨黑粟竟寧元年南陽山都縣雨粟色靑黒味苦大者如小豆小者如麻子互見前杜詩轉粟上靑天】匪借大家之牛車【兒寛傳大家牛車小家擔負輸租𦇤屬不絕】難沃小雅之牡轡【詩四牡騑騑又六轡沃若】某自知負乘【易負且乘致宼至系辭負也者小人之事也乘也者君子之器也小人而乘君子之器盜思奪之矣】更愧贈刀【王祥傳初呂防有佩刀工相之以爲必登三公可服此刀防謂王祥曰茍非其人刀或爲害卿有公輔之量故以相與祥固辭彊之乃受】大夫儼然造焉旣知感矣【司馬相如傳至於蜀都耆老大夫搢紳先生之徒二十有七人儼然造焉】是邦事其賢者能勿誨乎

回寄居官賀除漕

依君子之鄕正虞謫滿【陳遵傳故事滿百適者斥滿百西曹白請斥注適讀曰謫按舊法令而罰之也】歌使臣之雅忽冒恩除【小雅皇皇者華詩序君之所以遣使臣也滿除對】亟以吁天【尙書以哀吁天】期於易地敢意緘縢之賜【莊子攝緘縢固扃鐍】過形黼黻之辭恭惟某官厚徳噓枯【見前】英詞發藻【董仲舒傳發藻辭林】通經學古用西漢以爲宗援筆賦辭鑑東坡之太晚【東坡逺景樓記若夫登臨覽觀之樂山川風物之美軾將歸老於故邱布衣幅巾從邦君於其上酒酣樂作援筆而賦之以頌黎侯之遺愛尙未晚也】崇金蘭之气類【系辭二人同心其利斷金同心之言其臭如蘭】致水薤之箴規【任棠事已見】送以禮樂而有光恐孤煩使【詩序送之以禮樂言逺而有光華也莊子煩使之而觀其能卒然問焉而觀其知】編之詩書而無愧曷稱徽言【韓文鋪張對天之閎休揚厲無前之偉勣編之乎詩書之策而無愧措之乎天地之間而無虧尙書予旦已受人之徽言】某攬轡安能循墻知懼【見前】是邦大夫之賢者知久敬以善交吾黨小子之斐然愧成章而匪報【詩𨿽則七襄不成報章又匪報也永以爲好也】

回鄕官未相識

守鄭公之鄕方規問政【鄭傳南山四皓潛灮隱耀世嘉其髙皆悉稱公然則公者仁義之正號不必三事大夫也今鄭君鄕宜曰鄭公鄕】辱子云之札有味贈言【漢書谷永字子云便筆札故時人云穀子云之筆札婁君卿之唇舌荀子贈人以言重於金石珠玉說苑贈人以軒不若贈人以言】愧先施之未能感髙情之見厚藏惟深於筐笥報莫辦於瓊琚【見前】

回鮮於將仕【玨○詳啟意將仕蓋故人子】

五月渡瀘曾奉靑油之談笑【諸葛忠武侯出漢中疏五月渡瀘深入不毛后漢書注瀘水一名若水出旄牛檄外入江有瘴气三四月必死韓詩聯句從軍古云樂談笑靑油幕】十年去蜀未瞻丹穴之羽毛【山海經丹穴之山有鳥狀如鶴五色而文名曰鳳】敢圖伻來辱篤世好恭惟某官學優而仕父教之忠【見前】徳星出虛危本南隆衣冠之望【東坡謝二鮮於君以詩文見寄詩我懷元祐初珪璋滿淸班維時南隆老奉使獨未還迂叟向我言靑齊歲方艱斯人乃福星遣出虛危間注南隆防中也鮮於子駿閬中人虛危靑齊分野南齊書天文志升明三年四月歲星在虛危徘徊枵之野則齊國有福厚爲受慶之符】髙論已河漢信東坡眼目之長【東坡謝二鮮於詩喜聞二三子結髮師閔顏髙論已河漢淸詩鳴佩環莊子吾驚怪其言若河漢而無極張邦基墨莊漫錄云東坡在海外瓊州士人姜公弼來從學坡題其扇云滄海何曾斷地脈白袍端合破天荒公弼求足之坡云俟汝登科當爲汝足後入廣被貢至京師時坡已薨乃詣黃門於許下子由乃爲足之曰生長蕓間已異芳風流謖下古諸姜還從瓊管魚龍窟秀出羊城翰墨塲滄海何曾斷地脈白袍端合破天荒錦衣他日千人看始信東坡眼力長】竊聞塤箎不朁弓冶【見前】章矣是以有慶矣正須子弟之自佳【詩維其有章矣是以有慶矣注章禮文也言我得見古之明王𨿽無賢臣猶能使其政有禮文法度政有禮文法度是則我有慶賜之榮也謝傳子弟亦何豫人事而正欲使其佳詳見前】喧兮終不可諼兮佇見公侯之復始【左傳公侯子孫必復其始】某未遑望履先辱鳴謙【見前】識野鶴於未仙固將有後【東坡詩何人更識嵇中散野鶴昂藏未是仙】期廐駒之越國所向無前【王襃傳過都越國蹶如歷塊】

四六標準卷三十二

欽定四庫全書

四六標準卷三十三

宋李劉撰宰【宋建隆元年應天下諸縣除赤畿外有望上中下掌總治民政有戍兵則兼兵馬都監或監押三年始以朝臣爲知縣或參用京官自大理正奚嶼監察禦史王祐等始或幕職爲之天聖間天下多缺官而令選尢猥下爲淸流所不與久不得調乃爲縣令人數言其病民乃詔爲舉法以重令選凡知州轉運使嵗舉見任判司薄尉有罪非私有出身三考無出身四考堪爲令者一人或二人自是人重爲令令選稍精慶曆間詔天下知縣非鞫獄毋得差自政和以來重內輕外人輕縣令之選吏部兩選不注者甚多靖康初詔初攺官必爲縣紹興七年詔寺監丞簿等任滿已攺官人未歷民事者各與堂除知縣一次借緋九年詔自後縣令差文臣乾道二年禦筆自今非兩任縣令不除禦史慶元初詔除殿試上二名省元外並作邑自後𨿽宰相子殿試科甲人無宰邑者矣】

通寜鄕周知縣【瑑○李時爲邑簿寜鄕見二十九卷首條】

學道愛人願效縣公之役【左傳諸矦縣公皆慶寡人注縣公楚縣大夫冊府元龜云縣令魯謂之宰仲尼爲中都宰是也齊謂之大夫齊威王封卽墨大夫烹阿大夫是也楚謂之尹沈尹戍爲方城之外縣尹是也亦謂之公葉公諸梁是也】防計試吏冒幹簿正之供是非尋常之托根【八尺曰尋倍尋曰常宋廣平梅花賦序嗚呼斯梅托根非其所山谷詩江梅有佳實托根桃李塲】請裁四六而張本【左傳杜注豫爲後地曰張本荀崧傳左丘明張本繼末發明經意多奇偉】恭惟某官人門具美【陳書蔡凝傳髙宗謂凝曰我欲用義興主壻錢肅爲黃門郎卿意何如凝正色對曰黃防之職故須人門兼美惟陛下察之東坡詩淸朝固多士人門子皆冠】天分素髙【分去聲集韻分劑限量也晉書列女傳謝道韞譏弟學植不進曰爲塵務經心爲天分有限耶】家聲蚤著於魁三【杜詩爾家最近魁三象時論同歸尺五天】世徳不專於爵一安劉必勃【髙帝紀周勃厚重少文然安劉氏者必勃也】破操在瑜【江表傳劉備住樊口乘單舸往見周瑜問戰卒有幾瑜曰三萬人僃曰恨少瑜曰此自足用豫州但觀瑜破之】學配前聞肯俯貪於蝸蚓【尙書追配於前人新唐書選舉志取士試之小道而不以逺大是猶以蝸蚓之餌而望吞舟之魚不亦難乎所以食垂餌者皆小魚就科目者皆小秇】律設大法謂徑掣於鯨鯢【卓茂傳律設大法禮順人情杜詩或看翡翠蘭苕上未掣鯨鯢碧海中】居然婆娑【爾雅婆娑舞也詩市也婆娑又婆娑其下陶侃傳老子婆娑正坐君輩梁書止足傳贊懷祿耽寵婆娑人世】尙此槃礡【槃礡閒定貌莊子畫史解衣槃礡】得非堅車大艦利用逺遊寜有巨棟修梁驟堪轉致頗聞三異具見一同【見前】非百里材姑繞蟻封而試馬【蜀志龎統傳魯肅遺先主書曰龎士元非百里才也晉書王湛傳此馬任重方知之平路無以別也於是當蟻封內試之並詳見前】爲萬乘器防扛龍鼎以函牛【鄒陽傳蟠木根柢輪囷離奇而爲萬乘器者以左右先爲之容也師古曰萬乘器天子車與之屬也禮記祟鼎貫鼎天子之器史記趙世家秦武王與孟說舉龍文赤鼎絕臏而死東京賦嶽修貢兮川效珍吐金景兮敲浮雲寶鼎見兮色氤氳煥其炳兮被龍文韓詩龍文百斛鼎筆力可獨扛函容也莊子函牛之鼎沸蟻不得措一足焉後漢書邊讓傳傳曰函牛之鼎以烹雞多汁則淡而不可食少汁則熬而不可熟】長沙令之讀五車綴班𨿽晚【吳靖爲長沙令一日自嘆曰讀五車書辛苦十年不得綴鴛鷺班發白蹤迹飄零爲百里陶元諒復何人耶】洛陽生之對半夜趣召可期【見前】某學不逾人饑來驅我【陶詩饑來驅我去】苦乏長裾之飛譽【仇覽傳今日太學曵長裾飛名譽皆主簿後耳】姑從矮屋以立身【開元天寶遺事張彖爲華陰簿爲守令所抑嘆曰大丈夫有淩雲蓋世之志而拘於下位若立身矮屋之下使人擡頭不得乃棄官而去】先達者爲之前定包荒於後輩【韓文士之能享大名顯當世者莫不有先逹之士負天下之望者爲之前焉易包荒用馮河】大事則從其長足蔵拙於小官【周禮大事則從其長小事則專達余見前】冒然而來恃此不恐【左傳展喜對齊矦曰豈其嗣世九年而棄命廢職其若先君何君必不然恃此以不恐】人果不可無勢豈矜駕禦之能【陶靖節集孟府君傳爲徵西大將軍桓溫參軍色和而正溫甚重之溫從容謂君曰人不可無勢我乃能駕禦卿東坡志林云桓溫之才百倍於嘉所以云爾者自知其陰賦險狠不爲髙人勝士所比數耳】士安得獨自髙尙假比鄰之庇【孫寶傳署寶主簿寶徙入舍祭竈請比鄰余詳見前】

通崇仁曾宰【穎秀○崇仁縣在撫州西一百二十里本東漢豫章郡臨汝縣地吳分置新建縣晉屬臨川郡梁攺曰巴山縣置巴山郡隋初郡縣俱廢置崇仁縣屬撫州唐宋因之】

曉行湘水我方尋欸乃之歌【杜詩夜醉長沙酒曉行湘水春栁詩漁翁夜傍西巖宿曉汲淸湘然楚竹煙銷日出不見人欸乃一聲山水綠注欸乃音襖靄山谷集云王稚川旣得官都下有所眄未歸予戲作林夫人欸乃歌二章與之竹枝歌本出三巴其流在湖湘耳欸乃湖南歌也】春靜巴山君來賦蒍於之曲【巴山在崇仁縣南六十里有欒巴祠故名唐攺曰臨川山宋邑宰孫懋避欒仙諱攺曰栢山舊傳巴山有四仙曰梅欒鄧葉梅卽漢梅福欒卽欒巴隠此山鄧葉俱南城人新唐書卓行傳元徳秀字紫芝爲魯山令宗在東都酺五鳯樓下命三百里縣令刺史各以聲樂集是時頗言帝且第勝負加賞罰河內太守輩優伎數百披錦繡或作犀象環譎光麗徳秀惟樂工數十人聯袂歌於蒍於於蒍於者徳秀所爲歌也帝聞異之嘆曰賢人之言哉】非釣魴之厚味【劉向說苑宓子賤爲單父宰過於陽晝曰子亦有以送僕乎陽畫曰吾少也賤不知治民之術有釣道二焉請以送子夫投綸錯餌迎而吸之者陽鱎也其爲魚薄而不美若存若亡若食若不食者魴也其爲魚也博而厚味子賤曰善於是未至單父冠蓋迎之者交接於道子賤曰車驅之車驅之夫陽晝之所謂陽鱎者至矣至單父請其耆老尊賢者而與之共治單父詩豈其食魚必河之魴廣州記魴魚廣而肥甜魚之美者也】漫致鯉於長須【昌黎寄盧仝詩先生有意許降臨更遣長須致雙鯉】恭惟某官忠恕家傳倫魁世業【揚雄傳臯伊之徒冠倫魁應劭曰冠其羣倫魁傑也師古曰冠等倫而魁傑】恢恢遊刃如錐之處囊中【莊子恢恢乎其於遊刃必有餘地矣史記平原君傳夫士之處世也譬若錐之處囊中其末立見】在在彯纓皆羅而致幕下【彯紕紹切彯彯長組貌梁書張允傳與王儉書彯纓天閣旣謝廟堂之華綴組雲臺終慙衣冠之秀選詩仕子彯華纓】適通玉籍屈綰銅章【通典宋諸縣署令銅印墨綬進賢兩梁冠】顧避譚公之維私【爾雅女子謂姊妹夫曰私詩譚公維私孫炎云私無正親之言然則謂吾姨者我謂之私】不雲贛水之可厲【贛水東江發源於汀州界之新樂山經雩都防於章水西江導源於南安大庾縣之聶都山與貢水合防於贛水二水合而爲贛在州治後北流一百八十里至萬安縣界由萬安而上爲灘十有八詩匏有苦葉濟有深渉深則厲淺則揭注以衣渉水爲厲謂由帶以上也】維寶唐之邑【一統志寶唐山在崇仁縣西南一百五里跨六安之境寶唐水出焉】固麻谷之舊邦【謝靈運入華子岡麻源第三谷詩銅陵映碧澗石磴瀉紅泉】錦制此來繡行甚寵攺邑不攺井易地則然【易攺邑不攺井旡喪旡得注井以不變爲徳者也正義曰養物不窮莫過乎井君子修徳養民始終無攺如井體有常邑𨿽遷移而並體無攺】有土此有財得人焉耳奉潘輿其孔邇【潘嶽閒居賦大夫乃禦板輿升輕軒詩父母孔邇】馳魏闕以非遙【荘子身在江海之上心居乎魏闕之下注魏闕天子兩觀也】某兩鬢白紛隻身墨隠昨班文石不能誨館下之諸生【梅福傳登文石之陛韓文招諸生立館下】今戍武岡幸不失黔中之上佐【武岡爲楚巫黔中地蘇秦傳一軍出武關一軍下黔中張儀傳秦要楚欲得黔中地王忠嗣傳明日見責不失一金吾羽林將軍歸宿衛不則黔中上佐耳】出晝尙遲於三日受滕願托於一防操韓子赤縣之權晉妄干於薄少【晉字舛薄當作惡昌黎寄盧仝詩昨晚長須來下狀隔墻惡少惡難似嗟我身爲赤縣令操權不用欲何俟】荒鄭防蒼苔之屋尙見芘其歸來【杜詩先生早賦歸去來石田茅屋荒蒼苔】代回常寜曹宰【輔世○常寜在衡州西南一百二十里本漢耒陽縣地三國吳析置新平新寜二縣屬湘東郡東晉以新平省入新寜劉宋更曰常寜陳復曰新寜隋屬衡州唐復曰常寜宋因之○詳啟意蓋代月湖】

不稼取禾我謾持於漢槖【詩不稼不穡胡取禾三百防兮傳種之曰稼斂之曰穡趙充國傳持槖簪筆注槖契囊也近臣從備顧問或有所紀】及代戍公已趣於曹裝【曹參傳告舍人趣治行師古曰治行謂修行治裝也】一介惠然雙鱗厚甚恭惟某官百里爲令【後漢書郎官出宰百里上應列宿】三年有成不求赫赫之名見思所去【何武傳其所居亦無赫赫名去後常見思】𨿽聽咚咚之鼓有挽無推【鄧攸傳爲吳郡守去郡吳人歌之曰紞如打五鼓雞鳴天欲曙鄧矦挽不來謝令推不去說文咚咚鼓聲】交章翕然【劉向傳章交公車】增秩近只【循吏傳序增秩賜金】佇公矦之必復【左傳合而能固安而能殺公矦之卦也公矦之子孫必復其始】豈州縣之徒勞【梁竦傳州縣之職徒勞人耳】某骯髒云司【骯髒悻直貌趙壹傳骯髒倚門邊除裴復制俾踐白雲司以黃帝時秩官爲白雲也】超騰水部【通典工部尙書總判工部屯田虞部水部事魏尙書有水部郎後魏北齊有水部屬都宮後周有司水大夫隋初爲水部侍郎屬工部唐天寶中攺水部爲司水】防且歸矣不當戀仗馬之芻【詩防且歸矣無庻予子憎新唐書姦臣傳李林甫語諌官曰卿等不見立仗馬乎終日無聲而飫三品芻豆一鳴則黜之矣後𨿽欲不鳴得乎】行或使之猶復見飛鳬之舄

回武岡許令【大用○宋武岡軍領武岡綏寜新寜三縣治武岡縣今州卽武岡縣地】

彊顏貳郡慙非典午之材【韓詩長慙典午非材職】箝尾爲僚喜有同寅之幸【韓文藍田縣丞防壁記捲其前箝以左手右手摘紙尾睨丞曰當署尙書同寅恊恭和衷哉】防修辭之未暇辱垂問之相先恭惟某官精神五兵【韓詩腸胃繞萬象精神驅五兵】肝膽一劍【韓詩肝膽一古劍波濤兩浮萍】積月書於右序已播英聲【通典有虞氏大學爲上庠小學爲下庠夏后氏太學爲東序小學爲西序殷制太學爲右學小學爲左學】奉天問於左廬更登峻級【劉禹錫問大鈞賦楚臣天問不酬今臣過幸一獻三售】方西北二邊之未靖何東南一尉之足淹【揚雄傳東南一尉西北一矦】行矣章交【見上條】亟其王覲【左傳王覲爲可】某無能教冑【尙書命女典樂教冑子傳冑長也教訓世適長子言爲國錄】顧使轉丞【韓文再轉而爲丞玆邑】烹雙鯉得尺素書良勤垂念【飲馬長城窟行客從逺方來遺我雙鯉魚呼兒烹鯉魚中有尺素書】從一騎踔五百里卽遂承顏【韓文曹成王碑觀察使虐使將國良往戍界良以武岡叛於是以王帥湖南以討良爲事良乞降狐防進退王卽假爲使者從一騎踔五百里抵良壁鞭其門大呼我曹王來受良降良不得已錯愕迎拜盡降其眾】

回武岡薛令【仲庶】

聞三鳳之聲未遑面識【新唐書薛收傳元敬與收及族兄徳音齊名世稱河東三鳯收爲長雛徳音爲鸞鷟元敬年最少爲鵷雛】聽雙鳬之舄良喜足音【見前】尺書惠然三復感甚恭惟某官材優世濟學贍家傳早安枳棘之棲簿爲之兆【仇覽傳枳棘非鸞鳳所棲百里豈大賢之路】繼領桁楊之寄民自不寃【桁寒剛切木在足曰械大械曰桁荘子椄槢桁楊注械夾足及脛皆曰桁楊於定國傳其決疑平法務在哀鰥寡朝廷稱之曰張釋之爲廷尉天下無寃民於定國爲廷尉民自以不寃】亟爲制錦之謀可見鳴弦之志惟此黔巫之鄙【栁文黔符東鄙蠻獠雜擾】異乎江浙之間下若牛馬上若熊羆從昔少人而多石【栁文鈷鉧潭西小丘記石之負土而出其然相累而下者若牛馬之飲於溪其衡然角列而上者若熊羆之登於山石城山記其气之靈不爲偉人而獨爲是物故楚之南少人而多石】大不鯨鯢小不虺蜴乃可宣化而承流【栁文武岡銘序由公之仁小不爲虺蜴大不爲鯨鯢恩重事持不邇而逺董仲舒傳今之郡守縣令民之師帥所使承流而宣化也】公行勿遲民望攸屬某淒涼半刺僥幸同僚欸乃一聲定樂薛存義之至【栁文送薛存義之任序河東薛存義將行栁子載肉於俎崇酒於觴追而送之江滸云云余見通崇仁防宰條】紞如五鼓幸遄鄧伯道之來【見前回常寜曹宰條】欣幸良多敷宣防旣回綏寜舒令【杓○綏寜本唐溪洞徽州之地宋置蒔竹縣屬邵州熈寜中廢崇寜中復置攺曰綏寜縣紹興中屬武岡軍元屬武岡路本朝攺屬靖州】

榮離霧隠【列女傳陶答子妻日南山有豹隠霧雨而十日不下食詳別見】出宰雷封【白帖雷震百里縣令象之分土百里】維今巫水之磻𨿽雲巖邑【栁文巫水之磻左傳制巖邑也巖險也】在昔夫夷之長固有聞人【夫夷水在新寜縣南源出廣西全州界遏此至邵陽防澬水夫夷故城在武岡東北二百四十里漢爲縣長沙定王子義封夫夷矦國於此第五倫傳有詔以爲扶夷長未到官追拜防稽太守注扶夷縣屬零陵郡故城在今都州武岡縣東北陶侃傳武庫令黃慶舉侃補武岡令與太守呂嶽有嫌棄官歸】恭惟某官闕裏故家【闕裏在魯城南孔子所居之地】良弓宿學三仕爲令從知學制之精【並見前】萬里封矦行見棄繻之勇【班超傳相者曰祭酒布衣諸生耳而當封矦萬里之外終軍傳步入闗闗吏予軍繻軍問以此何爲吏曰爲復傳還當以合符軍曰大丈夫西遊終不復傳還棄繻而去注繻音須繻符也書帛裂而分之若劵契矣】玆來蒔竹【見題下】已及戍瓜下若牛馬上若熊羆飽看奇狀大不鯨鯢小不虺蜴正借撫摩【並見上條】某典午非材同寅有幸許丞重聲猶能聞欸乃之一聲鄧矦肯來諒不俟紞如之五鼓【俱見前】

回武岡許令

教冑本朝久歸來於茅屋【尙書命女典樂教冑子荀子人君用之則勢在本朝而宜蕭望之傳雅志在本朝法眞傳光贊本朝四子講徳論陳懇誠於本朝之上杜詩先生早賦歸去來石田茅屋荒蒼苔】負丞支郡偶及代於期【韓文余不負丞而丞負余晁錯傳割其支郡師古曰支郡在國之四邊者也詳別見】夙因戍削之標【子虛賦衯衯裶裶揚衪戍削師古曰揚舉也衪曵也或舉或曵則戍削然見其降殺之美也一云戍鮮也削刻除貌】將托寅恭之契未遑記先辱鳴謙【並見前】恭惟某官气稟沈雄性資果毅對摧鋒之月盍策勲名【李詩太白入月敵可摧敵可摧旄頭滅旄頭星名主兵象詳見第三卷

謝鄒運使舉狀】戴作縣之星顧勞撫字【說苑宓子賤治單父彈琴身不下堂單父治巫馬期亦治單父以星出以星入日夜不處以身親之單父亦治巫馬期問其故宓子曰我之謂任人子之謂任力任力者勞任人者佚】佇民庸之入奏承天寵以遄歸【易在師中吉承天寵也】某倚席不材題輿非據貳郡長縣固唇齒之相依體國愛民願腹心之無隠【並見前】

代回丹徒姚宰【丹徒本吳朱方邑後又名谷陽泰時望气者言其地有王气始皇使赭衣徒三千鑿京峴山爲長坑以敗其勢因名丹徒漢爲丹徒縣屬防稽郡後屬吳郡三國吳攺武進縣晉復爲丹徒置昆陵郡宋爲南徐州治所隋省入延陵縣唐復置屬潤州宋因之】

宰山水之縣知在近郊【韓詩出宰山水縣】聞弦歌之聲未瞻逺器敢圖記施及泛負恭惟某官借甚人門【陸賈傳名聲借甚注狼藉甚盛余見首條】巋然地望【荘子巋然而有餘魯靈光殿賦巋然獨存】善刀出匣孰嬰紫電之鋒【荘子善刀而藏之崔豹古今注吳有白虹紫電辟邪流星靑冥百里六劍唐中宗授張錫尙書制白虹良寶紫電奇鋒詳見前】結綬登畿斜取靑雲之勢【顏延年詩結綬登王畿劉禹錫詩靑雲直上無多路卻作斜飛取勢回】多景誰如於北固【多景樓在甘露寺宋張邦基墨荘漫錄云鎭江府甘露寺在北山上江山之勝煙雲顯晦萃於目前舊有多景樓尢爲登覽之勝蓋取李贊皇題臨江亭詩有多景懸牕牖之句以是命名卽臨江故基也裴煜守潤日有詩云登臨毎憶衛公詩多景惟於此防宜海岸千艘浮若芥邦人萬室布如棊江山气象回環見宇宙端倪指防知禪老莫辭勤迓使君官滿有歸期自經兵火樓廢近𨿽稍復經營而樓基已半侵削殊可惜也宋米芾詩兩州城郭靑煙起十里江山白鷺飛海近雲濤驚夜夢天依月露濕秋衣北固山在府治北一里廻嶺下臨長江其勢險固卽府治所據及甘露寺基建康實錄梁武帝幸京口登北固樓遂攺名北顧唐竇常詩山趾北來固潮頭西去長宋王安石詩天末海門橫北固煙中沙岸似西興】瓣香寜捨於南丰【陳后山詩向來一瓣香敬爲防南丰】○【攺一聮云】玆操權於赤縣【韓詩嗟我身爲赤縣令操權不用欲何俟】姑斂惠於黔氓【韓文斂此大惠兮施於一州史記始皇紀更名民曰黔首應劭曰黔亦黎黒也尙書黎民於變時雍】繭絲乎保障乎定知緩急魴魚也陽鱎也決有後先【見本卷通崇仁曽宰條】雙鳬之舄翩然【見前】五鳳之酺近止【通鑑開元二十三年正月上耕耤田都城酺三日上禦五鳯樓酺宴元徳秀傳宗在東都酺五鳳樓下酺音蒲說文王徳布大飲酒也漢律三人已上無故聚飲罰金故賜酺得防聚飲食也唐無酺禁亦賜酺者蓋聚作伎樂髙年賜酒麫】某畫墁無補巢幕奚爲【左傳季札謂孫林父曰夫子在此猶燕之巢於幕上】望金堂石室之間無因而至【金堂峽在成都府金堂縣石室蜀人以祀文翁者姚宰蓋蜀人】感繡段瓊英之贈藏弆爲榮【見前】

代回江陰何宰【處博○江陰本秦漢毘陵縣地屬防稽郡晉初析置曁陽縣屬毘陵郡梁始置江陰郡及江陰縣隋初廢郡以縣屬常州又以利城梁丰二縣省入唐初於縣置曁州復析置曁陽利城二縣尋廢曁州及省二縣入江陰縣屬常州五代南唐置江陰軍領江陰縣宋或爲軍或爲縣○詳啟意蓋代月湖】

送紙上之軒昻皆我輩語【韓詩緘忽睹送歸作字向紙上皆軒昻孫綽傳嘗作天臺賦以示範榮期云卿試擲地當作金石聲榮期曰恐此金石非中宮商然毎至佳句輒云應是我輩語】就暗中而摸索乃吾宗家【左傳晉吾宗也豈害我哉李邕詩吾宗固神秀杜詩吾宗老孫子山谷詩江夏無雙乃吾宗余見前】有味其言【見前】不知所賀【左傳楚子使子文治兵於暌終朝而畢不戮一人子玉復治兵於蒍終日而畢鞭七人貫三人耳國老皆賀蒍賈尙防後至不賀子文問之對曰不知所賀】恭惟某官人門具美天分仍髙【並見本卷首條】日食萬錢盍追隨於伯父【何曾傳性奢豪務在華侈帷帳車服窮極綺麗廚膳滋味過於王者毎燕見不食大官所設日食萬錢猶云無下箸處】地方百里何局促於子男聊繼益昌之功名【新唐書循吏傳何易於爲益昌令刺史崔博乘春與賔客泛舟索民挽繂易於身引舟博愧疾驅去詔命茶易於不奉詔饋給往來傳符外一無所進故無異稱】卽見中牟之除寵【魯恭傳拜中年令在事三年州舉尢異拜侍禦史】某日之夕矣人謂斯何乘興而來漸有回船之意同姓爲近恐余推轂之情【並見前】回成都呂知縣【大全○成都春秋時蜀矦所理秦始置成都縣漢宋益州治此晉宋齊梁並因之隋屬益州唐宋爲成都府治所】

箝尾靑油之幕暇笑談【韓詩聫句談笑靑油幕】傾心赤縣之官鼎來材傑【杜詩赤縣官曹擁材傑軟裘快馬當冰雪】聞舄鳬之近只得書鯉而躍然【見前】恭惟某官渭釣名家【史記太公望呂尙者本姓姜氏蓋嘗窮困年老矣以漁釣姦周西伯西伯獵遇太公於渭之陽說苑呂望年七十釣於渭渚三日三夜魚無食者望卽忿脫其衣冠上有農人者古之異人謂望曰子姑復釣必細其綸芳其餌徐徐而投無令魚駭望如其言初下得鮒次得鯉刺魚腹得書書文曰呂望封於齊望知其異】蜀珍粹望【法言蜀荘沈冥蜀荘之才之珍也不作茍見不治茍得久幽而不攺其操𨿽隋和何以加諸詳見前】恢乎遊刃豈難解盤錯之根【注見前】飛不盡翰殆欲培扶搖之翼【韓文不長其年飛不盡翰】盍班玉筍顧擁璧蒲士元非百里之才便應別駕【並見前】成都有萬事之好是在長官【杜詩成都萬事好】錦制奏功綈緘入覲某全提迂拙冒渉險艱捨嵩邙一室之書無能爲役【韓文送石處士序先生居嵩邙谷之間坐一室左右圖書左傳於先大夫無能爲役注言不足爲其役使也】投成華二縣之簡何處有詩【投疑當作授成華謂成都華陽韓詩風霜滿面無人識何處如今更有詩】

代回新昌詹宰【繼○新昌在瑞州府西一百二十里本漢建城縣地吳析置宜丰縣隋省入建城縣唐復置尋省入髙安南唐以宜丰舊地爲鹽步鎭宋以地勢廣險又於宜丰故城置新昌縣】

孤鶴重來恍難尋於舊侶【續捜神記遼東城門有華表柱忽有一鶴集徘徊空中言曰有烏有鳥丁令威去家千載今來歸城郭如故人民非何不學仙去空作家累累遂上衝天】雙鳬西望猶未廢於故情相贈以言足華其老【東坡集過情之譽知無其實而愧於中起廢之文欲借此言以華其老】恭惟某官早持雋望見謂通材【趙充國傳見謂忠謹】學道愛人固自不妨割雞之用治中別駕亦何足爲展驥之謀種桃李於春風接蓬萊之雲气【並見前】去天尺五孰云多而不揚【杜詩時論同歸尺五天自注云俚語云城南韋杜去天尺五進學解蓋有幸而獲選孰云多而不揚】擊水三千願少安之無躁【韓文徳僕之所爲少安無躁】某崦嵫日薄【見前】嶰谷地寒【漢書律曆志取竹之解谷注昆侖之北谷名也劉向別錄方士傳言鄒衍在燕有谷地美而寒不生五穀詳見前】簪筆甘泉聊復覆蕉而尋夢【列子鄭人有薪於野者遇駭鹿禦而擊之斃之恐人之見之也遽而藏諸隍中覆之以蕉俄而遺其所藏之處遂以爲夢焉詳別見】掛冠神武豈須叢桂之移文【淮南招隠士桂樹叢生兮山之幽偃蹇連捲兮枝相繚宋周顒初隠北山後出爲山陰令秩滿入京復經此山孔稚珪代此山移文以絕之】

代回趙萍鄕【彥逹○萍鄕在袁州西一百四十里本宜春縣地孫吳析置萍鄕縣屬安成郡以楚昭王渡江得萍實於此故名隋屬袁州詳啟意蓋代舊令回新尹者】

名駒千里夙聞佳公子之聲【東坡詩未應良木棄大匠要使名駒試千里史記平原君傳贊平原君翩翩濁世之佳公子也】烹鯉尺書未防舊令尹之好方當執熱如對調冰【杜詩公子調冰水】恭惟某官逺泒天潢【晉天文志五車五星三柱九星在畢北其中五星曰天潢漢天文志王良傍有八星絕漢曰天潢崔廓答豫章王牋稟潤天潢承輝日觀】早梯月窟【宣室志唐太和中有周生者有道術中秋夜與客防月色方瑩謂坐客曰我能梯云取月置之懷襟因取筯數百條防而駕之曰我梯此取月俄以手舉衣懷中出月寸許光色照爛寒气入肌骨】卓犖千萬人之敵足亢磐石之宗【韓文卓犖爲傑項籍傳劍一人敵不足學學萬人敵耳左傳不能亢身焉能亢宗文帝紀髙帝王子弟地犬牙相制所謂磐石之宗也】低回三十載之間始入金閨之籍【史記孔子世家諸生以時習禮其家余低回畱之不能去云注只敬也言只敬遲回不能去之有本作低低回義亦通謝朓詩旣通金閨籍復酌瓊筵醴杜詩謬題金閨籍得與銀臺通】楚萍如斗【家語楚昭王渡江江中有物大如斗圓而赤直觸王舟羣臣莫能識使問孔子孔子曰此謂萍實可剖而食之吉祥也互見前】陶桞皆春【陶靖節五栁先生傳先生不知何許人亦不詳其姓字宅邊有五栁樹因以爲號焉】不惟吏泗而民咷【泗息利切詩涕泗滂沱毛傳自目曰涕自鼻曰泗咷徒刀切號咷哭聲也易同人先號咷而後笑】料亦庭空而旅實爾袁得遊庠序又見賢君【李防伯袁州學記今代遭聖神爾袁得賢君俾爾遊庠序踐古人之迹】天使亦好官員恐成故事【東軒筆錄範延賞爲殿直押兵過金陵張忠定公爲守因問曰天使防路來還防見好官員否延賞曰昨過袁州萍鄕縣邑宰張希賢者𨿽不識之知其好官員也公曰何以言之延賞日自入縣境驛傳橋道皆完葺田菜墾辟野無惰農及至縣則防肆無賭博市易不敢喧爭夜宿邸中聞更鼔分明以是知其必善政也公大笑曰希賢固善矣天使亦好官員也卽日同薦於朝希賢後爲發運使延賞亦爲閤門只皆能吏也】某自慙揚粃安有憇棠老鶴乘軒可笑翅翎之短【左傳狄人代衛衛懿公好鶴鶴有乘軒者東坡詩誤辱使君相拭寜聞老鶴更乘軒山谷詩身如病鶴翅翎短心似亂絲頭緒多】飛鴻踏雪空驚指爪之畱【東坡詩人生到處知何似應似飛鴻踏雪泥泥上偶然防指爪鴻飛復計東西】

代月湖回吳宰【囦】

振履光臨屬辭寵賁【臨賁封名】靖共正直得之眉宇之間【詩靖共爾位好是正直注靖謀也共具也言有徳未仕之君子勿明明求仕自有明君謀具汝之爵位其志先在於正直之人終是與之爲治者此防章新唐書元徳秀傳房綰毎見徳秀嘆息曰見紫芝眉宇使人名利之心都盡】雅健雄深粲然毫楮之上【劉禹錫桞文序其文雄深雅健似司馬子長崔蔡不足多也東坡詩若人富天巧春色入毫楮】君言𨿽過我心則降【詩亦旣見止亦旣覯止我心則降降戶江反注言我心之憂則降下也】恭惟某官敏手決科【山谷詩敏手擘泰華法言須以發策決科】洗心從政【系辭聖人以此洗心退藏於密】盤根而別利器遊刃砉然【見前】促柱則少和聲鳴弦自若【長笛賦絙弦促柱注絙急弦也謝靈運詩殷勤訴危柱慷慨命促管】頗聞鑪香茗碗之句仍見髯奴赤腳之詩【並見前】已窺一斑【王獻之傳數嵗嘗觀門人摴蒲曰南風不競門生曰此郎亦管中窺豹時見一斑詳見前】復尋尺素六察六院本以待邑最之來【宋史職官志紹興三年殿中侍禦史常同言元丰始置六察上自諸部寺監下至廩庫塲務無不分以詔廢置而乃有夤緣申請乞不臺察者恐非法意宜遵舊制從之乾道二年詔自今非曾經兩任縣令不得除監察禦史】三沭三薫決不在時材之下某過勤委重莫可報嘉【見前】逢人而說項斯當無回隠【劉禹錫隋唐嘉話楊敬之贈項斯詩度度見詩詩總好今觀標格過於詩平生不解藏人善到處逢人說項斯詳見首卷】作書而見子布徒取嘲嗤【典略日余曩聞劉荊州嘗自作書欲與孫伯符以示禰正平正平嗤之言如是爲欲使孫防帳下兒讀之耶將使張子布見乎】

回鹽官林知縣【申○鹽官本漢海鹽地有鹽官吳王煮海之地吳置鹽官縣屬吳郡隋屬余杭郡唐屬杭州武徳七年省入錢唐貞觀年復置】

懷赤縣之章聞將引綬【通典唐縣有赤畿望上中下六等之差京都所治爲赤縣京之旁邑爲畿縣朱買臣傳衣故衣懷其印綬步歸故邸守邸怪之前引其綬詳見前】依緑水之幕行或望塵【潘嶽傳嶽性輕躁趨勢利與石崇等謟事賈謐毎其出與崇輒望塵而拜南史何點傳豫章王尙望塵不及吾當望岫息心】未遑名姓之通猥沭緘縢之寵【見前】恭惟某官風猷膚敏業履端溫杞梓之材異材是宜作室【左傳晉大夫皆卿材也如杞梓皮革何氏語林韋氏孝友文學有承慶嗣立邃音樂有萬石逹禮儀則叔夏史才博識有述時趙冬防兄弟亦有美名張燕公嘗語曰韋趙兄弟人之杞梓陸機傳贊寔荊衡之杞梓尙書若考作室】瑚璉之器何器而使在山【大戴禮玉在山而木潤川生珠而岸不枯】板輿欲覽於王畿【潘嶽閒居賦太夫人乃禦板輿升輕軒逺覽王畿近周家園】蒲璧故來於京邑竊聞潮浪頗蝕邑封必欲植河陽之花【潘嶽傳嶽才名冠世爲眾所疾遂棲遅十年出爲河陽令庾信枯木賦若非金穀滿園樹卽是河陽一縣花白帖潘嶽爲河陽令樹桃李花人號日河陽一縣花李詩河陽花作縣秋浦玉爲人】不若犍淇園之竹【漢書溝洫志下淇園之竹以爲犍晉灼曰淇園衛之苑也如淳曰樹竹塞水決之口稍稍布挿按樹之水稍弱補令宻謂之犍以艸塞其中乃以土塡之有石以石爲之師古曰犍音其偃反】某愧贊畫之非材實底寮之有幸【俱見前】癡公事未了也正懼鰥官【傳咸傳楊濟與咸書曰天下大器非可稍了而相觀每事欲了生子癡了官事官事未易了也了事正作癡復爲怪耳尙書若時瘝厥官鰥通作瘝見爾雅病也】新令尹仁矣乎當期儆誨

回李知縣

庭可雀羅辱再三之相過【鄭當時傳翟公爲廷尉賔客塡門及廢門外可設雀羅】門無鳳字有四六之見貽【語林嵇康與呂安善每一相思千里命駕安來值康不在兄喜出迎安不前題門上鳳字而去喜不覺猶以爲欣康至曰鳳凡鳥也王維詩到門不敢題凡鳥看竹何須問主人】委重良多報嘉不腆恭惟某官器資肅括才具碩膚【並見前】祭彤方舉於鉏姦【祭彤傳遷襄賁令時天下郡國尙未悉平襄賁盜賊白日公行彤至誅破姦猾殄其支黨數年襄賁政淸璽書勉勵增秩一等賜縑百疋】卽墨遽從而造謗【史記曰敬仲世家威王召卽墨大夫而語之曰自子之居卽墨也毀言日至然吾使人視卽墨田野辟民人給官無畱事東方以寜是子不事吾左右以求譽也封之萬戶】令尹無慍色亟歌歸去之詞童子有仁心迄動巡行之嘆【魯恭傳豎子有仁心此三異也詳見前】再試巖邑【左傳制巖邑也巖險之邑】四達通衢【爾稚一達謂之道路二達謂之岐防三達謂之劇防四達謂之衢五達謂之康六達謂之莊七達謂之劇驂八達謂之崇期九達謂之逵】人疑故步之迷君若新硎之發吏材如此難逃六察六院之除【並見前】公論則然何假一話一言之贊【尙書自一話一言我則末惟成徳之彥以又我受民】某緬懷先徳幸接後塵力足爲器足施非所求於我也【栁文俄而有若烏獲者持長綆千尋徐而過焉其力足爲也其器足施也】問則告疑則辧敢有吝於公哉【韓文凡此四子皆可以當執事薦而極論者主司疑焉則辧之問焉則以告之未知焉則慇懃而語之期乎有成而後止可也】

代回武陵兪知縣【成○武陵本漢武陵郡臨沅縣東漢爲武陵郡治晉因之梁置武州陳屬武陵郡隋攺武陵縣屬朗州後屬武陵郡唐屬朗州宋初屬鼎州後屬常徳府】

剡升陟之章眞成僃數【儀禮吾子有命且以僃數而擇之】鳴謙防之徳更費屬辭受之過情謝若爲語恭惟某官槐根之芷【荀子蘭槐之根是爲芷注蘭槐香艸也其根是爲芷也本艸白芷一名白茝陶隠居曰離騷所謂蘭也蘭槐當是蘭別名】蘭茁其芽【韓文防子娟好靜秀瑤環瑜珥蘭茁其芽稱其家兒也】窮武陵之源吾爲爾宰【王維桃源行當時只記入山深靑谿幾度到寒林春來徧是桃花水不辧山深何處尋家語有是哉顏氏之子使爾多財吾爲爾宰】歌滄浪之水淸畏人知【滄浪水在龍陽縣二十里浪水與滄水合故號滄浪水寰宇記云在武陵縣西二水合流禹貢又東爲滄浪之水乃漁父濯纓之處晉陽秋胡質子威父子淸愼名譽著聞歷位宰牧晉武帝見威論邊事語及平生帝嘆其父淸謂威曰卿淸孰與父淸威對曰臣不如也臣父淸恐人知臣淸恐人不知是臣不如者逺也官至前將軍】意有雉馴可無鶚薦【見前】某過勤四六嘉嘆再三【宋謝伋四六談塵云韓子蒼爲舍人曾公衮以啟賀之韓答云舊知四六之工彌起再三之嘆卽此聫所自來也】𨿽則七襄覺成章之匪報【見前】儉於百里願賦政之又新【詩賦政於外注布政於畿外】

代回弋陽曽知縣【煥○弋陽在廣信府西一百二十里本漢豫章郡余汗縣地孫吳析置葛陽縣晉屬鄱陽郡隋攺爲弋陽以地有弋水故名唐初屬饒州後攺屬信州宋因之○已下俱代月湖】

刺手拔鯨欠丁官之下取【韓詩刺手拔鯨牙舉瓢酌天漿又仙官勑六丁雷電下取將】長須致鯉與甲槁以偕來【韓詩先生有意許降臨更遣長須致雙鯉】不謂垂槖而歸【管子小正篇諸矦之使垂槖而入稇載而歸國語同韓文稇載而往垂槖而歸】將有埓國之富【貨殖傳與王者埓富師古日埓等也】恭惟某官汲古得鯁【韓詩歸愚識夷塗汲古得修綆】績文有機【韓文種學績文以蓄其有北史祖瑩以文學見重嘗語人日文章須自出機杼成一家風骨何能共人同生活也僧齊已詩李白李賀遺機杼防在人間不知處聞君在芙蓉江日鬭蛟人織秋浦】夜雨聽阿房之篇英詞偉甚【見前】春風接曲江之席舊夢了然【曲江池在今西安府東南十里漢武帝所鑿其水曲折似嘉陵江因名唐開元中疏鑿爲勝境都人遊賞盛於中和節江邊菇蒲蔥翠桞陰四合毎錫燕臣僚防於山亭池備防舟惟宰相三司北省官翰林學士登焉宋張禮遊城南記云江以水流屈曲得名其深處下不見底司馬相如賦曰臨曲江之隑洲蓋其地也劇談曰曲江本秦隑洲唐開元中疏鑿爲勝境歐陽詹曲江記略曰此地循原北峙回岡旁轉圓環四匝中成坎窞窙窌港洞生泉翕源東西三里而遙南北三里而近崇山濬川鉤結盤防不南不北湛然中停蕩惡含和厚生蠲疾涵虛抱景气象澄鮮滌慮追歡棲神育靈觀此可以得其槪矣唐劉滄及第後宴曲江詩及第新春選勝遊杏園初宴曲江頭紫毫粉壁題仙籍栁色簫聲拂禦樓霽景露光明逺岸晚空山翠墮芳洲歸時不省花間醉綺陌香車似水流】謂已方駕於蓬萊【張九齡詩方駕與吾友同懷不異尋】乃猶讀書於松桂【韓詩出宰山水縣讀書松桂林】古風一覽恍今日之未聞大冊載觀尢小巫之所畏贈我繡段多矣【俱見前】期君蟠桃可乎【東坡和山谷詩期君蟠桃枝千嵗終一甞】某何與斯文亦聿旣髦【詩借曰未知亦聿旣髦曲禮八十九十曰髦】角巾東洛諒無煩闗尹之迎【羊袩傳與從弟琇書曰旣定邊事當角巾東洛歸故里爲容棺之墟以白士而居重位何能不以盛滿受責乎史記老子傳見周之衰廼遂去至闕闗令尹喜日子將隠矣彊爲我著書於是老子廼著書上下篇言道徳之意】瓣香南丰請歸爲宗之賀【見前】

代回余姚趙知縣【希祐○余姚在今紹興府東一百八十里舜後支庶所封以舜姓姚故名秦爲縣屬防稽郡漢晉以後皆因之隋初省入奇章縣唐初復置又於縣置姚州尋廢州以縣屬越州宋南渡後陞越州爲紹興府】

聞武城之弦居多逺韻【新唐書韋夏卿字云客夏卿性通簡好古有逺韻談說多聞】剡公車之牘輒及通材嘗試言之【莊子嘗試論之荀子嘗試之說鋒起範睢傳豈敢以疑事嘗試於王哉說又嘗口味之也徐曰口試其味也東坡範文正公集序此豈口傳耳授嘗試爲之策別嘗試嚌啜以知其才之短長】無可謝者恭惟某官月題千里【莊子加之以衡扼齊之以月題注月題馬額上當顱如月形者也】風翮九霄【曾子固詩鴻鵠舉千里鸞鳳翔九霄】鯉趨過庭早有聞於夫子虎拜稽首將是似於召公【詩無曰予小子召公是似虎拜稽首天子萬年注似嗣也宣王命召虎日汝無得言我小子耳汝之所爲乃汝先祖召康公之功是嗣言其堪繼召公也虎拜稽首者受王命冊書也臣受恩無可報謝願君壽考而已】觀其制錦而操刀足可衣繡而持斧【見前】參諸眾見僣以名聞蓋欲僃良師帥之儲【董仲舒傳今之郡守縣令民之師帥師帥不賢則主徳不宣】非止托賢父兄之契某重蒙四六熟復再三舉之愛莫助之更期進徳【並見前】老矣無能爲矣何敢獻防【左傳今老矣無能爲也已】

代回長沙楊宰【宜中○秦以靑陽地置湘縣漢爲臨湘縣東漢爲長沙郡治宋爲國齊以後爲郡治隋爲潭州治攺臨湘縣曰長沙五代漢析置龍喜縣宋罷龍喜置常丰縣開寶中廢常丰入焉】

不鄙雀門見迂鳬舄【見前】特枉咫尺書之教【韓信傳奉咫尺之書師古曰八寸曰咫咫尺者言其簡牘或長咫或長尺諭輕率也今俗言尺書或言尺牘蓋其遺語耳】仍惠三百篇之詩拜賜便蕃滿心銜戢【陶詩銜戢知何謝冥報以相詒】恭惟某官淸材汲古【韓詩汲古得修綆】奧識洞今作賦摩空阿房之縉笏已晚【李賀詩殿前作賦聲摩空】聞弦筦笑長沙之短袖難旋【應劭漢書注景帝後二年諸王來朝有詔更前稱壽歌舞長沙定王但張袖小舉手左右笑其袖上怪問之對曰臣國小地狹不足回旋】禹稷用心固已失薛郇蘇郭之輩孔顏素學猶不廢房杜王魏之流至於佳句之耽【杜詩爲人性僻耽佳句語不驚人死不休】更覺良工之苦【杜詩已知仙客意相親更覺良工心獨苦】取數多矣【禮記取數多者仁也】受言藏之【詩彤弓弨兮受言藏之】此士落江湖宜爲時出【山谷詩此士落江湖熟思令人癭】諸公登臺省防以名聞【杜詩諸公衮衮登臺省】某何與斯文亦聿旣髦【見上條】龍鐘韓子低頭負東野之慙【昌黎醉畱東野詩昔年因讀李白杜甫詩長恨二人不相從吾與東野生並世如何復躡二子蹤東野不得官白首誇龍鐘韓子稍姦黠自慙靑蒿依長松低頭拜東野願得終始如駏蛩東野不回頭有如寸莛撞鉅鐘吾願身爲云東野化爲龍四方上下逐東野𨿽有離別無由逢】刻畫無鹽捧心漫西施之學【周顗傳何乃刻畫無鹽唐突西施也詳見前荘子師金曰西施病心而矉其裏之醜人見而美之歸亦捧心而效其矉裏之富人見之閉門而不出貧人見之挈妻子而去之彼知美矉而不知矉之所以美李詩娥睂不可妬況乃效其矉】

代回當陽林宰【鎰○當陽漢屬南郡又爲臨沮縣晉臨沮屬襄陽來二繇俱屬南郡後梁置平州又置安居縣廢臨沮隋開皇置玉州未幾州郡並廢屬江陵州大業攺荊臺後廢唐武徳置平州又名玉州宋開寶五年置荊門軍治當陽】

老夫髦矣曳履可慙【左傳老夫髦矣無能爲也曲禮八十九十曰髦】令尹何如飛牋見問恭惟某官名父之子【蕭育之傳以育名父子著才能王述傳王導謂述曰名父之子不患無祿屈臨小縣自不宜耳山谷詩慶州名父子】克世其家學裘之功已深寜能無譜【南史山陰東土大縣難爲長官傅僧祐在縣有稱子琰爲武康令遷山陰令尢明察又著名二縣皆謂之傅聖父子並著奇績時云諸傅有治縣譜子孫相傳不以示人時劉明亦有吏能歷山陰令政常爲天下苐一琰子劌代明爲山陰問之明答曰我有奇術卿家譜所不載臨別當相示旣曰作縣令惟日食一升飯莫飲酒此第一防也】制錦之技旣敏防卽策勳某自笑龍鐘寜堪鳩僝【見前】空憐往日識野鶴於未仙【東坡詩何人更識嵇中防野鶴昻藏未是仙】猶幸殘年見名駒之汗血【杜詩驊驑作駒已汗血鷙鳥舉翮連靑雲】

代回麗水張宰【元煥○此啟徽本後有錯簡今依抄本攺正○麗水本漢回浦縣地東漢爲章安縣吳爲臨海郡松陽縣晉屬臨海又屬永嘉隋平陳分松陽東界置括蒼縣爲處州治所唐大歷十四年攺蒼水縣】

西崦投閒冒誤恩之起廢【崦音淹崦嵫山名山海經鳥防同穴西南曰崦嵫下有虞泉日所入韓文投閒置散晉書蔡謨傳昔階謬恩蒙忝非據東坡集荷先帝之誤恩又計此誤恩必難安處栁文今玆是州起廢者二焉】南鄰借潤駢好語以噓枯【白樂天詩今朝自校擡頭語先問南鄰有酒無李賀詩沙路歸來聞好語東坡詩輦路歸來聞好語又山寺歸來聞好語鄭泰傳孔公緒淸談髙論噓枯吹生】返璧未能【左傳受餐返璧】報瓊何有【詩報之以瓊琚毛傳瓊玉之美者】恭惟某官人門秀整【見首條】地望髙華鳬未來京花已開於滿縣【風俗通義王喬爲業令毎月朔嘗詣臺朝臨至時常有雙鳬從南飛來李詩河陽花作縣並詳見前】蝗不入境麥自秀於兩岐【魯恭傳拜中牟令郡國螟傷禾犬牙緣界不入中牟卓茂傳爲宻令平帝時天下大蝗河南二十餘縣皆被其災獨不入宻縣界東觀漢記張堪爲漁陽太守勸民耕種以致殷富百姓歌曰桑無附枝麥穗兩岐張君爲政樂不可支○此下徽本有脫簡補續云某寤寐懷歸倦遊已久沭誨音之已厚虛辱品題愧馳謁之未能但慙衰朽與上文不相蒙今依家藏本攺正如後】行用最聞卽膺世選【尙書世選爾勞】某發眞種種【左傳餘發如此種種余奚能爲】心已休休【見前】懼方命之見誅【尙書方命圮族】聊彊顏而入侍不能者止更數月以乞歸儻疾其驅或一面而後去代回常寜曹宰【輔世○常寜已見○此後二條徽本闕今補】

老夫髦矣誤隨弓旌之招【家語旌以招大夫弓以招士詩翹翹車乘招我以弓文選納旌弓於鉉臺余見前】令尹何如更加錦繡之贈寘慙無所【陳書蕭摩訶傳老夫受脈專徵不能戰勝攻取今被圍逼慙寘無地】懷感有之恭惟某官抱挾長材踐揚膴仕【詩姻亞則無膴仕】展驥足於百里料亦賢勞【見前】缺鹿鳴之三章猶稽攺秩【禮記小雅肄三官其始也鄭注小雅之三謂鹿鳴四牡皇皇者華也孔疏按鄕飲酒禮燕禮皆歌鹿鳴四牡皇皇者華又穆叔如晉歌小雅三篇故知鹿鳴四牡皇皇者華也】權勢逼迫無患有司不公【韓文行患不能成無患有司之不公】政化流聞惟善能舉其類蠖伸於屈【易尺蠖之屈以求伸也】鵬怒則飛【荘子鵬怒而飛翼若垂天之云】姑安種秫之期【秫食律切說文稷之黏者增韻糯也陶濳傳在縣公田悉令種秫】以俟及之代某儀圖莫助有味薦賢【見前】借聽於聾求道於盲莫報勤渠之意【昌黎答陳生書今之負名譽享顯榮者在上位幾人足下求連化之術不於其人乃以訪愈是所謂借聽於聾求道於盲𨿽其請之勤勤教之云云未有見其得者也】加膏而光養根而實更伸頌禱之私【昌黎答李翊書養其根而竢其實加其膏而希其光根之茂者其實逺膏之沃者其光】

代回興寜廖宰【槻○興寜本龍川縣地晉置興寜縣屬東筦郡隋屬龍川郡唐屬循州貞觀省齊昌縣入焉南唐攺齊昌府宋仍爲縣】

鴻飛踏雪談舊事以無人【東坡詩人生到處知何似應似飛鴻踏雪泥詳見前】烹鯉得書知故人之有子因之喚夢【山谷詩爲公喚起黃州夢】何以報嘉恭惟某官父教之忠世濟其美【見前】蚤回翔於簿領似屈鸞棲【禮記翔回焉梁書朱異傳當局簿領伏挺傳簿領流廢王瞻傳不廢簿領劉孝綽傳簿領亦宜稍習何敬容傳勤於簿領又簿領文案不復經懷陳書黃法傳便書疏閒明簿領南史張率傳未嘗畱心簿領】稍剸決於紏曹諒多鶚薦顧動鳴弦之興欲明制錦之才防觀棠蔭之成亟騰善最【並見前】𨿽在梅花之外必有賞音【杜詩漢節梅花外春城海水邊】某夕陽在山【爾雅山西曰夕陽郭璞注暮乃見日邢昺疏日卽陽也暮始得陽故名夕陽詩度其夕陽居允荒是也宋景文公筆記云莒公嘗言夕陽朝陽指山之處耳後人以夕陽謂斜日誤矣劉琨詩云夕陽忽西流古人亦誤用久矣】浮雲出岫乃蒙篋笥之不遺千里所期願以民社而自愛

回新西水勾龍知縣【西水縣本秦閬中縣地後周置西水縣宋屬閬中元省新並新政西水三縣入南部縣今因之屬保寜府西水故城在今府西二十里】

僮僕來迎知已返柴桑之裏【歸去來辭僮僕歡迎稚子候門柴桑城在今九江府城南九十里漢置柴桑縣屬豫章郡隋攺曰湓城柴桑山在徳化縣西南九十里近栗裏源靖節祠在焉白樂天訪陶公舊宅詩今來訪故宅森若君在前不慕樽有酒不慕琴無弦柴桑故村路栗裏舊山川不見籬下菊但餘鑪中煙】捨館未定無敢過幹木之廬【史記魏世家文矦受子夏經藝客段幹木過其廬未嘗不式也】敢圖將進趦趄之間【韓文足將進而趦趄】竟蒙先垂特達之顧【見前】恭惟某官蜀都秀望【王雅傳帝以恭等爲當時秀望】漢殿巍科跨躡犍防良郁康荘之驥步【犍爲防牱皆郡名爾雅道路五達謂之康六達謂之荘栁詩秦民啼畝周士舞康荘】鞭笞鸞鳳久棲官舍之燕巢【韓詩上界眞人足官府豈如散仙鞭笞鸞鳳終日相追陪】玆聞西水之鳴琴行趂東風之叱馭劍門天下壯時皆收攬於胸中【杜詩惟天有設險劍閣天下壯連山抱西南石角皆北向西崖崇墉倚刻畫城郭狀一夫怒當闗百萬未可傍】閬州城南稀更合包羅於筆下【杜詩閬水歌嘉陵江色何所似石黛碧玉相因依正憐日破浪花出更復春從沙際歸巴童蕩漿倚側過水雞銜魚米去飛閬中勝事可腸斷閬州城南天下稀】借未召卓茂於密令【卓茂傳遷茂爲京部丞密人老少皆涕泣隨送光武卽位先訪求茂乃下詔曰前密令卓茂束身自修執節淳固誠能爲人所不能爲夫名冠天下當受天下重賞今以茂爲太傅封襃徳矦】防有言茍變於衛矦【通鑑子思言茍變於衛矦曰其材可將五百乘公曰吾知其可將然變嘗爲吏賦於民而食人二雞子故弗用也子思曰夫聖人之官人猶匠之用木也取其所長棄其所短故杞梓合抱而有數尺之朽良工不棄今若處戰國之世選爪牙之士而以二卵棄幹城之將此不可使聞於鄰國也】某玆戍雪邊【杜詩鷗鳥鏡裏來闗山雪邊看】在公宇下【左傳況在衛君之宇下而敢有異志又大國在敝邑之宇下是以告急按大國敝邑顚倒宜云敝邑在大國之宇下世說庾太尉少爲王眉子所知庾遏江漢王曰庇其宇下使人防寒暑】置漢陽之薤方當求聽於骾言種河陽之花又恐亟飛於鳬舄【俱見前】

回新榮徳王知縣【子勉○榮徳本漢南安縣地齊屬南安郡隋置太牢縣屬資州唐析太牢置旭川縣以縣置榮州天寶初攺和義郡乾元初又爲榮州宋初因之治榮徳縣後陞爲紹熈府】

倦甚衰翁已作歸歟之計【杜詩肺气久衰翁】賢哉令尹甫聞至止之音【甫始也】有勤屬辭良髙陳誼恭惟某官才優世濟學富家傳頌聖主之得賢遙遙風烈【王襃傳益州刺史奏襃有軼材上乃徴襃旣至詔襃爲聖主得賢臣頌其意文多不載】移忠臣而爲孝挺挺云仍【孝經君子之事親孝故忠可移於君王尊傳王陽爲益州刺史行部至卭郲九折阪嘆曰奉先人遺體柰何數乘此險後以病去及尊爲刺史至其阪問史曰此非王陽所畏道耶吏對曰是尊叱其馭曰驅之王陽爲孝子王尊爲忠臣】若爲牛刀之割雞更欲蟻封而試馬【見前】三榮之彊名郡縣井有仁焉【井有仁焉注疏皆以爲仁人墮井此借用榮州卽今嘉定州榮縣蓋蜀鹽出於井寛之則民受其惠故曰井有仁焉】兩年括利錙銖泉之竭矣【詩池之竭矣不云自頻泉之竭矣不云自中箋泉中水生則益深水不生則竭此亦借指井鹽】或恐一雞之損尙俟雙鳬之來幸疾華鑣【鑣馬銜也韓詩淸塗振華鑣】以別利器【虞詡傳不遇盤根錯節何以別利器乎】某﨑嶇一障坎防兩期【坎苦感切說文防也增韻儉也小阱也盧敢切坎不平一日失志也增韻屯蹇不得志也楚辭志坎而不違杜詩但看古來盛名下終日坎纒其身】秋水落霞已決尋盟於鷗鷺【膝王閣序落霞與孤鶩齊飛秋水共長天一色山谷詩惟有白鷗盟未寒又老驥心𨿽在白鷗盟已寒】春雷奮地尙觀運化之魚龍【易雷出地奮豫孔疏雷是陽气之聲奮是震動之狀雷旣出地震動萬物被陽气而生各皆逸豫】

回王知縣【應酉】

求士爲國輒剡牘於公車博我以文敢收恩於私室【見前】一謙厚甚三復悚然恭惟某官學問淵源器能凝逺揚雄有河東之賦吹噓宜上於九天【杜詩揚雄更有河東賦惟待吹噓送上天】溫造空冀北之羣羅致敢違於三月【昌黎送溫處士赴河陽軍序大夫烏公以鈇鉞鎭河陽之三月以石生爲才以禮爲羅羅而致之幕下未數月也以溫生爲才於是以石生爲媒以禮爲羅又羅而致之幕下余詳前】玆表一鶚聊助雙鳬何勤四六之貽更致再三之謝某推轂有味【並見前】引鼎不程【禮記引重鼎不程其力詳見前】諸侯薦人與之諸侯安敢自必於天子國士遇我報以國士所祈自拔於眾人【見前】

回遂寜靑石席知縣【遂寜爲漢廣漢縣又分爲徳陽縣東晉於徳陽縣界東南置遂寜郡後周置遂州又攺曰石山郡唐攺爲遂州攺遂寜郡復爲遂州陞東川防禦使又陞武信軍節度宋因之提舉合遂等七州兵甲徽宗濳邸陞遂寜府元攺爲州今爲縣潼川府靑石縣在州北五十里舊名晉興西魏攺靑石隋唐屬遂州宋屬遂寜府元並入小溪縣又並入遂寜州今爲遂寜縣靑石山在今蓬溪縣南一百七十里山有靑石可爲鐘磬縣以此得名】

伏以十年一別謂已造於筍班萬里重來胡尙淹於花縣逺勤一介見畀雙鱗【並見前】恭惟某官政地名家祖風餘韻【魏謩傳挺挺有祖風烈】故國之非喬木將在蘭蓀【說文蓀香艸也陶隠居云蓀生溪側似石菖蒲而葉無脊亦作荃】大廈之無棄材寜遺杞梓【韓詩大匠無棄材尋尺各有施況當營都邑杞梓用不疑】顧限七階之選【見前】復疇百里之庸【栁文皇天疇庸審厥保承】防由晉興【解見題下】徑登魏闕某去此十暑【杜詩十暑岷山葛】依然一寒【範雎傳範叔一寒如此哉】不獨再辱於甄陶【蜀志譙周傳再辱之恥何與一辱】俾守三榮之保障紙書賢於十部過勤聫璧之貽終日𨿽則七襄終愧雙金之報【俱見前】

回盤石李知縣【盤石卽漢犍爲郡之資中縣後周攺盤石縣以州北有石如盤陀得名徙資州治此兼置資中郡隋初廢郡後攺州爲資陽郡唐攺郡爲資州天寶初復爲郡乾元初又爲州宋爲資州治元省入簡州今成都府資縣是也】

一麾假守獲托鄭鄕十部遺書過勤郇翰【見前】愧先施之不敏仰厚意以安窮【韓文仰盛徳以安窮兮】恭惟某官唐太白之家蜀仲元之【李仲元見法言見前】麟爲聖人出也亦旣在郊【韓文麟之出必有聖人在乎位麟爲聖人出也詳見前】鳳覽徳輝下之是宜巢閣【賈誼傳鳯皇翔於千仞兮覽徳輝而下之尙書中候堯卽政七十載鳳凰止庭巢阿閣讙樹】顧屈一同之尹式騰三異之聲【見前】君子學道則愛人諒牛刀之立解縣令承流而宣化佇鳬舄之橫飛【董仲舒傳今之郡守縣令民之師帥所使承流而宣化也】某濫號專城適逢竭澤【見前】是邦大夫之賢者何以教之【東坡答楊屯田啟聽其言信仁人之溥哉居是邦蓋大夫之賢者】吾黨小子之斐然願有請也

回劍門王知縣【劍門本漢葭萌縣地蜀先主以霍峻爲梓桐太守是時有劍門縣有閣道至險及有閣尉諸葛武矦於此立劍門秦苻堅遣余成冦蜀攻二劍克之始有二劍之號隋置閣之地皆有闗官而於二劍尙未置闗唐置劍門縣劍門始置闗又有大劍戍小劍鎭五代時董璋遣兵扼劍門闗爲七砦又於闗北置永定闗宋伐蜀克劍門擒蜀將王昭逺以劍門縣隸劍門闗兵馬都監主之南渡以來劍門闗亦列在利路十七郡之數領縣一治劍門】

分榮徳之麾濫乘一障【見前】聞湛恩之閥實冠四封【司馬相如傳湛恩汪穢湛讀曰沈穢於喙反左傳我有四封而詰其盜史記張儀傳繕甲厲兵守四封之內】未遂盍簪【易朋盍簪注疏盍合也簪疾也若能不疑於物以信待之則眾陰羣朋合聚而疾來也此借用王荊公詩天涯無路盍朋簪歐陽公詩惜予不與朋合簪】猥勤貽翰恭惟某官人門具美天分夙髙【並見前】此笏乃今甘棠式光龜組【新唐書魏謩傳此笏乃今甘棠衛宏漢舊儀列侯黃金印鈕文曰印丞相將軍黃金印龜鈕文曰章】故國非謂喬木蓋在象賢借魁奇忠信之才【韓文意必有魁奇忠信材徳之民生其間】守崢嶸崔嵬之險【蜀道難劍閣崢嶸而崔嵬一夫當闗萬夫莫開】佇交鶚薦徑作飛鳬某濫剖銅符獲倚珂裏【張嘉佑傳嘉佑任金吾昆弟毎朝軒蓋騶輿盈閭巷世號所居日鳴珂裏】未見顏色願聞拔薤之規【見前】聊欲弦歌尙邇伐柯之則【陶濳傳聊欲弦歌以爲三徑之資可乎】

回新應靈趙知縣【與侃○榮州唐爲應靈州攺和義郡後爲榮州宋立應靈縣與榮徳威逺資官同隸榮州今廢】

瞻五潢之知敬淸流【漢天文志軫西宮咸池曰天五潢晉天文志三柱九星在畢北其中五星日天潢三國誌注沐並戒子書材質滓濁污於淸流】懷百里之章將迎新尹有勤一介先畀雙鱗恭惟某官大雅不羣【並見前】小宗繼別【禮記別子爲祖繼別爲宗繼禰者爲小宗注諸侯之庶子別爲後世之始祖也謂之別子者公子不得稱先君別子之世長子爲其族人爲宗所謂百世不遷之宗別子庶子之長子爲其昆弟爲宗也謂之小宗者以其將遷也】精石渠五經之學豈必祕鴻寶之藏【劉向傳防立谷粱春秋召更生受谷粱講論五經於石渠淮南有枕中鴻寶苑祕書言神仙使鬼物爲金之術及鄒衍重道延命方世人莫見而更生父徳治淮南獄得其書更生幼而讀誦以爲奇獻之】酌玻瓈七寶之杯自合受龍巾之寵【李翰林別集序太白進淸平調詞三章上命梨園子弟略約調撫絲竹使李年歌之上調玉笛以倚曲太直妃持玻瓈七寶杯酌西涼州葡萄酒笑領歌詞意甚厚妃飲罷斂繡巾重拜】乃肯宰山水之縣殆欲聞弦歌之聲一同懽然三異近只【並見前】某濫玆試郡幸甚得朋【易西南得朋東北喪朋注西南致養之地與坤同道者也故曰得朋杜詩遲暮嗟爲客西南喜得朋】似聞制錦之刀旣有所試更冀發硎之刃早疾其驅【見前】

回三縣知縣【三縣蓋威逺資官應靈皆榮州所轄】

出幕防功一星周矣【杜詩十年出幕府自可持旌麾尙書敷同日奏防功左傳十二年謂一終一星終也注嵗星十二嵗而一周】分符非據二火然【易非所據而據焉道經云兩火一刀可以逃言剡中多名山可避災也榮字亦二火故云】賴有同官之良或可聫事而治伏惟某官揆才膚敏迪徳浚明學古入官小試子男之國【尙書學古入官議事以制孔注言當先學古訓然後入官治政】凝民以政共知父母之心佇交一鶚之章卽趣雙鳬之覲某濫玆假守幸甚爲寮共惟帝臣正賴同心之恊濟【尙書萬邦黎獻共惟帝臣孔傳萬國眾賢共爲帝臣】頗哀老子諒無袖手以旁觀【馬援傳頗哀老子使得遨遊韓文巧匠旁觀縮手袖間】

回資官文知縣【資官亦屬榮州今廢此啟蓋爲徴發愆期故多誚讓之辭】

無嚴諸侯必反之君方養勇【趙歧注無有尊嚴諸侯可敬者以惡聲加已已必以惡聲報之所養育勇气如是】與老人期後何也僕欲踐言【張良傳父去裏所復還日孺子可教矣後五日平明與我期此良因怪之跪曰諾五日平明更往父已先在怒曰與老人期後何也】比立靑紫囊以馳【束觀漢記制尙書以靑布囊素封書謝傳好佩紫羅香囊此靑紫囊蓋用以盛文書者如丙吉傳赤白囊之類】欲易黃皂衣之擾【谷永傳皂衣之吏此黃皂衣蓋指吏胥輩】不虞返斾【斾蒲蓋切說文繼旐之旗沛然而垂廣韻旗也系旐曰斾左傳令尹南轅反斾注將歸也】更自寒盟【左傳吳子使太宰嚭請尋盟公不欲使子貢對曰盟所以周信也寡君以爲茍有盟焉弗可攺也已若有可攺日盟何益今吾子必曰尋盟若可尋也亦可寒也尋溫寒歇也言若重溫使熱亦可歇之使寒】同僚敢不盡心自闗大體【左傳吾嘗同僚敢不盡心乎丙吉傳以吉知大體】未信以爲厲已故示小懲【易小懲大戒】玆望白圭之磨且聽靑氊之復【見前】信近於義言可復也已更寛期防之程【賈誼傳大臣特以簿書不報期防之間以爲大故】過而能攺善莫大焉幸無托催科之拙【左傳人誰無過過而能攺善莫大焉】

回新宜賔黃知縣【慥○宜賔本漢犍爲郡僰道縣後周攺外江縣隋復爲僰道縣唐爲義賔縣宋攺宜賔爲敍州治所】

恭審榮分蒲璧入覲蘭陔【束晢補亾詩南陔孝子相戒以養也循彼南陔言采其蘭眷戀庭闈心不遑安】牛刀割雞更遡倒流之三峽【杜詩詞源倒流三峽水】鳳簫駕鶴來寜未老之雙親【列仙傳蕭史秦穆公時善吹簫能致白鶴孔雀公女字弄玉好之以妻焉遂教弄玉作鳳鳴居數十年鳳凰來止其屋爲作鳯臺夫婦止其上不下數年一旦皆隨鳳凰飛去故秦氏作鳳女祠】喜气先驅歡聲夾道【韓文夾道而疾馳】恭惟某官器資膚敏業履崇竑讀江夏未見之書盍登東觀【黃香傳香博學經典究精道術能文章京師號曰天下無雙江夏黃童初除郎中肅宗詔香詣東觀讀所未嘗見書】講延平相傳之學宜侍西廂【宋道學傳李侗字願中南劍州劍浦人年二十四聞蜀人羅從彥得河洛之學從遊累年從彥令靜中看喜怒哀樂未發前气象而求所謂中者學者稱爲延平先生周昌傳側耳於東廂聽注正寢之東西室皆曰箱言如箱篋之形上林賦象輿婉僤於西淸注西淸者西箱淸淨之處】若爲出邾子之城【邾曹姓顓頊之後周武王封其苖裔邾俠爲附庸齊桓公行霸邾儀父附從進爵稱子說文邾江夏縣漢衡山王吳芮所都吳芮傳立芮爲衡山王都邾】還又宰僰侯之國【說文僰犍爲蠻夷從人棘聲司馬相如傳略通夜郎僰中注駹筰卬僰四種皆夷名地理誌犍爲郡僰道注莽曰僰治應劭曰古僰侯國音蒲北反卽今敍州府宜賔縣地互見第八卷

】烏殆思於反哺【杜詩林烏反哺聲詳見前】燕亦急於歸梁種滿縣之花聊復爾耳【見前】采行潦之藻其順矣乎【詩於以采藻於彼行潦毛傳藻聚藻也行潦流潦也孔疏大夫之妻將行嫁欲爲教成之祭言往何處采此藻菜於彼流潦之中采之其順矣乎所謂以順爲正也蓋黃令時有婚姻之事】付笑談於靑油【韓詩談笑靑油幕】養聲名於丹闕【李詩揚娥入丹闕】鴻漸於陸不素飽也正佇來儀【易漸六三鴻漸於磐飲食衎衎吉象曰飲食衎衎不素飽也正義曰素無祿養今日得之故願莫先焉上九鴻漸於陸其羽可用爲儀吉象曰其羽可用爲儀不可亂也王弼曰峨峨淸逺儀可貴也】鶴鳴在陰其子和之何辭好爵【易鶴鳴在陰其子和之我有好爵吾與爾縻之王弼曰立誠篤至𨿽在闇昩物亦應焉不私權利惟徳是與縻散也】某蹣跚老矣【司馬相如傳媻姍勃窣上金隄媻姍通作蹣跚】踸踔依然【莊子夔踸踔注足蹋也】但深吾愛吾廬之思【陶詩孟夏艸木長繞屋樹扶疏眾鳥欣有托吾亦愛吾廬】濫叨我任我輦之役【詩我任我輦我車我牛注轉運之役有負任者有挽輦者有將車者有牽傍牛者】所幸依闑外之制【馮唐傳上古王者遣將也跪而推轂曰闑以內寡人制之闑以外將軍制之注門中橛爲闑音牛列反】且獲聞庭下之趨悵銅駝陌上之十年【陸機洛陽記洛陽有銅駝街漢鑄十二枚在宮南四防道相對俗語云金馬門外聚羣賢銅駝陌上集少年師古曰亦云銅駝街在洛陽西京無也晉懷帝紀步出西掖門至銅駝街陳書徐陵傳盧龍之徑於彼新開銅駝之街於我長閉】獲金馬坊中之再見【方與勝覽金馬坊在成都府金馬碧雞祠前漢宣帝聞益州有金馬碧雞之神遣諫議大夫王襃持節醮祭而致之宋賜額名昭應廟封其神爲靈光侯】莫懷漫刺【禰衡傳初來遊許下始達潁川乃陰懷一刺旣而無所之適至於刺字漫滅】驚辱儷牋數面成親況嘗綴葭莩之契【陶靖節答龎參軍詩序諺云數面成親舊汛情過此者乎山谷詩數面尙成親況乃居相棟說文莩艸也一曰葭中白皮中山王傳非有葭莩之親鴻毛之重師古曰葭蘆也莩其筒中白皮至薄者葭莩諭著鴻毛諭輕薄甚也莩音孚】論心道舊所願聞藥石之言【新唐書髙季輔傳數上書言得失辭誠切至帝賜鐘乳一劑曰而進藥石之言朕以藥石相報】欣幸惟深敷棻防旣【見前】

回崇仁趙知縣【崇仁已見】

鄰枌楡之社聞飛禮樂之英【通典漢髙帝初起禱丰枌楡社二年東擊項籍還入闗因名縣爲公社後四年天下定詔禦史令丰謹枌楡社注枌白楡社在丰東北十五里或曰枌楡鄕名髙帝里社南史齊世祖在東宮日嘗於圃宴集沈文季數勸禇淵酒淵甚不平啟世祖曰沈文季謂淵經爲其郡數加淵酒文季曰惟桑與梓必恭敬止豈如明府亡國失土不識枌楡互見前】宰松桂之林知報詩書之政【韓詩出宰山水縣讀書松桂林】萬里偶馳於蜀道【見前】一防實受於滕仁【李其邑人】未遑馳箋猥辱委翰恭惟某官不羣卓爾無敵飄然【見前】薫南丰之香文章有種【杜牧詩髙摘屈宋艷濃薰班馬香陳后山詩向來一瓣香敬爲曽南丰】樂東平之善性行無瑕【左傳心茍無瑕何惜乎無家】摘髭俯拾於巍科【韓詩連年收科第若摘頷下髭】策足宜騰於要路【選詩何不策髙足立登要路津】畱連棲鳳【北史王晞嘗詣晉祠賦詩曰日落應歸去魚鳥見畱連忽有相王使至召晞不時至明日在丞相西閣祭酒盧思道謂晞曰昨被召已朱顏得不以魚鳥致怪晞緩笑曰昨晚陶然頗以酒漿被責卿輩亦是畱連之一物豈直魚鳥而已梁元帝詩人生行樂爾何處不畱連】邂逅飛鳬當師旅饑饉之餘得賢明慈惠之長佇交鶚表徑上鴛行【俱見前】某弱念易盈【韓詩彊懷張不滿弱念缺易盈】老形已具【陳后山詩老形已具臂膝痛春事無多櫻筍來】我任我輦誤令置指以觀風吾愛吾廬但願曲肱而飲水【俱見上條】惟是玉川之破屋【韓詩玉川先生洛城裏破屋數間而已矣】仰依蒲邑之茂林【家語子路治蒲三年孔子過之入其境三稱其善子貢問曰夫子未見由之政而三稱其善可得聞乎孔子曰吾見其政矣入其境田疇盡易艸菜甚辟溝洫深治此其恭敬以信故其民盡力也入其邑墻屋完固樹木甚茂此其忠信以寛故民不偸也至其庭其庭淸閒諸下用命此其明察以斷故其政不擾也】易地則然行亦返曾子之室得人焉耳防當聞言偃之弦

回丹稜範知縣【乙孫○丹稜在眉州西八十里本漢南安縣地屬犍爲郡南齊置齊樂郡後周攺齊樂縣隋初攺丹稜縣又析置洪雅縣俱屬嘉州唐屬眉州宋復以洪雅屬嘉州丹稜屬眉州】眉州荀監酒【辯之】李監稅【喆輔○原本合爲一則徽本分入監當官今仍合之】

山壘終更已上投閒之請【段防宗傳谷永閔其老復逺出與書戒曰毋求奇功終更亟還韓文投閒置散】江鄕攺牧莫知誤渥之由【唐崔敬嗣爲房州刺史中宗安置在州官吏多無禮敬獨敬嗣以親賢待之供給丰贍中宗深徳之及登位有某州刺史崔敬嗣旣同姓名毎進擬禦筆超拜者數四及引與語方知誤寵】方露悃以控辭荷云牋之委貺恭惟【知縣】人門具美天分素髙【見前】暫紆臺閣之登【紆音於說文詘也又曲也縈也周禮連行紆行】屈試歌之政【監酒】典刑茂著學問深醇差池宦路之老成【差池燕飛貌詩燕燕於飛差池其羽鄭箋謂張舒其尾翼】主當糟邱之醲郁【當工故切主也廣韻主當陳暄與兄子秀書速營糟邱吾將老焉韓文浸沈醲郁含英咀華】○【監稅】器資凝粹學業端深巍峩名第之英淹卹徵商之【卹通作卹音與屋韻肅同說文憂也左傳晉人曰天禍魯國君淹卹於外】恢恢遊刃足立解於千牛整整華鑣可坐空於凡馬【杜牧之詩整整復斜斜】佇公車之交剡卽要路之疾驅某五技已窮【見前】再鼓愈淡【韓詩有琴具徽弦再鼔聽愈淡】已乞歸銅陵之磴或許告還【石磴在撫州城西三十二里銅山謝靈運入華子岡麻源第三谷詩銅陵映碧澗石磴瀉紅泉】儻共飲玻瓈之江尙希愛助【玻瓈江卽蜀江在眉州城外漢安帝以蜀都廣漢犍爲爲三蜀故名蜀江東坡送楊孟容詩我家峨眉陰與子同一邦相望六十里共飲玻瓈江】

回新神泉史知縣【大川○神泉本漢涪縣地晉僑置西充國以縣屬巴西郡隋屬金山郡開皇攺神泉唐屬綿州宋置石泉軍以龍安神泉隸焉今廢神泉在縣西平地冬溫夏沸气如附子能愈眾疾今亦不驗矣】

依芙蓉之幕嘗辱贈言【荀子贈人以言重於金石珠玉】宰松桂之林未遑執訊【韓詩出宰山水縣讀書松桂林詩執訊連連詳見前】玆守鳴珂之裏【見前回劍門王知縣條】還蒙投璧之光恭惟某官器宇宏深【梁書朱異傳器宇深神表峯峻王僧辧傳器宇深風格詳逺】丰神峻整陽休山立克世金魁之家玉潤冰淸近續符溪之學【衛玠傳玠妻父樂廣有海內重名議者以爲婦公冰淸女壻玉潤】暫牛刀之小試卽鶚表之交飛論坡頴歐蘇之文旣聞耳矣【食貨志旣聞耳矣如淳曰聞於天子之耳】嗣嚴揚陳李之響尙寓目焉【嚴君平揚雄陳子昻李白皆蜀名人陳后山詩異人間出駭四方嚴王陳李司馬揚左傳得臣與寓目焉言得寄目】某未果避堂【見前】先蒙枉駕拜闗雎五章之貺眞盈耳以洋洋【毛詩闗雎五章章四句正義云五章是鄭所分】歌白駒一束之詩無遐心而皎皎【詩皎皎白駒在彼空谷生芻一束其人如玉毋金玉爾音而有遐心正義云言乘皎皎然白駒而去之賢人令在彼大國之中矣汝於彼所至主人禮餼𨿽薄止有生芻一束耳當得其人如玉者而就之不可以貪餼而棄賢也余見前】

回新都史知縣【奉溫○新都在成都府北六十五里本漢舊縣屬廣漢郡後置新都郡晉徙新都郡治維縣仍屬焉梁置始康郡西魏郡廢隋攺新都曰興樂縣後並入成都唐復置新都縣宋因之】

聞武城之歌未窺半面【謝承後漢書應奉嘗詣彭城相袁賀賀時出行造車匠於內開門出半面視奉後數十年於路見匠識而呼之北齊書楊愔聰明彊識半面不防毎有所召問或單稱姓或單稱名無有誤者後有選人魚漫漢自言猥賤獨不見識愔曰卿前在元子思坊騎禿尾艸驢經見我不下以方麯障面我何不識卿漫漢驚服人調之曰名以定體漫漢果自不虛互見前】讀阿房之賦敢靳一言【靳居焮切韻防吝也】粗欲無患其不公【進學解行患不能成無患有司之不公】敢冀有文以相接【董仲舒傳粲然有文以相接驩然有恩以相愛此人之所以貴也】恭惟某官玉壘名閥【玉壘山在灌縣西北二十九里湔水所出左思賦包玉壘以爲宇郭璞賦玉壘作東別之標杜詩玉壘浮雲變古今】金魁故家文勝質質勝文不難百勝【史記百戰百勝趙充國傳戰而百勝非善之善者也】學優仕仕優學信是兩優戰靑袍白紵之中【東坡送李方叔詩靑袍白紵五千人知子無怨亦無徳】鏗緑綺黃鐘之韻【梁元帝纂要古琴名有淸角鳴廉修況籃脇號鐘自鳴空中繞梁緑綺焦尾鳳凰注緑綺司馬相如琴樂葉圖徵黃鐘生一一生萬物故君子鑠金爲鐘】比見天地人之策本本元元【班固西都賦元元本本殫見洽閒漢書敍傳元元本本數始於一】可知果達萟之材恢恢綽綽漫爾吹河東之賦俾之空冀北之羣其叨領竹符獲依枌社【並見前】於我本無怨而無徳詎敢收私室之恩【見上文】贈行不以頌而以規更願直大廷之對【昌黎送許郢州序余與使君非燕遊一朝之好也故其贈行不以頌而以規】

回靑神權縣嚴縣丞【酉○靑神縣在眉州南八十里本漢安南縣地屬犍爲郡西魏置靑衣縣蓋取蠶叢氏靑衣以勸農桑爲名後周攺靑神縣並置靑神郡隋初罷郡以縣屬嘉州唐屬眉州宋因之】

聞蜀莊之珍幸於旣見【王貢兩龔鮑傳序谷口有鄭子眞蜀有嚴君平師古曰地理誌謂君平爲遵三輔決錄云子眞名朴君平爲尊則君平子眞皆其字也蜀珍詳見前詩旣見君子我心則降】見韋郇之牘得所未聞【韋陟傳襲郇國公常以五色牋爲書記自謂所書陟字若五朶云時人慕之號郇公五云體】報不成章【詩不成報章】還若爲贄【儀禮士相見禮主人復見之以其贄曰向者吾子辱使某見請還贄於將命者注復見之者禮尙往來也以其贄謂向時所執來者也】恭惟某官岷峨峙秀江漢濯靈貢鄕英門率出下風之請【韓詩嵗貢鄕曲英莊子黃帝順下風膝行而進左傳羣臣敢在下風鄒陽傳竊髙下風之行】以春秋對亟膺上計之招【嚴助傳賜書曰君厭承明之廬勞侍從之事懷故土出爲郡吏間者闊焉久不聞問其以春秋對無以蘇防從橫】居然全材屈此贊府【南部新書裴子雨爲下邳令張晴爲縣丞二人有聲气而善言語曾論事移時吏人竊相謂曰縣官甚不和長官稱雨贊府卽道晴贊府稱晴長官卽道雨終日如此非不和乎】有來寄箋於紫袷【袷音夾說文衣無絮徐曰夾衣也或作裌史記匈奴傳服繡袷綺衣注言繡表綺裏】知旣攝宰於靑衣【注見題下】佇奏一同之庸亟登三異之最【見前】躡故迹破崖岸端使然哉【昌黎藍田縣丞防壁記博陵崔斯立以大理評事再轉而爲丞喟曰丞哉丞哉余不負丞而丞負余則盡枿去牙角一躡故迹破崖岸而爲之又諺數慢必曰丞至以相訾謷丞之設豈端使然哉】馳閶闔入淩競自此升矣【甘泉賦馳閶闔而入淩競師古曰淩競者言寒涼戰栗之處楊震傳先生自此升矣】昌黎接後進之名何爲至我【昌黎答劉正夫書凡舉進士者於先進之門何所不往先進之於後輩茍見其至寜可以不答其意耶來者則接之舉城士大夫莫不皆然而愈不幸獨有接後輩名名之所存謗之所歸也董仲舒傳此言何爲至我哉】藍田愁羣山之望行又見君【昌黎雪後寄崔二十六丞公詩藍田十月雪塞闗我興南望愁羣山攢天嵬嵬凍相望君乃寄命於其間】

四六標準卷三十三

欽定四庫全書

四六標準卷三十四

宋李劉撰丞【漢丞尉多以本部人爲之晉後無丞唐置京縣丞三員北京太原晉陽各置一人宋初不置丞天聖中因蘇耆請開封兩縣始各置丞一員在簿尉之上仍於有出身幕職令錄內選充皇祐中詔赤縣丞並除新攺官人熈寜四年諸路軍州繁劇縣令戶二萬以上增置縣丞一員以幕職官或縣令人充元祐元年詔應因結納常平免役置丞並行省罷以後沿革不常紹興三年以淮東累經兵火權罷縣丞十八年置海陵丞一員嘉定後小邑不置丞以簿兼】

通寜鄕陳縣丞【愷○寜鄕已見李時爲其邑簿】

武功之丞簡靖久矣沐芳【栁文武功縣丞防壁記武功爲甸內大縣潁川陳南仲居是官邑人宜之號爲簡靖夫以武功疆理之大人徒之多而陳生以簡靖輔其理斯固難矣】臨邑之簿卑棲玆焉假防【杜工部集臨邑捨弟書至苦雨黃河泛溢隄防之患簿領所憂因寄此詩以寛其意詩云捨弟卑樓邑防川領簿曹尺書前日至版築不時操互見前】敢以尺書之敬進於再拜之先【韓文謹伏光範門下再拜獻書相公閣下】恭惟某官逺抱甚都【司馬相如傳雍容閒雅甚都師古曰都閒美之稱也】壯猷孔碩【詩克壯其猷又其詩孔碩說文碩頭大也廣韻大也】淸明志气胸中風月之無邊【禮記淸明在躬气志如神山谷濓溪詩序舂陵周茂叔人品甚髙胸中灑落如光風霽月】沈浸文章筆下源泉之不擇【進學解沈浸醲都含英咀華作爲文章其書滿家陳后山詩胸中歷歷著千年筆下源源赴百川】盍徑要津之立【杜詩立登要路津】顧淹贊縣之畱鳳凰自下而升髙聊復爾耳【張鷟集九千里之丹鳳自下升髙七十日之黃龍從微至著注宋玉曰鳳凰上擊力千里翺翔乎窈防之上藩籬之鷃豈得料其髙哉相書占气要曰日中有黃气如龍七十日遷爲丞也阮咸傳未能免俗聊復爾耳】鴈鶩鉗左而摘右端使然哉【昌黎藍田縣丞壁記文書行吏抱成案詣丞捲其前鉗以左手右手摘紙尾鴈鶩行以進丞渉筆占位署惟謹不敢略省漫不知何事丞之設豈端使然哉互見前】雙陸之勢無休【大唐新語宋守敬爲吏淸白謹愼累遷臺省終於絳州刺史其任龍門丞年已五十八數年而登列嶽毎謂寮屬曰公輩但守淸白何憂不遷俗云雙陸無休勢余以爲仕宦亦無休勢各宜勉之】九萬之程斯下某﨑嶇副墨漫浪勾朱士安得自髙妄欲比鄰之托【俱見前】余方有公事願聞掃漑之吟【藍田縣丞防壁記庭有老槐四行南墻鉅竹千挺儼立若相持水防防循除鳴斯立痛掃漑對樹二松日哦其間有問者輒對曰余方有公事子姑去互見前】

回桐廬朱縣丞【中肖○桐廬本漢富春縣之桐溪鄕孫吳廣武中析置桐廬縣屬吳郡隋初廢仁壽中復置屬睦州唐初置嚴州尋廢以縣屬睦州宋初屬杭州後屬建徳府】

短啟代庖已防西施之唐突【防無放切廣韻遺防也周顗傳何乃刻畫無鹽唐突西施詳見前】長箋倒廩尙憐東野之龍鐘【韓文遇足下之請懇懇猶將倒廩傾囷羅列而進也醉畱東野詩東野不得官白首誇龍鐘】一謙之光三復以愧恭惟某官人門濟美【見前】風調拔羣觀東閣之奇詎當相吏【朱云傳薛宣爲丞相云往見之宣備賔主禮因畱云宿從容謂云曰在田野無事且畱我東閣可以觀四方奇士云曰小生廼欲相吏耶宣不敢復言】歌南陽之直眞足自彊【朱暉傳暉字文季南陽宛人也遷臨淮太守吏人畏愛爲之歌曰彊直自遂南陽朱季吏畏其威人懷其惠易天行健君子以自彊不息】試窺千萬琳瑯之毫芒【韓詩平生千萬篇金薤垂琳瑯流落人間者太山一毫芒詳見前】豈以八九云夢而芥蔕【見前】對藍田千挺之竹肯負丞哉【見上條】續桐江一絲之風今召君矣【山谷嚴陵釣臺詩平生久要劉文叔不肯爲渠作三公能令漢家重九鼎桐江波上一絲風汲黯傳君薄淮陽耶吾今召君矣】某見賢不敏拜賜何居【左傳秦獲孟明釋之孟明曰若從君惠而免之三年將拜君賜又戰於彭衙秦師敗續晉人謂之拜賜之師】士廉未識桃椎亟當進謁【新唐書隠逸傳朱桃椎益州成都人澹泊絕俗髙士廉爲長史備禮以請降階與之語不答瞪視而出士廉拜曰祭酒其使我以無事治蜀耶乃簡條目薄賦斂州大治東坡詩士廉豈識桃椎妙妄意稱量未必然】永叔彊差韓愈願勿失言

回華陽李縣丞【挺之○華陽本秦成都縣地唐貞觀中分置蜀縣與成都縣分治郭下乾元初攺爲華陽縣取華陽黒水惟梁州之義宋因之】

題曲江之名夙嘗托契【見前】贊武功之理玆幸爲僚【見首條】方有於中防【見前】乃先覲於下問恭惟某官行無瑕纇【瑕何加切說文玉小赤也廣韻玉病禮記瑕不掩瑜注瑕玉之病也疏云案字林瑕玉小赤而云病者以瑕與瑕瘕字義同故云纇音類說文絲節也又疵也栁玭傳玭嘗戒其子曰凡門第髙可畏不可恃門髙則驕心易生族盛則爲人所嫉少有疵纇人皆指之】學有本原充長吉錦囊之文命騷可僕【杜牧李賀集序使賀未死少加以理奴僕命騷可也余見前】飽鄴侯牙簽之讀繼別爲宗【見上卷回新應靈趙知縣條】胡爲再命之材【周禮再命受服】淹此一同之貳【見前】鴈鶩鉗左而摘右端使然哉鳳凰自下而升髙將在此矣【並見首條】某冒嘗險阻【左傳險阻艱難備嘗之矣】全蹈拙疎嘆同年琴上之星感舊遊之如夢【東坡送家退翁知懷安軍詩吾州同年友粲若琴上星當時功名意豈止拾紫靑】共萬里橋邊之月幸末路之得朋【謝荘賦隔千里兮共明月萬里橋在成都韓詩幸同學省官末路再得朋】

代回武進陳縣丞【貴成○武進本漢丹徒曲阿二縣地三國魏黃龍初攺丹徒爲武進晉太康初別置武進縣於丹陽之東境太興初於武進僑置南蘭陵郡梁天監中攺爲蘭陵縣屬南蘭陵郡隋省入曲阿屬江都郡唐武徳復置武進縣貞觀省入晉陵垂拱初復置五代楊吳時徙治都城內與晉陵俱爲附郭宋因之本朝省晉陵縣入武進今人但見曲阿之褊而不知武進金壇皆其一支也】

名家勝士自有公言【羊祜傳賢達勝士陳后山詩江西勝士與長吟文帝紀所言公公言之東坡詩緑衣有公言】助國舉賢古無私謝枉長箋之委重搔短髮以寘慙【詩搔首踟躕杜詩羞將短髮還吹帽又白頭搔更短渾欲不勝簪陳書蕭摩訶傳慙寘無地】恭惟某官千里名駒九苞威鳳【俱見前】大科異等一翁二季之相望【陳后山贈二蘇公詩一翁二季對相望大科異等固其常詳見前】茂實英聲七略羣書之兼總【劉歆傳歆乃集六萟羣書種別爲七略萟文志劉向卒哀帝復使向子歆卒父業於是總羣書而奏其七略余見前】謂卽登瀛洲而給札【司馬相如傳請爲天子遊獵之賦上令尙書給筆札師古曰札簡之薄小者也時未多用紙故給札以書】顧欲破崖岸而爲文【韓文藍田縣丞防壁記破崖岸而爲之注爲之方作爲文而讀連下句曰爲文丞謂猶文具也朱文公云按文丞不成文理今云爲文似歇後語斷章取義可也】余不負丞丞負余誰其知者【見前】學而優仕仕優學似是兼之無謂我豈要子鄰始爲人識亦知吾徒得君重少應時須【汲黯傳吾徒得君重杜詩竇氏檢察應時須又管葛本時須山谷詩公自才力應時須】所愧明陟之章【尙書三考黜陟幽明】適引暗投之惠【鄭陽傳以暗投人於道詳別見】某三復墨妙【文選淵云之墨妙】十襲珍藏【闞子宋之愚人得燕石於梧臺之東歸而藏之以爲寶革匱十重緹巾十襲客見之掩口而笑】儀圖之莫助之更期進徳匪報也爲好也聊復成章【並見前】

回樂安趙縣丞【彥彬○樂安本撫州崇仁縣西南三鄕及吉安永丰縣一鄕宋紹興中割置樂安縣因有樂安鄕故名】

老驥媻猶戀天山之秣【晉拂舞歌老驥伏櫪志在千里子虛賦媻勃窣上金隄漢書漢使貳師將兵三萬騎出酒泉擊右賢王於天山又且西彌國王治天山東大谷去長安八千六百七十里續漢書竇固出塞至天山西河舊事天山髙冬夏常雪故曰白山匈奴謂之天山過之皆下馬拜在蒲海東一百里卽漢貳師擊右賢王之防山海經天山多金玉有雄黃莢水出焉而西流注於陽谷九州要記涼州古武都有天山黃帝受金液神丹於此今按天山雪山祁連山白山其實一也明帝紀擊破白山虜於蒲類海上章懷注雲山冬夏有雪故曰白山匈奴謂之天山西河舊事祁連山在張掖酒泉二界宜六畜匈奴失祁連山歌曰亡我祁連山使我六畜不蕃息東坡詩可憐老驥眞老矣無心更秣天山禾】名駒奇俊遹追電影之鞭【王襃傳追奔電逐遺風崔豹古今注秦始皇有七名馬追風白兔躡景追電飛翔銅爵晨鳬】幸喜論交過勤執訊【爾雅訊言也疏云訊問以言也說文問也詩執訊連連】恭惟某官近於大雅【景十三王傳贊夫惟大雅卓爾不羣河間獻王近之矣】博以羣書【司馬遷傳劉向揚雄皆博極羣書】太白詞章宜有六丁之取更生經術豈無太乙之知不應賜第之餘復作贊公之試鴈鶩平立未妨破崖岸以爲文鸞鳳髙翔防卽決雲霄而布武某爲寮有幸辱問相先揣宏景之頭顱歸已晚矣【俱見前】畫嚴丞之手板猶願見之【唐鄭棨開天傳信記宗禦勤政樓大酺縱士庶觀看百戲競作人物塡咽金吾衛士白棒雨下不能制止上患之謂髙力士曰吾以海內丰稔四方無事故盛爲宴樂與百姓同歡不知下人喧亂如此汝何方止之力士曰臣不能也陛下試詔嚴安之處分打塲以臣所見必有可觀上從之安之至則周行廣塲以手板畫地示眾曰犯此者死以是終五日酺宴咸指其畫曰嚴公界竟無一人敢犯者封氏見聞嚴安之崔譚俱爲赤尉力行猛政譚恐安之名出已右毎事欲先之安之使五百執大杖引前譚則益麄其杖安之越麄譚亦轉麄至不能舉安之遂令執小杖譚亦益細其杖安之越細譚亦轉細至不堪用安之遂都去其杖譚果不能學今按安之爲赤尉此云丞不知何據】

代回樂安趙縣丞【彥彬】

推士轂而及丞味言何有【鄭當時傳其推轂士及官屬丞史誠有味其言也】旁使車而從子哦句已來【藍田縣丞防壁記對二松日哦其間】一謙之光三復以愧恭惟某官諸劉族屬【文帝紀復諸劉有屬籍家無所與王莽傳諸劉更屬籍又諸劉爲郡守皆徙爲諫大夫髙駢詩本支彊我李磐石冠諸劉東坡詩南嶽諸劉豈易逢】爲漢宗英【敍傳禮樂是修爲漢宗英】馳閶闔入淩競則爲宜耳【甘泉賦馳閶闔而入淩競師古曰淩競者言寒涼戰栗之防】去角牙破崖岸端使然哉【見上條】剡三載之陟明愧一言之不智然無華乃安靜之吏【章帝紀安靜之吏悃愊無華日計不足月計有餘】則所美豈鞶帨之文【法言今之學也非獨爲之華藻也又從而繡其鞶帨注鞶大帶也帨佩巾也所言備物而爲飾也言古之學者存其大體所以易也今之學者有經傳章句如華藻繡鞶帨其文彌繁所以難也】有望於君不孤此意某已成歸計更辱贈言布襪靑行纒吾已從此逝矣【纒澄延切古樂府有雙行纒謂行縢卽足衣也杜詩靑鞋布襪從此始東坡詩我遊蘭溪訪淸泉已辦布襪靑行纒史記髙祖本紀公等皆去吾亦從此逝矣】珠宮紫貝闕子盍歸而求之【屈原九歌魚鱗屋兮龍堂紫貝闕兮朱宮東坡詩豈有貝闕藏珠宮】

代回樂安趙縣丞【彥彬】

題藍田之壁君受代以不遙厭承明之廬我治任兮更迫【並見前】何勤委翰仍費屬辭恭惟某官以貴王孫【韓信傳吾哀王孫而進食注王孫如言公子也杜詩尙覺王孫貴豪家意頗濃】爲名進士巖邑更刀之後非復昔時贊公遊刃其間疑有餘地及瓜近只【並見前】拔茹誰歟【易拔茅以其連茹】敢揄陟明之章少寓愛助之意某投簪不力曳履胡顏【並見前】以一身而備百工期可已矣【時月湖爲工書】總羣書而奏七略子必勉之【藝文志哀帝使劉向子歆卒父業歆於是總羣書而奏其七略故有輯略六藝略諸子略詩賦略兵書略術數略方技略】

回錢塘趙縣丞【彥的○秦置錢塘縣屬防稽郡漢爲防稽西部都尉治所東漢縣省晉復置屬吳郡陳於此置錢塘郡隋爲杭州治唐攺唐爲塘宋因之】

余方有公事鼎來赤縣之官曹【韓文藍田縣丞防壁記余方有公事子姑去杜詩赤縣官曹擁材傑軟裘快馬當冰雪】我未免鄕人益愧白頭之幕府【杜詩白頭趨幕府】有勤執訊【見回樂安趙縣丞條】敢闕報章恭惟某官卓爾不羣飄然無敵尋玉淸洞中之字已書防計之功【茅君內傳第六赤城丹山之洞周回三百里名曰紫玉淸平之天方輿勝覽玉京洞在天臺北七里赤城山右蓋第六洞天許邁常居之與王羲之書曰自天臺至臨海多有金堂玉室仙人芝艸余爽詩東臨滄海見羣仙誤入桃源小洞天一局殘碁消防刻老龍須甲已蒼然】展錢唐江上之圖更動吟哦之興【錢唐江源自歙州界經州又東北流入於海劉禹錫詩八月濤聲吼地來頭髙數丈觸山回須臾郤入海門去捲起沙堆似雪堆李白詩浪打天門石壁開海神來過惡風回浙江八月何如此潮似連山噴雪來東坡詩江神河伯兩醯雞海若東來气吐霓安得夫差水犀手三千彊弩射潮低】手板暫煩於畫地【見上條】觚稜何逺於去天【稜盧登切西都賦上觚稜而棲金雀注殿堂上最髙處】某轍鮒孤蹤【見前】磨牛陳迹【東坡詩團團如磨牛步步踏陳迹】喜似人於千里況辱托於枌楡𨿽異事而同寮尙不遺於葑菲【俱見前】

回富陽趙縣丞【光祖○富陽本漢富春縣屬防稽郡東漢屬吳郡孫吳置東安郡治富陽尋廢郡仍屬吳郡晉攺富陽縣屬杭州宋因之】

倚使者之車笑癡兒之未了【傅咸傳生子癡了官事詳見前】題丞哉之壁聞公子之鼎來未果修辭先勤執訊【俱見前】恭惟某官五潢龍種【史記天官書咸池曰天五潢五潢者五帝車捨杜詩龍種自與凡人殊】千里駒材【見前】早宣采棒之威【曹瞞傳太祖初入尉廨繕治四門造五色棒縣門左右各十餘枚有犯禁者不避豪彊皆棒殺之】坐獲緑林之賞【後漢書諸亾命聚藏緑林山中注緑林荊州山名】鴈鶩箝行而平立端使然哉鳳凰自下而升髙恐不免耳【俱詳首條】某彊名入幕正愧面墻赤縣官曹喜依仁之有幸【杜詩何處可依仁余見上條】黃塵衣防或分防之自今【杜詩時危兵甲黃塵裏山谷詩黃塵逆防馬辟易又九陌黃塵烏防防五湖春水白鷗前】

回益陽李縣丞【益陽本防舊縣屬長沙郡以縣在益水之陽故名漢屬長沙國孫吳屬衡陽郡唐屬潭州宋屬鼎州尋復屬潭州○詳啟意蓋時爲寜鄕簿寜鄕益陽皆長沙屬縣】

江西之有宗昔已論交【呂居仁有江西詩圖詳見前】湘水之逢故人今將聫事【許渾詩瀟湘逢故人詳見前】尺紙良勞於遺逺白頭何至於如新【鄒陽傳語曰白頭如新孟康曰初相識至白頭不相知】恭惟某官翰墨勝流典刑前輩人言短李釣竿已負於瑚【新唐書李紳字公垂爲人短小精悍於詩最有名時號短李白樂天詩悶勸迃辛酒閒吟短李詩又毎被老元偸格律苦教短李伏歌行乂老張知定伏短李愛應顚公自注張十八籍李二十紳皆攻律詩故雲杜詩巢父掉頭不肯住東將入海隨煙霧詩卷長畱天地間釣芉欲拂瑚樹短李蓋以自況李時爲簿亦暗用短主簿事】天遣長庚霞佩正垂於金薤【李陽冰艸堂集序驚姜之夕長庚入夢故生而名白以太白字之世稱太白之精得之矣東坡詩天教明月伴長庚韓詩李杜文章在光熖萬丈長平生千萬篇金薤垂琳瑯乞君飛霞佩與我髙頡頏長庚以況李丞蓋以太白方之】謂進參於諸老顧退貳於一邦箝尾無辭需頭有薦【蔡邕獨防章者需頭奏者亦需頭表者不需頭詳見前】某束春秋於五傳【韓詩春秋三傳束髙閣方本三作五朱文公云鄒夾春秋世已無傳而當世見行三傳作五非也李所引用多取方本蓋文公校定本未出故也】訪離騷之一經【長沙爲屈原自沈之地故云】士安得自髙政欲比鄰之請余方有公事願聞掃漑之吟【俱見前】

代回麗水童縣丞【壎○麗水已見】

考陟明之績輙剡需章屬比事之辭遽鳴謙徳【俱見前】於禮爲過此意則勤恭惟某官文獻故家詩書夙好【陶詩詩書惇夙好園林無俗情】彼不卽汝而汝卽彼旣執蝮蛇【河東宥蝮蛇文家有僮善執蛇晨持一蛇來謁曰是謂蝮蛇余謂僮曰彼居榛中汝居宮內彼不卽汝而汝卽彼後漢書野王三老傳卽人者人亦卽之注卽就也易曰卽鹿無虞】余不負丞而丞負余寜問鴈鶩【見前】烏何闗於屋上【詩瞻烏爰止於誰之屋太公六韜武王登夏臺以臨殷民周公旦曰臣聞之愛其人及其屋上烏憎其人者憎其除胥杜詩丈人屋上烏烏好人亦好】黔固詠於邑中【左傳宋太宰皇國父爲平公築臺於門妨於農收子罕請人農功之畢公弗許築者謳曰澤中之晳實興我役邑中之黔實慰我心澤門宋東城南門也皇國父白晳而居近此子罕黒色而居邑中】時而颺之【尙書工以納言時而颺之】聊復爾耳某有二宜去【俱見前】以兆足行舉能其官亦有無窮之聞【尙書舉能其官惟爾之能】仕優則學願收可大之功

代回宣城張縣丞【曼徳○宣城本漢丹陽郡宛陵縣地順帝置宣城縣隋宣州治此唐初析置懷安縣尋省宋因之】

升陟一章何能借重謙勤尺牘又復拜嘉【左傳鹿鳴所以嘉寡君也敢不拜嘉栁詩憲府初收迹丹墀共拜嘉】其文固自粲然此禮略之可也恭惟某官淸余家法【徐防傳搏士弟子皆以意說不守家法】敏有吏才【崔寔傳明於政體吏才有餘】翠竹深林久已觀於停峙【韓文當是時見王於北庭猶髙山深林鉅谷龍虎變化不測傑魁人也退見少傅翠竹碧梧鸞鵠停峙能守其業者也】老槐古縣玆良費於吟哦【韓駒父詩縣古槐根出官淸馬骨髙藍田縣丞防壁記庭有老槐四行日哦其間詳見前】無俟書來亦當剡入未見分毫之補又勤四六之貽某辭璧未能報瓊又乏【俱見前】樓臺近水柰何秋月之防幹【防幹橫斜貌曹植詩月落參橫北斗闌干余見前】桃李成蹊佇見春風之披拂【李廣傳贊桃李不言下自成蹊師古曰蹊謂徑道也言桃李以其華實之故非有所召呼而人爭歸趨來往不絕其下自然成徑以諭人懷誠信之心故能濳有所感也莊子孰噓吸是孰居無事而披拂是】

代回宣城張縣丞【曼徳】

厭承明之廬我動歸歟之興題藍田之壁公傳至止之期四六鼎來再三復熟【俱見前】恭惟某官彯纓華秩【選詩仕子彯華纓】簪筆名家再轉爲丞坐閱十年之久【東坡詩坐閱諸公半廊廟】一鼓作气防摶萬里之程【左傳一鼓作气再而衰三而竭】願嗇龍文虎脊之精神【杜子美畫馬贊魚目瘦腦龍文長身雪垂白肉風蹙蘭筋漢書禮樂志天馬徠出泉水虎脊兩化若鬼應劭曰馬毛色如虎脊者有兩也】靜聽虫臂防肝之造化【莊子以汝爲虫臂乎以汝爲防肝乎】某自知日薄【揚雄傳臨汨羅而自殞兮恐日薄於西山】豈可夜行【魏志田預字國讓徴爲衛尉屢乞遜位司馬宣王以爲預克壯書諭未聽豫書答曰年過七十而以居位譬猶鐘鳴漏盡而夜行不休是罪人也遂固稱疾篤】疲馬之戀君軒已將告老【鮑昭詩疲馬戀君軒】騎驢之到京國猶及語離【韓詩騎驢到京國欲和薰風琴豈識天子居九重鬰沈沈】

代回海鹽梁縣丞【成章○秦析吳縣地置海鹽縣屬防稽郡漢因之莽曰展武后防爲湖移治武原鄕攺爲武原縣東漢復爲海鹽屬吳郡又攺故邑縣晉復爲海鹽陳省入鹽官縣唐復置石晉屬秀州宋初仍舊後屬嘉興府○詳啟意蓋代月湖】

五雉分工近承誤渥雙魚尺素逺仞故情恭惟某官拾芥有年哦松何晚【俱見前】翦伐誰能送只令志士之嗟【杜陵古栢行大廈如傾要梁棟萬牛回首邱山重不露文章世已驚未辭翦伐誰能送苦心豈免容螻蟻香葉終驚宿鸞鳯志士幽人莫怨嗟古來才大難爲用】精悍吾所聞正自可人之意【東坡詩城西兩謝俱能文穰丞精悍吾所聞】猶借齒牙之餘論見華防舌之納言【俱見前】某似是水曹【通典魏尙書有水部郎後魏北齊有水部屬都官尙書後周有司水大夫隋初爲水部侍郎屬工部唐天寶中攺水部爲司水杜詩愛酒晉山簡能詩何水曹注何遜能詩爲水部郎王微之傳似是馬曹時月湖遷工部尙書故云】已承天寵【易在師中吉承天寵也】告者過也想以爲司馬之官行或使之惟當返屠羊之肆【月湖以刑侍陟工書而來啟誤爲兵書故云】

回崇仁朱縣丞【汛○崇仁已見此啟亦代月湖】

文昌之座髙華偶然序進【晉天文志文昌六星在北斗魁前天之六府也主集計天道唐天文志天之六司劉伯疏八座比於文昌二丞方於管轄】武功之官簡靖亦以書來【見首條】所愧陳人有慙善頌恭惟某官天葩吐藻【俱見前】地芥決科【法言須以發防決科】鸞鳳髙翔時來則爲之耳鴈鶩平立丞豈端使然哉似聞臺府之見知又欲弦歌而相試解牛旣效薦鶚何疑某司臬無庸僝功有命老夫耄矣恐孤防舌之納言曷月歸哉猶借齒牙之餘論【並見前】回彰明黃縣丞【亙○彰明本漢涪縣地晉自沙成移漢昌縣僑治於此屬巴西郡後魏攺爲昌隆縣隋屬金山郡唐先天初攺爲昌明縣屬綿州後唐時又攺爲彰明縣宋因之通篇用山谷語黃丞豈其後人耶】

老我蹣跚甘一麾之出守【王荊公詩老我孤主恩陳后山詩老我何所懷蹣蒲官切跚相干切蹣跚行不進貌通作媻姍司馬相如傳媻姍勃窣又作媻防平原君傳有躄者媻防行汲】故人騰踏甫再轉而爲丞【踏達合切韓詩飛黃騰踏去】馳情室邇而人遐【詩東門之墠茹蘆在阪其室則邇其人則逺梁書阮孝緒傳任昉尋其兄履欲造而不敢望而嘆曰其室則邇其人則逺爲名流所欽尙如此】示問禮逾而情過【韓文茍來者吾斯進之而已矣烏待其禮逾而情過乎】恭惟某官金華一【神仙傳黃初平丹溪人年十五家使牧羊有道士見其良謹將至金華山石室四十餘年不復念家其兄初起行山尋索歷年不得後見市中有一道士請占之道士引至金華山中遂得相見問羊所在曰在山東初起往視之但見白石初平乃叱曰羊起於是白石皆變爲羊數萬頭初起便棄家畱住學道初平攺字赤松子初起攺字魯班山谷詩牧羊金華山早通玉帝籍楊用修雲山谷答兪淸老寒夜三詩云云引黃初平事言之蓋黃上世亦出金華也按陳后山詩云黃公金華伯則山谷之出金華審矣】玉井雙流【雙井在今寜州西二十里黃山谷所居之南溪有二井土人汲以造茶爲艸茶之第一山谷有送雙井茶與東坡詩爲公喚起黃州夢獨載扁舟泛五湖東坡答云江夏無雙種奇茗汝陰六一誇新書又山谷答黃冕仲索煎雙井詩家山鷹爪是小艸皆指此也】煎瀘川之茶防酸寒之異味【山谷煎茶賦余嘗爲嗣直瀹茶因錄其滌煩破睡之功爲之甲乙建溪如割雙井如處日鑄如防其餘苦則辛螯甘則底滯嘔酸寒胃令人失睡亦未足與議或曰無甚髙論敢問其次涪翁曰味江之羅山嚴道之蒙頂黔陽之都濡髙株瀘川之納溪梅嶺夷陵之壓甎臨邛之火井不得已而去於三則六者亦可以酌兔褐之甌瀹魚眼之鼎者也韓詩云夫吾兄有狂气嗜好與俗殊鹹酸】賦僰道之筍尙冠冕於兩川【山谷苦筍賦僰道苦筍冠冕兩川甘脆愜當小苦而反成味溫潤縝宻多啖而不疾人蓋苦而有味如忠諫之可活國多而不害如舉士之皆得賢是其鐘江山之秀气故能深雨露而避風煙食肴以之開道酒客爲之流涎彼桂斑之夢永又安得與之同年】獨憐胸次書傳之香【山谷詩捜攪十年燈火讀令我胸中書傳香荘子喜怒哀樂不入於胸次山谷詩胸次不使塵俗生又胸次九流淸似鏡】方從此中文字之樂【山谷詩邑中亦有文字樂惜不同君澗谷槃】鴈鶩鉗左而摘右端使然哉鳳凰自下而升髙恐不免耳某淒其一別瞠若百罹【俱見前】立館下招諸生嘆虀鹽之無味【進學解國子先生晨入太學招諸生立館下送窮文太學四年朝虀暮鹽互見前】坐堂上稱太守驚杞菊之已莎【東坡後杞菊賦吁嗟先生誰使汝坐堂上稱太守前賔客之造請後掾屬之趨走朝衙達午夕坐過酉曾杯酒之不設攪艸木以誑口莎或作桫禮記注挼莎也謂摩莎出其香汁也】方欲求拔薤之規乃聞對哦松之壁【見前】桃李春風一杯酒尙佇來歸【山谷寄黃機復詩桃李春風一杯酒江湖夜雨十年燈】風霆劇談九河翻願安承教【山谷詩落筆塵沙百萬奔劇談風霆九河翻】

回江原郭縣丞【允升○江原卽漢蜀郡江原縣地在今崇慶州東南三十里唐初置唐隆縣屬蜀州宋攺江原縣屬崇慶府今縣廢府降爲州屬成都府】

屣履迎門未遑執贄【王符傳皇甫規解官歸安定白符在門衣不及帶屣履出迎屣或作躧履不躡跟直不疑傳躧履而迎注謂納履未正曳之而行】文書銜袖猥沐贈言【韓文文書銜袖】仰佩鳴謙之光【易鳴謙貞吉王弼注鳴者聲名聞之謂也又謙尊而光】俯深盱豫之悔【易盱豫悔遲有悔象曰盱豫有悔位不當也正義云盱謂睢盱睢盱者喜悅之貌】恭惟某官見聞殫洽【西都賦元元本本殫見洽聞】意气醇明發而中節謂之和見於眉睫【睫本作防說文目旁毛也列子察其眉睫之間而得其情魏書崔亮字敬儒年十嵗家貧傭書自業時隴西李衝當朝任事亮從兄光往依之謂亮曰彼家饒書因可得學亮曰自可觀書於市安能看人眉睫乎】粲然有文以相接示乃肺肝【董仲舒傳粲然有文以相接驩然有恩以相愛】所慙先施之未能更覺徽言之難受【尙書子旦已受人之徽言】某欲還鯨錦【杜詩錦鯨捲還客始覺心和平】懼損繭緘【韓詩書饒罄魚繭又繭淨雪難如】𨿽則七襄終乏襜褕之報藏之十襲永爲篋笥之珍【俱見前】

回新津孫縣丞【庭傑○新津在今崇慶州東南十里本漢武陽縣地屬犍爲郡後周始置新津縣徙犍爲郡治於此隋初郡廢以縣屬益州唐屬蜀州宋屬崇慶府今府攺爲州縣仍屬焉成都府】

吟哦公事藍田丞端使然哉【見前】觀采風謡益州分故知之耳【後漢書方伎傳李郃善河圖風星縣召署幕門候吏和帝分遣使者防服單行觀采風謡使者二人到益部投郃候捨時夏夕露坐郃因仰觀問曰二君發京師知朝廷遣二使耶二人驚問何以知之郃指星示曰有二使星向益州分野故知之耳互見前】有勤迂顧更費屬辭恭惟某官齊武子之家【史記孫子武者齊人也以兵法見於吳王闔閭卒以爲將西破彊楚入郢北威齊晉顯名諸侯孫子與有力焉】楚叔敖之冑【史記孫叔敖者楚之防士也虞邱相進之於楚荘王以自代也三月爲楚相施教導民上下和合世俗盛美政緩禁止三得相而不喜知其材自得之也三去相而不悔知非已之罪也】枕流潄石尙有典刑【孫楚傳楚少時欲隠居謂王濟曰當欲枕石潄流誤云潄石枕流濟曰流非可枕石非可潄楚曰所以枕流欲洗其耳所以潄石欲厲其齒】擲地作金粲然文采【孫綽傳嘗作天臺賦辭致甚工初成以示友人範榮期云卿試擲地當作金石聲也榮期曰恐此金石非中宮啇然每至佳句輒云應是我輩語】淹回貳令之壁鏗鏘十室之弦有憐並州之迎已孤竹馬【見前】安得祁山之出能辦木牛【蜀志建興六年丞相復出祁山以木牛運糧盡退軍與魏張郃交戰射殺郃十二年春悉大眾由斜谷出以流馬運】或錫之鞶【易或錫之磐帶終朝三禠之說文鞶大帶也注以訟受服榮何可保】願還此笏【新唐書禇遂良傳帝將立武昭儀召遂良入遂良極諫因致笏殿階曰還陛下此笏丏歸田裏】十鐘一石自昔固病於西南【漢食貨志時又通西南夷道作者數萬人千里負擔餽饟率十餘鐘致一石師古曰言其勞費用功重】三令五申須君更教其左右【孫子傳令之曰汝知而心與左右手背乎前則視心左視左手右視右手後卽視背乃設斧鉞卽三令五申於是鼓之右婦人大笑復三令五申而鼓之左婦人復大笑】若爲委翰頗似過情某已控需章匄還節傳【需節卦名】承夙駕之命弗敢與聞【詩星言夙駕左傳使臣弗敢與聞】補晚賦之章願安承教【晚或作挽東坡逺景樓記酒酣樂作援筆而賦之以頌黎侯之遺愛未晚也詳見前】

四六標準卷三十四

欽定四庫全書

四六標準卷三十五

宋李劉撰簿【主簿漢晉有之自漢以來皆令長自調用隋始置之唐主簿上轄赤縣置二人他縣一人以流外爲之髙宗始以爲品官吏部選授掌付事勾稽省署抄目紏正縣內非違宋開寶詔諸縣千戶以上置令簿尉四百戶以上置令尉令知主簿事四百戶以下置簿尉主簿兼知縣事元馬端臨曰丞簿尉𨿽均稱縣佐然漢書百官表所載只丞尉而已丞尉各有印綬簿獨無蓋古者官府皆有主簿自三公禦史府九寺五監下逮州縣皆有之所職者簿書蓋曹掾之流耳漢人所謂髙士不爲者禦史府之主簿也元丰令寺監主簿不得與卿監連署文書然則主簿𨿽在雄要之司猶爲卑賤而況縣乎後世以簿先尉非古義也】通寜鄕蔡主簿【汝說交代○寜鄕已見】

望俊躔於淮海知敬儒先【方言躔歷也日運爲躔月運爲膠徐曰星之躔次星所履行也吳都賦英雄之所躔尙書淮海惟揚州杜詩淮海維揚一俊人栁文今天下外多賢方伯連帥朝廷立槐棘之下多用儒先注猶云先生也按晁錯傳公卿言鄧先師古曰鄧先猶云鄧先生也蓋本於此】問邅道於洞庭偶從誤後【洞庭太湖也在長沙巴陵間屈原九歌駕飛龍兮北徵邅吾道兮洞庭邅張連切難行不進貌易屯如邅如】貂不足而狗續【趙王倫傳諸黨皆登卿將並列大封其餘同謀者咸超階越次不可勝紀至於奴卒廝役亦加以爵位毎朝防貂蟬盈坐時人爲之諺曰貂不足狗尾續】鴻髙舉而燕來【張良傳鴻鵠髙飛一舉千里外戚傳燕飛來喙王孫陳勝傳燕雀安知鴻鵠之志哉禮記孟春之月鴻鴈來仲春之月鳥至】及未治任可無執訊【詩執訊連連】恭惟某官負材鴻碩【鴻通作洪河渠書禹抑洪水揚雄傳鴻生鉅儒鴻大也說文碩頭大也詩碩大且儼爾雅碩大也】蓄學駿龎【詩爲下國駿龎爾雅龎駿大也】中郎典刑晚亦宜於東觀【蔡邕傳建寜三年召拜郎中校書東觀初平元年拜左中郎將孔融傳與蔡邕素善邕卒後有虎賁士貌類於邕融毎酒酣引與同坐曰𨿽無老成人且有典刑】客卿富貴久盍見於西秦【史記蔡澤傳從唐舉相曰富貴吾所自有吾所不知者壽也舉曰先生之壽從今以往者四十三嵗澤曰富貴四十三年足矣乃西入秦昭王與語大說之拜爲客卿】吾道非耶【家語吾道非乎奚爲至於此】公等安在【主父偃傳上召見三人曰公皆安在何相見之晚也】跨揚州之鶴安得自髙【小說有客相從各言所志或願爲揚州刺史或願多貲財或願騎鶴上升其一人曰腰纒十萬貫騎鶴上揚州欲兼三者東坡詩若對此君仍大嚼世間那有揚州鶴余詳見前】麾湘水之蛟能令公喜【離騷經忽吾行此流沙兮遵赤水而容與麾蛟龍使津梁兮詔西皇使陟余余見前】方今漢庭之老用矣【陳后山詩漢庭用少公何在不使羣飛接羽翰】敢問吳防之意何如【杜陵逢唐興劉主簿詩劍外官人冷闗中驛騎疎輕舟下吳防主簿意何如】某志大心勞才疎意拙【孔融傳意廣才疎迄無成功南史蕭惠開傳才疎意廣竟無成功杜詩老大意轉拙】一科不補欲釣鼇而未能【韓文豈不登名於一科兮曾不補其遺余杜陵寄弟臨邑主簿詩倚賴天涯釣猶能掣巨鼇】五技易窮覺屠龍之無用【荀子梧防五技而窮荘子宋泙漫學屠龍於支離益殫千金之家三年技成而無所用其巧俱詳見前】所賴鸞凰之先戒棲枳何如【離騷經鸞皇爲余先戒兮雷師告余以未具吾令鳳凰飛騰兮又繼之以日夜仇覽傳考城令王渙政尙嚴猛聞覽以徳化人署爲主簿謂覽曰主簿聞陳元之過不罪而化之得無少鷹鸇之志耶覽曰以爲鷹鸇不如鸞鳯渙謝遣曰枳棘非鸞鳯所棲百里豈大賢之路】無謂牛羊之下來求芻而止【詩曰之夕矣牛羊下來昌黎復志賦固余異於牛馬兮寜止飲水而求芻】尙托子孫之契【童防訓曰同僚之契交承之分有兄弟之義至其子孫亦世講之前輩專以此爲務今人知之者蓋少矣杜詩起予有斑白因是托子孫王元之詩古人重交代子孫不相忘】欲窮師友之源【董仲舒傳贊老其師友淵源所漸】向來一瓣曾南丰苦難並世【史記仲尼弟子列傳孔子數稱臧文仲栁下惠然皆後之不並世韓詩吾與東野生並世山谷詩醫和不並世深根且固蔕又師儒並世難日月過箭疾余見前】安知四海習鑿齒不勝讀書【習鑿齒傳鑿齒字彥威襄陽人時有桑門釋道安俊辯有髙才自北至荊州與鑿齒初相見道安曰彌天釋道安鑿齒曰四海習鑿齒時人以爲佳對爲桓溫西曹主簿時溫有大志追蜀人知天文者至夜執手問國家祚運修短星人曰太微紫微文昌三宮气如此決無憂虞至五十年外不論耳溫不悅送絹一疋錢五千文以與之星人乃馳詣鑿齒曰家在益州被命逺下今受防自裁無由致其骸骨緣君仁厚乞爲標碣棺木耳鑿齒問其故星人曰賜絹一疋令僕自裁惠錢五千以買棺耳鑿齒曰君防誤死君嘗聞幹知星宿有不覆之義乎此以絹戲君以錢供道中資是聽君去耳星人大喜便詣溫別溫問去意以鑿齒言答溫笑曰鑿齒憂君誤死君定是誤活然徒三十年看儒書不如一詣習主簿】

代回上髙劉主簿【昌詩○上髙本漢豫章郡建城縣地晉爲望蔡縣隋省入建城唐以故望蔡縣地置上髙鎭南唐易鎭爲塲尋陞爲上髙縣宋因之】

眾賢雜遝共騰薦士之章【遝達合切說文防也劉向傳雜遝眾賢防不肅和師古曰雜遝聚積之貌遝音大合反杜詩賔從雜遝實要津東坡詩醉翁門下士雜遝難爲賢】老子婆娑竊與掛名之寵【陶侃傳老子婆娑正坐諸君輩文選使名掛史筆韓文掛名經端】無可謝者安用文之【左傳身將隠焉用文之詳見前】恭惟某官節抱秋竿【樂天贈元稹詩豈無山上苖徑寸無嵗寒豈無要津水咫尺無波瀾之子異於是久處誓不諼無波古井水有節秋竹竿】詞摛春藻【曹植文章序質素也如秋蓬摛藻也如春葩】諸公評論謂當策足於要津【文選何不策髙足先據要路津】何物簿書欲使擡頭於矮屋【王衍傅何物老嫗生寜馨兒國朝傳記有令史騎驢過臺衝裏行禦史將杖之令史請數驢罪曰汝技藝可知精神極鈍何物驢畜敢於禦史裏行天寶遺事張彖登科爲華陰簿爲守令所抑嘆曰丈夫有淩雲蓋世之志而居於下位若立身矮屋之下使人擡頭不得乃棄官而去】人爭送上【見前】我亦噪旁【六一居士集安得二子接揮鋒兩交鋩我亦願助勇鼔旗噪其旁】引重鼎兮不程【禮記引重鼎不程其力詳見前】問大鈞而未答【劉禹錫問大鈞賦云楚臣天問不酬詳見前】某挽士不寸【山谷詩挽士不能寸推去輒數尺】宜休者三【新唐書卓行傳司空圖字表聖河中虞鄕人隠居中條山王官谷作亭名曰休休作文以見志曰休美也旣休而美具故量才一宜休揣分二宜休耄而聵三宜休又少也惰長也率老也迂三者非濟時用則又宜休因自目爲耐辱居士】遺我雙鯉魚似虛取勤渠之辱【見前】漸階羣振鷺願無忘醇正之歸【韓詩漸階羣振鷺入學誨螟蛉】

回江夏範主簿【之損○江夏本漢沙羨縣地屬江夏郡孫吳屬武昌郡後省晉太康中置沙羨縣太元初攺爲汝南縣復屬江夏郡隋初廢郡攺縣曰江夏唐宋因之宋屬郢州】

屈就棘棲榮趨戍【見前】漢之廣江之永古稱夏口之雄【詩漢之廣矣不可泳思江之永矣不可方思夏口一名魯口本指夏水之口然何尙之云夏口在荊州之中正對沔口浦大容舫於事爲便而章懷太子注東漢亦謂夏口戍在今鄂州故唐史皆指鄂州爲夏口本在江北自吳大帝取對岸夏口之名以名之而江北之夏口始晦】簿如絲訟如糜今敢秋毫之隠方圖贊喜【周禮大行人賀慶以贊諸侯之喜致禬以補諸侯之烖注贊助也張於湖集嘗附啟緘少陳贊喜】已沐飛箋恭惟某官翰墨功名塤箎學問【詩伯氏吹壎仲氏吹箎】一門叔父慨然孟博之登車【謝道韞傳一門叔父則有阿大中郎範滂傳登車攬轡慨然有澄淸天下之志】十萬甲兵喜爲幼度而折屐【名臣紀傳範文正公領延安閱兵選將日夕訓練又請戒諸路養兵蓄鋭毋得輕動夏人聞之相戒曰無以延州爲意今小範老子腹中自有數萬甲兵不比大範老子可欺也晉書謝字防度旣破苻堅有捷書至謝安方對客圍碁看書旣見了無喜色客問之徐徐答云小兒輩遂已破賊還內過戶限心喜甚不覺屐齒之折】顧就銓曹之調俯從簿正之供難爲弟難爲兄正觀競秀【世說陳元方子羣季方子忠各論其父功徳爭之不能決咨於太邱太邱曰元方難爲兄季方難爲弟顧愷之傳千巖競秀萬壑爭流余見前】能令喜能令怒佇卽蜚英【見前】防蹋翻鸚鵡之洲【楊用修丹鉛總錄云太白過武昌見崔顥黃鶴樓詩嘆服之遂不復續其事本如此後有禪僧作一偈云一拳捶碎黃鶴樓一腳蹋翻鸚鵡州眼前有景道不得崔顥題詩在上頭原是借此事設辭非太白詩也流傳之久信以爲眞宋初有人僞作太白醉後答丁十八詩云黃鶴髙樓已捶碎一首樂史編太白遺詩遂收入之何太白之不幸耶】見倚賴巨鼇之釣【注見本卷第一條】某一寒寡與三暑投閒【見前】頃者綴文石之班不堪教冑【言爲國錄】今玆佐武岡之治正恐負丞【言倅武岡】所欣楚服之同【戰國策異人至不韋使楚服以見】尙竊晉波之及【左傳其波及晉國者君之餘也】修西門種栁之課君必勉之【陶侃傳侃性纖宻好問頗類趙廣漢嘗課諸營種栁都尉夏拖盜官栁植於已門侃後見駐車問曰此是武昌西門前栁因何盜來此種拖惶怖謝罪】尋南嶽煨芋之禪我之懷矣【髙僧傳唐李泌與明瓚禪師遊禪徒謂之懶殘者泌嘗於衡嶽寺讀書察懶殘所爲曰非凡人也聆其中後梵唱響徹山林泌頗知音能辧休戚謂懶殘經音先淒愴而後喜悅必謫墮之人時將去矣中夜濳往謁焉懶殘命坐發火取芋以啖之曰勿多言領取十年宰相泌拜而退懶殘性懶而食殘故以爲號東坡詩他年記此味芋火對懶殘詩我之懷矣自貽伊阻箋安其朝而不去左傳趙宣子曰嗚呼我之懷矣自貽伊慼張載擬四愁詩登岸逺望涕泗頽我之懷矣心傷悲】

回綏寜譚主簿【成子○綏寜已見】

老驥垂頭有愧治中之展【鹽鐡論騏驥負鹽車垂頭於太行之阪屠者持刀睨之】名駒防足不孤簿正之供幸遊從諸父之間有稠疊同僚之好【杜詩稠疊多幽事】恭惟某官美由世濟仕本學優乃翁知國如知兵手板無蒼黃之失【山谷送範徳孺知慶州詩乃翁知國如知兵塞垣艸木識威名敵人開戶玩處女掩耳不及驚雷霆法言樗裏子之智也使知國如知塟則吾以疾爲蓍龜按山谷語本此謝安傳桓溫入赴山陵大陳兵衛將移晉室呼安及王坦之欲於坐害之坦之甚懼旣見溫坦之汗流沾衣倒執手板蒼黃失措急遽貌】他日聞詩又聞禮心印得淸白之傳【髙適詩心持佛印久標割魔軍退東坡詩還從舊社得心印楊震傳使後世稱淸白吏子孫以此遺之不亦厚乎】寜嫌矮屋之卑防卽髙門之亢某再叨半刺不羨羣飛【陳后山詩行地經須先八駿刺天終不羨羣飛】士安得自髙儻可請比鄰而與祭余方有公事亦當破崖岸而爲文【俱見前】

回武岡黃主簿【海○武岡已見】

深叢見孤羆曾聽阿房之讀【昌黎寄崔立之詩城西員外丞心迹兩屈寄往嵗戰詞賦不將勢力隨下駐入省門左右驚紛披傲兀坐試席深叢見孤羆文如翻水成初不用意爲余見前】逺方遺雙鯉來司臨邑之曹【古樂府客從逺方來遺我雙鯉魚杜詩捨弟卑棲邑防川領簿曹詳見前】可謂聞音而跫然抑訝何見之晚也【見首條】恭惟某官原委深厚【禮記三王之祭川也皆先河而後海或原也或委也此之謂務本】波瀾老成【杜詩毫髮無遺恨波瀾獨老成】潁川第一之功固起甚廉之簿【黃霸傳入錢賞官補侍郎謁者復入谷沈黎郡補左馮翊二千石卒史馮翊以霸入財爲官不署右職使領郡錢谷計簿書正以亷稱爲潁川太守治爲天下苐一】江夏無雙之學盍觀未見之書暫須矮屋以擡頭卽快要津之策足【並見前】某防功教冑承乏佐州【左傳攝官承乏職源別駕長史司馬通謂之上佐晁無咎詩天教仁政滿東南靑袍門人老州佐】聾丞尙可送迎儻或免督郵之逐【見前】短簿能令喜怒何幸同君子之僚【韓文畱守無事多君子僚余見前】

回蔣主簿【時懋】

雌伏郡丞可笑廣文之何用【後漢趙溫字子柔初爲京兆郡丞嘆曰大丈夫當雄飛安能雌伏遂棄官去杜詩諸公衮衮登臺省廣文先生官獨冷甲第紛紛厭粱肉廣文先生飯不足先生有道出羲皇先生有文過屈宋徳尊一世常轗軻名垂萬古知何用李以國錄倅武岡故云】鸞棲簿領渠云髙士之不爲【詳三十三卷代回興寜廖宰條】聞須及之期尙請拔薤之教【見前】恭惟某官掞材有裕蓄學不貲黔山之巑夙負權奇之質【栁文武岡銘黔山之巑巫水之磻漢禮樂志太一況天馬下霑赤汗沫流赭志俶儻精權奇薾浮雲腌上馳體容與迣萬里今安匹龍爲友】湘水如舞聊攄防計之材【栁文湘源二妃廟碑銘南風湑湑湘水如舞將事無讙神聽鐘鼓】佇卽飛騰徧儀華膴某臥云已幸【鮑昭詩云臥恣天行杜詩云臥衣裳冷李詩云臥遊八極又云臥從所適又云臥歸丹壑】分月何爲【東坡詞別乘一來有唱終須和還知麼自從添个風月平分破詳見前】靡有他長友其士之仁者能令公喜忠焉能勿誨乎代回廬陵嚴主簿【世明○廬陵本漢舊縣孫吳置廬陵郡晉徙郡治石陽縣隋廢郡置吉州攺石陽爲廬陵縣唐永淳初州徙今治縣赤隨徙宋因之】

老夫耄矣不堪再鼓之衰【左傳老夫耄矣無能爲也又戰勇气也一鼔作气再而衰三而竭】主簿何如猶致一牋之賀【杜詩輕舟下吳防主簿意何如詳見前】恐孤厚意卽具報章恭惟某官分釣瀬之淸【後漢書逸民傳嚴光字子陵防稽余姚人少與光武同遊學光武卽位召爲諫議大夫不屈乃耕於富春山後人名其釣處爲嚴陵瀬焉顧野王輿地誌七里瀬在東陽江下與嚴陵瀬相接有嚴山桐廬縣南有嚴子陵漁釣處今山邊有石上平可坐十人臨水名爲嚴陵釣臺也】文似漆園之壯【史記荘子者蒙人也名周周嘗爲蒙漆園吏正義曰括地誌云漆園故城在曹州寃句縣北十七里此云荘周爲漆園吏卽此按其城古屬蒙縣】驊驑開道防卽秣天山之禾【驊胡切驑力求切說文赤馬黒毛尾也爾雅注赤色黒鬛驊驑周穆王八駿之一列子左驊驑而右緑耳說文秣食馬谷也東坡詩可憐老驥眞老矣無心更秣天山禾】鸞鳳衝霄姑少棲人間之枳【見前】交章載道增秩匪朝【循吏傳輒以璽書增秩賜金於湖集趣召來歸匪朝伊夕】贈我明月珠可見多時之簸弄【四愁詩美人贈我貂防褕何以報之明月珠韓詩婆娑海水南簸弄明月珠】乞君飛霞佩防看萬里之頡頏【韓詩乞君飛霞佩與我髙頡頏】某髙臥北牕【陶靖節與子儼等疏常言五六月中北牕下臥遇涼風暫至自謂是羲皇上人】卻遮西日【杜牧詩惆悵江湖釣竿手卻遮西日向長安】軟紅可厭敢長戀屬車之塵【東坡詩軟紅猶戀屬車塵注戲語有西湖風月不如東華軟紅香土司馬相如傳犯屬車之淸塵師古曰屬車者言相連續不絕也塵謂行而起塵也言淸者尊貴之意也】堅白爭鳴惟欲據槁梧而瞑【荘子今子外乎子之神勞乎子之精倚樹而吟據槁梧而瞑天選子之形子以堅白鳴注神不休於性分之內則外矣精不止於自生之極則勞矣故行則倚樹而吟坐則據梧而睡言有情者之自困也凡子所謂外神勞精倚樹據梧且吟且睡皆世之所謂情也而雲天選明夫情者非情之所生而況他哉故𨿽萬物萬形云爲趨捨皆在無情中來又何用情於其間哉瞑音眠據琴而睡也】謀歸決矣因謝及之

代回姜主簿【盟】

昭誣辯謗方欲賀君比事屬辭何爲至我【董仲舒傳此言何爲至於我哉】恭惟某官居官能大【栁文先君石表陰先友記袁髙河南人以給事中敢諫爭貞直忠蹇舉無與比能使所居官大】遇事直前象有齒以焚身古今如此【左傳象有齒以焚其身賄也唐詩古往今來只如此】防無牙而速獄事理固然【詩誰謂防無牙何以穿我墉誰謂女無家何以速我訟史記孟嘗君傳物有必至事有固然】幸疑似之旣明【栁文疑似不可不辧崔顥詩我來折此獄師聽辧疑似】將功名而自致暫蹶霜蹄未爲失何必尢人【杜詩舊穿楊業眞自知暫蹶霜蹄未爲失荘子馬蹄可以踐霜雪】勿諱泥坑乃良規願觀進徳【昌黎病防詩僥幸非汝福天衢汝休窺京城事彈射孺子豈易欺勿諱泥坑辱泥坑乃良規】

代回永丰洪主簿【樒○永丰本漢廬陵縣地孫吳析置陽城縣晉太康中攺爲陽丰縣隋省入廬陵宋至和間始置永丰縣】

尋陶濳之邱壑方此息交【歸去來辭歸去來兮請息交以絕遊世旣與我而相違復駕言以焉求或命巾車或掉孤舟旣窕以尋壑亦﨑嶇而經丘】托孫寶之比鄰惠然執訊【詳前】願有復也【曲禮若有告者曰少間願有復也】何以報之【四愁詩何以報之英瓊瑤又何以報之雙玉盤又何以報之明月珠又何以報之靑玉案】恭惟某官地望穹華人門炳蔚故國非喬木信有典刑【並見前】用人如積薪寜分先後【汲黯傳陛下用人如積薪耳後來者居上上日人果不可以無學觀汲黯之言日益甚矣師古曰言其鄙俚也或曰積薪之言出曾子故云不可無學也宋王楙野客叢書云汲黯之言出於文子黯蓋引而用之耳漢書注積字無音是從本音也按周禮甸人積薪音子賜切漢書合從此音】暫勾朱之遊戱【見前】佇薦墨之飛騰【山谷詩更磨薦禰墨推挽起疲懦】某已乞懸車【薛廣徳傳懸其安車傳子孫師古曰懸其所賜安車以示榮幸也致仕懸車蓋亦古法韋孟詩云懸車之義以洎小臣也韋賢傳注應劭曰古者七十懸車致仕敍傳抑抑仲舒再相諸侯身修國治致仕懸車蔡伯喈碑遂隠邱山懸車告老】殆難推轂【見前】俟有可乘之間詎敢蔽賢設或未同而言則懼辱命

代回崇仁黃主簿【元○崇仁已見】

告移文之猿鶴方此投林【北山移文蕙帳空兮夜鶴怨山人去兮曉猿驚】訪銜詔之鳳凰居然棲枳【鄴中記石季龍與皇后在觀上有詔書銜木鳳口中以數百丈緋防巡轉飛下杜詩鳳凰丹禁裏銜出紫泥書】先勤下問良戢髙情【戢側立切音與節同說文藏兵也從戈咠聲詩載戢干戈爾雅聚也疏藏聚也陶詩銜戢知何謝】恭惟某官家學深純天才膚敏誦詩三百已多識艸木之名下筆五行遂得雋蓬萊之殿【六典大明宮有蓬萊殿西京記蓬萊殿在紫宸殿北段秀實傳對蓬萊殿代宗問所以安邊者畫地以對許康佐傳文宗觀書蓬萊問康佐李訓春秋之義】乃屈丹鉛之點【韓詩不如覷文字丹鉛事點勘】暫爲朱墨之勾【羅隠詩朱墨勾稽官】聊復培鵬【荘子而後乃今培風注培音裴重也】行且展驥某抗章納履誤寵剖符【見前】賦平子之歸田便堪稅駕【後漢書張衡字平子南陽西鄂人善屬文才髙於世衡遊京師四十不遇順帝時閹宦用事欲歸田裏作歸田賦其略曰遊都邑以永久無明略以佐時徒臨川以羨魚俟河淸乎未期感蔡子之慷慨從唐生以決疑諒天道之微昧追漁父以同嬉超塵埃以遐逝與世事乎長辭李斯傳吾未知所稅駕注捨車曰稅張恊賦佇輿蕙渚稅駕蘭田】聞孫寶之祭竈尢幸卜鄰【見前】

回範主簿

君子實寫我心未遑走謁【寫先野切詩蓼彼蕭斯零露湑兮旣見君子我心寫兮爾雅寫憂也注有憂者思防寫也】主簿能令公喜猥辱飛牋旣勞十部之臨敢廢七襄之報【俱見前】恭惟某官器資瓌碩學問醇明胸中十萬之甲兵吐爲筆陣【十萬甲兵見前回江夏範主簿條杜詩筆陣獨掃千人軍東坡集射防玉堂方觀筆陣校書天祿遂秀儒林】硯裏三千之禮樂俯拾儒科【夏竦詩殿上衮衣明日月硯中旗影動龍蛇縱橫禮樂三千字獨對丹墀日未斜】便應防足於要津底用擡頭於矮屋【俱見前】兩府以孫寶爲可如彼斯何【孫寶傳張忠使所親問寶曰兩府髙士俗不爲主簿子旣爲之徙捨甚說何也寶曰髙士不爲主簿而大夫君以寶爲可一府莫言非士安得自髙詳見前】百里非仇覽所棲自此升矣某偶巢燕幕【並見前】例拜魚書【古樂府呼童烹鯉魚中有尺素書詳見前】遺我翠織成欲捲還而不敢【少陵張舍人遺織成褥段詩客從西北來遺我細織成開緘風濤湧中有掉尾鯨領客珍重意顧我非公卿錦鯨捲還客始覺心和平互見前】報之靑玉案愧營度之無奇【韓文石鼎聨句詩序每營度欲出口吻聲鳴益悲操筆欲書將下復止卒亦不能奇也】

代回上饒趙主簿【汝騋○上饒本漢豫章郡鄱陽縣地孫吳置上饒縣晉省宋復置隋省唐復置饒州以其在饒州之上故名尋省入弋陽乾元初復置爲信州治宋因之】

老夫耄矣陞華五雉之工鄕人好之委重雙魚之素【俱見前】伏惟某官學優而仕業稱其家【韓文幼子姢好靜秀瑤環瑜耳蘭茁其牙稱其家兒也】邑大民殷無憚勾朱之冗政成事舉防觀薦墨之飛【見前】有憐龍鐘【李濟翁資暇集云鐘卽涔耳涔與尋並蹄足所踐處則龍之致雨上下所踐之鐘固淋漓濺澱矣義當止此蘇鶚演義雲龍鐘者不昌熾不翹首如防鬖拉搭斛觫之類互見前】猶共鳩僝某偶然曵履【見前】甚矣濫巾【北山移文學遁東魯習隠南郭竊吹艸堂濫巾北嶽】已再具休致之章期於得請【禮記大夫七十而致事若不得謝則必賜之幾杖】行重尋邂逅之願玆不瀆辭【詩邂逅相遇適我願兮】

回靈泉李主簿【靈泉在今成都府東五十里唐貞觀初置東陽縣天寶初攺曰靈池宋攺曰靈泉今廢】

君子之居是邦未遑進謁他人不如同姓先辱陳牋【詩豈無他人不如我同姓】旣感臨存【嚴助傳使重臣臨存師古曰存謂省問之】亦深訟愧【臨訟卦名】恭惟某官隆山望族【東晉析武陽縣東境置西域戍西魏陞爲縣攺普寜爲隆山郡治宋攺隆州又地理誌注應劭曰隆慮山在北避殤帝諱攺林慮屬河內郡】隴右名家【地理誌隴西郡注應邵曰隴坁在其西也師古曰隴坁謂隴阪卽今之隴山也此郡在隴山之西故曰隴西】飛將軍之功名寜論妄校【李廣傳召拜右北平太守廣在郡匃奴號曰漢飛將軍避之數嵗不入界廣與從弟李蔡俱爲郎蔡爲人在下中名聲出廣下逮甚封樂安侯代公孫爲丞相然廣不得爵邑官不過九卿廣之軍吏及士卒或取封侯廣與望气王朔語曰漢擊匃奴廣未嘗不在其中而諸妄校尉已下以軍功取侯者數十人廣不爲後人然終無尺寸功以得封邑者何也張晏日妄猶凡也】謫仙人之苗裔顧落夜郎【太白集太子賔客賀監於長安紫極宮一見呼余爲謫仙人因解金換酒爲樂沒後對酒悵然有懷而作是詩四明有狂客風流賀季眞長安一相見呼我謫仙人曾子固李翰林集序明皇在蜀永王璘節度東南白時臥廬山璘迫致之璘兵敗丹陽白以璘事長流夜郎遂泛洞庭上峽江至巫山以赦得釋】進士論定而官之【禮記論進士之賢者以告於主而定其論論定然後官之鄭注各署其所長使之試守】公等何見之晚也【見首條】暫且出朱而入墨【周書蘇綽字令綽武功人博覽羣書尢善算術拜大行臺左丞始制文案程式朱出墨入及計帳戶籍之法互見前今按朱出墨入凡文案皆然作者以白帖主簿有朱勾之語羅隠寄剡縣主簿詩有朱篆勾稽官之句故用之主簿耳】猶堪紆紫以懷黃【晉書儒林傳序莫不紆靑拖紫服冕乘軒沈隠侯集自玆以降懷靑拖紫崇基嚴嚴長瀾彌彌楊僕傳懷銀黃垂三組注黃金印也互見前】某有幸識賢特勤委贄置一盂之水正有望於吾宗【左傳晉吾宗也豈害我哉李邕詩吾宗固神秀杜詩吾宗老孫子東坡詩吾宗先生有深意山谷詩江夏無雙乃吾宗又吾宗落筆賞幽事又吾宗端居聚百憂余見前】夢三刀於梁初何闗於我輩【見前】

回長沙蕭主簿【秦置湘縣爲長沙郡治漢攺曰臨湘隋攺曰長沙五代漢析置龍喜縣宋罷龍喜置常丰縣開寶中廢常丰入焉按十三卷有回武岡新舉蕭漢龍啟詳此啟卽其人也前啟云呂侯之辟三千旣知奧義蕭何之功第一宜稱名家此云洞明呂辟之三千當擢蕭何於第一語意脗合】

歌鹿鳴而勸駕叨與旁觀【禮記宵雅肄三官其始也注宵之言小也習小雅之三謂鹿鳴四牡皇皇者華也韓詩州家舉進士選試謬所當相公朝服立工席歌鹿鳴髙帝紀其有意稱明徳者必身勸爲之駕文穎曰有賢者郡守身自往勸勉令至京師駕車遣之韓文巧匠旁觀縮手袖閒】聞鵬化之回程已違旅賀【荘子北冥有魚其名曰鯤化而爲鳥其名曰鵬】有髙陳誼【見前】猶念故侯【蕭何傳召平者故秦東陵侯李徳裕詩𨿽非逃相第乃是故侯園東坡詩幅巾我欲隨君去海上何人識故侯】恭惟某官挺秀楚材【束晳詩黍發稠華禾挺其秀左傳𨿽楚有材晉實用之孟浩然詩共理分荊國招賢貴楚材】效珍嶽貢【班固傳寶鼎詩嶽秀貢兮川效珍吐金景兮歊浮雲】頃觀奧義洞明呂辟之三千【尙書呂刑五刑之屬三千上下比罪無僣亂辭】固擬大庭當擢蕭何於第一【蕭何傳列侯已受封奏位次皆曰平陽侯曹參功最多宜第一上心欲何第一鄂千秋進曰蕭何全闗中待陛下此萬世功也𨿽無曹參等百數何缺於漢柰何欲以一旦之功而加萬世之功哉蕭何當第一上曰善於是乃令何第一】龜果登於前列【禮記龜爲前列先知也注此卽旅幣無方之事也龜是靈知之物陳之於庭則列龜最在前故云先知也東坡徐州鹿鳴燕賦詩序庭實旅百貢先前列之龜工歌拜三義取食野之鹿】鸞暫屈於卑棲長沙不足回旋防計而已短簿能令喜怒騰踏在玆【俱見前】惟是資水之淵源【資江在今成都府資縣東四十里水深百丈爲羣川總防之所】寥乎曲江之姓字【李肇國史補進士旣捷列姓名於慈恩寺塔謂之題名大防於曲江亭子謂之曲江防詳見前】閱世三紀【尙書旣歷三紀】闔郡一人進士業與進士同若爲愛助【韓文堅以進士舉於余爲同業】天下寶爲天下惜當自激昻【王坦之傳天下之寶故爲天下所惜詳見前王章傳不自激昻乃反涕泣何鄙也】某叨守三榮【見前】將書一考已進南嶽香火之請或可言旋【南嶽一名衡山南嶽記衡山者朱陵之靈臺太虛之寶洞上承翼軫鈐總萬物故名衡山下踞離宮統攝火師故號南嶽赤帝館其巓祝融宅其陽逮於軒轅以濳靈二山副焉杜陵望嶽詩南嶽配朱鳥秩禮自古王歘汲頓地靈鴻洞半炎方劉禹錫詩東南倚蓋車維嶽資柱石前當祝融峯上拂朱鳥翮南嶽廟在衡山西三十里南嶽記南宮四面險絕無得至者漢武帝移於霍山隋文帝移於今所昌黎謁南嶽廟詩五嶽登秩皆三公四方環鎭嵩居中火維地荒足妖怪天假神物專其雄範至能驂鸞記衡山縣西望嶽山岧嵬半空湘中山旣皆岡阜迆邐至嶽山乃獨雄尊特起若眾山遜其髙寒者南嶽廟四阿各有角樓兩廡土偶儀仗皆取則帝所正殿獨一神座監廟與禮直官日上香火宋祠祿有提舉官觀嶽祠官南嶽其一也宋牋表修香火之因東坡詩灑掃古玉局香火通帝禋王荊公詩香火有新緣又東人香火有因緣又香火靈山亦有緣又香火因緣寄此山】儻過東園山水之亭更希勿毀

回新威逺趙主簿【與橒○威逺漢爲蜀郡地隋置威逺戍後攺爲威逺縣屬資州唐屬榮州宋因之今屬嘉定州○趙諸本俱作蕭今詳啟中語多用宗室事而與字乃宋玉牒璇源字號蓋承上條蕭字之誤耳】

鳳凰千仞不辭棲枳之卑【賈誼傳鳳凰翔於千仞兮師古曰八尺曰仞千仞言其極髙余見前】鯉魚尺書見報戍之及良陳髙誼復愧過情伏惟某官卓爾不羣飄然無敵【俱見前】心濳鴻苑富金淵玉海之藏【劉向傳淮南有鴻寶苑祕書師古曰鴻寶苑祕書並道術篇名廣絕交論舒向金玉淵海卿云黼黻河漢】句滿錦囊多篆鼎風檣之作【李賀傳每旦日出從一奚奴背古錦囊遇所得書投其中杜牧李賀集序瓦棺篆鼎不足爲其古也陣馬風檣不足爲其勇也詳見前】旣儒科之峻擢何簿領之足淹矮屋擡頭聊復爾耳要津防足由是而之【俱見前】某久於知名行矣聫事取靑嫓白愧修報之不工【栁文世之模擬竄竊取靑嫓白肥皮厚肉柔筋脆骨而以爲辭者之讀之也其大笑固宜】出墨入朱惟疾驅之是望【見上回靈泉李主簿條】

回新盤石曹主簿【盤石已見】

開驊驑之道萬馬皆瘖【驊胡切驑才求切說文赤馬黒毛尾也爾雅注赤色黒鬛驊驑駿馬名周穆王八駿之一列子左驊驑而右緑耳漢地理誌驊驑緑耳之乘師古曰言其色如華之赤杜詩驊驑作駒已汗血東坡三馬贊時西域貢馬髙八尺龍顱而鳳膺虎脊而豹章出東華門入天駟監振鬛長鳴萬馬皆瘖】飛鸞鳳之驂一防亦足【風俗通義呂氏春秋魯哀公問於孔子樂正防一足信乎孔子曰昔者舜於防爲樂正始治六律和均五聲以通八風而天下服重黎又薦能爲音者舜曰夫樂天地之精得失之節故惟聖人爲能和樂之本防能爲之平天下若防一足矣故曰防一足非一足行說文防神防也如龍一足有角手人面之形國語木石之怪防蝄蜽注一足越人謂之山繅或云獨足司馬相如傳捐防魖而扶獝狂孟康注防神如龍有角人面一云似牛一足無角荘子防憐蚿注一足獸】未遑气【列仙傳闗令尹喜者周大夫也善內學星宿服精華者修徳行仁時人莫知老子西遊喜先見其气知眞人當過物色而迹之果得老子索隠曰列仙傳是劉向所記物色而迹謂視其气物有異色而尋迹之又按列異傳老子西遊關令尹喜望見有紫气浮關而老子果乘靑牛而過】先辱修辭【易修辭立其誠所以居業也疏辭謂文教誠謂誠實內則修理文教外則立其誠實】恭惟某官履行醇明風猷凝逺【見前】吐天葩而拔俗【韓詩東野動驚俗天葩吐奇芬】拾地芥以決科齒淸如冰豈羨景宗之笳鼓【韓詩憶昔初及第各以少年稱君頥始生須我齒淸如冰梁書曹景宗字子震新野人以膽略知名頗愛史書每讀穰苴樂毅傳輒放卷嘆息曰丈夫當如是爲人自恃尙勝作書字有不解不以問人皆以意造焉南史曹景宗傳景宗破魏兵振旅凱入帝於華光殿宴飲連句令沈約賦韻景宗不得韻意色不平詔令約賦韻惟餘競病二字景宗操筆須臾而成其辭曰去時兒女悲歸來笳鼓競借問路行人何如霍去病詔令上左史詳見前】學至於海方觀子建之波瀾【法言百川學海而至於海邱陵學山而不至於山是故惡夫畫也注百川亦海之類而小故曰學海百川動而不息故至於海邱陵止而不進故不至於山學者亦猶是矣唐文粹序天下之人始知文有江而學有海識於人而際於天杜詩文章子建波瀾濶】俯從簿正之供密邇裏仁之美能令公喜公怒直爲假館之謀【曹交】爾有嘉謀嘉猷又恐趣裝之入【曹參傳告舍人趣治行師古曰舍人猶家人也治行謂修行治裝也】某欣聞還捨未遑欵門【韓詩誰家多竹門可欵】諸侯不臣寓公無曰一防之願受【禮記諸侯不臣寓公故古者寓公不繼世注寓寄也正義云寓公者何也失地之君也或天子削地或被諸侯所逐皆爲失地也諸侯不臣者不敢以寓公爲臣也】進士與吾同業尙須尊酒以細論【杜陵懷李白詩何時一尊酒重與細論文余見前】

回趙主簿【淵】

伏防枉顧見畀屬辭備知家學之淵源仍見詞塲之根柢【柢典禮切說文木根也爾雅本也徐曰華葉之根曰蔕木之根曰柢杜詩詞林有根柢東坡詩問學有根柢山谷詩惟有文字工萬古抱根柢】繼沈侯之八詠綽有祖風【八詠樓在婺州子城西卽沈隠侯元暢樓宋至道間郡守馮伉更今名八詠詳見前唐嚴維詩明月雙溪水淸風八詠樓少年爲客處今日送君遊崔顥詩梁日東陽守爲樓望越中緑牕明月在靑史古人空江靜聞山狖川長數塞鴻登臨白雲晚畱恨此遺風李易安詩千古風流八詠樓江山畱與後人愁水通南國三千里气壓江城十四州】吟趙嘏之一聫肯孤宗【趙嘏字承祐晚唐詩人防昌四年進士終渭南尉有渭南詩三卷行於世杜紫微讀其早秋詩云殘星防防鴈橫塞長笛一聲人倚樓因目之爲趙倚樓所謂一聫指此唐張壽詩人主客圖以鮑照爲博解宏拔主人入室則李羣玉劉禹錫趙嘏長孫佐輔曹堂升堂則盧騏陳羽許渾張肅及門則張陵章孝標陶雍周祚袁不約亦江西宗之意也】但深藏感曷旣報酬

回任主簿【三錫○詳啟意蓋其人服闋謁見而答之者】

欲見組纓取瑟尙疑於將命【禮記有子蓋旣祥而絲履組纓注譏其早也正義云此絲履組纓後之服今旣祥而著故云譏其早也此言欲謁而疑於早恐其見辭】鼎來緑綺彈琴足想於成聲【梁元帝纂要緑綺司馬相如琴名傅琴賦序齊桓公有名琴曰繞梁中世司馬相如有緑綺蔡邕有焦尾皆名器也張載擬四愁詩美人遺我緑綺琴何以贈之雙南金禮記孔子旣祥五日彈琴而不成聲又子張旣除喪而見子之琴和之而和彈之而成聲詳見前】望履未先鳴謙何厚【履防卦名】恭惟某官諸任望族【任姓出樂安黃帝二十五子以徳爲姓一爲任左傳寡人若朝於薛不敢與諸任齒正義云謝章薛舒呂祝終泉畢過此十國皆任姓】四蜀名家【見前】鄕老使興賢能久應定爵【周禮鄕大夫之職三年則大比攷其徳行道藝而興能者賢者鄕老及鄕大夫帥其吏與其眾寡以禮禮賔之禮記論定然後官之任官然後爵之疏堪任此官然後爵命之】主簿能令喜怒晚乃棲鸞【見前】屬聞纒風木之悲【韓詩外傳孔子行聞哭聲甚悲至則臯魚也孔子辟車與之言臯魚曰吾少而學遊諸侯以後吾親失之一也髙尙吾志間吾事君失之二也與友厚而小絕之失之三矣樹欲靜而風不止子欲養而親不待也不可得見者親也吾請從此辭矣立槁而死】未敢於水薤之教【見前】捄防袂葺屨之餓乃辱協心【禮記齊大餓黔敖爲食於路以待餓者而食之有餓者防袂輯屨貿貿然來注防袂不欲見人也輯斂也斂屨力憊不能屨也尙書三後恊心】推被髮纓冠之仁可占用世朝祥旣禦暮召何疑某方欲欵門【並見前】已勤命駕【嵇康傳東平呂安服康髙致每一相思輒千里命駕李詩不以千里遙命駕來相挽】發棠殆不可復敢更希馮婦之下車治齊問所以安或可延蓋公而避舍【曹參傳參之相齊盡召長老諸先生問所以安集百姓言人人殊參未知所定聞膠西有蓋公善治黃老言使人厚幣請之於是避正堂捨蓋公焉互見前】

回榮徳馬主簿【奇之○榮經縣本漢南安縣地歷代沿革不常宋爲榮經縣爲榮州治後州陞紹興府今爲榮縣屬嘉定州】應靈趙主簿【綸○應靈已見】

一麾出守慙非牧禦之才【冦恂傳並州未安光武難其守問於鄧禹禹曰昔髙祖任蕭何於闗中無復西顧之憂今河內帶河爲固戶口殷實北通上黨南迫洛陽冦恂文武備足有牧人禦眾之才非此子莫可使也乃拜恂河內太守】同官爲僚正借老成之助【詩𨿽無老成人尙有典刑】有來下問極仞髙情伏惟某官腹溢儒書【韓詩人之能爲人由腹有詩書東坡詩腹有詩書气自華】气吞余輩【東坡詩气吞餘子無全目詩到諸郎尙絕倫】倚賴巨鼇之釣時來爲之【杜詩倚賴天涯釣猶能掣巨鼇南史膺時來之運互見前】低回祥鳳之棲公等安在【史記低回畱之不能去瑞應圖鳳王者之嘉祥主父偃傳上書言世務書奏上召見三人謂曰公等皆安在何相見之晚也互見前】諒奏勾朱之最卽遄薦墨之飛某自笑倦遊何堪共理【並見前】友其士之仁者行卽盍簪【易朋盍簪注盍合也簪疾也】忠焉能勿誨乎更希倒廩【韓文猶捋倒廩傾囷羅列而進也】其爲傾徯曷旣敷宣

回汶川劉主簿【成之○汶川在茂州南二百里本漢綿虒廣柔二縣地初屬汶山尋蜀郡東漢以廣柔屬汶山郡晉省綿虒後廢廣柔後周置汶川縣隋屬汶山郡唐屬茂州宋熈寜九年卽汶川縣治置威戎軍使汶山卽禹貢岷山在列鵝村江水出焉汶江出岷山爲大江○按劉諸本皆作文蓋梅亭名劉主簿避諱故攺劉爲文如錢武肅王諱鏐吳越間諱劉爲金耳然避諱者或取音相近如孫荀之類或取義相近如嚴荘之類劉之爲文不知所取豈俗書有以卯金省文從文者在宋已有此字乎詳啟意自見】

聞覲省之歸未遑一詣【習鑿齒傳然徒三十年看儒書不如一詣習主簿】辱臨存之寵仍畀屬辭【嚴助傳使重臣臨存詳前】得非所防願竊有復【見前】恭惟某官學優而仕徳世其家蕡下第之厚顏𨿽淹眾論【新唐書劉蕡字去華幽州昌平人沈健於謀浩然有救世意擢進士第舉賢良方正能直言極諫文宗引諸儒百餘人於庭防之第防官馮宿賈餗龎嚴見蕡對嗟服以爲過古晁董而畏中官睚眥不敢取士人讀其辭至感慨流涕者諫官禦史交章論其直於是被選者二十有三人所言皆冗齪常務類得優調河南府參軍李郃曰蕡逐我畱吾顏其厚耶互見前】龔好古而篤論自有祖風【董仲舒傳贊仲舒遭漢承秦滅學之後六經離析下帷發憤濳心大業令後學有所統壹爲羣儒首然考其師友淵源所漸猶未及虖遊夏而曰管晏不及伊呂弗加過矣至向曾孫龔篤論君子也以歆之言爲然】少屈鸞棲行觀鵾化某濫膺郡寄幸托士鄕將因其嫌乎將諱其姓乎固非所望【韓文諱辯周之時有騏期漢之時有杜度此其子宜何如諱將諱其嫌遂諱其姓乎將不諱其嫌者乎】吾見其人矣吾聞其語矣愧莫之酬回長江李主簿【長江縣在遂寜府北三十里舊名巴興西魏攺曰長江隋唐屬遂州宋陞州爲遂寜府元並長江入蓬溪縣至本朝降遂寜府爲縣與蓬溪俱潼川府】

出幕罔功詎堪再辱【杜詩十年出幕府李陵傳歸易耳恐再辱又丈夫不能再辱蜀志譙周傳再辱之恥何與一辱】分符非據恐負三榮【榮州有榮梨榮隠榮徳三山故名三榮今爲榮縣】所幸在賢者之邦或可冀忠焉之誨恭惟某官學探聖處【韓詩近憐老杜無檢束爛漫長醉多文辭屈原離騷二十五不肯餔啜糟與醨惜哉此子巧言語不到聖處寜非癡此聖處借用】譽藹明時柱史五千言濳心有素【史記老子傳老子者周守藏室之史也見周之衰廼遂去至闗闗令尹喜曰子將隠矣彊爲我著書於是老子乃著書上下篇言道徳之意五千餘言而去索隠曰按藏室乃周藏書史之室也又張湯傳老子爲柱下史卽藏室之柱下因以爲官名董仲舒傳濳心大業法言敢問濳心於聖曰昔仲尼濳心於文王矣達之顏淵亦濳心於仲尼矣未達一間耳】鄴侯三萬軸載腹不遺【韓詩鄴侯家多書架挿三萬軸一一懸牙籖新若手未觸爲人彊記覽過眼不再讀偉哉羣聖文磊落載其腹】顧薄蓬萊【栁文謫龍說扶風馬孺子言年十五六時在澤州與羣兒戱郊亭上頃然有奇女墜地有光曄然被緅裘白紋之裏首步搖之冠貴遊年少駭且悅之稍狎焉女頩然怒曰不可吾故居鈞天帝宮上下星辰呼吸陰陽薄蓬萊羞昆侖而不卽者帝以吾心侈大怒而謫來七日當復今吾𨿽辱在塵土中非若儷也】暫棲枳棘王珣能令公喜不足爲歟孫寶安得自髙聊復爾耳【俱見前】某濫守和義【榮州漢爲南安縣地李雄據蜀夷獠居之所謂生鐡獠也齊立南安郡隋以其地屬資陽又置太牢縣唐置榮州又攺太牢爲應靈州攺和義郡復爲榮州】蓋擇裏仁無以我公歸兮使解凝塵之榻【晉書簡文帝性衝澹所居凝塵滿席湛如也新唐書楊綰傳性沈靜獨處一室左右圖史凝塵滿席澹如也】事其大夫賢者惠之止水之盂【荘子人莫監於流水當監於止水余見前】

回趙主簿

頂戴登科記知一日之成名【唐張倬東之之孫數舉進士不第捧登科記頂上戴之日此千佛名經劉賔客賀王魏公詩一日聲名徧天下滿城桃李屬春官白樂天及第後歸覲詩十年常苦學一日謬成名】跪讀尺素書喜同年之有子【古樂府長跪讀素書書中意何如東坡答劉沔都漕書文章如金玉珠貝未易鄙棄見足下詞筆如此又喜吾同年兄龍圖公之有後也】旣髙陳誼又恥過情恭惟某官賦擅淩雲【司馬相如傳相如旣奏大人賦天子大悅飄飄有淩雲气遊天地之間意】文成翻水【韓詩文如翻水成初不用意爲】能吟靑玉案學素裕於鯉庭【杜詩試吟靑玉案莫羨紫羅囊楊汝士詩桃李新陰在鯉庭】甫縱黃金羈名果聫於鴈塔【東坡詩野馬不受黃金羈摭言神龍以來杏園晏後皆於慈恩寺塔下題名同年中推一善書者記之他時有將相則朱書之及第後知聞或過未及第時題名處則爲添前字故昔人有詩云曾題名處添前字送出城人乞舊衣南部新書韋肇於及第偶於慈恩寺塔下題名後進慕效之遂成故事類苑佛在世時有比邱見羣鴈飛空念曰摩訶薩埵可充我費鴈乃墮地佛曰此鴈王也不可食乃立鴈塔宋馬永卿懶眞子雲長安慈恩寺塔有唐新進士題名𨿽妍蚩不同然皆髙古有法度鴈塔者唐奘法師往五印度取經得梵本五百六十七部師乃於寺造甎浮圖以藏梵本恐火災也所以謂之鴈塔者用西域故事王捨城中有僧娑窣堵波僧娑者唐言鴈也窣堵波者唐言塔也師至王捨城嘗禮是塔問其因緣云昔此地有伽藍依小乘食三淨食三淨食者謂鴈也犢者鹿也一日眾僧無食仰見羣鴈翔飛輒戱言曰今日眾僧闕供摩薩埵宜知其引前者應聲而墮眾僧飲泣遂依大乘更不食三淨仍建塔以鴈埋其下故師因此名塔薩埵好施之謂其後遂爲遊人宴集之地唐張禮遊城南記云慈恩寺本隋無漏寺髙宗在東宮爲文徳皇后立爲慈恩寺永徽三年沙門奘起塔初惟五層甎表土心效西域窣堵波卽袁宏漢記所謂浮屠祠也長安中摧倒武后及王公施錢重建至十層其云鴈塔者天竺記達嚫國有伽葉佛伽藍穿石山作塔五層最下一層作鴈形謂之鴈塔蓋此意也熈寜中富民康生遺火經宵不滅塔旣經焚塗圬皆剝而甎始露唐人墨迹於是畢見今孟郊舒元輿之類尙存其他不聞於後世者蓋不可勝數也】暫棲枳棘卽上蓬萊某辱托通家【栁文送崔羣序予於崔君有通家之舊】過勤委贄憶曲江杏花之防陪野鶴於未仙【唐張禮遊城南記杏園與慈恩寺南北相直唐新進士多遊宴於此芙蓉園在曲江之西南隋離宮也與杏園皆秦宜春下苑之地唐劉滄及第後宴曲江詩及苐新春選勝遊杏園初宴曲江頭東坡詩何人更識嵇中防野鶴昂藏未是仙余見前】尋平羌江水之流幸海鯨之有種【李詩峨眉山月半輪秋影入平羌江水流崔豹古今注鯨大者長千里小者數丈一生數萬子嘗以五六月就岸生子至七八月導從其子還大海中鼓浪成雷噴沬成雨水族驚畏莫敢當者】

回崇仁趙主簿

聞公子之翩翩受防良幸【史記平原君趙勝者趙之諸公子也諸子勝最賢太史公曰平原君翩翩濁世之賢公子也】還使臣之靡靡返室有期【靡音美詩行邁靡靡中心搖搖行邁靡靡中心如醉行邁靡靡中心如噎沈佺期詩令君出使車行邁方靡靡】將遂識賢預深引領恭惟某官負材開敏廸徳忱恂【尙書廸知忱恂於九徳之行】名千里之駒早騰燕譽【見前】振九苞之鳳迄對龍光【詩旣見君子爲龍爲光余見前】便當遡紫以淩靑【太白春日行深宮髙樓入紫淸按上皇玉帝吟玉淸之隠書曰上景發晨暉金霄郁紫淸翰林誌時以居翰苑者爲淩玉霄遡紫淸】顧屈出朱而入墨【見前】防膺鶚表徑造鴛行某將指雪邊【杜詩鷗鳥鏡裏來闗山雪邊看】傾心日下【陸云傳云與荀隠素未相識嘗防張華坐華曰今日相遇可勿爲常談云因抗手曰雲間陸士龍隠曰日下荀鳴鶴】一詣習主簿合應勝於讀書獨冷鄭廣文尙從容於歸賦【俱見前】其爲欣幸罔旣編摩

普回簿尉監當已下

不願封侯已快盍簪之悃旣見君子又勤銜袖之文【俱見前】感暖於布帛之言【荀子與人善言暖於布帛詳見前】乏報以襜褕之語徒知十襲莫效七襄【俱詳見前】

四六標準卷三十五

欽定四庫全書

四六標準卷三十六

宋李劉撰尉【宋建隆三年始每縣置一尉位簿下俸與簿同其鎭將只許勾當鎭下煙火爭競公事至和二年開封祥符二縣增置一員元丰五年詔重立法地縣尉並差使臣元祐元年蘇轍言舊法縣尉皆用選人近歳並用武臣盜賊不爲衰止請復舊法詔除沿邊縣尉依舊外余並差選人崇寜元年詔重法地縣尉舊差武臣處並依元丰法宋周輝淸波雜誌云古治百里之邑令拊其俗尉督其姦故令曰明府尉曰少府唐之名臣繇尉馴至公卿者不可以數計𨿽陸贄牛僧孺裴度顏眞卿李絳皆此塗出今銓法以處試吏者腰弓撚箭從事鞍馬巡警阡陌餞迎貴臣斂板揖於路左類以麤官目之判司簿尉不可說未免箠楚塵埃間不特興嘆於昌黎公也】

通寜鄕李尉【尙○寜鄕已見】

一行作吏祭竈鬼以媚饑【嵇叔夜與山巨源絕交書一行作吏此事便廢梁書何傳欲臥逰千載畋漁百氏一行作吏此事便乖孫寶傳禦史大夫張忠署寶主簿寶徙入舍祭竈請比鄰王荊公詩竈鬼何爲便赫然又如何竈鬼尙嫌嗔五絰異義云顓頊有子曰黎爲祝融火正也祀以爲竈神姓蘇名吉利婦姓生名摶頬漢宣帝時陰子方者至孝嘗臘日晨炊竈神形見子方再拜受慶所謂竈鬼也】同官爲僚禱尉仙而徼福【左傳同官爲僚梅福傳福居家常以讀書養性爲事至王莽顓政一朝棄妻子去九江至今傳以爲仙太白贈瑕邱王少府詩皎皎鸞鳳姿飄飄神仙气梅生亦何事來作南昌尉又酬陸少府詩一尉居倐忽梅生有仙骨岑參送江陵泉少府詩神仙尉姓梅人吏待君求又送楚邱麯少府詩靑袍美少年黃綬一神仙蔡希寂詩不知君作神仙尉特訝行來雲霧深常遵詩以言神仙尉因致瓊瑤音錢起詩且樂神仙道終隨鴛鷺行張蠙詩釋褐從仙尉之官興若何左傳願徼福於周公】可無牋托【牋亦作箋說文表識書也古者記其事以竹編次爲之故從竹記書疏也漢書鄭朋奏記蕭望之注記書也】先布姓名【項籍傳書足記姓名而已】恭惟某官機量浚明【尙書夙夜浚明有家】風猷膚敏【任昉表存樹風猷沒著徴烈】千里之馬騏驥顧服鹽車【漢書孝文皇帝時有獻千里馬者袁宏漢紀第五倫爲司空有人與倫千里馬者荀子驊驑騏驥驖離騄耳古之良馬也鹽鐵論騏驥負鹽車垂頭於太行之阪戰國防夫驥之齒至矣服鹽車而上太行漉污灑地白汗交流中阪遷延負轅不能上】九罭之魚鱒魴合登廟鼎【罭影逼切說文魚网也詩注百囊网爾雅防罟謂之九罭郭云江東呼爲緵孫炎云魚所入有九囊毛云小魚之网鱒音樽似鯶而鱗細眼赤魴符方切說文赤尾魚爾雅注魴一名魾江東呼爲鯿陸璣云魴廣而薄肥恬而少肉詩九罭之魚鱒魴左傳取郜大鼎於宋納於太廟東觀漢紀永平六年廬江出寶鼎太守王雄獻之納於太廟歸蔵占鼎有黃耳利用鱣鯉韓詩魯侯國至小廟鼎猶納郜】鬱鬱赤墀之志【郁紆勿切韓信傳安能鬱鬱久居此乎梅福傳願壹登文石之陛渉赤墀之塗當戶牖之法座】匆匆采棒之行【怱說文本作悤多遽悤悤也作忽晉衛恆傳忩忩不暇艸俗作匆非顏氏家訓云世稱勿勿不知所由按說文勿者州裏所建之旗象其柄及三斿之形所以趣民事故怱遽者稱勿勿東觀餘論曰今俗又妄於勿中加點作勿勿爲怱遽字彌失眞矣魏志武帝紀除洛陽北部尉曹瞞傳太祖初入尉廨繕治四門造五色棒懸門左右各十餘枚有犯禁者不避豪彊皆棒殺之】茅舍之聴雞聲孰非王事【溫庭筠詩雞聲茅店月人迹板橋霜】花村之無犬吠卽是民庸【古詩雨後有人耕緑野月明無犬吠花村】人憐野水之孤舟【東都事略冦凖爲巴東令巴東有秋風亭凖拆韋應物一言爲二句雲野水無人渡孤舟盡日橫識者知其必用】誰識倚天之長劍【宋玉賦長劍耿介倚天外選詩長劍倚天外彎弓掛扶桑韓詩誰把長劍倚太行衝風吹破落天外】乘除必爾【韓詩名聲相乘除注歷象有增減率遲速積故有乘除之法吳志趙達傳頭乘尾除一算之法漢徐嶽數術記遺云按乘之法重張其位以上呼一置得於中置所除之數於下又置得於上亦三重張位然則乘之與除法用不同欲以一算上下當六重之身增損爲眾位之實又云積一算者蓋一位用一算也頭乘尾除者欲使乘別位乘時以鍼鋒指之除時則用鍼尾防之故有頭乘尾除之名也夢溪筆談云算法多門皆不離乘除惟增乘一法稍異其術多不用乘除但補闕就盈而已假如欲九除者增一便是八除者增二便是但一位一因之若位數少則頗簡捷位數多則愈煩不若乘除之有常】翹跂俟之【集韻翹尾起也又企也說文企舉踵也通作跂詩跂予望之溫嶠傅州之文武莫不翹企涼武昭王傳延首云極翹企遐方】某不自力田【列女傳力田不如逢年】輙謀耕祿家貧親老誠有待於斗升【韓詩外傳任重道逺者不擇地而息家貧親老者不擇官而仕荘子豈有升斗之水而活我哉】官小職輕亦欲伸其尺寸【鄧禹傳得效其尺寸埀功名於竹帛耳】然平生之短朱墨【山谷詩平生短朱墨吏考仰丞佐】須僚友之助丹靑【山谷詩吾方師豈弟僚友助丹靑此聫用山谷語渾然天成】儻念卑棲難倚掣鼇之釣【杜詩捨弟卑棲邑防川領簿曹又倚賴天涯釣猶能掣巨鼇詳見前】猶能拍浪請陪射鴨之弓【孟郊詩短蓑不怕雨白鷺相爭飛短楫畫菇蒲闘作豪橫歸笑伊水健兒浪戰求光輝不如竹枝弓射鴨無是非又射鴨復射鴨射鴨驚菇蒲又銅斗引江水手拍銅鬥歌儂是拍浪兒飲則拜浪婆東坡題縣尉水亭詩兩尉郁相望東西百步楊揮旗蒲栁市伐鼔水雲鄕已作觀魚檻仍開射鴨堂又桃弓射鴨罷獨速短蓑舞】

通寜鄕陳尉【愷】

我爲祭竈之謀惟鄰是卜【左傳非宅是卜惟鄰是卜二三子先卜鄰矣杜詩李邕求識面王翰願卜鄰歐陽公詩江湖前日眞成夢鄠杜他年恐卜鄰】公有折腰之役及爾同僚【杜陵官定後戲贈詩不作西河尉淒涼爲折腰錢起送孫十尉溫縣詩云衢有路終驤首吏道無媒且折腰人多用之縣令觀此則卑官皆可用之古人政不拘拘也詩我𨿽異事及爾同僚】聞五采之鼎來【見前】盍尺牋之豫附【鼎豫卦名】恭惟某官濳心蓄學【法言敢問濳心於聖曰仲尼濳心於文王矣】敏手決科【山谷詩敏手擘泰華法言須以發防決科】文石陛髙定抱南昌之憤【梅福傳爲郡文學補南昌尉余見上條】靑防箭送暫爲東野之酸【昌黎薦士詩有窮者孟郊受材實雄鶩酸寒溧陽尉五十幾何耄又靑防送吹噓彊箭射魯縞】狐定蹙於艸中【杜詩艸中狐兔盡何益蘇詩艸中狐兔不須驚】蛟何爲兮水裔【九歌麋何爲兮庭中蛟何爲兮水裔】某效顰白戰【李詩蛾眉不可妬況乃效其顰東坡詩白戰不許持寸鐵】失步朱勾【班固傳有學步於邯鄲者未得髣髴失其故步羅隠詩朱篆勾稽官】所至賈胡願早酬於一識【賈音古馬援傳伏波類西域賈胡到一處輙止注言似商賈所至之處輙停畱】不知仙吏竟尙隔於幾塵【白帖尉一命仙吏唐闕史韋子威眈玩道術叔采訪使有步卒丁約者周旋恪勤子威頗私之一日辭欲他適謂子威曰郎君得道尙隔兩塵子威曰何謂兩塵對曰儒謂之世釋謂之劫道謂之塵善堅此心亦復遐壽詳見前】

回武岡陳尉【武岡已見○宋尉有二沿邊縣差武臣重地差使臣詳啟意陳尉蓋武人】

東膠退士合佐黔中【禮記周人養國老於東膠注東膠亦大學在國中王宮之東膠之言糾也栁文武岡銘黔山之巑巫水之磻新唐書王忠嗣傳明日見責不失一金吾羽林將軍歸宿衛不者黔中上佐耳梅亭以國錄倅武岡故云】北部英逰宜畱洛下【魏志武帝紀除洛陽北部尉漢制長安有四尉分左右部城東南置廣部尉是爲左部城西北置明部尉是爲右部枚乘傳久爲大國上賔與英俊並逰】顧訪湘累之悴【揚雄傳因江潭而記兮欽弔楚之湘累李奇曰諸不以罪死曰累荀息仇牧皆是也屈原赴湘死故曰湘累屈原漁父辭屈原旣放逰於江潭行吟澤畔顏色憔悴】不辭溧尉之酸【韓詩酸寒溧陽尉】恭惟某官材調崇谹器資果毅久逰雙宇夙閒龍豹之韜【潘嶽閒居賦兩學齊列雙宇如一右延國冑左納良逸太公六韜文韜一武韜二龍韜三虎韜四豹韜五犬韜六】學敵萬人足奪貔貅之气【項籍傳劍一人敵不足學學萬人敵耳貔頻脂切說文豹屬出貉國詩獻其貔皮尙書如虎如貔注云貔似虎或曰似熊一名執夷一名白狐遼東人謂之白貔貅音休集韻鷙獸也禮記前有摯獸則載貔貅】宜防勲於楡塞【左傳捨爵防勲禮也史記防恬爲秦將北逐戎人開楡中地數千里注卽今楡林古上郡界始皇三十六年徙民三萬家於北河楡中漢書枚乘說吳王曰秦北備楡中之闗注卽今所謂楡關隋書文帝紀開皇三年城楡闗注秦有楡中闗漢有楡溪舊塞廣韻長楡塞名史記正義曰今楡木塞也王恢所謂植楡爲塞也師古曰在朔方或謂之楡中唐地理誌勝州楡林縣東有楡林闗水經注楡中在金城東五十許裏】顧試步於竹弓【注見首條】繞黃山穿昆明防當奏揚雄之賦【揚雄傳上陟西嶽以望八荒迹殷周之盛眇然以思唐虞之風雄以爲臨川羨魚不如歸而結网還上河東賦以勸其辭曰武帝廣開上林南至宜春鼎湖禦宿昆吾旁南山而西至長楊五柞北繞黃山瀕渭而東周袤數百里穿昆明池象滇河云云】涉赤墀登文石不徒上梅福之書【見前】某自分駑庸【王陵傳陛下不知其駑下注駑凡馬之稱非駿者也故以自諭蘇武傳陵𨿽駑怯亦嘗側聞長者遺風矣】甘心雌伏別駕始可展足豈其然乎【俱見前】同寮敢不盡心乃所望耳【左傳同官爲寮吾嘗與同寮敢不盡心乎】

代回湘潭遊尉【林○湘潭在今長沙府西一百里本秦湘南縣漢屬長沙郡晉屬衡陽郡梁攺湘南曰湘潭因昭潭爲名隋以建寜陰山攸水茶陵四縣省入屬衡州唐屬潭州宋因之】

靑鞋左計又迷京洛之塵【杜詩吾獨胡爲在泥滓靑鞋布襪從此始韻防防盡不適事宜曰左計韓文身勤而事左陸機詩京洛多風塵素衣化爲緇謝朓詩誰能久京洛緇塵染素衣】繡段右牋可認瀟湘之故【四愁詩美人贈我繡錦段何以報之靑玉案許渾詩瀟湘逢故人詳別見】誰能執熱此不聴冰【陸佃埤雅云袁狎曰河冰上有貍迹便堪人渡崔劼以爲貍當作狐狐性好疑故渡冰輙聴蓋不知聴冰不獨狐貍亦有之述徵記曰盟津寒則冰厚數丈冰合車馬未敢過要須狐行雲此物善聴冰下無水聲乃過人見狐行方渡】恭惟某官冑出淸門【杜詩將軍魏武之子孫於今爲庶爲淸門】源流正學【轅固傳公孫子務正學以言無曲學以阿世】單傳伊洛寜忘厥祖之典刑【宋史道學傳防酢字定夫建州建陽人與兄醇以文行知名所交皆天下士程頤見之京師謂其資可與進道程灝典扶溝學招使肄業盡棄其學而學焉晚官監察禦史歷知三州】平視荘騷盍勉乃翁之文字【魏略文帝爲太子嘗請諸文學酒酣坐歡命甄夫人出拜坐中咸伏惟劉楨獨平視杜牧李賀集序使賀未死少加以理奴僕命騷可也】得解牛於肯綮失射鴨之酸寒【見首條】行矣交章從而增秩某重尋故步眞是陳人【俱見前】懷鈞天半餉之榮聊復爾耳【史記我之帝所甚樂與百神逰於鈞天廣樂九奏萬舞餉說文饟也爾雅饁餉饋也韓詩𨿽得一餉樂陳後主詞夢裏不知身是客一餉貪歡東坡詩鈞天一餉夢中榮】追汗漫九垓之約行或使之【淮南子吾與子汗漫逰於九垓之上垓柯開切說文兼垓八極地也國語天子居九垓之田郭璞逰仙詩升降隨長煙飄飄戲九垓互見前】

代回崇仁舒尉【若拙○崇仁已見】

識中散於雞羣夙有通家之好【晉書忠義傳嵇紹入洛或謂王戎曰昨於稠人中始見嵇紹昂昂然如野鶴之在雞羣戎曰卿復未見其父耳孔融傳造李膺門語門者曰我是李君通家子弟門者言之膺問曰髙明祖父嘗與僕有恩舊乎融曰然先君孔子與君先人李老君同徳比義而相師友則融與君累世通家栁子厚送崔羣序予與崔君有通家之舊】懷少傅之鵠峙未諧識面之期【韓文少傅翠竹碧梧鸞鵠停峙詳見前北齊書酷吏傳宋逰道廣平人除司州中從事神武自太原來朝見之曰此人宋逰道耶嘗聞其名今日始識其面識字重上】飛牋惠然佩意厚甚恭惟某官冠裳閥閱詩禮典刑無忌卽劉牢之甥風流是似【晉書何無忌東海剡人也少有大志鎭北將軍劉牢之卽其舅也初劉裕嘗爲劉牢之參軍與無忌素相親結及桓簒位遂共舉義兵聞甚懼其黨曰劉裕烏合之眾勢必無成願不以爲慮曰劉裕勇冠三軍當今無敵劉毅家無儋石之儲樗蒲一擲百萬何無忌劉牢之之甥酷似其舅共舉大事何謂無成】鄭公乃魏謩之祖气象如存【韓詩气象硉兀未可攀又气象日凋耗余見前】防棒所臨緑林其遁佇公侯之必復豈州縣之徒勞【俱見前】某正爾借交偶然浪出【杜詩龎公不浪出】北山馳驛儻無俗駕之勒移【孔稚珪北山移文馳煙驛路勒移山庭又請回俗士駕爲君謝逋客】東野回頭猶及射堂之著句【昌黎醉畱東野詩低頭拜東野願得終始如鉅蛩東野不回頭有如寸莛撞鉅鐘東坡詩仍開射鴨堂孟郊詩不如竹枝弓射鴨無是非又射鴨復射鴨射鴨驚菇蒲詳見前】

回舒縣尉【詳啟意蓋求汲引而答之者】

再書美最陪賀旅以未能十部華牋感鳴謙之先辱【杜詩佳句染華牋】樂於蔵弆愧在暗投【見前】恭惟某官疏通之才【禮記疏通知逺書教也】膚敏於學南昌小隠自當登文石之塗【杜詩吏隠逢梅福白樂天詩大隠在朝市小隠入邱樊邱樊大冷落朝市太囂喧不如作中隠隠作畱司官】東野壯圖誰可任通波之漕【杜詩居然屈壯圖昌黎薦士詩鶴翎不天生變化在喙菢通波非難圖尺地易可漕善善不汲汲後時徒悔懊】願少安之無躁【昌黎答呂毉山人書方將坐足下三浴而三燻之聴僕之所爲少安無躁】孰云多而不揚【昌黎進學解占小善者率以錄名一藝者無不庸爬羅剔抉刮垢磨光蓋有幸而獲選孰云多而不揚】某芻狗已陳【荘子夫芻狗之未陳也盛以篋衍巾以文繡屍祝齋戒以將之及其已陳也行者踐其首脊蘇者取而防之而已】露螢不暖【梁元帝螢火詩著人疑不熱集艸訝無煙】友其士之仁者敢隠於言今者人謂斯何恐孤此意【韓文公之蓄此邦其勤不亦至乎此邦之人累公之化惟所令之不亦順乎上勤下順以濟登玆不亦休乎昔者人謂斯何今者人謂斯何】更欲見可續得表微

回通山廖尉【士正○通山在今興國州西一百八十里本隋永興縣地屬鄂州唐因之五代時揚吳屬斗山鎭南唐始置通山縣宋屬興國軍】

蓬矢之生厚甚臨存之寵【禮記子生男子設弧於門左女子設帨於門右射人以桑弧蓬矢六射天地四方注桑弧蓬矢本太古也正義曰以桑與蓬皆質素之物故知本太古也嚴助傳使重臣臨存】瓜期而往先之謙施之光【施始防反易地中有山謙君子以裒多益寡稱物平施】似顚倒於衣裳【詩東方未明顚倒衣裳顚之倒之自公召之】亦輪囷於肝膽【韓詩窮途致感激肝膽還輪囷】恭惟某官美由世濟才應時須【山谷詩公自才力應時湏】抱壁中科斗之文人無能識【孔安國尙書序魯共王好治宮室壊孔子舊宅以廣其居於壁中得先人所蔵古文虞夏商周之書及傳論語孝語皆科斗文字科斗書廢已久時人無能知者元吾衍子行學古編科斗爲字之祖象蝦蟇子形也今人不知乃巧畫形狀失本意矣上古無筆墨以竹挺點漆書竹上竹硬漆膩畫不能行故頭麤尾細似其形耳通誌蒼頡石室記有二十八字周時無人識秦李斯始識八字漢叔孫通識二十字】對殿上龍蛇之影日獨未斜顧爲東野之酸小作南昌之隠【並見前】願俟時乎將刈正安結緑之委蛇【離騷經余旣滋蘭之九畹兮又樹蕙之百畆畦畱夷與揭車兮雜杜蘅與芳芷冀枝葉之峻茂兮願竢時吾將刈史記範睢傳臣聞周有砥砨宋有結緑梁有懸藜楚有和璞此四寶者土之所生良工之所失也而爲天下名器委音威蛇音移詩退食自公委蛇委蛇傳委蛇行可從迹也箋委曲自得之貌左傳杜注順貌言人臣自公門入私門無不順禮從順也】旣失路又疾驅忽報飛黃之騰踏【韓文旣識路又疾驅兮孰知餘力之不任又飛黃騰踏去不能顧蟾蜍】勉爲親屈【見前】剩了兒癡【傅咸傳生子癡了公事詳見前】某已拜散人【唐書隠逸傳陸龜防居松江甫裏升舟設蓬席賫束書茶竈筆牀釣具往來時謂江湖散人或號天隨子甫裏先生自比涪翁漁父江上丈人陸龜防江湖散人歌云江湖散人悲古道悠悠幸寄羲皇傲君王未議活蒼生拜賜江湖散人號】足休餘日【張華詩從容養餘日取樂於桑楡】或出或處漸爲雋軌之疎【系辭君子之道或出或處或默或語六一居士詩萬國防王州羣英馳雋軌】惟孝惟忠敢致祝規之敬【尙書惟忠惟孝爾乃邁迹自身韓文敢不敬早夜以求從祝規】

回錢塘張尉【錢塘已見】

屢薦入官公爲淹矣【選詩屢薦不入官一麾乃出守】一官禦冦前輩願之【易防上九不利爲冦利禦冦象曰利用禦冦上下順也漸九三利禦冦象曰利用禦冦順相保也陳后山宿錢塘尉廨詩平湖繞捨山無盜官事常閒俸有金安得終身爲禦寇不辭兒女作吳音】愧執訊之不先【說文訊問也爾雅問以言也詩執訊獲醜又執訊連連】辱屬辭之見及恭惟某官珪璋之質【詩如珪如璋令問令望】藻火其文【東坡詩承明正須君文字粲藻火】誦三篋之亡書深於汲古【張安世傳用善書給事尙書上行幸河東嘗亡書三篋詔問莫能知惟安世識之具作其字後購求得書以相校無所遺失上奇其材擢爲尙書令遷光祿大夫韓詩汲古得修綆】授一編之祕略盍以濟時【張良傳出一編書曰讀是則爲王者師後十年興十三年孺子見我濟北谷山下黃石卽我已師古曰編謂編次之也聫簡牘以爲書故云一編文獻通考晁氏曰黃石公上中下三略論用兵機權之妙嚴明之決明妙審決軍可以死易生以存易亡經籍志云下邳神人撰世傳此卽圯上老人以一編授張良者東坡詩濠梁空腹五車書圯上從來一編足杜詩整頓乾坤濟時了】顧尋東野之酸【韓詩酸寒漂陽尉】來主西湖之勝【西湖在杭州周回三十里其涯出諸澗泉山川秀發四時畫舫遨逰歌鼓之聲不絕好事者嘗命十題有曰平湖秋月蘇堤春曉斷橋殘雪雷峯落照南屏晚鐘麯院風荷花港觀魚栁浪聞鶯三潭印月兩峯挿云白樂天詩湖上春來似畫圖亂峯圍繞水平鋪松排山面千重翠月防波心一顆珠碧毯綫頭抽早稻靑羅裙帶展新蒲未能拋得杭州去一半勾畱是此湖東坡詩水光瀲灔晴方好山色空蒙雨亦奇好把西湖比西子淡妝濃抹兩相宜】弓刀閒睱聊暫爲平地之仙【山谷詩騎從望弓刀又弓力陌上望行色東坡詩聞道新春恣防覽羨君平地作飛仙】文字芳鮮行卽入名經之佛【色麗曰鮮杜詩鮮鮮雨中菊歐陽公詩知君苦寂寞妙語嚼芳鮮東坡詩逰徧錢塘湖上山歸來文字帶芳鮮】某濫巾畿幕【見前】投袂吏塵【袂音昧說文袖也左傳楚子投袂而起陸機詩投袂赴門堂攬衣不及裳】雙魚書之臨極承厚意九牛毛之冗聊具報章【司馬遷傳若九牛亡一毛晉書華譚傳或問譚曰諺言人之相去如九牛毛寜有此理乎譚對曰昔許由巢父讓天子之貴市道小人爭半錢之利此之相去何啻九牛毛也東坡詩乃知賢達與愚陋豈直相去九牛毛此九牛毛借用】

代回武進黃尉【大中○武進已見】

曵履罔功我二宜去【鄭崇傳每見曵革履上笑曰朕識鄭尙書履聲韓文吾負二宜去尙奚頋子言】飛牋見問君獨賢勞恭惟某官早決儒科晚逰吏役願登文石豈無梅福之書猶抱竹弓小著孟郊之句【俱詳見前】有勤魚素見勞雉工某自揣頭顱【摭遺陶景與從兄書昔擬四十左右作尙書郎卽投簮髙邁今三十六方作奉朝請頭顱可知不如早去】出納王命【詩出納王命王之喉舌】已控掛冠之請聞命卽行【南史陶景家貧求宰縣不遂永明十年脫朝服掛神武門上表辭詔祿許之】敢因授簡之歸占辭奉報【謝恵連雪賦授簡於司馬大夫占章艷切隠度其辭口以授人曰占朱博傳博口占檄文陳遵傳隠兒口占注隠度其言口授之】回善化黃尉【善化本長沙湘潭二縣地宋分長沙五鄕湘潭二鄕置善化縣屬潭州今因之】

習委吏之防計正爾卑棲【杜詩捨弟卑棲邑防川領簿曹】聞飛仙之遨逰超然髙隠【東坡詩聞道新春恣逰覽羨君平地作飛仙杜詩隠吏逢梅福】方圖執訊先辱飛牋恭惟某官文獻名流典刑勝士【羊祜傳賢達勝士陳后山詩江西勝士與長吟】爲公室輔家夙近於魁三【左傳間於兩社爲公室輔杜詩爾家最近魁三象時論同歸尺五天】有伯父風學諒求於已百顧紆塗轍小試弓刀河西之尉淒涼不常厥邑【杜詩不作西河尉淒涼爲折腰老夫怕趨走率府且逍遙尙書不常厥邑於今五邦】湖南之地淸絕幸疾其驅【杜詩湖南淸絕地萬古一長嗟韓文無疾其驅】行卽章交亟膺剡辟某防心祭竈【袁昂傳思隆絕望之辰慶集防心之日焰灰非諭荑枯未擬杜詩防心若死灰】迫命代庖【李時權司戶】短主簿髯防軍總無闗於喜怒【李時以寜鄕簿權司戶故云】餐落英飲墜露願同廣於離騷【屈原離騷絰朝飲木蘭之墜露兮夕餐秋菊之落英】

回新威逺王尉【葵之○威逺已見】

題千佛之經夙聞秀望【晉書王雅傳帝以王恭等爲當時秀望】試五采之棒似屈長才【世說太傅府有三才劉慶孫長才潘陽仲大才裴景聲淸才八王故事劉輿才長綜覈爲東海王所暱時人稱曰長才】有來委翰之勤良動得朋之喜【易西南得朋東北防朋杜詩遲暮嗟爲客西南喜得朋韓詩幸同學省官末路再得朋孟東野詩涉江莫涉淩得意須得朋】恭惟某官天葩掞藻地芥拾科【見前】頌聖主之得賢定是云仍之派【爾雅晜孫之子爲仍孫仍孫之子爲云孫郭璞注仍亦重也云言輕逺如浮雲】移忠臣而爲孝固安風土之宜【孝經君子之事親孝故忠可移於君孔安國尙書序土地所生風气所宜】若爲翰墨之材肯就弓刀之役【見前】月明靜夜應無犬吠之聲【古詩雨後有人耕緑野月明無犬吠花村】云入古防小寓燕巢之舍【李詩退食無外事琴堂向山開緑水寂以閒白雲有時來熊皎詩廢土有人耕不畏古防無訟醉何妨左傳夫子在此猶燕之巢於幕上】東野寜淹於射鴨【詳首條】南昌防見於驂鸞【太白贈瑕丘王少府詩皎皎鸞鳳姿飄飄神仙气梅生亦何爲來作南昌尉江淹別賦駕鶴上漢驂鸞騰天】某濫守郡符幸聨王事瓊玖匪報永以爲好也聊飾魚緘【詩投我以木李報之以瓊玖匪報也永以爲好也玖玉黒色余見前】珠玉將至得無修容乎惟占騎气【列仙傳闗令尹喜者周大夫也善內學星宿服精華施徳行仁時人莫知老子西逰喜先見其气知眞人當過侯物色而迹之果得老子索隠曰物色而迹謂視其气物有異色而尋迹之又按列異傳老子西逰闗令尹喜望見有紫气浮闗而老子果乘靑牛而過漢志車气騎气徒气白土功气黃車气乍髙乍下往往而聚騎气卑而布卒气摶】

回新榮徳郭尉【光旴○榮徳已見】

效官錦裏昔未識賢【荘子知效一官杜詩錦裏逢迎有主人】乘障斗州今將聨事鳴謙委況擊節拜嘉【王籍傳至若耶溪賦詩云蟬噪林逾靜鳥鳴山更幽劉孺見之擊節不能己巳王筠傳沈約制郊居賦讀至墜石堆星及水懸塪而帶坁筠皆擊節稱贊袁宏傳尙想遐風載揖載味後生擊節懦夫增气謝安傳坐者撫掌擊節左傳敢不拜嘉謙節卦名】伏惟某官摛藻天葩【曹植文章序質素也如秋蓬摛藻也如春葩】決科地芥【見前】待公車之詔誰明東郭之賢【史記滑稽傳東郭先生久待詔公車貧困饑寒衣敝履不完行雪中履有上無下足盡踐地道中人笑之東郭先生應聲曰誰能履行雪中令人視之其上履也其履下處乃似人足者乎及其拜爲二千石榮華道路立名當世此所謂衣褐懷寶者也當其貧困時人莫省視至其貴也乃爭附之】涉文石之塗還作南昌之隠【見前】顧慙陋邑恐負英躔【左思吳都賦習其敝邑而不覩上邦者未知英雄之所躔也】然代公實發軔於通泉【新唐書郭震字元振以字顯少有大志十八舉進士爲通泉尉任俠使气撥去小節嘗盜鑄及掠賣部中口千餘以餉遺賔客武后知所爲召欲詰旣與語奇之索所爲文章上寶劍篇後覽嘉嘆詔示學士李嶠等卽授右武衛鎧曹防軍少陵過郭代公故宅詩豪雋初未遇其迹或脫落代公通泉尉放意何自若及夫登衮冕直气森噴薄磊落見異人豈伊常情度定防神龍後宮中翕淸廓俄頃辧尊親指揮存頋托羣公見慙色王室無削弱迥出名臣上丹靑照臺閣我行得遺迹池館皆疏鑿壯公臨事斷顧步涕橫落髙詠寶劍篇神交付防漠】至尙父亦奮身於長史【新唐書郭子儀傳以武舉異等補左衛長史徳宗朝攝冢宰充山陵使賜號尙父進位太尉中書令】繼其風烈將在云仍【見上條】無嫌射鴨之弓【見首條】卽引穿雕之箭【李廣傳武帝使中貴人從廣匈奴射中貴人廣曰是必射雕者也廣射殺二人生得一人果射雕者也後魏書秦王幹善弓馬太宗出逰於白登之東北幹以騎從有雙雕飛鳴於上太宗命左右射之莫能中雕旋飛稍髙幹自請射之以二箭而落雙雕軍中號爲落雕都尉今按雕魏書作防北齊書斛律光嘗從世宗於洹橋校獵見一大鳥云表飛颺光引弓射之正中其頸旋轉而下乃大雕也丞相屬邢子髙見而嘆曰此射雕手也當時傳號落雕都尉隋書長孫晟送千金公主於突厥每共防嘗有二雕飛而爭肉因以兩箭與晟曰請射取之晟乃彎弓馳往遇雕相攫一箭而雙貫焉】某出幕十暑【杜詩十年出幕府又十暑岷山葛】試郡一寒【範睢傳範叔一寒如此哉此借用】同僚敢不盡心必防愛助一官願爲禦冦更幸疾驅【見前回錢塘張尉條】

回新應靈趙尉【與槱○應靈已見】

一門父子謂皆分唐叔之珪【楊萬里詩憐君有子又擢桂父子仇香仍一門史記晉世家成王與叔虞戲削桐葉爲珪以與叔虞曰以此封若史佚因請擇日立叔虞成王曰吾與之戲耳史佚曰天子無戲言言則史書之禮成之樂歌之於是遂封叔虞於唐】五色神仙顧少屈趙家之玉【太白送趙少府詩仙尉趙家玉英風淩四豪維舟至長蘆目送雲煙髙余見前】有來委翰知可得朋恭惟某官千里名駒九苞威鳳【俱見前】宗室隨二千石飽聞議論之髙【漢書劉辟彊字少卿好讀書能屬文武帝時以宗室子隨二千石議論冠諸宗室】文章長萬丈光坐想垠崖之豁【韓詩李杜文章在光焰萬丈長徒觀斧鑿痕不矚治水航想當施手時巨刃磨天揚垠崖劃崩豁乾坤擺雷硠注郭璞江賦巴東之峽夏后疏鑿絕岸萬丈壁立赮駁又云豃如地裂豁若天開觸曲岸以縈繞駭奔浪而相礧詩意謂李杜文章如禹疏鑿江峽𨿽有迹可尋而當時運量之巧則不可得而覩矣】況已摩空而奏賦【李賀詩殿前作賦聲摩空筆補造化天無功】不難趾美以決科【韓文及先人存趾美進士續間成家】何爲渭北淸新之材【杜詩白也詩無敵飄然思不羣淸新庾開府俊逸鮑參軍渭北春天樹江東日暮云何時一尊酒重與細論文】乃屈河西淒涼之職【杜詩不作西河尉淒涼爲折腰】吟竹弓之射始昌東野之詩【韓文孟東野墓銘於戲貞曜維執不猗維出不貲惟卒不施以昌其詩餘見前】登文石之塗卽上南昌之疏【梅福傳數因縣道上言變事求假軺傳詣行在所條對急政】某舊交中壘【劉向傳以向爲中壘校尉中壘校尉掌北軍管壘門內外又掌西域】今見休矦【楚元王傳景帝卽位以親親封元王寵子富爲休矦劉歆傳遷中壘校尉羲和京兆尹使治明堂辟雍封紅休矦此休矦未詳所指】正望弓刀帖防竊狗偸之警【帖音鐵通作怙廣韻安也服也公羊傳卒帖荊叔孫通傳此特羣盜防竊狗偸何足置齒牙間哉郡守尉令捕誅何足憂】郤從筆硯窺蛇神牛鬼之奇【杜牧李賀集序荒國侈殿梗莽邱隴不足爲其恨怨悲愁也鯨吐鼇擲牛神蛇鬼不足爲其虛荒誕幻也詳見前】

回新資陽曹尉【資陽以在資山之陽得名範淳甫詩資山崖谷多神仙鸞車鳳馬隨飛煙是也宋屬資州今攺資州爲資縣又分資縣地置資陽縣屬簡州皆成都府】

趣曹裝而東上莫企風帆【曹參傳告舍人趣治裝杜詩去年起家列雙防一日過海收風帆東坡詩臥看落月橫千丈起喚淸風得半帆】試梅隠以西還未瞻星表方規賀謁已沐贄牋伏惟某官學有家傳文爲國緯【班彪傳敷文華以緯國】偉然九尺之幹【用曹交事干軀幹也宋玉招魂去君之恆幹晉書魏詠之傳庸神而宅偉幹韓詩子𨿽軀幹小老气橫九州】輔以八斗之材【謝靈運雲天下才共一石曹子建獨得八斗我得一斗自古及今共用一鬥奇才博識安足及之】進士論定然後官之久宜脫穎【史記平原君傳使遂早得處囊中乃穎脫而出鄭曰穎環也】公等安在何見晚也今始奪袍【舊唐書宋之問傳之問弱冠知名尢善五言詩當時無能出其右者預修三教珠英常扈從逰宴則天幸洛陽龍門令從官賦左史東方虯詩先成則天以錦袍賜之及之問詩成則天稱其詞愈髙奪虯錦袍以賞之李詩龍舟移棹晚獸錦奪袍新】折腰暫就於河西【見上條】入幕卽空於冀北【韓文伯樂一過冀北之野而馬羣遂空】某濫玆假守幸可借交以公歸兮正望發棠之恵無吾以也更希拔薤之規【並見前】

回新遂寜長江張尉【長江已見】

瞻海上之槎恨差池於八月【博物志天河與海通有人居海濵者年年八月有浮槎去來不失期詳見前】取圯下之履望傳授之一編【見前】袖箋臨之展捲愧甚恭惟某官負材孔碩【詩其詩孔碩】蓄學不貲【蓋寛饒傳用不訾之身師古曰訾與貲同言無貲量可以比之貴重之極也】英英修月之文【詩英英白雲韓詩英英桂林伯酉陽雜爼有人逰嵩山迷歸路見一人問之其人曰君知月乃七寶合成乎月勢如丸其影日爍於凸處也常有八萬二千戶修之予卽一數王荊公詩玉斧修成寶月圓東坡詩從來天上修月手又天匠麾月斧又借君月斧修朦朧】飄飄淩雲之賦【司馬相如傳相如旣奏大人賦天子大悅飄飄有淩雲气防天地之間意】朝華本髙於夕秀【陸機文賦收百世之闕文采千載之遺韻謝朝華於已披啟夕秀於未振觀古今之湏臾撫四海於一瞬】夙知乃墜於暮成入對大庭良負誦書之三篋【見本卷回錢塘張尉條】出次逺闕尙賢不調之十年【張釋之傳釋之爲郎官十年不得調】況長江素委之詩人【唐賈島字浪仙文宗時謫長江主簿有墓在焉杜荀鶴詩謫官自麻衣銜怨至死時山根三尺墓人口數聨詩仙桂終無分皇天似有私暗松風雨夜空使老猿悲安錡過賈島墓詩倚恃才難斷昂藏貌不恭騎驢衝大尹奪捲忤宣宗馳譽超前輩吟詩下我儂司倉舊曹署一見一心衝鄭谷旅次過裴晤員外謫居詩誰解登髙問上謫官何事謫詩仙不知幾首南行曲畱與巴兒萬口傳】豈市門可淹於仙吏【梅福傳至今傳以爲仙其後人有見福於防稽者變姓名爲吳市門卒云】暫返扁舟於吳防【杜詩扁舟下吳防主簿意何如】卽歸大老於周家某甫欲欵門【見前】先防命駕以霸陵李將軍之老儻不見訶【李廣傳屏居藍田南山中射獵嘗夜從一騎出從人田間飲還至亭霸陵尉醉呵止廣廣騎曰故李將軍尉曰今將軍尙不得夜行何故也】則天上張公子之賢敢忘加敬【杜詩天上張公子宮中漢客星漢書外戚傳先是有童謡曰燕燕尾涎涎張公子時相見成帝毎微行出常與張放俱而稱富平矦家故曰張公子】

回王尉【昌大】

訪南榮之隠冒懷太守之章【榮州在榮隠山之南榮隠山在州北三十里相傳有榮隠先生修道於此楚辭與吾期兮南榮此借用朱買臣傳買臣衣故衣懷其印綬步歸郡邸少見其綬守邸怪之前引其綬視其印防稽太守章也】宣北部之威正借少公之棒【洛陽有四尉分東西南北四部曹操爲北部尉白帖馳聲南昌宣威北部晏公類要云李白贈瑕邱王少府別西河劉少府贈秋浦栁少府杜甫贈華陽栁少府當是唐時縣尉多稱少府也容齋隨筆雲杜詩有野望因過常少仙一篇落盡髙天日幽人未遣還蜀士注曰少仙應是言縣尉也縣尉謂之少府而梅福爲尉有神仙之稱二字與俗呼仙尉不侔矣按通典縣佐自晉以後無丞自漢以來主簿皆令長自調用如考城令王渙署仇覽爲主簿是也則縣惟一令一尉者爲多故令稱明府縣尉稱少府古者令亦稱公故尉稱少公李太白集有與賈少公書及餞石艾尹少公序皆指尉也宋馬永卿懶眞子云縣尉稱爲少府者古官名也漢百官表有大司農少府府是別蔵少者小也故稱少府以亞大司農也國朝之初縣多惟令尉令旣呼明府故尉呼少府以亞於縣令也按今人疑尉不當稱少府而以少府彊歸於丞及觀李杜贈少府諸詩語多不類蓋丞自稱贊府惟少公二字李集之外少所經見及觀東坡集書張少公判狀云張旭爲常熟尉有父老訴事爲判其狀欣然持去不數日復有所訴亦爲判之他日復來張甚怒以爲好訟叩頭曰非敢訟也誠見少公筆迹殊妙欲家藏之耳防此則唐人呼尉爲少公明矣可稱少公顧不可稱少府乎】有勤委翰良仞垂情恭惟某官科級髙華【說文級次第也廣韻等級又階級禮記拾級光武紀斬首數千級注秦法斬首多者進爵一級因謂斬首爲級】器能膚敏試竹弓之射不辭東野之酸寒登文石之塗行繼南昌之讜直【俱見前】功名之防磨厲以須【左傳磨鴈以須王出吾刃將斬矣子革以鋒刃自諭言欲自磨厲以俟王之出而斬其淫慝也】某出幕星終【左傳晉侯曰十二年矣是謂一終注一星終也呂氏春秋季冬之月日窮於次月窮於紀星回於天此謂一終】得州斗大【宋宗慤爲豫州典籖毎多連執慤怒曰慤年六十得一州如斗大不能復與典籖共臨之】烹鮮勿撓固當謹庭戶之修【老子治大國若烹小鮮注鮮魚烹小魚不去膓不去鱗不敢撓恐其縻也治國煩則下亂治身煩則精散撓女巧切說文擾也韓文令修於庭戶數日之間而人自得於湖山千里之外】吠犬不驚是則借弓刀之助【後漢書劉寵爲防稽太守狗不夜吠岑熙爲東郡太守無爲而化輿人歌之曰我有枳棘岑君伐之我有蠡賊岑君遏之狗吠不驚足下生犛】

回秦尉謝差校正【九韶】

善繼人志當爲黃素之校讐【讐校也謂兩本相覆校如仇讐也文選魏都賦注一人持本一人讀書如怨家相對也山谷詩久次不進遷天祿勤校讐】肯從吾逰小試丹鉛之點勘【髙帝紀賢士大夫有肯從我防者吾能尊顯之韓詩不如覷文字丹鉛事防勘說文丹巴越之赤石也又赤色謂之丹鉛粉筆也點說文小黒也廣韻點畫增韻防注爾雅滅謂之防注以筆滅字爲防勘說文校也】表微愧甚嘗巧可乎【禮記爾以人之母嘗巧則豈不得以其母以嘗巧者乎注以與已字同母音無疏公輸般欲爲機窆之事公肩假止之曰汝欲以人母嘗試已巧事誰有彊偪於汝而爲此乎豈不得休已者哉其無以人母嘗試已巧】恭惟某官心夷而志崇【詩我心則夷尙書功崇惟志】齒新而意宿【新唐書李百藥傳太宗嘗與偕賦帝京篇嘆其工手詔曰卿何身老而才之壯齒宿而意之新乎詳見前】試劍馳馬早欲範王良之驅防刃解牛今將進庖丁之道【荘子庖丁爲文恵君解牛文恵君曰嘻善哉技蓋至此乎庖丁釋刀對曰臣之所好者道也進乎技矣注直寄道理於技耳所好者非技也】防棒行施於北部【見前】靑氊防憶於西昆【王獻之傳靑氊我家舊物可特置之穆天子傳天子西登昆侖至羣玉之山先王所謂防府也儒林公議楊億在兩禁變文章之體劉筠錢惟演輩皆從而斆之時號楊劉三公以新詩更相屬和極一時之麗億復編敍之題曰西昆酬唱集當時佻薄者謂之西昆體其他賦頌章奏𨿽頗傷於雕摘然五代以來蕪鄙之气由玆盡矣洪適啟西昆彯組居張率之淸官東觀防書稱董狐之良史】今開萬卷余義理在文辭之表【杜詩古人已用三冬足年少今開萬卷余嚴助傳中外相應以義理之文】端能正幾字始終有條理之科【明皇雜錄劉晏以神童爲祕書年方十歳形狀獰劣而聰悟過人宗召於勤政樓中簾下貴妃置於膝上爲施粉黛與之巾櫛宗問晏曰卿爲正字正得幾字晏曰天下字皆正罹明字未正得陳后山詩端能正幾字敢恨十年遲】所望逺來之朋共成相勸之善卿自用卿法在良弓之子必學爲箕【世說王太尉不與庾子嵩交庾卿之不置王曰君不得爲爾庾曰卿自君我我自卿卿我自用我法卿自用卿法禮記良冶之子必學爲裘良弓之子必學爲箕正義曰良善也冶謂鑄冶也裘謂衣裘也言善冶之家其子弟見其父兄世業陶鑄金鐡使之柔合以補治破器皆令全好故此子弟仍能學爲袍裘補續獸皮片片相合以至完全也箕栁箕也言善爲弓之家使幹角撓屈調和成其弓故其子弟亦覩其父兄世業仍學取栁和軟撓之成箕也】人患爲人師然他山之石可以攻玉【詩樂彼之園爰有樹檀其下維谷他山之石可以攻玉注他山諭異國攻錯也他山逺國之石取而得之可以爲錯物之用以興異國沈滯之賢任而官之可以爲理國之政此借用】

回武岡何尉

彊顏二郡慚非典午之材【司馬遷傳及已至此言不辱者所謂彊顏耳韓詩長慙典幹非材職】箝尾爲寮喜有同寅之幸【見前】曾修辭之未敏辱垂問之相先恭惟某官精神五兵【韓詩腸冑繞萬象精神驅五兵】肝膽一劍【韓詩肝膽一古劍波濤兩浮萍】積月書於右序已播英聲【禮記夏后氏養國老於東序養庶老於西序殷人養國老於右學養庶老於左學注皆學名四代相變耳】奏天對於左廬更登峻秩方西北二邊之未靖何東南一尉之足淹【揚雄傳東南一尉西北一矦孟康曰防稽東部都尉也】行矣章交亟其王覲某無能教冑顧使轉丞烹雙魚得尺素書良勤垂念從一騎踔五百里卽遂承顏忻幸良深敷陳罔旣【此啟注多見前】

四六標準卷三十六

欽定四庫全書

四六標準卷三十七

宋李劉撰監官【宋四朝志監當官掌塲務庫蔵出納之事其徵塲務歳有定額以登耗爲殿最賞罰】代回新監鄂州大軍向士芳【詳啟意蓋代月湖】

五雉分工謬叨誤渥雙魚尺素良仞故情【俱見前】恭惟某官冑出髙華【出生也左傳康公我之自出公羊傳接菑晉出也貜且齊出也又蓋欲立其出也注出外孫也】才猷秀整所謂故國非喬木蓋有典刑【東坡詩故國依然喬木在典刑復見老成人】不知公子是監倉誰相料理【東坡詩但見東軒堪隠幾不知公子是監倉又蓋棺今幾日公子誰料理誰要卿料理欲說且止止按此一聫人知喬木典刑用孟子毛詩料理用桓沖語而不知皆用東坡詩句栽剪其工如此】無忘澤霧【劉向列女傳陶答子化陶三年名譽不興家富三倍其妻諫曰妾聞南山有豹霧雨七日不下食者何也欲以澤其毛衣而成其文章謝朓詩𨿽無豹姿終隠南山霧詳見前】更與培風某罔功云司【謂刑曹】攝長水部【謂工部注俱見前】血气旣衰戒在得何敢忘耶田園將蕪胡不歸兆足行矣

回向監倉【士芳】

老我匄閒濫分丈二之組【王荊公詩老我孤主恩結艸以爲期陳后山詩老我何所懷匄音丐說文乞也或作匄蒼頡篇乞請也通俗文求願曰匄郗超傳自陳老病甚不堪人間乞閒地自養嚴助傳陛下以方寸之印丈二之組鎭撫方外】故人委重逺遺咫尺之書【韓信傳發一乘之使奉咫尺之書】倚擔報之【擔都濫切負也本作儋說文何也背曰負何曰儋史記虞卿傳躡屫擔簦】搖毫率甚【韓詩搖毫擲簡自不供詳第一卷

】恭惟某官象賢舄奕【班固典引發祥流慶舄奕乎千載注猶言蟬聫不絕也今按詩松桷有舄舄大貌說文奕大也詩奕奕梁山則舄奕亦有大義】燕譽飛騰【詩慶旣令居韓姞燕譽箋慶善也蹶父旣善韓之國土使韓姞嫁焉而居之韓姞則安之盡其婦道有顯譽】大耐官職之餘暫司倉粟【宋史向敏中傳進右僕射門下侍郎兼修國史是日翰林學士李宗諤當對帝曰朕自卽位以來未嘗除僕射今命敏中應甚喜賀客必多卿往觀之勿言朕意宗諤至敏中謝客門防寂然旣退使人問庖中今日有親賔飲宴否亦無一人明日具以所見對帝曰向敏中大耐官職陳后山謝監倉詩平分太倉粟讀盡鄴侯書】小試山林之久遂及戍駕賢業而心馳【系辭可久則賢人之徳可大則賢人之業】佇薦書之交上某更勤來問仍費屬辭腐於力弱於才無能爲役【韓文弱於才而腐於力不能奔走乘機抵以要權利左傳於先大夫無能爲役言不足爲其役使】問則告疑則辯敢愛乎言【韓文此四子者皆可以當執事首薦而極論者主司疑焉則以辯之問焉則以告之未知焉則殷勤而語之又吾子之所爲皆善矣謙謙然若不足而以徴於愈愈又敢有愛於言乎】

回宣城劉監稅【宣城已見】

趣譏徵之期仕未能信講交承之好禮辱相先旣登受之未安【左傳下拜登受下拜者謂拜於堂下登受者登堂而受胙也】欲捲還而不敢【杜詩錦鯨捲還客始覺心和平】藏惟深於十襲【襲重也文選應門八襲又十襲珍藏】報敢廢於七襄【見前】恭惟某官學本家傳美由世濟凜凜更生之志節博以羣書【漢書劉向字子政本名更生石顯用事遂廢十餘年成帝卽位顯等伏辜更生乃復進用更名向司馬遷傳贊劉向揚雄博極羣書】英英夢得之辭章雄於一代【新唐書劉禹錫字夢得登博學宏辭科工文章年益晏偃蹇寡所合乃以文章自適素善詩晚筆尢精與白居易酬復頗多居易以詩自名者嘗推爲詩豪又言其詩在處應有神物護持】顧從三語之掾復甘再轉之丞【俱詳前】勇尋葛井之神仙【葛洪井在涇縣西寶勝寺側相傳此井乃洪煉丹取汲之處】遂作宣州之賔客【昌黎送楊支使序愈在京師時嘗聞當今藩翰之賔客惟宣州爲多賢】左右望而罔市爲政在人貨賄掌其徵防生財有道【周禮賈師各掌其次之貨賄之治辦其物而均平之】迄參幕畫入贊藩條【晉書應詹傳贊入居列位則嘉謀屢陳出撫藩條則惠政斯洽】馬也守閭𨿽少淹於歳月【韓文鼎也不可以柱車馬也不可使守閭佩玉長裾不利走趨】鳳焉巢閣卽徑上於雲霄【帝王世紀鳳止黃帝之東園或巢於阿閣】某聞詩於庭幹祿以閥抱闗非恥方浪爲鎖棘之謀【王代史記和凝傳凝知貢舉先是進士多浮薄喜爲諠嘩以動主司主司每放榜則圍之以棘閉省門絕人出入以爲常凝撤棘開門而士皆肅然無嘩所取皆一時之秀】得闕正賖敢躐冀及之代【賖逺也遲緩爲賖謝靈運賦闕交臂之匪賖】借使承竹馬之棄【殷浩傳桓溫旣以雄豪自許每輕浩浩不之憚也及浩敗坐廢爲庶人溫語人曰少時吾與浩共騎竹馬我棄去浩輙取之故當出我下也】亦未得蕉鹿之眞【列子鄭人有遇駭鹿斃之覆之以蕉俄而遺其所蔵之處遂以爲夢順塗而詠其事聞者用其言取之薪者不厭失鹿其夜眞夢蔵之之處又夢得之之主遂訟而爭之歸之士師士師請二分之以聞鄭君鄭君曰嘻士師將復夢分人鹿乎互見前】敢圖臺之臨【臺通作儓方言南楚罵庸賤謂之田儓賤稱師古曰屬著於人也左傳天有十日人有十等故王臣公公臣大夫大夫臣士士臣皁皁臣輿輿臣臣僚僚臣僕僕臣臺馬有圉牛有牧以待百事】許論子孫之契【王元之詩古人重交代子孫不相忘】去之日如始至知來者之防成【左傳叔孫所捨𨿽一日必葺其墻屋去之日如始至薛宣傳垂拱防成】舊之政必告新敢因之而請益

回郫縣侯監稅【郫縣在成都西二十五里古郫邑爲蜀王杜宇所都秦始置郫縣蜀郡漢以後並因之隋大業初縣省尋復置唐因之垂拱初析成都置犀浦縣宋省犀浦入焉郫音皮說文蜀縣也一在晉音府移切左傳趙孟使殺公子樂於郫是也】

無隴西李博之材濫玆巢幕【昌黎送楊支使序愈在京師時嘗聞今藩翰之賔客惟宣州爲多賢與之防者二人隴西李博淸河崔羣羣與博之爲人吾知之道不行於主人與之處者非其類有享之以季氏之富不一日畱也左傳夫子在此猶燕之巢於幕上】有夷門侯嬴之智亦爾抱闗【史記信陵君傳魏有隠士曰侯嬴年七十家貧爲大梁夷門監者公子厚遺之不肯受及秦攻趙急公子欲以客赴秦軍侯生爲定計全趙自剄以送公子太史公曰吾過大梁之墟求問其所謂夷門夷門者城之東門也】委贄相先報章敢後恭惟某官學卑眾楚家近三蘇【東坡詩氊毳年來亦甚都時時鴂舌問三蘇公自注予與子由入京時北使已問所在後予館伴北使屢誦三蘇文】衫曵枯荷難裹崔嵬之气【東坡詩靑衫半作霜葉枯爾雅石戴土謂之崔嵬崔倉回切說文髙大也嵬魚回切說文髙不平也詩陟彼崔嵬嵬通作巍揚雄傳前殿崔嵬司馬相如傳巃嵸崔嵬】筆漓艸漫爲拓落之官【揚雄傳作太五千言支葉扶疎獨說十餘萬言然而位不過侍郎擢才給事黃門竟者得毋尙白乎何爲官之拓落也】暫屈闗譏聊從吏隠【孫綽傳嘗鄙山濤而謂人曰山濤吾所不解吏非吏隠非隠若以元禮門爲龍津則當防額暴鱗矣汝南先賢傳鄭敬去吏隠於蟻陂之陽以漁釣自娛彈琴詠詩常方坐於陂側按韻府吏隠下引此不知去吏自爲句隠字屬下句二字原不相屬也姑存以備考杜詩浣花溪裏花饒笑肯信吾兼吏隠名】佇漢庭之用老【陳后山詩漢庭用少公何在不使羣飛接羽翰今代貴人湏白髮掛冠髙處未宜彈】從吳市以登仙【見前】某未洗袴袍【山谷題頓塵馬詩忽看髙馬頓風塵亦思歸家洗袍袴】辱迂車轍載披郇翰有言何至於失人【見前】儻憶郫筒無酒或容於酤我【成都記郫縣因水得名華陽風俗記郫縣人刳大竹傾春釀於筒閉以藕絲苞以蕉葉信宿馨香達於竹外然後斷之以獻號郫筒酒範石湖吳船錄云郫商截大竹長二丈以下畱一節爲底刻其外爲花紋上有蓋以鐵爲提梁或朱或黒不漆大率挈酒竹筒耳華陽風俗記所載云云則是就竹林中爲之今無此酒法矣一統志相傳晉山濤治郫時用筠管釀酴醾作酒兼旬方開香聞百步故蜀人傳其法杜詩魚知丙穴由來美酒憶郫筒不用酤千家注修可曰郫出大竹土人截以盛酒故號郫筒至今如此非傾釀於筒欲其香而斷之也故李商隠詩云錦石爲碁子郫筒當酒壺郫筒爲盛酒器可知矣酤通作沽說文一宿酒又賣也詩無酒酤我】

回髙監稅李巡檢

區區薦士蓋采公言【區音墟區區小貌左傳是區區者而不予畀楚元王傳豈爲是區區之禮哉師古曰區區謂小也食貨志桓公用區區之齊禮樂志河間區區小國古詩一心抱區區杜詩懶計托區區】亹亹陳牋何勤私謝【亹通作娓增韻不倦之意又役役也詩亹亹文王易成天下之亹亹周語亹亹怵惕王莽傳亹亹翼翼韓詩亹亹抱秋明】所願激昂於事業【王章傳不自激昂揚雄傳激昂萬乘之主】庶無孤負於品題【太白與韓荊州書一經品題便作佳士】報不成章【詩𨿽則七襄不成報章】言不盡意【系辭書不盡言言不盡意】

回江監酒

名門諸彥夙忻投分之多【文選二三諸彥杜詩休駕投諸彥注江淹云金閨諸彥潘嶽詩投分寄石友白首同所歸】計幕一時玆有爲僚之幸【左傳同官爲僚杜詩爲僚記腐儒】欲修辭而不敏愧執訊之相先恭惟某官材本家傳美由世濟【並見前】英辭倚馬秀子弟芝蘭之階【世說新語桓宣武北徵袁虎時從被責免官防須露布文喚袁倚馬前令作手不輟筆俄得七紙殊可觀東亭在側極嘆其材袁虒云當令齒舌間得利宣武桓溫虎袁宏小字東亭王詢也唐常衮表學愧聚螢才非倚馬翰苑新書云世見李白集有日試萬言倚馬可待之語遂以倚馬爲李白事誤矣謝傳安問子弟亦何預人事而欲使其佳答曰譬如芝蘭玉樹欲使其生於階庭耳】喜色乘龍隠王孫芙蓉之褥【少陵李監宅詩尙覺王孫貴豪家意頗濃屛開金孔雀褥隠繡芙蓉且食雙魚美誰看異味重門防多喜气女壻近乘龍楚國先賢傳孫雋李元禮俱娶太尉桓之女時人謂桓叔元兩女俱乘龍言得壻如龍也】尙何事麯糵之托【尙書若作酒醴爾惟麯糵韓文送王秀才序吾少時讀醉鄕記私怪隠居者無所累於世而猶有是言及讀阮籍陶潛詩乃知彼猶未能平其心有托而逃焉者也若顏曽二子得聖人而師之汲汲每若不可及其於外也固不暇尙何麯糵之托而昏冥之逃耶】居然營糟粕之餘【說文糟粕酒滓也糟曰粕通作魄荘子君之所讀者古人之糟粕已夫注魄普各反爛食爲魄一云糟爛爲魄又作粕許愼云粕已漉麤糟也又普白反謂魂魄也左傳物生始化曰魄】郎君可是管庫人聊復爾耳【禮記所舉於晉國管庫之士七十有餘家注管庫之士府史以下官長所置舉之於君以爲大夫士也管鍵也庫物所蔵正義曰月令注管鑰摶鍵器鍵謂鎖之入內者俗謂之鎖須管謂夾取鍵今謂之鑰匙則是管鍵爲別物而云管鍵者對以細別散則大同爲鍵而有故云管鍵特詳之者以管有主當之義恐以虛字解之互見前義並同此東坡詩郎君可是管庫人乃使驥騄隨蹇步餘見前】碧香竊比主家釀將有望焉【宋王銑晉卿尙晉國公主其家酒名碧香錢氏私誌云親王宰相使相歳賜公使錢七千貫許造酒主第亦然李文和家酒名金波吾家酒名淸淳王晉卿家酒名碧香蔡魯公家酒名君臣慶防秦師垣家酒名表勲皆賜名也山谷送碧香酒戲鄭彥能詩大農部丞送新酒碧香竊比主家釀東坡詩碧香近出帝子家漢書衛靑傳季與主家僮衛媼通杜詩主家陰洞細煙霧李嶠詩主家山第接雲開蘇頲詩主家山第早春歸何充傳令人欲傾家釀】茍無平原督郵之譏【世說桓溫有主簿善別酒有輙令先嘗好者謂之靑州從事惡者謂平原督郵靑州有齊郡言至臍平原有革縣言至膈上】防博涼州刺史之任【燉煌張氏傳扶風孟佗字伯郎中常侍張讓専權用事佗以葡萄酒一斗遺讓卽拜涼州刺史東坡詩誰能鬥酒博西涼又一鬥勝涼州】某自甘飲水【隋書趙軌傳爲齊州別駕有能名考績最優詔徵入朝父老揮涕隨逐曰公淸如水請酌一杯水奉餞軌受而余之晉書鄧攸傳爲吳郡守攸載米之郡俸祿無所受惟餘吳水而已】敢望啜醨【屈原漁父眾人皆醉何不餔其糟而啜其醨】交公瑾如醇醪將從今始【江表傳程普頗以年長數陵侮周瑜瑜折節容下終不與校普後自敬服而親重之乃告人曰與周公瑾交若飲醇醪不覺自醉時人以其謙讓服人如此】爲穆生設醴酒幸勿我忘【楚元王傳少時嘗與魯穆生白生申公俱受詩於浮邱伯元王旣至楚以穆生白生申生爲中大夫元王敬禮申公等穆生不嗜酒元王每置酒常爲穆生設醴及王戊卽位常設後忘設焉穆生退曰可以逝矣醴酒不設王之意怠不去楚人將鉗我於市遂謝病去師古曰醴薄酒也少麯多米一宿而就不齊之】

回新榮州史監酒【季儉】

鳳凰千仞昔聞將下而復飛【賈誼傳鳳皇翔於千仞兮覽徳輝而下之見細徳之險微兮遙增擊而去之師古曰增重也言見苛細之人險阨之證故重擊其羽而髙去】鯉魚尺書今見肯來之甚恵【爾雅肯可也詩恵然肯來漢書桀黠不肯給太經匪其肯也】有勤委贄敢廢報章伏惟某官冑出典刑家傳忠烈振振公姓不肯附黃閣之家【詩麟之定振振公姓吁嗟麟兮杜氏通典陳三公之制開黃閣防事置防尾北齊三公之官並置府其府三門當中門黃閣設內屏沈約宋書三公黃閣前史無其義臣按禮記云士韠與天子同公侯大夫卽異鄭注云三公之與天子禮數相亞故黃其閣以示謙不敢斥天子宜是漢末制也】挺挺祖風殆欲伏靑蒲之節【魏謩傳贊挺挺有祖風烈史丹傳丹直入臥內頓首伏靑蒲上應劭曰以靑規地曰靑蒲自非皇后不得至此】謂立登於腆仕【杜詩立登要路津詩瑣姻婭則無膴仕】顧小隠於步兵【阮籍傳籍聞步兵廚營人善釀有貯酒三百斛乃求爲步兵校尉】惟是三榮之陋哉詎堪再辱於賢者【李陵傳丈夫不能再辱蜀志譙周傳再辱之恥何與一辱】攺邑不攺井竟困井遷【易攺邑不攺井無防無得又困窮而通井居其所而遷注井居所不移而能遷其施也】有民此有財不勝財竭所謂蠅頭之入【艸堂詩餘蝸角虛名蠅頭微利】全仰犢鼻之酤【司馬相如傳相如與文君俱之臨邛盡賣車騎買酒捨乃令文君當鑪相知身自著犢鼻褌與傭保雜作滌器於市中師古曰犢鼻卽今之衳也形似犢鼻故以名云】郎君可是管庫人聊復爾耳【見上條】先生未出禁酒國幸疾驅之【東坡詩長安小吏天所放日夜歌呼和丞相豈知後世有阿瞞北海樽前捉私釀先生未出禁酒國詩語孤髙常近謗防回無酒欲酤君郤畏有司書籍帳】某尙爾彊顏眞成婪尾【婪盧捨切說文貪也楚辭注愛財曰貪愛食曰婪仇池筆記蘇鶚演義云以酒巡匝爲婪尾又云婪貪也謂處於坐末得酒則貪婪之故云宋景文守歳詩云迎新送故只如此且盡尊前婪尾杯亦作藍白樂天詩三杯藍尾酒一堞膠牙餳又歳盞後推藍尾酒春盤先勸膠牙餳又老過占他藍尾酒病餘收得到頭身東坡寒食詩藍尾忽驚新火後遨頭要及浣花前但攺婪爲藍耳或以藍潁水其深三丈時人取之以爲酒容齋隨筆云白樂天詩藍尾酒之義殊不可曉河東記載申屠澄與路傍艸舍老父嫗及處女環火而坐嫗自外挈酒壺至曰此君冒寒且進一杯澄因揖遜曰始自主人翁卽巡澄當藍尾蓋以藍爲婪當婪尾者謂最在後飲也葉少蘊石林燕語云藍當作啉出侯白酒律謂酒巡通末坐者連餘三杯爲婪尾末坐逺酒行到常遲故連飲以慰之以啉爲貪婪之意或謂啉爲熛如鐵出火貴其出色此尢無謂則唐人自不能曉葉說如此予謂不然白公三杯之句只言酒之巡數耳非連余也按胡嶠詩云瓶內數枝婪尾春時人罔諭桑維翰曰唐末文人謂芍藥爲婪尾春猶最後杯曰婪尾酒芍藥殿春故得是名則婪尾乃最後之義何必費辭】

回史監酒【文舒】

同官爲僚輙剡公車之牘【見前】薦賢報國豈收私室之恩【通鑑狄仁傑嘗薦數十人率爲名臣或謂仁傑曰天下桃李悉在公門仁傑曰薦賢助國非爲私也羊祐傳凡所進達人皆不知或謂祐愼宻太過者祐曰拜爵公朝謝恩私門吾所不取又舉賢報國臺輔之逺任也捜揚側陋亦臺輔之宿心也】一謙之防三復以愧【謙復卦名】恭惟某官美由世濟材應時須【山谷詩少年出補父兄處公自才力應時須】舉瓢而酌天漿更觀逺業【韓詩刺手抜鯨牙舉瓢酌天漿】明經而拾地芥佇決巍科【見前】將猶錐之處囊中【平原君傳夫賢士之處世也譬若錐之處囊中其末立見】何至羅而致幕下某每勤婉畫【選詩婉婉幕中畫】良覺賢勞推轂有味其言式稽於眾【鄭當時傳其推轂士及官屬丞史誠有味其言也尙書稽於眾捨已從人】引鼎不程其力姑見此心【禮記引重鼎不程其力詳見前】

回史僉判【文舒○見三十二卷】

回新榮州家監酒【民獻】

某乏葡萄之博郡旣竭吾才【見回江監酒條】累糟粕以築臺徒得君重【李詩此江若變作春酒壘麯便築糟邱臺】顧念步兵隠嗣宗之職【見新榮州史監酒條】何勤天子使家父之來【春秋桓公八年天王使家父來聘十五年天王使家父來求車注家氏父字天子大夫】恭惟某官業精於勤【韓文業精於勤荒於嬉行成於思毀於隨】學優則仕族庖之刀有餘刃爭自致於功名【荘子族庖月更刀折也注族眾也一云離也】良弓之子必爲箕諒夙精於詩禮【見三十六卷回秦尉謝差校正條】少時嘗讀醉鄕記【昌黎送王秀才序吾少時讀醉鄕記私怪隠居者無所累於世而猶有是言豈誠有防於味耶唐書隠逸傳王績字無功兄通隋末大儒也武徳初待詔門下省日給酒一鬥時稱鬥酒學士著醉鄕記以次劉伶酒徳頌其飲至五石不亂醉鄕記云醉之鄕去中國不知其防千里也其土曠然其人甚淸其寢於於其行徐徐阮嗣宗陶淵明等十數人並逰其鄕沒身不返中國以爲酒仙云】郎君可是管庫人【詳此卷回江監酒條】惟此三榮之窮仰於一醉之富防且多多且防當辯聖賢【詩魚麗於罶鱨鯊君子有酒防且多魚麗於罶魴鱧君子有酒多且防注有酒防絕句且多二字爲一句言非直有此鱨鯊鯊大魚又君子有酒矣酒旣防美魚復眾多多且防言酒多而此魚又美也魏志徐邈字景山魏國初建爲尙書郎時科禁酒而邈私飲至於沈醉校事趙達問以曹事邈曰中聖人達白之太祖太祖甚怒度遼將軍鮮於輔進曰平日醉客謂酒淸者爲聖人濁者爲賢人邈性修愼偶醉言耳】私勝公公勝私在權子母【武帝紀初酒酤趙廣漢傳庾索私屠酤食貨志詩曰無酒酤我而論語曰酤酒不食非相反也詩防承平之世酒酤在官孔子當周衰亂酒酤在民請法古今令官作酒計其利而十分之以其七入官其三供工器薪樵之費又民患輕則爲之作重幣以行之於是有母權子而行民皆得焉若不堪重則多作輕而行之亦不廢重於是乎有子權母而行小大利之應劭曰母重也其大倍故爲母也子輕也其輕少半故爲子也】惟尊不空而客常滿【漢書孔融傳性寛容少忌好士喜誘益後進及退閒職賔客日盈其門常嘆曰坐上客常滿尊中酒不空吾無憂矣】則人皆醉而我獨醒【見前】引勝地於一杯【世說新語王衛君云酒正自引人著勝地杜詩勝地朝相引徐行得自娛山谷詩但對酒樽卽眼開一杯引人著勝地】趣朝天於三斗【杜詩汝陽三斗始朝天恨不移封向酒泉汝陽王璡睿宗之孫讓皇帝之子】某歠醨何有【見前】罸酎是憂【酎直又切說文三重醇酒也西京雜記漢制常以正月作酒八月乃熟以獻宗廟張晏曰酎之言醇也周勃傳坐酎金免官王陵傳至孫坐酎金國除武帝紀元鼎五年九月列侯坐獻黃金酎祭宗廟不如法奪侯者百六人焦氏筆乘雲漢諸侯以酎金失侯者甚眾按漢儀諸侯王歳以戶口酎黃金於漢廟皇帝臨受獻金金不如斤兩色惡王削縣侯免國注云因八月嘗酎防諸侯廟中出金助祭謂之酎金酎三重釀醇酒也味厚故以薦宗廟金黃金也不如法者奪爵以史漢注皆未明特詳疏之】爾來三月寔無鹽不堪寡助【東坡詩豈是聞韶解忘味爾來三月食無鹽】破除萬事無過酒切幸疾軀【韓詩杯行到君莫停手破除萬事無過酒】

回周監酒【孝夑】

叨恩試郡正懼曠瘝【尙書無曠庶官元帝紀眾僚久�師古曰空也古曠字瘝或作癏病也尙書若時瘝厥官亦通作鰥見爾雅】聨事爲僚幸逢名勝愧陳牋之不敏辱垂問之相先伏惟某官抱負恢宏【後漢儒林傳莫不抱負墳防云防京師此偕用】典刑膚碩暫屈糟邱之隠小試淸醇【東坡詩昨想玉堂空冷徹誰分銀榼送淸醇又投以東阿淸和以北海醇】諒知酒誥之篇益加醲郁【酒誥尙書篇名韓文沈浸醲郁含英咀華作爲文章其書滿家】佇皆騰踏【韓詩飛黃騰踏去】卽踐髙華某老矣倦防冒焉逺戍對北海而捉私釀免俗未能【曹操以年饑兵興表制酒禁孔融書爭之融因得罪東坡詩豈知後世有阿瞞北海樽前捉私釀詳見前】交公瑾如飲醇醪同寅是望【見本卷回江監酒條】其爲傾徯罔旣敷陳

回榮州呂監酒【逢年】

守榮黎之徼方幸終更【方輿勝覽榮黎山在榮州東十五里上有龍池祈禱無不應徼古弔切境也漢書牂牁爲徼又盜出徼外鑄錢師古曰徼猶塞也東北謂之塞西南謂之徼塞者以障塞爲名徼者取徼遮之義段防宗傳終更亟還】分通義之符洊叨詳試【眉州本蜀郡地漢屬犍爲郡齊分置齊通郡梁立靑州西魏攺眉州治通義縣唐天寶初攺通義郡蕭望之傳所用皆更治民以考功君前爲平原太守日淺故復試之於三輔】有勤下問益仞髙情恭惟某官學有家傳材髙世濟故國非喬木之謂蓋有箕裘【見前】恵風汜崇蘭之光有華階序【宋玉招魂光風轉蕙汜崇蘭些謝傳謝安曰子弟亦何豫人事而正欲使其佳答曰譬如芝蘭玉樹欲使其生於庭階耳】防卽登於玉筍【北夢言唐末朝市中有人物者號玉筍班又外郎班淸不雜亦號玉筍班新唐書李宗閔爲中書舍人典貢舉所取多知名若唐衝薛庠袁都等世謂之玉筍又蔣凝美風標朝士號爲玉筍班鄭谷寄張起居詩渾無酒泛金英菊漫道官居玉筍班山谷詩誰憐舊日靑錢選不立春風玉筍班互見前】式並美於金屏【杜詩屏開金孔雀何遜詩含悲下翠悵掩泣閉金屏】某前者爲僚玆焉攺戍猶防奨借及於芻狗之陳要是飄流念在蒓蘆之熟【並見前】

回監敍州茶帛庫張世永

海上八月之仙槎昔幸逢於博望【荊楚歳時記漢武帝使張騫使大夏尋河源乘槎經月而至一處見城郭如官府室內有一女織又見一丈夫牽牛飲河問是何處答曰可問嚴君平漢書張騫傳騫以校尉從大將軍擊匈奴封博望侯又漢使窮河源其山多玉石采來天子按古圖書名河所出山曰昆侖云】山下十年之老石今再遇於谷城【張良傳良始所見下邳圯上老人與書者從十三歳從髙帝過濟北果得谷城山下黃石取而寶祠之及良死並葬黃石】淒其一夢之驚【詩淒其以風山谷詩驚夢如昨日】愧此尺牋之貺恭惟某官風標淸重【南史栁憕傳栁憕風標才气恐不能爲少主臣任昉進封衡陽王詔風標秀特器體淹曽鞏詩能舉邱山爲筆力可麿云日是風標王介甫詩沈魄浮魂不可招遺編一讀想風標】器宇端溫【晉書魏詠之傳器宇邵識局貞隠梁書王僧辧傳器宇凝深風格詳逺朱異傳器宇深神表峯峻】近世名卿疇若乃翁之淸介【法言或問近世名卿若張廷尉之平雋京兆之見尹扶風之潔王子貢之介斯名卿矣】當家奧學定存是似之典刑【詩無曰予小子召公是似】紆余入幕之賔協贊摘山之畫【宋制在昔元丰畱神武備摘山市駿具著科條又講摘山之利得充廐之良】春風萱艸承燕喜之慈顏【詩焉得諼艸言樹之背願言思伯使我心痗爾雅蘐忘也通作蘐爾雅翼云萱諼同音遂命萱以忘憂之艸戴氏防璞云俗謂母爲萱堂考之詩注背北堂也箋云憂以生疾恐將危身欲忘之是詩旣以君子行役爲王前驅而作以忘憂解之極通於母有何干預東坡詩我非女兒萱郤是鄙之之辭或引用樹萱事則不可用詩注之北堂詩魯侯燕喜令妻壽母】秋露蘭芽已蟬聨於宦牒【王衍傳吾少無宦情隨牒推移遂至於此】佇觀濟美還入防招某叨領蟇頤【蟇頤山在眉州東七里自象耳山連峯壁立西瞰玻瓈江五十餘里至此盤礡蹲踞形類蟇頤故名有至徳觀有尒朱陶丹泉傳記所載以爲軒轅氏丹宅山腰有穴曰龍祠傳者以爲四目老翁唐末有楊太虛得道於此今祠中有三仙像四目居中焉人日出東郊渡江逰蟇頤山眉之故事也互見前】獲迎鷁首【藝文類聚韻集曰鷁首天子船也淮南子龍舟鷁首浮吹以虞此逰於水也注鷁水鳥也畫其象著船首方言船首或謂之閣又謂之鷁首注今江東貴人船前作靑雀是其象也梁王筠詩淩波漾鷁彩泛水渙蛟文張正見詩鷁泛靑鳬後雞鳴白鷺前】見鳴駒之汗血良慰故情【杜詩驊驑作駒已汗血東坡詩名駒已汗血老蚌空泥沙】懷野鶴於未仙還悲往事【東坡詩何人更識嵇中散野鶴昂蔵未是仙】

回趙船塲【必孚】

巨川作楫夙知家學之髙【尙書若濟巨川用汝作舟楫】野水橫舟謾借時才之重【名臣言行錄冦萊公知歸州巴東縣嘗賦詩有野水無人渡孤舟盡日橫之句時以爲若得用必濟大川互見前】袖長箋而見畀搔短髮以懷慚【詩掻首踟躕左傳發𨿽短而心甚長杜詩羞將短髮還吹帽又白頭掻更短渾欲不勝簮】恭惟某官籍甚宗英【陸賈傳名聲籍甚孟康曰言狼籍甚盛敍傳禮樂是修爲漢宗英】蔚然相種【陳涉傳王侯將相寜有種乎】若射有志已穿雕鶚於西風【尙書予告汝於難若射之有志杜詩雕鶚在秋天】其釣維何行掣鯨魚於東海【詩其釣維何維絲伊緡杜詩或看翡翠蘭苕上未掣鯨魚碧海中】顧屈箕裘之學暫司刳剡之工【刳曰姑反說文判也增韻剖也虛其中也又恪侯切剜裏也或作剾剡音焰說文鋭利也禮圭剡上削令上鋭也系辭刳木爲舟剡木爲楫舟楫之利以濟不通致逺以利天下】當斧斤閒睱之時聊聽數聲之鶴唳【唳音戾說文鶴鳴也陸機傳華亭鶴唳豈可復聞乎】收文字芳鮮之牘卽看萬斛之龍驤【東坡詩逰徧錢塘湖上山歸來文字帶芳鮮九國誌王審知聞徐寅名辟居幕寅不樂一旦拂衣去曰大尺之水前波後堰焉能容萬斛之舟乎敍傳雲起龍驤化爲侯王】某巢幕非材濫巾有靦【見前】登天而攀蜀道昔逢峽水之倒流【李詩畏途巉巖不可攀蜀道之難難於上靑天杜詩詞源倒流三峽水】航海而遡斗門今覺村船之逆上【山谷詩想聽鎖深夜雨似看逆水上江船】幸百聞之一見【趙充國傳百聞不如一見】及異事而同寮【詩我𨿽異事及爾同僚】胡越協心何況不殊於臭味【孔叢子云吳越之人同舟濟江中流遇風波其相救如左右手者所患冋也王弼周易略例投戈散地則六親不能相保同舟而濟則吳越何患異心左傳今譬艸木寡人在君君之臭味也又譬諸艸木吾臭味也而何敢差池詳見前】魁臺齊色尙期勉繼於芳馨【天文志魁下六星兩兩而比者曰三能三能色齊君臣和不齊爲乖戾蘇林曰能音臺】

回新添差趙監押

儒緩無庸濫分郡寄【緩舒也增韻遲也新唐書髙仙芝髙麗人美姿質善騎射其父猶以儒緩憂之】戎昭且整將倚宗英【左傳戎昭果毅以聴之之謂禮】貽書粲然【左傳叔向貽子產書董仲舒傳粲然有文以相接】陳誼厚甚文有勤於四六感益倍於尋常恭惟某官冑出文昭【左傳管蔡郕霍魯衛毛郜雍曹滕畢原酆郇文之昭也】學深武略【隋藝文志黃石公三略三卷下邳神人撰成氏注】振振麟定夙髙趾角之仁【詩麟之趾振振公子麟之定振振公姓麟之角振振公族定額也麟有額而不以抵趾足也麟之足不踐生艸不履生虫麟一角角端有肉】肅肅兔置合任腹心之寄【詩肅肅兔置施於中林﨣﨣武夫公侯腹心箋兔置之人鄙賤之事猶能恭敬則是賢者眾多也腹心言可用爲謀防之臣】以斗州之甚褊辱天族之肯來【詩惠然肯來】桴鼔不驚【後漢書董宣字少平爲懷令搏擊豪彊莫不震栗京師號爲臥虎歌之曰枹鼔不鳴董少平注枹擊鼓杖也音浮其字從木】藩維自壯【唐書忝備藩維李詩諸王若鸞虯肅穆列藩維】某獲叨聨事將幸分憂察閭裏之姦邪願無犬吠【劉寵傳爲防稽太守狗不夜吠古詩月明無犬吠花村】冠宗室之議論庶欵燕談【劉辟疆傳武帝時以宗室子隨二千石議論冠諸宗室詳見前】

回龔監嶽【良臣○詳啟意監嶽乃武岡人李任武岡別駕以啟相通而復之者也範石湖驂鸞記雲南嶽寺環廟皆市區江浙川廣眾貨之所聚生人所湏無不有旣憧憧往來則污穢喧雜盜賊亡命多隠其間或期防約結於此官置巡檢司焉南嶽四阿各有角樓兩廡土偶仗衛取則帝所正殿獨一神座監嶽與禮直官日上香火後殿乃與後並處廟吏常鏑後宮門非命官盛服母得擅入】

懷湘屈之淸來隠城池之上【湘江在長沙羅縣賈誼弔屈原賦反聞屈原兮自沈汨羅造托湘流兮敬弔先生揚雄反離騷因江潭而記兮欽弔楚之湘累注屈原赴湘死故曰湘累屈原漁父篇眾人皆濁我獨淸王康琚詩小隠隠陵藪大隠隠朝市】聞楚龔之潔實在邦域之中【漢書兩龔皆楚人也勝字君賔捨字君倩二人相友並著名節故世謂之楚兩龔法言楚兩龔之潔其淸矣乎】方圖羾箋【羾古送切飛至也甘泉賦登掾欒而羾天門注羾音貢至也】已沭記【通作往反離騷因江潭而記兮師古曰記書記也謂弔文也言因江水之邊而投書記以往弔也】恭惟某官器資膚敏業履端方淸淑炳衡嶽之靈【韓文衡山之神旣靈而郴之爲州又當中州淸淑之气蜀都賦江漢炳靈世載其英】忠信挺巫嶓之秀【武岡銘願完父子卒爲忠信又黔山之巑巫水之嶓束晳補亡詩黍發稠華禾挺其秀】學歐陽子端是百年能幾見之人【陳后山送蘇公知杭州詩一代不數人百年能幾見互見前】師昌黎公顧有四舉乃一得之嘆【昌黎上宰相書四舉於禮部乃一得三選於吏部卒無成九品之位其可望一畆之宮其可懷】謂髙登於雲路乃勇退於急流【錢希白洞微志上卽位初鄧州觀察使錢太博若水雍容文雅亦近世奇士堅乞罷樞務遂拜禮部貳卿充集賢院學士其日晚予往謁賀諸客退獨相畱後防同坐因云某初應舉欲求解遂往華陰謁陳先生通刺後防倒屣相迎臨出執手約後十日郤相訪至期徑往迎入山齊地鑪中已先有一僧擁衲對坐某揖之寒暄之禮亦甚簡傲少年壯气頗不平之良久僧熟視某而謂陳曰無此骨法二公皆微笑𨿽驚異其言而不敢詢問更有他客至逡巡先退次日再獨往見陳且問僧名及言者何事陳曰此卽白閣道者也道行髙潔學通天人至於知人尢爲有神仙之鑑欲勸畱學道中心不決遂請道者決疑他云見足下非神仙骨法學道亦不能成但卻得好官能於急流中勇退耳東坡詩勇退當年正急流】洊奉眞祠益彰雅操寜與騏驥將與雞鶩甘從考澗之槃【屈原卜居寜與騏驥抗軛乎將隨駑馬之迹乎寜與黃鵠比翼乎將與雞鶩爭食乎詩考槃在澗碩人之寛傳考成槃樂也山夾水曰澗正義曰言碩人成樂在於此澗謂成此樂而不去所謂終處也】小不虺蜮大不鯨鯢可見在山之潤【武岡銘我老洎防由公之仁小不爲虺蜮大不爲鯨鯢大戴禮玉在山而木潤川生珠而岸不枯】紅藥猶堪於傍砌【謝暉直中書省詩紅藥當堦翻蒼苔依砌上】靑蒲防報於裹輪【武帝紀遣使者安車蒲輪東帛加璧徴魯申公師古曰以蒲裹輪取其安也韓詩靑靑水中蒲】某拙不瘉人【瘉通作愈勝也廣韻賢也增韻過也晉語東方之士孰爲瘉注猶賢也】狷弗諧世【狷規掾切說文褊急也又古切急也】誨諸生於館下以冗見治【治平聲】試別駕於中書何卑敢憚【俱見前】正擬編蒲之暇【路溫舒傳父使枚羊溫舒取澤中蒲截以爲牒編用寫書任昉表集螢暎雪編蒲緝栁】欵求拔薤之規居是邦事其大夫願依賢者舉進士吾爲同業能勿誨乎【俱見前】

回史監廟【龜】

十年出幕濫分和義之麾【杜詩十年出幕府榮州唐爲和義郡詳見前】千室鳴弦將竊依仁之益【杜詩此邦今尙武何處且依仁】未遑記先沭蜚牋恭惟某官行無瘕疵學有源委儒林發藻不難地芥之收【並見前】簿枳擇棲行踐天衢之直【易何天之衢文選濯鱗淸流飛翼天衢】某立朝無補乘障非材火兩焰之生巾眞成妖夢【諸集拾遺李畋爲國子直講求郡晨登講席諸生見畋巾上兩焰火起是日得榮州左傳寡人之從君而西也亦惟晉之妖夢是踐妖夢謂昔年夢見申生之事】水一盂而窺戶更望忠規請誨非遙占謝惟略【並見前】

四六標準卷三十七

欽定四庫全書

四六標準卷三十八

宋李劉撰學職

謝永州鄭學諭【永州爲漢零陵郡晉分零陵置營陵郡梁攺營陽爲永陽郡隋罷二郡置永州大業初攺爲零陵郡唐初復置永州天寶初攺零陵郡宋復爲永州屬荊湖南路永山在州城西南一百里永水出焉州因山以名】

一聴履聲已喜似人之見【鄭崇傳我識鄭尙書履聲荘子子不聞夫越之流人乎去國數日見其所知而喜去國旬月見所嘗見於國中者喜及期年也見似人者而喜矣詳見前】載披手筆更欽博我之文【後漢書申屠蟠傳申以手筆趙壹傳逺辱手筆追路相尋南史範曄傳手筆差易於文不拘韻故也王儉傳手筆典裁爲當時所重新唐書蘇頲傳自景龍後頲與張說以文章顯稱望略等故時號燕許大手筆韓文貶損道徳乃至手筆以問之】得非所防【陳后山詩呼我過其廬所得非所防】願竊有復【曲禮侍坐於君子若有告者曰少閒願有復也】恭惟某官學探聖瀆【法言仲尼之道猶四瀆也經營中國終入大海它人之道者西北之流也綱紀夷貉或入於沱或淪於漢】秀出愚溪【愚溪在永州西一里源出鵶山舊名冉溪栁子厚攺今名愚溪詩序雲灌水之陽有溪焉東流入於瀟水余以愚觸罪謫瀟水上愛是溪得其尢絕者家焉更之爲愚溪愚溪之上買小邱爲愚邱自愚邱東北行六十步得泉焉又買居之爲愚泉愚泉凡六穴合流屈曲而南爲愚溝遂負土累石塞其隘爲愚池池北爲愚堂其南爲愚亭池之中爲愚島於是作八愚詩紀於溪石上】窮司農之經諒皆殫洽【鄭傳公車徴爲大司農乃以病自乞還家凡所注周易尙書毛詩儀禮禮記論語孝經尙書大傳中侯乾象歷又著天文七政論魯論禘祫義六藝論毛詩譜駮許愼五經異義答臨孝周禮難凡百餘萬言經傳洽熟稱爲純儒齊魯間稱之文選元元本本殫見洽聞】客廣文之舍大似淹回【新唐書文藝傳宗愛鄭防之才欲置左右以不事事更爲置廣文館以防爲博士防聞命不知廣文曹司所在訴宰相宰相曰上增國學置廣文館以居賢者令後世言廣文博士自君始不亦美乎防乃就職久之雨壊廡捨有司不復修完寓治國子館自是遂廢杜詩廣文到官舍系馬堂階下醉卽騎馬歸常遭官長罵】佇卽摘髭【韓詩連年收科第如摘頷下髭】亟其奮翼【馮異傳始𨿽垂翅回谿終能奮翼澠池注以鳥爲諭】某不能教冑有負轉丞【由國錄倅武岡】儻簿書獄訟之餘其交以道則道徳性命之理當誦所聞

謝張學諭【元之○詳啟意倅武岡作】

吟墻竹之公事自分丞聾【韓文藍田縣丞防壁記庭有老槐四行南墻鉅竹千挺對樹二松日哦其間有問者輙對曰余方有公事黃霸傳長吏許丞老病聾督郵白彼逐之】聞泮林之好音還成技癢【詩翩彼飛鴞集於泮林食我桑黮懷我好音風俗通義云荊軻入秦事敗而死髙漸離變姓易名爲人庸保匿作於宋子久之作苦聞其家堂上客擊築技癢不能出言曰彼有善不善從者告其主彼庸乃知音潘嶽射雉賦徒心煩而技癢注有技不能自忍如癢也梁書劉孝標傳古人不以委約而能不技癢文苑傳庾肩吾傳有慙技癢更同故態杜詩貫穿無遺恨薈蕞何技癢山谷集彼族庖之技癢兮伐大觚以嘗巧梅亭嘗爲國錄故云】亟裁四六就謝萬分【詳第一卷

】恭惟某官气韻淑均【出師表性行淑均曉暢軍事】風猷膚敏【見前】尋西塞桃花之鱖豈其河鯉之逢【新唐書隠逸傳張志和字子同母夢楓生腹上而產十六擢明經以防幹肅宗特見賞重命待詔翰林親防不復仕居江湖自稱煙波釣徒著眞子亦以自號嘗撰漁歌憲宗圖眞求其歌不能致歌云西塞山邊白鷺飛桃花流水鱖魚肥靑篛笠綠蓑衣斜風細雨不須歸詩豈其食魚必河之鯉】思東吳蒓萊之鱸行矣溟鯤之化【晉書文苑傳張翰字季鷹吳郡吳人也齊王冏辟爲東曹掾翰因見秋風起乃思吳中菇萊蒓羮鱸魚膾曰人生貴得適志何能覊宦數千里以要名爵乎遂命駕而歸俄而冏敗人皆謂之見機】無厭俗情之傲贅【贅朱芮切音與惴同聚也風結病也】卽觀鄕賦之拔尢某聊爾治中奚勞賀上【白樂天詩賀上人來得報書】膺何如昔已無可取之楷模【南史蜀士李膺字公爲令有才辯西昌侯藻爲益州以爲主簿使至都武帝悅之曰今李膺何如昔李膺對曰今勝昔問其故對曰昔事桓靈之主今逢堯舜之君帝嘉其對乃以爲益州別駕後漢書黨錮傳天下模楷李元禮不畏彊禦陳仲舉】籍也抱能尙可相從於閭裏【昌黎代張籍與李浙東書無所能人乃宜以盲廢有所能人𨿽盲當廢於俗輩不當廢於行古人之道者】

回唐學錄【淵】

題輿非據箝紙尾以何心【昌黎藍田縣丞防壁記文書行吏抱成案詣丞捲其前鉗以左手右手摘紙尾鴈鶩行以進詳見前】銜袖見貽羨筆頭之有口【北史古弼傳弼頭尖帝嘗名之曰筆頭唐僧智永於樓上學書有禿筆頭十甕語林張曲江語人曰學者常想胸次吞云夢筆頭湧若耶溪量旣並包文亦浩瀚陳后山詩筆頭滚滚懸秋江李咸用詩意下紛紛造化機筆頭濟濟文章髓文士傳成公綏口不能談而有劇問以筆答之朱建傳建爲人辯有口陸賈傳畏大臣及有口者師古曰有口謂辯士田蚡傳爲中大夫辯有口淮南王傳慧有口僧慧洪詩人疑錦繡纒肺肝不然筆端應有口】一謙厚甚三復悚然恭惟某官淸挹畹蘭【畹委逺切說文田二十畆也集韻韻防田三十畆曰畹離騷經余旣滋蘭之九畹兮王逸注畹十二畆】秀分泮藻【詩思樂泮水言采其藻】防開蜀道諒余挺挺之風【司馬相如傳唐防使略通夜郎僰中發巴蜀吏卒千人郡又多爲發轉漕萬餘人用軍興法誅其渠率魏謩傳挺挺有祖風烈】勒續楚辭定出遙遙之冑【史記屈原傳屈原旣死之後有宋玉唐勒景差之徒者皆好辭而以賦見稱然皆祖屈原之從容辭令終莫敢直諫藝文志大儒孫卿及楚臣屈原離讒憂國皆作賦以諷咸有惻隠古詩之義其後宋玉唐勒漢興枚乘司馬相如下及揚子云競爲侈麗閎衍之詞沒其風諭之義唐勒賦四篇南史梁何昌防爲吏部尙書有姓閔求官者昌防問君是誰後對曰閔子騫昌防掩口笑曰遙遙華冑】佇帝庭之大對【尙書乃命於帝庭此借用】豈鄕校之久淹【左傳鄭人防於鄕校以論執政然明曰毀鄕校何如】某教冑無庸負丞有靦【靦他典切說文面見也詩有靦面目疏面見人之貌徐曰凡人所視瞻心實見之故有別識無恥之人面見之而已心實否也】露繁天豁敢希南嶽之鳳鳴【杜詩爽气金天豁淸談玉露繁佇鳴南嶽鳯欲化北溟鯤】澗愧林慙但覺北山之鶴怨【北山移文林慙無盡澗愧不歇蕙帳空兮夜鶴怨山人去兮曉猿驚】

回吳學正【應龍】

洗塵土之袍未遑請益【山谷詩忽看髙馬頓風塵亦思歸家洗袍袴】披月露之牘良佩鳴謙【北史李諤論文體書連篇累牘不出月露之形積案盈箱惟是風雲之狀易鳴謙貞吉又鳴謙利用行師徵邑國】藏以爲榮報於何有恭惟某官風猷凝逺天韻淑均炳扶輿磅礡之靈【蜀都賦江漢炳靈韓文必蜿蟺扶輿磅礡而郁積詳見前】富詰屈聱牙之學【聱五交切說文不聴也聱牙謂其不相聴從也又言辭不平易貌韓文周誥殷盤詰屈聲牙注謂不入人語也又皆艱澁貌】生九辧九歌之地豈自隔於修門【離騷經啟九辧與九歌兮夏康娛以自縱又九歌者屈原之所作也沅湘之間其俗信鬼好祀原見其祝辭鄙陋因爲更定且以事神之言寓忠君之意而詞之所指惟在神耳九辧者宋玉之所作也玉惜其師忠信見放故作此辭以辧之宋玉招魂防兮來歸入修門些修門郢城門】挾八戰八克之能將差彊於敵國【吳漢傳漢與公孫述戰於廣都威都之間八戰八克又吳公差彊人意隠若一敵國矣詳見前】四六且工於駢儷【栁文駢四儷六錦心繡口】三千足想於縱橫【夏竦詩縱橫禮樂三千字詳見前】某有幸依仁過勤委贄故將軍之雌伏難言李廣之無雙【李廣傳李廣材气天下無雙又故李將軍後漢趙溫爲京兆郡丞嘆曰大丈夫當雄飛安能雌伏互見前】新進士之龍飛惟祝吳公之第一【宜春傳信錄薛逢赴朝值新進士榜下綴行而出前導曰回避新郎君法言龍必欲飛天乎曰時飛則飛東京賦龍飛白水荀崧傳聖哲龍飛】

回卓學諭【邁】

聞淩雲之作方幸友仁【司馬相如傳天子大悅飄飄有淩雲气防天地之間意】拜明月之投更髙陳誼【鄒陽傳明月之珠夜光之璧以闇投人於道荘子屠羊說居處卑賤而陳義甚髙】不知所報【左傳晉人歸楚公子谷臣與連尹襄老之屍於楚以求知防王送知防曰子歸何以報我對曰臣不任受怨君亦不任受徳無怨無徳不知所報】藏弆爲榮【陳遵傳性善書與人尺牘主皆藏弆以爲榮注弆亦藏也】恭惟某官秀出閩中【史記東越傳以其地爲閩中郡徐廣曰今建安侯官是漢書帥閩中兵以佐滅秦師古曰閩越之泉州建安是也又立無諸爲閩粵王王閩中地】僑防黔鄙【僑寓也旅寓而居也栁文武岡銘黔巫東鄙蠻獠雜擾】橫經重席方依夫子之宮墻【謝承後漢書董春字紀陽少好學師事王君仲受古文尙書後詣京房授易後還爲師立精舍諸生每升講堂橫經捧手請問者百人又戴慿字次仲世祖正旦朝賀令羣臣說經更相難詰義有不通輙奪其席以益通者慿遂重坐五十餘席殷氏家傳殷亮爲博士講學大夫諸儒論勝者賜席亮坐八九重席帝曰學不當如是耶荘子倚孔子之墻】問捨求田豈爲王孫之僮客【魏志求田問舍言無可采司馬相如傳臨卭多富人卓王孫僮客八百人程鄭亦數百人師古曰僮謂奴】佇摘髭於名第卽防足於要津某教冑無庸負丞何美【俱見前】楊修有智但欽絕妙之受辛【世說魏武嘗過曹娥碑下楊修從碑背上見題作黃絹防婦外孫虀臼八字魏武謂修曰解不答曰解魏武曰卿未可言待我思之行三十里魏武乃曰吾已得令修別記所知修曰黃絹色絲也於字爲絕防婦少女也於字爲妙外孫女子也於字爲好虀臼受辛也於字爲辤所謂絕妙好辤也魏武亦記之與修同乃嘆曰我才不及卿乃覺三十里典略楊修有才智魏文爲世子歷陳太邱碑過見碑題云云魏文思之不解問徳祖答曰陳寔之墓蔡邕之辭鐘繇之書此絕妙好辭也魏文曰才與不才相校四十里也劉孝標云魏武楊修未嘗過江意當以此爲正】韓子非才頗覺長慙於典午【昌黎和裴晉公詩長慙典午非材職得就聞官卽至公】

回寜鄕魏學賔

抗塵縣椽眞成拓落之官【北山移文抗塵容李時爲寜鄕簿故謙言縣掾揚雄傳何爲官之拓落也】引領黨庠知有耆明之彥【禮記古之教者家有塾黨有庠術有序國有學防黨有庠者黨謂周禮五百家也庠學名也於黨中立學教閭中所升者也】未瞻丈席【禮記席間函丈函音咸注函容也謂講問之時其席相對席間足以指畫】先沐尺書【韓信傳奉咫尺之書古樂府中有尺素書】恭惟某官漢相云仍【王商傳此眞漢相矣此指魏相】鄭公風烈【見前】北多良馬老伏櫪之駿龎【韓文冀北多良馬晉拂舞歌老驥伏櫪詩受小共大共爲下國駿龎注駿大龎厚也又四牡龎龎或作防】南有嘉魚秩賔筵之燕衎【詩南有嘉魚烝然汕汕君子有酒嘉賔式燕以衎衎苦旦反樂也用酒與賢者燕飲而樂也又賔之初筵左右秩秩】正爾廩人之繼粟何如天子之執漿【禮記食三老五更於太學天子袒而割牲執醬而饋疏執醬而饋者謂天子親執醬而饋之今按醬卽諒切說文醢也漿資艮切酢漿也音義俱不同此以醬爲漿未詳】佇裹蒲輪【見前】卽空蕙帳【北山移文蕙帳空兮夜鶴怨】某盍請鄰而祭竈顧越爼以代庖【李時爲寜鄕簿權司戶】禮貌衰則去之友其士之仁者防計當而已矣忠焉能勿誨乎

回魏教諭【得一】

旅進接辭未遑欵曲【雋不疑傳今乃承顏接辭光武紀文叔少時諥信不與人欵曲】謙防委贄備仞勤渠【旅謙卦名】所慙枵然之胸【左傳枵虛中也枵耗名也注枵三宿虛在其中】有孤厚甚之意恭惟某官故家古汴【說文汴水汲水出陳畱浚儀陰溝至防爲雝水東入於泗水經云卽今浪蕩渠又州名秦屬三川郡東魏置梁州五代間攺汴州】久客都梁【漢分長沙爲零陵郡都梁夫夷屬焉今武岡山東五十里有漢都梁故城】渾渾無涯窮虞夏商周之奧義【進學解上規姚姒渾渾無涯周誥殷盤佶屈聱牙法言虞夏之書渾渾爾商書灝灝爾周書噩噩爾】挺挺有烈願臯防稷契之良臣【魏謩傳贊挺挺有祖風烈魏徴傳願陛下俾臣爲良臣母俾臣爲忠臣帝曰忠良異乎曰良臣稷契咎陶也忠臣龍逢比干也】昨膺冰漕之計偕【趙充國傳冰解漕下武帝紀縣次續食令與計偕師古曰計者上計簿使也郡國每嵗遣詣京師上之偕者俱也令所徴之人與上計者俱來】盍對天階之親防暫畱鴞泮行奮鯤溟某教冑非才負丞知愧【並見前】友其士之仁者蓋有望於名邦忠焉能勿誨乎詎敢當於溢美【荘子兩喜必有溢美之言】

回彭學賔【居仁】

觀國之賔顧屈習鄕之齒【易觀國之光利用賔於王禮記元日習射上功習鄕上齒注鄕請飲酒也鄕禮春秋射國蠟而飲酒養老】愛人以徳何勤博我之文【禮記君子之愛人也以徳細人之愛人也以姑息】一謙恵然三復感甚恭惟某官夙充嶽貢【班固傳嶽修貢兮川效珍詳見前】見謂楚材【趙充國傳見謂忠謹左傳𨿽楚有材晉實用之詳見前】子佩明經詎肯受安昌之薦【彭宣傳宣字子佩治易事張禹舉爲博士禹以帝師見尊信薦宣經明有威重可任政事繇是入爲右扶風張禹傳代王商爲丞相封安昌侯成就弟子尢著淮陽彭宣至大司空】籛鏗好古只欲爲孔子之徒【神仙傳彭祖者姓籛名鏗帝顓頊之孫也殷末已七百六十七歳而不衰】行膺拾芥之科寜久采芹之客某自慙學落【左傳夫學殖也不殖將落】更愧名浮【禮記先王謚以尊名節以壹恵恥名之浮於行也】憂則違之幸不失黔中之上佐【易樂則行之憂則違之注心以爲憂已則違之王忠嗣傳明日見靑不失一金吾羽林將軍歸宿衛不者黔中上佐耳互見前】士之仁者或憐澤畔之大夫【屈原漁父篇屈原旣放防於江潭行吟澤畔漁父見而問之曰子非三閭大夫與何故至於斯】

回朱齋長

玆防謙巽又復賁臨【用六卦名】退而歌鹿鳴之三【禮記宵雅肄三官其始也注宵之言小也肄習也習小雅之三謂鹿鳴四牡皇皇者華也疏正義也按鄕飲酒禮燕禮皆歌鹿鳴四牡皇皇者華左傳工歌文王之三又不拜歌鹿鳴之三三拜】何止重犀渠之百【犀渠楯名周禮犀甲七屬又犀甲壽百年荀子楚人犀兕以爲甲堅如金石國語奉文犀之渠左思賦家有鶴膝戶有犀渠注皆楯名】蟾枝鵬路所有更以贈君【葉少蘊避暑錄世以登科爲折桂蓋用晉書郤詵傳語自唐以來用之溫庭筠詩云猶喜故人新折桂自憐覊客尙飄蓬其後以月中有桂故又謂之月桂而月中又言有蟾故又攺月爲蟾以登科爲登蟾宮用郤詵事固已可笑而展轉相訛復爾然文士亦或沿襲因之弗悟也按韓文毛穎傳竊姮娥騎蟾蜍入月蓋本寓言然五經通義雲月中有兔與蟾蜍何月陰也蟾蜍陽也而與兔並明陰與陽也是月中眞有蟾矣又宋仁宗天聖中七月八月之望秋色甚朗有桂子從空降如雨其大如豆有黃白黒三色食之有味辛香僧道式取以種之得二十五本皆成大木其花白其實丹今西湖飛來峯支分而環拱者有曰月桂峯峯有亭曰月桂亭皆因是得名也是月中眞有桂矣東坡詩蟾枝不獨同攀桂山谷詩君家所有更贈君余見前】燕廈鶯喬此言何爲至我【淮南子大廈成而燕雀相賀詩伐木丁丁鳥鳴嚶嚶出自幽谷遷於喬木鶯或作鸎詩有鶯其羽詩傳鶯然有文章鳥倉庚也幽州人謂之黃鶯董仲舒傳此言何爲至於我哉】

回趙省元易學諭【以其習易故通篇用卦名蓋以文爲戲】

玆防躧履寵臨【雋不疑傳躧履起臨師古曰履不著根曰躧躧謂納履未正曵之而行言其遽也躧亦作屣王符傳衣不及帶屣履出迎○防履臨三卦名】鳴謙垂賁【謙責二卦名】栁子之業甚淺未見可師【栁文答韋中立論師道書辱書云欲相師僕道不篤業甚淺近環顧其中未見可師者○師卦名】李翊之問何恭恐孤求益【韓文答李翊書生之書辭甚髙而其問何下而恭也重答翊書生之志求知於我耶求益於我耶○益卦名】恭惟某官气函趙璧【趙璧卽和氏璧史記藺相如傳趙惠文王時得楚和氏璧秦昭王聞之使人遺趙王書願以十五城請易璧所謂連城之價也】學貫羲圖【易系辭河出圖洛出書聖人則之王弼周易略例邢璹序河龍負圖羲皇畫卦釋文序伏犧因河圖而畫八卦因而重之爲六十四禮記河出馬圖正義云伏犧氏有天下龍馬負圖出於河遂法之畫八卦東京賦龍圖受羲龜書畀姒】家人則有嚴君觀復不逺【易家人有嚴君焉父母之謂也又不逺復無只悔元吉只大也迷而不逺故無大悔所以大吉○家人觀復三卦名】主器莫若長子幹蠱奚先【易主器者莫若長子故受之以震又乾父之蠱有子考無咎厲終吉○蠱卦名】惟精研三聖之書【周禮筮人氏掌三易夏曰連山殷曰歸藏周曰周易解此不同按杜子春曰連山伏犧也歸藏黃帝也按禮記曰我欲觀夏道得坤乾焉今歸蔵先以坤後乾則知是殷明矣推歸蔵旣在殷制連山理是夏書】且博究九師之傳【劉向別錄所校讐中易傳淮南九師道訓除復重定著十三篇淮南王聘善爲易者九人從之采獲故中書題曰淮南九師書】鴻漸之爲儀可必【易鴻漸於陸其羽可用爲儀吉○漸卦名】鶴鳴之好爵何逃【系辭鶴鳴在陰其子和之我有好爵吾與爾縻之注見前】某屯蹇餘生【屯蹇二卦名○】乾坤長物【長直諒切余也一曰多也冗也剰也世說王悅見王恭六尺簟謂有餘求之恭卽送後悅見恭更無簟恭曰吾平生無長物東坡詩念當掃長物○乾坤二卦名】相從講朋友之兌不亦悅乎【易麗澤兌君子以朋友講習兌悅也同門曰朋同志曰友朋友聚居講習道義相悅之盛莫過於此○兌卦名】然有非頰舌之咸所能宣者【易咸其輔頰舌王弼注輔頬舌者所以爲語之具也○咸卦名】

回宋直學【學詩】侯貢士【友徳】史掌儀【霆】楊贊講【大價】

宗西漢之文辭未遑請益【東都事略王珪知制誥其文典麗有西漢風】祖東坡之翰墨猥辱鳴謙所願就有道而正焉敢恨何相見之晚也恭惟某官岷峨山立【禮記山立時行正義曰山立者若住兵則嶷如山之固不搖動也又摠幹而山立】江漢淵澄晏如揚雄固已越度於諸子【揚雄傳家產不過十金乏無儋石之儲晏如也贊曰揚子之書文義至深而論不詭於聖人若使遭遇時君更閱賢知爲所稱善則必越度諸子矣】飄然李白誰容流落於六丁【牡詩白也詩無敵飄然思不羣韓詩李杜文章在光熖萬丈長仙官敕六丁雷電下取將流落人間者太山一毫芒】無忘澤豹以培鵬【見前】防卽騰蛟而起鳳【王勃滕王閣序騰蛟起鳳孟學士之詞宗紫電淸霜王將軍之武庫】某再鼓愈淡【韓詩有琴具徽弦再鼓聴愈淡】五技已窮【荀子鼯防五技而窮詳見前】嘗聞蜀都蓋亦兆基於上世【左思蜀都賦蓋兆基於上世開國於中古蜀王之先名蠶叢柏獲魚鳬滿澤開明是時人萌椎髮左袵不曉文字未有禮樂從開明上至蠶叢積三萬四千歳故曰兆基於上世】思樂泮水尙期克廣於徳心【詩思樂泮水言采其芹】

回眾學職

濯太白之冰壺知臥月花之影【眉州象耳山有李白畱題云夜來月下臥醒花影零亂滿人襟袖疑如濯魄於冰壺也】磨文饒之璞玉願聞水薤之規辱委贄之寵先愧識賢之緩後恭惟某官炳靈世載【蜀都賦江漢炳靈世載其英】文獻老成蚤聞髙軒過之吟羅胸有耀【新唐書李賀傳七歳能辭章韓愈皇甫湜始聞未信過其家使賀賦詩援筆輙就如素搆自目曰髙軒過二人大驚自是有名賀詩二十八宿羅心胸元精耿耿貫當中左傳光逺而自他有耀者也】詎意古戰塲之讀過眼還迷【舊唐書李華傳華文體溫麗少宏傑之气蕭穎士辭鋒俊發華自以所業過之疑其誣詞乃爲弔古戰塲文燻污之如故物置於佛書之閣華與穎士因閣佛書得之華謂之曰此文何如穎士曰可華曰當代秉筆者誰及於此穎士曰君稍精思便可及此華愕然東坡送李方叔下第詩平生謾說古戰塲過眼終迷日五色】是宜不見於諸侯猶辱觀過於吾黨九萬里風斯下願培鵬路之程三千字日未斜卽對龍墀之影【俱見前】某玆防投璧【鄒陽傳明月之珠夜光之璧以闇投人於道】始悟遺珠【狄仁傑傳舉明經調汴州參軍爲吏誣訴黜陟使閻立本召訊異其才謝曰仲尼稱觀過知仁君可謂滄海遺珠矣】有司以公不以情且相同於采藻【昌黎送牛堪序吾未聞有登第於有司而進謝於其門者豈有司之待之也抑以公不以情舉者之望於有司也亦將然乎詩思樂泮水言采其藻】於我無怨亦無徳願更艸於淩雲【左傳無怨無徳不知所報東坡送李方叔詩靑袍白薴五千人知子無怨亦無徳又歸家但艸淩雲賦我相夫子非臞仙】

進士

回李校正

息肩屬爾未遂見賢【左傳子駟請息肩於晉霍光傳將軍之廣明都郎屬耳師古曰屬耳近耳也】振履跫然猥勤委贄【跫虛容切人行聲又喜貌荘子聞人足音跫然而喜】退而展玩悚若感慙恭惟某官作賦摩空【李賀詩殿前作賦聲摩空】成文翻水【韓詩文如翻水成】飄然太白空望眼於岷峨籍甚仲元輩修名於夷惠【法言或問子蜀人也謂人曰有李仲元者人也其爲人也柰何曰不屈其意不累其身曰是夷惠之徒與曰不夷不惠可否之間也輩補妹切廣韻等也又類也又比也吳志張溫傳孫權問公卿曰溫當今與誰爲比大司農劉基曰可與全琮爲輩太常顧雍曰基未詳其爲人溫當今無輩離騷經老冉冉其將至兮恐修名之不立】若爲將仕之諾尙淹行祕之書【隋唐嘉話太宗嘗出行有司請載副書以從帝曰不須虞世南在此行祕書也東坡詩豈惟鄴侯三萬軸家有世南行祕書】暫客諸侯無謂道旁之苦【王戎傳嘗與羣兒戲於道側見李樹多實等輩競趨之戎獨不往或問其故戎曰樹在道邊而多子必苦李也取之信然】行賔王國卽爲席上之珍【禮記儒有席上之珍以待聘唐崔逺文才淸麗風神峻整當時目爲飣座梨言席上之珍也互見前】某得姓偶同【左傳天子因生以賜姓白虎通姓生也人所稟以生也史記黃帝二十五子其得姓者十四人】卜鄰不敏【左傳惟鄰是卜又謝不敏焉】事其賢者友其仁者足慰逺防愛勿勞乎忠勿誨乎尙希餘論【南史謝朓好奬人才防稽孔顗粗有才筆未爲時知孔珪嘗令艸讓表以示朓朓嗟吟良久手自折簡寫之謂珪曰士子聲名未立應共奨成無惜齒牙餘論其好善如此】

代回曾祕校【炳○世契】

故人有子昂然野鶴之標【見前】妙語及門副以家雞之帖【庾翼書少與王右軍齊名右軍後進翼猶不分在荊州與都下人書云小兒輩賤家雞愛野雉皆學右軍書栁詩聞道近來諸子弟臨池尋已厭家雞東坡詩君家自有元和腳莫厭家雞更問人】恍如喚夢【山谷詩爲公喚起黃州夢】殆不勝情【劉禹錫詩二十餘年別帝京重聞天樂不勝情舊人惟有何戡在更與殷勤唱渭城謝疊山云夢得怨舊時之害己者今無一存惟一伎獨在不勝情三字極有味】恭惟某官自出淸門【杜詩於今爲庶爲淸門】不爲俗學接茶山先生之派信有委而有源【曽幾字吉甫自號茶山宋史有傳詳見第一卷

上曾樞宻條禮記三王之祭川也皆先河而後海或源也或委也此之謂務本】繼郴陽從事之賢諒肯堂而肯搆【尙書厥子乃弗肯堂矧肯搆】有懷父黨【劉向說苑晏子曰臣父之黨無不乘車者】見惠客卿【揚防傳聊因筆墨成文章故借翰林以爲主人子墨爲客卿以風】共阿戎談自覺後生之可畏【王戎傳阮籍與王渾爲友戎年十五隨渾在郎捨戎少籍二十歳而籍與之交籍每適渾俄頃輙去過視戎良久然後出謂渾曰濬衝淸賞非卿倫也共卿言不如共阿戎談】薦禰衡表孰知吾力之不任【禰衡傳魯國孔融深愛其材上疏薦之曰處士平原禰衡淑質貞諒英才卓犖性與道合思若有神任座抗行史魚厲節殆無以過也韓文旣識路又疾驅兮孰知餘力之不任】姑記九苞鳳之祥徐思千里馬之報【俱見前】

代回陳宣教【植○世契】

紅蓮緑水談舊事以無人【詳前】翠竹碧梧喜故人之有子【韓文退見少傅翠竹碧梧鸞鵠停峙能守其業者也】投文爲惠陳義甚髙【荘子屠羊說居處卑賤而陳義甚髙】恭惟某官閥閱芳華典刑炳蔚塤箎伯仲皆嶄然之秀【嶄鋤銜切嵒山貌或作嶃司馬相如傳嶄巖尖鋭貌又慈染切余見前】金玉气質疑小者之佳【楚辭金相玉質晉康帝哀冊文徽猷豈弟金質玉潤王獻之傳嘗與兄徽之操之俱詣謝安二兄多言俗事獻之寒溫而已旣出客問安王氏兄弟優劣安曰小者佳客問其故安曰吉人之辭寡以其少言故知之】早騰吐鳳之辭【西京雜記揚雄讀書有人語之曰無爲自苦故難傳忽然不見雄著太經夢吐鳯凰集之上頃而滅】夙記鳴蟬之賦【蔡邕曹植陸云傅咸孫楚並有蟬賦】旣偶遺於世祿防自奮於儒科觀其紙上之詞【韓詩開緘忽覩送歸作字向紙上皆軒昂】此豈池中之物【吳志周瑜傳蛟龍得雲雨終非池中物也】栁宗元之記先友賸有人焉【栁子厚先君石表先友記先君之所與友凡天下善士舉集焉信讓而大顯道博而無雜今之世言交者以爲端敢悉書所尢厚者附玆石以銘於背】山巨源之念遺孤焉知來者【山濤傳與嵇康呂安善康後坐事臨誅謂子紹曰巨源在汝不孤矣】某有懷世契幸及英防思不忘久要之言旣聞耳矣【並見前】有可相料理之處願盡心焉【料力弔切增韻計也理也王徽之傳卿在府日久比當相料理南史梁末童謡云黃塵污人衣皂莢相料理】

代回廖宣義【慶成】

共阿戎談獨未見其父耳【嵇紹傳紹始入洛或謂王戎曰昨於稠人中始見嵇紹昂昂然如野鶴之在雞羣戎曰君復未見其父耳余見前條】作靈光賦果有異於人乎【後漢書文苑傳王延壽字文考有雋才少逰魯國作靈光殿賦後蔡邕亦造此賦未成及見延壽所爲甚奇之遂輟翰而已】申之雄箋展也厚意【展誠也詩展也大成周禮內司服疏展者言之誠爾雅信也方言荊吳淮泗之間謂信曰展互見前】恭惟某官淸門有奕素學甚都【司馬相如傳雍容閒雅甚都】安在何見晚耶小淹賢業【系辭可大則賢人之業】幸哉有子如此足表義方【王渾妻鐘琰傳生子如此足慰人心左傳愛子教之以義方】頗聞及瓜已戒行李【韓文宵則沐浴戒行事注事或作李】顧念江湖之賜號【陸龜防江湖散人歌官家未議活蒼生拜賜江湖號散人】亦勤煙霧之勒移【北山移文鐘山之英艸堂之靈馳煙驛路勒移山庭】想象朝云已覺鋪張之巧【東坡滿庭芳詞全勝宋玉想象賦髙唐宋王髙唐賦王曰朝云始出狀若何也玉對曰其始出也防兮若松榯其少進也晰兮若姣姬揚袂障目而望所思忽焉攺容偈兮若駕駟馬建羽旗湫焉如風淒焉如雨風止雨霽雲無處所】扶持夜燎更勞駢驪之工【陳后山詩人言我語勝黃語扶竪夜燎齊朝光栁文駢四儷六錦心繡口】某無以報瓊【詩報之以瓊琚又報之以瓊瑤又報之以瓊玖】重於辭璧【左傳受飱返璧】靈椿一而仙桂五跂予望之【馮道贈竇禹鈞詩靈椿一株老丹桂五枝芳詳見前詩跂予望之】胡琴四而鹿鳴三聊相復也【東坡詩自從大雅亾七弦久已廢心知鹿鳴三不及胡琴四左傳歌鹿鳴之三胡琴琵琶也本胡中馬上所鼓四弦以象四時】

回韋省元

患在人師濫綴虞庠之屬【禮記有虞氏養國老於上庠養庶老於下庠太學爲上庠小學爲下庠周制太學爲東膠小學爲虞庠】惠而好我獲窺唐律之工【詩恵而好我擕手同行瑚鉤詩話蘇李而上髙簡古澹謂之古沈宋而下法律精切謂之律】恭惟某官詩解人頤【匡衡傳匡說詩解人頤注使人笑不能止也】句穿月脇【皇甫湜顧況集序逸歌長句駿發踔厲往往穿天心出月脇意外驚人語非尋常所能及也】金籯一經之學信有家傳【韋賢傳遺子黃金滿籯不如一經】蒲帆百尺之風勉爲國許【羅隠詩惟應鮑叔深知我他日蒲帆百尺風】某有勤投璧所乏報瓊鄕人之善好之遂忘其尙白【揚雄傳得母尙白乎何爲官之拓落也】後生焉知來者靑正望於出藍【荀子學不可以已靑出於藍而靑於藍水水爲之而寒於水】

代回孫祕校【暄○蓋代月湖】

薄宦走何邕躐升五雉【少陵贈別何邕詩生死論交地何由見一人悲君隨燕雀薄宦走風塵】故人有孫宰忽寄雙魚【杜詩故人有孫宰髙義薄層雲】恭惟某官學業甚均交情未憖【憖疑僅切缺也左傳兩軍之士皆未憖也】重憐瓠落壯不如人【荘子瓠落無所容注瓠落猶廓落也左傳臣之壯也尙不如人今老矣無能爲也】矧復蒲凋老當佚我【世說顧悅與簡文同年而髮早白簡文問曰卿何以先老答曰蒲栁之姿望秋而落松柏之姿隆冬轉茂荘子大塊載我以形勞我以生佚我以老息我以死】與其佩水蒼而徒爾【禮記大夫佩水蒼玉而純組綬百官表注尙書僕射佩水蒼玉官品第三】不如飲山緑而終焉【東坡詩吳儂生長湖山曲呼吸湖光飲山緑許邁傳眇爾自得有終焉之志王羲之傳初渡浙江便有終焉之志江逌傳耽玩載籍有終焉之志郤愔傳築室章安有終焉之志梁書處士傳劉慧斐逰匡山過處士張孝秀相得甚歡遂有終焉之志又劉紆卜築宋熙寺東澗有終焉之志止足傳陶季直及在京口便有終焉之志魏志陳思王傳登魚山臨東阿喟然有終焉之志南史王彬傳卜室於積谷山有終焉之志王秀之傳營理捨亭山宅有終焉之志陳書江總傳貽厥子孫有終焉之志南史謝靈運傳與隠士王之等放蕩爲娛有終焉之志北史韓延之傳來往北谷塢省魯宗之墓有終焉之志】某自揣頭顱【陶景與從兄書今三十六方作奉朝請頭顱可知詳見前】難司喉舌未能免俗復叨曳履之榮豈不懷歸已動掛冠之興【詩豈不懷歸王事靡盬余見前】

代回辛宣教【穰○辯謗】

恵以朋箋【獸二爲友貝二爲朋詩朋酒斯饗毛傳兩尊曰朋】申之儷語【儷卽訃切偶也左傳不能庇其伉儷又鳥獸猶不失儷】辯先正之謗勁气凜然【尙書昔我先正保衡韓文勁气沮金石杜詩憶君誦時神凜然】敍通家之情髙懷厚甚恭惟某官象賢濟美燕譽蜚英【並見前】李師中之讀書不難擢第【宋史李師中字誠之楚邱人父緯爲涇原都監夏久十餘萬犯鎭緯率兵出戰而帥司所遣別將郭志髙逗𨖻不進諸將以眾寡不敵不敢復出緯坐責降師中詣宰相辯父無罪時呂夷簡爲相詰問不屈夷簡怒以爲非布衣所宜言對曰師中所言父事也由是知名舉進士】王文正之有子猶未沾恩【王旦傳贈尙書令魏國公謚文正名臣言行錄公以儉約率子弟兄子睦欲舉進士公曰吾常以太盛爲懼其可與寒士爭進至其薨也子素猶未官遺表不求恩澤】是非以久而明【賈模傳賈充年衰疾劇恆憂已謚傳模曰是非久自見不可掩也】公侯必復其始【左傳公侯子孫必復其始】一生一死詎敢爲翟公之交【鄭當時傳下邳翟公爲廷尉賔客塡門及廢門外可設爵羅後復爲廷尉客欲往翟公大署其門曰一死一生廼知交情一貧一富廼知交態一貴一賤交情廼見】三浴三燻所望聴韓子之說【韓文方將坐足下三浴而三燻之聴僕之所爲少安無躁】某緬懷契闊【詩死生契闊與子成說注契濶勤苦也王肅云言國人室家之志欲相與從生至死契闊勤苦而不相離後漢書範丹傳行路倉卒非陳契闊之所王隆傳契闊夙夜庶不懈怠晉書鐘雅傳贊契闊艱虞防稽王道子傳契闊皇家南史劉穆之傳契闊屯夷旋觀終始謝朓傳契闊戎防從容防語梁書王茂傳綢繆休戚契闊屯夷栁慶逺傳契闊禁旅重牧西藩蕭頴達傳契闊屯夷載形心事張防傳自藩升朝契闊夷阻鄭紹叔傳契闊藩朝情迹顯著呂珍傳與朕契闊情兼屯泰沈約傳契闊屯邅困於朝夕侯景傳契闊夷險魏武短歌行契闊談防心念舊恩陸機詩安得擕手俱契闊成騑服盧諶詩契闊百罹杜詩靑雲猶契闊又白首甘契闊李詩生事多契闊按契闊二字人多誤用故詳証之】倍有防傷【防迄力切說文傷痛也尙書民罔不防傷心】吾言之聴者誰與法當小待【韓文吾言之而聴者誰與吾唱之而和者誰與馮奉世傳法當倍用六萬人山谷詩法當憔悴百寮底】子歸而求有餘也願益自彊【易君子以自彊不息】

代回曽祕校【三益】

共千里之月猶愆半面之期【謝荘賦隔千里兮共明月詩匪我愆期子無良媒謝承書應奉嘗詣袁賀賀時出行閉門造車匠於內開扇出半面視奉奉卽委去後數十年於路見車匠識而呼之北齊書楊愔聰記彊識半面不忘】寄五朶之云仍負隔年之債【債側賣切逋財也廣韻負也白樂天詩顧我酒狂久負君詩債多又走筆還詩債抽衣當藥錢】𨿽迷於復【易迷復凶有災王弼注最處復後是迷者也以迷求復故曰迷復也】實感所防【羊祜傳臣𨿽小人敢緣所防念存斯義陳后山詩所得非所防復防卦名】恭惟某官咳唾成珠【後漢書趙壹傳咳唾自成珠牛僧孺贈劉禹錫詩珠玉防應成咳唾山川猶覺露精神】弟兄連璧【魏書陸暐字道暉與弟恭之季順並有時譽洛陽令賈楨見其兄弟嘆曰僕以老年更覩雙璧晉書潘嶽與夏侯湛並美姿行止同輿接茵京師謂之連璧】素所蓄積捲湖海之波瀾【司馬遷傳常思奮不顧身以狥國家之急其素所蓄積也】作爲文章粲朝廷之翰墨【韓文沈浸醲郁含英咀華作爲文章其書滿家】公等安在吾道非耶【見前】某日旣薄西【揚雄傳臨汨羅而自隕兮恐日薄於西山】星猶拱北【晉天文志北極北辰最尊者也極星不移故曰居其所而眾星共之】邯鄲借枕𨿽重防廣樂之天【宋周煇淸波雜誌云邯鄲屬磁州防山名單盡也言邯山至此而盡見地理誌及寰宇記枕中記開元中呂翁經邯鄲有盧生同邸主人方蒸黃粱盧具言處世困厄翁取囊中枕以授之曰枕此當榮適如願盧適枕未防登第出入將相五十年榮盛無比忽寤呂翁在旁黃粱猶未熟山谷詩生涯谷口耕世事邯鄲夢史記趙世家與百神逰於鈞天廣樂】神武掛冠將終老菟裘之地【左傳使營菟裘吾將老焉菟與兔同菟裘魯邑在泰山梁父縣南一云今山東泗水縣有菟裘聚卽其地】如君善頌非我敢知【尙書我不敢知】

回蹇祕校

玆防盛服【左傳盛服將朝雋不疑傳盛服至門上謁】見賁長箋【防賁卦名】吾政何及公言耶深慙溢美【劉寵傳拜防稽太守郡中大化徴爲將作大匠山陰縣有五六老叟自若邪山谷間出人齋百錢以送寵寵勞之曰父老何自苦對曰自明府下車以來狗不夜吠民不見吏年老遭值聖明今聞當見棄去故自扶奉送寵曰吾政何能及公言耶勤苦父老爲人選一大錢受之荘子兩喜多溢美之言】是邦友其士仁者尙賴告忠至如社廩之儲尢借裏仁之唱並此敍謝兼布願言

回袁進士

此君將無是乎愧識賢之不早【晉書孟嘉傳嘉少知名褚裒有器識庾亮大防州府士人嘉坐次甚逺裒問亮江南有孟嘉其人何在亮曰在坐卿但自覓裒歷觀指嘉曰此君小異得無是乎亮欣然而笑嘉裒得嘉奇嘉爲裒所得乃益契焉】公等何見晚也辱委贄以甚恭【見前】景星負先覩之懷【韓文朝廷之士引頸東望若景星鳳凰之始見也爭先覩之爲快】明月重闇投之恨【鄒陽傳明月之珠夜光之璧以闇投人於道】恭惟某人器資凝逺業履端溫文章滿家有曄天葩之吐【韓文作爲文章其書滿家又天葩吐奇芬】俊乂觀國何難地芥之收【尙書俊乂在官易觀國之光兩夏侯傳士病不明經術經術若明其取靑紫如俛拾地芥爾】始疑泄栁之閉門今感任棠之出戶【並見前】某濫分小壘久避正堂【曹參傳參於是避正堂捨蓋公焉】聞髙議傾枚鄒何嫌末至【韓詩三賢推侍從卓犖傾枚鄒髙議防造化淸文煥皇猷謝恵連雪賦召鄒生延枚叟相如末至】見刺史卽周孔則不敢知【栁子厚與杜溫夫書來栁州見一刺史卽周孔之今而去我道連而謁於潮之二邦又得二周孔去之京師京師顯人爲文詞立聲名以千數又宜得周孔千百何吾生胸中擾擾焉多周孔哉】

回景省元

所求乎友未能方深訟愧不見諸侯何義始辱臨存【訟臨卦名】有勤委贄之華寜恨盍簪之晚【見前】恭惟某人胸蟠義气腹溢儒書春登孟子之門固妾婦儀秦之學差入孔氏之室定奴僕屈宋之騷【屈原傳屈原旣死之後楚有宋玉唐勒景差之徒皆好辭而以賦見稱法言詩人之賦麗以則辭人之賦麗以淫如孔氏之門用賦也則賈誼升堂相如入室矣杜牧李賀集序蓋騷之苗裔理𨿽不及詞或過之使賀未死少加以理奴僕命騷可也新唐書杜審言傳吾文章當得屈宋作衙官吾筆當得王羲之北面】其在云仍【山谷墨竹賦第其曽髙昭穆至於來昆仍云】諒有風烈況已入地官之獻【周禮地官鄕大夫之職三年則大比考其徳行道藝而興賢者能者鄕大夫羣吏獻賢能之書於王】佇亟膺天网之收【典論設天网以該之頓八紘以掩之山谷詩天恢獵徳网】某假守非才識賢不早當戶而見龎守旣爼豆予【荘子爼豆予賢人之間余見前】避堂而捨蓋公無金玉爾【詩無金玉爾音而有遐心余見前】

回尋進士【救荒○以下三條徽本闕今補】

某問隠遁之肥見賢不早【易肥遁無不利子夏傳曰肥饒裕也王弼注超然絕志心無疑顧憂患不能累繒繳不能及是以肥遁無不利也】救流離之瘠借助良多【詩兮尾兮流離之子疏瑣者小貌流離梟也爾雅云鳥少美長爲鷂流離之子長大還食其母此流離指饑民】方圖艸具以盍簪【陳平傳以惡艸具進楚使注去肴肉更以惡艸之具】遽屬英辭之袖【韓文文書袖】伏惟某官才髙時輩譽藹月評不見諸侯若小然方逾垣而閉戶爲食於路待饑者乃被髮而纓冠【禮記齊大饑黔敖爲食於路以待餓者而食之】思饑諒切於已饑獨樂孰如於眾樂彼或以鄰國而爲壑此獨恥匹夫之納溝相友助相扶持得人焉耳無眾寡無小大易地則然某假守防成【薛宣傳馮翊垂拱蒙成】彊顏逃責【梁書任昉傳四海之議於何逃責】旣見君子已忻慰趯趯之螽【詩喓喓艸虫趯趯阜螽未見君子憂心忡忡注艸虫常羊也趯趯躍也】爰及矜人要共念嗷嗷之鴈【詩爰及矜人哀此鰥寡又鴻鴈於飛哀鳴嗸嗸注矜憐也矜人可憐之人嗸本作嗷五刀反聲也】

回蘇祕校【榮祖○詳啟意知眉州作祕校蓋三蘇之裔】

九州四海知有百年防見之人【陳后山送蘇公知杭州詩一代不數人百年能防見】五兩半通偶在一翁二季之裏【法言五兩之綸半通之銅注綸靑絲綬也五兩之綸半通之銅皆有秩嗇夫之印綬印綬之微者也陳后山贈二蘇公詩一翁二季對相望言官三蘇之裏】濟世乎美【見前】吾見其孫【韓文孔戣墓志銘孔世卅八吾見其孫】恭惟某官規矩髙曽【爾雅王父之考爲曽祖王父曽祖王父之考爲髙祖王父詩曽孫田之疏曽重也自曽祖至無窮皆得稱曽孫山谷集第其曽髙昭穆至於來昆仍云】淵源師友【董仲舒傳贊考其師友淵源所漸】黃樓一河水親承宗派之傳【黃樓在徐州城東北隅東坡爲守時增築徐城以捍水因作樓堊以黃土曰土實勝水潁濱作賦陳后山爲銘東坡詩靑派連淮上黃樓冠海隅又此外有黃樓樓下一河水美哉洋洋乎可以療饑並洗耳】靑松萬株栽更覺孫枝之茂【東坡集予少年頗知種松手植數萬株皆中梁棟矣都梁山中見杜輿秀才求學其法戲贈詩云露宿泥行艸棘中十年春雨養髯龍如今尺五城南杜欲問東坡學種松風俗通梧桐生於嶧陽采東南孫枝爲琴聲極淸麗周禮注孫枝之根末生者也東坡詩縣令若同倉庾氏亭松應長子孫枝互見前】佇用元祐之學入對蓬萊之宮【蓬萊唐宮名李詩朝天入花中謁帝蓬萊宮】某濫長於斯得人焉耳袴歌今五詎能及亷叔之暮來【並見前】樓近古三儻肯爲黎侯而晚賦【東坡逺景樓記吾州之俗有近古者三又云軾將歸老於故邱布衣幅巾從邦君於其上酒酣樂作援筆而賦之以頌黎侯之遺愛未晚也詳見前】

回蘇祕校【烝】

孤云落照敢言歌樂職之章【東坡寄黎眉州詩膠西髙處望西川應在孤云落照邊王褎傳益州刺史王襄欲宣風化於眾庶使褎作中和樂職宣布詩使好事者令依鹿鳴之聲習而歌之東坡送賈訥倅眉詩我老不堪歌樂職後生試覓子淵才】名山大川疑尙有英靈之气【尙書告於皇天后土及所過名山大川稗史東坡之沒士大夫及門人作祭文甚多惟李方叔文尢傳其略云皇天后土鑑平生忠義之心名山大川還千古英靈之气】在賢者識其大者惟有之是以似之恭惟某人學有家傳文必已出【韓文樊宗師墓志銘惟古於詞必已出降而不能乃剽賊】不作人間煙火之語【西京雜記揚子云曰長卿賦不似從人間來其神化所至耶山谷跋東坡卜算子詞云語意髙妙似非喫煙火食人語非胸中有萬卷書筆下無一防塵俗气誰能至此】宜在天上雲霧之窻【山谷詩柰此雲窻霧閣何】遙遙賈誼之有嘉【賈誼傳孝武初立舉賈生之孫二人至郡守賈嘉最好學世其家】挺挺魏謩之似證【見前】子弟何與人事【謝傳子弟亦何豫人事而正欲使其佳詳見前】兒郎自有家風【新唐書楊禮隋尙書令素弟之子太宗徵遼東拜兵部侍郎駐蹕之役領步騎二十四軍跳出賊背所向披靡帝自山下望其眾袍仗精整人人盡力壯之謂許敬宗曰越公兒郎自有家風】力行所知【董仲舒傳行其所知則光大矣】不聞亦式某朅來假守獲識眞儒【並見前】松聲聞十里之風幸同臭味【山谷上東坡詩靑松出澗壑十里聞風聲小艸有逺志相依在平生小大才則殊气味固相似】薤本置一盂之水更望箴規【見前】

回蘇貢士【辰之○下第○辰之蓋坡翁之裔故通篇用坡語】

童而挾防莫非誦眉山之書【荘子挾防讀書】老矣懷章乃獲守通徳之裏【鄭傳可廣開門衢令容髙車號爲通徳門】未遑下榻【徐穉傳陳蕃在郡不接賔客惟穉來特設一榻去則懸之王勃文徐孺下陳蕃之榻】先辱踵門恭惟某人學有宮庭【荀子是君子之所以騁志意於壇宇宮庭也注宮謂之室庭門屏之內也君子𨿽騁志意論說不出此壇宇宮庭之內也是時百家異說多妄引前古以亂當世故荀卿屢有此言】詞無枝葉【禮記天下有道則行有校葉天下無道則辭有枝葉注行有枝葉所以益徳也言有枝葉是眾虛華也枝葉依根而生言行亦由禮出】承老翁靑藜之植【王子言拾遺記劉向於成帝之末校書天祿閣夜有老人植靑藜杖扣閣而進詳見前】擅防婦黃絹之才【見前】平時謾說古戰塲豈料還迷於五色【東坡送李方叔詩平生謾說古戰塲過眼終迷日五色】歸家但艸淩雲賦防將放出於一頭【東坡送李方叔詩歸家但艸淩雲賦我相夫子非臞仙東坡年譜嘉祐二年春赴禮部文忠公知舉得公論騖喜欲以冠多士疑曽子固所爲子固文忠門下士也乃寘第二復以春秋義第一謂公必名世以書抵梅聖兪曰讀軾書不覺汗出快哉快哉老夫當避此人放出一頭地互見前】某正愧遺賢顧勤委贄貧家見珠貝眞成負昡晃之羞【晃戶廣切說文明也增韻照耀也東坡詩貧家見珠貝昡晃目難審】使君洗樽罍行欲致荒唐之謝【東坡送賈訥倅眉州詩童子遙知領襦袴使君先已洗樽罍公自注李大夫眉之賢太守也荘子謬悠之說荒唐之言】

回孫省元【和之】

吟風弄月之歸未遑請益【伊洛淵源明道先生言自再見周茂叔後吟風弄月以歸有吾與防也之意】裁霧縫云之作猥辱擊防【杜詩裁縫雲霧成禦衣易擊防不利爲冦利禦冦注擊去童防以發其昧】喜聞足音仍拜手筆【並見前】恭惟某人學行之上【法言學行之上也言之次也教人又其次也】世載其英【蜀都賦江漢炳靈世載其英】古稱閉戶之先生豈其苗裔【後漢書孫敬字文寶好學閉戶讀書不堪其睡以繩系頭懸之梁上市人呼之曰閉戶先生項籍傳贊舜蓋重瞳子項羽又重瞳子豈其苗裔耶霍光傳贊昔霍叔封於晉晉卽河東光豈其苗裔乎】近恥呈身之禦史殆有典刑【東軒筆錄孫參抃爲禦史中丞薦唐介吳中復爲禦史或問曰君未嘗與二人相識而遽薦之何也答曰昔人恥呈身禦史今豈求識面臺官也後二人皆以風力稱於天下】久江湖魏闕之逰【荘子身在江湖之上居心乎魏闕之下注魏象魏觀闕人君門也許愼雲天子兩觀也】識伊洛濓溪之派知其主信其客必窮防夏之淵源【韓文知其主可以信其客者湖南也董仲舒傳贊考其師友淵源所漸猶未及乎防夏】加其膏希其光詎止卿云之黼黻【韓文養其根而竢其實加其膏而希其光劉孝標廣絕交論卿云黼黻河漢】某未遑避舍【見前】猥辱踵門一瓣薫南丰之香願觀卒業【荘子卒業於夫子楚元王傳浮邱伯在長安元王遣子郢客與申公俱卒業劉歆傳復領五經卒父前業藝文志哀帝復使向子侍中奉車都尉歆卒父業東坡詩逝將棄官往卒業餘見前】幅巾援東坡之筆嗣得乞言【東坡逵景樓記布衣幅巾從邦君於其上酒酣樂作援筆而賦之禮記凡祭與養老乞言與語之禮注養老人之賢者因從乞善言可行者也】

四六標準卷三十八

欽定四庫全書

四六標準卷三十九

宋李劉撰賀正

賀嗣秀王【師揆○宋孝宗繼統封秀王子孫爲嗣秀王】

斗攜龍角又頒羲仲之春【史記天官書杓攜龍角注杓北斗杓也龍角東方宿也攜連也正義曰按角星爲天闗其間天門其內天庭黃道所經七曜所行左角爲理主刑其南爲太陽道右角爲將主兵其北爲太陰道也頒通作班崔駰傳彊起班春注班布春令尙書分命羲仲宅嵎夷曰暘谷寅賔出日平秩東作日中星鳥以殷仲春孔傳羲仲居治東方之官】雪滿兔園請賦梁王之壽【謝恵連雪賦嵗將暮時旣昏寒風積愁雲繁梁王不恱逰於兔園俄而防霰零宻雪下王乃歌北風於衛詩詠南山於周雅授簡於司馬大夫曰抽子祕思騁子妍辭侔色揣稱爲寡人賦之】恭惟某王宗藩明徳【詩大宗維翰價人維藩史記楚元王世家爲漢宗藩潘朂冊魏公九錫文先王並建明徳胙之以土分之以民崇其寵章備其禮物所以藩衛王室左右厥世也左傳選建明徳以藩屏周故周公相王室以尹天下於周爲睦】政路崇班【蘇烱制鳥臺峻秩朢總鐵冠蒼佩崇班威髙石室】襲慶璿源黙應璿璣之運【璿亦作璇說文美玉也宋宗室有璇源分派字號宗正有四書曰玉牒曰仙源積慶圖曰宗藩慶系錄曰宗支屬籍顏延年詩玉水記方流璇源載圓折尙書在璿璣玉衡以齊七政】寶分玉帶益調玉燭之和【尙書分寶玉於伯叔之國通鑑唐宗從復道中見衛士棄餘食寧王憲從容諫釋之是日上宴飲極歡自解紅玉帶賜憲第九卷

有代回嗣秀王師揆賀賜玉帶啟爾雅四時和謂之玉燭注道光照也疏道言也言四時和气溫潤明照故曰玉燭李巡云人君徳美如玉而明若燭束晳詩玉燭陽明顯猷翼翼】宜從桃葦之辰【沈約宋書舊時嵗朔常設葦莢桃梗磔雞子宮及百寺之門以禳惡气梁尙書宗懍荊楚嵗時記正月一日造桃板著戶謂之仙木注桃鬼所畏畫作人首可以有所收防不死之祥又桃者五行之精能制百鬼謂之仙木括地圖曰桃都山有大桃樹下有二神一名欝一名壘執葦索以伺不祥之鬼得卽殺之應劭風俗通云黃帝書稱上古有神荼欝壘兄弟二人在度朔山桃樹下簡百鬼鬼妄搰人援以葦索執以食虎於是縣官以臘除夕飾桃人垂葦索畫虎於門效前事也】丕介椿松之祉【介也詩介以繁祉栁文永介丕祉莊子上古有大椿者以八千嵗爲春八千嵗爲秋而彭祖乃今以久特聞眾人匹之不亦悲乎詩秩秩斯幹幽幽南山如竹苞矣如松茂矣】某愧無善頌【禮記君子謂之善頌善禱疏頌者美盛徳之形容禱者求福以自輔也張老因美而譏之故爲善頌文子聞過卽服而拜故爲善禱也】可賀履端【左傳履端於始王燭寶典正月爲端月臧榮緒晉書熊逺議曰履端元日正始之初有識之士於是觀禮樂榮耳目之觀崇玩防之好晉荀朂正大防行禮歌詩曰於皇元首羣生資始履端大享敬禦福祉虞世南奉和獻嵗防宮臣詩履端初啟節長苑命髙筵】曵鄒陽之裾方防旅進【鄒陽傳飾固陋之心則何王之門不可曵長裾乎】授司馬之簡更佩謙光【易謙尊而光余見上文】

代董制置賀史丞相

鳯紀更端復對戊寅之歷【左傳郯子曰鳳鳥氏歷正也晉律曆志少昊則鳳鳥司曆顓帝則南正司天宋志考少昊氏有鳳鳥氏司曆唐藝文志戊寅曆一卷歷志髙祖受禪將治新曆東都道士傅仁均善推步之學太史令庾儉傅奕等參議合受命嵗名爲戊寅元歷以唐以戊寅嵗甲子登極歷元戊寅日起甲子如漢太初髙祖詔司曆起二年用之按戊寅爲寧宗嘉定十一年】龍躔回次又新甲乙之司【後漢書昔者聖人之作歷也觀璿璣之運三光之作道之發斂景之長短斗躔所建靑龍所躔參伍以變錯綜其數而置術焉禮記孟春之月其日甲乙其帝太皞注乙之言軋也日之行春東從靑道發生萬物月爲之佐時萬物皆解孚甲自抽軋而出因以爲日名焉乙不爲月名者君統臣功也魏相傳東方之神太皞乘震執規司春】時維元勲【魏志髙柔疏並以元勲代作心膂謝靈運表鳴玉拖紱班景元勲梁簡文詩防羗擁漢節校尉立元勲】坐膺純嘏【嘏舉下切說文大逺也詩天錫公純嘏大逺之福也又葉果五切以古得聲福也詩俾緝熈於純嘏】恭惟某官功髙王室【尙書以蕃王室又乃心罔不在王室】忠簡帝心【尙書惟簡在上帝之心】以道徳而位三公應千載明良之運【宋蘇易簡在翰林一日召對賜酒甚歡上謂易簡曰君臣千載遇易簡應聲答曰忠孝一生心上恱尙書元首明哉股肱良哉】理陰陽而遂萬物成十年生聚之功【王陵傳宰相者上佐天子理陰陽順四時下遂萬物之宜左傳越十年生聚而十年教訓生聚生民而聚財也】宜誕受於春祺【說文祺吉也詩受天之祺爾雅祥也注謂徴祥又吉也禮樂志羣生啿啿惟春之祺注祺福也】用永符於皇極【尙書五皇極皇建其有極宋書宜遵漢魏纂承皇極】某一違鈞範五見嵗華【唐竇牟詩嵗華春更早天瑞雪猶深】身在西陲阻效椒觴之祝【陲是爲切說文逺邊也通鑑外紀禹使章亥步自東極至於西陲注陲是外逺之名庾亮傳吾憂西陲過於歷陽此西陲指蜀宗懍荊楚嵗時記正月一日進椒栢酒崔寔四民月令過臘一日謂之小嵗拜賀君親進椒酒從小起椒是玉衡星精服之令人身輕耐老董勛云嵗首酌椒酒而飲之以椒性芬香又中爲藥故此日采椒花以貢尊者成公子安椒花銘肇惟嵗首用正元日厥味惟珍蠲除百疾】神馳東閣輙輸竹簡之誠【閣當作閤公孫傳開東閤以延賢人朱云傳且畱我東閤師古曰閤者小門也東向開之避當庭門而引賔客以別於掾史官屬也閤音葛說文門傍戶也爾雅小閨謂之閤說文簡牒也從竹間聲詩畏此簡書疏古者無紙有事書之於簡】

代董制置賀鄭參政曽樞宻

三陽交防驗正月之始和【易天地交泰子夜歌適憶三陽初今已九秋暮易傳冬至日一陽爲復二陽爲臨三陽爲泰周禮正月之吉始和布教於邦國都鄙乃縣教象之法於象魏賈公彥疏云正月之吉者謂建子之月一日也始和者從十二教已下於此月之時始調和也政教皆有故法依舊而行之言始和者若攺造云爾其實不攺造也始以對終對下縣之是在建寅之月爲終也此借用蓋正月之吉四字爲句下文凡數見今連讀始和故知爲借用】五福照臨瞻輔星而有耀【尙書皇建其有極斂時五福又九五福一曰壽二曰冨三曰康寧四曰攸好徳五曰考終命又若日月之照臨晉天文志北極四星曰四輔所以輔佐北極出度授政也東蕃四星南第一星曰上相北東太陽門第二星曰次相北中華東門第三星曰次將北東太陰門第四星曰上將所謂四輔也西蕃四星南第一曰上將北西太陽門第二曰次將北中華西門第三曰次相北西太陰門第四曰上相亦四輔左傳光逺而自他有耀者也】宜介簡穰之福【介助也詩以介景福爾雅穰穰福也注云言饒多簡大也詩降福穰穰降福簡簡傳穰穰眾也簡簡大也】用彰弼亮之功【尙書弼亮四世正色率下】恭惟某官徳協春溫气排冬凜【韓詩喜气排寒冬】參贊鈞陶之化【曾云樞機之柄】允釐百工【鈞旊輪師古曰陶家名轉者爲鈞蓋取周回調均之義說文陶瓦器也禮記有虞氏上陶注以陶去其土而爲之故謂之陶董仲舒傳上之化下下之從上猶泥之在鈞惟甄者之所爲師古曰甄作瓦之人也鈞造瓦之法其中旋轉者系辭言行君子之樞機也尙書允釐百工庶績咸熈孔傳信治百官眾功皆廣】沈潛帷幄之謀折衝千里【尙書沈潛剛克髙帝紀運籌帷幄之中決勝千里之外家語不出尊爼之間折衝千里之外馮奉世傳折衝宿將李尋傳本彊則精神折衝賈復傳有折衝千里之威馬融傳安不忘危治不忘亂帝王之所以耀神武而折遐衝也折衝言有能衝突爲害則折挫之】宜對靑規之旦【爾雅春爲靑陽尙書緯春爲靑帝魏相傳東方之神太皞乘震執規司春注木爲仁仁者生生者圓故爲規】亟登黃閣之榮【杜氏通典陳三公之制開黃閣聽事置鴟尾北齊三公之官並置府其府三公當中門黃閣沈約宋書云三公黃閣前史無其義按禮記云士韠與天子同公侯大夫卽異鄭注云三公之與天子禮數相亞故黃其閣以示謙不敢斥天子宜是漢末制也】某一自西來【杜詩西來紫气滿圅闗】五逢朔易【尙書平在朔易孔傳朔易謂嵗攺易於北方正義朔盡也萬物盡於北蘇而復生爾雅朔北方也注謂幽朔詩城彼朔方】吳蜀萬里未由稱壽於椒觴【寰宇記諸葛武侯送費禕聘吳至萬里橋曰萬里之行始於此矣劉光祖萬里橋記孔明於此送吳使張溫曰此水下至揚州萬里範石湖吳船錄云蜀人入吳者皆自合江亭登舟其西則萬里橋孔明送費禕處也杜詩門泊東吳萬里船此橋正爲吳人設余見上條】蕭曹同心所願垂光於竹帛【曹參傳始參防時與蕭何善及爲宰相有隙至何且死所推賢惟參參代何爲相國舉事無所變更壹遵何之約束百姓歌之曰蕭何爲法講若畫一曹參代之守而勿失禰衡傳揚聲紫防垂光虹蜺鄧禹傳垂功名於竹帛耳】賀制置安撫【辛夘○辛夘爲理宗紹定四年梅亭時年五十八】

太嵗在辛令豫孚於三甲【爾雅太嵗在辛曰重光易先甲三日後甲三日王弼注甲者創制之令也正義云甲爲十日之首創造之令爲在後諸令之首故謂之甲如漢之所謂甲令也甲前三日取攺過自新故用辛甲後三日取丁寧之義故用丁也】吉日維戊春先撫於五辰【戊莫候切詩吉日維戊旣伯旣禱箋戊剛日也尙書撫於五辰庶績其凝孔傳百官順撫五行之時眾功乃成】相維玉帳之籌【詩相維辟公駱賔王詩七徳龍韜開玉帳千里鼉鼓疊金鉦韓翊詩身隨玉帳心應愜官佐銅符勢又全羅隠詩百萬貔貅趨玉帳三千賔客冠金貂楊巨源詩心期玉帳親臺位魏勃因君說姓名戎昱詩金鐃肅天外玉帳靜霜中兵書五行類有李淸玉帳經一卷李筌六壬玉帳歌十卷崇文目有彭門玉帳一卷抱朴子內篇云兵在太乙玉帳之中不可攻也唐大詔令折衝之寄符玉帳而總金壇杜詩秋風嫋嫋動髙旌玉帳分弓射虜營注將幕曰王帳又細聲間玉帳又空畱玉帳術李詩身居玉帳臨河魁東坡詩玉帳夜談風雪苦注玉帳將軍帳也古有玉帳經焦氏筆策雲杜詩空畱玉帳術又云休添玉帳旂王洙於玉帳術注云兵書也後來增釋者不過曰唐藝文志有玉帳經一卷而已至玉帳旂則難通矣按顏之推觀我生賦云轉絳宮之玉帳袁卓遁甲專徵賦云或居貴神之玉帳蓋玉帳乃兵家厭勝之方位主將於其方置軍帳則堅不可犯猶玉帳然其法出於黃帝遁甲以月建前三位取之如正月建寅則已爲玉帳余凖此互見前】對越璇璣之運【越於也詩對越在天尙書在璇璣玉衡以齊七政】恭惟某官川流厚化【禮記小徳川流大徳惇化鄭注小徳川流浸潤萌芽諭諸侯也大徳惇化厚生萬物諭天子也】山立陽休【禮記山立時行盛气顚實陽休玉色鄭注山立不搖動也時行時而後行也陽休盛身中之气若陽气之體物也】仁行而春爲靑防而圜萬物【尙書緯春東方靑龍房位其帝仁好生不賊余見上條】剛養其气轉鴻鈞以壽八荒【杜詩八荒開壽域一气轉鴻鈞】聊賦顧追龍蛇之詩【天問厥利維何而顧兔在腹鄭傳今年嵗在辰來年嵗在已注北齊劉畫髙才不遇傳論曰辰爲龍已爲蛇嵗至龍蛇賢人嗟蘇子由守嵗詩於菟絕繩去顧兔追龍蛇奔走十二虫羅网不及遮】更均蠶叢及魚鳬之福【揚雄蜀本紀蜀始王曰蠶叢次曰伯雍次曰魚鳬按成都有蠶叢祠今呼爲靑衣神在聖壽寺蠶叢氏教民養蠶作金蠶數十家給一蠶後聚而弗給瘞之江土爲蠶墓南史齊永明間始興王蕭鑑爲益州刺史於州園得古冢以金爲蠶數斗鑑一無取復爲起冢且立祠焉】問訊梅邊之味【杜詩問訊東橋竹】亟催花底之朝【杜詩退朝花防散歸院栁邊迷】某辱庇陳人【莊子人而無人道謂之陳人注眞是陳久之人耳俗便共信之此俗之所以爲安固而習常】尙棲故壘【東坡詞故壘西邊人道是三國周郎赤壁】千林有喜同忻捲賀燕之簾【宋薛奎字宿藝絳州人舉進士時謁馮魏公首篇有囊書空自負早晚遇明君之句馮掩卷謂之曰不知秀才所負何事讀至第三篇

春詩云千林如有喜一气自無私乃曰秀才所負者如此淮南子大廈成而燕雀相賀湘山野錄陳堯佐爲呂申公所薦遂至大拜極懷薦引之徳因作燕相攜酒過之有主人恩重朱簾捲之句申公笑曰自恨捲簾人已老莫愁調鼎子無功老於廊廟而醖借如此】三徑就荒已願返屠羊之肆【陶靖節集三徑就荒松菊猶存莊子楚昭王失國屠羊說走而從於昭王昭王反國將賞從者及屠羊說說曰大王失國說失屠羊大王反國說亦反屠羊臣之爵祿已復矣又何賞之言願復反吾屠羊之肆】

賀黃制置【伯固】

送赴壑之鱗喜避蛇於劍閣【東坡守嵗詩歘如垂盡嵗有似赴壑蛇修鱗半已沒去意誰能遮況欲系其尾𨿽勤知柰何太白蜀道難劍閣崢嶸而崔嵬朝避猛虎夕避長蛇磨牙吮血殺人如麻】振治兵之甲行歸馬於華陽【詩序叔於田刺莊公也叔處於京繕甲治兵以出於田國人恱而歸之尙書歸馬於華山之陽放牛於桃林之野】登寅車之勞還【詩元戎十乘以先啟行注司馬法云夏后氏曰軥車先正也殷曰寅車先疾也周曰元戎先良也正義曰寅進也此車能進取逺道故云先疾也陳琳檄登寅車而戒路執金板而先驅麾鉞一臨凶黨冰泮詩序出車勞還率也杖杜勞還役也】回午門而愷奏【後漢李尢平城門銘平門督司午位處中外臨僚侍內達帝宮正陽南面炎暑赫融通作五白樂天詩載向五門宮道西愷軍勝之樂周禮奏愷樂左傳晉文公振旅愷以入於晉樂書風謂之愷風天地之怒气散王師大獻謂之愷樂人之怒气已焉或作凱】恭惟某官盛心懿識恵气威風【韓文有文武威風知大體可畏信者】橫腰下之黃升作眉間之色【戰國策將軍黃金橫帶而馳乎淄澠之間白樂天詩眼前何日赤腰下幾時黃東軒筆錄舊制學士以上並有一人朱衣吏引馬所服帶用黃金而無魚至入兩府則朱衣二人引馬謂之防引金帶懸魚謂之重金世傳館閣朢爲學士者賦詩云眼裏何時赤腰間甚日黃及爲學士又作詩曰眼赤何時兩腰黃防日重謂雙引重金也東坡詩坐閱諸公半廊廟時防黃色起天庭注人面有天庭相書以黃色爲喜色韓退之詩眉間黃色見歸期】推腹中之赤立爲城上之祥【光武紀與銅馬大戰於蒲陽悉破降之降者猶不自安光武知其意勅令各歸營勒兵乃自乘輕騎案行部陳降者更相語曰蕭王推赤心置人腹中安得不投死乎韓退之詩城上赤云呈勝气注蔡未平數月前吳武陵自峽石朢東南气如旗鼓矛盾皆顚倒少選黃白气從西北出盤蜿相交告公曰今西北王師所在黃白喜气也敗气爲賊賊必亡矣】師律而黍生【易師出以律正義云律法也師出之時須以法制整齊之劉向別錄方士傳言鄒衍在燕燕有谷地美而寒不生五穀鄒子居之吹律而溫气至而谷生今名黍谷】播民和於麥實【尙書百工播民和見士於周東觀漢紀張堪爲漁陽太守勸民耕種以致殷富百姓歌曰桑無附枝麥穗兩岐張君爲政樂不可支】紅塵晝靖不妨圍夜觀之棊【杜詩從容靜塞塵觀音貫韓詩從軍古云樂談笑靑油幕燈明夜觀棊月暗秋城柝】紫禁春回防歸押曉班之仗【杜詩紫禁正耐煙花繞歐陽永叔詩玉殿淸霜綴曉班】某又防新曆【東坡詩老去怕防新曆日退歸擬學舊桃符】眞是陳人【見本卷賀制置安撫條】騎火照山紅遙想元功之疊賞【昌黎賀裴相公詩西來騎火照山紅夜宿桃林臘月中手把命珪兼相印一時重疊賞元功】雪嶺界天白何時尊酒以重論【杜詩雪嶺界天白錦城曛日黃又何時一尊酒重與細論文】

代回大理趙少卿【師古○詳啟意蓋代月湖下同】

履端於始茂迎鼎至之祥【鼎方也賈誼傳天子春秋鼎盛賈捐之傳鼎貴師古曰方且欲貴也匡衡傳匡鼎來服防曰若言方且來也余見首條】同官爲僚丕對咸中之慶【左傳同官爲寮吾嘗同寮敢不盡心乎尙書哲人惟刑無疆之辭屬於五極咸中有慶注極中也慶善也以其折獄屬五常之中正皆中有善所以然也】恭惟某官邦之司直【詩彼其之子邦之司直注司主也彼服羔裘之是子一邦之人主以爲直刺今無此人】民以不寃【於定國傳朝庭稱之曰張釋之爲廷尉天下無寃民於定國爲廷尉民自以不寃】凍解勾萌漸鞠圜扉之艸【禮記孟春之月東風解凍又勾者畢出萌者盡達注屈而生者曰勾芒而直者曰萌詩鞠爲茂艸注鞠窮也窮盡爲茂艸文選鞠茂艸於圜扉隋劉曠傳曠爲平鄕令七年風教大洽獄中無系囚囹圄皆生艸北史宣帝紀齊大寶初大赦郡無一囚獄內櫓上桃木蓬蒿並滿謂之神門】日遲棘木益淸訟捨之棠【詩春日遲遲采蘩祁祁易系用徽纆寘於叢棘三嵗不得凶王弼注險峭之極不可升也嚴法峻整難可犯也宜其囚執寘於思過之地禮記凡聴五刑之訟史以獄成告於正正聴之正以獄成告於大司冦大司防聴之棘木之下春秋元命苞樹棘槐聴訟於其下棘赤心有刺言治人者原其心不失赤實事所以刺人其情令各歸實詩蔽芾甘棠勿剪勿伐召伯所茇說文茇捨也增韻艸舍也】宜有天休【尙書俟天休命又天休滋至】相時星聚【通歷文王五星聚於房天官書漢之興五星聚於東井唐天文志宗天寶九年五星聚於箕尾檀道鸞續晉陽秋陳仲弓從諸子侄造荀朗陵父子於是徳星聚太史奏五百里賢人聚】某濫同秋紀【周禮秋官掌邦刑大理亦司刑法故云時月湖爲刑侍】又見春朝【孔光傳注正月一日爲嵗之朝月之朝日之朝】有椒其馨未遂稱觴之慶【椒子料切芬香也詩有椒其馨胡考之寧注椒猶飶也成公綏椒華銘嘉哉芳椒載繁其實厥味惟珍蠲除百疾肇惟嵗始正月元日永介眉壽以祈初吉荀朂正防王公上壽酒詩踐元辰延顯融獻羽觴祈令終】如松之盛敢輸削牘之私【詩如竹苞矣如松茂矣原陟傳削牘爲防師古曰牘木簡也】

代回程監簿【凖】

重來及芳菲笑逢春之白傅誰能更拘束羨守嵗之杜陵【少陵杜位宅守嵗詩四十明朝過飛騰暮景斜誰能更拘束爛醉是生涯】三壽作朋【詩三壽作朋如岡如陵注三壽三卿也國之三壽考之卿與作朋友】百祿是總【詩不戁不竦百祿是總注百眾之祿總聚而歸之】恭惟某官以道怡性未老得閒【遁齋閒覽嘗於驛舍見人題壁云謀生待足何時足未老得閒方是閒餘深味其言服其精當而愧不能行也此與夫一日防除目三年損道心者異矣詳見前】櫪馬盍簮防破塞翁之馬【少陵杜位宅守嵗詩守嵗阿咸家椒盤已頌花盍簮喧櫪馬列炬散林鴉易勿疑朋盍簮此言除夕賔朋宴防騎從喧嘩燭炬輝煌鴉鵲驚散東坡詩欲喚阿咸來守嵗林烏櫪馬間諠嘩正用此也淮南子北塞上之人其馬亡入胡中人皆弔之其父曰此何詎知不爲福居數月其馬將胡駿馬而歸人皆賀之其父曰此何詎知不爲禍家富馬良其子好騎墮馬折髀人皆弔之其父曰此何詎知不爲福居一年胡夷大出虜壯者皆控而戰塞上之人死者十九此子獨以跛故子父相保幽通賦比叟頗識其倚伏】畫雞貼戶望成渻子之雞【梁宗懍荊楚嵗時記正月一日帖畫雞或斵鏤五木及土雞於戶上注莊周云有卦雞於戶百鬼畏之董勛問禮俗曰正月一日爲雞正旦畫雞於門一日不殺雞亦其義也拾遺記堯在位七年只及國獻重明鳥狀如雞或一歳數來或數嵗一來國人莫不灑掃門戶以朢其來或刻金寶爲其狀置戶牖間則鬼類自服云今人每嵗元日刻畫爲雞於戶上蓋其遺像也渻所景反莊子記渻子爲周宣王養鬭雞十日而問雞可鬭已乎曰未也方虛防而恃气十日又問曰未也猶應景向十日又問曰未也猶疾視而盛气十日又問曰防矣雞𨿽有鳴者已無變矣朢之似木雞矣其徳全矣異雞無敢應者反走耳注此言養之以至於全者猶無敵於外況自全乎】宜對新年【庾信詩正朝辟惡酒新年長命杯】益裒盛福某過勤尺牘【陳遵傳與人尺牘主皆藏去以爲榮】更枉五詩負三宜休愴歸日之已晚【新唐書司空圖傳名亭以休休作文以見志曰休美也旣休而美具故量才一宜休揣分二宜休老而瞶三宜休又少也惰長也率老也迂三者非濟時用則又宜休因自目爲耐辱居士】況四多懼何善頌之敢當【東方朔十洲記月支使者對漢武帝曰仰鑑天姿非有道之君也眼多視則貪色口多言則犯難身多動則淫賊心多飾則奢侈莊子多男子則多懼】

賀曾安撫【從龍】

三綂肇子運開丰防之辰【漢律曆志太極運三辰五星於上而元气轉三綂五行於下又日合於天統月合於地綂斗合於人統又三統者天施地化人事之紀也十一月幹之初九陽气伏於地下始著爲一萬物萌動鐘於太陰故黃鐘爲天統六月坤之初六陰气受任於太陽繼養化柔萬物生長防之於未令種剛彊大故林鐘爲地統正月幹之九三萬物棣通族出於寅人奉而成之寅水也爲仁其聲商也爲義故太簇爲人統又始於子在十一月位於丑在十二月位於寅在正月禮記檀弓防周以建子之月爲正者謂之天統商以建丑之月爲正者爲地統夏以建寅之月爲正者爲人統防莫切說文木盛也從木矛聲律曆志丰防於茂】萬物出寅律應棣通之防【棣音替律曆志正月幹之九三萬物棣通族出於寅孟康曰棣謂通意也】維時重徳茂擁啿祺【啿徒感切漢禮樂志羣生啿啿惟春之祺服防曰啿音湛湛露斯師古曰丰厚之貌也】恭惟某官得天委和【莊子吾身非吾有也是天地之委形也生非汝有是天地之委和也注若身是汝有者則美惡死生當制之由汝今气聚而生汝不能禁也气散而死汝不能止也明其委結而自成耳非汝有也委積也】行地載厚【易地勢坤君子以厚徳載物又行地無疆】望公如嵗便當畫對於延英【左傳國人朢君如朢嵗焉日日以防嵗年谷也六典大明宮宣政殿之左曰東上閣右曰西上閣次西曰延英門其內之左曰延英殿右曰含象殿玉海云初有大明則有是殿召對大臣則始於代宗召苖晉卿對小延英貞元七年詔毎禦延英諸司官長奏本司事則百官許對延英矣憲宗時元稹爲拾遺乞於延英訪問舊記元和元年武元衡請尙書省六品已上職事官東宮官於延英對文宗開成二年禦延英對刑法官又諫議馮定請許左右史從宰相至延英記所言則羣臣亦得對矣大歷二年禦延英見畿縣令文宗開成元年中書門下奏舊例刺史授官遇延英開日對是外官亦得對延英也入朝而對者則郭子儀張建封張茂昭裴度李吉甫論政事者則李景略樊澤崔珙鄭覃張仲方韋奧別賢佞則陽城王仲舒崔元諒獨孤郁王質承防奬則李晟馬燧蘇弁將又崔芊穆防韋渠牟武元衡李景儉牛元翼薛存慶對宰臣則楊綰裴垍李吉甫李徳裕韋處厚牛僧孺見禦史則李直方宴羣臣則郭子儀不可盡錄】與物爲春可但曉行乎湘水【淮南精神訓使神滔蕩而不失其充日夜無傷而與物爲春注與物爲春言飬物也杜詩夜醉長沙酒曉行湘水春】南人不復反矣【漢晉春秋諸葛亮在南中所在戰防聞孟獲者爲夷漢所並服募生之旣得使覲於營陣之間問曰此軍何如獲對曰向者不知虛實故敗今防賜觀防營陣若秖如此卽定易勝耳亮笑縱使更戰七縱七禽而亮猶遣獲獲止不去曰公天威也南人不復反矣】東山以公歸兮【詩我䢐東山慆慆不歸又是以有衮衣兮無以我公歸兮】某投老黃塵【仇覽傳苦身投老王羲之傳投老可得僕射晉書載記慕容垂傳且吾投老叩囊防智足以尅之王荊公詩投老歸來一幅巾又投老惟公最故人又約公投老此山棲又投老難堪與君別又道人投老寄山林又世間投老防攀緣又主恩投老更人間又防封投老誤明恩又談經投老拚悠悠又投老翻爲世网嬰又投老心情非復昔又投老重來記管弦又投老歸來供奉班又人間投老事紛紛又投老安能長忍垢又黃塵投老倦怱怱又投老始知歡可惜又投老逍遙屺與堂又投老逢時追往事又投老承明無補助又投老心旌一片降荊公好用此二字特表出之】佐州黔鄙【栁文黔巫東鄙蠻獠雜擾】願開壽域使無不逹之勾萌【淮南時則訓養幼小存孤獨以通勾萌注勾屈生者萌直生者長養幼小存卹孤獨所以愼陽气也故艸木不勾萌者以通達】尙念荒莊俾預向陽之花木【獨異志崔羣自中書舍人知舉歸其妻李氏因暇嘗勸樹莊田以爲子孫之業羣笑曰予有美莊良田徧在天下夫人何憂夫人曰不聞君有此業羣曰吾前嵗放春榜三十人豈非良田耶夫人曰若然者君非陸防門生乎曰然夫人曰往年君掌文柄使人約其子簡札不令就試如君以爲良田卽陸氏一莊荒矣羣慚而退累日不食詩話云範文正公知杭州蘇鱗爲屬縣巡檢城中兵官往往皆獲薦書獨鱗在外邑未見收錄因公事入府獻詩曰近水樓臺先得月向陽花木易爲春文正薦之】

代回畢安撫【再遇】

天運璇璣又屆履端之始【馬融云渾天儀可旋轉故曰璣衡其橫簫所以視星宿也以璿爲璣以玉爲衡貴天象也易略例聖人處璿璣以觀天運後律曆志聖人之作歷也觀璿璣之運三光之行臧榮緒晉書熊逺議曰履端元日正始之初有識之士於是觀禮荀朂正大防行禮歌於皇元首羣生資始履端大享敬禦福祉虞世南獻嵗宴宮臣詩履端初啟節長苑命髙筵】春生玉帳載迎善政之祥【尙書徳惟善政余見賀制置安撫條】恭惟某官豹略沈深【文獻通攷六韜六卷周呂望傳按漢藝文志無此書梁隋唐始著錄分文武龍虎豹犬六目兵家權謀之書也黃石公三略三卷西山眞氏曰三略先秦書𨿽未必鷹揚翁自作要必其遺法然則韜略皆太公作故合言豹略也】虎符靜謐【文帝紀初與郡守爲銅虎符應劭曰銅虎符第一至第五國家當發兵遣使者至郡合符符合乃聽受之謐覓畢切說文靜語也爾雅靜也廣韻安也】麥苖緑漲挽回防千萬戶之和【月令孟春之月天子食麥與羊季春之月天子乃爲麥祈實鄭注曰於含秀祈其成也梁鴻歌麥含金兮方秀】栁葉靑歸喚起二十四橋之夢【杜詩紅入桃花嫩靑歸栁葉新山谷詩爲公喚起黃州夢獨載扁舟向五湖方輿勝覽二十四橋隋置並以城門坊市爲名後韓令坤築州城分布阡陌別立橋梁所謂二十四橋者或存或廢莫可攷矣杜牧之寄韓判官詩雲山隠隠水迢迢春盡江南艸未凋二十四橋明月夜玉人何處教吹簫歐陽永叔自揚州移汝西湖詩緑芰紅蓮畫舸浮使君那復憶揚州都將二十四橋月換作西湖十頃秋東坡自汝移揚州詩二十四橋亦何有換此十頃玻璃風】三陽爲防【見前】百祿交升【詩百祿是總泰升卦名】某方欲具箋猥勤委翰椒盤啟節莫殫頌禱之私【杜詩椒盤已頌花虞世南詩履端初啟節禮記君子謂之善頌善禱】樺燭朝天願保功名之重【樺胡化切說文木也本作樗以其皮裏松脂韻防此卽金人書樺子以其皮卷之然以爲燭裹松脂亦所以爲燭也李肇國史補京師毎正旦曉漏已前宰相三司使大金吾皆以樺燭百炬擁馬方布象城謂之火城白樂天早朝詩月堤槐露气風燭樺香鄭谷詩樺飄紅燼趨朝路蘭縱淸香宿省時東坡詩空庭樺燭又送客林間樺燭香】

賀黃制機【慥】

天地防交乘少陽而出震【易天地交泰後以裁成天地之道輔相天地之宜京房占正月建寅律爲太簇雞雉孶尾招搖生聚少陽解凍其气溫柔逆之則寒系辭帝出乎震齊乎防正義云王輔嗣曰帝者生物之主興益之宗出震而齊防者也是以此帝爲天帝也】雷霆振旅利長子之帥師【系辭鼓之以雷霆春秋大雨震雷谷梁傳震雷電霆也疏霆者霹靂之別名有霆必有電故傳云電霆也史記蘇秦傳戰如雷霆解如風雨杜詩云旗受號令千里肅雷霆尙書禹乃班師振旅孔注振旅言整眾易長子帥師象曰長子帥師以中行也疏長子謂九二徳長於人】外健蓋內順之亨【外健內順當作內健外順易泰小往大來吉亨象曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也】後勁亦中權之助【左傳軍行右轅左追蓐前茅慮無中權後勁此言楚分其軍爲五部使之各專其職右部挾轅爲戰備左部追求艸蓐爲宿僃前部以茅爲旗幟以慮有無之事預告軍中而爲之僃後部用精兵以爲之殿而中軍則出權謀以制勝】恭惟某官气排冬凜【韓詩喜气排寒冬】徳嫓春融偕召伯以來旬瓚流秬鬯【詩王命召虎來旬來宣釐爾圭瓚秬鬯一卣告於文人注召伯召康公也來勤也旬當作營宣徧也王命召虎汝勤勞於經營四方勤勞於徧疆理眾國釐賜也秬鬯黒黍酒也卣器也王賜召虎以鬯酒一尊使以祭其宗廟文人文徳之人也】共阿咸而守嵗盤頌椒花【杜詩守嵗阿咸家椒盤已頌花詳見前】人知江夏之無雙【黃香傳博學經典究精道術能文章京師號曰天下無雙江夏黃童】我羨西平之有子【栁文蔡人率止惟西平有子西平有子惟我有臣】某漕居冰下【趙充國傳冰解漕下】身在雪邊【杜詩鷗鳥鏡裏來闗山雪邊防言爲成都漕】聲聞於天請以勉在陰之鶴【詩鶴鳴於九臯聲聞於天易鶴鳴在陰其子和之我有好爵吾與爾靡之】稼丰於野庻或寛我輦之牛【栁文歸牛休馬丰稼於野詩我任我輦我車我牛我行旣集蓋雲歸哉】

賀總領運使【辛卯○按辛夘爲理宗紹定四年】

嵗在元辛承以長生之兔【爾雅太嵗在辛曰重光抱朴子兔壽千嵗滿五百嵗則色白杜詩入河蟾不沒搗藥兔長生】日維吉戊臨於正旦之雞【詩吉日維戊董勛答問禮俗曰一日爲雞二日爲狗三日爲豬四日爲羊五日爲牛六日爲馬七日爲人八日爲谷以陰晴占丰耗出北史魏收傳互見後】載馳四牡之有功【詩序四牡勞使臣之來也有功而見知則恱矣】定促八鸞而入覲【詩四牡奕奕孔修且張韓侯入覲以其介圭入覲於王又百車彭彭八鸞鏘鏘注有百兩之車彭彭然而行毎車皆有八鸞之聲鏘鏘然而鳴也按此乃言韓侯迎妻蹶裏車馬之盛此言入覲借用之耳】恭惟某官陽休山立大徳川流【俱見前賀制置安撫條】福星臨參井之墟民無遺便【東坡詩斯人乃福星遣出虛危間自注司馬溫公謂軾曰子駿福星也東京人困甚且令往彼北齊天文志升平三年四月嵗星在虛危徘徊枵之野則齊星有福厚爲受慶之符則福星卽嵗星也天文志觜觹參益州東井輿鬼雍州地理誌秦地於天官井鬼之分野魏地觜角參之分野昌黎韋丹墓志銘凡爲民去害興利若嗜欲居三年於江西八州無便】卿月代房心之次帝有恩言【尙書卿士惟月杜詩卿月升金掌王春度玉墀天文志房心宋豫州地理誌宋地房心之分野天文志房心天子宮也房爲將相心爲子屬王荊公表信使恩言有華原隰】三陽茅防以茹連【易泰初九拔茅茹以其彚徵吉茹音汝據反茅根也】百祿竹苞而松茂【詩如竹苞矣如松茂矣注苞本也】某尙棲舊防又見新年兩鬢霜濃難望東風之解凍【李詩麻姑垂兩鬢一半已成霜】一犁雨足願從南畆以歸耕【東坡詞歸去歸去江上一犂春雨王荊公詩望云才喜雨一犂山谷詩南村北村雨一犂詩俶載南畝】

賀總領

陽春肇始是生萬物之輝【文選陽春布徳澤萬物生光輝】王人載馳亶序諸侯之上【公羊傳王人者防者也曷序乎諸侯之上先王命也】宜介穰穰之福【穰如陽切爾雅穰穰福也注云言饒多詩降福穰穰眾也鄭箋云神與之福又眾大謂如嘏辭也是言得福饒多也】以稱皇皇之華【稱昌孕切宜也適物之宜也易防稱而隠詩皇皇者華毛傳猶煌煌也】恭惟某官淸徹冰壺【文選淸如玉壺冰髙適詩崖谷倚冰壺杜詩冰壺玉衡懸淸秋又烱如一段淸冰出萬壑置之迎風寒露之玉壺】和鐘玉律【李元標詩銅渾變秋節玉律動年灰令朝陽詩玉律傳佳節靑陽應北辰白帖气之法爲室三重戶閉塗釁周布緹縵室中以木爲案毎律各如之內卑外髙從其方位加律其上以葭管灰實其端案律而之气至者灰去其爲气所動者其灰防其爲物所動者其灰聚也殿中用玉律十二靈臺用竹律晉書黃帝作歷以玉爲管長尺六孔爲十二月音至舜時西王母獻昭華之琯以玉爲之及漢章帝時零陵文學奚景於泠道舜祠下得白玉琯又武帝太康元年汲郡盜發六國時魏襄王冢亦得玉律則古者以玉爲管矣以玉者取其體含廉潤也】錦衣諭蜀榮弩矢之前驅【項籍傳富貴不歸故鄕如衣錦夜行司馬相如傳乃遣相如責唐防等因諭告巴蜀民以非上意又拜相如爲中郎將馳四乘之傳因巴蜀吏幣物以賂西南夷至蜀太守以下郊迎縣令負弩矢先驅蜀人以爲寵】繡斧控荊慰樵蘇之後防【武帝紀遣直指使者暴勝之等衣繡衣杖斧分部逐捕師古曰杖斧持斧也謂建持之以爲威也孟浩然詩荊門控三巴韓信傳樵蘇後釁師不宿飽師古曰樵取薪也蘇取艸也】履端於始【見前】何福不臻【詩俾爾單厚何福不除】某濫守竹符【文帝紀爲竹使符應劭曰竹使符皆以竹箭五枚長五寸鐫刻篆書第一至第五張晏曰符以代古之圭璋從簡易也師古曰與郡守爲符者謂各分其半右畱京師左以與之】阻持椒斝【斝音假說文玉爵也夏曰琖商曰斝周曰爵郁酒之尊畫禾稼者詩洗爵奠斝韓文奠璧獻斝】木牛坐運送寒寜假於土牛【蜀志復出祁山以木牛運注木牛者方腹曲頭一腳四足頭入領中舌著於腹載多而行少宜可大用不可小使特行者數十里羣行者二十里也禮記季冬之月命有司出土牛以送寒气正義曰出猶作也此時彊陰旣盛年嵗以終陰若不去凶邪恐來嵗更爲人害其時月建丑又土能尅水故特作土牛以畢送寒气也冷朝陽詩土牛呈嵗稔防燕表年春】櫪馬交喧召見卽登於金馬【杜詩盍簮喧櫪馬詳見前漢書注武帝時相馬者東門京鑄作銅馬法獻之立於魯班門外更名魯班門爲金馬門漢公孫東方朔主父偃嚴安徐樂王襃賈捐之鄭朋馮商皆待詔金馬門揚雄解嘲歷金門又公孫創業於金馬文選金閨諸彥注金閨金馬門也】

賀王總領【鉛】

陽春生萬物之輝維其時矣【詩物其有矣維其時矣余見上條】王人序諸侯之上何以予之【詩采菽采菽筐之筥之君子來朝何錫予之𨿽無予之路車乘馬又何予之衮及黼余見上條】宜對三陽茂綏百福【詩樂只君子福履綏之】恭惟某官淸標冰峙和气緹溫【緹田黎切說文帛丹黃也气之法爲室三重戶閉塗釁周布緹縵詳見前】給餽江流聊總木牛之運【髙帝紀給餉餽不絕糧道吾不如蕭何】揚鑣天路卽符櫪馬之喧【鑣悲嬌切音與猋同說文馬銜也釋名包也在旁包斂其口南史裴子野傳蕭琛言其評論可與過秦王命分路揚鑣隋文帝紀詔民間情僞誠欲備聞己詔使人所在振防分路揚鑣將徧四海必令爲朕耳目陳子昻詩還疑赤松子天路坐相邀】某濫守竹符良防樾防【樾王伐切字林樹陰也淮南子盥汗交流休樾防則脫然而喜又武王防暍人於樾下而天下歸之注樹如車蓋狀爲樾言多防也】太八十一首又觀頒朔之新【揚雄傳以爲經莫大於易故作太潭恩渾天參摹而四分之極於八十一桓譚新論太經三篇以紀天地人之道立三體有上中下如禹貢之陳三品三三而九因以九之八十一故爲八十一卦王涯說曰八十一擬乎卦九贊之位數夫爻自天元甲子朔旦冬至推一畫一夜終而復始天元二十七首地元二十七首人元二十七首】廣成千二百年請致修身之祝【莊子廣成子謂黃帝曰天地有官陰陽有藏愼守汝身物將自壯我守其一以處其和故我修身千二百嵗矣吾形未嘗衰】

代何尙書賀林總領【祖洽○一統志林祖洽淳熈中知常州尊禮耆儒延見秀士激勸學校後河湮沒久浚治之民賴其利】

嵗統開端茂蕆始和之吉【蕆醜展切音與闡同左傳以蕆陳事杜預注敕也又備也余見前】王人共命肇迎滋至之休【共居容切通作恭尙書天休滋至惟時二人弗戡余見前】恭惟某官望重持荷【宋王楙野客叢書云前軰謂尙書紫荷囊事晉志八座尙書荷紫以生紫爲袷綴之外服加於肩上又梁史周捨問劉杳尙書著紫荷槖竟何所出杳曰張安世傳持槖囊也荷乃負荷之荷人讀爲平聲遂有此誤𨿽歐陽文忠公宋景文公有所不免僕謂不然紫荷囊事其說已久非歐宋之誤也觀唐類表有云佩蒼玉負紫荷歐宋之語豈無自耶僕因考之沈約宋志蕭子顯齊志皆謂紫袷囊俗呼曰紫荷或曰負荷以行隋志曰朝服綴紫荷錄令左僕射左荷右僕射尙書右荷則是紫荷之說自晉宋以來有之劉杳謂持槖簮筆出張安世傳不知出於趙充國傳漫錄謂左荷右荷出隋樂志不知出於禮志稗史範元卿上太守月詞中有云有人吟諷紫荷香滿晴陌韻語陽秋云按晉輿服志八座尙書則荷紫以生紫爲袷囊服之在左肩所謂荷紫者非芰荷之荷乃負荷之荷也人徒見南史著紫荷囊四字遂作一句讀之不知晉書紫荷之義余讀宋史宣和間任子太濫諫官李防疏論有尙嬉竹馬已獲荷囊之語以竹馬對荷囊則荷囊相承之誤久矣按此啟以挽粟對持荷不用負荷之說】功髙挽粟【挽音晚說文引之也漢書秦欲攻匈奴使天下飛芻挽粟起於黃陲瑯琊至負海之郡】三陽謹始時已進於泰交【見前】一札遄歸寵益新於渙渥【後漢書一札十行遄淳沿切爾雅疾也詩式遄其歸杜詩新渥照乾坤】某又防新曆眞是陳人道阻且長缺致椒觴之慶【並見前】儀圖莫助載馳竿牘之恭【詩我儀圖之維仲山甫舉之愛莫助之莊子小夫之知不離苞苴竿牘注苞苴以遺竿牘以問遺問之具小知所殉】

賀安總領【癸仲○癸仲丙之子】

國典待來嵗之宜元正啟祚【禮記季冬之月天子乃與公卿大夫共飭國典論時令以待來嵗之宜注飭國典者和六典之法也周禮以正月爲之建寅而縣之今用此月則所因於夏殷也尙書正月元日王羲之月儀書日往月來元正首祚何充賀正表璇衡運周元正肇祚馮衍銘元正上日百福孔靈王肅賀正儀元正首祚璇璣攺度傅充妻辛氏元正詩元正啟令節嘉慶肇自玆】王人序諸侯之上壽考維祺【詩壽考維祺以介景福注介助也祺吉也養老人而得吉所以助大福也疏由其尊耉老之人故得壽考維有吉慶以受大人之福余見前】況峙魯侯之糗糧【糗去久切說文熬米麥也徐曰煼幹米麥也禮記糗餌注熬谷以爲糗餌與餈同糧說文谷也周禮注行道曰糧謂糒也尙書峙乃糗糧無敢不逮】均啖安期之棗【史記封禪書李少君言上曰臣嘗遊海上見安期生安期生食臣棗大如瓜安期生僊者通蓬萊中合則見人不合則隠於是天子始遣方士入海求蓬萊安期生之屬東坡安期生詩序安期生世知其爲仙者也然太史公曰蒯通善齊人安期生生嘗以防幹項羽羽不能用羽欲封此兩人兩人終不爾受亡去予毎讀此未嘗不廢書而嘆嗟乎仙者非斯人誰爲之詩曰安期本策士平日交蒯通嘗幹重瞳子不見隆凖公應如魯仲連扺掌吐長虹難堪踞牀洗寧挹扛鼎雄事旣兩大謬飄然籋遺風乃知經世士出世或乘龍豈比山澤臞忍饑啖栢松縱使偶不死正堪爲僕僮茂陵秋風客望祖猶蟻蜂海上如棗可聞不可逢】恭惟某官气排冬凜徳配春融寒送土牛坐斡木牛之運【詳見賀總領條】飽喧櫪馬行觀銅馬之降【光武紀別號諸賊銅馬大肜髙湖重連鐵脛大搶尢來上江靑犢五校檀卿五幡五樓富平獲索等光武擊銅馬於鄡復與大戰於蒲陽悉降之注銅馬賊帥東山荒秀上淮況等降胡江切說文服也本作夅】梅放柳舒【杜詩岸容待臘將舒栁山意衝寒欲放梅】竹苞松茂【詩如竹苞矣如松茂矣】總領甚稱上意式副師徵【魏相傳總領眾職甚稱上意此借用易利用行師徵邑國】朋亡得尙中行共扶泰道【易泰九二包荒用馮河不遐遺朋亡得尙於中行王弼注無私無偏存乎光大故曰朋亡尙猶配也中行謂五】某尙防戍雪【杜詩西山白雪三城戍南浦淸江萬里橋】未解漕冰【趙充國傳冰解漕下防解卦名】糴糓湟中所願丘山之【湟胡光切說文湟水中金城臨縣塞外至允吾東八河趙充國傳吾謂耿中丞糴二百萬斛糓人不敢動矣耿中丞請糴百萬斛乃得四十萬斛耳又大兵一出還不可復畱湟中亦未可空師古曰湟水之北是漢地荀子上得天時下得地利中得人和則財貨渾渾如泉源汸汸如河海曓曓如邱山注曓曓卒起之貌言物委積如邱山也】轉粟天上更宜原隰之皇皇【杜詩築城依白帝轉粟上靑天詩皇皇者華於彼原隰】

代回淮西趙總領【不儳】

轉鴻鈞之一气正月始和【杜詩一气轉鴻鈞周禮正月之吉始和布教於邦國都鄙疏正月之吉謂建子之月一日也於此正月之時調和教典訖卽布於邦國都鄙此借用】序王人扵諸侯百祿是總【見前】恭惟某官徳儀震動【魏相傳東方之神太皞乘震執規司春尸子春爲忠東方爲春春動也禮記東方者春春之言蠢也產萬物者也注蠢動也尙書大傳東方者動方也物之動也何以謂之春春出也物之出故謂東方春也】道恊泰交【見前】峙乃糗糧坐給和門之眾【周禮以旌爲左右和之門注軍門曰和今謂之壘門疏左傳曰師克在和不在眾田獵象戰伐故其門曰和門也唐書禮志仲冬之月講武於都外建旗爲和門互見前】分之寶玉行疏中詔之溫【尙書分寶玉於伯叔之國時庸展親羊祜傳降發中之詔加非次之榮】駱馬遄歸【駱歷各切說文馬白色黒鬛尾也爾雅白馬黑鬛陸佃云今呼黃馬尾鬛一道通黑如界者爲駱蓋馬脊分黃白皆謂之駱若今衣脊絡縫故曰駱詩嘽嘽駱馬又駕彼四駱載驟駸駸豈不懷歸是用作歌將母來諗】蟄虫始振【禮記孟春之月蟄虫始振注振動也夏小正正月啟蟄蓋九月之末蟄虫咸俯則至冬而皆藏矣春至而蘇始振動而將出未出也】某已投西崦【崦衣檢切崦嵫山名山海經鳥防同穴西南曰崦嵫下有虞泉日所出入通作弇爾雅觚竹北戶西王母日下謂之四荒穆天子傳天子賓於西王母及紀其迹於弇山名曰西王母之山是也淮南子日入崦嵫經於細栁入虞淵之池曙於防谷之浦】又見東風學舊桃符漸恐門墻之逺【山海經東海度朔山有大桃樹蟠屈三千里其卑枝向東北曰鬼門萬鬼出入也有二神一曰神荼一曰鬰壘主閱領眾鬼之出入者執以飼虎於是黃帝法而象之因立桃板於門戶上畫神荼鬰壘以禦凶鬼此則桃板之制也蓋其起自黃帝故今世畫神像於板上猶於其下書左神荼右鬰壘以元日置之門戶也風俗通黃帝上古之時有神荼鬰壘兄弟二人性能執鬼於度朔山桃樹下簡閱百鬼之無道者縛以葦索執以飼虎張平子東都賦云守以鬰壘神荼副焉戰國策蘇秦說孟嘗君曰土偶人語桃梗曰今子東國之桃木削子爲人假以丹彩用子以當門戶之厲初學記造桃板著戶謂之仙木玉燭寶典像鬰山桃樹百鬼畏之也王荊公詩爆竹聲中一嵗除春風送暖入屠蘇千門萬戶曈曈日摠把新桃換舊符東坡除夕詩老去怕防新曆日退歸擬學舊桃符】築新沙路莫觀衮繡之來【國史補凡拜相禮絕班行府縣載沙塡路自私第至於城東街名沙堤李徳裕傳徳裕初作相罷京兆築沙堤兩街上朝兵衛本事詩楊收王鐸皆薛逢同年也收作相逢行詩曰須知金印朝天客同是沙堤避路人收大銜之白氏諷諫官牛諷執政也官牛官牛駕官車滻水岸邊搬載沙一石沙防斤重朝載暮載將何用載向五門官道西緑槐陰下鋪沙堤昨來新拜右丞相恐怕泥塗污馬蹄右丞相馬蹄踏沙𨿽淨潔牛領牽車欲流血右丞相但能濟人治國調陰陽官牛領穿亦無妨】

代回鞏都大【嶸】

杓攜龍角星駕賢勞【說文杓斗柄也徐曰北斗之柄第一星取此爲名杓猶標也天文志一至四爲魁五至七爲杓又玉衡屬杓杓攜龍角注用昏建者杓杓自華以西南又杓斗之尾尾爲陰又其用昏昏陰位在西方故主西南隋天文志魁杓號令之主又爲帝車取乎運動之義也唐天文志一行曰鬥杓謂之外庚陽精之所布天官書攝者直斗杓所指以建時節律曆志玉衡杓建天之綱如淳曰杓斗端星也詩星言夙駕】气轉鴻鈞天休滋至【見前】恭惟某官司存圜法【食貨志凡貨金錢布泉之用夏殷以前其詳靡記太公爲周立九府圜法注圜卽錢也宋庠云古圓字本作圜或作圓綦母氏錢神論體圎應干孔方效地魯褎錢神論故使內方象地外圜象天】贍足方今【李固傳方今之事復同於前任昉啟陛下宣教義非求效於方今也】壞冶一陶財不期而丰美【壞鋪枚切音與披同瓦未燒也崔駰逹防壞冶一陶注土器未燒郭璞爾雅注鎔物之始】陰陽爲炭道已長扵泰交【賈誼傳天地爲鑪造化爲工陰陽爲炭萬物爲銅師古曰以冶鑄爲諭余見前丰泰卦名】撫扵五辰【尙書撫於五辰庶績其凝】斂是百福【尙書皇建其有極斂時五福】某空糜囊俸【東方朔傳朱儒長三尺餘奉一囊粟錢二百四十臣朔長九尺餘亦奉一囊粟錢二百四十】猶綴槖班【東坡詩他日許綴蓬萊班又豈意彤庭綴兩班】誤出山林聚鐵已難扵鑄錯【語林哀帝時魏博羅紹威以牙兵之逼召朱全忠全忠殪八千餘家其餘攻討悉平全忠畱魏半年紹威供億所殺牛羊豕近七十萬資糧稱是所賂遺又近百萬比全忠之去蓄積爲之一空紹威𨿽除其偪而魏兵自是衰弱紹威悔之謂人曰合六州四十三縣鐡不能爲此錯也東坡詩不知防州鐵鑄此一大錯】頌成椒栢磨鉛聊具於報章【風俗記正旦楚人上松栢頌荊楚嵗時記正月一日進椒栢酒四民月令元日進椒栢酒椒是玉衡星精服之令人身輕能老栢是仙藥成公綏椒花銘曰肇惟嵗首月正元日厥味惟珍蠲除百疾晉劉臻妻元日獻椒花頌曰美哉靈花爰采爰獻聖容暎之永壽千萬庾信詩栢酒隨銘至唐元日恩賜栢樹應制趙彥超詩器乏雕梁器材非搆廈材但將千載葉常奉萬年杯李乂詩勁節淩冬勁芳心待嵗芳偏令人益壽非止麝含香武平一詩緑葉迎春緑寒枝歷嵗寒願持栢葉壽長奉萬年歡鉛全傳切說文靑金也錫之類古用以書西京雜記楊子云好事常懷鉛提槧從諸討吏訪殊方絕域四方之語以爲禆補詩𨿽則七襄不成報章】

代回周馬帥【虎】

正月始和光轉崇蘭之畹【宋玉招魂光風轉蕙泛崇蘭些光風謂雨止日出而艸木之光因風而轉也崇蘭髙蘭也泛搖動貌屈原離騷經余旣滋蘭之九畹兮又樹蕙之百畆畹委逺切說文田二十畮也韻防田三十畮曰畹楚辭王逸注田十二畆】元戎小隊暖生細柳之營【杜詩元戎小隊出郊坰問桞隨花到野亭周亞夫傳以河內守亞夫爲將軍軍細栁】恭惟某官克壯其猷【詩方叔元老克壯其猷注能光大其軍謀之道】共武之服【詩有嚴有翼共武之服鄭注共如字言師之羣帥有威嚴者有恭敬者共典是兵事文武皆備】東風解凍知挾纊於云屯【左傳楚子伐蕭申公巫臣曰師人多寒王巡三軍拊而勉之三軍之士皆如挾纊纊苦謗切說文絮也廣韻細綿也小爾雅絮之細者禮記纊爲繭注云謂今之新綿也張華詩挾纊如懷冰列子望若云屯杜詩王有虎臣司苑門入門天廏皆云屯李詩西秦百萬眾戈甲猶云屯又劍閣重鬭蜀北門上皇歸馬若云屯】北斗回杓卽出綸於天陛【說文杓斗柄也徐曰北斗之柄第一星取此爲名猶標也晉天文志魁四星爲璇璣杓三星爲玉衡】某濫持荷槖莫捧椒觴【見前】玉漏聲長行或聨於朝著【張衡漏水轉渾天儀制曰以銅爲器再疊差置實以淸水下各開孔以玉虯吐漏水入兩壺右爲夜左爲畫北堂書鈔銅渾設像玉漏授時唐岑義詩銜歡不覺銀河曙更盡那知玉漏稀】金印斗大願益防於勲名【周顗傳今年殺諸賊奴取金印如斗大系肘】

賀李提刑【鐋○鐋他浪切音儻】

重光單閼載新一嵗之元【爾雅太嵗在辛曰重光在夘曰單閼玉燭寶典正月一日爲元日亦云三元嵗之元時之元月之元】五善六條誕布九重之意【左傳穆叔曰臣聞之訪問於善爲咨咨親爲詢咨禮爲度咨事爲咨難爲謀臣獲五善敢不重拜漢武帝元封五年初置部刺史掌奉詔條察州治一條彊宗豪右田宅逾制以彊淩弱以眾暴寡二條二千石不奉詔書遵承典制倍公向私旁詔守利侵漁百姓聚斂爲姦三條二千石不防疑獄風厲殺人怒則任刑喜則淫賞煩擾刻暴剝截黎元爲百姓所疾山崩石裂訞詳訛言四條二千石選署不平茍阿所愛蔽賢寵頑五條二千石子弟恃怙榮勢請托所監六條二千石違公下比阿附豪彊通行賄賂割損正令也後周蘇綽六條定心志惇教化盡地利擢賢良防獄訟均賦役唐貞觀中以六條黜陟天下沈隠侯集振采六條觀風萬里離騷君之門九重天問圜則九重孰營度之】與時偕極【易亢龍有悔與時偕極注與時運俱終極】何福不臻恭惟某官徳配春融气排冬凜徧儀兵衞之畫防【韋蘇州詩兵衛森畫防宴寢凝淸香】出當霄漢之繡衣【杜詩繡衣春當霄漢立防服日向庭闈趨】皇皇者華遣使臣喚起曲肱之夢【詩皇皇者華君之遣使臣也山谷詩爲公喚起黃州夢】行行且止避禦史遹觀直指之威【桓典傳拜侍禦史是時宦官秉權典執政無所回避常乘驄馬京師畏憚爲之語曰行行且止避驄馬禦史武帝紀遣直指使者暴勝之等衣繡衣杖斧分部逐捕】仁風梅放以柳舒【晉書袁宏傳宏自吏部郎出爲東陽太守謝安欲以率迫試之臨別取一扇授之曰聊以贈行宏應聲答曰輒當奉揚仁風慰彼黎庶文選仁風扇越恵露霑吳張說詩扇逐仁風轉髙湘詩千里仁風一扇淸駱賔王啟仁風飄十地之雄惠露灑二天之渥余見前】和气竹苞而松茂【劉向傳和气致祥乖气致異余見前】某自憐苦李【王戎傳嘗與羣兒戲於道側見李樹多實等軰競趨之戎獨不往或問其故曰樹在道邊而多子必苦李也取之信然東坡詩顧我如苦李全生依路傍】獲掃甘棠我有二天正托故人之庇【蘇章傳順帝時遷冀州刺史故人爲淸河太守章行部按其姦贓乃請太守爲設酒肴陳平生之好太守喜曰人皆有一天我獨有二天章曰今夕蘇孺文與故人飲者私恩也明日冀州刺史案事者公法也遂舉正其罪州境知章無私望風畏服】士更三日尙希舊儒之思【江表傅初孫權謂呂防及蔣欽曰卿今並當塗掌事宜學問以自開益防曰在軍中常苦多務恐不容復讀書權曰孤豈欲卿治經爲博士耶但令涉獵見往事耳防始就學篤志不倦其所覽見舊儒不勝後魯肅過防言論常欲受屈肅撫防背曰吾謂大弟但有武略耳至於今者學識英博非復吳下阿防防曰士別三日卽更刮目相待大兄今論何一稱穰侯乎】

代董侍郎賀周提刑

靑帝執規驗三陽之引逹【尙書緯春爲靑帝漢書東方之神太皞乘震執圜司規律曆志春蠢也物蠢生乃動運木曲直仁者生生者圜故爲規也律曆志引達於寅】繡衣持斧新六轡之光華【見前】諒對端辰【玉燭寶典正月爲端月其一日爲元日】益裒純嘏【裒蒲侯切爾雅聚也多也防云聚之多也嘏舉下切說文大逺也又果五切詩天錫公純嘏又俾緝熈於純嘏逺大之福】恭惟某官气鐘溫厚【禮記天地溫厚之气始於東北而盛於東南此天地之盛徳气也此天地之仁气也】徳尙和同【老子和其光同其塵注言𨿽有獨見之明當如闇昧不當以曜亂人也當與眾庶同垢塵不當自殊別】苞栩逶遲又逢梅於嶺驛【詩四牡騑騑周道逶遲豈不懷歸王事靡盬我心傷悲又翩翩者鵻載飛載下集於苞栩王事靡盬不遑將父荊州記陸凱與範相善自江南寄梅一枝詣長安與並贈詩曰折梅逢驛使寄與隴頭人江南無所有聊贈一枝春】甘棠蔽芾還鞠艸於圜扉【見前】佇有召除亟登要近某罔功分閫【謝安傳贊任總中臺效彰分閫白帖衛霍寄重旌分閫外之憂杜詩分閫救世用賢豪】有幸爲僚對天地交泰之時當馳善頌【易天地交泰後以裁成天地之道輔相天地之宜以左右民又先王以茂對時育萬物疏對當也言先王以此無妄盛事當其無妄之時育養萬物也】體官師相規之義正賴恊恭【尙書毎嵗孟春遒人以木鐸狥於道路官師相規工執藝事以諫】

賀提刑

六螭廻轄日又出扵嵎夷【淮南子爰止羲和爰息六螭是謂懸車注日乘車駕六螭以羲和禦之日至此而薄於虞泉羲和至此而回六螭轄音黯說文車聲也一曰車鍵也尙書分命羲仲宅嵎夷曰暘谷寅賔出日】四牡載馳春徧行扵湘水【杜詩夜醉長沙酒曉行湘水春】端陽旣逹純嘏其裒【見前】恭惟某官稟气中和與時消息【月令注陽生爲息陰死爲消莊子消息盈虛一晦一明】皇華原隰之上暫借平反【反孚袁切漢書錄囚平反之謂舉治罪人也增韻理正幽枉也雋不疑傳不疑有所平反活防何人如淳曰反音幡幡奏使從輕也史記平凖書杜周治之獄少平反者通作幡漢書張歐傳上具獄事可卻卻之注退令更平幡之】淸切雨露之邊卽司獻納【杜詩獻納司存雨露邊地分淸切任才賢】某濫陪結綬【說文綬韍維也應劭漢書儀曰綬長一丈二尺法十二月廣三寸法天地人此佩印之組也古者佩玉有韍五代戰兵解去紱佩畱其系璲徐廣曰今名璲爲防秦以系組連結於璲轉相結受故謂之綬史記蔡澤傳懷黃金之印結紫綬於要蕭育傳少與陳咸朱博爲友著聞當世往者有王陽貢禹故長安語曰蕭朱結綬王貢彈冠言其相薦達也】莫獲稱觴霆聲發榮共掔洲之宿莽【說文霆雷餘聲也鈴鈴所以挺出萬物徐曰陰陽相薄而爲雷激而爲霆霹靂也爾雅疾雷謂之霆詩如雷如霆尙書洪範五行傳正月雷防動而雉雊初學記易曰雷出地奮豫雷者所以開發萌芽辟除災害萬物須雷而解故曰雷以動之莽葉滿補切宿艸也屈原離騷經朝搴阰之木蘭兮夕攬洲之宿莽注冬生不死者爾雅釋艸云捲艸拔心不死注云宿艸也掔亦作牽挽也】星言夙駕願總轡於扶桑【詩星言夙駕說於桑田注星雨止見星夙早也屈原離騷經飲余馬於咸池兮總余轡乎扶桑淮南子日出於暘谷浴於咸池拂於扶桑是謂晨明登於扶桑之上爰始將行是謂朏明王充論衡儒者論日旦出扶桑暮入細栁扶桑東方之地細栁西方之地】

賀遊提刑【佀○宋史遊似字景仁嘉定十四年進士歷官大理司直大理寺丞大常亟權兵部郎官祕書丞權考功郎中直祕閣防路轉運判官潼川提防刑獄兼提舉常平軍器監宗正少卿權樞宻都丞防兼侍讀權禮部侍郎兼同修國史實錄院同修撰權禮部尙書遷吏部尙書入侍經幄嘉熈三年拜端明殿學士同簽書樞宻院事封南充縣伯八月拜參知政事四年知樞宻院事淳祐四年進爵郡公五年拜右丞相兼樞宻使七年進爵國公十一年轉兩官致仕薨特贈少師謚淸獻楊用修藝林伐山雲遊景仁廣安人南渡四賢相之一也有黃鶴樓詩雲長江巨浪拍天浮城郭相望萬景收漢水北吞云夢入蜀江西帶洞庭流角聲交送千家月帆影中分兩岸秋黃鶴樓髙人不見卻隨鸚鵡過汀洲】

九十春光稱霄漢繡衣之立【杜牧詩九十春光在何處古人今人畱不住東坡詩餘九十日春都過了梅聖兪詩九十日春猶防日王維詩才見春光生綺陌又尋逐春光著處迷杜詩繡衣春當霄漢立】三千夏辟補日月黃道之明【書序呂命穆王訓夏贖刑孔傳以穆王命作書訓暢夏禹贖刑之法尙書五刑之屬三千晉書刑法志夏后氏之王天下也則五刑之屬三千辟必益切說文法也從卩從辛節制其辠也從口用法者也漢刑法志夏有亂政而作禹刑商有亂政而作湯刑周有亂政而作九刑三辟之作皆叔世也補疑當作輔漢天文志日有中道月有九行中道者黃道一曰光道黑道二出黃道北赤道二出黃道南白道二出黃道西靑道二出黃道東中興天文志曰黃道九道厥初本無是因日行而彊名之日行曰黃道者黃色之中也黃道卽中道也日道居中月五星循左右而行故日道獨謂之黃月行靑朱白黒道各兼黃道而言故又謂之九道也蓋日月之行有遲有速難以一術禦故因其合散分爲數段毎段以一色名之欲以別算位而已歷家不知其意遂以爲實有九道甚可嗤也杜詩九天閶闔開黃道山谷詩賔日行黃道又日月黃道明】時哉防內之亨【尙書時哉不可失易泰小往大來吉亨象曰內陽而外陰內健而外順內君子而外小人】天只咸中之慶【只音紙說文語已詞也從口象气於引之形郭忠恕佩觽云隻字音止本無質音今讀若質俗所音也詩母也天只餘見本卷代回大理趙少卿條】恭惟某官臯陶明允【尙書帝曰臯陶汝作士五刑有服五服三就五流有宅五宅三居惟明克允】世叔討論【世叔防吉也卽子大叔】發白獸之樽尙存諌紙【臧榮緒晉書元防設白獸樽於殿上樽蓋上施白獸若有能獻直言者則發此樽飲酒按禮曰白獸樽乃杜舉之遺式爲獸監後世所爲示不忌憚也白氏長慶集僕爲諫官月請諫紙樂天詩月慚諫紙二百張元稹詩榮班聫錦繡諫紙賜牋藤】拜碧雞之使暫擁節旄【王褎傳方士言益州有金馬碧雞之寶可祭祀致也宣帝使褎往祀焉杜詩何如碧雞使把詔紫防天旄說文幢也蘇武傳臥起操持節旄盡落】對六龍廻日之標【太白蜀道難上有六龍回日之髙標下有衝波逆折之回川】奏四牡觀風之最【王莽傳遣使者分行天下覽觀風俗】修鱗赴壑已知夕避於長蛇【注見本卷賀黃制置條】召驛追鋒卽作朝來之走馬【晉書輿服志追鋒車去小平蓋加通幰如軺車駕二追鋒之名蓋取其迅速也施於戎乘之間是爲傳乘魏志司馬望給追鋒車一乘杜預傳給追鋒車第二駙馬盧欽傳給追鋒軺車詩來朝走馬】某一寒戍雪【範睢傳範叔一寒如此哉杜詩西山白雪三城戍】獨冷漕冰【杜詩廣文先生官獨冷趙充國傳冰解漕下】旁有一株儻庇無言之苦李【韓詩平旦入西園梨花數株若矜誇旁有一株李顏色慘慘自含嗟談叢王泠然上裴耀卿書拾遺補闕寧有種乎僕不佞亦相公一株之桃李也李廣傳贊桃李不言下自成蹊】罔兼庻獄惟依所茇之甘棠【尙書文王罔攸兼於庶獄庶愼茇蒲撥切說文捨也增韻艸舍也詩蔽芾甘棠勿翦勿伐召伯所茇箋云召伯聽男女之訟不重煩勞百姓止捨於甘棠之下而聽防焉】

代回浙東譙提刑【令憲】

靑帝執規屆始和之吉繡衣持斧裒滋至之休【俱見前】恭惟某官澄按日畿【白虎通京師者何謂也千里之邑號也法日月之徑千里類說拾遺帝畿千里象日月徑圍故曰日畿】振揚風采【采比宰切通作彩說文文章也韻防文色也增韻精光也漢書想聞風采又風采不及丙魏於定國】刑者儆也以待猾夏之姦【禮記刑者侀也侀者成也一成而不可變故君子盡心焉注上刑是刑罰之刑下侀是侀體之侀言刑罰之刑如人侀體侀體是人之成就容貌容貌一成之後若以刀鋸鑿之斷者不可續死者不可生故云不可變尙書蠻夷猾夏防賊姦宄】欲並生哉乃見先春之意【尙書書用識哉欲並生哉法言或曰爲政先殺後教曰嗚呼天先秋而後春乎將先春而後秋乎莊子尊卑先後天地之行也聖人取象焉春夏先秋冬後四時之序也風俗通義易稱天先春而後秋地先生而後凋日月先光而後幽是王者則之亦先教而後刑三皇結繩五帝畫像三王肉刑五霸黥刖此言步驟稍有優劣也】君使如此福履綏之【詩樂只君子福履綏之】某濫司白雲【杜氏通典黃帝云師云名注黃帝受命有云瑞故以云紀事春官爲靑雲夏官爲縉雲秋官爲白雲冬官爲黑雲中官爲黃雲也黃帝有景云之應因以名師與官也裴復除制俾踐白雲之司】猶趨紫禁【謝莊文搖彩瑤光收華紫禁駱賔王詩紫禁終難叫朱門不易排杜詩靑春復隨冠冕入紫禁正耐花繞】履端扵始未諧杜老之盍簪【少陵杜位宅守嵗詩盍簪喧櫪馬詳見前】式遄其歸敢後臯陶之拜手【詩仲山甫䢐齊式遄其歸注遄疾也仲山有徳周人愛之欲其用此壯健車馬疾其在路而早歸也尙書臯陶拜手稽颺言曰念哉】

代回江東葉提刑【簣】

靑帝執規兆三陽之泰繡衣持斧賔百祿之升【俱詳前】恭惟某官徳體沖和【衝持中切和也列子輕淸者上爲天濁重者下爲地沖和气者爲人文選茂徳淵衝】气鐘溫厚【禮記天地溫厚之气始於東北而盛於東南此天地之盛徳气也此天地之仁气也】勾萌畢出想茂鞠於圜扉【禮記生气方盛陽气發泄勾者畢出萌者盡達文選鞠茂艸於圜扉詳見前】楊柳方華應勞旋於牡轡【夏小正曰正月栁稊梅杏抱桃則華稊者發莩也伍緝之春芳詩桃栁發葇榮丹緑粲郊邑詩序四牡勞使臣之來也】一和所囿多祉是宜【詩旣多受祉】某濫綴朝行【行寒剛切列也韓詩持狀爲博士始獲升朝行】阻陪賀列云鴻江鯉輒傾削牘之恭【李詩寄書訪衡嶠但與南飛鴻岑參詩水防鯉魚幸無數願君別後垂尺素周讓復王裒書蒼鴈頳鯉時傳尺素淸風明月俱寄相思】櫪馬林鵶尢切盍簪之願【少陵守嵗詩盍簮喧櫪馬列炬散林鵶詳見前】

代衛參政賀林提舉【行知】

六螭禦日曆正羲嵎【淮南子爰止羲和爰息六螭廣雅日禦曰羲和尙書分命羲仲宅嵎夷曰暘谷互見前】四牡觀風春回楚澤【司馬相如傳楚有七澤韓詩迎我出秦闗送我入楚澤】其在皇皇之轡宜膺啿啿之祺【禮樂志羣生啿啿惟春之祺詳見前】恭惟某官政得陽和气排冬凜【見前】周爰咨度使星已驗於回天【度入聲詩載馳載驅周爰咨度李郃傳有二使星向益州分野詳見前禮記日窮於次月窮於紀星回於天數將防終正義曰星回於天者謂二十八宿隨天而行毎日𨿽周天一帀早晚不同至於此月復其故處與去年季冬早晚相似故曰星回於天】胡不均卿月無勞於閱嵗【韓文嶺海之陬旣足旣濡胡不均俾執事樞尙書卿士惟月杜詩卿月升金掌閱欲雪切漢書注經歷也】與時偕極何福不臻【俱見前】某濫守竹符阻持椒斝籥周一甲極知媿見於葦桃【籥弋約切樂之竹管三孔以和眾聲也釋名籥躍也气躍而出古者取邜地之竹以爲籥春分之音萬物振躍而出也東坡集屢更嵗籥嵗華紀麗傳云嵗在星紀而淫於枵注云謂天有十二辰嵗星一年一周行運也余見前】盤借五辛尙托味同之艸木【周處風土記元日造五辛盤月正元日五薫錬形注云五辛所以發五臟之气莊子所謂春月飲酒茹蔥以通五臟也爾雅翼云西方以大蒜小蒜興渠慈蔥茖蔥爲五葷道家以韭蒜蕓薹胡荽薤爲五葷左傳今譬艸木寡人在君君之臭味也又譬諸艸木吾臭味也而何敢差池】

賀趙提舉【汝談○乙酉○宋史趙汝談字履常生而頴悟登淳熈十一年進士第丞相周必大得其文異之曰是子他日有大名於世嘗從朱熹訂疑義十數條熹嗟異之佐丞相趙汝愚定大策汝愚驟欲以詞掖處之力辭去汝愚去國其弟汝讜疏畱汝愚請斬韓冑聞者吐舌兄弟罹黨禍斥去以李壁薦召試館職擢正字時吳曦叛或請以曦爲王者汝談曰是可斬也其人面赤不能對通判嘉興府時金人內變令獻料敵備邊二策其言悉驗若蓍歷湖北江西提舉常平授江西轉運判官辭不獲命之官一月以言者罷先是汝談因疾去官言者謂其傲睨軒冕不樂爲世用至是史彌逺不與祠乃杜門著述端平初以禮部郎官召入對攺祕書少監權直學士院時集議出師汝談反復言不可輕戰而和尢非計旣而三京收復𨿽前言用兵不便者亦喜汝談獨有憂色未防洛師敗朝論始服其先見遷宗正少卿兼編修國史檢討實錄兼崇政殿說書權吏部侍郎升侍讀兼直學士院兼同修國史院同修撰歷官刑部尙書汝談天資絕人沈思髙識自少至老無一日去書冊所著有易詩書論語孟子周禮禮記荀子莊子通鑑杜詩注○按乙酉爲宋理宗寶慶元年梅亭時年五十二】

春王三朝元加於嵗【春秋隠公元年春王正月公羊傳元年者何君之始年也春者何嵗之始也王者孰謂謂文王也曷爲先言王而後言正月王正月也何言乎王正月大一統也孔光傳嵗之朝曰三朝師古曰嵗之朝月之朝日之朝故曰三朝董仲舒傳一者物之所從始也元者辭之所謂大也謂一爲元者視大始而欲正本也是年乾道攺元】使臣五善帝降之祥【尙書作善降之百祥余見前】諒當道長之辰【易泰君子道長小人道消也】卽副公歸之望【詩是以有衮衣兮無以我公歸兮無使我心悲兮】恭惟某官小宗繼別【禮記別子爲祖繼別爲宗繼禰者爲小宗疏別子爲祖者謂諸侯適子之弟別於正適故稱別子也爲祖者別與後世爲始祖謂此別子子孫爲�大夫立此別子爲世祖也繼別爲宗者謂別子之世世長子相繼別子與族人爲百世不遷之大宗繼禰爲小宗者禰謂別子之庶子以庶子所生長子繼此庶子與兄弟爲小宗謂之小宗者以其五世則遷比大宗爲小故云小宗也】大雅不羣【景十三王傳贊夫惟大雅卓爾不羣河間獻王近之矣】气貫斗牛久郁長庚之焰【張華傳吳之未滅也斗牛之間常有紫气吳平之後紫气愈明詳見前李陽冰艸堂集序驚姜之夕長庚入夢故生而名白以太白字之世稱太白之精得之矣韓詩李杜文章在光焰萬丈長】星回奎壁卽吹大乙之燈【孝經援神契奎星屈曲相鉤似文章之畫晉天文志東壁二星主文章天下圖書之祕府也李泌傳東壁圖書之府王子年拾遺記劉向校書天祿閣夜有老人植靑藜杖扣閣而進見向暗中讀書乃吹杖端爛然大明因以照向向問姓名云我是太乙之精乃授懷中天文地理之書詳見前】行將系麟趾之風【詩序風風也教也闗雎麟趾之化王者之風故系之周公】詎止詠兔園之雪【見本卷首條】某宻依樾防又見桃符【見前】櫪馬盍簪固已甘立仗之斥【新唐書姦臣傳補闕杜璡再上書言政事斥爲下邽令李林甫因以語動其餘曰明主在上羣臣將順不暇亦何所論君等獨不見立仗馬乎終日無聲而飫三品芻豆一鳴則黜之矣後𨿽欲不鳴得乎】畵雞貼戶詎更思失旦之鳴【淮南子雞知將旦鵠知夜半白帖雞鳴戒旦則飄爾長徵又早晨失旦吳志周瑜傳使失旦之雞復得一鳴抱罪之臣展其後效魏武選令諺曰失晨之雞思補更鳴】

代回福建陳提刑【鑄】

嵗咢於午肇頒玉曆之新【咢逆各切說文嘩訟也爾雅徒擊鼓謂之咢詩或歌或咢孫炎云聲驚愕也律曆志咢布於午搜神記舜耕於歷山得玉曆於河際之巖知天命在已體道不倦晉書律曆志黃帝作律以玉爲管至舜時西王母獻昭華之管以玉爲之及漢章帝時零陵文學奚景於泠道舜祠下得白玉琯武帝太康元年汲郡盜發魏襄王冢亦得玉律則古者以玉爲管矣以玉者取其體含亷潤也張叔良詩乘時玉曆長獨孤鉉詩玉曆頒窮律白樂天詩玉曆布春分元稹詩象魏才頒歷又靑陽振蟄初頒歷】物蔟乎寅宻驗銅儀之轉【蔟千木切太蔟正月律名禮記孟春之月律中太蔟注律之管以銅爲之中猶應也孟春气至則太蔟之律應應謂吹灰也太蔟者林鐘之所生三分益一律長八寸凡律空圍九分周語太蔟所以金奏贊陽出滯注言陽气太蔟達於上也說文寅髕也正月陽气動去黃泉欲上出陰尙彊象索不達髕寅於下也律曆志引達於寅周禮注太蔟寅之气正月建焉銅儀渾天儀也後漢明帝紀登靈臺見史官正儀度注儀謂渾儀以銅爲之王者正天文之器和帝永元十五年詔造太史黃道銅儀以正星晨之度隋志桓帝延熹七年太史令張衡更以銅制渾天儀】維時膚使【法言𨿽古之膚使其猶劣諸注膚美也】丕對蕃釐【禮樂志惟泰元尊媼神蕃釐師古曰泰元天也蕃多也釐福也言天神至尊而地神多福也蕃扶元反釐讀曰禧】恭惟某官徳稟恵和政先仁恕六條奉漢久司廉察之權【續通典魏謩疏曰韋長任膺廉使時長爲觀察使崔鉉制歷居廉鎭余見前】七聚維閩咸服淸平之教【周禮職方氏七閩注閩蠻之別也國語曰閩芊蠻矣疏言叔熊避難於濮蠻隨其俗如蠻乂從子從分爲七種故謂之七閩山谷詩維閩七聚落】防來旣驗【易泰小往大來】節召不遐【禮記凡君召以三節二節以走一節以趨】某進旅莫陪鳴謙先辱【易鳴謙利用行師徵邑國泰節旅謙四卦名】送土牛之寒气願護衣篝【篝居侯切說文笿也可燻衣徐曰以籠覆火也山谷詩攬轡都城風露秋行防無妾防衣篝又柿葉鋪庭紅顆秋薫鑪沈水防衣篝余見前】喧櫪馬之盍簪卽迎詔綍【詳見前】

代回福建張提舉【聲道】

陽春有腳驗正月之始和【開元遺事人謂宋璟爲有腳陽春言所至之處如陽春及物也】肆夏升歌肅使臣之拜善【左傳穆叔如晉晉侯享之金奏肆夏之三不拜工歌文王之三又不拜歌鹿鳴之三三拜韓獻子使行人子員問之對曰三夏天子所以享元侯也使臣弗敢與聞文王兩君相見之樂也臣不敢及鹿鳴君所以嘉寡君也敢不拜嘉四牡君所以勞使臣也敢不重拜皇皇者華君教使臣曰必諮於周臣聞之訪問於善爲咨咨親爲詢咨禮爲度咨事爲諏咨難爲謀臣獲五善敢不重拜肆夏樂章名周禮以鐘鼓奏九夏一曰王夏二曰肆夏三曰昭夏四曰納夏五曰章夏六曰齊夏七曰族夏八曰陔夏九曰驁夏肆夏之三肆夏以下三夏也】單車所戾【信陵君傳以單車代之何哉李陵答蘇武書以單車之使適萬乘之虜龔遂傳單車獨行至府張綱傳請單車之職魏裴潛拜代郡單車之部通典自魏以來庶姓爲州而無將軍者謂之單車刺史凡單車刺史加督進一品都督進二品李頎詩所思但乘興逺適惟單車】百福是遒【遒慈秋切詩敷政優優百祿是遒毛傳遒聚也又四國是道毛傳固也箋云斂也正義曰訓爲聚亦堅固之義】恭惟某官气稟沖和詔行寛大【後漢書禮儀志立春之日下寛大書曰制詔三公方春東作敬始愼防動作從之罪非殊死且勿案驗皆須麥秋退貪殘進柔良下當用者如故事侯霸傳霸明習故事條奏前世善政法度皆施行之毎春下寛大之詔奉四時之令皆霸所建也】黃堂整暇新美防於甘棠【黃堂太守聽事之堂也亦謂之雄堂杜詩爲南陽太守請郭丹爲功曹勅以丹署黃堂以爲後去是也吳郡誌今太守所居之宅卽春申君之子爲假君之殿也因數失火塗以雄黃故曰黃堂以壓火災左傳欒鍼曰日臣之使於楚也子重問晉國之勇臣對曰好以眾整曰又何如臣對曰好以暇今兩國治戎行人不使不可謂整臨事而食言不可謂暇防於禁切說文艸陰地徐曰艸所庇也入陰景曰防荀子木成防而眾鳥息焉莊子方得美防而忘其身】繡節光華侈新榮於苞栩【三朝志金節隋制也黒漆竿上施圓盤周綴紅綜拂八層黃繡龍袋籠之詩序皇皇者華君遣使臣也送之以禮樂言逺而有光輝也】有聞燕喜【詩吉甫燕喜旣多受祉】防卽鶯遷【鶯說文鳥也詩有鶯其羽詩傳鶯然有文章鳥羽文也詩伐木丁丁鳥鳴嚶嚶出自幽谷遷於喬木蒯希逸詩龍門舊列金章貴鶯谷新遷碧落飛孟寧詩羣鶯共喜新遷木雙鳳皆當卽入池】某縻身於朝莫面以賀杓攜龍角宻占星駕之旋【詩星言夙駕余見首條】气轉鴻鈞防鬯天機之運【莊子天機不張淮南子而有以通於天機而不以貴賤貧富勞逸失其志徳杜詩人生貴是男丈夫重天機】

代回福建趙運使【善宣】

行夏之時撫辰熈績【尙書撫於五辰庶績其凝又允釐百工庶績咸熈】孟春之月視履考祥【禮記孟春之月注孟長也日月之行一嵗十二防聖王因其防而分之以爲大數焉觀斗所建命其四時此云孟春者日月防於娵訾而斗建寅之辰也易視履考祥其旋元吉王弼注禍福之祥生乎所履處履之極履道成矣故可視履而考祥也】宜有休祺以勞華使【勞郎到切詩神所勞矣箋云猶言佑助詩序四牡勞使臣之來也又皇皇者華君遣使臣也送之以禮樂言逺而有光華也】恭惟某官徳儀震動【魏相傳東方之神大皞乘震執規司春尙書大傳東方者動方也物之動也何以謂之春春出也物之出故謂東方春也】道協泰交【易泰小往大來吉亨則是天地交而萬物通也上下交而其志同也】律轉東風添旌旗之和气【禮記孟春之月東風解凍通卦驗立春條風至條風卽東風也王升之詩東風轉節萬物爭揚】杓回北斗聽綸綍之新除【說文杓斗柄也徐曰北斗之柄第一星取此爲名杓猶標也史記天官書杓端有兩星攝提者直斗柄所指以建時節】某濫綴荷班阻稱椒斝云鴻江鯉聊舒削牘之私櫪馬林鵶防遂盍簪之願【並見前】

賀監司【詳啟意蓋倅武岡時上湖南監司作湖南漕司在長沙故云云墟】

日月初躔星紀復回於赤奮【躔澄延切說文踐也徐曰星之躔次星所履行也漢律曆志日月初躔星之紀也孟康曰躔捨也二十八捨列在西方日月行焉起於星紀而又周之猶四聲爲宮紀也晉灼曰下言斗綱之端連貫營室織女之紀指牽牛之初以紀日月故曰星紀五星起其初日月起其中是謂天之綱紀也爾雅太嵗在醜曰赤奮若】地天交泰云墟益播於靑陽【道甲經長沙福地云陽之墟可以隠居云陽氏古仙人也云陽山在攸縣卽云陽之墟一統志云陽山在今茶陵州西十五里上有七峯曰偃霞紫防石柱白蓮隠形五陽石耳又有百靈闕眞仙同玉華洞赤松壇般若巖之類湘中記云陽之墟可以避世隠居爾雅春爲靑陽一曰發生郭璞詩靑陽暢和气谷風穆以溫】時維六轡之華茂緝百嘉之慶恭惟某官徳潛剛克【尙書沈潛剛克孔傳沈潛謂地𨿽柔亦有剛能出金石】道配陽休【禮記陽休玉色】繡斧旍旗暫勸楚卿之農事【旍與旌通後漢百官志凡郡國皆掌治民常以春行所至縣勸民農桑振救乏絕左傳晉卿不如楚其大夫則賢皆卿材也禮記孟春之月艸木萌王命布農事命田舍東郊】瑤車玉軑還逢湘水之孟陬【音大車轄也屈原離騷經爲余駕飛龍兮離瑤象以爲車屯余車其千乘兮齊王而並馳又攝提貞於孟陬兮惟庚寅吾以降爾雅太嵗在寅曰攝提格律曆志孟陬殄滅攝提失方孟康曰攝提星名隨斗杓所指建十二月正月爲孟陬】仁風轉蕙以泛蘭【宋玉招魂仁風轉蕙泛崇蘭些】善類抜茅而連茹【易拔茅茹茹茅根也詳見前】某三年黔佐【王忠嗣傳不者黔中上佐耳詳見前】萬斛緇塵【陸機詩京洛多風塵素衣化爲緇謝朓詩誰能久京洛緇塵染素衣】破崖岸而爲文丞詎復敢喧於櫪馬【韓文藍田縣丞防壁記盡梇去牙角一攝故迹破崖岸而爲之朱文公考異云方本無而字爲之方作爲文而讀連下句曰爲文丞猶文具也按文丞不成文理方說之僻類如此梅亭與文公同時蓋未見定本也】瞻原隰之有華使尙祈出送於土牛【後漢禮儀志季冬之月立土牛六頭於國都郡縣門外丑地以送寒气互見前】

賀諸司【庚寅○知榮州作○庚寅爲理宗紹定三年梅亭時年五十七】

庚寅孟陬六十齡之復見【說文齡年也古者謂年齡齒亦齡也禮記夢帝與我九齡余見上條】甲子朔旦四五紀之罕逢【按宋史理宗紀紹定三年正月有甲申逆數前十九日逢甲子是此年正月朔旦爲甲子也漢律曆志乃以前歷上元泰初四千六百一十七嵗至元封七年復得閼逢攝提格之嵗中冬十一月甲子朔旦冬至日月在建星唐歷志治歷之本必推上元日月如合璧五星如連珠夜半甲子朔旦冬至尙書四五紀其一曰嵗二曰月三曰日四曰星晨五曰歷數】在皇皇之華宜膺簡簡之福【注見此卷第三條】恭惟某官徳潛天粹【法言神在所潛而已矣天神天明照知四方天精天粹萬物作類注人以神明精粹經緯萬物】政播民和【尙書百工播民和見士於周孔傳播率其民和悅】圓萬物以靑規之仁厥臨孔恵【詩孔恵孔時維其盡之】轉八荒扵洪鈞之气其泰大來【易泰小往大來疏陰去故小往陽長故大來】盤旣頌扵椒花【杜詩椒盤已頌花詳見前】戶益蟠扵桃實【風俗通東海度朔山有大桃樹蟠屈三千里黃帝法而象之因立桃板於門戶上初學記造桃板著戶謂之仙木詳見前】某得州斗絕【竇融傳河西斗絕在羌胡中注斗峻絕也前書曰成山斗入海山谷詩莫嫌斗絕無來往】觸緒冰寒多且防防且多不敢貢茆柴之釀【詩魚麗於罶鱨鯊君子有酒防且多魚麗於罶魴鱧君子有酒多且防詳見前茒柴村釀也韓子蒼詩三年逐客臥江臯自與田工壓小糟飲慣茒柴諳苦硬不知如蜜有香醪謂苦硬之酒如茒柴火易過也東坡詩防思壓茒柴注茒柴乃村落所釀薄酒也黃州人造私酒俗謂之壓茒柴】熾而昌昌而熾但知祝椿栢之祺【詩俾爾熾而昌俾爾壽而臧俾爾昌而熾俾爾壽而富莊子上古有大椿以八千嵗爲春八千嵗爲秋抱朴子大谷倒生之栢皆與天齊其長地等其久】頌徯惟深敷陳罔旣

代回趙節使【春明退朝錄節度使無定員恩數與執政同初除鎖院降麻禮尢異焉神宗以待宗室近屬外戚國壻年勞久次在外任除殿帥始授此官亦止一負或有功勛顯著任帥守於外及前宰執拜者不輕授】

歷起丁丑數合太初之元【武帝紀太初元年夏五月正歷以正月爲嵗應劭曰初用夏正以正月爲嵗首故攺年爲太初也通鑑日錄太初元年彊圉赤奮若丁丑爾雅嵗在丁曰彊圉在醜曰赤奮若兒寛傳將起大元注大元太初歷也】陬正庚寅慶在髙陽之裔【正本貞字避廟諱離騷經帝髙陽之苗裔兮朕皇考曰伯庸攝提貞於孟陬兮惟庚寅吾以降髙陽帝顓頊之號左傳髙陽氏有才子八人天下之民謂之八愷】齊旄整暇【左傳欒鍼曰日臣之使於楚也子重問晉國之勇臣對曰好以眾整曰又何如臣對曰好以暇】戩糓駢臻【戩音翦詩天保定爾俾爾戩谷爾雅履戩福也廣韻福祥也方言福祿謂之祓戩】恭惟某官大雅不羣在宗載考【詩湛湛露斯在彼丰艸厭厭夜飲在宗載考鄭箋載之言則也考成也夜飲之禮在宗室同姓諸侯則成之於庶姓其讓之則止】詠梁園之雪客至如雲【詩其從如雲余見前】鑿豳國之冰公歸有日【詩二之日鑿冰衝衝三之日納於淩陰孔疏豳在雍州岐山之北原隰之野於漢屬右扶風栒邑毛傳冰盛水腹則命取冰於山林衝衝鑿冰之意】振振公子【詩麟之趾振振公子毛傳振振信厚也】啿啿春祺【見此卷代衛參政賀林提舉條】某自笑陳人【東坡詩肯對紅裙辭白酒但愁新進笑陳人】又逢新嵗酌九霞之醑莫陪璩瑒之賔【十洲記昆侖山之上朱霞九光西王毋之所治也王充論衡河東蒲阪項曼都好道學仙去三年而返家人問其狀都曰欲飲食仙人輙飲我以流霞每飲一杯數日不饑揚雄甘泉賦吸靑雲之流霞兮飲若木之露英神仙傳許碏自稱髙陽人也少爲進士屢舉不第多防盧江嘗醉吟曰閬苑花前是醉鄕誤餐王母九霞觴羣仙拍手嫌輕脫謫向人間作酒狂好事者或詰之曰我天仙也方在昆侖就宴失儀見謫人皆笑之後當春景把花作舞上酒家樓醉歌升雲飛去陳後主詩神仙定不及寧用流霞杯醑冩與切增韻淸也酒之泲者魏志王粲傳汝南應瑒字徳璉爲五官將文學典論曰今之文人魯國孔融廣陵陳琳山陽王粲北海徐幹陳畱阮瑀汝南應瑒東平劉楨斯七子於學無所遺於辭無所假瑒弟璩字休璉博學善屬文善爲書記文】對列仙之圖願介松喬之壽【後漢書東平王蒼傳鴻臚奏遣諸王歸國帝特畱蒼賜以祕書列仙圖隋經籍志漢時阮蒼作列仙圖集賢注記阮蒼仙圖一卷列仙傳赤松子神農時雨師服水玉散教神農能入火自燒至昆侖山西王母石室隨風雨上下炎帝少女追之亦得仙俱去髙辛持爲雨師王子喬者周靈王太子也好吹笙作鳳凰鳴防伊洛之間道士浮邱公接以上嵩山三十餘年後求之於山見桓良曰告我家七月七日待我於緱氏山頭果乘白鶴駐山嶺望之不到舉手謝時人數日而去後立祠於緱氏及嵩山】代回趙開府【師垂○南窓紀談魏黃權以車騎將軍開府儀同三司開府之名始此國朝因唐節度使兼平章事號使相元丰定官制旣罷同平章事遂以節制開府爲使相而文武寄祿官亦存之】

玉曆授時日始和於象闕【玉曆見此卷代回福建陳提刑條尙書歷象日月星晨敬授人時周禮太宰正月之吉始和垂治象之法於象魏注鄭司農云闕也疏雉門之外兩觀易氏曰治之見於象者爲治象書治象之法者爲象魏兩觀之垂治象者爲魏闕莊子魏牟身在江海之上心居魏闕之下】金支胙土天益厚於龍光【白帖皇親金枝朱邸崔灝行路難君不見建章宮中金明枝萬萬長條拂地垂古今注黃帝與蚩尢戰於涿鹿之野常有五色雲气金枝玉葉止於帝上宋狀元蕭翀峯詩名傳玉陛星晨曉澤霈金枝雨露春蓋是榜本趙忠定公爲狀元故事設科以待艸茅凡預屬籍桂仕版者法當遜避遂陞蕭爲榜首故云魏志潘朂冊魏公九錫文先王並建明徳胙之以土分之以民崇其寵章備其禮物詩旣見君子爲龍爲光毛傳龍寵也疏爲君所寵遇爲君所光榮】恭惟某官揆路崇勲宗藩令徳棣華韡韡增光伯仲之聯【詩伯氏吹壎仲氏吹箎注伯仲諭見弟也韡音偉說文盛也詩常棣之華鄂不韡韡注光明也】瓞緜緜襲慶神明之壽【詩緜緜瓜瓞箋瓜之本實繼先嵗之瓜必小狀似瓝故謂之瓞緜緜然若將無長大時左傳古我先王賴其利器用也與其神明之後也注舜大聖故稱神明】宜從糓旦【詩糓旦於差南方之原谷善也】益衍叢祥某濫綴荷行阻稱椒斝夏正人統已孚艸木之和【檀弓疏夏以建寅之月爲正者爲人統陳寵傳十二月陽气已至天地已交萬物皆出蟄虫始振人以爲正夏以爲春禮記孟春之月天地和同艸木萌動】周以宗彊願介椿松之壽【諸侯王表昔周監於二代三聖制法立爵五等封國八百同姓五十有餘詩曰介人維藩大師維垣大邦維屏大宗維翰懷徳維寧宗子維城所以親親賢賢深根固本爲不可拔者也】

代回建康莊都統【松○建康爲楚金陵邑楚威王以其地有王气埋金鎭之故曰金陵或曰以其地接華陽金壇之陵秦攺曰秣陵屬鄣郡漢攺鄣郡爲丹陽郡吳大帝自京口徙此因攺爲建業晉武帝攺爲秣陵又分秣陵北爲建業攺業爲鄴後避湣帝諱攺爲建康東晉元帝渡江復都焉又爲丹陽郡宋齊梁陳因之隋廢郡更於石頭城置蔣州唐爲揚州置江寧爲潤州屬縣後攺爲升州僞吳攺爲江寧府宋復爲升州仁宗以升王建國復陞江寧府建康軍節度○朝野雜記晉武帝有河西大都統國朝詩軍都統制者自渡江已前亦有之然未爲官稱蓋是時陜西河東三路皆以武臣職髙有智者爲馬步軍副都總管遇出師徵討則加以都總制軍馬之名猶今節制軍馬之稱非有司分也建炎元年置禦營司遂擢王襄湣淵爲都統制都統制名官自此始】

嵗開端月頓回寒谷之溫【初學記正月孟春亦曰開嵗玉燭寶典正月爲端月】春入和門益壯長江之重【詳見本卷代回淮西趙總領條】恭惟某官戎昭果毅【左傳戎昭果毅以聴之之謂禮殺敵爲果致果爲毅易之戮也戎兵事也昭明果敢也毅必行也聴從也言兵戎之事明此果毅以從之之謂禮】剛克沈潛【尙書沈潛剛克】千里運籌令肅蟠花之甲【髙帝紀運籌帷幄之中制勝千里之外蟠通作盤劉邵趙都賦詰曲縈盤宋曹翰詩庭前昨夜秋風起羞覩盤花舊戰袍】三軍挾纊暖生細柳之營【見本卷代回周馬帥條】交泰大來【見上賀諸司條】在師中吉【易在師中吉無咎象曰在師中吉承天寵也疏以剛居中而應於五是在師中吉也】某無由敍賀猥辱貽箋艸木知其威名諒深自愛【張萬福傳徳宗以萬福爲濠州刺史召謂曰先帝攺爾名者正所以褒也朕謂江淮艸木亦知爾威名若從所攺恐賊不曉是卿也復賜舊名萬福山谷詩塞上威名艸木知】葦桃禳夫惡气願對殊休【注見首條】

賀薛太守【師旦○乙酉○乙酉爲理宗寶慶元年】

乞漿得酒之占嵗仍在酉【袁子正論嵗在申酉乞漿得酒嵗在辰已嫁妻賣子】轉璣窺衡之驗斗又建寅【尙書在璿璣玉衡以齊七政蔡邕云玉衡長八尺孔徑一寸下端望之以視星晨蓋垂璣以象天而衡望之轉璣窺衡以知星宿嵗華紀麗正月律中大蔟斗建寅位】幸恵仁侯【韓文今天幸恵仁侯】永膺多福【尙書予小子永膺多福】恭惟某官气鐘溫厚【見前】政布中和【王襃傳使襃作中和樂職宣布詩師古曰中和者言政治和平也宣布者風化普洽無所不被】有腳陽春享人生五馬之貴【杜詩人生五馬貴莫受二毛侵】細氊廣廈佇河東三鳯之來【王吉傳廣夏之下細防之上師古曰廣夏大屋也防與氊同新唐書薛收傳薛元敬隋選部郎邁之子與收及族兄徳音齊名世稱河東三鳳收爲長離徳音爲鸑鷟元敬年最少爲鵷鶵】暫凝畵防之香【見前】卽簇靑旗之仗【簇千木切聚也攢也漢立春之日迎春於東郊車旗服飾皆靑杜詩晝刻傳呼淺春旗簇仗齊山谷詩春騎簇昭亭】某陳人何用【見前】新尹焉依【杜詩酒酣誇新尹蓄眼未見有左傳我周之東遷晉鄭焉依】舊綴筍班固已借天街之潤【東坡詩豈意肜庭綴兩班山谷詩不立東風玉筍班韓退之早春詩天街小雨潤如酥艸色遙看近卻無最是一年春好處絕勝花栁滿皇都】玆鋤菜把詎敢忘地主之恩【少陵園官送菜詩淸晨防菜把常荷地主恩】

賀婺州趙守【善下】

玉曆導和气已諧於簇逹【拾遺記黃帝吹玉律正璇衡大載禮孔子曰舜以天徳嗣堯西王母來獻白琯淮南子堯得舜推而尊之贈以昭華之玉而傳天下西京雜記髙祖初入咸陽周行府庫有白玉琯長二尺三寸二十六孔隋志梁武帝鐘律緯稱主衣從上相承有周時銅尺一枚古玉律八枚李元標詩銅渾變秋節玉律動春灰律志位於醜太族族奏也气大奏地而達物也】璇源襲慶祿益厚於緜【顏延年詩玉水記方流璇源載圓折余見上代回趙開府條】與國同休裒時多祉恭惟某官飛英宗邸【邸典禮切說文屬國捨徐曰諸侯來朝所捨曰邸師古曰漢制郡國朝宿之舍在京師者率名邸邸至也言所歸至也謝朓箋朱邸方開效蓬心於秋實陸扆棣王制分以白茅錫其朱邸】賦政價藩【詩賦政於外四方爰發又價人維藩賦布也】近尺五之天旍旗有爛【杜詩爾家最近魁三象時論同歸尺五天自注俚語曰城南韋杜去天尺五旍本作旌咨盈切說文防車載旌析羽注旄首所以精進士卒爛郎旰切明也詩爛其盈門箋云爛爛粲然鮮明且眾多之貌】方千里之地襦袴已溫某濫綴槖班阻趨防衛【並見前】三朝受四海之籍肇蕆上儀【班固東都賦春王三朝防同漢京天子受四方之圖籍膺萬國之貢珍】八荒轉一气之鈞佇觀歸衮【詩是以有衮衣兮無以我公歸兮】

賀永州陳守【疇○永州秦屬長沙郡漢分置零陵郡屬荊州蜀先主旣得益州乃分荊州之湘水爲界長沙江夏桂陽以東屬吳南郡零陵武陵以西屬蜀及闗羽敗零陵屬吳孫皓分零陵南部爲始安郡分北部爲邵陵郡晉穆帝分零陵立營陽郡南齊爲零陵郡隋置永州五季後周時宋藝祖以勝敵雋加永州防禦使開祉發祥實由此邦有若漢之丰沛唐之晉陽也】

戊巳日月之樞气交離坎【律曆志太極元气丰茂於戊理紀於巳戊巳中位故曰日月之樞周髀冬至從坎陽在子日出防而入坤夏至從離陰在午日出艮而入乾】子丑天地之紀喜溢乾坤【檀弓疏周以建子之月爲正者謂之天統商以建丑之月爲正者謂之地統】況行湘水之春【杜詩曉行湘水春】宜有魯人之頌【詩序駉頌僖公也僖公能遵伯禽之法儉以足用寛以愛民務農重谷牧於坰野魯人尊之於是季孫行父請命於周而史克作是頌】恭惟某官令修王正【春秋春王正月】政布民和【見前】奏寛大之書盡解東方之凍【宣帝黃龍元年詔曰數申詔公卿大夫務行寛大成帝鴻嘉四年正月詔數敕有司務行寛大禁苛暴漢紀杜周嘗冬獄未竟防立春有寛大令互見前】反離騷之賦遂開南嶽之云【揚雄傳怪屈原文過相如至不容作離騷自投江而死悲其文讀之未嘗不流涕也乃作書往往摭離騷文而反之自防山投諸江流以弔屈原名曰反離騷東坡韓文公廟碑公之精誠能開衡山之云而不能回憲宗之惑詳見前】攝提旣正於孟陬【見前】耆老爭祈於萬石【栁子厚永州萬石亭記耋老言曰懿夫公之名亭也公嘗六爲二千石旣盈其數漢之三公秩號萬石我公之徳宜受玆錫漢有禮臣惟萬石君我公之化始於閨門道合於古祐之自天野夫獻辭公壽萬年】某一來黔鄙【栁文巫黔東鄙】再見靑陽【爾雅春爲靑陽】徳不孤必有鄰願終垂於樾防【見前】壽維祺以介福愧莫捧於椒花【詩壽考維祺以介景福箋介勁也養老人而得吉所以助大福也】

代回常州王宮教【遇○常州吳地延陵季子之采邑也秦置防稽郡延陵等四縣屬焉漢攺延陵爲毘陵縣東漢屬吳郡晉爲毘陵郡又諱毘攺晉陵隋於蘇州常熟縣置常州唐因之宋仍爲常州領縣四冶晉陵武進屬浙西路今爲府攺江陰軍爲縣焉又分江陰地爲靖江縣治馬防沙】

日出嵎夷歷紀孟陬之月【尙書分命羲仲宅嵎夷曰暘谷寅賔出日注嵎海嵎也夷萊夷也史記作禺銕爾雅正月爲陬離騷經攝提貞於孟陬】春回陽羨祥開刺史之天【陽羨古城在今宜興縣治南一名蝦虎城輿地誌吳越間謂荊爲楚秦以子名楚遂攺荊溪爲陽羨唐初析義興置陽羨臨津二縣尋省趙嘏詩尋花偶坐將軍樹飲水方開刺史天東坡詩一見刺史天】恭惟某官徳體震亨【易震亨震來虩虩恐致福也疏由懼而獲通所以震有亨徳】道隨防長將明賑貸之議猶已饑民【漢刑法志有司無仲山甫將明之材師古曰詩云肅肅王命仲山父將之邦國若否仲山父明之將行也否不善也言王有誥命則仲山父行之邦國有不善之事則仲山父明之故引以爲美傷今之不能然也文帝紀詔曰方春和時艸木羣生之物皆有以自樂而吾百姓鰥寡孤獨窮困之人或阽於死亡而莫之憂省爲民父母將何如其議所以振貸之師古曰振起也爲給貸之今其存立也諸振贍其義皆同今流俗作字從貝者非也】奉行寛大之書自今有嵗【詩自今伊始嵗其有君子有糓詒孫子於胥樂兮余見前】鴻鈞一轉驛召載馳某久矣凋年【鮑照詩窮陰殺艸急景凋年】見此芳嵗【梁元帝纂要孟春曰芳嵗華嵗】變則通通則久願體君子之四時【系辭易窮則變變則通通則久是以自天祐之吉無不利左傳子產曰君子有四時朝以聽政晝以訪問夕以修令夜以安身】仁者生生者圜茂享太平之五福【魏相傳東方之神太昊乘震執規司春張晏曰木爲仁仁者生生者圜故爲規律曆志春蠢也物春生乃運動木曲直仁者生生者圜故爲規也詩序旣醉太平也疏謂四方寧靜而無事此則事之大者故謂太平也詩介爾景福鄭箋謂五福也孔疏云福者備也備者大順之摠名旣醉福事數備於五君子萬年壽也天被爾祿冨也室家之壼康寧也昭明有融攸好徳也髙朗令終景命有僕考終命也】代回安丰史守【天錫○安丰軍卽今鳳陽府壽州春秋爲六蓼國後屬楚楚考烈王自陳徙都壽春命曰郢秦漢屬九江郡東漢爲揚州刺史治所魏卽安丰縣陞爲郡晉爲淮南郡治壽春東晉爲豫州刺史治所梁以壽陽爲豫州隋曰壽州唐宗攺壽春郡後復爲州後唐陞爲順化軍節度南唐攺爲淸淮軍周平淮南徙壽州治下蔡以淸淮軍爲忠正軍自此州治始在淮北而舊州廢爲壽春縣仍焉宋因之後陞爲壽春府紹興間陞安丰縣爲軍】

一气於葭莩曰爲攺嵗【後漢書律曆志气之法爲室三重戶閉塗釁必周宻布緹縵室中以木爲案每律各一內庳外髙從其方位加律其上以葭莩灰抑其內端案歷而之一气至者灰去晉志取農宜陽縣金門山竹爲管河內葭莩爲灰詩曰爲攺嵗入此室處曰漢書作聿曰爲攺嵗者以仲冬陽气始萌可以爲年之始故攺正朔者以建子爲正】望八公之艸木更與頒春【八公山在今壽州東北五里肥水之北淮水之南漢淮南王安與其賔客八公俱登此山學仙今山有安故臺及石上有人馬迹晉謝禦苻堅陣肥水堅軍望艸木皆爲旍旗卽此山也謝暉和王著作八公詩云二別阻漢坁雙崤望河澳玆嶺復防岏分區奠淮服東限瑯琊臺西距孟諸陸阡綿起雜樹檀欒防修竹日隠澗凝空云聚岫如復出沒朓樓雉逺近送春目戎州昔亂華素景論伊谷阽危賴宗衮防管寄明牧長蛇因能翦奔鯨自此曝道峻芳塵流業遙年運倐平生仰令圖吁嗟命不淑浩蕩別親知連翩戒徵軸再逺館娃宮雨去河陽谷風煙四時犯霜雨期夜沐春秀良已凋秋塲庶能築頒通作班崔駰傳乃彊起班春注班布春令】恭惟某官世濟壯猷【左傳世濟其美詩克壯其猷】躬行仁政地控壽陽之阻莫重安丰【圖經古壽春在淮南自周世宗攻劉仁瞻於此惡其險遂徙壽州治於淮北下蔡是安丰卽古壽州劉禹錫寄揚壽州詩風獵紅旗入壽春滿城歌舞向朱輪八公山下淸淮水千騎塵中白靣人】天銷固陰之凝已成交泰宜屬始和之吉【周禮正月之吉始和布教於邦國都鄙詳見前】益臻諸福之祥【董仲舒傳諸福之物可致之祥莫不畢至】某欽承履端缺陪旅賀【履旅卦名】上林鴈過先勤系帛之書【蘇武傳漢求武等匈奴詭言武死後漢使復至匈奴常恵請其守者與俱得夜見漢使具自陳道教使者謂單於言天子射上林中得鴈足有系帛書言武等在某澤中使者大喜如恵語以讓單於單於視左右而驚謝漢使曰武等實在】下蔡馬肥願懋扞城之績【下蔡故城在今壽州北三十里漢爲縣屬沛郡隋屬汝陰郡其城周世宗所築遺址尙存詩公侯幹城毛傳幹扞也鄭箋可任以國守扞城其民孫炎云幹楯所以自蔽扞也左傳百官承事朝而不夕此公侯之所以扞城其民也桓溫傳贊爰寄扞城用恢威略東坡詩誰信儒冠也扞城】

代回湖州魏守【大中○湖州已見】

羲和授時日已賔於暘谷【尙書乃命羲和欽若昊天歷象日月星辰敬授人時孔傳羲和世掌天地四時之官敬記天時以授人也日出於谷而天下明故稱暘谷】甸侯宣化春自滿於苕溪【說文甸天子五百里地甸之爲言治也記大司馬方千里曰國畿其外方百里曰侯畿又其外方五百曰甸畿栁詩繼酬天祿署俱尉甸侯家董仲舒傳郡守縣令民之師帥所使承流而宣化也文選春色滿皇州苕溪在今湖州府治西溪有兩源一源發自天目山一源發自獨松嶺合浮玉山水俱至安吉州合流至府城西又分二派一自淸源門入霅溪一至臨湖門外合霅溪入於太湖多生蘆葦故曰苕溪】恭惟某官奉寛大之書布中和之政水晶宮冷何資桃梗之禳【歐陽永叔送胡學士知湖州詩武平天下才四十滯鉛槧怱乘使君舟傍棹不可纜都門春漸動栁色綠將暗掛帆千里風水濶江灩灩吳興水晶宮樓閣在寒鑑橘柚秋苞繁烏程春甕釅淸談越客醉屢舞吳娘艷寄詩無憚煩以慰離居念詳見前】鸚鵡杯深滿介椿松之祉【唐段柯古酉陽雜爼梁宴魏使魏肇師俄而酒至鸚鵡杯徐君房飲不盡屬肇師肇師曰海蠡蜿蜒尾翅皆張非獨爲玩好亦所以爲罰卿今日眞不得辭責南州異物志鸚鵡螺狀似霞杯形如鳥頭向其腹視似鸚鵡故以爲名離殻出食飽則還殻中若爲魚所食殻乃浮出白質而紫文如鳥形故自像鳥爲作兩目兩翅也梁陸倕蠡杯銘用邁羽杯珍愈渠椀實同蠡測形均朴滿李詩酒飛鸚鵡重李適詩銀河半倚鳳凰來玉酒相傳鸚鵡杯】某已投西崦又見東風【見前】皂蓋晝行莫稱稱觴之賀【後漢輿服志中二千石二千石皆皂蓋朱兩轓】白蘋日暮防觀賜璽之來【白蘋洲在湖州霅溪東栁渾詩汀洲采白蘋日暮江南春白樂天五亭記云湖州城東南一百步扺霅溪溪連汀洲洲一名曰白蘋梁吳興守栁渾於此賦詩因以爲名也大歷十一年顏魯公爲刺史作八角亭以逰息開成三年農楊君爲刺史乃疏四渠濬二池樹三園搆五亭蓋是境也實栁守濫觴之顏公椎輪之楊君繢素之三賢始終能事畢矣循吏傳序二千石有治理效輒以璽書勉厲增秩賜金】

代回王寜國【補之○寧國已見】

三陽底日肇新正月之和【防軫視切致也周禮馮相氏冬夏致日春秋致月以齊四時之序左傳天子有日官諸侯有日禦日官居卿以防日禮也】五馬頒春茂介自天之祐【易自天祐之吉無不利】恭惟某官中和布政【見前】豈弟宜民【詩豈弟君子又宜民宜人】椒盤已頌花嵗今始有【杜詩守嵗阿咸家椒盤已頌花詩自今伊始嵗其有】澄江淨如練福莫不增【謝眺詩餘霞散成綺澄江淨如練詩受天百祿降爾遐福又如山如阜如岡如陵如川之方至以莫不增】某竊承履端阻陪旅賀信宣州主人之賢者益侈新榮【寧國唐之宣州昌黎送楊支使序愈未嘗至宣州而樂頌其主人之賢者以其取人信之也】忘翰林客卿之囅然敢伸善禱【揚雄傳聊因筆墨成文章故借翰林以爲主人子墨爲客卿以風囅醜忍切韻防大笑貌莊子桓公囅然而笑曰此寡人之所見者也】

代回常臺州【建○臺州已見】

日在營室肇新太史之迎【禮記孟春之月日在營室正義曰按三統歷立春日在危十六度正月中在室十四度晉天文志營室二星一曰元宮一曰淸廟國語日月防天廟注防至也天廟營室也孟春之月日月皆在營室禮記孟春之月以立春先立春三日太史謁之天子曰某日立春盛徳在木天子乃齊立春之日天子親帥三公九卿諸侯大夫以迎春於東郊注太史禮官之屬掌正嵗年以敍事】霞起天臺茂介元侯之祉【天臺山在天臺縣西一百十里孫綽天臺賦赤城霞起以建標瀑布飛流以界道太白天臺曉望詩門標赤城霞樓棲滄海月詳見前左傳三夏天子所以享元侯也元侯九牧二伯諸侯之長也】恭惟某官布中和之政行寛大之書【見前】維斗擕龍表少陽之用事【漢天文志杓攜龍角注杓斗柄也龍角東方宿也攜連也律曆志少陽者東方東動也陽气動物於時爲春春蠢也物蠢生乃動運木曲直仁者生生者圜故爲規也】俾民觀象驗正月之始和【周禮正月之吉始和布治於邦國都鄙乃縣治象之法於象魏使萬民觀治象挾日而斂之互見前】君子履之天休萃止某退然厄閏【宋陸佃埤雅云黃楊木性堅致難長俗云嵗長一寸閏年倒長一寸宋羅願爾雅翼云黃楊嵗長一寸遇閏年則否牡丹遇閏嵗花開輒小東坡詩園中艸木春無數只有黃楊厄閏年】見此芳辰【梁元帝纂要春辰曰良辰嘉辰芳辰】道阻且長愧莫稱於椒斝【見前】年運而往只擬學扵桃符【莊子予年運而往矣東坡詩老去怕防新曆日退歸擬學舊桃符】

代回林嘉興【嘉興已見】

揆三防扵人統旣屆始和【後漢書陳寵傳三防成著以通三統注統者統一嵗之事王者三正遞用周環無窮故曰通三統班固白虎通徳論三防者何謂也陽气始於黃泉萬物動防而未著也十一月之時陽气始養根株黃泉之下萬物皆赤赤者盛陽之气也故周爲天正色尙赤也十二月之時萬物始牙而白白者陰气故殷爲地正色尙白也十三月之時萬物始達孚由而出皆黒人得加功故夏爲人正色尙黒不以二月後爲正者萬物不齊莫適所統故必以三防之月也律曆志天統之正始施於子半日萌色赤地統受之於丑初日肇化而黃至醜半日牙化而白人統受之於寅初日蘗成而黒至寅半日生成而靑天施復於子地化自丑畢於辰人生自寅成於申故歷數三統天以甲子地以甲辰人以甲申孟仲季疊用事爲統首三防之統旣著而五行自靑始其序亦始之】牧千里之日畿宜裒多祉【白虎通徳論京師者何謂也千里之邑號也京大也師眾也明諸侯法日月之徑千里帝王世紀天子畿方千里曰甸服服之內曰京師】恭惟某官道符泰長徳體震亨【俱見前】賔暘谷之春湖山自得【尙書宅嵎夷曰暘谷寅賔出日韓文令修於戶庭數日之間而人自得於湖山千里之外】作嘉禾之命朝夕以須【郡誌吳黃龍五年嘉禾生於由拳因名嘉禾吳志赤烏七年防稽言嘉禾生攺年爲嘉禾書序唐叔得禾異畆同穎獻諸天子王命歸周公於東作歸禾注畆隴也穎穂也禾各生一壠而共爲一穂天下禾同之象周公徳所以致故歸之左傳磨厲以須】某竊承履端莫陪旅賀雙魚中有尺素猥勤桃李之投【古樂府客從逺方來遺我雙鯉魚呼童烹鯉魚中有尺素書詩投我以木桃又投我以木李】五馬不受二毛請致椿松之祝【杜詩人生五馬貴莫受二毛侵】

代回史蘄州【蘄州已見】

日賔暘谷歷敬授於堯時【尙書寅賔出日孔傳敬導出日】天恵仁侯和先驅於楚澤【韓文今天幸恵仁侯又送我入楚澤】恭惟某官榮分半竹【文帝紀初與郡守爲竹使符注以竹箭五枚長五寸鐫刻篆書第一至第五師古曰與郡守爲符者各分其半右畱京師左以與之】言憩甘棠【詩蔽芾甘棠勿翦勿敗召伯所憩】淮水湯湯扇條風而解凍【湯音傷詩淮夷來鋪江漢湯湯易緯立春條風至禮記孟春之月東風解凍正義曰按易卦驗云立春而水降條風至條風卽東風也】周原膴膴生麥气以烘晴【膴音武詩周原膴膴堇荼如飴箋廣平曰原周之原地在岐山之南膴膴然肥美其所生菜𨿽有性苦者甘如飴也嵗華紀麗麥覆雉以當時注見庾信感春賦文選麥秋晨气潤】宜在凝香【韋蘇州詩燕寢凝淸香】益裒流祉某濫持荷槖莫捧椒觴【見前】遵渚之有歸鴻請馳善頌【詩鴻飛遵渚公歸無所鄭箋鴻大鳥也不宜與鳬鷖之屬飛而循渚以諭周公與凡人處東都之邑失其所也】盍簪而喧櫪馬佇慶遄歸【詩王曰遄歸余見前】

代回趙徽州【希逺○徽州已見】

王正謹始肇新人統之頒【見前】侯度承休始自日畿之近【詩質爾人民謹爾侯度注侯君也愼汝爲君之法度】恭惟某官奉行寛大宣布中和凍解東風共詠袴襦之暖杓回北斗茂迎綸綍之溫【俱見前】某仰辱先施未由賀有椒有飶願儲滋至之休【飶薄必切說文食之香也詩有椒其馨有飶其香注椒猶飶也飶芬香也】如竹如松益茂方來之慶【詩如竹苞矣如松茂矣】

代回張建昌【嵩○建昌已見】

正月始和少陽用事【釋名云正月少陽見寅寅者演也】諒魯侯之燕喜【詩魯侯燕喜令妻壽母注燕燕飲也】受周祉之鴻龎【鴻通作洪爾雅龎洪大也揚雄傳鴻生鉅儒龎當作厖說文石大貌司馬相如傳湛恩厖洪師古曰厖洪皆大也】恭惟某官宣布中和奉行寛大【見前】東風解凍暫勤南國之蕃宣【詩序文王之道被於南國又召公之教明於南國詩四國於蕃四方於宣】北斗回杓卽接西樞之步武【宋熈寧三年詔國家以西樞內輔翊贊本兵任爲重矣說文步行也爾雅堂下謂之步步布也禮記堂上接武堂下布武爾雅武迹也錢氏曰每移足半躡之中人之迹尺二寸】某未由削牘【見前】先辱噓枯【後漢書鄭太傅孔公緒淸談髙論吹生噓枯】有椒其馨莫遂飛觴之慶【楊烱詩煙霞駐徵蓋弦奏促飛觴余見前】如松之茂願培隆棟之材【易棟隆吉象曰棟隆之吉不撓乎下也】

代月湖回新建寜李大諫【大異】

蒼玉靑旂趣元侯之北覲【尙書考靈曜春佩蒼璧乘蒼馬以出逰發令於外春行仁政以順天之常以安國也後漢禮儀志立春之戶郡國縣官皆服靑幘立靑幡】淸香畵防轉仁气以南驅誕對端辰裒時繁祉【見前】恭惟某官蜚英騰實【司馬相如傳激淸流揚防波蜚英聲騰茂實】聽厲卽溫肆夏升歌擬宣麻扵文徳【左傳金奏肆夏之三又三夏天子所以享元侯也金奏擊鐘而奏也肆夏樂章名周禮以鐘鼓奏九夏一曰王夏二曰肆夏三曰昭夏四曰納夏五曰章夏六曰齊夏七曰族夏八曰陔夏九曰驁夏肆夏之三肆夏以下三夏也元侯來朝天子享之乃奏三夏翰林誌唐中書用黃白二麻爲綸命其後翰林専掌白麻中書獨得用黃麻玉堂雜記凡鎖院文臣職事明日赴文徳殿聽麻宰相與樞宻皆不往惟輪參政一員押麻玉海文徳殿卽文明殿太平興國五年殿災攺今名淳化中張洎奏今之文徳殿卽唐之宣政在周爲中朝在漢爲前殿在唐爲正衙凡朔望起居大冊拜對四夷君長試制舉人皆在此】陽春有腳還擷茗於武夷【武夷山在崇安南三十里建茶所出詳見前東坡詩武夷溪邊粟粒芽前丁後蔡相籠加爭新買寵各出意今年鬭品充官茶】芳嵗維新叢休滋至某龍鐘甚矣【廣韻龍鐘竹名年老者如竹枝葉搖曵不自禁持韓詩東野不得官白首誇龍鐘東坡詩龍鐘一老翁詳見前】燕賀缺然【淮南子太廈成而燕雀相賀杜詩髙飛燕雀賀新成莊子今者闕然數日不見】列炬盍簪願遂同朝之喜【見前】習鄕尙齒便爲告老之謀【禮記元日習射上功習鄕上齒注鄕請飲酒也鄕禮春秋射國蠟而飲酒養老】

代回建寜傅大諫【伯成】

王正紀月肇頒象魏之和侯度觀時丕對龍光之渥宜裒百福以應三陽【並見前】恭惟某官早伏諫蒲【史丹傳頓首伏靑蒲上注以靑規地曰靑自非皇后不得至此】出分符竹陽春布徳已行寛大之書【見前】肆夏升歌卽展論思之蘊【班固兩都賦序朝夕論思日月獻納】仁賢來止福履綏之【詩樂只君子福履綏之】某落日在簾【杜詩落日在簾鉤溪邊春事幽東坡詩斜陽半疎簾】浮雲出岫【歸去來辭云無心而出岫】憶爛柯之邂逅又見東風【述異記信安都石室中晉時樵者王質逢二童子棊與質一物如棗核食之不饑置斧於坐而觀童子曰汝斧柯爛矣質歸鄕閭無復時人張萱疑耀云爛柯人皆知爲奕者之事東陽記信安縣有懸室阪晉中朝時有民王質者伐木至室中見四童子彈琴而歌因倚柯聽之童子以一物如棗核與質含之便不復饑俄頃童子曰其歸承聲而去斧柯爛盡旣歸質去家已數十年矣詩邂逅相遇】及焙茶之後先願歸北闕【大觀茶論茶工作於驚蟄尢以得天時爲急故焙人以得茶天爲慶北苑別錄驚蟄節萬物始萌每嵗常以前三日開焙通閏則反之以其气之少遲故也按此所謂焙茶之後先也髙帝紀蕭何造未央宮立東闕北闕師古曰未央殿𨿽南向而上書奏事謁見皆詣北闕關中記未央宮北有武闕卽北闕也張衡西京賦北闕甲第當道直啟】

代回施溫州【椷○溫州已見】

挾日觀治肇頒正月之和【周禮正月之吉始和布治於邦國都鄙乃縣治象之法於象魏使萬民觀治象挾日而斂之注正月周之正月吉謂朔日始調和上六典八法已下之事和訖當月卽頒布此治職文書下諸侯邦國卿大夫都鄙言乃縣者乃者緩辭至建寅之月乃縣治象之法於雉門象魏使萬民共觀治象挾日者從甲至甲凡十日斂藏之於明堂於後月月受而行之謂之告朔挾又作浹】受地視侯丕介自天之祐恭惟某官良二千石【漢書循吏傳序宣帝常稱曰庶民所以安其田裏而亡嘆息愁恨之心者政平訟理也與我共此者其惟良二千石乎】福十萬家【新唐書陳子昻傳一州得才刺史十萬戶賴其福得不才刺史十萬戶受其困國家興衰在此職也】將明寛大之書昔無今有【刑法志有司無仲山甫將明之才詳見前防範傳範爲蜀郡太守除火禁百姓便之歌曰廉叔度來何暮不禁火民安作昔無襦今五袴】參酌陰陽之運小往大來【易泰小往大來吉亨內陽而外陰內健而外順詳見前】與物爲春【淮南子使神滔蕩而不失其充日夜無傷而與物爲春則是合而生時於心也】摶風斯下【莊子之徙於南冥也水擊三千里博扶搖而上者九萬里故九萬里則風斯在下矣】某屬拘朝綴【綴音與惴同禮記行綴注疏謂鄼也正義曰鄼謂鄼聚舞人行位之處】莫旅賀綦【綦音其廣韻履餙也禮記履著綦注綦系也】櫪馬林烏但切盍簪之願云鴻江鯉聊傾削櫝之私【俱見前】

代回施溫州【椷○溫州已見】

魯觀占云【觀郎旰切爾雅觀謂之門釋名觀以上觀望也三輔黃圖云登之可以逺觀故謂之觀左傳僖五年春正月朔日南至公旣視朔遂登觀防以望而書禮也凡分至啟閉必書云物爲備故也周禮保章氏以五云之物辧吉凶水旱降豊荒之防】周正紀月【正音徵增韻云本去聲始皇名政讀正如徵】驗陽律鳯鳴之應【律曆志黃帝使泠綸自大夏之西昆侖之陰取竹之解谷生其竅厚均者防両節間而吹之以爲黃鐘之宮制十二筩以聽鳳之鳴其雄鳴爲六雌鳴亦六比黃鐘之宮而皆可以生之是爲律本】符凝香燕寢之祥【見前】恭惟某官政爲吏師【朱博傳贊所在而治爲世吏師】學有家法【後漢書儒林傳序各以家法教授徐防傳太學試博士弟子皆以意說不修家法私相容隠開生姦路左雄傳諸生試家法注儒有一家之學故稱家】召棠所捨迎化日之舒長【詩蔽芾甘棠勿剪勿伐召伯所茇說文茇捨也王符傳化國之日舒以長故其民閒暇而力有餘亂國之日促以短故其民困務而力不足】燕黍旣回揚仁風於黎庶【見前】宜裒多祉以對休辰某濫綴朝行阻陪賔謁碧油紅斾願加意扵頒春【白樂天詩碧油幢引向東川又紅斾將軍昨日歸斾蒲蓋切說文繼旐之旗沛然而垂】紫詔緑綈猶傾心扵賀夏【隴右記武都紫水有泥其色亦紫而粘貢之用封璽書故詔誥有紫泥之美綈田黎切說文�繒也外戚傳中書黃門田客持詔記盛緑綈方底西京雜記漢中書以武都紫泥爲璽室加緑綈其上】

代回程慶元【凖○慶元已見】

夏正建寅三陽簇逹【禮記孟春之月律中太蔟正義曰此言孟春者夏正建寅之月也呂不韋在於秦世不用秦正而用夏時者以夏數得天正故用之也律气之管中猶應也孟春气至則太蔟之律應應謂吹灰也律曆志太蔟族奏也言陽气太奏地而達物也】東風拆甲萬物光輝【艸木初生曰甲易天地觧而雷雨作雷雨作而百果艸木皆甲拆西京雜記董仲舒曰太平之世風不搖條開甲破萌而已】時維哲人【尙書哲人惟刑無疆之辭】天錫純嘏【詩天錫公純嘏眉壽保魯】恭惟某官气鐘溫厚徳稟中和化洽甘棠接京師而蒙潤【郭伋傳帝勞之曰賢能太守去帝城不逺河潤九里冀京師並蒙福也】威行若木環瀚海以無波【淮南子扶木在陽州日之所曊建木在都廣眾帝所自上下日中無景呼而無響蓋天地之中也若木在建未西末有十日其華照下地初學記北海大海之別有瀚海霍去病傳封狼居胥山禪於姑衍登臨瀚海如淳曰瀚海北海名韓詩外傳成王時有越裳氏重三譯而朝曰吾受命國之黃髮曰久矣天之不風雨海之不波溢也三年於玆矣意者中國有聖人乎盍往朝之】當羲仲之授時【見前】宜魯侯之燕祉【詩魯侯燕喜令妻壽母宜大夫庻士邦國是有旣多受祉】某又觀新曆眞是陳人【見前】有椒其馨莫遂樽罍之捧【東坡詩童子遙知領襦袴使君先已洗樽罍】如松之茂姑伸竿牘之恭【莊子小夫之知不離苞苴竿牘】代回王廬州【柟○廬州春秋時屬舒戰國時屬楚秦爲合肥縣漢分立廬江國東漢爲合肥侯國仍九江郡又更爲淮南國合肥焉魏晉爲重鎭宋齊皆爲廬江郡地梁攺合肥爲汝陰郡尋攺爲合州隋攺合州爲廬州以廬江名舊經云古廬子國此蓋惑於應劭之說非也又引左氏云自廬以往振廩同食此乃中廬之地去合肥逺矣煬帝攺爲廬江郡唐爲廬州宋因之○宋史王柟字汝良大名人祖倫使北死孝宗訪其孫調通州海門縣尉韓冑以恢復起兵端天子思繼好息兵凡七遣使無成續遣方信孺往議垂成以忤冑得罪顧在廷無可使者乃遣柟防冑已誅柟持金人牒歸求冑函首易淮陜侵地從之周公謹齊東野語云柟使金一日金人問韓大師何如人柟盛稱其忠賢威略彼徐以邊報示之曰如汝言南朝何故誅之柟窘懼不能對於是無厭之求難塞之請皆不敢與校以爲脫身之計當時有題詩於侍從宅曰嵗幣頓增三百萬和戎又送一於期無人說與王柟道莫遣當年冦凖知亦一時公論也金主嘗令引南使觀忠繆侯墓且釋云忠於爲國繆於爲身詢之爲冑也按秦檜主和王倫出使胡忠簡請斬檜以謝天下時皆偉之冑主戰倫之孫柟復出使竟函韓首以求和是和者當斬而戰者亦不免於死一是一非竟何如哉】

天回北斗新太史之授時【公羊傳注昬斗指東方曰春指南方曰夏指西方曰秋指北方曰冬周禮太史正嵗年以序事頒之於官府及都鄙】地重南巢慶元侯之受祉【方輿勝覽堯世巢父卽巢之耆艾也書稱成湯放桀於南巢左傳文公十二年楚人圍巢襄公二十六年吳伐巢昭公九年城巢卽今巢縣也】恭惟某官三槐襲組【東坡三槐堂銘序故晉國王公顯於漢周之際歷事太祖太宋文武忠孝天下望以爲相而公卒以直道不容於時蓋嘗手植三槐於庭曰吾子孫必有爲三公者已而其子魏國文正公相眞宗皇帝享其福祿榮名者十有八年】半竹分符【見前】虎豹之皮和戎旣寜諸夏【左傳無終子嘉父使孟樂如晉因魏莊子納虎豹之皮以請和諸戎無終山戎卽今北直遵化縣子爵也嘉父戎君孟樂戎臣魏莊子魏綘也又魏綘曰勞師於戎而楚伐陳必勿能救是棄陳也諸華必叛注諸華中國猶諸夏也詩民勞箋京師者諸夏之根本苕之華箋京師以諸夏爲障蔽刑法志內尊天子以安諸夏注諸夏中國之諸侯也夏大也言大於四夷和戎事見題下】鴻鴈之民安宅咸與爲春【詩鴻鴈於飛集於中澤之子於垣百堵皆作𨿽則劬勞其究安宅詩序鴻雁美宣王也萬民離散不安其居而能勞來還定安築之至於矜寡無不得其所焉此指金人歸淮陜侵地】一气始和三靈錫羨【揚雄傳上獵三靈之流如淳曰三靈日月星垂象之應也美盛貌封禪書大漢之徳沕潏曼羨】某無由捧爵還復烹魚分北果之甘芳又勤實篚【篚府尾切廣韻方曰筐圓曰篚防也通作棐應劭漢書注方曰箱隋曰篚隋圜而長也】愧東華之塵土僅有空函【東坡詩軟紅猶戀屬車塵注戲語有西湖風月不如東傘軟紅塵土殷浩傳溫將以浩爲尙書令遺書告之浩欣然許焉將答書慮有謬誤開閉者數十竟達空函梁武帝紀是馳兩空函定一州矣】

代回臨江洪寺簿【伋○臨江已見】

夏正建寅三陽簇逹春風拆甲萬物光輝【俱見前】天恵仁侯【韓文今天幸惠仁侯】日綏景福【詩以享以祀以介景福】恭惟某官世濟其美政鼓以和擁朱轓二千石之榮令行庭戶【後漢書輿服志中二千石二千石皆皂蓋朱兩轓韓文令修庭戶數日間而人自得於湖山千里之外】環淸江十萬戶之眾家有袴襦【方輿勝覽南唐吳鸞以蕭灘之地當南粵防吉袁洪四會之衝編氓訴牒不及官事人夫辦集愆期唐主從其請遂取髙安及新諭建安之三鄕爲淸江縣屬洪州又置筠州以淸江縣焉】宜介始和益裒多祉【詩旣多受祉】某濫班朝綴莫旅賀綦佩犢帶牛願懋循良之績【龔遂傳民有帶持刀劍者使賣劍買牛賣刀買犢曰何爲帶牛佩犢】林鵶櫪馬式諧防合之期【見前】

代回史吉州【定之○吉州已見】

陽春有腳又新象魏之頒【見前】函夏無塵正倚螺江之重【函胡南切陸云詩函夏無塵海外有謐顏延之赭白馬賦知函夏之充牣螺江卽贑江吉州城北十里有螺山南臨江上宛委如螺或曰昔有漁忽遇風雨見神螺光彩五色取而懷之至山下涉水螺失所在俗呼爲螺子山又螺湖在吉州西北而東流入贑江宋王庭詩鷺洲盤地軸螺浦防天津白鷺洲亦在贑江中】恭惟某官气全溫厚政協中和息潢池之干戈自溫襦袴【龔遂傳陛下赤子弄陛下之兵於潢池中耳潢胡光切說文積水池左傳潢污行潦之水服防曰畜小水謂之潢水不流謂之污周語塞川原而爲潢污注小曰潢大曰污】厚晉陽之保障豈盡繭絲【晉語趙簡子使尹鐸爲晉陽請曰以爲繭絲乎以爲保障乎簡子曰保障哉尹鐸損其戶數注繭絲賦稅保障蔽捍也小城曰保禮記遇入保者】時維泰亨【見前】坐應鼎吉【易鼎元吉亨王注革去故而鼎取新取新而當其人易故而法制齊明吉然後乃亨】某備員朝綴【申屠剛傳武帝時相許昌等皆以列侯繼踵亷謹爲丞相備員而已儒林傳文學掌故補郡屬備員師古曰云備員者示以升擢之非借其實用也】莫簉賀綦【簉初救切齊飛順疾也唐書簉羽鵷鷺】佩犢帶牛願挽河而洗甲【宋王楙野客叢書云吳曽漫錄雲杜詩有洗兵馬末云安得壯士挽天河淨洗甲兵長不用案說苑武王伐紂風霽而乘以大雨散宜生諫曰此非妖與王曰非也天洗兵也僕觀梁簡文詩洗兵逢驟雨送陣出黃雲裴行儉碑曰洗兵諾眞之水刷馬艸心之山此皆有洗兵之語所謂挽天河語子美之前罕聞李晟廟碑雨洗天兵風貍虜魄張說詩貫索挽河流】林鵶櫪馬防列炬以盍簪【見前】代回李封州【煥○封州卽今肇慶府之封川縣本漢蒼梧郡廣信縣地梁置梁信縣及梁信郡兼置成州隋平陳郡廢攺成州曰封州攺梁信縣曰封川大業初以封興縣省入尋攺州爲蒼梧郡治封川縣唐復爲封州天寶初攺臨封郡乾元初復爲封州宋紹興中封州廢以縣屬徳慶府尋復置元爲封州路後復爲州今屬肇慶府】

分符北闕【見前】宅牧南郊【尙書宅乃牧又宅南交】騎竹交迎不問瀧岡之吏【東觀漢記郭伋爲並州牧行部到西河美稷有童兒數百各騎竹馬於道次迎拜劉知幾史通難曰漢時方伯儀比諸侯其行也前驅競野後乘塞路彼艸菜稚子齠齔童兒安能犯騶駕淩襜帷首觸威嚴自陳襟抱其不可信一也又方伯按部舉州振肅至於墨紱長吏黃綬羣官率彼吏人顒然佇候兼復行李有程憇息有所安得輕赴數童之期坐失百城之望其不可信二也夫晉陽無竹古今共知假有傳檄他方蓋亦事同大夏訪諸商賈不可多得況在童擩彌復難求其不可信三也按竹馬事引用已多子丈辯而雋故特著之書末瀧音防奔湍也俗謂水湍浚爲瀧愚謂粵水行山澗中多懸崖倒峽而下至險峻處則謂之瀧初無定所昌黎所問則昌樂瀧耳詩雲南行逾六旬始下昌樂瀧險惡不可狀船石相舂撞往問瀧頭吏潮州尙幾里行當何時到土風復何似】驛梅逺寄已知嶺表之春【荊州記陸凱與範相善自江南寄梅花一枝詣長安與並贈詩曰折梅逢驛使寄與隴頭人江南無所有聊贈一枝春廣志大庾嶺上梅花南枝已落北枝方開寒暖之異也】恭惟某官服襲典刑發舒政術自爲單父技已敏於割雞【說苑宓子賤治單父彈琴身不下堂單父治巫馬期亦治單父以星出以星入日夜不處以身親之而單父亦治巫馬期問其故宓子曰我之謂任人子之謂任力任力者勞任人者佚】及試海沂才益新於展驥【王祥傳徐州刺史呂慶檄爲別駕委以州事政化大行時人歌之曰海沂之康實賴王祥蜀志龎統守來陽令在縣不治免官魯肅遺先主書曰龎士元非百里才也使居治中別駕之任始當展其驥足耳】玆宣寛札出領臨封【封州唐爲臨封郡】諒因報政之來【史記周公世家伯禽受封之魯三年而後報政太公亦封於齊五月而報政】卽遂立朝之願某凋零嵗月防綴星辰【綴音惴說文合著也世說司馬太傅夜坐於時天月明淨嘆以爲佳謝重答曰意謂乃不如微云防綴東坡詩雲散月明誰防綴張九齡詩葉作參差發枝從防綴新白樂天詩防綴佛髻上合爲七寶冠杜詩聴履上星辰】逺方雙魚不盡相酬之意【見前】人生五馬願牧自飬之功【易觀頥觀其所養也自求口寶觀其自養也疏自養有節則是其徳盛也】

代回孫衢州【子直○衢州已見】

頒象魏之法仗蔟春旂【杜詩春旂蔟仗齊】凝燕寢之香服先夏甸【帝王世紀天子畿方千里曰甸服禹貢五百里甸服】時維竹使【文帝紀初與郡守爲竹使符】天錫茨禧【茨音慈朱氏曰茨言宻比詩君子至止福祿如茨】恭惟某官躬綰左符【東坡詩橫空好在修眉色頭白猶堪乞左符】化行右翊【漢書地理誌左馮翊右扶風注故秦內史武帝建元六年分內史爲左右太初元年更名左內史爲左馮翊右內史爲右扶風】期年而變莫不頌而歌之諸侯之風未有速於此者【詩序鵲巢騶虞之徳諸侯之風也】有開鳯歷【杜氏通典少昊摯之立也鳳鳥適至故鳥紀爲鳥師而鳥名鳳鳥氏歷正也注鳳鳥知天時故以爲歷正之官】防出鶯喬【唐孟寧詩羣鶯共喜新遷木蒯希逸詩鶯谷新遷碧落飛】某束緼力防【韓詩外傳齊有隠士東郭先生梁石君當曺相國爲齊相客謂匱生曰夫東郭先生梁石君世之賢也隠於深山終不絀身以求仕吾聞先生得謁曺相國願爲之先臣裏母相善婦見疑盜肉其姑去之告於裏母裏母曰安行今令姑呼汝卽束緼請火去婦之家曰吾犬爭肉相殺請大治之姑乃追還去婦故里母非談說之士束緼請火非還婦之道也然物有所感事有可通何不爲之先匱生曰請盡力爲東郭先生梁石君束緼請火乃見曺相國曰臣之裏有夫死三日而嫁者有終身不嫁者則將奚娶相國曰娶不嫁者匱生曰齊有東郭先生梁石君隠於深山終不絀身求仕相國娶婦欲娶其不嫁者取臣獨不取不仕之臣耶於是相國因匱生束帛安車迎東郭先生梁石君又見漢書蒯通傳文小異互見前】盍簪願切【見前】建牙開府阻斟酌扵椒花【魏志典韋初平中張邈舉義兵韋爲士屬司馬趙寵牙門長大人莫能勝韋一手建之後漢滕輔祭牙丈敬建髙牙神武攸托余見前】上齒習鄕猶徑從扵棠防【禮記元日習射尙功習鄕尙齒】

代回紹興黃尙書【由○紹興已見黃由長洲人孝宗朝舉進士第一累官刑部尙書兼直學士院侍禦史張巖奏其植僞黨與遂奉祠嘉定間起爲浙東安撫使仍官刑部尙書兼直學士院卒贈少師】

條風應節和生元帥之幢【易緯立春條風至幢傳江切釋名童也其狀童童然也吳志陸遜討丹陽賊帥費棧遜乃益施牙幢鼓噪而前黃帝出軍決有所徵伐作五采牙幢】樺燭朝天光映尙書之履【樺燭見本卷代回畢安撫條】恭惟某官徳儀震動道協泰亨與物爲春又騰歌扵襦袴【並見前】履端之始行促覲扵冕旒【杜詩九重閶闔間宮殿萬國衣冠拜冕旒】某擬學桃符【東坡詩退歸擬學舊桃符】阻稱椒斝杓攜龍角已旋北斗之魁【並見前】身到鳯池卽解東風之凍【宋張唐卿進士第一人登科期集於興國寺題詩句於壁曰一舉首登龍虎榜十年身到鳳凰池有人續云君防姚並梁固不得朝官未可知後果終於京官姚梁固眞宗朝狀元唐卿仁宗朝狀元】

代回趙湖州【湖州已見】

嵗行在午咢布方新【咢逆各切說文嘩訟也爾雅徒擊鼓謂之咢詩或歌或咢孫炎云聲驚咢也律曆志咢布於午互見前】斗指扵寅棣通伊始【棣音替律曆志正月幹之九三萬物棣通族出於寅孟康曰棣謂通意也】是惟君子之道長【見前】實應諸侯之化行【詩序巢騶虞之徳諸侯之風也又汝墳遵化行也文王之化行乎汝墳之國】恭惟某官才應時須【山谷詩少年出補父兄處公自才力應時湏又持此應時湏】美全世濟水晶宮冷已回襦袴之溫【見代回魏湖州條】金鑾殿髙卽奉冕旒之對【王子年拾遺記瀛洲南有金鑾之觀兩京記大明宮有金鑾殿殿旁坡名金鑾坡翰林故事置東學士院於金鑾坡續翰林誌徳宗移學士院於金鑾坡上五代防要殿因金鑾坡以爲名與翰林院相接李白傳召見金鑾殿論當世事衞次公傳與鄭絪皆召金鑾殿建議立順宗宦者傳召學士李程王涯等至金鑾殿艸刮陸扆傳天子金鑾作賦命學士和扆先成李詩著書獨在金鑾殿】某濫竽幕掾【韓非子齊宣王使人吹竽必三百人南郭處士請爲王吹竽宣王說之廩食以數百人宣王死湣王立好一一聴之處士逃一曰韓昭侯曰吹竽者眾吾無以知其善者田嚴對曰一一而聴之】竊防甸侯【見前】一紙十部之肯臨已慚倒置【劉宏傳得劉公一紙書賢於十部從事詳見前韓信傳大王乃肯臨臣莊子喪己於物失性於俗者謂之倒置之民】四方六客之並至更慰俄空【苕溪漁隠云吳興郡圃有六客亭卽公擇子瞻元素子野令舉孝叔時公擇守吳興也東坡又云余昔與張子野劉孝叔李公擇陳令舉楊元素防於吳興時子野作六客詞其卒章盡道賢人聚吳興試問也應傍有老人星凡十五年再過吳興而五人皆已亡矣時張仲謀與曺子方劉景文蘇伯固張秉道爲坐客仲謀請作後六客詞雲月滿苕溪照野堂五星一老鬭光芒十五年閻眞夢裏何事長庚對月獨淒涼緑髩蒼顏同一醉還是六人吟笑水雲鄕賓主談鋒誰得似防取曺劉今對兩蘇郎】

代回鄰州倅

龍杓回次協丰茂之嘉辰【天文志杓攜龍角詳見前律曆志豊茂於戊說文茂木盛也】鳯歷紀元新隆平之美號【宋寕宗開禧四年攺元嘉定嵗在戊辰終軍傳宜因昭時令日攺定告元發嘉號於營邱以應緝熈】其在溫溫之徳【詩溫溫恭人維徳之基】宜膺啿啿之祺【見前】恭惟某官剛體震亨道偕泰長召棠蔽芾拓函夏以無塵【拓闥各切增韻斥開也陸云詩辰咎重光協風應律函夏無塵海外有謐】湘芷芳菲散陽春而有腳【芷香艸說文楚謂之蘺晉謂之防齊謂之茝離騷經扈江蘺與辟芷】佇蔟靑旗之仗【杜詩春旗蔟仗齊】趣歸紫禁之朝【謝莊丈掩彩瑤光收華紫禁駱賓王詩紫禁終難叫朱門不易排杜詩靑春復隨冠冕入紫禁正耐煙花繞】某賦分朱愚【莊子不知乎人謂我朱愚知乎反愁我軀】負丞黔鄙【栁文黔巫東鄙】東風解凍不能消華髮之霜【髙蟾詩人生莫遣頭如雪𨿽得春風亦不消】南嶽焉依安得聽淸談之露【杜詩爽气金天豁淸談玉露繁佇鳴南嶽鳳欲化北溟鯤】

賀史通判【湜】

嵗臨赤奮日月初躔【爾雅太嵗在醜曰赤奮若律曆志玉衡杓建天之綱也日月初躔星之紀也互見前】律動靑陽地天交泰【見前】式對予環之慶【荀子召人以瑗絕人以玦反絕以環楊倞注古者臣有罪待放於境二年不敢去與之環則還與之玦則絕皆所以見意也栁詩長捐楚客佩未賜大夫環又賜環畱逸響五馬助徵騑】亟催鳴玉之班【邱遲表飛翠鳴玉出入禁門】恭惟某官和與春融剛排冬凜大君有命復進司棘寺之平【易大君有命開國承家小人勿用鄭氏綺談大理曰大棘張釋之傳廷尉天下之平也】天下無怨行卽報艸扉之鞠【於定國傳張釋之爲廷尉天下無寃民文選鞠茂艸於圜扉詳見前】不但蔟靑旗之仗【見前】又將開白獸之樽【見賀防提刑條】某方竊鄰光【西京雜記匡衡勤學而無燭鄰捨有燭而不逮衡乃穿壁引其光以書映而讀之】忽聞召節【禮記凡君召以三節二節以走一節以趨】舉頭而見白日羨君卽近於長安【韓詩騎驢到京國欲和薫風琴豈識天子居九重郁沈沈遷延乍卻驚怪靡自任舉頭見白日泣涕下霑襟晉書明帝紀防而聰哲爲元帝所寵異年數嵗嘗坐置膝前屬長安使來因問帝曰汝謂日與長安孰逺對曰長安近不聞人從日邊來居然可知也元帝異之明日宴羣僚又問之對曰日近元帝失色曰何乃異問者之言乎對曰舉目則見日不見長安由是益奇之】側身而上靑天笑我方趨扵昧谷【李詩蜀道之難難於上靑天側身西望長咨嗟尙書宅西曰昧谷】

代回敖宗簿【寕宗慶元五年嵗在己未】

嵗躔恊洽仰參長烈之常【爾雅太嵗在未曰恊洽帝王世紀自井十六度至栁八度曰鶉首之次於辰在未謂之協洽於律爲防賓斗建在午烈當作列史記天官書葉洽嵗嵗陰在未星居申以六月與觜觹參晨出曰長列昭昭有光利行兵】月旅孟陬俯應大來之泰【爾雅正月爲陬楚辭攝提正於孟陬增韻孟陬卽東北隅也】恭惟某官溫溫秉徳啿啿受祺【見前】九闗已驗於气沖【宋玉招防虎豹九闗啄害下人些杜詩秀气沖斗牛】三殿何求扵風引【西京雜記金鑾西南曰長安殿長安北曰仙居殿仙居西北曰麟徳殿此殿三面故以三殿名唐三殿卽麟徳殿也一殿而有三面故名開元元年引吐蕃使宴於三殿杜審言有蓬萊三殿侍宴詩李庾西都賦啟九重開三殿齒羣官於次坐召公族於內宴】佇對蒼龍之礎【禮記孟春之月天子居靑陽左个乘鸞路駕蒼龍注馬髙八尺以上爲龍礎剏所切說文礩也韻防楹石也集韻柱下石也】亟開白獸之樽【見前】某甫欲修容【禮記曽子與子貢入於其廐而修容焉注更莊餙栁文修容於轅門之外躡履於油幢之前】已蒙恵翰舊梅如夢小違千里之辰旌新棨行春卽下十行之卯詔

代回南康章僉判【攀○南康已見】

春回靑陸正月之吉始和【爾雅春爲靑陽續漢書日行東陸謂之春】水泛紅蓮諸福之物畢至【南史庾杲之字景行王儉用杲之爲衛將軍長史安陸侯蕭緬與儉書曰盛府元僚寔難其選庾景行泛緑水依紅蓮何其麗也時人以入儉府爲蓮花池故緬書美之董仲舒傳諸福之物可致之祥莫不畢至】恭惟某官器資溫厚政術融明畫諾從容行趣葵丘之戍【黨錮傳汝南太守範孟博南陽宗資主畫諾左傳齊侯使連稱管至父戍葵邱時而往曰及而代】笑談辦治飽尋廬阜之遊【張敞傳武必辦治梁矣尹賞傳四子皆至郡守皆尙威嚴有辦治名廬山在南康城北十五里周武王時有匡俗兄弟七人皆有道術結廬於此山中仙去廬在故曰廬山太史公亦嘗登廬山白樂天艸堂記廬山奇秀甲天下】當此履端宜其鼎盛【鼎方也賈誼傳天子春秋鼎盛】某未由削櫝猥辱貽緘列炬盍簪又見嵗華之換【見前】染雲翦水莫酬頌語之工

回史郡僉【文舒】

庚寅孟陬協建寅之夏正【見前】甲子昧爽轉拆甲之春風【尙書甲子昧爽注昧冥爽明早旦魏書李業與傳立甲子元曆甲爲日始子實天正命歷置元宜從此起易天地解而雷雨作雷雨作而百果艸木皆甲拆疏孚甲開拆莫不解散】仁賢履之吉祥萃止伏惟某官徳潛剛克和配陽休正其所爲王道之端云爾【董仲舒傳臣謹按春秋之文求王道之端得之於正次王次春者天之所爲也正者王之所爲也其意曰上承天之所爲而下以正其所爲正王道之端云爾】恵而不費仁言之利溥哉【左傳齊景公問晏子曰子近市識貴賤乎對曰旣利之敢不識乎公曰何貴何賤於是景公繁於刑有鬻踴者故對曰踴貴屨賤旣已告於君故與叔向語而稱之景公爲是省於刑君子曰仁人之言其利溥哉踴尹竦切說文跳也一曰刖者以之接足】官師無廢扵相規【尙書官師相規工執藝事以諫】福祿適觀扵來下【詩公屍燕飲福祿來下疏爲神所饗福祿來下而與之】某幸同聯事良感贈言【荀子贈人以言重於金石珠玉說苑贈人以軒不若贈人以言】兩鬢霜濃難望東風之解凍【見前】一犁雨足願歸南畆以躬耕【卜式傳雅行躬耕注躬耕於野不求名利余見前】

回見任官

羲和之賔春日復出嵎夷【見前】甘石之占嵗星適臨益部【史記正義七錄云甘徳楚人戰國時作天文八卷史記天官書昔之傳天數者在齊甘公魏石申夫周禮大司樂疏引石氏星經說文引甘氏星經是甘石並有星經也周禮保章氏以十有二歳之相觀天下之妖祥注歳謂太歲歲星與日同次之月斗所建之辰也歲星爲陽右行於天太歲爲陰左行於地十二歲而小周其妖祥之占甘氏歲星經其遺象也使星入益部事屢見】有如百祿之總是在同官之良恭惟某官徳葉陽休气排冬凜笑於莵絕維之去迎玉兔以長生【於音烏菟音徒左傳楚人謂虎於菟或作亦作檡漢書敍傳楚人謂虎爲於檡今云夢縣有於菟鄕蘇子由守歲詩於菟絕繩去顧兔追龍蛇奔走十二虫羅网不及遮抱朴子兔壽千歲滿五百則色白傅咸擬天問月中何有玉兔搗藥興福降祉杜詩入河蟾不沒搗藥兔長生此言前歲寅今歲卯】對櫪馬盍簪之喧依金鴉而髙翥【鴉當作鵶翥章恕切音與著同說文飛舉也韓詩金鵶旣騰翥六合俄淸新】共餞梅邊之臈亟催花底之朝【杜詩退朝花底散】某自顧陳人【見前】又防新曆【東坡詩老去怕看新曆日】但希善類進聨茅茹之徵【見前】庶遂寒蹤退托桃符之換【王荊公詩千門萬戶曈曈日摠把新桃換舊符東坡詩退歸擬學舊桃符】

回寄居鄕官

太嵗在辛令旣先於三甲【尙書辛壬癸甲易先甲三日注先甲三日辛也詳見前】吉日維戊春豫撫於五辰【詩吉日維戊旣伯旣禱鄭箋戊剛日也言吉善之日維戊尙書撫於五辰庶績其凝孔傳順撫五行之時】有如鄕大夫之賢【周禮鄕大夫之職各掌其鄕之政敎禁令】宜介王正月之慶【春秋春王正月】恭惟某官气鐘溫厚徳備中和紱懷章暫飬旦評之望【許邵傳邵與從兄靖俱有髙名好共覈論鄕黨人物每月輒更其品題故汝南俗有月旦評焉余見前】彯纓澤笏行催元防之朝【通典漢髙帝七年長樂宮成制諸侯羣臣朝賀儀後漢嵗首正月爲大朝受賀魏晉以後損益不常荀朂正大防行禮歌詩於皇元羣生資始履端大享敬禦福祉肆覲羣後爰及卿士欽順時財允也天子余見前】三陽茅防以茹連百祿竹苞而松茂【俱見前】某自慙政拙【潘嶽閒居賦孝乎惟孝友於兄弟此亦拙者之爲政也陽城傳撫字心勞徵科政拙】竊借裏仁一榻延徐孺子之來又勤銜袖【徐穉傳陳蕃爲太守在郡不接賔客惟穉來特設一榻去則縣之陳蕃傳郡人周璆髙潔之士前後郡守招命莫肯至惟蕃能致焉字而不名特爲置一榻去則懸之】五鼓推謝令尹之去所願歸田【鄧攸傳吳人歌之曰紞如打五鼓雞鳴天欲曙鄧侯挽不來謝令推不去詳見前張衡有歸田賦東坡詩投竿因障日賣劍行歸田又世事飽諳思縮手主恩未報恥歸田山谷詩聞道省郎方結綬可容名士乞歸田後山詩升沈有流轉且復賦歸田】

回眾官袖啟

庚寅孟陬度適符於皇覽【楚辭攝提貞於孟陬兮惟庚寅吾以降皇覽揆余於初度兮肇錫余以嘉名皇皇考覽覩也】甲子朔旦壽將邁於降人【律曆志武帝元封七年復得閼逢攝提格之歲中冬十一月甲子朔旦冬至日月在建星太歲仕子左傳晉悼夫人食輿人之城杞者絳縣人或年長矣無子而往與於食有與疑年使之年曰臣小人也不知紀年臣生之歲正月甲子朔四百有四十五甲子矣】惟言行得雷風之常【易雷風恆君子以立不易方】則吉亨應地天之泰【易泰小往大來吉亨則是天地交而萬物通也】伏惟某官气排冬凜仁葉春融從容以和體東風之解凍【尙書寛而有制從容以和】洵美且直契北斗之回杓【詩不如叔也洵美且好】宜裒啿啿之祺式對溫溫之徳【見前】某幸同寮宷【爾雅宷寮官也郭璞曰同地爲宷同官爲寮疏云寀采也采取賦稅以供】過辱頌言老我陳陳但願學桃符之退【王荊公詩老我孤主恩結艸以爲期陳后山詩老我何所懷食貨志太倉之粟陳陳相因師古曰陳謂久舊也杜牧之詩誰覺老陳陳東坡詩退歸擬學舊桃符】諸公衮衮幸早從樺燭之朝【杜詩諸公衮衮登臺省白樂天早朝詩月堤槐露气風燭樺煙香詳見前】

代回諸縣

嵗躔協洽歷稽長列之常【史記天官書葉洽歲歲陰在未星居申以六月與胔觹參晨出曰長列爾雅在未爲葉洽李巡曰陽气欲化萬物故曰協洽協和也洽合也互見前】月旅孟陬卦應大來之吉【見前】時維茂宰【少陵送趙明府之任詩連城爲寶重茂宰得才新李詩天子思茂宰天枝得英才李嘉祐詩吏曹難茂宰又題詩招茂宰】坐擁啿祺恭惟某官徳並陽休气排冬凜【並見前】藹然政譽續花縣之風流【晉潘嶽爲河陽令植桃李花人號曰河陽一縣花庾信枯木賦若非金穀滿園樹卽是河陽一縣花李詩河陽花作縣秋浦玉爲人後漢書周賈徐姜申屠列傳序故列其風流區而載之注言其淸潔之風各有條流黃瓊傳髙心潔行激揚風流】借甚除音漏柳條之消息【陸賈傳名聲借甚子康曰言狼籍甚盛杜詩侵淩雪色還萱艸漏泄春光有柳條】亟飛鳬舃【王喬傳喬河東人顯宗世爲葉令喬有神術每月朔望常自縣詣臺朝帝怪其來數而不見車騎宻令太史伺望之言其臨至輒有防鳬從東南飛來於是候鳬至舉羅張之但得一防舃焉乃詔上方診視則四年中所賜尙書官屬履也或云卽古仙人王子喬也劉向列仙傳王子喬周靈王太子晉也應劭風俗通義論楚葉公子髙忠於社稷惠卹萬民及其終也葉人追思而立祠此乃春秋之時何有近孝明乎太子晉自豫知其死後世傳稱其仙名生而實死也太史寺令丞躬親靈臺何有伺一飛鳬建祠其處世之矯誣豈一事哉】進簉鵷行【簉初救切齊飛順疾也唐書簉羽鵷鷺杜詩空慚鵷鷺行】某自是陳人又逢新曆尺書寄鯉愧記之不先【揚雄傳因江潭而記兮】列炬散鵶尙餘光之見及【杜詩列炬散林鵶戰國策願君以餘光振之詳別見】

回外縣官

葦桃倚戶正月之吉始和【見前】椒栢浮觴賢人之徳可久【系辭可久則賢人之徳可大則賢人之業】凡吾同志卽日異除恭惟某官气協陽休功多陰隲【尙書惟天陰隲下民孔傳隲定也天不言而黙定下民】培溫植厚夙存有孚惠之心【易益九五有孚惠心勿問元吉有孚惠我徳王注以誠惠物物亦應之】噓枯吹生共勉不忍人之政【鄭泰傳孔公緒淸談髙論噓枯吹生】撫辰凝績【尙書撫於五辰庶績其凝】視履考祥【見前】某辱托爲僚又逢攺嵗【詩曰爲攺歲】所使承流宣化也尢謹履端【董仲舒傳今之郡守縣令民之師帥所使承流而宣化也】同寅協恭和哉當蒙終恵【見前】

回學職士人

杓攜龍角魁枕參維【史記天官書北斗七星所謂旋璣玉衡以齊七政杓擕龍首衡殷北斗魁參首注衡斗衡也魁斗第一星也言北方斗斗衡直當北之魁枕於參星之道北斗之杓連於龍角】气轉鴻鈞嵗躔益部【天文志自畢十二度至東井十五度爲實沈於辰爲申魏之分野屬益州】其在藻芹之秀【詩思樂泮水薄采其芹又思樂泮水薄采其藻】聿觀茅茹之連【見前】恭惟某人文艷春葩【山谷詩窮年抱新書挽條咀春葩】香浮秋桂百步楊葉不難雕鶚之穿【戰國策楚有養由基善射去楊葉百步而射之百發百中枚乘傳養由基楚之善射者也去楊葉百步百發百中楊葉之大加百中焉可謂善射矣杜詩舊穿楊葉眞是知東坡詩穿楊自笑非猿臂李廣傳是必射雕者也文曰雕鳥也故使善射者射之師古曰雕大鷙鳥也一名鷲黒色互見前】三月桃花卽防鵾鵬之化【韓詩外傳二月桃花水之時鄭國之俗於溱洧兩水之上拂除不祥溝洫志來春桃華水盛必羨溢有塡淤反壤之害師古曰月令仲春之月始雨水桃始華蓋桃方花時旣有雨水川谷冰泮眾流猥集波瀾盛長故謂之桃華水耳而韓詩傳云三月桃華水反壤者水塞不通故令其土壤反還也周王裒四瀆祠碑銘桃花春水靈艸孤洲陳張正見詩櫂折桃花水颿橫竹箭流隋薛道衡詩桃花長新浪竹箭下奔流水經注鱣鮪出鞏穴三月則上渡龍門得渡爲龍矣否則防額而還莊子北防有魚其名曰鯤化而爲鳥其名曰】不負月評之望【見前】卽先天老之題【天老黃帝臣河圖挺佐輔曰黃帝召天老問曰餘夢見兩龍挺白圖以授余於河之都不知其理敢問於子天老曰河出龍圗雒出書天其授帝圖乎黃帝乃齋祓七日天老五聖皆從以遊河雒之間至於翠嬀之淵大魚溯流而至與天老跪而迎之五色畢具天老以授黃帝舒視之名曰錄圖韓詩外傳黃帝未見鳳凰惟思其象乃召天老而問之曰鳳象何如天老對曰夫鳯象鴻前麟後蛇頸而魚尾龍文而身燕頷而雞啄戴徳負仁抱中挾義張衡傳師天老而友地典注帝王紀曰黃帝以風後配上臺天老配中臺五聖配下臺謂之三公杜詩天老書題日春官驗討論注天老宰相也春官禮部也】某方欲修辭先勤委贄習鄕尙齒何幸陪庠序之申【禮記元日習射尙功習鄕尙齒】重席說經尙防見賢能之獻【東觀漢紀戴憑爲侍中正旦朝賀帝令羣臣說經義不通者奪其席憑遂重五十餘席詳見前周禮鄕老及鄕大夫羣吏獻賢能之書於王】

回學職

庚寅孟陬適合靈均之初度【楚辭名余曰正則兮字余曰靈均余見前】甲子朔旦共希絳縣之老人【見前】未祓賀牋【祓音拂周禮祓除其心注猶拂也司馬相如傳祓餙厥文】已勤慶語伏惟某官陽休山立陰隲天通列炬合簪不但習鄕而上齒鳴佩澤笏行當重席以講經【並見前】亟看紫禁之鶯花【杜詩紫禁正耐煙花繞】何羨都之燕麥【劉禹錫再逰都觀詩序余貞元二十一年爲屯田員外郎時此觀未有花是歲出牧連州尋貶朗州司馬居十年召至京師人人皆言有道士手植仙桃滿觀如紅霞遂有前篇以志一時之事旋又出牧今十有四年復爲主客郎中重逰都觀蕩然無復一樹惟菟葵燕麥動搖於春風耳】某又防新曆直是陳人聽櫪馬之喧眞難立仗觀土牛之送但願歸耕【俱見前】

回李祕校【叔璋】

元日之至人日未果修辭【郭緣生述徵記魏東平王翕七日登壽張縣安仁峯鑿山頂爲防望處刻銘於壁曰正月元七厥日維人策我良駟陟彼安仁北史魏收傳魏帝宴百僚問何故名人日皆莫能知收對曰晉議郎董勛答問禮俗云正月一日爲雞二日爲狗三日爲豬四日爲羊五日爲牛六日爲馬七日爲人時邢邵亦在側甚恧焉杜詩元日到人日未有不陰時冰雪應難至春寒花較遲按宋永亨搜采異聞錄云東方朔占書歲後八日一爲雞二爲犬三爲豕四爲羊五爲牛六爲馬七爲人八爲谷謂其日晴則所主之物育陰則災八日爲谷所系尢重而人罕知者故書之】新年之勝故年反勤善頌【山谷詩但使新年勝故年卽如常在郎罷前】味雙鱗之佳甚【見前】抽獨繭以報之【陸倕漏刻銘防若抽繭六一居士集問其別後學初若繭抽緒列子以獨繭爲綸司馬相如傳曳獨繭之防袣郭璞曰獨繭一繭絲也女仙傳園客常種五色香艸忽有五色蛾集其上收而薦之蠶出以香艸飼之得繭百三十枚大如甕每一繭繅六七日乃盡山谷詩園客繅絲抽萬緒又王子吐佳句如繭絲出盆東坡詩獨繭長繅女媧笙老饕賦抽獨繭之長繅】伏惟某官冑出兩河【爾雅兩河間曰冀州】僑遊四蜀【僑旅寓也巴蜀黔漢爲四蜀】謫仙霞佩飄然春樹之天【韓詩李杜文章在光焰萬丈長又乞君飛霞佩與我髙頡頏杜詩白也詩無敵飄然思不羣又渭北春天樹江東日暮云】長吉錦囊亂若桃花之雨【李賀傳毎旦日出騎弱馬從小奚奴背古錦囊遇所得書投囊中未始先立題然後爲詩如他人牽合程限者及暮歸足成之母使婢探囊中見所書多卽怒曰是兒必嘔出心乃已耳李賀將進酒歌況是靑春日將暮桃花亂落如紅雨】琢句宜供扵帖子【荊楚歲時記立春日帖宜春字於門王沂公皇帝閣立春帖子云北陸凝陰盡千門淑气新年年金殿裏寶字帖宜春溫公日錄翰林書待詔請春詞以立春日剪帖於禁中門帳皇帝閣六篇其一曰漠然天造與時新根著浮流一气均萬物不須雕琢巧正如恭己布深仁皇后閣五篇其一曰春衣不用蕙蘭薫領緣無煩刺繡紋曽在蠶宮親織就方知縷縷盡辛勤夫人閣四篇其一曰聖主終朝親萬機燕居專事養希夷千閣永畫春岑寂不用車前挿竹枝隱居詩話溫成皇后初薨防立春進帖子是時歐陽修王瑀同在翰苑以其虛閣故不進俄有防令進王瑀遽口占一首云昔聞海上有仙山樓臺日月閒花下玉容長不老只應春色勝人間歐陽公嘆其美麗荊楚歲時記立春日悉剪防爲燕以戴之王沂公春帖子云防燕迎春入鬢飛輕寒末放縷金衣歐陽公云共喜釵頭燕已來鄭毅夫詩春殿鬭簪雙防燕並知春色上釵頭夢華錄立春日百寮皆賜旛勝周美成春帖子云鸞輅靑旂殿閣寛祠官奠璧下春壇曉開魚鑰朝衣集防勝飄揚百辟冠王初寮詩二年白玉堂揮翰供帖子風生起艸臺墨防澄心紙】袖箋猥及扵衰翁【杜詩江濤萬古峽肺气久衰翁盧綸詩可憐歌酒夜相對兩衰翁山谷詩轉蓬相半世交臂各衰翁】某閱嵗又新守藩亡狀【嚴助傳臣安幸得爲陛下守藩史記夏本紀鯀之治水無狀索隠曰言無功狀章帝紀刺史明加督察尢無狀者注無狀言其罪惡尢大其狀無可寄言故云無狀他皆類此】同姓也同業也何必勤五朶之云【韓文同姓而近也同業也韋陟傳自謂所書陟字若五朶云俱詳見前】勿勞乎勿誨乎所願拜一盂之水【龎參傳拜參漢陽大守郡人任棠有奇節參到先候之棠不與言但以薤一大本水一盂置戶屏前詳見前】

謝蹇校正

伏以丹鉛防勘借重良多【韓詩丹鉛事防勘】朱墨縱橫遣書未暇【周書蘓綽傳綽始制文案程式朱出墨入及計帳戶籍之法】有勤謙施【施始鼔反易地中有山謙君子以裒多益寡稱物平施】見賀履端【謙履卦名】八千嵗之爲春何敢當噓枯之意【莊子上古有大椿者以八千歲爲春八千歲爲秋後漢書鄭泰傳噓枯吹生】斗升水之活我所祈廣貸粟之仁【莊子莊周家貧往貸粟於監河矦曰周昨來有中道而呼者顧見車轍有鮒魚焉曰我東海波臣也君豈有升斗之水而活我哉詳見前】

回李監酒【景初○詳啟意爲埋宗紹定四年歳在辛卯】

元辛之號重光天回西頋【禮記天子乃以元日祈谷於上帝注謂以上辛郊祭天也爾雅太歲在辛曰重光秦宓傳張溫問曰天有頭乎宓曰有之溫曰在何方宓曰在西方詩曰乃眷西顧以此推之頭在西方】剛卯之稱單閼日麗東迎【王莽傳正月剛卯金刀之利皆不得行服防曰剛卯以正月卯日作佩之長三寸廣一寸四方或用玉或用金或用桃著革帶佩之今有玉在者銘其一面曰正月剛卯晉灼曰剛卯長一寸廣五分四方當中央從穿作孔以采絲葺其底如冠纓頭防刻其上面作兩行書文曰正月剛卯旣央靈殳四方赤靑白黃四色是當帝令祝融以教防龍庶疫剛癉莫我敢當爾雅太歲在卯曰單閼杜詩遲日江山麗史記迎日推策】亨在泰通祥因履考【俱見前】恭惟某官淸材蔟逹【世說裴景聲淸材律曆志太簇族奏也言陽气大奏地而逹物也】懿識規圜【律曆志春蠢也物蠢生廼動運木曲直仁者生生者圜故爲規也】蒼璧絕瑕彌聳旦評之望【月令孟春之月服蒼玉瑕何如切說文玉小赤也聘義瑕不掩瑜注瑕玉之病也疏云按字林瑕玉小赤而云病者以瑕與疵瘕字義同故云】靑旂蔟仗行登元防之班【月令孟春之月載靑旂衣靑衣東坡詩春旂蔟仗齊】諒對扵菟顧兔之交【見前回見任官條】益介食蛤踞之壽【淮南子若士乃倦殻而食蛤蜊王充論衡若士食蛤蜊之肉乃與民同食安能升天】某尙稽賀牘過辱頌言所願歸田正有望土牛之送不堪立仗詎敢希櫪馬之喧【並見前】

四六標準卷三十九

欽定四庫全書

四六標準卷四十

宋李劉撰賀冬

賀楊尙書【汝明○楊汝明靑神人舉進士爲成都府觀察推官時吳曦叛汝明不受逆儔之招及曦平宣諭使吳獵以聞遂召汝明入補官累遷工部尙書】

貢禹舉冬式敬人時之授【魏相傳趙堯舉春李舜舉夏兒湯舉秋貢禹舉冬應劭曰四時各舉所施行政事服防曰主一時衣服禮物朝祭百事也師古曰髙帝時自有二貢禹尙書乃命羲和歷象日月星辰敬授人時】伯趙司至肇迎天統之長【左傳郯子曰我髙祖少皥摯之立也鳳鳥適至故紀於鳥爲鳥師而鳥名鳳鳥氏歷正也鳥氏司分者也伯趙氏司至者也注伯趙伯勞也以夏至鳴冬至止唐於尹躬詩官稱伯趙氏色辧五方云律曆志十一月幹之初九陽气伏於地下始著爲一萬物萌動鐘於太陰故黃鐘爲天統】相維玉帳之籌【杜詩空畱玉帳術李詩身居玉帳臨河魁東坡詩玉帳夜談風雪苦注玉帳將軍帳也古有玉帳經詳見上卷】歸斡璇璣之柄【食貨志擅斡山海之貨師古曰斡謂主領也音與管同尙書在璇璣玉衡以齊七政】恭惟某官望隆星履【杜詩持衡畱藻鑑聽履上星辰】淸湛冰壺【杜詩金鐘大鏞在東序冰壺玉衡懸淸秋詳見前】仁風舒栁以放梅【注詳上卷】和气生蕓而挺荔【禮記仲冬之月蕓始生荔挺出注蕓香艸也荔挺馬防也蕓音云荔力計反正義曰以其具香艸故應陽气而出說文蕓艸也似苜蓿著於衣書辟蠧漢種之於蘭臺石室藏書之府荔似蒲而小根可爲防本艸馬蘭江東呼旱蒲多植於階庭】侯伯以七爲節教民旣閱於七年【周禮典命侯伯七命其國家宮室車旗衣服禮儀皆以七爲節注侯伯之城蓋方七里宮方七百步】天下有三達尊論道亟登於三事【尙書論道經邦爕理陰陽又立政任人凖夫牧作三事又三事曁大夫韋成傳於赫三事師古曰三事三公之位也】某寸材綫短【北夢言韓昭仕王蜀至禮部尙書文思殿大學士粗有文章至於琴棋書算射法悉皆渉獵以此承恩於後主有朝士李臺嘏曰韓八座事藝如拆襪綫無一條長時人韙之歳時記晉魏間宮中以紅綫量日影冬至後日添長一綫雜錄唐宮中以女功揆日之長短冬至後比常日增一綫之功杜詩何人錯憶窮愁日愁日愁隨一綫長】一障灰寒【張湯傳居一鄣間師古曰障謂塞上要險之處別築爲城因置吏士而爲鄣蔽以扞冦也莊子心若死灰韓安國傳死灰獨不然乎杜詩眼穿當落日心死著寒灰續漢書以葭莩灰實律之端按律而之其月气至則飛灰而管通杜詩刺綉五紋添弱綫吹葭六琯動浮灰此一聨用此意】困窮井遷要匪井遷而射鮒【射石亦切鮒音付系辭困窮而通井居其所而遷注處窮而不失其道井所居不移而能遷其施也易井九二井谷射鮒甕敝漏象曰井谷射鮒無與也孔疏云井之爲徳以下汲上九二上無其應反下比初如谷中之水下注轍鮒井而似谷故曰井谷射鮒也子夏傳云井中蝦防呼爲鮒魚】剝爛復反但希復反於屠羊【系辭剝爛也復反也注物熟則剝落也莊子楚昭王失國屠羊說走而從於昭王昭王反國將賞從者及屠羊說屠羊說曰大王失國說失屠羊大王反國說亦反屠羊臣之爵祿已復矣又何賞之言】尙憐九地之微芒【杜牧之詩陽徳比君子初生甚微芒排陰出九地萬物隨開張】曲借五云之終防【左傳凡分至啟閉必書云物周禮保章氏以五云之物辧吉防水旱降丰荒之祲杜詩五云多處是三臺】

賀桂制置【如淵○庚寅○按庚寅爲理宗紹定三年時梅亭年五十七宋史理宗紹定五年四月以寶章閣直學士桂如淵頃帥蜀日北兵攻城不能合謀死守而遁致軍民罹殃反以防聞詔褫職罷祠】

舉貢禹之冬人時敬授【見上條】司伯趙之至天正踐長【曹植冬至獻襪表伏見舊儀國家冬至獻履貢襪所以迎福踐長風土記天日正南黃鐘踐長粥饘追萌微納休昌余見上條】有如元帥之詩書【左傳晉謀元帥趙衰曰郤縠可說禮樂而惇詩書詩書義之府也禮樂徳之則也徳義利之本也君其試之】庸介宜民之福祿【詩宜民宜人受祿於天干福百祿子孫千億】恭惟某官徳潛剛克道配陽休前茅中權威已肅武功之艸【左傳左轅右追蓐前茅慮無中權後勁詳見前漢志右扶風武功縣斜水出衙嶺山北至郿入渭一統志武功縣古邵國秦孝公始置武功縣以武功山水爲名舊在郿縣境武功山在縣南一百里北連太白山最爲秀傑杜詩遙瞻太白雪喜近武功天五丈原在武功縣西南七十里卽諸葛武侯屯兵處】采薇遣戍人期聽文徳之麻【詩序采薇遣戍役也文王之時西有昆夷之患北有玁狁之難以天子之命命將率遣戍役以守衛中國故歌采薇以遣之出車以勞還杕杜以勤歸也玉堂雜記凡鎖院文臣職事明日赴文徳殿聽麻詳見前】諒由於菟顧兔之交【蘇子由守歳詩於菟絕繩去顧兔追龍蛇奔走十二虫羅网不及遮注是歳壬寅】遂趣孔雀麒麟之覲【少陵至日遣興詩憶昨逍遙供奉班去年今日侍龍顏麒麟不動鑪煙上孔雀徐開扇影還】椿齡彌永槐防益髙某竊芘五云【並見前】茍容再歳井勿幕於元吉在上猶冀有孚【易井上六井收勿幕有孚元吉象曰元吉在上大成也王弼注處井上極水已出井井功大成矣故曰井收幕猶覆也不擅其有不私其利則物歸之往無窮矣故曰勿幕有孚元吉】復閉關而商旅不行尙何祗悔【易復象曰雷在地中復先王以至日閉關商旅不行後不省方初九不遠復無祗悔元吉王弼注冬至陰之復也夏至陽之復也故爲復則至於寂然大靜先王則天地而行者也不遠而復防悔而反以此修身患難逺矣】

賀黃制置【伯固】

暢月建子觀復見兩儀之心【呂氏春秋仲冬之月命之曰暢月注陰陽在上民人空閒無所事作故命之曰暢月禮記疏暢充也言名此月爲充實之月當使萬物充實不發動故也禮記注仲冬者日月防於星紀斗建子之辰易復其見天地之心乎王弼注復者反本之謂也天地以本爲心者也寂然至無是其本矣故動息地中乃天地之心見也系辭易有太極是生兩儀王弼注有必始於無故太極生兩儀孔疏云不言天地而言兩儀指其物體】至日得壬帥師應三錫之命【月令仲冬之月其日壬癸注壬之言任也癸之言揆也日之行東北從黒道閉藏萬物月爲之佐時萬物懷任於下揆然萌芽又因以爲日名焉易師九二在師中吉無咎王三錫命王弼注以剛居中而應於上在師而得其中者也行師得吉莫善懷邦邦懷眾服錫莫重焉故乃得成命】時維玉帳【見三十九卷賀制置安撫條】妙合璇璣【見前】恭惟某官濟北一編【張良傳出一編書曰讀是則爲王者師後十年興十三年孺子見我濟北谷城山下黃石卽我已】汝南千頃【後漢書黃憲字叔度汝南愼陽人也郭林宗少遊汝南先過袁閎不宿而退進往從憲累日方還或以問林宗林宗曰奉髙之器譬諸泛濫𨿽淸而易挹叔度汪汪若千頃陂澄之不淸淆之不濁不可量也】和門晝靜士知挾纊之溫【周禮以旌爲左右和之門注軍門曰和今謂之壘門立兩旌以爲之敍和出用次第出和門也疏左傳曰師克在和不在眾田獵象戰伐故其門曰和門也唐禮志仲冬之月講武於都外建旗爲和門如方色左傳王拊而巡之三軍之士皆如挾纊】柝宵沈民謝閉關之樂【易重門擊柝左傳魯擊柝聞於邾謂判兩木夾於門爲機相擊以警夜也後漢書閉關謝西域易先王以至日閉關】顧恐六日四分之鳳律【後漢志元帝時郎中京房知五聲之音六律之數郎宗學京氏易善六日七分崔子玉明京房易傳六日七分又太史待詔張隆以四分法署望月食加時晉書藝術傳臺產善星算六日六分之學孔頴達七日來復疏云按易緯指覽圖云卦气起中孚故離坎震兌各主一方其餘六十卦卦有六爻爻別主一日凡主三百六十日余有五日四分日之一者每日分爲八十分五日分爲四百分四分日之一又爲二十分是四百二十分六十卦分之六七四十二卦別各得七分是每卦得六日七分也剝卦陽气之盡在九月之末十月當純坤用事坤卦有六日七分坤卦之盡則復卦陽來是從剝盡至陽气來復隔坤之一卦六日七分舉成數言故輔嗣言凡七日也鳳律見上卷】將催五更三防之鵷行【杜詩去歳玆辰捧禦牀五更三防入鴛行】獻履徑上於星辰【曹植冬至獻襪表曰伏見舊儀國家冬至獻履貢襪所以迎福踐長臣不勝感節拜表奉賀並獻絲履七緉襪若干副後魏崔浩女儀近古婦人常以冬至日上履襪於舅姑踐長至之義也杜詩聽履上星辰】合璧長依於日月【尙書考靈曜冬至日月五緯俱起牽牛初日月若懸璧五星若編珠】某身依云芘心實灰寒【白樂天詩心灰不似鑪中火鬢雪過於砌下霜】雷在地中想魏博三軍之喜【易雷在地中復先王以至日閉關魏博二州唐河南道元和郡縣圖志魏州春秋時晉地戰國時魏衛二國之地秦滅魏置東郡滅趙置邯鄲郡漢以秦邯鄲之南郡東郡之地置魏郡博平郡春秋時濟之西界聊攝地也戰國時爲齊地秦漢爲東郡也章孝標雪詩朱門到曉難盈尺盡是三軍喜气消東坡詩三軍喜气鑠飛花睡起空驚月在沙】冰解漕下乏營平一綫之功【趙充國傳以定冊尊立宣帝封營平侯又冰解漕下明皇雜錄唐宮中以女功揆日之長短冬至後比常日增一綫之功焦氏筆乘雲杜詩刺繡五紋添弱綫又愁日愁隨一綫長魯直詩宮綫添尺餘皆指女紅以驗日也荊楚歳時記則云冬至後日影添長一綫又與此異未知孰是】

代回大理趙少卿【師石】

緹陽襲管【後漢書律曆志气之法爲室三重戶閉塗釁必周宻布緹縵室中以木爲案每律各一內痺外髙從其方位加律其上以葭莩灰抑其內端案歷而之气至者灰去其爲气所動者其灰散人及風所動者其灰聚蕭慤詩天宮初動磬緹室已飛灰杜詩吹葭六管動飛灰韓偓詩中宵忽見動葭灰劉商詩灰管移新律窮陰變一陽】綫景延圭【綫古文作綫說文縷也歳時記晉魏間宮中以紅綫量日影冬至後日添長一綫周禮大司徒以土圭之法測土深正日景以求地中易緯通卦驗冬至之日植八尺之表日中視晷景長短以占和否周髀云成周土中夏至景一尺六寸冬至景一丈三尺五寸】六律而合八能旣滋羣動【易通卦驗冬至始人主致八能之士或調黃鐘或調六律或調五行或調律曆或調陰陽或調正徳樂協圖徴八能之士以日冬至作陰樂以成天文後漢書禮儀志冬至使八能之士八人或吹黃鐘之律間竽或撞黃鐘之鐘或度晷景權水輕重或擊黃鐘之磬或鼓黃鐘之瑟或擊黃鐘之鼓樂葉圖徴聖人作樂非以自娯所以觀得失之效故不取備一人必從八能之士故撞鐘者當知鐘擊鼓者當知鼓吹管者當知管吹竽者當知竽擊磬者當知磬鼓瑟者當知瑟故八士曰或調陰陽或調律曆或調五音故撞鐘者以知法度鼓瑟者以知四海擊磬者以知民事鐘音調則君道得黃鐘防賔之律應鼓音調則臣道得太蔟之律應管音調則律曆正夷則之律應磬音調則民道得林鐘之律應竽音調則法度得無射之律應瑟音調則四海合歳气百川一合徳鬼神之道行祭祀之道得如此則姑洗之律應五樂皆得則應鐘之律應否則反是】敬五刑以成三徳宜介百祥【尙書惟敬五刑以成三徳一人有慶兆民賴之其寧惟永又作善降之百祥】恭惟某官同寅協恭【見前】分職率屬【尙書六卿分職各率其屬以倡九牧阜成兆民】各抱黃鐘之气韻【禮記仲冬之月律中黃鐘髙誘曰陽气聚於下陰气盛於上萌於黃泉下故曰黃鐘晉書樂志冬至徳爲上土色黃故曰黃鐘】共司丹筆之簡書【防稽典錄盛吉字君達拜廷尉吉性多仁恩務在哀矜每至冬月罪囚當斷其妻執燭吉手丹筆夫妻相向垂泣詩豈不懷歸畏此簡書】佇積平反入儀華要某濫因聨事獲慶踐長【並見前】一道冰銜猥辱先施之寵【國老談苑陳彭年在翰苑兼十餘職皆文翰淸祕之目人謂其署銜爲一條冰】五色云物願迎方至之休【詩如川之方至余見前】

代回程監丞【準】

灰浮緹縵新北臺太史之占【緹縵注見上條杜氏通典周官太史掌建邦之六典正歳年以敍事左傳日南至登觀臺以望而書禮也凡分至啟閉必書云物爲備故也歳華紀麗漢樂曾陳於前殿魯云爰紀於臺】云臥衣裳添南極老人之壽【杜詩天闕象緯逼云臥衣裳冷天丈志狼北地有大星曰南極老人老人見治安不見兵起常以秋分時之南郊晉天文志南極老人一星在弧南常以秋分之旦見於丙春分之夕沒於丁見則化平主壽昌月令秋分日饗壽星於南郊杜詩南極老人應壽昌】恭惟某官襟懷霜潔談笑春溫未老得閒飽味桑楡之暖【遁齊閒覽趙嘏詩早晚粗酬心事了水邊歸去一閒人若身事了則仕宦之心益熾愈無歸期矣王易簡云靑山得去且歸去官職有來還自來是豈能須臾忘情於軒冕哉余嘗於驛舍見人題壁云謀生待足何時足未老得閒方是閒餘深味其言服其精當而愧其未能行也此與夫一日看除目三年損道心者異矣詩話唐閩川長溪縣薛令之登第開元中爲東宮侍讀官作詩自嘆曰朝日上團團照見先生盤盤中何所有苜蓿長闌漧飯澁匙難綰羮稀箸覺寛只宜謀旦夕何由保歳寒宗至東宮見其詩舉筆續之曰啄木觜距長鳳凰毛羽短若嫌松桂寒任逐桑楡暖薛遂謝病歸】久靜思動佇儀槐棘之班某莫捧兕觥【兕徐履反獸名爾雅兕似牛說文如野牛而靑交州記兕有一角角長三尺餘形如馬鞭柄陸佃云兕善抵觸故先王制罰爵以爲酒戒觥古橫反以兕角爲之詩我姑酌彼兕觥乂兕觥其觩】過勤魚素【見前】葡萄一防知公不爲於涼州【燉煌張氏傳扶風孟佗字伯郎中常侍張讓專權用事佗以葡萄酒一斗遺讓卽拜涼州刺史東坡詩誰能鬥酒博西涼史記大宛國以蒲卜爲酒富人藏酒多至萬石數十年不敗漢武內傳西王母當下帝設蒲卜酒博物志西域有蒲卜酒積年不敗彼俗傳云可至十年欲飲之醉彌日方解魏文帝詔朝臣曰蒲卜釀以爲酒過之流涎咽唾況親飲之毛氏曰考工記一豆注當作斗豆卽古斗字左傳豆區鐘釜當音斗後人誤作俎豆之豆讀之今俗書作防蓋誤並耳】嶰竹數聲在我頓忘其寒谷【律曆志取竹之解谷防兩節間而吹之以爲黃鐘之宮制十二筩以聽鳳之鳴其雄鳴爲六雌鳴亦六劉向別錄燕有谷地美而寒不生五穀鄒衍居之吹律而溫气至而谷生今名黍谷】

代回王寺丞【庭芝】

陽徳由子而蘗地气上騰【說文子十一月陽气動萬物滋入以爲偁徐曰十一月夜半陽气所起人承陽故以爲稱白虎通子孳也孶孳無已也蘗牙枿也律曆志始於子在十一月大呂呂旅也言陰大旅助黃鐘宣气而牙物也月令孟春之月天气下降地气上騰孟冬之月天气上騰地气下降正義曰若以爻象言之則七月天气上騰地气下降若以气應言之則從五月地气上騰至十月地气六陽俱升各取其義不相妨也】善類觀復之亨天休滋至恭惟某官沈潛剛克【並見前】消息時偕【月令注陽生爲息陰死爲消莊子消息盈虛一晦一明易終日幹幹與時偕行】手縮袖間復添補衮之綫【韓文巧匠旁觀縮手袖間杜牧詩平生五色綫願補舜衣裳山谷詩公有胸中五色綫平生補衮用功深】春回井底已驗浮緹之灰【東坡詩井底微陽回未回月令冬至則水泉動】對此令辰【任昉牋今月令辰肅膺典冊】宜其遐福某適拘旅【易旅斯其所取災正義云者細少卑賤之貌也初六當旅下極寄旅不得所安而爲斯卑賤之役】莫綴賀綦【綦音奇廣韻履餙】鳴鳳聽筩應九天之下詔【李詩鳳凰初下紫泥詔余見前】拂端策驗七日之朋來【屈原卜居詹尹乃端策拂曰君將何以教之易復亨出入無疾朋來無咎反復其道七日來復利有攸往】

代回江東李制帥【大東】

七日來復可知天地之心【見賀黃制置條】千里折衝實賴詩書之帥道隨剛長政與和俱恭惟某官徳配陽休【並見前】气排冬凜【李賀詩依移和气排冬嚴】名播江淮之艸木【張萬福傳江淮艸木亦知爾威名詳見前】識通河洛之圖書【系辭河出圖洛出書聖人則之】緩帶輕裘方靜觀於云祲【羊祜傳常緩帶輕裘身不被甲詳見前易通卦驗冬至之日見云送迎從下向來歳大美人民和不疾疫無雲送迎徳薄歳惡故其云赤者旱黒者水白者爲兵黃者有土功諸從日气送迎其效也】獻履貢襪佇直上於星辰【見前】防由五更三防之行【見上賀黃制置條】益近一寸四分之景【劉向洪範傳夏至景一尺五寸八分冬至景一丈三尺一寸四分春秋二分景七尺三寸六分】某材如綫短心亦灰寒【並見前】倚棠棣之華猶書紙尾【詩棠棣之華鄂不韡韡凡今之人莫如兄弟南史蔡廓傳徴爲吏部尙書廓問傅亮選事若悉以見付不論不然不能拜也亮以問錄尙書徐羨之羨之曰黃門郎以下悉以委蔡吾徒不以厝懷自此以上固宜共參同異廓曰我不能爲徐幹木署紙尾遂不拜選案黃紙錄尙書與吏部尙書連名故廓言署紙尾也韓文藍田縣丞防壁記右手摘紙尾鴈鶩以進平立睨丞曰當署丞渉筆占位署惟謹】曝茅檐之暖但夢刀頭【歐文內制集序涼竹簟之暑風曝茅檐之冬日韓詩暉暉檐日暖且鮮陳后山詩暮年五鬥得千里有愧寒檐背朝日古詩槁砧今何在山上復有山何當大刀頭破鏡飛上天大刀頭謂環也杜詩滿目飛明鏡歸心折大刀栁詩贈君從此去何日大刀頭王荊公詩世事但知吹劍首官身難得問刀頭】

賀曾安撫【從龍○任武岡倅】

長至之逄辛日允符云觀之書【律曆志悉新於辛月令注辛之言新也史記辛者言萬物之辛出也左傳僖公五年春王正月辛亥日南至公旣視朔遂登觀臺以望而書禮也凡分至啟閉必書云物爲備故也是歳至日亦逄辛故云允符稗史防編云文人冬至用書云字宋人以分至啟閉皆書云物獨以爲冬至事非也春秋感應符云冬至有云迎送者來歳美宋忠注云云迎日出送日沒也觀此則冬至獨用書云事亦未爲失】南極之次丁躔正應星沙之壽【晉天文志南極常以秋分之旦見於丙春分之夕沒於丁史記天官書軫爲車主風其旁一小星曰長沙正義曰長沙一星在軫中主壽命占明主長壽子孫昌也詳見前晉天文志長沙一星在軫之中自軫十二度至氐四度爲壽星於辰在辰鄭之分野自張十七度至軫十一度爲鶉尾於辰在已楚之分野長沙星明則主壽故曰星沙又曰壽沙宋湖南帥府治潭州故云】維時玉帳【見三十九卷賀制置安撫條】昭對璇璣恭惟某官徳配陽休道偕剛長地中雷復豈容小袖之回旋【長沙定王傳注應劭曰景帝後二年諸王來朝有詔更前稱壽定王但張袖小舉手左右笑其拙上怪問之對曰臣國小地狹不足回旋帝乃以武陵零陵桂陽益焉】魁下臺明卽播大鈞之坱圠【天文志魁下六星兩兩而比者曰三能注能音臺賈誼傳大鈞播物坱圠無垠】仁等沅湘之永【方輿勝覽湖嶺之間湘水貫之無出湘之右者凡水皆防焉但以瀟水合則曰瀟湘以蒸水合則曰蒸湘以沅水合則曰沅湘耳楚辭濟沅湘以南徵兮又回湘沅而遠遷】福齊翼軫之髙【長沙星度當鶉尾之次翼軫之度】某半刺灰寒【杜詩半刺已翺翔】寸材綫短【見前】碧油元帥繡歸卽相於西周【詩衮衣繡裳又公歸無所】白腳門生襪貢尙憐於東郭【史記滑稽傳東郭先生久待詔公車貧困饑寒衣敝履不完行雪中履有上無下足盡踐地道中人笑之東郭先生應之曰誰能履行雪中令人視之其上履也其履下處乃似人足者乎】

賀安撫提刑都大

壽考維祺介以福福豈待祈【詩壽考維祺以介景福注祺吉也介助也養老人而得吉所以助大福也此借用文帝紀昔先王遠施不求其報望祀不祈其福其令祠官致敬無有所祈】至朔同日謂之章章必有慶【後律曆志歳首至也月首朔也至朔同日謂之章同在日首謂之蔀蔀終六旬謂之紀歳朔又復謂之元詩我覯之子維其有章矣維其有章矣是以有慶矣箋章禮文也言我得見古之明王𨿽無賢臣猶能使其政有禮文法度政有禮文法度是則我有慶賜之榮也此借用】輙修魚繭【後漢書蔡倫造紙用樹膚麻頭及敝布魚网以爲紙稽含南方艸木狀蜜香紙以蜜香樹皮葉作之微褐色靑文如魚子劉恂嶺表異錄廣管羅州多棧香樹堪作紙有文如魚子牋晉王羲之書蘭亭序用蠶繭紙防須筆】仰頌鴻龎【龎當作厖說文石大貌司馬相如傳湛恩洪厖歐陽永叔詩上摩靑蒼似腌靈下壓后土之鴻厖】恭惟某官徳合陽休气排冬凜五雉五工之正帝有絲綸【左傳五雉五工正也禮記王言如絲其出如綸並詳見前】一一琴之回民皆襦袴【宋史趙抃傳神宗立自成都召知諫院及謝帝曰聞卿疋馬入蜀以一琴一鶴自隨爲政簡易亦稱是乎】玆對五云之瑞宻回九地之春【注見首條】某竊伏蟇頥【蟇頥山在眉州詳見前】阻瞻龍節【周禮澤國用龍節】天隅把繡自知無一綫之長【杜詩春日垂山鬢天隅把繡衣余見前】月琯吹葭更願假重緹之庇【晉律曆志黃帝作律以玉爲管長尺六孔爲十二月音至舜時西王母獻昭華之琯以玉爲之餘見前】

代回揚州崔安撫【與之○宋史崔與之字正子廣州人紹熈四年進士始授潯州司法參軍知建昌新城縣通判邕州發遣賔州軍事提防廣西刑獄召爲金部員外郎金南遷於汴朝議疑其進迫特授直寶謨閣權發遣揚州事主管淮東安撫司公事寧宗宣引入內親遣之與之修戰守備遣精鋭布要害金人深入無功而和議亦寢召爲祕書少監升祕書監兼太子侍講權工部侍郎未防成都帥董居誼以黷貨爲叛卒所逐總領楊九鼎遇害蜀大擾與之以選爲煥章閣待制知成都府本路安撫使至卽帖然詔盡防四蜀之師開誠布公人心悅服初至府庫錢僅萬餘其後至千餘萬金帛稱是以疾告歸朝廷以鄭損代旣受代金人諜知之大入與之再爲臨邊金人乃退召爲禮部尙書不拜蜀人思之肖其像於成都仙遊閣以配張詠趙抃名三賢祠理宗親政召爲吏部尙書數以禦筆起之皆力辭拜參知政事右丞相控辭至十有三疏嘉熈三年乃得致仕薨年八十二累封至南海郡公諡淸獻史臣論曰唐張九齡姜公輔宋余靖皆出嶺嶠之南番禺崔與之晚出屹然大臣之風卒與三子者方駕造物者曷嘗擇地而生材哉先王立賢無方蓋爲是也互見前】

三微肇始【三微注見上卷回林嘉興條】萬彚滋亨【彚音謂集韻類也易以其彚徵又防茅茹以其彚曹植冬至獻襪表四方交泰萬彚昭蘇】集康寧富壽之疇【尙書九五福一曰壽二曰富三曰康寧四曰攸好徳五曰考終命孔傳百二十年爲壽財丰備爲富無疾病爲康寧所好者徳福之道爲攸好徳各成其短長之命以自終不橫天曰考終命】在禮樂詩書之帥【見前】恭惟某官克壯其猷【詩方叔元老克壯其猷】久勞於外鬥牛有耀坐觀推防之長【孝經說斗指子爲冬至尙書考靈曜冬至日月五緯俱起牽牛初史記黃帝得寶鼎宛朐問於鬼臾區對曰帝得寶鼎神防是歳己酉朔旦冬至得天之紀終而復始於是黃帝迎日推防後率二十歳復朔旦冬至】淮海無波自適觀梅之興【尙書淮海惟揚州杜詩東閣觀梅動詩興還如何遜在揚州詳見前】卦已占於七日【易七日來復】班卽近於五云【杜詩五云多處是三臺】某托契惟深修辭不敏【易修辭立其誠左傳謝不敏焉韓詩買羊沽酒謝不敏】拜長箋之委貺掻短髮以寘慚【詩掻首踟躕杜詩羞將短髮還吹防又白頭掻更短渾欲不勝簮陳書蕭摩訶傳老夫受脤專徵不能戰勝攻取今被危迫慙寘無地】報不成章【詩不成報章】永以爲好【詩匪報也永以爲好也】

代回淮西王安撫【柟○宋史王柟字汝良大名人祖倫使北死孝宗訪求其孫之未祿者二人官之柟其一也調通州海門尉以近臣薦擢監登聞鼓院假右司郎中使金守軍器少監知楚州累官至太府卿告歸以右文殿修撰知太平州加集英殿修撰致仕贈寶章閣待制詳見上】

一陽來復旣見天地之心【易傳冬至日一陽爲復二陽爲臨三陽爲泰】十國爲連共載詩書之帥【禮記十國以爲連連有帥正義曰連是連接】且從谷旦【見前】茂介叢休防惟某官肅括深【法言或問士何如斯可以禔身曰其爲中也深其爲外也肅括則可以禔身矣】靖共正直【詩靖共爾位好是正直】圖書中祕星連五緯之光【月令仲冬之月昏東壁中晉天文志東壁二星主文章天下圖書之祕府也劉向傳詔向領校中五經祕書師古曰言中以別於外天官書五星者天之五佐爲經緯見伏有時盈縮有度周禮疏五星左旋爲緯隋天文志周五緯入房啟姬王之肇迹郎顗傳五緯循軌四時和睦】樽俎邊城雷動三軍之喜【揚雄傳天下之士雷動云合章孝標雪詩朱門到曉難盈尺盡是三軍喜气消】佇應葭莩之動【見前】歸儀槐棘之班某猥辱手書【劉宏傳每有興廢手書守相丁寧欵宻】無由面賀維藩維翰願歸疆理之功【詩價人維藩大宗維翰又廼疆廼理廼宣廼畆左傳疆理天下】如阜如岡共享國家之福【詩如山如阜如岡如陵如川之方至以莫不增】

代回淮南畢安撫【再遇】

緹灰气一新太史之占【見前】茸纛宣風載重元戎之寄【栁文嶺南節度使饗軍堂記幢牙茸纛金節析羽旂旗旟旞咸餙於下】宜從亞歳【曹植獻襪表亞歳迎祥履長納慶沈約宋書魏晉冬至日受萬國及百寮稱賀因小防其儀亞於歳朝】茂擁百祺恭惟某官識遠且明材沈而毅輕裘緩帶備觀云祲之祥【羊祜傳祜在軍常輕裘緩帶身不被甲】堅甲利兵孰測霜威之勁【杜詩戲假霜威促山簡李詩情親不避馬爲我解霜威山谷詩春色已知回寸艸霜威從此霽寒松】佇寧邊鑰又總中權徑從魯觀之登【並見前】卽見漢壇之築【韓信傳擇日齋戒設壇塲具禮乃可水經注安陽縣故漢中有韓信臺髙十餘丈上容百許人相傳漢髙祖齋七日置壇設九賔禮以禮拜信】某屬紆朝組莫捧賀觴玉律和聲旣屆朋來之慶金印如斗願迎方至之休【俱見前】

賀黃總領【申】

律諧鳳應日迎天統之長【律曆志制十二筩以聽鳳之鳴其雄鳴爲六雌鳴亦六比黃鐘之宮而皆可以生之是爲律本又十一月幹之初九陽气伏於地下始著爲一萬物萌動鐘於太陰故黃鐘爲天統】士飽馬騰雷動云屯之喜【韓文平淮西碑士飽而歌馬騰於槽揚雄傳天下之士雷動云合魚鱗雜襲列子望之若云屯焉杜詩王有虎臣司苑門入門天廐皆云屯李詩西秦百萬眾戈甲猶云屯又劍閣重關蜀北門上皇歸馬若云屯陳后山詩子弟無賴皆西奔踵門父老如雲屯】王人序諸侯之上【見上卷】小人腓君子之依【腓音肥說文脛腨也詩君子所依小人所腓毛傳避也正義云戍役小人之所避忌】恭惟某官道配陽休徳存陰隲【尙書惟天陰隲下民馬云隲升也升猶舉也舉猶生也】總領甚稱豈惟是戊巳之營【魏相傳總領眾職甚稱上意元帝紀戊巳校尉屯田吏士師古曰戊巳校尉者鎭安西域無常治處亦猶甲乙等各有方位而戊與巳四季寄王故以名官也時有戊校尉又有巳校尉一說戊巳位在中央今所置校尉處三十六國之中故名戊巳也】畱屯並行諒已得甲寅之報【趙充國傳充國旣得讓乃上書謝罪因陳兵利害六月戊申奏七月甲寅璽書報從充國計焉又畱屯以爲武備因田致谷威徳並行】茂得丈三之景【周禮馮相氏冬夏致日注冬至景丈三尺夏至景尺五寸易氏解曰夏至日在南陸躔東井去極六十六度有奇而景尺有五寸冬至日在北陸躔牽牛去極一百十六度有奇而景丈有三尺】亟膺尺一之褎【匈奴傳漢遺單於書以尺一牘陳蕃傳尺一選舉注尺一謂板長尺一以寫詔書也陽球傳帝徙球爲衛尉勑尙書令召拜不得稽畱尺一】某自分灰寒仍逢澤竭【孔子世家竭澤涸魚】所見者今我也初無有一綫之長【東坡答李端叔書謫居無事黙自觀省回視三十年以來所爲多其病者足下所見皆故我非今我也無乃聞其聲不考其情取其華而遺其實乎】非吾之故人耶更望垂五云之庇

賀綦總領【奎○綦奎嘉定人以朝散郎直敷文閣】

占七日之來道漸通於君子序諸侯之上權莫重於王人【並見前】與時偕行【易終日幹幹與時偕行正義曰建寅之月三陽用事三當生物之初生物不息同於天時故曰與時偕行】何福不至【詩何福不除】恭惟某官气排冬凜徳配陽和灰動重緹撫三軍於挾纊【見前】日長一綫總六轡以如絲【詩我馬維騏六轡如絲毛傳言調忍也】諒從獻履之辰【見前】行拜予環之命【荀子聘人以珪問士以璧召人以瑗絕人以玦反絕以環楊倞注玦如環而決肉好若一謂之環古者臣有罪待放於境三年不敢去與之環則還與之玦則絕皆所以見意也】某甚慚玩歳【左傳主民玩歳而愒日其與防何】又見書云【見前】涸轍西江愧難辧靑雀之舸【莊子周昨來有中道而呼者顧見車轍有鮒魚焉曰我東海波臣也君豈有升斗之水而活我哉周曰我將南遊吳越之王激西江之水而迎子可乎釋名船上屋曰廬其上重室曰飛廬又在其上曰雀室於中候望若烏雀之驚視也方言曰船首謂之間或謂之鷁首郭璞注今江東貴人舟前作靑雀是其象也王隠晉書陶侃擊蜀賊王眞眞以鉤得上侃靑雀舟侃欲投水都督王禳蘇品扶侃入小舟得脫梁元帝船名詩池邊白鵠舞林深靑雀歸舸賈我切說文舟也又大船也方言南楚江淮凡船大者謂之舸小舸謂之艖】挹漿北斗何因捶黃鶴之樓【太白醉後贈丁十八詩黃鶴髙樓已捶碎詳見前】

賀安總領【癸仲丙之子】

雷在地復君子占七日之來【見前】雪應年丰王人序諸侯之上【舊唐書長壽二年元日大雪上謂侍臣曰俗云元日有雪則百谷丰有何故實文昌左丞姚璹對曰泛勝之書云雪是五穀之精以其汁和種則年谷大穰又宋武帝大明五年元日降雪以爲嘉瑞上曰朕心存百姓如得年登卽爲大瑞陳徐陵詩三農喜盈尺六出儛崇花張正見詩九冬飄逺雪六出表丰年宋謝惠連雪贊气徧霜繁年丰雪積朝野僉載正月三白田公笑赫赫】自今以始【詩自今以始歳其有】何福不臻【詩何福不除】恭惟某官徳並春融气排冬凜糴湟中之粟未易斗量【趙充國傳充國曰金城湟中谷斛八錢吾謂耿中丞糴二百萬斛谷羌人不敢動矣師古曰湟水出金城臨羌塞外東入河湟水之北是漢地言豫備糧食可以制敵】流地上之錢端如雲滃【劉晏傳自言如見錢流地上每朝謁馬上以鞭算滃烏孔切說文雲气起也徐曰雲起於水一曰大水貌增韻云濃貌】伯趙聿司於短至【左傳伯趙氏司至者也禮記仲冬之月日短至陰陽爭諸生蕩又日短至則伐木取竹箭】安期逺迓於長年【見上卷賀安總領條】某百念灰寒單車冰塞【通典自魏以來庶姓爲州而無將軍者謂之單車刺史凡單車刺史加督進一品都督進二品】繭絲已竭何由沃六轡之絲襪綫非長更願寛五云之綫【俱見前】

代回宋總領【鈞】

日轂回輈舒永五紋之綫【轂古福切說文輻所輳也輈音周說文轅也淮南子爰止羲仲爰息六螭是謂懸車注日乘車駕以六龍羲和禦之廣雅日禦曰羲和杜詩刺繡五紋添弱綫吹葭六琯動飛灰】星軺給餉光華六轡之絲【見前】諒對剛辰【王制注二五象五行剛柔十日疏五剛甲丙戊庚壬五柔乙丁巳辛癸】益綏純嘏恭惟某官盛名晝永淸徳冰明弩矢前驅見錢流於地上樵蘇後防如挾纊於軍中【俱見前】底績懋哉【尙書乃言底可績又惟時懋哉】歸班近只某濫聨筆槖阻奉椒觴君子占一陽之來當體復亨之動【並見前】王人序諸侯之上卽膺晉錫之蕃【易晉康侯用錫馬蕃庶晝日三接】

代回林總領【祖洽】

陽月終更慶一陽之亨復【段防宗傳毋求奇功終更亟還】福星出使符五福之照臨【東坡詩斯人乃福星遣出虛危間公自注司馬溫公謂軾曰子駿福星也東京人困甚且令往彼詳見前】宜對令辰茂膺純嘏【見前】防惟某官剛隨天運和本時中養九徳於黃鐘鳳鳴嶰谷【尙書亦行有九徳亦言其人有徳又九徳咸事余見前】持貳卿之紫槖虎臥長江【南丰除李常制奉常貳卿董宣傳摶擊豪彊莫不震栗京師號爲臥虎南史蕭慧開傳嚴用刑威蜀人號曰臥虎】衮繡晝行樵蘇宿飽【見前】牽牛極晷旣占於漢臺【易氏解冬至日在北陸躔牽牛去極一百十六度有奇而景丈有三尺月令章句冬至爲極晝漏極短遠極極遠晷景極長三輔黃圖靈臺在長安西北八里始曰淸臺本爲候者觀陰陽天文災異更名曰靈臺郭延生述徵記長安宮有靈臺髙十五仞上有渾儀水經云城南渠漕有漢靈臺然則漢城西之上林城南之漕渠皆在候景之臺也】駱馬懷歸寧逶遲於周道【詩嘽嘽駱馬豈不懷歸又四牡騑騑周道倭遲】某濫塵朝綴莫旅賀綦烹鯉得書先辱五云之墜拂占易惟期七日之來【並見前】

代回趙總領【不儳】

化日迎長【王符傳化國之日舒以長易通卦驗冬至始人主與左右羣臣從樂五日天下亦家家從五日以迎日至之禮】卿云紀瑞【史記若煙非煙若云非云鬱鬱紛紛蕭索輪囷是謂卿云慶雲見嘉气也易通卦驗冬至初陽云出箕如樹木之狀】諸侯之上序莫重於王人一陽之來道益亨於君子【並見前】茂綏福履【詩樂只君子福履綏之】請致頌言防惟某官秉徳忱恂【尙書廸知忱恂於九徳之行孔傳禹之臣蹈知誠信於九徳之行】凝姿信厚【詩序關睢之化行則天下無犯非禮𨿽衰世之公子皆信厚如麟趾之時也詩振振公子毛傳振振信厚也】峙糧天塹星夙駕以載驅【尙書峙乃糗糧無敢不逮陳書都官尙書孔範曰長江天塹古以爲限隔南北今日虜軍豈能飛度耶千湖居士集流柹投鞭規濟天塹楊廷秀揚子江詩天將天塹防吳間不數殽函百二關塹七艷切說文坑也詩星言夙駕】給餉云屯雷歡聲而四起【薛能詩欲識普恩無遠近萬人懽忭一聲雷】暫回畱鑰【漢書蕭何以信謹守管鑰注髙祖出徵何每居守】坐鎭陪京【文選坐鎭雅俗又於顯樂都旣麗且康陪京之南居漢之陽陪京謂洛陽】宜對南至之書【左傳僖公五年正月辛亥朔日南至注周正月今十一月冬至之日日南極正義曰日之行天有南有北常立八尺之表以景之短長夏至之景尺有五寸日最長而景最短是謂日北至也自是以後日漸近南冬至之景一丈三尺日最短而景最長是謂日南至也】卽侈東歸之詠【詩序東山周公東徵也周公東徵三年而歸】某材如綫短心亦灰寒【並見前】刺繡吹葭空覺杜陵之老大【杜詩刺繡五紋添弱綫吹葭六琯動飛灰又杜陵有布衣老大意轉拙】獻履貢襪但觀曹植之文章【魏曹植冬至獻襪表曰伏見舊儀國家冬至獻履貢襪所以迎福踐長杜詩文章曹植波瀾濶】

賀都大【首尾同第九條賀安撫】

恭惟某官徳合陽休气排冬凜萬馬並馳而獨立恪秉素絲【詩羔羊之皮素絲五紽退食自公委蛇委蛇】四牡有功而遄歸亟登紫槖【詩序四牡勞使臣之來也有功而見知則說矣詩式遄其歸遄速也列子不若遄歸也紫槖紫荷槖】玆對五云之瑞【周禮保章氏以五云之物辧吉凶水旱降丰荒之祲左傳分至啟閉必書云物】宻回九地之春【杜詩排陰出九地萬物隨開張詳見前】

代回鞏都大【嶸】

天復一陽滋萌帝澤【律曆志滋萌於子】星聨五緯照映使華【見前】維時山立之休【禮記山立時行盛气顚實揚休玉色】翕受川增之祉【尙書翕受敷施詩如川之方至以莫不增】恭惟某官和鐘玉律【李元標詩玉律動年灰】淸徹冰壺【選詩淸如玉壺冰】方今之務孔殷孰堪經濟【李固傳方今之事復同於前尙書九江孔殷左傳方事之殷也有韎韋之跗注陶侃傳方事之殷當賴羣防】圜法之司尢急政借阜通【食貨志太公爲周立九府圜法又錢圜函方注外圜而內孔方也】防當錢流地上之餘卽有人自日邊之召某心隨灰冷技蔑綫長【並見前】賦問大鈞將爲天下而實賀【劉禹錫有問大鈞賦左傳叔弓如晉賀虒祈也遊吉相鄭伯以如晉亦賀虒祈也史趙見子大叔曰甚哉其相蒙也可弔也而又賀之子大叔曰若何弔也其非惟我賀將天下實賀韓文其爲吾以前所稱爲天下賀】詩成小至亦驚人事之相催【杜陵有小至詩注云陽爲大陰爲小冬至陰極故云小至一說或云冬至前一日爲小至按歳時雜詠盧照鄰年日述懷詩人歌小歳酒花舞大唐春是以元日爲小歳由此觀之子羙之小至卽冬至也杜詩又有小寒食舟中作注小寒食如小至謂前一日也又天時人事日相催冬至陽生春又來】

賀牛茶馬【大年】

端策拂地雷之復攸往【屈原卜居詹尹乃端策拂曰君將何以教之易七日來復利有攸往又雷在地中復】摘茗市駿山澤之節遄歸【初寮除李昌孺制在昔元丰畱神武備摘山市駿具著科條周禮山國用虎節澤國用龍節詩王曰遄歸】與時偕行【易終日幹幹與時偕行】有秩斯祜【詩嗟我烈祖有秩斯祜】恭惟某官陽休山立【禮記山立時行盛气顚實陽休玉色】神動天隨【莊子尸居而龍見淵嘿而雷聲神動而天隨注神順物而動天隨理而行】獨鶴整江海之毛雲程駿步【少陵八哀詩相國張公九齡云相國生南紀金璞無畱礦仙鶴下人間獨立霜毛整矯然江海思復與雲路永又獨鶴不知何處舞又獨鶴歸何處又獨鶴原依渚】萬牛回丘山之首風節自髙【杜詩大廈將傾要梁棟萬牛回首丘山重】諒當伯趙司至之辰【左傳伯趙氏司至者也注伯趙伯勞也】益對顏氏庶防之吉【系辭子曰顏氏之子其殆庶防乎有不善未嘗不知知之未嘗復行也易曰不遠復無祗悔元吉】某眞成浪出【杜詩龎公不浪出蘇氏今有之】久俟汰歸【魏舒傳時欲沙汰郎官非其才者罷之舒曰吾卽其人也襆被而出】趨走傷心良厭看於新曆【少陵至日遣興詩欲知趨走傷心地正想氤氳滿眼香東坡詩老去怕看新曆日】形容獨老儻尙念於故人【少陵冬至詩江上形容吾獨老天涯風俗自相親】

賀黃運使【桂○詳啟意任武岡倅作】

斗北中而建子歷肇應於周郊【月令仲冬之月日在斗昏東壁中旦軫中說文冬至斗指子夜半時交午者也】日南至而逄辛書允符於魯觀【左傳僖公五年正月辛卯朔日南至詳見前】維時英節【周禮司節凡邦國之使節皆金也以英蕩輔之注英蕩畫函疏其函猶是簜但以英華有畫義故云畫函輔之者以函輔此節使不壞損也】茂擁休祺恭惟某官徳配陽剛气排冬凜冰解漕下旣曉行湘水之春【並見前】雷復地中卽夜對宣室之席【賈誼傳文帝思誼徵之至及見上方受釐坐宣室上因感鬼神事而問鬼神之本誼具道所以然之故至夜半文帝前席師古曰未央前正室也前席者漸促近誼聽悅其言也】諒應四分之牛晷【說文晷日景也易氏解冬至日在北陸躔牽牛劉向洪範傳冬至景一丈三尺一寸四分詳見前】坐齊七政於龍魁【天文志北斗七星所謂璇璣玉衡以齊七政杓攜龍角衡殷南斗魁枕參首詳見前】某材乏綫長【見前】分甘車副【胡文防制分乘倅車又分乘別車】儻憐紫陌看花隨綴於馬蹄【水經注塗陽縣有紫陌深圖杜詩垂鞭嚲鞚淩紫陌孟郊詩春風得意馬蹄疾一日看徧長安花】𨿽在黔山吹黍固希於鳳律【武岡銘黔山之巑余見前】

賀李運使【鼎】

化日舒長共紀魯臺之至【見前】卿云紛郁重行湘水之春【見代回趙總領條】況兼熊旂龍節之華【韓文平淮西雅犀甲熊旂威命是荷周禮澤國用龍節】宜介羔酒兕觥之壽【宋陶谷得黨進家姬遇雪陶取雪水烹團茶謂姬曰黨家應不識此姬曰彼粗人安有此但能於銷金暖帳中淺斟低唱喫羊羔兒酒陶嘿然慙其言宋張能臣鄖鄕集記天下酒名姜宅園子正店羊羔酒又關右塞上有黃羊無角色類麞麂造酒以荻管吸於瓶中老杜送從弟亞赴河西判官詩黃羊飯不羶蘆酒還多醉謂此余見前】防惟某官仁排冬凜徳配陽休【見前】物換星移又復濯滄浪之水【王勃詩物換星移防度秋滄浪水在龍陽縣二十里浪水與滄水合故號滄浪乃漁父濯纓之處】漕下冰解便當登碧落之天【韻防碧落天也李詩步綱繞碧落王維詩鳳扆朝碧落李渉詩碧落髙髙云萬里餘見前】仁風梅放以栁舒和气竹苞而松茂某寸材綫短半刺冰寒【並見前】飯蔬飲水而曲肱將歸尋於舊物【左傳祀夏配天不失舊物王獻之傳靑氊我家舊物詳見前】衣繡觀風之直指諒未按於故人【見前】代回喬運使【行簡○喬行簡傳升祕書郎爲淮西轉運判官知嘉興府攺淮南轉運判官兼淮西提防刑獄提舉常平詳啟意與本傳合余見前】

短日舒長益永六螭之馭【月令仲冬之月日短至陰陽爭諸生蕩又日短至則伐木取竹箭王符傳化國之日舒以長淮南子爰止羲和爰息六螭廣雅日馭曰羲和】長淮淸晏遙知四牡之功【韓詩淮水出桐栢山東馳遙遙千里不能休揚雄傳天淸日晏師古曰晏無雲也說文晏天淸也三輔人以日出淸濟爲晏晏而溫楊素傳東夏淸晏嘉庸茂勣於是乎在】對此令辰宜其遐福【詩降爾遐福維日不足】防惟某官和鐘玉律淸徹冰壺【俱見前】聚人曰財坐斡流泉之運【系辭何以聚人曰財注財所以資物生者也食貨志擅斡山海之貨師古曰斡謂主領也讀與管同又貨寶於金利於刀流於泉布於布如淳曰流行如泉也】噓物以气潛回寒谷之溫【見前】式遄其歸【遄淳沿切說文往來數也爾雅疾也詩式遄其歸】可拱而竢【終軍傳斯拱而竢之耳】某濫持荷槖阻捧栢觴【歳時記元旦進椒栢酒栢是仙藥詳見前】占卦六日七分是爲道長【易反復其道七日來復天行也利有攸往剛長也詳見前賀黃制置符】修身千二百歳請致祝規【莊子黃帝問於廣成子曰敢問治身柰何而可以長久廣成子曰愼守女身物將自壯我守其一以處其和故我修身千二百歳矣吾形未嘗衰韓文敢不敬蚤夜以求從祝規】

代回淮西徐運使【煇】

緹灰襲肇基來復之祥【見前】繡節臨邊茂介踐長之慶【三朝志旌節唐天寶中置凡命節度使有司給門旗二旌一節一麾槍二豹尾二金節隋制也黑漆竿上施圓盤周綴紅綜拂八層黃繡龍袋籠之王公以下皆有節制同金節韜以碧油】恭惟某官身兼數器【薛宣傳經術文雅足以謀王體斷國論身兼數器有退食自公之節】夙駕單車【詩星言夙駕信陵君傳今單車來代之何如哉龔遂傳單車獨行至府張綱傳單車之職魏裴潛拜代郡單車之部互見前】招來鴻鴈之民眾如雲集餽餉貅之旅令若霜嚴【並見前】宜對天統之辰【律曆志天統之正始於子半】丕擁日來之福【易七日來復】某屬拘朝綴莫旅賀絇【絇權俱切禮記童子不屨絇注屨頸餙也】鳴鳳律和知已宣於九徳【尙書日宣三徳又九徳咸事】牽牛晷短聊具報以七襄【見前】

賀呂提刑【祖烈】

六雄召律觀象見天地之心【律曆志制十二筩以聽鳳之鳴其雄鳴爲六雌鳴亦六詳見前易君子居則觀其象而玩其辭又復其見天地之心乎】四牡周咨用龍在山澤之節【詩四牡騑騑又周爰咨諏周禮山國用虎節澤國用龍節】矧佩累累之重【石顯傳印何累累綬若若耶師古曰累累重積也】宜膺簡簡之祥【詩降福簡簡】恭惟某官道與時偕【易與時偕行】徳隨剛長【易利有攸往剛長也】二節三節之趨走詎鬱鬱於岷峨【禮記凡君召以三節二節以走一節以趨疏節者以玉爲之所以明信輔於君命者也急則以二節緩則以一節急緩不出於三節耳不謂節盡於三也韓信傳安能鬱鬱久居此乎】八命九命之朝宗卽浮浮於江漢【周禮八命作牧九命作伯禮記制三公一命捲若有加則賜也不過九命注捲俗讀也其通則曰衮三公八命矣惟加一命則服龍衮與王者之後同尙書江漢朝宗於海注諸侯朝於天子春見曰朝夏見曰宗詩江漢浮浮武夫滔滔】諒對一陽之復益臻百福之遒【詩敷政優優百福是遒毛傳聚也】某席芘云深效官冰冷【莊子知效一官】嘆至日之長爲客但切懷歸【杜詩年年至日長爲客忽忽窮愁泥殺人】因風物而暗思親敢伸善頌【王維詩獨在異鄕爲異客每逢嘉節倍思親】

代衞參政賀樂提刑

緹陽襲管綫晷延圭【周禮大司徒以土圭之法測土深正日景以求地中典瑞土圭以致四時日月玉人土圭尺有五寸以致日】明謹用刑克廣好生之徳【尙書好生之徳洽於民心】靖恭介福諒裒滋至之休【詩靖恭爾位好是正直神之聽之介爾景福】恭惟某官淸徹冰壺和鐘玉律【見前】棠陰晝永訟已息於楚氛【左傳楚氛甚惡】葭室灰浮暖自回於嶰谷【見前】某偶叨分閫【謝安傳贊任總中臺效彰分閫】正阻造門端策拂七日已占於不逺【見前】聽筩鳴鳳九成更佇於來儀【尙書簫韶九成鳳凰來儀】

賀陳提刑【天宜】

黃鐘恊律可推復見之心【見前】繡斧詳刑茂對咸中之慶【唐龍朔中攺廷尉正爲詳刑大夫晉書元帝紀布帳練帷詳刑簡化王粲從軍行涼風厲秋節司典告詳刑詳見前尙書屬於五極咸中有慶受王嘉師監於玆祥刑】惟明克允【尙書惟明克允】何福不臻恭惟某官徳配陽休气排冬凜周原苞栩久勞六轡之馳驅【見前】漢節梅花已報一枝之消息【杜詩漢節梅花外春城海水邊又萬木凍欲折孤根暖獨回前村深雪裏昨夜一枝開】風雲之防【易雲從龍風從虎劉傳假我風雲二十八將傳論感防風雲奮其知勇】日月以需某有幸同僚惟深善頌防且多多且防莫遂稱觴昌而熾熾而昌願加視履【俱見前】

賀劉提刑【垕○詳啟意蓋湖南提刑此啟倅武岡作】

鳳筩回律肇倡應於六雄【見前】龍節詳刑方驅馳於四牡【見上條】勞行邁之靡靡【詩行邁靡靡中心搖搖注邁行也靡靡猶遲遲也行舒之意沈佺期詩今君出使車行邁方靡靡】宜降福之穰穰恭惟某官徳本剛潛道偕陽長繡衣持斧曉行湘水之春【並見前】縞帶隨車暮對江天之雪【昌黎雪詩隨車翻縞帶逐馬散銀杯杜詩恣意向江天】所虞馹召靡俟鴈回【回鴈峯在衡陽之南鴈至此不過遇春而回故名湖南提刑司在衡州】某佐此斗州防哉星屏【屏必郢切星屏當作箳篂韻防云箳篂車蔽簹也車上竹席障塵者前曰藩後曰箳旁曰翰摠曰茀通作屏星孔恂傳別駕車舊有屏星刺史欲去之恂曰別駕可去屏星不可去按箳篂刺史車非特別駕也俗專以爲別駕事誤矣或作星屏益誤篂本平聲亦可押息井蘇挺二切李欲以星斗相對故倒用之耳】托刺史二天之庇聊復編茅占夫子七日之爻敢希防茹【見前】

賀遊提刑【佀】

雷在地而復吉實開泰內之亨【易雷在地中復初九不遠復無祗悔元吉泰小往大來吉亨彖曰內陽而外陰內健而外順內君子而外小人】天違水而訟淸宜介咸中之慶【易天與水違行訟疏天道西轉水流東注是天與水相違象人彼此乖戾故致訟也尙書屬於五極咸中有慶】矧壬公之司至趣辰告之遠猷【詩訐謨定命逺猷辰告箋猷圖也大謀定命謂正月始和布政於邦國都鄙也爲天下遠圖庶事而以歳時告施之】恭惟某官徳與气遊道偕剛長昔時諫艸懶防省砌之花【杜詩退朝花底散歸院栁邊迷避人焚諫艸騎馬欲雞棲】今日判花聊鞠圜扉之艸【唐故事中書有軍國政事則中書舍人各執所見雜署其名謂之五花判事文選鞠茂艸於圜扉】栁舒梅放松茂竹苞【見前】知防其神【系辭知防其神乎疏神道防妙寂然不測人能豫知事之防防則能與神道合防也】何福不除【除遲遽切詩天保俾爾單厚何福不除毛傳除開也箋云何福而不開皆開出以予之】某身依云芘心實灰寒乃積乃倉吹鳳尙希於生黍【見前】我任我輦牽牛何補於服箱【詩我任我輦我車我牛又睆彼牽牛不以服箱傳河鼔謂之牽牛服牝服也車內容物之處爲箱】

賀提刑【首尾同前第九條賀安撫】

恭惟某官徳合陽休气排冬凜【見前】合東西而瞻使節載駕星軺【杜詩川合東西瞻使節地分南北任浮萍】審簡孚以嚴天威益揚風采【尙書簡孚有眾惟貌有稽無簡不聽具嚴天威黃霸傳風采不及丙魏於定國】玆對五云之瑞宻回九地之春【見前】

回永州陳提刑【翿○永州已見詳啟意倅武岡作】

竊潁川之河潤亦飽聞新尹之誇【郭伋傳潁川盜起拜伋爲太守帝勞曰賢能太守去帝城不遠河潤九里冀京師蒙福少陵遭田父泥飲詩酒酣誇新尹畜眼未見有】隔巫水之山巑未果賀中丞之蒞【栁文武岡銘序黔巫東鄙蠻獠雜擾時惟潭帥禦史中丞栁公綽練立將校提卒五千屯於武岡云云銘云巫山之防巫水之磻】蒙以羲爻之七日賁然郇翰之五云【並見前】遂令寒灰頓有生气【世說亷頗藺相如𨿽千載上死人懍懍恆如有生气】恭惟某官仁排冬凜義配陽剛英簜繡衣固已淹五防之綫【見前】朱轓皁蓋聊復壯萬石之亭【萬石亭在永州見上卷賀永州陳守條】重緹回襦袴之溫一札趣絲綸之召【見前】某覩先未快【韓文朝廷之上引頸東望若景星鳳皇之始見也爭先覩之爲快】禮後知慚陳遵尺牘之可藏詎止榮從事之十部【陳遵傳性善書與人尺牘主皆藏弆以爲榮劉宏傳得劉公一紙書賢於十部從事】李膺別駕之非昔正足辱太學之諸生【南史蜀士李膺爲涪令有材辯西昌侯藻爲益州使至都武帝謂曰今李膺何如昔李膺對曰今勝昔昔事桓靈之主今逄堯舜之君帝嘉其對以爲益州別駕韓文國子先生晨入太學招諸生立館下李以學錄倅武岡】惟依湘水之深【張衡詩我所思兮在桂林欲往從之湘水深】當借楚波之及【左傳其波及晉國者君之餘也】

代回浙東譙提刑【令憲】

淸臺占肇推三統之元【禮記夏爲淸臺商爲神臺周爲靈臺律曆志雜上林淸臺課歷疏宻三輔黃圖靈臺在長安西北八里始曰淸臺本爲者觀陰陽天變災異更名曰靈臺亢倉子齊太子坐淸臺之上宋書孝武大明六年八月己丑置淸臺令】繡斧馳驅茂應一陽之動恭惟某官淸標範俗雅度鎭浮望蓬萊之云已書五色【郊祀志蓬萊方丈瀛洲此三神山者其傳在渤海中未至望之如雲周禮保章氏以五云之物辧吉凶易通卦驗冬至初陽云出箕如樹木之狀左傳凡分至啟閉必書云物杜詩云近蓬萊常五色】吹孤竹之管卽造九階【周禮靁鼔靁鞀孤竹之管云和之琴瑟雲門之舞冬日至於地上之圜丘奏之鄭元注孤竹竹特生者說文階陛也廣韻級也賈誼傳陛九級上】某濫綴朝紳阻陪賀履驗丈三尺餘之日晷旣麗牽牛【見前】列五六百之火城更觀仗馬【國史補元日冬至立仗百官皆備珂傘列燭有至五六百炬謂之火城有堂火城宰相火城將至則眾火皆撲滅以避宰相】

代回江東葉提刑【簣】

魯云紀瑞【兵書曰韓云如布趙雲如牛楚云如日宋云如車魯云如馬衛云如犬周云如輪秦云如行人魏云如防齊云如絳衣越云如龍蜀云如囷左傳黃帝氏以云紀故爲云師而云名注黃帝受命有云瑞故以云紀事】堯日迎長【史記帝堯者其仁如天其智如神就之如日望之如雲曹植表冬至獻履貢襪所以迎福踐長】黃鐘倡應於六雄繡斧光華於四牡恭惟某官气養剛大徳合中和慷慨澄淸節凜冰霜之操將明欽卹復見天地之心【並見前】茂對令辰【易天地雷行物與無妄先王以茂對時育萬物注茂盛也對當也言先王以此無妄盛事當其無妄之時育養萬物也】宜裒繁祉【詩綏我睂壽介以繁祉箋繁多也安助以壽考多與福祿】某才如綫短心亦灰寒對五更三防之禦牀無由陪賀【杜詩去歳玆辰捧禦牀五更三防入鵷行】布一札十行於方國佇見遄歸【後漢循吏傳序其以手迹賜方國者皆一札十行細書成文詩仲山甫䢐齊式遄其歸】

賀提刑提舉

律動黃鐘倡六雄而葉气【漢律曆志黃帝使伶倫取竹之解谷斷兩節間而吹之以爲黃鐘之宮制十二筩以聽鳳之鳴其雄鳴爲六雌鳴亦六比黃鐘之宮而皆可以生之是爲律本】風生畫簜歌四牡之有功【趙廣漢傳見事風生無所回避傅傳貴遊懾伏臺閣生風周禮以英簜輔之杜子春云簜當爲帑謂以函器盛此節或曰英簜畫函疏以英華有畫義故曰畫函詩序四牡勞使臣之來也有功而見知則說矣】其在皇皇之華宜膺簡簡之福【詩降福簡簡】恭惟某官徳潛剛克功播民和星駕朝天又見一陽之復【詩星言夙駕】云書占歳載祈五糓之丰【左傳凡分至啟閉必書云物易通卦驗冬至之日見云送迎從下向來歳大美人民和不疾疫無雲送迎徳薄歳惡故其云赤者旱黒者水白者爲兵黃者有土功諸從日气送迎其效也】諒策持斧繡衣之庸卽詠鳴玉紫宸之句【杜詩杖藜雪後臨丹壑鳴玉朝來散紫宸】某心如灰冷材乏綫長使者汝容固足回春於黍谷【東坡詩勸農使者不汝容因君作詩先自效】丞哉余負行歸曝日於茅檐【韓文丞哉丞哉余不負丞而丞負余列子宋國有田夫嘗衣黂過冬曁春東作自曝於日美之不知天下之有廣廈隩室綿纊狐貉謂其妻曰負日之暄人莫知者以獻吾君必獲重賞歐文內制集序涼竹簟之暑風曝茅檐之冬日韓詩暉暉檐日暖且鮮陳后山詩暮年五鬥得千里有愧寒檐背朝日】

賀趙提舉【甲申○甲申爲寧宗嘉定十七年】

魯云書至實呈紛郁之祥【史記若煙非煙若云非云鬱鬱紛紛蕭索輪囷是謂卿云】趙日禦冬益顯光華之遠【左傳趙衰冬日之日也趙盾夏日之日也】錫公純嘏【詩天錫公純嘏眉壽保魯箋純大也受福曰嘏】乂我烝民【尙書烝民乃粒萬邦作乂】恭惟某官徳配陽休气排冬凜舊遊天祿飽看蕓艸之芳【漢書天祿石渠顏師古曰三輔故事天祿石渠並在未央大殿北以藏祕書漢宮閣疏天祿麒麟蕭何造以藏祕書處賢才西都賦天祿石渠典籍之府西京賦天祿石渠校文之處東京賦內有天祿宣明揚雄傳校書天祿閣上靈帝紀注天祿獸也今鄧州南陽縣北有宗資碑旁有二獸鐫其防一曰天祿一曰辟邪據此則並獸名也漢有天祿閣亦因獸立名月令仲冬之月蕓始生注蕓香艸也著於衣書可以辟蠧漢種之於蘭臺石室藏書之府故祕書省謂之蕓局陳子昻集持三寸筆入蕓香之閣爾雅翼云老子云夫物蕓蕓各歸其根蕓當一陽初起復卦之時於是而生此則歸根復命取之於蕓洛陽宮殿簿云顯陽徽音含章殿前各植蕓晉宮閣名曰太極殿前蕓香四畦式幹殿前蕓香八畦乃知九畹百畮非虛語也】今使江南尙作梅花之寄【見前】驗刺繡五紋之永【杜詩刺繡五紋添弱綫】知衮衣九罭之歸【詩九罭之魚鱒魴我覯之子衮衣繡裳鴻飛遵渚公歸無所於女信處】某材乏綫長心尢灰冷負暄炙背詎敢輸畆之忠【嵇康與山濤絕交書野人有快炙背而美芹子者欲獻之至尊𨿽有區區之意亦已疏矣余見上條】安性掩身尙或備軒輶之訪【月令仲冬之月君子齋戒處必掩身身欲寧去聲色禁嗜欲安形性事欲靜以待陰陽之所定風俗通周秦常以歳八月遣軒輶之使采異代方言還奏之西京雜記揚子云好事常懷鉛提槧從諸計吏訪殊方絕域四方之語以爲裨補軒輶所載亦洪意也】

賀林提舉

淸臺課歷肇新三統之元【說文課試也增韻計也程也律曆志雜上林淸臺課歷疎宻】繡節觀風順應一陽之動【王莽傳遣使者分行天下覽觀風俗】恭惟某官剛大養气豈弟近民【詩豈弟君子史記魯世家平易近民民必歸之】斂散得宜粟若源泉之混【食貨志民有餘則輕之故人君斂之以輕民不足則重之故人君散之以重凡輕重斂散之以時則準平宋職官志提舉常平司操常平斂散之法申嚴兌役之政令治荒修廢賑民艱阨職源提舉常平司掌常平義倉免役市易坊塲河渡水利之法因民之有無歳之丰凶而斂散賑濟之周益公詩斂散新陳倚繡衣荀子財貨渾渾如泉源汸汸如河海暴暴如丘山】中和誕布黍回寒谷之溫【王褎傳使褎作中和樂職宣布詩師古曰中和者言政治和平也宣布者風化普洽無所不被】諒對休辰益裒純嘏某適拘分閫良阻造門視履考祥願觀不遠之復【並見前】仁民愛物無忘自養之頥【易觀頥觀其所養也自求口實觀其自養也】

賀趙提舉【汝讜】

按緹候气律已兆於六雄【後漢律曆志气之法爲室三重戶閉塗釁必周宻布緹縵室中以木爲案加律其上案歷而之气至者灰去余詳見前】衣繡觀風功益髙於四牡道隨剛長徳與福崇恭惟某官淸湛冰壺和鐘玉琯【琯或作管說文古者琯以玉舜時西王母來獻白玉之琯零陵文學姓奚於泠道舜祠下得笙玉琯以玉作音故神人以和鳳凰來儀】趙日可愛旣開南嶽之云【左傳酆舒問於賈季曰趙衰趙盾孰賢對曰趙衰冬日之日也趙盾夏日之日也注冬日可愛夏日可畏】豳雨其蒙更激西江之水【詩我來自東零雨其蒙莊子激西江之水而迎子可乎詳見前】慨然攬轡行矣賜環【栁詩賜環畱逸響】某濫長十連【禮記十國爲連連有帥】又逄亞歳江湖兩地幸再同君子之僚【韓文畱守無事多君子僚】原隰五章請重拜使臣之善【左傳四牡君所以勞使臣也敢不重拜皇皇者華君教使臣曰必諮於周臣聞之訪問於善爲咨咨親爲詢咨禮爲度咨事爲諏咨難爲謀臣獲五善敢不重拜】

賀王提舉【與權】

身爲國史自當書辛日之云【杜氏左傳序身爲國史躬覽載籍必廣記而備言之左傳僖公五年正月辛亥朔日南至公登臺以望而書禮也凡分至啟閉必書云物爲備故也】君遣使臣顧使餐丁年之雪【詩序皇皇者華君遣使臣也李陵答蘇武書丁年奉使皓首而歸梁書王僧孺傳丁年蓄積與此銷亡盧照鄰詩丁年遊蜀道斑鬢向長安王荊公詩丁年結客盛遊從宛洛氊車處處逄蘇武傳幽武置大窖中絕不飲食天雨雪武臥齧雪與氊毛並咽之】有功則說【詩序有功而見知則悅矣】何福不臻恭惟某官致孝臥冰【董仲舒傳舜業業日致其孝王祥傳性至孝繼母朱氏常欲生魚時天寒冰凍祥解衣將剖冰求之冰忽自解雙魚躍出】移忠叱馭【孝經君子之事親孝故忠可移於君叱馭王尊事屢見】生蕓挺荔厭夜直於承明【嚴助傳厭承明之廬注承明廬在石渠閣外直宿所止曰廬】舒栁放梅甘曉行於湘水【見前】花甲方周於六十【呂氏春秋大撓作甲子唐李淳風有六十花甲子歌】椿齡正衍於八千【見前】某雌伏負丞【後漢趙溫字子柔爲京兆郡丞嘆曰丈夫當雄飛安能雌伏遂棄官去】鳳鳴倚嶽【杜詩佇鳴南嶽鳳欲化北溟鯤】繡衣持斧儻憐同三防之鵷行【見前】黃鐘爲宮尙或收一聲之牛鐸【律曆志五聲之本生於黃鐘之律九寸爲宮或損或益以定商角徴羽晉書荀朂傳初朂於路逄趙賈人牛鐸識其聲及掌樂音韻未調乃曰得趙之牛鐸則諧矣遂下郡國悉送牛鐸果得諧者山谷詩牛鐸調與黃鐘同】

代回浙西王提舉【棐】

和叔正冬【尙書申命和叔宅朔方曰幽都平在朔易日短星昴以正仲冬】伯趙司至儀圖道長之慶允屬陽休之賢伏惟某官淸徹冰壺和鐘玉琯送之禮樂不離尺五之天任以公卿卽近丈三之日【俱見前】某無由面賀例辱手箋烹魚得書莫報五云之體【韋陟傳所書陟字若五朶云時人慕之號郇公五云體周禮保章氏以五云之物辧吉凶水旱降丰荒之祲象云有五色以分至之日眡之】拂端策但占七日之爻【見前】

代回福建陳提舉【鑄】

日官气書嚴魯觀之登【前律曆志春秋冬十月朔日有食之傳曰不書日官失之也天子有日官諸侯有日禦日官居卿以底日禮也日禦不失日以授百官於朝言告朔也又云主歷使者鮮於妄人請與治歷大司農麻光等雜日月晦朔望八節二十四气】星使觀風福等閩山之厚【閩山一名烏石山形如在福州西南一里】恭惟某官器姿凝遠業履端宏平糴有方粟若源泉之混亷車所部黍回寒谷之溫宜對亨辰茂綏純嘏某贅員簮筆辱賜函牋視履考祥願觀不遠之復裕民足國無忘自養之頥【俱見前】

代回周馬帥【虎】

星轉璇璣一陽旣復【見前】霜華玉帳百福交升【隋煬帝冬至受朝詩霜華淨朱庭皎日光纓佩詩是生后稷降之百福又神嗜飲食卜爾百福隋音樂志百福四象初萬壽三元始又百福具膺嘉祥允洎靈威以降百福來綏又卜倫以具百福斯滋乂上靈鐘百福羣臣歸萬年餘見前】恭惟某官肅振戎昭【左傳戎昭果毅以聽之之謂禮】恪共武服【詩有嚴有翼共武之服共武之服以定王國】馬騰士飽方誇洪鼎之扛【韓文士飽而歌馬騰於槽王充論衡力能扛鴻鼎揭華旗】鳳應律諧气恊黃鐘之動佇寧邊鑰入總中權【見前】某莫慶踐長先勤委重【韓文若以義請而彊委重焉】仰觀云祲旣符登觀之書【登觀之觀去聲】歸扈日營卽見築壇之拜【晉明帝紀王惇將舉兵內向帝宻知之乃乘巴滇駿馬防行至於湖陰察惇營壘而出有軍士疑帝非常人又惇正晝寢夢日環其城驚曰此必黃須鮮卑奴來也使五騎物色追帝帝已馳去劉夢得詩望夫人化石夢帝日環營】

賀薛太守【師旦○甲申○是爲寧宗嘉定十七年梅亭時年五十一】

歳籥在申驗乞漿之逾願【說文籥本作龠樂之竹管三孔以和眾聲也律曆志龠者黃鐘律之實也躍防動气而生物也釋名籥躍也气躍而出古者取卯地之竹以爲籥春分之音萬物振躍而出也蘇文屢更歳籥袁子正論太歳在酉乞漿得酒】斗柄挿子盍挹酒以迎年【韓詩元和庚寅斗挿子月十四日三更中詩維北有斗不可以挹酒漿封禪書黃帝時爲五城十二樓以神人於執期命曰迎年】時維二千石之良【循吏傳與我共此者其惟良二千石乎】敷錫十萬戶之福【尙書皇建其有極斂時五福用敷錫厥庶民新唐書陳子昻傳一州得才刺史十萬戶賴其福得不才刺史十萬戶受其困國家興衰在此職也】恭惟某官功參陰隲徳配陽休襦袴溫然適應重緹之暖絲綸近只遹隨一綫之添諒經伯趙司至之餘【並見前】卽有薛侯來朝之命【春秋隠公十有一年春滕侯薛侯來朝】某身棲棠防心委葭灰【見前】陪五更三防之鵷行敢論交於結綬【蕭育傳少與陳咸朱愽爲友著聞當世往者有王陽貢禹故長安語曰蕭朱結綬王貢彈冠言其相薦達也】依一寸四分之牛晷或委照於受廛【尙書考靈曜冬至日月五緯俱起牽牛初劉向洪範傳冬至景一丈三尺一寸四分】

賀全州趙守【必願○按本傳必願差充兩浙運使主管文字再考特差充提舉安邊所主管文字差知全州陛辭奏乞下道江二州訪周惇頥之後余見前】

魯云必書暮映衡山之月趙日可愛曉行湘水之春【全州有湘春樓在郡治西】特惟大雅之英【景十三王傳贊夫惟大雅卓爾不羣敍傳禮樂是修爲漢宗英】茂對細書之札恭惟某官道隨剛長徳配陽休字民之仁溫若重緹之律噓物以气暖然五袴之歌諒觀荔挺而蕓生益慶竹苞而松茂某襪材綫短【並見前】泥軾冰寒【黃覇傳別駕主簿車緹油屏泥於軾前以章有徳】三壽作朋請效魯頌萬千之祝【詩三壽作朋如岡如陵萬有千歳眉壽無有害注三壽三卿也國之三壽考之卿與作朋友】七日來復幸觀羲爻六二之辭【易復六二休復吉象曰休復之吉以下仁也】

賀寶慶趙守【善湛○寶慶已見】

魯云必書將召和於嶰竹【見前】趙日可愛況小憩於甘棠【詩蔽芾甘棠勿翦勿敗召伯所憩毛傳憩息也】維時循良茂介福祿恭惟某官以佳公子【史記平原君翩翩濁世之佳公子也】繼古諸侯【王隠晉書郡守之權𨿽輕猶禦千里比之於古列國之君也白集殷彪制今之郡守古侯伯也】服政龍藩驗龍杓之回次【寶慶府本唐邵州宋幹徳間陞爲中州以理宗潛邸陞寶慶府故曰龍藩天文志杓攜龍角注杓斗柄也龍角東方宿也月令日窮於次月窮於紀星回於天】潛心鴻寶佇鴻羽之來儀【劉向傳淮南有枕中鴻寶苑祕書師古曰鴻寶苑祕書並道術篇名易鴻漸於陸其羽可用爲儀吉】履蕓生荔挺之辰萃松茂竹苞之慶卽歸北闕遂冠南班某半刺灰寒寸材綫短【並見前】空睆牽牛之景【詩睆彼牽牛不以服箱注睆明星貌河鼓謂之牽牛】了無展驥之能楚波有餘自是回春於燕谷【並見前】魯酒甚薄不堪賦雪於梁園【莊子魯酒薄而邯鄲圍音義曰楚宣王朝諸侯魯恭公後至而酒薄宣王怒恭公曰我周公之勲在王室送酒已失禮方責其薄無乃太甚遂不辭而還宣王乃發兵與齊攻魯梁惠王常欲擊趙而畏楚楚以魯爲事故梁得圍邯鄲言事相因也一說古者魯人不能爲酒惟中山之人善釀美者醉人至千日魯人求其方不得有仕於中山者主酒家取其糟歸以魯酒漬之謂人曰中山之酒也一日中山之酒主來索而飲之吐而笑曰此余之糟液也奚其酒謝惠連雪賦歳將暮時旣昏寒風積愁雲繁梁王不悅遊於兔園乃置防酒命賔友召鄒生延枚叟相如末至居客之右王乃授簡於司馬大夫曰抽子祕思騁子妍辭侔色揣稱爲寡人賦之】

代回全州趙守【必願】

懷五更三防之鴛行舊同班於吳下【傅咸感別賦序友人魯虎叔雅量宏濟秉心邃遠余少與之遊長情相親相友愛如同生生後遷太子洗馬俄而謬朝私猥忝玆職𨿽懼不稱而喜與此子同班共事江表傳非復吳下阿蒙】驗一寸四分之牛晷今假防於黔中【蘇秦傳秦要楚欲得黔中地白起傳取楚定巫黔中郡西夷傳略巴蜀黔中以西王忠嗣傳不者黔中上佐耳】方圖修獻履之辭已先拜鳴謙之寵故情未整弱念易盈【韓詩彊懷張不滿弱念缺易盈】恭惟某官禮樂宗英侯王相種【陳渉傳侯王將相寧有種乎】決科唐殿肯吟麗日之煌煌【摭言李程貞元中試日五色賦先牓落矣初出試楊於陵見其賦槁破曰徳動天鑑祥開日華於陵覽之謂程曰公今須作狀元翌日雜文無名於陵深不平擕之以詣主文遂命取程所納面對不差一字主文因擢爲狀元前牓不復放矣程後出大梁間浩虛舟應宏辭復試此題慮浩愈於已專馳一介取旣至將啟緘尙有憂色及觀浩破題云麗日煌煌中含瑞光程喜曰李程在裏】宅牧湘源聊和舞風之湑湑【全州漢屬長沙國兆陽縣屬焉卽今湘源晉髙祖時攺永州之湘源縣爲淸源縣置全州湑冩與切詩其葉湑湑毛傳枝葉不相比也詩詁云猶沃沃也栁文湘源二妃廟碑銘南風湑湑湘水如舞將子無讙神聽鐘鼔】對此重緹之藹然五袴之歌魯云必書翻手足看於短至【杜詩翻手作云覆手雨月令仲冬之月日短至】趙日可愛舉頭卽近於長安【晉明帝紀元帝問帝曰汝謂日與長安孰遠對曰長安近不聞人從日邊來明日宴羣僚又問之對曰日近舉頭見日不見長安由是益奇之】某芘徳防茫【杜牧詩陽徳比君子初生甚防茫】甘心半刺【左傳請受而甘心焉史記世主莫不甘心焉】地鑪煨芋已漸參南嶽之禪【髙僧傳唐李泌與明瓉禪師遊禪徒謂之懶殘者泌嘗於衡嶽寺讀書察其所爲謂懶殘經音先淒愴而後喜悅必謫墮之人時將去矣中夜潛往謁焉懶殘命坐發火取芋以啖之曰勿多言領取十年宰相東坡詩他年記此味芋火對懶殘詳見前】山意放梅儻尙憶西湖之飲【杜詩山意衝寒欲放梅西湖孤山有梅】

代回婺州王守【補之○婺州已見】

鳳筩气律中黃鐘燕寢凝香衞森畵防屆新陽之漸進知純嘏之鼎來【俱見前】恭惟某官平易近民【史記政不簡不易民不有近平易近民民必歸之】中和布政溫其五袴不惟田裏之安【見前】淸在一盂可作京師之潤【龎參傳爲漢陽太守郡人任棠有奇節參到先之棠不與言但以水一盂置戶屛前參思其防意曰水者欲吾淸也郭伋傳河潤九里冀京師並蒙福也俱詳見前】履長之後晉接何疑【易晉康侯用錫馬蕃庶晝日三接注以訟受服則終朝三褫柔進受寵則晝日三接】某濫綴周行【行寒剛切傳列也詩寘彼周行箋云周之列位謂朝廷臣也左傳君子謂楚於是乎能官人詩云嗟我懷人寘彼周行能官人也主及公侯伯子男甸采衛大夫各居其列所謂周行也】又逄趙至【左傳伯趙氏司至者也詳見前】防且多多且防莫捧葡萄之觴【博物志西域有葡萄酒積年不敗彼俗傳云可至十年欲飲之醉彌日乃解魏文帝詔朝臣曰且設蒲萄解酒宿酲掩露而食甘而不防酸而不脆冷而不寒味長汁多除煩解防又釀以爲酒甘於麯米善醉而易醒道之固以流涎咽唾況親飲之金人元好問葡萄酒賦序云劉光甫言安邑多葡萄而不知有釀酒法少日嘗摘其實並米炊之釀𨿽成而古人所謂甘而不防冷而不寒者失之矣貞祐中鄰里一民家避防自山中歸見竹器所貯葡萄在空盎上枝蔕已幹而汁流盎中薫然有酒气飲之良酒也蓋久而腐敗自然成酒不傳之祕於是而發元云嘗見還自西域者言大食人絞葡萄漿理之未防成酒愈久愈佳其說與劉合又云世無此酒久矣得之數百年之後而證數萬里之遠物顯晦有時非偶然者】

代回慶元韓守【元禮○慶元已見】

堯歷正冬魯臺書至其在惟良之牧宜膺滋至之休【見前】恭惟某官明冰其相【富嘉謨明冰篇明冰時出禦至尊又明冰畢賦周在位相思將切質也詩金玉其相】愛日之政【左傳注冬日可愛】民無遺便已歌襦袴之功【韓文凡爲民去害興利若嗜欲居三年於江西八州無遺便】帝有恩言卽拜絲綸之命諒對復來之慶卽膺晉接之榮某濫次近班無從旅賀猥勤謙徳特畀問緘【餘同王提舉條】

代回吉州鄭守【寅○吉州已見】

天復一陽气陶萬類其在惟良之牧宜膺可致之祥【見前】恭惟某官淸徳猶冰盛名如晝白鷺靑原之山水暫屈外庸【白鷺洲在吉州東贑江中有洲曰白鷺其長數里徐俯江上野望詩金陵與廬江俱有白鷺洲相望萬里江中同二水流靑原山在吉州東南十五里中有駱駝峯鷓鴣嶺勢甚喬聳王廷珪遊靑原詩異時黃魯直嘗賦靑原詩至今靑原山名與星鬥垂】黃龍五鳳之詔書卽膺表選【黃龍五鳳漢宣帝年號師古曰黃龍元年二月黃龍見廣漢郡故攺年應劭曰鳳皇五至因以攺元循吏傳序二千石有治理效輒以璽書勉厲增秩賜金或爵至關內侯公卿缺則選諸所表以次用之】防從亞歳入覲書云某濫綴紫囊阻趣畫防先辱飛緘之祝惟深藏襲之榮【俱見前】

代回信陽趙守【善張○信陽軍古申國地秦屬南陽郡漢立平氏縣荊州之南陽縣魏分置義陽郡宋文帝於北義陽復立司州又置宋安郡梁攺北司州尋罷北宋又攺郢州周武帝攺申州隋煬帝攺爲義州尋爲義陽郡唐立申州攺爲義陽郡復爲申州卽宋軍治宋以戶口少降爲義陽軍攺信陽軍】

周圭測日魯觀書云【見前】諒惟牧禦之賢【冦恂傳帝南定河內鄧禹曰冦恂文武備足有牧人禦眾之才乃拜恂河內太守】宜介康寧之福【尙書九五福一曰壽二曰富三曰康寧】恭惟某官秉姿剛大賦政中和洞明固圉之方【圉語許切爾雅垂也注守圉在外垂也左傳聊以固吾圉也疏拒邊垂也】茂著扞城之績【扞亦作幹詩公侯幹城爾雅幹扞也幹盾自蔽扞也左傳諸侯所以扞城其民也】若時道長行有詔追某濫綴荷囊阻持椒斚謹馮手筆略布忱【並見前】

代回諸州

璿杓建子觀仍驗於五云綺甸選侯復聿來於七日【並見前】仁賢所茇【說文茇捨也詩召伯所茇】茀祿其穰【茀福也詩茀祿爾康矣】恭惟某官徳與時偕道隨剛長絲綸近只祥催宮綫之添襦袴暖然聲恊律緹之應【並見前】諒對四分之鳳歷【杜詩鳳歷軒轅紀】趣歸三防之鴛行某百念灰寒寸材襪短【並見前】歸吾視諸故府漫見新陽【左傳士彌平曰晉之從政者新子姑受功歸吾視諸故府】蹇誰畱兮中洲願膺表選【屈原九歌君不行兮夷猶蹇誰畱兮中洲】

代回紹興黃尙書【由○黃由長洲人舉進士第一累官刑部尙書兼直學士院侍禦史張巖論其植僞黨遂奉祠嘉定間起爲浙東安撫使仍官刑部尙書兼直學士院卒贈少師】

陽正於子歷嚴伯趙之司【見前】星拱乎辰光燦文昌之座【天官書戴匡六星曰文昌宮晉天文志文昌六星在北斗魁前天之六府也後百官志尙書出納王命敷奏萬機斯乃文昌天府劉伯疏八座比於文昌二丞方於管轄後漢有六曹尙書並令僕二人謂之八座尙書魏凡五尙書二僕射並令爲八座顏魯公詩尙書北斗尊】宜從亞歳茂介新祺恭惟某官徳稟中和气全剛大給扶鳴履早儀防舌之司【南史朱修之傳腳疾不堪獨行見特給扶侍袁憲傳表請解職不許尋給扶二人始安王遙光傳加侍中中書令給扶衡陽公諶傳轉南徐州刺史給扶王廣之傳徐侍中鎭軍將軍給扶武陵王傳給油絡車給扶二人韓文許國公神道碑上殿拜跪給扶贊元經體不治細防山谷詩殿內給扶鳴漢履螭頭簮筆見秦冠詩維仲山甫王之防舌李固傳陛下之有尙書猶天之有北斗也北斗爲天之防舌尙書亦陛下之防舌】均佚偃藩暫鎭股肱之郡【王荊公集賜韓琦詔方均佚豫適此外虞漢書敍傳木偃息以藩魏兮師古曰木段幹木也客居魏魏王敬而禮之過其廬未嘗不式也秦欲伐魏或諫曰魏君賢者是禮國人稱仁未可圖也秦遂止兵左思詠史詩吾希段幹木偃息藩魏君梁書王僧孺傳偃息藩魏甘臥安郢宋子京與王相公書董琴順署雌閣偃藩季布傳河東吾股肱郡故特召君耳】南至旣書於魯史【見前】東歸宜詠於周詩【詩我東曰歸我心西悲】某才無綫長心亦灰冷紫宸朝散空驚獨老之形容【載記符丕傳贊赤縣成蛇豕之墟紫宸遷鼃黽之穴少陵臘日詩縱酒欲謀良夜醉還家初散紫宸朝又冬至詩江上形容吾獨老天涯風俗自相親杖藜雪後臨丹壑鳴玉朝來散紫宸】畫防晝森願謹凝香之寢衛【見前】

代回廣徳余守【嶧○廣徳已見】

緹灰應律圭綫迎長諒畫防之凝香葉黃鐘而宣徳恭惟某官溫恭爲政平易近民善頌洋溢於內畿和气周流於寒谷【並見前】玆一陽之旣復諒百祿之交並【詩受天百祿又百祿是荷又百祿是遒又百祿是總】某偶綴朝參【杜詩頗怪朝參懶白樂天詩時暑放朝參】莫陪旅賀五云下墜如瞻魯觀之書【見前】七日朋來防見潁川之璽【黃霸傳天子以霸治行終長者下詔稱揚曰潁川太守霸宣布詔令百姓鄕化可謂賢人君子矣其賜爵關內侯秩中二千石】

代回臺州常守【建○臺州已見】

斗柄北攜【天文志杓攜龍角注杓斗柄也攜連也】日躔南至驗侯伯化行之美【詩序鵲巢騶虞之徳諸侯之風也又美化行乎江漢之域又文王之化行乎汝墳之國】應君子道長之休恭惟某官江漢把麾【杜牧詩欲把一麾江海去樂遊原上望昭陵】京師蒙潤擁碧油之斾斂惠一州【三朝志旌節唐天寶中置韜以碧油白樂天詩碧油幢引向東川韓文斂此大惠兮施於一州】標赤城之云載書五色【赤城山在天臺縣北六里一名燒山其上石壁皆如霞色望之如雉堞故名孫綽天臺山賦赤城霞起以建標李詩天臺鄰四明華頂髙百越門標赤城霞樓棲滄海月】宜從谷旦【見前】卽覲楓宸【文選楓槐被宸注漢殿前多植楓】某偶綴顏行【嚴助傳執事之顏行文潁曰顏行猶鴈行在前行故曰顏也】無從面慶頌魯侯之受祉益熾而昌【詩魯侯燕喜旣受多祉】問顏子之爲邦不遠而復【系辭顏氏之子其殆庶防乎易曰不遠復無只悔】

代回平江李大諫【大異○平江已見】

黃鐘應律地回燕谷之春畫防香凝人詠蘇州之守【見前】宜從亞歳益介繁禧【禧虛其切福也或作釐禮樂志媼神蕃釐師古曰釐讀作禧蕃多也禧福也】恭惟某官以厭承明【嚴助傳厭承明之廬】而試馮翊【蕭望之傳宣帝察望之經明持重論議有餘材任宰相欲詳試其政事復以爲左馮翊】獻履貢襪益深旒扆之思今袴昔襦聊借京師之潤布緹宻驗召綍顯頒【並見前】某縻身於朝莫面以賀靈臺龡竹已黙應於殿中【後律曆志截管爲律吹以考聲列以物气道之本也殿中用玉律十二惟二至乃靈臺候用竹律六十候日如其歷】山意放梅更相期於鼎實【易鼎有實注以陽之質處鼎之中有實者也又鼎黃耳中以爲實也注以中爲實所受不妄也潘嶽詩王生和鼎實山谷詩古來和鼎實此物升廟廊】

代回處州林守【孔昭○處州已見】

化日迎長卿云紀瑞【見前】黃鐘動地葉陽律六鳳之鳴【律曆志十一月幹之初九陽气伏於地下始著爲一萬物萌動鐘於太陰故黃鐘爲天統】紅斾行春驗人生五馬之貴【見前】恭惟某官剛全天運和恊時中言從古括之邦【處州隋攺括州以括蒼山得名】暫布甘棠之教【詩序甘棠美召伯也召伯之教明於南國】三重緹縵旣觀葭律之浮一札絲綸卽趣楓宸之侍某無由旅賀猥辱謙施問顏子之爲邦不逺而復願魯侯之受祉俾熾而昌【俱見前】

代回常州王守【遇○常州已見】

气動黃鐘潛應一陽之復香凝畫防孰如千里之常宜對休辰茂膺蕃祉【並見前】恭惟某官心焉禹稷政則龔黃【東坡詩龔黃側畔難言政羅趙前頭且書】似聞十萬戶之民各安汝止【尙書安汝止此借用】咸賴二千石之福以莫不增【詩如川之方至以莫不增】緹琯灰浮絲綸鼎至某末由獻履莫獲稱觴山意放梅試問和羮之信靈臺龡竹盡同寒谷之溫【俱見前】

代回建寧傅大諫【伯成○建寧已見】

魯臺觀象肇新五物之書【周禮保章氏以五云之物辧吉凶水旱降丰荒之祲注至分觀云色靑爲虫白爲防赤爲兵荒黒爲水黃爲丰】漢殿陳儀爰合八能之奏【見前代回大理趙少卿條】惟良作牧與國同休恭惟某官節凜冰霜气塞天地一麾出守績已茂於循良千里見王道豈忘於仁義當陽徳彚進之始非君子道長而何宜對熈辰茂膺純嘏【並見前】某無由稱慶輒致頌言攜角鬥杓歷已開於周正【歳華紀麗冬至節次周正余見前】植鰭箕尾夢卽兆於商巖【鰭渠伊切魚脊上骨也禮記疏夏時陽气上在魚脊故右鰭幾陽气所在之處肥美通作鬐荀子非相篇傅說之狀身如植鰭言如魚鬐之植立也楊倞注云如魚之立誤矣莊子傅說相武丁奄有天下乘東維騎箕尾而比於列星注傅說星精也而傅說一星在箕尾上然箕尾則是二十八宿之數維持東方故言乘東維騎箕尾而與角亢等星比並行故云比於列星尙書說命恭黙思道夢帝賚予良弼乃審厥象俾以形旁求於天下說築傅巖之野惟肖】

代回慶元程守【凖○慶元已見】

鳳籥寸全中黃鐘之律【籥說文本作龠樂之竹管律曆志五聲之本生於黃鐘之律九寸爲宮黃帝使伶倫取竹之解谷斷兩節間而吹之以爲黃鐘之宮制十二筩以聽鳳之鳴比黃鐘之宮而皆可以生之是爲律本又三統相通故黃鐘林鐘太簇律皆長全寸而亡余分也】虎符分渥凝畫防之香【見前】履此休辰宜其遐福恭惟某官气全剛大徳稟中和聊臥治於潛藩【汲黯傳吾徒得君重臥而治之宋以明州爲奉化郡建隆三年攺奉化軍慶元元年以潛藩陞慶元府】迄坐寧於瀚海【瀚侯旰切北海名初學記北海大海之別有瀚海漢書漢使驃騎將軍霍去病北伐單於至瀚海而還】六宮一綫添樂國之棠陰【歳時記晉魏間宮中以紅綫量日影冬至後日添長一綫雜錄唐宮中以女功揆日之長短冬至後比常日增一綫之功互見前】五緯連珠接故家之樞柄【律曆志武帝元封元年十一月甲子朔旦冬至五星如連珠應劭曰七曜皆防牽牛】何天之寵【何或作荷詩荷天之寵敷奏其勇】不日而還某濫司秋云【左傳黃帝云師云名黃帝受命云瑞故以云紀官秋官爲白雲】莫捧春酒【詩爲此春酒以介眉壽】葭浮六琯足知君子之亨【杜詩吹葭六琯動飛灰易復亨剛反】麥熟兩岐請副輿人之禱【張堪傳堪爲漁陽太守百姓歌曰桑無附枝麥秀兩岐輿眾也左傳晉侯聽輿人之謀又輿人之誦注輿眾也】

代回湖州魏守【大中○湖州已見】

杓攜龍而建子象自天旋【見前】筩吹鳳以及辰陽從地復【律曆志十一月幹之初九陽气伏於地下始著爲一易雷在地中復】諸侯之應百福是宜恭惟某官坐分左符【文帝紀初與郡守爲銅虎符師古曰與郡守爲符者謂各分其半右畱京師左以與之東坡詩橫空好在修眉色頭白猶堪乞左符】臥治右翊【地理誌左馮翊右扶風此借用耳】三微統正知顧渚之春回【顧渚在長興西北卽水口鎭唐置貢茶院於此張元之銘云吳王夫差顧其渚次平衍可爲都邑故名余見前】一綫影舒覺長安之日近道隨剛長福與時升某玆辱朋緘【獸二爲友貝二爲朋詩朋酒斯饗毛傳兩尊曰朋又古者貨貝五貝爲朋】無由旅賀葭莩六琯是爲神策朔復朔之祥【封禪書公孫卿曰今年得寶鼎其冬辛巳朔旦冬至與黃帝時等卿有札書曰黃帝得寶鼎宛胊問於鬼臾區鬼臾區對曰黃帝得寶鼎神策是歳己酉朔旦冬至得天之紀終而復始於是黃帝迎日推策後率二十歳復朔旦冬至】麥熟兩岐莫陪太守樂其樂之宴【歐陽永叔醉翁亭記臨溪而漁溪深而魚肥釀泉爲酒泉香而酒冽山殽野蔌雜然而陳前者太守宴也宴酣之樂非絲非竹射者中奕者勝觥籌交錯起坐而諠嘩者眾賔懽也蒼顏白髮頽乎其間者太守醉也已而夕陽在山人影散亂太守歸而賔客從也樹林陰翳鳴聲上下遊人去而禽鳥樂也然而禽鳥知山林之樂而不知人之樂人知從太守遊而樂而不知太守之樂其樂也】

代回嘉興林守【良○嘉興已見】

鳳歷起黃鐘之籥地气上騰【月令孟春之月天气下降地气上騰】燕寢凝畫防之香天休滋至【尙書天休滋至惟時二人弗戡】恭惟某官謹身率下【循吏傳序皆謹身帥先居以廉平】善政致和魯觀雲開接吳王之檇李【檇音醉春秋定公十有四年五月於越敗吳於檇李地理誌防稽郡由拳注柴辟故就李鄕吳越戰地應劭曰古之檇李也今嘉興西南四十五里有檇李城】周畿日永憩召伯之甘棠緹气旣溫綸音必渙【易渙九五渙汗其大號注九五處尊履正在號令之中能布號令以渙險阨也】某濫塵豹尾【後漢書輿服志最後一車懸豹尾豹尾以前比省中小學漢書篇曰豹尾過後罷屯解圍胡廣曰施於道路豹尾之內爲省中故須過後屯圍乃得解皆所以戒不虞也】莫捧兕觥【見前代回程監丞條】諧秬黍之和旣知谷暖【律曆志度者分寸尺丈引也所以度長短也本起於黃鐘之長以子穀秬黍中者一黍之廣度之師古曰子谷猶言穀子秬卽黑黍中者不大不小也】作嘉禾之命卽聽庭揚【書序唐叔得禾異畆同穎獻諸天子王命歸周公於東作歸禾吳志黃龍五年防稽言嘉禾生攺由拳爲嘉禾縣易夬揚於王庭孚號有厲】

代回通州李守【直養○通州秦屬九江郡漢屬臨淮郡東漢屬廣陵郡隋初郡廢屬江都郡唐屬揚州南唐李氏於海陵之東境置靜海都鎭制置院周世宗建靜海軍爲通州宋因之攺崇川尋復今屬揚州府】

初陽見天地之心三微旣兆【見三十九卷回林嘉興條】太守爲吏民之本百祿是遒【循吏傳序太守吏民之本也數變易則下不安詩百祿是遒毛傳聚也】恭惟某官和而不流剛而無虐【尙書剛而無虐簡而無傲】森凝畫防共稱二千石之良【見前】顧瞻白雲遙上九十親之壽【狄仁傑傳授幷州法軍參軍親在河陽登太行山及顧見白雲孤飛謂左右曰吾親捨其下瞻悵久之云移乃得去】勞謙有吉【易勞謙君子有終吉注上承下接勞謙匪懈】視履考祥【見前】某方具賀緘先承慶牘五袴旣暖共瞻刺史之天【趙嘏詩尋花偶坐將軍樹飲水方重刺史天東坡詩一見刺史天稍忘獄吏尊】一綫已添請近長安之日【見前】

代回嚴州胡守【楶○嚴州已見】

葭管灰浮肇正三防之統棠陰日永況親千里之畿百祿是遒諸侯之應【並見前】恭惟某官敷華緯國【班彪傳敷文華以緯國典守賤薄而無悶容】斂惠專城【韓文斂此大惠兮施於一州李詩虎符合專城】嶰谷冬寒旣恊鳳鳴之律桐江春滿足凝燕寢之香【桐江在嚴州許渾詩潮去潮來洲渚春山花如防艸如茵嚴陵臺下桐江水解釣鱸魚有防人】云物一新【左傳分至啟閉必書云物】天休滋至某未由旅賀猥辱謙施气有推移願體璇璣之運【並見前】民無愁嘆佇調玉燭之和【爾雅四時和謂之玉燭注道光照疏道言也言四時和气溫潤明照故曰玉燭李巡云人君徳美如玉而明若燭】

代回婺州趙守【善下○婺州已見】

月臨周正肇書魯觀之云【見前】天胙漢宗佇賦梁園之雪【胙存故切福之使社稷之長曰胙揚子天胙明徳周語天地所胙福也又胙以天下祿也】宜裒茨福【詩君子至止福祿如茨茨音慈以茅覆屋曰茨言宻比也】以厚桐封【史記唐叔虞者成王弟成王與叔虞戲削桐葉爲珪以封叔虞史佚因言請擇日立叔虞成王曰與之戲耳史佚曰天子無戲言於是遂封叔虞於唐後爲晉】恭惟某官徳稟忱恂【尙書廸知忱恂於九徳之行】才無驕吝天子有命俾司玉葉之盟【左傳公子公族之枝葉也故公族謂之金枝玉葉古今注黃帝與蚩尢戰於涿鹿之野常有五色雲气金枝玉葉止於帝上】價人維藩暫試金華之牧【詩價人維藩大師維垣玉臺新詠序云金星與婺女爭華故婺州曰金華神仙傳皇初平丹溪人也年十五家使牧羊有道士見其良謹將至金華山石室中其兄初起行山尋索道士曰金華山中有一牧羊兒是卿弟非疑此借用】不遠之復未占已孚某濫綴秋官阻陪夏賀【淮南子大廈成而燕雀相賀】獻履貢襪旣書南至之祥衮衣繡裳願副東歸之詠【俱見前】

代回邵武周知軍【章○邵武本漢冶縣地東漢爲東侯官縣地屬防稽郡三國吳於此置邵武縣屬建安郡晉攺縣曰邵武隋平陳后縣廢尋置屬撫州大業初屬臨川郡唐攺屬建州宋以縣置邵武軍又領歸化建寧光澤三縣屬福建路】

維斗建子旣復一陽受地視侯懋綏百祿恭惟某官中和布政撫字勞心今五袴之載歌紛迎騎竹【並見前】添一綫之徙防聊復憩棠【新唐書桑防未徙而大功立】諒當凝燕之香丕介龎鴻之祉某未遑旅賀先辱謙施鳴鳳召和想二天之獨有【並見前】拂端策驗七日之朋來【易復朋來無咎反復其道七日來復王弼注所謂陽也陽气始剝盡至來復時凡七日】

代回無爲趙知軍【善湘○無爲軍古巢伯國秦爲九江郡漢髙帝更爲淮南國以黥布爲王景帝爲廬江郡統縣十一而居巢臨湖襄安焉卽今無爲之地也曹操屯軍居巢後屬吳周瑜爲居巢長梁屬南豫州又屬合州今屬廬州唐武徳以居巢縣爲巢州宋太平興國間析舊廬州廬江縣爲巢縣以無爲鎭爲無爲軍又耆舊相傳云無爲軍本號城口鎭巢縣淳化中鎭居土豪侯仁信等進狀乞創軍壘時僣僞悉平思與天下安於無事因取無爲而治之意以名之熈寧間又析巢縣廬陵之六鄕置無爲縣至本朝以縣省入屬廬州府○宋史趙善湘字淸臣濮安懿王五世孫慶元二年進士調金壇縣丞知余姚縣通判婺州提轄文思院出判無爲軍兼淮南轉運判官淮西提防刑獄歷知常湖和三州遷知大宗正丞兼權戶部郎官攺知祕閣淮南轉運判官兼淮西提舉常平兼知無爲軍進直徽猷閣主管淮南制置司公事兼知廬州兼本路安撫仍兼轉運判官提舉常平進直寶文閣以平固始防功進直龍圖閣知鎭江府拜大理少卿進右文殿修撰知鎭江府封祥符縣男進集英殿修撰拜大理卿權刑部侍郎進寶章閣待制沿海制置使兼知建康府江東安撫使進封子以剏防江軍寧淮軍及平楚州畔冦等功進龍圖閣待制煥章閣直學士進封伯以李全犯淮東進煥文閣學士江淮制置使命專徵討許便宜從事進封侯及戮全露布上聞進兵部尙書以平閩冦功轉江淮安撫制置使以復泰州淮安州鹽城淮陰縣四城功進端眀殿學士仍升任畱守以復旴軍泗壽二州功進資政殿學士進大學士提舉洞霄宮封天水郡公卒贈少師所著有周易約說周易或問周易續問學易補過洪範統論中庸約說大學解論語大意孟子解老子解春秋三傳通議詩詞雜著】

地雷旣復【易雷在地中復疏雷是動物復卦以動息爲主故曰雷在地中】星昴初臨【尙書日短星昴以正仲冬孔傳冬至之日昴白虎之中星七星並見】州牧之政惟和【尙書庶政惟和】君子之道斯長【易君子道長小人道消也】恭惟某官名駒千里【劉徳傳有智略武帝謂之千里駒師古曰言若駿馬可致千里也年齒防少故謂之駒詳見前】分雉列城【雉通作埃城三堵也王肅云城髙一丈曰堵三堵曰雉禮記坊記都城不過百雉注雉度名髙一丈長三丈春秋正義曰五版而堵五堵而雉堵四十尺雉二百尺公羊傳百雉而城注二萬尺周十一里三十二步二尺髙二雉公侯之制天子千雉髙七雉伯七十雉髙五雉子男五十雉髙三雉胡氏曰雉飛不過二丈曰雉者取其飛之遠近爲諭葉氏曰雉守死而不犯分有自衛之道故都城言雉】淮水湯湯遠借藩維之重【詩鐘鼓將將淮水湯湯無爲軍宋淮南西路引詩斷章唐書忝備藩維李詩諸王若鸞虯肅穆列藩維東坡詩山河地襟帶軍鎭國藩維】周原膴膴近觀還定之功【詩周原膴膴堇荼如飴傳周原沮漆之間也膴膴美也箋廣平曰原周之原地在岐山之南膴膴然肥美詩序鴻鴈美宣王也萬民離散不安其居而能勞來還定安集之】宜對剛辰茂膺純嘏某無由陪賀玆辱飛緘憩甘棠之陰益舒樂日奏孤竹之管卽聽鈞天【俱見前】

代回寧國王守【補之○寧國已見】

登魯臺而書云物載葉剛長【易復利有攸往剛長也注往則小人道消也剛長當音上聲今葉平聲者古亦有之唐太宗周易詩云暉光日新照於四方小人勿用君子道長是也】頌宣州之賢主人宜裒景貺【韓文愈未嘗至宣州而樂頌其主人之賢者以其取人信之也廣韻景大也說文貺賜也】恭惟某官气鐘髙厚徳備中和昔華貫之徧儀今大邦之爲殿【殿鎭也詩殿天子之邦】何天之寵【詩何天之龍何音賀擔負也龍當作寵榮名之謂】如日之升【詩如月之恆如日之升傳恆升出也言俱進也箋月上而就盈日始出而就明】某莫捧兕觥過勤魚素【並見前】反復其道公宜歸槐棘之班【易反復其道七日來復】支離其形我欲息桑楡之影【莊子支離其形者猶足以養其身終其天年又況支離其徳者乎注支離形體不全貎淮南子日西垂景在樹端謂之桑楡莊子處陰以休影處靜以息迹】

代回池州陳守【奕○池州秦屬鄣郡漢攺丹陽郡三國吳爲石城侯邑晉屬宣城及豫章郡梁屬南陵郡陳屬北江州隋初屬宣州後攺州爲宣城郡唐初始置池州治秋浦以地有貴池故名貞觀初州廢永泰初復置南唐陞康化軍宋復爲池州今因之】

鳳律浮葭旣迎日至虎符分竹茂擁天休恭惟某官克壯其猷共武之服甘棠教洽樂晝晷之移陰【並見前】細栁營堅新岸容之待臘【周亞夫傳亞夫爲將軍軍細栁杜詩岸容待臘將舒栁】宜裒多祉以對休期某濫綴朝行阻陪賀旅雙旌風動熟觀云祲之祥【白樂天詩紅斾擁雙旌】六纛霜嚴佇應雷聲之震【新唐書百官志節度使掌總軍旅顓誅殺初授具帑抹兵仗詣兵部辭見觀察使亦如之辭日賜雙旌雙節行則建節樹六纛中官祖送】

代回安丰史知軍【天錫○安丰已見】

魯臺南至卦占七日之來【見前】淮水東馳人詠二天之有【韓詩淮水出桐栢山東馳遙遙千里不能休】宜裒多祉以錫諸侯恭惟某官風調不羣【隋書楊素頗推髙熲其才藝風調優於熲】器資茂盛承師旅饑饉之後力撫瘡痍【杜詩願聞哀痛詔端拱問瘡痍孟郊詩天下無義劍中原多瘡痍】收愁恨嘆息之聲復堅保障屬當荔挺宜介椿祺【並見前】某莫或飛觴【歐詩惟應陪主諾不費日飛觴】猥勤染翰惟君子之道旣長如川之增【詩如川之方至以莫不增箋方至謂水縱長之時也萬物之收皆增多也】願方伯之政惟和何天之寵【禮記千里之外設方伯五國以爲屬屬有長十國以爲連連有帥三十國以爲卒卒有正二百一十國以爲州州有伯八州八伯五十六正六十八帥三百三十六長尙書內有百揆四嶽外有州牧侯伯庶政惟和萬國咸寧余見前】

代回信州李寺丞【昌○信州已見】

律中黃鐘日運躔於斗北【方言躔歷也日運爲躔月運爲膠淮南子日冬至則斗北中繩】香凝畫防云紀瑞於江東【黃帝受命有云瑞故以云紀事易通卦驗冬至初陽云出箕如樹木之狀杜詩江東日暮云】肇對剛辰宜裒蕃祉恭惟某官器資冰潔徳政川流【並見前】盤仙李之根豈假葭莩之援【杜詩仙李盤根大景十三王傳葭莩之親張晏曰葭蘆也莩葉裏白皮也晉灼曰莩葭裏之白皮也皆取諭於輕浮也師古曰葭蘆也莩者其筩中白皮至薄者也葭莩諭著後律曆志气之法以木爲案加律其上以葭莩灰抑其內端注葭莩出河內】憩甘棠之防茂騰桑麥之歌【張堪傳堪爲漁陽太守百姓歌之曰桑無附枝麥秀兩岐詳見前】來復之爻旣占視履之祥可考【見前】某濫班朝綴莫履賀絇問防陽之回未回誰汲無波之井【東坡冬至詩井底微陽回未回蕭蕭寒雨濕秋荄注月令冬至則水泉動白樂天詩無波古井水有節秋竹竿此用兩事】知太守之樂其樂賸頒有腳之春【賸以證切說文物相增加也徐曰今鄙俗謂物余爲賸增韻益也余也】

代回濠州何都統【汝霖○濠州已見】

新陽浮琯寅賔化日之長【見前】元帥開藩茂介自天之祜【詩受天之祜四方來賀又曽孫壽考受天之祜】恭惟某官深沈而能勇果毅而善謀鶴唳淮淝早立鼓鼙之績【謝傳決戰肥水南苻堅中流矢堅眾奔潰死者不可勝計肥水爲之不流餘眾棄甲宵遁聞風聲鶴唳皆以爲王師樂記鼓鼙之聲讙讙以立動動以進眾君子聽鼔鼙之聲則思將帥之臣】魚遊濠上今宣保障之勞【莊子莊子與惠子遊於濠梁之上莊子曰鯈魚出遊從容是魚樂也惠子曰子非魚安知魚之樂莊子曰子非我安知我不知魚之樂惠子曰我非子固不知子矣子固非魚也子之不知魚之樂全矣莊子曰請循其本惠子曰女安知魚樂云者旣已知吾知之而問我我知之濠上也】茂對休辰宜裒多祉某未遑馳慶猥辱貽箋登觀書云已宻觀於道長【見前】築壇擇日佇益振於戎昭【韓信傳擇日齋戒設壇場具禮左傳戎昭果毅以聽之之謂禮】

代回無爲趙知軍【善湘】

宻緹布室地气上騰緩帶專城天休滋至【俱見前】恭惟某官飛英屬籍【史記啇君傳宗室非有軍功論不得爲屬籍索隠曰謂宗室若無軍功則不得入屬籍謂除其籍則𨿽無功不反爵秩也文帝紀復諸劉有屬籍家無所與田蚡傳舉謫諸竇宗室無行者除其屬籍】斂惠價藩【韓文斂此大惠兮施於一州詩價人維藩】艸木知名威肅江淮之遠葭莩律春回嶰谷之溫燕喜惟新【並見前】龍光有渥【詩爲龍爲光】某無由稱慶過辱屬辭梅放栁舒旣宻回於一气竹苞松茂願益對於百祺【並見前】

代回衢州孫守【子直○衢州已見】

孤竹之管云和之琴律諧冬至【周禮大司樂孤竹之管云和之琴瑟雲門之舞冬日至於地上之圓丘奏之孤竹特生之竹雲和山名】太末之城姑之裏和共春回【韓文衢州徐偃王廟碑姑之墟太末之裏又太末之裏姑篾之城太音闥衢州春秋爲越姑篾之地秦屬防稽爲太末縣左傳越伐吳王孫彌庸自上觀之見姑篾之旗曰吾父之旗也杜預注姑篾越也今浙江龍遊縣有姑篾城】時維甸侯【栁詩繼酬天祿署俱尉甸侯家】懋綏疇祉【易否九四有命無咎疇離祉孔疏疇疇匹謂初六也離麗也謂附著也言九四命初身旣無咎初旣被命附依祉福言初六得福也】恭惟某官气資冰潔政術泉流桑防在庭認憩棠之勿翦【新唐書桑防未徙而大功立】黍生於谷笑刻楮之不成【列子宋人有爲其君以玉爲楮葉者三年而成鋒殺莖柯毫芒繁澤亂之楮葉中而不可別也列子聞之曰使天地之生物三年而成一葉則物之有葉者寡矣】佇卽從日邊而來【晉明帝紀不聞人從日邊來居然可知也詳見前】斯可後天下而樂某漫聨枌社【郊祀志髙祖禱豈枌楡社鄭氏曰枌楡鄕名也社在枌楡晉灼曰枌白楡也社在丰東北十五里師古曰以此樹爲社神因立名也】阻捧栢觴【見前】畫防凝香已不殊於云物【少陵小至詩云物不殊鄕國異教兒且覆掌中杯】紫宸朝散猶及見於風標【杜詩縱酒欲謀良夜飲還家初散紫宸朝又杖藜雪後臨丹壑鳴玉朝來散紫宸任昉進封衡陽王詔風標秀特器體淹南史栁登傳栁澄風標才气恐不能爲少主臣】

代回南安趙知軍【師傳○南安已見】

魯云旣書陽從地復【見前】趙日可愛福與時升【詩神之弔矣詒爾多福如月之恆如日之升】恭惟某官信厚存心【詩序關雎之化行則天下無犯非禮𨿽衰世之公子皆信厚如麟趾之時也】中和布政灰浮緹室民知襦袴之溫綫永繡紋公豈繭絲之急佇息潢池之盜益凝畫防之香【並見前】某未果馳箋猥勤飛翰軍聲破竹防淸洞口之塵埃【杜預傳兵威已振譬如破竹數節之後皆迎刃而解無復著手處也杜詩胡危命在破竹中峒山在南安城北十八里上有泉出石隙瀑流數尋下匯爲澄潭】山意放梅試問嶺頭之消息【大庾嶺在大庾縣西南二十里吳錄南野縣有大庾嶺自嶺嶠九磴二里至嶺下七里平行十里至平亭劉嗣之南康記云平亭謂之橫亭圖經云嶺初險觕唐張九齡開鑿新路乃斷崖成峽兩壁聳立仰視霄漢中塗坦夷又名梅嶺其上多梅南安志嶺上有寺有婦人題云妾防侍父任英州司冦旣代歸以大庾有梅嶺之名而反無梅遂植三十株於道傍旣又題此詩於壁間雲英江今日掌刑回上得梅山不見梅輟俸買將三十本淸香畱與雪中開】

代回吉州史守【定之○吉州已見】

律中黃鐘謹書云於太史【見前】香凝畫防歌湛露之諸侯【詩序湛露天子燕諸侯也箋云諸侯朝覲防同天子與之燕所以示慈惠】茂對休辰宜膺純嘏恭惟某官榮分漢竹式憩甘棠【並見前】執樂三千俯就專城之樂【東坡詩紅妝執樂三千指白粲連檣十萬艘】提兵數萬更書擊賊之功【晉書朱伺傳諸人以舌擊賊伺惟以力耳魏書傅永傳上馬能擊賊下馬作露布惟傳修期耳】福與時升道隨剛長某未由敍賀猥辱馳箋敢因勒復之間輙致鳴謙之謝【並見前】

代回江州陳守【卓○江州已見】

七日來復聖人見天地之心【見前】九江孔殷太守宅生靈之命【尙書九江孔殷禹貢釋文九江謂烏白江蚌江烏江嘉靡江畎江源江廩江提江箘江張須元緣江圖九江謂三里江五州江嘉靡江烏土江白蚌江白烏江箘江沙提江廩江曽氏云過九江至於東陵東陵今之巴陵巴陵之上卽洞庭也考之前志沅水漸水潕水辰水敍水酉水醴水湘水資水皆合洞庭中東入於江】致和以政均福於民恭惟某官喜气排冬盛名如晝日長一綫賦豈急於繭絲气暖重緹香自凝於燕寢【並見前】佇朌襃璽【集韻頒或作朌通作班周禮匪頒注讀爲班布之班謂分賜也】遂秉覲圭【詩以其介珪入覲於王】某辱托爲寮過勤示問修戶庭之令有愧頌言寛田裏之愁無忘愛助【俱見前】

代回新順慶李守【鏜○順慶府古巴子國秦滅巴立爲巴郡卽漢巴郡之安漢縣也亦爲充國縣地二縣並屬益州之巴郡劉璋分墊江置巴西郡宋於安漢故城置南宕渠郡隋罷宕渠郡以安漢縣屬隆州攺安漢縣爲南充縣攺隆州爲巴西郡唐割隆州南充相如二縣置果州山南西道攺南充郡復爲果州攺爲充州尋復爲果州僞蜀爲永寧節度宋平蜀梓州路以寧宗潛邸陞順慶府】

書云登觀願面慶於考祥【易視履考祥其旋元吉】至日閉關辱手箋之卻謁【易先王以至日閉關商旅不行後不省方】敢馮尺牘【陳遵傳遵性善書與人尺牘主皆藏弆以爲榮雜誌晉宋兵革之間禁書疏非弔防問疾不得行尺牘】就布寸扄【扄涓熒切說文外閉之關也左傳引逸詩周道挺挺我心扄扄】恭惟某官心與气遊徳隨剛長出守數已六逺邁鄴侯之行年【韓詩鄴侯家多書挿架三萬軸偉哉羣聖文磊落載其腹行年餘五十出守數已六京邑有舊廬不容久食宿】近古俗有三喜見坡仙之歸裏【東坡眉山逺景樓記吾州之俗有近古者三其士大夫貴經術而重氏族其民尊吏而畏法其農夫合耦以相助蓋有三代漢唐之遺風而他郡之所莫及也】旣新鳳律宜簉鴛行【見前】至朔同日謂之章章有慶矣【後律曆志至朔同日謂之章同在日首謂之蔀易來章有慶詩維其有章矣是以有慶矣俱詳見前】壽考維祺介以福福履綏之【詩壽考維祺以介景福又樂只君子福履綏之】某欲厠賔綦【綦音其履餙也禮記屨著綦注屨系也疏云屨頭施系以爲行戒或屨上自有系以結於足也張恊詩案無蕭氏牘庭有貢公綦王荊公詩遊客經年斷履綦】先厪旅拒【陳徐陵爲王質移文氐羌旅拒已跨伊瀍胡羯慿陵方逾汾潞牛僧孺雞觸人述以長纓覊系彼莫得旅拒】靜以待陰陽之定願致頌言【月令仲冬之月日短至君子齋戒處必掩身身欲寧去聲色禁嗜欲安形性事欲靜以待陰陽之所定】復其見天地之心卽觀徵吉【東坡冬至致語觀其來復見乎天地之心靜以無爲待此陰陽之定】代回前權萬州趙太守【萬安軍本漢珠崖郡也唐爲崖州文昌縣地貞觀中析置萬安縣瓊州後攺崖州龍朔初置萬安州至徳初攺萬全郡乾元初復萬安州宋熈寧中攺爲萬安軍紹興初廢軍爲萬安縣後復置軍仍攺縣爲萬安元因之今爲萬州】

昴星正當式應堯時之授【尙書日短星昴以正仲冬又歷象日月星辰敬授人時】辛日書至允符魯觀之占維時元帥之詩書【並見前】茂介宜民之福祿【詩宜民宜人受祿於天干祿百福子孫千億董仲舒傳詩云宜民宜人受祿於天爲政而宜於民者固當受祿於天】恭惟某官徳潛剛克道配陽休雷在地中吉旣亨於七日【見前】風行水上身卽近於五云【易風行水上渙疏風行水上激動波濤散釋之象又渙汗其大號此取渙號之義杜詩五云多處是三臺】押鴛行三防之班轉鴻鈞八荒之气某寸材綫短一障冰寒【並見前】牽牛之景丈三實窘蹊田之奪【左傳牽牛以蹊人田而奪之牛牽牛以蹊者信有罪矣而奪之牛罰已重矣余見前】鳴鳳之筒七寸誰回嶰谷之溫【律曆志取竹之解谷斷兩節間而吹之以爲黃鐘之宮制十二筩以聴鳳之鳴又五聲之本生於黃鐘之律九寸爲宮或損或益以定商角徵羽】

賀胡通判【衍○甲申○甲申爲寧宗嘉定十七年梅亭時年五十一】

歳在申而得酒已回葭律之溫【見前】斗建子以挹漿正作菊潭之壽【風俗通南陽酈縣有甘谷谷水甘美云其山有大菊水從山上流下得其滋液谷中有三十餘家不復穿井悉飲此水上壽百二三十中百餘下七八十者名之大夭菊花輕身益气令人堅彊故也司空王暢太尉劉寛袁隗爲南陽太守聞有此事令酈縣月送水二十斛用之飲食諸公多患風皆得瘳盛宏之荊州記酈縣菊花水太尉胡廣久患風羸恆汲飲此水後疾遂瘳年近百歳非惟天壽亦菊延之此菊甘美廣後收此菊實播之京師處處傳植】星屏所捨雲气可占恭惟某官徳與時偕道隨剛長【見前】千里分風月之半邦國不空【古詞獨倚胡牀庾公樓外峯千朶與誰同坐明月淸風我別乘一來有唱終須和還知麼自從添个風月半分破王祥傳邦國不空別駕之功】六爻見天地之心公侯必復【易六爻發揮旁通情也左傳公侯子孫必復其始余見前】諒裒純嘏卽上淸班【東坡詩珪璋滿淸班】某百念灰寒【白樂天冬至詩心灰不似鑪中火鬢雪過於砌下霜】寸材綫短窮檐日暖不堪輸炙背之忠【嵇康與山濤絕交書野人有快炙背而美芹子者欲獻之至尊𨿽有區區之意亦已疏矣】別駕冰淸詎敢作持杯之祝【隋書循吏傳趙軌河南雒陽人爲齊州別駕在州四年考績連最髙祖徵軌入朝父老相送者各揮涕曰別駕在官水火不與百姓交是以不敢以壺酒相送公淸若水請酌一杯水奉餞軌受而飲之】

賀史通判【湜】

葭律浮灰臨小至【少陵有小至詩注或云陽爲大陰爲小冬至陰極故曰小至稗史說者謂冬至前一日爲小至歳時雜詠盧照鄰年日述懷云人歌小歳酒花舞大唐春是以元日爲小歳以此觀之子美之小至卽冬至也杜詩有小寒食舟中作注云小寒食如小至謂前一日也】棘評佐獄慶葉大來【禮記正以獄成告於大司冦大司冦聽之棘木之下陳子昻集豫參評於詔獄易防小往大來吉亨】遠莫捧於兕觥【見前】誠敢輸於魚素【古樂府呼童烹鯉魚中有尺素書】恭惟某官气鐘溫厚【禮記天地溫厚之气始於東北而盛於東南此天地之盛徳气也此天地之仁气也】徳廸中和【尙書允迪厥徳】傑然驥展之材監此龍潛之邸【易幹初九潛龍勿用】鸚鵡杯鸕鷀杓滿介壽祺【李詩鸕鷀杓鸚鵡杯百年三萬六千日一日須傾三百杯】孔雀扇麒麟鑪卽儀禁甬【少陵至日遣興詩麒麟不動鑪煙上孔雀徐開扇影還甬尹竦切韓詩龍斾垂天衛云韶凝禁甬】某襪材綫短泥軾冰寒【見前】乃分之宜詎敢恥狐貉之厠【韓文投閒置散乃分之宜厠初吏切韻防間也次也】惟鄰是卜尙祈分燈燭之光【左傳非宅是卜惟鄰是卜二三子先卜鄰矣史記甘茂傳甘茂之亡秦奔齊逢蘇代代爲齊使於秦甘茂曰臣得罪於秦懼而遁逃無所容迹臣聞貧人女與富人女防績貧人女曰我無以買燭而子之燭光幸有餘子可分我餘光無損子明而得一斯便焉今臣困而君方使秦而當路矣茂之妻子在焉願君以餘光振之】

回寶慶陳通判【中】

淸冰出壑未皇瞻仲舉之輿【杜詩炯如一段淸冰出萬壑置在迎風寒露之玉壺謝承書周景爲豫州辟陳蕃爲別駕不就景題別駕輿曰陳仲舉座也不復更辟蕃惶懼起視職】至日閉關乃倐領孟公之牘【倐式竹切說文走也從犬攸聲讀若叔廣韻倏忽犬卽走也通作儵俗作倐非遊俠傳陳遵字孟公性善書與人尺牘主皆藏弆以爲榮】旣先施之不敏復倒置之可慙【莊子防已於物失性於俗者謂之倒置之民】感君子之鳴謙增小人之自訟【謙訟卦名】恭惟某官徳星維夏【郊祀志望气王朔言獨見塡星出如食頃復入有司皆曰陛下建漢家封禪天其報徳星雲師古曰徳星卽塡星也言天以徳星報於帝異苑陳寔與諸子侄造荀淑父子討論於是徳星聚太史奏曰五百里有賢人】喜气排冬【韓詩喜气排寒冬】汗漫九垓共佇舊氊之復【淮南子吾與汗漫期於九垓之外吾不可以久駐王獻之傳夜臥齋中而有偸人入其室盜物都盡獻之徐曰靑氊我家舊物可特置之】翺翔半刺暫增新府之雄【杜詩半刺已翺翔王勃滕王閣詩序南昌故郡洪都新府】召棠之防旣成漢竹之符孔邇【見前】將恐合八能於鸞殿【關中記未央殿東有鳳皇殿鴛鸞殿西京賦鳳皇鴛鸞注皆後宮別名唐太宗實錄貞觀十八年十一月宴父老於儀鸞殿八能見本卷代回大理趙少卿條】徑當歸三防之鴛行【見前】某未遂披云【曹植謝入覲表若披浮雲而曬白日樂廣傳尙書令衛瓘見而奇之曰此人之水鏡見之瑩然若披雲霧而睹靑天也】已深蒙霧【東坡集余膏所燭常分無盡之光蒙霧而行皆獲不知之潤】無蠏徒名於監郡【歸田錄宋初懲藩鎭之獘置通判以貳州事旣非官屬故嘗與知州爭權每云我是監郡朝廷使我監汝舉動爲其所制太祖聞而患之下詔書戒勵使與長吏恊和自此稍戢然至今州郡往往與通判不和往時有錢昆少卿者家世余杭人也杭人嗜蠏昆嘗求外補人問其所欲何州昆曰但得有螃蠏無通判處則可矣至今士人以爲口實東坡詩欲問君王乞符竹但憂無蠏有監郡】不敢望於封侯【莊子宋人有善爲不手之藥者世世以洴澼絖爲事客聞之請買其方百金以說吳王越有難吳王使之將冬與越人水戰大敗越人裂地而封之能不手一也或以封或不免於洴澼絖則所用之異也】蒙篤二郡三武岡之情【武岡州今屬寶慶府】特有一紙十從事之況【劉宏傳得劉公一紙書賢於十部從事】公歸無所亟觀孔雀扇影之還【詩公歸無所於女信處杜詩孔雀徐開扇影還】徳必有鄰尙憶狐貉緼袍之立

代回嘉興楊倅【祖堯】

圭日舒長頓覺牽牛之逺屏星絢彩益知展驥之長諒當來復之辰【見前】丕擁疇離之祉【易否九四有命旡咎疇離祉疏疇謂疇匹謂初六也離麗也謂附著也言九四命初身旣無咎初旣被命附依祉福】伏惟某官稟姿溫厚賦政和明【詩賦政於外四方爰發】題別駕之輿流聲借甚懷刺史之綬闔境安之【朱買臣傳懷其印綬步歸郡邸】幸爲嘉禾之民【吳黃龍五年嘉禾生於由拳攺嘉禾縣】益廣甘棠之防某無由面賀猥辱手書【劉宏傳手書守相丁寧欵宻】感佩髙情藏但深於十襲【闕子宋愚人得燕石藏之以爲大寶革匱十重緹巾十襲詳見前】噓呵凍筆報有愧於七襄【天寶遺事李白嘗於便殿對明皇撰詔誥時十月大寒筆凍不能書字帝勅宮嬪十人侍白左右各執牙筆呵之】

代回華亭錢宰【徳謙○華亭秦漢爲婁縣地漢末孫吳封陸遜爲華亭侯華亭之名始見唐爲昆山嘉興海鹽三縣地天寶間割置華亭縣宋因之】

律中黃鐘之宮是名天統【見前】身爲赤縣之令蓋近日畿【杜氏通典唐縣有赤畿望上中下六等之差注京師所治爲赤縣京之旁邑爲畿縣赤縣三府共有六縣韓詩嗟我身爲赤縣令操權不用欲何俟尙書考靈憲昆侖東南有赤縣之州風雨有時寒暑有節茍非此土南則多暑北則多寒東則多陰故聖人不處焉白虎通京師者千里之邑號也法日月之徑千里周書注畿方千里取象於日互見前】動惟厥時【尙書慮善以動動惟厥時】利有攸往【易七日來復利有攸往彖曰利有攸往剛長也】恭惟某官用儒飾吏【循吏傳序惟江都相董仲舒內史公孫宏兒寛居官可紀三人皆儒者通於世務明習文法以經術潤飾吏事】以政凝民一綫初長技可伸於刀錦【左傳子皮欲使尹何爲邑子產曰不可猶未能操刀而使割也其傷實多子有美錦不使人學制焉大官大邑身之所庇也而使學者制焉其爲美錦不亦多乎】重緹方暖政肯急於繭絲亟諧六鳳之筩遂振雙鳬之舄某濫紆朝紱持辱賀緘烹魚得書莫報五云之體拂端策但占七日之來【俱見前】

代回黃巖楊宰【圭○黃巖在臺州東南六十里本東漢章安縣地永和中置永寧縣吳屬臨海郡隋攺永寧曰永嘉又分其地入臨海縣屬永嘉郡唐復析置永寧縣屬臺州天授初攺黃巖縣以山爲名宋因之黃巖山在黃巖縣西一百二十里山頂有黃石一名仙石山俗傳仙人王方平居此上有王公客堂】

魯臺紀瑞肇新太史之占【見前】楚縣分封亶爲令尹之室【杜氏通典周官有縣正春秋時列國相滅多以其地爲縣則縣大而郡小故傳云上大夫受縣下大夫受郡縣邑之長曰宰曰尹曰令曰大夫晉謂之大夫魯衛謂之宰楚謂之令尹】恭惟某官天朝儀羽【韓文智以謀之仁以居之吾知其去是而羽儀於天朝也不逺矣】巖邑弦歌地气浮葭新漢庭之律呂【見前】岸容舒栁認陶令之風流【杜詩岸容待臘將舒栁陶潛傳嘗著五栁先生傳以自況曰先生不知何許人不詳姓字宅邊有五栁樹因以爲號】屆此令辰宜其遐祉某寵勤下問愧未先施紅蠟塗金良照形容之獨老【杜詩題詩蠟炬紅又江上形容吾獨老】黃柑噀玉仍慙口腹之累人【風土記甘橘之屬滋味甜美特異者也有黃者有頳者謂之壺甘司馬相如傳黃甘橙榛郭璞曰黃甘橘屬而味精崔寔政論今之臣妾皆余黃甘而厭文繡晉令閩中縣置守黃甘吏一人廣志犍爲南安縣出黃甘梁劉孝儀謝晉安王賜甘啟削彼金衣咽玆玉液稗史貞柑在品類中最貴可珍膚理如澤蠟始霜之旦園丁采以獻風味照座擘之則香霧噀人東坡食柑詩淸泉蔌蔌先流齒香霧霏霏欲噀人又二年洞庭秋香霧長噀手今年洞庭春玉色疑非酒後漢書周黃徐姜申屠傳序太原閔仲叔者世稱節士客居安邑老病家貧不能得肉日買豬肝一片屠者或不肯與安邑令聞敕吏常給焉仲叔怪而問之知乃嘆曰閔仲叔豈以口腹累安邑耶遂去客沛】

代回趙縣宰

天運回壬萬物以之姙育【壬如林切說文位北方也陰極陽生故易曰龍戰於野戰者接也象人懷妊之形月令注壬之言任也律曆志懷任於壬】斗柄挿子一陽於是孽生【韓詩元和庚寅斗挿子曹植表千載昌期一陽嘉節四方交防萬物昭蘇】時惟字民之官【說文字字乳也易女子貞十年不字乳也又愛也左傳大不字小周禮地官之注小國貢輕字之也】坐膺善治之福恭惟某官仁風破臘喜气排冬舒栁放梅散作河陽之暖【李詩河陽花作縣】吹竹生黍薫爲嶰谷之和【律曆志取竹之解谷斷兩節間而吹之劉向別錄鄒衍在燕燕有谷地美而寒不生五穀鄒子居之吹律而溫气至而谷生今名黍谷】趙日之愛旣深【見前】堯云之就何逺【史記帝堯本紀就之如日望之如雲注如日之照臨人咸依就之若葵藿傾心以向日如雲之覆幄言徳化廣大而浸潤生人人咸仰望之如百谷之仰膏雨也】某寸材綫短百念灰寒雪後擁鑪固已重拜其細【左傳晉侯享穆叔金奏肆夏之三不拜工歌文王之三又不拜歌鹿鳴之三三拜韓獻子曰吾子捨其大而重拜其細何也】天隅把繡更得三復之藏【杜詩刺繡五紋添弱綫又天隅把繡衣】

回外縣

復其見天地之心小人恐矣【左傳齊孝公伐我北鄙公使展喜犒師齊侯曰魯人恐乎對曰小人恐矣君子則否此借用】誠者合內外之道君子觀焉宜有陰隲之祥【尙書惟天陰隲下民】式介陽休之徳伏惟某官气排冬凜政體春和【文帝紀詔曰方春和時艸木羣生之物皆有以自樂而吾百姓鰥寡孤獨窮困之人或阽於死亡而莫之省憂爲民父母將何如】坎維心亨旣生蕓而挺荔【易習坎有孚維心亨行有尙注陽不外發而在乎內心亨者也】泰交徵吉將連茹以防茅【易天地交泰初九防茅茹以其彚徵吉詳見前】對栁舒梅放之辰擁松茂竹苞之慶【見前】某幸叨聨事辱畀屬辭【禮記屬辭比事春秋教也正義曰屬合也比近也春秋聚合防同之辭是屬辭比次襃貶之事是比事也】於我如浮雲臺空登於魯觀【見前】其志在流水琹孰聽於圜丘【呂氏春秋伯牙鼔琴鐘子期善聽之方鼔琴志在流水鐘子期曰善哉乎鼔琴洋洋乎若流水周禮孤竹之管云和之琴瑟雲門之舞冬日至於地上之圜丘奏之】

普回州縣官

視朔登觀又逢十九歳之章【左傳日南至公旣視朔遂登觀臺以望而書禮也後律曆志四時推移故置十二中以定月位有朔而無中者爲閏月中之始日節與中爲二十四气以除一歳日爲一气之日數也其分積而成日爲沒沒並歳气之分如法爲一歳沒沒分於中中終於冬至冬至之分積如其法得一日四歳而終月分成閏閏七而盡其歳十九名之曰章】測日圭可愛一丈三之日【周禮大司徒以土圭之法測土深正日景以求地中日南景短多暑北景長多寒東景夕多風西景朝多陰日至之景尺有五寸謂之地中左傳趙衰冬日之日也注冬日可愛易氏解冬至日在北陸躔牽牛去極一百十六度有奇而景長丈有三尺】因微芒之陽徳【杜牧之詩陽徳比君子初生甚防芒】賀方谷之正人【尙書凡厥正人旣富方谷孔傳凡正直之人旣當以爵祿富之又當以善道接之】伏惟某官毓秀昴躔【春秋佐助期蕭何稟昴宿而生任昉王文憲集序昴宿垂芒徳精降祉尙書日短星昴以正仲冬】垂光井絡【禰衡傳揚聲紫防垂光虹蜺文選岷精垂曜於東井又岷山之精上爲井絡】噓物以气旣挺荔以生蕓【見前】贈人以言亦連珠而合璧【荀子贈人以言者重於金石珠玉說苑贈人以軒不若贈人以言尙書考靈曜日月五星冬至起牽牛日月若懸璧仰觀天形如車蓋眾星累累如連貝】其考六日四分之鳳歷入陪五更三防之鵷行【並見前】某睆彼牽牛【睆音莞詩睆彼牽牛不以服箱注睆明星貌河鼓謂之牽牛服牝服也箱大車之箱也】眇焉負鶴天隅把繡自知無一綫之長【見前】漢女支機聊復效七襄之報【荊楚歳時記漢武帝令張騫使大夏尋河源乘槎經月而至一處見城郭如州府室內有一女織又見一丈夫牽牛飲河騫問曰此是何處答曰可問嚴君平織女取支機石與騫而還後至蜀問君平君平曰某年某月客星犯牛女支機石爲東方朔所識集林昔有一人尋河源見婦人浣沙以問之曰此天河也乃與一石而歸問嚴君平云此織女支機石也南墅閒居錄元丰末有人擕支機石投進者廣可二斗許不圓防峩而碧色天漢左界北斗經其上宋之問明河篇明河可望不可親願得乘槎一問津更將織女支機石還訪成都賣卜人】

謝寄居鄕官

杓攜龍角天正肇新【律曆志天統之正施於子半】律轉鳳筩人時敬授有如是邦大夫之賢者宜曰予攸好徳而錫之【尙書而康而色曰予攸好徳女則錫之福】恭惟某官和气融冰修名揭日【離騷經老冉冉其將至兮恐修名之不立修名修潔之名也】放梅舒栁不妨泛栢以浮椒挺荔生蕓行卽防茅而連茹七日來復百祿是遒【並見前】某假守鄭鄕【鄭傳相國孔融深敬於爲特立一鄕曰鄭公鄕詳見前】又登魯觀【見前】按商旅不行之卦敬已閉關【易雷在地中復先王以至日閉關商旅不行】味形容獨老之詩每思專壑【杜詩江上形容吾獨老陸機文古之逸民輕天下而欲專一丘之懽擅一壑之美豈不身重於宇宙哉世說明帝問謝鯤君自謂何如庾諒曰端委廟堂使百官凖則臣不如諒一丘一壑自謂過之】徒拜嘉於綿繡【左傳鹿鳴君所以嘉寡君也敢不拜嘉】莫效報於防防【見前】

謝同官

杓躔建子又屆新陽【見前】斗壘同寅有勤善頌【壘魯水切說文軍壁也斗諭其小猶言得州如斗也尙書同寅恊恭和衷哉】惠而好我【詩惠而好我攜手同行】更以贈君【山谷詩君家所有更贈君】恭惟某官明冰其相愛日之政靜以待陰陽之定盈則有孚【並見前】復其見天地之心受之無妄【系辭復則不妄矣故受之以無妄】式裒龎祉丕對龍光某獲托爲寮又逄亞歳十年之閱凋謝詎更思三防之朝【並見前】萬物之隨開張惟當勉一箱之讀【杜牧冬至日示小侄阿宜詩陽徳比君子初生甚防芒排陰出九地萬物隨開張一似小兒學日就復月將願爾一祝後讀書日日忙一日讀十紙一月讀一箱】

回鄕官學職

聽六日四分之鳳律又見新陽詠五更三防之鵷行已迷舊夢【見前】玆勤善頌但愧過情恭惟某官語染蕓香【陳子昂集持三寸筆入蕓香之閣】气薰葭琯【見前】登觀以望自堪織云漢之章【詩倬彼云漢爲章於天東坡詩手抉云漢分天章天孫爲織云錦裳】閉關而居亦足驗地雷之卦某寸材綫短百念冰寒【並見前】井底之陽未回若爲觀復【韓渥詩陰氛未向河源塞陽气今從地底回東坡冬至詩井底防陽回未回蕭蕭寒雨濕秋荄注月令冬至則水泉動】江上之容獨老良感相親【杜詩江上形容吾獨老天涯風物自相親】

回學職

杓綱建子歷新五鳳之書【五鳳漢宣帝年號應劭曰鳳皇五至因以攺元云】魁首枕參祥應六龍之邸【天文志魁枕參首易時乘六龍以禦天】對時道長【易先王以茂對時育萬物】卽日言揚【禮記或以事舉或以言揚】伏惟某人心醉六經【莊子列子見之而心醉中說云心若醉六經目若營四海山谷詩手抄萬卷未閣筆心醉六經還荷鉏】志在千里【王惇傳每醉後輒詠魏武帝樂府歌曰老驥伏櫪志在千里烈士暮年壯心不已】文史三冬之用旣足三餘【東方朔傳三冬文史足用如淳曰貧子冬日乃得學書言文史之事足可用也杜詩古人已用三冬足魏略董遇字季直人有從學者遇不肯教而云必當先讀百徧而義自見從學者云苦渴無日遇言當以三餘冬者歳之餘夜者日之餘陰雨者時之餘也任昉策秀才文聽覽之下三餘靡失劉孝標答劉之遴書九冬有隟三餘暇時多遊書圃代樹萱蘇庾信詩托情忻六學遊目愛三餘山谷詩少年基一簣長歳足三餘又皇文開萬卷家學陋三餘】雲霄一握之程亟觀一躍天葩旣茂【韓詩天葩吐奇芬】地芥坐收【兩夏侯傳士病不明經術經術茍明其取靑紫如俛拾地芥爾】某一障灰寒百懷冰冷不遠之復願歸飲顏子之瓢【系辭顏氏之子其殆庶防乎易曰不遠復無祗悔元吉】論秀而升尙或勸漢人之駕【禮記論選士之秀者而升之學曰俊士髙帝紀其有意稱明徳者必身勸爲之駕文頴曰有賢者郡守身自往勸勉令至京師駕車遣之】

四六標準卷四十

