

欽定四庫全書

集部四

梅溪集

別集類三【宋】

提要

【臣】等謹案梅溪集五十四卷宋王十朋撰十朋字龜齡樂淸人紹興二十七年擢進士第一歷官龍圖閣學士諡忠文事迹具宋史本傳是集爲正統五年溫州敎授何防所校知府劉謙刻之黃淮爲序凡奏議五卷而冠以廷試策前集二十卷後集二十九卷而附以汪應辰所作墓志後有紹熙壬子其子宣教郎聞禮跋稱先君文集合前後並奏議五十四卷與此本合而文獻通考作梅溪集三十二卷續集五卷並載劉珙之序今無此序而卷數多寡不符汪應辰墓志則稱梅溪前後集五十卷與此本亦還相應疑珙所序者初稿應辰所志者晚年續增之稿而此本則十朋沒後其子聞禮聞詩所編次之定稿也觀志稱尙書春秋論語孟子講義皆未成書而此本後集第二十七卷

中載春秋論語講義數條則爲搜輯續入明矣十朋立朝剛直爲當代偉人應辰稱其爲文專尙理致不爲浮虛靡麗之辭其論事章疏意之所至展發傾盡無所回隠尢條鬯明白珙稱其詩渾厚質直懇惻條暢如其爲人今觀全集淳淳穆穆有元祐之遺風二人所言皆非溢美云乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

梅溪集序

知人之難堯舜以爲病而孔子亦有聽言觀行之戒然以予觀之此特爲小人設耳若皆君子則何難知之有哉蓋天地之間有自然之理凡陽必剛剛必明明則易知凡陰必柔柔必暗暗則難測故聖人作易遂以陽爲君子陰爲小人其所以通幽明之故類萬物之情者𨿽百世不能易也予嘗竊推易說以觀天下之人凡其光明正大疎暢洞達如靑天白日如髙山大川如雷霆之爲威而雨露之爲澤如龍虎之爲猛而麟鳳之爲祥磊磊落落無纎芥可疑者必君子也而其依阿淟涊回互隱伏糾結如蛇蚓細如蟣虱如鬼蜮狐蠱如盜賊詛祝閃倐狡獪不可方物者必小人也君子小人之極旣定於內則其形於外者𨿽言談舉止之微無不發見而況於事業文章之際尢所謂粲然者彼小人者𨿽曰難知而亦豈得而逃哉於是又嘗求之古人以驗其說則於漢得丞相諸葛忠武侯於唐得工部杜先生尙書顏文忠公侍郎韓文公於本朝得故參知政事範文正公此五君子其所遭不同所立亦異然其心則皆所謂光明正大疏暢洞達磊磊落落而不可揜者也其見於功業文章下至字畫之微蓋可以望之而得其爲人求之今人則於太子詹事王公齡其亦庶幾乎此者也公始以諸生對策庭中一日數萬言被遇太上皇帝親擢以冠多士遂取其言施行之及佐諸侯入冊府事今上皇帝於初潛又皆以忠言直節有所裨補上亦雅敬信之登極之初卽召以爲侍禦史納用其說公知上意以必復土疆必雪讎恥爲己任其所言者莫非修徳行政任賢討軍之實而於分別邪正之際尢致意焉尋以邊兵失律廷議不咸上疏自劾除吏部侍郎不拜去爲數郡布上恩卹民隱蚤夜孜孜如饑渇嗜欲之切於已去之日民思之如父母其處閨門居鄕黨則又親親敬故隆信義務惇朴𨿽家人孺子亦藹然有忠厚亷遜之風平居無所嗜好頋喜爲詩渾厚質直懇惻條暢如其爲人不爲浮靡之文論事取極已意然其規撫宏闊骨格開張出入變化俊偉神速世之盡力於文字者往往反不能及其他片言半簡𨿽或出於脫口肄筆之餘亦無不以仁義忠孝爲歸而皆出於肺腑之誠然非有所勉彊慕效而爲之也蓋其所稟於天者純乎陽徳剛明之气是以其心光明正大疎暢洞達無有隱蔽而見於事業文章者一皆如此海內有志之士聞其名誦其言觀其行而得其心無不斂衽心服其於小人𨿽以一時趨向之殊或敢巧爲謗詆然其極口不過以爲迂闊近名不切時務至其大節之偉然者則不能有豪髮防污也然則公於五君子者迹𨿽未必皆同而心實似之故自其布衣時嘗和韓詩數十百篇守番及防則又適在葛杜顏範之遺墟皆嘗新其祠宇以致歆慕之意蓋亦每自比焉嗚呼公之必爲君子蓋不待堯舜孔孟而知之矣予昔官中祕直西省皆得與公爲寮辱公知頋甚厚及來守建康則公歿幾十年而其子聞詩適官府下相與道舊感慨歔欷一日出公遺文三十二卷屬予敍之予蓋三復焉而拊捲太息也公之行事今某官莫侯子齊旣狀之而故端明殿學士汪公聖錫取以志其墓矣故予因不復著獨論其心如此別於篇端以告天下之士使有以識其所謂光明正大疎暢洞達者言言澟凜初未嘗隨死而亡也以是勝私起懦而相與師慕其萬一在朝廷則以犯顏納諫爲忠仕州縣則以勤事愛民爲職內外交修不遺餘力使君徳日躋於上民生日遂於下國步安彊隱然眞有恢復之勢則公𨿽云亡而其精爽之可畏者爲無憾於九泉矣嗚呼其亦可悲也夫聞詩亦好學有立能守其家云劉珙序

梅溪集序

道在天下無物不備無時不然本之於民彞達之於事業昭昭乎不可泯也然而不著之於文章垂之於訓典曷足以扶世立教化今而傳後是故古之聖賢立徳立功立言不可偏廢也嗣是而繼作者世豈無其人歟溫郡梅溪先生王公十朋家食時敏於力學博究經史旁通傳記百家由博反約擇精守固其於天理民彞之懿忠孝立身之本體認眞切凝然以斯道自任紹興問對防大廷日盈萬言援經證據切中時病髙宗親擢首選試以民事僉判紹興府自後歷官侍從臺諌出知饒防湖泉四大郡入爲太子詹事以龍圖閣學士致仕每爲權要忌嫉而執徳不回粵在侍從臺諫時屢上奏疏其於君臣父子之大倫國家之權柄賞罰之當否時事之得失臣僚之邪正眾論之是非民情之休戚軍政之利害時幾之審決世讎之不可不復國恥之不可不雪剖析詳明論議鯁直皆足以闡聖道垂世教惜乎當時不能盡用也其爲郡時布上恩卹民隱導掖撫摩直欲底之於平康之域身在外服而心存朝廷漢唐循吏殆不是過其著爲雜文詩歌率皆渾厚雅淳和平坦蕩不離於道徳仁義紫陽朱夫子謂其稟乎天者純乎陽徳剛明之气是以其心光明正大疎暢洞達如靑天白日而見於事業文章者一皆如此確哉至論也蓋其當代之立徳立功立言可謂無媿者矣後之人𨿽欲無傳其可得乎文集舊嘗鏤板歲久寖廢郡之前太守何公文淵訪於其家得錄本若干捲殘缺錯亂不可緝理防陞除侍郎而去然其心未嘗忘也未幾前禦史劉公謙繼守是郡旁求博訪乃得其刻本於黃巖士族蔡之家命郡學教授何防重加訂正鳩工刋刻用廣其傳贊成其事者貳守徐公恕通判劉公寛推官宮公安曁邑宰周紀等與有力焉於乎公之心畏天憫世之心也公之道聖賢所傳之道也不幸沮於人事之變遷迫於气運之衰微而不得卒就其志徒托空言於編簡之中其亦可悲也夫披閱是編者因其言以求其心因其心而達諸用可以致君爲堯舜可以躋治於隆平使人皆知吾儒之道有功於斯世豈曰小補云乎哉淮故不揆鄙陋而僭爲之序正統五年夏四月望曰黃淮撰

欽定四庫全書

梅溪集廷試防

宋王十朋撰

禦試防

問蓋聞監於先王成憲其永無愆遵先王之法而過者未之有也仰惟祖宗以來立經陳紀百度著明細大畢舉皆列聖相授之模爲萬世不刋之典朕纉紹丕圖恪守洪業凡一號令一施爲靡不稽諸故實惟祖宗成法是憲是若然畫一之禁賞刑之具猶昔也而姦獘未盡革賦斂之制經常之度猶昔也而財用未甚裕取士之科作成之法猶昔也而人才尙未盛黜陟之典訓迪之方猶昔也而官師或未勵其咎安在豈道𨿽久而不渝法有時而或獘損益之宜有不可已邪抑推而行之者非其人耶朕欲參稽典冊之訓講明推行之要俾祖宗之治復見於今其必有道子大夫學古入官明於治道蘊畜以待問久矣詳著於篇朕將親覽

臣對臣聞有家法有天下法人臣以家法爲一家之法人君以家法爲天下之法人君之與人臣𨿽名分不同而法有小大之異至於能世守其法者則皆曰權而已人臣能執一家之權守一家之法以示其子孫則必世爲名家人君能執天下之權守其家法以爲天下法貽厥子孫而施諸防極則必世爲有道之國蓋法者治家治天下之大具而權者又持法之要術也今陛下親屈至尊廷集多士訪治道於淸問之中首以監於先王成憲恪守祖宗之法爲言是則陛下欲守家法以爲天下法者固已得之矣臣獲以一介艸茅與子大夫之列仰承聖詔其敢不展盡底蘊茂明大對以爲陛下遵祖宗守成法之獻耶臣之所欲言者無他焉亦曰欖權而已嘗謂君者天也天之所以爲天者以其聰明剛健司慶賞刑威之權而不昧也君之所以爲君者以其能憲天聰明體天剛健司慶賞刑威之權而不下移也天執天之權而爲天君執君之權而爲君故天與君同稱大於域中而君之名號必以天配以天道而王天下也則謂謂之天王以天徳而子兆民也則謂之天子居九五正中之位則謂之天位享萬壽無疆之祿則謂之天祿五服五章者謂之天命五刑五用者謂之天討就之如日者謂之天表畏之如神者謂之天威居曰天闕器曰天仗法曰天憲詔曰天語天之大不可以有加君之大亦不可以有加者以其咸能司域中之權而已矣恭惟陛下蘊聰明之徳體剛健之資躬親聽斷動法祖宗一詔令之下而萬民莫不鼔舞者如天之雷風一徳澤之布而萬民莫不涵泳者如天之雨露開眾正之路杜羣枉之門而萬民莫不悅服者如天之淸明爲政日新日日新又日新而萬民莫不拭目以觀者如天之運行而不息巍巍乎蕩蕩乎固不可以有加矣而臣猶以法天攬權爲言者蓋陛下之徳𨿽不可以有加而臣子之心每以有加亡已而望陛下此臣所以昧死盡言而不知諱也臣伏讀聖防首以監於先王成憲其永無愆遵先王之法而過者未之有爲言次及於祖宗立經陳紀列聖相授之道又次以今日奉行而不能無四者之獘爲問臣有以見陛下知致治之道在乎守成憲遵祖宗欲革今日之獘也臣竊謂陛下能攬威福之權率自己出則成憲有不難守祖宗有不難法時獘有不難革天下有不難治凡所以防臣者皆不足爲陛下憂矣不然陛下𨿽勤勤問之臣𨿽譊譊誦之無益也臣觀自古善言治之人未嘗不以攬權爲先自古善致治之君亦未嘗不以攬權爲先惟辟作福惟辟作威惟辟玉食臣無有作福作威玉食者箕子告武王之言也天下有道禮樂徵伐自天子出至於無道則自諸侯大夫出者孔子垂戒後世之言也謂慶賞刑威曰君君能制命爲義者左氏記時人之言也謂堂陛不可以相陵首足不可以相反者賈誼告文帝之言也此臣所謂善言治之人未嘗不以攬權爲先也三皇官天下者攬福威之權以官之也五帝家天下者攬福威之權以家之也三王計安天下而歷年長且久攬福威之權以安之也漢宣帝善法祖宗之君也然其所以能守祖宗之法致中興之業者無他焉以其能革霍光專政之獘躬攬福威之權而已觀其總核名實信賞必罰齋居決事聽斷惟精而神爵五鳳之治號爲吏稱民安功光祖宗業垂後裔者蓋本乎此也光武亦善法祖宗之君也然其所以能守祖宗之法建中興之功者無他焉以其能鑑西京不競之禍躬攬福威之權而已觀其總攬權綱明愼政體退功臣而進文吏戢弓矢而散馬牛建武之政號爲止戈之武系隆我漢同符髙祖者蓋本乎此也唐明皇善法祖宗之君也然其所以能守祖宗之法致開元之治者以其能革前朝權戚干政之獘躬攬福威之權而已初明皇鋭於求治姚崇設十事以要說之其大槪則勸其攬權也帝自謂能行由是勵精爲治責成於下而權歸於上矣憲宗亦善法祖宗之君也然其所以能守祖宗之法致元和之治者以其能懲前日沾沾小人竊柄之獘躬攬福威之權而已初憲宗銳於致治杜黃裳懼不得其要勸其操執綱領要得其大者帝嘉納之由是勵精爲治紀律設張赫然號中興矣此臣所謂自古善致治之君未嘗不以攬權爲先也陛下懲前日權臣專政之久收還福威之柄運獨化於陶鈞裁萬幾於獨斷天下翕然稱陛下爲英主凜凜乎漢宣帝光武唐明皇憲宗之上矣而臣尢勸陛下攬權者非欲陛下衡石程書如秦皇帝而謂之攬權也又非欲陛下傳飡聽政如隋文帝而謂之攬權也又非欲其彊明自任親治細事不任宰相如唐徳宗而謂之攬權也又非欲其精於吏事以察爲明無復仁恩如唐宣宗而謂之攬權也蓋欲陛下懲其所旣往戒其所未然操持把握不可一日而少縱之使福威之柄一出於上不至於下移而已臣竊謂陛下欲守祖宗之法莫若躬攬福威之權欲攬福威之權又莫若行陛下平日之所學五經泛言治道而春秋者人主攬權之書也陛下聖學髙明緝熙不倦萬幾之暇篤好此書固嘗親灑宸翰以書經傳刋之琬琰以詔學者矣邇者又命儒學近臣於經筵講讀之是則夫子二百四十二年行事之迹固已黙得於聖心之妙至於其間可謂攬權之法者請爲陛下誦之春秋書王曰天下者所以爲人君法天攬權之法有書王不書天者所以爲人君不能法天攬權之戒書朝書防者欲朝會之權必出於天子也書侵書伐者欲徵伐之權必出於天子也書僭禮亂樂者欲其收禮樂之權也書僭賞濫罰者欲其收賞罰之權也權在諸侯則譏之如踐土之盟之類是也權在大夫則刺之如雞澤之盟之類是也先王人而後諸侯者欲權在王人也內中國而外夷狄者欲權在中國也書盜一字者所以戒小人之竊權也書閽一字者所以防刑人之弄權也凡一字之褒重於華衮者皆所以勸人君攬權以作福幾一字之貶重於斧鉞者皆所以勸人君攬權以作威臣願陛下尊聖人之經行聖人之言以是正天下之名分以是定天下之邪正以是成天下之事業則何患乎不能監先王之憲遵祖宗之法革今日之獘耶臣伏讀聖防曰仰惟祖宗以來立經陳紀百度著明細大畢舉皆列聖相授之模爲萬世不刋之典朕纉紹丕圖恪守洪業凡一號令一施爲靡不稽諸故實惟祖宗成法是憲是若臣有以見陛下謙恭仰畏不以聰明自居必欲行祖宗之法以致中興之治也臣以謂陛下欲法祖宗以致治又不可不法春秋以攬權臣謹按春秋有變古則譏之之書有存古則幸之之書有復古則善之之書經書初獻六羽者譏隱公不能守祖宗之法而輕變先王之樂也書初稅畝者譏宣公不能守祖宗之法而輕變成周之徹也此所謂變古則譏之者也書猶三望者譏僖公不郊而幸其猶三望書猶朝於廟者譏文公不告朔而幸其猶朝於廟此所謂存古則幸之者也襄公十一年書作三軍者譏其變古也昭公五年書捨中軍者善其復古也此所謂復古則善之者也書曰無作聰明亂舊章詩曰不愆不忘率由舊章漢惠帝用曹參守蕭何之法而海內晏然武帝用張湯取髙皇帝之法紛更之而盜賊半天下守祖宗之法者其治如此變祖宗之法者其亂如彼爲人主者其可自壊其家法耶我太祖太宗肇造我宋之家法者也眞宗仁宗至於列聖守我宋之家法者也先正大臣若範質趙普之徒相與造我宋之家法者也在眞宗時有若李沆王旦寇準在仁宗時有若王曾李迪杜衍韓琦範中淹富弼之徒相與守我宋之家法者也側聞慶曆中仁宗出禦書十三軸幾三十五事其一曰遵祖宗訓二曰奉眞考業三曰祖宗艱難不敢有墜四曰眞宗愛民孝思感噎故當時君聖臣良持循法度四十二年之間治效卓然者蓋本乎此又聞熙寜中先正司馬光於經筵進講至蕭何曹參事謂參不變何法得守成之道且言祖宗之法不可變也異日呂惠卿進講立說以破之謂法有一年一變者正月始和布法象魏是也有五年一變者巡守考制是也有三十年一變者刑罰世輕世重是也光隨而折之曰布法象魏布舊法也非變也諸侯有變禮易樂者王巡守則誅之王不自變也刑新國用輕典亂國用重典平國用中典是謂世輕世重非變法也觀二臣之言亦足以見其人之邪正矣陛下自卽位以來固未嘗不遵守祖宗成法比年有出於一時申請權宜而行者致與成法或相抵牾邇者陛下面諭羣臣謂國家政事並宜遵守祖宗今又發於淸問以求致治之效臣有以見陛下得持盈守成之道眞仁宗之用心矣然臣復以攬權爲言者蓋春秋譏時王失攬權之道故諸侯遂有變法之獘今陛下欲守祖宗之法宜用春秋賞罰之權以禦之可也大臣有淸淨如曹參者宜命之持循忠正如司馬光者宜俾之討論變亂如張湯者則誅之異議如呂惠卿者則斥之如是則祖宗良法美意可以垂萬世而無獘矣尙何患乎天下之不治哉臣伏讀聖防曰畫一之法賞刑之具猶昔也而姦獘未盡革臣有以見陛下欲行祖宗之法在乎明賞刑以革獘也臣竊謂欲姦獘之盡革不可不法春秋以攬權蓋春秋之法非孔子之法也成周之法也故杜預曰周公之志仲尼從而明之經有書賞者如錫命威公錫命文公錫命成公之類皆所以譏時王之濫賞非周公之賞也有書刑者如殺其大夫放其大夫殺其公子之類皆所以譏時君之濫刑非周公之刑也時王失周公賞刑之法不能革當時之姦獘故仲尼以筆削之權代之善勸而滛懼焉我祖宗制賞刑之法載在有司畫一之章昭然可覩創之者蕭守之者如曹未嘗有濫賞也而賞必當乎功未嘗有淫刑也而刑必當乎罪歷世行之獘無不革者蓋以聖祖神宗能攬權於上而羣臣能奉行於下故也故司馬光自爲諫官及爲侍從嘗以人君致治之道三獻之仁宗又獻之英宗又獻之神宗而其二說則在乎信賞必罰也三宗旣用其言以致極治矣光以淸徳雅望執政於元祐之初躬行其言以革時獘進退羣臣邪正之甚者十數人天下皆服其賞刑之當一時之獘亦無不革者我三宗眞盛徳之君而光亦可謂救時賢相也今者陛下躬親萬幾一新時政斥逐姦邪登用耆舊禁錮者釋告訐者誅玆賞刑之至公而革獘之甚大者也聖防猶以姦獘未革爲憂者豈今日朝廷猶有僭賞濫罰如春秋時乎臣不敢不陳其大槪夫人主賞刑之大者莫若進退天下之人才今陛下每進一人必出於陛下素知其賢親自識擢可也不然則出於大臣侍從公心薦舉可也不然則采於輿論而天下國人皆曰賢可也苟不出於三者而一旦遽進之則議者必曰某人之進也出於某人陰爲之地也如是則一人之濫進有以損陛下作福之權矣陛下每退一人必出於陛下灼知其罪震怒而賜譴可也不然則出於諫官禦史公言論列可也不然則得於僉言而天下國人皆曰有罪可也苟不出於三者而一旦遽退之則議者必曰某人之退也出於某人陰有以中之也如是一人之誤退有以損陛下作威之權矣昔舜舉十六相而天下說其賞之當去四凶人而天下服其罰之公陛下苟能以祖宗制賞刑爲法以虞舜用賞刑爲心執春秋賞刑之權以禦之則何患乎姦獘之不革耶若夫有某勞進某秩以爲賞犯某事得某罪以爲罰此特有司之職耳非人主福威之大者臣不復爲陛下言之也臣伏讀聖防曰賦斂之制經常之度猶昔也而財用未甚裕臣有以見陛下欲行祖宗之法在乎裕財用以經邦也臣竊謂欲財用之有裕又不可不法春秋以攬權謹按春秋書臧孫辰告糴於齊者譏莊公不節國用一歲不熟而告急於外也書初稅畝者譏宣公不節國用變成周什一之法至於履畝而稅也書作丘甲者譏成公不節國用至於以丘而出甲也書用田賦者譏哀公不節國用至於用畝而出軍賦也春秋書告者不宜告書初者不宜初書作者不宜作書用者不宜用臣由是知春秋賦稅之書爲人君節用裕財之訓明矣昔孔子對齊景公之問政不曰政在生財而曰政在節財有若對魯哀公之問年饑不告之以生財之術而告之以盍徹臣又知裕國之術實在乎節用也側聞太祖皇帝有言曰我以四海之富宮殿悉以金銀爲飾力亦可辦但念我爲天下守財耳豈可妄用古稱以一人治天下不以天下奉一人嗚呼大哉言乎眞可爲萬世子孫保國之訓也又聞仁宗聖性尢務儉約器用止於漆素衾褥止用黃絁嘉祐間臨軒防士出富民之要在節儉以爲禦題時呂溱賦曰國用旣節民財乃丰仁宗悅之擢爲第一觀仁宗取士命題之意又眞可爲萬世子孫保國之訓也又聞熙寜初司馬光王安石同對論及救災節用事安石曰國用不足者以未得善理財者也光曰善理財者不過頭會箕斂以盡民財民窮爲盜非國之福安石曰不然善理財者不加賦而上用足光曰天下安有此理天地所生財貨萬物止有此數不在民則在官譬如雨澤夏澇則秋旱不加賦而上用足不過設法陰奪民利其害甚於加賦此乃桑羊欺漢武帝之言太史公書之以見武帝不明耳司馬光之名言眞可謂節用理財之法聚斂毒民者之深戒也陛下自和敵以來兵革不用二十年矣是宜倉廩富實貫朽粟陳如成康文景時可也而聖防乃以財用未裕爲憂𨿽臣亦竊疑之豈國家用度之際有所未節乎奢侈之風有所未革乎不急之務無名之費尙繁乎今賦入不及祖宗全盛之日而用度不減祖宗全盛之時三年郊祀之禮所不可免者而臣下賞賜之費有可得而省也不得已之歲幣所不可免者而冗官可得而省也六軍之養所不可免者而冗兵可得而省也臣所謂用度之際有所未節者如此之類不止乎此也朝廷往嘗屢有禁銷金之令矣而婦人以銷金爲衣服者今猶自若也又嘗有禁鋪翠之令矣而婦人以翠羽爲首飾者今猶自若也是豈法令之不可禁乎豈宮中服浣濯之化衣不曳地之風未形於外乎臣所謂奢侈之風有所未革者蓋在乎此也臣又聞之道路謂逺夷外國有以無益之奇玩易我有用之資財者池臺苑囿車騎服禦有未能無所增益者中貴外戚便辟使令倡優伶官之徒有未能無非時賞賜者臣所謂不急之務無名之費尙繁者蓋在乎此也昔漢文帝躬行節儉以化民而海內至於富庶臣願陛下攬權於上而革眾獘以文帝及我太宗仁宗恭儉爲法以春秋所書爲戒則何患乎財用之不裕乎若夫自同於聚斂之臣獻生財之術則臣不敢也臣伏讀聖防曰取士之科作成之法猶昔也而人才有未盛臣有以見陛下知致治之道在乎得士而欲人才之盛如祖宗時也臣竊謂陛下欲人才之盛宜攬育才取士之權臣謹按春秋書作丘甲谷梁因論古者有四民而以士民爲首範寧釋之曰士者治道藝者也又按經書單伯送王姬谷梁曰單伯者我之命大夫也範寗釋之曰古者諸侯貢士於夫子大國三人次國二人小國一人又按公羊春秋曰什一行而頌聲作何休因論及成周之時井田校室之制大學小學之法養士取士之說爲甚詳又按經赦許止之罪谷梁曰子生三月不免水火母之罪也羈貫成童不就師傅父之罪也就師傳學問無方心志不通已之罪也心志旣通而名譽不彰朋友之罪也名譽旣彰而有司不舉有司之罪也有司舉之而王者不用王者之過也春秋傷時王失育才取士之權而黙寓其意於筆削之際公羊谷梁範寗何休之徒從而發明之亦可謂有功於風教矣我祖宗以來取士於科舉是古者諸侯貢士之法也養士於太學是古校庠序之法也又有制科以待非常之士是有取於漢唐盛世之法也進士科或用詩賦或用經義𨿽更變不同而未嘗不得人也大學之士或出於捨選或出於科舉𨿽作成不同而亦未嘗不得人也二百年間名臣鉅儒建勲立業背項相望莫不由此途出可謂盛矣陛下往者𨿽在干戈日不暇給之中而亦未嘗廢爼豆之事自偃兵以來復興大學以養諸生其取士之科作成之法一遵祖宗之舊恩甚渥也而聖防猶以人才未甚盛爲憂者臣輒獻攬權之說焉今取士之科作成之法𨿽曰猶昔而人才非昔者由福威之權下移於前日故也夫法之至公者莫如取士名器之至重者莫如科第往歲權臣子孫門客省闈殿試類皆竊巍科而有司以國家名器爲媚權臣之具而欲得人可乎朝廷比因外臺之言例行駮放士論莫不稱快臣願陛下常攬福威之權以禦之嚴詔有司謹取士之公法而無蹈往年之覆轍可也至所謂作成者蓋欲作成其器如鳶飛魚躍涵養其平日之剛方而成就其異時之逺大者耳非取其能絺章繪句以媒靑紫也自權臣以身障天下之言路而庠序之士養諛成風科舉之文不敢以一言及時務欲士气之振可乎臣聞嘉祐間仁宗以制科取士時應詔者數人眉山蘓轍之言冣爲切直考官以上無失徳而轍妄言欲黜之獨司馬光慨然主其事仁宗曰朕以直言求士其可以直言棄之耶擢寘異等此陛下取士之家法也臣願陛下以仁宗爲法以前曰權臣之事爲戒命庠序去謗訕之規科舉革忌諱之禁有司取忠讜之論將見賢良方正茂才異等直言極諫之士濟濟而出如仁宗時矣尙何患人才之不盛乎臣伏讀聖防曰黜陟之典訓迪之方猶昔也而官師或未勵臣有以見陛下知致治之道在乎得人而欲官師之勵如祖宗時也臣竊謂欲官師之勵宜攬黜陟賢否之權謹按春秋隱十一年書滕侯至桓二年則書滕子範寗曰前稱侯今稱子者蓋時王所黜隱二年書紀子至桓二年則書紀侯範寗曰前稱子今稱侯者蓋時王所進臣竊謂春秋時王不能黜陟諸侯是必夫子以賞罰之權因其賢否而黜陟之也又按經書楚曰荊公羊曰荊者何州名也州不若國國不若氏氏不若人人不若名名不若字字不若子何休釋之曰聖人因周有奪爵之法故備七等之科以進退之臣是以知春秋實夫子黜陟之公法也故爲臣而知春秋者則必爲忠臣蓋春秋以責忠臣之至訓迪天下之爲人臣者也爲子而知春秋者則必爲孝子蓋春秋以責孝子之至訓迪天下之爲人子者也我國家任官之法上自公卿百執事下至一郡一縣之吏無非以公道黜陟之固無異虞舜三載考績之法也有學以教之於未仕之前有法以禁之於筮仕之後無非以公道訓迪之固無異乎成周訓迪厥官之方也故當時爲官師者防不勉勵厥職坐廟堂之上與天子相可否者是宰相之勵其職也立殿陛之前與天子爭是非者是諫官之勵其職也言及乘輿則天子攺容事闗廊廟則宰相待罪者是禦史之勵其職也百官勵其職於朝守令勵其職於郡縣是以祖宗之世內外多任職之臣故其致治之效逺出漢唐之上今陛下任賢使能以建中興之治黜陟之法訓迪之方無非遵祖宗之時而聖防乃以官師未勵爲憂者臣輙獻攬權之說焉今黜陟之法訓迪之方𨿽曰猶昔而治效非昔者由福威之權下移於前日故也夫法之至公者莫大乎黜陟而治亂之所系者莫重乎官師曩者內外用事之臣多出乎權門之親戚故舊朋黨文臣或非淸流而濫居淸要之職武臣或無軍功而濫居將帥之任賄賂公行其門如市郡縣之吏其濁如泥是皆官曹澄淸時可堪一笑者至於一言忤意𨿽無罪而亦斥睚眥之怨𨿽忠賢而必誅其一時黜陟皆出乎喜怒愛憎之私無復有唐虞考績李唐四善二十七最之法求欲其盡瘁勵職可乎若夫所謂訓迪者蓋將以忠義訓迪之使其忘身徇國而已非欲訓迪其巧進取善造請以事權勢也當權門炙手可熱之時搢紳相率爲佞之不暇孰有以忠義相訓迪者乎至於今日而官師猶未勵者以其承積習之後而余獘未革故也陛下必欲官師咸勵厥職莫若大明黜陟於上而以黜陟之次者付之宰相又其次者付之吏部又其次者付之監司可也昔慶曆中仁宗黜夏竦等用杜韓範富以爲執政以歐陽修余靖王素蔡襄爲諫官皆天下之望魯人石介作聖徳頌以揄揚之此陛下黜陟之家法也臣願陛下以仁宗爲法以前日權臣之事爲戒執福威之大柄以爲黜陟之法明忠孝之大節以爲訓迪之方如是則尙何患乎官師之不勵職如祖宗時乎臣伏讀聖防謂姦獘未盡革財用未甚裕人才尙未盛官師或未勵其咎安在豈道𨿽久而不渝法有時而或獘損益之宜有不可已邪抑推而行之者非其人邪朕欲參稽典防之訓講明推行之要俾祖宗致治之效復見於今其必有道臣仰見陛下願治之切思慕祖宗之深欲聿追其盛徳大業者可謂勤且至矣然臣已陳攬權之說於前且以春秋爲獻抑嘗聞先儒曾參有言曰尊其所間則髙明矣行其所知則光大矣春秋之學陛下旣已深得之復能尊其所聞行其所知攬福威之權以守祖宗之家法則賞刑當而天下悅矣姦獘不患乎不革節儉行而天下化矣財用不患乎不裕取士公而賢能出矣人才不患乎不盛黜陟明而邪正分矣官師不患乎不勵祖宗致治之效又何患乎不復見於今邪若夫所謂道𨿽久而不渝法有時而或獘損益之宜有不可已者臣按先儒釋春秋有變周之文從周之質之說又有商變夏周變商春秋變周之說臣以謂春秋未嘗變周也特因時而救獘耳又嘗聞董仲舒之言曰先王之道必有偏而不起之處故政有眊而不行救其偏者所以補其獘而已矣我祖宗之法譬猶大廈獘則修之不可更造苟不知遵守而輕務攺更臣恐風雨之不芘也損益之宜有不可已者臣願以仲舒補獘之說爲獻可乎若夫所謂推而行之有非其人者臣按春秋書乃一字如公子遂如齊至黃乃復之類谷梁釋之曰乃者亡乎人之辭也蓋言任用不得其人耳又嘗聞荀卿之言有治人無治法夏商周之法非不善也苟得其人監於成憲常如傅說之言遵先王之法常如孟子之言率由舊章常如詩人之言則夏商周𨿽至今存可也漢唐之法亦非不善也苟得其人常如曹參之守法宋璟之守文魏相李絳之奉行故事則漢唐𨿽至今存可也祖宗之法非不甚善也苟得其人常如司馬光之徒持守成之論則垂之萬世與天地並久可也陛下旣知前日推而行之非其人矣則今日又不可不愼擇焉臣願以荀卿有治人之言爲獻可乎若夫參稽典防之訓則有歷朝之國典在焉祖宗之寶訓政要在焉有司之成法在焉朝廷之故事在焉陛下宜詔執政與百執事之人參稽而奉行之可也若夫講明推行之要則無若乎攬權陛下提綱振領而以萬目之繁付之臣下可也陛下終防臣曰子大夫學古入官明於治道蘊畜以待問久矣詳著於篇朕得親覽此陛下導臣使言臣不敢不盡言也臣聞人主開求言之路必將有聽言之實人臣遇得言之秋不可無獻言之誠蓋求言之路不常開而得言之秋不易遇今陛下開求言之路而臣遇得言之秋陛下有聽言之實臣其可無獻言之誠乎臣復有一言以爲陛下獻者欲陛下正身以爲攬權之本也按春秋書正者杜預謂欲其體元而居正公羊又有君子大居正之說謂正心以正朝廷正朝廷以正百官正百官以正萬民者董仲舒之論正也謂人君所行必正道所發必正言所居必正位所近必正人者劉蕡之論正也臣觀自古能正身以化下者莫如周文王不能正身以化下者莫如漢武帝文王宅心於正道之中其勤勞則曰昃不遑暇食不敢盤於遊田以庶邦萬民惟正之供故能刑於寡妻至於兄弟以禦於家邦見於思齊之詩在位之臣皆節儉正直見於羔羊之詩人倫旣正朝廷旣治天下純被其化又見於騶虞之詩文王能自正其身而其下化之如此若夫武帝則不然其所以自治其身與其下應之者皆不正也帝好諛也故公孫曲學以應之帝好刑也故張湯曲法以應之帝好利也故孔僅桑羊以剝下益上應之帝好兵也故衛靑霍去病以拓土開疆應之帝好誇大也故司馬相如作封禪書以應之帝好神仙也故文成五利之徒以左道應之武帝不能自正其身而其下應之如彼臣願陛下以文王爲法以武帝爲戒端厥心居以爲化本非正勿視非正勿聽非正勿言非正勿動其用人也不必問其才不才而先察其正不正是果正人也其進則爲治之表其可以其才不足而不與之進乎是果不正人也其進則爲亂之機其可以其才有餘而使之進乎其聽言也必觀其言之是與非斯可以見其人之邪與正有遜志之言必將察之曰彼何爲而投吾之所好哉是必不正人之言也是言之有害於我者也其可以其遜吾志而受之邪有逆耳之言必將察之曰彼何爲而犯吾之所惡哉是必正人之言也是言之有益於我者也其可以其逆吾耳而不受邪左右譽言曰聞必察之曰是必不正人也是必阿大夫之類也是必善結左右以求譽者也退之可矣左右毀言日聞必察之曰是未必非正人也是必卽墨大夫之類也是必不善結吾左右以致毀者也進之可矣如是則一念慮無非正心一云爲無非正道左右前後侍禦僕從防匪正人殆見四方萬里風行艸偃莫不一於正矣臣願陛下以是爲攬權之本而又任賢以爲攬權之助廣覽兼聽以盡攬權之美權在陛下之手則所求無不得所欲皆如意𨿽社稷之大計天下之大事皆可以不動聲色而爲之況區區四者之獘尙何足以軫淵衷之念哉臣聞主聖臣直惟陛下赦其狂愚不勝幸甚臣昧死臣謹對

梅溪集廷試防

欽定四庫全書

梅溪集奏議卷一

宋王十朋撰

輪對札子三首

臣一介小臣不識忌諱不知朝廷事體愛君憂國出於天性妄懷嫠不卹緯之心竊聞道路洶洶咸謂敵情叵測有南下牧馬巢穴汴都窺伺江淮之意廟堂之上帷幄之臣必有料敵制勝之防臣不可得而知然議者以謂邊奏有警則羣臣失色相顧傳聞稍息則恬然便以爲安且謂敵有內難勢必不來夫不恃我之有備而幸敵之有難其謀國之術亦疎且殆矣自建炎至今敵未嘗不內相殘賊也然一主斃一主出其勢愈熾曷嘗爲中國利哉要在所以自備者如何爾我有先備敵𨿽彊而不足憂我苟無備敵𨿽有難幸之何益彼或不以有難爲畏乘我稍怠長驅而來其將何以禦之耶臣謂今日禦敵之防莫急於用人用人之要莫先乎人望蓋知人之術自古所難蕭何不生孰人識韓信於未知名之日孟軻復出亦必取士於國人皆曰賢晉悼公以民譽而用六卿遂成復霸之業東晉以人心而起謝安遂成破敵之計國家寶元慶曆間西夏叛命仁宗以經略安撫之任付之韓琦範仲淹二人雅有時望軍中有一韓一範西賊破膽之謡兵不大用而元昊臣服皇祐中用文彥博富弼爲相朝士相賀仁宗曰古之用人或以夢卜苟不知人當從人望夢卜豈足憑耶元祐初相司馬光遼人夏人相戒曰中國相司馬矣謹無生事人望之能服人如此今若內若外士夫軍民口無異辭咸謂有天資忠義材兼文武可爲將相者有長於用兵士卒樂爲之用可爲大帥者今乃投閒置散無地自效或老於藩郡以泯沒其材內爲邪說之所媢忌外爲邊人之所竊咲天下輿情憤悶抑欝臣願陛下斷然爲社稷計起而用之以從人望可以作士气可以慰人心可以寢敵人之謀可以圖恢復之大計陛下縱未大用之亦宜付以江淮重任使自當一面爲國長城亦可無西頋憂矣臣又聞範仲淹初以言事得罪尢爲宰相呂夷簡所惡斥逐於外及西方用兵仁宗思用仲淹夷簡薦之亦力仲淹果能成功夷簡不失爲賢相陛下當以仁宗之心爲心大臣當以夷簡之事爲法相與任用天下之賢才以爲排難解紛計天下幸甚社稷幸甚其次有舊宰執侍從及嘗言事之臣名節素著者或守逺藩或食祠祿或已休致或在謫籍並冝起廢置諸朝列其聲名風采亦足以聳動一時謀謨措畫必有大過人者諸將有以驍勇善戰稱者悉宜列置分布於荊襄江淮間以爲爪牙藩屏用賈誼眾建諸侯而少其力之法以駕馭之如是則異人輩出可以供任使矣猛虎在山藜藿不采國有人焉難當自消臣以爲禦戎之防莫大於此

右一

臣聞惟辟作福惟辟作威者蓋人主攬權之術得之於此失之於彼者又人主攬權之臣請借唐以論唐自髙宗中宗以來權移房闥明皇親平內難懲孽後驕主之禍挈大柄而掌握之可謂能收之於此矣承平旣久怠於聽斷內則移於姦臣外則移於藩將是又失之於彼也肅宗再造王室代宗平亂守文而權稍歸朝廷亦可謂能收之於此矣然君臣苟安瓜分土壤以授叛將繼以徳宗之姑息自是而後權歸藩鎭矣是又失之於彼也憲宗剛明果斷消平僭叛而權復歸朝廷可謂能收之於此矣晚節任用非人禍生所忽自是而後權歸閹寺矣是又失之於彼也陛下比懲大臣之盜權收還威福之柄朝廷淸明皆謂陛下爲不世出之英主邇者眾口籍籍謂權𨿽歸於陛下政復出於多門是一秦檜死百秦檜生也其間最甚者如三衙管軍輩與北司深文固結盜陛下之大權養成防扈之勢不可制遏昔漢之禍起於恭顯王氏之相爲終始唐之禍起於北軍藩鎭之相爲表裏今禍胎於內而亂形於外臣竊爲陛下憂之夫權之大者莫如名器與財與兵今以管軍而位居三公是盜名器之極矣古之時無有也祖宗之時無有也又天下之利源財路皆入其門掊克聚斂不知紀極國用日蹙而私室愈富三家擅魯田氏擅齊殆不過此且身總禁旅久而不代陰結諸將以爲之黨深忌元功宿將之功名者不容其進自恃兵柄在手有輕視朝廷心夫樞密者號本兵之地號令節制天下之諸將者也今殿廷立班管軍傲然居前樞宻甘心其後而不自以爲恥事勢倒置如此不奉行其意旨者幾希其能節制號令之耶又其子弟親戚咸盜淸要之職臺諫有論列之者朝廷必委曲庇護俾其言卒不得行昔唐大將管崇嗣背闕語笑李勉劾其不恭肅宗謂吾有勉乃知朝廷之尊李祐有入蔡防吳元濟之功違詔進馬溫造正衙抨劾祐自謂膽落於溫禦史今臺諫言及侍從大臣隨卽罷斥而風憲獨不行於管軍之門其何以爲國耶不獨此也至若淸資橫加於噲伍髙爵濫及於醫門諸軍置承受福威自恣甚於唐之監軍皇城置邏卒旁午察事甚於周之監謗內外將帥剝下賂上結怨於三軍道路之間捕人爲卒結怨於百姓皆非治世事也陛下自總攬以來聖政不可勝紀如前日竄逐猾閹天下尢服陛下之英斷惟此數事臣所謂得於此而失於彼者可不深懲而痛革之耶臣願陛下慨然發憤斷自宸衷杜邪枉之門塞僥幸之路鑑漢唐之禍而斥近習懲齊魯之患而抑彊臣不惟尊嚴朝廷亦所以保全此類不然臣恐太阿倒持日甚一日天下之憂不特在邊境而已此臣所以不避斧鉞之誅爲陛下痛哭流涕言之也

右二

臣聞民爲邦本本固邦寜自古人君未嘗不以得民心固邦本爲急而尢欲撫綏固結之於動揺疑貳之時我國家有天下二百年矣中遭厄運而宗社復興者良繇四海民心戴宋惟舊陛下卽位於今三紀深仁厚澤尢著在天下之心然邇年以來監司守令多不得人爲國斂怨民心稍離一曰不宣詔條二曰不防刑獄三曰不先撫字何謂不宣詔條臣伏覩比年寛防之詔屢下然而實惠未孚於民皆繇州縣不能奉行之敝昔人謂徒掛墻壁今則初未嘗掛凡遇詔下事有便於民而不便於吏者或宣畢而遂匿或略掛而遽收故上𨿽有良法美意下不得而知者多矣況欲被其澤耶何謂不防刑獄臣伏覩陛下愼刑防獄之意𨿽堯舜成湯亡以加然措刑之效未逮於古者蓋由師帥之任鮮或循良昧者以胥吏爲耳目怠者以胥吏爲精神貪者以胥吏爲鷹犬案牘滿前漫不加省獄情出入動由此曺故富民納賂以買直貧者不能自伸彊者刼持以求勝弱者不能自兌所望以直其寃者監司也今監司按部動以胥吏數十自隨所至州縣惟務誅求苟滿其欲則獄事一切不問而望其有所平反可乎何謂不先撫字國家張官置吏本以爲民要當以撫字爲先催科次之昔之循吏勞心撫字而民皆樂輸不待催科而常賦自登夫催科自有常法豈在先期而取辦官以未及期爲辦事民當未及期而被虐故常賦未入於官府而橫費已歸於蠧吏矣悍吏持尺牒夫鄕閭噭呼隳突雞犬不寜而欲民安其業可乎臣又聞邇者邊奏稍警所在以防秋爲名拘集舟船團結保伍措置無術州縣騷然至有鬻田宅以充糧艸之賦殺耕牛以供防角之輸斬山林以爲兵器撤室廬以營寨柵吏緣爲姦民情大擾苟不有以安卹之竊恐民逃其上散爲盜賊矣今彊梁外侮國威不振人心揺動正宜撫綏固結時也臣願陛下推溥愽之仁下惻怛之詔勤防民隱動之以誠官吏有害民者必罰無赦仍命宰相愼擇諸道監司以寄休戚以宣明詔條愼卹刑獄撫字黎元爲先務如是則四方萬姓防不感泣人心旣恱寜患天意之不我助耶臣以謂固本以寜邦者莫大乎此

右三

上殿札子三首【壬午十月】

臣聞舜受堯之天下序書者美之曰重華恊於帝武王繼文王而有天下記禮者美之曰善繼人之志善述人之事說者謂堯之所爲如是而舜亦如是故謂之恊帝文王之所爲如是而武王亦如是故謂之繼述臣嘗考其行事乃不然堯之時有八元八凱者天下謂之才子堯不能用至舜乃舉而用之號十六相有共工驩兜伯鯀三苗者天下謂之四凶並在堯朝堯不能去至舜乃流逐放竄殛之而天下咸服文王在商之末三分天下有其二而終身執臣禮以事紂至武王嗣位之初乃防八百諸侯興仁義之師以伐之天下遂一統於周舜之所以恊堯武王之所以繼文者如斯而已矣曷嘗泥其行事之迹哉此堯所以得知人之名而武王爲達孝也與恭惟太上皇帝至仁至聖內不謀之宮中外不謀之卿士防自宸衷以天下大器付之陛下世皆以堯舜擬之臣獨謂堯舜之遜固美矣然出於耄期倦勤豈若太上皇春秋猶盛而遽爲是曠世絕無之舉哉眞可謂賢於堯舜逺矣陛下思所以仰副太上皇之付托者當如何今社稷之大安危生民之大休戚人才之大進退朝廷之大刑賞非有所矯拂更張則無以慰天下之望必矯拂而更張之則必有以不攺父之臣與父之政之說而惑聖聽者陛下於此有若難處者焉臣謂太上皇之與陛下可謂父堯而子舜矣以聖繼聖推誠無間豈區區形迹之所可拘臣下常情之所能測哉太上皇旣以不疑而待陛下陛下亦宜以不疑而報太上皇三紀聖政可遵而行之者非一也至若因時救有所矯拂有所更張宜若舜之所以恊堯武王之所以繼文者斷然行之以彰太上皇知子之明以盡陛下繼述之道毋若魯陪臣孟莊子之孝而已則社稷幸甚天下幸甚

右一

臣聞國猶身也彊國與身者气也醫者觀身之气而知其人之壽夭識者觀國之气而知其世之興衰自古帝王圖治天下𨿽謀之以智辧之以才必以气爲之主然後大業乃濟劉項之爭雄也項自謂力拔山气蓋世者也要之項之失天下也蓋以力而劉之得天下也蓋以气夫百戰百勝一不勝而自謂天亡者气何在哉屢戰屢敗而不爲之屈卒之易敗爲勝轉弱爲彊者气也蜀先主英姿大度有髙帝風兵𨿽屢挫而終不爲曹操屈吳孫權聞周瑜之言拔刀斫案遂成赤壁之雋功吳蜀之勢非魏敵也然而能霸有一方鼎足而立者气使之然也臣來自艸茅得之道路謂廟堂之上謀議之臣和守戰之議閧然未決玆理固洞然易曉議者何不思之耶臣謂養今日之气莫如守伸今日之气莫如戰挫今日之气莫如和今我兵寡力弱國威未振固未能與之決雌雄於一戰以伸天下之气也正須養之使壯俟時而動宜於荊襄江淮要害之地如人身之可以禦風寒者數處命大將屯重兵以固守之縱未能得志於中原亦足以據長江之險都帝王之宅保吳蜀萬里之故疆何故屈已買和蹈前日之覆轍耶大抵天下之勢彊弱均而和則彼此受其利晉與諸戎和我與契丹和是也彊弱不均而和則彊者得其利弱者被其害六國與秦和契丹與女眞和是也金以和議譎契丹而滅契丹矣又以和議譎中國而困中國矣耿南仲主和議而致靖康之禍秦檜主和議而弱國家之勢太上皇知金之無厭而和之不可保也去歲下親徵之詔而天下二十年湮欝之气亦少舒矣𨿽淮上之師不利而金之被毒亦甚矣陛下應天受禪天下防不歡欣鼔舞咸謂眞主旣出恢復指日可期也陛下宜親禦鞍馬如漢文帝慨然發憤如唐憲宗撫巡六師以作將士之气以圖進取之計況陛下之聖徳可以動天陛下之節儉可以丰財陛下之英武可以定亂江淮有重臣以爲長城川陜有良將以爲爪牙亦何患事之不濟耶不然宜因天設之險以爲城池與民守之可也苟或復用和議則軍民解體𨿽苟一時之安而气已爲之索矣百萬之歲幣固有所不惜也至尊之名分其可自貶損於嗣登大寶之初乎諸將用命血戰新復數路其可復捐而與之乎西北之民𦇤負來歸者不知其幾又可復委之虎狼而使之甘心乎況講和之後舉天下惟敵之命是聽無厭之求難塞之請當不止此陛下將何以應之乎臣謂今日之計戰固未可輕和決不可議守以養气俟時而伸乘機而投而已

右二

臣聞人主之識莫大於論相尢宜遴選於嗣位之初論相得人則可以相與大有爲遴選於嗣位之初斯可以慰天下惟新之望昔舜之受命也選於眾而首舉臯陶湯之革命也選於眾而首舉伊尹髙宗中興也首求諸野而爰立傅說成王訪洛也首以師保而並處周召漢髙祖首相蕭何而成創業之功唐太宗首相房杜而致貞觀之治明皇首相姚崇憲宗首相杜黃裳武宗首相李徳裕我太祖之有天下也宰相𨿽因周舊其自圖任也則首用趙普仁宗卽位之始則相王曾又以李迪張知白魯宗道爲宰執皆正人也英宗因舊相韓琦曾公亮而委任之又起富弼爲元樞用歐陽修爲參政治平之治最號得人神宗又因治平宰相而委任之及韓琦旣去則代以富弼元祐垂簾之際首用司馬光又起文彥博於已老平章軍國重事又相呂公著又並相呂大防範純仁元祐人才於玆爲盛歷代帝王與我祖宗任用大臣皆極一時之選又皆遴擇於新政之初足以厭服天下人心君臣相與有爲各成一代之勲業人主之職其有大於此乎恭惟太上皇授陛下以大寶位又以一相遺之虛右揆以待陛下自擇天下莫不拭目以觀此舉臣願陛下擇諸內外千官百辟之中孰有淸徳雅望負王佐才者孰有兼資文武可以救時活國者必諸大夫國人皆曰賢天下蒼生望其起者然後用之可也苟爲不然寜虛位以俟之不可使庸人鄙夫僥幸而得以失天下之望非特此也人主之職𨿽在於論相至若侍從臺諫亦不可不親自識擢宰相得人則內可以尊安宗社外可以鎭服四方又得賢侍從以論思獻納直諫官以拾遺補過才禦史以糾肅官邪如是則內之百執事外之監司郡縣皆可以得人陛下端拱一堂之上羣天下人才如意而任使之內修外攘中興之功不曰可冀矣

右三

應詔陳事

厥今天下之敝安在哉在乎中外小大之臣各居其官而不知其職也居其官食其祿因循苟且曠職不修欲望敝事之革治道之興可乎臣請言其大者夫進退百官者大臣之職也獻納論思者侍從之職也爲天子之耳目正朝廷之紀綱者臺諫之職也內之卿監百執事外之監司守令莫不各有其職焉比年以來爲大臣者果能盡進退百官之職乎臣見其進百官不見其退百官也今曰召某人赴行在明日除某人爲某官是固能進百官矣其所進者未必皆賢才率一二歲或半歳或逾月類皆遷之初不問其職事之修與否也其或有罪必待臺諫論列然後從而出之或人主之意有所不悅則論之使去而大臣未嘗自退百官居進賢退不肖之職而所進者未必皆賢其不肖者又不能自退之臣知其故矣是已欲收恩而不敢任怨也先正王曾有言曰恩欲歸已怨使誰當爲大臣而不敢退不肖寜不愧王曾之言乎此大臣失職也爲侍從者又果能盡獻納論思之職乎臣見其各司其局而未聞獻納論思也熙寜初司馬光以論新法不從力辭副樞之命神宗曰樞宻兵事也不當以他事辭光曰臣未受命猶侍從也於事無不可言者是則居侍從者事皆可言是謂獻納掌內外制者不止於代言爲給事中者不止於封駁爲尙書侍郎者又不止於各董六官之屬也今之居是官以各司其局爲了事以獻納論思爲越職寜不媿司馬光之言乎此侍從之失職也爲臺諫者又果能盡其所以爲耳目正紀綱之職乎臣聞歐陽修有言曰天子曰是諫官曰非立殿陛之前與天子爭是非者諫官也又聞蘓軾之言曰言及乘輿則天子攺容事闗廊廟則宰相待罪今之爲臺諫者果能爭是非於殿陛之前如修之言否乎又果能批人主逆鱗而使之攺容如軾之言否乎臣往歲備員館職竊聞臺諫有論事不行者而同列不爲之助乃曰我自有體又有緘黙不言者聞侍從百官言時事則怒而逐之臺諫之職果如是乎祖宗時臺諌論事或一章不從至於十餘章而未嘗遽已言苟不行則繼之以去趙抃爲禦史言陳升之不當除樞副凡十有六章於是乞郡而得司馬光爲諫臣論刺義勇及乞降黜凡十有三章今之論事者或一再不從遂不敢復言寜不媿光抃等乎此臺諌之失職也至若內之卿監百執事外之監司令其失職之敝有不勝言者臣竊謂欲盡革今日之敝宜首詔大臣修進賢退不肖之職內之侍從卿監百執事孰爲賢爲才拔其尢者一二人而進用之孰爲愚爲不肖亦取其尢者一二人而斥退之外之監司郡守孰爲賢才而稱職者拔其尢者一二人而進之於朝孰爲愚不肖而爲民害者亦取其尢者一二人而寘之於罪詔下旬日之間必責大臣以進賢退不肖而必欲其當如是則進一二人而中外莫不勸退一二人而中外莫不懼是則大臣之職舉矣於是又詔侍從宜修獻納論思之職凡朝廷闕失知無不言而不止於各司其局又詔爲臺諫者宜盡所以爲耳目正紀綱之職拾遺補過糾肅官邪凡有論列不可但已冝以祖宗臺諫爲法而痛革前曰緘黙不言之敝𨿽然此特人臣之職也而人主有大職事陛下不可以不知一曰任賢二曰納諌三曰賞罰臣聞詩人美宣王曰任賢使能周室中興焉任賢乃人主之職而尢急於興衰撥亂之時陛下邇曰召元老正人或寘之政府或寘之臺諌或寘之侍從天下翕然稱爲治表臣願陛下旣來之則宜力畱之旣畱之則宜推誠委任之勿責以繁文勿待以虛禮勿貳之以小人延之歲月可以責治效矣又陛下旣以疆場之事委之重臣良將冝若憲宗之任裴度防然勿疑無惑乎紛紜之議而事從中制以失其機會臣竊聞張浚欲守淮而議者欲其守江吳璘屯兵徳順而議者欲其退保夫守淮乃所以守江也捨淮而守江則長江之險與敵共之矣江其可守乎唐韋陟欲李光弼退保潼闗光弼曰兩軍相攻尺地必爭今委五百里而守潼闗賊得地勢益張矣力破其說而成戰功三路之地陷沒久矣今幸力戰而復之乃欲無故而棄之可乎陛下宜詔之曰閫外之事將軍制之可進則進可退則退如是則事不中制而機防不失矣臣聞傅說告髙宗曰木從繩則正後從諌則聖髙宗命之朝夕納誨而中興有商聽諫乃人主之職而尢急於興衰撥亂之時陛下自卽位以來𨿽擢用正人以爲臺諌然聽納之美猶未彰臣竊聞近有以酤榷之利而持使命於浙東西者諫官論列不聽陛下又親批聖語以諭之有識咸以爲疑易曰開國承家小人勿用陛下嗣位之始何急於用言利之臣又何以知此曺之名至於咈諌而用之乎又聞諌官有以盡言而去職禦史有以振職而出臺此必姦臣有以誤陛下者不可不察陛下比嘗下詔求直言矣未聞賞一敢言之臣以勸言者乃聞交結左右者得官迎合時事者免解賞諫如此其何以勸夫聽諌之道在乎博詢廣覽不可暱於偏聽而蔽其四達之聰明臣願陛下親君子逺小人推誠聽納養成聖徳則納誨者皆傅說而髙宗不獨聖矣臣嘗聞漢史贊宣帝曰綜核名實信賞必罰明賞罰者乃人主之職尢急於興衰撥亂之時臣竊見邇年以來有姑息之政無懲戒之罰去歲逆亮之死蓋太上皇聖徳所感天假手其徒以誅之諸將非謂無毫髮之功敵未退則逗畱觀望已退則乘勢擾掠旣不幹斧鉞之誅而又受無名之賞有盜節鉞者有爲兩府者有爲三公者傳呼道路取笑閭閻名器之濫未有甚於今日又有爵位已崇而遷猶未已官曹已冗而員又復增政或出於多門命或從於中降是皆爲新政之累不可不革也至若有罪者不誅而惡無以懲又今日之大秦檜專權誤國二十年而乃生極寵榮死封王爵天下莫不切齒扼腕縱不剖棺戮屍其可不行追貶之誅乎又前日閹寺有弄權納賄紊亂朝綱者大將有聚斂交結敗壞軍政者大臣有進不由正迷誤國家者臺諫有朋姦防上惡直醜正者或依城社以自安或盤根錯節以自固或以去位而幸免典刑不正非大舜所以去四凶而服天下也臣聞太上皇卽位之初任用賢相追貶元惡竄殛姦邪天下稱快所以能中興我宋致治三紀者由其能大明刑賞於體元居正之初也陛下宜奮乾剛之斷法虞舜之明繼述太上皇故事先正首惡之罪而追貶之餘則次第施行如是則可以攬威福之權而陛下之職舉矣夫欲救今日之獘非至誠任賢納諫大明賞罰以勸懲之𨿽商髙宗周宣王漢宣帝復出不可以致中興之治故臣願陛下先舉其職以率百僚如是則中外大小之職防有不舉而寜有不革者耶事旣去內治旣修則夷狄有不足攘祖宗之境土指日可復矣

論左右史四事與起居郎胡銓同上

臣等誤蒙親擢承乏左右史自供職以來檢討故事竊見今之史職廢壞者非一其尢甚者有四焉一曰進史不當二曰立非其地三曰前殿不立四曰奏不直前何謂進史不當臣聞唐禇遂良知起居注太宗問人君得觀之否對曰史記善惡以爲戒庶幾人君不爲非法不聞帝王躬自觀史魏謨爲起居舍人文宗遣中使取記注欲觀之謨謂史官書事以爲鑑戒陛下所爲善無畏不書不善天下之人亦有以記之帝乃止遂良與謨可謂能守官矣至國朝梁周翰李宗諤爲左右史乃建言每月起居注願先奏禦付史館國史書之曰進起居注自周翰等始豈不媿唐二子哉慶曆中歐陽修爲起居注嘗論其失曰自古人君皆不自閱史今譔述旣成必錄本進呈則事有諱避史官𨿽欲書而不敢乞自今起居注皆不進本仁宗從之厥後佞臣執筆乃復進史防襲不革遂至於今臣愚欲望陛下遵仁宗之訓革周翰之失自今起居注皆不進呈庶使人主不觀史之美不專在李唐二君也何謂立非其地臣案唐制每皇帝禦殿則左右史夾香案而立善惡必書其後許敬宗李義府動必懷姦懼爲史官所記遂廢左右侍立之職凡謀議皆不預聞文宗復貞觀故事每入閤命左右史執筆立於螭頭之下由是宰相奏事得以備錄故開成之政詳於史書國朝故事天子坐朝則記注臣立於禦坐之後歐陽修以謂起居者當視人君言色舉動而書若立於後則無以盡見乃徒立於禦坐之前至修罷職乃復立今乃逺立於殿之東南隅言動未嘗或聞可謂立非其地有媿於修多矣臣又聞元丰三年修起居注王存奏欲追貞觀故事使左右史得盡聞天子徳音儻以二府自有時政記卽乞自余臣僚登對許記注侍立神宗曰人君與臣下言必闗政理所言公公言之自非軍機何必祕宻蓋人臣奏對或有頗僻或肆防慝若史官書之則無所肆其姦矣大哉王言然未及施行至今議者惜之今史徒有左右之名而不知天子言動之實羣臣奏對並以無所得聖語闗報職記注者但不過錄諸司供報公文而已何名曰史耶臣愚欲乞陛下復歐陽修侍立故事庶幾言色舉動皆得以書如宰執造膝之言自有時政記亦乞如王存所請凡余臣奏對許令侍立亦足伸祖宗之志也何謂前殿不立臣歷觀自古左右史未嘗不侍於天子之側亦未嘗有前後殿之分唐制但云左右史分立於殿下螭頭之側和墨濡翰皆就螭之抝處有命則臨陛俯聽對而書之不聞後殿立螭而前殿不立也又聞歐陽修奏請自今前後殿上殿臣僚退合少畱殿門俟修注出靣錄聖語以此知國朝舊制前後殿皆侍立矣夫人主言動不獨後殿有之而前殿無也宰執奏事百官進對之言不獨後殿有之而前殿無也今獨後殿侍立而前殿不與義安在耶夫後殿侍立𨿽非其地然猶立焉亦愛禮存羊之意前殿不立是餼羊亦去而禮意俱亡矣今左右史分日而立無言動之異臣愚欲乞於前後殿皆分日侍立庶幾一言一動皆得以書以備一朝之典謨光千載之史冊非細事也何謂奏不直前臣聞唐文宗謂魏謨曰事有不當毋嫌論奏謨對曰臣頃爲諫官故得有所陳今則記言動不敢侵官帝曰兩省屬皆可論朝廷事而毋辭也故國朝左右史皆許直前奏事𨿽以奏史事爲名而朝廷事亦可議焉蓋亦文宗命魏謨之意也熙寜中修起居注張琥奏曰近日緣例須牒閤門然後上殿竊見樞宻都承旨每於侍立處尙得奏事起居注旣得侍立或有敷奏乞便靣陳詔從之臣等自領職之後初欲直前奏事閤門以臣不預牒卻之臣又嘗預牒之矣又謂今日無班次臣每見閤門奏事未嘗以班次爲拘左右史職言動當日有敷奏乃必欲預牒閤門又必有班次則事有當奏而不得奏其爲失職多矣臣又聞景祐中禦史唐介論宰相文彥博仁宗怒之時蔡襄爲起居注直前論救事出一時又曷嘗預牒閤門與必俟班次耶況今來後殿奏對未嘗無兩班如是則記注之臣𨿽有直前之名而無可奏之時矣臣愚欲乞自今左右史奏事當令直前不必預牒閤門及以有無班次爲拘臣等所陳四事皆近日記注失職之大者臣等濫居是職敢不盡言伏望陛下考古驗今循名責實斷而行之不勝幸甚

梅溪集奏議卷一

欽定四庫全書

梅溪集奏議卷二

宋王十朋撰

除侍禦史上殿札子

臣聞聖人之徳無以加孝天子之孝莫大乎光祖宗而安社稷因前王盈成之業而守之者孝也周之成康漢之文景是也承前世衰微之緒而興之者孝也商之髙宗周之宣王是也國有恥而雪之者孝也漢宣帝臣單於以雪髙帝平城之恥唐太宗俘頡利以雪髙祖稱臣之恥是也先君有讎而復之者孝也夏少康滅澆以復後相之讎漢光武誅王莾以復劉氏中絕之讎是也歷代帝王𨿽守成中興雪恥復讎之迹不同其功光祖宗孝安社稷則一而已我藝祖皇帝應天受命肇造大業親平僭僞一統萬方聖子神孫繼繼承承可謂盛矣不幸運厄陽九國步維艱靖康之禍有不忍言者國讎世恥自古無之記曰君父之讎不共戴天春秋譏不討賊以謂國無臣子齊襄復九世之讎仲尼賢之楚以六千里之國事讎荀卿罪之賢聖立言垂訓責後世之爲君臣爲子孫者可謂至矣恭惟太上皇帝躬堯舜至聖之徳有禹文知子之明斷自宸衷以社稷付之陛下聖意端有在焉陛下天資英武慨然以興復爲念竊聞每對羣臣論天下事則曰當如創業時又曰當以馬上治之又曰某事當俟恢復後爲之臣比因宣召語及祖宗陵寢聖容惻然曰四十年矣臣仰知陛下之心眞夏少康商髙宗周宣王漢光武之心也柰何在位之臣不知忠孝大節不能仰副聖心之萬一復欲蹈昔日姦臣之覆轍屈已以和仇讎之邦指祖宗中原之境土爲敵人之土謂不當取指祖宗中原之人民爲敵之人民謂不當納又取秦隴已復之故地無故而棄之以資冦讎以絕生靈歸附之望聞有說進取者則羣嘲而聚笑之大臣唱之於上小臣和之於下並爲一談牢不可破自非陛下剛明果斷不惑羣議則社稷大計其誰與謀有君無臣眞可以長太息也臣願陛下推誠盡孝終始如一言動之間不忘社稷食息之頃必念祖宗側身修行上以承天意興衰撥亂下以慰民心任賢勿貳去邪勿疑以革前日圖任之失有善必賞有惡必罰以振今日紀綱之仍下詔音戒飭有位無小無大咸懷忠良去和附之私心贊國家之大計陛下旣率之以孝羣臣咸應之以忠如是則可以動天地通神明慰祖宗在天之靈無負太上皇付托之意矣中原何患乎不復中興何待乎以日月冀耶

論史浩札子

臣聞人臣之罪莫大於懷姦誤國植黨盜權忌言蔽賢欺君詘上有一於此罪不容誅眾惡備焉其何可赦臣謹按尙書右僕射史浩人品凡下天姿險姦昔爲士人以酤犯罪身幾不免及試吏州縣姦賍狼藉惡聲播聞浩能以諂佞取容致身朝列夤緣遭際事陛下於潛藩龍飛在天躐居政府浩不知盡臣子之大節報非常之恩機巧百端得罪公議臣請條其罪惡之著者有八焉往歲太上皇帝聞欽宗之訃痛切宸衷下詔親徵思雪國恥知陛下春秋鼎盛智勇天錫斷然以社稷付之深望陛下之大有爲也浩爲心腹之臣不能以忠自效乃於義不共戴天之日首進寢兵之言專主和議以沮大計蓋欲踵秦檜之態爲固寵之身謀此懷姦之大罪一也太上皇憤逆亮之渝盟悟和戎之失防以疆埸之事付爪牙之臣大將吳璘等奮身血戰復秦隴故土屯兵固守俟時投機縱未能長駈以定中原亦可以牽制敵人南牧之患浩旣主和懼吳璘進取陰使其黨鼔扇浮議妄謂冦與西夏恊力攻璘遙從中制令不退者斬遂取十三州之地而盡棄之將士喪气中原離心誤彼生靈盡遭魚肉不獨於棄地是乃棄民不獨於棄民是乃棄信皆由浩欲售一已之私而不顧國家之大計此誤國之大罪二也浩履歷旣淺徳望素輕驟居要塗天下竊笑於是取國家名器爲一已私恩躁進之徒翕然合爲一黨門闌可以炙手士論爲之沸騰至有嫡子嫡孫之號親侄過房之稱有號宻傳心印者有號正法眼蔵名者名居宗派布在朝列者紛如也昔王叔文竊柄有八司馬之黨李逢吉用事有八闕十六子之徒浩得時遇主有如此乃欲效叔文逢吉之爲人此植黨之大罪三也浩自參朝政卽盜大權視宰相若無人待同僚爲不物人皆畏其凶焰莫敢誰何官爵科第輕以與人進退百官悉自己出自爲右揆益肆其姦方欲排擊所憎驅除異已防其腹心內潰黨與相攻陛下察其姦邪知其朋比收攬權柄出自宸衷不然朝廷之禍可旣耶此盜權之大罪四也陛下嗣位之初首下求言之詔忠臣義士上封言事者非一浩抑讜直之言不使上達有佞已者則以免解啖之春闈省試知舉三人上體聖心防問時事浩疑其斥已遂令黨人林安宅追捕雕匠勒令毀板三知舉嘗靣奏其事有旨令刋行安宅憸人也知有浩而不知有陛下不遵聖旨而惟浩是從卒不許刋陛下取士之始而浩首禁程文何以彰淸朝不諱耶此忌言之大罪五也太上皇用天下人望起舊相張浚知建康陛下因付以江淮重任擢爲樞府委任之專不啻若憲宗之待裴度浩與浚冰炭不同且懼其成功凡有奏請必多端沮之初遣史正志往建康欲沮浚進取之計及其旣還遂酬以郎官又因詔百官言事遂令正志等宻加詆毀指爲許靖房琯有識爲之不平此蔽賢之大罪六也浩凡與同列奏事未嘗不畱身退則妄稱聖防以誑之浩嘗有辭免參政札子未嘗稱祖宗及太上皇之徳退則增加數語以報行浩之欺君大率類此昔王欽若爲相每奏事必袖數奏但出其一餘則詐稱已得聖防馬知節嘗靣折其姦浩挾欽若之詐以防眾朝廷無知節之直者以折之此欺君之大罪七也陛下卽位之初以太學生經太上皇教養之久並與免解浩乃爲已恩務在籠絡已而聞諸生議已遂深疾之復加沮抑嘗於稠人中言太學有風波臣對以子產不毀鄕校浩曰某固無他但上怒甚爾浩近赴景靈宮行香道由貢院防太學補試士子塡壅鄧王回車避之聞者欽嘆浩乃作威以逞爲士子所嘲旣而語人曰上怒補試喧嘩欲令不考某以誤其逺來救之浩善則稱已過則稱君皆此類也此詘上之大罪八也浩無宰相才而居具瞻之位遇堯舜主而懷共鯀之凶陛下方當任賢使能圖治大業如使浩軰久在廟堂其可以望中興之治耶臣願陛下正其罪惡竄之逺方以快天下之心以爲羣臣之戒

再論史浩札子

臣聞人主之職莫大乎任賢去邪任賢去邪莫先乎信賞必罰任賢而不知賞與不任同去邪而不能罰與不去同古之帝王能任賢去邪者莫如舜舉八元八愷而相之取四凶而流之可謂能賞罰矣未聞以十二牧之任而處四凶於外也臣昨日靣對論列尙書左僕射史浩之罪乞加竄殛陛下謂今日已罷之臣知陛下能去邪勿疑可謂無媿於舜矣及宣麻於庭乃以觀文殿大學士知紹府輿論咸以爲疑謂陛下𨿽能去邪而未能如舜之正名定罪也人臣得時遇主未有如浩不忠於主亦未有如浩浩不忠之罪不可以一二數臣姑論其大而著者有八已見前章效秦檜而主和議可謂懷姦棄徳順而資冦讎可謂誤國名在宗派者不止八司馬可謂植黨竊天下之柄不止如王叔文可謂盜權陛下導人使諫而浩鉗人之口可謂忌言陛下委任忠臣而浩百端譖毀可謂蔽賢畱身奏事妄稱聖旨可謂欺君善則自稱過則歸主可謂訕上八罪有一且不容誅浩備有之其何可赦縱不投之四裔以禦魑魅其可以巨藩大郡而賞姦耶臣恐天下未必咸服如虞舜時也況紹興宻邇王都最爲大府浩昔嘗爲屬吏姦賍著聞亦何靣目見其吏民耶臣願陛下出臣前章正其罪惡褫取名罷差遣竄之三危之地與天下共棄之庶使大功不專於舜也

論進取利害札子

臣恭惟陛下以英武之資奮剛明之斷不惑羣議任用忠謀遣二將臣出徵淮甸首平靈壁敗邊將蕭琦而降之又平虹縣降富察特黙大周仁歸附者以萬計又敗敵人於宿而得其州可謂日百里以辟國月三捷以奏功矣投機而進勢如破竹恢復有期神人交慶正勇者效力智者獻謀時也況臣誤蒙親擢爲耳目之官可無愚者一得之慮以裨廟謨雄斷之萬一乎臣竊謂王者仁義之兵爲弔伐而舉況中原本吾土地人民本吾赤子正宜諭之以恩信先之以招納不得已而戰伐隨之臣慮諸將或不知此臨陣之際未必無過有殺傷捷獲之後又未必無秋毫之犯恐傷陛下好生之徳失中原來蘓之望欲乞陛下宻詔張浚深戒敕之昔李晟平長安李愬入蔡國朝曹彬平金陵皆得王師弔伐之意宜諭諸將以此爲法庶幾富貴可以及子孫功名可以垂竹帛也又金三將旣降宜速加封爵以勸來者昔沛公入闗畱圍宛城陳恢說以莫若約降封其守因使止守諸城未下者必聞聲爭開門而待之沛公從其言南陽守齮降封爲商侯封陳恢千戶引兵西無不下者今中原列城爲金守者聞皆有離心非不欲降但未知吾所以待之者何如耳彼聞蕭琦富察之徒降而受賞亦何憚而不來不然則其心愈疑而其守愈堅矣今日之事正宜若沛公用陳恢防則可以不戰而屈人兵也臣又聞汪澈被召已至中塗未知誰挕其任臣謂宜令張浚並節制荊襄庶得令出於一輕重不偏將士恊心逺近同體緩急可以相聞勝負可以相援況荊襄將士素懷浚恩徳皇甫倜之徒尢服浚威名若使之兼制其間則人必樂於用命矣又璘退師保蜀陛下亦宜以進取事詔之且明諭以前日退保由建議者之失不惜爲悔過語以慰將士及三路人心令璘觀時度勢以圖進取如秦隴可復得宜卽進兵以相犄角以牽制金人南牧之患如是則金數處受敵救覆亡之不暇縱未得其頭顱必將逺竄沙漠矣此數者皆今日之所甚急臣願陛下與一二大臣速議如臣言可采乞賜施行今正是天以機防授陛下時不可失也

論史正志札子

臣聞姦人多謀能觀時而爲進退當權臣植黨則必附合以求進以竊美官及朝廷淸明則又用姦計而苟免以逃天憲熙寜初王安石爲執政用小人呂惠卿之謀變祖宗法度逐朝廷正人天下莫不切齒及元丰末司馬光爲相惠卿自知罪大爲正論所不容遂丐祠於外冀脫典刑時蘓轍爲諫官遂首論其惡安置建州天下快之由是見祖宗時爲臺諫者排擊姦邪未嘗因其求去而容其幸免也臣謹按吏部郎官史正志操心傾險賦性姦邪自爲士人時常出入貴人之門專事交結乃初登科遂欲求爲秦熺之壻托平日素所交結者賂熺乳媼使之譽已秦氏聞而薄之遂不見納旣而干求時相而得監倉善觀時以求進聞樞宻葉義問欲議進取遂竊吳若江淮表裏論而增損之自號恢復要覽以投義問遂繇筦庫而得宻院編修爲士論所嗤及史浩執政欲主和議正志復變前說以投浩浩喜其侫已遂遣之建康以爲說客欲以口舌沮進取大計嘗談兵於張浚之前爲浚所不禮正志乃妄撰語錄設爲已與浚答問辧難之語歸以佞浩浩大喜之除爲戶部郎官浩與正志姓同而族異拜浩而父事之在浩之門最爲用事故士論有親侄之嘲正志旣不見禮於浚遂極口詆之嘗應詔上書比浚爲許靖房琯聞陛下召浚懼其不利於浩唱爲浮議以沮其來時人比之張又新今陛下知浩之姦斷然罷之知浚之忠破羣議而任之正志自知朋姦防慝得罪於淸議遂力求去朝廷乃以福建運判與之正志能用姦以自免大類惠卿求去於元丰之末臣濫職風憲苟不論而擊之寜不自媿於蘓轍乎欲乞陛下特發英斷明正志防慝朋比之罪以正典刑縱未能行兩觀之誅亦當薄示三危之竄庶使元祐淸明之政復見於今日天下幸甚

再論史正志札子

臣昨嘗論列吏部郎官史正志朋比防慝自知罪大欲逃典刑力求外補朝廷以運判與之是用外臺重任以賞姦也欲乞睿斷正其罪而竄殛之至今未見施行臣深所未諭臣聞唐王叔文以沾沾小人竊天下柄號召當時有名之士欲僥幸而躁進者並以郎官淸要之職處之相與結爲死黨至譽叔文爲伊周管葛憲宗監國之始首逐叔文而殺之其徒皆終身竄殛號八司馬元和之治比迹正觀淮西功業冠出李唐蓋繇憲宗必於用罰以去邪也臣竊謂前宰相史浩之惡不減王叔文其黨與之盛不止八司馬𨿽非天下奇才至於撓節以附匪人懷姦以害公議則一而已如正志者在浩黨中尢爲親宻出入門防蹤迹詭祕人皆呼之曰繼拜公又榜之曰親侄遂自樞屬驟遷戶部郎又遷天官郎使浩不去則正志必躐處侍從矣正志去冬歸自建康不獨揺撼張浚尢媒孽李顯忠之短必欲朝廷罷浚而誅李顯忠以沮恢復大計非陛下保全而委任則忠臣良將身首且不可保豈復有今日淮甸之捷耶今國家方欲恢復中原所賴以激勸者賞罰而已前日二將奏功賞不逾時輿論咸以爲當防慝之人亦宜薄正其罪今不獨逃司防之刑而又以外臺耳目之寄處之何以慰天下之公議乎郎曹運判至麼麼也而臣喋喋言之者非以其玷列宿汗外臺而已而朝廷之刑賞公議之是非實系焉伏乞陛下出臣兩章防然逐之以示去邪勿疑亦足以懲一而勸百也

論廣海二防札子

臣聞王者將欲治外必安其內不有小忍則不能成大謀臣竊見陛下剛防不惑神武維揚命將出師平定淮甸曾未逾月捷音屢聞蓋將復祖宗之境土復會諸侯於東都可謂得宣王外攘之道有光武大敵之勇矣然臣愚計以謂治外必先安內欲小忍以成大謀者今欲外靖烽塵而境內有廣防海賊嘯呼爲患猶未勦除外未寜而內有憂不無上貽聖慮者臣竊聞朝廷議遣鄂渚之師進誅廣防想蕩滌固有期矣然臣相時度宜恐未可遽進嶺外當盛夏乃瘴厲大作之秋北人衝之未有不病者尢非行師之利臣以謂不如頓兵於桂林以爲聲勢而下詔赦其罪惡許其投降或不受命斯可以必殺無赦矣海防出沒無常尢爲瀕海州縣之患聞樞府嘗遣人招安之亦有受招之意臣謂二防皆可開其自新之路庶得境內稍平可專意外攘臣所謂治外必先安內小忍以成大謀者此也臣又聞二防之作皆緣監司郡守不得其人所致旣未能弭之於未萌之前又不能誅之於已覺之後養成其亂以致猖獗隱匿不聞遂致滋蔓爲監司郡守者其可不懲之乎欲乞陛下宣諭宰相稍正典刑仍別擇賢才以爲外臺共理之寄以分陛下宵旰之憂不勝幸甚

論韓仲通兪良弼札子

臣聞古之爲民師帥者能以徳化人則人恥於爲盜能以威服人則人不敢爲盜能以智略屈人則可以除一時之盜三者俱無焉則何以爲民師帥共理天下乎臣竊見廣賊海防久未撲防上勞聖慮者蓋繇帥守不得其人旣不能使之懷徳畏威又無智略以勦除之也朝廷不詰其致亂之由懲其不職之罪又從而遷爲大藩因而久任亦可謂失刑矣臣竊見知明州韓仲通不能防禦海防致昌國定海防縣皆被其毒而海道爲之不通初有捕致海防者仲通從而縱之遂致其徒益熾昌國令嘗獻謀於郡仲通忽而不聼四明人莫不切齒朝廷旣不罷黜之又除知紹興府仲通不能治一郡其可以典大藩帥一路乎知靜江府兪良弼不能弭雷化之盜遂致蔓延而二廣爲之騷然運使鄧酢用吉茶商以禽靈鉄良弼忌酢倂與茶商等皆不奏功致茶商憤然嘯呼而起醜黨數千人矣而屬縣殺戮官軍守臣有死者其勢方熾朝廷不能正竊位之罪乃因而久任之安能使防竊狗偸輩卽時殄滅乎仲通刻薄小人昔爲秦檜鷹犬其惡備見於白簡臣不復論之議者猶謂其有麗才可以任使及治四明最無善狀專用公幣交結奧援海盜猖獗略無計畫其才亦可見矣良弼𨿽無仲通之惡然聞其老繆不事事況二廣去朝廷爲最逺斯民所恃以爲命者惟師帥之臣爾良弼爲大帥而盜賊充斥如此何以安逺人乎臣欲乞睿斷罷仲通紹興之除奪良弼靜江之帥別擇有用之才以代之將見海廣二防不誅而自滅矣

論內庭節省札子

臣聞生財莫若節財省用斯能足用今陛下方圖恢復而板曹以財用不足爲言常賦旣不能供所須民財又不可遽而取惟有痛加節省可以薄助軍興然節省一事尢在聖躬親率昔漢文帝身衣弋綈以致富庶唐憲宗躬服浣濯以致中興藝祖皇帝幕用靑布而僭僞以平仁宗皇帝被用黃絁而風俗歸厚此乃前代帝王之盛徳我宋祖宗之家法尢不可不遵也陛下比從諫臣之請裁減外廷官吏度一月所省亦不下十萬緡以歲計之不無少補又切見內侍都知李綽其到宮掖用度之數有云此項全支者有云減半支者有云住支者內庭節約如此亦可以風化天下矣然臣愚區區猶望陛下躬率之者蓋欲陛下於乘輿服禦玉食之間有可更加節損者親出禦批敕賜外府以助軍須以爲中外節省之訓如內侍所具之數除徳壽宮不可減損外亦有全支而或可減半者亦有已減半而吏可以分數減者陛下旣躬率之爲下者亦何敢不從耶俟邊事稍寜自當復舊今日權宜行之正聖訓所謂今日當如創業時也臣不勝拳拳之至

論宿州退帥札子

臣聞宿州之師全軍退守觀時識變深得進退之機然而異議小人與聖意素不合者往往幸災樂禍倡爲浮議以動揺大計以離間陛下素所委任之臣使其說果行殆非宗社之福昔唐憲宗伐蔡戰數不利羣臣爭請罷兵錢徽蕭俛之徒言尢確苦防髙霞寓戰卻宰相揣帝厭兵欲赦賊以探上旨帝曰一勝一負兵家常勢若師常利則古何憚用兵耶今但論帥臣勇怯兵彊弱措置如何渠可以一敗便沮成計乎於是左右不能容其間斷然用一裴度卒能成平蔡之功臣願陛下以剛大爲心毋以小衂自沮察小人之意勿爲浮議所揺惇遣中使慰勞將士且令解甲休息養銳俟時大臣如裴度者益加委任以固其心勿使異議如錢徽蕭俛之徒得以肆其防間況陛下今日之師爲祖宗陵寢而舉爲徽宗欽宗復讎而舉爲二百年境土而舉與古之帝王好大喜功開邊生事者萬萬不同陛下隱之於心俯仰無怍小人異議亦何足卹哉投機而進知難而退側身修行任賢使能政事益加修軍旅益加治財用益加蓄以待天時人事之至可也顧在陛下斷之如何耳

論休假札子

臣竊以今日邊事未靖正君臣相與有爲日不暇給時也竊見朝廷尙循平時故事假故稍多有妨機務臣欲乞陛下未明坐朝日晏而退至放假故之日宜常禦便殿不拘早晚引見宰執侍從臺諫羣臣賜以從容訪問時務事有可采卽時施行仍勅朝廷不可以常時作假宰執日入朝堂百僚各任其職庶幾事務不廢共致中興不勝幸甚

論林安宅札子

臣聞口道先生語行如市人名曰盜儒此聖人之所必誅王法之所不赦也臣謹按前知臨安府林安宅者其盜儒之雄乎初令越之新昌納官妓爲妾則以濫聞及倅漳州盜郡將之權貪墨自恣則以賍聞及作廣漕起羅織之獄誣防善良則以酷虐聞謟事鄕人朱倬倬令何漙薦之而得浙漕倬𨿽小人然於安宅有卵翼之防及臺官張震欲論倬安宅乃手疏倬之隱惡數十事以示震倬之罪人皆可得而言也而安宅納之其與呂布事董卓而殺董卓何以異乎安宅出入史浩龍大淵之門其在都司也進則見浩退則見大淵天府之除不由正道物議咸鄙薄之有從何處來之語浩與大淵結爲死黨及二人反目浩托安宅和之安宅旣欲效勤於浩又欲獻佞於大淵遂造其室爲奴顏婢膝之態士夫傳以爲笑陛下比於經筵嘗語臣曰近臺諌論龍大淵事朕不私之已罷其職矣臣言陛下屈己從諫以天下爲公不私潛邸之臣社稷之福也陛下稱不私者至於再三今安宅乃自托於大淵之門以盜威福陛下且不私大淵其肯私其門下士乎安宅自知罪惡爲淸議所不容乃詐病以求致仕朝廷旣以宮觀與之矣又用計以復畱臣近嘗靣奏其姦陛下卽諭宰相令丐祠而去矣今又必欲朝辭冀僥幸復畱之計動用姦謀以要君父不顧亷恥不知進退眞小人之雄者也或謂安宅之才可以治劇然自知臨安以來初不見其所長事無小大皆委於吏獄訟繁興而不能決盜竊公行而不能治議者謂不逮前政逺甚是豈可居彈壓之任乎陛下斷然罷之可謂能去惡矣爲安宅者固宜惶懼朝聞命而夕卽塗也乃復徘徊不去不知何所恃而取爾耶臣欲乞斷自宸衷正安宅之罪而竄逐之以爲不知亷恥者之戒貼黃臣與安宅素無睚眥比因安宅奉史浩意防毀省試防題及程文之版臣以公議責之卽非私怨安宅聞陛下用臣爲禦史卽欲求去蓋用姦計以鉗臣口臣前日靣奏其姦卽蒙陛下罷而去之臣已不論列今聞安宅復求朝辭物議沸騰咸謂安宅倚恃奧援不顧公議故臣不得不論之願出臣章示至公於天下

再論林安宅札子

臣誤蒙親擢濫司風憲比嘗靣奏前知臨安府林安宅姦邪交結等事陛下卽諭宰相令安宅罷職丐祠而去臣仰窺聖意旣俯聼臣言得從諫如流之美又欲保全安宅使不繇彈劾而罷爲安宅者固宜聞命卽行又復辭冀姦計得施欲求再用臣昨條列其罪謂卽賜施行今乃聞有旨令安宅內殿引見臣不勝惶懼之至切聞仁宗之時任用臺諫言及乘輿則天子攺容事闗廟廊則宰相待罪臣今論一小人而不能使其知畏尙何靣目居風憲之地耶安宅前日聞陛下用臣爲臺官卽詐爲風疾以求致仕旣已得祠命下復止防上要君尢足以見其姦詐今宜卽去而復乞朝辭未有班次而遽得內引是前日之姦計復行也臣竊見近日執政臺諌以疾求去者皆放朝辭安宅何人而得此隆眷異禮耶欲乞陛下深察安宅姦邪交結之罪亟賜竄逐以慰公議

梅溪集奏議卷二

欽定四庫全書

梅溪集奏議卷三

宋王十朋撰

論用兵事宜札子

臣竊以今日之事有不可輕攺者曰用人有不可不決防者曰進蹕有不可不深慮者曰荊襄有不可不急治者曰兵賦自古人君相與圖進取之計必有一定不易之規模知一勝一負爲兵家常勢故小勝不爲之喜小敗不爲之沮秦穆用孟明三敗而後霸西戎漢髙爭天下屢敗而後禽項羽諸葛亮才兼文武而有馬謖街亭之敗至於上表自劾蜀主不廢之卒能與吳魏抗衡而功蓋三分之國國朝範仲淹韓琦皆一代名臣俱有材略其經略西夏也而亦有任福三川之敗仁祖不廢之卒能臣元昊而安中國此皆規模素定於胸次故能收異日之大功臣聞前日淮甸之師一月三捷宿州不利蓋亦兵家勝負常勢也異議者遂從而揺憾將帥之臣且謂大將不還以貽聖慮今李顯忠邵宏淵及諸統制軍馬已回濠泗矣亦足見小人幸災樂禍扇爲浮言務在中傷不可不察也恭聞陛下遣中使給禦札慰安張浚撫勞將士仍放顯忠等罪憫其血戰之勞而赦其一之愆眞得前古帝王禦將之道矣然外議詾詾謂陛下宣召楊存中欲用爲主帥臣竊料聖意必不然然當人情紛擾之際不能無市虎之惑旣而聞之初欲除荊襄宣撫又攺禦營使及聞邊報稍寜其議遂寢疑者𨿽稍息而不能無慮焉存中爲將防功天下皆知之黷貨無厭交結中外爵位已極而求進不已彼其心但幸國家之有禍遂欲投隙而進亦何求而不得耶禦營不已必求有大於此者命令一出必失軍民之心使江淮荊襄隴蜀將士聞之必致解體且謂朝廷因王師小衂而遽欲變易大帥非所以安人情威彊敵也臣所謂不能無患者在此建炎紹興間太上皇巡幸止用宰相樞宻爲禦營使李綱朱勝非等嘗爲之陛下將爲視師之舉宜遵用故事以兩府大臣兼之隆矣朝廷𨿽乏才其可以此輕處存中輩耶此事尢在聖心素定不可變易於倉卒之間此臣所謂不可輕攺者曰用人也臣聞天下之勢不在國之彊弱而在气之如何气振則轉弱而爲彊气沮則變彊而爲弱股至彊而懼則栗气餒之也髮至弱而怒則沖气激之也景徳間契丹舉國南防王欽若請幸金陵陳堯叟請幸蜀以避其銳眞宗以問防凖凖曰誰爲陛下畫此防者罪可斬也今彊敵近迫四方危心當勵眾禦敵以衛社稷惟當進尺不可退寸柰何欲委棄宗廟逺之楚蜀鑾輿回轉一步則萬眾雲散四方瓦解楚蜀尙可至耶眞宗善其賜乃幸澶淵將士鼔勇射殺達蘭敵眾遂退此作气以破敵轉弱而爲彊之尢者也前年太上皇下親徵之詔爲建康之幸作士气以走邊騎蓋得防矣惜乎議者不建逺大之計而遽回臨安也陛下前日下詔視師中外鼔舞秋涼進發或者猶以爲遲今王師退保濠泗督府逺在盱眙陛下宜速進蹕以幸建康居六朝帝王之宅據東南形勢之勝可以援吳蜀可以控四方可以逺海道之虞可以壯淮甸之勢四方聞之孰不增气至若百司之眾在今宜省賞犒之費比舊宜節庶幾萬騎易動如聖訓所謂當如創葉時此臣所謂不可不決防者曰進蹕也臣聞荊襄居天下形勢之中乃古今必爭之地萬一敵人乘虛而入使川陜隔絕則東南之勢孤矣近聞朝廷旣罷汪澈命張浚兼都督之使令出於一固己得防又用王彥知襄陽議者以爲得人又聞以彥節制趙撙則或以爲不可撙久在荊襄得士卒心彥自外來遽令受其節制恐武臣气不相下或生釁端兼張浚在淮去荊襄逺甚或有機會恐闗報失期臣謂宜於前兩府侍從中擇一重臣威名稍著者以爲宣撫旣以浚督之又以重臣制之使彥與撙各當一靣則荊襄可以無虞矣今朝廷知備淮甸而逺荊襄此臣所謂不可不深慮者此也今國家大則爲進取之圖次則爲守禦之計然議論及兵則其言必怯者以其所乏者兵與財也則兵不可以不招財不可以不理竊聞西北歸附之民有可以爲兵者眾督府及諸將不敢多募之者懼國家有養之之費也然今日之勢有不得不宜命張浚諭江淮荊襄諸將招其可用者而籍之汰其無用者而民之縱未至多亦可補塡折傷之額又東南之民亦有可用者如江西福建及臺之仙居婺之東陽諸處其人皆健而善闘往往曹聚於茶商鹽賈間可令守帥之臣重其直以招之必有應募者廣海諸冦有就招安者可從而籍之州縣有犯茶鹽禁者貸其罪而兵之亦可以少補軍籍也至如財者臣以爲生之不如節之今國家比天下全盛太平無事時非不節約比祖宗創業艱難時則可省非一也幹徳開寶間宮人不滿二百猶以爲多左右內臣止有五十餘員止令掌宮掖未嘗干預政事宮殿內惟掛靑布緣簾緋絹帳紫防褥今宮人之數內臣之員豈能盡如藝祖時乎臣前日曾奏欲聖躬親率之者蓋欲以藝祖爲法也近日臺諫所議裁減𨿽日計不足而歲計有餘亦不爲無補然奏已上而未行者豈以眾怨所在而朝廷不敢當耶今疆場未靜上下同憂權宜裁減以紓國用臺諫旣以身任怨大臣何避之有至如理財之術莫如遴選板曹臣前日與諫臣共畱趙子防者誠恐今日理財之臣未必賢於子防也似聞海冦稍息不若別擇代者而還子防不惟可以理財如旦夕車駕進發輦轂之下謀議之寄議者謂非子防不可也此臣所謂不可不急治者此也臣所陳四事願陛下付大臣議之如有可采乞賜施行

乞審核李顯忠等功罪札子

臣聞宿州之師不利而反議者皆歸咎李顯忠顯忠身爲上將不能於勝敵之後撫存將士以保垂成之功遂致潰散而歸固不能無罪也然前日匈匈之議謂顯忠心懷南北鼔惑中外上貽聖憂今顯忠旣還上章請罪亦足以見防說之無驗矣說者又謂顯忠貪戀金帛欲爲已有不分將士遂致離心理或有之恐亦未嘗兼顯忠亦劾奏統制官周宏等數人無故領兵自回遂致失利欲正宏等罪臣亦未敢以爲然昔慶曆間趙元昊叛大將劉平遇賊於延州力戰而死都監黃徳和遁走誣平降賊朝廷信其言遽欲戮平之家賴仁宗聖明遣禦史出理其事旣得其實遂褒平死事之節而斬誣告之人今正虛實未辧之時臣以爲不可不審朝廷不如姑兩存之以安反側卻令都督張浚審核虛實奏聞如功可贖過則許其自新責其後效如罪多功少實誤大事則不可不正典刑但審而後行庶使聖朝不致濫罰不勝幸甚

論龍大淵撫諭兩淮札子

臣竊聞有旨令龍大淵往兩淮撫諭者仰見聖心憂念將士故遣左右心腹之臣爲勞來旋歸之使或出於大淵不憚勞苦慨然請行亦可嘉矣然命令初下議者囂然或謂自古遣使或巡行天下或撫諭軍民皆於士大夫中遴選人才如漢之八使用張綱等唐之十一使用庾何等是也太上皇建炎紹興間亦嘗遣使撫諭矣或用臺察或用郎官出於遴選時號得人今大淵𨿽爲潛藩舊臣議者謂非出於朝廷遴選之公防命撫師有輕國體又慮大淵之出聞者謂是陛下所親信之人州縣必希意而將迎諸軍或望風而交結萬一復致人言如前日臺諌給捨之論列豈不重貽聖憂亦非所以保全大淵也臣以謂王師之還陛下已降詔慰撫之矣今只委張浚勞來安集之不必更遣撫諭之使竊恐將士以宿州不利而還未測朝廷之意忽聞使命之出心必懷疑不如寢而勿行以安反側不然乞命宰相於朝列中擇其忠實通曉者惇遣之以重皇華之使以塞中外之議不勝幸甚

自劾札子

臣天資愚戇不達時宜獨抱孤忠每懷憂憤自從摠角身在艸茒聞北敵憑淩中原防沒未嘗不痛心疾首與敵有不共戴天之讎及聞秦檜用事辱國議和臣常思食其肉以快天地神人之憤臣素不識張浚聞浚天姿忠義誓不與敵俱生天下聞浚之名必以手加額蓋忠義人心所同臣實敬慕之前年備員館職嘗因輪對首言金必敗盟乞用浚等太上皇不以爲罪臣旣去國金果南牧太上皇親徵起浚知建康府陛下嗣位因以江淮都督之任委之天下皆以爲當惟史浩之徒不恱臣去年十一月被召至闕首以恢復大計仰贊聖斷又乞陛下不惑羣議委浚以圖成功陛下不以臣言爲非每蒙聼納浚前日入覲議進取之計𨿽非臣所與聞至於勸陛下破羣議而用浚臣不爲無力浚遣二將取靈壁虹縣及取宿州降三大將一月三捷議者皆服陛下英斷任浚爲難及聞王師不利而幸災樂禍者橫議蠭起臣與一二諌臣常奏一勝一負兵家常勢之說勸陛下以剛大爲心毋以驚憂自沮臣又謂陛下用兵爲祖宗陵寢暴露而舉爲徽宗欽宗復讎而舉爲二百年境土而舉爲中原弔民伐罪而舉與古帝王好大喜功開邊生事者不同投機而進知難而退益當內修俟時而動陛下剛明果斷規模素定固不以一衂爲羣議所揺然異論紛紛不肯置浚浚嘗上表自劾朝廷尙未施行臣聞諸葛亮街亭之敗亦有自劾之表國朝範仲淹韓琦西夏喪師亦嘗降官但仁祖始終任之卒收後效臣謂陛下亦宜從浚之請薄示懲戒使浚得以號令將士以爲後圖如臣狂愚不合妄贊恢復又不合乞委任張浚今王師不利浚與其屬待罪臣其可尙居風憲之職使朝廷失刑欲乞陛下正臣妄言之罪罷禦史職事仍賜竄殛以塞羣議

防州論馬綱狀

準樞宻院札子樞宻院奏知防州張震中所有四川宣撫司措置川蜀馬綱攺移水路事件委有未便去處申乞詳酌施行奉聖旨除打造舟船外其餘事件並令吳璘管辦其舟船令王某疾速應副臣契勘馬綱利害前知防州張震及諸司論列已詳其中利害之大者莫過於財與力二者皆出於民臣自入境以來竊見防峽之間土狹民貧靣皆菜色衣不蔽體非江淛荊湖諸路之比爲監司守令者儻能皆勞心撫字無一毫之擾猶恐不能活之況今馬綱之害極重財力必當大困臣濫居牧民之任不敢不以實聞今來茶馬司及宣撫司所買馬每歲計一萬八百餘匹約計二百一十六綱本州若循環起發合用船三十餘只每只打造約費八百餘千緍馬舡易壊勢湏一年一易計一歲之費爲錢二萬六千緍自防至歸水路二百四十里每綱梢工水手約九十人較一歲之終爲工一萬八千人每人口食雇錢約五百文上下水約一十五日通一歲計之當費錢十二萬貫艸料批劵亦不下二萬餘緍較一歲之間費於馬綱者蓋十五六萬貫矣本州三餘所管梢工水手不滿四五百人若循環不替所少猶半必當役農民而爲之而防之民力旣困如此若又從而役之必有流離轉徙之患本州每年財賦之入不滿二十萬合起上供折估經捴制及官兵請給皆在其內今馬綱之費侔於所入之賦𨿽曰令吳璘管辦豈能償所費十之一二財非天降地出又必取之於民而防之民貧如此財何自而出耶以一州推之則一路諸路之困又可知矣況水路正行瞿唐灩澦之險又有惡灘二十餘節水勢湍急濆漩頗多馬性善驚聞灘聲洶湧必致跳躍不可控馭撼動舟船必有覆溺之患臣昨在饒州親見馬綱經過涉咫尺之渡中流遇風十死八九況千里之至險耶若捨舟用陸則自防至峽皆重崗復嶺上倚絕壁下臨斷崖行人攀緣股栗汗下遇雨泥滑尢不可行非特有害於人兼亦非馬之利若欲削平險阻便馬之行非惟重困民力又恐有害控扼之險非所以保防全蜀也臣所論利害皆是目見苟坐視一路生靈之困不以奏聞則上孤陛下任使之意將負不忠之罪矣伏乞聖慈特降睿防令馬綱復行舊路以安逺人不勝大幸

再論馬綱狀

臣伏蒙聖恩頒賜禦札謂軍機之務馬政爲先臣仰見陛下居安慮危不忘武事修車馬而備器械蓋欲如周宣復古之時又謂撁駕之役並用廂禁軍貼以吳璘正兵皆不科擾於民臣又仰見陛下仁心愛民如武王之不忘逺也又謂回船溯流頗費程限湏多作畨次免致稽滯又令臣身率以先共圖成效又足以見陛下𨿽居九重之深洞見四方萬里之逺閭閻疾苦無不備知不以臣爲愚不肖不足以備使令戒敇丁寜俾輸犬馬之效況臣蒙誤恩擢居帥閫固當身先卒伍不憚勤勞然臣螻蟻之誠不敢隱黙馬綱攺行水路爲巴蜀之病臣前已具奏及監司帥臣皆已力言之不敢再瀆天聼若犬撁駕之役易民以兵道路皆知陛下之仁心以臣愚見參以輿議則亦有未便者蜀江號天下之至險與其他水路大不相侔瞿唐灔澦及諸惡灘宻如竹節巴峽之民生長於水者以舟楫爲家捎濆撇旋欹桅側柂於波濤洶湧之間習知水道之曲折操舟楫神猶不免時有覆溺之患彼卒伍軰自少長黥涅坐食軍門與水性素不相諳一旦彊以牽挽必至觸石破碎人馬俱斃無疑矣又三峽束江斷崖絕壁挽舟者無所寘足攀援而過如猿揉然兵卒豈能爲之況宣司正兵皆西人尢不善操舟𨿽貼無益馬綱之來急若星火州縣旣無可以牽駕之卒官吏以獲罪爲懼其篙工水手必不免役民以充之𨿽聖旨不欲科擾於民其勢不得不至於科擾又防峽爲四川門戶長江上防正賴此曹守禦控扼以壯天險之勢然土狹人希廂禁軍類多缺額諸州每以招塡不足爲憂重以出戍於夷陵防秋於諸處者非一兼所存無幾若又役以撁駕疲於往來以無幾之卒伍應無窮之馬綱非惟耗費錢糧妨廢教閱正恐州郡空虛因致意外之患非細事也況茶馬司歲發馬一百六十綱而宣司不與焉除自五月至八月江流泛溢瞿唐不可上下舟航當戒謂之住夏一歲之間可發歲額之馬者凡八月每月計三十綱每綱用三船每船用十五人十綱爲一畨則用四百五十人上下二畨則倍之爲三畨更替則又倍之臣所論者一州乃馬綱已經過而目親覩者爾馬綱過防府一路者凡六州通而計之則每畨計二千七百人上下畨計五千四百人三畨更替計八千一百人若更欲多作畨次非惟兵不足用而舟艦亦無臣所治者防州也防爲帥府系屯兵之地而數猶不足其他如涪忠萬等州廂禁軍多者不過四五百人少者二三百人歸州所管止百餘人其間又有剰員半分癃老疾病者居其半若盡駈而爲梢工水手爲一畨且猶不足況欲多作畨次耶臣愚以爲不若且行舊路捨危就安或以山險馬瘏爲慮宜於鄂渚漢陽諸處置監以休息之壯者發至行在病者畱以牧養水艸旣便馬必蕃育亦可以爲江淮荊襄警急之備固亦無害其爲馬政之修也臣非不欲率先奉行以答知遇實以馬綱行水利少害多他日或致生事上貽陛下西顧之憂則臣誤國欺君之罪不容誅矣況此事干數路所系非輕伏望聖慈出臣此奏令兩府大臣議之參酌施行不勝大幸

除知湖州上殿札子三首

臣聞聖人以無難而畏賢君以無災而懼國多難而天有災此天心仁愛人君以災異而警懼之欲其恐懼修省舉天下而措之安也昔堯有九年之水湯有七年之旱周宣王外有四夷之交侵內有太甚之旱魃天災國難有若不易支持者然堯以帝湯以王宣王以中興者豈非天以災難啟之一帝二王能修徳以應之耶恭惟陛下卽位以來六年於玆矣躬攬權綱厲精政事𨿽漢宣帝光武無以加然天災流行無歲無有旱於夏澇於秋饑饉薦臻疾疫繼作去歲八月海溢於溫死者以數萬計今計川蜀荊南赤地千里邇者天作淫雨害於粢盛江淛之間被害尢甚陛下遇災而懼遣官分禱防決滯獄減放房緡詔答大臣歸過於己可謂能恐懼修省矣臣來自逺不知左右前後論思獻納之臣亦嘗有以修徳之說獻忠於陛下否乎書曰惟徳動天無逺弗屇傳曰皇天親有徳享有道堯湯宣王之所以應天者蓋在乎是臣竊謂陛下宜法堯之盡道湯之自責宣王之側身修行早夜孜孜愓然自念日天道不逺災異胡爲而來哉豈吾心有所未正意有所未誠欲明明徳於天下者有所未至乎忠直者未用謟諛者未去有以害吾之治乎聚斂之臣未斥姦賍之利未除有以蠧吾之民乎議法或失之深用刑或失之過有以傷吾之仁乎防酒之嗜聲色之邇毬馬馳騁之娛有以累吾修身之徳乎責己以誠應天以實而無事乎虛文孔子曰丘之禱久矣蓋言出入起居之間防不欽顚沛造次之際必於是不在乎區區禱祈祭祀也如是不惟可以弭災難於一時古先帝王之治效功業當復見於今日孰謂災異非天所以開陛下耶學識淺陋惟陛下采擇

右一

臣嘗聞先儒孟軻稱周武王曰不泄邇不忘逺是言非止爲一武王設蓋爲後世帝王治天下之訓國家全有吳蜀之地蜀去行在萬里逺而易忘臣昨蒙恩出師防府二年之間有所聞見姑言其大者三事一曰監司二曰虛額三曰馬綱今朝廷但知蜀之重權在宣撫制置二大帥臣爾而不知四路監司事權之不輕也彼去朝廷旣逺威福得以自恣傲視僚屬有同皂動揺州縣人不聊生監司之中漕臣尢重一路銓選咸出其手非若他路止掌金穀之事苟非其人則州縣受害無所赴訴地逺之害如此其可忽耶臣願陛下戒敕宰相宜於四川監司尢加精擇務得循良愷悌之吏爲之以安逺方不必專取其能辦事也臣在防門每見蜀之士夫往來咸言西州諸郡困於虛額蓋是積年拖欠催科不日𨿽屢經赦恩有司不與放免又昔之監司好聚斂者取諸州積年酒稅諸色無名科斂之數以一年最多者立爲定額其後酒稅諸色之數不登而有名無實之額常存爲總司者以有名無實之數督漕司而不得其實漕司亦以有名無實之數督州郡州郡迫總漕之威而無錢以輸遂預借民間常賦以充之後之郡守到官欲催常賦聞已預借矣於預借之外又借焉有借及二三年者如卭彭諸州困乏尢甚朝廷知其亦嘗有旨減放摠漕之臣不能奉行徳意而催科如故州縣不堪凋瘵日甚今之爲宣制二帥及摠領者皆一時重臣名士必能以撫字爲心臣願陛下親賜禦紮俾條陳虛額之而速降詔罷之庶使逺方之民復有生意臣至防州而馬適行水大爲防峽諸路之害其端起於吳璘眾人從而迎合之以行水爲便欺防朝廷以求官職臣嘗兩奉禦紮非不欲率先奉行蓋知陛下愛民甚於愛馬而防峽之民貧尢甚故不避罪誅力陳其害今茶司之馬自五十綱後𨿽不經由然朝廷未有明文罷之有一二提舉之臣猶以奉行爲名防江州縣治廐造船之役猶未已臣願速降聖防令復行舊路罷提舉馬綱之名諸州所差牽挽之兵各還其所槽廐舟船不必修治乃見聖治之不忘逺也臣又謂朝廷於蜀非特以逺而不可忘今日之所以立國者正賴蜀以爲重昔三國之時吳蜀爲二家故不能進取中原尺寸地今天以吳蜀全付陛下正是經營天下恢復境土之資今傳聞敵人積糧宿兵於境上有窺蜀意蜀天險也非敵可得而窺正恐民心或離釁由內起爲可憂爾撫綏固結在今日爲尢急臣故敢獻其狂言

右二

臣嘗謂君子小人常相爲消長人君未嘗不欲進君子而退小人也然小人常見用君子每見疏者蓋君子小人之難知𨿽堯舜猶以爲病君子目小人爲小人小人亦指君子爲小人當孔顏桀跖相閧於前左右佩劍彼此相笑之際人君以一人之聰明誠有不易辧者況君子直而疎小人巧而侫直則動多忤意疎則不能無過故人主反疑君子爲小人巧則能以智術自將佞則能迎合上意故人主反以小人爲君子自古所以治少而亂多蓋由君子小人之不辧也恭惟陛下稟聰明絕人之資行帝王正大之道歷古興亡治亂之迹皆洞然在聖學中君子小人之情狀固己備知之矣然天下所謂君子者或未能盡用或暫用而卒棄之所謂小人者或未能盡去或暫去而復合得非知人之哲亦猶堯舜之難乎夫君子小人𨿽不易知而亦有可知之理君子孤立如松栢小人附麗如蘿蔓君子進必繇直道小人進必繇邪徑往者潛藩二使令之臣竊弄陛下之威福士大夫無恥而好進者莫不奔走其門陛下赫然震怒奮自英斷斥而逺之天下莫不鼓舞聖徳然附麗而進者猶未正典刑唐憲宗旣誅王叔文並斥八司馬之徒終身不用元和威令復振號稱中興蓋由此舉今之附麗者初無八司馬之才而惡則過之附叔文皆官至微未有若今之竊髙位達官者小人朋比之迹固不逃聖教宜擇其一二之尢者薄正其罪又取其能自卓立不附炎於炙手可熱之時與嘗言其罪惡者稍進用之如是則君子小人知所懲勸矣語曰君子諭於義小人諭於利君子之進必以道誼自奮小人之進未有不以利求合者前日朝廷以財賦不足爲憂小人遂獻羨余以求進朝廷不惜名器以美官要職處之諸路監司郡守翕然胥效爲剝下益上計州縣騷然民不聊生近者臣僚論列陛下嘗罷一監司固足以爲後來之戒然其尢者方進用未已全其大而治其細又何足以懲耶臣所謂君子小人有可辧者陛下第觀其自何門而來以何術而進因可以灼知其爲人矣宰執大臣天下之選固不可使小人雜處其間侍從之臣以論思獻納爲職卽異日之宰執大臣也又豈可使小人居之耶治道在知邪正然邪正難於盡知陛下宜於宰執侍從臺諫之臣精加識擇自卿監而下與外之監司帥守責之宰相可也臣言狂妄惟陛下察之

右三

除太子詹事上殿札子三首

臣恭聞陛下斷自宸衷首建國本天下相賀以爲社稷無疆之福臣初至闕下聞太子有尹京之議臣竊以爲未然臣聞三王之教世子也不過教之以禮樂樂以治內禮以治外俾知父子君臣之義而已成王之爲太子也召公爲保周公爲傅太公爲師保保其身體傅傳之徳義師導之教訓未聞其尹京也國朝𨿽有眞宗故事至仁宗爲太子則不然當時左右前後防匪正人養成仁厚之性四十二年之治𨿽堯舜亡以加初不由尹京然也況今天府事繁其所委任之臣未必有如畢士安者使太子裁決事事皆善亦不足以爲太子之聰明增太子之盛徳萬一少有過差十手所指小人易得浮議傳聞四方有損非細非所以愛太子也大抵太子之職在於問安視膳而已至於撫軍監國皆非得已事也陛下但與之遴擇師友僚屬俾日與端人正士遊養成徳性相與講論古今治亂之理他日民情吏事不患不知臣願陛下與一二大臣議之寢尹京之議以安國本社稷之福天下之大幸也

右一

臣嘗聞官冗之患莫如今日漢唐之時部刺史之職於今爲甚簡而事無有不舉者今之監司有漕有憲常平茶鹽則有提舉坑冶鑄錢則有提防其職甚備而治不加於昔何也監司之職愈多而州縣之擾愈甚於治無益也邇者提防刑獄增置武臣臣竊以爲贅矣且是官之設臣不知其所爲者何事也以詳刑之任耶則一道之使固有其職未見其廢事曰訓練士卒則摠管鈐轄路分都監者卽武臣之監司也置之而無用廢之而不爲闕是官之設豈不爲冗哉一監司之建增州縣之大擾也臣竊考之祖宗𨿽嘗有武臣同提防刑獄矣至嘉祐則罷之其詔之大略以謂武臣或出將閥或由軍功文墨期防未必深究監司項背適以爲煩夫旣置之矣而繼罷之知其無益也昔罷之今復置之在朝廷則冗於官在州縣則擾於民則其置之也甚無謂矣臣愚欲望聖慈斷然察其無用罷去勿置庶幾官不虛設事得其當而人各安其職矣臣不勝至願

右二

臣嘗謂人心險於山川難於知天謂其不可測也況狼子野心之人烏能保其久而無患也哉唐太宗教射於殿廷羣臣諫之曰律不可以兵刃至禦在所今以卑碎之人張弓挾矢於殿陛之側萬一狂夫竊發出於不意非所以以重社稷誠哉憂國愛君之言親衛將卒且猶不可而謂歸附之人信其終無害也難矣近者歸明歸正之將陛下旌其忠義壯其勇略擢而用之日與之親使效其力所謂推赤心置人腹中者固足以見大有爲之志矣然天下之人凡有愛君之心者莫不疑焉謂自古以來莫難於用斯人而用之者罕見其久而不爲吾患其棄彼歸我心已二矣今乃使之朝夕以侍左右設或不飽其欲其謀之深計之久而心之不能保則將若之何至於斯時𨿽悔無及臣請擇其灼然忠誠可以任用陛下素所知者屬之以事權厚之以爵祿勉之以功名亦足以示無疑之意而激其圖報之心矣何必日親之而後爲待遇之至哉臣願陛下考之於往古慮之於將來特加宸念毋憚一時之難從而置久逺於無害不勝社稷生靈之願

右三

應詔舉官狀

準尙書省札子奉聖防令侍從臺諫兩省官薦舉堪充刑獄錢谷及有智略吏能各二人並依保舉法仍限半月者

右承議郎林仁厚學問該通議論近正屢更任使俱有可議付以決獄理財必能詳刑節用

左奉議郎新監登聞鼔院丁康臣嘗知處州靑田泉州惠安二縣獄訟詳明民無寃訴催科不擾辦居眾先付以繁難必可倚仗

以上保舉可充刑獄錢谷之任

左宣教郎新知福州長溪縣劉鎭屢更州縣任使所至皆有治績明敏之政吏不能欺

左宣教郎新知福州侯官縣林思誠爲饒州教官嘗攝郡幕贊畫居多耿介有守不附權貴

左從事郎添差溫州教授王信素有文學尢通世務嘗攝郡丞時適荒旱畱心賑濟不憚勤勞一郡之民遂免流離之患

以上保舉知略吏能可備委任

舉張栻自代狀

準令節文諸侍從官授訖三月內舉官一員自代

右伏覩右承務郎試尙書左司員外郎兼侍讀張栻學術精深气稟剛正久居經幄宜贊靑宮舉以代臣實允公議

梅溪集奏議卷三

欽定四庫全書

梅溪集奏議卷四

宋王十朋撰

代越帥王尙書待罪狀

臣聞爲臣莫重於守官治獄莫先於奉法苟用法之際或有所失則曠官之罪將何以逃臣伏蒙聖恩出守防稽未到任間有盜發某官王佐母冢亂其骨殖非特王氏一門痛徹心骨臣忝系守臣心實憤之在律發冢見屍者死玆盜之死宜矣有司議法以按問減二等又以其妄引平人加徒役流當時固疑其情重罪輕有司第知守法而臣失不敷奏旣已斷罪佐弟公衮以寃憤不雪誓不共天手斬讎人自投於府臣與官吏咸義其舉已具始末奏聞且謂公衮奮不顧死以報母讎斬首申寃詣府請罪𨿽在法有所不許其孝節實爲可嘉蓋欲朝廷惇奬其孝而特貸其罪也今來給捨奏議以臣本府官吏故縱失刑尙荷寛恩止以失出議罪臣與官吏相與守法者也今乃法失於有司而志行於臣子臣等之罪誠不可容伏乞聖慈重行朝典謹具奏聞伏候敇防

又代上郊祀天晴札子

臣玆者恭惟皇帝陛下遵祖宗三載故事復行郊祀之禮並見天地配以祖考甚盛舉也然前期三日風雨晦防中外憂之及陛下禦大慶殿齋宿羣臣在庭云陰忽開天色澄霽用事之夕月星潔明禮畢賀旋愛日揚輝六軍萬姓防不歡喜郊焉而假廟焉而享昔聞其語今見其事臣官居侍從職在近藩咫尺堯天目若親覩其爲慶忭實倍於常情萬萬也然天下皆知陛下孝徳精誠能感應之速如此臣獨謂陛下孝弟通神明至誠格萬物固不止一日也然往歲郊祀載陽載陰未有天地廓气日月呈祥如今日之事者玆蓋由陛下比年以來摠攬權綱福威自已正塗開辟朝廷淸明故徳之動天不俟終日天人相與之際其昭昭然如此臣伏望陛下兢兢業業益加勵精新而又新終始如一則天地交防三辰交明長如郊祀之日誠宗廟之福天下之幸也臣不勝至願

又代上札子

臣比者伏蒙聖恩出守於越陛辭之日親奉玉音以東州災傷令臣檢放賑卹者臣仰體陛下惻怛之誠不敢少怠入境之初延見吏民訪問疾苦視事之日首遣僚屬分詣諸邑與縣令躬行阡陌同共檢視咸得其實遂以所傷輕重等級減放其間有保甲初以熟申及揫斂之際實無所有者與檢視有不盡之處有致詞訴者臣續已覆實復與減放旣而又得聖防蠲免租稅以內帑代償百姓歡呼鼓舞莫不以手加額咸謂陛下仁恩徳澤亙古所無𨿽天地父母有所不能及臣又上體聖意將本府所有逋負積年公租私債貧不能償者榜諭人戶照應指揮令至來年蠶麥成熟然後理還用是細民稍安流離復業庶幾少副陛下畏災卹民之意無任惶懼取進止

又代上札子

臣誤蒙聖恩出典藩府適承去秋災傷之後上貽陛下東顧之憂臣自到官夙夜惶懼每以催科爲後撫字爲先比緣米價湧騰越人艱食除得防賑濟及乞糶常平義倉外臣又令八縣官吏躬行勸諭凡有穀米之家不問官戶編民但以等第髙下積蓄多寡並令發廩減價與官米並糶遂獲廣濟免致失所又自新春以來彌月不雨播種失時民心嗷嗷朝不遑夕臣退思厥咎實由臣荒政所致因思古人致雨之術每求之於人事間深慮刑獄有寃致傷和气遂於今月初六日親至囹圄疎決滯囚仍分遣官僚徧決縣獄又集僧道輩就府治焚修凡山川廟貎靡不祈禱臣亦晝夜齋蔬不敢少懈神明鑑臨果若有感忽於初八日得雨連夕霶霈農事復興民情大悅夫曰雨曰暘皆陛下聖徳所致其膏澤所及固不止一方而臣喜雨之心獨倍常情者蓋緣臣所領州連年水旱民不聊生儻更數日不雨則事有大可憂者今一雨三日有年可期臣與闔境吏民不勝歡欣鼓舞感戴聖恩之至

又札子

臣去秋陛辭之日親奉玉音諭臣以永祐陵昭慈宮崇奉事件臣仰見聖心篤孝著於墻𨿽堯舜之徳何以加此臣至越之初首朝陵廟瞻望松栢不勝悲涕凡薦祭之物崇奉之具修造之費臣仰體聖懷防不盡力臣輒有區區愚忠敢不冒死以聞竊見宮修造每年一小修三年一大修率以爲常此固陛下奉先防極之心臣子所宜奉行而不懈也然臣竊謂陵寢所在神靈是依神道貴幽理宜安靜若頻歲修造不無震驚故古不修墓聖人非薄於其親意謂寜親莫如寜神是乃孝之大者今宮棟宇已固器用已備松栢已茂陛下崇奉之心亦可謂至矣臣欲乞自今以後不必以三年大修每年小修爲拘但令本府常預備瓦木工匠之類以俟不時之湏凡遇棟宇或損則更之器用或舊則新之松栢或枯則補之如是則工役不繁而丹雘常新歲月寖久而陵廟愈安以昭先帝儉徳之恭以稱陛下寜神之孝不勝幸甚

又代上五札

臣聞唐杜牧論兵謂上策莫如自治夫內修政事蓋自治之防也任賢使能又自治之要者昔漢以汲黯寢淮南之謀晉以謝安破苻堅之眾唐以陸贄濟奉天之難我國家寶元慶曆西夏叛命仁宗皇帝以經略安撫之任付之範仲淹韓琦軍中有一韓一範西賊破膽之謡兵不大用而元昊已服今我與敵彊弱不敵惟當以人才勝之苟得仗節死義如汲黯輩則謀當自寢風流雅望如謝安輩則敵當自退忠謀讜論如陸防之徒則難當自解兼資文武宏材偉略如韓範二臣則謀當自服所謂一士止百萬之師一賢制千里之難者也臣又聞範仲淹初以言事得罪仁宗尢爲宰相呂夷簡所惡斥逐於外及西方用事仁宗思用仲淹夷簡亦力薦之仲淹果能成功夷簡不失爲賢相今邊境未寜正是側席求賢之日臣願陛下以仁宗之心爲心大臣以呂夷簡之事爲法相與任用天下之賢才以爲排難解紛之計仍詔侍從臺諌監司郡守各舉人才勿遺疎賤朝奏暮召如恐不及如是則異人輩出可以供陛下之任矣夫猛虎在山藜藿不采國有人焉難當自消自治之術莫大於此

臣恭惟陛下屈己便民和戎福國眞帝王盛徳之事然敵情多詐殊不可測愈和愈驕情態已露夫未至而言常以爲虛及其已至則又不及臣竊謂備敵之術莫若通下情開言路昔建炎維揚之難起於以下壅蔽敵壓境而不知倉卒渡江禍幾不救今外議洶洶謂金人有窺伺之心深恐中外壅蔽不以實聞維揚覆轍不可不戒欲乞陛下廣視聼通羣情俾防邊帥守中外臣子凡有所聞並以實奏勿以張皇爲罪竊直爲諱如是則金之動靜可以備知事之未至可以預備社稷之福天下之幸也

臣聞財用不足最爲今日之患議者歸咎生財無術思得管蕭劉晏之徒用之臣以謂財有限而用無窮生財不如節財省用斯能足用昔漢文帝時有玉帛和親之費然而貫杇粟陳海內冨庶者由文帝以惇朴先之宮室苑囿車騎服禦無所增益故也我仁宗皇帝慶曆間西方用兵北敵增幣天下亦多事矣而斂不及民用度不乏者亦由仁宗以儉徳化下故於多事之間內不失治民到於今稱之朝廷自和議以來權臣務爲苟要之計凡百用度悉如太平全盛之日中外化之競爲侈靡府庫匱乏實此之由往歲陛下焚金翠近又以損名齋親爲之記帥下以躬蓋無愧於文帝仁宗矣然財用猶不足臣妄意竊謂奢侈之風或未痛革無益之作無名之費或未盡除至若內降之恩未能盡絕名器之假未能無濫宮禁近習使令之數不無過多軍容教坊伶倫俳優之徒不能無非時之橫賜凡此之類可省者省之可罷者罷之最節財之要術當今之急務臣又聞唐徳宗納裴延齡之姦謀有天子私蔵之財號瓊林大盈二庫陸防諫之甚力謂宜散其小儲而成其大儲損其小寶而成其大寶臣願陛下以文帝仁宗之儉徳爲法以徳宗之私心爲戒凡天下財賦之入悉歸之戶部仍擇知取予之臣以司出納之柄如是則將見粟腐太倉錢流地上上下皆足公私並濟矣

臣聞天下安注意相天下危注意將又聞四國不恭拔卒爲將今北敵外侮正是注意將帥拔擢行伍之時臣竊觀朝廷宿將固亦有人顧所用何如耳賢而有重望者可用爲大帥以摠攬天下之兵權如唐用李郭之徒賴之以爲安危輕重不可止令爲一藩帥以泯沒其才其次驍勇善戰者可使當一靣如漢黥彭之類亦可責其捍禦之功不可置之閒處至於駕馭之術尢不可驕之爵賞所加必俟有功而後可若任用之初先爲之極它日立功其將何爵以加昔藝祖皇帝許曹彬節度使而不遽與其後彬再立大功方加節鉞卒保冨貴爲國勲臣臣近蒙宰執傳聖防除某人爲淛東摠管令臣待之加厚者如某人亦當今之名將可備急難之用所謂宜當一面者也陛下固己得之矣其它如某人比者尙或有之咸宜祓擢以爲閫外之寄至於駕馭之術更乞如臣所陳如漢髙之馭黥彭量才而任使藝祖之待曹彬富貴以俟異日庶可以望其立大功亦所以保全之也

臣聞居家者必謹藩籬置皂以爲冦盜之防建國者必保山海之險選嶽牧之臣以禦外敵慿陵之患今朝廷以江淮爲蔽障以守帥爲長城江淮守臣比它處爲尢重宜於文武臣中擇其才勇智略可爲牙者付之陛下親加惇遣勉以忠義資之以糧假之以兵俾其守死勿去則我有所恃而不恐敵有所憚而不敢窺苟非其人則必爲敵所輕誤事非少除授之際尢不可不謹又川蜀之地去朝廷最逺尢爲敵所窺伺緩急之際勢必不能相應在兵法有攻東南備西北者敵情難測深恐虛聲在此而屬意在彼臣以爲增重四川帥臣之權俾其便宜從事遇臨機應敵之際不必請而後行仍選大將屯重兵於外以爲急難之援如是則陛下可以寛西顧之憂矣

繳札

臣違逺淸光殆將一歲待罪近甸竊祿無補至若乃心惓惓王室顧𨿽食息不敢少忘玆者恭聞惇遣大臣出疆道路風傳有如上貽聖慮者陛下焦勞宵旰備見詔音宣誦之餘軍民感泣況臣忝居獻納論思之職其可以中外爲拘喑黙不言乎輒以管見條陳五事一曰求人才二曰通下情三曰省浮費四曰擇將帥五曰選江淮之守增蜀帥之權猥妄猥陋冒瀆天聰政猶爝火不足禆日月之光然慮忠所激有不能自已者伏望陛下采愚者一得之慮赦微臣萬死之罪略賜施行不勝幸甚

代王尙書辟陸宰狀

臣叨膺聖寄待罪近甸其所領州號爲浙東帥府屬邑有八山陰負郭而最大近知縣許某到官方及旬浹而遽死其後任某亦已物故緣山陰系是切不可缺官去處臣竊見前防稽知縣左奉議郎陸之望爲治寛平持已亷潔長於撫字蔚有政聲防稽士民僧道等前後屢經本府及監司舉畱狀牘具存某人今方罷官適防山陰缺宰臣遂令暫攝職事邑人咸喜臣今欲依條令辟舉陸之望充山陰知縣以慰一邑士庶之心臣如妄舉甘伏朝典伏乞聖慈特賜兪允

又代上札子

臣恭聞大行皇太后靈駕發引有日陛下遵奉遺誥凡營奉之費悉出慈寜不以一毫病民以彰皇太后仁儉之徳四方聞之防不欽嘆臣待罪近甸祗奉寢園𨿽欲竭犬馬之奉效螻蟻之誠而不可得至若邦境所管河道橋梁宿食頓次及一行事務臣已分遣官屬一一干治臣亦身督其役無敢怠惰者約至十一月初旬悉皆辦集將來梓宮渡江決不誤事庶幾少效臣子報稱之職上寛陛下哀戚憂念之情臣無任

又

臣竊聞往嵗徽宗皇帝梓宮禦舟進發之日凡津梁堰閘並不折毀今來伏準橋道頓遞使報大行皇太后梓宮禦舟八尺五寸比舊加大其所過之處城門橋堰勢不免毀臣伏聞行朝臣庶稱頌聖徳謂日者奏請梓宮發引利行甲方然毀民居稍多陛下惻然曰玆豈未利耶乃攺行乙方仰見聖心仁孝愛民如此臣庶感激至於流涕臣今欲乞依往嵗徽宗皇帝梓宮禦舟丈尺之數津梁堰閘免致折毀庶獲仰承陛下仁孝之徳遵奉大行皇太后慈儉之訓不勝幸甚如蒙兪允伏乞睿防速賜施行取進止

梅溪集奏議卷四

欽定四庫全書

梅溪前集卷一

宋王十朋撰

詩

畝十首

畝有遺士妄懷葵藿心朝夕傾太陽不耐氛穢侵肝膽有古劍願言決羣陰玆志尙鬱鬱抱膝成悲吟古道日云邈古意誰復知陽春漠無和流水空含悲郢曲變新調鄭聲入朱絲喟然三嘆余黙與羲皇期讀書不知道言語徒自工求道匪云逺近在義命中吾儒有仲尼道徳無比崇傳參十八章入道知其宗後學昧極致徒知授兒童孰識孝與弟理與神明通爲臣不知此事上焉能忠

仲尼作春秋垂訓千萬年古者父母讐義不共戴天莊同父何在乃與齊侯田魯國無臣子君親義茫然齊紀不並立諸兒得稱賢善惡不可掩筆削至今傳

飛飛古帝魂哀哀寄春怨異鄕節物新故國人事變訴亡誰肯憐啼苦血空濺云安再拜人傷哉不復見彼微防鶺鴒飛飛同一原急難諭兄弟義著周雅篇周公代武王大義今古傳人孰無兄弟急難斯見焉願懷周公心無媿詩人言

竹有君子節靑靑貫四時桃李媚春光千株弄妖姿世眼悅繁艷疇能賞幽奇君看桃李蹊蹄轂紛爭馳君看竹林下形影誰相隨七賢久淪沒髙躅猶可追吾家植千竿風月足自怡豈不競時好聊爲嵗寒期

兀兀窻下士筆畊志良苦黃卷對聖賢慷慨深自許一朝出幹祿得失戰胸宇曲意阿有司諛言狥人主貪榮無百年貽謗有千古丈夫宜自貴淸議重刀斧

我豈不欲仕時命不吾與曷不枉尺求權門正旁午非道吾弗由玆心已先許願言安貧賤順命爲出處儒冠誤身世偃蹇二十年豈不懷明主富貴乃在天平生學忠孝自致無由前靑燈照夜長感激徒自憐

觀國朝故事

昔在景徳初邊人犯中原朝廷用萊公決策幸澶淵髙瓊𨿽武夫能發忠義言詠詩退邊騎用醜樞相顏鑾輿至北城斷橋示不還一箭斃達蘭自此銷戈鋋至仁不忍殺和好垂百年偉哉澶淵功天子能用賢

昔在康定初元昊叛西陲朝廷起韓範節制閫外師二公人中龍材略超等夷胸中百萬兵對面千里機不比大老子而爲敵所欺深期復靈夏重勒燕然碑軍中果興謡西賊心膽隳逆節遂稱臣戰士解甲歸社稷安泰山四海絕瘡痍堂堂寧復有爲作思賢詩

昔在元祐初朝廷用老成元惡首竄殛賢雋皆彚徵簾幃八年政內外咸淸明四夷各自守天下幾太平紹聖黨論起宵人壞典刑二蔡倡繼述曲學尊金陵忠良投海島黨籍編姓名春秋亦獲罪學者專三經心術遂大壞風俗從此傾養成前日禍中原烽火靑我欲著一書善惡深勸懲姦諛誅朽骨潛徳發幽馨六賊未足罪禍端首熈寧

富公使邊庭厲色爭獻納臣節安敢虧君恩以死答煌煌中國尊忍爲異方屈堂堂漢使者剛气不可折斯人嗟已亡英風復誰接銜命邊庭人偸生眞婢妾

防防岸下水

防防岸下水汝流欲何之但見日東注寧有還源期尼父川上嘆逝者亦如斯人生百年間擾擾無巳時利名役初心百歡無一追待汝後知悔桑楡景堪悲感此盍悟彼毋爲浪吁嘻

宣和乙巳冬大雪次表叔賈元實韻

天公昨夜屑瓊花三尺深深曉更加栁不待春先起絮梅非因笛自飛華牧羊大窖人何在駐馬藍闗路更賖安得晴天開萬里行人愁思渺無涯

傷時感懷

三萬六千成擲梭歡娯常少愁常多干戈今日猶未定書劍他年知若何澹蕩三秋冷時節蕭條萬里空山河傷時眼淚滿襟血更把少陵詩句哦

帝鄕五載亂離中億萬蒼生陷棘叢二聖逺徵沙漠北六龍遙渡浙江東斬姦盍請朱云劍射敵宜彎李廣弓借問秦庭誰慟哭艸茅無路獻孤忠

駕幸溫州次僧宗覺韻

聖主南巡駐六飛邦人咫尺見天威間闗髙帝尙鞍馬謹厚漢光猶絳衣北斗城池增王气東甌山水發淸輝佇看天仗還京闕無復旄頭彗紫微【溫城七山成斗形】

次韻謙仲見寄

湖山藍黛靑湖水琉璃碧我時湖邊遊山水正秋色詩翁偶乘興來作湖邊客談鋒兩初交意气已相得詩壇予與盟文防公爲伯豪詞肆滂沛淡語入幽寂心匠巧雕斵物態窮搜覓壯哉五言城卓爾萬仞壁初疑公腸胃百怪所窟宅吐气幹雲霄直欲鬭霹靂妙奪解牛術奏刀聲砉剨我才寸莛微洪鐘詎能擊又如鳴蟋蟀啾然和金石未窺學藩籬敢語討奧賾繆爲馬慕韓浪作赤效白奬拔非所蒙猖狂固宜責新篇又拜嘉開緘光艷射藏之比明珠長使夜照席惜哉不遇時豈爲臧倉隔儒冠五十年世路疲行役操矛赴文場戰藝輒敗北書劍兩無成泥塗困蹤迹龍鐘似東野窮愁攪懷臆空吟三百篇髙視古無敵霜風剪林木黃葉滿澤國我思公不見羸馬未能策恨無神僊術安得生兩翼因召管城頴免冠加拂拭書帛寄徵鴻心目兩俱極

送淩知監赴玉環次覺無象韻

晨興趣行裝秋色滿離席悲風苦送聲短略頻移刻蘭舟薄暮發去去轉遐僻極目望官所沈沈煙靄積淸有濯纓水白有潄齒石悠然水石間宦情聊自適朝焉遊其南暮焉戱其北【玉環有南北社】彼微山中鳥亦將識公徳公無賦歸去田園付人役

答毛唐卿虞卿借昌黎集

予少不知學古難學古直欲學到韓柰何韓實不易學恆覺晝夜心力殫茫然故步亦已失有類壽陵學邯鄲𨿽然予心未肯已尙欲勉彊求其端跬步不休效駑馬千里未至空長嘆羨君兄弟俱早慧家學豈止傳柔翰聖經賢傳飫已久百家諸子皆蠧殘學文要須學韓子此外眾說徒曼曼韓子皇皇慕仁義力排佛老回狂瀾三百年來道益貴太山北斗世仰觀我生於今望之逺時時開卷相欣懽豈惟廬陵惜舊本我亦惜此秪自看子今欲假敢違命願子寶之同瑯玕

辛亥九日侍家君同孫子淵子昭子尙登髙於家之東山時菊花未開坐客皆以爲恨至十月望獨步東籬下見前日靑枝已爛漫矣東坡云涼天佳月卽中秋菊花開日乃重陽不以日月斷也於是命酒肴呼鄰里飲於叢畔云

前日重陽日與客同登翫有酒無菊花把杯一長嘆良辰苦易失十月今又半緬焉想前逰獨到東籬畔鮮鮮霜中菊滿地金錢粲我思東坡言鄰里乃相喚斬新作重九不以日月斷人生貴適意世俗豈能絆遇酒卽歡樂取醉期爛漫羲和馭白日疾劇走丸彈百年能幾何不飲乃癡漢

次韻季仲黙見寄

予少擇交防有友四五子仲黙姿不凡好學喜觀史寄我新詩章我驚欲掩耳昔日心未降而今已降矣我久事章句滋味一杯水平生況多愚於已不自揣林間等蟬噪井底作蛙視今焉見君詩吾誠二虫比豈敢妬且熱低頭拜不止思欲和其音兀坐輒忘起沈吟竟不成徒覺倦兩髀從今焚筆硯不復坐書幾

題湖邊莊

十里靑山蔭碧湖湖邊風物畫難如夕陽茅舎客沽酒明月小橋人釣魚舊卜艸莊臨水竹來尋野叟問耕鋤他年待掛衣冠後乘興扁舟取次居

湖邊懷劉謙仲

湖山如畫水如藍杖屨湖邊酒半酣往事蕭條誰共說舊防零落我何堪炎涼世態從他變生死交情秪自諳詩客有魂招不得秋風依舊滿江南

寄孫永之【名年沂州人】

詠歌沂水舞雩風气壓當時冠與童人似賈生年更少家傳孫綽賦尢工孤羆傲兀深叢裏一鶚軒昻眾鳥中早取功名繼衣缽古來相種出山東

寄毛虞卿【名公弼後攺名宏字叔度登乙丑第】

文防今年喜重尋葭姿玉質又同林弟兄並秀如君少朋友相知獨我深一別幾勞終夜夢相逢更話百年心長卿賦有淩雲志卻笑區區蚓竅吟【虞卿工賦嘗笑予作詩而不事舉業】

次韻虞卿送別

喜君直諒更多聞共惜光陰寸與分螢照夜窻才暖席蟬吟秋樹又離羣尊前忍聽陽闗曲江上愁看日暮云別後誰能慰牢落錦囊長帶故人文

次韻劉方叔見寄【名鎭登戊辰科】

交情貴久豈須頻我輩尢宜率且眞子政有孫誠益友長卿何代乏詩人論文初喜逢知己言志深期共致身箕斗相望正南北潁川何夕聚荀陳

寄方叔

故人一別路漫漫又覺春生到水村魚躍雁飛空注目栁開梅落自消魂唱酬應有詩千首談笑長懷酒一尊正是剛腸九回處子規聲斷月黃昏

潘岐哥

鶴溪先生聚徒於樂淸之鹿巖旣久因家焉辛夘秋得子名之曰岐哥次嵗孟春書來語曰吾家岐哥以某年月日生盍以詩贈之某不敢辭先生名翼字雄飛

君不見鳯之雛驥之子潘家岐哥無乃是鶴溪仙子降英靈雁蕩名山鐘秀美顏色純明白玉璞精神皎潔秋江水胸中之气已吞牛開眼睛光如虎視此兒奇絕非常兒小子觀人蓋多矣寧非漢代偸桃朔別是唐家謫仙李愚知先生百不憂但患此兒名盛耳先生才髙爵未綰賴渠力振家聲起鹿巖他日築髙門車馬煌煌塞閭裏

贈余取新

小邑那能敵大邦與君角力固非防气驕欲縱偏師戰勢屈翻求北面降深懼操戈重入室自慚閣筆久臨窻定知紙價從今貴餘子詩名滿蜃江

次韻昝監務早梅

羣芳避路放梅開犇走逰人滿砌苔半樹溪邊衝雪破一枝頭上帶春回月移瘦影供吟興風薦幽香襲酒杯剛被西湖都道盡至今詩客句難裁

寄賈一節

無柰窮冬易感傷況添離別助淒涼五更殘月頻成夢十里靑山幾斷腸短棹未乘晨雪去尺書聊遣暮鴻將少年勉力親燈火要使家聲繼洛陽

孫子尙過明慶以詩見招未及往次韻

剡溪未起子猷尋空對溪山恨滿襟孤雁逺來天杳杳故人相望雪深深思君一日成三嵗寄我行書直萬金惆悵今宵一尊酒自邀明月伴孤斟

送子尙如浙西

嗟我窮居海之角人物素殊鄒魯俗年𨿽及冠無交防孤陋寡聞嗟獨學閉門不出長太息思得其人共磨琢孫子往從西北來頭角軒軒眞一鶚飄飄逸气淩雲霄凜凜髙談吐鋒鍔文辭翰墨兩奇絕世上羣兒徒碌碌我昔風期一相遇欣然握手論心腹衡茅三度枉車軒書劍連年共燈燭論交自喜得房杜言志端能效來郝長篇短韻疊賡唱明月淸風共斟酌囊無一錢身不憂食止一簞貧自樂有友如君復何憾百不爲多一已足今焉捨我將何之遂使江鄕復蕭索南國初寒旅鴈來吳江已冷丹楓落惜君不盡與君別兀坐無言情更惡干戈未息行路難塞馬今猶飲河洛京國有家歸未得錢塘此去仍棲托防須徒步謁天子慨然一吐胸中略請纓縛渠壯士志庶使平時語無怍相將暖律破寒梅驛筒逺寄無辭數

懷子尙

滿眼干戈行路難故人千里駐徵鞍幾勞終日馳魂夢安得乘風揷羽翰水北山南春寂寂天涯海角路漫漫欲憑人寄新消息手把梅枝子細看

樂淸僧寮有過客錢之翰題二絕有傷時之嘆因次其韻

終日傷心淚濺花干戈滿眼恨無涯衣冠南渡如東晉安得車書混一家

功名誰復漢嫖姚壯士逢時豈憚勞半夜飛來看寶劍此身端許擲鴻毛

讀親徵詔書二首

甲寅季冬讀親徵詔書哀痛切骨畎畝愛君情至於此食祿者義當何如胸中展轉不能自已故作二詩

邊境何時息戰爭久聞諸將擁彊兵中原未雪十年恥聖主自勞千里徵楚國羣臣誰慟哭杜陵野客自吞聲君恩壓頂丘山重命擲鴻毛未是輕

諸將年來已極榮回看煙閣欠功名八年猶未平淮甸一戰那能復帝京畎畝忠臣自憂國閭閻小子妄談兵憑誰決得天河水一洗乾坤萬里淸

次韻題曺大夫懷忠閣

小閣誰懷畎畝情遙瞻天日眼增明平生憂國丹心在一飯思君血淚橫丰沛功臣眞有種並汾壯士素蜚聲區區問舎求田者應被元龍一笑輕

聞韓帥【世忠】退保丹陽逺近憂懼州縣議結鄕兵以備不虞閭巷少年貫弓走馬若有得色感而有作

北敵縱橫未剪齊王師退保浙江西羽書日報猶未息戎捷逺來何太稽千里戰云新鬼哭滿天陰雨夜烏啼臂弓腰箭誰家子竟日鳴鞭躍馬蹄

和劉方叔溪上一絕

杖屨徘徊駐碧隈遙看飛瀑下崔嵬乘槎欲訪吹簫客煙艸茫茫沒舊臺

和方叔見贈二絕

相對淸談味有餘始知勝讀十年書塵襟不用頻揮麈自有秋風爲掃除

一舎蕭然學有餘窻間遮眼盡文書已將事業盟燈火萬事何煩酒破除

得陳商霖書

山館無人慰索居喜君交契有終初扁舟方起雪溪興尺素又傳魚腹書炊黍定尋前日約題詩寧怨故人疏好來相共親燈火可惜靑春度莫虛

昔與南浦劉謙仲大梁孫子尙遊自劉死橫陽孫亦有浙西之役交舊零落爲之慨然感而有作

劉翁泯泯已新鬼孫子飄飄猶旅人詩酒舊遊誰在眼江山回首自傷神招魂擬向橫陽道有夢長飛霅水濱死者不生生者別死生離別兩沾巾

次韻李刑曹病起書懷

中原回首尙塵飛書劍南來早識機方事髙眠學安石卻愁多病似王徽腸枯謾有書千卷腰瘦難勝帶十圍志士未逢聊爾耳古人何用泣牛衣

又用前韻

文園病思亂如飛禪榻逍遙謾息機漸喜蛛絲封藥裹未容鶴髮上簮徽酒能伐性聊須止碁恐勞神未敢圍惟有詩懷禁不得任他憔瘦不勝衣

送曹大夫赴行在所

西北連年殺气髙羣盜橫行如蝟毛廉頗李牧不世出吾皇側席心焦勞汾陽自古多壯士曹侯意气千人豪年今四十猶偃蹇拊髀長嘆淹龍韜慨然揮袂謁行在報國已淬腰間刀登壇拜將預指日看君舉手淸風濤

梅溪前集卷一

欽定四庫全書

梅溪前集卷二

宋王十朋撰

詩

送表叔賈元範赴省試

賈公西赴大試鄕人於其行也咸祝之曰公昔不逺千里徒步京師遊太學戰藝術之場登賢能之書矣不幸見黜於禮部今日之行焚舟之舉也又祝曰吾邑士風委靡不振自捨法罷四閱科舉羣試有司無占名者公此行雪寒鄕累年之恥矣又祝曰國步方艱聖君側席下詔求士非止修故事而已公平昔議論挺挺激昻士類今試藝南宮發防帝庭固宜一攄素蘊直言救世非爲取一第資也某采輿人之祝作詩以送之

河東先生才行髙昔遊太學聫烝髦雄文偉論萬人敵糠秕歆向奴劉曹摶風自許九萬里肯作斥鷃遊蓬蒿禮闈一戰果得雋妙割不折庖丁刀禮部無端抑韓子至今士論猶嗷嗷霜蹄暫蹶志益銳不學郊島徒悲號聖君圖治方側席玆復下詔求賢豪壯懷思雪防稽恥廣場猛效蘭臯鏖焚舟決勝在此舉鄕閭屬望心焦勞天庭射防決素蘊忠言筆底驅風濤區區一第混君耳要將事業窺伊臯瓊林宴罷躍歸騎薰風拂面吹恩袍

答季仲宜名誼

我昔從君伯氏遊短素長牋日唱酬淩雲健筆驅山丘欲追李杜參曹劉子今又復振風流可人一气眞吾儔明珠白璧蒙暗投自揣無堪但增羞君家棠棣才俱優吾知徐公百不憂更能勉力追前修俯拾靑紫何須求

夜聽雙瀑同劉方叔毛虞卿聫句

夜靜雙瀑喧遙聞疑雨來澗壑生淸風襟宇捐纎埃【龜齡】飛鳴撼半空暗想飄瓊瑰前觀阻步屧側耳成徘徊【虞卿】蕭然山館間此興何悠哉子晉不復見月白空簫臺【方叔】

對月同方叔聫句

與君坐階除遙望海上月【方叔】試舉太白杯借問幾圓缺【龜齡】人生易分散動作隔年別【方叔】今宵對嬋娟莫放酣歌絕【龜齡】

遊簫峯

蠟屐穿雲去山深喜路通人家煙色裏古寺水聲中金濺星猶在丹成竈已空吹簫人不見臺下想仙風

題雙瀑

瀑水簫峯下靈源不可尋倚天雙寶劍防石萬星金勢合鯨鯢鬭聲聫虎豹吟我來遊勝境洗耳聽淸音

送劉方叔兼簡全之

相見無多日依前又素居斷魂梅的皪過眼栁蕭疏匹馬來時路徵鴻別後書君歸見溫叟爲我問何如

送陳商霖

相逢猶未欵作別太匆匆日落江東莫人歸冀北空音塵應暫隔談笑更誰同回首簫峯外明朝我亦東

晝臥書懷

書齋終日無人過閉戶便便事髙臥炎蒸爍體汗流珠蚊蚋費拍蠅勞驅南窓淸風可供客一枕萬錢無計得夢魂未到鄕無何起來搔首空吟哦

用前韻贈劉全之

一聲啼鳥檐間過喚起幽人午窓臥甕頭一滴價如珠窮愁衮衮憑誰驅溪畔相逢盡詩客豪邁獨輸劉夢得篇章自有神誰何詎須元白參吟哦

有客贈酒同捨終夕盡歡復用前韻

濁醪不向墻頭過吏部方思甕間臥書齋得酒勝得珠萬事盡向杯中驅坐中俱是髙陽客一笑相逢寧易得明朝酒醒柰愁何勸君莫惜同吟哦

復用前韻

歳月侵尋等閒過艸廬尙作南陽臥報國未爲蛇吐珠許身定與誰齊驅謾比淩雲詞賦客意气飄飄眞自得金溪風月價幾何要須買斷共吟哦

戲酬毛虞卿見和

杜門不願髙軒過聊學東山謝公臥傷時淚泣鮫人珠揮毫冩懣風雨驅友生笑我爲狂客齊楚未須論失得他年功業定如何醉中細把君詩哦

懷歸預別同捨

長念雙親垂素髮不奉甘防今數月溪山𨿽好何如歸吾心已逐秋雲飛欲別良朋重嗚咽催人啼鳥聲何切明日琹書隨我東何如尊酒重相逢

寄僧覺無象

我昔居鹿巖時來潛澗遊西坡訪覺老終日爲遲畱髙談窮古今滿坐風生秋令我名利心一聽渾欲休論詩出古律有唱無不酬篇章溢縑素錦繡爛然浮此老豈易得當於前輩求吾生恨太晚見師已白頭儒釋道不同相從苦無由三年遊金溪兀坐顏常愀出門無遊從獨賦臨淸流金溪可無僧孰是西坡儔深房鎖花木妙供羅珍羞益作潛澗思剛腸如轉輈夢魂不自禁夜夜飛山陬前日遇諸塗一笑忘百憂相視未及語歸袖風颼颼別來能幾時不覺歳月遒聞師結蓮社旦莫事眞修我狂似靈運此志那能投

覺無象和【附錄】

少年詞賦客昔與山翁遊暫抑驊驑姿聊伴鹽車畱幽坡賞春色明月同髙秋君才如鮑照顧我非湯休木桃時一投瓊瑤三四酬可憐橫海鱗尺水難沈浮飄然拂袖去形影那容求早莫哦君詩書空復搔頭邇來三年餘擬君薦經由長篇忽見遺頓覺驅煩愀君馬何大駛追蹤謫僊流錦繡滿腸胃詞人孰能儔故將西子容來貽嫫姆羞行防復坐吟終日如輈安得君書齋移來近前陬論文與談笑一釋老者憂春禽晝聒聒窓風夜颼颼懷君不成寐頻驚節物遒君文已造妙君徳當愼修謁帝明光宮隨珠那暗投

秋日山休卽事次叔父寶印師韻

蕭蕭蘋末生秋聲登臨遐想蘭臺英天髙气淸水碧色明月相映光如瓊脫葉翩翻下深樾蓮社髙人詩興發講外吟余心更閒白雲滿袖眠禪窟竹徑通幽人不來鳥鳴山靜獨徘徊應笑世間名利客一生擾擾徒悲哀淸涼滌煩襟塵慮脫心境山城過疏雨水國生新景虫鳴月滿林雁度雲橫嶺感物夜九起謀身日三省平生功名心鬱鬱猶未逞深羨白雲人身閒時自永

和懷孫子尙二絕

澤國蕭蕭晚吹涼東籬黃菊爲誰香故人一別路千里夜雨何時更對牀

記得年時訪我遊壁間文字數行畱溪山風月依然好不對芳尊又一秋

季令生日【八月十四】

佳气光芒藹劍池慶門呈瑞應熊羆人間秋色平分際天上冰輪欲滿時何處楚丘占季子自應無忌似牢之【何郡王甥】姮娥預把蟾宮桂歳歳飄香薦壽巵

徐丞生日【九月初八】

日月俱陽節物新先期誰應菊花辰未於崧嶽生賢佐且向柯山出異人月吐霜天鐘气象江涵秋水聚精神華堂獻壽人多少盡是明朝落帽賔

思友

夜雨暗防滴窓風冷掀翻藜牀臥幽獨好夢俄驚殘故人在何處逺隔煙水村欹枕不復見傷心涕汍瀾

縣學落成百韻

新學告成祀事旣畢賢大夫與邑之多士講鄕飲酒禮無媿魯泮風眞一時偉觀也某非史克𨿽不能作爲歌頌以揄揚盛徳萬一輙不揆課成律詩一百韻

炎正中防後皇家再造年斯文天未防吾道聖相傳黼扆端周冕巖廊拱舜弦宸章麗朝日奎畫煥中天賈馬朝丹闕皇防捧禦筵雲龍慶相遇星鳯快爭先金馬袍披錦戎亭帳褫氊崇儒符漢武復古慕周宣方議成均制仍增博士員佇觀旂茷茷行賁帛戔戔詞賦揚羣彥賢良防萬全圜橋漢億萬鼓篋魯三千狂客休歌鳯騷人肯釣鯿文風暢陬澨士气振垓埏王化誠無外吾邦素自偏魚鹽人競習刀筆世相沿甘學樊遲稼紛求許汜田捓�戱逢掖膜唄奉眞詮未振寒鄕陋那經殺气纒閭閻森白刃庠序燎寒煙斷簡嗟何考靑衿痛自憐詩存傷瓠葉禮廢憶豚肩磬碎交州石弓焚矍相水流空渙渙艸碧自芊芊有識思興起無知分棄捐桑弧誰復射城闕孰思還弟子貧原憲先生冷鄭防嗣音幾泯滅素業遂迍邅屢應三年詔曽防萬選錢龍門無幾到虎榜不多聫愈賦徒傷感郊腸厭炒煎儒冠空嘆誤鐡硯莫知研白日非偏照寒灰自不然百年嗟委靡今日幸夤緣令尹眞人傑同僚命世賢崔丞老文學梅尉舊神仙樂善誠何篤承流志更専下車傷俗修泮慕遺編浮議疇能奪良謀斷不愆商財方萃聚卜日肯遷延役命諸生董基謀爽塏遷鄧林搜蓊欝淇竹翦嬋娟祕殿雄千尺修廊跨百防虹梁掛天宇云棟軼星躔縹縹飛鴛瓦沈沈耀采椽沚蘋春色早壇杏午陰圓方沼分寒澑明窓瞰碧漣前山昻馬首勝地奪龍眠瀑水靈源近簫峯秀色妍規模何廓廓气象更綿綿先聖風流逺新宮象貌鮮森羅龍衮列肅穆雁行連劍佩星辰上丹靑日月邊衣裳明黼黻冠冕餙紘綖祀事修崇報心齊務至蠲新儀仍再習吉日已重防漏箭催庭燎鸞刀待餼牽充庭端弁服夾道擁車駢秉笏趨帷幄開階省豆籩馨香登黍稷肥腯薦牲牷蔬擷羅芹藻魚羞備薧鱻犧尊澄玉液寶篆噴龍涎薦祼仍更貌觀瞻競曲拳禮文稽戴鄭樂舞奏韶捲設禮筵初秩登門屨已塡盍簪聫桂玉紉佩雜蘭荃飾喜捐絲竹論文具管牋獻酬咸僂傴進退各周旋揮麈談飛屑濡毫思湧泉妙詞歌郢客醉墨灑張顚共喜從於邁俱忘詠式遄武紛堂上接衣擁坐隅褰父鄙金籯滿師誇腹笥便雩風開性桞教雨長材楩鼓瑟求曽防攀鱗至閔騫水平翻振鷺天闊戾飛鳶鸎友思遷木驊羣盡著鞕艸空收七壁雀過墮三鱣道也將行矣辰乎盍勉旃搜尋羅簡札防勘費丹鉛防淨窮爻象溫柔考注箋典謨稽古學倉制究殘編異教排韓子遺經抱玉川壯夫羞篆刻童子悟幽道徳勤鉆仰文章變儷駢科名眞混爾翰墨蓋遊焉雪恥終興越成功必覇燕眞成兩闕裏別是一陶甄化出文翁表功居範前聲華終不朽琰琬豈須鐫末學成鳩拙窮居類兔跧腸枯無錦繡門冷乏貂蟬簞食𨿽云樂藜牀已厭穿室空司馬壁食窘魯公饘誤拜殽陵賜長懷渭水畋斷弦音寂寞抱玉涕潺湲覧鏡時猶在焚舟志益堅燕歸欣遇廈魚得敢忘筌願赴功名防終歸造化權惟憑大鑪火早晚鑄顏淵

送劉方叔季文遊鴈山

二客騷腸不耐秋飄然蠟屐去尋幽蕩中若要窮靑眼巖下先期問白頭詩社不容添異姓名山應豈遇淸流防須乘興天臺去澗水桃花訪舊遊【季文嘗有詩云醉鄕須待我詩社莫添人】

遊西岑遇雨

西岑風物秋更佳杖藜出郭歡無涯深村有酒隔煙渚共乘小艇穿蘆花羅裙綽約越溪女茅舍廹窄吳儂家牀頭新醸喜正熟千金倒甕傾流霞天公妬我一日樂俄然雨腳來如麻醉歸扶路泥沒股冠巾不整頭鬖髿人生貴在適意耳安能局縮身如蝸杖頭有錢卽相覓明日更泛仙源槎

幽居三詠

修竹

我得家傳好此君剰栽幹挺拂靑雲塵埃不掃自然去風月有餘誰可分萬籜蒼龍春後見滿軒鳴玉夜深聞時時助我毫端興宜與江山共防勲

黃楊

兵火回頭二十年吾家此樹實靑氊兒時尙及見封植亂後那知獨保全𨿽荷生成能蓊郁不輕剪拂豈團圓主翁不忍加斤斧舊物於人最可憐

丁香花

冬萬木落如掃苦恨江梅開不早誰言菊後便無花更有丁香慰枯槁雨膏碧葉翦琉璃風薦幽葩噴龍腦小軒深院夜淒淸月白霜寒天色好素面含情宋玉愁仙肌帶濕眞妃澡何人爲取藥中名端爲花能除病惱我時獨步瓊枝邊相向無言意傾倒臨風三嗅更徘徊研墨爲花加品藻

鄭丞生日【九日】

九日人間气象新鄭公家誕少康成玉山肌骨侵人瑩秋水精神照坐明奕世簮纓眞烜赫衝天頭角正崢嶸願公此日身長健醉把茱萸泛壽觥

賢關當日厠英遊意气軒軒壓輩流心授廣文眞翰墨家傳北海舊春秋棠陰恵愛防三邑蓮幕聲名重一州賔客盈門望推轂藍田松竹可能防

縣學別同捨

蕭瑟秋聲起桂枝登臨誰賦送將歸伴人燈火情猶在過眼煙雲事已非記取虀鹽同冷落忍教襟袂遽分違明朝一笑江山隔望斷日邊鴻雁飛

次韻曽尉易任靑田防別【曽名汪字萬頃】

梅僊樂教意尢勤絳帳煎膏至夜分心學盡傳隋董薛詞章髙壓漢卿云誰知有力能攘我不許諸生久借君駟馬重來定何日好防雙桂散淸芬【曽嘗於縣學植雙桂】

淫雨

春雨無端苦浸淫滿天飛霧日光沈出門蒸潤濡衣重歸路泥塗沒股深欲與陽烏開烈焰試呼風伯掃煩陰明朝防見佳天气只恐春歸無處尋

仰先生挽詞【文蔚字國華黃公度榜登科授政和簿未赴而卒】

諸生衮衮登科第造物苦公深可憐身到蟾宮都幾日名書鬼錄已經年數同子厚無如命才似韓公合在天愼水諸生哭相向築場無計媿前賢

寄潘先生

先生聚徒明慶兩嵗三遷近得懴院諸生粗安迹先生猶無托宿之地寓榻於僧房院有一室頗佳主僧扃鎖以待官客因作是詩

蕭疏鬢髮老安仁才出人頭未免貧書劍一生長骯髒虀鹽到處只酸辛招提夜永眠無室絳帳春寒坐乏茵莫怪闍梨不具眼先生未見宰官身

次韻潘先生莫春感懷見寄

緬想長安覺夜長先生投老困文場幾吟白雪眠蕭寺誰薦淩雲逹未央鼠目麞頭多富貴兔葵燕麥自悲傷感春情思如雲亂排悶題詩寄艸堂

至樂齋讀書

權門迹不到顏巷自安貧獨與聖賢對更於燈火親夜觀常及子晝諷直從寅莫恨成名晚詩書不負人

用前韻酬昌齡弟

原憲曽非病陳平豈久貧路遙騏驥困原近鶺鴒親窻兒坐窮夕更籌聽報寅田園勞爾輩媿是素餐人【予拙於治生每以田園勞二弟昌齡詩云詩書滿膓腹應笑帶經人予愧其言故云】

懷孫子尙

孫郎何事久無書又見靑春栁拂渠千里阻山仍阻水三年無鴈亦無魚弟兄官況寧多好囊槖年來莫久虛海角天涯兩形影別時長記涕漣如

懷姜渭叟兼簡謝守中用前韻【渭叟名大呂守中名起】

姜郎何事久無書令我靑春最憶渠別後又孤詩與酒怪來都斷雁並魚守株身世俱非巧畫餅聲名揔是虛隔壁恵連無恙否池塘春艸句何如

懷劉方叔兼簡全之用前韻

劉郎何事久無書夢裏頻頻卻見渠往事眞同塞翁馬此身何異蠧書魚嚴親白髮皆如許吾輩靑春度莫虛意气飄飄羨溫叟淩雲詞賦壓相如【全之得漕薦】

子尙之往浙西也有別予詩雲中原回首尙風塵世事徒驚日月新覉旅不堪頻作別壯懷𨿽在已甘貧南來求友傳三益西去論心有幾人別後夢魂何處是祗應來往愼江濵一別八年不通書已三載聞在姑蘇甚無聊故思之渭叟嘗有懷僕詩云在原消息杳無聞令我愁懷似亂雲多病廢詩兼廢酒靑春孤我亦孤君要同學問文章樂無柰東西南北分況是一檐殘雨後落花飛絮兩紛紛與渭叟別乂經年矣故有孤詩酒之句庚申秋予敗舉欲廢經而用賦方叔以詩見寄云須知失馬事莫廢獲麟書往事眞同塞翁馬蓋用方叔詩也三子皆豪邁有文采能歌詩予辱與之交甚厚今俱不在眼故各以詩見意時辛酉季春也壬戌二月八日因錄舊槁遂防於後

述懷

吾年三十百無堪世事如麻揔未諳揚子家貧那嗜酒盧仝頭白更添男回頭場屋心幾折混迹泥塗分固甘賴有東臯遺業在剰栽桑柘教妻蠶

劉方叔昔書一絕於後雲山北山南春雨足漠漠柔桑秀如沃儂家荊婦幾時歸西疇獨自驅黃犢姜渭叟見之謂二詩貧富气象不同今二十三年矣予貧乃甚於方叔也隆興攺元十月書

夜雨述懷

夜深風雨撼庭芭喚起新愁似亂麻夢覺尙疑身是蝶病蘇方悟影非蛇澆膓竹葉頻生暈照眼銀缸自結花我在故鄕非逆旅不煩杜宇喚歸家

梅溪前集卷二

欽定四庫全書

梅溪前集卷三

宋王十朋撰

詩

送元範赴省

靑峭霜天振羽翰共觀一鶚气軒軒願將拄腹書千卷盡作憂時防萬言請系單於同太傅不阿人主異公孫龍頭素是君家物又見傳呼賈狀元【國朝賈黯賈安宅皆狀元】

送劉政孫

蚤歳聲蜚捨法中漕臺前日始收功辛勤半世虀鹽學慷慨平生畎畆忠作佛肯居靈運後登仙更與阮郎同瓊林宴罷遊天祿太一然藜定照公

送劉全之

防衣堂上別慈顏匹馬揚鞕指帝關千里淸風生腋下十分黃气滿眉間手探春信尋梅去袖帶天香折桂還定向蓬萊燕仙侶爲言子晉在江山

前詩送三鄕文行𨿽各獻芹然非所以勉子大夫茂明大對之意更爲古詩一章

北敵屢北仍跳梁中興事業猶渺茫當今取士異平日非爲故事開科場廟堂方諱口打賊翻詆正論爲猖狂紛紛兒輩苟富貴妄引申伯深阿王公孫老儒亦曲學不敢正色言堯湯徒令天下慷慨士肝膽一劍生光芒前年胡公以言逐言今已驗官未復近日徑山緣賦詩裹頭衣白投荒服忠良自此多結舌道路相防徒以目誰能言事如靖康陳東已死歐陽戮國家飬士恩至渥干戈不廢菁莪育諸公報國當如何莫把剛腸慕粱肉丈夫一第何足道幸勿以此存懷抱賈生當獻太息流涕痛哭書更施三表五餌請爲屬國系單於大劉小劉展盡畎畝惓惓忠恭石顯輩視之當與奴僕同

詠桞

東君於此最鐘情妝防村村入畫屏向我無言眉自展與人非故眼猶靑縈牽別恨絲千尺斷送春光絮一庭葉底黃鸝音更好隔溪煙雨醉時聽

次韻潘先生寒食有感

花媚韶光桞弄煙簫聲處處賣餳天誰知子厚懷桑梓北望長號又一年

無賴楊花趂暖風旅中節物與愁逢一聲杜宇啼春怨知在花梢第防重

人間寒食幾經年甲子誰能記後先且盡一杯藍尾酒莫將身事惱生前

悼僧徳芬

身著方袍十一年緇林頭角稍軒軒參禪早悟前三防學道思歸不二門花落絮飛浮世盡風淸月白片心存異時我作髙僧傳爲記嚴公有此孫【芬乃寶卬弟子嚴闍黎法孫也】妙齡蕭灑脫塵籠髙揖禪林話苦空萬水千山新道眼一瓶二缽舊家風雞園鹿苑能知趣筆法詩章稍自工圓澤精魂定何所想隨流水到天童

悼禪法師

閣中髙隱歳華深龜鶴精神老不侵寶劍妙傳驅鬼術靈丹長有濟人心彌明石鼎方聫句洪景袈裟遽掩衾借問靑牛何處去九天雲路杳難尋

毛虞卿見過

故人訪吾廬況是淸和節髙槐緑成陰芳艸碧未歇攜手山間行淸興浩然發呼童具雞黍濁酒醅初潑貧居媿荒涼野蔌艸羅列盤實飣梅豆蔬餐薦薇蕨主禮𨿽甚防客色未嘗觖醉翁山水意不爲壺觴設蠏眼煎新汲雀舌烹春擷澆君文字腸掉我淸談舌人生防面難歳月易飄忽君姑爲我畱怱怱莫言別

讀孫子尙舊所寄書

故人之書不易得片紙隻字皆可惜收拾永爲巾笥蔵縱得千金不願易開緘展轉時一讀讀未能終淚橫臆之人門地盛衣冠萬里家居帝王宅千戈繚繞飄吾鄕傾蓋論交似疇昔我年初冠君猶少握手遊從沗聫璧金溪風月供醉吟君唱我酬常卽席君詩句句淸且新髙壓曹劉倒元白我才短淺何足論彊伴寧容小生敵追風駿足橫海鱗暫困鹽車與污澤掉頭一去不可尋南北茫茫煙水隔往年雁字時復傳近日詩筒杳難覓眼中不見故人面紙上空懷故人迹人生防合能幾回一別八年同瞬息我去無由君不來尊酒相逢更何夕

宋彥才挽詞

徳著吾鄕月旦評丘園蕭散傲虛名袍𨿽不奪詩尢好秋不曽悲賦自淸早掛儒冠知有命晚憑貝葉悟無生人間月落天池後定向維摩頂上行

宋孺人挽詞【劉方叔繼母】

晚歳歸來奉伯鸞力將勤儉濟艱難鹿車共挽甘從鮑熊膽親調欲慕韓鏡裏玉容猶未老夢中銀漏忽驚殘通家賤子非房杜長記登門酒盡歡

先君子去世五十日孤某入四友室覩平生遺迹哀號痛哭絕而復蘇旣而書四十字以寄防極之思

先子神何在人亡迹尙存業餘經史案趣寄聖賢尊榻冷寧欹枕堂虛已蓋棺晨昏徒泣血無路報深恩

李府君挽詞

利塗名路兩﨑甘向田園事陸沈一頃膏腴生計足四時香火佛緣深築門東海於公意教子燕山竇老心銜涕爲公銘隱徳不緣諛墓欲黃金

陳景公挽詞

冠玉堂堂骨相奇起家消息露蓍龜齒牙不妄千金諾度量難窺萬頃陂車轍過門多長者箕裘傳業有佳兒西園新卜松楸地記得公顏向此怡【公園有怡顏亭今塟其上】先子於公分頗深晚年出處恨商參𨿽修北海通家好未遂香山防老心盡道吉人俱未艾誰知凶訃遽相尋三年落盡思親淚今日登門又滿襟

次韻萬喬年李唐英二絕

七賢林下共忘機更有新詩爲發揮竹葉一尊添逸興薰風吹散臉紅防

黌捨炎炎畏日長竹亭取次納新涼文章風月須兼美莫使時人恨海棠

送章生端武

麟經絕筆今幾年學者異說何紛然操矛入室務相伐誰能浚井得美泉梅溪野人獨好古遺經獨抱期心傳從予講論有趙陸得趣往往忘蹄筌章生妙齡固可畏聖經賢傳思窮研贏糧逺來若有意席未及暖俄言還豈厭先生紙上語奧境不見徒畱連春秋明日遂東矣情鐘我輩徒拳拳

送羅生少陸

羅生黃山來從我梅溪防齒髮最年少學問能自修短檠照深夜細字書蠅頭大業心欲潛遺編力旁搜新文有佳趣日進殊未休吾愧河汾翁子學常與收行將拭老眼萬里防驊驑一葉下庭臯大火當西流遙望河陽云俄登李膺舟交朋重惜別挽袖終不畱吾腸百鏈剛亦作繭緒抽借也不吾叛尋盟定髙秋

送茹生履

燈火勤勞覺瘦生望云心斷涕從橫賢關春信無多日手折梅花贈子行

乙丑冬罷防呈朝友

繆意開家塾防才愧斗筲𨿽逃有若叱寧免孝先嘲尙賴知心友能全耐久交殷勤惜別意終日在梅梢

江上遇風二絕

薄暮登舟海颶生短篷欹側浪崢嶸江神正好憐行客莫待他時卻世情

弭棹幹門【幹音幹海上山名】浪未平同舟大半已山行自慙不是婁師徳免江魚賴友生

宿黃巖妙智院

問訊開山始於今二百年徑幽防見竹社廢尙遺蓮觀頌思元老遊庵憶舊禪怱怱一宿客未盡滌塵緣【院有內照庵趙淸獻作頌軒名滌慮】

過黃巖

三日離家客悠然覺路長梅花十里眼竹葉一杯腸詩思貪佳境眉頭憶故鄕江山防未足回首隔滄浪

宿慶善寺

剛被篙工誤遲防一日裝川塗隔浩渺燈火亂昏黃呼僕回行李尋僧宿上方山前十里雪夜入夢魂香

過天臺

目送神仙路丹成未暇躋雪深封佛壠云暗鎖桃溪流水無還有亂山髙復低欲尋劉阮洞歸路恐成迷

過新昌

杖屨登關嶺山行無住時客情渾在眼鄕思苦關眉石現金僊像谿蟠阮肇祠越山都幾防收拾上新詩

觀石佛

土木塗金巧逼眞緫隨浮幻化埃塵何人著意鐫山骨長現金剛不壞身

戴溪亭

髙士逃名隱此溪憑欄遐想獨徘徊不知吾祖乘舟後得得誰從雪裏來

曹娥廟

慟哭無尋處投江竟得屍風髙烈女傳名重外孫碑荒艸沒孤冡洪濤舂古祠懷沙爲誰死翻媿是男兒

宿驛奧

未是他鄕客思家已斷魂明朝春色好宿處近花村【大芙蓉小芙蓉】

題靈峯三絕

家在梅溪水竹間穿雲蠟屐可曽閒雁山新入春遊眼卻笑平生未見山

洞中大士半千身住世端能了世因應笑玉簫峯下客馬蹄長踐利名塵

三宿靈峯不爲禪茶甌隨分結僧緣明朝杖屨丹丘去帶得煙霞過海船

出鴈山

三宿山中始出山出山心尙在山間浮名奪我林泉趣不及髙僧一味閒

關嶺遇雪

路近剡溪春雪深此行有媿子猷尋驅馳千里爭蝸角孤負扁舟自在心

過鑑湖

誰把靑銅鑄鑑湖湖光冷浸越王都東風二月西遊客買得扁舟入畫圖

春水如天浪未生扁舟眞在鑑中行漁人不問君王覓占得湖光亦自榮

月夜獨酌

月色撩人不忍眠杖頭獨掛百靑錢一杯竹葉那能醉澆起鄕心更黯然

太學寄夢齡昌齡弟

東望家山幾斷魂白雲飛盡路漫漫須知太學虀鹽味不似親闈菽水歡事業未應孤鐡硯弟兄猶喜盡儒冠行飛直待秋風便好作排空鴈字防

丁夘秋赴鹿鳴宴次太守趙殿撰韻

食蘋開燕副招求夢艸詩成寵士流要得異才聫虎榜亦容下客盜狐裘早修慧業欽靈運妄贊元經愧子防刺史笑談風滿席定應吹拂到瀛洲

赴省治裝有感

記得離家栁未黃歸來三徑菊花香一年彊半身爲客席未遑安又趣裝

再過鴈山三絕

大龍湫

龍大那容在此湫銀河得得爲飛流好乘風雨昻頭角直到天池最上頭

天柱峯

女媧石爛若爲修四海咸懷杞國憂誰識山中眞柱石擎天功業勝伊周

天聰洞

重華疑到此山中鑿石防巖逹四聰端爲艸茅憂世士不教無路獻孤忠

思歸

窓外西風竹數竿秋聲終夜趣歸鞍吾廬此去八百里歸到家時天未寒

別太學同捨

三年客賢關傾蓋皆故人況我同捨郎何異手足親虀鹽共牢落燈火同悲辛坐覺歳月忘所賴朋友仁西風起天末淅瀝吹江蘋思歸適所願惜別還霑巾祖席歌驪駒別腸轉車輪離索恐孤陋重來約新春

戊辰閏八月歸臨安觀舊題修竹黃楊丁香慨然有感復書三絕於後

吾家風物富檀欒最愛靑靑耐歳寒千里歸來面蒼玉不煩時復報平安

同日種松今合抱後來栽栁已參天笑防軒外黃楊樹我亦如君厄閏年

蕙蘭憔悴菊萎秋葉底藏春已數頭詩客不知花韻別卻言空結雨中愁

梅溪前集卷三

欽定四庫全書

梅溪前集卷四

宋王十朋撰

詩

次韻寶印叔題止庵三絕

鑿石依山作小庵花香入座月侵檐𨿽然眼界無多地解使人天競聳瞻

容膝茅庵不妄開欲令人悟止由來个中妙意知誰解多作休休莫莫猜

晚學無由識道眞前賢未許繼芳塵道從何進從何止敢叩無爲絕學人

翁府君挽詞【子萬春壻劉鎭皆登科】

場屋收功不在身蘭馨玉潤總奇人過庭詩禮家風變坦腹門防喜气新華屋產芝𨿽美瑞白頭生齒誤靑春籃輿方起南遊興無柰今年歲在辰

十月十九日雷二十一日雪

前日始驚雷失令今朝忽見雪漫天寒窓夜擁黃防坐閒讀春秋隱九年

次韻表叔余叔成示兒【余名防子璧從予遊】

父子乃天性鐘情誰不然教之以義方先賢有名言日嚴在所尙私念宜舎防君子不自教遣隨師友肩靑紫乃餘事要當知聖賢居家務孝弟立行防悔愆窮當慕顏回達勿爲公孫庶幾防所學終身可行焉不見下邳大秀發從妙年束書入賢闗日與英雋聨忽作何蕃歸甘防奉晨昏丘園事髙尙腹笥常便便過庭有奇兒詩禮得家傳勉哉尊所聞愼勿學鄕原

表叔陳景韶挽詞

問舎求田事元龍意本輕功名孤壯志詩酒送平生李密傷爲弟劉牢喜有甥【毛叔度其甥也】詩書已三世二子盍升卿

先友嗟無幾公今亦古人平門散車轍蕃榻鎖埃塵甚媿韋公厚深知管子貧平生談笑地感激淚沾巾

詠述師葡萄

柱杖拈余戱挿泥艸龍珠帳掛檐西茘枝體物差勝棗畢竟俱非善品題

十一月七日東山省墳因思先子昔年題壁有山光水色兩依依之句舊屋已壊墨迹不畱山水依然感嘆不已因成一絕

松楸一見一傷心亭院淒涼慘樹陰記得先君舊題壁水光山色恨難禁

寄萬大年

九萬程遙共退飛江南竹葉後先歸儒冠到底輸紈袴關吏還應笑布衣𨿽欠姓名聨桂籍不妨歡笑奉親闈殷勤尊酒論文約卻恨還鄕與願違【戊辰春與大年俱下第同歸至防稽予復還學追補至秋還家】

萬季梁和詩畱別再用前韻

三年燕雁不同飛一笑相逢慰逺歸搜我肺腸茶著令【予歸與諸友講茶令每防茶指一物爲題各舉故事不通者罰命季梁掌之】飲君文字酒淋衣詩方倡和如仙館【予昔招仙館與同舎結詩社近諸友亦一倡和】人遽飄零似省闈畢竟此心元不別秪應形影暫相違

將過萬橋用前韻寄大年先之

三年在阜不鳴飛側翅俱從舊路歸師徳量寛眞耐事【謂先之】沈郎詩瘦不勝衣【謂大年】都緣有職供甘防可是無心戀闕闈酒潑葡萄螯斫雪定知此願不吾違

種蘭有感

芝友產巖壑無人花自芳苗分鄭七穆秀發謝諸郎世競憐春色人誰賞國香自全幽靜操不采亦何傷

再用前韻

誰擢深林秀遙分奕葉芳秉殊溱上客握擬殿中郎眼淨見幽韻心淸聞逺香當門不及種踐履恐成傷三月晦日與同舎送春於梅溪因誦賈閬仙詩云三月更當三十日風光別我苦吟身共君今夜不須睡未到曉鐘猶是春時有二十八人遂以齒序分韻

記得來時手自探預知今日思難堪樹頭緑暗鶯如訴地上紅多蝶尙貪此夜鐘聲那忍聽明朝酒盞可能酣卻因送別還驚我老境如蠶已食三

爲麥祈實

陽律臨姑洗宸心念歲饑時羞方廟獻麥實爲民祈日暖輕花吐風和翠浪防敢言因鮪薦願勿作蛾飛防續來牟頌寧聞告糴譏崆峒今歲熟登薦定無違

次韻萬先之讀莊子

莊生蔽於天先儒已能言六經有眞味奚用食馬肝王何佐其髙遺害今猶存夫君髙明士寄趣名理閒恐蹈賢者過因詩與君論

己巳梅溪同舎三十人其九人者從遊之舊也酌別之夕獨五人在焉謝子與能猶在予館而四人者且去矣遂各以其姓賦詩送之

周仲翔

梅溪辟家塾辱與英俊遊回首五年舊子獨終始周善交固耐久厚徳堪鎭浮異時行所蘊無媿祖絳侯

李大鼎

賢哉予外兄厚徳著鄕裏積善有天報鐘秀在吾子學問如馳馬著鞭殊未已西遊不負盟早早戒行李

許輝先

子昔從予遊方讀紙上語磨礲出圭角翦拂就規矩不爲中道廢當振大嶽許行將拭老眼看子驚人舉

謝鵬

之子方妙齡恥爲聾俗化三年遊梅溪燈火讀深夜男兒四方誌萬里思髙跨願如芝與蘭母媿古諸謝

別宋孝先

楚臺風騷客遙遙有奇孫去歲始識面未遑叩淵源但見眉宇間一防陽春溫琴書忽來遊文字獲細論經術有根蔕詞章富波瀾時時戲翰墨動輒千萬言子固予所畏語蒙子推尊予嘗語所學文當气爲先气治古可到何止科第間子賢且樂善服膺毎拳拳臨行出新詩殷勤記諸篇好學見雅志予言未應然惜哉有離別後防何夤緣男兒各自勉事業無窮年

送黃巖三友

聚散本常理未應輕感傷祗因三益友故斷九回腸子少才俱美子窮老更忙相將亦行客後防恐參商

又各贈一絕

餘如晦

遙遙華冑自由余識量深沈豈淺夫半載從遊殊半面臨行一語可能無

鄭遜志

燈火相親臭味同來何太晚去匆匆未曾葴我膏肓失堪嘆康成道已東

施良臣

學傳士丐舊家聲詩法肩吾句已成尊酒論文兩經歲卻因送別倍鐘情

別余諧

我昔自總角識君先大夫閨門修子職鄕裏號名儒名者偶不壽善人宜有孤肯堂能自勉泉下慰榛蕪

別余壁

之子有家學妙齡殊眾兒參乎宜語孝鯉也早聞詩謾習雕虫技應抒吐鳯詞五車書讀盡定有起家期

別周濬

莫恨知書失太遲妙齡聰子本非奇好因椎魯加鞭防防見火然泉逹時

後七夕二夜同夢齡宿湖邊莊

無用乾坤一腐儒年來蹤迹轉﨑嶇身名未就耕桑廢何日投閒老此湖

弟兄身事各茫然賴有先人二頃田他日靑山映黃髮長如今夜對牀眠

次夜予宿湖夢齡猶在別業再和前韻以寄之

家世衣冠誤襲儒年幾四十尙嵚嶇營營世事何時了乞取湖邊作鑑湖

一襟秋色已淒然雲水初空眼界田那更蕭蕭風雨夜弟兄分影隔湖眠

宿靈山院

靈山未是別鄕山回首吾廬咫尺間明日出山家漸逺鄕心從此上愁顏

登姚奧嶺望家山有感

已作一宿客漸爲千里人吾親白雲下回首一沾巾與萬先之登舟芳嶺路人有手持桂花者戱覓之慨然相贈且言欲施此花久矣又言花名秋香一名十里香遂與先之分之記以一絕

擕手丹梯語話長不知身到碧雲鄕行人相見如相識贈得巖花十里香

題石梁

蕩中天柱見已久山外石梁今始觀尊者力能回造化防須移向植長安

過雁山

淸秋天气過山中徵雁行人路不同從此又勞千里翼傳書來往浙西東

次先之過雁山韻

雲山繚繞幾千重撩我秋來逸興濃欲向靈巖移卓筆與君同掃萬人鋒

張施二生自黃巖拏舟送別於臺城贈以二絕

不放離人獨解舟片帆相逐到丹丘客情鄕思從今日更有思君一段愁

行役那堪八月時腸非宋玉也應悲煩君爲寄梅溪信少慰吾親別後思【施生將過梅溪從吾弟夢齡遊】

過仙人渡

此去神仙路不迷直從洞口到桃溪仙人心境無名利笑我頻年渡此溪

過百度嶺【嶺下有大惡小惡灘】

乘舟剛怕兩灘惡度嶺俄驚百步髙僮僕相看話良苦縱教輕擔亦疲勞【諺云百步無輕擔因借其語】

關嶺旅邸觀林同季野去秋題壁

去歲還家秋正杪今年行役暑初殘同行壁上畱題處特下籃輿子細看

望天臺赤城山感而有作

神仙境界無戰爭奚用漆此巍巍城吾聞秦皇昔多欲富貴已極貪長生蓬萊方丈欲親到車轍馬迹無時停萬騎南巡適吳越天臺咫尺行將登仙山不容肉眼見天爲設險藏神靈山中采藥使未返鮑魚已向沙丘腥秦爲防邊築紫塞連年不卹生靈害天亦防秦甚防邊赤城髙峙煙霞外神仙要非求可得祖龍可笑徒勞役當時劉阮本無心花笑水迎山自辟我向丹丘數往來羣仙杖舄未容陪揮毫欲續孫公賦愧無擲地金聲才目極蒼崖千萬丈世無仙骨那能上直須內外兩丹成駕鶴驂鸞如指掌

柘溪道傍有班竹百餘挺蕭灑可愛與先之賞翫移時因念鄕間無是種約異日移其根予戱誦君看江上千竿竹不是男兒淚防斑之句遂發一笑旣而作數語解異世婦人之嘲且志不必移根也

男兒有淚不染竹當年包胥賈生哭湘源遺種𨿽可愛莭目尙餘兒女態誰能千里移此根出門又恐添啼痕不如還家種慈竹不厭千竿萬竿緑

代婦人答

君勿題詩訾湘竹君勿笑他兒女哭人爲鐘情故生愛夫婦相思乃常態爲君飄蕩太無根兩臉盡是思君痕安得相依似雙竹長保千秋萬秋緑

題劉阮祠用過仙人渡韻

澗水桃花路易迷不同人世下成蹊自從重入山中去煙兩深深鎖舊溪

至剡溪寄夢齡昌齡

歉歲爲行客淸秋別故園自從離雁蕩長是念鴒原世路疲來往親闈廢凊溫緘書付歸僕銷盡旅中魂

剡溪舟中有感

又作遊吳客重登入越船西風桑葉岸細雨菊花天旅思秋偏惡鄕心夜不眠錢塘江上月行見十分圓前中秋一日舟過山陰晚稻方熟忽動鄕思呈先之

西風吹白蘋遊子千里徵扁舟入鑑湖水月相涵明山陰晚稻熟萬頃黃雲平憑湖屬逺目動我鄕曲情豈不有一飽胡爲苦營營五年倦來往爭此蝸角名未知得失間奚辱亦奚榮何當畢所願同歸及春耕

夜泊蕭山酒醒夢覺月色滿船感而有作

候屆星虛午夜涼更堪停棹水中央短篷破處漏明月歸夢斷時思故鄕客裏未忘詩酒趣老來厭逐利名場明朝又向錢塘去十里西風桂子香

十月二十八日母氏劬勞之日也哀痛中書二十八字

懸弧謾喜生良月看鏡堪嗟已二毛不見雙親空泣血此生無計報劬勞

次韻昌齡遊白石二詩

道巖東際白石二佳境也予未之見昌齡弟比嘗登覽作二詩以寄模寫景物之奇蓋吾家摩詰二幅山水圖也秋涼一訪之當按詩以遊不必假圖經矣因次韻見意

飛流噴沫下煙嵐肯使名同盜與貪莫訝來時多汨汨定知止防卻潭潭遙通雁蕩靈湫兩巍壓龍門巨浪三好景不煩摩詰畫盡歸詩客句中含

右東際

未窮腳力上層霄想象名山興亦髙物外遊人身揷羽洞中仙客體生毛利名奔走嗟吾老杖屨徜徉羨子豪鳬舄共遊端有日預期木葉下亭臯

右道巖

再和二首

佛國飛來百尺嵐要將法水洗嗔貪仙人錯認蓬萊島騷客羞談鈷鉧潭觀盡豈須窮莫四悟來初不異前三【水有七際諸友始登其三以日莫而回】莫將七際觀東際法界三千際際含

少和丹就已登霄巖與仙風兩並髙甚欲此身參鶴馭尙嫌多事類牛毛雲間雞犬年猶永世上英雄豈謾豪堪羨北山山下客不緣射雉亦如臯

贈萬序

誦先閭裏東平典則存殘膏沾後學餘慶在重孫事業年方少功名志可吞時人貪擇臠愼勿爲財婚

過萬橋哭潘先生

投老西遊志不成死生貧賤見交情江頭昨夜潮聲怒卻爲先生气不平【先生有題伍子胥廟詩云大江今古潮聲怒長爲將軍气不平】

夏伯虎贈雙鯉

知我山間久食蔬遙分七十二鱗魚不妨時遣長須至要得頻看尺素書

貧家連歲蠶荒今年尢甚妻孥有號寒之患毎欲以酒自寛酒惡竟不能醉拙於生事殊可笑也表弟萬大年家蠶熟酒醇有足樂者因思舊詩有剰栽桑柘教妻蠶句遂和以寄之

年逾四十尙何堪愈老生涯愈不諳何以代耕猶未仕初無可樂誤爲男號寒兒訝桑條沃飲酒賔嫌蜜汁甘堪羨通家萬公子細君善釀更能蠶

大年和詩再用韻

年少如君種種堪文場世事兩俱諳何憂晁錯不髙第未怕杜陵無好男【大年詩有未祿無男之嘆】況有田園足耕養好窮水陸奉肥甘更須猛割閨房愛來與荀卿共賦蠶

李梗和詩復用前韻

維摩老病思何堪藥性從今卻漸諳掩卷正思眠丈室論文俄喜遇奇男共嗟世路羊腸險剛怕人情防口甘聳壑昻霄君未晚吾衰已是食三蠶

用前韻寄周光宗

炎涼世態可能堪肺腑惟蒙長者諳耐久敢忘三世好同庚況有兩家男【孟甲與光宗子同庚】我嗟風樹徒悲苦君奉庭闈備防甘他日相看兩黃髮願爲鄰舎話田蠶

送李梗

梅始花時送子歸梅黃雨細又分離不堪旅食見飛燕那更催歸聞子規太白讀書容有趣少卿惜別可無詩霜臺淸峭家風在努力功名少壯時

梅溪前集卷四

欽定四庫全書

梅溪前集卷五

宋王十朋撰

詩

壬申中秋交朋解散不期而防者鄭生遜志夏生伯虎因小飲翫月二子各以詩贈依韻酬之

鄭生襟宇絕纎埃夏子心希好學回誰遣吾人來破願可能良夜不衘杯從來月罕中秋見那更尊無俗子陪遙指桂枝因賀客文星近歲屬溫臺【術士言文星近歲正臨溫臺鄭臺人夏溫人】

猶勝太白號三人又免韓公誚聚蚊薄有壺觴非獨酌共將文字作淸醺天髙雲散懸金餅風峭溪涼皺縠文卻恨鐘情未能遣愁腸終夜轉車輪

書小成室

萬言杯水北窓裏慷慨悲歌五夜長骨肉未知蘇季子鄕閭誰敬馬賔王爲人心盡同毛頴與世交疏類孔方晦迹溪山可無恨蕭然一室任淒涼

哭孟丙

防兒孟丙年四歲從謝任之發蒙六歲從周誠叔能誦蒙求孝經論及五言詩書院遊從近百人類能道其姓第名字或能優劣品藻之於所親之前予毎說書則與二兄侍立其側防茶舉故事在羣兒中粗爲了了者年才七歲而死紹興壬申實五月二十四日也我軰鐘情痛不自已爲數詩以哭之

三歲甜酸學語兒能來壁下看題詩當時戱發十年問添我無窮今日悲【予戊辰年題西軒壁令甲乙二子研墨捧硯孟丙兒戱於側始三歲於問之曰汝十年後能詩乎應曰能二子顧予而笑因記之壬申六月二十四日觀舊題時孟丙死巳一月矣予舊有和韓詩云學語二歲兒笑味生甜酸蓋謂孟丙也】

蕭瑟揚雄宅一區不堪老境失童烏數莖須似經霜葉爲汝鐘情一夜枯

簾外飛飛燕哺雛道傍兒戱聚遊魚老人含淚坐書幾不見吾兒已月餘

偃蹇衰翁四十餘梅花溪上結茆廬窓明幾淨還如舊不見兒來覓紙書

偶作吾兒眞夢寐暫來人世誤婁羅𨿽然修短由天命致汝無辜我罪多

七年嬌奼慰衰翁回首追思一夢中與汝夙緣如未斷重來當似顧非熊

家童拾栗因念亡兒作數語以寫鐘情之悲

去年覓栗嫌汝癡責汝曾賦淵明詩今年栗熟不汝見淒然白骨埋荒陂西風簌簌黃葉飛家僮拾栗門前歸汝兄汝妹爭來取汝父傷心淚如雨

林知常惠白酒六尊仍示酒法作十韻謝之

老去生涯付杯酒種秫辛勤三百畆東臯遺法嗟失傳蜜汁虀漿不通口邇來軟飽經月無豈有淸歡對朋友百錢彊就村媼醉終夜蔬腸作雷吼先生祗把文字耕妙意能施杜康手憐我新愁餘萬斛那更澆腸無五斗分惠靑州六從事祕法兼蒙傳肘後便同北海歌不空免似東坡嘆烏有嗟予偃蹇老更饕感激故人情意厚防須續遣白衣來籬畔黃花欲重九

九日飲酒防趣堂者十九人老者與焉旣醒念不可以無詩因用贈林知常韻示諸友

我似揚雄貧嗜酒筆作耕犂紙爲畆辛勤耕植三十年往往糟醨罕濡口今年九日甕盎空誰饌先生荷諸友衰顏迎醉生嫰紅饞腹隨飡失饑吼菊花不上老人頭酒盞聊傳此時手文字飲韓嘉數子禮法拘髠惟一斗衰翁興盡輒先歸不待杯盤狼籍後坐客髙歌驚四鄰吾鄕已在無何有明朝黃花亦不惡俗眼無端自疏厚酒醒聊記坐中人有似平原凡十九

陳元佐和詩贈以前韻

無功懶仕猶堪酒故向東臯事田畆自慚耕稼非老農歲入何曾給糊口通功易事媿無術漫辟書齋防鄕友出技慚如鼯防窮說法彊爲師子吼交遊漸覺不在眼老拙自知當縮手陳生慷慨眞可人文似良金瞻如斗論交何止十年前耐久遙期十年後把酒殷勤問黃菊十年故舊寧多有士窮要使莭義惇不見韓公稱子厚北窓捉筆書惡詩醉中戱贈陳三九

周仲翔和詩贈以前韻

與子十年同把酒貧賤未能離隴畆今年依舊對黃花防意何由笑開口老來鐘愛有三兒邇歲從師得吾友祝螟方擬爲蠃飛防犢俄驚作牛吼防兒已作一覺夢大匠徒施兩年手乙子沈屙賴營牧再生豈止由南斗嗟予屯厄世所棄急難誰肯相先後論交最喜子善終報徳深慚我無有猶憐甲乙二孺子莫景於渠意加厚煩君爲我嚴誨之毋惜鞭笞九十九

陳獻可宋孝先萬孝傑夏伯虎和詩復用前韻

凖擬重陽防詩酒手種菊花凡數畆佳莭相逢俱可人一一篇章堪適口揚庭醖借更淸新【陳】晉宋間人顏謝友舜卿詞源浩萬斛【宋】下筆驚人風雨吼季梁蕭灑詩如人飄然自是風騷手【萬】用之年少富文墨【夏】日出珠璣不論斗誠叔思深希仲逸齊驅未識誰先後老朽那能敵年少胸中空洞嗟無有張我三軍得數子造物遺予非不厚明年秋戰豈無人云夢定須吞八九

九日把酒十九人和詩者數人而已今已後期不復追索許以來年九日還用前韻發一笑

勸君須飲文字酒勸君耕耨心中畆飲非文字猶聚蚊心田不耕棘生口登髙佳莭豈易得況此相逄皆勝友談傾坐上冰玉淸興生筆下波濤吼我亦逢場聊戱劇韻語殊非三昧手試投瓦礫已成堆辱報驪珠未盈斗和之者寡豈陽春髙才料恥居王后嗟我窮愁無以遣酒債詩篇行處有與玆飲防類平原逃我詩盟幾髙厚如今並許隔年還直須日日逢重九

宋孝先示讀自寛集復用前韻【老去悲秋彊自寛少陵九日詩也予老境失防子逢秋益悲凡所以彊自寛者一寓於詩也錄自中秋以前古律詩數十篇目曰自寛集】

淵明酷愛尊中酒季子貧無負郭畆我生薄與二子同俯仰人間亦緣口一室蕭然僅容膝毛頴陶自相友防心終日雌聲讀排悶有時麄气吼感秋詩集名自寛雕琢更慙非妙手篇章不工如子固聲名敢望星之斗宋生輒作過情語十韻殷勤爲防後譽之韓栁誰敢當意古語奇吾豈有何如操矛時入室鍼我膏肓乃相厚牀頭周易深且神母惜往來論六九

再用前韻述懷並簡諸友

太白徉狂喜杯酒元龍豪气恥求畆揮毫爛吐風月篇濟世髙談覇王口古人可作誰與歸白也吾師登可友萬言窓下杯水冷百尺樓頭鼻聲吼丈夫未遇聊爾爾肯向權門思炙手淨掃一室安吾貧晝閱詩書夜星斗休論生天與作佛靈運甘居丈人後吾儕愼分慕富貴鳴鼓定須攻冉有但願相從文字樂交情合向窮中厚倚看前席坐間人平步登瀛防二九

鄭遜志胡叔成謝鵬劉惇信萬廓鄔一惟和詩復用前韻

前日中秋一壺酒交朋解散歸南畆把杯邀月止三人中有客來從谷口【鄭】首登詩壇出險語張我孤軍眞畏友重陽佳句更奇絕西風猛向松關吼中庸伯始遙遙冑【胡】頴然作賦吟詩手謝客篇章似春艸分得家傳才一斗【謝】句法天然自圓熟長慶詩豪今有後【劉】妙齡能作老成語必大奇兒亦希有【萬】鄔郡太守司馬孫文與其人兩溫厚【鄔】我與數子無薰蕕文字相從十常九九日防飲予爲唱首自和凡數篇皆因事敍情爾未作重九詩也今再和一篇毎句用事而不見姓名末聨外餘皆略存對偶必有能和之者

獨坐東籬嘆無酒種秫西疇獲盈畆菊花叢畔來白衣桑落杯中付饞口汝南風俗有故事龍山宴集多佳友靜聞彭澤三徑香遙想藍田雙澗吼順時習射馬嘶風隨俗登山囊系手慈恩塔冷舊衣冠戱馬臺空古刁鬥三嗅馨香感慨中細看茱茰酩酊後應制賦詩人孰在坐湖聨句今還有明朝見花心已別此日登髙意宜後日月並應莭物嘉獨恨今年無閏九

九日寄昌齡弟

九日嘉莭也予坐無聊中不能自遣又念昌齡弟不在家爲之悵然因誦王維詩云云遙知兄弟登髙處徧揷茱茰少一人遂用其字爲韻作十四絕並茱茰酒以寄之

憶昔逢重九登臨不憚遙弟兄同把酒行樂興飄飄去歲重九日吾親窀穸期東籬自黃菊淚眼可曾知此日黃花酒深期酌弟兄誰知有離別西望不勝情我有茱茰沜遙同輞川底登髙少一人又是王家弟嘉莭苦難遇故山隨俗登未能如鄭谷一榻對髙僧白石登山客新詩句必豪寜容杜陵老獨步玉山髙我思雁潭遊欲與雁行去羽翼本天生誰令分兩處樂事苦無多良辰豈長見明年綴席時要使茱茰徧庭前有晚菊靑蘂未堪揷開日卽重陽歸來酒同呷載酒觴黃菊登山臂紫茱重修汝南事災厄自今無老去悲秋甚興來聊自娛明年知健否子細看茱茰窮途嗟我裒中歲傷兒夭兄弟止三人尊前豈宜少嗅菊謾勞三賜茰安得一聊分故園枝不負重陽日莭物豈不好吾家何太貧一尊聊爾寄重意媿先人萬叔永誕日在孟秋乃以重九開燕俟佳莭也予不獲與稱觴之列作詩以賀

種徳尢勝竇十郎靈椿未老桂先芳一門此去無疑大五福他年未易量鳯穴生雛梧正碧龍山開宴菊初黃吾鄕此防從來少恨不登堂舉壽觴

九月十二夜獨步梅溪翫月人迹悄然秋色滿眼微風不動巖桂自香初不勞思偶得四句蓋心境中靜時語也歸小成室對短燈檠索紙書之

獨步溪頭夜初寂掃空塵念心淸涼月明眼底見秋色境靜鼻根聞桂香

前日寓邑偶值乍寒陳劉二生濟我以衣童生濟我以衾旣別爲二詩以贈

肌體生鱗須颯毛衰年怯冷欲兒號無人來綻韓公襖有友能施範叔袍入手乍驚儒袖濶披身尢喜義襟髙書生忍凍誰相顧共輕裘賴我曹

右贈陳元佐劉士宗

凜冽霜風夜薄人誰能暖我曲勾身寒欺三幅範衾陋睡美一宵姜被新體粟不愁生旅舎鼻雷想見撼比鄰夢回卻念君兄弟苫塊無眠痛慕親

右贈童偉侃

萬先之生兩男作洗兒歌賀之

君不見徐卿二子生絕奇熊羆入夢非同時徒煩孔子與釋氏兩回抱送麒麟兒又不見昔日梁嬴亦雙乳生止一男仍一女過期畢竟非其人未免終身亦妾圉鬱蔥佳气充門閭龍穴盛事從來無蓂階良月吐三莢蚌腹甲夜生雙珠相對抱持翁嫗喜眉目分明巧相似慈顏戱語防衣郎汝子他年勝我子郎君拜舞笑答翁翁生六兒年豈同何如今日一巵酒手抱兩孫頭未童二雛慶誕相先後未省如何分長防商家尙質周尙文喚取何休細推究慶門蘭玉行滿庭伯仲叔季雙命名他時四乳類周士森森八桂同敷榮我忝通家同筆硯聞君得子歡無間殷勤爲作洗兒歌覓取金錢三百萬

黃府君挽詞

不雜商山綺與園生涯占得小桃源平生隱徳知多少跨竈詵詵已六孫

紛然紾臂已成風一防誰能再世同野史他年書逸事定須記此富家翁

揚州別駕知名士肝膽崔嵬百錬剛誰謂公家有蘭玉解令髙選繼東牀【劉黙識道溯州人令樂淸有政聲後得揚倅以二女妻白石錢氏黃氏】齒髮如公自古稀定應含笑九原歸春風白石巖前路忍見楊花作雪飛

予自乙丑冬如臨安赴補逮今凡五往矣是行也痛慈親之不見傷防兒之蚤死登途然因成是詩

八歲五行役玆行最感傷思親啼血淚憶子斷剛腸遊逺有遺恨鐘情難遽忘離家兩夜夢長繞白巖旁初擬過雁山旣而取道烏石寄夢齡昌齡

不度丹芳七七盤非緣杖履厭間關要畱來歲髙風便兄弟成行過此山

過白溪

朝離黃塘憇烏石莫宿靑江過白溪嶺上回頭觀赤水山川五色望中迷

過盤山宿旅邸

一嶺迢迢十里賖行人半日踏煙霞靑山遮莫盤千匝歸夢何曾不到家

登皇華亭

不是四方銜命士偶來亭上賦皇華憑欄回首三百里煙水茫茫思故家

宿浮橋

落日丹丘下西江十里西浮橋通古道逆旅傍淸溪夜靜水聲細曉陰山色迷吾鄕在何處天逺白雲低

與鄭時敏登樓把酒書二絕

十里靑山接郡城危樓四望眼添明海冥天濶鄕心切更聽飛飛鴻雁聲

登樓能賦非王粲沽酒忘形有鄭防千里相從文字飲不辭費盡杖頭錢

途中見早梅

山行初逢建子月始見寒梅第一枝遙想吾廬亦如此誰能千里贈相思梅花發後思家切竹間水際出橫枝暗香疏影和新月自是離情禁不得觸物那堪此時莭春前臘後定歸來要看溪上千株雪

乙丑冬西遊觀南明石像作詩一絕至壬申十月四日復往觀焉和前韻並書於佛閣

兒戱團沙欲象眞誰將願力歷三塵八年來往簫峯客兩度來瞻百尺身

西徵

紹興建元二十二良月壬午時丁未王家辭弟遊帝京出門滿眼思親淚鶺鴒送我過原隰朋友攜尊宿蕭寺朝離黃塘嗟分別莫宿靑山嗟獨自初心滿擬遊雁山行止非人輙乖異黃巖畱連越三宿故舊過從日沈醉鄭生伴我千里行近世人無此風義皇華亭上一回首陡覺眉頭起鄕思西江十里浮橋邊把酒登樓吟擁鼻山行初逢建子月入眼梅花已春意前觀三渡覺非舊下視兩灘眞可畏渡頭仙人還笑我髭須如棘猶名利欲入天臺觀石橋行來匆匆未能遂途中邂逅張老丞【廷玉】十五年前樂淸尉自嗟吾非沈謝軰面目從來苦難記飛泉枕上夢成魔達旦思家何曾睡細雨蒙蒙入關嶺旅邸重尋舊題字雨腳微收過天姥洗出峯巒疊蒼翠劉阮祠荒土猶赤溪山眞是神仙地道旁石現小金仙傳舎荒涼誰廢置柘溪竹染兒女痕石嶺松含棟梁器路入南明觀石佛樓閣岧嶤更深邃入年行役兩來遊巖上題詩記前事乘興剡溪尋故人久別相逢雜悲喜義風吹水送行舟越國江山滿瞻視十四歲娥孝且烈三百里湖明更媚千巖競秀壑爭流終日貪看趣遙寄西興渡口聲如雷銀浪崔嵬魄驚悸江神爲我風色平天闕煌煌瞻象魏賢關訪舊話酸辛更食虀鹽舊滋味學官欲以職事畱自媿非才力辭避觀臺云物端可書宮綫初長日南至龍山僦舎觀大禮儀仗森然典文備人臣貴盛古今無秦公父子俱爲使景靈告謝樂聲回鵷鷺花枝侈君賜西遊連日覩天顏和气氤氳散憔悴歲云莫矣卻歸來捉筆書爲於役志

梅溪前集卷五

欽定四庫全書

梅溪前集卷六

宋王十朋撰

詩

癸酉三月二十五日至剡溪旅舎觀曹夢良題壁有撩我思家第一篇

之句僕離家半月亦未嘗作詩因次其韻

客舎那堪聞杜鵑夢魂驚斷竟無眠定知此境撩鄕思我亦曾非第二篇

剡之市人以崇奉東嶽爲名設盜跖以戱先聖所不忍觀因書一絕

里巷無端戱大儒恨無司馬爲行誅不知陳蔡當時厄還似如今嵊縣無

周徳逺植瑞香於窓前戱成一絕

主人貪睡爲貪香花植窓前意味長見說有時魂夢裏化爲蝴蝶繞花旁

遊明心院

精舎傍修嶺道心隨眼明泉余偃公迹【偃公泉】山接剡溪城無雨竹亦淨有風松更淸誰名上方閣撩我欲歸情【歸鴻閘】

遊圓超院登挾溪亭次盧公【天驥】韻

路入剡山腰風生玉川腋孤亭物外髙雙溪眼中碧山僧作亭知幾春賞音端怕逢詩人自從妙語發丘壑遂使絕境多蹄輪我來首訪維摩詰問訊雙溪自何出發源應與婺溪同賦物慙無沈郎筆憑欄欲洗名利塵入眼翻驚客恨新山城重重水如帶可能挽住思鄕人

寄夢齡昌齡弟

老去生涯集百憂一身萍泛剡溪頭釣魚溫水同侯喜旅食新丰類馬周長鋏有時思海味短檠終夜照離愁也知四海皆兄弟能似天生羽翼不

髙和叔生日

髙標綽有魯王風天爲勲門慶誕公揮麈笑談傾坐上傳家韜略蘊胸中暫從剡水髙人隱行繼澶淵蓋世功長願紅顏似今日壽尊鯨吸百川空

天子始絺

盛徳方居火天王始服絺薰風生殿早畏日到官遲瑩雪羅初疊含風葛乍披汗寧濡玉體暑不近天肌表飾遵尼父恩榮被拾遺中宮同儉徳無媿葛覃詩

淵源堂十二詩

淵源堂

像貌崇賢聖名言訓子孫日親師與友力學探淵源

細論堂

不飲紅裙酒只將文字論江東渭北客日日對芳尊

宜桂軒

主人端不俗景物亦相宜手種軒前桂聨芳共幾枝

蘊秀軒

剡溪蘊秀異久郁少陵詩今向軒前看人如晉宋時

同襟館

安道家何防溪山深更深扁舟不憚逺得得訪同襟

富學齋

金玉本非富詩書元不貧平生無盡用學問在吾身

輝聲齋

功名就烜赫遺訓可能忘待獻明光賦蜚聲滿四方

集彥齋

獨學恐孤陋要須親友朋虛齋集羣彥共對短燈檠

擢秀齋

好似東山謝滿庭芝與蘭義方能不倦擢秀固非難

恢義齋

憶昔杜陵老恨無千萬間君能恢大義吾黨悉歡顏

蘭馨室

一室𨿽方大遊從必舜徒芬馨不自覺身化與之俱

足鯉池

堂上論文客異時還索居池中鯉魚足好寄別來書

書院雜詠

牡丹

今古幾池館人人栽牡丹主翁兼種徳要與子孫看

芍藥

已過花王候才聞近侍香來防禁酒地免作退之狂

巖桂

巖桂何時種遙聞月窟香君家似燕竇防見五枝芳

江梅

園林盡揺落冰雪獨相宜預報春消息花中第一枝

酴醿

日烘香倍逺雨浥韻尢淸誰把玉錢比恐花羞此名

紅梅

桃李莫相妬天姿元不同猶餘雪霜態未肯十分紅

海棠

欲與春爭媚嫣然一笑芳雨中如有恨疑是爲無香

瑞香

曾入江南夢故宜名瑞香何人好談論雅目誤更張

菊花

不恨開時晚自知能傲霜愼毋同瑣細采擷上君堂

橊花

客館逢重午石橊花正芳吾廬開亦好歸去嚼天漿

蠟梅

非蠟復非梅梅將蠟染腮遊蜂見還訝疑是蜜中來

檐卜

禪友何時到逺從毘舎園妙香通鼻觀應悟佛根源

千葉黃梅

菊以黃爲正梅惟白最佳徒勞染千葉不似雪中花

千葉紅桃

在處飄紅雨臨窓照夕陽何時淸禁裏一笑伴仙郎

千葉白桃

豈有夭桃艶淡然羣卉中全身是淸白那肯媚春風

佛見笑

學得酴醿白更能相繼芳金仙粲然笑鼻觀不多香

荷花

十里西湖上紅雲照綠波何如吾淨友臭味不須多

蓼花

秋色在何許蓼花含淺紅客情禁不得歸興逐西風

萱花

有客看萱艸終身悔逺遊向人空自緑無復解忘憂

斑竹

蒼梧巡不返斑竹至今存今日稽山下幾枝忠孝痕

燕竹

問訊東墻竹佳名今始知龍孫初迸日燕子卻來時

西河柳

瀟灑西河種誰移向浙東靑枝太纎細莫近楚王宮

葡萄

珠帳臨檐掛龍須滿架抽也知堪釀酒不要博涼州

芭蕉

艸木一般雨芭蕉聲獨多主人栽未足其柰客愁何

石菖蒲

天上玉衡散結根泉石間要須生九莭長爲駐紅顏

愼火艸

禁殿安蚩尾騷人逐畢方何如栽此艸有火自能妨

盆中新荷

首夏盤池裏新荷防數圓主人行中選故爲作靑錢

假山

君有好山僻疊山亭院間不遮山外眼又得見眞山

盆池

不比兒童戱埋盆作小池要令盆底水長滿不傾欹

書架

君富端不俗有錢長買書家藏三萬軸不怕腹空虛

鶴

雅志在衝霄長思振羽毛風前忽相和聲徹九天髙

鵝

善鳴聊自適不願遇知音深恐山陰嫗誤猜君子心

花鴨

毛羽不多異浪於花得名深疑杜陵誤黑白未分明

鸂

文采眞爲累飛鳴不自由小池新水漲相對謾沈浮

剡溪雜詠

剡溪

千古剡溪水無窮名利舟閒乘雪中興惟有一王猷

了溪

禹迹始壺口禹功終了溪餘糧散幽谷歸去錫圭

挾溪亭

逺水從臺婺同歸古嵊州巍亭壓山頂千古挾雙流

龍宮碑

曾到龍宮寺拂塵觀古碑何時無短李肉眼可能知

戴顒墓

曠野冢累累子孫猶不知千年戴顒墓三字道旁碑

阮仙翁宅

再入山中去煙霞鎖翠微故鄕遺宅在何日更來歸

戴溪亭

剡水照人碧剡山隨眼靑我來非雪興慙上戴溪亭

偃公泉

泉自何時有得名從偃公誰能繼張陸爲載水經中書院掛額展筵雅會也戲集諸堂軒齋名作詩

黌館名初掛銀鉤勢欲翻人才蘊秀異學業扣淵源俊彥方羣集文章可細論輝聲邁前軰擢秀藹諸孫心友居蘭室天香滿桂軒玆爲學者富難與俗流言恢義髙風倡同襟舊好惇池中神鯉足一一上龍門

別周徳逺諸友

山城過疏雨客館生新秋鄕心雜病思浩蕩不可畱憶昨初來時園花弄春柔俯仰莭物變木杪風颼颼旅食百日余故人情已周論文有深味惜別添牢愁槐花物色老琴書散交遊暖律回南枝相期泛仙舟

宿石佛

七月二十三日回自剡中宿石佛摩云閣時與謝圖南童文卿沈齊卿黃庭甫子楊同行周徳逺徳貽徳廣陳少曾史巖起攜且餞別

修徑入幽壑梵宮摩碧霄仰頭驚突兀跬步怯岧嶤寶相石間湧鐘聲云外飄明朝路南北身世各塵囂白若遇水以小舟從石門渡勢危甚因書數語示圖南文卿時八月二日也

歸途阻秋潦溪漲不可涉迂從石門渡未見心已怯壯哉龍伯宮幽據鴈山脇巖如峙城壁南北本相接眾流欲朝宗天爲開岌嶪澄潭百尺臲卼舟一葉吾生何自輕內顧無可挾所賴二友生千里同負笈忠信儻可仗免作飛鳶跕來歸從剡溪山水頗涉獵石齧天臺舟浪拍臨海楫可曾如此境令我防震懾連年作行客川塗但取防不因風雨暴誰瞰逺步屧玆渡𨿽云惡觀覽意亦愜謾賦石門篇添入剡遊篋

孟甲生日

記汝初生際燈花達旦然門闌增喜慶翁嫗最矜憐已過周天歲行臨志學年勉修愚魯質詩禮稱家傳

孟甲孟乙好蓄古錢因示以詩

世人多好錢今汝獨好古書中閱平凖壁上按圖譜廣拾漢五銖逺及周九府惜哉生我家此物罕曾覩百中時得一喜笑見眉宇所蓄𨿽不多其志頗可取閭閻富家子繞牀堆阿堵一字不識丁碌碌何足數更宜移此力典墳讀三五縱未到聖賢定可過乃父

周光宗贈蠣房報以溪蒓

珠嶼蠣房魁海錯左原蒓綫冠溪毛韓公南食可曾見張翰東歸徒自髙鼎俎珍庖輸肉食江湖佳味屬吾曹有無相易通家事僮僕往來毋憚勞

劉府君挽詞【全之父】

歆向詵然萃一門過庭詩禮盡公恩奇兒不負義方教舊治至今遺愛存心境欲明憑貝葉壽藏預卜傍只園髯郎行燭靑藜杖定見榮光逹九泉

賤子無天釁早鐘記觀先友涕亡從士林方喜榮三桂丞舎俄驚慘二松剡水淒涼回棹速丹丘慟哭過車凶發揚門戶勝他族深羨公家有蔡邕

賈府君挽詞【予妻父】

鹿巖重見鹿門翁襟宇渾然太古風負郭良田全種徳起家難弟已收功花間麟冡經年就木杪趺指日丰門婿自慚非李漢鄙文何足狀韓公

陳夫人挽詞【予妻母】

偉莭聲名蓋一時夫人淑徳最相宜便甘布素從髙隱不惜花鈿拯眾饑萱艸未幹堂下土楊花已應夢中詩如今多少王孫餓進食哀憐復有誰【賈公夢中嘗得詩云洞房人不見相望摘楊花】

納涼偶成

架松卻煩暑梳竹來淸風頑然七尺軀寄此微涼中髙枕傲有道深杯醉無功山林有餘樂此興誰吾同

悼演述二老僧

疊石峯前二老僧相逢一笑見眞情社中對酒日初永林下圍碁秋始淸尙擬維摩眠丈室遽驚圓澤厭浮生通幽亭冷西樓古過客傷心涕淚橫

黃楊

黃楊紀孝義也家有黃楊根一干百枝葉森然木之有義者也故作是詩以記之

嘉彼黃楊郁焉其蒼匪甕而圓匪蓋而張百幹同根森如弟昆千枝其子萬葉其孫惟此黃楊先子所植艸木有義先子之徳願言我家兄弟子孫如此嘉樹永爲義門

梅溪前集卷六

欽定四庫全書

梅溪前集卷七

宋王十朋撰

詩

林下十二子詩並序

梅溪野人旣見黜於春官齒髮老矣悟虛名之可厭知林泉之足樂也家之東南隅有井焉泉淸而味甘井畔有修竹數百挺辟小徑以通幽有梅數根欹臥乎竹間兩桂蒼然夾井而植因蒔蘭於竹林之下植昌陽於井旁以增野趣予與賔友杖屨徜徉賦詩飲酒奕碁於其間頗足自適遂命曰林下七子且字竹曰子修井曰子深梅曰子先桂曰子蒼蘭曰子芳昌陽曰子仙梅溪野人爲之主故自字曰子野仍賦七詩以寓意牡丹芍藥花中之富貴者桃李艷而繁凡紅艷之屬俱非林下客也皆不取予旣醉而臥夣有五人來謁自稱黃公丁公栁先生三徑居士三槐公子予延之坐黃公乃前曰聞主人有林下之遊與六子爲友褒之以名字寵之以詩章亦一時之雅致也某𨿽不才然封植於君家久矣獨不與玆選何耶予曰予非敢忘公也然所取者皆井竹間諸友公所居差逺予與客遊林下而公不在眼故不與焉爾黃公艴然曰主人欲隔籬墻分爾汝耶予媿其言許以嘉客處之丁公踵進曰主人昔有幽居三詠某與黃公竹生與焉今竹生首與林下選黃公亦辱千金之諾矣主人苟未忘壁上語願以某處坐客之末可乎言未畢栁先生三人俱進皆有請焉予悉頷之旣覺而思此必吾家黃楊丁香槐栁菊也予不可食夢中言遂字黃楊曰子嘉丁香曰子素栁曰子春槐曰子夏菊曰子秀復賦五詩以贈之通前凡十二子焉時甲戌孟夏也

竹子修

萬木蕭疎怯歳寒子修相見喜平安世間寧有揚州鶴休訝平生肉食難

井子深

度量井子深客來車轄總能沈定須再築新亭覆不負先君好事心【先人昔嘗以亭覆井目曰投轄】

梅子先

竹外溪頭手自栽羣芳推讓子先開好將正味調金鼎莫似櫻桃太不才

桂子蒼

學仙深愧似吳郎賴有吾廬兩子蒼疑是廣寒宮裏種一秋三度送天香

蘭子芳

國香入鼻忽揚揚知是光風泛子芳林下自全幽靜操縱無人采亦何傷

昌陽子仙

天上星郎字子仙結根拳石傍淸泉豨苓方入醫師手誰識仙姿解引年

黃子嘉

保緑軒前黃子嘉非松非柏亦非花故應喚作思人樹數十年前閱我家

丁子素

雨底含愁雪裏芳琉璃葉映小何郎世人競重燻籠錦子素何曾怯瑞香

栁子春

夾道靑靑栁子春自從栽植防畨新如今已作參天樹應笑衰遲老主人

槐子夏

方苦炎炎畏日長欣防子夏惠淸涼三槐雅是王家物爲榜新亭擬舊堂

菊子秀

子秀霜中色更佳金錢粲粲滿庭堦淵明異日開三徑端仗玆花慰老懷

王子野

場屋虛名且罷休歸來聊效晉人遊林間諸子總非俗肯與野人爲友不

昌齡辟圃植花索詩於老者戱作數語兼簡夢齡

東園小小花木稀西園廓廓規模奇西園主人但置酒東園老人甘賦詩朝遊西園飲千斛莫向東園吟百幅更約南園好事人酒盞詩篇日相續

西園新辟昌齡索詩予以其未開尊也戱作數語旣飲復用前韻

阿連好事由來稀開軒辟圃幽更奇峯巒羅列富遐覽气象収拾歸新詩百挺瑯玕花數斛宛似輞川圖一幅朝莫過從有弟兄長願歌聲無斷續

予與二弟連日賦詩飲酒詩成命二子書之亦居家之一樂也復用前韻

不愁地僻車馬稀自喜兄弟俱好奇阿連舉觴勸我酒阿買研墨書翁詩長泛鄭生船百斛日賦鄴侯三四幅何用身封萬戶侯但願靑箱有人續

昌齡和詩以不得志於賢關有欲退隠之語復用前韻勉其涵養俟時未可眞作休休計也

出門休嘆知已稀開卷攬取前人奇西園松菊聊笑傲未可遽賦休休詩涵養胸襟容萬斛仰視靑天紙盈幅行防富貴來逼人江左家聲子當續

昌齡頻開尊再用前韻

人生常患如意稀利名擾擾何足奇誰能如我惠連弟有園有酒兼能詩種秫西疇都防斛時見小童持片幅風軒灑掃又相呼適有嘉魚饋羊續

用前韻題東園

吾園小小遊人稀吾腹便便空自奇徑艸靑靑可煎飲雨竹娟娟堪賦詩鮮鮮菊滿東籬斛揚揚蘭入騷人幅牡丹芍藥紫薇梅四時花卉開相續

賈元識和詩酬以前韻

河東丈人年及稀精神矍鑠心瑰奇新來移居向山谷一尊時得同論詩酒量汪汪可勝斛醉後揮毫動盈幅新詩疏越似朱不才何用煎膠續

次韻昌齡西園卽事

世態蠅營已厭驅小園初辟稱幽居杯深轉覺利名薄心靜更宜花木疎幾吟余山色好軒齋夢覺日華舒尢憐不棄東園老時復相從辧魯魚

東園小閣丹粉一新昌齡有詩次韻

小園小閣無奇新但喜有酒堪娛賔西疇種秫可自釀不用勤買拋靑春月明星稀烏擇木吾愛吾廬堪寓目須知主父五鼎珍不似王猷數竿竹丈夫未遇當安貧帶經且作鋤園人詩酒過從老兄弟一笑可破雙眉顰見說西園相繼辟好將因果同栽植子孫淸白世相傳莫同阮氏分南北

夢齡得男老者喜甚湯餅會中出詩以賀

梅溪佳气夜蔥蔥果得奇兒應夣熊湯餅笑歡良不淺桑弧時節稍相同【予以十月二十八日生猶子以二十九日生】喜將老眼防猶子首出新詩賀乃翁從此吾門如謝傅芝蘭玉樹滿庭中

予有書閣僅容膝東有隙地初甚荒蕪偶於暇日理成小園徑以通之杖藜日渉於其間防欲成趣然花木蕭疎不足播之吟詠謾賦十一小詩以記園中之僅有者時甲戌仲冬也

小小園

預作休休計先開小小園杖藜成日渉得趣與心論

便便閣

一閣僅容膝閉門塵慮捐讀書心已懶髙臥腹便便

靑靑徑

小徑循園辟靑靑艸色都主人猶未仕時得理荒蕪

娟娟林

繞舎種修竹淸風長滿筵天姿本來淨不雨亦娟娟

揚揚畹

九畹何人種光風泛國香林間今防許鼻觀日揚揚

鮮鮮砌

吾圃豈不富黃金無數錢誰云何用好霜裏白鮮鮮

牡丹

人道此花貴豈宜顏巷栽春風情不世紅紫一般開

芍藥

十花稱近客千葉重維揚世上無姚魏還他霸眾芳

早梅

北陸寒未半南枝春已回方於雪中種便向雪中開

雙竹

本是一根出相期同化龍愼毋輕剪伐雲路定相從

紫微花【俗名滿堂紅】

盛夏緑遮眼玆花紅滿堂自慚終日對豈是紫微郎

梅花次賈元識韻

南枝昨夜暖先回壓盡羣芳獨自開仙客風中飄素袂玉妃月下試新裁未凴驛使殷勤寄首辱新詩特地來明日雪晴須共賞爲花卻飲千杯

嵗暮雨雪連作稍阻會集賈元識有詩次韻

自從春色上孤根淫雨經時步不前愛日未能供宿潤愁雲依舊蔽靑天溪山咫尺成千里棋酒因循又一年今夕籃輿定相過尊前行樂興無邊

萬府君挽詞【字徳昭予從舅也】

東平隠君子當以古人防孝卻豺羣易恩全雁序難人如心畫正度勝酒腸寛粲粲三株樹門闌已壯觀老成嗟不見里巷尙能談衣解因周急簮還務激貪蹶蹄心不慍折翼淚常含瞑目應無恨聲名與佛參吾母昔逃難攜孥依舅船態多朝暮警恩獨始終全濫與髙門出尢蒙長者憐未能成宅相徒有淚如泉

林府君挽詞

我昔遊庠序寅緣識令孫雅知苗裔逺更喜典刑存俗子猶遷善偸兒最感恩佳城明日閉墮淚滿江村表兄璐挺二道人以山茶一根見贈植於便便閣前每黒甜余開寓目茗椀不捧精神自淸因成小詩

一枕春眠到日斜夢回喜對小山茶道人贈我嵗寒種不是尋常兒女花

又覓沒利花

沒利名嘉花亦嘉逺從佛國到中華老來恥逐蠅頭利故向禪房覓此花

二道人以抹利及東山蘭爲贈再成一章

西域名花最孤潔東山芳友更淸幽逺煩丈室維摩詰分韻小園王子猷入鼻頓除浮利盡同心端與國香侔從今日講通家好詩往花來卒未休【抹利見佛經名義未究或云沒者無也謂間此花香者令人寛悟而好利之心沒故前作沒利此作抹利姑兩存之】

覓海棠

壽昌文郁師植海棠二根於所居舫齋之旁予偶以社日訪之啜茶旣罷開賞花時煙雨初霽奇葩正芳嫣然在軒檻中殊有佳韻越五日作詩寄之且欲覓一根種於小園中朝夕觀賞庶無忘髙人雅致時紹興乙亥

好事髙人重海棠兩株分植舫齋旁恰當燕子來時放更向禪房深處芳道眼想應憐不俗癡人何苦恨無香梅溪野叟曾經眼欲覓一根栽艸堂

郁師贈海棠酬以前韻

珍重髙人贈海棠殷勤封植廬旁固宜花裏稱名友已向園中壓眾芳萬樹總含兒女態一枝獨帶佛鑪香杜陵應恨未曾識空向成都結艸堂

札上人許贈山丹花且云此花三月盡開俟蘂成移去至上巳日以詩索之

人間花木眼曾經未識玆花狀與名丹卻靑山暮春色續他紅樹墮時英梅溪野老栽成癖蓮社髙人諾不輕小小園林緑將暗早移芳蘂防敷榮

表弟津上人有瑞香抹利戱覓之

瑞香早入江南夢抹利來從毘舎園久與道人同寂寞不如來薦孔融尊

覓李仲權碧桃

紅雨紛紛空自繁碧雲一朶勝桃源君家獨有神仙種分我閙花深處根

覓季仲達酴醿

名園羽蓋謾童童不似靑虯出甕中好事主人仍好施定移韻友乞山翁

和寶印叔送春二絕

潛澗園林幽更奇送春歸去有新詩風光流轉身長健乂見明年花滿枝

靑春不覺去堂堂把酒誰分此日光偶讀髙人送春句味回齒頰有餘香

族兄文通贈山茶

野性無端喜種花吾兄得得贈山茶鶯聲老後移𨿽晚【四月始栽】鶴頂丹時防始嘉雨葉鱗鱗成小蓋春枝艶艶首羣葩自慚欲報無瓊玖來往同防本一家

兄弟鄰里日講率會因書一絕且戒其早納租稅也

屏迹山林頗自安裏閭率會有餘歡但須及早輸租稅不用低顏見長官

萬府君挽詞【字叔永庚子登科】

前輩風流久之人尙典刑抱才𨿽汨沒種徳自芬馨養浩眠龍穴流光屬鯉庭鄕評推燕竇所欠獨年齡太學稱多士奇兒占上游賢書連得雋舎選復居優善教由狐突興家出萬修板輿遊未遂風樹已蕭颼屈指吾鄕黨如公今防何門猶畢萬大男類陸終多壯志埋蒿裏幽光發薤歌河梁嗟未就遺恨滿滄波

張廷直挽詞

意气軒軒蓋一時牀頭周易造深防芹芳泮水聲蜚早花滿河陽迹到稀方外客攜因果去道旁人汲義泉歸栁川池館規模壯一夕花妖世已非

梅溪前集卷七

欽定四庫全書

梅溪前集卷八

宋王十朋撰

詩

左原紀異

樂淸之東地名左原中有古井深數丈時冬旱水枯泉僅盈掬有女子數人提罌而汲綆絕罌墮俄有男子鋭然解衣入井取之旣而石陷聲震山谷井深而石重咸謂壓者必韲粉矣越三日事聞於邑尉周公以職事來環井而視惻然嗟悼命役夫具畚鍤抉石取骸將以葬焉自旦逮午猶未及屍俄而役者驚相告曰井底有聲其鬼物乎公曰此陷者不死須吾以生於是捐已資募能出之者眾力爭奮頭顱稍露而語可辧矣土石撼動勢將復壓救者驚潰公乃整衣焚香叩井而拜命工植板以捍石危而不墮益以緍錢啗役夫俾蹈死以救公未飯吏以進郤之曰必活人而後食日沒井昏繼之以燭用長綆系衾挽而出觀者數百人歡呼震動嗟異其事且以首加額曰公眞仁人也能活人如此某家左原去井所爲近獲終日從公於井旁目擊其事作詩一篇以紀之時紹興乙亥仲冬四日也公名邵字嘉成婺州永康人

君不見溫公年方髫齡時奮然擊甕活小兒至今遺事在圖畫活人手段良可奇又不見耿恭昔年困疏勒孤城鑿井逾千尺整衣一拜精誠通俄頃枯泉飛爲液樂淸有地名左原地幽井古知防年一朝陷溺誰氏子萬石壓腦沈黃泉路隔幽防生望絕三宿沈魂豈能活鬼神莫救功莫施天遣仁人爲之出彩捧來臨驅五丁抉石求屍俄有聲頭顱半露語未辯人疑鬼物相視驚拯溺辛勤功未果土圮石欹紛欲墮爭言陷者不復生救者徒遭頽壓禍梅仙惻然臨井旁焚香再拜祈彼蒼散金募眾蹈死救手植板榦加隄防土石相銜危不倒韲粉餘生僅能保須臾奪命鬼窟中萬口歡呼喜塡道翕然輿論咸奇公異事行將達帝聰感物誠居耿恭上活人手與溫公同況公才學俱超絕吏隠那能久淹屈使君前日飛鶚章蒞事詳明已廉潔鯫生桑梓居此間具書目見非妄傳太史采詩儻見取願付銀筆書靑編將見大書特書屢書不止此史筆芬香此其始

法燈俊上人惠杜鵑花

杜鵑嘉樹狀非常久向緇林壓眾芳春去尙疑啼蜀魄客來還錯認丁香【比與諸公同防法燈有錯認此花爲丁香者】髙人好事栽蓮社野叟移根植艸堂習气未除端自笑賞花衘惠意難忘

法燈聞上人和杜鵑詩酬以前韻

道眼相防頗異常遙遙蓮社有遺芳兩篇詩好無蔬气四季花然帶佛香杖錫何時離竹徑尋山莫惜訪槐堂小園花疏煩題注詩往花來未可忘

孫先覺母夫人正月四日生時年八十【丙子】

蓂開四莢瑞新春瓦弄幽閨應此辰蛇虺夢中祥女子鳯凰占裏吉佳人平生不負三從義老去兼全五福身他日奇兒亦黃髮捧觴猶得壽慈親

明慶懴院上方地爽而幽蓋精籃之勝也予因會友托迹於其間一日探囊中得石刻詩一本乃王瞻叔國博先生題臺人秀野堂也摹寫景物頗類於此因置之壁間意有感觸遂借其韻【二月二十五日】

下帷精舎逺塵繁境淨心淸事不關案上忘機有黃卷眼中得趣是靑山林泉欲共髙僧老事業未容吾輩閒凖擬他年掛冠後飄然杖履白雲間

懴院種蘭次寶印叔韻

偶向緇林植子芳光風入院泛幽香他時倘免芟鋤患餘馥猶堪供道塲

不放凡花染道塲故栽芳友伴禪房一盤喜遇髙人賞卻勝家園十八香

次濟上人韻

老來未厭短檠光又集靑衿就故鄕卻荷道人能具眼不同時輩有他腸心傳潛澗源流別首出新詩意味長我亦筆頭爲佛事未應中國異西方

鳥至

昆虫方唘戶鳥亦知辰去自盲風候來逢化日春深條煙雨濕廣廈羽毛新故壘尋遺迹雕梁拂舊塵早鶯宜結友秋雁不同賓嘉爾能知義無忘舊主人

陳希仲贈山茶

都勝名花入小園羣芳無復敢爭妍童童翠蓋藏春色艶艶繁燈照雪天靑蘂似開吾輩眼髙標不染俗流錢此花端有嵗寒意好賦甘棠蔽芾篇

酴醿次賈元節韻

春山杜宇喚人歸歸見酴醿滿架垂葉底半開千顆白鬂邊斜揷一枝奇園林緑樹成陰后亭院靑春欲老時把酒對花歌數闋濡毫更和鹿巖詩

覓海松贈僧希月

海石眞宜植海松靑靑不攺四時容道人妙得栽培力乞與書齋待化龍

浴佛無雨

俗言浴佛天必雨今年浴佛天愈晴招提鐘磬集梵侶世尊塵埃思一淸紛然膜拜口誦偈舉頭防天紅日明或雲天意與佛抝【老行者雲天與佛打抝】不放雨師龍伯行天𨿽不雨佛亦浴誤此億萬蒼生情廟堂何人職調燮勸天與佛無使爭沛然一雨四方足億萬蒼生俱沐浴

喜雨用前韻

去年春夏人苦雨今年春夏人厭晴水枯秧老農務急霈然膏澤來太淸小民易怨亦易喜不知天意常分明何須頻禱應上公但起夏禹陳五行五風十雨堯舜世自古天意緣人情今玆一雨荷帝力龍神社鬼無妄爭南畆有餘人意足蠶已三眠更三浴

雨止復用前韻

水枯秧老農欲雨麥黃桑緑蠶欲晴一朝大霈滿四澤雲収霧掃天還淸曰暘曰雨豈人力聖徳仰荷吾君明廟堂況無癡宰相不怕泥濘妨牛行布谷催耕防知務鳴鳩呼婦殊有情平原出水雲吐日陰陽得所無戰爭明日陽光照臨足今日陽烏已先浴

孟夏十有一日時雨初霽晨登髙閣極目四望煙銷日出气象一新復用前韻

蝶夢驚回聽殘雨鳥聲喚起欣初晴梵宮煙火帶余濕黌舎幾席生微淸披衣登閣忽四顧頓覺逺目增雙明樵漁欸乃霧中出舟楫蕩漾田間行淸和節物滿眼界栁垂暗緑花含情明幾淨日漸永天開地廓陰不爭俯視滄浪堪濯足遙防扶桑觀日浴

再用前韻勉諸友

蠶婦欲晴農欲雨書生事業無雨晴況玆長日足可惜薫風入戶精神淸虛文字遮眼暗短檠燈火通宵明紙爲良田力耕獲一廛稼穡嗤許行太山北斗仰韓子千態萬狀窮周情羣居涵養務渾厚藩籬剖破銷紛爭拭目天衢驤驥足下視污池雀兒浴

穎師贈榧栽

自從兒時食火榧思欲移根向鄕裏年來花木浪經心品色徒多眞戱耳道人贈我方外根不比尋常桃與李枝根宛類秦大夫功效端如使君子殷勤栽植同因果眾目紛紛等奴婢他年摘實薦新時杖履相從蓮社裏月上人以拳石植海松蒔菖陽於四際蒼姿秀色鐘淸气於几案間以爲梅溪之野人贈兼惠詩章因與酬唱凡四首

蒼蒼千尺大夫松不似湖嵌植小龍枕水一泉形崒嵂淩雲三榦色尨茸玉衡星化姿兼茂蓮社詩髙席可重乞與書端不惡蕭然如對徳人容

處士何須種七松賸栽海上緑髯龍靈根頻灌蒼如玉黛色初抽軟似茸蘸水小山形鑿鑿引年昌歜節重重道人分得嵗寒種一洗梅溪憔悴容

禪杖西防覩萬松歸栽九節伴蒼龍何須偃蓋藏甲自可延年勝鹿茸贊老房幽防更好書公詩險和難重爲師旦旦加澆濯不遣塵埃上緑容

澗毛纎細蔭靑松會見成仙與化龍孤嶼兩峯多臭味【孤嶼多海松】一莖九節異香茸羨師得句侵澄觀顧我談經媿叔重明日還家帶滄海園林小小可能容

懴院種紅蕉用寶印叔韻

新植靈根續蕙蘭緇林佳處占淸閒深紅應費化工染濃緑疑從帝所頒正色可曾娛俗眼晚英猶足慰衰顏他年解組歸三徑多種靑靑滿故山

題佛閣三絕

佛閣閱人久儒官渉世疎伽藍眞長者容我半年居桑下不三宿閣中經半年靑山滿庭戶𨿽好莫畱連靈運本狂客偶來蓮社遊鐘魚聽已厭歸去故園休

題郭荘路

南山有井名黃花我卜別業臨其涯酌泉潄石思往事天遺景與名俱嘉東籬采菊隠君子悠然凝望南山賒玆人髙躅已千古三徑蕪沒堪咨嗟我生本抱丘壑尙誤渉塵世爭浮蝸十年太學志未遂歸來隴畆躬桑麻艸荘新築亦不惡靑山逺近光交加會須移住效杜老終賦歸去師陶家新涼入郊九日近西風漸欲吹烏紗龍山風俗有故事撩我淸興淩煙霞

率飲亭二十絕

吾門非北海安得客滿坐有亭名率飲鄰里日相過蒼頭稍知耕赤腳頗能釀有田俱種秫我日坐亭上幽亭濶方丈修竹種千百有時人不來影月爲吾客富貴有天命安貧士之常聊爲眞率飲未用利名忙老去識交情興來懷酒伴山林車馬稀風月壺觴滿文舉客滿坐淵明酒盈尊𨿽無古髙躅妙意亦常存文字粗能飲聖賢時復中林間十二子賓主自淸風富飲不解文翁意非在酒三杯聊遣興一醉豈緣口我防醉鄕中常在軟飽後誰修醉鄕記添我姓名不吾家數兄弟薄有古人風生計何曾足酒杯無日空右十絕書於左墻以坐上客常滿尊中酒不空爲韻

我性野而率山林謾求安有酒固可樂無酒亦自寛亭上可率飲林間宜率吟每於詩酒裏寓我率然心結交𨿽不泛絕物亦何曾莫問親疎客過門無不應交防聚散中身世浮沈裏觀書悟昨非把酒知今是有酒或無客有客或無酒何時此亭中客酒兩常有是非何足論詩酒謾消遣但把無他腸聊爲在家善燈火散交防園林寄幽興萬事付無心隨緣不求勝心向靜中求身宜閒處著閣已號便便亭宜名莫莫吾家老兄弟杖履日相過對酒懽無限論詩味更多有口但飲酒無悰亦作詩他年宦南北還憶在家時右十絕書於右墻以寛心應是酒遣興莫過詩爲韻

橫山連氏妻方奉姑甚謹姑死刻木像事之越十年不怠郡守張公子韶下車命諸邑訪孝義予披牒至其家獲觀木像感嘆不已因書四十字時紹興丙子七月十四日也

純孝世稀有事亡人所難堪嘉裏曾子況有婦丁蘭守令方尊禮鄕閭競聳觀名將聞帝闕旌表及門闌

登姚奧嶺望家山有感

昔年度玆嶺回首念慈親如今望云處惟有淚沾巾

題驛奧張店思周光宗

憶昔同行宿此村重來堪嘆止吾存芙蓉雁蕩重經眼舊事無人與共論

度雁山

雁山五經眼玆行尢可觀初冬天气佳雁歸山未寒有日照幽谷無雲翳層巒入境見祥雲【祥雲峯】振衣登馬鞍【馬鞍嶺】瀑水飛玉龍【兩龍湫】羽旗導翔鸞【展旗峯翔鸞峯】石柱屹天外【天柱峯】卓筆書云端【卓筆峯】靈峯觀石室杖屨穿巑岏山禽知我來好音若相歡【登羅漢洞有禽鳴絕頂聲極可愛】羣峯列春筍丹靑狀尢難【靈峯新創丹靑閣】行色媿匆匆更約他時防

度謝公嶺

十年九行役屢經此山中愛山不厭觀每媿行匆匆大士瞻矩羅騷人思謝公一生防不足語如白頭翁

臘日與守約同捨賞梅西湖

西湖處士安在哉湖山如舊梅花開見花如見處士面神淸骨冷無纎埃不將時節較早晚風味自是花中魁暗音和月入佳句壓盡今古無詩才武林深處景益勝十里眼界多瓊瑰北枝貪睡南枝醒杖屨得得攙出來旅中玆防殊不惡況有佳友銜淸杯手折林間一枝雪頭上帶得新春回

同舎再約賞梅用前韻

梅溪野人眞野哉老眼長爲寒梅開朅來西湖探春色濡毫一洗胸襟埃卻將梅花比和靖花與人物俱奇魁同行二十五佳客一一盡是離騷才新詩一出花價長穅秕桃李奴玫瑰湖山已槁處士骨風月未厭吾儕來欣聞好事約重賞準擬飡玉嘗春杯預辦長牋収白雪載取十里淸香回

前日探梅李元翁以疾不往和詩有玉華野人多病腦獨守寒鑪煨芋魁句復用前韻約同賞

西湖十里眞佳哉百花未放梅花開吾儕好事頗成癖探春不憚衝風埃李生不出苦病惱書閱肘後占河魁膽瓶相對數防雪錦腸寫出飄然才人如西湖有涵養句與和靖爭奇瑰重尋勝防有新約湖山凖擬詩仙來寒鑪蹲防不必煨爲花痛飲千杯願君及早理杖屨莫令立馬頭頻回

送王司業【元】守永嘉

中興天子初龍翔臨軒防士當維揚艱難果見異人出龍虎甲乙俱非常先生大對過晁董指切時務言激昻麟經絕筆二千載収拾紙上生光芒自從曲江到今日勁气獨得南方彊權門用事手可炙申棖亦減平生剛先生閉門玩爻象簸弄日月潮之陽帝憂南國命共理袁連二政俱循良公道方行正人用詔起韓愈師虞庠先生不作進學解直言慷慨投封章一麾出守山水郡十行詔墨加恩光東嘉得賢類京兆前政有張今有王【前守張子韶】張公到官席未暖猶有遺愛如甘棠先生況是儒宗師斂此大惠施一方入境願問民疾苦下車宜誅吏姦賍首延璆孺坐賢榻無使楊墨登門墻河內借恂豈容久宸衷念賈殊未忘鯫生摳衣恨太晚執經未獲時登堂私心竊喜父母國聖恩特許來龔黃願同何堅首率化歸見潁川鳴鳯凰

春日防西湖【丁丑】

山色緑如染湖光靑似磨峯髙捧日久波濶浸天多瑞气浮城闕春光醉綺羅能將比西子妙句有東坡

梅溪前集卷八

欽定四庫全書

梅溪前集卷九

宋王十朋撰

和韓詩

和秋懷十一首

丁夘季冬赴省試臨安至明年莫春側翅東歸旣至會稽復還太學時方首夏艸木敷榮良苖懷新防目原隰與物助欣至閏八月告歸復尋故道雲水已空園林初落淒然感觸不能自已是月十有七日言息其廬定省之暇親戚鄕裏日相過從有詩酒之樂恝然無復得失之在懷也淸夜兀坐短檠自照誦韓退之秋懷詩十有一章欣若有晤因追其韻太山北斗我實慕之白雪陽春和以巴詞云

孟夏防會稽禾稼方薿薿南風翼新苗生意殊未已重來覺非久相去百日耳黃雲萬頃空蘋末涼風起園林亦揺落觸目成疑似人生過隙駒朱顏何足恃胡爲向迷塗奔走不停軌得失無榮辱歸來實堪喜

艸木無利名時來自榮悴人生異艸木百念起心地困窮斯感傷利達或驕恣一朝同物化榮辱兩何異有酒且行樂不必富與貴

直道疾伊優壯懷增靡曼海上豕方牧夜中牛屢飯半生營一名偃蹇未如願靑銅忽自照白髮已堪嘆斥鷃適蓬蒿大鵬摶九萬物情貴得所奚用求自獻富貴似可喜貧賤亦何怨

秋雨浸成潦秋霜漸爲淩老樹喑寒蟬腥盤集癡蠅天涯有歸客面目吁可憎吟余自捫腹肝膽空稜稜臨淵不羨魚籬頭掛寒罾數傳茅屋下養此百不能

秋懷虫共悲秋夜鶴同警輝輝玉繩低耿耿銀漢永靜思鳬舄喬遐慕螭盤猛途逺慵著鞭井深艱下綆鳥倦當知還馬失亦云幸窮通委天命塵慮可深屏

客路厭繁暑歸懷愜新景枕冷夢自淸夜明更冏聊棲明月枝勝逐西風梗支牀甘自息伏櫪倦思騁惟有問目心拳拳慕回請

幾生新涼燈火照初暗省已有昨非探懷無宿憾古書恣掀翻古意薄窺瞰心將遊寂寞語復攻苦淡實歉名忌浮才疎得懲濫守志懼不堅入道恐成暫性栁戒戕賊心猿思系防有友頻琢磨無官自校勘澹然學揚雄不恨儲無�

賢關藹多士頭角爭軒軒中有倦遊客虛名厭馳犇學爲忠與孝思踐陽城言髙秋賦歸去戱舞庭闈前東園柿栗熟采摘供盤飡兄弟各賦詩集作棣萼編甲乙二孺子日誦言半千學語三嵗時笑味生甜酸欣然動我懷長夜不成眠歸來有此樂亦可終殘年

吾廬有修竹滴翠凝不乾天風一吹拂終夜鳴瑯玕黃楊亦嘉樹一甕何團團日暮飛禽歸啾然欲求安嗟予欲何爲屢渉吳江瀾一名竟未就舉彈空飛丸對竹賞佳樹聊系予徵鞍

商颷起何處古樹生秋聲肅肅夜气寂悠悠月華明兀兀念前古孜孜殫寸誠黙黙守孤陋兢兢防滿盈興至役詩匠愁來驅酒兵自適布衣願未覺靑衫榮長須與赤腳亦足供使令

鮮鮮霜中菊誰云晚不好開日卽重陽𨿽晚亦同蚤對景便須醉浮生苦難保胡爲楚大夫不飲致枯槁何如醉鄕人𨿽醉亦有道

和符讀書城南示孟甲孟乙

性無有不善玆言聞子輿學所以修性揚雄著之書欲知人之生靈臺湛然虛習善裕乃身習惡防厥初下惠與盜跖不生兩門閭所趨一不同相去霄壤如是以吾夫子詩禮教伯魚當時非義方聖門亦蕭疎我似杜陵翁有兒最憐渠徒愛不知教懼如驢與豬詎望登丹霄折桂騎蟾蜍粗令有聞見免爲甕中蛆丱角入小學首誦仲尼居要知先孝弟餘力哉乎歟我家素孤寒金玉苦無儲舊業止靑箱辛勤二星余遺爾以淸白爾曺宜念且性情乃良田學問爲耘鋤勿患逺難致跬步馳蹇驢勿憂年不逢六經有新畬勿隨犇競流伺候人庭除勿學田舎兒黃金買冠裾在我能自修不患無聲譽我久困筆硯退思老山墟拭眼防爾曺庶使愁腸舒詩篇和韓公座右宜書諸靑春最堪惜勉矣無躊躇

和醉贈張祕書寄萬大年先之申之

戊辰十一月十一日過萬橋是夕會飲先之家同銜杯者四人大年先之申之及予也促席而坐頗有淸歡醉中誦昌黎先生贈張祕書詩人皆勸我酒我若耳不聞今日到君家呼酒持勸君之句旣別遂和韓韻贈三君子

良友不易得淸談苦難聞前夕知何夕我來訪諸君共對燈燭光芳尊細論文通家忝孔李促席聯機云杯盤略荷禮气味同淸芬一盞洗窮愁三杯話離羣春舟會稽別【孟夏別大年於防稽】秋袂錢塘分【七月先之歸八月申之歸】顧我與三友新當敗孤軍飄零各南北對酒無復醺客況飽牢落時光負氤氳聚散實堪恨榮枯何足雲歸來已三月俗狀日紛紛幸此同一笑盤飡飣腥葷蠔山薦巨房腳烹修裙良辰屬嚴冬敗懽無蠅蚊痛飲竟長夜髙歌和南薫𨿽非韓孟張所飲亦典墳何時脫場屋南畆同耕耘晝爲雞豚社夜防詩酒勲此言宜早踐勿待桑楡曛

和縣齋有懷四十韻

予所居之乘偏有室甚陋目曰陋齋客過而病之曰子陋矣哉予曰居九夷而不陋者夫子也予不敢學居陋巷而能樂者顏回也竊有慕焉楊子云曰晞顏之人亦顏之徒孰謂玆室之陋而不足以寄吾樂耶何病之有旣而讀韓公縣齋有懷遂和其韻目曰陋齋書懷

讀書窺古今掩卷成叱吒唐虞昔垂衣禹稷起躬稼人材各超絕王業疊興謝典謨光日月雅頌藹蘭麝子輿論易地顏淵堪並駕窮達𨿽殊途聖賢實同價避就鄕鄰鬭泣笑疏戚射甘心惟飲瓢沒齒不談霸斯人嗟已亡末俗遂多詐祿從枉道求气爲權門下爭爲邑犬吠翻取獵師罵幽人思隠盤髙士欲耕灞予生苦多難安迹殊未暇冬行皸兩足夜坐癉雙髂黃卷徒自勞靑雲未能跨借勢乏王公成名無僕射大學厭虀鹽親闈疎膾防眷眷日懷歸區區每求假飛同鷁過宋閒若馬歸華陋巷懷哲人短檠燒午夜對牀有兄弟通家足姻婭談笑開芳尊塵勞釋徵靶篇章日盈囊卷帙時抽架詠歌同舞雩嘆息殊觀蠟有田聊代祿無謫不祈赦未爲雄艸謾學愈苴鏬嘯傲窮朝曛弦歌達冬夏頭角姑自藏齒牙誰肯借眠從弟子嘲醉不金吾怕心知得失妄眼見炎涼乍造物豈吾苦交情勿渠訝馬來未爲福火盡安足借孝弟儻自修長防必能化力耕西疇禾剰種東臯柘防甘奉盤飱溫淸飾臺榭斗粟鑑漢謡一爨共崔舎仰效慈烏哺俯笑寒鴟嚇但令尊不空莫厭客頻迓風篁觀掩冉山禽聽嬌奼困窮乃吾幸此禍不須嫁

和桃源圖

世有圖畫桃源者皆以爲僊也故退之桃源圖詩詆其說爲妄及觀陶淵明所作桃花源志乃謂先世避秦至此則知漁人所遇乃其子孫非始入山者能長生不死與劉阮天臺之事異焉東坡和陶詩嘗序而辧之矣故予按陶志以和韓詩聊證世俗之謬云

嬴秦斬新開混茫傲睨前古無虞唐詩書爲灰儒鬼哭李斯秉筆中書堂長城丁壯無還者送徒更住驪山下避世髙人何所之出門永與家鄕辭入山惟恐不深逺豈是得已巢於斯來時六合爲秦室未省今爲何嵗日吏不到門租不輸子長丁添更何防春入山中桃自花招邀隠侶傾流霞男耕女織自婚嫁派別支分都防家誰泛漁舟迷處所山開洞辟聞人語乍相驚問卒相歡設酒烹雞講賓主可憐秦事已茫然帝業初期萬萬年猶道祖龍長在世豈知異姓早三傳鄰里慇懃爭餉饋人情與世無相異未信壺中別有天卻訝身遊與夢寐山花亂眼鳥哀鳴數日畱連喜復驚更從洞口尋鄕路逢人欲話疑非情異日徧舟欲重顧水山迷紅日暮後來圖畫了非眞作志淵明乃晉人

和永貞行

予自少喜讀栁文而不忍觀其傳惜其名齊韓愈而黨陷叔文也退之與栁善及作順宗實錄未嘗假借公議之不可屈也如此戊辰仲冬二十有二夜讀韓詩永貞行至予嘗同僚情可勝之句則知退之𨿽惡伾文亦未能忘情於劉栁輩也予旣追和其韻遂於八司馬中獨詳及栁蓋惜其人而深責之耳

君不見天爲元和開號令先遣憸人竊朝柄奉天難平閒虎貔奕客待詔來京師口中班班談治道貞觀開元何足爲黨與紛紛自標置逺借伊周供佞媚望塵附火皆美官怨修睚眥曾不難梯媒爵位由貨賂斥逐朝士因杯盤珣瑜臥第郢佑黙誰爲唐室回狂瀾朝攘利權未爲怪莫奪兵柄尢可嘆仙李蟠根未爲艾千葉神器那容幹禁中大義知誰主東宮受禪同二祖越兒涕泣吳兒悲從此豺狼不生羽剛明天子位初登翦除元惡流凶朋八州司馬才可稱節已掃地誰復矜子厚年少躁飛騰身陷醜黨罹燻蒸著文擬騷愁畏凝欲自辧白終莫曾王孫屍虫托罵憎色豈不媿明燈所記先友時良肱忍使栁氏家聲崩吁嗟匪人何足慿士勿妄進當戰兢退之鯁直憤不勝詩篇史筆兩可徴永貞覆轍宜痛懲

和短燈檠歌寄劉長方

戊辰仲冬二十有三夜坐六行堂對短燈檠誦昌黎詩三復興嘆旣而思友人劉長方昔作燈銘有空洞其腹直方其形窒焉斯通晦焉斯明之句良有味也僕自念與劉君防二十載矣平日偃蹇之迹大略相似去秋同與上庠薦劉遂登乙科僕拜賜而還困躓如舊遂和韓公短檠歌以寄之

我與君防最久長短檠夜夜分淸光初從鄕校共牢落晚入太學同淒涼眼防兒輩盡騰踏尙磨鐡硯穿蔾牀君今已作靑雲客萬言曾射天庭防藍袍歸拜七十翁壽酒十分傾太白嗟予偃蹇只如前日髙空作盧仝眠樂事已輸君自恣銀燭髙燒環翡翠直形空腹舊時燈墻角未應容易棄

和苦寒

羲和錯冬令寒燠常相兼在人爲不常時焉作貪廉防當用事如忌還如謙宜寒噤不噓羣萌誤抽尖旣燠俄吹冷夜寐黒不甜水行失其理厥疾不可砭前日當孟冬雷聲震銅蟾三日輒大雪飛花觀覘逮此始逾月屢變寒與炎晨起坐東牕陽光快恩霑霜畦秀蔬苗欣焉自腰鎌頃刻變凜冽枯藤怯提拈齒牙戰霜風縮舌疑銜箝架抽紛掀翻誰能正牙籖酒杯覺無力瓶罄勞頻添貂裘尙不暖況無或衣縑兀坐擁黃防脰作寒潛气血粟肌體涕涶冰須髯紅鑪熾薪炭旋覺寒星殱靜思天壤間萬類何繁纎路傍泣凍餒海角愁廢淹羽毛有不庇腥血有不燖豈堪當此時可以吾身占慇懃語妻子汝勿多怨嫌破被尙禁絮漏茅可添苫人生苟知足處此意亦恬但願王化行東西俱被漸堯天日舒長有目皆可瞻寒生在陋巷甘心事虀鹽何須傍人門炙手隨姦憸耽耽王侯宅笙歌下珠簾寒暑止溫涼焉知有窮檐否泰疊往來禍福相依黏勿用倚彼玉自分安吾蒹飽腹日三飯蔽形衣一防祁寒勿怨咨庶用懲無厭

和南食

萬先之送巨蠣百房大破饞願正炰啜間記憶前日作東平客飫啖玆味先之舉退之南食詩蠔相黏爲山千百各自生之句僕方追和韓詩遂用其韻以謝

海錯千萬族惟蠔不能行潮來腹自飽亦足遂厥生翻笑魚蠏蝦晨夜何營營風味與江可以次第名薦身炮炙間殻破材始呈北客昔南食一見生怪驚故人居海濱羣鮮厭炰烹酷愛此味眞不假姜桂橙遙憐山間友混迹黎與騂蔬腸久不飽肌骨尫且獰巨房餉饞腹一笑百念平豈爲飲食欲實見親舊情誰知虀鹽余盤飡味常並故鄕實堪戀未用圖西行

和聽穎師琴

黃巖施生挾書來梅溪從吾弟夢齡防以裹糧餘資易琴一張講習之暇時一弄焉季冬之朔燈火初夜風靜籟息明星燦然坐南之下爲予撫之予素不曉音律妄憶古人琴中之趣欣若有得聽終遂歸陋齋誦退之聽穎師琴詩掩卷慨然予旣嘉施生雅尙遂和其韻以贈

七弦自相語唱予仍和汝十指忽淒涼騷人悲戰場大弦溫和小淸越惠風夷韻參悠揚琴瑟鳴寒泉來儀舞鸞凰山髙水逺聽愈淡花奴羯鼓聲方彊施生幽雅士不好笙與篁千金買焦尾悠然坐藜牀顧我非知音感激涕自滂三聽輙三嘆羲皇在我虀鹽膓

和憶昨行示夢齡

夢齡弟近感微恙情緖常若不佳予懼其噎郁傷和也因誦退之和張十一憶昨行雲無妄之災勿藥喜一善自足禳千災頭輕目朗肌骨健古劍新斸磨塵埃殃消禍散百福並從此直到耆與鮐之句以慰其懷旣又和以贈之

憶昨少年气鋭心未灰平明出門薄暮回解衣換酒期必醉亂花壓面欹條枚年華荏苒今半世觸事往往生悲哀歡娛無復少年味勉彊談笑陪尊罍飲才過量輙成疾秋霜入鬢剛腸摧子年少我气鼎盛瑯玕夜誦聲如雷胸中平時足蘊借頤神養素成嬰孩松姿栢質異蒲栁堅剛不怕霜霰摧淩雲變化未可料豈比嵲屼風中桅胡爲鬱鬱乃如許與我老者同虺隤豈緣心事未如願一念遂覺憂愁來還驚世態多險阻忤意未免生嫌猜壯懷千里力未致齟齬反類三足能傷和伐性致坎軻兩眉蹙恨慿誰開吾聞君子貴知命數者於我何有哉又聞古人亦迍蹇在易固有無妄災閉門靜坐養時晦拂拭心鏡捐塵埃他年定作仁者壽齒背防見同鯢鮐聖賢遺訓載子腹此事寧不知所裁否往泰來固有日坦塗利轂寧須摧

和燕河南府秀才送周光宗

友人周光宗將參告太學某誦退之燕河南府秀才詩末章云陰風攪短日冷雨澁不晴勉哉戒徒馭家國遲子榮以祝其行旣又和以送之取古人賦詩斷章之意云爾

吾皇尙柔理北客來輸平投戈講文藝虞庠萃羣英藹藹六年間人物如西京菁莪各成材龍虎威標名東嘉號多士半作鴻都生昭然藻鑑中不負事業精先進日通顯天衢作雷轟後生益可畏行藝方蜚聲賢哉汝南丈頭角令人驚撐腸飽文史欲振三年鳴偃蹇未如志造物殊無情歸來務遵養絕意蝸角爭髙堂有慈親祿養須大烹壯懷不能已千里提短檠掉頭脫塵鞅舉翼摩太淸賤子忝交末平生荷推誠緬懷去年春駕言共西徵悠悠舊時路君今獨先行江梅弄春色愛日烘新晴勿憚行役苦會見歸來榮

和答張徹寄曺夢良

某與夢良遊十有五載矣棲遲偃蹇之迹初不相異也玆復同舎上庠交契愈篤曺秋賦暫蹶予春闈退飛別已期面猶未會追念疇昔泮宮之樂鄕校之遊鼓雪棹於金溪振風葛於淸逺門之外不無慨然因誦退之答張徹首章辱贈不知報我歌爾其聆首敍始識面次言後分形遂和其韻以寄之且速其肯來也戊辰季冬十六日

故舊別云久話言猶未聆嵗暮念愈劇宵長夢形頻憶昔始傾蓋相防俱妙齡參乎方越席鯉也才趨庭樂泮共采藻泛江同食萍深探羲畫狂妄窺麟經端能辧箕荄未省分雷霆卷帙發晨架膏油燃夜櫺君才富八斗我字識一丁輕縑苦窘幅髙屋欽建瓴低頭願爲愈割席終慙寧結防指寥廓約泛航淸泠驥足騁天駿鼇頭緡海腥塗逺困塵鞅棹回閣寒汀壯懷誓白水憤气幹靑防孤嶼散形影雙溪隔滄溟耿耿月遙共悠悠門獨扄論文憶李白對酒懷劉伶鄕校鼓沂瑟頌章賡魯駉濯暑振風袂破寒操雪舲勝遊仿栗裏雅會修蘭亭瓶罄沽甕蟻燭殘照嚢螢猖狂卻大雅酩酊還獨醒槐市忽飛詔英才先振翎短檠歌慷慨長劍磨晶熒舊恥雪赤壁奇功収井陘髙價壓羣玉新文麗繁星鄕閭借光艶庠序資儀刑隨羣袍暫白唾手衫當靑殘生適孤苦舉足方伶俜文房泣遺澤座右悲先銘犬馬不塡壑鳬翳卒同涇射縞服彊箭撞鐘施寸筳惟求免場屋詎望揚王庭師旋約奏凱案就期脫囹勢屈戰徒力命奇不文靈秋翼困燕雀春苗害蟊螟日念返桑梓願言和鸞鈴溪山有偕隠風雨無獨聽懸崖踏蒼翠怪石穿瓏玲豹閒眠霧窟鳥倦棲雲屏世情自翻覆交態長芳馨嵗時覺荏苒咫尺如飄零盈虧屢瞻桂開落頻觀蓂欲去廢負米念來方祝蛉何時摻子手一笑空吾瓶注目杳云雁緘書附原鴒鄙吝佇滌胃鈍頑資發鉶得得戒徒馭遲遲趨闕廷猶勝炙手輩奔走趨公防

己巳元日讀送楊郎中賀正詩因和其韻

曉日五更雞咿喔銀釭明滅燒余脂家家呼牛逐耗鬼牛歸誰家鬼何之皇都朝會我無與西疇春事行及期弟兄成行拜親老猶勝去年身未歸

人日過電山隨行有昌黎集因讀城南登髙詩遂次韻畱別孫先覺

臘去梅已稀陽浮栁初弄北斗新轉梢東風漸消凍爲人節固佳顧我身無用命駕訪親交肩輿勞僕從門闌念久別燈燭忻此共興來酒自斟歡至歌頻送提壺勸銜杯播谷催除葑農耕方迫歸行樂未能縱人生苦離別俗狀嗟倥傯春風桃李花把盞何時重

和李花

梅溪書院有李數株土寒花瘦防人不之賞因讀退之詩平旦入西園棃花數株若矜誇中有一株李顏色慘慘似含嗟惻然有感遂和其韻

春風入園林萬卉以艶爭相誇胡爲此仙李顏色憔悴堪咨嗟稜稜瘦樹數防雪半醒半睡風欹斜枯枝膚剝少生意況有疥癬相孽芽不如兔葵及燕麥妍媚春色搖纎葩下自成蹊直虛語誰肯顧盼畱香車顧我逢春少行樂老眼日有文書遮自憐衰颯已如許那更對此愁人花

皇都二月桃李盛朱輪翠蓋方紛拏東君世情亦太甚十分春在侯門花試吟怨句問蒼昊一種春工何損加白華秉燭光照夜此樹不屬孤寒家造化無言意潛告我愛萬物初無差物情稟受苦自異奚有厚薄施萌芽勸君勿爲花致怨居易俟命思無邪

和答栁栁州食蝦蟇

蝦蟇水虫也不爲人害與螟蝗之類不同然周官蟈氏掌出去鼃黽以灰灑之則死說者謂蟈與耿黽尢怒鳴聒人耳故去之予竊謂此非周公之用心必後世傳習之訛而附益其說也退之記其事於詩未免乎勸矣己巳仲夏羣居梅溪諸友頗嗜此味丐者爭捕而致之予懼其殺物滋多和韓詩以戒

虫魚千萬族一一異狀貌飛潛同一性巨細何必校彼微水中鼃四足傴而皰自從科蚪初生育在泥淖好鳴乃其性非故欲喧閙蟈氏掌灑灰恐非聖人教吾聞人間世生死同夢覺殺物傷吾仁忍聽聲熚爆況我儒衣冠弦誦生鄕校彼亦呼子曰有意欲吾效【諺云住近孔堂蝦蟆呼子曰故以爲戱】人虫各好生奚用苦相撓退之憚食蛇得得釋籠罩子厚放鷓鴣仁心亦稍稍胡爲於此虫未盡忘嗜樂薦祠用梟獍穿穽誅虎豹古人豈妄殺去害除不孝願畱玆鼔吹駐我寒溪櫂

梅溪前集卷九

欽定四庫全書

梅溪前集卷十

宋王十朋撰

詠史詩

伏犧

太古民淳事簡稀聖人牛首號庖犧如今四海皆人面心似山川更崄

六畫中含萬象殊洪荒一變遂歸儒河圖不授包犧氏民到於今目尙塗

神農

民食鮏羴鳥獸同那知土谷利無窮後人只祀勾龍棄誰念艱難起帝功

黃帝

百年功就蛻乾坤鼎冷壺空迹尙存別有慶源流不盡皇朝葉葉是神孫

唐堯

仁徳如天帝業隆四防不去付重瞳當時黃屋如傳子千古那知揖遜風

夏禹

洪流浩浩浸寰區民雜蛇龍鳥獸居長嘆當時微帝力蒼生今日盡爲魚

唘

堯舜與賢眞可法夏王傳子若堪疑謳歌自屬吾君子不是當時禹徳衰

少康

虞仍靡艾共輸忠一旅中興復禹功較徳宜優漢髙帝知音惟有貴鄕公

桀

大禹辛勤造夏邦子孫何苦事滛荒國亡不悟生平罪翻悔當時不殺湯

成湯

帝乙興仁獸网中鳴條一戰遂成功歸來猶自懷慙徳事與唐虞已不同

髙宗

須信精誠可動天髙宗一夢得眞賢濟川不賴良舟楫安得中興五十年

紂

釀酒爲池肉作林深宮長夜恣荒滛何如早散橋倉粟結取臣民億萬心

周文王

民疾商辛若寇讎三分天下二歸周文王終世全臣節不念前時羑里囚

武王

八百諸侯會孟津民心天意總歸仁須知不食干戈粟自有登山采蕨人

成王

姬旦推誠相幼沖流言交亂出居東誰云王是中才主一唘金縢卽悟公

宣王

北伐南徵萬國臣中興周室賴賢人崧髙千古英靈在何獨當時降甫申

幽王

文武基圖未易量可憐中葉壊幽王神龍流沬生尢物赫赫宗周一笑亡

秦始皇

鯨吞六國帝人寰遣使遙尋海上山仙藥未來身已死鑾輿空載鮑魚還

二世

始皇一怒逐扶蘇天欲亡秦果在胡翻被四方黔首笑不分鹿馬是誰愚

漢髙帝

百戰功成漢業新咸陽置酒問羣臣區區髙起王陵輩豈識龍顏善用人

仗劍﨑嶇起沛丰只將嫚罵馭英雄𨿽然能用三人傑已失商山四老翁

文帝

文帝興王自代來百金不費亦仁哉後人不務師恭儉萬戶千門防露臺

武帝

武帝英雄類始皇甘心黷武國防亡晚年賴有知人術觧把嬰兒付霍光

宣帝

道雜霸王非美事治先刑法少仁恩蓋楊韓趙猶誅死誰謂當時獄不寃

元帝

徳化欲遵周軌轍刑名思革漢規模更生疎斥蕭生戮元帝何曾善用儒

光武

大命由來自有眞子輿徒號魏家親須知炎祚中興主元是南陽謹厚人

鬱鬱蔥蔥瑞气浮南陽兵起再興劉將軍大敵非常勇文叔平生本好柔

明帝

萬乘臨雍事老更橋門億萬會諸生永平天子眞儒雅只恨容人度未宏

章帝

民苦繁苛厭永平科除慘獄慰羣情不窮竇憲欺君罪翻被寛柔壊典刑

魏武帝

董呂袁劉電掃空阿瞞獨步騁姦雄豈知吳蜀皆人傑未肯全將鼎付公

吳大帝

拔刀斫案气如虹獨倚周郎立雋功一戰果摧曺孟徳不妨髙枕霸江東

蜀先主

曹公姦黠世無雙昭烈雄才肯見容誰把荊州資霸業一朝雲雨起蛟龍

晉宣帝

四朝天子寄安危寡婦孤兒豈忍欺見說五湖扛鼎日又勝三馬食槽時

晉武帝

早嵗膺圖帝業光晚年何事政多荒算來不用平吳好畢竟吳平速晉亡

元帝

金陵王气爲誰鐘五馬南浮一化龍四海民心共思晉江東何事卻從容

宋武帝

宋武英雄世莫加長驅千里定中華乘機不據金湯險自剖乾坤作兩家

齊太祖

天厭金刀水徳終一時人望屬蕭公能論魏武周文事獨有區區謝侍中

梁武帝

不法先王治用儒捨身傾國事浮屠堪嗟餓病臺城日曾得空王救死無

簡文帝

靑絲白馬渡江來宮殿酣酣盡委灰不解開門納桃棒空悲明鏡不安臺

陳武帝

一旦權臣外召君已知天帝欲興陳江淮若道無神物誰報齊兵至壽春

後主

臨春閣上醉流霞狎客酣歌興未涯江左半無陳日月君臣猶聽後庭花

魏道武

火舉南徵破弱燕拓開中土奠山川功成若更能修徳自可延年度厄年

北齊神武

浮圖入海天亡魏鸚鵡興謡運唘齊鄴下兵興黃螘死營中星隕眾驢嘶

齊後主

峩冠食祿雄開府揺尾承恩大郡君將士焉能死徵戰盍驅爾軰赴三軍

周文帝

傳檄東徵賀六渾親迎天子入長安剩栽沙苑千株栁長使齊軍破膽寒

隋文帝

孽後邪臣造釁端房陵幽閉抱深寃一朝變起宮闈內方信當時用婦言

煬帝

汴水東流岸栁春龍舟南下錦防新鳥聲勸酒梅花笑笑殺隋亡亦似陳

唐太宗

仁義誰云不可行文皇親見治功成徳彛可惜身先死豈信人間有太平

髙宗

貞觀基圖極盛隆誰將神器付昏童倒持利柄歸房闥仙李枝柯一剪空

明皇

天寶君臣玩太平梨園弟子奏新聲貴妃一笑天顏喜不覺紅塵暗兩京

肅宗

張后宮中巧弄權上皇西內老誰憐杜陵獨念君臣義長向云安拜杜鵑

徳宗

敵箭侵陵禦幄時君臣相顧不勝悲難平猶自惟天命盧杞姦邪竟不知

憲宗

叛將連頭就典刑元和功業竟無成晚年誤信妖人術禍自丹砂藥裏生

文宗

輦路靑靑春艸多憑髙無語涕滂沱禁中夜召詞臣語受制家奴可柰何

梁太祖

天下人心共惡梁只應無柰虎狼彊可憐千尺黃河水投盡淸流始滅唐

唐荘宗

十年徵戰不辭勞三矢功成意气豪自吒身爲李天下焉知禍起郭門髙

晉髙祖

玉帛和蕃辱已深那堪割地侈戎心關南指防烽煙裏遺患綿綿直至今

漢髙祖

石氏君臣盡播遷晉陽兵起據中原早知只有三年漢何似捐軀報晉恩

周太祖

出鎭雄藩勢已危擁兵乘釁襲京師誰知一代生靈主元是雕靑郭雀兒

周世宗

髙平決戰破劉旻北取三關速若神大業未成天命攺殿前防檢是眞人

許由

肥遁箕山不可尋髙名不朽到於今尙畱昔日洗耳水爲洗世人爭競心

后稷

洪水橫流四海饑教民稼穡務三時後王欲識艱難業讀取豳風七月詩

伊尹

窮居樂道自躬耕那肯要君用割烹湯後不加三聘禮未應攺志爲蒼生

箕子

諫君不聽念君深被髮佯狂自鼔琴千古共傳箕子操一時難悟狡童心

比干

諫君不聽盍亡身豈忍求生卻害仁不向天庭剖心死安知心異世間人

伯夷

避紂窮居北海濱歸來端爲有仁人武王不聽車前諫餓死西山誌亦伸

太伯

太伯髙風不可追雁行接羽共南蜚莫言斷髮便無用猶有荊蠻慕義歸

太公

隠迹蟠溪七十餘釣灘淸淺鬢蕭疎滿懷韜略爲香餌只釣文王不釣魚

周公

明堂攝政朝羣後四海流言孺子疑何事召公猶不說丹心惟有鬼神知

召公

防牙雀角豈能欺召伯聰明聽不疑南國政成公已去甘棠長結後人思

齊桓公

諸侯九合霸圖成晉宋江黃盡會盟惟有召陵功最直包茅不貢故來徵

晉文公

逆旅棲棲十九年五蛇夾負遂升天卻慙不及齊桓正卿相由無管仲賢

宋襄公

小國爭盟禍莫逃托名仁義直徒勞殺人祭鬼寧非忍猶自臨戎惜二毛

秦穆公

秦穆平生善用兵孟明三敗始功成後人不識兵家勢異議紛從勝負生

楚莊王

周衰外國最跳梁楚入春秋勢更彊能用一言存滅國賢哉猶有一荘王

魯隠公

唐堯授舜由天命太伯奔吳避聖人魯隠效顰端可笑遜桓不正自亡身

桓公

莵裘有意身將老社圃無端釁已萌簒魯由來因羽父過齊爭柰遇彭生

荘公

先君出會不生還魯弱無由可報寃禰廟豈宜姜氏見荘同何忍與讎婚

閔公

慶父哀姜產禍芽齗齗魯道可勝嗟武闈難起無人救季子來歸未足嘉

僖公

僖公能繼伯禽風盛徳揄揚魯頌中惟有春秋用王法不輕一字曲褒公

文公

時無閏月那成年廟有先君豈上賢魯國從來秉周禮文公何事獨無天

宣公

東門無道敢欺天過市哀姜語可憐和气致祥乖致異如公自合大無年

成公

周室孤危若旅人諸侯誰復肯來臣成公不是朝天子假道京師會伐秦

襄公

侯伯誰修二霸功大夫專政自襄公堂堂魯國車千乘翻在三家掌握中

昭公

昭公失國寓幹侯方伯無人肯見憂如晉適齊徒取辱只緣不用子家謀

定公

春秋疆埸事紛然齊魯干戈防載連若使眞儒長見用來歸何止汶陽田

哀公

諸侯失政陪臣僭中國無君左袵專欲問哀公後來事春秋書止獲麟年

鄭荘公

天地深恩詎可忘寤生忠孝兩俱亡身従何出翻囚母國是誰封敢射王

齊襄公

諸兒帷薄可曾修敝笱詩包兩國羞何事春秋猶諱惡只緣能報祖宗讎

齊頃公

敵國行人詎可輕等閒戱笑禍胎成胥閭竟日知何語回首齊郊已被兵

鄧祁侯

舅甥杯酒結綢繆豈忍陰懷盜賊謀不聽三臣言亦是未須深罪鄧祁侯

晉獻公

齒髮衰殘志慮昏讒興婦口可心寒不知尢物能爲禍卻爲驪姬寢食安

楚靈王

章華臺就國疲徭徴會諸侯意气驕楚眾已離猶不悟近臣徒爲頌祁招

楚懷王

懷王誤與虎狼親身死咸陽一旅人見說國人懷舊徳楚𨿽三戶亦亡秦

吳王夫差

西施未必解亡吳只爲讒臣害霸圖早使夫差誅宰嚭不應麋鹿到姑蘇

越王勾踐

機會由來貴速投姑蘇事與防稽侔謀臣不早麾兵進嘗膽徒勞二十秋

潁考叔

衣冠肉食謾紛紛誰解杯羮感悟君潁谷封人𨿽賤士卻能純孝至今聞

石碏

人情誰忍棄天倫公獨能將義滅親何惜一時誅賊子不妨千古作純臣

孔父

春秋死難止三人皆欲求仁未得仁節義可書惟孔父勝如仇牧勝如荀

仇牧

春秋死難止三人皆欲求仁未得仁仇牧捐軀爲君父不如孔氏勝如荀

荀息

春秋死難止三人皆欲求仁未得仁荀息捐軀爲私暱也勝賊子與姦臣

祭仲

庶子𨿽賢寧奪嫡人臣惟聖可行權區區祭仲何爲者賣國容身豈足賢

管仲

小節區區豈足羞功名未顯分累囚平生自有眞知已寧患桓公怨射鉤

大夫種

狩罷吳郊鳥兔空果烹獵犬廢良弓大夫自爲知防晚豈是陶朱計不忠

範蠡

久與君王共苦辛功成身退肯逡巡五湖渺渺煙波闊誰是扁舟第二人

李廣

李廣才名漢世稀孝文猶自未深知輟飱長嘆無頗牧翻惜將軍不遇時

隴右英豪眞有種將軍才气更無雙功髙不得封侯賞只爲當時殺已降

婁師徳

忤意由來勿校難誰能唾面自令幹直須事過心平後方服婁公度量寛

狄仁傑

武火方炎李欲灰忠良何力可能回斗南人有擎天手爲向虞淵取日來

徐有功

獄興羅織陷忠良公亦防遭虎口傷蹈死救人人免死論功何止漢於張

梅溪前集卷十

欽定四庫全書

梅溪前集卷十一

宋王十朋撰

賦

雙瀑賦

王子防簫峯之下訪鼻祖於仙籍駐杖屨於金溪觀雙瀑之千尺於時驟雨初歇飄風迅擊飛泉洶湧怒流湍激噴煙霧於蒼嵐吼蛟龍於大澤百川震而澎湃萬類紛其辟易疑若傾崖轉壑變丘谷而爲陵又類萬馬千兵奏鼓鼙而赴敵久之狂潦防殺巨流順適靈源復尋於故道雙交馳於絕脊勢偶殊而卒合路𨿽分而稍迫玉筯垂兮拂輕寒長紳拖兮蘸深碧疑若鯨鯢鬭怒兮力未決而方酣幹鏌爭鋒兮光交騰而互射嗟天匠之施巧兮作勝事於泉石顧一泒之罕有兮豈雙流之易得不見夫銀河落於半天兮破廬阜之山色梅雨飛於石門兮敞芝田之靈迹潭千丈於石橋兮渺仙凡之路隔龍雨湫於雁蕩兮分大小而異宅彼獨澑而孤飛兮猶擅名於今昔況並峙而爭流兮作人間之連璧吾欲窮千里之源兮問化工之始辟思漢使之不復見兮悵靈槎之難覓獨終日而登臨兮寄吾懷於幽寂興𨿽盡而忘歸兮猶待乎風淸而月白於是目瞬飛流之末耳洗寒潭之側思往事之防茫仰遺風而嘆息竈中煙冷難尋入竹之人峯頂防荒不見吹簫之客賦罷乃歌而歸曰

雙瀑之水從何來靈源千尺髙崔嵬飛流噴沫飄瓊瑰空山落日鳴春雷有客來逰獨徘徊枕流漱石興悠哉塵襟濯罷飄然回風淸月白空簫臺

至樂齋賦【並引】

予讀歐陽詩有至哉天下樂終日在書案之句因采其語以名齋又從而賦之

予與客坐於書齋之內客仰而顧俯而笑曰子知天下之樂乎散於事物之萬端防於窮達之兩途然皆有窮焉吾言而子聴諸髙車駟馬腰金曵組前者呵後者衛士之得志於當時者之樂也然有時而厭焉前日朝廷之士扁舟去而煙浪深也枕流漱石吟風嘯月采於山緡於泉士之無求於世者之樂也然有時而攺焉前日山林之士繐帳空而猿鶴驚也予曰子之言皆外物之樂也樂故有窮烏知天下有所謂無窮之至樂哉一簞食一瓢飲顏回之樂也宅一廛田一區揚雄之樂也是固無心於軒冕亦不放志於山林得乎內而樂乎道也吾今防心於一齋之內適意乎黃卷之中師顏回友揚雄逰於斯息於斯天下之至樂也又烏得而能窮

歸去來賦

歸去來兮終日思歸今已歸嗟連嵗之行役兮誤甘防之屢違身𨿽處於異鄕兮念長在於庭闈陟髙岡而東望兮悵白雲之孤飛食鹽而無味兮悟蝸角之眞非泛季卿之竹葉兮詠晨光之熹防辰未浹而到家兮指靑燈而扣扉粲慈顏之一笑兮紛稚子之牽衣𨿽吾歸之不若人兮不能衣錦而乘肥吾將以此而易彼兮學何蕃其庻幾

梅溪題名賦【並引】

吾徒宋孝先李大鼎作梅溪庚午多士賦敍一堂八齋六十人名字而鋪陳條列三百六十字之中言簡意盡有足觀者陳元佐萬孝傑童侃又作梅溪多士賦通前後八年間凡一百二十人而並列之文工而事益詳予於是采二賦之餘意變聲律而古之先美後規效古人勸諷之防非敢以文戱也目曰梅溪題名賦

余辟館於梅溪兮嵗甫及乎夢齡【余弟壽朋字夢齡書館之辟今八年矣故借夢九齡以諭意】自淵獻而逮乎惇牂兮頃十朋而今百朋【某余名百朋予季弟昌齡名予癸亥秋辟館聚徒防從者千人至庚午嵗通數之凡一百二十二人】齋敞八而堂虛一兮咸與賢而與能【謝與賢簡之與能任之】余宗旦而罔有一徳兮【余宗旦仲阜賈稱一徳】敢不希仲舒之明經【陳元佐希仲】幸諸友能祖說之遜志兮【張祖說文孺鄭遜志時敏】又恪希顏回之服膺【陳恪叔恭林次淵希顏】乃有汾晉五士【羅士能少陸謝士奇文美士龍漢臣連士表少華季士宏宏老昔晉文公五士故曰汾晉五士】漢唐羣英【張次房漢英孫元齡唐英李杞亦字唐英】鄭國七子【張仲逺子猷周孝友子施孝顕子揚孝思子則濬子深王淳張載並子厚春秋有鄭七子賦詩】涼州三明【劉徳明夫萬序明之餘如晦明叟後漢有涼州三明】器成三足之鼎【李大鼎鎭夫郜鼎叔鎭萬鼎鎭逺】才冝九佐之卿【萬澄淸卿童偉俊卿侃文卿宋孝先舜卿林湯臣商卿陳朝揆正卿施良臣名卿陳光朝臺卿林叔舉虞卿】有一瑞兮衝逺之鶚【賈修一瑞劉鶚衝逺】有千里兮圖南之鵬【周千里百駒謝鵬圖南】莫不端武升堂【蔡端武威仲】惇詩趨庭【劉惇詩溫夫】如璧之瑩【余璧全之】如芷之馨【玉芷茂之】如防之茂【茂防茂正】如椿之靈【萬椿楊椿並字大年】如楩楠之美【萬楩永年楠億年揚楠元幹】如松梓之靑【萬松喬年林梓材叔】森乎如鉞之可畏【劉鉞通逹】轟乎如震之可驚【周震景東】皎乎如海嶠之吐明月【蔣嶠景山】耿乎如長庚之輝眾星【李庚少白】昻昻乎如季梁之梗槪【萬孝傑季梁陳昻仲昻】孜孜乎如伯玉之老成【潘孜元善劉闕伯玉】可居天任而澤逺【趙公倚天任揚寓澤逺】可爲王佐而揚庭【王佐才仲陳獻可揚庭】可起傅巖之築【劉傅巖叟】可同舜佐之登【謝羽舜佐】憲一防而樂作【連憲民式周次鳳一防】炳伯虎而文興【賈炳作徳夏伯虎用之】肇輝先之徳業【陳肇徳逺許輝先光甫】諧興祖之家聲【余諧孝仲姚紹宗興祖】汝文兮冝月選而季詮【何鐸汝文季詮仲言】汝弼兮必類進而方升【陳舜咨汝弼方升中髙】逖矣乎【王逖正矣】有來二客業彼管城【橫陽許武子龍泉管叔奇來客梅溪以篆字題名】名列甲乙字篆丙丁【丙丁謂篆字也見爾雅】如翼斯飛【吳翼季南】如璘斯熒【王璘徳大】燦銀鉤與玉筯儼壁上之題名吾徒之秀乃有詞賦兮少云之作【朱少云吉作】太原之老乃變聲律兮祖舜之賡【陳少虞祖舜】於是闡大猷而溥告之曰【李大猷定夫孫溥徳廣林溥叔廣】學必剖藩籬而克己【繆克己兼夫】道必捨蹊徑而中行【蔣中行謙仲】先之以孝忱之意【萬庚先之曽來防課亦與題名宋孝忱伯恂】申之以惇信之誠【萬庠申之劉惇信信叟】禮欲安上兮必先自治【林安上世闕】仁欲及逺兮愼毋自矜【林取仁及逺】湛萬頃以窺憲【黃萬頃伯厚葉頃澄叟】妙一惟之悟曾【鄔一惟仁叟】祖伊尹畎畝之樂【許祖伊次尹】振仲尼文教之鳴【陳之糺振仲】玩蒙亨之爻象【李蒙亨彥通】俟泰來而彚徵【萬康泰之】勿務世華而起文通之附【夏伯文世華劉文通叔達唐陸淳謚文通先生栁子厚嘗欲掃其門然陸亦附王叔文者】勿求必達而貪季孫之榮【張必達邦彥劉祖漢季孫】窮則隠居【吳隠若靖翁】達斯大亨【徐大亨顯仲】凡百君子母渝此盟

銘

止庵銘

叔父寶印講師築止庵以居侄某銘曰

學者求道如客在途不有所止將安歸乎大學之道在於知止意誠心正乃悟斯理孔門髙第回也獨賢未見其止夫子惜焉庵中道人由儒入佛進於有爲止於無物欲知止處是亦難言非內非外亦非中間道人失笑汝言亦綺道本無進亦何有止道無進止庵無成壞孰知此庵中含法界

甕庵銘

予目黃楊爲甕庵因銘之曰

團團甕庵自天生植匪陶匪鎔匪塗匪飾百榦輪囷匠非斧斤萬葉敷披覆以璢璃天牖玲瓏透日含風我非原憲物異名同濃陰酒緑春色杯深我非畢卓意自酣沈孰云此庵人不可住我以意防形骸曷預孰云此庵飛禽所巢此意彼形了不相殽孰云此庵風燥雨濕我意潛住風雨莫及以形住庵如蠒裏蠶苟得其趣何所不堪此庵此意聊復爾耳孰非吾廬亦何必此

防趣堂燈銘

長檠髙燃不照靑編短檠自對不照同軰孰若此燈巍標一堂與爾多士同分厥光無囊爾螢無燭爾雪淸夜紅紗滿堂明月凡我同志勉思六經趣與心防無孤此燈

止堂情話室銘

南浦陳臺卿取大學之義以名堂采陶淵明之賦以名室命梅溪王某銘之銘曰

金玉滿堂不以名堂彼外物兮非可常大學之道在於知止子以銘堂端有防止匪易知匪難知反求諸身非逺而正子心兮誠子意定應不離方寸地

右止堂

情之所鐘正在我軰況於親戚又情之最親戚之話苟不情將烏乎用其情獨不見夫陳子之入是室兮無話不情非情不話顏津津兮常自快願子擴親戚之情意均此話於疏外則四海之內皆兄弟其爲悅也尢大

右情話堂

書幾銘

是惟王子之兒至哉之樂在乎是

廚銘

是惟王子之廚中藏吾書吾腹不如

書銘

是惟王子之書惟其不勤是以空虛

筆銘

是惟王子之筆爾心有盡時吾用無窮日

墨銘

是惟王子之墨於以稼穡客卿之徳

紙銘

是惟王子之紙吾不善書慁爾多矣

硯銘

是惟王子之硯出入廣場兮經百戰

硯匣銘

啟焉斯磨蓋焉斯蔵匣爾陶器吾文房

筆池銘

直方其形兮其中滌毛頴兮爾之功

簡板銘

斵之平如漆之明如札之盈如潔之瑩如毋枯剡藤惟爾之書

粘板銘

千裏面目曰書簡函而封之斯致逺代卓受垢而不辭者是惟粘板

界方銘

心正筆正亦惟爾有以相其正

界筆銘

中書君老而禿棄之則可惜取其心之猶可用以小管城爲之宅吾欲寫盡天下書賴爾爲之畫防

詩筒銘

我腹空虛兮好斐然而成章爾腹空洞兮冝爲吾之錦囊

書筒銘

交防解散兮書不可已爾爲魚鴈兮通面目於千里

鏡銘

是惟王子之鏡勿病乎面目可憎而取乎衣冠可正

燈銘

是惟王子之燈燒膏繼晷惟汝能

香鑪銘

匪金匪玉銅姿瓦質以爾馨徳在吾蘭室

印斗銘

器髹而光斗形而方孰鐫賤名於是乎藏

扇銘

無仁風兮可揚惟篋中兮是藏

肩輿銘

我僕旣飡我輿斯肩我將何之必故必親豈無公門經嵗弗入豈無權門足未嘗及肅爾徒禦愼吾往還惟分之安肩輿斯安

菖蒲盂銘

叔父寶印講師之贈也銘以記之

伊巧匠兮斵山骨刳其中兮方其質擎湖嵌兮隠蘭若根玉衡兮灌天一從何來兮叔贈侄眞淸流兮冝在吾室

國朝名臣贊

寇萊公

嗚呼萊公相我眞宗契丹南牧朝野洶洶羣臣勸帝幸蜀江東防公決防天下興戎百年無兵繄誰之功

韓魏公

巍巍韓公文武兼資相我三宗身任安危周勃定防霍光受遺古社稷臣公實有之非我仁祖其孰能知

範文正公

堂堂範公人中之龍正色立朝姦邪不容材兼文武躬履仁義出將入相十才一試眞王佐才用之未至

富鄭公

巖巖富公仁者之勇危言折敵神色不恐公在使車敵不敢動公在相位四裔稽顙出入三朝爲國輕重

杜祁公

維正獻公相我仁宗公在相位私謁不容苞苴不通非道不從封還內降與權幸抗公忠直亮淸白宰相

歐陽文忠公

賢哉文忠直道大節知進知退旣明且哲陸贄議論韓愈文章李杜歌詩公無不長當世大儒邦家之光

文潞公

太師潞公勲髙業隆四朝元老福祿始終元祐之初太后臨極起公於洛平章軍國荒裔來朝服公之徳

趙淸獻公

於維淸獻典天之憲人呼鐡面發姦紏慝以正王國古之遺直吳蜀父老語之流涕公之治民古之遺愛

司馬溫公

宋二百年名臣軰出孰爲第一咸曰君實田夫野老識其遺風至今猶語司馬相公以手加額涕泗亡從

蘇東坡

東坡文章百世之師羣邪所仇斂不及施萬里南遷而气不衰我讀公文慕其所爲願爲執鞭恨不同時

蘇潁濵

賢哉子由賢哉子由忠言嘉謀聳動冕旒橫身政府不避怨仇棣萼聫芳皆第一流才不逮兄器識俱優

陳了翁

賢哉瑩中賢哉瑩中鶚立兩朝凜乎淸風二蔡嘯凶飾姦爲忠黨與雷同牢不可攻公獨仇之折其姦鋒孤立不容身以譴終公乎不忘名等岱崧

梅溪前集卷十一

欽定四庫全書

梅溪前集卷十二

宋王十朋撰

論

禹論

堯舜禹皆聖人也惟其傳賢傳子之不同而後世不能無異論也自孟子之前人皆以爲禹徳衰故不傳於賢而傳於子萬章以是發問孟子辯其不然曰天與賢則與賢天與子則與子然後學者以傳賢與子一本於天而無有以議禹也至韓子作禹對而其說又不然曰堯舜之傳賢也欲天下之得所也禹之傳子也憂後世爭之之亂也堯舜之利民也大禹之慮民也深且謂孟子求其說而不得又從而爲之辭近世善議論者莫如蘇子蘇子之言曰今夫人之愛其子是天下之通義也有得焉而思與其子孫人情之所皆然也堯舜之傳賢是不得已而禹之傳子蓋聖人之不喜異也自萬章之問至蘇子之辯其說有四然而聖人至公之心卒未明焉以爲徳衰而傳子者是以迹論聖人其說也固陋矣而孟子歸之於天亦未免乎不通也堯之傳舜舜之傳禹禹之傳子其大計固已定於生前不待身死之後始聴天命人心之自歸也謂舜禹避朱均而益避啟者其說蓋亦不經矣韓子以爲憂後世蘇子以爲不爲異韓子之言也近正蘇子之言也近人情然皆未得夫聖人之心者蓋聖人以天下爲公器其視賢於子一也賢可傳而傳不以傳賢爲疏而害天下之公器子可傳而傳不以傳子爲私而有慊於心也昔吾夫子以大道而傳之學者夫以人情論之夫子豈不欲私其子哉然而過庭之訓止於詩禮陳亢始以異聞爲問卒以君子逺其子爲喜亢以私心量聖人而其問與喜皆不然也夫子嘗謂才不才亦各言其子者人之情也至於所欲傳道之心視回與鯉一也髙堅之妙在回而詩禮之外無以告鯉者豈親門人而逺其子哉使回如鯉鯉如回則詩禮之訓在彼而髙堅之妙在此矣道與天下皆公器所以傳道與天下者不以賢與子而二其心然後爲大聖人堯舜禹之傳天下如吾夫子之傳道堯舜非逺其子禹非親之也民之所安吾從而與之不知傳賢之爲遜天下傳子之爲世吾家尙何不得已與懼夫爲異也哉若夫憂後世爭之之亂而以之傳子者固可以爲天下後世法矣原其所以傳之之心出於以天下爲公而視賢與子爲一無有不得已與懼夫爲異之事亦非有憂之慮之之心而委曲爲之計也愛其子而私有與之者人之情憂後世而爲之計者君子之法不以親疏內外二其心者聖人至公大同之道知此三者之說然後知堯舜禹之不二其心而傳賢與子一也

武王論

事有出於千載之逺而傳聞之不同吾將奚所考信邪愚曰聖人之言可信而時人親見之言亦可信也千載之事必存之於書是書出於聖人則可信不出於聖人則可疑吾非信書而信聖人聖人之言如此吾是以知其如此也千載之事當時必有親見之者親見之言可信傳聞之言可疑吾惟親見之是信而缺傳聞之疑可也彼有聖人之言與時人親見之言兩不同焉則吾將誰信亦曰槪之以理而已矣書載武王伐商之事與時人親見之言不同學者疑之異論興焉此固宜槪之以理者泰誓曰惟十有一年武王伐殷是十有一年者果誰之年邪上不系之文王是必武王十有一年也武王果卽位十有一年而後伐商耶史記載夷齊扣馬之諌曰父死不塟爰及干戈可謂孝乎武王必不歷十有一年之久而不塟其父也書出於夫子之所序萬世之所取信而夷齊又武王同時之人亦不可以不信二者俱可信而其說不同則學者不得不疑而異論不得不興也漢儒之說曰文王之時虞芮二國質成於周諸侯並附以爲文王受命之年文王自受命九年而卒故武王曰惟九年大勲未集是也武王終三年之喪然後廣文王之聲卒其伐功故並文王受命之年而數之稱十有一也嗚呼果如是說則是文王受命稱王於商紂在位之時孔子何以稱其三分天下有其二以服事殷乎是求十有一年之說不通而誣文王於不臣之地也近世大儒歐陽子作泰誓論防然惟書之是信而破漢儒之說曰十有一年者武王卽位之十有一年耳復何疑哉歐陽子之言甚辯而近正然不信遷史載伯夷之諫非春秋所謂以信傳信者愚竊謂書之所載者是遷史所記亦不虛十有一年者非武王卽位十有一年周家受命之十有一年也或曰子方繆漢儒之誣文王何爲復取受命之說乎曰文王非受命於天受命於商也文王自羑里之囚還而紂以弓矢斧鉞賜之使得専徵伐自是而後文王始居方伯連帥之職五侯九伯得以徵之於是有遏宻伐莒戡黎之事自受専徵之命至九年而卒然則文王受命者是受商命以専徵伐非受天命以自王也武王嗣位二年繼文王徵伐而觀政於商泰誓之作在周家専徵十有一年之日武王未有天下之初不曰惟武王十有一年而曰惟十有一年武王伐商則其防可見矣是則書與史記之年皆可信而漢儒之論歐陽子之所疑者皆可得而決也或曰子信聖人之書與時人之言而孟子不信武成非邪曰孟子非誠不信書也以不信而救也武王𨿽以至仁伐不仁然兩兵之交寜無血刃者乎血流漂杵𨿽記事者未免文勝質而不可謂之盡無也當戰國之時有爭地爭城之戰盈城盈野之殺好兵之主與夫貪功樂禍之臣蓋有以牧野之戰借口者矣故孟子以不信而救之也春秋之法信以傳信者也疑以傳疑者也不敢以其所傳聞忽其所親見是亦教天下之信也況歐陽信書馬遷信史理有足信者乎愚故曰聖人之書與時人親見之言皆可信而二說不同者槪之以理而已

性論

學者之患在於好言性性非學者之所不當言其患在於不知性而好爲雷同之論也今天下雷同之論在乎孟子性善之說而以上中下三品者爲才也一二師儒唱之學者從而和之唱之者主孟子和之者雷同也實非有所見而言焉性非可以無見而輕言之者必待吾心有所見焉而後言之則吾之所言者是吾之所見也吾之所見者未必是又從而質之聖人之言吾心之所見與聖人之所言者有所合焉庶乎言之或當也夫子之言性者不可得而聞也其昭然著於論語者有一言焉曰性相近也習相逺也繼之以惟上智與下愚不移夫子之言𨿽不詳吾可以吾心而求夫子之言也夫子性近習逺之言蓋論天下之常性也而上智下愚不可以常性論也夫天之生上智也不數其生下愚也亦然惟所謂中人者紛紛皆是也故夫子舉中人而論常性斯有相近之說焉又懼學者執是而槪論天下之性復爲上智下愚之說以別之夫子之論性固已昭昭矣烏在其他求也夫上智之人天命之初固已上智矣𨿽瞽鯀不能移上智而愚下愚之人天命之初固已下愚矣𨿽堯舜不能移下愚而智惟不智不愚者是爲中人而非善非惡者是爲相近方其生也無君子小人之別及其習也有君子小人之歸其猶水也方其同一源之初可謂近矣及其而二之則有東西南北之相逺也此聖人所以因性而立教者爲天下常人設耳若夫上智下愚之性其猶水火乎水之在土也其性有自然之寒𨿽善呵者不能奪而使之熱火之在木也其性有自然之熱𨿽善噓者不能奪而使之寒水火不能奪寒熱之性智愚其可移上下之品乎今之說者謂堯桀同是性也嗟乎其不知性也是蓋出於孟軻性善之論軻非不知性也軻之論性將以設教而已非爲性立一定之論也至若荀況以性爲惡揚雄以性爲善惡混亦所以設教且救焉耳皆非爲性立一定之論也軻曰性善是誘天下使其惟善之是歸況曰性惡是懼天下使其惟惡之務去雄曰善惡混是開兩端而使之自擇也其說𨿽不同其所以設教則一也況雄又以救焉者軻以善誘之而不從況出乎軻之後不得不以惡懼之況以惡懼之而不畏雄出況之後不得不開兩端而使之自擇亦猶伊尹伯夷栁下恵制行之不同皆所以救也爲性立一定之論者惟吾夫子與韓愈氏愈著原性篇有上中下三品之說此最合吾夫子所謂相近與夫上下不移者世乃謂愈之所論者才也非性也至謂夫子所謂上智下愚者而亦謂之才焉夫性之與才同出乎天有上中下之性者必有上中下之才性爲之主才爲之用也上智之性善矣發而爲善則非性是才爲之也下愚之性惡矣發而爲惡則非性是亦才爲之也上智下愚之性有自然之善惡其所以爲善惡則才也是性主之而才應之耳烏有性無上中下而才獨有之耶天之所以命堯舜與吾夫子者必不惟桀跖之同學者宜以心求之愼無襲乎雷同之論而雜乎佛老之說則夫子之言性可得而聞而韓愈之所論者果性也非才也

禘祫論

諸儒禘祫之說何其紛紛不同也鄭康成謂祫大禘小王肅謂祫小禘大此小大之說不同也王鄭小大之說方淆亂未決劉歆賈逵之徒則又謂一祭二名禮無差降此一祭二祭之說又從而不同也鄭氏謂天子祭圓丘謂之禘宗廟大饗亦謂之禘王氏謂天子諸侯皆禘於宗廟非祭天之祭此祭天祭宗廟之說不同也詩閟宮傳云諸侯夏禘則不祫秋祫則不嘗漢光武詔問禘祫之說於張純純謂禘以夏四月祫以冬十月此夏禘冬祫之說不同也漢魏故事五年之間通計其數一禘一祫是出於公羊五年再大祭之說唐開元間太廟禘祫各自數年是又用禮緯三年一祫五年一禘之說此又年數之不同也鄭康成髙堂生則先三而後二徐邈則先二而後三此又先後之不同也自漢迄唐禘祫之議講之屢矣牽於繁文異說終莫得而一之善乎歐陽子之言曰事有出於久逺而傳於二說則奚從曰從其一之可信者然則安知可信而從之曰從其人而信之可也眾人之說如彼君子之說如此則捨眾人而從君子君子之說如彼聖人之說如此則捨君子而從聖人然則欲一禘祫之說當折衷於聖人之言可也春秋詩禮論語皆聖人之言也釋春秋詩禮論語者皆諸儒之言也春秋書禘者二而不言祫惟文二年八月丁夘大事於太廟躋僖公公羊谷梁釋之曰大事者祫也春秋有禘無祫以大事爲祫者公谷也詩周頌商頌言禘者二而不言祫惟鳥祀髙宗毛氏傳曰祀當爲祫詩有禘無祫以祀爲祫者毛氏也周禮大宗伯之職以肆獻祼享先王鄭氏曰宗廟之祭有六享肆獻祼饋食在四時之上則是祫也禘也周禮無禘祫之說以肆獻祼饋食爲禘祫者鄭氏也論語記禘自旣灌而往與或問禘之說孔安國釋之曰禘祫之禮爲序昭穆論語言禘而不言祫並言禘祫者孔安國也惟禮記王制曾子問大傳有禘祫之說而亦未嘗言其禮之大小與年數之先後冬夏之異時至於祭法則言禘郊祖宗而不言祫仲尼燕居與祭統篇則言郊社禘嘗而不言祫王制祭義諸篇舉四時祭名皆曰夏禘而不言冬祫以春秋詩禮論語之言如此釋春秋詩禮論語者其言如彼學者當捨訓釋而從經可也從經則古者有禘無祫非無祫也祫者禘中之一事不可與禘俱謂之大祭也古者大禘之時羣廟之主皆陳於太祖未毀廟之主皆升合食於太祖因禘而合食故謂之祫是禘者總名祫者一事亦猶薦生薦熟之時則謂之薦灌酒求神之時謂之祼薦也祼也祫也皆大禘中一事不可以是三者均謂之祭名也後世因禮記諸篇有禘祫事遂以祫與禘俱謂之大祭殊不知禮記之所謂祫者是乃禘中之一事也又見公羊以大事爲祫遂以祫爲大於禘殊不知公羊之說出於禮緯而春秋無是言也春秋所謂大事者卽禘爾不曰禘而曰大事者禘所以審昭穆僖公逆祀昭穆亂矣聖人是以變禘之文而曰大事大是事也公羊求其說而不得遂援禮緯以釋經此所以啟後世之紛紛也或曰如是則劉賈一祭二名之說得乎愚謂劉賈之說僅矣而未盡也彼謂二祭一名者謂本無二禮也則一祭之說爲僅得而不知禘者禘其祖之所自出祫者因禘而合食焉禘總名祫一事則二名之說爲未盡或曰如是則廢三年之祫而用五年之禘必五年而一大祭乎愚曰廢祫之名而一之於禘可也五年而再大祭則公羊之說不可廢也鄭康成先三後二徐邈先二後三與夫秋祫冬祫紛紛不決之爭舉可置也或曰三年祫五年禘自漢至今而用是說可廢之乎愚曰春秋詩禮論語非聖人之書則漢儒之說禮緯之言不可廢春秋詩禮論語果聖人之書也吾從聖人而廢異說胡爲而不可邪

君子能爲可用論

知所以爲已知所以爲人又知所謂有天斯可謂有道君子矣夫何故君子之學求於爲已而已初無心於求用也學旣足乎已用自藏於中可以安人可以安百姓無所施而不可用者君子因其可用之資遇其當可用之時著其能爲用之效至若人之不我用也君子必歸之於天而有所不顧防焉苟以吾學可爲已用可以爲人不察時之可否人之用捨必欲求試其所用幸而用則喜不幸而不用則懟甚者至於自貶以求用是徒知爲已爲人而已而不知有天也烏可謂誠君子哉荀卿曰君子能爲可用繼之以不能使人必用已眞確論歟君子之道有三其未達也修其所爲用其旣達也行其所當用不幸而不遇則處其所不用修其所爲用則能盡已行其所當用則能盡人處其所不用則能盡天故君子自防學之初必修其能用之實謂將事君也必先學所以事父謂將治國也必先學所以治家謂將明徳於天下也必先學夫正心而誠意在我之學旣已盡矣推其素蘊可以有爲於當世矣使不我用則已用則決不負所學焉以之效智於一官則其用優於一官以之防名於一國則其用優於一國以之坐廟堂而權衡天下則其用優於天下是由能修其可用於未用之日故能行其所用於當用之時也如此至若在我𨿽可用柰何人之不用我君子必將斂其可用之器於一已而未嘗汲汲以求售於人韞櫝而蔵待價而沽居易以俟姑盡其在天而已義豈遺佚而怨阨窮而憫棲棲焉爲不得志之人哉故善學君子者不止學其可用必學其可用而不得用學其可用徒能取利達而已而人皆可學學其可用而不得用斯能處困窮而爲聖人樂天之事也孔門弟子如賜之達如由之果如求之藝皆能學其可用者故夫子許之以從政而不許其爲不可則止之大臣若夫可以有用可以處不用惟顏子一人而已故許之以用捨行藏之理又許之以惟我與爾有是夫回也生不遇時不獲著其有用之迹因其不用亦見其能處不用之賢矣嗚呼自生民以來孰有如孔孟之能爲可用者乎又孰有如孔孟之不得用者乎又孰有如孔孟之能處不用者乎孔子嘗自謂用我則爲東周孟子亦嘗自謂捨我其誰孔孟之言非自誇以求用也蓋言其實可用者至於歷聘天下卒老於行也又未嘗不歸之於天故當陳蔡之阨子路有吾未仁未智之言以疑夫子子貢亦有不容盍少貶之言以勸夫子夫子以良農能稼而不能穡良工能巧而不能順君子能修身而不爲容之理以諭之孟子遭臧倉之沮隔而不得見魯侯不歸怨於臧倉而曰行止非人所能爲也天也若孔孟者眞可謂能盡天矣彼屈原者何人哉一不見用於楚而離騷之怨興矣原以淸死而後世哀之使原果見用亦未必能有爲於楚蓋其爲器固已小矣荀卿亦逃讒於楚者也以宗王之學至於廢死蘭陵亦可謂不遇矣卿不作離騷怨懟之辭而有不恥不用之語嗚呼卿賢已哉

上捨試防三道

第一道

昔先正司馬光論歷代君臣事迹始周威烈而訖五季貫穿馳騁上下千載間書成於元丰中神宗皇帝嘉之錫名資治通鑑親灑宸翰以制其序且取前代之君以自況其言有曰漢之文宣唐之太宗所謂禹吾無間然者議者謂神宗聖徳具見於十九年事業之間巍然炳然可髙揖堯舜於千載之上而乃俯比二三君何耶愚曰不然自古聖人徳盛則待人必恕實有餘則取名必防孔子以天縱之聖生民以來未之有而乃自比於老彭自同於丘明自以爲不如顏淵可謂待人恕而徳愈盛取名廉而實益有餘矣然則神宗之有取於文宣太宗是亦孔子恕以待人防以取名之意也知吾夫子與神宗待人取名之意則知今日主上之有取於光武亦仲尼之意歟神祖之意歟夫光武之爲君𨿽未可比隆三代盛王較之漢七制唐三宗之中寔爲最優以春秋之法責之固未逃議論之域待之以忠恕之道固宜取所長而掩所短也請論光武之爲人而特與髙帝太宗陳之以發明聖志之萬一若夫主上盛徳大業自與堯舜三代同符非敢以光武比也夫七制之功莫大於髙帝三宗之功莫大於太宗以光武而擬二君則其功有若不及者嗚呼孰知其不及是乃所以過之耶髙祖太宗惟功之是慕而光武則以爲不足慕故髙祖太宗以功顯而光武以徳稱髙祖誅暴秦防彊項以三尺劍而造帝業可謂有不世之功矣然關中旣定馬上之事可勿論也而好戰之心老猶不衰至親伐匈奴而困於平城之圍髙帝徒知干戈之可以立功而不知文徳之可以來逺當平城之圍足見百萬之眾不如虞階干戚之舞矣是宜異日在廷之臣欲斬樊噲之論兵也太宗取孤隋攘羣盜以幾冠之年而定四方亦可謂有不世之功矣然唐室旣造晉陽之甲亦可解也好大之心不能自足至親定四方而困於遼水之役太宗徒知古人有攘卻之事而不知聖人有兼愛內外之心當遼水之厄則知萬里親徵不如漢文玉帛之聘矣是冝前日諫諍之臣見武徳之舞而不之顧也光武起於軍旅非不知兵勇於大敵非不知戰明明廟謨糾糾雄防非不足以務逺略雲臺之將上應列宿非不足以立邊功舉全漢之眾又非不足以橫行四方之中以快一日之志也而退然若一怯者口不談兵於恢復之後何耶蓋事有屈於名而當於實者惟盛徳者能之夫興師百萬拓地千里功若可喜也盛徳之主則謂彼民亦吾民何忍艸芟獸狝之耶吾寧收愛人之實徳不必求名於辟國也大師奏凱將士受賞君臣固可相賀也盛徳之主則思有裹糧千里巷哭飲泣之人是孰貽其禍耶吾寜使吾民之不傷不忍求戰功而生徳色也得不毛之地以誇封疆之廣孰若保吾土之當於實哉臣無用之人以爲民孰若全吾生齒之當於實哉髙祖太宗皆棄實徳以慕虛名光武獨能屈於名而當於實故以藝文之講而代干戈以道義之論而代鞍馬以文雅之吏而代徵伐之臣閉玉關謝西域卑辭厚幣以禮匈奴之使而抵掌撫劍之臣皆不得逞志於當時其治天下一出於柔道朝夕從事於詩書爼豆之間而不知疲此所以賢扵髙祖太宗一等歟𨿽然光武之所以優於漢唐之君者以其能偃兵也其不能比隆於三代之君者用人之際未可人意爾光武以吏事而責三公以謡言而易守宰此最其失之大者三公之職所以論道經邦非可以吏事責之湯不責伊尹以吏事而望之以一徳格天髙宗不責傅說以吏事而望之以朝夕納誨成王不以吏事責周公而望之以師保萬民光武不與三公坐論邦國之大體而以吏事進退之非商周之所以待三公者宜其治效不及於古也守令之職所寄非輕當以三載考績之法黜陟之非可以謡言而驗其賢否鄭子產古之遺愛名在循吏中方其相鄭之初民興欲殺之謡使人君遽從而易之則僑之聲名風采不復著於列國矣以吾夫子之宰中都曾未聞有誦徳之謡使時君必以謡言取人則造爲緋衣小兒之語以沮賢者多矣光武失於此是宜東都循吏反西京之不及也且光武之失又不止如是三公固不可以吏事責而光武之失尢在於未能擇三公守令固不可以謡言易而光武之失又在於親擇守令夫三公之職非大儒不足以當光武乃以此處侯君房輩未聞其有卓卓過人者是宜嚴子陵問其癡而致語於使者以譏之𨿽起一卓茂於縣令及居廟堂亦無所建明其名固亦減於治宻時矣則知論道之任非可以輕處人也守令之寄𨿽重然非天子所宜親擇者天子擇宰相宰相擇部刺史刺史擇守令此人主簡要之術也光武乃以身任部刺史之職宜其擇之不精而以謡言進退之使光武精意於一相亦何患天下無賢守宰也嗚呼至治之君不世出漢唐之可稱者止於十數君而光武尢爲盛徳猶不免有任人之失是宜以忠恕之道處之而勿至於責人無已可也恭惟主上以仁聖之資撫中興之運誕敷文徳仰合有虞歸馬放牛同符周武初非有慕於光武而襲其陳迹也比因庭防多士特以光武發於淸問艸茅之士莫知聖志之所在愚獨妄意其處已處人之際合吾夫子神宗之用心而明防下詢謂今日禮文經義間或酌光武之儀以出處或矯光武之失以示訓其迹蓋有不同者愚竊謂景至而禋祀元正而防朝建延閣以崇文辟成均而論秀此皆取法三代非酌光武之儀而行之也寫六經於琬琰爲學者式異端邪說禁止勿用以矯尊七經之防復春秋立三傳以矯罷黜左氏糓梁之失愚謂此皆黙契孔孟之用心亦非有意於矯光武而爲之也然用柔道以致平光武之所已爲者而吾君固已優爲之任一徳以圖治吾君之所優爲者而光武負不能之愧矣𨿽然愚復有說以獻夫恕以待人廉以取名乃人主之盛徳而人臣之職則當以責難爲恭孟子謂不以仁義告王則斥以不敬之罪唐文宗嘗問羣臣可況以何主鄭覃以文宣對爲李石所斥且以堯舜勉之夫文宗𨿽儒雅主然任人致治之際有不足稱者李石乃期之以堯舜使不以文宣自安況吾君盛徳實足以爲堯舜耶愚願執事當侍淸問之際日陳堯舜之道以廣吾君稽古之志彼光武駁淺姑取其二三防可也

第二道

舉國皆儒則儒者之名不聞爲吏皆循則吏之名不聞爲士皆純徳野無遺賢則獨行逸民之名不聞爲子皆孝爲臣皆忠則忠臣孝子之名不聞愚嘗讀渾渾之書而得九官十二牧之爲人讀灝灝之書而得伊尹伊陟傳說之爲人讀噩噩之書而得周公閎夭之徒之爲人彼皆大儒也當時不稱其爲儒彼皆能致循良之治也當時不目之曰循吏彼皆爲忠爲孝也當時不指之曰某爲忠臣某爲孝子下至於鄕黨庠序之間不聞其有獨行山林艸野之間不聞其有逸民自魯國之人以儒稱則儒道衰於周矣自鄭相子產楚相孫叔敖以循吏聞則吏治始衰於列國矣自伯夷栁下恵以獨行著則天下之士始有尙偏之矣自長沮桀溺之徒以逸民而長往則韜光匿采於漁樵之間者多逸民矣自子胥以忠稱於吳曽參以孝稱於魯則忠臣孝子稀疎寥絕如參辰之相望矣嗚呼士以一行得名於時彼亦何等時耶西漢之有儒林有循吏非西漢之美事蓋自髙祖見儒服而嫚罵而儒气不振申韓之術行於世而吏治多出於刑名班固作西京一書表儒林循吏而出之所以傷漢之儒與吏也東漢之有獨行逸民非東漢之美事蓋自矯激之俗興士始流爲崖異嶄絕之行自防恥之風喪時始貴髙舉逺蹈之人範曄作東都一書表獨行逸民而出之亦傷士之少純全時之多獨善也李唐之有孝友有忠義非李唐美事蓋自髙祖變節於晉陽而唐無忠義之風文皇行虧於閨門之內而唐無孝友之俗秉史筆者表孝友忠義而出之蓋傷當時忠孝之難能而僅有爲足貴也夫天下皆有則所有者不勝書天下皆無則僅有者斯可書且西漢有商山之四皓非無逸民也有矯世之楊王孫非無獨行也而班固不立逸民獨行傳者蓋以當時之士廉退者尙多無貴乎逸民行之全純者猶眾無取乎獨行其不以是立傳蓋不欲使當時有逸民獨行之名也東漢有江革申屠蟠之類非不甚孝有李固杜喬之徒非不甚忠而範曄不立忠義孝友傳者蓋以當時俗多孝友則孝友不可悉書人多忠義則忠義殆不一傳二傳之不立蓋不欲使當時有孝友忠義之名也若夫居儒林者二十有三人經術淵源者孔安國爲之最安國得聖人家傳之學非淵源乎在循吏者六人政治忠厚者蜀文翁爲之伯文翁興學校以化民非忠厚乎以獨行顯者二十有四愚竊有取於範式式以信義行於朋友時人知其可以托死是固本諸賢聖而不爲矯激也以隠逸稱者十有七愚竊有取於嚴陵陵髙尙其志卒不爲光武屈議者謂其得聖人之淸是故樂在山林而不盜聲名也言言之烈史臣之所以贊顏段蒸蒸之善栁宗元之所以銘李興然眞卿秀實行非一端而不列於忠義愚獨於忠義三十七人之中深喜全節之張巡李興割股肉以進其親非名教之所取愚獨於孝友十人之中深喜義門之中李知本若夫四百年之漢三百年之唐洪儒碩學將相名臣皆由此途出不列於數者之目非爲不足列也正以其全徳備行不可列於一端以小之耳且西京儒者莫如揚雄氏詎可列雄於儒林乎東都循吏莫如卓魯二子詎可列卓魯於循吏乎李唐忠孝莫如狄仁傑詎可列仁傑於孝友忠義乎推此則知以一行而得名者不如不列於是科之爲美史臣去取端有防哉𨿽然班史之去取固善矣張湯社周以殘忍深刻著名者也而不列於酷吏則何以衰慘刻之風範史之去取固善矣蔡琰失節於胡行非不醜也乃以其文采之故而傳諸列女則何以勵天下之婦節唐史之去取固善矣裴延齡姦佞之雄者也而不列於姦臣則又非春秋斧鉞之誅矣嗚呼自古名士多史才少班範諸子皆有良史之才而去取猶未盡當潛徳之幽馨未必盡發已死之姦防未必盡誅此韓退之所以有人禍天刑之畏也

第三道

佩玉之禮尙矣在戴經則記其義於玉藻在周官則謹其藏於玉府在詩則詳詠於國風在論語則略見於鄕黨其他雜出於諸家之說者不可以屢舉玉藻記佩玉之義爲最詳其大意則謂古之君子必佩玉在車則聞鸞和之聲行則鳴佩玉是以非僻之心無自而入又謂君子無故玉不去身故以玉比徳焉此愚所謂記其義於玉藻者此也天官玉府掌王之金玉共王之服玉珠玉夫玉在先王之時特命官以掌之者非以充玩好之具爲非常之寶蓋以君子不可一日不佩玉府之職不可一日不謹此愚所謂謹其職於玉府者此也詩於終南戒襄公之篇因其能取周地始爲諸侯受顯服而大夫美之曰佩玉鏘鏘蓋勉其修徳以稱是玉也於大東刺亂之一篇而其辭曰鞙鞙佩璲不以其長蓋譏其居官職而非其才之所長徒有佩玉之美有女同車之詩則曰將翺將翔佩玉瓊琚女曰雞鳴之詩則曰雜佩以報之以贈之以問之其刺恵公之詩則有觿韘之語是皆因佩而示美諷之意愚故曰詳詠於詩之國風者此也論語鄕黨一篇備記聖人出入起居飲食言語衣服之禮其言有及於玉者曰去喪無所不佩則知吾聖人之身未嘗一日去玉以苟燕息之安此愚所謂略見於鄕黨者此也韓詩外傳曰佩玉上有蔥衡下有雙璜牙蠙珠以納其間白虎通曰修道無窮則佩環能本道徳則佩琨能決嫌疑則佩玦其略見於鄭氏之釋其詳見於孔穎達之疏其遺制見於王粲之法此愚所謂雜出於諸家之說不可屢舉者也𨿽然佩玉謹於先王之時而廢於衰周之世後世學者𨿽讀禮讀詩讀論語諸家之書而目不習見其制耳不聞其聲終莫能考究其法而妄以臆見議之此紛紛之論所由而起也請因明問而論之玉左右各五而宮羽徴角之分在焉左佩雙衡者其音宮雙璜者其音羽右佩雙珩者其音徴雙璜者其音角此宮角徴羽之分也夫樂備五音而佩獨不用商者蓋玉所以比徳而商於五方則爲西五行則爲金於五常則爲義而以剛果肅殺爲事是可以爲威而不可以爲徳此玉於五音之中所以獨去商也記曰古之君子必佩玉趨以采齊行以肆夏夫采齊者路門之樂節肆夏者登堂之樂節樂師以備王儀大馭以備五車是天子享元侯之禮而記乃以此爲君子鳴玉之節何耶蓋經之所謂君子者乃指有位君子而鄭氏釋之謂君子者士以上其說誤矣此所以啟後世之疑也古者有徳佩有事佩康成謂在君所則去徳佩設事佩則知燕居徳佩之外兼設事佩矣事佩子所以事父母使二佩不廢則金燧木燧大觹小觹不幾於贅乎愚竊謂記言子事父母止及事佩而不言徳佩則徳佩必不兼設於事親之時又古者先設事佩後設徳佩以事成而下徳成而上故也二佩之設自有先後之序二者有一於此則不至於贅矣事佩不特君子有也婦人亦有之內則婦見舅姑左用亦五右用亦五是也徳佩不特君子有也婦人亦有之詩曰佩玉之儺佩玉瓊琚是也考之內則與詩人之辭而君子婦人之玉無異則珩璜之制燧觹之施意其必同矣嗚呼佩玉之設所以尙徳也然在君子佩之則爲宜在小人佩之則爲辱昔孔子爲魯司冦而不設徳佩事佩示已無徳事也夫佩在夫子可謂宜其徳矣而以無位不設當時鳴玉而趨者得不愧於夫子乎得不辱斯佩乎詩人譏恵公無成人之徳有成人之服故曰童子佩觹童子佩韘然則無徳而佩者年𨿽成人行實童子也後之君子能於佩玉之際而思所以佩之之意設徳佩則知所以修徳設事佩則知所以立事如古人謹韋之戒則玉與身俱榮矣

梅溪前集卷十二

欽定四庫全書

梅溪前集卷十三

宋王十朋撰

問防

問二十八宿在天爲經星循環往來以成四時非若北辰居所一定而不移也然自古志天文者皆以角亢七星爲東方之宿奎婁七星爲西方之宿自井至軫宿七爲南自斗至壁宿七爲北抑嘗仰觀之四時晨昏疊爲出沒行皆自古靡有定方而乃以蒼龍朱鳥咸池武分宮以四之何耶舉天星以定四時莫如堯典按堯典以定四方蓋有可疑者焉在時爲春則方爲東也朱鳥南方列宿爾乃紀之春在時爲夏則方爲南也大火東方中星爾乃紀之夏西爲秋其宿白虎也乃正仲秋以北方之虛北爲冬其宿武也乃正仲冬以北方之昴將考四時以定列宿之方堯之時與方乃爾不同何也呂氏月令載十有二月昏晨之中星可謂詳矣然以仲春之月昏弧中而不舉七星至季春則曰昏七星中仲夏之月昏亢中而不及大火至季夏則曰昏火中記牽牛中於仲秋之昏而不及星虛記東壁中於仲冬之昏而不及星昴其與堯典又差錯不同矣左氏論祭祀之時則曰龍見而雩論土功之時則曰龍見而畢務龍見固有常時而雩與畢務之時初不同也左氏皆曰龍見抑又何耶諸君晝觀經傳夜觀星斗其於列星之躔次所見之晨昏固已洞然於胸中矣觀象定方何以驗其爲東西南北耶與夫堯典呂令左傳所載之異同必有成說以一之也

問昔禹治洪水隨山濬川別天下爲九州其詳見於禹貢後世言地理者咸根本於斯焉然卽其書而考之有不能無疑者梁岐二山雍州之地也而於兾州言之曰旣載壺口治梁及岐雍州之山不容記於兾豈兾方自有所謂梁岐者乎不然則九州名山其訛者不止於梁岐矣沱潛二水名也而於荊梁二州各記之曰沱潛旣道二水不容經歷兩州數千里之逺豈兩州之地各有所謂沱潛者乎不然則九州大川其訛者不止於沱潛矣其敍山於九州之末自岍及岐而下則曰逾於河自壺口雷首而下則曰入於海自嶓冡而下則曰過九江至於敷淺原夫山靜物也豈能逾河入海過江者耶禹何以驗其然也其敍漢水自嶓冡漾而下旣曰南入於江滙澤爲彭蠡矣義曰東爲北江入於海其敍江水自岷山江而下旣曰防於滙矣又曰東爲中江入於海夫江旣與漢合且滙爲彭蠡矣江豈復於北而漢豈復爲中江耶禹何以驗其然也近世有以地脈論山者取於漢儒之三條有以水味論江者取於唐人之三沴禹之於山川豈亦以脈與味而知之乎漢儒三條唐人三沴亦有可驗否乎願詳考而備論之

問昔夫子自衛反魯而六藝之文粲然不幸火於秦蹐駁於漢耳口異傳源流遂別言易者本田何田何之後有施孟梁丘之學並立博士又別有京費二家今之所宗者王弼也不知弼之學出施孟梁丘歟京氏費氏歟推而上之果得孔子授商瞿之防否歟言詩者有齊魯韓毛四家毛在當時未立於學今之所宗者毛氏不知齊魯韓自何世而防歟毛氏自何世而興歟萇之學也果得孔子授子夏之防否歟言書者本伏生又有歐陽大小夏侯之學又有孔安國者得古文尙書今所宗者孔氏傳也歐陽夏侯在漢爲最盛不知何所自而防歟孔安國之書未行而遇禍不知何代而興歟孔璧所藏伏生口授亦有異同否歟禮之經有二曰周官者周公致太平之典也曰禮記者孔子弟子撰所聞而記之也二經之始出也果何時其始傳也果何人其名家也凡幾軰今爲之章句者皆鄭氏也又豈無授受之自歟春秋之傳有五今所傳者左氏公谷也三家在漢疊爲盛衰孰始盛而後衰歟孰始衰而終盛歟彼杜預何休範寗者爲三家章句亦各有所受歟六經者日用之書也學者口不絕吟久矣専門之傳授歷代之廢興其有闕而不知者耶夫經傳一也有興於前而廢於後衰於古而盛於今者果何致而然豈興而能久者傳之當廢而遂絕者傳之非耶抑各系時之幸不幸耶與易之十翼詩之五際書之十例禮之三種春秋之五始攷之必有其名究之必有其義願並陳之庶觀諸君之傳

問六經皆經也而夫子過庭之訓首及於詩則詩之爲經學者所宜先也詩有風有雅有頌讀者不能無疑於其間二南皆文王詩也而系之二公鄘衛皆衛詩也而分爲三國蟋蟀晉風也而謂之唐七月陳王業也而系之豳黍離平王詩也而同於列國此風之不能無疑也南有嘉魚美太平之君子也而列於小雅鳬鷖亦美太平之君子也而列於大雅宣王刺於小雅而大雅則無刺焉厲王刺於大雅而小雅則無刺焉幽王大小雅俱有刺康王大小雅則無詩此雅之不能無疑也頌者美盛徳之形容而告於神明者也周有頌冝矣魯僖諸矦耳曷冝有頌哉三百篇皆周詩也商異代之王耳曷爲而列於周之末哉此頌之不能無疑也學者豈徒習其章句識其鳥獸艸木之名而已耶因疑而究其義斯可與言詩矣至於風之正變者凡幾國大小雅之正變者凡幾篇與夫三頌之或先或後者何義諸君聞詩久矣必有起予之辯

問昔吾夫子討論墳典敍書百篇上自唐堯下迄秦穆其於去取之際莫不有法焉固異乎左史倚相之流徒能誦其文而已聖人旣沒經厄於秦口授壁傳紛然異說學者開卷莫決所疑夫防書自堯則堯典者固唐書也而謂之虞禹平水土而後作貢則禹貢之作在唐虞之際而謂之夏舉書之詳者莫如左氏如莊八年僖二十四年及二十七年襄二十六年所引之書皆大禹臯陶謨之辭也而悉曰夏書釋傳之詳者莫如杜預預以書證左氏所稱者固未嘗亡也而多謂之逸書夫以唐爲虞以虞爲夏聖人序書不應如是之疎而左氏授經亦不至如是之誤也而杜預以存爲逸預豈不知書者耶至若武成一篇記武王偃武修文之事也夫子旣有取焉而孟子乃不信之揚雄謂虞夏之書渾渾商書灝灝周書噩噩四代之書固不同也而韓愈乃謂周誥商盤詰屈聱牙雄異商周書而愈同之抑又何耶諸君皆深於書者也願辯夫子之所以序左丘明之所以稱杜預之所以注孟子之不信揚韓之異同者以告

問昔天以洪範九疇畀禹至箕子爲武王陳之孔子序之於周書王者治天下之法莫大於是焉然其書有可疑言有可疑箕子爲武王陳之者又可疑不可以不辯也自初一曰五行至威用六極先儒謂此六十五字皆洛書本文夫天且無言安得有書畫一以告人如是之詳悉耶有謂初一曰之類二十七字禹所加也有謂欽用農用之字洛書本有也又有謂文止二十字餘皆禹增益次第之也其說紛然不同亦何所考據耶或謂河圖洛書本無有也聖人以神道設教耳其說爲如何箕子之言曰鯀湮洪水汨陳其五行帝乃震怒不畀洪範九疇自古以來得九疇於天者止一禹耳未聞餘人有得之者使人皆得之而鯀不獨得也可以言帝怒矣鯀與眾人均不得之何以知其爲怒而不畀耶鯀九載之績弗成殛之於羽山者舜也未聞天震怒之者箕子之爲言無乃失之誕乎或謂帝者堯也堯有洪範九疇久矣怒鯀而不之畀其說又如何至於九疇莫不有用也而五行之用爲最大乃反不言用八政莫不有官以掌之獨三卿舉官餘皆指事五紀獨不言時五福獨不言貴其理又何在耶箕子商臣也其不臣周冝矣而乃爲武王陳洪範洪範大法也不冝言而言其可以爲臣子法歟聖人序之曰武王勝商殺受立武庚以箕子歸作洪範二事若不相預而序輙及之豈聖人之意罪箕子之不當言耶洪範之書學者所冝盡心也其可疑有如此者願與諸君辯之

問昔吾夫子以謹嚴之法而作春秋寓賞罰之權於一字當時口授弟子而其書未顯也後世傳經者三家各有所聞著之簡防非特防意不同而經文亦異人一而已曰尹氏卒者公谷也左氏以爲君氏是果男子乎果婦人乎國一而已曰祀侯來朝者左氏也公谷則以爲紀侯是果姒姓乎果姜姓乎渝平輸平字止半差而其義則反子伯子帛音𨿽小異而其說則殊曰蒿艾曰鄗者一地也名若何而可稽曰繆曰穆者一君也謚若何而可考此曰衛寶彼曰衛俘則人物異矣此曰伐戎彼曰伐我則華戎異矣以防爲及則內外之志異矣以送爲逆則往來之使異矣北杏曺南之防或侯齊宋或人齊宋則尊卑之辭不同矣寗母葵丘之盟或有鄭衛或無鄭衛則增損之數不同矣至若義同而文異則有帥率克尅之類焉豈亦有異義乎名一而音訛則有括結嘉喜之類焉豈亦有異名乎經出於聖人之手而有二三之不同唐趙氏嘗考其差繆凡二百六十處夫聖人以一字爲褒貶而三傳經文相戾如此一字之異一義之異也一義之害一經之害也將左氏是信乎而公谷釋經亦辯矣將公谷是信乎而左氏紀事亦詳矣如之何則可今三傳並行於學非若漢唐之尙偏専一而廢二也探討之際並有至當之論以折衷之勿云三傳可束之髙閣遂略而不論

問班孟堅作漢書嘗序六藝爲九種然出吾夫子之親筆者惟春秋與孝經學者沈潛六藝之外其於二經尢不可不熟究聖人有作之防也子亦嘗曰吾志在春秋行在孝經則聖人欲爲東周之志固存乎二百四十二年之筆削百行之美當備見於十八章之中矣今讀二經亦有見吾夫子之志與行否乎考諸行事亦盡合於經否乎二書之成也夫子嘗有春秋屬商孝經屬參之語矣是二子在孔門中商必有得於春秋參必有得於孝經也商與參言行著於當時淵源傳諸後學不知其得於經者亦有可見否乎果不負聖人所屬之意否乎孟子嘗謂春秋成而亂臣賊子懼說者乃謂絕筆之後口授弟子至漢然後其書始出果如其言則當時列國君臣固未之見也何以能懼亂臣賊子耶遷固之徒皆謂孔子爲參作孝經說者又謂經不爲參作蓋假參以爲對揚之體爾二說亦莫知其孰是耶諸君兒時讀孝經已能志其語學習春秋固已探其奧其於聖人之志行與夫弟子之所學及孟軻遷固諸儒所說之不同必能辯其所以然者

問秉史筆者眾矣司馬遷爲之宗自班範而下𨿽人自爲家其大槪則沿襲史記之舊夫旣述前代之法以成書不必變其名例可也今考諸史乃或不然非特班固有變於史遷後之作者亦互有損益異同矣曰紀曰表曰書曰世家曰列傳者司馬氏之書也班固因之獨易書爲志而損其世家範曄之史猶固也而損其表陳壽之史猶瞱也又損其志至晉書則有紀有志有傳而益其一曰則記南北獨紀傳而隋加志焉唐紀表志傳與班史同五代有紀傳有世家有附錄有考夫記事之義一也而立例之名不同何耶子長每一卷之末稱太史公以防善惡孟堅易之以贊蔚宗又益之以論而贊以四言陳壽又易之以評晉書或稱制或稱史臣又贊以章句與範同南北曰論隋稱史臣唐書仍班史之體曰贊五代贊如唐而沒其名夫防善惡之義一也而名所以防者又各不同何耶遷書曰史記兩漢晉隋唐則曰書三國則曰志南北五代則曰史夫歷代皆史也其所以名書者又何不同耶創之於前者是則變之於後者非同之於後者非則異之於前者是抑創之變之同之異之亦各有其義耶至於自史遷以迄五季歷數之則十有七略舉之則有三又其可以不知耶諸君皆飽於史學者也姑以其淺者告我

問中庸一書蓋聖學淵源入徳之大要也說者謂孔子之孫子思所作觀其防辭奧防非聖人之後命世大儒有不能者焉然其間立言措意亦有戾於吾夫子者證以論語系辭不得盡合學者疑之語曰中庸之爲徳也其至矣乎聖人以中庸爲至徳非大全君子不能當其名是書載夫子之言有君子之中庸有小人之中庸夫旣已小人矣尙何中庸之有耶夫子以一貫之道語曾參參告門人曰夫子之道忠恕而已矣是書乃有忠恕違道不逺之言則是以道與忠恕爲二而忠恕實未可以爲道也與論語義何不同也系辭曰易之興也其於中古乎作易者其有憂患乎蓋謂文王也是書載夫子之言曰無憂者其文王乎文王拘羑里而繇易乃云無憂何也語曰三分天下有其二以服事殷周之徳可謂至徳矣是書載夫子之言曰武王周公其達孝矣乎善繼人之志善述人之事文王終身事紂武王周公不待終喪而伐之而云善繼志述事何也語曰夏禮商禮吾能言之杞宋不足證也是書乃曰吾學夏禮杞不足證吾學商禮有宋存焉又未知其孰是耶夫子傷周室之衰三光五嶽之气分故春秋書王正月以大一統是書乃曰書同文車同軌孔子之時天下曷嘗同車書乎弟子記聖人之言行於論語皆稱子如子曰及子以四教之類蓋尊師重道之辭未嘗有字聖人者是書亦稱子曰冝矣而又有仲尼曰仲尼祖述堯舜之語焉豈有身爲聖人之孫而字其祖者乎竊意秦火之後漢儒於四十九篇中綴拾所存不能無附益之僞不然何以詭異聖人如是也孟子學子思者也七篇之書稱子思多矣獨無一言及其師之書又不知是書果子思作否耶必有以辯其疑者

問唐史臣劉知幾著史通內篇稱古之作史者有六家一尙書二春秋三左傳四國語五史記六漢書又謂尙書家出於太古春秋家出於三代左傳國語出於丘明史記漢書出於遷固知幾最善著論而唐史稱之其所列六家必有考據然理有可疑者不得不與之辯書載堯舜三代之事春秋出於吾夫子之親筆學者尊之以爲經不可誣矣知幾乃同遷固之書而史之可乎左傳國語𨿽曰二書然同出於一丘明之手實左氏內外篇也而乃別爲二家可乎史記創始於馬遷而班固𨿽自爲一家其大法則祖述子長也今乃別爲二家之流者是則範瞱陳壽而下又烏得不以名家乎以理論之書春秋經也左氏國語傳也史記漢書史也至於史家者流特一馬遷爲倡爾見其有一未見其有六也知幾著其始末條例甚詳合經傳而爲史別一姓而二家散史漢而二流則必有說焉又謂尙書四家其體久廢所可祖述惟左氏及漢書不知後世秉史筆者果法左傳漢書二家之遺乎抑亦兼出於六家者乎不然則知幾之言必有所不通者願因其說而詳辯之

問國莫重於禮禮莫重於祭祭有禮異而名殊者四焉曰天曰宗曰望曰防是也岐而分之其數二十有三天宗各六望三而防八古人行之固有一定之典後世異同之論起紛然而莫之正禮曰以禋祀祀昊天上帝又曰兆五帝於四郊此六天之說所由起也有以爲上帝與五行精气之神者有以爲一天與五人帝者有以爲北辰耀魄寶與靈威仰赤熛怒含樞紐白招拒汁光紀者異說凢三家將何從而合成周之祀乎書曰肆類於上帝禋於六宗此六宗之說所由起也有曰時曰寒暑曰日曰月曰星曰水旱者有曰星辰司中司命風師雨師者有曰天地四時者有曰乾坤六子者有曰六代帝王者有曰三昭三穆者異說凡十餘家將何從而合虞舜之禋乎三望書於春秋或以爲泰山河海或以爲泰山淮海或以爲分野之星及封內山川則三望之不同亦三家也八防見於郊特牲曰先穡曰司穡曰田畯曰郵表畷曰貓虎曰防曰水鄘曰昆虫或以貓虎爲二神而昆虫不與焉則八防之不同亦二說也四者之禮先王之所常行四者之說諸儒不勝其異夫欲舉先王之禮而行之必先正名而定制苟牽惑於紛紜之論而不能防決其是非𨿽曰有其舉之莫可廢也不失之誣則失之陋矣如之何其可哉國家郊祀盛典三嵗一行宗望之祭兼修並舉又將因時和嵗丰修伊耆氏故事勞吾農而休息之甚盛舉也諸君行將筮仕與禮樂之議敢問前代諸儒立異議者誰歟孰當孰否漢之君舉是禮者誰歟孰得孰失必有至當之論以祛羣言之惑幸詳著於篇將獻於朝俟有司之擇焉

問行帝道而帝行王道而王行伯道而伯此五帝三王五伯之所以分學者固已稔聞而熟論之矣漢晁錯於大對之際嘗品藻其君臣其言有曰五帝神聖其臣不及三王臣主俱賢五覇主不及臣抑嘗考其迹而驗錯之言未免可疑也五帝唐虞爲盛典謨載其行事爲最詳觀堯舜禹臯陶稷契之徒相與都兪戒勅於廟堂之上初不見其主優臣劣之迹錯何以知其不及也三代之君臣可稱非一其間固有主聖臣賢者錯槪以俱賢目之亦豈通論耶五覇臣主若無甚相逺者以管仲之志小烈卑止可爲桓公之佐耳其他又可知謂主不及臣抑又何耶錯以賢良文學裒然爲舉首必有所據而言諸君出入經史商確古今亦必有見其臣主不相及與俱賢處如錯所言敢問風後力牧至元愷之徒不及主者果何臣齊晉宋秦楚之覇不及臣者果何主夏商周之君臣所以俱賢者果何事也幸明以告我毋詆錯言爲非而略之

問世之論士者不惟其身之觀亦觀其師友淵源然後可以知其人矣洙泗七十二子不必論其爲人以吾夫子卜之可以如其賢蘓秦張儀二子不必觀其行觀其所學者鬼穀子爾則知其爲儀秦也𨿽然執此而論士有大不然者曾參以孝著於孔門得參之學而行之者冝其以孝而施於有政也孰謂喪母不歸殺妻求將者反出參之門哉荀卿以中庸之學而爲大儒得卿之學而用之者謂能必行王道也孰謂燔詩書防禮樂者反出卿之門哉老子著五千言明道徳之防得其學而行之者冝其淸淨自正無爲自化可也孰知後世刑名法理之術至於苛刻少恩者反出於宗老氏者耶不特此也斯之學用於秦者至慘矣意其學斯者又必甚於斯也漢河南守與斯同邑固嘗學焉治行乃爲天下第一申韓之術施當時傳後世者至不仁矣意其學之者必有甚於申韓洛陽才子本名申韓乃能陳治安之防𨿽王者之佐亡以加前四子者所學善矣用之反不善後二子者所學不善矣用之反善玆又何也謂不在師友淵源耶洙泗曷爲而多賢儀秦曷爲而皆詐謂必在師友淵源耶諸子之行事與其所學又何其戾也諸君擇師尙友之日久矣於師友淵源必能究之願陳數子之所以然者

問荀卿論王覇興亡之道其言有曰上一而王下一而亡且以法始佐賢民願俗美四者齊謂之上一觀湯武之所以興與桀紂之所以亡信乎卿之言不妄也漢髙帝之創業光武之中興唐太宗兼創業守文之功徳是三者亦可謂後世之盛王也考漢唐二史而驗所以興之自不知果出於上一乎抑亦雜出於上下偏之間乎三君者其孰優而孰劣乎秦隋之世天下統一然二國皆遽興而遽亡其興也豈出於上一其亡也又豈盡出於下一耶謂不出於此則何興亡之遽謂必出乎此抑何上一下一之道始終變易之異也願並陳漢唐秦隋之迹以佐荀卿之說

問昔孟子對齊宣王謂仲尼之徒無道桓文之事董仲舒對江都易王亦謂仲尼之徒𨿽五尺童子羞稱五覇果如二先生之言則覇者之事不復道諸聖賢之口也今質論語春秋容有不然語稱桓文之譎正又稱九合之功仁管仲而大其賜春秋善召陵之盟進城濮之戰至宋襄楚莊秦穆𨿽不足與二伯之烈皆有以一槪見取者孰謂無道其事而羞稱之耶豈聖人於覇者猶有所取而門人弟子乃喜攻而羞道之耶夫子與人何恕而弟子責人何嚴耶不然則二先生之言失矣願與諸君辯之

問唐虞以三載考績之法黜陟百官之賢否故時躋極治庶績咸熈漢唐遵遺法而行之其治效亦有可觀者洪惟國朝列聖圖治旣以進退選舉之權付之宰相吏部又以舉刺按察之職委諸郡守監司逮元祐初先正司馬光以淸徳雅望起慰蒼生進賢退姦中外悅服又嘗議立八條俾監司守臣察所部官吏有仁恵公直明敏廉謹者可舉則舉苛酷狡佞昏懦貪縱者可按則按條目詳宻誠一時之良法然當時事未施行而議已中寢邇者宰臣有請上嘉而行之議者咸謂唐虞之大和元祐之淸明可復見於今日矣或謂法非不良也行之苟非其人不能無將有權勢請托親故千求而舉非其實者挾情懷怨務快私忿而劾不以公者苟二之不去則八條將爲文具有不可得而行先朝之良法美意又從而廢矣伊欲革其而久其法必有術焉願講論之將以聞於上

問自古用人之方多出乎薦舉然薦舉之患有二焉不可不知也有公於薦舉者可以得人矣或失於知人不明而所舉非賢有明於知人者可以得賢矣或蔽於竊位之私而見賢不舉諸葛亮之於蜀非不欲薦賢也而失之馬謖蓋明有所不足臧文仲之於栁下恵非不知其賢也而不與立蓋心有所不公夫所賴乎大臣之薦舉者以其公與明而已二患不去而欲得人何慿防惟主上當守興嘆懲前政之蔽賢乃命邇臣各舉所知起廢滯而應公車者踵相躡也邇者臣僚獻言慮所舉之或濫而賢否混淆以三人同薦爲請議者猶懼其未盡薦舉之方而徒艱進賢之路伊欲知人必明如蕭何之識韓信而無孔明誤舉之失所舉必公如祁奚之舉善而無文仲蔽賢之私如何則可

問昔吾夫子因魯史而作春秋信以傳信疑以傳疑𨿽以大聖作經猶不敢以其所傳聞而忽其所親見至於其所不知則缺如也其愼有如此者其後有孟子者出則不然其讀書也則曰盡信書不如無書吾於武成取二三防而已其讀詩也則不信周餘黎民靡有孑遺之言夫子信而好古如此孟子學孔子者也乃於詩書猶有所不信何耶後世諸儒因孟子之不盡信詩書而好爲異論往往於古之信書信史皆不能無疑於其間詩大序世傳爲子夏作久矣而唐韓子不信之春秋傳爲丘明釋經久矣而啖趙之徒不信之易系辭爲夫子作無疑矣而近代歐陽子不信之至於疑五千言非老子所作有如崔浩疑答蘓武書非李陵所作有如劉知幾有謂周禮非周公之書家語非孔氏之書文籍去古稍逺而見疑於後世者非一五經且不見信而況其他耶夫孟子之不信詩書也以血流漂杵與夫孑遺之言誠有不足信者而後世諸儒所疑經史其亦有所見如孟子否耶抑亦出於穿鑿而好爲異論耶豈歷世浸久簡編漏落傳聞繆誤實有可疑者耶其所疑亦必有得有失而不可以一槪論耶信其所可信疑其所可疑斯善觀書者也願與諸君辯之而防以髙明之見

梅溪前集卷十三

欽定四庫全書

梅溪前集卷十四

宋王十朋撰

防問

問朝廷之患莫甚乎朋黨人臣之罪莫大乎植黨爲人君者常惡朋黨而鋭意欲去之矣方其上塞下聾之時曾莫悟其爲朋黨𨿽欲去之而不可得及一旦悟而盡去之可爲朝廷賀矣而一黨去一黨生𨿽能去其前日已然之黨終莫能絕其後來將成之黨夫如是則朋黨爲朝廷患迄不可去欲望天下之治其可得乎漢唐朋黨之禍言之可以痛心固不必論也我國家累世以來亦不免玆患賴祖宗神聖能分別邪正𨿽間有牛李之交攻而不蹈漢唐之覆轍亦社稷之幸也當時聖主賢臣固嘗講論之矣謂方以類聚物以羣分邪正各爲一黨者範文正公仲淹告仁宗之言也謂君子無黨譬諸艸木稠繆相附者必蔓艸非松栢者滕公甫告神宗之言也謂小人無朋惟君子有之者歐陽文忠公之論也三人之論其不同如此未知其孰然而孰否耶豈時異黨異其言各有防耶方今朝廷淸明固無朋黨之患矣然士君子私憂過計猶或及之彼範滕歐陽三公之論朋黨世以爲名言而一以爲君子無黨一以小人無朋一以爲君子小人各有願辧其不同者而折之於至公之論將以獻於朝

問信聖人之爲聖人不若知聖人之爲聖人學者皆謂夫子大聖人也是特因前人之言而信之爾實不知夫子之所以聖也讀其書考其言觀其行事合於吾心者信之不合於吾心者疑之合於吾心而信之知聖人矣因其疑而求之遂得其爲人是亦知聖人也苟徒信其爲聖而不敢詰其疑謂之知聖人可乎謂之善學可乎夫子之始末莫詳於世家抑嘗讀之矣而未免乎疑庸可以不辯子嘗適周矣及其旋也老子以言送之曰聰明深察而近於死者好議人者也博辯廣大而危其身者好發人之惡者也老子之言似不徒發必有以箴夫子之失使夫子果有此失豈足爲聖人乎此不免乎疑也子嘗用於魯矣欲墮三都以張公室墮費而費人畔墮成而成不受墮孰謂眞儒之謀謨措慮乃若是之疎乎此不免乎疑也及季孫受女樂而怠於政子路勸夫子可以行矣夫子猶待乎膰肉之至魯不致膰夫子遂行受女樂而不朝罪之大者也膰肉不至過之小者也忍其大而不忍其小眞儒之去就果如是乎此又不免乎疑也衛靈公問陳夫子答以爼豆及罹蒲人之難乃勸靈公伐蒲夫子豈致私憾於蒲而忘爼豆之言邪豈不害夫子之仁心耶此又不得不疑也夫子萬世之所取法者也苟信其可疑之迹而施諸行事不免乎惑矣諸君皆學孔子者也豈徒信之云乎願質其疑而究其用心處

問唐人劉禹錫嘗序栁宗元之文其言有曰文章與時髙下三代之文至戰國而病涉秦漢復起漢之文至列國而病唐興復起果如禹錫言則文之髙下實系乎時也及先翰林蘓軾記韓文公之廟其言則曰自漢以來道衰文敝歷唐貞觀開元之盛佐以房杜姚宋而不能救公起布衣談笑而麾之天下靡然復歸於正果如軾言則文之興衰又在乎人也嘗因二子之論而驗其時與人必劉子之言是信耶則吐辭爲經如孟荀二子實戰國人也戰國之分裂能病天下之文曷爲不能病二子乎必蘓子之言是信耶則戰國二儒賢過韓愈愈能起八代之衰而二儒乃不能起戰國之病何也我國朝四葉文章最盛議者皆歸功於我仁祖文徳之治與大宗伯歐陽公救之力沈浸至今文益粹美逺出乎貞觀元和之上而進乎成周之鬱鬱矣是果時耶人耶二者若兼有之與劉蘓二子之說又皆不同何也願與諸君辯之

問儒者法周孔攻異端自謂能舉天下於仁義觀其言於未試之前人皆周孔也驗其事於已試之後反有媿於異端者多矣請借漢以論之髙帝之得天下與其所以治之者皆山東刀筆吏也當時儒者獨一叔孫博士然其器業鄙陋君子不取焉其不逮蕭曺逺矣孰謂儒者學周孔道反刀筆吏之不如耶文景致治比周成康二君未嘗用儒顧其所尙者黃老之術也逮孝武好儒公孫之徒用事課其治效不逮文景逺甚孰謂儒者之道反不若黃老之淸淨耶宣帝中興侔徳商宗周宣亦未嘗喜儒顧其所用多刑名法理之士也逮元帝用儒貢薛韋康疊爲宰相而帝牽於文義優遊不防孝宣之業衰焉孰謂儒者之道反不若申韓刑名之學耶儒平昔鄙刀筆吏而不齒絀黃老申韓而不談一旦設施反出其下寧不媿哉或謂漢所用者類皆俗儒使得眞儒如周孔者用之當無敵於天下矣嗚呼語儒必曰周孔是無儒也自周孔而下豈無可用之人哉諸君皆業儒者也羣居暇日自尊其教者良不淺敢問漢朝諸君不用儒者曷爲而不失乎治好用儒者曷爲而未免乎亂是果儒者之罪耶抑用之不得其術耶將所用者非君子儒耶願詳辯之勿使學異端者得以借口而病儒也

問宰相之職所以代天秩物也自非才徳之全詎可膺是選耶昔舜舉十六相其相與致無爲之治者才五人周家最號多士其可稱者九人而已信乎其才難也三代而下莫盛於漢唐宰相爲不少矣獨蕭曺爲開基之冠丙魏有聲於中興房杜稱於前姚宋稱於後他皆不足以預是列也竊意八人者必才全徳備之君子及考二史乃或不然蕭何止於定畫一之法曺參止於守淸淨之治魏相尙威嚴丙吉務寛大房齡善謀杜如晦能防姚崇長於應變宋璟長於守文各以偏長而致相位卒能處才難之極選爲天下之名臣使萬世想慕其風采常若不可及者何耶我宋二百年間大臣輩出殊勲盛烈皆逺跨漢唐數子而與虞周之臣相揖於千載之上一何盛也主上自中興以來防然不致羣議之惑専任一相以致治虛右揆以待賢者幾數年矣豈非遴代天之選必求才徳兼全之人而後用不容碌碌輩伴食於其間耶然舜得五而武王得九漢唐創業中興之主亦各得其二主上聖徳之盛文治之美不在舜武之下其得人之多反漢唐不及何耶漢唐八人非全才不害其爲致治主上必欲擇兼全之士而遴選如是抑又何耶願與諸君論之將獻其說於上

問人主之職莫大於論相論相之術尢古人之所難也古人有以是得之者將襲其迹而用之其失或在於是古人有以是失之者將矯其而革之其得或在於是將取之於人望歟晉室之謝安李唐之房琯其爲人望一也將取之於治績歟曺參之治齊黃覇之治郡其爲治績一也將取之於相門歟伊尹之後有陟孔明之後有瞻其爲相門一也將取之於薦舉歟房齡之於杜如晦崔祐甫之於楊炎其爲薦舉一也此四途者皆人君取相之要術世之獻議者亦必援是以爲言然古人有以是而得之者有以是而失之者其事之相反如此庸可不求其故歟

問刺史者政教之首民之師帥也一州得才刺史則十萬戶防其福得不才刺史則十萬戶受其困國之興衰民之治亂實系焉此其爲任也顧不重歟漢宣帝唐太宗古之善治者也皆重刺史之選宣帝嘗曰庶民所以安於田裏而亡嘆息愁恨之心者政平訟理也與我共此者其惟良二千石乎故有治理效者輙以璽書勞勉增秩賜金公卿缺則選而用之唐太宗嘗曰朕思天下事丙夜不安枕永惟治平之本莫重刺史故錄姓名於屏風臥興對之得才否狀輒疏之下方以擬廢置若二君者可謂知致治之要矣故神雀五鳳之間吏稱民安而貞觀之治庶幾成康職此之由也我國家致治之美逺邁漢唐二千石以循吏稱者殆不可以一二數主上中興以來尢重承宣之寄邇者臺章劾罷守臣之不才者無慮數輩州郡肅然將見共理之效凜凜乎宣帝太宗之上矣諸君皆學以入政者也其履歷當自州縣始敢問宣帝時選公卿於刺史者有幾太宗時得才否狀而廢置之者有幾當時以循吏稱者凡幾輩其治效最優者果何人漢唐得人之盛與今日孰優劣願並陳之將獻其言於不諱之朝

問昔劉項之爭天下也項以气力自任屢窘劉於掌握間卒之劉興而項防者漢屈羣防而楚憝之也嘗觀劉氏之窘莫甚於鴻門之防與滎陽之圍非樊噲以巵酒譙羽紀信以黃屋誑羽陳平以陰謀沮範增則當時天下不漢而楚矣然髙帝論得天下乃人傑蕭張韓三子而不及噲輩豈忘之耶丁公嘗窘帝矣帝以一言祈哀而丁公捨之及天下旣定乃戮丁公以爲不忠於所事議者以帝爲公殊不知使項失天下者乃項伯爾項莊之劍不得逞亞父之計不得施由項伯翼蔽之也是豈忠於所事耶戮丁公而封項伯一定以示公矣窘已而捨之帝以爲使項氏失天下者在彼脫已而生之則帝之所以得天下者寜不在此耶鴻門滎陽之急楚漢得失之機防也帝折髙起王陵之言謂知其一而不知其二且謂所以得天下者在三人傑三傑固有大功於漢然取此而捨彼似亦不知其二者帝之戮施於丁公冝矣而失之項伯得天下之論施於三傑當矣而遺彼三人然則帝之一封一戮或取或捨其必有深意乎願與諸君辯之

問漢之文宣唐之太宗在三宗七制之中尢爲傑然者非中才之主可得而擬議也班固嘗贊文帝矣則曰専務以徳化民崔寔嘗論宣帝矣則曰算功計效優於孝文歐陽文忠公嘗贊太宗矣則曰功徳兼隆由漢以來未之有果如三子之言則文帝以徳優而宣帝以功顯太宗功徳兩全又在文宣之上矣今讀漢唐二史而求三君之事業文帝所以化民者果何徳宣帝所以優孝文者果何功太宗功徳兼隆過漢諸君者果何事三子之言果公於品藻歟其出於臆見之私歟抑亦一時之議論務在推崇而未足以盡三君之優劣歟願聞折衷之說

問東漢之爲國也其風俗與西京不同其過之者一而不逮者二西京之文章防爲近古東都𨿽溫雅如班孟堅已不及揚馬輩況崔蔡而下气象委靡邪其文章之不逮有如此者西京建功立名之士咸有可觀東都𨿽大臣如陳蕃竇武手握重權而不能去奄寺之禍況才疎意廣如孔文舉輩冝其迄無成功其功名之不逮又有如此者然其所以逺過之者凜乎節義之風爾議者咸謂光武能崇尙名節而髙帝好嫚罵儒生此節義所以有無於東西都也然東都之學校非不盛於西京其投戈息馬以激勸之者非不過於無用詩書之世有意於斯文乃反不逮之何耶光武身濟大業若無媿於髙帝而一時依乘風雲者又非無髙勲鴻烈以爲之唱而後世建功立名之士又皆西京之不若何也夫所謂風俗者一而已矣上以是而率下以是而應蓋理之必然者光武能作成其一而不能其二是未免有可疑者焉豈三者身𨿽兼長其所以化民成俗者乃有能不能歟豈上之所以化者𨿽出於一而下之所以應者自有不同歟抑數者各系乎人之能否而不在乎時之作成歟願辯其所以過之與不逮之由以教

問萬物盈天地之間而其用最大者曰五行其名首見於大禹謨其次見於洪範又其次見於月令至其次序則互有不同大禹謨則先金而後木洪範則木三而金四至於月令則以木爲首火次之土次之金水又次之五行一也而其序不同如此其必有說乎夫禹箕子呂氏三人者意殊而言異容或有說至於洪範出於一箕子之言而五行五事之序乃相背戾五事屬五行其序亦當如之彼一水二火則此一聴二視可也彼三木四金則此三貌四言可也而乃先後不倫何耶五者流行乎天地無所不在非他物可擬而六之至於五穀之類亦出於土而已故洪範曰土爰稼穡而禹乃以谷配五者抑又何耶箕子之洪範卽禹之九疇也禹養民之政卽天之所錫者是也禹曰六府而箕子五之其數已不齊矣則其他八類又烏知其必然耶禹箕子所陳之序𨿽不能無少差至於土也則皆列於第五蓋合於易天五之數矣而月令乃置土於中央火金二物之間是豈合於天地生成之數禹箕子所陳之敍耶學者論五行皆本於三家之書而其次與數乖剌如此又庸可不究耶合三者之異而一之必有至當之說

問世之語治者必曰堯舜二帝之事業備見於典謨粲若日星千載之所同仰也然後世有防簡出於枯冡異論起於弄筆生誣盛徳而惑信書庸可以不辯堯授舜舜授禹遜位傳賢最爲帝王之美事而瑣語有舜放堯之說大戾於孔氏之書論者遂援囚堯之地疑重華之不臣因蒼梧之巡疑文命之異志果如其言則將遜於位遜徳弗嗣稽首固辭皆當時之飾僞乎帝王之聖莫大於知人堯舜俱以聰明稱者蓋在於此然左氏載季文子之言謂堯有元愷不能舉有四凶不能去語稱舜舉臯陶不仁者逺說者遂謂君子小人比肩同列於堯世臯陶未舉之前而不仁者甚多果如其言則克明俊徳與夫明目達聰又皆虛語乎不特此也夫子嘗稱堯舜垂衣裳而天下治及其序書則不見其無爲之迹於堯典則載其親九族和萬邦於其始命羲和授人時於其中咨四嶽治洪水於其終於舜典又載其齊七政類上帝命九官五載一巡守於受命之後堯舜之時亦多事矣垂衣而治果如是乎書經聖人之手而言迹猶不同況責後世之異論乎以堯舜之聖防無可疑之實如汲書之誣唐人之疑者然不可無說以破之至如系辭之稱與書矛盾必有深辭奧防又不可以不究也問自古天下治亂常分於君子小人進退之間而人君之患每在於君子小人之難辧昔周公大聖人也猶困於管蔡之流言不能以忠自明至狼防於周非天動威以彰其徳則成王幾負公矣魯大夫少正卯行僞而堅言僞而辯魯國之人皆以爲大賢獨吾夫子察見其肺肝之隠以七日司冦而行兩觀之誅夫君子小人之難辧正在乎心迹疑似之間使成王非天魯無孔子則周公少正卯之爲人孰有能辧之者然世之大忠大姦如二人之疑似者類多有之不幸遇中材之主如成王不知人之明如魯國上天又不能諄諄然動威以告之而大聖人如吾夫子者且不世出則舉朝謂之姦者安知非忠舉朝謂之忠者安知非姦如之何其辧之邪至若漢昭年才十四能覺上官之詐而悟大將軍之忠此蓋千載一人而已後世莫知其何術而知之也唐徳宗以彊明自任反見欺於盧杞天下皆知其姦而帝獨不知夫姦臣之爲人必有以盜名欺世動移人主之聴如杞不學無文容貌言語皆不足以動人而徳宗獨信任之堅人莫能搖此又何也嗚呼人君孰不欲興治而除亂崇君子而黜小人然擯斥誅夷常及於君子而穹位濃祿每加於小人者豈不由知人不明無術以辧之耶夫欲使人君不待天威之動而辧大忠於防言交亂之時不待將聖之生而辧大姦於欺世盜名之日有孝昭獨見之明而無徳宗偏任之蔽將有術以傳之耶將無術以傳之耶願講明其說以獻於朝

問洙泗大儒旣沒褒貶之筆失傳龍門太史公不生實錄之筆遂絕嗟乎世衰道防非獨聖人不得而見至良史之才亦不世出也國朝四葉人文最盛歐陽宋二公以鉅儒修史號爲得人唐五代二書法度森嚴議論至到眞可與馬遷爭衡使班範北面奴僕命陳壽以下也然讀二史者亦不能無疑於其間唐太宗固不世英主然慙徳在父子兄弟間史贊不少加貶反捃摭其好大喜功與復立浮圖二事赦大罪而貶小惡豈春秋褒貶法良史直錄筆耶陳子昻乃一代儒宗其勸武后興明堂太學實盛典也史乃謂其言甚髙殊可怪笑比之薦圭璧於房闥苟謂武后不足以王道勸則孟子以仁義勸戰國之君又寧逃怪笑之域耶肅宗復兩京李泌之謀居多論者謂功大於魯連範蠡史贊泌乃略不假借方且異其爲人謂近髙近智近立功立名者何薄泌之甚也劉蕡廷對過漢晁董最布衣之所難言亦忠臣義士所當言者史乃譏其太疎直謂蕡不先以忠結上而後爲帝言之蕡艸茅士何階可結上耶五代本紀區區求合於春秋之法又從而釋之曰此春秋意也以史擬經吾恐後世以僣竊之罪歸之矣嗚呼良史不難得也才學識如二公其議論去取之際必不苟願求其用心處

問昔虞舜之時有苖弗率禹奉帝命誓將士以徵之而苖民逆命帝乃誕敷文徳舞干羽於兩階七旬有苖格夫禹能治滔天之洪水而不能服逆命之三苖濟濟之眾反不如兩階之舞信乎服外國之道在文而不在武也我國家靖康之初運厄百六蕩搖邊疆以陰干陽主上體達孝之資痛父兄之難固嘗親禦鞍馬興漢文發憤之師遣將命帥效宣王六月之伐矣然卒未能得邊庭之安靖以快天地神人之心邇者用事大臣知中外厭兵思欲休息力排羣議屈志講和遂收諸將之權罷防邊之戍凡所以自治之道一切以文從事於是興太學以養多士行鄕飲以明人倫學士大夫又倡道徳性命之說以風後進至前古治亂興亡之迹與夫當今要務兵機武略則置而不談意者朝廷之上欲逺慕虞舜服有苖謂是可以靖烽煙之擾服彊梁之習豈徒修文具事虛談而已耶然所未知者今賢關旣興矣鄕飲且行矣道徳性命之說幾滿天下矣是果可使逺人慕義而來屈膝請命變鼓鼙爲好音慕王化如饑渇否耶虞舜之事不可誣矣然後世說者又謂干戚之舞不可解平城之圍不識文徳旣可用於古胡爲不可用於今願與諸君講明其事亦畎畆愛君憂國之心幸詳言之毋隠

問韓愈論大道其言有曰堯以是傳之舜舜以是傳之禹禹傳之湯湯傳之文武周公文武周公傳之孔子孔子傳之孟軻軻死不得其傳焉夫道在天下亙萬世常自若也自堯未傳之前其道如何自軻失傳之後其道又如何韓愈何以知其自堯而始傳至軻而失傳也荀況揚雄皆學仁義皆尊孔子今其書具存非無補於名教又胡爲不能繼軻而傳道也愈在唐號大儒其自待良不淺史氏亦稱過況雄又不知能繼軻而傳道否斯道也自軻之後以失傳而遂亡耶𨿽曰失傳而固自存耶諸君學以明道久矣願詳以教

問聖人以無難而畏賢君以無災而懼國無難而天有災是天心之愛人君以有災而警其無難也國家用魏絳和戎之防法文王樂天之事五年於玆矣干戈旣戢禮樂鼎興是冝和气充塞於下三辰順行於上可也邇者有星孛於東方莫測彼蒼垂譴之意豈非欲扶持我宋而永其箕翼之壽示以變異而警告於未然之前者歟主上仰思天戒嚴防寅畏𨿽周宣遇災而懼殆亡以加尙慮州縣之間吏治刻深而小大之獄或不能察聲寃囹圄者有以干天象而致妖气也前日眚災肆赦之文咸與滌除固冝徳之動天不俟終日矣然議者猶謂天人相與之際甚可畏恐懼修省之道不止乎一事聞昔成湯遇旱以六事自責景公泣彗晏子亦以四事爲言今日朝廷亦有如成湯自責晏子所言之事否耶諸君當攄畎畆愛君之忠禆聖主應天以實之意考古驗今歷陳其所以然無若公孫子曲學以阿世也

問三嵗取士之法國朝行之舊矣名公鉅儒建勲立業相與光二百年之宋者咸出自此塗不可謂不得人也崇寧用事之臣好奇而慕古謂選不自裏成不自學決得失於一夫之目計工拙於寸晷之下不足以盡人於是作而新之命分捨而選月有書季有攷邑有升郡有貢謂能兼得文行之士而有合於賔興之制冝其致治之效邁漢唐而追成周可也卒乎日漸月漬養成靖康之禍伏節死義排難解紛者絕無一人識者咸謂捨法壞之然自宣和廢罷閱二星終矣今朝廷方欲廣育才之路復命邑學養士議者謂將復行三舍攷舉之法聖君賢相恩徳至渥然未知何以革崇觀積習之俾無媿於成周道藝之書無使後人議今日如議崇觀必有至當之說

梅溪前集卷十四

欽定四庫全書

梅溪前集卷十五

宋王十朋撰

防問

問六經皆經聖人之手其大法尢著於始終之際樂亡於秦禮廢於漢姑勿論焉可也詩書易春秋首末具存其可以不知耶詩三百文王之詩非不多也何以首於關雎頌有三莫先於商莫後於魯也何以終於商頌三皇五帝皆聖人也非無言道之書何以獨取於堯而以之首五覇皆賢君也非無命誓之文何以獨取於秦而以之終三易所始義各不同周易何以先幹而異乎連山歸藏之法六十四卦法相受也何以不終於旣濟而終於未濟之時春秋之作在平王世也不始於孝恵二公而始於隠豈果以其遜國之賢乎二百四十二載皆編四時以成年也而終於哀十四之春豈果在於木絕火王乎論語者六藝之襟領也始於學而終於堯曰其義安在孟子七篇擬聖而作者也始於梁恵終於盡心又豈無說耶夫防金匱石室之書者良史之才也終於獲麟猶有其防作淩煙畫像之贊者文士之筆也始於河間亦有所法況六經之嚴而語孟之奧乎願與諸君究其所以然勿云議論安敢到而略之也

問自古帝王所以惇厚風俗者必以儉徳爲本而每以身率之禹惡衣服以率夏文王卑服以率周文帝身衣弋綈以率漢是三君皆古之大聖賢均以儉徳先天下爲風俗者也禹尙儉而天下以儉應之故夏之世其所尙者皆忠質文王尙儉而天下以儉應之故當時在位者皆有羔羊之徳焉至於文帝尙儉不下禹文王而天下應之者或不如夏周之世故賈誼陳政事之書謂帝身衣皂綈而富民墻屋被文繡豈漢民習秦人奢侈余俗而未易遽革耶不然何上以惇朴示之而下不以惇朴應之也我國家自祖宗以來世以恭儉化下肆我仁宗皇帝在位四十二年而儉徳猶著禦寢衾裯至以黃綈爲之常服止用縑繒𨿽累經澣濯而不易然當時民間猶有以金爲飾者於是詔自中宮以下毋得衣銷金貼金等服臣庶犯者一切置於法由是天下化之而皇祐嘉祐之間風俗淳美駕於三代之上矣主上皇帝蘊仁儉之資淸中興之業尢謹厥徳惟懷永圖可謂同符仁祖並美禹文者也邇者近臣獻言謂州縣尙用金翠爲衣服首飾貴賤之分混然無別請加禁止聖訓丁寜命有司以前後詔條申明之徳至渥也議者尙慮逺方富民狃於循習未能遽革射利之徒興造販鬻而不知畏又慮州縣奉行之吏不能遵守教條或暫禁而輙縱之無以仰副吾君惇朴之化必欲令行而禁止如仁祖之世不使年少書生得以獻太息之書如之何則可問才難久矣堯舜之時野無遺賢所與治天下者止於五臣周家濟濟多士而用一婦人以足十亂之數不其然乎之嘆冝其發於吾夫子也自玆以降治不逮古而人才愈難必責以五臣十亂之儔則千古爲無人就其時而求之冝莫盛於武宣之際班孟堅嘗枚舉其人而贊之以侈一時之盛武帝自公孫丞相至金日防凡二十有七人宣帝自蕭太傳至張敞凡二十有四人亦可謂盛矣然攷固之言猶有可疑者焉其稱武帝人才也則曰漢之得人於玆爲盛是以興造功業制度遺文後世莫及至稱宣帝人才也則曰皆有功迹見述於世參其名臣亦其次也固蓋以宣帝二十四人可爲武帝名臣之次耳今卽其人而攷之宣帝之相則有如有聲之丙魏固非公孫石慶輩之所可及其將則有忠武如趙營平又非衛霍輩之所可及廷尉則有如於定國治民則有如龔黃又非趙禹張湯酷吏比也校其人才若逺過之而固乃以彼爲莫及此爲次之何耶夫所謂人才者必其勲業名節之有大過人也彼阿世如公孫酷虐如張湯利如桑羊皆治世之罪人也而以此爲得人又何耶有是君斯有是臣武帝君徳不逮孝宣逺甚固嘗譏武帝攺文景防儉美宣帝侔徳商周其於人才當亦如之今乃復優彼而劣此又何戾耶固生東都之初去武宣之世爲未逺且親爲國史必知其人才之始末意其品藻之必當也況是贊尢膾炙人口而見錄於選今乃可疑如此其必有說以辯之

問爾雅者所以通詁訓之指歸敍詩人之興詠釋古今之異言通方俗之殊語多識鳥獸艸木之名可以博物而不惑玆其所以爲百代指南歟舊說皆言周公所制又言史佚教其子以爾雅乂言孔子教魯哀公學爾雅晉郭璞亦言興於中古蓋指周也是則爾雅之出逺矣今閱其書而攷之則非周公之制甚明小雅稱張仲孝友蓋宣王時人也而釋訓篇則有張仲孝友之釋衛淇澳之詩曰如切如瑳如琢如磨蓋美武公也而釋訓則有道學自修之釋式防之詩爲黎侯作也而有防乎防之釋猗嗟名兮刺魯莊公詩也而有上爲名之釋其釋詁釋言釋訓諸篇大抵皆訓釋詩書之辭悉出周公之後而云周公所制非矣又釋嵗名則曰周曰年釋祭名則曰周曰釋周公豈自稱其國號以別夏商耶又於釋地篇敍九州之名舉魯晉秦宋楚吳越齊燕凡九國繼之曰周有焦護是數國在周公時固未有封者周公又豈自卑宗周以配列國耶以此知爾雅防非周公作也漢人嘗有以是問揚子云者矣子云以爲孔子門人防夏之徒所記以解釋六藝者也是亦意云爾亦何以驗其出孔氏徒也或云爾雅實周公所制而張仲孝友之類乃後人所足猶春秋絕筆之後弟子續之至孔丘卒之類其說又如何願與諸君辯之

問有創業之君有守成之君有中興之君三者之時不同而應之者亦異昔房齡嘗以創業爲難魏鄭公嘗以守成爲不易元次山之頌中興也又以宗廟再安爲事之至難然則三者皆未可以難易防也請借漢以論之髙帝創業者也而不足於文使生文帝時未必能興聖賢之治文帝守成者也而不足於武使生髙帝時未必能建艱難之業宣帝中興者也然英雄不及髙祖仁厚不如文帝使生二帝時其武功文徳亦必有所不如者西京三君蓋亦各以所長而生遇乎時以成其名者歟至於光武𨿽號中興之君而功兼創業治兼守成意者其文武兩全功徳兼備者也然馬伏波對隗囂之問乃謂光武不如髙帝我神宗稱漢唐之治亦及文宣而不及光武夫創業守成中興皆難者也而兼之者爲尢難西京三君各處其一而擅其名光武兼三者之長而稱之者或以爲不如或有所不及何耶共惟主上以神聖之資濟艱危之運徳邁周宣而俯比光武兼三者之至難而取之以至兼賢於古人逺矣諸生幸生聖時目擊盛事願攷三者之難易與漢四君之優劣以發明我主上之鴻勲盛徳

問昔夫子系易謂何以聚民曰財對子貢問政以足食爲三者之首財用者誠有國之急務尢急於艱難多事之秋也國家前日無事用度失節常賦之入猶不足以支嵗費一旦加之以師旅錢谷之問遂至於廟堂調發旣繁經費百出官田鬻矣度牒行矣坊名借矣下富民獻助之令殫州郡公庫之器矣而獨不及民仰見聖徳之至渥也然議者謂財非天雨而鬼輸之未有不取諸民者𨿽賦斂不明出於朝廷而科率每潛行於郡縣勤卹之詔非不丁寧有司迫於辦事所不暇顧況今日敵情叵測和與戰猶未決也和則有嵗幣而坐困吾財戰則興師百萬千里餽糧有不可勝計之費將取之官耶而公帑竭矣將取之民耶財盡民怨何以爲國古者兵未嘗不用而財未嘗不給耶抑不知生之以何術理之以何人耶伊欲上不乏用而下不及民其必有說問少康祀夏配天不失舊物議者以爲優於漢髙帝孝宣信威北敵功光祖宗班固以爲侔徳商宗周宣光武身濟大業中興漢室馬援以爲不如髙帝太宗除亂致治功徳兼隆史氏謂比迹湯武庶幾成康其言之當否果如何主上興衰撥亂紹復大業方之前代何如主也願並陳之

問戰國之軻況西京之雄隋之通唐之愈皆著書立言羽翼聖道世以大儒稱之議者不以爲過然五君子者果孔氏之徒歟心無異傳道無二致固冝疊相推尊無或操戈相伐可也今攷其書乃或不然況非特不尊軻也且列於十二子而非之雄非特不尊況也且有同門異戶之斥通𨿽以雄爲振古奇人而不許其道愈推尊孟氏醇疵況雄至河汾則無一言之及然愈嘗自比孟軻矣後世亦不能無異同之論夫道之所在人所共尊道不在焉人所同抑今尊之則命世大才抑之則諸子也尊之則軻雄之間抑之則異戶也尊之則聖人之徒抑之則張衡數術之伍也尊之則聖人之修抑之則沒而不說尊之則泰山北斗抑之則木彊人也尊之抑之者其公心歟其私意歟豈好已同者有相黨之心故私有以尊之歟好已勝者有相輕之意故妄有以抑之歟尊之者是則抑之者坐蔽善之罪矣抑之者是則尊之者防虛美之失矣二者必居一於此也願考其實而詳辯之

問十八章之經夫子爲弟子曾參作也參以孝名世爲孔門賢弟子𨿽曰稟自然之至性蓋亦出於侍坐之際開宗明義之力焉然參之言行備見於語孟諸書不知其終身之大節能不負聖人之教而脗合於是經者果何語也夫子嘗自謂行在孝經使曾子果能盡是經之言也則行與夫子同矣然參𨿽賢未可以擬聖人是於經必有所未盡而行事不能無少戾也夫孝於徳爲至於行爲大參旣以孝稱冝無媿於淵騫之列矣乃反不預四科何耶諸君自兒時已能誦十八章之語其於出孝入弟之際必不叛是經敢問曾子之孝其有得於經者何語其未盡於經者何事與其不與於四科者果何謂也

問君子讀書稽古豈徒對聖賢而已哉必曰古人可作吾誰與歸心有所慕則將學其爲人而以其身比之也歷觀古人自比於前修者多矣亦各不同有以不如己者自比有以勝已者自比自比以不如己也能自謙矣而有志者卑之自比以勝已也能自彊矣而好謙者妄之孔子賢於堯舜而竊比老彭有以見聖人謙徳之至也人比曾西以管仲則艴然不悅謙何在焉孟子乃以是取之何耶至諸葛武侯自比管樂或美其徳之謙或陋其志之卑亮果謙乎卑乎君子必有以處之也揚雄韓愈自比孟子雄愈非軻敵而以軻自期有以見君子自彊之志也崔浩自比張子房志亦可嘉矣議者乃不許之何耶至杜子美以詩人竊比稷契人或賞其忠或指其妄甫果忠乎妄乎君子必有以處之也諸君潛心古人之際其必有以自況將比於不如已者歟則懼其志之卑非自彊之道將自比於勝已者歟則懼其言之妄爲謙徳之累必欲自謙而不失之卑自彊而不失之妄如之何而可願商古人之外且各言其志

問古之人皆有師自聖人至於士一也𨿽師未必賢於弟子弟子未必盡如師固可因流究源見形知範矣惟孔子之於老左丘明之於孔子公羊髙谷梁赤之於子夏房杜王魏之於王通世皆以爲師弟子也或謂其不然學者未免乎疑焉謂孔子不師老也固嘗適周而問禮矣果惟是師則彼槌提仁義絕防禮學夫子乃爲禮樂仁義之主何耶謂丘明不師孔子也固嘗見稱於魯語與聖人同好惡矣果惟孔是師則子不語怪而丘明乃失之誣且傳經多不合於聖人之防何耶謂公谷不師子夏也則先儒應劭軰固嘗有是語矣謂果出其門則春秋之成商不能贊一辭二子乃各以經名家何耶謂房杜王魏不師王通也則通著之中說固嘗弟子之矣謂果出其門則數子俱顯於唐反無一語以稱師抑又何耶以爲果師果弟子則其學必不相戾而其心必不相忘也以爲非師非弟子則載諸古人之書傳諸學者之口豈盡妄耶諸君尙論古人之日久矣師自柱下而至河汾弟子自將聖而至貞觀諸子必能熟究其源流而素知其然否也幸卽其道攷其時推前人之議論以其實告

問韓愈栁宗元俱以文鳴於唐世目曰韓栁二人更相推遜𨿽議者亦莫得而雌雄之然其好惡議論之際顧多不同者韓排釋氏甚嚴其送浮屠序責子厚不以聖人之道告之栁謂釋氏之說與易論語合且譏退之知石而不知韞玉韓謂世無孔子則已不在弟子列作師說以號召後學栁則以好爲人師爲患有師友箴有答韋嚴二書且有雪白之諭又有毋以韓責我之說韓著獲麟解以麟爲聖人之祥賀白表以爲獲蔡之驗桞則作正符詆談符瑞者爲滛巫瞽史韓碑淮西歸功裴度而不及李愬栁於裴李則各有雅章韓以作史有人禍天刑之可畏栁則移書以辯之韓以人禍元气爲天所罰栁則著論以非之其指意不同多此類者且退之名在子厚先友記中蓋其父兄行且年又長栁冝以兄事之可也然韓每及栁則字而稱之栁語及韓則斥而名之爾抑又何耶今二文並行於世學者之所取法眞文章宗匠也然讀其文切疑二人陽若更譽而陰相矛盾者不可以不辯夫韓栁邪正士君子固能言之至於議論則未可因人而輕重願與諸君辯其當否問五常之道莫大於仁以夫子之聖猶曰豈敢故於許與之際尢謹焉古之逸民非不多也獨許夷齊爲得仁大臣如伊呂之徒初無一言之贊也獨稱商有三仁門弟子之中如仲由冉求公西赤者皆所不許而獨許顏冉諸侯之大夫如令尹子文陳文子皆所不許而獨許一管仲此八人者𨿽窮達死生去就之迹不同而聖人許之以仁初無異辭後世有大儒王通者鳴道河汾間與弟子難疑答問動以洙泗爲法中說十篇猶孔氏論語也其以仁許前賢及髙弟者亦八人焉曰東平王蒼仁人也曰羊祜陸遜仁人也曰荀氏有二仁曰仁哉樂毅許董常以顏氏之流蓋以其三月不違仁也稱薛收仁而不佞蓋許其爲冉雍也夫子所稱八人者後世以聖人之言莫得而議之通所稱八人者或未之信然自蒼至收七子皆顯事在信史可考而知董常早世其言論粗見於中說亦可以想見其爲人也是果可當仁者之名否乎通之許與其亦有得有失乎孰可以方夷齊孰可以比三仁孰無媿於顏冉之徳孰能爲管仲之功願並陳之以佐文中之垂教

問太史公作史記采古今名臣賢士列而傳者凡七十焉其共列之人必臭味之同者如管仲晏子以佐主之迹同孫武吳起以論兵之術同樗裏甘茂以智略同範雎蔡澤以其談辯同仲尼弟子學術同也屈原賈生風騷同也萬石張叔謹厚同也凡傳而同之者必其類之相近焉然亦有不冝同而同者使學者不能無惑其爲老子傳也與莊周同冝矣而乃列申不害韓非於其中申韓之術至殘忍慘酷也其可與深於道徳者同耶其爲孟子傳也與荀卿同冝矣而乃列鄒衍淳於髠於其間以衍之迃誕髠之滑稽正儒者之罪人也其可與主盟仁義者同耶謂遷不精於選擇則彼之同者何是謂遷不妄於條例則此之同者何乖豈偶得於彼而有失於此耶抑識見不明曾珷玞美玉之不辯耶不然其不同而同之必有深意乎其間不可不熟究而詳辯也問君子之學必先正其心術而不惑於異端邪說然後聖人之道斯可得而入焉苟惟心術不正而異端邪說從而防溺之望其入聖人之道猶航防港絕潢而欲求至海不亦難乎昔吾夫子旣沒而楊朱墨翟者竊仁義之一偏而唱爲我兼愛之說以亂天下幸而有孟子者出辭而辟之楊墨之害息而人心復歸於正孟子沒有申韓刑名之學黃老虛無之說簧皷於世其爲害又甚於楊墨而世之儒者往往墮於其間而不悟以賈誼之美才猶明申韓司馬遷之博學猶尙黃老況其下者乎當時不惑其說毅然而麾之者一揚雄氏而已自漢室之東而西方之教流入於中國時君世主尊尙其說遂與孔老並立而王公卿士庶防溺滋甚王通隋大儒也猶稱其爲聖人白居易唐賢人也猶酷嗜之晚節用其教以理性況眾人乎當時不惑其說毅然而力排者一韓愈氏而已夫異端邪說之移人也愚者信之可也而智者惑之何耶不肖者信之可也而賢者惑之何耶里巷之人信之可也而縉紳士大夫惑之何耶豈異端之學亦有以過人而其道誠可與堯舜周孔抗衡於世耶豈賈誼司馬遷王通白居易之徒明之尙之尊之者是而孟子揚雄韓愈辟之麾之排之者非耶夫以其說爲眞可信也則與吾堯舜周孔之道大不相似以其說爲妄也則世之屈已以尊崇之者又皆吾儒之傑然者焉孟楊韓三君子不世出無有與之辯者願與諸君論之問封建尙矣自五帝三王莫能去矣後世人君易之以郡縣則其國亦從而治亦或因之而亂此皆立國之先務學者不可不察也唐虞列公侯伯子男爲五等相制天子千里諸侯百里而降不及五十里者爲附庸周興封國八百同姓居五十三焉此封建所由興也秦鑑衰周之罷侯置守列天下爲三十六郡後世因之不攺復增其數此郡縣所由興然以周秦漢唐論之則其國之或彊或弱其祚之或短或長皆關乎封建之與郡縣此又不可不辯矣謂封建無益於國耶則周何爲因之而彊秦何爲罷之而亡乎謂封建有益於國耶則漢何爲而有七國之變唐何爲而有諸鎭之亂乎欲使罷侯置守而無嬴秦之危封建侯藩而無漢唐之亂果何術而可願詳以告將疏其說以獻於上

問夫樂之作尙矣先王以是正朝廷美風俗格神物和上下有其舉之莫敢廢也故黃帝之樂曰咸池顓帝之樂曰六莖帝嚳之樂曰六英堯曰大章舜曰大韶禹曰大夏湯濩而武武此歷代之樂所由作也而其大備莫盛於成周故周禮大司徒以六樂防萬民之情則又有所謂大師小師磬師舞師笙師鐘師者大師樂以六律六同大合樂時則有奏黃鐘太簇姑洗防賔夷則無射者太師掌律同以合陰陽時則有播八音扵金石絲竹匏土革木者是古作樂者必有其官奏之必有其所制之必有其器豈非樂有自然之數而數之所舉又有自然之義乎後世去古旣逺樂制始無一定之論而名數音律形器亦莫之考矣學者審古今灼知先王所以作樂之意者敢問咸池六莖六英韶濩夏武之名所取者何義周大司徒與大師小師磬師舞師笙師鐘師所掌者何器黃鐘太簇姑洗防賔夷則無射所奏者何所金石絲竹匏土革木所應者何事與夫後代因革損益孰得孰失幸明言之

問孟堅序六藝爲九種列小學一家於其中則知字學之有益於斯文也尙矣古者八嵗入小學學書藝之事故周官保氏掌養國子教之六書漢蕭何亦著其法於律令太史試學童而錄其課最者唐選舉之法有四而楷法遒美居其一焉夫書𨿽一技然教於周試於漢選舉於唐防六經論語孝經而九之學者其可忽耶爰自科斗書廢篆疊興漢晉以來乃有艸楷眞行雜體之書去朴歸華舒牋防翰以相誇尙者不知其幾也唐太宗歷評晉人之書而以王逸少爲盡善盡美先翰林蘓公嘗評唐人之書謂極於顏眞卿又論近代之書以蔡君謨爲第一議者謂顏書本出於王而蔡乃法顏而變者然三人者各名家當代而咸造其極使其同時而並駕未知其孰後而孰先諸君稽古之暇防心翰墨久矣其於晉唐宋三子將誰取法耶抑所好不同捨二三子而他有所尙耶又豈得於心畫之妙而不蹈前人之陳迹耶願評古人優劣之外且自論平日之所以張吾軍者果出於自得乎抑亦何所法也幸詳以告

梅溪前集卷十五

欽定四庫全書

梅溪前集卷十六

宋王十朋撰

書

上太守李端明

某嘗讀前史竊知李氏爲天下甲門世生大賢角立傑出皆天人也自昔周柱下史先天地而生指木爲姓博古知今而道徳爲吾聖人之師東都太尉稟元精之气正色在列殺身成仁而節義爲人臣之冠唐翰林應長庚之夢世號謫仙人立馬萬言而文章爲天下之法孰謂其非天人耶其間又有以聲名自髙而天下有被其收接者如登龍門隠居求志而天下望其出仕者如覩景星至若出秉旄鉞如臨淮之元勲入總臺衡如衛公之風采者皆卓然爲一代之名臣中興之賢佐其流風餘韻足以起萬世之聳慕某故曰李氏天下之甲門而數公者眞天人也迨我國朝二百年間宗工鉅儒背項相望而李氏之門最號得人有若文靖公在咸平景徳間公忠直亮深慮逺識嘗戒王文正公與北敵和親之議防然有先見之明天下至今稱爲賢相有若文定公在天禧幹興間慷慨立朝義形於色嘗伸救寇萊公之禍以手板擊姦邪天下至今目爲正人有若紫薇舍人在熈寧間居代言之任力持風裁𨿽貶黜而气不撓與蘓宋齊名天下至今有三舍人之號有若大丞相在政和間危言讜論聳動四方及重華受禪之際垂紳正笏不動聲气而大議決天下至今賴爲社稷臣而蒼生猶冀其復起有若尙書公當靖康之難得主辱臣死之義力抗彊暴碎首裂額而憤罵不絕英烈言言與赫日秋霜爭嚴艱難以來一人而已天下至今稱爲烈丈夫而知與不知莫不爲之流涕仰惟明公以英偉之才剛方之气挺生華裔爲當世羽儀被遇三朝終始一節乃者上方興衰撥亂任賢使能日不暇給起明公於均逸中付以喉舌之任公卿大夫相與賀於朝韋帶布衣相與賀於下咸謂明公體道徳如柱下史尙節義如漢太尉工文章如唐翰林立天子前披陳利害論列可否在廷竦栗明公之諫諍固不在諌議勃之後也屢典名藩皆著聲績姦贓望風解綬而去明公之威聲固不在河南尹之下也至如臨淮衛公之勲烈文靖文定之事業皆明公之所優爲者詩人誦召虎曰惟其有之是以似之然則明公豈非所謂天人者耶然朝廷方視明公之出處以爲安危之系天下方視明公之進退以爲治亂之分夷狄問明公之安否而爲之叛服姦邪伺明公之行藏而爲之喜懼輿議皆謂明公匪朝伊夕正臺鼎之司慰蒼生之望中興之功指日可期今乃力辭柄任出牧侯藩𨿽一方得臥治之賢而天下鬰具瞻之望竊料明公固難久屈於此也某蓬蓽一賤生爾自總角聞先生長者稱頌明公盛徳偉望殆非一日第恨生居遐陬自處卑賤邈無進見之階今幸明公父母吾桑梓之邦適符夙昔景慕企仰之誠比者千騎入境道由僻邑而某遂得與田夫野老犇走爭先瞻望於車塵馬足間已足少償素願矣然獲未進拜黃堂親承罄咳之餘少窺大人君子之髙致不日明公入秉洪鈞則某於此時當抱無窮之恨矣是以不介於人不謀於朝齋而裁書莫沐而修刺曳裾麾防冀一瞻芝宇退當誇大自謂今日得見天人也

啟

代曾尉上陳安撫

太山北斗十年懷景仰之勤白日靑天一旦快淸明之覩實自夤緣之幸靡由媒介之先行遂鳬趨預深雀躍恭惟某官學師孔孟才亞卿云風流號當世無雙聲望居縉紳第一珠光劍气文章騰萬丈之輝鳳翥龍蟠翰墨掃千軍之敵早收巍第榮歷顯途赤心備竭於三朝白首克全於一節洊更中外並著恩威將命外臺茂荊潭之治績分符重鎭藹吳越之休聲何所至之有聞蓋無施而不可咸望有爲於今日自期無媿於古人方馳赫赫之聲俄起營營之謗唐室賴宣公之議克濟艱難漢庭忌賈誼之才遽罹譴責輿議咸稱其屈士流尢爲不平稍息人言卒回天聴脫風濤於異域尋松菊於故園職姑領於眞祠官未還於舊物優防里巷頥養年齡門多長者之車座有賢人之榻量包海嶽撓不濁而澄不淸節貫冰霜窮益堅而老益壯然當寧方興衰而撥亂豈舊臣可置散以投閒矧鼎席之尙虛想宸襟之素注必起渭濵之大老式慰海隅之蒼生宰相以鎭撫四方況我有種丈夫當掃除天下非公其誰無憚趣裝行膺賜召如某者箕裘冷族蓬蓽寒生思不墜於家聲謾力勤於學業始由經術而獲選終用詞章而決科名再上於賢書計始偕於吏部備員海邑雅懷慕藺之誠易尉僊邦遂有依劉之幸自慚樗散實賴帡幪欲修吾道以致君盍就大人而正已去先聖之旣逺非通儒其孰歸防也何如方起舞雩之詠參乎不敏預懷避席之慙仰祈先達之見知庶俾後生之有賴望塵伊邇頌徳尢勤執贄賔庭行當盡門弟子之禮投緘記空先展事賢大夫之誠

代曾尉答交代

備員小邑考未一書承命大賢任俄兩易仰嘆髙風之難繼俯驚瑣質之何堪敢憚驅馳第從鞭防共惟某官家傳忠義天賦才猷門地素髙早聫姻於卿相仕塗初筮聊隠迹於江山宣北部之餘威繼南昌之雅韻精神不動曺務自淸朱轓皂蓋乃賢主人黃門紫樞有眞知己𨿽曲從於引避寜又致於淹徊固冝綰爵於天朝何至易官於海嶠捨鶴溪之舊治尋鴈蕩之勝遊白面紅顏姑作神仙之隠金章紫綬竚期臺閣之榮士論素期輿情共祝如某者箕裘冷族筆硯寒生二十年勞苦而末第始塵數百里﨑嶇而小官初效去何速也期不待於及行或使之坐寧容於暖席猶喜不才之質獲承旣治之餘自西䢐東而何敢憚勞以此易彼則固已多幸方圖趨拜遽辱緘封究觀禮意之勤益佩恩私之厚仰攀懿躅顧續貂之媿𨿽多遐想髙標而覩鳳之心已快

代謝同文館解

束書千里不嘗太學之虀鹽戰藝三塲偶綴同文之龍虎齒髮類賈生之少姓名居杜牧之先揣分何堪撫心知媿竊以學者幸朝廷之偃武吾皇欲天下之同書思祖宗名館之因廣華夏得人之路收拾賢關之遺士网羅聖代之棄才爲選最艱薦名無幾方嘆蓬瀛之難到豈知樗櫟之兼收如某者海角鯫生蓽門賤士業乏箕裘之素家無詩禮之傳七嵗知書賴有擇鄰之慈母三冬務學屢求假館之賢師技専習於雕虫志必期於中鵠偶遇詔音之下復更科舉之條𨿽章句宿儒亦習淩雲之賦縱風騷大手必通拾芥之經驚防技之已窮取麟書而謾習欲慕武崔之馳辯不容防夏之措辭益加記誦之功稍悟謹嚴之防董仲舒潛心大業粗明一王玉川子獨抱遺經欲束三傳辭親梓裏鼓篋帝都深期厠迹於何蕃庶獲授經於韓愈操矛入室對多士而气驕血指汗顏望成均而膽落戰之罪也心實恥之𨿽出門無囓臂之盟然題柱有還鄕之誓抱玉效卞和之泣焚舟起孟明之慙一鼓作而再鼓衰人疑必敗小敵怯而大敵勇天使其成不煩三獻之勞輙幸一名之預恩逾望外喜溢顏間伏遇某官炎漢相門括蒼多族馳所至有聲之譽蘊無施不可之才出爲五馬之貴侯來繼三賢之髙躅夢艸起謝公之興吹笙尋子晉之防民歌愷悌之風士被作成之賜遂致靑衿之小子稍知黃卷之古人仰荷陶鎔偶膺薦擢某敢不勉修事業早赴功名收一第於少年慰雙親於未老報天子恢儒之徳酬使君在泮之恩嗅梅蘂於江頭早知春信折桂枝於月窟行帶天香

代謝鄕解

棘闈戰藝英髦多闕裏之徒貢籍標名寒賤綴卜商之列濫中披沙之選深懷負刺之慙竊以朝廷當投戈講藝之秋聖主起側席求賢之念専尙詩書之技不求鞍馬之功羽漧服蠻貊之邦爼豆息烽煙之警賢關新辟洋洋乎東漢之風鄕飲盛行易易也成周之化旣廣育才之路載更取士之科風騷如屈宋者不廢明經儒雅若寛者亦兼用賦得凜凜大奇之士有多多益辯之才無一不長所施皆可斯足副有司之舉庶能爲盛世之光如某者白屋寒生靑衿小子夙被父兄之訓獲從師友之防期頭角之稍疏望箕裘之必大欣遇聖旦在賈生未冠之年欲充國賔無杜甫如神之筆識陋井中之小文窺管內之斑謾同孔鯉之趨庭屢作曾參之避席坐閱三嵗未通一經周誥商盤方苦聱牙之難讀李詩謝賦尢慙篆刻之未工偶逢科詔之頒妄起賢書之應深慮畫圖之類狗何期誤墨之成蠅況東嘉號多士之躔而樂成居濵海之邑由捨法之一罷更科塲之七開寂無中選之錢咸作退飛之鷁士气若死灰之冷江鄕類窮谷之寒人指儒恣成戱劇路逢鬼物剛被捓�誰知拜賜之孤軍俄有定從之下客三千人大敵之勇曾何敢當二十年敗北之羞粗能一雪望不及此得之若驚玆蓋伏遇某官黼黻斯文權衡吾道一舉而得垂天之翼兼收而取敗皷之皮遂俾繆庸亦膺選擢某敢不勉修操履益叩淵源探皇極之猷爲造中庸之門戶舒牋防翰尙期一第之可收聳昻霄庶及雙親之未老上酬聖造下答已知

陞補上捨謝宰相

業肄賢關濫預千人之列名叨捨選媿居羣俟之先嗟小人得福以非常痛私門鐘釁之何亟有稽伸謝徒切銜恩竊以興庠序於不遑暇給之秋見聖賢相與致太平之業惟有道主能散馬牛而包干戈非大仁人孰明爼豆而辟軍旅洪惟上聖篤任眞儒不求矢石之功専務衣裳之化矢其文徳𨿽灝灝爾噩噩爾之書無以加烝我時髦豈濟濟乎洋洋乎之世所能及自槐壇之載建紛銀袍而遝來仰追唐虞之盛時祖述熈丰之故事謂科舉取士於一時也非所以造士而捨法作人於平日也斯足以得人必將試之以積累之勤故可期之以逺大之地非得行藝兩全之美曷副君相旁求之誠選旣至艱得冝無濫如某者受才猥瑣賦命窮奇齒才及壯而遽失所天仕豈欲幹而蓋緣有母輙施防技妄習麟經徒専記問之工莫識謹嚴之防不束髙閣兼取左丘明公羊髙谷梁赤之長未得美泉姑爲啖先生趙夫子陸文通之鑿辭親故里鼓篋上庠幸厠迹於衰衣獲執經於絳帳半世僅一名之得壯心早衰匹夫獲千金之資大禍俄及未副倚門之望遽罹枕塊之憂三釜之志旣孤五鼎之心何有念孝子爲親而求祿自傷無祿以及親思忠臣致主以忘身或可以身而事主退惟疇昔之僥冒實由在上之作成玆蓋伏遇某官命世大才迪民先覺躬阿衡惟一之徳爲成湯自得之師靖康之節人所難紹興之政古未有旣以其身致中興之烈又將與國貽有永之謀廣辟成均兼收士類傳吾道於孟軻之後率天下爲仲尼之徒二尺短檠猶念儒生之日萬間廣廈俱懽多士之顏遂致繆庸亦蒙教育某敢不益修操履力探淵源入大匠之凖繩資哲人之鼓鑄儻離場屋粗有進身之階仰戴陶鈞莫知報徳之所

謝王大愽【佐】

某官挺天賦之才冨家傳之學短檠三載俯軰諸生丹墀萬言巍冠多士榮處師儒之任蔚爲庠序之光應列宿於星躔閱異書於蕓省旣作鵾鵬之化尢憐燕雀之卑顧叨冒之曷因由吹噓之有素某敢不勉精術業益勵猷爲磨鈆鈍以爲銛防蹇駑而睎驥𨿽塲屋未脫久甘太學之虀鹽儻心印可傳願受宗盟之衣鉢

昌齡弟送定葉氏

家聲不振有同陳族之貧婚禮再修輙慕齊邦之大自非特達肯遂懇求荷臭味之相忘喜葭莩之有托某以季弟某年曾有室事俄至於防弦伏承令妹徳防冝家志方艱於擇臠用慿媒妁妄議姻防荷寵命之不渝諒夙緣之非淺適契三星之候敢怠良時薄修五兩之儀式將防意

昌齡請期

早沐恩私旣遂求婚之懇再殫愚悃預聞授室之期月惟建丑之良日擇生明之次恭遣季弟躬造髙閎願諧二姓之婚幸賜千金之諾

聞詩定孫氏

求婚於世姻之門夙緣非淺歸女於通家之子舊好愈惇幸無齊鄭之嫌竊比潘楊之睦約旣前定言終不渝伏承令女乃吾家之甥想不嫌舅氏之薄某男某辱東牀之選固稔知姑女之賢況庚甲之相同亦門闌之甚偶兒時聚戱不殊同隊之魚吉卜恊從是謂和鳴之鳳有幣不腆別牋以聞

回錢氏送定

早同筆硯雅惇伐木之風晚結葭莩再講通家之好𨿽媿崔盧之大族庶幾王謝之世姻伏承令嗣名著賢關何止通一經之學某女防傳姆訓僅能誦七誡之篇姑待年於父母之家願執帚於君子之室

代送定

萬張

通家有子偶同太學之虀鹽臭味爲媒濫折僊源之桃李念夤緣之不淺荷翦拂之非凡旣防阮目之靑寜媿齊邦之大伏承令侄女儒門孕秀女教傳芳想七誡之素修諒五長之並有作配冝求於禁臠於飛寧顧於蓽門而某男某身尙白丁業惟黃卷賢異南容之不廢質同子晳之非夫妄求詠絮之才偶中牽絲之選幸逢張負之賞識寜患久貧庶幾畢萬之家風從玆必大

楊李

門闌素冷生華有類於枯楊臭味本同托庇幸逢於僊李良媿鄭齊之非偶豈同商賈之論財輒恃夤緣敢通媒介伏承令女內嫻姆訓外著婉容冝歸髙節之伯鸞肯配非夫之子晳而某弟某年𨿽逾冠學僅知名未能去三惑之非何以稱五長之美仰固荷於不鄙退甚慚於匪宜旣遂願懷之私敢伸言定之禮謹慿媒氏専叩髙閎

劉賈

托庇仁人之裏爲幸已多通婚大姓之門受恩非淺喜逾望外媿溢顏間伏承令女年少甚都蓋女中之賈誼而某男某天姿不慧非昔日之劉郎況三復之未能豈五長之敢稱偶預東牀之選誤防靑眼之知吉日載涓允恊鳳凰之兆繁文盡去薄修羔鴈之儀

季孫

族降臺輿有媿魯孫之後家傳簮笏雅欽楚相之風曾墻仞之莫窺豈婚姻之敢議偶因執斧遂獲牽絲某以弟某壯室偶睽勢難終於鰥處伏以令妹冝家素著禮尢謹於孀居絲蘿幸遂於仰攀琴瑟式諧於再禦門乏陳平之車轍誤辱重知家無溫嶠之鏡臺曷將厚意旣奉千金之諾薄修五兩之儀

賈宋

俯念寒門欲婚姻之早畢仰攀富族豈財利之是論受恩非凢懷媿不少某男某天姿不慧無洛陽年少之美才令女華冑甚遙有廷芬諸子之餘習玆因葛之舊願結葭莩之私諾旣奉於千金幣敢陳於五兩

錢曺

女則以子娶之雅嘗有約大𨿽非吾偶也夫亦何嫌況弟兄之約殆三紀於玆而婚姻之謀非一夕之故端爲知已曷嘗論財伏承令女誦七誡之章素有大家之風味而某男某叨十才之裔媿無先世之名聲選濫預於牽絲禮輙伸於納幣如魚同隊念兩家生子之初爲鳳和鳴恊五世其昌之盛

李季

桑梓相望仰於門之素大葭莩再結荷阮目之常靑𨿽云臭味之同亦自夤緣之幸伏承令女婉容玉潔懿徳蘭馨非求三復之南容莫稱五長之衛女某男某年丁幾冠才愧非夫方同孔鯉之趨庭遽效梁鴻之求偶質無甚秀濫爲寗氏之甥表不素奇媿作甘公之壻非自通家之舊豈諧擇臠之歡諾旣奉於千金媒敢通於一介鳳飛鸞合嬀姜之雅好難忘鴈往魚來劉範之世婚不絕

代回送定

周毛

陳平之美非久貧早觀奇相義方之娶爲知已益見髙風仰欽蚌腹之生珠俯媿葭姿之倚玉防恩有自揣分何堪伏承令嗣主簿巍奪錦標時競貪於擇臠而某女子貧修布素人或恥於采葑一言不變於前盟輿論咸嘉其髙誼辱鴈贄之良久報鯉書而太遲曲賴厚知不誅苛禮私門素冷偶逢鳴鳳之吉占老眼濫靑遂得乘龍之佳壻

陳鄭

鮑知慕忽敢懷請妻之私嬀不如姜遂免辭婚之議玆通家之已久宜同气之相求伏承令嗣出自豪門素號千金之子而某女子生於敝族豈知七誡之書誤防合姓之求恐負宜家之職辱雁贄之來久媿鯉書之報遲不娶大邦公子有善自爲媒之美願爲佳耦吾宗無何以能育之憂

黃徐

俯慙冷族𨿽非叔度之淸流仰援髙門誤辱偃王之華冑諒夤緣之有自荷聘問之多儀伏承令器早達義方習詩禮其有自而某女子未閒姆訓奉箕帚以何堪過防葑菲之求重辱蘋蘩之托況鳳占之協吉其何敢辭旣鴈幣之拜嘉永以爲好

陳謝

門第素防濫出有嬀之後裔婚姻非耦誤攀康樂之名家揣分何甚拊心知幸伏承令侄義方素習固嘗聞禮以聞詩而某女子姆訓未閒第可爲絺而爲綌荷菲葑之不棄獲箕箒之是親旣辱華緘仍防重幣其爲感佩罔罄敷陳

梅溪前集卷十六

欽定四庫全書

梅溪前集卷十七

宋王十朋撰

序

送吳教授秉信歸省序

四明吳先生名世鉅儒才髙行尊以斯道自任未嘗屈節以阿世靑衫不調殆一星終矣頃以朝廷之命主師席於東嘉教人以正心誠意之學每以身先之不期年而士子皆有所矜式太守端明李公下車之初知先生之賢延爲蓮幕上客先生以儒術飾吏治談笑間而邦人陰受其賜公卿大夫聞先生之名鶚書交薦眾皆謂先生不日去而羽儀天朝也然先生純孝人也獨念慈親在堂鬢髮垂素慨然興嘆揖諸生而歸於是邦之士庻至於縉紳之徒緇黃之流詣府挽之千餘人而先生終不肯畱識與不識聞先生之行也莫不嘆息以謂賢於古人逺矣昔季子佩印於洛陽買臣衣錦於防稽長卿駟馬而入蜀二防聫轡而出闗天下至今傳之以爲榮然是歸也富貴之歸也非先生今日之歸也淵明尋三徑之松菊季鷹思千里之蒓鱸賀老疏狂於鑑湖李願徜徉於盤谷天下稱之以爲髙然是歸也隠者之歸也非先生今日之歸也先生之心以爲印綬之榮不若吾防衣之戱禽魚之樂不若吾羊棗之養今日之歸大有功於風教矣豈直以富貴而誇鄊閭髙尙而傲世俗哉𨿽然古人蓋有以志事親者不必朝夕在乎左右也節行修於身政事理於官功徳及於民聲名聞於後則其身𨿽在千里之逺而其心不啻若左右之樂也吾知先生朝而歸暮而復來乎不然必爲蒼生而起天下皆受其賜也某海角賤生方獲摳衣坐隅執弟子禮而先生行矣曕戀爲如何耶於是序其事又從而歌之曰歸去來兮先生胡爲而歸陟彼髙岡白雲孤飛先生胡爲乎不歸先生歸兮何時來小子狂簡不知所裁先生胡爲乎不來泮宮峩峩泮水洋洋先生來兮芹芳藻香先生去兮鸞飛鳳翔

南浦老人詩集序

紹興壬子秋南浦翁防於橫陽訃至某哭之悲已而發嚢中得其遺槁有詩數十首皆手所親書視之嘆曰𨿽無老成人尙有典刑吾不復見此翁矣此槁其典刑乎某恨生太晚不及識翁壯年時見鄕人言翁昔年豪气可掬常坐屈軰行直出其上有不可其意輙以气排之尢簡世俗軰視之若無人性嗜酒不治生事晚年偃蹇不遇家貧無資饘粥是累東役西馳有酸寒可憐態前日之气使然也子不見去時得一醉揚眉瞬目髙談雄辯尙有壯年之風某年少狂妄幸得以詩禮與翁接獲陪緒餘之論乘間以鄕人語問之翁防頷而笑予又問昔年制作尙能記否翁曰盡亡矣吾壯年不獨豪於气亦豪於詩今日气窮詩亦然也予悲其言翁𨿽老作詩不輟一日常不下數首皆信口成不加鍜鏈而有自然气象然隨作隨亡不復顧惜予旣一二年與之遊懼其老而死不可復得屢求之一日以槁示予皆近所作藏之嵗余而翁死遂出之合平日所記與兒曺所傳錄成一集然尙有恨者所得止暮年之一二多窮愁抑欝之气壯年豪邁語無一字畱吁可惜哉翁姓劉諱光字謙仲本南浦人久寓居樂淸鄕人以其老也呼之曰老劉予命其集曰南浦老人集

潛澗嚴闍梨文集序

某始總角見祖母賈常道其兄嚴闍梨之爲人必繼之以欷歔涕泣某防而未識之也及稍成童出遊鄕校見先軰老成多能道其事且稱其文翰俱妙不獨冠絕於其徒往往吾儒中亦鮮能及者某時旣聞其言而得其爲人且私慕之恨乎生之晚不及一見焉迨今又十年餘始獲見其詩文嗚呼師眞非常人惜乎遁迹於桑門無賢士大夫與之遊推揚而誇大之遂使其名泯滅而無聞某見古之隠者逃名而名益彰晦身而身益顯是無他有賢士大夫推揚而誇大之也佛之徒本無求於世眞所謂逃名而晦身者然古之髙僧皆能垂名於不朽蓋其所與遊盡當世知名之士如晉宋李唐道林道安恵逺恵休文暢皎然之徒其所與遊則王逸少謝安石習鑿齒謝靈運鮑明逺栁子厚韋應物諸公皆一時選議論所加天下以爲輕重遂能使幽潛隠遁之迹藹然發揮於當世而垂耀於無窮以師之聰明髙學卓然過人使得王謝之徒與之遊假其吹噓奬防之力則聲名振世未必不如古之髙人也師嘗作溫州開元天王殿記文詞雄偉膾炙人口有兪淸老者一時名士見而嘆服以書來告曰不意今人中復見古人也然其人譽望非安石逸少諸公比亦不能成師之名師少出遊江湖歷徧山川飛錫帝都振衣嵩洛覽古人之遺迹徘徊於其間然其志莭甚髙未嘗甚屈以求王公大人之知己其言有曰古之桑門上首與士大夫防非求之也道自合焉爾旣而還東嘉隠潛澗誅茅結廬於山林間賦詩鼔琴以自娛顧世莫已知者其詩有欲言重嘆無餘和之句某一讀而三悲之師之沒今二十三年矣平生制述甚多旋已遺亡某頃遊明慶訪師之舊廬而求其遺文師之弟子曰宗要者某之叔父也得其古律詩雜文通數十篇爲一卷出以相示某旣自五歳而知師之名十嵗而愛慕其爲人又嘆其不遇知己而沒世無聞今喜見其文如見其人遂丐以歸又自顧晚學小子無聲名勢力可以動人能重師之文於世姑敍而藏之以俟知者師名處嚴字伯威其詩醇重典實不尙浮靡他文皆如之紹興甲寅仲冬望日序

劉方叔待評集序

昔人有逺行者將由越而之燕膏車秣馬志在一日而千里也馳十日猶未離乎越回首南望自以爲逺矣俛仰在塗猶在萬里之外於是益馳前又十日去越而適吳過吳而至楚回首南望益以爲逺而前途猶未能十之一也又過楚而至宋又至乎魏又至乎河洛之間其途始半矣又益馳遂逺而至乎秦又逺至乎趙南望益逺又益北馳遂一日果至乎燕然後解車休馬徜徉四顧自謂天下之至逺者吾已盡行之矣今𨿽欲不止而行亦無所之也及問燕之人且謂過燕而北又有逺於自越而之燕者行者始嘆息知天下之逺有窮平生之力終不能至者也昔漢有張騫者防善行嘗持使節通西域泛靈槎窮河源此其逺又不止乎自越之燕而已由是又知天下之逺固有人迹所不及者然能力行而不已則亦無所不至也予嘗以行者而諭學者竊謂學之源流甚逺固非一日可至苟能自進不已積一日之力以至乎千萬日超乎逺大之域矣今之學者憚其逺而難至也是以中道而畫亦猶行者未越境而回車望吳楚之郊猶未之見又惡覩古人窮其至逺者乎吾友劉方叔年甚少气甚銳好學問而工辭章所謂日進而不已者吾前年邂逅於簫峯之下一見如故遂出詩篇以相示吾固知方叔可喜人也自是每見之必示予以所作其辭益加於前予亦嘆服今春訪予又示予以待評集其間詩賦小詞無慮百篇體兼古律愈新愈奇至前日又見其集益增新制於其間比今春所見又加數等予三年間見方叔之進如此日進不已將何所不至也方叔之集旣名曰待評又命予序之意欲待予文而評其當否也予欲評方叔昔日之詩耶今日過之逺矣欲評今日之詩耶方叔之進將不如此而已予未可評也方叔之詩譬夫行者將不止燕趙之間異日升昆侖之巓乘髙風而飄襟裾者予固以此而望乎方叔方叔亦當以此而自志乎姑勉之

送表叔賈元範赴省試序

某嘗謂古之取士先徳行後之取士尙文藝𨿽人事若不同科而天理未容或異以徳行取士人事固與天理合以文藝取士人事固與天理違然天理黙行於人事間世有莫得而知者唐王勃楊烱之徒以文章號以四傑而徳行無取焉裴行儉一見之已不許其逺到且謂士之致逺先器識後文藝四子訖如其言行儉非神也而能料人如許其必以天理卜之乎由是知科舉取士𨿽專在文藝間然由文藝進者必徳行副之斯可致逺大之地吾鄕先生賈公其文藝徳行兼長者與早嵗蜚聲太學名上賢書久矣天欲大其器而晚成之淹徊且二十載隠居鹿巖行誼卓絕月旦鄕評及行道之語鹹謂先生陰徳在人天必相之年今且五十以免舉赴春闈政天相先生時也豈不見其眉間黃气乎天理已著見於此自今而後學者知徳行可取富貴不專尙齪齪文藝矣某旣著爲天理說且拭目以待欲驗斯言之不妄矣

送吳翼萬庠赴省試序

韓退之作師說言弟子不必不如師師不必賢弟子予初怪其言謂師者人之模範寜有不弟子如耶紹興甲子予辟館梅溪朋友以予年居其先妄以師席見推執捲而從者四十人常月較其文用三等以品第之其間頴然以才名稱者十餘軰齒頰鏘鏘類能道驚人語予防繆反資其發藥者居多然後知退之言爲不妄是嵗朝廷修三載故事下詔取士予欣然對鄕人語吾徒其必有人乎旣而有燕巢於堂形如品字識者知其爲祥是秋萬子庠中鄕選徐子大亨中國學選吳子翼中同文館選一時物論咸推梅溪爲盛事且二三子尢予平昔遊揚侈大號爲上游者予用是竊知人之名冬十一月同舎展餞禮時徐子居賢闗獨吳子萬子預焉酒三行予祝之曰昔公孫以賢良召轅固生謂之曰公孫子務正學以言無曲學以阿世今二子將戰藝春闈射防大庭當不負平日所學公孫不用轅生言以阿合取容𨿽能襃然爲舉首用布衣取封侯君子不貴焉子愼無忽吾言西行見徐子問訊無恙外道予語告之果能如張籍不叛退之否明年之夏緑槐夾道拂面薫風有靑衫少年聨騎而歸天香滿袖喜气津津出眉宇間過我於梅溪者其三子乎

爲林彥明千秋谷序

濟南林君訪山間謂不孝子王某曰子知今嵗之大有年乎冨者廩積貧者瓶儲惟吾懸罄室中聚數十指而啼饑耳子盍以盈幅之紙爲吾之田疇數寸之管爲吾之犁鋤冩一二心聲爲吾之銍艾吾將獲於故舊之鄕斂於仁義之裏稇載而歸庶不虛爲樂嵗人也某聞之惻然因召楮先生管城子而與之謀皆感慨動懷遂書此可憐語以告指廩君子

淵源堂十二詩序

剡溪周君辟家塾於居第之前有堂有軒其數偶有館有室有池其數奇有齋焉其象數五行通而計之其數象十有二月命客王某名之某采汝南家訓名其堂之中者曰淵源且記之矣其十有一咸采名於杜詩淵源堂之右廡有堂焉賔客論文之所也名曰細論取重與細論文句由細論堂而北有軒焉頗幽防植巖桂一本以宜之名曰冝桂取宜人獨桂林句由淵源堂而西有軒焉其景物絕瀟灑而人稱之名曰蘊秀取剡溪蘊秀異句由淵源堂而東有館焉主人處予於其間予之來也修同舎之好名曰同襟取時赴鄭老同襟期句冝桂軒之內有齋焉書籍粗備足以自娛名曰富學取學業醇儒富句蘊秀軒之內有齋焉吾同舎日摛藻於其間名曰輝聲取自怪一日聲輝赫句同襟館之側有齋焉虛而曠可以羣居名曰集彥取且隨羣彥集句淵源堂之左廡有齋焉主人擇士以誨蘭玉之少者名曰擢秀取偶然擢秀非難取句入門而左有齋焉常虛之防有逺方之士至主人館焉其來如歸名曰恢義取首唱恢大義句蘊秀軒之隅有丈室可坐二人名曰蘭馨取裴李春蘭馨句細論堂之前有方池名曰足鯉實無鯉也蓋寓意焉予謂人生聚散無常豈能長論文於此堂耶異日尺素之傳有望於防鯉故取池中足鯉魚句且戒其勿爲髙詹事也旣名之矣又賦十二詩詩二十字以淵源堂爲首目曰淵源堂十二詩而識之以序

記

四友堂記

家君燕坐乎四友堂某侍側家君曰汝知吾此室之意乎吾言汝書之丈夫之於世窮逹之道不同而其所樂一也季子之金印買臣之晝錦長卿之駟馬何曾之萬錢古之人得志於當時者之所樂也靈運之山水淵明之琴酒北山之猿鶴謫仙之影月古之人不遇於時者之所樂也吾非不欲爲得志者之所爲而慕窮者之所樂也富貴有命不可幸而致甘心貧賤者士之安於分而樂其生吾之所當行也於是卽所居之宇造方丈之室藏書一笥置酒一壺設榻一張而吾以一身寓乎三者之間故名之曰四友也明窓棐幾前經後史整冠肅容端拜聖賢於千古瞑目攘臂可斥姦諛於已死者此吾之友於書也淸者聖濁者賢寄咲傲於一尊之中而逍遙乎無何有之鄕者此吾之友於酒也及乎書疊牕幾興防尊爼曲肱而髙枕坦腹而獨臥訪周公於恍惚之間與蝴蝶悠揚而俱化者此吾之友於榻也烏巾道服蒼顏白髮頽然乎其間者吾之樂也若夫曉色動而窓牖明夕陽盡而燈燭光者室中之朝暮也和气襲而書帷溫南牕辟而薫風來竹簟設而涼颷生簾幕垂而紅鑪然者室中之四時也吾與三友相從乎一室無言而妙意得不想而萬慮息物且不得而我累形亦於是而我忘也彼有汲汲於富貴戚戚於貧賤奔走於勢利之門老死於憂樂之塗者吾不爲也語畢某拜而記之

緑畫軒記

出蕭峯西南二十里有山逺引若虹霓之狀故俗謂之霓山樂安孫君之居得霓山之勝峯巒奇偉林麓靜深有泉發於其下可飲可灌於是枕山而立棟宇因流而蓄池沼結軒向明收拾景象軒之外有嘉木數株修竹千挺蓊欝蒼翠嬋娟瀟灑播爲防林舒爲濃陰舞淸風搖蒼煙影明月漏山光之窈窕防碧沼之漣漪禽鳥宅其幽魚息其陰左右靑山環合映帶藍黛之色與天連碧四時不凋眼界常靑望之宛然如此圖畫中蓋此軒之佳致也主人與客日飲於其間寒光入座秀色可掬明瑩杯盤冷襲襟宇神淸气爽深杯不能發其醉情舒興逺髙歌不能寫其逸觀者在旁疑其壺觴幾席皆圖畫中物賔主僕從皆圖畫中人也有客遊玆軒嘗陪主人之淸尊覽景物之幽奇寓之於目得之於心有若不能忘者主人曰客爲我名之客曰予嘗讀韓退之南山詩有濃緑畫新就之句愛其淸新峭防恨斯景之莫見今此軒之秀庻防其髣髴采其語而名之可乎主人曰可客爲吾記之客曰軒宇景物之大槪四時朝暮之气象生綃一幅可得而畫也濃綠之句可采而名也若夫淸風一來披云拂玉天籟之奇非絲非竹𨿽神工妙手有莫得而模寫博物辯口亦不能形容也予將何言

大井記

予始祖五代末自錢塘徙於溫州樂淸之左原迨今無慮二十房𨿽吾廬世得先祖始卜之地閱二百年矣家之東南有井焉不知其防鑿之始其深才二丈方不逾丈水淸而味甘寒於夏而溫於冬至嵗亢旱他井皆告枯玆獨不竭提罌而汲者駢集也大觀間吾家築新門遂徙舊門爲井亭作牀以防之植防桂於南北兩旁名其亭曰投轄皆先人之雅致也宣和辛丑魔防犯境吾廬數千百椽燎而爲埃惟是亭與門幸而獨存蓋吾家遺迹也是井有三可書當大父之世鄕人號吾居爲大井頭王家井非甚大而以大得名以其大於他井也非吾家大之見大於鄕人爾宣和壬寅大父得疾服藥思鯽魚時方盛暑不可遽致先人憂見顏色遂垂鉤於井獲巨鱗予時年十有一侍立井旁親見之井初無魚先人素不善釣蓋孝感也紹興癸亥予辟家塾於井之南朋友嵗集焉飲灌洗濯率資其利至庚午季夏羣臧夜汲以有光告予往視之果不誣嘗作井光辧以識之矣意謂魚鼈之族鱗甲文理髮光於夜或螺胎蚌腹產珠以自照然未可知也必有博物君子辧之者是井有能大名有孝感之異有光輝之象其可沒而不書耶且三者皆予耳聞目見之實非誕語也然是井可目曰大曰孝曰光予獨以大名之者先吾祖也作大井記六月二十六日書

代笠亭記

吾家之西北原有田二頃蓋先業也吾季弟昌齡日課農事於其間有雨暘風埃之患蓋焉而手疲屩焉而足蠒黧面目暴肌體身勞而況惡於是卽田之畔因隙地夷積石創容膝之亭而名以代笠予聞而勞之曰子亦良苦矣然子之志巧於以物代物而子之心樂於以勞代勞也子少蒙義方之教將以祿代耕一戰賢闗爭違其願懼事親日短而三釡之不逮也退歸於家躬水菽之養以代之子以二兄日從事乎黃卷不知稼穡之艱難懼田園將蕪百指不能以自活也遂和淵明之詩賦勸農之章躬隴畝之勞以代之朝東臯莫西疇厭春雨秋陽上笠下屩之縻手足也遂作亭以代之此子巧於以物代物樂於以勞代勞而孝弟之道實寓乎此亭也吾家多難生事蕭然親防在殯窀穸之奉未畢正人子痛心之時子於勞苦蓋有不得而辭者矣然子於耕稼之餘手不廢捲日與竹先生【昌齡目硯籃曰竹先生】毛頴陶諸子從遊於是亭而深得書林藝圃之趣他日登金門上玉堂則當爲天子代言之士移甽畆所樂之道而論之於廣廈之間則當爲代天秩物之事子之以物代物也其智愈大其以勞代勞也又將移孝而忠矣奚止以一亭代笠而已哉幸弟勉之兄某記

觀水記

梅溪之南有巨溪焉防平原之水而東歸者也俗曰前溪時惟孟秋滛潦逾浹平原出水防天色少霽吾徒以觀水告予與之偕渉流而南漫而平田湍而拍岸其狀也如雪飛空如銀沸鎔如熾萬薪而煎九鼎之湯激焉而珠洶焉而雷壯乎哉其不可以形容也顧謂諸友曰孟子稱觀水有術必觀其瀾諸友今日之觀其有得於水乎時同行十有二人李大鼎庚謝鵬臯明周千里震鄭遜志童侃鄔一惟夏伯虎陳廣予與焉不往者二人謝與能楊寓庚午七月二十六日記

巖松記

野人有以巖松至梅溪者異質叢生根拳石茂焉匪孤森焉匪喬栢葉檜身而松气象焉藏防天覆地之意於盈握間亦艸木之英奇者予頗愛之植以瓦盆置之小成室稽古之暇寓陶先生鄭先生之趣焉是日與同舎飲茗談故事因共觀之咸有欲得之色予曰有能賞之以言者予不敢吝俄篇章爭先而並至皆佳作也予不暇品第之莫知所贈因徙至予防趣堂與八齋之眾共之且告之曰諸友講於斯食於斯遊息於斯是松也常在眼焉奚必几案間然後爲吾物耶𨿽然是松之意不可不知也巖產質松肖形諸友不凡之姿也靑靑之色淩傲霜雪諸友嵗寒之心也欝宻輪囷若偃若伸爪距奮而鱗鬛生諸友變化之象也今日之觀豈曰玩物而已哉唐人之詩曰朂君靑松心予於諸友亦云紹興辛未四月晦日記

追逺亭記

儒與墨其道本相爲用故世謂之孔墨然先師孟子獨艴然辟之以爲無親何也蓋二家皆尙儉儒儉於其身而厚其親墨氏身親俱儉焉儒治防以厚墨治防以薄儒謂養生不足以當大事惟送死可以當大事又謂君子不以天下儉其親而墨氏乃以薄爲其道宜其得罪於名教也孟子之學出於子思子思之學出於曾子而曾子遊孔門以孝稱夫子爲參作經其末章有曰卜其宅兆而安措之爲之宗廟以鬼饗之春秋祭祀以時思之參發明夫子之意而爲之言曰愼終追逺民徳歸厚矣伋又廣曾子之意而爲之言曰防三日而殮三月而凢附於身與棺者必誠必信勿之有悔焉耳矣孟子行其所學於師者盡棺槨衣衾之羙以親富逾於前而亦逾於前其辟夷子之言足以爲萬世人子之法師友淵源得有所自也吾徒錢生萬中年少而好學居家以孝謹稱其防祖母氏也能竭力以佐父其奉窀穸之事得吉地於黃奧之原以爲藏室極其工力而不計其費又築亭於其前以饗之名曰追逺將來告於予曰大事有日亭無文以記之敢請予曰子孝以事親而厚其所逮事用孟子不儉之訓以治防又采曾子追逺之語以名亭將不忘於春秋之享子之存心如是之厚謂子非儒者流可乎予敢以荒迷蕪陋辭耶於是乎書紹興辛未十月日記

淵源堂記

先儒孟子有言曰君子深造之以道欲其自得之也自得之則居之安居之安則資之深資之深則取之左右逢其源故君子欲其自得之也說者因孟子之言而論淵源之學謂本乎自得非師友傳授之可能嗚呼是見孟子之言而不究孟子之不必言也夫欲造道於未得之前而不資諸師友可乎必深造而後能自得非孟子有所不能言未有舎師友而自能深造者此又孟子之所不必言也孟子知性爲善知道莫大乎仁義發其素蘊著爲七篇之書蓋其自得有如此者然考其師友淵源豈無所自云世之學者多矣而自得者鮮蓋由誤觀孟子之書而以不親師友爲自得且其父兄之教子弟也固非無師友也然其命之之意殆不過欲其傳句讀習文詞以求速化之術爾鮮有及乎道學之淵源者而望其深造自得可乎剡溪周君某天資好善而樂教子弟嘗命工制先聖十哲坐象及列畫七十二子爲一堂卽家塾而欽奉之又親筆而詔其子孫曰親師友之淵源噫公之爲家訓過人一等矣其後諸孫日益長師友日益親淵源日益叩而事業日益修推其緒餘以事進取有天子學登鄕老書擢進士第者凡數人餘皆以學問自立而其進未艾由是剡之學者推周氏爲盛蓋本於公一言之訓而得師友淵源之力焉某與公之孫世修同舎上庠遂獲登公之堂而觀其遺迹時公化去已二載矣公長子仁泣謂某曰吾先子手澤在是吾懼不能繼志又慮諸子若孫或懈而弗遵以深吾罪子幸不吾鄙辱臨玆館又辱與吾兒遊幸爲我名其堂且記其事某辭鄙陋不獲因采公語以名之並書其大略俾後人毋忘賢祖之遺訓焉紹興癸酉四月日記

細論堂記

淵源堂之右廡有堂焉主人與客日飲文字於其間紹興癸酉予與其徒數人遊剡溪客於主人之館登是堂而陪芳尊者屢矣主人曰客與我名之予因誦杜少陵憶李謫仙詩云渭北春天樹江東日暮云何時一尊酒重與細論文顧謂主人曰君遊太學且十年筆硯之交滿天下然尊酒論文之時少而江東渭北之日多當花間一壺酒獨酌無相親之夕把杯邀月而月不能言俯地見影而影不與君語𨿽有胸中萬卷書將誰與論乎予與君爲八年同舎之舊而不見者已五年矣況君之所欲見者不止於予而所不得見者蓋有不止於五年之久者焉人生如白駒過隙所謂五年者能有防而防合如此之難思之寜不慨然耶君不予鄙而以論文見招者亦五年矣予方奪於憂患而困於貧賤𨿽屢勤魚鴈之書而久違雞黍之約今乃不憚數百里逺訪君於雪深興盡之故溪獲重上君之堂對酒尊而共燈燭又幸坐中之客無薫蕕之不同相與論文固有不可已者然予學淺識陋尢怯於文字之論他日博雅君子如李杜軰過君之門而登君之堂君當設醴而與之細論可也予欲采杜詩斷章而名之曰細論君以爲如何主人曰善遂書之四月日記

舫齋記

知進而不知退者非特縉紳坐斯患也𨿽出世之士亦然佛之徒本逃名晦身若無意於世者然世之善知識其道學有餘可以淑諸人應緣而出有不能自已者其間好進之徒休於利欲往往賄以求進老而不休訟而不去者蓋紛如也惟昌壽淨慧師則不然師少遊錫異方潛心佛隴志識學問出人一頭業成而還爲緇林所推服始傳教於永嘉之開元再傳於福聖旣而以疾求還故山住壽昌教院凡若干載年愈尊徳愈隆道俗愈歸重然卽未嘗一日不以退居養老爲懷世緣挽之而莫能自脫也某與師有二十年之舊一日訪師而師已獲遂其退老之志居所謂舫齋者欣然見顏色間指是齋謂某曰子爲我記之某曰師昔嘗乘無量大法舫遊無邊大海中出大誓願力濟百億萬大眾矣今玆舫也其形模似矣然而閤焉而不能浮靜焉而不能濟隘焉而不能容師獨善其身可也如眾生何師笑曰吾師乘法舫而遊人以爲無量也吾不知其爲大今吾卽是舫以居也人以爲不能容也吾不知其爲小且夫迹有去住而道無去住形有小大而法無小大身之進退迹也舫之大小形也吾出而化億萬眾於人世間者以無形之舫行無量之法爾退而寄老病之身於故廬者假有形之舫藏無量之法也將使夫聞而化者無貪於得無嗔於不得無癡於必求其所欲得又焉有賄而求進老而不休訟而不去也如子之所謂乎然則吾之退也未嘗無教化也玆舫𨿽小孰謂其非無量無邊法具乎某媿其言退而記之紹興乙亥三月日記

梅溪前集卷十七

欽定四庫全書

梅溪前集卷十八

宋王十朋撰

靑詞

還醮

荷洪造之無私防生有托痛防親之不見遺願猶存徳思報於難忱情尢深於罔極輙殫悃愊仰叩髙明竊念臣昔在先臣時爲大觀當年齡之及壯念嗣續之未生防發精衷哀投大道諾列宿眞官之醮繪九天仙使之容誠果逹於杳冥應防同於影響躬生三子目見諸孫嗟聖恩之未酧俄人事之已變先人奄棄母氏繼亡由防臣罪逆之深致先志因循之久凡嵗星之屢易猶心願之未償玆集羽流欽修醮式薄奉蘋蘩之薦聊伸豺獺之誠仰祈上帝之是臨俯兾眾眞之咸集釋亡者九泉之累願遂超升宥臣門百指之愆永資覆育

代道士薦師

稽顙投誠仰凟髙明之聼刳肝瀝血俯陳哀痛之詞防憑三界之妙香上徹九霄之仙路庻通悃愊曲賜憫憐伏念臣頃以先師遽捐浮世莫救已亡之命徒懷罔極之恩嗟日月之不居痛神魂之何在追念平生之出處恐貽造物之譴誅𨿽占籍爲羽流尙宅身於塵网粗植膏腴之業妄爲金糓之謀寄口腹於羶葷有傷物命畱情性於麯糵致防天眞不能辟糓於山林況復結廬於田裏稔玆禍釁天爾年齡焉非一念之知不墮三塗之苦臣沗承道業夙荷慈恩無伸報謝之門薄示薦羞之意防遵科式爰舉醮章仰祈大道之慈悲曲宥幽魂之罪戾借冷風而滌濯灑甘露以淸涼聼大法而入寶珠歌洞章而朝金闕𨿽形骸朽腐生前無羽化之功庻神識逍遙死後遂仙遊之樂

代道士薦母

非天何戴久資覆育之恩無母烏生曷報劬勞之徳仰凟蓋髙之聴俯陳罔極之恩儻賜憫憐庶通悃愊伏念臣頃緣母氏偶遇厄年百藥不靈莫救沈屙之虐九霄𨿽逺不違疾痛之呼輙懷請禱之私果獲更生之賜尙擬親年之永稍稽心諾之償屢易寒暑兼懷喜懼日月逝矣嗟桑陰之不畱人壽防何恨河淸之難俟未遂蘋蘩之報俄興風樹之悲罪逆所延噭號何及爰自重泉之隔遽驚百日之臨媿殘喘之尙存痛神魂之何在防命羽士防修醮科用酧昔日之鴻恩載玆晨之哀薦兾資道防薄報母慈仰祈上帝之哀矜曲宥幽魂之罪戾渡仙橋而瞻玉像永脫九幽聴大法而入寶珠遐超三界

代萬叔夏孫先覺二首

居髙聴邇不遺疾痛之呼施厚報輕薄致苾芬之薦輙殫哀悃仰叩大鈞庻憑三界之妙香上逹九霄之雲路竊念臣頃以糟糠之偶適罹拆副之災痛裂肺肝防受蝮蛇之禍誤形夢寐竟非熊虺之祥事不止於驚姜罪深憂於訟酈賴噭號之有應信蒼昊之非遙遂於困踣之餘輙沐保全之賜𨿽梵音數誦寃未息於三生而大道垂休經靡勞於八說顧蒙恩之有日思報本之無門防致羽流防修醮式奉蘋蘩之至潔獻螻蟻之防誠仰祈上帝之是臨俯兾百神之咸集恩施幽隠敢期七祖之飛升福及賤防永庇百年之伉儷

大道難名孰識虛盈之數防臣有感黙垂覆宥之仁輙殫悃愊之私仰黷髙明之聼伏念人生以得男爲喜孝子以無後爲憂嗟冷族之不蕃痛私門之薄祐伯氏早亡而竟無嗣續防臣不肖而獨守宗祧爰從合姓而來深負傳家之念瓦已三弄弧才一懸方居𦇤褓之中屢致憂厄之患曽伸懇禱曲荷保全敢忘禳謝之修少答生成之賜防憑羽士式舉醮科用陳螻蟻之誠肅奉蘋蘩之薦允賴洪鈞之庇永延孺子之年頭角有成箕裘不墜坐消余釁毋煩命百藥之名克嗣先盟尙兾有二雛之慶

代周元授

非蘋蘩薀藻之至潔𨿽君子不能薦神儻齋戒沐浴之或修𨿽惡人而可祀帝遙望九霄之雲路防焚三界之妙香願伸悃愊之私仰報穹隆之徳伏念臣某有生匪直爲徳最涼善不積以致殃動輙成於得咎世人欲殺陰幸其災造物見憐屢赦其罪頃緣闔族咸遇厄年屬土木之頻興懼陰陽之有犯妄懷請禱果致防休逮蒲栁之旣衰覺門防之多釁殘生薄祐存遭橫逆之憂孀女來歸復染沈屙之虐防縲絏之不免分溝壑之是塡訴哀痛於防荷恩私於影響念呼天於前日數至於三思反本於此時心宜克一防延羽士防舉醮章寓禮意於庻羞逹精誠於有昊百神咸集列宿來臨居髙之聴甚明臣旣蒙恩於疇昔禍滛之理不昧臣當攺過於將來

代萬叔永

疾痛倦辱則呼天幸延殘喘齋戒沐浴以祀帝用酧大恩輙殫悃愊之私仰黷髙明之聼伏念臣比緣暮景頻遇厄年病侵犬馬之軀殃及箕箒之妾𨿽肘後之方屢閱而竈中之藥不靈蒲栁非堅憂風霜之莫保糟糠至賤懼溝壑之是塡窮故懷反本之心病斯有請禱之事自伸丹悃果荷洪休命咸獲於更生喜旋臻於勿藥不特脫負薪之慮又將舒就木之期顧玆感戴之誠敢怠苾芬之報防臨仙宇光啟道塲仰期上帝之是臨俯兾百神之咸集俾萬靈之蒙福願七祖之超生赦臣無窮之罪愆寛臣有限之日月洪惟有昊願常居髙而聼之卑庻使餘生尙可耕前而耘於後

又代黃詞

肖玆形質旣蒙持載之恩禱爾神祗又荷生全之賜敢伸愚悃防叩地靈伏念臣蒲栁之姿易凋桑楡之景多患頃與糟糠之偶咸罹屯蹇之災深疑獲戾於幽明將恐並命於朝夕心妄懷於請禱體咸脫於沈屙顧玆螻蟻之誠敢忘豺獺之報壠耕而登黍稷澗采以奉蘋蘩倘蒙後帝以見歆庻俾百神之不吐頭童齒豁尙貪須臾之生山髙水長難報愽厚之徳

代劉仁叟

痛則呼天意不忘於反夲病斯請禱情蓋迫於爲親輙殫悃愊之私仰黷髙明之聴竊念臣某玆者伏緣父某齒當遲暮體臥沈屙屢費醫巫未去韓公之瘧徒勞祝史莫禳齊景之痁職𨿽勤於問安效未收於嘗藥深懼桑楡之暮遽凋蒲栁之姿靜念厥愆孰貽伊慼豈私門之多釁故陰譴之莫逃或因丘壠之營有戾陰陽之理塹山谷而下傷地脈冒刑禁而上犯天星積邪气以姦和致衰年之在疚臣沗居子職忍視父憂退思請命於百神孰若祈哀於上帝防憑羽士防醮設科少伸螻蟻之誠薄致蘋蘩之薦仰祈洪造黙覆湛恩赦臣門已往之愆賜臣父更生之命居髙聴邇誠倘逹於彼蒼禍散殃消喜佇防於勿藥

疏文

防蓮潭請水防

旱魃爲虐千里起望云之心精誠所加匹夫有動天之道輙殫哀悃仰叩靈潭切以嵗丁六甲之窮夏有四旬之旱嘉糓垂成而一旦俱槁蒼生失望而寸心欲焦曩憑三寶之威神逺詣防蓮之靈宅求一勺於淵潭之內謁百神於廟貌之間𨿽旬浹之已逾曾禱祈之莫應甘雨彌閣亢陽益驕豈斯民積釁之所招抑上帝至誠而難感人無爲命惟塡壑之是憂龍亦何心乃在淵而弗救志未伸於一請理必至於再求伏願走雷霆於俄頃之間興雲霧於呼吸之際亟下霈然之澤坐消太甚之災霖此槁苖尙有勃興之望救玆黔首免爲轉死之徒倘副防誠敢忘大賜

明慶教院請講防

釋迦說法於祗樹遂一朝地辟天開智者起教於臺山乃千古風淸月白自鶴林之寂滅曁佛壠之淒涼孰知覺路之歸罔識眞心之在有資上徳爲發防言共惟某人大講師脫迹儒門潛心釋典躬服名師之訓屢從哲匠之遊大明止觀之淵源深悟法門之防趣緇林駐錫聳頭角於東靈法座橫經振聲名於西掖久握元珠而自照願施甘露以旁霑況潛澗之道塲實慧光之古剎念久虛於蓮席思大振於潮音光我家風還他作者翕爾羣情咸快如披雲霧以觀天咄哉小子何知可笑蚍蜉之撼樹因道心之無爭見慈徳之有容幸副眾緣重興佛事

政橋施水防

人惟政之懷度橋者有如歸市道多暍死之患得水者勝如捄焚創隙地之數椽汲甘泉之萬斛有資好事共結善因分金溪不涸之流爲樂邑無窮之施利霑居室奚煩鑿井而得泉澤及路人不必望梅而止渴

館頭甃官路疏

樂邑江山素號東南之勝館頭驛道實爲來往之衝積水潦以傷隄致官私之病渉欲捄泥塗之辱輙興畚鍤之工爰資槖金以伐山骨共植無窮之利寜計不貲之財將使濘不防車遂無六十里之患庻防岸弗爲谷何止三千年之長

小小園覓花防

伏以名利區區何足爲樂園林小小聊以自娛彭澤之徑方開艸堂之花殊少廣求異品徧扣名園輙效栁州因談笑而爲故事無忘宣子願封植以比甘棠

淵源堂上牌文

伏以黨有庠而家有塾幸逢教化之興伏其幾而升其堂敢負淵源之學況剡溪蘊秀之地有汝南家訓之存詵詵子弟之趨庭亹亹父兄之樂教堂軒並建齋室宏開集羣彥以論文館同襟而恢義富而能教事實可書遂廣采於篇章用一新其標榜伏願上牌以後益須富學竚看輝聲襲謝客之風流猗蘭擢秀種竇家之陰徳丹桂聫芳凡屬遊從共增歡慶

祭文

祭孫子尙文昭【系開封人紹興乙丑卒於會稽年三十二】

嗟嗟子尙君亡矣夫千里風傳眞乎僞乎謂果然耶君气如長虹貌如明珠才如錦綉語如瓊琚體有四乳之奇目無再閱之書意造物者不偶然而生之必將富貴其形軀豈靑春之方壯不霑一命而云殂謂果不然耶鄕人西還訃音不虛謂君初諧和鳳之鳴日更晦朔之餘死於鵩告賈生之月而地於勾踐之故都嗚呼悲乎吾平生道義之故人果爲異鄕之新鬼乎自聞訃兮十日晝痛哭而夜欷歔豈無友朋知心已無白雪陽春歌誰和予流水髙山彈誰聴予君歸不畱孰爲我徒長記與君從容聨席於金谿之日弟泣分袂於白沙之初付悲歡聚散於一夢閱十年如過隙之駒我匏系於簫臺君萍飄於太湖天涯與海角嘆影只而形孤前年仲春書傳鯉魚謂將從伯氏於天臺必命駕而尋吾念君不負於一諾固嘗辦雞黍而掃吾廬望車音兮杳杳郁吾懷兮不舒豈千里之期不可審而行止有非人所能爲者歟吾亦謂二人齒髮未衰而後防必有豈知一別而死生殊途天乎痛哉天乎痛哉某罪逆殘生縗絰未除不獲效巨卿之執紼訪元伯之輀車慶招提之可以寓居意神魂之或在奠一束之生芻

祭姑丈季公佐

嗚呼吾鄕老成日就凋零尙餘防翁防若晨星數防光芒旋覺防滅天不憖遺公又奄忽耆年舊徳孰在鄕評紛紛後生無復典刑嗚呼哀哉仁者宜壽公壽未足六十四而公在化爲促善人有後公後必興佩詩服書蘭玉滿庭人皆謂公徳如燕竇五桂未芳公弗及候我獨謂公死目可瞑含笑九原少遲子榮人或謂公死有遺恨仲婦且歸公弗及見我謂不然仲子最賢必全孝道以終三年嗚呼哀哉昔我先姑獲配君子云胡不淑壯年而死我從稚發出入公門誨我撫我如姑尙存公今旣亡我寜不涕前人風味傷哉孰繼念公永歸無復還期公神在天思莫見之公魄在棺愛莫起之奠以永訣疇堪此悲

族人祭十四伯母文

嗟吾宗之薄祐兮綿七葉而未昌保先業而不墜兮猶不滿乎數房念伯父之在昔兮能勤儉以自將獲夫人以內助兮措生涯於小康家克成而莫享兮痛嗣續之早亡化門戶而爲異姓兮咎往慮之匪良鬼求食而卒餒兮嘆後祀之淒涼幸孤女之僅存兮歸體魄於故岡羅棺前而設拜兮酸子侄之腑腸悼吾宗之不幸兮抱無窮之痛傷

又代女壻

嗚呼生女不生男古人不幸而發此憂愁無聊之語也何吾先丈人之積善有夫人爲之配而亦罹此苦也先王制禮大宗無後必繼之以小宗之子也何后世之甘心滅絕而莫知乎此也舉千金之產而俾之異姓此猶未足異也忍使祖宗求食而餒同乎若敖之鬼也夫人腹生五女某幸娶其季也平昔登門曲荷恩私念圖報之無地也矧使拆其囊槖取其膏腴以爲已利也今焉曲盡送終之禮而不敢辭亦固其義也擗踴哭泣哀而送之者乃而孤女與吾僚壻也靈輿前邁道路感傷不見孝子慈孫爲夫人出涕也

祭毛叔度主簿文

嗟嗟叔度誰謂子乎死也哀哀蒼天禍何至乎此也以子之聰明俊邁軒昻磊落固宜致逺大而躋顯仕也豈靑春方盛一分官況遽爲新鬼也昔顏回生不遇時而短命賈生處非其地而傷生王楊盧駱之徒器識不足以逺到死固其理也子有回之善而時非東周有誼之才而地非長沙有王楊盧駱之文而器識過之柰何年亦不多乎顏賈而命僅同乎四子也而今而後吾知造物者之無情有才者之無命富貴壽夭多不在此而在彼也昔吾年未冠而子方志學黃卷同披短檠共照相期以古人相待以國士也童子雕虫我拙子工子果淩雲我終不能繼風騷之靡也事業麟經我防子明子果得泉我終不能探謹嚴之防也招仙賦詩瀑水聨句子歌陽春我必和之以巴詞之鄙也我愚我褊動多忤物子慧而寛能容我失我甞自目曰狂而命子以逹子不以有餘者自多我常懷不及之媿也賢闗行藝蘭省聲名子先著鞭我猶未能攀逸軌也邇年以來出處稍異我困贏糧子棲枳棘偶家難之各丁幸殘生之未滅方期握手以更弔誰謂訃音之驚耳也子有親防在殯慈母在堂兒防而孤婦少而孀意子目不及瞑而恨無已也然子讀古人之書逹死生之理窮逹壽夭等一夢耳假令彭其年伊呂其位大都不過數十寒暑亦無此身矣子固宜安其不幸從先大夫於萬里也

又代周元授

嗚呼悲夫子胡爲乎而止於斯也人孰不爲子悲莫甚乎老人之私也我昔識子於年少期子之不凡知子之貴不疑也已有息女年猶未笄命執子之箕帚奉子沃盥之匜也子方蜚妙譽於賢闗馳大名於省闈人爭貪於擇臠子不慕於牽絲也一諾千金斷然不移子之風誼非古人其誰爲吾鄕不振賴子以光輝吾門薄祐賴子以扶持也婦翁女壻義同半子而我於子情實倍之也去嵗仲春赴官丹丘吾嘗遣吾兒以隨也期未半坐席未暖遽罹家艱而零丁以歸也人皆謂子年方少壯志方逺大佇俟翔禽千里奮飛也豈期一疾奄然長逝而莫追也子病之革念欲見予而予不知也及扣門而子已絕心懷不見之恨涕有無從之揮也予髮種種予鬢星星死灰其心槁木其形今又失子生亦胡爲也吾當忍死畢子後事勉吾女以共姜之節勿奪其志庻無恨於柏舟之詩也子之孤始三嵗俟其免水火脫𦇤褓教之育之防有成人時也亦有天地鬼神臨在上質在旁吾言不欺也

祭潘先生文

紈袴不餓儒冠誤身吁嗟先生乃爾邅迍何負於心何罪於人何命之不淑何天之不仁何才之豊而命之嗇何气之壯而志之湮先生之文也浩乎如韓愈之無涯先生之才也飄然如謫仙之不羣弄翰染墨也李義山之險怪絺章繪句也庾開府之淸新蕭瑟乎東野之寒寂寞乎原憲之貧欝欝乎鄭廣文之坎軻棲棲乎杜陵老之酸辛北牕萬言曽不直一杯之水豈非命壓人頭蓋不許其伸也耶二十餘年淹徊海濵孰學道而不先生是師孰擇善而不先生是鄰主盟吾鄕之絳帳作成吾黨之斯文紛紛後生頭角璘珣夫豈自賢非教曷因施厚報輕痛何可陳投老西行偹嘗險勤小戰輙衂大期遽臻戱侮有揶揄之鬼除禳無欝壘之神酒杯多握手之交蓋棺無慟哭之賓幸有嗣之可托賴葭莩之懿親某等摳衣久辜恩甚今日之奠已不及哀矣徒傷血淚之沾巾

祭陳景韶文

嗟嗟吾丈命止斯耶半世而亡云胡不嗟吾丈平生眞可人也胡爲天年不少相假昔在妙齡父兄早亡惸然一身遂克肯堂生涯旣饒襟義彌篤指廩髙風鄕人所服賔客過門歡咲迎逢賢如北海尊常不空酒杯流行詼諧談謔坐有陳公人誰不樂晚年風度比迹東山自謂醉翁不在酒間賤子區區曾獻衷曲紙上遺言猶蒙記錄嗚呼哀哉皎皎防珠俊秀有餘人謂君家三世詩書指人有日振耀門閭公胡不畱以待安居嗚呼哀哉春秋方盛自知必死手書後事以貽厥子易簀之際了然可喜古之逹人未必如此賤子不肖辱知深疇昔登門曲荷開襟拜違經年忽奉訃音臨棺大慟涕泣能禁

寒食祭始祖文

昔我始祖西來自杭避地擇所山林遁光今二百年子孫寖昌善苟不積流何以長欝蔥佳城爰在此崗乃與夫人髙下異藏祔塟累累喬木蒼蒼寒食拜掃禮修故常紏合宗族共酹一觴

祭始祖母文

昔我始祖來居左原夫人相之以有子孫歷載二百墳墓尙存中間偶遺防忘大恩訪而得之了非妄言乃與始祖髙下異墳玆遇寒食披荒薦蘩庻使百世不忘本根

祭孟丙文

嗟嗟孟丙吾防兒也七歳而亡吁可悲也汝生而眉目分明神气淸秀骨有伏犀之奇也聲音瑯瑯語話了了而世事稍稍能知也吾與朋友講習二兄侍立而汝必隨也吾徒數十人汝類能識其姓第名字退而品藻之於其私也吾謂汝早慧如許他日必未易量豈意止於斯也吾之所飲恨者翫汝之病救汝之遲也初亦謂汝起止輕健豈數日之間遽至弗支也生於村落所恨苦者無妙藥良醫也致汝無辜由我之罪茹苦抱痛無窮時也當汝之死家禍方稔而仲兄之勢尢危也吾方倉皇驚怖不得盡下殤之禮以塟汝繞墳三匝以苦汝情𨿽鐘而恩以虧也汝今死已百日矣汝母方獲視汝之墳而我方獲祭汝以詞也汝昔在𦇤褓婆鐘愛汝今祔塟於側魂魄必有依也汝父母親戚朝夕哭泣以思汝夜常夢寐以見汝冀汝有再生之期也天地鬼神儻憫汝之橫夭釋我之罪愆使汝復爲吾子以慰莫景之思也汝或夤緣未斷魂識有知當隨父母以歸也

祭支夫人文

某稔聞夫人有勤儉起家之徳享富壽康寜之福昔嘗過其門閭恨無登堂之階邇來夤緣多幸獲預葭莩之末始登門於去年之春然是時夫人之次孫寢疾已革不敢伸候見之禮逮去年之夏來哭夫人之孫之防始獲見於稠人之中然時方哀痛𨿽欲奉觴而不可得姑少遲之以俟他日今乃遽聞夫人之凶訃匍匐而來而夫人已蓋棺矣某以通家之故期歳之間足三及門一以問疾二以弔防竟不獲少伸爲壽之願乃以一觴而奠訣人世如此吁可嘆哉

代祭宋彥才文【二首】

念吾鄕之耆舊所餘才二三人嗟浮世之年齡自古稀七十者況善人相繼而淪沒俾後生亡得以依歸防爾傷心澘然出涕惟公望傾士論徳冠鄕評妙齡接步於靑衿白首遊心於黃卷殖千金之產治生不羨於陶朱戱五防之衣色養未多於萊子優遊窓幾組繪篇章有員外之遺風恨錦袍之不奪繼廣平之餘韻賦梅花而甚工讀方外書有文選學惟以一經而教子不求五斗以折腰尙期羔鴈之招防在桑楡之脫豈意海漚之遽滅堪嘆朝露之易晞過眼百年轉頭一夢某居聨桑梓世續葭莩蚤從蘭玉之遊曾快雲天之覩家聲不振媿同北阮之貧人品甚防謬辱東牀之選拜門防之未防俄簪履之遽違徒然肝膽之摧莫遂丘山之報撫棺有靦掩袂何追聊伸半子之恩薄致一觴之奠

嗚呼人生百年兮長短防何吾鄕故老兮零落無多月落天池兮夢斷南柯丈人一往兮迅若飛梭明朝理玉兮湖山之阿月魄冰魂兮誰共吟哦輀車屆道兮薤露興歌臨棺奠別兮涕泗滂沱

代諸生祭周仲翔母文

嗚呼孟母不生三遷教隳婦人義方麟疏鳳稀伊昔汝南家聲尙防刀筆是傳詩書罔知夫人登堂潛歔黙欷曰我有子非儒曷歸仲子妙齡秀目疏眉喜謂良人玆廼佳兒罄我槖金給爾師資手調熊膽志在荷衣皎皎明珠長浪益奇業勤藝苑心探聖涯髙視雲霄平步可期前日賢闗小敵偶遺千里言旋慈顏不怡謂胡弗畱再戰秋闈去𨿽倚門歸欲斷機賢哉夫人前烈可防雅志未酬浮生遽違蓋棺不瞑有識興悲嗚呼哀哉某等忝交蘭玉屢拜賔墀賢非房杜濫對酒巵尙期他日一鶚髙蜚鯨吸賀樽歡動庭闈孰謂一朝人事成非只雞鬥酒泣奠靈帷嗚呼哀哉男子剛膓不妄涕洟今日澘然爲賢母揮

代諸生祭陳元佐父文

嗚呼十載之前吾邑父兄汨於流俗聞見弗明詔厥子弟爲利是營惟刀筆是傳惟儒冠是憎𨿽有良能莫克自興孰先義方孰始過庭樂善惟公教子以經矯矯家督早蜚俊聲玆千里西徵惟公命是承豈私是名實惟親是榮凱奏未旋禍變忽嬰忍哉蒼天慘莫之勝所孤者不啻天地之重所圖者僅比毫髮之輕是詩書教子反貽公之恨而桑弧蓬矢之志足以明孝子之痛懲嗚呼哀哉某等辱蘭玉之與遊獲誨言之屢聴痛斯辰之蓋棺想銜恨而弗瞑奠一觴而永訣故血淚其如傾

代祭季夫人

近世以來人益夭促吾鄕數月頻著弔服老而逝者壽罕及於稀年少者胡爲名亦書於鬼錄惟今日之弔夫人乃堯舜盛時之哭蓋夫人之壽防九齡有內外重孫之滿目且富而康庻防五福此固吾鄕近世之所無而夫人之所獨某母黨之親也惟夫人之最尊而某之不肖也又聨姻於華族施及兒輩葭莩相續三世婚姻恩重義復冀慈顏之長在庻壽觴之頻屬胡今日之登堂奠生芻之一束如夫人之一死兮顧無可憾而親戚之心𨿽彭猶未足

代諸生祭周仲翔父文

嗚呼人孰無生生而不淑有媿於生亦孰不死死非正命有媿於死惟靈生爲善人死於牖下是生死之間兩無所媿也然靈脫然於習俗之中慨然破黃金之籝諄諄然有意於教子也矯矯令嗣天姿季偉力學而工文自修而近厚亦一鄕之善士也柰何鼔篋賢闗較藝秋闈未遂厥志而靈不能忍死數年以待三釜之養此某等所以爲靈興恨於此也

代人祭族弟文

嗟吾宗之薄祐兮如吾弟其無多方妙齡兮確有志乎琢磨將興家以詩書兮變習俗而丘軻苟嵗月之少假兮持此心而匪他庻頭角之成就兮奚蒼穹之足摩云乎命之不淑兮遽不起乎沈屙凋朱顏於鼎盛兮脫緑葉於庭柯驚好夢於須臾兮委靑春於逝波嗚呼防親在堂兮鬢髮皤孤兒孀婦兮柰若何凜霜風於朔兮埋爾骨於山阿酹一觴而永訣兮覺老淚之滂沱

代祭萬夫人文

嗚呼婦人五福世罕有也天畀夫人獨何厚也東平先生以弦誦先吾鄕以節行髙一時賢士大夫爭求見之而夫人實爲其婦也扶風府君溫厚儒雅至今鄕裏稱爲長者而夫人實爲其偶也蚌腹生珠藍田出玉一門四傑如唐之穆夫人有子實昌厥後也禁臠奇才東牀佳士喜入門防如唐之李夫人有女實獲鸞友也履柔順於一身逹孝慈於六親夫人之徳固無咎也閥閱冠乎鄕閭齒髮逮乎稀年夫人冨壽固兼受也湖山之南佳城鬰蔥夫人之藏當不朽也某忝葭莩之末欽聞懿徳亦云久也今夕何夕奉玆窀穸登堂灑涕酹斯酒也

代祭何升老文

惟公名久聨於仕籍出處可書行素著於鄕評始終無玷門防鼎盛蘭玉兼榮方期壽杖之迎遽棄板輿之養不遺一老莫贖百身某早緣桑梓之私重結葭莩之好徒深感徳未遂承顏況遼阻於江山每濶疏於音問忽聞凶訃俄防吉人已嗟七日之非薄致一觴之奠慈容莫覩老淚徒揮

代祭宋元明文

嗟嗟元明君死已乎然歟否也謂果然耶君風貎堂堂世事了了以干蠱克家而門庭昌阜何天與之才智而嗇其年壽也謂不然也吾入君之門胡不見其歡然而迎登君之堂胡不聞其笑語之聲七尺之軀乃塊然而在柩也嗚呼君果死矣吾鄕黨親戚中堂堂了了如君者不多有也君之父乃吾之舅吾之母乃君之姑而吾同气之姊妹又爲君之偶也吾與君再世通家遊從最久情好綢繆尙相期以白首也君𨿽健如許而溘先朝露況吾蒲栁之姿又安能保其悠久也吾來撫君之棺弔君之母與我之妹哀君之諸孤涕無從而奠以一巵之酒也

代祭萬叔永文

嗟嗟我公徳尊一鄕宗族協和門闌阜康六子趨庭一桂先芳豈惟一門鄕閭之光賀客在廬弔客倚墻哀哉吉人命胡不長家君與公情好相忘婚姻世修如謝與王一二年來遊宦逺方恨不親臨元伯之防家書有命遣酹一觴

代祭余夫人文

惟靈節著孀居興共姜守義之誓志在宗祀有叔姬歸國之風生涯獨盛於慶門智巧反逾於男子恩尢深於婢獲庇潛及於孤遺於家曰能在婦爲哲早嵗克勤於負子莫年方慶於抱孫孰知驚悸之間遂致沈屙之甚一疾不救六旬遽終某等沗通孔李之家兼修魯衞之好雅欽婦徳夙荷眷私華屋重來未攺堂萱之緑玉容不見但聞風樹之悲觴豆薄陳涕泗交隕

梅溪前集卷十八

欽定四庫全書

梅溪前集卷十九

宋王十朋撰

雜著

井光辧

予家之東南有井覆以屋其水淸而甘冬溫而夏寒𨿽大旱水僅盈尺而泉脈不枯井方不及丈然比他井爲差巨當先祖之世鄕人目吾居爲大井頭王家則是井也固見大於鄕人矣予辟家塾於井之南紹興庚午季夏之夕僕夫汲而歸以井有光告予往視之隠隠熒熒如燈如螢如光芒之星不知其果何物也意者魚鱉之旅其鱗甲文理晦於晝而粲於夜耶或螺蚌之腹產明珠以自照耶其在物理或之有也惑者好語怪匪妖之則祥之矣予故以物理辧之二十五夜防趣堂書

四友錄

語曰君子以文防友予文防梅溪有友四人焉皆佳士也然各有少疵羅文性堅剛而貪墨毛頴工文詞動如人意而不耐久楮先生爲人潔白而輕薄子墨客卿有漸磨之功而好變白爲黒也四友與予文防久矣予常取其能而不議其疵數年間客上庠陪俊遊果賴四友之力然予老矣四友方進未休他日竹帛間愼毋相忘子當掩予疵如予今日之不廢子也庚午六月丙寅書

讀婁師徳傳

婁師徳教弟耐事弟曰人有唾靣潔之乃已師徳曰未也潔之是違其怒正使自幹耳予嘗詠史作師徳詩云忤意由來勿校難誰能唾靣自令幹直須事過心平後方服婁公度量寛予性褊急常欲書婁公傳於座右效古人佩韋之戒偶閱書遂錄其事昆弟朋友間有坐予失者冝書紳焉則事𨿽大於唾靣心自然淸涼矣

題卓

吾貧好作文苦於無書可閱好冩字苦於無紙可書遂於貧中撰出一術以卓爲紙以肺腑爲書淨幾無塵日書數百字吾之無盡藏紙也心之精微日出數百言吾之無盡藏書也從予遊者有童子數人勞之以研墨之職授之以所書之言日從吾爲無盡藏遊也顧謂童子曰吾老矣無盡者有時而盡汝能記吾言使不如幾上字滅沒否乎童子曰惟庚午季夏二十八日書

論文說

有客與王子論文謂王子曰子以今文況昔文亦加進否乎予應之曰新文之進予則不知也但每閱舊文背必汗焉耳客曰見舊文而汗背進莫驗於斯也使天假子之年將不一進而以他日見今之文汗又浹背矣子不見君家名勃者乎滕王閣序最膾炙入口落霞與孤鶩齊飛秋水共長天一色之句當時以爲神殊不知此乃少年麄豪之气俳優之雄者以勃之天資英秀不使早死其文之進殆未可量他日見所謂神句者寜不汗背耶韓退之文章之古者後世莫得而疵之然感二鳥賦乃少年所作學識未逮故有二鳥不如之嘆李漢序其文爲篇什之首非深知退之者也予善其說遂退而記之

讀蘇文

唐宋文章未可優劣唐之韓栁宋之歐蘇使四子並駕而爭馳未知孰後而孰先必有能辧之者

不學文則已學文而不韓栁歐蘇是觀誦讀𨿽博著述𨿽多未有不陋者也

韓歐之文粹然一出於正栁與蘇好奇而失之駁至論其文之工才之羙是冝韓公欲推遜子厚歐陽子欲避路放子瞻出一頭地也紹興庚午七月上澣日讀東坡大全集於防趣堂因題於後

雜說

爲善易能不言難過人所不免文之則小人也

孟子言仁者如射以其發而不中不怨勝已也孔子曰君子無所爭必也射乎射有勝負爭之端也君子獨能以揖遜終之遂至於無爭冝怨而不怨當爭而不爭此孟子謂之仁而孔子謂之君子也彼有無爭而爭自起無怨而怨自生眞小人之不仁者哉

名之所在人所必爭而同忌也能避人之所爭樂人之所同忌斯可謂之君子掩惡揚善朋友之道語曰尺有所短寸有所長予所短多矣然於交友中常道其善不道其惡是亦寸中之長者昔姜渭叟能言之姜死矣無知我者渭叟負逸才豪气者也而不修細行惡有所不掩亦朋友之罪姜之念予蓋有所激云

人有毀已己亦毀之何其不長者也予𨿽未嘗揚交友之惡然性褊躁不耐事聞人毀已則气形肝鬲往往亦斥其過於稠人廣眾中言旣出口悔心遂生然駟不及舌矣因思韓安國對魏其武安之言自知其非長者遂書以爲戒

靈鳥說

鳥之爲禽性靈而意忠每預知吉凶而啞啞以告小人聞其鳴則唾罵之鳥不以唾罵而廢鳴可謂忠矣範文正公謂人有言兮是然人無言兮是然者也君子聞鳥鳴則恐懼修省潛銷禍患於未萌人遂以鳥鳴爲無驗忽之爲不靈也殊不知鳥能警於未然之前君子能戒之於未形之際是鳥之忠計旣行而智名不可得而聞矣告之不戒而凶著於形迹則鳥之鳴驗是昊之子胥也告之能戒而禍銷於兆朕則鳥之智隠是漢之張子房也鳥之告豈有二哉所聴有不同耳書院之東隅有鳥連日羣噪若有所告者此君子恐懼修省時也作靈鳥說

夜虹見

紹興庚午七月十六夜山月初吐有長虹見於西厥光白逾時而滅人以爲白虹異之予謂是虹之異在時不在色虹見於晝蓋影日而成色宜靑紅或白則爲異其見於夜也影月而成白乃其宜耳然虹多現於朝暮間在乎欲雨欲暘之際未有影月而現於夜者玆其所以爲異與姑志之以俟能言災異者辧

待士說

有言邑大夫不待士者予曰子何從知之曰有訟於庭者箠楚之辱及焉予曰此士之不自待非大夫不待士也爲士者服詩書精素履聖賢之是師臭味之與遊謹門戶時租稅忍焉以省訟愼焉以逺禍俾足迹不及於公門而官吏稀識其靣目𨿽使栁下之弟爲邑大夫焉能辱儒冠而防之虎口耶使貌焉而士行焉而市旁午里巷而惡少與爭競非分而獄訟以興朝鑽刺以識面暮求判以欺愚𨿽使周成王之叔父爲邑大夫詎可望其施吐握之禮耶大夫非能重士也士實自重非能輕士也士實自輕顧其自待者如何邑大夫何責焉旣以答告者遂書爲吾黨之戒

雜說

孟子曰生我所欲義重於生捨生而取義可也嗚呼人之所甚畏者死也義之所在死有不足畏者惟不畏死之人可以成天下之大義立天下之大節享天下之大名

名與謗常相隨因名獲謗因謗獲名𨿽韓退之猶是也原毀曰事修而謗興徳髙而毀來非因名獲謗歟進學解曰動而得謗名亦隨之非因謗獲名歟有名而有謗不若無謗而無名古之哲士必避名非避名也乃避謗也

君子小人不難見卽其報施之間而觀之則肺腑之隠洞然不可逃矣陳平受賞則不忘魏無知白敏中得志而擠李徳裕君子小人之用心其厚薄如此

賈誼過秦論班固公孫贊韓退之進學解眞文中之傑也予少時誦之至熟今爲昏愚所奪心能記之口不能道聰明不及於前時冝古人之興嘆也賈誼賦過相如揚子云不知也栁子厚平淮西雅過韓退之子厚自能知之子厚之文溫雅過班固退之之文雄健過司馬子長歐陽公得退之之純粹而乏子厚之奇東坡馳騁過諸公簡嚴不及也

唐宋之文可法者四法古於韓法奇於栁法純粹於歐陽法汗漫於東坡余文可以博觀而無事乎取法也

讀進學解

韓退之進學解蓋揚子云解嘲班孟堅賔戱之流也然文詞防偉過班揚逺矣予無退之文章學識而一二事與之合公不見信於人私不見助於友與冬暖而兒號寒年丰而妻啼饑是也自志學之始喜誦是文太山北斗仰亦勞矣二十年間跋前防後無其職而有其窮每欲效顰作文以送之又無怪怪奇奇之筆也紹興庚午七月二十二日書

三不能戒

不善文者冝祕不善書者冝楷不善言者冝省予不善文而不能祕不善書而不能楷不善言而不能省此其所以獲誚之多者歟今焉知過而能通戒之矣然有時乎不能祕不能楷不能省者文能祕於窻幾著述之私而不能祕於場屋進取之公書能楷於優遊學習之時而不能楷於處處應答之頃言能省於心平無事之日而不能省於气形肝鬲之際烏能使文無媿於不祕書無媿於不楷言無媿於不省

書歐陽公贈王介甫詩

翰林風月三千首吏部文章二百年老去自憐心尙在後來誰與子爭先此歐公贈介甫詩也介甫不肯爲退之故答歐公詩云他日略曾窺孟子終身何敢望韓公由今日觀之介甫之所成就與退之孰優孰劣必有能辧之者予謂歐公此詩可移贈東坡贈者不失言當者無媿色

大舜善與人同說

大舜善與人同非與人同爲善也蓋能與人同而不立異耳古之獨行之士皆好立異而不與人同如申徒狄之介於陵仲子之亷尾生之信屈原之淸皆能爲人所不能爲然非可傳可繼之法君子不取焉彼以立異爲有過於人而不知適所以自小也舜取諸人以爲善盡事親之理以爲孝由孝悌之道以爲仁義是皆人之所可爲者舜亦從而爲之人之所不可爲舜亦不爲之矣此所謂善與人同然舜善與人同而眾人卒不能自同乎舜者何耶舜其卽同乎人者而行之不息此所以爲大聖人眾人一作焉一息焉甚者一暴而十寒焉初與舜同而卒與舜異非舜之不同乎人人自不同之耳子貢贖人而不受金是子貢之不與人同也魯人獵較孔子亦獵較是孔子善與人同也賢人好與人異而聖人常與人同舜孔子爲大聖人者非由乎異而大者同焉而已矣故曰大舜有大焉又曰大哉孔子語曰晏平仲善與人交孟子曰大舜善與人同善者能也語意正相類

論語三說

孔門弟子有顏回者聖人許之以仁者也有有若者其見道似聖人者也有曾參者悟聖人一貫之道者也於是作三月不違仁說以賢顏子作有若似聖人說以辧其似聖人者非貌作一貫之說以辧其所以告門人之意

上智性仁其次修仁其次假仁性之者無心於爲仁而所爲無非仁者得之於不思不勉之間而從容於顚沛造次之際猶水之不噓而自寒火之不呵而自熱也寒也熱也仁也非水火與聖人之性也哉噓而寒呵而熱修而仁則出乎人者矣惟賢者能修之於終身之久其至也與性之者同眾人假之於日月之暫及其久也則眞僞之情見矣顏回𨿽孔門之髙弟然於仁也非性之者也克已復禮而爲之也孔門弟子孰不欲爲仁也哉然假之於日月之暫而不能好之於終身之久聖人觀人亦必久而試之使僞爲者不能欺於倉卒不偹慮之間而眞修者亦足以發明於倉卒不備慮之際三月久矣天時變矣而回心不違是終不變矣嗚呼回三月之仁是近而一日之仁也逺而終身之仁也回豈僞爲而暫假者哉豈噓呵於頃刻之間也哉說者謂顏子三月不違仁賢於日月至焉者耳未能以之終身也作三月不違仁說以辧顏子

論語何以子有子耶栁宗元固辧之矣𨿽然未知有子也孟子稱孔子旣沒弟子子夏子遊子張以有若似聖人欲以事孔子事之所謂似聖人者蓋必有子之學識於羣弟子中有一日之長其見道有似吾夫子焉如孟施舎似曾子北宮黝似子夏之似也世儒以謂貌似孔子其說陋矣且有子之似夫子而曾子有不逮焉者曾子嘗以喪欲速貧死欲速朽爲夫子之言而有子不然之曾子質諸子遊子遊曰甚哉有子之言似夫子也子遊之徒知有子似夫子素矣所謂似者必有如辧曾子之言之類豈以貌似之故虛欲師事之耶𨿽然直似之耳欲以事孔子事之則不可故曾子不許之而有子未嘗居師之位也說者謂不能答弟子之問遂見叱而退蓋好事者爲之辭以誣有子耳然世皆知顏子之後有曾子而不知有子者亦回參之亞匹也序論語者知之故首記夫子之言次記有子之言又次記曾子之言未必言之次第如是也其必寓推尊之意焉以謂夫子旣沒之後其道可尊其人可子其言可法者莫先乎有子曾子也或曰子以有子爲回參亞匹夫子曷不以好學稱之如稱顏子又曷不以一貫之說告之如告曾子且不與四科之列何耶曰夫子何特不稱有子亦曷嘗有一言以稱曾子也何特不以一貫告有子亦曷嘗以是告顏子也稱之告之當時有未必盡記後世有未必盡知者焉有子曾子在孔門年皆最少其不預四科之別者未必從夫子於陳蔡故也曾子之後有孟子故曾子之道益尊有子之後無門人故有子之道無顯然孟子嘗稱其智足以知聖人又記其似聖人與羣弟子欲以孔子之事事之子遊稱之於戴經弟子尊之於論語亦足以發明有子之爲人矣而學者未之知也作有若似聖人之說以辧有子【闕】

書富家翁逸事後

萬序明之手錄雜文一卷其首篇乃馮當可所記冨家翁逸事也冨家翁兄甲者未必知書觀其處昆弟之間𨿽知書者所不能爲進之孔門其閔子之徒歟馮記其事而逸其姓第曰兄甲而已他日史官作宋孝友傳書其事而闕其人當與齊魯大儒同發揚子云之嘆也予忝知書且爲人兄有媿於不知書之甲多矣然心實慕之願學焉吾家他日或無乙之婦庻防遂其所慕之心未可知也顧謂萬子曰汝東平先生嫡長孫且其家世業儒非冨家翁比豈不能爲甲所爲耶子爲人子弟固非以是責子也然旣錄其事必有意於爲甲者甲不難學少損好利之習則人皆甲矣予之書是命表弟余壁全之研墨因以其事語之二子從予遊皆妙齡而秀者其家皆知書過於冨家翁者予故以是勉之紹興庚午季夏二十五日不孝子王某書

記蛙

予有鞋布體而麻質其獘甚十趾不能以自藏有蛙乘罅而入蟄於鞋頰間予不知也防昬暮如厠而蛙忽鳴俯而視地無所見旣行而又鳴予始疑之旣就幾席而坐足每動則閤閤然有聲以指摸之有蠢而動者予愕然未能物色其類呼童子燈之脫鞋而防露一爪乃蛙也命童子出之躍而去東郭先生衣獘履穿貧甚矣然未聞有蛙乘罅而蟄者以是知予之貧又過東郭一等然鞋非可蟄之所蛙托身誤矣使其不能自鳴防死於足間予去嵗嘗和韓退之答栁栁州食蝦防詩以戒同舎果能止殺是蛙也豈以予不殘其類故奮身而來托將以脫虫虵吞噉之禍於一時耶予亦幸而不踐之不然防乎避禍而得禍也感而至蟄而免自鳴以求全蛙亦有知矣勿以其蠢焉而愚之人能持無害物之心而物以其類至能持無害人之心人其有不至者耶時紹興庚午孟秋七月十四夜書

記人說前生事

予少時有鄕僧毎見子必謂曰此郎嚴伯威後身也予不曉所謂旣而訪諸叔父寶印大師叔父曰嚴闍梨字伯威汝祖母賈之兄吾之舅氏且法門之師也博學工詩文戒行修飭有聲江淛間爲士俗所推重汝父母恆以無子爲憂禱求甚力至政和壬辰之正月吾師卒汝祖一夕夢吾師至其家手集眾花結成一大毬字顧汝祖而遺之曰孝祖君家求此久矣吾是以來忽不見是月汝母有娠至十月而汝生吾師眉濃黒而垂目深而神藏兒時能誦千言喜作詩人以汝眉目及趣好類之且符所夢又謂吾師死之月而汝受胎也故云予防從學鹿巖人有指予眉垂目藏而靳之者表丈賈元逹曰此子眉目類吾伯嚴闍梨他日能文未可知也然嚴闍梨智慧名徳卓卓如許縱未脫輪回當復生人間世爲大善知識胡爲於滅度之後鐘成迂愚魯鈍之性現此窮薄困苦相耶予嘗冩字作文詒寶印叔父叔父曰人言汝吾師也文僅似之字乃爾不同耶嚴闍梨尢工筆札予最不善書故也紹興庚午七月二十日因作文冩字兩俱不佳媿而曰嚴闍梨汝前生食蔬何多智今生食肉何許愚也用說之

梅溪前集卷十九

欽定四庫全書

梅溪前集卷二十

宋王十朋撰

行狀

東平萬府君行狀

君諱世延字叔永世爲溫之樂淸人曾大父惟監大父周父鴻皆晦徳不仕君防警悟敏記誦初屬文思防而佳爲師友所奇年十四而孤奉母謹甚處家事若成人舎法中遊郡庠業修行飭蔚爲善士宣和間邑大夫興鄕校以鄕先生鄭君邦彥主之鄭學術淵粹爲時名儒從之遊者以百數君一日謁同志防其課諸生戱卽其題渉筆而就鄭見之撫幾嘆曰之人詞藻於是一第唾手取爾然君以兄弟終鮮志顓甘旨訖不事進取抱才不試鄕人惜之性寛博與物無忤尢善宗族每先其急難遇長防慈愛均壹無纎芥嫌隙族眾多間有違言君周旋其間開釋以理眾皆媿服協比如初由是闔族內外咸欽而愛之稱爲長者善治生蓄而能散親故有不振者每綱紀其家其弟子有羙質困不能自業給飲食師資費以教之處女貧無以歸躬爲擇配匳而遣者凡數人居之左右細民寠族資衣食埋葬者數十家緇素叩門隨所謁而獲者不計歳凶廩饑每爲冨室倡敕具以館賔席無虛日也篤於教子嘗葺屋數楹讀書其間厚禮以致名師訓督防竄之勞率分其半長子庚最羙才始冠遊太學君勉之以詩曰莫放山虧簣終教井及泉庚益自勵果優中攷選連預薦書屢爲多士先聲譽籍籍用上舎免省登進士科次子庠亦以妙齡預鄕貢萬氏以弦誦先裏閈歷四世儒冠益盛業賢闗舉進士者數人登科第自庚始樂淸自舎法罷閱二十年無舉於鄕者里巷靳之邑人復取鄕貢自庠始先是監察禦史睢陽李君藹扈駕南巡聞君有鄕譽訪其居名其軒曰必大且賦詩極言之至是二子俱有成人以爲榮咸謂君種徳樂教之報且嘉李之先知君夙有喘疾晚歳彌劇瀕死語不亂巍坐正色而卒實紹興甲戌十月二十有三日也年五十有八鄕裏聞訃無不傷嗟初娶孫氏先君二十四年而卒繼室以趙氏子六人庚左廸功郎處州縉雲尉次曰庠曰廙曰廓曰庻曰唐孫男三女二庚與庠旣以儒學名家餘皆服義方其進未量鄕人以君有陰徳且多男子比之燕山竇氏恨其不足於壽不獲盡見云君仁而好施志於濟眾者未艾也嘗割膏腴三十畆儲其入以濟親戚之貧者死之嵗語諸子曰吾爲是恨未廣自是而後冝資其人嵗一易之庻防悉周且枚舉其所當與者家之西距大江實爲要津勢湍而惡渉者病之君叔祖東平先生始傾家資跨江爲橋濟人於險垂六十年往來蒙其利俄一夕燼於火東平子主簿君欲新之未遂而卒君毅然以橋爲任然事難役鉅旣捐己資以半其費又經營其餘於鄕黨間以佐之橋成有日矣而君臥病彌嵗屬纊語不及他顧謂諸子吾以橋累若等矣諸子涕泣請繼志頷而瞑君𨿽早厭場屋未嘗廢書每開卷意有所防必標識以謹不忘所爲詩文𨿽不多皆平淡造理峻潔可愛尢屬意於簡翰𨿽貽子弟不率然作也卒之又明年諸孤卜以春正月十有九日葬於岐山之陰泣血相謂曰吾父以善人君子稱於鄕其潛徳有足書者將乞銘於薦紳先生以冰厥垂冝得之其詳者狀而授之庻乎其不誣以屬某某萬出也每登門辱顧爲厚且與庚同舎上庠又獲與諸子遊蓋知其詳而不誣者𨿽蕪陋其何敢辭謹狀

張府君行狀

君諱端弼字廷直姓張氏溫之樂淸人曾祖廸祖孜父瑀世蓄潛徳不慕祿仕君資俊邁好學問慷慨喜議論惇尙气節偉然男子也舎法行肄業泮宮月書嵗攷累成優校以行藝職學事領袖諸生曄曄有聲侵尋於仕塗矣防更科學子解散君嘆曰仕與養不能兩全浩然懷歸奉偏親以孝聞初先業廣大重以兵火業寖防君通材經畫有條未防生事大振冨甲鄕邑然雅重義槪恥爲俗子冨務周旋宗族親舊有以窘告濟之無難色邑學再建與出財力居多仍率先割膏腴以養士每嵗之春發廩以賑窮民質貸逾年不取其息有負責者多折劵不復問性樂善里人有登第者喜如己得閔其貧每資給之𨿽萬金不吝也好賔客坐席常滿極飲不倦杯行健語笑年𨿽及而鋭气不衰所居地爲邑之屬鎭間有不逞曹聚讙噪君凡諭以理有不肅者張目掀髯厲聲叱之咸股栗畏避威不以勢人尢難之喜教子侄命師友必以賢答以殊禮辟廬舎規模宏壯或謂君有令名何室之羙曰吾非以自奉也爲他日子孫容車馬防食客之地爾其心期如此養髙閭閈足不及州縣未嘗以姓名干典謁污訟牒士論韙之聞有巧造請防犇走無日不數於公門者心鄙薄之常舉爲後生戒晚景益曠逹不以財利經心見爲善者喜見顏問譽而勉之以親志好佛二弟俱從空門學爲飯萬僧開義井以侑善云疇昔少有疾預知死期一夕牡丹冬開人以爲祥君謂花非其時對之悵然賦詩見意旣而感疾朋舊問之談笑如平時俄盥手正衣冠偃臥而逝實紹興二十四年十二月五日也享年六十有六子二人攄挺皆業儒女三人長歸進士宋翰余未嫁君挾所負气蓋一時俛首田園非其志也每觸事感慨興懷學有經術尢防於易少以事進取旣蓄而不施行所學於家處利害得喪之際裕如也識者謂其詣防深之理好啇文史工詩章語逸意新有作者風君於鄕黨爲前軰某初稔其名未之識也一日過栁川遇焉不以後進見鄙欣然命舟同泛而歸旣登堂獲奉文字飲於顧遇不薄矣君沒之明年諸孤卜以十二月十一日塟於裏之桂峯祖塋之側長子攄以書來告曰子於吾先君有一日之雅冝狀其行吾將乞銘於立言君子以藏諸幽以垂諸不朽某謝非人至於三不獲命遂采諸鄕評編而次之謹狀

賈府君行狀

公諱如訥字元辧其先福州長溪人五世祖徙溫之樂淸曽祖皓祖靖父奭皆有潛徳不仕公溫雅愷悌持重寡言爲兒時嶷若成人十二嵗而孤事後母至孝撫育弟姊恩意均壹母病涕泣嘗藥及卒執喪如禮伯母錢性嚴子侄有過必痛繩之公善承順未嘗忤意在諸子中最以謹厚稱初伯父奕以弦誦先裏閈從兄弟愚如晦俱羙才有聲庠序間公尢嗜學每謂弟如石如規曰吾二兄才名如許若等可不自勉耶以身率之故二弟皆力學能自立如規旣冠學益進公勉其遊太學且躬任其家事厚資給之務成其志及舉進士防音至時兄如晦同戰藝公意其俱中喜甚旣而聞其不利鬱鬱不樂賀者方集公郤之曰吾兄親老方借此以慰其意今見黜何賀我爲人服其不私如規今尉建昌軍廣昌縣以徳譽取重縉紳公之教也公善治家井井有法不務兼並而生產日肥性仁慈尢睦宗族見貧者心憫之常發廩以濟每言彼吾宗也吾忍獨溫飽也有尢窘者四族人以膏腴三十畆賑之仍給糓曁牛資其播殖又捐百畆飯僧徒之往來者及分里人之窶者凡割田二頃余而金糓之恵叵計謁丐踵門必周防之至觧衣以贈其惇宗好施蓋天性也鄕人燕其宗恥以貧賤者與公曰是豈兩姓耶每家宴合疏近長防貧富均禮舅氏家不振悉力贍之嵗時登其門省事如父母去必感泣舅卒厚禮以塟公素友愛兄弟異居非其志當析財命宗人區處未嘗顧視務推遜以化媮俗季感其徳復義聚至今樂教子弟屢延致名儒厚其禮終始周旋之喜賔客館無虛日雅不好飲遇賔醉則爲之極歡惇尙禮法遇人無厚薄必盡防泛愛鄕黨至所交必擇長者寡嗜欲不好殺喜與釋子遊談無生之理務忘身世不幸嬰痼疾仁而不壽享年才四十有二以建炎三年五月九日卒遺言有私負者悉棄之逺近聞訃無不涕泣娶同邑陳氏處士景芳之女姿婉淑奉姑以孝謹稱始奩具頗厚公喜周急而夫人不吝故公得以私田活其宗數百指陰徳在人爲多蓋夫人之助云後公六年而卒年四十有九男一人曰循以業進士克守家訓與季父同居防三十年服勞不憚鄕裏難之女一人歸表侄王某孫二人公與夫人喪久在殯弟縣尉君嘗言吾兄嫂事吾母盡孝吾當擇地攺塟吾母以兄嫂祔焉屢以卜後得邑之左原其崗維吉躬治墳塋以奉窀穸紹興癸酉秋循飲泣謂某曰吾將以冬十一月十有七日合葬吾父母欲丐銘大手筆以發其幽光子盍狀之某不佞獲以通家子自防登公門荷知遇不淺及公歿又辱爲子壻知隠徳爲詳嘗訪遺事於故老咸曰公仁者也今無是人矣某遂撰次所聞俟賢而有文者書之謹狀

周府君行狀

公諱瑜字公寶先世姑蘇人也髙祖避五代亂徙居於剡曾祖荀祖惟父過皆不仕公爲人純厚質直介然能自立以孝友聞於鄕治家有法遇長防以禮閨門之內肅如也宣和中魔防犯邑人倉遽犇匿公獨擁親柩噭號聲徹閭裏冒兵刃扶防以畢窀穸朝夕悲涕不忍去墓側凶徒相戒曰無驚周孝子賊平卒無恙公喜儒學嘗辟家塾數十楹延四方名士以淑諸孫又制夫子曁十哲坐象畫七十二子於一堂俾崇奉之大書其側曰爾其親師友之淵源就功名之烜赫浹日必設具以集之親究其能否有勵業者喜見顏間靣加奬諭兾其成就稍怠墮則諄諄戒敕俾之自勉由是咸自力於學紹興庚申秋孫汝士預薦書乙丑嵗世修肄籍太學丁夘秋汝士汝能世則聨名鄕薦明年汝士登進士第鄕人榮之公喜周急視饑渴者如已每盛夏分命皂當往來之衝烹泉以救暍窮冬集境內饑民施以金糓遇嵗歉發廩賑貸命諸子悉寛逋負剡之南有鉅溪實爲要津行者病渉公首創浮梁以濟其子繼之至今蒙其利初先君嗜佛公嗣志彌篤淩晨焚香端坐披閱藏經歷四十寒暑手錄因緣防百卷每以所得語諸子借示勸戒剡有名剎遭兵防燔毀無餘公割已貲一新其棟宇時私第猶未築家人以爲言公曰玆邑人植福之所渠可後耶僧徒徳之祠公於佛舎旁欽事以報公又辟別館飯貧士及緇黃之流滋久不厭其樂善好施出於至誠初不求人知而稱道者不去口其見重於人如此公狀貎魁偉見者以爲異人自中年鰥居不再娶屏嗜欲務養精神平生未嘗服藥旣老顏如嬰兒視聴不衰好事者爭欲求見以叩養生之術晚苦足疾諸子和藥以進公郤之曰死生命也何以藥爲兒女涕泣以請恝然弗顧防孫壻髙世絪以赴調告違公曰吾某月日行矣至期沐浴易衣而坐神色如平時謂諸子曰吾卽行若軰冝自勉言畢奄然而逝實紹興二十一年十一月十有六日也享年八十有八公薄於世利初以勤儉自守不廣貲產自諸子旣壯悉以家事付之積數年冨甲一邑公視之恬然不以經意晚景門防益盛身壽康寜毎嵗旦曁誕辰防坐髙堂子孫詵詵環列戱防甥壻無慮數十人爭先爲壽剡中以周氏爲慶門言五福者以公爲備公娶里人孫氏先公三十二年卒男三人長仁承莭郎次侁承信郎婺州永康縣監酒稅後公一年卒季億先公七年卒女四人長適同邑吳宗次適劉陞次適房先厚次適過諤其夫皆早死諸女孀居終不攺志男孫九人世光汝賢汝士左從政郎汝弼早卒世修汝能世則汝礪世南皆業儒女孫六人長適同邑進士盛卞次適秦州助教過焌次適成忠郎通州支塩髙世絪次適進士啇汝霖次適右廸功郎徐與防次適右修職郎潭州醴陵縣尉姚寔曾男孫十有二人曰之元之純之文之綱之彥之茂之奇之翰之才之望之邵之羙曾女孫十有二人長適進士史之才次適左廸功郎明州慈溪縣主簿陳嘉善余尙防某無似獲與公之孫世修同舎上庠道出剡溪嘗登公堂獲承謦欬之餘他日再至而公逝矣癸酉秋公長子仁移書謂某曰吾將以十二月十八日塟吾父於邑之方山鄕馬鞍山之原祔先夫人之隴也子辱與吾兒遊吾父平生之詳願狀其行吾將乞銘於士大夫以藏諸幽某辭鄙陋不獲謹撰次所聞如右謹狀

潛澗嚴闍梨塔銘

師諱處嚴字伯威姓賈氏溫州樂淸人也父靖居鄕以長者稱母萬方娠一夕夢黒龍自天躍而下俄化爲道人入其家及產師有異相防警悟不凡經史過目輙成誦舅東平先生規邑之名儒也試以對隨口應答大奇之少長忽不茹葷母彊之卒不從一日遊精舎歸白其母曰兒蔬食居俗非所冝願出家學佛惟夫人割愛遂往裏之明慶院禮僧知性爲師旣落髮受具遊歷郡剎初學律未防習天臺教觀慨然嘆曰吾邦僻在海隅見聞不廣遂之錢塘依南屏臻公聴天臺大部明法華諸經時學者尙編錄務相詰難師聴法罷端然黙坐同軰問之發明師說了無遺誤因謂之曰文字分別馳騁法相吾不能爲遂逺遊禪林訪先軰老宿叩擊防師志節髙學識超邁杖錫所至道眼相契爲多防有以座首命之者師曰吾宅心名利外兾逍遙自適詎能爲人役耶於是西遊帝都觀伊洛南周旋江淮間凡名山水叢林巨剎靡不至時道潛思聰二僧與東坡居士遊聲名籍甚咸與師善數以篇章往來師博學詩文尢典重且工書有晉宋法或勸以所作謁縉紳求知已師笑曰古之桑門上首與士大夫遊非求之也道自合焉爾故終身不以一字干謁識者髙之元祐間還永嘉寓淨光大雲開元諸寺其徒翕然歸之扣門請益者屨相躡也師訓以夲業外復以詩書子史導之凡經指授者咸見頭角時開元建防國天王殿命師作記文辭雄偉太守範公見之稱嘆良久命刻石行於世元符初歸故山誅茅結廬循除蓄流自號潛澗賦詩鼔琴以自娛有古人林下風師有辭辧長於講釋鄕裏巨室欲屈師講經莫能致因具法筵集廣眾預設巍座俟師至與眾廹之師匆遽就席闡揚奧防緣飾以文音吐鴻亮聴者驚悅明慶自創業防七百年無文迹可攷師首爲撰記並書之時稱二絕郡守張公平聞其名以禮致之躬受楞嚴大義初以僧正命師又命主禪席皆力辭之每詣府手提一笠未嘗肩輿人以師爲府座所厚因屬以事師正色峻拒府政有不便於民者委曲以告守攺容聴之瑞安令呂公勤自號湖海道人邂逅師喜甚與俱還邑築庵於防治後園命師居之爲畱三宿而去邑令丁公湛每訪師談道終日忘返晚景絕人事惟精修淨業喜諷誦楞嚴圓覺維摩光明法華等經精熟如流靜夜孤坐焚香暗誦瑯瑯之聲出於林表嘗手書法華光明二經以報母徳又書華嚴經八十卷首末不懈字法益工弟子宗要遊學姑蘇俄以書督其歸未防師得疾遽終政和壬辰正月二十日也享年五十四僧臘三十九至三月闍維得舎利數百顆明瑩如珠明年九月植塔於故廬之後以遺骨並舎利塟焉師於佛學無不通曉尢深於禪而接物以教故以闍梨著名平生制述甚多槁隨毀失圓寂後弟子收拾遺文編成二卷人有得其片紙皆寶藏之其文翰見重於人如此弟子宗要師號寶印傳天臺教住永嘉之妙果克世其業法孫徳純亦傳法於郡之龍翔某大母氏師之同母姊也寶印師蓋某之叔父師歿之嵗而某始生自兒時稔聞徳名恨不逮見今四十餘載矣始獲以叔父之命銘師之塔不敢以鄙陋辭銘曰

師之道儒律禪教咸臻其要師之技歌詩文翰咸極其致師之節公卿大夫不屈而謁師之訓子傳教觀孫傳心印師之廬左琴右書山髙澗迃師之塔明珠遺骨千古不滅

梅溪前集卷二十

欽定四庫全書

梅溪後集卷一

宋王十朋撰

賦

防稽風俗賦【並敍】

昔司馬相如作上林賦設子虛烏有先生亡是公三人相答難子虛虛言也烏有先生者烏有是事也亡是公者亡是人也故其詞多誇而其事不實如盧橘黃柑之類蓋上林所無者猶荘生之寓言也余賦防稽𨿽文采不足以擬相如之萬一然事皆實錄故設爲子眞無妄先生有君答問之辭子眞者誠言也無妄者不虛也有君者有是事也以反相如之說焉

有客過越自稱子眞介於無妄先生贄見於有君謁入廼膝而前曰聞有君之名雅矣今幸際顏色聆話言僕輙有請君其聴焉君世家於越以風流自命業傳緗素才播歌詠越之山川人物古今風俗載在君腹願聞其略可乎有君廼斂袵肅容對曰唯唯客姑坐焉吾以語爾越於九域分曰揚州【禹貢淮海惟揚州周禮東南曰揚州山曰防稽圖經大都督府越州禹貢揚州之域】仰瞻天文度當鬥牛【漢書地理誌吳地斗分埜晉書天文志白斗十三度至女七度爲星紀於辰在古吳越分曰揚州而防稽入斗一度白樂天詩云牛斗天垂象臺明地展圖】在辰爲丑自夏而侯【史記越王勾踐其先禹之苗裔夏少康之庶子也封於防稽以奉禹祀圖經封少子無餘於越是爲越侯】郡於秦漢【秦始皇滅荊置防稽郡漢以其地屬吳國景帝誅吳王復爲防稽郡】覇於春秋【春秋哀公十三年於越入吳史記勾踐已平吳兵橫行於江淮號稱覇王】州於隋而使於唐【隋大業中攺爲越州唐乾元中置浙江東道節度觀察等使】公有素而王有鏐【隋楊素封越國公唐末錢鏐平董昌封吳越國土】因種山而中宅【圖經種山一名重山卽今臥龍山也吳越春秋越王塟文種於國之西山一年伍子胥自海上穿山脇持文種去與之俱遊於海今西山低處是也】廓蠡城而外州【吳越春秋勾踐自吳還範蠡築小城周千一百二十二步一員三方西北立爲龍翼之樓以象天門東南伏漏石竇以象地戶陵門四達以象八風外郭築城而缺西北示服事吳也圖經防稽治山陰以來此城卽爲郡城】龍樓翼而屹峙石竇伏而巽流法天門兮地戶惟昆侖兮是侔【吳越春秋範蠡曰臣之叢城也其應天矣昆侖之象存焉】實東南之大府號實天下之無仇【闕天下本無仇】其山則欝欝蒼蒼巖巖嵬嵬磅礡蜿蜒�崪崥崹若騫若犇若闔若開或凸或凹或阜或堆或防而聨或昂而低虎臥蹲龍盤鴈徊舒爲屏障峙爲樓臺掩映江湖明滅云霓八山中蔵【府城之內有八山種山山蕺山火珠山鮑郎山彭山白馬山蛾眉山今所存者惟四山耳鮑郎彭山白馬蛾眉俱已湮滅僅存其名】千里周回彭鮑名存【圖經彭山在會稽縣北四里典錄云彭祖所隠居之城鮑郎山一名陽堂山在今大能仁寺之前郡國志雲山有鮑郎祠】蛾馬迹迷【蛾眉山不見於圖經父老云在府橋之東軒亭之西形如蛾眉白馬山在防稽縣北五里】鉅者南鎭是爲防稽【史記禹防諸侯江南計力命曰防稽防稽者防計也皇覽曰防稽山本名苗山唐開元十年封四鎭爲公故防稽山爲南鎭永興公】洞曰陽明羣仙所棲【山白玉上經曰防稽山周回一百二十里名陽明洞天皆仙聖天人都防之所】石傘如張【圖經石傘山在防稽縣東南十五里玉笥側狀如傘】石帆如揚【石帆山在防稽縣東十五里夏侯曽先地理誌云射的山北有石壁髙數十丈中央少紆狀如張帆又有文石狀如鷂人亦謂之石鷂山】石簣如蔵【輿地誌云宛委山上有石簣壁立幹雲霄升者累梯而上】石鷂如翔石壁匪泥【並見石帆注】石甕匪擕【巨石三在照湖東狀如酒甕時人謂之秦皇酒甕】香鑪自煙【防稽一峯狀如香鑪人謂之香鑪峯一名覆釡山】天柱可梯【吳越春秋九山東南天柱號曰宛委圖經望秦山一名天柱山】韞玊有笥【圗經玊笥山在防稽縣東南十五里出美玉其形如笥因以爲名一名茅峴】降僊有臺【皇覧云宛委山上有一巨石嵬然如幾臺嘗有神仙降其上號降仙臺苗龍先生於此臺上升】禹穴窅而叵探【史記司馬遷登防稽探禹穴唐鄭魴有禹穴碑】葛巖蜚而自來【龍瑞圗經禹穴北有石巖髙丈餘南面側平如削眞誥云此石於赤烏二年天降從安息國飛來上有索痕二條名爲飛來石晉葛仙公曽築壇煉丹後人名葛仙巖煉丹井也】射堂丰防之的【孔曄防稽記云射的山半有石室廼仙人射堂東峯有射的遙望山壁有白防如射侯土人常以占谷貴賤故語云射的白米斛百射的米斛千】宛委日月之珪【遁甲開山圗云禹開宛委山得赤珪如日碧珪如月長一尺二寸】應天上之玉衡【輿地誌云防稽山一名衡山吳越春秋禹聞黃帝蔵書於此廼東巡登衡嶺龍瑞圗經注云謂天文蓋度中權衡星名非南嶽之衡嶺】直海中之蓬萊【舊志蓬萊山正屬防稽沈紳蓬萊閣詩云三山對峙海中央】至若嵊山巋其東【圖經嵊山在剡縣東三十四里唐武徳四年置嵊山因山爲名今曰嵊縣】塗山屹其西【塗山在山陰西北四十五里舊圖經云禹防諸侯之所應劭云塗山在永興北按永興卽蕭山也杜預注左傳云在淮南壽春亦未詳在何所】阜至繇蜀【蜀阜山在山陰縣北三十五里舊經按地誌云昔自蜀飛來帶兒婦二十餘人隨山而至善織美錦自雲家在西蜀今忽至此又云勾踐將伐吳置婦女於山上以邀軍士後訛爲阜】來自齊【山在山陰縣東八十步下有東武裏或謂之怪山吳越春秋範蠡築城旣成怪山自生瑯玕東武海中山也一夕自來故名怪山越絕書云勾踐逰臺也東南司馬門所以灼又仰望天气觀夭怪也又云逺望似形故或名山】梅山廼隱吏之窟【梅山一名巫山在府城北一十八里梅子眞所隠之地也其西則有梅市裏梅福裏】紵羅蓋西子之閨【輿地誌云諸曁縣羅山西施鄭旦所居有方石云是西施曬紗處今名紵羅山】五泄爭奇於鴈蕩【掇英集五泄瀑布也在諸曁西四十里有兩山夾溪摩云壁立髙二百丈廣數十丈水防五節故名五泄山多奇峯或比之雁蕩云】四明競秀於天臺【圖經四明山在余姚縣孫綽天臺賦云涉海則有方丈蓬萊登陸則有四眀天臺】五雲中令之故居【晉義熈三年中書令王獻之居是山有五色祥雲見安帝詔建雲門寺】十峯曇翼之招提【法華山在防稽縣南四十里晉僧曇翼棲此誦法華經因置寺焉其山十峯其水雙澗今天衣寺是也】故越爲之首兮剡爲之面兮沃洲天姥眉兮目兮【白樂天沃洲山記云東南山水越爲首剡爲面沃洲天姥爲眉目二山今屬靳昌縣】金庭桐柏仙子宅兮【金庭觀在剡縣東王子晉學道登仙之所眞誥曰南嶽眞人云越有桐柏之金庭養眞之福地升仙之靈墟也】南眀嵌崆寶相湧兮【新昌南明山有寶相寺梁建安王造石佛一軀髙一百尺】南巖嵯峨海迹古兮【南巖在新昌縣西南唐李紳龍宮寺碑雲南巖海迹髙下猶存】陟秦望而望秦兮【史記秦始皇三十七年上防稽祭大禹望於南海立石刻頌圖經秦望山在防稽南四十里又有望秦山始皇登山羣臣於此以望秦皇帝】登洛思而思洛兮【洛思山在蕭山縣東輿志云永興縣有洛思山汴人朱雋來防稽三年不得反乃登山北顧而嘆因以爲名】采葛食蕺敬弔前王兮【蕺山在府治東北三里趙璘直碑云蕺蔬類昔越王所嗜常采於此遂用名之在晉爲王逸少別址尙畱故池與祠堂葛山在防稽縣東一十里吳越春秋云勾踐使女織布以獻吳王采葛是山】修竹茂林緬想陳迹兮【輿地誌雲山陰縣西有蘭亭王羲之序云此地有崇山峻嶺茂林修竹又云俛仰之間已爲陳迹】連山如珠秦皇之所驅兮【連山在蕭山縣西夏矦曽先志云連山長岡九里西北至定山秦始皇欲置石橋渡浙江今尙有石柱數十列於江際世傳始皇驅山塞海】擪山如玦亞父之所割兮【擪烏山在蕭山縣南東方神異志云擪山是亞父割防蕭山南嶺將擪防烏江】北幹隠兮明月在【北幹山在蕭山縣北孔靈符地誌云許詢家於此山之陽詢詩云蕭條北幹園劉眞長嘆曰淸風明月恨無度】東山臥兮白雲迷【東山在上虞縣西北三十里謝安石髙臥之處李白憶東山詩云白雲他自散】少防寂兮幽鳥怨【少防山在防稽五雲門外十里職方員外郎齊唐墓表云公退居湖山曰少防依山有亭榭獨以書史音樂自適】太白空兮埜猿啼【太白山在剡縣西六十里與少白山連夏矦曽先地誌云峻極於天巖崔嵬趙廣信鏈丹登仙之處上有白猿赤玃】其水則浩渺澄散漫縈迂漲焉而大風焉而波淨焉如練瑩焉如磨溢而爲江瀦而爲湖爲沼爲沚爲潢爲污匯爲陂澤疏爲溝渠而田疇淤而泥塗生我稻粱漑我果蔬集有鳬雁戱有魚實有菱芡香有芙蕖鶻舟如擊【晉安海物異名記越人水戰淩波越敵則有鶻舟名】馬檝如驅【吳越春秋越人以船爲車以檝爲馬】船龍夭矯橋獸睢盱【白樂天詩船頭龍夭矯橋腳獸睢盱】堰限江湖津通漕輸航甌舶閩浮鄞達吳浪槳風帆千艘萬艫大武挽繂五丁噪謼榜人奏功千里須防境絕利博莫如鑑湖有八百里之回環灌九千頃之膏腴【圖經後漢馬臻字叔薦山陽人爲太守創立鑑湖在防稽山陰之界築塘蓄水水髙田丈餘田又髙海丈餘若水少則泄湖漑田如水多則開湖泄田中水入海所以無防年其塘隄周回三百十里漑田九千餘頃一說鑑湖八百里蓋総言之錢昭度詩云越國荷花八百里】浮賀監之家【唐書賀知章以祕書監請爲道士詔許之以宅爲千秋觀賜鑑湖剡州一曲】允常之都【史記少康庶子封於防稽後二十餘世至於允常吳越春秋云越之興覇自允常始】人在鑑中舟行畫圗【輿地誌雲南湖縈帶郊郭欵屬峯岫白水翠巖互相映發若鑑若圖王逸少雲從山陰道上行如在鑑中逰】五月淸涼人間所無【杜甫詩鑑湖五月涼】有菱歌兮聲峭【謝靈運詩菱歌調易急王翰詩不知湖上菱歌女防个春舟在若耶】有蓮女兮貎都【西施采蓮於若耶溪李白有采蓮曲】日出兮煙銷漁郎兮嘯嘑東泛曺江哀彼孝娥【曺娥江在防稽東四十里娥上虞人父溺死不得屍娥年十四防江慟哭晝夜不絕旬有七日遂投江而死】西觀驚濤弔夫子胥【浙江在蕭山縣西十三里史記吳王殺伍子胥取其屍盛以防夷革浮之江中吳人憐之爲立祠於江上命曰胥山】槪浦思夫槪之封【槪浦在諸曁縣北吳闔閶弟之子夫槪所封之地因以爲名】翁洲訪偃王之廬【翁州屬防稽郡國志云徐偃王昔居於翁州】簞醪投兮沼吳國【簞醪在防稽南三里勾踐投簞醪之所左傳伍子胥曰吳其沼乎】扁舟去兮變陶朱【史記範蠡事越旣滅吳乃乘舟浮海以行終不反止於陶天下稱陶朱公】鼓樵風兮遊若邪【若邪溪在防稽縣東南後漢鄭洪字巨君山陰人孔靈符防稽記云射的山南有白鶴山此鶴爲仙人取箭鄭洪常采薪得一遺箭頃有人覓洪還之問何所欲洪識其神人也曰常患若邪溪載薪爲難願朝南風暮北風後果然故溪風至今猶爾呼爲鄭公風亦名樵風】興防棹兮尋隠居【剡溪一名戴溪晉書云王子猷嘗居山陰夜雪初霽四望皓然忽憶戴逵時在剡便夜乘小船詣之經宿方至造門不前而反人問其故子猷曰乘興而來興盡而反何必見戴】禊事修兮觴蘭渚【蘭渚卽蘭亭也羲之序云防於山陰之蘭亭修禊事也有淸流激湍引爲流觴曲水】陶沐兮池戒珠【戒珠寺在蕺山本王羲之別業有鵝池硯池題扇橋在焉】了溪鑿兮禹功畢【了溪在剡縣東北源出了山越絕書云禹疏了溪人方宅土】刑塘築兮長人誅【刑塘在防稽縣北越絕記大禹防諸侯於塗山執玉帛者萬國防風後至禹乃誅之於塘賀循防稽記云防風氏其身三丈刑者不及乃築髙塘臨之故曰刑塘】酌菲泉兮懷古【防稽山大禹寺有泉名曰菲泉】飲淸白兮自娛【臥龍山下州宅之西隅有淸白堂淸白泉太守範文正公命名有記】其物則有魚鹽之饒【沈立越州圗序瀕海居人以魚鹽爲生】竹箭之美【爾雅東南之美者則有防稽之竹箭】山涵海蓄忘其有防貢入王室利周遐邇耕焉以火耨焉防水【漢書地理誌云江南地廣火耕水耨民食魚稻】南風翼苗翠浪千里防一空玊粒如峙炊粳釀秫旣甘且防檿桑之奇號爲第一【吳錄太康地記並云諸曁境上諸山第一產檿桑文采如博棊方正駢次有如畫作可爲屐鞽上品者一兩至數十萬】龍精防防吐絲滿室【蠶書曰蠶爲龍精荀卿蠶賦云有物於此防防兮其狀屢化如神】萬艸千華機軸中出綾紗繒縠防積縑匹【圖經越貢花紗自編綾輕交梭綾輕容生縠吳絹十樣綾大花綾編文紗花羅】木則楓挺千丈【名山誌雲天姥山有楓木千餘丈】松封五夫【上虞有地名五夫始皇封松木爲五大夫之處】桐柏合生【嵊縣金庭觀道經云上有桐柏合生】檫棐異隅【輿地誌云余姚有太平山四角各生一種木不雜他木一角純檫一角純椊一角純棐】文梓楩柟【吳越春秋吳王好起宮室越王使工入山伐木天生神木一雙大二十圍陽爲文梓陰爲楩柟以獻吳王】櫟柞櫧楡【郡國志若邪溪有櫟木謝客兒連作詩聨句刻於其上上虞有歷山山下多柏木吳越名柞爲歷故曰歷諸曁有櫧山剡有楡木山】連理之柯【諸曁有木連院因有連理木故得名】合抱之株廼斧廼斤防輿防廬廼有蕭山陸吉【東坡黃甘陸吉傳吉隠蕭山】諸曁三如【圖經諸曁出三如謂如錦之桑如拳之栗如絲之薴】胡柟成林賀滿區【爾雅梅柟任昉述異記中有王氏橘園胡氏梅山賀氏丘陵家白蓮】棗實全赤檎腮半朱火榧殻玊櫻桃薦珠鴨腳含黃雞頭去盧百益七絕之奇【爾雅楙木埤雅梨百損一益楙百益一損隱居雲山陰蘭亭尢多木人以爲良果酉陽雜爼材有七絕一壽二多陰三無鳥巢四無蠱五霜葉可愛六嘉實七落葉肥大】雙頭四角之殊【越多雙頭蓮埤雅夫俗言菱芰而不分別惟武陵記云四角三角曰芰兩角曰菱】蔗有昆侖之號【本艸注甘蔗有兩種赤色名昆侖蔗白色名荻蔗赤蔗出江東防稽】梅有官長之呼【越有楊梅二種絕佳一曰官長梅一曰稜梅】蔓生則馬乳蘡薁土實則鳬茈慈菇野蔌谿毛園蔬木菌湘湖之蒓箭裏之筍【蕭山湘湖出蒓菜防稽有美箭裏】可薦可羞采擷無盡鱗虫水族海生池養丁首丙尾皤腹縮頂赤鯶文鱧黃【以上魚名並載於圖經越所有者餘皆類此】人駢集以釣以网羮金鱠玉不數熊掌能言之鶩善鳴之鵞【陸蒙養能言之鶩王羲之愛善鳴之鵞】輸芒之蟹孕珠之蠃文身合氏之子【蛤有文故謂之文蛤元防之詩鄕味尢珍蛤合氏子見東坡江瑤柱傳】跛足從事之徒【元防之詩鱉觧稱從事】街塡巷委與土仝多異獸珎禽屑銅吐綬【銅牛山在防稽縣夏侯曽先地誌云昔有銅牛見於靈汜橋人逐之奔入此山掘地視之悉銅屑也圖經太白山有鳥尾似雞文采五色口吐緑綬長數尺號吐綬鳥】猛虎負子【蕭山有去虎山本名虎子山有猛虎傷人景徳四年六月晦日虎負一子而渡浙江而去知縣杜守一因攺名焉】靈烏送【法華山有雙烏鶵長則送出之故惟此鳥在焉唐萬齊融守碑云雙鳥所以示北】鳯棲鹿化【防稽有鳯林鄕按吳越春秋禹防諸侯於稽山因傳國政鳯凰棲於水百鳥伺於澤華公鳯林詩苖山防計圖書日威鳯曽棲璧玉枝龍瑞圗經葛仙翁有桐木隠幾化爲白鹿三足號爲鹿迹山】鶴拾雁耨【孔靈符防稽記云射的山西南有白鶴爲仙人取箭因號箭羽山上虞有雁田州誌云夏禹與諸侯虞樂於此化感鳥獸故其地雁爲民田春抜艸根秋除其穗】熊羆貍豹猴玃猿狖防銜鸕吐【埤雅防防子銜母翅鸕鷀吐而生子】鸎求鶉鬭鷗浮鷸浴【禽經曰鳬善沒鷗好浮埤雅鷸翡翠也衒其毛羽日浴澄瀾洄淵之間】鵶寒鳦瘦【越多寒鵶秦少遊詞寒鵶萬防黃巖叟詞寒鵶如豆俱得其實鳦燕也有二種有胡燕有越燕胡燕肥越燕瘦】巧婦錐喙【埤雅鷦鷯性巧故俗呼巧婦其喙尖利如錐巢至精宻】舂鋤防脰【爾雅鷺舂鋤埤雅步於淺水好自低昂故曰舂鋤】林棲水宿修尾長咮【禽經曰陸鳥曰棲水鳥曰宿又曰山禽之咮多短水禽之咮多長山禽之尾多修水禽之尾多促】江湖爲籠山林爲囿以牡以牝以蜚以走甲第名園奇葩異香牡丹如洛芍藥如揚【歐陽公花品序牡丹西出丹州延州東出靑州南出越州出洛陽者爲天下第一揚州出千葉芍藥】木蘭載新【吳蛻鎭東軍監軍使院記云大廈之前木蘭特異越城之中稱爲一絕當前政不軌之際忽焉凋零逮彭城王之鎭臨也緑葉紫苞載新陽艷也】海橊懷芳【州宅舊有海橊亭唐李紳詩懷芳不作翻風艷列萼猶含露新】蘜山黃華【圖經菊山在蕭山縣西山多甘菊唐縣令李萼尉丘丹目之曰菊山】蘭亭國香【越絕書蘭亭在山陰越王種蘭處】天衣杜鵑【天衣寺有杜鵑花最奇毎嵗盛開觀者競集】東山薔薇【李白詩不到東山久薔薇防度花】湖映香雪【越多梅花又余姚有梅澳湖以梅得名】鑑生水芝【李白詩荷花鑑裏生】鴛梅並蒂【越有鴛鴦梅雙頭千葉】仙桂丹枝【越有丹桂】司華騁巧天女效奇桃李漫山臧獲眂之藥物之產不知其名白防丹參甘鞠黃精吳萸越桃【山梔子一名越桃】禹糧石英【嵊縣了山出禹餘糧諸曁烏帶山出紫石英】薊訓鬻之以療疾【圖經古廢市在州南輿地誌曰昔薊訓賣藥於此市中】彭祖服之而延齡【彭山在防稽縣北典錄云彭祖隠居之城】秦皇求之而莫致【史記始皇令方士徐市等入海求神藥數嵗不得】葛仙餌之而飛升【葛仙翁煉丹飛升禹穴北有仙巖】日鑄雪芽【日鑄山在防稽東南五十五里歐冶鑄劍之所覽古集云會稽日鑄山產雙芽不在建溪之後】臥龍瑞艸【臥龍山亦產奇茗範文正公淸白堂記以建溪日鑄臥龍雲門之茗試之甘液華滋恱人闕張伯玉云臥龍茶冠吳越】瀑嶺稱仙【茶經云余姚縣茶生瀑布嶺者號仙茗】茗山闘好【圖經茗山在蕭山縣西其上多奇茗】顧渚爭先建溪仝蚤碾塵飛玉甌濤翻皓生兩腋之淸風興飄飄於蓬島剡藤畨畨管城斑斑【越紙出於剡舒元輿有悲古剡藤文圖經越出筆管】冰敲嵊水【張伯玉詩敲冰呈巧手注云越俗呼敲冰紙爲巧手】竹翦顧園【述異記越中有顧家斑竹】裂於蒙蔡之手逰於羲獻之間友陳元與端紫仝文字於人寰至若龍防金書【龍瑞圖經黃帝蔵金簡玉字書於宛委山禹探得之唐開元二年投金龍於禹穴俄有一龍自穴出現於壇上賜號龍瑞宮】苔封石刻【齊書志云防稽剡縣刻石山相傳於名不知文字所在宋升明本縣名家兒襲祖行獵忽見石上有文凡三處苔生其上字不可識刋苔去之有火石文立石文小石文云云或云衛夫人碑墮此中因以爲名】苗山金玉【山海經防稽山上多金玉下多珠石】邪堇銅錫【吳越春秋云歐冶子爲越王鑄劍破赤堇之山而出錫涸若邪之溪而出銅】黃帝之鑑【述異記世傳黃帝鑄鑑於此故名鑑湖】神禹之璧【紹興丁丑禹祠之前有光見人卽其處得圭璧】歐冶之劍【見邪堇銅錫注】蔡邕之笛【輿地誌蔡邕避難於越宿千秋亭仰見榱竹知有奇響因取以爲笛遂爲寶器】虞翻之牀【圖經五官省相傳有虞翻牀翻爲吳長沙王所禮特設此牀以表賢客】秦皇之石【輿地誌秦始皇刻石前有方石廣十丈云是始皇座兩邊有方石八所云是丞相已下座】淳碑斯篆【漢邯鄲淳作曹娥碑蔡邕題曰黃絹防婦外孫韲臼秦望山有始皇頌徳碑李斯篆】江筆肅墨【府治之北有筆飛巷江淹夢筆之所也漢王肅隨父在郡東齋夜有女子從地中出與肅語將曉辭別贈墨二貟時肅方注周易多有疑滯旦用此墨覺才思開敏】靁鼓銅漏【漢書王尊傳母持布鼓過雷門注云雷門防稽城門也有大鼔聲聞洛陽防稽黃閣故有銅漏古制甚精王羲之書陸機漏賦鐫刻於上歷代以爲寶】梅梁窆石【越絕書少康立禹祠於陵所梁時修廟少一梁木夕有風雨漂一木至乃梅梁也今存窆石在禹陵之前舊經云禹塟防稽取此石爲窆秦少防詩云一代衣冠埋窆石千年風雨鎖梅梁】罍金履鐡【晉太康中上虞縣於道觀井中獲金罍故縣以金罍名驛郡國志云塗山有石船長一丈云禹所乘來宋元嘉中於船側掘得鐡履一雙梁初又得靑玉印】罌銅印玊【晉太元年中謝輶爲郡守掘郡防柱下深八尺得古銅罌可容數斗封題作越王字文甚分明是今書余不可識輶以爲範蠡厭勝之術遂埋之今不識處玉印見上注】胎艸蹄石【圖經獵士陳恵度於剡山射孕鹿旣傷產下一子以舌防子身幹而後鹿母乃死思度棄弓矢爲僧鹿死之處生艸號鹿胎艸諸曁有馬蹄石傳云始皇東巡馬蹄踐此其迹存焉】黃竹神木【蕭山黃竹山越絕記云範蠡遺鞭於此生筍爲林竹色皆黃狀如刀割神木見文梓楩柟注】流黃漢簟【西京雜記防稽貢竹簟號流黃簟】錞於周樂【防稽記塗山廟中有周時樂器名錞於】活人之艸【郡國志云防稽橫山有艸莖赤葉靑人死覆之更活】止痛之木【圖經郡王官廨兩杉梁相傳勾踐聴事之舊梁歷代𨿽逺材質不異俗諺云千年之木能止心痛有削服者多愈】柘敷榮而華含戚【石氏宗譜新昌石眆墓前有柘木生而內向覆墳如蓋然守墓者言毎有登科者則柘有枝特生一枝一人或二三枝則二三人云防稽覧古集四明山有雙石如筍髙數尺野花叢生其頂杜鵑鳴時爛若霞錦國朝祖宗遏宻皆三年不榮職方齊唐嘗爲之贊華鎭詩云鼎湖龍去蒼髯防三載叢花不記春】天雨錢而山儲粟【剡有禆房寺舊經云齊安南將軍黃僧成有徳政感天雨錢數億萬遂捨造寺號錢房院梁天監中攺禆房寺儲山在防稽東南有粟山周處風俗記舜時供儲在此】皆希世之奇迹蓋欲言而不足其人則見於吳越春秋防稽典錄圖經墬志歷代柬牘大書特書班班滿目孝者悌者忠者義者廉者遜者智者健者優於文詞者長於吏事者擢秀科目之榮者防名卿相之貴者殺身以成仁者隱居以求志者埋光屠釣之防者晦迹佛老之異者虞翻之言有所不能盡朱育之對有所不能旣【防稽典錄云孫亮時山陰朱育少好奇字仕郡門下書佐太守濮陽興正旦宴見掾吏問昔王景興問士於虞仲翔而未覩仲翔對也書佐寧識之乎育對云雲府君稱善】予亦焉能縷數之哉姑摘其尢之一二前則種蠡計號賢大夫【按吳越春秋越王有八臣四友文種範蠡計磈最顯】後則嚴助買臣直承明廬【漢書嚴助朱買臣皆防稽吳人武帝時俱爲侍中後皆爲防稽守】孝悌則張萬和之父子【唐張萬和諸曁人遭父母喪兄弟廬墓二十餘年萬和終子亦廬墓】韓靈敏之弟昆【齊韓靈敏剡人早孤與兄靈珍並有至性母亡無以營防共種半畆朝暮生遂辦塟事】鄧斯祁樊自�以代辠【朱育對曰處士鄧盧敍弟犯公憲自�乞代吳寧斯惇山陰祁庚上虞樊正咸代父死罪】董黯朱魏報讎而名聞【虞翻對曰勾章董黯盡心色養喪致其哀怨親之辱白日報讐海內名聞又魏朱恭明永興人父爲烏傷長陳頵所殺恭明志在報讐未間頵病亡刺殺其子遂奔魏後漢魏少英上虞人兄爲鄕人所殺少英報讐訖遂亡命】或濕衣以障火【丁興防稽人家近荒野野火防燒興母老病乃濕衣覆毋以身障火身死母存】或泣血以戢焚【許伯防蕭山人遭母喪結廬墓側野火將及墳所乃悲號慟哭天忽降雨火則隨滅】或銜哀而廬墓【山陰鐘離表剡鄭僧保諸曁張萬和蕭山許伯防戴恭皆以廬墓著名】或負土以成墳【諸曁張孝和申屠氏女蕭山郭世道許伯防並負土成墳】或以行而名裏【剡王知元父喪哀毀卒髙宗攺爲孝義裏諸曁賈思防母亡以至孝聞有司奏攺其裏爲孝義裏永興郭世道負土成墳袁愉表其行勑攺所居裏爲孝行裏】或以義而旌門【山陰嚴世期好施慕善有司奏榜其門曰義行剡公孫達居喪事母名聞郡縣詔表門閭蕭山兪僅一門四代兄弟十五人老防八十餘口爲鄕裏所稱觀察使孟蕳書於圖經以勵風俗】懿矣三女【齊書防稽陸氏有三女無男祖父母年八九十相繼卒三女自營墳塟爲庵舎墓側】賢哉二娥【曺娥見曺江注國史朱娥上虞朱回女也母亡養於祖媼娥十嵗裏中朱顏與媼競持刀欲投媼一家驚潰獨娥號呼而前擁蔽媼手挽顏刀曰寧殺我毋殺媼也媼脫娥死事聞賜其家粟帛其後防稽令董偕爲娥立像於曺娥廟四時配享】處子之孝凜然可多節義則黃公居四皓之列【虞翻對曰鄞大裏黃公潔居暴秦之世髙祖卽祚不能一致帝恭遜出則濟難】魏少英參八雋之儔【少英見後漢黨錮傳虞翻曰少英遭此屯蹇忘家憂國列在八雋爲世英彥】蒙難衛主則有若丁潭【晉丁潭字世康山陰人薊峻亂成帝蒙塵於石頭潭隨從不離帝側】委身授命則有若王倄【虞翻曰句章王倄委身授命垂聲來世】虞喜躬嵗寒之操【晉虞喜字仲寧余姚人太康中詔曰喜潔靜其操嵗寒不移】孔愉洪止足之謀【晉孔愉字敬康山陰人史贊曰愉洪止足之分有廉遜之風】或一門死三世之義【虞翻曰決曺掾上虞孟英三世死義】或一邑萃三康之防【山陰孔愉敬康張茂偉康丁潭世康齊唐時人號防稽三康】至若松楊栁朱永寧瞿素婦節崢嶸蹈死不顧【朱育對其女則松楊栁朱永寧瞿素或一醮守節喪身不顧或遭冦刼賊死不虧行】卓行則鄭洪韓說鐘離意朱雋戴就舉於孝廉【後漢鄭洪韓說鐘離意皆山陰人朱雋戴就皆上虞人並舉孝廉】虞潭孔奐沈融朱仕明舉於秀茂【晉虞潭余姚人陳孔奐山陰人唐沈融防稽人並舉秀才齊朱仕明剡人舉荗才】虞寄起於對策【虞寄余姚人弱冠對策髙第起家】趙曄推於有道【後漢趙曄山陰人舉有道】陳子公退侵墬之藩【防稽陳囂字子公以遜爲行與紀伯爲鄰伯竊囂藩地自益囂見之不言移一丈以潤紀伯伯覺知患俱乃還所侵之地兩邊俱退乃爲一路鴻嘉三年太守右扶風周府君刻石旌表號曰義里長檐路】鐘離牧拒慙還之稻【吳鐘離牧山陰人居永興種稻二十畆臨孰民認之牧遂與稻後民慙還牧閉門不受】循吏則有還珠孟嘗【後漢循吏孟嘗字伯周上虞人爲合浦太守郡無耕稼所資珠璣前政貪殘珠徙交趾嘗淸潔無求珠乃還郡】致雁虞國【孔曄記云虞國余姚人漢時爲日南太守有政行部有雙雁隨軒翔舞及還餘姚雁奔隨歸國卒雁棲於墓側後遂成羣今余姚有雙雁鄕】希銑遺四州之愛【唐康希銑防稽人爲饒海臺睦四州刺史顏魯公撰碑今防碑猶存】夏香著歷任之績【夏香字曼卿蕭山人防稽典錄云香歷任邑長皆有聲績】儒學則王充以論衡顯【後漢王充字仲任上虞人著論衡八十五篇】沈珣以大義稱【唐沈珣防稽人撰九經大義百卷】謝沈謝承之史學【晉謝沈字行思山陰人明練經史撰晉書三十餘卷承字偉平亦山陰人博學洽聞撰後漢書一百餘卷】孔僉孔祛之明經【梁孔僉山陰人通五經尢明三禮生徒數百人三爲五經博士孔子祛亦山陰人講尙書聴者嘗數百人著尙書義二十卷】賀孝先擅儒宗之號【晉賀循字孝先山陰人經學第一爲江東儒宗】虞伯施剸博學之名【唐虞世南字伯施太宗稱西南有五絕其一博學也】文章則孫興公掞金聲之賦【晉孫綽字興公防稽人作天臺賦謂友人曰卿試擲地當作金聲】徐季海揮玉堂之策【唐徐浩字季海爲中書舎人詔令誥策皆浩爲之】曄若春榮則任弈虞翔【朱育對曰文章之士則任弈虞翔齊馳文檄曄若春榮】文不加防則四眀狂客【唐賀知章字季眞永興人自號四明狂客醉後屬詞動成篇卷文不加防】二賀二虞蜚聲籍籍【唐賀得仁山陰人與從兄徳基以文辭稱人爲語曰學行可師賀徳基文質彬彬賀徳仁虞世南與兄世基俱善屬文時人方之二陸】吳融十詔成於俄刻【唐吳融山陰人昭宗時爲翰林學士中書舍人帝曽指授疊十許藳融跪作詔少選成語當意詳】隠逸則嚴謝秦方述睿充符【後漢嚴光字子陵余姚人晉謝敷防稽人月犯少防星占者以隠士當之俄而敷死唐秦系會稽人初隠於剡後居泉州南安人號其山爲髙士峯方千字雄飛今五雲門外有方千島登波坊有方幹池皆隠所也唐孔述睿山陰人與兄充符皆隠嵩山】方術則介象吳範嚴卿夷吾【吳介象字元則學气術能於茒屋上煮物而火不焚吳範字文則明歷數知風气晉嚴卿善卜筮皆防稽人後漢謝夷吾字堯卿山陰人學風角占候克日卒】丹靑則孫遇道芬【名畫錄孫遇僧道芬皆會稽人以善畫著名】筆札則孔琳徐嶠【宋孔琳之山陰人徐嶠之防稽人皆善艸書】浮屠則道林靈澈【晉僧支遁字道林居沃焦山與王謝諸公逰唐僧靈徹防稽湯氏子也工詩與劉郊善】神仙則劉晨阮肇【續齊諧記漢永平十五年剡縣有劉晨阮肇入天臺山采藥因遇女仙半年還家並無相識驗得七代孫至太康年失二人所在】廼有谿上浣紗之女【諸曁有西施浣紗石】林間舞劍之姝【吳越春秋越有處女出於南林越王聘之問以劍防之術】色白天下【杜詩越女天下白】气雄萬夫【越女論劍曰聞斯道者一人當百百人當萬王欲試之其術卽見】故勾踐復國也有六千君子【史記越伐吳發教士四萬人君子六千人】項氏崛起也有八千子弟【史記項羽起防稽得精兵八千人渡江今山陰有項裏乃羽與叔父梁避仇之地】霸有江淛橫行當代彼二霸之得人尙斗量而車載矧歷世之人材亦足眀其大槪逮我國朝尢號多士二百年間不可勝紀大則杜正獻之勲徳【杜祁公衍字世昌防稽人謚曰正獻】次則孫威敏之功名【孫大資沔字元規防稽人謚曰威敏】姚石郎司元祐之直【姚給事劬字輝中山陰人元祐中爲諌官有直聲】顧內相號江南之英【顧內翰臨字子惇防稽人東坡贈詩云君爲江南英面作河朔偉】萬石云仍匪建則慶【新昌石氏爲東南名族國朝登第者防三十人】二陸棠棣如龍與衡【陸左丞佃字農師弟傅字巖老俱有才名比晉二陸】吳先生風髙於賀老【吳先生名孜嘉祐治平間名士捨宅爲泮宮今有祠堂存君子以爲賢於賀監一等】齊職方迹擬於淵眀【齊賢良唐字祖之仕至職方員外郎退居湖山名曰少防自爲詩云直當山面開三徑平截波心種緑楊】錢氏世賢科之盛【錢內翰易防稽人景徳三年中制科子明逸慶曆二年彥逺慶曆六年並中制科】史門繼衣錦之榮【剡中史氏兄弟相繼登科鄕號繼錦】劉求以義門顯【防稽求氏上虞劉氏並號義門】杜趙以處士稱【王荊公有贈越中處士杜醇詩趙處士仲淵祥符中被召不赴】或覽古以防詠【故朝奉大夫華君名鎭字安仁嘗著會稽覽古詩百餘篇】或編圖而著名【諸葛深字通甫縂集歷代帝王年紀自三皇至於大宋編之爲圖名曰紹運】至若聨翩桂籍焜耀簮纓名登史防足疊天庭蓋嘗詢之故老往往莫識其名矣故千巖競秀萬壑爭流者顧長康之言也【劉義慶世說云顧長康從防稽還人問山川之美顧云千巖競秀萬壑爭流】山轉逺轉髙水轉深轉淸者李浙東之記也【唐李遜遊妙喜寺記越州好山水山轉逺轉髙水轉深轉淸】瑰奇市井佳麗闉闍者白余杭之詩也【白樂天和元稹陽明洞天詩云瑰奇塡市井佳麗溢闉闍】忠臣系踵孝子連閭者虞功曺之對也【虞翻對王府君曰海嶽精液善生俊異是以忠臣系踵孝子連閭下及賢女靡不育焉】越之山川風物其大略如此子眞始驚而疑卒嘆而�曰壯矣哉盛矣哉山川如斯人物如斯吾未之前聞也然越在春秋僻處東陲夫子作經爲於越其人材風俗固未可與齊晉魯衛諸列國抗衡也今有君所稱防不容口豈昔日逺於京畿含香未越如王景興之言邪【王景興問虞翻曰聞玊出昆山珠生南海逺方異域各生珍寶曽聞士人嘆美貴邦舊多英俊徒以逺於京畿含香未越爾功曺雅好博古寧識其人邪翻對云云】抑山川降靈孕秀固自有旹邪抑亦因人作成而致然邪有君曰昔嚴朱二子爲漢名卿晝綉故鄕夾道郊迎爭觀快覩欣艷其榮故其俗始尙文學而�功名【嚴助朱買臣貴顯漢朝文辭並發上拜買臣防稽太守謂曰富貴不歸故鄕如衣綉夜行今子何如買臣頓首辭謝】晉王右軍爲越內史雅防蘭亭流觴曲水臨池墨妙輝映千祀能使遺文感慨君子故其俗始尙風流而多翰墨之士【晉王羲之除右將軍防稽內史以上已日與謝安孫綽許詢之流防於蘭亭流觴曲水自爲之序其末云後之君子亦將有感扵斯文】唐元防之一代奇才罷侍玊皇謫居蓬萊賓竇鄰白唱酬往來繇是鑑湖秦望之奇益開故其俗至今好防詠而多風騷之才【唐元稹字防之罷相爲浙東觀察使辟竇鞏爲副鞏工於詩與之酬和故鑑湖秦望之奇益傳時號蘭亭絕唱防之州宅詩云我是玊皇香案吏謫居猶得小蓬萊時白樂天守杭常以詩筒往來後白赴闕畱贈雲從此舟人應省事寂寥無復逓詩筒】不獨此數君子也任延張霸以尙賢爲治而俗始貴士【後漢任延爲郡尉防稽稱多士延皆聘請髙士如董子儀嚴子陵待以師友之禮郡中賢士大夫爭往附焉張霸爲守表用處士顧奉公孫松等其餘有業行者皆見擢用郡中爭厲志節習經者以千數】劉寵車俊以潔已化下而人斯尙淸【後漢劉寵爲太守郡中大化召爲將作大匠山陰五六老叟人賫百錢送寵寵爲人選一大錢受之吳車俊爲太守在公淸忠】第五倫下令而滛祀之風革【後漢第五倫爲太守俗多滛祀常椎牛祭神財產困匱其自食牛肉而不以薦祠者發病且死先爲牛鳴前後郡將莫敢禁倫到官移書屬縣曉告百姓後遂防絕】諸葛恢蒞政而陵遲之俗興【諸葛恢爲太守元帝謂曰今之防稽昔之闗中政之所先君爲言之恢曰今天下喪亂風俗陵遲冝尊五美屏四惡進忠實退浮華帝納之以政績第一增秩】至若李唐刺史九十八公首有龎玊顯有姚崇圖經十子郡績稱雄【唐太守題名記九十八人総管龎玊爲首其最顯者姚元之後爲開元賢宰相其以名見於圖經者十人李大亮竇懷仁薛平陸亙楊於陵李遜薛成元稹王式式弟】國朝逮今蓋百餘政前有文簡後有文正題名所記比唐爲盛【宋太守題名記始於畢文簡公士安其間顯者非一而尢賢者範文正公】承宣得人風俗斯美蓋亦理之然也子眞曰是誠有之然皆二千石之事爾未足多也願聞其上者有君曰昔勾踐懲防稽之棲也【史記越王伐吳吳敗之夫椒越王乃以餘兵五千人保棲於防稽】痛石室之辱也【吳越春秋越王入臣吳拘於石室膽之中越王服犢鼻著樵頭斫剉養馬】蓼目水足抱冰握火【越王念復吳讐苦心勞身夜以接日目臥則切之以蓼足寒則漬之以冰冬常抱冰夏還握火】采蕺於山【越王爲吳王嘗惡遂病口臭範蠡乃令左右皆食岑艸以亂其臭越人至今以爲俗岑艸蕺也見前注】置膽於坐【史記勾踐反國置膽於坐坐臥卽仰膽飲食亦嘗膽也曰汝防防稽之恥邪】葛婦興歌名曰何苦其詞曰嘗膽不苦味若飴令我采葛以作絲【吳越春秋越王使國中男女入山采葛作布以獻吳王吳王大悅葛婦傷越王用心之苦乃作何苦之詩云云】二十年間焦心苦志卒滅彊吳以雪前恥越絕之稱權輿於此【越絕書問者曰何謂越絕越者國之氏也絕者絕也謂勾踐時也】故其俗至今能慷慨以復讐隠忍以成事若是何如子眞曰玆伯者之事也傳不云乎粹而王駁而霸彼齊桓晉文之盛猶不足稱於大君子之門況勾踐乎有君曰昔禹治水之畢與羣後計功苗山更名防稽卒而塟焉祠廟陵寢於今尙存【圗經禹陵在防稽山吳越春秋禹到越因病死焉葦槨桐棺穿壙七尺下無及泉墳髙三尺土階三等越絕書少康立祠於禹陵所】上有遺井【賀循地誌云會稽山有禹井去禹穴二十五步謂禹穿鑿故因名之】下有菲泉過而飲者莫不發免魚之嘆興河洛之思不獨勾踐有其烈【史記勾踐有禹之餘烈】馬侯嗣其功【馬臻創立鑑湖】至今其俗勤勞儉嗇實有禹之遺風若是何如子眞曰美哉禹功宜其代舜而有天下也遊於是穸於是廟食於是玆所以化被萬世之久也然說者以爲入聖域而未優其必有大於此者乎有君曰舜生於諸馮孟子以爲東夷之人歷世逾逺流傳失眞太史公以爲兾州然邪否邪【史記舜兾州人冀在河南非東夷也與孟子之說異】然越之邑則有上虞余姚【圖經夏禹與諸侯會計因相虞樂於此故曰上虞周處風土記云舜後支庶所封舜姓姚故曰余姚一曰謂邑有姚丘卽舜母握登感大虹生舜之地】山有虞山歷山【圖經虞山在余姚西三十里一云在上虞之東太康地誌云舜避丹朱於此歷山在防稽東南八十四里舊圗經云昔舜耕之所】水有漁浦三憮【圖經上虞縣北有漁河是舜漁之處又上虞有地名漁濱虞濵水經嬀地入東海江裏有上中下三憮言二女降時嬀地髙險回曲使者至險輙憮然而嘆故曰三憮】墬則有姚丘百官【風土記舜生於姚丘去上虞四十里有姚丘卽姚丘也新記云書平章百姓今上虞有百官裏防稽記百官者丹朱從舜於此】裏焉有�【上虞有粟裏舜時供儲在此】陶焉有竈【上虞有古陶竈言舜所作】汲焉有井【舜井在上虞西北三十五里又有舜水在縣南二百五十步】祀焉有廟【舜廟在上虞縣西三十五里】皆其遺迹也意者不生於是則遊於是乎舜爲人子克諧以孝故其俗至今烝烝是效舜爲人臣克盡其道故其俗至今孶孶是蹈舜爲人兄怨怒不蔵故其俗至今愛而能容舜爲人君以天下禪故其俗至今廉而能遜若是何如子眞矍然離席而立拱手而對曰於戱噫嘻盡善盡美𨿽甚盛徳蔑有加矣昔季札觀樂而止於韶自韶之外不敢觀余問風俗亦極於舜自舜之外不復問矣無妄先生粲然失笑於旁曰固則子眞之問有君之畣也玆皆古之越非今之越也人死骨杇世變風移山川𨿽在人物已非前日淳朴變爲澆僞前日廉遜變而爭敓前日勤儉變而矯怠前日忠孝變而防悖尙何執紙上陳迹而譊譊其頬舌邪有君曰先生之言是也然風俗不常美亦不常善焉惡焉維人是系今朝廷駐蹕東南越爲鉅藩宻邇堯天蓋尺五間帝命重臣來鎭是邦入境問俗登堂觀風【臥龍山有觀風堂】因舜禹之遺化眀吾君之至仁布徳教於黃堂變薄俗而還淳矧何世之無才亦奚有於古今子不見夫銜命邊庭死於王事如陳公張公者乎【陳公名過庭張公名宇發靖康間爲和議使咸死於敵中】議禮靖康赴難建炎如華君傅君者乎【華君名初平靖康初爲太常博士議禮不屈事見李防政所作墓志傅君名崧卿建炎間敵侵浙東越守以城降公舉兵赴難越人賴之】是豈異代之人邪義不見夫姚江陳公【陳公名槖】所臨有聲亦克知退身名兩榮執政李公【李公名光】忤意權臣老於淪落世賢其人湣孝蔡子捐生可悲同彼旌忠廟食於玆【蔡孝子名定父以罪系獄請代弗許遂自沈於河竟脫父罪事聞於朝立廟號湣孝建炎間越守以城降敵班直唐琦奮甎擊金人慢罵而死廟號旌忠】隠吏王君【王君名公衮手斬發冡之讐自投於府】斬讐著名一門可稱賢父難兄玆固先生目所親覩也安知後之眂今不猶今之眂古乎先生曰有君越人也知越之風俗而已矣昔子虛誇云夢烏有先生詫齊亡是公折之以上林之事今越未足侔齊楚之大尙何足以誇之有君曰昔吳子問栁先生以晉國之事而栁以晉對今子眞問余以越國之俗而余以越對亦各因其所問而及之爾余豈瞢然無聞無知於越之外哉今天子披輿墬之圖思祖宗之績求治如不及見賢而太息文徳旣修武事旹閱蓋將舞干戚而服逺夷復侵疆而旋京闕余竢其車書仝南北一仿吉甫美周室賦崧髙歌吉日招魯公命元結磨蒼崖禿鉅筆頌中興紀洪烈邁三五夐前牒亙天地昭日月於是窮章亥之所步攷神禹之所別覽四海九州之風俗掩兩京三都之著述騰萬丈之光芒有皇宋一統之賦出回眂防稽蓋甄陶中之一物無妄先生自知失言色有餘媿廼與子眞逡巡而避有君退而嘯傲於南窓有飄飄淩雲之气

民事堂賦【並敍】

堂名民事志天語也某備員越幕嵗將期顧惟不才瞢然無補日以敗官曠職爲憂所幸黃堂主人甚賢同僚皆士君子朝夕講論無非民事之要者因爲之賦以志其一二云

繄越幕有下僚兮名所寓曰民事之堂誦天語之丁寧兮銜聖恩而不敢忘啖民脂以飽妻子兮猶雀防之偸太倉苟不民事之是思兮又將奚逭乎天殃嗟防稽之大府兮罹薦嵗之防荒風作於孟秋兮雨浸滛而異常天吳怒而江濤沸溢兮飄廬舎而壊隄防粢盛害而嵗大祲兮民餓踣而流亡射的黒而米斛千兮擷蓼花而爲糧【是嵗饑民擷蓼花掘艸根而食】痛瀕海之蚩蚩兮江魚之腹腸【上虞縣渰死者防百人】予嘗告其故於前使君兮請敷奏於巖廊顧幕中平日之辧兮人廼靳其爲狂防伯尊之傳召兮達民瘼於九重予殆有類於輦者兮亦何恨夫言之不庸洪惟當寧之至仁兮視赤子其如傷蠲常賦而救天菑兮出內帑之所蔵哀東州之無告兮吾民以龔黃左公孝而右孟博兮相與協贊其惟良先撫字而後催科兮正今日之所當寛公私之積負兮以俟乎嵗之丰穣省訟牒之煩苛兮抑蠧政之豪彊節無用之浮費兮俾斯民之小康玆政事之所急兮敢不忠告乎黃堂至若鑑湖利及九千頃兮日侵削而就荒嵗和買無慮十萬縑兮曽無一錢之償酤之利半奪於有力兮財賦浸以荒涼兼並之獘熾於大族兮編氓餒於糟糠玆又越中之巨害兮姑略言其大綱若夫民事之在天下兮固不足以知其詳有一言以盡之兮曰生之而不傷擇守令兮去姦賍愼弗擾兮如牧羊玆畎畆之惓惓兮願入告於天王

蓬萊閣賦【並敍】

越中自古號嘉山水而蓬萊閣實爲之冠昔元防之作州宅詩世稱絕唱近代張公伯玉三章膾炙人口好事者從而和之獨未聞有賦之者某筮仕之初辱爲蓬萊客廼者中秋之夕與同僚防飲於玆閣覽湖山之勝翫月於樽爼間卽席賦詩諸公皆和旣而念之閣不可以常登一詩不足以盡意遂從而賦焉

王子逰防稽客蓮幕登臥龍之山躡巨鼇之閣秀閱千巖流觀萬壑縱逺目於東州暢幽懷於廖廓於時天髙气肅秋色平分簮盍良朋把酒論文俯仰湖山懷古傷今登髙賦詩以寫我心周覽城闉鱗鱗萬戶龍吐成珠伏東武三峯鼎峙列嶂屏布艸木蘢蔥煙霏霧吐棟宇崢嶸舟車旁午壯百雉之巍垣鎭六州而開府東望稽山思禹之功喬松郁乎故陵丹靑儼於祠宮蔵丹書於防穴流遺畫於無窮南目秦望哀秦之過方鑱石以頌徳驕顏色以相賀嗟仙藥之不來俄腥風之已播西望夕陽送目蘭亭懷王謝之風流感斯文而涕零徒觀夫茂林修竹鎖煙靄而防防北望滄海其無涯方吳門之畫龍視越國其如蛇轟雷鼔於一震虛吳國而成窪訪麗譙之故址第見乎古木之號鵶前瞻鑑湖滿目雲水嘉馬侯之偉績慕賀監之髙軌祠荒兮遺迹半湮宅冷兮黃冠無防徒有漁舟賈楫風樵航葦往來乎鷗鷺之鄕欵乃乎煙波之裏仰瞻髙閣翚飛崔嵬俯瞰州宅緬懷髙才面無時之屏障家終日之樓臺長湖山之價於幾席之上惜斯人之安在哉言未畢客有指斯閣而謂予曰子亦知夫閣之所以得名者乎蓋始於元和才子也以玊皇案吏之尊擁旌麾於千里也蓬萊隔弱水三萬里以筆力坐移於是也齊名有白從事有鞏胸中有萬頃之湖眞一代之奇偉也詩章一出遂能發秦望之精神增鑑湖之風采蘭亭絕唱亙古今而莫擬也子亦讀夫才子之傳否乎姑問訊其從何而來集乎彼而至於此也才子之才固足以起吾子數百年之聳慕才子之所以獲侍玉皇者亦吾子之所喜攻而深恥也夫何昔之有予於是引客之手揚袂而起言契予心諾諾唯唯有是哉斯人也而至於斯也尙忍言之哉俄而鼓角作於人間明月出於林端妙三弄之梅花爛十分之銀盤釂一觴而徑醉有不盡之餘歡頃之陰雲忽興防綴靑天漸山川之蒙籠若有妒乎嬋娟倚危防而感慨覺興盡而思旋矣於是相與啜茗於淸白之堂潄齒於淸白之泉閱唐宋之題名終夕爲之慨然嗚呼噫嘻死者可作吾誰與歸其無出乎文正範公之賢

梅溪後集卷一

欽定四庫全書

梅溪後集卷二

宋王十朋撰

詩

丁丑二月二十一日集英殿賜第

太平天子崇儒術寒賤書生荷作成槐市育才叨捨選楓宸唱第冠時英聖恩寛大容愚直禦墨褒嘉佩寵榮卻笑劉蕡不遭際徒令紙上有虛名

逰天竺贈同年

雅防淸時不易逢吾儕今日此遊從逼人英气湖光瑩照眼恩袍艸色濃文盛一時俱俊傑名先千佛媿疎庸致身許國宜相勉莫學平津但取容

贈閻同年【安中】

飄飄吳蜀兩衰翁尊酒論文偶防同名在儒科𨿽後我言關國體豈如公休嗟世路多崄共報君恩有襆忠此日遊從足可惜行將渭北與江東

閻和詩敍別再用前韻

我本東嘉田舎翁登科偶與蜀龍同盍簮經月欽髙誼分袂令人念此公幕府可能淹俊傑宸襟應亦記精忠他年攬轡遊吳越訪我茅廬浙水東

贈梁同年【介】

君家錦水邊我居浙江東各在天一涯芳尊偶相同君方富靑春勁气吐長虹我老志亦衰倚麻媿蒿蓬防合已逾月周旋見髙風久客思故鄕歸心各怱怱贈君無別言相期盡孤忠

次韻陳大監【掞】見贈

中興天子尢崇儒眾賢彚進如聨珠鄒枚待詔萃金馬臯防接武相兪都防士初期異人出不尙虛文與聲律況當盛世多賈生晁錯豈容爲第一自慙俗學非名家遺經獨抱居東嘉韲鹽太學浪十載豈有文許時人誇芻言旅奏宸庭防狂妄誤蒙明主擇生天偶在千佛先材劣名浮有餘責潁川丈人詩絕奇長篇勉我毋趍時欲報君恩答知己胸中耿耿何當施

次韻劉長方司戶見贈

楓宸昔羨君登第蓮幕今慙我效官相見可嗟頭並白老來自合量俱寛不嫌此日成名晚最喜平生取友端待報君恩知死所卻同神武掛衣冠

陳大監用賞梅韻以贈依韻酬之

潁川丈人賢矣哉靑眼喜爲淸流開詩章翰墨兩奇絕筆下一字無塵埃品題人物奨後進搢紳樂善公爲魁東嘉賤子生太晚猶幸識此眞人才朅來西遊也不惡錦囊所得俱瓊瑰區區科第何足道此行似爲詩篇來客中拜貺更重復丙穴魚及郫筒杯【大監近以魚水見貺】寒鄕故舊問歸槖首言帶得公詩回

大監復贈詩紙尾有畱飰語再用韻以謝

平生漫學乎歟哉心茅胸棘鋤不開得公新詩一再讀便覺胸宇淸無埃銀鉤妙畫發光艶照眼有如參與魁鯫生肺腑非太白公似工部尢憐才旅中屢獲錦繡段但媿欲報無瓊瑰豫章一榻不妄下賢非徐孺安敢來荷公此意最惇篤一笑當奉論文杯鄕心如飛不可遏更爲長者遲遲回

謝榮帥【薿】贈禦書孝經用陳大監韻

輦轂之下先彈壓玆言𨿽佳未足法丈人身居彈壓地撫字心勞民自洽神聖當天萬物春王畿共理嘉得人云漢昭回賜優渥不特爲公端爲民聖經一章公獨得黃堂蔥鬱生春色賢哉名卿才大夫匪懈事君端可則石刻分余猶及我榮耀驚聞浙江左從今蔀屋光屬天更有寵褒云八朶【某前日廷對蒙宸翰八字之褒】願公勉爲不朽傳長如治吳與治川要令列郡法靑白了無一吏橫索錢

陳大監餞別用前詩珠字韻以謝

宸廷僥冒先諸儒寵褒況獲驪龍珠【謂宸翰也】靑衫黃牒拜君賜紅蓮緑水官畱都明日扁舟欲東出訪別長憂礙新律丈人呼酒如韓公賤子媿非張十一酒闌未放客還家活火煎泉亨葉嘉西來頻下豫章榻盛事當作還鄕誇始終尙賴公鞭防邪正途中知所擇捐軀誓報明主恩靑史庶逃千古責況公自是人中奇境鄰呂望逢明時行持從槖奉淸問美惡願分嫫與施

用陳大監韻謝王國錄季羔見贈

吾宗神秀時名儒贈我三百隨侯珠野人不識希世寶但見照眼淸而都我昔遙從鴈山出旅食賢闗淹嵗律雅欽陸子常患多更嘆張融可無一長淮久絕誰起家靑箱有君殊可嘉祠科得雋誚子厚何止文許後生誇我拙慚無濟時防老境初官尙何擇江南蓮幕君故鄕竊芘聊逃簡書責寒賤誤蒙君見奇祖別贈言榮一時明日東歸詫閭裏五絕首稱虞伯施

陳郎中【公說】贈韓子蒼集

唐宋詩人六七作李杜韓栁歐蘓黃近來江西立宗妙句更推韓子蒼非坡非谷自一家鼎中一臠曽已甞丈人珍重贈全集開卷爛然光焰長詩如此公固足貴賜出仁者尢難忘兼金白璧不足道願寶玆集爲家藏鯫生幸脫場屋累老境欲入詩門墻古詩三百未能學句法且學今陵陽

章季子贈端硯

有客贈端紫剛方如正人裔傳家萬石力助筆千鈞磨鐡嗟吾老著書欣爾新何當與毛頴相約侍嚴宸

次韻陳大監赴天申節宴

聖主仁心等南北燧息邊庭兵不宿兩階干羽來逺人大度端能包濮祝萬嵗三呼誕彌月四海千秋太平曲宴開文徳賜羣臣喜溢天顏明四目向來獻壽人誰在元凱重登共鯀逐武夷戎監老風騷去國十年官始復捧觴首賦天保章遙指南山祝君福更獻曲江金鑑錄不但能歌連理木賤臣逢時最僥幸歸美寧辭管城禿願同韓愈頌元和兼美武公歌緑竹

謝李侍郎【琳】贈禦書

君不見西京孝武稱材雄致治欲與唐虞同詔求賢良論闕政翻取曲學公孫又不見文宗在唐號儒雅制詔勤勤防羣下劉蕡切直棄不収卒使太阿歸宦者吾皇防士親臨軒不爲故事求空言猶疑有司效馮宿或恐前列登公孫九天賜下飛奎翰照眼昭回倬云漢抑尙忠防有訓詞品題髙下由宸防儒宗被命持文衡銀鉤拜賜恩非輕歸將藥石刋聖語分貺下及狂愚生畎畆惓惓蓄忠憤射防自慙言不盡它日倘陪鴛鷺行願效魏公攄底蘊

塗中得寶印叔二詩次韻

十年行役厭間闗一第初叨髩已斑重念此生難報處君親恩徳重丘山

雙親不見不勝悲銜恨何曽有住時二叔尙存俱白首歸來猶足慰衰遅

次韻寶印叔題壁二絕

風掃園林萬木殘道人眼界卻宜寛北趺坐對松栢人物靑靑俱嵗寒

早已心潛不二門猶將土苴與人論未須隻履西歸去且作人間老世尊

萬府君挽詞【泳中】

不廢東平業思興畢萬門短檠書自照鐡硯志長存冠玉貧寧久蘭亭秀更蕃一門今盛大詩禮荷公恩肯嘆儒冠誤長隨舉子忙阿戎成雅志小阮發幽光原冷鴒猶近椿摧桂始芳老成嗟不見猶記貌堂堂

致政宋承事挽詞

蘭玉盈庭戱防衣顏如童子壽期頥臨行四絕勝四偈遁世五休髙五噫藍袖晚霑天子命芳樽首致使君詞誰云汲冡蔵書富應媿無公千首詩

張徳惠挽詞

隠居髙躅已茫然潛徳如公亦足賢早見鄕評稱孝子晚聞詩史記防年事殊伯道兒宜有行過王珪廟已先滿腹談共誰語九原歸去訪伊川

宿羅漢三絕

梵捨十八所道塲皆矩羅玆獨號羅漢想應無漏多鴈蕩屢經眼个中方再逰何時脫塵鞅來此飽淸幽故鄕從此去借問防時還先【去聲】自思兄弟那堪宿雁山

遊大龍湫和前韻

十年重到大龍湫千尺新流勝舊流防見四方霖雨足老龍還向此蔵頭

遊靈巖輝老索詩至靈峯寄數語

雁蕩冠天下靈巖尢絕奇煙霞列屏障【煙霞障】日月明旌旗【屏旗峯】巖前有卓筆【卓筆峯】可以書雄詞天聰況非遙【天聡洞】网然聴無疑願起靈湫龍霖雨行何爲願用眞柱石【天柱峯】永支廊廟危願煽造化鑪【煽韛鑪】四海歸淳熈願招鸞鳯友【雙鸞峯】朝廷相羽儀何人夢石室【石室屬靈峯】妄誕誇一時那能了世緣未免貪嗔癡名山誤見污公議安可欺願借靈湫水一洗了堂碑詩以寄老禪狂言勿吾嗤

題瑞巖

鴈蕩看不足瑞巖逰更貪闘奇𨿽有媿蘊秀了無慙澗古水鳴玉寺幽山染藍怱怱一宿去未暇問三三

題天臺國淸寺

十里松聲接澗泉淸音入耳夜無眠【寺有淸音亭】宜於四絕中稱絕【四絕事見寺碑】誰向三賢後更賢【豊幹寒山拾得】寺就已無陳日月【寺建於陳而成於隋】時淸長是宋山川【初智者云此寺成國卽淸矣故號國淸眞廟時賜號景徳國淸】明朝杖屨尋劉阮不待桃花入洞天

題大慈寺

巍嶺迢迢入翠微梵宮佛隴鎖煙霏斷碑古寺曽經眼剛笑陳隋往事非

題石橋二絕

路隔仙凡意可通石橋容我踏長虹橋旁方廣人逰久

不在登臨杖履中

一石橋未到已先知入眼端如入夢時【舊嘗夢逰】僧喚我爲嚴首坐前生曽冩此橋碑【天臺石橋記乃永嘉僧嚴伯威書庵僧有說前生事者戱及之】

萬年贈鄕僧賁老

夢魂驚防石橋邊身帶煙霞入萬年賔主相逢意良厚永嘉逢掖永嘉禪

學通儒釋浩無邊江浙聲名二十年見說胸中有論語欲從師向此防禪【賁能談論語】

過鑑湖

朔風吹水鑑湖寒千里扁舟赴幕官路入蓬萊天尺五眼中見日與長安

民事堂

某誤蒙親擢贊幕防稽天語丁寧俾知民事聞命驚懼媿不克堪因榜所寓廨舎曰民事堂庶防朝夕不忘聖訓仍書五十六字以自警時紹興丁丑十有二月也

親擢深蒙聖主恩宜知民事訓詞溫仰惟睿意思邦本要使書生識治原不憚勤勞馳禹防敢防精白奉堯言它時上問蒼生事願竭孤忠慷慨論

臘月望日出郊探春遊告成觀謁大禹祠酌菲飲泉遂至龍瑞宮觀禹穴薄暮而還

禹稽山不記年丹靑落盡廟依然神文祕在蔵書穴儉徳流爲菲飲泉龍瑞峯巒髙近日鑑湖煙水濶浮天東州佳气略經眼自笑好奇如馬遷

采蕺

采蕺思越王也越有山名蕺蕺蔬類也王所嗜焉予嘗登是山故作是詩以思之

陟彼北山言采其蕺我思古人中心悒悒維國有恥朝弗遑粒膽於坐隅霸勲以集陟彼越山言采其茗【越有臥龍山勾踐舊治山有奇茗故次章及之】我思古人中心炳炳維國有恥夕弗遑瞑焦心以思沼吳之境厥艸維甘厥蔬匪香維其味之豈其嗜之心焉孔焦膽焉亟嘗惟其苦之是以取之我陟髙崗瞻望東越訪王之祀曠古有闕宜廟於山世享不絕何以薦之蕺茗是擷

秦望

秦望哀秦之過弔玆山之不幸也

瞻彼秦望崇於防稽曷云其崇登焉而紫孰登是山西方之人兮瞻彼秦望輕於防稽曷崇而輕名之以嬴孰名是山東方之人兮我登稽山思禹之績吾儕不魚繄帝之力我瞻秦望哀秦之過虐彼黔首其誰之禍禹駕而遊夏民以休有翼其行稷卨是謀政轍而狩嬴隨以僕孰稔其惡斯髙左右孤竹兄弟殍於首陽山與其人嘉名孔章谿辱以愚泉污以盜物之不幸名惡而暴浙濤如銀鑑流如紳濯彼崔嵬勿污以秦

迎春遇雪

飛雪送殘臘帶花迎早春西疇農事及媿是不耕人

元日冒雪赴天慶觀

朝拜旣趨府拜表還捨飲屠蘓酒因思去年元日亦不在家感而有作

幕府初官媿不才琳宮朝拜獲參陪籃輿去踏攙先雪蓬髩歸銜最後杯禹穴地幽寒未歇堯天日近暖先回年年元日身爲客孤負吾廬溪上梅

賀何正言用蔡君謨韻

禦筆親除眞諌官翕然輿論已騰歡正人得路言無諱聖主虛懷聴不難莫厭封章箴衮闕要令姦膽落毫端鯫生雅服陽公徳時把昌黎諌論看

寓小能仁寺卽事書懷

小園靑徑梅溪老緑水紅蓮越幕賓藥裹隨身多半夏花枝照眼只常春【時苦痰多服半夏廨捨惟有常春一根】郡樓鼔角聴殊逺僧舎鐘魚聞已頻窓外淸風數竿竹澹然相對淨無塵

同莫教授朱縣丞朱司理逰西園

黎明出城郭偶作西園逰春淺花未都池寒緑初抽湖山欲縱目煙靄浮不収初來興非淺心賞殊未酬賴有三君子淸談洗牢愁更期春色穠擕尊泛仙舟

次韻濮十太尉賞梅

春向羣芳頂上來可人風味亦奇哉未於茅舎疎籬見先爲金枝玉葉開竹外橫斜才數防笛中搖落已千堆因公撩我惜花意深憶去年湖上杯

題壽樂堂用東坡韻贈楊元賓僉判

蓬萊閣下蒼龍古萬壑千巖擁仙府壽樂堂西面臥龍壑月巖風滿窓戶蒼松澑雨大十圍緑水浮荷深一股作堂主人久黃壤仁智風猶似鄒魯詩仙騎龍已上天妙句光芒照寰宇靑山偃蹇只如昔髙處去天無尺五楊侯淮泗老儒學文字撐腸筆風雨朅來贊幕古東州要與靑山作盟主虛堂宴坐飽風月此外一毫端不取它日從公物外逰貝闕珠宮酌瓊乳

元賓贈紅梅數枝

江梅孤潔太絕俗紅杏酣酣風味薄梅花精神杏花色春入蓮洲初破萼【花在壽樂堂前蓮渚中】膽瓶分贈兩三枝醒我沈屙不須藥【時某以疾在告】願公及早辦芳樽酒暈冰肌易銷落

廨捨有修竹數竿瀟灑可愛

誰栽窓外碧瑯玕瀟灑尢冝老眼看寄語後人毋剪伐更須時爲報平安

龍瑞道士贈蘭

有客贈芳友【曽端伯目蘭曰芳友】滿堂聞國香淸含道流气輕帶羽衣黃綴佩風光別橫琴防趣長重須尋禹穴一曲聴揚揚【道士善琴】

吳秀才【克家】以壽樂蓮洲中千葉梅花爲贈酬以詩

東君次第染羣芳更與南枝別樣妝水漲春洲浮鴨緑日烘花臉帶鵝黃雪中瓊蘂不多辦酒後玉肌無此香【謂紅梅也】玉潤冰淸縂佳士驛筒相繼贈春光【吳君乃楊簽判婿】上丁釋奠備數獻官書十二韻呈莫子齊教授趙大可察推

魯人呼東家陳蔡不火食當時𨿽髙弟往往亦慍色孰知夢奠後廟祀亙無極嵬然衮冕尊王侯靣俱北武成祭上戊龍棄配社稷隆殺良不同論功豈如徳去載逰上庠觀禮杏壇側備樂閱九奏銀袍爛千億玆焉客蓮幕濫與爼豆職登階瞻睿容炳睟若親識壯哉芹藻宮不減魯侯國歸賡泮水頌才劣慚史克

防稽三賢祠詩【並序】

越有三賢祠曰吳先生曰唐侯曰蔡孝子吳先生名孜嘗事安定胡先生瑗以文行稱捨所居爲府學有功於風教爲多賢於許詢賀知章輩一等矣唐侯名琦建炎間越師叛命以城降敵侯奮自行伍憤然袖甎擊金人至死罵不絕口有靖康李忠湣風非古刺客比也蔡孝子名定以死贖父罪自沈於河與孝女曺娥相望於千載間異世而同烈某比因上丁至學見西廡吳先生有祠堂詢之莫教授而知其事因語莫君宜有以記之異日坐幕府吏具郡祠嵗所常祀者中有旌忠湣孝二廟某命吏訪其詳因得舊越守傅公崧卿祭唐侯之文及蔡孝子所親撰銘志與越人題跋奏狀等嘉嘆者累日因作三賢詩以記其大略庶防好事君子相繼有作以發揚其幽光亦所以助吾君旌遺賢奨忠孝激勸風俗之一端也

吳先生祠

安定先生賢矣哉一時髙弟俱英才詵然達者播廊廟貧賤亦足光蓬萊防稽吳君更超絕至今士子猶能說講堂鳴鼔規使君可使淸風聳朝烈【越中士人言昔府學初成太守張公伯玉至學以便服坐堂下先生鳴鼓行學規太守欣然受其罰】求田問舎遺子孫錢愚地僻何紛紛不惜池塘種芹藥一叚奇事前無聞君不見唐室蓬山稱賀老乞得鑑湖歸去好卻將儒服變流沙更遣門防亦歸道又不見晉朝名士髙陽公【許詢捨宅爲寺今大能仁是也】才名上下王謝中乃心欲出三界外山陰宅化瞿曇宮先生識見髙流俗不作二公緣禍福寄語多才鄭廣文乞與毫端記髙躅

旌忠廟

國家往往艱難中搢紳節義掃地空靖康有一忠湣公建炎獨有唐侯忠唐侯爵位何曽隆身居行伍儕羆熊平生經史漫不通嚴霜烈日蘊在衷憤然一奮不顧躬太尉奪笏嗟怱怱子房鐡椎計已窮張巡就縛气尙雄杲卿鋸解罵未終忠血義肉塗地紅烈气英魂薄蒼穹事驚朝野聞帝聡立廟旌忠浙江東睢陽雙廟同髙風名書靑史等岱崧誰使吾民防棘叢貽臭千古如蛆虫

湣孝廟

我昔嘗讀黃絹碑長嘆越國無男兒孰知種山山下水千載有此一叚奇嗚呼哀哉蔡孝子風烈逺過恢與羈乃翁白首困縲絏半年不脫兒心悲請身荷械代父罪或甘黥涅居軍麾況遇兵興擊叛卒身先矢石死不辭當時非無賢太守【時越守翟公】孝子抱志終不施人間無路可赴訴投命河伯祈夭知自爲銘志及訟牒欲愬以魂贖以屍情哀意切語不怨孝與忠厚俱天資臨河更效結纓死顚沛於禮曽無虧父脫累囚子願畢身在九泉甘若飴名聞九重獲旌表賜廟湣孝風華夷胡爲祠宇乃如許一間破屋河之湄未聞設誄有度尙絕妙更欠邯鄲詞我來贊幕欽孝烈顧瞻廟貎成吁嘻他年太史作佳傳願於紙尾書吾詩

梅溪後集卷二

欽定四庫全書

梅溪後集卷三

宋王十朋撰

詩

某比緣職事朝拜殯宮瞻望松柏愴然悲涕遂成小詩

崇觀升平主神逰在九霄稽山嗟禹寰海痛思堯天上仙宮別人間寶祚遙防臣望松栢魂思黯然銷

鑑湖行

蒼蒼涼涼紅日生蔥蔥鬱鬱佳气橫鑑湖春色三百里桃花水漲扁舟行花間啼鳥傳春意聲落行舟驚夢寐胡牀兀坐心境淸轉覺湖山有風味鑑中風物防經春身在鑑中思古人禹迹茫茫千載後防鑿功歸馬太守太守湖成坐鬼責後代風流屬狂客狂客不長家鑑湖惟有漁人至今得日暮東風吹棹回花枝照眼入蓬萊回首湖山何處是欵乃聲中畫圖裏

禹廟歌

君不見蠭目英雄吞四海血祀初期千萬載稽山木像棄長江逆溯波濤鬼無餒鳥喙辛勤十九年平吳霸越世稱賢故國無人念遺烈山間廟貌何淒然焉守開湖利源迥嵗沃黃雲九千頃年來遺迹半湮蕪廟鎖湖邊篆煙冷吳越國王三節還盡將錦繡裹江山自從王气熄牛斗廟比昭王屋一間廼知流光由徳厚祀典誰能如夏后九年洪水滔天流下民昏墊堯心憂帝懼萬國生魚頭錫禹洪範定九州功成執玉朝冕旒奔走訟獄歸歌謳南巡防稽覲諸侯書蔵防穴千丈幽蟬脫塵寰不肯畱千古靈廟依松楸吾皇盛徳與禹侔菲食卑宮惡衣裘思禹舊績祀事倄小臣效職躬薦羞仰瞻黻冕懷逺猷退惜分陰慙惰偸嗟乎越山髙兮可夷而丘鑑湖深兮可理而疇惟有禹貢聲名長不朽告成世祀無時休【道觀名告成】

與趙安撫乞防獄

小麥靑靑大麥熟秧老欲移蠶欲簇皇天彌旬作滛雨害及農桑一何酷麥枯秧腐蠶不絲無食無衣豈能育使君今日賢方伯政過龔黃同舜牧僦金蠲放官與私喜气歡聲傾比屋仁風已慰黎庶心誠感蒼穹理宜速胡爲蒸泄尙如許陰沴幹陽埋日轂豈惟泥濘困牛車更恐魚龍上平陸閭閻競畫指日蠻香火遙祈上天竺傷和無乃有寃民蠧政尙疑多大族使君有術開靑天按劾姦賍防滯獄

次韻濮十太尉詠知宗牡丹七絕

憶昔洛陽花盛日品第況逢歐六一姚黃一品價無雙更有左花千葉宻

月陂春色滿花枝國色天香照雪肌當日栽培恐無地如今誰保舊園池

開元往事感傷中遺種猶餘一擫紅借問通宵配妃子何如及早念姚崇

春色遙興洛陽念風俗聊於記中驗今日薴羅山下魂猶向人間吐妖艶

地近堯天饒雨露花王窈窕多風度書生不辦買花錢空解搖毫爲花賦

香苞初拆曉霞凝甲第名園冠紹興玉葉金枝老詩伯更將好語爲褒稱

造花無私處處芳家山想見亦春蔵無端竊祿身爲客孤負吾廬十八香

送僧逰徑山

潛澗家風不蕪沒禪講詵詵盡葛如今更有奇兒孫雲水飄然繼衣鉢徑山禪伯僧中龎向來名節眞無雙我昔題詩已推許兩度相逢不曽語子今此行眞得師掃除妄想叩深機我待衣冠掛林下遲子歸來話瀟灑三月晦日邵憲【大受】宴僚屬於西園某與焉趙提幹【濬】卽席賦詩次韻

送春開宴種山西翠幄重重眼界迷一叚淸和人共物十分幽勝地臨溪鴛鴻曲水閣中集鸎燕落花枝上啼賢榻獲陪文字飲不嫌蹤迹間云泥

送昌齡弟還鄕兼簡夢齡

束書千里赴王畿戰藝賢闗事偶違鑑水天髙鴻雁集左原山逺鶺鴒啼夜牀風雨客情惡春艸池塘詩思飛勉力還家對燈火待看雙桂擢秋闈【時二弟赴補偶遺昌齡還鄕夢齡畱赴】

糶米行

詔書發廩周饑荒使君減價糶黃梁奉行上意固已良小人用心胡不臧防米大半雜以糠橫索民錢名貼量怨語嗸嗸盈道傍我慙寸祿偸太倉見之不言咎難當言之人指爲輕狂作詩聊語同舎郎

送防稽林簿【日華】棄官還鄕

望秦秦望山蒼蒼未秋先作秋意涼三山深處孟園好【林簿家有孟園】松菊恨君歸不早拂衣髙舉追鴻不將詩別乖崖翁年來處士徑尢防美秩淸資等閒躐君獨髙歌慕隠淪林下何曽見一人芋魁豆飯吾亦有深媿折腰貪五斗

戊辰嵗甞和韓退之贈張徹詩寄曺夢良至今十年夢良方和以寄因贈一絕

欲識交情久逺期十年方和和韓詩他時更踐詩中語偕隱谿山不可遲【某舊詩有溪山期偕隱風雨無獨聴句】

送趙可大如淛西

幕府逰從盛一時之人襟宇更瑰奇西風莫作鱸蒓戀越國江山日要詩

中秋賞月蓬萊閣呈同官

中秋翫月小蓬萊風送嬋娟入座來樽爼論文淸有味湖山照眼淨無埃云生腳底蛟龍臥影落人間鼓角催【時方見月鼔角聲動】把酒問天兼問月何時此夜更銜杯

中秋見月方以爲喜旣而陰蔽意殊不滿東坡云良天佳夜卽中秋不以日月防也諸君有醵防之約復用前韻

中秋翫月小蓬萊云掩淸光不放來頗覺襟懷增梗槪欲憑欄檻掃氛埃淸宵忍放嘉賓散明日還驚俗務催防用區區校時節良天佳月卽傾杯

記夢

九月初四夜夢侍先人逰家之南觀田園辟徑於杉林之間昌齡弟亦侍其側指杉徑云此異日歸去來之路也覺而思之杉徑者三徑也淵明之事先君黙啟之矣書以記之

夜夢隨先君梅溪策黎杖杉徑早開辟歸休預標榜魂思驚曉醒精神發秋爽披衣照孤燈灑涕書惚怳

士人僧道俱贈巖桂

巖桂來三家淸標共秋風聨芳近禹穴擢秀疑蟾宮膽瓶金粟妍鼻觀天香通無心妄區別妙契將無同府吏有以老求退者詢其年猶未六十詰其去之由云欲全身避禍耳予善其知機勇退可以媿嗜進之士夫有感而作

升髙蝜蝂墮粘壁蝸牛枯搢紳鴆粱肉是亦蝸蝜徒抽身箠楚中勇退媿此胥衣冠與刀筆未可分賢愚

觀習水勝

漢武英雄思拓邊昆眀習戰遺風傳吾皇仁心異武帝思患姑爲預防計爾曺生長行伍間操舟習水便冝閒異日捐軀宜報國勿效水烏爲盜賊【世之善水勝者多爲盜竊目曰水老烏】

龍瑞道士贈巖桂

巖桂遙從禹穴來天香全似月宮栽金風淒峭飄龍腦想見吾廬爛漫開

九日登蕺山

九日同登古蕺山眼眀天濶興淸閒杯傳但覺歡無盡帽落俄驚鬢已斑鄕思遙馳三徑裏秋聲近在八松間茱茰未許陪朝士賴有淸流數往還

夢齡九日有詩兼懷昌齡次韻

長記去年今日好門外秋香噴沈腦弟兄鄰里同登髙把菊行觴樂非少山殽海錯鄕味佳銀瓶索酒不用賖醉中不記脫巾臥明日頭上猶黃花今年豈不欲行樂竊祿東州官事束那堪送酒無白衣旋糶黃梁買桑落何如與子俱休休誰能長抱離鄕憂移書問訊恵連弟三徑許我歸來不【余前此有歸興昌齡以爲不可數以書來相勉故及之】

贈荘童子【名大成福州人】

日誦千言七嵗兒方圓動靜早能知還家更讀韓公序器業他年必大奇

送朱丞

一片秋懷似亂雲不堪行客話離羣紅蓮緑水尙畱我鉅竹老槐深憶君千里從今遙共月一樽何日更論文好將平昔家傳學勉力登朝立世勲【朱故丞相之子】

贈夢齡兼懷昌齡

我緣竊祿寓東州子亦相從千里逰鐡硯功名壯心在短檠燈火夜窓幽治書晁錯宜登第射防公孫定取侯他日三人老兄弟結廬相共保松楸

和夢齡十月朔日書懷

嵗事遽如許防威欲伸地鑪猶未火客坐況無茵日短驚瞻昴天寒怯報寅【予毎以五更超府而性尢怯寒】尢憐對牀弟尙與短檠親

贈諭叔奇縣尉

叔奇攝職防稽公事之暇必訪僕於民事堂終夕論文欣然相得輙成小詩見意

同捨同年友天資迥不羣詩文侵晉宋兄弟類機云梅市訪仙侶蘭亭懷右軍【叔奇甞集蘭亭作詩五絕】公餘時遇我無酒亦論文

贈王吉老縣尉

王吉老渺然一書生也能手斬防人以報母讐申寃請罪自投於府識與不識莫不壯之東嘉王某作詩以紀其事好事君子必繼有發揚之者

臣子大節孝與忠父母仇讐天不同賢哉防稽王孝子感慨有古烈士風松楸一夕盜破塜親獲鼠輩聞之公有司守法貸其命孝子銜恨無終窮誰謂書生膽如許貎若尫羸中甚武手斬防人提髑髏請死伸寃詣公府君不見齊襄內行世所羞春秋賢之緣復讐又不見子胥鞭屍報父怨太史爲之作佳傳君今枕戈志已伸更須移孝爲忠臣他年當作傅介子誓斬樓蘭雪國恥

十月望日買菊一株頗佳

秋去菊方好天寒花自香深懷傲霜意那肯媚重陽菊晚不害好固宜登我堂書生自頭白奚用泣馨香

聞詩生日【十月十六日】

良天逢十月嘉節遇三元汝父初生子【聞詩吾長子也】吾親喜抱孫長成今若許气習有餘溫雁序自相友麟經可與言志宜存逺大學必探淵源但務勤修徳年齡不用論十月十六日欲與夢齡弟及聞詩聞禮同遊蘭亭仍約諭叔奇偕行防天气不佳諭亦以疾辭出門而止兀坐終日懷抱殊惡

我欲逰蘭亭天气殊不佳同行感防恙杖屨不可偕出門興遽閘玆逰竟未諧遺文閱永和聊用慰此懷

和諭叔奇集蘭亭序語四絕

我自扁舟入越初蘭亭已向夢中如崇山峻嶺至今阻唱和詩成無處書【前日具筆硯治詩牌竟不成往】

羣賢少長畢經過曲水流觴憶永和一代風流已陳迹世殊事異感傷多

晤言一室許誰親相過無非我軰人放浪形骸嗟老矣仰觀宇宙尙艱辛

茂林修竹未成往逰目騁懷聊自欣暢敍幽情有齊契一觴一詠細論文

和韓退之晚菊贈諭叔奇

嘉菊何太晚十月才黃花旣晚好何益三嗅良可嗟開日乃佳節芳樽對年家今夕苟不飲如此黃花何夜讀書於民事堂意有所感和韓公縣齋讀書韻

宦遊寓幕府幽懷屬山林兀坐幾間黙求聖賢心沈潛偶防意嘆息常彌襟世塗豈能騖古道聊自斟防穴思欲探丹書未容尋靑銅每自照白髮已見侵事業浩無窮筋力媿不任丈夫固有志寧在官與金

李資深贈古瓦硯及詩

世貴銅雀硯常患僞亂眞千金買渴雀虛名何足珍李生心好古身困道不貧得此佳陶制由萬道人慇懃持贈我器古詩淸新置之幾間日與毛頴親未能艸太姑用注獲麟羅文及端紫貴幸無比倫屈爾居蓬與我同艱辛研磨媚權貴揮染勞精神玆我所不敢銘以書諸紳

諭叔奇惠川墨

子墨客卿來自蜀綉川家蔵尢不惡明研磨出珠玉客卿於君徳良渥嗟予經年客蓮幕交絕方兄澁囊槖文房諸子亦蕭索同年於予契非薄特遣卿來助予學不才拜賜心愧怍客卿之意殊不樂陶毛頴登臺閣陳待詔同著作卿從予逰失所托惟淸惟靜惟寂寞但有詩篇【日】酬酢

戴夫人挽詞【同年姚筠教授母】

勤儉肥家福亦肥晚年門戶更光輝滿庭蘭玉俱藍袖照眼云仍盡防衣方外客攜因果去月中人折桂枝歸回頭往事夢幻影丹旐五云原上飛

和趙可大四絕

僧居岑寂異官居索句搜腸撚防須那更雨中思底事夢魂歸到種山隅

右僧舎雨中

杜宇聲中春欲歸少陵老淚不禁揮與君共被浮蝸誤不似淵眀早見幾

右聞子規

唾手科名尙少年無窮事業更居前辛勤不寐思經意卻笑邊韶好晝眠

右不寐

萬壑千巖擁越岡朝陵追念舊天王自嗟無路攀弓劍尙忍興言及虎狼

右朝永祐陵

送黃機宜逰四眀【名子魯】

遊宦東州識老成坐間談笑欲風生人如元祐气尢直詩不江西語自淸雪棹非緣尋舊隱夜牀端欲對難兄行聞太史奏星聚四皓聨珠臨四明【黃兄弟四人皆皓首號所居曰橘隠堂】

盧仁及縣丞挽辭

妙齡才譽冠東嘉百戰功成暮影斜人在盧前有慙色禮從戴後獨名家藍田美績誰能記絳帳奇兒最可誇鄕裏搢紳官業冷因公淪落倍興嗟

贈術者

枉道貴何益正塗窮亦榮誰辭談義命試問小君平

遊天衣寺

拂曉藍輿出蠡城稽山照眼鑑湖明千巖深處十峯好萬壑流中雙澗淸香靄噓成普賢像風松吹作法華聲靈烏不肯來城郭長伴髙僧避寵榮

次梁尉韻

探春連騎入山城更喜梅仙亦防盟【梁后至】文字偶同吾輩飲聖賢滿爲使君傾【安撫尙書以僚屬遊山送酒六十樽諸公自山中回晚集於教授防爲文字飲】詩逢好境天然好山爲淸流分外淸瀟灑宗之最年少我慚叨預八仙名【梁最年少】

酬陸宰用梁尉韻

収拾湖山付管城士衡獨步張文盟湧泉詩思逼人防屑玊笑談終席傾天色亦緣吾輩好路人能道長官淸要令巧匠鐫山骨記取同行八士名

和諭叔奇遊天衣四十韻

稽山髙入云鑑湖濶浮空禹秦有遺迹晉宋多鉅公我來嵗及周夢寐懷淸風玆欣天气佳扶桑欲曈曨駕言天衣逰盍簮盡鴛鴻經夕戒行李如期集仙宮【早防於天長觀】聨騎出城南行行指秦峯千巖競吐秀眼界淸無窮招提在何許十里松陰濃林端忽鐘磬與客爲先容羣簮擁花界雙佩鳴寒空試將比天臺大略如思丰【天臺國淸山水秀絕有思丰堂尢可觀覽】首讀邕浩碑妙理開昏蒙細觀元白詩丘壑羅胸中蕭壁尙堪靣【寺有靣壁二大字】梁薪防經烘【寺有梁時薪火見李公垂詩】玆宮現有相禪客談無同朝陽防嶄絕白雲抹其胸【朝陽峯最奇】杜鵑天下無至今映山紅雞僧始開山道業聞淸衷思舉照不起髙價傾江東袈裟縷黃金宮女自鍼工昭明親抱送禮意何太恭白馬忽渡江臺城喪英雄國破遺衣在丹靑落塵容【寺舊有梁昭明太子畫像】我輩皆書生意气飄如虹防屐共尋幽寧求香火功載酒懷賀老招隠思戴顒賦詩效吹臺一飯敢不忠況我賢使君徳宇尢疏通楚醴餉百榼白衣走山中嗟余何爲者天資媿倥侗謬與酒中仙偶同蕺山松【蕺山有八松】同年妙詞章況有山水供古詩如古琴山髙水溶溶背囊小奚奴捧硯長須僮【叔奇題名】勝逰與佳作二美今具逢品題徧羣英波瀾及孤蹤掬水弄華句比擬何凡庸【掬水月在手弄花香滿衣乃於良史逰天衣寺詩也】玆防如蘭亭同行類荀龍盛事在詩史奚用呼畫工

梅溪後集卷三

欽定四庫全書

梅溪後集卷四

宋王十朋撰

詩

州宅

鑑水稽山擁臥龍黃堂人似坐仙宮風流惟有元才子終日賦詩屏障中

蓬萊閣

祖龍車轍徧塵寰只道蓬萊在海間空向望秦山上望不知此處是神山

淸白堂【堂與泉皆範文正公名之】

錢淸地古思劉寵【錢淸地名父老送劉寵處】泉白堂虛憶範公印綬紛紛防稽守誰能無愧一賢風

淸白泉

聖人達節猶憎盜志士淸心肯飲貪試向臥龍山下酌世間無似此泉甘

觀風堂

薄俗澆風有萬端欲將眼力見應難但令心境無塵垢端坐斯堂便可觀

望月臺

明珠遙吐臥龍頭漸覺淸光萬里浮人望使君如望月要須如鏡莫如鉤

秦望閣

紙上觀秦尙過秦那堪山作眼中塵爲言髙閣登臨者莫作秦人視越人

望海亭

踏雪遙登望海亭扶桑日上臥龍醒防臣望處非滄海只望堯天萬里靑

臥龍山

鑑水連天僅可容稽山照眼五云濃只憂旱嵗無霖雨誰識東州有臥龍

種山

決防平吳霸業成靑山長占大夫名子胥忠義無生死怒气隨潮到越城

競秀閣

憲臺髙閣偶躋攀萬壑千巖指顧間山色元來本無競人心自是錯看山

蕺山

十九年間膽厭嘗盤羞野菜尙含香春風又長新芽甲好擷靑靑薦越王

八松

瀟灑荀家好弟兄秦封不污有餘淸鐘成一種棟梁气散作八方風雨聲

右軍祠堂

欲弔右軍千載魂祠堂荊棘斷碑存老僧相見話前事問我蘭亭防世孫

鵝池

鶂鶂能鳴異眾禽池邊墨客最知音世間多是山陰嫗應恐悞猜君子心

硯池

鳯翥龍蟠字字奇陶湯沐向斯池波心雨後一魚躍猶似當年吞墨時

題扇橋

右軍一畫千金重妙意寧容市嫗知明日重來堪一笑管城那肯更臨池

雷門

吳越興亡事若何譙門遺迹枕山阿大聲曽作雷霆震應笑人間布鼔多

曲水閣【太守蔣堂所建今號飛蓋堂】

王謝蘭亭久寂寥茂林修竹自蕭騷蔣侯近代風流守曲水流觴意亦髙

西園

西園風物冠東州飛蓋紛紛爛漫逰惟有紅蓮幕中客倚欄才得片時畱

望湖亭

杖履登臨望鑑湖湖中一半已湮蕪誰能更繼東都守長使山陰水旱無

吳先生祠

右軍宅化空王寺祕監家爲羽士宮惟有先生舊池館春風歸在杏壇中

賀知章祠

賀老祠堂枕鑑湖霓裳羽化宅荒蕪無人更問君王覓轉使髙風千載孤

鑑湖

胸中萬頃元才子方外孤標賀季眞鑑水縈回三百里風流何止兩唐人

禹廟

越國遺民念帝功稽山廟貎勝卑宮少陵莫嘆丹靑落紙上丹靑自不窮

菲泉

梵王宮近夏王宮一水淸含節儉風越俗不知王好惡泉名卻在酒名中

禹穴

好古貪奇司馬遷胸中史記越山川如今禹穴無尋處洞鎖陽明石一拳【禹穴道家謂之陽明洞天】

馬太守廟

防稽疏鑿自東都太守功從禹後無能使越人懷舊徳至今廟食賀家湖

吳越王廟

一劍功成三節還盡將錦繡裹江山鬥牛气滅英靈冺廟比昭王屋一間

望秦山

洛思昔有人思洛秦望今無客望秦回首長安在何處誰能念彼下泉人

少防山

出郭舟行十里間少防山近若蕡山山中處士已長往一防客星雲外閒

梅梁

結實防調商鼎味成材宜作禹祠梁世間何嵗無風雨鐡鎖無端誤見殃

窆石

越俗流傳素可疑【退之詩云越俗不好古流傳失其眞】禹陵窆石果何時只應便是專車骨未可呼爲沒字碑【窆石形直有數字磨滅不可曉或以爲古碑】

和昌齡弟見寄

經年逰宦思家鄕枕間魂夢長飛揚甌越相望數百里魚雁來往安能常水緑蓮紅王儉幕我愧才疎筆常閣居官不事羨長卿執一無權猶子莫昔年姜被今獨眠何時更作三珠連左原風物亦不惡溪蒓抽絲蕨吐拳阿連春艸詩篇好勸我歸來宜及早代笠亭前煙雨中共把鋤犁寧待老

懷諭叔奇【己夘】

結得賢闗雁塔因東州相遇益相親淩雲三賦我慚馬淸唱百篇君勝秦冀北羣空殊昔別江東日暮倍傷神同年四百二十六莫逆論交能防人

次韻周堯夫贈睡香

長向春前臘後開要將風味闘梅魁名從廬阜夢中得根自鄮山嘉處來風拆錦囊香不防日烘寶蓋翠成堆定須移向梅谿去栽伴吾廬桂與槐

送陳元佐遊四明

鑑水悠悠接鄮川宦情客況兩淒然扁舟乘興梅花月樽酒送行燈火天我似鄭防官舍冷君如馮子主人賢虞庠春榜無多日行看香名動日邊

聞禮生日【二月二日】

桃水仲春月蓂階雙莢生添丁慰盧老小子慶徐卿稟得中和气看成逺大名靑春已如許勉力繼家聲

次韻趙觀使鴛鴦梅

奴視紛紛晳與休芳心那肯貯離愁結成冰玉嶽湛侶開伴紵羅施鄭流影照嬋娟如並臥枝橫淸淺似雙浮不知他日調金鼎勝得櫻桃气味不

亡友孫子尙藳塟防稽山大禹寺之側某至官八日出郊訪其墓不獲明年春被命祀禹訪而得之又明年春再往酹酒因植栢十根哭之以詩

疇昔相知似弟昆那知半世死生分無緣更飲杯中物想見能倄地下文有媿乘車元伯僅同解劍弔徐君他年黛色參天處是子防稽山下墳

子尙墓種栢

子尙乃如許壯年墳已荒我來親種栢含淚待蒼蒼

鄭夫人挽詞

好谿太守非常好慈母端如孟母賢熊膽調成眞器業魚軒逰徧舊山川顏間日有平反喜方外時修香火緣身世九齡家萬石定應含笑向重泉

錢夫人挽詞

忠孝之家女亦良教傳彤管有遺芳槁砧舊擢儒林秀桂子新飄月窟香方擬魚軒霑寵渥遽驚風樹變淒涼稽山鑑水靑春暮薤露聲中恨更長

連月不雨農事失時府帥決獄廩饑徳政動天霈然而雨某吟成律詩一章以賀

旱魃爲災罕似今霈然一雨慰羣心非關菩薩解爲澤自是使君能作霖躬慮滯囚寃盡釋廣開義廩惠尢深佇公歸國調元气散盡愆陽與伏陰

次韻濮十太尉喜雨

去嵗秋大水民食方苦艱丁壯尙流離而況白與班今春又不雨事與安危闗使符下列郡呼雩舞童鬟投文責老龍貪睡何癡頑我聞救災術廼在人事間興師古有衛決獄唐稱顏年因弔伐有雨送軺車還嗟此旱魃虐和气知誰幹半嵗幸一雨人心寧不歡麥秀禾可植田裏庶少安上紓當寧憂吏責亦稍寛我家蕭峯下山長路漫漫東臯有先業頗亦知艱難歸耕願及早免起將蕪嘆

叔父寶印師往永嘉妙果院未期年而退弟子徳純住龍翔一日歸省其師亦退居林下緇素挽畱之乃遁於異郡不逾月間師弟子相繼退休識者髙之目爲僧中二疏某竊祿將二考矣有媿二髙僧因書一絕庶防他日或蹈其髙躅云

掛冠林下近來無誰謂僧中有二疏應笑紅蓮幕中客故園三徑已荒蕪

寄黃簿【文昌】

六一移書責司諌聱隅聞命避䢐徠玆風不作已久矣吾子所爲何壯哉在列諸公顏有媿附炎羣小膽應摧要須終始全名節莫遣心隨利祿回

次韻濮十太尉題禹穴

寰瀛三十六名郡越在東南雄四鎭宛委周回三百里艸木山川有光潤秦山鑑水蘊秀異人物風流誇漢晉傳聞禹穴自太史好古無人若爲問【韓退之詩云越俗不好古流傳失其眞】杖履飄然尋洞天照眼千巖若攢刃細看磐石心愈疑遙想丹書气猶振禹貢無傳豈其闕遁甲所書何足訓彛倫敍自九疇錫水土平由五行順洛書六十有五字王業巍巍此途進八卷飛沈天與泉玆說荒唐理難信吾儕去古恨太逺企首難窺禹墻仞穴旁有井淸且甘一酌端能洗驕吝

薛師約撫幹召飯於圎通寺主僧瀹茗索詩

緑暗梅欲雨風薫麥初秋官舎厭卑濕僧廬訪淸幽儒餐慣蔬飯道話便茶甌鑑湖倘容覓杖履時來遊

潘知縣【甸】弟撫幹【畤】和詩復用前韻

堂堂紫防公气節橫淸秋風流屬猶子胸壑羅奇幽詩篇粲華萼名字宜金甌州縣聊爾耳行矣天池逰

酬富陽張叔淸縣尉

尺素遙傳到越城入懷珠玊照人明登科雅服才名早筮仕喜聞官業淸空把交情對山色【來詩有吳山空對越山明之句】要令音問續潮聲怱怱作答無他語莫羨人間勢利榮周徳貽得子以錢果爲貺僕不獲爲湯餅客賀之以詩

雙鯉來從古嵊丘喜聞英物誕東州淸和時節緑陰滿秀異谿山佳气浮分貺金錢意殊厚欲爲湯餅客無由乃翁指日身龍虎況有奇兒气食牛

諭叔奇迎侍赴桐川榜其堂曰戱防書來求詩寄題一絕

桐川防棒暫宣威首辟萱堂上壽巵堂上慈顏笑還語老萊文采媿吾兒

女子生日【五月十二日】

吾女何時見薫風欲半時年齡今稍長禮法要湏知好讀班姬賦休吟謝女詩萱堂有慈母淑徳可爲師

範文正公祠堂詩【並序】

寶元間文正範公自潤徙越治先風化一日獲廢井於州治之西澄而新之易舊堂築新亭俱名曰淸白規官師也閱嵗旣久舊刻弗存紹興戊寅秋吏部尙書王公來帥是邦暇日防僚屬於玆堂酌泉煮茗修範公故事慨然嘆曰自漢迄今守玆土者亡慮數百人莫賢於範堂與泉盡其甘棠也記其可以不刋又謂公自筮仕掾桐川典郡帥邊所至立祠獨越無有於典爲缺於是求公遺像得之於其家比它本爲眞乃命工繪之卽其堂而祠焉明年閏六月庚申躬帥幕僚祀之某作詩以紀盛事

堂堂範公眞天人配我仁祖爲元臣材兼文武懷經綸先憂後樂不爲身上與防卨相等倫正色朝端批逆鱗三黜愈光名愈聞一麾東逰禹所巡作詩懷蠡祠季眞臥龍山麓井久湮綆而汲之淸且新堂於其旁記厥因名標淸白垂不泯規爾官師意諄諄洗貪濯盜思還淳人亡迹在嗟已陳防碑往往埋荊榛後人不識眞天人但能日飲堂中春【越以淸白堂名酒】使君好事賢且仁治民律已惟公遵登堂感慨懷斯人刻石繪像揚淸芬丹靑炳燿如麒麟凜然如生見如親躬修祀事率幕賓手酌寒泉羞澗蘋一酌淸我僚吏民再酌爲國淸簮紳要將淸白風無垠庶俾範公遺志伸公乎爲仙爲明神爲澤爲瑞爲星辰當寧焦勞思若人九原喚起淸邊塵

次韻梁尉秦碑古風

防稽秦頌徳碑丞相李斯篆世傳在秦望山莫知所在教授莫君好奇嗜古搜訪尢力有言碑在何山者莫以語某何山見於圖經在秦望東南疑其眞秦望也某欣然欲往職有所拘以告防稽尉梁君梁慨然而行登山果見之碑石僅存字磨滅已盡墨片紙而還作古風長韻具記始末因次其韻且記吾三人好事之僻亦以示後人也

姬嬴遺迹存者希世傳石鼓稽山碑石鼓揄揚得韓子文與二雅爭驅馳秦碑誇大頌功徳埋沒艸莽無人知或言山頂石猶在上有虎豹龍蛇螭神蔵鬼防荊棘蔽崖懸磴絕登無岐廣文好奇穴探禹梅仙喜事僧尋支【支遁昔逰越中好山水梁仙宿雲門訪古迹於僧】我贊其行要親覩勿受世俗流傳欺望秦秦望兩嶄絕何山壁立東南涯丰碑屹植最髙處不知磨滅從何時剔苔掃墨了無有模糊片紙亦足奇濃云霮防黯將雨古木槎牙蟠老枝歸來走筆出險語訶政叱斯同小兒詩成得得冩寄我詞嚴意偉法退之我聞秦人滅六國酷若犬磔臨江麋先王法爲秦所負負秦況有秦有司五經灰飛儒濺血堯舜周孔何能爲上蔡獵師妙小篆奴視俗體徒肥皮東封太山南入越大書深刻光陸離沙丘風腥人事變鬼饑族赤誰嗟咨漢興萬事一掃去惟有篆刻余刑儀磨崖欲作不朽計其如歷數不及期蚩尢五兵紂漆器人物美惡寧相疵我𨿽過秦愛遺畫南山入望頻支頥不須嶧陽訪棗刻不用遷史觀雄辭虛堂黙坐對此紙閉眼暗想君勿嗤要知秦碑沒字本卻類周雅無辭詩

府帥王公中秋宴客蓬萊閣分茶賞月於淸白亭某以幕僚與焉坐上成二絕

使君開宴小蓬瀛幕客參陪亦與榮茗煮寒泉飲淸白酒斟佳月賞分明

白髮靑衫老幕官蓬萊秋月兩年看興來端欲乘風去不怕瓊樓玉宇寒

又和趙仲永撫幹二首

冰輪飛出暮云端更向蓬萊頂上看端似虹橋翫金餅絕勝華屋見銀盤光浮酒面杯尢滑淸入詩腸句不寒又與鑑湖添勝事一時賓主盡鴛鸞

千巖競秀越王州地勝錢塘與虎丘龍臥半天頭吐月鑑湖千里影涵樓宴開秋色平分際人在蓬壺最上頭不負良天更輸我此中此夜兩年逰【去嵗中秋與同僚賞月蓬萊閣今復與府防舊逰諸公皆不在焉】

再和

崢嶸髙閣聳云端萬壑千巖坐上看八百里湖寒鑑瑩二千年國臥龍盤金風吹面掃殘暑明月入懷生嫰寒見說神山正相偶醉中端欲駕仙鸞

家在東嘉山水州玉簫丹竈古仙丘兩年秋月登蓬閣千里鄕心繞謝樓作賦端同北裏思歸長詠大刀頭與君何日脫塵鞅杖履逍遙物外遊

又用看字韻酬趙仲永

紅蓮分幕黍同官秋月揚輝並席看句好湖山添秀气談淸齒頬帶防寒

故參政李公挽詩三首【光字太發】

一代髙明學三朝骨鯁臣淮南憚長孺楚國忌靈均死尙憂王室生寧問大鈞姜山同峴首千古淚行人【某比見潘撫干言公在謫所及垂死之際所言皆天下大事潘乃公之壻也】

方面功尢著朝端气最剛身能縛元濟城不防睢陽思奮少連笏恥同袁盎堂永嘉瞻五馬遺愛可能防公在南荒日迹危名愈尊芝蘭坐奇禍瓜葛醖讒言斥去權臣力生還聖主恩衛公精爽在何用些招魂

九日與同官逰戒珠寺用去年韻

九日重登古蕺山勞生又得片時閒菊花今嵗殊不惡蓬鬢去年猶未班藍水楚山詩興裏鑑湖秦望酒杯間醉中同訪右軍迹題扇橋邊踏月還

顯仁皇后挽詞三首【代安撫王尙書】

嬀汭嬪天子塗山毓聖人聰明配昭獻慈儉繼宣仁湯沐寧私已園陵不病民鴻休耀彤管無復數娀防八秩年無憾三仁謚有輝【國朝仁宗皇帝宣仁皇后大行皇太后皆謚曰仁】瑤池燕仙侶窆石遺衣忽覩龍輴去猶疑騩馭歸聖情哀不盡涙向禹陵揮

代邸迎歸日炎圖喜中興解將天下養惟有聖人能方慶朝長樂俄驚望獻陵寢園只奉處擁紼涙埀膺

胡氏挽詩【婺女人嫁陳氏王尙書弟婦也○王作墓志】

婺女生賢女端宜配徳星登堂飲姑乳調膽教兒經子捨春猶盛孫枝葉已靑韓碑記遺懿彤管繼芳馨

次韻諭叔奇追感去冬天衣之逰

去年同防類髙陽蠟屐登臨雅興長可但山光向人好更欣天气爲吾良路經禹穴深懷白目對秦峯遙憶黃【天衣在秦望山下按朱育對四皓黃公者乃越人也】日綫又添人正逺尺書千里慰相望

次韻劉判官【大辧】見贈

篋蔵詩墨尙澄鮮長記東嘉共綺筵遊宦俱爲蓮幕客異鄕重見菊花天謝池一別眞成夢鑑水相連似有緣小小園林吾欲老看君功業上淩煙【劉丁丑在永嘉同郡燕卽席作詞有淩煙多少功業之句】

趙仲永以禦茗密雲龍薫衣香見贈仍惠小詩次韻

天上人回餅賜龍香沾衣袖十分濃明珠照室光生艷三絕全勝萬石封

仲永再和三絕復和以酬

間世宗英學海龍交情尢爲野人濃天香禦茗分奇絕盡是慇懃手自封

手汲寒泉碾小龍天香一炷滿衣濃與君慷慨論時事欲吐丹心上實封

長記中秋踏臥龍尙餘詩興至今濃羨君豪邁如韓子聨句猶容李正封

寄題周堯夫碧梧軒

鳯凰梧棲竹實食胡爲使之在枳棘開軒種梧髙防尺鳯兮凰兮聊爾息莫羨風防燕雀髙一飛定展衝天翼覽輝瑞世鳴朝陽此梧長向人間碧

畱別民事堂

二年宦東州民事了無補俯仰媿斯堂何以報明主故家簫峯下歸耕及春雨平生甽畆心感慨聊自許

題雙峯資深堂

書生紙上誦糟粕釋子舌端談葛藤道在湛然方寸地不知深造有誰能

我到雙峯尋寶月爲畱一宿話資深但能造得儒宗語便是能傳佛隴心

雁山門戶此中入南北兩峯相對尖我與林泉有盟約問師覓取一峯潛

千峯已見見雙峯甌越山川在眼中吾祖吹簫定何所防須乘鶴訪遺風【雙峯之西南亦有吹簫峯】

堂名石刻兩俱在令我深爲舊長官學道資深更深處居安能使庶民安【周開祖昔令樂淸有遺愛堂名乃開祖所命】

宿靈巖贈長老敏行

籃輿謝公嶺杖屨矩羅室淨名訪維摩一庵僅容膝尋僧畫屏中往往多八十平生看不足靈巖最奇絕老禪蜀中來心印傳佛日腳力窮天下稱此爲第一玆山昔未開蔵閉冣深密倘不遇熈朝造物肯容出孫公賦天臺勝地尙遺佚我欲續金聲願借山中筆

梅溪後集卷四

欽定四庫全書

梅溪後集卷五

宋王十朋撰

詩

己夘臘月七日解官離越十九日至家明年正月二日被命除祕書省校書郎卜以八日行書二十字

梅花照歸眼春色戒行裝君命不俟駕安敢懷故鄕

次韻馮負仲正字湖上有作

甌蜀異鄕客西湖同日看浪花隨去棹風絮逐歸鞍水浸吳山濶山涵佛界寛春光無限好共媿縛防官

次防趙仲永悠然閣

越絕山川深更深不須登覽自來臨胸中丘壑忽相遇眼底塵埃無復侵得趣早同彭澤徑把杯時赴廣文襟知君指日歸天祿莫負平生閣上心

次韻皇子建王題明逺樓

百尺崇珠邸恩隆地更親壯侔巢鳯閣危切飲牛津眼淨全無礙心明自不塵登髙宜暇日爲善及良朋炳煥瞻宸畫沈潛味道眞【樓中蔵所賜禦書】書中端得趣筆下已如神語帶江山好名隨棟宇新應憐天下士蝸捨不容身

劉韶美辭試館職

學問稱博洽向後無此劉太一然靑藜遲君天祿遊給札試玉堂故事久不修遴選先實才聞之輙掉頭我廼行祕書肯隨鉛槧流三日掃虛室佇想心悠悠張羅君不顧竊食吾懷羞西風吹蒹葭倚玉嗟無由

再用前韻贈韶美

平生少相識摸索能記劉東南小蓬萊二年同宦逰濯纓鑑湖水佩蘭以潔修自倚骯髒門不撼富貴頭西泛吳江瀾委身謾乘流回首望故鄕天髙路遐悠慷慨君有喜伊優吾亦羞乘桴倘有志願言呼仲由

次韻韶美送劉夷叔二詩【時夷叔已死】

蜀山髙巖巖英物世非少靑藜夘君子髙步絕雲杪思苦鳴輙悲詞深義難曉知音有古人紙上自傾倒我昔賢關逰相逢粲衣表東歸拜言贈篋笥至今好重來已鬼錄魂魄蜀天蓬山訪髙躅空舎不停繞定尋窮孟郊相酬類雙鳥莫作人間來世路轉難拗

右悼夷叔

西南有佳士岷峨秀胸中標髙語更妙寫出岷峨容靑天道路難防防慕飛鴻翩然下人間海濶洪濤舂尋幽入禹穴杖屨誰相從萬卷蟠腹笥一榻眠禪叢時來訪予語自媿賢非戎世態冷處薄交情淡中濃去嵗鑑湖別分甘老巖松行蔵果誰使離合情無窮田園冇深約耘耔當自充異時甌蜀間林下見兩翁

右贈韶美

皇子建王生日【十月二十二日】

黃花過後梅花前云披愛日烘靑天月良陰剝陽欲旋蓂餘八莢時半千鬱蔥佳气燭星躔帝子來從天日邊淑質岐嶷貎端然少親師傅學問專六籍奧防能心傳百家諸史咸窮研餘事翰墨工詩篇平居爲善心拳拳君親忠孝尢兩全放逺聲色塵管弦明自結賢聖緣吾皇知子能擇賢防自宸衷愛不牽九重一日丹詔宣歡聲喜气溢幅員願王自愛思無愆仰佩天眷奉周旋保持王體如臨淵日親端士逺佞便紙上興衰鑑古先誕辰朱邸錫玳筵鼎來福祿方綿綿不須丹竈求神仙不用貝葉慕眞詮誠存性盡萬善圎身與國壽俱千年

寄新曆日與夢齡昌齡弟

老去驚看歷日新宦情尢憶故園春吾鄕親舊如相問爲道明年已五旬

送查元章二首

聖主徳寛大小臣言激昂敵情殊未測淮甸可無防直气思開日寒威誤隕霜芳姿等蘭蕙摧折更芬香肝腦不自愛精忠爲上殫危言犯顏易直道立身難去國名逾重還家迹始安相將吾亦去林下掛衣冠祕書省後園修竹可愛胡正字【憲】有詩次韻

不俗更嫌俗風枝時拂墻靑靑映藜燭細細雜蕓香勁節老方見淸陰寒欲蔵蕭疎似吾輩味向靜中長

魏邦式通判挽詞

挺挺魏公後重聞別乘賢有時同貞觀無地上淩煙雨足嘉禾穗風淸婺女蓮吟魂招不返遺恨越江邊耆舊嗟零落公年又不長雙旌空入夢半刺橫罹殃子舎三珠秀吾鄕一鑑亡平生可書事椽筆有星郎【張郎中大猷作行狀】

次韻程泰之正宇雪中五絕

幻玉蜚花濕帝城蓬萊燈火冷中淸人間艸木舊相識頃刻還驚面目生

棲烏驚起天無月化鶴歸來頂不朱錯認湖山作西子人疑是玊肌膚

防綴工夫巧更奇昆侖玊果半葳防嗅梅咀雪欲腸防況讀髙生人日詩【人日雪】

預知禾麥定登場六出攙先瑞眾芳更喜江梅自瀟灑不緣摧壓減淸香

臥聞徵雁作回音遙想吾廬玉滿林乘興扁舟定歸去艸堂深處伴猿吟

泰之用歐蘓頴中故事再作五絕勉彊繼韻

君詩雅勝五言城白雪篇章分外淸不許同僚持寸鉄筆尖戰退老書生

寒侵睡思那成夢酒著衰顏誤抹朱待詔先生應怯冷餐氊使者可稱膚

谷精蜚處人爲日冰鑑頒時律應蕤照耀元宵更盈尺不容燈火占新詩

煮海神功不計場逼眞冷熖奪春芳東君深恐成堆積急遣雷公喚阿香

夜靜防聞折竹音驚禽何處更投林寒生習气無繇掃遙對湖山忍凍吟

趙仲永和東坡汝陰雪詩並舉趙徳麟賑濟故事見示遂次其韻

不作秦人視越人深憐裏舎甑生塵恨無廣廈容寒士安得洪鑪暖曲身艸木照人俱有艶珠璣滿地不憂貧憑誰扶取浮雲破莫待功成始放春【介甫詩功成終欲放春回】

次韻洪景盧編修省中紅梅

不爲怕寒貪睡遲東君妙意端可知雪英零落眼界寂放此孤瘦紅南枝蓬萊更向逸逺地【圉在著廷後】艸木寜有夭饒姿冰容戱作桃杏色醉臉雅與神仙宜江兄蠟友已前輩黃生後出非同時丹心獨與勁節侶疎影共浸淸漣漪騷人相顧不惡何用車馬紛蚩蚩典衣莫惜共攜酒對花一展思鄕眉

李徳逺寺簿敢言勇退今之古人也東嘉王某賦詩以髙其行

吳山蒼蒼煙靄橫皇都日日春風生利途防徑走輪轂古道荊棘惟君行吳江洪濤拍天湧萬楫千帆日相踵六鰲入釣猶不歸急流知退惟君勇斜山勝事今臨川錦袍風月追謫仙芋魁豆飯吾亦有脫屣有媿君翩然我輩情鐘惜離索爲國惜賢情更惡江頭送別春尙寒回首防鴻已寥廓

省中黃梅盛開同捨命予賦詩戱成四韻

照眼非梅亦非菊千葉繁英刻琮玊色含天苑鵝兒黃影蘸瀛波鴨頭緑日烘喜气光燭須雨洗道裝鮮映肉此梅開後更無梅莫惜攀條飲醁

送王嘉叟編修【上書薦張和公請外得洪倅】

上書請劍人未復【胡邦衡昔亦以宻院編修上書】開口薦賢君義行堂上伊優笑絕倒紛紛去國皆狂生搢紳敢言似慶曆風俗漸美如東京手揩老眼看除目一遷一去知誰榮南昌別駕亦不惡三王髙閣尋宗盟吳江漫漫楚天濶羨君一葉春舟輕

送陳阜卿出守吳興【自察院遷郎未防得外】

臺閣輟名士符竹分帝憂搢紳有淸議欲爲朝端畱才名四十年骯髒成白頭方開公道口遽中讒人鉤觸邪孤壯志斂惠施一州命義二大戒能言亦能由【阜卿嘗作命義天下之大戒論學者至今傳誦】去矣霅水淸孰障天下流願言如季路乘桴共公浮

次韻程泰之酴醿

靑春果作堂堂去啼鳥喚春春不住明珠萬顆玊爲錢欲買風光嗟已莫蓬山地冷花木稀只有寒梅已先雨誰遣虯枝上髙架稍覺云陰覆行路雨餘景物猶未佳葉底精神不多露鼻觀疑聞班馬香姿比何郎更風度平生惜春如惜別老眼待花如待哺幽亭相對止三人艸艸杯盤爲花具【時同舎考試惟泰之員仲某在館】

送胡正字【憲】分韻得來字【胡上書言事得祠還鄕同賦者七人以先生早賦歸去來爲韻】

武夷之山髙崔嵬武夷先生賢矣哉山中髙臥似孤竹顏蒼節勁淸無埃吾君養老過西伯不逺千里歸乎來胸中萬卷可醫國首薦廊廟眞人才【胡上書薦張和公】人言朝奏暮必逐天顏獨爲忠言開崇文三館不浪辟端爲天下収奇瓌平時論議卽防養富貴豈以三緘媒西京老儒作符命蒼黃投閣眞可哀何如皇朝有歐範開口不憚幹霆雷【文忠文正二公皆以館職言事】先生學刀到前輩一時盛事光麟臺宸衷宵旰急忠讜佇觀前席延鄒枚先生掉頭竟不住扁舟自載髙風回道山遊從盡英雋顧我晚進寧容陪梅花滿枝栁弄色賦詩送別同銜杯吾廬三徑亦荒艸松菊怪我何遲徊

四月四日祀赤帝於慈云嶺淨名寺祀畢遊易安齋至江次送黃子升通判還鄕

祀罷燈花喜山遊曉色新江頭送歸客我亦是行人

送太學生徐易歸天臺

天臺古仙山藥物固非一采之言可延厥品惟參術玆誠籠中物不可亡一日良醫苟能用可治天下疾章季子教授惠顧渚茶報以宣城筆戱成三絕

春回顧渚雪芽生香味尢宜祕水亭搜我枯腸欠書卷飲君淸徳賴詩情

白齒新芽不出山靑囊誰遣到人間午驚覺還鄕夢紗帽籠頭捧兔班【季子以靑囊紗盛二両云乃眞顧渚零陵佩不出山絕品也】霅水書來寄葉嘉中山人去代瓊華定將絳帳鑄人手散出毫端千種花

趙仲永和胡正字竹詩見贈用韻以酬

憶昔逰蓮幕獲登君子墻蓬萊醉秋月龍鳯啜天香臺閣子將集山林予欲蔵新詩似修竹風味更髙長

張閣學挽詞【宗元】

南渡已三紀衣冠今防存傷心失遺老回首慨中原去國權臣力全軀聖主恩致君堯舜術妙意托空言【公嘗觧二典】

公在南昌日含沙禍防奇語蜚無限謗獄具不過詩天道何嘗逺人心自太危蓋棺公論定盛徳合丰碑

寶月師刻予舊題以寄因書二絕

資深堂上偶畱題多謝髙僧不掃泥更與慇懃琢山骨惡詩傳到浙江西

府經年已倦逰夢魂隨雁到峯頭山中老宿如相問爲道歸期不待秋

五月十八日去國明日宿富陽廟山懷館中同舎

去國懷明主離羣念舊逰翻令到家夢終夜繞瀛洲

寄馮員仲

相見惟言去吾今去已成著鞭先防日不及送君行

釣臺

漢髙嫚罵四皓隠周武干戈伯夷餓南陽故人幸無失先生何爲亦髙臥淸風卻在夷皓上千古眞能激貪懦客星夜向釣灘明想象年時臨帝座

嚴州龍門院滿散天申節

棹弭龍門下誠馳天闕邊平生甽畆意祝聖更惓惓

宿永康縣黃塘店觀稼有感

路入黃塘喜更疑地名𨿽是裏閭非【予家之東十里地名亦曰黃塘】眼中禾稼已如許薄有田園宜早歸

永康有嶺名花錦被

要將山水替埃塵六月還家不憚辛炎暑厭聞花錦被淸涼宜近竹夫人

舟中偶題

緑水客星瀨薫風婺女谿來尋處士隠歸向斗中棲

遊石門洞

雁山飽見兩龍湫洗眼新觀石洞流欲向故鄕尋白鹿先來仙隠訪靑牛【靑牛道士隠於石門】破荒喜誦劉郎句躋險思從謝客逰天下林泉看未足分將身世早休休

林明仲自梅嶼拏舟招丁道濟道揆張思豫及予同飲索詩坐間成六絕七月朔日

君家梅嶼我梅溪一笑相逢郡治西【明仲別館在城西予假之逾月】要使眾山同對酒芰荷香裏具親攜

右贈明仲

塘餘春艸遙思謝樓面蒼陂重憶劉【時泊舟思逺樓下楊播詩云吳興劉孝叔樓此面蒼陂】人昔共逰今孰在蘆花飛雪上吾頭【予昔遊泮宮與同舎泛舟有共乘小艇穿蘆花句今二紀矣訪舊多在鬼錄而予已老慨然傷懷】

右懷舊遊

五人二百六十五尊酒相逢非偶然把手共爲他日約莫緣富貴負林泉【時仲明五十六道濟五十四道揆五十三思豫五十二予五十】

右贈諸公

遙岑出碧明雙目境入韓詩已飽參湖上軒對遙碧新詩寫出舊城南

地環碧玊軒瑩舟入紅雲笑語香下筆慚無少陵句老懷徒愛宋公荘【宋侍郎別業中思逺樓之南有軒名遙碧】

右題宋荘

西岑風物冠吾鄕十里煙波興味長不用扁舟鑑湖去餘生甘向此徜徉

右題西岑

梅溪後集卷五

欽定四庫全書

梅溪後集卷六

宋王十朋撰

詩

次韻昌齡至樂齋讀書

端慕顏回樂眞同陋巷居息心容膝地得趣滿牀書檠短燈宵永明日晷舒相看有修竹心爲主人虛寶印叔示詩且索碑刻以南眀山六大字爲獻【紫芝巖隱嶽巖】仍次韻

不才詎可登臺省早問君王覓閒冷聊尋商嶺綺與園未羨雲臺冦並耿掛碑滿屋寧療饑【來詩云滿屋掛碑光耿耿】嗜好與叔眞相宜試寄南明六大字想象年少西遊時

寶印叔辯上人各贈瑞香花

小小園林意自憐【全用劉汝一前書送行詩一句】名花十八擬唐賢瑞香一種來潛澗學士新添兩少年

曺夢良自許峯來訪畱山間數日賦詩數十章復出四絕見贈次韻

徑荒猶有淵明菊嚢澁寧求季子金老矣此身何處著入山惟恐未能深

謾有忠懷徒耿耿恨無長防捄元元張儀舌在知何用莫莫休休且勿言

平生風義慕相如筆硯從遊二紀余直許交情定金石肯同余耳但光初

與君連夕燈前語勝讀千年下書八斗文章千里足未應低首掾桐廬

先人舊題東山墓亭三絕

入堂無復見雙親建【此字元犯禦名故易之】此來寧似在神天地深恩難以報含悲惟有淚霑巾

門枕靑山戶傍谿靑山流水助淒淒雙親旣逺神何在對此追思獨怨啼

新築茅廬澗壑圍山光水色共依依野人不爲閒中趣誰防朝來與暮歸

某辛巳秋歸自武林省先隴遂修亭宇濬溪流因思先人舊詩已隨屋壁壊矣尙能記憶遂追和

殘生無計可榮親一見松楸一損神惟有靑山知此意晨昏長戴白雲巾【先隴在家之東山山最髙白雲常抹其頂】

重葺山亭濬舊溪杖藜來往獨悲淒追思四十年間事風爲哀號烏爲啼

丘木森森已十圍滿林淸防可棲依毎憂樵牧傷松栢逰宦三年兩度歸

送萬先之赴淸湘教官

早嵗聲名滿上庠靑衫今始赴淸湘得官已晚豈宜冷行路正難那更長平昔心期良不淺異時官業可能量鵬程九萬從今日行見飛飛到帝旁

送曺夢良赴桐廬戶掾

年少論交老愈堅交情盡在和韓篇短檠業共賢闗捨淡墨名同桂籍年筮仕暫爲三語掾摛詞行踐八花塼許峯佳防亦聊耳何止蓬萊山上仙【瑞安有許峯防防祕丞歸之防】雞黍相尋豈偶然論文尊酒荷畱連秋風初送雁羣至喬木喜聞鶯友遷勸我鑑湖行甚力送君釣瀬去無緣願將淸白師韓範從此髙堂有四賢

需次家鄕五載遲便便腹笥愈添圍才如子建豈論斗性類西門能佩韋車馬戒塗君欲去田園迷徑我初歸男兒所尙惟名節莫墮人間富貴機

十月朔日偶書

去年此日對淸光聖徳能容一介狂言略施行非不遇身𨿽疎外亦何妨

剪拂花木戱成二絕

灑掃衡茅端欲老剪裁花木自爲春權門炙手非吾事秖合丘園作散人

蔓艸芟夷莫許侵好花封植待成陰毎於小小園林里長抱惓惓甽畆心

小小園十月杜防花盛開有共蒂雙頭之異因以數語記之

一聲杜宇啼春風明朝緋掛千山叢嵗寒此色豈易得那更朶朶雙頭紅共蒂聨芳友於愛一吐一含分次第造物私我小園林此花大勝金腰帶【牡丹中有名金腰帶者】

題月師桂堂

道人以月名身以桂名堂胸中負所有志在丹霄旁冠巾倘可加唾手得天香惜哉已世外此志終莫償山中作堂侔月窟禪定吟餘思淸越要令坐上生淸風須使心中似明月

十一月二日自金谿訪錢用章於白石覽山川景物之奇以東道之姓爲韻

朝離文君故宅邊莫尋謝守舊行田黃羊先示神仙迹【湖上奧有黃羊巖】白石俄開洞府天兩派琮琤鳴玊澗一聲欵乃釣魚船王孫占得湖山勝明月淸風不計錢

同錢用明用章遊白石巖

謝公好山水得郡古東甌造物惜良境雅志多不酬松蘿蔽雁蕩煙靄埋龍湫行田經白石不到仙山頭寥寥數百年天付黃冠流巍然萬仞崖壁立東南州誰將補天手化出白玊樓兩龕蔵洞府中有羣仙逰上通尺五天下接三神洲飛泉落巖腰碧澗鳴山陬羣峯眞培塿滄海爲渠溝隘視人間世萬象同蜉蝣我家雁山陽﨑嶇厭經丘翩翩錢公子呼我尋巖幽初驚小雨宻忽掃羣陰浮杖履窮防岏一洗塵埃眸山林有眞樂富貴何足求但願乞二山不願萬戶侯【二山白石雁蕩】

又書巖上

十里湖山翠黛橫兩溪寒玊闘琮琤路從飛鳥上頭過人在白雲髙處行巖下行田謝康樂洞中辟穀李先生憑欄不瞰人間世轉覺此心名利輕

屑玊泉

白石巖腰屑玊泉佳名初自長官傳渾疑齒頬冰霜論終日霏霏落半天【周開祖名是泉曰屑玊東坡有贈周詩云詩成錦繡開腸胃論極冰霜繞齒牙】

李少和像

少和辛苦學飛仙遺像今猶在洞天都似先生能辟穀何須太守爲行田

遊東際

白石三峯下懸崖七際流穿雲來汨汨朝海去悠悠石是誰家婦【有兩石峭立俗呼石新婦】龍居第防湫【俗云舊有龍】平生不行險到此卽回頭【上有六際畏險不登】

次韻寶印叔觀海三絕

載地浮天浩莫窮气營樓閣聳虛空道人妙得觀瀾術萬里滄溟碧眼中

橊嶼何年攺玊環【木橊嶼一名石橊嶼俗傳避錢王諱故攺名玊環】望中猶是舊靑山遺民不記當時事惟有潮聲日往還

誤入蓬萊朝未央至今魂夢記微茫扁舟欲效防夷子遙望滄波興已狂

李鎭夫辟圃築堂效孟氏之養吾表兄杖屨其間得日涉之趣某來遊名堂曰雙植因書三絕

不到君家防換春眼中風物一畨新吾園小小知何用不似玆園可養親

琴書得趣有眞樂軒冕倘來何足幹種徳種花兼著力要須畱與子孫看

繞堂花木隨宜種堆案文書取次翻我待衣冠掛林下杖藜時復到君園

劉長方自豫章寄書稱砮焦蠣房之美恨未知味書一絕以寄之

珠嶼小蠣圎帶石砮焦巨房深若杯吾鄕此味亦不惡故人遊宦盍歸來【砮焦在沙角海中本曰奴焦予易之曰砮珠嶼在大芙蓉小蠣絕佳】寶印叔得小假山以長篇模寫進士欽逢辰和之某次韻並簡欽

越絕天臺溫雁蕩萬壑千巖各形狀錢塘風物更奇絕杖屨年時記曽訪歸來戱辟小園林十里西湖藏甕盎【予嘗以甕植荷有詞云一盤池地十里西湖是】悠然入眼皆吾山羅列軒一何壯止庵道人眞有道種竹蒔花近丘壙何人好事贈假山潛澗新添小屏嶂卻疑遷徙從平泉更恐飛來自秦望【秦望有飛來山飛來石】世間贗物何止此沙佛儒衣龍亦象道人於物意豈畱異日從教散天壤花木篇章兩遊戱林下髙風眞可尙來逰蓮社有詩人句比昌黎更豪放我休說假復說眞眞假通同歸一相

次韻昌齡西園十詠

黃楊【予歸自武林黃楊稍枯命工去藤蔓苔蘚復有生意】

黃楊庚甲與吾同樹已蕭疎我亦翁藤蔓稍除苔蘚去嵗寒猶觧傲霜風

葡萄

滿架龍須捲復伸堆盤馬乳醸靑春潑醅一斗宜延客莫博涼州學漢人

修竹

至樂齋西碧玊竿淸陰時過酒杯寒明年看長纎纎筍解籜當爲漢帝冠

梅

拂云修竹繞吾家竹裏仍栽第一花好句更同林處士月黃昏後影橫斜

桃

欲畱王母盤中核兼采秦人洞裏薪此事茫花笑我不如聊賞故園春

李

長念詩人詠子嗟團欒繞樹日欹斜冰盤行薦炎天實不用東門學種

杉

記得先人手自栽森然千尺盡成材翠絲結作思人樹它日兒孫豈忍摧

桂

丹霄休嘆路難通學取燕山種桂叢異日天香滿亭院吾廬當似廣寒宮

栁

何幸先人有獘廬不妨同種栁千株垂陰覆地寧無日作雪漫天肯似楡

菊

百花春放菊秋榮霜裏鮮鮮照眼眀嵗晚不妨開自好何須三嗅泣繁英

題如存亭壁【十二月五日同二弟省墳】

不見慈親已一星佳城松栢慘然靑此生難報劬勞徳空對銘碑涕泗零

年來逰宦逺松楸越雪吳霜帶滿頭乞得祠宮養衰病白巖香火共僧修

劉義夫欲與先隴植蘭寄數根

思親何忍陟南陔采得幽蘭只自哀寄與東山劉孝子佳城側畔好親栽

義夫許贈丁香蠟梅

劉郎不獨種桃花蠟蘂柔香更可嘉臭味相同林下友從今花木亦通家【予植十八香丁香曰柔香取杜詩丁香體柔弱】

義夫以趙淸獻諌垣集易栁文次其韻

文集何須較少多有無相易共漸摩憲臺淸獻栁州栁唐宋人才未易過

雁山僧景暹求文記本覺殿

歸來欲效老夫潛喜見遊方舊杜暹本覺殿成功徳滿媿無筆力助荘嚴

又六言

筆下何曽有口囊中更媿無錢聊把一言讚嘆助成此叚因緣

書不欺室

室明室暗兩何疑方寸長存不可欺勿謂天髙鬼神逺要須先畏自家知

人日有雪竹間種蘭

人日又飛雪【去年人日臨安大雪】竹間仍種蘭【舊嘗於竹間種蘭】陽浮屑瓊玖風泛馥檀欒花防黃金勝業依碧玊竿世間桃李眼肯向此中看

張思豫主簿送丹桂蠟梅

通家天上張公子桂種遙分月窟香三徑慇懃自栽植異時防見五枝芳

蓮幕何人送此花不容一蘂污貧家歸來自覓淸和種馨徳如人最可嘉【子在越幕有送蠟梅者卻之同僚有蓮幕風淸不受梅句】

余全之贈菊栽二十品並示三十絕走筆二絕酧之

老覺山林興味長歸來三徑嘆荒涼分君嘉菊二十品增我東園十八香

余郎瀟灑似何郎事業他年未易量寄我新詩三十絕筆頭直與菊爭芳

二月二日焚黃天色開霽賓遊並集存沒有光悲痛之餘因成鄙語

三釡深悲不逮親九天命下賁雙墳痛將涙雜香醪奠忍見衣隨告墨焚漠漠濃陰初閣雨暉暉暖日旋披云餘生難報劬勞徳猶有孤忠可報君

送陳元佐逰剡

杖屨昔逰剡夢魂猶至今欣聞戒行李遙訪舊同襟斆學功相半淵源力可尋池中神鯉足時爲寄鄕音

雙桂

先人於井之兩旁植雙桂不知其防年矣木陰茂盛香聞逺近某偶得一石立爲墻角書雙桂二字以識之因成小詩以懷遺徳並示子弟壬午閏月十六日

先人植雙桂馨徳滿吾廬不老兒孫長聨芳合似渠

東籬

我豈規彭澤玆籬偶在東悠然見山處仍向菊花叢

左原詩三十二首並序

樂淸之東三十有五里羣山環繞地名左原以其居邑之左也中有左嶺左湖左口皆以左名之予七世祖自杭徙溫家於是原地𨿽荒僻有山水足以自娛子丐祠得請日與兄弟鄰里有杖履登臨之適原中景物可資賦詠者各識以詩凡三十二首壬午三月東髙山【左原有四髙山在乙辛丁癸之位術者目爲四貴人東山最髙上有五峯其一曰宋家尖也】

峯頭日出已停午山半雲橫疑在天要使名如越山重直須人似謝公賢【越之上虞有東山乃謝安石髙臥處】

西髙山【西髙山者數峯稠疊前山如幾俗謂西山平防髙處謂之杜鵑花尖西山峯巒最多術者謂之旌節山】

壓頂花枝紅欲燎導前旌節閙如訶倚拄頬時時好何止朝來爽气多

南髙山【山在縣治東北俗呼縣後山夜聞更鼔聲間有地名小雁蕩】

山後風來聞縣鼔蕩中秋至集賓鴻我歸種菊東籬下長在悠然眼界中

北髙山【予家之後山也左原之山惟此山最奇秀翼然如翔舞狀上有尖峯】

羣山如囿秀回環秀抜羣山是北山我恐山中猿鶴怨移文未至已先還

山【俗呼橫嶼術者謂眞得形】

眾山環繞一山橫形似眞勢欲行不向九江資納錫臨溪曵尾自全生

臥虎山【在原之水口形如臥虎舊有滛祠俗呼廟山】

昂然虎踞一原東回首耽耽气象雄不放眾山隨逝水溪頭髙臥自威風

梅溪【在北髙山之陽去孝感井二十步溪至小以井爲原予家其北溪之南有水如帶通謂之梅溪溪名舊矣莫知所自予植梅以實之】

我向梅花溪上家防看淸淺浸橫斜手栽木已如人老雪鬢蕭疎對雪花

楊谿【梅溪東流四十五步合原中數水而爲楊溪溪稍大楊氏世居焉故以姓得名】

一澗澄防眾流脈分俄類婺溪頭【辛巳秋水分爲二】臨溪更種靑靑木故事端同栁栁州

戱防巖【原之西山有巖如屏上有尖峯俗曰白巖然巖色斕斑如施五采故以戱防易之】

煙霞屏障列西岑戱防標名始自今我過巖前毎流涕斑衣空有老萊心

杜鵑巖【在戱防巖之東巖頂稍平上多杜鵑花故以花得名予家寒食九日必登是巖】

逰宦三年樂事違巖花笑我鳥催歸歸來又被巖花笑笑我登巖何太稀【杜鵑花一名巖笑予還家將一載竟未登巖】

碁盤巖【杜鵑巖之北】

杜鵑巖北一拳石石面平平堪奕棊路僻山罕人到爛柯仙客未應知

撒水巖【在戱防巖之北】

龍臥靈湫志未伸時時噴水撒行人𨿽然未救蒼生旱聊欲澄淸世上塵

松羅巖【在原之西北有山隔之四面壁立可梯而登上平北有水可汲能容數百人產松羅木因以得名建炎間有謀避難是巖者予嘗往觀之非活路也】

挿天萬仞絕攀躋巖頂松羅不是栽廊廟須材作梁棟人間斤斧可能來

障巖【在戱防巖之北壁立如障其色靑黒有石方而直聳而有稜長者數尺可植庭宇間】

巖如法吏面淸冷石似端人眞直方誰觧移玆障邊境敵人安敢肆猖狂

人面巖【在原之西】

看盡人間古與今蒼顏一任蘚苔侵豈惟有面如人面更喜無心似獸心

天柱巖【有二一在三井之北一在松羅巖之側】

雁山一柱挿雲霄三井松羅柱亦髙蓬蓽深懷杞人念擎天端賴柱堅牢

襆頭巖【在原之西北地名烏石頭田間】

閙處身宜及早抽山林遲我掛冠逰不須花裏尋腰帶且向田間置襆頭

宋家尖【在東髙山】

皇恩西被復東漸四海蒼生盡仰瞻畎畆防臣尢戴宋結廬長向此峯尖

小雁蕩【在原之南山以雁得名曰小者以別大雁蕩】

歸雁行飛集澗阿不貪江海稻粱多峯頭一蕩𨿽然小飲啄猶堪避网羅

左嶺【在原之南山】

北望吾廬山最好南通蕭寺境逾幽【嶺之東南有明慶院】白雲夜向原中宿防度隨人過嶺頭

左湖【在原之東又東日湖邊】

漁樵欵乃日相呼舟楫生涯在畫圗我與漁樵同隠逸不須乞作自家湖

蒓湖【在楊溪之南吾鄕無蒓菜獨此有之此詩乃舊日作】

水晶銀綫滿湖中【先人詩云莖抽銀綫細根結水晶寒】遙與吳江气象同我輩他年厭遊宦思歸應不待秋風

南瀑布【在南山之下上接小雁蕩】

飛瀑來從小雁蕩靈源頗類大龍湫矩羅尊者不湏占乞與山翁取次逰

北瀑布【在原之西北山腰間俗名主潭】

玆潭誰主復誰賓淸世寧容有隠淪獨我山林養衰病不妨來作主潭人

嘶水澗【原之南有左嶺水北流入於原中水善嘶晴而嘶則雨雨嘶則霽水忽鳴怱止曰嘶】

嶺頭寒澗逺無聲夜靜風恬忽自鳴山水有靈人不識老農常用卜陰晴

雁潭【原之西南三井山之下吾先人九日甞集賓朋於此因命是名】

九日登臨澗水濱蕩中徵雁亦來賓如今雁至應相感不見名潭舊主人

三井【原之西南山路崖險人迹罕到予宣和辛丑春從先祖先人避冦是山凡三宿見溪潭多逰魚俗傳井舊有龍】

源泉髙似銀河落石井然鼎足分聞說井中魚已化定從三級上靑雲

孝感井【予家有井稍大俗稱大井王家宣和壬寅秋先祖有疾思鯽魚時暑不可致先人釣於井而得之井素無魚蓋孝感也張大猷祕書挽先人詩云鯽隨鉤誠養親張后爲工部尙書】

綸竿臨井重欷歔誠感幽潛遂獲魚解道隨鉤得鯽祕書好句實堪書

白巖庵【在白巖之東吾祖捨山歸明慶院而立是庵四山環合形如蟠龍前到南髙山形如舞鳯】

飛鳯吹歸思竹實【庵山多竹】蟠龍髙臥戀山泉吾家松檟今三世僧捨鐘魚已百年【吾髙祖母葬庵之虎山腰曽祖葬於靑龍首曽祖母葬於庵前平地先妣葬於庵後山】

賈公庵【在南髙山之下司理賈公葬其母兄嫂於此築庵命僧守之賈公名如規字元範】

賈公名徳重吾鄕慈母難兄窆此崗手種松楸及因果靑山流水共髙長

如在亭【先人塟大父母於東山立亭於其旁有詩云入堂無復見雙親建此來寧似在神先人祔葬其側某名其亭曰如在采詩中語也】

東山一到一霑巾記得先人昔念親彊把玆亭號如在松悲栢慘見無因

如存亭【先妣墳亭在白巖庵】

北堂猶緑舊時萱寒暑無繇復凊溫戱防巖邊白雲下慈顏彷佛尙如存

小小園納涼

屏迹丘園世事輕澹然滋味似孤僧平生願學昌黎伯宰相三書獨不能

贈甥萬膺

詩書爲田筆硯耕著意治此淸白生它年門戶大可必東平有孫吾有甥

萬孝傑用韻見寄酬之

堂有慈親養且耕遊從毛頴楮先生新詩寄我尢淸絕深喜牢之有外甥【孝傑劉氏甥也】

題從侄山荘

風雨漂我廬無地寄食宿小阮知所惇舎我道旁屋震淩得帡幪幸免泥塗辱明白歸舊巢鷦鷯一枝足【壬午秋七月戊申大風飛屋抜木予先人廬兩廡摧壓來寓是荘凡兩旬以八月己巳還捨書於荘壁】

萬孝全恵小龍團

貢余龍餅非常品絕勝盧仝得月團豈有詩情可嘗此荷君分貺及麄官

梅溪後集卷六

欽定四庫全書

梅溪後集卷七

宋王十朋撰

詩

赴召【壬午六月十一日上受禪二十一日有防除臣某知嚴州九月二十一日召赴行在】

聖主龍飛才十日防臣得郡古嚴陵詔書又趣歸天闕願竭孤忠贊中興

曺夢良贈炭戱成一絕【予時爲郎夢良爲嚴州司戶】

烏龍書至送烏薪郎捨嚴冬覺有春未暇吞爲啞口漢且須暖作直身人

宿學呈同官【時爲司業宿學私試】

不聴梧桐雨回頭已六年虀鹽諳舊味燈火結前緣進學思韓愈同襟有鄭防諸生不待勸忠孝素惓惓某去五月罷館職還鄕塗中以詩寄同捨云去國懷明主離羣念舊逰翻令到家夢中夜繞瀛洲今以史職復至道山訪舊或遷或去惟後園修竹乃故人也感嘆良久因成短篇

蓬萊隔弱水三年兩來逰羣仙各何之翩然蛻神洲園中舊籜龍勁節含淸幽手摘嵗寒葉恍惚乘歸舟馮貟仲赴闕奏事士君子咸欲其畱聞爲魏公所辟勢不可奪遂成鄙語兼簡查元章

名徳重華夏皇朝兩魏公平淮已得愈論將更資馮報主男兒志知恩國士風盡収良馬去兾北遂羣空【予嘗以書寄馮云聞元章爲魏公所知裴度幕中得韓退之賊不足平矣元章時爲機宜員仲爲江西運判召來奏事】程泰之郎中以詩三絕覓省中梅花因次其韻

長記蓬山舊賞梅芳尊一笑共君開重逰未見梅花面應誤君詩得得來

詩似西湖處士詩十篇三絕闘淸奇更將正味森嚴句壓倒屋檐斜入枝【程末篇云花中結子酸連骨正味森嚴眾苦之待得和羮渠自防如今莫管皺人眉】

竹亭不到防經時來往逢梅似退之遙想吾廬溪上好十分鄕思又關眉

胡祕監贈詩一絕

司業口占絕句奇甚銓輙用韻和呈效吳體

南山舊說王隱者北斗今防韓退之不須覓句花照眼行見調羮酸著枝

某依韻奉酬

平生恨未識剛者今日豈期親見之欲把江梅比孤防江梅無此嵗寒枝【時胡丈同館中諸公見訪因畱小酌予舉和程泰之梅詩壓到屋檐斜入枝句胡頗稱賞和枝字韻以贈】

胡祕監酴醾詩

銓攜具賞石渠酴醾用坡韻呈同捨

酴醾獨殿春得路未爲晚露葉張翠繖月蕋明玉幰洗妝雨亦妍暗麝風更遠唐時眞宰相勁气淩諌苑危言工切劘壁立萬仭巘帝爲醸此花以賞碩畫婉淸芬濯千古天河豈湏挽不妨便醉死聞香定魂返【唐憲宗以李絳直言賜酴醾酒末若此集眞酴醾也】

某次韻

祕監攜具道山集羣仙賞酴醾和東坡詩眞雅防也某偶以私試鎖宿不與遂次其韻

紅紫紛爭先酴醾分甘晚誰栽羣玊府童童張翠幰華共蕓芬香韻隨官逸逺【館中酴醾在著廷之後著作郎號逸逺官】奚用燃靑藜端能照書苑先生海上歸平步到蓬巘招邀飲醇酎剛腸出淸婉遙思吳宮魂故作楚辭挽勿爲花所畱興盡要知返

館中三月晦日聞鶯胡邦衡有詩用東坡酴醾韻有君側無讒人發口不須婉句某次韻

久傷伐木廢每嘆吾生晚黃鳥從何來喬林緑垂幰忽作相呼聲朋來無近逺髙翥淩雲煙斜飛集池苑中有幽谷姿遲遲下遙巘羣音巧相和出語獨不婉啞啞如老烏聞者弓欲挽知心有杜鵑勸爾故園返

上賜講讀官建茶某以說書與焉以十餅分贈太學同捨芮太博【煇】有詩次韻

天表初容咫尺親雲龍重拜大官珍賜從明主恩尢渥分及淸流事更新捜捲要須甞七椀乘風便合到三神諸公異日沾君貺願寄江湖老散人

四月從駕詣徳壽宮與諸公防食於和樂樓是日借洪景嚴承防馬戱雲從駕濫騎承防馬朝天叨綴舍人班【時爲起居舍人】異日再集胡舍人邦衡云不可不成篇也遂於樓中足之

殿坳經幄侍淸閒學術空疎媿在顏從駕濫騎承防馬朝天叨綴舎人班登樓𨿽喜民和樂論事還驚世險艱聖主英姿同藝祖諸君何苦戀湖山【時議欲乞移蹕建康侍從諸公有異論者故云】

用登和樂樓韻酬胡邦衡送別兼簡劉韶美祕監

未訪鄱腸範與顏【顏魯公範文正公俱守鄱陽】雁山深處且投閒紫泥長記曽同召丹陛何繇更對班我媿未行平日誌公應不創昔時艱筆端能制人生死兼有劉郎在道山【予與邦衡韶美甞同爲編修官予旣入臺卽罷吏職而二公如故】

去國【六月十九日】

去國常憂國還家未有家【先人獘廬爲風雨所壊】君恩報無所含媿出京華

重逰釣臺

三年兩溯釣灘濤來往何曽補一毫聖主雅恢光武量防臣當遂子陵髙

弭棹祠堂下一天星斗明客星尋不見影浸釣灘淸過婺女同年王節推夷仲黃教授【萬頃】鄕人華主簿子周防飲雙溪樓

年時嘗泛婺溪舟未上淸風八詠樓天爲故人償夙願【辛巳五月至婺溪夷仲諸同年有登樓之約忽聞欽宗諱遂止】水知吾輩喜淸流沈郎不爲吟詩瘦王粲長懷去國憂明日山川共人逺鄕情年契兩悠悠

逰仙都

皇都歸客過仙都厭看西湖看鼎湖洞接龍片雲近【有龍洞】山分雁蕩一峯孤【有石柱壁立如雁蕩天柱峯】香淸天上碧華落音好林間靑鳥呼天遣林泉慰吾輩不容身世老迷塗

遊洞谿【舊名惡溪因段成式攺名好溪有唐太守李君卿十詩有亭名思賢】

段公不到溪豈好李守已亡詩更奇偶向思賢亭上坐愛溪兼愛昔人詩

重逰石門洞

石洞防時辟石門長不扃貪看一水三載兩回經誰把銀河水直從天半傾好流人世去一洗四維淸

寄題諭叔奇亦好園

諭子有園堪養親栽花種竹淸且新堂中戱罷卽防杖【叔奇有母家有戱防堂】在家有此何憂貧弟兄旣好園亦好【叔奇與兄伯壽同登科】大勝吾家園小小兩園松竹懷主人他日歸來各須早

種蔬

癸未孟秋歸自武林小小園荒蕪之甚遂課僮僕畦以植蔬近得防雨頗有生意潛澗老叔分蔥虀數十本及菜子一二種今冬百指可以無饉矣書十五韻

歸來日彈鋏食無肉與魚卻將種花地町畦毓嘉蔬驕陽每抱甕時雨親荷鋤靑靑有生意令我顏色舒寧憂饉與饑亦有瓶中儲前身老闍梨【或云予前身嚴闍梨也因以戱示】蔬气端未除文字亦宿業復生魚蠧書蠧書仍食蔬苦淡味有餘況玆淸淨根分來自僧居端能納須彌聊爾秀郊墟洗我鮏羴腸【退之詩云聲名暫羶薌非止爲魚肉也】襟宇生淸虛豈惟陶淵明吾亦愛吾廬荒園渉成趣枯藤當安輿困枕案頭捲饑著盤中菹孔門陳蔡色借問何如予

予素不善棊孫先覺萬大年林大和見訪戱與對壘偶皆勝之因作數語

予手不善談臨局气先怯偶逢孫萬林三戰輙三防都緣敵不勁非以臺威脇孺子濫成名凱奏意殊愜三君皆壯士小挫未肯厭予今務持勝堅壁不容刼【予昔在館中毎與同捨郎陳阜卿手談旣而陳遷臺察一日相與棊諸公戱云陳今有臺威公必敗予偶勝之陳笑曰公果不畏臺威耶】

大年和棊詩復次前韻

君棊如龍且初笑韓信怯我棊似公瑾赤壁眞橫防但知貪旁角不覺攻背脇主人本無競勝負兩俱愜嘉賓儻再集鏖戰定誰厭新篇尢逼人我輩徒劫劫

太白晝見【太白晝見久矣予是日妱親見之八月二十六日】

煌煌太白生東方追逐殘月生光芒太陽中天不肯蔵過午一防猶防茫太史占之此何祥咸憂兵起人流亡金行用事多災傷【六月十五日大風水七月日又作八月二十一夜地震是秋七月不雨浙西飛蝗蔽天】大風地震水旱蝗有一於此宜預防雜然並見何以當臣言天意未可量滔天赤地興堯湯偃禾抜木悟成王宋景一言國乃昌災異不作憂楚荘吾皇修徳應彼蒼去讒逺佞任忠良推誠納諌正紀綱內修政事仍外攘誓雪國恥還封疆彊敵當弱吾當彊【天文志太白與日爭明彊國弱弱國彊】天戒爲福非爲殃願勿徒以虛文禳

荊婦夜績

涼飊墮黃葉促織催女工鬢絲不堪織細君哀我窮靑燈績深夜績成寒素風願爲隠者衣徳耀隨梁鴻術者謂予命犯元辰故毎仕輙已予笑曰有是哉戱作問答語

問君胡爲入臺省問君胡爲官輙冷宣尼猶且畏元辰羊防龍豬作君梗退之宿直鬥牛箕聲名謗毀常相隨死生窮達端有命予知之矣當安之

再至雙植堂呈表兄李克明

此日一樽酒再逰雙植堂湖山浮野色艸木帶秋光東道徳已熟西風老更香相看俱老矣防合意尢長

九日寄表叔賈司理【並引】

某昔從潘先生學九日登鹿迹巖甞賦詩呈諸長者時年十七今閱三紀矣當時和者賈太孺潘先生劉謙仲覺闍梨皆一時詩人也某猶能記其略數老人化去久矣思之慨然司理丈鹿巖賢主人也佳節必盛集某恨不獲奉樽爼輙成古詩十韻以記舊事並以防泉酒鳯團茶爲壽

憶昔從師學弦誦年與賈生相伯仲【某時與諸賈昆季逰皆年少也】九日登髙鹿巖脊感物題詩筆初弄舊逰回首半零落三十六年眞一夢當時唱和三四老尙有殘篇可吟諷今年節物身在家行樂山間謾隨眾弟兄勸我登髙山身似駑駘不容鞚【兄弟鄰里欲同登髙某以時多防荒災異及賤軀多病止之】河東先生今靖節有酒寧須白衣送朋尊聊獻菲防泉【近日防泉酒不佳越有菲泉最下品酒也可以菲防泉名之】賜茗仍分小團鳯願公一飲壽千齡三物年年敢馳貢

九日不登髙與兄弟鄰里就敝捨飲菊

中秋對明月【中秋亦就家賞月】九日逢黃花節物豈不好而況身在家樽酒醵鄰里盤飱飣魚鰕何必登髙山淸歡自無涯

仙居陳少曽寄錦石杯書至乃九日也方與坐客把菊遂用以勸酒

九日登臨有雁來書傳坐上手親開呼兒滿酌黃花酒爲子深傾錦石杯

僕夫浚井得雙鯽一鰻未及烹也蔵之泥水間予見而放之因作數語

三秋不雨泉脈枮僕夫浚井欣得魚刀砧已具未及殺我偶見之魚再活親投不敢使校人圉圉洋洋生意新莫嫌井小思滄海尺水相防聊自在

得張大猷尙書書云比每進對屢以侍禦爲言而邦衡舎人言尢數切【云云】某爲羣邪所疾獨見知二公因讀邦衡和和樂樓詩復用前韻

一月霜臺屢犯顏未回天聴己身閒愛君憂國寸心赤感物傷時雙鬢斑文舉才疎意徒廣子云思苦語尢艱尙書左史𨿽知我超海應難挾太山

次韻題寶印叔蘭若堂

何處名蘭若依山結艸堂花枝法雨潤心地佛燈光浮世囂塵隔空門嵗月長林間有啼鳥聴法亦來翔

藤杖

頭角槎牙萬嵗藤徧身節目更稜稜山僧贈我非無意要我淸閒亦似僧

予還自武林葺先人敝廬淨掃一室晨起焚香讀書於其間興至賦詩客來飲酒啜茶或奕棊爲戱蔵書數百卷手自暴之有小園時策杖以遊時遇秋旱驅家僮浚井汲水澆花良天佳月與兄弟鄰里把酒杯同賞過重九方見菊以泛觴有足樂者每覽鏡見蒼顏白髮亦聊自嘆也作小詩十五首

掃室

灑掃學者事陳蕃胡不然要令天下淨端自室中先

焚香

掃地眼塵淨焚香心境淸案頭時一炷邪慮不應生

讀書

入政慚無學還家更讀書翻同小兒輩相共惜居諸

賦詩

秋興最難遣詩懷如亂雲𨿽無少陵筆一飯不忘君

飲酒

我意豈在酒銜杯聊樂天客來同一醉客去獨髙眠

啜茶

濫與金華講賜沾龍鳯團卻歸林下飲更媿是麄官

奕棊

光景老尢惜忍銷枰奕間娛賓欠絲竹一局戰淸閒

暴書

秋日更可畏所宜惟暴書反身還自笑均是蠧書魚

防杖

園小日思渉山髙時欲登老來疲腳力興至防枯藤汲水【浚井得鰻放之明日水漲面淸僕夫云鰻能穿石眼通泉脈故戱及之】

山中久不雨汲水欲何從一夜井泉達靈鰻恐是龍

澆花

花木正憔悴秋陽那更驕驅童綆深井聊助化工澆

賞月

還捨八十日三逢明月圎停杯試一問歸去定何年

采菊

旣晚開何益采之聊泛觴書生自頭白奚用泣馨香

覽鏡

可正宜頻覽無塵亦自磨少陵今老矣功業欲如何

浚井

旱久井垂涸汲多泉更渾浚教泥淨盡何患不逢原

酬林明仲寄書並長篇【名季任】

江頭一別九十日路隔煙波望欲迷風送鴈羣來鴈蕩書從梅嶼到梅溪羨君筆力能豪健贈我詩篇過品題謝客江山富觀覽城南何日手重擕

昌齡欲逰白石興盡而止予亦思前年之逰遂次其韻

前年蠟屐逺尋幽洞府曽經一宿畱詩句親題碧雲裏夢魂時到白巖頭風生見說欲飛去興盡何如且罷休他日相呼老兄弟飄然杖屨共翺逰

洪丞不負軒

坐此軒無媿問君何以能所行皆是學不負豈惟丞鳬鶩文書靜槐松詩思凝博陵徒種績踐履亦何曽

周丞奉挽詩【同年周敏卿父】

平生義方教眞是起家媒有子願已足無心官自來興隨鳩杖逸情爲雁行哀想見長塘水淒涼繞夜臺黃巖趙十朋賢士也有詩云四枚豚犬教知書二頃良田盡有餘魯酒三杯棊一局客來渾不問親疎予亦有東臯二頃兩子皆學讀書客至則奕棊飲酒遂用趙君詩意成一絕

薄有田園種斗升兩兒傳授讀書燈客來一局三杯酒王十朋如趙十朋

陳商英挽詞

貴似金張富石崇紛紜老死利名中退居不見香山老肥遁誰知秀野翁【商英號秀野翁】溪上園因種花辟牀頭金爲好賓空澘然痛念公兄弟二十年前筆硯同

陳商霖挽詞

疇昔逰從分不輕十年鄕校讀書燈徳星防聚三兄弟詩社追隨八友朋【昔在招仙館有八叟之號商霖號可叟】去國悲涼老王粲還鄕牢落失陳登誦君生死炎涼句斜日寒天涕滿膺【商霖甞有詩云生死交情誰念舊炎涼世態競迎新】

萬淸之有詩三絕呈司理賈丈並簡某因次其韻

燈花端爲故人然畱客殷勤爲擊鮮更覺門防增喜气冰淸玊潤兩俱賢【淸之司理婿也】

世路塵埃逐日生鹿巖髙臥自風淸吾皇有詔求遺逸行見臨雍拜老更

甘言恥效蜜翁翁逆耳空餘甽畆忠願子他年似房杜好將一語記文中

再用前韻

論文尊酒意歡然蠟炬髙燒夜色鮮得壻端同權相國傳經更似老韋賢

右呈司理

僚壻欣逢舊友生人如王謝气尢淸十年前已心相許細看新詩貎愈更

右酬淸之

士論鄕評重乃翁賢如狐突教兒忠治安策就君宜獻宣室開時夜正中

右贈大老【司理子】

未臘而雪丰年兆也大老有詩次韻

明年禾黍定千鐘瑞雪攙先舞曉風更願平淮捷書至西平擒賊獻司空

主人開燕倒金鐘坐客俱吟栁絮風應念人間有貧者鑪星撥盡酒瓶空

雪中寄梅花與淸之大老

天花除惱臘前雪香蘂報春溪上梅分贈鹿巖龍穴友異時俱是百花魁

題夢齡五桂堂

我昔曽栽防趣堂子今封植更芬芳勝它福峙三珠樹賽卻東嘉五馬坊【永嘉王氏雙桂正在五馬坊】靖節栁靑寧耐久大夫松老恨無香何如移得蟾宮種不媿靈椿竇十郎

寄鯉魚與萬大年

江楓搖落江梅破江上詩人有佳句欲於龍穴覓明珠試遣鯉魚傳尺素

梁府君挽詩【麗水人子安世登科】

兩郡三鄕賴保全乃翁劍學不虛傳黃巢詎敢臣周朴趙勝那能爵魯連仁裏化成儒气象心田種得佛因緣奇兒自是靑雲士行見榮光燭九泉

永嘉盧仲修永年袖文見訪酬以短句

地僻原名左天寒嵗欲䢐遙遙屈佳客得得訪潛夫一第且慁子八篇眞起予【有論八篇】蜚聲參四傑誰復敢前盧

林明仲和詩復用前韻

屢戰夷吾卒霸齊棘棲鸞鳯暫沈迷探春想見登梅嶼乘興何妨泛雪溪樓上淸歡庾公興橋間壯志馬卿題四塲筆力媒身策平步靑雲豈待攜

張器先和詩復用前韻

心欲齊賢媿未齊逺防佳句警昏迷音如鼔瑟鏗淸廟味似煎茶闘建溪憂國非同長卿病感時端賴少陵題二松豈是淹賢地鳬鶩文書謾抱攜

寄蒲墨與明仲

四友共文房蒲君最異常研磨發文采好去奉仇香

寄沈惇謨【名希臯瑞安人】

二十年前舊友生緘封逺寄見交情舊逰回首多零落大器如君合晚成

送謝任之

七嵗吾從乃祖逰童防深媿未能求堪嗟四十五年事昔未裹頭今白頭

梅溪辟館子來逰回首如今二十秋端似韓張互傳授要令編剗紹箕裘

去年還家已半年盍簪尊酒數畱連嵗竆送別溪頭路手把梅花思黯然

題雙瀑

女媧石爛防經修天漏猶餘兩流離合無心元不靜朝宗得路卻相投干云寶劍眞同气出蕩神龍不異湫【雁蕩有大小二龍湫】何用築門防俗駕林泉自是少人逰【雙瀑亭壊久矣洪丞命上起廢气象一新且欲築門以防俗駕故及之】

癸未守嵗

嵗宜鄕裏守杯共弟兄銜明日人相問行年五十三

張器先復和詩作五言以寄

短棹別孤嶼故山歸左原遙煩雁足字重到雀羅門嵗月添新老文章憶舊論見詩如見面气象有餘溫萬孝全贈金華洞石名雪灑遙峯作進退詩次韻

天辟金華一洞奇洞中石是化羊遺渾疑雪向閩山落更訝峯從天竺飛谿上又添乘棹興案頭如照讀書時故人重我膏肓疾田不荒蕪應亦歸

元宵鄰里攜具就獘捨張燈辭之不獲因成一絕

凶年猶幸在家鄕鄰里相過具豆觴我輩忍將燈照眼遊人多是火燒腸

祈雨不應

歉嵗還鄕益困竆瓶無儲粟酒尊空醉經且學文中子閔雨難祈應上公

自秋七月不雨至於春二月十九日僅得雨昌齡作賀詩予未及和而雨止矣遂次韻以閔之

水旱年年費請求仰勤湯禱與堯疇何時三十六雨足當寧免懷云漢憂

一杯未吸甕頭春【初欲率飲賀雨以晴遂止】三疊聊歌雨裛塵不用遽興風伯訟羊眞是可烹人

社日喜雨復用前韻

社日檐間不斷流淵明欣欲事西疇願言一飽均黎庶瓶粟無儲不用憂

欲放乾坤萬里春要須先洗庾公塵朝紳賀雨詩多少誰是詩中諷諌人

家食遇歉有飯不足之憂妻孥相勉以固窮因錄其語

淵明事髙尙瓶中缺儲粟魯公凜名節乞米給饘粥廣文富才名官冷飯不足少陵老風騷橡栗拾山谷嗟予何爲者處世眞碌碌謀生一何拙甔石無儲蓄三年兩去國囊槖罄水陸還家索租苖不了臘與伏前秋遭風摧折數間屋今年丁大侵破甑塵可掬絕糧瘦百指告糴走羣僕鄕鄰苟不捄定恐塡溝瀆家蔵千卷書父子忍饑讀一字不堪煮何以充吾腹細君笑謂我子命難食肉去嵗官臺省僥幸食君祿有口不三緘月奏知防牘聖主倘不容寧免逺竄逐歸來固已幸冨貴非爾福東臯二頃田得雨尙可穀子耕我當耘固窮待秋熟聞小使胡昉抗金不屈上甚嘉之有防命右揆撫師仍有和不可成之語皆出睿防宗社之福也昌齡有詩次韻

用儒端可復侵疆活國何勞別取方文帝要須親禦馬子卿寧患逺看羊撫師暫屈黃扉老論將寧咨白首郎行見車書混天下豈容南北分三光

昌齡四月十九日得男請名於予命之曰遲

端似中山夢得詩海中仙果子生遲況當首夏淸和候更遇千秋啟建時【是日啟建天中節】祝爾願同彭祖壽命名聊效小蘓兒【蘓黃門子由子名曰遲其後最盛】吾家種徳已數世庭戶合生蘭與芝

山丹花

四月相將莫山丹開始都眞心本來赤正色自然朱百合晚仍俗石橊繁更麄誰將仙竈藥花裏著工夫

梅溪後集卷七

欽定四庫全書

梅溪後集卷八

宋王十朋撰

詩

七月三日至鄱陽

我來鄱君山水州山水入眼常遲畱絕境遙通云錦洞【安仁縣有絕境亭雲錦水】淸音下瞰琵琶洲【余幹縣有淸音堂琵琶洲】於越亭前晚風起湖入鄱陽三百里曉來一雨洗新秋身在江東畫圖裏

次韻何憲子應喜雨

亢陽誰謂不爲災饑饉連年甑有埃旱魃忽隨寃獄散雨師遙逐使車來平反盡欲歸中典調燮端宜位上臺更喜詩如杜陵老江流坐穏興悠哉【某至郡而雨何憲詩云人間正作云霓望天半忽驚霖雨來】

登綺霞亭用喜雨韻

六月西徵遇旱災修途千里踏塵埃雷公俄喚阿香去霖雨便隨流火來天入滄浪逰楚越云翻防防憶溫臺綺霞亭上一回首滿目湖山壯矣哉

追和範文正公鄱陽詩

郡齋卽事

理郡端如理亂絲範公往矣欲誰師典刑猶有堂中像光艶長存壁上詩未報國恩嗟老去不逢人傑恨生遲一尊坐對鄱江月耿耿忠懷秖自知

防芝山寺

出郭上崔嵬山川亦壯哉三芝誰采去五老欲飛來懷古情無盡思鄕首屢回論文一尊酒天色爲吾開

登綺霞亭用碧雲軒韻

郡亭臨大澤霞障截塵紛有色只因日無心元是云滄浪隨郭轉欸乃隔江聞文正已仙去佳名千載芬【亭乃文正公名】

降聖節詣天慶觀因謁顏魯公範文正公祠堂用贈禦賜名道士韻

顏範遙同異代心琳宮香火道緣深詩家風味今誰在定訪彌明與共吟

觀文正像用贈傳神道士韻

天然形貎寫何難難得靈臺上筆端朋黨論興三黜日不知誰作正人看

移竹植郡齋之東用懷慶堂韻

手移修竹傍墻栽老眼靑靑爲竹開獨坐書亝誰是伴淸風時作故人來

十月望日同官防飯薦福送酒

鄱水同僚縂不羣公餘相與共論文逺公蓮社恐無酒輙效江州王使君

生日示聞詩聞禮

哀哀父母生我勞生日不見徒悲號今年偶然夢三刀二千石向鄱陽叨身𨿽五馬已二毛烹羊擊鮮斫蟹螯殷勤爲壽勞爾曹願爾他年著防袍二親無恙年俱髙更與諸孫持壽醪滿堂賓客來英豪防看醉臉如仙桃

木蘊之卽席和文字韻酬以二絕

少年才气已超羣塲屋能摛錦繡文糠粃在前眞有愧春風得意豈如君

回頭遙念舊時羣把酒欣論坐上文臭味聊將比兄弟大馮君與小馮君

觀郡守題名再書一絕

濫與江湖嶽牧羣於中防愛範希文人才相逺心相似均是憂時與愛君

項服善知縣和詩酬以三絕並簡林致一教授

膽落庭中雁鶩羣寧容摘紙舞防文鄱陽賢令知多少惟有鄱君與項君

牧養功成鮮敗羣弦歌聲裏出詩文只愁桃李春風近臥轍無由駐令君

無錢令尹陶彭澤有道先生鄭廣文預約它年還故里共騎白鹿效文君【樂淸乃張文君騎白鹿飛仙之地】

題薦福寺莫莫堂

休休有室宜歸早莫莫名堂去恨遲禪老相逢應笑我休休莫莫定何時【家有休休堂】

哭馮貟仲

一代奇男子哀哉命止斯共天終不忍蹈海亦何辭下已三黜照鄰俄五悲煩言何足辧公論不容欺身爲多才誤朝無一日安寧爲獨醒鬼不作附炎官夢防吳江冷魂歸蜀道難郡齋揮老淚重取近書看【近得貟仲過江州書】

陸居士挽詩【撫州人有子六人子九齡在太學】

槐市訪同捨麟經推阿戎傳家知有子種徳本由公遺訓皆新語多男類陸終佳城在何處楚尾白雲中

洪帥陳阜卿寄筍

均是蓬山逸逺官夢中猶問竹平安籜龍寄我知君意要使剛腸飽嵗寒

次韻何子應題不欺室

公如憂國房齡我如鄭公思批鱗隆興天下同貞觀願爲賢相爲良臣我去公來不同日各展忠懷對宣室江湖邂逅論赤心更約聮翩書史筆坤爻敬義誠君子可惜作銘人已死八十四字騰光芒便是千年不欺史【張魏公作銘】

郡亝對雪

平生爲雪牽詩興今日無詩柰雪何淨幾翻書擁鑪讀冷亝呵硯帶冰磨寒江獨釣句思栁銀海光搖人憶坡欲兩三杯賀丰嵗卻憂疆埸正干戈

子應和詩用前韻

江東臈雪爲誰多淸逼官梅興動何堂坐玊芝勞想象【州宅有玊芝堂】句工冰柱老研磨賡酬往事思蓬島【辛巳春日館中賡和防盛】災異狂言忤諌坡【是嵗上元雷雪並作某嘗論災異諌坡不恱】聴取金華新號令要須白戰不持戈

祠顏範二公

鄱江善政九賢人文正文忠更絕倫桃李舊邦千里愛丹靑遺像兩朝臣不同赤土祠劉阮端勝睢陽廟逺巡安得神仙返魂藥九原喚起靜邊塵

題何子應金華書院圖

君不見杜陵野客老更狂浣花溪上結艸堂又不見謫仙世人皆欲殺匡山讀書頭如雪二公同時鳴有唐文章萬丈光焰長鈞天無人帝呼去艸堂書館今荒涼太平宰相張居士外甥似舅金華子胸中萬卷杜陵翁筆下千篇謫仙李向來衣冠拜僞楚我乃宋臣惟有死何曽著眼癡宰相況肯低頭騘禦史天邊卿月落九疑口誦離騷弔湘水誅茅築室小東山天下蒼生望公起種梅志欲調商鼎持斧夢刀聊爾耳公生長安我東嘉天遣邂逅鄱江涯筆頭一語眞戱劇卻將鉄面擬金華【子應和顏範祠堂詩云鉄面金華誰氏子要須相與嗣前塵】金華自是金閨彥金口褒揚兩朝眷未須歸去金華山行將入侍金華殿

閏月三白三首

閏月生明後【初四日雪作】江天未臈時風翻禹門浪花糝月宮枝【桂花一秋三放】照夜皎珠樹秀庭祥玊芝定知年大有何止麥相宜

迎臈雪三白未春花萬株神山森玊府天象粲臺符詞吐水流峽鼎成風撃湖鬢邊絲可織四皓盍添吾占盡一陽月分爲六出時【自初四雪初八又雪二十五又雪】韋編照淸夜塞管落南枝獻中荊山玊開成廟柱芝【杜詩瑞芝產廟柱注云肅宗時廟柱產三玊芝】人間瑞已定過此卻非宜

又和項服善二首

風雲頻慘淡艸木屢蒼顏詩裏報瓊玖宮中歸玊環【楊妃凡三入宮】帝庭侯帛至佛殿寶珠還更有人淸白鄱陽似魯山

梅蕊開仍落同云合未離添爲五大老眞是四無私天女來成粲冰蠶老欲絲梨花一枝雨冷艷可能欺

又用時字韻

黃竹成章日陽春眾和時玊階談戰陣瓊燕賜花枝陶徑還飛絮商山欠采芝西疇農事及歸去正吾宜

和洪景盧用三白韻作四白詩

大似佛世界端如玊燭時穆家兄弟味楊氏子孫枝【揚震四世爲公以淸白名家】鄞海明瑤柱【四明出江瑤柱】鄱亭望秀芝【鄱江有四望亭北望芝山州宅有芝秀閣】祁寒繇政拙去倍二誠宜

楚士照千乘韓梨誇數株舜門紛執玊堯嶽衒分符寶結文房友鑑明狂客湖郊圻正多壘兵防憶夷吾【兵車之防四】

臈盡日又雪洪復作五白詩再和

天地俱同數嘉平欲盡時栁飄彭澤絮松壓大夫枝越絕山飛泄【越有瀑布名五泄】文登石產芝【登州海上五島皆生石芝】濫騎爲郡馬深願谷相宜

日掩雲間色【李嶠詩雲間五色滿】楡栽天上株芳聨仙桂籍窮送舊桃符逺岫明廬阜澄江接帶湖宣麻開晉國入蔡憶金吾【裴晉公五拜相金吾謂李祐也】

次韻何子應得宣城筆

金華手握管城子端類睢陽太守須須筆有神人不識怒時眞可气吞胡

聞捷報用何韻

淮甸流離唐赤子將軍奇特魏黃須願將銀管書忠義糞土東京趙與胡

不欺室三字參政張公書也筆力勁健如端人正士儼然人望而敬之因成古詩八韻

雲山老人國大老歷代遺編飫探討餘事遊神翰墨間乘興濡毫快揮掃嚴霜烈日如魯公抉石奔泉陋徐浩國朝君謨書第一大字劣於行與艸雲山心畫無不長筆力縱時書更好我來求字蓋求人不爲有官緣有道紫巖之銘雲山筆不欺室中雙至寶玊簫峯下梅花溪願學雲山歸去早

出郊遇雪

小隊出郊聊習戰風吹雪似催詩皇天有意淸烽火正類元戎破蔡時

何子應以蜀中文房四寶分贈洪景盧王嘉叟某與焉因成一絕

江左風流屬憲臺筆端妙語出瓊瑰濫居益友三人列誤辱文房四寶來

送翁東叟教授

鄱陽江上五見雪鄱江樓上風栗烈廣文先生不畏冷弭棹登樓興淸絕筆端妙語出離騷酒後剛腸吐名節芝堂假守老鄕人明日仙舟那忍別

三十年間舊友生眼靑頭白見交情官於湖北況尢冷詩不江西語自淸行李少畱吳芮國夢魂先到謝公城扁舟便合相隨去薄有田園正可耕

和寶印叔見寄

官舍蕭條怯莫冬衰顏得酒暈生紅遙思蘭若堂中老非栢非松自耐風

濫乘五馬二毛侵雪滿鄱江坐擁衾二叔年髙兄弟逺歸期當不待秋砧

用韻寄二弟

六月離家忽莫冬郡亝淸夜擁鑪紅細看慶堂前雪正似梅花溪上風

甚矣今年老見侵玊芝堂冷敝衣衾夢魂夜夜尋兄弟率飲堂前坐石砧

送蔡倅

白首論文得蔡侯江東尊酒半年遊龍頭家世髙千佛驥足聲名重一州方喜同僚吳芮國不堪回首仲宣樓送君撩我思鄕意薄有田園歸去休

齒落

五十行將四浮生已向殘齒疎方咄栁牙落遽驚韓猶訝年初齓翻疑頬未丹定知從此去梨栗怯堆盤

次韻李懷安贈何憲五絕

元老登朝首剡章危言凜凜動明光掉頭卻向江湖去不肯伊優上北堂

伊洛橫渠造道深誰傳衣鉢見貞心儒宗賴有金華子後學寧憂不嗣音

夢魂聞說到無何曽共神官壯者哦妙墨雄文滿天下士衡應亦患才多

炙手權門盡好官雲山髙臥老江幹相期晚景全名節富貴何須著眼看

元白詩筒數往還小生閣筆媿言艱異時應起鄱江念公在金華我雁山

李懷安擁麾入蜀道出鄱江見贈二詩依韻奉酬

不肯隨羣慕鶴軒慨然丹陛吐危言坐看蜀道平如地可見忠臣勇似尊駟馬橋邊驅弩矢杜鵑聲裏擁旂旛要須入境詢風俗首訪嚴遵李仲元

一麾出守楚東城邂逅論交媿孔程元禮仙舟行色好子猷雪棹去心輕虎符稔服君家世雁蕩行逃我姓名酒盞詩篇話時事江湖何日更尋盟

國娘生日【正月二日】

往嵗王司業初生嫡女孫命名聊志喜曰國不防恩日在元正次身居輩行尊【國娘在輩行中爲長】願如班與孟賢淑振吾門

陳阜卿書云聞詩筒甚盛可使流傳江西否戱用竹萌韻以寄

江西大帥本仙官餘事篇章過定安欲遣詩筒寄詩伯恐嫌白俗孟郊寒

次何憲韻

毛頴神明更好須飛騰入月跨蟾蜍誰將銀管爲封邑端爲金華妙簡書鳯翥龍蟠文未稱【逸少止以字畫名世】日光玊潔字還疎【退之自謂不善書】何如今代何平叔筆陣詞源縂莫如

金華先生有奇石名碧逺攜來自蜀陳洪州以詩覓之金華輟所嗜以贈亦一段奇事也予家雁蕩羣峯錯峙皆几案間物因和二公詩頗起鄕思寓意斷章

二公心古貎淸臒趣在林泉世味疎寸碧來從錦江逺九疑分向錫山居【碧逺峯本自九疑山得之山形聨翩具九疑之狀陳錫山人也】山中丘壑奴金穀筆下波瀾陋石渠我有千峯藏雁蕩擎天一柱挿空虛【天柱峯在雁蕩冣爲奇絕】

嘉叟宗丞得郡喜成一絕

邸報初聞見姓名甘棠家世舊專城伯魚詩禮趨庭處五馬旌旗夾道迎

人日雨次何憲韻

元正作佳天渉七弄春气好雨亦知時緑波行何濟新詩如蜀州句有梅栁味七升年定丰一石公當醉

子應贈蜀中石刻十卷詩以謝之

金華石刻滿西州不惜明珠輙暗投詩泣鬼神追雅頌義深君父妙春秋【公有答春秋書深取左氏義深君父】隨身連軫崔評事挿架懸籖李鄴侯掃室焚香讀終捲光芒萬丈照螺洲

次韻嘉叟讀和韓詩

孔孟久不作況雄莫能和韓公生有唐力欲拯頽挫文興八代衰學救諸子過佛老蔓中華防公衽其左餘事以詩鳴語險鬼膽破汗瀾髙駕天捷敏劇飛笴騎龍歸帝旁玉簡人間墮汗流籍湜輩圭璧分半个栁和詞擬騷郊聮語成些咸知太山仰誰繼北臥我本虀鹽生久供筆硯課幽香摘天葩光艶拾珠唾後公三百年杖屨無從荷世無六一翁孰知珍古貨巴詞擬陽春僣竊罪宜坐神交有吾宗渉世同坎軻學繼靑箱王詩髙碧紗播勉令添和篇才薄知何柰謬同赤效白深媿愈知賀世事置勿論蚊睫虫容麼

元夕次何憲韻

火樹銀花徧九衢天移星斗下空虛心憂機婦寒士詩句分明似諌書

鄱陽燈火類殘星風雨那堪更滿城爲郡何如在家好長檠不似短檠明

送何憲行部趣其早還

九郡饑民望使軺陽春有腳不辭遙更須速返鄱君國莫遣詩筒久寂寥

種金沙花戱呈景盧

春光駘蕩楚天涯李白桃紅次第花未向名園看鉄樹聊於郡圃種金沙

郡圃栽花

公餘吏隠不相賖杖屨園林賞物華五柳宅邊誰種栁百花樓畔謾栽花【郡圃有百花樓】池塘有夢吟春艸【永嘉有夢艸堂】屏障無心戀綺霞【綺霞亭】來嵗逰人應話我雁山深處老桑麻

二月朔日同嘉叟蘊之訪景盧別墅用郡圃栽花韻卽席唱和

鄱水芝山四望賖雨餘風物倍光華名園種果仍修果妙手栽花似判花行見晉公開緑野聊從子美酌流霞坐間賓主皆人傑我質如蓬賴倚麻

野處名園境界賖夷堅博物似張華【景盧作夷堅志】參天先種栁州栁【園中新植栁】照眼兼看花縣花【園與縣圃爲鄰】卽席賦詩袍奪錦論文對酒臉生霞自慚衰病陪行樂策杖登城腳欲麻

還捨復用前韻以寄

負郭園林路不賖杖藜徐步賞韶華芹宮地近分流水【園近於州學】芝嶺風髙送落花【園在芝山門範文正芝山詩花落入城東】檐外梨枝春帶雨【梨花堂】城頭桃樹晚蒸霞【城上皆種桃】行看共掌絲綸美寧復丘中詠有麻【舎人兄弟皆掌絲綸和詩有醉傍西岡學種麻】

景盧嘉叟各和詩五首復用前韻

艸堂相去不多賖雨後登臨喚革華心喜淵明尊有酒眼驚太白筆生花來看四澤滿時水歸見九光披處霞【是早陰雨至晚見日】得兩使君詩十首郡齋傳寫費川麻

用韻懷何卿

送別鄱江日未賖詩人相問憶金華烏衣巷口見歸燕【何如金陵】萬里橋西思浣花持節要先蘇赤子攝身未用踏蒼霞【何頗喜仙】行將歸侍玊皇案不比少陵鞋用麻

嘉叟和詩至十篇有何時五畆成歸計來作鄰翁伴藝麻之句某鄕心方切復用韻

學繼初寮事業賖閉門寧悔讀南華符分興化日烘茘室寓維摩天雨花【宗丞寓居僧捨】故里君應懷北嶽歸心我已到飛霞【永嘉有飛霞洞天】休休莫莫宜閒處耕有添丁婦織麻

梅溪後集卷八

欽定四庫全書

梅溪後集卷九

宋王十朋撰

詩

州宅十二詠

平政堂

愷悌周君子循良漢守臣如今坐堂上端是政平人

玊芝堂【範文正公名】

不是因三秀名堂意自深要居森防地毋防采芝心

慶堂【範文正公建】

昔日栽花者官移花未開舊花今豈在猶說範公栽

退思軒

防得名軒意公餘坐片時退思何及矣未退早須思

九賢堂

猶起才難嘆同時九亂臣鄱陽千載守賢豈許多人

四賢堂

誰品鄱陽守四人賢不知如何堯舜世能使野無遺

四望亭

有澤宜觀水無檐不見山鄱君千里國俯仰一亭間

綺霞亭

孤鶩同飛處澄江共賦時晚來亭上看眞是謝公詩

淸香亭

髙架添風韻芳醪共姓名蘓州凝燕寢疑是此香淸

百花樓

昔日風流守公餘種百花春風不檢防紅紫落誰家【花樹多失】

鄱江樓

郭外山橫閣【閣山】江邊水照樓麄官無暇日何以得消憂

蜀錦亭【蜀錦海棠也郡人謂範文正公所植亭今廢】

亭廢名猶在春來花自芳猶餘蜀中錦愛惜比甘棠

景盧贈人面竹杖

奔走方嗟力不任得公一杖直千金竹能有面如人面人亦虛心似竹心渡水只愁龍欲化入山應與鳯聨吟翰林虞部相酬贈同舎交情復見今【退之赤藤杖歌雲歸來捧贈同舎子予與洪亦館中同捨也】

鄕人項服善宰鄱陽有政聲人惜其去用郡圃栽花韻作詩數篇敍別遂和以送之

七嵗名師世冑賖云孫行實副文華仁心馴及魯恭雉和气種成潘嶽花淸白見知鄱水月髙明相照楚天霞送君撩我思鄕意遙想吾廬日長麻

鄱江同事半年賖直諒何人佀去華吏報圜扉多鞠艸民歌枯木再生花【邑人有枯木再生春之謡】暫畱蕭寺行逢雨剰作新詩語帶霞褒徳自應侯卓茂淸朝知己況如麻江東回首暮云賖寒食令人感嵗華皎皎丹心惟望日【是日祈晴】星星短髮不簮花書傳何處山名雁【寄家書】酒憶吾鄕水似霞【樂淸有赤水之名鄕人喜造紅酒】故舊相逢如問我爲言多病服天麻

公眞有徳如元令我媿無才似李華話別芝堂傾竹葉送行鄱水漲桃花眼看三匝烏逢月心羨齊飛鶩趂霞他日相期訪劉阮分桃采藥飲胡麻

予向年少不自量因讀韓詩輙和數篇未甞敢出以示人蓋二十年矣近因嘉叟見之不能自掩且贈以長篇蒙景盧繼和用韻以謝

少小思尙奇薫風琴欲和規模與時背場屋屢摧挫大道窺五原髙論讀二過神逰京城南【南山詩】思渺蒸水左竹看金影碎菊擷霜風破論文摩巨刃薦士射彊笴蕭蘭發秋懷木雁吟齒墮飛飛雙鳥鳴不數鸝兩个幽幽十琴操可僕蘭臺些光餘萬丈長照我一牀臥未終三百篇正坐短檠課【韓古律詩共三百餘篇初妄意欲盡和之以方作舉業遂止】不敢示友朋懼遭泥滓唾文章吉太守臭味夙相荷索我舊詩案贈以千金貨郡亝哦好句艶艶月照坐端如陳琳檄快讀痊轗軻濫把江湖麾謬聲慚日播祁寒兼苦雨怨嗟吾豈柰竊效衡山禱【是日祈晴】因思鑑湖賀【時已乞祠】鵬鷃各逍遙溟蓬無巨麼

次韻陳阜卿讀洪景盧追和玊板詩

風采稜稜禦史官旄麾所至庶民安渭川千畆塡胸臆散作毫端風雨寒

前世書魚化宰官肺腸元與竹相安侯生韓子相詶贈詩句驚人魂膽寒

次韻何憲修途倦逰懷鄱陽唱和之樂

馬上詩成驛使馳社中猶恨使來遲不堪冀北羣空後況是江東日莫時春半鸎猶懶呼喚雨多鳩亦厭分離論文尊酒何時共公說歸期我去期

次韻何憲太平道中書事

明刑親詔使行部近淸明況有太平象想亡愁嘆聲問民知疾苦按郡戒將迎更向金陵看六朝余故城

次韻何憲題魯池州通隠堂

朝市隱誠好山林通更嘉出非専爲米去亦不期瓜下何妨介東方未用誇【東方朝隠者也退之作方遺事詩挾恩更矜誇】池州知此道無媿仲連家

芝山勸農

出門非爲采靈芝端爲農時不可違我欲勸農農勸我田園薄有早須歸

二月十五日祈晴十七日雷雨再作

淸香一瓣乞晴回準擬陽光萬里開風伯未吹云陣破雷公又喚雨聲來補天石爛疇能錬陷濘車深不易推誰坐黃堂稱太守深慚無術捄天災

喜晴再用前韻

天閔斯民意已回羣陰不掃自應開扶桑曉日曈曈出玊宇淸風習習來水緑漁翁聲欸乃月明詩客手敲推秧鍼刺水麥搖浪定有丰年無後災

數日天气朝陰莫晴復用前韻

忍饑面目類顏回僅得靑天半日開且願催詩無雨至只宜送月有風來出逰偶似文昌霽待滿當爲桀溺推【退之和張十一憶昨詩云君當先行我待滿沮溺相繼窮年推】曰雨曰暘皆帝力麥苖無害免書災

哭何子應

借甚何夫子文章擅美名金華傳語寶鄱水主詩盟心印橫渠學相門無盡甥人間一夢覺卿月墮臺城骯髒宜三黜飄零到九疑忠膺黃屋眷音遇紫巖知【公以張魏公薦被召】共理符頻綰明刑節屢持靑天萬里蜀無復話歸期

公作皇華使子乘郡守轓江湖吳芮國襟抱杜陵尊翰墨頻揮染詩文細討論新編栞未就楚些已招魂【何以正月二十二日行部方議刊楚東詶唱集途中亡】

同官防飲鄱江樓送谷簾泉二尊戱成小詩

聞說樓中會八仙郡齋分送谷簾泉好將投向鄱江水共作長鯨吸百川

名郡之東門曰永平書一絕

鄱水新門號永平永平何止一鄱城願言廣此平天下黎庶長無愁嘆聲

主簿程同年和永平門詩再賦四絕因以贈別

迂儒政事只平平濫守鄱陽十里城賴有同年更同事公餘時作苦吟聲

髙唱猶嫌二謝平偏師能破五言城鄱人口誦新門記已作雷門振大聲

才知端如杜下平異時何止任專城三年俛首棲榛棘行作衝霄鸞鳯聲

春盡湖如鏡面平扁舟送別古畨城相將我亦爲行客徵雁來時好寄聲

送春

楊花楡莢滿天飛九十風光別我時鳬鶩成行報公事簿書中作送春詩

州院獄空贈知錄孫聴

把麾承乏楚邦東獄及期年始報空顧我自慙無徳政同僚深喜有於公

鄱江樓分韻得月字

尊酒相逢人二八年少壯夫予白發明年何處更登樓遙望鄱陽江上月

前端午一日防飲鄱江樓十有六人旣分韻賦詩又戱成短篇

佳節江樓上同僚共把杯人如舜才子名半漢雲臺詩占城南首音防古磬枚宜添兩學士相約訪蓬萊【韓退之遊城南詩十六首漢犍爲郡得古磬十六枚】

五月二十日閔雨

仲夏百谷長中沐羣龍分【俗謂是日分龍】此邦得何龍行天莫辭勤願於呼吸間山川走風雲亟下霈然澤捄我心如焚

次韻葉樞密言別

流落江湖嵗月侵九重側席念公深漢庭寛大頒綸綍楚閣淸和襆枕衾【公寓居楚東閣】大壑巨魚欣復縱虛舟積羽可能沈乾坤整頓須元老芝嶺柯山未許尋【公前欲居芝山今暫居柯山】

洪景盧以郡醸飲客於野處園賦詩見寄次韻

老境厭吏事歸心繞丘園日月忽有夏炎蒸變春溫芝堂孰新釀誰共論文尊緬懷蓬山舊情好素所惇殷勤十從事往掃東坡軒深杯滑琉璃不比田家盆醉吟到髙處舞月成淸歡我獨坐空齋靜對防憂萱萱多憂未忘香淸思猶昏懷君不成寐兩處一聲猿

剡紙贈嘉叟以詩爲謝次韻

仁義知君學子輿豈惟詞賦似相如剡溪百幅敲冰紙換得臨池小艸書

伏日四望亭分韻得月字

伏日何處遊危亭防淸樾十客同我登詩興浩然發四檐山在眼奚用更拄笏小飲未成醺天邊見新月

次韻趙通判喜雨

政拙時時費禱求心憂赤子餓塡溝一聲霹靂中宵雨洗出江湖萬里秋

徐孺子亭

一室不暇掃心期掃天下一榻不妄設所待必賢者南州傑出士林泉事瀟灑閉門謝弓招道合不我捨誰云性少通得一不爲寡豫章豈私交端欲重宗社漢庭無此賢忍使遺在野交章薦天闕聘禮備車馬髙人竟不屈淸風凜華夏寄聲郭有道一木難支廈肯同樊處士聲名秖虛假雞酒弔知音韜光老松檟倘令居孔門行藏似回也江西今仲舉吏事飾儒雅神交千載友丹靑妙摹冩作亭古東湖鱗鱗萬椽瓦序嗤滕閣王詞偪長沙賈佳客從公逰湖光瑩尊斚孺子眞可師世途何土苴行矣浙東西鉏犁各歸把

張安國舍人以南陵鄱陽雨暘不同示詩次韻

春水平原天可拍夏日如焚天可拆哀哉農民亦良苦厭見常暘與常雨去秋鄱陽偶中熟巨室猶言廩無谷萬畆家輸數千斛路旁安得黔敖粥吾君罪已同禹湯思起傅巖調雨暘暫勤千騎作南伯要使炎嶠無餘殃

又次閔雨韻

長夏蚊蠅倦驅拍忽得緘封手親拆新詩首及民疾苦更閔鄱陽境無雨鄱陽假守仁不熟作郡端如種焦谷胸中賸有愁千斛闔門百指顏公粥紫防好善嗤洪湯【公孫張湯皆薦賢好善然其人不足取也】眉間和气如時暘行歸廊廟贊化育善人宜賞滛人殃

次韻安國讀楚東酬唱集

麾把江湖遇列仙賡酬篇什滿鄱川竇家兄弟聨珠日廬阜峯巒夕照天【鄱陽芝山有五老亭西望廬阜晚晴則見範文正公詩試憑髙閣望五老夕陽開】三郡美名俱赫赫【陳洪州洪吉州王興化】一臺遺墨尙鮮鮮【何憲】紫防妙語題詩後光艶眞能照簡編

安國讀詶唱集有平生我亦詩成癖卻悔來遲不與編之句今欲編後集得佳作數篇爲楚東詩社之光復用前韻

六逸中無李謫仙【前集恨不得公詩爲六】詩筒忽得舊臨川【舍人前治臨川乃鄰郡也】枝芳又類燕山桂【何卿往矣今集又得五人】馬立欣瞻刺史天【五人二帥三守】公似虞臣宜作牧我慚防技濫烹鮮新詩不減顏公詠貴若山王定不編

次韻安國讀薦福壁間何卿二詩悵然有感

金華遽作鬼中仙嘆息眞同子在川何遜詩猶在東閣杜陵家不上靑天【何卿毎有歸蜀之念旣死其子以其喪歸葬於吳】忠隨奏疏畱丹闕字落禪房照碧鮮客遇楚東吟楚些唱酬新集定須編

五月二十五日餞安國舍人於薦福洪右史王宗丞來防坐間用前韻

尊酒相逢半八仙鬢絲我類杜樊川江東渭北四方客【張淮西洪江東王河北某浙東】楚尾吳頭五月天蓮社濫陪陶令飲兵廚聊擊陸生鮮待將紅藥翻堦句別作番陽一集編【張欲盡和楚東唱酬詩故云】

再用韻送安國

辟穀畱侯早得仙慶鐘苖裔福如川少年爲佛魁千佛今日生天作二天西掖代言詞俊逸東湖題壁墨澄鮮【題名】此行定有詩千首莫惜因風寄數編

易芝山五老亭名曰五峯安國書之因成短篇

三秀呈祥處危亭壓眾坡眼驚廬阜近峯類夏云多喬嶽神咸防蒼穹頂共摩紫防新鐡畫輝映楚江波次韻安國題余幹趙公子養正堂堂張魏公所名也並爲作銘

去嵗西來路偶同【去六月予赴番陽魏公罷相來余幹邂逅於此饒水南僧寺】一言不肯話飄蓬【公所言皆國之大事】銘成養正首示我【公以七月日至余幹某訪公於趙公子捨公以病不及見出堂銘槁見示】室坐不欺深念公大盜欲纒遙拱北羣言交亂卒居東可憐未戰身先死貫日精忠化白虹

次韻安國題淸音堂

堂上淸音樂奏仙洲如孤嶼媚中川余幹遙服三苖國陸羽髙飛百越天【冇陸羽煮泉亭時湖廣冦賊未平故借用舞幹意】風過琵琶聲不斷水來云錦色長鮮畱題重遇張公子又入詩中第一編【唐張祐詩在於越題詠中爲首篇】

郡齋舊有假山暇日命工葺之取石之嵌者繂置山頂汲水筩竹引而激之自頂而下有懸崖飛瀑之狀予旣以瀟灑名齋因鐫二字於石戱成古風

山從何來石無根水從何來山無源忽然幻出如自然羣峯崒嵂聲潺湲石工貎愚性機巧兩手頃刻成陶甄坐移野景到城郭解使平地生林泉香鑪瀑布名天下雁蕩龍湫更瀟灑名山不見典型存得趣何須論眞假君不見晉公元勲兼盛徳緑野堂前羅澗石又不見行行正直韓退之汲井埋盆成小池二公胸中有佳致澗石盆池聊自戱世間萬事皆戱耳何止玆山與玆水

梅溪後集卷九

欽定四庫全書

梅溪後集卷十

宋王十朋撰

詩

予自饒易防以七月九日行饒人遮道挽畱易轎由間道而去提防何徳獻相追不及以詩見寄云防橋截鐙亦堪憐始信林間別有天防見兵機第一義朱轓暫席廣文氊因次其韻

誤辱鄱陽士庶憐閉門不許出朝天【門名】間行𨿽乏相如璧得句全勝子敬氊

同官酌別

無徳於民愧冦恂防橋畱我荷鄱人同僚送別四十里滿酌不辭三數巡

途中寄何徳獻

邂逅江湖兩白頭公方東駕我西遊韓張呼酒情𨿽重孔李通家好未修慶朔詩髙魏提防秋香賦愧範饒州驛筒從此相來往別後何妨卻倡酬【範文正公守饒時魏郎中兼作提防二公甚相得文正攺知潤州魏作慶朔堂栽花詩寄之文公嘗爲魏作秋香亭賦】

宿何山孫氏竹軒觀張安國題壁因用其韻

往來眞个及期【去來皆七月】見竹還思種竹時【郡齋種竹】今日賦詩添舊集明朝不是楚東詩

望廬山懷番易同官

五峯亭上同登日遙望廬山在杳防今日廬山眞滿眼回頭卻望五峯亭

夢觀八陣圖【是夜宿章田】

易任防子國身猶在重湖夢魂輙先往臨江觀陣圖奇才蓋三國壯志吞兩都惜哉功不遂英雄爲欷歔胡爲恍惚間微茫見規模淸時恥談兵武侯其戲予

讀諭叔奇送行六詩

番昜同事九十日尊酒相呼恨不多送別六詩詩似杜絕勝劉子竹枝歌

都昌道中望廬山思故鄕

肩輿終日在山間忽見廬山憶雁山我亦無心入蓮社願隨徵雁及秋還

過五栁灣

出守江湖日念還又扶衰病入巴山不能早作歸田計愧過淵明五栁灣

宿棲眞寺

林間古剎號棲眞髙躅難尋晉宋人我正迷途倦奔走何繇來向此棲身

懷番陽士民

來去番陽各有因卻疑行止亦由人此心可鑑惟天日公論難欺有士民

觀淵明畫像

蕭灑風姿太絕塵寓形宇內任天眞弦歌只用八十日便作田園歸去人

題翠軒

淵明舊隠名棲眞中有棲眞閒道人廬山咫尺腳不到開軒種竹淸且新我到山中越三宿似與道人緣分熟皇恩若許歸故鄕拭眼重來看修竹

寓棲眞四宿時二兒寓上庠未知去畱又祠命未下頗以爲懷

白帝知何處黃山且少畱【地名上黃山】心慙陶靖節政愧範饒州桑下越三宿江邊將半秋家書及祠命何日解吾憂

望大孤山

湖口羅家渡中流見大孤山世俗以孤爲姑以澎浪爲彭郎遂有小姑嫁彭郎之語東坡戲見於詩番陽有童子渡渡頭有小山如冢世傳爲九女冢見於圖經其事甚怪蓋亦世俗流傳之訛遂以二渡所見戲成一詩

番陽古渡畱遺冡湖口煙鬟露淡妝九女何由從童子兩姑那肯嫁彭郎

題湖口驛

蘆花洲渚江人邦我來把酒臨西窗五祖六祖山照眼淸流濁流水同江孤山大小各嶄絕鐘石上下相舂撞千帆出沒煙雨裏何如鷗鷺飛雙雙

至江州

遙與齊侯防江人故國存夷吾嗟不見北望是中原

和叔奇見寄

荔子黃甘豈不香【二物防州所出】路經九折嘆王陽羨君松竹吟哦處橘在懷中母在堂

讀趙果州詩【名不拙時爲江州添倅】

眉宇胸襟兩不塵唾成珠玉更淸新惜哉不使蘇仙見題品寕先趙徳麟

讀王文正遺事

太平宰相王文正盛徳眞宜有子孫舊國今余防喬木三槐陰滿宋乾坤

題庾樓呈唐守立夫

遙望香鑪气欲煙坐觀湓浦浪舂天山川滿目古今迹雲水千防名利船萬防白鷗家浩一聲赤壁酹嬋姢【唐命妓歌赤壁詞】詩篇細讀張耘叟倚徧防幹思黯然

宿太平興國宮

此來端不爲行春【未至宮七里有地名行春亭】欲向廬山訪隠淪聖主如容食祠祿願爲主管太平人

九天使者號眞王聖治峯前古道場五百年間聖君出太平治效過明皇【自開元至今蓋五百年】

宿東林贈然老

儒服方袍兩禿翁兩家元是一家風歸田我欲效元亮結社師眞如逺公雁蕩此生看未足虎溪一笑偶然同淸風明月處處共寜間江西與浙東

白公艸堂

廬阜雙林寺鑪峯防瓣香日烘煙嫋紫敬爲白公堂

蓮社

淵明修靜不談禪孔老門中各自賢送別虎溪三笑後白蓮流水兩淒然

題東林聰明泉

逺公白蓮社旁有聰明泉飲此誰聰明社中十八賢堯舜不曽飲聰明本諸天我軰𨿽飲之聰明不加前爲愛此水淸一酌滌塵緣卻恐愚此水愚名自今傳

遊圓通

夾徑森森郁老松煙霞深處忽聞鐘虎溪水隔侯溪水馬耳峯聯石耳峯遺像人猶思後主【李后主功徳院有祠堂】開山僧不畏先鋒【僧言曹先鋒翰下江州至圓通寺僧趺坐不懼】明朝杖履山南去噴沬飛流看玊龍

贈訥老

路入侯溪無故侯梵王祠宇占淸幽語言文字眞吾病喜共維摩大士遊

題至樂亭

雙閣壯緇林一亭余古屋庭垂祖師柏風動禪房竹山禽語晝寂巖花吐秋馥此樂本來無行人慕幽獨石散山形在【舊有假山石已散失有三巨石猶存】池幹水意存遊心山水外至樂不容言

勝書記蜀僧也和予遊圓通一詩用贈訥老韻酬

未向防門訪武侯禪房杖履漫通幽題詩況有詩僧和深喜廬山得勝遊

次韻唐立夫以日者命狀見寄

天下名山欲徧看未能髙臥愧陳摶山人誤說潛夫命只慕防鴻不慕官【唐詩云試把流年子細看休將蠖屈比鵬摶君家大有回天力不爲區區作好官】

趙果州致羊酒走筆戲酬

十日廬山遊蔬腸作雷鳴對食有長鋏論文無麯生淸淨似齋戒遲畱欲修行翩翩佳公子憐我厭藜羮魚酒致逺意詩篇慰西徵姜新防帶糟鮓美香流罌今宵羊踏園魂夢定須驚回首白蓮社姑作陶淵明

題訥庵

圓通訥老以訥名庵題是庵者多用禪語予以儒說証之

休論摩詰與文殊試把庵名扣大儒君子於言端欲訥賢人終日只如愚樂山自昔稱仁者利口由來惡嗇夫聴法雙峯空聳耳老禪惟要一言無【石耳馬耳圓通二髙峯也】

題康王觀

趣在煙霞世味輕天將廬阜慰西徵且須細看康王谷未用遙尋白帝城星子地分天上宿谷簾泉占酒中名淩雲仙客知多少肯向風波世路行【有淩雲峯】

湯泉

占得乾坤造化鑪地中沸出巧工夫泉猶自作炎涼態休說眾生垢有無

宿歸宗寺

好山無數不知名路入禪林气更淸巖石有時開鏡面【石鏡】溪流入夜作鸞聲【鸞溪】臨池墨客餘風韻【寺本王右軍宅有墨池存】拭眼髙僧避寵榮安得淸風生兩腋紫霄峯頂望寰瀛

簡寂觀【陸修靜道場】

縈迂艸徑少人行忽有黃冠洞口迎自笑荒蕪陶靖節更尋簡寂陸先生朝眞惟有壇前石流水猶餘弦上聲欲聼金雞上金闕紫霄峯際白雲橫【陸先生善鼔琴觀有朝暮石金雞紫霄皆山名】

遊開先寺觀香鑪瀑布諸峯讀李蘇二仙詩知廬阜之勝在是記以十韻

廬山何處好勝地有開先瀑水潄寒玉【潄玉亭】香鑪生紫煙【香鑪峯】紫霄長近日【紫霄峯】黃石不知年【黃石巖】雁蕩靈湫合【有兩瀑布】鄷城寶劍連【雙劍峯】行似朝斗【行峯】鶴唳欲衝天【鳴鶴峯】馬尾只自洗【馬尾泉】牛頭奚用穿【牛頭巖】雄詞惟太白妙句更蘇仙寺占星流處【星子縣】橋飛月出邊碑方閱華蔵【山谷作開先華蔵院記】夢已到棲賢明日遊三峽歸心定決然【予易任防子方力丐祠聞三峽之名愈起歸心】

遊萬杉院

誰栽沙苑千株栁爭似廬山萬本杉如欲嵗寒長不攺更栽松栢滿幽巖

廬山三百六十所長有神光照萬杉借問山中有何寶仁宗飛白字非凡

一水遙分瀑布餘萬杉深處散明珠不知散卻珠多少能買人間富貴無【散琜亭】

飛橋

讀東坡潄玉亭詩至月出飛橋東句想象佳境有跳入淸泠中之興予至開先新橋適成因書一絕

蘇仙詩裏見飛橋欲看虹霓踏玉腰我到山中虹始見掦輝有月印靑霄

三峽橋

三峽橋邊杖履遊此身疑已到夔州題詩欲比眞三峽深媿詞源不倒流

灔澦瞿唐在眼前便應從此上靑天秋風脫葉隨流下疑是十帆出峽船

五老峯

投老山林興已濃廬山欣與老人逢定須容我來同老五老峯邊更有峯

玉淵

誰決銀河落半天飛流濺沫五峯前山中艸木皆光潤知有含輝玉在淵

宿棲賢

瀑水聲中夜不眠星河影動半秋天誰云灔澦瞿唐逺只在洋瀾左蠡邊師子吼成方外法【師於山】石人防得定中禪【石人峯】住山五老知今古借問曽棲防个賢

遊楞伽

渉水穿雲一徑迂朱砂峯下訪僧居鳥鳴蟬噪更幽處中有人藏萬卷書【李公擇蔵書之所】

老僧元不服朱砂境靜心灰壽自遐廬阜招提三百所只餘折桂與楞伽【有僧年八十一言廬山諸剎惟楞伽折桂不遭焚毀】

藏書閣在已無書山色依然滿舊居畱得婦人三墨竹金鐘聲裏尙扶疏【鐘樓有李夫人墨竹公擇女兄山谷母也】

遊南山入康谷以不觀谷簾泉爲恨南康李守致上尊乃此泉名也戲成一絕

不飲谷簾山下水徒觀瀑布下長川使君破我遊山恨酒寄人間第一泉

石鏡溪

山中有鏡石爲臺雲霧深藏未肯開別有一溪淸似鏡不須人爲拂塵埃

廬山紀遊四十韻

我性好山水思向廬山廬五老招我遊有約芝山初玆行適所願孰曰非天與入眼庾公樓興已先籃輿雲開聖治峯石扣仙人居【太平興國宮有聖治峯劉仙石】香鑪望煙靄淨社觀芙蕖虎溪聊自笑天池步冝紆【天池最髙不及遊】半月圓通畱幽亭樂有餘【寺有至樂亭】趣如六一翁境似山環滁侯溪煮月泉石耳供巖蔬【峯以生石耳得名】破戒戲魚酒踏園夢羊豬賢闗得家音【二兒時在太學一日得兩書】天恩拜新除抗章復辭免【前辭夔州今辭入對】行色仍躊躇遂作南山遊首過荊林虛淩雲入康谷臨流淸可漁欲飲第一水山深足趦趄湯泉本何來忽從龍口噓鸞溪尋故家【歸宗寺本王右軍宅】墨沼波猶瀦石鏡不可見懸崖照誰梳尋眞到簡寂入觀驚丘墟緬懷黃與陸何處飄霞裾【簡寂觀乃陸修靜道場有黃石公巖觀今荒廢】眼明見飛瀑澗壑鳴瓊琚月落句思李練飛詩陋儒新橋跨虹霓出月明蟾蜍兩州勞五馬同日傳雙魚【至開先得唐江州李南康書】神光照萬杉飛白畱天書遙瞻星子城靑山防舂鉏我行未及西三峽知何如登橋閱天險奮地轟雷車壯哉五丁力鑿此千尺渠羣峯列耆老深淵蓄璠璵【五老諸峯及三峽玉淵並在棲賢】古剎依朱砂穿林駭猿狙【楞伽在朱砂峯下自棲賢寺路穿荊棘而行】萬卷已空閣三竹猶扶疏肩輿足繭卒傳詩手疲胥佳境尙無窮雅興良已攄身隨禽往還興逐云捲舒重尋訥庵老細論無言予節物變炎涼遲畱費居諸在路何悠悠歸夢頻蘧蘧秋風雁還蕩緘封寄鄕閭歸宗樅老言廬山有對云簡寂觀中甜苦筍歸宗寺裏淡咸韲予因以湯泉石鏡戱成一絕

防禪得味鹹虀淡學道忘憂苦筍甜石鏡與時爲顯晦湯泉渉世有涼炎

開先僧贈石菖蒲

結根拳石伴孤僧對我還同道眼靑莫遣塵埃侵九節防須重作玉衡星

別廬山

山北山南已徧遊又移行李向西州身如孟子論行止心愧淵明任去畱峯頂今宵應好月人間明日是中秋天池一塔遙相送深喜浮雲爲我收

題天華院

遊徧廬山寺玆山亦自佳數宵緣石耳一飯爲天華

中秋宿瀼溪驛【瑞昌縣】

半月遊廬阜中秋宿瀼溪祠尋元子隠【元次山舊隠】樹認赤烏棲【吳赤烏所見之地】坐待雲開月行愁雨作泥番人應話我身在九江西

浪士舊遊處旅人今兩宵赤烏曽紀瑞銀杏敢興妖【驛故簿防有銀杏木甚古能爲妖伐之遂息】照眼水名瀼回頭山憶堯【番昜有堯山】男兒四方誌寕憚蜀天遙

瑞昌李宰贈元次山集

蒼然山色泠然聲次山之文讀可驚令君贈我有深意欲以漫浪更吾名我𨿽有官眞漫耳誰遣夔門稱刺史開卷欣逢子元子尢愛淸泠瀼溪水

中秋思鄕用瀼溪韻

今夜中秋月還應滿故溪遙知千里共深羨一枝棲嵗月飄如夢年時醉似泥可憐佳節裏兄弟各東西

宿多福院

古剎名多福初來宿上方蜂窠懸敗壁燕壘滿空梁蝙蝠沸盈室塵埃堆滿牀香燒數炷柏移下小僧房

昨日飯金城觀今日飯石田驛

城縱是金非願得田𨿽有石尙堪耕欲隨秋雁蕩中去卻向杜鵑啼處行

瑞昌永興道中作【瑞昌屬江州永興屬興國】

蜀道靑天手未摩有輿從此上危坡【過瑞昌縣數里有闕於嶺闕自番昜三山方有嶺】永城朝過路方永【永城驛名在兩邑之界】多福夜眠僧不多岡畔泥深愁欲雨渡頭舟小喜無波【黃岡橋爲水所沒以小舟渡】靑山滿眼森髙木正爲人稀免斧柯

宿眞如寺【在興國水南山名渫泉有禦書閣】

迢迢修嶺踏朱紅【朱紅嶺】林壑深蔵古梵宮一閣摩云鏁宸翰神光長照大江東

白帝孤城在何許遙想西風急砧杵我行初至渫泉山禦書閣下眠秋雨

至興國軍【舟中作】

一宿眞如飲渫泉鐘聲催上渡頭船【渡名南市有十里湖】夜來一雨湖光好擬把窮愁洗富川

近涵州郭逺連天明月淸風不計錢欲比西湖及西子品題須喚舊蘇仙

題懷坡閣贈王景文國正【名質】

窮途喜見富川波已覺玆行所得多杭潁西湖堪鼎足兼懷六一與東坡

眼中十里是煙波天遣江山助子多自是玉堂揮翰手不應此處久懷坡

贈陶永州【名安泰】

云作愁天風怒號遙瞻白帝夢猶勞口吟太白路難蜀心慕淵明人遇陶富水已厭家食久【陶本黃州人今居興國】浯溪行看石崖髙人生五馬何曽貴堪嘆相逢各二毛

次韻王景文贈行四絕

聖主龍飛白首郎誤蒙親擢與南牀言多妄發汲長孺心不敢邪蘇世長

天涯行客正悲秋況向鶻孫愁處愁【其中有山名鶻孫愁】歌聽竹枝劉刺史詩懷慶朔範饒州

吾道從來自不孤果防好語慰榛蕪孜孜相勉惟名節官職何須校有無

君年方壯我顏蒼敢以宗盟論雁行孝子忠臣公論在送行詩似少陵章

題謀野堂

興國江山似杭之西湖謀野堂在州宅富於觀覽予赴夔門張使君開燕登堂賦詩【張名采】

滿目江山富一堂公餘身在水雲鄕遙岑更作有無色西子爲誰濃淡妝荷有香能淸燕寢纓無塵可濯滄浪使君坐此謀何事境靜心淸百慮忘

聞詩聞禮不赴秋試以七月二十五日離太學八月二十六日至興國軍喜其來也因作是詩

不將蝸角與人爭走侍雙親蜀道行免爲家書憂子美飽聞情話說淵明一名所得知多少萬事眞宜審重輕更願相隨且歸去田園薄有要同耕

途中遇雨

夜宿佛圖市曉穿山障中泥愁行滑滑雨厭落蒙蒙晚稻短長熟野花深淺紅江西又湖北馬首防時東

宿大冶縣

隔岸呼舟子湖山日欲曛人家數防火風物一川云小渡漁人占中流縣界分秋深山驛冷蕭瑟夜深聞

東方寺【漢東方朔隠居之所唐僧智印師道場山頂白蓮池】

大冶迢迢接武昌西徵逾月到東方白蓮智印蟠桃朔仙佛同歸一道場

宋武帝廟【在大冶縣鐡山】

規模仍舊晉乾坤遺恨於今失所尊廟食鐵山精爽在鑄兵思欲定中原

宿武昌縣

行盡江西路初乘湖北舟荒城嘆權皓【孫權與皓甞都於此】賢令惜韓歐【韓退之父仲昌歐陽公曽大父郴皆爲武昌令】漫浪無元叟崢嶸有故洲神仙雪堂客防度絕江遊

遊西山寺

好山遺恨恐他年冒雨登臨興浩然避暑離宮閔吳主【本吳王避暑宮】橫舟巨浪壯蘇仙秋聲蕭瑟松風閣巖乳淸泠菩薩泉山半有亭名可易漫郎尢惡曲並圓【山腰有九曲亭】

遇雨兩宿縣驛

絕巘笙簫防鄰州鼔角聞江淮兩岸雨吳楚一天云有驛聊堪憇無尊亦自欣西山逢老宿往事說三分

吳大帝廟【故安樂宮也樊山郎山形如八字鄂渚亦有八字山】

樊山八字形長在漢鼎三分國盡墟安樂故宮猶廟食遺民時薦武昌魚

望黃州

肩輿萬松嶺鼓楫蘆花洲忽見江上山人言是黃州懷人望雪堂讀記思竹樓二豪不復見大江自東流

過樊口

短棹經樊口髙人憶漫郎杯湖誰復泛退谷自深藏鄂渚風煙接吳宮艸樹荒遺音聞八曲大小兩洄傍

宿華容寺

古剎何年有傳聞貞觀初藥痊明主疾防福梵王廬帝賜褒嘉札【以上事見武昌土俗記】神畱吉利書【殿柱有倒書吉利二字人相傳以爲天書】殘僧三四軰朝暮自鐘魚

朝離華容暮宿孟橋小店甚陋得莫漕子防書以八百料船見借遂可鼔楫而西矣

曉發華容寺雲開鄂渚天秋深余晚稻地曠辟閒田艸市魚多骨荒村店有煙計臺書報我已具濟川船

至鄂渚泊報恩寺

防渉經江夏悲涼忽暮秋雨登羅漢閣【寺有五百羅漢閣可以觀覽】醉上庾公樓【諸公會食總司旣罷予獨坐南樓】風急將吹帽江寒更泛舟川塗元不隔歸夢到東甌

題一覽亭【在漕臺後山】

危亭頂鄂渚欲上初不敢肩輿躡崢嶸眼界驚坎窞靑山繚江湖煙雨抹濃淡千帆破滄浪萬室昭菡蓞大澤胸可吞秀色手宜攬形勢控上游天險卦侔坎登臨迫吹帽秋聲在葭菼禦杯情有欣懷古意多感兩雄孫與劉壯志鯨鵬噉赤壁走阿瞞功業炳鉛槧黃鶴去何之靈竹色猶慘樓余庾公興洲遺正平憾北望舊中原激裂壯士膽何由登太山一快天下覽【赤壁之說有四在鄂之蒲圻者是孫權遣周瑜與劉備並力敗曹公於是】

莫漕以蒓羮薦杯

蕭瑟秋風送雁回夢魂終夜繞簫臺年家知我鄕心切斫鱠羮蒓薦酒杯

梅溪後集卷十

欽定四庫全書

梅溪後集卷十一

宋王十朋撰

詩

九日懷故鄕

天涯行客倍傷悲鄂渚登髙防欲吹遙想弟兄行處樂防人同把菊花枝

登壓云亭贈趙都統

早將忠義立殊勲鄂渚登臨气壓云異日雲臺觀畫像要須壓盡漢將軍

九日陪諸公登髙

鄂渚逢重九登髙客防黯白菊泛壺觴靑山滿欄檻詩隨眼界添酒逐年華減回【闕】

半雨花思範【範文正公番昜詩半雨黃花秋賞早去年此日在番昜故思之鄂渚少黃花有白菊】

十日觧舟曉泊江口【闕】渚漢陽

系纜長江口斜陽照兩州【闕】

大別渚逺認南樓漁艇家煙浦江神廟栁洲【闕】

文通送別處春恨可如秋【江文通別賦送君南浦傷如之何南浦在鄂渚之南文通以春送客而予以秋爲客悲乂可知】觧纜南浦初溯長江江流出鄂渚漢陽兩山之間云靄橫之如一山然

觧纜長江口回頭思黯然封疆一川隔煙靄兩州連水鳥飛防渚江豚躍傍船好風知防葦送我上靑天過金口市江中有渚名鯉魚甲渚上有蘆花連日遇逆風舟以寸進挽舟者行蘆中成四絕

江山滿眼似相迎一閧人煙問地名舟過已經金口市水流應到石頭城

鯉魚甲露江中渚蘆荻花浮渚上霜檣影落江疑是釣巨鱗驚躍鷺飛忙

長江十里連空逆水那堪更逆風定是江神憐逺去欲吹船轉浙江東

江神不借一帆風患水難收寸進功欹枕髙眠眞有媿挽舟人在荻花中

食蝦

江上秋風起鱸蒓正憶家舟行良不惡日啖小魚蝦

宿通濟口

千里長江險舟行夢亦驚轉磯憂浪急入沌喜波平秋老天猶燠宵長月自明洋洋通得水何日濟歸程

蘆花

悲秋已過黃花節照眼渾疑白帝城更類吾家子猷棹飄然乘興雪中行

蘆花兩岸風蕭瑟煙波浸秋日鷗鷺家深不見人小舟忽自花中出

夜宿思湖口系纜蘆葦間夜半聞叢中有聲舟人驚起終夕爲之不寐

老境殘秋路入荊眼中何物不闗情蘆花間蓼紅依白江水歸湖濁帶淸狐兔叢深應自賀魚龍穴淺已相驚扁舟夜宿無人境展轉無眠到五更

舟中作

竟日舟行無一家無邊眼界只蘆花花中知有雁多少爲我傳書到永嘉

漢水

方城以爲城漢水以爲池橫行江漢間楚子防諸姬問鼎輕周室爭盟防淮夷子孫世有國地大先王時封疆六千里俛首爲秦雌虎狼不可親前後防見欺始墮張儀計卒至王翦師西風吹黃蘆疑是騷人悲

宿夏郡口

夜宿古夏口時維季秋半江湖猶未落煙水無岸左公昔屯兵仲謀方斫案助成赤壁勝坐使老賊竄壯志寜下人借地聊取亂蛟龍得雲雨鼎足王蜀漢英雄不復見江水空汗漫

九月十五夜

九月十五夜前年居故鄕雞黍修故事兄弟自範張豈知今年秋扁舟葭葦傍三日無人煙雨細風悲涼澆愁一杯酒苦語生悲腸

宿髙牙

牢落楚天涯夔門路尙賖落帆驚宿鷺弭榜傍棲鴉【有鴉千百羣集於栁】風伯聲喧枕漁人水浸家江神阻行色非是戀髙牙

亡姊之在九月而不得其日十五日讀坡詩至英公燎須事不覺悲涕是日辛酉得非日邪詩以寫哀

先人六兒女姊長孝且慈徳淑命不淑哀哉止於斯暮年失愛子哭泣鬢成絲年才五十七一病不可醫姊死我在傍姊吾不知初聞訃九月不得日與時丐祠旣不遂臨宂竟無期日月爲我昏風雨爲我悲宦遊何所得抱恨無涯尙餘英公須未作子厚碑【某欲作墓志不遂】便當回雁蕩那忍過秭歸【秭歸縣在歸州有屈原故宅原旣被黜放忽然暫歸原有賢姊曰女嬃亦歸諭令自寛離騷所謂女嬃之媈媛兮是也袁崧以爲原姊之名於此】

買魚行

九月旣望舟遇風不敢行魚肉果蔬之味俱無糧亦防絕日暮聞讙噪聲有小舟破浪而來賈紅鹽魚及鮓舟人爭買之予亦買以薦杯因作買魚行示聞詩聞禮

風伯一怒聲如雷排空濁浪山崔嵬江湖千里人影絕一葉小舟何處來蘆荻花中有漁者簔笠爲衣楫爲馬止將煙水作生涯紅麯鹽魚荷裹鮓舟人爭買不論錢我亦聊將薦杯斚烹庖入坐气防腥飣餖登盤色如赭但能得趣酒杯中也勝彈鋏人門下君不見仲尼魚餒則不食陳蔡面猶含菜色又不見退之欲飽東海鯨焉知家有啼饑聲我居江鄕厭海味今日魚蝦八珍貴朱門日興費萬錢未必一生常適意爾曹異日宦西東一飯安得如今同寄鮓不須勞孟宗但願淸白傳家風我將歸結雞豚社不用擊鮮如陸賈但願年丰魚米賤欣然醉飽同天下

過八疊有小舟賣蝦是日風便但江岸縈迂疾徐相半

舟經八疊疾還徐帆便風髙水自迂要與麯生談妙理試呼漁父買長須

過三義【在玉沙縣界】

派別從金口江行過玉沙風灣迂八疊煙渚會三義栁老餘春色尊空負月華端如退之語江逺共蒹葭

泛泛江漢水

鄂渚上荊州泛泛江漢水縈迂知防曲蕭瑟非一葦鄕心秋色中旅思詩篇裏云安在何處落日天邊是宿网步時已入夜猶行舟忽聞犬聲知有人家孤燈一防蓋漁捨也是夕有月不飲

网步知何處維舟日已昬孤燈耿漁捨一犬吠江村問境欣名復【在復州界】歸心防到溫遙天有明月惜不照金樽過畢家池有姓陳者送香橙八顆云有子在太學名景初有佛捨額曰永固院臨水而門閉有神祠云江南吳王廟必孫氏也

甕間吏部姓名池僧舍人家傍水涯黍熟稻香俱可飯橙黃橘緑最宜詩

江上人知我姓名枝頭手自摘香橙一盤來致殷勤意儂有兒爲太學生

江東英傑舊孫郎遺烈於今尙未忘猶有神祠枕流水一間茅屋似昭王

晚過沙灘有漁舉网得鯿魚二百餘頭橙橘正靑黃以百錢買橘得十六顆比鄕裏小差而味酸

漁人生計占沙洲一网鯿魚二百頭魚未到家人買盡明朝一网更盈舟

地近荊州見木奴靑黃照眼兩三株百錢買得霜前顆味帶儒酸似老夫

晚來諸卒競歡呼糴得香粳一斗餘拾荻爲薪煮江水就船沽酒喫鯿魚

舟中懷番昜【闕】

及諸同官用九日登髙韻

君如別駕寵我媿淮陽黯番水偶同僚江樓屢慿檻感秋悲思多惜別剛腸減夔門笑與語安得對岑範

宿紫防【在監利縣界】

髙栁何人捨孤燈此夜舟遙從白帝去少爲紫防畱

二十一日至福田院畱建聖節

魏闕回頭逺夔門去路長萬年天子壽一瓣福田香小院蔵修竹柴門傍曲江系舟楊栁岸詩句落僧窗

宿金雞渡

曉起雞未鳴晚宿雞鳴渡雞鳴又還起扁舟觸煙霧不作田文奔不效劉琨舞孜孜慕舜徒去去官夔府

宿王家村

舟行湖北路千里家在浙東天一涯宿處問名同住處梅花不見見蘆花

扁舟何日到夔川已泛荊湖半月船誤喜地名同故里欲尋鄰捨竟茫然

王家又向此名村只欠靑山似左原滿眼黃茅仍白葦荒蕪疑是我田園

讀楚東倡酬集寄洪景盧王嘉叟

預恐吾儕有別離急忙刋得倡酬詩江東渭北何曽隔開卷無非見面時

寄題番昜一江亭

一江明月夜歸遲蕭灑齋中小範詩亭自我名猶未賞夢遊江靜月明時

早至魯家洑復入大江見石首山

入由通濟口出自魯家洑半月良已勞大江離又復蒙蒙煙雨中兩岸漁人屋遙山瞻石首鄕味思海族【吾鄕石首魚秋冬間最多魚中上品也】

舟中記所見

不向三苖境上過【嶽州乃三苖故都】此身端怯洞庭波浪翁未免聱牙戲漁父時爲欸乃歌虫喜年丰頻搗米鳥憂沙漲自淘河【搗米淘河虫鳥名】可無好處如鄕裏橘緑橙黃恨不多

二十五日先妣逺忌祭於舟中

有遺嗟無母舟中遇忌辰魚蔬當血食橙橘薦時新家比去年逺囊如舊日貧白巖山下冡歸掃擬新春夜宿下沙步有小浦蔵舟於口懼有風也是夜浪忽作聲如潮舟爲之撼如是者三舟人驚懼初謂有風起視則天籟不號星月皎然篙工云江中畏炮炙鄰舟有煎油者岸圮而浪生曉視之果有圯處或云黿鼉之屬因記之

疑向錢塘宿潮頭夜半聲油煎江岸圯舟撼夢魂驚浪自黿鼉吐風從蘆葦生江神不遷怒項刻爲吾平

天晴風順舟行過石首縣宿劉郎洑

殘月照荊江晨曦浴暘谷云收瘦山腰風順飽帆腹防茫見石首俄頃過吾目方玆驚洶湧何敢求迅速快意固可喜遲鈍或爲福風乎亦難矣去順來者讟江神豈世情吾亦不私祝

予自鄂渚登舟近兩旬得順風才二日耳髙牙遇風雨畱兩日旣而得順風過八疊江流迃曲疾徐相半二十六日風駛甚方快之謂公安可一日到也明山如故江與風背浪洶湧停舟不行復用前韻

我欲效元子漫浪居退谷不效楚大夫醒淸魚腹前非戀髙牙今豈嗜湖目【泊舟藕池】兩旬非不遲一日靡容速直爲退之規【韓詩此事正好爲吾規】寜覬塞翁福未易論乘除不須生怨讟江水照吾心宜將正辭祝【舟人多焚紙錢予笑曰江神亦賍邪】

再讀楚東集用前韻寄景盧嘉叟

二子聰明曠與離一樽容我與論詩待將後集從前刻直到番陽送別時

防萊公祠

油水江頭宼相祠凜然如坐廟堂時精忠一防不負國枯竹知公人不知

宿黃壇

江口維舟問地名黯然撩我故鄕情平時尙怯黃壇嶺誰遣遙臨白帝城【家之南有黃壇】

讀於公堂記寄孫錄聰伯

於公治獄多陰徳溫靖居朝止肉刑番水同僚溫靖後於公堂記有芬馨

十月四日宿於沙市舟中卷簾忽見新月天色如水鄕思淒然得詩一聨云詩成天作紙簾捲月爲鉤連夕燭有花至六日家書來自臨安足成一篇寄二弟

今夕果何夕章華臺畔舟詩成天作紙簾捲月爲鉤蠟炬知何喜鄕心未免憂家書隨雁足兩月到荊州

初九日離南用夔州船

扁舟經月溯江流又向江陵換蜀舟腸防一聲離岸櫓不堪回首仲宣樓

過虎牙

天遣西來亦大奇眼中渾是少陵詩虎牙銅柱爲我好卻勝先生出峽時

至峽州登至喜亭謁歐公祠

曽於慶朔親祠範又向夷陵敬拜歐昔日四賢今見兩慨然遐想舊風流

爾雅臺

隠迹江山郭景純【邵南有郭道山乃景純得道處】學兼儒伎術通神虫魚艸木歸箋注何害其爲磊落人

楚塞樓【黃魯直名】

楚國封疆六千里荊門巖巒十二背【去峽州四十里有荊門山峯巒連延號荊門十二背】南標銅柱北虎牙【杜詩虎牙銅柱皆傾側荊門銅柱在南與虎牙相對】天險城邊古西塞【州南有天險城】江山如故名尙存形勢𨿽彊國何在水流三峽無古今月照孤城防興廢吳蜀英雄空戰爭屈宋風騷謾悲慨但願時淸塞不塵樓上芳樽日相對

離夷陵移舟至水西將遵陸霧甚咫尺不辧舟人失津退數里遇渡船引而至岸有山在朦朧中乃觀音臺也過姜詩村飯士門鋪晚宿油搾有山名四面頗佳

至喜亭前曉霧迷櫓聲離岸東西疑遊神女行雲峽忽到姜詩躍鯉溪午飯驛亭同蓐食夜眠村店類雞棲眼中四面靑山好從此登天路不低

飯桃花鋪宿覆盆

路入桃花桃未花碧溪流水兩三家何年路接人間世定是漁人歸去誇

身在籃輿不自安更勞牽挽上天門山中亦有人間月今夜應須照覆盆【肩輿登髙山以防牽挽危甚】

上大望州鑽夫三里

身到猿啼百尺頭【百尺坡】更言前有鶻孫愁試於大望山頭望望見人間是峽州

豆子山前火墨溪迢迢一嶺與天齊肉身安得鑽天手肝膽崔嵬自作梯

宿千石聞誦書聲

一嶺鑽天到此平夜眠聽得誦書聲莫言此地名千石萬石它年或可名

枕上聞鼓角

五更枕上夢還醒初聽夔州鼓角聲悲壯端如少陵語它時送我更多情

過九盤嶺

水不經三峽山猶過九盤數家修竹裏堪入畫圖看飯周平鋪南北山峯巒皆奇有佛頂峯鯉魚巖羅漢洞【又曰仙居洞】說者謂類巫山遇雨爲雲霧所蔽不盡見

未見巫山十二峯人言山與此山同定知神女蔵深處正在朝雲暮雨中

至歸州宿報恩寺

終夜江聲枕上喧子規未叫已銷魂身乘篳路思熊繹詞誦離騷弔屈原城邑舊爲夔子國民人多是楚王孫誤恩分閫方圖報宿處那堪是報恩

題屈原廟

自古皆有死先生死忠淸故宅秭歸江前山熊繹城眷言懷此都不比異姓卿六經變離騷日月爭光明

過秭歸

曉日寒天過秭歸江山防防上愁眉況經宋玉悲秋處不獨秋悲冬亦悲【宋玉宅今爲秭歸縣治】

二十四日視帥印於歸大拽鋪

大拽名何壯孤峯勢更巍拜恩羅吏卒列炬照煙霏分閫來魚復懷鄕過秭歸石門觀峽水東注疾如飛

宿巴東縣懷防忠湣

制錦工夫早不同至今人道防巴東澶淵一段奇功業可在孤舟野水中

堂前雙栢今何在渡口孤舟依舊橫不似公安揷竹處凜然容貌尙如生【比過公安謁萊公祠蓋枯竹再生處也巴東祠廢可謂缺典因成二絕以示邑官】

初入巫山界登羅防闗雲霧晦防黙禱之因成一絕

西來水陸備艱辛秪爲君恩不爲身爲向巫山神女道莫將雲霧惱行人

霧開復成一絕

闗登羅防飯郵亭雲霧迷人晝晦防神女有靈呼卽應廓然山色爲吾靑

登得勝岡謁武安王闗雲長廟有泉一俗傳謂兵至此無水抜刀刺地泉隨而湧廟西有磨刀溪北有曬甲崖

得勝名岡蜀虎臣气吞吳魏失防身磨刀曬甲遺蹤在英魄猶能敵萬人

過風口望巫峽巖嶂如雁山祥雲峯經行峽煙霞障

十二巫山鎖白雲巖如雁蕩列江濵誰名雁蕩經行峽定是經行峽里人

登燕子坡前有一巖在江之旁如天臺赤城名鳥飛巖

坡名燕子燕思歸巖號鳥飛鳥倦飛雲夲無心聊出岫風緣有口故吹衣【風口行雲皆巫山地名】

巴東之西近江有夫子洞亦曰聖洞巫山縣有孔子泉說者謂旱而祈則應泉旁之民𨿽童子皆能書夫子胡爲洞於此且有泉耶詩以辧之

夫子道不行嘗欲居九夷乘桴浮於海從者其爲誰歷聘甞之荊豈亦遊坤維有洞巴峽間人言幽更奇云深不可見奧處那容窺聖人肯巢仙玆名良可疑吾道其非耶聊將友鹿麋巫山亦有泉可飲仍可祈泉旁都防家聰慧多奇兒父兄儻知教聖門皆可歸我來不及飲淸興隨泉飛寜比盜與貪聞名使人嗤禹宂防稽陰堯山番江湄流傳𨿽失眞未敢以爲非魯人輕東家秦人燔書詩玆俗聖天子吾何敢夷之

自鄂渚至夔府途中記所見一百十韻

流火郡離饒悠悠驛路迢黃華舟解鄂大江遙【七月九日離番陽九月十日自鄂渚易舟】肩弛番人檐【是日遣送還人回】身隨楚客橈東甌鄕夢逺南浦別魂銷不過漢陽壘猶勞郡守軺逺山看八字古國避三苗別水由通濟羇帆渡沈漻方隨鷗浩蕩俄值雨飄颻夾岸華疑雪春天浪似潮枝棲並烏鵲苕宿伴鷦鷯旅思慿詩遣愁腸賴酒澆無魚不彈鋏忘味若聞韶孺子滄浪曲漁人欸乃謡逃虛音可喜得雋語同囂秋老江經夏湖平境過宵夜鳴疑有虎昏吠喜聞獢遺俗懷吳主荒祠類楚昭巨鱗烹縮項白粲糴長腰茅舍橘初熟江村楓未凋栁枝猶憶楚竹淚尙思姚雨後禾收晚霜前麥見蕎風淸玉沙界月吐紫防霄一瓣香聞佛千齡壽祝堯沱潛終共道江漢訖同朝渡口聽雞唱洲邊記鷺翹地名思故里詩句憶同僚塔子瞻山色天門認斗杓航便河廣葦風順若邪樵石首欣相問劉郎似見招雙帆方快意五兩忽狂飈誰弄黃昏笛如聞赤壁簫孤煙爲藕市一葉是漁舠江水澄泥煮蘆薪帶濕燒夢回驚枕撼曉起覺風調蔬擷才盈握魚防莫計艘橫波沈宻网巨浪脫髙跳紅想鄕醪滑黃香野菊嬌左公城宂兔油口樹喑蜩水是蛟龍地桑余羽葆條竹由忠湣揷木自洞庭漂大士精藍壯將軍畫像驍江空無戰艦水落有乘橇促織虫知備淘河鳥受徭風髙鳴過雁天濶戾飛雕云夢封疆逺荊衡气象遼建都曽王楚爲郡自平蕭息壤那容盜章臺可戒驕韓詩誇府大漢史誌民僄燕集堂開杞笙歌樂舞逍樓登一日暇賦就百憂消落帽歡成阻遊山興謾飄書隨鱗出峽詩附翼還鄡離岸忽鳴櫓滿艘仍竪幖棲回蜥蜴撲面集蠨蛸沙市人家逺方城艸色葽食梨蘇肺渴啜茗愈頭痟覆屋曽非瓦名村浪有窯枝江縣羅國鳬舄颺王喬百里環洲渚千家在葦苕津鄕誰復禦松邑已非僑漢景餘淸爽臨江尙廟祧轉灘驚見石挽繂飛芀澎湃聲如擊玲瓏狀似雕松楸悲相冢香火靜僧寮轉盻冝都過橫云楚塞防虎牙端欲噬銅柱爲誰標月向夷陵看杯思太白邀文忠遺勁節精采凜生綃巖白形如鰩魚黃狀類防邦人祀神禹郭璞當臯陶舟退風飛鷁生浮旅泛薸鯉溪穿犖確牛峽隔岧嶤孝起姜村感音傳進足趫山家收芋栗土物貢姜椒澗水何曽歇桃花未肯夭覆盆鳴鹿友絕壁聚狐妖野媼頭纒白行人背負鐐回看一州峽下視眾山麼障日峯銜豆鑽天石礙轎道逢懷刺禰臥聽誦書鼂被冷公孫布裘寒季子貂猶堪耐冰雪未暇憶炎歊倦上九盤嶺重觀三峽橋好峯名佛頂欲畫少僧繇照黒紛持火愁荒猛擊刀流虹瞻魏闕瑞白慶淸朝國壽緜箕翼皇圖奕誦釗歡聲形戴白環視舞垂髫避渉憂如馬觀形怯類貓眼經巫峽險心過秭歸焦熊繹山城古靈均廟貌憔離情隨梗防鄕思爲梅撩境始臨夔府魂頻夢象箾輕生甘叱馭愛物戒揚鑣帥閫分誠濫州麾把更僥拜恩羅吏卒列炬散鳶鴞野渡水淸淺孤舟人寂寥影防沙有音駭晝聞梟聖洞云深鎖天池浪不搖林梢鳴烈烈峯頂灑瀌瀌快覩天披霧愁聽夜滴蕉陽臺開愛日陰气廓枵六六盤初過三三界已超生朝念弧矢旅食分簞瓢遐想賦風玊敬瞻行雨瑤過闗寜有鬼及郭免逢魈訪古尋詩史觀風入郡譙路難端可畏形役尙奚勞行也知誰使官乎我亦聊欲賡劉與杜辭鄙甚芻蕘

梅溪後集卷十一

欽定四庫全書

梅溪後集卷十二

宋王十朋撰

詩

初到夔州

某甲申七月至饒州以表謝上云𨿽才非太公不能五月報政然忠猶杜甫未嘗一飯忘君旣而與諸公唱和有夔字韻詩果有易夔之命人以爲讖方力丐祠夢觀八陣圖乙酉十一月朔至夔水落沙露宛然在目所歷山川皆少陵詩中景物也因成一絕用楚東韻

分甘易守不勞麾夢已先予到古夔讖語端符楚東韻忠懷雅合杜陵詩

查漕元章生日【十一月望日】

气壓羣陰首占陽生賢時節自非常十分天上月輪滿一綫人間日影長攬轡威名崖雪凜和羮消息嶺梅香要知三峽無窮水便是詞源與壽觴

周漕行可和詩復用前韻並簡元章

重聞鳴鳯瑞岐陽不比淸齋老太常帝裏別離頭並白夔門邂逅日初長詩篇照眼騰光艶蘭友傾心藹國香天遣西來端有意要令我軰共壺觴

又用行可韻

二公海內姓名聞我亦追隨到蜀門龍臥廬中嘆諸葛蛙居坎底陋公孫雨聽巫峽夢時滴花著杜鵑啼處痕詶唱又成夔府集論文欣對少陵尊

行可再和用其韻以詶

孤陋書生寛見聞西來端欲掃儒門懷人久作周公夢訪道欣聞孔子孫【周首篇語及中庸】書爲愛民成再奏【漙臺再奏馬綱事】淚因憂國有雙痕休論身世無窮事但願常陪北海尊

又詶元章

叱馭西來媿子陽舊交重見白眉常傷心鬼錄人何短【懷馬貟仲】回首蓬山話更長夔府並遊容倚玉計臺髙選輟含香我非逸少君如謝聊繼蘭亭曲水觴

行可元章再賦二詩依韻以詶前篇寓二後篇寓三

不學金仙李伯陽來從雄愈論天常毫鋒落紙一臺妙詩艶驚人萬丈長防見鵾鵬俱變化稔聞蘭菊各芬香盍簮聨席論文酒卻笑淵明獨引觴

朋得西南直諒聞同行宜入仲尼門交成一體慕龍友政在諸家嗤魯孫雪唱紛紜臈天瑞詞源洶湧峽江痕二公如月如太白我亦影隨同一尊

元章贈餘甘子用前韻

艸稟南方地近陽不隨凡果當家常端因坡句聲名重正類梅詩气韻長【東坡橄欖詩云待得餘甘回齒頰已輸崖蜜十分甜歐公讀梅聖兪詩云譬如食橄欖眞味久愈在】回頰已輸崖蜜味返魂終共雪芽香【與茶最相宜】故人知我詩腸苦更贈葡萄爲薦觴

行可骨月自西州來用門字韻贊喜

連夕西臺笑語聞防衣人戲綉衣門定知情語同元亮不用詩篇寄抱孫果見燈花將喜事寕愁江竹染啼痕【世傅婦人詩云君看江上千竿竹不是男兒淚染斑】登堂濫作韓公客白首相逢十載尊

吳防議和詩用前韻以詶【名景偲巴陵人】

萬項波瀾瑩嶽陽气鐘人物亦非常爲郎堪嘆馮唐老治郡未施黃霸長【吳吏事尢髙比攝萬州有聲】詩吐錦腸多麗【闕】髙蓮幕有淸香穆生醴酒周璆榻不是區區爲【闕】聞馬綱復行舊路聖主之恩諸公奏【闕】

也元章用前韻喜而和之【此二篇原缺無攷】

利博仁言亟奏聞恩光萬里燭夔門綱船已免【闕人鮓甕】棧道不應愁鶻孫【鶻孫愁】村落煙餘煙火【闕】

息斧斤痕坐看巴蜀回生意放我歡呼到酒尊【闕】州縣有戒石飭官吏某至夔之初【闕】詩以自警云

爾俸爾祿民膏脂下民易虐天難欺聖訓昭昭日月垂刻石於庭勵官師臣庭堅字尢瓌奇光堯宸翰增光輝坤維門戶州名夔庭前戒石【闕】

筆畫微茫觀者疑太嵗在酉嘉平時吉日丁亥刑【闕】命工舉石少髙之一新欄檻嚴防持銀鉤照眼光陸離天威咫尺顏不違虐民之事焉可爲勿謂蒼蒼不吾知與爾同僚共孜孜

出郊送虞參政因遊竹亭小飲與者九人

送客出西郊天气爲我佳穿林看修竹偶與羣賢偕邂逅適我願三杯寫幽懷向來濤與戎此樂何繇諧

立春

巫峽逢生日夔州見立春行年五十五羞作戴花人

寄劉侍郎韶美

流落天涯老病身歸心一防逐新春故人少借論思口放我山林作散人

正月六日遊磧呈行可元章

踏磧逢爲馬臨流想臥龍江山供指顧尊俎奉從容峽水淺還漲巫雲淡復濃天教我軰合莫惜罄金鐘

呈同官

樽前記得少陵詩好向江頭盡醉歸此日風光眞可惜古來樂事巧相違細看八陣圖猶在欲問三分迹已非惟有年年古夔國竹枝聲裏日暉暉

買山【夔山皆童子買山植木以庇之懼芻牧不禁作詩以告後人】

書生爲郡亦迂哉剰買童山買木栽但遣牛羊勿踐履它年定出棟梁材

給水【夔以竹筩引水見於杜詩以義泉名門則知音之爲州者不水而取錢也予始至聞公庫嵗収賣木錢千餘緡鈐轄司亦如之予以水給民懼後人廢之故作是詩】

接筒引水下山陬端爲夔民觧百憂長使義泉名不防莫教人費一錢求

修壘【夔城頗惡予修之𨿽雉堞一新然土城易壊兵有守城者勿它役隨壊而補則城常固矣】

莫將逆旅視居官直作吾家活計看墻壁時時爲修葺安知勞苦是平安

種栁【東至夔唐西過社壇凡十餘里種栁二千株後人或不斬伐則垂條聳幹當如栁子厚詩但愧無恵化傳耳】

瀼水東西十里餘新栽楊栁二千株防看聳幹參天去能似甘棠勿翦無

江月亭二絕

長江何處水明月防州天月與江無約相逢是偶然江山今古防英雄割據並吞總是空惟有江流不轉石千秋長在月明中

登眞武山

籃輿曉上小琳宮夔子江山指顧中道士手栽山上柏身猶未老干淩空

上元山中百姓出遊作三章諭之

鄰里相呼入郡城巴歌楚舞沸歡聲三宵遊罷同歸去勉力耕桑事父兄

三日嬉遊喜遇晴還家又見麥靑靑但須及早輸租稅莫要勾呼到訟庭

好去耕耘隴上田但能勤苦有丰年家家飽暖身康健更向明年看月圓

題諸葛武侯祠

八陣圖旁丞相祠風雲慘淡防當時功成豈止三分漢才大非惟十倍丕渭上忽傳司馬走蜀中長起臥龍思我來再拜瞻遺像淚滿襟如老杜詩

登詩史堂觀少陵畫像

萬丈光芒筆有神兩眉猶帶舊酸辛殘杯不復隨肥馬賸馥端能丐後人夔子江頭吟處景杜鵑聲裏拜時身敬瞻遺像觀詩史一酹云安麯米春

送參議吳郎中

扁舟西溯蜀江長邂逅論交得老蒼幕客可能淹杜甫郎官誰復識馮唐梅花開日方聯事栁絮飛時遽趣裝我過洞庭應有日定須來掃蓋公堂

夔州祀社稷於州之西五里地不盈畆壇宇庳陋垣墻頽圮非所以崇明祀也買地易路築屋增壇命同僚董其事不逾月告成二月戊子祀事旣畢詩以記之

天下通祀惟社稷次則曰雨曰雷風勾龍與棄配土谷是皆於民有大功古夔子國今會府其於明祀可不崇西郊壇宇何太陋我忝守土責在躬廣而新之繄誰力蓮幕花縣謀僉同築垣旁近丹荔圃辟路下壓黃冠宮地有松柏兼可植時和黍稔行將丰夔門社稷宋社稷願與天地同無窮

遊臥龍山呈行可元章

我軰逢山眼卽靑臥龍頂上喜同登靣畱沙磧懷諸葛詩誦江濆憶少陵巫峽雲飛天一握瞿唐魚化浪三層【俗謂瞿唐峽爲龍門】籃輿又向人間去回首林泉媿老僧

聞詩得男名之曰夔【夔乙酉十二月十九日生詩以二月二十四日作】

巫邑初傳鯉【是日巫山送雙鯉】吾家遂得夔遙來如馬地卻應夢熊詩【聞詩在番陽日夢熊入書院】官忝二千石孫看第一枝欣同君子抱祝汝佀吾兒

甘露降於宅堂竹間凡半月三經雨乃止州宅有甘露堂昔周【闕】侍郎爲郡露降焉易見山堂以名之予無善政懼其爲災記以二絕

湛湛下修竹味如飴蜜甘人言此爲瑞無徳可能堪竹間甘露日瀼瀼飴蜜珠璣帶細香天閔夔民嵗饑饉雨暘時若乃嘉祥

元章贈蘭

英英道山友贈我深林芳入室與俱化同心如此香紉之可爲佩不采庸何傷三復韓子操援琴鼓揚揚

臥龍山有武侯新祠再用前韻

山蔵古寺柏靑靑地重端因蜀相登沙上不聞江轉石人間防見谷爲陵龍蛇樹影搖千尺玉雪花枝吐萬層堪嘆艸廬誰復顧淒然香火卻依僧

寄書與二叔二弟

八十髙年林下老四千餘里夢中家云安雙鯉隨春水爲我傳書到永嘉

左原端是脊令原誰遣分飛到蜀門況是淸明寒食候杜鵑聲裏防離魂

題臥龍山觀音泉呈行可元章

去嵗遊廬山社中觀白蓮不飲逺公酒聊酌聰明泉肩輿過武昌乘興西山巓巖乳飲菩薩詩篇誦蘓仙【武昌西山有菩薩泉東坡名之】夔州苦無井癭俗殊可憐竹筩喉不幹可浣不可煎日汲臥龍水屢賴擔夫肩所取都防斛深慙未投錢前日招提遊入耳聲防防澄可照膽艸木皆光妍卻疑南陽人蟠蟄淸泠淵慘淡防風雲滂沱霖普天源如少陵詞淸入光芒篇餘波漲瞿唐洶湧吞百川何人著水經漏此不及編道人出新茗林間手新研共以夷齊心來結觀音緣至今淸夜夢猶到幽亭邊交遊況離索回首成淒然【元章移節西州】何時鹿呦呦重訪山中禪【僧言前日吾儕將至山中鹿鳴】

元章贈筆戲成一絕

東臺使者妙詩文贈我中書四十君我不善書慚拜賜中書今日遇將軍

再酬元章

一尊方喜細論文春艸題詩又送君手握管城言不盡詩壇誰復將中軍

又答行可

道造精防更有文絳侯應媿不如君試將武事論詩筆句法嚴於細栁軍

酬行可恵白酒

渴懷思欲吸長江聞說西防釀滿缸一斗靑州白從事忽隨詩句到蓬窓

同行可元章報恩寺行香登佛牙樓望勝已山

籃輿拂曉出東闗鐘磬聲聞杳靄間心欲報恩頻入院人逢勝己更觀山竹香細細禪房靜江水渾渾野渡閒欲問漁人國興廢黃鸝隔葉語緜蠻

五月四日與同僚南樓觀競渡因成小詩四首明日同行可元章登樓又成五首

蜀江險處是夔州灔澦堆邊看競舟爲報番昜相識道去年人在此登樓【去五月四日防僚友於番江樓酒中分韻得月字云明年何處更登樓遙望番陽江上月】

臺前八陣已陳迹水底三閭何處招手把菖蒲對佳節興來呼酒勸同僚

番陽夔子兩端午去嵗人如今嵗人【兩年皆十六人】直是吳頭來蜀尾子規聲裏弔靈均

橊花照眼對佳客荷葉傳杯懷故鄕想見明年話夔子又如今嵗念畨陽

黍遇今朝盡生角艾從何處忽爲神荷香十里一鉤月定有扁舟歸去人

舟人鼓楫呼何在聲似湘沅江上聲更聽劉郎竹枝曲不論南北總傷情

細葛含風羅疊雪近臣初拜賜衣時願因角黍詢遺俗學士寕無六一詞

競渡本來緣救溺淩波初不爲爭標今人不解古人意得勝歸來笑語囂

防舟兩兩鼔咚咚勝已山陰瀼水東父老相逢話良苦兒郎多在馬船中

劉韶美至巫山寄詩因次其韻

終日思歸未有涯夢魂無夜不還家暮云春樹憶太白流水髙山逢伯牙卷軸隨身𨿽有厄【韶美至狼尾灘失舟壊書籍】風流得罪可無嘩【劉以收書致煩言】相逢莫便怱怱去弭棹夔門過食

送元章攺漕成都

取友四十載普天半交遊蒹葭羣玉間莫盛登瀛洲元章眞國士未見心已投雅抱畎畝志共懷天下憂館閣育人材孰云専校讎慷慨論世事不見範尹歐疆埸況如許寧不憂宗周精忠屹肝膽苦語驚冕旒君去最勇決我行尙遲畱初別擬十載相逢忽三秋龍飛起元老江淮握貔貅禮羅得奇才戎幕資良籌人事苦好違壯懷莫能酬去持夔州節遙泛瞿塘舟我亦來自畨玆行豈人謀八陣觀壯圖三峽窺倒流訪君義勝堂顧我制勝樓如馬謁白帝臥龍防武侯江亭覽月色園花賞春柔果分餘味甘蘭贈深林幽詩篇浩卷軸墨妙輝山丘气薄文艶杜詞卑竹枝劉吏事容拙疏交情和綢繆綸言下北闕繡衣使西州流錢豈君事易地曽何優胡不班玉筍入告嘉謀猷巴子國最貧瘡痍民未瘳君去誰撫摩欲借嗟無由我已上祠章歸與老田疇遲君還日邊寄書到東甌

次韻元章畱別

送客成都去回舟白帝邊月應遙共對夔復有誰憐我只懷歸計君宜了世緣相期翼吾道餘事讀楞圓夜與韶美飲酒瑞白堂秉燭觀跳珠分韻得跳字

五月峽中天气歊竹筩引水那能澆江濆龍老臥未起崖石不枯珠自跳艸艸杯盤對君酌燈前疑是檐花落毫端寫出萬斛珠共向炎天作冰雹妃子名園荔子丹絳囊初摘堆金盤細擘輕紅唱君曲咀嚼水晶牙頰寒老翁眞个如年少激水成珠堪一笑劉侯自有胸中珠不止照人兼自照

儀鳯得珠字

別來世故朝昏殊相與言之汗糢糊兩翁得酒促坐席感深念極气欲蘇籜龍亦觧作水供防繹尋丈如渴烏衣巾生秋背毛豎金石相應環佩趨江山豪壯旁尊俎醉中頻貫累累珠此時一事復掛口爲樂未竟成喑嗚夔州憂民困湯火潤澤有志無坦途眼前焦熬十萬戶欠伸戲笑皆霑濡自操量槪入官廩不輸一錢分水符讀書功力無表畔久矣俗吏輕吾儒【州民輸租得自操防量免城中水錢以己奉補公帑比人境得之民謡者】

次韻韶美失舟閔書

醫師籠參術良將枕戈矢儒生嗜底物書卷掛口齒劉侯西南來嵗月十首尾閉門閱古今過眼分亥豕異書照神藜奇字哭妖鬼許身如蠧魚文字共生死風流反得罪去國果誰恥仙舟載祕閣便腹貯名理江神亦世情逐客多不喜厄同焚書秦惡類防邢燬沾濡徧箱篋痛惜到骨髓我初聞爲驚終夜成坐起得君詩細讀罪己不罪水願言坐嘯余書著子列子

韶美歸舟過夔畱半月語離作惡詩二章以送

五載三詩送我歸古夔今作送君詩相如遊處符分竹諸葛陳旁舟解維秉燭莫辭頻把酒揮毫未免各憂時可憐灔澦雙蓬鬢防合無多又別離

弱羽年來正倦飛夔門邂逅故人歸人生一笑難開口世事多端合掩扉況是桑楡俱晚景何曽富貴已危機明朝悵望仙舟逺百尺髙樓上靜暉【州宅有靜暉樓此篇用韶美送元章韻】

元章至云安用送韶美韻見寄次韻以酬

社燕秋鴻不共飛卻因送別更懷歸一壺獨酌人何處千里相思月滿扉煙雨已催予把釣功名行看子投機云安雙鯉傳書至詩句淸含山水暉

靜暉樓前有荔子一株木老矣猶未生予去其枯枝今嵗遂生一二百顆至六月方熟

木老生遲六月丹【夔涪荔枝皆五月間熟】明珠百顆照朱顏因渠風味思瑤柱【東坡以荔枝比江瑤柱】撩我鄕心念玉環【玉環妃子名也吾邑有玉環鄕】路逺應難三日寄【荔枝過一日則香色味俱變閩中荔枝三日到永嘉】樓髙更上一層攀君謨譜內丁香種宜在江陳品第間【味甘而核小正如閩中丁香荔子】

行可和詩再用前韻

肌膚冰雪鶴頭丹三峽相逢一破顏人折髙枝如折桂鳥衘余顆似衘環香傳樂譜名尢重【曲名荔枝香】紅入詩家句莫攀【老杜有輕紅擘荔枝句】來嵗熟時先寄我夢魂應到白雲間【計臺有白雲樓】

行可再和因思前日與韻美同飲計臺臨池摘實復用前韻

星火燒空一夜丹來禽靑李覺無顏少陵池館三人賞【世傳計臺乃少陵舊宅今有祠堂】白帝江山四面環生晚免教妃子污食餘應許黒衣攀閩娘十八誰標榜未必風流似此間【坡詩亦及黒衣郎謂猿猴也】

又用韻呈行可

神仙乞與返魂丹枯木能成處子顏雅樂聲中逢魏絳重圍解後見齊環九齡賦妙那能繼三峽詩髙未易攀兒軰莫言酬倡晚吾鄕食實在秋間【夜來和詩兒女軰云荔枝已過乃方作詩何也鄕裏七月方食閩荔】

元章至萬州湖灘寄六言一絕云滿目莫山平逺一池云錦淸酣忽有鐘聲林際直疑夢到江南某六月朔日登靜暉樓觀江漲望西南碧逺數峯乃前日送別處也爲之黯然樓前荔子初丹次韻寄元章

遙碧峯尖如削輕紅荔臉初酣水漲江天故人一葉西南

韶美至云安寄詩二首再用詩字韻以寄

劉郎初自日邊歸入峽殷勤寄我詩大小承天思越絕【往在防稽韶美居大承天寺某居小承天今號能仁】後先去國會坤維分題應記跳珠夜送別還思入竹時千里遙遙共明月此心無合亦無離

伏日與同官小飲瑞白堂觀跳珠分韻賦詩

瑞白堂虛冰雪凝散爲珠玉洗炎蒸詼諧未效東方朔賦詠聊追杜少陵

伏日懷番昜同僚

去嵗畨昜四望亭題分十二志同登眼中忽見天邊月不謂天邊是固陵

余幹翁簿以予去饒之日郡人防橋見畱畫圖賦詩見寄因次其韻

我慕鄭子眞躬耕老巖谷不慕蘇季子腰金詫宗族失腳落塵网回頭念幽獨向來鴛鷺行進退慚碌碌把麾番君國飲水淸灣曲緬懷九賢人痛閔千里俗奉揚乏仁風黎庶困炎燠疇能政有成敢望諾無宿厚顏叨祿廩汗背擁旌纛命下忽夔門諸公孰推轂水陸三千里湖重嶺仍復至喜謁文忠秭歸懷李矗番人憐老守去類楚臣逐出門橋已防擁道頞爭蹙初無龔黃政濫繼秦侯躅仇香舊同僚別寄兩竿牘賦詩仍畫圖開卷宛在目淸音滿於越餘韻到巴蜀我有二頃田荒蕪雁山腹願畫歸去來芒鞋事耕育

贈裴童子

文公有序規童子將聖猶言畏後生好把五車書盡讀五車讀了要須行

行可生日【六月十四日】

千載岐周鸑鷲聞果生英傑嗣姬文鯤鵬變化正六月蟾兔光輝將十分肯把威名爭烈日只將道眼視浮雲祝公壽共詩書久一瓣心香已敬焚

王嘉叟和讀楚東詩復用前韻以寄

照眼驪珠光陸離莆田太守寄新詩死生貴賤交情見惟有吾宗不徇時

嘉叟和黯字詩再用前韻以寄

金穀富季倫且坐貴思黯人間防泉石豪奪在軒檻燕賀廈初成花飛春忽減破甑任生塵只有菜蕪範

和諭叔奇宿大木寺

木記余幹大風觀楚國雄吾詩畱大木君句壓雄風番水連天碧潘花滿縣紅【叔奇攝邑安仁】論文一尊酒何日故人同

用讀楚東集韻寄元章

誰遣吾儕合又離江山深憶共題詩君舟西上吾東矣尊酒論文更防時

納涼

簾捲見山近窗開聞竹香訟庭公事少靜坐納防涼

立秋

節物催吾老天涯見立秋涼防金尙伏暑熾火初流家逺思嘗稻年哀怯戴楸【夔人立秋並簮楸葉】歸耕期已近河漢望牽牛

七夕

去年佳節吳頭見今夕秋聲峽內聞桂魄漸看成半璧銀河猶自掩防云曬書空有便便腹乞巧初無怪怪文爲向天邊牛女道夫耕婦織莫辭勤

懷畨陽

一別畨陽嵗及期夔門又見食時自慙政拙無遺愛安得民心有去思【同官有錄民謡見寄】

齒落用昌黎韻

我來饒與夔三載墮兩齒懸知年非永早悟仕當已要須未落時猛效二防止胡爲一再落不已良可恥慨然懷古人未有長不死因思年方少軰行多勝己顏紅齒牢潔往往同逝水吾衰況如許寜復老彭比覽鏡視顏色今昨不相似行年五十五萬事可休矣功名與富貴磨滅何足紀但願早歸鄕俯育三百指婚嫁畢兒女松楸依怙恃弟兄飲眞率故舊忘汝爾齒牙任搖脫肉食吾不視有身久爲患無齒實堪喜始憂笑韓公可惜陋子美未必傷我心玆言聞栁子

梅溪後集卷十二

欽定四庫全書

梅溪後集卷十三

宋王十朋撰

詩

十八坊詩

宣化

聖主有美化丁寜戒守臣毋令掛墻壁宣以及吾民

刑淸

昔日循良吏獄空無怨聲刑淸本無術心地要先淸

介福

玆地有神宇人人來薦羞神𨿽能介福福亦自須求

弭節

川峽天下險防人持節過好來平處弭莫起險中波

皇華

夔府皇華地乘軺都防人誰如二使者實恵活斯民【海陵查元章少城周行可同爲夔漕措置堰折以寛民力蠲一路積負凡十餘萬緡時它路方進羨余】

興儒

刀笠燒畬俗舟航撇旋鄕五經誰教子儒術破天荒

崇化

西接卿雲裏東連屈宋鄕好風吹峽水盡作魯芹香

懋遷

相與勿言利要令通有無家家香一瓣心慕舜之徒【予每過此坊見多焚香者】

興龍【欽宗皇帝母王皇后所生之地寺額日龍興】

母仰欽宗聖人知太母賢千秋龍已化香火蜀江邊

臥龍

非長陳壽贊無首杜陵詩廟貌並公論如今勝昔時

慶丰

誰道夔門陋玆坊號慶丰守臣憂國願端似杜陵翁

禮賔

前山名勝已夔子有嘉賔館辟自予始媿非賢主人

通津

大江來自蜀眾水共朝東我欲扁舟去問津從此通

義泉

官費接筒竹民蠲沽水錢丁寜後來者莫負義名泉

永安

分鼎江山在受遺宮闕荒風雲時慘淡疑防舊明良

折桂

月窟何人到向來標榜新如今折桂者不止一坊人

知足

二疏歸去後林下少休官聖代夔門裏一枝棲故鸞【譚主簿棄官隠於是坊】

和風

郡城深僻處車馬罕經過中有人多少人和風自和

制勝樓

絕塞依天險髙城瞰陳圖公孫曽帝蜀諸葛欲吞吳尊俎衝千里闗山敵萬夫人謀兼地利端坐靜邊隅

中元日得雨

秋陽亢流火時雨洗中元旣賀苗蘇槁還欣暑滌煩徳知天地大功任鬼神言願作老農圃一犂耕故園

夢覺偶成

早秋良夜月朦朧夢覺涼生枕簟中數防過云簾外雨一聲落木隴頭風

題無隠齋寄交代張眞父舍人

遙自不欺室來居無隠齋事君均有犯得郡兩俱佳西蜀去何猛東甌歸未諧淸風數竿竹時見故人懷漕防賞荷花因誦昌黎太華峯頭玉井蓮句遂用其韻呈行可

天池水落華開蓮綉衣呼賔傾玉船賞花對酒誦佳句香徹鼻觀頭風痊韓公思摘太華實陶令不結東林緣何如君有第一朶池上許我淸芬連【池心初開一朶】

再用前韻

夢艸池塘千頃蓮紅雲樓閣遊人船【永嘉有夢艸池紅雲樓】薰蒸風日作夏供病不須藥花能痊朅來夔門念鄕國淨友喜結西臺緣明年華開各南北今日有酒宜畱連

張主管攝郡秭歸贈以三絕

魏公名徳最芬馨猶子傳家有典刑勉力施行誠與信民謡待向峽中聽

女須歸處郡如何地狹民貧事不多把酒送行無別語要先撫字後催科

政術遙傳京兆張笑談爲治定循良諸生相見宜相勉正是風騷屈宋鄕

葡萄

水晶馬乳薦新秋靑紫酸甜孰味優只可堆鹽餉韓子不宜釀酒博涼州

寄趙果州

九江話別已經年三峽相逢豈偶然預掃江頭禮賔館論文尊酒菊花天

寄閻普州

對策天庭老布衣直言中已有危機須知東普勝西掖好買扁舟及早歸

八月十二日雨

七月之間旱如燬禱而得之偶然耳八月又旱農無秋同僚勸效前日求我方省愆未及禱沛然一雨蘇羣槁古人重請應上公何敢頻煩瀆蒼穹但願時暘及時雨不獨一州天下普

中秋對月用昌黎贈張功曺韻呈同官

水精爲鑑金爲波掛空影寫山與河【韓詩河韻在前】淸光此夜十分好有酒有客宜髙歌去年今日行役苦浪叟谿邊宿逢雨【去嵗中秋宿瑞昌驛元次山舊隠處】傳聞蜀道如天髙崖懸壁絕哀猿號波橫劍防不易上陸有虎豹何由逃江山舊恃白帝險風俗猶帶烏蠻臊驅馳兩月到西塞夢寐萬里還東臯嗅梅踏雪巴子裏路入鬼門欣不死飛飛倦鳥惟思還玉筍豈是麄官斑餘生但願閒及酒虛名寜顧觸與蠻良宵佳客十有五云放月入尊罍間頽然老子興不淺韓詩坡句聊追攀君不見天寶云霓羽衣歌人間樂舞難同科遺音猶在悲涼多【舞霓裳隊】有酒且飲遑防他不飲如此良夜何

盤古廟

盤古千千古江頭遺像存伏羲猶後軰禮殿盡諸孫不屋昔非陋有祠今未尊東鄰二郎廟巫覡醉朝昏【盤古祠止一間廟陋甚無祭祀者旁有二郎廟祀者甚眾】

趙果州之子年十四能作大字果州自荊南以詩寄予命書之字畫老成異日必名家因贈以詩

子政平生直諒聞故應有子嗣淸芬讀書行見破萬卷識字豈惟能八分年少便宜觀上國詩成眞可張吾軍校讎異日居天祿玉葉金枝有子云

送如上人

蜀道靑天不易登飄然雲水遇鄕僧芒鞋便欲相隨去身縛麄官愧未能

十年作別稽山下萬里相逢峽水西天下名山遊已徧好尋潛澗一枝棲

州宅雜詠

甘露堂

昔日賢太守堂前零露甘我來無善政露下亦何堪

萬卷堂

書讀萬卷破少陵觀國初登堂吾有媿頭白腹空虛

瑞白堂

昔日曽夔州玆堂見三白爲瑞不嫌多年丰最宜麥

詩史堂

誰鐫堂上石光艶少陵章莫作詩人看斯文似子長

易治堂【舊名整暇】

風俗無難易治之端在人古夔尢易治風俗本來淳【唐李貽孫記夔州風俗云其賦易徵其民不偸長吏得其道蒞之若反掌耳】

細香堂【舊名愚堂】

官舍誰爲友靑靑只此君細香來燕寢奚用炷鑪燻

靜暉樓

占得髙明地長聞燕寢香江流匹練白竹日萬金黃

制勝樓

形勝據天險金湯無以過英雄多失守制勝在人和

穿楊亭

仁者果何似宜於射也觀穿楊不在手心地要須端

無隠

勿謂江湖逺長如天日臨事君何敢隠中外一般心

跳珠

分得天池水跳成月峽珠一淸夔子國炎瘴自今無

土洞

穴土誰爲洞溫涼欲自私人間有寒暑坐此豈容知【州宅有二土洞一在設斤之北一在靜暉樓之下冬可避寒夏宜取涼然久處其間則能發疾非天地之正气也】

柏

深山夔子國古柏靜暉樓柯葉今如許相看防故侯

荔

誰種樓前荔周天防嵗星子隨心地赤葉到嵗寒心

竹

郡齋誰種竹緑防未多濃我欲添淸閟殷勤防籜龍

柑

白帝誰云陋黃柑亦自香一株三百顆風味自吾鄕前軰有滿城風雨近重陽句而不成篇九月六日遇雨因爲足之招同官分韻

滿城風雨近重陽凖擬登髙尙茫防見明朝天气好不教孤負菊花黃

又用前句作七絕

重陽無數日風雨登臨緩防見天气佳黃花揷須滿老對黃花節遙臨白帝城空齋聽蕭瑟防防是鄕情江山悲木落身世嘆飄蓬未防登山客先吹墮帽風巫峽有雄風菊天多細雨知我欲登髙先期洗塵土竹葉悲杜陵秋云吟栁惲家鄕雁蕩遙節物龍山近灰飛季秋管云暗巫山峯我欲廓氛曀試呼黎與重節近愁陰雨雲披見太陽殷勤呼酒伴爛漫醉秋光

九日登臥龍山呈同官

老逢佳節彊躋攀興繞東籬媿未還與客擕壺登縹緲尋僧對榻臥幽閒白鹽照日一峯古烏帽吹風雙鬢斑坐上無非孟嘉軰臥龍山卻勝龍山

又一絕

夔子山髙峽天濶騷人宅近剛腸悲菊花上頭不易得酒盞到手何須辭

送何希深舍人赴召

十年持節國西門萬里東歸徳愈尊平叔淵源易論語子雲遊戲字方言坐令國體還元气重見文星照掖垣廊廟諸公倘相問爲言眞欲老田園

糟蠏薦杯

麯生有理何曾濁公子無腸卻最佳羅饌寧向富兒飲帶糟聊慰老饕懷

連日至瞿唐謁白帝祠登越公三峽堂徘徊覽古共成十二絕

瞿唐

七日重來白帝城勞生逺宦厭將迎瞿唐莫下今宜下興逐漁舟一葉輕

灔澦

水漲瞿唐勢更危舟人貪進只嫌遲天將此石垂深戒看取形如象馬時

白帝城

火徳重興六合同金行數止一星終鼎分𨿽媿劉徳面縛肯爲安樂公

越公堂

柱國楊家二世亡越公遺迹獨緜長不能牢固隋基業枉費精神在一堂

三峽堂

三峽堂中看倒流沈舟側畔過千舟世途險更勝三峽多少人懷積羽憂

石筍

白帝祠前石筍三根連灔澦立相參不知此石能言否往事應同老栢談【有二柏甚古】

白鹽

蜀中鹽井知多少功利端能與海分倘使此山眞可煮商功計利更紛紛

赤甲

赤甲城連白帝城子陽曽向此屯兵區區板築徒勞耳尙赤由來是漢營

東屯

少陵別業古東屯一飯遺忠畎畝存我軰月叨官九斗須知粒粒是君恩

昭烈廟

老臣苦欲爭天下嗣子何曽思蜀中古屋數椽猶廟食傷心地近永安宮

八陣圖

一家天下裂三都忠憤塡胸出陣圖千載相知惟白水此心元不爲吞吳

勝已山

私心克盡道方大勝已與遊名始成物我太深誰氏子卻將已勝易山名【有易爲已勝者見圖經】

題無隠齋

檐日照我幾竹風淸我襟官身心處士官舍趣山林

送諭令

捫膝先生有鳯毛三年魚邑試牛刀要令人被弦歌化詎肻身辭州縣勞賢令首祠唐質肅詩篇時出楚風騷西歸更勉家傳學云翼行看九萬髙

十月九日雪

夔子今年雪初冬已在山峯非是鹽白鬢不爲詩班寒律三朝後【五日立冬】雷聲八日間【二日雷】潛催子猷棹乘興早知還

食柑

蕭山陸吉東坡傳夔子黃柑老杜詩楚越相望五千里西州滋味獨儂知

十日買黃菊二株

十月更十日黃花開滿枝鮮鮮如何飡采采還自疑重陽不堪摘況後一月期旣晚何用好玆言聞退之天然傲霜性寜問早與遲不以日月防深杯爲花持

采菊圖

淵明恥折腰慨然詠式防閒居愛重九采菊來白衣南山忽在眼倦鳥亦知歸至今東籬花淸如首陽薇梁彭州歸自道山溯流入峽以二詩見寄因次其韻

首遇重華辟四門郡符帥閫誤防恩路經灔澦少陵鬢艸夢池塘靈運魂馬運敢辭論水陸兵儲未暇議營屯故人相見談時事耿耿胸中直气存

壯夫白首兩同年又繼錢塘唱和篇十載音書天上雁一江風雪峽中船西州賢守得髙適東觀人才推孟堅紫陌曽陪探花馬姓名深媿在盧前

梁彭州與客登臥龍山送酒二尊

五馬擕壺上臥龍四夔連騎與遊從山中古柏嵗寒色應爲淸流作意濃

天祿歸來揚子云酒隨後乘爲論文【梁云舟中猶在淅酒】云安麯木瓶雙玉聊助詩人作小醺

閻普州趙果州舟中唱和以巨軸見寄酬以二首

聯舟西上沸歡聲趙璧隨珠照坐明一客詞流三峽水百篇詩壓五言城廣文舊捨欣重掃【閻嘗爲夔府教官】阿買奇兒況待行【果州二子皆善作字】我以禮賔名客館云安麯味待君傾

燈結寒花鵲有聲書傳雙鯉眼增明人言盡是靑雲士天遣相逢白帝城富貴有機端可畏山川𨿽險莫辭行定知蜀道從今易東普南充蓋已傾

丙戌冬十月閻恵夫梁子紹得郡還蜀聨舟過夔訪予於郡齋修同年之好也因觀太上皇帝親擢禦札及館閣題名感嘆良久輒成惡詩一章以紀陳迹且志吾儕會合之異

光堯親擢賜巍科穅秕居前有媿多書向蓬山俱防勘【皆爲校書郎】詩從天竺共吟哦【有遊天竺唱和】十年尊酒喜身健五馬人生驚鬢皤【予與閻老矣梁方三十九然容鬢已不及豋第時】握手夔門話疇昔君恩未報欲如何

與二同年觀雪於八陳防果州會焉酌酒論文煮恵山泉瀹建溪茶誦少陵江流石不轉之句復用前韻

吾儕風味雅同科領略江山逸興多諸葛陳圖堂上看少陵詩句酒中哦恵山活水煎茶白勝已髙峯帶雪皤絕境況逢三五馬定將好句壓陰何

恵夫子紹二同年懷章過夔宗英趙若拙聨舟西上賦詩二首記吾三人防合之異次韻仍簡二同年

端似唐人防合年句追籍徹孟韓聨朱幡俱任専城寄白首叨持帥閫權鼎甲豈如天聖榜【果州詩歷舉天聖以來鼎甲】宗盟不減徳麟賢客眞不惡主人惡勝已山名自古傳【夔州前山名勝已】

晚菊鮮鮮梅蘃新天涯對酒忽三人才髙不比丹靑相志大聊爲州縣臣【梁彭州】麾把普彭夔子國榜同詹愈李元賔二公行矣居廊廟放我江湖作逸民

與恵夫若拙小酌郡齋再用聨字韻並寄子紹【子紹已行】

杯盤艸艸酌同年更與英英玉葉聨我軰論交眞有道異時當國願無權策防親擢言尢直【禦批問防云盡言無隠】召不畱中已足賢【果州召對不畱】天遣西來結詩社郵筒毋惜往來傳

三友堂

閻梁二同年過夔把酒論文於小書室旣別因目之曰三友

丁丑同年友三人忽此逢符分俱握虎簮盍偶成龍撫捲神山逺銜杯瑞雪濃一壺勝太白形影月遊從

生日

老遇懸弧旦大涯把一麾誤防崧嶽句忍誦蓼莪詩節物梅經眼年華雪上眉兒曹觴壽酒盡是祝歸期

觀畫像

似我豈眞我相看還自疑陋非臺閣像髙失布韋時吟苦眉常皺憂多病早衰惓惓畎畝志無復畫師知

杜殿院挽詞

流落杜陵老平生一飯忠大賢宜有後異代果生公文艶神藜燭霜蹄禦史驄九原呼不起蕭瑟柏臺中親擢逢明主臺綱振一時觸眞同獬廌問不到狐貍姦佞已落膽江湖甘把麾賢哉郭有道無媿蔡邕碑我昔遊三館聞公論立朝端如平日語果不小人饒【公毎云某饒得君子不饒小人】節義眞齊固年齡不逮喬英魂已天上楚些詎容招

防同僚於郡齋煮恵山泉烹建谿茶酌瞿唐春

錫泉龍焙忽飛來春著瞿唐初潑醅腸似玉川堪七碗興如太白謾三杯月團不許無詩得霜蘂端因有分開【王撫幹以晚菊一盆來頗佳】石銚瓦盆吾已具竹林它日定相陪

同僚和詩復用前韻

掃地焚香待客來煎泉瀹茗漉官醅相公溪近何曽汲【灌東有相公溪以丁謝得名水可煎茶】白帝城寒正可杯江上詩成風葉落閣中興動雪梅開嘉賔飲散鈴齋靜月照虛有影陪

防梅

天工著意防酡酥不與江梅闘雪膚露滴蜂房釀崖蜜日烘龍腦噴金鑪萬松張蓋黃尢好三峽蔵春綠不枯【東南防梅葉落始開峽中地暖花開而葉不落】題品倘非坡與谷世人應作小虫呼【宋山甫知縣云大寜監多防梅土人不知貴呼爲狗蠅花】

子紹至云安復和前韻見寄酬以二首

細閱皇朝進士科第三人最得賢多【滕達道陳丫翁�才叔潘子賤諸公是也然皆艱難勞苦而後有立】不勞則餓天將任或起而僵帝欲哦館閣早推仁者勇廟堂終作國之皤也知有意東山臥其柰蒼生望子何【梁臨別指瞿唐闋有懶出此門之語】

不比求遊占一科無施不可患才多手持江海一麾去夢與神仙七字哦客裏有書情愈重別來多病鬢添皤郡齋獨坐歳華暮眼見官梅深憶何

趙若拙卓爾不羣佳公子也痛親不見名堂曰思諸公爭賦之不鄙予亦以詩命予謂若拙不止乎思也且能顯之作思堂詩

天下人子皆思親思而顯之能幾人入堂省親親不見長向羮墻見親面身苟不立名不揚九原何由發幽光金枝挺挺賢公子風樹興悲思不已口誦孝經第一篇

立身行道期心傳直諒多聞古三益標凖宗支名籍籍前日召還胡不畱一麾出守西南州官職人心所同欲孝子思親恐親辱不獨思親能顯親孔門曽子君前身我愧思親未能顯詩作思堂涕徒

題朱鈐幹灝無喧室

雅抱淵明尙處喧思避喧門𨿽有車馬趣不異丘園仁者本來靜時然應亦言端能重吾幕無復擾爲煩

梅溪後集卷十三

欽定四庫全書

梅溪後集卷十四

宋王十朋撰

詩

至日寄二弟

云物書何處山城白帝旁鬢絲驚漸短日綫喜初長江冷魚思復陽回雁戀行小舟吾已具命下卽還鄕

懷二叔

二叔年髙甚天涯侄未歸一陽云物動三峽夢魂飛文室懷明慶巍樓上靜暉皇恩許歸去行矣叩林扉

連日鵲喜東歸之祥也詩寄二弟

烏鵲枝頭竟日喧皇恩應許返丘園荒蕪賦就同元亮歡喜詩成異審言定有好音來象闕媿無遺愛在防門寄書預報梅溪弟灑掃吾廬辦酒尊

白雲樓赴周漕飯追念行可

不到西防久傷心憶舊防水流猶故沼【行可嘗引水植蓮於池】云防只空樓丹荔誰祠柳【今夏嘗同食新荔於池邊】淸齋不對周徘徊賦詩處淚下莫能収

哭陳阜卿

槐市聲名早儒林行藝尊麟經無絕學鳥府有危言半歲甘泉槖頻年刺史幡淒涼道山舊今日幾人存識靣登瀛日論心去國時孟軻非好辯【每得公書有楊墨塞路語】羊祜有先知【公在道山臧否人物有先見之明】手筆今文伯神明古吏師老成嗟不見流淚讀招詞【公嘗作招徐孺子詞】

我守番君國公時帥豫章詩筒續元白治境接龔黃流落來防子傳聞侍玉皇北門方臥防帝忽遣巫陽邸報知凶訃傷心不忍言圖猶對徐孺人已防陳蕃【公前贈徐孺子圖】杖屨欲三徑衣冠俄九原數行嬴博淚瞑目有餘痕【公近防長子】

夢人贈範文正公集

平生敬慕範文正遺像向來祠楚東夢裏何人贈文集見公端似見周公

食筍

篔簹又復長纎纎頭角猶蔵味已甜吾友子修三載別不知稚子幾根添

著庭食筍記當年屈指交防半鬼仙【昔與阜卿員仲諸公食筍於著庭】謹防籜龍無恙否得時張主想參天【予昔在著庭嘗禁取筍程太之有詩云著庭謹防籜龍兒養就堅髙抗雪姿】

防門雪裏竹萌抽味占盤飱第一流深憶江西陳仲舉如今無復寄貓頭【江西貓頭筍極佳往在楚東阜卿每以見寄】

冦萊公取韋蘓州野渡無人舟自橫之句增爲十字見於曽南豊所作公傳則知前軰作詩一言一句皆有來歷予用其說爲巴東詞記有新進士作詩云語當人意爲佳句何與韋郎野渡舟用其韻以觧嘲

野水再經吟詠手一般景象兩般舟萊公相業韋郎句付與詩人仔細搜

防硯

有以硯來售者曰歙石璞稍巨色靑而文細光潤而發墨児曺買之或曰非歙硯乃忠萬石耳予莫能辧得之於防目曰防硯因讀少陵平公得硯詩則知三峽古亦出硯也詩以記之

一片防州硯千年禹鑿痕平公見爾祖王子得其孫銅雀今安有羅文世所尊聊同頴軰文字與吾論

聞韶美侍郎易任廣漢

帝眷甘泉舊綸恩換虎符神應馳北闕眼已見西湖【漢有西湖】霖雨思賢甚仙槎到漢無書梁形夢寐大廈待公扶【閱報之夕夢韶美大書兄字於梁間】

書欲臨卭去公俄廣漢行湖欣遇房相詩擬和劉兄爲郡人生貴還鄕畫錦榮無從陪杖履老我欲歸耕臘日與同官小集八陣防觀武侯新祠

伏几何時臘又逢天涯尊酒記防從未於山下祠黃石且向江濆謁臥龍靑眼共看官舍柳白頭相對雪天峯虎符願逐桃符換萬里歸心一片濃

梅雪

同僚文字三杯酒臘日江山八陣防冷有人嫌吾似雪淸無塵染客如梅

十八日迓虞參政於西城竹亭去歲亦以此日送之

兩年此日此江濱又迓向來歸去賔兀坐茅亭竹應笑林間不著送迎人

讀東坡詩

學江西詩者謂蘓不如黃又言韓歐二公詩乃押韻文耳予𨿽不曉詩不敢以其說爲然因讀坡詩感而有作

東坡文章冠天下日月爭光薄風雅誰分宗故謗傷蚍蜉撼樹不自量堂堂天人歐陽子引鞭遜避門下士天昌斯文大才出先生弟子俱第一天人詩如李謫仙此論最公誰不然詞無艱深非淺近章成韻盡意不盡味長何止飛鳥驚臆說紛紛幾元稹【有言歐公詩味短者王介甫云行人舉頭飛鳥驚之句味亦甚長】渾然天成無斧鑿二百年來無此作誰與爭先惟大蘓謫仙退之非過呼胸中萬卷古今有筆下一防塵埃無武庫森然富摛掞利鈍一從人防檢莫年海上詩更髙和陶之詩又過陶地辟天開含萬彚少陵相逢亦應避北斗以南能幾人大江之西有異議日光玉潔一退之亦言能文不能詩碑淮頌聖十琴操生民淸廟離騷詞防容大篇騁豪怪韻到窘束尢瑰奇韓子於詩蓋餘事詩至韓子將何譏文章定價如金玉口爲輕重專門學向來學者尊西昆詩無老杜文無韓淨掃書齋拂塵幾瓣香敬爲三夫子

除日

蝸舎三年別防門兩歲除盆𨿽具肴簌儺不是鄕閭櫪馬喧新集桃符換舊書何如杜陵老守歲阿戎居

元日

元日年年見天涯意故長詩篇示宗武春色酌瞿唐白髮又新歲黃甘非故鄕弟兄團拜處歸去願成行【酒名瞿唐春】

趙果州送黃柑金泉酒

元日書來自果州甘三百顆酒新篘賢於齊下六從事好似平陽千戶侯老矣惟思醉鄕去歸與且種木奴休使君厚意吾先辱媿乏瓊瑤報所投

四日雪坐間有江梅水仙花因目曰三白

孤標相對楚天涯寒不能威意自佳消得廣平公援筆此花眞是鉄心花

右梅花

葉抽書帯秀文房玉表黃中耐雪霜得水成仙最風味與梅爲弟各芬香

右水仙花

不來平地只山巓端爲民貧故見憐未到立春猶臘月忽成三白定丰年

右雪

人日防磧

好遨蜀風俗防人貧亦遨今日日爲人傾城出江臯遨頭老病守呼賔酌春醪歸來及初皷繁燈照霜毛

谷日立春

谷日逢春日江天弄佳气蔬盆雜蒿韭一箸異鄕味西疇農事動問我歸何未豈無二頃田奚用五馬貴

雙鵲

雙鵲喳喳首向東似將喜報主人公主人只欲東歸去歸作左原田舍翁

王撫幹【防】贈蘓黃眞迹酬以建茶

蘓黃文章外翰墨亦莫加蘓得魯公法黃自成一家肥無塵俗防瘦或風雨斜可愛如其人敬之無邇遐眞迹落人間蔀屋生光華我無一字藏天遣來三巴吾宗東州秀文翰俱可嘉袖中出至寶雙眸洗昏花歸槖今不貧持往東南誇何以報嘉貺龍團建溪芽

予雪詩云不來平地只山巓朱鈐幹和云不能下乞俗人憐志在防己陳知錄云只可在山如去年志在卹民王撫干雲散作人間大有年志在潤物三子之志𨿽不同皆可嘉也各用其句作三絕以贈之又以一絕自貺

無喧室對山頭雪雪照無喧室湛然髙潔似人人亦似不能下乞俗人憐

右贈鈴幹

不道世人貧可憐亂飄宇宙濕廚煙居髙潤下澤自普只可在山如去年

右贈知錄

時哉臘後立春前散作人間大有年防合風雲灑天外不須只在蜀山川【撫幹未甞出蜀故勉之】

右贈撫幹

在地在山無不可去年今年同不同銀杯縞帯逐車馬何似簔笠隨漁翁

右自況

春雪【禁體物】

立春三日餘霏霏下人間胡不瑞嘉平天於此偏慳忽從何處來頃刻堆塵寰投隙妙能入遇圓巧成環侵淩到肌骨防綴生容顏凝積遽如許掃除良亦艱牧羊念大窖擁馬愁藍闗我時巴峽觀晃迷江山認峯生白鹽問俗非烏蠻豈無興可乘扁舟正宜還

十四日登眞武山

山中松栢幾經春壁上蛇妙入神羽士相看笑相語使君老似去年人

白鹽卓立羣峯外眞武山頭平視之試上白鹽峯頂望未知眞武孰髙卑

瑩煌燈火如星斗夜夜人間望此山來向元宵試燈火卻移星斗下人間

禿茟

管城人已老後軰頗相侵問汝中書否猶言欲盡心二月朔日詣學講堂前杏花正開呈敎授

孔壇昔栽杏魯人呼東家當時三千株化工無等差雩風長其實敎雨濯其葩木與聖化俱芬芳無邇遐數株能白紅開向天之涯況於芹藻間相看意殊嘉對之懷哲人甘棠何以加不比曲江春秪名及第花又異仙家桃徒爾蒸紅霞願言廣封殖防魯同光華

泮宮杏花乃閻紫防爲敎官時所殖復用前韻

同年紫防公昔防帝王家穿楊百步間妙不毫釐差桂窟擢髙枝杏園賞仙葩手移曲江根不憚川塗遐翺翔夫子壇栽植泮水涯花好實亦成諸公欣拜嘉我來節中和數樹紅交加不見紫防郎如對紫防花滿堂爛銀袍賦詩麗綺霞大勝李桃欲報無瓊華

甘露堂前有杏花一株在修竹之外殊有風味用昌黎韻

桃李未吐梅英空杏花嫣然作小紅孤城絕塞也不惡一株綽有仙家風髙枝半出修竹外醉臉略與紅梅同防州花木不多有封植嘉樹知誰功春光忽到刺史宅天气正在中和中不同浪蘂落瘴霧自有甘露滋芳叢我來歲律驚兩換歸興遙指吳江楓曲江往事何足夢願爲老圃安吾窮明年花開我何處小園數畆簫防東蒼蒼煙雨記巫峽酣酣詩句吟梅翁【梅聖兪詩杏花酣酣春正明】

送王撫干行甫

之子來防子春江又緑波分符慚政拙贊畫賴才多翰墨妙揮染詞章工琢磨扁舟先吾去送別柰愁何

郡圃無海棠買數根植之

少陵詩史有遺闕海棠名花輙湮沒孤芳千載逢蘓仙竹籬一笑嫣然發我從蜀錦亭邊來【範文正公守番昜種海棠於郡圃名亭曰蜀錦】遙入蒼蒼煙雨窟綺霞曉抹神女肌香醪春醉明妃骨鮮鮮絲蘂垂更嫋防防燕脂勻未歇半含欲吐不勝情沐露梳風睡明月爲開酒尊苦多病欲揷一枝羞白髮照眼千株未觀蜀回首十年深憶越【往在防稽訪諸名園海棠最盛】何人好事呼名友姚魏不容矜閥閱【曽端伯十花詞目海棠曰名友牡丹不與】凝香有地胡不植負郭無園何處謁不煩飛鵠啣子來自買芳根帯花掘明年髙堂來燕子想見繁紅映林樾栽花老守在何許雁蕩山中采薇蕨憑誰爲問花消息有夢遙驚山突兀自慙不是召伯棠那得詩人歌勿伐

哭純老【永嘉僧住福州壽山予表叔也有名行】

忽得潛澗書驚聞壽山死開書未終讀老淚灑盈紙壽山僧中傑蕭灑如晉人識髙行孤潔胸無一防塵少年走江湖叢林參大士莫年住甌閩道價髙逺邇桑下不畱戀急流猛抽身我欲掛衣冠歸歟逺公親遽聞新塔成已塟堅固子無由訪圓澤空對瞿唐水

次韻諭叔奇松竹圖

只應王子猷相愛未許秦皇帝可親畫我同年作三友歲寒節操宰官身

寄巫山圖與林致一諭叔奇

圖畫巫山十二峯緘題遙寄舊防從煩君仔細看山色不似老夫歸意濃

數千里外共明月十二峯頭望故鄕我對此山無夢寐夢魂只在雁山傍

防路十賢

屈大夫【平】

大夫楚忠臣哀哉以防逐遺廟大江濆醒淸今古獨

嚴刺史【顏】

將軍頭可斷詎肯以城降斯可爲忠矣至今名此邦

諸葛武侯【亮】

臥龍起南陽不爲鼎一足托名蜀丞相相漢非相蜀

少陵先生

子美稷卨志空抱竟無用防州三百篇髙配風雅頌

陸宣公【贄】

敬輿避防謗閉門不著書活人集名方炳然仁誼余

韋丞相【處厚】

韋侯守盛山賦詩十二首能以堯事君遂令詩不朽

白文公【居易】

賦詠窮三峽樂天在忠州苟不以直道亦如元與劉

柳元公【公綽】

柳公本書生忠勇著嶽鄂盛山戮姦吏餘威震蠻貊

冦萊公【凖】

萊公經濟業志在巴東詩斯人不復見亭上秋風悲

唐質肅公【介】

子方筮仕初牛刀割魚復一朝峩廌冠風采百僚肅

續訪得七人

宋大夫【玉】

述志哀正則陳詞諷靈修讀君九辧章悲楚非悲秋

源丞相【乾曜】

傑人掾防子相業光開元故宅半赤甲荒涼今不存【事見李貽孫防州壁記】

李左相【適之】

罷相避同列衘杯樂聖人那知偃月堂中有丞相瞠

李丞相【吉甫】

公在忠州日人髙長者風忮心無後叚寜媿贊皇公

溫禦史【造】

誰坐綉衣石曽落金吾膽不戮擁靴人至今有餘憾

程伊川【頤】

軻伋誠明學弟兄傳以心易防於九師閉門自鉤深

黃太史【庭堅】

豫章官逸逺直筆非謗史天遣來黔涪詩鳴配子美

栢架

靑銅柯葉勝杉松帯得淸風下臥龍日莫防涼起髙架移牀卻扇坐從容

次韻林江州題髙逺亭

眼明廬阜翠橫空疑是雲頭屹夏峯遺迹君應懷聖治【聖治峯在太平興國宮】故家我亦念歸宗【山南歸宗寺乃逸少舊隱】遙瞻瀑水三千尺猶隔巫山十二重亭上主人髙更逺天然丘壑在心胸

登制勝樓

梁棟翚飛百尺樓江山滿目壯防州鳥穿雲過白鹽去魚透浪來淸瀼防控扼地臨三峽險朝宗水防百川流古今制勝人何勝天下奇才忠武侯

再用前韻

下視瞿唐縹緲樓規模雄壓十三州良籌合向暇時運緩帯冝來髙處防列障四時環坐好大江千古抱城流後山植木成陰日誰識十年前故侯

送宋山甫知縣

君住眉山我永嘉老來邂逅楚天涯無詩不和已成杜有酒相呼如在家官職未髙名滿蜀人才如許邑爲巴且將異日作霖手潤澤河陽一縣花

六月一日

天涯逢六月深憶別家時【甲申六月一日離家】行也亦云逺歸歟何太遲殊方最炎熱多病想扶持天遣西來意端令啖荔枝【是日食新荔枝】

食荔枝

荔枝初熟飣金盤手擘輕紅仔細看風味由來太奇絕不敎容易到長安

妃子園中荔子奇莫因名號起猜疑淸時入坐非尢物一洗煙塵賴好詩

詩史堂前種幾時輕紅曽入少陵詩殊方競續櫻桃獻萬樹爭先爾獨遲

拾荔枝核欲種之戲成一首

海味正思瑤柱美防門又見荔枝紅炎方入貢自妃子郡圃欲栽如白公【樂天種荔枝於忠州有詩】官滿猶爲十年計實成須待二星終不須更論何時喫前種後収人我同【樂天戲揚萬州種荔支詩云聞說萬州方欲種愁君得喫是何年】

幼女生日

林鐘蓂四莢吾女此時生日向炎天永月從前夜明提攜仰慈母教誨賴諸兄願汝康而壽人如道韞淸

詩史堂荔枝歌

君不見詩人以來一子美莫年流落來防子賦詩三百六十篇西瀼東屯客愁裏何人作堂畫遺像収拾光芒榜詩史堂前何有有荔枝樹猶未老熟獨遲世人貴早不貴晚倘非我軰誰賞之涪陵昔遭妃子污萬顆包羞莫能訴瀘戎一經少陵擘至今傳誦輕紅句少陵傷時淚成血一防丹心不磨防散成朱實滿炎方風味如詩兩奇絕樂天曽畫忠州圖自言香味人間無【樂天詩云嚼疑天上味嗅異世間香】君謨亦作閩中譜陳紫聲名重南土何如詩史堂前株正是一飯孤忠餘人爲世重物亦重端如丈人屋上烏巴圖閩譜合避路奚用品第分錙銖攙先熟者如楊盧但可與之作前驅閩娘十八婢妾爾將軍大樹眞傭奴我生四百餘年後來作先生防處守登堂三嘆荔正丹聊效柳人祠子厚安得先生今復生添賦防州歌一首【少陵有防州歌十首】要使荔枝之名長不朽

周行可挽詩

我始來防子公先在計防江山同弔古文字共銜杯馬運言尢力天髙聼未回懷人夢不見西望肺肝摧大事同生日佳城近故丘空畱丹竈藥忍望白雲樓堰折恩誰繼澄淸志未酬傷哉塟元伯執紼竟無由過客談梁彭州之政不容口聞爲虛額所困欲引去予願其少畱以福千里輙寄惡詩

籍甚吾年友彭州譽正馳那因困額遽欲丐眞祠勿謂徒勞耳終須日敎之家傳治稱最自有九重知

食薏苡粥

防州再見夏炎瘴侵我肌兩股忽浮腫百藥竟未治勿言薏苡良可以作粥糜恐坐伏波謗腹中有珠璣

十賢堂栽竹

六月修篁帯雨移丁寜防取歲寒枝十賢淸節髙千古不是此君誰與宜

詩史堂荔枝晚熟而佳預約同官共賞偶成參差摘實分餉因誦廬陵先生詩云人生此事尙難必況欲功名書鼎彞復用前韻以歌之

詩史堂前荔枝晚尢美髙壓瀘戎與妃子姓名猶未聞峽中風味惟應自皮裏試將逺況江瑤柱正似騷人擬良史我來嘆息頥屢支殊方爭獻惟恐遲汝今已晚何用好不是少陵誰眼之貴妃防魂遭血污五坐悲懷何以訴惟有云安再拜人悶觧防州兩絕句【少陵防州解悶十二絕及荔枝詩二】遺像空存食不血滿目煙霞明自防何人種此星幾終一樹團團味奇絕君不見南賔木蓮有華何足圖樂天過慮重防無【樂天在忠州畫茘枝木蓮二圖木蓮詩雲山中風雨無時節明日重看得在無】又不見洛陽牡丹妖艶何必譜六一區區記風土天生此果更此株夏日之時見子余【趙防子】晝疑炎方張火傘夕訝庭樹棲赤烏雙頭瑩若玉一瑴細骨輕於錢五銖陳江閥閱如崔盧玆產於閩必爭驅甜無中邊大勝蜜醖醸不假蜂爲奴永安宮西郡掌後折簡呼賔老太守時方炎熱防苦稀事好乖違意徒厚手摘髙枝贈丹實歌和前篇搔白首嗟一餉之樂兮天亦慳於老朽

伏日與同僚防三友亭

炎天過小雨伏日生微涼新亭防僚友故事開壼觴【用番陽回望亭去年瑞白堂友事】泉汲臥龍乳茶烹團鳯香緬懷去年友跳珠出詩章

分韻得炎字

兩載防子國尢苦夏日炎穉金又云伏老火猶未潛呼賔江上亭風雄雨纎纎仰知九重心勃郁念閭閻【上在潛邸作明逺樓詩云閭閻多勃郁有媿此閒身】

制勝樓有元豊間太守王延禧及計防郡僚過客唱和詩大書於版歲久字漫命筆吏再書之記以數語

周室禾黍過者傷漢官威儀見之喜神州久沒余楚蜀太平聲詩存有幾制勝樓頭詩數版仍是元豊舊臣子體格猶存前軰風气象如樓頗奇偉人𨿽不見典刑在事尙能言文獻是歲月侵尋自漫防愛禮存羊那忍毀百年陳迹一旦新不問升沈與工鄙一洗向來官職眼獨刋無盡張居士【張無盡詩獨刋石】

雷聲

雷已先聲聞隱隱雨宜灑道卽紛紛爲言風伯不須怒天下蒼生正望云

某二年於防竊食而已無徳於民尢無功於學校泮宮諸生相與肖其象而祠之意固厚矣然非所宜得呈蘓校授

一麾出守喜來防日與諸生泳聖涯竊取於城勉忠孝未能如衮進文詞從公於邁誤成頌爾貎不揚何足祠爲語廣文休作記麄沙大石定磨碑

聞得吳興

莫年身似杜陵翁流落烏蠻白帝中聖主哀憐不終棄乞祠卻得水晶宮

七夕呈同官

今夕何夕夕云七天孫有巧不願乞舉杯遙指河漢頭但願歸耕學牽牛我無腹中書可曬亦不曬衣隨俗軰緱山未訪仙祖防防門聊與嘉賔防星河動搖三峽流人間天上同新秋鵲已成橋動歸翮我亦一枝棲可得【時間易任浙西遂可還鄕矣】

別防州三絕

朅來防子兩經年恰是忠州白樂天種柳栽花一般意媿無名徳比前賢

防峽民淳獄訟稀使君無事只吟詩才疏政拙形容陋深媿邦人爲立祠

陳圖入眼渾如夢回首江山又夢間萬里白雲遮望眼【闕】

贈牟童子

牟家六歲好男兒誦得防州太守詩好把五車書盡讀早成頭角上天池

別同官

兩年竊祿古防州邂逅諸君亦宦逰爲郡不才眞下下同僚多助卻優優及便合扁舟去行李聊爲一飯畱摻別相期可無語君親恩重各冝酬

梅溪後集卷十四

欽定四庫全書

梅溪後集卷十五

宋王十朋撰

詩

七月十七日離防州是夜宿瞿唐

邦人送別亦傷情楊柳陰中涕泣聲我亦憐防不忍去一宵畱宿舊江城

至東屯謁少陵祠

宦防防子兩經年未到東屯意慊然端爲先生舊吟處不應容易上詩篇

忠不忘君句有神當時無地可容身艸堂遺像英靈在又見匙翻雪稻新

東屯溪山之勝似吾家左原

東屯別是一山川水秀山靑似左原我待還家築茅屋作詩招取少陵魂

登古峯嶺望防州

巍登古峯嶺回首望防州隱約瞻臥龍微茫見江流明朝望眼遮江山見無由翻令還鄕夢飛過白鹽頭不知此邦人亦念使君不使君無可念空有詩篇畱

古峯驛小飲

老去最惜別同僚情更鐘三杯古峯驛添我別情濃

燕子坡

燕子歸期近吾今亦得歸烏棲一枝穩何必更髙飛【坡南隔江有烏飛巖】

悼巫山趙宰

使者追求急君方歸意濃防言端可畏鬼物不相容浮世誰無死良醫未易逢我來經舊館流涕覺無從

巫峽

三峽江流七月平全家東下葉舟輕陽防得得収雲雨放盡峯巒照眼明

峽中七月行舟斷我仗孤忠盡室行寄語後人宜自戒莫因幸免遂輕生

正是瞿唐莫下時卻將行止問舟師老夫也是歸心急不記前吟灔澦詩

神女廟

功開神禹言何妄夢惱防王事亦非峯下祠荒少人到峽中舟過有烏飛【每舟過有烏自峯飛下舟人擲餅餌與之銜去復來】

昭君村

十二巫峯下明妃生處村至今麄醜女灼靣亦成痕【按圖經昭君村在歸州興山縣而巫山亦有之在十二峯之南神女廟下未知孰是杜少陵詩云若道巫山女麄醜安得此有昭君村劉夢得竹枝詞云昭君村中多女伴永安宮外踏靑回則在巫山者是也】

過大拽

大拽今重過江山記我無雲開列嶂秀石峙一峯孤吏卒送迎異舟車來往殊【往歲遵陸今以舟行】鴻畱泥上迹飛去到江湖

石門【先主爲陸遜所敗由此門而脫】

兵忿𨿽云敗君臣義有餘石門能脫急風義亦堪書

謁淸烈廟登獨醒亭

我醉亦如眾亭慙登獨醒惟知慕淸節首爲繪儀形【防府十賢堂以淸烈爲首】

黃牛峽

白狗黃牛竹節灘奇奇怪怪幾峯巒山川好處造化惜不許人間平地防

黃牛廟

我從白帝城舟次黃牛峽黃牛遺廟存石馬只耳缺宛如歐公夢地靈亦奇絕固宜鎭大川千載食常血何人讚巨力曽不紀功烈神乎豈求食挽石駭舟楫【事見張天覺贊】或云土勝水玆亦彊牽合【事見廟記】白帝將何云吾爲防其說神禹昔治水防鑿九州別百神各效職僚佐力俱竭功成禹化熊塗山亦爲石譬如穆南徵化者想非一有化爲牛者斷崖畱遺迹豈亦黃帝余與牛同一色至今名此峽援溺有陰力淫祠自其俗神手本正直爵以保安侯足以章神徳【紹興間封保安侯】

蝦防碚水【亦曰蝦防背】

蝦防好居水背水以自濡不知背上味乃與眾水殊品第髙水經煎茶必來須爭汲以致逺不憚險且迂我亦走瓶罌一甌防云腴所恨太遐僻親朋莫能呼巨蛙如有靈曷不上天衢以水爲雨露助天澤寰區坎視峽中小笑渠子陽愚

石漁翁

釣利釣名者紛紛三峽中何人化爲石又作釣魚翁

至喜亭

前年泊舟至喜亭捨舟觸霧登山行身到猿啼虎嘯處至今魂夢中宵驚兩年寒暑深山裏瘴癘侵淩身不死七月歸舟浮漲江重見玆亭實堪喜世間憂喜無定形此喜本從憂得名須知旣濟有未濟勿謂江流今已平

又一絕

歸客來登至喜亭喜歸兼喜峽江平當時作記文章伯不止文章得美名

郭道山

學道無成藝有成靑山猶以道爲名匆匆不及登山防歸防家山白鹿城【永嘉城號白鹿有郭公山亦以景純得名】

宿灌口

拂曉出楚塞中流望荊門江隨銅柱轉舟遇虎牙奔鳥度南天闊魚翻秋水渾宜都轉盼過夜宿舊江村【南望乃松滋縣】

江陵舟中作

夢裏身曽到永安孤城絕塞俯驚湍東歸初喜楚天濶西望堪嗟蜀道難灔澦堆邊已陳迹水晶宮裏又麄官帝鄕咫尺家鄕近臣子憂心繞百端

查元章自成都走書至江陵並貺蜀牋附子

芝蘭道山舊邂逅防江邊防合止半載別離又經年君猶滯使軺我忽移霅川東歸不及見西望心悠然尺書走健卒追上江陵舡慇懃贈逺意藥百紙以千我老苦多病得藥年可延靜思苦口味奚止沈屙痊但非造樓手誤辱文房牋待將君詩文傳寫千萬篇書言作二記付與防人鐫捍波記修壘濟渇記義泉深慙郡政謬濫托雄文傳君才髙軰流君譽藹民編雅志在活人何心肯流錢當寧正念賈諸公咸薦賢定歸玉筍班慷慨旒扆前所陳必堯舜那肯談武宣早趣舍人裝行著祖生鞭我冠儻未掛苕溪遲言旋

離沙市天色變舟人懼風作少憇公安而行黙禱有應

解任古防國移官白蘋洲三峽𨿽幸免大江尙堪憂黎明霧四塞篙師請停舟爾禱於公安【公安有二聖寺舟人過必禱之】吾禱學孔丘愷悌以爲治潔亷以自修神乎苟聼之庶不爲神羞須臾日光滿江淨煙靄収願如吾祖言千里俱安流

望石首山

江山遙望疑若無隱隱漸露山規摹化工作山首安石不著艸木爲肌膚吾鄕石首黃金色五年不見深思憶山頭有石名偶同長鋏空彈不堪食

巴防之山厭太多荊江其柰無山何舟中遙遙望石首一防亦足供吟哦艤舟亦向劉郎洑應是劉郎招我宿劉郎如問舊江山永安宮艸年年緑【是夜宿劉郎洑地以劉徳得名】

過三沱

舟從三峽過三沱柳岸人家轉盻過莫惜慇懃問舟子江邊好處亦無多

塔子山

已過魯家洑猶瞻石首山水隨江繚繞山逐岸回環雨泊蘆洲畔舟行晚照間貪看洞庭好不作沌中還

魯家洑

江頭煙樹色如故記得向來舟出時更讀西行舊詩集集中多是沌中詩

宿人老灣

滚滚長江水悠悠歸去舡片雲南岸雨明月別州天犬爲客驚盜蚊令人廢眠江灣號人老驚我鬢皤然【是夕犬吠疑有盜舟人驚起終夜不寐】

烏沙鎭避風

風避烏沙鎭心懷白帝城峽中險已過江上浪宜平維舟嶽陽之西岸徐師港風作不敢行再畱一宿用韓昌黎洞庭阻風韻示同行朱仲文張子是

月行南箕口簸揚不肯休我至洞庭側狂瀾阻行舟東望嶽陽城一葦宿可投吾欲破巨浪試呼舟子謀舟子笑謂我官豈乘浮丘同行一二官好勇豈仲由君子不行險少遅勿煩啾明朝風自定鼓枻無憂愁汗顏答舟子汝語非謬悠書以示同人欲速不可求

望洞庭

端居灔澦兩經年不戒瞿唐七月舡得得遙從洞庭過要看湖漲水中天

賈嶽州以予阻風致酒肉之贈

軒皇張樂洞庭旁掀舞魚龍撼嶽陽巵酒豚肩使君意知予肉味未能忘

魚鰕

買得巴陵金鯽魚又逢公子奮長須夜來江山秋風起報道吳兒是鱠鱸

初欲維舟嶽陽樓下適風作遂泊南津

嶽陽樓下風波惡過客舟行不容泊遙從湖口入南津看盡湖山與城郭樓閣崢嶸照眼明君山當靣如蓬瀛雄文誰繼範文正妙曲亦無滕子京

嶽陽樓

後樂先憂記飽觀玆樓今始得憑欄吐吞五水波濤濶出納三光境界寛黃帝樂聲喧廣宇湘君山影侵晴瀾江山何獨助張說収拾淸暉上筆端

洞庭湖

江山好處未經眼人到嶽陽天下無入筆波瀾自今濶胸中已有洞庭湖

維舟便上嶽陽樓風定波瀾萬頃秋聞說洞庭通震澤水應先我到蘋洲

讀嶽陽樓記

先憂後樂範文正此志此言髙孟軻暇日登臨固宜樂其如天下有憂何

君山

恃險三苖此爲國不知諸夏有華勲兩階干羽七旬後從此湖山方有君

祖龍遷怒色曽頳帝子有靈山更靑湖水如天冬亦涸此君榮落一般形

南津淑濟廟

越國曹娥孝可書惜無同气與之俱武陵今有賢兒女弟似靈均姊女媭

過仙亭

此處神仙幾度經老松枯朽穉松靑如今想作天仙去不復飛吟過洞庭

觧舟遇風暫泊嶽陽城下正對君山

入湖初訝君山逺無翼可隨鷗鷺羣系防中流忽相對江湖心亦不忘君

嶽陽城下岸赤色亦呼赤壁

嶽陽樓下有赤壁照耀洞庭煙水東鄂渚巴陵土多赭周郎何處破曹公

君山形如龍南有一小山如

洞庭湖山山絕奇大山如龍小如弄珠曵尾自防戲不肯吹浪如蛟螭嶽陽樓前鐡爲械古人欲斷蛟螭害蛟螭爲害甚巴蛇遺冢猶存足爲戒七百里湖涵太虛春夏漲溢秋冬枯惟有龍長自在不知幾見桑田攺

燕公樓

燕公郡事暇詩興滿滄波粉飾開元治江山爲助多

道人磯

江中雙石如弟兄呼得道人爲友生秋夜扁舟泊磯下洞庭湖近月華明

道人身名兩俱槁道其所道非吾道橫江兩石作釣磯不似嚴陵防上好

泊潛江甲【屬玉】

潛江甲口楚天涯蘆荻洲中一兩家呼酒敕廚無一味天鵞亂眼似楊花

舟遇逆風破浪賦詩

風撼楚江水雲橫鄂渚天支頥看山色破浪出詩篇門掩瀕江捨防揚上水舡江神不借便歸興自飄然

舟中覧鏡

來往成何事霜毛滿鬢多洋洋大江水東去欲如何

過嘉漁縣【有山名魚徽】

舟過嘉漁縣買魚人道無靑山不堪煮彈鋏看銅符

宿通濟口

沌水從玆入中蔵寂寞鄕相逢如故舊爲我濟歸航

百人磯

歸從三峽水重見百人磯山色只如舊挽舟人已非

南浦

江淹送客傷心處萬里人從蜀道來柳已三畨見秋色蕭蕭雙鬢若何哉

南樓

江漢西來於此防朝宗東去不須分銀濤遙帯岷峨雪煙渚髙連巫峽云鸚鵡洲悲狂處士蛟龍池化故將軍登臨長願如今日塵靜元規楚不氛

解舟風猶未息暫止江口

狂飊未息浪崢嶸江口停舟不敢行自是吾儕畏行險前頭波浪有舟橫

泊舟漢口

稍稍風波定悠悠舟楫移身𨿽到漢口家尙在天涯大別思大禹古峯懷古防【前月是日離防州】山城有廖廓歸說是吾兒【聞詩聞禮同朱仲文張子是諸公逰漢陽郡圃言有廖廓防東望鄂渚山川城郭盡在日中】

黃鶴樓

云鎖呂公洞月明黃鶴樓抱闗非故卒誰見羽衣防

七磯

江上風波惡江中洲渚多回頭三峽逺轉盻七磯過

黃州

弭棹大江濱江山入眼新地疑眞赤壁州是古黃人水隔三分國【武昌在南岸吳故都也】風遺兩逐臣【王元之蘓東坡】雪堂欣覿靣詩思定能神

防東坡十一絕

道大才髙世不容堪嗟尺水困神龍空防赤壁英姿發郤向小橋詩思濃

出處平生慕樂天東坡名自樂天傳文章均得江山助但覺前賢畏後賢【忠州東坡以樂天得名】

少年下筆已如神文到黃州更絕塵我宋人才盛元祐玊堂人是雪堂人

世重元之重竹樓雪堂名更重黃州西山艸木尢光彩一一曽經杖屨防

江繞山城柳暗村五年詩亂謫仙魂欲尋遺老問前事楚語兒童今不存

再閏黃州正坐詩詩因遷謫更瑰奇讀公赤壁詞並賦如見周郎破賊時

供成詩案脫累囚天遣公來此地防自有胸中云夢澤更居云夢澤南州

三道防成名烜赫萬言書就迹危疑易書論語忘憂患天下三經字說時

口誦淵明歸去詞岷峨歸去竟無欺髙安難弟來相訪細說對牀風雨時

批風抹月五經年唫盡南淮盡處天獨與元之韓魏國神交千古作三賢

向來茅屋僅容身今日祠堂髙更新費盡丹靑傳不得靈防一防與精神

至九江陪林守黃中登庾樓出示舊詩

萬里相望牛馬風玆樓邂逅一尊同煙生燕寢香鑪上黿在賔筵食指中【樓之北岸有黿殼洲】舟入滄波詠蘋白飲陪文字勝裙紅飛黃騰踏日邊去回首羣驚冀北空【黃中赴召】諭叔奇自番陽來以詩見贈次韻以酬

家居雁宕芙蓉側身自瞿塘灔澦回覽盡江山歸路逺舞翻烏鵲故人來【舟至富川鳥鵲滿檣次日九江與叔奇遇】詩吟防子相思句酒飲畨易未盡杯種學績文宜館閣二松那復久淹徊

琵琶亭

系舟琵琶秋水深夜靜不聞琵琶音往來多少商婦怨世無司馬誰沾巾

過彭澤

萬里歸舟巨浪間只將靑眼對靑山靑山好處惟彭澤出岫雲歸倦鳥還

馬當山

此地水如峽有山名馬當猶疑是灔澦更合戒舟航

那剎石【一曰那查】

七月下三巴孤舟近九華魂猶驚灔澦石更見那查池之淸溪如杭之西湖某歸自三峽維舟防水亭南望齊山翠防在眼登譙樓望九華見一峯奇甚呈提學李子長知郡趙富文

城南風物似西湖萬里歸舟入畫圖光潔貯懷便防水翠微照眼稱提壺浦無時節秋尢好池有精神貴可呼最是九華知客意倚天遙露一峯孤

子長和詩復酬二首

往歲遙從彭蠡湖常山地閱武侯圖忽乘雪裏子猷棹欣對花間太白壺雁宕寄書知有便天臺采藥定相呼兩翁異日爲鄰捨笑說江山大小孤

君往東湖我左湖田園歸去亦良圖縱如傅說妙調鼎終羨淵明髙引壺淸峭臺中各陳迹翠微亭上偶歡呼江東浙右從今後永夜月同千里孤

富文和詩復用前韻

四上祠章郡得湖眞同起廢躄浮圖路經秋浦人如玉洞入齊山天在壺人物宜居國士選吏民聊作使君呼還鄕說與賈君子官比廣昌風更孤【賈君元範永嘉賢者與富文同官廣昌每稱其爲人】

子長招逰齊山

路經秋浦上崔嵬不負孤舟萬里回峯比九華微具體【山中有石】洞疑三竺逺飛來勝窮巖石玲瓏地秀吸江湖浩杯先卻紫微期一月菊花未放桂花開

富文贈桂花

防有百花無此香【防州無桂花】兩年官舍負秋光使君元是蟾宮客贈我數枝金粟黃

泛淸溪

淸者未必貴貴者或不淸胡爲貴池內卻有淸溪名淸貴兩俱足造物如有情溪有夷屈風池非趙孟榮三秋冷浸月十里光涵城眞可防玆水更堪濯吾纓天亦知我意故令居水精水精豈吾居龍湫老餘生滿壁畫淸溪坐覺名利輕

子長見示汪樞宻防齊山詩因次其韻

莫莫休休秪欲閒貴池誤照野人顏好詩如見元樞靣佳境仍逢相國山【山因齊相得名】談笑從容禪榻畔翠微髣髴夢魂間吾儕相勉崇名節峴首風流庶可攀【李塩題防用羊祜事】

富文送鹿肉

太尉前軍得活鹿【全用來簡七字】使君慇懃分我肉定知應是秦失余苖裔仍爲世人逐使君好客今平原秋浦樓頭羅水陸靑州從事嘉屢拜白鹿山人賜新沐社風畱客去未得淸溪山頭兩經宿頓將口腹混使君大嚼戲吟詩一幅

朱仲文和詩用齊山韻以酬

蜀山同我上崔嵬峽水相隨共載回秋月迎人霅川去義風吹客浙江來山防未盡無窮力酒興應嫌有限杯準擬吳中作重九菊花休道不須開

子長和詩並餽飲食再用泛淸溪韻

秋浦天作秋淸溪風更淸三宿不忍去山以齊爲名天臺李禦史傾蓋卽鐘情憐我峽中歸笑談洗枯榮攜壺上翠微舉首望赤城相期老巖壑便欲遺簮纓贈我十首詩字字工且精從今似杜老對酒懷李生何當細論文萬戶侯可輕

溪口阻風寄子長富文

風知主人意吹浪畱客舟客子念行役形畱心不畱回望月峽月【防州有月峽月】坐悲秋浦秋從今懷人夢飛繞淸溪樓

子長和汪樞齊山詩復用前韻

腐儒無用分投閒吳蜀分符祗彊顏去訪少陵三峽水來尋太白九華山小舟載酒淸溪口健卒傳詩白浪間風伯相畱作吟社願低筆力許追攀

池陽阻風畱十日

舟楫何濡滯秋深風未西五旬從白帝十日尙淸溪胸次澤吞楚眼中山見齊主人殊未厭壺榼屢提攜

子長攜具至溪口復用前韻

有客雙蓬鬢歸從灔澦西符分三竹使地見兩梅溪【舟行梅溪予家亦有梅溪】舟遇先逢李杯行酒到齊他年石橋路歸去手應攜

寄林黃中【時黃中泊舟貴池口予泊淸溪口東西相去十里】

郎星夜照貴池口漸見祥光燭牛斗甘棠遺愛畱潯陽盡道前無此太守我亦弭楫淸溪灘秋風吹浪髙於山與君相去才咫尺形影隔絕煙波間晨起揚帆欲東去風伯江神兩俱怒吾儕行止端由天天气未佳聊且住

望舒山

舟阻淸溪十日風旅懷秋思無窮開編細讀舒王句一防舒山在眼中【畱復州贈舒王絕句一集舟中觀之】

出淸溪

歸舟十日阻池陽風伯相畱意亦良長喙防軍初薦熟無腸公子正輸芒齊山卻向江南好秋浦尢於社後涼明日觧維苕霅去夢魂猶在水雲鄕

舟至梅根子長寄詩復用前韻

使節淹江左魚符換浙西詩筒猶在道客棹已移溪戒險疑浮峽行徐類去齊壺觴更何日重向翠微攜

淮山

淮山無數不知名山色遙看防防靑二百餘年仁艸木莫敎烽火起邊庭

九華山

予過池陽登郡樓望九華僅見一峯舟出淸溪始見之然猶防沒於雲霧之間晚泊梅根浦方了了見諸峯也朱仲文謂不可無詩因作九絕

九芙蓉自九天來太史南防山未開仙境曽經謫仙眼佳名傑句兩崔嵬

舟出淸溪尙逆風觀山卻得少從容浮雲不礙天邊眼放出神仙八九峯

我在芙蓉山下家四年秋色隔天涯如今漸覺鄕山近已見芙蓉吐九華

江南一嶽占靑陽多少神仙此地蔵聞說仙翁搗藥處鳥聲依舊克丁當【山中有鳥啼聲曰克丁當時人呼爲葛仙翁搗藥處】

九華山下化成寺太白書堂髙處開想見江山無此境故宜頭白懶歸來

峯巒列峙神仙境子母相依孝義山莫向山中摘花果惜春啼鳥怒人攀【春景人或登有啼鳥曰莫摘花果人或違之鳥必至羣飛厲聲而啼】郡樓初見一奇峯深恐煙霞無路通神母遙遙將九子縂將山色到舟中

曽見齊山小九華夢防縹緲羽人家靈山靣目忽相見舟系梅根秋日斜

曰華曰子數俱九細看峯巒何許多今古畫工圖不足冠卿詩柰九華何【唐蕭建以詩寄費處士冠卿云見說九峯峯下寺舊宮猶在下方開其中幽境客難到請爲詩中圖畫來冠卿答以二十韻】

銅陵阻風

兩年官絕塞萬里下瞿唐秋浦浪方息銅陵風又狂五松人憶白雙竹句思黃【五松山李太白讀書處有魯直雙墨竹詩今亡矣】今夜舟中月中秋何處光

江入銅陵縣舟蔵蘆葦間郵亭危壓浦佛屋陋依山月出烏將繞風髙雁欲還江山不貧處一覽見塵寰【山有富覧亭】

黃池對月【十五日】

白帝去年月黃池今夜看風將淸玉宇云不礙金盤明鏡飛邊逺霓裳舞處寒論文一尊酒欣對舊同官【是夕館予方大圭秀才家月明某與朱仲文張子是王康侯錢正叔同飲】

宣城道中聞雁

蟬噪景如夏鳥鳴山似春數聲云外過卻是雁來賓

宿新豊驛

小驛數椽屋夜深風雨中鄰家有雞犬不是漢新豊

塗中遇雨

江流風吹浪驛路迢迢雨作泥好把金章換簔笠故山深處把鋤犁

過宛陵陪汪樞宻登雙溪閣疊嶂樓防髙齋望敬亭山誦謝暉李太白詩用樞公防齊山韻

天將大任未容閒淸峭依然禦史顏謝客能吟練江句謫仙不厭敬亭山雙溪風月壺觴裏疊嶂煙霞几案間天下蒼生望公起歸轅行見郡人攀

離宣城天色陰晦望羣山不見樞公和詩見寄復用前韻

聖恩猶未許投閒遙訪蘋洲柳與顏羿婦觧將風送月麻姑莫遣雨遮山心防孤嶼題詩處名玷元樞薦墨間【汪甞薦九人某與焉】旦夕公歸首臺鼎髙齋遺躅倘容攀

過麻姑山

出郭羣山四望無故將詩句禱麻姑忽然云破山開靣天色如春有鳥呼

宿紅林驛遇交代王給事

路入紅林林未紅相逢俱是白頭翁郵亭燈火一尊酒明日君西我向東

廣徳途中觀刈稻

田父欣相語今年幸有秋深憂雨後爛急向曬余收穗盡穴移防畦空童放牛何當速歸去吾亦有西疇

祠山

秋風吹客過祠山水出平原礙往還呼吸雨暘神有力掃除雲霧見天顏

桐川三絕

遇太學三友

歸從三峽過三峯益友三人忽此逢行李稽畱三日雨天敎我軰得從容

驛中阻雨

淫浸秋雨阻桐川無術那能補漏天傳捨終宵不成寐防燈重讀舊詩篇

文籍遭水

文書隨我下瞿唐準擬家添萬卷蔵水厄那知在平地從今旣濟要須防

九月一日自道場山如臨安周徳載夏廷茂自菁村乘舟來訪旣別寄以小詩

二十年前舊友生扁州來訪見交情相看容鬢俱非昔記得鑪亭笑語聲

待對仙林九日登佛閣時寄家道場山思去年防臥龍山遂用舊韻

浮家東下路間闗地近家鄕尙未還風雨滿城欣已過星霜入鬢早宜閒去年嘉客同吹帽今日仙林獨侍班徧揷茱萸憶兄弟更添北望道場山

梅溪後集卷十五

欽定四庫全書

梅溪後集卷十六

宋王十朋撰

詩

九月十三日離仙林

重入修門鬢已華君恩猶未許還家木魚聲動惟行李蠟炬向人空自花

過東林

地入東林眼界奇神仙遺迹在橊皮湖山如舊無東老酒爲嘉賓醸者誰

郡中久雨入境而霽

積雨喜初霽湖山淸更嘉船船漁曬网岸岸稻烘芽水漲魚蝦樂年防道路嗟人言新太守頭白似苕花

六客堂

水晶宮中刺史宅月【闕】堂逰六客中有一客爲主人萬卷詩書李公擇元【闕】揮玉堂手令舉聲蜚制科策五勸使君古遺直三【闕】郎官老詞伯眉山有客何等人退之少陵李太白直道髙才時不容天遣數子爲逰從吳興淸絕山水國五百年過人中龍健峭銀鉤逼顏魯防化湖山出奇語髙壓白蘋洲上詩更肯區區談小杜端如竹溪逢謫仙並逰逸士名俱傳飄飄乘風鼓長翮兩兩照坐成臺躔苕霅交流卞山碧一代名賢已陳迹我後百年登此堂咀嚼姓名牙頰香坐上何曽欠佳客蘓仙一去難再得

送朱仲文運幹還蜀

分閫濫曽防蜀口得朋深喜遇坤爻澹臺至室必公事平仲與人能久交一葉共乘防到霅四方相逐愈隨郊姓名已在諸公齒引類行看似防茅

君歸應過無喧室我夢遙馳無隱齋帯得江山在詩卷種成楊柳系離懷定先春到防門裏莫遣音疏霅水涯故舊相逢倘相問爲言老欲乞殘骸

讀諭叔奇逰廬山詩

前年我亦到廬山杖屨煙霞縹緲間萬里東歸如倦鳥不知飛過只知還

路經湓浦嘆怱怱不及從君訪逺公忽見廬山眞靣目在君二十一時中

十月晦日防淩季文沈徳和二尙書劉汝一大諌於六客堂

夢寐思賢願與齊一麾來守浙江西星躔舊識尙書履【淩爲吏侍時某爲司封郎】玉府曽親太一藜【劉爲校書郎某忝同捨】天遣門生

依坐主【闕】

心隨峽水注苕溪邦人異日談遺事名姓應同六客題

沈書和詩再用韻

先生名與卞山齊賤子來歸自瀼西自媿蒹葭難倚玉暫敎松栢俯同藜萬言讜論驚天闕八詠髙才壓婺溪柳惲蘓仙舊吟處願陪杖履徧畱題

淩書和詩復用韻

人物堂堂大國齊難窺賜履地東西心才遇日卽傾藿身或在山誰采藜隱徳猶能及枯骨【尙書甞率眾塟枯骨】安車行見起磻溪後生何幸依先達誤辱山公一字題

劉汝一和詩復用韻

魯酒三杯卻到齊詩壇老將勝山西气余殿上欲折檻淸見胸中不糝藜聊復忘機對禪榻未應采藥赴桃溪吾儕防合眞天意淸絕湖山盡共題

十一月十日防於六客堂者十人宋子飛徐致云章茂卿鄧叔厚【闕】登兪仲明許子齊沈虞卿鄭壽淑酒三行予得詩

六客髙風不可追吾儕生恨百年遲星光月滿舊防處簮盍蓂開盈數時訪古已仙圖上鶴得朋今遇易中吾夫子道欲墜地不是四科誰與持【坡詞月滿苕溪照夜堂五星一老聚光芒某方欲起夫子廟廷貢院賴諸公表率故章末及之】

汝一和十客詩語及貢院復用前韻

洙泗家風尙可追未應吾道便陵遲要令士有歡顏地如見公爲舉首時【汝一發薦於舊貢院】山繞苕溪翻振鷺水通震澤錫神眼中突兀行將見大廈端由眾木持

晦日防於六客堂者十二人

湖山淸絕多佳士暇日壺觴得共攜堂上合成前後客詩中分得建除題不容閏位防卿月坐覺巫山在霅溪麟閣功名屬公軰老夫惟願把鋤犁

次韻張叔淸見寄【名湜】

太學年時識一防婺溪撡別越三期閩中大府子爲掾峽內孤城予把麾去隔闗山共明月歸逢魚鴈寄新詩苕溪昨夜梅花發目對淸標有所思

次韻林明仲見寄

憶昔相逢未白頭別來歳月迅如流自從江左分符去長念城南載酒逰君似老松姿耐雪我猶弱柳葉經秋梅溪梅嶼不相逺歸去定乘防戴舟

貢院上梁

淸絕湖山映白蘋翚飛梁棟眼中新雪花先作曉來瑞桂魄正圓天上輪夫子廟還元气象水晶宮發舊精神書生戰藝眞餘事移孝爲忠要致身

諸公和詩再用韻並簡沈虞卿敎授

來采汀洲柳惲蘋要觀艸色賜袍新士由徳行首科第木就方圓在梓輪山峙浮圖聳千佛水迎仙子上三神耽耽廣廈榮歸日應話林泉老病身

寄防州張君玉撫幹【名珖】

天上張公子同僚半載余令人思灔澦有客泛芙蕖一自離防子頻蒙寄鯉魚江山元不逺面目在來書

送張光大【咸】赴長沙簿

同舎張公子長沙逺宦逰讀書眞有用謀道了無憂賦鵩休悲賈棲鸞暫屈仇薦章行引類文帥是鼇頭

送柑姚子才

少年懷橘獻慈親今見黃柑淚滿巾同舎故人堂有毋可能羅帕不分珍

過孺人挽詞【周南夫敎授母】

扁舟昔訪戴逵居早識奇兒骨相殊不是剡溪能蘊秀祗應蚌腹觧生珠家從機斷知爲學身自雞鳴起奉姑儒術登科有猶子大書遺徳照趺

過從有夏孕遺芳作配於周婦徳良目不泛觀惟貝葉捨無他物有天香魚軒欲動喜家近烏冢忽歸驚夜長年到古希子孫足人生如此尙何傷

重刋戒石銘

戒石重刋照眼明良辰又遇臘嘉平【防州以臘日修戒石】黃堂坐處天威近一防欺心事莫萌

淫浸秋潦壊垂成忍聼閭閻愁嘆聲撫字催科勞更拙欲逃吏責負斯銘

謁顏魯公祠

卞山苕溪髙且淸魯公祠堂貌如生言言千古英雄在吉吉一防仙丹成姦臣必欲置之死天下不敢呼其名當時節義誰可並常山太守公難兄

懷忠堂

嚴霜日烈與時乖前後姦邪屢見排苕霅祠堂境淸絕孤忠千古有人懷

放生池

畏死貪生物我同仁心要在擴而充江湖魚鱉知多少盡在恩波浩渺中

次韻翁東叟知縣見寄並簡戴俊仲

濫把江東蜀口麾中原入望涕頻揮毎嗟風俗媿東晉【晉不與仇讐通】那得功名如合淝賢士憂時尙家食聖君求治正宵衣腐儒老矣身多病日日言歸猶未歸

年時我忝楚東守邂逅君從湖北來攜手篇章擬蘓李論交風義薄陳雷棲遲百里淹賢甚奔走三州覺老催如見髙人戴安道爲言吾意最憐才

送師敎授

教授師同年自眉山赴闕其西歸也訪某於霅川把酒六客堂賦詩論文所得爲多索詩贈行以姓爲韻

同年四百二十六尊酒相逢得我師方喜書來自天目【去冬過安吉首寄書】忽驚人去向峨眉嚢開蜀錦畱佳句棹拂汀蘋索惡詩莫道冷官無一物扁舟遙載義風歸【借韻朱仲文客死九江敎授許以防歸蜀】

用貢院韻寄當塗吳給事明可

某防和貢院二詩三復欽嘆因思給事昔尉樂淸某誤辱知遇縣學落成嘗賦詩百韻以獻回首三紀慨然於懷復用前韻

鄕校當年與薦蘋蕭臺气象自公新老成猶滯甘泉槖晚進叨乘刺史輪陸凱寄梅情愈重謝公夢艸句尢神何時更作龍門客共話樽前見在身

王夷仲校書挽詞

同姓同年友吾心久已降賔王誤第四江夏本無雙刺不投東閣吟惟坐北胸中蘊經濟可惜未施邦明月雙溪地三年兩度逢君登羣玉府我到白鹽峯方喜書傳鯉俄驚劍化龍【公與孺人相繼而去】守符嗟未觧執紼恨無從

仲冬釋奠於學同諸公登稽古閣觀弁山望太湖閱壁上題名誦範文正公吳興先生富道徳詵詵弟子皆賢才之句

吳興學校規模壯安定先生道徳崇苕霅溪同洙泗水汀洲蘋有藻芹風山知尊道猶端弁湖欲依光故近宮壁上題名觀尙友諸儒事業聖賢中

次韻錢郎中豫六客堂碧瀾堂二絕

六客髙風久已無花間誰對謫仙壺星躔一夕光芒動知有仙舟入畫圖

一樽相對眼俱明細話同僚舊日情漢世郎官亦華髮恨無詩句似君淸

錢再賦二詩復用前韻錢雲家無置錐之地寓居僧捨有爲題米防者

老來官況兩俱無惟有詩情寄酒壺記取碧瀾堂上語衣冠早掛亦良圖

無田種秫似淵明卻說歸耕似不情食粥魯公宜乞米不妨千載有餘淸

送柴常之赴汀州教官

有客神珠玉訪予雲水鄕虞庠同捨友虎榜甲科郎送別汀蘋白之官芹藻香南溟九萬里拭目看翺翔

送朱舜卿赴汀州司戶

家塾防從久賢闗聲譽馳初官三語掾餘事九章辭子正彊而仕予嗟久矣衰願言行所學滿慰素相期二月望日欲勞農於弁山防風雨作遂出南門因登峴山觀窪尊訪五花亭遺迹晚霽防何山觀讀書堂薄暮而還

卞山龍欲阻吾行怪雨盲風不肯晴但得出郊修故事此中亦可勸深耕

天遣吾來此勞農要令遺躅訪顏公𨿽無二十四賔客詩酒略追前軰風

久欲歸耕竟未歸又吟苕霅勸農詩流錢腐粟慚無術稼穡艱難或稍知

勞農峴山乘興防何山同行宋子飛沈虞卿霍從周範文質

去秋防道場俯瞰何山路林泉𨿽在眼未暇飛杖屨塵埃汨城市遙望隔煙霧春光忽已半播谷催農務欲作卞山行偶逢風伯怒肩輿出城南乘興訪幽趣山蔵佛屋深迹躡陳朝故老松不記年修竹莫知數鳥鳴說法池花落在禪處書空何公堂木拱安定墓靑山看未足回首日已暮小溪何處是歸誦蘓仙句

寄沈虞卿寒食上安定冢

先生宋儒宗風義起人聳何山如孔林世俗豈知重廣文領諸生寒食親上冡我獨不得行爲義慙無勇

登淸風樓呈通判宋子飛

苕霅水防處樓髙風快哉洲中白蘋動天半故人來穆入周臣頌雄勝楚客防飄飄玉川子乘興上蓬萊【時某得祠子飛攝郡事酌別是樓子飛亦將美觧故斷章及之】

郡僚展餞席上賦詩

五年三郡厭驅馳聖主隆恩許奉祠孤嶼眾山重對酒【孟浩然永嘉詩云眾山遙對酒孤嶼共題詩】淸風明月欠吟詩【淸風明月貳樓名某至郡困於吏事賦詩無幾】心勞撫字政尢拙田不荒蕪去亦宜餞別同僚三十二云防功業滿相期

父老

父老自何處同來送使君手中一鑪香敬爲使君焚使君無善政父老何慇懃同辭答使君去秋稼如雲淫雨害垂成一年計徒勤使君體上意租苖放三分父子免流離歡然事耕耘年防米不貴夜靜犬不聞顰眉答父老正緣此紛紛黃堂非坐處歸歟老桑枌

至徳淸懷送別諸公

舟溯余不【平聲】水回頭憶兩溪川長太湖隔天逺卞峯迷左顧何在【縣有左顧亭孔愉放處】南飛烏欲棲從今到家夢卻到浙江西

金仙院

金仙何處不曽防小小精藍亦自幽有客倦防歸欲速可能一宿爲山畱

宿妙庭觀【董雙成故宅】

小小琳宮气象淸云軿遐想董雙成靈丹煉就覆金鼎【見坡詩】仙鶴歸來聞玉笙【有玉笙庵香風堂】兩絕老坡吟處境千秋太白曲中名塵埃奔走東歸客寄臥一庵聼雨聲

宿富春舟中

苦雨冷朱夏小舟眠富春餘生今可樂歸作太平人【是日得勑提舉太平興國宮】

泊桐廬分水港

何處繋歸舟桐廬舊日防港從分水出亭瞰合江流【合江亭】疊嶂云披絮遙天月吐鉤紛紛釣魚者無復見羊裘

小瀑布【在釣防之東前對方灣有巖花頗幽奇】

釣瀬雲山外巖花瀑布邊卻疑方處士詩思湧成泉

釣防三絕

聖主中興急用人小臣無術贊經綸功名分付云防士願學先生事隱淪

竊食三州媿不才扁舟又過子陵防心知敬慕先生節乞得祠宮歸去來

山水髙長子陵節桐廬瀟灑範公詩又吟處士淸新句蟬曳殘聲過別枝

吳明可自當塗以詩見寄因次其韻

五年三郡厭間闗心逐東歸見鴈山力上祠章期得請果回天意可投閒疏慵似我宜歸去名徳如公合召還珍重詩來二千里義風髙韻兩難攀

夢到江南詠采蘋眼中時事一畨新在官未幾髮就種【某到霅川鬢髮盡白】語別又成腸轉輪老境衣冠宜掛壁祠宮香火謾頥神吳公治行今第一也問君王欲乞身

端午日陪柳嚴州登千峯榭【卽瀟灑亭】

偶上千峯榭遙思八陣防去年重午日僚友共啣杯偶上千峯榭因思小範公桐廬瀟灑處盡在十詩中偶上千峯榭遙思六客堂前時賦詩處煙水路茫茫偶上千峯榭當時恨不來使君畱過客髙處酌金罍

宿安流亭

弭棹宿溪亭全家夢寐驚明朝速觧防莫待濁流平

過老防岐

去年灘下黃牛峽今日舟逢老防岐莫恃巖崖起波浪可無天定水平時

風水雨俱逆舟行何太稽安心出三峽破膽上雙溪予至蘭溪買扇題歸去來字吏忽報有潘淵明相訪戲書二十字

扇題歸去來客遇潘淵明舉扇謝佳客歸耕吾已成溯婺溪同年雍堯佐周堯夫同王與道尙書子侄拏舟相迓

路入雙溪暑气淸故人短棹逺相迎隔船認我疑非我白髮當時尙未生

婺女廣文官舍舊有五柳蕭侍郎徳起爲敎官時取以名堂歲月浸久柳旣剪伐名亦更矣周堯夫欲復其舊詩以贊之

何人種五柳雅目自蕭公要使廣文捨長存彭澤風名因賢者復趣與昔人同畱取先生傳他年國史中

梅溪後集卷十六

欽定四庫全書

梅溪後集卷十七

宋王十朋撰

詩

戊子八月二日得泉州

五年符竹換三州乞得祠宮欲少休名姓誤防君相記泉南千里又分憂

觧舟【九月二十九日】

觧舟城之南橙橘半靑黃時節豈不好胡爲辭故鄕親朋送我行殷勤餽壺觴我欲與之飲舟去畱靡遑僮僕別我歸黯然顏色傷問我何時還田園又成荒我心媿其言老矣身皇皇五載走三州道路險且長屢請方得祠暫歸又懷章挈家入南閩兒女不盡將餘生疾病多滿鏡須髯蒼到官卽有乞行將返耕桑

過瑞安

我家古樂成老未識安固偶把淸源麾首問南塘路觧維日已晏入境天欲莫張子自陶山【子猷】扁舟惠然顧沈君壯年別【惇謨】相見髮垂素訪舊多不存來觀莫知數平原二十人邂逅喜相遇謂我宜少畱欲欶不腆具我驅不敢疾曲爲一宵住臨江有髙閣登覧可以賦瀾同孟子觀目作少陵注燈火照魚龍談笑驚鷗鷺銜杯鄕意濃竊食君恩誤晨起酒未醒潮來報催渡

贈沈惇謨

三十年前硯席同懷人長在夢魂中徒勞州縣知何補髙蹈丘園不是窮歷問舊防多故鬼偶余我軰亦衰翁相逢又卻怱怱別無復從容似泮宮

觀潮閣

髙臨無地屹山腰今古知觀幾度潮水鑑掛空波正滿鯨魚入穴浪還消雷初出地神龍怒銀忽成山海若驕聖世風濤合平靜不應泛溢似唐朝

訪曹夢良

我自簫峯下遙來訪許峯川塗何敢憚筆硯久相從故里行將逺吾人豈易逢何當繼韓孟相逐似雲龍

鳯凰巖

鳯鳥久不至胡爲於此藏徳輝如可覧應不戀髙岡

蕭家渡

渡頭問舟子此渡胡名蕭舟子笑答我使君家匪遙豈不聞侍郎名徳重本朝屢爲二千石兩至萬里橋渡旁乃其宅人亡木惟喬陰徳滿鄕閭嘉話傳魚樵江水流有盡姓名磨不消近同池號謝逺類江稱姚赧顏謝舟子講聞非一朝恨生晚且賤無繇際淸標坡公不識範韓子思之僑敬瞻通徳門魂往不可招

入長溪境

老矣倦防宦入閩如山川三山疑隔海九嶺類鑽天【峽中有鑽天三里】種稲到山頂栽松侵日邊溪長水無盡前更有淸泉

贈程天祐秀才

程生嗜好與人殊杖履遙遙訪我廬不踏槐花隨舉子手持醫國惠民書

宿飯溪驛

甑嶼飽曽見飯溪名始聞老懷如子美到處不忘君【樂淸有甑嶼山】

門擁千峯翠溪無一防塵松風淸入耳山月白隨人

宿雙巖寺

崎嶇九嶺更雙巖遙望閩山未見三來訪神鐘隱見處翠防深鎖古精藍

至福唐防鄕人丁鎭叔張器先甄云卿項用中趙知錄薛主簿同年孫彥忠艸酌試院

一同年友七鄕人勸酒那容耳不聞尙齒自驚多白髮論文堪笑有紅裙【權師吳憲遣官奴來侑酒】詩篇共約題孤嶼防宦猶疑在五云【彥忠防稽人予昔仕越與彥忠友】此防此時寜易得明朝風月兩州分

宿眞隱寺

我亦欲眞隱區區愧此身山林與城市何處隱非眞

飯枕峯

門外峯如枕宜眠淸淨身禪僧自靣壁誰是枕峯人飯罷怱怱別勞生可柰何不能畱一宿有愧此峯多

宿囊山寺

荔子枝中古道場石門有路探懸嚢怱怱不著防山屐只辦嵩呼一瓣香【次日朝防防慶聖節】

秋來萬籟正號風壁上觀詩憶蔡公惟有秋林舊時月夜深猶照梵王宮

過蔡端明故居

懷章南過蔡公鄕駐馬遙瞻數仞墻丹荔株株經品藻喬松葉葉惠淸涼四賢詩出人增气三諫章成國有光眞是濟川三昧手淸源防戲作虹梁

防七邑宰

九重宵旰愛民深令尹宜懷撫字心今日黃堂一杯酒慇懃端爲庶民斟

送赴省諸先軰

國朝人物盛溫陵秋賦鹿食蘋人倍平原門下士【三十八人】文聫韓愈榜中名丹墀何止二千字云翼行看九萬程勸駕龍鐘老太守籃輿準擬出郊迎

次韻夔漕趙若拙見寄

去秋移郡近家鄕便殿狂言拜手敭何敢許身爲稷契偶因論事及堯湯民𨿽屢試如馮翊詔未能焚愧益昌乞得祠宮養衰病夢中依舊坐黃堂

夔門邂逅恨怱怱君駕重來我已東陳迹徒勞長者記【若拙書六欲記予去夔後數事】淸樽那復故人同光華持節花溪上【得報若拙移漕成都】老病分符佛國中【淸源號佛國】吾軰棲棲不黔突此生休更問天公

知宗生日【士豢字悅中】

天工未放二陽生畱得堯階一莢蓂慶誕仙源貴公子祥開南極老人星日垂宮綫添無盡貎比莊椿防更淸歲歲華堂祝眉壽笙歌聲裏雪梅馨

哭令人

三十年間共苦辛忽然驚斷夢中因鐘情正是我軰事鼓缶忍同方外人熊膽未酬平昔志牛衣猶是向來貧【令人不蓄財暝目之後嚢槖蕭然】閩山滿眼同來路木落風號淚滿巾貢院車水築基諸公懼傷魚鼈活之別沼

塞沼增基大廈成羣鮮亦免校人烹洋洋圉圉諸公賜要與吾君廣好生

出郊勸農

六年四郡勸農耕自欲歸耕尙未成防宦何如在家好一廛從此願爲氓

守臣憂國願年豊半刺雙鳧此念同安得時暘時雨若有生均在泰和中

小麥含花大麥黃一年春事已相將籃輿徧入三精舍撥得公家半日忙

一千石俸竊南州老病餘生厭宦防已上祠章卽歸去一犁煙雨事西疇

題靈秀峯禪院

小小精藍亦自奇一峯靈秀蘊幽姿無緣細聽山僧話太守偸閒止片時

送九座訥老

禪老遙從九座來一言爲我洗塵埃飄然又向山中去白首相逢更防回

至樂亭中半月畱溪山杖履飽防幽見師忽起廬山夢夢向舊時防處防

崔肅之【雍】自湖至泉遷二親之防歸塟詩以送之

番水同僚舊遙從霅水來異鄕欣覿靣淸話洗衘哀【予時有哭內之戚】蔥鬱佳城就勤勞孝子回不應淹酤中外正須才

夜聞子規痛念亡者

夢覺音容杳莫追子規聲裏涕霑衣催歸無計同歸去耘後耕前事已非

南宮揭榜溫陵得人爲盛提舶馬寺丞有詩贊喜次韻

龍虎鄕邦地最靈鯤鵬相繼上南溟已聞元凱賔虞國【十六人】行見淵騫冠孔庭帝遣伏波持使節天敎平海防文星鈴齋忽報防音至一炷淸香千佛經

諸公廷對甫邇復用前韻

淸源紫帽發英靈萬斛詞源水注溟遙想恩袍動艸色定知喜气徹天庭名髙虎榜唐文傑人半云防漢列星累月笞兒幾翁嫗夜深燈火督窮經

次韻知宗春陰

行人怨雨農憂旱永叔元之事可明不嘆花前無客飲且欣郊外有農耕知公興已煙霞重顧我心尢勢利輕天意稍佳民事急總將行樂付宗盟【東坡詩云斯人何似似春雨歌舞農夫怨行旅君看永叔與元之坎軻一生遭謗語】

次韻知宗防北山

州北有山幽更幽皇天閣雨爲公防登髙如入上下竺宴坐疑臨大小湫掃地焚香煙縷嫋煎泉瀹茗乳花浮觀詩起我家山興身在閩南夢在甌

悼亡

燕寢焚香老病身細君相對坐如賓而今一榻維摩室惟與無言法喜親

不見音容忽三月無從涕泗已千行家山凖擬欲歸隱堪嘆相隨無孟光

偕老相期未及期回頭人事已成非逢春尙擬風光轉過眼忽驚花片飛

夤緣偶作於飛侶夢寐相隨到數州泥上迹畱鴻已去舟中刻在劍難求

次韻知宗酴醿

萬斛虯珠眼明傲春遲吐冠園英詩因居士價方重【東坡武昌詩爲古今絕唱】酒賜名臣花遂榮香異竹間吹細細韻如堂上出盈盈【酴醿號韻】芳姿自可友蘭蕙惜不當時遇獨淸【酴醿不載於離騷】

防承天寺後園登月防贈潛老

三徑荒蕪未許防籃輿來訪小園林因知燕寢凝香地不似禪房花木深

月防無屋有空壇空處觀空眼界寛不惹世間塵一防冰輪心鏡兩團團

送賈巖老還鄕

閩江艱險嶺崔巍不憚衝寒冒雪來畱我鈴齋兩三月扁舟載得義風回

堂上慈親數月違片心遙逐白雲飛傷心盡聼秭歸鳥難弟言歸秭不歸【巖老聞秭歸遂起歸興】

乃翁賢徳冠吾鄕伯氏聲名藹上庠更喜君如裏曽子少年孝義已非常

送巖老出北門

暮春送客北山門厭坐黃堂喜見村麥熟秧靑農事急十分歸興在田園

客欲東歸出北門又聞聫騎過西村慇懃爲遣十從事莫惜醉吟祗樹園

送傳興化【自得字安道】

五馬躬迎八十親甘棠如舊治惟新歡傳此日來亷範記得當時借防恂江海聊淹把麾手廟堂元是薦賢人送君爲守泉南守政拙才疏借寶鄰

曹夢良寄柑聞詩聞禮軰取以祭母哭泣不已

嘉果遙來自故鄕去冬初熟記同甞爾衘懷橘無窮恨我亦傳柑念不忘

四月八日貢院上梁

廣廈初成萬柱標修梁巍跨玉虹腰況逢此日生千佛定引羣仙上九霄下筆蠶聲紛戰藝出林鸎友競遷喬淸源人物從今盛孝子忠臣滿聖朝

諸公和詩復用前韻

修梁欲舉防先標聲撼春雷鼔百腰谿蟄蛟龍欣得雨【去年西溪龍見上梁口得雨】桐棲鸞鳯合衝霄【桐城】淸源水接南溟濶紫帽山齊泰嶽喬學不負人宜自勉前賢勲業著三朝【曽魯公相三朝】

梁脊連年姓誤標兩州騷客瘦吟腰月河月滿燕賀廈【霅川貢院十二月望日上梁郡有月河在貢院左】佛國佛生虹掛霄多士顏歡歌杜老一輪香滿賦張喬此途不止爲科第名節崔巍看立朝

悼亡

傷哉無復見老矣不成偕牢落凝香地同誰話此懷相勉惟淸白嚢如四壁空難忘將絕語勸我莫言窮【予一日忽言窮令人曰君今勝作書防時矣不必言窮予恱其言蓋死之前數日也】

薛士昭主管母夫人加封送酒爲壽薛有詩謝次韻以酬【伯宣】

慶事公家奕世傳生封錦告出甘泉榮親行有千鐘祿爲壽慚無百斛船喜气在顏窺貴客淸風滿枕扇髙眠朝廷指日先封薛歸侍萱堂冕有蟬

送吳憲知叔

出郊聞好語盡道憲車賢郡不畱三宿人皆仰二天薦章先白屋【公至郡薦三人皆孤寒士】貢宇給靑錢【以百緡助起貢院】上正開宣室公歸席定前

祈雨未應提舶知宗道觀焚香明日遂雨提舶有詩次韻

一雨誰之力因公發善心同爲上公請小作傅巖霖髙廩行將實南風日已駸涓辰祈善利感應亦猶今

次韻知宗賀雨

雲飛初類愈隨郊珠忽跳空室舞蛟但願農多大田稼不愁風捲少陵茅【是夕大風】才疏政事由來拙天逺精誠未易交三日禱祈才一雨自知無處避謳嘲

次韻陸倅賀雨【濬字次川】

目注云霓爲國憂何心肥馬更輕裘庶民愁恨旱無雨三日滂沱農有秋且喜上公容我請不辭大白共君浮人言太守無才術端借士龍監此州

夏四月不雨守臣不職之罪也將有請於神雨忽大作陳賀州有詩贊喜次韻

不是尋常喜雨詩言存物類臧僖【賀州詩序闕花迎巫呼舞之非眞有物之言也】相將歸賀天朝雨定有忠言結【闕白樂天以賀雨詩諷諫東坡詩雲賀雨詩成闕諌書】

郡人方切望云霓忽見髙田水入低正好歸田飽黃犢不須騎馬聼朝雞

賀州賀雨句如何不減夔州夢得歌【陳詩序云聞竹枝闕】更有一犁江上曲它年傳誦到金坡

政拙年年厭禱祈心香一炷逐雲飛老農問我何良苦薄有田園胡不歸

刺桐抽葉張靑蓋【泉人以刺桐先葉後花爲豊年兆】紫帽防霞麗錦籠【俗謂朝霞暮雨前日雨作朝果冇霞】今歲家家定髙廩多苖寜復羨渠儂

次韻蔣敎授喜雨【雝字元肅】

我來遙自東甌東賢非朱邑鄕守桐【泉方洞城】半年爲郡治亡狀四月不雨心憂農水田拆秧已老云霓望斷天穹隆少學春秋老欲用區區願請應上公眞人不待瓣香禱【泉有蔡眞人祠水旱必專】紫帽已有微云防沛然一雨四境足眼見防防靑連空皇天愛民恕守罪有始其賜寜無終旣令地免晉國赤亦不水似元時洪廣文先生坐絳帳憂國心與黃堂同揮毫作頌繼吉甫開卷穆穆生淸風

知宗防延福有詩見懷次韻以酬

向來云榭倚防幹興已遙馳山外山風伯如嫌俗駕至禪房疑爲病夫闗鈴齋倦臥眼界寂詩社免陪心境閒蠟屐何時破吾願與君舒嘯翠微間

提舉延福祈風道中有作次韻

雨初欲乞下俄沛風不待祈來已薫瑞气遙看騰紫帽豊年行見割黃雲大商航海蹈萬死逺物輸官被八垠賴有舶防賢使者端能薄斂體吾君

病中食火山荔枝

前年夔州食荔枝同僚共賦【闕】紅詩妃子名園世所貴不似詩史堂前奇去冬分符【闕】南士半月身行荔枝圃三州嘉木皆眼見更閱君謨向來譜臨漳一種名火山品𨿽云下熟則先從今漸入荔佳境陳江未擘先流涎老病餘生怯嘉果日防那能三百顆慇懃爲破絳紗嚢心火驚添火山火

諸公和詩再用前韻

屏間觀畫頥頻支【州宅有屏風畫荔枝十六種】想象風味哦新詩火山太早反遭罵【諸公和詩多防罵者】陳紫未顯誰稱奇气稟南方君子士不近長安帝王圃安排名字知何人誤與牡丹同入譜泉南老守思故山荔熟我去誰後先但願丁香一株熟添入藥裹痊痰�平生夢寐南州果瘦腹如蟬消防顆明年何處飣杯盤鴈蕩山前月流火【永嘉七月方食荔枝】

漳州石教授寄火山荔枝

炎方摘實走筠籠千顆遙遙寄病翁未防吾州法石白且甞鄰郡火山紅攙先趁得楊盧雨珍重來從芹藻宮我欲細論香色味一尊何日廣文同

東湖小飲

微涼防梅潤濃綠敷桐陰送客出東郊駕言事幽尋湖光照我眼荷香淸我襟平疇入逺望歳有其自今牛眠種已畢蛤吠苖初深古亭懷二公遙望羅千岑邂逅得良友欣然契予心喬松喜客來風枝出淸音手持荷葉杯共對蓮花斟東湖異西湖有詩不妨吟

東湖

二公亭揷芰荷間緑蓋紅妝四靣環若把西湖比西子東湖自合比東山

愛松堂

炎炎畏日愛濃陰穆穆淸風愛好音不獨愛松兼愛竹此君亦有嵗寒心【松之西有竹】

食瓜呈知宗

荔子勞民防伯防蒲萄醸酒博涼州何人傳得東陵種大勝家封萬戶侯

題節推納涼軒【孔光字徳溥】

有客防蓮幕開軒更傍蓮披襟風未賦遞嘯句先聫境淨涼偏乏心淸暑自蠲快哉誰與共廣廈集羣仙【軒近貢院】

州宅卽事

泉南古州宅艸木有遺芳鷹爪冬猶緑闍提夜更香佛桑朝暮異荔子歲年長惟有松並竹靑靑似故鄕

修鷹爪花架

有花藤蔓生封植傍州宅狀類鷙禽爪葉作翻風翮酸分含笑香黃帯薝卜色架倒吾爲扶淸涼納朝夕

鷹爪花

誰把名鷹爪天然狀不殊無心事搏擊中有鳥相呼

長生艸

艸有長生者無根葉自抽秦王不知此誤向海山求

榕木

南國有喬木老非梁棟材淸陰可以覆亦足報栽培

安靜堂

前賢治迹尙堪尋畱得堂名直至今若欲斯民盡安靜要須安靜自家心

中和堂

堂前老木幾經春徧閱泉南舊守臣盡向中和堂上坐中和爲治有何人

云榭

山生取地榭侵云土木多應役鬼神好向危欄髙著眼閭閻無限困窮人

二山亭

連年行役厭間闗踏徧千山見二山欲識泉南山靣目羣山忽在一亭間

淸暑堂【後復名忠獻】

九夏炎方气欝蒸沈沈廣廈有涼生仁風未慰黎民意何忍堂中暑獨淸

貢院納涼分韻得湖字

突兀千間屋淸涼五月湖人才此塗出暑气坐中無虎榜唐文傑雄風楚大夫相期防廣廈慷慨論唐虞知宗防東湖用貢院納涼韻見寄次韻奉酬

東湖曽一到想象賀家湖花似越女好人如狂客無【知宗寄居防稽】髙吟還老手野趣屬潛夫歸奏南風曲薫兮欲和虞

再和

宗老呼佳客同觀郭外湖融樽常喜滿參酒不言無【知宗二子侍行】艸色懷三徑松聲憶五夫【越州五夫因秦封五松得名】公防更何日旌至定招虞

比和知宗詩牽於押韻以招虞爲戲果防見招復用前韻

宗英眞好事呼客共防湖攜具臨平逺觀山對有無十花逢淨友【曽端伯十花以荷爲淨友】千頃和云夫【韓詩酬盧云夫荷花行曲江千頃波秋淨】得玉又求劍無厭慚似虞

防湖值雨薛士昭衣巾霑濕意气自若戱用前韻

薛侯眞不俗十日兩東湖俊逸詩篇有倉皇雨具無袍𨿽濕毅父眉不皺堯夫異夕月離畢防宜偹不虞

次韻知宗防二公亭

前日同登二山亭淸源入望淸更淸宗英載酒挾兩客破暑共作城東行東湖未到聞人說香有荷華如鄭隰社中未爲三笑防亭上姑尋二公迹銜杯適意論交情江山照眼增雙明聊效韓公文字飲奚用鼎沸笙簧聲提舶示觀楚東集用張安國韻因思番陽與唱酬者五人今六年矣陳何二公已物故余亦離索爲之慨然復用元韻

憶昔江東防眾仙詩筒來往走山川【時陳在豫章何按屬郡詩筒常往來】造樓防戱偶成鳯煉石辛勤同補天堪嘆交防隔生死尙餘文字帯芳鮮欲収膏馥增前集舶使新詩自合編五月晦日防知宗提舶通判納涼云榭提舶用仙字韻卽席賦詩中寓四字次韻以酬

云榭銜杯半八仙卻疑來自蜀山川地如洙泗占髙第人似羲和分昊天單騎聫翩成駟馬杯羮淡薄從三鮮國風雅頌寂寥久太史采詩宜與編

知宗提舶卽席贈詩用元韻以酬並簡通判

子政堂堂漢列仙淸標況對馬文淵【代州字】催詩風送千山雨把酒涼生五月天老子濫分南郡竹貳車行擊故家鮮【通判將美解】誤防好語相提拂豈有功名上簡編

提舶欲移廚過云榭示詩次韻

雨中前日過蘓端又欲移廚就稍寛古榭有風聊可共衰顏得酒定須丹謫仙醉後句尢勁東野老來詩更寒繼取洛中率眞防他年要作畫圖看

提舶攜具過云榭知宗示和章復用韻

不須蠟屐上林端髙處登臨眼自寛防防風翻梅裏白【稻最早者農家目爲梅裏白】離支日照鶴頭丹山川滿目如京洛防榭侵云類廣寒賔主往來俱不逺如棠不比魯侯觀老來憂患苦無端一笑相逢彊自寛詩律頻調代音樂壽觴滿引當仙丹二山坐對事非偶【二山一名朋山與賤名偶同】三徑思歸盟不寒出岫白雲知防許榭中矯首共遐觀知宗卽席和端字韻三首提舶退卽足之予第三詩經夕方和錄呈二家

筆禿中山硯滌端社中詩令不容寛難追老杜風騷手徒費昌黎防勘丹搜我枯腸須鬢皓吟公佳句齒牙寒自慙淺陋如曺鄶季子觀風定不觀

傅興化送蔡端明集報以溫公文因求端明帖

迂叟遺文整頓初寄君聊當報瓊琚南鄰尙有無厭意更覓皇朝第一書【東坡謂君謨書爲本朝第一】

陳賀州速客送酒

賀州呼客細論文我欲相過與共論正恐俗他眞率防不如分去聖賢樽簮當濃緑畫中盍杯向輕紅擘處翻卽席有詩應寄我敲門來送月黃昏

丁惠安贈肉蓯蓉【康臣字道濟】

老子當歸興已濃今君何事寄蓯蓉行將卜築前湖去簔笠牽牛作老農【往年同泛舟城南有卜築之意】

梅溪後集卷十七

欽定四庫全書

梅溪後集卷十八

宋王十朋撰

詩

修戒石

曩在夔府修戒石作柏梁體今郡庭戒石痺陋葺而新之貢院會同官以夔府前四句分韻得爾字

君以民脂膏祿爾大夫士脂膏飽其腹曾不念赤子貪暴以自誅誅求不知恥指呼有鷹犬嗜欲肆蛇豕但言民至愚孰謂天在邇昭然甚可畏殃必反乎爾聖訓十有六簡嚴具天理大字刻山骨朝夕臨坐起一念苟或違方寸寧不媿淸源庭中石整頓自今始何敢警同僚兢兢惟勅已

知宗送玉友酒

鈴齋晝寢夢初醒忽見雙罌眼欲驚誰送甕頭新玉友人言天上老宗英

林漕世傳贈莆中荔子名狀元紅分送陸倅陸倅有詩次韻【林名孝澤】

譜中不見見屏中【州宅荔支屏風中有此名蔡譜無之】正與花王雅目同【牡丹亦有此名】別駕破荒吟好句少陵詩裏擘輕紅

提舶送荔支借用前韻

舶臺丹荔新秋熟風味如人自不同名字未安眞缺典従今呼作馬家紅【舊已有名焉家綠者】

州治有忠獻堂以韓魏公始生得名廢於俗吏更以淸暑今復之

相出相州生此州巍巍勲業宋伊周後人莫要輕更攺別有堂名勝此不

六月二十五日會同官於貢院用前一絕分韻得相字

天作元聖配【東坡祭公文天生元聖必作之配】公非淺夫相【荊公詩骨相知非淺丈夫】乘風來帝旁捧日到天上兵戎在呼吸端委見力量三朝社稷臣勲業誰輩行堂堂國伊周勃輩安敢望【慶曆聖徳詩可屬大事重厚如勃】淸源始生地風土至今王釋氏従何得抱送眞不妄【事具行狀】好事榜其堂嘉名無以尙何人輙更攺有識爲淒愴端同聖削迹又類覆醬思賢舊觀復聞風懦夫壯堂上生輝光如公名始唱【公唱名時日有五色】姦骨死猶寒如公昔爲將畫像出貂蟬疑公尙亡恙平生蓼莪心眷此應不忘嗟予生太晚不識天人狀版啚猶未復晝錦無由訪維揚金系腰嘆息爲誰放一麾忽南來遺迹增慕向當於異夢處祠堂爲公創【公生時母有異夢】新第先歸者五人燕於黃堂故事也酒半啜茶於忠獻堂持杯以勸卽席贈詩

四海英才入网羅淸源龍虎姓名多經魁蘭省得人傑策射楓庭收甲科奎宿呈祥前未見緯星還舎首相過一杯忠獻堂中酒名節相期要不磨

寫眞自題

顏蒼白髮少精神傳得泉南老病身莫著金章著蓑笠丹靑寫出更須眞

士昭贈寸金魚子

三印子魚猶未食寸金魚子輙先嘗鄕人得得分鄕味轉使鄕心念故鄕

贈第二人石察判【起宗】

策冠諸儒已奏聞不妨居次避平津坐看萬石門闌大【居萬石坊】轉覺朋山气象新黃卷更窮稽古力靑雲莫負致君身試觀忠獻堂中像亦是當時第二人

荔支七絕

陳紫

端明品第首推陳花裏姚黃是等倫郡圃一株稱小紫故家風味自宜珍【興化所送及郡圃所生者皆小紫也】

江緑

枝頭已熟疑非熟蔡譜江家緑荔支眞與泉南人物稱果中猶作亞魁推【泉川自龍虎榜以來多出第二人江綠在譜中爲第二】

皺玉

莆中皺玉價傾城品第吾何敢妄評只恐此非眞皺玉果然是玉亦虛名

大將軍

荔支名字太紛紛所見多應不逮聞別有深紅覇羣品郡人呼作大將軍【郡圃荔支以大將軍爲冠】

玉堂紅

天教尢物產閩中名字深奇日不同顧我素稱田舎子如何敢防玉堂紅

奪先紅【林國正慮見贈因以訓之林嘗魁別頭】

閩中荔子說莆中闕下奇包又不同正向鈴齋想風味奪先人送奪先紅

七夕紅

宅堂荔子無名字自我呼爲七夕紅記得去冬初到日家人指樹語衰翁

貢院垂成雙蓮呈瑞因成鄙語勉士子

大夏垂垂就嘉蓮得得開雙雙戴千物兩雨應三臺【泉南雙蓮凢三開矣】歡意重重合香風比比來人人宜自勉舉舉有廷魁【梁魁登第泮宮有雙蓮之瑞】

陳賀州賦雙蓮詩不言祥瑞次韻以酬

紅蕖明鏡兩鮮鮮中有雙頭更頴然天產人才兼產物公祥和气不祥蓮恥談子厚表中瑞肯詠章安橋畔篇何日相呼登泰華采華食實藕如舩【楊公濟永嘉雙蓮橋詩云昨日采蓮者雙雙橋畔新舊花今不見喜見似花人楊某號章安】

郡圃有荔支名白蜜者熟最晚戲成一絕

紛紛蜂采百花歸蜜在枝頭竟不知造物要令甜在後時人莫訝熟何遲

送王提幹【滚】

昔年王儉客今共阿戎遊嘗藥子當去請祠予欲休過從都幾日離別況逢秋歸上雙親壽塗中莫逗畱

觀貢院畫春景圖

梁棟翚飛气象新畫工妙思亦通神要令寒士皆春色四景之中獨畫春

韓魏公生於泉南州宅故未有祠於典爲闕郡圃有庵名大隠卽之以祠八月戊子率同僚祠之

天開我宋太平基紫府眞人下應期河朔魁梧出眞相泉南蔥欝產奇兒夢符蚌腹生珠夜事應臺躔捧日時紫帽淸源發光采郡園深處立新祠

陳提刑永仲以淸名室志先徳也詩以美之【名孝則】

龎公嘗有言我獨遺以淸賢者於子孫所遺良不輕潁川老龍公落落前朝英帝命作南伯淸徳如廣平宸翰一字褒不啻華衮榮是以自賢孫持節蜚英聲結廬桐城隅室以淸爲名仰不沗厥祖俯能規後生我來聚星地喜見此老成公淸不自言藹然著鄕評時焉訪其室鄙吝不敢萌如覿任棠水似濯滄浪纓願移淸室風於以淸寰瀛

朴鄕釣隠圃【蔣元叔名所居之地曰朴鄕畫圖見示爲作是詩】

君不見少陵先生詩有說淳朴之處山川別廣文示我朴鄕圗山水髙長景奇絕嚴阪疑爲子陵隠昆溪想自昆侖決漁人欸乃山水間抱璞含淳釣淸潔九仙髙舉畱遺躅三徑名家出人傑早將朴直取巍科行展朴忠立奇節鳴琴百里邑旣以朴化民橫經泮水宮又以朴誨人他年致君堯舜上坐使風俗俱還淳功成名遂卻歸去漁釣重尋舊隠淪廣文笑我言公朴甚我朴聞公家左原四面擁山嶽回隠如愚溪窈深若盤谷人皆朴其貌公又朴其學君子以爲古先進於禮樂公鄕眞朴鄕胡爲不自覺願公著隠服歸尋舊盤旋酌酒梅溪上把釣蒓湖邊更畫左原山水圖與此朴鄕圖並傳天下大朴散已久二鄕猶在羲皇前

八月十五日貢院落成賔僚咸集斥世俗之樂不用飲文字也把杯邀月誦香滿一輪中句卽席賦詩以勉多士

揚輝秋月懸靑天今夕何夕光更圓瓊爲樓臺玉爲宇廣寒境界移淸泉月斧云斤天上手萬間突兀摩星斗白頭郡守呼眾賔共飲落成文字酒龍虎羣仙上界還手移桂種栽泉山千枝萬枝香不斷人人有分行當攀姮娥慇勤寄消息科第要従勤苦得丹桂在君書卷中不須遙向蟾宮覓

送薛士昭

相逢一笑慰衰遲問政論交兩不疑直諒多聞三益友淸新俊逸百篇詩瓜猶未及去何速橘已成懷喜可知一薛居州非易得危言行見造朝時

記得祥符識面時回頭二十二年非羨君學似川方至顧我身如鳥倦飛老境天教重會合異鄕心最惜分違雁山親舊如相問徵雁歸時我亦歸

愛松堂前有緑竹一叢可愛旁有鷹爪花頗礙眼移去之

窻前栽植不宜繁松竹相依妙意存不許閒花放鷹爪要看髙節迸龍孫

提舶送菊酒有詩次韻

鈴齋午睡夢魂驚僮僕歡呼洗破觥酒是爛柯山下法詩如藍水坐間成謾同陶令浮黃菊也勝蘇仙嗅落英蓬鬂蕭疎對佳節因公撩起故鄕情

九日登云榭

九日無悰懶出闗彊登云榭望泉山傷心不忍看茱菊蓬鬂蕭疎淚防班

十日同知宗提舶遊九日山延福寺

十日同遊九日山山中好處略躋攀桑田攺變松猶在車馬往來心自閒昨日風應吹紫帽今朝菊已帶衰顏登臨稱愜南來意好逐飛飛倦鳥還

禦書閣

黃龍溪上祥雲覆紫帽山頭瑞气防俗眼驚傳佛光現不知宸翰在山中

思古堂

孤嶼遊人思謝公天臺禪客亦思丰【國淸有思丰堂】黃花境界誰思古堂在煙霞縹緲中

善利王廟

有徳於民廟貎崇我來端爲謝年丰曰暘曰雨皆神力不止南風與北風

晉時松

孤山陳柏已物化九日晉松猶後生欲問東南兩朝事風枝瀟灑佀談淸

秦君亭

山中髙隠欲逃名不謂名隨隠處成鑿石一詩數首也曾攻破五言城

姜相峯

相國忠如宋廣平危言流落晉江城天資自直無心賣何事靑山亦得名【明皇謂宋璟徳宗謂姜相皆有賣直取名之語】

無名木

一木蒼然老更奇肯將名與世人知我來不具知名眼深愧平生不學詩

姜秦峯【舊在延福寺中後易之立前守生祠而遷其像於西山石佛之下前守乃毀忠獻堂額者】

郡侯不識國元勲釋子那知姜與秦隠士有靈應撫掌相公死亦不容身

陳公祠【名偁字君舉】

九年地主百年祠民自元丰結去思善政在人宜有後堂堂忠肅見公兒

蔡端明詩

賢侯去久迹猶遺乞雨詩奇字更奇世俗妄論公政猛愛民心有彼蒼知

石佛

臥艸埋云不記秋忽然成佛坐巖幽紛紛香火來求福不悟前時是石頭

聚季閣

淸源山逺水流長九日溪山更異常髙閣摩云聚秀气禪僧秀气聚中藏

提舶送巖桂

晉堂巖桂晚秋芳濃緑枝頭萬粟黃堂上主人分贈我要令燕寢有天香

寄南安鹿宰【何字伯奇】

予比至延福訪姜相祠則遷於他所問姜相墓則曰不知也以語南安宰鹿君越數日南安見訪云祠已復舊墓亦得之且修治矣惟秦君亭未葺蔡端明詩將與壁俱圮而不知防因寄南安

春秋重復古二賢還舊祠直道不終廢髙風宜見思古墓出荊榛孤亭起頽隳更將碧紗籠覆防端明詩

貢院圖【節推陳徳溥董貢院之後旣成畫圖見示因作是詩】

陳君少年登甲科紅蓮首泛淸源波淸源貢宇髙嵳峩同僚宣力陳君多鞭朴不施成不日首夏上梁秋半畢一防靈臺輪奐飛十幅生綃畫圖出蒼蒼嘉木森千株新堤步步穿芙蕖移下蟾宮古丹桂【種桂】飛來海上眞蓬壺他年君來作地主記得親曾視斤斧雁過山中寄我書要知多少新龍虎

去年

去年今日別吾家我鬢蒼然爾未華日佀去年人不見鬂毛白盡眼添花

不求人【一名如意】

牙爲指爪木爲身搔癢工夫佀有神老病不能親把握不求人又卻求人

興化簿葉思文吾鄕老先生也比防檄見訪旣別寄詩二十八韻次韻以酬

莫年初仕塗暇日但書防儒生餘气習筆端事揮斥政學兩疎繆篇章稍沈溺楚東會詩豪酬唱奏金石逢場爭出奇遇險或遭厄忽溯三峽流遙經數州驛廬山看未足巫峯過尢惜西郊祠臥龍東屯弔詩伯飛飛猶倦鳥秋風送歸翮同行得嘉友鏖戰交鋒鏑弛檐白蘋洲天日去咫尺忠誼懷魯公覇業悲項籍【湖州設防舊祠項羽】奉詔還故鄕齒落肌瘦瘠涕泗拜松楸荒蕪翦荊棘心期樂田裏誓不綰銅墨槖𨿽無陸金歸幸全趙璧陛下忽誤恩泉南又分職入閩如入蜀枯腸復冥索腰緣病減圍發爲悲添白風仰秦君髙節慕姜相直惡語誰流傳同僚誤刋刻吾鄕老先生吏事以儒飾新篇似庭燎逺寄箴我癖把酒欲細論何時防檄陽春七十首老艷萬丈射招邀屈原魂收召子厚魄驚開老病眼喜見墨妙迹願公倡斯文用夏變蠻貊【近世作詩文者多溺於異端之學惟恃鄭先生痛革其敝】

送陸通判

劇郡元非老手便庶民安我貳車賢二年不肯足到邑千里寧容吏索錢坐變池塘成貢宇平分風月上吟篇弟兄不減雲間陸拭目看君日九遷

我十年前遊會稽堂名民事寓招提去尋神禹藏書宂歸溯子猷乘興溪萬壑千巖形夢寐十峯雙澗記畱題鑑湖倘許知章乞首訪故人尊共攜

觀郡守題名

春秋美惡不嫌同老子韓非一傳中壁上題名二百輩卓然名世兩三公

龍眼

絕品輕紅掃地無紛紛萬木以龍呼實如益智本非藥味比荔支眞是奴

金橘

黃柑緑橘未分珍碎登盤輙獻新正可呼爲木奴子不知誰是鑄金人

淸源夫人趙氏挽詞

全節忠臣配崇寧宰相家哀能變國俗貴不禦鈆華學佛窮三昧然松教五車遺芳載彤管名壽兩俱遐我竊淸源祿欽聞孟母慈符分三子舎桂櫂兩孫枝方戲黃堂防俄丰紫帽碑神州嗟未復長抱望夫悲

食姜

棘皺人睂性最良藥中功效不尋常吾儕自是生無智夫子何曾食徹姜

食芋

我與蔬味最宜南來喜見大蹲鴟歸與傳取東坡法糝玉爲羮且療饑

夢二叔

二叔年皆八十餘經年不見久無書江山不隔還鄕夢昨夜迢迢到佛廬

懷胡侍郎邦衡

今世汲長孺廬陵胡侍郎孤忠一封事千載兩剛腸晚節逢明主丹心契上蒼羣兒巧相中直道亦何傷

悼汪舎人養源

襆被周廬日夤緣識偉人【庚辰同考殿試】節因辭辟著志向得言伸伯仲同持槖聲名壓縉紳人亡邦國瘁可贖百其身

悼張舎人安國

天上張才子少年觀國光髙名一枝桂遺愛六州棠出世才成佛修文遽作郎長沙屈賈誼宣室竟淒涼

黃花

溫陵地𨿽溫十月初黃花天然傲霜性炎威莫能加不趁重陽摘自愛晚節嘉宦遊胡不歸三徑荒吾家

飛蚊

九月不肅霜十月猶飛蚊不知従何來乘昏動成羣觜利巧能嘬類多非可燻靑蠅與白鳥自古常紛紛

夫子泉

君不見水經品第天下水康王谷中泉第一但知取水不取人品第未容無得失又不見武昌山中淸泠淵名因人重逢蘇仙至今人呼作菩薩淪入異教非吾泉刺桐城中泮宮裏大成殿下新泉水不須更以品第論混混源流自夫子諸生游泳芹藻間日飲一瓢心慕顏聰明不數逺公社【廬山蓮社有聰明泉】淸白大勝臥龍山【越州臥龍山下有凊白眾範文正公名】聖毓尼丘家闕裏泉脈胡爲今在是周流天下皆美泉浚井得之泉更美我來酌泉仍叩頭遐想洙泗三千遊世間何處有此水此州無愧名泉州

立髙桂坊

書生未折桂短檠事然膏一朝桂入手不記燈窻勞回視紙上語棄置等弁髦曲學如公孫髙第何足褒溫陵號多士食蘋蒿臚唱十年間魁亞出二豪向來此坊中一門五夢刀月中仙子歸天香滿藍袍大對壓晁董同登盡劉曹嘉名換扁榜鐵畫新揮毫我欲成其美逺大期伊臯桂髙固可喜更看名節髙

洛陽橋

北望中原萬里遙南來喜見洛陽橋人行跨海金鼇背亭壓橫空玉蝀腰功不自成因砥桂【中流有巖石】患宜預備有風潮【紹興戊午嘗爲颶風暴雨所壞】蔡公力量眞剛者遺愛勝於鄭國僑

移庖貢院知宗卽席賦詩次韻

預讀嘉賔小雅章銀袍行見鷺成行彬彬周室士升俊濟濟禹庭言拜昌落筆詞源俱倒水何人觜距獨專場【退之詩子時專場誇觜距】淸源欲志新人物定有英才副所望

知宗贈金桔報以香橙

桔以金爲重橙因香見奇拜嘉欣孰早報貺愧來遲好處君須記良天我正思【魏野詩雲南客應思桔柚天】聊修往來好更誦木詩

梅溪後集卷十八

欽定四庫全書

梅溪後集卷十九

宋王十朋撰

詩

乞祠不允三十韻

微臣守淸源一歳三乞祠兪音竟未拜感荷聖主慈臣家素賤貧仰祿救啼饑區區六年間手把四郡麾道途厭奔走囊槖無餘貲淸源乃佳郡風俗不待移民淳簡獄訟士盛惇書詩地逺可藏拙祿厚足自資今歳又丰登千里人熙熙臣豈不願仕求閒欲奚爲自憐螻蟻生福薄命最奇入境身卽病到官日呼醫痰�每上攻旋暈勢甚危藥試何止百灼艾無全肌臂疼如子美齒落如退之腳患柳州腫髮垂孟郊絲飲食日減少跬步須扶持殘喘𨿽尙延定非久逺期況臣糟糠妻蓋棺將及期旅櫬猶未還兒女晝夜悲臣今官滿考臣去有二宜孰謂九重逺天髙而聴卑吾君不之告肝膽將誰披廟堂二三公誤辱平日知今不憐向隅恩復何時施願於黼扆前敷奏迫切詞天日臨在上臣言非敢欺解官食祠祿曲遂臣之移幽明俱受賜感極涕泗垂溝倘未塡報國猶有時

次韻陳賀州題姜秦二公祠

姜丞相

姓名端合上麒麟當世那知相是眞遺冢尙餘封馬鬛孤忠曾記犯龍鱗三巴流落知音士【謂陸宣公】九日追陪避世人精爽不迷祠宇復儼然唐室舊冠巾

秦隠君

去剡遊閩避世喧淸風寥邈典刑存峯前鳥宿無名樹祠下僧敲有月門髙尙端如上九蠱含章更類六三坤偏師勝後詩無敵正要公來與共論【來詩云安得斯人與共論】薛士昭寄新柑分贈知宗提舶知宗有詩次韻

書後誰題字鄕人逺寄柑薦新思起孝知味戒生貪羅帕分猶未金門獻正堪命名聊別僞【溫柑號眞柑】在果獨稱甘【它果非無甘者惟柑子以甘得名言最甘也】白雪初盈樹黃金忽滿籃霜天欣始熟茅舎飽相諳客重開須請兒癡食更婪柳詩吟不厭謝賦讀常耽若蜜萍難比如拳栗有慙公家安定法想見日酣酣

知宗柑詩用韻頗險予旣和之復取所未用之韻續賦一首三十韻

書閱揚州貢功觀禹化覃香苞分橘柚秋色動江潭【李徳裕桔賦動江潭之秋色】破暑花凝雪淩寒葉染藍金衣初日照【唐宰相賀柑子表云緑蔕含煙金衣爛日】珠實碧波涵【柳子厚詩何人摘竇見垂珠】未上諸侯計曾聞四皓談顏歡陸績母業世李衡男送客愈吟桂【韓退之送桂州嚴大夫詩雲家自種黃柑】記時坡詠儋【東坡在儋耳詩一年好景君須記正是橙黃桔緑時】洞庭誇浙右溫郡冠江南節物淸霜重家山緑蔕含靑黃出籬落朱緑耀林嵐【柳子厚詩密林耀朱緑坡詩竹籬茅舎出靑黃】昔貢千金顆遙馳萬里函【宣政間溫州貢柑毎顆有一二千】新宜薦寢廟香可供瞿曇夔子那能比羅浮未許防【予往在夔府食黃柑味頗佳然不及溫柑逺甚去冬至泉州始食羅浮柑又逺不及防子】何人傳黃陸端類列非聃在品寧爲四【季直方第果實名柑子第四】防恩或賜三【李徳裕賦序上賜宰臣等朱桔各三枚】鄕情寄初熟旅況憶幽探嘉拜親開合珍藏淨洗甔【甔瓦噐也新柑貯以瓦器則久而不爛】行將解印綬浸種當田蠶根向橫陽覓【溫柑以平陽縣泥山爲最】泥尋斥鹵檐【種柑宜醎地】荒蕪耘徑艸封植伴溪柟不用千頭富聊資一餉湛茅齋辟杜甫仙井汲蘇耽【神仙蘇耽鑿井種桔】佳境妙飡蔗閒庭勝蒔苷【苷甘艸也醫家謂之國老栁子厚詩蒔藥閒庭延國老】雁行三峽荔奴視四明蚶欲繼花爲譜【歐公作牡丹譜】應同柳駐驂【歐公柳詩攀條莫惜駐徵驂】禦偸籬著棘愁凍灌添泔【泔米汁也鄕人冬月用以灌柑】掩映靑雲葉光華碧玉篸釀成浮甕蟻蒸辟蠧書蟫【柑桔花蒸以爲香可辟衣書之蠧】防蔕期存乳【柑欲致逺必以蠟塗其帶】畱皮欲去痰【皮能下气醫家用以治痰】恨無親可遺松慘白巖庵

林主簿明仲挽詞

齒徳尊鄕黨胸中有古今箕裘傳蘊藻臧否判崔林呼佛知仁政名軒見道心扁舟欲訪戴仙去不容尋一箭雙雕手靑衫已白頭硯幾磨鐵盡官止及休漏斷鄞江夢風含曲水愁【以上巳日亡】鈞天記白玉塵世冷西樓

假館城西日淸談屢獲陪江湖倦遊宦文字阻衘杯方嘆鸞棲棘俄驚鳯去防【公與孺人相繼而化】雪梅開舊嶼無復寄詩來

擬賦江南寄梅花詩

蔚宗居壠首陸凱在江南手折梅花寄人逢驛使堪吳都尋半吐楚岸摘新含雪裏開才一樓頭弄未三情深殊折栁意重勝題柑溪上千株玉歸歟待自探

十月二十日買菊一株頗佳置於郡齋松竹之間目爲歳寒三友

三百靑錢一株菊移置窻前伴松竹鮮鮮正色傲霜性不逐重陽上醽醁誰云旣晚何用好端似髙人事幽獨南來何以慰淒涼有此歳寒三友足

重修北樓十一月望日與郡僚同登因書十二韻

我昔未作南諸侯雄文嘗閱龍虎歐泉山風物得大略夢寐先已登玆樓到官正要訪遺迹忽見破屋城墻陬欲修不敢遽土木經歳此志方能酬貢闈之餘材可辦農事之隙工乃鳩月逢建子飛破鏡酒呼従事來靑州忽怱未暇眾賔集艸艸且與同僚遊山川城郭壯哉郡淸源紫帽明雙眸卻驚云榭在地底坐見日轂經檐頭西山端可拄頰視南海未用乘桴浮東瞻歸路興元亮北望魏闕心子牟揮毫欲續仲宣賦假日聊以銷吾憂

諸公和詩復用前韻

欹眠聴詩韓喜侯鋒難與爭劍鑄歐鈴齋淺陋無處著掛在縹緲之飛樓玆樓久久詩酒味天遣我輩來遐陬塵埃聊用文字洗瓦礫遂獲瓊瑤酬賔朋未賞合開燕老病欲登宜枤鳩淸風酌別記霅水【湖州冇凊風樓】制勝領客思夔州【夔州有制勝棲】一江明月楚東醉【饒州有鄱陽樓楚閣範文正公詩云江明月夜歸遲】全家終日蓬萊遊【會稽有蓬萊閣予爲幕客嘗挈家以遊元微之詩云全家終日在樓臺】南來不謂有此境四顧亦足窮吾眸朝看日出閩海嶠夜望斗插泉山頭端如虢郡風月送【退之虢州北樓詩】不比巴嶽乾坤浮登臨懷古甫白適賦詠聨珠產鞏牟私心竊慕範文正後天下樂先其憂

哭萬先之

太學時名重吾鄕徳譽崇才華盍天祿官職止儒宮相國方知愈諸公競薦雄天涯忽聞訃老淚灑西風胡邦衡以集英殿修撰知漳州正人起廢有識相賀詩以志喜

左右同時兩舎人【隆興初某與邦衡同立螭】莫年得郡偶爲鄰泉山久著癡頑老漳浦新除正直人熱撰可能酬壯節炎州聊復屈朱輪拾遺補過須公輩汲黯行歸侍紫宸

馮員仲復元官與致仕恩澤

謗焰久自熄果然天聴回孤忠昭聖代遺恨釋泉臺伏節同元帥【符離師潰員仲與張魏公父子在盱眙不肯去相約以死】知音有上臺【員仲與今左相同在魏公幕中員仲被謗左相力爲辧之】三軍气應壯一洗向時哀【員仲以論列罷三軍嘆息冇流涕者】

次韻提舶見招

江梅初破一陽天詩句淸新欲鬭妍呼我同來飲文字定扶衰病到尊前

令人生日哭以小詩【二十七日】

生日今重見細君嗟不回竟孤偕老願忍看舊時梅去歳一杯酒遽然生死分兒孫爲壽地慟哭不堪聞

知宗生日【二十九日】

昔年遊越絕首識南枝梅一麾守淸源再見梅英開顏色宛如故風霜不能摧玉質長仙葩芳姿醖詩才其侶乃蟠桃其根出蓬萊花開三十年壽薦三千杯

諭叔奇采坡詩一聨云今誰主文字公合把旌

旄爲韻作十詩見寄某懼不敢和酬以四十韻

斯文韓歐蘇千載三大老蘇門六君子如籍湜郊島大匠具明眼一一經選考豈曰文乎哉蓋深於斯道諸公旣九原气象日衰槁山不見泰華水但識行潦詞人巧駢儷義理失探討書生蔽時文習气未易澡著述豈無人紛紛謾華藻有如分裂時僣僞各城堡同年廣文君所作非小好髙吟薄風雅古學窮渾灝讀史正豕亥觀詩辧形夭千篇冰玉淸萬字波瀾浩心慕大手筆所恨生不早鄕令門及韓不類端可保賞識遇歐坡當爲篋中寶聲名終不掩光艷姑自葆嗟我最不才兀兀首空皓半生槐踏黃晚景蓋張早出守屢及還家僅嘗稻【去六月還家九月赴泉山】田園荒淵明江梅客張鎬塵埃未能脫憂患苦相惱愁儧臥蠶睂【相者謂予睂如臥�主多愁苦】痛徹伏犀腦【近苦頭疼】何當歸故山已書下下考鐘筆況久閣盧經徒獨抱古文如金城偏師詎容搗小詩時自遣句法未知造廣文賢闗舊聲气同濕燥食共朝韲辛案對夜螢薧策杖遊西湖尋梅插晴昊番有九十日呼酒羅脯棗潯陽三年別心若風中纛書來問安溫仍效世俗禱手寫十新詩價重百磲碯情意何勤勤許與太艸艸那能把旌旄但可供灑掃胡爲以西子國色沈嫫媼前言蓋戲耳細讀笑絕倒卻將寄來詩錄附雅戲槁【叔奇嘗作雅戲集】

題徐致政菊坡圖【名壽仁字子由】

南方有髙士仁義偃王裔家山辟幽坡手取香艸蓺秋至有黃華采采滿衣袂客來酒盈尊詩出語驚世無心學淵明偶與淵明契靜者年自長頽齡不須制髙懷恥獨樂地逺人罕詣丹靑冩佳境有目皆可睨吾家鮮鮮徑荒蕪屢經歳儒冠誤此身掛之公得計

次韻吳明可見寄

閩楚相望天一涯思公不見見公詩遙知人在凝香處正是梅逢驛使時紫帽淸源遊已倦落霞孤鶩看無期它年杖屨天臺去采藥尋桃薦壽巵

沈惇謨和詩見寄復用元韻

天使吾儕復會同笑談聲落酒筵中語離江北秋正杪回首閩南歳又窮春艸池邊來好句木奴皮裏隠仙翁【寄惇謨柑】相將再上觀潮閣我已三章乞道宮

曹夢良教授寄柑一百顆報以干荔支戲成二絕

故人書自許峯來領得黃柑手自開未滿洞庭三百顆更看驛使一枝梅

絕品知君尙未嘗三山絳帳喜相將冷官豈是淹賢地尢物聊觀十八娘

懷夢齡昌齡弟

久別思吾弟它鄕歳又除日吟棠棣句目斷雁行書老去情尢惡懷歸語似虛祠章已三上試爲掃茅廬臘月二十八日與知宗提舉分歳郡中啜茶於北樓賞梅於忠獻堂知宗卽席有詩次韻並簡提舶

老病逾年臥晉江耽詩性癖未能降園林牢落梅經眼歳月崢嶸酒滿缸堂上焚香敬勲徳樓頭回首念家鄕黃柑未拜蕭嵩賜鄕味分珍謾一雙【時得溫柑各分二顆】

曾潮州到郡未幾首修韓文公廟次建貢�可謂知化本矣某因讀韓公別趙子詩用韻以寄

韓公學孔子不陋九夷居詆佛譏君王道大忠有餘南遷八千里文墨以自娛至今潮陽人比屋皆詩書蓬茨得趙子如獲滄海珠臨行贈以言恨不與之俱徳如昌黎公聖人之徒與比周孔孟軻不道遷相如韓公不可見趙子今亦無潮人敬愛公百世祀不渝英姿入山骨凜凜蒼睂須彼哉逢吉鎛金章裹猿狙使君藝且賢所至政績殊下車首風教廟修庭艸除又聞新棘闈輪奐歸畫圖繼坡當有作大筆文辭驅惡詩願勿刻人方笑其愚【潮州書云欲刋某和韓詩】

送柯教授赴官四明

士論鄕評總見欽古猶難得況於今恥幹一介將行李慨爲孤身罄槖金晉水生徒懷絳帳賢闗故舊仰同襟冷官豈是淹徊地未到鄞江有召音【教授赴官不以一事干州郡親友至輒罄囊橐】

寄崔肅之

懷州別駕生賢丁盤谷先生有外甥暫屈才能居筦庫會看騰踏繼家聲

燭花

郡舎擁鑪坐燭開連夜花主人無喜事應是報還家

次韻表叔賈元範見寄二首

華表飛來鶴姓丁鹿巖依舊故山靑正緣松菊畱仙隱【興國司理閒至不赴】肯爲弓車到郡防【王參政守永嘉招之不來】徳者能言書有力仁人自壽藥非靈【公平日不服藥壽考康寜】坐看世事公應笑落水楊花萬防萍

記得公歸自汴京了然目爲小生行能致逺由推轂到卽成渠荷建瓴松柏歳寒知節操芝蘭室邇化芬馨白圭三復成陳迹感徳傷懷涕泗零【某受知扵公妻以兄女今有悼亡之戚故去】

人日喜晴

元日至人日幸無陰晦時因思董勛問卻異少陵詩遙想水披凍坐看梅滿枝明朝如得雨正與谷相宜元宵貢院張燈會客知宗卽席賦詩次韻

欲送羣英入帝鄕預燒燈燭趣仙裝銀花初合萬枝火金榜已含千佛光出海靈鼇駕蓬島逐人明月散天香笙歌鼎沸吟篇出元白於詩媿未昌【是夕無卽席和者故云】

送丁惠安

某假守溫陵獲觀七邑之政治行可稱者三四人然未有出惠安之右者以嚴明爲治而濟以防平以撫字爲心催科不擾而辦每至郡必講論民間利病田落海而稅不除官鬻鹽而民受害凡此類郡皆行之民無訟牒犴獄屢空是宜邑人懷徳繪像而祠之也於其行也詩以送之

把麾平海看操刀惟我鄕人治最髙但見武城人易使不同梁竦職徒勞民懷其愛祠生立吏必如公責始逃聞說朝廷考臧否僉言卓茂徳宜褒

知宗示提舶贈新茶詩某未及和偶建守送到小春分四餅因次其韻

建安分送建溪春驚起松堂午夢人盧老書中才見面範公碾畔忽飛塵十篇北苑詩無敵兩腋淸風思有神日鑄臥龍非不美賢如張禹想非眞【坡詩其間絕品非不佳張禹縱賢非骨防謂茶艸也】

知宗贈驢肉以膰肉酬之

不駿於乘合見享【韓久不駭於乘謂驢也】鈴齋指動荷分區區膰肉非相報正恐公爲孔子行

次韻贈新筍

候屆中和日漸長籜龍忽到愛松堂便驚詩句含蔬味更覺庖廚有細香未學坡公參玉版且同韓子賦篔簹筍來茶往非爲禮端爲詩情故得嘗

曾潮州萬頃增辟貢院以元夕落成寄詩次韻

韓公來自九重天再見潮陽吏部賢【萬頃嘗爲天官郎】唾手渠渠蜚夏屋揮毫混混寫源泉丹霄有月逢三五聖世生才協半千太守落成應有語立朝名節看儒先【謂王尙書元龜】

題並玉堂

同年李伯時教授居泉之北門需次家食奉親有堂前對朋山名曰並玉索詩爲賦十韻

仙李門防秀气鐘二山朋盍玉爲容晉人瀟灑坐連壁杜老風流吟兩峯昆府煙霞浮幾席藍田丘壑蘊心胸俯容列岫葭相倚遙許它山石可攻光徹郡城翔白鷺【白鷺城】影搖江水照黃龍【黃龍江】價髙難把連城易官冷聊將一谷供疑是璣衡臨處落端如日月合時逢主賔對面成三友伯仲摩云拱九重【李有難弟堂面北山】雁蕩浪誇鸞有侶【雁蕩山有雙鸞峯】庾樓徒詫劍相從【廬山有雙劍峯庾樓對之】防衣戲罷看山色不似慈顏喜气濃

出郊勸農飯蔬於法石僧舎時方閔雨有無麥之憂因成八絕

淸源太守鬂如蓬未遂歸農又勸農農事正興天不雨誰能喚起老黃龍【郡城之西有黃龍江】

二麥靑黃雨失時老農相顧但嗟咨使君徒用虛文勸稼穡艱難未必知

我昔躬耕隴畆間也知農事最艱難才疏政拙心勞甚無補於民合掛冠

賣刀買犢慕龔遂重谷務農思魯僖僚友共懷憂國願守臣非皺職田睂【丘濬詩皺卻睂頭憂旱澇一心只在職田中】

無術能銷旱魃災吁嗟求雨只空回鯫生豈是爲霖手明日眞人出洞來【晉江請蔡眞人】

萬歳名山兩度來精廬瀟灑絕塵埃禪師妙得兵家防杖屨飄然去不回【謂長老勤師】

荔子今亡法石白【法石白見君謨譜今無之】江山長帶佛頭靑老僧能說陳王事遺冡猶傳女子靈【陳王女葬法石僧云時出靈響】

一徑通幽亭面墻鳥啼林靜木蒼蒼礙人眼界宜斤斧放出山光接海光

食筍蕨【葉飛卿見贈作羮甚美因成是詩】

犢角兒拳共作羮大勝五鼎八珍烹要須歸陟南山采更看新移小竹生【先人嘗作蕨詩有陟彼南山采句嚴伯�詩云新移小竹已生筍皆家鄕故事】

悼陳提刑

耆舊嗟零落南來識太丘有年兼有徳無怨亦無求【公爲監司郡守未嘗按吏居鄕不以事干州郡】淸室遺風在新橋雅志酬誰知燈火散身世隔明幽【元夕貢院張燈公爲上客後十日而折】

聞胡邦衡攺知泉州復用前韻

上念溫陵爲擇人知公名節世無鄰犯顏合在論思地起廢聊爲嶽牧臣繆政居前誚穅秕剛腸別久轉車輪天教我輩簮重盍只恐畱中拱帝宸

次韻何興化徳揚閔雨

熒惑照南紀千里生塵埃守臣失其職閔雨腸空摧奔走佞佛老吁嗟禱風雷爍石勢愈熾望霓心可哀民情有愁恨天意那能回緬懷端明公豈薄徳與才乞雨問山神胡爲亦遲徊鄰邦賢使君道妙藏靈臺不待雨催詩卻以詩篇催佇聴冩糟牀遙期衘賀杯政理陰陽和誠加金石開餘波必及我飄灑桐城隈兩郡桐靑靑年丰廩崔嵬普天望作霖公盍歸乎來

喜雨再用前韻

南國久無雨渇心欲生埃麥旣枯且死木亦黃而摧方春云已火未夏蚊成雷刺史固有罪斯民自宜哀眞人及人士久出應思回閉陽縱諸陰愧無董生才林鳩厭呼喚石燕徒低徊有日上扶桑無雲起陽臺方修九淵祀【初九日欲祭龍】遽聞尺木催想驚阿香夢疑噀欒巴杯夜中檐澑響枕上愁顏開願徧普天下不止泉山隈莫作鼎湖浪因風下崔嵬明朝賀雨詩定自莆中來【唐人賦仙都詩黃帝旌幢去不回片雲孤石獨崔嵬冇時風擊鼎湖泿散作晴天雨防來】

次韻龔實之正言見寄

堂堂人物冠淸流不減當年宋廣州持節分符聊爾耳直尋枉尺斷還不初開宣室漢思賈欲復侵疆魯召立整頓乾坤趁頭黑早須歸伴赤松遊

諫坡烏府迹相望眼底何曾識六郎去國雅欽龔勝節得州欣近鄭公鄕尺書逺荷鴻傳至好句惟憂電取將未見紫芝人已說天庭喜气十分黃

出郊迓客至石塔院憇劉公亭觀石筍橋東望郡城南瞻紫帽卽事有作

春日西郊外江亭眼界嘉靑桐映樓閣紫帽沒煙霞雨過牛耕野潮回鷺立沙河梁阻攜手空起逝川嗟

用喜雨韻呈龔實之

請雨徧羣望擾擾衝塵埃際天麥浪空刺水秧鍼摧已近尺五天未動滿盈雷地欲赤晉國年將饑魯哀寄牋叩天門好音淸夜回似傳上帝意頗亦憐不才披衣起視月在畢方徘徊忽聞蕭蕭聲髙灑熙熙臺【邵圃舊有熙熙臺見歷源志或云卽云榭也】云陣潑墨暗電光搖幟帷燈前落檐花欣衘少陵杯緑波滿四澤花柳村村開知有一尺霖來從傅巖隈【徽廟書商霖一尺四字賜張無盡正吉到郡之夕雷雨大作】不作天寶詞淋鈴悲馬嵬定有元和詩中衘諌書來

石筍橋

淸源郡城之西有渡名石筍溪與江會險而深涉者病之初浮木爲梁屢修屢壊議更以石費重而役難時提刑陳君慨然爲之倡弟賀州葉其謀今樞宻梁公力助之經始於紹興庚辰訖工於乾道己丑提刑屢約予觀未果明年春三月辛酉迓客出郊過而壯之因記以詩

刺桐爲城石爲筍萬壑西來流不盡黃龍窟宅占上游呼吸風濤勢湍怒潮拍岸鳴霹靂淫潦滔天沒畦畛行人欲渡無翼飛魚腹蛟涎吁可閔二三大士爲時出目覩狂瀾心不忍小試閒居濟川手逺水孤舟冦忠湣亦有山僧願力深【僧文繪等董其役】解使邦人指倉囷五丁挽石投浩渺萬指硺山登嶾嶙辛勤塡海效精衛突兀橫空飛海蜃趾牢千尺鮫人室防以兩旁獅子楯南通百粵北三吳擔負輿肩走騋牝論功不減商舟楫遺利宜書漢平凖莫將風月比揚州二十四橋眞蠢蠢我時出郊春雨後鷺防沙汀颺鷹隼江亭矯首獨遐觀有客南來杯共引【是日邊開防之少憇江亭】欲詠河梁擬蘇李頗類鑑湖逢鞏稹江山不逢賢太守袖手沈吟覺才窘況無鐵筆擬端明徒使時人笑蚯蚓綉衣屢約吾來遊未遂堪嗟徳星隕鄕來嘗以記屬我固避牢辭慙不敏傳聞江欲飛棟初異論紛紛互矛盾世無剛者橋豈成名與萬安同不冺

林黃中少卿出守吳興芮國器司業以詩送之有今日桐城王刺史異時遺愛在吾州句用韻寄二公

出處平時正且嚴猶於李謹疑嫌兩溪水照新明月【郡有明月樓】六客堂逢舊紫髯【孫莘老美須髯甞守吳興東坡寄以詩云好在紫帽翁黃中亦美髯故六】安定化應孚學校謝公思已結閭閻湖山淸逺使君好想見邦人慰所瞻

賢闗今日陽司業家在白蘋溪上州筆下波瀾含震澤胸中意气屬淸流弁山疊拜南金贈泉嶺逺蒙明月投老矣惟公獨靑眼一言褒借勝封侯

題蔣元肅蘊仁堂

人孰無父母圖報良亦難忽興風樹悲莫盡菽水歡君羮不易嘗而況榮以官向來蔣令君【堂乃宰徳化時作】慶具顏方丹手折東堂桂口詠南陔蘭生封拜君命戲彩慈溫顏教之由義方蘊之在仁端仁熟椿亦老親榮心始安堂在人事非思親誠益殫已足廣文飯方彈貢公冠願移前日孝要作忠臣看

梅溪後集卷十九

欽定四庫全書

梅溪集卷二十

宋王十朋撰

詩

李伯時贈英石

英石來從並玉堂鈴齋几案聳鋒鋩平生性有好山癖袖得兩峯歸故鄕

送潛老赴東禪

駐錫淸源十五年月明臺靜忽飄然禪心莫爲東禪起南北東西總是禪

難弟難兄漢二龔袈裟逢掖各淸風淵明已遂歸田願蓮社行將訪逺公

陳提刑挽詞

我守桐城公奉祠登堂猶恨識公遲心勞撫字陽司業獄喜平反雋不疑頭白不忘文字樂室淸宜作子孫規棣華玉潤皆文傑潛徳幽光發妙詞

送陳元龍赴封州教官

溫陵尊酒偶相逢記得同年舊日容書讀短檠遊太學經傳絳帳適臨封淸新得句腸生錦瘐硬通神筆吐鋒莫向炎州嘆官冷行看湖海起元龍

提舶生日

正陽之月慝不作气候淸和滿寥廓階余嘉瑞十莢蓂墻出新梢半含籜正是生才好時節化日舒長暑猶薄遙遙華冑馬服君世有功勲上臺閣【漢雲臺唐淩煙皆有馬氏圗象】耳孫挺秀生東蜀骨相堂堂人磊落絳帳心潛南郡風銅杜家傳伏波略致身朝列貳稷官衘命江東訪民瘼雍容敷奏天顏喜小試舶臺良不惡北風航海南風回逺物來輸商賈樂日邊知己皆達官行矣歸持紫荷槖平生徳性不好飲今日壽觴宜滿酌爛柯仙侶年自長不用西山一丸藥

得葉飛卿書因寄貢院碑

大字防文照眼明親題一軸寄松防千間廣廈能宣力何止區區不負丞【貢院之役飛卿與陳節推董之】

萬桂堂

佛國新開選佛場蟾宮分桂十千章邦人種徳家家熟仙籍題名葉葉香地占淸光一輪滿門傳盛事五枝芳東堂萬萬髙攀手莫負君恩與義方

表弟萬大年宿郡齋爲防蚊蚤所苦夜不安寢目爲三害某輒申造物之意諭之以詩

萬子遊淸源頗愛風物好胡爲官舎中害有蚊防蚤嚙衣恣掀翻聒耳倦揮掃跳虫従何來出沒席與槁中夜不安寢披衣起呼皂禽防磔其屍驅蚊燻以艸熾炭烘衾裯蟣虱亦俱薧三害稍稍除髙眠起忘早我時寢凝香淸夢到穹昊仙官爲我言必大有家寶乃翁多隠徳子籍在蓬島天將成就之故以此相惱要令坐達旦萬卷飽探討毋如老外兄不學首空皓彼虫類最多生育自洪造盡殺則傷仁兼容幸寛抱萬子聞我言往往笑絕倒燔廬相參元失馬福塞老宴安生鴆毒疾患資壽考三害不必除君言近乎道

薦新荔支

晚年遊宦到夔閩四見輕紅荔子新不似葡萄桔羊棗向來猶及遺慈親

大年獨步郡圃卽事有作次韻

厭聴桐城雨頻瞻雁蕩云它鄕見子面好句張吾軍艸木心知敬【大年每稱賞郡圃花木】桑楡景未曛淹畱不須嘆難得偶同羣

早起

老欲投閒尙未成膠膠擾擾厭餘生方成枕上遊仙夢忽聴窻前喚起聲

刺桐花

初見枝頭萬緑濃忽驚火傘欲燒空花先花後年俱熟莫遣時人不愛紅【丁謂詩只愛靑靑不愛紅】

大年遊延福寺

去歳曾遊九日山怱怱不暇盡躋攀煩君訪我不到處好把詩篇載取還

提舶贈玉友六言詩次韻以酬

重見異鄕佳節又成終日淸齋【兩歳重午病不飲酒】忽捧晉堂雙玉飲觴澆破愁懷

競渡爭飛畫舫賜衣紛集丹墀舉筆不忘規諫玉堂誰進歐詩【歐陽公端午帖子詩六楚國因讒逐屈原終身無復入君門願因角黍詢遺俗可鑑前王惑巧言仁宗日舉筆不忘規諫眞侍從臣也】

覓百葉橊花

玉友雙瓶不惡錦囊六字尢淸更覓橊花百葉要令老眼增明

寄陳大諫【良翰】

公居言路望非輕天下人皆側耳聴方欲攜書責陽子忽聞有疏論延齡危言已落姦邪膽正色潛消魍魎形天聴未回爭以力従玆受責亦芬馨

天申節放生

夫子釣不綱仁心戒盡物君子逺庖廚孟軻論仁術生魚舎子產獸网祝天乙於牣文王沼靈徳壽周室唐置放生池天下八十一至今湖州碑輝耀魯公筆我宋仁如天神武而不殺華夏及蠻貊卵胎曁化濕皆歸好生徳惟恐一物失淸源號佛國此典胡獨缺耽耽舉子場馥馥荷華隰誕節逢千秋錫宴徧郡邑何以壽吾君故事修遺逸魚鼈族至微端賴尺水活況玆十畆池中含千里闊郭索行艸泥夫巢蓮葉長須及眾鱗巨細各儔匹圉圉復洋洋生意俱可必永逃數罟憂咸被中孚吉中有六六魚聊玆友螾蛭一朝得雲雨龍門變凢質歳早當作霖莫忘池中日

送知宗奉祠還越

堂堂人物宋宗英來主金枝玉葉盟麟趾化成公族厚棣華詩作爭心平金尊對客吟篇逸貝葉談空世味輕五月仙舟鑑湖去芰荷香裏奏新聲

緑水芙蕖泛鎭東一觴一詠辱陪公轉頭十載已陳迹會面二山俱禿翁舊隠重尋賀監宅歸防遙借若邪風九重側席待宗老願展惓惓劉向忠

愛松堂納涼

鈴齋苦炎熱松竹生晚涼颯然淸我襟兀坐興味長我無桑下戀愛此獨不忘願言勿翦伐淸陰常滿堂

郡齋夜坐聞水車聲

風伯吹云不成雨稼穡如焚誰守土鈴齋夜聞水車聲遙想田間老農苦汗流气喘饑眼花厭聞窟中鼉打衙妻兒相勞勿愁嘆多少髙田無水車

巽二欲警老刺史車聲夜入凝香耳四郊苗槁農民悲萬壑水漧魚鼈死守臣失職政事荒誰遣連年坐黃堂自慚不及段文昌聖世豈有桑羊

末利花

日暮園人獻寶珠化成千億小芙蕖使君燕寢無沈麝疑比淸香自有餘

次韻傅教授景仁馬緑荔支

玉座奇包未與頒伏波家果忽堆盤宜書蔡譜均稱緑不比韓詩止詠丹薦李徒誇碧實脆嚼未覺水晶寒羨君衫鬂巧相似我坐郡防慚素飡【泉州防事號荔枝防】

再次韻

兩載閩南白盡頒驚看異品上杯盤髮緘初訝囊非絳擘實猶疑頰未丹較美宜同法石白攙先欲占麥秋寒【荔支詞云五嶺麥秋寒荔子初丹焉緑者比荔稍早】廣文詩句篇篇好咀嚼令人欲廢飡

三次韻

荔子新詩屢見頒端同玉局賦金盤【坡詞玉座金盤不貢奇包四百年】香包盡帶賜袍緑熟顆半含仙竈丹西蜀稍多應喜逺【瀘戎多緑荔支】東嘉可種似宜寒【東嘉無荔支有種而生者疑其不熟久而自脫乃緑荔支】防酸好入鹽梅鼎莫作尋常諫果飡

四次韻

蔡譜黃詩久已頒不同馬乳徧堆盤色因不惡故名酒食可成仙何用丹追逐故江相上下比方魁紫稍孤寒殷勤百顆分甘意端爲詩情合得飡

五次韻

涪陵妃子謾名園豈似閩南緑一盤最喜色同靑玉案不妨功並紫金丹畫看紅紫品流俗詩嚼冰霜牙頰寒吟罷閒觀右軍帖來禽靑李可同飡

六次韻

年少題詩入杏園橫空硬語勝郊盤新吟陳紫並江緑深逼蕉黃與荔丹官舎聊淹廣文冷雁行髙並玉峯寒黃堂病守相將去秋菊落英誰共飡

七次韻

平生雅意在丘園行矣歸尋隠者盤此日詩盟共君結明年荔子爲誰丹欲移仙種栽中土只恐天資不耐寒定向家鄕想風味江瑤斫柱謾加飡

得雨復用聞水車韻

蛻骨木龍憂不雨更喚兩牛眠下土【農家以架車者爲眠牛】水従地底飛上田不減在天行雨苦庭中忽見天雨花白衣眞人遊郡衙但願爲霖莫爲潦免使泥陷羸牛車亢旱逾時如魯史一雨已遲淹爾耳農猶滿望苗返魂車亦收聲魚免死我持酒戒不敢荒急呼一杯飲松堂不憂猖獗有巢昌只恐沈猶朝飲羊

吳宗教惠西施舌戱成三絕

吳王無處可招魂惟有西施舌尙存曾共君王醉長夜至今猶得奉芳尊

博物延陵有令孫不因官冷作儒酸珍庖自有西施舌風味堪陪北海尊

長記還家屢擊鮮南來歸興日飄然不緣樽俎逢西子始泛江湖範蠡船

貢院食新荔觀雙蓮因成六言

兩郡兩逢新荔【予在防泉二州眥兩食新荔】三年三結雙蓮【貢院池雙蓮三年三開】酒盞莫辭在手異時同把無緣

分韻得兩字

官舎苦炎熱貢闈快虛敞急呼玉友生閒共同僚賞堂成桂植萬堤就池分兩蓮開花並蔕荔擘珠在掌詩句聴細論塵襟發淸爽行矣北歸翁山林起遙想

云榭納涼

人間正炎熱云榭獨淸涼如欲慰黎庶諸君宜奉揚

分韻得宜字

榭向雲間築風従天半吹談方以淸飽襟更爲涼披雄入蘭臺賦微生殿閣詩倚欄觀出岫吾去亦誠宜

罷官述懷

去矣淸源守皤然雪滿顚居官無善政排悶有詩篇朋盍三杯酒公餘一覺眠泉人豈思我我意自思泉

出州宅閏五月二十日

官居到處郵傳歳月驚人電飛惆悵同來徳耀故鄕不與同歸

寓淸源驛

兩年繆作淸源守不到淸源洞裏遊天恐孤予逺來意驛中聊許少遲畱

諸公餞別分韻得人字

淸源古名郡守土宜擇人胡爲不才者兩載乘朱輪政拙歳多旱民愁睂日顰賴玆淳厚俗容我老病身乞祠竟不允易郡俄得鄰雅懷上冢願偶有還鄕因賔僚共呼酒肴防嘉且新展餞選士場語離庚伏辰淸風屢吹衣暑雨防灑塵驪駒沸盈門鸚鵡飛入唇我守重惜別不辭勸酬頻諸君如神魚行奮六六鱗學士倍登瀛郡符同治秦我如倦蜚鳥野性難籠馴舊巢尋故山一枝老荊榛官居類郵傳誰能久相親但願各勉力相期作純臣

枕上聞雨聲

枕上微聞防滴聲皇天有意捄蒼生𨿽然未作商家雨已覺炎方暑气淸

聞角聲

角聲已作送行聲更向蕭蕭雨後聴明日出郊聞更逺回頭忍見二山靑

復安靜堂舊額

端明之孫字子彊銀鉤鐵畫傳遺芳昔年作郡古平海大筆親書安靜堂自従宣和至乾道字與輪奐爭光芒一朝忽遭俗眼白毀防名姓深埋藏我來搜訪久乃獲老兵據爲寢處牀滌除五載塵土面字向堂上增激昻祖爲第一孫是似書有家法稱莆陽體具萬安頗雄壯榜與忠獻同翺翔因知文字乃至寶一時之厄庸何傷石鼓文有鬼神防淮西碑並日月光豈容泯滅暴秦火誰肯膾炙段文昌書生作郡太迂闊理財聽訟俱非長吾君若問何以治堂復韓蔡祠秦姜今才五日京兆耳眷此陳迹猶未忘但願玆堂日安靜名與國壽俱無疆

次蔣元肅韻

酒杯三十六人衘勸我殷勤不止三長記白蘋離浙右忍看丹荔別泉南自慚政似陽城拙那得棠如召伯甘見說廣文尢惜別好詩千里送歸驂

贈李宜之運幹【誼】

謫仙苖裔自非凢家學端能嗣大參一見便知空冀北三年長嘆滯周南【宜之家食甚久】絕畦翰墨僕騷可請試言詞倚馬堪莫道南來槖無寶一編傳得小云龕

記風閏五月二十六日

泉南固多風玆風大爲最初驚月有暈忽聴天鳴蓬蓬從何來烈烈不可柰萬竅爭怒號三光變防昧掀翻敗墻壁摧折到松檜瓦飄上天半茅捲灑郊外稻吹垂實花果墮未熟蔕山川失故容艸木遭厄會飛同鷁過宋悲異兒歌沛孰云楚臺雄未覺周郊大𨿽然不終朝無乃已被害嗟予垂素髮濫此張皁蓋方憂西疇禾未問南海具【時蕃舶將回以風爲憂】心如韓值卜效蘇命蔡焚香叩穹昊防患問耆艾稍稍云色定徐徐雨聲霈漸停箕簸揚會見气交泰居民理破屋老守戒徵斾五弦歌舜琴一絲詠嚴瀬去矣不待歸歟及鱸膾

蔡端明祠堂

公昔自禁従再來臨此邦河梁一何壯筆力獨能扛政績畱南紀祠堂枕大江山川與人物今古兩無雙

別傅教授景仁

鼻祖調羮佐有商耳孫家業踵前芳萬言書有鹽梅味千首詩開錦綉腸絳帳詎容淹久次制科端欲待非常歸囊剩有君佳句更獲珠璣四十章

贈陳教授正仲【讜】

益友平生所願親南來深喜得斯人淵源師杜眞知體【正仲贈予詩云淵源師老杜體制陋西昆而正仲詩殊有杜體】人物如平豈久貧絳帳可能淹教育掖垣便合掌絲綸臨行贈我五百字楚壁隋珠未足珍

挽令人

糟糠情味飽相諳我事耕耘爾力蠺誤走迷途半天下忽驚魂夢斷泉南二年旅櫬悲無柰千里喪車涕不堪預卜黃華晚秋節佳城歸祔白巖庵

贈陳體仁

我來守淸源徳星識二陳大陳如金玉一室淸無塵厭世不肯畱至今裏稱仁儒先賀州守才气超等倫胸中包古今筆下眞有神唾手取甲科齒髮方靑春聲名滿天下文字驚縉紳勞神暫州縣平步當要津蹉跎忽至今此志猶未伸眞人奉香火蕭寺含悲辛講席延諸生黃卷訶古人異端斥佛老吾道鳴孟荀聊借束脩禮少資囊槖貧我沗二千石二年牧斯民不能玉川恥與韓公均贈我詩與文字字皆可珍寵褒恨太過感激難具論願公少自愛行矣當致身門下有髙第廟堂手經綸房魏方得君詎肯忘河汾

贈林尉致約

紅顏白面神仙吏好學苦吟眞我徒政事文章有家法它年呼作小龍圖

臨行至貢院觀桂贈致約

竊祿淸源愧不才貢闈臨去尙徘徊靑靑萬本新移桂盡是梅仙手爲栽

宿寂光院

靑山環繞如盤谷中有淸幽佛子家人昔共來今不見數行老淚濕煙霞

陳徳溥以百韻詩送別因贈一絕

蓮幕遊從一二年送行越境繼前賢【陳季常陳后小皆越境送東坡】筆頭皆有珠千顆端似少陵夔府篇

越境送別者七人蔣元蕭黃少度鹿伯可趙元序陳徳溥葉飛卿林致約少酌驛舎

同僚送我楓庭驛共酌臨分酒一杯我念泉人仍惜別此身𨿽去首頻回

別蔣元肅

符竹南來識廣文經橫講席見淵源淩雲詞賦勝三賦醫國忠言壓萬言【元肅嘗作二賦十議】陳迹互將文字記交情更向別離論君方騰蹋吾衰矣名節相期百世存

題莆田林氏雙闕

唐室遙遙孝義門屹然雙闕至今存當時泣盡思親血化作恩波遺子孫

過頭陁九嶺宿天玉樓林二招提因成三絕

淩晨飽飯渡秦溪【飯溪一名秦樓】要上靑山九級梯不使甌閩隔人世頭陁力與五丁齊

千里歸塗險更長眼中深喜見天王従今漸入平安境舊路艱辛未敢忘

我如倦鳥欲棲林喜見禪僧棲處深家在梅花小溪上一枝聊慰北歸心

宿五峯院

萬法由來總是空五峯名在本無峯我來遙作廬山想隠約夕陽開處逢【饒州芝山有五峯亭望見廬山峯範文正公詩云五老夕陽開】

贈亮首坐

雪頂龎眉八十餘五峯深處結精廬閱人老眼能靑白贈我嚴公一軸書

王成之太博寄詩病中未能和謾書二十字以酬

老病欲納祿君恩許奉祠已爲三徑計誤辱廣文詩

司理叔文和過萬橋詩復用前韻

少年一夕九起嗟家貧親老無生涯河東先生獨靑眼慨然許我修通家三十年間同轉首王謝依然作甥舅時人咸笑孺子貧杜老惟防丈人厚罷官閩嶠初歸來登堂又荷傾金罍詩誦白圭感前事情鐘我輩銜余哀定向淸朝力求退呼賔剰設嚴冬鱠従公杖屨鹿巖前明月淸風趙歐會

挽令人

知汝莫如我傷心不盡談忍貧猶好施見得可曾貪水陸同艱險糟糠共苦甘和鳴三十載一夢斷閩南之子有賢叔鯫生誤受知恩防夫子妻事類白圭詩黃卷悲吟夜靑燈照績時竟孤偕隠願徒切悼亡思我欲志諸墓有言何敢私如賔最相敬無妬似知詩孝合従姑葬賢宜舉郡悲明朝是重九忍看菊花枝梅溪艸堂新辟缺少花木效少陵故事覓之以詩

小小園中十八香主人遊宦遂荒涼名園艸木多奇品分我余根種艸堂

閒中那得買花錢孤負桃紅李白天拈出向來花疏目招邀春色上詩篇

夢齡弟生日十一月二十二日

周正猶餘八莢蓂昴星下應一陽生貌和冬嶺松俱秀神與梅花溪共淸定享百齡如衛武預開三徑學淵明弟兄此去皆華發無惜更相薦壽觥

可公禪老住泉之九日山二十年矣予臨罷官求去甚力復爲後政所畱寄詩詶以一絕

泉山好處稱延福白髮禪僧去復回且與晉松爲隠侶莫同英石便飛來【可以英石見寄號飛來峯】

黃伯厚得蒲墨折而爲三以書來易戲成二絕

不謂一子墨忽成三客卿君家好兄弟鼎立並馳名好去文房寶堅剛宜自持吾家藏有盡黃子翫無時

姚宰行可和詩索墨詶以元韻

武城民事暇著述似虞卿手握陳輩磨成不朽名人生幾丸墨老病厭操持好與賢明宰研磨共救時

松筆

我有文房寶莫如毛頴淸來從丹桂窟封以五夫城輩行惟彤管宗盟是墨卿湘東謾三品無此歳寒名

題淨名院二絕

淨名卻見老維摩【謂長老顏公】道眼相看語不多我待衣冠掛神武杖藜來此老巖阿

谷中有月露蛾睂水織珠簾更絕奇滿目峯巒觀未盡有僧攜紙覓題詩

梅溪後集卷二十

欽定四庫全書

梅溪後集卷二十一

宋王十朋撰

表狀

饒州到任謝表

遭時遇主協五百世之昌期共理分符叨二千石之重寄試之民事簡在帝心【中謝】伏念臣奮身諸生業太學上皇親防擢居多士之先陛下誤知眷出羣臣之右方禦天之十日畀近地之一麾旋防召還屢辱賜對魏徴之蘊幾展盡賈誼之言略施行曾未閱於三時已徧更於數職遽従憲府擢貳天官人言遭際之非常臣懼寵榮之過分力辝成命果獲兪音榮聨書殿之名假守便藩之郡身獲全於進退恩不替於初終況此楚東之故邦實爲江左之奧壤顏眞卿英風如在範仲淹遺愛猶存臣實何人可預玆選玆蓋伏遇皇帝陛下法舜受禪體堯宅天廣收眾正而首及滯淹樂聴讜言而不罪狂直遴選朝廷之士疇咨嶽牧之臣𨿽地分內外之殊而心蔑輕重之異知臣本出乎白屋謂臣可牧夫細民札命十行憂分千里臣敢不仰奉徳意力宣教條𨿽才非太公不能五月報政然忠猶杜甫未嘗一飯忘君

防州到任謝表

地易防門難敢辭於蜀道心傾堯日逺尢甚於長安祗拜訓詞惟深感涕【中謝】臣頃由禦史出守番昜任甫及於期年報蔑聞於五月慕言言之烈於顏魯國學優優之治於範仲淹擾切戒於庸人第務近民之易罪或得於巨室方知爲政之難比因有疾而丐祠不謂誤恩而分閫況魚復素稱巖邑在坤維實爲要衝苟非文武之長才曷副蕃宣之重寄豈臣庸繆可稱使令玆蓋伏遇皇帝陛下徳方日新仁若天覆憫鳥道烏蠻之險有刀耕火種之勞非善治不可以懷柔謂防臣或勤於撫字錄其寸效畀以雄藩臣敢不究疾苦於閭閫布教條於州郡觀武侯八陣居安未免於憂邊誦杜甫百篇有志不忘於愛主

除敷文閣待制謝表

官自外遷旣濫中權之寄恩由上出復叨次對之除抗章弗兪拜命增愓【中謝】竊念臣才惟樗櫟業本韲鹽偶逢神聖之作興妄意風雲之際會立螭簮筆方近淸光冠豸乘驄遽違丹闕俯悵忠懷之莫盡仰知天眷之未衰繇列郡而擢居帥垣自集英而超躋華閣易任誤防於增秩撫躬深愧於罔功淸議靡容牢辝不獲玆蓋伏遇皇帝陛下至仁接下大度包荒謂臣如汲長孺之愚言多妄發知臣有蘇世長之短心不敢邪榮畀重藩許連從槖臣敢不益堅素守誓竭孤忠共理分符何以副西淸之選拾遺補過可能無北闕之書

湖州到任謝表

逺障承流乏循良之善政近藩攺命仰覆載之隆私只服訓詞彌增感涕伏念臣五年去國兩地分符饒俗浩穰有難調之巨室防疆瘠鹵介絕險之烏蠻但思治已以先人豈忍奪民而生事故田裏安其不擾而獄訟由之稍稀敢曰懷歸實緣多病輙控祠庭之請屢幹旒扆之嚴旣寛斧鉞之重誅復畀股肱之佳郡瞻淸光於便殿展素蘊之忠言謂能防民防天語之見奨徙以自近佩聖恩其敢忘豈期衰遲有此遭際玆蓋伏遇皇帝陛下至仁兼被大智難名憐臣守志弗欺共理猶知於惠飬憫臣奉躬匪懈事君或盡於勤勞故此異除華於朽質臣敢不持循憲度效法京師詠靈沼於眞卿深體好生之徳恢儒宮於安定益陶善教之風

泉州到任謝表

五年三郡蔑酬天覆之恩一札十行又拜春溫之詔方奉祠而竊祿遽共理以分符隆睠不忘孤忠益勵【中謝】竊念臣少不學古晚方入官論事則意廣而才疏爲郡則心勞而政拙惟民是防𨿽誤蒙金口之褒其毀乃來終莫奪簧言之巧松菊方尋於三徑江湖復把於一麾非神聖素察其衷豈臣下可得而薦辭避不獲顚躋是憂況閩爲負山帶海遐僻之鄕而泉乃富商大賈往來之會詎容庸繆可備使令玆蓋伏遇皇帝陛下堯仁宅天舜智察物知臣無剝下益上之罪恕臣有抑彊扶弱之偏悟卽墨之浮言畀淸源之善地臣敢不淸白奉巳循良牧民富而可求第守不貪之寶老之將至尙懷有犯之忠

除敷文閣直學士謝表

任南國守臣之寄治效蔑聞綴西淸學士之班聖恩誤及牢辝弗獲下拜有慙【中謝】竊念臣學術空疎性資愚蠢蚤躬耕飬妄懷幹祿之心晚竊科名誓竭事君之節許身自比於稷契得時況過於唐虞上皇親擢之於布韋陛下又置之於臺省徒屢膺於任使竟莫報於涓埃去國八年分符四郡覺年齡之雲暮致疾病之交攻藥百試而莫痊祠三乞而不允心勞政拙僅同下考之陽城金賜秩增有愧能名之黃覇揣分宜黜防恩若驚玆蓋伏遇皇帝陛下仁覆邇遐賞従忠厚與人不求其備嘉善而矜不能謂臣𨿽不達於時宜知臣或稍諳於民事寵升侯蕃之重超陞庭閣之榮臣敢不仰務分憂俯當盡瘁拾遺補過𨿽良臣之願莫詶宣化承流庶循吏之風可繼

除太子詹事賜衣帶謝表

歸依故里首叨宮尹之除趨對便朝猥被章身之錫省循何幸俯僂難勝伏念臣有不移之忠無適用之器襲布韋而自薦綉鞶帨以奚爲分三服之珍方曳裾而自媿拜九環之重覺委佩之有光夫何衰病之軀仰冒便蕃之寵玆蓋伏遇皇帝陛下教子以義方之訓好賢如緇衣之詩借以光華欲其贊翼惟少成若性但知斂袵之恭而非禮勿言敢後書紳之戒誓殫綿力少答殊施

慰皇后上仙表

坤元資萬物之生贊成乾道慈母棄敷天之養痛摧子心仙馭益遐宸衷尢切恭以大行安恭皇后樛木逮下葛覃儉躬嬪外邸以稱賢位中宮而配聖數豈有定年胡不長恭惟皇帝陛下道盡人倫治贊陰敎諒聖情之攸系眷懿範以難忘功配九人迹可稽於彤管神遊八極燕永阻於瑤池然而上奉兩宮下臨九有願上寛於悲悼庶無爽於和寧

賀皇太子牋

廷揚大號位正前星肆赦以重承祧臨軒而備典禮慶延宗社歡洽華夷恭惟皇太子殿下挺岐嶷之姿蘊寛大之徳佩禮樂詩書之丕訓明君臣父子之大綱孝友行乎宮中仁智聞乎天下睿主義方而能教法不抗於伯禽嗣君嫡長而又賢防奚煩於四皓某官守巴徼神馳帝鄕仰日月山海之攸重喜匕鬯粢盛之有守愚衷敢獻願日近於正人聖學益修當愈明於上性

慰皇太子表

人心所系方聞出震之音天道難知遽隕前星之曜訃聞率土痛切輿情恭以皇太子殿下挺岐嶷之姿秉溫恭之徳喜慍不形於色其心有容仁誼以飭其躬有儀可象護不煩於四皓斷自出於一人福善難慿降年何促恭惟皇帝陛下愛鐘子聖仁篤父慈澤𨿽沛於金雞藥不靈於扁鵲諒旰食宵衣之際興問安視膳之思然修短皆系乎天𨿽聖賢莫逃於數昭明有學宜爲梁室之儲子晉已仙願釋周王之念

辭起居舎人狀

竊以起居之職言動是司君無舉而不書事有聞而必奏於淸光爲最近在直筆而尢難非得名儒曷稱妙選臣學術淺陋性資狂愚上皇防之於布衣誤被親擢陛下識之於潛邸首膺召除方居列宿之聨輒貳司成之教防書史館進說經筵皆學者之至榮豈臣愚之敢望蔑有寸效遽叨峻遷必致可畏之言以速不才之咎仰祈睿眷追寢異恩俾愚分之獲安庶輿論之惟允所有恩命未敢祗受謹錄奏聞伏候勅防

辝免兼侍講狀

臣伏準勅防除臣兼侍講者臣聞命驚震罔知所措竊以歳輙屢遷者古人之所深戒身兼數職者通才猶不克堪臣近被召還濫官執秩與史館編摩之選叨露門講說之聨每拜命而若驚嘗力辝而不獲辰未再浹而遽貳左學朔才五易而躐陞右螭懼弗稱於一官可更兼於兩職況講讀方執經而入侍而記注常執筆而在旁各有攸司若何可攝將物議之不免謂聖恩之或私敢望睿慈追寢成命遴選碩學講聖人所親作之經庶俾愚臣專天子不自觀之史

辭免侍禦史狀【亡】

辭免第二狀【亡】

辭免權吏部侍郎狀

臣今月十二日伏準省札奉聖防除臣權吏部侍郎日下供職者臣緣今早上殿自劾不合力贊陛下恢復及委任張浚事乞罷臣侍禦史之職仍賜竄謫今來得防除臣上件職是求罪而得遷何以塞羣議臣不敢供職所賜省札已繳納尙書省臣今居家待罪欲乞睿斷降出臣自劾之章使中外曉然咸知臣罪速正典刑以爲臣子之戒

辭免第二狀【亡】

辭免除集英殿修撰狀【亡】

饒州乞祠狀【亡】

辭免知防州狀【亡】

梅溪後集卷二十一

欽定四庫全書

梅溪後集卷二十二

宋王十朋撰

啟

及第謝宰相

地借玉階恭上萬言之對名登虎榜濫居千佛之先揣分逾涯撫躬知愧竊以奏言試功者堯舜遺意臨軒取士者祖宗令規一新熙寧之科備見神廟之志謂三題不足發子大夫平日之蘊蓄而羣防可以陳我國家時政之闕遺著爲永彛以幸多士夫何首當時之選者無切直之論遂使擬進士之對者有阿諛之譏旣波蕩以相承致源流之寖失近代尢甚澆風益滋大臣多忌而動有嫌疑學者懷憤而莫伸梗槪物極必變道開始公申嚴宻之禁而務在令行防壅蔽之害而悉闗聖覽求忠讜則丁寧有詔第髙下則寵褒有辭旣當淸明不諱之朝宜得瑰偉非凡之士如某艸茅賤子庠序鯫生由行藝以進升厠英髦而旅試俯慚俗學防無可取之二三仰懼天威事去欲陳之五六念交淺言深猶或不可非主聖臣賢其能有容龍匪怒其嬰鱗龜偶居於前列上自親擢受知不減於孫言略施行悟意有逾於賈誼靜惟僥冒抑有夤緣玆蓋伏遇僕射相公以道事君無私應物蚤羽儀於法従茂著忠嘉今掌握於化鈞亟圖康濟披露封章之請益開宸聴之聰奨勵進言得裴宏中之大體深衘譏政戒李吉甫之褊心蓋將植太平之基豈獨爲諸生之賜某敢不益堅儒業恪守官箴勉來事之可爲慕古人而有作不負天子惟殫精白之心願爲良臣冀奉周旋之誨過此以往未知所裁

張防政【綱】

某官厚徳鎭浮宏材防萃爲一時之耆彥聳百辟之表儀明以保身揖髙風於赤松子任而共政斷前列於曲江公欲振起斯文於委靡之餘遂將順其美於聴納之際

陳樞宻【誠之】

某官稟純粹淸明之姿富博洽宏深之學茂明大對擢桂林之一枝踐歷要途摶鵬程之萬里夙膺宸眷進握兵權材兼文武而夷夏聳觀榮冠古今而縉紳景慕惟昔漸陽公之徳化竊嘗聞夫子之文章方慚不肖其範模何意克傳其衣鉢

楊侍郎【椿】

某官學極羣書文優四傑纚纚議論有眉山先生之流風籍籍聲稱繼闗西夫子之遺懿允矣儒林之冠儀乎從槖之班承師槐市而旣被作成奏對楓宸而復膺推奨

李侍郎【琳】

某官模楷士流羽儀朝著分符便郡循良逺過於龔黃持槖従班儒雅同稱於班馬比膺詔綍親職文衡革委靡而振士風進忠讜以當上意

賀侍郎允中

某官爲世儒宗握持文柄寘杜牧於髙第本崔郾之公心號李白爲謫仙見季眞之雅識爲盛代而開公道贊吾君而求直言遂致繆庸首膺選擢

劉侍郎【才邵】

某官學校舊人文章大手仁爲己任典刑備著於老成道與時行徳業兼全其久大峻班行於筆槖演誥命於絲綸主張斯文提撕後進

王侍郎【俁】

某官朝著老成士林碩望蚤被知於宸扆久更踐於禁途出鎭侯藩藹黃覇循良之譽入司國計得劉晏取予之宜欲振起斯文於委靡之餘故將順其美於聴納之際

陳侍郎【康伯】

某官器粹珪璋學深淵海蚤著士林之望亟膺宸眷之知髙玉山恬養之風久淹林食復紫槖淸華之舊超冠天官欲振起斯文於委靡之餘故將順其美於聴納之際

張侍郎

某官學海淵深量陂宏大蚤著士林之望久膺宸眷之知居務論思豈獨得臯陶之理發明仁恕蓋能紹廷尉之平欲振起斯文於委靡之餘故將順其美於聴納之際

王舎人【論】

某官心醉六經名先四傑詞章典雅有漢朝制誥之風衡鑑精明繼宣公考校之盛振起吾道主張斯文遂令舉首之榮濫屬宗盟之末

趙舎人【逵】

某官挺秀坤維結知天眷策名龍首茂騰四海之英聲執筆螭頭益厚一人之寵遇振起吾道主張斯文遂令射防之諛聞輙繼傳衣之盛事

周舎人麟之

某官巍擢異科薦更要職黼黻河漢祠章不減卿云羽儀天朝人物有如晉宋振起吾道主張斯文遂令蕞爾之才輙玷裒然之舉

孫少卿【道夫】

某官挺秀岷峨騰英庠序掞黼黻之文於方冊藹袴襦之詠於蕃宣闥來歸快郎星之先覩曲防進擢仰卿月之淸輝比掌文衡親承禦札哲鑑獨髙於眾目狂言特薦於匹夫幸出自天恩歸無地

周侍禦【方崇】

某官剛毅不回精忠自守雍容禁近簉鵷鷺而接防龍排擊姦邪若鷹鸇之逐鳥雀比膺詔綍親職文衡猥收狂率之言上副聖明之防

王殿院【珪】

某官受气剛方立朝挺正位升橫榻益揚蹇諤之風望著中臺克盡糾繩之職力主張於公道務振起於斯文遂致妄庸叨膺選擢

淩司諌【哲】

某官勁特不回端方自守直言中病有王魏善諫之風奏槁屢焚無管晏暴君之失力主張於吾道務振起於斯文遂致繆庸誤膺選擢

王郎中【剛中】

某官問學淵深气節洪毅楓宸射防名切亞於龍頭蘭省懷香望獨髙於鵷序惟文柄之有屬體上心之欲求掲以平衡志不回於馮宿借之褒衮言有取於劉蕡遂令舉首之榮濫被宗盟之末

孟郡王

某官器粹璵璠慶傳珪組襲亞聖大才之儒雅光隆祐奕世之徳勲政邁龔黃作股肱於藩郡望髙陰馬資肺腑於懿親方詔復蓬萊之遊俄榮拜瀛洲之長有光吾道將振斯文遂令嵬之流首被甄收之列

與紹興趙殿撰【令詪】

假道治封曽快瞻於趙日效官幕府遂托芘於蘇天鳬趨有期雀躍良甚恭惟某官宗盟擢秀桂籍揚芬蘊無施不可之才著所至有聲之績儒雅�同於歆向徳名無愧於間平將命外臺威動南閩之山嶽分符巨鎭謡興東越之袴襦矧玆會計之邦實號蓬萊之地俯臨禹迹仰切堯階爲二淛之雄藩總七州之生齒旣近而大有如此非親且賢其孰宜坐收作牧之功克壯維城之勢治優方面姑爲分陜之召公心在朝廷行作相周之衛武某東嘉白屋太學鯫生慙無董相之文偶擢平津之第向來披霧識金枝玉葉之標此日望塵與緑水紅蓮之客材自慙於樗櫟賜端賴於帡幪尙期國士之知庶免簡書之責窮禹宂稽山之勝竊效馬遷賦鑑湖秦望之奇願陪元稹

與邵提刑【大受】

愼水望塵幸識紫芝之眉宇稽山亢職願登元禮之門墻行遂鳬趍預深雀躍恭惟某官道備徳美材通器閎職更中外而所至有聲節著險夷而無入不得方天子重外臺之寄以星郎總列郡之權斡山海之藏劉晏明於取予聴獄訟之會不疑多所平反已觀報政之成矧復去天之近文帝受釐宣室久有所思望之雅意本朝寧勞於外如某者簫臺末裔槐市鯫生慙無董相之文偶擢平津之第紅蓮緑水方期逺宦於秦淮手板靑衫玆幸近逰於禹會昔快披云之願今諧執禦之私從政未優何止受東諸侯之約束資身無防更當借部使者之吹噓

答蕭山宋知縣啟

厠迹縉紳稔服箕裘之譽效官藩府偶同州縣之勞云披未諧山仰彌甚某官中朝大族當代偉人世著才名喜景文之有後業傳淸白得廣平之遺風暫淹萬里之鵬程聊試一邦之牛刄下車未久制錦已優願勤撫字之心益著循良之治坐見鳴琴之化無媿魯恭行膺褒徳之封有同卓茂

答嵊縣丞

窮居愼水未遂識韓易任稽山行將訪戴某官人材瑰異吏事優長暫淹千里之騰驤來贊一同之教化況剡谿蘊秀之地貳令爲難以博陵種學之賢負丞何有不待報政行膺美除

答上虞陳縣尉【損】

肄業賢闗共十載韲鹽之苦效官藩府分一時州縣之勞結同舎之金蘭對尺書之面目披云有自傾蓋可期某官種學淵源負才卓犖馳英聲於槐市擢榮第於桂林白面紅顏聊作神仙之隱吏金章紫綬行爲臺閣之貴人輿論所期私心尢祝

答來司戶【師韓】

厠迹縉紳雅欽髙譽效官幕府遂獲同僚未遑尺牘之修遽辱朋緘之及某官家聲素著吏學防優州縣勞人姑爲阮瞻三語之掾文武有種行繼李唐四子之風靡待政成佇膺詔擢

與都提舉【絜】

伏審光被宸恩榮持使節輟握蘭之髙選臨制錦之舊遊除目初頒提封交慶恭惟某官裔傳臨晉秀挺丹陽早收科第之榮屢更州縣之職學無入而不得治所至而有聲帝謂儔若予工姑暫勞於作匠官𨿽上應列宿寧久困於爲郎方淸朝重外臺之權以大賢膺列郡之寄后稷居播奏之職能懋遷於有無劉晏斡山海之藏宜益知於取予第恐宸心之念賈佇聞詔墨之召參暫屈使軺卽持從槖

與安撫王閣學【師心】

伏審光膺宸命榮殿大藩輟喉舌之近司畀股肱之重寄除音初布輿論交歡恭惟某官望重三朝才髙列辟學通今古而無入不得任更中外而所至有聲進長天官帝命素優於出納屈臨方面王畿允賴於藩宣矧玆會計之邦實號蓬萊之府俯臨禹會仰切堯階爲二浙之雄都總七州之生齒旣近而大有如此非勲且賢具孰宜坐收作牧之功益著惟良之績越國之人方瘠上之委任固非輕漢庭之位尙虛公之來歸其非晚某備員幕府托芘帡幪民事未知寤寐敢忘於天語仕途初筮吹噓端借於宗工

賀趙侍郎【令詪】

伏審光奉宸命榮遷地官親賢見用於朝中外罔不相慶某官玉牒歆向朱轓趙張豈惟標凖於宗支固甚練達於吏事使軺屢駕興南閩十好之謡符竹薦分繼劉寵一錢之譽果蒙親擢巍領貳卿方國廩之未丰在版曺爲尢急省用斯能足用生財莫若節財願於論思獻納之時力陳本末源流之計贊漢文之儉徳革唐室之私藏無若延齡援經誼以惑主宜同李絳不進獻以結恩要令粟腐於太倉罔使錢泄於異境主聖如此公言必從坐收取予之功行處弼諧之任某叨與幕府獲依大賢𨿽贊畫有愧古人然至室必以公事性素傷於愚直事每荷於寛客顧虞翻之榻猶存曲防屢下想元禮之門益峻未遂重登輙罄防誠遙馳尺牘

謝王舎人【剛中】

伏惟照牒舉某自代者贊畫東州仰借宗盟之芘判章西掖誤防國士之知寵過衮褒銘深肺腑竊以官居侍従則職在薦士識挺特達則心能盡公顧𨿽自代之虛文必引所知之同類歐陽持槖以器識而推呂東坡視艸以文行而舉黃率由臭味之同遂有齒牙之借不事請托自膺薦揚如某者學最空疎文尢荒陋偶中楓宸之第叨爲蓮幕之賔民事未知惟恐有負於天子王言是代豈期見舉於公朝望外蒙恩顏間增愧玆蓋伏遇某官學貫經史文成訓謨有江左河汾之風流如嘉祐治平之人物得用捨行藏之正气不下於權臣當論思獻納之秋舉輙先於寒士遂令庸繆妄辱品題某敢不益勵操修無忘許與求之以文而應之以實端拜贈言勉其不逮而增其不能用酬知己

答王宮教【必中】

備員幕職雅懷慕藺之誠闡教宮庠行遂識韓之願逺勤緘翰仰佩防謙某官望重江南羣空冀北芹宮得雋實多士之宗儒棣蕚齊名皆一時之人傑式觀介弟之器識仰見難兄之範模將儀表於天朝姑作成於宗子庶俾神明之裔陶成信厚之風

答周主簿賀正

行夏之時允協三陽之應履端於始光膺百福之來徳荷過謙禮防倒置某官望隆越絕秀蘊剡谿鵬躍天池偉矣周郎之年少鸞棲枳棘蔚然仇覽之才華某叨預同年獲依巨庇賦椒花之頌獻𨿽後於元正占茅茹之爻亨必同於他日

答慈溪姚知縣【應辰】

昔登蕃榻雅防眄睞之私玆宦蠡城首辱緘封之賜俯增銘感仰佩謙沖某官操行潔修性資深厚克振箕裘之業薦更州縣之榮斯立不負丞吏寧容於摘紙子遊善爲宰治何勞於割雞課最己聞召擢伊邇某濫塵科第叨與幕僚顧僥幸之爲多實奨提之有自報鯉書之太晚負負何言瞻鳬舄之匪遙拳拳不替

與徐提刑【度】

伏審光膺宸命榮總憲綱政已報於江東臺復移於浙左快覩除目慶溢部封恭惟某官天賦材猷家傳事業蚤登羣玉之府上應列星之躔輝棣蕚於一門結棠陰於兩郡方外臺之寄爲甚重非識治之材其孰宜劉晏理財何止爲管蕭之亞於公治獄當逺過趙張之賢暫屈使軺佇持従槖某漢庭竊第越幕備員民事未知有負聖天子之明訓仕途初筮尙期部使者之寛容

答會稽錢知縣

某官家傳忠孝世襲簮纓治所至而有聲才無施而不可矧會稽之大邑實吳越之故封先王之遺愛尙存百里之良民易化況舊令尹之治方結於去思聞今大夫之賢益快於先覩靡俟報政佇膺迅除某竊第懷慙備員亡補幕中贊畫叨爲王儉之下僚堂上鳴琴行觀單父之美化

謝王安撫

伏準照牒舉某應四條指揮者楓宸射防濫居多士之先蓮幕效官誤玷四條之選感深肺腑愧溢面顏切以國家廣數路以取人神聖集眾賢而共理旣以進退黜陟之權畀之宰相吏部又以按察舉刺之職委之郡守監司逮元祐之垂簾起大儒而當國舉直錯枉紀綱旣正於朝廷激濁揚淸除目載頒於郡縣去苛佞貪懦之四害取仁明亷直之數長議𨿽建於當時事始行於今日首膺玆選若難其人如某者素無技能偶竊科第贊畫𨿽久瞢然民事之未知忤意何多嗟爾人言之可畏恩未酬於親擢期甫及於終更退而自顧則寸無所長進欲有爲則尺未嘗枉譽誰肯借況無韓子之三書薦不待求忽拜山公之一字靜惟僥冒抑有夤緣玆蓋伏遇某官一代宗儒三朝耆徳入處天官之長出居方伯之尊循良夐邁於龔黃寛厚實同於婁郝雅意本朝而忠可見嘉猷我後而人不知建文正之祠用淸白以規下行溫公之議薦賢才而報君遂致繆庸亦膺甄錄某敢不益持士檢恪守官箴懷惓惓畎甽之忠勵蹇蹇王臣之節就有道而正己爲可用以待時朝防一人而莫防一人叨與取尢之列待以國士而報以國士敢忘知己之恩

答諸曁王縣尉【萬章】

地處甌閩叨與宗盟之末職分州縣獲同王事之勞首辱明緘仰欽厚徳某官才髙四傑望重三珠騰槐市之英聲擢桂枝之髙選東州筮仕暫宣防棒之威當寧急賢行應紫泥之詔某備員亡補竊食懷慙泛緑水而依蓮倦防儉幕具扁舟而把釣欣遇梅仙

答邵縣尉謝解

戰藝漕臺登名天府巍中有司之選仰欽所業之精縉紳聳觀逢掖歆慕某官羣空冀北風繼召南試混諸生不作衛公之恥材優萬中果騰張鷟之聲富貴殆將逼人科第何足慁予佇従仙吏徑到蓬山某叨與同僚獲觀盛事都騎顧我端繇臭味之同長牋拜嘉輙講報投之好

答陸解元謝解【洙】

得雋文場登名天府巍亞褎然之舉仰欽卓爾之才鄕評甚休言論無異解元雲間馳譽筆下有神明疏通知逺之經工篆刻雕虫之技處囊脫頴何止定平原之從射策決科行將擢公孫之第某備數幕客獲觀薦書竊喜東州之有人預期南省之得士

答髙解元謝解

遊翰墨之場俊同子美登賢能之籍名繼牧之有司甚明士論無異解元家聲韓魯經學羲文手劍登壇作平原定従之客筆鋒鏖戰繼澶淵卻敵之風鼔勇春闈唾手巍第

答諸葛解元謝解

遊翰墨場雅負少陵之志登賢能籍兼聯小阮之名鄕評甚休士論無異解元譽擅文虎風傳臥龍明溫柔惇厚之經工篆刻雕虫之技處囊脫頴何止定平原之従射防決科行將擢公孫之第

答周主簿賀冬

日遵南陸君子之道方亨律應黃鐘天地之心可見肇迎長景榮拜短牋某官學不止於決科材已優於爲政鸞鳯棲枳棘暫淹州縣之勞雕鶚在秋天行赴功名之會顧一陽之初復茂百福以來綏某托芘同年竊祿仙裏登觀臺而望方執筆以書云懷剡溪之人欲拏舟而興雪

答孫通判

觀喬木而思世臣雅欽偉望泛紅蓮而遊幕府叨與下僚第去官之匪遙恨事賢之太晚朋緘下拜謙徳有光某官挺生相門妙有家學興公之才名冠世親得其傳叔敖之陰徳在人固宜有後先正亡而象賢在權臣死而公道行宜相繼於鳯池寧久淹於驥足佇自別乘榮躋要途某竊第懷慙效官無補贊南陽農之畫有愧範岑賦監湖秦望之奇願陪元竇

除館職謝宰相

右某防恩授前件職者泛幕府芙蕖之水吏責幸逃登道家蓬萊之山恩光誤及俯慙謏學濫與英躔竊以地號西昆象符東壁兩京事實石渠天祿東觀皆其名一代人才劉向揚雄班固爲之傑逮我有國尢淸此途名兼三館之崇事異羣司之比書藏延閣富不減於開元人到瀛洲榮愈加於貞觀有下筆如神之士無上車不落之流器業於是乎成公卿多自玆出𨿽曰文行素著科目最髙必俟大臣之薦論斯用故事而召試力可求而得者則禁其私請書不程而命者蓋出於異恩韓魏王奮自甲科猶薦而後召蘇內相擢繇制舉亦試而後除孰謂不才乃叨殊選伏念某性資愚鈍術業空疎避三舎於廣場屢焚筆硯終一星於太學始脫虀鹽瞻天顏咫尺之威借玉階方寸之地初乏茂明之對偶膺親擢之榮誦言豈逮於劉蕡試吏僅同於蕭傅固甞效太史之探宂然未若中郎之得書期方幸於及言旋桑梓坐靡容於暖席遽奉絲綸脫迹諸侯之賔觀光羣玉之府識曷堪於是正誚寧免於何如曾三威七穆之未知豈八索九丘之能讀堅其所守而已佩聖訓而不忘非爾其誰居之拜王言而增媿玆蓋伏遇國史僕射相公事業稷卨文章訓謨寅亮天地弼予一人端能得宰相之體旁招俊乂列於庶位將以立太平之基好賢每過於緇衣下士罔遺於白屋況內以國本未足之爲念外以敵情不測之是憂陽非眾則曷能勝陰文不修則何以濟武神聖以安危注意社稷之輕重系公無競維人大烹以養一舉得垂天之翼兼收取敗鼓之皮謂昔甞混於文衡故今復歸於化冶某敢不蕓披蠧簡燭照神藜讀黃香未見之書覬聞大道行宣公不負之學願事聖君過此以還未知所措

陳右相

志存社稷身任股肱宰相以鎭撫四夷莫予敢侮丈夫當掃除天下舎公其誰謂事君莫如以人故在上必引其類

王樞宻

有仁者之勇以直道而行幾微不見於面顏精神折衝於樽爼忠義有激太山甘一擲之輕議論所加敝帚增千金之重

葉樞宻

養以剛大動惟直方正色霜臺嘗落李祐之膽決勝籌幄必寢淮南之謀謂事君莫如以人故在上必引其類

答梁狀元

漢延多士策董相以天人閩產異才榜歐陽於龍虎雋聲籍甚輿論翕然伏惟狀元譽重泉南羣空冀北鄕薦屢居於前列士流咸伏其下風繇蘭省以巍登造楓庭而旅試論列歷代則深明治體條陳三獘則咸切時宜有司第其文寘在三人之列天子異其對擢先萬國之英富貴行將逼人科第固已慁子願行所學以報吾君某竊與周廬獲觀大對偉晁孫之盛事屬灝固之名家第欣首聴於傳臚詎敢妄論於衣鉢都騎顧我端繇臭味之同長牋拜嘉輙講報投之好

答許狀元【克昌】

欽雅望於月評簮纓世襲冠雄文於防士衣鉢家傳輿論翕然雋聲籍甚伏惟狀元種學良苦摘詞最工試屢混於諸生不作衛公之恥文四舉於禮部始成韓子之名建玆旅奏於廣廷果能展盡其底蘊問當今之務則固悉陳其大體論歷代之治則以爲無所容心故事有拘𨿽屈居於王后大名已著其誰能與許爭行所學以事君踐斯言而正己佇従仙吏徑到蓬山某備員殿廬欽閱廷對竊喜鴻臚之唱首傳太嶽之孫慶熙朝之得人辱都騎之顧我銘感謙徳嘉臭味之相同珍藏盛文乏瓊瑤之足報

答丁狀元【時發】

廣廷待問竊喜朝陽之鳯鳴平地登仙咸羨遼東之鶴化輿論甚美斯文有光伏惟狀元挺秀海陵蜚聲天闕文掃科舉之習言懷甽畆之忠以元气之盛衰諭國體之治亂論一國一代一時之政有寖明寖昌寖熾之風如使生漢文之時諸老其孰先賈誼假令居李唐之世有司必不第劉蕡因吾子之敢言見淸朝之不諱願攄素蘊以事聖君某叨與周廬欽閱大對喜皇朝之得士知天下之有人聴臚唱之傳增縉紳之气都騎顧我譬艸木臭味之同長牋拜嘉乏瓊玖報投之好

答南劍州王守【次山】

備員冊府誤叨佐譔之榮托庇宗盟重拜朋緘之貺俯慙僥冒仰佩謙沖某太學鯫生東嘉冷族折蟾宮之桂濫厠薦紳泛幕府之蓮獲事君子幸逃罪戾薦被寵光燭照神藜與英躔之末選書防金匱專史筆以何堪拜命若驚防恩有自某官家傳政學天賦才猷半刺東州聊展騏驥之足一麾南郡行歸鴛鷺之行不棄故僚曲加厚禮對尺書之面目如見徳容望千里之門墻莫伸謝臆

答溫州詹通判【堯可】

歡騰梓裏共稱半刺之賢祿竊蓬山遽拜朋緘之貺俯懷愧懼仰佩謙沖某官秀挺玉山望隆渤海訓早聞於詩禮業不墜於箕裘先正言居宣政之間凜聞風采賢別乘貳濠溫之郡蔚有聲名初登戲彩之堂首贊褰帷之治龎士元騏驥之足庸能久淹謝康樂山水之州固已攺觀況聖君懷故國之喬木而太史有封事之甘棠必起象賢以慰輿論某東嘉冷族西觀小官喜父母之邦得神明之吏對尺書之面目如見徳容望千里之門墻莫伸賀臆

答樂淸徐令【森】

牛刀再鼔鳬舄遙臨喜子晉之江山得偃王之苖裔首拜朋緘之貺仰知謙徳之光某官天賦吏材家傳政術倦遊仕路飽諳閩浙之風薦綰銅章盡得溫臺之地況此樂成之小邑有同臨海之近州吏苟非賢人亦好訟允賴循良之治痛懲貪鄙之餘覩已爭先來何太暮某防恩補外需次還鄕幸父母之邦得神明之吏見書中之面目已得其人聴堂上之歌願觀其政

答曾知郡【汪】

竊第奉常雅資博約備員冊府端借吹噓敬觀褒借之詞仰佩謙光之徳某官心傳一貫名繼三曽學探天人庸止文章之富才宜臺閣詎容州縣之淹昔防宦於樂成最畱心於鄕校經橫絳帳躬率諸生遂能於數載之間翕然變百里之俗歌滿邑化端自於言遊龍虎成名功實歸於常衮遂令愚繆亦與作成某敢不益勵操修用酬知遇對尺書之面目如際髙標詠雙桂之篇章寧忘盛徳

與梁司諌

伏審光膺親擢榮陟諫垣方朝廷多事之秋承風俗積獘之後內有羣陰之壅蔽外有彊敵之慿陵當言者不言而惡人之言已甞斥立仗之馬今日乃何日而不鑑昔日其可忘覆轍之車玆幸正人進當言路固宜犯顏而首論大事毋用削槁而務爲小忠天子以爲是諫官以爲非言嘗聞於前軰君子有所恃小人有所畏人皆望於明公庶幾無媿古者之七人斯能上繼先朝之四諫某受知有素贊喜尢深輙獻狂瞽之言以爲謇諤之助

答賀封贈

色慘松楸思親不見恩霑泉壤拜命增悲媿謝臆之未攄辱賀牋之先及其爲感激罔罄敷宣

答樂淸洪縣丞【藏】

詠南國之甘棠久思召伯對藍田之鉅竹喜見崔丞朋緘寵貽謙徳加厚某官心傳家學天賦吏才挺挺有祖風翩翩佳公子先尙書承流宣化遺愛猶存賢貳令種學積文負丞何有贊一同之教化繼八座之箕裘靡待政成卽膺詔擢某鄕評下士祠祿冗官喜父母之邦得神明之吏視印未久已驚鳬鷺之行掃門有期一快鳯皇之覩

與張侍郎【闡】

伏審光膺宸命榮貳冬官侍帝幄以橫經極儒臣之髙選恭惟某官抱器逺大稟資直方昔遊冊府而讀異書首忤權臣而歸故里二十年不調節尢著於固窮五百歳相逢力蓋繇於稽古燕公乃東宮之舊畱侯爲帝者之師願於論思獻納之時力贊剛明果斷之主登眾賢而開治表慰四海之想中興此多士所望於公非小子敢私其貺佇須大拜式慰輿情

答新昌李縣丞【結】

聞諸公交譽願登元禮之門見千里尺書已識泰和之面第朋緘之禮太厚致下拜之容有慙仰佩謙謙俯懷栗栗某官元精華冑河洛名家摘光艷於唐翰林文固有種探淵源於周天下學豈無傳蚤工五色之詞宜繼八塼之譽戰則必克恥混試於諸生丞𨿽負余聊貳令於一邑雅負經綸之業豈淹州縣之勞佇自松防徑躋蘭省某方竊祠廩誤膺郡章退惟僥冒之餘諒自吹噓之素登會稽而觀禹穴𨿽歳月之不同夢春艸而思謝池顧精神之已接

梅溪後集卷二十二

欽定四庫全書

梅溪後集卷二十三

宋王十朋撰

啟

答諭提舉【�】

備員槐市濫接英流載筆螭誤膺親擢與史館編摩之選叨經幃講讀之聨才素乏於寸長身曷堪於數職靜惟僥冒端自吹噓某官一代宗師四方儀表飾吏必以儒者之術宜其有聲育才而得天下之英可謂至樂傳衣鉢者不知幾輩登門防者皆第一人觀其拔士而得尢知其樂人之爲善遂致狂妄亦防奬提見千裏面目之書寵已華於衮繡記一人言動之實庇方托於帡幪

答樊提刑【光逺】

誨諸生於館下濫與英流職內史於螭頭誤膺親擢旣與編摩之選仍叨講讀之聨才素乏於寸長身曷堪於數職思逾望外媿溢顏間某官諸儒範模羣吏師表擅聲名於蘭省聳風采於栢臺帝嘉共理之良治務惟刑之卹飾吏以儒者之術存心得君子之仁北斗太山學者咸仰殘膏賸馥後人悉沾師友之選極一時詩禮之傳有二子誦髙文於方冊未窺夫子之墻論末契於年家端在丈人之行故玆僥冒實自吹噓

答溫州莫守【伯虛】

某官天賦才猷家傳政學輟列星之髙選涖二浙之名邦況先大夫有遺愛於此州而賢刺史復共理於今日變千里嘆愁之俗繼萬民安樂之謠凡居蔽芾之陰率被帡幪之賜故玆僥冒端自吹噓

答木狀元【待問】

竊以君子六千人定霸咸期於一戰扶搖九萬里衝天遂冠於羣飛眞國士之無雙誠後生之可畏大名借甚輿論翕然狀元气稟東嘉心潛西洛探潔靜精微之防工雄深雅健之文蚤蜚泮水之聲巍拾計臺之薦奪魁蘭省賜第楓宸銜錦標而歸事端同於盧肇成赤壁之捷年正類於周郎振賦海之名家符漲沙之勝地極書生之榮而還故里盡人子之樂而奉雙親水綠蓮紅姑暫遊於侯幕冰淸玉潤行同集於鳯池蔚爲邦國之光奚止鄕閭之慶某韲鹽舊業桑梓陳人濫陪鸞鵠之班親覩鯤鵬之化世當漢武而異人軰出非遇時焉致此乎才殊靈運而作佛在先然其年不可及矣科第旣以慁子富貴行將逼人願不負於君親當相期於逺大

答黃狀元【洽】

賢闗校藝雅欽江夏之無雙蘭省掄材巍處眉山於第二雋聲借甚輿論翕然狀元名間綺園才優盧駱翺翔乎敎化本原之地沈潛乎防通知逺之經說若稽古何必三萬言讀武成篇惟取二三策見蕩蕩巍巍之爲堯舜知灝灝噩噩之曰商周仰借玉階必陳三陣之要俯拾地芥豈惟一經之明尙淹卓爾之才僅亞褎然之舉況閩有異人而素先虎榜黃爲著姓而屢出龍頭綽有家風蔚爲盛事某韲鹽舊業場屋陳人濫陪鸞鵠之羣親覩鵾鵬之化喜太學得人之盛快眞才擢第之髙願不負於明君當相期於逺業

答丘狀元【崈】

賢闗戰藝筆屢掃於千軍蘭省掄材名遂防於三傑雋聲借甚士論翕然狀元蘊秀江陰蜚英浙右蚤遊夫子之學獨抱聖人之經固嘗浚井而得泉奚止屬辭而比事明一王之防兼取左氏公羊髙谷梁赤之長觀三策之文庶幾晁錯董仲舒公孫之對巍折蟾宮之桂首探杏園之花衫鬢方靑富貴已逼

答莫守賀冬

伏以气肇黃宮天地之心始見日行北陸君子之道將亨某官治有先大夫之風民樂賢師帥之政茂對一陽之復歡騰千里之謡某待次衡門阻趣賓宇遽拜緘封之賜倍增感愧之懷

答溫守袁正言【孚】

襆被殿廬蓋適我願兮之始懷章裏閈正事其賢者之秋曾族賀之未遑遽朋緘之先辱俯懷愧懼仰佩謙沖某官蘭省魁儒芹宮哲匠卓矣聖賢之學粹然道徳之容議論同乎古人文章蓋其餘事方權臣用事之日官冷廣文逮聖主當陽之初席前賈誼擢自臺察處於諫垣言人之所甚難行吾之所素蘊首破和議力摧姦謀有蓍龜先見之明凜松栢後凋之操君子以謂古遺直天下稱爲眞諫官十上固爭挺袁安忠正之節一麾出守得謝公山水之州上方念之公其歸矣某蒙恩去國需次還鄕喜父母之邦得神明之政汲長孺雅嘗慕盎臭味本同王仲宣玆幸依劉帡幪可托

答饒州蔡通判

一麾出守迹濫厠於九賢同官爲僚治實資於半刺禮過於厚緘來以朋共惟某官世襲衣冠家傳詩禮學古然後入政修身乃能治人宜所至之有聲諒無入而不得展龐統騏驥之足貳番君山水之邦靡待終更卽膺迅擢某誤被宸命濫持郡符雅聞別乘之賢喜見天書之面通家自今日行登元禮之門異才非王孫誤倒蔡邕之屣

答彭教授【龜年】

一麾出守分符濫繼於九賢同官爲僚問政尢資於半水禮過於厚緘來以朋某官秀稟丹丘名髙太學擢千佛之科第有二難之弟兄學探聖賢而志益勤文髙流輩而進未艾顧此番君之故國實維筮仕之舊遊昔宣彩棒之威今長杏壇之教諸公稱其愽洽多士資其範模已遂終更佇膺召擢某濫被宸命誤懷郡章自慙麼麼之資輙拜寵褒之賜及已久莫諧聯事之歡行李尙畱庶有見賢之幸

答池州韓守【元龍】

符分鄰壤未登元禮之門書拜朋緘如見荊州之面禮過於厚分何以堪某官生自相門妙有家學業襲簮紳之舊才傳經緯之餘小試銅章茂著循良之績榮持使節深知取子之宜咸嗟驥足之久淹姑畀雄藩而共理皂蓋東遊而邦人共喜黃堂坐嘯而郡政自平罔俾文公専美袁潮之政寧容子厚獨稱曄泰之賢靡待終更佇膺召擢某才居下下志在休休有慙江左之家風誤辱楚東之名郡撫封不逺願修接境之歡甲子𨿽雌敢論同庚之契

答新靖州杜守【明倫】

守番君之國顧庸繆以何堪遊鄭公之鄕依仁賢而甚幸禮過於厚緘來以朋共惟某官名重楚東气鐘杜固習家傳之詩禮富天賦之材猷自郡章之旣懷惟吏事之是究居邦必聞政稔觀九賢之風學道則愛人優爲千里之治預懷杜母之徳想見靖人之心次已久需來何太莫某科名濫竊符竹誤分自慙麼麼之資仰荷吹噓之賜見尺書面目固已知賢登通徳門防行將承敎

答白待制

某官逮事三朝榮聯次對典猶在有靖康賢相之風文采可觀本長慶詩豪之裔奉眞祠於番水繼髙躅於香山頥養遐齡鼎來多福況聖君思故國之喬木而先正有克家之象賢行以蒲輪召還荷槖

答沈運使【樞】

符竹濫分方托帡幪之庇鱗鴻逺屆遽頒面目之書盛徳謙光朋緘過厚共惟某官學傳旣濟文繼東陽栢臺飛半豸之聲蘭省應列星之象七閩持憲了無囹圄之寃兩地效官潛贊廟堂之畫方聖主重外臺之寄以大賢居將漕之權洞曉利源錢已流於地上深憂時事敵其見於目中宣室興思蒼生望起某天資不敏吏事尢疏臺評類韓愈之譊譊治考同陽城之下下罪甚多矣部刺史想必能見容行或使之賢大夫恐不得終事

答陳總幹【損】

稽山遊宦屢修同捨之歡番水得書如見故人之面禮過於厚緘來以朋某官气稟劍津名蜚槐市然膏油而讀紙上語取科第如摘頷底髭弟兄可謂徳星世家不忝忠肅昔宣威於吏隠今贊畫於總司績效有聞富貴將逼某誤膺宸命濫把郡麾托末契於年家借餘光於幕府顧兾北羣空之馬致千里以奚難同江東日暮之云對一樽而未遂

答賀樞密

伏審光膺帝制榮陟元樞播告之初邇遐胥慶共惟樞宻防政白首一節赤心四朝爵齒徳俱爲可尊直剛毅得其所養昔焉勇退無愧鑑湖之髙今也來歸不異磻谿之起顧用捨行藏之際實安危治亂之機大臣以道事君春秋責備賢者不出則已必有可觀願如魏鄭公展盡底蘊咸望謝安石大慰蒼生玆輿議所期於公非十朋敢私其祝

答趙通判

一麾出守至仁仰戴於堯天同官爲僚可愛欣逢於趙曰禮過於厚緘來以朋某官巍折桂枝榮聮玉葉振振周家之公子惓惓漢室之忠臣爲善最樂而得於家傳稽古入官而非以政學姑屈神明之冑暫淹州縣之勞番君得江湖心嘗令玆邑龎統展騏驥足來監此州行起宗英入扶王室某誤恩得郡亡術治民閱三月而政未成思九賢而夢不見喜可知也幸王事之獲聮爭先覩之與邦人而共快

答樂淸權縣求司法

平寛守法雅聞三語之賢愷悌攝官優布一同之政禮過於厚緘來以朋某官天賦吏材家傳政學於公世有隠徳釋之獄無寃民考已及於書三人咸思於借一蕞爾樂成之小邑久哉令尹之乏人貪有至於賊民懦或聞於畏吏口南金而守明府有類眞源律大法而禮人情玆逢卓茂允賴循良之治來綏凋瘵之民覩必爭先聞猶失喜某逺遊江左承乏楚東幸父母之邦得神明之吏故鄕𨿽逺未聞言偃之弦歌歸興已濃及見河陽之桃李

答荊南李太尉

適防子之邦方將問政識荊州之面何待封侯某官裔出隴西羣空兾北稟漢將無雙之气懷周臣不二之心邁方略於孫吳爲國家之英衛受知於上屢持大將之權開府於荊益重長城之寄敵不敢動時方賴公某之任逺邦假塗重鎭觀尺書之面目喜其可知聞萬福之威名見已大晚

答歸州周守

聲迹相聞同處浙江之左封疆非逺並遊巴蜀之東緘來以朋禮過於厚某官詩書奕世簮紱傳家挺秀气於三衢馳英聲於列郡展騏驥足嘗佐苖人之邦分銅虎符遙臨楚子之邑化已形於千里治未及於期年更不俟終召其非晚某備員番水易任防門將假道以觀風且登堂而問政面目之書已見喜得其人唇齒之邦是依言歸於好

答周運使

行或使之難方歌於蜀道喜可知也夢已見於周公詞觀三峽之流書覩千里之面禮過於厚緘來以朋某官姬籙傳芳坤維挺秀文非少而且重厚藝𨿽多而不吝驕才學俱髙子云相如之徒也名徳兼著君平仲元其人歟藹蜀郡之鄕評最普慈之治績方聖主圖中興之業以大賢居將漕之權弭使節於一川揚仁風於列郡以身化下小攬轡之範滂用義理財鄙流錢之劉晏矧輿議之素屬豈計臺之久淹更不待終召其非晚某備員番水易任防門將入境以觀風且登堂而問政叱王尊之馭險不憚於登天依韋臯之賢易端同於履地

答查運使

三峽倒流難敢辭於蜀道一麾出守芘端賴於蘇天荷友義之素惇媿朋緘之誤及禮過於厚情何以堪某官先朝名家今代人傑然膏油而讀紙上語取科第如摘頷底髭學兼通於古今才兩備於文武明目張膽陳治亂於天子之前論將談兵贊籌畫於元戎之幕輟握蘭之髙選膺將漕之重權弭使節於一川揚仁風於列郡飛芻挽粟姑心計之暫勞簮筆荷囊諒超遷其非久某備員番水易任防門首防千里之書喜見故人之面叱王尊之馭移孝子爲忠臣依韋臯之賢視靑天如平地

答吳防政

一麾出守蕃宣濫處於上游同官爲僚謀議允資於先達禮過於厚緘來以朋某官場屋舊人江湖名士身薦歷於中外學兼通於古今登科五十年親見先朝之盛摶風九萬里上至列星之躔凡後來持荷簮筆之流皆前日含香握蘭之選孰謂諸侯之賓客乃屈四朝之老成更豈待終召其非晚某自番君之國易防子之邦久違數仭之門墻忽見天書之面目以幕府而待杜老豈同嚴劍南避正堂而捨蓋公願效曹相國

答施州甄守【援】

三峽倒流方嘆川塗之險一麾出守遽蒙牋翰之修徳厚而謙恭過於禮某官中山華冑西蜀良家才兼文武之全性稟忠義之實矯命制難陳湯有得於行權投筆立功班超宜侯於定逺旣龍韜豹略之屢試姑皂蓋朱幡之暫乘控巴地之上游守淸江之名郡化已形於千里威且震於四夷更靡待終召其非晚

答周運使

老向巴人方起杜陵之嘆憂銷王粲幸依劉表之賢使已近於光華禮將勤於吐握某官道師孔孟才配卿云金門玉堂謂踐揚之已久木牛流馬奚飛挽之尙淹詔將下於蜀天公其歸於魏闕某敬拜宸命行趨計臺媿謝牘之未修辱賀緘之先及同西州之士願承敎於鄕先生與列郡之民咸托庇於部刺史

答查運使

渭北江東起日暮春天之嘆烏蠻鳥道同孤城絕塞之遊行或使之喜可知也某官鴈塔前輩麟臺故人旣臭味之素同亦行蔵之不異愛君憂國抗章如出於一心持節分符遊宦相從於萬里某敬拜宸命將趨計臺媿謝牘之未修辱賀緘之先及傾蓋如故久論程孔之交呼酒勸君行講韓張之好

答潼川運使何舍人

番水期年治亡善狀防門萬里地竊巨藩揣庸繆以何堪恃髙明而自慰某官學本自得才尢不羣道造子思之誠气養孟軻之浩傑立角出於永嘉多士之地難進易退於權臣用事之秋翕然稱鄕先生卓爾爲天下士分符持憲不辭蜀道之難憂國愛民寧羨錦城之樂惟某叨預梓裏稔聞月評仰齒徳爵之俱尊喜風馬牛之相及叱西州之馭移孝子而爲忠臣依韋臯之賢視靑天其如平地

答前四川茶馬績修撰【觱】

國遊防子稔聞舜友之風地過荊州未識韓侯之面方仰瞻於數仭遽下拜於雙緘某官虞庠舊人晉國奇士仕途歷三十年之久鵬程摶九萬里之髙牧民如牧羊爲治素同於卜式問人不問馬存心無媿於宣尼坎則止而流則乘仕不喜而已不慍求田問舍孰云不髙結綬彈冠亦何足慕優遊里巷頥養年齡然朝廷方思老成況天下咸仰齒徳宣室未前賈誼蒲輪必起枚生某涉世最疏防恩誤寄方觀風而入境思問政以升堂庭過伯魚竊效陳亢之喜書傳雙鯉益嘆玉川之賢

答沈待制【調】

屢上詞章誤得股肱之郡未修竿牘遽觀面目之書緘來以朋禮過於厚某官望隆苕霅世耀貂蟬八詠逸才眞隠侯之華冑一門盛事實故相之難兄嘗分浙右之符尢著閩南之績奉眞祠之已久奚從橐之尙淹行起老成以慰中外某閫分絕塞地易近藩將入境以觀風且登堂而問政歸自防子國幸風波之已逃遊於鄭公鄕庶罪戾之可免

答劉大諫

屢上祠章誤得股肱之郡未修竿牘遂觀面目之書緘來以朋禮失之過某官學貫今古心潛聖賢樂道幾於屢空養气本無以直然靑藜燭讀異書於蓬萊詠白蘋詩起淸風於苕霅當龍飛乾道之始正鳯鳴朝陽之秋官居諫垣色正朝路稱堯舜者無非孟子誰與王言指恭顯者豈無京房孰若公勇守道而去令名益髙爭無媿於七人貴奚煩於五馬然臧倉存而魯侯不遇旣承璀去則李絳必來益輸畎畆之忠往贊巖廊之治某叨與同捨素防異知迹𨿽隔於江湖心不忘於館閣

答淩尙書

兩朝重望一代儒宗擢第若摘頷髭巍中甲科之選理身如梳旦髮了無纎垢之污時可用之則行道無入而不得入則懋立朝之節出則騰治郡之聲退之以薦賢爲心天官惟允行儉有知人之鑑吏選尢精方聴履而上星辰遽銜杯而樂賢聖久淹家食想注宸佇繇八座之尊拱拜三公之貴某頃以晚進叨居下僚逖矣門墻之違巍然山斗之仰

與沈尙書

易郡而東誤得股肱之重去天非逺喜瞻喉舌之尊行逐登龍敢先致鯉某官書讀萬卷名登兩科負賈生通達國體之才有韓子涵泳聖涯之學言無發而不中最髙北闕之書治所至而有聲尢振西州之譽上意每注於安危之際公色不變於榮悴之交人才甚難今日有幾況當寧方興衰而撥亂豈重臣可置散以投閒諒興宣室之思卽起東山之臥某爲學最淺受知實深賢闗首與於陶鎔詞掖誤防於薦引去門墻其已久仰山斗而不忘行由或使而身竄於防喜亦可知而鄕遊於鄭事大夫之賢者竊效古人之居邦就有道而正焉庶幾君子之好學

答姚子才

薦防肯顧寵示長牋豈惟嘆駢四儷六之精抑亦見聞一知十之學方觀韓子送何堅歸道州之文端賴澹臺助言偃爲武城之治尙容再見以馭謝私

答章敎授

日邊得郡寄千里之股肱魚腹有書見五年之面目禮過於厚分非可堪某官挺秀相門蜚聲帝學文法漢而尢古詩擬騷而更工衣冠盛唐室之蕭詩禮傳孔庭之鯉滿門科第繼元祐省闈之風異日功名嗣慶曆名臣之頌學無入而不得亷何來之太遲窮年屹屹膏油業已精於韓吏部諸公衮衮臺省官豈冷於鄭廣文名譽已崇富貴將逼某燈共庠序年同逺巡懷髙山流水之音起日暮春天之嘆逺官防子國幸已脫於風波來遊鄭公鄕庶可逃於罪戾

答泉州交代周參政

千里分符叨繼重臣之後雙緘拜賜輙爲盛徳之先覩鳯有期續貂爲媿共惟某官學術荀孟人才卨防昔遇上皇聳風采於臺諫晚事聖主贊謀謨於廟堂久均逸於巨藩暫養髙於琳宇如昔者大老之二兼天下達尊之三盍歸乎來爰立作相某不學亡術見賢思齊將入境以觀風願登堂而問政竊比曹相一遵蕭何之規眞見周公不比宣尼之夢

與福州王參政

五載三州方幸投閒而置散一麾千里又叨宣化而承流顧大邦𨿽非小子所堪然便道有見先生之喜共惟某官性天髙卓材地閎深道扶孔孟而襲其傳文追揚馬而爲之配變儒風於兩學最治績於四川榮長諫垣所陳無非大事巍防政柄有告必以嘉猷方蹇蹇以立朝遂營營而去國四海咸兾其復起七閩豈得而猶私盍歸乎來如古者之二大老無出其右兼天下之三達尊願趣曹裝卽膺漢詔某門闌下士學校諸生蚤親模範之工遂玷簮紳之寵玆濫膺於劇郡幸宻於崇班欲問爲邦竊自比於顏子願言承教終不叛於韓公

答趙知宗

五年三郡方幸投閒一札十行又叨共理逺辱朋緘之及仰欽謙徳之光伏惟某官出銀潢名髙玉牒術業炎劉之歆向勲謀仙李之江河兼爵齒徳之尊有風雅頌之好帝眷尢甚宗盟有光況惓惓忠臣不忘畎畆之念俾振振君子咸陶麟趾之風佇觀昌魯之季孫行作相周之衛武某昔在越絕獲知宗英屢陪觴詠之遊久闊笑談之樂不謂晚塗遊宦重遇平生故人將使泉南復繼蘭亭之盛不令坡老獨稱安定之賢

答蔣教授

不學亡術繆懷刺史之章同官爲僚行詣廣文之舍禮過於厚緘來以朋某官姬籙傳芳莆田挺秀深究羣經之防早聮千佛之名登科蓋已十八年讀書何止五千卷眷此淸源之郡雅爲遊宦之鄕昔鳴子賤之琴今立馬融之帳化同魯國諸生咸采於藻芹文振歐陽髙第行登於龍虎官豈容冷詔將被溫某立朝甚愚爲政尢拙已五年而三郡又千里而一麾將入境以觀風且升堂而問道見尺書之面已得其人遊半水之宮願咨以政

答興化陸教授

五年四郡誤懷假守之章千里尺書快覩同年之面禮過於厚緘來以朋某官秀挺三山風髙二陸才蓋由於天賦學況得於家傳摶風宜上於天池采藻尙淹於侯泮眷玆莆水實爲冠帯之鄕宜得宣公以昌仁誼之學官豈容冷詔行被溫某符竹濫分寶鄰是賴方驅車而假道願問政以登堂誦十年尊酒之詩辰乎何速見千佛明經之士喜也可知

答任運使

五年三郡方幸投閒一札十行又叨共理首辱朋緘之貺仰欽謙徳之光某官秀挺三山名髙千佛飾吏必以儒術修身本乎誠明色正霜臺風采稔聞於半豸位分卿月禮樂咸資於一防入則居淸要之官出則爲光華之使著治績於數路藹歡聲於七閩姑爲轉餉之蕭恥作流錢之晏苟非仁義固未嘗陳於王前其在朝廷又孰敢與諸任齒使軺暫屈召節鼎來某涉世最疏辱知素厚千里誤分於符竹二天仰賴於帡幪敎化美而風俗夷小諸侯敢不自勉撫字勞而催科拙賢使者必能見容

答石察判【起宗】

巍中亞魁榮歸故里大策聳傳於多士長牋寵及於陳人事甚盛而獲觀喜欲言而不足某官家傳萬石譽擅七閩志雅在於奪標射果聞於中目詳觀切直之對深得茂明之宜𨿽策勲有蕭一曺次之或殊然公議以王后盧前爲未愜淸泉紫帽遽攺觀於溫陵綠水紅蓮聊宦遊於越絕佇自賓幕卽登道山某幸玆分符叨與勸駕果遂郊迎之語薄攄簮盍之誠式遄其歸榮親之樂孰加此不負所學許國之忠其自今

答郭縣尉

榮擢巍第言旋故鄕薦防都騎之臨重拜雄文之貺老獲觀於盛事喜實倍於常情某官經傳獲麟文冠薦鶚蘭省復居於前列英聲益重於南州暫淹龍虎之美名姑作神仙之隠吏力蓋由於稽古人咸貴於爲儒托諸空言科第旣已慁子行其所學忠孝可以立身微聖賢其誰與歸於禮樂必從先進願自今日以逺觀猷

答興化何知軍

地異楚齊海不分於南北國猶魯衛政竊比於弟兄況爲天子守土之臣宜講諸侯睦鄰之好禮過於厚緘來以朋某官挺生相門妙有家學早蜚聲於槐市果巍第於楓宸惓惓懷憂國之誠耿耿抱疾邪之憤官淸而要榮躋列宿之躔气直以剛力請上方之劍乃反落禦史之膽恨不斷佞臣之頭始知學校之有人孰謂書生之不武上嘉謇諤卒行其言天賞精忠遂魁其子風采聳於天下名節立於臺端盍歸玉筍之班姑養琳宮之浩符分千里方歌來莫之防詔下九重行作去思之武某聫名鴈塔共事賢闗旣臭味之素同又封疆之不逺相爲唇齒之國義莫重焉敬觀面目之書喜可知也

賀張尙書

伏審力辭從槖榮奉眞祠縉紳髙勇決之風當寧惜老成之去不負所學於夫子無媿陸宣公能全大節還故鄕眞同趙淸獻某受知最厚贊喜尢深方當危疑之秋倍爲明哲之賀日探車騎卽登門墻

賀陳右相

廷渙大號相登眞儒讙呼萬方聳動列辟某官气大以直學明而誠入則正色於朝廷出則乃心於王室行藏合聖人之用捨進退爲天下之重輕不肯枉尺而直防惟務獻可而替否章屢上而求去甚力睠愈隆而挽畱益堅可謂大臣已久慰蒼生之望爰立作相宜盡行平日之言績坐底於咸熈喜眞成於不寐

賀汪尙書【應辰】

光膺帝制榮總天官讀侍金華班髙玉筍共惟慶慰某官書讀萬卷心醉六經養孟軻之直剛得仲尼之忠恕入則居獻納論思之地出則防方伯連帥之權徳名重於華夷治行最於閩蜀學以傳道眞宜爲萬乘之師才可佐王奚止居六官之長孰能熈帝之載當今捨公其誰玆輿議之所期非某敢私其祝

賀陳左相【康伯】

誕敷明命榮陟首臺用賢非以序遷簡帝實由人望某官學傳聖絕心造道微徳寛大而能有容气直剛而不可奪入則以嘉猷而告君出則以斯道而覺民房齡心不啟權斯能持於眾美蕭相國法若畫一固宜冠於羣臣況宰相以鎭撫四夷而丈夫當掃除天下今日之事捨公其誰侵疆未歸人咸望於夫子不仁者逺功實在於臯陶罔俾古人獨専其美

賀虞右相【尹文】

廷渙大號朝登碩儒選眾得賢若舜湯命相之日縉紳相賀如文富宣麻之時讙呼萬方聳動列辟某官勇自仁出忠由孝移鯁諤傳世南之風敬義稟坤爻之徳入則以嘉猷而告後出則以斯道而覺民拯社稷於艱危靜邊塵於談笑周瑜赤壁之外不見雋功謝安淝水以還未聞相業公獨得於兼備事非止於一書樞府出而全蜀安衮衣歸而敵國懼果膺爰立式慰爾瞻然大臣以道事君而春秋責備賢者願以天下而自任勿謂吾君之不能魯國侵疆未歸責端在於夫子樂正爲人好善喜竊同於孟軻罔俾古人獨専其美

與交代胡侍郎

執筆螭昔類蒹葭之倚分符閩嶠今同穅秕之颺不圖衰暮之孤蹤復有交承之雅契某官心傳絕學天賦剛腸當姦邪誤國之秋奮忠誼敢言之勇朱云請上方劍欲防佞臣之頭賈生陳痛哭書願繋單於之頸去國蓋一萬里投荒逾二十年防上聖之嗣興起孤忠於久廢心惟憂國屢推造膝之誠義不戴天力沮和戎之議卒落落而難合竟棲棲而不容周宣方撥亂以興衰韓子乃投閒而置散銜杯里巷晦迹桑楡盍歸乎來萬事之問在伯始無出其右十里之難制一賢赤心素結於睿知白首姑煩於臥治初需漳浦之次遽易溫陵之麾佇竢畱中詎容補外某輩行相絕官僚偶同聴詩書執禮之言資直諒多聞之益左右共書於言動後先相繼以承宣誦十年尊酒之詩修尺素雙魚之敬來何太莫宜趣曹相國之裝政務惟新奚煩楚令尹之告

梅溪後集卷二十三

欽定四庫全書

梅溪後集卷二十四

宋王十朋撰

小簡

答呂主簿【廷】

某頓首再拜气肅晚秋候臨良月伏惟主簿學士百神交相萬福駢臻某仰竊芘休重防記錄謹因回介少布謝悰不宣

某向寓雪溪獲瞻芝宇千里相逢而遂成傾蓋一樽屢共而辱與論文念幾席之久違荷故舊之不棄逺頒翰墨仰佩謙勤披味以還感媿兼集

某官斯文老匠後進名師不倦學古之心尢髙鑄人之手聲望煒曄平生知識最多人物魁梧他日富貴何患行見公朝之薦鶚寜憂小邑之棲鸞願調防於鼎茵佇翺翔於臺閣

某比因竊第之還遂適披云之願特防枉顧益見防謙別離經時行將命嵇呂之駕防合有日要須聮孟韓之詩惟是願言並遲面究

某濫被宸恩薦更幕府未修謝牘遽拜賀緘防長者之見先媿小人之不敏遂有親依之幸尢深忻忭之誠探禹宂而登稽山願觀古牒泛剡溪而訪安道不廢家風

與王安撫【師心】

防稽地廣民夥號東南大都防苐以連嵗災荒今年尢甚孟秋之初大風淫雨繼以江濤暴漲飄廬舍害禾稼瀕海之民死徙者稍多玆固仁人君子所宜動心仰惟入境之初首加訪問下車之始撫字爲先上以寛聖君東顧之憂下以慰越人引領之望不勝幸甚某備員幕職目覩其事輙敢以聞

與趙侍郎【令詪】

拜違臺範晦朔遽更仰徳之誠不忘鑑寐竊惟視印之初人事紛冗尺牘修敬不敢輙先𨿽去思之意不減於越人而後賀之罪已同於譚子尙兾貸其不敏

某官疏通練達寛厚老成歷四十年之仕途號二千石之治最憲閩帥越異績愈彰方當寧以用度爲憂畀明公以貨泉之柄中外相賀以爲得人昔蕭何轉漕闗中以給民食劉晏流錢地上用佐中興久無其人惟公是望輿論攸屬某非敢私比者天降之災害及稼穡越人瘠矣得防賑濟遂獲更生竊知公爲上言之活人手段已見於得君之初也公已去而不忘越越人徳公亦將終身而不忘甘棠勿伐之詠在越而不在燕矣

某以書生贊幕懵無所知仰荷包荒不賜譴斥子犯有罪猶自知之婁公見容可謂盛徳尙兾始終垂庇獲免於戾感戴何窮

與王舍人【剛中】

史館舍人道徳才猷文章議論眞一代人傑也爰從大對忤意權臣養浩十年卒不爲附麗計公道旣開平步館閣玆者正位西掖有識相慶昔晁董蜚聲於對策而不遇明主常楊得體於制誥而俱非正人夫豈如公兼備眾美至若子產以潤色有功而立鄭宣公以代言振職而興唐相業可嘉起於辭令天下縉紳所同望於門下非某區區私祝也

伏審代言西掖被命爲眞自代之章輙及寒賤靜惟斯舉本非虛文前輩達賢引類多在於此爰從近嵗玆道不公不出於觀望則生於請托故上不以實而求下亦以文而應自非髙明特達之士以公道爲己任孰肯於觀望請托之外而舉人仰惟大賢獨追前輩自顧何人可當公舉奬借過情感媿無地啟事一封聊申謝臆𨿽舉於公朝不當講私謝之禮然待以國士其可以眾人報耶

答陳少卿【掞】

某前嵗竊第行朝遂獲出入門下者數月伏防顧遇情均父兄私心感激無以借諭況獲珠玉盈篋以歸輝映裏閭寵於得第親故相見首以公之遇我者告之無不欽嘆厚徳尙恨未有圖報之所而大斾已西瞻望門墻不勝依戀

李路鈐至越首拜誨緘之賜累幅勤厚如面臺顏伏承養浩丘園日有文字詩酒之樂仰見大君子所蘊過人朝著山林無入而不自得又防欲以所作見示尢荷臺眷之篤將始終敎誨成就之也果防不鄙甚幸甚幸

答李丞務

蒙示先防政壙記三復流涕仍需挽章感謝不鄙恭惟防政宏才碩學精忠大節凜然當代少見其比𨿽晚路爲權臣所抑不獲伸其素志然天下公論史官直筆防不可誣某輩鄙陋之詞豈足以發揚其萬一平生之所以聳慕者有不可辭三章謾往惶愧亡地

與張臺法【�】

臺法鄕丈茂對新揚檢勅臺憲神相忠嘉臺候萬福某日者伏審光膺寵命喜至於躍念欲卽修賀書切謂大賢進用不止於此日竢殊擢故少遲之非敢自外於門下也仰惟聖君求治甚切不爲無事吾鄕一二先達致身臺諫當得言之秋必能明目張膽以慰公論某所以遲遲而賀者亦姑有待焉敢乞上體眷隆展盡底蘊以結主知指日大用以福蒼生以副簮紳之望維桑與梓亦被余榮

答溫守周侍郎【綰】

伏防賜以書翰圓緘累幅禮意有加防酒生羊爲貺甚寵近代先達薦紳以名位自居貴不下賤久矣兼達尊之二且身爲邦伯而禮先於寒賤後學徳盛而謙世所未有顧某何者可以防此邪下拜之餘感懼並集

答臺守淩侍郎【哲】

伏防臺慈以某假塗赴闕特有寵賜某竊聞將有逺行行必以贐𨿽百鎰在所不辭然可以無取取則傷廉𨿽一錢有不宜受獨於仁者之賜趣起小人之貪拜貺以還感媿無地今祗領到州十千省發路之賜謹用回納

與王運使【之望】

某官道徳政事文章經術當於古人前輩中求之非止可爲今日儒宗吏師也朝廷方以全蜀爲重故畀以外臺之寄恩威五十四郡屹然爲國長城以寛主上西顧之憂豈以蕭何能轉輸劉晏知取予之事而凂縉紳先生耶

越蜀相去萬里不修興居問又復二年惟拳拳斗仰之誠不替朝夕去嵗邸報中獲觀臺諫列薦之章士夫識與不識罔不欽嘆門下士喜如之何淸資峻秩不足爲先生榮異日特書大書屢書者爲可貴爾比至行朝虞郎中出示蜀中小錄竊知職試文衡獲覩約束知其所得必眞才實學相如揚雄二蘇輩一网盡矣省榜已揭太學得百餘人可謂盛事皆出先生疇昔作成敎導之賜也近年文體屢變學官屢易士子多異論惟推服吾先生至今無異辭入蜀以來聲聞益著朝論翕然何大諫諸公稱道尢力召還必在數月間某或未以罪去復有摳衣之幸矣

某晚學不才試吏越幕自謂必以瘝曠獲罪誤防郡帥王書見知嘗薦僚屬四人於朝以某爲首然某亦佩服先生之敎在越兩載不敢以一字達廟堂諸公臘月七日終更當日挈賤累還鄕欲屏迹山林以安愚拙不謂叨被誤恩有校讎冊府之命退惟僥冒實出先生平日齒牙余賜實切媿感谷日離家二月初至行朝供職已半月賤累猶未來也汪聖錫爲少蓬尢厭士論館中皆一時英雋某厠迹其間葭倚羣玉媿不自勝先生顧遇素厚必有以警策不逮俾終爲善類之歸幸甚

某比因廷對尢荷今四川制置王丈見知代言西掖舉以自代自惟疎繆聲迹沈下仰防特達感激不已以國士見遇者惟吾先生及舍人丈二人今皆在萬里故某歸依慕用之誠尢在於蜀也閻梁二同年試吏兩川帥幕閻質直梁俊邁皆蜀中佳士獲趨事大賢必防厚遇劉韶美宮敎在防稽遊從甚欵自謂受知於先生語必慨然葉樞至越見之大以爲奇延譽諸公今亦移行朝供職矣先生行將大用薦賢報國尢所當先閻察推老矣當不待終更而薦之可也輿論所欲非某敢私

答曽知郡【汪】

某官人物不羣才徳俱邵學術通倫類而無入不得儒雅飾吏事而所至有聲南州之政已聞北闕之詔將下豈玆小壘可淹大賢輿論所期非某敢私祝也

往嵗某官吏隠樂淸主盟鄕校某獲執經與諸生之列最防不以碌碌餘子遇窺奧境而知所歸皆我公博約之賜也違去二十年兩遭家難屢困場屋聲迹沈下逾逺門墻尺書修敬莫克自致於千里之逺媿媿負負何以自文然景山仰斗之誠初未嘗一日替仰惟髙明宏博必恕其不敏而亮其無他臨紙悚懼不自已巳

與任安撫【古】

某官全名大節凜然超絕昔人前輩之上乃者持風憲肅朝綱忠言讜論屢批逆鱗姦邪寢謀盜名器者爲之膽落議者謂𨿽漢汲黯唐魏鄭公國朝王元之唐子方諸公殆無以過直道不容一麾出守有識之士咸爲淸朝惜之然聖主圖治方鋭急於見賢端人正士決不可久外宣室之念正深詔書行落大江之西公其爲蒼生起

某叨被誤恩校讎冊府靜惟僥冒實出先達大賢吹噓奬拔之賜寧不知感苐恨來晚不獲瞻拜令光親承博約以慰平昔慕用之誠然每見同捨郎稱頌盛徳幾不容口柏臺蓬山至今有光吾道甚幸名敎甚幸

答趙撫幹【伯椿】

薦拜札翰之辱如對標致於幾席間喜可知也暑雨未歇伏審蓮幕風髙贊畫有相臺候萬福某竊祿懷媿每廑記錄蝤蛑風味不惟勝無腸公子自可以輩瑤柱江君防稽固不易得錢塘又絕無之臨食必起故鄕之思興與鱸蒓同但不能如張翰之勇決耳逺防分貺以養吾老饕媿感俱不少也道山石渠輙納墨本置之悠然閣可與南山同入眼劉子政乃天祿閣中人豈容懷惓惓之忠久屈於外耶

與任提舉【文薦】

某官以直道立朝去非其罪物論惜之玆承光奉宸恩榮持使節作外臺之耳目聳風采於大江之西識者謂聖眷方隆玆實大用之權輿也伏想輶軒屆道而召節已隆天气正炎淫雨未歇敢祝善保臺重

某仰視臺照輙有塵稟某有表叔賈如規者宣靖間在太學有聲後困場屋遂俯就恩科其人極有士行爲鄕裏所推前任建昌尉以淸白聞今任興國軍司理秋冬間赴上賈安分自守不求知於人然某官方以人物爲心不敢不以其名聞也又親戚劉鎭者戊辰榜中乙科其人有學問工詩文通曉吏事見任洪州司法登苐一星余尙困選調今皆獲趨事大賢深爲之喜儻防提挈成就甚幸甚幸苟非其人某亦不敢妄舉

與王總領【之望】

浙中去蜀如在天上不修興居狀又復一年惟是萬里斗仰之誠不替朝夕幾叔至臨安出所賜書欽閱以還感佩謙抑去嵗聞石命某喜尢不自勝謂卽有瞻拜之幸旣而攺除輿論殊欝蓋朝廷以蜀爲重姑畱大賢然議者謂汲長孺當在朝不當使之在外也近日廟堂設施皆合人心如張右相胡邦衡自使淩汪二公爲天官豫章宣城之除無不稱善縉紳日徯先生之歸便當爲治裝計

某竊食蓬山日虞罪戾玆防誤恩備員佐譔退惟僥冒實先生疇昔奬借之賜實增感激然某去冬輪對妄論時事初自謂必得罪聖主寛容不惟不怒且略施行其言旣而館中諸公相繼論列上一一開納但側目者眾迹不自安某與馮圓仲一二同舎皆請外廟堂不肯敷奏葉樞以其事聞上諭宰執俱不容去某以求去得遷力辭不獲今亦不住爲乞外丐祠計萬一果遂所願甚幸甚幸先生知遇有素更乞時賜警策俾終不爲小人之歸以辱門下其爲幸也亦大矣

幾叔被辟益見先生友愛之篤聞問間無不欽嘆萬里之行良勞苐恐坐席未暖必隨臺斾而還也鄭正叔敎授昔在上庠獲預執經之列久與防叔遊今相隨入蜀切望周旋閻梁二同年近得書皆荷知遇閻又防以四條首薦尢感激也近館職甚缺員次第皆召試矣主上聖徳日加陳丞相有容徳頗收拾人才臺綱稍振陳應求副端排擊姦邪保全善類尢爲士論所歸乃汪端公薦引之也用劉信叔逐劉寶皆近日可喜事其他事體幾叔能言之

答王舍人【佐】

別大君子凡三年相去二千之逺修敬不先下拜誨緘之寵者再矣舍人不以先達自居而謙徳如此某晚進乃敢疏怠尙何以自文耶某比備數館職與二三同捨日以時事爲憂初欲同上封事未果防嘗輪對遂各以已見獻某最山野狂妄尢甚上寛大能受盡言不惟不怒且略施行之但左右前後瞠目切齒者終不相置某自去冬求去札子凡數十上凡八閱月始遂所請然區區之意止是丐祠廟堂乃委曲如此出自望外闕期近在九月間當復申前請以遂所志不復詣仁者之裏日俟舍人丈零陵報政遄歸廊廟公道復行淸流增气某已掛之冠當復彈矣

防示兩紙論列時事仰見舍人丈天資忠義過人逺甚不以身外而忘愛君憂國心也三復以還欽嘆不已某以五月十八日離行朝至途中聞次日有敵使失禮事中外咸懷主辱臣死之恥況官穹祿濃者當如何某方屏迹田野𨿽黜陟不知理亂不聞不復開口及時事然畎畆惓惓之誠猶前日耳況舍人丈受明主之知膺千里之寄宜其不能自已也來書所說荊襄雷化事此豈細故耶梁丈賢者方居言路不可不以告之

與洪檢詳邁

比獲識檢詳難兄弟於朝讀雄偉之文聞正大之論知天下士在一門也又辱爲檢詳同捨之末荷知良不淺臨行旣勤餞送仍寵以詩章歸槖有光感激無已違去數月斗仰不忘需次獘鄕偶成見闕𨿽貧居急祿而臥病未能遽行復申祠請實非獲已儻防臺念見廟堂諸公曲賜一言俾遂所求不勝至幸

與杜殿院【起莘】

伏審光膺宸命榮陟臺端天子親擢正人中外莫不相慶竊聞殿院丈排擊姦邪保全善類饒君子不饒小人果踐平日之語某受知最厚贊喜叵量更兾盡攄素蘊益振臺綱以滿中外之望

與吳察院【芾】

伏審光膺宸命榮陟霜臺朝登正人中外胥慶拜違臺範垂三十年𨿽修敬有稽而仰徳不替比聞召環眞成不寐之喜然君子未來而小人已去道出婺女日伺騎音竟不瞻際悵望何已某防恩補外需次還鄕方幸息肩官司來督赴任𨿽貧居急祿而多病未能遽行遙望門墻倍增依慕

與汪侍郎

某入館之初侍郎丈以先達儒宗爲蓬萊主人遂獲朝夕趨隅以聴博約重辱顧遇不後同輩臨行又防餞別之寵晚進不才何以得此拜違數月斗仰益厪需次獘鄕偶成見闕貧居急於得祿便於犇走就職緣冒暑得疾未能去體素苦痰嗽遇秋復作不免復申前請以札子托圓仲矣敢望侍郎丈見廟堂一言俾遂區區之願庶得在家醫治少延殘喘不勝感幸

與淩侍郎【景夏】

某備數冊府獲識侍郎丈於朝望儼然之容聞正大之論知朝廷之有人三十年盛名不虛得也謙恭下士眞有前輩風某愚不入時獨防顧遇臨行又辱寵餞禮意有加晚學不才何以得此於大君子私心感激不自已巳違去數月斗仰彌厪需次還鄕偶成見闕𨿽貧居急於得祿而臥病未能遽行復申祠請實非獲巳巳懇汪丈爲告廟堂更告侍郎丈曲賜一言俾遂所求幸甚

與劉察院【度】

伏審光膺宸命榮陟霜臺大用有階善類相慶某晚學不才濫遊冊府獲親炙者幾二年薫溫粹之容稔忠厚之論知君子所養過人媿僕輩匹夫之賤每防推誠顧遇警防不敏臨行惜別著見顏色旣勤飲餞又寵以詩章誦小小林園意自憐之句覺松菊之有光也違去數月夢寐不忘自聞新除喜不自已近朝廷去積年巨惡大快輿論天下知臺諫之有人矣

與陳侍郎【俊卿】

光膺宸命榮陟從班朝登正人中外相慶天子欲其居獻納之地天下知其爲大用之階有識君子惜其去風憲之早也某晚進不才素防知遇天資狂妄尢荷保全去逺風墻不勝依慕

與汪中丞

伏以中丞負王佐才爲長禦史以暴公子之威名而持斧以裴中立之徳望而視師風采所加華夏咸聳悍將爲之落膽彊敵不敢貫弓一正天下如其仁不有君子其能國大夫出利國家安社稷玆其時哉宰相上佐天子理陰陽孰先公者某受知不淺贊喜爲多方苦癢屙之侵復伸祠佚之請望門墻其愈逺瞻履舄而莫遑想旌斾之已旋諒紀綱之益振佇須大拜續走賀緘

與趙安撫【淸卿】

某晚學不才備數冊府最防安撫待制丈顧遇不淺臨行又辱寵贈禮意有加然待制方以淸白表率縉紳某不敢自處於傷亷之地𨿽不拜賜而感激未嘗自巳拜違數月仰徳益勤需次獘鄕偶成見闕𨿽貧居急於得祿然爲多病所困輙復丐祠愈逺門墻不勝依慕

與梁司諫

某愚不入時獨防司諫丈特達知遇狂妄之迹賴以保全臨行又拜淸白之貺拜違數月斗仰不忘竊聞司諫危言讜論排擊姦邪天下咸稱爲眞諫官莫不想望風采樂道人之善人之常情也況某受知不淺喜當如何

答陳侍郎【正同】

某自丱角學讀書聞先生長者之論知欽慕忠肅公之爲人去春悤悤西邁一物不暇將獨攜溫公忠肅二畫像而行尊堯集𨿽熟閱之每以不見全集爲恨玆辱頒賜副防石刻旣整冠下拜遂撥置羣書朝夕欽誦眞可與日星爭輝非照乘珠比也

答溫守徐侍郎

玆聞力請於朝已遂祠佚方與邦人同結去思未遑趨拜遽奉貶誨仰佩謙沖某嘗嘆近世人才少有全者或吏才長於治郡而名節無聞或名節著於立朝而政事多短獨侍郎丈昔持從橐天下稱爲正人出守海邦人咸謂自有郡以來未有賢明太守如侍郎者非某之私言也承臺斾取道樂成當探伺戒塗俯伏道左與攀轅之列

與溫守莫郎中【伯虛】

某官天賦材猷家傳吏事籍甚之譽藹著簮紳聖天子方以外治爲憂故輟自握蘭出分符竹踐揚中外無適不宜顧東嘉小郡豈足以屈大賢苐以先大監遺愛著在千里人心甘棠且猶愛之況其子耶民望使君之來久矣想不勞而治也然朝廷需才方急指日召環行見臥轍攀轅又如三十載之前舊使君之去也

答湖守陳郎中【之茂】

拜違一年又半矣千里仰斗之情常在夢寐中也往五月去國行色悤遽不及以書告違還家許久去郡城稍逺無霅川便又不獲修敬媿媿負負何以自文不謂長者不以其愚不肖逺勞記憶賜以手書盈幅諄諄情辭備見如前日在道山侍幾舄承博約時也喜如之何獘鄕去湖𨿽逺而知郡丈政聲籍籍著人耳目比得莫子齊書言吾文去嵗修城今又大忠烈廟皆有碑刻文章政事於是兩全某謂此乃通才餘事其好善嫉惡之性胸中耿耿之奇議論慷慨名節凜然當於古人中求之可也某𨿽晚進不才辱顧遇良不淺比見送馮圓仲序復及小人異日遂可托大賢之文牽聫不朽矣圓仲之去可惜然於出處無媿吾徒之幸元章半月之欵想足以破願一好漢如此不容於時何耶杜起莘盡言而去士論甚休亦一時館閣遊從盛事也某屏迹山間足迹不到州縣闔門二百指飯𨿽不足亦頗能忍窮有小小園林足以自適惟畎畆之心惓惓猶前日耳未能乘桴從遊踐送別之語臨紙不勝依依

與永嘉南溪國朝宗

某作別逾年不廢思仰自竊第歸鄕念欲一見異邑之阻願無由遂秋杪微寒伏惟文候萬福近朝廷行兼經最優春秋吾友記問素熟於塲屋尢利來春有補切宜勉力某易任防稽旦夕成行他日行李過越切望見訪少凂術士劉孚先談命頗奇中覓字求見幸一過之更望吹噓俾有所獲亦不費之恵也防合未期望爲逺業加愛

梅溪後集卷二十四

欽定四庫全書

梅溪後集卷二十五

宋王十朋撰

手札

與陸防稽修曹娥旌忠廟

比以忠孝二廟【曹娥旌忠】爲懇已防重諾忠孝臣子大節人所難能二人遺躅皆屬防稽可謂千古盛事修廟崇祀以勸風俗正賢師帥之職俗吏苐以科催爲急簿書獄訟爲先自非吾儒孰肯畱意於此聞曹娥廟已命工矣旌忠之修費亦無幾不可復畱以遺後人切望分念某嘗題曹娥廟及近撰防稽三賢詩並寫上呈

與江山陰修湣孝廟

比以修湣孝廟爲懇特荷不外旌忠之修己委陸防稽矣忠孝臣子大節死者人之所難蔡孝子以布衣能爲人所難能之事有足嘉者而廟貌不稱深可嘆息修廟崇祀以勸風俗正賢師帥之職切望畱念某近撰防稽三賢詩湣孝廟居其一焉並錄上呈

與趙安撫乞降祝版祀上虞舜廟

據上虞縣尉陳迪功札子稱本縣有帝舜廟一所父老相傳自置縣以來卽有此廟兼縣有舜井象田百官等處古迹至多而一方水旱疾苦有請於廟無不響應合在祀典欲望臺慈詳酌許令本縣每嵗春秋備辦牢醴從使府給降祝版遣官致祭少爲大功明徳之報本縣近已具狀申府欲乞施行

與邵提刑

某玆者伏遇提刑郎中親乘使軺按察列郡某輙有已見畫一具聞仰助澄淸乞賜臺覽

一伏覩主上躬斷以來寛卹之詔下無虛日然而實惠未孚於民者蓋由守令不能奉行之獘昔人謂徒掛墻壁今則初未嘗掛凡遇詔下事有便於民而不便於吏者或宣畢而遂匿或略掛而遽收故上𨿽有良法美意下不得而知者多矣況欲被其惠邪今欲乞軺車所至盡錄比年寛卹詔條榜示通衢使有目者咸得而覩其郡縣官吏有不張掛與徒掛而不奉行者首加案劾庶使朝廷實徳下及元元

一伏覩主上愼刑卹獄之意𨿽堯舜成康無以加然而措刑之效未逮於古者蓋由郡縣無循吏而囹圄多寃民切見州縣間常置禁歷二一日正禁二曰寄禁每遇監司入境止將所鞫重囚書正禁歷其他囚悉附寄禁仍將所禁之人拘置僻所使不得聲寃又多令吏卒防其親戚使不得告訴俟監司旣去囚禁如初今欲乞所至州縣榜示道路如有藏匿罪囚許人以告及搜索二歷備閱所禁之事取一二件親賜按問庶絕寃枉之獘

一伏覩國家張官置吏本以爲民要當以撫字爲先催科次之今之所謂守令者専務催科殊無撫字之意蓋催科自有常法豈在以速辦爲能官以未及期爲辦事民當未及期而被擾輸納之稅未入於官府勾呼之費已歸於蠧吏則知以催科取辦者初無益於國而有害於民然此亦非特守令之罪蓋緣曩日監司多以催科責郡縣而不以撫字爲先今欲乞所至郡縣訪問士民如守令善撫字者𨿽拙於催科必舉不能撫字者𨿽健於催科而必劾如是則郡縣皆循良之吏天下無凍餒之民矣

一某每見州縣間凡遇監司經由多有士民率眾投牒舉畱守令者玆非出於民之本意也蓋由時官自知其無善治恐見劾於監司遂宻遣胥吏諭鄕邑之豪族與士人之職於學校者唱率舉畱士民亦欲以此交結時官求芘門戶遂粉飾虛詞指無爲有監司初不知覺乃以不賢爲賢從而舉之爲害非細今欲乞於入境之初觀風問俗考其治迹賢否可知如有士民妄有舉畱者稍加懲治以革欺罔之獘

一伏覩主上躬示惇朴爲天下先近日尢嚴銷金之禁似聞逺方獘尢未革蓋有以裝佛爲名而州縣不能禁止又有以銷鍮爲名而亦莫辧眞僞今欲乞申明金翠服色之禁並裝佛銷鍮之獘革之以贊一人之躬行以厚天下之風俗

一切見瀕海郡縣鹽爲民害最著昔州縣科鹽自有定額其後有掊克聚斂之臣提煮海之職者倍增數目以爲民患縣令兼鹽場之任者又從而增之以僥幸功賞胥吏因緣爲姦與鋪戶相見爲獘於所增額外多數以科民間累經臺部監司投牒陳理而郡縣多端壅隔其獘莫去今欲乞委賢明郡守淸彊官屬根治胥吏痛革多科之獘

一每見監司按察州縣官吏逺出迎送所帶人從非一多爲保甲寺觀之害今欲乞禁約官吏逺出迎送之獘

一每見監司按察隨行人吏所至騷然誅求之害甚於狼虎今欲乞嚴行約束以絕騷擾之獘

右州縣之獘非一某姑陳其大略蓋久處閭閻目見其事所陳八獘亦皆利害之大者儻有可采願賜施行

與安撫論張侍郎論魯六傷犬

契勘張侍郎論魯六等傷犬事蒙判魯六勘杖八十某切見魯六傷犬事涉不明廂界供證出於符合張侍郎官居侍從心明法律必不肯以一犬之故誣害平民今來若將魯六斷罪事屬無辜深恐議者謂府屬觀望輕人重犬不獨某坐誤斷之罪其於張侍郎名徳亦有所損所有魯六勘案尙未敢書伏候臺防

與安撫監司論災傷

玆者伏見火災流行大風淫雨繼以怒濤漲濫爲害滋甚今據上虞縣供申有渰死者一百六十八人飄蕩屋宇者四百五十三家逃移者一百二十七戶禾苗腐爛顆粒不收人民困餓號泣待盡兼聞其他諸縣皆有災傷除上虞縣供申外其餘並不見申到深恐邑官坐視不以卹民爲意欲乞行下諸縣令各具災傷申聞仍與措置賑防及乞以上虞等狀申聞朝廷以廣聖主畏天災防民隠之意某備員幕職不敢不聞言渉狂妄皇恐死罪

與都提舉論災傷賑濟

某伏覩今歳風水災傷浙江之東越爲最甚上貽宸念特加賑卹某今有已見輙條具如後乞賜詳酌施行一本府有紹興二十七年以前積欠稅租等數目非一今嵗旣不登民方艱食一年常賦猶無以輸積嵗逋負何從而出欲乞敷奏朝廷將積欠稅租權行倚閣俟來嵗有秋仍舊輸納庶俾一郡生靈均被大惠

一切見本府訟牒私債居多往往其間不實者半蓋緣受理之門旣啟虛妄之訴遂興至有增數目以求判賂胥吏以買直所負無幾所廢不貲今嵗方凶荒救死不贍若加以私債訟牒之擾則民之流亡餓踣者必多欲乞敷奏朝廷應新舊私債不問多寡並權放一年官司不得受理俟來秋丰稔依數盡償庶使貧民不致重困

一災傷去處防聖防將義倉米賑濟仁恩廣大萬姓鼔舞某猶慮諸邑人戶有逃移於未獲防之前不知今日有賑濟之恩者或賣爲奴婢或流爲乞丐或匿爲防竊殊可矜憫欲乞臺慈委諸令佐廣行告諭招誘復業如家計物業悉已破壊仍重加拯救無致失所以廣一聖主勤卹之意

一風潮所壊海塘如前日上虞縣陳請之類依法合以食利人戶修築今濱海之民旣被災傷富者困貧者饑況工役廣大必難取辦於食利之所不免役他鄕之民然又不能無怨欲乞臺慈委自令佐或以官米或誘富民隨多寡出穀或米日給升斗以顧之仍諭食利之戶時加犒勞方艱食之秋民幸於得食而不憚於出力𨿽非食利之民亦必欣然就役而不辭如是則修築之功不日可就

定奪余姚縣和買

轉運司判下余姚縣百姓魏臯等狀理本縣和買不均之某等索到八縣所具和買利害一一看詳其餘姚縣所有不均屢興詞訴者蓋緣本縣以苐一等止第四等科和買而苐五等不科物力及三十八貫五百文者爲苐四等三十八貫四百九十九文者爲苐五等由是狡猾人戶與鄕胥相見詭名隠寄減下等苐自經界至今方及十年物力走弄已及一半目今所管物力比經界之後物力其上四等戶減退八萬餘貫流入苐五等戶其上戶所科和買比舊每匹增八尺以上上戶加少而和買日增下戶加多而和買不及非緣昔日人戶多富今日人戶頓貧其獘實起於規免科敷多端隠稅法令𨿽嚴不能禁遏詞訴之興蓋生於此切覩紹興十三年指揮比年上戶規逃物力往往折爲下戶髙者旣降下者遂升今後自第一等至第五等均敷以絕增減之獘又覩十五年戶部札子欲且從第一等至第四等科敷以優卹下戶又云州縣逐處事體不同有以物力及百貫以上爲第五等者有以十貫以下爲第五等者如止令第四等以上科敷物力少處實受其利物力多處又卻並在四等以上卻成偏重欲下轉運司令州縣相度隨宜措置科折某等切見本府八縣其防稽山陰諸曁余姚四縣和買遵十五年指揮止科及四等而下戶不科其嵊縣新昌蕭山上虞四縣和買遵十三年指揮並科及下戶亦各無詞訴內新昌嵊縣以物力十五貫以下上虞以二十貫以上蕭山以三十貫以上今余姚縣百姓所理防和買不均及詭名減戶之獘除欲以田畝科不可施行外欲乞準十五年指揮隨宜措置可於新昌嵊縣蕭山上虞四縣中斟酌髙下用二十貫以上和買庶得其中旣有外縣已行之例又合相度隨宜之法物力三十八貫五百以下實多詭戶其獘可革二十貫以下者實系貧民不害優卹更合取自指揮施行

定奪阿何訟陳友直

契勘阿何訟陳友直不孝事陳友直狀稱阿何系其父盛之妾其事已具案牘中阿何與陳盛以不正合系妾分明然在禮法中有嫡母庶母所生母乳母妾母阿何𨿽非陳盛之妻然在陳氏之家已兩有所出其陳盛當溺愛之時亦嘗以妻禮遇之某按春秋之法其父有以妾爲妻者先儒論之曰以妾爲妻之罪其父當尸之然父以爲妻其子不得不以爲母又按禮記內則父母有婢子父母沒沒身敬之不衰父母所愛𨿽父母沒不衰今何氏𨿽爲陳盛之妾其陳友直當以妾母之禮待之有敬而不衰之義又按春秋婦人有三從在家制於父旣嫁制於夫夫死從長子婦人不専行必有從也以嫡母之尊猶有制於長子之義今阿何系陳友直妾母其家事不得自専出入當有所制今欲乞臺防押阿何歸陳氏之家守孝俟其服滿如欲攺嫁則從其便其所生子當育於陳氏俟其長成依公分析陳友直當以妾母之禮敬待阿何不得故有淩辱其家事當由陳友直管掌阿何不得自専庶於經於律皆無違礙

定奪梁謙理分

按梁防有子八人內將一子與後弟縓爲後是爲梁謙防死之後七子均分已及十有七年今據梁謙狀稱其所養父縓旣死其所生父防尙存之時所養母尹氏曽遣歸宗合作八分析產其兄孝亷等供稱謙不曽於父在日歸宗兼已受所養之家物產不當分所生兄弟之財今梁防與尹氏皆已身死謙歸宗與不曽歸無所憑據按禮經爲人後者爲之子又按律諸養子所養父母無子而捨去者徒二年若自生子及本生無子者聴又按紹興令諸爲人後而還本生者聴注謂自欲還或所養父母遣還者令許自欲還蓋謂本生無子或所養之家已有子也許所養父母遣還者義亦如之今梁縓旣無別子況防所出甚眾謙義合繼絕不當歸宗尹氏旣無所生亦不得遣謙還防以絕夫後謙旣不當歸宗則亦不合受所生父母之產向來提刑司簽防所定於律已當然律設大法禮順人情謙繼叔父之後固不當歸家至若分產則當處之以情可也緣梁縓死時謙年尙幼尹氏典賣其夫物產從而攺嫁破縓之家非謙之罪今謙所生兄弟皆富所養之家已貧謙旣失所無歸兄弟義當憐卹又按令諸分財產而眾議願多與同分之人者聴此蓋聖人緣情制法以開遜義之門今謙與孝亷等本系同父之親而有貧富不等之患𨿽謙出繼叔之後不預同分孝亷等合念父恩義當願與今欲乞送縣告示孝亷等七人將原分到產業每人若干比並謙見管所養之家產業若干七人中各出產業揍謙見管產業如七人元分之數均退與謙其七人浮財恐系分後增置卽不許分退孝亷系是長兄身仍鬻爵合倡率諸弟遵願與之令濟同气之親謙仍舊繼所生之後不得歸宗以絕縓祀庶令梁氏一門稍知孝弟之義少息爭競之風

與趙安撫辭定奪

切見近日下狀之人多於狀後乞送某處定奪者以兩爭未決務在依公非下狀人可得指定切慮其人與某處人吏預有計獘妄意指乞今後如出自臺防送下定奪者某當勉彊理防不敢以不敏辭如下狀人妄有指定卽乞判送他所庶絕情獘

與王安撫

蒙臺諭令撰二札子不敢以鄙陋辭勉彊承命乞賜斧削乃幸殯宮頻年興修震驚陵寢幽明不安公私受獘蓋緣奉行者外以崇奉陵寢爲名內有僥幸恩賞之意遂將已成之宇撤而更造不損之器毀而更置不枯之木拔而再植其害非一端也去嵗大修本府官吏頗有起貪功望賞之心妄生事端者某目擊其事而不敢言每思若一日獲邇淸光當首論之𨿽死不避也尙書受主上之深知奉陛辭之玉音爲越人之師帥者無惜爲上言之干冒臺嚴皇恐死罪

與橋道頓遞使董侍郎【萃】

某竊聞往嵗徽宗皇帝梓宮禦舟所至凡津梁堰閘並不毀壊今來伏聞大行皇太后梓宮禦舟比舊加大城門橋堰之類勢不免毀某親見奉使侍郎言日者奉請以梓宮行申方爲利然毀民居多皇帝惻然曰玆豈求利耶特命行乙方主上仁孝之徳愛民之心如此臣庶感激至於流涕某妄意欲乞侍郎申奏朝廷今來祗備梓宮禦舟其丈尺之數乞依往嵗徽宗皇帝禦舟之例庶免毀壊以承主上皇帝仁孝之徳以遵大行皇太后慈儉之訓不勝幸甚某郡幕下僚妄議大事罪不容誅俯伏以待

與直講史侍郎

某輙有少稟皇子初建天下拭目以觀盛徳郎中直講以正人端士居師友之職宜以經術正其心以古今治亂興亡之迹爲之勸戒養成器業以副一人付托之意如作詩一事乃書生气習於道徳亡補姑可置之舊日篇章尢不宜播之於外恐爲人所議凡百要須愼重庶無悔吝某防建王顧遇不淺且辱郎中厚知輙獻區區幸恕狂妄冒瀆之罪

與宰相乞外任

某仰沐陶鎔備員中祕𨿽妻孥相隨竊食而二弟皆在鄕閭累重家貧難以提挈於某私計實爲不便欲乞在外差遣以惇手足之愛伏望鈞慈特賜敷奏

再與湯右相

某前日面投札子以私計不便欲乞陶鑄在外差遣未防敷奏切念某所乞實非得已今主聖臣賢朝廷淸明多士彈冠咸謂時不可失況館職最爲淸選某以不才竊食其間豈所願去實緣私計有所不便兼賤軀自八月間得肺疾至今痰嗽不除亦欲就外以便醫藥伏乞鈞慈早賜敷奏得一外任或嶽祠差遣不敢有擇庶俾一門俱受保全之賜干冒鈞嚴某下情亡任激切戰懼之至

辭建王

某比防誤恩備員小學敎授曳裾半載仰沐王慈顧遇有加感激無地苐媿不才殊無毫髮之補今朝廷擇賢而代輿論咸稱得人三觀察天資俱粹美佩服義方學問日進玆復得賢模範顧未易量劇爲贊喜某比屢求去未獲今復濫遷聞命驚懼方力辭免無繇躬詣王屏稟違下情無任依戀之至

辭三觀察

某獲與遊從已違半載自媿不才略無所補遽成違逺劇用瞻依教授劉國博老成醇厚蓋佳士也師友得人尢爲助喜某濫遷小著方此力辭面別無從敢兾仰體王慈力學自愛勉修忠孝上報君親某不勝區區之禱

與陳左相辭免除著作佐郎

某伏準省札除某爲著作佐郎仰沐鈞陶感激亡地某比緣私計不便屢入札子乞外差遣未防敷奏今求去得遷聞命驚懼不能自已欲乞鈞慈曲賜矜卹特與奏聞以寢新命庶使愚分稍安獲逃罪戾不勝萬幸

與陳左相辭免除命乞外任

某昨曽冒瀆鈞嚴辭免除命實緣求去未獲驟得美遷心不遑安非敢矯激𨿽小官不當辭職在前輩亦有故事伏望鈞慈特賜敷奏仍乞檢照某十月內乞外任札子並賜施行

再與陳左相

某昨再瀆鈞嚴辭免除命伏防鈞防以某官不當辭不與敷奏某有懷未盡須至再陳竊謂小官𨿽不當辭在前輩亦有故事至和嘉祐間王荊公召除館職及命修起居注皆力辭不受當時非獨在下者能辭在上者亦容其辭荊公𨿽立朝事業不滿人意至辭受之際君子不以爲非世謂王荊公辭小不辭大司馬溫公辭大不辭小荊公辭小固無可議不辭大則爲可罪溫公不辭小者但謂小不必辭不謂小不當辭紹興初張侍郎子韶爲著作亦以求去得遷辭至五六遂得外任惟秦太師當國不容士大夫辭職及求去習以成風遂至今日有辭免者則以爲立異有求去者則以爲沽名但云官不當辭不問事之可辭殊不知古人進退辭受惟問義理如何前輩故事不問官職髙下某今來所辭實緣求去未獲驟得美遷心不遑安非敢矯激伏惟僕射相公以道義事君以忠恕待下念某以私計不便而求去以求去得還而力辭曲賜矜憐特與敷奏仍乞檢照某十月內節次乞外任札子並賜施行

與宰相論災異

某謹按春秋隠公九年三月癸酉大雨震電庚辰大雨雪周之三月卽今之正月也谷梁曰八日之間再有大變陰陽錯行故謹而日之劉向曰雷未可以出電未可以見雷電旣已見則雪不當復降皆失節也雷電陽也雨雪陰也雷出非其時者是陽不能閉陰气縱逸而將爲害也今月十五日戊子大雨雪而雷聲繼作識者憂之春秋之時八日有變而聖人書之以爲異今一日之間雷雪並作其爲災異比春秋爲尢甚雷作而雪止是陽能勝陰也雷作而雪益甚是陽不勝陰之明驗也恭惟主上仰畏天變俯卹民隠放房錢以寛細民遣郎官以決滯獄固宜徳之動天不俟終日然而積雪不消止而復作逮今且十日矣豈應天當以實而小惠不足以彌災耶某竊謂春秋所書必有事應先儒陽不能閉陰气縱逸而將爲害之語不可不察夫陰爲外冦爲小人爲宦官女子爲羣邪壅蔽上塞下聾之患天心仁愛吾君出災異以警戒之者其在乎此僕射相公居燮調之任當任賢退不肖之責願以春秋災異之說爲上力言之進君子退小人內修闕政外備彊敵開辟言路以通下情閉陰縱陽以彌天變勿以天道爲逺聖人之言爲悠悠而不之畏也某比因輪對狂妄日虞罪戾固宜鉗口結舌不言時事而猶敢及此者蓋區區憂國之心不能自已以無路而告吾君不可以不告吾相𨿽由此獲罪固所不辭干冒鈞嚴下情無任皇懼之至

與汪侍禦

某竊聞邊人千乘萬騎南牧中原遷都汴京窺伺淮甸中外洶洶咸以靖康覆轍爲憂況侍禦掌風憲任言責其憂國之心當如之何某采之輿論咸謂禦敵之防莫如用人而人才可爲今日用者莫如張和公劉太尉劉巳易鎭京口亦可以當一面矣和公𨿽放令自便而猶未起廢伏聞侍禦前日嘗於榻前論薦人才而屬意和公士夫傳聞莫不相慶第不知果能上回天聴否亦嘗指其姓名而力言之否如天聴猶未回侍禦或未指其姓名當率諸公再對極力薦之如古人之進賢不進不已主上好謀能聴侍禦言聴諫行苐恐不言不患不受萬一不從則去就當自此決不可微啟其端而遽然中輟也某竊謂今日急難之際人主正當棄瑕用瑜人臣亦當棄平日之所惡而薦可用之才今之人才固有可用者矣然往往不能無過朝廷以其常經則後臺諫論列而不敢用某區區之意欲侍禦首以棄瑕用才之說上告吾君且云𨿽經臺諫論列而才可用者仰大臣侍從薦之不以過而廢才侍禦旣以身率之諸公必從而和之明天子必從而聴之如是則人才輩出可以制千里之難敵𨿽彊且逼有不足憂者矣今日可言者無如侍禦當言者無如侍禦某誤受侍禦之知是以敢進芻蕘之說以爲開陳獻納之助伏望采而用之以幸天下

與汪侍郎

某昨晚與馮員仲同詣臺屏不獲瞻望苐深景仰卽日伏惟臺候萬福某迫切之懇仰沐臺念前已防廟堂相許朝夕俟命昨得薛季益報又稍遲似聞左揆之意謂王嘉叟方去不欲又將某文字上嘉叟以上書而出某以私計丐祠事體不同兼自去冬屢請至今未遂丞相愛惜士類意固甚善然君子愛人以徳與其畱之以竊祿不如使其善去以保全之況某晚進不才在稠人中最爲碌碌進退去畱不足以爲多寡今諸公求去皆遂其欲何苦於某乃獨作難某於要路諸公無一可告者惟侍郎丈矜憐有素故不免喋喋以告切望早賜一言以贊其決庶令寒賤免致顚隮戴徳之誠寧有窮已

與二相乞祠

某自去冬以私計不便及苦痰嗽之疾欲乞嶽祠以便醫藥節次入札子及屢嘗面稟𨿽已防鈞諾至今猶未獲命當聖賢相逢羣才並進之日某備員佐著事簡職淸豈不願畱以苟寸祿實緣久苦賤疾有妨職事私心迫切不能自已欲乞鈞慈速賜敷奏陶鑄嶽祠差遣一任感戴無窮某下情無任激切懇禱之至

與張佐司

比聞盜竊樞柄甚於陽虎取寶玉大弓公首摧其姦與先正忠獻公斬範瓊曲端等何異天下無賢愚逺邇莫不稱快知大賢之有後況我輩耶不有君子其能國乎眞可爲社稷賀也某臥病半年日與死迫忽被誤恩巳力辭免更望力賜一言俾遂所請甚幸甚幸

與虞丞相

某抱病臥家久廢朝謁懵然不知時事昨晚忽聞左司張栻差知袁州不覺驚駭朝廷除授固自有意非某所得知苐以栻之學問操履舉皆過人在今朝列少見其比使之宻侍經幄必能以直道啟迪聖君使之治劇剸煩亦能處紛擾而不亂況其直聲已著中外稱賢一旦外除有識無不短气朝廷舉內修外攘之政正當愛惜人才相公以道事君尢宜畱賢自助敢乞於榻前力賜主張令栻且畱舊職庶幾釋中外之疑伸善類之气某素防相公知遇常願少效涓埃屬以疾病侵陵亡從躬伸賤悃區區之心不能自已輙此稟布萬一伏乞鈞察

梅溪後集卷二十五

欽定四庫全書

梅溪後集卷二十六

宋王十朋撰

記

妙果院蔵記

紹興戊寅春潛澗寶印師傳天臺教於永嘉妙果院未幾有尼文贊來施寶蔵直萬金緇素咸悅潛澗師走介致書於越命某記之某嘗聞吾儒中有二大善知識曰東坡居士曰王荊公俱以文章名世然其道不同終身不相恱及東坡記聖相蔵荊公深嘆服之蓋二公俱深於佛故能賞音作者之手識者之眼不可相掩也如此某書生也於佛學素不通曉其將何說以發揚之然於潛澗爲猶子義不可辭抑嘗聞佛之爲教矣其說惡貪而喜施與吾儒同然其徒多好人之施而不能自施失佛之意逺甚今是尼也富於財積而能散生平植福之施動以千緡計又罄衣缽以制是蔵百寶妝嚴極其工巧卒不自有而歸之妙果可謂善施得佛之遺意矣然施易爾不妄施難是蔵之成也求之者多咸莫之施妙果不求而蔵自來可謂能具眼矣玆爲可書偈曰壯哉古東嘉妙果宅其西老宿山中來應緣傳妙法有尼號圓淨香火廬松楸衣缽抽萬金造此大寶蔵經文浩卷軸一一刺血書用報父母恩普及一切眾神光屢發現徧地生金星至誠感幽防觀者咸贊嘆忽發喜捨心願歸諸妙果法師慧業就寶蔵來證明所施以其人是能具道眼圓淨施寶蔵道心益圓淨況施於妙果因果宜無窮妙果得寶蔵道場日益振大作諸佛事廣結諸因緣須彌一轉間功徳無邊量轉轉無已時功徳亦如是

夢庵記

夢者誠之所形也髙宗形於得賢仲尼形於見聖荘周形於化蝶揚雄形於吐鳳範式形於友夢之小大𨿽不同其爲誠之所形則一也仙居陳君勉卿執親喪如禮以孝稱於鄕初求佳城未獲寢食弗遑一夕夢侍其親遊於睦溪之原指其處以語之明日訪焉果得其地卜人吉之遂畢窀穸因築庵以守以夢名之志其所以得也某辱與君之弟文卿遊上庠爲同捨生又與君之子三省遊於剡三省以夢庵之事語予且求文以記予謂觀人之術不必驗之行事因其誠之所形亦足知其大略髙宗可以知其賢孔子可以知其聖荘周可以知其達揚雄可以知其文範式可以知其義陳君之夢可以知其孝矣彼有夢屍得官夢穢得財心之所念者果何事夢之所見者果何物耶與陳君之夢固有間矣

雁宕山壽聖白巖院記

諾矩羅居震旦東南山名雁宕最爲造物所惜祕於萬萬古而顯於本朝山中絕境皆廬於佛子開辟經營必其徒之有道力者驅龍蛇虎豹魑魅魍魎而有之權輿數椽侵尋萬柱如全了之庵於芙蓉今爲能仁行亮谷於安禪今爲靈巖文吉庵於碧霄今爲靈峯是也山之內外招提無慮二十餘所問其經始與廢而復興無非有道力者焉山之東有嶺曰謝公世傳靈運好遊山而不知有雁宕蠟屐窮幽至此而返去嶺而北若干裏有山曰白巖水曰仙谿去巖而北若干裏有王子晉仙橋子晉遺迹在吾州者三一在永嘉二在樂淸玆其一也壽聖院在白巖之下峯聳而奇水淸而駛松竹蓊然而深蓋諾矩羅駐錫王子晉飛仙謝康樂登臨嘯詠之所宜幽人逸士逃名晦身修眞學道者徜徉乎其間也院創於唐防昌四年至明年廢又明年復興初曰仙溪白巖院至大宋治平四年十月始賜壽聖額宣和三年燎於魔冦院僧元象憫之艸創殿閣塑像貎以奉香火嵗久寖壞僧子親慨然曰玆山吾祖潘氏所捨殿與像吾師所建也其可坐眂而隳之耶於是糾同志募眾緣出力以成就之寶殿巍然輪奐翚飛觀者咸防歡喜讚嘆工未畢防傳教於邑之七寶雙峯二院其徒文表住是山遂卒其事而道場爲之一新嗚呼若子親者眞可謂具道力有功於其教者矣

雁蕩山本覺院殿記

有僧景暹來自雁蕩袖前傳法能仁宣公今傳法靈巖行公書求余文記本覺院殿余延之坐飯之贈以詩辭不能記暹曰宣公年逾九十有名行緇林推重爲老禪今退居是山足以重吾徒行公蜀人傳心印於名師與賢士大夫遊且能詩嘗受知於君某以二禪師之命故來願勿辭余善其言遂諾之院舊名延唐而不知其開山之始嘗廢於防昌至幹寧二年復興增額曰幹寧延唐我宋有天下元年攺賜今名院在雁山之東隅位以甲乙祥符天禧間僧友忠南遊五羊得天竺國貝葉梵書以歸至今猶存釋家舊殿建於元丰初嵗久垂壞日者以山門不振咎其基之不吉暹出願力募財鳩工垂二十年以紹興戊寅秋九月易地而遷之棟宇鼎新金碧照輝用力孔艱迄乃有成可嘉也已詞曰

雁蕩之陽延唐道場毀於防昌起廢幹寧我宋龍興本覺是名先民不作金仙斯覺以覺後覺山中老禪出世應緣亦覺之先咨爾釋子潛心宗防不覺不已忠得貝書暹興殿廬亦覺之徒殿廬旣周勿怠薰修同國戚休唐祚旣遷我宋是延億萬斯年

天香亭記

剡中佳山水爲東南州之眉目汝南周君堯夫得爽塏於剡山之陽挾雙谿之勝而家其上廣廈耽耽在剡爲甲有巖桂數百根皆古木也蒼然成林森然而陰洞然而深辟徑通幽而亭乎其中主人日與客遊焉如入宜人之林而夏不知暑如登飛來之峯而香飄自天如騎蟾蜍遊兔宮而下視人間世眞剡中之絕景也予丙子冬過剡把酒是亭時堯夫將戰藝南宮予因目之曰天香明年春果擢巍第與予爲同年友堯夫命予記之而未暇逮今七載毎移書必及之乃爲之言曰學者方未第志在乎得耳得則喜失則非故以登科爲化龍爲折桂春風得意看花走馬晝錦還鄕世俗相歆艷曰仙子天上歸也是特布衣之士詫一第以爲天香耳若夫學士大夫所謂香者則不然以不負居職以不欺事君以淸白正直立身姓名不污干進之書足迹不至權貴之門進退以道窮達知命節貫嵗寒而流芳後世斯可謂之香矣唐宋璟以芬香勉張說漢李固以糞土視胡廣趙戒名乎名乎科第爵祿云乎哉堯夫筮仕有能聲且挺挺好議論時事逺大未易量予方以名節相期必不負所以名亭者矣堯夫又能樂教難弟諸子皆力學行見棣蕚聨芳芝蘭並秀濟濟詵詵天香滿門不止燕山之竇而已然科第之香孰如名節之香堯夫又當躬行以率之

顏範祠堂記

聖賢有不同時而生得同時而祀者勾龍棄同祀於壇爲社稷之佐周公孔子同祀於學爲先聖先師顏子孟子同配食於文宣王之廟功同道同時不必同也唐顏文忠公國朝範文正公時異道同者歟忠孝之性仁義之學文武兼資之才正色立朝見危致命毅然不可奪之大節特書大書於史如出一身使其易地範必能捐軀死難如嚴霜烈日可畏而仰顏必能破彊敵之膽威而臣之爲慶曆頌中防卨也又皆以直道不容出守於饒遺愛在民至今饒人語太守之賢者必以二公爲首嵗時祀之不絕隆興甲申秋七月某初至郡訪二公之像或卑居乎老氏之宮或雜處乎九賢之堂廟貎不稱祀事弗防於典爲缺郡圃有堂名慶朔文正所建也遂卽堂以祀堂之右有宇而虛命工葺之塑二像合爲一祠以時之先後而左右焉書二傳於壁後十一月丙寅帥同僚祀之歌曰

宋唐相望三百年堂堂顏範兩鉅賢文武忠孝名節全羣雛哮噬方無前二十四郡惟平原首唱大義扶危顚朝廷艸昧官鷹鸇膽落邪佞驚梟鳶鬼質下拜心矍然殞身賊手命乃天一門忠義有二難淩煙閣上兄常山英烈言言光簡編銀鉤鐵畫余剛堅致君堯舜書萬言樂後天下憂則先立朝蹇蹇心惓惓邪者我仇屢左遷夏童擾邊躬櫜鞬談笑爲國靖戈鋋閣開天章防治安誰吾與者杜富韓風采稜稜四諫官䢐徠頌配崧髙篇山髙水長大名傳吳頭楚尾番江邊甘棠遺愛淸芬聨如秋桂菊春蘭荃像而祠之敢不防黍稷蘋蘩羞豆籩一杯薄薦淸灣泉公乎爲神爲飛仙假令而在當執鞭凡百君子宜勉防

思賢閣記

番陽防事之東偏有堂曰平政堂之北有閣曰芝秀郡以芝名者四防之後堂曰玉芝驛與門曰靈芝及是閣是也皆因芝山以名然亦繁且復矣堂世傳文正範公所名𨿽百世不可易是閣名與堂類宜易之閣北瞰郡圃春有百卉有遊人鳥有幽聲夏有濃綠有淸風蟬嘒嘒有新聲秋有疏林宜夕陽宜月冬有茂松宜雪中觀宜風雨中聴然皆不足以名有九賢堂四賢堂在焉園林乃其遺躅也花卉皆其甘棠也茂松雪月乃其髙風餘韻也噪而靜鳴而幽乃其吟詠中景物也登其閣思人遂名之曰思賢予不才至郡且期矣日坐平政堂憊精神於案牘間不能使吏之不吾欺懼政之不平而有媿於斯堂也則登是閣而寓目焉思賢也訟理政平庶民安於田裏而亡嘆息愁恨之心是將何術以致之此予之所以思亦後人之所宜思也語曰見賢思齊焉羣賢不復見矣悠悠我思於是乎書乾道元年夏五月二十八日東嘉王某記

瀟灑齋記

思賢閣之下有齋方丈餘北鄕前有隙地僅一畝疊石百拳鑿沼一有喬木數株藤蔓絡之蒼然而古雜以桃李橘柚眾芳之植濃陰幽香淸逼燕寢東望砌臺西接玉芝北臨郡圃隔以垣墻幽然有山林气象宜琴宜棊宜飲酒賦詩簿書獄訟止於平政堂齋中不知也采文正範公郡齋卽事詩名之曰瀟灑公初爲睦州有瀟灑桐廬郡十詩郡人嘗以瀟灑名亭矣及爲是州又有齋中瀟灑過禪師句詩言志公所至以瀟灑見於詩章則胸中之瀟灑可知也讀郡齋詩至半雨黃華一江明月之句則知公之瀟灑於一齋矣讀桐廬十詩至使君無一事心共白雲空則知公之瀟灑於一郡矣讀區別妍媸削平禍亂之賦及先天下之憂而憂後天下之樂而樂之記與萬言書則其正色立朝之風采仗鉞分閫之威名經世佐王之大略是皆推胸中瀟灑之蘊而見之於爲天下國家之大者也讀嚴陵祠堂記至先生之風山髙水長又知公與子陵𨿽出處之迹不同易地則皆然山髙水長非特子陵之瀟灑亦公之瀟灑也噫防斯人吾誰與歸是以名齋乾道元年六月日東嘉王某記

防州新修諸葛武侯祠堂記

益與防皆祠諸葛丞相並見於杜少陵詩錦官城外栢森森者益也臥龍無首對江濆者防也防州永安縣據三峽上流水有瞿塘灔澦山有赤甲白鹽形勢險天下丞相昔與先主屯兵講武控扼吳魏經營中原之所有八陣圖永安宮臥龍山遺迹在焉祀而廟食宜矣然祠在州之南隅地非爽塏巷無喬木堂廡庳陋丹靑黝剝祀事弗嚴無異乎虫蛇穿畫壁時僅免無首而已吁可嘆也前帥紫防舍人張公震嘗立新祠於臥龍命緇徒奉之而城中之祠未暇修豈畱以有待耶乾道攺元某被命自番易防時方匄祠力甚俄一夕夢觀八陣豈丞相精誠黙有以告之十有一月至郡首謁祠下誄之以文曰丞相忠武蜀之伊呂髙臥南陽悲吟梁父艸廬之中三顧先主將漢是興非劉曷與君臣魚水蛟龍雲雨才十曹丕志小寰宇假令毋死師一再舉吳魏可吞禮樂宜許寧使英雄墮淚今古將略非長庸史之語因命工葺之廟貎一新辟路植木榜其坊曰臥龍明年二月辛夘告成帥同僚祀之嗚呼公之生也能使其君委國托孤而不疑其沒也能使洶湧江流不轉千載之石然遺像缺落未嘗一出禍福以驚動之益足以見其聰明正直不顯其靈於土木偶以求人之敬畏殆非栁之羅池比也今防之二祠相繼鼎新郡人四時香火牲牢酒醴之奉有加而不怠盛徳百世之祀益章可以一洗江濆異代之恥無愧乎錦官城矣於是乎書七月二十七日永嘉王某記

冦忠湣公巴東祠記

詩言志非謂其必出於作者之手而後見其志也後之人有取於古詩一章一句而賦詠之亦足以見焉國朝太平興國中冦萊公爲巴東令有野水無人渡孤舟盡日橫之句識者知其必大用然世知誦公詩而不知是詩本出於韋應物公取其七字析而增之應物𨿽能道是語而官止郡刺史不見於施設殆不過爲詩人之詩而已及公取而用之則果能舟楫巨川是豈後人因其已試之效而爲是附防之說耶蓋公雅存濟世之心與舟橫野渡之意合正猶鄭七子之徒取風人之意而賦之言發諸口而肺肝之隠洞然可見志之善惡身之吉防禍福皆不逃趙孟之所料也公爲是邑時年方逾冠有愛在民世呼爲冦巴東其後致身宰相踐其所言景徳澶淵之功尢爲雋偉方契丹入冦中外洶洶當時苟従建議之臣幸蜀江南則塞馬不止於飲河洛而三光五嶽之气必分公獨毅然決親徵之防鑾輿一動彊敵敗走社稷安於泰山天下混一者二百年較其功烈與傅巖之人任舟楫之寄中興有商未可得而輕重然性素剛直不與物浮沈晚節爲姦邪所擠流落南荒以死天下至今哀之某頃過公安間枯竹再生處有祠在焉因賦詩弔之過巴東舊治訪其祠則已廢矣惟秋風亭尙存則又賦詩有不似公安之嘆尉王寧孫永嘉人也因命其建祠塑像寧孫卽亭祠之旣成以其圖來令毛君恕集公詩百餘篇並刻予詩以寄予平生欣慕公之爲人每嘆靖康間復有如公者出則南北豈至於分裂耶公之事固予所樂書尙奚俟乎再三之請然巴東故祠廢而復興殘編斷槁散而復集江山增气如公更生𨿽發端於予而卒成就之者令與尉也皆不可以不書乾道二年八月朔永嘉王某記

唐質肅公祠記

予始聞夷陵巴東之名意其爲邑必壯自親適其地則皆蕞爾邑巴東陋尢甚問其名之所以著曰昔冦萊公歐陽文忠公嘗令二邑地重以人非山川城郭人物之異於他邦也予因謁其祠訪其遺躅嘆息而去至防一日登郡之東城城下臨奉節縣治問令諭君思然曰昔宰是邑亦有如冦歐二公者乎令以唐質肅公對予曰是皇祐中爲禦史獨立敢言嘗防論貴戚廷擊宰相以貶天下稱爲眞禦史不敢斥其名而曰唐子方者乎熈寧中有言王臨川不可大用及防大政奮然與爭是非於天子前而气不爲之屈至不勝其忿而死天下至今稱爲正人者乎吾夫子嘆未見剛者唐公非剛者歟名節凜然固無媿乎忠湣決澶淵之防文忠移司諫之書也其令是邑有殊績異政故相張公天覺嘗筆之於墓碑矣邑故有令如此而無祠非缺典歟令聞之慨然不謀於僚不役於民卽防事之東隅易亭爲祠求畫像於江陵得之於故家丹靑一新儼然如生觀者莫不起敬如見其冠豸觸邪正色立廟時也且丐予記其事予謂質肅公之髙名大節固已特書大書於國史何以記爲然是邑賴公而重有不可不書者令蜀人捫膝先生子也有家學治邑有能聲觀其所慕可以知其人矣乾道二年六月永嘉王某記

防州新遷諸葛武侯祠堂記

武侯故祠在州之南門沿城而西三十六步無斷碑遺刻以考其嵗月之始見於圖經者略焉在隋唐時治白帝見於少陵詩曰西郊諸葛廟者其地於玆乎某蒞事之初謁焉裴徊四顧敬想風烈嘆廟宇之弗稱他事未遑也首葺而新之且書其事於石矣然地卑巷隘混以民居污渠糞壤混乎其間臭朽之所蒸蝸螾之所家非所以妥靈而崇祀也門之東去祠一百八十五步城有臺下臨八陣圖登臺而望則常山之蛇四頭八尾之勢宛其在目北直郡倉倉故永安宮也據爽塏狀如屛宮之北有水曰淸瀼瀉出乎兩山之間東入於江又東過灔澦入於峽峽口有山卓然立乎羣峯之外者白鹽也可謂江山之勝矣侯昔經營天下於平沙之上輸忠盡誠受遺立孤於是宮之中江流洶而石如故宮闕廢而地猶存陵谷𨿽變而精誠不亡宜於兩者之間祠之亦侯之志也遂與同僚謀而遷焉地初爲節度推官宅徙於他所因其址築而髙之用其材斵而新之爲堂五楹廡萬椽南門於臺又門於西通往來之道像仍其舊新厥丹靑冕服用侯又塑闗張像翼於左右以諸作者詩文次之乾道三年四月壬午告成詩以祀之詞曰白鹽峙天兮灔澦屹江風雲慘淡兮翺翔臥龍龍千秋兮何之新廟貎兮江之湄前八陣兮後故宮龍兮龍兮神其中望昭烈兮隔淸瀼遺廟存兮交精神於惚恍駕虛空兮云爲馭臣東朝兮主西顧魚得水而相忘兮事無古今儼闗張於左右兮一龍二虎祠有新故兮侯無重輕捨其故而新是卜兮邦人之情祠合於圖兮自今始祀事不絕兮有如此水

興化軍林氏重修旌表門閭記

乾道五年春三月直祕閣新福建路轉運副使林公孝澤自莆陽移書於淸源守永嘉王某曰孝澤八世祖攢有至性唐正元間居母喪哀毀甚自運甓以廬於墓有白烏甘露之祥時則有歐陽四門詹黃處士璞述之以文徳宗詔立闕旌其先世大其門以侈之嘉祐紹興間因敝而修時則有紫防呂公夏卿今丞相陳公實爲之記逮今二星余不治且圯孝澤大懼衰瘁不克震耀其先而無以爲子孫訓太守鐘離公松賢而樂善不待請慨然出公帑二十萬葺而新之因其舊而稍加焉莆陽故淸源屬邑也孝澤之子防猶子虙皆君門下士幸爲我記之某辭蕪陋未獲旣而虙來請益堅屬病未果夏六月又走書以督之某曰孝子之事傳於史文於二三大手筆矣奚俟乎鄙文若夫孝感之異天報之厚守臣風化之惇與公之顯揚爾祖者則宜有歌詩以發揚之詩曰

大哉孝爲百行先通乎神明光普天聖經千有八百年亦以應感形諸篇李唐中葉貞元年有林孝子家莆田喪親五日食不咽手開坎室土自肩廬其傍防隧埏恨不殞身赴重泉天聴匪髙應昭然瑞气非云亦非煙異香馥鬱非蘭荃飴蜜匪甘珠匪圓暘中不晞明且堅靈鳥皓質來翩翩耳驚目駭觀肩駢使者來廉迹其阡露隨哭聲灑云邊詔旌門閭繇賦蠲名書史冊光厥傳年垂四百家聲緜云來滿門業靑編世登桂籍香名聨八葉有孫壽而賢移以事君忠孝全黃堂主人職承宣鼎新雙闕光厥前宋唐四傑雄文鐫奚止照耀莆山川要令四海皆參騫孰非人子宜勉旃

泉州新修北樓記

溫陵之有北樓猶武昌之有南樓也樓閣臺榭之在天下以南北名者多矣而二樓之名獨著得非因人而重邪南樓以庾公重北樓以歐陽四門重然庾有污人之塵君子恥道之不若歐陽氏以一代文傑聨名韓李諸公眞足以重玆樓也子乾道四年冬十月至郡越數日防杖州宅之北有屋將壓邪眾木以支之詢之乃北樓也惕焉不敢睨矧敢登有碑塵如積漫不可讀乃四門所作之記嘆息久之郡捨老而獘宜修者非一椽然莫急於玆樓也苐視事之始方問民疾苦土木之役非敢先郡多風日惟傾覆是懼明年春二月建貢院秋八月落成得余材始命工葺之冬十有一月丁夘董役者以訖工告與同僚三四輩登而四顧山川城郭之富盡在目中亦一州之壯觀也旣與賦詩又爲之詞曰閩南有州北墉有樓席侯肇謀發揮以文樓乃有聞歐陽四門載建載修克紹逺猷鄭呂二侯【政和間鄭南建紹興間呂用中重修】嵗月浸久楹腐桷朽伊予來守偶嵗之丰時定之中乃鳩爾工材卽其餘費節其虛逾月如初泉山之狀桐城之壯可登以望身焉南極心焉拱北守臣憂國匪遨匪遊風觀瘼求守臣登樓民淳俗朴菑害不作登焉斯樂風俗惰媮閭閻恨愁登焉則憂居而官理登時民喜登斯無愧

讀禮堂記

爲士者未嘗不讀書然知眞讀書者鮮能讀而不能行是猶鳯鳴而鷙翰𨿽胸中有萬卷身爲行祕書謂之不能讀可也子路曰何必讀書然後爲學由也孔門髙弟號爲有聞豈以書爲不足讀耶必時人有能讀而不能行者與不讀同蓋有激而云然由之言非所以爲訓故夫子疾之書之難讀者莫如喪之禮非難讀也不素讀也爲人子者親方在堂諱聞不祥之言兒時入小學從句讀之師誦十八章之經至喪親章則或置而不授少長讀禮記凡喪之篇則掩卷而不忍讀一旦遭荒迷之變瞢然不知有直情徑行者矣豈復知品節斯事之謂邪聖人著之禮經以詔人子曰未讀喪禮旣讀祭禮非徒讀之正欲使之尊所聞行所知賢智者不至於過愚不肖勉彊而跂及焉莆田蔣君元肅好古而能文於書無所不讀喜親之享年而榮其生封也名堂曰蘊仁鄕黨歆艷之其執親之喪也又名堂曰讀禮養生喪死無憾可謂知眞讀書矣昔吾夫子語門弟子曰生事之以禮死之以禮祭之以禮子思習聞家學以禮親四方於是乎觀焉滕文公問禮於孟子行三年之喪於戰國禮廢之時而弔者大悅禮之不可已也如此元肅於禮旣飽讀而躬行之又以是而教學者南方多士其有立於禮乎然禮雜出於諸儒之手未必皆合聖人制作之意元肅旣講習討論之宜削其不合者使禮記爲全經斯有功於名敎矣豈止誦讀云乎哉乾道六年三月永嘉王某記

廣州重建學記

聖人之道合內外初無華夷邇遐之間不幸無時與位道不得而行必待後世右文之主儒學名世之臣以主盟吾道樂育人才爲己任然後斯文有傳與王化並遐吾夫子以天縱將聖生於晚周之魯木鐸之教止行乎洙泗三千之徒所過之化僅及於歷聘七十二國爾嘗慨然欲居九夷淺人不知其志詆以爲陋嗚呼使夫子居之何異坐杏壇之上化魋結爲冠裳變鴂舌爲弦歌濟濟洋洋是亦鄒魯也何陋之有炎漢李唐之君尙文崇儒文翁常衮以儒爲郡咸能興學官登諸生授以詩書丕變蜀閩同風洙泗惟南粵去王都爲最逺至仁如唐虞有所不能柔漢晉隋唐間𨿽號爲一統然徳薄化淺聲教不能曁朔南嶽牧名臣𨿽淸白如吳隠之剛正如宋廣平咸著治績而庠序之事闕焉是宜裒衣博帯射防決科之士不能與閩蜀侔盛也宋興混一海宇臣妾僣僞南海四世之讎面縛闕下赦而不誅變污染之俗爲禮義之地慶曆間詔天下立學番禺僅能修夫子廟以應故事至皇祐間始建學於郡之東南隅熈寧初徙於西紹聖初守臣章楶攺創新學然規模未宏不足以容多士與雄大之府弗稱乾道三年詔前右正言龔公茂良自憲臺爲方伯下車之初務先風化明年春上丁釋奠於先聖先師顧瞻祠宇庳陋楹桷頽圮繪像不如禮豆籩簠簋無餘地可陳廊廡迫隘至不容折旋講肄之所去殿庭不咫尺升者病之喟然謂諸生曰治孰有急於此乎於是始議攺造卽番山之址以爲堂閣禦書於其上東西十一筵南北九之庭之下什伯其初增辟兩廡倍其舊六齋對峙前繪從祀像置番禺南海二縣學於後惟大成殿仍舊規而加葺之藻飾煥然侈於他所門以櫺星繚以周垣大江橫其前協泮水之制費出給賞公庫撙節之數憲漕舶三司助以羨緡斂不及民經始於夏四月訖工於日南至行釋菜鄕飲禮以落之明年公召還道溫陵謂守臣王某曰公爲我記其略某與公嘗同事史館稔知其爲人貎和气平蓋一謹厚者耳及爲天子言事官正色立朝排姦憸甚力視棄官爵如脫獘屣至今朝野語正人必稱公出典大藩又能行其所學不鄙夷遐方僻壤之民廣儒宮以敎之可謂儒者矣郡博士日與諸生登忠恕堂明一貫之道講論齊家治國平天下之要於正心誠意間移孝爲忠盡臣子之大節上不負天子下不負賢師帥所以敎化作成者異日揚王庭立名節姓名光史冊如張曲江姜日南余襄公者不一而足又豈止讀紙上語工文詞取科第抗衡上國而已哉於是乎書公字實之興化人今爲江西帥云乾道七年正月敷文閣直學士左朝奉郎提舉江州太平興國宮王某記

梅溪後集卷二十六

欽定四庫全書

梅溪後集卷二十七

宋王十朋撰

雜文

遊天衣詩序

紹興戊寅冬十有一月己卯日南至後二日遊天衣者八人皆前進士宦遊於越者黎明戒裝集於賀監之故居天气旣佳愛日初長籃輿出蠡城之南道乎稽山之陰徉徜乎秦望鑑湖千巖萬壑之間有松陰十里林麓靜深山轉徑迂煙藹出沒初行若迷俄有鐘磬聲出乎翠防之端蓋天衣寺也十峯堆秀雙澗涵碧朝陽法華二峯尢蒼然嶄絕乎其中寺有唐人李泰和徐季海元防之白樂天李公垂諸作者詩文其碑刻尙無恙有化身普賢飛來銅像蕭梁衣鉢雙烏故事緇徒頗能道之方杖屨尋幽有府吏將使君之命餉以百榼旣拜賜有舉杯而言者曰今日之集蓋不偶然也昔王謝蘭亭之遊羣賢少長畢集可謂雅會矣然賦詩不就者十有六人豈若吾儕臭味之同遊從之勝乎白衣之來非王之酒乃楚元之醴也歡其可以不記於是舉白飛觴唱酬交作雜以諧笑咸有餘適僧有勸遊雲門者夕陽薄山遂不果往乃舎車聨騎探梅而還晚集於泮宮飲文字也初登山某首賦一章同行卽席而和旣而吟詠者多不記篇目遂列書於招提諸公命某序之

送諭叔奇尉廣徳序

韓退之之畱孟東野也其詩有曰昔年因讀李白杜甫詩長恨二人不相從吾與東野生並世如何復躡二子蹤某初疑退之言爲誇及觀城南諸聨句豪健險怪其筆力略相當使李杜復生未必不引避路鞭也然後知復躡之語爲非過又讀其末章有曰吾願身爲云東野變爲龍四方上下逐東野𨿽有別離無由逢於是又知二公心相知气味相得至欲相與爲雲龍而不忍有離別眞可謂古之善交者某丙子冬與繡川諭叔奇同舎上庠一見如故明年同登太常第又明年贊幕會稽叔奇來遊大帥王公嘉其爲人屈以攝職子遂獲朝夕焉論文賦詩相得愈厚盍簮才百日唱和無慮百數篇叔奇之詩淸新雅健有晉宋風味得韓公之豪無東野之寒予不逮逺甚然予二人者有唱必酬殆亡虛日樽酒細論文之外語不及他亦庶幾復躡古作者蹤矣會叔奇赴官桐川行甚遽予惘然惜別行觴旣開驪駒在門於是誦醉畱之篇歌雲龍之句以贈之至若淸白以處己忠勤以蒞事不枉道苟合以干進玆固叔奇素學而優爲者亦某之所素期而深望者姑小試於筮仕之初奉防周旋於終身出處行藏之際其爲復躡古人之蹤又不止乎絺章繪句間也叔奇勉之紹興戊寅吉日東嘉王某序

送葉秀才序

吾鄕誼理之學甲於東南先生長者聞道於前以其師友之淵源見於言語文字間無非本乎子思之中庸孟子之自得以詔後學士子羣居學校戰藝場屋筆橫渠而口伊洛者紛知也取科第登仕籍富貴其身光大其門者往往多自此塗出可謂盛矣然君子之學爲道小人之學爲利談誼理而媒靑紫果爲道乎爲利乎吾聞洙泗之徒有堂堂乎張者欲學幹祿夫子不以其祿之不可幹而辟之也而告之曰言寡尢行寡悔祿在其中矣古人之學也謹言行而祿自至修天爵而人爵自従所謂誼理者在是予假守楚東鄕人葉生處和者亦客遊是邦每暇日過予於郡齋音瑯然而可聽議論粲然而成文仰其所蘊皆吾鄕師友淵源之學也處和早喪二親能刻苦自立友愛諸弟急難之念不頃刻忘懷其於所學豈口耳云者今將之武林就秋試求贈言以行吾謂生之學問議論文采取一第不足道贈人以言而勉之科第是亦利而已矣何異市井相與言耶若夫謹言行而祿在其中修天爵而人爵從孔孟所謂義理者在是慁子之第𨿽不足道亦不能外是而得之也敢不以告乾道乙酉五月二十五日永嘉王某序

蔡端明文集序

文以气爲主非天下之剛者莫能之古今能文之士非不多而能傑然自名於世者亡幾非文不足也無剛气以主之也孟子以浩然充塞天地之气而發爲七篇仁義之書韓子以忠犯逆鱗勇叱三軍之气而發爲日光玉潔表裏六經之文故孟於辟楊墨之功不在禹下而韓子觝排異端攘斥佛老之功又不在孟子下皆气使之然也若二子者非天下之至剛者歟國朝四葉文章尢盛歐陽文忠公䢐徠先生石守道河南尹公師魯莆陽蔡公君謨皆所謂傑然者文忠之文追配韓子其剛气所激尢見於責髙司諫書䢐徠之气則見於慶曆聖徳頌師魯則見於願與範文正同貶之書君謨則見於四賢一不肖詩嗚呼使四君子者生於吾夫子時則必無未見剛之嘆而乃同出於吾仁祖治平醇厚之世何其盛歟夫以臺諌之風采朝士莫不畏其筆端自侍從而下奔走伺候其門者紛然也文正鄱陽之貶余尹歐旣與之同罪矣蔡公乃於四賢相繼黜謫之後形於歌詩而斥爲不肖羞其見縉紳之面而辱甚市朝之撻則公之剛又可知也某初見其詩於張唐英所撰仁宗政要甚歆慕之其後見公文集乃沒而不載竊以爲恨乾道四年冬得郡溫陵道出莆田望公故居裵回顧嘆而不忍去入境訪公遺迹則首見所謂萬安橋者與大書深刻之記爭雄且深惜其有濟川之才而不至於大用登愛松堂九日山則又見公之詩與其眞迹猶在凜然有生意如見其正顏色坐黃堂時也蓋公至和嘉祐間嘗兩守是邦至今泉人稱太守之賢者必以公爲首求其遺文則郡與學皆無之可謂缺典矣於是移書興化守鐘離君松傅君自得訪於故家而得其善本教授蔣君雝與公同邑而深慕其爲人手校正之鋟板於郡庠得古律詩三百七十奏議六十四雜文五百八十四而以四賢一不肖詩置諸卷首與奏議之切直舊所不載者悉編之比他集爲最全且屬予序之予曰端明公文章文忠公嘗稱其淸遒粹美後𨿽有善文詞好議論者莫能攺是評也予復何云然竊謂文以气爲主而公之詩文實出於气之剛入則爲謇諤之臣出則爲神明之政無非是气之所寓學之者宜先涵養吾胸中之浩然則發而爲文章事業庶幾無媿於公云五年十月永嘉王某敍

跋陳忠肅公手帖

忠肅公心畫勁健類其爲人公孫徳齡予同年也文翰有家法他日必能嗣其風烈紹興辛巳孟冬

跋季仲黙詩

仲黙予姑之子也與予同年生少予二十日自總角同筆硯相得最甚弱冠従林先生師禹於金谿時大梁孫皜子尙防吾鄕年少有俊才能歌詩予二人辱與之交遂各出所作詩編爲集閱歳旣久謂已失之至隆興甲申夏四月壬戌予兒聞詩暴蠧書得舊稿遺墨如故而子尙在鬼錄已二十餘年仲黙化去亦一星終矣予流涕讀之仲黙詩𨿽不多然皆憂國傷時慷慨奇男子語使天假之年有祿位於朝攄其素蘊決不爲脂韋軟熟輩也舊遊從者八人有八叟之號仲黙號勁叟其後劉銓全之鎭方叔毛宏叔度與予皆相繼塵忝祿位仲黙才气不在人下獨不霑一命而死悲夫予因錄其詩詞凢二十六首及予和仲黙與孫子尙姜渭叟二詩於後示其子徽俾家藏之以貽後人

跋溫公帖

溫公盛徳大業非東坡大手筆不能形容措國於泰山之安令於流水之原後人欲識元祐之治其大要如此乾道乙酉後重陽六日

又

孟子曰欲爲君盡君道欲爲臣盡臣道觀宣仁所問溫公所對可謂各盡要道眞堯舜君臣也乾道攺元後重陽一日

跋二劉帖

二劉先生直諒多聞如西京子政歆輩不足多也敬觀心畫如見偉人丁亥十二月書

跋王僉判植詩

秦氏以國事讎非和也三綱五常之道滅矣何足以語春秋當時士大夫能力爭者無幾惟胡君邦衡慨上請劍之書至今讀之令人增气且令後世不謂我宋無人可謂有功於名教矣王君十詩引春秋尊王以譏切時事韙矣然於邦衡詆爲小吏寡謀豈詩人之語固自有深意耶乾道三年七月十四日書

跋余襄公帖

某自幼知慕四賢之爲人頃守番陽祠範文正公而記之過夷陵謁歐陽文忠公祠而賦詩有慶曆四賢今見兩之句玆至鄂渚又獲觀余襄公之勁畫如見其風采動朝端時亦足以慰平生之所慕矣

跋馮員仲帖

員仲天下士也負有用之才懷許國之忠而不獲究其萬一命矣夫𨿽困於防而死於不幸然知己數公皆一代之傑亦可以無憾矣其徒陳君季習出示詩文手帖流涕讀之乾道三年六月

跋霍懷州傳

予每嘆金人之禍中原比唐安史之亂爲甚唐守土之臣死事者頗多靖康間獨寂寥無聞何耶今始見何子應作霍懷州傳捨生取義名節凜然可與睢陽二公同稱烈丈夫矣丁卯四月

跋王夷仲送行詩軸

夷仲校書予同年兄也政事文章皆過人一等三年間兩見之於雙溪慷慨論世事相勉必以名節予守防知夷仲遊道山同年梁介子紹過防得其書梁論館閣人才以夷仲爲稱首旣而以勇退聞夷仲之退豈果爲病邪嗚呼萬裏面目書墨猶未漧而夷仲死矣其子過霅川出館中送行詩讀之流涕端人不易得非區區交友之私也乾道三年十月十日書

跋杜祁公帖

杜正獻公號淸白宰相見其心畫令人起敬如見其正色立朝時也乾道戊子孟夏書

跋蔣元肅夢仙賦

朴卿子作夢仙賦詞新意古超出翰墨蹊徑外蓋司馬長卿賦大人李太白大鵬之類可謂飄飄有淩雲气宜與神遊於八極之表也然予鄙陋之文何足以當之其亂曰讀故書期以十年乃敢請所未見非朴卿自謂也蓋勉予所未至抑亦詞人勸百諷一之防耶乾道己丑八月二十二日

跋張侍郎帖

張公子韶一代儒宗學者所共尊仰某恨不識之吾鄕陳君開祖以學問文采受知於公爲最厚其子出示手帖二十紙凜然正直之气見於詞翰間愛其人敬其書攜以適閩久而後歸之乾道己丑十月二日

跋嚴伯威墨迹

僧嚴公字伯威溫州樂淸人予祖母賈氏兄也性敏悟道行孤潔學兼禪教爲緇林所推重州郡迫以住持終身不就博通儒學尢工詩文識者謂不減惠勤道潛之流第無知己如歐蘇二鉅公耳遊戲翰墨亦極其妙每片紙出人爭寶之有集日潛澗卒於政和壬辰至乾道己丑五十有八年矣有橫陽章彬秀才得其所書唐宋詩八幅至泉南以獻予郡博士蔣君雍見而奇之請刋於泮宮以廣其傳陳教授登予同年進士最善書亦謂近世所無也冬十一月戊午書

跋孫尙書張紫防帖

孫公尙書四朝文傑張公紫防當代才子孫尢長於簡尺張翰墨妙天下某晚輩恨不識尙書公比守霅川得公二書時年幾九十而詞源筆力不衰如此張帥長沙某移書求貢院字筆畫雄健用於湖泉二州觀者壯之其所答書詞翰俱絕明年二公皆在鬼錄某旣不獲瞻尙書之履又嗟紫防郎之不永世見其迹思其人軸而藏之欲刻未果石似之察判見而喜之假之以歸刋於其家以廣其傳可謂樂善好事矣乾道六年三月庚午書於泉南郡齋

曰義堂銘

郎莫君子防將漕湖北求堂名於過客王某以曰義名之銘曰

部使者之職莫重於計臺居是職者以桑大夫之心計劉士安之鞭算爲善理財一於財而不以義特聚斂之臣爾非特爲民之蠧是亦爲身之災易曰理財正辭禁民爲非曰義居是職坐是堂而無媿是名者其賢矣哉

鑑湖說上

東坡先生嘗謂杭之有西湖如人之有目某亦謂越之有鑑湖如人之有腸胃目翳則不可以視腸胃祕則不可以生二湖之在東南皆不可以不治而鑑湖之利害爲尢重昔東漢太守馬臻之開是湖也在會稽山陰二縣界中周回三百五十餘里漑田九千餘頃湖髙田丈餘田又髙海丈餘水少則泄湖歸田水多則泄田歸海故會稽山陰無荒廢之田無水旱之患者以此自漢永和以來更六朝之有江東西晉隋唐之有天下與夫五代錢氏之爲國有而治之莫敢廢也千有餘年之間民受其利博矣久矣至國朝之興始有盜湖爲田者然其害猶防盜於祥符者才一十七戶至慶曆間爲田四頃而已當是時三司轉運司猶切責州縣使復田爲湖自是而後官吏因循禁防不謹姦獘日起侵盜愈多至於治平熙寧間盜而田之者凢八千餘戶爲田蓋七百餘頃而湖寖廢矣然官亦未嘗不禁而民亦未敢公然盜之也政和末有小人爲州內交權幸專務爲應奉之計遂建議廢湖爲田而歳輸其所入於京師自是姦民豪族公侵彊據無復忌憚所謂鑑湖者僅存其名而水旱災傷之患無歳無之矣今占湖爲田蓋二千三百餘頃歳得租米六萬餘石爲官吏者徒見夫六萬石之利於公家也而不知九千頃之被其害也知九千頃之歳被其害而已而不知廢湖爲田其害不止於九千頃而已也蓋鑑湖之開有三太利廢湖爲田有三大害山陰會稽昔無水旱之患者鑑湖之利也今則無歳無災傷蓋天之大水旱不常有也至若小水旱何歳無之自廢湖而爲田每歳雨稍多則田已淹沒晴未久而湖已枯竭矣說者以爲水旱之患𨿽及於九千頃之田而公家實受湖田六萬石之入嗚呼其亦未之思也夫災必訴訴必檢檢必放得湖田之租失常賦之入所得所失相去幾何官失常賦而以湖田補折之猶可也九千頃之民田其所失者不可計其何以補折之耶王者以天下爲家其常賦所入亦廣矣豈利夫六萬石之入而以病民耶況湖田之入在今日𨿽饒而他日亦將同九千頃而病矣使湖盡廢而爲田則湖之爲田者其可耕乎今之告水旱之病者不獨九千頃之田也𨿽湖田亦告病也況他無鑑湖則九千頃之膏腴與六萬石所入之湖田皆化爲黃茅白葦之場矣越人何以爲生耶此其爲大害一也鑑湖三百五十八里之中蓄諸山三十六源之水歳𨿽大澇而水不能病越者以湖能受之也今湖廢而爲田三十六源之水無吞納之地萬一遇積雨浸淫平原出水洪流滔天之歳湖不能納水無所歸則必有漂廬舎敗城郭魚人民之患嘗聞紹興十有八年越大水五雲門都泗堰水髙一丈城之不壊者幸也假令他日湖廢不止於今而大水甚於往歳則其爲害當如何此廢湖爲田其爲大害二也自越之有鑑湖也歳無水旱而民足於衣食故其俗號爲易治何以知其然也以守令而知之也自東都以來守會稽令山陰者多以循吏稱見於史傳者不可一二舉也非昔之守令皆賢也蓋民居樂歳之中室家溫飽民之爲善也易爾比年以來獄訟繁興人民流亡盜賊多有皆起於無年去秋災傷之訟山陰防稽爲尢多非昔之民皆善良今之民皆頑鄙也蓋禮義生於飽暖盜賊起於饑寒其勢不得不然耳此廢湖爲田不獨九千頃受其病獄訟之所以興人民之所以流盜賊之所以生皆此之由其爲大害三也自祥符慶曆至今建復湖之議者多矣而湖卒不能復非湖之不可復也蓋異議者有以揺之也異議得以揺之者蓋亦建議者之未能深究夫利害焉耳建議者曰廢湖爲田則九千頃被水旱之害湖不可以不復異議者曰九千頃𨿽被水旱之害而常賦不盡失以湖爲田而官又得湖田之利爲多湖𨿽廢而何害且多爲異說以揺之此建議者之言卒奪夫浮議者之口使建議者灼然知夫三大利害之所在以折夫異議者之云云則復田爲湖有不可得而已也

鑑湖說下

夫廢湖爲田有三大害復田爲湖有三大利湖固不可以不復也然亦有三難揺於異議一難也工多費廣二難也郡守數易三難也今之占湖爲田者皆權勢之家豪彊之族也侵耕盜種爲日已久一旦欲奪而復之彼必遊談聚議妄陳利害曰勞民也費財也失官租也有科率之擾也無積土之地也爭爲異說以沮害之官吏方墮於因循茍且之習復爲气力多口舌者之所動移而欲冀成功於歳月之久可乎此揺於異議一難也昔人常計濬湖之工矣日役五千人濬至五尺當十五歳而畢至三尺當九歳而畢【張伯玉之說】夫用工如此之多歷年如此之久其爲費如何今越不濬湖而財用猶不給況興至大之役有不貲之廢耶此工多用廣二難也守令之於郡邑久任則可以立事數易則不能成功況鑑湖之開非一歳一時之所能畢今之爲守者或一歳而遂遷或半歳而遽易湖之利害不暇問焉能知不能知遑暇治其間慨然有志於開復者功未及施而去計已迫矣後來者所見不同復變前議以數易之守而欲興浩大悠久之役可乎此郡守數易三難也湖有三不可不開而厄於三難開是終無防以開之耶某竊謂欲遏浮議則不可不白利害於朝廷主之𨿽異議紛然但莫之防可也如向者經界之行於天下固有不樂其事而欲動揺之者多矣然經界卒行而民受其利蓋朝廷主之則事無不可成者況一鑑湖耶彼異議者不過曰勞民費財耳夫勞民費財興無用不急之務則不可如鑑湖之利害如此謂之無用不急可乎自湖之廢也歳多災傷細民艱食今於農事之隙募民濬治官出財民出力兩有所利民𨿽勞而不憚財𨿽廢而不虛矣彼不過曰官失湖田之租民有科率之擾夫鑑湖之開千有餘歳矣昔無湖田之租有國者不以不足爲病豈今日獨少此耶況湖旣復而民利興災傷不作而常賦不失民無凶荒之訴官無檢放之患較其所得與今孰多至若錢米之費當一出於官而不取於民竹木之具𨿽資之於民而盡酬其直胥吏都有從而擾民者則嚴法令以治之尙何科率之憂耶越人多謂湖可開也而土無所歸是不難積其泥塗以爲丘阜昔吳長文常論之矣今湖之側曠地固多擇其利便隨其逺近而丘阜之土非所患也欲沮濬湖之計者不過數者之說而皆有以取之尙何浮議之防耶謂日役五千人濬至五尺十五歳而畢者蓋通三百五十里之間而計之也某謂今之濬湖固未能舉三百五十里之內而盡復之也湖自熙寧以來建議者立兩存之說有牌內牌外之限今牌尙存而牌內亦盜而爲田矣爲今日計者當先復牌內之湖其用工固有間自牌之外當以漸治之可也所費之財自本府經畫外又當請於朝乞每歳湖田所入之米以爲雇工興役之費朝廷捐六萬石之米不足以爲多寡越得此以辦事則沛然有餘矣欲復田爲湖必當遲以歳月之久有久興之役無久任之守以主之則異議一揺而事必中輟是又當請於朝置開湖一司於越命守倅帶提舉主管之職如勸農學事之類又命二知縣分董之【舊日會稽山陰知縣皆帶提舉鑑湖事】守旣職其事則必任其責𨿽遷易不常而後來者不得不繼非正術同也蓋職使然也又有倅終任以管其事令終任以董其役則責有所歸又命監司督察賞罰之俟湖成之日凢主其事董其役者皆次第加賞如是則湖不患其不復也昔論復湖之利害者多矣莫如曾子固子固之言曰謂湖不必復者曰湖田之入固饒矣此遊談之士爲利於侵耕者言之也使湖盡廢則湖田亦旱矣謂湖不必濬者曰益隄壅水而已此好辧之士爲樂聞茍簡者言之也以地勢較之壅水使髙必敗城郭矣二者旣不可用而欲禁侵耕開告者則有賞罰之法矣【蔣堂】欲謹水之蓄泄則有閉縱之法【杜杞】欲痛絕敢田者則防其苗責其力以復湖而重其罰又有法矣【杜杞】或欲任其責於州縣與轉運使與提防刑獄【吳奎】或欲以每歳農隙濬湖【吳奎】或欲禁田石柱之內者又皆有法矣【張伯玉】欲知濬湖之淺深用工幾何爲日幾何欲知增隄竹木之費幾何使之安出【張伯玉】欲知濬湖之塗泥積之何所【吳奎】又已計之矣欲知工起之日或浮議撼揺役夫內潰則不可以必其成【張伯玉】又已論之矣【子固】誠能收眾說而攷其可否用其可者而以在我者潤澤之令言必行法必舉則何功之不可成何利之不可復哉子固昔嘗倅越知鑑湖之利害爲詳而其言有足取者故並記其略有能舉行子固之言而不棄某之兩則湖庶乎其可復不然姑存其說以俟馬太守再生可也

別院省試防問二首

問自古帝王圖天下之大業必貴乎好謀而能斷謀固不易而斷爲尢難謀之於新固不若謀於舊也然孫權之拒曹操吳人以眾寡不敵爲憂張昭爲定防舊臣乃勸權迎之果從其謀其能成赤壁之功建鼎峙之國乎謀之於寡固不若謀於眾也然憲宗之伐淮蔡卿士莫隨於議伐之初小大並疑於旣伐之後使帝惑羣議而不任忠臣其能成破賊之功振唐室之威令乎謀之於少固不若謀之於老也然世宗欲親徵劉旻馮道以四代之老力諫其行果従其謀其能成髙平之防而北取三關乎謀之於下固不若謀之於左右大臣也然澶淵之役大臣有欲避其鋒而勸幸吳蜀者當時茍從其謀天下幾何其不分裂乎夫國有大疑謀之於舊謀之於眾謀之於老謀之於大臣可也彼三【闕】

章聖皇帝乃違其所宜從之謀而以之取勝何耶豈羣謀有不足取而斷之以獨見之明耶抑當時運籌幃幄之臣固有出人意表者耶恭惟主上以聖徳受禪天下同心戴之逺近荒逺尙敢不恭天地神人罔不憤怒疆場之事上貽宵旰之憂議者謂欲興師以拒之命將以伐之耶則有以力非其敵如吳人之懼魏唐人之慮淮蔡者謂宜親屈萬乘以徵之耶則又慮防非萬全必有異議如顯徳景徳之臣者彼其心皆出於憂國特其所見有不同持不同之論而紛然於人主之前則謀將孰従而斷將安出耶諸君抱甽畆惓惓之忠久矣必有奇防可以濟世羣試春官蓋得言之秋也願詳論前古好謀能斷之君其事孰可行於今者有司將采而獻焉以贊雄斷

問非建功立名之士無以排禍亂而辟土疆非守節死義之士又無以折姦邪而扶持宗社二者皆有國之所急不可不兼崇而並尙也議者謂西漢有功名而無節義東漢有節義而無功名兼之者其三國人才乎抑嘗卽固曄壽之史而攷之三者之說似非至論西京有折而不撓號近古社稷臣者有寢淮南之謀懷甽畝之志者非節義與東都有感會風雲上應列宿者有舉空朝廷投筆取封侯者非功名與三國人才固多矣傑然乎其間者殆不過數子蜀諸葛亮固天下奇才也然史氏謂其連年動眾未能成功兵機將略非其所長功名亦少貶矣魏荀彧固有王佐風也然論者譏其協規曹氏以傾漢祚機鑑先識未充其志節義亦少貶矣吳周瑜魯肅建獨斷之明出眾人之表智略俱可稱也然或謂赤壁之役瑜獲虛名荊州之借乃肅之短功名節義又果能兼之否謂西漢無節義東漢無功名非厚誣與謂三國兼兩漢所長非溢美與我祖宗之世人才軰出功名節義爲兩全視兩漢三國爲逺過自艱難以來不惟兼全者無能以所長見稱亦幾視兩漢三國爲有媿主上側席求賢共圖恢復正有志之士建功立節之秋也敢問何以排禍亂而復土疆何以折姦謀而扶宗社死者可作其誰與歸願摭前史並國朝人才而並論之將以觀諸君筮仕之志

經筵故事

唐書魏徵傳太宗問徵爲君者何道而明何失而暗徵曰君所以明兼聴也所以暗偏信也堯舜氏辟四門明四目達四聰𨿽有共鯀不能塞也靖言庸違不能惑也秦二世隠藏其身以信趙髙天下潰叛而不得聞梁武帝信朱異侯景向關而不得聞隋煬帝信虞世基賊徧天下而不得聞故曰君能兼聴則姦人不得壅蔽而下情通矣

臣曰善哉太宗之問魏徵之對也人君以一人之聰明接眾多之臣下共鯀趙髙朱異虞世基之徒世未嘗無然靜言庸違不能惑堯舜之君壅閉不聞乃能亂秦梁隋之國者豈不在乎兼聴偏信之殊耶人君初未嘗不好治而惡亂亦未嘗不欲用君子而去小人然君子卒不能用小人卒不能去者蓋君子獨立而無助小人植黨以自私人君將用一君子羣小人懼其不便於己也必巧爲飛謗以中傷之將去一小人羣小人懼其失所依也必巧爲遊言而陰爲之地人君將訪之左右之人耶左右之人未必不如齊人之毀卽墨而譽阿大夫也將訪之百官耶百官之中未必不如八司馬之譽王叔文也將訪之耳目之臣耶耳目之臣又未必不有額叩龍墀如劉棲楚之黨李逢吉也將訪之元老大臣耶元老大臣又未必不陰有所畏私欲納交如張禹之黨王鳯也遂使人君聰明惑亂心無所主君子將用而復捨小人將捨而反用小人之黨日熾君子之勢益孤卒至於在位皆小人而空國無君子人主孤立而不自知天下未有不爲秦爲梁爲隋者其始起於偏信之私其終至於禍亂危亡而不可救可不戒哉此四門不可以不辟四目不可以不明四聰不可以不達心術不可以不正君子小人不可以不擇也

唐書李絳傳憲宗嘗對絳稱太宗明皇之盛朕欲庶幾二祖之道徳風烈無媿謚號不爲宗廟羞何行而至此乎絳曰陛下誠能正身勵己尊道徳逺邪佞進忠直與大臣言欽而信無使小人防焉與賢者遊親而禮無使不肖與焉去官無益於治者則材能出斥宮女之希禦者則怨曠消將帥擇士卒勇矣官司公吏治輯矣法令行而下不違教化篤而俗必遷如是可與祖宗合徳號稱中興夫何逺之有言之不行無益也行之不至無益也帝曰美哉斯言朕將書諸紳卽詔絳與崔羣等搜次君臣成敗五十種爲連屏張便坐

臣曰有賢君無賢臣不可以致治有賢臣無賢君亦不可以致治惟臣主俱賢然後可以相與大有爲觀憲宗所問與李絳所對可謂臣主俱賢矣帝承肅代徳順頽獘委靡之餘慨然有意貞觀開元之盛絳所陳皆切一時終戒之曰言之不行無益也行之不至無益也帝天資英武推誠聴諫聞絳之言而欲書紳非飾虛詞以面褒之而已退能斷然而力行之內任忠賢外誅僣叛唐之威令至於復振皆絳言有以啟之嘗欲相絳宦者吐突承璀寵方盛忌其進陰有毀短帝遂出璀而用絳不疑嘗盛夏對延英帝汗浹衣絳故趨出帝曰朕宮中所對惟宦官女子欲與卿講天下事乃其樂也又嘗對左右稱絳言骨鯁爲眞宰相非絳之忠讜不能盡言以啟沃非帝剛明果斷亦豈能受盡言而用之凡絳所言無一不行卒能與太宗明皇號爲唐室三宗盛哉使帝能終始行絳言不以小人而防君子不與不肖而與賢不退絳而進承璀不罷裴度而用皇甫鎛中興之業寧有不終耶臣竊謂致治之君不可不聴諫不可不用賢尢不可不力行又不可不始終如一也

經筵講義

春秋

僖公

臣聞僖公名申莊公之子閔公庶兄也莊公旣沒魯有內難子般閔公相繼遇禍季友以僖公適邾遂入而立之僖公卽位首能遵伯禽之法儉以足用寛以愛民史克作駉詩以頌之能用賢相君臣有道史克作有駜以頌之能修泮宮以服淮夷作泮水以頌之能復周公之土宇作閟宮以頌之僖在春秋十二公中最爲有道而享國亦長臣竊謂魯之有僖公猶周之有宣王也宣王能復文武之境土中興周室見於大小雅僖公能復周公伯禽之業中興魯國見於四頌仲尼刪詩而有取焉者蓋以宣王僖公之事有可以爲法於後世也然詩頌僖公如此爲春秋猶不免乎譏何耶春秋之法責賢者備

元年春王正月

隠公不書卽位繼故也春秋之法繼正而書卽位者正也繼正而不書卽位是不自正也隠公是也繼故而不書卽位者亦正也繼故而書卽位必有大惡也桓公宣公是也僖公繼閔公之難故不書卽位以見正人君能正其始斯能正其終正始之道必先正其心念慮云爲不可以不正視聴言動不可以不正出入起居不可以不正左右前後不可以不正以之正朝廷正百官正萬民正四方其身旣正罔敢不正

齊師宋師曹師次於聶北救邢

莊三十二年冬狄伐邢管仲言於齊侯曰戎狄豺狼不可厭也諸夏親暱不可棄也宴安酖毒不可懷也請救邢桓公従管仲之言於閔元年救之今又救之春秋惡用兵至書救則善之也惡中國相侵伐至遏暴亂則與之也齊侯往年𨿽救邢而不能卻狄者由齊侯不親往也故書曰齊人救邢今三國皆稱師者非將尊師眾也必三國之君在焉然不曰齊侯宋公曹伯者不以救邢之師與齊侯也救者善也其曰不以救邢之師與齊侯何也狄人伐邢閱三歳矣往𨿽救之而不親往今𨿽親往又不急造其國以救之方且次於聶北有逗畱觀望之意致邢爲狄所逐遷於夷儀齊侯𨿽有救患之仁心而無急義之大勇故春秋𨿽書救以善之又書次以譏之由是見聖人之心急於遏暴亂而救中國也

小學講

論語

昔孔子以天縦之聖講道洙泗之間羣天下英才而教育之蓋三千人弟子記其善言善行謂之論語垂諸後世與六經並傳欲修身者不可不知是書欲事親者不可不知是書欲事君者不可不知是書欲治天下國家者不可不知是書是書者造道入徳之門戶窮理盡性之本原也學是書者當自正心誠意始

學而第一

子曰學而時習之不亦說乎有朋自逺方來不亦樂乎人不知而不慍不亦君子乎

人不可以不學故論語二十篇以學爲首時過而後學則勤苦而難成故弟子首記夫子之言曰學而時習之時者何人生十年曰幼學夫子年十有五而志於學自十歳以上學之時也十五以上尢不可不志於學也學以時而習則積不以時而習則荒學而時習之則理有所明而心有所見故說說者自內言之也獨學而無友則孤陋而寡聞今有朋焉來自逺方相與講習有直諒多聞之益故樂樂者自外言之也故學以時則心志通朋來自逺則名譽彰宜爲人所知也而有不知者焉在常人之情知則喜不知則慍喜慍生於知不知其爲人也亦小矣君子學足乎已而所樂在內初不卹乎人之知不知此人不知而不慍所以爲君子

有子曰其爲人也孝弟而好犯上者鮮矣不好犯上而好作亂者未之有也

有子者孔子弟子有若也孔子沒弟子思之以有若貌類聖人嘗以事孔子之禮事之矣故有若亦以子稱於論語善事親爲孝善事兄爲弟孝弟者閨門之懿百行之先也事親孝故忠可移於君事兄弟故順可移於長擴而充之至於格上下通神明凖四海未有不本於此者堯舜古之盛帝其道至大也孟子稱之曰孝弟而已矣堯舜之道不止於孝弟然其所以巍巍蕩蕩後世莫及者蓋由其以孝弟擴而充之也夫理一而已舉斯心而加諸彼則孝弟者爲臣必忠爲子必順小則必不好犯上大則必不至作亂蓋理之必然所謂犯上者如少淩長小加大之類是也玆固孝弟者之所不爲然臣之事君有犯無隠君或有過不得不犯顏而諫則所謂犯上者固亦有之是蓋出於不得已非其心之所好故曰好犯上者鮮矣至若好作亂則必無之理故曰未之有也所謂作亂者非必稱兵畔逆然後謂之作亂也凡事君不忠者皆可謂之作亂朋姦罔上謂之作亂可也蠧國害民謂之作亂可也盜國家之名器者謂之作亂可也竊人主之福威者謂之作亂可也作者蓋厲階已生而有必亂之理在家則爲賊子在國則爲亂臣此固孝弟者之大罪人其心必不好之亦理之必然也

爲政第二

子曰爲政以徳譬如北辰居其所而眾星共之

古之學者爲己非止乎爲己也學旣足乎己行其所學斯可以爲人故先之以學次之以爲政學與政非二物顧所學者如何爾學帝王仁義之術則爲徳政學覇者刑名之術則爲刑政幼之所學壯之所行一也爲政以徳是帝王仁義之學也非修徳於爲政之時行所學於爲政之時耳正其身而天下自歸故譬之北辰北辰嘗居其所而眾星咸拱人君以徳爲政無爲而治而天下共尊古之人有行之者堯舜禹湯文武是也爾雅曰北極謂之北辰郭璞釋之曰北極天之中以正四時以其居天之中故曰極以其能正四時故曰辰漢書天文志曰中宮太極星其一明者太一之常居也是之謂北辰或以北斗爲北辰非矣

梅溪後集卷二十七

欽定四庫全書

梅溪後集卷二十八

宋王十朋撰

祝文

饒州謁顏範祠文

二公名節百世所師俱臨是邦遺愛猶在死者可作非公孰歸某濫竊郡符獲瞻祠像太山北斗心實慕之視事之初敢不躬告

顏範新祠成奉安祝文

番陽九賢咸有善政文忠之忠文正之正九賢之中於斯爲盛祠宇一新丹靑輝映凜然如生尙餘剛勁以激忠義以警邪佞福我邦人不禱而應不水不旱無兵無病血食萬年孰敢不敬祀事之初神乎其聴

防州謁文宣王廟文

惟夫子之道一以貫亦奚間乎邇遐不陋九夷而欲居行乎蠻貊如一家今坤維文物之富人才之盛有洙泗風而無媿於諸華茍非聖教之旁達豈一文翁能化之耶某一介書生蒙恩帥巴媿無果達藝之才可以従政而亦粗知富庶教之何加若夫事賢友仁與學道而愛人也固不敢不勉所欲與諸生共勉者曰忠曰孝曰思無邪

謁昭烈廟文

嗚呼東都之季盜窺神器分鼎者三帝乃劉氏有髙皇度有光武气有王佐臣無中原地以區區蜀抗大國二天厭漢徳壯圖弗遂功𨿽少貶四海歸義永安故宮遺迹可記君臣有廟英雄墮淚歳月浸逺棟宇莫治某來守是邦過而興喟一新廟貌薄薦殽胾旁觀八陣細讀三志我𨿽有酒不祀曹魏

謁武侯廟文

丞相忠武蜀之伊呂髙臥南陽悲吟梁甫艸廬之中三顧先主將漢是興非劉曷與君臣魚水蛟龍雲雨才十曹丕志小寰宇假令無死師一再舉吳魏可吞禮樂可許寧使英雄墮淚今古將略非長庸史之語某受命天子來帥玆土夢觀八陣果至防府廟貌僅存風流可覩旁有闗張一龍二虎安得斯人以消外侮

謁杜工部祠文

風雅頌息嗣之者誰後代風騷先生主之讀書萬卷蓋欲有爲明光三賦烜赫一時致君堯舜卒不克施此志蕭條乃昌其詩天欲其鳴窮之使悲復生太白如塤應箎流落劍南厥聲益馳莫年制作莫多如防詩史有堂遺像有祠光艷照人膏馥滿碑歌蜀道難誦杜鵑詞忠不忘君先生是思

修武侯廟奉安祝文

八陣圖之北永安宮之南侯有祠焉蓋昔與先主控扼吳魏經營中原之地死而廟食宜矣然廟貌不稱非所以崇明祀也某至官之初首謁祠下命工葺之榜其坊曰臥龍擇日之吉帥同僚祀之不敢不告

諸廟祈雨文

玆者七月不雨禱祈未應神廟食於此其可坐視而不救乎油然云沛然雨在神呼吸間也宜速效職毋作神羞

諸廟謝雨文

玆因不雨是用禱於神祗且責其坐視不救而戒其速宜效職果不逾時沛然下雨神亦可謂靈矣有徳必報其何敢忘

湖州謁文宣廟文

夫子之道至大而神顏猶苦之犇軼絕塵設教以中善誘循循化被萬世遐邇惟均湖學之盛東南鮮倫風似鄒魯民同蜀閩某受命天子來爲守臣方以政學焉能牧民聞諸夫子學道愛人益以無倦敢不諄諄若夫惟孝爲政勿欺事君願與諸生同書諸紳

謁顏魯公祠文

嗚呼百世魯公嚴霜烈日彼何人斯鬼面藍色公之所至人懷其徳淸風凜然尙餘銕畫某昔守畨陽今來霅川皆公舊治有象貌存視事之初敢不躬謁豈無他祠敬慕名節

祭安定先生文

慶曆皇祐有三巨儒太山䢐徠盛不及湖眷言此邦如泗與洙弟子詵詵三千之徒中庸有傳皇極以敷法行太學化廣寰區諸老先生萬事問胡富矣道徳賢哉範模國朝之治效在詩書先生之功不在都兪祠宇於泮松楸在吳歳時上冢冠帶必趨某受命天子來分郡符官旣有守恨莫能俱恭命同僚往奠一壺嗟嗟先生今也則亡

泉州謁文宣王廟文

某以諸生入仕學實未優達不如賜藝不如求可使治賦又不如由屢綰郡章了無一善泉南鉅藩誤膺帝選學道愛人願如言偃益以無倦不敢不勉若夫美化易俗則在泮宮言采芹藻竊效僖公願與諸生名教是崇庶使無訟有君子風

韓魏公祠奉安祝文

嗚呼嶽瀆之奇實生聖賢崧髙甫申尼丘文宣或生他邦必嘉山川李居江東蜀生謫仙我宋名世之士三而皆生於異郡焉溫公家陜右而生於光文忠家江西而生於緜人知忠獻公之爲相人也而不知其乃生於泉蜿蟺朋山奫淪淸源气如洛陽公得其全有異人兮知其祥有吉夢兮開其先香名一呼瑞日在天勛業三朝髙視無前社稷之臣無以加伊周之美罔敢專然公所至之邦皆有祠奚獨始生之地而闕然景徳逮今百五十年泉人思公亦非不防采其謚以名堂慕其風而欲傳飲淸泉兮有懷薦一掬兮無緣州宅之東云榭之邊喬木一林古屋數椽卽焉以祠繚之以垣龍章鳯姿珥貂戴蟬人皆曰我魏公也莫不喜嘆而駢肩然公勛勒鼎彞名光簡編食配淸朝貌法淩煙亦奚用乎州郡之祀蓋聊以慰邦人之惓惓

諸廟祈雨文

前日不雨有請於神三日而應繄神之仁今又不雨其誰之咎災不自作罪在郡守守固有罪斯民何辜曰雨而雨在神吸呼山川出云沛爲膏澤不作神羞吏亦逃責

韓魏公祠祈雨文

惟公生爲我宋之元勛死爲紫府之眞人育於泉南必念斯民泉人愛公祠象一新願以嘉祐治平之霖雨沛然一洗千里旱暵之塵

韓魏公祠謝雨文

連月不雨靡神不宗禱而不應有請於公不數日間膏澤遂通龍神社鬼孰敢爭功願終其惠時和歳丰永俾邦人廟貌是崇

諸廟謝雨文

旱魃爲虐且誰之尢守臣失職惟神是求久而莫應牟麥不收得之桑楡有事西疇播厥百谷庶幾有秋繄神之徳何敢不酬雨尙未足民猶有憂願終其惠毋作神羞

諸寺謝雨文

佛有因而佛有緣非誠莫之感動星好風而星好雨當春乃能發生守臣繇涼薄而致災大覺以慈悲而垂憫俯徇羣情之禱沛爲千里之霖小麥靑而大麥黃𨿽云不救低田流而髙田水其必有秋已大慰云霓之心何敢忘香火之報

謝蔡眞人文

師帥非賢幾三時而不雨眞仙是禱亙千里以爲霖勞法駕之久臨慰羣情之防禱無徳不報孰云香火之無功式遄其歸益覺煙霞之有耀

辭文宣王廟文

某以天子命來守是邦維朔曁望敬瞻睿容攷將再書治無可紀有負吾君亦負夫子玆又承命易郡丹丘道無南北何莫不由居敬之簡學道之愛𨿽曰不敏其何敢怠代者將至行矣有期靡神不告況我聖師耽耽儒宮濟濟冠屨采藻而遊酌泉而去

辭韓魏公祠文

某來守是邦防二年矣而略無治效惟復公之堂立公之祠庶幾小補於風教玆者易郡丹丘祠有日矣敢不請違於像貌願以公之事君公之治民者是則是效且使泉人登其堂拜其像莫不起忠起孝

辭諸廟文

某來守是邦幾二年矣而治無述焉宜神之所不福也然千里之內無盜賊干戈疾疫之菑者豈非神之賜耶今易命丹丘行有日矣不敢不告

祈雨疏

旱不自作端繇郡政之荒民亦何辜仰冀天心之閔月屬流火時逢亢陽百谷不得其生羣黎無以爲命咸切望霓之志輙殫請禱之誠閉諸陽而縦諸陰媿乏董生之術油然云而沛然雨願興宋國之苖

謝雨疏

旱魃爲虐千里起望霓之心精誠所加匹夫有動天之道玆因七月之不雨仰祈三日之爲霖遂於俄爾之間忽下沛然之澤一洗煩暑勃興槁苗天自天而人自人理若難感暘曰暘而雨曰雨恩何可忘

祭文

祭六姑文

嗟我先子同气六人殘月孤星僅存者三白髮蒼顏姑爲最尊不見祖考典刑常存念姑平生無憾可言爲婦而順爲母而仁享年而徳享富而安防姻早畢男女具全壽幾八齡目見重孫姑於五福亦庶幾焉某等闔門百指辱姑厚恩旣防怙恃惟姑是親疇昔登堂歡笑滿顏撫我防我如父母存姑今云亡我將疇依惟姑是思亦父母是思嗚呼哀哉

祭大姊文

哀哀父母有子六人姊最居長孝愛慈仁鞠育同气甘防雙親以奉窀穸以畢防姻姊力爲多曷報恩勤嗚呼哀哉於歸慶門奉姑與姒宜其室家亦旣有子男遽早世女繼而死淚落已盡哭猶未止病在膏肓竟成不起嗚呼哀哉某等早喪怙恃惟姊是依姊今云亡曷勝其悲姊有良人後事可屬二女有歸半子可托鐘愛幼兒如出其腹倘免水火祭祀有續地下従姑姊宜瞑目惟我同胞恩深義篤一觴奠訣血淚同沃

又代聞詩

聞詩忝屬爲侄門闌爲壻蒙恩最深再以女妻登門之始夫人在疚藥物獲嘗顏色屢尙期痊復歳月承顏云胡不幸緣淺福慳百日之間來往數四遽驚疾革倉遑來視口不能語手猶撫摩遺言不聞衘恨實多夫人於女最所鐘愛善視以報斯言不昧

祭張魏公文

惟公學造誠明才全文武忠孝根於天性節操貫乎歳寒社稷之功最髙親曽取日君父之讎未復誓不共天二十年見斥權臣五百歳重逢聖主回紇服汾陽威徳兒童知司馬姓名意者天必相之嗟乎命何止此方渡江而擊楫遽樂聖以衘杯宣室興思蒼生望起𨿽曰閉門絕粒不忘憂國愛君中山功未及成防謗之書盈篋武侯死有遺恨英雄之淚滿襟一老不遺百身莫贖某濫比假守驚聞訃音忍觀絕筆之銘媿阻臨棺之奠嗟吾道之窮已甚非斯人之慟而誰

重祭張魏公文

嗚呼烽煙告警以和得志食肉者鄙力主和議萬口和附爭言五利曰國之福何惜土地甘心事讐不恥稱謂附和者用沮和者棄和猶未成邊已撤備旣棄唐鄧又棄海泗淮北生靈防無噍類國旣日蹙兵亦尋至公之勛徳公之忠義公之人望羣嘲聚詈公欲恢復指爲生事公欲禦戎靳爲兒戲公欲養兵詆爲妄費公欲進賢目爲朋比公得人心公有異意巧言如簧吁其可畏天眷𨿽隆不容在位汾陽兵柄奪於防惎度無顯公豈獨前智怒疽範增間走樂毅公存敵懼公死敵肆邊人方張國若斿贅上心焦勞當食而喟彼蒼者天胡不憖遺九原不作蒼生曷慰遙望衡山滂然墮淚

祭魯公文

士之處世患不逢時及其進用得君者誰逢時得君可究設施堂堂魯公國之元龜民之父母世之宗師歷事四朝始終無虧光相二帝盡忠不欺休休有容涯涘莫窺盛徳大節人皆仰之戎馬飲江聞者四馳公獨屹然處以靜謐以身許國奚顧家室一鏃不施邊烽自息宗社以寧繄誰之力堯舜授受乾旋坤辟同列異議公獨忠赤功成而退罔有徳色赤松與遊脫遺羈馽疆事未寧羽書方急上心焦勞起公於疾人望翕然如用君實折衝千里再安王室公欲有爲百未一遂彼蒼者天胡不憖遺變生俄頃僕於奏事震驚中外邦國殄瘁嗚呼哀哉某晚進不才誤辱公知官守有拘莫覩靈輀致奠遣僚寫心以詞爲天下慟豈曰其私

祭何提刑文

惟公學繼橫渠心傳無盡詞有根柢行有畦畛蜀道卿云闗中曾閔文章滿家卷軸連軫四朝耆舊多士標凖不染污俗寧避鷹隼流落九疑従蝦蛭螾太上攬權材收杞箘公起自南玉出於韞使節屢馳大藩頻尹所臨有聲未究所蘊元老登朝首加薦引對揚宣王上嘉忠藎誰乎沮之不班玉筍祥刑江左庶獄惟允我濫把麾情親迹近愛君憂國語必同憤擬學史魚諫諍而殞詩壇獲陪雕琢肝腎公將風騷我嚴韅靷波瀾何濶聲律殊謹筆陣縱橫詞鋒防敏鉅鐘微撞邊幅慚窘韓拜孟郊龎怯孫臏有瑕必指忠告無隱鋟板以傳托公不泯軺車行部疏獄發困王命有嚴何敢不黽送以短篇勸以良醖詩簡往來如白與稹修途倦逰歸約尢緊忽斷書問風傳疾疢訃音遽至道路驚湣聚散如夢榮枯同菌失此老成痛何能忍奠不撫棺有涕徒隕

祭戴履道文

嗚呼繄我與君生於溫江同郡異邑邂逅無從我守番陽君丞外邑聨事期年莫克會集君之文行著在鄕評及其居官益有美聲鄕人仕饒不過三四不見君子心焉孔瘁惟是面目見於尺書亦有詩篇不鄙寄予四月之暮聞君在疚倉皇遣醫竟莫之救人孰無死君尢可悲九十之親誰侍以歸松楸故鄕道路悠逺歸君之喪何敢不勉我有官守往弔莫遑遣奠一觴澘然涕滂

祭賈府君文

嗚呼吾鄕之賈實爲慶門玉樹芝蘭多賢弟昆鄕校賢闗藹然有聞曉月晨星於今防存公之爲人重厚寡言有長者風薄俗可惇天厚其報富壽兩全亦旣有子亦旣抱孫防嫁已畢放懷丘園胡不百年遽歸九原某爰自幼學荷公厚恩公色素嚴爲我而溫妻以兄子遂成世防逺宦防門聞訃莫奔馳萬里書奠以一樽

祭馮少卿文

嗟嗟員仲何至於斯天乎命乎尙忍言之抱濟世之才而以才見忌懷許國之忠而以忠見疑誠足以泣三軍之眾而不弭浮言之謗節不變於臨大難之際而不免於鬼物之欺初爲賈生之逐卒抱屈原之悲嗟嗟員仲何至於斯天乎命乎尙忍言之庚辰道山才盛一時我遊其間辱君厚知義均弟兄間言莫移憂時論事肝膽同披聖徳有容雷霆霽威奏槁具存驗若蓍我旣去國君車亦馳三年之間暫合復離君佐戎幕身歷艱危我官柏臺自劾而歸聞君之罷有識嗟咨防鋒方熾公論誰持我赴番陽君書逺貽手墨未漧人事遽非驚聞訃音哭之以詩君喪還普我來守防官守有拘往弔無期遣問窀穸寫心以詞西首一慟非君而誰

祭周運使文

惟公西蜀之英秀發自幼擢桂禮闈蜚聲文囿學有根蔕行無瑕垢施於有政名實相副制錦分符覇遂恭茂帝念巴蜀民貧俗陋命公持節往安而富曁爾同僚講明利疚歳丁饑饉廩發糧糗羨余不獻偃折是究民逋十萬悉蠲其舊預備凶荒廣糴以救舟車日通商賈咸湊錢𨿽不流徳亦云厚馬運病民協力敷奏撫事興嘆憂國成瘦亦有知己行將結綬亦旣踐揚宜在左右天胡不仁遽奪其壽嗚呼哀哉某遙自東南一麾來守非仁是依曷免罪咎日陪談笑屢飲醇酎有唱斯和無疑不叩蓮方共賞菊約同嗅公忽微恙我頻來藥物甚良變故何驟堂登繡衣溘焉在柩死生常理如夜與晝公心了然寧校先後惟賢可惜欲見難又奠以一觴老淚盈袖嗚呼哀哉

祭杜殿院文

光堯神聖髙邁千古任賢納諫同符神祖紹興辛巳親擢得杜曰卿忠直不畏彊禦朕擇禦史賢莫如汝往肅官邪以消外侮公如麟鳯莫類是與公如獬廌邪佞是去如唐子方孤忠自許如趙銕面風髙憲府孰將而貪掊尅軍旅孰戚而橫攘敚編戶孰醫而幸官髙貲鉅孰托宮市敢通北賈孰爲樞臣將命是拒孰爲民賊孰爲社鼠皆罪之尢擢發莫數污我白簡宜卽刀斧言無不行中外鼓舞曰眞禦史曰堯舜主言責旣塞力求外補五馬來歸壯哉出處惠斂一州治最西土至今邦人咸曰杜母某往遊道山辱聨步武友得直諒誨聞防矩公遷柏臺我返衡宇尺書千里屢寄鱗羽如覿面目遙馳肺腑不見君子五隔寒暑甌蜀相望會合無所國亡直臣山失猛虎豈惟吾徒天下淒楚我來守防棺未遑拊諸孤走書大事將舉佳城匪遙執紼伊祖遣奠一觴老淚如雨

祭令人文

嗚呼子歸我家今三十年逮事舅姑旣孝且賢我有弟妹未畢姻防子能慨然奩具悉捐我事筆硯半生迍邅晚粗有成子之助焉婦人妬忌往往皆然子能有容尢人所難婦人於財見則垂涎子獨不貪槖無金鈿爲姒育女喜兒讓官防嫁粗畢不以財論每言仕宦淸白爲先俸祿之外勿取一錢身爲命婦績絍是專勤儉之風鄕閭所傳我仕於朝頻年外遷同涉險難萬里言旋方還故鄕忽又得泉到官月餘老病相纒深爲爾憂廢食與眠孰謂一朝舎我而先變生倉卒哀哉上天死生常理我固曉然痛不能忘子實可憐長子愛女不在眼前去無一語抱恨銜寃我今抗章乞骸歸田以爾喪還祔姑之阡子可無憾瞑目九原

祭張器先文

秀自妙發徳由少成唾手鄕薦蜚英月評蕭灑宗之風流長卿壯遊上庠益馳令名選壓萬中賦髙二京覃思稽古下帷授經史學最長詩律尢精暮景侵尋一第始登宜在館閣盍揚王庭天乎命乎卒於一丞嗚呼哀哉我守泉南君官福淸惠然肯來不寒前盟賔主俱病相視而驚醫藥是急酒杯莫傾猶有笑談以話交情別未逾月兩蒙寄聲報牘方遣訃音忽聆嗚呼哀哉四海之內孰非弟兄君有同僚後事是營暑𨿽孔熾喪不可停我有官守往弔莫能走賻遣奠聲吞涕零

祭萬先之文

嗟嗟先之厚徳美才命止於斯天乎痛哉必大之門詵詵蘭玉子方妙齡已見頭角聲蜚槐市蔚爲上游韲鹽十年一第始收逺官淸湘師儒是職南方多士惟子是式紛紛輩行彈冠帝鄕子獨恬然不幹廟堂得掾南昌需次家食胡爲一疾遂至於革上相知己諸公薦賢命在匪伊胡不少延慈親在堂壯婦在室兒女滿前百事未畢子可無憾有鴒在原後事可托如身之存散落人間光艷遺迹集而傳之敢任其責故鄕語別曾未逾年子死我病兩俱可憐凶訃南來孰不嘆惜遣奠一觴老淚遙滴

祭王尙書文

惟公天賦厚徳時稱吉人學爲君子之儒性得仁者之靜蘊婺溪之秀气蚤折桂枝大京兆之家聲榮持荷槖以詞臣而爲嶽牧嘗聴履而上星辰身居八座而徳愈謙光治著六州而人懷惠愛奉眞祠之香火養暮景之年齡民所具瞻行起三朝之舊天不憖遺遽驚一老之亡某昔以鯫生叨依蓮幕𨿽蔑贊黃堂之畫然最蒙靑眼之知假道東歸方飲楚元之醴酒分符南牧忽聞杜尹之訃音邦家興殄瘁之憂主上失注想之待走書千里致奠一觴難忘在耳之言徒隕銜恩之涕

祭潮州王尙書文

惟公性稟南方君子之彊弄明月於潮之陽妙齡射策遇太上皇擢爲亞魁名震四方權臣用事明哲自將潛心稽古得聖行藏於易春秋尢其所長帝初攬權思用忠良貳我成均儒林有光說書崇政屢上封章帝嘉其直人指曰狂出守東嘉奉祠故鄕主上龍飛召自南荒以長諌垣以肅周行正色立朝諤諤以昌筆端凜然不赦豺狼言如蓍龜去有芬香公𨿽在外上念不忘入司喉舌行登廟堂彼何人斯敢爲臧倉如毀日月於明曷傷身𨿽可屈腸不減剛歸老於家天相壽康名徳益尊如曲江張如余襄公如日南姜盍歸乎來弼諧贊襄天不憖遺哀哉遽亡某以諸生受知上庠竊第來歸禮遇異常公居諌省我濫臺綱人呼二龜亦曰兩王鼠豈虎偶葭依玉旁把麾泉南稍近門墻敬𨿽獲修見則靡遑忽聞訃音痛摧肺腸譬彼大廈壞其棟梁如體無骨四支曷彊爲國惜賢澘然涕滂

祭曹夢良文

嗚呼我與夢良三紀論交義則弟兄堅如漆膠君方妙齡卓然自立才雋气豪人莫能及書生事業有短有長君如巧匠能圓能方李詩謝賦賈論晁策聲蜚廣場筆掃勍敵少従明師學有淵源推以教人典刑具存散爲篇章戲成駢儷一言之出髙睨前輩業太學君居我先同登科名若相待然作掾嚴陵赫然有譽需次閩泮行將美赴我嘗以君名聞廟朝拭目以觀聳壑昻霄胡爲一疾遽然不起命壓人頭乃止於此嗚呼前年之冬我赴泉南以書見招至於再三訪君許峯禮盛觴豆送我坡南珠玉滿袖滿擬歸來重登慶門孰知訃音中途遽聞孺人孀居防嫁未畢族大義髙必能周防狀君文行撫君孤遺我或未死其何敢辭追念交遊零落可痛我老君死云胡不慟

梅溪後集卷二十八

欽定四庫全書

梅溪後集卷二十九

宋王十朋撰

墓志銘

周承奉墓志銘

予遊太學與周君懋爲同舎生明年同擢進士第又明年予爲東諸侯客周自婺女來訪焉不見蓋五年矣予再仕再去國周宦遊歸故鄕走書數百里以先承奉公之訃來告又以三山林君岊之狀丐予銘予流涕讀之不敢辭公諱某字純臣婺州義烏人曾大父某大父某父某皆晦迹不仕公孩提喪母少長聞之哀慕如成人事父及繼母以孝稱撫幼弟教而室之身任家事不私有其財同居五十年無間言人以爲難教子侄尢力子懋肄業上庠歳一往必戒之曰毋怠而修懋遵誨敕不懈益勤丁丑春射防遂登甲科妷憲踵與薦書鄕人榮之懋教授邵武侍公以行公諄諄然以職事勉之教授君溫厚長者待諸生以誠寓教誨於色笑間不嚴而勸秩滿咸惜其去義方力也紹興天子上長樂宮壽官及髙年公授右承務郎致仕今天子嗣位轉承奉郎人謂積善之報隆興元年六月庚申卒享年七十有一以十月乙酉葬於邑之鳯林鄕長塘原娶劉氏與公同年生賢淑稱之今無恙男一人卽教授也女二人歸進士樓世南楊巽孫男四人伯奮仲堪叔獻仲熊孫女一人長許嫁何次尙幼公姿魁碩爲人質直通曉世務衍於財而好施急親戚故舊之貧者與鄕黨鄰里歳歉而艱食者棄逋負廣津梁崇釋氏以植福爲尢多勞於治生而能自佚於谿山杖屨賔客遊従壺觴博奕間性友愛會弟先卒病遂劇有唾壺常以自隨一夕命家人亟去之曰吾行矣奚用此爲已而果然嗚呼宇宙一壺也形骸涕唾耳寓形於宇宙之壺而自與窮達榮悴利害是非毀譽之境接眞邪妄邪吾於公不怛化之際竊有取焉銘曰

周出於姬實爲著姓烏傷一門蔚有餘慶公於孝友匪習而性必謂之學是亦爲政天報以子且及其身子蜚令名身亦逢辰化不吾怛歸復其眞斲石銘幽以詔後人

何提刑墓志銘

永嘉自元祐以來士風浸盛淵源自得之學胸臆不蹈襲之文儒先數公著述具存不怪不迂詞醇味長鄕令及門孔氏未必後遊夏徒也涵養停蓄波瀾日肆至建炎紹興間異才輩出往往甲於東南若舎人何公又其卓然者歟公諱逢原字希深世爲溫人曽祖某祖某皆潛徳不耀父某累贈奉直大夫妣王氏封太宜人公姿穎異眉宇秀整頎而長身兒時彊記博覽落筆驚人賦松柏後雕志趣不凡識者期以逺到擢進士乙科調秀州司戶防軍未赴召對敷奏進止剴切詳雅除勅令所刪定官書成攺承奉郎遷祕書省正字時祕閣初建登瀛皆極選公翺翔其間讀異書見聞益博丁母憂服除復舊職以言罷通判池州歳饑公攝郡事發廩以濟有以專輙諫者公曰以此獲譴所甘心焉爲粥以待於路病者藥之人由是免流移饑而不害秩滿除樞宻院編修官兼權左司郎中起居舎人中書舎人初秦氏盜權以國事讎殺大將竄忠良鉗天下口神怒人怨公爲書生時嘗客其館授其子以經於是間見以物議洶洶告秦氏曰吾所與語者天也豈復與人校是非公曰天之心卽人之心也豈有異哉秦氏大銜之臺諫承風捃以他故至是再黜久之除添差通判處州公以才進譽借甚自樞屬攝從班兼數職光顯於朝去不以罪且下佐小州士論屈之公以近鄕自賀無幾微慍色君子謂其得大雅之明哲太守某聞其賢以郡事諉之公旣深厥職剔蠧鋤梗郡遂大治俗生子多不舉公重賞嚴禁飭保伍諭以天性所活叵計除浙東防議官攺提舉湖北常平茶監事湖北產茶病私鬻江西惡少越境羣至數以千百相挺爲盜村落間戶閉白晝公憂之乃與憲司謀以戍兵三千盜賊司分布要衝以遏之盜販者息民賴以安徙知嘉州嘉逺王都吏橫而肆訟諜紛委率出入其手公至立訟者於庭俾自供曉以曲直悔過者隨遣之不悛則懲以笞罰訟由是簡犴獄屢空罷行估不一毫市於民去之日闔境交送防扶塡擁至不得行有然香於臂以祝者且曰自有漢嘉無此賢使君祠於佛舎至今奉之除成都路轉運判官四川類省試有請托暗記傳義之獘朝廷擇淸徳重望士以董之差公充監試官公措畫有方內外嚴宻纎分不通前獘盡革時號公選明年廷對蜀士果多巍科廟學歳久而壊像貌黝剝易而新之植嘉木增養士員頌之者以比文翁除知防州未至攺潼川路提防刑獄行部至合州有重囚衣鮮潔而械有塵垢公親鞠之情得乃縣吏受賕釋其械遂竟其姦且申明縣吏行常祿𨿽枉法而罪不重故獄多寃濫乞自縣吏掌獄者亦重祿朝廷從之大足尉利盜贓殺匿者以滅口而以病死聞公疑而詰之尉色動捽赴獄果自伏人以爲神明監司歳薦舉刼於有力不得如己志公獨記姓名壁間疏臧否於下有狀不待請而舉由是孤寒皆蒙識防奔競少衰就差轉運副使再監類試院乾道二年召赴行在除金部郎中公久患臂弱至是寖劇力丐祠除福建提防刑獄事以四年三月某日卒於官舎享年六十有三階朝散大夫公爲人謙恭樂易持心近厚不爲崖異行善諧謔然未嘗忤物儉於自奉澣衣菲食以終其身通守兩州不按臨屬邑五持使節所過州縣止數輩人不知其爲使者每謝卻廚傳吏以例冊言公曰吾知奉法而已何以例爲専以愛民爲心治尙不擾故所至可紀有古循吏風故相趙公鼎防政孫公近皆厚遇之尙書吳公表臣端明張公闡樞使汪公澈皆舉以自代然公旣忤權臣迹疎逺十年楚蜀晚方還朝以疾補外遂致不起才不克究中外惜之長於理學尢精論語覃思二十年每見學者必與講論有集解十卷簡嚴明白超詣處諸儒所不到且自序其書曰古之學者爲己今之學者爲人爲己則能爲人爲人則兩失之矣凡平日臨政遇物一以所得於書者從事蓋非茍知之也善屬文淸峻遒麗𨿽倉猝應用必自己出不剽竊前人語尢長於詩有晉宋味有文集二十卷外制二卷初育於楊氏旣登第復今姓嫁楊氏女立其後擇師以教之買田以贍其家娶丘氏故左司鐸之妹子三人長端木將仕郎孝而能文先公三年卒次東裏次少連女一人孫男二人曰鏞曰某東裏鏞皆將仕郎以五年十二月某日葬於吹臺鄕西山瑞鹿院之右公漕成都與大資王公之望善及憲閩五適爲帥後事卒賴之旣而移鎭鄕邦又經紀其家某與公同鄕爲晚進慕其名久矣恨未之識及守防子始通書自蜀召還迓於江滸公驚曰吾以子爲尙年少乃爾老邪一見如故首及論語且授以集解某傳之防學酌酒郡齋講酬酢公舉觴曰吾不爲世俗祝願子得祠早還故鄕某感其言餞於白帝詩以送之公防自閩某弔於其家諸孤以墓銘見屬明年冬興化簿葉仲堪以行狀來其受公一日知不敢辭銘曰

賢哉何公邦之傑博通六藝窮館鎋爲己爲人皆自出致身事君恥容悅忠告善道乃見黜施於有政果藝達學道愛人治可述棲棲萬里走輗軏君命召還已白髮陳力下就四七列歳寒不凋出持節命也歟哉遽嬰疾死生晝夜貫以一沒世名稱不磨滅

贈少保王公墓志

紹興丙寅春某初肄業太學今資政殿大學士防政王公爲博士學者咸敬而仰之師道之尊如陽司業衡鑑之精如陸宣公慨然痛革時文之獘一歸於正如昌黎歐陽二先生士有經指授蒙品題者咸見頭角爲時聞人某最不才且晚進亦以舉子之業誤被賞識遇稠人必誦而誇之卒繇舎選竊科第先生奬借成就之力也乾道戊子冬十月某懷淸源郡章過三山拜先生於黃堂賜之酒旣半出示所述先少保公世次行實且曰吾欲求有道能言者屬之碑子其人也某懼而避席曰先生誤矣某不摳衣趨隅二紀於玆矣道固未之聞也而言尢不工先生門人弟子滿天下而以是屬謏學小生烏能發揚遺懿之萬一邪力辭至五六卒不獲命明年秋八月書至自永嘉督益嚴廼卽先生之所述而系之公諱綱字振仲先世閩人徙錢唐開元中旅遊漢沔間至襄州谷城樂其風土遂家焉六世祖公達生居能居能生崇遇崇遇生公之曾祖考諱允中有子諱遷於公爲皇祖考生皇考諱文自皇考而上皆隠處不仕皇考以公登朝累贈朝奉郎今天子卽位之三年求治甚切思用異人得公之子喜甚擢左諫議大夫宣諭江淮入防大政於是褒其三世贈公之祖考太子太保妣向氏瑯邪郡夫人彤氏博平郡夫人贈皇考太子太傅妣黃氏定防郡夫人贈公少保配張氏防國夫人王氏世有陰徳於鄕閭至宮保尢號長者見其容溫然知其爲徳人也平生無忿恚未嘗笞詈人嘗使僕曝麥於場僕防博舎去雨俄至漂且盡杖之三終身以爲恨仲兄役於鄕主郡驛僕盜用官米累之宮保自誣曰使僕者我也兄不與知官吏皆知其不然以宮保執不可奪姑緩其獄一日將致刑忽大赦遂得釋一郡歡呼曰天果不陷善人鄕人有負逋無以償鬻其小女於市頗有姿色宮保見之不商其直而售且曰翌日以女來作劵果如期而至宮保笑曰吾焉用汝女聊爲君償逋耳卒歸之所居去杜母鎭十餘里有僧與鎭將邢氏有怨發怒投張海爲賊導之自均房來欲復仇宮保聞賊至曰我若去必殘吾鄕因具牛酒以待賊見其狀貎凶暴之气頓銷且素聞其賢甚敬之約其徒秋毫無犯僧感舊恩見則拜曰此來專欲謝公而報邢也力解之不可遂醉而閉之亟遣告邢舉族遁去賊旣退乃徐出僧至鎭追其徒不及竟無所肆其毒猶子京豪俠任气使酒而好闘市有一無賴少年惡之嘗切齒宮保呼無賴子與錢十萬使市布於房陵眾皆爭曰吾僕使不乏何至用此人必不來矣不答無賴子得錢醉酒蒲博數日而盡遂遁去爭者咎之宮保曰吾非不知顧吾侄深惡其人常恐杯酒之後一與之遇事有不測吾以百千去之所以兩全之也常曰家貲非我獨有當三分之一以給家用一以奉官輸一以待賔客賑貧窮故四方之士皆奔走其門有所求隨其意而飽滿之饑者分之食寒者遺之衣婚嫁不給者助之貧而死者爲之辦棺槨具衣衾士大夫罷官赴調流落不能歸者資其費假以僕馬逺者數千里不計也於是逺近翕然不以姓氏稱皆呼曰無怨公議者以比漢伏不鬭云臨終戒其子曰欲服人毋蓄賄欲睦族無議財尊師友以教子孫藏經籍以待豪俊好甘者飴以蜜好安者設以席果守吾言必將有後言畢而逝瑯邪夫人生二子宮傅其季也爲人魁梧寛厚行義著於邦族遵宮保之業世其徳而不變好學有才華詩筆淸麗所與遊皆鄕之賢士及時之名卿大夫盛公次仲帥南陽卒於官其子章卜葬於漢南貧不能集事造門哀告曰聞公髙義且多山林願得尋常地以爲先人宅兆慨然許之曰惟君所擇章旣得卜凡葬所須皆仰給焉又館谷其家數百指幾歳而不厭其好義皆此類與従兄髙相敬如賔三世聚居門內百口每食必同席甘苦惟均上下無異財鄕人服之取以爲法定防亦嚴明有賢行事皇姑至孝年五十餘抱孫矣猶日親盥饋性無妬忌愛庶孽過於己出宮傅篤學喜客不屑治生業一切委夫人小大斬斬皆有條理宮傅篤於教子夫人佐之其義方慶善乃鐘於公公幼謹孝有立及長克家力學有功名大志時余公幹鄒公浩皆當世名士相繼教授郡學公往從之勤苦絕人其業日進鄒公尢畱心教誘諸生課程其工拙美惡必題數語爲品藻公每蒙賞激遂爲髙第舉進士中元符三年丙科授將仕郎延安府法曹防軍宮傅遺之詩有利名場裏持淸謹冠蓋叢中寢是非之戒公敬佩焉丁外艱執防哀毀過甚跣而尋山以葬足爲跰裂服除調慶州司法防軍帥錢公昻髙其才而委任之以進築香柏臺神堂九羊堡應副有勞及該八寶赦恩累循儒林郎有禁卒五人夜逾甕城刼門者衲衣門者凍以死而復活案具當斬公白帥曰一衲直數百錢且變主不死而殺五人情有可矜錢公曰公欲云何曰此軍人也若送經略司則死生在公特筆耳錢公忻然従之獄官怒曰公欲以國法市陰徳邪公不爲動卒皆活之以久去親闈自陳合入支掌資序罷歸授江陵府觀察推官分曹建掾攺爲司兵曹事屬貳車虛席公攝事歳餘一府仰辦江陵太府諸司皆在爭以事諉公目爲府中一俊常平司檄主管其司事時湖北行方田法主於是司前使者去憲攝之又按獄湖南獨僉防行其事公知其法之獘委曲調防利則伸之害則違之又選擇所差官而授以方略於是方八州而無訟公不自言旣去官後使者白其功於上特循承直郎丁定防夫人憂扶防北歸哀感行路服除授開封府扶溝縣建雄鎭權府學博士攺奉議郎知金州漢陰縣在京西極境治所去利路界十餘里梁雍之民錯雜其間公臨以簡易人甚宜之範公致虛以前執政鎭南陽聞其政聲辟知穣縣辭不行終更屢轉朝散郎賜六品服擬通判濟州未赴以建炎元年十月十一日薨於家享年五十有五公爲人淳質任眞不事表暴遇人以一誠喜稱其善有過則面告戒之退無後言平生恬退不妄干進入仕二十八年在官才十考其除內艱而造朝也盛章爲開封尹權勢震赫以皇考舊恩欲報之公公固不附又嘗欲以妻黨張氏女歸公公拒不受積以爲怨因不被薦已而章敗其客皆坐逺謫公獨不污承祖父之風好施予不蓄資財居官尢廉潔先世𨿽厚所產至公益貧自漢陰代歸糧食不繼範公宗尹有詩曰丈人古君子淸徳肖冰玉仕宦三十載一飽猶仰祿驅車向金闕此行何太速家山豈不戀陶令瓶無粟知者以爲實錄其調濟州通判州有田西城所巨閹李彥主其事凶焰熾然人曰公必往見之不然且有禍公曰吾寧不調不能屈於此已而果見奪其得倅徽州未出都而金人再犯闕公在圍中官索金銀甚急人多匿不肯輸公刼掠之餘囊有數金悉以送官人勸公少畱以爲歸資公曰國家如此吾尙忍有所隱耶二聖旣入敵營集百官於祕書省聮名以立張楚公驚涕而出曰始以爲立皇太子若爾吾非所敢知卒不書見者皆爲驚悚篤於風義其釋褐也同時鄕貢之士第與不第數十人多依公以食貧不能歸者資遣之有風鑑好奬借人物所許予後多顯達範公宗尹爲布衣時年甫及冠公一見期以逺到奬成之其訓子弟造次必以逺大老猶自力觀書以誘廸之聨案共檠夜分不倦防國夫人聰明修整好讀書聞古今賢人才士之事業則聳然慕之常舉以勉公且以誨其子先公十七年薨公念其賢誓不再醮初公旣葬皇考而不宜其地欲攺卜未遑也大資政知荊門軍以紹興癸酉正月十四日奉皇考及公之防葬於故居之東北一里龜山之原各以其夫人祔五子之深之美之珍皆未仕而卒之望卽大資政也今知溫州之彥右承直郎一女適秉義郎歐陽價早卒孫男十人鏞右從事郎銖右宣義郎鐸右廸功郎錞右修職郎欽右承務郎鑄鑰錫鉞鈆未仕孫女六人一適右從事郎錢慶祖一適右通直郎魏欽弼曾孫淙濩自靖康之亂防漢被禍尢酷獲免者十一往往無噍類獨王氏幾絕而復滋大資政又以儒術文章奮結知明主致身執政爲時重臣初宮保贈制曰淸塵美行肩於古人重義輕財化貪息訟州閭以無怨公稱之我宋造邦谷城以進士起家自其孫始迨玆萬機流澤燾後信可取必君子曰王氏之有後也宜哉徳厚者流光天道不可誣也銘曰

王氏之先自閩徙杭有唐開元始家於襄至無怨公植徳好誼善積名成如漢伏氏宮傅遵之不懈有加慶鐘少保進士起家小試墨曹活人惟死攝官大府政聲有偉匪人不附僞命不污凜然節義可激懦夫天嗇其年志不克究不在其身以昌厥後果生人傑早蜚大聲模範太學作新諸生勤勞於外治最荊蜀帝曰來歸資爾啟沃進司言責入贊政機宻疏輸忠而人不知惟帝知之大藩是畀不令而行徳威惟畏帝念老成行將相之先世之褒奚止於斯龜山之原小黃之口紀徳丰碑有同峴首

杜殿院墓志

杜陵先生以詩鳴於唐忠不忘君自比稷卨卒窮以死君子知其必有後先生之子曰宗文宗武宗文之子居蜀之靑神號東山翁東山翁生禮僖宗時爲諫官禮生詳詳生晏景福中爲侍禦史公侍禦史八世孫也又以諫顯爲宋名臣於少陵有光矣公諱莘老字起莘曾祖某祖某父某皆潛徳不仕而以儒名家父贈右奉議郎母某氏贈恭人公幼不好戲稍長知力學時學者宗臨川禁蘇氏文公獨誦習有識器重之宕渠守石翼以師禮致之遂自睂徙焉家恭之江津第進士以地逺親老不赴廷對賜同進士出身授梁山軍教授從之遊者益眾秦檜死魏公良臣防大政公疏天下利病上之良臣薦於上主管禮兵部架閣文字明年秋七月有星彗於東方公指陳時政之獘時應詔者眾上命後省擇而第之以公爲首進秩一階制曰言尢鯁亮士榮其褒遷勅令所刪定官修書無慮十數至刑部斷例尢盡心有疑則反覆奏請同列服其精當遷太常寺簿尋除博士時敵欲敗盟疆場無備公因輪對言狀且曰勿恃其不來恃吾有以待之上稱善再三曰朕知卿忠由是有用公意顯仁皇后崩自南渡後典秩多失至凶禮尢不知有疑議吏皆拱手公輙引古誼從容裁度大斂前一日宰相遽召赴堂曰有防問含玉之制公曰禮院故實所不載以周禮典瑞鄭所注制之其可因立具奏上覽之曰眞禮官也虞祭或謂上哀勞欲以宰相行事主議者力甚公曰古今無是比卒正之今上立爲建王討論典禮尢備丞祕書面對論江淮守備上曰卿言及此憂國深矣權吏部員外郎主右選小使臣舊不出闕吏取而鬻之在選數百人無所訴公始命出榜闕以次就注擢監察禦史遷殿中侍禦史上曰以卿忠直不畏彊禦故有此授敵人將寒盟遣使致慢書傳欽宗凶訃請淮漢地索大臣上決防親徵公奏疏贊其決謂金欺天背盟政宜待以不懼因上四事一不限早莫延見大臣侍從謀議國事二申勅侍従臺諌監司守臣速舉可用之才三敵情𨿽叵測然宜以時遣使示曲在彼四車駕旣謀順動而畱鑰宜擇重臣【此下缺文】

劉知縣墓志銘

永嘉號多士甲於東南劉公全之以重厚長者稱徳成行尊而年與位不稱斂惠一同有蘊莫施君子惜之公諱銓其先閩人避五代亂徙溫之樂淸曾祖某祖某咸有潛徳父某贈右承事郎劉在邑爲著姓世衍於財至承事公易以詩書所交皆一時聞人篤於教子公姿秀整力學能文未冠有雋聲鄕先生仰公文蔚孫公仲鼇師友也每見所業必稱嘆許其逺到叔父奉議祖向授徒於家公與從弟鎭從學以文行爲稱首識者謂劉氏有子知必大其門公果與叔父偕薦計臺明年同擢進士第後六年鎭亦登科鄕人榮之目曰三劉公初調臺州臨海尉秩滿丞越之嵊未及考丁父憂終防注奉州如臯令攺宣教郎知秀州海鹽縣今天子卽位覃恩轉奉議郎賜銀緋至官未期年丁母太孺人憂歸葬於鄕會海溢沾濡感疾遂致仕轉承議郎卒年五十六實乾道二年十一月二十二日也公性愷悌爲政務循良飾以儒雅不求赫赫譽然所至咸有可觀臺城之東數里有泉可釀筩水致諸務歳屢易民病竹木輸公易以石官私便之初公如浙西道繇嵊遇惡少爲儕務奪掠比至嚴下令皆詟伏事有便於民力贊令行之不自以爲功嵊人至今徳之如臯土曠少耕者膏腴故壤彌望皆葦茅公躬阡陌諭民力農墾田餘數萬畝流亡復集初之官太孺人以老不行公念切謁告迎侍邑人懼其不來狀於郡及諸司以畱公得請於省部行李卽塗老稚駢擁委曲諭之乃得去及聞其還驩然相賀簿攝邑事有誣告彊刼者輙逮捕系獄連坐十數公至得其情悉縱之按誣者頃之憲臺來詰公不咎攝者或勸直之不從人益義之進士丁時發者嘗客其館公過闕謂友人王某曰丁有美才文不俗必髙第已而果然海鹽有水害稼被檄檢傷放秋苗數萬斛計貧不能輸者猶十一請於朝得防倚閣春饑勸豪右發廩以濟全活者眾民無資以耕貸於郡給之且欲身任其責境內樂業歳遂有秋學久廢輟圭租二百斛以倡士感而悅爭輸財以助之棟宇一新其務惇教化如此故一時諸公咸稱薦之侍郎劉公岑以先達髙自標置少許可其帥淮也將薦公於朝會罷乃已公美須髯風度尢不淺自謂平生未嘗知憂與賔客飲必盡懽眾方紛然有所譏議公若不能言者喜慍不形人莫得而親疎有忤己者怡然不與校人有善則稱不容口輕財好義務周人之急解衣指囷色無靳遇人有禮𨿽至賤貧者見之無慢容尢惇宗好每相過必敕具卽事唱酬日以爲常工文詞典而有致賦詩句法淸勁自成一家字畫端謹如其爲人母瞿氏以太后八秩恩封太孺人娶瞿氏再娶汪氏皆贈孺人又娶葉氏封孺人皆先卒男二人儼價儀咸習舉子業女五人長適鄕貢進士林燾次許嫁國學進士賈俁余幼孫男一人女一人儼等將以四年二月丙申奉公之防與孺人汪氏葉氏合葬於眞如之原求某志其墓某少與公爲筆硯交辱知最厚公旣筮仕某猶困場屋公遇人必借譽然未嘗自言歳戊辰某下第棄舎選不就遇公於武林同渡浙江語其故公曰子有進身路何乃自棄邪力勉之自越還學卒由舎法進公之力也某赴番陽公餞別於道逮至防書問不絕且約會老於鄕明年東歸道聞公訃嗚呼痛哉銘曰

有美君子溫其如玉醖借而文琢磨以學施於有政不猛而循愛遺四邑活及萬人婁郝以來世稀長者吾鄕有評公其人也天厚其徳胡嗇其年志不克究有子以傳眞如之原歸從先子陵谷有遷徳名不圮

令人壙志

令人姓賈氏溫州樂淸人曾祖某祖奭父如訥皆有隠徳王賈同邑且世姻故令人歸於我逮事舅姑以孝稱從其夫某宦遊於越入仕於朝出守饒防湖泉四州賢而有助初封恭人再封令人乾道四年十二月十日卒於泉之郡舎享年五十五六年九月乙酉葬於左原白巖袝姑令人萬氏之右男三人聞詩聞禮皆國學生孟丙蚤死女二人長嫁國學進士錢萬全次許嫁賈梓男孫二人阿防阿閩女孫二人國娘晉娘敷文閣直學士左朝奉郎新知臺州軍州事王某志

梅溪後集卷二十九

附錄龍圖閣學士王公墓志銘

公諱十朋字龜齡姓王氏溫州樂淸人曽祖信祖格父輔父以公貴贈左朝防郎母萬氏贈碩人其先自錢塘徙至朝防公始業儒有聲公少頴悟彊記覧爲文頃刻數千言事親盡孝其居鄕進止取予必以義後學師尊之旣入太學多士皆推敬焉太上皇帝躬攬權綱更新政事紹興二十七年防進士於廷詔對防中有指陳時事鯁亮切直者並寘上列無失忠讜無尙謟諛稱朕取士之意旣而考官以公所對進上臨定其文以爲經學淹通議論純正可苐一及唱名則公也士論翕然稱愜詔益嚴銷金鋪翠之禁且以交趾所貢翠羽焚於通衢實自公發之授左丞事郎僉書建康軍莭度判官聴公事又詔王某系朕親擢等一人欲試以民事何得逺可特添差紹興府僉判秩滿除祕書省校書郎尋兼建王府小學教授時金人且畔盟朝廷疑之猶未敢誦言爲備公因輪對力陳其不可無備者且曰禦戎之防莫急扵用人用人之要莫先扵人望今若內若外士夫軍民咸謂有天資忠義才兼文武可爲將相者有長於用兵士卒樂爲用可爲大帥者或寘防地或守逺郡願陛下起而用之可以作士气寢敵謀又言三衙管軍或久而不代兵柄在手利權財路又皆入其門且其官至三公樞宻所以莭制諸將者乃班其下倒置如此其能莭制之乎並諸軍承受皇城邏卒之敝其他指陳率人所難言者三衙之將有言也人皆危之而上特開納焉旣而罷諸軍承受邏卒亦罷職更定樞宻與管軍班次管軍亦引去邊備益嚴舊人相繼復用自昔人臣論一事或章十數上或合眾力爭不能回公以一言悟意而事皆次第罷行於是天下仰上之聰明大度虛懷從諫非徒優容之而已然大臣有不樂者公亦數求去除著作佐郎罷其兼職公以求去得遷力辭不許久之除大宗正丞仍待次尋得請主管臺州崇道觀今上卽位除知嚴州未赴間召對公奏言太上皇帝非耄耆勌勤之時而以天下授之陛下其賢於堯舜逺矣陛下所以仰副太上付托者當何如舜重華恊於帝然八元八凱堯未及舉而舜舉之四防堯未及去而舜去之今社稷之大安危生民之大休戚人材之大進退朝廷之大刑賞其所當行者冝若舜之所以恊於堯而行之以彰太上知子之明以盡陛下繼述之道又言今和戎與戰守之議未決臣謂或戰或守當相時進退而和決不可議也又言右相虛位天下拭目觀陛下此舉必諸大夫國人皆曰賢然後用之可也不可非其人以失天下望除司封員外郎兼國史院編修官又兼崇政殿說書除國子司業諸生固已迎服矣而公扵學校事其細微曲折皆參前知所舉措無不當人心者防詔百官言事公上防以爲百官進退者大臣之職論思獻納者侍從之職正朝廷紀綱者臺諫之職今居其位者往往不舉其職冝有以董正之𨿽然此特人臣之職也而人主有大職事曰任賢曰納諫曰賞罰其言反覆詳盡切扵時務上覧而嘉之卽召公與工部侍郎張闡對便殿從容論天下事甚眾請退復畱者再賜坐賜酒又賜禦書隆興元年四月除起居舍人攺兼侍講公與左史同奏史職廢壊者其一曰起居注錄夲進呈非古欲勿進其二曰𨿽侍立而在殿東南隅未甞聞天下徳音如二府自有時政記其餘臣僚登對欲許令史官侍立其三曰後殿侍立而前殿則否於義無防欲前殿侍立其四曰直前奏事欲不必預牒閤門及候班次皆從之越月除侍禦史公素以剛毅正直稱天下至是人皆曰眞禦史矣公益自任以當世之重大抵以定國論正人心爲夲而去其害治者不屑屑於細故也江淮都督府出師進取宿州金悉眾來爭我師退守淮都督張公浚上表自劾公奏曰臣自捴角在艸茒間聞北敵擾邊痛心疾首義不戴天臣素不識張浚聞其天姿忠義誓不與敵俱生實敬慕之頃以館職輪對首言敵情不測乞用浚等旣而金果入防太上皇帝親遣張浚知建康府陛下卽位因以江淮都督之任委之天下皆以爲當臣去冬被召至闕前浚進對皆以爲恢復大計仰贊聖斷又乞陛下勿貳以濟大業浚遣二將取靈壁虹縣宿州降三大將一月三防議者皆服陛下任浚爲難及王師不利橫議蠭起臣嘗奏陛下用兵爲祖宗陵寢而舉爲二百年境土而舉爲中原弔民伐罪而舉與古帝王好大喜功開邊生事不同投機而進知難而退益當內修政事俟時而動陛下剛明果斷規模固已素定然異論紛紛不肯置浚今浚旣待罪臣其可尙居風憲之職欲望正臣妄言之罪特加竄殛詔以公權吏部侍郎辭不拜乃以集英殿修撰知饒州乾道元年七月移知防州尋除敷文閣待制三年七月移知湖州未幾得請提舉江州太平興國宮才數月起知泉州進直學士又移知臺州公以病力辭且乞致仕乃復提舉太平興國宮七年三月除太子詹事詔防惇趣公力疾造朝上特禦選徳殿而公足弱不能趍詔給扶減拜且賜坐又詔權免朝參又遣使以告及金帯就賜公三上章乞致仕乃詔以龍圖閣學士致仕命下而公薨矣實七月丙子也享年六十上聞嗟悼賻防有加令兩浙路轉運司給塟事公積階至左朝奉郎封樂淸縣開國男至是贈左朝散大夫遺戒防事毋得用佛老教諸孤行之以十有二月丙午塟公於縣之左原白巖碩人賈氏有賢行先公二年卒至是合祔焉男三人聞詩聞禮皆太學生孟丙蚤卒公兩遇郊祀恩皆奏其弟故二子皆未仕女二人長嫁進士錢萬全次許嫁賈梓孫男女四人公立朝議論出處大莭旣如此矣初公以文學先天下人謂其扵吏未必數數然也而自爲郡佐遇事不茍民有訟久不決多走諸司乞諉公𨿽文書塡委公一一繙閱不以付吏審核情僞參用經律所與奪人皆厭伏其治郡旣以防潔公正率其下間有爲不善者則反復告戒誠意篤至人亦有恥故未嘗按吏爲文勸導百姓以遷善逺罪之意有爭訟則曉以義理多退聴者故鞭朴罕用事至立斷其甚不得已乃推鞠亦不淹系故獄屢空未嘗遣官吏至縣而人素信伏事亦舉利有可以予民者予之輸租使自操槪而用度有莭財亦足月率兩詣學宮延見諸生從容誨誘且以詢郡政饒久旱公下車卽雨湖久雨傷稼公入境卽霽每罷郡士民涕泣遮擁不容去或借畱於部使者旣不得則奔走道路或越境不忍別者眾人聞公喪防哭於開元僧捨又立祠堂以事之近世爲政得人心未有如公比者公有梅溪前後集五十卷尙書春秋論語孟子講義皆指授學者未成書也公於文專尙理致不爲浮虛靡麗之詞其論事章防意之所至展發傾盡無所回隠尢條鬯明白蓋自漢氏尊用儒術而士或餙詐或阿諛取容至於守莭死義能爲國重則未必以儒名者世遂以儒相靳若公之學問粹然一出於正謹守而力行之義之所在疾趍徑前未甞以利害豪髮顧避更閱夷險特立不回施於政事左右具冝信乎其有夲如是也嗚呼此眞所謂儒者耶銘曰

漢廷用儒黯獨戅朴淮南憚之謀不敢作謂公孫輩發防振落儒豈不用其效奚若孰知其故防臘非璞公之莭義視黯無怍屹然立朝作世郛郭正色凜凜危言諤諤招之不前麾之不郤猛虎在山衛及藜藿出守四郡治行皆卓問胡爲然非智之鑿聖有謨訓守約施愽惟其躬行粹美無駁道固如是不由外鑠於彼汲直如玉而琢我爲銘詩以表儒學人𨿽云亡尙有榘彠

梅溪後集跋

右先君文集合前後並奏議五十四卷紹熈壬子聞禮鋟木江陵歸藏於家痛念先君卽世二十有一年矣不肖孤家貧力弱日夜抱遺書以泣一旦懼溘先朝露無以贖不孝罪會兄聞詩假守浮光以俸余命聞禮董其役始事於莫春訖工於中秋先君正大之學忠憤之气愛君憂國之誠仁民愛物之念庶幾一展捲而盡見之職校正迪功郎謝汝能鄕貢進士任炎其間闕亡者異時爲別集云男宣教郎充荊湖北路營田使司幹辦公事賜緋魚袋聞禮謹書

