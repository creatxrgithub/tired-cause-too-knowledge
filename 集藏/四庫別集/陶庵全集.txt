

欽定四庫全書

集部六

陶庵全集

別集類五【明】

提要

【臣】等謹案陶庵全集二十二卷明黃淳耀撰淳耀初名金耀字蘊生陶庵其號也嘉定人崇禎癸未進士未授官歸福王立不赴選家居講學乙酉南都破

大兵徇嘉定淳耀與其弟淵耀入僧捨自經死乾隆四十一年

賜諡忠節事迹具明史儒林傳淳耀湛深經術刻意學古所作科舉之文精雅純粹一掃明季剽摹譎怪之習天下皆傳誦之而平日講求正道孳孳不倦尢能以躬行實踐爲務毅然不爲榮利所撓奪如吾師自監諸錄皆其早年所訂論學之語趨向極其醇正而平易可近絕無黨同伐異之風足以見其所得之邃文章和平溫厚矩矱先民詩亦渾雅天成絕無懦響於王李鐘譚余派去之惟恐若凂其立志之堅確如此卒之致命成仁垂芳百世卓然不愧其生平可以知立言之有本矣集爲其門人陸元輔所裒輯見於明史者十五卷今此本爲文七卷文補遺一卷詩八卷詩補遺一卷吾師錄一卷自監錄四卷共二十二卷乃後人續加增輯以行者也乾隆四十五年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

陶庵全集原序

黃陶庵先生死忠之五年其門人陸翼王收其遺文得所論著百餘篇屬予爲之序嗚呼陶庵之文止於此而已乎當其城陷引決投筆絕命搤吭而死翼王訪求搜購於流離煨燼之中遺編斷爛什不一存此可爲流涕嘆息者也陶庵深沈好書於學無所不闚居常獨坐一室不交當世遷固以下諸史朱黃鉤貫略皆上口其於攷據得失訓詁異同在諸儒不能通其條要陶庵頓五指而數之首尾通渉銖兩歷然𨿽起古人靣與之讐問莫能難也其爲人淸剛簡貴言規行矩蚤有得於濂雒之傳嘗謂人曰吾比來爲文初無所長然皆折衷大道稱心而立言質之於古驗之於今其不合於理者亦已少矣此其一生讀書之大略也當莊烈皇帝初年海內方鄕古學一二通人儒者將以表章六經修明先王之道爲務廼曲學詭行則又起而乘之依光揚聲互相題拂剽取一切堅僻之辭以欺當時而誤流俗論者不察乃比其始事者同類而訾之噫此亦不思之甚矣世之降也先王之教化旣熄法度旣亡人奮其私智家尙其私學紕繆雜糅蟠戾於天下𨿽有髙世之君子欲整齊而分別之其道無繇惟夫忠孝大節皆出於醇正博洽之儒其似是而非者不一見焉然後天下後世了然知異學之當誅而大雅之可尙以觀我陶庵非其人耶陶庵爲諸生二十年與其弟偉恭其徒侯幾道云俱其友夏啟霖軰晝夜講性命之學晚而後遇不肯就官城破之日師友兄弟同日並命今其書𨿽不全使讀之者愾然想見其爲人益足以徴於今而信於後無疑矣翼王以五年之力掇輯散亡其功於斯道不細固不專爲陶庵已也吾故表而出之俾後之人知所習焉己丑秋九月太倉社弟吳偉業題於梅村舊學庵

予自束髮受書卽讀陶庵先生之文見其精深純粹髙者可以羽翼經傳下者可以淩轢韓歐心竊慕之以爲是何如人而其文之超軼絕倫如此及聞先生從容就義慨然太息謂先生於死生之際不苟如此志與日月爭光而行與天地同久宜其發爲文章精純超絕協金石而中宮商也旣又思之自變故以來平日談忠孝講仁義之徒臨利害而防其所守者何可勝數而先生獨毅然不變人之所隱忍徘徊而不能決者先生視之若渴飲饑食之不容已夏葛冬裘之一定而不待擬議也此豈可以彊至而卒辦哉蓋其所積者厚而所養者深矣及待罪先生之鄕見其遺老訪問先生之平生則羣以爲先生平日孝友忠信取與不苟泊然於富貴而發憤於正學孜孜矻矻惟以聖賢爲己任而世俗之塵埃不足以入之嗚呼此其所以能臨利害而不變也歟自世教之衰士不知以防隅自飭謂正學爲迂濶謂功利爲不可已遇小利害則攘臂而起蠅聚蟻逐無所復顧平日之志气如此欲其臨大節而不可奪豈不難哉由是發爲文章不入於卑陋則病於雜駁𨿽欲彌縫潤色自附前賢如窶人之裝爲富貴非其所有張皇支吾百病俱見無怪也故予以爲先生之文本乎行先生之行所以能卓犖於臨變者本於平日之養士苟能以先生之養爲養自然險夷如一履變則爲歲寒之松柏處盛則爲髙岡之鳴鳳皆是物也區區文章之焜耀何足道耶不然𨿽文如先生猶不足貴也而況乎其必不能哉因先生之門人裒集遺文以傳而爲之推論其本俾世之學先生者知所取則焉當湖陸隴其撰

君子之學一於誠而已以之治心而心正以之決事而事無可疑察乎防防禍福之萌信諸進退出處死生之際孔子曰篤信好學守死善道夫惟誠立乎中斯毅然有不可奪之節防難不失其正順道而死蓋𨿽圭璧析於前而不顧刀鋸鼎鑊懲於後而視之若無物也齊之虞人招以旌不往孔子取之孟氏以爲枉已未有能直人者則聖人之所守可知己接淅而去齊不稅冕而去魯是豈肯應公山不狃佛肸之召者故曰可以止則止可以處而處孔子也顧後世躁進若揚雄之徒每援聖人以自文其過其進也不以禮其祿也非其道防防禍福之不明進退出處死生之未能信善道之謂何無他誠未立於中宜所守之易奪矣嘉定黃先生諱淳耀字蘊生別字陶庵平居講聖賢之學躬行而不倦崇禎十六年秋賜進士出身未授官歸越二年殉難以死同裏門人陸元輔輯其詩若干捲雕刻行之又搜其遺文僅四十餘首藏之笥元輔請彜尊序受而讀之其言和以舒其析理也審以辧其援據經史博而不誣所謂修辭立其誠者非與於是先生之歿三十年矣誦其文恍若覿其容而聆其謦欬信夫有道之言之入人深也嗚呼以先生大節如彼其學業文章又如此宜其於人少可而多怪今觀集中論學書絕去儒者黨同伐異之習是尢恆人之所難能也講學莫盛於宋然汴京臨安之陷道學諸臣以身殉國者不數見至於明死節義則有若方公孝孺死閹禍則有若髙公攀龍而山陰劉公宗周漳浦黃公道周與先生後先自靖咸以道學兼忠節卽宋儒有未逮焉而元輔以兵戈俶擾之餘能集其師之遺文俾無失墜亦可謂篤信之君子已秀水朱彜尊錫鬯譔

欽定四庫全書

陶庵全集卷一

明黃淳耀撰

書啟

上座師王登水先生啟

伏念某海壖賤士林艸鄙生抗髙標於媚學之塲彈古調於無人之野書忘寢食思起班揚賈董而與遊學論精防將求濓洛關閩所未發至若帖經墨義恥爲繪句絺章風變永嘉力追正始功非武事髙語廓淸坐是浮沈鄕校者廿年因之蹭蹬棘闈者五舉𨿽年未臻於彊仕人方濫數爲時髦顧名已宿於文塲已亦自疑其晼晚不謂雕虫末技薦諸冰雪聰明叨居摸索之中得騁風雲之气玆蓋恭遇老師臺下誠能體國公以生明龔黃髙漢吏之稱燕許擅玉堂之筆方且五雀六燕平操人物之權衡遂令纎利小材盡入文章之淵府苶然骫骳荷此甄收感乃銘心謝宜重繭然而賫糧千里方嗟趙壹之空囊偕計公車復迫郤詵之獻賦是敢敬修牋記參承之禮用以稍紓髙山仰止之誠𨿽其迹渉踽涼似永叔之不登階序或者心存永久如任安之獨在門闌謹瀝下情以塵淸覧有違此語是負師思

上座師王登水先生書

某蹇淺下材自十有七歲而入膠庠今二十有一年矣生平厭薄陳言獨好泛觀古人之書蓋嘗求義理於六藝求事迹於二十一史求萬物之情狀於騷賦詩歌求載道之噐於漢唐宋數十家之文章編剗規橅涵揉櫽括放而之於詩若文之間有一言之合道一篇之追古則欣然以喜至於忘食若今之制舉業固未嘗屑屑以求工然亦以爲繹聖經尊王制無所苟而已矣近則深惟臧氏三不朽之防嘗謂古之立言傳世者非其有得於心則莫能爲也夫旣有得於心矣𨿽有言可也如遷固荀揚韓歐之屬是也夫旣有得於心而有言者矣𨿽無言可也如鄙宗之叔度是也某之所見如此則視俗學彌不足好比來敓華踐實玩思性理將求所以悟明其心而剛大其气以庶幾於古之因文見道者尋繹久之亦復超然有見於文字語言之外始知近代河東余幹新防姚江諸君子之理學門庭或殊而歸趨則一世儒捨性命而談事功捨事功而談文章是以事功日陋文章日卑而詖淫邪遁之害浸潯及於政事而不可救蓋天下之俇攘數十年於玆矣某也粗有識知上受罔極之恩於孔孟其敢貿貿焉以文人自居以富貴利達之學術自陷也哉重念有親在堂不敢絕意進取是以前此𨿽經屢刖今年復隨眾入闈屬有天幸得出於執事之門下恭惟執事慈祥溫惠之風淸剛防潔之守仁思義色洽被逺邇精鑑妙裁出於誠一闈中所得率多奇傑卓詭之士而某也誤厠其間𨿽其才不及韓愈蘇軾萬分之一而執事固今之陸宣公歐陽永叔也世有出於宣公永叔之門而不竭蹙奔走叩首函丈者歟惟是榜放後卽入南都臺旌已還靑陽是時督學有親供之召畱江陰者旬日家間復苦京報人乞索無厭乃歸家匄貸以遣之而某窶貧人也計偕在卽束裝愈難因思執事所以甄收某者固將望其有所樹立不必責以區區之一見是以不揆狂斐輙敢自述其爲學爲文之本末與其所以不得至前之故燻沐拜書仰塵淸覧伏惟執事憫其至誠也教且誨焉而不督其罪戾幸甚幸甚

寄弟偉恭書【癸未】

日夜盼家信惟得七月中一書心懸旌如也知弟瘧疾此不足爲苦想當旋復矣聞學臺歲試在九月中名次前後不知何如然此直呼盧耳大得失不足介意況小者乎吾廷試傳臚時見鼎甲三君先上不得與者皆嘖嘖稱嘆以爲登僊甚者至閉目搖頭不欲觀蓋羨之之極也吾此時嘆息無限昔人謂狀元三年一个何足多慕此至言也天地間自有數千年一个者數百年一个者數十年一个者今人必不肯爲數千年一个的人而必欲爲三年一个的人已是可笑況數月一个又何足言乎我近來意味甚雜皆因終日塵中打滚自然多走失處又胸中橫著一个矜字眼見他人品骨不如我議論不如我意思識見皆不如我便不免有輕蔑時俗之意坐此學力不進然在寵辱塲中壁立如鐵則中庸所謂爵祿可辭也白刃可蹈也吾自信無憾推而言之天下國家可均也惟中庸不可能則過此以往並心一向猶冀天不絕我聖人不棄我我終有一立腳去處不徒然而已弟勿憂我爲俗人所牽俗念所染但我當自憂處正多耳客中無可與語時時仰屋而嘆買得唐詩數冊小鑑一部誦詩至精防入妙處讀史至得失分際處窗虛月白風急天髙自嘆自嗟自解自防眞恨千載上人不從吾遊也目前諸公赴館選如渴我掩門獨坐旣無得理而又懸念吾父吾弟且思昔人三防在淺土便汲汲求人以今吾家二防未舉爲人子孫者亦安得曠年於外乎兵寇交訌倐忽不常今趁道路略通時且歸料理一番如可終不謁選竟作隱局否則打疊身子漧淨然後入世鼠肝虫臂隨所賦予可也不知此念是否大約出月初十前後可以戒行至遲則臘月二十後必到家矣半月中惟有召對一著爲意外覉畱之計恐亦未必然矣世間事眞不可做十分勘破可做者只有已分內事勉之勉之致意同好諸君厚積徳而深養晦乃今日事也

答歸元恭書

相隔經年實以人事牽率心迹乖互知有道者不我棄也承示近著並見教以兩先達之言一宗秦漢一學太僕且欲取決於耀耀於此事所謂力不足者𨿽其鉆窺之久卜度之艱亦差自謂有見然方思取決於仁兄而未得況敢決仁兄乎又況敢決兩先達之言乎惟下問諄切不敢不有以置對夫謂文必宗漢學昌黎已非其至者宋以下姑置之此說非也夫漢人文章如遷固之史賈誼董仲舒劉向之奏疏七制之君之詔令其雄健飄忽淳深溫粹固已極語言之妙而宜爲學者之準則矣然而近代空同大復歷下弇州之宗漢也得其皮毛唐宋諸公之宗漢也得其神髓得皮毛者似之而不似也優孟之學叔敖也得神髓者不必似之而似也九方臯之相馬也試取遷固諸人文字讀之又從而深思其意然後知昌黎所謂師其意不師其辭與所謂古人爲文本自得者眞超然獨見之言矣然後知昌黎以下諸公之善於宗漢矣若夫何李諸公之宗漢徒摘其成文章絺而句繪之天吳紫鳳顚倒裋褐而顧自詫其機杼之工眞不滿識者之一笑也今欲辟去昌黎及宋以下諸公而直言宗漢其說不爲不髙然不免陰翼空同大復諸公而反操入室之戈以向漢人也且學漢人之文譬如學孔子今生孔子之後而學孔子其能不由師傅一蹴而徑至乎抑必如孟子之私淑諸人乎如不免私淑諸人則昌黎以下諸公固吾所私淑之以學漢者矣又有說焉以唐宋諸公爲學漢猶淺言之也漢人之文從六藝出唐宋諸公之文亦從六藝出以唐宋爲學漢者直謂得其气脈以行文爾若其議論之髙治擇之精庸有逺出於漢人之上者漢人間或有疵如孔門之有樊須宰我唐宋人間出於漢人之上如後世之有濓溪明道使濓溪明道與樊須宰我之徒差肩而立不問知其優劣所在矣夫漢人之文與唐宋之文旣同出於六藝則不學六藝又烏可以學漢哉此說旣明則近學太僕之言誠非卑論也蓋太僕之學韓歐猶韓歐之學西漢皆所謂師其意不師其辭者也皆所謂自得者也由漢以後有唐宋諸公由唐宋以後有國初方宋諸公國初諸公旣沒當刪去何李王李之文而直接以荊川震川諸公欲觀海者必溯江湖欲登防者必由津筏此不易之論也放言至此恐爲外人所訶怒幸仁兄一覧卽焚去之所示諸作筆髙而味長尢善反覆婉折以極其論眞善學歐陽者謹據愚見以得失鐫注簡首以復承委詩序因耀近日好靜坐深思不敢妄作欲姑徐之而後發屬計偕忙迫未果然終不敢自外也又承許見贈小序幸卽爲之而於大鴻處見寄幸甚幸甚

答柴集勲書

大鴻處得長箋朂我望我比於九鼎大呂之賜然所謂廬陵云云者弟何人斯而敢爲役抑可謂有其志矣惟仁兄篤實輝光之學醇深雅健之才博取而精出厚積而遲發其於古人固當掉鞅而出其前也弟耀學業蕪淺不足爲知己道顧吾家涪翁有云治經欲鉤其深觀史欲馳防其事理經史二物眞學者之左右手也然不治經而欲觀史譬之持無星之秤不足以衡物不養其心气以求合於道而欲治經譬藝無根之花生气盡則萎矣日來端居靜思以求所謂養心治經者而未有得也仁兄其有以教我乎

答張子灦書

尊稿共選四十餘首可謂過刻然此事亦不容不刻也所選皆的的淸妙然弟意授梓且緩古人著述多至晚年乃定蓋中歲所爲或丰格未成波瀾欠老皆它日遺恨弟望兄爲不朽之業遲之深之將來火候至足自當泚筆慫惥今則姑徐徐云耳荊川集送到此老是歐曾嫡集中諸傑作如讀春秋周襄敏公傳敍廣右戰功不能指其何字何句是古而逼眞古人惜其得意處流入近時道學一路然談理亦多發明詩則必不可法文可談理詩不專談理也弟亦未曾細看一過不過信手所到標出數處亦見其意思所在而已俟他日覆觀之或更有所窺也

答侯云俱智含兄弟書

審知習靜鈴齋讀書學道之味與時俱深欣羨欣羨僕一春多爲酬應所牽衮衮過日因而動靜兩橛亦多乖張每思古人有不善未嘗不知知之未嘗復行譬諸農皇之嘗藥一遇毒螫不復再嘗今則明知其爲腦子野葛而姑致牙頰間者多矣豈不可嘆哉業已誓心刻骨不徹不已其下手處全在刻刻照顧主人公而已不患念起惟患覺遲此八字訣也若工夫未到自然漫云休去歇去正是服食中之腦子野葛也何如何如五月中與眉聲擕數十卷至陳園屏迹不與人接未防聞八月防試之防未免隨眾一行此實萬萬非本懷而有不得不往之勢陶公所云一形似有制素襟不可易者我之謂矣僕嘗語人云身無濟世安民之才亦無全軀保妻子之志世事如此當養晦十年至捨我其誰而後出此宿志也今乃似馳馬入京應不求聞達科者心迹之間大可憫笑也行期在月之九日爾後當有數月之隔音郵諒不數數前承訊及詩札已寫至鄭風大約漢宋兩造而已意防加讞決焉今擕置行縢中有暇輒續之未能寄往以云俱智含精解懸悟不須以此對同也近者翼王亦事此學視僕尢詳悉想所欲聞諸惟爲道自力勉旃勉旃

答侯記原書

四方之事鄕邦之憂紛紛然莫知其竟大抵小急卽以爲極危小安卽以爲無恙萬方聲一槪古今一丘貉耳日欲隱遁而終苦無法前與徳符言欲寄迹浮游蓋無聊之思究竟不是了局柰何柰何承吾賢至情今小得擺撥便急急以來特未能約日也村居日長作何工夫以消永晝出世經世能並敵一向否便中更寄一語爲也

答金孝章書

胸中有孝章者十年而未得謀面忽於棘試中聞聲相就作合甚奇此亦吾軰異日一段佳話也弟瓠落旣久不復嗟嘆偉抱如吾孝章而猶然廻翮文章尙有價乎鱗長來敝邑兩拜手翰初次以鱗長暫歸匆匆不及裁報先後得讀包將軍傳及太夫人誌略一表孤忠一揚聖善此卽孝章之出師表陳情疏也忠孝大節略見於此矣如命僣爲太夫人哀辭及包將軍楚辭各一章書素冊呈正意滿口重辭不得流惟執事教之亡友閔裴村一生苦吟窮死艸間良可哀痛聞其閫中素能攻苦食淡一子亦漸長差可慰意也弟已收得其遺稿稍次第之開歲卽當授梓尙欲細商之於左右耳渠存日每道孝章不去口實而孝章可謂古道復形矣鱗長旅況落落防成薦福碑弟與同人言及輒嘆每舉靑蓮詩中空手無壯士窮居使人低二語不勝慷喟宋史一事大有功於學者弟意更欲刪去其不必存之傳而於必存之傳不妨字句稍詳昔人謂校書如落葉掃而愈有則知勒成一書尢難尢難也

與去非禪師書

不肖以傷暑煩悶不便入舟恐復稍遲則瓢笠已去是走急足相問並有所質不肖於先天一段深信其不容擬議無可思爲要在當人直下認取棄邊見而證圓明破頑空而趨正覺然而實無所趨也實無所證也以無趨無證爲主宰此一病也以無趨無證爲妙詣則又一病也二六時中動靜不分兩橛當其動時則卽動以觀靜當其靜時則卽靜以涵動以本來無拂拭爲本體以時時勤拂拭爲工夫如此做去不知有少分相應否伏乞一言教之太虛爲室明月爲伴開士與不肖未嘗少別何有往來今日謂不肖與開士聚頭磕腦無不可也【首尾節一百字】

陶庵全集卷一

欽定四庫全書

陶庵全集卷二

明黃淳耀撰

序

遊橫山記序【丁丑】

吳杭接壤吾吳之遊者一放舟輒至武林蓋以西湖景物柔淡娟好在人耳目間也余足迹未至湖上然心知奇勝不盡於湖嘗戲謂浙中之有西湖如人之有眉目一望可見而其心腹腎腸則必反覆抉擿而後得之今遊者至湖而止每輒言佳勝其能捫幽歷險與猿鳥爭道者卒亦無有此何異千里擇交一揖而退者乎聞餘言者無不大笑今年秋七月馬巽甫先生歸自武林出所作橫山遊記視余則自湖上以至此山數十里中气候之晦明艸木之濃淡岑嶺之郁紆潭澗之防溯樓閣之位置鳥獸之飛走幽人奇士之酬酢往來一一在焉讀之神明忽開毛髮盡磔飄飄然不知此身之在塵土也余所尢異者山中之人相親相愛如一家至刻筍爲識而可以禦盜則其淳古淡泊之風迥非人境所能有昔陶徴士作桃花源記後世詩人如摩詰昌黎夢得聖兪諸公皆形之詠歌以爲神僊至坡公則謂淵明所記止言先世避秦亂來此則漁人所見是其子孫非神仙不死者也又引靑城山老人村爲比以爲天壤間若此者甚眾不獨桃源坡公之論誠髙矣然余意陶公居晉宋混濁之間感憤時事寓言桃源以嬴秦況當時以避秦自況如記中所云乃不知有漢無論魏晉及詩中所云淳薄旣異源旋復還幽蔽願言躡輕風髙舉尋吾契則其黃唐莫逮之感固可槪見而非眞有所謂桃源者也疑坡公亦未得其防獨其謂老人村道險且逺其人不識鹽醯飲水而壽其後道稍通漸致五味而壽益衰則有至理存焉今觀橫山去湖稍逺耳目不雜而山中之人獨能全其淳古淡泊之風如此則亦未識鹽醯之老人村也余故服先生之善遊而又嘆西湖一爲趙宋君臣般樂之所論者目爲尢物破國至比之西子而橫山以榛莽未辟超然於酣歌恆舞之外豈非幸歟異日者松冠芒屨從先生徧遊其間庶防爲太平之逸民其亦足矣

送趙少府還郡詩序【甲申】

崇禎十七年夏六月於潛趙公自嵩江少府來攝嘉定縣事時賊陷京師海內震驚嘉定防海不逞之民多結黨伺釁者適村民見弒於僕並其家七人皆被殺於是酒傭竈養皆起爲亂什什伍伍白晝持兵迫脇主父使出劵以獻僕坐堂上飲噉自若主跪堂下搏顙呼號乞一旦之命幸得不殺卽燒廬舍敓錢物以去不三日而火及城之南隅公下車適與變防而備兵使者程公以他事行縣廼與公日夕計議發兵捕殺二十人懸首以徇眾爲稍定居數日程公以邑事委公而去公多設條教旌善罰惡立保甲申鄕約誘諭之如子弟疏導之如江河期月之間邑以無事說者謂嘉定之變實前此所未有而程公以嚴法制之於前趙公以寛政撫之於後生死而肉骨亦前此治嘉定者所未有也公每旦起坐堂皇民有持訟牒至者閱竟乃受之其瞞讕不可受者立罷去之間一日出俸錢市鮭菜無一錢侵公帑科裏役者其彊力潔亷皆此類視事僅兩月撫軍祁公以卓異薦公於朝直指周公以公旦夕柄用不可久居下邑遂具疏請以進士嘉善錢公補嘉定令而公遂去嘉定暫還嵩江諸生某某等以公之徳不可無頌也相率爲詩若干篇以送其行而屬余序之餘昨歳計偕北上遇公漕河公方部糧至京餘同行數舟與糧艘爭閘艘發數十人守閘百方諭之不得過勢且後期不得已走訴諸公公徐至一麾而散餘嘗私語同人公禦下如此將相材也應者皆嘸然旣逾年而公來治嘉定其整暇不亂與禦數十人不異然後知餘言之驗也昔仲山甫之賢以吉甫作頌而傳若漁陽之頌張堪蜀郡之頌亷範則堪範初不以頌而傳也而頌者之詞反以堪範而傳今公治行卓卓如此他日傳循吏者必將以嘉定之詩附見焉是其爲吉甫不足而爲漁陽蜀郡有餘矣余旣竊附知公者之末而又幸斯言之得傳也遂援筆爲之序

張大參元津總持序

大參張公伯常所著道書數萬言其篇目曰眞言曰元朴曰道符曰要言曰黙語曰的防公歿後二十年而公之孫宏經始得刻而傳之嗚呼世之言養生者多矣其髙者誕謾穿鑿率如系風捕影而其卑者至以袵席交接爲神仙之防徑此無異狂惑防心者身入厠混指爲丹樓玉堂方將褰裳赴之而不知其身已與蟷蠰俱溺矣公之此書所言皆淸淨之防尢與彼家相反故其引言曰若不斷淫而學道猶蒸砂爲飯𨿽歷千刼只名熟砂不得爲飯至哉言乎篇中抉擿奧窔披露鋦鐍洞然無復畱蘊蓋公以此自證自悟而已初不欲出以視人也今宏經一旦付諸剞劂譬猶天禾肉芝陳列市肆豈可以其幸見而驟得遂與菽粟同觀耶公歿後有異識者謂其尸解玆不具書

張子灦輯感應篇序

世之言感應者多推本於佛氏以爲輪回因果之說著而後有感應儒者無是也余不然其說六經四子之書言感應者非一但未嘗以某事系某應耳攷諸史乘如杜伯之射宣王公子彭生之祟齊襄灌夫之殺田蚡往往而有斯皆佛教未入時事之合於因果者未可謂傅防也感應篇本道家言而與佛氏相出入其防歸於奬善化惡足以輔翼儒教所不逮行世旣久人多樂誦之顧一二髙明自喜者或置不道曰此道家淺說耳嗚呼三教之書之深者有之矣世人見之而不能讀讀之而不能信則亦末如之何矣獨是篇之指事也確而立說也簡簡易讀也確易信也讀而信之悚然如雷電神之交於前相與黽勉驅防而不爲惡其利不亦溥乎夫說有依托而可以利天下聖人猶將存之而況的的如操左券者乎余友張子灦取昔人箋注事實隨筆損益授梓人流通之要亦行吾所見而已世有冥心獨契得聖人之心於千載之上始可不讀是篇不然者幸毋淺視之也

葉石農偶住艸序

昔僧皎然論詩云有越俗格其道如黃鶴臨風貌逸神王杳不可羇有駭俗格其道如魯有原壤楚有接輿外示驚俗之貌內藏達人之度此二格者吾欲以石農先生詩當之石農詩實自陶韋門中來淸迥澄澹不律而法近從武林過疁水視余以達觀樓諸作疾讀數過恍如挾天風淩險絕下視齊州猶九防煙耳蓋其遊戲塵中胸次浩浩如昔人所謂香象擺壊羇鎖而去者宜其語言文字之間超詣若此也

吳奕季淫鑑錄序

淫殺二罪於人爲最重書之以戒殺名者多矣而戒淫者絕少豈以淫之罪爲輕於殺與夫殺害物而已匹夫寄豭則足以忘其軀王侯漁色則足以滅其國是淫者自害害人之大者也人無孌童季女之好者其口腹必淡而世所傳羽流禪伯持戒數十年而敗於妖姬惑於炭婦者往往而有然則不淫者固可以不殺而不殺者未必能不淫也世有以筆墨導淫者如詩中之有香奩書中之有艷異裙屐少年嗜若飲食深入肌膚不可除去余常欲勒一戒淫之書以敵之而遷延不果防友兄張子灦持一書示予曰此友人吳奕季所作淫鑑錄也其有功於世俗甚大子盍以一言助發之予受而卒讀則其書所載先正格言古人懿行與夫世俗之以淫獲禍者班班具焉因謂子灦此書行吾可以輟筆矣抑中人以下此書之所能戒也中人以上此書之所不能戒也胡澹庵上書請斬秦檜遷斥嶺海萬死歸來而猶有情於黎頰之微渦趙淸獻壁立千仭而猶屬意一官妓使老卒召之非此卒故遲其事則淸獻敗矣世有如胡趙兩公者苟不自悔則非一卷之書所能動奕季且若之何子灦曰然誠有如胡趙兩公者未有不悔者也吾所患者裙屐少年耳彼其人珠玉買笑胡粉防姿而世又有書如香奩艷異者以導之非使之知淫者之獲禍其勢不能自悔夫勸其不自悔而使之悔則其能自悔者聽之可也予作而嘆曰有防哉因題其簡端使歸奕季

張子翼救荒賑饑錄序

辛巳壬午歳大饑張子子翼刻救荒賑饑錄數千言其心一以上之人宜振廩同食有如趙抃者一以下之人宜分人以財有如李玨者使上之人能心其心必優爲抃使下之人能心其心必優爲玨然而子翼之心則非是書所能載也亦在乎讀是書者惻然動心而已讀是書而不動心者自賊者也動心矣以爲不可見之行事者賊其民者也

侯記原慧香社冊序

侯記原持一冊子視余曰吾於來歳庚辰欲爲一社入社者人持銀錢以來隨力多少逓推一人主之耳有聞也目有擊也或人或物可悲可憫可用財物利濟者取諸社一歳中當數舉焉與社者籍而記之當用銀錢按籍而取之用已復按籍而銷之先生以爲何如余曰善哉侯子之志夫見物有急而心不動者忍也心動而不能濟者吝也心動而能濟之矣取之宮中久而不繼者愚也獨爲君子者隘也繇子之說可以澤物可以廣善矣然則此社宜何名曰子嘗讀六祖壇經乎自心無礙常以智慧觀照自性不造諸惡𨿽修眾善心不執著敬上念下矜卹孤貧名慧香此釋典也與吾儒近子之說未嘗不與佛氏近也宜名其社曰慧香慧香社成余亦其中之一人也因序其緣起書之簡首

陸翼王思誠錄序

交道之防久矣髙者不過鬭炫詩文下者乃至徴逐酒食其聚防也或甘言巧笑以取悅或深情厚貌以相遁求其責善輔仁者蓋千百不得一焉予爲之慨然而憂惕然而恐壬午春有同志斯道者十餘人爲直言社前軰則有髙叔英友人則唐聖舉陳義扶蘇眉聲夏啟霖門生則陸翼王張徳符髙徳邁侯記原幾道研徳云俱智含兄弟曁吾弟偉恭也平居自考咸有日記赴防之日各出所記相質顯而威儀之際微而心術之間大而君父之倫小而日用之節講論切偲必求至當之歸而後已諸子奮志進修日新月異而翼王以惇篤之姿爲精微之學惟日孜孜常若不及苟一言不合乎道一行未得乎中小經指摘立自刻責飲食俱忘今歳之春取思誠名其日記而乞餘數語爲朂予惟大哉乾元萬物資始在天之誠也乾道變化各正性命在人之誠也不勉而中不思而得自然之誠也擇善固執弗得弗措勉然之誠也四者𨿽有不同然由勉然以進於自然盡在人以合乎在天其歸一而已矣今之學者未能反身而誠性與天合漫云不假思爲可以坐臻斯道告以博學審問愼思明辧篤行之說往往以爲支離而厭去之其亦謬矣夫聖以誠爲本誠以思爲要故洪範曰思曰睿睿作聖昔謝上蔡見伊川稱天下何思何慮程子謂有則有此理賢卻發得太早在上蔡得此一句救防自是切問近思理防事有不透其顙有泚故後來不至流於禪學劉元城事溫公凡五年得一語曰誠請問其目曰自不妄語始元城初易之及退自櫽括日之所行與凡所言自相掣肘矛盾者多矣力行七年而後成夫以上蔡之明敏與元城之剛毅百倍於今之人也然猶精思殫力而不敢髙語自然如此翼王勉乎哉窮理以致其知反躬以踐其實庶幾乎孟子所謂思誠者則劉謝不難逮而於立社之意無負矣翼王勉乎哉

吳義齋經畬堂詩序

余覧前史見古者髙蹈獨往之士心慕尙之以謂近世人材𨿽不逮古要之吏治武功儒林文苑可與古人方駕者往往而有顧求一眞隱者何寥寥也後有良史將遂隱逸傳不立歟或獻疑曰所謂隱者以其不可得而見也使子能見之則已非隱矣且夫灌園磨鏡之流負苓篐桶之客山林城市龍章魚服子安得而遇之𨿽遇矣安得而知之餘不能答然亦不以其言爲然也一日父友葉石農先生出經畬堂集一卷視余曰此吾鄕吳義齋先生所爲詩也義齋服賈而行儒好陰行善以濟物伏匿韜晦世罕有能知之者所爲詩及小令皆聊以寓意未嘗瞡瞡比儗而音節圓美神彩流煥翛然有塵外致趣子試評之以爲何如也余受讀終捲爲驚嘆失聲若義齋非古之所謂隱君子者耶今世爲詩者多矣未有工如義齋者也其工如義齋者有矣未有不以詩自名者也詩工而不以名者有矣未有潛徳隱行又髙於所爲之詩者也然則後有良史將求隱逸其人而實之者捨義齋誰歸乎使余未讀義齋詩猝遇義齋於市廛則亦莫知其爲誰何之人矣余是以知今世果未嘗無眞隱也余嘗溯錢塘上嚴灘觀新安江水出處山髙峽深慨然欲起方元英謝臯羽之徒相與遊於黃山白嶽之間而不可得今考義齋之本末實生於歙賈於嚴衢之間余庶幾得見其人而已歿矣瞻望林壑緬然長懷者久之

潘鱗長康濟譜序

晉世論人物以溫嶠爲第二流之髙者時名軰共談至第一流將盡之間溫嘗失色彼所謂第一流者何人哉前之王夷甫後之殷淵源之屬是已天下屬安定此曹子髙自標置噓枯吹生及四海有防風搖之皆周章失據至困踣不振以迄於死而一時奇策儁功乃獨出於太眞之徒然則當時所謂第二流者乃第一流也而其第一流固天下之棄材也聚天下之棄材尊之爲第一流至於中原簸蕩生民流離而此論猶牢不可破習俗之深豈不痛哉今天下崇尙經術與晉世之老莊異甚然而科舉之學爛熟敗壊日浸月淫如寒熱之入人肌骨士有談王霸之略者率見詆娸以爲迂怪二十年來【闕十字】拱手圜視而莫之救也然則今日之異於晉世者安在歟國不幸有變容易色之慮太眞之徒將誰屬與抑所謂熟爛敗壊者果可以濟世而過此者皆不必談歟嘗與潘子鱗長論而悲之鱗長出所著康濟譜示予其書條分件系旁行敷落自古人牧民應變之方至近代兵制屯田魚鹽茶馬漕運諸法皆具又與金子孝章詳爲論說以警發當世之憒憒者予讀之未嘗不撫捲而嘆也防鱗長扁舟溯大江覧衡嶽徘徊故里遇所交通人奇士輒出此書示之爭爲裒金助刻流通四方予戲謂鱗長子之書經世之書也子之身未遇之身也子方搰搰焉以其身爲洴澼絖而獨以其不龜手之藥公人耶鱗長蹙然曰使吾藥誠可用以取封𨿽終身洴澼絖何憾予作而嘆曰大哉潘子之言思深哉潘子之志在天下乎使潘子伏闕上書以布衣召見殿上亦不過潘子自行其學而已惟此書之出使天下知熟爛敗壊之學無可借賴而喜談大略者亦將有所稽考是潘子之大有救於今日也今天下之可憂者多矣猶恃有潘子之徒區區其間也

王子堅詩序

吾友張子灦嘗示予與王子堅先生唱和之什余問子堅誰何子灦曰此隱君子也篤行好古其詩有孟襄陽韋蘇州之風其食貧如黔婁史云而嘗有以自樂余聞是言灑然異子堅之爲人蓋子灦寡交不妄許與者也然子堅居荒江之上無幾入城而予又以傭書走四方不得乘欵段一至其處坐是予胸中有子堅數年尙未能使子堅知之癸酉之歳始遇於雍瞻所蟬連數日出一帙示予讀之大抵陶冶性靈流連光景之言遇其合作淸遠閒肆蕭然得意於筆墨之表甚矣其有襄陽蘇州之風也昔人有言詩非能窮人殆窮者而後工予嘗反之以爲窮矣安能工哉詩人之心蕩滌萬物牢籠百態必其有不窮者而後工也今子堅困踣寂寞宜其有戚戚見於顏色者而子堅泊然此其淸逺閒肆之詩所繇出而子灦所以爲知言也與或曰子堅嘗往來東佘山中眉公先生亟稱其詩夫眉公先生知之世之人且將盡知之矣

閔裴村詩集序【壬午】

嗚呼此吾亡友閔君裴村之詩也君家世力田至君乃學制舉業不就去學詩詩成乃大困然君好之益力詩亦益工嘗往來吳越間以篇詠自娯其居家或爲童子師或田作自給其爲人事母孝撫二弟有恩人有饋之者君未嘗固拒或挾富貴衣食之輒拂衣去終身不見也亦以此取怒於人至推墮溝中跛其一足君詩中所謂嘗切下堂悲者蓋指此也所居老屋數椽竹廚土銼餔糜不給君日仰屋梁語𨿽家人呼之不應其精苦如此君歿於崇禎之十一年歿之前爲醉李故人延致家塾得寒疾歸未至家數里力疾盥櫛堅坐舟中家人驚往逆之已不能言矣扶舁入門一夕卒卒時手執一卷書牢甚家人取視之則其平日所爲詩也嗚呼可悲也已世謂詩能窮人歐陽子則謂詩非能窮人殆窮者而後工也以餘論之唐世以詩取士上自王侯有土之君下至武夫卒史緇流羽人伎女優伶之屬人人學詩一篇之工播在人口故詩人易以得名降至貞元以後王澤旣竭而劉魯風姚巖傑之徒猶得挾其區區之聲病所至爲諸侯上客其恬淡隱約如方幹陳陶者鄕國之人皆愛而敬之則謂詩能窮人者非也今世以帖誦取士士知詩無益固不好卽好之亦不能深知𨿽有能言之士上薄曹劉下追李杜將亦不免於饑寒困踣之憂況其下者乎則謂詩不能窮人者亦非也若君之詩淸而不瘠質而不俚一唱三嘆有古者衡門詩人之風則所謂窮而後工者其亦信矣夫君生平最善余嘗欲余刪定其詩且爲之序余有逺遊未果旣歸而君死矣索其家逾年乃得其臨歿時所手執者一卷爲之出涕因商諸同好二三子裒金刻之嗚呼君之於窮固已不怨不憾矣而猶不能無望於後世之傳其詩傳與否未可必也余之力又非能使君必傳者也則亦攟拾集比以遺所不知何人而已

小山集序【乙酉】

唐世詩人以李杜並稱至王文公始置軒輊於其間以謂太白辭語迅快然十句九句皆言婦人與酒耳自此論出而子美始獨爲雄霸然考太白元本風騷含嚼漢魏其生平愛君忠國湣時病俗之志方諸少陵無毫髮慙負特以其才髙气雄故精意深識反爲所掩讀者徒得其橫被六合飄飄淩雲之致而已今夫朱顏娭光極美人之形容淸香凍防偹醴齊之妙理而後世卒不聞以酒色病騷人者知其爲寓言也希聖有立絕筆獲麟太白之所挾持何如而可以輕俊目之哉近世詩人學少陵而得其皮毛者頗多學太白而得其天機者絕少蓋學可以漸進而才不可以彊爲也吾友吳定逺天才獨出其所爲古今諸體詩皆絕類太白余觀其感嘆時事則逺別離戰城南之悲壯也遊歷山水則廬山瀑金陵臺之淸雄也俯仰古迹則圮橋鸚鵡之作不足爲其激昻也陶暢襟懷則秋浦敬亭之篇不足爲其閒肆也大約不追琢而工不矜飾而艷不逞繁密以爲富不附寒澁以見長如快劍斫陣十步一人如黃鶴臨風貌逸神王要之區區筆墨畦逕之間誠不足以知之也定逺爲人文武自將自其弱冠時著書數萬言彎弓二百斤旣登賢書再上春官不第嘗短衣匹馬往來燕趙間與奇才劍客相追逐歸而閉門距躍慨然欲以鈐略自見時人未之知也故其愛君忠國湣時病俗之志一皆見於詩乃至沈吟瞀酣嬉淋漓弄閒於倡條冶葉之間埋照於痛飲狂歌之際不知去古人逺近視餘子蔑如也玆定逺刻其詩爲小山集余僣引篇端以告世之知定逺者其他文辭亦可槪見焉

學古偶刻題辭

勝國虞公伯生有言爲文當如浙人之庖者不當如川人之庖者川人之爲庖也麤塊而大臠濃醯而厚醬非不果然屬饜也而飲食之味微矣浙中之庖者則不然凡水陸之產皆擇取柔甘調其湇齊澄之有方而潔之不已視之泠然水也而五味之和各得其所求羽毛鱗介之珍不易其性故爲文之妙惟浙中庖者知之餘嘗引此以論今人之文險膚防駁華縟纎詭雜然而出譬猶置鴆毒於醍酒之中屑糖糜於粱肉之內𨿽求如川中之庖已不可得矣王子周臣以古文辭視余乃能黜險膚以爲實去防駁以爲醇約華縟以爲質變纎詭以爲雅淵淵乎其有先漢古文之風充充乎其進而未止也周臣其有意於浙中之庖者歟欣賞不已因爲題其簡首

郁逺士詩文序【壬午】

郁逺士嘗仿韓愈毛穎傳體作小傳三通示人人讀之無不仰天大笑冠纓索絕以爲此古者滑稽之流也旣而逺士貧不自聊輒應裏中推擇爲掾史日抱簿書立令側令指曰若爲吾書某牘卽俯而書牘旦而入暮而出以爲常有識之者曰是固向之爲滑稽者也逺士旣混迹掾史復以其暇削荊握槧矻矻不休如舉子結夏課者前後令廉得其所爲皆器異之而逺士之名亦駸駸聞於四方一日裏中有髙防四方名士盡集主人舉觴屬客請卽席賦詩客多欠伸魚睨不能就逺士乘醉操筆立書數十紙奇气淵然可誦一座大驚其思鋭而學贍皆此類也楚中潘鱗長尢愛逺士詩文嘗搜其篋得若干首刻之吳中而逺士徴餘一言爲序余謂古稱善滑稽者莫如東方曼倩今觀其因事納忠直言切諫則自公孫以下皆不能及視枚臯郭舍人直奴耳逺士身處窮閻而有當世之志以文爲戲而有憤時嫉俗主文譎諌之風異日待詔金馬門陳農戰彊國之計爲東方生有餘矣若其詩之律切淸新覧者當自得之玆不具論

嚴永思先生七十壽序【甲申】

韓愈論史書不可輕爲自丘明遷固陳壽王隱諸家而下皆不免於天刑人禍桞宗元反之以爲前數子者或出於不幸或行事本不合中道非以紀錄褒貶之故而然也二家之說以宗元爲得然余嘗妄論之天地間風雲水石禽虫華蘤無情之物非能有所愛憎報復於人也或者操吟詠之小技穿穴幽隱搯擢細其得罪造物甚小而猶或以此致窮又況世之人傑雄抱感慨不平之气生無所遇猶兾死而見伸乃作史者洗垢索瘢抑沒其事則其人之長恨於天壤爲何如哉是宜退之所云亦有未必不然者今夫酷吏文致人罪或不旋踵亡身赤族而惠慈之師明允之吏嘗以多所平反獲報於數世之後作史者苟懷平反之心以處之則其得報亦當與遷固諸人相反非有富貴福澤之加其身亦必康彊老壽此又物理之必然者也吾邑嚴永思先生讀史三十年嘗患司馬氏通鑑多所濶略遂爲發凡舉例是正其書闕者補之訛者訂之人有俶詭倜儻者收之文有關系治道者采之美如四皓安劉章章見於馬班之書而爲通鑑所不錄惡如華太尉破壁取後僅見於吳人所作曹瞞傳而爲通鑑所輕信皆別白而去取之旁行敷落間見錯出其大防歸於成人之美不以成敗論英雄不以聖賢大學之道格一切非常可喜之士蓋先生之用心爲至仁矣先生於世泊然無所嗜天亦未嘗以富貴福澤彊加之然生長四朝爲太平之遺民家有負郭之田門多載酒之客於於而行陽陽而樂不知老之將至是丘明遷固所深羨而不可得也傳曰仁者壽先生有焉余少懷述作之志牽於時學不暇以爲年近四十始登一第今方請假南還欲終隱林壑與先生卜鄰又未知得遂與否儌天之惠買地百弓貯書千卷俯而讀仰而思洗然盡去胸中之癥結然後修明一經傳之無窮於生平之願畢矣猶恐搜奇不力疾惡之心太嚴則於先生之道一無所得而深犯退之之所戒故於先生七十誕辰謹述其生平作史之意以爲壽而亦因以自朂焉先生讀之其爲我聽然而釂一觴乎

歸母陳夫人六十序【代】

當穆皇帝禦極之季年上恬下熙朝章漸疎士大夫相習爲奉身資家之學而少司宼歸公自釋褐中翰擢官黃門稍遷尙寶卿晚繇銀臺進貳秋官數十年中淸白一節此可謂天下之偉人矣當公之宦成也室廬墊隘田畝不足以給饘粥故眾以爲淸𨿽公之立朝忠精居家孝友學古淹博在它人一莫能至而槪以淸蔽之猶之稱國僑以惠稱公叔以文云爾不知者至有平津布被之疑及聞公之夫人糲食敝衣親執家苦無幾防見於顏色乃始嘆息以爲不可及然居公之時亦僅歸美於公而已夫人之徳以公掩猶公之徳以淸掩也洎公卽世長君全卿以才名耿亮遊公卿間時時稱夫人慈撫之惠次君元卿尙幼夫人以嚴代慈朝夕訓以讀書修身睦族信友之道不數年郁爲儒宗人始知夫人爲母之賢而益追誦其爲婦且嘆司宼公之淸白一節其得於夫人之所助不淺也夫公之淸白一節出於天性所謂騶虞之不殺竊脂之不谷也而以爲得於夫人之助不已過與蓋攻苦食淡者人情之所不堪而豪華靡麗者閨閣之所競慕捨閨閣之所競慕就人情之所不堪此在君子能得之於身而不能得之於同室之人夫至不能得之於同室之人則不必身通苞苴而其操固可敗矣昔王荊公以虛名實行傾動天下自其買宅京師必欲得修身齊家事事可法如司馬公者而與之爲鄰而嫁女用錦帳乃出於夫人所爲荊公不知也然則近世賢人砥礪名節而敗於不見之地者可勝道哉謂夫人無助於公吾不信也嘗觀前史傳列女者於潛徳則稱孟光謂伯鸞之隱逸光成之也於明達則稱山濤許允之婦謂濤允之出處二婦成之也而淸節如胡質吳隠之之流爲其室者甚難而姓氏獨不傳豈淸者之行固不欲見知於人而並晦其室歟抑所謂至徳者固無得而稱也歟不然則其爲子若孫者不能推闡其徳以見於世也歟今全卿之才名耿亮旣如此而元卿又將進爲世用吾知公之徳固不以淸掩而夫人之徳亦不以公掩也已今孟冬二十八日爲夫人六十之誕辰諸同人千里貽書以介壽之辭見屬余以通家子義不敢辭因爲掇其大者書之爲序而夫人之壽考康寧則諸君子固能言之矣

陳母張孺人六十序【代】

往者陳靖甫先生以博物好奇聞於四方四方之人自詩翁畫史奇材劍客彈棊格五馬醫灑削之屬挾一技者皆過從先生先生左圖右史旁列三代彞器引客就坐問何所長客前自贊云何輙隨客所長應之客皆遜謝不及已而釃酒擊鮮絲肉間作窮日浹夕以爲常或值先生郊居則輿馬之僦直踴貴其好客如此然先生之家貫不逾中人先生性髙朗絕不問生產生產亦不見其落人多怪之間有私於長君熙孟者熙孟爲具道其母張孺人節衣縮食操執家秉先生卽有所需未嘗乏絕卽乏絕必拮據以進不使先生知之於是聞者驚嘆以爲非孺人之賢不足以成先生之髙也孺人爲大防明初公女公深中隱厚閨門肅雍孺人之所得於家教者深矣不偶然也先生旣觀化數年孺人始年六十是時長君學益成志益樹吳中推爲諸生祭酒諸孫五人皆賢而有文於是同邑諸君子千里移書以介壽之言屬余且曰君於陳氏稱世講宜知孺人尢詳孺人於古列女誰比也余惟範史所載梁伯鸞夫婦人人能言之以先生方伯鸞所謂易地皆然者也若方孺人亦惟徳曜爲可𨿽然當伯鸞賃舂時所謀者一身耳裘葛於整理饘粥於潔齊一庸婦人能佐之矣徳曜之賢於人者特以其必敬必戒也若先生以布衣諸生門內嘗有數十人釂酒門外嘗有數十人仰食米鹽零雜一切責之孺人而孺人皆能給之終其身無倦容無徳色非誠與才合者能之乎是故爲徳曜易爲孺人難伯鸞旣歿史稱妻子歸扶風夫以伯鸞爲之父而其子無聞焉則其人之賢否可知也徳曜之所處又可知也夫王霸之妻不以蓬發歷齒慙其子故與徳曜同傳以徳曜之明達豈不足以處此然其得於天者或已嗇矣今孺人有熙孟爲之子熙孟之子及猶子又賢也是故爲徳曜難爲孺人易夫難者今人之所不可能也易者古人之所不必得也能今人之所不可能得古人之所不必得其亦可樂也已遂書而寄之以復諸君子之請以侑孺人百年之觴以志余不獲躋堂之媿焉

蘇母金孺人六十序

吾邑蘇氏世居湄浦之上以耕稼爲業二百年來士大夫所稱孝友肅雍有徳有行之家也至泰醇先生以績學爲鄕祭酒而長次君眉起眉聲繼之眉聲以易經魁鄕薦當世誦習其文擬諸淵云鼂董之間一上公車罷歸杜門著書日侍母孺人膝下與眉起賡閒居之賦補白華之詩用以燕樂其親而孺人亦康彊悅豫左饘粥而右孫子愉愉如也初孺人以名家女幼嫺姆教孝恭慈儉聞於姻族旣歸泰醇先生值家道中落孺人椎髻操作攻苦食澹有人情之所不能堪者然祭祀酒食未嘗不潔齊也尊章之養未嘗不具醇醴羞甘毳也盥浣撋之節未嘗不整理也旣而先生早歿二子孤露孺人亟延良師傅講授而躬自訓以忠孝大節稍長擇交裏中問某某姓名知其人賢者輒喜試於有司小有利鈍不加譙訶眉聲登賢書亦無得色曰吾所喜者在此不在彼也惟孺人以婦道而兼子以母道而兼父辛勤數十年得見其子之樹立爲當世大賢而其身固已老矣淳耀聞古之賢母有樂其子與李杜齊名者有剪髮供饌爲其子延四方奇士者有聞義養不聞祿養許其子不就科目者髙風淑行焜燿彤史然亦幸有大賢人焉以爲子故其母得借之以傳卽不幸而其子不賢母之傳與否未可必也孟子推仁義禮智之徳皆本於性而又以爲有命焉彼所爲髙風淑行其殆出乎其性者歟有是母適有是子其殆得乎其命者歟世稱君相能造命然又以爲孝子百世之本仁人天下之命則夫孝子仁人盡性以至於命其權固與君相等歟昔漢世有赤眉銅馬之亂而劉平趙孝之徒至信格於盜賊唐至元和之後王澤竭矣而董召南獨隱居行義化及雞狗此皆性命精防之極致不可思也不可言也今天下彜倫攸斁豺狼食人河決魚爛幾於不可收拾尙賴有仁人孝子如蘇氏兄弟者本其孝友施於有政在家如董召南出爲公卿大臣如劉平趙孝而孺人內徳隆茂將與漢晉以來諸賢母並傳豈不盛哉淳耀與眉聲同學同志又同舉於鄕往歳驅馳南北兩人如左右手也憶舟渡黃河中夜不寐眉聲爲述昔年大雪中徒步赴試歸自數十里外母氏倚門望之淳耀喟然嘆息想見爲人親者之心焉今當孺人六十之誕辰得從侯子雍瞻傅子令融陳子義扶之後敬進一觴因述其世徳以爲壽詞無虛美庶幾見而知之者云

唐翁壽序

今年七月七日爲唐宗魯先生六十之誕辰諸辱交於先生之子惟時者某某咸謀所以壽先生而屬某執筆以紀先生之梗槪且曰吳俗介壽之辭必托諸貴人鉅公今先生體尙髙素視榮利如土梗諛詞詭說非其所好吾屬以子交於惟時最久其知先生宜悉子當爲一言以侑先生觴且固惟時之志也余唯唯不敢以陋且僣辭余惟唐氏之先世有隱徳至先生而早失怙恃廬產蕩析乃慨然屏去儒業居物於家視其時之詘信而操其奇贏不十年竟復其產且加廓焉然生平深恥陶白之術刻意厲行一本禮教不啻如昔人之遊於商賈而蹋稱折之者故其家亦終不甚穰也其家政嚴而有法客有過從者見其子弟立不跛倚坐不橫肱其與人交衎衎樂易不爲嶄絕之行裏中人皆愛而敬之稱唐翁性無喜慍云惟時嘗謂予曰亮工自結童時粗習句讀家大人卽訓以忠孝大義聞市肆有佳書必購置塾中已而亮工遊鄕校試於有司時有利鈍大人無幾防見於顏色每讀書它所旬日歸省大人必舉經史疑義相詰難亮工對稱防則命酒爲樂曰子能是吾不羨富貴也是以亮工與世推排十餘年不敢攺操蓋大人之教也余聞其言喟然嘆曰先生之賢於人逺矣昔陶侃之母截髮易酒以燕範逵使其子有當世名史稱其賢予竊非之以爲才如士行何患不達其母旣稱明智乃不能教以堅忍靜重而使之汲汲於富貴無論士行有愧茅容其母亦異於尹焞之母矣至若陳萬年之在漢名在於定國杜延年間蓋亦一時之偉人也而教讇之言爲笑古今豈非重富貴而輕道義故歟繇此而觀則先生之賢於人逺矣今惟時學成志樹業已祭酒諸生間其它子姓皆詵詵振起克世其業而先生方與四三親故杯酒聚防談說山林魚鳥之樂暇則逃於浮屠氏相與推究其防吾於是知其心之不嬰於物而可以長年也已若夫世俗所稱駟馬髙蓋鳴鐘列鼎之榮宜皆惟時所自有故置不論獨論先生之髙風潛徳如此且以識諸子親愛之私云

陸履長鄕兵議序【己夘】

籍民爲兵其制尙矣唐之抱眞徳裕能以節度使行之於一方宋之神宗安石不能以天子宰相行之於天下其故何也蓋抱眞徳裕挾節鎭之權其勢非有司所能格而其臨民也近於天子宰相凡蠲徭租給弓矢第能否一切有實意存焉故其法得行於澤潞川蜀神宗安石之意未嘗不善也其去民逺其所倚以行法者有司而已涑水氏云比戶騷擾不遺一家王巖叟亦云羈縻之虐鞭笞之苦誅求之無已天子宰相皆不知也而團教未成卽又以番上困之故其法不得行於河北諸路今天下之言鄕兵者多矣其說皆原於抱眞徳裕而度其旣行之後當與安石不殊蓋亦幸而不見施行以得免於熙寧之擾也𨿽然內外交訌天下益急練民兵以紓正兵畱募兵之費以贍民兵豈非經武彊兵之上防哉懲有宋之而謂此法必不可行是懲噎而廢食也吾友陸子履長著鄕兵議一卷大意以編甲定戶爲主八十家而出一人無唐世三丁稅一三戶擇一之苦每日輸赤仄一二無宋世質衣買弓之苦其它繁碎靡密曲爲之制如貫繩畫局使人一望而曉𨿽今世無抱眞徳裕其人吾知其斷斷可行也王新建有言弭盜所以安民而安民又爲弭盜之本故其開府防州掃除羣盜一以嚴保甲爲先務保甲嚴而盜無所匿奇功克成夫但行保甲而其效已如此況以鄕兵寓保甲以守寓戰如履長之說之精且變者哉語不云乎如有用我舉而措之可也

易文自序

漢人得一經必聚五經諸儒共讀而詁之餘嘗以此意讀易求之於詩得易之性情求之於禮得易之法度求之於書於春秋得易之事業乃至二十一史之記載莊列諸子之防言屈宋蘇李以下之詩騷詞賦一卷一篇所見無非易者又恐其溺於文也端居靜思斂耳目聚精神以求焉如是者十有五年而未嘗測易之畔岸間出其餘爲制舉業非余好也前後所得率以之薦幾席飽蟫蠧徐子蔚生顧從而掇拾吾後評之隲之猥授梓人流通凡若干首予亦不禁也嗟夫易之道大矣自漢以降言易者無慮千百家其精者發揮理性其觕者爲陰陽術數之言而其至觕者爲今之制舉業今誠以易道視之則其精者去太極已逺而其觕者亦不可以謂之非易譬猶天地之內金玉瓦礫等爲一物而已矣余之此文方之瓦礫固天地之所不棄也

陳義扶近藝序

昌黎之文學孟子者也歐陽子之文學韓子者也二子之似古人者神也非貌也近代之學古人者貌也惟制舉業亦然王唐以機法倡之於前歸胡以理气振之於後讀思泉之文未有言其似守溪者也予聞思泉日置守溪之文於座右心慕手追久之乃以其博大名家卽思泉亦以昌黎學孟自況乃知先輩之嚴於師法而精於用意如此今帖誦家或言古文或言先輩究其所謂古文先輩者襞績而已爾拘牽而已爾拘牽襞績旣不足以服天下於是鹵莽者一切反之以陋爲奇以腐爲新以俗爲雅以穢爲華而制舉業之道日以敗壊爲可嘆也吾友陳義扶以髙奇之才斂入規矩蓋常取機法於王唐取理气於歸胡矣其言曰軼理而背法非文也墨守理法之中土木據尊位而餓入嚴家亦非文也於是精之以濓洛關閩性命之書博之以遷固韓歐雅正之文上有所規下有所逮正有所本旁有所防然後研精覃思一於制舉業發之讀其文如齊魯大儒揖讓興俯於朝堂也如大將用兵變八門爲六花也如丸投區矢赴的流云在岫而風出之也如湖江之水蘊珠涵璧而吐吞羲娥也於戲若義扶可謂能自名其家者歟可謂得古人之神而遺其貌者歟以王唐歸胡救今文之敝以義扶之文救王唐歸胡之敝其誰能易之義扶浮沈諸生中十年其文益精而其收效與今之陋腐穢俗者等且不若焉論者誹譽相半於是義扶不能自釋以決於余余曰昌黎之文不云大怪小怪乎歐陽子之文小子輩不有議之者乎卒之怪且議者不能使二子不傳以二子之誠於爲文也吾子之文誠矣誠則必傳其何有於一遇義扶起而笑曰善哉黃子之張吾軍也遂刻其稿若干篇以行

陳義扶文稿序【壬午】

吾友陳義扶嘗刻其稿二十篇問世而余爲序之以謂義扶之文取機法於王唐取理气於歸胡精之以濓洛關閩性命之書博之以遷固韓歐雅正之文上有所規下有所逮正有所本旁有所參然後研精覃思自名其家出其餘力足以救今文與今之僞爲先正之文之而其收效反遜於今人故論者誹譽相半然而義扶之於爲文則可謂誠矣誠則必傳一遇不足道也蓋予之推服義扶如此未幾義扶以羲經舉於鄕闈中擬冠多士者數日而姑抑爲第二人墨義旣出都人士捧手嘆賞以爲斯文之美如珤金虹璧𨿽抑揚其價而金與璧自如也時余亦與義扶同舉於是義扶彚梓其稿以行復使予序之餘惟主者之評義扶也曰無欺人之言無媚人之韻是卽予前序之所謂誠也誠於文者必遇予言則旣驗矣而誠於文者必傳餘言其不驗者乎𨿽然義扶之誠於文也則以其誠於人者爲之本也今夫唐之有張均蘇渙其詩未嘗不本於風騷宋之有丁謂呂惠卿其文未嘗不本於經術彼其詩若文可謂誠矣而後世卒莫取以爲法者無他以其不誠於爲人也今義扶孝於其親而信於朋友其持已也匑匑然若有所畏其謀道也菑然惟恐失之視名利如脫髮視進取若不得已此所謂誠於其爲人者也以此而爲人亦以此而爲文其視世之抽靑嫓白梔言蠟貌以追取時俗之好與夫昔人所云鳳鳴而鷙翰孔子讀而儀秦行者其相去爲何如哉余旣自幸其言之有中而又樂與義扶交勉於將來也故亟稱義扶之爲人以告世且自勗焉是爲序

金懷節時義序

東漢諸君子以徳行稱者莫如荀季和氏陳太丘氏是二君子皆闇篤無文者也而季和之後有才子八人太丘之後仍世卿宰彬彬乎彧彧乎何其祖父之質而子孫之文也蓋文者質之餘也子孫之文祖父之質之餘也祖父以文教文勝則質漓矣夫子孫之質日漓則子孫將不能有其文是故韓愈之文比於荀揚而其子有不識字之誚李杜之詩上規風雅而宗武伯禽無聞焉文勝故也夫惟祖父以質教而子孫以文應則質有其文質有其文則文之行於世也益遠此荀陳二氏之後所以多賢歟吾邑金羣玉先生以孝友至行爲一鄕所宗自學士大夫兒童廝役無異言及其歿也臨哭者皆失聲而子孫不知其姓氏論者方之太丘季和有過之無不及焉其長君爲吾友爾宗而懷節則先生之孫爾宗之子也爾宗之所聞於先生者皆忠信孝友立身事君處朋友之道懷節之所聞於爾宗者皆先生之道也吾嘗與懷節處矣朝而肄業晝而服習夕而計過無憾而後卽安其修於身者粹如也其積於學者充如也其發於文辭之間者沛如也是宜其制舉業之文淵奇灝博英華瓌麗爲吾黨所屈服歟異日懷節立朝以經術陳便宜發明家學當如荀氏之慈明仲豫有功於人有紀於史則陳氏之元方長文不足慕也防懷節刻其制舉業若干首以行而予爲序之如此先生諸孫七人皆賢有文懷節爲之長

陸子百義序

制義之所言者理與事而已理則古人往矣吾不能面質其然否於毫分之間惟取鎔傳注不爲所汨而後達於文辭者爲至事則比物連類博取約出大足以極萬物之狀而細足以發瑰怪之文此二者未能或捨也然以今之爲制義者觀之則有二焉言理而失者拘守繩尺無所發明其至於質木痟酸咀之無有言事而失者穿蠧淫辭移此儷彼其又如美錦覆阱履之立陷是二者餘皆病之且夫六經之後言事者備於史言理者詳於子史之所以推遷固者以其羅絡千載善敗得失的然可見也此以理言事也子之所以推荀揚文中者以其各言所明駁互見而其精者固可施諸萬世也此以事言理也夫事理合而後可以立言合事理以立言而後射策決科之文與古文辭等今人反之乃欲以此譯聖經應王制繆種流傳豈不可嘆哉吾友陸道協才髙智多年未及壯讀書盡四庫其意毅然欲追唐宋作者視近代能言之家蔑如也所爲制舉業精於擇理而辧於論事當其震蕩捭闔奇气鋒出如韓白提百萬眾鏖戰於河山之間定而觀焉則又粹然以淸盎然以和蓋駸駸乎入古人之室矣防道協刻其稿百篇問世屬予序之餘爲述其所見如此以告世之讀道協文者若夫道協之爲人寛通靚深貌若子房而志烈恢然有翁歸文武之器此又非余所能測矣

吳見末行捲序【壬午】

吳子見末以文章鳴江左垂二十年今始舉於鄕余獲與見末同榜相遇金陵極論文章利病風气開塞之故以及今之離經畔道者因相與推案大笑聲撼江水水鳥皆磔磔飛去吳子執予手言曰吾於時文無所好獨好子文又曰子之文甚似曾王余笑曰子言過矣吾非能似曾王者直好曾王者耳宋潛溪評曾氏之文以爲信口所談無非三代禮樂其評王氏之文謂如海外奇香風水嚙蝕木質俱盡惟眞液靳然而存今於制舉義中求足以當此二評者非吳子而誰乎吳子之文舂融而不迫醇質而有光子固氏之作也嚴勁而能裁古雅而有體介甫氏之作也然則曾王之文乃吳子之所自有耳而余何能爲彼哉吳子曰子與余之文無有同乎曰有取理觧於先儒而未嘗墨守訓詁取气脈於古文而未嘗剽賊陳言取矩法於先軰而未嘗瞡瞡於程尺之內是則我二人之所同也𨿽然吾與子其可自畫乎哉進此而居省寺則有疏議之文居史館則有制誥之文紀一代事迹實錄直書則當學遷固之文玩思神明嚅嚌聖涯通天地人而爲言則當學六經之文吾與子其可自畫乎哉吳子曰子言善矣吾適有制義百篇問世子卽書吾二人往復之言以識交勉之意焉其可乎予唯唯因退而書之

徐定侯行捲序

國家重熙累洽垂三百年一旦有崇禎甲申之變河決魚爛幾於不可收拾逮夫世遘中興天下顒顒思治矣而寇未卽殲民未卽安者其故何哉士大夫才多而气弱也才者所以用世也气者所以用才也气有餘則激不足則弱激與弱均非所以善其才而弱爲甚昔者東漢之末士大夫競爲危言訐辭污穢朝廷批抵卿寺卒至以身塞禍而國家之亂亡隨之其气激也南宋之末士大夫伈伈俔俔拱手圜視以苟歳月陳同父謂之風痺不知痛癢積數十年而國亦亡其气弱也今天下之患不在於類東漢而在於類南宋吾嘗與一二識者憂之間亦執此意以論文以爲制科之庸虛狹陋戍削單疎剽剝割裂冗防浮蔓其惡不可勝數一言以蔽之曰弱而已矣善夫昌黎韓氏之言曰气水也言浮物也水大而物之浮者大小畢浮气之與言猶是也气盛則言之短長與聲之髙下者皆宜信斯言也其吾友徐子定侯乎定侯之文於物理事變無所不窮於三代兩漢之能言者無所不仿於性情無所不抒於矩法無所不合森乎如翔鴻班馬之行也渾乎如滄江八月之濤也凜乎如壯士之怒髮上指而色不變也充乎如元夫碩士雍容鳴佩而風采炤爛也牢籠怪奇穿穴險固破艷冶之堅陣擒雕巧之酋帥其殆昔人所謂气髙天下乃克爲之者矣定侯生長右族髙曾以下至尊大父先生曁尊甫先生皆學有淵源爲世偉人而難弟儀侯復互相師友壯盛之气全注語言是以年未勝冠卽與儀侯同舉於鄕未幾進防南宮天下誦習其文咸謂賈生終童復出於世也今定侯筮仕山陰政績之美行將追配趙淸獻範希文諸公璽書召用海宇乂安有日矣若其操筆授簡亦必爲天子撰平淮之碑勒摩崖之頌不止見奇制舉業而已也余與定侯稱同年生風期相尙恆有祖生先我之嘆玆者定侯版行其國門之文猥以弁詞見屬輙爲道其素所感慨於世者而欲救之以定侯之人與其文余之傾倒於定侯者至矣

董聖褒房稿序

世之論文者恆曰某某能開宗某某能復古余以爲不然夫文未有不復古而能開宗者也詩至於李杜文至於韓栁天下之所稱開宗者也然李杜以前盧駱沈宋𨿽稱作者而不無尙沿齊梁之餘波至少陵一則曰風騷再則曰陶謝太白亦慨然以大雅不作爲已任是李杜之於詩不過能復古而已前乎韓桞者燕許稱大手筆然其體制駢偶去古甚逺至昌黎始能本原三代兩漢力追孟荀遷固之文而子厚亦云參之谷梁參之孟荀參之莊老國語離騷太史諸書而後爲文是韓桞之於文亦不過能復古而已復古以爲詩文而詩文之能事盡天下後世之言詩文者皆範圍焉吾故曰文未有不復古而能開宗者也二十年來制舉業之文凡數變始剽諸子繼塡六經繼又傅防諸史近則六朝之丹雘粉澤無不竊焉其作俑者咸自以爲奇創不移時而聲色俱腐讀者嘔噦從之矣此無他惟其不能復古耳毘陵震澤諸先正之文所謂古也得先正之理法气機而變通生焉所謂復古也董子聖褒起於毘陵其爲文精於理而嚴於法厚於气而靈於機齋房九莖之芝淸廟三嘆之瑟神采流渙而音節霏微以方其鄕荊川方山諸公風流彌卲神理一也甚矣聖褒之能復古也今年聖褒舉於鄕其文爲四方所屍祝吾知後數十年學者之宗師聖褒亦如聖褒之宗師前哲無疑也聖褒爲人澹泊堅靜在貧如客頃過疁城與餘數共晨夕汪然不見涯涘吾又以知聖褒之文皆本於聖褒之人也然則以聖褒之文爲能開宗能復古者其猶輕量已夫

州邑文紀序【代】

洪都萬侯來涖吾邑甫逾年邑之管庫淸訟獄理徭賦平侯常旅進邑諸生試之其甲等者共以爲宜而其下第者亦黙以服久之太倉州大夫去官上人檄侯往攝其事疁之人惟恐其果攝也婁之人惟恐其不果攝也相與詰難良久侯竟往攝州事數閱月以返其在婁時治績與其所以考較諸士者亦如疁於是侯於聽政之暇彚其州邑試牘及士子平日所防之文選而梓之而國門之未懸者名山之未及藏者皆附見焉刻成郵書屬予爲序予惟婁東之重於天下久矣三百年來鴻生碩師後先輩望言文於此邦者譬之粵無鎛燕無函非無鎛與函也夫人而能爲鎛與函也近則海內通經學古之家皆以婁東爲功首士或竊其緒論者輙登巍科四方負笈出遊者有不至婁東而返則慚愧不敢比於人數然則婁東之文震耀鏗鍧宜無所用予之讚述矣獨吾疁人士素稱朴茂科目差少於旁邑天下之稱壯縣者不屬焉然士之讀書嗜古有師法者視旁邑亦差過之言古文者率知溯唐宋以進於秦漢師其意不師其詞其剽剝形摹緝拾字句者則曰此非文也言詩歌者率知溯三唐以進於漢魏以博取爲工以自然爲至其比擬荒澁造作纖巧者則曰此非詩也父以此詔子兄以此訓弟子弟推其防以見於時文大抵雅而澤華而不靡尊傳注而不失之拘本經史而不失之雜而其才气振踔者則又極其奔詣蘄至乎古之立言者而後止徒以吾疁爲天下窮處士子寡交遊逺聲譽故旁邑猥以疁爲少文云於戲觀於侯之此選亦可以知邑治之大都矣予聞先漢循吏首推文翁其治至使人爭欲爲學官子弟蜀地之學比於齊魯可謂盛矣然不能如黃次公以郡守入爲宰相者以孝文方尙黃老也今朝廷加意作人侯之治績旣爲天下最而其所以誘進文學者又如此吾知其將來洊膺異數又不但璽書增秩而已也是爲序

兩徐子合稿序【壬午】

徐蔚生汝馨兄弟以髙文篤行稱於邑中而皆出吾友侯雍瞻之門雍瞻之論文也引繩墨別分寸片善不掩防纇必指如漢廷老吏平反疑獄國工診疾見垣一方居平嘗誦言曰凡爲文章必使神理骨法達於气勢薌澤之間而後止文無气色是山無煙雲春無艸木也又曰吾之斤斤於二三子者非以爲文而已也人能平其心易其气與聖賢之理相傳而行則爲人之道亦不逺矣是二說者餘皆韙之邑中少俊遊雍瞻之門者類能推闡師說彬彬焉彧彧焉讀書削行日有聞矣而兩徐子實爲之首𨿽同遊者多奇士皆自以爲不及也昔人作唐詩主客圖每推一人爲主則必有數人入室又擇其尢者爲上入室今吾黨論人與文者固必以雍瞻爲之主而其上入室者則兩徐子也夫雍瞻之人與文其雄於壇坫而重於鼎呂者垂二十年則遊於其門而入室焉者其人與文之淵源不亦深且逺哉兩徐子勉之有郭林宗之奬風流則必有茅容孟敏爲其徒有韓退之之起衰八代則必有李翺皇甫湜承其後是數子者皆以得所依歸而後傳其可傳之本則必有在矣兩徐子方版行其文屬予一言爲序余於蔚生稱僚婿而汝馨與吾弟偉恭同學又皆以予爲與於斯文者也於是乎言

上谷五子新撰評詞

評詩者以深穩端潤爲上以怒張筋脈屈折生柴之態爲下惟文亦然唐之能言者二宋之能言者五皆充然粹然不得已而奇生焉爾余往以此告記原記原不狂餘言故其爲文緩急丰約動中精要章止句絕餘思滿衍蓋才髙气奇而能以什一藏千百者視世之求髙求奇而卒於不髙不奇者相去萬萬矣記原博覧墳籍抉精剔華詩古文皆斐然可觀

栁子之推昌黎曰猖狂恣睢肆意有所作裴晉公則譏之曰恃其絕足往往奔放不以文立制而以文爲戲余嘗以此論古人之文奇逸者多溢出於理而守法者或不足於奇蓋自班馬已然況其他乎若幾道之於時文則可謂奇矣法矣昔評其文如園林雨過雕葩刷芒又如上帝陰兵截然而下今亦無以易斯言

研徳與幾道同齒其好古力學亦相頡頏評研徳之文必也淸新俊逸乎秋水芙蓉倚風獨笑淸新之謂也千金駿馬注坡驀澗俊逸之謂也昔少陵以此目太白而後世小儒之言以爲少陵輕太白故僅比之庾鮑此囈語耳夫文至於淸新俊逸則天下之美盡矣防道研徳所爲詩古文甚雄富今但論其時義如此

云俱之文吾欲以輕淸蔽之或曰云俱沈思獨往不阡不陌汗瀾卓詭詰曲幽異讀者爲之舌撟而不能下口呿而不能合輕淸果足以蔽之乎曰子不見云之在天乎頃刻百變而不知輕淸故也地產之精者莫如金玉瑞者莫如麟鳳然而麟不能爲鳳金不能爲玉者輕淸不足也是故輕淸而後能變化變化而後謂之奇智含今世之聖童也八九歲時爲文操筆立就淵然有奇气可誦今其年僅成童耳於經史無不窺於騷賦古文詞無不學卽其制舉業亦屢變而益工矣或曰似成名家或曰似漢魏間文字𨿽予亦不能異也余聞湯義仍先生傳世之文皆十餘齡時所作然竊怪義仍先生古文詞不能逺過其時義今智含之時義固已突過義仍矣其古學日進如水湧而山出今之君子胡足以方之

暹社題辭

少俊之應童子科者六人曰朱子旭徐汝馨陳求章建純兄弟曁吾弟獻臣偉恭也其齒自弱冠至成童其學各宗一師其人或聚處一室或遙相應和其文瑰富精工淸通秀傑不相蹈襲而能彼此相濟𨿽所詣不必止此然持此示人人已服之矣於是諸子各鋟其文十篇合爲一集以代繕書應索者刻成以質於余余告之曰朱子有言文字有筆力有筆路筆路隨時增益筆力自二十餘已定防哉言也子美夔州之詩頓挫沈鬰東坡海外之文精深華妙此筆路也誦云垂海立之篇觀帶余馬后之句已知其晚年所造如此矣此筆力也𨿽然此言乎文爾朝賢而夕佞惡始而美終人之爲人豈有定也哉諸子勉之毋鳳鳴而鷙翰毋孔子讀而儀秦行十年之後質諸是編使人疑其文之無定而信其行之有定也則善矣

陶庵全集卷二

欽定四庫全書

陶庵全集卷三

明黃淳耀撰

論

科舉論序

三代以後設科取士之法莫善於漢之賢良方正莫不善於唐之詩賦取士宋初稍沿唐制及安石變法始專用經義而詩賦之科終宋世數起數廢要其所謂經義者特安石之新說而已𨿽紹興以後王學稍衰而河南荊舒對立爲兩則學者猶多防駁也至我明髙皇帝釐正經術宗濓洛之義理存先漢之注疏使士子有所據依於是釋老莊列影響依附之言廓然盡矣且其制有論有詔誥表判有時務策三塲並重而科舉之外有辟舉有歲貢三途並用故我國初得人之盛雄視西京士子之應科目者無上書覓舉之無羣聚京師之擾無請謁舉主之隙規制之善漢唐宋皆不及也自憲皇帝以後所謂三途者遂廢其二而科舉始獨重矣近則三場之所重者止於七義七義之所重者止於三義而科舉之法矣或者議欲廢之或又以爲國家三百年來文武忠孝之士皆出是科但當遵行無變余竊以爲二者之論皆非也廢科舉者其意一出於薦辟而不得其法其更有甚於科舉也然科舉之法則誠矣易曰通其變使民不倦今誠少變科舉之法參用辟舉歲貢之法何爲不可夫天之有象緯一定者也然治歷者非隨時修攺則數十年而一差況人才气運之相推如江河而未有極乎使吾變之而畔違乎祖制無變可也其大者適與我祖制同而其小者質之立法之意而無謬何爲不可愚不自揆作爲科舉論三篇以俟知言者折衷焉

科舉論上

國家之以經義取士也將以明經乎抑以晦經乎其出於明經也必矣然吾觀今之經義則其適足以晦經夫晦經非設科意也蓋宋人之有帖書墨義也離其前後之文以驗其記誦其事至陋才士恥爲之至一變而爲經義則剖析義理不徒記誦矣故當時名之曰大義而我國朝因之蓋其著爲功令者不過以觀士之能通經術與否而初非以此困之使出於不可知之途也今取洪永間經義讀之言約理明渾厚朴直亦何嘗剽剝割裂而爲無根之辭乎起昔人於今日而爲其剽剝割裂者將或有所不能進今人於洪永而爲其渾厚朴直者歲月之間可至矣惟昔之爲經義也易而上下之好尙出於一故士子气完力余得以究心於天下之實學惟今之爲經義也難故士子勞精神窮日夜以求工於無益之空言而不可施於用且爲之者益多則其趨益亂趨益亂則上之人無所據以定其取捨而其途益惑趨亂而途惑則士子益咎其文之不工而無暇於實學實學荒則其不遇者文質無所底而其遇者以貪冒爲得計以亷恥爲迂疎且盡舉其所以徼幸於科名者而推之於政事之間而科舉之法遂大敝夫科舉之法敝則郡縣無循吏疆場無能臣欲寇盜平而四裔服不可得也然而科舉之敝所以至此者無他上之人不知驅士子以出於實學而聽其所趨反相率而從之故也嗟夫如是而猶以科舉之設爲明經者其亦不思而已矣吾故以爲將驅天下之士而使之出於實學則必宜復祖制五篇之法於七義中減其二道而閱卷必三場通較不以一場爲去取經義取辧析義理而已浮華者務在必黜則士子亦安肯故爲其難以出於必不利之途哉論則求其馳騁經史表則求其駢麗四六判則求其明習法令策則求其曉暢治道此𨿽與經義等爲空言然工拙易辧也宋人旣立經義尙爲宏詞科以收詞賦之士以繼古者之制科今獨不可推其意於二三場哉昔黃庭堅在貢院四十六日九人半取一人今主司鑑裁之明或不如古而以數十人取一人又程之於數日之中日力無餘故所棄之捲有不及閱二三場者有不及閱經義者有並不及閱書義者所棄如此則其所取可知也吾又以爲當寛其較閱之期使得研覈再四以定其去取至於士子平日所習之書若經若史一以頒諸學宮者課之而盡焚其私刻使耳目不淆此數者行則天下之實學可以漸而復矣

科舉論中

驅天下之士而出於實學則制科之可革𨿽然所謂實學者亦止於言詞之間而已矣吾他日之所取而用者非卽用其言詞也夫宋世偉人如富弼而猶以科舉文字爲難如司馬光而猶不長於四六近世如陳眞晟胡居仁之流則又不屑爲科舉之文矣使吾無以收之則天下篤實之士皆格於科舉而不進而吾之法又敝將救其敝非嚴薦舉之法重歲貢之科不可夫薦舉近固行之矣然而未覩其效者是不得其方也漢世之舉賢良方正也天子臨軒親策至於再至於三其所言上自君身中至貴戚大臣下及宦豎皆直言極論無所忌諱不稱者罪坐舉主有保任之罰夫人情畏罰則不敢妄舉而知上之重已也則不憚於直言故兩漢得才爲多然猶曰此往事也我明髙皇帝行薦辟法親自較閱不稱職者輒坐舉主往往至於謫戌故當時文武忠孝之士布滿在位內自卿宰外至藩臬皆是也今則不然名爲保舉不復嚴重其事士之被薦詣闕下者吏部試以策論而已天下不知其所謂策論者何等也故其願仕者得一官以去而其不願仕者亦不至彼豈眞不願仕哉知薦舉之重不及科舉故爾而薦人者則仍取諸有聲場屋而不第與其平日所親幸之人薦墨未漧而責任已塞矣夫薦至而不知其稱否姑試之而姑爵之而薦人者又不屍其罰則又安能拒不肖之幸濫而致奇偉非常之人哉且不幾以漢世賢良方正之名而居魏晉九品中正之實哉今如吾說不過兩言而已曰其求直言也必重其罰不稱也必嚴此所謂明薦舉之法者也按國初歲貢之科在薦辟之下科舉之上儒生之居學校者先徳行而後文藝歲課月考其法甚嚴成材者循序而進之於國學與察舉之賢並擢爲給事中參政主事等官故南北之二雍與郡國之學校表裏稱盛今自歲貢之科輕而士之廩於學而歷年多者無賢不肖皆得貢旣貢則使之爲學官歷一二遷至縣令或郡佐輒注下考罷去之故士之爲歲貢者齒暮气衰榮路有限其自待甚輕在學校則壞學校在州郡則壞州郡上之人知其如此復姑寛之曰是齪齪者爲可矜憐而已夫舉朝廷之士民姑寄此齪齪可憐之人以塞其無聊豈理也哉竊以爲學校所急在選學官學官得人則士子之賢不肖可辧而歲貢之舊可復然所謂學官者不復可求之於今日之貢舉也或取諸薦辟之中或擇諸甲科之內務求其徳醇而文髙者俾居其職以行先之以學課之其廩於學者不可專取文詞苟孝友忠信發聞於鄕者學官言於督學覈實而廩之然後教以文學而擇其士之尢異者不待年而貢之闕下而天子卽用薦辟之法親試之試可則不待選舉卽爲錄用其次則俟其材成循次貢之國學以待甄敍一如祖宗朝授官之法有文無行者勿貢誤貢有罰此所謂重歲貢之科者也薦舉之法明歲貢之科重則士之實勝者出此兩科文勝者出於科舉不出於此必出於彼矣

科舉論下

嗚呼人才之生於今其能自立也難矣上所以成之者未嘗有法而所以壞之者又不一端吾每見大比之歲禮臣申明學制非嚴限字數卽禁用子書以爲文體士習蓋在是矣而有積之甚久而其實不可以一日安者則槪未之及然則人材何由而成耶蓋今有漢唐宋以來所無之而不幸有之者有數十年以來名爲革而其彌甚者此皆積於學校而病於科舉吾故盡言之今夫太學者天子所以教化天下之始而禮義之宗也虞周宏逺吾不暇論論後世之尢敝者桓帝以鴻都學生入太學士類恥之夫鴻都者天子之私學其人本以經術相招後爲尺牘及玉書鳥篆其在今日則亦材藝過人之士也太學之士以其防蔑小道爲天子私人則恥之矣宋世立三捨之法朱子呂東萊皆非之夫三捨之法考較藝文參以行實而降升其間其在今日則亦奬誘人才之方也先儒以其試之以浮靡之文誘之以利祿之途則非之矣然則太學之重可知也太學之人才宜有以長養成就之可知也非國子及四方之成材者不宜入太學可知也今自援納例行百餘年來蓫爲功令士以廩增附之額分其入粟之等差而其餘則學校之廢棄者入焉紈絝之不學者入焉商賈之多金者入焉此何爲乎入粟之後掛名其間有終身未嘗踧冑監之席者問其人則國子生也此何爲乎然而士之貢於學舉於鄕者猶施施然與之並列則使東漢之士復興南宋之儒可作吾不知其嘆息又當何如也此吾所謂唐宋以來所無之而不幸有之者也古者較士有中年比年之法蓋掌教之官視有司不同呂氏謂周禮六官惟學校之官不在官聨官屬其意所當深思者是也今者師儒之說旣爲具文而督學使者之官其體尊嚴與生徒相去遼絕其所掌有歲試有科試其稽考行義也不過俯聽於學官而其殿最文義也𨿽試有前後而一人之目無大相逺今使督學官於三年之中科歲各一試士方試歸席未及暖而繼試者又至矣是一歲之中嘗得一再試也然科試則郡縣之官必先去取之而後進於督學是受試無已時也以不甚相異之殿最與不甚稽考之行義而受試無已時乃欲望其敬業樂羣知類通達則亦難矣此吾所謂數十年來名爲革而其彌甚者也吾以爲援納之例必當禁絕而一以勲戚命官子弟及士之貢於學舉於鄕者實之妙簡儒臣以爲祭酒司業其立教則當以胡瑗之教湖學及朱子分年立課之法爲準督學則簡其考較卽以科試爲歲試合格者使之試於鄕否則黜之而不必又爲歲試使士子得休其力以從事於學此二說行然後薦舉歲貢之法可漸施也抑吾又得一說焉可暫罷而徐議之者騎射是也夫射者學宮之古法我明髙皇帝嘗用之以試士矣然前此不習旣久一旦舉而責之綴文之士則不便者十九夫將復古制固不論其便否也然吾以爲可暫罷者以其本之未立則不可齊其末也或曰考較之簡其法則誠善矣今天下兵寇交訌泥沙用財取之援例入貲足以贍軍且騎射所以習兵也在平世猶不可廢況多難乎曰子以東晉之南渡爲盛於今乎東晉猶能立太學徵生徒而謂今世不能者謬也謂借此以資財用者無術也且學校興人材盛則其所得有過於騎射者矣今𨿽不罷騎射騎射其有益乎

科舉論後語

余旣作科舉論向難餘者又曰天之生斯人也如置器然苟生金玉必不置之於泥塗苟生賢才必不使之阨窮於牖下也科名特寄徑耳子何患焉曰金玉之生於山川也制之而後生焉範之而後成焉不遇良工則沒於丹矸朽石之下而已矣子何從知之由今之道而不變吾慮人材之日沒也難者又曰今朝廷之所求者奇士耳非中人也經義能困中人豈能困奇士乎曰南宮三歲一試士士之釋褐者必三百人不知此三百人者皆奇士乎抑中人雜出其間乎如中人雜出其間則其敗天下士多矣所學非所用所用非所學也又曰賢良方正之科固將器人於文辭之外也信如子說不過嚴責保任而已而取士之法終不能有異於漢世之對策是以行求之而以言取之也曰豈獨漢世哉敷奏以言𨿽堯舜不外是也今天子赫然震動引見闕廷而親策之假以言色通以問難則人之賢不肖出矣夫人才之赴人主如百鳥之追鸑鷟也又曰學校之官吾何以識其賢而用之乎曰如東漢之先試博士可也如虞集所云令長各自禮聘亦可也其任必久其擢必優所以廣教化隆儒術也又曰凡學之掌教者三人焉試且聘之則不勝其優矣曰固也吾以爲三人者可省其二也無已則虛其二焉以待教諭之擇賢者而聘之亦我國初之制也又曰冑監入貲不自今日始也羅圭峯玘嘗以貲入矣已而爲文人爲名臣近則學校之有文者入焉何必禁也曰玘不足法也爲入貲濫觴者未必非玘罪也我國家近有璫禍獻讇頌功者多出太學諸生何無一人如範滂陳東者乎史推東漢之亂而不亡歸功於太學數君子靖康建炎之間三學生義聲震天下彼皆養士之效也今則非止失養而已其混淆而挫辱之抑亦甚矣有文之士入焉者倦於場屋厭於考較不得已而入焉也非宜入也又曰子之論則美矣然子之論騎射也猶謂待學校興乃可徐議今一旦欲於二三場責經史時務之實學於薦舉責賢良方正之全材於太學鄕學責有道之師儒率教之生徒不已亟乎吾將以子之矛入子之盾也曰宋臣葉適有言今宜暫息天下之多言進舉無親策制舉無記誦無論著稍稍忘其故步一旦天子自舉之三代之英才未可驟得亦不至如近世之冗長無取也我明髙皇帝已行科舉法仍停至十餘年其時人材益出今能逺采葉適之言上師我髙皇帝通變宜民之意何爲不成何求不得余之前論特平平者爾𨿽然使以余之論告當路則駭笑而目以爲狂者不知凡幾矣時勢之變日新月異而天下大事獨曰守常痛乎成俗之難回也

範增論

蘇氏論範增以其勸羽殺沛公爲人臣之分而義帝之立增爲謀主羽殺卿子冠軍爲弒義帝之漸弒義帝爲疑增之本故增之去當於羽殺卿子冠軍之時予獨疑蘇氏之期增太重而未核其實也增智謀之士耳非能以仁義事君者也其勸項氏立楚後非爲懷王也爲項氏耳天下並起而亡秦秦有可亡之實而我無可亡秦之名故不得不有所挾以令天下增之說項梁立懷王猶張耳陳余說陳勝立六國後也使勝遂行耳余之計則耳余將事勝乎將事六國乎夫人必有相許之素也而後可責其相急之誠增之於懷王非若張良之於韓五世相之而日夜求爲之報秦者也彼其視喑嗚叱吒之夫以爲可定大事而杖策從之其視懷王直奇貨焉爾羽之謀已集而事已濟則又贅旒焉爾彼豈與懷王同禍福者哉使其心果在懷王必不勸羽殺沛公矣何則沛公與宋義皆懷王所遣也沛公先入闗則其功不啻伯倍髙於義義且以懷王之故不可殺況沛公乎羽卽忌而殺之增宜奮起而爭之今羽且不忍於公而增惓惓欲甘心焉是先有無君之心而後動於惡也其尙得爲有懷王矣乎夫羽之不殺沛公投鼠忌器也其卒弒義帝蓋增有以啟之也羽以陳平間行故疑增稍奪之權方圍滎陽時尙以增言急攻漢則前乎此者其不聽增計亦鮮矣獨殺沛公之計未行耳置沛公於漢中史固以爲增計也使漫不見省則增之發憤而去不待攻滎陽之日也吾又烏知弒義帝之謀非增畫之而羽聽之乎則謂弒義帝爲疑增之本殆亦遠於情矣至殺卿子冠軍增又本不宜去夫卿子冠軍之先鬭秦趙也其名曰乘敝乘敝之師深溝髙壘勿戰使人入敵境絕其餉道然後彼坐困而我可得志漢之於楚是也李左車以此說武安君不用而敗周亞夫用之於梁楚七國而勝蓋其要在於絕敵餉道而不在於不戰明矣今章邯甬道之粟義未嘗出偏師綴之士卒凍饑軍無見糧是自敝爾殺一自敝之將拔數百萬人之命於虎口是羽有防罪於懷王有大功於諸侯也若之何以此時去哉羽之言曰王坐不安席掃境而屬將軍今不卹士卒而徇其私非社稷之臣此𨿽假竊之詞然亦何遽爲弒義帝之兆哉弒義帝之兆蓋始於怨義帝之欲如約王沛公於闗中此則增有罪焉而不可以此專責羽也夫增之宜去亦多矣坑秦降卒二十萬人也屠咸陽也殺子嬰也王三秦降將也分封不均也數者無一不足以失天下而增不去吾故曰增非能以仁義事君者蘇氏期增太過而未核其實也

衞靑論上

淮南王安將反獨憚大將軍靑與汲黯而蔑視丞相以下大將軍凡七出擊匈奴斬捕首虜五萬餘級一與單於戰収河南地遂置朔方郡其將兵多至五萬騎少或三萬騎未嘗折北而李廣嘗以偏師出塞多不過萬騎少或四千騎往輒無功間爲敵所生得其才器不及靑遠甚然司馬遷爲兩人立傳譽廣不啻口出而於大將軍靑但記其斬首獲生之數至於壁壘行陣料敵出奇之法闕如也心竊怪之及觀蘇建責大將軍選擇賢士之言及大將軍謝以奉法遵職不敢招士乃釋然曰遷所以不取大將軍之故在此矣蓋自戰國四豪以及漢初張耳陳余之徒好爲卑躬厚禮籠取天下之豪傑流風餘韻浸淫成俗魏其武安以此搆大獄掇奇禍而卒莫之懲如鄭當時見客無貴賤皆執賓主之禮張湯造請不避寒暑韓安國推舉壺遂臧固之屬爲士論所慕至天子亦以是稱爲國器由三子者推之則西京士大夫二百年之好尙略可見矣彼李將軍死日天下知與不知皆爲盡哀以其結客多而延譽廣也大將軍奮自奴托身椒房一日赫然威震四裔其意以爲非避勢遠嫌謝絕賓客不能固結人主之心而免於禍患司馬遷窺見其旨則曰是謹身媚上之人而已矣曷足道哉於是並其戰陣方略俱抑沒之而獨咨嗟嘆息於李廣然卽其實而論之則廣𨿽有奇气不過翹闗曲踴之材而靑能將數十萬眾而不亂則其爲大將之材終不可得而掩也昔者淮陰侯謂髙帝曰陛下不過能將十萬爾未榮謂兄子兆曰爾不過將三千多則亂矣蓋用兵猶角力然有百鈞之力有數十鈞之力有不能勝匹雛之力大將軍靑百鈞之力也李廣父子數十鈞之力也李蔡公孫敖不能勝匹雛之力也數十鈞之力過於能勝匹雛者而亦終不可以舉百鈞今乃曰彼有他長遂並譽其力以爲出於舉百鈞者之上可乎故夫李廣無功誠不可謂之數奇而大將軍之戰法不傳是亦有遺憾爾

衞靑論下

嗚呼若衞靑者可謂有大將之才矣而吾獨惜其不知大將之道何謂大將之道荀卿有言曰可殺而不可使處不完可殺而不可使擊不勝可殺而不可使欺百姓此所謂大將之道也秦將白起不過一鷙忍之士耳非其有仁義節制爲之根本也然而秦王使起攻邯鄲起眞見邯鄲之不可復攻也則爲之堅臥不起至於干犯嚴主之怒身首分離而終已不悔此無他不勝不完不可以冒而行之也今以武帝用兵言之今年出塞擊匈奴明年匈奴亦入塞寇鈔不可謂之完沙漠之地如石田之不可耕𨿽驅畜產百萬而還於胡漢之大勢不能增損毫末也不可謂之勝虛內事外使海內蕭然繁費天子卒爲之縱告緡置平準不可謂之不欺百姓此三者皆冒而行之而靑以肺腑在行間鳴劍擐甲惟所發縱不聞進一規獻一策以回天子窮兵黷武之心此可謂之知大將之道者乎今夫陷陣尅敵偏將事也長算遠略大將事也靑以大將行偏將之事𨿽材武優於李廣十倍而其猥陋無術學不知軍國大計較之李蔡公孫敖亦無異矣吾因有感於王忠嗣哥舒翰之事焉唐宗欲攻吐蕃石堡城忠嗣謂非殺十萬人不可不如休兵秣馬觀釁而動宗不悅李林甫因媒孽其短忠嗣知之而確守前說𨿽奉詔以數萬人給董延光而不給軍賞陰奪其謀其謂李光弼曰忠嗣豈以數萬人之命易一官哉未幾爲延光所奏幾陷極刑旣而哥舒翰大舉兵伐之死者大半竟如忠嗣之言嗚呼賢哉忠嗣殆矣哉哥舒翰之爲將也其後安祿山反翰守潼闗是時賊利速戰官兵利堅守翰實知之而爲中使所督責不得已引兵出闗遂有靈寶之敗身爲俘虜唐室幾亡由其中有所見而不能死守以輕陷於不勝不完之地也然則爲大將而不知道阿徇人主之意而以兵事僥幸者幸則爲衞靑不幸則爲哥舒翰矣悲夫

諸葛亮論上

先主將東徵孫權以復荊州之恥羣臣多諫一不從章武二年大軍敗績還住白帝亮嘆曰法孝直若在則能制主上令不東行就令東行必不傾危矣或曰甚矣武侯之處此爲可議也法正之見信於先主孰若武侯運籌帷幄之中決勝千里之外孰若武侯今伐吳之失計羣臣皆能知之武侯旣不力諫於前傾危已及而始追思法正何哉黃子曰此以形迹論人而未嘗設身處武侯之地者也古者小臣之諫其君也爭之以是非而不得則爭之以去就爭之以去就而不得則爭之以生死大臣則不然彼其君臣相與之際義已深矣情已戚矣勢不能以一言之不合奉身而去則度其君之不我從也而其言不可以徒發必將權一敢言之人以去就生死爭之於前而吾因而導之則吾之言行而無變色易容之患昔者髙帝入秦宮見其宮室狗馬重寶婦女之美意欲畱居之樊噲諫帝出捨帝不聽張良曰夫秦爲無道故沛公得至此爲天下除殘賊宜縞素爲資今始入秦卽安其樂此所謂助桀爲虐也且忠言逆耳利於行毒藥苦口利於病願沛公聽樊噲言帝乃還軍霸上人知帝之從良而不知樊噲之言有以爲之先也及卽位數欲易太子周昌諫曰臣口不能言然臣期期知其不可陛下𨿽欲易太子臣期期不奉詔帝欣然而笑叔孫通繼昌而諫至欲以頸血污地帝曰公罷矣吾直戲耳及張良招四皓從太子入見上乃遂無易太子志人知帝之陰從乎良而不知周昌叔孫通之言有以爲之先也先主孔明相與之際有過乎髙帝畱侯而先主股肱虧防義在復仇則其理之是非不至如畱秦宮中與欲易太子之斷然其不可也度孔明必嘗進諫諌而不聽固無靣折廷諍之理而時又無法孝直佐之者故先主遂行耳且正之爲人權譎多智與孔明好尙不同而以公義相取蓋先主之有孫夫人固肘腋之患也而正爲之輔翼遂使先主翻然翺翔無內顧憂則其爲人可知矣孔明以正法正以奇奇非大臣之所以施於其君而或可以輔大臣之所不及此孔明之所以反覆嘆息於其人也而豈可執此以議孔明爲不諫哉嗚呼古大臣之所以匡君謀國者多存於不可見之間其言與事之載諸史冊者什二三而已而世之儒者乃欲執是以議其短長亦多見其不知量也夫

諸葛論下

諸葛亮伐魏與羣下計議魏延欲請兵萬人與亮異道防於潼闗如韓信故事亮制而不許延嘗謂亮爲怯嘆恨已才用之不盡黃子曰蜀吳魏血食五六十年先主備大帝權武帝操及漢丞相亮皆命世之傑也三國者皆有事於戰而其意不同魏嘗以戰爲取吳蜀嘗以戰爲守何以明之先主與操頡頏起兵而操得勝勢獨先先主領徐州時操已破南單於降黃巾三十萬屢破陶謙挾天子令諸侯矣先主爲呂布所襲狼狽奔操則固遊操彀中者耳及先主得出而操已破呂布袁紹大勢成矣計操之所憚者獨先主而天若杌先主以待操之成及孫劉並力僅足支操故操之戰嘗主於取也孫氏先蜀立國乘間抵巇可以難操而伯符降年速隕襲許之計不成則過此無取操之時矣赤壁𨿽敗操之根本尙完先主間闗入蜀復挫於吳𨿽有武侯爲之相而宿將謀臣後先凋盡蜀民輕脆兵力單少則其不能難魏明矣故吳蜀之戰嘗主於守也武侯之屢出祁山所以守蜀也而魏延之計乃欲懸軍深入是所以取魏也夫使魏而可取也武侯豈不欲取之哉昔者曹操欺劉表之不能襲許也冒兵家之忌以攻袁紹而幸勝於官渡欺周瑜之非我敵也冒兵家之忌以攻孫權而卒敗於赤壁故夫行師而不出於什全者非大勝則大敗之道也操敗不可以遽亡蜀敗不可以復存曾是孔明而出於不可復存之地以幸其一勝乎吾觀孔明之告後主曰今不伐賊王業亦亡惟坐待亡孰若伐之又曰今民窮兵疲而事不可息事不可息則住與行勞費正等吾是以知孔明之意常在於守也人之守蜀在劍閣孔明之守蜀在祁山人之守吳在長江孫權之守吳在合肥其意一也吳之諸葛恪破魏於東興遂欲違眾大舉幸而身死吳得以延數年之命蜀之姜維破魏於狄道而仍歲出師不幸而身不死蜀遂爲墟矣恪與維皆不知大帝武侯之深意而從乎魏延之防者也吾嘗爲之說曰今有禦盜者於此盜至其門而禦之則無及也持兵出門若將捕之而盜自不至此諸葛武侯之謂也一夫奮梃而追盜此盜卻於前而彼盜入其室執其主以出此姜維之謂也嗚呼後世之守危國者其必以孔明爲法與

馬謖論

天下有可用之才有無所不能之才無所不能之才甚少而可用之才甚多因其爲可用之才也不顧其才之所長而泛用之則才窮於所短而反見爲無才昔者帝舜之廷禹棄契臯陶垂益夷防之屬各擇其所長而命之垂以工讓殳斨伯與則殳斨伯與亦必能爲工益以虞讓朱虎熊羆則朱虎熊羆亦必能爲虞夷以禮讓防龍則防龍亦必能爲禮而帝皆曰兪往哉汝諧是必垂益伯夷較之所讓三人有專長者焉吾就其專長者而命之則𨿽與之並長而不差及焉者舉可以不用且𨿽若不用而其人又自有專長者焉則吾又就其專長者而用之已矣故曰及其使人也器之吾觀後世之謀國者用人各當其才則興用人不當其才則亡或當焉或不當焉或萬當而一不當焉則其害皆立發於所不當之處此必然之數也昔諸葛亮以馬謖才器過人好論軍計每引見談論自晝達夜先主嘗戒亮以謖不可大用亮謂不然當亮討雍闓時謖進規曰夫用兵之道攻心爲上攻城爲下心戰爲上兵戰爲下願公服其心而已亮用其言七縱七禽以平孟獲終亮之世夷不復反此謖好論軍計之效也及亮出軍祁山不用舊將魏延吳懿等爲先鋒而以謖督諸軍在前與張郃戰於街亭謖兵大敗亮乃收謖下獄殺之後世咸以謖不可用而亮知人之明不如先帝以余觀之謖可用之才也亮特用之不得其當耳夫蜀之有南夷猶吳之有山越其性不馴易叛難服以孫權之雄才而山越不賓至爲之屈膝稱臣於魏然則南夷不服亮其敢北伐哉使亮彊以兵威臨之不服其心而惟絀其力旣乃兵掛於祁山之野而不得觧夷叛其內魏攻其外蜀之爲蜀未可知也自謖以心戰爲言亮始執其機而禦之雍容翺翔如童牛之加牿於其首而不得肆於是釋然北向無復腹心之憂謖之運籌帷幄可謂精矣使謖但爲謀議之佐豈非龎士元法孝直之流亞哉亮乃絀魏延吳懿不用以謖爲前鋒則是以特將之任予謖也夫將才不可以參謀議謀議之才亦不可以爲將易之則將才失其勇謀議之臣失其謀譬之牛可服也馬可乘也服馬而乘牛則牛馬兩失其用乃曰彼牛馬者皆棄物豈理也哉謖敗之後眾皆星散惟裨將軍王平所領千人鳴鼓自守張郃疑有伏兵不往偪也於是平徐徐收拾遺迸率將士而還當是之時平能敗而不亂賢於謖多矣然當亮南伐雍闓之時猝然問計於平吾知平之謀議必不能如謖之切中機要也嗚呼人各有能有不能以張子房之智略而但爲髙帝畫策臣未嘗特將謝晦嘗從劉裕徵討指麾處分曲盡其宜及宋文帝將討晦檀道濟曰臣昔與晦同從北徵入闗十策晦有其九才略明練殆爲少敵然未嘗孤軍決戰戎事恐非其所長未幾道濟遂禽晦向使子房特將豈必能成淮陰之功而謝晦但爲謀臣豈反出道濟之下哉吾故曰謖可用之才也特亮用之不得其當耳

夏侯論

夏侯求交於傅嘏嘏不納謂荀粲曰泰初志大其量能合虛聲而無實才逺之猶恐禍及況暱之乎世以嘏爲知人以餘論之嘏之策誠似矣而所以拒之故則非其無實才也是時曹氏擁虛器於上國政兵謀皆自司馬氏出士大夫策名其間者爲曹氏難爲司馬氏易蓋爲曹氏者也嘏則爲司馬氏者也夏侯曹氏世爲婚姻以貴戚之臣名冠四海賣國與人全軀保妻子此非之所肯爲也而爲黨者何晏鄧颺李丰張緝之徒皆纖利小材非有沈謀逺識足以集事且兵柄又不在其手然則之危無智愚皆知之矣方司馬懿死許允謂曰無復憂矣嘆曰士宗卿何不見事乎此人猶能以通家年少遇我子元子上不吾容也夫且自知其不免而況嘏乎欲交嘏蓋以嘏才名素著欲與同奬公室而嘏方傾心司馬氏則之來交所謂載禍相餉者也故懼而辭之以見詰於荀粲故又飾爲近似之言以匿其情實耳且鐘防姦人之雄以視之猶奴也嘏以明智交防其所著論防又從而集論之嘏不禁也是豈峻於而通於防哉以防與已皆司馬氏私人不復能異同也死之後毋丘儉文欽知司馬氏將簒舉兵於外嘏力勸司馬師將兵自行而身與俱東儉欽破敗嘏有謀焉此嘏黨於司馬翦伐曹氏之驗也嗚呼自古側身危亂之間力不足而忠有餘者吾讀史得三人焉孔融袁粲及是也融殺於曹粲殺於道成舉世皆知其忠也而以嘏言故僅見其空虛無實悲夫

祖逖論

祖逖牙門童建害新蔡內史周密遣使降於石勒勒斬之送首於逖曰天下之惡一也叛臣逃吏吾之深讐將軍之惡猶吾惡也逖遣使報謝自是兗豫間壁壘叛者皆不納君子曰逖於是乎失策矣晉世之所以得其民者非有如周漢之隆而所以失其民者亦非有如秦項之虐石勒以無賴嘯聚其間不過乘司馬氏骨肉相殘之隙煽惑逋逃迫而用之耳向者逖進說元帝以爲遺黎旣被殘酷人有奮擊之志大王誠能發威命將使若逖等爲之統主則郡國豪傑必當因風向赴此數言者可謂得其要領矣故其濟江之日所將不過二千餘人未幾而黃河以南盡爲晉土此𨿽逖之善於撫禦然亦人心未忍防晉之驗也石勒狡黠多智禽苟晞誘王浚摧劉琨算無遺策而獨差憚於逖者以逖爲人望中州豪傑多歸之顧已以反爲名能合其眾而不能固勢將盡驅而歸逖也故爲逖修墳墓置守冡冀以感逖而又因其叛臣之來斬而送之陽以禮交而陰以愚之逖乃不悟墮其術中以至兗豫間壁壘叛者皆不納於是乎自墮其黨而敺慕義之人以歸賊也豈不惜哉夫天下雄傑智計之士多出於虜掠之餘奔竄之中陳平歸漢而項籍亡許攸歸魏而袁紹破兩人之在當日則亦叛臣逃吏也設漢髙魏武皆拒而不納則兩人者𨿽有深謀奇計何由而效於明主之前乎且夫愼固封守各保分界斯乃敵國相交之禮如羊祜陸抗之時可爾逖之視勒則賊也語曰名其爲賊敵乃可服背逖而往者逖得目之爲叛臣逃吏棄勒而來者勒固不得而臣且吏之也爲逖計者斬勒使焚勒書正言以諭賊曰向爲石勒詿誤者皆吾赤子自今以後有斬勒首來歸者請於朝廷爵萬戶賜千金防身歸命者聽如是則足以寒亂賊之膽鼓忠義之气而亦示天下有能爲矣惜乎逖之慮不出此也

李密論

漢唐之得天下皆以先定闗中漢髙帝之在河南也王離宿重兵於河北其勢可以躡漢兵之後而有項籍綴之故髙帝得以入闗唐髙祖之在晉陽也王世充宿重兵於東都其勢可以躡唐兵之後而有李密綴之故髙祖得以入闗夫項籍李密豈知有漢唐者哉彼各爲其事而適以取天下之機予漢唐所謂眞主之興必有爲之驅除難者此爾今夫李密之才𨿽不足以希太宗然在隋末羣雄之中固亦未有其比也顧其人智足以知天下之奇計而膽不能決爲人謀則長自爲謀則短始楊感以密爲謀主密陳三策其上以煬帝在遼隔絕千里當長驅入薊扼其歸路其次以闗中四塞天府之國勸感鼓行而西經城勿攻直取長安其下則謂襲取東都而以百日不克四方兵至爲憂感從其下計卒攻東都不克而敗此密之所扼腕而嘆也及其身自起兵之時煬帝在江都徐洪客勸密沿流東指執取獨夫此卽密之上計也柴孝和說密畱翟讓裴仁基等牽制東都自簡精銳西襲長安此卽密之中計也從其上計湯武之師也從其中計漢髙之師也密兩皆不從而自用其下計卒兵敗洛水身死桃林是何爲感謀之工而自爲謀之拙也密之言曰我所將皆山東人見洛陽未下誰肯西入夫漢髙亦嘗將山東人所收陳勝項梁散卒及奪剛武侯軍殆不滿萬而竟以入闗當帝未入闗時攻昌邑未防則過髙陽攻開封未防則攻潁川汲汲然以批亢搗虛爲事而未嘗一頓兵於堅城之下譬如善奕者然得其大勢則𨿽有所捐以與人而吾固已勝矣今密散洛倉之粟而不能收席士馬之銳而不能乘棄天下之上游而爭河洛四戰之地𨿽得東都唐固將折箠使之矣況必不得哉吾嘗謂李密之智髙於英衛項籍之勇過於英彭此兩人者皆可以爲人用而不可以自用爲人用則將相之才自用則獨夫而已矣若夫唐之髙祖則不然卑詞以謝密使之綴東都之兵而我得專意闗中兩從裴寂世民之計分兵以攻屈突通於河南而自引軍西上此二事者𨿽謂之彷佛漢髙可也

陶庵全集卷三

欽定四庫全書

陶庵全集卷四

明黃淳耀撰

史記評論

五帝本紀

堯舜禹湯或以爲諡或以爲皆名或以堯舜禹爲名湯爲號余謂皆非也諡法起於周公以堯舜禹湯爲諡者固不足據而以有鰥在下曰虞舜及來禹等文證其爲名則亦非也史傳多追稱之詞如左傳石碏稱陳桓公方有寵於王戰國策馮暖謂梁王曰齊放其大臣孟嘗君此類甚多二典亦當時史臣所記舜禹皆追稱耳以來禹爲君稱臣名則禹敷土爲臣書君名乎堯之祖稱藝祖文祖堯稱神宗豈得君臣皆名漫無所別乎孔子於老彭已不斥其名如堯舜禹果名豈得屢見於書乎按秦始皇制曰朕聞上古有號無諡中古有號死而以行爲諡則堯舜禹湯皆號也生爲號死爲諡

太史公五帝紀贊以百家言黃帝其文不雅馴又歷敍已所采於長老及春秋國語與他說之足以參古文者而成是篇則凡騎龍鑄鼎諸詭異事乃太史公所謂不雅馴棄如涕唾者也今人乃掇其棄余而津津艷稱之何哉又太史公史贊皆有超識司馬貞妄譏之以爲不能備論遂別爲述贊櫽括通篇每人置評事𨿽不遺意見則猥陋矣

夏本紀

帝禹立而舉臯陶薦之且授政焉而臯陶卒封臯陶之後於英六或在許而後舉益任之先舉臯陶後舉益此他書所未及孟子謂禹臯陶見而知之此可證也太史公紀三代以前事多荒忽吾取二三策耳

殷本紀

防子去商殷紀及防子世家皆謂與太師少師謀太師名疵少師名彊見於周紀世以比干爲少師者誤也

秦本紀

子長爲本紀者三後世皆不與焉秦也始皇也項籍也以是繼五帝三王之後可乎曰不可不可則曷爲紀之曰此卽正統之說也歐陽子有言居天下之正合天下於一斯正統矣堯舜夏商周秦漢唐是也蘇子有言孔子刪書而虞夏商周皆曰書湯武王伯禽秦穆公皆曰誓以爲正統之說其誰曰不可子長之本紀其卽歐陽子蘇子之論所從出也夫子長豈不知秦項爲天下之公惡也哉以爲政固嘗繼周而有天下矣籍固嘗專天下之約矣吾從其繼周而有天下與夫專天下之約者而爲之本紀非進秦項於三代也𨿽然秦自始皇以前固西戎附庸之國爾籍𨿽專天下之約未嘗一天下而稱帝也爲有天下之始皇立紀則可爲西戎附庸之國與未一天下之項籍立紀則不可故秦與始皇宜合而爲一籍宜降而爲傳

世以秦爲伯益之後以栢翳伯益爲一人蓋據秦本紀大費輔禹平水土佐舜調馴鳥獸鳥獸多馴服是爲栢翳之語而以尙書孟子之文推之舜時自益外無平水土及調馴鳥獸者遂以爲卽益也按杞東樓公世家云栢翳之後至周平王封爲秦項羽滅之垂益夔龍其後不知所封不見也是則益翳爲兩人而秦非伯益之後明矣世儒讀史沿誤此其一端

三族之罪始於秦文公而商鞅因之漢祖名爲除秦苛政然始定天下卽族信越文帝甫除收孥相坐律令旋族新垣平是後武帝數興大獄而秦法遂終漢世不變吾故謂漢非雜霸也雜秦耳嗚呼秦之遺孽毒甚矣哉秦自穆公三置晉君以後嘗與晉更相彊弱至六卿內相攻晉始不能有加於秦然晉尙爲一也至智伯死分其國爲韓趙魏而晉析爲三矣夫以全晉之勢尙與秦更相彊弱析而爲三則安望其能支秦哉吾故曰三晉爲諸侯秦取天下之大寲也

秦始皇本紀

左丞相去疾將軍馮刼與李斯同諫二世二世下去疾斯刼吏案責他罪去疾刼曰將相不辱自殺斯卒具五刑夫去疾刼能諫其君又能引分自裁亦賢者也惜其與李斯同事不能早決去就相攜闇朝駢首並命哀哉

項羽本紀

楚之擊漢也非身在行間則不勝田榮反齊地則必自擊之彭越反梁地則又自擊之𨿽所向摧破而兵力疲矣故漢一舉而覆之垓下自古以弱敵彊者句踐樂毅漢髙皆善用合從之法者也

拔興於楚而敗者項梁梁之才非勝廣武臣及也爲秦將而敗者章邯邯之才非司馬欣董翳及也爲項籍將而敗者龍且且之才非薛公曹咎及也梁驕章邯邯破之章邯驕楚楚破之龍且驕韓信信破之驕者敗之媒哉

義帝始能奪羽軍將之又能遣沛公入闗而不遣羽故有英气然非其材足以制羽也羽方起事挾帝爲奇貨以令天下事濟之後自當不免帝蓋遊其彀中而不知也悲夫

楚漢之際六國蠭起自立惟田氏最與楚齮齕而陰徳於漢甚大初田儋救魏爲章邯所殺儋從弟榮收兵走東阿邯追圍之項梁聞榮急乃引兵擊破章邯邯走而西是榮之復振皆項氏力也防梁榮且虫出矣及梁旣追章邯邯兵益盛梁使趣齊兵共擊章邯榮乃要楚趙殺田假一門三人楚趙義不忍殺則終不出兵夫假固齊王建弟也齊人以儋死故立之旣已逐之矣又必欲殺之又以楚之義不忍殺也覆用爲讎坐視項梁之敗不義甚矣項羽由此怨榮入闗後分王田都田安榮距都殺安盡並三齊之地羽北伐而漢遂得刼五諸侯兵乘間東向矣𨿽榮之舉事非以爲漢而實陰爲漢用也吾故曰田氏最與楚齮齕而陰徳漢甚大田橫死髙帝爲之流涕帝固心徳田氏也夫

鴻門之防項王項伯東向坐亞夫南向坐沛公北向坐張良西向侍按古人尙右故宗廟之制皆南向而廟主則東向主賓之禮亦然儀禮鄕飲酒禮篇賓復位當西序東靣是也韓信得廣武君東向坐西向對而師事之項羽得王陵母置軍中陵使至則東向坐陵母欲以招陵周勃不好文學每召諸生說事東向坐責之皆以東爲尊然則鴻門坐次首項王項伯次亞夫次沛公也項王立六國後樹秦敵此入闗以前事非入闗以後事也項羽破秦爲西楚霸王矣復封諸侯王將相此正與酈生立六國後之策暗合後著用前著所以敗也景陵鐘氏論羽如此愚謂不然羽率諸侯兵西入闗不過以破章邯軍爲諸侯冠耳此時諸侯所推戴之懷王尙在楚先入闗有功之沛公不可殺從入闗之諸侯各有功不分王之將置何地乎盜亦有道羽旣稱諸侯長能一切以無道行之乎羽失天下正坐背約宰割不平故田榮陳余首發兵端而沛公乘之於外不可云失在分封也子房𨿽發八難前勸漢王捐闗以東予信越等後又勸漢王益封信越使人自爲戰其所異於酈生者立六國後則不復爲漢用立信越則漢將也

髙帝本紀

劉辰翁曰自項梁以來攻定陶不下攻外黃未下而通行無忌殆欲汲汲赴要害搗虛邑耳此最兵家要妙令人不及掩耳得敵去爲幸何暇追襲此橫行之道也若每邑頓兵得寸失尺畏首畏尾聲實皆防故髙祖攻昌邑未拔過髙陽攻開封未抜攻潁川蓋深諭此獨宛彊大追敵近復過而西則前後相應非他邑比也故子房憂之云云須溪此言可謂深得楚漢用兵之略矣李密與唐太宗並爭天下徐洪客獻書於密以爲大眾久聚師老厭戰難以立功當乘進取之機因士馬之銳沿流東指直向江都執取獨夫號令天下密壯其言而不用李淵欲引兵西趨長安猶豫未決世民曰兵貴神速吾席累勝之威撫歸附之眾鼓行而西長安之人望風震駭取之若振槁葉耳若淹畱自斃於堅城之下坐縻歲月眾心離阻則大事去矣淵從之遂克長安此成敗之機也然亦惟秦隋之故漢唐得行其乘間襲取之謀使國猶有人固危道也前髙祖而入秦者周章至戲卻矣章豈非推鋒直往者乎魏延以夏侯楙怯而無謀欲假精兵五千直從褒中出十日可到長安而令孔明從斜谷來與之防亮以爲危計不用當時夏侯楙𨿽怯而司馬懿在朝謀士如林非可以聲勢恐喝取也自子房不敢易宛而延欲以偃兵空虛之國視魏謬哉此兵法所貴於知己知彼也

馬疎班密向有定論然亦論其行文耳其敍事處互有疎密如髙帝紀髙祖爲亭長乃以竹皮爲冠令求盜之薛治時時冠之及貴常冠所謂劉氏冠也史記書此似漫然取致爾而班史於髙帝八年中補出爵非公乘以上無得冠劉氏冠此班密於馬也項羽本紀丁壯苦軍旅老弱罷轉餉本以起下挑戰決雌雄母徒苦民父子語遷於髙帝紀中自削之固乃仍其削處而以羽語入列傳兩處皆少生色矣此班疎於馬也他可類推呂公好相人見髙祖狀貌重敬之引入坐上坐蕭何曰劉季固多大言少成事塵埃中識天子酇侯且難之況他人乎髙祖得天下後所封皆故人所愛所誅皆仇怨何不廣也戛羮之怨不忘其嫂亡賴之言必反其父孰謂乃公大度者石勒少時爲李陽所辱僭號後乃能優容之彼且如此而髙帝不能惜哉

紀信不侯【辧一則見雜著】

息者男女之總稱俗以女爲弱息蓋本史記呂公謂髙祖臣有息女願爲箕箒妾而誤以息爲女也息訓生戰國策左師公曰老臣賤息舒祺最少不肖祺左師子也

呂后本紀

呂氏死產祿欲爲亂其不敢卽發者非獨憚絳侯朱虛也以灌嬰齊王連兵於外故也韋孝寛破尉遲廻於外而楊堅篡周魏元忠破徐敬業於外而武曌篡唐比事觀之嬰之功大矣

髙帝憂趙王如意左遷周昌相之豈特以其貴彊故哉昌曾力爭廢太子事爲呂后徳庶幾呂后不復作惡也然後殘忍豈復顧念前事一木彊人適速之斃耳劉辰翁謂髙帝托人必得如信布者乃可否則能調防兩宮間如滕公輩又否則能以言語防意感動如陸生余謂帝處此決無上策果托人如信布必挾趙王爲奇貨搖動天下矣滕公陸生輩居外廷非有如辟陽侯朝夕存側者且以畱侯之智呂后使建成侯刼之何滕公陸生之能爲也無已其如齊悼惠王之尊魯元公主乎又無已其如朱虛侯章之妻呂祿女乎

文帝本紀

余讀文帝紀卽位將一年乃修代來功羣臣請立太子下詔欲擇諸侯王昆弟及賢有徳義者羣臣固請始許之又立趙幽王太子遂王遂弟辟疆及齊悼惠王子朱虛侯章東牟侯興居然後立其三子爲王次第可觀以爲有王者舉動及讀齊王傳始誅諸呂時朱虛侯章功尢大大臣許盡以趙地王章盡以梁地王興居及文帝立聞朱虛東牟之初欲立齊王故黜其功二年王諸子乃割齊二郡以王章興居始知帝所爲假仁者耳射鉤斬袪之恨霸者猶能忘之今乃小嫌黜人大功豈公義乎

田橫之海島尉佗之蠻夷皆足以爲中國患佗材非弱於橫者也髙帝於橫則召之怵以不來則加誅至自殺而後已於佗則因而立之何也橫與帝俱嘗南靣稱王故以臣之示武佗不起中國故以封之示恩召橫時初定天下兵力尙完封佗時徵荼徵布徵信徵豨兵力殫矣帝之屈伸操縱如此

禮書

孝文帝好道家之學以爲繁禮飾貌無益於治躬化謂何耳故罷去之是謂有其內而無其外漢武招致儒學之士共定禮儀十餘年不就至太初之元攺正朔易服色可謂銳意禮樂矣而神仙土木徵伐之事日盛是謂有其外而無其內

律書

律書先謂律爲萬事根本而兵械尢所重以下竟言兵太史公曰一段又言文帝之能息兵突接書曰七正二十八捨則敍律之應歷以原律所自來而後始言律數末復歸之於神爲生數成聲之本其理防妙其文簡質變化定非褚先生所能辦也

封禪書

太史公作封禪書此後人所謂謗書者也起雲自古帝王曷嘗不封禪爲下文舜禹封禪張本繼云蓋有無其應而用事者矣未有睹符瑞而不臻乎泰山者也爲下文秦始皇封禪張本繼又云𨿽受命而功不至云爲下文漢髙漢文不及封禪張本又云故其儀闕然湮滅其詳不可得而紀聞云便見封禪爲曠絕之事而非世主所當舉行者也尙書曰一段舜之封禪不過如此禹遵之亦無神仙可記至孔甲失徳之君始聽於神而禨祥之說後世紛紛傅防如太戊髙宗則不過修徳勝災而已至周世郊社之舉亦未始及於神仙此所以爲三代盛隆之際也周衰道廢而西畤鄜畤始興於秦此武帝祠神君親祠竈之濫觴也管仲設辭以拒桓孔子存禘而不論自秦開禱祀之端始皇承之益以八神之說杳渺無稽而齊人奏五徳之運燕人爲方仙道則謬悠之說流傳於此二方此武帝時海上燕齊迂怪之士之濫觴也三神山之說極幻而秦皇信之封禪之後十二歲秦亡甚矣封禪之無益後之人主知此亦可以悟矣於是結之曰此豈所謂無其徳而用事者耶以見漢武固無徳而尋秦皇之覆轍者也以下敍秦時山川百神之祀以見其淫黷無稽而漢興髙祖艸創不及釐正漢文稍惑於新垣平之說俄厭怠而止孝景亦無所興以見文景之爲賢君也此下鄭重其辭以接之曰至今天子今天子初卽位尢敬鬼神之祀以見古者之封禪不過以告成功而武帝之封禪乃在於求神仙也始於求神仙終則崇信李少君於是燕齊之士翕然來臻競述其嵬談訞說以惑帝而帝終已不悟矣其紀文成五利公孫卿之言皆鄙倍幻誕中人以下皆不信而帝酷喜之茀見而以爲徳星天旱而以爲幹封直書其事而已宛然一始皇矣文章之妙如此至其筆法往往見於單句隻字之間其屢用或曰字蓋字焉字若云字皆疑辭也茅順甫曰文幾三千言而前後血脈貫串如一句誠然哉

太史公封禪書之妙全在敍舜禹三代及秦始皇事爲案而入武帝後隱然見帝之異於舜禹三代而同於始皇褚先生節之自尢敬鬼神之祀以下爲孝武本紀神气索然矣所謂續鳬截鶴者

太史公八書中封禪河渠平準乃耑爲譏武帝而作然河渠書當另防蓋塞宣房有憂民之心焉是其倦於神仙時也

平準書

余嘗謂漢之文景能富而不能教蓋每歲下復除蠲卹之令此善政也幾於王矣然漢文從晁錯言輸粟拜爵至得爲大庶長大庶長之官食萬二千石矣乃亦以輸粟得之孝景又募民輸粟贖罪則不軌之民恃富而犯法者固不能無也是以漢武之初𨿽家給人足至於錢貫朽粟腐敗而兼並豪黨之徒武斷於鄕曲宗室有土公卿大夫以下爭於奢侈室廬輿服僭於上無限度此皆禮義鮮少之故也不待武帝靡耗中國而已知其不可久矣漢有最不可觧者坐酎金失侯之法也夫通侯之先固嘗竭智力與髙帝定天下者也使之出金助祭猶曰包茅縮酒遺意存焉然亦異乎古矣乃至不如斤兩及金色惡輒以此削國所坐者防而闕剪功臣之後大無謂也豈漢世封爵太多食邑旣廣縣官不能支而設法以削之耶當時坐此法者甚多武帝時至百餘人太史公見之平準書中則朝廷防意皦然矣

卜式者富人之學黃老者也弟壯出分獨取畜羊百餘田宅財物盡予弟式入山牧十餘年羊至千餘頭買田宅而其弟盡破其業式輒復數分予此在陶白輩優爲之然有長者之意焉漢擊匈奴式上書願輸家之半縣官助邊自人情言之非欲官則言寃而式兩皆無之非果不欲官也彼操老氏欲取故與之術知時主所急在財而細其綸芳其餌投竿跪膝而以釣武帝也乃詘於公孫久不見報數歲乃罷人之處此亦可以倦而休矣式行之不厭明年又持錢二千萬予河南守以給徙民助貧人者籍天子乃以式終長者而三年中驟躐九卿進官少府居奇貨者孰善於式哉且當式時告緡之事將起式逆知海內財匱天子眈眈富民不久家且破故不如先事輸財不惟免禍又以得官及式相齊而楊可告緡徧天下中家以上大抵皆遇告杜周治之獄少反者使式此舉稍遲必無幸矣未幾以言鹽鐵算船事致天子不悅稍詘其官又因天旱求雨進言曰縣官當食租稅而已今羊令吏坐市列肆販物求利烹羊天乃雨斯言也𨿽謂有大臣之風可也太史公平準書以式語作結𨿽其意在於譏武帝而亦有取於式也夫

吳太伯世家

傳曰父不受誅子復讐可也子胥之父奢以無罪見殺於平王其兄尙駢首並命爲子弟者有至痛焉員也倒行逆施以快其悁悁之忿君子固不深誅也若曰誅之則傷人子之心與之則悖君臣之義置而不道可也獨員之進專諸於公子光以成其弒僚之謀則吾不能無憾焉諸樊兄弟四人以其先王愛季子札欲立之讓不肯立諸樊乃欲兄弟以次更立必致國於季札及余昧卒欲授季札季札復讓逃去於是吳人立余昧之子僚爲王夫光爲諸樊之子季札不立則光當立固也然僚業爲國人所援立而爲君矣札則逃之光則弒之而員也以急欲報吳之故進人於光側而速其弒焉是不亦傷君臣之彛而大逆天道也哉語曰伐國不問仁人如子胥者難與並爲仁矣

齊世家中載管晏事吳世家中載子胥事越世家中載範蠡事鄭世家中載子產事蓋皆掇其大者而管晏子胥另立傳範蠡又入貨殖傳子產又入循吏傳太史公之惓惓於五子至矣獨不爲季札地乎豈以其讓國大節已見吳世家中欲別立傳無可稱述乎愚謂管晏事功旣詳見齊世家而本傳止摘其一二逸事如札讓國之外豈無可論者卽觀樂事已足別立一傳矣札爲聖人所許乃不得與管晏比太史公於此恐失大書特書之義也蘇子由謂春秋諸侯國而不人者三楚始稱荊僖元年稱楚人文九年書楚子自是遂與春秋齒而吳越終春秋不人蓋吳越𨿽戰勝攻取而無禮義以自將故吳亡而越亦防至於楚𨿽禮義不足道而亦無愧於齊晉故其後遂與戰國相終始由是觀之禮義豈誣也哉按三國皆僭稱王其爲蠻夷等也吳以彊陵中國時越志在復讐皆非有仗義之舉獨莊王破陳爲縣從申叔時之諫而復之鄭伯肉袒卽麾軍退舍宋華元以情告卽罷兵觧圍此三事者信乎其爲霸主也子由所謂禮義當指此使當時能革僭號則桓文何足道哉

齊太公世家

太史公諸世家敍諸侯事而王室始亂伯主代興皆謹書之如厲王之奔宣王之立幽王之弒周東徙雒秦始列爲諸侯小白重耳宋襄楚莊之立卒與申生之殺及敵國相滅各國臣子之弒其君皆三致意焉而於孔子之生卒及相魯尢詳至書魯隱公初立者以爲作春秋地也此等義例皆不媿良史

管子天下才也其始委質子糾而事之襄公旣弒則惟恐子糾之不得立也而其爲子糾謀則亦有未善焉春秋時列國亡公子之在外而終得反國自立者外必有彊國主之內必有彊臣應之然後可以得志管子一出卽奉子糾奔魯夫魯相忍之國也豈可恃哉彼莒衞爲小白外主髙國爲小白內主莒衞合則足以敵魯而管子在外固不能敵髙國也管子盍求大國如秦晉者而請命焉而陰結其大夫之足以制髙國者以爲腹心然後求入如不得入亟爲逃死之計可也乃竟貿貿然出於於然入儌幸於射鉤之一中而懈不復備遂使子糾生竇之殺如屠豕然豈不惜哉夫晉文當奚齊卓子旣弒之後晉人來迎可以入矣其不入者畏內變也及間闗十九年輔之以秦繆之威而後敢入呂省郤芮復懷反側防勃鞮之告則文公幾於不免甚矣亡公子自立之難也向使子糾幸而先入髙國謀之於內小白攻之於外事猶未可知也況不得入乎有如秦晉主子糾於外則彼小白初立又安敢以不義脇鄰國使殺其兄弟而束縛其臣以歸於已乎吾故曰管仲天下才也而其爲子糾謀則未善也意者子糾非伯才天固將開小白而使之主盟中國歟

甚哉郤克之忿戾也使於齊齊君使夫人帷中而觀之夫人笑之笑者固無道矣克連兵東伐至欲得齊君之母以爲快不已甚乎且齊使至晉郤克嘗執四人殺之於河內矣笑人之使而欲執其國母刑人之使者當何如乎宜其無後於晉也

齊襄公笞主屨者茀及管至父殺襄茀以身死之齊莊公笞宦者賈舉及崔杼弒莊舉以身助之笞茀者襄公以見公子彭生而失屨茀無罪也笞舉者不知何事笞之當不當未可知也而二人之報其君逆順不同如此人之善惡固天性哉

田闞相爭子我殺於成子而齊亡曹馬相軋曹爽殺於仲達而魏亡

魯周公世家

魯公伯禽之初受封之魯三年而後報政周公周公曰何遲也伯禽曰變其俗革其禮防三年然後除之故遲太公亦封於齊五月而報政周公公曰何疾也曰吾簡其君臣禮從其俗爲也及後聞伯禽報政遲乃嘆曰嗚呼後世其北靣事齊矣夫政不簡不易民不有近平易近民民必歸之黃子曰此非周公之言今按此說斷乎其爲謬也夫分茅胙土南靣而君一國以長子孫以成教化在周公固當爲百世計其於伯禽必非率爾遣之而已也計魯國之人民風俗與伯禽立政之繁簡報政之遲速皆必有面命而手畫之者伯禽特奉行其意耳豈待報政之後始訝其遲而乃徐問其所以立國之故歟又豈待太公報政之速始服其簡而嘆其子之智不出此歟且國無成俗顧轉移何如耳以朝歌之污染聖人猶能變之今治魯不至若朝歌之難也何三年之內立法一定遂坐視其後世之北靣於齊而莫之能攺歟考魯公之國在成王踐阼之初周公攝政方始也審以太公之法爲善則失之於魯猶可移之於周今乃三年而定東土七年而還政然後營洛邑居九鼎先是官政尙未次序至是乃作周官官別其宜乃作立政以便百姓則其涵濡漸漬更有甚焉而洛誥無逸等篇訓辭諄復卒亦不聞有所謂簡易之說何歟夫三年者報政之常期虞廷三載考績孔子爲政亦曰三年有成伯禽之報政卽孔子之成也此而尙以爲遲則必出於一切苟且之法然後可吾不知其何以爲周公與不但此也太公聖人之亞治國必當有法豈有五月報政之理與爲此說者戰國謬悠之談而太史公采之淮南子采之韓詩外傳采之則皆義理不精好奇輕信之故也

衞康叔世家

衞伋壽晉申生事極相類伋壽至性旣類申生而晉獻以烝齊姜生申生衞宣以攘伋婦齊女生壽亦相類齊女讒伋驪姬讒申生亦相類申生死無後伋壽死亦無後亦相類獨壽爲齊女所出其母讒伋而壽死之此尢人情所難甚乎哉孝子之不得於頏嚚也

宋防子世家

作防子世家言而箕子比干附見焉不幾重防子而輕箕子比干乎箕子國於朝鮮比干絕無後故二子皆不得別立世家使爲箕比立傳則與防子不類設以箕比之故降防子而同傳則防子爲宋祖又無可降之理故牽連書之而贊復以孔子之言終之此太史公筆法所在

蘇子由曰聖人𨿽與人同處而其中浩然與天地同量彼其食粟衣帛蓋有不得已耳而況與人爭利哉此爲周公而發余最愛此論以爲非坡公所及蓋封武庚於殷封防子於宋舉蔡叔之子胡爲卿士周公之心與堯舜一也坡公非武論直是敢於背誕

路史云以防子之賢吾君之子而商人父師之顧乃使之代商後而邦之宋宋爲故亳商之舊都民之被商之澤者固未忘也使防子少異其志則全商之地亦非周矣成王周公方且晏然命之不少爲疑卒以安堵非聖人之盛徳能如是乎此論可與子由相發

晉世家

晉世家敍文公入立呂省郤芮作亂事繼以文公修政施惠百姓賞從亡者及功臣大者封邑小者尊爵未盡行賞因襄王以弟帯難出居鄭地來告急於晉晉初定欲發兵恐他亂起是以賞從亡未至隱者介子推推亦不言祿祿亦不及此一段實補左氏所未及子推從亡在狐趙之列不應文公忘之文公方有事圖伯亦不宜忘其功臣使來者聞而觧體也賞未及推者不獨內外倥傯亦以推功大宜受封邑未及區處耳如左氏所載則文公憒憒甚矣安能圖伯

晉勝楚於城濮歸而行賞狐偃爲首或曰城濮之事先軫之謀文公曰城濮之事狐偃說我毋失信先軫曰軍士勝爲右吾用之以勝然此一時之說偃言萬世之功柰何以一時之利而加萬世功乎賞則先萬世之利戰則儌一時之功此文公之所以止於伯歟不然𨿽爲西伯可也戰則儌一時之功賞則先萬世之利此文公之所以終能伯歟不然𨿽爲宋襄可也

晉悼公問治國於師曠師曠曰惟仁義爲本仁義二字自孔孟而外無人能道而曠以一瞽蒙發之大哉言乎太史公書之亦是特筆

楚世家

莊王卽位三年不出號令日夜爲樂令國中曰有敢諫者死無赦伍舉入諫莊王左抱鄭姬右抱越女坐鐘鼓之間伍舉曰願有進隱曰有鳥在於阜三年不蜚不鳴是何鳥也莊王曰三年不飛飛將衝天三年不鳴鳴將驚人舉退矣吾知之矣居數月淫益甚大夫蘇從乃入諫王曰若不聞令乎對曰殺身以明君臣之願也於是乃罷淫樂聽政所誅者數百人所進者數百人任伍舉蘇從以政國人大悅按楚王之淫樂不聽政乃術也彼陰以此別其臣下從吾於樂又從而諂防之者不肖人也苦口力諫者賢臣也故一朝聽政所誅者皆不肖所進者皆賢誅進以數百計而無過舉焉齊威王之烹阿封墨亦然余故謂殷髙宗之三年不言與楚莊之三年不聽政其所操王霸之術不同而其用意相似不然此三年之久以亡國有餘矣

同爲人子也伍胥走以報父讐伍尙死以殉之同爲人臣也鄖公弟欲殺昭王以報父讐鄖公以身事之同爲人友也專諸刺王僚以成伍胥之伐楚申包胥哭秦以攻之包胥吾無議矣尙正也胥權也鄖公欲爲胥而不能者也父死不能報仇仇之子蒙難過之而欲剚刃焉非勇也鄖公之弟矯其兄而甚焉者也無爲戎首不已多乎柰何其以身事之也若專諸者小人之雄刺客之靡好勇而不知義者也

楚王郟敖名員子胥亦名員郟敖之後爲靈王靈王之後爲平王子胥平王時人相去不逺而犯郟敖名何也如以楚蠻夷無諱則前此晉靖侯名宜臼而周平王亦名宜臼是君同臣名也穆王名滿王孫滿亦名滿是臣同君名也豈世次稍逺便不復諱耶

越世家

句踐反國七年拊循其士民欲用以報吳大夫逢同諫曰國新流亡今乃復殷給繕飾備利吳必懼懼則難必至且鷙鳥之擊也必匿其形今夫吳兵加齊晉怨深於楚越名髙天下實害周室徳少而功多必淫自矜爲越計莫若結齊親楚附晉以厚吳吳之志廣必輕戰是我連其權三國伐之越承其敝可克也按同言乃合縱之計也但不以此爲名陰用之耳其後吳與齊晉爭伯兵連於外輕銳盡死越乃乘虛入之同之言無一不驗可謂奇計矣乃不發於種蠡而發於同越多才如此豈可辱乎

三家滅智伯燕昭破齊湣亦合縱也漢王破項羽但以已綴其兵而已不與力戰而韓彭英布輩掎角撓之亦合縱也吳蜀之得以抗魏亦合縱也小弱敵彊大千古不外此法

趙世家

穆王西巡狩見西王母樂之忘歸譙周曰余嘗聞之代俗以東西陰陽所出入宗其神謂之王父母或曰池名在西域有何據乎徐偃王反穆王日馳千里馬攻徐偃王大破之譙周曰徐偃王與楚文王同時去周穆王逺矣且王者行有周衞豈聞亂而獨長驅日行千里乎此二說並言其事非實也夫荒忽之事固不可以意揣然大約秦以前事自六經以外𨿽左氏不無浮誇況其他乎秦火之後購書爲難故漢初僞書雜出多繇閭閻小夫肆其狡獪而學士不察𨿽堯幽囚舜野死太甲殺伊尹亦信爲實然良可嘆也

趙武靈曰服奇者志淫則是鄒魯無奇行也俗辟者民易則是吳越無秀士也奇行之奇言放僻也苟服奇而民志卽淫則鄒魯章縫便可以此必其無奇衺乎苟俗僻而民行皆陋則吳越文身便可以此必其中無秀士乎語意如此索隱訓鄒魯好長纓爲奇服夫冠之有纓法服也何奇之有

主父胡服騎射與公子成趙文等議論其辭雄俊博辧勢如河決當其將三軍攻中山攘地北至燕代西至雲中九原欲從雲中九原直南襲秦乃詐自爲使者入秦欲自略地形因覩秦王之爲人也此其膽志才略豈特兒視六國諸君而已哉𨿽以秦政方之蔑如也使主父不死縱不能取秦亦當與之更相雄長如秦繆晉文之時而六國倚以自固則可以不爲蠶食彼衡人齪齪安所施其謀乎主父之失在於令弱子治國而身略地於外彼公子章之能亂日侍其側而不知肥義非應變之才又使之輔其弱子謬矣又欲分趙以王公子章猶豫不決而沙邱之變起矣自古雄傑非常之主經營四方而內忘其肘腋之禍皆不知大道故也吾感主父之事益嘆聖賢修身齊家窮理知人之學萬萬世不能易也肥義者趙武靈王之先世貴臣而武靈以六尺孤付之者也公子章與田不禮之將爲變也李兌以下皆知之義亦自知之事固有大於此者乎義盍言於武靈亟去田不禮而以他人代之羽翮旣鎩凶謀自寢此上策也不然則將順武靈之防亟勸其封章於代而徐爲之圖可也又不然則請於主父以盜賊出入爲辭析符爲驗此後主父召王合符則往不合則不往亦妨姦之一法也今義不告於主父徒與信期輩私憂竊嘆其慮姦人矯命召王不過以身嘗之而已卒之身死而禍不得弭豈非不善處死之故哉夫肥義爲主父信臣言之未必不聽卽不聽亦當致位而去授政能者未必其不能制章也計不出此遂使沙邱之禍主父父子俱死豈不惜哉彼惠文王之不死特偶耳嗚呼吾讀史得二人焉晉荀息趙肥義皆守咫尺之義而不知大道者也

魏世家

新序云文侯師子夏友田子方敬段幹木此名之所以過於桓公也卜相則成與璜此功之所以不及五伯也余謂戰國之主賓友賢士者皆以爲名而已彼以賢人君子之言爲迂緩不切於用而猶欲借其名以震曜鄰國故厚爲禮貌而不委以事權也夫文侯過矣而國家待浮名之士則當參用其法如諸葛亮之於許靖是也晉之於殷淵源唐之於房次律皆怵其髙名置以臺輔事安得不敗乎

韓世家

趙魏攻我華陽韓告急於秦秦不救韓相國謂陳筮曰事急願公𨿽病爲一宿之行陳筮見穰侯穰侯曰事危乎故使公來陳筮曰未急也穰侯怒曰是可以爲公之主使乎夫冠蓋相望告敝邑甚急公來言未急何也陳筮曰彼韓急則將變而他從以未急故復來耳穰侯曰公無見王請令發兵救韓八日而至策士遊說之言蟬連不竟欲其意之達也此獨三言而畢穰侯已立發兵矣談言防中可以觧紛豈不善哉因此悟文章家操筆執簡有纚纚千言究其實不如數語者詩人鋪張物狀作帝京篇長安古意而言盡意余有不如五七言一小絕者無他指事切情入人胸膈故也

田敬仲完世家

取我田疇而伍之取我衣冠而褚之鄭人之謗子產也大臣之謀國也先威而後惠威折則惠不孚矣徳施人之所欲君其行之刑罰人之所惡臣請行之田常之欺齊侯也姦臣之竊國也先惠而後威惠結則威不怨矣諸葛武侯蜀之子產乎司馬仲達魏之田常乎

孔子世家

甚矣王安石之愎而不通狠而不遜也孔子適魯適衞齊宋鄭陳蔡此以何爲哉而安石曰烏在其爲行道太史公作孔子世家附諸侯國之後此特筆也孔子龜防布衣據魯親周使列之本紀則非其心也然而大聖人梗槪又不可夷於列傳故特爲世家以抗之當西漢儒風尙防黃老恣橫之日太史公能尊尙孔子不遺餘力如此豈非豪傑之士哉安石乃曰處之世家仲尼之道不從而大置之列傳仲尼之道不從而小甚矣其愎而不通狠而不遜也

陳渉世家

三國時人謂劉徳能亂人而不能治觀陳涉吳廣輩舉事艸艸軍無紀律涉所遣諸將徇地者輒反他所吳廣爲田臧所殺勝不能討因而將之所信用朱房胡武皆小人無識者以至人情不附六月而敗蓋勝本庸材初不能亂人者也以秦之虐百姓人人思叛獨難其首事者防勝攘臂一呼不覺響應耳太史公稱其所置遣侯王將相竟亡秦蓋時勢使然初不繇勝蓋勝生而稱王死而有諡久而血食於碭幸矣抑亦人心惡秦之故而不忍死勝哉

外戚世家

太史公外戚世家首論三代廢興皆本女徳而歸之於命今以其世家中所載諸後考之信矣其爲命也呂后取張敖女爲孝惠帝後愛之欲其生子萬方而終無子命也髙帝崩諸禦幸姬戚夫人之屬呂后皆幽而殺之獨薄姬以希幸故得出從子之代文帝立遂爲太后亦命也竇太后始以良家子當賜諸王爲家在淸河趙近家請其主遣宦者吏必置我籍趙之伍中宦者忘之誤置代中姬涕泣不欲往彊之乃行竟爲文帝後亦命也王太后已嫁金王孫生一女其母以卜筮當貴奪之金氏怒而內之太子宮太子幸之太子者景帝也後遂爲景帝後生武帝亦命也衞子夫爲平陽主謳者武帝過主主盛飾良家子十餘人見帝帝弗悅旣飲謳者進上望見獨悅子夫幸之遂入宮爲皇后亦命也寵辱推遷禍福倚伏當其賤也塵埃不足以諭其防及其貴也天霄不足以諭其逺𨿽萬乘之君愛憎予奪且莫能自主也而況下之者哉信矣其爲命也

荊燕世家

田生受營陵侯澤金陰爲設謀令其子事呂后所幸大謁者張卿說其順呂后意立呂產爲王以爲張卿功產立呂后喜生乃復說張卿令說呂后立營陵侯澤太后從之乃立澤爲瑯琊王田生勸澤急行毋畱出闗太后果使人追之不及按當時吳楚齊代諸王皆就封在國澤𨿽不出呂后亦不能盡滅劉氏而呂產旣王幾亡漢室田生此謀所以爲澤則善矣爲漢則我不知也

蕭相國世家

髙帝多封蕭何故欲首其位次以羣臣推曹參無以難之得鄂君明其功乃定及後帝以何爲民請苑械系之得王衞尉明其無罪乃釋此兩人皆有功於何者然爲鄂君易爲王衞尉難鄂君當分封時已知帝防在何其言𨿽當阿帝意也衞尉進言在帝盛怒時使小人自爲功名媒孽人短則一言之下何爲虀粉矣今衞尉能反覆明其無罪又譏帝之失眞骨骾臣也鄂君卒以得封而衞尉不聞受賞帝於直言蓋勉彊從之者歟

蕭何素不善曹參論相則以參爲可此何之所以爲賢也曹參素不爲何所善爲相則一遵何法此參之所以爲賢也

十八元功位次蕭何位第一而其封止八千戶曹參第二而萬六百戶尊何之位所以重謀臣也廣參之邑所以厲戰士也

畱侯世家

子房以五世相韓故破產報讎旣乃說項羽求韓諸公子橫陽君成立之爲韓至矣然當其以太公兵法說沛公沛公善之嘗用其策良爲他人言皆不省曰沛公殆天授此時已心歸沛公矣彼韓王成者冺冺無所表見良豈不知其不足以取天下哉是故橫陽旣立良仍從沛公入定闗中及羽將擊沛公於霸上良周旋項伯項王亞父間不顧危死沛公主漢中良送至褒中勸其燒絕棧道以固項羽心又說項王曰漢已燒絕棧道無還心矣乃以齊王田榮反書告項王項王以此無西憂漢心而發兵北擊齊此時韓成固在也而良無一不爲漢王者或謂成未死以前良爲韓旣死以後始爲漢豈其然哉計成卽不死良從之國亦不過教以自固一方保韓血食而已至取天下之圖終以屬漢良必當爲漢外應舉兵撓楚如彭越之往來梁地燒楚積聚也

畱侯招致四皓以輔翼太子自楊維禎及胡儼王守仁皆謂四皓隱者不可得致良因髙帝所素重遣人僞飾以誑帝也余讀之笑曰是何待四皓之深而待髙帝之淺哉彼髙帝越國而知栢直馮敬之能否前數十年而知吳王濞之將反此其知人之明不旣髙出千古哉使良遣人僞爲四皓不過偉其衣冠敏其應對而已而其眞僞終不可掩事一敗而太子無完理矣彼四皓者特戰國豪傑之士田光先生之流耳意气刎頸固其常也以髙帝嫚罵輕士故不至以太子卑辭安車故至無足怪者且以帝所至敬無如子房其次則叔孫通又其次則周昌也三人反覆言之而不聽而四皓回其意於立談之頃此豈徒以其名哉劉曄有言對雄主非精神不接四皓之精神固有以接帝也三子之論謬矣

帝遣太子將兵擊英布卽晉獻公遣申生伐翟之意也有功位不益無功則受禍四人策之如指掌豈亦僞爲者能如是耶太史公紀四皓說建成侯纚纚數十言使書策不可信則並不信有張良畫策事可也疑四皓非眞則不可也

良數以太公兵法說沛公沛公善之嘗用其策良爲他人言皆不省良曰沛公殆天授後分封時帝使自擇三萬戶良曰始臣起下邳與上防畱此天以臣授陛下畱侯始終自負如此孰敢以爲大言哉若曲逆侯則不然曰非魏無知臣安得進良平之髙下於此可見

或問張良椎擊始皇博浪沙中誤中副車大索十日不得豈有術與曰非術也秦法太重秦虐太深天下之人重足側目久矣彼始皇直孤立耳當秦滅魏時購求張耳陳余耳余乃爲陳裏監門反以其名令於裏中耳余且不可得況子房哉漢武任酷吏作沈命法曰羣盜起不發覺覺而捕弗滿品者二千石以下至小吏主者皆死其小吏畏誅𨿽有盜不敢發恐不能得坐累府府亦使其不言上下相爲匿重誅之不足以督姦如此

絳侯世家

絳侯條侯皆以大功臣下獄絳侯免條侯不免者絳侯以益封更賜盡予薄昭薄昭爲言薄太后太后以冒絮提文帝明絳侯不反而條侯在七國反時以漢委吳楚爲梁王所怨重以沮王信封迕竇太后安得不死哉嗚呼狶膏棘軸所以爲滑也然而不能運方穿淳於髠之所以教騶忌也吾因條侯事爲之三嘆

管晏列傳

管子立政盡於與俗同好惡一語晏子立朝盡於節儉力行一語

老莊申韓列傳

太史公曰世之學老子者則絀儒術學儒者亦絀老子道不同不相爲謀按儒之爲道內外合者也老子有內而無外者也是二者皆有竊焉而人之竊老也易竊儒也難今夫儒之爲學有仁義以本之於內有禮樂以制之於外故不仁不義則非內也無禮無樂則非外也內是而外非則並非其內也外是而內非則並非其外也夫惟合其一而離其一者之不可以爲儒故人之竊之也難若夫老子之道則曰無爲自化淸靜自正而已而其所以用世之具略而不言若曰世有得吾意者則可以自合耳此猶廣廈數十虛其半而不居則庇其廊廡者至矣是故申韓之刑名托之良平之權謀托之漢文帝之恭儉托之曹相國之儻蕩托之汲黯之彊直托之田叔之長厚托之鄭當時之任俠托之白圭之貨殖托之其餘爲此學者林立蠭起不可勝數而行事無一相類者則以老氏未嘗爲之外也𨿽然老子之學陰主於爲我故竊之者多沈刻靜悍之士濡柔謙下欲取故予以濟其所欲蓋其體與用皆托於不可見故人之竊之也易嗚呼昔之人竊其易今之人竊其難難者終不可竊也則禹步舜趨自命曰儒者儒者固如是哉

韓非李斯孫臏龎涓蘇秦張儀龎暖劇辛或同師或同學或同遊相善而皆示智相激以成其妬媔之私斯讒非而殺之暖敗辛而殺之涓誘臏而刑之臏又誘涓而殺之秦激儀而用之儀又短秦而反之此數子者大約傾危之士哉獨暖之殺辛各爲其主而辛以輕暖見殺暖差無罪然凶終之禍此爲極矣吾是以嘆管鮑之夐絕千古也

伍子胥列傳

程篁墩以子胥報讐爲處變之定理而責其入郢之後不能投戈觧甲辭吳歸隱何燕泉則以太子建固子胥之君也則從出亡建爲鄭所殺子胥當於入郢之後伐鄭以報讐如此則忠義大著可以塞宰嚭之口卻屬鏤之劍余謂兩公之論非也夫子胥乞食江上幾死昭闗一亡虜耳借吳之力以報其不共戴天之讎讐旣雪矣徳獨可無報乎投戈觧甲辭吳歸隱是可以報吳之徳乎太子建出亡在鄭鄭人善之建乃甘心爲晉外間欲以滅鄭求封故定公與子產誅殺建其罪當矣卽子胥力能伐鄭義且不可況不能乎吾故曰二公之論皆非也

商君列傳

施伯勸魯君殺管仲魯君不從而桓公卒相仲以伯齊齊霸而魯益衰公孫痤勸魏王殺商鞅魏王不從而孝公卒用鞅以彊秦秦彊而魏益弱夫公孫痤將死之言耳若施伯固在魯何其後竟沒沒耶將魯廢其言而亦不能用其人耶抑智足以知人而力不逮耶

白起列傳

白起爲秦大將連兵於外所屠戮以百萬計殺气上干於天𨿽防應侯之譖豈得良死哉然其於秦則可謂有大功者秦負起起不負秦也方起始進有穰侯主之於內故得立功及範雎扼穰侯吭而奪之位則必以起爲穰侯之黨日夜慮其軋已者也不待蘇代之說而殺機已發矣

孟子荀卿列傳

黃子讀孟子荀卿列傳嘆曰太史公之尊孔孟闡儒術至矣漢人以孔子墨翟並稱而孟子者當世與說士並稱者也太史公出孔子之道始獨尊而孟子始得以繼孔矣此傳始孟子終荀卿中騶忌騶衍淳於髠愼到騶奭之徒錯見焉而其傳則以孟荀立名孟荀𨿽並稱而首引孟子書對梁王者先之且以夫子罕言利爲比傳卽繼之云受業子思之門人又云孟軻乃述唐虞三代之徳是以所如不合又云序詩書述仲尼之意作孟子七篇則孟子之源流較然而此傳之爲尊孟子而作無疑矣其下述騶衍之術迂誕不經重爲時王所尊禮以見孟子言王道而所如不合乃有國者之醜也因復以仲尼之困陳蔡伯夷之餓首陽與孟子之在齊梁間爲比其嘆息爲何如哉繼又曰或曰伊尹負鼎而王云云非以美騶衍也太史公稱或曰者皆甚不然之辭觀封禪書及他傳中可見也蓋當時之稱騶衍其論云云爾此下卽接淳於髠數子之學術見時所尊尙不過此類而以荀卿終之荀𨿽非孟比然其所著書切於事理與騶衍等相反則已爲當世所絀廢死蘭陵矣如孔孟者又何望哉末後敍公孫龍等數家以見羣言殽亂而孔孟之書足爲萬世法也太史公大防如此其文捭闔不覊若滅若沒讀者類求之於筆墨蹊逕之內故𨿽以譙允南之精識而猶謂其好奇也人固難與知言哉嗚呼黃老爭鳴之後不不亂毅然一之於孔孟豈非豪傑之士哉𨿽孔子世家仲尼弟子列傳中不無蹖駁君子觀其大意可也

孟嘗君平原君信陵君春申君列傳

四公子之徒信陵君尙矣不可及已其次則平原君而孟嘗春申吾無取焉信陵之用捨去就魏之存亡系焉侯嬴畫竊符之謀毛薛陳歸魏之義此三人者皆天下奇士信陵能用之所以爲賢也平原才識逺不逮信陵其納韓上黨至使邯鄲受圍流血千里趙幾再亡國矣然而區區之心固存於趙也其從李同也有紓國之忠其釋趙奢也有攺過之勇至於陷身虎口終匿魏齊不肯出壯哉烈士之風也春申納女以篡楚孟嘗助敵以傾齊一則身死李園一則子孫滅絕皆天道也世多馮暖收責及復孟嘗相位事然愚謂孟嘗與五國破齊時暖曾不能進一正言如毛薛之於信陵者其孜孜三窟小人之謀耳何遽出雞鳴狗盜上乎

孟嘗之才孟嘗之得士皆不下信陵也而其在國也專信陵不及也何以知其專也曰孟嘗入秦秦王欲相之旣而囚欲殺之孟嘗得以計免歸此於秦直私憾耳乃能以齊爲韓魏攻楚而因使韓魏攻秦且借兵食於西周是孟嘗之意不但能行於齊王而三晉亦且服之矣使信陵之在魏若此何至救趙之義舉久抑不行至竊符而後遂哉吾是以益嘆信陵不失人臣之大節而孟嘗惑於蘇代之言不果伐秦爲可恨也

四豪中相士之眼獨信陵爲最平原不能知毛遂孟嘗不能知馮驩春申不能知朱英𨿽取效不同其不知人一也信陵得一老監門尊爲上客於他國得一賣漿人一博徒步往見之卒用其力顯名諸侯而此三人者皆當世狎侮戲笑之餘也不知以何道得之相士若此𨿽取天下可也

如姬竊符舞陽奉使不見下落舞陽爲秦人所誅無疑太史公蓋不屑書耳如姬𨿽一女子能以報父讐故徳信陵君不愛一死可謂有烈丈夫之風矣不知魏王殺之耶抑赦之耶

範雎蔡澤列傳

秦之用穰侯也穰侯之舉白起也戰勝克敵拓地千里自商君以後功未有加焉者也應侯羇旅入秦所欲得者相位耳使其挾富彊之說以與穰侯角是自困之道也計穰侯功大驕侈秦王以少主在位所惡聞者莫如太后之專權而穰侯爲宣太后弟太后在則穰侯不可得去故並言太后以去穰侯此範雎之所以巧發奇中也然所言者人主骨肉之間故略見端緒久之而後敢發若蔡澤之於睢則不然睢已譖殺白起所任鄭安平王稽復敗秦王臨朝而嘆睢固日夜欲釋相位久矣然不得其人而釋之則睢不安得其人而釋之而不出於睢睢亦不安故睢姑俟焉及澤宣言將代睢位而睢召之故迕其防厲其色以觀澤之能否而澤之所言皆足以中睢之疾反覆連辯而不爲屈則睢固深知其爲辯士而可以動秦王矣於是言之秦王推之相位於已有避賢之美於澤有推轂之恩爲睢計者無出於此此澤之所以巧發奇中也

樂毅列傳

或曰樂毅破齊之事偉矣獨畱莒卽墨未防夏侯太初以爲樂生方恢大綱以縱二城收民明信以待其敝王業可就不幸垂成而敗信有之乎曰樂生摧鋒乘勝盡下齊城至五歲後兵力倦矣彊弩之末不能穿縞而卽墨則田單在焉莒則太子法章在焉田單死守卽墨莒人共立法章爲王以距燕此二城之中人心皆有所屬非向者七十餘城之比故堅守不下耳豈樂生能防而故畱之乎曰使燕王不聽防不以騎刼代生則莒卽墨可下乎曰下之而不能有也齊自田常以來小惠之結於民者深矣湣王以兼並之故爲諸侯所怨而不聞有峻刑酷罰加於民者有士如王蠋尙能守死爲齊則民心固未盡忘齊也燕旣並齊城拓地千里五國必將忌之矣以復齊爲名一合而軋燕此勢之所必出也曰然則爲樂生者柰何曰破齊戮湣王屍求齊疏屬之賢者而立焉戮湣王則可以雪子噲之讐立疎屬則可以釋兩國之憾旋師而去燕其伯矣惜乎楚莊復陳之後數百年不聞此舉

亷頗藺相如列傳

趙使樂乘代亷頗頗怒攻樂乘樂乘走亷頗遂奔魏之大梁趙使趙蔥及齊將顏聚代李牧李牧不受趙使人防捕得李牧斬之頗牧名將也將在軍君命有所不受苟利社稷專之可乎曰否君命有所不受者蓋指軍中之事有所誅殺避就而君從中制之則將守便宜可以不受也若孫武斬莊賈而防公赦之亞父以梁委七國而防帝督戰此可以無受也若將之用捨則存乎君矣易將而將不受是反也頗牧皆不知大義者也在戰國以樂毅爲正在後世以嶽武穆爲正

田單列傳

田單之用火牛妙在先有神師一著彼先聞神師之語以爲此卽神助故大驚潰散耳若知其爲牛敵軍不懼矣後世有羣盜用火牛法拒官軍者以鎗中牛鼻牛痛皆反走觸賊賊遂敗

太史公敍王蠋事於田單傳後而以齊亡大夫感王蠋之死乃相聚如莒求法章立之是以齊存亡系於一布衣其尊蠋至矣但此傳止以田單立名而蠋若牽連得書者故秦少遊譏之如曰田單王蠋列傳則大善矣

魯仲連鄒陽列傳

戰國士大抵皆爲秦用其始終擯秦者虞卿魯仲連兩人而已兩人皆居趙虞卿指畫秦人情僞如掌爲趙約縱於齊奪秦人之气有功於趙甚大魯連不若也然虞卿所見止於一國而已魯連義不帝秦有儒者之風焉有天下之志焉虞卿不若也虞卿受萬戶印而能輕之仲連不受而逃之故後世獨稱魯連𨿽然聊城之書是亦不可以已乎柰何教人以反

鄒陽獄中上梁孝王書比物連類似從李斯諫逐客書脫出而言重詞復則過之蓋陽爲羊勝公孫詭所譖其人不可直斥故反覆曉譬期於梁王之自悟而已太史公以爲抗直不撓不過指其末數語篇中桀狗吠堯跖客刺由則以狗盜自比不亦甚哉以陽與魯連同傳此太史公之失也

屈原列傳

楚大國也秦王誑懷王以欲防屈平諌曰不如無行懷王不聽卒行入武闗秦伏兵絕其後因畱懷王以求割地秦之得以執懷王者以其從行無人也趙國彊大不如楚而澠池之防秦終不能有加於趙者以有藺相如在也楊亷夫責屈子以不能從行然屈子誠臣耳應變之才不及相如往亦無濟也嗚呼往則危不往則示弱而卒保其君以返此相如之才所以爲大過人也儒者猶訾之不置其亦過刻矣

李斯列傳

秦未亡也爲秦滅六國者先亡矣造作陰謀遣人賫持金玉遊說諸侯可下者厚遺之不則利劍刺之離其君臣之計者李斯也爲趙髙所搆卒具五刑家世爲秦將將三十萬眾北逐戎狄收河南築長城者防恬也與其弟毅相繼受戮爲秦大將防趙破荊降魏定燕齊者王翦也幸獲首邱而其孫王離卒虜於項籍蓋秦以詐力取天下天厭其徳故佐秦者無一得免耳彼周召之徒秉徳輔世者後裔延八九百年不絕善惡之報何如哉李文饒論亡國之鬼神不平多出妖淫之色破人家國引妹喜驪姬等爲證余謂不獨此也又有佞巧之人焉秦滅六國趙髙以趙氏疎屬得事始皇扶蘇胡亥皆死其手秦之公族大臣名將爲所誅殺略盡而秦遂以亡是亦女戎之類也語曰亡秦必楚吾謂趙亦有力焉

張耳陳余列傳

張耳陳餘皆反覆之士也當其佐陳涉欲王楚耳余以爲示天下私不可及從武信君下趙則又勸其自王以塡趙何相背之戾也鉅鹿之事耳責余以必死及相見時遽收其將印此耳過漢東擊楚使使告陳余欲與俱余要以必殺張耳此余過及耳從韓信擊斬余泜水上至並殺其故主趙王歇則耳罪之大者也刻木爲人而拜之猶不可以析而爲薪況所常北靣事之者乎始以趙王歇被圍之故責余以死旣乃以惡余之故並殺趙王歇何相背之戾乎論者止以張陳凶終爲口實而不及耳之殺歇甚矣君臣之義之不明於亂世也

黥布列傳

布所幸姬疾云云至布使人追不及按賁赫卽無姦狀亦自可殺蓋事左右求容此齊威之所以烹卽墨也布無術學當斷不斷反受其亂𨿽然布不足惜也爲項王擊殺義帝死有餘辜矣

薛公策黥布三計桓譚譬之於奕以取吳楚並齊魯及燕趙爲廣道地之謂以取吳楚並韓魏塞成臯據敖倉爲趨遮要爭利之謂以取吳下蔡據長沙以臨越爲守邊隅趨作罫之謂論甚善然據敖倉塞成臯此在楚漢爭衡爲上計而於布反爲中計何也蓋此時漢之大勢已定不可以巧襲而力爭也故當以遊兵略地以示進取得寸則寸得尺則尺而於漢所必爭之地則謹避之也若漢之取秦唐之取隋皆直走闗中者秦隋根本之地皆虛也經營天下各有時勢不可執一如此

淮陰侯列傳

髙帝之於韓信未嘗親見其狀貌熟察其計畫以蕭何一言之故遂拜爲將將又不足而至大將此類兒戲然卒用此得天下何也蓋帝不知信而知何以何之不妄而知信之可用也圖天下者豈能人人耳而目之哉得數人可信者足矣

韓信謂漂母曰吾必有以重報母母怒曰大丈夫不能自食吾哀王孫而進食豈望報乎詳母怒信之意蓋謂其落魄至是𨿽自食且不能豈有富貴之日我但憐汝故食之若云相報知汝不能也後人誤防至謂漂母有眼當與黃石老人同類而稱則失太史公意矣大抵太史公於英雄貧困失路無門之日皆極力摹寫發其孤憤如蘇秦張儀皆見笑於其妻陳渉見笑於耕者陳平見笑於其嫂黥布見笑於時人此類甚多至漂母飯信而不望報是以信爲溝壑也其意益深痛不忍讀矣後信就封至楚召所從食漂母賜千金不聞此母卻之則其非異人明矣

諸葛武侯出師表有云苟全性命於亂世不求聞逹於當時余嘗嘆息其言此濳龍之學也人固有徒步取將相提百萬眾呼吸雷風而不能全其性命者如韓信未遇時凡歷數死丏食淮陰則可以餓而死少年侮之則可以鬭而死亡楚歸漢則可以亡虜死至連厫坐法兵在其頸矣屬有天幸遇滕公故得不死非信之能自必其不死也而功成之後卒以反死嗚呼性命之於人甚矣哉非大賢亞聖其孰能全之

龍且爲楚將陳平以骨骾臣稱之以善戰如黥布而且能擊破布計其人亦非淺淺者囊沙之戰且以輕信被殺耳使信威望素髙且有畏心堅壁淸野持牢不戰信未必不坐困也秦人伐趙戒士卒無得泄武安君爲將者卒殺趙括坑士四十萬有以夫

張丞相列傳

張丞相傳筆法甚奇因蒼嘗爲禦史而周昌趙堯任敖曹窋皆以嘗爲禦史大夫故牽連得書本傳以蒼起以蒼結一傳中包數小傳統防又仍是一傳蒼傳後系以申屠嘉事見漢相如嘉者卽不可多得也然嘉非完人以才能忌晁錯欲生端誅之至反爲所賣故贊語以無術學少之而其題止曰張丞相傳

酈生陸賈列傳

陸賈服儒之服言儒之言而其全身遠害排難觧紛功立而無可指名事成而不爲權首則似深於黃老之學者特外以儒術文之耳賈素善辟陽侯乃勸辟陽侯交朱建者蓋心知辟陽侯所爲不法禍將及已故嫁之於建也及孝文誅辟陽客以建嘗爲畫策捕治之建遂自頸而賈獨全此則學黃老者之防巧也先輩多謂陸生有功儒術恐非至論

劉敬叔孫通列傳

婁敬言都闗中之利甚至而髙帝以羣臣言疑未能決及畱侯明言入闗便卽日車駕西都闗中帝之從畱侯如此當在秦宮中時樊噲諫帝急還霸上帝亦不聽噲而聽良夫噲與敬之言皆與良無異兩人又先發而帝必欲決之於良帝與良固終身以之者也明於擇人而簡於應事眞帝王之略哉

袁盎晁錯列傳

賈誼之絀也以絳灌晁錯之死也以竇嬰防嬰袁盎固不能殺錯也貴戚大臣之足以操人寵辱生殺之權如此

張釋之馮唐列傳

文帝與馮唐論頗牧之事唐謂帝𨿽得頗牧弗能用上怒起入禁中良久復出召唐使畢其說唐不過一白首老生耳乃於眾中靣折人主人主虛顏受之如朋友之間相與詰難反覆者且唐之意在發明魏尙無罪使在後世必疑其爲尙私人不惟言不見用身且得罪矣今文帝乃卽日令唐持節赦尙推此類也左右近習豈能蔽之哉蓋漢初懲二世深居之蔽故天子與小臣親近如此是時袁盎張釋之輩皆得出入禁中而盎至引郤幸姬之坐則漢以後不復有此事矣非無盎也無文帝親近小臣也嗚呼君臣隔絕則君益尊臣益卑𨿽開之使言而不敢盡其說天下之不治皆坐此哉

萬石君張叔列傳

萬石君門徳可觀而建慶輩立朝獨無矯矯風節使當患難固發防振落之類耳魏之王祥吳之孟宗皆稱純孝而於國事獨無匡救皆萬石君類也衞綰婦女之簡柙直不疑道家之小數周文佞幸之气態𨿽髙下防分君子不取獨張歐以忠厚濟防帝之綜核其庶幾乎

田叔列傳

梁孝王使人殺吳相袁盎防帝召田叔按梁云云田叔於此可謂善處人骨肉之間矣然國之所恃以立者法也梁王親使人賊殺天子之謀臣而以太后故置不問則法亡法亡則國削夫梁王在議親議貴之例可以無誅而王之幸臣公孫詭羊勝之徒實導王爲邪不可以不殺殺勝詭以塞天下之怒而貰梁王以安大後之心此法意也田叔盡燒獄詞一切不問𨿽號知大體者而於處事未爲盡善善夫韓安國之說孝王出勝詭也防安國則防帝母子兄弟之間不全

李將軍列傳

李廣非大將才也行無部伍行陣不擊刁鬥人人自便此以將數千騎逐利乘便可耳遇大敵則覆矣太史公敍廣最得意處在爲大郡太守以百騎遇匈奴數千騎射殺其將觧鞍縱臥然此固禆將之器也若夫堂堂之陣正正之旗進如風雨退如山嶽廣豈足以與乎此哉衞將軍將數萬騎蹂躙邊廷未嘗挫衂其將略優於廣逺矣且出雁門時廣所將萬騎乃爲敵所得而霍去病以八百騎斬捕過當必謂廣數奇而去病天幸恐非論之得平者也淮南王謀反止憚靑與汲黯而不聞及廣太史以孤憤之故敍廣不啻口出而傳衞將軍以姊子夫寵幸若不直一錢者然隨文讀之則廣與靑之優劣終不掩

平津侯列傳

主父偃言九事八爲律令其八不傳而其一爲諫伐匈奴引秦皇髙帝之失策而推之於虞夏商周其文辭甚美然至進身之後則又盛言朔方之便以難公孫上從其言竟立朔方郡是其與先資之言蓋不啻枘鑿而矛盾也然偃也行之不疑而武帝不以此疑偃公孫不以此詰偃何哉蓋帝之初用偃不過喜其文辭而於窮兵黷武之失未嘗有悟及偃窺帝意竟以置朔方之便迎之則帝固樂其合已而忘其前言矣非辯不足以詘偃蓋知帝意已堅則絀偃適所以忤帝故佯爲不勝以從之也嗚呼佞邪之臣敢爲誣罔如此

汲鄭列傳

武帝之知汲黯至以古社稷臣許之其敬禮黯過於丞相大將軍靑逺甚然黯之言無一用者黯廷斥公孫張湯而天子愈貴幸湯黯言與胡和親無起兵而天子欲徵匈奴黯言勿以渾邪王故誅當死者五百餘人上黙然不許及其後棄之淮南黯遂爲諸侯相終其身然張湯之誅天子聞黯嘗勸李息發其罪而息畏湯不言遂按誅息則又未嘗不思黯言也如武帝者可謂善善而不能用矣原黯之迕帝有三曰數直諫也曰褊心怨望也曰帝好儒術黯好黃老也此三者之中惟怨望則黯失也

酷吏列傳

酷吏傳以郅都爲首都公亷有節槪其不從防帝救賈姬事𨿽汲長孺當此不是過也爲治𨿽先嚴酷然能擊彊宗未可竟謂之酷吏惟其扼臨江王於垂死之時不予刀筆作書則其用心過忍而處人父子之間亦逺媿田仁矣且臨江王爲太子以母栗姬失寵故廢非有悖逆不道也而都禁切之如此者所以阿帝意也卒爲竇太后所怒中危法死都固有以取之哉權文公至謂都剛而無虐怒而中節吾不敢以爲信

臺諫者權臣之鷹犬也酷吏者人主之鷹犬也夫權臣假臺諫以擊去其所不快者莫甚於宋之秦檜韓侂冑而人主假酷吏以箝制天下者莫甚於漢之武帝唐之武曌帝外事四裔內興土木使海內蕭然繁費盜賊四起而帝又不能無事於興利也故怵民之不服而不得不用張湯杜周之流武曌以女主簒唐多行不義故怵民之不服而不得不用周興來俊臣之流彼湯周之酷所以讇武帝而興俊臣之酷所以讇武曌也嗚呼人臣以阿諛順防之故至於賊殺不辜塗炭天下則其處心積慮爲何如哉然漢唐酷吏非刑死卽族誅天道之於人亦不逺矣

大宛列傳

張騫爲漢使畱夷中十三年歸不失漢節視蘇武少六年耳匈奴與妻有子亦與武相類然天子意在開邊而騫以郎應募奉使君子所不爲也其言大夏可通又以失侯故欲連烏孫斷匈奴右臂以爲己功名之地自是妻烏孫取宛馬迄無窮歲則固蘇武之罪人也𨿽隕首邊廷亦不得與武比節況生還哉𨿽然騫有賢孫猛武之後反無聞焉何也

太史公自序

世多謂太史公序六家要指進道徳而絀儒術余按此非遷意乃述其父司馬談之言也遷進孔子於世家退老子於列傳左儒右老一覽可知今述其父談之言乃獨推道家者蓋談本學黃老此論必其精神所寄遷不敢沒故謹識之爾若其與上大夫壺遂相答問語發明六經大防隱然欲繼春秋於五百載之後豈絀儒術者之言哉且其言曰余聞之先人曰伏羲至純厚作易八卦堯舜之盛尙書載之禮樂作焉湯武之隆詩人歌之春秋采善貶惡推三代之徳褒周室非獨刺譏而已也是談於六經之防亦非抵牾者其謂儒者博而寡要勞而少功蓋是指當時俗學之耳以辭害意𨿽班固且不免況其他哉

陶庵全集卷四

欽定四庫全書

陶庵全集卷五

明黃淳耀撰

傳

少司宼歸公傳【名子顧】

少司寇歸公字春陽號貞復蘇州嘉定人其先自唐宣公崇敬與其子憲公登始顯嘉靖中昆山有光先生以文章名天下公其族子也父有陞以至孝聞精韜鈐律曆農圃醫卜之學公幼從其父學博渉經史忠孝防潔出於天性萬曆戊戌進士繇中書舍人遷工科給事中防有城門樓災公上疏切諌其略曰今天下事之最大而急者無如靑宮講學而最可虞者無如章奏不下靑宮輟講六年矣中外惶惶輔臣請之不得禮臣請之不得南北臺省諸臣請之亦不得及閹寺出一言利之疏則朝上夕報夕上朝報是不且輕國本而重傷天下之心乎章奏一切寢閣則是非邪正不復有所別白進退予奪不復有所剸裁安危緩急不復有所倚仗遂使政體鬰於上仕路鬰於下財鬰於帑囚鬰於獄此四鬰者非所以滅凶而召和也洪範曰肅時若蒙恆風若漢書五行志曰王者向明而治則火得其性而不爲災火爲鬰攸之神今鬰結成習逺於肅而近於蒙故旱魃未除炎火繼作陛下何不仰體天心一日盡舉實政首令皇太子出閣講學亟發一切章奏以消去天下之鬰如此則何禱不應何災不禳豈不鞏宗社無疆之福哉王文肅見之嘆曰眞諌官也時神廟春秋髙福王未之國小人睥睨兩宮間廷臣持祿養交黨論大起畿輔宣大山西河南山東吳蜀仍嵗水旱國力漸屈公連上章請飭紀綱以覈實效釋門戶以破嫌疑召致舊臣趙南星鄒元標等以定國論速完福藩府第趣遣之國以一羣心蠲賑災傷之民以培根本節水衡浮費絕方士冒請以足國用有曰臣常言天下亂形已成陛下豈以臣言爲未必驗而不信耶言惟無驗驗則不可爲矣榮夷斂怨之言驗而周轍不復西黨錮瞻烏之言驗而漢燼不復然範陽之釁旣作而嘆九齡之先見則已晚靖康之難旣發而繙陳瓘之抗疏則無及人臣甚無樂乎言之一驗而居先見之明人主亦何苦峻卻過計之言而掇必驗之禍哉上雅知公嘗題歸佛子三字於禦屏蓋京師以公恬澹寡欲呼爲佛子語徹禁中故也然疏多畱中不下論者惜之公素不樂仕進執政者亦多不喜公故在諫垣九年始陞尙寶司卿繼遷太僕寺少卿熹宗立遷南京太常寺卿旋轉南京通政司使此數官皆冷曹名遷而實抑之時璫禍已萌芽而公亦病且老矣遂上疏乞骸骨歸詔加公刑部侍郎許致仕公歸而璫禍益烈鉤黨徧天下公前言大略皆驗防熹廟升遐公聞不勝悲慟疾寢劇今天子嗣位攺元彊起具冠帶筮易得頤之上九喜曰天子明聖老臣死瞑目矣遂臥不起逾月卒年七十公嘗侍母沈夫人疾母病目失明公跪而防之百餘日夢有人語之曰母病以某日痊至日雙眸炯然蓋孝感所致也公在朝薦一外吏吏藏千金白粲中進公公得金大恚亟還其金遂與之絕巡視節愼庫淸姦竇杜私交嵗成奏上羨餘四千餘金前此例不上羨余也宦成無屋以居光祿須公之彥以數椽居之公於是始有屋客至麥飯蔥汁坐論文史充如也或勸公稍事請托爲子孫地公笑曰吾猶也子欲令我倚市門耶客慚而退公於書無所不窺爲文章師法震川不爲雕繪刻琢之辭而正大溫粹辭逹理舉所著詩文集若干捲工垣奏疏若干捲刪正綱目通鑑三百卷輯天文地理兵歷卜筮諸書爲備我集一百卷選歷代古文詩爲天絢集二百卷藏於家

論曰前史所稱防吏多矣或務爲名髙或齪齪苛謹無術學若歸公在諌垣時憂國發於至誠所上書援據經術通逹國體直言極諌有賈誼劉向之遺風焉今吾鄕三尺童子皆知公亷然四方知之者鮮矣若其進於亷者鄕之人亦不盡知也予故掇其大義著於篇以授其子鏻使傳焉

附與歸卿書

舟中偶讀朱平涵史槪中敍梃擊一案云以張差爲非風癲者數十人而先司寇與焉蓋張差梃擊實有主使其以爲風癲者小人以爲非風癲者君子也此系先司寇立朝大節今疏稿中不見或是當時連名上章疏出他人手未可知然胡澹庵封章亦出他人筆今但知爲澹庵者以其出身任之也此事不可不增入傳中今更推敲一二如左

朱君平先生家傳

友人朱行節兄弟旣葬其父君平先生復集比先生之行事以求能爲文辭者而傳之其言曰世之爲人子者莫不欲傳其親顧親不可以飾而傳譬諸繪親之像朝夕事之像與親有毫髮不似卽子之心不安獨於吾親之行有不及者而爲虛羙以飾之則是以不似吾親者爲安也珩之述吾親也惟其似之而已余聞而韙之爲掇其大略作朱君平家傳先生名邦治字士偉號君平嘉定之羅溪里人父某生五子先生其次也幼出爲叔父某後敏而好學宿儒沈玉林號爲能抗師法從遊者常數十人先生年十二爲入室弟子弱冠補學官弟子員往來婁東鹿城梁溪之間一時賢士大夫皆自以爲不及嘗深入七十二峯雪月之夕正衿危坐山中人望而異焉於書博覧彊記尢精春秋內外傳莊列馬班諸書解剝脈理分刌節度每灑灑爲人道之獨不喜爲章句之學屢試京兆不第意泊如也姚江朱憲副少與先生同學先生弟畜之旣貴延致先生於官所嘗誤論一死囚先生適見案牘爲措示失入處憲副大驚立出之先生終不告所出者以故惟舉以戒子弟曰人命至重爾曹他日居官愼不可忽其爲徳於陰皆此類也事所後父母本生父母皆竭力孝道葬祭儀節一準朱子家禮遇諸弟有恩見人有急如赴焚溺未嘗以力不足爲辭晚年誤爲邑令所銜欲中以危法捃摭無所得乃榜諸衢曰訟朱生者投牒過三日竟不得一牒令慚且悟曰朱生善士也待之加禮焉卒時年六十七先生爲人莊敬樂易𨿽盛夏見所狎客未嘗裸袒子弟有逆防者防示以意悔謝卽止人方之萬石君也

贊曰今世所號爲傳人率指仕宦有聲績及繡其鞶以爲文辭者宜先生之名不出於邑也然史稱黃叔度比於顏子而言論風防無所傳聞僅取荀淑郭泰諸人相推許之言以爲徴驗而已夫宗族鄕黨兄弟朋友之間孔子之所以取士也若朱生者孔子之所謂士矣哉

黃烈婦傳

黃烈婦殷氏死於天啟攺元之年距崇禎甲申廿又三年矣初烈婦之家以婦死逼嫁故諱言其死時事烈婦父母家本農也知哀其女之死而不知表其女之節而烈婦之家及父母家皆在黃浦之東去城邑數捨邑之士大夫莫知也裏之人有知之者又無能出气力振暴之以是久而不彰防張子錫眉得其內兄黃廷賢所錄烈婦本末視予予聞而悲之烈婦嫁黃龍生一子三女子先死嵗余龍亦死烈婦號哭晝夜不輟聲請於舅姑願立後守節舅姑疑其僞也弗聽里人聞烈婦賢爭欲娶之有彊委禽者夫家許之烈婦固請守節百方終不聽乃跪謂其姑曰新婦不得已將再嫁幸延吾母及鄒氏姑爲別鄒氏姑者龍之母黨龍幼育於鄒烈婦其所聘娶也姑許諾爲延烈婦之母與鄒氏姑至烈婦具酒食敬進且拜且泣曰諸大人良食自愛長與膝下辭矣卽行哭入房爲攺服狀久之不出旣而磔磔有聲則持刀自刎死矣錫眉曰吾少時往來黃浦上頗聞烈婦死狀蓋頸裂向後若狼顧者由其用刀時惟恐不殊創巨故也又曰廷賢得其事於陸生文濟陸生者館於烈婦家爲童子師每言烈婦事爲悼嘆不置云余怪烈婦農家女非夙奉姆訓知人倫之不可凟也智以成其謀勇以成其死視刎頸如防一毛悲夫國家養士三百年一旦賊防京師君死社稷朝士交臂屈膝從而臣僕焉者麻立於燕齊之疆奉表勸進者比比也彼平日之所讀者何書哉且夫衣賊衣綰賊綬其心猶禽獸也俄而賊敗卽有背城以歸而論者爭洗之曰是固不得已或曰宜加以官回視閭閻之匹婦志烈焯焯與日月爭光捨是無宜旌表者乃二十年無聞焉何也以殷氏推之則天下之仁人志士行成而名不傳者多矣夫名之傳非烈婦所慮及也獨於理有不當然者吾是以表而出之以遺張子使傳焉

先大父經歷公事略

先大父經歷公諱世能字濟夫爲人忼慨倜儻嗜義若饑渇早孤曾大母老無以爲養乃應裏中推擇爲掾史適他吏捨災田賦戶口之籍皆燼於法失火者當死其人見公長者卽向公搏顙涕泣曰縣尹素奇公才今詭云火從公發爲我承之必無事而某得以公庇免此身公之身也公憐而許之縣尹不得已卽坐公死公懼已諾之又不忍悔聊以事問日者日者卦之起賀曰公免一人於死此陰徳也不惟無罪自此當得官旣而上官疑其事而釋之以掾史歷三考赴京陞陜西平涼衛經歷時西防犯虎山溝兵巡董國光檄指揮李實禦之以公參軍事公與李悉力捍禦三晝夜虜不得入而退時萬曆二十七年也其明年西安府靈臺縣賊殺傷官兵聚眾滿萬董公率大軍至涇州公時在軍自請前行覘賊虛實董公以數百騎授之公辭曰偵賊不宜人多人多則賊必以我爲挑戰遇輙迎鬭鬭必死今我以數人往易爲前郤賊亦不以偵騎虞我乃可得其情還報董公拊髀嘆曰經歷知兵吾不及也公往詢土人乃盡得賊要領以歸發兵擊之賊遂破散其倉卒應變多此類董公以公爲才常委署崇信縣事縣民獷猂難治多逋糧公視事六月賦足而事辦又委署安定監二年革去浮費八百餘兩皆前吏以入私槖者或謾語公曰今仕宦由科目進𨿽污墨猶能通顯由雜流進𨿽淸防卒得廢錮公自視豈當至臺鼎耶何自苦乃爾公笑曰吾欲行意耳其他吾不知也嘗有宗室數百人撼司道門大罵司道屏息不敢出公亟白韓王捕爲首者鎖之宗室怒曰老黃辱我伺其出必眾擊之或勸公宜用衛軍自防公曰是激變也肩輿行自若在官七年宗室終不能有加於公及罷官有出餞數十里外者曰老黃好官前事乃吾屬過耳平涼民愛公及其去也爭欲買田宅畱公居之公不可乃已先是平涼府推官楊某者忮忍人也常欲坐一人以重辟公召視其人年僅二十許其坐罪以前十年事而所坐罪非童子能作公乃力白其非辜楊某知其不可奪卽縱遣之且陽謝曰賴公得不枉法旣而陰中公以不謹罷之都禦史顧公其志怒曰經歷防直吏也今乃爲酷吏所中卽劾罷楊某公未離平涼而楊已失官矣以經歷持正抗司理司理能罷其官而不能以非罪殺一人而都禦史以經歷失職之故至並擊去司理皆近世所無有也歸家貧甚得郭西田一頃耕之暇則追逐里社黃雞白酒相娛樂凡數年而卒得年六十有四公好陰行善不以語人嘉定議折漕公具民疏有勞終不自言又常於涇陽逆旅得遺金二百餘錠物色其主還之不告姓名而去其用意與俗異如此孫男淳耀曰先大父臨財防見義勇不卑小官所至能行古人之事使生當正嘉以前所樹立如徐晞況鐘豈足道哉吏道雜而資格拘所蓄蘊百不施一白首歸田與庸眾人無異亦足悲也夫爲子孫而匿其祖先之羙不以告於人與人飾虛羙以誣其祖先者罪等也用敢節錄先大父事實如左以求世之仁人君子奮筆書焉

僮乙小傳

吾生四歲時有人擕一童子售吾家爲僕髮鬅鬙覆額其狀穉騃無識知吾家以千錢鬻之問其名曰乙問其姓曰張問其年曰不知也與之錢令記其數自五六以下則能知至七八以外輒眙不知所措𨿽百方教之終不省家嘗以餅饛豚蹄置一槖中令乙持至數里外餽親串家道遇一舟載巨石以行挽舟者素識乙且知其騃也佯爲好語語乙曰若安往乙告之故挽舟者曰若持槖良苦曷不置吾舟而徒手行乙曰甚善遂舉槖置其舟中行不數步挽舟者曰若安能無故以槖置吾舟宜助吾挽舟乙曰諾卽爲負縴挽舟十數里甚力過所遣親串家不止又行數里舟已泊挽舟者始遣乙去辭謝良久乃行其愚無知爲人所狎弄皆此類也每至街衢則數童子呼噪逐之撓挑觸擊務得其怒以爲笑樂或戱呼之曰仙人蓋以世所稱仙人或佯狂遊戱人間故以爲謾云久之仙人之名徧國中乙亦自喜曰吾仙人也然其迹頗異嘗爲猘犬所齧自以意取井苔傅剏處立瘥同時爲犬齧者作狗嘷死又嘗梯上岑樓忽失足自樓上倒墜樓下首如杵投臼血瀏漓被面气絕久之忽躍起取水洗血復操作如故問其所苦不覺也生不知女色或戲問之若欲得妻乎乙笑曰吾手持一把秤不識銖兩用妻何爲每入市貿物必預擇去錢之濫惡者曰柰何以惡錢市人物及得物歸良楛相雜責令易之終不可得家人卒無如何久之市人知其願亦不復與惡物故乙所市物視他僕反贏焉余嘗結夏課患客剝啄使乙司閽夙誡曰客索我必告以他出乙應曰諾客至則笑而不言客測知其故佯謂之曰若主人令若謝他客獨不令謝我亟入白若主乙如客言走入白余叱曰吾向與若言謂何乙曰果爾是誑客也我終不能誑余不得已出見客各道所以相與大笑乙嘗拾遺金若干執而號於市曰誰失金者亟從我取去黠者紿之曰此固吾金也乙卽隨手與金不復問得金者反不自慊以數十錢勞之乙大喜誇於人曰使吾不還金安得此錢也偶於演武場西負一屍置城鋪以稻艸擁之不時而蘇其人問姓名不答而歸乙死時尙不冠髮亦有數莖白者終不知其年先是鄰乏僕者多使乙乙皆爲盡力或使乙貰物末酬市價死之前一日亟從鄰人索價酬所貰主越明日死矣生時有一篋扄鐍甚固至是發視之空無所有莫知其意云何也江夏生曰吾嘗讀道家言謂至人入水不濡入火不熱竊疑其言不經及觀乙事始釋也乙非果得道者特以其气蔽而愚其遇物也格而不入故物莫能戕焉又況於人貎而天遊者哉與吾遊者多識乙乙死數年猶思之每責予爲傳因記其略以釋夫思乙者之意焉

陶庵全集卷五

欽定四庫全書

陶庵全集卷六

明黃淳耀撰

祭文

祭龔黙思先生文

惟昔先生掌教吾邑我方結童雁鶩是執有來鵠袍旅進而揖先生試之有甲有乙顧此骩骳嘆爲奇逸曰汝他年飛騰可必速令羇剪無使喫蹶我時受教汗出如漿自慚薄劣斯豈敢當旣退而思亦以自慶我非黃童師實水鏡江右張公適爲司李見余帖經首用嗟羙先生顧餘言差驗矣是時衙齋淸閟如水兩郎熊熊亦有惲子蘭芽玉茁文藻紛跪遂蒙提攜言偕諸彥握槧懷鉛含毫嘯硯穾奧開通精防貫串秋實互垂春霞爭絢是惟先生提防以然教誨飲食蓋兩有焉泰山嶙嶙河水彌彌我於先生以管窺之臨事能決守成不回棟梁天骨英雄傑魁下及詩章與其翰墨元白笙簧蘇黃羽翮鼎也柱車器博用淺別駕治中驥足詎展憶昔冬江空日短一別舟中淸塵遂斷側聞歸田辛壬之際又防何時奄忽卽世隔越在逺日月不聞匍匐斯後我心則慇嗚呼人無賢愚所重師友我𨿽不才知己敢負聞訃之時方哭我母心死魂傷慶弔何有旣當服闋又歷春冬間闗人事灑涕無從玆偕吾友駕言南騖道指西州一哭而去明訓在耳明義在心服以悠久猶恐弗任蕭蕭繐幃沈沈泉扄何以寫誠金石靑熒嗚呼尙享

祭汪無際先生文【戊寅代】

嗚呼先生其有罪於天耶大圭不琢虛舟廓然惟忠與孝道周性全吾知其無罪於天也其有罪於人耶目營四海家乏一囷郎潛白首朝夕恪勤吾知其無罪於人也然而天之於先生也予之以虛名縶之以散地旣不得回翔於館閣之間又降之以大戾人之於先生也祿之不盡其材使之不程其器一朝詿誤浸尋至於不諱反覆思之宜若有罪也然吾觀今之君子處而得志於鄕出而膴仕於朝乘堅齒肥紫綬垂腰名田廣千畝華屋刺雲霄若而人者皆貪殘冒沒左攫右剽息偃在牀而以其官爲傳捨善事左右而蔑國典如弁髦求之先生無一於是焉則豈先生之髙風偉節篤行貞操乃卽可指之爲罪而其罪至於莫逃者哉吾聞天道有時而不信人事有時而失常曾參無殺人之實而慈母以流言下堂盜跖有人肝之樂而夷齊以窮餓死亡龔生歿而老人失涕楊公逝而大鳥悲傷自古及今蓋亦多矣今天子本降生全之賜而先生自罹霜露之殃又何尢乎眾口何憾乎蒼蒼嗚呼哀哉朝章國論誰與謀之老成典型誰與畱之鄕邦凋敝誰與憂之丹旐一行漆棺萬里巫咸不存汗靑莫紀彼其聞訃而驚撫柩而哭者計必爲胡越之人與狂易之子若某等通家世好重以姻連則其深悲極痛又不盡於一哭而已嗚呼哀哉尙享

祭張子宣文【己夘】

嗚呼惟天生民鼎鼎百年中道夭折有愚有賢以子之賢家寶國琛與愚同盡孰不霑襟憶昨戊寅月惟春首予將遠行子執我手送之吳山梅花盛開須眉冰雪巾屨瓊瑰子具濟勝如防斯勇挾我升峯我倦而恐十日之飲我舟遂西背春䢐夏把劍歸兮君云二豎入我腸胃酒湛空觴食不甘味我察子顏其瘦如琢心竊憂之復恐子覺子有難弟向余亦云勉其服餌懇懇勤勤及今首春子恙加劇我𨿽杜門遣訊絡繹疇昔之夜子入我夢曰病已痊我喜色動旣覺而疑厥祥何歟歘報子訃夢乃反諸嗚呼哀哉昨歲此時子何壯也今甫一期遂成亡者子之送余天涯不遠我今送子曷日而返念子才气百夫之雄防悍鋭發驚鶻試風思子肝膽立談可竭疎明豁逹裂竹見節擾擾錄登者苦多使此人死天道云何伊余寡交去皮存眞弱冠締結不過數人數人之中已防其五閔年倍餘陶勇過我五人之中三出君門曰衍曰容皆君弟昆衮衮十年匍匐不暇髙才淩替裋褐長夜子弟畜我我兄事子以弟哭兄有慟無已魂兮歸來釂我一觴瀝以淸淚繼此椒漿

祭周巢軒先生文

崇禎十七皇運中否巨盜一呼秦晉風靡京師淪防廟社崩圮或臣僕生或累囚死駘駘籍籍趨向一軌誰歟殉節我師周公歸書片紙一何從容訣父與母引責在躬訣其二弟維气之同載訣嗣人貽孝與忠衎衎陽陽雉經以終嗚呼哀哉公歿未幾天旋日掲龍興於南光復舊物褒表忠節剗刮逆孽帝曰有臣汝忠汝烈贈官易名顯融昭晰旅櫬之歸適自燕都僕守不去神防以趨曲蓋犀軒朴馬素車觀者塞路感嘆欷歔淳也薄劣出公門下知己感恩如生我者憶試南宮榜放之後奮袖而譚公喜頷首課我詩章吟諷在口命我言志期樹不朽剪拂陶埏如器在手我謝館試公容蹙然謂子歸矣我亦將旋奉親板輿課子韋編深之密之水涘山巓拜別金門冬春冉冉奉書不逹端君多感大變鼎來天崩地撼龍髯莫攀紙鳶空颭反覆思公義必自裁剪紙爲位北向告哀居無幾何果得凶問我能信公如公自信公之爲人道絕淄燐崩山在前目不轉瞬觀公立朝寧淡自將廿年淸貫皎如冰霜觀公嗜學無間飲食抱一無愧處三不惑孔孟有言成仁取義積厚養完非襲所致進公鈞軸治世而平退公山林風髙以淸不究其施不遂其情身是以亡忠是以成嗚呼哀哉下馬有陵招魂無路匍匐後期我實淹臥萬憤塡膺偶未僵僕庶朂將來公步亦步西州何在防稽山陰山川紆委云物飛沈愴怳幽黙想象形音爲風爲霆爲露爲霖元气上羾鈞天下臨滌除人屙回幹氛防天下再平如公素心然乎不然長慟江潯嗚呼哀哉尙享

祭朱敬翁處士文

於戲人有近古所罕聞而顧見之於末世行有學校所難得而反遘之於市防此在浮薄之夫往往以耳食而以皮相而惟通識之士則深服其處順之隤然是以當其生也如淸濟之辧於泥涇而流品有所不能混當其沒也如應龍之遊於冥而響象有所不能傳蓋油油與偕而其人遠矣泯泯以盡則悲悼生焉如吾敬翁者人貎天遊徳周性全大圭不琢虛舟廓然其處於家也秉孝友睦婣之行其偶於眾也無是非同異之愆輕千金之投而所惜者妄語守一畝之宅而所耕者心田無王彥方之髙名而徳有同於遺布無趙淸獻之貴仕而行則可以告天是以閭裏歸誠市不二價子弟式化教有三遷長君則敓聲踐實而庸徳庸言無忝於古史之所書獨行次君則積學工文而眞材眞品有過於今世之所稱大賢若此者因翁遺訓之義方而可以卜諸子之昌後因諸子色養之盡善而可以占翁之永年不謂一病不瘥至於沈緜加翁之身者曽不及半通與一命羞翁之前者曾不及五鼎與百籩𨿽道義相期者迥有判於世俗而傷哉貧也能不爲之畱連某等情同世講誼比忘年其聆翁之話言撰翁之杖屨𨿽或以交於次君之故而景仰愛慕則固已在乎其先比者聞翁有疾冀其能痊每因次君而刺探起居以爲之加損一飯豈知匍匐相救者𨿽百身以贖而莫能得其稍延惟是勉翁之嗣人使克有立紀翁之遺事使或有傳一觴爲訣告此幾筵嗚呼哀哉尙享

金母徐碩人哀辭

徐碩人者友人金孝章母也予讀孝章所撰家乘序其童年疾病母氏推燥居濕長而讀書結友母爲脫簪治具輒掩卷不忍竟讀云若其居京師失火母倉卒自免又能全其貲裝比捨有仙媼事母能決其爲妖孝章有所交母能陰察其人之賢否此三事皆犖犖大者母之仁智有餘矣母之歿也孝章尙未遊鄕校今猶以奇文髙行浮沈諸生間𨿽遇不遇無足道者而揆諸人子之心則可悲也予與孝章交未及拜母知母之賢遂爲詞以申其哀焉辭曰維古賢母昭管彤兮才行髙秀女憲崇兮鹿車布裳能固窮兮剪髮還鮓名顯融兮激而爲奇曰禮宗兮有如宅平徳則庸兮懿哉碩人蹈厥中兮綦縞樂貧織絍工兮親執家苦必敬恭兮陽春玉冰林下風兮知幽察明大義通兮洊雷忽震不失容兮曰有賢子教必躬兮以慈佐嚴朂孝忠兮春暉西傾卽幽宮兮孝子枯居心兮渺予思之淸淚從兮小人繄桑古我同兮各敬爾儀勵筠松兮音容耿然豈其懵兮天崩地拆此怨終兮

陶庵全集卷六

欽定四庫全書

陶庵全集卷七

明黃淳耀撰

雜著

紀信不侯辧

或曰紀信有功於髙帝甚大帝不贈一爵爲寡恩或曰呂后紀襄平侯紀通持節矯內太尉北軍紀通卽信子也信子封侯則漢旣明信功矣予按紀通實紀成子成從髙祖入漢定三秦戰於好畤死事死同而事不合則成非信也史記髙祖從鴻門脫歸與樊噲夏侯嬰靳疆紀信四人偕漢書攺夏侯嬰爲滕公紀信爲紀成滕公卽夏侯嬰故後人謂紀成卽紀信此實誤爾然以漢不贈一爵爲寡恩則余未敢謂然古者未嘗有追贈賜爵之禮漢初去古未逺故死事之臣但封其子爲徹侯而死者不復賜爵終西漢之世皆然不獨信也至東漢之來歙爲刺客所害始贈中郎將徵侯前此未有也髙帝時周苛守滎陽罵項籍死子城封髙景侯酈食其使齊死子疥封髙梁共侯呂嬰死事子它封兪侯此三人死事𨿽同而功皆遜信髙帝則固已侯其子矣帝生平於徳怨之際甚明若謂厚於苛等三人而薄於信豈有此理哉吾故謂信而無子也則已信而有子則必侯信有子而侯則𨿽追封不及於信而不可謂之寡恩矣或曰信無子則存而不論矣信有子而侯則髙帝功臣年表百四十七人中柰何其逸之也曰漢世功臣之後有罪失侯者不可勝數信子或封未幾而國除則史逸其名矣且髙帝封項伯四人等爲射陽侯桃侯平臯侯武侯今年表無武侯張竦爲陳崇艸奏有曰公孫戎位在充郎選由旄頭壹明樊噲封二千戶今年表無公孫戎此皆有罪國除而史逸其名之驗也漢寡恩誠有之但不可以紀信爲證吾虞夫學者之疎於孝索而果於持論故詳辧之如此

大禮私議

本朝大禮之議張桂等傅防歐陽濮議何公孟春謂歐陽議尊濮王時兩制議本出司馬公後彭中丞奏又出程子伊川之筆後朱晦庵亦以稱皇考爲不是溫公王珪議是又曰歐公之說斷不可據此以爲道統之傳自有定論忍復行其邪說乎何公以議禮獲罪其所云邪說正指張桂等然余考歐公濮議是非固可兩存張桂則誠邪說矣不得借歐公爲口實也宋兩制禮官議以濮安王稱皇伯韓魏公在中書與歐公定議據儀禮爲人後者爲其父母服又據開元天寶禮皆云爲人後者爲其所生父齊衰不杖期爲所後父斬衰三年是所後所生皆稱父母而古今典禮皆無攺稱皇伯之文蓋韓歐初意止欲依漢宣帝諡史皇孫爲悼考故事非欲追尊爲帝也兩制議稱皇伯實亦無稽古人稱伯兄叔兄伯父叔父則是伯叔之稱諸父昆弟皆稱而加之未有斷然以爲本生父之稱者歐公斥爲閭閻鄙俚任情顚倒𨿽云過激然本生父天性之親而稱伯又無明文則知漢宣故事稱考亦何渠不可爲訓乎且漢宣之失在於立廟京師不在稱考始議諡時有司奏爲人後者爲之子也故降其父母不得祭尊祖之義也陛下爲孝昭皇帝後承祖宗之祀親諡宜曰悼考曰悼後此當時公議固未嘗以史皇孫稱考爲有妨於昭帝則安得以濮王稱考爲有妨於仁宗乎然而稱考可也稱皇不可也漢稱悼後蓋諸侯王之母皆得稱後非以是爲帝匹也英宗以太后旨尊濮安懿王爲濮安懿皇則非歐公本意而至是不得不爲之辭故引漢書師丹疏云定陶恭皇諡號固已前定又不可復攺據此則恭王稱皇乃師丹許以爲是云云夫董宏議尊定陶太后爲帝太后丹常劾奏董宏以爲皇太后至尊之號天下一統宏詿誤聖朝免宏爲庶人哀帝以傅太后必欲稱尊號故下詔稱定陶恭王爲恭皇此豈師丹之所許乎其云不可復攺蓋亦旣往不咎云爾而謂丹許以爲是此則歐公遂非文過之辭而不可以此並罪其稱考也今張桂議云漢哀宋英立爲皇嗣育之宮中猶有父子之道今皇上以倫序當立循繼統之義非爲孝宗後也今惟別立興獻王廟隆以帝禮聖母亦以子貴尊與帝匹云云夫世廟入繼𨿽不如漢哀宋英育之宮中然止可以宣帝爲比而不可以光武爲比也光武削平禍亂奮然崛起尙以大宗之義承元帝後徙四親廟於章陵故先儒以此斷宣帝立廟京師之失張桂建議不從光武之得而從宣帝之失可乎濮安懿王止於置園卽園立廟尙比於諸侯之禮興獻廟用十二籩豆舞八佾則與二祖八宗並爲世數是固歐陽之所譏爲二統而其徒曽鞏氏之所譏以子爵父以卑命尊也吾故曰歐陽是非固可兩存張桂不得借爲口實也

擬管幼安責華歆書

魏晉間人稱華子魚甚至使果有破壁取後事則其去成濟無幾耳不應同時如陳元龍後世如張茂先者皆盛相推服也此事出曹瞞傳傳於魏武多醜詞因而及歆未必皆實惜無他書辧之者予故設爲幼安責歆之辭而於弒後事稍爲平反非惜歆也所以見士君子立身一敗而眾惡皆歸不可不愼也

寧頓首子魚足下生民不幸大梗殷流足下佐命於新朝鄙人棲於海表中間契濶歷數十載旣吾間闗西渡偃息州裏竊引山木不材之義冀保狐死首丘之願而比年以來徴命屢下又猥被璽書以吾爲光祿勛聞命驚悸魂神飛去此靑州長吏宣諭詔防又盛述足下薦吾於朝欲以自代始知混淆國論污黯朝聽皆足下之罪也始吾與足下及根矩遊四方之士莫不聞知吾竊視足下居家淸潔議論持平以爲足下異日必能明於去就慺慺之誠心合意同然周旋未久知足下意在偶時稍復殊趣矣未幾足下爲馬太傅所辟涖治豫章始聞豫章吏民稱足下爲政淸淨不煩心頗韙之然私憂足下無戎旅之才兼值漢業式防橫流已及雄豪虎視跨州連城足下職同剖符轉側其間交臂於陵肆之徒接迹於縱橫之儒萬一蹉跌進退失據旣而孫策弄兵足下惶惑失圖遂自稽服乖明哲之防違匪躬之義慚魯連蹈海之節昧宣尼守死之訓吾於此時彈指扼腕自恨不幸言而中矣然聞天子徴還足下則又私幸左右刻心攺圖以逭元責顚趾出否聖籍所羙收之桑楡哲王所嘆豈意足下猖披至此耶建安十九年吾在遼東客有從許昌來者道足下勒兵入宮事甚悉吾獨明其不然蓋足下𨿽邂逅迷惑乃心尙畏名義當可不爾也語曰君子惡居下流天下之惡皆歸焉足下𨿽無其事不得不受此名譬諸嘗爲胠篋之人忽爲大盜所連引𨿽非其罪人亦不惜也今大魏受命足下與景興長文之徒攝須理髯噓枯吹生談符瑞則以爲化溢於軒皇敍徵誅則以爲道髙於干戚其如寧者不過海內枯窮之人耳不審於足下何與而當窘其餘生也且夫天下至重而潁陽有退耕之夫千乘至輕而秦國有防痔之子何者性不可易也吾本匹夫狂狷無當世志力加自越海來歸數履危險衰老頑病年過懸車惟幸四體完具先人之祀不乏飯鬻足以糊口偃仰足以順性暇則吟詠內書行園圃於分足矣實不願富貴也今足下乃以己欲富貴便謂人亦欲之豈不謬哉倘大魏慕明揚之典足下貪薦士之名惇廹就道如獵狐兔則當伏劍而死以頸血濺安車耳不能與足下之徒共事也於易一過爲過再爲渉三爲滅頂今足下薦吾者凡兩已過渉矣伏願永圖昔者周旋之誼內省在已蹉跌之失全丘園之餘生赦無用之一老詳思語黙以戒滅頂寧再拜

擬漢昭烈皇帝伐孫權告廟文

程篁墩集有此文余怪其體純用四六似宋以後文字按三國史所載蜀羣臣上先主爲漢中王表及先主上獻帝表卽帝位告皇天后土文皆爾雅可誦在三國文中最爲近古篁墩文不類也輙本其意攺爲之云

嗣皇帝臣備敢昭告於太祖髙皇帝世祖光武皇帝孝湣皇帝七廟神靈臣備聞夷羿簒夏羲和黨惡仲康誅之夏道復興今漢室淩遲曹操簒盜厥惡什倍於羿賊臣孫權竊據江表包藏禍心與操首尾爲逆備以權父堅權兄防仍世裂土戴履國恩納其信使約爲唇齒赤壁之役備親董戎旅撲討於操使權得保其疆土克有遺育而權滔天冺夏恣心極禍日者前將軍闗羽進討國賊圍樊襄陽摧破七軍功在漏刻權不念同仇之憤不惜君父之難乃陰遣賊將呂蒙等掩襲我荊土殺戮我戍士臣羽忠壯一節臨敵致命權方然受操僞爵公爲逆賊支黨闕剪王室普天切齒萬姓同恨備惟皇漢歷世二十有四踐年四百二十有六大物未攺天命尙在今權侵敗王略罔顧天顯此而不誅社稷將頓格人羣正僉謂曰然臣備謹以章武元年九月二日親率六軍龔行天罰以丞相諸葛亮輔太子禪畱守成都以飛騎將軍張飛出閬中虎牙將軍趙雲出江州建威將軍黃權出江北侍中馬良出武陵五溪諸蠻罔不率俾將軍向寵等各率所部擐甲以從卽日奮劍東指水陸並進賊徒逆黨是伐是殛惟備闇弱否徳庶憑炎精祖宗威靈相助之福所向必克是用告於神靈臣備臨師不勝戰懼之至

哀嶽侯辭

竊獨悲夫趙宋之不造兮湣嶽侯之精忠死而無罪兮禍又及宗何皇天之不純命兮棄中原之土宇君乃進而揖宼兮退自戕其心膂嗟侯烈烈兮義重於生紉壯武而爲佩兮編孤憤以爲膺陳兵襄漢兮進規伊洛逆豫待擒兮朔方可蹙【葉】方寢閣之受命兮謂中興其可圖鰲戴山而抃舞兮誠不量其區區臨兩河以礪劍兮斷太行以援枹遭北人之犇走兮夜恐失其頭顱當金牌之奉召兮固知其鄣癰【葉】也思矯命之爲利兮顧臣節其尢重也昔穰苴之專戮兮憑君命以威眾也若亞夫之在軍兮𨿽帝至而回鞚也今不可同於往事兮身廢而不用也【將在軍君命有所不受蓋指軍中之生殺進退如穰苴戮莊賈亞夫堅壁不救梁是也若將之用捨則制於君矣樂毅之受代是也防頗李牧之不受代非也】覆又被之以僞名兮實敷天之痛也宏血碧而周替兮牧首刎而趙亡蹇夫子之溘死兮逢思陵之俇攘已矣乎檜旣懦而賣國兮浚又勇而忌賢彼桓桓之蘄王兮聲喑啞而失宣無鄂侯之諌諍兮視梅伯之焚煎致偏安之悐悐兮斷潮汐而忽焉鬰松柏於專祠兮泣冬靑於廢田

紀信贊【有序】

提一匕首刼萬乘之君於壇上則其人必死然亦有不死者將羸卒數千人卒遇彊敵數萬進無所援退不及避者其人亦必死然亦有不死者其不死亦各有道方漢困滎陽時羽視髙帝猶爼上肉耳信乃詐而脫之此復以何道求不死哉知必死而爲之此信之所以爲眞知忠義烈丈夫也當是時陳平夜出女子數千人於東門外楚兵四面擊之信乘王駕詐爲漢王誑楚漢王因以得跳後世以爲奇計然防信漢王亦必虜信功非陳平所及贊曰

君臣義薄爾報爾施遇非國士誰能死之漢方東面士集如雨其遇將軍不過噲伍及圍滎陽智不及謀千金可捐士惜其頭明明將軍意痛義激命自我有致之則力蕭蕭神靈沈沈雄惟帝之休我又何功

國初羣雄贊

韓氏發難動搖中州陳王念鬼王昌僞劉日月旣出陰精乃收犀舟欲東載沈載浮【韓林兒】

滁陽鵲起交臂羣雄始基王業屢躓怚中室有許負身侔呂公英靈降升依我沛宮【郭子興】

眞逸靡聞乘釁狶突借面𨿽優窺天則蹶一羊兩狼不死如髮殺械旣成其亡也忽【徐壽輝】

僞漢揚塵假署江濱智慚走魏勇亞坑秦狠夫求勝悁悁不已始橫當塗終殱左裏遺孤銜玉煩我折箠【陳友諒】明氏之興依阻險要繕兵禮士眾頗鳬藻什一取民彼肱其良通我信使成此畫疆一傳衝齔乃底滅亡【明玉珍】九四糾族烏鈔吳下奉羯名順爲狼心野師無嚴律客不長者衝輣自天防其城社【張士誠】

慊慊察罕虎步中原庫庫繼之不勝而奔太原挺命朔漠斂魂運移智惑事去忠存【庫庫】

友定落魄起於艸菅提戈閩海輸粟燕山乳藥不死轘市血殷雷憑王旅天殛民頑【陳友定】

黃巖貪亂聚兵海岸始獻悃誠繼懷瞞讕東莞知時保境迎師屈盤豹略婉孌龍姿【方國珍何眞】

髙叔英先生像贊

崒然而見者髙子之骨遒蒼穆然而藏者髙子之神淸泚前觀百世者髙子之洞曉壬奇防中秋毫者髙子之精能弓矢若此者舉非髙子也必也風光本地描之不成靣目本來畫之不似夫然後謂之髙子

哀烈士辭【有序】

崇禎乙亥賊起秦楚轉掠廬州鳯陽之間攻下城邑火及陵寢南畿大震包將軍文逹奉撫軍檄偕統兵官四人進援安慶兵械艸艸人無鬭志將軍知戰必敗欲持重以待賊疲而軍中爲間諜所誘謂賊且四防速進可收其貨寶婦女他將咸笑將軍爲怯以逗撓責之將軍不得已亦進戰伏兵發官軍鳥獸散或勸將軍跳身遁將軍按劍叱之矢盡援絕遂力戰以死將軍字行甫其先江夏人以死事世襲爲蘇州衛指揮同知遂家於吳云黃子曰將軍之死非死於賊也死於他將之牽制也夫將軍未戰而先見敗徴可謂知兵矣使專制而往未必不能滅賊也聞將軍事親孝居軄勤慷慨固其天性非干沒一戰而誤得死節名者之比也友人金孝章傳將軍事甚悉余本孝章意作哀烈士辭一章志悼惜焉辭曰

嗟夫子之耿著兮竦長劍於戎行承乃祖之丰烈兮邅慷慨而自卬流民橫潰兮中土俇攘赫赫簡書兮肅我斧斨我豈絕裾之人兮訣老母而自傷豺狼衙衙兮驅之以市人風塵澒洞兮天地不仁處飛猱於櫺檻兮𨿽防巧其胡以陳望陵樹之蕭槮兮誠何有乎吾身覧三軍之變態兮抑又重夫持牢遷逡巡以雁行兮徒眾口之囂囂昔許歷之進諌兮遇馬服而采焉鬰周處之文武兮徒見嗤於萬年殷靑血於左輪兮貫白刃於右拳遂折頤折頸而畢命兮余怒气之勃然夫豈危死之可懷兮知餘生之防滯也曰棄甲而遄復兮𨿽壽考其足愧也乘元气以上羾兮履欃槍以爲綦扈千騎之容容兮逢厲而揖之彼倀倀者如瞽之無相兮今皆在乎軍中吾欲使夫子擊賊兮想魂魄於雄

防李貞孝傳後

永思嚴先生取古人之奇節懿行與夫大事之俶詭不恆見者必考證其年月世代以補輯通鑑之中大約司馬文正公之所不及載載而未及詳者先生不獨於史才爲優蓋表彰遺逸亦其雅好然也常爲李貞孝傳示予曰斯人亦何讓於古不可以不入列女傳異日子必爲史官其識之毋忽逾年而貞孝之嗣子陳箴言遂以傳紀乞於余嗟夫貞孝不以情死而能定嗣以承宗祧之重此所以見取於先生也然貞孝之志操如是使得爲男子而遇今日君父之難豈不能以一死自全其節哉惟能死而後可以不死貞孝之謂夫時甲申之陽月也某讀而有感焉特書於其後

左翁號說

時子聖昭謂余曰吾年已壯而道未成學古人爲文章而無所合於世竊自嘆其相左也因以左翁自號子幸爲號說以廣之餘曰子且貴右而賤左乎子且伸右而絀左乎子且以左右之名爲一成而不易者乎今夫客見主人主人在左及出而登車則主人虛左以待左同也或以貴或以賤何也古者官制尙左四近之臣左輔右弼周公左召公右及漢設二相周勃爲左相位次第一陳平爲左相位次第二左一也或以貴或以賤何也北之揖尙左南之揖尙右吾嘗與燕趙之人遇於途吾趨而左彼趨而右各以不讓相訝也或爲道其所以乃釋然而去左一也或以貴或以賤何也今且班十人於此子適居四五之間子以左人爲左子之右人又以子爲左子以右人爲右子之左人又以子爲右是左右之名幾未有定也而安在左伸而右絀乎且夫世有貴於我者吾右之及吾與之談彼方嗟老嘆卑戚戚然若不可以生世有賤於我者吾左之然彼亦有以自雄其曹也蓋未嘗不樂是故重物輕我𨿽趙孟不樂也重我而輕物𨿽林類榮啟期樂也𨿽然是猶不足以朂子我聞天地之位北髙南下以東爲左故記有之曰天地左海試與子往而觀焉背負日月胸蕩江湖三歲一周流波相薄以一羽投之渺然不知其所泊也子試虛其心實其腹文必揚乎三代兩漢之波而不爲幹祿學必湛乎孟荀韓子之淵而不惑乎俗是子之道如海而外物之投子者直一羽而已子爲之左孰能爲之右哉時子作而笑曰汰哉黃子之言思深哉黃子之以此益我也遂書之爲左翁號說

李龍眠畫羅漢記

李龍眠畫羅漢渡江凡十有八人一角漫滅存十五人有半及童子三人凡未渡者五人一人值壞紙僅見腰足一人戴笠擕杖衣袂翩然若將渡而無意者一人凝立逺望開口自語一人跽左足蹲右足以手捧膝作纒結狀雙屨脫置足旁廻顧防哂一人坐岸上以手踞地伸足入水如測淺深者方渡者九人一人以手掲衣一人左手防杖目皆下視口呿不合一人脫衣雙手捧之而承以首一人前其杖廻首視捧衣者兩童子首髮鬅鬙共舁一人以渡所舁者長眉覆頰面怪偉如秋潭老蛟一人仰面視長眉者一人貎亦老蒼傴僂防杖去岸無幾若幸其將至者一人附童子背童子瞪目閉口以手反負之若重不能勝者一人貎老過於傴僂者右足登岸左足在水若起未能而已渡者一人捉其右臂作勢起之老者努其喙纈紋皆見又一人已渡者雙足尙跣出其履將納之而仰視石壁以一指探鼻孔軒渠自得按羅漢於佛氏爲得道之稱後世所傳髙僧猶云錫飛杯渡而爲渡江艱辛乃爾殊可怪也推畫者之意豈以佛氏之作止語黙皆與人同而世之學佛者徒求卓詭變幻可喜可愕之迹故爲此圖以警發之與昔人謂太淸樓所藏呂眞人畫像儼若孔老與他畫師作輕揚狀者不同當卽此意

題楊靑之畫冊

楊芳靑之浮沈裏中三十年口無雌黃遇酒輒笑生平喜作畫而不自貴重此冊爲耘軒作乃逾年始成滃淡布置絕勝平日知其用意於知已深矣余嘗謂鑑古人書畫當以優劣爲眞贗鑑故人書畫當以眞贗爲優劣出於古人者苟劣矣𨿽眞者吾猶黜之況贗者乎出於故人者苟眞矣𨿽劣者吾猶貴之況優者乎耘軒試以吾言思之

頑山賦

黃子遊豫章見水次有山塊然生黝然黒骨然立艸木泥土一不得附麗焉徴其名於土人皆不能答黃子曰噫此頑山也放於寂寞之濱不能出云見怪物感而作賦且責且譽焉

茫茫太始厥初生山下根坤軸上薄間擢艸木而爲髮湧金銀而發顏含陽吐霧祗包闗三浮瀛海五鎭人寰鳥飛翻兮不極猿狡黠兮難攀峯復峯兮崒嵂澗又澗兮潺湲吾獨怪夫南斗元精西江洪秀割爲此山肖形惟陋榮脈不分首脊相瞀側瞰無林平觀失岫合類釜鬵分侔飣餖靈艸避而不生雰霞舉而莫就巨靈擘之不能離始皇鞭之不能走吾得謚之曰頑異古初之所授有如鼇岫春過蓮崖雨徧樹合疑屏花開似面樵客往而路迷羽人來而目時維此山頽然不變如彼朱門繁華相扇季路原思不離貧賤又若凜秋勁冬千山其空桂枝蔥倩松蓋寥籠霰雪加而如怒瀑泉激而生風時維此山詘然匑匑如彼亂世干戈相雄黃公綺季保其童蒙至若兩峯奇絕廬嶽怪偉翠撲云端繡鋪谷裏逺諭連衡近同壓壘千巖仰之若附庸萬巘奔之若兒子嗟此山之不朝類海國之負恃彼萬夫之仰觀翳仁者而樂之相陰陽而卜宅奉牲璧而禱祈非亙地而淩轢百國卽觸天而云四陲苟其頑也類此復奚取於山爲若夫劫火揚灰洪流滅木澤竭伊洛之源鐘響銅山之谷壞碑沈滄海之濱跛羊上廢臺之麓則此山之堅完𨿽一毫而不縮有鋸齒之雕虎曁修頭之赤精日經營乎窟宅思咀嚼乎含生畏此山之發露乃歘爾而遐徵彼蛟龍之跳波𨿽捧土而莫爭立此山於隄岸類比屹然之金城桑沃若而春美黍翼然而秋成合大气於坯渾配神功之無名吾不知在天地者防千萬載豈夫人之所能輕方丈緜邈石閭杳冥吾將遊六合而遄返求至道於山英

請祀張大參公鄕賢狀

故宦大中大夫資治少尹江西布政使司右參政張公諱恆由萬曆乙夘科舉人庚辰科進士全忠全孝有守有爲學古入官師召杜之循良而器兼方虎立身行道抱閔曾之誠篤而文比淵云方擢巍科於大廷卽以孤立而補外茶陵筮仕治眾如烹小鮮興國守官理艱若批大卻褰賈琮之帷幔使赴愬咸得盡言去子產之蒺藜擊彊宗絕無鯁避歲丁凶饉則仿古制社倉如淸獻之救災吳越兵弄潢池則殱僞漢遺種如士燮之威震諸蠻旣晉職於秋官遂卹刑於兩浙原法意於銖兩輕重之際情可矜罪可疑鐵案不搖眞覺操三尺者爲律拔人命於詿誤紛糺之中死不寃生不濫讞稿具在奚止活千人者受封兩造不宿舂而半升之謡以興建昌守從無滯事千金捐橋稅而中璫之熖以息夏中丞屢有美言爲臬副而時相不敢爭利於湖轉藩參而士民猶欲借公於郡凡諸卓異簡不勝書他若益藩王折節下交臨政無撓於朱邸吳明卿登壇唱和當官罔貸其伯兄謝顧端文銓席之推不以君子附君子絕陸冡宰重囚之囑不以要人視要人兩卻餽金而暮夜不欺一過鄰封而酷吏攺徳洎乎辭榮聖世囊止一琴勇退急流年方逾艾羊叔子恩存去後峴山余墮淚之碑李令伯心切堂前魏闕有陳情之表補過盡忠於畢世承歡聚順者廿年至若三徑就荒長守杜門之轍數椽墊隘時聞還劵之言接後進藹若春風戢家人肅如朝典隻字不通於當路而遇折漕諸議則必盡言一介不取於他人而周族黨緩急略無難色詩歌餘事得風騷漢魏之遺理學至深晰濂洛闗閩之要刻有因明撤蔀合爲明志一書總之陰徳如耳鳴公不自言故子孫僅傳其什一文章如枝葉世有知者則淵源皆發於性情原其澤及於人止是誠能動物迄今建昌祠爲名宦合十三郡而弦頌如新因思疁邑自有鄕賢何二十年之爼豆尙闕伏乞俯從輿論批祀泮宮庶彛好在人江右無獨專之仁義而典型追古海壖有不墜之風聲矣

陶庵全集卷七

欽定四庫全書

陶庵全集卷八

明黃淳耀撰

文補遺

與龔智淵書

春闈榜發我兄又遭擯斥刖足之嘆賢者不免然我輩不朽原自有著力處科名得失不足攖髙明慮也況時局至斯弟𨿽幸邀連捷亦仍袖手無爲俟臚唱應防畢決計束裝歸裏向海濱村落中尋塊漧淨土與二三同志讀書談道長爲鄕人以沒世而已若使奔走長安趨蹌要路稱爲某某入幕之賓某某薦舉之客無論素性不耐煩並非平昔切磨厚意也【此與下三篇俱朱桓覲扆於龔開泰齋中得之】

與龔智淵【時乙酉六月十六日】

今早至南闗見我兄區畫謹嚴井井有法所練鄕兵皆俯首承教當由賢昆季忠憤之气實有以攝服之也而偸生敗節之徒輒哂爲螳臂當車自斃身命噫讀孔孟書成仁取義互期無負斯言而已若軰無知一任誚笑可也

又【乙酉六月二十九日】

松陵消息甚惡舉義諸公盡血肉委地矣銀臺公訂於今晚設祭諒相見不逺當卽在旦夕間與諸公晤於地下也

又【乙酉七月初二日】

聞兵已過太倉漸逼葛隆鎭愁慘之气城中四起鄕兵閧然欲散北門已有出走者我軰第靜以鎭之可耳此刻將造銀臺公所明晨期與兄握手以畢此生師友相知之誼

答夏啟霖書

弟日來病痛乃是於人倫物則上有透不過處發念𨿽眞且正而求通不已遂成心病如值墻壁者然其與膠滯聲色貨利者異趣而同歸信乎無眞則妄不立眞者妄之媒也惟思善不思惡乃做工夫入手處思善未誠流而爲惡故曰苟志於仁矣無惡也自今晨懴悔前過矢不復犯輔仁之益實資至友惟時賜錐札使其不淪於惡幸之幸也所參庸義大叚精詣自半部以後尢有風行雷動之气淸心細對則兄之浩气直養汨汨乎來吁可畏也其中小有商略處或在有意建立而語脈不圓過求深防而間成穿鑿然亦百中之一無乖全美且弟隔垣而望尢過無當惟不敢蓄之於心而不吐故僣注行間或再一示研徳可乎憶昨午晤對時兄謂應試必不望富貴惟順風而呼以爲行道之地則此意不能無也弟退思之資今日之科名以爲行道決無是處化當世莫如公傳來世莫如書此又不待科名近代陳剰夫胡敬齊之流又何嘗借科名耶兄應試自無妨且尊大人意也但勿贅此科名意乃大善耳殘冬尙有十餘日有便相晤長冀讜言【此一篇得之毛純齋中】

與侯廣成尺牘

碑文謹嚴雄整如程不識李光弼之兵後半爲太史公防睛則尢千年來未經拈破者不敢妄污佳稾輒述所見以復偶見呂后紀中襄平侯紀通索隱以爲信子查史漢諸侯年表皆云紀成子則信不侯無疑矣【以下文集補遺俱得之秦藻齋中】

序

寒谿詩艸序

虞山王古臣先生以淸詞麗句聞於吳中所至名山勝水僧驛壁可喜可愕之觀輒爲詩若文以記之好事家傳寫諷誦以爲唐世陸魯望方英之流實能遺外聲利對丘壑非夫趿履朱門以終南爲防徑者比也往余嘗遊先生裏中讀書虞山數聞古臣之名並見其一二詩歌求與之友而不可得今年古臣適以它事過疁余乃得交其人盡讀其前後篇什怳然如歷藤溪陟烏目過破龍澗褩礡於古松流水之間嵚岑峭蒨移人情性甚矣古臣之詩之有得於山水也余昔年嘗經廬阜客歲往返燕齊之間所遇可喜可愕之觀爲不少矣觸事感懷不能盡見之於詩詩成又不能如古臣之工豈山水之遇詩人亦有幸不幸邪欣賞之餘因以余之所愧者告之

葉念庵先生遺稾序【崇禎戊辰】

世之好古辭者多薄時義不爲夫時義之與古辭異者邊幅爾若其苦心致力以參古聖賢之防六經百家之說涵澹深防不誣不遊則𨿽厖然稱古辭者所得未嘗或異焉陸務觀曰前軰以文知人非必鉅篇大筆也殘章斷稾憤譏戲笑之詞皆足知之故時義小物也而爲之者之心气浮實學問淺深可求而得也吾不及見念庵先生閒嘗取先生之文而讀之見其於古聖賢之防六經百家之說無之而不涵澹焉無之而不深防焉悚然嘆曰此非先生之文也先生之人也其人深故其文抑之而奧其人通故其文揚之而明其人寛故其文廓之而大其人潔故其文澄之而淸先生之於文可謂稟厚而發遲志慤而得精者矣顧逢掖三十年九獻不售卒之坎以歿嗟夫世未有知先生之文者也今出先生之文以示人皆掩卷不欲觀或勉彊卒讀皆以爲文而已矣嗟夫世未有知先生之人者也熈時曰知吾先子之文與人者一人焉趙定宇先生是已先生在南雍時防吾先子於軰俗中敬之愛之毎試必冠其曹伍其與吾先子書牘皆嚴重若先軰古道鬰然可觀也夫趙先生天下伉直使僅知先生以文其愛且敬之必不爾使先生文人也何至爲趙先生所重若此故曰天下有一人知己可以不恨趙先生之謂也先生遺稾無慮千百篇今熙時取其十三篇以行蓋皆晚年筆云讀是編者勿問爲古辭勿問爲時義亦視其苦心致力之處而已矣

徐宗題制義序【庚辰】

嘉隆之間吾疁大宗伯徐公以文章政事名天下公之言曰文自六經至七大家而精髓始盡勦賊者遺其首尾又曰昌黎文不模史漢而得其精神又曰古於辭而不古於意如夏畦之學漢語蓋其意以譏當世之鏤琢言語自號秦漢者公與弇州爲同年友周旋四十年持論齗齗不爲之變弇州晚年頗好唐宋而不薄歸熙父則亦自公發其端云嘗嘆公以元老鉅人爲世推重卽無文章已足不朽乃其砭陋起衰如此此徐氏之家學所以闇而益章久而滋大也宗題於公爲曽孫沈篤嗜古壯思湧出嘗以數年下帷盡發其先世藏書讀之所爲制舉文上遡經訓下攬諸家旁貫橫陳髙翔防出模範山海排戛云霆洗削纎巧藻黼大章固已闖然升作者之堂而嚌其胾矣嗟夫宗題之才誠有大過人者然豈可不謂之得於家學也哉昔陸務觀有言歐王蘇諸公皆科舉之士彼在塲屋時苦心耗力凡陳言淺說之可病者已知厭棄如都市之玊工瑉玉雜治積日旣久望而識之一旦取荊山之璞以爲黃琮蒼璧萬乘之寶瑉固不可復欺夫前世科舉之文與今科舉之文不同而其繇科舉之文以進於古文則一也余故讀宗伯公古文而知其瑉玉之辧當在爲舉子時今宗題於瑉玉之辧精矣過此以往萬乘之寶將出矣防宗題刻其稿若干首問世余爲序其淵源書之首簡

陳世祥寄弟小言序【壬午】

吾邑文獻之族近必稱陳氏自潮陽公君陳先生以來子若孫俱有大聲於黌序曽孫世祥尢白眉也其人端雅平恕無年少才髙之气其文淸深秀麗無襞積雕鎪之陋及門之士未有過之者今年八月同射防南都予困塲屋久疇昔之飛揚跋扈銷鎔已盡而獨深望於世祥之脫頴及榜出竟不如人意夫文豈眞有利鈍哉鈍莫予若而何以忽不鈍於此試世祥可以憬然而悟啞然而笑矣仲冬之朔別予省親常山出所爲寄弟小言者乞弁語予讀而奇之彌恐世祥之不能無介介於懷也遂相慰勞曰夫文豈眞有利鈍羣千百人而摸索之幸與不幸而已矣使幸則侈然以喜一不幸而卽愀然以悲斯其人之深淺爲何如也願與吾子兩戒之吾與子亦各求至其所未至而已矣夫文章學問之理譬諸行遠世固有往返於三餐者然亦有歷千里而脂車秣馬未敢輕言乎稅駕何者其各所期異也今吾子之所期其規橅大略已足窺豹於此編而可無三月聚糧以極其車轍馬迹之所至也哉子行矣升堂問寢之暇風雨連牀兄弟自相師友待賈而深藏逢年而大獲吾知陳氏累世之文獻於是乎益逺矣

雜著

尹伯衡先生詩集防

蒙不知詩而喜言詩詩者持也古之人持此物以爲訓非取其廉纎綽約聊有風采而已將必有禆於世者而後言之三代以後詩人之與風人合者晉淵明唐子美自染翰爲詩者無不置兩公口齒間乃數千年來學陶者恆失之枯學杜者恆失之累求其神似者幾如咸池之音不可復防此無他古之人有所持今之人無所持故也夫賢逹之士奇情浩气素菀畜於胸中仕則托功名气節以傳不仕則爲詩若文以防自表見陶杜兩公之詩大抵從窮入也有陶之掛冠乞食環堵蕭然而後有其恬澹任眞超絕六代之詩有杜之流離轉徙浮游避亂而後有其沈鬰頓挫跨壓三唐之詩豈獨陶杜而已古之人皆然蓋窮則閒閒則多讀書多遊名山水交天下幽憂沈廢之士凡國家之治亂人事之得失土風物宜之璅細皆逖覧而周知之故其爲詩可興可觀確然有以備一代之風雅嗟夫此豈世之淺淺者所得而防與吾師伯衡先生工爲制舉業稟經酌雅廿年揣摹亦旣老於斵輪矣卒無知先生者先生亦不以不知故有所貶以逢世蒙於眾中覧察之魁閎寛通神宇落落信其中之所得深矣乃其無聊不平之意亦往往見之於詩詩多詠物擬古余爲詶贈凡若干首蒙卒讀之曰窮之益人甚矣哉使先生不窮或未暇爲詩卽詩亦未必其工至此也今擬古則逼古詠物則肖物政使陶杜復作何必去人有間哉獨惜先生之奇情浩气僅僅以胸中之萬卷目中之數子了之而語及於山水遊歷則猶有歉焉夫山水者天地之眞詩也向使奪陶公之廬山杜老之巴蜀而求其詩如今日之所稱陶與杜者不能也以兩公之所不能而先生當之此其窮有甚於古人者矣𨿽然古之人不有積書以當臥遊者乎徐仲車杜門不出而四方之事無不知者多讀書故也傳曰知者樂水仁者樂山知仁之於山水豈必身至之而後爲樂也哉今先生之所與遊多緇流墨客一丘一壑者能各出其詩鼓吹而陶詠之若其於古人之書則又深探力取如悍將之窮追而未有已也其所持以立言者豈小生世儒所能測邪耀也何知知先生之詩之甚有似乎古人而已

題袁節母吳孺人霜哺篇

嗟予不逢兮適此亂離蹙蹙靡騁兮言歸故閭縱觀今古兮俯仰興悲節義皎然兮厥志罔欺女子事人兮徳以爲儀一與之齊兮終身以之念玆賢母兮不愧須眉殺身何辭兮睠此兩兒泣血明心兮白首爲期凡百君子兮視此女師

論

聖人之心與天爲一

聖人之所以制天下者無私而已矣聖人之所以能無私者法天而己矣天下之變至無窮也人之心至不可紀也五方之俗異宜五服之民異習而各自以其心爲不可已之心積之旣久而部居分焉黨與衡焉戰爭生焉如火之燎於原不可撲滅如絲之亂而不可理如海波方怒而風擊之也及其旣定而觀之則又皦然以明汰然以淸夷然以平若此者蓋其人之天也聖人得其天而制之運之於巍巍之上措之於茫茫之中而天下之部居合黨與消戰爭解此豈有他謬巧哉以吾心之天合乎天下人心之天而己矣故曰聖人之心與天爲一請究論之天者物之不爲妄者也以其不爲妄者析爲四府則有春夏秋冬播爲五行則有水火木金土而統歸於一原則曰太極蓋仁之爲春而義之爲秋禮之爲夏而智之爲冬與信之爲季夏也是人之五常與天之四府爲一也貌之爲木而言之爲金視之爲火而聽之爲水與思之爲土也是人之五事與天之五行爲一也因是而肝應甲己心應丙辛脾應戊癸肺應乙庚腎應丁壬則人之五性卽天之十干也又因是而好應申子怒應亥夘惡應寅午喜應巳酉樂應辰未哀應戌丑是人之六情卽天之十二支也是故日月之盈縮朓朒星行之飛淩歷亂萬有不同而太極不變則天亦不變而人之所以與天爲一者亦不變太極者何也曰天之心也聖人居天之位執天之紀觀天之心自其紫極閒堂凝旒充纊以及班朝涖軍分田錫土之間自其前英後傑左輔右弼以及宦官宮妾侏儒優笑之際只只乎翼翼乎洪範之所陳丹書之所儆詩之言不顯無斁易之言惕若自彊禮之言無爲守正慮無不朝思而夕儆之刀劍戶牖以銘之也而後聖人始油然自得其心因而得夫天下之人所不言而同然之心立一政焉不咈人以從欲不違道以干譽曰此天理也用一人焉詢功言而甄敍之度材質而髙下之曰此天民也養一物焉鳥獸之胎卵不敢不惜艸木之陰陽不敢不時曰此天物也刑賞無所私加曰此天命也天討也禮樂無所私作曰此天敍也天和也凡聖人所爲無一不推而本之於天而天下之人亦虩虩焉如天帝之臨乎其上也意諭色授則九服承流言傳號渙則萬里奔命不頓一防不折一弦不馳一辭不質一訟畏聖人之威如雷輥電決仰聖人之徳如日晶月明於是聖人之徳上及飛鳥下及淵魚無一物不獲其所而天下固己大治矣然則太極者天之心乎聖人者其全體太極而爲心者乎嗚呼三代明辟無論矣漢莫盛於文景文帝寛仁恭儉而僅得黃老淸淨之遺景帝綜核嚴明而不無刑名深刻之習迹其內治宮庭外修典物蓋亦駁乎多可議焉貞觀之治追嫓古烈而十漸不終論者致惜則皆以私意累乎其心故也惟宋藝祖有言曰洞開重門如我心曲稍有邪僻人皆見之斯則幾有類於知道者使稍加以學漢唐諸君不足儷也吾於是重有感焉心猶矩也古帝王之心則猶造矩而能用者也夫矩平之以正繩偃之以望髙覆之以測深臥之以知逺環之以爲圓合之以爲方裁制萬物惟矩所爲而已矣後世人主天資𨿽美入聖不優自非聖信明逹之臣耆艾魁壘之士終日陳天道而以仁義中正迪之終日稱天命而以水旱盜賊戒之則𨿽欲正心其道無繇此猶曲木之不自正而聴命於櫽栝也故曰木從繩則正後從諌則聖嗚呼漢之蕭曹丙魏唐之房杜姚宋其不足以與乎格心之佐矣韓範諸人幾近而其道未醇也必也伯子之辧王霸乎必也元晦之論正心誠意乎彼二子者不得相位故𨿽欲格君之心其道亦無繇後有君子可以慨然而作矣

表

擬上念嵗祲獄繁頒詔中外悉蠲十二年以前未完錢糧特諭輔臣防同三法司官淸理淹禁務稱好生至意羣臣謝表【崇禎十五年】

伏以帝徳防愆啟殷憂於民瘼王心惟一厪淸問於時艱道惟約己以裕民心在勝殘而去殺石田茅屋乍見陽春棘木槐防共騰嘉气竊惟禹分九等作貢惟均周訓五刑亭疑不濫月要嵗防先計有年無年之殊羑里夏臺並懸重用輕用之典漢世之蠲除有二繇田租以及賑貸史不絕書髙帝之約法惟三自盜賊以至殺傷過此皆赦蓋當勞止之嵗衾槥且賜於朝廷況秉欽哉之心獄岸敢苛乎崔防慨鹽鐵始於敬仲而祖其說者酒酤茶漆無所不算亦無所不徵洎督責本於李斯而揚其波者宮墨劓黥有罪必加亦有加必酷起元朔迄延熹得官多在於輸粟前崔實後劉頌議論間主於肉刑海魚增三倍之租木鶴絕千聲之鼔入識貢者熊皮雕羽卽珠飛窮海而必追刑官者荼苦脂凝𨿽錢有雇山而防貸歷觀唐宋除陌間架靑苖手實之文與凡酷吏拂足捎云突地死豬之法心乎痛矣涕旣隕焉蓋黃紙放而白紙收不禁品屋圍桑則以頭會繁而刑章益峻赭衣多而畫衣少因之屨貴鼻醜則以金贖重而賦入滋艱不遘聖明何知民病玆蓋伏遇仁侔覆載道協禹湯起藩邸入鉤陳二十而以徳盛攬河魁握金鏡千年而快河淸嗣王業於千畝之間祈田祖而祀農皇儉勤日著拔元慝於崇朝之頃淸掖庭而肅盤水威武彌尊重思昭代之興隆實繋本根之深厚髙皇帝念民疾苦始編賦役黃冊而升勺斗合皆自糧長以輸官倉宣皇帝法天好生因讀立政周書而笞杖徒流皆責三司以平寃濫蓋嵗漕東南米粟四百萬水旱則蠲更定大明律令六百條矜疑必赦是以農政修而蠶繭被於山谷馴致斷獄少而鵲巢依於貫城列聖以來淳風茂矣惟天運承平旣久暫焉谷貴人荒兼有司訓導不明漸覺麕驚魚亂屑楡無粥家家掘蟄燕於寒山覆日有防往往泣黃沙於虎穴楓天棗地之國鵠作面而較枯嘉石圜扉之旁蠱化肝而猶憤召杜旣逺於張不生遂使百姓倒懸之悲壅於聞見則朝廷無繇而知朝廷子恵之意格於奉行則百姓無繇而被驅蒼赤作雕題鑿齒積怨愁爲雉雊石言禱甚桑林嘆深梧象用渙綸音於薄海俾寛籌防於大農除積欠防自十二年以前軫兵荒極於十三省之內繼降再三之敕並諮不二之臣操丹筆者敬哉無令請室幽魂乞余靈於渡蟻嘆蒼鷹者誰也務使海濵孝婦聞吉語於金雞聖意叮嚀人情抃舞頓使河山千里之外龎眉鮐背盡同酺醵於一堂天威咫尺之間棺絮歐刀立起然灰於白骨若夏稅若秋糧知百姓寄財如外府或剪除或減等知王者用法如江河人無卜式之心詎譏平準獄罷臯陶之祭盡是福堂臣等心存撫字意主明淸讀孫樵驛壁之題知囊有金錢卽是王民之蟊賊詠蘇軾獄中之什念魂飛湯火重乾天道之陰陽值玆大誥之重申竊以官箴而自矢谷方秧節麥方弔旗民最苦靑黃之不接頭有鍼薫足有刺剟囚敢言奏報之皆虛永惟周廩漢倉可無長計以足國巖彼鄭書晉鼎實則古人所不談政寜拙於催科文勿深於析律庶幾撫摩瘡痏待疲甿生意之復還亦或接踵循良爲聖世太平之一助伏願軒圖廣炤堯鏡增輝因已蠲推所未蠲𨿽尺帛束皆女織男耕之所積因己赦思所不赦彼靑巾白馬豈金科玉律之所寛量其入而出可知殱厥魁而余罔治將見蝗蝻不敢爲虐泠風淸畝歌樹桑納稼之休獬豸皆能觸邪潢池緑林邀釁甲銷兵之樂

策

執事策士之首卽以古帝王之術本於誠一者爲問生竊有感焉我皇上日旰求食未明求衣可謂誠矣拔去大憝修舉祖法京京焉思所以新美天下之風俗者十五年於玆可謂一矣然而敵不靖宼不滅旱蝗洊臻道殣彌望此皆天所以啟翼我皇上而底斯世於綦隆也豈誠一未至之咎哉又豈誠一外別有操持而後可哉蓋亦仍就執事所引臯陶之言知人安民者求之而已矣知人者上自元寮下及州縣皆能擠掇而後可安民者內自輦轂外及邊庭皆能扶持安全之而後可二者相提而較則安民必本於知人不易之論也請言知人之法古者三代盛王出則見三公六卿入則禦綴衣虎賁防僕奄尹之屬無小無大皆朝夕遊處而後能知其爲人降至於漢去古已逺然而馮唐袁盎之徒皆郎官小臣或得與人主直言曲譬如朋友然或參處深宮之間至斥言其嬪妾之可否而人主不以爲忌其臣不自以爲嫌故宮中府中咸若一體耳目不壅而政事疏通也孝武失徳頗多乃其知人之明獨絕千古者亦以霍光日防諸大臣皆取諸周廬環衛之間也自時厥後若唐太宗於房杜王魏諸臣皆一二評騭深中其隱諸臣亦釋然服之𨿽太宗之天賦英敏哉亦其君臣之間相與無間而後至此也我皇上聖明首出同符三代不可以文帝太宗爲諭生請以祖法言之始置中書省召許元胡翰日防食其中輪講治道非聖祖之所以禮耆儒乎徵宋濓劉基章溢葉琛日備顧問非聖祖之所以親法從乎州縣所貢孝亷人材皆得引見長吏以治行稱者召見奬勵賜坐宴而後遣非聖祖之所以接逺臣乎生故以爲欲盡誠一之義必極知人之明欲極知人之明必通下濟之義公卿府部召對平臺綸音傳諭未已也必朝夕繼見以詢之州縣小吏卓異奏聞天章褒慰未已也必臨軒淸問以察之務使人材賢否邪正之故無不明中外纎悉隱微之情無不逹然後本任官稽成之法設移風易俗之條推之輦轂則輦轂淸推之九邊則九邊靖矣是知知人者安民之本也知人安民者治天下之本也誠者誠此者也一者一此者也巖夫玩心神明涵養聖敬則有典謨所載與夫二祖列宗之心法煌煌矣

夏后先賞而後罰殷人先罰而後賞賞罰者礪世之砥石也有功不賞有罪不誅𨿽聖王無以爲治𨿽然懸賞罰以爲權而以精神加厲其間則董江都所謂琴瑟不調必解而更張之者倘亦可參用其意乎今天下之精華稍竭矣求之以足國裕民而鑄山煮海泄盈劑虛者未之有也求之以奇謀異勇而飛蒼夫黃捭陰闔陽者未之見也章服不可謂不榮也蕭斧不可謂不凜也然而薾然如病者之未愈矻矻然如芒刃之頓而不行者何也生竊以爲足國裕民之無人者士溺於科目之習所學非所用所用非所學也奇謀異勇之不出者士拘於資格之說始以是求之旋以是困之也馬端臨有言以銓曹署官而所按者資格則磨勘小吏得以司升沈之權以科目取士而所程者詞章則操觚末技得以階榮進之路今使漢桑孔唐劉晏曰操三寸柔翰剽剝緝拾一旦處之以大農筦之以國賦其能精思熟計如曩昔乎必不能矣今使謀若孫吳勇如黥彭俯首弭耳奔走諸大吏前稱門下廝役其能安然而爲之乎吾又知其不能矣國初三途並用其重者薦辟與鄕貢次乃及於科目其有茂才異等曉習兵農禮樂天文地理河渠律曆兵陣壬奇諸科者皆不繇場屋一出卽爲臺閣妙選方面大臣若國初用師則詔總兵官佩將印領之而以文大臣總督參贊其勇智足仗者𨿽抜起行間亦未嘗鄙之爲粗人目之爲噲伍也故其時豪傑有義之士旣得專意於實學而纎利小才亦趯然思所以自見蓋文士之鮮實學也自輕鄕貢罷薦辟而獨崇科目始也謀勇者之不樂自見也自痛抑武弁始也近則薦辟之法稍施行矣而州裏不勸駕舉主不連坐邊隅多事曰增武臣而其求之也不精制之也多方古之推轂而命者不如是也誠復國初鄕貢之法責成學臣務重實學不獨以觚槧從事士之華實相副者年書月考學成而貢之朝勿拘限年之例而於薦辟至者稍爲隆重其文重之則吾之責之也深而舉主亦甘受不稱之罰士之足國裕民者出矣武弁則開以丹靑之信誓以茅土之言有能滅宼平賊者朝廷不中制文墨吏不掣肘但用唐世以裴度督李愬之法節制遙聽於度而兵機進止一防於愬彼才气旣伸而飛揚防扈之心亦不得作也士之奇謀異勇者出矣夫有燕昭之金臺而何患無樂毅有漢王之拜大將而何患無淮陰苟行此而奇士不出盜寇不平則許綰有言臣請以臣首爲徇

明道有言一命之士苟存心於物亦必有濟語吏治於今日蓋其亟也吏治不越威愛兩端然威愛豈雜用之術並施之方哉古者國僑治鄭有火烈之言董安於理晉陽有峭澗之論黃霸治潁川實以精密行其慈恵孔明治蜀亦云法行而後知恩然則內以愛爲本而外以威濟之始以威爲導而終以愛拊之吏治止是而已漢之六條唐之四善所以制官方也不可舉而施乎宋璟之爭限年陸贄之議七患所以正銓選也不可擇而避乎卓茂之自密令入爲廷臣黃霸之自潁川入爲丞相所以優守令之敍也今豈無循良乎唐太宗書刺史縣令之名於屏風宋仁宗之牘記其名臨辭陛見所以嚴守令之課也今豈有異術乎生竊以爲今日吏治之在考察太寛遷代太亟牽制太多督責太嚴祖制設撫按官巡行州縣考察守令舉其循良淸白者劾其貪酷罷軟者又諭吏部考察賢否以牧愛宜民者爲撫按官所舉不稱一體論劾今皆不能舉其實矣所謂考察太寛也先臣周忱繇長史徑陞侍郎陸瑜繇布政徑陞尙書此皆嘉以布聞就加官秩久於其任然後責成今則近在三年逺歷再考輙得美官以去吏視州縣如傳捨耳所謂遷代太亟也等守令而上之有二司等二司而上之有撫按奔走伺惟恐不力跪拜造請惟恐不防昔人諭之眾身而加一臂眾臂而加一指所謂牽制太多也軍興以來催科辦者爲能吏轉輸緩者爲棄材如祖制所頒祀神卹孤學校諸科皆廢而不舉非其不能實不暇也所謂督責太嚴也誠能申敇考功振刷風紀以救考察之壐書慰勞增秩紀功以救遷代之愼選方靣大臣具報所行所禁以救牽制之獘旁諮地方水旱量議所徵所貸以救督責之獘吏治其有鳩乎抑有說焉吏之威愛皆本於亷亷則不可以不養也古太守祿二千石縣令祿六百石今守令之祿財及古者四之一耳彼內顧父母妻子之養無以爲資而退循其耳目口體之際傫然也禮俗之酬應迫之上官之苞苴迫之交遊親黨之邪說迫之則其勢不得勉而爲善生竊以爲國家宜嚴汰冗員稍節水衡工役及燕賞織造諸不急之費而以其所節者量加守令之祿以養其防至於奉事上官送往迎來者有禁竿牘遊說之屬有禁私買利田宅盈千畝者有禁而又嚴髙皇帝犯賍謫戍之罰則吏治之興日可俟也生請歌羔羊矣

積貯者天下之大命也奉上徳意勸農課桑使旱澇有備而百姓給足者守令之事也兼權熟計與周官九式九賦相出入者非守令之事而廟堂之事也今天下豈憂財少哉患所以耗之耗財之患莫大於兵國初九邊糧餉多資鹽引屯田不全借挽輸也萬曆中九邊始借京運增至二百餘萬當時已苦其多今自兵寇交訌以來遼餉勦餉嵗增不已新舊幾二千萬兩計額已十倍於萬曆時國初無論矣敵人防入或曰將少也則增督增撫增都督增參謀贊畫增副總兵參遊以下諸員不知其計也流賊公行或曰兵少也則增兵二十萬而文武諸臣之在行間者召募家丁掛名幕府不知其計也竭生民之膏血嵗輸九邊適以充債帥之嚢飽幹沒之腹而國計於是乎大病夫金穀相輸猶血脈也日流於身故無疾一或壅之而癰疽生焉疾病作焉今則其壅之之時也𨿽使守令日搰搰焉以勸農爲職其富至於土等黃金穀量牛馬而兵日益加餉日益增則亦拱手圜視末如之何己矣𨿽曰增兵增將者亦曰顧事體何如不當惜財耳生觀古者大將握兵於外獨出獨入始能成功髙仙芝封嘗淸之兵敗於中使督戰李臨淮郭汾陽之兵敗於節度不一是將宜擇而不宜多也勾踐伐吳信陵救趙皆下令三日汰其癃弱思歸者過半曲端之對張徳逺亦曰見兵四十萬人必斬二十萬人乃可用也是兵宜擇而不宜多也夫兵與將本不宜多而況重之以冗祿浮餉使中國蕭然繁費哉今宜嚴擇將精練兵汰軍中不必設之官以減冗祿汰軍中不必用之卒以省浮餉則民力寛矣然後師充國孔明羊祜杜預韓重華李抱眞之成法以屯田變葉淇之折色以中鹽通宋元以來交子防子之意以制錢鈔采晁錯募民入粟塞下之論以通開納則有司之事次第舉行可也𨿽然四者之中開納亦法也不足則行之有餘則直罷之而已矣

事固有若不相系而實相繋者詩頌衛文而曰秉心塞淵騋牝三千頌美魯僖而曰思無邪思馬斯臧夫思之無邪心之塞淵本於幾微而騋牝從焉而馬臧焉此皆有深意至理可繹思也故馬政有得失而世之古今吏之勤惰兵之彊弱皆在乎此矣生請略言前代馬政以復明問可乎漢之馬盛於文帝而耗於武帝蓋文帝時馬養於官又飬於內郡又養於邊塞至武帝侈心好大靑去病窮追幕南士馬恆耗十之六𨿽其時匿馬之罰甚峻大宛之使益出而於馬政無補也是漢之失不在於求馬之不勤也唐之馬盛於貞觀至麟徳而耗於開元蓋唐興養馬於監牧又養馬於飛龍廏張萬嵗實能其職至宗倦於政事安史禍生而苑監之馬皆沒𨿽前有王毛仲善牧養後與突厥吐蕃互市而於馬政無補也是唐之失不在於牧馬之無人也宋之馬盛於治平而耗於熈寧蓋其初市馬於邊而於河東京西宜馬之地興置監牧至安石散國馬於編戶賦監苑於民間民病而馬亦大耗𨿽文彥博力爭新法於前李綱申復舊制於後而於馬政無補也是宋之失不在於議保馬者之無正論也我國家建監設苑馬事至詳說者謂兩京河南山東牧於民卽宋之保馬山陜遼東牧於官卽唐之監牧然在邊者病其無實而在民者苦其有害近則春秋二運折色之旣行西北二邊和市之路並絕京師三大營所需馬三萬匹而倒死兌補之餘嘗不盈數千九邊各鎭所需馬四百餘萬冏寺折色嘗苦其不繼也爲今之計如淸察艸場之侵占者優防馬戶之窮苦者隴右岐豳宜勘實牧地廣行孛畜養馬丁田宜悉徵租金以召牧圉而又重冏寺之權愼牧卿之選復川陜馬政都憲之舊此皆大略也生則以爲兵不彊馬政不可得而復也三大營之兵不彊各鎭之兵不可得而彊也漢初天子不能具淳駟唐初止得突厥馬三千隋馬三千耳而馬卒蕃息豈非南北軍與府兵爲之根本乎若今日京營之兵不彊𨿽渥窪汗血之駒驌驦一骨之駿將安用之且夫制蹂躙之邊庭當用古偏箱車搜深山之流賊當用步卒登海防邊楚蜀上流防防當用舟師此皆與馬政相維持者譬諸一發牽而眾發隨動未有馬政獨彊者也聖明在上行將內淸銅馬外服屠耆生且言其進於此者而造父非子之事不暇以詳焉

陶庵全集卷八

欽定四庫全書

陶庵全集卷九

明黃淳耀撰

擬古樂府

狡兔窟

責馮驩也驩爲孟嘗君營三窟以自固於齊其後孟嘗君相魏遂與燕共伐破齊

長鋏歸來債畢收一窟已鑿二窟畱長鋏歸來重結靷齊王不寐君髙枕嗟汝窟成傷汝國他年兔葬元無窟君不見趙城有客賣漿徒慷慨勸君歸舊都古來狐死猶丘首兔窟狺狺皆國狗

易水行

誚荊軻也軻欲生刼秦王得約契以報太子謬矣

函谷闗開五國走督亢圖中一匕首樂生久去丹金臺縱殺秦王誰與守危冠壯髮車中去死灰之人見天意劍光飛去白雲髙不敵咸陽祖龍气吁嗟乎趙城楚地詐已多餒虎反肉世有無欲持約契歸燕都惜哉豈止劍術疎

曹相國

譏曹參也參爲相國不能興禮立樂

相君暇豫何吾吾後園吏舎聞歌呼咄嗟吏人相曉無相君亦是髙陽徒戚姬舂如意死縣官宮中醉不起老雉橫飛十步裏君聖武臣畫一兩不如【句】酣歌弄白日相君刀筆未有奇膠西長老稱宗師兩生堂堂牖下死相君空爾爲

潁陰侯

美灌嬰也嬰與齊襄王連兵於外故產祿之謀不成

潁陰侯爲呂亦爲劉滎陽一出仍逗𨖻滎陽下爲劉不爲呂南北兩軍同有主呂家寶玉摧爲屑臣功得比淸宮列髙廟神靈再恱康九州未見炎精缺數千年事屢膠轕饑鷹在臂隨人掣君不見關西男子稱雄傑力掃義兵看國滅唐亦有人誅敬業【韋孝寛破尉遅回而楊堅之簒成魏元忠破徐敬業而武曌之勢固】

刎頸交

責張耳也耳余爲刎頸交同立趙王歇及耳余相惡耳從韓信擊破趙斬余泜水上追殺趙王襄國

刎頸交生年單賤稱雄豪千金購老百金少兩人心知各相笑雲起龍驤愚者驚爲陳爲趙皆縱橫監門憂一死河北怨一生將印爾何物千秋破人情泜水義兵誠失防兵敗猶令廣武惜信都趙后襄國俘生者獨慙廝養卒

平城苦

譏漢髙帝也帝自平城歸始以宗室女爲單於閼氏元封中再以宗室女妻烏孫皆從其國俗

平城苦平城苦七日不食能彀弩圍開一角幸有神女嫁蠻中不猶愈錦車千乘送蛾眉玉顏羞殺輿中姬姬𨿽已羞漢未足烏孫又聽歌黃鵠

長沙嘆

譏絳侯也絳侯讒賈誼而信袁盎

仕宦去無中人不如車戲雜風塵上書去無相憐不如嗇夫立圏邊男兒有才曜奇世誰識公卿是軍吏蒙君讒救君死【人告周勃謀反逮系長安獄治卒無事誼上書譏上上深納其言養臣下有節】君心乃在安陵子噫吁嚱古來樹人多樹棘棗樹懷赤心獻君君不食

首鼠行

譏韓安國也安國辧魏其田蚡事實陰左田蚡

魏其是丞相否壯士何須問杯酒丞相是灌夫族東朝正爾憐骨肉當年鼠首何曾兩丞相車中怒鞅鞅五百遺金事已往天下何人絕朋黨

舞陽君

惡女謁也何進異母女弟爲靈帝後母號舞陽君進欲誅張讓等舞陽君數受宦官賂遺爲其障蔽進遂遇害

舞陽君家屠羊女入宮暴貴彊出入金閨遊紫房幸依省內安能忘家有將軍讎段張洪鑪不鼓毛髮長張氏子婦何氏殃蚘分兩頭相齕傷昔年文母爲妖祥今由南陽國再亡鉤弋之誅誠則剛漢家英斷歸武皇

哀趙郡

惜北齊趙郡王叡也叡欲出和士開爲士開所害死於忠也然叡嘗與士開譛殺河南王孝瑜

兗州刺史卽日發領軍意气何輕忽珠簾美女聊相紿入宮仍似握槊時數行詔下誰相雪昔何宿畱今何決余珍肯受生者慙死者無聲獨流血華林園良有以死見先王誠已矣寃魂莫恨劉桃枝請問西華門外水

秦王府

責房杜也秦王世民殺建成元吉房杜輩成之李靖李勣皆不與

秦王府中力士舞君有父兄臣有主金髙南山視如土拳毛駿馬來揚揚昔年射賊余大黃一矢痛入慈父腸地下宮中恨無極房公杜公皆有力千古獨誅亡賴賊

袁氏嘆

譏劉表也表貽書袁譚袁尙諫其兄弟間事甚切至然詒謀不永後世卒與袁氏同轍

帝昔有二子閼伯與實沈其居各參商其釁日相尋降生冀州野厥名尙與譚【葉】交臂仇蠻邦貿首戈防林百戰虧股肱一朝並爲禽明明劉荊州憤踴進良箴豈知髙樓上冡子已悲吟

許氏客

美許貢客也孫防殺吳郡太守許貢貢客亡匿江邊防單騎出卒與客遇客擊傷防防遂卒

江東猘兒勇如虎身騎駿馬手擊鼓朝衝彊陣偃朱旗暮奮雄譚搖白羽許家奴客艸中來飛髇猛射金甲開一死爲酬吳郡守九泉不避孫文臺君不見橋邊豫子聳長劍五起不成衣血濺又不見河南小吏懷霜刀閣中董卓怖欲逃此劍此刀不常有阿瞞老死紅顏手

羊氏女

醜羊後也後以髙門之女嘗母天下乃至失身劉曜極詆司馬家兒其遺穢靑史視南風殆有甚焉

南風吹塵塵暗天洛城犂作黃沙田宮女如花委道邊金墉天人亦瓦全姍笑司馬兒輕薄時世賢八字靑蛾防新粉半生博得新主憐君不見龎娥親報父寃孫翊妻殺戴員健婦之名千萬年

渡瀘篇

美諸葛武侯也客有譏侯者曰何不徑伐魏而與南人相持余曰蜀之南蠻猶吳之山越也山越不賔則孫權不能不屈膝於魏南蠻不服則武侯不能不稽討於曹出師表有云思惟北徵宜先入南然則渡瀘者伐魏之始也

三方鼎立英雄爭瓠壺夜縛成都驚丞相渡瀘瀘水淸有蠶可市刀可耕萬井燒鹽卬火赤丞相自臨添火色五丈原頭星化石薄田十頃桑八百

別主嘆

美徐元直也元直事劉先主其母爲曹操所獲因辭先主而詣曹

報讎讎已亡讀書書已精結交天下士仗劍求明君天翻地覆龍戰野疎巾落落輕中夏同心但識鳳與龍國士誰論陳共馬俯首看心心未變去住君親兩淒戀君恩莫謂不如親放歸母子重相見古今忠孝全者誰羔能跪乳烏能慈願向邴公求上藥莫令天水寄當歸

海東操

美管幼安也幼安居遼東廬於山谷晏然若將終焉公孫度父子前後所資遣皆不受晚而西歸魏氏屢下璽書徵之皆上書固辭

海水兮羣飛亂離斯瘼兮吾將疇依夷叔髙懟兮栁季已卑吾奉先人之烝嘗兮吾不敢受人之食與衣

惠風嘆

美湣懷太子妃王氏也妃太尉衍女字惠風劉曜陷洛陽以妃賜其將喬屬妃義不受辱遂死之

天家婚絕哭未絕離石兵來污宮闕靑宮元妃太尉息齒劍如歸寧事賊君不見淸酒三升書一紙天髙漫漫白沙起路人愁嘆金墉前還聞勸進排墻年此翁此女何天淵

悲臺城

譏梁武帝也帝雅好奉佛其築淮堰以灌壽陽死者蓋數十萬人

王鸞譻譻夾路守帝在講堂僧眾走千緡足陌贖不回幅幅詔書稱頓首石頭城北火酣酣歳在丙寅八十三內科罷供春殿閉鸎飛艸長愁江南古來南北本無別不獨湼槃經內說君不見長淮築堰時壽春百萬爲魚龞

王公怨

責謝朓也王敬則女爲朓妻朓告敬則反後朓爲江祏搆害嘆曰天道其不昧乎我𨿽不殺王公王公因我而死

拍張王公心不平兒曹彈作懊儂聲東牀快壻文賦手告變歸家慙見婦婦欲復讐讐未復罻羅髙張廷尉獄【朓詩寄言罻羅者寥廓已髙翔】吁嗟乎三代史中君不遺【朓臨終語門賔曰寄語沈公君方爲三代史不得見遺】三代史前君所知生受交親死無負欒布向雄皆我師

胭脂井

弔陳後主也後主起臨春結綺望仙三閣日與張麗華孔貴人等遊宴及隋兵至乃逃於井

臨春閣髙云不流仙女亭亭居上頭挈壺掌事斷更防凝情轉態無時休百舌黃鸝嬌欲語六宮詩學江郎體蠻牋照映瑚鉤玉樹陵臨文石陛日旰隱囊停細腰百司奏事紛牛毛手披目覽隨所遭回身拜謝君王勞吁嗟長江古天險齊兵周兵君莫管隋家伐鼓轟如雷不似後庭歌曲緩緩歌曲待兵來胭脂井裏涴靑苔家亡國破不可道故宮秋雨凋官槐

石頭城

譏褚淵也淵受宋明帝顧托賣國與蕭道成百姓謠曰可憐石頭城寧爲袁粲死不作褚淵生

石頭城髙百尺黃岡付巾幗露車行逢七夕司馬門稱定防保妻孥輕竹帛銀柱琵琶在誰席山中何郎笑格格美須髯竟何益

污貂行

譏齊明帝也武陵王曅無寵於帝嘗於禦坐曲宴醉伏地貂抄肉柈帝笑曰污貂對曰陛下愛其羽毛而疎其骨肉

大官一柈肉王子千金貂貂污猶可易忍疎骨肉愛羽毛莫起後堂山莫射東田鵠剖心置地中何異數觔肉君不見蕭家挺藕與杯漿不問典籖不得嘗累葉紅枝皆自剪臨湘別自有蕭郎

禹川人

哀張彪也彪初在若耶山爲羣盜後奉表梁元帝及陳文帝據震澤將還據防稽彪部將沈泰申進等叛之彪遂敗走獨與妻楊氏及一犬黃蒼入若耶山中陳文帝遣人殺之欲迎其妻其妻誓死不辱遂許爲尼彪友人陸山才嗟泰等背叛刋詩吳昌門【云云】

若耶壯士七尺身生死爲梁不爲陳𨿽然不及陳興國亦是當時雄傑人萬騎翻城多部曲潛身獨上山巓宿夜半火來爭斫頭黃蒼驚叫靑蛾哭一哭田橫命何短再哭人心不如犬

防稽隠

詠夏綂也綂防稽人隠於海濵晉史載賈充遇綂其事甚奇

防稽先生隠空谷不笑不言心若木朅來市藥洛城遊城中衮衮多王侯曹馬自爭儂自隠濁河淸濟不同流水嬉未罷狂歌起一合乾坤驚不已晉朝太尉面如灰載得旌旗愁落水太尉魏臣還晉臣子胥之曲聞不聞

余氏婦

美節婦也建州余洪敬妻鄭氏爲南唐將王建封所略不屈以獻查文徽文徽欲以薦牀席鄭氏以大義責之文徽慙乃還其夫

烈烈建州婦奇節天下驚乍可充庖死難爲薦枕生將軍按劍光如水欲殺蛾眉翻自恥防回齽齘無柰何卻付槁砧歸故里道傍愧殺無限人辱身未得全其身

念家山

弔李后主也後主嘗演念家山舊曲

家山破家山破宮中一唱還眾和霓裳曲霓裳曲古時聲慢今時速今時江水古時流六朝不見令人愁新音繁手椒房出花翻葉落如淸秋樂工曹生空按譜不比中宮邀醉舞舞殘金縷葬娥皇玉環在臂畱悲傷民間傳得家山曲處處歌塵繞畫梁妖淫感召兵戈起興亡只在聲音裏吳苑荒涼走麋鹿石頭蒙羃生荊杞此時的的念家山宮娥散盡無人彈長江徧是黃花水春夢悠悠只暫還

蚵蚾磯

傷汪臺符也臺符歙人有王佐材以書幹南唐烈祖爲宋齊丘所忌使人誘臺符乘舟痛飲推沈石城蚵蚾磯下

蚵蚾磯水彌彌磯下醉翁呼不起曾持牋上兩行書寫出胸中萬卷余長揖陛前論管樂立談當世比嚴徐生平奴視九華叟老語槎牙肯鉗口屈原漁父兩防防翻憐君醉人盡醒君不來兮醉亦得不見西山漁釣客【同時陳陶亦有臺輔之器以齊忌之隠於西山後僊去】

四言

題程孝直蘭捲

猗與秋蘭植彼中阿有馥其花有黃其葩𨿽曰幽深厥美彌嘉之子之遠我勞如何

陶庵全集卷九

欽定四庫全書

陶庵全集卷十

明黃淳耀撰

和陶詩

和飲酒二十首【並引】

辛巳冬杪客海虞榮木樓賓朋不來霰雪蕭然惟蘇氏兄弟和陶詩一帙連日吟諷因舉酒自沃次韻飲酒詩如左蓋亦陶公所雲閒居寡懽紙墨遂多者也

我生勞造化如器陶埏之一入圓方間永離胚渾時縱心觀虞唐履運傷今玆憂樂兩糾孤胸積羣疑沃以一樽酒形影相擕持

平生麋鹿姿結愛林與山誤懷濟物心汨沒俗中言一經如法律亭疑三十年彼哉曲學生功名已流傳鐘期不常有我自得我情營道亦幹祿入世仍逃名蕩蕩宋華子莫知魯儒生如醉被雷燒此骨不受驚淸狂幸如初嵼將何成

飛鳥銜我發是夕亦夢飛飛飛遭金丸翼塌心中悲車前有役夫夢醒心依依憶爲南面王悔使魂魄歸夢覺兩相羨更疊爲盛衰未辧覺非夢飲矣休猗違

朝光入山樓棲鳥已驚喧攬裘曝新陽暖气無頗偏仰視天宇淸得我檐前山山中出岫云變滅何時還我心正惆悵黙與風鈴言

聾明而瞽聰尙存一者是是非兩變易乃復成譽毀深居觀物態至竟爾爲爾蚊眉棲蟭螟厠牀幻錦綺掛書在牛角仰面思豪英虎爭一鴻溝割棄父子情舜禹安在哉所持奪與傾蕭條二千年不見岐陽鳴痛飲呼防子斯人豈狂生

白雪艷淸冬流風送餘姿梅花獨先覺蓓蕾動髙枝巡檐一笑粲所得乃經奇艸木有雕鐫我心無思爲一悟眾妙門嚗然脫羈

吳趨百貨集日中市門開輕重各相得龜貝俱滿懷一夫懷尺璧堅臥與時乖問子何髙尙又復非巖棲什襲誠已勤不如薦塗泥答言萬乘寶貴與連城諧捉裾使爾觀我寧懷寶迷一市更俳笑拂衣我將回

北山頗孱顏陟自城之隅風急毛髮寒四顧多荒塗一笑語山英我至爾勿驅逝汲淸冷泉浣此憂患余髙棲斯可約豈必神麗居

戰伐揚兵塵饑荒殣行道懷哉漆室憂發白豈待老酌此三雅杯如雨灑枯槁枯多雨未足一漑色亦好丹砂何時成天地祕鴻寶置我塵間商歌望八表

萬馬脫轡頭豈有獨立時舉世尙鞶帨我亦繡其辭顧念古人心將無不在玆微言較分寸中蘊邱山疑長嘯上東門恐爲時俗欺安得蓋世雄障江使東之

醉鄕無町畦我亦踐斯境陶令終日醉次公終日醒醒醉盡稱狂醉者得要領生年鈍如槌觴至便脫頴猶嫌醉鄕人身後名炳炳

我從疁水來新知喜我至我從琴川歸故友邀我醉新故兩相於何獨安卽次本追河汾遊不慕主父貴至言如醥醪咽之有雋味

逾壯添一丁酒徒飲我宅醉歌尙盈耳殤去杳無迹古來大聖人乃衍螽斯百豈無襄陵鄧亦有香山白此理茫昧然而我何嘆惜

我有小弱弟授以田何經經史略上口羽毛新欲成與作百里別每嘆寒暑更嗟我貧負米嗟汝勤趨庭祝汝勿學我赤霄奮雄鳴孤雲飛寒原鶺鴒有深情

至樂走馬獵好之能發風君看日月耀自在金庭中聖人守中規塞極乃得通所以苦縣言天道猶張弓少小味義根探珠云可得嵗月難把玩冉冉向不惑墜緒旣微茫賢關屢開塞一室且蕪穢況乃活邦國逝將畊守田稼穡在黙

我友兩三人夭枉皆未仕覃思頗追古苦節洵求已彼貽君房言我懷貢公恥何知彈指間相率赴蒿裏使我爲塗人學問失綱紀老驥疲欲休修畛浩無止俯仰百慮煎耿耿或可恃

我愛陶夫子逸气含淸眞遺民耦柴桑黙語如飲醇有時荷鋤歸悅喜良苗新薄醉便忘天急觴欲椎秦後此李謪仙胸中亦無塵王侯輕蟬翼紀叟獨殷勤以吾學二子頗覺風期親有如桃花源漁子能問津傾壺就釣碣漉酒裁疎巾安用聖人爲臣今中聖人

和形贈影

海鯤能化鵬麥有爲蝶時當其鵬與蝶故吾豈戀之如何我與爾百年拘系玆𨿽非膠漆堅坐臥如有期不見爾去我爾又無畱思日月兩跳丸俯仰情淒洏去去躡紫庭愆室恐受疑屋漏如可葺爲我商一辭

和影答形

一鏡持照君盡見君妍拙余鏡復照我鏡鏡皆肖絕君我同鏡華等無可喜悅念居歷劫中幾聚還幾別君顯我之明君隱我之滅終無至人術水火不濡熱感此相因依微分爲君竭木葉將斡殻一視無優劣

和神釋

我在天地間肖貌則斯著刀亡利可滅我獨無新故譬造土偶者泥水相依附泥潰復歸土曽聞昔人語今我與二子假合爲同處我動爾豈知爾行我仍住生滅一曙間那復由气數多君束縛我遣作閒家具冰炭成哀樂波瀾生毀譽如今棄不將不待將不去【禪家有死時將不去之說】猛虎在山林獨往無怖懼至人如孩提不學兼不慮和辛丑嵗七月赴假還江陵夜行塗中口號【昆陽舟中遇雪作】

嵗暮多烈風同云復冥冥邅回百里間亦似千里情憶我寒梅花玆晨笑柴荊喧啾下鳥雀剝啄來友生豈知孤篷下一笑雙眼明決決文凘流遙遙巖岫平舟重旣晨發路迷且宵徵所欣丰嵗祥農鳸可以耕兼悲凍死骨不見蔓艸縈一觴酬袁安媿爾千秋名

和與殷晉安別【送天河令徐孟新】

臨歧多淡然別後心長勤況玆萬里遊隔我平生親防紒入膠庠得子成芳鄰俛仰二十年不異夕與晨循道豈有殊眷此行藏分我居子獻防荏苒逾冬春人歸筮盍簪客去詠停雲章縫及銅墨笑談阻淸因所願酌貪泉不攺吳生貧上言敬皇休下言撫烝人

和於王撫軍座送客【再送徐孟新】

我昔遊西江春盡花艸腓竹間墜猿狖木杪聞催歸子今行此道我夢猶依依夢中與子行旣覺乃乖違交淡欲無言事歡宜塞悲羣龍今滿朝火辰揚其暉贏糧兼防馬尙恨功名遲贈子靑蘭花以當瓊玖遺

和答龎參軍【三送徐孟新】

宜陽蠻蜑國頗習中州言蒼山擁縣城隠幾如邱園閒咀馬防榔靜詠舂陵篇喧喧銅鼓中琴歌獨悠然我欲往從之奮飛無階緣佇聞嘉政聲憤懣當一宣我家老涪翁淸風滿江山將子畱妙染餘事垂千年

和乞食

方朔𨿽長身侏儒頗笑之貧欲去揚子避席反遜辭嗟余累口腹此日貿貿來堂下設麄食筵前置殘杯對之騂我顏彊詠衡門詩事事遜淵明獨如彼寡才才拙性復剛我窮眞自貽

和連雨獨飲

影與我爲雙無解此防然孤斟勸我影終勝監史間缸花艷深杯起舞聊偏僊欣慼兩何爲我上不有天天豈讓一夫久處安排先乘流且安行遇坎當徐還庻幾風波中養此艸木年不見桃李花去去無多言

和詠三良

忠臣死社稷忽若鴻毛遺不聞棄髮膚下薦螻蟻微堂堂百夫特殺身奉恩私淸血沾便房遊魂依繐帷小節亦何有君徳良已虧不見蹇叔徒黃髮各有歸蒼然墓木拱死豈忘塞違遺風旣墋黷容悅更相希詐泣與佞哀生作牛山悲吾誠愛吾鼎不願衣人衣

和詠二疏

仕宦如飲酒酒半當辭去環坐式號呼寧復有佳趣二疏昔在漢抗志黃鵠舉天子重元寮儲君惜賢傅蜚遁竟超然嘆息動行路便便誇毗子登隴左右顧進慕鐘鼎羶退邀朋黨譽白首纓華簪此豈眞急務陶公棄五斗千載符風素髙車感傾覆曠語發深悟伊余老匹夫無復羈絏慮富貴倘不免斯理久昭著

和詠荊軻

六國本蚩蚩弱姬而爲嬴前鋒指督亢太子呼荊卿雪泣視日影戴頭入咸京金注豈再擲不待彼客行秦彊資盜馬楚霸用絕纓取士以度外能屈四海英憶昨燕市上劍歌有雄聲狗屠與漸離皆足托死生拈掇苦不廣自致匕鬯驚丹誠昧大計軻亦負虛名客中有此奇寄在何門庭早進黃金臺當值數十城在燕非一昔臨發乃經營豈惟劍術疏好謀不好成千秋博浪椎一撃非凡情

和癸卯十二月中作與從弟敬逺【捨弟偉恭初爲博士弟子作此示之】

毛義非通人意與當世絕撫玆劬勞願衡門未能閉寄食漂母餐養髙袁安雪進退欲如何終然抱孤潔今朝講肆開爼豆爲爾設蹮蹮媚學子遊戱亦可悅所願遵周行前修有芳烈旣擷三春華仍存貫霜節吾衰甚矣夫邱園將牧拙不見同人爻語默本無別

和答龎參軍【送侯生記原遊北雍】

養眞衡茅我讀我書瑤珠玉璇斐然淸娛豈無雅曲駭彼爰居子非侯芭載酒我廬子有羣從維席之珍穆穆醇酒不可疎親艸木同臭矧伊喆人一室邈然天涯比鄰嘉運遘會撫情孜孜天閽旣開將子謁之防爾名驥陳我佹詩嗟老羞卑亦匪我思緩子旬日終當離分子遄行矣謝慼招欣屹屹燕臺亭亭吳云豈必風翮嘉聲遙聞八音綢繆黃鐘獨鳴梟盧先得陋彼撩零祈祈國冑集於上京鵲起爭髙龍盤靡寧陶陶朱夏颯來雄風六翮旣齊在盈宜衝抗手一揖鼓琴三終爰贈爰處各敬乃躬

和讀山海經【十三首】

陶詩多遊仙語坡公讀抱朴子和之餘讀陶隠居眞誥有感聊仿兩公之意

今日晝景淸雨翻蕉葉疎眞气一回薄虛白生我廬緬懷千載人防記得奇書中苞仙五品傍載一車華陽有髙隠靈筆動記疏開帙再三嘆我豈火宅俱願學張激子闖然遇山圖慧業有先後精誠或相如

隠居髙蹈士長揖賔龍顏靈風結遐想駐彼無窮年千秋徵虜亭不逺句曲山吾欲劇醪醴誰當餐至言我聞興寧中龍書滿山邱許君及楊羲靈气相與儔眞經有淵源此書導其流逝追長史轍攺字爲逺遊仙人紫淸妃偶景匹陰陽假合夫婦名二曜同久長凡夫想搔背終不見神光咄哉張陵術誤人赤與黃短世積悲愁愆房生愛憐舟車載人罪送入羅酆山髙眞發慷喟嚾嚾有苦言世智等蜉蝣不思龜鶴年吾家子陽翁服餌兼艸木頹齡九十餘忍死臥空谷朝剝桃皮食暮赴黃水浴丹成入霞門玉晨光照燭阿映初得道百來太陰周魴嚴白虎捕詰紛如林人馬忽驚散空中有佳音火鈴是何物旌此勤苦心荊棘滿人世中藏火棗長剪棘出火棗啖之亦尋常鸞音唱作曲鳳腦剖爲糧來去若飛鳥遊戱天中央天地昔崩分英雄競馳走秦項與曹劉百戰爭勝負下視山澤臞渺然亦何有豈知賓四明坐落此曹后瑯花非一葉丹罏滿山海散形入空虛無在無不在十試一不過退落俄成悔風火誠可惜日月不相待仙釋本一機如月在摽指因煩而領無此事出生死內欲存中黃外不遺踐履三官倘鉤考虛皇信可恃靑烏本凡材朱防實賤士直以辛勤故飈輪爲之止髙人體蕭蕭視彼奴爾有心如右英得不許斧子浮世眞肉人前身忝仙才淸都有朋舊聯袂望我來歧塗與素絲舉目堪疑猜過此少味矣我生豈徒哉

和遊斜川【遊桃源磵觀水作】

山行無前期佳處輒小休愛此巖壑名慰我寂寞遊防緣一水曲目運心自流洄洑類修蛇呀呷如驚鷗尋源忽而止惆悵復經邱邱中戴勝鳴關關互相儔農歌隔田水此唱疑彼酬丈人吾師乎知有秦漢不枕流𨿽未能樂水且忘憂顧慙濠濮趣天機猶外求

和癸卯嵗始春懷古田舍二首【並引】

沈生隠居城南有地數百弓鑿渠通水雜植珍木余與唐陳二三子以春晴訪之畱飲海棠花下遙望夾岸桃花與平疇相映悠然樂之因取陶公語名其亭曰懷新並題詩二首而去

在昔聞桃源漁人一來踐躡尋久未得愴恨豈能免番番市南翁迹邇心自緬力穡同齊民傳家師上善手植千樹花春至令人逺我行流水上心蕩不知返遊侶亦相忘緣源弄淸淺

舊谷滿場圃知子良非貧糟牀注春醪酬汝四體勤開軒一笑粲莫適爲主人荈芽花乳香鱠縷銀絲新咄嗟行酒炙童僕皆欣欣中原有格鬭行子勞問津不能濟時代甘與農圃鄰逝辭謝景夷來就劉遺民

和止酒【並引】

與偉恭共申戒殺之禁因戱和陶公此詩詩中有云好味止園葵是公亦學佛作家

昔和岐亭詩見殺卽勸止欲將不見聞攝入見聞裏邇來縱鸞刀老饕何氏子譬彼剛制酒觸酒復歡喜黙思喪亂來寃魂呼不起糟豬恣咀嚼舂磨無天理【朱粲云醉人肉如糟豬黃巢有舂磨寨】是生皆惡死何分物與己巳物旣不分微命亦同矣防殺有頓漸【梵�頓制鹿苑以來毗尼漸制】悲力無涯涘從嘲儒入墨殺牛遜禴祀

和停雲

黃文旦敬渝楚產也談理性之學兼通世務以計偕路阻紆軫過疁扺掌而談有詩見贈於其行也和停雲詩答之

密雲在郊其思雨瞻望金臺道路修阻傾蓋得朋孤琴載撫爾驂旣停我輈斯佇有晦者學千禩防蒙我障我疏如彼河江月出皎兮談話西窓抗懷古初掉鞅以從春葩曜林秋喪其榮子落華芬孔思周情於古有言斯邁斯徵尊聞行知以朂鄙生水有澄波松無攺柯輿衛具矣式鳴鸞和嗷嗸蒼生望子實多我亦枕戈如祖生何

和示周掾祖謝【夏鎭謁先聖廟作】

此邦本尙武弦誦亦可欣投戈拜宣聖感彼歌風人【地屬徐之沛縣有漢髙帝遺迹】我來訪遺黎兵烽嵗相因膠黌隔荊杞狐兔競來臻豪聖兩歇絕英圖竟無聞延頸待賊刃拜跪良已勤【土人云今年流寇以三四騎穿土城而過居人奔避不暇其不及避者皆長跪受刃不復敢以一矢向】吾聞古黔夫牧守祭四鄰淮海未云晏浩嘆黃河濱

和始作鎭軍參軍經曲阿【並引】

過武城泊甲馬營驛村中秈米已熟居民頗有樂生之意偶至野老周渭南家與之談有足異者因誦陶詩云目倦川塗異心念山澤居次韻以贈渭南

客行倦永久晨夕無可書此鄕風土佳宛爾吳會如靑蘘繞場圃皂槲垂交衢中藏十畝園溝塍自通疏主人種者銀靑莫肯紆丁壯合二耜兒童課三餘我非賈大夫思與季子居冥飛學歸鴻樂遊隨鯈魚不知誰迫我心迹乃爾拘驅驅黃金臺愧爾南陽廬

和九日閒居【癸未九日寓京邸和陶九日二首寄偉恭及諸親舊】

羇心如秋艸方枯已旋生良辰過我前端憂乃無名厲厲驚飈嚴皚皚山雪明朔鴈流寒影邊鞞動悲聲古之豪俊人感此多促齡我獨胡爲爾樽開且徐傾平吟懷恵連黙對思公榮知音不在側何以訴中情願爲雙飛鴻羽翼不可成

和已酉嵗九月九日

晨風鴥北林好音時一交聴之忽不樂庭柯已秋凋搔首望薊邱防馬欲登髙終風捲虫沙萬里曀璇霄沈嘆自騷屑鬥酒蠲煩勞酒半生淸悲焚我腸胃焦遙遙知此心獨有五栁陶浮名棄之去千載同今朝

和贈羊長史【請假南還經樂毅墓作貽同年二三子】

七雄昔橫騖君臣相詐虞明明望諸君丹靑照遺書金臺久摧塌邱隴存舊都孰云土一抔峻嶻不可逾我來觀國光艱難撫皇輿寤思明義存寐與精誠俱南轅過良鄕拔劍心躊躇騎刼今在軍巖疆定何如乾坤日蕭索江海多榛蕪問誰列周行翕習乃多娛壯士方虎步廟謨愼勿疎西當封崤函南請懲荊舒

和還舊居

俶裝已傷離望門反愁歸我生如波瀾流坎皆可悲潛身學閉關捲舌謝百非玩思天地心編剗古所遺眞交二三子相見語依依譚諧未及終急景已相催萬境如檐花當盛便有衰童子勿弄影憂樂付一揮

和嵗暮和張常侍【寒夜與所知者小飲】

朔風鳴枯桑寒冰合井泉萬物皆知時夫我獨何言翳翳掩蘭室心思悁已繁故人一來斯音防良未愆問訊我無恙單車度千山笑指靑鏡中擕此白髮還暮景來飛騰儒墨兩徽坐忘先師訓無聞送華年逝水昧還期菁華知暗遷一觴且盡醉醉醒兩茫然

和乙已嵗三月爲建威參軍使都經錢溪【送侯生智含看梅西山】

西崦有佳花首春煙霧積良遊阻塵鞅耿耿懷在昔野寺流晨鐘雲林矯風翮湖山光皎鏡千里如不隔之子天機深平吟謝形役一持金石韻如與淸賞易幽悰方悁勤況復蹔離析寄言山中人參取庭前柏【山中有僧談臨濟禪智含將從參學】

和詠貧士七首

平生蹈孔孟遇物心依依孤燈倚空壁思借寒女輝力少意自多如走不逐飛盛夏賦行役淩冬復來歸﨑嶇何所得所得寒與饑逝展丈夫雄永釋兒女悲

我興曠古懷不見羲與軒章韍豈不好未能易邱園疲馬愁路歧破劍銷炎煙曷以抗老饑道書讀且研南鄰不厭余講徳有微言原憲蓬蒿人誰謂賜也賢

孫登彈一弦陶有無弦琴宮商𨿽嵼千載流孤音客有爲餘言枉尺蘄直尋軒渠聊對客酒貴吾不斟亭亭山上松髙節爲眾欽孰云異語黙而不同此心

朝得故人書緘題日在婁【鄭同年寄書至】開緘釂十觴天末遙獻酬杞國憂天傾婦卹宗周哀哉許泛輩乃懷田舍憂赤風蕩中原飛鳥亡其儔傾筐謀一醉已矣慙苟求坎坎伐檀者乃在河之幹山榛有深思退隠於伶官吾道若拱璧豈以貿盤餐應知賢逹人亦迫饑與寒淸風灑空虛永慕陋巷顏豬肝累鄕邑去去之河關

落花墜茵席其半隨飛蓬繄豈賦命殊無心成化工絳灌排賈生何侯薦兩龔得失自在彼屈伸將無同黙思塞翁旨固窮有餘通逃富豈情歟執鞭未可從

好遊非蜀嚴亦歷四五州出處云無心頗與簾肆儔滅釡燃孤炊投錢酌淸流我生如百艸遑代春雨憂客來仰屋梁有諮多不酬問我何苦心居貧宜進修

和雜詩十一首

劫風吹南山化作海底塵四大互騰轉忽然有我身狂馳百年中擾擾分怨親豈知冰炭懷靜與虛空鄰有生會歸盡有夜會向晨星燈兩翳幻吾將問化人

精衛何其愚塡海欲成嶺誇父持杖走猛气逐日景彼爲不可成至竟同灰冷余持一寸膠澄彼江漢永郁儀抉陽烏螢尾滅無影儒門誠淡泊分道貴同騁身中艸賊敗信矣煙塵靜

細物有蚍蜉撼樹不自量下士笑大道如路擬諸房翼然望觚稜何者爲中央河汾稱釋迦龍門紀伯陽信美未探本多歧誤羊腸

誇者爭榮名幾人能至老孔翠傷其尾明膏不自保中臺星未坼金穀酒將燥此時褰裳去豈非見幾早咄哉彼蜣蜋丸糞死猶抱相牽入禍門嘆息復何道

拔劍登髙臺曠望悲楚豫誰爲虎傳翼餧肉使騰翥厚下有長策兵食急可去如何截足趾而爲適屨慮維水載覆舟民情兩相如奔鯨挾駭浪跌蕩安得住平生湖海客髙臥恐無處棟折將壓人國僑能無懼

醜者自云妍言醜輒不喜撫鏡百醜呈何與言者事刀蜜不可嘗諫果有深意古來苦硬人我獨不相值飛光轉檐宇流暮何其駛四十嗟無聞百念都棄置

正風何沖融楚騷淺以迫元封逮建安祖述遞阡陌波瀾漲庾鮑酋帥雄甫白﨑嶇文章境坐使堂奧窄吾觀道與文不啻分主客永言思無邪性情有眞宅

漢儒於六經寢食猶農桑千百存什一駁米與糠後人恣揀汰適道資贏糧回斡侔云漢條通儷陰陽我耕君食之此意勤可傷側聞斲輪言冥會神無方林中日觀易如舉瑤池觴

昨預曲江遊龍樓拜端有詔推史才慙愧丘明遷貞女恥自衒硜硜已華顚我豈利齒哉名可噉而飡東方隠金門龎蘊空世緣季孟參處之志在淵明篇

髙人夏仲禦木石隠會稽兒撫賈太尉拂衣歸蒼崖阮公稱曠逹奇志寓詠懷竟造九錫文此穢天可彌君子終日行不使輜重離應龍潛關曷識剪與覉窢乎飄風旋不消還不虧

鑠石始南薫折緜始微涼秋鴻隨陽來春鷰定巢梁喆人見未形如矢來無鄕風詩戒綢繆周易謹履霜此意久欲吐復恐吾言長

和歸田園居六首【並引】

余欲耕無田欲灌無園偶讀容城先生和陶詩云安得十畝宅背山復臨淵是亦貧者之作也因本其意和之使偉恭諷於座隅以爲嬉笑焉

家無環堵宮【余隨家大人僦屋以居】所至思買山何異俟河淸人壽期千年安得如古人采山復臨淵敬受十賚文賚以北阪田巖棲髙百層老屋餘三間湖江流東西竹木縈後前中央置講堂文史浩如煙歌風復蹈雅樂死忘華顚此意恐蹉蛇飛光去閒閒畫餅不可食詼諧聊復然櫪馬貪棧豆至死困覉鞅涸魚縱老湫豈復有還想物性限通塞喆人矢長往逍遙漆園吏簡潔彭澤長【顏延年陶徵君誄防深簡潔】天全不求鑿性褊聊自廣脫略世教外報我以鹵莽

菊潭有甘泉飲者壽古稀華陽有眞境遊者憺忘歸安得乘飛輪靈風捲行衣選麗盡所愜研神永無違村甿不解事妄意城市娛豈知金閨彥亦復懷村墟超遙至人心適我成安居視世等塵露視身同橛株樂是蓬蒿間中心常晏如東鄰牙籌多西鄰木石餘雅俗更相誚至竟皆空虛爾有倘非有吾無豈眞無

天道夷且簡人情險而曲乘雲招松喬髙屋翹吾足【蘇耽詩翹足髙屋下見羣兒】柴桑有深意會者惟玉局酣歌豈足恃日月如轉燭冥靈忘春秋朝菌限昏旭

吳山如好女姿態浮綺陌往買二頃田飲河心易適梅開玉雪楓落霧雨夕五湖白浩浩取入檐隙花鳥吾友於文賦爾僕役野老課耕牧家人勤紡績此意信悠哉夢遊果何益

和擬古九首

嚴雪秀松柏勁秋凋蒲栁貞脆各有終金石獨堅久鬰鬰復鬰鬰起坐思親友出門無所見入室斟吾酒山川多白雲契濶兩媿負非無千黃金不敵寸心厚寸心豈云多市道乃無有

朝見東日升暮見西日終咄哉宴安毒懷之劇兵戎大禹惜寸陰卓爲天下雄千秋長沙孫榮木悲勁風往古去不極來今浩無窮詎忍學艸木悠悠時序中

亭亭采桑女淸光映城隅羅衣形纎手皎若春荑舒芳風何飄飄薄暮歸重廬行子皆嘆息願言與之居空簾隔星漢白露委蘼蕪淵意不可道蹇修定何如

步上姑胥臺悲風來大荒古墳何嶕峣下有黃金堂寶衣化寒灰月露浩茫茫前朝割據時復作繁華場侯王及廝役聚斂歸北邙感此拔劍舞靑山爲低昂秉燭方視夜歘忽明東方我非好名人亦起羊公傷

秦王索趙璧舉國莫能完相如睨殿柱猛气沖危冠歸逢防將軍煦嫗有好顏兩虎不私鬭丸泥封函闗奄奄曹李徒竟死持兩端如彼千嵗狐伏匿辭抨彈道逺識良驥鳥多知孤鸞惻愴無衣子誰爲共嵗寒

弱年見承平自謂長如玆一從更事來世已非前時雕虎橫井陘黃流混澠淄仗劍出門去行行復狐疑路逢季主儔問彼龜防辭龜防不我告黽勉自研思仁義心所安皇天吾不欺防水置平地東西任所之撫琴操猗蘭亂之以佹詩

華月漾閨景絲管含淸和美人如飛鸞楚舞能吳歌歌竟蘭膏滅永夜歡情多嚶嚶巧言鳥榮榮朱槿華華落鳥飛去歈艷其如何

萬物互膠轕至人獨天遊太倉含稊米稊米含九州心棲無何鄕風定水自流纎塵防靈臺蔽翳同山邱堂奧開西竺合轍推莊周斯言有妙理當以寂寞求【吾友夏子云列子近仙莊子近佛】

崇蘭有遺芳幽谷行采采斯須落鮑肆坐覺淸芬攺脂車適昆邱檥舟濟滄海日短道路長況復堪久待潔淸存靈神矢之以靡悔

和時運【再遊城南沈氏園亭作】

翩翩同人藹藹芳朝非駕非舟卽彼近郊新蓱泛沚溫煦凝宵一雨如絲溪卉皆苗悠悠方塘我纓旣濯膴膴淸甽載遊載矚時節來斯悵如未足寓目成賞式陶且樂昔經魯邦吟詠淸沂古人邈矣浩嘆遄歸茝香在懷獨弦是揮豈有榮名投竿以追班荊防松指曰吾廬雉雊登壠鷗行炯如弟子撰杖先生提壺物我欣欣一歡在余

和勸農

維我海壖雜居四民兼貧擅富滑其醇眞流庸失業旱蝗相因易子而食幾如宋人【辛巳嵗大荒民相毅食】稽古農皇爰及唐稷無有舄鹵而不播殖吉貝麻麥功比力穡孰云療饑必需鼎食有渰春興膏此平陸牛犁整齊男婦悅穆只雞祭社其至麏逐坐賈行商不如野宿博戲誠樂啙窳難久居有僮指出有鄰偶古稱區種十斛一畝棄稷弗務咄汝遊手樂嵗厚積凶猶勤匱有匱靡積汝復奚冀肥磽同疇勞逸異至驗彼收獲惰農斯愧同是烝民或生邊鄙燋爛有期鋒刃是履此焉不思禍災一軌爾耕爾畬一變俗美

和移居二首【擕家寓邱氏鄕園作】

我營蝸牛廬君乃推大宅暑借竹柏陰寒庇風雨夕一從嬾惰來事事避形役不能理墻屋幸許均茵席身非漆園吏蘧廬如夙昔來此誠偶爾去彼非蕩析

鄰翁天機深不讀書與詩我爲道今古耳學頗有之日出長營營日入無所思靑靑捨北松識彼年少時見人無揖讓親疏並如玆祝爾勿入城恐遭童子欺

和和劉柴桑

我經山澤間細行每躊躇今玆荷天力靜寄田園居墻連友生家竹映從弟廬流水周屋下雞鳴應遙墟閒訪齊民術精防在菑畬井臼時一操習气通勞劬賔階緑苔長蕭散禮數無去去久如玆人代自相疏黙哂桃源人衣食煩百須彼居旣不出我往定焉如

和庚戌嵗九月於西田獲早稻【並引】

伯父正宇先生老於南畮種樹穿池皆有深意余移居相近日盤桓場圃之間因仿坡公意取淵明詩有及艸木蔬谷者次韻五首以呈

西郊靑冥色在此長林端主人未梳頭先報竹平安風吹雨裛時客來但遙觀獨行籬落中細斬惡竹還今年驚蟄早筍萌破春寒烹煎雜羹臛饋餉周貧難我來吟空庭髙興不可幹橫空一縞鶴識此淸臒顏此君本蕭蕭與世無相闗兩袖淸泠風相對亦可嘆

和丙辰嵗八月中於下潠田舍獲

旄桃結水濵雀梅出墻隈我涎如饑蛟飽噉兼袖懷園丁裁接時巧與物性諧澆培三四年根髙可棲雞曽愛花萼好提壺賞周回再來見緑葉節序迅可哀捨南葡萄藤滿架微花開淸香落巵酒玉山自傾頹野芳遞滋蔓野情無張乖尋玩艸木性甘從山澤棲

和五月旦作和戴主簿

村居如修齋缾罍笑艱窮有時思雞豚往預社案中獨有三畝園靃靡無凶丰新蕨養耆齒老韮延溫風閉門種蕪菁可禦一嵗終食肉智常昏采山趣彌衝堯禹眞父老未謝玉食隆棄機從漢陰礪齒懷碧嵩

和酬劉柴桑

芝菌含雲气不屑生道周紫蘭本孤芳抽莖待素秋獨有大宛麻扶疎繞西疇八谷性𨿽良能復勝此不【服胡麻能防谷陶景云八谷之中惟此爲良】服食嗤子房赤松豈堪遊

和和胡西曹示顧賊曹

芙蕖開方塘晨朝倚輕颸有如翠幕中秦女捲紅衣天一滴露夜气杳微微浮榮笑朱槿假色羞戎葵【鄭樵雲女人以葵漬粉傅顏爲假色】我來髙栁陰黙坐觀盛衰畏此芳香散卻扇不敢揮魚鳥日親狎怊悵歸田遲蒲荒菱復少池上含空悲

陶庵詩集卷十

欽定四庫全書

陶庵全集卷十一

明黃淳耀撰

五言古

詠史二十四首

鸞鷟常特棲騕褭辭服箱古來俊傑人不在亡主堂六國昔崩分豈無賢與良靑蠅飛竿旌讒妾踞瑤房屈原旣放逐楚事以俇攘信陵見猜疑蛙黽遊大梁悠悠狡童心仁義愁我腸逝言空國都啖食恣虎狼往車有折軸後駕宜周防願廻目睫智一爲辧圓方

至治合柔徳大淵何油油吾觀五千言精意良可求孝文尙淸淨我人以和休紱冕事上帝幾杖懷諸侯輕稅道則貉偃兵世如周雲門𨿽未作函夏憺忘憂誰歟用趙張网密仍吞舟

瓦注自然巧金注自然昏注者豈有異外重亡其存智略逢世資利欲汨本原貧賤生富貴富貴入禍門君子逺凶徳小人惑讇言不見楚春申晚節困李園

泛水據帝圖功髙意已怠患此爭功人而難盡葅醢艸艸叔孫生彌縫雜鄙猥遂令鞅斯毒流漫亙千載漢在井田亡漢亡族誅在卓哉魯兩生抱經山海

白起善合變首身乃分離防氏制險塞骨肉遭參夷李斯非先王門誅矺其屍王翦滅六國三世禍隨之此人徇功名快意無不爲斫斬恬飴蜜頭顱積邱坻謂天如覆奩天道竟有知宣尼戒餘殃曲逆悔六奇明明周與召秉徳千載師

章邯將烏合禽滅數諸侯蹉跎竟失計刎首於廢邱泣河不溢水負薪無完裘韓白諒不支斯人復奚尢不見陽和至蒼鷹自化鳩

皇漢傳八葉殃源始椒房五侯連甲宅旌節夜有光大角逆气三辰失天綱便便文墨士桀犬攻中央勢重賢爲佞權移陰脇陽史臣謹災異可以告明王

燕昭昔下士樂毅何賢哉雲龍歘然合豈必駿骨媒一說連五國長驅盡東來殘兵哭濟西靑社遂成灰戰伐天未厭仁義我所裁明王忽不禦貝錦入寧臺鴟夷待國士駃騠賜庸才再拜黃鵠舉遺書使人哀

季子過洛陽買臣還會稽當時路人心盡如嫂與妻勢利散淳源陰權生禍梯達心諒先見寡識至今迷上蔡犬可牽牽之若龍驪華亭鶴可聼聽之若天雞

建光失神阿貂璫遂盤據根株入紫房日夜興黨錮慷慨二三公奮髯欲收捕虹蜺揚其暉牢獄竟塡聚殄瘁憂邦國烽煙逼王輅小人亦剝廬曝骨紛無數淸議死不泯劇賊尙瞻顧浸潯娛九錫未敢移漢祚至今襄城野突兀李膺墓憤景入空蒼蕭蕭殺狐兔

淮陰萬少年王孫獨鵲起貪狼絆京索批亢無堅壘燕趙旣探囊三齊復折箠假王化爲眞晝繡榮閭裏煦嫗命亭長爲徳何當爾再拜謝君王小人誠自恥豈知平生言怲怲猶在耳窮鳥空入懷竟負鐘離子明朝走狗烹公亦隨亡矣咄咄魯朱家匹夫猶隠死

閼與帳下卒泜水賁軍將立談獻奇防決勝良足尙外黃一小兒燕壁一廝養全君與活國傑立萬夫上相馬遺黃相士收倜儻十步有芳艸斯言豈云妄

威獸未入漢郅支方挽彊子公仗劍怒一戰殪其王捷書才視艸劾奏已成章大臣衡與顯搖筆侍巖廊臂詘妨射虎聲穨坐貪狼何人泣李廣永毒壯士腸

吾觀哀平間二士心相於一士耽荒宴一士惇詩書一士醉投轄一士貧掩廬若云任運妙一士良恢疎若云立徳善一士守其初寧知天下亂性命咸﨑嶇虎咥不擇人鷸饑不擇魚方信古人言亂邦難可居

猛虎踐機牙刲屠在鸞刀須防決蹯去百夫不敢要伯愼固名士義眞亦人豪持節臨中州奮劍淸黃妖仲頴小防子殺之如燎毛時來生猶豫事往空鬰陶一變萬嵗塢再變當塗髙

飾媵爲嫁女飾櫝爲賣珠女棄珠亦投我賤彼反須鄒生述神怪本與仁義俱王侯駭談端擁篲爭先趨古道委榛莽淫詞濫笙竽遂令燕齊士拭舌談怪迂鮑魚鮏沙邱巫蠱亂鼎湖哀哉一言失臚傳多賤儒

髙岡至神鳳此迹曠千年明穆豈不會要非彼所賢伯鸞初處室耕織詠遺編容裔來上京超遙觀八埏道消謝尼父心結求魯連避地固知幾賃舂亦中權五噫滿天地散入臯亭煙

云屋艷神仙垂羅隔煙霧玉階夭桃花無情亦見妬婉彼管與趙故年將薄姬逝存貫霜心恥鬭朝日姿雙飛旣連娟獨立猶低垂珠玉語塵沙餘光莫照之君前咥咥笑此笑甚於悲防恩相顧問貴賤隨聲移感此一寸心爲誦王睢詩後世逞淫昏燕燕吁堪危

陶公經世士擁懷在田疇如彼江湖濵頻代濟者愁人無訪諸葛我亦傲檀侯寄此醉醒間以聴時運流如何噉名子捷徑橫山邱

神龍非騰蛇伸屈繇我身天飛苟無時曠世藏其鱗龎公生漢季道與唐虞鄰堂堂劉荊州可望不可親朅來牀下客乃是隆中人嘆息三分畫而後知其因

五馬旣南渡亂流何滂滂離石方虓闞鄴都復猘狂苻開闗陜境李割庸蜀疆魚羊歌慕容五將讖老羌時來互驤首運去爭履膓南北斷如礪漂流逮隋唐彼以無道得宜以無道亡生靈獨何罪天問莫能詳

葦籥本伊耆玉尺傳周鎬化與陰陽流樂由和平造鄭女若飛鸞秦宮象蓬島此時聞正聲覺淡不覺好寶常師古雅妙達逞妍巧同奏楊廣前何人防絕倒

槐栁羅甲第松柏防邱園邱園長寂寂飛蓋自過門朝遊子威宅暮入聖卿裏結托要路津自謂長如此繁華如激箭禍患無停波衣裾一輕撇悔來當柰何始信蔣詡逕求羊可以過

越王戰笠澤兩翼分精兵還憶會稽時此曹多未生丁年懷大辱白首定雄名蚩蚩燕太子克期遣荊卿

次韻和東坡岐亭詩五首【並引】

坡公岐亭詩五首其第二首爲勸陳季常戒殺而作近代和者頗多友兄張子灦語余曰子姑現老齋公身而爲說法余勉應其意如坡詩之數

罟師貪得魚不惜魚化汁屠伯恬殺牛不見牛眼濕嗟彼殺業多所以遭汝得彼債旣已償汝憂差獨急微性憐朱朱愚仁赦鴨鴨三品戒庖廚百籩謝巾羃獸炭與松明入罏平等赤象髓與韮葅入喉平等白深坐不橫參大歡不洿幘敢邀天公憐庻免佛子泣靜念古賢人饑驅食常缺今我余艸蔬猶堪饗嘉客推此告同心暴殄非雅集

昔有愚小兒垂死思肉汁世人與彼同談食口常濕大罰方後隨無肴汝猶得胡然一晌甘易此八難急列柵囚雞豚排籖戮鵞鴨驅驅黒業中何由發其羃我喜周生廚堆盤葵蓼赤我念隋帝庖剖蛤毫光白爲生𨿽有累如僧但加幘爲帝苟推心何異下車泣所嗟願力防不救世界缺鸞刀啟烝嘗折爼供賔客大哉食時觀觀彼諸苦集

煉炭辟炊煙屑玉煮防汁此人快意時有如魚在濕苦樂更共之麄糲安可得明者勇持戒不異救頭急憐魚如金魚惜鴨比花鴨心心生慈云大地爲之羃念有天地來川原屢殷赤人肉賤於狗斫斬無黒白及今全盛時嬉遊多岸幘當思酒肉臭足感神泣魯叟昔彌縫瞿曇補其缺悲憫共因緣門庭相主客永然捨老饕來同蓮社集

嘗酌醍醐漿不貪鮓甕汁嘗挹朝夕池不戀涔蹄濕五戒空外空十善得無得放者尙云非殺者獨何急惜虫翻縛雞絞貍因飯鴨顚倒生愛憎何異蟹行羃今人遇勞瞪目成紫赤及其視根還惟餘鼻端白悟玆空萬緣如風墮輕幘無生自無殺無笑自無泣大明懸三光下照諸陷缺殺心如一塵眾塵合爲客暴然冰釋時酒肆許汝集

張生靜者流初亦好米汁偶然逢嘉賔澆灌必取濕以余澹蕩人開懷忘失得敲詩銅鉢殷談禪箭鋒急禪頌舉斬貓詩歌追射鴨殺活不可拘俊气固難羃近知鯨飲非久厭鸞刀赤箴規同周何唱和謝元白願令禽集掌無取獸抱幘緬然雪浪中悵矣楊朱泣誓將一指微堙彼河江缺因舉岐亭詩恬吟諷豪客客勿笑其迂編剗已成集

秋日過子灦再次岐亭詩韻

秋堂展舊題長嘯呼茗汁淸吹髙寥寥新桐翠猶濕幽居嬾可恕萬事忘亦得看君掉塵鞅學道心最急髙天瞻龍鸞破竈逺鵞鴨畱客酒滿盆蔬果不用羃坐久林月生半酣雙腳赤微吟昔年句俯仰慙虛白似僧余須髯爲儒負巾幘漫興無風雅取代四生泣虫葉鐫陰蝸涎篆墻缺念惟酬故人何當問辭客多謝張長公斯文乃遙集【長公謂張元裏】

再疊前韻寄張元裏

新詩海上來拍案翻墨汁颼飅淸風生泱漭元气濕想見含毫時妻孥笑相得龎公不解事度物何急急村社散雞豚比鄰防鵞鴨落筆無端倪追虛破防羃嗟余苦吟多不見龜眼赤何當舉偏師背城搏韓白髙談落麈毛大笑墮巾幘一洗萬古懷不卹眞宰泣秋風注糟牀瓶罌幸無缺尙有無味禪差足飽嘉客心與徳操期鹿門斯可集

和坡公嵗暮三詩

餽嵗

秋禾頃不登糠覈忝爲佐村中需半菽市上騰百貨風俗有往來餽遺無小大衮衮迫嵗除禮失安敢臥嘆世者賤儒憫黙驚獨座民窮如抽裂官急甚舂磨憂汝雙手空坐看佳節過蘇公在今日鄕風不忍和【蘇詩落句云亦欲舉鄕風獨唱無人和】

別嵗

酒人方卜夜顧景患其遲魯戈挽頹陽西逝不可追夙余肆娛弄心情蕩無涯紛然憂患並歘爾移嵗時鏡瘦如鶴遙羨雞鶩肥霜日到檐宇攪我三春悲悲來未能遣嵗復與我辭念念不停住能無催早衰

守嵗

春風破殘臘溪壑驚龍蛇有如胸中物芒角不可遮感此芳嵗遒健者夫如何煦嫗命兒童我靜汝勿嘩椒酒未盡傾街鼓已三撾微吟杜陵句可怕暮景斜【杜守嵗詩四十明朝過飛騰暮景斜余今年三十矣】朂哉今夕心十年豈蹉跎一笑問三彭此語將無誇

書懷寄奉常張篤棐先生

昔公理我吳我首未弁冕雕虫出試席公見爲一莞謂此龍之媒可使受覊剪我時先其儔色喜心內赧文章足波瀾經史異關鍵修途恐喫蹶欲到須重繭退復自思維公言敢不勉況今科目文堂奧甚蹇淺丹雘變空質靑紫堪立搴蹉跎遂錯料捫足無可揃踏事防觸蠆閉門學捲臠一笑不休三年涕常念彼荷殳者丁年備搜狝致果敵王愾足使微分踐不然農鳸春竭力事甽畎田毛供粢盛亦免顏狀靦嗟我惇詩書所得較彼鮮邪徑羞偪側古道守嵼捧檄者何人心焉痛如剸側聞公南來車牛已加終如被凍蠅奮翅隔門限仰視滄浪天飛鴻落我眼再拜寄一言心勞未能展

陳烈婦詩九首

烈婦者吳江士人張士相妻夫死守志依中表以居夫兄與市魁徐某善逼令易節不從徐乃篡取至家欲污之烈婦以死拒得免訟於邑令章某某先受徐愬且有髙下其手者遂誣烈婦曰若適徐三日徐已定情矣今復欲背之耶婦恚憤以語觸令令系烈婦獄欲逼使歸徐度終不可乃出之會禦史路公振飛按吳烈婦偕其父赴愬松江路仍欲下其牒吳江烈婦曰若然者吾節不白不如死公前乃出白刃自剄路亟命救之血已滂然流矣視其衣皆縫紉百結蓋先爲必死計也余聞而哀之爲制陳烈婦詩

嚴雪秀松柏芳風扇桃李結根兩不移貞脆互相鄙婉婉吳江婦束身事君子端音夙所尙淑貌豈敢毀永言同二儀作配齊終始

歡來無遐期慼至乃兼常翩翩翰林鳥失一難爲翔金鏡掩虛室瓊琴謝髙張抱命死有歸故雄安可忘六親旣單微匹婦易周章

釁生蕭墻邇義動金石固有狐來綏綏無梁速我渡頩爾致素辭爾言何乃酗雨絕無還云河流豈西注疾風振微綃可裂不可污

共姬方待火公孫彊委禽篡取歸其家昏夜相陵臨抗憤呼昊天天髙鬰沈沈如葵終衛足匪石豈轉心欲揕讐人胸而柰力不任

握蘭墜鮑肆懷芳復歸來摩娑金錯刀微命待汝裁所未明貞堅黙然良獨悲甘棠有陰訟鉤距聞良才匍匐愬邑宰激涕成瓊瑰

節義喪世久羣丑憎孤妍曽史誣以盜蹻跖目以賢矧玆幽闥中沒齒誰相宣簡墨置我傍伍伯夾我前舉頭竟戴盆欲雪何因緣

盛夏飛嚴霜淸晝鳴鵂鶹夫家問新婦爾志可攺不一齊空有言二庭乃良謀答言微志存至死明薫蕕挾長復持短余哇通大幽

昧旦起徬徨徬徨復躊躕煩撋及衣衫縫紉連裙襦側聞繡衣使持斧來東吳薄言偕我親赴愬百里餘懷哉報所天行矣畢賤軀

厲厲心如丹皚皚气成雪峩峩堂上冠渫渫庭下血妾身旣分明一瞑從玆決貞風非外奬哀響繇中切聳此道路觀媿彼萬夫傑

偕子宣子灦啟霖徳符入西山看梅六首

漾舟淸川涘山气一以佳朝暾射谷口蕭蕭生煙華左林積繁霜右渚揮白沙客心大無賴耳目生豪奢躧步虎山橋平湖白浩浩霧斂逺峯岀風輕片防好感彼鴟夷皮我生何艸艸濟勝亦不慙芒鞵足幽討山徑蛇腹花深行每遲籬落互開遮松栝相蔽虧挺挺大夫間秀此冰雪姿獨立信有鄰晚芳豈無時日髙饑鳥囀谷靜疎鐘度梵宇壓孱顏欲上仍倚樹山僧拙逢迎惡艸爲客具佛日誠可貪柰爲春色誤班荊羅酒漿選石坐奇偶四顧萬瓊瑤一朝落我手山農日住山眞賞不能有輟耕觀狂夫彼此笑開口巖洞有佳名躋攀生﨑嶇相顧儔侶間淸冰戛眉須樂憂未云逺歷險良已愚稽首告山英畱我云一區

望廬嶽

我生癖山水蠟屐饒幾兩十載思匡廬髣髴勞意匠揚瀾左裏間歸棹今始漾大澤收煙虹靑天削屏障堂堂韓白軍落落侯伯狀變化根虛無尊嚴合雄放朝昏無端倪欲語但惆悵三日經潯陽一雨助淸漲雨止生白雲山山气騰上劃然躋巖腰緜亙億千丈如彼萬國琛明堂受無讓傍豁四五峯偃蹇失背向一峯獨中立肅穆類圭瑒忽見白龍飛乃是巖瀑颺想象萬壑雷壯夫色凋喪覉遲千里外心迹兩遰妨近愧猿鶴幽逺慙仙釋曠名山如故人欲別手難抗夜夢騎茅龍陵歷頗奔壯晨興獨長謡懷哉未能暢

泊舟行江北村落

確確田中牛飛飛田上鵲老農分稻鍼仰視云影落荷蕖引桔橰麥路通略彴鄰里更叫呼山歌應林薄客本江南人厭聞江北惡牛犢化刀劍雞犬遭殺掠玆焉偶褩礡幽意了可攫舉策數堤栁褰衣弄場藿佇鳴邱中琴靜想林下酌始知干戈地別有耕稼樂居者焉得知悠悠向寥廓

送友人會試三首

坐君新堂中餐君脫粟飯不語知將離浩思一以滿悠悠西笑多渺渺朔塗逺櫪馬嘶有聲靑陽近將暖丈夫憂黎元攬轡安得緩悵望東山云無心已過巘

燕雀從風飛劃見孤鳳凰竹實未肯食矧云謀稻粱空名滿東海一金不盈囊魯肅旣指囷鄭公方治裝拔劍爲爾舞饑寒亦何傷髙歌槐臺酒彎弧射天狼

交知滿我前有懷未敢吐與子平生言慺慺豈無故古調辭巧彈直躬羞局步惆悵梁父吟中宵各狂顧白日曜陽林商颷吹海樹隔我云與泥相思夢中路

再和坡公嵗暮三詩

餽嵗

呼僮賖嵗酒酒至無可佐有客能分甘闖如到奇貨承筐兔首尖掛壁豬肝大旋袪釡上塵聊免雪中臥自念饑荒來怪事傳客座樹皮塡腹膓人肉出舂磨安得中山醪頽然千日過感嘆故人情獨謡仍獨和

別嵗

六驥馳九衢驥駛影反遲如何嵗月䢐有驥莫能追曰余結髮來意廣心無涯下言砥媚學上言匡危時鼎鼎三十年不慕輕與肥所以濩落久亦無老大悲我如主人畱嵗如行客辭願同松柏堅庶免蒲栁衰

守嵗

火辰曀明暉嵗乃在龍蛇我持人子身聲影兩藏遮此夕飲藍尾親歡復如何座隅有季弟覓棗聲喧嘩一腳跳虎子兩頭持鼔撾家督顧之笑起視斗柄斜幼者行復長長者已蹉跎詩成中弟書聊與僮僕誇

釋褐後以詩代書寄捨弟偉恭

崇禎十六載南宮開選塲當春寇未退計車頗徬徨詔用秋八月廣額登俊良帝禦皇極殿發防垂天章揆日唱甲乙釋褐遵典常余忝平流進法得授曹郎休假未獲請思親淚滂滂今晨南鴈飛數行寄汝旁念與汝別時燂爍侵衣裳斯文蘇陳輩鶼蟨互擕將前登三詔巖慕彼鴻鵠翔旣讀客城詩永懷百錬鋼防力疾脫兔歘忽過維揚淮水方暴漲訇哮雷聲長長年盡股栗前有覆水航河伯匄我命奪食饑蛟膓亭堠孤屹屹河之水湯湯上有團團天下有古戰場捩舵漕河口十里一澤梁下流若地窖上流若天倉毫髮一失勢叩頭不可禳漸近梁山濼饑民惡如狼進退正惶惑聞賊破武昌故相伏劍死烝黎墮沸湯中夜仰天嘆星月無晶光我行將安之魚爛四海瘡稍前過任城濟陰遙在望水木類江表幽探蹔相羊傳聞寇搪突獨畏孔子堂想見絲竹聲魯壁尙洋洋上嘉魯連子下思馬賔王一死誠倜儻萬言亦瑯瑯陳迹鬰連連淸源接幽滄大都焚蕩後物色難具詳入都秋蕭騷疾風捲髙岡掛壁略見蠍鳴籬絕無螿余病嬾終試誰使彊激昂友生劇天倫可惜遽分張座主山陰公風神照巖廊淸冰絕汁滓大珪不斲方賞我金石韻協以宮與商知我負烈气勉以桂與姜顧余慙曩賢公乃韓歐陽伏覩天子聖自責如禹湯共吺伏四罪熒惑移災祥臨軒徠茂異皇盼爲悅康惕息朝士內曷以贊虞唐眠食今粗安酒釂三四觴赤側漸辭去借貸聊充囊最苦羸馬頭蹀蹀塵沙黃閉戶學罄折出戶旋已忘顧惟倔彊姿不恥溝壑僵安得棄生平如彼轉糞蜣所以公卿門干謁竟未嘗餘外順坎流不用彊論量親前𨿽奉書苦語總遮藏汝爲從容說愼勿使憫傷時方掄史才儲國之梠梁爭門或迮指此態豈可當我欲拂衣歸賫持一月糧舊路不可行匹馬從東方吳雪𨿽苦寒不敵薊北霜預畜明燈檠照我髭鬢蒼一言先語汝努力學佐王黥刖謀補息如我事已忙泚筆再三嘆霑襟涕淋浪

暑日見耕者嘆之

我行適田野火雲何盤盤農夫荷鋤過揮汗流食簞側身還讓畔敬我儒衣冠見此發深愧我何良自安憶昨經髙門涼風韻瑯玕八珍將九醖暴殄非一端席間行炙人也復沾盤飱豈知力耕者秋至有饑寒鞭撲晝夜加骨肉晝夜剜驅驅六合內數步殊悲歡天豈賤稼穡此人難復難誰爲撫循吏偕之隴上看【右一首見公辛未自鑑錄】

陶庵全集卷十一

欽定四庫全書

陶庵全集卷十二

明黃淳耀撰

七言古

閻立本畫鎖諫圖歌

松圓詩老鑑別殊視我唐人鎖諫圖誰其畫者閻立本絹素完好精神俱畫中髣髴在離石雄姿風气鐘佳雛白日雷霆縱遊獵靑春臺殿收名姝刺天甲觀不時起老臣元達昧死趨一陳蒼生愛膏血再陳先業由勞劬三陳兵疲及人怨皇矣漢祖誠師模殿上頳然變顏色橫眉力士來虎防扶將下殿赴砧幾速令防首懸髙衢可憐此臣亦狡獪鋃鐺先貫腰膂粗攀樹情知勝攀檻震威不得撓其膚怪事宮奴傳入內蛾眉冉冉來椒塗口吟舌話未及竟遙看霽色浮眉須我觀此畫三嘆息筆之所到與史符畫手生年亦奇士淩煙曽貌英衞徒貞觀致治前代少魏徴直諌天下無田舍老翁恨欲殺明徳一言天笑愉厥後賢妃諌薄伐疏艸質直如盤盂惜哉在矢已發毫釐一失千年䢐玉闗西開瀚海沸馴至邊鎭生憂虞廼知進圖寓譎諫近思逺慮皆區區使知僭國重補闕何況聖朝疎廟謨小臣賤妾蟣與虱務令一一盡其愚粉墨丹靑向千載城傾國破如斯須陵空想隨金椀出迹眞不比蘭亭摹何當持此獻密勿萬有一補良非迂萬有一補良非迂丈人收藏姑自娛

周文矩康彈琴圖歌

蕭蕭摵摵萬木聲月落未落余古檠窗中一人天骨淸好鍛以外琴理精素手明徽相與善彈出生平廣陵散本是孤音世不知未經形解仙猶逺風燈漠漠山精寒聳肩縮頸來路難子期師曠索儔侶凝冰焦火生愁嘆影逼窗前復靡徙一燈吹滅去如水他年魑魅晝含沙與子爭明非此君不見孫登有琴惟一彈時響像然不然

少年走馬行

秋風入城秋艸黃秋天如水秋郊長少年跨馬蹋煙去楚制短衣身手彊榼榼銀鞍行道左人馬安閒見者惰側身忽若雕翅翻結鞍韉無不妥城南古水橫匹練劃見晴空飛紫電去驚白日追四蹄來羨長風牽一綫玉鞭𨿽長不及催無塵有影眞龍媒杜陵野老色惆悵見此何殊天下材去冬萬騎抵京室官軍馬遲渠馬疾大冠修劍不枝撐血流有似陳陶澤今年形勢轉莫支諸將論功更不疑靑禾白豆豢駑馬飽食只怕邊風吹安得少年不愛死驅此萬匹向燕市直出楡闗發三矢走馬歸來只如此

首春將之江右張子宣徳符拏舟相送入郡西諸山遊陟數日因爲醉歌

春風作花滿江縣行子衣裳帶冰霰黕黕舟鼓不可止朋舊相逢嬾相見張郎十載論膠漆一門國士歡遊衍念我遠適勞筋形擕我山中百壺餞山浮濃桑染肌膚花亞繁枝明縞練二儀風霧變斯須已下峯巓猶目連夕燈明酒灎灎夢中不憶身貧賤大旗十丈捲樓船銅弩千羣驅驛傳郤看夢醒余孤舟一望平波去如箭

小孤山

大孤猖披如屨脫小孤崢嶸如角出兩孤爭奇吾取小直上千尋有雄質九江東下雷殷殷九天忽落眞將軍舟如單騎偶突過回看樓櫓穿層雲舟人指防煙鬟峭翠羽金支出祠廟仰天大笑是虛無卻望彭郎還一笑【彭郎磯與小孤山相對俗稱小姑嫁彭郎蓋誤孤爲姑也】

送侯氏五子赴省豫章

雲山漫漫起座隅千里卻向庭闈趨東辭建業上湖口逺勢欲與靑天俱大江簸蕩驪龍珠一水一云皆可娛白鷗驚飛入寒霧中流擊鼓吹笙竽路經匡廬少躊躕彩翠可與來時殊撥云直上問五老丈夫與爾同﨑嶇湖亭轉柁江樓聳一卷奇文壓裝重弛裝再拜嘉慶畢細數合離顏色動此時江海遙相望孤城愁見落日黃天涯應上滕王閣指防浮雲何處長

三弦曲

世上三弦聲促促最愛陸生彈一曲良朋珍重君肯來卻似風前拾珠玉有時蘊拽吳歈聲含商換羽圓而明百萬金鈴一時旋兩三黃鸝相鬭鳴有時正宮出其口鐵柱冰車偏得手塞艸秋枯雕鶚飛闗楡夜落風砂走忽然幽咽不可言憶在秋浦聞淸猿一一鶴聲叫明月環佩遊湘魂忽然愁絕變爲喜如在吳趨萬花裏笑嬾歌慵螓首娘口吟舌話鳶肩子我問陸生十載前此技誰擅君誰傳答言少小愛入骨千生萬熟夜不眠弦調手敏曲能訂以譜爲師以心聽學成彈向大江南翻怪異雞無敢應我聞生言嘆息多萬事眞須自琢磨我有一弦掛在壁世無鐘期當柰何

江南春二首和倪元鎭作

緑芒如粟抽蘆筍防鴛泛泛金塘靜美人同上木蘭舟弱袂長鬟嬌弄影春風滿把春妝冷落紅欲沒胭脂井碧桃花下紫綸巾澹粉樓頭颺素塵鸚歌遲燕語急雙袖能知淚痕濕落花遊絲互相及搖蕩春光入空碧六代興亡變陵邑靑山無言向人立眼看栁絮飛爲萍有酒不飲將何營

二月輕花兼嫩筍楊低栁合林中靜春思能生綺陌煙春風吹動西山影濁酒蒼苔山店冷眼花不識吳王井昔時富貴鳥銜巾今作霛巖山下塵世事多流光急競雨爭風遊騎濕一片花飛追不及寂寂橫塘春艸碧鳥啼只在舊吳邑勸君秉燭花間立年來物變如轉萍二豪在側徒營營

云渡上人別久過訪肯示近詩喜而有作

筏師別我嵗屢攺勇割天親住南海黒風羅剎不得侵一片袈裟作重鎧今年瓢鉢來叩闗乃知筏也歸吳山爲言海浪大如屋金毛玉髻何時攀卻到吳山訪耆宿有茅可誅筍可劚巢烏聒聒競棲檐猛虎依依來暖足以玆卓鍚在山腰忽憶遺民是故交一宿人間桑樹下他年汝虎溪橋我聼師言深感嘆老我猶歌白石爛欲依佛日未離家空誤儒冠難靖亂師言此事且勿論畱詩一卷淸心魂詩心禪骨良有以得似冰梨沁牙齒江南昔有泐季潭君步前人從此始

北客行【闕】

何孝童詩【有序】

孝童名萬京字叔鴻松江兪塘里人幼頴異日誦數千言其父以貧故不能延師教之然萬京孝友性成不待教督而自合於善父有疾萬京爲衣不解帶久之不瘳萬京告於母曰兒將請於天以身代父之死供養二親有兩兄在其母切禁之然亦不慮萬京果死也萬京每晨興則向日而拜語刺刺不休如是者數日父忽謂曰吾疾不可爲矣天方炎歊亟求布殮我萬京卽號哭出門走家人咸謂其求布也防天大雷雨萬京薄暮不歸其母忽憶前言心動出至溪上得萬京遺履乃知其赴水死久矣善泅者沒水得其屍腹無勺水眾驚異焉其宗人學憲君萬化爲作傳惜不載萬京年或曰年十四五矣余惟萬京之志近乎愚萬京之行近乎小過使居聖門漸染禮教其爲髙柴之流無疑也或疑萬京死未防其父亦死何請代而不得耶夫以周公之聖史稱其齋祓爲質請代武王武王有瘳後而崩是周公亦終不得代武王也何疑於萬京蓋萬京之所能爲者人也萬京之所不能爲者天也余哀其志爲賦何孝童詩將以媿世俗之不顧父母者焉

何家有童子其年方十餘朝出采楟聊作食暮歸畫荻聊作書白日髙黃泉深郎罷有疾傷兒心淚向黃泉傾身向白日拜郎罷不痊兒請代走防防兮捨西東翻身投水如投空江魚有情河伯泣孤燈靑凝阿母立精衛亡愚公死百身莫贖何家子趙苞溫嶠是何人千古煌煌照靑史

贈萬寰中尊師

南昌眞人天骨奇虯須直視靣有威十三工文博士二十仗劍遊京師金門不能畱儒服不可羈丹霄路縹緲萬里登峩眉峨睂老翁憐爾誠天皇一卷披靑防縑帳風葉葉玉鸞聲琤琤職授星中官名書不死庭朝檄南箕電父下暮持祕咒龍神驚伐狐破古冢返魂通上淸只今蹤迹徧南國綸巾赤舄人人識或過社樹先逃或立醮壇神被劾有病不求盧扁醫回天那許京焦測上谷書生吾所賢生平異事如羊權一符一水俄寂然我驚此事夜無寐明日從師求學仙

書懷寄侯廣成學憲

廬山蒼蒼戞南斗吐雨泄雲無不有公行較士此山前三見江風變楊栁公堂晝坐如冰壺鵠袍雅拜爭先趨手植楩楠作梁棟人言大匠天下無嗟今國風久衰息塲屋空聞日五色剪防鏤脂也可憐大臠麤塊何由得文章世變兩滔滔坐看奴僕擁旌旄赤丸夜探文吏死白羽晝插旄頭髙卻憶成比三五政化淸平文簡古丘王文樣出詞林劉謝時才居政府此日英靈可車載豈惟江右生賢輔𨿽然皇祖新朴棫要是有司持矱矩我今思得公軰數十人參錯天下如星辰一爲斯文斡元气再爲海內淸風塵

虞山喫虎肉作

猛虎入山山气惡腥風倒射巖石落兩三村甿不識虎謂是旄牛未生角扼虎之吭擥虎尾虎驚不及施牙觜東海無煩赤刀制南山已報白額死老夫羇旅春盤空短衣匹馬行山中坐分臛飽欲死防劍四顧吾何功村甿村甿莫倉卒儒冠爲爾頻衝髮人間眞有猛於虎勸爾投身依虎窟

諸同人擕榼來就吾家賀余舉子戲成雜言一章

庭樹婆娑生意發一寸春枝出槎枿龎眉書客報添丁酒社詩朋日來聒長腰米斗五百錢破竈濕葦寒無煙煙生鑪中正防簀酒三缾擕到宅長魚細菜堆滿席塞破茅齋惜不得君不見潯陽五栁翁又不見杜陵詩瘦客名父聲名滿人耳通子驥子無顏色我今老大困泥滓落落長身惟牧豕後進爭呼丈人行【去聲】先生祝作商瞿子以玆懷抱惡無比不望石麟兼鳯觜但求郎罷穩稱呼便覺阿囝勝虫豸侯生張生心相於謂我老蚌眞生珠傾筐代作湯餅集折簡徧致髙陽徒坐中夏生吾畏友四十明珠爲我壽上言嘉慶溢門閭下謔瓊枝映蒲栁我笑酌君一大盆【阮咸與宗人共酌以大盆盛酒圓坐】君家虎子已飛奔燒燈共持蓬箭舞洗掌獨少犀錢捫忽憶小時劇作惡騎殘竹馬畱墻角三十年來駒過隙又以生男煩合醵生男似我已蹉跎他年男大當如何三間老屋須教守十角耕牛未厭多與吾意表事擕鹿門太早計阿翁嬾惰信天公且向醉鄕謀一醉

邑中團練土著侯雍瞻要余偕諸人往觀因集仍貽堂卽事有作

黃塵直上猛士呼將軍講武城西隅蛇蟠鳥翔八陣圖籠鎗跪坐翼以趨方圓變化爭斯須惜哉臥龍今世無長刀直立數十夫一臂能盤丈二殳白棓手搏無嬴輸較射還持金僕姑蹋騌分騎生馬駒防若槁木懸鼪鼯當軒下馬意躊躇似惜好手不可孤龎眉書客嘆且吁毛錐一把何爲乎連年聞賊窺楚吳中州百姓遭刲屠闌入城墻有雄狐懸軍萬里逋天誅我非閨中靜女姝安得暇豫如鳥烏侯生長笑撚髭須顧謂公等何區區卽今轅門乍援枹雕靑惡少劇虎防提此十萬橫馳驅叩嚢底智成哲謨坐中徐卿勇略殊藏身簾肆同橜株是時技癢不可拘一躍欲攫天狼弧侯於江左稱夷吾徐也夙將無豪粗我偕三四髙陽徒頗解痛飲提壺盧仍貽堂中櫻筍廚春燈照映紅瑚酒酣仰面看金樞作詩記事傳通都

白鸚鵡歌

西苑中百鳥房有白鸚鵡一隻潔白如雪其首微帶雜毛慧而善舞惟不肯言耳防有飼鳥人曰至萬歲前則言矣

出自西域遙遙之壠坻來處上林密密之樊籠翠衿紅嘴非伴侶鶴鶴白鳥輸光容一語一言能黙記聰明學得魚龍戲舞如縞帶亂翻風停似雪花輕委地我來索語貌閒閒不是瘖聾不是姦只知天子賜恩澤肯爲旁人轉舌關多少公卿羞見汝帝前不語人前語

豪鷹歌

有鷹在百鳥房意气肥滿蓋久不出獵日飼以肉而然也此物利在搏擊今旣防厥勇又靡彼肉於事有足感者因賦豪鷹歌

豪鷹見鳥如見血一雙老拳能劃鐡宮監擎來過細栁伏翔鳥那得有不出獵閉深房絳鏇一條磨欲斷鷰雀滿檐戲汝旁旁人嘲鷹是凡鳥不道飬鷹病在飽飽鷹鎖著無風威不如縱去天外飛

賣棗兒

北棗味佳北人顧嗜南棗有黠者取北棗制以爲脯詭曰此南棗也北人售之其價什倍北棗

燕山棗樹深棗生纂纂懸赤心懸赤心人不喜謂言南方棗如仙種傳來勝如此市兒狡獪生大貪卽將北棗呼爲南皮脫核開生面他人得棗皆稱善賣棗兒謂言爾黠爾更癡安得終身挾詐不使旁人知

燕姬嘆

北人多蓄女子飾其姿首教以歌舞彈棊陸博諸雜伎仕宦者以多金買爲侍兒兒或不樂其主輒用祕術殺之因轉而之它

燕中奼女顏如玉腰素盈盈才一束翠翹寶靨試新籹皓齒顰蛾矜艷曲工迷下蔡城解貨成都酒盧家小字有人知陌上使君爭索偶十斛明珠許換歸只言松蕣比心期流蘓帳開珠箔掩破盡工夫與畫眉何知覿面成捐棄只買朱顏難買意北邙蕭瑟白楊風盡與春宵酬祕戲東家寒女方待年眼看琵琶過別船古井波瀾誓不起齞唇歷齒無人憐

廟燈二市歌

京師有廟市燈市一月各兩開開則市聲嘈嘈自朝及夕余欲購杜工部集徧索乃無有曁求它物亦然因笑曰彼固妄有其名也

東城燈市聲闐闐西城廟市爭臂肩燕姬利屣立不定禦史靑驄難著鞭經旬盼望只一日明日市門仍寂然東吳儒生覉旅客欲貨珍奇雙手赤那知市貨也尋常只有貂皮與狐腋歸來太息向僮奴東西狂走何其愚憶過豪門眞可羨天琛海怪相輝遮藏不許路人窺識气賈胡遙望見

續麗人行次坡公韻題美人照水圖

金塘灔瀲秋波長紅蘭葉葉裙帶香美人照水如照鏡自見淸眸自斷腸畫師何處傳深意一防靨黃新破睡矯如天際下飛鸞水面落花羞靡靡他時日映桑枝寒東方千騎停金鞍在地願爲池沼水只與蛾眉對面看相看脈脈情無底相對終成路傍子君不見漸臺水深鵲駕齊浮槎無路空悲啼

陶公歸來圖詩次劉靜修先生韻

典午昔年逢革除蒙蒙八表沈康衢陶公歸來手荷鋤一辭足化騷爲奴致身本期元凱俱滄海漂蕩無黃虞武陵之人有與無柴桑幻出桃源圖容城韞璧不肯沽千載二士遙相呼哀哉赤狐還黒烏

答武林陸麗京

昨識陸子面今同陸子遊落花一片飛巖幽靑壁矗起撩雙眸飄然長袖淩飛樓風急天髙如凜秋前望五湖後鉅海元气欲與胸中流君不見山中舊有巫咸墓突兀至今應有故又不見山中舊有言公祠弦歌寂寞令人思嗟今世路紛如此臥石飲泉翻可恥古人似此山中云去到人間卽爲雨而我刺促胡爲爾書劍無成困泥滓窮廬悲嘯但聞雞故里浮沈空牧豕以玆來往深山裏鳳歌欲覓桃花水卻憶西湖上曽躡南屏巓湖山秀色染肌骨緑蘿防幕生紫煙東望錢塘一水不可以徑渡中有巨魚奮鬛摩蒼天山川雄傑人磊砢陸子坐秉文章權一門國士互唇齒天下俊爭差肩風塵泱漭隔君面愛而不見心茫然卽今覉旅歡相索大笑髙歌露齦齶百軸新文未入秦滿堂傾蓋如遊雒看君畫地成江湖立談眞作九邊圖看君抵掌論文物眾星在天明者月乃知君負英霸才釣魚荷畚暫徘徊嵩華拔地差足擬羅立小山何有哉擕我琴爲君撫拔君劍爲我舞酒酣耳熱山影搖共作歌辭歌猛虎

【右一篇得之麗京子冠周又序一書一皆爲麗京作也時公下帷虞山麗京來遊相與訂交遂有贈答手書尙存也】

陶庵全集卷十二

欽定四庫全書

陶庵全集卷十三

明黃淳耀撰

五言律

京口道中

微風山磬落小艇與煙平棹發魚龍气人隨日月行四維形勝辧一葦古今爭擊楫知何向洪濤薄暮聲

螢

旅夜風燈滅疎螢亦有情對飛開更闔獨坐晦還明書卷如憎少房櫳只益淸井闌相似處歸夢最能生

朱魚

爲與凡魚異翻令尺水藏數頭成伴侶半豹具文章逺害身長活娛人趣暗傷好投空濶去爾我本相忘

登石湖諸山

春水渾無際吳天總欲浮花疎時近眼栁弱不依洲醒酒山風急看碑野寺幽提擕佳侶在吾豈負雙眸

半塘寺【寺有勝國善繼上人血書華嚴經】

半塘禪寺古屈鐵變樛枝白業三生力蒼煙六代思法衰龍象至經妙神悲一悟眞空理滄江月上遲

四檜【在虞山道院本七檜今存四焉傳有方士役神移至】

碧殿陰風入蒼蒼四檜存雷燒爭抝怒見盡驚奔雲气生髙蓋龍蛇守直根只愁移卻去何物鎭山門

松陵晚眺

日暮登臨眼孤城也自聊湖多天在水邑小市侵橋芳艸嘆前路緑楊驚舊條望中惟燕子與客共飄飄

夜泛鴛湖

積水月涓涓月斜舟稍前歸漁搖艇火宿鷺定湖天遙指塔相對暗尋花滿煙峯巒無一防吾醉獨蒼然

水勢

水勢沄沄大峯文午午浮春風隨處著花气逼空流曲岸斜陽轉長天去鳥愁十年疲物役俯首媿滄洲

泛舟西湖

碧水風吹皺朱塵雨浥淸纎歌何處接慢舸不知行駿馬盤隄疾珍禽坐樹輕夕陽何淡淡山气莫能名

韜光寺

鷲嶺摩天碧峯峯虎豹文蛟宮楠木蔽僧竈水筒分石迸林中雨江飛海上云髙樓吟復笑倘有駱丞聞【見公手書題作鷲嶺】

石崖

蘇子曾遊處畱題剝蘚花春蒸崖腹潤石迮履痕窊童子憂深入山僧許蹔家經奇聊一嘆腳腳近龍蛇

謁於忠肅公祠堂

澶淵非旤宋代邸本安劉力竭山河在功成骨肉憂艸銜寃血碧江挾怒潮流雪涕荒祠下乾坤正可愁

渡錢塘江

伍相鴟夷去錢王晝錦空英雄如昨日陵谷自春風白鳥沈煙外蒼山立雨中布帆輕轉怒長嘯對魚龍

富陽城晚眺

浙西天漠漠片雨富陽城逺嶂千鬟妙長江一掌平風檣爭薄暮煙栁報淸明鄕思縈覃葛萋萋艸又生

桐君山

桐君丹室在天下防人閒碧瀨長歸海淸風獨滿山花開遊子路云泊野僧關嘆息鐘聲內仙禽自去還

登釣臺

石壁漢時煙嚴祠風颯然雨流巖下釣星動澤中天地坼芝英瘦山空鳥迹一丘難濟世不敢慕前賢【見公墨迹雨流巖下釣句作雨添松頂瀑】

七里瀨

孤舟落何處山水四周遭水鬭瀠洄急山含寂寞髙中流明彩蛤夾篠墜蒼猱遊者非康樂長吟亦自豪【他夲起二句云逆流方緩緩山水忽周遭此刻以公遺稿訂正之】

蘭溪道中

莽莽蘭溪雨孤帆迷所之防崖爭榜急逆水打灘遲身世占風幔山河老鬂絲垂堂聞有戒淹泊迕心期

龍遊驛前大樹數十章美而賦之

龍蛻千年骨何人擲道傍合圍猿臂短穿穴兔絲長布葉千家靜交柯六月涼丈夫存節目愛爾亦昻藏

山村

麥秀先吳地花開類楚源農冠裁竹葉山井破桑根斫漆猿爭樹燒林虎決蹯一村驚客過蠻語共喧喧

停舟

停舟屢近山尋步夕陽間流水將心去空煙與目還對飛沙鳥白低去竹雞斑幽絕無人領峯巒只自閒

艸萍驛有感

百年孫燧節一決守仁功箕尾歸天上麒麟入畫中暗苔詩壁古大樹驛亭空無限胸中气時危哭向風

玉山道中

懷玉山邊路蕭蕭離越中百層嵐掛眼一雨翠連空鳥道危城斾人煙古驛風子規終日響憶殺是江東

衢州

山店依城斗官橋繋艇齊嵐光含野淡灘響隔春低雨暗虯龍宅春濃橘柚隄三衢風物好坦步不煩藜

過廣信聞鉛山宼警

十年闗陜亂江表不聞兵稅急農臣苦年荒米賊生斧柯誰在手牛犢漫多驚失涕蒼生內何時見太平

月夜與諸子泛舟

闔閭城外月帝子閣邊舟悵望前人去經過爛醉休春陰收大澤元气滿中流勝絕驚飄泊狂歌緩白頭

過彭蠡湖七首

推篷收宿雨送眼入巉巖慢水雙搖櫓橫風兩使帆緩行鳬得侶疾走馬辭銜落落中流坐匡廬大不凡梅天風不正白雨一喧豗長日春春去扁舟个个來波紅漁火重月黒蚌珠開堅坐看江表湖山亦壯哉牛背饑烏立槎頭戲鱮跳投竿驚欲亂丸飲啄還驕白處拳饑鷺靑邊掣怒雕無心成搏擊偸眼避風颷逆曵風帆過湖中拍浪兒輕儇沙鳥似獰惡海童爲百斛舟何重連晨槳未移閒思彊弩手一破巨魚鬐楚俗尊祈賽龍神气色殊分風勤客子割肉醉師巫笳吹殷膠轕云車颯有無康山遺廟在血食想雄夫大湖流不盡盡處夕陽平山逺皆疑夢天多不覺行髙帆吹嶽影驟鼓發江聲曵曵薫風至南云一半晴水分南紀盛山挾大湖雄舟楫三苖俗鳬鷖萬里風豫章元自合江漢已先通禹貢猶沿誤書生莫鑿空五月端午【是日江右風俗飲蒲酒噉鵞炙因憶吾鄕石首魚了不可得】

三年端午日兩度客中過酒憶金陵美山看彭澤多枕欹書防續嚢久艾消磨莫笑鄕心勇黃魚壓子鵞

泊舟二首

單舸時時泊浮雲故故長浪兼鳬拍岸風引燕回檣谷雨罷收艾田歌聞插秧江南好風景畱眼看吾鄕久客知風信江狶善倒奔報晴銅角響占雨紙燈昏官舫人看熟孤村井汲渾東流山縣近往往識方言

反憶

漸逺江西道吟詩反憶渠長徽粘巨鯉小甕破浮蛆黃潤絺堪著靑勻紙愜書客遊難唾井無柰是匡廬

舟曉

曉帆風力正秋浦望何長飛鳥沈空翠初暾似夕陽江開紫磨鏡山湧白毫光指防煩舟子王城一气傍

舟晚

落日明雕錦山光不可圖靑防隨逺近飛動入虛無漸背津亭小微分水樹孤船窗招月看江色漾驪珠

舟夜

大風搖獨夜逺夢防孤舟不盡江濤湧分明此際愁長身艱負米柔翰想封侯掩盡窮途涕無端更一流

烏江望霸王廟

英雄垓下盡尺土占江濆虎失闗中勢龍噓覇上云人憐公百戰閱漢三分薄暮風濤惡疑崩鉅鹿軍自建業至京口或行或泊卽事成詩六首

憶昨龍潭驛山櫻繋馬紅事隨風雨過身復畫圖中白日園陵气靑天江浦烽向來憂樂地艸艸媿萍逢龍吟江漠漠疊浪隱蠻雷系防吹還解崩沙過復回蘆人收网去水母劃波開一葉投何所顚危亦甚哉有防皆相似無端復一畱風蘆藏小店山火伴孤舟隔夜占雲气從前數傳郵遙遙京口市吳酒滑如油江上復江上盡知洲渚情颶風兼日泊覉思一舟盈夏木早蟬細夕陽歸鳥鳴臨流聽吹角古堞有餘淸末季干戈起抽兵及四方西江驚旱魃殺稼到吾鄕士喜交綏免農憂齩骨忙旅懷元易感聞此一傍徨金山勢不羣中流蹴浪分石鏡千帆影浮圖一握云潮通僧井出鐘過海天聞防度登臨客長歌又水濆

梁溪道中喜雨

旱漧逢好雨客路轉淸新山碧蛟龍見江渾鯢鮒伸病輕霑手足裝攺潤衣巾緩我歸舟樂看他插蒔頻

送張介玆防試二首

公超辭下邑平子入西京賦就人爭寫經傳市輙成花濃春走馬風急夜論兵目送雲霄去窮交意气生十年長帶甲滿野自蜚鴻林艸寜無嘆當途便不同靜知天下事貧見丈夫雄莫負生平意臨軒答至公

元日席上詠缾梅二首

小院初萌莢深堂已報梅揀枝將畫比畱蘂入缾開林逺香微接燈搖影忽來已雙鬢似催取百花杯獨笑知無侶頻移惜未安雪畱殘嵗白春共一窗寒色借蘭筵靜香連栢葉幹醉來渾爛熳髣髴在林端

送許子位再遊江右二首

章門一水通此去又春風嶽翠疑新長江光只舊空客愁醇酒外鄕夢落花中一路山櫻熟君應馬首東三載南州別翻如憶故鄕風前送知已事後惜流光山雨鈴齋冷檉花驛館香秪應題墨處云木日蒼蒼

壽王煙客太常五十三首

曼容辭爵祿疏廣入丹靑戶映珠三樹家傳帶萬釘漁樵新友社鸖舊山靈料得金門裏時時望嵗星已成洪上築都棄漢陰機拂席山皆響開廚畫欲飛玉蕤纓篛笠金椀醉漁磯比較墻東老人今遁更肥百嵗方彊半其如難老何黒頭明鏡滿頳玉輭顏多上客吟叢桂幽人送好鵞坐繙花萼集樂事許誰過

寒月和嚴式如韻【時寓京邸】

坐訝一庭雪起看星斗橫難窮千里目未減九秋明髙燭剪無焰濁醪吟有情隔簾風不起空際自多聲鄭超宗月夜過余旅捨有詩見贈次韻二首

芳鄰兼夙好晨夕互敲門共被時人笑彌令古道惇淸冰凝素簟寒月湛空罇中夜聞髙詠猶疑謝朓存論心同永夕勸影各三人平子愁何甚嵇康嬾是眞計疎慚澗壑交淡得松筠莫負樽前意相期立此身

超宗見示憶家山櫞樹詩次韻二首

維南有珍木想象一林霜日映金膏重風吹荈葉香丹靑圖不到欄檻防多方擕取雙柑比應輸气味良枝枝存緑縟顆顆結崢嶸月地看無隙風窗撼有聲采山通逺夢譽樹感嘉名忽憶江梅發鄕心亦暗驚

題李太白像

空梁月色流八極想神遊妙手傳遺像淸風灑素秋蠻牋七寶榻紗帽木蘭舟一去人間世茫茫飯顆愁

白日

白日公然瘦靑天不復髙頽垣無防立廢壘有狐嘷亂過民生賤兵殘賊勢牢遺黎相對語毛髮尙騷騷

過石門作【卽子路宿處】

石門投宿處冠劍想當年時事有今日津梁無此賢蓬飛陰雪上艸立勁風前去去逢搖落楊朱涕然

雪中過丹陽不得泊有懷葛蒼公

契濶逺相望回舟一笑妨孤城深雪閉寒鴈暮情長世亂羞刀筆人髙想釣璜可憐雙鐵硯靜倚一繩牀

銀山寺

古寺山之隅天然好畫圖步隨雙白鳥忽遇一僧雛木落齋鐘逺煙淸雪嶼孤不知鄧開士倒立半空無

得鄭超宗嚴式如寄懷詩次韻二首

溪翁來栗裏鷗鳥識斜川丈室饒容膝低垣甫及肩無文仍學豹有口不言錢嚴鄭知吾意相思坐隔年一昨長安酒如鯨吸百川權門爭迮指爾輩肻摩肩世事如談虎行藏等意錢山中漏茅屋小住足經年

送李廣文攺任靈壁

函丈移何處秋風到宿州戰爭新壁壘弦誦古風流怪石連齋圃淸淮繞郡樓獨知濠上意莊恵羨斯遊

送徐君遊燕

吳苑新歸客春風又薊門毳裘經雪暗玉劍揷腰溫樓防一言重陳遵四座喧男兒意气在莫漫受人恩

舟行九峯道中

漾舟蒲葉內聒聒水鳴溝緩棹知魚樂看山散客愁漁歌風外接農務雨前修野色紛如此吾行任去畱

冬日

我生勞造化屍寢未云寜束帶先朝日褰幃荷早晴同分檐隙照獨見野人情陽气冬春徧冰霜亦蹔生

靜夜

寂然生眾動風緒到寒林虛室不離我明燈欲照心杯香無晤語書擁信謳吟觸物天機內何須問淺深

病起書懷

閉戶凋羣木渺然嵗月過自憐爲疾久不復使情多倚樹暮禽集曝檐初日和本無閒散意聊此慰蹉跎舊厭書籖少新知藥味多就閒慚子職因病貴天和道欲依平澹言先戒防拖樂幽初見性不獨避風波【右四首見公辛未自鑑錄】

閒居

木落芙蓉笑端居習臥遊好風催展捲淸旭照梳頭澹蕩操文筆蕭森激素秋劍纓俱未請吾黨自應羞

遊王氏園亭

入門朱夏攺取徑緑溪長有地陰常合無風竹亦香獨行前侶誤緩坐後遊忘愛此不能住驅車九陌黃

李舜良拏舟相送

衮衮行相聚愔愔惜此離片帆前日雨鬥酒大江湄新漲千重盛孤云薄暮奇心懷各有以佇子秋風時

虎疁待濟

帆落非難上舟輕不易過漢家財賦重吳市賈人多細雨漁張网斜陽客綻蓑大江前去濶鼓枻聽勞歌

晚泊示彥舟

吳趨今古道江上往來舟泊處皆如昨余心不愁雲山瞻北極烽火戒南州與子觀垂釣臨淵亦有謀

自疊前韻示彥舟

童僕吾何得親知子共舟翻因同好聚喚此越鄕愁躍馬輕千里遊山慕九州平生出處意思共曩賢謀

舟雨

小雨蠲炎燠因風灑舳艫鷗喧聼欲亂江碧看如無岸榜遙知重溪漁近覺孤泊舟疑早晚鄰舫更相呼

舟過梁溪

昨路邅回甚玆晨一鳥過汲泉人語雜陶器野煙和山近城含黛江淸水映羅臨風想形勝僞將昔橫戈

登恵山椒望太湖

新晴宜縱覽薄暮勇躋攀湖迥浮餘地云垂接防山徵帆殊不動落日勢將還擬放扁舟去人今且未閒

發自段橋至龍潭三首

溪谷風何濃陰亦未收炮車云出大銀竹雨來稠木末猿呼侶泥中客掉頭人煙一蕭瑟稍喜似涼秋衝雨橋難上捫幽徑別穿偶逢云過嶺一似釡生煙鳥白林邊識橊紅澗底然旅懷掁觸甚吟穩向江天積鐵崖根擁噴瓊地脈侵江山生處僻車馬入來深虎落三家店漁磯萬栁陰小安成旅次風半復幽尋

衢雨入石頭宿廣成銓部邸中

棧車行石罅急雨勢多端方午戎戎暗如春側側寒來逢闗吏識別喜故人安酒綠燈明裏覉魂尙未幹【右十二篇見公手書子自防云丙子季夏偕雍瞻南行途中觸事口占所云書時記朝夕耳非敢自以爲詩也方擬文戰後縱觀秣陵諸勝棲霞牛首皆吾嚢篋間物爾時可得詩數十首乃人事參差不果聽頥回視夏秋之間又成陳迹耳子翼出此卷彊余書之手腕生獰眞愧紙費柰何九月十有六日松厓識謹案京口泛舟載本集題作京口舟中第五句四維形勢辧作形勢在第七句擊楫知何向作知誰是八旬洪濤薄暮聲作日夜聲玆攷其字句稍異者列如右詩不更錄】

水仙花

小徑誰曾踏寒芳已著花气淸春自逺姿澹月難加不采憐幽素盈畦任整斜彼姝貞未嫁持贈豈云差

鶴

天外一垂翅風霜寄水湄近人猶見野得性未安卑苔雨穿林滑溪冰啄月遲髙人將縱汝謀食亦何爲

晚鐘

落日下巖阿疎鐘動夕波一從心地省如向此中過響盡諸天肅緣空半偈多杖藜猶佇立涼月滿煙蘿

王昭君

蛾睂應受妬畫手獨何人一見能生悔君恩此最眞微軀甘出塞大計惜和親試向邊城問長纓是漢臣【右四篇得之菊隱陸氏故籍中】

陶庵全集卷十三

欽定四庫全書

陶庵全集卷十四

明黃淳耀撰

七言律

早春柬友人

東風漧鵲噪檐牙步愛靑天好日華心似早梅能不放事如春水漫無涯文章漸老看飛動朋好相諳恕過差欲共論詩無美酒聞君稚子最能賒

嵗暮閒居十首

燕坐髙齋也自聊長檠短晷兩蕭蕭檐梅背日遲開拆窗竹含風細動搖事外琴書長有寄閒中苜蓿倍難消丈夫豈忘流年嘆欲向何門敝黑貂

朔風烏鳥噪江村裋褐看來衣綫繁獻賦十年思捧檄翳桑三日欲何言雪埋北戶驚萱艸春逺南陔續防魂中夜五情還剝裂可憐緜絮定奇溫

攤書曝背小窗中間研冰開宿火融偶好器之眞鐵漢兼評龎統半英雄道存一室安能掃世亂歧途只益窮棄置墻東君莫問年來筮易總成防

睡美茶甘合有魔蘇端酒好亦慵過世情久怕驚蝴蝶病體難移疥駱駝夢少卻占心正定腹便惟爲飯摩挲書籖把出風檐讀野馬塵埃日日多

見說年丰百谷成四方窮苦更無名錢刀滿地騰魚米銀海何時洗甲兵烽照劍門天下險地爭襄漢古今情【聞賊有窺蜀之志又近宼鄖襄】東南王气蟠龍虎金翅防江莫漫輕風破林坰野望長故人小隱在寒塘貧來蹤迹如溪友老去詩篇似漫郎大布每縫諸弟被天吳近坼小兒裳何時買宅成鄰並十畝春陰共課桑

行過宿艸也堪悲白水靑松好爲誰排難祗今無籍福論交自昔長袁絲刺畱懷底都忘滅膝炙車中不耐追莫怪書生偏鈍直君房未易許相知

頭顱三十但離經多媿吾生見寧馨未就時堪笑白藍當出處已爲靑三年鏈賦耽香艸一畫忘言想負苓安得百原山雪內破除聞見坐空防

昨夢深山杖短笻羽人飛步亦相從峯巒拔地九千仞雲霧攙天五鬛松覺後晨鐘餘幾席起來啜粥數遊蹤東南名勝何曾領布韈靑鞵枉自縫

花外欣欣獨撚髭角巾行拂屋檐欹欲尋凍蕋驚先發蹔數飛鴻覺暗移藥裹茶巾隨臘換山樓水檻與春期此心自信無拘束天命由來不我欺

贈徐將軍

奇材劍客古無儔晤語從容卽道流塞外聲名傳臥虎吳中結搆比蝸牛萬金良藥隨人乞一卷戎韜爲國畱我亦生平懷片气與君髙處望神州

人日集沈彥深齋次韻

臘酒開嘗勝老春春盤縷切鬭鮮新已邀名飲娛佳日旋詠淸詩向醉人髙院張燈延素月廣庭積雪禁微塵翛然似泛虛舟去況對長魚憶釣緡

次韻詶別張子石

百丈牽江一綫平勞君客裹念歸程卽看去住誰能料可是分離莫漫輕白鳥背飛星子驛朱旗遙颭石頭城船窗日把詩篇坐香艸含風處處生

遊石鐘山二首

步追飛鶻過山頭俯見靑黃正合流【山下爲湖江合處水分靑黃二色】崖劈十尋天色夜江含萬籟客心秋風淸覺虞韶作石怪頻疑禹貢收五百年來輕李渤只因蘇子夜深遊【南音函胡北音淸越渤言亦不可忽蓋石質如此故遇水則異聲也】

髙皇親此將元戎百萬紅船落掌中【髙皇帝徵僞漢駐蹕此山時我用白船僞漢用紅船】絕壁雲煙動奎藻大江波浪起天風英雄不復歸三戶艸木猶能助八公獨對洪流玩吞吐月明山響怖漁翁

采石磯

采石磯邊飛艣下斜陽淡淡水粼粼山形怒處蟠龍虎風力彊時過神天塹舊知南北限夕烽新動楚吳塵一生心事中流楫媿與朝廷作外臣

遊甘露寺

老木陰森作夏寒岡巒深擁一雕盤日邊帆去東流盡天末云移北望難三國旌旗連夕照六朝臺殿壓風瀾英雄去後江山在輸與殘僧抱膝看

張貞白有離世之志作四別詩示余余反其意作四畱詩以尼之

廬小結在塘防城市翛然卽逺郊谷爲愚公寧避辱亭因揚子不辭嘲鳴螿秋盡猶緣砌舞鷰春深亦認巢莫愛雲松棲絕壁山中依舊要誅茅【右代廬舍畱】

曾因一擊悟香嚴翠竹黃花不受嫌空際繁華隨意掃閒中色相逐時拈經春抱甕新條長隔日窺園惡木添莫向狙公分橡栗尋常山果共酸甜【右代花木畱】

雨雲翻覆世情新晚節松筠轉合親老語脫疎應恕醉濁醪遷次不嫌眞蔣生自是憐求仲支遁由來許詢莫入深山友麋鹿人非麋鹿恐傷神【右代友人畱】

諸門可入是淸涼有酒何須彊塲丈室已空華鬘影蒜根難損麝臍香天親無著元相友靈照龎公各坐忘莫視怨親成一槪西歸只履太踉蹌【右代眷屬畱】

送張子石再遊江右二首

章門憶我別君時歘見君歸又解維茅屋閉來春艸合鈴齋夢去子規知舟過曲瀨靑山擁天近長湖白日遲珍重南州懸一榻少畱莫賦四愁詩

江介鸎花自接連峭帆何處認歸船瀧分上下元同歷月照悲歡已再圓【時侯生文中新歿其尊人雍瞻將歸取道浙溪卽子石往豫章路】孤舫雨聲溫昔夢髙樓春思入新篇慿君莫憶離羣者慙負匡廬又一年

正月三日飲爾宗齋畱宿次韻

飲徧屠蘇嵗尙新籃輿衝雨競良辰花香酒釅深更坐弟勸兄酬古屋春閒覺篇章渾跌宕醉逢旗鼔益精神夜闌猶對王戎語木榻翛然布被親

夏日與同人泛舟尙湖

永日扁舟在碧潯停舟往往得園林一川魚鳥如相識百態湖山合賞心竹澗靜通碁響荷花開笑酒杯深紅燈白月城隅晚剰伴先生有醉吟

九日登虞山遇雨宿興福禪院二首

每到林巒覺眼明登髙況是客中情山當木落先疑雨院有僧期不願晴欹枕靜聼鐘鼓報推窗遙指澗泉生可憐一夜淸無寐心在前峯夢未成

潭影悠悠日夜空一宵雷雨气鴻蒙啜茶共說無生話禮足還瞻蓋世雄【僧出紫柏老人像】烏防白衣眞往事黃花翠竹想遺風出門獨向秋山笑身在曹溪一滴中

送嚴式如遊武昌

楚中風物待淸詩君去樊山問酒旗天外振衣黃鸖逺水心題畫白鷗遲禰衡詞賦畱殘照陶侃功名入防碑吟向郡西休感慨栁條不似折來時

次韻寄詶侯生云俱見懷二首

英遊絕境兩無窮南鄣煙雲左裏風天際一帆如隔世崖巓雙袖欲淩空漏巵飲處思曹植腳題來逼魯公老我閉門仍距躍詞壇角逐羨羣雄

章門舊雨知余憶吳防浮雲見汝心愁裏側身堪涕淚夢中識路蹔登臨鴻當急景飛如昨艸入離亭綠至今擬代黃花與君約滿城風雨遲車音

新春喜葉石農至二首

冬杪相期及首春春風送到剡溪人門經積雪寒猶在酒出貧家味較醇髙士有懷觀物變賤儒何力救時屯一樽坐對缸花落消盡胸中十載塵

鸎語知春劇可憐檐梅索笑亦幽妍客來扄戶如逃債君至論詩似學僊大雅千秋幾寥濶故人今我兩周旋醵金鑄得鐘期否商到遺文共惘然【時料防閔裴村遺稿】

春風

栁向西偏一綫斜東風嫋嫋自天涯捲開白日初消凍閣住輕陰爲養花駘蕩祗堪嬉燕雀顚狂莫遣動沙陌頭吹得韶光去獨有羅敷最嘆嗟

春雨

防日春光到眼明鳴鳩聒聒又嫌晴霏防自潤花間色沾灑虛聞葉上聲蚯蚓上階如得意筍萌穿地欲妨行底須把滑登山去小艇橫波也有情

讀鄭思肖心史

一夕厓山捲陣云百年吳防泣斯文人間再見陶徴士地上元無滄海君心入漏泉終化鐵气塡溝壑亦成墳千秋萬古靈均意只有西川杜宇聞

送張子石遊燕二首【時朝議嘉定復漕子石以伏闕入京】

紫芝一曲舊菇蘆又入燕京問狗屠卿相未堪呼作友流民只欲繪爲圖淸談藝苑催黃鳥長策中原獵短狐他日平臺訪遺逸應知市上有郇謨

荒城百里絕炊煙累繭煩君獨吁天轉漕【去聲】更無韓滉米治裝惟醵沈郎錢空江蟹防孤舟外長路魚星匹馬前見說南司新抗防不須張目向時賢

過露筋祠口占

白鳥猶疑防露光靑松長與作幃房玉埋地底終辭污菊死枝頭尙抱香虀臼有碑詞黯黯投金無瀨水茫茫翠旗明滅知何處巾幗如林最可傷

京邸送龔智淵南歸二首【時智淵就選爲秀水博士】

總是劉蕡迕選塲也應庠序有輝光袖歸綾刺投官長擊碎胡琴出帝鄕家似朗陵傳孝友學依安定舉條綱昔賢晼晚猶卿相況爾虯須亦未蒼

書劍偕君客上京還憐客裏送君行梟盧得失元無據雨雪雱涼共有情闗出穆陵黃葉暗驛逢淸口白波明新詩好爲題茅店我到應知隔防程【時余將請假南歸】

喫黃芽菜作

畱滯京華噉菜根調治火力似蒸豚芳鮮花乳堆磁碗滑熟油酥沁瓦盆食罷總令腸胃寔味回無復筍蔬存山中舊業曽爲圃屬饜淸風是國恩

南還至杜生村阻雪王孟衍見示所和坡公鹽字韻詩次韻八首

車中集霰尙亷纖茅店俄驚朔气嚴似兆丰年將比玉如憂旅食故堆鹽林丘掩冉通孤寺燈火靑熒隔小檐卻憶君家三泖上竹巾芒屨看峯尖

欲去仍回舞態纖防篷髙捲助威嚴隨車剡剡鋪成席揑虎晶晶變作鹽吹面未消欺薄酒壓巾能折湊卑檐無人肯學袁安臥說向東風馬耳尖

簾幕爭投不厭纖閉門聊復阻深嚴解將燕市虛堆麫未與吳蒓寔下鹽擁被驚寒折絮攬裘誤喜月生檐明朝大地陽和動掃出坡陀放出尖【次日爲長至】

濶劍長鎗勢不纎蛇蟠鸛舞陣方嚴黃池夜噪天如墨白帝朝屯峽似鹽墮指竟須憂絕塞映書誰復耐風檐天涯賴與王猷值收拾瓊琚付筆尖

亂散天花密且纎坐來塵界得莊嚴不畱色相仍生艶能防虛空盡是鹽寒气帶暄回土室暮光連曉入冰檐冷然萬玉吾肝肺鼻白何勞看一尖

融融皜皜月華纎禁防微塵亦太嚴妙染誰能勝摩詰妍辭終類刻無鹽棗林冰散花千樹檉栁風團絮一檐天遣吳儂看朔雪等閒裁剪出新尖

謝庭髙唱脫穠纎坡老還爭筆陣嚴愁至詠詩挑朔雪興來酌水味吳鹽蕪城冰柱衝騾馬破驛風枝瀉屋檐戲問屠沽能觧否百層錦繡裹山尖

郢唱非同下裏纎吳歈也復亂淸嚴詩工不值一杯水人好應酬防兩鹽君奮白須籌朔漠我歌黃竹盻窮檐相期躍馬收淮蔡肻負風斤運鼻尖

孟衍有詩見和復疊前韻

牛腰𨿽怯管城纎綺語終輸白戰嚴若也浪題詩是錦何殊誤指雪爲鹽寒吹宿火燃衣帯靜寄歸心算屋檐勞動灞橋驢背客批風抹月用毫尖

雪晴早發杜生村至李家口三首

指直難抽韈系纎僕夫湯沐已晨嚴冰生欲助須如蝟气出堪憎笑似鹽一徑鴉乂迷古埭萬條鵞管挿荒檐闗河凍合酸風擊髣髴沙塲射鏑尖

映日凝明魯縞纎兼霜的皪劍花嚴藍田煙去惟存玉滄海潮枯盡煮鹽混合路歧埋棘刺分疎雞犬認茅檐逺山誰是華不注我欲飛身石筍尖

一陽生處力猶纎陰气慿陵忽解嚴髙岸白消撞玉斗凍河靑出散形鹽喜尋黃獨愁無逕苦憶江梅笑滿檐闗塞漫漫誰柰汝聳肩不覺似山尖

臨朐道中微雪復疉前韻

晴林霏雪故纎纎妝防齊城气色嚴已障髙丘成白壤將消皦日作紅鹽吟垂鼻涕冰衣袖睡放頭風宿防檐稍喜徵車入圖畫穆陵闗外數峯尖

遣興

萬里霜風笑凍蠅一嚢詩句類遊僧新添袍笏兒童喜漸忍饑寒僕憎車裏炙瘡狂趙壹樓頭湖海老陳登自知合受東山誚便濯塵纓也未能

道傍見出獵者

楚制衣衫个个輕晴雷知是拓弓聲塵當駿馬來時住風向豪鷹怒處生繞出林叢齊掩抑搜開原野各紛爭雞棲車裏回頭望一道飛毛雪片明

觀逐兔作

黃蒿白葦徧齊東兔窟經營在此中野老側身來似韓盧防首去如風材髙並騖難空返敵狡窮追易見功立馬縱觀悲世事平陽血戰亦英雄

宿遷入舟作

笨車羸馬倦歸程乍入舟航似醉醒天落黃河無日住云浮吳防有時停馮夷縹緲親椒酒風伯招搖過塔鈴目送波瀾成獨笑一杯吟與白鷗聴

州阻風遇雪復疊鹽字韻

東風五兩白纎纎浪急沙鳴萬騎嚴訪泊正逢山似畫計程爭柰食無鹽衡門翳翳陶潛酒江樹垂垂杜甫檐不見古人惟見雪塔鈴遙語一峯尖

哭程孟陽先生次金爾宗韻

生死茫茫總別離魚書才到訃音隨凋零耆舊今方盡談話風流轉合思嬴博祗將魂气接枌楡先與首丘期大招何事偏稱宋唐景由來悵所師

西州陳迹黯悠悠淚滴遺文不自收譏評【去聲】小詩如法律提擕晚進勝同遊松圓閣在苔應滿花信樓空月自流獨有禪心將得去幻形眞作渡神舟【眞誥形爲渡神舟泊岸將辭去先生晚年棲心禪那故云】

過魯獨遊沂水上慨然有作

淸沂映雪晚無波閒詠思偕防也過落葉覆橋沙路細夕陽平岸野煙和巢烏歷歷飛鴻盡獵馬蕭蕭脫兔多水鏡似將行客笑兩行蓬葆一靑騾

寄懷鄭同年

郭隗臺前客少雙雄談淸夜接麾幢詩分稿艸長畱篋酒挈缾罌屢過歸騎聨翩眞似鴈春愁浩蕩有如江因風爲問山齋樹多少新陰覆石矼【余嘗和君憶櫞樹詩】

偶棲卓鍚庵次程偈庵壁間韻

松門荻岸老僧居到此心除境亦除塵夢已隨風籜逺慧香長與日光初沿溪自試撐船手布席分看鬭艸書宛是林棲向居士東山何用再躊躇

長至日再疊前韻

舊貧長戀子云居不與門庭共掃除風颭幃燈蕉破後雨飛藥院艸生初看多世變如春夢憶到詩篇似誤書剰有淸愁消未盡日長一綫倍躊躇

甲申除夕感懷次廣成先生韻二首

風雨南轅憶去年河山北望淚如泉戈揮白日眞無力扇隔黃塵也自賢事業雲臺新宛洛畵圖督亢古幽燕山中老宿閒談話擬續離騷一問天

廊廟江湖事百端侵尋已覺嵗華殘長鯨自合翻溟渤倦鳥何心刷羽翰家計總輸漁具穩侯封那敵醉鄕寛海翁舊話君知否一與鷗盟更不寒

乙酉元旦次廣成先生韻兼呈雍瞻

薄陰微雪晚開天輭語深杯互接聨嬾嫚那能拘禮數飛騰只合餞流年煙吹小墢梅香動露濕平臯蕙葉眠獻嵗有懷誰賦得謝家兄弟擅新篇

六日對雨再疊前韻

破屋朝來仰見天生憎雨腳太緜聨龍蛇脈脈知春气花栁遲遲識閏年閱盡後生相次老看多世事只思眠從今防得逍遙義別著南華內外篇

眉聲座上見翼王和元旦詩復疊前韻二首

淮左軍書欲揭天江南風物尙蟬聨黃塵一涴燕山雪絳幘重瞻建武年張鎬已甘窮谷老陳登肻作下牀眠知君興寄椒花外大筆摩厓有頌篇

酒人跌宕欲忘天興至聊一兩聨潦倒未須憂白髮亂離猶得見新年臨流白防淸堪畫帖地籃輿倦卽眠山鳥山花日堪惱春遊還有杜陵篇

新春喜陳嘉自婁東至三首

春江容易拔船頭小艇東來恰順流艸色苔痕門徑淺蔥湯麥飯主賓幽淸言斐亹晨將夕古意蕭條樂更愁稇載卻看埀槖去停雲靄靄思悠悠

海上扁舟棹月還踏歌曾叩野僧闗文章屢見知精進嵗月頻移覺等閒鶯喜新年聊出谷猿尋舊侶故依山春風似識潛夫意防注檐花盡破顏

語及君臣涕淚俱上牀堅臥欲何須風塵澒洞驚幽獨衿佩舂容礙走趨野飯雕胡收滿屋水田藷蔗種成區山中鄭敬飄然往將子能從亦可娛

送陳元晉分教歙縣

澤國春生水接連鸎花相送上瀧舩靑山障日如過峽黃海鋪云欲亙天地雜騂剛從教速官饒紙墨著書便綱常腐爛嗟今日經義還應仿昔賢

新晴訪桂

西顥晴回積气開江臯肅肅下疎槐共傷秋艸迷天路且折芳椒向水隈池靣日翻寒影去園心風遞古香來興闌歸掩空廬暮獨對烏皮一寸灰

訪隱者郊居

隔溪髙士坐危亭客有棲尋戶不扄花似嬋姢邀俗賞松因磊砢受天刑林間宻果藏飛鳥窗外疎梅亂曙星最是道心能及物庭陰病鸖長新翎【右二篇見菊隱陸氏手鈔】

張母七十壽詩

百年嘉慶及芳辰愛子持觴冡婦親董氏樵漁方飬志茅容蔬果更畱賔管彤自接靑氊舊機杼常隨白髮新萱艸橊花相對發霓裳冉冉下飈輪【右一篇載淸河家乘其墨迹尙存】

壽陸春園六十

已去風塵未住山暮年幽事滿荊闗家居萬戶侯封內人在西京儒俠間靑玉案邊椎髻古黃金花下舞衣斑祗應便與林泉約賖盡淸娛占盡閒【右一篇見陶圃陸氏家藏墨迹】

贈時用咸入泮

國士門風邁等倫明經童子艶傍人文從試席看義手書向前生憶等身出穴長離光照灼食牛乳虎膽輪囷吾衰浪附通門雅恐與寧馨作後塵【右一篇書用咸便面尙存】

陶庵全集卷十四

欽定四庫全書

陶庵全集卷十五

明黃淳耀撰

五言排律

歸自南都詠懷四十韻寄呈豫瞻銓部

壯齡疎世務早嵗慕文章跌宕三冬久儃佪百畝荒燃松明夜火斫屧拓晨牕未覩文就空令白業妨老親憐疾病良夜念行藏勸勉趨塲屋支持裹糗糧放舩梅雨緑問店麥秋黃陵寢瞻佳气溪山醉雜光書時頻嘯詠壓韻互雄彊稍就秦淮月俄依漢署香覉愁渾撥棄新語得商量炎厲何其甚微軀未覺良帖經殊漫漫對策頗瑯瑯刺滅禰衡袖錢羞杜甫嚢梟盧隨六博聚散各參商下瀨徵帆峭䢐秋客貌蒼避人行故里排艸入深堂已報劉蕡罷誰知趙壹傷同心贈丹棘閏嵗厄黃楊去去懷吾道寥寥恨未央秦中坑並沸塞上肉猶瘡米賊終殃漢花門必禍唐民生半豺虎國論一蜩螗濟物吾何有憂時意漸忘舊貧惟錦裏新好亦柴桑易卦編仍擿戎韜捲在牀調治【平聲】丹竈熟芟剪葛覃長飲用恆常醉愁須澹泊湯更看時混濁所恃鑑精詳求瘼聞當寧知人總大綱妖氛應蕩滌云漢佇光芒日者偕吾友論文及令郎著鞭驚士雅閣筆嘆元嘗星聚連三月蓬飄遂一方慵魚腮旣曝健鶻翅徒張遊想竹林興景看萸菊芳劍鳴龍虎在風捲鶺鴒忙醉否登髙日歸歟舞防將除霜欲落烏榜气先涼惆悵觴難禦裁詩報夕陽

孫母沈宜人六十詩三十二韻

忠孝淸門事悲歡壽母筵皇天心似鑑良史筆如椽夙昔蘭閨內經承姆教先緹縈情最苦徳曜志何堅箕箒歸袁隗柴車挽鮑宣蘋蘩供婉嬺機杼出煩撋夫子方憂國單車獨首燕箸籌南越系筆換祖生鞭躍馬金源塞笞兵木葉川危城嬰雉堞飛礟貫狼煙此日聲名大將差管葛肩身畱天北角家在海東邊辛苦憑閨範艱危寄俸錢桁懸新翟茀裝斥舊金鈿食淡逾甘蔗懷情戒盜泉豈惟成閫外亦以奉堂前廟社雙鼂錯疆塲一李全毒搖齊魯境氛合【闕二字】天戰壘啼妖鵩忠魂泣杜鵑竟聞歸朴馬不見賜犀軒靑海銘誰勒蒼生涕盡漣未亡那忍此地下欲從焉念有尊嫜在兼爲子姓牽花明長濺淚髮白不由年盥浣儀無闕丸熊教屢遷手封三馬鬛家剰一靑氊坎窞時還過松筠算合緜鞶絲開甲子鸞鶴降神仙楚楚思前事踆踆看後賢白華方有述銀管遂成編事久公評見誠存善慶延吾從事講末長語謝雕鐫

壬午元日對雪二十韻

正旦存余臘同云比慶霄半明先應朔萬玉下崇朝入戶方沾葦侵盤恰防椒輕輕仍作片宻宻故封條栁動俄爲絮梅新轉學嬌【秦韜玉雪詩縈叢自學小梅嬌】放鳩同艶曵映防各招搖客至還披氅罇開更索貂雞須銀畫帖燕合粉圖綃漏泄春光甚勾畱朔气饒形鹽妝富貴市麫笑虛囂比屋袁安臥彌天穆滿謡銜枚誰入蔡墮指獨思遼占驗因三白憂愉判此宵追蝗過糞壤積穀賤瓊瑤有喜祥風至【漢天文志東北風爲止嵗是日風從東北至】無心六律調披云斜景見吹靣薄寒消漸放松枝直眞如鶴毳飄靑邊煙起防潤處麥生苖呈瑞思造勤民荷帝堯賦詩慙郢唱嵗盞或堪陶

座上賦得石壓筍斜出二十四韻

山骨誰能斲龍孫气力殊遮藏千仞厚迸坼一雷麄抵隙爭分寸乘時利走趨風吹難解籜雨澑易垂珠蔓艸低相掩垂藤誤見拘安排成列桷撠掖象交蘆角立牛羊觝牙磨虎豹軀題書斜架筆飲羽倒抽砮踧踧髙山仰蕭蕭逐北䢐循墻正考父棄甲鋭司徒葭倚誠非伍蓬生嘆有扶冠峯皆秀出防地獨﨑嶇因勢資奔峭潛身避剔刳折來猶負直遜去或如愚月射云根遠泉回洞府迂爬梳稚子拙揠進野人劬詎有驅山鐸難求叱石符圓仍慈母並大與衞丘俱歷落尢多矣檀欒有是夫變蛇終矯尾爲馬定過都偃蓋古松敵當門香艸輸髙須名箘簵短亦異王芻物理存貞正人情積嘆吁上番來竹下睨視極形模

孫孝若招同諸人觀梅臥雪亭次翟給諌稼軒二十韻

寂寞書空久經過唾地傭東臯移勝事北郭散幽蹤載去扁舟好擕來百末重盍簮諧語笑傾蓋忝遊從初旭浮波彩殘冰綴岸容白邊明一徑靑處失羣峯入戶無畱屐巡檐乍倚笻房廊新蝶領茶鼎野猿供望逺能生思收春並入胸折來知影瘦飄去使心忪搔首煩花匠埋憂對酒龍人偕山崒嵂樹倚玉玲瓏坐媿瑯玕贈談增琥珀濃長城尊五字名飲敵千鐘披豁良朋意疎狂野客悰再三惟譽樹百徧踏纎茸林表凝髙晝庭陰報下舂艇搖藤澗影風遞頂山鐘興異剡溪盡詩如防岸逢相將畱片月卻掛艸堂松

陶庵全集卷十五

欽定四庫全書

陶庵全集卷十六

明黃淳耀撰

五言絕句

月下口占二首

愛此金翠光招月到林薄昨朝桂花開今朝桂花落海上碧雲盡秋天開素屏懷中余防筆無處著丹靑

過彭澤

滿目傷時運何心傲督郵南昌有梅尉同是掛冠休

座上詠弓

擬處秋毫準彎時二石彊木心元正直持汝獻文皇

坐友人園中偶題二首

蒼蒼緣溪去竹樹自深淺好風如有情回復不知返燕子繞林戲啄將紅杏飛春風吹去緩接著更銜歸

對雨

天拭遠山貌湖添欹樹痕移牀就殘菊醉此蒼煙根【此一首得之陸氏故籍中】

六言絕句

無題

放誕風流卓女細酸習气唐寅人間再見沽酒市上爭傳賣身

片雲曾迷楚國一笑又傾吳宮花底監奴得計鸞箆畢竟輸儂

人言北阮放達客誚東方滑稽情不情間我軰笑其笑處天機

子美詩中伎女岑參句裏歌兒彼似靑蠅附驥我如鬥酒聽鸝

千春不易醉飽百嵗貴行胸懷羨馬爲憐神駿燒桐亦辧奇材

鯨鏗已肆篇什鰲咳從教詆訶百斛舟中穏坐千尋浪裏無何【右六篇得之陸氏故籍中】

七言絕句

田家三首

溪南栁古麥風吹跨得烏犍入艸遅手掛漢書牛角上縱談劉項與人知

鋤打麥半成閒社案中間有往還頭白不曾離畝只疑城市勝田間

田泥深處馬蹄奔縣帖如雷過廢村見說抽丁多不懼年荒已自鬻兒孫

竹枝歌三首

防防鸂防飛無數紅白江花開滿煙十嵗吳兒防搖櫓一江春水碧於天

東湖西湖蓮菂開一日搖船采一廻蓮葉田田無限好只因曾見美人來

闔閭城邊月照人眞娘墓上艸鱗鱗英雄兒女皆塵土忍放香醪不入唇

閨思

栁條不系玉蹄騧抝作長鞭去路賒春色也隨郎馬去妝樓飛盡別時花

馬當山感玉勃事

鬭雞檄就海南來猶有雄文對客裁一日長風千里閣世間惟有憐才

夏日戲畫三扇因題三絕句

蝴蝶莊周兩不知涼風吹夣出虯枝料應防得圖南訣睡到山中暑退時【右畫山中偏袒睡者】

松下風吹酒不酣籦籠一曲正孤拈馬融去後知音少對月停杯只有三【右對月吹笛旁置酒鎗】

壺蘆酒盡過村墟腰腹寛如合抱樗睡眼騰騰君莫笑從來牛角不安書【右醉士騎牛出林薄中】

哭閔裴村四首

家世耕畬海岸東半拋田畝爲詩工死時幾米存倉內笑倒邨南襏襫翁

篛笠遮頭雪片麤長年妝防夜歸圖【裴村自巳像作風雪夜歸圖】不知地下稱才可有陽春得到無

白頭吟詠沒蒿萊身後名成也可悲一卷殘詩終在手心肝嘔出欲遺誰【裴村臨沒手持其所爲詩不釋】

黃河碧海更難言溪澗潺潺總一門莫道光焰歸李杜便驅郊島出乾坤

哭侯生文中十首

吳苑別來花萼背章門望處白雲屯可憐鄕黨淒其日正是天涯語笑辰

箕尾妖氛累月纒北來千里斷人煙多君淸夜看乾象只在冬屬纊前

夜闌燈燼落虛堂細雨疎花引話長半醉起爲鸜鵒舞燈陰伯笑人忙

待汝如炊五斗黍逢人那得一刀圭卻想冥途防魍魎聞君祕咒等聞雷【先是日者謂文中云木石之怪爲孽憂在此冬其言競驗而歿時則端坐持梵語】

友生伏地盡悲啼蘭艾凋枯等作泥書策自畱兒子讀銘旌卻付老人題

書籖藥盎不曾閒澹泊儒門合斬關萬死得來終有用六塵飛處坐如山

偶呼君字作文中天比河汾尙不同再得十年仍是夭元經或可耀無窮

詹尹拂曾再卜令威化鶴已頻遊刀亡利滅成何語火續燈燋各自謀

一昨秋風病未蘇汝曾憂我幸無它比來哭汝添心疾不見人憂可柰何

遮須未必生曹植蓬島應難捨戴洋欲賦招魂無準則樂和終竟在何方【文中見夣於其家云今方在樂和之境】

西山看梅和老杜江上尋花七絕句

黃師塔是吾家有恰有蘇端是酒狂一朶花開儂亦看不分樵逕與僧牀

棕亭藥院繞湖濵山鳥山花占斷春湖上老人亦可笑梅花不看看遊人

萬條寒玉裹山家兼有棠花與杏花淡白竊丹隨賞愛初英晚節異生涯

山家土銼冷疎煙瀹茗畱賔也可憐笑指軒最髙處傾銀注玉好華筵

香溪橋西鄧尉東千樹萬樹搖春風料得李生難寫染花光艶艶日初紅

蒼藤翠木暗深谿崖腹花髙水口低新蝶領風隨意舞怪禽爭樹不成啼

久與楳花成息壤凝也拏舟俶也催至竟避花如避債秖應花爲老夫開

呂公堂

夣醒來看夣裏身百千億夣指爲眞黃梁自是藏烏喙五百餘年更誤人

髙郵

雕橫平野盻風塵馬蹀殘冰逐路人一曲淸淮古城下漁翁搔首看斜曛

庭中有胡桃樹一株方夏爲細虫食葉濯濯可念旣而有萌至秋反成新緑他樹憔悴此獨蓊然因題三絕句

已訝饑虫似雪霜俄廻寒露作春陽道人戲舞庭柯笑疾病眞成卻老方

譽樹從來譽緑陰婆娑也復見陰森如聞老樹爲人語賴是虫來不食心

一番搖落一番愁轉眼須遭兩度秋不見南山霜雪幹火雷燒後似靑虯

題畫

深山客至艸亭空只有春云滿谷中白鷺對飛看不見一時溪雨響潨潨

乙酉仲春同侯廣成先生入郡西諸山探梅遊陟三日勝處略盡舟夜與研徳云俱共讀玻公梅花詩因次韻十首

暾暾日气乍晴和嫋嫋東風拂面多萬樹梅花君不看一聲啼鴂柰春何

曲池行盡見髙臺無主梅花次第開種得此花成樹後幾人白骨變靑苔

遊戲人間老萬回口如布谷不曾開眼前指與梅花看不負千山得得來【指剖師】

空香冉冉落匏尊花气霏微夜气昏冰雪不畱姑射色陰陽難定洛妃魂

老幹如虯嬾作花淸波白月共疎斜阿誰取次能描貌鐵石心腸有宋家

雪勒冰欺合晚開千聲羯鼓未能催海紅一樹花如繡牽惹紅裙拂地來

鉤輈路畔茸茸樹合防峯前細細枝狂發祗應先乞命詩窮不獨要尋醫

日射湖光寶汞飛淸冰的皪散瓊枝夕陽芳艸煙中路記取籃輿過去時

侵陵謝院雪花輕刻琢唐昌碎月明料得雪消兼月上亭臺髙處不勝情

溪橋踏月過山家風露離披斗柄斜半醉半醒疑夣寐賸畱淸影付梅花

田家

五月桑梯傍屋斜蠶絲抽盡響繅車長腰紅女誇身手織作還兼吉貝花

竹枝歌

吳酒傾盆色若無河豚味美壓秋鱸狂夫得醉且須醉十五小姬花下扶

塞下曲

闗楡落盡雁聲稀一望龍堆雪亂飛軍士向南呼萬嵗天家八月賜寒衣

黃雲如岸壓孤城邊騎千羣夜紮營衣帶自書忠藎字健兒𨿽死貴畱名

匹馬沙塲喚鬭來三時殺气貫重圍翻身一箭穿雙鶚追騎如雲盡卻回

雁門秋曉角聲長湩酪新開酥酒香邏逤東頭無牧馬騂弓白羽射黃羊

宮詞

金輿行樂泥光輝風揭云韶天上飛怪得禦前優諌少內庭章奏有賢妃

十三供奉掖庭中天子親知筆紮工近試守宮曾作論銀章三品賜梅紅

盤龍髙綰麝煤光暈淡雙蛾半額長生被六宮傳學徧別翻妝防侍君王

日南天北拱長安一統車書際防難馴象火雞新入貢宮監傳寫畫圖看

閨思

苜蓿峯邊明月秋玉闗長照古時愁男兒腰下須組切莫加封定逺侯

防鴻殘月夣金微橫笛聲中怨曉幃塞上胡笳應更切狂夫自是不思歸

錦段回文窄窄裁多時鸞鏡不曾開侍兒忽訝調鉛粉昨夜漁陽有夣來

除夕戲占

鑪火微紅臘酒香笑擕詩卷坐空堂文章自古無慿據閒與三彭細細商【右十五首得之菊隠陸氏故籍中】

陶庵全集卷十六

欽定四庫全書

陶庵全集卷十七

明黃淳耀撰

詩補遺

四言古

題葉石農聽田水圖

儒邪禪邪波瀾莫二絕澗斷潢孰知其意我嘗問之石農之隈笑而不答彼何人哉雲中一鶴擺落華芬浩然天放置丘壑中儒邪禪邪糟粕已夫吾師丈人田水可娛水流花開水窮雲起於傳有之知者樂水

五言古

題娛拙齋

禽巧莫如鵲巢成鳩得居人巧莫如匠身防他家廬謂此二物巧斯言豈誠歟拙莫於愚公巧極於眾狙狙詐明所避守拙樂有餘君家黃山中先世多藏書載書到疁水一寄菇蘆尊有濁酒香缾有脫粟儲胸中謝機利日覺心神舒拙用何囂囂拙效姑徐徐我吟娛拙詩詩拙復何如

送侯豫瞻銓部

賢達不妄出忠孝從所務靜爲南陔詠春暉滿庭樹遲回方北徵搖裔復南騖曠野臥秔稻嚴城墜霜露舟車奔王命晨昏難久駐大哉丰沛都建立甚完固天塹浩呼洶龍虎鬰盤互選部貴淸通英僚接鵷鷺明明水鏡姿觸事展心悟天下今未寧此邦困徵賦識者推其源頗謂舉劾誤夫子敬王猷秉哲佐當路旣精山公鑑彌深康樂趣遊盤值休浣灑落命毫素況聞近養期斑防及春煦衮衮長安客此樂誰敢妬蹇余方闚觀崢嶸守章句躊躇十年心豈其雕虫故赤霄奮鸞鳯白水困鯢鮒𨿽然異賢愚敢不懷散聚天海莽空闊飛沈終一遇此意緬縱橫驪歌歌日暮

送雍瞻南都五首

天馬有逸步大鏞無卑音志士懷令猷穆哉兼濟心俶裝迎修景遊矚帶陽林驅驅指京洛文物鬰崟岑崟岑晉城闕窈窕吳山水東南富形勝環海同書軌王風被中區大雅方盈耳義心纂古調神聽惟君子君子共情素結言在貞堅擕持申篤好如彼軫與弦營道賞彌眞遭物心詎遷嗟予集於蓼端憂望雲天云天旣開豁雪雰亦回互悠悠俗化訛睊睊疲當路紛吾漆室憂佇子金門步磨治鼂賈言滌蕩鄒枚賦鄒枚固懷祿鼂賈亦昧時時哉無捲舒安用賢傑爲燐緇旣云謝溫潤宜有施攬轡良自今古訓以相貽五言律

壬午長至日送陳世祥省親常山

省覲仍遊學天涯只似歸交新移舊雨寒盡接春暉瀧急風帆怒鵑多客思微鈴齋如憶我霰雪滿徵衣【以上得之秦藻齋中】

登堯峯寺

石壇幡影落一徑入堯峯竹暗云生壁沙虛水應舂鶴聽林外梵猿赴食時鐘風雨天南黒陰崖有伏龍【得之沈秉鐸齋中】

宿南有堂有感賦呈龔儉化

林黒更初遞墻髙月欲沈長眠畱化雨半榻印同心夢憶他年火聼殘屋後禽【堂爲我師行之先生講學處淳耀昆季嘗弦誦其中】遺編憂墜絕相與愼追尋【我師易解六脫稿淳耀極爲服膺】

贈龔得初

世澤君宗久疁城第一家傳經擁臯比奏議著淸華啟秀文章貴持躬孝弟嘉繼承須努力先業耀靑霞【上二首藏龔開泰家】

七言律

汝躍潘先生六十初度子灦諸晜弟屬余爲侑觴之詞余忝與先生之子雨臣爲文字交言𨿽不文不可得而黙也

鶡冠何意老丘園祭酒諸生眾所尊皇甫已尋髙士傳仲長豈羨帝王門一經注就畱兒讀儋石空來不自言見說琴書詠三樂秪應秋月滿閒軒【此一首亦於秦藻齋中得之藻家蔵書甚多卽秦立之子也】

和龔儉化寄懷原韻二首

午夜熒熒對影寒客心展轉思多端甘拋松桂周旋久自識風霜閱歷難蝸殻壁枯殊失笑羊腸路轉且爲安忽來嶺上梅花信驚起挑燈仔細看

歸歟欲賦托空言生計羝羊困觸藩滫瀡未能怡白髮泉防無計慰黃昏雞鳴似欲回殘夢柝擊頻教亂旅魂若問羇愁何處劇夕陽影裏望江邨

和龔仲和登髙原韻二首

徵帆十里掛澄湖搖拽斜陽逺欲無騫去長空隨鸛鶴浴來同伴問鷗鳬不嫌日蔽交陰重偏愛臺虛趁客孤回首登髙餘興續那知前路已荒蕪

生涯漁釣滿江湖千古升沈事有無何限溪山羣覆鹿不妨天地任歸鳬臺髙獨向蒼茫立目極空涵意象孤落木洞庭波澈底蕭蕭汀畔盡荒蕪

七言絕

客中與龔智淵登髙

一肩襆被值途窮忽漫登髙逆旅中千里暮雲飛不住故山同指鴈聲東

長安與龔智淵聨句二首

萬里中原付夕陽江東𨿽小足稱王虯髯自向扶余去珍重臨安當汴梁

楊花飄泊嘆無家燕子依人感嵗華同向東風嗟薄命傷心原不爲琵琶【上七首得之朱桓齋中】

登泖塔作

拾級上秋旻中流勢不羣地疑吳防逺山似潤州分納納歸於海茫茫但一云滄桑傳舊事風外悟聲聞偉恭詩附

古今詩

夜雨過友人宿

忽欲與子言春風適多暇方晴偶未行旣雨亦難罷散帙就新陰開尊緩良夜晨興踏西村小隱將學稼

折桂

瓊樹山之幽恥與蕭艾伍得近君子前不辭摧折苦罷焚罏中香行拾松上雨息心棲一枝淸夢不出戶

莫秋貽同社

朔气戒川陸蕭瑟臨前川新寒艸樹變靄靄浮淸暾緒風結虛幌時菊綴衡門年志難久持感慨以煩寃夫君幸同愛欵曲相與言贈之瑤與瓊佩以明深恩終然朂古處興寢期勿諼

索居喜諸子見過

朝旭斂煙華庭階獨行迹春鳥遺好音冰苔見古色讀書覯曩賢或語或復黙時節往朋舊提擕散愁疾芝蘭各自芳終恐棄遐僻

田家

禾黍盈疇香村樹映門緑主人儉且勤雞犬常肅肅棗熟餉裏鄰芋分徧童僕秋獲敢失時負穡返茅屋城市好食新新谷貨相續得錢完官糧餘者爲私蓄貧富各成姻藹然自相足緬懷羲皇風庶防在此俗

秋水

交秋溪水淸歷歷見其底木葉何紛紛白石復齒齒靜言尋其幽蕭蕭雜葭葦水鳥衝人飛遊魚銜藻起轉入荒且寒苔色無乃是遙聞漁者歌前溪暮霞紫

秋興

日落髙秋陰依然在空谷靜觀風葉飛逺見歸鳥逐此時無與言蕭疏對髙木久之山月來所以慰幽獨淸籟發古松白露下修竹四壁多寒蛩喞喞無防續所觸象外理俗念邈難宿遲遲夜轉幽秋气爽耳目

淸夜

微月過竹裏虛夜亦深此時淸且寂爽气入幽襟獨悟有所念悠然如防心燈寒淸焰小相與發孤吟

古寺

石蘿生紫花佛坐石蘿下鳥防巢空梁松風落敗瓦古壁欲畱題蒼苔不能寫秋聲歸莫林遙聞誦經者

遊鄧尉徐氏山莊

發地結菁茅空山映虛白篔簹畱淸陰梅花若素積湖光照心明滔滔滄溟窄西岑極逺目微茫數峯碧東鄰聖恩寺窅然喧中寂風裏佛香回若爲往來客蹇連困登臨神疲爲鎖坼同遊兩三人喜折登山屐佳境難久畱反使心不適縈回出林杪疾去尋幽迹

同龔得初昆季登恵山和坡公韻二首

登山汗如濯淸風來迎人疎雨度前嶺俯見林臯新蹇連松徑滑犖確山屐燐忽然淩絕頂下視無一塵震澤浮雲端宿霧浥髙旻嗟哉落塵网常與俗爲鄰

浮雲靄山麓孤煙上林樾靑燈湛芳樽色味兩幽絕吾生如寄耳一醉萬想滅橫斜任孤舟淸淺流明月蓬兩三人酊酩髙興發安得買山資免令徇塵轍

和昌黎秋懷詩

迢迢芳園樹露葉晨薿薿秋風防然至搖落勢難已餘懷正悱惻蟋蟀偏入耳展轉夜未明或臥或復起仰視朝曦升與此亦相似一日不再晨時駛安可恃感嘆千萬端沈憂惟一軌何以見曩賢一觴且歡喜

白露萎百艸松柏不凋悴貞脆本性成不由時與地寒蟬聲已寂秋虫鳴自恣語黙有不同適時固無異我興觀物懷慨然知我貴

秋气何蕭蕭野情空曼曼纖絺常不完三旬九遇飯饑寒非可樂溫飽詎足願孤燈湛空樽對影還自勸左右陳良書曠如閱吹萬誰當餐此味芹美不可獻勗哉東隅光桑楡乃多怨

蓐收淸西陸雲气髙淩淩悲哉秋蟬號癡甚前蠅時去心尙爾徒爲俗所憎不見摩空雕眾鳥欽風稜飛飛徧六合橫絕不可罾崩騰各有時蹇退甘無能

白日

仰視白日光皎皎髙且懸踴躍暘谷中照曜無頗偏忽遇驚風飄白雲閉其前天地黯以晦當午入虞泉魯戈不及揮羲和失其鞭陽徳豈虧哉明晦亦偶然微風吹無力浮雲迷有權天道固如此而我何悲焉

飲酒

當空皎皎出素月淸輝乍圓還復缺我生決無彭祖年豈能鬰鬰空憂天眾人皆醉我亦醉則予胸中浩浩焉三閭大夫何爲者醒然獨臥滄江下我來汨羅喚不起仰天長嘆淚盈把劉伶盡日眠酒中醒時雙眼常朦朧陶潛攢睂不入白蓮社捧杯采菊坐籬東古來達士惟有醉求田問舍良可愧丈夫負此七尺軀豈能擾擾攖俗累春日村遊發杏花冬風萬里飛寒沙此時顏色不飲酒坐看兩髩堆霜華開我懷揚君睂夷齊當年空餓死陶猗亦皆齷齪兒請君置此名利於身外頽然終嵗無醒時

春閨

春炙繡簾花气滿暗風梳艸緑短短啼鶯破曉驚妾心金鴨香沈畫衣暖侍妾勻脂催曉妝鏡中煙栁嚲眉黃描罷雙蛾爲誰好碎破銅片打鴛鴦

春日山行

陰巖怒石如噴雪處處山家覆松葉古藤三月齊作花瘦樹短垣村防折山僧采茶亦種松松籟茶香一室中坐來日淡風亦淡颯然萬壑攢獰龍渡溪越嶺殊衮衮山頭猿鶴時相引潭云空碧人影稀勝賞未窮行遂歸

秋齋坐雨

秋云突兀起天際疎雨磊落懸髙空寒潭彷佛細流碧殘花零落堆蘚紅雨腳朦朦向西去孤鶴散步來長松坐看斜景照羅綺須臾萬片金芙蓉

喜昆山柴集勲至

下尋書細門前駐馬輕相看無一語說夢悟三生薄酒吹還醒殘燈暗復明同心相防處久與白鷗盟

懷婁東陳靜孚

世已無如假誰能識道眞素心聊望古白眼看時人我道猶灰冷君情較酒醇沈沈懷抱積何日得前陳

秋夜二首

疎影入空牀此時秋气涼白雲松際雪明月石邊霜蘆荻暗潮滿梧桐晚色黃逺聲聼欲近柔櫓過寒塘髙煙空際平落葉犬時行月滿星河失秋深天地淸颯然萬籟集黙以防微情坐久露華濕猶聞鐘磬聲

舟行

新水正盈盈臨風一棹輕野煙林莽白壊道石梁傾往往吟蟬過時時落照明人家修竹裏散髮有餘淸

失題二首

東道煙霜信使稀步看流水念荊扉殊方蹈事多疑畏衰世爲人有是非同病尙聞河上曲違時終棄漢陰機吾生志業存風雅勉事刪修力自微

髙衢月落曉寒新楡栁蕭疎望去津圖史同舟聊養疾風煙何地敢呈身到家松桂搴幽幌倚棹雲山愧濫巾謔浪自矜吾舌在未隨妻子共憂貧

伯氏招燕京王敬哉飲

避地來尋五栁居閒談國事重欷歔天荒地老君身歷國破家亡我夢餘塵路渾如村酒濁道心還與泛舟虛慿君莫話金門好事到漁樵百不如

柬龔得初

久閉重門細艸茸停雲靄靄思溶溶蹉跎共被時人笑嬾慢還推我病同有酒賒來千日醉無錢買得一生慵從君自占消愁法已植陶公三徑松

甲申除夕次侯廣成先生韻二首

卽看曉日又明年愁裏流光去若泉冀北天遙成絕塞江南日近賴時賢聞雞舞罷悲今蜀聽鴈飛過憶舊燕長夜悠悠眠未穩解將椒酒送寒天

今宵愁起亦無端坐到更殘思亦殘世貴虎皮迷物色余慙鴻羽斂飛翰曉天侵迫冬行促朔气勾畱臘尙寛防有東風連夜至茅堂雨積不成寒

寓卓鍚庵和伯兄韻

避世來尋水竹居相將無事可蠲除空階有月閒能看村酒非泥醉亦如與世推排空老世將書滌蕩可焚書陶公豈厭廬山社一笑浮橋意有餘

再過陳園卽事

臨風獨往路晴雨淡相因逺樹紅初見荒畦緑尙勻籬中過流水竹裏出幽人鑑逺寒暄略思深起坐頻廚煙炊帯葉鱠美味専蒓晼晚良時促吁嗟人事新獨逢俱意外瑣語恃情親酒罷開扉出空霜月色眞

卽事

琴終夜遂深客散主獨酌空香疑有無坐對燈花落

怨情

郎身𨿽自親郎意不可保素手理瑤琴郎聼不言好

憶逺曲

塞上知無暖寒衣六月裁寄書重拆看莫使逺人猜

遣興

晨鐘殷曉窗明月窺獨坐幽階風自來芙蓉淡如我

夜坐

涼風落栁梢微雲淡河面懷中明月光多賒不爲賤

秋夜漫興

倚竹秋聲閒苔竚明月時聞宿鳥驚微風動林樾

憶逺曲二首

朔方寜逺近夜夜在君傍鐵馬驚歸處人孤月滿牀欲倩秋來鴈傳書塞上飛邊庭春不暖切莫解寒衣

秋日閒居

閒坐靑松陰遙看白雲起白雲如孤峯半落靑松裏

泊舟虎山橋

春寒風壓酒水滿月平橋何處漁樵客歌聲到暮潮

題玫瑰

新葉煙中冉冉輕香風外離離朱英半染蝶翅緑刺故牽人衣

百舌

花共明妝艸帶茵枝頭百舌弄芳春莫嫌此鳥多閒話不是人間掉舌人

詠松

矯矯亭亭骨榦孤風吹霜壓不須扶懸知素有淩雲節肯受秦朝五大夫

詠梅二首

主人爲愛梅花好時向鄰家買地栽月影破三五防冷香時遞暗風來

冷淡淸幽迥不羣春風開落任紛紛格髙不入時人眼雪裏聞香始識君

夏日閒居

竹裏還兼臥竹樓習書芭葉淨堪收云來薄渾疑雪雨散幽林忽似秋

約時去華諸同人泛舟

莫羨槎頭縮項鯿黃魚味美較芳鮮野夫得醉且須醉一日淸狂當一年

陶庵全集卷十七

欽定四庫全書

陶庵全集卷十八

明黃淳耀撰

吾師錄

小引

傳曰三人行必有吾師焉擇其善者而從之況吾人乎此錄輯於壬申仲冬取古人言行之可法者牽連比附各以類從始於攝心終於養生凡三十二條壬午季夏料簡筆札得之故紙中因繕書二冊一以自證一朂偉恭

攝心一

趙淸獻公曰吾晝之所爲夜必焚香告天所不可告者則不敢爲也陸九韶隠居山中晝之所爲夜必書之元許魯齋亦然二程遺書張天祺自約數年自上牀便不得思量事不思量事後亦須彊把這心寄寓在一个形象司馬君實言吾得術矣只管念一个中字朱子語錄趙叔平平生用功以一器盛黑豆一器盛白豆中置一虛器才一善念動則取白豆投其中惡念動則取黑豆投其中至夜倒虛器中豆觀其黑白以驗善惡念之多寡初時黑多白少久之漸平又久之則白多黑少又久之則黑亦無國朝張文定公邦奇每日晨興拜天取易詩書要語乾元亨利貞勅天之命惟時惟防我其夙夜畏天之威於時保之云云者對天黙誦數徧官翰林時有觀頤錄毎夕考過此諸公所行疎密不同皆攝心法也若能直下見性便不須如此捉捺然人日在是非窠臼中寸陰未轉尺波已興故必有神秀之時時拂拭而後有恵能之本無拂拭也

思誠二

周萊峯先生學道紀言曰思誠字難認杜正獻公曰士君子作事行已當履中道不宜矯飾此誠字別陳了翁謂元城絕欲是眞絕欲不動心故此誠字又別韓魏公立朝與士大夫語退息與家人言一出於誠門人或從公數十年記公言行相與反復考究表裏皆合無一不相應此誠字又別曹彬爲世祖掌茶酒太祖嘗從求酒彬曰此官酒不敢與自沽酒以飲太祖太祖曰世宗舊吏不欺其主者獨曹彬耳此誠字又別魯簡肅公飲於酒肆中使問當托何事以對公曰飲酒人之常情欺君臣子之大罪竟以實對此誠字又別魏公知永叔不以文中子爲可取中書相會累年未嘗與之言及也此誠字又別胡文定謂徐先生曰莫安排此誠字又別元城嘗不快曰司戶實有贜而吾不以告吾其違溫公教乎後讀揚子云君子避礙通諸理方釋然言不必信此而後可此誠字又別髙允恐負翟黑子此誠字又別以上誠字仔細體認或在言或在事或在言前或在言後或顧行或顧理不知何者可以致力元城言行一致表裏相應遇事坦然常有餘裕其效如此

主敬三

邵康節百泉山中嘗雪夜人猶見其儼然危坐尹和靖在平江累年凡百嚴整有常遇飲酒聽樂但拱手安足處終日未嘗動康節何等風流人豪而自簡如此朱子謂其心地所以虛眀推得天地萬物之理和靖才識朱子謂是程門中之鈍者只於敬上用力終亦有成人可不以尹自勉乎

愼獨四

吳顧悌疾篤妻出省之悌命左右自扶起冠幘加襲令妻還南齊劉璡兄瓛夜隔壁呼璡共語不答方下牀著衣立然後應瓛問其久璡曰向束帶未竟此所謂不欺暗室者非耶吾輩居平謔浪笑傲之時多齋莊肅敬之時少欲求此心不放難矣

懲忿五

李習之問一禪師如何是黑風吹船飄墮羅剎國師云李翺小子問此何爲李怒形於色師笑曰發此惡心卽是飄墮國也調心之難如此王巖叟著魏公別錄云凡人語及其所不平則气必動色必變辭必厲惟公不然更說到小人防恩負義欲傾已處辭和气平如說尋常事也噫魏公蓋防於犯而不較者余賦性素褊往嵗偶有所觸書片紙自緘曰與一物較者其人小甚矣爾時於此覺稍有得力近黙自省乃多畱著爲累豈楞嚴所謂隔日瘧者耶

窒欲六

乖崖帥蜀時仕蜀者不挈家止帶給澣濯紉縫二人乖崖恱一姬中夜心動而起繞屋而行但云張詠小人張詠小人後稍令自近及將歸出帖子議親云某家室女房奩五百千以禮遣之果未嘗有犯也趙淸獻帥蜀日恱一妓謂直宿老兵曰汝識某妓所居乎曰識之曰爲我呼來去已二鼓不至復令人速之旋又令止老兵忽自幕後出公怪問之兵曰某度相公不過一个時辰此念息矣𨿽承命實未嘗往夫乖崖之勇也閱道之淸也而皆未免彊制人欲洵可畏哉然兩公之賢於人者正以其能制也蘇子卿嚙雪冰天猶與胡婦生子胡忠簡飛章逺竄乃爲黎倩題詩是皆一念不能自持耳故曰忍過事堪喜

平心七

趙康靖公槪口未嘗言人短與歐陽文忠公同知制誥後亦同秉政及文忠被謗康靖宻申辧理至欲納生平誥勑而文忠不知也範景仁爲諫官趙閱道爲禦史以論陳公事有隙熙寧中介甫執政恨景仁數毀之於上且曰陛下問趙抃知其爲人他日上以問閱道對曰忠臣上曰卿何由知其忠對曰嘉祐初仁宗違豫鎭首請立皇嗣以安社稷豈非忠乎旣退介甫謂閱道曰公不與景仁有隙乎閱道曰不敢以私害公夫爲徳於人而必欲使人知之與必施諸其所嘗受徳之人皆淺之乎爲丈夫耳古人於君父之前進退榮辱之際而能平心忘愛惡若此眞學道之驗

直心八

魏陳元方東郡賣小宅家人將就直矣元方曰此宅甚好但無出水處買者因辭不買晉庾亮所乘馬的顱浩以爲不利主勸賣之亮曰安有已之不安移於人乎宋司馬溫公居西京日令老兵賣所乘馬云此馬夏來有肺病若售者先語之老兵笑其拙噫此釋氏所謂直心道塲也吾人立誠當自不妄語始

一心九

雜念不勝驅除正坐本心間斷之故間斷旣久介然之頃便欲雜念頓釋𨿽顏子不能晝夜操持不怠則此心自當漸淸盤銘之辭與揚子江宿浪之譬眞善諭也每維孟敏墮甑不顧𨿽是細事亦足以觀人胸中擺脫得下故不知不覺之間自能如此而史臣不知以爲有分辧而已此豈林宗之見哉吾輩試自念只與人接防句話而將迎之意纒擾不已此其出孟敏下亦逺矣今直於一切世故都打得破自毀譽欣戚以至死生禍福一切視之如一則此心自定易曰艮其背不獲其身行其庭不見其人此學之的也張思叔讀孟子至志士不防在溝壑忽然自悟始覺有得力處可見古之有志於學者直是不有其身故能専志於道不然一暴十寒之病且不能免其去不學者防何哉此張文定公與魏子才書非眞實爲已者不能道

無心十

負苓者謂薛收曰吾子所服者道而猶有嘆是五藏六府不能無受也李文靖公庭前藥欄壊如不聞見左右請葺之公曰安可以此事動吾一念乎夫人心虛靜則明雜擾則暗蜀山人董五經之類久居深山遂能前知蓋空生明也初機學人動靜分作兩橛膠膠擾擾安得正定伊川先生曰說無心便不是只當云無私心夫無私心則無心矣

調心十一

程子謂灑掃應對與佛家黙然處合見一學者忙廹先生問其故曰欲了防處人事曰某非不欲周旋人事者曷嘗似賢急廹朱子論主一無適云主一只是心專一不以他念雜之無適只是不走作如讀書時只讀書著衣時只著衣了此一件又做一件身在這里心亦在這里此皆先儒直指調心法示人近周叔夜先生有言因事之煩冗而動躁火也治之有二其一自解云待我逐頭淸來其一自解云事完之後卻有何事閒亦何用此躁之在事前者治法如此若在事後者治法亦有二其一自解云人生安能無勞其一自解云此勞未必無益此身不必太惜此治躁之骨髄也推之榮辱禍福皆可以此心對治

遷攺十二

羅仲素與楊山講易至幹九四爻云伊川說甚善卽鬻田走洛問之胡憲學於譙定初未有得定曰心爲物潰故不能有見惟學可明耳憲曰所謂學者非克已功夫耶卽日思歸精此學兩賢之従善如流若此朱子言南軒爲人明快嘗與閒坐立見什物之類不齊整處謾言之𨿽昬夜亦卽時令人移正敬夫之攺過不吝若此易曰風雷益君子以見善則遷有過則攺言遷善之速如雷厲風發而後爲益也對此宜知自省

養量十三

周茂叔爲合州判官部使者趙抃惑於讒言臨之甚威茂叔處之超然通判防州抃守防熟視其所爲乃大悟執其手曰吾防失君矣今而後乃知周茂叔也韓魏公知揚州王荊公爲僉判毎讀書達旦略假寐日已髙亟上府多不及盥潄魏公意其夜飲放逸一日從容謂曰君年少毋廢書不可自棄荊公不答退而言曰韓公非知我者故熙寧日錄中短魏公爲多毎曰魏公形相好耳作畫虎圗詩詆之及魏公薨作挽詩猶不防少年之語夫趙韓皆當世賢者始猶失之二公人固未易知也乃一則臨之以威而猶超然一則勸之以學而遂爲憾度量相越如此蓋涵蓄深沈此濂溪之所以自得也剛褊躁露此荊公之所以速敗也

對境十四

有器局人大都胸次不亂以做事有力若小事便已動心則大事不可爲矣後漢孔融爲袁譚所攻自春至夏戰士所餘裁數百人流矢雨集戈矛內接融隠幾讀書談笑自若晉桓溫欲移國祚伏甲設饌廣延朝士因此欲誅謝安王坦之王甚遽問謝曰當作何計謝神意不變相與俱前王之恐狀轉見扵色謝之寛容愈表扵貌望階起席方作洛生詠諷浩浩洪流桓憚其曠逺乃趣解兵古人於生死闗頭整暇如此所謂重內者輕外也

澹泊十五

範文正公爲舉子時讀書南都畱守有子居學見公食粥歸告其父以公廚食饋公旣而悉已敗矣畱守子曰大人聞公淸苦故遺以食物而不下筯得非以相凂爲罪乎公謝曰非不感厚意但食粥安之已久今遽享盛饌後日豈能防此粥乎石䢐徠介讀書南都時侍郎王濟聞其困窮因餉客授以盤餐卻而不受曰今日固好明日如何二賢者使繼得人饋可以不乏美食則從之乎士非可受無功之食者此食豈以爲憂於不繼蓋以口腹累人君子之所不居也二賢之意蓋有在矣

淸介十六

黃子防毎飲馬投錢水中範丹嘗看姊病設食丹畱錢而去姊追送之裏中芻槁僮更相怒曰言汝淸髙豈範史云輩而云不盜吾菜乎丹嘆曰吾之微志乃在僮豎之口不可不勉遂棄錢而去宋傅欽之侍郎求介秦觀以見陳師道知其甚貧因懷金以饋之及覩其貌聽其議論竟不敢以出口程伊川見韓侍郎維於潁川韓早晚伴食禮貌加敬一日韓宻謂其子彬叔曰先生逺來無以爲意我有黃金藥楪一似可爲先生壽未敢遽言之我當以他事使汝侍食従容道吾意彬叔如戒啟伊川曰頤與乃翁道義交故不逺而來奚以此詰朝遂歸持國曰我不敢言正爲此耳夫淸者士人之大節也然如黃範二君所爲則亦近於獵名矣必也其後山乎其伊川乎

節儉十七

仇泰然守四明與一幕官極相得一日問曰公家日用多少錢對曰十口之家日用一干泰然驚曰何用許多錢對曰早具少肉晚羮菜泰然曰某爲太守居常不敢食肉只是喫菜公爲小官乃敢食肉定非防士自此遂疏司馬文正公答劉防言書曰光居家食不敢常有肉衣不敢常衣帛又曰光自結髮以來實不敢錙銖妄取於人取之也防則其施之人也靳亦其理宜也今日士大夫服禦華侈交際稠疊旣不能繼而取諸非分以益之於是名節掃地矣攻苦食淡自是吾輩本色其他人嫌怪耳

自立十八

後漢梁鴻少孤詣太學受業同房先炊已呼鴻童子及熱釡炊鴻曰童子不因人熱者也滅竈更然火範丹嘗使兒捃麥得五斛鄕人尹臺遺之一斛屬兒莫道丹後知卽令並送六斛言麥已雜遂誓不取晉王裒嘗自刈麥諸生有宻爲裒刈麥者裒遂棄之於是莫敢往佐唐皇甫無逸爲益州長史嘗夜宿人家遇燈炷盡主人將續之無逸抽佩刀斷衣帶以爲炷此四公者可謂能自樹立矣

過厚十九

漢劉寛行遇失牛者就寛車中認去寛下車歸有頃認者得牛送還謝曰慚負長者寛曰物有相類幸勞見歸何爲謝之晉朱衝鄰人失犢認衝犢以歸後得犢扵林下大慚以犢還衝衝竟不受夫文饒之行近於中若巨容其猶有未防於心者乎君子爲行使人無以自容則過矣然以視世之攘袂而爭者則二賢皆吾師也

恕物二十

韓魏公論近世宰相獨許裴晉公又嘗云若晉公簡防著亦有未盡處君子成人之美不可言也邵伯溫讀文中子至諸葛武侯無死禮樂其有興乎因著論駁之以爲孔明霸者之佐𨿽不死未必能興禮樂康節見之怒曰使汝如武侯尙不可妄論何況萬萬不及乎古人立心忠厚𨿽論議史冊上事亦不輕置予奪如此其待同時人又可知矣故曰論人當於有過中求無過不當於無過中求有過

薄責二十一

北齊崔暹好薦人士言邢邵宜親重言論之際邵遂毀暹文襄不恱謂暹曰卿說子才長子才専言卿短此癡人也暹曰子才言暹短暹說子才長皆是實事不爲癡也宋盧多遜與李昉相善昉待之不疑多遜知政多毀昉人以告昉昉不信之後太宗語及多遜事昉頗爲解釋太宗曰多遜毀卿一錢不直昉始信之太宗由是目昉爲善人夫人非聖人自無毎事盡善之理吾業與之親暱則長善救失與有責焉不能匡正乃從而訾訐之以自爲直可乎先儒謂無口過易無身過難無身過易無心過難夫其易者且不能況難者乎故君子不談人過一以養徳一以逺怨𨿽他人有談者正容以止之可也

規諷二十二

秦氏當國時洪忠宣公鄭亨仲資政胡明仲侍郎朱新仲舎人皆在謫籍分置廣東方務徳爲經略帥待之盡禮秦對一客言曰方滋在廣部凡得罪於朝廷者必加意防結得非欲爲異日地乎客曰非公相有云不敢輙言方滋之爲人天性長者凡於人惟以周旋爲志非獨遷客然也秦悟曰方務徳卻是个周旋的人其疑遂釋當時使一憸巧者承其間微肆一言方必得罪而諸公不得安迹矣言者可謂君子嚴陵王大卞赴曲江守過南安謁張先生子韶従容言大卞頃在檢院以羅彥濟中丞章去國其後彥濟自吏書出守嚴遂遷避於蘭溪彥濟到郡遺書相邀曰與君有同年契何爲爾不得已復還旣見宻語云前此臺評乃朱新仲所作托造物之意以相授一時失於審思至今爲悔此事旣往今適守韶而朱在彼邂逅有弗愜爲之柰何張揣其必將怨卽云國先爲君子爲小人皆在此舉王悚然曰謹受教至則降意彌縫終二年不見分毫形迹若本自相善也夫秦客語婉子韶語峻蓋對之人不同耳而一言造福則其爲仁人之心一也彼順口諛人者不過求其感恱避其嫌怪而不知貽害多矣柰何以人之生死榮辱爲已結納之具耶

方便二十三

宋大觀中有葛蘩者嘗爲鎭江守有士人問其行蘩曰予始者日行一利人事嗣後或二或三或數四或十餘積十餘年未嘗少廢又問何以爲利人事蘩指坐下足杌曰此物置之不正則蹙人足予爲正之若人渴時與杯水皆利人事也但隨其事而利之上自卿相下至乞丐皆可以爲惟在乎常久而已按葛公謂利人事卽儒者之仁術釋氏之方便也隨時可行隨人可行隨地可行但不宜以此望報耳望報則與世俗無異矣

分別二十四

韓退之送孟琯序善𨿽不吾與吾將彊而附不善𨿽不吾惡吾將彊而拒崔評事墓銘苟親矣𨿽不肖收之如賢苟賢矣𨿽貧賤待之如故人此吾所欲低頭於昌黎處也

愼交二十五

漢侯霸欲友王丹霸子見丹下車拜丹答拜霸子曰大人方願交歡柰何拜小子丹曰君房有是言丹未許也魏張遼與其防軍武周有隙就刺史溫恢求交胡質質辭以疾遼出遇質問其故質曰古人之交多取知其不貪奔敗知其不怯聞流言不信是以可終武伯南身爲雅士往者將軍稱之不置而今以睚眥成隙如質才薄豈能終好故不願也古人愼交不輕許與如此今人知已滿地疾病相問訊飲食相徵逐及遇毫髮事輙掉臂不顧甚有買酈兄之友彎射羿之弓者故擇而後交勿交而後擇

求全二十六

郭林宗謂仇季智曰子嘗有過否季智曰吾嘗飯牛牛不良搏牛一下管寧泛海舟覆曰吾嘗一朝科頭三晨晏起過必在此夫二賢之自責如此則其平生無大過可知矣跅士固不小節然必在小事上札定腳做大事始無失耳李彌遜謂胡邦衡曰人生亦不解事事可稱只做得一兩節好便好朱子謂胡後來防名節未必非斯言有以入之今人只思做一兩節好事目前當爲者漫不簡防則並此一兩節亦做不成矣

惜陰二十七

伊川先生曰今農夫祁寒暑雨深耕易耨播種五穀吾得而食之百工伎藝作爲器物吾得而用之介冑之士披堅執銳以守土宇吾得而安之無功澤及人而浪度嵗月晏然爲天地間一蠧惟綴緝聖人遺書爲有補爾中峯禪師云入世間則忠於君孝於親以盡其義不可不忙出世間則親師擇友朝參暮叩以盡其道又不可不忙惟孜孜以安閒不擾爲務而不肯斯須就勞者聖人斥之爲無慚人今吾輩旣不能爲有用之學而於自了漢亦未能究竟所謂夢覺兩愧負也

讀書二十八

朱子誨門人聖賢言語只在仔細看別無術又云書只貴熟讀別無法又云法在讀了一徧又思量一徧思量一徧又讀一徧先儒讀書法如此向見一書載張安道問蘇明允以子瞻方讀何書答云方溫漢書安道驚曰書要讀第二徧耶初以爲安道自矜敏防耳今思之殊不然蓋古人讀第一徧時必須精熟此書未熟更不讀他書不待他日又溫也他日坡公有云故書不厭百回讀熟讀深思子自知則豈止讀第二徧耶司馬溫公嘗言學者讀書少能自卷首讀至捲尾往往従中或従末隨意讀起又多不能終篇光性最専猶患如此從來惟見何學士案上惟置一書讀之自首至尾正錯校字以至終篇未終誓不他讀此學者所難溫公所言正安道所謂一徧

處困二十九

胡忠簡貶時李似之侍郎書十事以贈一曰有天命有君命不擇地而安之二曰惟君子困而不失其所亨三曰名節之士猶未及道更宜進步四曰境界違順當以初心對治五曰子厚居栁築愚溪東坡居恵築鶴觀若將終身焉六曰無我方能作爲大事七曰建立功名非知道者不能八曰天者任之必將大有摧抑九曰太剛恐易折須養以渾厚十曰學必明心記問辯說皆餘事余謂此十事豈惟遷謫者所宜佩服凡吾輩書諸紳可也銘諸座右可也余又憶張橫浦有言曰爲物所逆而動心此怨天也吾輩遭豈能事事如意要以耐煩爲主

順運三十

伊庵權禪師毎至日暮必流涕曰今一日又過矣未知來日功夫何如韓持國與程子語嘆曰今日又暮矣程子對曰此是常理従來如是何嘆爲公曰老者行去矣曰公勿去可也公曰如何能勿去程子曰不能則去可也余謂誦伊庵語可以惜陰誦正叔語可以順運

卻病三十一

宋李畋九河公語錄云畋苦痁旣瘳請謁公曰子於病中曾會得移心法否畋對未也公曰人能於病中移其心如對君父愼之靜之自愈金史楊云翼嘗患風痺得稍愈哀宗問愈之之方對曰但治心耳心和則邪气不幹治國亦然余謂此眞刀圭之最良者也未病時得此可以不病已病時得此可以愈病餘昔在雲間大病四體如炙此心頗覺忙亂因而自問曰如果此病不起只索委順亂無益也遂一念不動至晚汗下如雨病竟痊

養生三十二

伊川先生曰世間有三件事甚難可以奪造化之力爲國而至扵祈天永命養形而至扵長生學而至扵聖人此三事功夫一般分明人力可以勝造化自是人不爲耳謂張繹曰吾受气甚薄三十而寖盛四十五十而後完今生七十二年矣較其筋骨扵盛年無損也又曰人待老而後保生是猶貧而後蓄積𨿽勤亦無補矣繹曰先生豈以受气之薄而後爲保生耶先生黙然曰吾以防生徇欲爲深恥他日歸自涪州气貌容色髭髮皆勝平昔門人問何以得此先生曰學之力也大凡學者學處患難貧賤若富貴榮逹卽不須學也觀先生語則知學道養生本是一串事但學道者𨿽養生亦爲學道養生者𨿽學道亦爲養生耳余嘗十日九疾生產作業之事旣不能自力而讀書作文亦皆苦不能精思祗坐气薄耳自今扵喜怒哀樂上理會卽病卽藥不須外求也

陶庵全集卷十八

欽定四庫全書

陶庵全集卷十九

明黃淳耀撰

陶庵自監錄一

愚仿古人遺意作自監錄毎日爲夜必書之兼考念慮之純雜語言之得失自辛未三月十一日始勿防勿遺勿示他人司馬文正公語晁補之曰吾無過人者但平生爲未嘗有不可對人言者耳陳井巨中勸學文曰凡不可與父兄師友道者不可爲也凡不可與父兄師友爲者不可道也宇文公諒𨿽暗室必正衣冠端坐嘗挾手記一冊識其首曰晝有爲夜則書之其不可書則不敢爲天地神實聞斯言愚置此冊實仿古人遺意但古人喫處在知其不可則不爲若諱過不書防書而不攺猶不書也四月十九日又識

【又云自監之名古有之今當以困學紀爲名日夕觀此二字庶有儆】

晦庵曰人若扵日間閒言語省說得一兩句閒人客省見得一兩人也濟事若渾身都在閙塲中如何讀書人若無事用半日靜坐半日讀書如此一二年何患不進工夫旣不専一慚愧刻責之念復安可少

昔有人靜坐三年出關卻呆了此象山謂爲善累心也諺雲閒時做得忙時用不著何取扵做

韓魏公論人爲善難在持久計日計月而爲之者甚多也

何燕泉有言曰嵗月如流一日減一日一嵗無一嵗少而壯壯而老老必死人豈不知而鮮克知惜人蓋有不及老而死者矣子有美酒何不日鼔瑟宛其死矣他人入室此非知自惜者陶侃言大禹惜寸陰今人當惜分陰功名事業一繋扵天道徳文章則在乎已閒散處亦悠悠不得賈島扵驢背上思詩舉手作推敲勢大尹騎従之來竟不見不覺朱子謂推敲二字關甚利害直恁用力以後來詩極精髙吾人學是何等大事卻全悠悠不肯著用力反不如彼做沒要事可謂倒置晦庵之以防勵乎學者至矣

羣居謔浪敗徳之尢自後除不得已赴燕外必不得妄自過人淹畱竟日

楊忠襄爲友人誘至伎女家歸而流涕自責取衣冠毀之自守不足者當以忠襄爲師昔賢毎燕集值女樂未嘗流眄以拇指搯中指至明日指痕尙在吾輩自檢當如此

近日有一事長進處人有爭心者總不與之辧已長不欲使人知

謔毀二字近日頗覺消除然充類至盡此二字尙在只爲尙在以復發

昔賢別程先生數年問其得力曰止去得矜字爾先生喜曰可謂善學我今亦逐節除去去得一節其餘便可漸減

邵子始學扵百原堅苦刻勵冬不鑪夏不扇夜不就席者數年人知先生風流人豪豈知其勤苦如此

山閒居和樂色笑可親臨事裁決不動聲色與之防者𨿽羣居終日嗒然不語飲人以和而鄙薄之態自不形也

偶見俗人便有厭而逃之之意未曾主敬故也

此事如逆水撐篙行得一尺又退一尺行過的總不算又如快馬收韁常若不及又如千仞峯頭下臨絕澗一失足便到底他人無下手處

將聖賢言語作一場話說學者之通病又云學力未能勝舊習正如藥力未能除舊病頃刻學力不至則舊習仍在一日不服藥則舊病復作學力勝則無此疾矣右薛文淸語二則讀之通身汗下此二則正指吾輩通病然必是薛公自經體貼出來

行第一心在第一上行第二心在第二上三四無不如此謂敬也如行第一而心在二三之外行第二而心在四五之外卽非敬矣防事皆然【文淸語】

斯須照管不到則外好有潛勾竊引之私不可不察不戲謔亦存心養气之一端

人當危險處疾病處戰陣處祭祀祈禱處則邪心有攝而不萌若能常如此時何患學道無成

醉後省察未嘗無過甚矣酒之爲狂藥也

識欲沈气欲銳力欲定膽欲決眼欲明口欲訥

不愧屋漏大丈夫之事也吾身心之際可愧多矣過而不攺是尙得以爲人乎書此自警

恥之扵人大矣今人恥其甚不足恥者而甚宜恥者反以爲固然誠可憫痛人有至尊至貴在身而爲物欲驅日逐煩惱匆謂莫被他謔是也象山欲髙著眼看破世人爲此【萊峯語】

蕩滌塵埃渙然出扵萬物之外常想鳳凰翔扵千仞气象

勿以小小逆順爲喜怒勿以小小得失爲重輕勿以小小毀譽爲榮辱

萊峯曰初聞得事來便手忙腳亂到後來亦只如此何須忙得

自家行者正毀譽得失那里管得許多王西室當言卽言當行卽行更不顧忌利與害然尋他不是處又沒有【喫在此句若不知顧忌而行則爲介甫之執抝矣其害尢大】

夜來思量了許多明日一些也無用可笑此是妄想底公案

昔者文王問扵鬻子敢問人有大忘乎對曰有曰敢問大防如何曰知其身之惡而不攺也正說著吾輩庸人隨來卽應隨過卽掃應前不動些子掃後不畱些子鄧文潔云逐日查已過我輩宜逐刻查已過一刻不查不啻去而萬里

日月遄往只思一日易過便知百年猶是

應事接物時念頭多爲動豈非欲人敬我愛我耶列子以舎者爭席爲進境蓋多一分周旋卽減一分天機也昔人莫安排三字可味

欲見其不見視人不窺欲得其不得人不爲

有韓語余有時流曾防餘者極相譏切乃至以爲極惡初聞之殊復介介噫此等妄人𨿽善詆訾人亦何異蟋蟀之鳴蒼蠅之聲耶予胸中以此介介要是俗念未防須蕩滌剗除勿使毫毛宿畱扵庭宇則善矣

金貴百鏈惟人亦然若不向閙動防打過一番只是兀兀堆堆閉關面壁縦饒閉之又閉面之又面一經閙動便已納了敗缺也爲他不曾實歷故

予有懶處俗事怕見俗人之病蓋自揣志彊才弱事事對付不過因思效法古人善蔵若愚者欲待他日身防事任猛力做得一二事不枉此生今知此念非也先儒教人變化气質未有不以勇猛精進爲主者應事接物𨿽防小亦不肯放過故云在人情物理事勢上做些工夫若撇卻目前妄圖異日便知異日有做不得處蓋一有厭事心心已爲事累矣吾向嘗論呂端云小事模糊大事不模糊畢竟是中人勾當眞正英雄小事亦不模糊丈夫處事當如獅子捉兔須用全力不然是苟且非善藏也

學古人要學第一等古人𨿽力不能至不敢不勉髙明之士易悟難修初學一有悟入當如窶兒得珠珍重保守若佹得佹失如夜光明月在手中空過一番有何交

做功夫到微宻處著力不得開口不得

洪景盧曰士之處世視富貴利祿當如優伶之爲參軍見紛華盛麗當如老人之撫節物觀金珠珍玩當如小兒之弄戲劇遭橫逆機穽當如醉人之受辱罵

在我者有愧焉不可以人之譽我而輙喜也在我者無愧焉不可以人之毀我而輙懼也

獨立不懼是何等气槪

濁世之善者難扵古人閭閻之善者難扵士大夫不學無義惟機械變詐之是務𨿽名爲士大夫一市井小人耳何足道哉

徐仲車曰言其善行其善思其善如此而不爲君子者未之有也言其不善行其不善思其不善如此而不爲小人者未之有也

澡身虛心曰齋戒深居靜室曰安處收心復性曰存想遺形忘我曰坐忘此攝生之大略也

在雲間聞吾邑嵗試案已發而家報未來名次或恐不前今向此處把住念頭莫待臨時又生膠擾

只將喜怒哀樂愛惡欲七字微細分別便見通身病痛我兩日不熱而煩不寒而栗防爲試事防爲疾病防爲思家刻刻流轉累心之至乃至累身可以悟矣

儉化謂我不耐煩良信耐煩二字余聖藥也

養生之理與學道亦不相背

盛徳者物不能擾形不能病形不能病以物不能擾也故善學者臨生死而色不變疾痛慘切而心不動由養之有素也非一朝一夕之故也【二程語錄宜體認學道若不至此便不成丈夫】一月來以患瘍故學力俱退向得力處皆成話說矣豈非以疾痛慘切而動其心者乎推此言之一事做不得一處去不得矣可爲猛醒

多驚多怒多憂只去一事偏自正

心气定便和無疾

宋史稱橫渠先生居南山時左右簡編俯而讀仰而思有得則識之防中夜起坐取燭以書其志道精思未始須防息亦未始須防忘也

吾性易怒易憂最宜戒

復之三曰頻復厲巽之三曰頻巽吝執持不固之獘如此

尹和靖受業伊川門下欲不復應舉伊川謂子有母在未可如此和靖歸白其母云云伊川然後許之朱子在漳州日一士人自泉來謁自言心厭舉業欲従問學朱子以其非父母命令歸得請再來始無礙夫問學美事然旣妨祿仕亦必出扵親命乃可自遂不然不得乎親非以爲學也【餘冬錄】

元劉敏中嘗與同儕各言其志曰自幼至老相見而無愧容乃吾志也

勝國王紹文處士臨終書示其子孫語云利人之事可周旋處𨿽獨力亦當自爲害人之事於戲謔中一念不可妄發

宋胡宿毎語後進富貴貧賤莫不有命當修身俟時毋爲造物者

上蔡語錄命𨿽淺近也要信得眞將來做田地就上面下工夫萬事眞實有命人力計較不得吾生平未嘗幹人在書局亦不謁執政防問之對曰他安能陶鑄得我自有命在若信不眞風吹艸動便生恐懼憂喜枉做卻閒工夫枉用卻閒心力信得命便養得气不挫折也張忠定云只一个信五年方做得成此事誰不當念之周氏紀言記章鄧山自言少年多病後因念聖賢教人理性情遂扵喜怒上調停自此一向無病【餘多病當以此自治】此事本自已事切勿使人知滋味便減了

黃昏時須靜坐乃睡明日方有精神若一日勞役至晚乘困倦便睡明日精神殊減

吳康齋詩云由來气質已偏枯俗染彌深愈失初扵此不加鏖戰勇卻従何處著工夫

楊慈湖云爲物逆而動心此怨天也

凡事到前且教胸中泰然急亦無用

細思驚憂二字總沒用處蓋事之小者旣不足用吾驚憂若至生死窮通則又有命矣山谷曰靑山白雲江湖之水浩然可復有不足之嘆耶

萊峯先生記言予喜誦之以其平易切實扵我輩中人以下者尢相近燈下錄數則以當座右銘謀身無萬全之防不如委命之爲安處世無百中之慮不如任理之爲適【若能事事信得命過省多少煩惱○已見吾師錄一則不復載】

夫子溫良恭儉讓五字都要想見其气象謝安迎桓溫時气象常要想劉寛下車還牛气象常要想想之者以變化气質也不然想也沒用

王龍溪去官之日僚友餞送意气自如若加一分意气便不自如矣心本是活物怎教他定得今人流放扵物欲此是樞都不在臼子裏若要拿定此心則是樞都死煞了須是終日開闔而不出臼子方是此龍溪語餘春來在有爲上用功乃至欲遏捺之使一念不起遂成心疾不惟臨事不得力反受其累觀此語不覺泮然渙然龍溪之學今人病其近禪要之未可輕訾也

妄語如因人以宛轉其語便是小人之態只看朱子與人書不肯少有依違便是其心之忠信也依違之病餘最恥之然亦時不能免觀此可戒

操練軍士正爲殺賊遇賊放過操練何用平時講究道理一遇境界便卽隨波逐流何益之有念此可痛慈湖遺書云學者涵養有道則气味和雅言語閒靜臨事而無事

尅日成功如箭筈離弦直造掤的此立志樣子也耐心持久如磨杵作鍼不計嵗月此用功樣子也

勞生以徇物不亦愚乎遺物以偸生不亦鄙乎愚則吾不知鄙則不免矣

多思預算決定無益聖人謂思患預防蓋是指人事可盡者耳

張文定邦奇觀頤錄序曰夫人情扵旣往之愆孰能無懼懼而復防之與不知懼者等耳今日之懼吾又懼其復爲前日也於戲以吾方懼之心又懼夫懼之防失也朽索之馭六馬不足以諭乃敢放焉而自肆者何哉昭事錄序曰予年二十四五官翰林時則有觀頤錄毎夕紀過以觀頤厥後侍養家食窘廹拂抑時攖於中而鄕居僻絕乏朋友之助深用自懼毎日晨興焚香拜天取易書詩要語乾元亨利貞敕天之命惟時惟防我其夙夜畏天之威扵時保之云云者對天嘿誦數過蓋以天與此心爲類師也云云前輩實能畏天省過如此予數月以來無毫髮之益心過日積口過日增嵗月之已去者如火銷膏而不知也精力之已耗者如積水竭扵蟻漏而不覺也於乎困而不學者余之謂夫【張公鄞縣人嘉靖間爲兵部尙書卒】

張文定與人書又云外不能不與眾周旋而中竊厚自植立恐恐然惟懼有愧於平日之誦讀蓋亦已艱矣文定公又與人書云君子素位而行當跪而跪當拜而拜苟中乎禮卽與饑食渇飲者何異

文定中庸傳曰體天之道必法天之彊防曰何如其能彊也曰勗何如其能勗也曰思曰奚思曰思帝命之不易其不容不力矣今夫儕我者之命我也且猶肅然以承之況上帝之命乎人之命入吾耳感吾心而已也而猶惕然念之而況帝命之根吾心而不防引翼吾前而不少息乎且大化之往也無窮來也無止往吾弗及而來將不吾復玆吾扵萬古內一受命也而可無勗乎【節三十三字】

昔張天祺自約自上牀後不得思量雜事趙州參禪自云此心扵二六時中惟粥飯兩時爲雜用汝今只簡防此心一日不雜者有防不患念起只患覺遲此至言也富貴不可輕也然人不能輕富貴則不防防富貴捕虎者未嘗畏其爲虎故帖耳妥尾而惟吾之擒知其爲虎而畏之則必爲噬矣【正學語】

勿以無益害有益

日月易逝陶士行謂分陰可惜非欺我也在吾輩𨿽秉燭以繼日猶嫌其速而況堪以謔浪嘯傲荒其日力乎

病中思昔人語云曾扵病中會得移心法蓋移其心如對君父愼之靜之自愈也

予生平躁而多怒毎痛戒之嘗觀陶淵明買僕遺其子書曰此亦人子也宜善遇之文中子曰僮僕稱其恩可以従政矣故畜長須赤腳未嘗遽以疾言厲色加之至過従友朋之家讀書夜分蒼頭侍側則必先命之寢而後安今嵗有韓兄不鄙而招我愛我至甚少陵謂憐君如弟兄不啻過矣季秋之廿一日受風作疾寒熱並作劇扵冰炭幸仲舎兄脈之藥之而廿三日汗猶未發伏枕自念古人扵病中得移心法愼之靜之自愈此時藥力已行而心固不亂也廿四日疾少間廿五日能履地矣兩日偶有需館使不能時應至午後予遂大怒而疾言厲色者稍稍露矣夫予扵無病之時館使嘗聚談謳吟乎其間而予不之怒予至是而怒耶予之怒非以衛生而養徳也寫至此適有韓出相問因告之故遂不及書竟而止此出一時之忿蓋亦因病而躁與庸人無異

今夕病中自省能臨事無將迎否事過無沾戀否能喜怒哀樂得其平否能口無雌黃否能重內輕外否能刻刻內顧主人翁否凡此皆耀知之而不能力行者也數日來已被疾病勘破因思八月廿三日午後大病時卻能置生死度外一心不亂略愈便起雜念打算世情籌量身事細思之畢竟何益若能把持心境常如廿三日午後病當自愈矣

讀書須一言一句自求已身方見古人用心處欲進道須謝外慕乃得全功【節十九字】讀書先令心不馳走則言下理會少年志气方彊時能如此事半古之人功必倍之讀書須精治一經知古人關捩然後見經傳知其

指趣謂膽欲大而心欲小不以世之毀譽愛憎動此膽欲大也非法不言非道不行此心欲小也文章乃其粉澤要須探其根本本固則世故之風雨不能飄搖古人特立獨行者用此道耳忠信孝友立則見其參扵前在輿則見其倚扵衡當久而能安之若但繡其鞶安能美七尺之軀哉學問以自見其性爲難誠能見其性坐則伏扵幾立則垂扵紳飲則列扵尊彛食則形扵籩豆升車則鸞和與之言奏樂則鐘鼓爲之說故見已者無適而不當至扵世俗之事隨人工拙君子有不暇學問須従治心養性中來濟以學古之功三月聚糧可至千里但勿速成耳通知古今在勤讀詩書文章壯麗在筆墨追古至扵夜行之行不見之美極須畱意略說人之常病有十種喜論人之過不自訟其過嫉人之賢已見賢不思齊有過不攺而必文不稱事而增論與人計較曲直喜窺人之私樂與不肖者逰好友其教試反已而思一日去其一則十日亦盡去矣數十年先生但用文章提奨後生故華而不實諸生寡過可讀郭林宗傳觀茅季偉田仲乙安用文章也致逺者不可以無資又當知向聞其道理之曲折然後必致而無悔鉤深而索隠溫故而知新此治經之術以使人知向也博學而詳說之別支離以趨簡易此觀書之術以使人知道理之曲折也夫然後載司南以適四方而不迷懷道鑑以對萬物而不惑曾子曰尊其聞則髙明矣行其知則光大矣聞道也不以養口耳之間而養心是謂尊其聞在父母之側則願如舜文王在兄弟之間則願如伯夷季子是謂行其所知若欲速成患人不知好與不已若者處求賢扵俗人學者之通病無此四病則善矣好學之士常病人我最難調伏能日三省此事去道不逺矣古人治水九年扵外三過門而不入然而不矜不伐則扵世間知書能文亦不足驕人矣某人文學當大成但願極加意扵忠信孝友之地甘受和白受采不用文章照映今古乃所望者治經欲鉤其深觀史欲馳會其事理皆須精熟渉獵士朝而肄業晝而服習夕而計過無憾而後卽安此古人讀書法也右黃文節公刀筆數則喜其論文行皆切學人膏盲病中錄之無一字不當佩服心气不定常如猿猱相似一物來攪便諸念紛起畢竟作何把握能把握得的又只在眼前如何偏主張不得要知只是工夫間斷所謂一暴十寒也到近日則十寒無一暴矣先儒云要如爲九層之臺須大著腳始得念之念之多觀古人法言亦只是說話全不濟事只如近日所看古人語錄不少摘其一言一句行得徹底亦盡可無愧爲人若旋錄旋防則是枉卻一畨功夫也

汝今也莫將精神浪費也莫汲汲皇皇今日讀一書明日要用今日做一事明日要成但該做的事該讀的書只恁做去讀去我友龔儉化說我不耐煩此病誠有之不耐煩生扵欲速欲速甚害事我自知而自不能攺可愧也嵗月易逝勿作閒事消費功夫眼前朋友疏也得宻也得毀也得譽也得諸小試前也得後也得只逐日做正經功夫毎夕查一日過失無負學道初念【節五十一字】向嘗見讀書善養气語未深見其妙今乃知養气二字是讀書第一要領我今必須擺脫萬慮使此心淸淸空空常如十五嵗以前時自然淸明來昔人云韓子因學文而見道良不誣也我向來看得語錄太多障蔽聰明總是沒幹聖賢一句二句用之不盡何須許多然不讀書時又防此心茅塞山谷所謂對鏡則面目可憎向人亦語言無味者故知書本上義理時時澆灌不爲無益但莫作說話過去須如象山毎事要討著落耳

前過山積思之但益愧悔愧悔何用只求將來莫如旣往耳毎日兀兀地早起轉眼一日已過可爲畏懼可爲畏懼

過字要認明白不是行一過當事說一過當話才謂之過凡應事接物時存一將迎心畱滯心籌算心此心便生種種葛藤雜暗而不光明矣心旣雜暗處事便不得當諸惡連類而起矣所謂學人當従本源處用力若末流上縦然補救得一二事畢竟病根尙在他日復發論語所謂克伐怨欲不行焉是也然吾輩初機學人滲漏亦非一處故動時尢須檢防先輩云吾輩試自念與人接防句閒話而將迎之意纒擾不已其去不學者防何細思此種將迎起扵何處須與掃除一空坦然豁然則動靜如一而學問有入手處矣若靜時惺惺一動便覺忙亂濟得甚事

先輩云要人感恱怕人怪此私心也今試従應事接物時靜察之若此念洗滌不盡如何便要學道

文潞公富貴福壽古今無比致仕歸洛年已八十神宗見其康彊問攝生亦有道乎潞公對無他臣但能任意自適不以外物傷和气不敢做過當事酌中恰好卽止神宗以爲名言

人簡黙最好予毎對平日狎習之友輙信口溢發往往及人短長大不可也前夕女揚先生酒間語余云人有無心之言而受之者大不能堪予嘗見毀扵一達者今終身皆受其累予聞之悚然噫吾輩雌黃𨿽不足爲重輕要之亦是殺機未盡當思以身受毀此中斷未釋然則人之受毀亦猶是也嘗憶一書載一先正語云我看天下無一个不好底人此等胸次直是大不可言與人談論若意有不可卽當說出其人未必不以我爲是也如度其人意不可回我力不能救正亦當付之黙然莊子所謂正容以悟之亦一道也切不可隨順其人以求感恱蓋其人意見巳差又得一助自此再無挽回矣韓魏公與歐陽公同在政府知歐公不喜文中子又以繋辭爲非孔子書毎會未嘗語及此爲可法

紫栢云凡天下賢愚交逰淺深人情反復傷心動念皆不可私定臧否蓋大家處在無明窟中豈無差謬至言哉常念此言喜憎毀譽何自而起

不能銳因以鈍爲體不能動因以靜爲用唐子西語可味

陶石簣志王性海墓載其語云直心易深心難有功之功易無功之功難此進一步語也彼所謂易者吾尙以爲難況其難者乎

人能暴吾過者吾師也人能是非吾言者教我者也切不可當面錯過反生嗔忿

怕聞俗言怕處俗事怕見俗人皆大病也脫灑人何入不得閒人少見閒話少說自是寡過法門

古人不可輕議先輩不可輕詆

心逐物移便不中節卽怒時驗之可見

怕人非笑則好事不敢爲要人感恱則不好事不敢不爲推之一言一動亦然

人之處世如舟行江湖中如余所處蓋無風未能行耳尙未遇惡風逆浪檣傾楫摧時也無風時易悶惡風時易怕欲他日不怕且學今日不悶

勿與庸人謀事勿與俗人共事

吾自察悠悠忽忽畏難而不能持久懦莫甚焉昔人弦韋之佩吾其從弦乎書以自警

淸虛則明雜擾則暗心體只是如此朱子大學注以虛靈不昧訓明徳確不可移

朱子大學序云俗儒記誦詞章之習其功倍扵小學而無用異端虛無寂滅之教其髙過扵大學而無實數語道得破說得盡

聖賢論學知行二者必不相離離之不可以爲學近世王伯安拈出良知教人蓋以知透處行卽在內不知行不到者知亦不到大學之格致卽中庸之徳性問學論語之學思也今以爲格去之格其謬甚矣今有人端居戶庭偶披圗籍見輿地之廣大道裏之曲折歷歷在目遂毅然與人言之以爲周行四方者莫我若也然欲其出門逺適則東西不辧矣若實曾徧歷者身到之處自然知得鑿鑿他日再往自不待問人矣近世有學者閉關三年出關時卻成呆人滿腹見解畢竟何益愚扵良知之說未嘗實見得是斷不敢左象山而右晦翁也聞剝啄聲惡之見雜人厭之心之易動如此

管幼安自訟曰一朝科頭三晨晏起蘇明允譏王介甫曰蓬首垢面而談詩書余扵古人長處無一得而短處恆類之可爲深戒

雜念營營不能當下掃卻此非孟氏之所謂茅塞者耶欲身心輕安難矣

行厲而容寂知言而能嘿榮譽弗喜辱毀弗戚此王荊公題元長老像也浮屠人乃能如此吾輩讀聖賢書扵榮辱得失尙未能擺脫何以學道

脫灑二字甚麤然學道須従是入

周萊峯問林與川少時多病長而反壯用何道而能然與川云只是行其所無事節飲食寡嗜欲而已此外更有一法古人有語云紅杏難禁雨靑松耐嵗寒老遲因性慢無病爲心寛寡嗜欲是節飲食之本若食少心煩伐命必矣

余昔與友人言志余云欲作一好縣令以及民最便也友人云汝性不耐煩做不得余悚然服之大抵不耐煩始扵欲速欲速則不達不達則愈不耐煩矣今早閱周氏紀言有云耐煩二字千古祕方然須辧認引子淸切方驗引子者看自己一生立定主意如何如主意在卿相此方便是三斗醋三斗姜是巳主意在仙佛此方便是調火降火性是巳主意在聖賢此方便是不遷不貳勿助勿忘不厭不倦是已奇方易得眞引難求辧之不精鄧綰甘笑罵師徳謁相門益重其病耳

洪皓在冷山有詩云一夕之饑不可忍蘇武當時十九年學者遇不堪事當以古人極不堪事自想

山谷題跋多名言可誦略摘三則皆可終身誦之書贈韓秀才曰治經之法不獨玩其文章談說理義而已一言一句皆以養心治性事親處兄弟之間接物在朋友之際得失憂樂一考之扵書書與洪父曰父筆力可扛鼎他日不無文章垂世須要盡心扵克己全用其輝光以照本心書與侄榎曰視其平居無以異扵俗人臨大事而不可奪此不俗人也【節十二字】

心與事原不相離學者未能卽事明心所以靜時不失動時便失了程朱格物盡之矣陸象山亦云近日扵人情物理事勢上做些功夫

靜時最要養未曾養者多不中節

遇貴勢則致敬遇貧賤則否遇名人則謹言遇庸眾則否遇彊悍則怵懼遇巽輭則否遇得意則發舒遇窮困則否此等皆小人俗人之態又有一等以貧賤驕富貴以後進藐先輩以血气禦侵侮以激昻防窮愁亦皆不學之過只毎事平心何等好

子魚翁謂余病當由心郁昔人謂治病先治心讀書作文只宜隨力待時此余要藥也治心之一說余嘗以之勸人亦嘗怪聞初上人臨病不能治心以致不壽今身病乃自不能排遣故是根器下劣可不猛省

臨事錯悞處甚多歡喜處恨怒處忙亂處皆宜三思東坡云徐徐而爲之十年之後何事不立

貪饕損福兼非攝生之道戒之

細思此事直須動靜交攝然非宴居獨處爲靜應事接物爲動切莫分作兩橛

陳仲醇曰丈夫處世談笑言論當防識者在傍至言哉吾嘗眾中察人有以言色恱人者未嘗不心鄙之切勿自蹈此失

謝上蔡云透得名利關方是小歇防今之士大夫眞能言之鸚鵡也吾今扵此二字正未得破切莫嘵嘵多言是夕忽然不樂蓋心受外境搖撼故憶子魚翁向餘言治心之說甚愧不能盡尢愧聞此言時作平常義觀唐子雅以偶立人檐下被毆蓋其人新娶妾慮有窺伺也子雅有佻達名此事無有諒之者田李下古人言眞不可忽

時子求述其邑風气刻薄且席間談鋒甚囂乃知多言固是厭事晉人云豈有名士終日妄語向見朱修能飲次嘿然不言爲之自失喧呶中少一語是少一過也旣要做好人安得世法圓融又安得世俗人皆愛吾吾求無愧屋漏而已

前數日連赴友人招久病初愈嗜酒顚狂旣昧尊生又乖養徳應是讀頤卦未熟耳

世味中割捨得淨才好脫灑多思多憂皆緣未曾割捨若浸尋不出終是俗人而已

人事往來扵吾心膠膠擾擾終不能靜似此兩日𨿽詩書亦無處浸灌也可嘆

心欲安靜慮欲深逺

二十日來不加檢防衮衮應酬甚非靜養之道信乎此事一失便不可挽

聞人談惡事不加阻遏復従諛使談便如自談一般人有失宜諱之𨿽過端彰露若無與名教便當優容昨飲中談一友過事此大罪也

簡言工夫難做言動相連多動便不能少言

閒事少思閒言少說閒人少接閒地少去閒書少看閒文少作若能如此𨿽終閒也好

防亂昏沈四字總不易脫離此卽就彼二十日內多受散亂之病

爽口味多終作疾快心事過反爲殃豈獨事哉快心說話不可容易說出

信得命過也好比來與大人體勘得命字甚明直是不可力爭

董子曰積善在身如長日益加而人不知也此言最爲有理吾自察向來矜矜把持之日過惡終少近日放弛便覺輕言妄動不可枚舉

自念平生病痛苦扵輕言苦扵貪味苦扵忿無含宏之度苦扵懦弱無剛特之操反觀內省何曽脫得小人气味而今學問更何所求倘能攺去此病何樂如之𨿽死無憾此萊峯先生自儆語也近裏著已眞實學問人苦心如此余尢喜其一字一句可作不肖箴砭故書而誦之

灌而漑之勿使其蕭索也芟而薙之勿使其蕪穢也山谷曰士大夫三日不讀書則面目可憎語言無味羅近溪曰悉滌塵埃晶光天日大丈夫胸次如此昨酒中露一刻薄語醉後起一邪欲念甚悔甚悔邪念一起輾轉相附而生甚是可畏昔人所謂蔓難圗也凡事口說便不妙自巳做工夫𨿽生平極宻之友極親之人總與他說不得

心淸則神淸神淸則气淸

凡事只畏精誠二字精誠而不能立事者未之有也方士說內養總是襲取工夫蓋彼所知者無暴其气而不知持其志也气一則動志若養到純熟自然有些效驗但臨事用不著一經撓亂便失之耳

余遇事不能做徹此是大病

余受气本薄而復以多思敗其气可爲悚惕蘇子云安心是藥更無方

人我心得失心毀譽心寵辱心輕輕放下

造物安排已定畢竟人算計不得也然須要盡我之事我事未盡如何怨得造物曾見大丰之嵗農夫有不耕而獲者否

剛者陽徳也出世入世皆不可無然聖人皆是體剛而用柔故曰天徳不可爲首

士遇利害窮達若碌碌如眾人便不必讀書

陶庵全集卷十九

欽定四庫全書

陶庵全集卷二十

明黃淳耀撰

陶庵自監錄二

雲棲蓮池大師記嶽忠武降筆事有士人扶乩請仙忠武至或問之曰將在外君命有所不受王當日何以不矯命破金而後歸神以乩振幾三下曰君輩眞白面書生耳吾不奉君命將士誰奉吾命乎今夕偶讀史至李懷光養子事有感懷光與逆臣朱泚通謀其養子石演芬告之懷光責演芬曰吾以爾爲子柰何負我死甘心乎演芬曰天子以太尉爲股肱太尉以演芬爲心腹太尉旣負天子演芬安得不負太尉乎此言足以證忠武之言不謬矣忠孝一理也不忠之人爲子者叛之防獨養子而已李璀懷光眞子也懷光欲反璀宻言扵上懷光敗璀亦自殺夫以璀之賢而不能全其孝扵叛君之父何有扵將士乎卽忠武矯命伐金雪不共戴天之恥萬萬不可與懷光同日而語然挾其軍威以抗君命尙得謂臣節乎忠武慷慨通大義平日在軍中必無日不以忠孝勵其下君召不奉詔亦何以示下哉五百年來說者紛紛非忠武自言之誰有見及此者文山云下則爲河嶽上則爲日星忠武之靈固赫赫在人世也朱子稱周子爲政精宻嚴恕此四字足盡政要精宻嚴所以行其恕也

未忙先做事至卻閒

所謂將在軍君命有所不受者閫外之事不從中制也如穰苴之斬莊賈亞夫約軍中不得馳驅天子按轡徐行是也若夫將之生殺進退則制扵君矣苟將之生殺進退不制扵君是無君也嗚呼宋嶽侯元托克托知大義也夫

韓魏公遇事札定腳做張太嶽與人書云二十年前有一宏願願以其身爲蓐薦使人寢處其上溲溺之垢穢之吾無間焉二公是何等骨力吾嘗謂太嶽之才似魏公但彼元气多此霸气多耳學行之髙不如王荊公但荊公執著爲人所欺太嶽卻欺他不得大抵任天下事識以主之膽以輔之彊力以濟之缺一不可也我朝方正學是何等骨力何等學術眞聖人之徒也惜應變之才是其所少使其處平世遇中材以上之君定有可觀建文時如何濟事因思程正叔朱元晦處建文時不過如方正學耳

友人談趙錫被逮事云吾兩日多憂今思做秀才勝做禦史不憂矣余爲一笑噫禦史美官也一被逮而人遂不願爲之榮辱倚伏寧有定耶等而上之李斯相也而至不得牽東門之犬陸機將也而至不得聞華亭之鶴將相之爲禍如此世人知將相之禍而不知逺禍扵不爲將相之先可謂愚之益愚矣

朱子曰學者視天下事以爲己所當然而爲之則𨿽甲兵錢穀籩豆有司之事皆爲已也以其可以求知扵世而爲之則𨿽割股廬墓敝車羸馬亦爲人耳

楊椒山年十一嵗卽能代兄收糧收納記算夘酉防查俱不錯誤我輩獨是何許人

苻堅之來其勢決不可當矣而孰知勝負不可料乎所以謝太傅任之爲髙院判之至其禍決不可逃矣而孰知倚伏不可必乎所以劉元城安之爲得

古人膽力直是可畏如覆楚復楚椎秦等事何等堅猛沈摯子胥包胥事皆卽成子房事不成而佐漢亡秦則亦終成以三子觀之荊卿不足道矣

能爲流俗人所不敢爲能不爲流俗人所不敢不爲才是豪傑

所謂豪傑者見得定後猛力做去更不顧人是非毀譽韓魏公是也然須看是非我者爲何等人王介甫不分賢愚一以爲流俗所以謂之執抝

陶庵全集卷二十

欽定四庫全書

陶庵全集卷二十一

明黃淳耀撰

陶庵自監錄三

日間無所用心之時太多則不當用而用者有矣今卻立定課程早起看時義數篇粥後看時義經義十數篇飯後看史記十葉文論二十葉余功臨舊帖一紙或靜坐凡事間斷總不好

記誦欲精不欲博此向日誤用功夫今猶不能驅好博之病

李習之曰六經創意造言皆不相師故其讀春秋也如未嘗有詩也其讀詩也如未嘗有易也其讀易也如未嘗有書也其讀屈原莊周也如未嘗有六經也如山有岱華嵩衡焉其同者髙也其艸木之榮不必均也如瀆有濟淮江河焉其同者出源到海也其曲直淺深不必均也論文有至理

山谷與李仲防帖云諸經史何者最熟學者喜博而常患不精泛濫百家不若精扵一也有餘力然後及諸書則渉獵亦得其精蓋以我觀書則處處得益以書博我則釋卷而茫然朱子深喜之以爲有補扵學者誨門人曰讀書理會一件便須精此一件此件看得精其他文字亦易看山谷讀書法甚好又曰人做功課若不専一此心先散漫何由看得道理出須是看此一書只在此一書讀此一章更不看後章讀此一句更不看後句此一字理會未得更不看下字如此則専一而功可成一循序二無欲速

或問學書之法對曰今人非不欲字好只是潦艸防多吾生平𨿽作一小柬亦不苟且程子謂卽此是學王荊石先生與林秀才書曰射策取名一稟扵气气者受扵冥冥不可爲也不可言也然機在得失之際足下試揣之胸中能老至不憂否能人不知不悔否能獨弦哀歌不落莫否有一扵此皆足折傷壯夫之气故思將抽而若斷辭欲前而且卻不得不出扵脂韋軟熟以幸無敗而不知騏驥之敝防不如覂駕之得路也荊石此言眞文章家妙訣不獨爲制舉業而已

春前看二程書發學道之志遂將舉業看得輕了不知父母之心如何望汝汝卻悠忽如此卽此一念便不可以學道

張文定公幼時讀書限定課程惟節日稍寛以息其力今我亦限定做去早起看周易一卦隨筆錄主意看經文選四書文文限閱五十篇看史記蘇文三六九作文兩篇此今嵗課程來嵗尙欲精宻憶謝象三謂三六九作文必宜三題兩篇亦不濟事向來所以不熟者只坐少作之故爾今當次第益之限定不完者罰抄時文十五首勤則不匱

呂東萊曰今人讀書全不作有用看且如人一二十年讀聖賢書及一旦遇事與閭巷人無異或有一聞老成人之語便能終身服行豈其語過六經哉只緣讀書不作有用看故也此言切中末學之病可謂深錐痛札矣余嘗謂今人扵六經四子之書童而習之究其所用則止以應科第而已而扵釋氏書則尊之曰內典嗚乎六經四子外典云乎哉

經學之不明自不務實始也近見人有舉扵鄕者聞座主澹泊寧靜語刻以遺人予爲之一嘆彼平日所讀何書豈無一句可行者必至是而始聞此語耶東萊所謂讀書不作有用看者益深有感扵俗學之矣

朱子曰這一件理會未得又理會第二件第二件理會未得又理會第三件恁地終身不長進

先儒論格物義云一事上窮盡他可類推此貫通覺悟之機也吾謂讀書法亦然

又云今日旣格得一物明日又格一物工夫更不住地如左腳進得一步右腳又進一步右腳進得一步左腳又進接續不巳自然貫通

顏之推家訓云吾七嵗時誦魯靈光殿賦至扵今十年一理猶不遺防二十年之外所誦經書一月廢置便至荒蕪矣某四嵗誦周興嗣千字文今猶記憶十嵗以往爲俗學所困經史大意皆未通曉今欲稍従學問而轉眼便成三十許人矣記曰時過然後學則勤苦而難成追誦顏公之言以爲嘆息

方正學曰日坐靜室未嘗樂人談有相過問者可語語之不可語辭謝而已又云自少惟嗜讀書年十餘嵗輒日坐一室不出門當理趣會心神融意暢𨿽戶外鐘鼓鳴而風雨作不復覺也又云習靜旣久不能效時俗往復語言文飾之事不復能鳶肩羔膝卑聲詭笑曲身俯首稱誦人美而求其喜恱居則直情任意簡黙而已此三則語深得習靜讀書之趣吾與人交旣疏節不能委蛇或目爲傲而語言任拙又多脫失眼前諸人又鮮與吾同志尙者規過砭疾旣無其人而時俗之文又不足多論論亦不解只應閉戶讀書耳覽方先生語嘆息久之讀書至鐘鼓風雨不復覺始爲得趣余自覺心雜所以向來少益葉熙時讀書𨿽呼之不覺其精専亦不可及

讀書作文旣無果銳精彊之力又無優防漸漬之功所以日就荒落

今日偶取舊日時藝觀之大抵气多不貫意多深棘詞多冗長此吾向來病也疏通以養气條達以命意鮮榮以措詞此吾今日治病之藥也

用心扵帖括誠可謂作無益之事耗有涯之生然今日進退無據勢不得不濡首扵此且莫當作閒事莫看作難事

吾少時爲文頗不至底滯惜此時師友不得力年馳嵗流加以人事牽率今遂忽忽無所成就念之可懼自今以往宜刻刻儆醒勿嬉戲過日

爲文扵未握筆先橫一畏難之念扵胸中困苦堙郁精采气勢皆消鑠矣安得有文曩日婁子柔先生謂予曰子文太精致不如放縦爲之使气昌詞流則必勝矣此余良藥也

髙山無窮太華削成鸞鳳一鳴蜩螗革音涵古茹今無有端倪鯨鏗春麗驚耀天下栗宻窈眇章妥句適精能之至入神出長江秋注千里一道詭然而蛟龍翔蔚然而虎鳳躍鏘然而韶鈞鳴日光玉潔周情孔思千態萬貌平澤扵道徳仁義炳如也此劉夢得李習之皇甫持正李漢稱誦昌黎之文也握筆時當作此想不可自安凡陋

爲文固不可以易心掉之若凝斂太過則嵼而乏气象

文章小道耳然以气爲主气弱者𨿽爲之不至也試看古人擺落萬物髙蹈獨往文章安得不妙

張文潛曰學文之端急扵明理如知文而不務理求文之工世未之有也夫決水扵江河淮海也順道而行滔滔汨汨日夜不止衝砥柱絕呂梁放扵江湖而納之海其舒爲淪漣鼔爲波濤激之爲風颷怒之爲雷霆蛟龍魚鼈噴薄出沒是水之奇變也水之初豈若是哉順道而決之因其所遇而變生焉溝瀆東決而西竭下滿而上虛日夜激之欲見其奇彼其所至者蛙蛭之玩耳江河淮海之水理達之文也不求奇而奇至矣激溝瀆而求水之奇此無見扵理而欲以言語句讀爲奇反覆咀嚼卒亦無有此最文之陋也

世俗之學𨿽鄙陋可厭然今日旣未能決去便須扵此汨沒沈浸一番庶防有自防之日若只如此悠悠過去恐進退失據徒自苦也

韓子曰气盛則言之短長與聲之髙下皆宜言气得所養則律度自我出文斯妙矣栁子亦曰文以气爲主文字従肺腑中流出自然峻防不羣

老泉與歐陽子書曰孟子之文語約而意盡不爲巉刻斬絕之言而其鋒不可犯韓子之文如長江大河渾灝流轉魚鼈蛟龍萬怪惶惑而抑遏蔽掩不使自露而人望見其淵然之光蒼然之色亦自畏避不敢逼視執事之文紆余委偹往復百折而條達疏暢無所間斷气盡語極急言竭論而容與閒易無艱難勞苦之態評三子皆精當讀之亦可得文訣

經之以杼軸緯之以情思發之以議論鼔之以气勢和之以節奏人人之所同也出扵口而書扵紙而巧拙見焉巧者有見扵中而能使了然扵口與手猶善工之工扵染也拙者中𨿽有見而詞則不能達猶不善工之不工扵染也【蘇伯衡論文】

予歸見友人作時藝有刻意趨時者句摹字放讀之厭憎蓋爲其義理不明掩題便不知何物也噫士君子有義有命時藝小道勿使至背時可矣何至效顰學步如此充此一念何所不至

杜牧之序兵法謂盤中走丸丸之走盤橫斜圜直繋扵臨時不可盡知其必可知者丸不出盤也蘇子瞻論文如萬斛泉原不擇地皆可出扵平地滔滔汨汨一日千里及與山石曲折隨物賦形而不可知也所可知者常行扵所當行常止扵所不可不止如是而已矣二公所論事不同而比擬之意甚似知用兵之法則知行文之法矣吾人拘拘爲時俗之文觸地罣礙如著敗絮行荊棘中其故安在當思之

燈下閱東野集中有讀張碧集詩曰天寶太白歿六義已消歇大哉國風本防而王澤竭先生今復生斯文信難缺下筆證興亡陳詞備風骨碧詩固皎皎者耶今其集未見行世當時苦心吟諷安在不同鳥獸好音之過耳也因思唐人能詩而不傳者甚多昔人以徳言功爲三不朽夫言固有因其人而不朽者矣言何足以不朽其人哉昔宋末王氏遭亂嚙指題詩淸風嶺投嶺下死後毎遇陰雨則血書濆起後人立祠嶺下李孝光爲文泰不華書之今其詩傳矣然固王氏傳之也若夫張睢陽之聞笛一篇文宋瑞之正气諸首今皆炳炳在人耳目然使二公無詩其人不傳耶傳不傳何足深論吾悲夫蹋壁苦吟之士其意本欲有聞扵後而名湮沒不彰者比比也士固有志柰何以小道自處耶

空色不映水秋聲多在山昔友人徴上句扵予余未有以應也偶思此句不過言空水如一耳従來作者卻無如此虛妙覺映地爲天色逺不逮矣

謝康樂池塘生春艸得之夢中評詩者或以爲尋常或以爲淡妙皆就句中求之耳單拈此句亦何淡妙之有此句之根在四句之前其云臥屙對空林衾枕昧節乃其根也褰開暫窺臨下歷言所見之景而至扵池塘艸生則臥屙前所未見者其時流節換可知矣此等處皆淺淺易曉然其妙在章而不在句不識讀詩者何必就句中求之也

昔人謂韓退之因學文而見道余謂學詩亦何不可以見道古聖人之論詩曰詩言志又曰思無邪此萬世言詩者之根本準則也詩人各言其志而一本扵仁義忠孝和平淡泊之防則無論世代之升降體裁之奇正而均之乎追古之作也彼規摹聲調寸步不失如優孟之學叔敖而自命曰古旣非言志之義乃若蔑棄規矩一憑胸臆其流至扵爲險爲怪爲誕爲纎爲鑿爲俚又安所稱無邪也善夫元次山之論詩曰拘限聲病喜尙形似且以流易爲詞不知防扵雅正彼則指詠時物會諧絲竹與歌兒舞女生污惑之聲扵私室可矣若令方正之士大雅君子聽而誦之則未見其可近之爲詩者承李何七子之或變而之郊島或變而之宋元險怪誕纎無所不至而竟陵二子起而矯之學之者復將至扵爲鑿爲俚蓋其所斤斤自得者不離乎句字之間昔人之所謂激而求奇者非眞奇也嗚呼力矯時習一歸雅正如唐之沈千運孟云卿其人者已不可得況進而之李杜耶又況進而爲漢魏三百篇耶

讀唐詩至賞心處欣然忘食乃知此道最易沒溺人近鐘伯敬云平生精力什九盡扵詩歸一書此僅賢扵飽食終日者耳

作詩文摹畫兒女情態爲後生狂藥其罪不細吾今生戒之

陶庵全集卷二十一

欽定四庫全書

陶庵全集卷二十二

明黃淳耀撰

陶庵自監錄四

陶石簣云世間惟道徳朋友是眞余悉假僞

未嘗讀程朱諸先生書與讀而不能精究者其輕毀謾詆固無足怪

朱子四書集注中未嘗無病要之後學不可輕議今人讀李杜韓歐諸集其中詩文佳者固不勝舉然而字句之瑕與文義之累理者亦未嘗無之終不以此掩其大美也況朱子爲千聖發防使盲者得視聾者得聽其功固不在孟子下縦有偏滯不融處功過獨不可相準耶會有無益者五文會無益鬭巧矜長易渉毀譽酒會無益選伎徵歌易渉荒滛逰會無益賞月吟風易渉流蕩談會無益論人長短易渉輕薄交會無益懷刺漫投易渉奔競今人非此五者不會就中文會似屬正業然扵進徳修業略無毫髮之助而或假此以爲下四會之資余深見其無益自後立戒不得輕入

習靜是第一義讀書是第二義作文是第三義求友是第四義今人奔走徴逐多雲篤扵友誼吾實恥之揚子云云雕虫小技壯夫不爲也杜子美云文章一小道扵技未爲尊彼所謂文大者鉆窺微宻小者推敲風騷此後世學文之徒所嘔心不能到者也二公猶輕之若此今人所業者不過應舉時義耳以視二公之文奚啻爝火之扵日月乃至窮年累月疲耗心力扵此中可謂不知務矣

陳恆弒君章集注胡氏曰仲尼此舉先發後聞可也雲峯解云先發後聞謂魯也非謂夫子也近聞子將云渠自有全篇晦翁節取四句大略往往動後人之疑今未見全文若何自當依雲峯說不可使文定有非聖之罪余前閱二程書友人從案頭見之語有韓云渠何故閱此書有韓對以此書宜閱友人搖手不然噫今人讀種種非聖書見者不之怪讀二程書輙怪作種種累理事聞者不之怪學二程爲人必怪矣

雲間周萊峯先生之爲人吾所不知也讀其學道紀言篤實謹宻古好修君子也有韓云雲間人甚稱其惡噫豈有篤實好修如萊峯其人而猶惡者因思先正云要人感恱怕人怪此私心也又云天下事大患只是畏人非笑如萊峯者豈不怕人怪不畏人非笑者耶讀其書不知其人不可也

或問蓮池禪師在家人修行恐不及出家者答曰在家人能扵五欲中證得如火中之蓮後遇水則愈長若水中生者後遇火恐焦耳此語與予今日所見同非實歷不知

無樂而豫者淵明也無挾而恃者退之也

列子曰心凝形釋骨肉都融不覺形之所倚足之所履隨風東西猶木葉榦殻竟不知風乘我邪我乘風乎噫此所謂禦風者也此亦列子從心所欲従容中道之日也然畢竟與孔子不相似爲他走入爲我窠臼中昌黎曰今世之爲士者一凡人譽之則自以爲有餘一凡人沮之則自以爲不足

呂溫陳先生墓表曰先生行不學之道據不仕之貴負不稱之名達人觀焉斯極矣

孟東野詩曰道險不在廣十步能摧輪心憂不在多一夕能傷神

古之髙士饑不可得而食寒不可得而衣余逰扵友朋間人數得而飲食之能無愧乎

人說非理語不能救正則當以不答銷之

向讀雲間周萊峯先生紀言實心儀之有韓誤信雲間人云此大惡人余斷謂不然今早與一友談及書畫此友云萊峯書畫極佳余問其人曰古君子也不覺色喜萊峯爲人𨿽不以此友之言而定然而一念之好善有不能已者惟恐萊峯不得一助耳傳曰不知言無以知人也君子與人交聞流言而不信況前輩乎又況古人乎

因在舟中聞雷悟得天地間總是一气

餘冬錄云韓退之贈崔斯立詩有可憐無補費精神之句王介甫遂用以譏公云力去陳言誇末俗可憐無補費精神然則介甫之新學又何如哉荊公選唐百家詩成序云廢日力扵此良可悔也而不知新學之當悔何也枕上讀至此不覺蹶然驚起嗚呼斯立學詩而退之惜之退之學文而介甫惜之介甫志不爲世俗之學乃不免誤用而後人惜之今我飽食終日一無所用而猶不自惜竟亦無有惜之者矣宜勇猛自勵

吾嘗見一鄙夫本恡財也而與人書曰生平最惡重財輕義今日見一薄夫本以謗書詆訐人也而曰生平最不喜談人隠慝嗚呼小人之肺腸口頬如此此等人何足道鄙薄二字究竟我何曾脫得乃說人耶

嘗讀王伯安羅近溪王龍溪一流語錄怪其髙逺之過此後一變而爲任俠顏山農何心隠之流種種迂怪世或指爲大盜而流極矣然伯安之學實祖象山象山之學固従孟子入者也學非不正而流至此立教者可不愼乎程子曰墨子之徳至矣而君子弗學也謂其舎正道而之他也至言哉

精神力量如此決知非用世之具然境界遭遇逼人入萬斛蟣虱中嵗不我與分陰可惜豈堪閒愁閒悶耗其血气耶

萬事不須閒著意只應隨分閱年華

大人凝然不動不小家相

羅一峯與人書曰近世大儒有下第者其言曰今秋幸不爲考官所取得與弟侄研磨義理猶舎荊棘而達康莊猶去野店而居安宅修道崇徳之君子固如是也今乃汲汲科舉之得而以家貧爲憂則其念慮之害與世之醉夢富貴者又何異若以家貧親老未免此途以階祿仕固聖賢之所不禁但不可緣以得失置胸中耳又曰若不以得失置胸中則應舉也未甚害

看書貪多作事要快皆當戒之貪多則不精要快則多悞此予大病也

鐵劍利則倡優拙此語出韓非子而程子語錄像山語錄皆有之蓋諭爲學有實得則外飾不足也

正學與人書曰處塵埃中不慣與流俗往還厭其喧閙毎欲縛一椽扵萬山絕頂人迹所不至處従一二友生讀書嘯歌以自樂伐木誅茅非有力者不能非惟古之富貴人不可效欲效畸人靜者巖棲谷飲以自快亦莫之遂吾之貧困過古人逺矣噫淸福豈易得哉

取友難哉泛泛而識之泛泛而交之不待臨利而操戈臨害而下石也

吾嘗欲爲不愧屋漏之人而未能也徧觀諸同人無一人以此存心者

予嘗與一先輩論及程朱先輩極訾伊川爲執抝紫陽集注爲頗謬予時亦附和之近讀二程書始知伊川不可輕議紫陽注𨿽有未盡合處然爲前輩表章功在後學夫豈淺鮮昔有著書摘歐陽公五代史之失者東坡極訶責之況闡聖人遺經扵千載之下其難易較作史何如豈能一一合符乎蓋此先輩究心禪學與宋儒气味不合予當時妄言至今悔之

學韓文者始扵宋初栁開仲塗栁公倜儻負奇气其文能變五代之習今其集未見行世元郝經伯常文章節義時人比之東坡歸震川集有防伯常堯帝碑文云先友吳純甫家有陵川集今亦不存兩公之文皆足以傳其人猶泯泯如此豈顯晦有數耶抑尙有所待耶劉寛羮污衣韓穉圭玉杯碎不怒其婢若吏出扵無心也若上下嘻嘻𨿽兩公何以齊家乎近聞陸君履常之子爲人誤傷其目置而不挍舟赴金陵爲來舟觸其僕墜水死亦不挍蓋皆出扵無心也此兩事較劉韓兩公所防更難孰謂今人中無古人乎

昔賢有聞父叱耕牛聲而泣者曰自傷不能致榮華而使老父未免勤苦吾父𨿽不業農然一家之事萃焉其勞甚扵爲農吾讀書本求顯親今反貽親以憂是尙得爲人子乎屈指來嵗距秋闈一載有半揣摹之業足以成矣徼天之靈使屙癢得脫扵躬雜務不撓扵外濡首帖括必有當焉若藝成而復屈便當捐棄陳言供爲子職𨿽求田問舎烈士所譏而學者治生先儒不鄙未能濟世豈可累親昔吾邑張伯常先生二十嵗時與父約三科不中卽絕意進取代父理家後至第三科得售蓋二十九嵗也余來科亦當其年利鈍決矣崇禎辛未孟冬廿九日我與我約

看人詩文不宜違心過譽以求感恱此防害亦不細待人不誠亦是心過非但口過也

陸象山之教只收得中上人耳收得中下人才是廣大韓子原道極扵正心誠意而不曰致知格物蘇氏古史舉中庸不獲乎上卻不說明善誠身歐陽子謂聖人教人性非所先皆朱子所謂無頭學問也

借書不還大過也而人毎忽之借書遲還亦不可憶楊萬里集中有謂生平未嘗借人書不還而人借之者多不還噫此亦寧人負我無我負人之一事也今後借書當記年月日最遲不得過一年借書不還與借財物不還者何異白晝攫金人謂之盜昏夜胠篋人謂之賊借書無盜賊之名而享其實不大得計乎余向借友朋書委積未還今逐一開列扵後次第還之惟借聞初上人書三四種今已成故物益以重吾過可嘆也

董思白論畫云畫之道所謂宇宙在乎手者眼前無非生機故其人浩浩多壽至如刻畫細巧爲造物忌者乃能損壽蓋無生機也此言似漫而有實理推之作文臨事亦然文太工則困而不活事太宻則滯而不通早起梳頭毎落二三莖白髮年未三十血气如此昔人所謂蒲栁之姿者非耶嵗月逝矣而學業不進可爲浩嘆

朋友聚會是好事然說十句話中少一句合理是以聚則滋過

陶庵全集卷二十二

