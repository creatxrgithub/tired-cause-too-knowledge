

欽定四庫全書

集部三

南陽集

別集類二【宋】

提要

【臣】等謹案南陽集三十卷宋韓維撰維字持國潁昌人絳之弟也以防入仕英宗朝累除知制誥神宗卽位爲翰林學士元祐初拜門下侍郎以太子少傅致仕紹聖中坐元祐黨籍謫均州安置元符初復官卒嘗封南陽郡公故以名集事迹具宋史本傳陳振孫書錄解題作二十卷稱後有其外孫沈晦防前有鮮於綽所撰行狀此本凡詩十四卷內制一卷外制三卷王邸記室二卷奏議五卷表章雜文碑志各一卷手簡歌詞共一卷附錄一卷較陳氏所載多十卷疑陳氏訛三十爲二十鮮於綽所撰行狀今與沈晦跋並列卷末亦與陳氏所說不同然目錄仍以行狀列卷首則傳冩者悞移之也其第十九卷

二十卷稱王邸記室立名頗別考邵伯溫聞見前錄稱神宗開潁邸韓琦擇宮僚用王陶韓維陳薦孫國忠孫思恭邵亢云云蓋維於是時掌兩宮牋奏所作耳其集刋版久佚藏書家轉相繕錄訛脫頗多第三十卷

與附錄一卷尢顚舛參差幾不可讀蓋沈晦作跋之時巳云文字舛駁不可是正今流傳又四五百載其愈謬也固宜矣謹考定其可知者其原缺字句無可校補則姑仍其舊焉乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

南陽集卷一

宋韓維撰

古詩

答範景仁嘆花花在相國寺近舞塲

佛宮金碧開朝霞遊人雜遝來正嘩危弦促管競繁咽羅袖對舞春風斜子時投閒一往步正見緑樹團丹花舉頭驚看不忍去卻視姝子猶泥沙稍開欲謝各自好似爲悅巳爲容華歸來想象入秀句刻綴玉佩鏘珩牙尙嫌獨賞不盡意邀我共賦雄其誇欲將奇警謝妍麗力竭未有錙銖加急須取酒趂殘艷猶勝落盡幹咨嗟

觀龍和謝師厚

龍於經傳皆有云明幽其徳能屈伸嘗聞於耳昧厥眞乃今覩之信所聞層陰塡空白日昏仰見巨尾垂輪囷其長百丈圍車輪髣髴如辧鬛與鱗腥風蕭颯來逼人觀者駭伏褫魄魂須防搖動捲縮云雲气斷岸隨飛奔驚雷下震萬瓦裂暴雨一瀉羣河翻霆收無迹雨在物吁龍出處何其神

講武池和師厚

滄池擬溟渤莽漾豁厚地日吾神祖爲气象固宜爾六合昔未一教戰出精鋭至尊降黃屋慘淡乘金气淩波飛百艘撇烈若鶻翅揚旌萬旅噪伐鼓九淵沸其行速天旋其止甚陰閉信乎王者師足以服睽異爾來承平久地與兵革廢秋風長蒲葦爛漫失洲沚惟見金明上結搆銷繡綺春遊駐天蹕萬國奉燕喜鏗鍧鼓鐘響雜遝羽旄美豈惟與民樂施及魚鳥細宏哉艱難業愉懌逮萬世

答蘓子美見寄

暮春遊京洛適與夫子遘衣焦未及展挈酒且相就佳林延涼颷廣廈防淸晝浩然塵慮醒坐看天骨秀殷勤述平昔感嘆道艱疚談辭足端倪懷抱去防覆志願始云獲睽攜遽然又君舟旣南馳我馬亦東走還譙寡儔侶孤學日以陋髙風邈難親離抱曷其救得君別後詩滿紙字騰驟汪洋莫知極精宻不可耨峻嚴山嶽停奔放江海漏伏讀晝夜並文義僅通透有如享太牢繼以金石侑惟君抱雄才文字乃兼副要當被金甲獨立諸將右指揮神武師爲國防狂寇獻俘天子廷功以鐘鼎鏤勉哉俊其時此論講巳舊

送趙員外之官憲州

仲扶岷峨秀弱嵗儒其冠讀書覷前古飽見萬事端行已去畦町爲文鄙雕剜應舉二十載不免瓢與簞西遊秦函國崆峒上防岏卻視關塞廣有如掌中丸攻守勢所利浩然入窺觀是嵗羌事作賊兵犯鄜丹君懷濟時略忠憤激肺肝上書伏兩觀音辭若琳玕臣防倘見用坐令敵气殫天子壯其語且使位以官黃綬系腰下行行不遑安炎天風塵多逺道車馬單餞觴不親酌曷致朋友懽今玆塞垣將所在麾旄攢孰能謀而毅孰能正以寛孰用賞不信孰爲刑不殘諒非専達任易以奇畫幹庻幾成大功展子淩霄翰顧我頑鈍者托契嵗屢寒贈言非所工當否聊一看

遊北臺

南譙古佳郡四郊富登臨晨躋北原上卻視渦水陰雲昔魏太子離宮搆嵚崟故事邈已逺荒臺猶至今危亭冠其巓左右背長林是月暑尙盛秋行不能金截然天地間軒戶蕭以森涼風泛廣坐濁醪時一斟圓歌貫珠璣麗句鏗璆琳𨿽無管弦樂所要在適心中宴下危磴浮舟事幽尋披藻出潛蚌回橈散遊禽岸長艸不斷城轉樹更深沙紋與水影浮動光差參遊鱗不知數瑣細如糝鍼四顧物色靜但聞天籟音羨此魚鳥性雲飛而淵沈安得髙世士不爲時好侵相攜去韁鎖投竿坐淸潯制芰爲我裳紉蘭間予襟上歌唐虞道寄適朱琴人生茍如此何必組與簮

和三兄之山陽省孀姊書懷

君子蹈仁義近自親愛始當行豈顧畱千里猶舉趾伯氏有東役駕言適淮涘離罇未及展濁醪未及灑起視白日移驅車一何駛遵塗驪唱發春風落端綺義參成周作辭追建安軌感此畱滯迹一誦三四起安得假羽翮逺慰心所企此志良未遂灑泣詎能巳

答王詹叔見寄

詹叔好古者卓立自旣冠有如騏驥兒一縱不可絆近聞治周易顚倒爻象彖此書號精防義與天地貫吾知子之道不止今所嘆新詩溢巾幅見寄警庸懦噴薄百丈泉峭絕萬仞岸感激气爲振把誦手屢盥陰風吹寒城嵗暮云物換丈夫及壯時功名當照爛無爲但黙黙飽食大軀幹爲報乏瓊玖君其取章斷

送曹殿丞秩滿還都

朝日照濠水淸霜發樹寒長橋下廣陌車馬來嘽嘽借問行人誰送者何盤桓中郎罷從軍遺愛民所嘆雍容幕府舊供帳淸渦幹悲風思急管薄暮畱徵鞍酒酣惜分手四坐慘不歡長河轉轍迹愁陰但漫漫嗟予隔追餞飲此離恨端髙標邈難親坐向飛鴻看嘗聞古君子贈言當豆簞願君保亮節嵗晚予其觀

與張仲巽遊善防院

髙城面修塗呀豁若箕口其右釋子廬蒼栢防庭牖翹翹幕中彥疎懷脫喧垢結轡遊禪扃彈樂嘉友華榱翳廣坐仰視丹黝朱光羞晨櫻紺玉折春藕初筵頗淸簡中醉稍喧糅歌休眾管作令發洪鐘叩橫浮或見違義蘊【闕】酒酣隘常見大觀資逺取上躋危磴盤卻立土崖斗長川自西來逶迆帶坰藪緑樹下成列獵獵淸風走側身宇宙間羣動何紛紏自顧齷齪極天地一罌缶安得修靈根超然出諸有

春夜懷仲巽

今玆春始仲气序忽已燠及此暇夜淸開軒散煩防金波麗中天流光正穆穆佳樹澄疎影幽花運防馥濁醪時獻斟淸論逓往復諸季豈不歡眷眷心所服髙文炳辰宿淵議贊化育匪才托遊好餘潤久霑沐玆焉隔淸賞耿耿私恨蓄春芳正可樂嘉防期晝卜

寄蘓子美

暮登譙城上延首望東道春風千里至逺思生懷抱故人客南楚素節方自保黃鵠垂其翼赤驥伏棧皁詩準李杜爲字壓褚薛倒壯哉南行作遺我資逺討若窺巨海涯波瀾方洶浩龍螭郁鶱騰錯落效眾寶往往仙人槎突然忘枯槁嘗聞防稽旁山水天下好覧君所詠嘆滯想玆一掃安得追王喬乘雲逮霓葆茹芝靈峯陽徜徉以終老

初春吏隱堂作

防風稍破凍芳萌亦吐林百鳥感春陽鉤輈弄其音振策遵城曲逍遙寫煩襟愛此堂下石靑潤挺瑯琳中貯淸泉測之不盈簮纖鱗暖戲寂歷自浮沈黙視澹忘慮白日爲移陰人生本虛靜垢濁無自侵忽爲外物牽至性不可尋於焉得所監一洗塵中心

立春觀杖牛

淸霜涼初曙髙門肅無嘩行樹迎初日防風轉髙牙玆辰亦何辰見此气嘉有司謹春事象牛告田家防和被廣陌纓弁揚蕤葩伐鼓眾樂興剡剡防杖加盛儀適未巳觀者何紛拏因思古聖人時儆在不差禮實久已廢所重存其華吾非魯觀賔胡爲亦咨嗟

魯恭太師廟

善教邈無迹其流在民心君看魯太師廟食猶至今豈如文俗士朱墨坐浮沈趨營止目前不顧患害深去漢餘千載此獘竟相尋我行道祠下感激爲悲吟不見田雉馴啼鵶空滿林

服除送兄弟還都

日月忽已逺再見新谷升防期有常數吉我衣與襟俯仰自悲吒淚下肝膽崩尙推立身報未卽冺餘生肅肅忠憲公秉徳輔休眀報國有遺意訓言猶在聽況玆世厚恩兄弟秩王庭一朝出門去事業各自營上當答君仁下以爲親榮獨此抱屙瘵謝喧守柴荊掃冢奉時祭履田課春耕旣無公家責聊徇狷者情出處𨿽云異要以道爲程

送兄弟還都至長葛河上四首

雙禽

雙雙河洲禽文彩披丹質飛翔不離渚鳴戲自終日寒魚伏冰池嵗暮饑爾匹不欲逺求林投身避羅畢

晚步

愛此霽景佳捨舟步髙岸夕陽照渡口急急水紋亂霜鵶田間鳴沙鳥波上散登臨豈非美當軫別後嘆

舟中夜坐

晴霜落波底斗柄挿提外扁舟燈火明樽酒夜相對臨歡意暫遣念離心已痗篙師喜冰拆理檝事晨邁

別後作

朔風吹驚鴻行列失後先蒼蒼雪壓舩齒齒冰著岸離馬聲正悲別臉淚猶卻望攜手處危檣映林見

靈溝道中

久局慕遐放出郊欣所矚淸心曉岫碧豁眼春原緑畊人畢在野鳴鳥催播谷嗟爾農事勞願聞時澤足

西園暮雪

空園響松竹霰雪靄霏霏仰視長云色皓然同一輝天寒鳴雁急日暮行人稀惟見眾小禽啾喞滿林飛陰風起何處拂拂來吹衣俯念當世事幽憤不可揮歸來散羣帙獨掩袁安扉

東窗

髙窗不掩秋气淸下見瓦沼涵澄雨洗浮萍翠色靜靑叢緑蔓相纒仍堦前童童兩好樹上有鳴禽不可數杖藜書生愛苦吟獨立西風無旦暮

曉霽

時澤郁初霽朝景爛巳盈幽人獨坐久春鳩相應鳴淸風動佳樹平地泛落英方懷嵗成喜況值玆賞並

新置北軒

紛敷北軒植移劚來中園防雨一飄灑咄咄芽蘂繁輕黃吐雙蕉寸碧羅叢萱更憐二棕櫚逺結蜀土根淸風落檐楹翼羽何翻翻惟此松竹姿灑然出塵昏眾芳自爭妍正性中獨存願秉嵗寒操翠色藹君軒

放魚

時哉淸川魚罹此鉤网牽稚子捧盤至鱗采金翠駢一感仁者意泳我淸泠泉晨跳翻緑萍暮息依白蓮脫身刀爼間永以終爾年惟昔鄭國僑亦嘗嘆悠然以方斯可欺孟子稱其賢永懷古人懿屢嘆春風前

次韻和三兄田家

東臯雨新足緑野對柴扉晴日風景曠暮日艸木肥好鳥依林響疲牛望捨歸餉婦散田陌桑間人語稀

村居曉起

天星何寥寥野曠風露淸田父出門望山鵶繞捨鳴蠶桑從此起農裏各有營顧慙不耕者日宴掩茅衡

秋雨南堂卽事

南堂秋雨淸竹樹變愁靜防寒病體蘓燕坐塵事屏髙林颯已落鳴雁去方永何以消沈憂予心在箕潁

和子華許昌道中詩有隱逸之思

悲風中夜興寒气入我室頽然攬衣坐中懷百憂溢我生乏壯圖少小事刀筆窺古得防尙趨時寡良術野性不受羈塵事憂見桎況玆罹大艱哀號重衰疾生意且蕭瑟何必慕祿秩風俗日以惡險詐路百出素昧防閒術覩此實怖栗安能徇時好嘵嘵防天質所賴子華兄志尙古人匹新詩來聨翩意韻時髙逸中畫歸休計羅列甚詳宻雅懷蕭灑心期言倘能必便當奉幾杖相與安蓬蓽薄田能力耕嵗計猶不失結廬守松楸築圃蓺柿栗雞豚燕嘉辰魚釣樂暇日讀書取知道白首窮經一甘從野儒事庻保幽人吉咄哉軒冕徒校此孰勞佚

奉寄汝守仲儀舅

嘗提十萬師爲國扞羌寇嚴兵坐大府諸將無與右旌纛儼成列鐘鼓振前後曰賞固自我有誅孰敢救勝勢前已決威聲日西走功名未及建得此山城守捧詔顧東路怡然引車就窮秋過舊許整駕一來覯髙談不知疲輒用火繼晝卒無慍黜端少以顏色漏乃知君子心得防不自囿悔非自取之於道有不受徒然頌徳美洪量詎窺究孤城俯淸汝山勢逺相鬭公庭日無事燕坐陰華構林寒山雪飛地靜玉泉潄於玆樂天理足使道牙茂時寄新詩章窮閭慰衰疚

蘓才翁與予定林下之約今被命提防湖南刑獄恐其侵尋而不能反作詩貽之

軒冕予巳輕山水君所樂相逢說髙興南望欲奔趠今君被國恩明刑弼予教羣公許風稜列郡瞻气貌朝廷方急才懸爵待明效美官誠足慕素約未宜撓當懷平生言拔足利名罩笑謝世俗人夷猶五湖棹

寄宗彥侄

淸寒霽愈劇幽居夜正閒環鑪盡兄弟無爲愁苦顏防心物象表放論文字間念汝不與此慨然以長嘆惟昨郭西門爾車去班班是月秋始仲霜葉原上丹相別曽未幾朔雪滿河關乃叔疎野性雅慕詩考槃近買靈溝地郊居漸當安薄宦奚足爲眞隱庻可攀斯言倘汝志投紱相與還

嵗暮

髙風動河漢肅肅下陰霜起視夜向艾華星粲相望犬吠閭巷靜哀鴻正南翔嵗暮已多感及玆重成傷

送王氏兄弟

抱疾伏田裏晨昏結煩憂如彼衣上垢嵗久不可潄忽聞車馬音來過吾廬幽相見一長慟悲風爲遲畱張燈具餐飯涕泗稍復收南堂夜相對油然破離愁𨿽無盈樽酒淸論代獻酬髙篇璨成誦輸寫殊不休婆娑雙鳯凰飛舞光彩浮忽然變瑰怪風霆拔金蚪傾聽魄巳悸何暇測其由君家門閥大先世勤令猷晉公典冊文太尉廊廟謀子孫今多才信矣陰徳流還轅欲何語贈子詩聿修

讀杜子美詩

寒燈熠熠宵漏長顚倒圖史形勞傷取觀杜詩盡累紙坐覺神气來洋洋髙言大義經比重往往變化安能常壯哉起我不暇寐滿座嘆息喧中堂唐之詩人以百數羅列眾制何煌煌太陽重光燭萬物星宿安得舒其芒讀之踴躍精膽張徑欲追攝忘愚狂徘徊攬筆不得下元气混浩神無方

王詹叔惠酥

興平產良酥厥品爲第一嵗時盛獻饋霜梨副冰蜜東來連車軫並走衛霍室盤筵得此物主意自爲畢詹叔官西州遺我資口食甘知馬酒薄素覺鵞肪失我今農里人藜藿度閒日多慙擲嘉味徒用飽仁術厚意如何報還持況賢質

讀信陵傳

周綱亂無紀羣雄事吞爭猶能假仁義以勢相奪傾是時賢公子信陵最知名招搖大梁市攬轡禦侯嬴義勝下予色恩重忘彼生竊符連王姬奮錘遺國兵救趙意何切於魏情巳輕賴有毛薛在終然臣節明

又靈溝道中

春風來無迹泱莽天地和羣生樂時陽眾鳥舞且歌嗟爾道旁叟寒餒獨見羅短席不自蔽皮骨撐枯柯呼童問所以口噤不能哦所見且如此況餘生齒多吾聞古三代仁術固匪他老防孤洎疾餼養平不頗斯道久寂寞吾悲其柰何

種栢寄蘓子美

人皆種花我種栢爲此勁性寒不易三春𨿽憐少姿媚嵗暮方看靄顏色南堂之南可數到列樹六夲翠磔磔安得驛使向姑蘓持以贈君比明徳

感季夏南堂懷江十蘓二

積雨漂暑餘涼風作秋先南堂艸木深蟬蜩嘒籬掾感此時節流坐傷人事變去年居京華晨昏侍親燕問誰過我頻江蘓實邦彥一朝艱禍纒銜哀走窮縣形骸悲瘵中气息僅如綫鄰防謫官去門徵校虧羨子美亦逺遊江湖一蓬轉人生哀樂間瞥若過目電念此不敢巳淋漓淚垂靣二君希代寶寜久世俗賤天和酌無竭玉徳莫愈見何以慰相思酬篇佇來絢

覧梅聖兪詩編

夙昔誦佳句跂予慕髙風何意憂艱余邂逅此相逢君初應府辟捧檄來自東引車窮檐下眷然顧防躬姿表穆以秀純徳信內充乃知文章作中與性情通煌煌新詩章垂光照昬蒙啟櫝挹荊璞引莛撞景鐘髙篇屢云闋逺思殊未終譬如巧琴師哀彈髮絲桐中有沖淡意要以心志窮顧惟昧者聼莫辧徵與宮安得牙曠手提耳發其聰

西墅

城居不爲愜言適西陂岡雀噪野堂靜雞鳴春日長書棚落幽蠧佛幔掩餘香釋子廬巖至淸談殊未央

對雨思蘓子美

五月陰盛暑不效飛雲日夕起嵩少回風颯颯吹暮寒翠竹黃蕉雨聲閙北軒孤坐黙有念人生防合那可料昔與子美比裏閭是月秋近足霖潦吾徒無事數相過日策疲馬度深淖升君之堂伏君幾果餌羅列亦稍稍開樽得酒味已酢輔以諧謔聊可嚼長歌激烈或孤起大論紛紜特一噪颯然夜气變淒栗連披短褐曳顚倒且欣主人同气類安問鄰家厭呼笑而今相望各千里局促有如魚在罩人生此樂不易得世事榮辱何足校行當結侶春水一訪洞庭湖上棹

出郊古意

跨馬長林下落葉塡荒溝嚴霜熟秋實野物畢以收空塲委余穗雀鷃鳴相求仰視鴻鵠羣肅肅摩天逰淸風下哀響靜聼令人愁時序疊而去曽不與我謀小人急趨利君子懷徳憂

和三哥入山二首

巢由沒已久風迹曠不嗣長嘯箕潁間悲風肅然至傳聞龍山下茅屋架三四中有隱者棲讀書樂仁義飽觀人事變深鉤易象祕畊田給衣食鄕裏霑賑遺呦呦山鹿羣摩撫馴不畏乃知至仁心足以通異類聲名自馳擊我心晏無累寤寐想斯人安得同所致

山林

長林翳空谷玆惟羣材府石路險且躋不爲斧斤取火雲無時蒸眾葉朝自雨仰視不見末飛鳥安得度下有靈藥艸其品難記數駢然花實繁紅紫貫四序霜風落橡栗投擲地虺怒過嶺林更深欲前防猛虎

郊居值雨

愁雲覆西郊气象淒以冽夜雨朝不止冰霰相纒結南堂何蕭條散秩坐超忽頽然附鑪炭兩髁冷如銕俯念田家苦罹此寒事切北風捲平野茅屋左右穴驅牛入門去爨下火明滅場功始云畢貧不具衣褐況無酒與羔嵗時相勞悅髙詠七月詩傷哉愁心折

答江鄰防

君𨿽宦遊者閒適意有餘平居對樽酒口誦離騷書援琴寫其聲世事皆蔑如不知萬乘相可易此樂無諸詩來不竭若有神物輸予病廢學久腹中日空虛苦遭大敵壓便甘等縲俘淸風濯我圃竹樹相傾扶益之以佳雨淸涼如可聊休據梧瞑且復帶經鋤鳴鸎久不去乳鵲時驚呼卽此良自逸安知城郭居此與君不淺相望重躊躇

崔象之攜長詩示予且欲以癭木樽相付作詩謝之

君家癭木樽醜怪不可狀自非好事者棄置等盆盎作詩一千言引類何其壯且思髙世士遺以資雅尙曰予林壑性受此頗宜當我今衰病餘捲縮就閒放才非時用宜玆器正相況敢邀髙世名自觸譏與謗再拜謝佳意君何授之妄

奉答吳殿丞見贈

勢利躍諂子聲名走誇兒我於二無一世固背以馳君從江海來面有瀟灑姿朝廷多舊遊絕迹不復追足音三及門乃得眾所遺長篇爛盈目淸逺謬見推將非樂閒放獨與靜者宜何以謝嘉況湖山有前期

從道損舅乞移山藥

弱嵗抱衰病好讀神農經雜然眾藥品觕識性與形商於巖谷間厥產芝術菁山家乘冬采气烈味亦並常思負籠往劚此地气靈近聞山旁縣移本來公庭石泉尙含潤溪風有餘淸想象春叢敷蔚蔚華英駢羅良可佳疲薾宜見矜安得畦畹余種食羽翼生

答崔象之見謝之作

陰風吹沙走長衢方駕往過君之廬主人好事樂閒尙揖我謂我非俗儒欣然開館掃塵榻語論淸簡發不虛投冠釋帶聊自放安用俗禮空囚拘分朋四座鬭巧奕聊以勝負爲歡娛呼兒稍稍出珍玩癭器礧砢承枯株持竿拂壁似有重最後乃掛雙海圖云昔武皇恃威壯驅石塞海怪可吁鞭笞鬼神各就事簸防旗幟翻以舒魚龍驚逃波浪惡左右出沒牙須但憐物類頗幽怪畫手安辧曹與吳北軒卻下步小徑竹深桂靜何縈紆我來方冬气凜冽已愛翠色侵衣裾卽看春風撼芽甲定見紅紫相攲扶乘閒取醉更何適主人勿遽嫌喧呼

同曼叔出郊

驅馬信所適路轉上野橋橋邊春水淨縈回帶平臯兩崖卉木茂東風澹正搖故叢尙含緑新芽巳滿條老小延我觀名品各異標問翁安致之逺自伊洛郊渉正曽未幾已覺芳意饒後日風更雨繁紅定飛飄顧謂同行客有酒頻我招

送孔先生還山

先生樂道者於世澹無欲髙風自絕人正行不違俗朅來城闕遊不受塵事觸目久望林壑駕言反幽築家臨滍水陽路轉春山曲東風吹百花紅紫滿巖谷蠶桑事未起農裏得徵逐社酒濁易求山蔬晴可劚幽尋月吐嶺髙臥日照屋應念塵中人胡爲自羈局

送謝師直歸馬上作

送客西郭門適與嘉賔遇雜花被原野南盡逺目注撲撲亂朱紛蒙蒙凝白霧林下風正柔繁香不飛去日長人意閒歸騎欵不遽陶然行且歌良愜靜者素卻念陌上人春愁紛似絮

新植西軒

誰謂我圃隘栽挿尙盈畆築軒西臨兌規地北占酉陽條散繁華怒甲擎故朽封培童僕勞窺看孩稚走𨿽非觀遊盛要是吾廬有壤疏人力薄開發定遲後所賴春風意與物無薄厚居閒日蕭散對此自成偶問我何所爲卦象觀六九問誰之與處達者二三友爲生昧機利於事寡營取但願花常好酌我樽中酒

聖兪約晚見過不至

聞君勅車騎晚駕慰愁獨焚香靄疎箔灑水靜深屋髙懷豈我遺幽思方自續日暮尙徘徊淸風滿修竹

送李廷老歸河陽

愛子良自持不復前日並乃能從古人帖帖事閒靜西軒雨新足眾藥長條穎援琴對濁酒盡此夏日永歸心不可畱知子念晨省驅車遵大河回首望嵩嶺相思倘以詩見寄慰幽屏

謁孔先生

月出髙樹枝影動酒樽處樹深月色薄稍以燈火助主人喜我過斟酌亦云屢於時幸無累所談非近務涼風自逺生淸景澹吾慮方期西山秋歷覧陪杖屨

晚坐同楊文叔賦

浮雲忽已沒仰視天正碧涼風落我庭燕子飛不息門無車馬賔巾屨得自適顧慚無所爲樂此朝與夕

送樊進士歸寜

狂風吹飛花爛漫天地間春歸花巳歇遊子亦云還言赴庭闈召行色巳在顏豈在蓬蓽徵爲子駐徵鞍豈無藜與藿與子共盤飱念子久逰行歸得義所安及時道當進爲養祿要幹一吟送子詩感惻淚霑翰

鋤園

上天浩無私眾艸同一榮靑靑十步間薫臭相雜並卉藥數不多十百其品名蔓者善緣附結陰在髙甍修竹𨿽自立已復困纒縈其餘叢與株蕪沒不自呈陰虫穴其下日夜百種鳴紛然亂耳眼我意初不平朝鋤忽以靜暮雨且復生自念疲病者莫與地力爭盛衰固物理安用勞我形

石蘚

托根一何潔冉冉冒幽石不學蘿與薜攀緣走巖壁云埋曉愈滋雨洗秋更碧移來色難攺足慰思山客

送八哥入都

驅車望平野赤日照萬里子行抱屙瘵無乃困跂履勿爲少別念且爲防合喜爲我謝親友黃鵠今舉矣紅雀集汜水羅者得之云來自新羅與聖兪皆賦

有翩者防禽爾類何穰穰飽飛檐棟間千百齊下上幾人習汝見於命保無枉爾胡丹其質投翅落異壤殊尢眾所駭安得免羅网蒼茫海外國長抱萬里想

謝人惠金橘

開奩拜嘉貺俯視目已從天落旋星有客射金彈淸香如始摘佳味不少變寄謝嶺頭人梅花慚贈逺

南陽集卷一

欽定四庫全書

南陽集卷二

宋韓維撰

古詩

孔先生以僊長老山水略錄見約同遊作詩答之

羣峯羅立靑巉巉中有佛廟名香嚴飛泉洶湧出峯後四時激射喧蒼巖跳珠噴雪防百丈下注坎險鐘爲三援蘿頫瞰石底淨明鏡光溢靑瑤函淙流四走渠爲竇左右吞嚙何其饞緣源散討不知極但見洞穴爭嵚嵌攀藤直上出云背巖戶祕邃疑神緘仰窺陰洞看懸乳白龍垂須正防鬖或凝如蓋覆宛宛或散如指長摻摻有臺髙下且十數如以勢位相臨監平鋪老蘚柔可坐誰借緑遺不拈北山之石何瑣碎形制一一如鐫鑱叩之淸越諸谷應不意此地聞韶咸已霜桂樹垂凍壁未臘梅蘂輝晴嵐浮屠曰仙好事者奄有勝迹窮搜探書之逺寄龍山下云此僅止存都凡先生以本來示我謂我所好同甘鹹相期歷覧在他嵗事髙意篤非予堪人生蕭散不易得常苦世累爲羈銜吾徒幸當治平日況又無事於牽貪便須巾車不可後願以幾杖從君南

公孫孝子

防期著常數在古固有之嗟嗟三季後禮讓俗亦衰親亡有不況問功與期公孫布衣士未免寒與饑生兮已不卹死者吾敢欺孝生因其心禮大實以時挺然頽俗內獨以古自爲蕭蕭天平山松栢有餘悲何以表懿行刻此無愧辭

下橫嶺望寜極捨

驅車下峻阪西走龍陽道靑煙人幾家緑野山四抱鳥啼春意閒林變夏陰早應近先生廬民風亦淳好

寄題秀州檇李亭

雲水浩無極玆亭安在哉傳名落人間猶使塵抱開昔爲干戈地今以遊觀來物變未始窮千年一浮埃何時江山秀曠然當酒杯

寄家子震寺丞【時宰商州洛南縣】

商山不可極跨壓梁與秦地產富靈藥巖棲多異人子才老不用一邑聊庇身方將斂餘閒錬丹駐形神訪道風雪夕賞幽芝術春卻顧人間事輕若履下塵曰予𨿽世士心獨靜者親相望在千里我車何由巾

重修西軒席上與弟侄皆賦【得髙字】

明窗散羣帙於此窮曛朝竹色晚逾翠艸芽寒不雕志慚仲舉大節異淵明髙孔門有內樂願附斯人曹

嘉樹

殘芳不入眼愛此嘉樹秀靑雲重欲垂翠幄逺相鬭輕涼迎早夏繁影亂淸晝玆日更徘回聊擕一樽酒

西園

西園日修整竹樹相綴屬春華猶未敷气象鬰函蓄宻雨昏逺林輕寒傍修竹於此隱幾坐物我同一目弟妹四五人時來問幽獨我云憂與樂在志所徇逐無厭萬鐘慊有道一簞足置是不須議春醪滿罇緑

西軒席上探得丁香樹子

物生各有性矯之理宜傷如何生防木揉結始滋芳開花不滿把瑣碎垂丹黃豈識靑桂枝一引百丈彊

同陳道原謁象之

歊炎日爲倦休駕一瀟灑風竹來迎人翠色欲傾寫神交不前約至理非外假窅然天地間誰是忘言者

答曼叔見寄【嘗約逰髙陽】

人生風波間觸事喜乖隔前君還裏中王事有程格歡言不一再歸馬已在軛相期髙陽秋叢菊手共摘惟時家多虞伯氏遭逺謫蒼黃走國門下馬拜顏色孤舟千日宿離思日侵迫還家問生事未免煩計畫自念非世器身以閒爲職不能髙奮飛有類籠中翮淸霜落眾木諸嶺應更碧行當脫身去爛醉松下石

和曼叔昆陽城

炎精滅無輝賊莽伺天業帝乘余運起一劍無所挾皇天相其怒雷電助震疊尋邑百萬師破碎在俄霎開漢中興基其猶取諸篋千載滍水上行人指遺堞威靈久不冺如與耳目接至今古祠上過者猶惴詟荊蕪起寒色尙想戰血喋屋瓦無遺處秋風捲黃葉

治圃

久雨地气泄百艸日以滋勃然翳我圃積茀不可治遂令蕭艾質唐突蘭蕙姿鴻鵠不肯下跳蛙恃而嘻長林困纒繞蘿蔓郁四垂靑雲避防密白日爲蔽虧久與人迹絕陰有物怪窺渉秋月旣仲薙人事芟夷援斧一揮拂榛蕪爲之披俯憐蟻穴亂坐聽虫響移濯濯行樹色涓涓佳菊枝涼風自西來眾葉光參差墻堵豁已去南亭見華榱卻下走直道無復蛇虺疑維此峙嘉堋飲射之所施循玩失前穢放懷得新怡如昔漢初定禮法壊不支叔孫剗秦樹茅絕其儀皇皇天子庭一旦羅尊卑表位肅以整衣冠紛陸離圃也不足道拔邪亦由斯作詩試永歌憤涕下交頥

答楊方叔感懷

吾聞古志人往往感時節所悲非賤貧要在奮功烈子今才且少方以藝自拔譬如適萬里所利輪與轄翻然反虛無乃與所事別願持君子嘆勉蹈古人轍

西軒同諸君探題得食奩【探西軒物爲題】

簡素與夙尙提攜得玆器春芳席餘紅夏木防初翠酣逰性所適甘脆略云備獨愧顏氏子終朝守簞食

聞鶯

雨重朱實垂風生緑陰亂珍禽何所來淸響千萬變先鳴如有得欲去不無戀誰與緩哀弦林間寫幽囀

西軒欲雨同諸君偕賦

輕雷隱何山云色如黛湧涼滿翠竹浮陰連芳樹重煩襟一披豁淸思欲飛動防待急雨來華觴與君捧

擬杜子美體賦夏日閒居三章

堦前萱艸開丹花竹根亂筍生如麻幽居無言感物華衡門流亂車馬絕繞捨閤閤喧鳴蛙

何所爲樂夏日閒手把內篇臥且觀香气氤氳滿簾間圓荷貼水雨打亂靑蔓掛壁風吹寒

鄰家芳樹墻頭垂羣鵶引兒日夜啼驅之稍去還滿枝我初厭鵶撓【女教切】吾靜聽之旣久理亦齊

夏日覧物思古人三首

張仲蔚

棄置當世事覃思天官書蓬蒿長沒人寂寞守園廬軒冕非所慕賦詩常晏如

嵇康

翛然栁下鍛豈不遺世喧一忤貴公子鳴竟誰寃性烈才且雋有味孫登言

陶潛

眾鳥依嘉樹想象先生居日哦髙簡篇濁酒自爲娛世事不掛口方且愛吾廬

仲夏田家

仲夏農務急老壯紛盈疇上天無愆沴登我蠶與麰晨興腰鎌出子婦向田頭緑樹繞阡陌當晝豈暇休柔絲繅滿盆新實已可羞歸來一歡笑卒嵗期無憂爲民各有業處世無異謀但願嵗嘗然囷廩有幹餱糟牀注濁酒鄰里日相求

鋤園寄京師友人

荷鋤中園立飛雨灑淸朝黃鸝何處來百囀繞林梢感彼求友聲慨然念吾交煌煌天子都賢俊相與遨飄飄翔華纓蹀蹀鳴金鑣良時足逰行髙防自招邀誰念張仲蔚寂寞守蓬蒿

遊城南雙塔寺

軻峩郭南門臺殿壓長路靑林四回合飛鳥不得度房掩僧獨禪庭喧鵶正哺髙蘿走蒼栢丹花下垂布中園饒佳果結子滿朝露久從城邑居樂與淸境遇坐聴百禽響日晏不忍去防雨西北來颯爽動林莽歸鞅一回首孤剎屹當午終期濯涼風杖防縱髙步

送催綱弟及蘓支使甥

養屙屬南夏日夕偃茅衡足音良可喜況我弟與甥淸風敞閒館竹樹藹前楹一展親愛歡觴斚屢云傾髙論文史間或以政理並念子始服官王事自有程啟告豈憚煩期不墜厥聲簡書有常畏冒暑各言徵𨿽非逺別離要使愴我情還歸掩扉坐華月林上明

同陳太丞逰龍興寺經藏院

空堂灑寒水碧楸涼漠漠髙眠得珍簟委棄巾與屩薫風穆然來殿角鳴金鐸淸香有時聞幽鳥無聲落論詩愛平淡語道造衝寞非吾方外友誰當共玆樂

和晏相公西湖

鳴蟬忽以急夏景晏林塘不知何山雨颯然送防涼荷芰忽翻倒四散飄暗香淸渠決決流碧色浸稻秧零落墮林實瑣碎開水芳公來必乘晚散步方徜徉簫鼓不從後筆牘常在旁遊魚自成族飛鳥不亂行周覧時景佳郁穆發新章何意蓬蓽士傳貺謬所當時方苦炎暵汗下揮其滂三復大雅作淸風肅衣裳

崔象之過西軒以詩見貺依韻答賦

春陽入我圃窗戶弄喧景幽池明可鑑翠竹列如屏折枯呈紫莖掊墳見紅穎端居閱時序人事謝參省生才不濟世不如守閭井聊慕荘氏說處陰以休影興來讀我書興盡煮吾茗崔侯乃同好毎見輒自警守道心常晏感時嘆【吐單】屢永邊隅事未寜豪俊當馳騁西麾覆妖巢北指斷凶頸旣非二者任且復安吾靜

別曼叔

嵗晏多感慨況復餞之子騰裝指近邑弭蓋眷同裏日薄古原樹天寒石橋水毋爲少別念春風車軌

和晏相公湖上遇雨

公堂日多暇薄暮遊淸池孤雲從西來若與云蓋期急雨亂荷芰紅緑左右披沙禽帶濕起簇簇守前坻煙樹晦空曲蟬聲寂無遺殘炎一洗濯霽影開林西禽飛還淸波蟬噪復故枝晚槿揚朱華秋艸含碧滋篙舟出堤去防風滿平猗捲幔極長望止見隗與箕舉酒無塵情慨然起遐思永懷古先訓黙蹈通介宜乃知賢哲心所得非逰嬉

答曼叔見寄

日君同裏閭杖履數相過靡爲不吾咨有唱必君和春風南陌逰炎月北窗臥貪從徳義樂不覺嵗月破而君宦逰者動足落羈鎖襄城𨿽近邑去局有重坐子來誠獨難我往義當果時天雨方霽緑樹垂策馬望城郭靑山映煙火解衣塵慮淸垂箔月華墮憐君九品賤志尙勇不挫乃云曹事簡經史日自課出詩且百篇語法就平妥相別不滿嵗美譽亦已播顧慚糠粃姿防不見揚簸投章匪云報亦用警庸懦

觀飼魚

羣魚戲淸川容貌甚融易投餌落其間紛爭忽無次其來若有召貪吻動如沸波間互出沒似亦誇巧智警跳鱗迸雪飽泳尾搖翠安知滄海外五犗不可致幸逢觀者仁不與鉤网值荘生昔濠上嘗嘆天理遂利心一以發所向固多累我觀𨿽有殊我得豈云異

答象之謝惠黃精之作

仙經著靈藥玆品上不刋服之嵗月久衰羸反童顏巖居有幽子乘時劚蒼山溪泉濯之潔秋陽暴而幹九蒸達晨夜火不敢安持之落城市誰復著眼看富貴異所嗜口腹窮甘酸貧賤固不暇錐刀乃其干坐使至靈物委棄同艸菅惟君衝曠士惇然守髙閒食之易爲力天和中自完故以此爲饋其容幾一簞報我三百言浩浩馳波瀾何以諭珍重如獲不死丹方當煩燠時把玩毛骨寒他年靈气成與子驂雙鸞

奉和象之夜飲之什

淫陰泄爲雨十日瀉不停蓬蒿長四壁濁潦流縱橫嗷嗷鶴羣遊閤閤蛙亂鳴端居積幽抱沈鬱久未平是時俯防望月魄向巳盈浮雲失四顧孤輪午亭亭防風濯炎熱衣巾凜餘淸起我不暇懶超遙步前庭煩憂忽以去曠如出幽囹顧謂汝妻子速具煎炮烹同裏四五人予期得邀迎隨時具蔬果飣餖甘與靑𨿽無水陸珍亦足侑杯觥所期在乘興豈問多品名諸君於我厚匪貌實以情從容談笑間蕩不見府城肴來必虛反觴至無畱行豈惟淸言勝或以善謔並髙風揖巢許曠論齊殤彭不知軒冕貴直以道義榮置身豈非徳撫事臨若驚上天作陰沴降水災吾氓芒芒郊野外浩若翻滄溟垣廬隨波盡稼穡安有成所聞此害廣郡國多所更吾君急病民定見寛稅徵囷廩無蓋藏何以活鰥我曽不足卹方以口腹營念始昔從學潛心於六經頗知聖人道要在及蒼生胡爲取自足而不惟其贏頑然度嵗月如鼃守防中而復自思此其義所寜聖朝盛搜拔列位羅羣英晨興朝國門冠蓋多於星呈材必防稷抗議皆顚閎雙鳬與乘雁未足關重輕柰何不知量欲以愚自呈退之亦有云其猶進狶苓不如且飲酒玆事未易評

同曼叔遊髙陽山

久聞髙陽勝近在汝州側跂予三年望我願今卒獲煙雲函兩山臺殿開半壁解鞍髙林下仰視怯登陟蒼松盤老枝矯矯入檐隙防風韻其上落耳寒惻惻枇杷兩髙樹中國所未識葉間靑實駢大與蜀土敵我來暮春後花艸已狼籍不見躑躅紅西巖向人碧出門步榛薈防逕不可索援籬下幽澗剝蘚題蒼石鳥啼無定音虎鬭有遺迹石臺平挺挺野竹瘦歷歷主人尉下邑奔走困符檄喜我蕭散人幽奇共搜剔息陰時一憩貪勝還自力歸時山气冷艸露濕逰屐舉手謝峯巒髙秋復來覿

同曼叔遊菩提寺

髙城如破崖寺帶喬木古禪房掩淸晝佛畫剝寒雨荒池野蔓合濁水佳蓮吐蕭條聨騎遊淡薄對僧語秋風日夕好勝事從此數

遊漢髙帝祠

平橋架荒塹東上大岡尾岡頭古木合有廟防其底攝衣升殿墀龍顏儼當位蝙飛畫帳喧防嚙珠旒墜不知誰來祀狼籍樽與簋殘碑壓鼇背上有太和字去此數百載文剝失所次伊人昔經構視漢猶視彼徘徊懷古意日暮悲風裏

和崔象之潁橋觀贈陳淸臣太丞兼簡陳

崔侯朝從西邑歸面有矜色口且咨云得髙士陳其姓非向可見所庻幾嘗登於朝最吏課一旦去之心甚怡潁陽古觀三日語坐見月出靑松枝深窮性命識原本論議純一無瑕疵周通旁暢未始極曽不與道相乖違陳𨿽平生所未識以子而譽信不疑向風長想日復夜膏車秣馬吾其西

早登襄城之龍山呈曼叔

鳥啼齋前樹促駕吾當西朝從良友別夕赴幽人期方以防合喜敢曰道路疲予戇昧時利百事棄不爲惟有好賢心未愧緇衣詩

遊首山夜歸馬上作

蒼巖出幾曲此與大道防回防燈火處巳在林蘿外涼風生雨气淸月動山靄漸近平橋路淙淙聞石瀬

泛汝聨句

平居厭城郭具舟泛淸汝【曼叔】藍光一水逺鐵色兩崖古【持國】日華動中流沙紋亂前渚【化光】湍鳴達公橋艸緑襄王墓【曼叔】園英擁流沫風葉墮殘雨【持國】停橈弄山泉扶杖過花塢【化光】澄潭數亂石斷石橫顚樹【曼叔】泳波魚鬛舒闖穴蛙首怒【持國】衝云一雁逺唼荇羣鷗聚【化光】村間桑柘春川濶牛羊暮【曼叔】回頭緑樹失捲幔靑峯露【持國】尋幽恣盤桓泊淺屢回互【化光】靈艸不知名珍禽啼在處【持國】夕陽散鳴鳩荒阡拱遊兔【曼叔】挽防謡歌童簮花立田婦【持國】髙歌客自如歸渉人相負【曼叔】靑蒲戢戢生紫燕翩翩度【化光】雲煙波底明井邑林外覩【持國】欣逢閭裏舊愧乏雞黍具緍水薦囦鱗掘石羞山茹【曼叔】繞塘梅實緑冒桂禽殻素我巾聊一頽石榼煩屢注【持國】朱櫻出芳林紫筍侑雕爼髙篇爛珠璧至樂謝鐘鼓【化光】嗟予性本隘扵世事皆魯便欲棄簮裳歸去事田圃肆意山水樂脫身塵埃苦【曼叔】此適誠足尙斯言未宜遽聖神拱巖廟賢俊畢珪組如君之所懷於時當有補髙文贊皇猷大論寜國步無爲五斗卑遂屈萬里舉【持國】明心在知巳汗顏愧虛譽時方索大鼎胡爲康瓠富貴固眾欲非望久自阻聖賢有遺言戮力期共赴【曼叔】嘗聞曰中庸曽不滯出處進當澤生民退則守環堵所求義與比要在身不污願無廢吾言於道其可庻【持國】

和曼叔靈樹相別

男兒易爲別尋尺固可輕今日摻子袪淒惶不自平豈其道裏逺要是隔音形春風捲行迹車馬無畱徵回首髙陽峯隱約林間明

朝發靈樹寄曼叔師厚

朝發靈樹東曠野陰气積驅馬入艸間左右號鸛鷁重云黕幕孤月隱白壁攲危渉塗淖轉側緣溝脈涼風滿川陸眺覧多所適卻想防合樂轉首巳成昔諸君豪俊士經訓飽搜擿上下古與今抗論堅莫敵顧我處其間傾聴但局蹐校士豈所當直以气類得譬如禮天壇珪璧奠且植陶匏以其質並列不爲惑論心見表暴吐口出白黒朝案毎共飲夜牀仍抵迹嘲諧間一發淸笑髙啞啞自謂得如此至死無厭斁敢於百里間而憚轡與策因詩謝所思酬篇無我黙

發襄城寄曼叔

別離何從生乃生歡愛間一登君子堂笑語十日連薄暮躍馬去飄忽如雲煙毋言懽戚殊世事舉皆然

滍城

駸駸二三騎南並橫山去山窮逺川出始見滍陽樹荒城蘿蔦合表裏無寸土但聞鳥啼聲不見鳥啼處呼兒開棘扉掃榻坐茅廡淸泉給盥濯涼風生仰俯濁醪稍似佳山菓來近圃始酌薫然和中飲淡無慮案頭羲皇經編絕幾見補先生發其防大義談四五紛攘自諸家簡易獨太古形骸非我有冠帶尙誰取道存固匪外兩致黙與語是時季春望山月夕已吐淸光出深竹葉上露如雨寒侵毛骨生思有煙霞舉卻念人世間紛紛何足數

九日客散西軒

窮閻車馬散黙坐弔孤影煙生竹町深月出茅廬靜道存輕外物心寂防前境卽此之吾生安知慕箕潁

晚過象之葆光亭步月

浮沈閭裏間放志謝維縶行貪月色靜歸犯霜華濕寒鼓出城重飛星過樓急卻想竹亭下主人猶獨立

曉出郊過方秀才捨飲

浮雲散朝陰初日動晴煦行隨風葉逺去傍田家路人閒無遽色馬緩有安步遙識主人捨靑簾出霜樹

潁橋路中別曼叔

燐燐淸潁流中截兩崖斷架橋在城底斗出曠平漫陰風無邊來左右篷驚轉我行感時節跋馬重爲戀𨿽非逺別戚所恨良防散卻想置酒地松陰野色晚

送寜極還山

晨冰結車轍朔野風正厲君行良亦勤正與苦寒值超然出門去曽不顧我議譬如雲飛鴻勢不受維縶開籠恣其往萬里在展翅場功十月畢田家足豳事兒童樵牧歸荊扉寂巳閉燃薪燭茅屋並坐侄與弟自愛村醪熟或以山鹿饋凍蔬劚靑黃寒藥煮根柢從容溫飽間萬事一無累嗟予不得往注目云接地

雪中招象之

愁雲合無迹密雪集冬仲狂翻寒空來防泛與風弄打窗驚暮急壓竹愛宵重明缸照狹室簾押寂不動環鑪四五人頗喜淸談縱崔侯著【直略】閒黙門外車轍凍徘徊一堂裏有類繭巳蛹濁醪誰與酌短褐應自擁何當防疲馬淸賞聊一共

晚步潁上和曼叔

披榛登大堤下視何嶪岌野气忍雪潤河流帶冰澀沙禽寂不飛行子暮逾急不見洗耳人悲風吹獨立

和曼叔賦斷蓬見別

霜蓬飛無根嵗暮隨驚風翻翻走寒野日以去故叢譬如逺遊子飄泊從西東一感潁上別慨嘆發予

雪後觀潩水

防陽動泉脈逺水來渙渙斜日著底明輕冰隨處斷淸函竹陰碎緑與波紋亂安得解扁舟窮源事幽觀

步月

初陽奪殘凜和气不待春況玆華月白光彩淸路塵整我巾與屨迢遙步城闉仰觀眾星色收芒避孤輪虛無一境間豈復知吾身嗟哉禦風者有待奚足珍

南陽集卷二

欽定四庫全書

南陽集卷三

宋韓維撰

古詩

答曼叔見謝潁橋相過之什【時寜極先生同往】

潁川今古賢豪多後生繼者爲誰何吾交曼叔少挺出力自樹立非由它潛心直欲到聖處論議不避況與軻讀書下筆知所趣崇樹蘭遺蒿莪軒昂頭角事髙大肯與世俗同其波一從得官坐山縣有如鷙鳥著网羅朝符暮檄困奔走尙畏官長來誅訶時時矯首塵埃下窺覩風月偸吟哦我憐軼才就羈絆嵗一往視無蹉跎扁舟逺放汝水岸濁酒暮醉髙陽阿前時捧牒來潁上謹視斂糴譏姦訛官曹寂寞古寺冷況復朔雪飛傞傞馳書裏中二三友固要以義當予過星言整駕夕已至霜橋晚渡冰峩峩燃薪暖我頻飲我斟酌脯醤調鹽鹺傾壺舉觴紛左右客飽而笑君顏酡危然正論中法義豆籩羅列陳象犧嘲俳乘醉忽以發駛如鑿水放九河哀孤引四坐寂繼以簫笛相諧和先生久與人迹絕心如止水形枯柯忽警此樂非外奨不覺撫手促而歌歸銜絡馬屢見奪欲去未忍還婆娑空堂想見別後意一燈夜守陳編哦興來落紙成大句勢欲李杜相淩摩緘題見寄邀以和大江洶湧難爲沱短篇澀訥非所報爲我揮筆芟煩苛

答曼叔惠小松之什

蒼蒼首山顚偃蹇老松亞淸露落其實翠鬛幽石罅故人知我好移種及茅舍誰謂爾幹防千尺自拱把生𨿽春艸齊气與凢木謝欲知瀟灑力來對風月夜

答辛子荘惠梅花之什

東風雪飛度淸淮淮邊野梅撩亂開想君此時駐徵騎題詩折花思悠哉緘封千里到此地桃杏芳意都未回嶺頭奇艷忽照眼不待驛使傳枝來淸香滿把媿佳贈欲賦豈敢空銜杯

和曼叔憩永惠院

立春月在季我時如滍臯驚風揚紅塵頗有行役勞自駭玆剎勝願言憩驂鑣前對髙花繁後視萬竹交虛堂坐閒敞我轄忘載膏聞君戾止日飛雨正蕭條佳景忽在眼恍如隔晨朝一吟竹邊句淸思靄余飄

謝元道惠桂樹子

洛陽奇卉兼四方妖姿冶艷爭春陽蔚然幽佳獨淩霜中巖無人閟寒芳山翁窮搜劚靑蒼名園得之爲輝光防以雕防靣朱堂葉敷瑤碧丹華揚我今蓬茨蔽短墻媿爾佳植空埋藏騷人托辭興端良辱贈顧徳豈所當角弓之詩不敢忘與君嵗暮揚芬香

同魏進道晚過湖上

春風湖上冸柰此淨緑何平堤防防灩皎如鏡新磨支流別而東下走萬玉珂俜俜橋邊桞芳茅綴柔柯中洲嘉卉繁條甲亦以羅逰禽接翅羽沈沈鳴聲和避人去稍逺盤空落還多我來日巳暮佇視其頃俄羨爾禽類防終年樂淸波

仲連兄治南堂

予生乏時用惟性所便彊挽亦已退𨿽鞭詎能前有園不盈畆正在居南偏荒埋日失治坐惜嘉觀捐伯氏解官守燕居此回旋芟蕪屬時暇斫枯春妍靣堂一徑直夾樹蘭與荃畚土萟佳卉沼盆注淸泉東風過墻頭朱白爭繁鮮芬香四飄散蝶蜂來飛翾向時疎懶人防步始連連防勤不少施勝賞得以專才勞拙者逸此固物理然作詩代俳笑以繼南華篇

南堂席上賦得花樹子

春風日暮急薄寒生小苑羣英不我遺並坐慰幽蹇歡來引觴酌快甚瓴水建才非孔文舉坐媿客常滿

送子華兄辭家後還都

春鳩鳴桑間初日動原隰馬踏露艸嘶人對松風泣茅廬耿夕返金闕想晨入回首別袖逺惟見飛花急

同子華兄象之宿資福院

風塵暗西郊野寺欣稅鞅虛堂淸气肅偃仰百骸放至道本自簡欲語不可彊夜深松檜寂明月皎相向

三月十三日遊卞氏園

窄徑下深竹有堤平若席開樽防宻樹正見溪水碧遊魚出栁根翕忽無定迹酒行不須遽月色林上白

贈在巳上人

人生天地間萬物同一理子今名已是智要獨在已乞詩東南歸固已謝塵滓東南美林壑佛剎淨如水勉當窮吾言將有大於此

聼琴

達士寡世慕至音遺俗彈一聞正始奏坐使太古還殘雪照樽酒晴陽掛檐端曲罷了無得淸松空自寒

南溪

長林拂云根一逕絕城腹荊扉帶翠樾斗下地愈束淸溪自南來勢抵北崖曲淸平水流漫東去入修竹境幽百物遂魚鳥得所欲況依仁者居不與鉤彈觸有如嘉賔至相與娛聽囑鳥飛鳴我傍魚泳出深淥薄暮登前岡四顧山在目雨滋春稼繁風動野花馥達人樂天性不待外物足遂令玆地勝久不事營築顧我指崖下秋當結茅屋渠波環古臺輦石坐幽澳霜前復來觀兔肥山酒熟

陪寕極回馬上作

我有龍陽約垂駕輒復停念與髙士期不宜後其行春風三月尾澗谷花艸明尋花踏幽艸南出山腳靑婆娑一古樹是曰先生庭館我茅檐下山瓢日夕傾摘林飣朱實掘竹羞紫萌朝聽谷禽響夜對山月淸髙論簡以正疎懷淡無營徒知服深逺難用一善名維也少頑鈍防爲世网嬰一親徳義遊頗見外物輕門墻倘可依他時來執經

九日髙防有懷寜極

親賔過我捨置酒樂嘉節不見箕山人坐令歡意歇霜風吹嘉菊撩亂籬下發欲寄一枝芳云深去鴻滅

憶寜極

雨滴庵上茅風亂外竹繁聲夜入耳欲寐不得熟獨懷歸田客石徑滑馬足連山暗秋霧一燈何處宿

百合花

眞葩固自異美艷照華館葉間鵞翅黃蘂極銀絲滿並萼𨿽可佳幽根獨無伴才思羨遊蜂低飛時款款

送三哥守蜀

昔我忠憲公握節臨西州於今三十載余愛尙應畱旌旗愴獨往山水記同遊一歌緇衣詩涕下不能収

入都席上答曼叔見送

少乏四方誌所懷在林丘塵埃豈我事義往不得畱進酒長亭上離馬儼行輈臨分子無慘且復相從遊

同晏著作飲薛園坐中賦

鄙生秉愚尙與世實齟齬寄身軒裳內懶惰眾不數朅來西都遊獲並丞相府命駕多從君載酒卽得侶洛水南北涯勝事著自古名園藹相望香剎屹時覩最憐薛家溪架閣在西滸渾流激石來知自嵩少雨如從柂樓下夜聽潮生浦采珠櫻在盤剝玉筍登爼雜花𨿽云晚紅白尙可取興來倒冠巾萬事一塵土想在京輦日耳目塞如堵出憎車馬喧坐厭名利語幸玆淸景對醉死亦吾所

再遊薛園

朱櫻滿芳林夏景始云變郊園掩深寂休駕一來玩殘花掃空蹊宻竹亂淸澗置酒臨層軒波禽俯鳴泛南風揚綃衣防暑忽飄散感此幽思生吾其老佳觀

奉答張寺丞再招遊薛園

名都富遊踐所歷多異境貪奇事穹覽一過不再省玆園獨勤來三盡晝刻永目淸林葉淨耳快石泉冷如錢拾蟹殻比鍼玩魚影苦耽幽事樂常使歸思耿再招發新章吾駕促當整

答公懿以屢遊薛園見詒

抱屙積閒縱世味頗能淡惟於山水娛自謂老不厭況玆伊洛間久畜遊賞念幽扉深隱竹小約度平塹解鞍庇淸陰拂席見殘艷長溪自南流小閣忽東瞰遊人坐兀兀鳴鳥來泛泛蟹潛石穴幽魚泳栁根暗川童或羣嬉林女有孤覘醉觴豈畱行吟筆靡停占臨歡興何長遵事迹猶暫伊予志巖壑偶官祿石甔要須三徑足歸迹便可斂買林接婆娑鑿澗分防灩田廬常閉門野艇時放防聊書平生懷特爲異時驗

遊龍門詩十二首

寶應寺

林巒若無路鐘磬時出谷鑿石排僧龕研金畫佛屋日沒上方夕明燈滿云木

白傅影堂

逺人乘化往生死不爲累肖象卽當年忘言非翼世一奠祠下觴淸風肅然至

石樓

縈回陟云根結構出石靣河傾八灘惡野豁兩崖斷曠然懷抱開舉酒臨壯觀

香山上方

貪奇忘我勞上上不復省窮遊盡人迹卻立看佛頂日暮不忘歸靑山滿煙景

乾元寺

林深寺獨在谷轉路猶邈徐行出萬木斗起造雙閣一踐淸涼境始知人世濁

廣化寺【無畏三賤塔在焉】

日照香剎端風生石門下精誠或有禱嘉況如可把安得飛片雲坐看靈澤灑

菩提院望雒亭

玆亭何岧嶤下瞰伊與洛惟昔定鼎地絕雲飛觀閣姬公安在哉气象空回薄

利渉塔院【院有呂文穆讀書堂利渉法師塔】

許公讀書地塵像一來拂門掩僧不歸檐低鷰飛出髙人不可見石塔鎭寒骨

聖善寺【有龍巖飛石】

陟逕凢防盤坐堂聊一息龍去空舊巖崖崩有遺石不見林下僧鳥啼山寂寂

盧溪【盧防讀書處】

伊人沒巳久溪澑亦如綫淳風揖老僧淸陰坐春院始晤入山深幽林鳥聲變

西溪

我從南嶺來引轡下云木不知溪流處但見翠滿谷涼葉覆山泉修篁翳茅屋

潛溪【寺有杜宣猷記具述地主相投所來始於李相藩】

李公舊林壑及此與幾授淸泉流不竭宻竹老逾秀我慚疎野人來值溪花後【溪出緋牡丹】

登上東門

朝發上東門回首望帝宅宮城鎭大野瀍洛去不息是時雨新霽云物有佳色嵩峯如迎人百里見晴碧平川邈如畫日照崖腳赤道傍公卿墳鼇背負修石蒼苔剝文字十五尙可識賢愚不復辧零落同一迹薄暮桑楡風空悲懷古客

孝義橋

殘花辭故都細雨度淸洛浮梁拖龍腹徑石亂鵞殻山形豁如對林色秀可握漁子何處去長罾波靣落

行慶關

髙關拒重阻險狀固天設俯窺洪流奔仰視赤崖絕來往無時停千載一車轍我行觸飛雨捨轡上嵽嵲筋勞不敢息黃土百丈裂伊昔六國余楚漢起相嚙乘時急形便利害校一髮生民入鞭笞溪谷日流血時平屬眞主汾壤事西謁翠華此回旋萬騎出巖闕斯人一何幸澤浸厚地徹烜哉行慶名髙與日星揭干戈昔不守符傳今尙撤昏明變夷險在徳信前說愧無能銘才弔古空慘切

和晏相公雪

去年陽气驕不雪盡冬序今年未開臘已見六花注矜新忽防飄爭急遂橫騖浩蕩天地和曠爽樓觀曙蔽日驚蛾飛集廱紛鷺翥膏潤通大田光輝借前樹縈檐魯縞輕委庭荊璞聚防生戶明巧作樽罍助相公謝朝柄燕處均養素上嘉時澤滋俯樂心賞遇南閣罷圖史西亭回杖屨步逕憐缺玉攀林看墮絮長吟寫幽適髙隱動遐慕愧非右席才莫奉梁園賦

徐祕校攜酒過池上同賦【得林字】

涼風灑疎雨過我池上林感此望嵗懷酌酒相與吟殘花猶動目飛泉時驚心徘徊將歸駕淸醉方自今【予復畱五日】

之靈巖三首

積陰曠初霽策馬望嵩洛斜日黒云西回光照城郭牛散陂艸深蛙鳴溝水濁雷逺尙餘音山前垂雨腳朝行曲河道暮夜不遑止野艸燻滿衣山蟬鳴裂耳我僕痡秋陽我馬困石齒未厭行役勞當前碧蒿起山【闕】景逾變所覧今非昨云覆嵩頂寒河傾灘靣【闕】中塔廟湧日暮鐘磬作延首望洛城气象【闕】

防聖宮

驅車【闕】

回首望陵樹岡原何郁盤左右瞰龍【闕】

此延眞馱冠山崇朱堂面洛【闕】

璧鐡馬有餘怒深沈風塵表想【闕】

朝尙

仁儉供養事殊古充邑無豪宗埋枕廢嬪禦寂寞歌舞音飛花亂紅素小臣駭奇觀怳若夣帝所巍巍列聖業欲頌慙非甫

王家渡

浮舟亂淸洛中流望嵩少山晴水光晚藍碧近相照倚崖睨落日坐覺身世小嘆息浮生勞臨風一長嘯

董家園對雨

霏防池上來蕭散竹間度稍逺樹頭花頗沈波靣絮狂收遊騎迹喜動田翁語對酒豈不佳幽寂自成趣

之石窟寺馬上作

今辰忘我勞幽事隨所歷翠麥回一川黃花明半壁山林契宿尙老大悲物役便欲從溪僧分居窟崖石

答仲章別後見寄

防合非素期追懽得同好旅情忘郁約春事入吟嘯子行反崤鞏我去旁嵩少悵望洛陽花金罇不同倒和晏相公泛南湖韋家園過西溪至許家園【效杜子美體】

湖心防防生圓荷黃花白花滿晴波環堤客樹垂婆娑魚沈鷺矯各自得人生不樂其謂何南塘過盡西溪緑上下名園依小曲相君從容來賞矚不驅大斾事喧閙直解扁舟作幽獨幕中賔從才且良酒酣落筆摛文章珠聨璧疊爭煒煌政成禮息無一事明日復此醉華觴

又和春遊

靑春之來漫無蹤但見佳气流融融天地百物和風中輕雷殷出艸根緑丹霞散作枝上紅鳴蜂喧空蝶撲地似與遊人報芳意東城南陌交輪轡朝塵暮雨才幾日已見殘花落如積【才賜】人生勞苦誠可悲奔走事役無休時天意以眷使其熈防須舉酒爛漫醉當與不取庸非癡

和孫廷平坦嵩山十首

古木陰

山木以不材故能遂擁腫陰成眾人息於世豈非用不用用巳成玆理古所重

寒溪石

寒溪水痕落怪石千萬狀須防遊屐滑不礙釣舟漾安得平若席臥看孤月上

孤竹蘋

春山夜多雨防蘋生水涘誰與賞幽芳惟有巖中子抱琴沙上立日暮淸風起

垂崖鞭

蟄蛇拖修尾下暎赤壁煙騏驥久不出此物甘棄捐常恐雷雨至飛起蒼崖顚

雲際鐘

層雲冒諸嶺迢迢起何處稍與煙沈還隨晚風度聲絕人倚樓東風月才吐

天外峯

孤峯望不極卻視天形低天髙豈可逾直以云蒙之何時一掃去髙下皎不疑

秋原菊

秋風原上菊百艸同蕃滋霜至艸巳死黃花始離離君子不獨異顯晦顧有時

漁舟火

拖网潭上歸孤煙出峯背稍沒寒霧中防明秋雨外起我江湖心鱸魚方可鱠

春溪水

陽生溪谷溫冰面破淥隨波色還白放雲光墮野鷗豈知此終日忘形坐

幽谷泉

鳴泉瀉幽谷谷響聲又激上防百丈松下有無數石防脫炎天屨坐浸兩腳赤

和晏相公觸事成詠四首

梧桐傾鳴鳯鳴鳯邀髙翔防虫縷眾葉玲瓏秋日光本性茍不易憔悴庸何傷

栟櫚結雙根皮附若毛氄乘秋一剪剝碧葉始竦竦豈識山中木終年自擁腫

誅茅結園屋日夕所遊造雀來啄其茨蚓出穴其穾中虛尙可托外此非吾保

種竹患不多旣多亦爲苦長根走地脈淩突敗垣堵物情有利害爲爾執揮斧

南陽集卷三

欽定四庫全書

南陽集卷四

宋韓維撰

古詩

同鄰防避暑景徳

修廊環無端華殿鳥斯革石鯨窺廣庭金像飛半壁髙槐十丈餘涼葉散檐隙玆防得我所烈日徒自赤體煩愜淸潭髮散謝危幘彷徉或持書靜黙方對奕惟時驕陽甚燥气裂金石城郭困風田疇有憂色顧慙無用軀獨此享嘉適舉頭望赤霄安得片雲黒滂沱爲飛霖一洗周八極

監宿呈一二交防

墻根蟋蟀鳴不休夜宿學省髙梧秋昏燈釘壁照孤坐悲風攪腸生百憂久從塵事非我意直有爛醉爲身謀誰能擺落世俗累願敝肥馬同輕裘

監宿書懷寄崔九象之

偶隨世緣出嵗晏未得還譬如無心云防自歸故山所嗟平生友日夕阻追攀想子獨宿夜燈明深竹間

官舍書事

官曹本自冷況值秋風後落葉頻委堦斜光半穿牖幽閒夙所尙黙靜頗能久門外聲利喧於吾竟何有

答原甫試墨見貽

金壺道人丸法墨持買都城人莫識君先得之寫大句光與日彩相吞蝕句精墨妙气怒豪意欲斬鯨連巨鼇鯨鼇天地兩防物何足辱吾鉤與刀丈夫捲舒固有道願君少安無艸艸都城不獨墨好酒亦好安得不飲自枯槁

和原甫省中種菊

種菊待佳節節至花自繁朝感涼風吹夕愛淸露團封培才防日翠類紛珊君曹本稱劇占署無停翰才優顧多暇曽不廢覧觀作詩見髙興讀之起予嘆念昔田裏居幽事頗復論種此黃紫雜撩亂髮墻根擷英泛濁酒親友日爲懽一朝走京邑連嵗遭阻艱鬢毛將看白淚眥熒莫幹時物豈不佳感傷自有端

監宿同鄰防賦

浮雲吐寒月餘霰淸夜气蕭條廣文直冷冽久不寐所欣同心友談笑亦來塈髙步南樓陰淸風散餘醉仰看星斗移俯念嵗時逝玆曹寡吏責疎拙得所庇幸君數來臨共作苦吟計

和聖兪喜雪

窮冬不雪天子憂旣禱乃降惟神休人間半夜天地白靈澤一灑萬彚周乃知天人相響影自古王者重修省登賢黜邪朝序淸鋤姦戮妖海波靜羣公不勞嵗奔走四時不幹雨暘正

和聖兪飲廷老家晚又飲原甫家

人生天地間常爲外物驅自非無心者不能忘所趨所趨旣若一莫如飲酒娛飲酒旣復醉萬事皆分銖醉心兀無思安問賢與愚醉目浩無覩安識嬙與嫫是非兩棄絕幸免禍患俱況吾二三友襟抱達者徒所營旣同方所處又比閭惟吾廷老生宛在城北隅北隅𨿽云逺跨馬亦須防季冬陰气凝風力利石砮從今雪花落徑往不待呼

奉同衝卿元日雪霽朝防稱觴

漢家萬國朝元正帝呵風師灑其廷雨寒成花皆六出一洗天地塵埃淸髙風半天捲云去空色紺碧惟華星金烏東來照宮殿瑞气著物皆光榮繡衣虎士扶修旗皂旄絳幅紛葳蕤洞開重門納冠劍肅肅環佩來東西樂懸未作舞在綴雉扇稍映宮簾垂黃鐘獨奏君徳盛赫然天日當彤墀羣臣拜舞千萬壽四方來王敢不祗愚聞聖人制禮意上崇一尊臨眾卑等威殊絕防僭慢非止矜麗誇雄爲仰瞻儀物固自肅又況烜赫鋪徳威小臣不及觀放仗趨出恍惚猶驚疑朝廷大體安敢識贊詠盛節形諸詩

奉同原甫度支防壁許道寜畫松【依韻】

長松盤靑防郁與戶對許翁寫生意獨得毫墨外年侵日昏剝拂拭自君輩得非神物守以待眞賞防翛然簿書暇恍若巖壑內舉手捫紫煙側耳聴淸籟蒼林與老石野性舊所愛一從官都邑玆逰頗乖背慰此寤寐懷典刑亦足賴幸當掃塵壁促駕我其邁

又和原甫省壁畫蠏【依韻錢諫議筆】

天工不爲神眾物自我具錢侯掃墨筆敖跪生指顧如依石穴出尙想秋江度眞僞本相奪安知彼非誤

和聖兪逰梁王吹臺有感

髙臺壓萬井四絕埃與氛上有金僊廬淩虛結楣棼嘗聞登其巓直視太行雲壯觀良跂予夙駕慙後君況當朱炎月烈風來朝曛泛防白正醴飄颻輕練裙想象簫鼓處寥寥如有聞一寫沈鬱憂懷古何足云

和聖兪逢羊

雉以媒就獲鹿以由見羈物情非本然實自巧者爲惟人莫或使勢利中奪移朝遊固金石暮變險穽機世路有如此君無獨羊悲

和原甫盆池種蒲蓮畜小魚【依韻】

江湖豈非壯浩蕩不可尋安知一斛水坐得萬里心植蒲翠節聳種蓮紫實沈羣魚不盈寸泳淺安其深主人樂幽事淸興生中林獨觀物性得鵬海均牛涔

監中直捨種竹同衝卿鄰防探韻賦得風字

職事惰不理種竹養疎慵愛此炎暵辰獨抱霜雪容淸陰動修架秀色如本叢日落眾客散蕭蕭庭戶風

和原甫曉雨

喜雨濯炎夜余飛入晨光起來坐軒戶北風吹我裳碧折萱葉亂翠添林筍長翩翩庭中鷰羣飛戲淸涼直恐煩暑盡從此零秋霜欣然跨馬出一醉故人觴【是日赴景仁防】

和鄰防館宿觀伯鎭題壁有作【依韻】

城南飲騎散君赴蓬山廬禁門肅淸夜飛閣何渠渠深沈漏下始蕭颯雨气余俯仰河漢明髙情邈沖虛獨懷同捨郎被命分左魚得州東南勝繞郭生芙渠苦嗟已畱滯三嵗紛塵裾人生固不一理亦相乘除或彼有所近或此亦以疎馮唐匿郎署白首常晏如方朔𨿽金門避世等樵漁古來守道者期不忘厥初但願飲酒間時讀古人書

和王昭君【原甫唱依韻】

漢宮姝麗地華觀連珍臺娥眉三千人皆自良家來昭君乃獨出負色羞自媒一爲丹靑誤白雪成緇埃結歡萬里外不得少徘徊車馬悵不前觀者爲悲摧空令琵琶曲千載傳余哀物生美惡混天意未易回蘭茍不珍且願生蒿萊

和聖兪聞景純吹笛妓病愈

刁侯好事聞當年至今風韻獨依然歸來不作畱滯嘆能出窈窕誇樽前前時賔客防淸夜橫笛裂玉吹孤圜新聲妙逐柔指變餘響歘與髙云連悲風蕭瑟四座聳淸笑自足遺拘攣近聞有疾勿藥喜主人欲飲期數賢气羸曲節宜少緩體軟舞態當益妍人生行樂不可後幸及華月秋娟娟

同楊方叔逰開寶上方有懷裏中二三故人

京都寡臨觀玆地髙且明仲冬一來望曠然寫予情千載豪傑盡夷門荊棘生時平盛民物華屋連飛甍長煙冒百里下視色正靑慨彼塵土間擾擾何多營往車無徐驅來馬無停徵顧慙托閒官幸得遊衍並念我同里人三四不在行孔公老龍山孫子令江城崔閒盎有粟辛困冠無纓一回西南首慘淡意莫平

和原甫去年對雪思梅今年對梅思雪

中州寒燠與南異常恨梅花開不早今年朔雪冬不飛臘月繁英似南好君憐芳物感時節愁見髙風凍雪掃苦嗟十九不稱意徒自令人顏色老雪遲梅早非我力防使金樽日傾倒

奉同原甫槐陰行

天門觀闕雙淩霞下有馳道開平沙髙槐左右覆朱梐緑陰翠气相防遮朝回亙云下寶騎防散掣電奔香車我慙太學官況冷旦暮出此驅疲騧淸風吹冷南就局炎日轉景東還家昏然百事不知省空復春葉零秋華

伏日同當事諸君飲延祥觀

適郊憚勤逺近市厭喧局紛然異趨向日晏靡寜足回車憩琳館邂逅得所欲涼飈颯生林飛雨時度竹醇醪挹云漿佳菓咀冰玉讙爭校奕碁談笑追割肉玆辰著休令嬉燕動輦轂聊從一時樂庻以同厥俗

之祀奉呈同行二進士

煌煌儒者宮是惟風教首羣賢日造集經訓謹傳授公田有常廩著令所從久逋租積嵗月課督豈宜後浮舟出東郊秋日麗楡柳幸同二三子談笑失炎書鄙生竊薄祿萬補無一有佇觀盛化流朝列登秀茂彼防主薄官豈敢息奔走

圉城視囿

下馬步榛薈弔古髙陽門鳴蜩亂深樾蔓艸被頽垣席陰得佳木解帶休我煩二年官儒館始嘆吏役喧學圃蹈孔戒徵利服軻言黽勉職事間大懼失所存秋風熟梨棗令人思故園

和衝卿晚秋過金明池

聞君西郊行正值秋風晚淸霜捲枯荷碧玉瑩池面浮空結修梁湧波抗華殿雲煙渺淨色覧望一蕭散緬思暮春際都人盛嬉燕連帷錯繡綺方車騖金鈿塡塡鼓鐘響耳目厭嘩乃令塵囂辭而有淸曠戀達人防至理喧寂無異觀偶然乘化往何適非汗漫吾知禦防防所樂在觀變

送北都畱臺王國博

鑿川當鑿源植木當植根修身有本末請自心術言中正檢攲側明誠破疑昏性通學且博事業乃可論問胡能致然聖有六經存子誠好古士拔足立貴門願分畱臺務力學甘避喧吾知大其業流逺實亦繁歸來騁夷路良馬駕輕軒贈言君勿嗤玆道古所惇

奉答聖兪寄鴨腳實見貽

南國有佳樹結陰君子堂秋風雕碧葉素實登新嘗懷朋遊重千里走絳嚢朋遊方防合論文開酒場共嘉明物珍含甘詠雕章章罷黙不樂爲君一停觴

和永叔小飲懷同州江十學士

翰林文章伯好古名一世家無金璧儲所寶書與器北堂冬日明有朋聨騎至新樽布几案二鼎屹先置大鼎葛所銘小鼎澤而粹坐恐至神物光怪發非次羣賢刻金石墨本來四裔紛穰罷卷軸指擿辧分其中石贊藏家法非一二精荘與飄逸兩自有餘意興來輒長歌歡至遂沈醉顏饑足簞瓢韓飲尙文字乃知內可樂不必鐘鼓貴溫溫江馮翊玆理久所詣賦詩多雅言嗜酒見淳气嵗晏不在席使我長嘆喟

和永叔言懷

弱嵗抱衰病掩關臥園廬端居寡人事永日惟對書得花輒手植生艸毎自鋤最憐修竹姿擢幹靑玉如添栽嵗嵗廣翠色滿疎起坐一堂內樂此不願余偶來從吏役幽事日以疎出門何所見擾擾塵中車素懷就湮沒有恨不可攄尙念祿仕防欲返復躊躇髙賢侍天陛文章冠嚴徐迹𨿽臺省逰志慕江湖漁鳯皇覧輝下阿閣正其居顧惟蒿艾翮分甘侶田鴽因詩益自警庻不忘厥初

和勝之彈琴

寥寥太虛內漠然函至音淳源一以泄其流播爲琴眾人玩其器賢者識其心勝之明達士於此趣已深發爲新詩謡如聽松風吟鐘牙久不作誰辧雅與淫昭氏貴弗鼓玆言良所欽

奉同原甫賦澄心堂紙

江南國土未破前澄心名紙世已傳髙堂久傾不復見誰謂此物猶依然當時萬杵搗云葉鋪出几案滑且堅剡溪藤骨不足數蜀江玉屑誰復憐君臣嬉燕盛文采駢章麗曲鬭巧儇一朝零落隨散地中原篋笥生光鮮君安得此尙百幅題以大句先羣賢羣賢落筆富精麗瓊琚寶玦相鉤聨嗟予材力豈當敵𨿽欲彊賦何能妍耽獨玩物古所戒崇尙浮藻政豈先江南可哀紙可惜後有觀者存吾篇

又和北軒竹上甘露

君家竹上露防綴如明璫垂枝乍驚重暎日復能光聊可助淸興安知爲羨祥應從艸制暇延詠對華觴

同勝之明叔逰東郊

仲冬景气佳曠然思逺渉晨遵大堤去寒日在馬鬛浮屠紅塵外樓殿煥層疊地遐幽景閒瑤碧秀林葉淸香時出箔餘經尙委笈躋閣眺逺陂浮陽來花枝亦已柔行見春露浥久耽田野樂況與賢俊接逍遙永日暇塵事不過睫昔人重時晷所志樹勲業慨予胡不然空陋無所挾詩情朝生腸酒气暮醺頰陶陶大化內得此自爲愜諸君能我從逰履方屢躡

奉答詹叔過澶之舊州有作

荒城巋遺堵曙色起桑柘肅肅胡鴈羣風急不得下子行感興廢弔望一停駕緘詩寄故人明燈讀寒夜

騏驥池上與衝卿同賦【七月五日】

淸簾翳華屋修樹環廣池涼風欣然來忽若與我期感激气節異念言此何時雲霄有靈匹嘉防方在玆瓜華動都邑舉俗共遨嬉嗟我獨不飲柰此天運爲

答貢甫酌騏驥池上見詒

金行戰陽暑未北炎郁塡胸汗流液空堂大祖不可度欲取淸風自湔滌耽耽華廐列官守對起二亭嚴案席天渠分水濯龍驥下注方池气淸激叢篁冠島鷺飛映涼樹搖波蟬不息脫然冠帶一去體始信天時有人力況吾所與二三友日坐淸閒哦簡策篇章爛若揚組繡歌頌鏗如出金石嘉賔亦有邂逅至間以謳歌侑棊奕我時聊設薄主人杯案隨時具肴核鼈小惟憂堵父怒樽空屢動崔侯色歡來始覺非外假鐘鼎瓢簞各其適念昔與君伯仲逰江翁梅老常接迹得酒有時竟狂醉賦詩往往連日夕防年契濶逺朋好今日蕭條無吏役靑衫不踏廣文戶白羽罷走將軍檄卽看秋風破炎毒髙興倏然動肝鬲諸君無事能我從當使風流似平昔

次韻知平甫同介甫當世過飲見招

炎風得秋亦巳涼喜抱塵策羅南策中古人不可見獨詠君子予心降髙文大論日傾吐響快有類鐘應撞卻嗟吾儕多暇日俚謡【一作淫】暴謔何其嚨驅車正得我所念起具肴蓛陳杯缸自憐愚戅接豪邁蔽履乃與華冕雙聖經王道有本末防挹醇粹揮其尨須防上下今與古武庫千矛鏦疑懷滯義一開豁有如暗室來明缸馮侯抗議亦殊健短鉤長相撐摐介卿後至語閒暇偃載戈甲韜旌幢弱弓枉矢尙何用久已束手甘避逄是時君有山陽役扁舟巳具河之矼朝吟淮山翠撲撲夜夣楚水鳴淙淙軒然欲去坐所惜文字雅正姿信悾行年三十不得飽況有薦道登朝邦遂令奔放不自斂欲旅漁釣終湖江朝廷攬賢無逺近北盡漠塞南嶺瀧如君才大齒且壯安可推亮而居龎【來詩云孔明勿問襄陽龎】功名得時看樹立豈若都尉眉空厖

奉答原甫登契丹嶺見寄【原甫假翰林學士以行】

中原昔失禦幽冀不復華我朝示仁撫金幣嵗屢加君恩謹宣道使才愼推差翰林承命行驅駕絕漠沙晨登寒山嶺回望萬里家勁風搜貂裘嚴冰斷馬撾鄕心感歸鴈塞淚零悲笳慷慨屬國節迢逓博望槎幸古有此賢庻足開顰嗟晴陽展歸旗喜气日以嘉入門解徵衫金樽灩流霞哀間淸唱嬌鬟蔚如鵶一慰行役勞期君桞初芽

和吳九王二十八雪詩

方冬气潛溫得晚陰始重狂隨風力翻怒若云面湧中防玉霏屑後盛毛紛氄寒光動城闕甘滋入田壠鵬鶱海水飛驥憤塩車覂縈樓巧作層覆道髙城甬羣方破昏霧萬物被光寵塗歌涵太和送賀仰髙拱判官坐丞華賦詩掩垂隴貂裘擁宵談金杯落晨捧此興吾不薄君門旦當踵

答曼叔客居見詒兼簡裏中諸君

少乏經世才引分甘自置不意田野姿尙爲軒冕寄三年太學館飽食無所議京都多賢豪出入許陪厠時從騎省吟或就步兵醉低回眾人內自謂處身智耽耽祕書府實待才俊地乃昏落其間眾口沸嘲詈茫如觸駭機狂顧不知避忽逢故人來一道平生志歸心西南飛勁疾霜後鷙逺慙龍陽隱【寜極處士】近愧葆光吏【象之官不去裏葆光所居亭名】詩以謝諸君顚防非吾事

和彥猷在華亭賦十題依韻

顧林亭

昔人久塵土問林得其居但傳故老言安知宻與疎平湖無遺宇寒煙生廢墟風流未都盡猶賴著書余

寒穴

寒泉發何年四序常自平上凜冰雪气中宻瑤玉聲豈無蛇潛但見沙水淸妄飲亦可戒山木令人酲

吳王獵塲

吳王昔用武所樂惟干戈安知聖人意祝网解其羅朝行數田獲暮返論戰多千載亦何有柔桑陰滿坡

柘湖

【闕】淪此地柘山巋其瀕復驚秦時女化作湖上神世事喜反覆孰能識涯津物變𨿽萬殊不惑固有人

秦始皇馳道

秦王騁奇觀不憚阻且修萬里走轍迹八荒開囿逰勞歌久巳息遺築今尙畱千載威神盡驪山空古丘

陸瑁養魚池

林塘豈如昔尙想昔時居秋艸自鳴鸛寒波猶戲魚紛紜鉤餌底瑣碎刀匕余任公有奇術黙坐嵗防余

華亭谷

穹穹華亭谷中有不竭流其防初濫觴其大終載舟寒色皎可鑑嵐光郁如浮當解塵中纓一濯潭上秋

陸機宅

出身豈明代渉禍固以深一觀廢興迹可用當所箴髙門非昔時喬木或遺陰空令弔古士感激成幽尋

昆山

晉衰士不競識者逃其名陸生起江湖文藻振英聲遂令昆丘號長配山不傾君看玉就毀孰與樗全生

三女岡

三女史無載於何永其名坡傳妃子逝村記昭君生和戎與走蜀爲恨兩莫平爾兮亦胡爲崇岡屹如城

和胡公謹逰李寺丞北園

春郊不數到俯仰恨流景李侯有嘉招滯念玆一騁名園帶喬樹亭榭散淸影解我塵中衣觴行日舒永花團錦纈明竹竦搖碧靜從容方罫間萬事不關省善謔寜類鄱髙歌或如郢行遵水曲幽望出林梢迥興來非外奨理愜有眞領薄莫聨歸鞍淸風吹不醒

賦永叔家白兔

天公團白雪戲作毛物形太陰來照之精魄孕厥靈走弄朝日光赩然丹兩睛不知質毛異乃下逰林坰一爲世俗怪罝网遂見縈我嘗論天理於物初無營妍者偶自得醜者果誰令豺狼穴髙山吞噬飫羶腥蒼鷹不得逸虎常安行是惟獸之細田畆甘所寜糧粒不飽腹連羣落燖烹幸而獲珍貴愁苦終其生糾紛禍福余未易以迹明將由物自爲或系時所丁恨無南華辯文字波濤傾兩置豺與兔浩然至理眞

又賦京師初食車螯

翰林置酒冬之嚴庻羞羅列窮脆甘有餽奇味眾莫覘久祕不出須賔酣紅鑪熾炭發其鉗金鐘一引連三四滿坐詫美讙笑談肯復重顧蟶與蚶京都貴人粱肉厭逺致異物無防纎駢珍錯怪百類兼何久遺此不得參乃知物用有逺【闕】

南陽集卷四

欽定四庫全書

南陽集卷五

宋韓維撰

古詩

九日北園思臨渦之遊

吾生豈鷹鸇胡爲見羈絏題鞭古勝地落帽秋佳節一爲塵事牽坐嘆髙防缺天兼水澄淡樹與堤曲折茰房露應重菊艷晨可擷嘉景成想象淸樽廢提挈陰風吹北園眾槁聲切切把酒望霜空防鴻遡遼碣

南堂對竹懷江十鄰防

端居無所聊稍復治文字南堂冬日明戶暖可喜圖書羅滿前意覧不由次聊收靜者趣以亂憂人思亭亭當軒竹使我長嘆喟封植苦不早顏色頗顦顇勁節亮不攺虛心如有遲懷江夫子循道久不試邈然髙簡姿不受世俗累一官才復進左謫良何亟徳義我所珍軒冕安能貴長嘯汝水濵濁醪日自釃效陶有新篇【君詩多效陶潛】翼孔著髙議【君著春秋左氏傳議】琴坐虛室黙與古人值顯晦一其心淡然天淳粹思之不可見暑謝寒巳摯諒非對此君玆懷何由慰

夜坐有懷黎君

霜風動修竹寒月照廣庭此夕南堂客得無羈旅情束書萬里外徒步遊上京豈憚行役勞所期功與名髙文日以麗經義素所明顧我頑鈍姿無以延英聲銜哀謝時好守拙伏茅衡竚君取髙第光華慰友生

和子華兄宴王道損公宇

濟濟髙燕防眾賔且喜樂方冬气常溫是日寒始若愁雲際平林垂見雪花落四座喜相顧有引必虛爵中堂豈非佳東圃羅帟幄當亭列射格抗的明灼灼雕弓旣出韔勁矢各在握主人揖讓興客以次序作目惴防樹移心傾鐘鼓數笑言何謔失儀節亦稱娖酒酣事頗變極口縱談謔失令固有罰出語輒見酌平生愛疎放論議鄙齪齪歡來一狂散豈顧醒後怍詩人亦有言善戲不爲虐所賴眾君子闊達見表襮還家遂酩酊豈復記鳴柝

和象之中見寄

沈陰子所嘆幽事我爲樂沼散圓荷風蛙亂靈藥淸涼體自正虛靜道所托誰識此中心一罇成獨酌

喜吳衝卿重過許昌

前君廣文直共宿官舍冷攜觴慰羇旅鳴破愁靜竹陰月娟娟樓角星炳炳是時冬夕長諧笑得馳騁爾來還故棲樂事成引領君方誌逺擊我固分幽屏趨捨旣云異防合安可幸不謂旬浹間所得亦以並淸笑煩滯闋髙談謬疑正瑯瑯別後篇鏗若禦笙磬索居久其職此適固爲橫一感朋盍難舉酒良自慶

同戴處士逰湖【時甘陵未平】

京塵倦遊久愛此西城曲泉溫艸尙靑春近波先淥幽人幸相對髙論良自足蚩蚩北州民安得同我欲

同曼叔觀潁昌酴醾

前日看花花正發今日看花花欲歇入門但見緑陰下寂寞無人委春雪狂風飄簸百卉盡惟有淸香吹不絕攀條惆悵可柰何與君把酒到明月

夜泊湖上

春風淡無力池色晚更靜人歸簫鼓歇月出樓觀迥驚鷗啄浮星逰鯉下明鏡誰當拏畫船徹夕縱孤泳

化光東堂賦得奕棊

君家何所樂棊奕侑淸興簾垂虛堂肅子落文楸靜機心久巳忘勝勢安敢競吾知霍將軍固亦有天幸

九月十日西湖席上得樂字

秋雲淡不飛霜水淸欲落維舟坐近浦悲風滿衡薄良逰未爲晚佳節止在昨湛湛觴醪醇娜娜菊枝弱天時倏代去所恃有行樂何能學次公忉咄謝多酌

元道席上得秋風爲題下爲韻送廣信捨弟

秋風感人切況在欲別者狂翻斷蓬轉寒助離樽瀉吹云急燕鴈獵艸嘶代馬莫作塞垣聲端令客淚下

過李膺墓同曼叔作

漢衰奄寺熾威柄敢專有桓桓李司誓奪還君手登門盛賢俊破柱發姦醜身𨿽以此亡慕者猶恐後我行襄之野把酹孤冢右精誠有相激淚落入巵酒剖心死亦仁滅頂過何咎大雅稱明哲於君豈其謬

和太祝端居有懷叔恬祕書

鄙生復田廬疎絕豪俊後側聆楊生賢名掛時軰口向風結遐想防嵗欲奔走比聞官旁郡斂板不去手沈埋文俗間有類魚落笱頗思防檄來一洗煩滯久覧君端居作懷佇日延首竊髙田蘓逰遂信尹公友丈夫相期意不必銜杯酒作詩助嘉招此志非邂逅

送李寺丞宰藍田【李久閒居】

君誠巖壑徒出宰亦山縣尙喜終南峯蒼翠不去眼春風吹徵車千里度防滻到日勝事繁花光老秦甸

奉詶南陵三君別後見寄

齋居有常禁跬步不得語淸讙猶反思濁酒成獨撫野杏亂飛春鄰雞靜啼午寂寥正如此坐見前山

雨後之南陵防饌

齋房厭危坐出戶曠舒散艸木雨多思雲山晚相亂縈回俯川陸窕見樓觀耳目久塵埃玆辰一湔浣

偃仰

鵲噪庭栢喧朝光來入隙祠官謝餘事偃仰百骸適回思朝市人小大各有役區區就終盡萬古同一迹而我遂慵散興味良不極富貴非所慕玆願儻有獲

哀傳馬

喧呼國西門驛使通萬里十亭傳一馬日夜不得止枯腸嗛芻豆瘦骨系轡箠力盡求未息忽巳僕泥滓死者旣不補存者行復爾聞古至治世防物均福祉不壅王澤流其先在官理國家富郡邑一板萬生齒付與有失宜得無馬之似投鞍坐太息春爲悲風起

冬至日作

初陽動新琯防霰集前墀舉宗防佳節拜賀儼成儀念我閨中人獨此隔容徽昔同奉祭籩今自享酹巵髣髴平生像淒愴故年衣寒燈淸無光僮使侍虛帷對之忽悲結零淚不可揮嬌兒何所識摴博自爲嬉

切切【歸許途】

我懷切切重切切今日歸當去年月香車不復故道來血淚空霑舊行轍嚴風正射人靣過凍地惟憂馬蹄裂舉頭且願愁陰開悲攪胸腸刻霜雪

席上探得遊字餞兩淛提刑張吉老

聖朝用中典前代所未侔一罰有失平天子以爲憂祥刑愼處紏輟子蓬萊丘禦前賜印紙盡部東南州才豪勇自放霜隼淩髙秋淸風翩兩旗八月下吳舟勉哉樹休問考績待其尢毋忘臨觴贈義重閨臺遊

同曼叔諸君登醴泉觀凝碧亭

門前車馬塵當晝塞昏霧安知此亭上秋色生四顧黃花散晴陽赤葉變寒露境非逰覧舊人得朋從素樂幽魚羣行賞俊鳥橫度惜無一樽酒畱連淸景暮

次韻和永叔種菊過節方開

皇天於萬生難用一理曉芝蘭喜憔悴蒿艾長美好況玆封培晚榮茂安得早賴逢賢主人拂飾文字巧不然彼防芳零謝同眾槁淸霜不能凋秀色出庭艸珊黃金明落落眾星小人生苦多累適意防常少在昔陶公園恨無酒樽倒斂襟賦寒華髙唱徒杳裊幸無斯人嘆一醉可遺老

又和楊之美家琵琶妓

楊君好古天下無自信獨與常人殊勤身所營世或棄反眼不顧我以趨彼其察物類有道能取精妙遺其麤官卑俸薄不自給買童教樂收圖書客來呼童理索滿靣狼籍施鈆朱樽前一聴啄木奏能使四坐攺觀爲歡娯有時陳書出眾畫羅列卷軸長短俱破縑壊紙抹漆黒筆墨僅辧絲毫余補裝斷綻搜尺寸分別品目窮錙銖以玆爲玩不知老自適其適誠吾徒豈無髙門華屋貯妖麗中掛瑤圃昆侖圖靑紅采錯亂人目珠玉磊落熒其軀茍非絕藝與奇迹楊君視之皆蔑如楊君好古天下無

遺吳衝卿大饗碑文

蒼碑剝龍螭突兀古殿側世變文字異嵗久苔蘚蝕諒非好事者塵土未嘗拭我來仰首看百過不自息曩者魏方盛帝丕托威徳馳驅百萬眾南指鬥牛域誓將殄氛祲飲馬長江邑翠華郁回翔髙防誇故國肅肅環佩響煌煌羽旄飾鼓鐘何鏜鎝淮漢爲震仄罷饗示得意摛文永鑱勒從臣梁孟皇法當世特奉詔無與讓淋漓奮其墨爾來防千歳卓卓見筋力端荘九鼎重勁挺羣珪植威儀商山老气象漢庭直惟昔銘栒戈先儒固難迹況我鄙陋極視此空嘆惜常恐日磨滅不辧防與畫呼工模於紙一掃見白黒緘包比瓊瑤把玩廢寢食於時大經九有詔講謬忒刋之太學中爲後代法式衝卿邦家彥學問古今積辭端海鯨運筆力霜鷙撃況玆服儒官灑翰固其職楷模所流傳歷世動千百自非體法正徒使觀者惑厥初篆艸根本君巳極聊持釘張翫庻以參得失

久旱喜

炎風駕京塵久旱氛祲惡羲和鞭日車光焰赫飛躍羣生困熬暴嘉糓坐焦灼髙堂袒裼臥汗下如鞭索安知於此時乃見嘉樹落狂飄隨煙雲急灑動林薄蕭然宇宙間昏霧一疎瀹𨿽忻意暫豁所嘆施未博雷霆司天令何乃久寂寞防陰𨿽自復陽亢不爲卻安得躋帝閽一鼓造化槖太上方厲政進賢登謇諤日將太平近此變不應作吾徒勿咨嗟坐看時若

和江十浮光隠者

我本巖壑性落身名利塲譬如籠中鳥飛舉意不忘常恨此世人與古不相方爭名塞朝市養志空巖房近聞二三子卜築淮山旁松栢手自種夏陰鬱蒼蒼晨釣淮上石暮返林中堂琴樽自爲樂過是皆粃糠乃知天下士未易一槪量好事江夫子慕之著辭章名落塵土間淸風何激揚安知後來者不及董與黃

和聖兪鬭山鵲

稟此分鬭姿用捨在所激翻跳巧相中一敗軀命擲晨雞鳴不渝霜隼時乃擊旣無一二效豈不媿肉食

和聖兪飲防之作

幕府多俊良乘間得邀命陳觴四座合淸笑發髙興冰梨走咸黽霜橘薦穰鄧肴羞愧無珍粗竭我家稱禮酬嫌巳拘戲罰甘太橫詩誦唐人爲議法漢儒正新嘲時巧發詭令或孤迸聊矜一時快豈校負與勝行傷昆弟別且樂賔友盛但願防合頻醉日敢辭並

飲聖兪西軒

歡常以飲合歡意則非外今吾二三子共此西軒防主人吾儒秀言與二雅配酒行倡大論文字略瑣碎上言評人物要當本諸內下言譏爲學不以滿自槪唐之眾詩人區別各異一經君子評斂鑿【音作】棄秕糒予曰吾聖兪名足通後代答我文如韓尙有六經在況吾何所立聞譽若抱躉聖兪善誘掖斯語不無戒意欲令吾曹事業進以大我𨿽頑無能聞此亦健快呼觴滿自引不畏坐客怪歸來書短篇聊以記所佩

奉和興宗臘日招賔浴普光

嘉臘世所用況今以令休吾儕三四人及辰爲玆遊玆遊豈其逺東城大道周松檜寒色靜臺殿香气浮振衣聊自潔舉觴復相酬淡泊顧多思嘲諧訖無尢京都豪貴兒良馬輕衣裘飛鷹搏狐馳突明星流歸來擊鮮飲趙舞間齊謳豈不一時樂此樂異我求願君勤置酒簡薄非所羞

送宋鈞秀才落第還鄕

漆雕不肯仕仲尼悅其然乃知君子學躁進非所先去聖邈千載玆風復誰傳趨營不自反亷恥一以捐愛君抱沖淡榮利不可遷讀書本仁義洞見末與顚失志不爲辱謀道方復堅臨分求規言顧我昧所宣願君崇逺業無愧古人賢

送勾諶太博通判潁州

西湖十里波淥靜過新雨波間黃白花繚亂不可數浮舟翳佳樹涼風生仰俯回顧紅塵人處身一何苦君子愛民物在樂思及溥方期推所安與眾式歌舞

送陳著作【聖兪之官壽州】

髙才不沈沒奮筆動天幄古今明治亂王霸辧醇駁文成數千言粲若玉就琢拜官諸侯府千文玆把握過別要我贈彊言慙鄙朴董生崇正義孫子陷曲學彼其趨捨間爲道一何邈願君審玆術名節重山嶽

奉送永州張中樂屯田

昔年曽讀子厚集夢寐彼州山水佳循良今慰逺人望瀟灑仍愜曠士懷樓頭打鼓散羣吏林下啼鳥眠髙齋政閒境勝足佳句好寫大字鐫蒼崖

奉同原甫鄆州樂郊

詩人歌樂郊以政不以遊太守名是地豈非爲民謀下車布條教惠愛春風柔丹筆平枉訟赭衣息姦偸政和嵗亦丰閭裏舞且謳及我閒暇時駕言此淹畱雜花艷暄朝翠竹鮮霜秋有臺下觀漁有堂前抗侯觴斚旣紛錯管鼓亦喧啾都人從公來小大畢休休施設茍異此且爲民所仇臺髙池益深不若墟與丘賢而後能樂軻言良有由聊書太守意庻幾來者求

答師厚和叔喜病起相招

韓孟天下好祝身猶駏蛩今吾二三友幸而得相逢如何病在枕垂見月律窮前日始能杖气力防春螽出門車馬庻幾子予從忽得連紙詩爛然亂昏今我謝百事無著如飛蓬惟知爛漫飲捨是非所通願君勤貯酒相期雪翻空

次韻和原甫遊防靈觀

松喬去我久髙駕不可攀何意塵外遊近在王城間先帝昔臨禦抱衝啟關營宮奉嶽鎭縹緲當人寰疏泉抗臺殿擬迹三神山想象列仙下半空來佩環云車倏容與旄節儼成班翩翾萬玉女紅頰翠羽鬟世人那得見石壇空自閒伊予厭羈局酷甚負病癏玆行適所願帖若賈在闤春風吹園桃防日朱霞寒碧竹間見新黃栁際還主人非素期促具初無艱抗侯角善手持觴發歡顏尙無形骸累安問紱與綸跋馬興不盡東池水潺潺

答和鄰幾元夕聖兪及予過之

天衢十二大樹春樓前結防移嵩岷遊人衮衮去不已街頭雪泥踏作塵駘它館中好古士紛華過眼輕浮雲早休僕禦謝賔客翛然乞酒邀比鄰杯盤如星下燭案果以橘柚菹紫蘋防吟疎笑見眞野昔之靖節今冠巾門前少年將姣婦電落馬足風兩輪長髯健兒走先後意气欲無夜與晨瞥然奔過不畱迹肯信亦有端坐人若無吾曹同嗜好枯槁到死誰嗟嚬

答賀中道燈夕見詒

春風揭屋沙激兀然孤坐如植杠酒昏兩眸不視案上書策徒摐摐獨待髙篇恣哦詠頓覺精鋭還軀腔前時官家不禁夜九衢艷艷燒明缸防山挿天眾樂振遊人肩摩車轂撞君於此時守經籍直欲行業純不尨想初嘉句落紙際筆下衮衮來長江我今散懶世味薄惟於靜者心爲降江翁蕭閒梅老淡文字酬酢交矛鏦恨無奇麗與鬭角日策疲馬參其雙能來相從不憚數與子賦詩傾酒缸

和李大鄰幾聖兪及予見過小飲

朝朝騎馬出請道所從何所從親且舊恩義固匪它京都眾權豪門戶髙軻峩茍無勢利求安事徒奔波不如過親舊𨿽數無嫌訶君家庭館閒逺在城北阿惟吾二三友暇日一來過解鞭不肯去得酒亦已歌況逢春陽始風力漸柔和浮膏動郊壤芳萌綴林柯良辰遊不處爲樂戒蹉跎爛醉窮吾年十日詎足多【李詩有十日醉如何之句】

和劉郎浴觀音予置酒見貽

禪關嚴城側深靚辟華構方吾挾書來值子出杅後欣然出濁酒談笑坐淸晝三四同來人頗喜出邂逅牽衣起相酌曽不煩勸侑紛披索潛逃顧壁恨無竇不謂一樽樂有逾萬金壽瓶罍忽已竭餘興不自收走登故人堂拜敍十年舊夜深躍馬歸不畏妾婦詬

子張子夏廟同鄰防聖兪過作

峩峩道旁廟庭戶煥丹黝恭聞師啇賢下拜奠巵酒大梁故王都豪傑所奔走當時多尊榮死不道人口二君夫何爲血食獨傳後豈於聖人道自托致不朽荒墳屹相望荊棘不盈畆衣冠應作塵制度復何有得無埋奇書文字暗科斗懷古意慘淡春風一搔首

和聖兪食筍

犀皮包玉束作斤有餽爲子盤中珍愛之不欲食客眾夜密置酒呼其鄰作詩盈紙頗瓌怪冑出恐是龍之眞流涎溢吻極稱詫兩都無芹吳無蒓念我故園事裁挿獨於此物尢勤勤春芽怒迸地皮裂采掇入撰無虛晨獨畱晚出補林罅防日不見長過人新梢秀葉動淸景防借往往鋪吾茵而今安得復致此腹飽藜莧身埃塵

和叔惠薺

君居壓城根厥產地宜薺呼兒乘晝暄培壤露寒翠擷之登盤蔬藹蔚見春意方其下筯時絕甘遽吾遺物𨿽美芹微意重生芻比茍爲勢利心千金何足貴同胡江範邵裴二宋司馬飲防靈水軒卽席賦以日暮天無雲春風扇微和爲韻得日字

華軒壓春波樽酒四座密柔軟栁間風舒遲花後日晚色簾捲靜歡興觴行疾一陪諸英遊黽勉慙落筆

南陽集卷五

欽定四庫全書

南陽集卷六

宋韓維撰

古詩

和如晦遊臨淄園示元明

平津開館大道西桃夭杏奼通園蹊東風入林朱白動次第裝徧枝髙低紅梅最好花正盛我時往看歸仍攜爾來風雨就零謝忍見踏盡隨春泥廣文先生厭閒冷投書結伴防馬蹄主人同僚相門出未肯朝暮甘鹽虀歡然握手喜迎候促具並走子與妻挿芳咀甘不知去歸舍已見雞在棲坐揮大句鄙凡近脫落塵迹登天梯不因時節自娛放頗置白黑爲愁淒我昏如此漫不省何異車鼓樂鷃鼷長安緑酒春正美與子一醉萬事齊

送王二廣淵簽書洛中

吾嘗登嵩丘下視伊與洛王都一何壯气象郁回礡又聞彼其下地美民俗樂朱宮待遊幸窕飛觀閣气交卉木茂奇艷或可愕淸渠碧玉色左右隨釃鑿丹櫻結春實紫筍翻夏籜喟予抱幽恨神往迹屢卻羨君署吏去躍馬春遊薄追遊當及早勝事不可落爲我謝林岫終期蹈前約

遊福聖院呈審言諸君

殘春去無幾煩暑來已漸驅車九衢裏赤日汗兩臉投身入佛寺廊殿防且儼老僧一何賢爲我拂淸簟神輕反無寐性達非有檢啾啾雀聲閒悄悄人迹斂卻思吾廬下此樂不爲欠新蘋生明鏡宻筍排翠琰時哉盍旋歸塵土吾巳厭

上已

欄幹浮波走長橋琉璃光中虹動搖浪頭畫舸百龍首鼔聲疊疊來塞慓我欣禊事得壯觀眼底不顧花飛飄勸君酒到莫浪免一春佳節惟今朝

鄰幾和叔飲定力同賦

城頭片雲黑飛雨靄巳至涼生芳樹顚影亂樽中翠沈煩忽去體精鋭颯生思江翁發新嘲陳子抗奇議在言豈多同於道不爲異夜歸淸有餘微月照連騎

次道東軒賦惜春【得野字】

靑春忽已晚去我劇奔馬殘芳已掃園濃緑空蔽野春風欲有問對酒不能把人心正如此狂雨自飛灑

同和叔飲王文正公三槐防呈正卿

投杯送余景休駕避初燠久嫌花攪心始愛樹淸目主人樂儒學定契均季叔疎簾翳廣坐並薦肴與蓛肅肅太尉館簡儉見遺躅中有戒子篇慘淡刻寒玉世傳盛徳茂名與淸風穆公乎不可見悵望三槐緑

普安席上作得蔗字

羞隨輕薄兒淚眼塵土下朅來精舍遊置酒樂淸暇杯盤春物少惟見杏與蔗流陰足可惜將子緩歸駕

借馬

吾生不自勉無馬以縶羈不能徒步逰鄰里更借之東家號駛疾出門無停馳西家苦駑緩百箠足不移驚怪同行客問我遽爾爲駛也吾撇烈駑也吾逶遲物情有如此且當執其隨

鄰幾捨對菊無酒

陶公愛佳節對菊愁空杯日晏東籬下竟見白衣來今君亦嗜飲復有伊人才惜無王江州黃花徒自開

同鄰防和叔登定力閣

淸風何飄飄萬里吹曽軒側身紅塵外卻視飛雲根王都屹雄勝長河中怒奔上有懷歸子心隨驚浪翻登臨豈非壯悲傷久客魂日暮下危級且復同一樽

鄰幾晚見過小飲

朝居厭喧呶暮坐苦幽獨忽聞江翁來喜視樽中醁所慚升斗微不足滿君腹彊酌良勝無逡巡怯行速蕭蕭風著樹慘慘雨昏燭談精幾防言道在空擊目此興自不淺豈要酩酊足

答聖兪設膾示客

梅侯三年江上居盤羞慣飽鮆與鱸客居京城厭麤糲買魚斫膾邀朋徒孰親刀匕擅精巧閨中麗人家本吳縷裁長絲葉剪藿飣餖自與尋常殊霜橙搗虀飯香稻一飽豈顧家有無我𨿽目病興不淺坐想落紙霏紅腴雕盤雋味儻可再贈子玉酒隨長魚

與江梅景徳夜歸

吾交陳與謝屢結東城遊春宵燈火繁躍馬此道周懷人邈何逺念嵗忽以遒況自抱私感歸來淸淚流

答和叔城東尋春

尋春之何所乃在城東隅東隅信佳處名園間精廬時屬積雪霽田壤墳以蘇雍容二三騎並轡徐厥驅僕童怪且議寒野安所娛不知陽和气泱漭於空虛仰視孤剎起突兀疑神扶其下萬華屋碧瓦魚鱗鋪南行歷亭館近接棟與櫨陰艸含碧色陽條散紅腴周覽气象嘉髙步形蹤舒提防上樽酒饌不過魚蔬爲奉豈非薄歡至自有餘卻思九衢上車馬何區區紅塵塞兩眼勢利各有趨𨿽欲求暇逸何能幸須防君勿輕此樂此樂未易圖

景仁次道齋禮院予與和叔過之值其方飲引去二君以詩見謝三首

自我伏田裏三駕遊上都其誰肯來顧莫與夫子如久積疎野抱況玆病薾余厚意不卽報悁勞在朝晡驅馬寒日中薄暮到省廬屬聞從眾賢髙會羅盤盂逡巡望華闥卻走不及徐鸞儀與鴻舉其勢固自殊胡爲枉嘉藻似欲相牽拏中論十年舊見許道義徒管鮑久不作知音幾終初豈敢忘君言誓將守淳愚

右答景仁

肅肅奉常署髙門敞天街羣英謹邦祠先事戒潔齋我時過其捨值與眾客儕方聞治杯酌避去禮亦諧媿無孟公名安使所至懷不知賢豪意未遽見棄排明日出長篇正聲謝淫哇如畏明義重殷勤懼暌乖幾時持筆和落紙還成揩何以敍繾綣晨當防疲騧

右答次道

昔予有行邁辱贈猗蘭辭今我復來遊重貽黃鵠詩蘭以諭芳潔擷佩正所宜鵠以興翅邈鸞皇共追隨句成自有法意厚良不訾投非所當授乃反駭且疑蘭生深林間藹然抱幽姿鵠有江海志孤軒謝羈雌殘折蘭色攺豉尙鵠性悲願君兩置是逍遙以相期

答呂晦叔見贈

人情紛言僞吾道本一純茍爲趨向合不待結約親曰今得夫子所涉無異津邀我醉華館正逢雪花春談笑不近俗文史自娛賔明發枉嘉贈辭气玉醴醇三復同心言雜佩非所珍

同景仁況之諸君遊南園飲梅花下

玆園曠不涉寒艸忽已芽同遊三四人及此風景嘉芳梅如我期朱萼承素華欣然坐其下偃君初月斜攀條酌醇酒談笑時一嘩歌童𨿽非妍淸唱淩煙霞人生自有適豈要外物加興盡復云返修竹盤昏鵶

招景仁飲

紅薇花拆萱艸丹萬鈴嘉菊重臺蓮問公此時胡不飲樂有至理須鉆研後防巳逺師曠死寂寞千載無其傳公窮天數索聖作坐使緑鬢成華顚屠龍絕藝豈世用儀鳯至業非公專洛陽有客金石堅持議不屈難鑱鐫園收獨樂會眞率以勞校逸寧非偏古稱兩忘化於道此理豈不曠且然折花持酒待公醉樂至無聲方得全

和朱簿對雪

公堂寂無事黙坐擁重裘余霰竹上集寒風日颼颼哀鴻不停徵好鳥鳴相求君能於此時爲我發新謳上言有年慶幸免刺史憂下言美光景宜以歡燕酬名園抱城角亭觀俯淸溝松桂有佳色芳梅朱白稠晨昏儻霽止當復從君遊

置酒湖光亭示幕中諸君

東風不能和朔雪屢成晦置酒髙亭上豁與淸景對霏微逺林表蕭散平湖內稍急徵鴈羣偏淩舞姝態爲藩昧仁術撫事增永嘅閭閻半無褐甽畆方興來幸祈陰沴消庶卒丰年賚

送朱主簿

浮舟下東溪春寒花未徧共約徵車行復此華堂餞人事多齟齬臨分闕芳燕坐想竹間風雜英紛如霰

後圃偶成

气昏聊止酒訟簡時閉閤池紅落花委岸緑新蒲合厭暄解重衣息倦偃淸榻永日林下風山禽響相答

寄題黃州徳厚庵

達命斯順受務徳其勉修誠已有要道玆外非所求使君名是庵可謂善自謀端居若無營志業日以休心端物自正化行速如郵野辟歲有獲庭虛訟無畱民俗興禮讓閭閻息姦偸可以報上恩可以嗣先猷倘異於此道則爲是庵羞

燕諸生於內集堂作詩以勉之

濟濟眾君子庠序之冠冕來燕升我堂良用慰衰蹇淸言屏絲竹善意陋肴饍玆藩實故國賢哲世多顯荀陳沒已逺余迹竟未踐顧慚爲政久儒道不加闡雲飛乏孔翠廟薦闕瑚璉非期寵祿光或慮志業淺惟天儻有待在巳固當勉臨觴無以侑相惇在誠善

次韻和崔朝散西湖避暑

人生苦炎歊我所得蕭爽喬林無纎穿好鳥不停響馮軒縱遐矚萬象歸一掌道心流水閒世事浮雲往豈同中林士所樂在膏壤寄語同心人金鱗當透网

和子華兄太素泛舟香菜門

霜髯照四坐宛是商顏來舟移一水逺樓對羣峯開談笑盡永日聲利輕浮埃旣同剡溪往亦類稽山回

又絕句

芙蓉落盡荷葉黃西風測測梧桐涼嵗登訟息休吏早林間獨坐歌還鄕【非公境界】

次韻和君實寄景仁

予年行七十惟日就志昏𨿽髙鴻鵠舉尙困雞鶩喧壯心久巳摧弱羽不得翻每誦少遊言顧慙下澤轅蜀公有髙志謝事久杜門擾擾世俗務不復掛口論羣經雜圖史擁坐如周垣上談千載故速若水注盆客來必命酒左右拱諸孫𨿽無鼓舞懽自喜談笑溫仰髙顧吾私有類羝觸藩尙期蓬蓽完亦有桑楡存近觀敕子詩尢見朋義惇卜居近吾廬指日駕君轓構堂始云基築圃亦巳樊前知會合期不慘離索魂想象入第初親賔燕華樽談髙一理會體王百疾奔共完天純粹豈識世詐諼方笑司馬翁獨樂守空園【獨樂君實園名】

效陶呈景仁

仲冬景气和防步獨徘徊微屙忽消散我興在尊罍東鄰久廢飲百勸首不回所憂在鐘律未致儀鳯來此志豈不佳孤論良難裁願公少置之起視甕頭醅

答梁大夫斷求息緣以躋髙蹠兼簡淸臣大夫

人生會有本本得求自忘緣來與之俱源壯流亦長趨髙顧爲下在得良已亡金仙不吾欺莊生助之嗟我聞道淺妄言豈非狂緬懷終南山紫翠峨宮墻二賢謝塵滓接翼參云翔相望孰云逺共此愛日光

和朱少府

自我還故棲再見炎與涼朝遊毎含哺晝坐常焚香擷圃得奇艷俯池鑑淸光不憂饑所驅非爲飽則颺同裏四三人每過必命觴濁醪無孤斟嘉果有新嘗看舞雪翻席度曲塵飛梁桑楡儻徘徊此樂未渠央行止固有命貴棄乃其常與君酣且歌幸世方歡康

次韻和景仁兄

旣酬斯有酢在禮猶可追起勸孰曰狂狂在捉白髭白髭𨿽見捉淥酒安可辭歌童小如拳聊以開公眉

次韻答景仁喜雨

涼云四向復沴气一消沈上天垂景貺髙秋霑喜霖槁苗變新實時菊抽芳心聆君得意句起我掉頭吟

令綽泛舟潩河作詩詒之

投閒歸裏閭幸與故人遇情期夙所惇邀迓已去屢尙嫌城闕拘未盡林壑趣導河髙其梁輕舟具指顧寒花黃被堤秋實翠登俎【時有獻秋來禽者】白須二三翁相對無俗語夷猶起遐想恬曠絕近慕適野詎有謀登髙亦非賦信哉莊生言忘我帶與履

景仁示去歲所賦菊屏菊塔二詩輒以一篇答之

斯民去古逺日與巧僞遷粲粲黃金花揉屈同柸棬列屏聳浮圖光彩生盤筵匪惟恱羣兒愛詠及華顚我欲叱園史解結除其編萬物有本性各使歸自然

對雨獨酌

褰簾雨正繁附火寒巳薄修竹搖淸音芳梅綻朱蕚感此時運駛對酒成獨酌多謝枝上禽飛鳴慰寂寞

和玉汝弟感秋偶書

園林雨餘淸碧色徧秋艸露葉委閒堦風荷亂幽沼晨昏爽气嘉吾意欲輕矯古來達道者防防獨見曉四序𨿽代換一物未嘗老況玆浮防質終非智人保惟有至眞界日日無非好豈同世俗情妄計遲與早矢詩勿庸多萬事一能了

題防亭【王氏】

薄陰散秋曦爽气來孟月慨然登玆亭嘉觀非逺涉徑幽出深竹棧峻躋危堞身騰塵境外心與空界接前臨潩波泛卻視隗峯列來逺得淸飈灑迥想飛雪君家兄弟賢問學繼先業橫經咨老師置醴延大耋方從賢者樂豈爲防子設詩人亦有言佻達在城闕

和景仁除夜

六十復過六逐物何當足善惡兩都忘寧論擇魚肉流光速於電至道明如燭孰謂吾廬卑隨時自涼燠

奉酬樂道

故人從我逰裏閈非瀟湘文章老益壯欲掩李杜光新詩來連翩奔走獲與臧調髙豈能繼愛重如琳瑯春風動地來急雨催羣芳梅蘂亦巳落坐看飛絮狂誰能於此時黙黙但退藏且傾杯中物莫顧腰下章緩舞金縷衣髙歌玉鑪香【晏公作詞云金盞酒玉鑪香任他紅日長】白頭自有樂豈愧少年場

次韻奉答君實問禪

仲尼稱無我老氏貴不仁存心一鄰虛去道萬由旬入俗權立聖達空安取眞摩詰非有法還公本來人

答李先生

眾人張眼我視明明眾人開口我笑泠泠百姓不我知我與同醉醒惟有北庵李家老足智解語通人情恐物盜我本眞處勸我閉口藏眼睛翁意我甚愧我語翁亦聽萬物不是賊我家門畜停我勸李老莫憂驚詐稱彊盜國有刑太守行令當不輕

次韻答和樂道侍讀給事

歲丰訟滋簡拙守容晏眠起來視云景春意亦巳鮮驅車望南城精廬屹當前華堂坐沈邃遲日步暄妍流覽髙僧壁稽首金像蓮卽事豈非適感懷良慨然宮藩與鄕閈早接二公賢髙文炳羣宿大論傾長川爾來曽幾時急景凋朱顏從容味眞理蕭灑賦髙篇豈無安民防坐惜成棄捐尙期雅正音入和薰風弦余本巖壑姿臺閤繆見延淵明亦有言誤落塵网間命固有行止理非可控摶素髮紛已垂行當掛吾冠側聞治林圃栽挿及晴天芳芽吐膏壤柔條擢暖煙光景非我力爲君導鳴泉【比園栽植甚偹而尙缺池沼竊欲助君成之】

次韻謝尉公靖同遊北園五首

我本巖壑人何意禆衮闕一從譴逐歸林下聊散髮步堤得幽花照水見新月卽此窮朝曛平夷免歌蹶陰陰喬木交竦竦修竹翠黃花與丹實夾路何細是辰雨新足支策問田事一感孤徵鴻淚落衣襟際【昔嘗同子華兄遊】

鑿堤要水近依竹任逕斜殘葉時委地晚筍猶穿沙不知人間世況論空中花卻思城市喧閤閤鳴羣蛙今玆冬已孟靑林猶蔽野愛此晴景嘉置酒衡茅下緬思陶公句異代同瀟灑結廬在人境而無車與馬九夏困炎毒出門如探湯不知此幽亭俯仰皆淸光寒流給我濯白雲供我望況有尊中酒猶泛殘菊香

奉和太素見詒

幸有新醪對新菊莫嘆樽前光景促請公更唱自爲詞緩奏金絲續銀燭

南陽集卷六

欽定四庫全書

南陽集卷七

宋韓維撰

律詩

寄秦川馬從事

往嵗逰西謁季長隴云秦樹勝風光分題紅葉蠻牋膩對舉流霞防袖香宴洽翠娥連象榻夜寒嬌鳯泥銀黃未知早晚重攜手惆悵而今鬢巳蒼

春霽憶洛陽

少年結客洛陽時閒傍東風駐馬蹄山色逺饒潘嶽宅波光輕撼娘堤花繁到處紅如堵酒好尋常醉似泥賴有金臺舊知巳應憐魂斷虎牢西

云

抱石情𨿽久爲霖意若何天心如見用風力不消多冷濕朝仙洞寒迷宿鳥窠飛揚終得路曽入漢皇歌

雪

屏翳驅云結夜陰素華飄墮惡氛沈色欺曹國麻衣淺寒入荊王翠被深天上明河銀作水海中仙樹玉成林日髙獨擁鸘裘臥誰乞長安取酒金

東郊

東郊絲雨破浮埃繡騎尋芳兩兩來十畆霜陰靑翳目一篙溪色碧於苔林花泛日鸎求友壠麥含風雉應媒緑栁朱欄多酒市杖頭誰伴玉山頽

春朝

燕語聞多日蠶眠過幾宵花深不辧蝶柳暗欲迷橋便面金環重障泥玉勒驕黃公酒壚上誰貰阮孚貂

晚春

春暉東去月如弦卻拂凝埃敞北軒幾曲云屏空白晝一簾花雨自黃昏庭蕪碧合陰虫息窓樹紅稀鬭雀喧細憶舊歡都入夢習家池上子山園

題余山人壁

一室閉香林蕭然物外心碁聲敲月重屐齒印苔深竹徑茶煙細山園鍛樹陰會當逃世网塵事締朋簪

水閣

約略橫云島欄幹瞰玉淵雨汀翹睡鷺風樹咽嘶蟬緑莓苔地紅衣菡萏天夜深三弄笛月在釣魚舩

戱月

缺處還孤守圓時亦獨棲何曽聞合璧只見是如珪桂子遺秋信方諸寄夜啼建章殘漏促又伴玉繩低

和曼叔【子華慶州防上】

官路飄蓬柰別何塞垣相見此情多酒樽重喜爲親壽華髮猶能繼子歌行樹坐思新種色斷冰應泛晚來波紫荊山下游從少獨把雕章醉後哦

長安畱別七弟兼簡劉郎

二年牢落坐回山平日交親夢寐間關外相逢非素約樽前一笑慰衰顏康衡防牒朝廷逺王粲從軍幕府閒防馬題詩離緒亂霜風蕭颯鬢毛班

和原甫見送

徳義良所慕風霜輕此行放歌畱客醉髙詠見公情祖帳重開席郊原少駐旌還知別後意寂寞對柴扃

送呂寺丞【娶婦歸省親乃赴邠州】

古有從軍樂人今衣防行春風騏驥健朝日鳯凰鳴樹逺秦中道花繁塞下城篇章聞舊俗當爲放遺聲

元日寄袁州仲文兄

前日都門盡鷁飛秋風執別涙交頤淸朝逺謫庸非命直道終申自有時佳句應因子卿賦【道出蘇臺見蘇子美】勝逰仍共鶺鴒期【六弟在錢塘】宜春臺上春歸早誰伴花前酒一巵

九月十日逰象之葆光亭寄曼叔

幾負髙陽約蹉跎此嵗華論心防翠竹感事對黃花寒日淒徵鴈淸霜急暮鴉臨風一樽酒回首意無涯

送戴處士還盧州

早識浮生妄欣陪達士遊觀心非本有於法尙何求煮茗林間寺題詩湖上舟還嗟別後夜風雪擁貂裘

同子華仲連二兄逰湖

濁酒非陶令方池似習家放舡風動柳著岸水【闕】

象之席上賦得寒字

愛子林亭勝髙秋駐馬鞍梨紅先著露竹碧自生寒慘戚傷多事淹畱彊一歡所嗟怯杯酌不得倒吾冠

同曼叔化光遊卞氏園

野圃無人到秋風共子行花臨流水落艸上廢臺生气晚才看菊天寒不見鸎幽閒固多味濁酒詎須傾

和晏相公答張提刑州名詩三首

頌聖

文徳綏中夏威靈鎭逺夷恩靈滄海潤基業防山維漢曲白麟應虞韶丹鳳儀僞儒防景化鼓舞慶淳熙

講徳

上徳欽明代中階翊亮司防龍曜勲業鸞鳯肅威儀復古髙文麗爲邦惠化綏還當奉侯瑞歸輔太平基

陳情

濠上防莊達田中彭澤歸安能陳道徳直可景光輝欣奉燕臺集恭陪漢相威陽春回麗曲淸越滿金徽

西湖雨中同公懿諸君飲【席上得空字】

十月平湖上繁霜藻荇空柳枝橫墮雨波白細生風水鳥飛幽碧寒花折淺紅誰能盡一醉燈火宿船篷

答臨淄公見招

帝思元老付關西公受兵符與命圭應識疲羸須鎭撫便期愚散豫招攜漢家宮殿看龍首秦地山川入馬蹄自愧不才多病者空哦嘉句滯幽棲

獨坐

雪屋生寒勁風燈落燼頻驚號獨過鴈黙坐未眠人世事存傷沒年華故換新還將寂寞意彊與凍醪親

過卞氏園亭

桃李郊扉靜東風拂面柔偶陪連騎客來作探春逰斜日池邊樹輕雲城上樓不須花艷動一醉且淹畱

西軒會中與辛楊諸君同賦【得深字】

一笑聊爲適非關事賞心芳菲逐風盡時序感人深世事無多問香醪且細斟更須乘月色瀟灑坐中林

再逰卞氏園亭

多謝春風意殘芳得我遊緑陰人去逺翠竹鳥啼幽醉舞紛無次狂歌漫不收林間簇車馬欲去尙遲畱

象之以山藥見贈

龍山有逰客贈藥滿筠籠葉漬沙泉碧苗分石竇紅斸應侵曉露來喜及春風卻笑丹砂逺卒勤勾漏翁

和象之同孔寧極逰石橋且簡寧極

春風杖藜客同到石橋邊引袖披云木攜樽俯澗泉嵓花聊采摘野器不雕鐫俯仰元和內熙恬太古前艸心柔可綰蒲葉宻於編澗麀來窺坐沙鷗不攺眠蒙蒙桃李雨羃羃薜蘿煙舞類雩祠日吟非楚澤年魚跳聞急管鳥語似麼弦紫翠羞薇蕨淸香襲蕙荃亂流時揭厲微逕巧縈穿徳義心誠服山林性所便敢令然諾負直以事爲牽圯下履終跪溱邊裳且褰春醪可益釀況有帛戔戔【寧極近有束帛之賜故戱之】

晏相公湖上泛舟賦

小雪未成寒平湖好放船水光宜落日人意喜晴天云薄翠微外禽歸莽蒼前上公寛禮數淸醉亦陶然

城西二首

繡鞅金羈十里塵共傳恩詔樂芳辰千重翠木開珍圃百尺朱樓壓寶津禦麥初長遮雊雉官花未識駭遊人自憐窮僻防山眼來對天池禁籞春

西城馳道直如弦百頃晴波禦柳邊韶樂鏗轟羅帳殿春旗偃蹇近樓舡曲江未賜唐家燕靈沼空思鎬邑篇幾日金輿下閶闔魚龍奇戱出中淵

和仲連兄城上晚步

久積端居滯聊爲散步防靑苔跳怒黽緑樹矯鳴鳩雨暗橫舟浦涼生調角樓不妨乘晚興更盡水西頭

和象之北軒書事

捨北多嘉樹重陰及四鄰淸風常滿竹好鳥不驚人圖史無它物謳吟佚此身應容千里客一醉倒冠巾

久雨奉懷象之九兄

蕭灑崔居士髙閒養性靈涼風滿樽酒永日一函經竹色垂遮戶桐花開滿庭未嗟相見濶交照本忘形

同士則逰西湖

今日西湖好來逰未覺喧柳枝風處亂花艶暖中繁橋逺歸人渡舟移集鳥翻何須更樽酒道勝有淸言【別本作何須樽酒樂】

和象之河上見懷之作

一昨芳郊祖畫輪索居南北對殘春忽傳河上相望意未覺庵中獨處人幾有髙懷投紱冕尙緣微祿走風塵世間萬事徒勞耳淸潁歸來理釣綸

謁晁大夫廟

春艸空庭緑無人鷰自飛英魂傳廟食遺像儼朝衣獘大謀何卒才髙禍所歸空令策畫士千古鑑危機

暮春逰卞氏園

路出淸陰下殘花著馬蹄過城春水靜度墅野橋低池廢靑蘋合林深緑筍齊流鸎知我恨落日再三啼

逰象之葆光亭因以寄之

東亭不到久雙桂長新梢窓靜虫收檐低燕防巢晚花紅自照繁筍翠相交淸景成虛委知君嘆系匏

西軒雨中期象之夜話

積雨空堂暮淸宵獨掩門陳編徒自對幽興欲何言碧艸生墻角丹花發竹根聊持靜者轍一與道人論

晚過象之葆光亭戱呈一首

蕭灑崔家宅重門一逕通竹煙虛晚碧花雨重秋紅傲睨憐苔石徘徊俯桂叢自期新月色不爲主人翁

送休上人之荊門玉泉寺

憐師眞達者於世了無求萬事漚起滅一身云去畱樓臺金地古風雨玉泉秋安得超塵相從物外逰

逰龍興寺

空庭落葉赤聨步得幽尋蘚剝殘碑字塵昏古象金菊煙淒晚秀松日淡秋陰南陌風埃滿禪關只自深

飲方君捨晚歸

慘淡秋原思歸鞍暮向城野風吹酒散寒日上衣明躑躅樵兒聚喧呼獵騎輕村醪處處熟準擬數來行

謁漢髙帝廟

魂魄應逰沛空嗟廟貌殘蒼碑火剝裂畫壁雨闌干帳幙虛風肅松槐白日寒陞堂欲進拜猶怯戴儒冠

雨過化光西齋

華屋衡茅接閒門杖屨通客來非載酒君坐正書空白菊晚霜後靑蔬寒雨中從今日無事來聽竹窓風

頴橋會曼叔坐中寫呈

朔雪淸初霽風生翠栢陰星辰寒殿近燈火夜堂深坐愛溫鑪宻歡從濁酒斟何當老吾裏杖屨日相尋

坐中呈寧極

歸馬系庭栢張燈開酒樽畱連遙夜飲欵曲故人言淸笑非無適長歌未覺喧它時相望意雪屋倚云根

答方祐甫感懷見示之作

壯士何憔悴寒郊獨掩扉有親垂素髮爲客化緇衣風雪燈生暈塵埃劍失威多慚佳句贈無力助騫飛同辛楊逰李氏園隨意各賦古律詩一首

臘近云容變陽生日景添偶然回晚轡相與坐晴檐水緑冰微泮沙明雪尙霑弄襟風力薄著履土膏粘驚鳥不成下寒魚猶在潛翠深荒岸竹黃折敗池蒹礙徑藤梢曲鉤衣棘刺銛辭鋒憐子淬閒癖詎予砭自以淸談勝寧非樂事兼春芳有近信頻此醉厭厭

自靜教院晚步潩上

雪盡岡頭路風和臘後天人安閒淡內鳥下寂寥前凍水晴初浪荒城晚自煙西橋車馬急歸意尙畱連

自城南濠上步月之葆光

厭踏塵中路逺尋濠上行水聲喧夜塹月色滿春城衎衎交逰樂依依里巷情優哉不知老何暇慕軒纓

逰北園賦

多病傷春客經時獨掩扉偶隨防騎出巳見落花飛芳艸微迎履香風細弄衣扁舟可載酒便擬拍浮歸

淸明北園泛池舟中作

路繞髙林盡舟篷出近灣鳥啼靑竹影人對緑波間野色平當坐春愁巧作顏巳知湖榭近飛絮落班班

送王奉議知吳江縣

聞說吳江上長橋百丈虹蠔粘能固本【蠔粘其北水不能敗陳承議云】人度若乘空明委三秋月淸來萬里風君知此爲政名惠廣無窮

孤鴈

節物何催逼翩翩不可畱楓丹湘渚暮蘆白楚江秋隻影侵霜月孤鳴入戍樓【闕】雲路杳安穩過羅浮

陪寧極遊南谿夜還山墅

南谿晚酌罷歸路笑言同家在碧山下人行淸露中鵲飛斜映月虫響暗移叢下馬兒童喜誰知爲徳公

字穀道中

驅車背河去雞犬幾家村山斷春風急云生野气昏涉溪沙水亂步逕艸花繁谷口多幽思靑林啼鳥喧

同化光陪寧極之陽城

不踏南溪路於今五換春能來再聨騎還是舊逰人置酒眞乘興談經或入神歡餘不無愧林壑未還身

之石橋【是日風陰異常】

聞說西橋水樹間不辭驅馬涉風煙疏籬老屋臨官道瘦棘荒茅蔽石田欲下鳴鵶盤木末逺來驚雉落山前瓢中幸有村醪美不怕春寒雨滿川

臨汝遇雨

回風蕭颯過山西一望平郊雨腳齊但使農疇蘇旱稼敢辭客路踏春泥暮投野寺明燈宿聲入幽窓緑樹低明日塵淸洛陽道呼童嚴駕晨雞

普明亭賦

楊柳飛花盡櫻桃結子成蹊陰空淨緑野艶有孤明訪古重來地【予去嵗嘗防】傷春獨望情幽禽亦何恨百種向人鳴

列子廟

廢壘荒祠古空庭獨樹寒精誠褰畫帳事迹問黃冠晦昧塵籠墨淋漓雨壁丹冷風滿簾隙仙馭或盤桓

和晏相公答邵校勘

兩朝典策成揮筆二府勛庸在運籌歷踐枯榮皆徳舉重陪閒燕是恩畱康寧必有神明勞蕭灑眞無世俗憂早晚安車賜髙退碧嵩淸潁從公防

和晏相公初春

春物華猶少春風思巳多新黃先入柳微緑自生波酒興潛傾倒詩情暗揣摩流年不須問判作白頭歌

和永叔病中寄諸君子

幾日東風獨掩門忽傳佳詠感芳辰應緣髙位須憂國未必多情便負春過眼只看花艶疾驚心初見艸芽新狂吟爛醉無拘束始信光陰屬散人

依韻和衝卿槐花

翠葆連陰直黃金布蘂齊流塵一開眼急節重含淒蝶冷相攜去蟬淸無數嘶翻風隨禦水帶雨落秋泥自喜雕零後何嫌采掇稽朝緌暎晨入遊袂拂宵攜慘淡林煙早輕明樓日西臨溪如有此當似武陵迷

送沈學士知常州

毗陵今古號名州況是風流得隱侯吳岫稍迎雙隼斾洛塵凡敝幾貂裘預期庭下無嚚訟還向樽前作艶謳去去國門誰不羨畫舡煙浪入淸秋

和十侄喜象之來飲兼簡龍陽孔先生

世事茫然劇轉蓬一樽何意與君同從容談笑皆塵外恍忽遊從似裏中還有桂華來靜夜稍驚梧葉下秋風欲論歸去令人愧髙臥襄陽有徳公

重陽對雨招介甫

積潦行車絕髙防閉戶眠蕭條黃葉下冷落菊花前廢捲憐佳節防杯想少年君來慰愁坐廐馬疾於煙

答楊辛二君重陽對雨見寄

秋風吹雨入荒城城下籬邊菊艶明佳節相從平日事新詩遙寄故人情浮沈薄宦非吾願俯仰流年只自驚早晚郊扉收退迹南阡北陌重逢迎

奉和府判學士景彞喜雪

朔風收盡凍雲漫細灑狂飄入夜寒潤浹土膏謡萬俗喜聞玉色舞千官川原誰作呼鷹出樓觀朝宜防馬看亞尹勤民流詠嘆一章髙唱掩幽蘭

奉和介甫正月二日

春意來何早乾坤潤澤中雪明初照日云斷欲隨風世事蚊防過身謀鴈鶩同諸君亦詩酒吾道未應窮

何龍圖赴上祕閣同諸君賦詩

華閣岧嶤冠道山羣公淸曉集初筵獨持金印承新命重對牙籖識舊編英俊雍容欣接袂文章疏濶愧懷鉛一時髙會形風什畱作儒林故事傳

和中道逰金明池

出苑花光朱雪動壓波橋影防虹搖飛揚鸎鷰驚髙管偃蹇魚龍近畫橈早識浮名身外事久判閒日醉中消幾年寥落同遊伴還喜春風並馬鑣

江亭晚眺

日下崦嵫外秋生沆碭間淸江無限好白馬不勝閒雨過雲收族天空月上彎歸鞍侵調角回首六朝山

和三兄題蜀中花園

勝事常歸蜀奇葩又驗今仙冠裁樣好彩筆費功深白豈容施粉紅須陋間金不嗟珍賞異千里見君心

南陽集卷七

欽定四庫全書

南陽集卷八

宋韓維撰

律詩

廢烽

耆老不可問髙臺荊棘間一時戎馬散千古暮鵶還事往孤鴻斷人來落照閒興亡無限恨慘淡對河闗

和聖兪天津橋聞歌

飛雪朝來霽朱樓月下過絕云看麗構裂玉墮淸歌醉燭輕搖箔遊鞍不動珂回頭少年樂慘淡一悲哦

宿西京府署晚遊東池【時晏獻畱】

牢落悲春事蕭條作晚遊淸光溢平沼涼思近髙樓碧樹森將合朱欄渺若浮公來慰羈寓華月許移舟

遊龍門歸【馬上作】

洛浦殘芳盡來尋關塞春靑林橫石閣翠壁湧金人澗艸薰衣晚松風落面新愁驅向城騎還踏九衢塵

宿紹隆院

東來鳴棹落河幹喜見孤幡佛樹端不謂塵埃走符檄尙逢池榭拂衣冠淸風明月還相見濁酒枯棊亦自懽寄語京城騎馬客優防到底是閒官

紹隆池上對月

野月來何處東池柳影深防生水風力稍散暝云陰冷極螢沈艸明多鵲動林欲知淸絕興不寐有孤吟

野步

目倦風塵觀身疲鞍馬行春沙迎步潤山雪照懷淸冰水初消色林鵶欲乳聲物華多感觸一動故園情

武牢道中

春寒驅傳馬西度虎牢闗艸樹髙低雪煙雲左右山英豪攻戰地風物笑談間俯仰防今古翛然百慮間

過邵先生居

竹塢斜開逕茅檐半卷書幽閒入髙臥淡薄見平居亂水隨釃引殘花不掃除因君動髙興回首想吾廬

浴普靜同江二李叔中道賦

夜來飛雨濯殘芳緑徧童童佛樹行把酒可勞悲暮節振衣還自喜微涼淸簾不下輕颺鷰別院時來暗靄香自是嵩陽欲歸客爲公聊盡次公狂

冬夜

繁陰掃無迹庭雪尙餘光屋背生寒月林梢綃暗霜昏曈頻廢捲悲淚易霑裳卻想故園夜張燈宿艸堂

同鄰幾原甫謁挺之

河面參差結凍凘淸風不展畫船旗偶驅羸馬知何適獨過長橋問所思可喜身閒親濁酒未忘心競是枯棋憑君莫唱陽關曲自覺年來不能悲【挺之善歌此曲】

寶奎殿前花樹子去年與宋中道同賦今復答宋詩

長條飛動不依欄淡粉濃朱巧作團無語不辭終日立有情曽是隔年防春羅試舞衣新換古錦藏詩墨未漧我爲愁多悲節物欲酬佳句淚霑翰

送河祕校鬲主簿良原

平時太學客文藻士林傳憔悴尙一邑聲名空十年風煙長夏始闗塞濁涇前莫作歸來嘆將軍好薦賢【涇渭之帥府】

奉同中道鏁宿南宮思寶奎殿前花樹子

曽見芳春二月時弱枝繁萼動輝輝難忘絕艷驚心麗重惜良遊與意違好事幾人能載酒感時今日爲霑衣南宮老樹無妍思坐想東風絳雪飛

依韻和貢父見寄

早接英豪論常多伯仲賢風塵一會合歲月幾䢐遷稟性成樗散幹時類鑿圓論心誰合者握手子歡然經訓開前古談辭屈老先春遊同爛漫醉樂屢回旋樂事嗟難久離襟悵獨偏驅車淸汝曲佐幕紫嵩前官興惟髙詠人生得晏眠丹鈆塗舊史杖屨接幽禪嘆息春期失【嘗有此約】淹畱夕夢牽非因傳麗唱何以慰勞悁

和原甫對月招江梅不至

塵事無時已歸休慮暫空超颻廣庭步蕭散葛衣風黙與淸樽對心期靜者同獨憐新月色百過達幽叢

和原甫立春日拜賜歸不赴鄰幾會

上閣羣公拜賜歸九衢春色徧熙熙後房絲竹爭相命窮巷簞瓢亦我期濁酒滿樽聊混俗嘉蔬登俎在隨時劉郎固自多幽思門掩東風獨賦詩

和鄰幾前歲同濟川原甫賞閣後杏花今玆對之有懷二君

春風幾日到蓬萊仙伯初驚杏蘂開繞樹獨聽淸夜漏懷人空對昔年杯坐憐珍賞同心隔愁見新芳入眼來欲折繁枝有所贈九重丹禁照瑤魁

雪中同鄰幾出遊

絮糅瓊霏浩滿空平明騎馬入春風九重城闕寒光外百萬人家喜气中不學閉門徒自潔且欣防酒與君同柳梢花甲從今始便好尋芳下苑東

晚過鄰幾官舍三首

炎日來休騎紅塵喜放船波平涼洗馬樹淨晚吟蟬風至披襟後云消倚拖前潭心見華月歸意一畱連車馬東橋絕涼風滿夕軒水聲通沁苑樹色入夷門每接淵明詠常懷仲理言滄洲如可約杯酒會重論【水北入柴氏主第故云苑】

蕭灑君官舍從來可數來養蓮防濁水薙艸出荒臺芡散初成籍蒲長欲暎杯吾知蔣生逕不爲俗人開

連日休務過鄰幾

廣文自古無羈束況復三逢著令休縱酒不防官長罵驅車聊過故人逰閒中日月隨方罫逺外風雲入小舟準擬墻根菊花好共乘淸露賞髙秋

和歐陽內翰內直對月見寄

新銜佳命上金鑾遞直連初寢未安霜气稍依羅幕重月華先近玉堂寒詔函裁罷騫靈鳯詩句書成舞瑞鸞學省地閒淸賞隔懷賢空向斗杓防【是夜亦當直宿太學】

和永叔內直晨出馬上口占

天門朝日照崔嵬車騎雍容下禁臺淸景每將詩思遣髙情不爲寵名回山林豈要須長往軒冕當知是儻來欲與明公論出處會乘飛雪旁金罍

和永叔思滁州幽谷

滁陽山水翳荒榛公爲開治物物新自作嘉名徧華牓連題秀句入靑岷泉聲尙記巖寒夜花思偏憐谷暖春絕境坐馳髙興動安能碌碌久風塵

和子華兄同永叔飲三班官舍兼約明日飲永叔家

視艸名臣潤色才玉墀晨退共徘徊朝廷無事文書省臺閣相歡笑語開少厭賡酬停落筆旋尋歌舞約防杯廣文主簿官閒冷不是詩情豈合來

寄題周著作江山縣溪亭

結亭遐僻古江山勝絕終爲好事傳溪泛夜聲來枕上峯回午影過樽前禽魚舊識應相樂花木親栽益自憐我抱滄洲未歸恨羨君生計有林泉

和永叔從駕謁景靈宮

馳道塵淸生紫煙帝臨原廟拜衣冠日華先向金輿動霜气猶通玉仗寒後騎綿裘明粲粲侍臣瑤佩響一聞佳句歌熙盛不減都人夾路觀

和子履再遊李氏園

翠竹蒼林顏色老防人安得故時同沾衣似對金城柳握管翻悲楚水楓新鬢旋驚吟後白好花猶記折來紅須知世事徒勞耳惟有淸樽不負公【夢得詩有十年楚水楓林下之句】

奉和楊直講除夜偶書

楊公白首困靑騧坐對流陰頗自嗟半夜星文窮斗次平明春色徧人家漫將愁思驚天運好防新詩待物華何日一樽相就醉爲君先探此園花【諸君有北園探春約】

和周仲章出郊

萬里靑天洗曙霜秋曦滿眼對晴光掃殘遺秉川原靜折過寒花逕隧荒偶入名園逢漆吏逺尋香剎問支郎浮生寵辱何須道幸有田家濁酒嘗

奉答宋中道服除還朝示親友

喧然佳句落神都哀此援琴尙有餘未見校文登子政空傳爲賦似相如道存固可輕華冕談進當知得異書推轂賢豪非我事所期詩酒樂朋裾

許昌道中

荒郊不可望極目盡傷心日薄不開凍風淒還作陰倦鵶飛趂馬寒犬吠依林賴有瓢中酒愁來一獨斟

謁象之同諸君步之東禪院

二年憔悴走京塵匹馬歸來訪四鄰足滑舊諳城下徑眼明重見裏中人靑蔬不沒荒畦雪翠栢常畱野殿春風物自如人事攺夕陽哀淚落衣巾

淸漣磯獨坐

緑篠淸漣得釣磯制名翻與實相違沈鉤不忍潛魚亂回棹常侵宿鳥飛林靄散餘知月上水風淸極怯秋歸興來詩就觴來盡不信人間有是非

謝微之送鴨腳

拔爾蒿萊際微根僅自支勞心勤一漑拭目待三移【世傳此木三移乃寶】穠李慙同列芳橙合並枝絳囊如有惠莫忘贈君時

北園坐上探題得新杏

紅蘤隨風盡團枝泣露光葉深驚乍見實小貴先嘗防綴憐餘萼飄零惜舊香不須悲節物且喜手中觴

送洵陽王令之官

離馬嘶髙樹郊原夏景深還持長者政往慰逺人心種黍侔千戶張魚盛百金江山永嘉詠時寄艸堂吟

答寄廣信六弟

才見髙帆落歸艑又攜輕劍逐戎麾步兵廚裏仍多酒王粲軍中不廢詩絕塞風煙通夕靜近闗楡柳識春遲花時不得同嬉賞腸斷東風把一巵

九日席上賦得茱茰

寥落霜園樹茰房獨照秋實兼蘭佩結香近玉巵浮嗔蘂醒殘醉紉紅感舊逰三英佳句在殊喜繼風流【杜甫朱放王維號三某茰】

九月十日寄曼叔【在象之葆光亭作】

幾負髙陽約蹉跎此歲華論心防翠竹感事對黃花寒日淒徵鴈淸霜急暮鴉臨風一樽酒回首意無涯

和之美春日對酒

髙軒怒馬一憧憧天子端居寂寞中緑酒細斟消暇日朱弦緩撥對春風官閒勢利無從入道勝紛華豈易攻卽此便堪遺萬慮可憐誇者自窮通

又和寒食感懷

絮飛絲墮滿春陰嘆息流光節物深雞鞠自喧防俠地鶯花空思長年心寂寥功業防孤劍淡薄情懷寄素琴我亦新來有華並須防酒白頭吟

答楊之美春日書懷依韻

久宦憐官薄端居惜歲芳世情徒枳棘吾自松篁鐡擿敷經暇檀槽度曲長浮沈歸濁酒感激見新章守道言何固安時志不忘慙無推挽者祝子壽而康

次韻和唐公北使途中見寄二首

文史平居樂塵埃少別心都門開柳色樽酒駐車音漢節光華逺春風藻思深一聞傳麗句淸興靄盈襟殘紅著樹春無幾悵望君家緑玉柸【唐公家有之】美酒應容步兵醉後堂先約戴崇開

史局坐寢戱呈崇文掌學士

閒官身散誕飽食坐欹斜永日槐陰靜淸風葆鬢華廢書良愧馬落帽偶同嘉此適誰知者逢人莫浪誇

和景彛聖兪馬上見槐花【次韻】

天津南望兩涯間蓊若靑雲乍吐山花葉相催何日巳塵埃不斷幾人閒郎官蕭灑裁詩麗博士龍鐘嘆鬢班我獨無詩亦無嘆朝驅羸馬暮知還

寄溫州希用上人

炎塵滿天地懷子邈湖江築隱雲峯亂棲禪石樹雙學禪仍慕孔詩放欲兼龎【禪家龎居士詩百篇皆放違之言】蕭灑髙吾興淸風臥北窓

和六弟苦雨

雷激霆奔夜復晨天街流潦沒車輪淸風皎日收無迹妖蜧頑蛟亦有神洊至巳驚占習坎汨陳深恐敗彛倫蒼生可念非吾力漏屋頽垣不庇身

送思上人南歸

塵埃不可久歸臥故山秋榮利非其好風騷得所求【師自云某來不營號服而多求詩以歸】晨徵隨社鷰夜宿近江鷗聞子禪林勝它年一系舟

送李瑜屯田通判潤州

耳熟江南勝事傳聞君官去便翛然江流截楚紅塵斷山勢吞吳秀色連紫蟹迎霜新受釣黃花吹酒正當前嗟予不得從斯樂坐防秋風發畫船

次韻和之美十日菊

孤根隨地發繁蕊破霜遲但取凋零晚何憂賞愛移物情傷老大人事閱興衰會有陶彭澤淸樽與重持

寄題劉仲更澤州家園

聞君有佳尙買勝不論錢逕鑿蒼林蘚亭開翠壁煙徙花窮洛譜得石記唐年數卷書盈萬言章木以千晨昏板輿往社臘燕觴傳予亦耽幽事西風一慨然

奉和喬年館宿

蓬萊仙構斗魁旁遞直初登漢署郎云向城頭收暝色月從樓角放寒光行防砌菊嗟殘艷坐對書蕓襲暗香景物過淸渾不寐素經讎罷得新章【時喬年校醫書】

又和館西迎駕

宮樹煙開敞禁扉儒冠羅立望天威霜淸廣殿鳴鞘肅日上觚稜翠蓋飛玉勒帊鞍龍在禦錦衣腰劍士成圍暫來直捨支頤坐卻聽簫韶輦路歸

覽楊樂道洛下諸詩

昔驅羸馬望嵩云正值嵩陽躑躅春千古廢興都邑地百年勞苦宦遊身曽耽勝事畱連久忽見新詩嘆息頻君欲買山能遂否它時願作社中人

和仲防誚京塵

輕如遊泛坌如馳朝雨才暗暮卽飛常恐旱風增气勢卻教晴日損光輝衣緇京洛言何驗纓濯滄浪志尙違此物無情君莫誚九衢聲利走輪騑

送石昌言歸蜀

省署聊休直皇恩許過家朝廷寵儒雅車騎有光蕐行色星垣動襃章宰樹加遙知蜀父老夾道競咨嗟

寄題蘇子美滄浪亭

聞君買宅洞庭傍白水千畦挿稻秧生事已能支伏臘歲華全得屬文章騫飛靈鳯知何暮蟠蟄蛟龍未可量莫以江山足淸尙便收才業傲虞唐

和邵興宗再還館

莫嗟華髮尙蓬瀛自古儒生半滯榮學似楊雄老天祿才如嚴助厭承明一簞聊喜安吾道幾騎當知達此生聞說東郊可防手能來從我並鞍行

送劉防殿直官蜀

車馬蕭條西出門憐君宦薄意能閒並遊多得賢豪士久困獨無憔悴顏白酒園林休洛社【洛碧之裏】黃花風露見岷山男兒榮滯古來有收取功名晚節間

送衛眞晏太丞

才名宰相子二十取辭科得縣古稱厲登樓朝見渦疲民勞賦役靜理足弦歌八檜仙祠在知君秀句多

同江謝王出郊

東郊二月天寒盡未成暄永日靑絲騎和風緑酒樽逕抽萱甲細墻倚杏梢繁爛醉誰知者行歌入國門

寒食出郊

都門气象雨餘佳壓盡風塵見艸芽日薄風和近郊路朱紅粉白逺林花堤開獨去媻女柳下相逢輕車絲鬢未催樽酒在不須辛苦問年華

送晁懷州學士

儒館讎書舊侯藩請節行山川猶古气鐃吹自春聲問俗憐雕瘵頒條賴簡平從來冦河內誰復繼聲名

又

退傳淸門世有才使君嘉譽藹中臺未甘文墨工雕篆聊取圭符試剸裁壠上勸耕春晼晚山前聞笛月徘徊明朝建隼臨長道回首仙廬拂斗魁

觀音精舍期鄰幾未至

懶驅羸馬傍朱門來對祗園寂寞春撩亂繞樓惟有燕蕭條垂箔更無人未回山簡池頭馬空愧陶公頂上巾畱得淸風滿衣袖爲君吹盡鬢邊塵

覽鄰幾重遊西池兼簡和叔

積雨連騎新波灩廣池喜聞重到客更作復遊詩逐水無畱絮飄空有斷絲送春吾得地一問故人期【和叔嘗云西池巳罷送春無地矣】

奉同鄰幾對

時律迎陽近天云帯雪低欲飛含气象忽散失端倪絳闕明先曙淸衢凍不泥休祥占歲序佳气動烝黎矯若翔廱鷺紛疑剝楚圭晨昏檐影壬丙辧方迷賀瑞彤墀集淩寒玉仗齊禦筵開省戶賜醴走宮奚屋角懸珠网林梢掛素霓山號悲虎兕淵伏怯哀響求羣鴈喧啾得食雞饑鷹無近擊狂兔有新刲感往悲時物懷幽夢故棲溫鑪期夜擁傑閣想晨躋驗古聞牛目投閒讀馬蹄吾交情不薄今日手同防酒撥新醅酌詩防本字題優防無不可何必剡中溪

照鄰從予假韋蘇州集因以詩致之

都官郎署老平淡古人如更覓蘇州集長依釋子廬室中無淨幾門外自華輿爲問蕭疎意如何善福居

送髙寺丞宰岐上

墨綬垂腰底憐君尙一同人豪固秦俗地古自豳風春色鳴弦外山光隱幾中定應傳善政不日到關東

城西二首

繡鞅金羈十里塵共傳恩詔樂芳辰千重翠木開珎囿百尺朱樓壓寶津禦柳初長遮雊雉宮花未識駭遊人自憐窮僻防山眼來對天池禁籞春

西城馳道直如百頃晴波禦柳邊韶樂鏗轟羅帳殿春旗偃蹇近樓船曲江未賜唐家燕靈沼空思鎬邑篇幾日金輿下閶闔魚龍奇戱出中淵

答和叔見寄

淸霜落堤水知子戒歸舟蹭蹬蛟龍雨翻飛鴻鵠秋文章眞自樂得防豈吾憂南國江山好裁詩寄少遊

和永叔雪

浴鳯池邊雪舞風題詩髙楫杜陵翁懷人共惜車音斷對酒須論盞底空授簡久虛梁苑候引舟誰過剡溪中

【闕】

千載風流未覺窮

南陽集卷八

欽定四庫全書

南陽集卷九

宋韓維撰

律詩

同象之方叔過淨因璉上人

二十年來野逸身懶能奔走傍埃塵偶逢閭裏閒遊伴同過叢林燕坐人世事紏紛寧有盡勞生蕭散不妨頻晴陽緩轡殊多適它日重來訪道眞

之雍丘舟中奉寄少述處士明叔公緼

柔櫓咿啞畫鷁東翛然淸興不知窮新秋艸樹輕涼外落日帆檣逺思中人事感心懷素友年華催鬢作衰翁江湖舊約今仍負腸斷從南萬里風

和三兄立冬祠太乙二首

樓外闌班曉斗垂霜晴宮瓦濕琉璃珠幢羽節嚴仙仗桂酒椒漿潔祠儀寒气導迎通律管神光飛動屬壇壝定聞賈傳開良對天子齋居待受釐

曽爲祝史趨眞館屈指於今二十年琪樹防林成想象直疑當日夢遊仙

送劉景元觀察守襄陽

荊州太守駕朱轓寶筆題詩出禦前應厭笙歌消暇日欲將才業效當年千章翠木雲間寺百丈淸江雪後船看取古來良吏迹蒼碑突兀峴山巓

奉和仲通秋宴

參差天仗拂雲臺雉尾分行劍佩來萬壽稱觴臣節罄九韶張樂帝顏開班趨玉佩花相鬭舞入文茵雪屢回疏賤恭承湛露賜慙無辭藻詠康哉

又和史院晚出

新雨稍添淸禁潤斜陽初下直廬明方慙飽食無禆補更作長廊百步行【養生書有飯後行百步】

奉和運判朝散登樂山亭

防山日日上孤城不問云昏與雪晴六六髙峯長秀色雙雙啼鳥忽春聲心驚流水光陰逝身慕防鴻羽異輕方促吏文嚴指使不知詩興坐中生

運判再以前韻見寄

突兀朱堂冠北城雲峯滿目互陰晴憑欄不負思山意對酒何煩考鼓聲淸話從容雙麈禿雕章溫麗百金輕歸軒未必能相遲夢繞西湖春水生

湖上飲

髙秋水木變淸光荷葉漧枯防防黃習靜久安融子懶乘懽聊發次公狂未甘濁酒欺人老深喜寒花入坐香更謝林端新月色畱連歸舫盡三觴

載酒過景仁東園

地勝依危堞城髙若半峯銜觴驚嵗序雪仰云容不假貓滋竹【新植竹皆茂世傳貓壅之竹下則根爲滋長】須防犬敗松【新松十餘株皆枝葉折云犬所踐嚼】顧慙文俗吏防步躡仙蹤

和張太中館於西湖

湖榭從來與眾同況於淸晏奉羣公驅車卽日趨翔鳯就館初寒聽過鴻霜雪滿髯仍自壯珠璣落筆不知窮太平魚鼈今咸若豈繋區區一老翁

和樂道

紅斾重來鎭故鄕吏民懽喜拂牙牀忽頒優渥垂天詔仍許衰殘守郡章自笑木雞猶獨立【某不能引避樂道深所愧恨】人嗟竹馬漫相將【樂道攺潁豈吏民之望】君皇念舊恩非淺南北圭符各一方

和伯壽祕監

曽陪道論接淸歡屈指於今四十年不用笙歌娛上客直將風月待髙眠黃花一醉猶能否白首相逢是偶然便欲投冠結閒伴家山況與碧嵩連

和曽令綽

臥病河橋與死濵還家重喜見芳春輔藩行釋綏安重仁裏欣聞締搆新危堞徧臨雙逺岫平湖不受一微塵知君雅有超然興香火它年作社人

和子華兄喜雨

膏潤涵濡萬物中欣然生意滿和風�飄先動吟毫紫急灑疑催舞袂紅病手便甘千日醉疲農又得一年丰【去年巳稔】歡聲定有歌堯壤喜气遙瞻繞漢宮

奉同景仁九日宴相公新堂

髙堂突兀里人驚丞相規模固自宏移石逺分嵩嶠色鑿池切放潩泉聲茱茰結佩聊同俗鸚鵡傳杯豈吝情右席先生亦華構便應次第落新成

對雪送花走筆況之

春陰黯黯壓城低亂撲簾帷細防衣梅蘂更寒猶競發楊花未暖忽先飛便思樽酒陪公議【非議公事法不防食】敢望笙歌近使威絕景坐嗟淸燕隔一籃朱白慰旋歸

答趙縣丞

止足常佳漢二臣【二疏】早思幽退謝朝紳奉藩終乏三年最學道才知一日眞目病懶將書卷展心閒得近酒杯頻朝吟夕嘯無厭斁正賴賢賔與徳鄰

題卞大夫翠陰亭

新得亭名號翠陰軒窓環合盡靑林定知野客先回顧何處山禽自好音池面有蓮風气馥城根多竹月華深明年便作歸來計應許攜樽與抱琴

通判郎中以州早休特形詩詠輒依元韻

潁水箕山一腐儒麟符何幸玷恩除未緣秕政休官去眞賴英賢接迹居秀麥川原知雨足淸陰池館愛春餘坐慙老拙無施用空下齋帷學仲舒

依韻答欽之學士艸堂見寄

白首徘徊玷善藩慙君先解左魚還未同一笑淸樽側獨想髙眠翠竹間素節消余寧復壯妄情休盡只餘閒田園雨足官無事趣駕何妨慰病顏

伏防三哥以某再領許昌賦詩爲寄謹依嚴韻

久陪法從常懷愧再領鄕州始覺榮政事敢言前可繼寵光深見古爲輕預裝白酒畱春盎旋剪紅葩出洛城兩道況聞時澤足不妨吟嘯玉杯傾

化光殿丞謁吿還裏某數奉遊集防賦詩道舊輒依元韻

定契多慙國士知交懽重喜故人期莫辭日嚼千觴酒況值春歸百卉枝披竹共尋前會處挿花仍學少年時詞章褒紀明情重坐諷行吟刻屢移

和君兪喜雨

一夜歊炎散烈風淸和從令气潛通誠微敢謂天心應政拙惟希歲事丰便有懽聲南畆俗首傳佳句少陵翁心灰鬢雪無餘願飽食安居與眾同

奉答樂道

禁職臺綱佚舊儒靑林華屋儼髙居炎天久隔揮犀論暇日聊脂載酒車雨逼秋容生戶牖風回涼思入襟裾東朝第一推調防聖主寧容久臥廬

和君兪偶成

竊比淮陽臥幸非莊舄吟政余無異事物外得同心遇興傾浮蟻投閒作戱禽世間並出世於我兩沈沈

和太素同防梅花寄子華

寒林凍卉誰觀者繁艷淸香自得之天賦好花如有待日尋幽徑不知疲未逢驛使空懷逺猶喜山翁亦好奇昔歲一觴今一詠共陶眞意不爲私

奉和樂道席上見詒

大隗山前一老翁幸分州契接羣公飲豪肯放兵先北論合須欣水必東坐對華燈燃寶檠行防紅艷發珍叢良辰勝事從玆始嘉與吾民樂歲丰

奉酬君兪席上偶成

月紗籠合防梅翠幄開滿城均俗樂同閈得君來笑極時傾弁歡狂欲倒罍賦詩慙善祝凡器豈公臺觀燈市井之利得雨農田所急而二者不可以並時乃所願燈徹而雨作也今幸得之輒次原韻以酬來貺

風回協气通靑律月破遊氛上碧天萬盞華燈輝永夜一犂甘雨報丰年梅含宿潤妝先試荑展新柔手不拳云勢崇朝殊未巳坐防澤徧先垓田

再和樂道

鳯凰臺下芳林合鴨子陂中緑水深不惜淸光輸曲沼欲將幽韻伴鳴琴餘波及晉良慙昔春服防沂正在今洗耳濯纓何足道願同沈醉復髙吟

奉酬君兪

夫君有奇尙與世實相差不飲三春酒【入春不復飲】惟防九日花【惟愛菊花】名𨿽賢士籍心自法王家顧我何能爾東風醉弁斜

和君兪春莫書事

舉俗從多事惟君獨閉關廢觴豈爲戒開卷不妨閒小雨淸湖面飛花亂席間應憐狂太守心不到靈山次韻奉答四哥廷評欲垂訪以詩爲示【王四】

臨鄕國兩逢春乞與優閒荷帝宸徳薄敢同商四老論狂難預漢諸臣行吟水際花粘履燕坐林間絮防茵早晚湖波照車馬爲君酌酒鱠鮮鱗

次韻奉答君兪

閭裏幽居几案前迹𨿽相異意同然禪書罷閱成端坐訟牒希投得晏眠情累巳知超永刼身名那復計當年才疎政拙逢嘉歲敢竊天功自謂賢

樂道示長句輒次韻

光陰不覺成陳迹事變何嘗有定期身外閒愁無自入飲中歡興未全衰編排暑後新投酒檢防秋來合唱辭更欲邀君浮畫舫藕花菱蔓滿西池

次韻君兪偶成

我道非生滅天時自去來交親常在席醪酒不空罍黙坐惟聽水閒行忽見梅何人同此適君意亦悠哉雪意凝還解冰紋結復開林鵶時嘯侶城雉不憂媒造適心無礙忘機語絕猜曹溪不欺我何處有塵埃

奉和君兪佳雪二首

老來事事皆拋盡惟獨憂民尙有心深喜天公回气象便同田父作謳吟緣何更得閭閻暖恨不偏於壠麥深禪伯靜中知我意瑯瑯佳句玉其音

居塵不染先生意與眾同憂太守心兩處本來非異事一時都把付髙吟忽驚瑞相家家徧潛助春功日日深擁鼻臨池哦麗句水泉風竹共淸音

酬盈祖中散

勇脫塵冠尙壯年髙齋圖史日蕭然不教歌舞家規在【先公不畜家妓盈祖亦然】善作文章世學傳道舊每思傾濁酒仰髙徒覺愧華顚相君昔展西陂盡好約春風放畫船

和詹叔遊廬山見寄

香鑪峯色壓羣山仰眺頻欹使者冠江面煙波搖紫翠佛宮金碧照晴寒宻藏幽谷梅千樹散走鳴泉竹萬竿今日頓驚塵慮盡一章佳句雪中防

東禪院坐上作

山林曽是自由身豈合區區入世塵蕭散未能忘故態優遊聊喜及時春閒中濁酒偏親我風外飛花欲趂人多謝鳴鳩催對雨坐慙無術粒斯民

次韻和李公達見寄

五分符竹盡吾鄕聖主恩私溢故常攬轡豈能淸北道【京西北路】支笻時得問西堂【毗盧長老】湖邊凍柳生春意月下晴梅動暗香乘興可能同一醉聞君筋力尙堅彊

答張念七得科見寄

少年初見一經橫籍籍文場藹俊名抗志直思追二祖【君家再世第一人登科】得官今乃後諸生賜袍便欲欺芳艸賀酒猶能及落英我亦林泉有歸興待君吟嘯樂升平

和朱主簿遊園

白首昬昬度歲年忽聞春至便開顏溪頭凍水晴初漲竹下名園晝不關旋得歌辭教妓唱逺尋梅艷喚人攀如今尙有官拘束解組歸來始是閒

和微之燕西湖

三月韶華大半過好花零謝已無多暮年光景如殘夢浮世塵勞付浩歌防子有時眠岸艸啼禽終日在庭柯白頭不作垂鉤客辜負春湖十里波

和微之喜雪

凍雨吹花六出成髙樓一見瓦【闕】巳驚宻勢昏羣岫更想余霖及列城照水【闕】生秀气跳枝喜鵲弄和聲曽陪舞蹈丰年【闕】擁溫貂夢帝京

和微之

庭訟蕭然晝景淸每因閒暇接耆英言詩屢奉從容論對酒常懷淡泊情解秩尙思嵩嶠色入朝還聽禁鐘聲憐君壯歲多畱滯不盡鵬摶九萬程

登湖光亭

雪盡塵消徑露沙公家池館似山家翠痕滿地初生艸紅气通林未放花匝岸平波淸照鴈壓城危榭斗回鴉自慙白首猶圭組此地年年賞物華

千葉梅

南園卉木徧春光獨愛瓊葩掩眾芳不爲雪摧緣正色忽隨風至是眞香未經采折防罇酒忍見飄零入野塘醉客爲予簮白髮欄邊幾【平】作少年狂

曹通直以顏魯公墨迹題辭乞詩刋石

臨池餘事得忠臣白刃林中不動身見義捨生安爲巳懷諼保位獨何人英名在世長如日遺像於今凜若神【汝州開元公遺像在】一覽【闕】誠方自失羞將句刻蒼瑉

答張念五見寄

林泉蕭灑逸平生不識人間寵辱驚美質自全荊璞貴嘉名長共洛波淸身𨿽貧約非原病詩爲窮愁似孟精命駕髙蹤久無繼一時風義獨歸程【近者正叔侍講惠然見訪聞之謂無多愧】

閒房書事示五弟及諸侄等獻肅公

老病歸休得桶樓吾廬蕭灑樂天倪北窓偃臥都何有東閣過從亦自揆碧檜輕煙無鳥哢【庭檜終日無一禽鳥棲止】緑槐風細或蟬嘶世間萬事全如夢豈得南華物我齊

次韻

勢利拘牽無巳時超然眞樂絕端倪家風淡寂從今見人事塵勞與我暌門外旌旗猶坌拂轅間欵段巳鳴嘶何當解組如初約直與西京二傅齊

和景仁之什

美疢隨冰釋微陽應律生嚴風散餘燠宻雪暗深更預喜防杯集當期防杖行知公有新慶金奏動皇情

桃花菊

誰測天工造化情巧將紅粉傅金英武陵溪上分佳色陶令籬邊得異名不使秋光全冷淡卻教陽艶再鮮明甕頭消息香醪熟何必黃花便可傾

又

霜女星娥不俗情施朱防出淺深更平泉記上遺嘉品本艸經中注別名气得淸涼開更早色霑寒露久逾明今朝樽酒來籬下不爲重陽爲爾傾

次韻奉同景仁答防之

鵶腹靈砂養就丹知公不復更衰殘洛川花下經春醉潩水亭邊盡日歡白髮髙吟思老筆靑娥嘉贈竚華鞍淮陽過客如相問莫道閒人姓範韓

覽景仁君實議樂以詩戱呈景仁

少年議樂至顚華作得文章載滿車律合鳯鳴猶是末尺非天降豈無差勞心未免爲詩刺聚訟須防似禮家一曲銀簧一杯酒且於閒處避風沙

奉和樂道

昔聞有客薦揚雄淸世文章又見公奏賦獨髙天下士辭榮逺繼古人風懷賢不啻三秋久置酒須期十日中幸有紅芳妝防在可無多愧白頭翁

和景仁湖中

繁花亂委茵鋪錦弱柳交垂緑作籠竹影入波添舊翠橋陰橫岸見新紅【新作西橋】臨觴善謔如平日落筆佳章有古風早乏斯文華國體更將何術代天工【答景仁斷韋之句】去冬防君實示嘉篇懶拙不卽修謝臨書走筆深愧浼瀆

南園百艸雨中秋把燭題詩寄驛郵意重不辭終日防韻彊深愧隔年酬登山屢赴幽人約築野猶稽聖主求命駕幸無千里逺春湖艤楫待君遊

寄題曹大夫棲眞堂

聞君初欲掛冠纓便構玆堂不日成桐檜茂陰歸後得煙霞髙興坐中生禪心皎月通宵靜詩思寒泉徹底淸十五年來飽閒散紛紛人世自浮榮

南陽集卷九

欽定四庫全書

南陽集卷十

宋韓維撰

律詩

冬日喜雨呈穉卿景仁

嚴冬溫气襲人間忽聽繁聲慰病顏從律好風千里至執權眞令一朝還頓抽隴麥全如揠欲綻江梅已可攀主尹勤民嘉歲望徑攜歌皷樂幽閒

次韻和相公九月八日所賜詩

叢頭金菊層層閙木末丹花艶艶紅美景歲時暌壽斚流光朝暮閱疏鐘詩成洛社騰郵置夢繞伊川捧杖從早晚安車來就第樽前重奏喜相逢

宴湖上呈穉卿

熠熠螢光艸際流及時髙宴落霞洲繁急筦宜淸月細蘂濃芳艶晚秋飛鷺欲來迎畫舫跳鱗如喜脫金鉤【公許湖魚以不殺】知公加數爲醇釀應許閒官爛漫遊

和曽令綽買宅貽景仁

久治【平】孤學慕軻丘投老還鄕寡所求蓬蓽隨緣安靜黙林泉乘興訪深幽髙門此地成君志方駕何時寫我憂白首故人知所待一竿同釣鴨陂頭

和安國天鉢拈香

杖防乘緣利有生聞風猶得耳根淸去年俱是凝然軆存歿徒傷妄者情靈骨不隨煙共盡眞心常與月孤明世人欲識泥洹路問取師今第幾程

後園雜花特獻輒書呈子華兄

向晚低云還作雨稍寒飛雪又隨風新牙展盡枝頭緑落蘤飄成水面紅身外有名皆是妄杯中無物未爲通扁舟少待暗陽放西閤何妨一醉同

和子華兄方惜鸎聲之晚今忽聞之

山鳥凡禽處處鳴獨憐淸囀久無聲起從巖谷春風晚飛過林塘霽日明不爲好音輕俗耳自逢眞賞動詩情少年樂事今拋盡節物催人只自驚

陪景仁赴況之湖上燕集遇雨

炎蒸消盡作濃陰湖上玆逰喜重尋急雨洗開荷芰色淸風借出筦音涼生頓覺絺衣薄歡至寧論酒盞深善謔淸談都有適過從所得在知心

和子華湖上避暑

堤邊楊柳無窮碧亭下芙蓉四面紅島影低回明鏡裏荷香浮動緑樽中淸心不厭飛山雨動髮時欣過水風鼎足坐談非俗侶不歸名教卽眞空

和昌言太中

眉秀瞳靑卻少容精神彊健幾如公相逢細雨開籬菊自愧繁霜滿鬢蓬談道逺追西域祖題詩今得少陵翁鋒車北去歸何日且願從容一笑同

贈昌言太中

春風吹袂逾嵩嶺秋雨隨軒過頴亭達理偶同無剰語論交𨿽晚便忘形兩株枯木同危坐數朶寒花伴獨醒【昌言不飲】鴨子陂頭好光景幾時重見聚華星

和子華湖上書事

淸霜雕逺木潩水溢西陂畫鷁淩空界鳴鷗矯翠漪菊殘猶可折竹宻不容窺物我同眞際誰當憚四知

和況之提刑途中遇雪

云凝野曠接髙低切切寒侵使者衣客路怳驚霜鬢攺家山回望玉觴飛更添宿雨催花潤未放春雷起蟄威柳色壓堤淸澑滿艤舡持酒待君歸

公時遺石橊

髙冠趍尹君方掾【成都】促席迎賔我已翁【河喬】交態不忘平日厚歌聲猶似少年工映堦露菊秋吟苦盈筥霜橊歲問通每與東鄰話知舊白頭彊健幾人同【景仁】

同三兄安公亭看雨

髙堂六月苦炎曦雨逐輕雷過後池水面涼生跳赤鯉林端聲寂語黃鸝翠深岸篠無風亂紅重薔薇到地垂淸景𨿽嘉歡意少白頭支策坐題詩

偶成寄曼叔

紅芳落盡鴨陂邊白首傷春倍慘然自愧閒官消永日獨吟佳句想當年早休諸吏眠齋館時引雙童上舞筵聞說年來亦歸興琳宮仙籍舊無員

和君兪歲暮偶成

凍水迎風解芳芽逐日新不驚身漸老還喜物皆春發短頻添雪心虛不受塵雞豚如有燕莫忘社中人

和景仁賦才元寄牡丹圖

勝事常歸蜀奇葩又驗今仙官裁樣巧彩筆費工深白豈容施粉紅湏陋間金【洛花有間金者】不嗟珍賞異千里見君心

登樓書事

病起思遐眺玆樓寓一歡煙蕪連雨腳秋稼入云端驚鷺銜魚起饑鵶啄果殘憑誰圖好景畫手世無寛【範】

次韻君兪

世事眞千變年光又一新舉生皆是幻熙我莫如春嘯傲盈罇酒詩書滿席塵園林巳芳意懸榻待髙人

積雨成雪呈子華

寒威暗襲春和去坐擁重裘僅自溫對景直須忘適適隨機聊耳不言言興來一笑非緣酒道本無憂豈在萱欲與何人論此意竹風松雪滿西軒

和景仁

平池旋漲西山雨宻竹頻驚北戶風垂箔屢銷檀炷紫出門時看杏梢紅酒成豈見甘而壞【宻酒】花在須知色卽空【公所未達】只怪雕章今日至不知淸醉昨宵同

登城樓呈子華

麥苗黃熟稻苗靑餉婦耘夫笑語聲樓上淸風簾箔靜田間白水鷺鷗輕展親會集從容樂娛老謳吟放曠情羽孽漸消民食足更無餘事計虧成

遊曲水園和景仁

樓峻城千堞堤長竹萬竿艸芽生戢戢花蘂落漫漫走筆狂吟放扶笻醉步跚屢回宜舞袖甘著墮防冠野老來窺坐沙禽不避觀兩行桃艶暖一道柳陰寒縱棹非尋戴掀車免效欒官曹嗟倥傯農事閔艱難急景三春好浮生幾日歡康彊直行樂此興不應闌

又和子華

沈陰消盡見春和初放扁舟溯緑波水際踏靑憐日暖林間舉白爲花多狂從田婦窺籬防醉任家童刮鼓歌年少縱歡饒防檢老歡終不掛誰何

同化光飲象之家

又從鄰捨客來折主人花防處當年似悲傷老去加興長歌易放情宻語無嘩歸路生殘月春風醉袂斜

襄城道中懷曼叔

吾交作尉地南望一淹畱歲月催人老山川記子逰向城非昔勇遇物更春愁獨喜髙陽近嵐光逼馬頭

和謝主簿防西湖

云陰開剝日光穿和气隨風近酒船湖面波淸渾見底樓頭山碧自生煙興長不忍回孤棹歌懶才能逐緩弦因子樽前話歸計醉魂先到峴山邊

景仁招況之聞用歌舞望門而反作此戱之

一夜嚴風結素波盍簮寧避曉寒多範滂攬轡方淸俗墨子回車豈惡歌云外鴈寒驚歲晚林間鵶語防春和知君不久承寛詔始柰紅裙緑酒何

對雪防梅

持梅況酒誠爲得對雪看梅始見眞失素定應潛送臘露紅如欲巧矜春神凝姑射今仍在云覆巫峯曉更新誰識仙家事嚴祕舞妍妝靚不傳人

襄柑分惠景仁以詩將之

荊州解紱十經春回夢靑林繞漢濵霜气輕寒催柑實渚波餘潤作甘津僧園采掇寧論數客路奔馳竟占新雪意垂收髙會缺分金聊助席間珍

答微之

南圃攜樽數西陂縱棹同除書褒晚歲歸馭觴西風節物蕭條後交遊寂寞中何時還一笑池上舞驚鴻

和衝公上人

逺色分諸島淸光湛一陂鳥行排夕照竹影亂風漪道體煩摩撮禪心絕占窺由來輸範老佛法不曽知

和盈祖中散見寄

朝言民事兩無禆謝病還家獨掩扉散髮時從溪叟樂荷鋤仍逐野農歸山當樓檻千螺髻柳繞湖波萬羽旂雕鷃逍遙各天分槍楡何意著雲飛

和景仁同遊南園

喜公新就好林塘方駕來遊屬盛陽廣廈陰涼回暑气平波炎赫變秋光酒中未免分淸濁身外何曽校短長地勝人髙多樂事須知洵美是吾鄕

和三兄遊湖

竹陰回抱柳陰敷石色靑靑潤不枯暫到巳經風力勁更淸湏待月輪孤波涵天影迷髙下云覆山光變有無暑退疾淸人意健縱吟狂醉是良圖

和景仁探春

山色靑螺髻淸波緑鴨頭巳欣春事起那問歲陰流玉蟻新浮盎金鱗恰上鉤衰年怯多酌尢怕範家甌【景仁甌小而深】

才疏非所用身退此其時靜黙安虛室憂虞履薄凘景和聞鵲稔花近候梅知杖履從玆數非公孰與期

和況之

湖上和風艶翠漪柳枝搖動艸芽齊珍禽防翼嬉晴日遊女紅裙上大堤新試畫舡浮鷁首卻慚美盎乏駝蹄喜君不負持杯約正是桃花水滿溪

和子華兄聞布谷聲而鸎聲寂然

楊花飛盡葉成陰坐閱啼禽百種聲戴勝催耕當是月杜鵑遺恨豈今生及時燕樂風騷急感物傷嗟老大情自笑拙艱成底事十年不聽上林鸎

和景仁元夕

月上朱樓角風搖翠篠層傳聲回步輦滿目爛行燈簫鼓千門沸弓刀萬馬騰詩翁懷盛事眉雪慘霜稜禁戶千通鼓天街萬防燈懷君瑩如玉驅馬不嫌冰樂事防流俗狂遊記舊朋回思眞夢幻不待訪林僧

展江亭防海棠遇風

少陵昔日冨辭華愁見飄零萬防花寫物髙才從古少傷春情緒此時加恨無巧語讒風伯直欲狂圗系雨車莫怪晚來觴屢嚼白頭判得醉流霞【前詩嘗有此句】

送李宣徳爲縣太原

昔叨符守訪鄕評守節安貧得水名道在莫嗟爲邑晚祿微須喜及親榮風吹白菊籬邊別雨落黃楡塞下行善撫疲羸修分職邊庭無事正休兵

和君兪屬疾見詒

宻桐新篠晝陰陰獨想禪房燕【闕】

何者病一塵不立本來心生涯易足惟髙枕物累難除是苦吟乘興幾時回杖履後池泉澑有餘音

和太素喜景仁新宅

處仁由智古常然賢者寧同聚所寰植木便知如渭水結茅仍得見箕山杯深不許嘉賔訴花小湏防稚子攀投紱歸來無異事許公詩酒斷生還

況之席上作

桐葉翻飛荷芰香好風吹暑作淸涼便驚簾幕生秋气徑促金絲盡羽觴浮世已諳身是幻髙歌莫笑老仍狂知君不久還符竹爛醉猶須教十塲

和昌言謁見景仁所居話及洛事

重遷豈是賢人累樂內非期俗子誇萬瓦生煙新起第一經消日舊傳家浮舟共愛淸湖色披竹時尋曲水涯未信閒中無事役隔年貪看別都花

和貢甫

十年燈翳視浮榮兀坐翛然槗木形別後情懷非往日老來光景似流星厚恩未報心徒赤多病何從髮復靑一覽雕章思舊好忽如醒病得初酲

賞梅花有懷曼叔

逍遙堂下去年梅【避去字】還向春來撩亂開白髮每思同泛客紅芳應怪久停杯鴨頭新浪暌遊泛鷺羽遺民寄剸裁聞說鈴齋多暇豫何時度曲逐風來【久不覩新曲】

送曹大夫歸家

飛盡楊花見緑陰飄然輕蓋返家林野堂泥落歸雙燕紋簟風淸戱一禽秀麥柔桑皆有望髙軒華衮久無心知君自得閒中樂早寄新詩別後吟

寄防之通議

十五年來自在身晴天萬里見孤雲閒中密迹常同俗老去忠言尙愛君一坐精神歸素髮兩行歌舞避紅裙早梅時節華燈夜日車公共醉醺【紅裙公美自攜】

和宋中散寄題景仁新池

北顧興王府東瞻象日畿稻塍常借潤黍尺詎能晞鷺浴菖芽短魚跳荇菜肥樂亭初置酒試舞旋裁衣逸冀相從老防鴻自在飛月遊刳小艇雨釣築新磯栽挿期春事追遊惜晚暉气同均我爾道勝絕從違安燕興棠棣艱勤陋采薇如何宋中散畱滯不成歸

範公新池

忘機人似漢川陰取友從來亦斷金華屋萬楹開裏第淸池十頃是家林笙歌喧甚猶能黙觴斚飛余不廢吟便欲與君從此適藕花風外一披襟

和景仁喜晴

濃陰開積晦和气散餘淒碧愛城陰艸紅知花下泥啼雞一聲盡歸鴈數行低溪路桃爭發湏防去棹迷

黃葵花

池上朝來玉露零檀心先向日邊傾側金巧樣新成盞蒸栗溫姿始號瓊芍藥未應推艶品牡丹須合避姚名秋花碎誰能數醉眼逢君亦自明

又

春花夏蘂已飄零秀出秋芳一朶傾稟賦定應全得土遮圍須合盡雕瓊鵠衣照水勻顏色仙袂無塵莫壯名應笑菊花妍意少籬邊冷落伴淵明

和微之宴景仁新第

華構經營不日成宛如圖畫著丹靑溫貂宻坐浮香篆緑蟻盈斟照弁星得地新篁皆嫋嫋淩霜修檜自亭亭祝公眉壽長康樂不學癡人事醉醒【退之以不餔糟啜醨爲癡】

寄侯官知縣呂宣徳

鴨子陂邊昔並逰別來頻見藕花秋十年已慣身蕭散百里空嗟手滯畱道在豈常忘塞馬機閒眞可伴沙鷗平時几案應多暇還有妖歌近耳不

和防之宴張大夫家園

郎官髙會一時賢勝踐幽棲近接聨敢論懷黃誇故國聊欣垂白上華筵同心況是論交舊二首何疑貴老年東裏作詩成故事明珠當盡落吾前

和王都尉

乘槎天上客脫帽酒中仙談笑非俗韻歡欣忘我年浩歌輕白雪宻意得靑蓮詩就西樓月畱爲好事傳

和子華安國明空頌

欲識眞空理須明動用間色心全不礙生死豈相關捲箔涼風動焚香晝景閒回頭大行路滿目是靑山

和三兄晚飲

乍去炎氛濁暑中髙懷幽事不如窮乍憐老竹梢云碧巳見新梨著露紅回雪舞腰來洛浦仰天歌韻有秦風雄圖壯節消磨盡所得淸樽一笑同

送辛十七作尉鹽城

少年嘉譽冠諸生白首靑衫僅有成千里辛勤州縣職一觴淒慘裏閭情家臨潁水花催發栁繞長堤絮撲行寸祿折腰何必去道存心在卽淵明

棣華堂

錦衣賫鉞耀當年心在王家迹在邊論議每先諸將勇規模仍襲仲兄賢一朝華棟飛翚動四坐淸觴挿羽傳欲賦酬章慚懦武白頭終日誦塵編

和十一侍郎

地傳槐大井泉深昔侍先庭此鎭臨奉使共成三世澤思親還愴百年心懷金豈足驕顏氏抱甕徒勞拙漢陰抖擻塵中千萬慮海風髙處坐披襟

送門客李秀才赴省試

傷思易子聞前戒務學求師是至言豈有車魚延上客欲將詩禮示諸孫靑衿散後人千里黃菊開時酒一尊壯歲雄圖當自勉未應長嘯入蘇門【蘇門山召之舊隱存焉】

累日不到中園晚步閒詠

南陌西陂趂物華歸來扶杖重咨嗟緑羅淺淡新開葉紅玉玲瓏半謝花泉澑拍池初跳鯉柳枝含雨不勝鵶啼禽亦有傷春恨百種鳴聲到落霞

和子華同程中散燕湖上

林塘瀟灑夏陰初翠竇紅芳助燕娛不用俗音流樂府自期仙禦下蓬壺金跳巨鯉開紋浪雪灑羣鵶度緑梧日落人歸尢勝絕藍輿回首盡城隅

和景仁寒食

韶華巳過半感嘆固多同萬室初蔵火千花競笑風林光髙藹藹山气逺蔥蔥灑淚松阡裏傷心白髮翁

和景仁同稚卿湖光亭對雪

共喜忘懷勢利間每逢嘉景便開顏梅花冒雪輕紅破湖面先春嫩緑還浮蟻濃來當爲釂防鴻髙舉不須攀我慚習气歡狂在未及仙翁一紀閒

和仲防在髙陽日作詩見懷而不見寄

常記當年並馬鞍翛然無事世塵間獨憐交契如君少仍喜官曹共我閒卻顧遊空歲月欲傳佳句邈河關從今會合尢須數此別相防鬢已斑

王巖叟招飲南園【得殘字】

翠木珍叢百畆間我來𨿽晚及春殘未嗟流景飄蓬疾猶喜餘芳對酒防斜照舒遲明埤堄淸陰迢逓覆欄幹慿君莫剪髙花盡畱挿逰人醉後冠

謝堯夫寄新酒

故人一別兩重陽每欲從之道路長有客忽傳龍阪至開樽如對馬軍嘗【嘗怪杜詩曰洗盞開嘗對馬軍及得錦屛山題名有寄河南府使馬軍送新酒者然後躍然】定將瓊液都爲色疑有金英借密香卻笑當年彭澤令籬邊終日嘆空觴【陶靖節云秋菊盈園而時醪靡至】

寄致仕李洵大夫

買得田園便退身世間今作自由人不爭路上風波靜無相光中日月新紅葉委堦非異物碧峯當戶見全眞知君未放狂心歇興在陶公漉酒巾

南陽集卷十

欽定四庫全書

南陽集卷十一

宋韓維撰

律詩

送海印住香嚴頌

枕石潄流塵外趣隨緣應物谷中聲更無賔主能酬對自有兒孫可使令萬古淸風歸法語一輪明月伴經行鼇山成道知何日時竚雷音警妄情

宴逍遙堂

朱顏緑髩盡才良永日逍遙宴此堂樂事巳先桃艶動歡情仍共雪花狂夢中身世知虛實醉裏光陰任短長榮辱譽非那復問無何有處是吾鄕

贈香嚴敷老慧照上人

勝地名藍代有人惟公傳得國師眞蒼崖翠壁風流在傑閣隆樓指顧新半死半生排俗世一顰一笑是家珍欲知聞法諸天喜庭下於今有瑞筠【師增葺寺宇一新傳法之初忽生竹異常遂以瑞筠名亭】

公美侍郎賦詩見詒次韻答謝

哭兄悲友老來情黙黙終朝究道精雙轂幸回賢者駕一觴聊展故人誠身隨風力常無住辯若河源每自傾早晚東城見華屋與君垂白話無生

和三哥立春卽事

靑帝收寒嵗令回防幡今勝下天來人聲愷樂歸歌缶風气恬和拂壽杯髮逐時光明似雪心諳世味冷於灰西堂梅蘂今年晚應待安輿到始開

和子華見寄

松栢無心自後凋此心無物更寥寥伯夷豈是歸周晚孟子空嗟出遙談道每嗤猶有待當官常欲取非招荒園寂寞無誰語蘭菊幽香沒艾蕭

和太素大雪苦寒

晨興出戶望一色四方齊旋委淸池失偏欺翠竹低杯深憐絕景毫健得新題麗藻思風絮衰顏怯凍梨【古人以老人顏色如凍梨謂之梨老】

答杜李錫觀鄕老堂

華髮蒼然亮直身誰將防筆欲傳神論功顧我常流汗好事煩君爲拂塵漢閣寂寥班氏贊伊川瀟灑白公眞懷賢卻坐酬嘉句空覺中郎善愧人

送太素南遊

戕性傷生俗所同人間今見百年翁無稽不學公超霧有待猶嗤禦冦風心到靈源千慮息气隨眞火百骸通臨觴不用嗟離濶達者相忘道術中

和定國廷評

孤身萬里逐流人兩見炎洲末利春勲族每防朝念舊聖恩方與士更新忘憂自有禪心靜禦瘴無先道气醇傅野爲霖非我事願聞雷雨躍窮鱗

和昌言喜雪

萬里多仁徳有鄰故交仍佩左魚新歡娛每恨流陰駛談笑幾還太古淳浮蟻生光盈壽斚驚鴻取勢落華茵題詩寂寞髙眠冷笑殺尊前起舞人

再和昌言喜雪【別作和景仁喜雪二首】

精禱潛通上下神恍然佳气一朝新隆樓傑閣偏宜曉槁木殘荄盡變春有客裁詩傳錦段誰家度曲試朱唇相思不得相從樂虛作箕嵩無事人【又作自在人】

愧無奇策輔吾皇乞得閒官老故鄕壯志未甘悲白髮歡情猶看舞紅妝長歌不計閒光景吟苦難滋舊肺腸多謝同心二三友每傳佳句挹華觴

玉汝弟創治新居作詩見詒次韻爲答

止足嘉言每念玆不應華發嘆歸遲非關啟第誇三戰直爲營巢欠一枝盛放淸風來北戶細分鳴澑入西池【六弟池同用潠陜水】十年契濶多遺恨今日欣同仲氏篪

次韻玉汝弟乞致仕不允

人生大節在行藏七十歸休有舊章紅斾碧幢𨿽帝寵紫嵩淸潁是吾鄕老依蓮社心衝寞夢繞楡關路杳茫何日安車解歸鞅濁醪雞黍晏東崗

寄謝師直

十年三退臥吾廬解組歸來始定居數畆家園荒杞菊一池秋水拂龜魚臨花對月難忘酒詠古懷賢不廢書更欲兩忘眞俗累逍遙常禦白牛車

對雪偶成三頌呈芳公長老兼簡收貴二上人【二見絕句】

誰識天公造化情珠樓玉殿一朝成色空無有何能辧陵坎髙低本自平定見烏雞遭指注寧分皓鶴失鮮明可憐辛苦齊腰客不悟紛紛覿面呈

送芳公長老歸法云

水際茅亭竹下庵淸談竟夕不知厭伽佗善巧何能繼經藏幽深亦許覘額內珠存𨿽本有眼中金落復誰拈圓通到日如相問爲道春來米價添

送崔朝請通判徐州

與君仍世接遊從造次相惇徳義中善繼家聲名父子不追時好古人風防光豈受長繩系妙道才容一綫通待得鈴齋民訟簡更將此理問龎公

送曽通直入京

敏學髙文俊茂身少年今見魯公孫明心早得無生意淸耳常聞有味言緑鴨陂中春縱棹芰荷池上雨移樽臨分有贈非他物聲利精忘道始存

呈諸先輩

謝事歸來老白頭杜門終日絕營求顧慙義禮非先得竊幸英豪許並遊介壽又逢春酒熟貽詩常駭暗珠投自慙筋力難爲禮不及低回奉獻詶

送堯夫知陳州

亮節金堅气玉溫入登廊廟出藩垣談經每盡先儒意議政居多長者言恩卹疲羸蠲重賦禮加耆耄屈常尊白頭但祝公歸早南陌東陂並短轅

與林大夫謝靈壽杖

萬歲山中美木成【木生此山】古今靈壽得嘉名龍鱗未測他年化蝸角先從每節生【每節生四角】禪擬問來須便打醉思吟後不妨行使君有惠憐衰薾欲報慙非思淸

送孫廣

文才武略有家防懿行鄕閭雅見推乘障詎能申逺業偃戈良喜遇淸時風吹秀菊籬邊發雨落黃楡塞下悲白首情懷何以慰從軍早寄仲宣詩

和玉汝弟甘雨應祈

后稷明農佐有嬀恥令世有一夫饑勤民事業能如古閔雨精誠必應時頓覺防涼生水際尙思餘潤浹天涯卹人自享宜君福【古人云是宜爲君有卹人之心】小疾何須更祝釐【弟方苦痺疾】

六弟親詣松楸時祭

上冡還家古所榮白頭今日倍傷情懷今又出髙陽裏夾道爭防太守旌應念少遊嘗有語可能疎氏獨髙明昔湖水色淸堪濯毋使塵埃久污纓

筵上遇雪贈人

前賢遇雪方乘興何況雪飛歡興時自古難並惟美景人生不飲是癡兒顚狂故態無先舞淡薄幽懷子獨詩安得瓊花更飄灑常令此物及蚩蚩

寄李公逹

早爲書殿同遊客嘗貳侯藩共理臣流景又逢黃菊節狂懽猶記紫荊春【回中山色】浮生幾度花前飲【京師相遇每一飲】訪舊多爲柏下人聞說眞乘得深趣暫拋珍禦出埃塵

謝厚卿載酒見過

黃花池館雨餘淸載酒親迂太守旌交契早陪廊廟語賔歡曲盡裏閭情【所招賔客皆某里中遊舊】尊前白髮時間樂燭下紅妝分外明今日始諳閒气味十年枉卻嘆勞生

和二首

壯歲希髙事獨淸介然何意慕三旌無邪每奉先儒戒有犯常存狷者情任重股肱慙暗弱老全骸骨賴休明非因大斾閒來往仲蔚蓬蒿繞捨生

應爲開門近太淸故攜歌管逐雙旌酒逢歡後寧論量語到眞時不屬情木葉吟風千籟作菊叢含雨萬珠明知公几案常丰暇詩思如泉日夜生

謝李公達惠詩答

功名無得得閒身位列東朝愧漢臣【二疎皆傳】空性屢撈潭底月浮名記禁中春知音罕遇忘言士絕學常思過量人莫取無心心外道此心生處卽爲塵

次韻和厚卿答防之

秉節當官號直淸非招不往爲【仄】虞旌書聞玉座光儒效任久琳宮長道情老縱筆鋒尢壯健醉評花艷益精明吾人豈是蓬蒿士黙黙拘攣過一生

和防之

風騷宿將勇於行白日堂堂整斾旌再鼓未甘衰戰气千毫猶可奉詩情忘機始驗朋歡浹受惡方知酒令明了得本來常寂滅一塵何足累無生

贈卞大夫

鏈得朱顏老不衰歸來三徑有餘資靑林蔽日深開第翠竹生寒宻映池明月泛觴頻度曲華燈照序未收棋白頭黙坐公毋怪獨愛泉聲入夜時

從厚卿乞移水仙花

翠葉亭亭出素房逺分奇艶自襄陽【此花折置水中月餘不悴】琴髙【水仙名】住處元依水靑女冬來不怕霜【冬月方開】異土花蹊驚獨秀同時梅援失幽香當年曾效封培力應許移根近北堂

謝到水仙二本

黃中秀外幹虛通【此花黃白中黃莖幹虛通如蔥本生武當山谷中士人謂之天蔥】乃喜佳名近帝聰宻葉暗傳深夜露殘花猶及早春風拒霜已失芙蓉艶出水難畱菡萏紅多謝使君憐寂寞許教綽約伴仙翁

送孫通直

白首歸來養性情同時流輩盡雕零忘懷物外思遊好訪舊樽前得典刑【君笑兒聲音甚類防井】霜月醉畱湖榭白雪風吟度隴山靑斯民利病君多識好奉新書謁帝庭

和杜七學士見寄

謀猷久恨辜明主骸骨終防賜老臣絕口敢論當世事放懷重老故園春閒尋物外忘言客喜遇杯中得趣人能作新詩仍寄我知君心不在埃塵

會防之諸君

開齋坐閱歲華空樂與賢豪燕喜同淸影屢移松桂月和聲頻送管弦風逺於籍外追歌妓恨不樽前作醉翁況近始郊多廢事共迎蕭露入中

觀安公亭戱呈觀文主人

十五年來此地行白頭重到不勝情寒梅未放黃金蘂冰綻初流碧玉聲憔悴霜松如有訴【庵前一松枯悴輒呼園吏汲水灌之】紛披風竹似相迎紅裙散後歌音絕海鶴堦前時一鳴

招王防之

龍圖老學士腰痛比如何久闋新詩和應尋曲舊歌梅紅輕綻蕚池緑細生波欲與君同醉春風試舞羅

和曽通判招飲後見貽

竹際松間構小堂髙眠客榻燕華觴每詢濁酒頻加釀不問餘金幾在囊自愧效陶無好語敢煩淩杜發新章慶門又喜親才子借借聲華滿士鄕

次韻玉汝

浮生難得是華顚美景能並屬禁煙況值公庭多暇日且欣農畆兆丰年曽裁酒量容杯斚謂品歌聲被管弦莫道老人無气力能排萬事付陶然

和曽令綽資政西湖見貽

虎節嘗三換琳宮亦來白添新鬂髮紅識舊亭臺酒爲迎寒好花應趂暖栽但愁衰謝意未到已思回

同芳公上人逰湖

晴陽溢目盡光華乘興閒來步徑沙水滿不知新獲稻霜嚴猶放後凋花傳心宻處寧離妄著眼髙時亦是邪竟日淸談何所得魚沈鷺起各歸家

和公美以諸家會集所賦詩

道在何非樂官閒不近權過從只閭裏眞率易盤筵捉麈躬千聖禦杯慕八仙淸歡垂老得佳句卽時傳玉醴初醇日瓊花欲墜天誰能於此際華髮問流年

送忠玉提刑還朝

十五年前相遇地白頭還喜一樽同從容笑貌防君老欵宻情期似乃翁別席俯迎籬菊秀全家看盡渚蓮紅【移居展江亭】臨分不用言爲贈奕世忠臣自祖風

和微之【範堯夫相公卞大夫在坐】

早接忠賢論常欽古學風何期華髮後更得緑樽同逺水秋光外髙亭夕照中芡盤凋晚翠菊艶奪春紅【桃菊盛開】歌放聊娛老談精本代工歡餘笑張翰迢逓想江東【賔主四人並家潁昌】

寓展江亭謝堯夫寄酒及花

措枉我先違陛石均勞公亦下堤沙已欣晚歲逢良友更喜髙秋見好花旨酒芳新來似水危亭淸絕至如家三杯舉白歌相和忘卻風前兩髩華

予招賔和微之

恩予琳宮庇病身閒中得近酒杯頻偶成五老追前會【予與防之四君年七十以上】仍喜三公作主賔【堯夫罷相偃藩猶黒頭】歡興到來歌自發吝情消盡語皆眞時人不用驚疎放同是羲皇以上人

和防之堯夫作會

燕豆何頻設歸鞍夜屢闌敢言揮麈倦惟怯釂觴難就暖歌筵密慿髙繪境寛未甘閒處臥猶學少時歡浮蟻淩山玉飛花掩袖紈【雪賦云紈袖慙冶】幸同諸老醉擊壤頌安安

予會賔答防之惠詩

官冷身閒百不營一時髙會得耆英杯心酒气兼香重池面水華共月淸鐵騎忽從弦上出水龍爭向笛中鳴白頭學士耽禪習未免詩魔攪道情

陪範堯夫之北第飲彛叟新堂

光祿新堂指顧成非奢非儉稱髙情春風爲我開朱戶晴日從公駐彩旌庭下早梅驚喜客門前垂柳欲啼鶯追攀夢境終何得識取家鄕舊路行

寄慶州徳孺待制

常愛公家好弟兄忠言直道友於情心期光祿朝中駕目斷將軍塞上旌埤堄髙風回過雁琵琶宵寂語流鶯共欣出處非它轍報國誠身各自行

燈夕次韻答微之

白首還家再遇春每將管樂脾神況逢舊相分藩契仍喜閒官脫世紛燈散異光全作晝歌翻新調欲畱雲歸時絕景醒餘醉極望銀蟾照玉塵

寄鄭州曽資政

魯公旌斾鎭玆邦曽奉樽罍佚老堂彩服過庭聞政術緇衣傳世見詩章鬭龍門外波光緑集鳯臺邊栁色黃應感歸歟形麗唱故園春艸滿池塘

答李正議見貽

如公舉世幾何人八十年齡自在身處俗不繞諸有相持心肯受一微塵逢僧便出衣中寶待士多陳席上珍火宅未須生厭苦不離當處豈非神

和堯夫思湖上秋時見寄

落盡芙蕖十頃紅敗荷衰艸滿秋風夷猶畫鷁來天外嘹唳驚鴻入鏡中亭榭成如待我樽罍開處便思翁粗官豈得君畱滯府第深嚴合在東

答唐州鄭郎

先帝宮藩昔曵裾便將狂直許傾舒制分內外常更掌省列東西亦預除敢以功名爲巳任自知謀議與時疏歸來粗足生生計幸免鄕鄰厭乞諸

答外孫楊承務

享厚功微每愧顏辭榮聊企漢疏賢居民未覩黃公化過客空疑絳老年適用每慙手伎全生眞賴馬蹄篇從今風月知無負鴨子陂中有釣舡

答張念五

浮雲名宦祗勞人解組歸來徑杜門繼世命官聨六傅傳家與子及諸孫聖賢相對書千帙閭裏交歡酒一樽荷芰滿湖秋气早待君方駕踐誠言【昆仲屢約逰湖竟不至今玆恐是誠言也】

範奉議作西江月勸酒

故里親交半柏城坐中牢落似明星雨多秋艸荒三逕零重寒花坼萬鈴閒後並和詩筆廢興來未放酒杯停樽前一曲西江月猶識當年舊典刑

請防之飲

句解章通字字安書成進禦九重觀更加親切從新詔卻得髙閒是舊官禁閣不憂連夜直好山應許老年看菊香酒熟身無事且盡樽前一笑歡

桃花承露紅

蕣英憔悴藕花零籬下紅芳特地榮妍麗頓添秋气象歡娛潛動老心情武陵溪上分顏色洛水園中得號名【洛水牡丹有名承露紅者】爲此徑須判一醉緩調絲管促飛觥

招致仕諸君飲

閒裏髙官物外身追歡髙會及良辰菊含曉露精神健酒入涼天气味醇雙管龍吟淸徹漢四鶯語巧回春樽前不用存形迹同是鄕閭白髮人

和厚卿值風阻遊範園

光祿名園慘淡中十年樽酒與誰同有秋方畢隨軒雨未節俄驚落帽風坐想池塘生碧艸獨行堦砌惜芳叢陽春絕唱知難和白首空搔兩髩蓬

和曾通直

誤落塵中四十年乞歸骸骨喜安全廟廊論道徒虛耳彛鼎銘勲愧缺然一視榮枯眞若夢兩忘喧寂始知禪金仙祕典容傳玩似與君家有舊緣

依前韻和朱朝奉

起坐終朝在一堂興來賔至更啣觴逢春預展新花檻扶老時翻舊藥囊心慮巳能安止止聲名何用漸章章少逰有志今方遂坐守松楸不去鄕

攬轡宿心終不效墜車余骨老猶全居仁由義吾之素處順安時理則然名教地中眞有樂色聲頭上豈非禪樽前醉客應相笑一曲悲歌幾處緣

喜雪呈安觀文謝惠酒

雪花盈尺覆春田太守勤民慶有年介任袁安從放臥寒矜枚叟不加延桃根度曲今何在栁絮裁詩久未傳內集豈宜虛舊貺爲公舉白抹朱

自歡

逢春何事有咨嗟短髮昬瞳對好花歡【闕】到來惟止暫酒分加處更論些一簞【闕】慙顏氏百指笙歌類白家【樂天家執樂者才十人】送老忘形樂吾分爲謀豈不是良邪

和厚卿飲西湖時小侄同赴

勞生從宦意多違常恨交親會合稀父子相隨今不間【疎廣謂受父子相隨受乃廣兄之子也】主賔交錯暮忘歸防波穩送蘭舡度遲景徐防玉斚飛盡日淸歡猶有憾無人爲唱縷金衣

侍講侄告蒲還京師以詩送之

身隨羣動各東西別日常多見面稀老去心情如水淡暫同樽酒惜花飛仲容【阮咸】任達常知退公子【疏受】成名莫忘歸共說無生閒過日也勝塵土獘朝衣

風雪偶成

狂風吹虐雪勢欲奪春華委地摧珠貫依林聚玉沙鑪添新熾火瓶挿未殘花一盡忘憂酒胡爲浪戚嗟

西堂前雙海棠花

羣芳斂色避妖妍細葉柔條盡可憐明艶濃常因日暖淸香祕不許風傳【此花不香】麗於宮錦如新濯紅甚山櫻恐墜燃【古詩曰山櫻發欲燃】若使退之堂下有不應長被五楸牽【退之詩曰常遭五楸牽】

南陽集卷十一

欽定四庫全書

南陽集卷十二

宋韓維撰

律詩

和三哥登太行山

三朝恩渥重丘山論報輸忠豈易殫移疾暫休丞相筆坐謾猶著侍臣冠淸樽一笑聊相樂白首分飛益自嘆閭裏從逰應有日凝然性海絕波瀾

送李閣使出守冀州

天子仁恩撫四陲邊兵坐飽太平時只知使者持金絮不識將軍有鼔鼙君去守藩憂就重古來忘戰志當危祖門事業如南仲無使家聲愧鼎彛

和子華兄淸洛阻風

將相身榮大耋年髙懷先到碧嵩前牙兵不用驅雙節神物應須防兩舷錦段巳傳佳句麗絲頭無復世情牽華顚學士聆風喜歸思如今已浩然

上元夜

結防山爲對斗魁和風淸月共徘徊喧闐樂曲鑾輿近烜赫袍光雉扇開午夜明缸回照景晴天華轂【闕】春雷太平時節身無補慙愧年年遊騎來

餞朱【闕】郎席上作

狂風凍雨【闕】無時坐惜良辰樂事違娛老便甘千日面減春何啻一花飛【杜詩曰一片花飛減卻春】池塘新漲魚紋亂防榭餘寒燕語稀莫唱鄕闗動離思爲君勤抹醉中歸

送安厚卿

廟廊接武窺風範蕃翰交符識典刑卽聽攀轅傾里巷少回徵轡燕家亭池邊密葉聽鶯語庭下殘花墜鶴翎不必陽關動離思西湖柳色正靑靑

陪堯夫兄弟一飯淸話

相別相逢似轉輪迹𨿽遼逺意常親美羮舊手欽元老鹽菜誠心待故人【梁柳爲陽城守過皇甫謐謐之門人欲厚具待之謐曰予平日待梁栁不過鹽菜今而厚其是貴陽城大守而賤梁栁也待之如初】密竹環波寧受暑殘花映葉尙畱春逍遙竟日聞嘉話時節方知自有因

寄亳州範待制

知公道韻厭軒裳得郡今猶占厲鄕館禦列仙蘭終馥疊唱篇章玉競溫開卷不知雙淚墜同時惟止一身存尙欣儒雅風流在今見吾交二葉親

觀燈

稻收禾熟廩囷盈民俗熙熙鼓腹行萬防華燈𨿽不夜十分芳酒是無明齊人有本先循法愛巳何心欲更生更有一機當妙悟寥寥空外管聲

寄範侍郎

行年八十幸安彊半在空門半醉鄕能保其身歸我裏閔勞以事荷吾皇題詩逺寄幽棲地開卷猶聞燕寢香待得公來花未落出遊方駕酒同觴

酬劉郎安孺慶八十

桂起安居濯了纓結茒慿幾坐忘情行年及老漸仁徳終日爲歡盡孝誠垂白退休承世範紆朱列侍愧朝榮近來捉得文章壻陡覺吾門喜气生

答歐陽通直以予年八十見寄

人生七十古云稀況復行年又十期奕世未嘗欺暗室【先人常以不欺暗室戒子孫】全身又喜遇明時消磨舊業慿黃卷斷送餘光近玉巵佳句祝延誠厚意不忘交戒是吾師【衛武公年九十五猶儆於國曰無謂我老耄而捨我必朝夕交戒我】

挽詩

仁宗皇帝挽歌三首

逺俗長歸塞中原不見兵禮文興廢絕刑典蹈寛平慘動三危色哀纒萬國情新宮表仁號尭徳恐難名

玉几宵登寢靈衣晝入宮追【闕】

兒童松柏三川路旌旗十月風龍髯攀才得法泣抱遺弓丹扆中天坐猶思玉色臨威神隨日逺徳澤在人深諡定圜丘意功傳淸廟音誰將良史筆難狀志仁心

曽太皇太后挽歌二首

不宰功參帝無疆道合坤簾帷保明辟社稷付神孫身蹈姜任徳心通黃老言褒揚存手詔奚仗史毫論慶緒鐘王國柔儀儷帝家仁深天與性教盛月增華海上黃金闕人間素柰花臣民懷慕意猶兾返云車

神宗皇帝挽歌三首

立政追王體修文邁古風漢儀遵別廟堂典偹新宮卻號追前美更元記屢丰龍髯攀不得號絕抱遺弓庠序尊儒術梯航走徳輝玉龍何地駐金雁不時飛聖治歸簾幄歡謳奉衮衣未嗟軒禦逺猶仰百年威奧並商宗學雄趨漢武才難回九淸駕空湛萬年杯旂旐翻風逺簫韶度阪來臣民仰遺像血書有餘哀

太皇太后挽歌二首【宣仁】

沙開祥兆河洲邁徳風壯猷咨故老柔道息諸戎在已儀常損於民惠少丰誰持太史筆善述九年功雲路回仙仗簾帷閟玉音詒孫爲後法復辟是初心教被宮庭肅恩沾海宇深常叨侍文陛白首淚盈襟

晏元獻公挽辭三首

大策安宗社髙文著廟堂從容造辟議感激薦賢章貂冕崇廞服鑾輿俯奠觴哀榮豈無有公徳倍輝光先帝文章老東朝羽翼臣風流至公盡哀憤與時均簫鼓悲將曙煙雲慘不春靈輀歸舊治遺愛泣州民直道初終見髙情出處同光華兩朝內文字一生中愛酒憐陶散言詩許賜通平生知巳類灑盡九原風

司徒杜正獻公挽辭二首

舊相論全徳當朝獨盛明一身淸比玉萬務倚如衡正色排羣枉溫辭接後生暫持禮官筆無以大休聲讜議開帷幄仁風逐斾旟生靈瞻用捨賢俊入吹噓去位猶憂國終身不廢書傳家無異物惟掛舊安車

太傅李康靖公挽歌三首

秉哲歸元老宣忠輔至平四蕃流恵愛三事賴謨明國予哀榮備人推壽寵並紀言惇史在猶足庇蒼生知止冠早掛娛閒金屢揮緒言猶在聽英魄遽何歸去國簫笳逺迎風旌旐飛邦人慰懷慕餘慶在緇衣烜赫三臺責優遊二品終幹時身有盡報國意無窮事業傳靑史英靈俊紫嵩輀車隔攀慟悲淚灑秋風

中書令程文簡公挽辭二首

謀猷國稱老政事吏爲師始卒君臣分哀榮將相儀行人看笳鼔舊部泣旌旗千載伊嵩路蕭蕭隴樹悲政罷機衡後功成屏翰間未聞持節召俄見挽防還畫防空畱第丹旌獨出闗忠勞不須問宸篆揭碑顏

宋元獻公挽辭三首

先帝英雄彀司空第一人文章通日域聲價重天倫典策歸鴻筆謀猷轉大均欲知全盛美華衮就安輪儉是終身事書無釋手時搯膺誰戒妾易簀自呼兒冠劍平生象簫笳一品儀邦人知所法宸篆表忠防昔侍從容論猶能記緒餘精深義山句妙絕漆園書顧鈍嘗加糲憐枯每借虛霜風國西路揮涕灑靈車

僕射髙文莊公挽辭三首

羣經分上下大節凜終初國仰謨猷在人傳論議余藏家惟古器納壙或奇書儒者哀榮極臨觴降玉輿懇上畿庭印來敷祕殿經退朝多謝客隱幾或忘形道勝於生達時窮與化防髙談無復見遺像泣丹靑未卒金華業俄聞鹵薄行音容如夙昔文雅是平生偃蹇丹旌動徘徊素驥鳴霜風九京路淒愴國人情

王侍讀挽辭二首

舊族人猶鳯淸班署冠鰲法書傳古才筆擬莊騷贈印官稱寵題旌謚典髙無由攀塟紼佇立望行艘去日還鄕斾今朝反塟車露門虛近位東觀束殘書論議畱閣哀榮動裏閭始終稽古力當代幾人如

鄧聖求挽詩二首

南國丞旄士西淸對宿儒晚躋淹廟勝速奪動宸吁正色持風憲嘉猷儼典謨惟書仁者勇傳世厲非夫鄕有先生號朝多長者言談經人服戴辧獄世髙袁雨濕銘旌暗風揺挽鐸喧無緣攀塟紼灑淚望秋原

蘇才翁挽辭二首

勲業經營內賢豪許與中逺圖宜將相髙論自兒童名掛江云白魂歸楚樹紅諸孤盡才秀它日大門風奕世婚姻舊平生昆弟遊篇章每驚坐談笑得忘憂不復銜杯樂空能助紼謳淒涼篋中字揮灑看銀鉤

哭蘇子美三首

未起蛟龍臥俄纒鵩鳥悲寢門號故友繐帳哭孤兒業履歸輿議銘文愧絕辭滄浪亭下路長負故人期【予與子美有滄浪之約今則巳矣】

魄動書流愴【子美去冬與余書云藐無相見之期】誠通夢告悲【餘夢若有告子美亡者旦而得訃音】人生要有盡君沒竟何施白日空塵幾春風自酒巵旅魂歸未得槁塟近要離

才大終爲累寃深豈復論幾年流落恨千里寂寥魂功業初懷負風流秀句存英靈邈無所灑淚望閶門

鄭公挽辭

兼才不廢刑名學雅意多從翰墨遊通徳門中傳舊業平蠻記上見佳謀朝衣永閟泉臺夜挽鐸猶添夢埜秋文彩聲名今不泯郎官君聽在鰲頭

範蜀公挽辭二首

正學躋經席孤忠入諫垣論儲十九疏議樂數千言勇去髙門地歸乘下澤轅華顚不及用遺恨滿丘樊白圭絕玷成髙節古井無波見靜心朝廟肯隨時俯仰閶閻寧與俗浮沈新聲未及乘儀鳯麗賦空餘擲地金曽是南園預逰客春風淚灑百花林

孫曼叔挽詞三首

髙才正論動朝紳出入光華二十春褒詔未登新學士卹章俄賁舊宮臣履聲長絕髙門地墨妙空畱素壁塵一奠華觴不知慟白頭相好苦無人

定契仍三卋從遊復一鄕擲金看麗賦報玉得雕章不盡良哉用空令識者傷欲知恩禮重卹視走銀當靑邸傳經罷朱轓報政成近民緣愷樂致主出忠精屢困淸漳臥終乖下澤行衰年失良友行泣望銘旌

中書傳欽之侍郎挽詞三首

聖主方思助皇天亦棐誠屢空安可病久困卒能亨廊廟虛槐位家園近柏城聲名流不竭長共濟時淸久敬欽交舊雍和浹弟昆玉溫儒者行矢直諫臣言遽返生申魄猶虛命說恩只因爲善報餘慶在髙門壯節淹鵬海髙年集鳯池謨猷未及展簫鼓已成悲經擿畱天幄書囊入殿帷傷心濟源道無復故人期

謝師厚挽詞三首

落筆無塵語垂髫有俊聲人咨漢故事坐屈魯諸生道不緣貧病心能處困亨它年文苑傳不愧著公明論文滿樽酒別恨幾筒詩不謂相思久終無一笑期地卑傷賈誼冡近得要離尙有芝蘭秀風流未覺衰幻有終何得眞空夙所歸丘陵甘一跌霄漢任羣飛妙墨嗟猶在華觴不重揮交親半零落衰淚下沾衣

鄭閎中挽辭二首

南宮平昔佐文衡麗賦親聆擲地聲羣進士中連得雋四先生裏舊知名嚴凝【闕】來何暮瀟灑安輿去巳輕萬里故鄕歸不得要離冡畔有佳城

守道貧原憲傳經老伏生聲名徒自振心慮淡無營廢捲多懷古銜杯靡吝情【晚頗飲酒自見天眞】思君最深處始卒盡純誠

王防之龍圖挽辭二首

用捨時焉爾窮通命也歟石渠推舊徳王座閱新書雪飲連揮斚春遊每並輿平生寢門淚白首倍連茹髙情夙慕冥鴻舉晚節終隨倦鳥回物外忘情常隱幾酒中得趣亦啣杯每因誤曲煩周顧【歌詞有未甚協諧者防之必以聲律正之】幾廢言詩每鼎來【匡衡少時字鼎】九十年齡隨化盡所嗟不盡是君才

馮當世挽詞二首

名冠英雄彀身參將相尊有客滄海量無玷白圭言密議調美鼎髙懷寄酒樽從今此中意無復故人論逍遙靈壽杖嚴宻具茨書脫屣遺浮世披衣得舊廬【得坐披衣禪人語也當世往年感疾神遊故棲】酹非光祿酒祭乏武昌魚禮薄情從厚秋風淚滿裾

哭曾令綽三首

密勿論兵地光華問俗車【公屢出使】嘉謀盡戎幕惠澤浹民閭語道多忘巳言詩屢起予去思何以慰遺像儼精廬典麗文章雅正躬髙才又出相門中廟堂帝識精忠議蕃服民歌愷悌風一息不還成昨夢六情都盡見眞空平時共說無生和生死如今異與同

飾館延歸馭維舟結勝遊黃花頻采掇白髮共淹畱預約歸田計仍懷許國憂斯言兩不遂慟哭竟何尢

母沆挽辭二首

早接英豪論聞君伯仲賢髙談諸老屈懿行一鄕傳處順寧違俗求歸不待年終南山色好長到酒樽前疇昔西逰雍相逢各壯年坐從歌扇宻歡任酒杯傳樂事空塵土淸名自簡編耆英滿朝路回首一澘然

故漢嘉太守禮院學士張公挽詩

奏賦先多士讐書並列仙榮歸衣屢錦髙議蕝嘗綿料冦流言止安民善頌傳慿誰持絮酒一酹蜀山前吾交崔與範【崔象之範堯夫】取友得端良直節晚仍苦嘉名久更香髙懷輕世利餘事入文章萬里緘哀恨春風挽鐸鏘

南陽集卷十二

欽定四庫全書

南陽集卷十三

宋韓維撰

絕句

歸許道中二首

京洛風塵久客情暫由歸路眼中明最憐楊柳靑靑色徐策徵驂唱渭城

駱駝崗上沙如浪馬足東來困涉登卻羨長陂春水滿淸晨漁子下寒罾【陂在崗下】

丞相城上植柏

種柏東城次第髙便驚蒼翠映霞朝有心解報公封植不學羣芳艷易凋

和晏相公西湖

荷香時傍淸樽落菱遙迎畫舸開行到南亭莫回首緑楊陰外卽風埃

和晏相公湖上四首

霧霽山髙牖天寒水落沙試披深岸艸往往見黃花獲水登紅稻篙舟割紫菱杯盤見秋物江海思飛騰風枝掛危葉飛動夕陽中莫遣兒童撼畱看著露紅折葦隨風色枯荷盡雨聲平波極眼淨好放畫舡行

鶯二首

春風揺動葉陰低上下林間弄暖暉似惜淸音知者少孤吟不盡又驚飛

鳴聲淸滑簧溫暖毛羽鮮明金瑩磨剰擬墻邊栽緑柳好來相伴日吟哦

答師厚夜歸客捨見詒

幽居直欲學忘言忍對賢豪遂黙然談到精微夜寥閴秋風時下竹窓前

和晏相公湖上十月九日三首

霜風吹林葉亂墜波下疊疊如鋪茵漁人不用更安摻直可鑿水收紫鱗

斷橋孤嶼寒光外短檝輕舟夕照中未必江湖能勝此野棠梨葉赤如楓

秋花含練猶彊發映水依林黃復丹已覺微陽在波底浴鳬沈鷺不知寒

余去歲遊襄城之髙陽山逮今復來視壁間所識適當去年之逰日作詩記之

曽訪禪林翠靄間遊時序巳循環自憐不是風塵客獨喜年年來看山

謝送妃子園荔枝

年年驛使走紅塵貢入驪宮色尙新妃子園名猶未攺一籠丹實寄閒人

惠文編

一編髙唱暑中開習習淸風匝地來金作瓶盤珠就貫知君親到寶山回

江長官惠茶

春風北苑露芽繁購得封題第一畨眞際雲門吾不問一提瓶起萬魔奔

寄曼叔

陟徑幽園獨杖藜幽襟黙與好風期欲知何處思君切正對紅團野杏時

酴醿花

細蓓繁英次第開攀條盡日未能回不如醉臥春風底時使淸香拂面來

謝朱厚之惠米

水邊看得霜秔熟月下春來玉粒寒不待魯公親折簡直憂顏子屢空簞

再用前韻答厚之

食新味美欣秋稔求舊情深見歲寒若共朱門論徳義萬鐘爭及一瓢簞

城西書事五首

蔬畦繞茅屋林下轆轤遲霜巳除架風飄空掛籬朱果繁霜後甘甜半自零忽驚林色曙零落見殘星犬吠村墟攺人移井臼空誰家收栗罷林腳有遺蓬松陰不可憩冷冽恐飛霜時有髙風過幹花落石牀野竹防荒塹寒花亂廢墟秋郊足幽事直欲帶經鋤

徐祕校過池上見訪畱五絕句【依韻】

林暗罷收筍蹊空初掃花靜中泉落岸淸極雨沾沙舟小從波兀橋深愛樹遮風煙生逺思何必慕乘槎樽酒浮多蟻舟篷覆似蝸折爭貫鯉編竹自撈蝦多病宜田裏無名籍殿衙一耽林館勝回首笑塵嘩憐君此休駕長日坐傾斜山雨催行酒林煙煮茶

始見龍門

十年長望洛川云目極空思勝事繁今日良逰知我有彭婆北下見龍門【彭婆板石】

和晏相公府東三詠

韓王宅

開邦勲業髙無讓啟第防模壯絕鄰興廢感懷悲吒久柳梢花葉自靑春

楚家宅【卽楊少師書契地也】

婆娑桂樹垂丹艶落落松枝偃翠英訪古賞春俱有得不勞勤逺事幽尋

李相園

楊花防徑殘春後艸气薰池過雨初行到松洲有遺興水聲東下竹間渠

和邵學士畱題府署東堂有不及花時之嘆次韻

翹材曾驗太常車壁上新畱醉墨斜一覽雕章私自喜逺來猶得及殘花

君逢煙葉才抽日【邵題云時花有號一百五者方吐葉】我值風葩欲謝辰稱意人生無十九要須爛醉洛陽春

洛城雜詩四首

分從柳外揚鞭去同作花前載酒行題得新詩無處寄雜英飛絮滿春城【楊寺丞持詩見尋不遇】

洗馬澗邊芳樹密防幹仍在碧流西香檀亂拍朱弦急應有遊人醉欲迷【洗馬澗】

上東門外春三月桑葉陰陰覆菜花密竹亂流行逕絕桔橰鳴處是人家【上東門外】

無數長條亂曉風誰將紫錦覆春叢殘英防落靑苔面獨倚朱欄細雨中【府署紫錦帶花】

櫻桃園裏嗚禽亂獬豸池邊積艸多七十年前繁盛地曲溪深隧見張羅【防節園】

陪晏相遊楚家園賦四題

桂

葉裁靑玉層層合花結丹砂小小垂不惜淹畱賞殘艷抽毫愧乏楚人詞

竹

繁根傍水生先合翠色通門望更深待得墻東春筍長好來乘暑坐淸陰

雁翅柏

葉翻淸吹恐飛去影照澄波欲下來【昔牛羊下來之來】花有鶴翎慙近俗松爲麈尾可同時

松

蒼鱗上竦孤生幹翠鬛橫抽欲偃枝惟有公來賞修直洛城人重防花時

惜酴醿

天意三珍野艶花中最後吐奇香狂風莫埽殘英盡畱與佳人貯絳囊

洗馬澗

飄花拂栁巧縈回回處朱防壓岸苔安得扁舟系林下共防淸月入波來

陪晏相公逰韓王水磑園三首

怒水逺從輪下散平橋斜度竹間來林深不識逰人到無限驚禽去卻回

行徧洛川南北岸自憐探賞頗窮幽不知物外淸閒境只在韓王水磑頭

櫻連翠葉方離樹酒防銀壺欲照人不是謝公丘壑趣豈容淸醉倒冠巾

和晏相公小園靜話

袚除名利開淸論柬汰文章到古風日暮園林灑微雨一樽猶對菊花叢

普明寺西亭五絕句

溪面驚禽鳴復翔薜梢藤蔓罥衣裳無端修竹行不盡何處野花時自香

修篁蔽日森蒼壁逺麥迎風亂翠波安得嵩云灑飛雨更將淸思助吟哦

水楊柳絮風中亂野薔薇花波上明春芳零落不照眼對此聊復開予情

圓荷帖帖野池平時有魚傍岸行春事寂寥初暑動坐聴流水竹間聲

野鶴飛來水樹春丹砂作頂羽如銀似矜毛彩非凡偶欲下淸波猶顧人

洛府東池泛舟

風中林葉欣欣動竹外波光剡剡來日晚淸樽催客醉夜深紅燭待舡回

出畱守府之東逰李相園趙令竹林觀楚家桂樹余去歲數從元獻公爲此行作三絕句以道悲愴之意

府東朱戶昔常開日日從公選勝來逰履吟毫成故事斷松飛澑有餘哀

李家池上朱櫻熟趙令林中錦籜春更欲題詩論舊賞自慙非是絕弦人

曾陪樽酒詠芳叢今日遲畱意不同【公詩云更作丹花滿煙葉欲令佳客剩遲畱】紅蕚似知人慘淡亂隨淸涙落春風

明叔惠洛中花走筆爲謝

弱枝穠艷逐歸輪裝出雕盤露色新滿酌酒巵聊自慶一年齊見兩邦春

省壁畫山水【亦道寜筆富公爲判官時令畫】

淡水疎峯舉目間獨憐平逺思多閒煩君莫使埃塵污絕筆如今不易攀

西城三絕句

暖風和日著人來細栁髙楡抱逕回我爲傷春足悲恨不禁驅馬上愁臺

右愁臺

大梁從古名都會宮闕當年亦壯哉人事無端幾興廢春風依舊入城來

右梁王城

由來爲國必賢才偃息端能弭禍災千古風流誰嗣者顧瞻遺廟獨徘徊

右段幹木廟

和原甫安福院二絕【在鄭門外臨水原甫諭寺僧開軒向之】

平橋背郭紅塵斷淨宇臨溪緑樹深何日君閒同命駕涼風吹袖聽鶯吟

久逰京洛化塵衣聞說林泉便解頤能使波光入軒檻爲君攜酒復題詩

紹隆院池上五首

細雨疏煙冒廣池危亭晨坐冷侵衣秋風不作羈人便波面蕭蕭栁葉飛

蜻蜓漆墨蝶金黃上下波間有底忙不及栁陰雙白鷺終朝伴我立溪傍

露蓼風蒲匝四阿欠盤無數覆淸波丁寧舟子徐移棹枉碎池中緑錦窠

池邊衰艸化秋根螢火多於五月蚊看久驚風忽飄散樹頭金燼落紛紛

日日池頭望緑波秋聲蕭瑟欲翻荷巳驚寒露朝來重零落紅渠水面多

答勝之過學捨相訪

世事紛紛無巳日人生鼎鼎欲何如不嫌官冷時相過幸有明窓滿架書

晏相公西園雪後栽梅三首

日晏金華勸講回幅巾藜杖小園來知公灑落遺塵事旋斸寒梅趂雪栽

才看如粟吐花牀【花牀記園吏語】已想江南萬里香小綴柔枝得殘雪宻催繁艶喜晴陽

寒芳凖擬臨風折佳句安排對酒論知想錢塘林處士暗香浮動月黃昏

明叔昆仲特惠梅花聊賦小詩三篇爲謝

勁雪嚴風不易摧瓊苞猶冠百花開洛陽去此無多地不似迢迢驛使來

玉斚久期繁艶至筠籠先漏暗香來歌童知我憐芳意不向尊前唱落梅

朱蕚瓊華次第開煩君自折向春臺遙知玉季承歡防唱盡新詞釂巨杯

懷鄰幾【下三首南園同日作】

淸醉由來未愜心更攜殘酒傍花陰共思瀟灑江夫子獨擁枯桐事苦吟

懷景仁

電激波旋春巳空此間尊酒幾時同欲知對酒思君處零落殘花滿架風

答次道馬上見示

醉挿花枝薄暮歸不知風雨過長堤夫君信是髙陽客還有新詩馬上題

同和叔早出天波門馬上口號

去年連騎出天波共愛晴暘景气和又喜逰從經嵗月西城宮樹緑嵯峩

南陽集卷十三

欽定四庫全書

南陽集卷十四

宋韓維撰

絕句

春貼子皇帝閤六首

和气生金殿微風轉畫旗年年好春色先是帝家知迎气來歸胙宜春祝降祥皇心勤治切應喜寸陰長醇醴浮金斚柔蔬釘玉盤嘗新兼介壽齊奉兩宮歡晝漏新添刻春寒早放班恩隨寛大詔一日徧人間晴日漸消宮瓦雪和風防散禦鑪煙千官拜舞皇恩罷防勝金旛下九天

早鶯啼滑知寒薄午馬休遲覺晝長四海歡康幾務暇簫韶時奉萬年觴

太皇太后閤六首

位歷三朝重風行四海深坐將仁厚意濳助發生心銅霤消殘凍朱樓拂早霞傳聲回步輦來賞小桃花視膳回天仗含飴樂聖辰定應彤管筆書美系王春鏤成寶字題宮戶剪出名花趂禦筵人世不知春色早忽驚歌吹下中天

長樂鐘殘寶殿開鳴梢移仗問安來欲知純孝通天地和气氤氳繞禦杯

殘冰未放溝聲滑小雨頻催栁色新晝漏漸長無一事坐披黃老味天眞

太后閤六首

正閫成王化開宮奉母儀身當四海養壽祝萬年期玉律生陽早金鋪上日遲枝間雙鵲語應是報春祺平曉開朱戶輕寒禦練衣宮童移鈿扇慶壽早朝歸金花鏤勝隨春燕防仗縈絲逐土牛迎得韶華入中禁和風次第徧神州

防仗朝來散玉京綺窓新网結初晴靜呼宮女教調曲閒引皇孫看學行

九奏淸新稱玉斚八珍和旨奉蘭羞湏知天子娛親意不爲乘春事燕遊

皇后閤五首

後徳侔姫國嬪風協舜家進賢陽爲長修教月增華春色平明到微風弄防旛稍回宮栁弱更助壁椒溫暖日暉暉動淸渠決決流六宮修歲事拂拭采桑鉤紫蘭紅蓼簇春盤曉逐金壺下太官朝徧三宮歸巳晚日華明麗雪消殘

葭灰巳逐陽和動繡縷初隨日景加欲助君王修儉徳不將宮樣織新花

夫人閤四首

臘雪餘香徑朝暉上綺甍翠生蘭蕙色和入筦弦聲重錦褰妝幕輕羅換舞衣釵頭雙燕子先向社前飛薄暖正當挑菜日輕陰漸變養花天君王勤政稀防幸院院相過理筦

宮娃拂曉巳催班拜謝春旛列禦前不待東風報花信紅酥防縷鬭芳妍

寄大覺禪師

聞住金山最上方江雲飄檻海風涼何時乞得東南守重拂塵衣入道場

照禪師久欲一見比至汝則巳遊矣因題廣惠

髙僧寂寞空塵坐古寺悲涼足野風道在豈須煩目擊亭前雙柏自蔥蔥

酴醿

平生爲愛此香濃仰面常迎落架風每至春歸有遺恨典刑猶在酒杯中

戱示程正叔範彛叟時正叔自洛中過訪

曲肱飲水程夫子宴坐燒香範使君顧我未能防外樂緑尊紅芰對朝曛【曲肱飲水一作閉門讀易宴坐燒香一作隱幾燒香朝曛一作斜曛】

和述古河陽感懷之作

大河雄勝昔常遊擁節題詩爲少畱我亦華顚無用者碧嵩淸潁是歸頭

贈曹大夫三絕

落落明珠駭暗投知君所得在無求直須言下通非句識取澄潭皎潔秋

竊祿偸安到白頭一聞髙韻使人羞如今便欲歸休去已愧遲君八九秋

勢利驅人去若流君才六十便歸休歸時不及家無有但問松安竹健不

湖上招防叔

故人旌斾鎭鄰城未奏驪歌巳愴情莫爲炎蒸慵命駕緑荷紅芰水風淸

送張七元構仕亳州

蕭條平馬逐飛蓬回首園林平露中政事文章君得法如今太守古人風

和子華兄寄酒走筆

開壺緑酒金英滿走筆雕章錦段成不假陶潛籬下望更判五斗滌煩酲

紅薇花

杏梅成實夏陰濃波面繁花刺眼紅莫爲春歸減歡興共將筦樂薰風

和王詹叔寄彭年四首

紛紛聲裏滿埃塵一聴除書耳目新淸世未能忘薄祿官曹猶得作閒人

斷瓢疏罟入提攜濁酒徐傾鱠肥雨後碧山來爽气松間明月尙淸輝

層樓飛觀溪流縹緲當從海上求病間體輕塵慮靜好追仙子禦風防

一曲淸琴滿架書萬鐘於我亦分銖他年欲作林泉計爲問山前有地無

和太素雙頭牡丹兼呈子華

羣英日零謝並蒂發奇芳願以附驛使爲兄壽且昌某伏防寄示五言二韻詩輒次韻上呈聊以見志

尙不求眞語何能計妄言且饒只麼會猶是弄精魂

卞仲謀八老會

同牓同僚同裏客斑毛素髮入華筵三杯耳熱歌聲發猶喜歡情似少年

招彛叟厚之飲臺上花間

恍然身世出塵心香靄祗園地布金秉燭聴歌不知醉夜深淸露滿衣襟

子華兄生日五首

秀睂華髮貌安和五福於今得最多諸聖共忘心外境八仙同入飲中歌

池面和風麗稍開翠條芳甲滿春臺笙歌競奏長生曲兄弟華顚對舉杯

萱甲微抽碧玉簮巳驚花艷動筠籃便須行樂迎東律莫爲回神滯北庵

栁陰散釋眞陽艶妄慮消除至道防浮世短長何足道須知時節在明星

白鶴羣飛散作陰方春膏雨一犁深只知萬物含芳潤誰識淸通造化心

防以詩惠水晶鱠次韻答謝

凝如寶匣開明鏡散逐金刀落素絲我爲南來多內徑呼玉筯盡三巵

逰北園輒成二頌呈芳公長老

萬法都來一道塲遊行何處不眞常臨風不用提旨翠竹森森自短長

靑山隱約林端見碧水逶迆竹下來芳艸落花無朕迹與君親到北園回

展江亭海棠四首

占盡人間麗與華白頭判得醉流霞誰將法錦翻新樣紅緑裝成徧地花

昔年曽到蜀江頭絕艷牽心幾十秋今日欄邊見顏色夢魂不復過西州

紅糝妝條嫋嫋長人間不合有天香【此花無香】千觴未足酬佳麗回首東風更斷腸

人避寒風與暖曦年年長此探花期如今太守尢珍愛只許官娃帶一枝

和杜孝錫展江亭三首

斜日低雲動水光偶尋佳處閱羣芳城闉不隔和風度吹過千花百艸香

驚鷺飛鳴避畫橈逰人笑語過朱橋賈家園裏花應謝緑徧墻頭野杏梢

世情未免歌紅粉道韻無妨寄白雲歸路看花應更好林間明月湧金杯

和景純栽松

芳根出澗底秀木依墻東莫顧一時好當觀三世空論堅莫如松言脆莫如蔥堅脆卒同盡無盡無如翁

寄太素

雪竹風松絕防塵邪陰消盡火成輪時人不識先生意喚作人間無事翁

黃蓮花

淺白輕黃兩未分飛來人世作朝雲天教細雨常遮防畱得淸香數日聞

只將蕭灑與溫醇敵盡千花百艸春欲賦淸詩寫深願卻疑潛笑白頭人

一水盈盈獨立時六銖衣薄透冰肌臨川巳沒龍丘逺辜負芳妍乞好祠

聞彛叟逰展江亭

西亭不覺又春風弱栁微波四面中更欲煩君亭下看海棠枝上淺深紅

景仁雨中同遊南園

暖日催花落夕曛輕雷一夜變重云安輿少滯無多怪澁雨慳風自古聞

宿醉厭厭曉尙曛捲簾淸思滿風雲久嫌日暖撩人困卻喜花香帶雨聞

累日不到西園瑞香忽巳爛熳

錦官翻樣出新機淺緑深紅各自宜不是東風送香气幽花落盡有誰知

和子華對雨有感

小桃零亂逐東風繁杏枝梢次第紅把酒直須連日看春光一半已成空

雪白朱紅已萬枝年年長恨失花期莫嗟飛雨淹遊棹卻賴春寒發較遲

病起呈景仁

臥病經旬獨掩門名園空想緑陰繁牡丹時節重來會嘗記公非醉後言

新得小石呈景仁

泥沙洗盡太湖波狀有嵌崆勢亦峩可笑尙平防五嶽不如坐視一拳多

芙蓉五絕呈景仁

堂前堂後盡芙蓉晴日烘開萬朶紅不把一樽酬勝賞忍看憔悴落霜風

小霑淸露細揺風養得新花次第紅客至莫教樽酒燥朝吟夕賞未知窮

少年嘗記作西逰尢蘂奇葩夾道秋今日家園開爛熳怳疑身在蜀江頭

不辭晨起立秋風爲愛濃芳露滿叢若比洛陽花盛品萬枝開徧瑞云紅

攜觴日日繞珍叢未必歡情盡醉中卻怕後時無意思殺風景似範家翁

君兪惠詩覓洛中所得大金菊輒次韻酬二篇

繁英浮動滿煙葉愛重不減雙南金陶公此興亦不淺聊贈翠茁酬髙吟

禪老心眞異眾心不緣歌舞費黃金春芳落盡慵開眼豫乞寒花伴苦吟

百門義呈君兪輒成短章

一微塵上百門成空裏花飛谷裏鳴海印元來君自有聊將黃葉止啼聲

新作西北門樓【俗六香菜門】

赤白崔嵬晚照間投閒時復一躋攀時平守望皆無用添得淸秋數防山

晚過湖上登城樓泛小舟歸

蛩響漸依堦砌下螢光亂出艸萊間炎蒸散盡人輕健從此籃輿數往還

緑水逶迆城兩面淸風揺動稻千畦獨乘幽興攜樽酒小艇歸時月巳低

奉和君兪以子華古徳頌見示

百尺竿頭進步人隨緣偶物莫非眞君看日用如何討卽此空身是法身

杜君章家賦海棠二首

長條無風亦自動繁艶著雨更相宜少陵不柰被花惱終日顚狂覓酒巵

濯錦江頭千萬枝當年未解惜芳菲今朝得向君家見不怕春寒雨濕衣

和衝老雪頌

揉絮瓊飛曉尙飄平吞六合蔽層霄從來不打禾山鼓且向樽前看緑腰

堯夫垂示佳駕輒次二韻爲謝

橫笛能爲水龍響淸歌不放防雲飛知君未盡杯中興故折紅芳贈醉歸

和太素密杏

甘滋不假蜂房取美種疑隨鶴馭來方朔偸桃徒語爾安期食棗足珍哉

聞太素絕食飲水頗甚淸羸以詩見招

曲肱飲水歸寒士服气休糧號道人顧我非寒亦非道好來相伴祭身神

防惠拄杖及詩依韻奉答

藤枝旣老解縱橫禪老因何解道情識取个中無把捉眼前瓦礫是瑤瓊

因題象罔亭榜呈太素

一顆圓明不欠虧胡來胡現大鈞知如今象罔渾無用榜樣從教作世師

遊象罔亭偶成二絕

泛盡溪流數曲淸竹陰開處見新亭山翁不會題牌意猶守枯枝看道經

竹色隱波流不去蓮香浮坐斷還聞誅茒結宇才方丈占盡淸風與白雲

太素雪中惠小桃

細雪繁飄逺近來三冬佳气一朝回莫嫌天上瓊花晚元待人間粉艶開

奉答祖印喜雪二頌

細逐流風徧大田皚然一色絕中邊空生慣識巖中鏡何似天花亂墜年

久旱終能不失時田家喜气吐虹霓龎公昔日曽垂語資福今朝更指迷

對雪偶成三頌呈芳公長老兼簡收貴二上人

空生去後花飛絕龎老行時雪落頻有句無言空不會夜寒紅焰一鑪香

聞君鼎足話無生說盡無生及有生幾日西郊回杖錫小牕同聽竹風聲

再賦頌二首

兩膝雙盤一足垂歷然賔主席間儀惟應露柱方能識只恐仙陀也不知

陽景朝來釋凍凘水邊林下好追隨靈山一防何曾散莫學時人語別離

讀白樂天傳及文集

才髙文贍富詩名感物傷時動有情不識無生眞自體一塵才遣一塵生

直道危言自古難忠賢常困佞邪安興王賞諫非無法卻爲貪令自擇官

仲尼饑餓顏回夭此意誰能問大鈞何事香山白居士每嗟衰老亦言貧

和提刑千葉梅

層層玉葉黃金蘂漏泄天香與世人閒寂未須嗟失地年年長冠百花春

擢玉自成超俗格施朱不學入時妝莫將羅幕輕遮防從放樽前自在香

次韻答提刑王朝奉席上看梅見貽

誠巳從來不問天肯將衰白慕華軒調羮豈是山翁事只合看花對酒樽

和微之逰湖春夏秋冬四絕

冰散玉珂微弄暖梅含金粉巧矜新道人不管年光逝貪作詩章等待人

花邊鷺立紅雲裏林下人行翠幄中炎暑吾今知所避全家移入廣寒宮【屢居展江亭】

敗荷衰折水西流極目淸光好放舟幸有主人頻卜晝肯同俗子更悲秋

畫舫新成水拍堤悲絲急管韻參差吟風嘯月年年事未省曾經興盡時

眾舉毗盧作僧正以詩勉之

庵前誰爲子磨塼休把眞心作靜看了得諸塵非異物披毛帶角也何難

和微之飲楊路分家聽琵琶

酒熟梅香臘後天春鶯巧囀忽當筵共嗤白傅辛勤甚萬喚千呼始上船

遇酒逢春觸處春白頭相視若天倫須知丞相官儀重不及琳宮自在人

再和尭夫同前

朱弦四十昔嘗聞藝不論多貴絕倫少損新聲放平淡免教醉殺白頭人【是夕劇飲歡甚】

教得新聲十二弦每逢嘉客便開筵春湖水緑花爭發好引紅妝上畫舡

再和堯夫欲借琵琶妓

畫舡西去水成鄕玉管朱弦出上方衰病不須多酌我次公非酒亦能狂

謝公故事常攜妓白傳髙年自唱歌更假紅妝知有意欲添尊酒十分多

閒居思湖上

逺泛每思隨雁鶩深居半是避杯觥官閒日永無餘事臥聽朱弦教曲成

次韻答微之

空門欲問君何得防色終非我所能岑寂歡狂均有待無相與處是良朋

致仕後次韻答張念七

潁水箕山一老生漠然心境兩俱平倘來物外皆如寄腰底懸金壁掛纓【腰懸金壁掛纓均外物之倘來寄也】

一榻髙眠只自思累朝榮宦竟何爲顚毛白盡朱顏攺惟有丹心似舊時

曾通直見惠風琴

剡竹紉絲匠意深泠然終日自成音吾君方急民財阜好助薰風入舜琴

玉汝惠貓頭筍

漢臣問鵬曽逰地【筍來長沙】臘祭迎貓始出林【始出林則先見首】解籜光先凝片玉含甘珍重等兼金

庵中睡起五頌寄海印長老

閒窓日射寒松影枕上風傳過雁聲夢境覺來無一際不勞唇齒話無生

四風標韻出風塵髙下𨿽殊一色均爲我終朝談實相參差庭柏敞精神

剡竹紉絲雜短長誰教曲折號宮商自從眠處知消息終日笙歌是道場

飯後西堂百步行困來合眼是無營從生至老非他物道著如今已是情

火衰水劣病餘身未散虛空一聚塵更欲彊招年少客折花同賞夢中春

和玉汝贈收上人

道得都來是八成聖無功用已非靈慿君諦視丹霞路依舊雲山防防靑

南陽集卷十四

欽定四庫全書

南陽集卷十五

宋韓維撰

內制

皇太后冊文任門下侍郎日撰

維元祐二年嵗次丁卯八月庚辰朔五日甲申嗣皇帝臣【禦名】謹稽首再拜言曰臣聞鴻名顯號尊二儀而後爲大丰祿備養悉四海而後爲至夫惟厚徳積載則極尊靡亢純佑流澤則多福無疆愛敬盡於孝治情文達於禮本卓哉煌乎非甚盛徳何以兼大名至養之美哉本朝受命溥將隆化熈洽惟皇業之昌熾由聖母之輔治陰教修而格恥儉徳懷於永圗遐邇一體中外禔福迨於衝眇纉承洪緒母儀崇訓實賴慈寶坤元資生溥及品物天地並況華夏樂推率吁眾心不勝大願謹遣攝太尉某官攝司徒某官奉玉冊金寶上尊號曰皇太后恭惟皇太后秉徳聖淑處靜存專徽音邁於三母柔範形於四表上當天心則紛綸葳防應誠之景貺下符民願則謳謠鼔舞傒志之甿俗敬奉丕冊光顯隆祚豈特思齊詠歌記周宗之盡美長樂注記述漢氏之懿鑠然後膺受介福降格永年如川之方至如月之始升九功之徳莫非可歌萬邦之民率用於變臣【禦名】誠懽誠忭稽首再拜謹言

求直言詔

朕涉道日淺昩於致治政失厥中以干陰陽之和乃自冬迄春旱暵爲虐四海之內被災者廣間詔有司損常膳避正殿冀以塞責消變歷日滋久未能休應嗷嗷下民大命近止中夜以興震悸靡寧永惟其咎未知攸出意者朕之聴納不得於理歟獄訟非其情歟賦斂失其節歟忠謀讜言郁扵上聞而阿諛壅蔽以成其私者眾歟何嘉气之久不效也應中外文武臣僚並許實封直言朝廷闕失朕將親覽考求其當以輔政理三事大夫其務悉心交儆成朕志焉故玆詔示想宜知悉

賜張方平詔

勅張方平等朕卜用季秋躬行大饗眷乃耆徳舊惟輔臣嘉與協恭共承熈事體玆虛待勉其來朝明當大禮可赴闕陪位故玆詔示想宜知悉

賜夏國主生日禮物詔

詔夏國主善守世封恪修時貢爰及始生之侯載懷永好之勤寵錫有加壽祺是屆往祗恩渥毋替忠嘉

賜董氊加恩告勅示諭詔

勅董氊卿才雄諸部世屏中區屬吾慶澤之行均爾寵章之錫毋忘忠順以答恩嘉

賜宣徽南院使雄武軍節度觀察畱後判秦州郭逵乞京西一郡不允詔

卿夙練武經久提師律方寄統臨之任坐收綏靜之功遽閱奏功有殊期待尙勉修於軍務奚過卹於人言汝惟竭忠朕不忘善

賜夏國主詔

比閱來章願修前誓尋已形於答諭止申畫於疆封繼得奏陳益嘉恭順方飭邊闗之吏具如初詔之文事系久長理須眀審當善處以副眷懷

賜守司徒兼侍中北京韓琦藥物並撫問詔

卿外綏邊服內制河防顧施設之少勞且保綏之多裕使臣之遣藥物是賚勉輔沖和以符眷荷

賜新除樞密副使右諫議大夫蔡挺赴闕茶藥詔

勅蔡挺卿入參機筦載趣封軺惟涉道之良勤宜輔和之加愼往推頒式當體眷懷

賜河南三城節度使守司空兼侍中判永興軍曽公亮赴闕詔

勅公亮卿位重公召望推耆哲閔久勞於藩翰其入覲於軒墀傾佇謀言用符眷想

賜新除武寜軍節度使守司空同中書門下平章事致仕富弼辭免恩命不允與免冊禮詔

仕而老者吾皆有以榮其歸況在肅哲之輔徳望功實較然累朝不有異禮豈稱所以褒顯之意哉巳詔有司爲卿停冊往服成命毋致重辭

賜淮南節度使守司徒檢校太師兼侍中判大名府韓琦不允防來章詔

蓋功崇者宜報之厚勞久者當處以逸古今之常道也卿弼亮著於三世經營達於四方相圭將鉞皆所以報也至於官職之勞不能不以累卿者誠有所賴之也勉體勤諭爲朕少安

賜宣徽南院使判渭州郭逵謝到任乞京西一郡不允詔

朝廷擇才武之臣寄疆塲之任所以戒不虞也今羌𨿽屬和邊未解備訓練綏撫汝惟其能辭難卽安豈所望於卿者其弗復以云

賜淮南節度使守司徒檢校太師兼侍中判大名府韓琦不允辭謝詔

卿辭將相之尊捨別都之重而下求列藩之適朕豈有所愛哉顧全屬士民被服惠政晏然者累年矣徒得卿重臥而鎭之卿其濶略細故愛養气體以副朕倚屬之意

賜新除節度使守司空同中書門下平章事致仕富弼辭免致仕所加恩命不允詔

朝廷髙止足之風隆勲舊之報所以崇厚薄俗風化於天下也卿以徳則止足也以勞則勲舊也兼是二者以享隆報孰曰不宜尙毋過辭以廢朕命

賜新除守太傅檢校太師兼侍中河陽三城節度使致仕曽公亮辭免致仕恩命不允詔

朝廷待將相之臣其禮秩寵數皆有成律著在簡防若夫議勲舊之美酌報禮之稱則又有加焉此典制也卿以徳義經術弼亮三世於其歸也禮秩之數宜在加等過自損挹非所望也

賜龍圗閣直學士尙書右司郎中知蔡州陳薦待罪特放詔

化之未孚民用不帥犯義抵法聞之惻然勉修教條以厚吾俗

賜皇伯崇信軍節度使知大宗正事宗旦不允詔

向咨耆徳內表宗藩方期信厚之風共壯磐維之勢遽形奏牘曲諭衝辭顧惇敍之有慙豈恪居之爲曠勉安厥位庸副所懷

皇帝回大遼皇帝賀同天節書

時律均和適當於長養壽觴展慶爰記於誕生沐鄰契之加歡將幣儀而申祝永惟感戢奚究諭言

皇帝回大遼皇太后賀同天節書

始生紀節永好惇風特枉使華肅將禮意列腆儀於信幣形善禱於壽齡感懌之誠敷諭莫及

除皇伯宗旦制

門下舜敍九族之親實先惇厚周封同姓之國遂底盛彊眷言近屬之尊稽用前王之故庸加優拜誕告治朝皇伯鎭潼軍節度使觀察畱後金紫光祿大夫檢校右散騎常侍使持節華州諸軍事華州刺史兼禦史大夫知大宗正事上柱國天水郡開國公食五千一百戶食實封一千七百戶宗旦徳度甚夷才資兼茂襲世緒而克鴻其慶處貴勢而不流厥心矧自表正宗藩居畱使鎭閱天下之理益爲精明推門內之恩見稱友睦爰舉陟明之典遂旌樂善之風自漢以東惟隨爲大錫之瑞節衍以眞封考於舊章特頒異數於戱益戒者處寵之道鮮失者惟約爲然往其欽哉以永終譽可特授依前檢校右散騎常侍使持節隨州諸軍事隨州刺史兼禦史大夫知大宗正事充崇信軍節度隨州管內觀察處置等使加食邑七百戶食實封二百戶散官勲封如故主者施行

除王安石制

門下朕考大駕親祠之制蓋爲歳必三稽路寢嚴配之文其成禮者再肆追盛典肅舉精禋賴上下之靈克成熈事酬左右之助首及元臣具官王安石徳蹈中和器函方大髙議足以謀王體純誠足以享帝心惟民式瞻實朕攸倚刺六經而考制允協厥中總眾職以奉詞不愆於素仗其忠力成我考名峻階品所以明等威崇表號所以識功實陪惇多賦流衍眞封並茂褒恩式昭眷禮於戱薦四時之和气已賴爕諧得萬國之歡心更期勵翼茂綏吉祿永弼丕基可特授光祿大夫依前行尙書禮部侍郎同中書門下平章事監修國史加食邑一千戶實封四百戶仍賜推忠協謀同徳佐理功臣勲封如故主者施行

除韓琦制

門下徳可以饗帝者惟聖是克祀至於嚴父而爲孝莫先慨予永懷追古成憲結齋佩以致肅莊之慮奉祼主以將明潔之誠禮行不違神其顧享肆廣覃於恵澤玆首曁於英藩具官韓琦忠厚得之天資謨明見於國體相我祖考躋一世於治安帥時公侯爲萬國之憲法𨿽奉璋趨事莫覿於儀形而貢篚充庭有嘉於誠意增錫表功之號進荒開邑之封厥食以眞於命爲渥於戱釐福之況敢專膺受之在予慶宥所加究賴宏宣之及下尙綏乃眾永厥底止可特授依前守司徒檢校太師兼侍中行揚州大都督府長史魏國公充淮南節度揚州管內觀察處置營田等使加食邑七百戶食實封四百戶仍賜推忠保徳崇仁守正協恭贊治純誠亮節佐運翊戴功臣散官勲如故主者施行

除皇弟頵制

門下朕夙除路寢追憲萬靈之廷只見昊穹參侑五精之帝遂嚴宗饗克展孝思爰因惠術之行益廣徳心之及告予列位先我同主具官頵稟眀哲之資蹈柔嘉之則自弱齡而有立志處髙位而無流心分撫周封外壯犬牙之勢畱朝漢邸近惇麟趾之風越薦鬯之成儀繄奉璋之有恪宜推光渥以答賢勞進視秩之崇階增表功之休號多錫之邑用寵厥邦於戱賴辟公之烈文克終熈事同弟兄之福祿抑有舊章益愼猷爲永綏蕃輔可特授開府儀同三司依前檢校太尉同中書門下平章事使持節廬州諸軍行廬州宿州刺史嘉王充保信保靜等軍節度盧州宿州管內觀察處置河堤等使加食邑一千戶仍賜崇仁保運翊戴功臣勲食實封如故主者施行

除皇伯從式制

門下朕舉周公嚴配之文致防於考廟循虞帝惇序之典均睦乎宗藩矧肆祀之克成繄相儀之有恪式推恩渙用報賢勞皇伯具官從式體備沖和气函莊重少逺綺紈之習長從徳義之遊飭已在勤奉朝儀而肅恪持心近厚納閨範於雍和爰因布慶之辰用錫表功之號陪之多邑衍以眞封載渥斯章不顯惟命於戱神降之福旣均逮於羣倫親主於恩玆首加於近屬尙圗厥徳以屏予家可特依前檢校右散騎常侍使持節房州諸軍事房州刺史兼禦史大夫安定郡王充保康軍節度房州管內觀察處置等使加食邑七百戶食實封三百戶仍賜推誠保順功臣散官勲封如故主者施行

除康公再相制

門下王者臨四海之廣總萬機之煩仍欲措世於治安其在求賢而輔助我圗元弼玆得藎臣錫以茂恩告於列位具官韓某受才宏博涉道深純智略足以經逺猷忠嘉足以任大事而自與謀帷幄正位鈞衡抗論在前義無曲學宣力於外勞不辭難質於輿言眷乃舊徳冠宰司之重實賴於謨明總史觀之華更資於良直賦之多邑衍以眞封並示褒章允爲異數於呼百姓尙困惟在厚厥生逺人未賓當使擾吾化勉輔丕丕之業以成晏晏之風【云云】主者施行

除蔚昭敏特授節度使加食邑制

門下朕昨以仲春戒序初吉在辰躬禦端闈式覃沛澤采章焜燿克展於盛儀貺施紛綸誕昭於鴻慶眷吾良帥實典衛兵謹申令以有方奉乘輿而匪懈宜頒寵渥式告明廷忠果雄勇保順功臣殿前都指揮使靜難軍節度邠州管內觀察處置等使金紫光祿大夫檢校太保使持節邠州諸軍事邠州刺史兼禦史大夫上柱國善陽郡開國公食邑四千四百戶食實封六百戶蔚昭敏沈雄邁倫忠厚成性郁有公侯之表咸推將帥之才而自出遇亨期驟登勇爵鎭臨邊部蘊全師保勝之謀拱衛宸居著警夜巡晝之績洎領蕃宣之重載揚旗鼓之威式是中權協於眾望是用薦舉疇庸之典俾申進律之文增食采之眞封加褒功之美號便蕃斯在眷注彌隆於呼賞以勸能旣循於成憲忠而奉上宜竭於乃心服我訓詞勉圗令問可

除王守斌特授節度使加食邑制

門下國家設禁衛之兵所以崇乎武備命良能之帥所以式是戎昭眷玆勲舊之臣克勵靖恭之節洪惟聖考夙簡淸衷屬當憑幾之辰實參交之地共推眇質獲奉慶基言念乃勞豈忘懋賞擇玆剛日聿降命書忠果雄勇宣力翊戴功臣侍衛親軍馬軍副都指揮使河西軍節度涼州管內觀察處置等使金紫光祿大夫檢校司徒持節涼州諸軍事涼州刺史兼禦史大夫上柱國太原郡開國公食邑四千一百戶食實封七百戶王守斌嶽瀆儲靈星辰稟粹矜嚴成質果敢馳稱早探黃石之書洞究穰苴之法而自升名勇爵列職和門出防帥垣樹風聲而服逺入司禁旅謹申令以惟勤戴君之節彌彰馭眾之才斯見蔚爲邦翰茂著時名顧徳政之云初諒推恩而惟允是用授其將鉞俾列於侯藩正彼使名用嚴扵師律仍兼榮於帝保且加賦於井田復益眞封並隆異數於呼處萬夫之長董七萃之徒倚任非輕寵光亦至勉圗報效服我訓詞可

賜熊進進馬勅書

勅熊進卿早推拳勇久服忠勞進提衛從之師外領團結之鎭效其名駿登我禁閒載念恪勤不忘嘉嘆

皇伯宗旦示諭本鎭勅書

勅崇信軍知軍將吏僧道百姓等朕以宗旦皇籍近親英藩宿望擇於右地寵以髙牙言念彼都之人夙陶乃聖之化遐承誕告亦允胥嘆

賜南平王李曰尊加恩告勅書

勅南平王曰尊朕以季秋上辛躬祀於明廷禮行樂成神貺具格乃大沛澤曁於朔南惟爾世撫厥封屏翰區夏勤勞之篤朕所不忘往膺茂恩母易素守

賜五臺山十寺院僧正順行已下奬諭勅書

獻歳發祥誕辰展慶繼陳勝利來祝壽祺載加輸向之誠特示頒霑之寵

賜惇睦並祔皇親等茶藥並傳宣撫問勅書

逺期玆戒終事有嚴屬泮渙之方隆顧哀摧之良苦特推頒賚其愼保綏

賜防葬使並監防使臣等茶藥並傳宣撫問詔敕

卿肅將朝命出防宗防【闕】

安之惠往欽予賜毋替厥勤

建隆觀翊教院開啟皇帝本命道場靑詞

天冒羣品不言而曲成神通至諴無體而善應適當元命再欵眞詞舉儀範於靈科備芳馨於嘉薦庶歆誠契永錫壽臧

景靈宮天興殿開啟雅飾聖祖並眞宗皇帝神禦及侍從仙眾了畢告謝道塲靑詞

伏以夙崇靖館欽奉眞逰仰肖像之有嚴飭繪工而加飾逮於畢事輒此薦誠敢冀靈明俯垂鑑亮

內福寜殿開啟天慶節道場靑詞

伏以皇穹眷祐寶命來符紹列聖之欽崇企髙眞之降格輒儀祕籙按法靈場冀神鑑之孔昭俾帝圗之永固

內中福寜殿罷散天慶節道場靑詞

伏以妙道難思蓋髙而善應精誠有格𨿽逺而終孚惟科範之克成顧齋防之亦至仰希鑑祐垂庇基圗廣聖宮開啟眞宗皇帝忌辰道塲密詞本

伏以流景不居諱辰薦極悵白雲之巳逺感春露之載濡恭展孝思具嚴科式上駐九淸之駕廣披眾妙之文兾達監觀仰資升濟

五臺山開啟祈雨道場黙詞本

伏以物當長養賴雨以成苟爲弗時民則奚望覺皇仁惻均覆萬生忍視其艱不以慈濟

永昭陵永厚陵十月一日奏吿仁宗英宗皇帝旦表本

伏以四時平運適當斂用之初萬物阜成可備登嘗之盛恭惟尊諡皇帝崇仁邁古遺徳在民超然沛邑之防凜若軒臺之畏永言瞻慕交極悲摧

內中景靈宮並永厚陵奏告英宗皇帝忌辰表本

伏以流景不居眞防寖逺薦臨諱日徒仰英風恭惟諡號皇帝

內中奏告立春表本

伏以木徳肇興土膏潛震物荷施生之賜民勤布治之觀屬嗣守於邦基顧無禆於天事徒遵舊典仰達精衷

永昭陵永厚陵正月一日旦表本

伏以斗建於寅在時爲首帝乘乎震厥徳尙仁恭惟尊諡皇帝履道協中垂謨裕後舉三朝之防固仰止之無從望九淸之防豈度思之可及永言感暮徒極悲摧

眞宗皇帝忌辰密表

伏以開聖並防不返眞登之樂遺黎永慕空悲奉諱之辰備衝式於靈塲啟祕文於寶笈上祈神鑑俯慰孝思

內中奏告爲春分表本

伏以天時回復春序平分惟仰奉於一元當裁成於萬化顧玆涼薄豈所克堪式達防誠尙防純佑

永昭陵永厚陵奏告仁宗英宗皇帝五月一日旦表

伏以薰風從律適戒於盛陽濡露感心空嗟於急景伏惟尊諡皇帝丰功及物遺澤在民仰流慶於後昆獲承休於大業永惟謨訓第極悲摧

天貺節內中謝香露表本

伏以景貺下臨實開令節精誠仰薦敢率舊儀竊希乃眷之仁黙下惟新之祉基圗永固民物咸康

永昭陵永厚陵六月一日表本

伏以斗杓攺建肇臨未位之初天序平分玆得土行之正伏惟尊諡皇帝仁功丕育恩澤滂流民懷堯壤之歡世積軒臺之畏顧惟質嗣守成基仰飇禦之莫追悵露濡而增感

西太一開啟祈雨道場黙表本

伏以陽气益驕雨澤且盡精禱備至嘉應未孚怛焉憫傷不捨寢寐嗷嗷民庶將餒是虞神其降休以塞歳望

西太一宮開啟謝雨道場黙表本

伏以時晹有亢秋稼弗滋引領眞廷將誠密牘上神乃眷嘉雨旣濡恭按靈科用伸報禮更祈博施普格順成十月一日永昭陵下宮開啟次薦仁宗皇帝道場齋文

寒律肇新眞防滋逺履寒霜而結慕望佳气以馳誠爰舉祕誠式修勝防庶期福佑仰薦威神

後苑瑤津亭開啟粉壇祈雨道場齋文

伏以夏春之交百物茂長雨咸失嵗望以愆欽惟覺慈等視羣品尙兾流澤徧此十方

顯聖寺感慈塔爲立禦篆碑了畢道場齋文

伏以莊嚴寶剎親篆翠瑉惟勝事之必成肆法筵之盛啟所期福祉均逮生靈

後苑瑤津亭開啟粉壇祈雨道齋文

伏以長養之辰旱暵爲沴嘅然夕陽念此秋成惟大智之博臨閔羣生而下濟精誠以兾善應是期

五臺山開啟祈雨道埸文

伏以炎暵熾然請禱至矣嘉應未效憂心靡寧逖思上方實顯勝地就陳法供仰達防誠庶時澤之普濟俾歳功之卒獲

故贈保寧軍節度觀察畱後東陽郡公克聰巳下安前一日夜共祭

並秀宗藩奄鐘防數爰詢符卽窆祭封品物是陳哀懷玆切

內中禦侍已下賀太皇太后年節詞語

伏以明廷頒歷肇開嗣歳之年靑輅展祠夙防陽之气恭惟太皇太后得全坤道作合天家惟柔順之風助成於邦化享寵鴻之祐宜對於神休妾等叨備禁聮幸依慈蔭前申慶祝倍極歡呼

內中禦侍巳下賀皇帝年節詞語

伏以周室勤民肇觀於治法漢廷講禮交舉於防儀恭惟皇帝陛下道繼一元仁函萬彚克大日躋之聖聿新辰告之猷茂介時祥永綏天祿妾等幸陳下列獲望末光蹈抃之深悰懇無諭

內中禦侍已下賀皇太后年節詞語

伏以斗直寅方帝乘震位歷謹履端之序政施扶弱之功恭惟皇太后仁隠惇風徽柔秉徳膺四海之養克正於母儀履三朝之期茂迎於天祉妾等備員禁掖托庇慈闈仰慶休嘉倍增抃躍

賜宰臣富弼已下賀壽星出見批答

省表具之壽昌之兆見於經躔匪徳之隆何以膺此卿等協宣乾化樂致時祥推敍福釐請書諸史勉循故事深愧忠誠所賀知仍依奏宣付史館

錫樞密使文彥博等賀壽星出見批答

省表具之仰止文象出告壽祺考於太史之占實爲王者之瑞卿等情深體國善必推君樂然抗章期以傳信愛戴之厚嘉嘆不忘所賀知【云云】

賜右諫議大夫參知政事趙抃乞退不允批答

省表具之卿稟方雅之姿蹈直淸之節間以徳選外貳宰司敷造膝之言居多忠益濟從欲之治方賴謨明遽閱奏封請還防務𨿽辭隆乃卿之素志而重外豈朕之所宜尙期少安庸究逺業所乞宜不允

賜皇伯新除崇信軍節度使宗旦辭免恩命不允批答

省表具之朕惟爵賞之行本以旌徳苟當其任𨿽親匪私秉哲含和久而益劭信厚之教治於宗藩推敍厥勞錫爾旌鉞當體公義毋至重辭所辭宜不允

賜參知政事趙抃乞退第二表不允批答

省表具之朕承列聖之緒以撫方夏夙夜業業期底嘉靖實賴二三執政之臣協相以濟而卿乃輕可致之位不以予助更欲逺引以圗藩翰之末效朕之所未諭也其勿復以言所乞宜不允

賜右諫議大夫參知政事趙抃乞退第三表不允仍防來章批答

省表具之朕以卿淸靜寡欲有古人之風用酬厥徳以置近列將以厲末俗而矯頺風今興治之始事未就緒而遽欲辭位以往股肱惰哉朕何賴焉君其勉思所職以輔不逮區區持必請非所望於達者也所乞宜不允仍防來章

賜參知政事右諌議太夫馮京乞退第二表不允批答

省表具之朕所以托重而任力者一二執政之臣也進退之際非易惟艱卿以端厚開敏升貳機軸嘉猷亮采多所隆益乃欲辭位以去豈朕所以托任之意哉賜河陽三城節度使守司空檢校太師兼侍中曽公亮乞致仕不允批答

古之人𨿽云七十而致仕至於勲徳著艾期所倚用蓋有不得謝者矣卿沈雄之度明審之略宣力左右厥庸茂焉朕方賴卿老謀咨以賦事而遽欲引年而去豈朕所以待勲徳之意哉

賜河陽三城節度使守司空檢校太師兼侍中曽公亮乞致仕第二表不允批答

朕湣以煩務勤我耆徳故命解劇藩之政委眞廷之領燕息裏第足以造適而養安𨿽還政之逸不是過也何嫌而欲上將相印綬遂以去位勉卽官次用副眷懷閣門賜新除崇信軍節度宗旦告勅口宣

有勅卿奮其休徳表我近親載嘉磐石之安爰寵髙牙之建已從誕告宜卽欽承

賜新除皇伯崇信軍節度使宗旦第一表辭恩命不允批答口宣

秉徳純深奉藩忠謹舉茂恩而申錫顧淸議以胥諧冝略衝辭亟只表著

賜新除皇伯崇信軍節度使宗旦辭恩命不允防來章批答口宣

內朝之望宗姓所瞻爰陞制閫之權實允在廷之議尙只深詔毋事終辭

就驛賜大遼賀正旦人使銀鈔鑼唾盂子錦被褥口宣

有勅卿等逺冒時寒來修歳聘言念勤恭之意不忘嘉嘆之懷特示頒霑往安居息

正旦日禦殿賜勞將士

有勅肇開歳序夙講防儀眷拱衛之服勞防沍寒而在位永言忠恪良用歡嘉

撫問守司徒兼侍中判北京韓琦兼賜湯藥

有勅卿位隆上衮政洽北疆惟肇屆於暄辰宜益綏於衝履式推頒勞當體眷懷

十二日就驛賜大遼賀同天節使人內中酒果口宣

有勅卿等奉觴展慶亦旣成儀適館勞勤所宜加恵往欽珍賜當體眷懷

賜河陽三城節度使守司空兼侍中曽公亮赴闕茶藥口宣

有勅卿握節於蕃奉珪來覲方竭儀形之悴尙綏气體之和往致常頒毋忘自輔

賜河陽三城節度使守司空兼侍中曽公亮赴闕生料口宣

有勅卿解符西土稅駕中都載惟道裏之遙宜有餼牢之勞往只頒式當體眷懷

賜修黃禦漳河官員兵士等夏藥兼傳宣撫問口宣

有勅河之爲敗眾力攸殫方屬暵炎倍深軫惻往祗朕賜毋替乃勤

閣門賜新除守太傅依前河陽三城節度使兼侍中魯國公致仕曽公亮告勅口宣

有勅卿績著仰成行惇知止方引年而謝事宜躐等以申恩祗服寵嘉往安居息

南陽集卷十五

欽定四庫全書

南陽集卷十六

宋韓維撰

外制

內藏庫使慶州界蕃官都巡檢使趙明父故持禁柔逺寨界蕃部巡檢嵬可贈右千牛衛將軍

勅夫生有陟典沒有贈法於賞勞而勸善一也具官某父某早以忠順效其才武有子而令能世其勤願加追賁之恩不忘善述之孝環衛之領勇爵爲髙用旌爾魂其告於第

職方員外郎通判饒州王奭可屯田中差遣如故

勅朝廷考課之法由在職無過以上皆被遷擢所以勉人才而進吏治也以爾具官某向以郎選出貳州劇克有善狀應於陟典乃正厥位以旌爾伐其思褒進之意益勤亷辧之守可

左司郎中充天章閣待制兼侍讀李受可左諫議大夫依前待制兼侍讀餘如故

勅夫入直延閣以備顧問出侍露門以參進讀皆所以敷道古訓啟迪朕志其於事效固不待考而後著也具官某服道淳固秉心易直被先帝之愼選首充調防逮衝人之纂服彌見忠益疇其履閱之茂立於諫諍之列嘉謀至言朕所望於耆徳也君其勉之可

東頭供奉官雷周詢可內殿崇班

勅某才武起家勤勞從事能取善最應於陟科俾通殿墄之班且視朝紳之秩勉圗效實以答恩靈可

前大理寺丞陳元凱將作監主簿範世丈光祿寺丞張徳淵太常寺太祝林鼎可並舊官服闋

勅某等三年之喪旣除而從政古今之達禮也爾等向以親卹銜哀去位亦旣終制當復諸朝勉思移孝之言益圗竭節之報可

澶州明公等歸出給空名助敎官告一千道

勅某河防之用縣官所急苟能佐之弗褒可乎往服茂恩毋忘善守可

文思副使李信可左藏庫副使

勅某並代天下勁兵處也爾以才選佐其軍事訓練綏輯不失其方有司第勞宜在襃陟稍遷使領之重毋忘職效之勉可

皇侄右監門衛大將軍仲郃可依前右監門衛大將軍黃州刺史特封齊安公

勅朕按屬籍以觀祖宗之世而陳王之後獨防且其位不章顯朕甚憐之以爾具官某孝友惇謹善守法度爰命襃錄以鴻厥慶刺史重任也郡公髙爵也遙領紹建玆謂顯休噫惟務學可以正已惟率禮可以保位汝其懋哉可

給事中權禦史中丞賈黯可依前官充翰林侍讀學士知陳州

勅朝之近臣朕所優禮入則備臺閣之領出則膺翰垣之任委屬之重厥惟均哉具官某气質方厚學術雅正操尙不移於流俗論議有益於當世朕方付以憲司之綱紀史氏之筆削而引疾來上請藩自便言念誠至可無兪允俾兼進讀之職往分臥治之寄善輔爾體以及吾民可

前權知建州節度判官林觀開封府開封縣主簿蘇惟簡可並大理寺丞

勅某朝廷用舉知之法以觀人才而薦者數軰以爾亷愼能力有聞於朝予惟汝嘉命進於理官之屬勉卒素尙以對休寵可

殿中丞魏寵可國子博士大理寺丞陳太初可太子中書

勅某等三年之考非有顯勞而後陟也爾等並以干力列於事守滿歳防課於法當遷益勤所爲以圗其稱可

職方員外郎劉忱可屯田郎中

勅【闕】

鹽賴其入以佐常度也汝典領其事皆有著效賞之不圗能者何勸進官一等遂正郎位其思寵渥之茂益厲忠嘉之守可

比部員外郎張鑑可駕部員外郎虞部員外郎黃延年可比部員外郎祕書丞閻祺可太常博士殿中丞鄭一倩可國子博士

勅某等郎官博士之秩皆髙選也爾等夙有風力久從仕綴或丞筦州務以佐其長或専蒞邑政以寜吾俗並膺襃陟之序毋忘亷辧之守可

龍圗閣直學士戶部員外郎知永興軍王陶奏醫人沈士彥龍圗閣直學士吏部郎中權知開封府沈遘奏醫人張宗道可並試國子四門助教不在選限

勅某能以方技效其能力皆由乃帥之薦列於成均之屬益講善術毋忝休命可

太常寺太樂局七弦琴色色長蘇崇道太常寺太樂局簫色色長鄭玉可太常寺太樂局副樂正

勅某樂之有正所以審音展器以祗厥事也其思所職或毋隳度可

兵部郎中充集賢校理章岷可太常少卿依前充集賢校理

勅奉常之職掌凡禮樂之事貳卿而治者皆顯官也非淸望美實不在是選具官某直諒疏達和而有守以學術之茂陞在臺閣以政事之敏列於藩服疇其巳試之效宜在當陟之典往服休寵詎煩多訓可

職方郎中石洵直可太常少卿

勅奉常之職掌凡禮樂之事貳卿而治者皆顯官也非淸望美實不在是選具官某以辭藻踐科等以才敏更事向守由郎選之美用任州符之重而善布條教撫寜民俗疇其已試之效宜在可襃之典往服嘉寵毋忘厲益可

比部郎中陳益可駕部郎中

勅某郎官古之重任也今𨿽職事去之而其任序之美猶爲髙選爾以才效典城臨民而條教不煩事以修舉進官一等庸示有勸其思所勉以底於治可

內殿崇班李宗哲可內承制

勅集夫列侍殿墀承傳制防非肅恪信謹者弗能任也爾以績效進服厥官其思勤身有以稱職可

職方員外郎蔡凖連庠可並屯田郎中

勅某等三年之課不待顯勞而後陟所以勉人才而進吏治也爾等有文以列於科選有政以服在官守其效於事厥考惟最命正郎位以旌爾伐勉思襃進之意益勤亷辧之守可

太常博士劉炳鄭先索儒臣可並屯田員外郎

勅某等防愼敏給達於從政任職賦事咸以最聞郎官之貳第進一等其務只飭有以爲稱可

羣牧判官屯田員外郎直集賢院王廣淵可度支員外郎依前直集賢院充羣牧判官

勅具官某夫郎官有副所以貳職贊事也今𨿽任不如古而位序之美猶爲髙選以爾敏於文故陞在淸貫裕於才故屬之煩使而能愼用刑典參講牧政克有善效應於陟法其思襃進之重毋忘勵翼之美可

太子洗馬致仕楊揆可殿中丞致仕仍如騎都尉

勅某二赦之恩覃及方外況嘗仕而老者可遺之哉官勲並進足慰家巷其懋承之可

前杭州於潛縣令鄭汝平恩州淸河縣令黃萃可並著作佐郎

勅某等縣令朕所賴以宣化阜民者也勤身從事而無襃陟之典則爲吏者亡以勸爾等亷潔祗愼在職有聞玆用薦者之言並進位序其堅而守有以自效可

內殿承制李元賓可供備庫副使

勅某夫諸使之貳𨿽各有分職而禦命賦事則惟所屬非通敏彊濟豈易當之哉爾忠謹自守勤篤不懈能致其力以克有勞用推遷序之恩且申襃勸之義勉圗效實毋愧寵光可

堂後官膳部員外郎魏康可如京使

勅某丞相府地密事嚴凡仕於中者非謹信敏給弗能善也爾以選見用而入無畱事出無漏言可謂勤愼矣擢陞使領實徇爾請其思奮厲以答光寵可

髙郵軍錄事參軍前監黃州岐亭鎭茶酒稅藍舜卿可太子洗馬致仕

勅某使之必報之古之道也爾謹身從事以至於老故於其退命寘朝位所以嘉勤勞而厲亷恥也往服予命歸安爾止可

中書主事孟應言可堂後官

勅某等仕於丞相府者類必謹潔無過始被推擇況董率其下以趨事辧職者乎爾防愼只飭以服厥勞歷年滋多於次當陟其思所以稱其所任者惟恪毋懈可中書守闕主事董仲尹張學古可並中書主事中書錄事魏黙時士良可並中書守闕主事中書守闕錄事許元賓張永年並中書錄事

勅某等以刀筆簿書給事宰府歷歳滋久奉職不怠防玆員缺咸以序遷往服光寵益思勤厲可

工部郎中知制誥王安石可舊官服闋

勅三年之防祿之於家而不敢煩以事此朝廷所以待近臣而申孝子之情也若夫旣除而從政則下之所當勉也具官某學通經術行應法義銜哀服禮內外竭盡可謂邦之俊良民之表儀者矣朕臨政願治久矣想聞生之奇論以佐不逮其悉朕意亟復於位可

大理寺丞髙安可右贊善大夫

勅某郊社國之重祀局之有令所以嚴神事而致蠲潔也爾以大臣子能以修飭選以在位不懈其官進承襃嘉益思厲勉可

前國子博士曹振可舊官服闋

勅某三年之喪旣除而從政古今之通制也爾勤以奉職謹於爲禮銜卹終事當復諸朝勉思移孝之言益圗竭節之報可

職方郎中晁仲綽可太常少卿

勅奉常之職典凡禮樂之事貳卿而治者皆顯官也非淸望美實不在是選具官某世族之後文雅自進靜篤而能力於事和樂而不流其心比錄當官之勞用推進秩之典賞以示勸朕所不私忠之爲益爾其自勉可比部員外郎王宗慶可駕部員外郎太子中捨趙久可殿中丞

敕某防以飭躬敏於從政在職稱辦防課當遷爰推增秩之恩以厲首公之節益圗效實毋愧寵光可

永興軍進士巴奕可試國子四門助教

勅某爾講學惇行大臣之所特表予惟汝嘉命進於成均之秩其帥乃職以經術訓導於鄕裏玆朕之敎亦其助可

邵州溪洞融嶺鎭楊昌盟可銀酒監充武溪洞融嶺鎭勾當

勅某以爾保塞自守奕世有勞錫命於朝臨長所部帥乃父事毋懈惟勤

前行南康軍建昌縣主簿徐宗臣可大理寺丞致仕

勅某國朝之制致爲臣而歸者必有潔亷之實不絓吏議乃兪其請爾行則應法老不待年進丞理官足慰知止之尙往其欽哉可

前內殿承制朱文海可舊官服闋

勅某三年之防非有金革之事不呼其門所以盡人情而申子道也爾仕而逢辰喪不違禮命秩賦祿皆汝之舊惟是忠孝之節愈其勉矣可

澧州慈利縣主簿蔡靖可國子監丞致仕

勅某少而服官老而謝事古之道也爾才足以辦職智足以知止用進丞列以報爾勞往綏壽祺歸敎鄕閈可

職方郎中馮沆可太常少卿

勅諸寺之卿由少列而上皆顯官也況考正容典協比雅奏其於事守豈不華且重哉具官某履尙夷粹才猷敏茂在官而能舉其職有政以見稱於民校其歳成當以序陟其思付畀之愼毋忘報稱之勉可

準本院帖進納空名試監簿

勅某河之敗溢賴茭楗以濟應募有輸時乃之力往服初命毋忘善守可

前守鄜州洛州縣令宋太可試大理評事充天平軍節度推官知潞州壺闗縣事

勅某以敏給之才推擇爲令在職稱辦於法當遷列於賓席之聮付以縣章之寄益圗善治以漸榮階可故右武衛大將軍化州刺史世胘可贈安州觀察使追封安陸侯

勅朕承祖宗之訓序骨肉之親生以官列於朝所以綴恩也沒以爵於地所以申哀也具官某某被服忠厚造次儒雅在幼而有立志居佚而無流心稟生不庸聞訃增悼玆予贈爾以亷車之華侯印之重尙冀襃渥足慰營魂可

東頭供奉官楊從先可內殿崇班

勅某爾治邑保塞以不擾聞賞勞之科則惟其舊往服殿墀之列且視朝紳之榮當體茂恩益圗來效可給事中充天章閣侍制彭思永可依前權禦史中丞充理檢使

勅禦史大夫官廢久矣惟中丞實長其府事非操行沈雅可儀於人論議剛眀不阿乎世者惡能勝其任哉具官某質厚而有守和樂而不流器能足以任重風迹可以起頑往持禦史之筆見稱簡直薦分使者之節多所效正夫入拜瑣闥於古爲重進長憲府如前之審歷選於眾無以易汝朕欲紀綱之振修號令之明愼而疾夫流俗之人襲苟簡以敗官懷阿倚以事上爾其爲朕督察以時繩舉尙俾予治毋愧於前人之休往其懋哉可前瀛州防禦推官充魏王宮大小學敎授公乘髙可大理寺丞

勅某有賓畫以佐於幕府有儒術以擢佐藩邸所任輒辦於法當遷進參理官之屬尙専幼學之教善率乃職庸對朕恩可

文思副使內侍押班王昭明可右騏驥副使

勅某夫入侍軒墀帥屬以祗事出守疆場提兵以禦侮非吾信謹之臣不以任也爾夙尙忠固兼資才武在職不懈有勞當遷稍陞使領之華尙仍邊守之舊益茂乃績毋忝朕恩可

樞密使淮南節度使兼侍中文彥博曽祖崇逺贈太師中書令兼尙書令邠國公特追封韓國公餘如故

勅【闕】

輔臣始拜率禰而上至於曽廟咸有【闕】褒典緣情昭孝禮莫爲重具官某迪【闕】

眞

履潔髙位盛祿不在其身陰功隠施【闕】

厥後肆乃孫以碩徳宿望登冠樞近玆率【闕】進爾以大國之封九原而知尙其歆服可

文彥博曽祖母追封越國太夫人宋氏可特追封韓國太夫人

勅徳厚者流光徳薄者流卑古之義也今吾股肱之臣宣服寵以克有廟而祖妣之贈不厚何以昭國典慰孝思乎具官某曽祖母某氏蹈履柔則章明內治動必中禮璆然環佩之節居不忘戒鑑玆圗史之訓韓之爲樂詩人所詠相攸啟宇尙或歆之可

文彥博祖銳贈太師中書令兼尙書令齊國公可特追封吳國公餘如故

勅朕惟賢賢之道在任人故有延登之拜親親之義貴尊祖故有追賁之封非吾異恩孰備玆禮具官某祖某躬蹈吉徳時稱茂士非仁義之術不以宅心非淸白之訓不以貽後予之元老爾之令孫方冠握機之司宜厚溯源之澤俾以舊秩啟玆大封是惟顯休足慰冥寞可

文彥博祖母追封秦國太夫人王氏可特追封吳國太夫人

勅朕眷遇之禮隆於近臣賁飾之恩逮其皇祖乃惟齊體之重實均有後之慶茂典或闕營魂何慰具官某祖母某氏生稟柔懿動循法度深明治內之則休有宜家之問魚軒之寵顧平生之莫及駟車之慶至奕世而後顯進啟大國足慰幽泉可

文彥博祖母追封魯國太夫人郭氏可特追封陳國太夫人

勅朕緣邇臣之義厚大母之親生也有以榮之沒也有以卹之所以昭寵典而申孝思也具官某祖母某氏明靜嫕自閒以禮潔蘩爼而申薦有嚴宗事佐蘭陔之就養克成婦道善慶之報久而益大陳古之建國也玆茂予渥以顯爾魂可

文彥博父泊贈太師中書令兼尙書令魏國公可特追封周國公餘如故

勅生有爵命之數沒有贈飾之典其義一也今夫人臣砥節厲行而恩不及其身飭躬揚名而澤不逮其親則在位者何勸焉具官某父某忠肅端厚矢公不懈歷踐眾職咸有顯勞逺業未究以致殄瘁先人之慶至子而發其於追賁之典可謂厚矣𨿽秩位已至而國號未稱其以周之故地啟公之封以昭積徳善敎之報焉可文彥博嫡母追封魏國太夫人耿氏可特追封周國太夫人

勅夫鼎茵在列不逮養之爲難霜露履節未思哀而已感情之常也況我艾之老夙厚誠孝之性不有茂典何以慰其心乎具官某嫡母某氏挺柔婉之質秉幽閒之操動得家節言成婦則克配君子穆如琴瑟之和篤生令人蔚爲廊廟之器玆舉徽數用錫美封尙歆乃恩永配在位可

文彥博亡母吳國太夫人申氏可特追封秦國太夫人

勅朕欽命元老屬圗防務言念禰宮之配新捐子捨之養漏泉之澤方自玆始凱風之思宜有以慰具官某亡母某氏恵問蘭馥柔情玉潔蹈女則而姆教不煩率婦道而家聲自正列鼎之奉歡方等於榮祿共牢而致祭俄欽於象服玆舉成國之法以重小君之號往告於第尙顯厥靈可

南陽集卷十六

欽定四庫全書

南陽集卷十七

宋韓維撰

外制

都官郎中史瑜可職方中

勅某官古之所重也今𨿽職外徙而位序之美猶爲髙選爾體局夷雅才姿敏茂出治州劇事舉民和有司第勞敍進其秩祗對襃渥母忘勵翼可

開封府界提防諸縣鎭公事祠部員外郎充祕閣校理孫坦可度支員外郎依前充祕閣校理差遣如故

勅具官某夫館閣之臣以文學選而州郡之任由幹用進參而委之所以盡人才而濟治道也爾辭藻自奮風力兼劭出撫州部政效著聞入按都畿職事修舉朝有第勞之典爾宜進秩之拜往服休命益講善猷可

太常博士羅愷可屯田員外郎

勅某郎官有副所以貳職贊事也今𨿽任不如古而位序之美猶爲髙選爾辭藻自奮幹力兼邵所職輙辦有勞當遷往服襃嘉之恩毋忘勵翼之美可

除名人丁鈞可檢校水部員外郎充楚州團練副使簽書本州公事

勅具官某朕宣布慶澤至於幽逺罔不畢逮況嘗仕而顚者豈可遺之哉爾前以不謹犯吏議甄敍有典修省無忘可

刑部詳覆官前守慈州鄕寧縣令朱溫其可大理寺丞依前充職

勅某爾以經術之學刑名之習選以試職詳愼有聞玆予命汝以理官之丞往卽舊服其悉乃議毋爽厥中可

中捨致仕裴禹錫可殿中丞致仕

勅某郊祀之恩覃及方外況嘗仕而老者豈可遺之哉爾謝從政之勞享知止之尙進參盾省足賁家巷往其欽哉可

前信陽軍錄事郭允恭可許州別駕

勅某爾勤以服官老而謝事進領別乘足慰知止之心歸安而家母忝予命可

河北轉運使兵部郎中沈立可太常少卿差遣如故

勅奉常之職典凡禮樂之事貳卿而治者皆顯官也非淸望美實不在是選具官某體局夷雅才資敏邵入參司防之領見推肅愼出分將漕之任以時趣辦課之來上法當遷序用進華聨俾仍舊服其圗忠益之效以對襃陟之典可

太常少卿權知壽州王端可光祿卿知壽州

勅九卿之任亦重矣所以上佐天子統理眾務以成化阜俗者也今𨿽事去諸寺而位號之美猶爲髙選具官某儒雅自奮風力兼卲參綜銓筦出領州郡而能甄收有法條教不煩錄徳第勞宜在襃陟玆用進爾以光祿之秩往卽舊服善撫吾俗毋替乃勤可

故內侍省內東頭供奉官李用希可贈供備庫副使

勅某謹信自持勤篤匪懈被恩未拜遭命不融嘉乃似續之言錫玆賁襃之典升貳使領足慰爾魂可

彰信軍節度使檢校太尉同中書門下平章事判許州張升奏亡母劉氏親侄劉鼎可將侍試將作監主簿

勅某朕均布慶澤加異輔臣奏任之科通內外族之請汝以修謹進服厥恩勉於廉辧稱是光寵可

降授守少府監沂州陳古可光祿卿

勅夫忘人之過記人之善古聖王所以博盡材以成天下之務也朕甚慕之具官某雅有才卲久宣忠力間由使者之任往承帥臣之乏而不咸之議興於乃僚無實之語於予聽用置於理俾思厥咎朕宣布慶澤追念舊勞命復官次之華升蒞藩維之重毋怠初守以對寛恩可

景靈宮使保平軍節度使同中書門下平章事曹佾妻普安郡夫人張氏可進封崇國夫人

勅朕成祀郊丘均慶方外乃眷外家之戚旣命諸朝爰洎中閫之賢亦榮於室具官某妻某氏性資沈嬺體度閒和夙蹈圗史之規不煩姆教躬羞蘋蘩之薦休有婦儀𨿽湯沐疏封副笄錫服而言徳滋茂位號未充其開徹國之恩以懋宜家之美往服襃寵詎假訓言可國子博士種諤可左藏庫副使殿中丞種診可洛苑副使

勅某等爾父世衡智略威信有古良將之風朕遣使行邊詢求其後而諤洎診咸以才武克嗣其世予惟汝嘉並進於諸使之貳分防兵屯若夫服防之制則金革之事所不得避也善繼乃父之志勉卒功業髙爵厚賞朕不愛焉

兩京左藏庫副使譚徳潤曹偃可並文思副使文思副使宋繼垣可左藏庫副使

勅某等朝廷甄敍才能參幹事局考覈切最曲備科條務爲不私以示有勸爾等學通軍志躬服吏亷或給事禁局見稱謹信或列職邊部夙著勤勞並推進秩之恩益茂圗忠之報可

前永州東安縣令栁天經可大理寺丞試祕校前權知楚州團練判官侯叔獻可著作郎

勅某朝廷謹銓綜之司以校吏勞明舉任之法以通人才憫焉惟士大夫失職之爲憂而爾之功狀實在陟典往服厥位其思所勉可

都官郎中李顏可職方郎中

勅某郎由正員以上皆顯官也今𨿽職事外徙而位序之美猶爲髙選爾雅自修飭敏於施設任職從政咸以最聞有司第恩敍進其秩祗對襃渥益厲乃勤可職方郎中楊仲元楊申可並太常少卿

勅某奉常職業之華貳卿位序之重非進以文雅服在淸要者蓋不以授焉爾早列士林寖更郎選治迹之敏得之民言課等之優達於予聴不有襃陟何慰勩勞毋薄平進之恩益勉方來之效可

屯田郎中判吏部南曹李孝孫可都官郎中差遣如故

勅某文昌諸曹之務率外徙他局而存其法者惟吏部爲多爾以名家子實貳其政而甄敍考核不失其平第勞進官則有舊典往服厥位毋替乃誠可

閣門通事舍人王光祖可西染院事使兼閣門通事舍人

勅某夫典視省闥之儀臨糾畿服之政皆時之顯使也爾惟詳練故鮮違禮惟敏給故靡畱事歳比其課予嘉乃勞升聯貳使之華益思官守之恪可

利州路轉運使司封郎中楊寜可太常少卿差遣如故

勅某奉常職業之華貳卿位序之重非進以文雅服在淸要者蓋不以授焉爾早列儒科兼資吏幹臨長州部條教不煩佐治都畿獄訟無枉玆舉官聨之峻用增使領之雄往服茂恩益圗善最可

司封郎中充祕閣校理判登聞檢院林徳可太常少卿依前祕閣校理差如故

勅某九卿之貳皆顯官也而奉常職在禮樂於務爲大故選授之體又加重焉爾志尙恬約文辭敏洽典校篇籍是正居多使治章政幽逺畢達覽善課之來上舉華聨而副駕往服襃陟毋忘勤厲可

江南東路轉運使尙書祠部郎中充集賢校理王可尙書刑部郎中制

勅某朝廷於官吏之升陟金穀之登耗惟部使者之爲聽其於倚屬可謂厚矣爾以春秋之義銜命於外而賦事行政亟以最聞予惟汝嘉命進於刑司之屬往節舊服毋懈惟勤可

邕欽州沿邊溪洞都巡檢內殿崇班姚明可內殿承制

勅某邕管地接蠻徼且有瘴癘之虞爾以服金革督盜賊爲任可謂逺且勤矣故朕憫然增秩

光祿卿知壽州馬從先可祕書監差遣如故

勅天下無事羣臣奉職以累日課者皆至大官朕於士大夫可謂無負矣具官某仕以儒學名有吏幹操尙不移於亷約風績尢彰於惠利最等來上玆用汝嘉祕丘之秩雅號華重往服厥位其知所稱可

比部郎中董壽可駕部郎中駕部員外郎於覯可虞部郎中屯田員外郎上官凝可都官員外郎太常博士林英可屯田員外郎國子博士李存賢可水部員外郎比部員外郎楊希元可駕部員外郎

勅朕憫官職之勞而慮才者之久郁於外也故命有司比三嵗之課而序升之爾亷端之實見於行已敏給之問發於臨政進位一等以示有勸若忠與勤則爾之所自勉也可

武康軍節度使李端願奏醫齊居明可試國子四門助教不拘選限

勅某助教儒官也爾以方技之學進服厥位惟愼而恪以克欽荷可

皇兄右驍衛大將軍雷州刺史宗暉可懷州團練使皇兄右驍衛大將軍白州刺史宗輔可磁州團練使皇兄右驍衛大將軍瓊州刺史宗衮可溫州團練使皇兄右驍衛大將軍連州刺史宗晟可光州團練使皇弟右驍衛大將軍藤州刺史宗博可楚州團練使皇弟右驍衛大將軍龔州刺史宗瓊可眞州團練使皇弟右驍衛大將軍橫州刺史宗愈可饒州團練使皇弟右驍衛大將軍汀州刺史宗隠可隰州團練使皇弟右驍衛大將軍漳州刺史宗綽可虢州團練使

勅昔堯親九族舜惇敍之化流於天下朕甚慕焉具官某某稟明之姿服信厚之教志尙儒術克有成徳躬蹈禮節訖無流志惟休嘉之問滋著而襃顯之義未稱其陞團練之領用壯盤維之望益務忠篤以承休顯可皇兄右驍衛大將軍洺州防禦使宗誼可明州觀察使

勅夫親之欲其貴愛之欲其冨古之通道也非屬近而徳備者疇克當之哉具官某英茂夙成淵和自得躬大雅之明爲宗室之表儀內竭忠純參翊龍興之運旁推信厚雅符麟趾之風位之未隆情則非稱宜上衛軍之節進升防使之車噫處髙而不危在寵而益戒時乃素尙詎假訓言可

皇弟右領衛大將軍宗治【原】宗藎【階】宗勝【丹】宗楚【復】宗祐【邵】可並逐州刺史

勅國家席靈長之慶享眾多之祥乃玆宗藩並成徳器不有崇陟之典曷明惇敍之厚具官某卓爾而才溫然其气參內朝之崇式壯表儀服諸衛之聯寖更時序宜舉展親之典俾陞刺部之榮茂對渥恩益勤忠履可皇子行太子左淸道率府率宗漢可右驍衛大將軍

勅朕承祖宗丕顯之業嘉邸第蕃滋之慶宜有渥典時先茂親具官某務學向方服善知訓溫懿而成裕淵厚以凝姿率職官方未優於惇敍陞榮環列用示扵襃崇無忘愼修以荷成命可

皇兄右驍衛大將軍濮州防禦使宗肅可和州防禦使

勅朕惟前世惇敍宗族屏翼邦家所以教民睦而篤親惠也式布寵命以光戚藩具官某稟信厚之風動而慮善躬淳良之行愼而履謙薦更武衛之勞早奉內朝之例爰舉茂典載甄雅猷俾正秩於戎防示承休於廟慶噫襃陟之典旣朕有加寅恭之誠惟爾無廢乃服厥位朂哉自勤可

皇弟右驍衛大將軍道州團練使宗翰可依前右驍衛大將軍徳州防禦使

勅朕奉遵鴻緒思展茂親載隆襃進之恩式洽糾綏之美具官某蹈和襲慶迪美知方陟環尹之資內聮朝位峻軍團之命外假使麾疏寢寵蕃率履彌謹爰增防遏之秩用示懷柔之仁往儀圗之以稱我寵可

前行汾州團練判官傅天翼可著作佐郎

勅某議者以仕進之廣濫也故謹銓敍之佐而艱其升擢之路爾克亷辧以無罪悔第敍勞進秩則仍舊典當體愼澤益圗忠服可

屯田郎中知筠州董儀亡兄俛可贈試大理評事

勅某爾之弟儀不忘訓撫之恩納所當遷以易贈典朕嘉爾之能友其弟而儀之所爲協於悌順故以理官之秩加賁泉隧尙有知者其榮享之可

守溫州瑞金縣尉文勛可特授處州縉雲縣令

勅某盜發不得有常罰獲者顧可以不賞歟縣令朕之所重也爾以勞處其知自勉可

故左屯衛大將軍致仕綦仲宣遺表男前供備庫副使綦元亨可西京左藏庫副使

勅某朝廷錄仲宣之勞沒而不忘爾嗣其世以亨休寵善帥防制往安而家益思移孝之圗且爲從政之報可

太常博士兪瑊可屯田員外郎

勅某仕以辭學名有幹力間緣亷按之舉遂罹詿誤之文頗淹嵗期未進資等朕惟觀過有道舉材爲先擢貳郎員式旌課吏往服襃嘉之渥毋忘毖愼之思可尙書祠部郎中杜千能可依前充三司鹽鐵判官

勅某舉山澤之人校軍國之用而鹽居其多則貳職贊事以登司防之府者其選可以不愼哉以爾知略明具才資頴發宣布民治蔚然有聲按平刑章文無以害若夫移敏給之用厲飭勤之意以商利者豈不裕哉往祗厥官毋忘而守可

崇儀副使王漢卿可左驍衛將軍致仕

勅某度才而受任量力而知退士君子審已者之爲也爾克蹈之斯可嘉已升冠衛軍之領往從鄕閈之逰式旌久勞且慰衝尙可

皇叔故右神武軍大將軍鳳州團練使承嘏可贈安州觀察使追封安陸侯

勅親之俾其貴故有爵命之文沒則申其哀故有贈飾之典此先王所以立愛自近而成化於逺也具官某襟度衝雅才資茂美躬服睢麟之化信厚夙成日防翔鳳之朝飭勤匪懈天不憗遺朕用防傷襚以亷使之章齒於通侯之籍尙有知者往其欽哉可

侍衛親軍馬軍副都指揮使起復云麾將軍賈逵可金紫光祿大夫利州管內觀察使侍衛親軍馬軍副都指揮使

勅出處之端斯可見事君之道予奪之柄亦以謹馭臣之方我推茂恩國有彞制具官某稟剛嚴之气挺明果之才訓士本於在和料敵長於應變向罹陟屺之戚勉服衽金之勞外摠戎昭故特假將軍之號內申孺慕玆不忘孝子之心逮奄畢於終防宜一還於舊秩往欽渥典益厲精忠可

皇兄右屯衛大將軍克愉可依前右屯軍衛大將軍昭州刺史

勅朕承祖宗之憲厚骨肉之親命官而不責以事所以全愛也計考而敍進其秩所以示寵也具官某襲是慶善挺然秀頴幼服仁義之訓遂爲全人入循孝弟之規靡有過事宜卽衛軍之領進兼刺部之榮當體渥恩益勤令徳可

皇太后親堂侄供奉官曹諷男旼皇太后親侄西京左藏庫副使曹談男晭可並特授將仕郎太常寺奉禮郎

勅某朕致孝慈闈加恵戚苑乃眷忠勞之裔雅多翹秀之才匪推茂恩奚示隆禮升備容官之屬益昭世閥之光勉勤令猷毋替淳則可

淮南江浙荊湖南北路都大發運使右諫議大夫馬仲甫可依前右諫議大夫充天章閣待制髙陽關路都總管兼安撫使兼知瀛州軍州事管內勸農使

勅天章處禁垣之祕蓋本朝隆儒之職髙陽負邊闗之阻實前世用武之地疇若二任我圗兼才具官某學問疏達幹力遒舉問咨試可之效薦付使委之煩而馳所至列城之治爲修汛舟而上中都之用以給朕惟訪對之任重綏禦之才難輟於南服寄以北道噫簡而嚴可以振驕惰寛且恵可以安疲羸毋狃於常以易而守可

尙書祠部員外郎知制誥知諫院兼判司農寺邵亢可依前尙書祠部員外郎知制誥兼太子右庶子

勅太子國之本也本正則國安矣若夫明徳義以漸其美陳法度以弭其過使言動注措一入於正者非爾左右贊翊之臣乎具官某學問通經術論議明國體率其素修之善見於充蹈之實入備藩邸使吾兒有仁孝之名進登諫列勉朕舊【闕】

惟納忠告扵不回曰正與安將爾是托爾其懋哉可頴王府翊善齊恢可守尙書左司郎中依前直昭文館兼太子左諭徳諸王府記室參軍尙書司封員外郎直集賢院陳薦可工部郎中依前直集賢院兼太子右諭徳

勅唐制左右諭徳掌諭太子以道徳其內外庶政有司爲規諷者隨事而贊諭焉則官其官者其選可以不重哉以爾恢淸愼亷正不失其常以爾薦質直篤厚可以任事而或入道經訓或贊爲書記使常有懋聞繄爾能力屬儲闈之肇啟擇郎曹而並登夫語道者非序而安取論徳者惟行之爲勤毋或易言以墜予訓可

南陽集卷十七

欽定四庫全書

南陽集卷十八

宋韓維撰

外制

太常寺太祝張昭奭可大理評事

勅某乃祖以方厚亷正實相仁廟登格於治惟其子孫之濟美在著位者朕所不忘也往欽厥官毋墜淳則可西頭供奉官常用之可右淸道率府率致仕右侍禁李防可率府副率致仕

勅某古之仕者量其可任則受至於不能而止所以逺殆辱也朕嘉斯人之徒故於謝事而歸者必增秩以遣之往欽茂恩以安末路可

殿中監致仕王綽孫男遘可試祕校

勅某朝廷不忘乃祖之勞於事也加厚寵渥以榮其歸汝承厥恩服在仕綴勉自勤飭毋忝而家可

屯田員外郎致仕李景長男條可試將作監主簿

勅某仕而歸者吾皆有以優寵之爾之服官由乃父請毋易所事以忝厥家可

尙書左司郎中直昭文館兼太子左諭徳齊恢可右諫議大夫充天章閣待制尙書工部郎中直集賢院兼太子右諭徳陳薦可尙書刑部郎中天章閣待制尙書司封員外郎兼太子舍人孫永可尙書工部郎中天章閣待制皇太子侍讀尙書兵部員外郎孫固可尙書工部郎中天章閣待制皇太子侍讀尙書祠部員外郎直集賢院孫思恭可尙書刑部員外郎充天章閣待制余並如故

勅朕始踐祚旣施恵於羣臣以次遷矣而吾東朝之官率徳秉誼以申贊翼第勞均賞宜有加等具官某篤學敏行時之彥士先帝所申以輔衝而能講道經訓推明法義開諭朕志日以熙廣厥勤茂焉宜進位序列於近侍以昭美實詩不云乎無言不酬無徳不報汝其懋哉可

西京左藏庫副使帶禦器械李元方可莊宅副使

勅某夫屬櫜鞬奉弓矢以待命於側者皆吾親信才武之臣勞而不圗何以示勸爾給事省闥素稱忠謹銜命邊服亦克彊濟有司第課宜在襃陟進位一等於秩爲重往佩予渥益篤乃勤可

龍圗閣學士吏部郎中權知開封府沈遘可右諫議大夫餘如故

勅朝廷優侍從之臣蓋有常秩愼諍諫之選未甞輕授玆得名彥爰沛茂恩具官某易直而不阿明果而能防秉筆西掖文雅見稱握節南夏豪猾知畏間咨畿甸之任參以獄市爲寄而几案之前無畱事箠撲之下無寃人逮美課之上聞舉華聯而付畀若夫在職而思稱因事以爲諷爾所存也朕有望焉可

虞部郎中知沂州晏寜親姊故節度推官李壼妻晏氏可特封靖安縣君

勅某氏爾之弟寜篤同生之恩願納官秩祈錫爾寵朕甚嘉之玆啟邑封之大以爲閨闑之榮往綏壽康益懋柔可

故工部郎中充天章閣待制許元親侄琳可試監簿

勅某侍臣之沒其遺嗣若近屬皆有以優卹之由舊典也汝防厥恩進服在位惟恪以克欽荷可

東頭供奉官張著可內殿崇班

勅某治獄之官上所愼檡爾爲之滿歳以無罪悔襃敍有格進列殿墀往服茂恩益圗善效可

太常少卿祝正辭可光祿卿

勅九卿尊官也王者所與圗議天下之政以成化阜俗者也今𨿽任不如古而秩序禮等猶爲優顯具官某仕以辭學官有治迹歷載滋久第勞當遷夫位髙者圗報則難祿厚者賦事宜稱益勵乃節毋忝朕恩可

端明殿學士兼【闕】

部侍

郎充【闕】

前尙書吏

【闕】

學士知【闕】

勅夫圗議於【闕】

命溫

雅者非【闕】

得我名彥【闕】

之選號爲博洽備【闕】

踐於閣臺久勞於藩翰不有襃

異曷章眷倚其兼祕殿之侍兼備淸廟之訪若夫練達於故實制作之逺體皆汝之【闕】

言可

【闕】

大夫右諫議大夫【闕】知【闕】

集賢院沈遘可特授依前右【闕】

林

學士知制誥判集賢院

勅吾之【闕】

首政事之【闕】內之則冠翰墨之選

【闕】

左右者豈能勝其任哉具【闕】

逸髮用英茂之實而爲世髙選參典誥之任

而有古遺直往蒞藩服入尹畿甸而風力章於已試績效爛而可紀防禁員之乏使屬廟議而咨訪輟於浩穰備我嚴近噫與聞密議奉揚訓防惟端愼可以禔身惟溫雅可以華國勉服休命益佇善猶可

尙書工部郎中知制誥充史館修撰蔡杭可特授依前尙書工部郎中充龍圗閣直學士集賢殿修撰知定州

勅定爲北道要鎭萬兵之所屯集諸將之所稟決倚屬之重選任之艱非有以厭羣議而副朕心者蓋不以輕授具官某知厚有守明果多通究觀前載之言燭知當世之務早事官邸備罄忠精逮升掖垣尢多隆益輟於書命之重付以剖符之行噫延閣近聮可以罄論思之美價藩重任可以申綏禦之才往欽茂恩方佇休績可樞密直學士給事中傅求可特授依前給事中充龍圗閣學士權知開封府

勅唐臣有言曰輦轂之政務先彈壓蓋大眾之所居方國之是則浩穰難治威愛是兼爰咨尹正之明以首風化之地以爾具官某質厚有守和易不流邊閫外條屢觀能於煩使禁塗營職久進寵於邇聨向【闕】

時才甞攝治於京劇權衡不撓枹鼓沈聲爰加甄擢之私式佇肅淸之效召自朔塞妥之神畿繇樞斗之華資陟河龍之祕序無替前效庸稱茂恩可

翰林學士兼侍讀學士右諫議大夫知制誥充史館修撰王珪可特授依前右諫議大夫翰林學士兼端明殿學士翰林侍讀學士知審官院兼充史館修撰散官如故

勅朝【闕】

者【闕】過髙學士之選非夙尙文雅久次華要𨿽有積日之勤莫兼數職之重玆我茂典屬之俊臣具官某姿度靖夷才猷敏邵學博而善知其統文麗而不忘其要而自入直辭禁進侍經席深厚之訓爲國光輝法義之言廣朕聞聴不有優拜曷章異禮宜參祕殿之列益重淸廟之訪噫考近傅之課則有獻可替否之責論太史之法則無虛美隠惡之過益厲乃職以副朕懷可

皇兄右驍衛大將軍衛州刺史克孝可依前右驍衛大將軍髙州團操使

勅朕博選師儒之官教授宮第而宗室之俊以業成告者相繼而上不有甄異何以示勸具官某英悟之稟實自童丱典學循行長而益茂有司言汝通詩書之義十八以上著論之美等在第四考藝按格宜見襃表其以團結之任增壯衛屯之領噫道進而不止則廣寵至而愈戒者安勉思訓言毋怠厥始可

衛尉寺丞孫公亮崔庶可並大理寺丞

勅某羣臣之在職者𨿽無顯然之效閱嵗如格則類遷之所以勞其勤而勉其忠也爾惟辧亷以見襃陟其務奮厲益圗功最吾當有以待之

權提防河東路刑獄公事尙書都官郎中毋沆可尙書司封郎中差遣如故

勅某河東外控疆場之阻內摠郡邑之廣吏雜文武俗兼夷漢爾以才選受使者之任而能底愼庶獄澄淸列城可謂有勞矣進官一等以示襃勸益懋嘉最且有優陟可

著作佐郎知蔡州汝陽縣事周演父摶可特授守大理評事致仕

勅某父某演也抗言於朝願以所受移於親庭朕嘉其爲有孝之道故以理官之屬命汝歸老往安厥養以綏壽寵可

著作佐郎知蔡州汝陽縣事周演亡母趙氏可追封靈壽縣君

勅某母某氏演也抗言於朝願以所受移寵於親朕嘉其爲有孝之道故以邑君之封賁爾泉隧尙有知者其榮享之可翰林醫學南州三溪縣主簿龎夢得可少府監主簿依前充翰林醫學

勅某汝只事於外元祀之恩未之及也進秩敍階實用初詔其懋承之可

光祿寺丞致仕臧永錫可著作佐郎致仕如騎都尉

勅爾援再赦之恩請命於上國之信令法宜從與參被爵服之華益爲鄕黨之寵可

特勒停人前職方員外郎王亨可都官員外郎

勅某爾不謹前已犯有司之議亦旣懲責俾思厥咎赦宥之法湔敍有科往服寛恩益厲而守可

閣門通事舍人周永淸可充西染院副使兼閣門通事舍人

勅某本朝推保任之恩汝緣以升仕綴上閣有宣贊之任汝爲之有職勞而且幹力辦彊音制淸舉閱歳滋久第課可嘉進貳使領之華往防邊屯之要只服榮渥益厲精忠可

翰林醫官使勾管本院公事沈遇明可防易使兼翰林醫官使

勅某汝帥痬醫以效其勤有年矣而吾貴臣願以任子之澤移進爾秩朕重違之夫執技以事上者兼領他使非典制也往欽異恩益講善術可

皇城使內侍省內侍押班張若水可忠州刺史依舊皇城使內侍省內侍押班

勅某蓋能者不勸則怠勞而見知則悅此先王所以推本人情廣施恵於下也以爾給事宮省著忠朴之稱服勤疆場有明課之略閱歳滋久賞不自言用兼刺舉之榮且資宿衛之謹尙悉乃力毋曠朕恩可

東頭供奉官杜宗象可內殿崇班

勅某國馬之數歳息而無害者善養之也爾帥圉人以效其力而功狀應格法宜有遷往祗厥官益厲而守可馬藏族蕃官副都軍王尾可本族都軍主東谷寨外屍族蕃官軍主歸惟永可本族副都軍主並銀酒監武

勅某爾世保疆陲夙懷忠義憤玆狂敵擾我候人賈餘勇以直前被重瘡而益奮載嘉誠節特示賞恩當體眷懷益圗勲效可

河北轉運使太常少卿沈立可依前太常少卿充集賢院修撰知滄州

勅提兵要制邊劇者必有加職之授所以示寵而重威也式圗俊良奚吝襃渥具官某敏於聞見雅自約修內足羣書多眀於義理久更眾職並著於事功宜輟將漕之籌進司論撰之筆宣我條詔爲國翰垣噫惟寛恵可以得民和惟嚴莊可以正師律毋易乃事則罔所愆可禮賓副使知沂州靳宗臣可崇儀副使知麟州

勅某雲中據代地之要以扼敵衝兵符所寄常愼其選以爾雅抱武略久宣忠力綏禦民俗條教不煩訓齊軍戎紀律甚設故超授使領往臨所部毋貪利以生患毋狃安而納侮惟靜而勝時乃之功可

皇城使李綏可充利州刺史仍舊皇城使

勅某官某益爲西土重鎭而利其咽喉也故佐守典武事者得預便冝之論臨制其道選屬之愼莫非其人以爾沈勇不暴眀足有斷銜命奉使著敏給之稱剖符臨戎得綏靜之體故因舊秩加授刺舉之節以遣之噫惟察人情在微惟輯軍政在和往只厥官毋替朕命可安化上中下州北遐鎭部押進奉器械三班差使防光落等二百五十人可並銀酒監武

勅某爾守在荒遐生而惇固效其戎械之獻安厥溪篁之居有嘉款誠爰示襃寵益堅忠順以答恩靈可虞部郎中張齊古可比部郎中文思副使宋經可左藏庫副使供備庫副使時定可西京左藏庫副使

勅某等筦之司國所賴以足用也能使課入之數充舊貫而有加者非敏給彊濟勿能辦也爾等初用才舉終以最聞賞勸有科遷陟惟舊往欽加秩之賜益勵首公之圗可

尙書吏部侍郎參知政事趙槪可特授特進尙書左丞依前參知政事加食邑五百戶食實封二百戶仍賜推忠協謀同徳佐理功臣

勅朕遭家不造賴士大夫之力獲保宗廟以臨海內大賚之澤旣周洽矣而輔弼之臣未襃人其謂朕何具官某惇徳敏行邦之碩老參翌機務出入兩朝猷爲獻納厥績良茂肆用進秩申以蕃數惟是忠固之守謨明之益時乃之素詎假訓言可

檢校太保同簽書樞密院事陜西四路緣邊宣撫事兼權判渭州郭逵可特授光祿大夫檢校太傅使持節邠州諸軍事邠州刺史充靜難軍節度觀察畱後同簽書樞密院事差遣如故

勅朕荷先帝遺業以臨士民之上所以托重而任力者不在一二執政之臣乎第勞疏恩宜有加等具官某端厚沈勁濟之敏給升贊機筦出撫邊部納忠宣力厥勤茂焉故用畱務之印申以寵數卽授於軍中惟其報國之大方禦戎之上策皆汝素講詎假訓言可

翰林學士兼端明殿學士翰林侍讀學士右諫議大夫知制誥充史館修撰王珪可朝請大夫給事中依前充翰林學士兼端明殿學士翰林侍讀學士知制誥充史館修撰加食實封二百戶龍圗閣直學士尙書工部侍郎充集英殿修撰何剡可刑部侍郎依前龍圗閣直學士充集英殿修撰龍圗閣學士右諫議大夫唐介可給事中依前龍圗閣學士加食邑五百戶食實封二百戶龍圗閣直學士給事中張掞可尙書工部侍郎依前龍圗閣直學士加食邑五百戶食實封二百戶龍圗閣直學士尙書刑部侍郎呂居簡可尙書兵部侍郎依前龍圗閣直學士進封開國公加食邑五百戶食實封二百戶樞密直學士尙書刑部侍郎李參可尙書兵部侍郎依前樞密直學士加食邑五百戶龍圗閣直學士給事中權知開封府傅求可尙書工部侍郎依前龍圗閣直學士權知開封府加食邑五百戶食實封二百戶龍圗閣直學士尙書吏部員外郎趙抃可尙書戶部郎中依前充龍圗閣直學士加上防軍進封開國侯食邑五百戶

勅朕遭家不造賴士大夫之力獲保宗廟以臨海內大賚之澤旣周洽矣而吾侍從之臣顧可以勿襃乎具官某直諫可風亮節是式底其忠嘉績用休茂見器昭考以屬朕躬故於嗣位之始加厚寵秩所以推先志示隆禮也若夫讜言忠謀以佐不逮則朕之所虛寧而俟也往其懋哉可

澶州觀察使王素可檢校司徒充靑州觀察使加食邑五百戶食實封二百戶鄆州觀察使劉渙可檢校司空充陜州觀察使加食邑五百戶食實封二百戶

勅朕獲以躬嗣守宗廟之重實賴嶽牧羣後協心底力以克有濟蕃衛之美闕而未錄朕甚愧焉具官某率徳秉義以陪王家勤勞經營績用休茂更鎭右地申之渥典所以報也欽服予命益厲乃誠可

端明殿學士兼翰林侍讀學士龍圗閣學士吏部尙書知大名府上柱國王拱辰可守太子少保依前充端明殿學士兼翰林侍讀學士龍圗閣學士加食邑五百戶食實封二百戶餘如故

勅朕獲以躬嗣守丕業實賴公卿庶尹相協於內嶽牧羣後承衛於外玆我大賚厥賞惟均具官某體局莊厚猷爲敏肅有文以光我典策有政以壯國藩翰率是忠藎自竭兩朝之間計其履閱獨出諸臣之右貳東宮保安之職仍北門居守之重申以藩渥是爲異數噫落止之政方切於倚毗欽哉之命毋忘於只服可

蕃官徳順軍靜邊寨剝波族都軍主扒令徵親男祝扒可銀酒監武充本族軍主

勅某爾父糾帥其族爲國捍邊老不忘忠請子自代今予所以命汝者皆乃父之舊善繼其事毋替厥勤可

某試祕校守黔州彭水縣尉

勅某向以蓺文寘於科等防嬰親卹久格朝恩宜及援琴之辰俾列防書之局往參邑治其愼身修可

越國長公主奏大方脈醫人李宗元可試國子四門助教不理選限

勅某汝以方技給事主家覽邑司之抗言卽成均而命秩欽服榮渥益茂乃勤可

光祿寺丞錢參可大理寺丞

勅某近臣之子能自修飭以稱職聞者朕皆寵嘉之所以勸能而勉不及也爾之功狀應於陟法往服新命益圗報稱可

南陽集卷十八

欽定四庫全書

南陽集卷十九

宋韓維撰

王邸記室

上皇帝辭避第一表

伏奉制恩進封臣穎王加食邑一千戶食實封四百戶者坐叨厚享固夙夕之靡安進服嘉襃曾嵗時之未及敢貪渥洽以重靦惶【中謝】臣聞周疏同姓之封惟公爲大國漢分二等之爵以王冠諸侯豈專厚於恩親實兼崇乎功徳自玆厥後亦莫不然伏念臣生也甚愚長非加敏猥憑積累之慶超被偏特之私握節奉藩上不能扶徳施化垂髦就學下無以發身成名此其所憂外實非慕敢謂誕揚明制更啟大邦食兼戶邑之多事出公侯之右施於賢哲尙或難居況在稚防豈宜虛受伏惟天地之量日月其光回堯舜之聰明循漢家之恭愼重惜髙爵以待非常之材收還渥恩用合至公之議使臣安處舊秩益講多聞長承玉色之歡玆實芻懷之慶

上皇太后辭避第一表

優隆之命遽發於淸朝防弱之姿遂叨於成國內顧材之不稱進卽寵而未安【中謝】臣聞周輅同姓之封禮存厥制漢防三王之立史載其文皆所以惇固宗盟承衛王室苟非令徳曷對盛儀竊念臣雅乏才稱數防天幸顧復之愛實自於垂髫趨拜之年已叨於賜履典學昩始終之戒就養乏左右之勤坐收安榮日積兢畏豈謂朝僉過渥天秩屢加推爵等之髙品爲第一校邑封之大戶以數千敢忘苟得之羞自取疾顚之懼伏望皇太后殿下加憐孺質畱聴瞽言特開金玉之音俯徇芻蕘之志顧義所在少裁門內之恩不私其親庶符天下之義

上皇后辭避第一牋

詔發外庭恩疏大國任非宜稱理有開陳【中謝】竊念臣托體𨿽髙降才甚薄荷坤慈之鞠育沐天施之涵濡早在稚齡已躋近列未周嵗琯再啟眞封於就養無毫髮之勤而受賜有丘山之重此而叨據人其謂何伏望皇后殿下濬發徽音密禆睿思矜憐弱質收寢渥恩仍舊貫之居尙其克荷仰內徳之助庶獲少安

上皇帝辭避第二表

剡章列懇誠不足以動天批詔諭懷徳有容而如地敢殫愚說更冒聰聞【中謝】臣聞無基而厚墉者必速其傾不稼而取禾者非得之道故爵以加賢爲不忘祿以當勞爲至公質於前修時乃通議臣以衝幼之質防陋之材猥憑國靈升被宸渥任兼將相之重位列公侯之前靜言及玆良以爲愧敢冀大廷之制更疏廣地之封眞賦陪惇幸恩加厚而況宗室之老尙眾或闕旌崇仲氏之齒相差所宜均一朝𨿽異數臣則何顏伏望皇帝陛下運獨見之明發非常之斷容羣臣之中義先大道之爲公收其悃誠賜以矜允倘過誤之賞不由臣行則幸覬之風將自玆息

上皇太后辭避第二表

金輅疏封慚非徳致綈囊抗請亟以誠聞未回綸綍之頒徒積冰淵之懼【中謝】國家義先惇睦恩極褒崇賦祿命官並均於宗室正名考禮莫盛於親王比緣品秩之特隆久曠嵗時而不講而臣賴天之幸逢時之休猥以極陋之姿而膺甚盛之典內乏美質敢當臨定之號名前申至誠實冀上還於印綬伏惟皇太后殿下懋明母道登翊聖期多閱祖宗之舊章愼言爵祿之公器儻其成命不以遂行庶在貽謀使之毋忝誓勤禮養仰答慈憐

上皇后辭避第二牋

奉藩不稱疏爵過優敢以爲安而自取戾【中謝】竊念臣稟生極陋逢世寖昌教𨿽謹於誦學僅通於簡牒椒門就養曷少報於劬勞槐禁申褒已過叨於寵渥比上還恩之奏少紓冒貴之慚未奉兪音靡寜悸魄伏望皇后殿下柔明委鑑仁惻動懷因進見之淸閒或助言於悃愊倘從志願遂回天聴之髙期竭孝勤仰答坤慈之厚

上皇帝謝表

章禦於前𨿽列誠之已至詔除之下顧反汗而無從進服寵嘉內深惶悸【中謝】竊念臣材非天挺學不時通特緣冢嫡之私曲被聖神之眷抗壽街之對曷少補於聰聞從冑學之遊未兼明於善道豈謂伏遇皇帝陛下受天貺祐爲世治安發揚上主之宏模摛顯先帝之休烈宣布睿澤沛然川流講修舊章森然毛舉曾是渥典靡間下藩徹成國以大其土疆疏多邑以增其戶賦位席之重地亞鼎槐儀服之隆飾兼金組仰驚誤寵之厚竊揆淵衷之防將非尊主者必逺其陛廉固國者或先於根本因令防稚遂玷顯崇臣敢不只佩訓言進圖術業審諸侯之孝力致其勤非聖人之書不接於慮尙無祗悔以累至公

上皇太后謝表

渙然之命莫獲於終辭蕞爾之軀實慚於虛受【中謝】竊念臣材非美邵天與惷防幸防積徳之休獲在冡孫之列入則密侍有承顏之歡出而燕居享聞道之樂顧外慕之靡暇何過恩之敢希不謂詔發廣庭封疏大國邑蒙多子之盛戶有眞食之饒揆報效之微沒身安致仰光靈之大何日以忘此蓋伏遇皇太后殿下啟佑邦圖保寜宸極體坤道之善載務極仁恩當聖統之紹興助宣慶澤乃如孱昩亦克霑防臣敢不愼厥身修戒於寵至捐口耳之近學服恭儉之永圖尙紓尢違毋負訓育

上皇后謝牋

力布忱辭命莫收於綸綍進承渥典懼不啻於冰淵【中謝】竊以有子之親惟王之貴位序合以爲重儀節從而遂隆開府以壯其第居備官以謹其事守匪徳之懋其孰曰然而臣忝冒之聲久聞於稚齒開敏之譽無益於前時天恩嵗加禮秩日厚內無負荷之實竊有非任之憂此蓋伏遇皇后殿下慶發郃陽風行潙汭奉淸間之對憂在進賢推均一之心施於命子臣敢不上承防指逺覽經言念膏粱之易流引韋而自戒冀無顚溢仰累柔明

札子

臣準閣門告報親王遇降麻後未迎授及已迎授未謝逐日起居在垂拱殿殿前司員寮後入並閣門使引臣以愚稚過叨睿恩方具辭免以安悚側所有逐日起居儀式乞特降聖旨指揮閣門且依舊班贊引取止上皇帝乞指揮閣門且依舊班贊引第一狀

右臣準閣門告報親王遇降麻後未迎授及已迎授未謝逐日起居在垂拱殿殿前司員僚後入並閣門使引尋具札子陳奏乞依舊班贊引伏奉批降聖防令依閣門告報者列懇中宸方冒還於渥渙講儀上閣俄參舉於故常理有未安義難苟黙竊念臣早由穉齡巳玷近班未更嵗琯之華遽啟國封之大顧臣勞之何補慚子道之無聞輒戒罔功願收成命愚衷慤至方仰徯於兪從寵數優隆敢進當於相導伏望皇帝陛下曲成深忍特諭攸司恭辧色之趨俾仍於舊次推從欲之賜特寢於渥恩庶包容之至少安危懼謹具狀奏聞伏候勅防

上皇帝乞依舊班贊引第二狀

詔函申諭藩邸增榮拜受之初隕越於下臣聞非其人者官不可以虛受無其位者禮不得以妄行蓋古今之常然宜上下之交愼臣切以防陋過叨寵靈輒引分以自惟遽抗章而上達私懷𨿽至宸聴未回顧奉朝之禮不修敢安於處豈疏國之封未拜可竊其儀伏望皇帝陛下監觀厥誠臨定其當格有司之常議措孺子於至安庶獲申前之所聞終期防上之加察

南陽集卷十九

欽定四庫全書

南陽集卷二十

宋韓維撰

王邸記室

賀兩府轉官狀

【缺】

南陽集卷二十

欽定四庫全書

南陽集卷二十一

宋韓維撰

王邸記室

上皇帝辭避第二表

寵章橫被輒抗牘而有陳慈防俯加俾造庭而只受審非其任敢已於言【中謝】臣聞位以錄徳則朝廷尊祿以食功則臣下勸蓋在上所用以厲世於法不得以假人儻非愼行實乃虛受竊念臣稟賦防弱遭遇休明邦土之封旁兼於異數第室之授前講於多儀無功而受勞者之褒在幼而享成人之奉顧𨿽甚陋豈不或思而況早侍淸光親薰盛徳與聞滿假之戒頗識羞惡之端嘗懼妄爲違於至訓敢安苟得自取多言伏惟皇帝陛下躬履乾剛系興聖統表顯功徳不以其私重惜器名惟愼厥始豈容孱質獨此冒居幸特寢於過恩庶曲全於公體薦誠以至固允是期

上皇太后辭避第二表

囊封慤至方塵乙夜之觀詔防丁寜難緩景風之拜重惟忝據敢輟終辭【中謝】竊念臣始自髫髦觕親簡畢聞詩禮之訓𨿽切於欽承閱仁義之言實慚於允蹈仰賴抱孫之愛不責成人之風佩服兼金組之華封崇極茅土之貴身𨿽防幸顏則包羞而況王朝宣力之賢森然而成列宗藩秉徳之彥卓然而在庭彼其位序之間顧出稚防之下俯而載揆實所未安伏望皇太后殿下靡間芻言少畱衡聴質於圖史之舊愼乃名器之公察臣至誠全國大體倘遂回於寵渥期益竭於孝勤

上皇后辭避第二表

𨿽殫危懇莫回帝渥之優敢布盡言實賴母慈之厚內惟干冒良積兢惶【中謝】臣聞親之欲其貴者人之常情愛而教以義者古之善訓非惟勸戒之及此實亦成敗之昭然臣早以頑疎出於顧復就學無時敏之譽處身乏少成之資過防顯恩陞備邇列常懼盈滿自貽顚覆之憂敢於寵榮復有覬覦之念伏望皇后殿下敷宣陰教之暇進見刻漏之間濬發微言密回茂典明明柔徳允符圖史之規斷斷愚衷獲舒負乘之懼

上皇帝謝表

冒陳危懇薦瀆於慈幃申諭至懷曲形於溫語顧𨿽非據敢不欽承【中謝】竊以裂土分茅王公之盛典擁旄被衮將相之盛儀階以明其有加品以重其所視以至勲封賜之甚渥蓋出褒優爵徳齒之未尊豈宜膺受而臣素非敏識僅達幼儀躬定省於晨昏未申孝節謹誦於春夏曷究善猷遽當異數之封崇實懼防躬之隕越伏遇皇帝陛下紹承景命奄宅丕基睦九族之親用端風化厚諸侯之禮以勸藩維在臣何功亦此均寵臣敢不上勤養志俯察放心引章綬之華時思其稱奉防書之戒日見之行庶罔後羞或圖少報

上皇太后謝表

懇表上聞期輟上恩之誤訓辭垂飭俾停來請之煩局蹐奉承啟居惶愧竊念臣才非世類幸適逢時荷慈幄之顧憐卽治朝而延拜疏第土之重爵正厥邦封奠棟宇之宏居異其室處逺廉髙陛𨿽示有尊鑿阯益墉大虞必覆此蓋伏遇皇太后殿下徳惟天縱道以時行奉先帝顧托之言力安宗社及上聖纂承之始益廣藩垣不然在臣何以獲此臣敢不審富貴長守之術以仁義不足爲憂造學之原必逢於左右語道之序無失其後先庶乎寡尢永以克荷

上皇后謝牋

慤奏屢聞慈宸靡亮繼垂溫諭俾輟終辭奉典冊以周旋顧服章而震悸竊以長而出閣俾從師傅之遊利以建邦將托翰垣之寄服公之衮者圖其任秉將之鉞者司其憂蓋繄參建於事功非以苟爲於榮耀伏念臣幸緣慶緒過竊寵章每惟伐輻之譏益重負薪之愧乏半言而補國敢自謂勞兼四責以在躬其何能稱此蓋伏遇皇后殿下稟靜專之徳對熈洽之期文定厥祥致六宮於柔順母取其愛遇諸子以平均臣𨿽至愚恩亦下及敢奉智能之戒益圖忠孝之勤尙不愧於所防亦何足以云報

上皇帝乞免中書禮上表

寵私過隆惶悸無措【中謝】竊以宰相視事之始其禮甚嚴賢者逢辰之榮莫此爲大操筆而揖儼居廊廟之尊內謁以趨傾動搢紳之列苟非盛徳奚可濫當臣幸遘昌期躐登近位越從稚齒加拜大封論報稱之功乏毫毛之可紀享褒崇之典顧面目以何施伏望皇帝陛下回知子之明不假人以禮垂諭中詔停寢上儀庶安反側之憂無墜滿盈之戒

上皇帝謝賜生日物狀

蓬矢講儀爰記廼生之候槐宸加賚猥兼惟錯之名只荷光靈伏增惶悸竊念臣稟材薄陋托體髙明幸防慶善之休曲荷睿仁之眷進承襃顯顧涯分之已逾仰報劬勞曽錙銖之未效敢謂至慈曲被蕃錫薦臨駢然器幣之多副以馬裘之美觀瞻駭其榮耀奉養得以安娛此蓋伏遇皇帝陛下惠顧宗藩寵綏孺子奉祖宗之常典極君父之深恩今日所防竊愧桓榮之稽古何等最樂敢慕東平之處家

與兩府辭避書

寵章隆特材效蔑微遽幹畱令之誅輒上還恩之奏未防可報敢卽寜居竊念某猥以孱質托於盛際荷上仁之顧育竊膏澤之涵濡紆組懷金實自勝衣之嵗析圭擁節更加出閤之初參宰路以疏榮視傅儀而增秩無功而享勞者之號不事而有食焉之資𨿽知異數之爲優誠亦多言而是懼伏望某官開廊廟之語參翊於聖謀導朝廷之恩必符於公議倘輟已行之命是安非據之憂

回樞密富相公辭免書

肅奉王綸進司民版官儀增峻士論胥諧伏惟某官茂徳對時宏猷加逺練達之久多識於朝章賦納之間參決以經義實祖仁義以興至治之功乃升樞庭益見大忠之效而況勲伐之盛上所自知禮秩之隆人不謂防遽形珍牘曲諭謙懷殆非防弱之敢聞徒亦恩勤之是佩

回同州觀察謝狀

比者誤膺宸制進啟邦封俯揆朴魯防稚非稱兼印綬者四五實愧厚顏抗章牘於再三莫回盛典此蓋某官夙推雅義旁借誨言務封殖於衝微實導揚於渥渙先垂慶問益仰謙防銜戢之深言諭奚旣

謝兩府

寵靈優洽位號顯隆俯揆厥私莫知攸處竊念某稟生極陋逢世寖昌因緣日月之末光防被雨露之渥澤年方佩韘爵已冠於公侯學不通經任遂兼於將相綰印綬者四五益愧厚顏抗章牘於再三莫回盛典𨿽以時而膺受顧何徳以持循此蓋某官翊亮存誠僉諧借議振國章之稀闊導天施以平均因令稚防遽玷褒錄屬日防於慶侍阻前布於感悰企悚之深言諭奚及

回鄆州安撫相公

竊審茂膺典防參總鈞樞伏惟慶慰恭以安撫相公器質端重識慮淵通處貴而惇好禮之風在樂而有卹民之志坐分藩契政以最聞出秉將旄兵由靜勝果被宸章之渥進聨宰路之華側聴朝僉實均邦慶顧裁誠之未暇辱流問以見貽其在懷藏曷勝敷敍

謝皇太后笏記

性非早悟學未博通頻年倂冒於寵襃惟日不忘於惕厲此蓋伏遇皇太后殿下祥開天妺道著母儀厚宗族以彊周壯國藩而輔漢因疏渥洽遂及衝微臣敢不務近端良力探經藝尙冀孝忠之兩立少酬教育之萬分

回謝伯父商州太傅

伏審恭持使節肅凝神軒𨿽感慕之在懷諒保綏而協吉豈圖隆眷遽枉珍函載披衝挹之言第切悚惶之抱

回謝婺州郎中書

比者叨奉朝恩猥兼閫制坐竊麾旄之寄徒愧寵靈出分符契之行屬當才彥詎期隆眷特枉華緘勤挹所加銘佩爲至

謝聴徹論語賜物表

聞孔氏之記言僅終篇目舉周官之頒式俄對寵光顧視缺然奉揚惕若【中謝】竊念臣器能涼薄識慮惷頑幸聞教於過庭獲執經而就傅嵗防在易學不加通一貫道之至精詎明大略三絕編之爲久曷著防勤豈謂皇帝陛下仁極矜憐義惇勸奬不取漢庭之訓抑於未成苐循闕裏之規與其能進爰加之賜以厲厥修仰戴恩私殆勿勝於山嶽勉圖術業期有底於淵源

冬至回宗室書

竊以气回陽律斗位子辰迎日景以命祠亞嵗儀而講會伏惟某官才髙冑學望重宗藩夙惇信厚之風克壯隆平之運適丁令序宜納純休先垂慶問之儀第切悚惶之抱

回門狀榜子書

一陽玆始百福是膺猥沐隆私特垂華謁悚惶之至敷敍奚殫

冬至賀慰笏記

晷運推移日南長至伏惟皇帝陛下紹興聖統欽奉天端謹歷象以迎長運化功而理物膺幹納祐與天齊休【賀】

日月易流薦經長至伏惟皇帝陛下追慕摧割聖情難居敢望勉抑哀懷俯循禮制臣無任懇切悲愴之至【慰】

節候

仲冬嚴寒伏惟皇帝陛下聖躬萬福

皇太后慰及節候並同前

皇太后殿下道該博厚化洽柔明茂循圖史之規陰布幅員之祐保幹納祐與天齊休

皇后依前

皇后殿下協宣內治參翊上仁徳近著於宮幃化遂形於海宇配幹納祐與天齊休

謝賜陳書表

校讎絕五日之疑刋鏤極一時之妙仰承頒賚第切靦惶【中謝】洪惟列聖之禦圖率以右儒而爲治大啟禁府充牣於祕文旁延碩生是正於訛說苟片言之可采殆只簡而不遺嗣有成編達於聰聴臣愧微術業叨被恩私家有賜書遂竊古人之美身無擇行敢遵先聖之言

回樞密王侍郎披告書

竊審肅奉制恩入參機務側聆之始竊抃於懷伏惟某官典學淵通秉心端亮茂徳隆於仍世休問藹於一時書命掖垣王言惟允執憲輦轂邦路以淸蓋盛業之發舒實上仁之柬記進承渥典良愜公僉辱過諭於珍函顧何施於末議仰欽衝挹第切愧惶

賀樞密王侍郎書

竊審肅揆剛辰茂膺贊冊伏惟慶慰恭以某官挺直方之操蘊和惠之風奧學貫於道眞大慮經乎王體鴻文麗藻蔚爲臺閣之光忠言嘉謀陰增社稷之重聖神乃眷防宥是毗翹聞隆益之多用副僉同之舊屬拘藩制阻奉賓儀欣悚之深敷諭奚及

年節賀皇太后笏記

皇太后殿下聖質坤柔仁心天挺飭帷房之制務盡於肅雍服圖史之言不忘於謙畏保幹納祐與天齊休

皇后

皇后殿下徳配睿明體侔博厚教天下之順大正於嬪風推門內之恩廣申於母愛配幹納祐與天齊休

謝王舍人書

竊審被擢宸廷陛聨禁掖伏惟慶慰舍人秉心端亮蘊學淵通才周事物之微文宜典冊之用方欽眞選遽辱華緘雅志未移仍枉惠然之顧忠誠不已重申益者之言佩服之深銜悚兼至

謝賜隋書表

疑謬刋除博盡諸儒之說本眞流布永孚萬世之傳只被寵頒伏深榮懼【中謝】竊念臣早從佩韘爰預執經性匪開明殆勤於師說學不加進以重於親憂伏惟皇帝陛下如地有容自天推愛曲成以順物之理善誘以盡人之材發內府之藏用新其聞見閱前人之迹俾得以鑑觀顧臣顓愚被訓有素誓服勤於簡畢期卒業於誦

謝同州觀察惠宮學記書

詳延儒彥講論藝文逮華構之落成刋信辭而謹始欽承嘉惠竊幸榮觀愧佩之深言諭奚及

上皇帝謝賜生日物帛

宸慈曲被爰記厥生詔目下臨猥加以賜仰承眷撫第切震惶【中謝】竊念臣性本顓防才非敏給幸覯天飛之慶獲參廟立之榮仰合劬勞曾錙銖之未效進承寵渥顧涯分之已逾豈謂皇帝陛下道大溥容仁深善貸霽威嚴於子捨均異禮於侯藩特降使華厚將篚實飭文羈於上乘制重器於中金奉不貲之恩顧難其稱推欲報之意期盡厥誠

上皇太后

慈憐已厚恩錫載蕃蹈抃以還靦惶交集【中謝】竊念臣幸緣慶緒獲對昌辰觀不刋之書曾微進益帶無功之紱常懼滿盈敢期中禁之嚴俯記左弧之始斥馬裘之良美極金幣之珍丰惕若以思其何能致此蓋伏遇皇太后殿下道隆將聖愛篤諸孫務推博厚以惇仁不以孱微而廢禮拜賜之重奚啻於丘山圖養之勤敢忘於夙夜

上皇后牋

良裘善馬之用珍幣寶器之藏極盡寵榮繼以惶悸【中謝】臣早承訓育函荷襃崇裂土分封猥列諸侯之右析圭命爵實均三吏之聨顧稱效之靡聞惟譴呵之是懼豈謂皇后殿下俯矜童昩專厚母慈務恢山藪之容密道雲天之施寵其生日賁以恩章誓堅孝謹之誠仰報劬勞之徳

進謝恩馬狀辭

祺祥肇啟曲簡於淸衷使指下臨猥加於蕃錫敢效左牽之獻少申下報之誠仰冒嚴顏靡寜悸魄

回相公李太尉披告本

竊審近領使旄出分藩契欽聞庭告允協朝僉防惟某官育徳淵和秉心方毅學通家法之善武洞軍志之微啟迪上聰居多於讜論職司兵要時賴於壯猷矧惟渥洽之恩特出睿明之眷詎期衝槪曲示珍函顧成命之已行豈訥辭之敢議永言欽佩奚諭悃悰

回李太尉再披告本

薦枉珍函曲將雅意顧謙沖之𨿽厚豈昩弱之敢聞伏惟某官戚苑髙才侯藩碩望方略之美不墜於家聲議論之精有裨於國體久格交旌之授屢形抗牘之言甚非所以將順眷懷奉承寵委幸以時而受拜玆有望於當仁企祝之深敷頌奚及

回許州判府相公本

竊審肅揆休辰只膺顯冊朝推優禮士協僉言伏惟某官道濟神明气函忠厚論議不阿於當世風操有激於羣倫進退以宜蓋得大臣之正安危所屬益隆主上之知承嘉命之已行在鄙懷而良慰方修慶禮遽枉華緘載欽衝挹之風第切悚惶之抱

回樞密呂侍郎披告本

竊審奉膺明制進筦繁機側聴褒嘉實增抃慰伏惟某官器函惇大慮達精微蹈一徳以不回貫百爲而畢給坐分藩契方俗用寜入總計籌邦財以阜乃眷本兵之重實參基命之嚴若時謨明惟允僉屬辱珍函之遽及顧末議以何施載味防衝徒增悚戢

南陽集卷二十一

欽定四庫全書

南陽集卷二十二

宋韓維撰

奏議

議祫享虛東向位狀

臣等竊以宗廟之尊太祖者所以敍親明統襃顯功徳也敍親明統則必正其本襃顯功徳則不可私其人此聖人以義斷恩立禮而爲之極也由禰以上皆祖也皆則孰主而尊之曰始封曰受命曰有功非是三者𨿽屬之尊且親不得當也是天下之公法也子不敢丰於其父臣不敢厚於其君故尊太祖之道禮之大者有三於廟則百代不遷於天地之祭則爲配主於祫享則位東向商以契周以後稷其毀廟之主皆出太祖之後故其禮順後世太祖之上復有追崇之廟故其禮疑所以諸儒論議不一然大扺不過三義一則直推見廟最尊之祖卽唐顏眞卿韓愈欲以獻祖居東向之位是也一則以追崇之祖別廟而祭全太祖之尊卽漢之太上皇魏之處士晉之府君唐之獻懿是也一則以太祖尙在昭穆虛位以待自魏晉以下迄於隋唐及本朝故事是也推最尊之祖者旣非始封有功之君親盡則毀於聖人制禮之意殆恐不然別廟而祭者𨿽爲變禮未可遽行於今其間惟虛東向之位於禮似近何也在禮父爲士子爲天子葬以士祭以天子葬且不敢厚其父況敢以天下之公法易其祖之位乎周禮黨正飲酒一命齒於鄕再命齒於父三命不齒且人臣尊父族尙不敢與之齒況在天子乎乃欲以追崇必毀之主加於萬世不祧之祖乎臣等再詳三者之論考於聖人之禮俱未合也直以最尊之主居東向之位是欲求禮之情虛東之位以待太祖是欲守禮之文者也然而禮之情難見情一失則禮從而喪矣禮之文易守文在而聖人之意或可存也夫惟達禮之情文者然後能作此魏晉宋齊隋唐之君及我藝祖神宗所以謙讓而不敢決也臣等以謂宜如祖宗故事虛東向之位便

論溫成皇后不當立廟疏

臣聞忠臣不爲畎畝之逺而輟其圖報之心聖主不以芻蕘之賤而易其納善之慮故下靡不盡之情上無或遺之防臣位𨿽微賤然以討論載籍參議典禮爲職竊不自薄有愛君之言惟陛下少加聴覽臣伏見國家爲溫成皇后立廟備三獻官設五時之祭金石牢具一依宗廟臣上求禮經下循本朝故事皆所未有不知當時誰爲陛下畫此謀者臣聞孝惠皇后太祖皇帝之正配也其沒也卽陵構殿嵗時所祀不過常饌而已其後方得列於皇后別廟元徳皇后眞宗皇帝之母也其沒也別廟而祭自爾羣臣請升祔相繼先帝愼重其事不敢卽從至於十年而後許之今陛下一旦奉嬪禦之主廟而享之與祖宗等稽於先王之禮則不合求之本朝之事則非故搢紳之士無所誦說下民觀之不知所化甚非太祖眞宗愼重典禮之深防也伏惟陛下卽位以來凡所興造必問於遺訓而咨於故實稀闊盛事靡不畢講今又將以孟冬吉時親祼宗廟修大祫之禮蓋祫者序昭穆正尊卑之祭也所宜罷斥不端昭示大順以成祀典之美而陛下以奉祖宗者已之臣妾亦得享之非所以致隆極廣孝恭也臣愚以爲宜因此時發徳音詔有司使議溫成皇后之廟有不如禮者一皆裁去以明陛下不私後宮專奉祖宗之意使聖朝典制幽昧復光宗廟神靈歡欣顧享此盛徳之舉也陛下不可不加聖意焉昔漢文帝幸上林袁盎引卻愼夫人之坐以明妾主之義前史書之爛然不忘今崇建廟祀甚於上林之坐僣擬祖宗非特妾主之別陛下聖徳過於漢文毋使愚臣不得申袁盎之志

貼黃二道

陛下若以溫成皇后久在左右不忘軫悼則嵗時遣宮嬪內侍厚加祭奠亦足致其恩意何必僣用禮典取譏後代此於溫成皇后非有所益而於聖徳爲損不細陛下卽位以來動循禮典未嘗有此過舉臣願陛下特奮神斷使有司得從攺正以全盛徳之美臣父子受國厚恩實欲以此少申補報幸不以臣位下而棄其言也

再論乞施行狀

臣所領職以同知禮院爲名禮有不正知而不言則非朝廷所以命臣之意而失臣所以事上之理也故敢不避誅殛而言誠見溫成皇后廟樂特器僣比祖宗稽之禮經則先聖之所不道質於故事則本朝之所無有臣竊聞其時臣下有以唐武惠妃事上惑聰明者惠妃之沒𨿽嘗立廟然至乾元之後祀享卽絕蓋自當時已知其非禮豈足爲聖朝法哉臣近奏疏願因親祫宗廟特詔有司裁損其制以全陛下廣孝愛禮之美章禦累日寢而不下臣竊惑之陛下毋謂數楹之屋兩簴之器施之未損於治蓋聖人所以異等威明風教以觀示天下者禮在於此也如不以臣言爲信則並臣前章付中書門下使大臣參議事有可采伏乞早賜施行

司徒杜公諡正獻議

司徒侍中剛重不倚明果而斷秉事君之直節有保民之大徳爰初服官以訖謝政職無大小事無劇易必竭其力不爲苟然任提防刑獄屢決疑訟人以不寃治銓審官法明選公吏至謝賕不受開封號難治爲尹者類以擊斷無壅爲聲至公居之又以其餘力惠綏民人畿甸歌之在二府引義獻納有大臣風采私謁幸恩法所不可者一切裁罷聞人少善稱道如不及至論國事而有曲直𨿽平生厚善不爲毫髮假借故其進而相也天子恨其用之晚退而老也士大夫惜其去之速公𨿽家居上尊禮焉比薨三遷其官爵至封國爲公賜予勞問之使嵗月不絕嗚呼可謂善始令終者矣謹按諡法淸白守節曰正文賢有成曰獻迹公所以當大位享大名始終尊榮人無間言者亦其樹立所從來逺始諸父與公分財所得鉅萬悉推不受以予昆弟之貧者及富貴無聲樂妾禦之好居處被服如始仕惟其治身報國之不足是以爲憂故其徳業所就章章如此諡曰正獻不亦宜哉

贈太師兼侍中陳執中諡榮靈議

執中幸得以公卿子遭世承平因緣一時之言遂至貴顯皇祐之末天子以後宮之喪問所以葬祭之禮執中位爲上相不能總率羣司考正儀典以承答天問知治喪皇儀非嬪禦之禮追冊位號於宮幃有嫌建廟用樂逾祖宗舊制執中白而行之曾不愧憚遂使聖朝大典著非禮之舉此不忠之大者閨門之內禮分不明夫人正室疎薄自絀庶妾賤人悍逸不制醜聲流布行路共知此又治家無足言者夫宰相所當秉道率禮以弼天子正身齊家以議百官執中不務出此而方杜門深居謝絕賓客曰我無私也我不黨也豈不陋哉謹按諡法寵祿光大曰榮不勤成名曰靈執中出入將相以一品就第可謂寵祿光大矣得位行政不爲不逢死之日賢士大夫無述焉可謂不勤成名矣請合二法諡曰榮靈

論陳執中諡榮靈書

臣聞尊卑親疎賢不肖之辧所以立人倫也禮者所以維持人倫使不斁敗之具也朝廷之位廟寢之制車服之數金石俎豆之容皆其章也章不明則尊卑親疎賢不肖之分亂而人倫斁矣故有天下者不可不先禮也竊見國家受命百年而郊廟之位尙有未正朝廷之儀尙有未尊祭祀婚葬車服之等尙多不備所以然者患在棄禮而任人情也夫禮所以撙節人情使一於正今任人情而廢禮是以民俗無羞惡之風士大夫寡廉譲之節制度𨿽煩而下不率法禁滋密而姦不勝蓋有當先而後宜舉而廢者矣伏惟皇宋至陛下比之於周成康之時也方當修起廢墜興造禮樂以成一家之制而典章之失甫有大者此臣所以不得黙也臣聞溫成之喪陛下疑所以處中夜令就陳執中第問之明日遂發喪皇儀由發喪而下禮之大不可者有四夫皇儀者先帝先後之所嘗治喪也𨿽宮禁給使之人知其不當處而處之矣大不可一也皇后者上配宸極乃天下之母也位號至重豈容僣瀆中宮在上而發冊殿廷且以後禮送之大不可二也樂禁之內大祠用樂者備而不作大祠者非天地日月則宗廟社稷也而殺厭其禮大不可三也殿而不廟不備四時之享者奉孝惠皇后之禮也孝惠皇后者非他太祖之正配也猶以爲未足而立廟用樂遂與祖宗等大不可四也別廟四後章惠皇太后不立忌日久矣緣此而立之事已施行賴陛下聖明采諫者之言復止不然此又大不可一也臣伏思溫成皇后𨿽冊位號其實陛下之後宮也今以尊奉後宮而瀆臣主之分殺天地之祀僣祖宗之禮竊料此非陛下本意何以言之臣伏見陛下謙儉寅畏謹於事神篤於奉先於祠享常禮之外過自抑損以極孝恭不宜有此蓋當時臣下莫爲陛下正言者陳執中位居師長無一言之補夫當國謀事而至於瀆臣主之分僣祖宗之禮可謂乖刺矣生旣竊陛下之爵位以厭其欲若死又得美諡以成其志是執中終始獲幸而獨畱非禮之名使後世有以議陛下也臣不勝憤懣謹因其家請諡責其大節之失以榮靈加之蓋言其寵祿則厚而令名不立也其義欲使天下知爲臣當盡忠事君當以禮又使阿諛竊位之臣知生𨿽苟一時之榮而死不免萬世之戮不然議虛名將朽之骨臣何獨爲此區區也且諡者周公所作萬世之公法也臣之所言天下之公議也陛下寵待大臣亦巳至矣而使有司得以萬世之公法天下之公議貶之亦天下之至公也伏惟陛下幸聴臣言以成天下至公之法豈不大哉臣備位禮官凡儀典之違闕得以討論又大臣之薨卒者得秉筆爲議以善惡諡之皆臣之職也義有所在不忍緘黙

論陳執中直降勅諡恭第一狀

臣近與孫抃等議故太師侍中陳執中之諡論有異同遂具狀申中書門下臣以謂朝廷且將復下有司使議執中所以得諡恭之狀然後決其是非遽聞降勅考功以恭字爲定臣伏思之不勝皇惑臣以榮靈諡執中者正謂責其廢禮不恭失爲臣之節而朝廷遂用恭法此臣不得不惑也臣聞孟子曰責難於君謂之恭謂以難行之道進於君而勉之也孔子曰恭近於禮逺恥辱也蓋禮之意非恭不立而恭不近禮適足以招恥辱也書曰官師相規工執藝事以諌其或不恭邦有常刑此言治古之世自公卿大夫以至百工各以其職諌有不如此謂之不恭也執中備位宰相遭遇明主若以仁恕臨下賦事行政惟大臣是咨惟古訓是式前代人君之所難陛下皆易之此誠人人自竭盡之秋而執中內懷阿倚苟援不正之說僣瀆大禮尙不能成明主之易可謂責難乎陛下中宮在上而妃嬪之沒治喪發冊近在殿中此𨿽宮省使令之人猶知其不可執中尙不能及使令之所知可謂近禮乎有司上孝惠祠殿之比不享不樂罷斥其議而遂僣祖宗之制執中表帥羣司縱不能逺復治古各以職諫而首自亂禮此又常刑之所不赦也且恭之法曰不懈於位夫位以宅才才以治事苟事之不治𨿽修潔其衣冠莊嚴其色辭終日危坐無少懈之容何益哉執中犯不恭者三而顧以恭爲諡如此則是諡法可廢而官守無用也夫設法而至於可廢命官而同於無用臣愚不識朝廷處此於義何當伏望陛下亟詔有司格勅未行復令禮官得盡諡恭之說然後並以臣議下尙書都省集百官參定臣論有少屈退伏妄言之誅誠無所恨

第二狀

臣近兩上章論故太師侍中陳執中不當諡恭事至今未防朝廷兪允竊聞勅在考功有司以不應常法未卽奉行故敢復進其愚說臣聞聖人治天下所以得人而用之其大法有五士之處也則教育之其將進也則辧論之其已仕也則較其功罪而升黜之旣沒也又作史以紀其善惡制諡以著其賢不肖所以教育奬勸聳懼者如此故士之爲善也固其逺惡也凡在上者總其才而用之此天下之所以治也後世苟簡教育辧論之法旣蕩然矣作史制諡止以備官而不責其實至於升黜則非有成可考或舉或廢各因其時在上者方患才之難得官之不修不知所以教育奬勸聳懼之法不立也臣請以執中一事明之夫執中學問之不講義理之不達而遂至貴顯此教育辧論已廢之驗也旣位宰相首亂國典瀆尊卑親疎之義而優遊壽寵以一品自終此升黜不行之效也今臣區區欲加公議於已然之後而同僚不以爲得朝廷不以爲善徑黜其論不少加參考此又備官而不責其實也所未知者但史官耳若史官又廢其守則是聖人之法都盡矣方今風俗頽靡百職隳惰謂宜力加振肅以消因循之獘而乃奪有司之職使不盡其法退至公之論使不極其理臣恐非朝廷之福也伏惟陛下觀聖人制法之意鑑後世苟簡之察當今之所宜急使有司不失其職公論得有所立非臣之幸實天下之幸甚

論陳執中諡乞罷禮院第一狀

臣近議故太師侍中陳執中諡者蓋悼典禮之淪斁憤臣節之不立傷官法之久廢區區之心實欲以此少佐治體一奏議而見黜三上章而不報此皆在臣愚議論淺薄不足以感動天聴臣旣不能爲陛下守職而尙竊俸入以禮官爲稱臣實恥之伏望聖慈特許罷臣禮院除一外任差遣庶圖民政上報國恩

第二狀

臣近以守官無狀嘗具陳奏乞除一外任差遣未奉聖旨不敢自安臣誠至愚豈不知循往舊之迹則易處附眾多之議則見從持寛假之計則寡怨然而不爲者蓋以爲所守者朝廷之官不敢緣私而廢所論者聖人之法不忍與俗而遷今臣旣不得少申所職而尙冒居其任則是臣於官有不能守之罪於義有不能去之責伏惟陛下愛養臣下全其名節幸哀狂愚使有自處之地臣不勝至願

第三狀

臣累具奏陳乞罷禮院除一外任差遣至今多日未防處分臣所以喋喋而不敢遂已者誠恐禮官論議之輕有司法制之缺罪由臣始伏乞朝廷檢會臣近進二狀早賜施行

南陽集卷二十二

欽定四庫全書

南陽集卷二十三

宋韓維撰

奏議

乞詢問講讀臣寮狀

臣幸得以史官侍左右記言動竊見每開邇英閣召近臣講讀經史陛下未嘗一發徳音有所詢問遂使執經者不得極其說秉筆者無所載其美巳事而退莫不俛黙有不自得之意臣竊惑之臣聞傅說有言王人求多聞時惟建事事不師古以克永世匪說攸聞蓋治天下者必先於建事欲建事者莫重於師古欲師古者莫急於求多聞然則今之所謂講筵者陛下之所以求多聞也堯舜聖帝必先稽古三代令主皆有師傅之官坐論道義爾後徳薄不能如古然至於欲治之主亦莫不以此爲急漢髙祖初得天下感陸賈之言知不可以馬上治之毎奏新語篇篇稱善光武數引公卿郎將講論經理夜分乃寐唐太宗命學士杜如晦等十八人更直閣下降以溫顏與之討論經義此數君者豈樂勤苦而徇虛名哉誠以治天下之要莫不出此故功業隆於當時聲名流於後世非其幸也其道以致之也朝廷自宰相以及羣司率以職事進退所言皆目前常務而又迫景晷不得詳盡其理邇英閣者陛下燕閒之所也侍於側者皆獻納論思之臣陳於前者非聖人之經則歷代之史也禦閒燕則可以畱漏刻之永對侍臣則可以極咨訪之博論經史則可以窮仁義之道禍敗之原起而行之則上可以爲堯舜三代之君下猶不失爲漢髙光武唐太宗也然非從容降接則無以盡臣下之情非往復研究則無以見聖人之奧非力而行之則不足以追前古之治陛下於此三者似未盡之此臣所以不得不惑也至於羣臣亦皆惑之議者以爲陛下向在亮陰惟於咨決政事有不得已而言耳其餘可得而略也今禮制終畢臣下傾耳以聴玉音語曰時然後言陛下之言此其時也臣𨿽不敏請秉筆以竢干冒天威臣無任惶懼戰越懇激之至

乞親諭使人救濟饑民狀

臣竊聞去年開封府界並陳蔡許潁等州歳各不熟入春以來民困尢甚朝廷𨿽發倉廩轉米谷以加賑贍而死者不可勝數其甚者至於遺棄幼穉號哭道路骨肉之間自相噉食僵屍暴骸所在狼籍聞之可爲傷痛臣日夜思念蓋賑救之道有所未盡以及於此州縣米谷之不積一也官吏無卹民之心二也飼養失處置之宜三也朝廷𨿽發倉廩而陛下未嘗親諭惻怛之意遣使臨視四也羣議籍籍竊怪陛下勤政愛民日昃不倦至於細務莫不曲加處分而於此事未聞徳音有所矜防意者陛下未知其詳與臣聞羣議且久每欲上聞以越職爲懼而止今前去二麥尙有數月而死者日廣臣誠不忍陛下赤子遭逢仁聖之君不得防被其澤而無告以死臣𨿽越職得罪猶不敢避也伏望聖慈特詔執政擇愛民幹事之吏十數輩召見便坐諭以憂勞湣傷之意令分使州縣察視流民先具見存及死亡之數與守令救濟之狀以聞然後與轉運提刑知州通判等同共疾速商量如何處置救養可以全活民命比至麥熟合用米糧防何如何營救不至乏絕不幸死者所在官爲掩瘞毋得暴露凡此諸事皆許入馬鋪馳奏陛下與二府大臣朝夕圖議苟國家之力可及至者無不爲也如此則庶防斯民漸有生路不然三四十萬之眾至四五月之間皆塡溝壑矣臣聞天之所以祐命人君者將以牧民也君之所以享尊極者以有民爲之下也民之所以欣戴其上者以能保安已也陛下卽位之初宜有以固結天下之心而副天之所以祐命者無急於此也臣願陛下力行之干冒天威臣無任涕泗激切之至

論救濟饑民札子

臣竊聞今春畿甸及京西州郡百姓饑死者甚眾訪問蓋是州縣官不早爲體察存養致百姓流去本土轉更失所所至州縣旣無儲蓄之備比至勸誘人戶及奏聞朝廷得物救濟流民巳是饑困又處置散給飯粥或失所宜更致枉害人命近聞河北京東兩浙諸郡被水災者不少若止因循舊體必定百姓復罹此禍伏望聖慈特降詔書丁寜戒勅諸路轉運提刑及州縣官吏上下共公詢問饑困之人早爲賑贍毋令至於流散不幸轉徙者轉運提刑爲差官引導令就州軍多方救養仍具施行次第聞奏朝廷至時遣使察視其當職官吏有善設術略使居者不至於流徙流者不至於亡仍議以戶口人數量立賞格不如詔者議罰亦準之所冀勸督官吏宣力爲民拯其艱危以副陛下好生之意

乞還呂誨等職事札子

臣竊聞禦史知雜呂誨等以論濮安懿王事得罪並行譴逐羣議喧然皆以爲誨等能審義守職國之忠臣而竊嘆朝廷典刑遂至於此臣伏念陛下自入繼大統士大夫莫不首論爲人後之大義以爲陛下素好經術必能循用禮典以副先帝顧托之意自兩制之議上聞臣下更白交諫務欲上廣聰明以白此事而今者遂至斥逐憲官以失天下之望誠可痛也臺官之言臣𨿽不盡聞料其用心不過欲陛下盡如先王之法而止耳卽如此者乃是愛君之至安所得罪而逐之也近年以來風俗頽敝士大夫類皆貪固寵利防惜人情姑息苟且爲自容之計莫肯爲國家悉心營職者陛下厚賞以勸之嚴罰以督之猶恐此風不變而復內牽邪說貶斥正人數以微過放逺善士臣恐自此姦幸得志忠良結舌陛下耳目日益壅蔽緩急朝廷有事上無由知此時𨿽欲悔恨亦無及矣方今法度隳廢百職不治國用匱乏民力凋困外無良將士卒驕惰彊敵窺間而有輕中國之心而天災數見地變復作疾疫流行饑饉薦至由此觀之臣恐陛下之憂不在濮王名號未崇臺官不畏威聴命也伏望聖慈思社稷安危之計以人情去就爲慮亟追昨日詔書還誨等職事以救前失以安羣情

論濮王稱親乞追還詔書詳議札子

臣伏覩近降詔書陛下稱濮安懿王爲親臺官論列不已遂行降斥羣議喧然皆以爲陛下行非禮之事斥逐忠良典刑之衰禍敗之漸將自此始伏望聖慈追還前詔更令百官詳議以盡人情復呂誨等舊官以全政體

論呂誨等勅不由封駁司札子

臣昨日聞禦史知雜呂誨等以言事被斥至今不見勅至封駁司訪問乃是中書直封送本家臣竊以封駁司給事中之任也凡制勅必由此而下有所不便得以封還論奏古今之通制也今罷斥禦史事闗政體而遂不使有預聞紀綱之失無甚於此臣伏思王者建立官局張設法度擇人守之所以防檢繆失共成治道而朝廷自壞其法不知爲此將以何利也伏望聖慈指揮中書追還誨等勅命令由本司使臣得申論議以正陛下之官法

再論呂誨等勅不由封駁司札子

臣近以禦史知雜呂誨等降斥勅命不由門下封駁司直送本家嘗具論奏乞追還以正官法至今累日未見施行臣伏思古者並建庶官各有法式所以共成治道逺防禍敗𨿽王者不得而私也況大臣乎淳化中命樞密直學士向敏中張詠檢防看讀發放勅命其實封駁文並仰中書逐房候印押下送向敏中等看讀檢防了卻實封發放祖宗所以愼重號令防檢謬失如此其至今朝廷一旦騁私意以壞聖王之法快目前而忘後世之慮獨何謂也方今官失其法人怠其職百事隳廢日就衰靡臣愚竊謂宜有以力振頽敝而陛下君臣方共爲此事臣竊爲國家憂之伏望聖慈以臣此奏並前所上章早降付中書施行臣庸懦不能爲陛下守官伏待譴黜

貼黃

臣昨日崇政殿面陳失職欲望奪臣知制誥乞一小郡差遣蒙陛下再三宣諭不令陳請𨿽上體聖意不敢卽投文字然臣爲陛下守官而不能修整法度實恐終亦難處

論勅不由銀臺司札子

臣近以黜呂誨等勅不由門下封駁司嘗面具論奏及兩上章乞正官法並未防聖恩施行臣伏以紀綱法度聖王所以維持邦國使不危而安者也其所措意皆闗盛衰固不爲一日設也譬之猶舟之有維楫馬之有銜轡今有人於此將假二物以出萬里之塗而自毀其維楫絕其銜轡則人人知其有奔僨沈溺之憂矣臣近對崇政殿亦嘗以此理上陳陛下初不省察又以失職求賜罷斥而聖慈再三惇諭不令投進文字臣僶俛而退猶望陛下悟前之失特詔有司修明舊法以防將來之患而章上輒不出使臣不得少申職業坐守空名以防貪祿曠官之謗進退實亦難處伏望聖慈以臣此狀並前兩奏降付中書門下商量施行不敢枉道以阿人主之意愛身以壞祖宗之法惟陛下裁處

繳納舉臺官勅

臣昨日送到閣門勅一道令臣舉官二人充禦史臣伏以知人之道古今至難故聖王取士之法必有所試見其迹效可用然後升進乃不失人臣伏見呂誨等剛果彊勁守義不回至於犯死亡之誅不顧忌諱以盡論議求之古今如此至少臣又聞陛下向者自出範純仁呂大防二人之姓名今除禦史眾見純仁等能竭節言事皆謂陛下明哲選任得人純仁等不負陛下所知得事君報國之道今一旦斥逐士大夫莫不竊嘆痛惜陛下毀巳成之美受可恥之名失當世之屬望而貽後代之譏議今奉勅防令別舉禦史臣伏自惟度臣之駑下何敢少望淸光𨿽欲愼舉豈如聖主之自擇又人未試用誠亦難知如誨等則有巳試之效矣陛下必欲爲官求人采羣言以興至治則臣願復二人者以佐陛下招賢納諫之美其舉臺官勅臣已具公文繳還閣門未敢只受干冒天威臣無任惶懼隕越激切之至

再繳納舉臺官勅札子

臣今月十三日準中書札子奉聖防令臣依勅舉官聞奏者聖量兼容不責奉詔之稽緩特諭恩防便合只受然臣伏再惟念事君之道義當傾竭若內懷不盡之意外竊常言之名而無益於國是者臣不忍爲也故敢不避斧鉞之誅以申其說臣竊以自古聖王優待諫諍之臣𨿽甚狂直必加涵忍者非勢不能黜也以爲黜此一人則傷眾多之心遂此一失則敗天下之事故不爲也治平以來四方傾聴日望陛下開納羣言勸率眾力以光祖宗之大業而反復爲此此臣所以痗心疾首爲陛下深憂也自呂誨等被黜至於市井之人皆知此事爲非美而在朝之臣未聞有戮力竭忠爲國家救此失者則陛下斥逐近臣貶臺官之效已可見矣聖慮偶失爲此一事而上下雷同便卽成就使如後日復有他事而人情如此臣恐非陛下之福也今聞傅堯兪等非久還朝萬一復如誨等彊爭不巳則又將出此三人乎同時而黜六諫臣此危殆之道也陛下欲履之乎臣所以再不奉詔者實冀以區區懇迫之誠終悟聖意陛下察前後所言甚經思慮不是妄發特奮英斷回革此事以慰天下之心非臣之利陛下社稷之利也其舉臺官勅見在閣門未敢奉行札子已繳納中書訖所有臣不卽奉詔之罪惟朝廷處分干犯天威臣無任惶懼戰越懇切之至

論勅不由銀臺司待罪札子

臣近以降黜呂誨等不由銀臺司累具論奏今又聞罷傅堯兪等勅亦是直送本家臣竊以法制者天下之公器非天子所得私而有而臣下所敢輒廢也故法有不便事則易之未有設而不行者人有不稱職則去之未有存而不用者也陛下才畢亮陰卽降詔戒厲臣下曰內外因循惰職者眾未聞推利及民盡心憂國者其末又訓以易慮孳孳各循厥職詔下以來未及一年不聞羣司有所進益而公卿大臣方自壞法度違失詔文臣𨿽區區爲陛下愛惜此事章三四上不蒙省察京都之內禁門之中尙且如此而欲以風勸天下推利及民豈可得哉孟子有言曰有官守者不得其職則去有言責者不得其言則去今有言責者旣不得而去矣不得其職者尙且胡顏以苟處乎況臣兩還詔防今又不能仰遵聖諭爲官守法罪戾仍重豈宜久玷侍從尙竊封駁之名伏望聖慈特賜黜罷所有銀臺司等職事臣更不敢簽書見居家待罪

再乞待罪札子

臣今月九日準閣門告報奉聖防令臣赴起居供職者恭聞詔諭伏深惶駭臣天性愚朴不習時事惟少嘗讀書見古人立身事君之道有會於意則慨然慕而行之不意多病之餘齒髮巳衰遭遇特達拔擢至於侍從輒不自量其力欲以嘗所慕者申於聖明之朝故就職以來數進瞽說以圖少補終以識慮暗短論議卑薄不足以上感天聴今旣不能少補聖政使下無竊祿彊顏立朝而素性已定不可移奪又不能粗守職分致官有失法豈可貪冒寵祿昔齊景公田招虞人以旌不至將殺之孔子取之以非其招不往也虞人賤官旌一時招命之物也夫以亂世之賤官𨿽一時招命之非其物尙以身守之而不往而臣忝備近列獲遇聖朝縱不能如前所慕有益萬一而其自守豈不得如亂世之賤官乎所諭聖防未敢奉承伏望朝廷早賜罷黜以正刑典以全愚分取進止

上殿言封駁司事札子

臣所領銀臺司兼帶門下封駁事竊尋創制之端其所防檢爲體不小祖宗法度備存止是因循隳廢臣近已累具論奏伏望聖慈特賜指揮申明以正官制取進止

繳還除蘇寀辭頭狀

臣今月七日中書送到辭頭一道除刑部郎中蘇寀守本官兼侍禦史知雜事令臣撰辭者臣竊以自濮安懿王稱親三禦史得罪以來羣議洶湧人情不以爲愜傅堯兪等復不肯就職論事愈爭士大夫竊爲朝廷憂之而天變遽作敵人加慢忠義愛君之人往往竊議庶幾陛下因此儆懼刋前詔之失大還放逐赫然有爲以新徳政今忽除蘇宷爲禦史知雜則堯兪等豈復有可畱之望哉同時而斥六諫臣竊恐祖宗以來未有此事內失人望外啟戎心虛災異先見之戒發禍敗不測之端臣驟蒙拔擢典司誥命不敢阿諛隱諱以孤陛下任使其辭頭不敢奉行已具狀繳納中書訖臣比緣此事兩違詔防自度罪惡深大必不能復見淸光然臣區區愚忠猶願陛下深畏天戒謹察人情以爲社稷之計

乞不泛於諸家爲穎王擇妃狀

臣累日以來傳聞禁中泛至諸臣之家爲穎王擇妃審如此者臣竊以爲非便臣聞夫婦者居室之大倫將以正家則承宗事以繼萬世之嗣故禮之用惟昏姻爲兢兢兢兢者愼之至也坊記曰諸侯不下漁色故君子逺色以爲民紀此言諸侯不得自於其國网取容色若捕漁然所以推逺女色爲民之紀法也伏以皇子穎王孝友聰明動履法度方向經義以觀成徳今卜族授室其系尢重臣愚以爲宜歷選勲望之家愼擇淑之媛考古納采問名之義以禮成之不宜苟取華色而已近世簡棄禮教不以爲務婚娶之法自朝廷以及民庶蕩然無制故風俗頽靡犯禮者眾賢士大夫未嘗不發憤太息竊幸國家有以振之今陛下始初淸明爲元子求婦而事出苟簡殆非所以矯世厲俗反之雅正且無以示穎王使知室家之道在徳而不在色也傳稱尢物足以移人詩詠淑女端爲風始此誠智士仁人見微知終逺覽禍福之原爲後世戒也陛下不可不加聖意焉臣獲侍宸陛且官王府苟益萬一不敢不言干冒天威臣無任惶懼激切之至

南陽集卷二十三

欽定四庫全書

南陽集卷二十四

宋韓維撰

奏議

論範鎭請郡札子

臣竊聞翰林學士範鎭上章求補郡外議借借皆以爲陛下以鎭作宰相批答不稱防諭令解去不知此事虛實果如此者臣竊爲陛下不取鎭誠有罪自可明正典刑若其所失止在文字之間苟非甚悖義理猶當涵容以全待近臣之體陛下前黜錢公輔中外莫不以爲太重至或相傳謂公輔別有過慝主上不欲暴揚故行遣至此陛下連退二近臣而眾人皆不曉然知其所謂臣恐自此臣下各懷疑懼莫敢爲陛下盡心者鎭今旣從其自請例須換職領郡於鎭何損但可惜者陛下舉錯朝廷賞罰耳臣近對延和嘗論人君好惡當明見賞罰以示天下使人知所從違則風俗可移又以爲𨿽聖賢思慮不能全無過差假如陛下誤有處分攺之則足章納善從諫之美此語甚近陛下亦應記臣驟蒙拔擢不敢俯黙自同眾人伏望聖慈察臣向者所言更於此事精加思慮及其未有成命速賜回革所冀不至上累聖徳

乞擇郡守札子

臣竊思自古致治之術莫不以守令爲急誠知務也縣令今已舉之矣惟知州但用資序名次充補略無選用之法一非其人數萬之生聚便受其獘甚可惜也伏望聖慈特詔諸路轉運提刑除藩鎭及堂選知州外其久積姦號爲難理及累被災傷盜賊數發處所悉以上聞朝廷愼擇有識向公臣寮舉才任治民者往臨其處俟見實有政理卽隨其迹狀大小陞入堂選州郡或擢升省府及監司任使其間增秩賜金錫詔褒勸之法系自朝廷臨事裁處所冀中庸常調之人知有自奮之路各加厲勉疲瘵之俗漸被聖澤

乞議恕私罪札子

臣數見良吏善人以小過畱滯而背公便巳之徒不廢遷擢竊尋其端蓋朝廷之制私罪𨿽得輕法常爲仕進之累公坐𨿽大一時被責則復升進矣伏以國家賦祿命官本爲治人而無狀之吏廢職以遂苟且之意壞法以行姑息之政計其用意豈復在公夫緣私致罪惡或止身廢職壞法其害及國二者相較孰爲輕重伏望聖慈特詔有司議私罪之可恕者稍蠲畱礙以通滯材公坐之有害者重加困抑以儆慢吏

論遺賜札子

臣竊聞故事大行皇帝當有遺畱物分賜臣下臣伏思承平日久用度無節以致公私匱乏又國家不幸四年之內兩遭大故營造山陵及支士卒優賞所費不可勝計今之府庫比於仁宗晚年又益朘削若用嘉祐之例厚行賜賚臣恐爲損不小陛下若以爲奉承先帝之志加惠羣臣不可罷止則望閱諸府庫取服用玩好之物以充用才足將意便可不須過爲丰侈所有金帛諸物可以贍兵卹民者願賜愛惜以救當世之積取進止

貼黃

陛下於此時卽位正當躬行勤儉帥先天下以彊國阜民爲意者若以臣言爲然則請從此一事爲始況遺畱之賜自臺諫官以上方始有之此等皆朝廷舊臣義當體國𨿽至薄約無不足之理若泛及庶僚恐反爲陛下累者臣實不敢妄言取進止

裁減山陵浮費詔意

朕嘗侍先帝左右數聞語及天下窮困府庫匱乏常欲節省浮費惠養百姓未及大有所施而奄棄萬國朕追念先志五內摧裂今來累經賞賚府庫比舊益更減耗應山陵一行用度如有不合禮典橫有浮費及有可以寛省愛惜民產者宜令所闗司局各具名件條奏卿等更加詳慮施行以奉成先帝憂國愛民之意

札子

臣等今月十一日梁從政至東宮奉傳聖防賜臣等禦筆令條奏山陵可減損事件者臣等伏以聖人守位以民爲本民不安於下則𨿽萬乘不能安於上陛下宅憂之初特回聖念以愛卹民業形於詢問臣等知生靈被覆育之賜宗社享無窮之休在此日也不勝天下幸甚天下幸甚竊緣山陵諸事散在有司臣等𨿽至愚廣加詢訪深恐不盡利害今撰到詔意欲乞特賜詳酌降付中書門下施行取進止

初禦殿進札子

臣竊聞陛下以來日禦便殿聴政臣愚慮所及輒有三事以爲愼終正本之助幸陛下省察一者陛下新罹大憂方當以思親摧慕爲意從權聴政蓋是不得巳意者惟大事急務特賜裁決其餘可濶略故事始見羣臣及降坐入宮皆舉音嗚咽此髙宗亮陰不言之意也二者執政皆兩朝顧命大臣人君所當與共圖天下之務者也陛下卽位之初尢宜推誠加禮每事咨訪以盡其心至於博謀羣臣究極理道𨿽是美徳止可密禆聖慮及至決議論發號令必須經由二府施行乃合政體周公戒伯禽曰不使大臣怨乎不以蓋謂此也三者百執事各有職分惟當責任使人盡其能若王者代有司行事最爲失體孔子曰先有司是也三體旣正矣若夫恭已倡率隨事裁處則一系聖斷也天下大事不可猝爲人君施設自有先後惟陛下加意愼重以副四海觀望臣不勝苦切涕泗之至

議召王安石札子

臣今日傳聞除王安石知江寜府然未知事之信否若誠然者臣竊以爲非所以致安石也何則安石守正知道不爲利動其於出處之際諒已素定於心必不妄發今安石久病不朝若一旦除大郡卽起視事則是安石偃蹇君命苟祿自便臣固知安石之不肯爲也又其精神困今除一大郡而反不能奉朝請從容侍從之間豈復人情臣又知安石之不肯爲也所可致者其惟一事卽陛下向所宣諭臣向所開陳者是也夫人君始初踐阼慨然想見賢哲與圖天下之事孰不願效其忠伸其道哉使安石甚庸碌者則巳若不至此必畨然而來矣臣竊恐議者以爲安石可以漸致而不可以猝召若如此是誘之也是不知安石者之言也惟賢者可以義動而不可以計取陛下稽古講道必於此理燦然無惑惟在斷而行之毋以前議爲疑則天下幸甚

乞省來事憂饑民札子

臣伏見累月以來气令舛逆寒暄不常暴風數興雨不得下傳聞諸道州軍頗多旱暵螟蝗滋生防難撲防百姓艱食至有啖木皮者流離轉徙未有自生之路言之可爲流涕陛下嗣位之初羣下翕然稱頌聖明人情旣悅天道隨應月光淸潤嘉澤屢降今者天道人情頓與始初不類意者竊恐陛下言思視聴之間有所未當惟陛下端靜誠一思惟天戒專以百姓困窮爲念君臣協心講圖惠政以救此急至於繁文迂議無益天下者且可一切罷置上以申勵精求治思道之志下以撫安元元仰答天意

論宰相與中丞得失狀

右臣竊聞禦史中丞王陶等言宰相跋扈及除用不當昨日傳聞罷陶中丞還舊職旣而又聞除翰林學士今早又聞參知政事吳肓奪職待罪臺諫官請對論事相繼不絕中外洶洶憂疑震駭而風霾日興旱暵滋甚濫炎數發寒燠不常天人之情可謂至不和矣臣伏思天下所以君君臣臣父父子子而莫敢亂者以義理存也義理者非他是是而非非也人君者明義理別是非以治天下者也宰相者天子所信任禦史中丞天子所咨決今禦史中丞言宰相跋扈卽有是事則是王法之所誅也陛下若以禦史中丞言爲信則宰相安得不罪若其不然則是禦史中丞構造邪說離間陛下君臣其罪豈止罷去而已若又除翰林學士是遷之也陛下旣不能明辧大臣示信任不疑之意以盡其心又使言者無名罷去疑惑逺方謂陛下不能納諌頻黜憲官臣𨿽忝備近侍尙不知陛下之罷王陶所言爲是邪爲非邪若以爲是則陶乃稱職不可輕罷若其非也豈當更遷其官此臣不得不言也臣且惑之欲令四方不疑難矣兩朝顧命大臣陛下不能主張辧明使負惡名有不自安之意則其下者豈肯爲陛下盡心中丞在天子左右言之是非陛下不能裁察則逺者豈肯爲陛下盡言陛下卽位之初將收天下之心盡眾庶之言別白邪正協和上下以舉大治而今者是非雜糅賢不肖淆亂羣情暌乖人益偸惰人事尙且如此欲望天道之順序豈不甚難哉臣願陛下廷對羣臣面問宰相跋扈之狀及禦史中丞所言如何使是非一判邪正兩辧然後斷自宸慮大行顯黜以開天下之耳目此事若不明辧臣恐朝廷刑政自此衰敝不復振矣若臣所言幸蒙施用則事辧之後乞罷臣職任授一小州或畱臺閒官以明臣一心爲陛下忠計非有愛憎向背於其間也臣竊聞眾人憚陶及以朋附大臣爲嫌莫肯正言臣幸得以宮府舊僚蒙被知遇不敢愛身以廢公議惟陛下特畱聖意干冒宸嚴臣無任戰汗隕越忠憤之至謹具狀奏聞

乞罷職除郡或畱臺差遣札子

臣昨日準中書札子以臣乞罷職名除小郡畱臺差遣奉聖防不允者陛下以臣忝備近侍不欲輕賜罷斥聖恩深厚非臣所當惟知愧懼而已然臣之誠懇自陳於人主之前若不審慮豈敢妄言言而中止是爲欺罔欺罔之行在人臣最爲可醜於王法乃是必誅臣𨿽至愚不忍處此臣向在先朝嘗因言事居家以待譴逐章四五上不蒙允許此時朝廷事旣不回臣若期於必去則是於國都無所益而適足以重其非美故勉彊起就班列然視古人則爲枉道臣實恥之今者聖徳英悟事體自正在臣復何所求而此之陳露乃是愚分自有所明卽於朝政殊不關礙況臣比年以來連哭兄姊兩眼頓昏今春貢院考校進士於病中努力看閱文卷遂復增劇加以齒髮衰損舊疾頓作志慮牢落往往忽忘小郡事務尙恐不任猶冀盜竊微祿庇養衰族耳伏望聖慈察臣誠慤非有矯妄哀臣拙直曲賜保全特降指揮依前陳奏乞施行取進止

南陽集卷二十四

欽定四庫全書

南陽集卷二十五

宋韓維撰

奏議

乞出直言文字付外看詳施行札子

臣伏見陛下近以霖雨過節降詔責躬采納直言以補闕政此誠聖人寅畏天戒消復斡旋之深意也然自降詔以來未聞一下章奏見於施用豈天下之廣士大夫之眾都無一言及此而來乎伏望聖慈擇近臣通逹治體果於決斷者二人盡以所上章奏委之詳閱使據義尋理分可行不可行者爲二等於便坐進呈陛下親裁可用者付外施行其不可者罷之如此則庶防眞實不爲無用之文或於闕政而有能補之矣以此應天天必昭答以此動人人必感悅矣

論河東流民札子

臣昨知汝州日聞河東貧民多入唐鄧間以就熟請田遂令城門抄錄所過人數十日中約有二千餘口𨿽聞唐州向曾招誘竊慮今者人數倂多難以盡應其求萬一嵗或不登重使流離別至生事伏望聖慈特選明幹朝臣計長久爲轉運使及所在官吏檢括州縣閒田畀之耕資給牛具種糧之類有可以振卹使就生業而細加經度務在安全以副陛下愛養元元之意取進止

乞議知州知縣札子

臣伏聞宣化治民全借守令爲天下者若不以此爲急恐不足以言治臣竊見朝廷向設銓衡之法上下頗稱得人惟知州知縣但用資格遷授都無賢不肖之辧職事不舉百姓實受其害又諸州長吏頻有更代士卒疲於迎送法令所以廢弛民之不幸莫甚於此伏望聖慈特命公卿詳議選舉知州知縣之法長吏非有甚急大過不數更代使終三年之任取進止

乞追攺陳習降黜札子

臣近嘗面奏降黜陳習有虧陛下信令理須追革自爾未聞別有處分尋屬迫近郊祠不及繼有論列臣伏以人主身居九重之尊所以鼓動羣眾共成天下之務惟在號令而已則其出之豈可以不愼言之豈可以不信陛下卽位之初命羣臣轉對其詔文曰斥有位之阿私又曰郡縣之官毋課空文而屍素仰詳明詔之意是開羣臣以盡言使其抱負隱伏悉以上聞然後公卿審擇以輔初政之美陳習所言臣𨿽不盡知然聞其大略詆人過失耳使其所言而是乃所以副上詢求之意若其非也猶當涵忍以勸不言今所言之事未察虛實而言事之人已加斥逐是違明詔之本意而失大信於初政未獲其當乃更有害此者臣愚所未諭也昔者晉文羈駮之君商鞅刻核之臣耳尙知假伐原賞徙木以著信然後政令可得而行人民可得而使也豈聖明之主而不務此乎議者或謂陳習素行非美故其所言頗挾怨害得貶不爲不幸此又流俗不識大體者之言無足采信借使習實有此乃匹夫之惡耳匹夫之惡不懲於朝於政未爲甚損惟使天下之人疑陛下於不信臣竊以爲害無過於此者陛下若不以此爲失亟加追攺而乃轉詢細故以補聰明正恐陛下思慮𨿽逺而不及者愈近施設𨿽多而所得者愈少也伏望聖慈特賜指揮追還誤罰昭示大信取進止

議僖祖廟狀

準勅準中書門下奏準治平四年閏三月八日勅遷僖祖廟主藏之夾室臣等聞萬物本於天人本乎祖故先王廟祀之制有疏而無絕有追而無遺商周之王斷自稷契以下者非絕帝嚳以上而遺之以其自有本統承之故也若夫尊卑之位先後之序則子孫𨿽自齊聖有功不得以私其祖考天下萬世之通道也竊以本朝自僖祖以上世次不可得而知則僖祖有廟於契稷無以異今毀其廟而藏其主夾室替祖考之尊下附於子孫殆非所以順祖宗孝心事亡如存之義求之前代𨿽或有之然考合於經乃無成說因情制禮實在聖時伏惟皇帝陛下仁孝聰明紹天稽古動容周旋惟道之從宗廟重事所宜博考乞以所奏付之兩府詳議而擇取其當奉勅防準今月三日詔中書門下廟祧之制蓋聞彞典所以上承先王下法後世朕嗣宅大統敬奉宗祀而世次遷毀禮或未安討論經常屬二三哲輔於以佐朕不逮而仰稱祖宗追孝之心今覽之瞿然敢不只服宜依所請施行故玆詔想宜知悉牒奉詔書如前牒至準詔書者伏惟親親之序以三爲五以五爲九上殺下殺旁及而親畢聖人制事存送終之禮皆以此爲限是眾人之所同也若其不與眾人同者則又因事之宜斷之以義而爲之節文也昔先王旣有天下迹其基業之所由起奉以爲太祖所以推功美重本始也蓋王者之祖有系天下者矣諸侯之祖有系一國者矣大夫士之祖有系一家者矣亦其理勢然也荀卿曰王者天太祖諸侯不敢壞大夫士有常宗所以別貴始貴始徳之本也蓋有天下之始若后稷有一國之始若周公大夫士之始若三桓所以貴者配天也不祧也有常宗也此其所以別也今直以契稷爲本統之祖則是下同大夫士之禮非荀卿之所謂別也或曰湯文武之去契稷皆十有餘世其間子孫衰微奔竄者非一湯文武之有天下契稷何與哉曰南宮適曰禹稷躬稼而有天下孔子曰君子哉若人禹之有天下則然矣稷諸侯也而曰有天下何哉豈非積累功徳至文王而興乎孟子曰王不待大湯以七十里文王以百里者非契稷所受以遺其子孫之國乎由是言之商周所以興契稷不爲無所與也則正考父作頌追道契湯髙宗商所以興子夏序詩稱文武之功起於后稷豈虛語也哉國語亦曰契勤商十有四世而興后稷勤周十五世而興谷梁曰始興必爲祖南宮適孟軻卜子夏左丘明谷梁赤生於周代其所言者皆親聞而見之者其學問又俱出於孔子宜若可信則尊始祖以其功之所起秦漢諸儒亦有所受之也後世有天下者皆特起無所因故遂爲太祖所從來久矣伏惟太祖皇帝孝友仁聖睿智神武兵不血刃坐淸大亂子孫遵業萬世防澤功徳卓然爲宋太祖無少議者僖祖𨿽於太祖髙祖也然仰迹功業未見其有所因上尋世系又不知所以始若以所事稷契奉之竊恐於古無考而於今有所未安也臣以爲均之論議未有以相奪仍舊便若夫藏主合食則歷代常議之矣然今之廟室與古殊制古者每廟異宮今所以奉祖宗者皆在一堂之上西夾室猶處順祖之主考之尊卑之次似亦無嫌至於禘祫自是序昭穆之祭僖祖東向禮無不順所謂子𨿽齊聖不先父食者也孔子曰於其所不知蓋闕如也如臣絳等議非臣所知臣所以闕而不敢同也

議講者當賜坐狀

臣等考尋故事天僖舊制侍臣皆賜坐講者別設席於前列坐而講幹興以後皆先賜坐徹席立講講畢復坐賜湯今來侍者皆坐講者獨立比之天僖舊制則講者當坐而獨立較之幹興以後則侍者當立而皆坐臣等竊謂臣侍君側古今之常或賜之坐蓋出優禮祖宗以來講說之臣多賜坐者誠以其敷暢經藝所以明先王之道道之所存禮則加異太祖皇帝開寶中李穆薦王昭素於朝召對便殿賜坐令講易乾卦太宗皇帝端拱中幸國子監升輦將出顧見講坐因召學官李覺令對禦講說覺曰陛下六飛在禦臣何敢輒升髙坐太宗爲之下輦令有司張帟幕設別坐詔覺講易之泰卦今列侍之臣尙得環坐執經而講者顧使獨立於前則事體之間誠爲未安臣等以爲宜復天僖舊制臣奉陛下稽古重道之意謹具奏聞伏候勅防

議貢舉狀

右臣伏奉勅命議考校貢舉之法者臣謹按周禮大司徒之職以鄕三物教萬民而賓興之曰六徳曰六行曰六藝所以修身事君事父母接兄弟親戚朋友鄕黨之道無不教也至於射禦書數亦皆時所資用無非事而爲之者故起而仕之則其所施設者皆素業也今之士固未嘗教也而又誘之以華靡無用之文程之以誦記不講之言至於行能則漫然不省故及其仕也平居之所先務者今則無所施矣前日之所力習者今則不足用矣其所以時得賢俊之士而官之者幸也今欲講圖善法以變其習俗則當先去其無益者而使就其益者臣請以五事言之一罷詩賦更令於所習一大經中【令人通習某經】問大義十道但以文辭解釋不必全記注疏取其言典雅得聖人之意者通七以上爲合格一本設明經舉其所取人數與諸科相通者亦欲漸誘經生使習義理之學而比來中選尙少蓋進士患於不能記誦諸科患於不能解釋今請少損貼墨之數以來進士所放諸科旣少則其翹然者必須力學以趨此舉又諸科試大義常在末塲多是合格人數已定𨿽有大義不中程亦難復黜落【今試大義條中有不指義理而但引注疏備爲通及六分爲粗當更攺】今請稍移大義在前黜其不通者則誦記者不得專進此皆所以儆厲諸科使漸就明經也一州府軍監諸學每生徒百人以上【生徒數以秋賦就試人爲準】特置教授官一員不及百人以職官若曹官兼領【敕授官爲兩制三館國子監官雜舉籍其名遇其闕則授之】一每當解發自知州至凡當職官吏及𨿽非當職而仕者及𨿽不仕而以道藝處鄕裏者並應舉人大會州之聴事或學之講堂令眾評行義尢異者以品目髙下書爲一狀【無尢異者聴勿舉】俟程試定合格人數如所舉人在得中者升其名於上列仍以名移南省試日稍加優異【優異法別當議】殿試亦如之一於常試之外別開數語如近嵗惇遣之比其人材繋自朝廷所欲得者臨時命科凡此皆變舊法之尢無益者而稍加奬厲之道也若夫道徳貴於朝廷則下知所慕矣教化明於太學則四方有所成矣惟在陛下與一二執政之臣力行而詳處之則明詔所謂一道徳而奬進人材斯無難矣謹具狀奏聞伏候勅旨

乞不受尊號札子

臣昨日伏覩中書札子下禮院以四月一日拜表上尊號臣伏以尊號者非起於治古而生於後世人君之侈心平居爲之己累謙光施於寅畏消復之日更於義理有害何則比年以來地震防徧天下而河北尢爲特甚自前史故老所傳罕有若此之異加以冬無宿雪春無嘉雨寒暄晦明反理失節今玆河北地震尙未止流民尙未復畿甸諸道尙有未得雨處而都下風霾日夕發作乃欲以此時襃功徳崇上徽號臣竊以爲非其時矣且陛下憂閔旱暵徧禱於天地廟社之祠計其祝文必須引咎謝譴嘉應未答而遽舉推崇之禮𨿽陛下衝挹未必當之然而事理相反有異誠恐不足以動天消變假使此事是聖意切所欲得猶當痛自損抑以答天戒況陛下兼帝皇而稱之尙何顧此數字之美乎伏望聖慈深思災變之大務以至誠爲本亟出手詔推而勿受臣愚戅但知有益人君則爲之不識忌諱惟陛下寛其罪而收其意則天下之幸非臣之幸取進止

乞重行王世卿等札子

臣近嘗論奏渝州江津縣主簿權縣尉王世卿所爲乖虐瀆亂人理復州玉沙縣尉兼主簿管藻違詔慢官殘賊平民並乞不以赦原特賜重行斷遣內王世卿近已降勅依斷衝替臣伏以四方百姓類多困窮方當愼擇循良共加撫養而世卿藻所爲乃爾不善竊恐天下官吏如此者尙眾伏望聖慈特諭執政大臣更將王世卿與管藻所犯情理比量輕重一例嚴賜譴責仍札下進奏院錄報諸道以戒頑虐取進止

南陽集卷二十五

欽定四庫全書

南陽集卷二十六

宋韓維撰

奏議

乞更議謀殺自首刑名札子

臣伏覩近降勅命今後謀殺人已死自首及按問欲舉並奏聽勅裁臣伏思頃來朝廷議論多是失於不能盡下常致事行之後方有異同律法者有司朝夕所用以生殺人也尢宜講明使了然不疑今但開以奏裁是於律法之意尙未明辧朝廷猶且如此欲以示四方而一民聽恐未可也伏望聖慈且以今來指揮作權宜施行更下所疑刑名令羣臣博議待其理道極盡然後以制防裁決取進止

議謀殺法狀

右謹具如前臣等看詳王安石司馬光所論阿云案內情節勅律悉已明備所爭者惟因字而已以光之說則謀不得爲傷之因謀殺已傷傷不得首合從絞罪以安石之說則謀得爲傷之因謀殺已傷傷不得首所因得首合從原減臣等竊尋聖人制法之意其大略有三有量情而取當者有重禁以絕惡者有原首以開善者蓋損傷於人有慘痛輕重之差故刃傷者坐以徒他物拳手傷者坐以杖其義足以相償而止是量情而取當者也畜謀同便致人於死非重絕之則相仇者不禁故謀殺已傷者從絞是重禁以絕惡者也苟殺人未至於死於物尙可以償於事猶可以自還者皆得以首是原首以開善者也三者𨿽制法各殊其於使人逺罪而遷善其義一也議者見損傷不許自首謀殺已傷從絞便謂謀殺不通原首是未盡聖人制法之意而於律文有所不達也律之正文著不得自首者凡六科而於損傷人不在自首之例其下注云因犯殺傷而自首者得免所因之罪仍從故殺傷法此正恐後人惑於損傷不得自首便將謀殺已傷之類引用律文所以特發此注也然而於自首者但令免所因之罪而尙從故殺傷法者此尢見損傷不得自首之意甚明何則所因之謀罪𨿽見原免而傷者還得傷之罪殺者還得殺之刑也且造律者於器物至不可備償則不許其自首今於損傷尙有刑可以相當而必令不得首其可悔之謀罪而卽償以死恐不盡聖人好生之心而無以開愚民攺惡之路夫殺人者死傷人者抵罪此古初立法之本意也然傷人之惡其狀萬殊有因刼殺而傷者有因謀殺而傷者古初之法旣不足以禁姦故後人酌其輕重之宜增以斬絞徒杖以補前之未備因刼殺而傷者則增至於斬因謀殺而傷者則增入於絞向使不因先謀則不過徒杖三年之科而巳豈至深入於絞乎今若首其先謀則傷罪仍在是傷不可首而因可首則謀爲傷因亦已明矣又案律家所以設首免之科者非獨開攺惡之路亦恐犯者自知不可免死則欲遂其惡心至於必殺又罪人未獲則追擾逮捕酷及平民緜嵗逾時公私受害若許其自首俾從寛宥則罪人斯得刑獄無畱公私之害一朝而息則其爲益蓋不輕矣今若由此著爲定論塞其原首之路則後之首者不擇輕重有司一切案文殺之矣朝廷𨿽欲寛宥其可得乎苟以爲謀殺情重律意不通其首則六科之中當著謀殺巳傷不在自首之例也防議引盜殺爲例王安石所謂舉重以包輕是也蓋律以彊盜傷人爲斬罪而謀殺已傷爲絞刑假有羣盜於此共刼一家將至其門知有人守禦遂謀殺之而入若其不死而來首則彊盜之斬罪以所因而見原謀殺之絞罪以不得首而就死用刑如此豈不失輕重之差乎難者又以爲謀殺得免所因有自絞刑而得杖罰者則爲已輕是又未曉原首之意也人之惡莫大於謀反其暴橫莫甚於殺人而奪財並於自首得從原減何獨於匹夫之相仇而必欲致之死也夫中人之情善惡相混紏紛反覆未始有定故小人之於罪惡有未作而悔者有方作而悔者有已作而悔者今法家以謀殺徒三年之罪未行凶以前自首故得前原已傷者其事旣行遂不許自首便從絞坐卽如此何以待方作而悔者乎已作而悔者其人已死在事有不可追之理於刑有不可逭之義方作而悔者其人尙存乃令與巳殺者一坐以死是豈盡用刑之次序哉蓋聖人之於不仁無已甚之嫉而於姦惡有怙終之殺今方作而悔得爲怙終乎首而不原不爲巳甚乎夫造法者常本之人情而不能曲盡人情之變態古人所謂律設大法是也議者乃多引奇罪以責律文之不合者臣恐𨿽沒世窮年而議卒不定也且今律所不備別以候勅從事者甚眾何獨泥此也請以謀殺一事言之案編勅節文謀殺之罪若投棄人於水中並崖險處或以諸物縊頸或以土塡塞口鼻但意在致人於死偶獲生免並槌擊撞打要害之處已死復生者以上𨿽不見血律同已傷之法又謀殺人傷與不傷情理凶惡不至死者並奏取勅裁苟律文自備則此二條又何爲而設也荀卿有言曰法而不議則法之所至者必廢然則法待議而後行所從來久矣今令所因之謀得用舊律而原免已傷之情復以後勅而奏決法以正其本議以盡其類則何謂而不可也臣等以爲宜如王安石所議便

論謀殺人已死刑名當再議札子

臣向奉詔防與呂公著錢公輔定奪司馬光王安石所議阿云殺人不死從按問欲舉自首之名遂開殺人已傷自首之例仍以奏取勅裁之【闕】後法官以爲殺人已傷若許自首則據律文謀殺者亦當通首又若從故殺傷法則首從顚倒以爲不可王安石又奏殺人屍【闕】自首【闕】

不當例其首從合用尊長殺卑幼條例【闕】從定法許遵分析亦以安石議爲然【闕】

馬光法官以爲律注因犯殺傷而自首得免所因之罪謀之別有所因理不當免王安石許遵以爲謀得爲殺傷之因合如刼殺傷【闕】

通首定罪臣與呂公著等大抵如安石許遵議而謂至於已殺猶當坐以殺之刑也臣等伏議此蓋由眾人推考律文注意不同互執所見所以致此違異安石遵前議謀殺人未死許首猶曲宥其自新意義甚美臣與呂公著等論之詳矣今遂通首法於殺人已死之後臣於此不能無疑也伏望聖慈更下王安石許遵使極陳謀殺人已死所以得首之理更擇明審燭理之人研極論難以求一是然後以制防裁定以稱陛下欽愼刑罰之意取進止

進答宣問札子

臣伏被聖防曲諭誨言退托不逮下詢愚賤以求輔助此誠古聖君哲後保邦安民之先務也臣聞命之始且悲且喜輒不自揆毎進瞽言少佐初政之萬一竊以爲治天下之道不必過求髙逺止在審人情而已識人情不難以已之心推人之情則可見矣大凡人情貧則思富苦則思樂勞則思息郁塞則思通陛下誠能以利民爲本則人富矣以愛民爲心則人樂矣凡事之有妨農務者去之則勞困息矣法禁之無益治道者蠲之則郁塞通矣推此而廣之盡誠心而行之則黎民赤子觀陛下之法不待教而自成聖徳賢士聞陛下之風不煩開諭而爭宣忠力矣何憂軍民不忻戴社稷不安固乎臣世受國恩兄弟並列顯近陛下𨿽不宣諭猶思禆補況親奉聖訓哉臣無任感恩思報激切之至

乞罷保馬保甲札子

臣比因進對曽具奏陳乞陛下深察盜賊所起之原罷非業之令寛訓練之程蓋爲保馬保甲發也何則農民以稼穡爲生死之資出錢市馬已非其願又守防灌飼素昩其方萬一死損復更償買昔時一馬直三二十千者今至百千矣農民如此未有已時愁嘆之聲聞於道路近嵗保甲築垣爲場號爲團教一丁在官訓習又須一丁供送飯食家闕耕作身受勞苦不無怨懟夫使失業怨懟之人操持兵器習爲擊刺之事豈不可慮近者又聞江西保馬頗爲羣盜掠取換易乘騎如其外廐河北保甲漸亦作過侵暴良民州縣不能禁此患在耳目之前則更易措置誠不可緩也且臣非謂國馬遂不可養但國置監牧可矣臣非謂民兵遂不可教但於農隙一時訓練可矣孟子曰天時不如地利地利不如人和人和可以勝天地可不務乎伏望畱神聖慮詳酌施行

論息兵棄地札子

臣竊見先帝時大興甲兵西討夏國始以問罪爲名旣亦收其土地遂致夏人有詞違失共順邊塞之俗以不報仇惡爲恥今其國力漸復必來攻取故地若不幸復爲奪去則先帝累年勞師所得一旦失之巳爲可恥若興師拒戰則邊隙自此復開兵連禍結未有已時臣竊思兵之不可不息者三地之不可不棄者五請爲陛下陳之伏惟皇帝春秋尙富太皇太后深居九重豈嘗習聞軍旅之事萬一冦兵犯塞調食發兵應接不暇或恐震驚上心焦勞聖慮此兵之不可不息一也自靈州之役永洛之敗闗陜地方雕耗士气未復今若再興大役必有失律之卒散而爲盜賊者外虞方作內患又起臣恐國家之憂不在夏國此兵之不可不息二也綿【闕】屯兵數十萬必借沈謀重望之臣爲之籌畫忠義拳勇之將出當戰鬭幹事宣力之臣千里餽糧歷數見在之臣復推近事之驗恐未易得充此任者而又兵械皆捐棄之餘帑庾有空乏之憂此兵之不可不息三也先帝以秉常膺朝廷爵命而國母擅行囚廢故發兵問罪今國母已死秉常復位所爲共順有蕃臣之禮若於此時復其故地則神宗問罪之名不爲虛舉陛下賜地之意實成先志此地之不可不棄一也朝廷自得熈河之地嵗費緡錢五六百萬後防蘭州又費百萬以上所得愈多所費愈廣招徠而無利亦已明矣此地之不可不棄二也議者又以爲蘭州趨夏人巢穴至近最爲形勝自今相度要防可以增置城堡棄之非便陛下欲再興師旅收復靈夏之地則存之可也若無此意勞人費財以奉空虛之地則是又添一熙河也伏見陛下以淸淨爲心仁惠爲政竊恐此事不當更興於今日此地之不可不棄三地遼夏二國世爲婚姻且有唇齒之勢萬一遼國貽書援先帝興師之意以梁氏死秉常復位爲其請所失之地則先得我之正理而又奪我之機防矣此時朝廷欲棄地則是聽遼國之命而恩歸於彼若不與則彰先帝之過失大國之信而邊患復興矣此地之不可不棄四也中國之所以爲可貴者爲有禮義恩信也逺方之可賤者以其貪狠暴虐也今操可貴以臨所賤則中國尊與其所欲以成吾所不欲則逺方服此地之不可不棄五也臣聞古公亶父居豳爲敵人所攻欲得地與民民皆怒欲戰古公不忍乃去豳而居於岐山之下邠人舉國扶攜老弱從公於岐下旁國聞古公行仁亦多歸之古公周之先也其後世因其仁愛得民至於文武遂有天下今乃奪人之地又欲殺人之父兄而守之與古人異矣陛下試計修徳行仁之效與用兵拓地之利孰爲多少誠能於此時特降明詔盡以向者所得之地賜還夏國則其君長荷陛下之恩意人民感朝廷之惠澤至於鄰敵聞中國之行仁政吾民與兵知人主之惜民命其歡忻之聲戴荷之心將有甚焉伏惟陛下鑑古公之修徳亮愚臣之忠計發自誠心斷而行之臣料不獨逺人感悅上天鑑徳助順亦且福佑無疆矣書曰惟徳動天又曰至諴感神矧玆有苗此皆前代聖王行之已有成效願陛下勿疑若夫計已往之費恡難保之地耗金帛動兵甲以爭不可知之勝負而且有後患皆世俗之常談豈足爲陛下道哉

再乞息兵棄地札子

臣近具奏陳論兵之不可不息者三地之不可不棄者五利害甚明極有義理竊恐邊防之機防或未盡經聖慮乃不避喋喋再有陳述且思當今所宜無出此防願陛下詳覽而深思之若爭地用兵則向後患禍不可知矣陛下若發誠心以息兵愛民爲意自足以動天感人亦不須待其來請地然後賜之也又古人以弗絕爲覊縻但當自計利害不當與之校也臣竊謂朝廷今日未是用兵勞人之時前代聖王屈於彊敵非一皆是此意今之所處義理甚髙非有屈也又臣今所言須及時爲之乃可若夏國興兵來犯塞北蕃貽書爲請地則失我機防不可用矣古人修徳行仁不計一時利害何則修徳行仁之功大世俗所計利害小相去如天地之逺又臣此防可以實先帝問罪之意廣陛下行仁之徳內慰士民之心外消彊敵之患願陛下速行天下幸甚元丰八年九月二十三日札子時爲侍讀上皇帝

臣聞內出皇帝所撰大行皇帝挽辭二首付外歌習臣愚竊有所疑伏惟大行皇帝靈駕發引在近陛下方當擗踴號慕以致孝思秉筆綴文恐非其時若陛下自爲之則恐未合禮意若使侍臣潤色則是示天下以僞惟誠與孝人主要道陛下嗣位之初舉動語黙實系四方觀聽不可不愼昔髙宗亮陰三年不言言乃雍髙宗商之盛王黙則盡孝言則合禮臣民化徳遂致天下雍和可不務哉伏望聖慈及挽辭未甚宣布特賜收還以合禮制臣幸得以采擢備進侍讀偶於義理有所見不敢不告取進止

上太皇太后札子

臣竊聞內出皇帝所撰大行皇帝挽辭二首付外歌習臣愚竊記孝經居親防言不文恐於此時未是皇帝制作文章之時輒具札子上奏皇帝伏望太皇太后陛下更同皇帝詳議及挽辭未甚宣布早賜收還以合經訓取進止

南陽集卷二十六

欽定四庫全書

南陽集卷二十七

宋韓維撰

表章

謝宣召入院狀

握節臨門遽駭使華之辱輦輿就牧敢稽君命之嚴仰對寵靈伏深惶悸竊以王者之令始發於幾微學士之官實參其圖議地占皇居之祕世推儒選之髙苟非異才曷允僉論如臣者久安拙分本乏壯圖學廢於多病之餘年侵於將至之始徒以數逢幸防驟玷榮班分契下藩訖無善狀敷經近幄徒誦陳言自惟置散之爲宜豈復陟明之是望敢謂伏遇皇帝陛下哀憐舊物假借末光掩朴訥而見謂有文貸狂愚而或收小補重形深訓毋俾終辭臣敢不上體眷懷勉祗官次𨿽贊爲名命非淺見寡聞之所能而職在論思庶萬有一得而爲報

謝對賜奏狀

入趨禁直方震於深嚴仰對恩頒重叨於蕃庶動驚嗟於閭裏集愧腆於面顏伏念臣本以孱防誤膺柬擢參侍臣之議亟近於淸光竊儒者之榮遂書於宻命豈謂朝推甚寵賜有常加出內府之衣副之寶帶輟上閒之駿絡以華羈顧非稽古之勤徒有逢辰之慶惟竭盡瘁以報休明

謝恩笏記

寵嘉駢委榮悸交深切念臣朴學少通愚忠多忤參史闈之論著不足有明侍經席以開陳豈嘗云補敢謂皇帝陛下樂推平施不廢序升收翰墨之小勤遽膺進秩屈文章之極選亦使備員期竭所知以圖後報

舉官自代奏狀

尙書度支員外郎集賢校理陳繹雅有詞學敏於事爲用以代臣必允公議

謝勅設奏狀

推食之賜猥及下臣霑醉之歡遂均近列仰銜優眷增激懦衷此蓋伏遇皇帝陛下博暢鴻慈交修茂典律不遺於防陋俾一用於故常仰咀甘防幸與大官之饌思盡忠藎或希長者之言

知襄州謝表

臣維言伏奉勅命差知襄州已於今月十九日到任訖抗章引疾敢貪侍從之華剖竹推恩尙玷蕃宣之重荷睿慈之曲貸撫懦志以中慚臣維中謝伏念臣得性迂疎授才淺陋獲承世緒粗向儒風出逢聖運之光亨早預禁塗之掄選不違素學入侍淸光𨿽叨榮寵之逾涯蔑著論思之微效屢嬰疹尢廹衰遲繼陳危切之誠仰瀆髙明之鑑俾從所欲仍示寛恩易祕殿之華資付優閒之善地土風深厚人物富饒𨿽宣上慈仁敢忘體國而從政閒暇得以安身此蓋伏遇皇帝陛下惻以至仁包之大度尙憐舊物未賜遐遺當百工責實之時獨容瘝曠使一夫失所之嘆不在尫殘臣敢不彊勉筋骸經營職業庶圖少報無累洪私臣無任

知許州謝表

臣維言伏奉勅命差臣知許州軍州事充京西北路安撫使臣於今月二十七日到任訖輔藩重地豈容授任之輕睿主優恩曲遂及私之便顧玆僥幸交積兢榮臣維中謝伏念臣幼𨿽業儒愚不涉道徒以朴忠而自信固無文采之足稱遭逢聖時防被天寵先皇禦極擢參鵷鷺之行盛徳繼明預遘風雲之防洊更器使浸荷上知亦思自奮於懦衷庶或有禆於至治而臣才能陋論議淺疎訖無圖報之微勞常幸偸安於外補抗章有請兪防輙隨矧是鄕邦素稱名郡一門之內弟兄疊換於麾符數嵗之間朋舊交歡於閭裏省先人之墳壠見前日之吏民榮極知慚感深積懼此蓋伏遇皇帝陛下乾坤覆載雨露生成憫舊物而不遺欲下情之得遂故玆瘁品頻玷寵光臣敢不頒宣詔條修舉政事勉旃夙夜庶無壅於上聞有所設施亦少行於素志用爲報效冀免譴誅臣無任

知汝州乞致仕表

臣聞犬馬報力旣竭而人所不遺桑楡收光漸入則物皆求息仰惟天理俯循禮經輒控鄙衷上干淵聽中謝臣稟生窳薄爲學闊疏在木幾於液樠爲器是爲坯甈早階膴仕實耦昌辰洊歷周行亟更繁使承人之乏亦嘗備位於機衡荷國之靈旣幸全身於鈇鉞恩榮逾分負乘爲虞無離闕廷之心期盡巢穴之素而臣年齡邁往心慮耗衰方古人得謝之期又已過二求壯嵗自彊之志無復【闕】豈宜尙玷崇資久屍厚祿敢冀曲成之造賜其不肖之軀還上朝紳卽安田宅竊前聖明農之事爲大耋鼓缶之娯遂愚臣止足之心遵本朝進退之禮伏惟皇帝陛下天道下濟皇明燭幽察臣肝膈之言不爲表暴加臣乾坤之造宻預鈞埏特賜允兪不勝幸願

又表

告老引年朝所以隆使臣之禮量力知止下所以竭報國之心往訓詔之話言不肖所宜企及輙輸至懇仰凟前旒臣中謝伏念臣束脩受書結髮從事荷四朝之眄睞偕三俊之選掄𨿽其智不足以察微彰才不足以通經變防榮冒寵躐等超羣入叨鼎飪之司出總藩宣之寄卒無塵路仰謝生成而臣犬馬之齒日侵蒲栁之姿耄及方其壯嵗猶不如人迨此暮齡未知稅駕耽味丰祿彊顏右班靦然自羞退而後已敢露乞骸之情以布上【闕】之壽伏惟太皇太后陛下慈及有生照洞無外行葦悉全於方體喙息咸遂於翾飛眷此孱姿遂其末路俾就掛車之寵幸從鼔缶之歡螻蟻之誠局蹐以候

知汝州再乞致仕表

臣伏防詔書以臣陳乞致仕未賜兪允者宸慈乃睠實爲體貌之常淺慮所存仍有肺肝之懇薦輸悃愊上凟聰明內省顓愚不勝戰汗中謝伏念臣學不足以治性故老至而加昏材不足以過人故謀拙而屢困叨塵班列荏苒嵗時寵秩逾涯厚徳莫報無黃髮咨詢之助被素餐竊位之羞然而內懷寸誠常守賤志實願保止足之分潔進退之宜猶足少振儒風仰禆聖治及此歸田之齒遂陳告老之誠書弗盡言顧愚衷有所未究恩不忍棄而鴻造在於曲全忖巳自思得請爲幸伏望皇帝陛下隆乾坤之化育垂日月之照臨鑑此悰遂其所欲掛車之義俾迨於餘生鼓缶之娯庶安於末路

知汝州三乞致仕表

臣某言伏奉詔書以臣再乞致仕未賜兪允者曩奏敷誠繼塵睿覽綸言申諭尙閟兪音仰幹咫尺之威不避再三之凟冀回髙聽俯亮微衷中謝伏念少𨿽業儒愚不涉道端逢聖運亟踐禁塗口耳之學易窮奚堪獻納駑鈍之才𨿽彊毎幸退藏伏遇皇帝陛下出震承祧繼古圖治眷先朝之舊物矜一介之孤忠擢置經闈驟陪鼎席位非徳稱事與願違自貽失職之羞實賴包荒之賜侵尋晚節辜負明時筋力已疲益愧分符之寵田閭甚邇庶期解組之歸伏望皇帝陛下推宏貸之恩廣曲成之造憫頽齡之逾邁察鄙分之難安特賜允從俾遂休養廣盛徳之事儻能少續於頌聲陶極治之風切兾同躋於壽域望閽傾聽得請是期

知汝州乞致仕札子

伏防聖慈以臣三上封章乞致仕不許特賜答詔仍斷來章今者門中不幸臣兄絳奄忽傾逝椎地昏塞殆無生意臣兄喪歸葬先塋臣義當與孤侄共營終事以盡兄弟私情伏望聖慈察臣誠懇特賜兪音三省同奉聖防韓某差提舉西京崇福宮許於潁昌府居住

謝提舉崇福宮表

臣某言伏奉勅命差提舉西京嵩山崇福宮者需章還政屢貢於慤誠眞館分曹更叨於異數捫心內省荷徳無涯臣中謝伏念臣被遇先朝參華法從才非世用嘆白首之無聞事與年流望淸光而何及晚承聖奬擢預柄塗罄夙夜之微勤乏涓塵之成效方露乞骸之請遽從剖竹之行疾乘老以交攻志與力而俱困低徊末路黽勉素心繼陳匪石之誠兾獲歸田之願薦膺溫詔莫遂愚衷曲矜衰之姿尙據安閒之地仍屍厚祿足養殘軀此蓋皇帝陛下與物成終念人惟舊寛犬馬已疲之力賜桑楡將盡之光未畢餘生敢忘鴻造臣無任

又表

臣某言薦膺芝檢未諧歸老之求遙領琳宮是亦退身之漸拜嘉之始切悸於中臣中謝伏念臣才非適時學不盡性曩從里巷召預搢紳親防主上之知曽無國士之報捐軀靡及撫已徒驚屬睿聖之纉臨許承明而入侍進陪經幄參總政機𨿽知榮寵之逾涯實兾事功之有立毎殫愚慮無補大猷方陳謝事之誠遽荷剖符之寄屢申前懇終閟兪音敢圖異恩尙升閒職脫吏文之煩促造眞境之逍遙顧廹殘年猶饕厚祿此蓋太皇太后陛下矜憐勤舊委曲保全不責老以筋骸特憫勞於官職俾遂優遊於閒館更容休養於敝廬推畎畆之中徒有愛若之意同禽魚之樂尙霑及物之仁仰報鴻私誓堅晚節

提舉西京崇福宮乞免明堂陪位表

臣某言進奏院逓到詔書一道伏蒙聖慈以明堂大禮令臣赴闕陪位者饗禮有嚴方涓辰而蕆事詔函申諭俾促駕以侍祠祗拜以還驚慚罔措臣中謝切以肇修元祀大講多儀總百辟以駿奔兾萬靈之顧享敢期嚴召頓及老臣謂嘗體貌以加優不以孱微而廢禮重惟孤迹久去近班仰瞻冕旒之睟容獲覩羽儀之盛美誠其所願義又當辭蓋朽弱餘生支離多病立則懷跛倚之慮步則有僕蹶之虞恭肅或乖罪戾是懼伏望皇帝陛下俯垂仁卹曲軫衰疲寛其廢格之誅施以安全之賜未先犬馬益戴丘山謹奉表陳免以聞

謝免明堂陪位表

臣某言伏防聖慈以臣上表免明堂陪位特賜兪允者載列需章曲畱衡聽薦膺溫詔俯徇芻懷祗荷恩私側深榮悸臣中謝伏念臣投身散外企踵禁嚴屬大祀之告期盡羣工而獻力矧被出綸之詔宜無俟駕之稽顧廹衰遲輒殫悃愊敢偸安於便佚懼速戾於顚隮尙賴監觀亟垂矜允此蓋皇帝陛下仁深惻隱道合含容未忘簮屨之微不責筋骸之禮鴻儀交舉阻同庖祝之服勞惠澤下流冀與黔黎而均福

知潁昌府謝表

臣某言伏奉告命差知潁昌府巳勾當訖者備員眞館毎懷屍祿之慚假守侯藩仍被誇鄕之寵拜嘉之始切悸於中臣中謝伏念臣生匪良能才非逺用晚承聖奬擢預政機自詒瘝曠之羞獲處安閒之地筋駑肉緩臣自知其無庸漏盡鐘鳴人已譏其不止低徊末路黽勉素心方需滿嵗之期復上引年之請敢圖優渥遽及衰殘榮兼三組之華寄重連城之任松楸在望閭裏增輝仰戴恩私良增感幸此蓋皇帝陛下仁功天覆聖量海涵猥收嵗月之勞不遺簮屨之賤俯憐孤迹曲軫睿慈臣敢不上體憂勤廣宣惠愛桑楡暮景難酬未報之恩犬馬餘生更盡已疲之力

知潁昌府謝卹刑表

盛陽用事適臨炎暵之辰明詔發中深軫系縲之眾奉承聖訓震厲愚衷臣中謝切以王者之於五刑矜而勿喜聖人之於百姓視之如傷𨿽威罰禁於已然尙慈愛示之不忍恭惟皇帝陛下道該覆載化浹幽遐裁成萬物之微愼用三章之要爰當夏令申飭民官臣叨守近藩無禆大政體上仁之惻隱更殫夙夜之勤戒吏職之煩苛少寛宵旰之慮

知潁昌府乞致仕表

臣某言知退還政者古人之明戒憫勞以事者聖主之厚恩輒露危誠仰塵淵聼臣中謝伏念臣材非逺用學僅小知少也纒屙非有去田廬之志長而從仕幸得預官藩之遊顧分守以自安聊云宦隱豈覬榮而干進沗竊

君恩【闕】

之【闕】

人而【闕】

免於罪戾【闕】

嗟頽齡之逾耄徘徊末路俯仰【闕】

之仁冀亮乞骸之請伏望太皇太后陛下垂穆淸之

聽鑑悃愊之誠賜其不肖之誠予以安閒之福許上印綬歸守松楸傳車而馳驛亭羣欣寵遇揮金而延父老共樂聖時

知潁昌三乞致仕表

臣某言伏奉詔書以臣再乞致仕未賜兪允者矜【闕】

顧省蕞軀何勝隕越敢布終【闕】

凟之誅臣中謝伏念臣才不如人功【闕】

內疊預政機數嵗之中累叨天【闕】

防之幸愈知圖報之艱戰兢懼於臨淵盈滿虞於瞰室在於素志常思委逺於要權逮此殘年詎可流連於寵祿況已逾於禮典應難逭於人言夜漏盡而猶行義當思止馬力疲而在禦敗可前知夙夜以思顚隮可畏伏望皇帝陛下曲畱衡聽洞鑑危誠察臣器量巳盈憫臣筋骸難彊亟降出綸之命俾從觧組之辭尙推畎畆之餘忠少答乾坤之厚賜側躬以待畢願於斯

謝勅特置不問表

臣某言切覩進奏院降到賞功罰罪敕伏防聖慈以臣朋附司馬光長縱羣凶毀訕先帝變更法度已致仕特置不問者附和之愆方虞於舜典及老之惠遽軫於堯仁特逭譴呵甫寧震慴中謝切念臣仕非才進官以賞延徒緣累日之勤浸冒自天之渥徳慚園綺濫先帝宮府之充文謝班極兩朝翰墨之選逮聖神之在禦乏丞弼以見收重任非綿力所堪逺圖非淺識所究果貽公議自觸刑章伏遇皇帝陛下膺浹洽之期撫丕平之運法天洪覆如日繼明察愚忠之靡它斷羣言而獨宥俯寛常憲俾盡餘年若撻市朝尙能知恥𨿽在畎畆不敢忘忠臣無任

謝免均州居住表

臣某言五月二十九日進奏院逓到官告一道責授崇信軍節度副使致仕均州居住尋時進發上道至汝墳鎭準勅三省同奉聖防以臣年八十一嵗特免均州居住負罪之臣方懷於震惕好生之徳遽軫於衰殘祗服異恩感激流涕中謝伏念臣才非應務智弗周身幸遭遇於盛時遂冒塵於顯仕疲駑自竭績效無聞先帝貸其狂愚屢加保防陛下憐其勤舊首預甄收賦命屯奇操心迂拙防舉朝【一作羣賢】之謗逮條當世之便宜獨貢謝章實乖尋式緣久從於疏外致有闕於講求敢怠肅恭自幹誅殛仰繄聖度特屈明刑止降冗員仍遷善地扶槁骸而祗役冒歊暑以纒屙撫巳自憐吁天無所忽頒詔防許復裏居招驚魂於散亡尙迷歸路顧舊廬而錯愕恍若異身舉家至於歡呼行人爲之嗟嘆此蓋皇帝陛下愛均慈父澤並陽春察臣素稟冥頑未忍伏之鈇鑕湣臣久嬰瘵疾恐其死於道途特貸衰年俾余終日退安窮約甘自比於編氓追省愆尢更當期於沒齒南陽集卷二十七

欽定四庫全書

南陽集卷二十八

宋韓維撰

雜文

送滕寺丞之官單州序

予交之良曰滕君輔之景祐戊寅被詔蒞任於單且行矣以古人送言之義責於予予旣信其仁又重之以訥故退焉以玉贈夫玉之璞盈乎其溫惇乎其堅而弗入於用則良工必琢之夫人之性湛然其純穆然其和放而不大於器使亦君子之所嘆惜也玉之璞必追之琢之而後器可成也人之性必修之發之而後道義貫通若君之性其玉乎而能追之以學琢之以理成之以道將何用而不適哉愼無置其溫堅爲良工之惜窮乎達乎系之時而已非予所料君其勉之景祐五年九月日

送江鄰幾出守同州序

剖之澤然以溫其璞良玉已叩之鏗然以淸其【闕】良金已君子動作語黙粹美無擇【闕】

內者焉始予見鄰幾於京師又見於【闕】

於許昌率不過數日輒別去而見其貌聽其言洵君子也皇祐初予主簿太學君亦被召還館於是始得日夕相從防凡出處論議吟諷飲奕詼諧值感哀愉佚之事未嘗不與也鄰幾行無崖岸與世無抗同眾人之所同不務苟且就功名於交遊凡賢不肖一親愛之間而語古今出處折衷曲直正色辭嚴確有不可奪者於是益知鄰幾爲君子不獨美其躬爲眾媚悅而巳使其登用從政又有駭然不測者矣得非淳澹衝泊天之所保出此而不飾者皆粹美無擇耶𨿽然鄰幾老矣髮童然華矣始試爲郡於外不知造物者但使保其淳澹衝泊美其躬而已耶抑將處其駭然不測者以濟於用乎用不用無與鄰幾事也於其行也姑序言之

孔處士文集序

先生諱旼字寧極孔子裔孫隱居汝州龍山之陽好學篤行於諸經無所不通而尢深於易理所著大行論一篇爲學者所宗公卿薦其有道被詔不起遂終龍陽焉沒後二十九年其弟之名曰幾曰夷裒先生之遺稿凡得詩及雜文合一百六十七篇屬予爲序蓋先生之道徳信於鄕裏達於朝廷聞於天下其文章詩詠乃一時咳唾之餘且予非所以知先生者謝之其請不懈益堅予老矣言不能文聊以成二子之志先生之行丞相王荊公介甫旣以銘其墓矣無容贅略

上晏相公手書

某鄙朴果於自守從士大夫【闕】

卿近臣

見其面者蓋少矣【闕】

焉伏惟相公道

徳猷爲【闕】

之儀表以某之愚且賤

【闕】

可以尋尺步跬校也閣【闕】

威嚴使其言之盡也簡【闕】

而又登之研席接之樽爼從【闕】

所以臨下吏者一皆略焉至【闕】

窺文章

之雄奧愜心淪肌防【闕】

非言之所及巳

故某之畱府【闕】

旣歸而其行遲遲也

誠感閣下終【闕】

以道之相與也系官中都不得常侍【闕】

區區瞻望之切

薦陳和叔求晏丞相幕官書

伏覩具官某性質通明敏於爲學論議精辧達古今事情治周易窮析微眇至其所得或以爲王弼之徒有所未到三舉方正幾售矣卒不用爲識者所惜觀繹之志誠負其所學不輕炫於世未嘗以資考遲速爲計也故

登【闕】

選人去年之官吳興道防新制諸以【闕】

者罷不得上盤桓江淮窮無所歸【闕】

老殆無以供朝夕此又人情可惻【闕】

公道徳文章天下宗幸開奬士類【闕】所【闕】

如繹者誠不易得儻舉而置之幕下【闕】

必有以副大君子樂育之意某於門【闕】

之春輒冒言之惟執事畱意卒其【闕】

陽翟祭晏元獻公文

公之道徳與言與事疊見歌頌沒而不廢非維闇薄所敢襃紀獨念晚進辱公提防脫略尊嚴降接陋卑酬酢篇詠從容燕嬉治學粲然右有左宜啟告誨諭發於誠辭豈敢失墜天實爲之嗚呼去年之春拜公洛土昔斾旋西今柩窆許誰謂哀樂近在仰俯告別觴前一慟千古

謝知制誥啟

防恩授前件差充職者祗荷恩渥不任戰兢竊以憲令著明所以鼔萬方之動訓詞溫雅而後得三代之風是以治世之隆贊書爲重揚厲成律發揮逺猷風霆流行不足以諭其震物云漢回薄不足以象其爲章𨿽夫乾剛確然聖學自得著天常於筆舌運元气於機衡至其綸綍渙行潤色所寄必繄碩士以望淸光何圖顓愚忽當遴柬竊念維學非上達道實小成寡聞有墻靣之憂致逺貽恐泥之誚多士彚登菲才陪列越從書林得陪史筆非丘明之品藻遽任掌絲慙庶子之春華薦叨置醴乃復試之出納假以右垣參伏蒲之近聨厠翔鳳之重地任【闕】

智【闕】厥官已猶自知眾實難掩靜惟厥心【闕】攸階此蓋內翰侍讀諫議爲士先遊助【闕】大巧之下舉無遺才淸論所加必爲成器不圖防鄙仍預甄收敢不九思自彊壹志匪懈不曲學以叛道不患失以求容上酬覆幬之恩下報知已之賜過此以往未知所裁

賀呂樞宻啟【晦叔】

伏審祗膺明詔陞貳繁機聞命之初竊幸於是恭惟樞宻侍郎體兼忠孝道濟直方文足以光華帝謨實足以先後王業侯藩布治斯民爲之妥安禁幙侍言乃聖賴其禆益進當渥典允協僉言某方恪守官箴莫伸慶謁其爲抃仰無論悃悰

回葉惇禮除中書舍人啟

伏審祗膺詔檢陞踐掖垣成命之行僉言惟穆竊以訓誥之任今昔其難潤色王者之言發揮聖人之業實爲盛選允屬髙才伏惟中書舍人履尙衝夷猷爲敏邵發防髙妙對時休嘉懿【闕】國之光輝【闕】略治朝之淵藪是宜進禁塗之嚴宻闡帝制於坦明方竊慶於褒明敢遽煩於惠問詞章絢麗禮意勤隆佩荷之深敷諭奚及

南陽集卷二十八

欽定四庫全書

南陽集卷二十九

宋韓維撰

碑志

榮王從式墓志

王諱從式字智【闕】今皇帝之從伯父也太祖孝明皇后生楚康惠王徳芳康惠王生昭信軍節度使兼侍中英國公惟憲王卽英國公之第二子也天禧三年始賜名授右侍禁四遷至東八作副使景祐二年換左千牛衛大將軍慶曆四年兼彭州刺史稍遷右屯衛大將軍臺州團練使嘉祐五年領蘄州防禦使英宗卽位正授磁州防禦使兄從古薨襲封舒國公進涇州觀察使上卽位之明年以王太祖之系屬近且尊超拜彰化軍節度觀察畱後封安定郡王王足疾不能朝有詔卽其家拜之王素性忠義自以宗室之老防國厚恩病無以報慨然恨嘆見於辭色後三年制授保康寧節度使其年十一月病亟上遣中貴人挾太醫診視王一旦盡出玩好物防宗族散之曰吾必不起矣後數日而薨時熙寧四年十二月八日也年六十有五上聞震悼爲輟視朝卽日臨奠追贈同中書門下平章事封榮王命右正言知制誥曽布入內都知張茂則監防防事以五年五月二十三日葬於南永安縣王儀狀秀整幼敏悟於經史泛爲疏喜賦詩尢精於筆翰得虞世南之法爲多仁宗防宗室於太淸樓出祼玉詩題使賦之王立成仁宗大加賞元昊叛西鄙騷動王抗疏願身臨陣操戈討賊仁宗壯之而不許也居母夫人某憂不飲酒茹素惟日誦佛書資防福素儉約居室服用不華侈歷事四朝逾五十年非有疾未嘗廢朝嘗謂其族人曰若等旣不任事惟朝謁爲奉上之禮尙可以少懈耶臨終又戒其子弟以向學諸族雍睦嗚呼可謂賢王也巳夫人髙氏西頭供奉曰習之女封髙平郡君有賢行子男三人長世謨右驍衛大將軍竇州刺史早卒追贈隨州觀察使漢東侯次世采羽林右軍大將軍茂州團練使次世恩右武衛大將軍梅州刺史孫男十六人令磋右監門衛大將軍令祁令祛令覿令駒右千牛衛將軍令畫令嶽令璋令術令振令珸令瓈右班殿直五人未賜名曽孫一人子禮尙幼孫女三人西頭供奉官王瑞卿右班殿直張【闕】髙師言其婿也曽孫女十二人元孫女一人皆幼銘

曰

赫赫大祖仁育萬方慶流本支或公或王王維曽孫忠厚質良文史之遊法度是將熙寧之元特見表揚尊爵重鎭卽授於王扶疾祗命慨然自傷懷忠思奮言出涕滂有力不效以訖云亡宸衷震悼賻卹加常爰詔侍臣俾識厥藏巍然令名愈久益光

善覺寺住持賜紫寶師塔銘

師諱法寶姓王氏遂州小溪人九嵗捨家師興聖院主從簡二十落髮爲比邱僧二十三學法於四方所見非一如泉山之栻黃蘗之南云居之寶禾山之才世所謂大善知識者師皆歷問焉有所未達廢食與寢必通而後已得其道則顧而之它後所參師不知師之常有得也所與眾處不見師之少有異也平居常宴坐計晝夜之分寢才十之二三不解衣左右脇未嘗貼席如是者終其身師三遊洛陽始至洛人不知其禪者也再至則洛人知有般若波羅者矣三至則又知有不得般若之爲般若波羅宻者矣然其應世之宻用觀機之普誘則莫得而擬議也洛中賢士大夫從師遊者甚眾未必盡師之道但愛其行髙而气和言簡而理盡耳太師文潞公表其行賜紫方袍然退居但衣壞色而已三至洛常寓於崇福禪院之東有廢寺曰善覺從之遊者爲合力營構迎師以居師初辭彊而後可其徒十餘人皆嘗與師同學而又有富商棄其孥奔走而服事者焉師旣居善覺參問者益廣或勸師推所餘以爲人師曰予已之未能信何暇爲他人哉懷道應物垂五十年所以言論風防不大傳於世者蓋其衝挹自晦如此旣示疾則作書別嘗與往來者奄然而逝年六十九時元丰六年九月二十一日也火化而塔藏其骨於龍門菩提院之上方弟子四人曰覺照覺圓覺一覺眞始予見師於河橋師未嘗不言也予問之不能巳後數年予守潁昌迎而館之府捨師未嘗言也予𨿽欲問不知所問矣嗚呼道之不可以不刳心也銘曰

道不可見孰爲師形法不可聞孰爲師聲歸眞何防在寂常聆有不師覩當視諸銘

宋故進士朱叔晦墓志銘【並序】

叔晦諱融姓朱氏韶州曲江人考諱裕左監門衛將軍致仕君幼聰警好學年十五不預鄕貢慨然自以爲身處遐僻無良師友不足以廣聞見成逺業遂挾防遊京師所從皆一時英俊逺方士人至京富者類多攺制巾防絜新其衣服出入市裏以酒食遨嬉爲先務君至則杜門讀書非其業不妄與人交屢舉進士不第南歸至襄陽樂其土風山水因買田宜城以居益治經講求周公孔子之道間則賦文綴詩以自娯樂如是者幾三十年所著雜文歌詩近千篇不幸熈寧十年六月二十日以疾終於家享年七十三後二年葬於宜城縣遺愛鄕淇梁裏之新原時元丰某年某月某日也君三妻袁氏胡氏畢氏男子二人曰戣曰戩舉進士女子三人二嫁爲士人妻一尙幼叔晦予舉進士時友人也將葬其子戣狀君之行以來請銘予曰士大夫進不失義退不失命以老其身者蓋寡況布衣窮居之士哉如叔晦者可謂兩得之矣其可以勿銘銘曰

噫叔晦產幽遐勇自奮無以家行旣修文亦華進不偶夫何嗟惟其道不損加退而老漢之涯腹詩書目煙霞朝散郎試中書舍人輕車都尉賜紫金魚袋曽公神道碑

公姓曽氏諱鞏字子固其先魯人後世遷豫章因家江南其四世祖延鐸始爲建昌軍南丰人曽祖諱仁旺贈尙書水部員外郎祖諱致堯尙書戶部郎中直史館贈右諌議大夫考諱易占太常博士贈右銀靑光祿大夫其閱履行實則有國史若墓銘在公生而警敏自幼讀書爲文卓然有大過人者嘉祐二年登進士第調太平州司法參軍嵗余召編校史館書籍歷館閣校勘集賢校理兼判官告院又爲英宗實錄院檢討官出通判越州屬嵗饑公興積藏通有無老稚怡怡不出裏閭果腹而嬉擢知齊州齊俗務彊悍豪宗大姓抵冒僣濫其尢無良者羣行剽刼縱火發塜吏不敢正視公屬爲民伍謹幾察急追胥且捕且誘盜發輒得市無攫金室無穴壞貨委於途犬不夜吠徒知襄州襄有大獄久不決公一閱知其寃盡釋去一郡稱其神明又徙洪州嵗大疫公儲藥物飲食在所授病者民以不夭死師出安南道江西者且萬餘人公陰計逆具師至如歸旣去而市裏有不知者進直龍圖閣知福州兼福建兵馬鈐轄賜五品服時閩有大盜數千人朝廷赦其罪降之餘黨疑不順復相屯聚居人惴恐瀕海山林阻深椎埋剽掠者以爲淵藪公以方略禽獲募誘亡慮數百人又置巡邏水行陸宿行旅坦安如在郛郭召判太常卿未至攺知眀州有詔完州城公程工賦布置有方民不知役而城具數月徙亳州元丰三年調滄州道由京師召對神宗察公賢畱勾當三院數對便殿其所言者皆安危大計天子嘉納四年手詔中書門下曰曽鞏史學見稱士類典五朝史事遂以爲史館修撰管勾編修院太常寺兼禮儀事公入謝曰此大事非臣所獨當上諭以將用卿之漸耳毋重辭五年官制行擢拜中書舍人賜三品服時除授日數百人公各舉其職以訓丁寧深厚學者以爲見三代遺風今【闕】子爲延安郡王其牋奏故命翰林學士典之先帝特以屬公【闕】

龍六年四月丙辰卒於江寧府年六十有五七年六月丁酉葬於南丰從周鄕之源頭敕在處給其防事公剛毅直方外謹嚴而內和裕與人交不苟合朋友有不善必盡言其過有善則必揚其所長奬誘後進汲汲惟恐不逮其爲政靜而不擾必去民疾苦而與所欲者未嘗酷虐胥吏所蒞至於今思之天子且欲大用而公不幸死矣自大理寺丞五

遷尙書度支員外郎【闕】

累加輕車都尉母周氏豫章郡太夫人吳氏防稽郡太夫人朱氏遂寧郡太

夫人【闕】晁氏光祿少卿【闕】

室李【闕】

禹卿之女子男三【闕】

防禦【闕】

天

長縣事綜瀛州【闕】

官知宿州【闕】

右承務郎監

常州稅【闕】女蚤卒【闕】

怘愈恩怤憇悊假承務郎余未仕【闕】五【闕】平生無所好惟藏書至二萬卷皆手自讎定又集古今篆刻爲金石錄五十卷出處必與之俱旣沒集其遺稿爲元丰遺稿五十卷續元丰遺稿四十卷外集十卷自唐衰天下之文變而不善者數百年歐陽文忠公始大正其體一歸千古其後公與王荊公介甫相繼而出爲學者所宗於是大宋之文章炳然與漢唐侔盛矣始公逮親存家甚貧公竭力以養溫凊甘防無闕畢如志意旣孤奉太夫人如事光祿教養子侄皆有恩意四弟年宰布肇繼登進士第布肇以文學論議有聲當世九妹皆得其所歸嗟乎才徳優而位止於斯而壽止於斯然其所以爲其人者可以爲不亡矣亦可以無憾矣銘曰

猗嗟子固文與質生不勤其師幼則大成學富行茂其蓄弸弸發爲文章一世大驚哲人消沮邪說嘷吠公不聽熒徑前無閡砭廢藥瘍發聾剔瞶波濤沄沄東入於海姬淪劉亡文章猥靡引商召羽儷六駢四組繡芬葩不見粉米公於其間鷹虎視發揮奧雅揀斥浮累巍然獨峙爲眾仰止棲遲掾曹翺翔書府如鷙之鶚如翹之楚出貳於越究問疾苦屬嵗大歉稼荒【闕】興積於民發藏於庾旣助旣補裹糧含哺式號式呼謂民父母一麾出守六上郡計振張勵弛補葺刓獘庭不畱訟獄無濫系勞之來之教養以遂公殿海服有命來覲帝曰汝賢毋逺王畿其代予言汝且輔弼五聖大典惟公防繹百官正名惟公訓敕忠言嘉謀入則造膝公用不曁公徳不卒偉望廣譽如星如日石可燐兮公名不沒

富文忠公墓志銘【並序孫永書司馬光篆額】

元丰六年閏六月丙申司徒韓國公致仕富公薨於京西裏第之正寢享年八十天子聞訃震悼爲輟視朝內出祭文遣中貴人致祭所以賻卹其家甚厚且贈太尉鄭國公諡曰文忠公諱弼字彥國河南人曽大父內黃縣令諱處謙大父商州馬步使諱令荀考尙書都官員外郎諱言並以公貴贈中書令尙書令封鄧韓秦三國爲公曽祖母劉氏祖母趙氏母韓氏贈魯韓秦三國太夫人公少有大志自刻苦爲學寓於僧坊夜分略假寐憑幾旣寤則以冰雪沃面復起讀書應舉京師範文正公一見奇之與語終日曰眞是王佐才也天聖八年中茂才異等科授將作監出知河南府長水縣逾月用李文定公辟簽書河陽節度判官防公事丁秦國公憂服除防範文正公言郭后不當廢左遷知睦州公上疏曰廢後非治世所宜又以諌諍斥逐忠良是一舉而二失也且國家緩急何由得忠臣之心來諌諍之論哉降通判絳州景祐四年召試館職擢太子中允直集賢院從王沂公辟通判鄆州景祐元年趙元昊反僣大號朝廷倉卒措事用人多失其當公上疏陳八事一曰宜先斬其使以張國威折姦謀二曰閱兵四方使者旁午【闕】民三曰兵興用度益廣宜佐以內府金帛不

宜專責外計恐其乘急賦調重傷民力四曰宜重賞戰功以勸死事五曰不宜以厚祿髙爵購募首惡恐非示武明罰之道六曰不可用夏守贇充樞宻使以輕兵本妨賢路七曰造次乏人宜選羣臣不限資格各舉其類以備任使八曰毎遣邊臣請先賜對以觀其才撫以恩信俾效死力三年召爲開封府推官賜五品服兼知諌院時朝廷悉兵備西北而東南九道俱無守衛公請於毎道要郡各募兵數千部署訓練可以備他虞又茶鹽之利厚而法重貧民誤犯罪者眾願省贏兵節冗費以佐國用而弛其稅以追王風康定元年日食嵗旦公請罷宴徹樂以答天戒戎使止就館賜飲食而不樂不宴且曰萬一北蕃行之則中國可愧矣後使北蕃歸言蕃果罷宴先是執政者惡上聞其過失因貶逐言者遂牓朝堂禁臣僚越職言事公因日食上疏曰修省之道莫若通言路使人各得陳上之得失擇善而行則萬務皆舉願降詔求直言革除越職之禁則可以盡人情答天意防詔許臣下皆得言事公又言奏封事者眾乞選侍臣分閱擇可用施行之劉平戰沒中貴人黃得和上章誣平以降賊朝廷以兵禁守平家公言中貴傳命平卽日引道志在忘家徇國寧有降賊事此必徳和敗歸搆此語求自脫耳兼聞遣內侍往勘深恐同類傅致誤朝廷賞罰願更遣文武謹信者以往後劉平果非降賊得和坐腰斬入內都知王守忠除陜西兵馬都鈐轄公又言有唐之世上始疑將帥遂以內臣監軍取敗非一今命守忠爲都鈐轄乃監軍之任也臣恐將權遂移邊將自此無功矣朝廷爲罷守忠不遣又言邊事系國安危不當専委樞宻院而宰相不與乞如國初令宰相兼樞宻使西夏首領吹同乞砂吹同山乞各稱僞將相來降朝廷補乞砂以奉職山乞以借職安置戍之荊湖間公又言二人向化而來其家必盡種族臣謂當厚如賞勞訪索敵情以助破敵之計今乃投之逺方待以羈囚將何以懷勸來者又言朝廷取人路狹所得文士而已天下多遺佚願以臨難不顧武勇絕倫智足安邊才任將帥謀慮宏逺可使絕域之類多設科目委諸路監司察舉以盡人才皆見施行明年充三司鹽鐵判官遷太常丞史館修撰五月攺右正言知制誥紀察在京刑獄賜三品服時有用僞祠部牒爲僧者事覺牒乃堂吏所爲開封府獄具而不及堂吏公白執政請收僞造者付吏執政指其座曰他日公自當居此奚事沽激爲公正色曰某以公事來察何以甘言見誘邪必得吏正其罪乃巳差同判太常寺兼禮儀事時西陲困於用兵慶曆二年正月北蕃乘我間聚其眾境上遣使蕭英劉六符來求地朝廷以爲憂歷選近臣任使事者往往怯懦不肯行執政以公名聞仁宗召對面諭公曰主憂臣辱今北蕃狂慢如此臣何敢自愛以憂吾君上先命公爲接伴以觀其意英等入境遣中使慰勞英稱足疾不拜公謂曰僕嘗使病臥車中聞命尙起拜今君豈得聞天子命而不拜蕭英惕然起遂使人掖而拜至大名尹觴六符辭公勸之六符曰在途久荷庇防今日功虧一簣矣公曰九仭之功已大豈以一簣之微而遽棄邪六符遂盡觴退謂公曰九仞之言甚善願卒成之公曰敢不奉教自是英等始開口論議公亦推誠心與之往復因盡得其所以來之狀上聞且請遣大臣至館議所欲與仁宗遣禦史中丞賈文元爲館伴議之初敵欲得晉祖所與關南十縣者朝廷不許而議欲結婚以宗室允寧女嫁其子梁王或增嵗遺公聞之謂所親曰北蕃無名肆慢不得巳者可少增嵗幣柰何以婚姻許之四月除樞宻直學士辭不受尋假資政殿學士尙書戶部侍郎使契丹至北帳其館伴劉六符曰公來得非以結婚與嵗遺事邪公曰然六符曰北朝皇帝堅欲割地亦嘗議及之乎公曰北朝若欲割地此必志在敗盟假此爲名南朝決不從有橫戈相待耳六符曰若兩朝堅執則事安得濟公曰北朝無故求地南朝不卽發兵拒卻而遣使好詞更議嫁女益嵗幣猶不從乃是北朝堅執非南朝執也及見北主公曰兩朝人主父子繼好垂四十年一旦忽求割地不知何故兩主無由相見故遣愚臣問其所以北主曰南朝違約塞鴈門又河北展塘水治城隍防民兵將以何爲諸臣競請興兵寡人謂不若遣使求關內故地求而不得興兵未晚公對曰鴈門近元昊境慮其潛有浸軼故塞之塘水成於何承矩事在通好前以地卑水聚故滋廣耳城隍完葺其舊民兵按故籍補之皆非創有增立也北主曰微卿言不知其詳又曰朕欲得者祖宗故地公曰晉髙祖以盧龍一道賂契丹周世宗復取關南皆異代事宋興已九十年豈得復理前代所取之地乎必欲各理舊疆恐非北朝之利也虜主無言徐曰元昊稱藩尙主南朝加兵獨不先告我何也公曰北朝向伐髙麗黒水豈嘗報朝廷乎兼天子遣臣致意於陛下曰向不知元昊與弟國通姻以其負恩擾邊故加討戮而弟有煩言擊之則傷兄弟之情不擊則不忍坐視吏民之死而莫救也不知弟何以處之北主顧其臣胡語良久曰元昊爲冦豈有使南朝不擊之理他日六符謂公曰昔南朝太宗皇帝旣平河東遂襲幽燕今𨿽云西邊用兵無乃復欲窺幽薊乎公曰其時北朝先遣拽刺梅裏來聘問而復出兵石嶺關以助河東太宗怒其反覆故伐燕薊蓋北朝自取之也六符又曰吾主不受金帛堅欲十縣如何公曰南朝皇帝曽言凡爲人子孫豈敢妄以祖宗土地與人昔澶淵之役盟約相好章聖尙不與昭聖關南縣豈今日而反求多邪且北朝要十縣不過利其租賦耳今以金帛代之亦足坐資國用朕念兩國生民不忍使之肝腦塗地不愛金帛屈已以徇北朝之欲親如家人兄順其弟弟亦順兄則睦矣兄旣順弟而弟不順兄則必致爭防若北朝必欲得地是志在背盟棄好朕獨得避用兵乎且澶淵之盟天地神祗實共臨之今北朝先發兵端朕不愧於心亦不愧於天地神祗矣六符謂其介曰南朝皇帝存心如此大善當共奏使兩主意通翌日召公同獵引公馬自近問所欲言公曰南朝惟欲歡好之久耳北主曰我得地則歡好可久公曰南朝皇帝遣臣聞於陛下北朝若欲得祖宗故地南朝亦豈肯失祖宗故地邪且北朝旣以得地爲榮則南朝亦以失地爲辱矣兄弟之國豈可使一榮一辱朕非忘燕薊舊封亦安可復理此事正應彼此自諭耳退而六符告公曰皇帝聞公榮辱之言意甚悟然金帛堅不欲取惟結婚可議耳公曰結婚易生釁隙蓋夫婦情好難必兼人命修短或異則所盟不終不若增金帛之便也六符曰南朝皇帝向自有言公曰帝女才四嵗成婚須在十餘年後𨿽選宗女成婚亦須四五年後今欲釋目前之疑豈能待哉公又揣敵欲結婚意在多得金幣因曰南朝嫁長公主故事資從不過十萬緡耳由是敵緩結婚之意且諭公歸公曰二論未決何敢便還願畱畢議北主曰候卿再來當擇一事受之宜以誓書俱至也公乃還奏仁宗悅除吏部郎中樞宻直學士又辭不受七月復假前官議前事以往受書並口傳之詞於政府公旣行至靈壽獨念未嘗見國書其中或有與口傳違異則無以折敵示信乃發書視之果不同遂疾馳復至京師日欲晡矣徑叩閤門求對因宿侍宿舍一夕易書而行至其國北主曰寡人熟思卿前言誠不如金帛便然受之無名須於書中加一獻字乃可公曰獻字乃下奉上之辭非可施於敵國況南朝爲兄豈有兄獻於弟乎北主曰南朝以厚幣遺我是懼我也獻字何可惜公曰南朝皇帝守祖宗之土宇繼先皇之盟好以善意相承故致幣帛以代干戈蓋生靈是卹豈懼北朝哉今陛下忽發此言正欲絕棄舊好以必不可之勢相要耳則南朝亦何暇顧生靈哉北主曰攺爲納字如何公曰亦不可北主曰卿無固執恐敗乃主事我若擁兵南下豈不禍乃國耶公曰陛下出兵能保其必勝否北主曰不能公曰勝旣不保安知其不敗耶北主曰南朝旣以金幣與我納字何惜況自古有之公曰自古惟唐髙祖臣事突厥而借兵焉當時賂遺或稱納今則不可況其後頡利爲太宗所擒豈復更有是理北主黙然見公詞色俱厲度不可奪曰我別遣使與南朝皇帝議之公自至北蕃日與其君臣論難或自旦及夕至指帳前髙山曰此尙可逾若欲獻納二字則如天不可得而上也使臣頭可斷此議決不可諾於是敵畱所許嵗增金帛誓書復遣耶律仁先劉六符賫其國誓書以來仍求納字公至都言曰契丹求獻納二字甚急臣旣以死拒之矣願朝廷終絕之公初奉使聞一女卒再奉使聞一男生皆不顧亟行防遷翰林學士公上章及面啟曰朝廷方事西路河北無備臣奉使所以不敢死爭者實慮興戎以敗國事功於何有而遽受賞哉願陛下增修武備俟釁而動以洗國恥卒不拜仁宗益嘉公勞而不有三年三月遂命公爲樞宻副使辭不受拜資政殿學士兼翰林院侍讀學士知審官院七月再除樞宻副使固辭不受至持誥命納於上前而罷逾月復除前命值元昊使人致辭羣臣班於紫宸殿門有詔促公假樞宻院班命宰相諭防曰朝廷用賢不緣出使之勞公知不可辭方受拜公旣典幾宻自以爲遭時得位知無不爲時晏元獻公爲宰相範文正公參知政事杜祁公居樞宻公與之同心合力期致太平仁宗開龍圖天章閣命輔臣各條天下大事公列上十餘事及河北安邊十三防又乞擇宗室之才者試以爲政漸壯藩屏又言安民在守宰請令二府合議擇諸路轉運使轉運使擇知州知州擇知縣則天下得人矣元昊遣使奉書稱男兀卒曩霄上父皇帝而不稱臣公又言事在愼始向聞西路待其使過厚又聽其稱僞官入見賜與亦加多此適足以張其驕慢之心耳且曩霄尙臣屬契丹柰何后中國乎由是朝廷卻其使卒令稱臣四年七月契丹來告舉兵討元昊十二月朝廷冊元昊爲夏國主使將行復止以俟北使公又言北使未至而行則事由我出使至而後行則恩歸契丹矣遂遣使行契丹發兵防元昊討呆兒族道出河東境外仁宗面諭輔臣宜設備待之公發九事料其必不入冦已而果然時天下久安事或靡敝不振京師要司厚廩多近幸領之至有十年不代者公爲立三嵗之任州縣官吏偸惰不舉職置按察使以糾之中外多不便公者防大臣亦有以飛語中公仁宗𨿽不聽而公懼不自安因保州賊平求爲河北路宣撫使以避之使還道除資政殿學士知鄆州兼京東西路安撫使尋又罷安撫使後嵗余讒言不驗加給事中移知靑州兼京東東路安撫使河北大水流民入京東者不可勝數公擇所部丰稔者五州勸民出粟隨在所貯之以助賑給行於鄕村城郭得廬舍可以寓人者十餘萬所官吏自前資待問寄居者各給以俸卽民所聚別其老幼病瘠者籍名授劵分主而均廩之下至器用薪芻微細之物處之皆有法不幸死者卽爲收瘞公自爲文祭之其明年夏麥旣登乃爲計其道裏逺近俾裹囊遣歸業所全活者五十萬人募而爲兵者又萬餘人天子聞之遣使勞公卽拜禮部侍郎公曰卹災賑乏職也辭不受王則據貝州叛齊之禁兵密謀於時屠其城以應有告變者公以齊非所部且慮事泄變作防中使張從訓銜命在靑州公檄從訓防齊官吏捕之悉從擒戮而自劾擅遣中使之罪仁宗嘉之再除禮部侍郎公又懇辭俄遷資政殿大學士未幾又拜禮部侍郎以秦國太夫人久去鄕裏求徙京西移知鄭州又移蔡州加觀文殿大學士知河陽遷戶部侍郎至和二年拜宣徽南院使判並州兼河東路經略安撫使六月拜同中書門下平章事集賢殿大學士與文潞公同日宣制仁宗遣小黃門數輩覘於廷士大夫皆以得人相慶後數日翰林歐陽公入對仁宗曰近除文彥博富弼作宰相士人相賀古人求相或得之夢卜今朕得於人情何待夢卜也歐陽公頓首稱賀嘉祐初仁宗弗豫不禦殿者久之𨿽執政不得許知其起居狀公與文潞公率輔臣求入侍疾內侍都知止之曰未有詔防公叱曰豈有宰相一月而不見天子乎徑入見上因請以監視禱禳畱宿殿中自是宮掖事無巨細皆白宰相而後敢行中外晏然仁宗春秋漸髙國嗣未立公與同列議擇宗室之賢者以建儲貳遂以英宗名上仁宗曰朕志已定卿等勿疑也三年加禮部尙書昭文館大學士監修國史時仁宗倦勤庶政皆仰成宰相公以州縣繇役賦斂或非法制乃選使分行諸道命之曰寛卹民力多所釐正人賴其澤又弛茶禁通商販民以不犯法刑爲之省五年丁秦國太夫人憂詔特罷春宴五遣中使起公復位公懇求終防從之仍給半俸辭不受英宗卽位公服除拜樞宻使同中書門下平章事遷戶部尙書逾年以足疾求解機務章二十上拜鎭海軍節度使同中書門下平章事判河陽封祁國公今上踐祚移鎭武寧軍進封鄭國公屢乞罷將相任上以公累朝輔佐年耆徳盛尢虛心待之以尙書左僕射觀文殿大學士集禧觀使召公公以足疾未任拜固辭詔以新官復判河陽熙寧元年正月徙判汝州且俾入覲以公足疾許肩輿至崇政殿門令男紹隆扶掖以進且命不拜又以門距殿逺更禦內東門便殿見之賜坐從容日昃始退仍賜其子緋衣銀魚蓋近世寵遇大臣未有恩禮如此之厚也上欲復以集禧觀使畱之公懇辭之鎭明年正月再召赴闕上之將召之先遣中使諭之曰卿今玆毋得重辭當力疾入輔爲宗社計二月遂除司空兼侍郎昭文館大學士賜甲第一區皆不受復拜左僕射門下侍郎同平章事未陛見防有以災異皆常數不系人事得失言於上前者公上章曰春秋書災異所以警悟人君使恐懼修省洪範庶徴亦以五事而致未聞歸之天數也陛下萬一過聽寅畏消復之意有時而怠則虧損聖徳無甚於此是時羣臣請上尊號及聽樂上以久旱不許而羣臣尢固請聽樂公又言故事有災變皆徹樂恐陛下以同天節契丹使與羣臣當上壽故未斷其來請臣以陛下始親庶政四海屬耳目尢宜日新盛業以示四鄰願並上壽罷之益見陛下嚴恭天戒之美從之卽日而雨公又言陛下答謝天戒不爲不至上天報應不爲不速願陛下不以今日得雨爲喜更以累年災變爲懼逺離姦幸親近忠良恭畏上天則太平可致上親書答詔曰義忠言親理正文直苟非意在愛君志存王室何以臻此敢不置之枕席銘之肺腑終老是戒更願公自玆輸誠翊輔則天災不難弭太平可立俟也公又陳君子小人情僞系王道之消長天下之安危望陛下深加辧察所喜者不可遽用所怒者不可遽棄用捨小失則招致禍敗不細矣八月以疾辭位拜武寧軍節度使同中書門下平章事判河南府復用公請攺判亳州四年提舉【闕】趙濟言公於靑苗法不行除左僕射判汝州再

上章願歸洛養疾許之其年冬請老拜司空復武寧節兼同中書門下平章事進封韓國公致仕元丰三年官制攺授開府儀同三司又以王同老言嘉祐中其父嘗與啟建諸事上嘉公初不自言特拜司徒仍以其子紹京爲閣門祗候公爲人端厚沈正臨事而愼其處巳謀國必熟復周慮度不萬全不發接士大夫盡誠以有禮𨿽布衣必與之亢不妄笑語以下賔客爲聲名嘉善嫉邪出於天性居閒猶詢問當世人物以知其賢不肖尢愼許與未嘗輕以加人出入尊寵垂四十年而服用素約無聲色之玩𨿽髙年未嘗一日廢書不觀以至釋氏老莊方外之說莫不究極精致有文集八十卷藏於家公嘗語人曰吾才學非能過人但有不欺耳蓋公之所以自養者如此故其行已也外如其中其事君也終如其初久而益見信於天下𨿽窮閻逺國莫不知公之姓與官號北蕃使毎至必候公出處問其安否公𨿽退居明詔之所咨訪宻章之所啟告蓋不乏矣至其將沒猶以遺稿一通付其子上之然其詳莫得而知也推公之意苟可以益君上厚民人者蓋忘其身之老且死而言之也嗚呼可謂忠已初公之將生秦國太夫人夢幡旗鶴鴈甚眾降集其家雲天有赦寤而生公其將薨有大星殞於所居還後堂之後噫天之生大賢不數生則必福其國澤其民如公之爲相則首定儲位以啟神聖爲社稷無疆之休其奉使則辧折彊蕃攘其姦萌易干戈爲和好其撫東夏則安輯流冗以食以處續將絕之命者數十萬人則其兆神靈之應錫壽寵之享固其理然惡足怪哉公之配曰周國夫人晏氏元獻公之女也賢靜有法度公以爲眞吾匹男子三人曰紹庭朝奉郎曰紹宗供備庫副使後公一月卒曰紹隆光祿寺丞早卒女子四人長適觀文殿學士馮京卒又以其次繼室封延安郡夫人次適宣徳郎範大宗次適霍邱縣令範大珪孫男女各三人周國夫人與其孤遂以公薨之年冬十一月庚申奉公柩葬於河南府河南縣金穀鄕南張裏從秦國公之兆也謂某辱公之知實厚且久以銘見屬義不得辭銘曰

富氏之先其尙莫窮辰見於周仕而不逢時君弗察以死償忠爰及後世顯莫如公公之筮仕遭我仁宗奮辭發防厥問載鴻遂司諌垣達帝之聰朝對夕啟靡言不從左右王體蔚然古風乃奉使指抗旜龍庭扶義據正折其姦萌守地息民訖如初盟出撫東夏水溢民流峙糧授室畢給其求旣安旣飽復其先疇凡公之爲主是歸正有其害之必攘必爭姦謀險言以撼皇聽崎嶇杌隉卒莫能病旣極而通惟誠之勝爰命作相付畀邦政質於朝言人用胥慶匪夢匪卜天子神聖嘉祐之末主鬯虛位聿求宗藩首定聖嗣繄公一言萬世之利上眷舊徳恩無與二義忠言親形於詔防辭隆卽安屏翰是寄公拜稽首謝不任事將旄相紱歸老於第優防偃息黙與道防翛然一室物莫姦志惟是報國老而益厲忠規讜謀沒然後巳昔周之宣天錫良輔賦政四方闕衮是補柔亦不茹剛亦不吐迹公猷爲實蹈其武礱堅勒休以志公墓億萬斯年爲宋山甫

程伯純墓志銘【淳熙四年續得於蜀】

伯純姓程氏諱顥其先有爲周大司馬者曰喬伯封於程後遂以爲氏髙祖贈太子少師諱羽有功於太宗朝賜第室京師居再世遷河南今爲河南人先生生而秀爽異於常兒才數嵗誦詩書彊記頴敏過人戶部侍郎彭公季常一見異之遂許妻以女舉進士中第調京兆鄠縣主簿南山有石佛像浮屠嵗言佛像首放光則逺近男女晝夜集防觀不止爲縣者畏其神莫敢禁先生始至詰其徒曰吾聞石像嵗現光有諸曰然戒之曰光現必先告我我當取其首見眞自是不復有光矣府境大水諸縣倉卒興工【闕】

狼狽失措置惟先生所治飲食屋舍無一不閒整時甚疫人病多死獨鄠人無死者監司行部至問其所欲先生答以薦士當以才之所堪不當問所欲避親嫌移江寧上元縣主簿田稅不實比他邑尢甚先生爲令畫法民不知擾而催科最防令罷攝邑事牒訴日不減二三百數逐爲判之不閱月民訟遂簡江南俗種稲塘陂限灌漑盛夏塘潰計非千夫不能塞故事當此必先聞之監司然後計功調役先生曰比如是苗槁矣救民獲罪所不辭也遽率民塞之嵗則大穰及仁宗升遐遺制官吏成服三日除三日旦知州事王贄率羣官將釋服先生進曰請盡今日贄怒不從先生曰公自除之某非至夜不敢釋府視君亦莫敢除移澤州晉城縣令民以公事至庭下者必教之以事父兄奉長上之道暇則徧至諸鄕校召父老與之語兒童讀書者爲正其章句置師不善則易之初俗甚野不知爲學及數年服儒衣冠者遂眾鄕裏逺近爲伍保俾民力役相助患難相卹姦僞無所容孤寡老弱則責親黨使毋失所行旅出於其塗者疾病皆有所養三年盜無剽刼民無鬭死者河東路財賦不充官有利買則物價騰湧嵗爲民患先生至所須使富家預儲其物定價而出之富家不加息而鄕民所費比舊才十二三縣庫有雜納稅類百千常借以補助民力部使者至則告以官錢令自用而不敢私使者亮君之誠亦不問焉時民憚差役互相糾訴鄕鄰往往爲仇乃訪問得民產厚薄按籍而命之莫有辭者矣舊例於農隙講事然但文具而巳先生至晉城之民遂爲精兵用薦者攺著作佐郎尋以禦史中丞呂公晦叔薦授太子中允權監察禦史裏行神宗素聞先生名陛對之日從容咨訪比後常見遂期以顯用前後進說大要以正心窒欲興賢育才爲先嘗言人主當防未萌之欲神宗俯身拱手曰當爲卿戒之時王荊公爲宰相更所措置先生毎進見必爲上陳君道以至誠泛愛爲本不當及功利又極陳治道神宗曰若堯舜之事朕何敢當先生愀然曰陛下有此言非天下之福也章數十上論輔臣不同心小臣與大計賣詞部牒靑苗取息提舉官多非其人命出不由門下興利之臣日進尙徳之風寖衰荊公𨿽怪先生異論而常目君以忠信言旣數不用懇求外補神宗猶重其去上章及面請至十數不許遂闔門待罪差權發遣京西路提防刑獄復上章曰臣言是願行之如其妄當防顯黜請罪而獲遷失刑賞矣攺差簽書鎭寧軍節度判官事河淸卒法不他役時中貴人程昉爲外都水丞怙勢淩轢州郡官欲盡取諸州兵【闕】

河先生拒以法昉請於朝命以八百人予之天方大寒眾不勝役潰而歸城門吏來報州府相視畏昉不敢納先生曰此逃死自歸休數日而復役曹村決先生方防【闕】歸知州事劉渙以急吿先生夜馳至州謂渙曰曹村決京城可虞臣子之分身可塞卽爲之請盡以廂兵見付事或未集公當率禁兵繼之徑走堤下諭士卒曰朝廷養爾曹正爲緩急爾知曹村決驚動京城乎吾與爾以身扞之眾皆感激自效堤岸將合有大木自中流而下先生謂眾曰得此木橫流入口吾事濟矣語巳木遂橫眾以謂至誠所致郊祀霈恩先生曰吾罪滌可以去矣遂求監臨得西京洛河竹木務薦者言君未嘗敍年勞遷秩特攺太常丞其後彗星見詔求直言先生極論時政語甚切直還朝差知扶溝縣事廣濟河出縣境濱河姦民不治生業專以攘奪舟人貨物爲事嵗必焚舟數十以立威先生至宻捕一人使列其黨與得數十輩不復根治舊犯分地而處之使以挽舟爲業且察變不變者從是焚舟之患遂絕畿縣民苦稅重嵗常以訴求蠲免然良農輸率以時而稽遲獲免者皆頑民先生與之約前獲免者後必如期而足於是惠澤始均司農建言天下輸役錢達戶四等而畿內獨止於三請及第四先生力陳不可諸邑賴以皆免水災民饑先生請發粟貸之鄰邑亦請司農怒遣使閱實而鄰邑令遽自陳谷可登可無貸使至謂先生曰盍亦自陳先生請貸不巳遂得谷六千石饑者以濟司農益怒視貸籍而所賦不等檄縣杖主吏先生言濟饑當以口不當以戶之髙下且令實爲之授吏罪乃巳內侍都知王中正行按保甲所至官吏多見慢辱諸邑供帳競務華潔以悅其意主吏以請先生曰吾邑貧安能效他邑且取於民法所禁令有故靑帳可用之先生在邑嵗余中正往來境上卒不入有犯竊盜者先生謂曰汝能攺行吾薄汝過盜叩頭願自新後數月復穿窬捕吏入門盜吿其妻曰吾與太丞約不復爲盜今何面目見之遂自縊官制行攺奉議郎朝廷遣官括牧地民田當沒者千頃往往持累世劵契自明皆弗用詔攺稅作租許賣易如私田民乃服先生猶不可括地官至謂先生曰民願服而君不許何也先生曰民徒知今日不加賦而不知後日增租奪田則失業死矣因爲言仕者當以仁厚爲心不可便已以害人官感動謝曰寧受責不敢違公命遂去之他邑鄰邑民犯盜系縣獄而逸更赦猶以特防罷先生邑事邑人詣開封及司農乞畱者以千數先生之去縣不使人知老稚追及境上拳挽號哭不肯去以親老求折資便養得監汝州酒稅今上嗣位恩攺承議郎召爲宗正寺丞未行以疾卒元丰八年六月十五日也享年五十有四士大夫識與不識莫不傷弔以朝廷失賢者爲恨父珦太中大夫致仕時年八十母侯氏壽安縣君妻彭氏仁和縣君皆先君以卒五子三早卒曰端懿蔡州汝陽縣主簿曰端本舉進士四女三夭一適假承務郎朱繩之卜得卒之嵗十月乙酉葬於伊川之先塋先生於書無所不讀自浮屠老子莊列莫不思索究極以知其意而卒於吾聖人之道其持巳淸峻若不可及而與人甚恕而溫論治道卓乎至於無能名而應世接物莫不曲盡其宜苟善於君矣爵祿可捨也苟利於民矣法禁不用也自元丰以來論賢士大夫宜在天子左右者先生必與焉先生之罷扶溝貧無以家至潁昌築室止焉大夫以淸徳退居弟頤正叔樂道不仕先生與正叔朝夕就養無違志閨門之內雍肅循理家無儋石之儲而愉愉如也予方守潁昌遂得從先生遊先生不以老耄棄我周旋啟吿所以爲益良厚故於其亡也哭之如哀而銘不以辭銘曰善乎孟軻之言義命也蓋不知義不足以立命不知命不足以存義先生居宦不問內外大小率所言所事一出於正𨿽貴勢豪力不爲少變嗚呼其處義命可謂兼之矣

南陽集卷二十九

欽定四庫全書

南陽集卷三十

宋韓維撰

太原縣君墓銘【並序】

夫人姓王氏刑部侍郎祐之孫太尉相國文正公旦之女工部郎中直集賢院蘓公耆之妻夫人才數嵗文正特喜其明悟親教誦孝經白氏諷諌及雜詩賦數百篇毎家人防上夫人飲獨爲多稍長謂人曰酌酒誦書非女子所爲遂覆杯不視文字終身焉文正毎有家事必訪之旣而笑曰若爲男子必大吾門當擇佳士歸之初集賢之考中令嘗三薦文正於朝後文正嘆曰吾爲蘇同年所知不幸今逝矣無以徳之聞其母河東薛夫人老而子又甚賢當以吾愛女歸而奉之少見吾心焉遂以夫人歸蘓氏時薛夫人年巳逾八十矣久得羸疾起居必夫人親侍湯藥周旋左右不觧衣者二年餘每內外親問疾薛夫人必極言稱道夫人之孝且勤曰吾老而病得此孫婦死有所慰及薛夫人捐捨夫人泣哭盡哀二十八嵗集賢升朝封太原縣君逾年文正公薨召入禁中賜冠服籍通掖庭以時進謁莊獻皇太后毎召前問家事夫人占對詳閒太后常爲動容集賢任陜西轉運使逝官下夫人哀怛遇疾遂不茹暈日誦浮屠書委家政於子婦終防諸子俱官畿內縣輕輿迎送往來三邑中甚樂旣而季子舜賔出知防稽縣迎夫人之官未兩月舜賔以疫卒夫人感傷過性亦不起慶曆元年五月十六日也享年五十有五以四年九月二日祔葬於集賢公之塋三子舜元殿中丞舜欽大理評事集賢校理舜賔大理評事皆有才而文三女長適定國軍節度掌書記楊獻民次適太常寺太祝韓維次適太常寺奉禮郎冦仲堅早卒維於夫人爲子壻其仲女又歸於我嘗親奉夫人之言而觀其家之政爲最詳夫人內柔順外明果有守其言若不出諸口及其治闑內事乃更嚴厲肅給不可以纎介非是撓其所爲教子婦諸女語皆有法度可紀述然而不十年間哭集賢於前悼防稽於後憂積創鉅不登年齡以沒嗚呼天之報施何其戾歟銘曰

坤順以靜其動也剛猗歟夫人實蹈其方盛徳之後配賢生光宜永而不天乎靡常嵗云其吉閟魄陰堂何以告哀涕淚浪浪

端明殿學士銀靑光祿大夫致仕柱國蜀郡開國公食邑二千六百戶食實封五百戶贈右金紫光祿大夫諡忠文範公神道碑【見範氏所藏石本】

元祐三年閏十二月癸卯端明殿學士銀靑光祿大夫致仕範公薨於潁昌府私第之正寢訃聞輟視朝一日贈右金紫光祿大夫諡曰忠文公諱鎭字景仁其先長安人六世祖始葬成都之華陽皇考諱度贈開府儀同三司妣李氏贈榮國太夫人龎氏贈昌國太夫人開府以文行爲蜀守張詠所知有子三人公其季也薛奎守蜀召置門下公時年十八奎與語大奇之還朝或問奎入蜀所得曰得一士異時當以文學節行爲世名臣故相宋庠與弟祁一見公稱之祁與爲布衣交舉進士禮部奏名第一前此殿廷唱第過三人則禮部第一者必抗聲祈恩必擢上第公得乙科拜勅而還初無一言自是士人始以自陳爲恥釋褐爲新安主簿宋綬畱守西京召入國子監使教諸生秩滿表爲通監直講用參知政事王舉正薦召試學士院除館閣校勘充編修唐書官宰相龎籍言公有異材不求進取特除直祕閣爲開封府推官擢拜起居舍人知諌院兼管勾國子監上疏論民力困請約官吏兵之數酌取其中嵗爲常度以賦入十七給其用儲其三以備非常又言古者冢宰制國用唐以宰相兼鹽鐵轉運使或判戶部度支今中書主民樞宻主兵三司主財各不相知故財巳匱而樞宻益兵無窮民已困而三司取財不巳請使中書樞宻通知兵民財利與三司同制國用溫成皇后葬太常議禮前謂之園後謂之陵宰相劉沆前爲監防使後爲園陵使公言嘗聞法吏舞法矣未聞禮官舞禮也請詰前後異議狀時有詔凡由內降不如律令者令所屬執奏未及一月而內臣無故攺官者五六人公乞正大臣不奉詔之罪石全斌以防溫成葬除觀察使凡防葬事者皆遷內官公言章獻章懿章惠三太后之葬推恩皆無此比乞追還全斌等誥勅文彥博富弼入相詔百官郊迎時兩制不得詣宰相私第百官不得聞見公言隆之以虛禮不若待之以至誠乞罷郊迎而除謁禁奏減任子及令宗室屬疎者補外𨿽不卽行至熙寧初卒如公議神宗性寛仁言事者多務訐直或誣人陰私公獨引大體略細故禦史劾奏宰相陳執中嬖妾笞殺婢欲以逐執中而未得也又繼言執中有禽獸行以必其言之行公獨論今陰陽不和百姓困窮執中當任其咎禦史乃以不可名之大惡加宰相卽朝廷聽之非所以重國體厚風化也羣禦史怒共劾公阿附宰相公挺然不顧以排眾論識者謂嬖妾笞殺婢執中實使笞之於法爲輕所言大惡理難驗白不可以空言疑罪謫宰相公所言深得諌臣之體仁宗卽位三十五年未有繼嗣嘉祐初不豫中外惴恐公獨奮曰天下事有大於此乎卽上疏曰太祖捨其子而立弟此天下之大公也周王薨眞宗取宗室子養之宮中國家之大慮也願陛下以太祖眞宗故事擇宗室賢者異其禮秩而試養宮中以系天下心章十九上其言危切聞者莫不股栗因闔門待罪防除禦史知雜事公以言不從不受乃罷知諌院攺集賢殿修撰判刑獄同修起居注除知制誥其後英宗進位皇嗣纂承大統實自公發之遷翰林學士充史館修撰除右諌議大夫英宗卽位遷給事中充大行皇帝山陵禮儀使坐誤遷宰相官除翰林侍讀學士未幾復入翰林中書奏追尊濮安懿王下兩府議以爲宜稱皇伯非執政意令理官撿詳典故以聞公時判太常寺率禮官上言凡稱帝號及若皇考立寢廟論昭穆皆非是於是具列儀制及漢儒論議奏之以翰林侍讀學士出知陳州防嵗饑公至發庫廩三萬貫石以貸陳人徳之神宗卽位遷禮部侍郎召還復爲翰林學士兼侍讀羣牧使勾當三班院實錄書成遷戶部侍郎知通進銀臺司公言故事門下封駁制勅省審章奏糾舉違滯著於所授勅其後旋刋去職司寖廢請復舊制從之糾察在京刑獄王安石始變更法令攺常平爲靑苗公上疏曰常平之法始於漢之盛時視谷貴賤發斂以及於宋最爲近古不可攺且陛下疾富民多取而行之亦與五十步笑百步何異今有兩人坐市貿易一人故下其直以相傾奪則人皆知惡之柰何經國計而行市道之所惡乎疏三上不報至與安石互爭論於上前韓琦上書論新法非便安石令送條例司駁其議諌官李常乞罷靑苗錢法詔命常分析公皆封還其詔詔五下公執如初司馬光除樞宻副使光以言不用不肯就職上疏辭免公再封還之上知公不可奪以詔自內出不由門下公自劾由臣不才使陛下廢法實臣失職乞觧銀臺司許之詔舉諌官公以蘇軾應詔而禦史知雜謝景溫彈奏軾罪舉孔文仲應賢良文仲對防言新法之害安石怒罷遣還裏公上疏爭之不報時公年六十三矣卽上疏曰言不行無顏復立聖朝請致仕疏五上最後言安石以喜怒賞罰曰陛下有納諌之資大臣進拒諌之計陛下有愛民之性大臣用殘民之法安石大怒自艸制極口詆公落翰林學士以原官致仕議者不以少公而罪安石焉公旣罷歸惟讀書賦詩自娛客至輒置酒盡歡或勸其謝客杜門公曰死生禍福天也吾其如天何官制行攺正議大夫今上卽位遷光祿大夫韓維上言公在仁宗朝首開建儲之議顧命大臣繼有論奏先帝追錄其言存沒皆裦贈公未嘗以語人人亦莫爲言者𨿽顏子無伐善介之推不言祿不能過也悉以其十九疏上之拜端明殿學士特詔長子淸平縣令百揆攺承務郎且起公兼侍讀提舉中太一宮公固辭不起攺提舉嵩山崇福宮數月復告老進銀靑光祿大夫致仕元丰三年神宗詔公與劉幾定樂公曰定樂當先正律乞訪求眞黍以定黃鐘律幾卽用李照樂加四淸聲而奏樂成詔罷局賜賚有加公謝曰此劉幾功也臣何與焉及致仕請太府銅造鐘律斛等器上之比李照樂下一律有奇時二聖禦延和殿同觀賜詔嘉奬命付太常防公薨不果行享年八十一公淸直夷坦遇人以誠恭儉寡言終日危坐未嘗跛倚平生不道人過失及在上前論議爭大體決是非色溫而詞確不少回屈防補先族人而後子弟鄕有不克婚葬者輒爲主之兄鎡卒無子聞其有遺腹子在外求之二年乃得曰吾兄異於人者四乳是兒亦必然已而果然名曰百常以公防今爲承議郎少受學於鄕先生龎直溫直溫之子卒於京師公娶其女爲孫婦養其妻子終身其學本於六經口不道佛老申韓之說其爲文章溫潤簡潔如其爲人與修唐書仁宗實錄玉牒日曆類篇契丹髙麗皆知誦公文賦少時嘗賦長嘯卻胡騎及奉使契丹敵相謂曰此長嘯公也有文集一百卷諌垣集十卷內制集三十卷外制集十卷正書三卷樂書三卷國朝韻對三卷國朝事始一卷東齋記事十卷刀筆八卷積勲至柱國累封蜀郡開國公娶張氏追封淸河郡君再娶李氏封長安郡君子男五人長曰燕孫未名而卒次百揆今爲左奉議郎通判汝州次百嘉承務郎次百嵗太康主簿並先公卒次百慮承務郎女一人嘗適右司諫吳安詩而卒孫男十人孫女六人曽孫女三人公晚家於潁昌府其薨也遂葬於汝州之襄城縣汝安鄕推賢裏以夫人李氏袝實元祐四年八月巳未也予少誦公之文章以爲師長慕公之行義以爲友晚同里巷出並輿燕同席周旋遊處且幾十年然後又知文章之美行義之髙特公之餘事於其銘也略其細而著其尢章章者云銘曰

【闕】

自天降衷【闕】

斯徳之充又溥以文君子之風疇其若玆範姓蜀公公生下國懷道而東振藻天庭其文加雄不矜其詞允蹈以躬乃陞諫垣啟帝之聰乃踐翰林爲時所宗言人之難舉國之重不爲威屈不以利動樂有未正禮有未中公以爲憂或糾或諷委位遺榮曽不旋顧晚非其好謝事而去淸池華屋來燕來處銜觴賦詩笑傲仰俯逍遙以終無愧無懼我銘其徳以表新墓後有仕者視公爲矩

與司馬君實書

某啟春气斗溫伏惟動止安和相見之期竟未有定殊增耿耿見與景仁書似怪鄙拙論議於公有所未盡者向讀中和論疑中字解釋未甚眀然未敢決然以爲非也今試妄言煩公一閱是非幸復垂諭以解愚蔽胸中所欲言者非可以書盡惟兾自重而已謹手啟不宣某再拜君實資政閣下

中之說有二對外而爲言一也無過與不及一也喜怒哀樂之未發漠然無形及其旣發然後見其中節與不中節也故喜怒哀樂之未發謂之中發而中節謂之和人之心虛則明塞則暗虛而明則燭理而無滯應物而不窮喜怒哀樂之發有不中節乎中節則無過與不及矣有不和乎在易之卦虛其中曰離爲日爲南方爲火王弼觧復其見天地之心乎天地以本爲心者也雷動風行運變萬化寂然至無是其本也春萌夏長秋落冬閉日月之行星斗之運此天地之迹可見於外者也張官置吏發號施令禮樂之修舉民物之茂遂此聖人治天下之道可見於外者也若其所以迹者蓋莫得而擬焉至萬物莫不有本此又眾本之所自出故曰一本也物不得其節則過與不及施於用則爲否塞爲暌乖爲不行爲患難無此四者和矣中節矣能明乎此者其見聖人天地之心乎

再答君實論中字書

某頓首伏防枉書教以所不逮甚感甚幸竊以道非反覆無以諭輒復妄言幸君實辱教之中庸曰中者天下之大本其傳曰中者不偏不倚具含喜怒哀樂禮之所自生政教之所自出又以爲中者對外而爲言也君實曰中者離上下四旁之名也指形而言之則有中與外無所謂中庸子思所指者蓋徳也非形也其以渾然在中而謂之中有知而無形者也請以【闕】

中【闕】

四旁爲中則堂之中又有中焉非【闕】

蔵之中乃得中之名也君實又曰喜怒哀樂之未發旣謂之中則及其旣發當謂之外矣不知其發者由中以出者也出而中則非

外【闕】

外君實又以此書以中庸爲【闕】有中有和若然則經當云喜怒哀樂性之將

發謂之中發而皆中節謂之庸子思之書𨿽以中庸爲名至於左右其說始終其義仍不害旁有援證也君實不喜老莊及王輔嗣之說不敢復有稱引今直以本篇之義明之經云誠者天之道誠之者人之道也誠者不勉而中不思而得從容中道聖人也誠之者擇善而固執之者也故有博學審問愼思明辧之說君實又曰曷若治心養气専以中庸爲事動靜語黙未始不在乎中此正所謂擇善而固執之者也至於不思而得從容中道豈治心養气所能辧哉所謂誠者非別有一理也但誠其心而已矣心至於不勉不思而中道在矣譬如鐘大叩之則大鳴小叩之則小鳴以其中虛也大小自外至者也鐘豈預設大小於中而應之哉所謂過與不及者亦因時稱事而爲之中也時有異變事有異宜我豈可預設中於心以待之也首卿大學君實之所信也其論心不過曰虛曰靜曰定虛靜定𨿽非兀然如木石亦豈可形容哉孟子曰操則存捨則亡出入無時莫知其鄕其心之謂與亦言心之無定在也書曰惟精惟一允執厥中蓋言心能專一則信執其中也君實旣以大本之中便爲無過與不及則其下豈當復云發而皆中節也經曰惟至誠爲能盡其性能盡其性則能盡人之性能盡人之性則能盡物之性能盡物之性則可以贊天地之化育然後位天地育萬物蓋聖人得位者之所能也孔子曰予欲無言天何言哉四時行焉百物生焉此聖人有其道無其位者也篇之末又引子曰聲色之於以化民末也詩曰徳輶如毛毛猶有倫以毛爲猶有倫則又明以上天之載無聲無臭則聖人之心之徳與天地參矣但可以意通而不可以形得也今夫穹然而體髙蒼然而色正者天之形也雷風日月山澤爲天之用者也聖人深拱法宮之中其迹則百官承序萬物樂生究其用蓋有不可見者矣易曰形而上者謂之道形而下者謂之器語器則自天以下皆器也語道則不可謂盡人皆道也孟子曰大而化之之謂聖聖而不可知之謂神非立天下之大本者其孰能與於斯某故曰明乎此者見天地聖人之心乎主靜者見聖人平居見戲之言寧有是理擇善而固執之政人所當勉者敢不承君實之教某再拜

歌詞

西江月【席上呈子華】

早嵗相期林下髙年同在尊前風花繡舞乍晴天緑蟻新浮酒面

身外虛名電轉人間急景梭傳當筵莫惜聴朱弦一品歸來彊健

蹈莎行【次韻範景仁寄子華】

歸雁低空遊蜂趂暖憑髙目向西云斷具茨山外夕陽多展江亭下春波滿

雙桂情深千花明煥良辰誰是同遊伴辛夷已謝早梅開應須次第調管【雙桂樓千花閣】

子華見和次韻答之

嵩嶠云髙洛川波暖舉頭喬木森無斷防花微雨絕風塵小橋頻過春渠滿

闕離官【闕】稜斗煥萬家羅綺多遊伴玉鞭金勒自風流尋春是處喧管

減字木蘭花【潁昌西湖】

和風動柳陌上新年初入手世事塵昏聊遣餘情近酒尊

水開湖尾畫舫笙歌波面起相與安排酒不須錢特地賒

浪淘沙【寄君實】

飽食日因循步上危亭東風昨夜入疎櫺恰是雪晴雲淡處春徧銀屏

回首嘆勞生鐘鼎相承皇恩早晚廹王程只有溪邊垂釣手不負幽情

胡搗練令【遣興】

夜來風橫雨飛狂滿地閒花衰艸燕子漸歸人悄簾幕垂淸曉

天將佳景與閒人美酒寜嫌華皓畱取舊時歡笑莫共秋光老

南陽集卷三十

欽定四庫全書

南陽集附錄

明堂加恩制

【闕】

初躬總章之祀追嚴烈【闕】

來格禮樂具舉天【闕】

同徳比

義爕和神民【闕】

雅望【闕】

進預政機【闕】

勝可防經濟【闕】

川之舊俗【闕】

尙【闕】

以副予【闕】可

知汝州乞致仕不允詔

勑韓某覽所上表陳乞致仕事具悉卿國【闕】髦朝之

耆舊夙有雅望參位於丞疑往奠近【闕】

佚忽

求謝事亟上封章況當上徳【闕】

安閒之請

秉心衝退【闕】

去所請宜不許

又詔

據禮引年人臣之常議優賢國老有國之【闕】矧吾耆髦當位丞弼均勞近服方厚眷懷忽封章願還印綬𨿽知止不殆深體於衝襟久【闕】彌芳尙欽於舊徳少安厥位勿亟以歸所請宜不允

知汝州再乞致仕不允詔

敕韓某省所再上表陳乞致仕事具悉卿【闕】偉望歷事四朝安重剛嚴始終一節傳我【闕】有聞東宮於今羣臣卿貫耆舊錐均逸【闕】

眷懷不防比上封章求歸田裏懇請【闕】

復來矧卿志操恬夷所養素厚

年【闕】

質甚康朕方厚老成以淳風俗有如卿【闕】

遽歸在人臣進退之間於卿則爲得計【闕】禮貌之際於義有所安卿其體國之誠【闕】

貴老之美毋或堅請稱朕意焉所請宜不允

又詔

【闕】覽再上表陳乞致仕事具悉卿比上表【闕】

田裏

懇請誠確拒而復來志尙衝【闕】

鄕才望素著

歷事四朝老成【闕】

宜引去以就便安𨿽知

止之【闕】

欽尙而黃髮之舊在朝廷豈容【闕】

毋或牢避所請宜不許

免明堂陪位詔

【闕】某省所上表免明堂陪位事具悉【闕】

有

事太寢祗嚴聖考陟配上神百【闕】

雍於肆祀四朝舊徳宜顯相於淸明旣【闕】

堅辭疾老諒久安於閭裏重逺陟於道【闕】

至懷益延上壽可免赴闕陪位故玆詔示【闕】知悉

又詔

【闕】

上表免明堂陪位事具悉【闕】明【闕】

朝領職祠宮卽居近甸【闕】

事【闕】

康工莫不來助矧我【闕】

章之陳懇

辭筋力之憊【闕】

安益固沖和用介壽祉可免赴【闕】

故玆詔示想宜知悉

【闕】

敕【闕】

舊【闕】

欲【闕】

進【闕】

主𨿽名遂身退【闕】

佇謀猷之益矧【闕】

處【闕】入綏【闕】

甚隆豈里社【闕】

之【闕】毋【闕】副朕眷

懷所請宜不允

又詔

【闕】

愧荷潩泉二器因使人附上嚴凜倍【闕】

迓褒陟節中忙艸艸某頓首知縣祕

與範堯夫舍人手書

某啟久別未甞不思仰忽承【闕】

車騎得

還裏中日夕相見遂之【闕】

春气暴暄體

何如堯夫髙【闕】

君進在朝廷以申逺業

而又【闕】

耳末由欵接千萬自愛【闕】

某再啟前問已悉堯夫髙【闕】

悲無可

柰何當勿畱於胸【闕】

是朝暮不測余

曷足道【闕】

釋方事閒適惟保防爲【闕】

與十二侄家書

十二哥相別幾一年思渴【闕】

郎又此

天逝同深傷惻九節【闕】

又復一柩繼至

人生危脆可【闕】

防本分事想你道念蓋

精【闕】

更相啟覺俱老矣惟此事【闕】

事自將息爲望【闕】押付十【闕】

與三十四侄家書

【闕】

年則知有休息之時今則嵗嵗出錢無有【闕】若有丁者得身充役則家中隨時旋營【闕】

物若官取雇錢則須及期要足所以【闕】

民間錢日益少日益窮也【闕】

某啟昨日領教伏審尊安【闕】

河堤事

只是因致省中議它【闕】

敢不審愼今日

朝廷之意【闕】

亡而下戶久困出錢本

局【闕】

取圖共議故因書及之非【闕】

賣到錢千餘萬貫用以招【闕】

二三百萬貫自足了之餘【闕】

出錢亦甚歡恱彼間陳狀稱便【闕】

戶然逐

處利害誠有不同若得【闕】

更詳度也防仲

右丞堯夫樞副【闕】

姉在式假見當逹尊意也春寒佳雨乞【闕】

不備某再拜三哥座前十七哥新婦十【闕】

各計安目倦未及書好將息

與裴南楊手帖

某啟長至多受祉福逺蒙慶問感慰之【闕】

亦乏時雪徧禱未效柰何獐雞雍承恵【闕】

【闕】

孔【闕】

齊【闕】效

【闕】

在列以相厥事乃【闕】

之舊僚定命黃扉之宿徳【闕】

焉其如尊賢重故之義何勉【闕】

示想宜知悉

【闕】

【闕】

弼之臣謝事而歸久矣間者【闕】禮【闕】

不至朕懷思儀形未甞防也其【闕】

郊

霈之令【闕】

朝【闕】

加命【闕】

老之意【闕】

南陽集行狀

【闕】

逋負以救愁困之良民則遲遲而不肯發望陛下自奮英斷而行之過而養人猶愈於過而殺人也公因奏對面諭市易免行等事上感悟有防根究市易免行利害權住方田編排保甲罷議東西川市易命公艸詔求直言其略曰朕之聴納有不得於理歟獄訟非其情歟賦斂失其節歟忠謀讜言欝於上聞而阿諛壅蔽以成其私者眾歟詔出人情歡恱是日得雨又命公與知開封府孫永同體問在京諸行利害事未幾令呂嘉問同行體問又令以問到利害書送呂嘉問等公上章曰陛下待臣乃在呂嘉問之下臣𨿽不才先帝所命以輔陛下於潛行年六十未甞有一言稍陟阿諛以須已利未甞有一言不盡道理以塞聖聡今於此小事處置闗防乃不得與新進小臣爲比臣復何面目出入禁闥禰侍從官以見都城之民哉懇求去上皆優詔答之始公在翰林上已有大用意樞宻使文彥博乞解機柄上曰宻院事劇當除韓某佐卿明日公奏事殿中以所言不用請去上曰卿東宮舊人不宜輕去朝廷當畱以輔朕公曰使臣所言得行少禆聖政則臣𨿽終老舊秩猶爲添幸若緣攀附之恩苟欲富貴臣身非臣之願也再拜而出至是復爲承防言多不用求去益堅防公兄康公入相援故事伏乞補外以端明殿學士翰林侍讀學士龍圖閣學士知河陽移知許州轉右諌議大夫神宗幸舊邸除崇政殿大學士通議大夫公樂鄕郡連任不易請觀提舉西京嵩山崇福宮神宗崩公赴臨闕庭太皇太后遣使勞問賜酒饌降手詔求助公對曰治天下之道不必過求髙逺止在審識人情而已識人情不難以已之心推人之心則可見矣大凡貧則思富苦則思樂困則思息欝則思通陛下誠能常以利民爲本則民富矣常以愛民爲心則民樂矣賦役非人力所堪者去之則勞困息矣法禁非人情所便者蠲之則欝塞通矣推此而廣之盡誠心而行之則神孫觀陛下之法不待教而自成聖徳賢士聞陛下之風不煩諭而爭宣忠力矣出榜朝堂詔求直言公應詔言六事一曰靑苖觸除嵗散之法遇災傷乏食則許百姓結保以請二曰免役乞除寛剰數遇災傷則以坊場河渡之利代出三曰坊場乞依祖宗法中嵗定額不可添長四曰乞罷市易五曰乞斂保馬六曰禁錢幣出闗起知陳州遷正議大夫未行召赴闕兼侍讀學士提舉中太一宮兼禧觀公事加大學士時自冬及春不雪公言陰陽之气並隔否閉則爲水爲旱天之示人必以象類今皇帝陛下方在諒闇不言之時太皇太后深居簾幄除執政奏事之外臺諫侍從之臣未甞得一對見三省樞宻院至於百有司皆禁謁動成拘礙文書塡委執政者疲於省視而有妨慮大事務稽廢官司各謹於程限而無所歸責薄罪深文者未蒙原心之察或困於久廢髙才下位者旣無舉知之法亦無由自逹天之譴告殆爲此耳乞下臣章三省使執政大臣詳議必有膏澤上答仁政又言先帝以夏國主秉常朝廷爵命而國母擅行囚廢故興兵問罪今國母死秉常復位所爲恭順有藩臣禮宜復還其故地以成先帝聖意因陳兵之不可不息者有三地之不可不棄者有五昔者太王居邠狄人侵之不忍殺人父子而君之遂棄邠居岐邠民從之如歸市陛下試觀修徳行仁之效與用兵拓地之利孰爲多少中國之所以爲可貴者以其有禮恩信也逺方之所以可賤者以其貪婪暴虐也操可貴以臨可賤則中國尊棄無用以就有益則四裔服並賜夏國詔上之詔公與孫永呂大防範純仁同詳定役法特序班在尙書之上宰相司馬光出四方書防十多稱更法之便公曰小人議論務在希意迎合不可不察未幾成都運判蔡朦申詳定所其辭多浮僞不究民間利害旁引舊條且曰已令揭薄定差公惡朦附防乞行譴黜朦坐此知廣濟軍又言光祿大夫致仕範鎭在仁廟朝首倡大義乞擇宗室之賢豫建儲副自此大臣始有論奏一時忠勲皆被寵祿而賞不及鎭人莫爲言褒顯其功使天下皆知朝廷之行信賞𨿽久而不廢大臣之抱忠計𨿽隠而必錄並以鎭十九章同上朝廷從之拜門下侍郎垂簾之初降詔臣僚不得言先朝事命已下而臺諫官欲更有所言乞攺詔語一二處公於簾前抗議曰帝王詔令旣已傳信四方豈可因臣下欲有所言輙更鐫攺禦史張舜民以言事罷職王巖叟固爭以簡問上官均曰舜民事如何朝廷下巖叟分拆公曰此乃官局人情之常事陛下遂以巖叟率眾同已恐成朋黨臣愚竊以爲過朝廷但論其所言是非若所言是則折簡聚談更相督責乃是相率爲善何害於理若所言不善𨿽杜門不通問訊執已各爲論議非惟於國事無益亦恐於人情壅隔也初公與王荊公素相厚善公侍神宗潛邸數稱其經行授太子左庶子及龍圖閣直學士皆薦以自代神宗想見其人至荊公執政公與議國事始多異同每進見上前必極論其是非自以東宮舊臣常以獻納自任不少隠避其後執政議欲廢荊公經義公曰安石經義發明聖人之意極有髙處不當廢議與先儒之說並行議遂定司馬溫公與公平生交其出處略同至元祐初俱以耆舊進公未甞一語附合臨事數有防正章惇呂惠卿與公平昔議異至其貶力如營救人始服公之平知其與取捨去就非苟然者時內降梁惟簡除入內內侍省押班非典故知樞宻院範純仁等累執奏未從與公簾前同議公最後方爭宣仁聖烈太后許允惟簡權勾當押班事其後惟簡無名遷官中書舍人蘇轍繳還詞頭公因面奏近頗有內降遂引前古及章獻太后垂簾時事以爲勸戒兼言仁宗皇帝聖性寛仁亦苦近習貴戚僥求恩澤仁宗宣諭執政卿等但依公執奏可以寢罷今陛下若苦宮中喧聒但如仁宗宣諭臣偹位執政自可執奏不敢避人怨憎太皇從之公喜罷惟簡恩命簾前致詞曰太皇太后聖政日新納諫如流可爲天下賀遂再拜又於皇帝前言願陛下以太皇太后納諫從善爲法又再拜公在門下省日閱天下奏讞屢與同列爭議上前論議剛勁無所顧望不爲毫髮身謀所言多不合屢引年乞退至議梁惟簡事權幸始側目矣有忌公者宻爲防愬始命分司南京命未下尙書右丞王存簾前抗聲言曰韓某得罪不知其端可惜朝廷失一忠賢攺授資政殿大學士知鄧州中書舍人曽肇再繳詞頭言大臣不當以無名去位不聴遂以詞頭付其他舍人行命未赴公兄康公上章乞攺公近郡移知汝州除提舉西京嵩山崇福宮就差知頴昌府累章告老加太子少傳致仕郊恩諸子敍封太子少師紹聖初凡在元祐間爲執政近侍者多得罪公與文彥博以致仕特置不問勅榜朝堂又逾年不用前詔以公爲朋黨降授左朝議大夫致仕其後又以元祐初太皇太后獨遣使勞問公稱謝而不上皇帝表責授崇信軍節度副使均州安置扶病上道郡人及父老追送累日不絕有至咨嗟泣下者諸子走京師聞於朝乞盡納其官聴父老得裏居哲宗覽奏亦惻然念神考東宮舊臣惟公獨存詔許免行元符元年哲宗幸睿成宮復左朝議大夫十一月二十五日薨於家享年八十有三遺令博葬幅巾常服以斂二年七月十四日葬於頴昌府長社縣嘉禾鄕靈非裏今上卽位追復資政殿大學士太子少傅推防子孫賻其家公純明剛大恭儉篤實學問深博究極道徳性命之歸持心不欺終身無一妄語貌莊而气和望之者知其爲盛徳君子也文章典麗溫雅在王府掌兩宮牋奏應用敏妙英宗稱之曰記室之文甚善典司詞掖防繹信史有古人之風要其爲詔誥務宣導上防盡訓敕之意自爲責躬詔四方迄今傳誦知熙州王韶赴闕奏事將領景思立敗績韶還任上表待罪奏斬獲首級公艸批答曰方其敗時卿適在朝何嫌而上章引咎勉綏新附之眾毋以多殺爲功讀者竦然知其爲王言公兄康公入相方齋宿郊壇上遣使促召必得公艸詞搢綽以爲榮其爲詩句法謹嚴平淡淸逺有陶淵明韋蘇州气格文集凡若干捲公明逹治體論議侃侃出入累朝皆爲人主敬信神宗以英明神武之資勵精政治思欲捄起廢以復先王之績公首防用每進見必勸上以休兵息民爲本上欣然嘉納常與公論天下事曰非卿孰可與論此公謝曰臣文學幹用無以逾人但以不二之心事陛下進而陳於前與退而語於家不有異也公𨿽未甞任言責而職事所及朝廷大利害知無不言所上章奏甚多論一事或至七八聴與不聴其詞不白不止至危言鯁論皆手自書或焚其稿𨿽親暱莫可得而知也常曰言不激切則不足究極事理感悟人主此古今諫者之常也至於面陳庭奏讜言宻議爲尢多自以世荷國恩𨿽去位聞朝廷政令得失憂喜每形於色紹聖中方在譴責謝表常有𨿽在畆不敢防忠之語公之志可知矣公樂善嫉邪出於天性簡防俊乂援進忠良所引多爲朝廷聞人有才汲汲如恐不及其在政府務在鎭壓浮競善稱不容口鄕裏後進【闕】

取人以行義爲本士人有爲不義者亦必畏公知之其居家俸賜悉以均給宗族及故人子弟周防之甚厚方閒退時聚族數百口置田數十頃以爲義莊撫孤防尢力致仕之日家無餘財嗚呼自嘉祐以來論天下名臣世必稱公然神考知公爲深而待公爲尢至數欲用公矣防朝廷更新法度公所言復多異及元祐初起爲門下侍郎宣仁聖烈太后哲宗皇帝眷禮優異公四朝舊徳以身任天下之重庶幾行其所知而在位不逾年遂去蓋公以正直之姿輔之以淵源之學言不苟合行不苟同𨿽在人主前論事可曰可否曰否未甞稍自貶【闕】而士大夫之賢不肖不肯假借蓋公不私其人聞之者愧而不敢怒而公用是亦齟齬於世不得盡其施設識者惜之然公家自忠憲公已秉國政爲時名臣公與伯仲皆防有譽望其後公致位東臺兄綘弟縝同爲宰相宗族布列侍從臺閣冠冕之盛爲本朝第一今公之子孫被服名教率有家風好學秉義韓氏之徳蓋未艾也公𨿽不得罄其底蘊亦可以無憾矣輙考次其平生大節所列如右子宗儒宗文宗質女長適楊景略次適母軻再次適劉熊再次適沈隆嗣再次適丁恂再次適王實孫瑨【闕】如璃【闕】曽孫晃昱謹狀試太學錄鮮於綽狀

南陽集跋

晦待罪東觀得見元祐垂簾日曆元年二月十五日侍讀韓維進讀至天禧中有二官人犯罪依法治之當死眞宗皇帝惻然憐之曰此等安知法殺之則不忍捨之則無以勵眾乃使人持去笞而遣之又幸汾陰日見一羊自擲於道左怪問之左右對今日尙食殺其羔眞宗慘然不樂自是不殺羊羔因奏言此特眞宗一念之動其小善焉耳然推是心以及天下則仁不可勝用也且眞宗自澶卻敵之後十有九年不言兵而天下富其源蓋出於此外人皆言陛下仁孝發於天性每行見昆虫螻蟻輙違而過之且敕左右勿踐履此亦仁術也臣願陛下推此心以及百姓則天下幸甚晦韓出也外祖宮師在講筵時其傳經啟沃因事輔導大槪如此是年祀明堂加食邑翰林學士蘇軾當制有曰全徳雅量外爲師表忠言嘉謀入告帷幄望其容貌足以知朝廷之尊聞其風采足以立貪懦之志嗚呼亦足以見其人矣晦防養於外家逮事外祖淸夷剛正髙潔靜直𨿽燕居不妄言笑見者肅然其操履施爲常持天下之正元祐人物論淸正剛直必以司馬溫公外祖爲稱首搢紳士大夫聞其風者攘袂意消天下莫不仰其盛徳至於履道不苟合守正不少屈求退不願富貴不肯撓毫髮以就功名常以帝王之學弼人主而以孔孟之道律後進【闕】𨿽元祐間不能久在政府也道卿先生鄒浩至完爲頴昌府教授外祖時知頴昌厚遇之至完被召外祖獨爲置酒自說入仕以來出處去就大致終席不及他事至今服膺書紳用爲行已法則故其節操風槪頗似外祖晦從道卿先生遊親聞之宣和六年晦赴省試間至西京竭畱臺舅氏宗質問外祖遺事因出鮮於綽所作行狀晦怪其脫略且語迮不得騁舅氏以有所畏避告因求外祖文集欲加論次而文字舛駁不可正是方欲問諸家以綴輯成書俄金賊犯闕外家殱於頴昌羣從散亡書籍煨燼𨿽鮮於綽行狀亦不復見自渡江來中州衣冠氏族寥落東南士人不知外祖風烈每以悵憾今年表侄孫元龍復得此本於何人家逺寄桂林晦幻失所恃不勝凱風寒泉之思欲效古人爲外祖作家傳或墓表銘志皆不敢因取行狀鋟木流傳增入外祖諸子及女名位紀次以足其闕文後之君子得以考焉外氏自忠憲公仁宗時參大政徳業光顯門始大娶王文正公女生八子當時以爲皆經緯才故名其裏曰髙陽第三子綘康公諡獻肅相仁宗皇帝其第六子縝楚公諡莊敏相哲宗皇帝外祖第五歷事四朝致身二府以直道正論訖不相而名徳冠天下行狀所紀十不得一二忠憲公訓飭子弟甚力重以外祖方嚴淸介諸房化之子侄皆表表自立故本朝有家法者推韓氏云紹興十年七月望日徽猷閣直學士左朝奉大夫知靜江軍府事充廣南西路經略安撫使長興縣開國公子食邑五百戶賜紫金魚袋沈晦書

