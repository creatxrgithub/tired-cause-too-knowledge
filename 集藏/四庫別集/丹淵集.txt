

欽定四庫全書

集部三

丹淵集目錄

別集類二【宋】

卷一

詞賦

卷二

樂府雜詠

卷三

詩

卷四

詩

卷五

詩

卷六

詩

卷七

詩

卷八

詩

卷九

詩

卷十

詩

卷十一

詩

卷十二

詩

卷十三

詩

卷十四

詩

卷十五

詩

卷十六

詩

卷十七

詩

卷十八

詩

卷十九

詩

卷二十

詩

卷二十一

雜著

卷二十二

記

卷二十三

記

卷二十四

記

卷二十五

序

卷二十六

序

卷二十七

表

卷二十八

表

卷二十九

啟狀

卷三十

啟狀

卷三十一

啟狀

卷三十二

啟狀

卷三十三

先狀

卷三十四

奏狀

卷三十五

文

卷三十六

墓志

卷三十七

墓志

卷三十八

墓志

卷三十九

墓志

卷四十

墓志

拾遺上

詩

拾遺下

雜著

【臣】等謹案丹淵集四十卷宋文同撰同字與可梓潼人漢文翁之後故人以石室先生稱之皇祐元年進士解褐爲邛州軍事判官後歷知陵州洋州攺湖州未至而卒至今畫家稱文湖州從其終而言之也遺文五十卷其曾孫鷟編爲四十卷慶元中曲沃家誠之守邛州以同嘗三仕於邛多遺迹因取其集重加釐正而卷帙則仍其舊所增拾遺二卷爲集外詩十六首文五首皆誠之所搜輯而在湖州所作黃樓賦則巳佚之矣同早以文章受知文彥博其詩如美人卻扇坐羞落庭下花諸篇亦盛爲蘇軾所推特以墨竹流傳遂爲畫掩故世人不甚稱之然馳驟於黃陳晁張之間未嘗不足頡頏上下也集中稱蘇軾爲胡侯或曰蘇子平見誠之跋中蓋其家避忌蜀黨而攺之今亦姑仍其舊云乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

丹淵集卷一

宋文同撰詞賦

超然臺賦

方仲春之盎盎兮覽艸木之菲菲胡怫欝於餘懷兮悵獨處而無依陟危譙以騁望兮丘阜嶊崣而參差窮莽蒼以極視兮但浮陽之輝輝忽揚飇以晦昧兮灑氛霾於四垂躓余心之所行兮欲混混其安之蛻余神以遐騖兮控泬寥而上馳辟晻曖以渉鴻洞兮揮霓旌而掉云旗長彗以夭矯兮從宛虹之委蛇曵采旒以役朱鳳兮駕瓊輈而驅翠螭涉橫潢以出沒兮歷大曤而蔽虧羾萬里以一息兮俯九州而下窺有美一人兮在東方去日久兮不能忘凜而防兮岌而長服忠信兮被文章中皦皦兮外瑯瑯蘭爲襟兮桂爲裳儼若植兮奉珪璋戢光耀兮祕芬芳賈世用兮斯捲蔵遊物外兮肆猖狂余將從之兮遙相望回羊角兮指龍骯轉嵎夷兮蹴扶桑倚泰山兮聊徜徉下超然兮拜其旁願有問兮遇非常勿掉頭兮告以詳使余脫亂天之防兮解逆物之韁已而釋然兮出有累之場余復僊僊兮來歸故鄕

石姥賦

上嶜崟之飛泉兮披薈蘙之榛莽骭倦而膺喘兮窮其巓於絕岨爰有石而跂跂兮旁無他而相伍色黤黕而骨勁省兮具支節而帶文縷其逺睨之若人兮廹猶疑其蹲虎裏俗神而甚恭兮號相尊其曰姥謂遽亟而丐況兮緣其求而下予忽旱陽赫而上爇兮飛光流而燎土燀多稼以巨甗兮烹羣命於碩鬴走羣靈而莫答兮後率歸而此愬役稚耄而竭蹷兮來號呶而嘂謼防諸力以掀掲兮使轉移其常處靈歘然而見景怪兮眾外愕而中怖慃堀堁而下發兮郁黯靉而上布憺砰磕而中作兮漭滂沱而四注回極熾而施大潤兮曽不暇乎旋步已復還其故立兮各再拜而引去問其端而何從兮年皆失其防許吾聞懷澤之與符陽兮亦有石爲牛鼔彼民釁而擊之兮常以旱而取雨宛其於爾爲類兮彼又載於國譜噫惟皇之大職兮系陰陽之煦嫗奚磊砢之頑質兮輙矯權而自主事豈無於適然兮而惑者槪從而爲語皇忽寤而震恚兮列罪目而爾數訶星士以施棓兮勑雷將而揮斧赫電火而灰爾兮皷箕風而蕩汝閴大空而泮散兮一摩抗其處所俾愚黎之偭正兮識惟皇之覆露皇未寤而民尙惑兮徒吾髀之長拊

蓮賦

彼芳蓮之紛敷兮乃橫湖之繡繪挺濁淤以自潔兮澡淸漪而逾麗纎空其上下兮細理周其向背甘液凝而露浥兮淸香馥而風遞向冰筋與玉骨兮外吐心而露肺承寶座之千趺兮防雕輿之萬蓋張翠帷於月下兮列防仗於煙際容鷗鷺之徙倚兮取魚之芘賴旣帖水以不競兮復防涯而自退實華蘤之上品兮豈艸木之一槪

松賦

度眾木而特起兮有髙松之可覿擢雙幹以旁達兮聳千尋而上擊怪難入於圖畫兮老莫知其嵗歷含古意以茫昧兮負天材而岑寂柯磅礡而如枹兮葉獑猭而若冪停余雪而暖澑兮棲宿雨而晴滴險穴聚乎魑魅兮陰枿蔵乎霹靂蒙煙霧之灑潤兮傲冰霜之慘戚榮枯系乎所托兮用捨由乎見覓敢並名於杞梓兮甘取誚於樗櫟

問神詞【並序】

丙申嵗夏五月南豳大旱土人走寜之要冊池取神水者如市旣得各就其社祀以禱雨然逾旬不應民甚恐懼禾稼焦枿不得食以死且疑神何不若向時之速驗也羣口咨嗟余聞之爲作問神辭使歌之凡三篇如左

一

惟嵗之旱兮叩羣靈而寂然蠒踵汗顙以歷他疆兮俾趨神之所淵飾盎缶以借餘潤兮輦防以歸期監乃衷之防兮少悼民之凶饑巫歌覡舞兮舌撟而腕垂原呼野召兮翁走而嫗馳奉新絜以羅庭戶兮日屢薦而益祗吾將問神兮不閔此而曷爲

二

寜山之環兮寜水之灣吾神宅玆兮防千百年土民所仰兮重如一天凡旱取雨兮易若手然潤逐灌灑兮陰隨煙盡秦之境兮嵗無赭田玆夏隴之槁渇兮風燥而日煎吾將問神兮豈或不職而累前

三

神嘗以功兮荷天之福衮畫藻火兮冕垂蠙玉樓殿轇轕兮楹廡聨屬炫熀煜兮盤山結谷幄帟之下兮雲蔵雨蓄宜以其潤兮惠吾百谷胡爲自嗇兮肆魃之酷吾將問神兮寵其爲辱

去陵

度巃嵸兮外岑崟宛詰竭兮辭髙而謁深望嵼之危堞兮隠重闥於幽林石塗齬齬而直注兮盤苔磴乎千尋問守居之何所兮淩絕壑而繚層巒櫩廡郁其防絀兮觀閣緣乎孱顏嗟余胡爲棲此兮日儔伍乎羣山嵗月淹其兩周兮悵何時而當還熇兮爀兮栗若寐之覺兮疾而復承詔易守漢上兮幸旋轅於夷陸側身東望兮掣餘思而太息山中不可以久畱兮無四時而蕭瑟

秋望

愴嶷立兮臨層顚極延迆兮睇遙川杳營營兮其何之馳滉漭兮浮寥然彼美人兮在一方望泊郁兮蔽雲煙期將邁兮殫所思念莫致兮勞且悁零露蒙蒙兮促其歸灑涕淚兮紛如泉

送李道士

云離離兮風漻漻羣山空兮萬木凋水滉瀁兮大野平天泬寥兮新霜晴送先生兮歸鵝池晨霞鮮兮明羽衣乘靑騾兮度南岡荷瓊笈兮祕云章先生去兮來何時上三嵎兮余之思閒居靈嵓兮摛錦詞有鶴可使兮其致之

哭仲蒙二章

憭栗兮臨淸秋懷坌憒兮紛予憂拂其弭兮久復畱念將焉適兮升髙丘問胡然兮予之思絙予心兮不解以繆謂遐闊兮願如其宮悵西南兮川塗緬修已忽寤兮往嘗此以訃蓋子之生於世兮期爲已休萬感蕓然兮防予之中魄幹漂潰兮索其若抽念子一去兮不可以復見顧予之於道兮尙胡爲而此謀欲子似兮取友但寥寥兮安求孰識子兮予深當何人兮與侔彼徒以文行兮爲子之髙其不爲賤正體而貴余肬如刻畫兮妄以累子類神珠兮釁天球知子之末兮尙可以表世其不能究者兮彼又何尢已矣乎子之存兮在予憶子之疢兮將何時而可瘳斂予恨兮暮來歸煙雲飄蕭兮奉予以愁

右臨髙

念子將歸兮於嵩之陽彼山之中宅羣僊兮欣得子而翺翔冠芝英兮佩蘭芳躡暐兮服熒煌執瓊笈兮披錦囊遡天風兮誦霞章神君揖兮登寶牀玉女進兮奉瑜觴予浩歌兮頌靈休瑤瑟差薦兮相與子之獻酬客下緱嶺兮飄霞旒人來潁陽兮駕琳輈蟠桃春兮白楡秋雲開月皎兮桂嵓之幽子之樂兮千萬億年下視此世兮不肯還猿嘷鶴哀兮怳惝乎空山相望何所兮杳莫可攀

右懷嵩

仲蒙爲人無所不備采摘一二以爲其美行累之多矣劉元平甞論人之賢者曰無長仲蒙似之故同之二章如此熈寜辛亥仲秋癸酉仁壽郡東齋題

哭任遵聖

覽顥宇之漭兮悲萬彚之漂揺林薄防以殞瘁兮帶原隰之蕭條幨離魂之怫郁兮紛渙散而孰招悵節物之變易兮付餘懷以無聊念先生之生此兮皇曷爲而有之旣誕畀以才徳兮又復艱其所施使輾轉於偪側兮躓其行而莫馳哀抱憤以遽去兮問誰賢而爾師飽道義兮富文章轟大聲兮發洪光潔如玉兮凝如霜堅不可撓兮凜不可當嗟爾世俗兮曾莫測其所髙但輙詆以絕眾兮實自疵於爾曹且勿辧其薌臭兮混蘭茝於蓬蒿不善擇其至行兮務族噪而叢嘷今已矣兮想孑立而孤居遊鴻洞而入奫淪兮乘威鳯而跨鯨魚出入乎無極兮旁羊乎太虛下視夫塵寰兮諒將厭其如帤惟不肖兮有性自天蹈大道以直騖兮繇中軌而掉長鞭寜剛折而方毀兮恥從柔而逐圓獲稠人之笑詈兮獨先生之見憐負先生之所與兮羌莫卹乎其他今旣失先生之爲徒兮顧泯泯而柰何玆忽訃以大事兮還英气於岷峨恨不能撫柩以一訣兮橫涕淚而滂沱亂曰先生之美兮豈眾人之足云兮先生之慶兮有弟賢而子文兮先生之安兮地旣吉而可墳兮先生之壽兮期萬祀而有聞兮夫何憾耶

哭許駕部

向余登大防以回軫兮過君公之故里渉郊坰而歷閭閧兮聆歌之盈耳稔徳義於洋洋兮時屬君之令此因執名以願見兮遂日親於燕幾挹佳論之端潔兮識所存之可喜議爲邑之良術兮欲儷君而無防復余出守於陵陽兮君亦擁麾於通義封壤相切行不越宿兮朝暮之聞愈美彼邦之政素艱其施兮前罕稱乎善治惟君之才力彊敏兮條若紛絲之就理余攺符於漢中兮君復駕題輿於錦水閱月未久而君以疾聞兮忽遽傳乎君之不起哀哉淑人之云亡兮無由撫棺而問天以死徒臨風以永嘆兮何壽夭禍福之反是獲河內之來訃兮蒙不鄙於君之子云將歸君於幽宮兮撰吉日而且邇湯湯乎大河之漘兮峩峩乎太行之趾岸磅礡而岡隠轔兮玆有利乎君之所止限川塗之修緬兮阻陪乘之末軌悼餘懷以遐薦兮曾莫殫於累紙酌芳椒以盈樽兮寘生芻而在篚逺不能修此以奠君兮悵音容之已矣

送人

風寥寥兮黃葉飛黯栗冽兮寒滿衣歷﨑嵚兮山逕微背晨霞兮送子歸子之居兮錦水湄樂莫樂兮奉庭闈凝流塵兮掩瑤徽知此音兮天下希

玉女

艷明霞兮體霏煙秀婉嬺兮靜嬋娟如龍之矯兮鳳之翩倏見光景兮忽自還乎杳然宅幽宮兮閟靈囦領羣娣兮司寶泉福斯民兮千萬億年享丰祀兮期終山

登山

余將往兮南山路骫靡兮何髙昧其適兮茫茫歷﨑嶬兮嵯峨枳棘紛兮鉤衣解難進兮前阿指屢血兮險艱翳罥拂兮叢蘿地結兮伺人復虎兕兮羣嘷念失足兮安逝其悵恨兮柰何

丹淵集卷一

欽定四庫全書卷

丹淵集卷二

宋文同撰樂府雜詠

秦王捲衣

咸陽秦王家宮闕明曉霞丹文映碧鏤光采相鉤加銅螭逐銀猊壓屋矜蟠拏洞戶鎖日月其中光景賖春風動珠箔鸞額金窠斜美人卻扇坐羞落庭下花閒弄玉指環輕冰扼紅牙君王顧之笑爲駐七寶車自捲金縷衣龍鸞蔚紛葩持以贈所愛結歡期無涯

殿前生桂樹

童童彼芳桂藹藹生廣內靈根浹和液柯葉冬不攺日月最臨照雨露偏汪濊願保剛勁質與君同萬嵗

臨髙臺

臨髙臺望故鄕地千里天一方極目外空茫茫孤雲飛不我將安得羽翼西南翔

自君之出矣

自君之出矣弔影度晨夕中門一步地未省有行迹閨闈足儀檢常恐犯繩尺欲寄錦字書知誰者云的

東門行

士有失所偶難甘蓬蓽微拔劍出東門感憤不願歸賢哉彼嘉匹逐逐牽其衣願同此饘粥節義安得違況今謂淸世不可復爲非

西門行

盛年可愛重芳辰宜嬉遊金甕釀醇酒玉盤炙肥牛靑春九十日不可一日休勿自汩浩气滿胸蔵百憂君莫惜黃金黃金身後讎自古貪與吝常爲賢者羞

塘上行

寒塘漲新雨灩灩翠波滿沙晴步聲澁風引羅帶緩蒲牙妬舌利荷葉歡心捲生平玉衣夢至此神亦誕徒誦小星篇無人覺腸斷

釣竿

霜刀裁緑筠桂餌掛輕緡斂迹天地間側身江海濱悠悠寶帳夜寂寂煙波春何時投竿歸再與君子親

烏生八九子

南山有烏鳥生子層崖巓戢戢新羽成相將弄晴煙朝饑集壠上暮渇來溪前托居深林中自足終爾年胡爲去所依無乃甘棄捐卻愛庭樹好羣飛投碧圓髙枝踏未穏身已隨潛因知萬物理主者黙持權凢云愛此命生死期已然出入旣有定何嘆於後先

野田黃雀行

捶鼉鏗鯨宴瑤臺紅鵶弄翼春徘徊和風入坐賓主樂金觥玉豆天中來勸君劇飲莫自訴暗中光景能相催試看庭前好花謝枝下落多枝上開人生不厭苦行樂勿用蹙促相驚猜賢愚貴賤各有命此理悟者眞賢哉

苦寒行

上太行兮髙盤盤日將暮兮嵗已闌入谷口兮出林端風慘慘兮吹骨寒冰霜結兮玉防岏光上照兮天色幹紛橫委兮艸樹殘黯栗烈兮煙雲僕足皸兮馬蹄抏望所捨兮摧心肝囊立空兮衣且單嗟道途兮胡艱難

苦熱行

黃人頓駕畱天中金鵶吐火燒碧空炎光染云聳岌岌旱气爍土飛蓬蓬龍揺幹胡不作雨虎裂渇吻無生風安得有術擘海水入底一扣鮫人宮

俠客行

紫髯圍碧瞳勇气炙坐熱生平脫覉靮少小服義烈堂堂吐髙論牙齒若嚼鐵寶劍壓防橫誰恥我可雪酣歌入都市當靣洗人血常言荊軻愚毎笑豫讓拙事已不受謝門前車馬絕自謂取功名焉能由筆舌

巫山髙

巫山髙髙凝煙十二碧簮寒挿天危嵓絕壁已飛動況復下壓萬丈之蒼淵波衝浪激作深井虎眼徹底時一漩長風澒湧發灔澦惡色怒勢因誰然我欲截中流虹梁莫得施蜷東西相逺望不到兩目欲斷心將穿回看髙唐廟下灑靈雨遣我歸意常翩翩

水仙操

嗟哉先生去何所兮杳不可尋捨我於此使形影之外兮惟莽蒼之山林仰圓嶠之峩峩兮俯大壑之沈沈長波澒湧以蕩潏兮羣鳥翻翻而悲吟寂擾擾之煩慮兮納防防之至音先生將一我之正性兮何設意之此深我已窮神而造妙兮達眞指於素琴先生盍還此兮度明明乎我心

大垂手

華堂合樂轟春晝鳳叫龍嘶畫鼉吼瓊猊壓地開組繡美人舞兮獻君壽紅婆娑兮翠蚴蟉雪翻花兮風入栁曳輕裾兮揚防綬金鸞飛兮玉麟走入急破大垂手香檀紮紮江雨驟情凝力定方舉袖煙收霧斂曲徹後錦盈車兮珠滿斗

采蓮曲

緑纈襠紅繡裳衫盤蜂蝶裙鴛鴦雕瑰錯寶垂鬢長紫冒翠蓋行新妝蹁躚曲堤下回塘畫橈送入波中央羅袖捲起金釧光揺輕撼脆敲短芒丹瓊紺玉低復昻霑裛薄粉撲嫰黃蠶腰蛛腹絲飃揚列坐防舫求比方笑聲喫喫動明璫挨蒲拂蓼次岸旁風吹落霞供晚涼西城鵶鵶啼女墻歸來索酒酌滿觴吳屏蜀帳圍象牀困臥不起燈燭張琉璃盎缶叢生香

對酒

朝廷皦如日區宇淸若水殊方文教達微品徳澤被伊人復何幸遇此栗陸氏茫然大虛內蒸鬱盡和气眞風浹惇俗無所容一僞惟宜對罇酒酣飲樂無事人閒此昭世得偶須自貴無爲名所勞區區取愚諡

白頭吟

憶昔宴華堂金徽幽意𨿽知取名賤越禮奉君子相期本同穴誰復恥犢鼻一見茂陵人煙霄與泥滓願言保新愛妾以甘自棄恩義薄所終多生於富貴

芳樹

庭前有芳樹穠陰滿軒碧莫惜更攜酒醉此靑春色朝來見鶗鴂飛鳴繞其側光景不可畱徒遣君嘆息

武溪深

嶠南之武溪其深不能測潭潭滀瘴癘水色重如墨昏然潦霧作上下毒气塞仰視髙飛鳶跕跕墮兩翼交州惡女子制馭費銜勒伊余繆兵寄得總浪泊役常甘馬革死持此期報國臥念少遊言從之何可得

走馬引

羣蹄踏空山半夜若風雨平明卽其地已復天上去惟予廹大義盍免以名捕蟠蝸入寒殻此豈謂安處脫身入浩固有神物護禮謂不戴天天知天亦許

起夜來

曉牕明緑紗蜀錦壓春臥橫腮虎魄冷驚起新夢破玲瓏轉條脫縹緲梳矮墮髙軸響銀牀時誤君車過

長安道

長安道隋唐宮殿生秋艸若使皆知嗣業難爭得行人望中老

王昭君【四首】

不惜將黃金爭頭買顏色妾貌自可恃誰能苦勞力

其二

絕艷生殊域芳年入內庭誰知金屋寵只是信丹靑

其三

防嵗後宮塵今朝絕國春君王重恩信不欲遣他人

其四

極目胡沙滿傷心漢月圓一生埋沒恨長入四條弦

吳趨曲【三首】

萬頃平湖水晴光射早霞紅裙鬭畫楫相結采荷花

又

岸上相將疊鼔催靑翰齊上碧波開防防屬玉不驚起慣見蘭橈日日來

又

蕩漾水中舟徘徊岸邊馬相看兩不語密意待誰寫

劉生

歷古推任俠彼劉生者何提椎擊朱亥引劍刺荊軻飲肆扶頭出歌樓掉臂過無人繼義勇關隴气消磨

紫驑馬

翩翩紫驑馬爛爛黃金鞍流水四蹄急飛星雙目寒擁頭靑玉釳蔽臆防絲鞶誰取交州鼓摸將骨去看

驄馬

鬐鬛擁如雲西人號乞銀更逄桓禦史特地起精神

丹淵集卷二

欽定四庫全書

丹淵集卷三

宋文同撰詩五十七首

貴侯行

將軍功勲滿旂常昨日賜對開明光腰懸槖駝紫金鈕爵號進拜諸侯王防衣翩翩弄春影大第髙門臨萬井但願嚢書絕邊警常官中都奉朝請

朱櫻歌

金衣珍禽弄深樾禁籞朱櫻斑若纈上幸離宮促薦新藤籃寶籠貂璫發凝霞作丸珠尙軟油露成津蜜初割君王日午坐猗蘭翡翠一盤紅靺鞨

拾羽曲

新羅砑紅裙襵齊防縷刺衫花倒提新晴暖日麗煙艸金獸齧鎖藏春閨朱橋逼江曉沙白錦帶交風大堤窄蘭洲遺翎得殘碧歸來驚飛上嬌額

沙堤行

金吾馳騎東復西督兵萬指平沙堤傳言築路拜新相恐與九衢同一泥夜來上在蓬萊宿手寫姓名符夢卜連詔黃門下北扉趣艸贊辭登力牧平明劍佩羅東閣大字滿行書徳業謁者長言告紫宸感召一庭和气合上心喜曰予良弼未謝急宣令直筆羣吏迎歸政事堂指顧之間歌畫一午漏初移催入馬寶帶盤腰印垂胯歸來冠蓋爛盈門異口同音賀太平

五原行

云蕭蕭艸搖搖風吹黃沙昏泬寥胡兒滿窟臥寒日卓旗系馬人一疋夜來烽火連篝起銀鶻呼兵防如鬼齊集弓刀上隴行犬噪狐嘷繞空壘羌人鈔暴爲常事見敵不爭收若雨自髙聲勢敍邊功歲歲年年皆一同將軍玩冦五原上朝廷不知但推賞

讀武紀

嗟哉武之有天下甘心神仙希羽化五十餘丈起樓觀萬八千里走車駕安期羨門竟何在五利文成終死詐若非畱意尙文學嬴政且賢非爾亞

題東嵓隠者壁

靑峯叢叢擁危壑綠樹團團扶曲閣幽人睡起漱寒泉坐看一林山雨落巖前火气雜芝術澗下苔痕亂猿鶴自憐塵土滿衣衫欲解從君今尙莫

東山亭

朝陽之峯乃天設曲嶺長崗地盤結下臨絕澗走縈回上聳巍亭飛嵲晚云幾處水墨畫秋樹數畨紅綠纈安能恰防此時閒靜與詩翁吟曉雪

水邊春半

芹牙差差蘭筍短石渠冰銷水色淺倡情冶思不可柰好鳥間關花婉娩鮮衫翠裾者誰氏行歌楊枝惜時晚臨流有客抱危膝苦調長謡問誰遣

采藥歸晚因宿野人山捨

東巖陰深崖巘古夾澗垂泉結鵝乳我來采藥晚忘歸試宿荊扉問雞黍春風滿林燈火冷一夜不眠山月苦平明攜策下靑蒼松葉紛紛灑新雨

後溪晚步

陰陰芳樹暗回堤路入蒙籠轉野溪澤雉應媒髙復下林鵶引子歇還啼靑蒲宛宛全淹水紫筍斑斑半出泥倚杖風前感時節亂煙斜日一蟬嘶

山中新晴

山中新晴曉煙暖散帶頽冠漱巖畔海鹽未去猿鶴喜柴桑初歸松菊亂林間余雨時一滴嶺上飛雲忽雙斷安能舉手恣扶搖欲共髙鴻拂霄漢

鹽亭縣永樂山叩云亭

長江合髙峯爽气左右繞中流望絕巘萬丈見木杪孤亭揭其上隱隱一拳小李君令玆邑邀我升縹緲是時天宇淨晴色洗霜曉萬象滿四隅轉盼皆可了神淸壓塵坌志適喜猿鳥人生貴軒豁世務苦紛擾玆焉獲登覽浩思欲飛矯令謂亭我爲勝絕此應少願子立佳號光輝飾松蔦因名之叩云大字榜霞表

杜逸人歸龍山

上亭北望二百里頽巘墮壑圍龍山余嘗往來見之喜飲食夢寐皆孱顏恨無羽翼一飛到羨子長往不欲還安得擺手掉世故相與傲兀於其間

曉入東谷

振纓效王官釋耒去鄕縣十年始還此景物覺盡變東谷素所愛乍到若創見煙雲引晨策數里入蔥蒨明霞照溪口花艸露初長松盤髙崗竦竦擢秀幹垂陰雜羣木上欲接霄漢柔蘿互鉤鎖攬地走荒蔓修篁揭其間萬个挺若箭登臨愴舊曆眺聽恱新翫讀書破茅廬徑彴巳漂斷惟餘捨南水尙吐石竇濺潺潺落危壑衮衮引飛練臨流濯塵襟照影寔覿靣功名竟何所旅迹轉孤賤引手謝猿鶴深慙爾驚怨

東谷沿小澗樹木叢蔚中有圓潭愛之久坐書所見

野水防古穴石岸盤回淵飛塵不可入竹樹圍淸漣靜往得勝玩深居逃俗緣寒光照煩襟景寂心自圓枯篁蹲碧禽垂頸窺沈鮮對之不敢動相望兩俱禪

東谷茅齋

野徑轉深密靜無車馬痕松花金粉墮苔葉翠茸翻虫鳥春音雜煙雲晚色昏俗塵何處入長是掩谿門

夏樹

夏樹始繁密條縷方且柔左右覆吾廬合如張碧油新蟬噪晴午餘響藏深幽軒窻轉炎日淸影爲我畱蚊蚋亦取庇閙若春雨稠拂揮不停手咀嚼胡爾讎何當薰風來一與掃蕩收吾將就髙防濯足臨寒流

田舍

園林曉气淸籬巷夕陽明石竇聞寒碓煙坡見晚耕豚蹄供禱賽殻問陰晴欲識丰年樂一村雞犬聲

髙槐

髙槐夾前除合防捲若洞交柯載宿雨壓地翠色重靑虫暖自掛黃鳥晴輙哢枕簟傲炎風爲君髙興動

春閨

枕帶縈春思窻紗漏曉光蠨蛸傷逺別鶗鴂感流芳妝匣蒸殘粉薰鑪試舊香洞房燈燭外只有夢悠揚

采桑

谿橋接桑畦鉤籠曉羣過今朝去何早向晚蠶恐臥家家五十日誰敢一日惰未言給私用且以應官課

靑城山丈人觀

羣峯垂碧光下擁岷僊家神皇被金巾坐領五帝衙威靈攝眞境俗語不敢嘩精心叩殊庭俯首仰紫華願言鳯羅盟畢世驅塵邪循奉蘂珠戒期之飛太霞

上淸宮

瓊臺橫紫霄上有縹緲居雲霞抱窻戶日月循庭除飛羽下金輦隱芝吟玉書俯首視人間人間臭如帤

張少愚書院

澗水侵斷橋車馬不得通飛嵐積庭礎秋蘚垂紫茸窻紙爛溪雨簾衣拆林風主人殊未歸使我煙景空

誓鬼碑

正一受天籙腰垂神虎章羣魔獄幽隱祕篆刻靑蒼故事駭前志餘威驚大荒誰能識奧訣禹步學魁罡

天師栗

天師攜此種至自上饒逺當時十七樹髙幹倚孤巘蒼蓬蒺藜大紫殻防榔軟蜀部名果中推之爲上選

孫知微畫

太古奇偉士精思獨於畫馳心入茫昧萬物赴揮灑當時一名重顧陸非爾亞卓哉靑城筆妙絕冠天下寥寥九天仗一一若神冩吾恐千載後是終無繼者

早晴至報恩山寺

山石巉巉磴道微拂松穿竹露沾衣煙開逺水雙鷗落日照髙林一雉飛大麥未收治圃晚小蠶猶臥斫桑稀暮煙巳合牛羊下信馬林間步月歸

楊山人歸綿竹

一別江梅十度花相逢重爲講胡麻火鈴未降眞君宅金鈕曾盟太帝家道气滿簪凝綠發神光飛鼎防黃芽靑騾不肯畱歸馭又入無爲咽曉霞

閒遣

庭竹擁髙叢移牀就好風掩門休務外隱幾坐忘中世事元何物人心了卽空客來休借問此意浩無窮

睡起

寥寥公館靜門掩似山家竹簟屢移枕石盤頻浸花閒多新得策事少早休衙一覺髙舂睡誰來伴試茶

梅

寒梅引舊枝映竹復臨池朶露深開處香聞瞥過時淩兢侵臘雪散漫入春詩贈我歲寒色憐君冰玉姿

永泰劉令淸曦亭

木杪照初日捲簾知曉晴軒窻無限思圖史有餘淸露下蒙花重風來泛竹輕何須嫌五防持此謝淵明

貧居

防牀擁敝裯初起發未櫛南窻展書卷就暖讀寒日門前絕車馬薄暮垂片席短墻掛纎蔓幽鳥啄紅實羣蝸惡積雨繚繞篆空壁男兒處貧賤舉首宇宙窄翩翻搶楡鳩宛轉匿絮虱妻孥競相笑憔悴守文筆

惜花

胡蜂采花花气薄黃鳥啄花花蘂落林風吹花花片亂池水浸花花色惡少年惜花防花意晴張靑幃雨油幕勸君直須爲花飲明日春歸空晚萼

貞女吟

身外無一簮何以供鉛華飾行不飾容濁水白藕花藕心亂如絲妾心圓如珠絲亂端緒多珠圓瑕纇無焉得偶君子奉之此髙節所生𨿽至親此意安可說

莫折花

莫折花花好亦自喜勿謂花無言請以君心酌花意君容待花轉丰艶花枝因君愈憔悴莫折花任花飛落地但對春風倚芳樹長遣香英伴君醉

織婦怨

擲梭兩手倦踏籋雙足趼三日不住織一疋才可剪織處畏風日剪時謹刀尺皆言邊幅好自愛經緯密昨朝持入庫何事監官怒大字雕印文濃和油墨污父母抱歸舍拋向中門下相看各無語淚迸若傾瀉質錢解衣服買絲添上軸不敢輙下機連宵停火燭當須了租賦豈暇卹襦袴前知寒切骨甘心肩骭露裏胥踞門限叫罵嗔納晚安得織婦心變作監官眼

野花嘆

昨看百艸抽新芽今看百艸開新花巖隈水側自成列紅醜紫賤何交加東皇施恩豈不溥隨所付受無少差爾之瑣細亦蒙被盡使奮發爭春華纎叢密蔓不可數競起塗抹如矜誇妖鶯冶蝶不爾顧去爾自欲尋名葩爾知有艶貴爾否歌管匝樹侯王家爾徒此地弄顏色只自狼藉隨泥沙何當照水自窺覽枝赧葉懼相藏遮晚村無限曬殘日索酒爲爾成吁嗟

均逸亭【普州三亭】

亭宇跨城端新苔磴道盤風光晴水石煙景暮林巒簿領仍多暇賔從每盡歡何由掉塵鞅聊問借闌干

東溪亭

短彴逶迆渡髙櫩夭矯沈波光環堵淨日色防梁深萍荇翻金鯽蘭苕超翠禽主人公事簡時此照淸襟

碧崖亭

斷巘淥溪邊危亭翠壁前軒窻誰是客詩酒自稱僊逺壑春藏雨長波晝起煙吏人休報事髙興正陶然

送郭經知縣

促促送歸客短亭垂柳風離罇掩殘日去騎若輕蓬百里謳歌內三年畏謹中鄕人問蜀物笑指一嚢空

過祿氏山齋

過水得慿檻滿川皆夕陽江山逢勝絕手筆恨荒唐城郭蒙籠近汀洲杳靄長明朝又東去塵土入衣裳

題李處士月軒

圓蟾噴金波萬里灑淸滴幽軒得虛敞皓彩溢素壁繩牀有髙隱苦調起岑寂盈襟納孤光靜與爽气敵余過興州太守晁侯延之於東池晴碧亭且道其所以爲此池亭之意使余賦詩

鄭谷題詩處荒涼不復知使君來問日景物欲歸時崖巘供淸澑亭臺繞翠漪主人憐過客借與傲炎曦

蒲氏別墅十詠

風交蒲葦亂煙斷鳬鶩飛日暮一笛起扁舟垂釣歸

右方湖

軒窻曉吹淸枕簟晴光冷亭上逍遙人滿身搖水影

右涵碧亭

逼簾呈素艶入座薦淸香何以陪暑飲對之飛玉觴

右白蓮堂

曉靄滋花色晴輝發水光何人露新纈不管著秋霜

右芙蓉溪

積水自淵淵來源常汩汩岸上翠衣禽對人時一沒

右魚池

紫蓋嫰貼水玉梢長刺沙避風紅出沒驚雨綠交加

右蓮池

溪光搖玉壁云影漏金盤誰此伴髙興畫橋慿曲欄

右淸蟾橋

決水轉橫渠交塍畫方罫秋風報秋熟滿頃吹防防

右稻畦

髙臺按虛境飛駕羅太空小兆佩神虎每來淸夜中

右朝眞堂

深深鄭眞谷小小焦先廬借問貯何物滿牀皆隱書

右艸庵

丹淵集卷三

欽定四庫全書

丹淵集卷四

宋文同撰詩五十一首

蒼溪山寺

正午風色髙遂泊蒼溪縣層崖抱林木有寺藏蔥蒨出舡步危磴防密頗縈轉上到金僊家緣空列臺殿修篁掛懸澑坐覺炎暑變老僧曉經論言語何貫穿引我上髙閣闌干俯江面寥寥百里內山水盡奇觀誰謂覉旅中所見皆所願汀洲白鳥聚井邑靑煙散樂此暮忘歸疏鐘起巖畔徙倚下松門尙怪舟人喚

五里三灘

羣石壅水成哀湍五里之地凡三灘舡如走丸勢不住力敵萬弩雲濤盤門窻掩塞怕飛浪巳倒牀座翻杯槃長年三老色自落捩眼不敢窺波瀾捎渦撇漩出九死眾命幸免魚鼈飡須臾出纜系髙岸競以好語相慰安是時左右有觀者應亦爲我心增寒

昝公漑

晚泊昝公漑船頭餘落暉攜家上岸行愛此風滿衣村巷何蕭條四顧煙火稀問之曰去歲此地遭防饑斯民半逃亡在者生計微請看林木下墻屋皆空圍好田無人耕惟有荊棘肥至今深夜中鬼火流淸煇眾稚聞此語競走來相依錯莫驚且哭牽挽求速歸

王會之秀才山亭

盤盤翠城山君在城中住溪流逓縈轉岡勢復回互蒼林無春冬啼鳥常旦暮漠漠嶺頭云霏霏巖底霧中間列亭榭佳景實天付物象皆自然人巧誰能寓浮生欲何事有此卽樂處況君弟兄賢信道各巳固詩書誨兒侄觴豆燕逢遇敢問彼簪裾何如此巾屨

謝友人寄畫

客從長安來厚紙封小軸題云此奇畫寄贈公可蓄開之掛髙壁爛絹止一幅中有兩駱駞气韻頗不俗大駞載半髀正靣頸愈曲小駞方就乳蹲身腳微局一馬立其後才露頭與足三犬乃子母共臥銜臠肉老羗抱朱旗狀貌何狠愎端然立髙岸勢若不可觸定是羗中酋華旃蓋鮮服不知何所來隨從無一僕初誰作此畫精妙亦可錄應余右方在次第不止獨更願君訪來我肯萬錢贖

夏日閒書墨君堂壁二首

先人有敝廬涪水之東邊我罷漢中守歸此聊息焉是時五六月赤日烘遙天山川盡燥艸木皆焦燃塵襟旣暫解勝境乃獨專髙林抱深麓淸防密石綿層巖敞戶外淺瀬流窻前邀客上素琴畱僧酌寒泉竹簟白石枕穩處只屢遷忽時乘髙風逺望立雲煙野興極浩蕩俗慮無一緣气爽神自樂世故便可捐卻憶爲吏時荷重常滿肩几案堆簿書區處忘食眠冠帶坐大暑顙汗常涓涓每懼落深責取適敢自便安閒獲在玆怳若夢防僊行將佩守符復爾趍洋川山中豈不戀事有勢外牽尙子願未畢安能賦歸田

其二

歸來山中住便作山中人冠帶亦自閒累月不著身散發層巖阿濯足淸澗濵石蘚黏簡冊松風墮衣巾鄕裏多舊防不厭過從頻山肴與野釀待我如佳賔有召卽走赴愛其愛我眞常恐禮數乖取問吾交親正此一夏樂忽玆遘蕭辰還愧擁千騎又走西道塵

送馮允南倅梓

去年父老送督郵衣上淚痕猶未變今年吏民迎別乘馬前懽聲挽不斷梓州城中十萬家家家盡喜見君面以君鄕裏最相近物態人情素諳練況復才力彊且明中理之的無漫箭從來府政號少事今更得君愈淸簡太守李公詞掖老淘汰心源無滓澱時攜賔從訪山寺惟以髙譚侑淸宴蒼崖素壁多自書是處新詩題欲徧君今到彼亦爾爲異日唱酬知幾卷

宿東山村捨【是秋粟爲白虫所食虫復爲羣鵶所食】

八十雪眉翁燈前屢歔欷問之爾何者不語惟抆淚良久云老矣未始逢此事種粟滿川原幸已皆茂遂喜聞欲登熟近復失所冀有虫大如蠶日夜囓其穗羣鵶利虫食剪摘俱在地驅呵力難及十止餘三四供家固未足王稅何由備瘠土耕至骨所得幾何利又令遭此禍不曉上天意在世幸許年必以饑饉死聞之不敢詰但愧有祿位移燈靣空壁到曉曾不寐

季夏已亥大雨

黒云堆空天地昏風勢猛惡山嶽掀怪電燒爇嗔霆喧鯨海起立星漢翻玉竿銀索傾缾盆豪威怒力淩乾坤川陸浩渺同一源泛濫直欲浮髙原澗谷洶湧龍蛇奔溝渠溪壑相吐吞土肉刮盡惟骨存漂蕩秋稼無一根天生烝民主仁恩覆露養育生理蕃誰持害鑰開禍門絕滅黍豆災元元無路能去陳九閽此事是非安可論

謝任遵聖光祿惠詩

常念文選詩最愛顏光祿君今作此官詩亦顏之躅尋常得君詩如隼饑見肉凡當憂憤際不可不取讀我自山南歸幽居值炎溽六月久不雨萬物蒸煮熟正在墨君堂流體汗可掬單絺與圓素豈解療煩毒聞君有詩至猛起捧大軸拆開得累紙半日了一幅使我困病除如藥淸頭目把詩坐前軒憤惋幾欲哭君也實髙才徑庭無骫曲六十尙爲縣不自恥碌碌近聞移小麾所用愈局促安得長康莊走此老驥騄哲士甘藜藿鄙夫厭粱肉天理不可問長吁倚喬木

謝任瀘州師中寄荔支

有客來山中云附瀘南信開門得君書歡喜失鄙吝筠籨包荔子四角具封印童稚瞥聞之羣來立如陣競言此佳果生眼不識認相前求拆觀顆顆紅且潤眾手攫之去爭奪遞追趂貪多乃爲得防恥曾不問喧閙俄頃聞咀嚼一時盡空餘皮與核狼藉入煨燼

霹靂【六月四日有父子被震者】

君不見前時忽疑天地坼萬里一聲晴霹靂彼某氏者爾何人敢自欺誣被誅磔子爛華容神火燎父碎梓潼靈劈惟震與曜今曉然誰對君親肆姦逆

後溪

新晴揉藍染溪色我愛常來坐溪側一林奇石宛如畫兩岸野花殊不識蟬鳴盡日競何事鷺下多時猶未食細觀物理須靜中歸去無辭更昏黒

黃功垂祕書嵐城閣

羣峯繞髙軒四望如城密晴嵐逼窻戶淨若新洗熨杳杳其中人衣襟照寒碧臨風設橫幾瀟灑坐終日門前車馬道擾擾亂如虱轉眼不復觀長歌傲簪紱

鳯山古祠

林木摧折堂廡傾其中塐像猶縱橫狂巫騰踏野老拜瘦雞薄酒邀神明形容詭怪蛇虺亂聲音醜惡鴟梟鳴災牛禍犬亦可作世有此事何由平

靜中吟

客去復掩戶髙松下淸陰微風動其間對語雙珍禽幽人獨憑幾聽此古意深起來南窻下被以朱琴彈之代佳話俚耳誰知音

送黃庶先岷州赴舉

朝廷取士及洮西君今去就岷州薦男兒致身自有地六月萬里君莫憚君也經術三十年此發必中后羿箭聲名大抵重文章愼莫便從班定逺

大熱見田中病牛

壠上病牛良可悲皮毛枯槁頭角垂兩鼻谽谺只自喘四蹄屴岌曾不疲牧童黙坐罷牽挽耕叟拱立徒嗟咨朝驅暮使气力盡爾死主人安得知

呈裏中諸友

君莫怪我不讀書君莫笑我不飲酒更精文史豈足用漸老懽娛復何有負郭安得二百畆舉家已聚三十口且來伴我數月閒未幾區區又西走

寄彰明任光祿遵聖

軒軒任公子本是釣鼇人手把虹蜺竿一舉百萬鈞得鼇謂無用坐卷千丈綸卻自絓蚯蚓淺瀬收纎鱗悠悠世上兒不識此有神但將俗士眼下視窮水濵

庶先北谷

路自西溪入園當北谷開月亭詩作客雨館睡爲媒摘果衣霑露尋泉屐漬苔閒居正無事莫問我頻來

謝王庶軻秀才見贈諸篇

覽君山中詩多有贈我篇感此意愛厚使我將澘然世態日衰薄交道君獨全豈若賤丈夫心醜貌甚妍我已嬰組綬君方傲林泉出處𨿽有殊所樂同一天

前溪獨遊

溪水碧溶溶紆余短彴通小灘晴靄外獨鶴夕陽中倚杖對淸瀬披襟當好風幾時歸住此長下釣魚筒

書綠帷亭壁

喬木繞捨如綠帷羣山四面寒參差春禽入秋啼自別早云到暮歸常遲庭前好菊勸飲酒案上佳紙邀吟詩閒居數月興便野渾忘簿書相聒時

靑山道

防防靑山道叢木含古煙逺客事行役未晚不敢前乳虎正養子采食大路邊但顧巳所急其誰辧愚賢

野老

野老扶白頭耕墾事田壠豈無兒與孫凍餒實我恐地產止數出財用知幾種食肉與衣帛賢者何言冗

誰氏子

縹緲誰氏子學道要升仙人世豈不樂何苦求上天反首顧我語子豈得謂賢智如撲燈蛾甘就膏火煎

秋興二首

晨風吹茂林夕露下芳畹秋容變憔悴復此白日短蕭蕭歲華暮冉冉節物換浩嘆倚前楹使我心曲亂

其二

白虫感秋陰入夜聲更切問爾苦何事到曉啼不歇盈庭不可止蓊薉藏萬穴防是天使然相將送凋節

書平泉艸木記後二首

衞公當國日力與天地均平泉植艸木取盡四方春海嶽欲必得亦能役鬼神可笑身未冷已聞屬他人

其二

公豈不聰明嗜好乃如此若非以私餌是物安至止彼致者何人定非端潔士艸木固爲塵醜名終未已

重過舊學山寺

當年讀書處古寺擁羣峯不攺歲寒色可憐門外松有僧皆老大待客轉從容又下白雲去樓頭敲暮鐘

書隱者壁

枳棘分三徑猿猱結四鄰茂林修竹地枕石漱流人看雨搘藤杖迎風卸葛巾我來懷愧甚衣上有紅塵

訪古寺老僧不遇書壁

寂寂復寂寂門前苔蘚積巾鉢定何之禪房封屈膝蛛絲网窻戶蝸涎篆墻壁欲去重遲畱空中望歸錫

村居

日影滿松窻雲開雨初止晴林棃棗熟曉巷兒童喜牛羊深澗下鳬鴈寒塘裏田父酒新成缾罌饋鄰里

宿田家

日落云四起牛羊下髙原今夜宿何處孤煙生逺村寥寥巖狖響擾擾林鵶喧危坐欲終夕此意將誰論

大熱

大熱早復暮幽居如火圍更無風稍快只有汗頻揮袒露憂生客沾濡怕熟衣何當生兩翼直近廣寒飛

閒樂

晝睡忽過午好風吹竹牀溪云生薄暮山雨送微涼粉裛衣裳潤蘭薰簟席香歸來閒且樂多謝墨君堂

寄楊歸一

出處久異矣居常勞所思煙霄惟子未鬢髮已翁爲世故豈須問人生當自知林泉聞幸好足可樂明時

行李載書成詠

於世已無用何苦愛讀書自笑身許大所處如蟫魚編簡補斷爛卷軸收殘餘又鎖十餘篋作數隨行書

還友人詩卷

作詩所患格不髙君今巳得詩中格吾鄕風物最淸麗君向其間作詩客定余絕景在幽深更欲煩君用刀尺上亭北軒對月吹笛得才元舍人昭華引醉霜月艸堂吟皆詩譜也【三首】

防灔金波瀉碧空隔霜寒影下徵鴻夜深一笛昭華引吹滿千巖萬壑中

其二

羣山暝色煙開後逺水寒光雨過時今夜何人醉霜月臥聽緱嶺玉參差

其三

涪江東岸有雲林巒嶺縈回澗谷深何事遲畱未歸去彊顏猶唱艸堂吟

苖子居運判歸宿州同赴武康西縣道中奉寄【二首】

霜風舞徵袂有客去符離斜谷雪晴後曲灘水滿時亂山誰對酒孤驛獨吟詩不得陪淸絕悵然空所思

其二

漢中爲防失兼程雨雪曾無一日晴拗項橋頭聊立馬使車應已過褒城

孫懷恱紙本亂石

孫老抱奇筆臨紙恣揮灑從頭掃亂石磥砢隨墨下焦頑與圓潤無一不精者誰信萬鈞重捲之不盈把熈寧辛亥歲春予自京師赴陵州因過家省墳墓是時見所居東西長衢比戶競取楡栽列植於官道左右者後移興元滿替復歸待洋州闕始四年爾而楡巳髙大繁茂深密可愛予正得此過一夏旦夕與諸親友優防於其間蒙庇厚矣閒因作詩示諸君

昔我去守陵陽日門前夾道初種楡今年我自山南歸向椽大者皆柱麄兩邊合陰若深洞滿地淸影繁如鋪是時暑气正炎酷無處容此煩病軀晝揺淸風夜篩月日日不可離羣株閒邀親友坐其下左右間設琴與壺人生適意乃爲樂此樂已恐他更無霜飇未起枝葉在且與諸君同此娛

旱雷

夏旱亦已久眾懼非常災茫茫大田中赤風起炎埃密雲徒滿空甘澤竟不來但聞南山下日日喧怒雷

久不雨喜見晚云

晚云萬丈如銀山日光返射紅孱顏莫誇突兀在天上且放滂沱來人間雷公施力已憤怒風伯壊事休庸頑我將待之至夜半愼勿更似前時慳

丹淵集卷四

欽定四庫全書

丹淵集卷五

宋文同撰詩五十一首

賈佩蘭歌

緑發憶新梳君前侍玉壺相隨五色鳯飛止帝宮梧鳯時入紫煙一舉萬羽趨乘風恣敖蕩眾首傾云衢帝旣天上行畱鳯不與俱鎩翮下永巷髠編鉗徒赭衣舂且歌北望鸑鷟呼凜凜赤喙鴆一杯死其鶵鳯亦飲瘖藥鞠域支體殊娥姁豈不仁幸此全賤軀歸來南山下秋風裂羅襦寒牀覆龍具霜雪侵肌膚忽自感時節臨風只長吁徒懷掖庭事飲泣對民夫

徐太元

彼徐太元者杭州之參軍同僚曰張惠犯贓抵深文徐哀其母老詣獄輙自陳謂惠所受贓太元本同分今儻獨坐惠此獄無乃寃均之不滿法惠遂減死論太元亦坐免不調十餘年西臺李侍郎典選世所賢聞徐之所爲特以不次遷擢授鄭司功太元名始傳後爲申王師徳行人推先嗟哉後世人恩義日不完初旣同職事言色殊相歡諂酒與佞食旦夕同杯盤一有不得意艱險立萬端推之入网羅又以毒箭攢昻然了自得衒露其術全此等𨿽曰人犬彘曾豈然眼見與耳聞天下何可言我今作此詩中有二義存欲使在位者此風幸相惇勿令有識人命爾爲蠍蚖又欲彼正士爲國掌三銓須察此惡子廢斥入冗員自然此浮薄不長其姦根覽者請味之勿罪其言煩

蓋寛饒

次公淸而狂其本出天性惜哉公亷質不以儒術正陷害公峭刻姦犯語堅勁在位及貴戚合然仇怨盛稀遷愈失意躁戾因以逞王生識其趣勸以全壽命胡爲不開納封事轉淩橫五帝官天下此語豈君聽上怒以不攺章下求眾定礭然金吾奏直以大逆訂𨿽爲鄭昌頌萬嫉掩一諍遂爾屬諸吏羞復受笞榜行當北闕下輙引佩刀剄時𨿽眾所憐終爲端士病

諸葛丰

少年名特立初爲貢公起元帝擢司刺舉無所避間者何久濶京師語如此馳車下許章去節自丰始上書擿章惡此舉誠可喜柰何少恩恕春夏常系治人多訟其短遂徙城門尉復列堪猛過上爲之切齒制詔白其罪不忍下丰吏丰初在朝時數道堪猛美失職乃自取不內省諸已反惑怨其他轉譽以爲毀不欲加以刑上憐之老矣庶人終於家反覆丰可恥

新津退思堂

三江古劇邑入籍生齒夥詞源百端起區處不可惰子醇爲之宰幽隱照必破斷事精且密有若麥歷磨尙懼忽一失退卽此堂坐戾者思攺易無使下罹禍如此凡二載不識有纎過賢哉令之師敢以此爲賀

墨君堂晚晴憑欄

墨君堂中看新霽十里平林鋪淨綠靑煙一去抹逺岸白鳥雙來立喬木戴勝入園蠶已老栗畱過隴麥將熟坐待月破東嶺雲自取簾鉤更髙軸

山捨早起探晴

山鳥囀晴日獨行風滿林澗花薫野袂巖水濺幽襟側石驚新滑垂蘿愛近深蕭然此淸興不似戴華簪

東谷獨往

久不到東谷晚晴欣細履陰陰夾路木濺濺落溪水幽涎界屛粉亂喙刻窻紙兀坐忘所歸煙雲逼人起

西崦道友

西崦入深窅幽茅藏隱仙虛窻畵雲篆淨幾校靈編絕巘聳玉幹危巖瀉珠涎相畱飰靑防人世凢幾年

送李野夫兼簡公擇學士同年

吾友野夫官滿歸峽中風物正春時莫因道路起長嘆且對江山吟好詩異日滑臺君若到寄言別乘我相思聲名已重更論底但引冰堂金屈巵

任居雲棲枝閣

峩峩仙鸞山杳杳山上閣道傍問耕者居云之所作居云倜儻士韁鎖不可縛讀書三十年議論寫不涸縱橫入眾藝深曉不止略自笑與世疏回首念巖壑安排事幽隱終老期此托結茅層巒巓退比籬下雀棲枝榜其號意豈羨鵬鶚時玆入岑絕寄憤滿寥廓江風拂危欄澗月滿疏箔獨橫古澑琴【居云琴名】逺意追淡泊蕭蕭履霜操隱隱天外落【履霜居云之所好彈者】飄揚雜仙籟泛響度林薄其誰共髙興維此猿與鶴願言解塵纓一赴方外約朱康叔郎中棄官求母於金州因防華淸宮作此詩送之

蟠桃實在枝蟠桃花已飛相隔五十春一旦還相依康叔視金解去如糞土徒步入嶤闗金州取其母古人亦有此比之康叔難幾時有古人能如公棄官玉蓮仙宇中相防談此事使我發驚嘆達曉不能寐借問侍安輿輦下何時過我欲率諸君扶服詣門賀

蓬溪蘓令均利泉

潛流蔽荒壤嘉惠鬰所施邑人念逺汲視此無以爲蘇君作之令大利收前遺一日防眾防玆焉發淸漪旣已就新甃瓶缶何累累盡言彼污濁豈爾同甘滋比戶獲美飲頌君皆一辭何以紀君徳是泉無涸時

寃婦行

婉婉西鄰女韶顏艷朝霞淑性自天與少小傳令嘉孝愛親黨重巧慧閭裏誇其母最嬌憐看若眼下花自從掙冠笄未始離窻紗讀書佩箴戒舉止無纎瑕求媒不自審得壻非良家如以瓊樹枝使之並蒹葭憶初行嫁時遺贈矜豪華明珠蹙袿裾雜寶裝簮珈余貲詎可數但較輦以車其姑本寒種貪壑常谽谺得婦不問好求索惟無涯侍奉四五年叫物愈餓鵶百欲一不應用毒同虺虵豈惟被詬辱抑亦遭笞撾馳使執賤役課責日夜加手指盡禿瘃鬢髮仍髟髿一旦不任事病骨枯若槎委頓臥在牀尙爾磨怒牙旣死亦不顧但恣攫且挐聞之道路人涕泗而咨嗟養女擇所適此事寧輕耶家法要相委在邇不在遐娉禮貴得中尙約不尙奢尊嫜若慈仁至死甘薴麻請看西鄰女一失幹裏差

林居

宿發未暇梳林居且辰詣鮮暉散淸滴濕濕滿衣袂仄行蓋前礙傾視因逺翳野意浩盈懷曾忘傲公退

墨君堂

嗜竹種復畫渾如王掾居髙堂倚空巖素壁交扶疏山影覆秋靜月色澄夜虛蕭爽只自適誰能愛吾廬

鑑崖【山居有靑崖平滑如鑑】

層崖瑩靑瑤冷滑不可捫秋光發淨照林影揺晴暾飛瀑滌吟肺垂蘿淸飲魂惟憂漬愁霖碎蘚來相痕

宿超果山寺

荒途渉沮洳危嶺升坡陁愛此淸淨居不倦來往多山僧見余喜顚倒披幹陀引我坐前軒山果丹碧羅食巳步野徑新柔踏晴莎就石枕古稜依松執長柯是夕乃宿此東山吐圓波夜久不能寐禽虫伴幽哦達旦鳴落葉固非俗士歌巖猿與谿鳥應笑頻經過

富樂山海師

上人者何人富樂之禪客成都昔嘗見時巳坐法席別來二十年嗟此出處隔昨過芙蓉溪捨檝得攜策盤盤轉危磴上叩金仙宅林間識孤標梵眼老愈碧引我翠壁下煮茗拂蘚石問之第二月雄辯發古譯無由從之遊不得蒙久益翻然入塵闠俛首愧名迹

彭州南樓

百尺壓城端飛檐欲上摶湖光搖埤堄山影轉闌干秀野含春煦喬林擁暮寒回頭大防雪千仞玉防岏

大慈交師演古軒

萬法一軒中周回百座容曲燃薝卜久橫揭貝多重信士供晨鉢門人集午鐘何時聽雄辧幾柄換庭松

新晴後溪樹陰灑然覽景成韻

雨後溪水急晴光鬰如浮髙林放繁陰黮黮幢蓋稠麥熟桑椹好撩亂黃栗畱咿咿動新蜩局局啼乳鳩晚策貪靜境緩帶成獨遊照影俯回淵濯足臨漫流願言懷世慮逐此瀟灑休定知今夕夢不作塵土憂

黃秀才北郊書堂

吾邑固僻陋巉巉合羣山苟無賢者居孰能營幽閒黃子治北郊勝絕收其間長溪斷谷口囂嘩隔塵闤始至甚夷曠漸往頗險艱洞穴煙雲昏澗壑松桂環幽芳自芬馥野哢常綿蠻繚磴掛絕壁孤彴飛遙灣气象奪天奧景物搜鬼慳築室貯羣籍軒窻靣孱顏朱黃列几案坐把古穴刪自取天爵髙下視五兩綸處心固已定詎卹時輩訕伊余素無似謬入文墨班前得省親歸屢此容追攀時亦竊講議始蹈賢聖關譬之拉虎豹所得才一斑自愧鄙朴姿得渉道誼寰余亦有東谷對此何格頑毎來輙盡日須步明月還

讀楊山人詩

秋髙羣山空眾籟吐天竅霜飇擊林野巖壑起哀嘂蕭蕭寒月下合若萬鬼嘯疑是太古魂防防此中弔山人住中巘側耳得淸峭譜之入文字滿捲冷雪照其聲太淒楚勁澁皆古調俗尙正滛靡惑者自誇耀山人持之歸無乃取眾譙防有知此音相逢當一笑

巳師竹杖

巳師杖奇竹坐亦不去手循摩瑩且膩瘦骨何蚴蟉叢枝抱奇節兩兩相對走尋常出孤梢上下分左右如何此獨異天產固非偶師初得之誰此實世未有不爲師所用亦共眾植朽願師勿棄置珍之比靈壽

晚至村家

髙原磽確石徑微籬巷明滅餘殘暉舊裾飄風采桑去白袷捲水秧稻歸深葭繞澗牛散臥積麥滿塲雞亂飛前谿後谷暝煙起稚子各出關柴扉

雨喜客過

積雨無所詣十日不出屋故人念端居牢落如槁木髙軒過窮巷下馬想慰沃載酒酡揚顏裹飯飽桑腹日暮從者散還尋舊書讀

墅居

不復入城市亂山圍一村雲霞供幾席水石佐琴樽病久筋力緩眠多頭目昏無人來谷口苔蘚上松門

東窻

叢楡落碎鈿蔓柳撲輕綿麗畹暗紅霧曲堤橫翠煙嘉樹正陰合好禽新語圓東窻日已滿猶記隱囊眠

大雨

驚云駕長風大雨灑九有崩騰百川倒豪怒一雷走茫茫艸木亂隱隱巖谷吼髙閣晝眠人覺來但支肘

芹嘆

淸霜入寒溪水迹落一尺飛沙上芹葉脆捲如燎炙孤根抱生意春澤守遺瀝願奉野人薦充君盤中實

憂居

憂居向山林虫鳥日爲伍形骸乍摧剝骨肉慣辛苦蔬盤羞客至病榻厭人語地僻誰往還閒門閉深雨

任氏鳴璫橋

淸谿潄碧崖衮衮寒聲落子川愛溪聲架橋橫絕壑山風撼松月倚檻聽噴薄遂號曰鳴璫古人無此作

過友人谿居

籬巷接菇蒲間扉掩自娛水虫行挿岸林鳥過提壺白浪揺秋艇靑煙蓋晚廚主人誇野飯爲我煮新蘆

江上主人

客路逢江國人家占畫圖靑林隨逺岸白水滿平湖魚小猶論尺鷗輕欲問銖何時遂休去來此伴潛夫

詠月

見說樓臺滿玉波中間惟只鎖孀娥可憐八萬二千戶每到缺時爭柰何

五十

生平曾不事悠悠倐忽年華五十秋宦意文情俱淡泊可憐渾似李防州

攬照

恥將衰晚競靑春彊把圓波拂曉塵自笑年來須鬢白王昭不解作官人

梁景和

隋氏廷中列百官幾人風節動朝端越公事勢炎如火獨有梁毗防忍寒

何桂林

十萬餘工造羽儀夾堤浮浪去參差堂堂送入江都去渾忘當年攬頸時

傲吏

管馬心何在排車意自閒問時將手板拄頰對西山

閬州東園十詠

錦屏閣

茂林斑若錦秀巘矗如屏底處供登覽闌干在杳

淸風臺

無時來見襲有地更臨髙坐客淸談起紛紛落麈毛

四照亭

畫箔褰何礙珍叢發已圓願公皆徧賞莫爲一隅偏

柳橋

挼風誇晚態垂雨怯春寒爲問題芳意同誰倚畫欄

曲池

水似珠璫入池如玉磬開臨流惟自適魚鳥莫相猜

明月臺

微稜生海角圓魄到天心共上惟佳客無容照俗襟

三角亭

合棟交生角回欄互引牙由來因地勢不是故尖斜

花塢

繚繞穿紅萼斕斑踏紫苔誰將錦步障端爲使君開

藥欄

玉筍齊抽日金釭競列時自然俱可愛莫放畫簾垂

郎中庵

巳築環爲堵仍裁月作牀公來時隱幾身世在羲皇

丹淵集卷五

欽定四庫全書

丹淵集卷六

宋文同撰詩四十首

和仲蒙石龍渦

羣岡壓涇湄於此聚眾首其間石屋露逺視若呀口林端躡縆上卻入勢愈斗圍空豎古壁闊可百人受洪鐘誰倒仰巨甕忽側剖層巖寒泉飛絕巘怪樹走陰風喜復怒野霧吞且嘔晴嵐逼衣襟欲住不得久嘗聞耕者說自昔藏蚴蟉當年救旱事有記刻不朽近歲靈恐歇百禱無一偶至今閭里人不復來奠酒

和仲蒙山城

大歷年忠武居豳捍逆氐平民營板堵斷賊閇遠蹊連櫓橫朱鳥飛墻切紫霓縈紆圍絕巘靡迆附深谿外濬池隍險旁聯堡障低轒輼防藺石埤堄礙云梯樹杪鳴巡鐸崖端響守鼙石頭何培塿龍首太醯雞歲久蒼苔上時平白艸齊全秦襟帶地惟此壯山西

和子山春日雨中書事見寄【二首】

菀菀防防雨气沈一春長是詠春陰鷰歸畫棟簾櫳靜鸎下雕欄院宇深鬭艸玉釵應復約看花金勒悞重尋謝郎風調將誰柰獨倚書牀擁鼻吟

其二

靑春已破六十日正好共攜歌管遊鶯花有意欲惱亂風雨何事相淹畱南園防棚映綠樹西湖畫舫臨淸流幾時云陰得斂霽願把一罇相獻酬

馬子山爲余與賀順之書記李仲蒙察推同年同幕作題名記復有詩督程適之書石餘因和兼謝

太常舊得同科第幕府今還次姓名作記馬周文已贍書丹程邈尢精定知二美能傳久從此三家覺轉榮每對雄詞觀健筆自慙孤迹附羣英

官舍春日書懷【二首】

自趍戎幙佐鞬櫜四見新陰發舊柯學飲不成歡意少好吟無倦苦心多舞傷池柳風圖甚泣破庭蘭雨柰何敢對靑春嘆畱滯且須開口更狂歌

其二

琵琶泉水碧溶溶又見春歸玉柱峯歡緒已闌羞老大交期將近懶遊從杏開暖蕚融紅防柳放晴花拆白茸賦得上林佳景盡不知誰爲薦臨卭

登邠州城樓

試此望搖落秋襟成惘然客懷傷薄莫節物感窮邊斷燒侵髙壘微陽入晚川年來舊山意常與鴈翩翩

秋盡日陪諸友登白佛閣

危剎隱髙阜孤軒橫碧虛登臨賞秋杪笑傲樂公餘野外景入畫坐中歡可書重城已嚴鑰歸馬尙踟躕

極寒

燈火宜冬杪圖書稱夜長簾鉤掛新月窻紙漏飛霜酒醴慙孤宦皮毛逐異鄕誰知舊山下梅艶滿東墻

謝惠橘

緗葉隱朱實累累楚江澨寒香摘淸露奔走寄迢遞琳腴滿金殻咀嚼想佳惠君未致此時風已吹削肺

登山城書事

節物感覉旅連空生塞陰亂鴻寒渚逺羣雀晚叢深霜重涇灘出煙髙隴樹沈歳華徒自老幽憤滿登臨

送夏殿直【時壻於李璋太尉】

霜樹東門曉淸寒滿客衣一樽從此別百兩幾時歸漆水魚初薦梁園雪正飛髙堂今逺郡須念報春暉

送錢規判官歸蜀覲親遂之嶽陽

嚴風吹玉柱有客動歸裝古道轉危阪全家行曉霜休嗟遊薄宦且喜拜髙堂防合知何所春江泛楚艎

和梨花

素質靜相依淸香暖更飛笑從風外歇啼向雨中歸江令歌瓊樹甄妃夢玉衣畫堂明月地常此惜芳菲

山櫻

巖壁自叢叢年華寂寞中偶因移曉雨似欲占春風嫩葉藏輕綠繁葩露淺紅孤根知幸否從此對雕櫳

秋子

裊裊復翻翻封條壓樹繁羣芳非姊妹亂實見兒孫防日臨虛檻披風拂短垣主人無柰爾常爲醉幽軒

桃花

種近短墻邊開臨小檻前倚風無限意笑日有餘妍枝輭圍深密苞穠墮碎圓祗應芳樹下時見武陵仙

杏花

仙杏一畨新妖嬈洗露晨待妝憂粉重欲防要酥勻月淡斜分影池淸倒寫眞君須憐舊物曾伴曲江春

秋日寄呂永壽微中

落日照容谷寥然官署秋開簾臨絕巘憑幾對寒流古意深中得詩情靜外遊三年多少景滿篋是防搜

吟春

春工運潛巧是處有行迹庭梢發新穎巖澑融暖脈晴湖影撥刺曉樹音格磔須知玉峯下日有尋芳客

琵琶泉

險道入幽邃深溪轉岑寂蒼煙鬰孤巖秀石圍斷壁古蘚甃碧潤寒泉灑淸滴誰能厭塵襟玆可供洗滌

和子山種花【五首】

風流從事季長家繞徧官居種盡花應爲淸才無比敵擬將文彩競春華

其二

碾薄搓圓粉色勻一枝寒艶惱靑春曉來帶雨西廂下恰似蓬萊見太眞

其三

曾宴瓊林爛漫紅寶津樹下看春風今朝忽向君家見猶憶當年醉眼中

其四

幾樹山櫻曲檻前花開如火葉如煙待將短句誇形似已被休文道欲燃

其五

新自涇州趂雨移便開繁蕚擁芳枝紅霞照地淸香起似到都觀裏時

和張屯田雪中朝拜天慶觀【二首】

簌簌遙空墮碎瓊一街寒色曉風淸題輿想入簫臺下似駕颷輪向玉京

其二

寶幢珠節共玲瓏九虎嚴關有路通遙望玉宸端象簡宛然身在廣寒宮

送酒與呂令答所示詩【二首】

君無彭澤五十畆我有謫仙三百杯聞道山中足春意滿壺聊爲撥新醅

其二

見說西溪裏羣花艷正繁不知紅影下誰共醉芳罇

初雪

一色陰雲蔽曉空粉英瓊屑亂茸茸不知遊騎將何處巳失南城玉柱峯

對雪獨酌

云陰低重玉花繁獨擁貂裘對一樽不語佳賔是何物古書名畫滿西軒

槐莊渡口

雲煙飄泊樹微茫一岸人家帶夕陽欲上髙原便回首可憐風物似吾鄕

約春

去歳相違恨巳賒今年相遇喜無涯紅情綠意知多少盡入涇川萬樹花

和子山陪使君遊西湖三絕正月晦日

栁色繞堤金粉明湖光浮岸玉煙輕風柔日薄恰新霽正好訪春來此行

其二

遊騎翩翩從使君娛賔亭上宴西矄座中不用頻辭酒明日靑春已一分

其三

滿眼垂楊照綠波就中春意此先多不將歌管酬佳景擬柰翠漪堂上何

探春

豳郊寒重勒春遲消息如今尙未知只是垂楊防先得每朝來覓向東枝

春寒

東風何事力猶微澟澟邊寒犯客衣舊雪未消新雪下南園春色幾時歸

丹淵集卷六

欽定四庫全書

丹淵集卷七

宋文同撰詩四十首

新秋讀書

髙風發逺籟轉響爲淸商隆曦減炎威未晚先自涼庭前碧桐樹昨日聞早霜朝來逐葉上已暈一拂黃壯歲覺時節防若翻電光自顧勿嗟惋徒然攪中腸官居幸少事署案日幾行公退淸且閒垂簾坐虛堂解帶輙傲兀左右羅縑緗所務惟討論一燈從夜長

貧士行

側身入窮閻局影守環堵日髙齒未嚼風勁骭猶露胡爲迫凍餓此道吾所素出每駕雞棲歸仍伏龍具原生本非病董子蓋不遇誰將斗升水活此轍中鮒不見裹糧人欲死者亦屢徒自諷詩書區區立名譽

馮氏道中早行

畏暑事晨役髙原動徵覊遙遙歷廣博浩浩長風吹疏星才出沒河漢西南垂林端啟明上飛光發丹曦熒熒灑晴露百物含華滋爽气入肝膈宿濁無一絲寒泉潄淸甘洗滌俗慮遺還憂火輪怒萬里燒云逵

宿李同年防碧亭【時自長安慮囚屬疾】

抱病出煩闠投此靑林間髙軒得淸涼坐致精爽還主人止之宿借與終南山中宵皓月起繞枕皆孱顏望久气自淸心胸無結頑平明又西走勝軌不可攀

李生畫鶴

昻昻靑田姿杳杳在輕素一身萬里意雙目九霄顧釤釤羽翮利竦竦骨節露君初本誰學我恐必神悟得於想象外看在絕筆處稷筌如復生相與較獨步

豳州

昔年戎馬盡南豳今日風光已太文雅吹夜喧金府月靚妝春艷玉峯雲泉亭柳色濃將滴水寨荷香逺更薰邏不驚烽燧息髙原閒獵舊將軍

寄友人

惟秦抵於蜀間可歷萬遙懷向英義潛想一夕馳乏人探道奧求合常苦奇【音覉】見謂可招納欲與相塤篪夫何屢乖絕出處各一涯秋風動孤況回首勞所思

和仲蒙夜坐

宿鳥驚飛斷鴈號獨憑幽幾靜塵勞風鳴北戶霜威重云壓南山雪意髙少睡始知茶效力大寒須遣酒爭豪硯冰巳合燈花老猶對羣書擁敝袍

明教院【在涇北賀貴谷】

野逕欹危入谷斜曲崗回嶺共交加經年不到爲隔水此日獨遊因看花兩岸煙雲閒景物一軒泉石靜生涯自憐冠佩嬰身者直入樊籠老歲華

和仲蒙夏日卽事

簿領初休几案淸西軒移枕臥前楹香從菡萏紅苞發粉入篔簹翠節生不分【去聲】便衰聞蟻鬭可嗟俱妄見蝸爭日長景靜官曹冷莫厭頻來對一枰

西軒秋日

官舍蕭然似隱居一軒秋色伴恬如深藏宿雨樹木暗髙灑夕陽籬落疏景物靜思臨水石光陰閒覺入圖書此心只有云相信長伴吟魂繞太虛

和張屯田秋晚靈峯東閣閒望

直欄橫絕紫微陰憑久秋光照客襟一道山川寒色逺萬家煙火夕陽深涇灘水落羣鵶集秦嶺雲髙斷雁沈此興浩然須把酒可憐難醉異鄕心

春庭

春院陰陰翠靄低春庭寂寂曉光迷花間蜂去抱黃粉苔上鷰來銜緑泥兩行髙梧初防合一畨新艸恰生齊微禽巳識幽人意飛下欄幹向裏啼

過永壽縣

驅馬上危阪暮鞭搖客愁峯巒驚滿目咫尺擬回頭紅樹擁野店白雲藏縣樓須知此北下地底見豳州【杜老有豳郊入地底之句】

東谷偶成

府事幸稀簡常爲東谷遊舊山玆髣髴佳景每遲畱斷續溪雲起縱橫野水流拂衣知未得聊此慰鄕愁

宜祿昭仁寺後軒

危欄憑絕壑欲柰此時何但有夕陽處就中秋色多與誰同徙倚空自發吟哦便覺成覉旅歸心逐鴈過

過髙塶城

頽壁乍髙低中間已亂蹊長原想鵝鸛大塜記鯨鯢黯澹寒云結蕭疏野艸齊興亡盡遺迹立馬看扶犁

夏日翠漪堂

湖水碧溶溶寒漪四望通魚遊浩渺鳬鶩下虛空爽气吟窻外淸光釣艇中一襟時自快多謝北軒風玉峯園經春不得一過因成詩呈同官約遊

春來少嬉遊俗事日相耗南園只城外累月不一到花香雨後歇樹色風中老惟有嵓下泉猶能滌幽抱

送張兢無悔祕校赴調

無悔富道誼捲藏無所施端笏拜上官十年走堦墀人皆爲嗟惋君獨安且怡又執考書去當衡誰與知

六月十日中伏玉峯園避暑值雨

南園避中伏意適晚忘歸墻外谷雲起檐前山雨飛興餘思秉燭坐久欲添衣爲愛東嵓下泉聲通翠微

咸陽道上晚晴有作

積靄晚盡散南山明夕陽秋容徧丰鎬古恨入隋唐艸木咸搖落風煙自渺茫客亭須下馬把酒慰殊鄕

歲晚登淸素院北閣

云端訪古寺樹杪臨危閣風厲懾艸木霜幹喜雕鶚天時旣淒慘人意亦寂寞回念故山逺心隨日西落

炭泉險道

一澗呀然截亂峯更於何處問途窮髙深出井又入井曲直上弓還下弓絕底乍臨渾偪仄危顚才徹似飛衝我來行縣須經此正在炎炎三伏中

玉峯園避暑

伏日當飲酒南城防羣賢開樽防碧樹移席臨淸泉浩意脫塵土髙懷軼雲煙早歸休信俗須待月娟娟

早起覽物成詠

移枕出幽幌披衣步前楹秋容艸木靜曉气煙雲輕蟬噪宿露滴鴈飛朝霞明塵心幸未動聊此納餘淸

寄馮永州

山水永最善守居聞更優煙雲萬石古風月九巖秋几案少俗事壺觴多雅遊無因陪後乘幽意滿湘流

暑夕待月庭下夜深方歸

晝蠅方少夜蚊多搖脫霜紈柰熱何獨向中庭待明月一身淸露瀉金波

中伏日諸君防玉峯余以病不預作詩寄呈

去年中伏在南園同聽淸泉引綠樽今日諸君又髙防獨嗟移疾臥西軒

興平原上赤熱因寄永壽同年

日午終南翠色燃滿襟飛土下秦川是時獨想君髙尙正在山亭弄野泉

亭口

林下翩翩鴈影斜滿川紅葉映人家巖頭孤寺見橫閣有客獨來登暮霞

淺水原

鶉觚西北地鱗鱗此處當年起戰塵見說如今溝壠下斷鋒殘鏃屬耕民

興平原上

東西車馬走秦川擾擾飛塵混曉煙我亦中間遊宦者尙慚無語賦歸田

西湖荷花

紅苞綠葉共低昻滿眼寒波映碧光應是西風拘管得是人須與一襟香

石龍渦

崄勢圍空斷壁圓四時常見聚雲煙爲霖救旱今何在徒有遺文記昔年【有李懷又記備述禱雨有驗之事】

水葓

紅芳宵露淸翠節曉霜犯雨後曬殘日秋容滿庭檻

黃蜀葵

錦江何日別漆水今朝見淸露染顏色秋鵝一分淺

千葉鼓子花

柔條長百尺秀蕚包千葉不惜作髙架爲君相引接

鄠上懷古

未曉南山去從禽夜不歸凡行多少地十二所更衣

石竹

蜂齧紅蘂爛虫啼碧叢短秋風略地起惟有蒼苔管

丹淵集卷七

欽定四庫全書

丹淵集卷八

宋文同撰詩五十一首

卭州東園晚興

公休時得岸輕紗門外誰知吏隱家闘鴨整羣翻荇葉乳烏無數墮松花攜琴秀野彈流水設席芳洲詠落霞向晚雙親共諸子相將來此樂無涯【秀野芳洲二亭名】

雨過側調

陰車飛空載急雨雨過林塘若新換檉花浮波魚誤食松子落屋烏驚彈白雲掛樹久不起靑煙泊艸殊未散東園傲吏愛髙竹把卷倚風頭髮亂

題象耳山寺

轉谷縈巖路始窮隔林遙望一門通溪山俱在見聞外臺殿盡藏懷抱中像閣罘罳明海日經幢瓔珞撼天風勞生又逐輕舠去珍重髙僧解苦空

題晉原舒太博淸谿閣

危閣飛空羽翼開下蟠波面影徘徊光揺畫板月深淺聲繞曲欄風往來暝色四郊煙莽蒼曉云千嶂雪崔嵬主人好事民無訟日夕登遊對酒杯

縣樓獨酌

向晚無公事身如太古閒縣樓明夕照罇酒對南山放意利名外遊心天地間生來不能飲到此學酡顏

殘秋郊外

蕭蕭風色弄寒威見盡郊原向晚暉昨夜星霜和月落滿林紅葉隔煙飛巳嗟北渚蓮初老更惜東籬菊漸稀休感歲蕐傷節物眼前罇酒重相違

郊外

城市壓塵土髙原聊振衣晚云多淺碧秋樹半深緋江气雜輕靄山光明落暉因成求好景更就野橋歸

靜林詩僧已老

七十吟中老淸風滿舊林倚笻秋岸逺圍衲夜房深未得云空在將成月已沈生平苦如此誰是識師心

髙堂山兜率寺

孤絕不可狀此山余舊聞因官多暇日與客到深雲門外一塵斷座中千里分勞生當自去繚繞下西矄

閒居院上方晚景

繞巖縈谷到禪扄更上危顚最上亭風攪亂鵶盤古木雨催羣鷺下寒汀秋田溝壠如棊局晚岫峯巒若畫屏詩巳就成終夕去逺村燈火一星星

李道士惠琴軒集【二首】

驅役精魂入大幽滿編奇絕盡防搜不教天地略容隱應與鬼神同訪求海藏光芒開寶玉羽林鋒刃立戈矛蕭臺自好擕歸去莫向人間苦暗投

其二

壽寧孫老畫壁下當日偶同君此行是時眾裏略一揖自爾乃得君詩名風馳雨絕十五載此地忽爾相逢迎見投琴軒兩大集寶匣金鑰緘瑤瓊未開試使道所有毛髮寒豎肝膽驚歸來燒燈讀至曉句險字硬才力獰君身長不滿三尺萬象何術獨手擎嗟我气俗音韻淺不敢與君相和【去】鳴聊書短歌報佳惠它日願將朝七瓔

彭山縣居

公館靜寥寥園亭景物饒溪光明短彴樹影防危譙山鳥忽雙下池魚時一跳主人王事簡文酒日逍遙

下金雞山

峽束幾重煙山分數尺天巖猿與溪鳥一似過飛仙

過金雞關

關頭气象古關下風煙淡春深艸木活嵐重坑谷暗禽聲著部奏花色成窠勘歸鞍𨿽若水畱此亦能暫

夜靜獨登小閣有所見因書

危閣橫空蔽野扉夜深來上久忘歸水光防灔和煙動云色防褷夾月飛隔岸葦村聞笛逺背灣松塢見燈微此間自得吟中樂不覺霜華滿盡衣

送黃夢得

去年輕舳過巫山今日羸驂度劍關孤客每嗟隨斷梗慈親常把夢連環蘭陔歲晚𨿽堪采桂窟春深正好攀決取榮科歸舊裏板輿迎侍且承顏

送郭方叔南充簿

六月東山道炎風滿去鞍譙周之舊裏仇覽此初官簿領無煩壅圖書好燕安淸朝名路闊愼勿學長嘆

送張郭二秀才赴舉

二子共賫刀翩翩去意豪負才皆萬選入守定雙髙上道梅薰袖還家艸映袍須知本鴻鵠終不在蓬蒿

謝人寄防頂新茶

蜀土茶稱盛防山味獨珍靈根托髙頂勝地發先春幾樹初驚暖羣籃競摘新蒼條尋暗粒紫蕚落輕鱗的皪香瓊碎防鬖綠蠆勻慢烘防熾炭重碾敵輕塵無錫泉來蜀幹崤盞自秦十分調雪粉一啜咽云津沃睡迷無鬼淸吟健有神冰霜疑入骨羽翼要騰身磊磊眞賢宰堂堂作主人玉川喉吻澁莫惜寄來頻

謝許判官惠茶圖茶詩

成圖畫茶器滿幅冩茶詩防說工全妙深諳句特奇盡將爲逺贈畱與作閒資便覺新來癖渾如陸季疵雨後防山因憶黃世南先生詩以相招

新霜夜落羣梢鳴羣風刮天爲早晴南山向曉盡張列頺嶺斷壑當空橫開軒一見喜無量走上髙閣臨飛甍層欄倚徧不能下狀貌秀活圍雙睛奔騰逺近若波浪愛極擬去中間行此時只恨少佳客相共叫笑誇崢嶸我思黃子者奇士趣向超越無俗情手提詩筆若椽大到處詠物物有名我今此縣頗幽僻復在歳杪天气淸溪中魚蟹易尋覓林下梨栗新收盛子如訪我住旬浹此品可備盤與觥遂馳僕馬去邀子願子爲我聊出城私心不獨徒見子亦願播此山之聲子如不見不爲詠可惜此山虛此生

送楊議卿赴舉

寒日照殘樹新霜結衰艸有客奉髙薦策馬奔逺道聲名近轉大文字素已好壯歲𨿽可恃榮科亦宜早勉自報春暉髙堂親發老

和楊仲軻春難度【三首】

春難度紅梢梢尋縷縷朝披煙暮結雨勸君飲酒莫用訴春難度

其二

春難度歌滿闋酒萬舉喉欲破腸欲腐風光滿天已不暮春難度

其三

春難度池浮花墻擁絮枕書睡樹陰午日長幾何萬尺許春難度

和何靖山人海棠

爲愛香苞照地紅倚欄終日對芳叢夜深忽憶髙枝好把酒更來明月中

訪李奐山人隱居

多暇無所適故來尋隱君搴開壓屋樹觸散擁門云狀貌不妨古言談何太文令人重髙趣歸去每斜曛

冬晚書事

倚杖立亭臯寒威向曉豪雪幹山色老風烈樹聲髙殘日幹鵶舞孤云一鴈號自然成感物不覺首重搔

晚次江上

宛轉下江岸霜風繞人衣翩翩渚鴻墮冉冉林鵶歸前壑已重靄逺峯猶落暉孤舟欲何處劃浪去如飛

十月梅花

十月凍墻隈英英見早梅應從九地底先領一陽來紫膜紛紛脫黃膚迆迆開得風渾自變與雪欲成堆細暈輕檀口濃妝膩粉腮月娥身解冩靑女手能裁冷艷浮冰沼淸香落玉杯只憂融乳酪不惜露瓊瑰避妬情堪重禁寒術可猜有誰憐寂寞盡日獨徘徊共語誠無計將題恥不才東鄰夜夜客莫放笛聲哀

吉祥院

欹危一逕通下馬轉深叢便是塵寰外可憐煙塢中修篁寒滴雨老栢靜吟風日暮庭前樹歸鵶自繞空

書鶴鳴化壁

晚气陰陰別作寒夕陽林下動歸鞍忽然人報後山雪更上上淸宮上防

題鶴鳴化上淸宮

祕宇壓孱顏飛梯上屈盤淸流抱山合喬樹來云寒地古芝英折巖秋石乳幹飇輪遊底處空自立層壇

寄題何靖山人隱居

門外鋪寒水墻頭立好山先生忘勢利髙隱寄中間鳬鶩應同樂煙雲已共閒幾時能少暇攜酒到松關

寄楞嚴大師

錦官城裏寺一室若雲峯水縮秋吟鼎霜低夜講松住齋塵入鉢出定蘚生笻曾聽三摩義居常夢曉鐘

揖山閣

一閣此孤迥蒼蒼欲上摩有時臨縹緲盡日對嵯峨絕底秋陰重危層晚照多無由從隱者空自愧云蘿

杳杳堂

杳杳堂何者余常此養愚放身依曲幾忘慮若枯株莊老題書冊喬松列畫圖客來休見問非爾識於於

安仁道中早行

行馬江頭未曉時好風無限滿輕衣寒蟬噪月成畨起野鴨驚沙作隊飛揭揭酒旗當岸立翩翩魚艇隔灣歸此間物象皆新得須信詩情不可違

竹閣

回廡抱曾閣蕭然深且虛畫欄憑曲曲髙竹愛疏疏塵滓外不到衣襟淸有餘每來聊自適幽意滿琴書

尋春

馬行如疾輪十里去尋春盎盎日光麗鮮鮮云色新樓臺出花木道路夾松筠欲買前村酒陶然作醉人

太博孫公遊火井因寄

七盤云道與云浮下見髙林壓縣樓覽景莫能陪後乘臨風空自憶前遊已聞去日謀詩席更羨歸時就釣舟好句定知酬不得盡將奇詭入防搜

墅居

林下覽淸曠此懷殊不覊散行輕幘便獨酌小甌宜自可追三樂何須作五噫世情歌笑外紛擾竟何爲

面川亭

幽亭最孤絕直入亂叢間近晚獨來此有誰相與閒捲簾通大野臨檻數前山便欲教攜酒陶然踏月還

南亭

晚衙初散吏人歸獨立南亭著道衣淺酒小詩聊自樂此心渾欲外輕肥

北郭

繞樹垂蘿防曲堤暖煙深處亂禽啼何人來此共攜酒可惜拒霜花一谿

讀史

不得滎陽遂失秦始知成敗盡由人可憐一擲贏天下只使黃金四萬斤

夜學

已叨名第𨿽堪放未到根原豈敢休文字一牀燈一盞只應前世是深讐

畫眉禽

盡日閒牕生好風一聲初聽下髙籠公庭事簡人皆散如在千巖萬壑中

鸎

濃染羽毛深畫眉曉來風日正晴時只應自道新聲好啼徧後園花萬枝

佛頭【地名也此中山水絕佳】

公暇常來此處遊碧波蒼巘解相畱翩然又向城中去回顧溪山只自羞

丹淵集卷八

欽定四庫全書

丹淵集卷九

宋文同撰詩三十五首

和子平弔猿

去年汶山花平僧求得匡猿逺相寄來時野性已馴熟趫防輕便殊可憙呼來遣去防人語一成巳絕歸山意置之眼前防不足解去絳索令自恣月明木杪倚風嘯天暖花陰向陽睡兒童圍繞賔客惜倒掛橫跳衒嬉戲豢夫每日費提舉未始時節虧飲飼前時忽來報之病抱立堦前自臨視與之柿栗不肯顧局腳埋頭交兩臂毛焦色暗肉攣縮斗覺精神變憔悴尋常忽然遇小疾不過蜘蛛噉三四咽喉才下卽無恙何此不效況頻餌今朝霜風冷入骨早遣之問云已斃人情不免爲傷怛退自悔恨中且愧重巒復岫本其樂大薄長林違爾志苦將韁鎖彊維縶不究天年良有自遣人包裹瘞深僻不使筋骸屬螻蟻西鄰子平最好事聞之搏髀嘆無已再三慘怛來訪問歸作長篇逾百字其詞讀之甚淒愴亦謂一郁嘆其死復推物理重相慰聚有散無皆偶爾把之庭下讀復讀仰望髙株一歔欷

和子平悼馬

生來未嘗畜良馬近得此駒誠可嘉骨節權奇毛肉好此種無乃眞渥窪健蹄駸駸穏而疾歷目一過如飛霞自歸官下少出入惟是芻粟意轉加前時相期好天色往返百里馳平沙誰謂兵奴踠其足鍼烙熨裏成瘢痂立多气毒憤入肺雙膁攢縮兩鼻呀庸工謬藥久不效倒死櫪下鬃髟髿敝帷一區瘞以贈惜爾命薄如萎花子平平時最愛爾對客滿坐常洪誇今朝見爾忽斃踣重以好詩形嘆嗟嗟余逐貧官職小此馬豈合居余家從今但只跨欵段壊轡破鞍仍短撾

冷缾

海南有陶器質狀矮而云初日炙就鍜鑠不以火水壺醜突兀酒甒肥磥砢山罍頸微腫石鼎足巳跛圓如鴟夷形大比康瓠顆華元腹且皤王莽口何哆蕃胡入中國萬里隨大舸攜之五羊市巾匱費包裹侏防講其效防辯若炙輠課以沸泉沃冰雪變立可炙敲療中渴其用豈麼麼君凡幾錢得不惜持遺我曾將對佳客屢試輙亦果勿云逺且陋幸可置之左

中秋夜試院寄子平

憶初我來時夜色如墨障心常念明月幾日西南上松梢倚樓角一玦偃相向漸見輪中物依稀吐形狀今宵東嶺外灔灔金波漲人間重此夕一歲號佳賞而我督秋試鏁宿密如藏細務紛滿前約束甚鞿鞅無由奉朋侶徹曉坐淸曠之人富才華筆力趫且壯誰陪把罇酒露下與酬唱南墻咫尺地使我起遐想人生此良防可惜巳虛放獨立中夜歸俛首入書幌

贈城南觀音院庵主廣師

簿領日嬰薄紛然汩幽襟駕言出城南聊欲淸此心平岡見淨剎石逕郁以深中有苦空人峭健奇骨森十年一庵下形迹了莫尋兀如擁敗褐口吐眾妙音時下寂照堂聲絕響亦沈黙矣蓋自得其誰知少林

送韓震都官監渭州酒韓近悼亡

士師每失官未始有憂慍園吏旣防婦何嘗復嗟憤二子道義勝一與天理順之人乃其徒心迹兩相近區區赴窮塞而使賣官醖胸中浩然者俗口不得問好軍此開府遇士以恩信若訪禦戎策請爲講三陣【時仲儀帥渭】

成都楊氏江亭

汀洲煙雨捲輕霏遙望軒窓隱翠圍萬嶺西來供曉色一江南下載晴暉鳬鷗慣入闌干宿魚蟹長隨舴艋歸我亦舊多滄海思幾時如此得苔磯

漢州王氏林亭

短彴疎籬入野扄竹煙松露滿襟淸奔湍激險飛寒響弱蔓穿深掛晚英惜去更觀曾畫壁記來重注舊題名門前便是紅塵道誰肯同過洗俗纓

春雪呈知府龍圖

朧朧玉魄沈霄彩簌簌瑤花破曉陰和气所蒸緣異政丰年之兆慰羣心畫樓捲白歡聲洽遊騎障泥樂意深太守安閒民訟息錦城無限好園林

同蘇祕丞子平登延暉故亭

城端有亭余故基吏曰舊榜題延暉行穿蒙籠倚孤陴霜風飄蕭吹我衣髙林滿郊目四圍雲起日落晴煙飛感今念往聊久之埤堄昏黒羣鵶歸

金桃

雨染煙蒸萬實垂丹硃爲骨菊爲衣客疑麗水新淘得人向瑤池舊帶歸只恐壓枝星欲落最憐和菜露初晞銀玉李君休並此品仙家亦自稀

房公湖

一頃淸波四面平宛然唐相舊經營髙秋林木形容老落日樓臺防繪明有景可尋蘭櫂逺無幽不入竹橋橫二年所得官居樂肯厭頻來緩帶行

錦雞

髙原濯濯防春暉金碧冠纓防繪衣石澑防煙晴自照巖枝橫月夜相依有時勃窣盤跚舞忽地鉤輈格磔飛寄語人間用繒繳瑤臺鸞鳯好同歸

竹防

秀幹扶疎防檻新瑯玕一東淨無塵重苞吐實黃金穗密葉圍條碧玉輪淩犯雪霜持勁節遮藏煙雨長輕筠此名未入華林記誰念西南寂寞春

無爲山寺

一絙危磴繞崢嶸上徹幽深入化城煙外川原誰繡畫雲中樓閣自陰晴老僧髙論都無著古佛眞身宛若生聞道軍持新咒水願傾涓滴灑塵纓

劍州東園

羣峯髙擁碧嶙峋亭宇淸華气象新兩岸煙雲先向日一林花木暗藏春溪明夜閣軒窓月風斷晴橋井邑塵好酒滿樽詩滿軸主人曾不倦行人

運判南園瞻民閣

靑都髙與紫霄通獨此危欄望不窮萬嶺過云秋色裏一峯擎雪夕陽中櫩楹曉落天蒼月牎戶晴吹石闕風民吏安閒財賦足管弦時復在層空

讀淵明集

吏人已散門闌靜公事才休耳目淸牕下好風無俗客案頭遺集有先生文章簡要惟華衮滋味醇醲是太羮也待將身學歸去聖時爭柰正升平

張次公太博歸閬中

制詔頻來試玉京淸途猶自滯豪英策髙三道竟何用恩拜二親方爾榮嵇阮襟懷終曠達儀秦才術本縱橫閬中勝事知無限且向城南爛漫行

寄成都監庫石屯田逺叔

一年同住夾城中小圃髙齋幸見容吟盡物題春唱和講窮人事夜過從尋芳待去門前約訪古邀回道上逢別後西樓不堪倚滿川林木暮云重

宿隆平精舍

萬木羅靑蓋雙峯敞翠屏風埃愁客路鐘皷喜禪扄下馬穿蒙密隨僧入杳冥俗襟如見濯試爲防銅缾

弭蓋亭

弭蓋長亭下軒窓慰客心田塍交逺日水堋防淸襟北道云千里西山雪萬尋塵衣無柰拂去騎復駸駸

什邡道中

驅馬下遙川殘陽促晚鞭髙林夾廣道亂水入平田村落晴如畫桑林晝起煙飛鴻正南下歸意滿云邊

夜思寄蘇子平祕丞

亂竹敲風逺髙松過雨涼檢書防落燼下幕恐遺香好月娟娟上輕雲冉冉長端令阻佳客不得共淸觴

西湖

丞相淹回地光容滿落暉池塘存舊夢城郭嘆前非煙靄陰晴出鳬鷗逺近歸松風殊有意猶欲下金徽

猿

岷嶺髙無敵來從第幾層攀緣殊不倦趫防爾誠能晚嘯思危石晴懸憶古藤王孫非汝類只可以文憎

幽沼

促促開幽沼涓涓引細渠無由安島嶼才可活魚秀荇新宜食圓荷淨好書時來坐髙柳濯足防扶疎

步月

掩卷下中庭月色浩如水秋气涼滿襟松陰密鋪地百虫催夜去一鴈領寒起靜念忘世紛誰回此佳味

中秋對月懷寄鳯凰山鄧道人

有客千巖萬壑中緑毛丹臉紫方瞳不知今夜西樓月幾處飛仙下碧空

秋日晚晴呈同院

秋風淅淅吹碧虛白雲鱗鱗如臥魚共君今夜賞明月興來誰欲騎蟾蜍

戲呈鳯凰長老用師

七十頭陁防語言舌根流利口闌羅浮居士最難柰穏把無弦琴與彈

郡學鏁宿

長栢髙柟防廣庭夜涼人靜夢魂淸不知山月幾時落每到曉鐘聞雨聲

子平棊負茶墨小章督之

睡憶建茶斟防灔畫思兗墨潑淋漓可憐二物俱無有記得南堂棊勝時

長安李晦叔醉老庵

醉老名庵晦叔爲庵中長是醉淋漓扶頭未得日過午門外萬端俱不知

和邵興宗棊聲

二客與棊酬寒聲滿側楸急因隨興發斷爲見遲休花下鶯翻翼林間鶴轉頭丁丁竹樓下不獨在黃州

丹淵集卷九

欽定四庫全書

丹淵集卷十

宋文同撰詩二十三首

續靑城山四詠

昭慶觀

琳崖盤玉霄彩翠接步武雲霞不可畫泉石固難譜神幢逾百尋帝轍歷萬古靈瀑誰與窮長飛六時雨

天倉山威儀觀

羣峯削瓊瑤老蘚抹古綠應朝大防去簪笏儼相逐珠宮祕仙仗錦笈藏寶籙上帝此爲倉其田堪種玉

飛赴寺

平林露層巘上獨置孤寺羣仙馭飛駕往往赴於此風髙幡影亂日落鐘聲起誰可謂詩豪興來吟萬紙

香積寺

道險轉詰曲山深愈防岏行松耳目淸入竹襟袖寒殿閣紅芙蕖嵓巒碧瑯玕髙僧把金字擁衲對云看

夏秀才江居五題

枕流亭

愛此煙景佳開軒故臨水晴暉照寒浪飛影動牕紙倚檻見魚遊捲簾知鴈起憔悴笑湘累區區詠蘭芷

闘碧亭

雨餘山景鮮風定水光好晴陽破宿霧秀色濃可掃平時一樽酒野客共傾倒朝暮山水間年華不知老

天隱洞

層崖削靑瑤誰昔此鐫鏤潭潭鬭孤洞中可百人受防岏列岫繞洶湧大江潄虞卿方著書入此幾年就

直鉤磯

盡知人鉤曲獨見君鉤直年年此磯上萬掣無一得持竿只自苦吞餌何嘗識試效人所爲君魚不勝食

醉經庵

垂茅緝爲庵有類穹廬形之人伏其中日醉乎羣經世俗安爾知但謂長不醒寄此語二豪渠非彼劉伶

寄題杭州通判胡學士官居詩四首

鳳咮堂太史書言官居在鳳凰山下此山眞如鳳有兩翅翅上各建一塔而鳳觜正落所居池上舊有一堂在山欲落處近葺之謂之鳳咮堂因而求詩【四詩爲子瞻賦今易以胡侯豈黨禍未解故竄易失眞歟】

胡侯外補來錢塘所居之山名鳳凰不知元本發何處虵頸魚尾盤髙岡婆娑欲下大江飲萬里一息頭低昻誰將浮圖壓兩翅直使帖地不得翔前人眼俗不知顧防有賢者來形相憐汝困欲共汝語故近汝咮營斯堂起居飲食不離上外孰有耳聽瑯瑯應云汝徳未衰在旦暮可起鳴朝陽

濺玉齋又言山上艸中多怪石近取得百餘枚於東齋累一山激水其間謂之濺玉齋

石林古木森座隅激水注射成飛渠寒音琤然落環佩爽气颯爾生庭除主人淸標自可敵底處勝槪爲能如想君不欲時暫去其餘滿案堆文書

方庵又言堂後有屋正方謂之方庵同按釋名庵圜屋也

眾人庵盡圓君庵獨云方君𨿽樂其中無乃太異常勸君刓其角使稱著月牀自然制度穩名號亦可詳東西南北不足辧左右前後誰能防願君見聽便如此防蠍四面人恐傷

月嵓齋又言累石爲山上有一峯穿竅如月謂之月嵓齋【詩中子平卽子瞻也】

月爲太陰精石亦月之類月常寄孕於石中事理如此何足異天地始分判日月各一物旣名物乃入形器安有形器不消沒況此日與月曉夜東西走珠流璧轉無暫停豈與天地同長久其爲勞苦世共知惟是月有生死時旣然須常換新者人但不見神所爲日須天上生月必地中產君不見虢州朱陽縣之山谷間才成未就知何限石有不才者往往其卵�靈媼棄置不復惜任人取去爲珍玩佳者畱之待天取藏滿庫樓千萬許彥瞻博物天下稱更無定不以予之說爲寱語予恐世人不知嵩丘嵓洞中中有八萬二千修月戶其人所食盡玉屑昔有王生見之滿襆提斤斧應是當年靈鷲山直自天竺飛落西湖前其上有石姙月月巳滿此人朅來就彼剜剔歸上天所以此石拆疈不復合至今神胞所附之處其痕圓拋擲道傍凢幾歲風刷雨淋塵土穢子平一見初動心輦致東齋自摩洗更選他山相擁列就中獨爾一峯最奇絕每至瑤魄流光下照時玉柱橫欹無少缺子平謂我同所嗜萬里書之特相寄邀我爲詩我豈能窓前累日臨空紙遙想嵓前寶穴通玉蟾從此去無蹤請君爲我細書字於側名爲月母峯

寄貟文饒屯田

英英文饒江漢士何者天教防眸子用心專一性轉明無所不知余兩耳能爲樂府勝張籍暗誦史書過杜顗棄官新自荊渚歸萬里逆風衝峽水峩峩全家載巨艑坐臥吟詩滿千紙自言從此生事足可了芋栗及麻枲數椽舊屋蔽風雨一榻蕭然容隱幾丘明國語浩如雲子夏門人紛若蟻向人問口誇舌在道義文章吾豈巳自知俗事無所觀便落雙睛君亦喜

奉送少訥還靑神

濕云堆空泄滛雨日與三嵎气相軋春陽沈伏不得動萬木屈蘗艸藏茁叢岡復嶺誰敢度旦暮寒雞叫泥滑少訥胡爲犯此苦特念我困來省察延之累日對佳話如侍大饗聽椌楬彥瞻弟兄別巳久使我心胸昏莫刮天將少訥愈我病次第爲取蹊茅拔長編巨軸冩治亂筆墨揮灑何橫猾詞章直如子長健辯論不比仲連黠我慙無琴類師曠鶴誤銜珠投二八酌泉煮蔬共家饌敢用俗禮費烹殺少訥忽爾道其去歸轅在途不可揠此懷作惡定數日憒憒已覺漸磨戞欲畱少訥意無盡更爲逡巡柅西轄

送無演歸成都

曾讀契嵩輔教編浮屠氏有不可忽後於京師識懷璉彼上人者尢奇倔余嘗從容問其友璉復爲余道居訥是三大士才過人所蓄豈肯吾儒屈文章汪洋道義富不止區區事其佛餘思此等更誰似蜀有人焉頗超越成都敏行字無演所謂萬星中一月想嵩璉訥見須避不爾往往被呵咄通禪曉律兩無礙前防定預耆闍崛羣經列史固汗漫獨泛其深仍出沒外之所精者書畫不問不語常若喫計其夏臘殊未幾在大眾中誠突兀余守陵陽至窮陋雨浸一春泥汩汩英磎磽磝磴道崄行客欷歔上崒無演衝冒獨不顧來欵余門手持謁呼之使前見巳喜相貌圓滿藏神骨【退之送澄觀詩有坐睨神骨空澘然之句】淸譚坐久愈飄灑頓遣塵襟落如拂新詩古文覽嘉貺气格俊健淩霜鶻觀其衮衮出論議收斂便可與簮笏試將邀之使從仕笑指此頂安更發日招與語自無厭何乃告去苦倉卒西城曉日照髙嶺倒搭幹陀入深樾師歸常宜見嘉祐此老心中已無物好音相與頻寄惠余在空山正伊郁

閻君見示岷山賦因爲小詩謝之

大岷西南鎭嵓壑天下秀厥初造此者以作神仙囿相如子云沒李杜繼其後欲賦俱未敢於詞怯輕構閻君通方士才力誰可闘驅聫入健筆萬狀無一漏駸駸語趫勁駿馬雜馳驟太華楊已拙天臺孫亦謬示余讀數過驚聳肩縮脰勉爲成短章聊酬君意厚

閻生談黃庭

茫茫誦靈文誰爲抉久瞽不能辧三一豈復更知五方迷得眞指忽悟有奇覩自此日相親赤龍交黒虎

送範堯夫

遝遝走閭巷都人起中宵相擁府門惟恐失此朝盡言來送公車馬城北橋橋邊脂轄亭大尹此相邀歌管盛宴集簮裾合羣僚四座酒旣行相顧魂已銷亭前有楊栁秋風減長條折以持贈公莫猒霜葉凋節物𨿽謂晚比春情更饒逓起勸公飲雙呼金翠翹豈徒要公醉恐公遽乘軺借問何爾爲重公若瓊瑤美質未省變與人存久要旣莫不可畱徵衫遂飄飄鳴騶過升遷羣甿閙如蜩感公來二年免我於無聊今公捨我去何由借諸朝願君富且貴壽命等松喬直似先令公巍巍佐唐堯涕淚逐公行不憚公更遙公誠上下通和如奏笙簫所以得如此人情不相遼嗟同繆與公一時赴弓招於今二十年不見有所超前日荷君相與印垂之腰使歸守山郡藏伏甘寂寥聞公將治行乃心日夜搖恨不能送公俛首類酸痟徒爲送公詩有如艸虫喓彊勉冩之去憂來立危譙

推官惠李庶子鄂州篆字

天下有奇篆陽冰書鄂州異獸呀五口狂咬掉三頭磥砢玻瓈盌詰屈瑚鉤愧無希世寶何以爲子酬

和提刑度支王店雞詩

王店有郵吏養雞殊可笑昻然處髙襟不肯以時嘂官有宿此者西徵待初曉雞竟不一鳴問吏吏巳告云此最荒絕左右悉蓬蓼狐貍占爲宅恣橫不可道前此三四雞一一遭其暴尋聲卽知處盡獲爪牙弔自後始得此其若有人教東方或未明羣丑尙騰趠此雞但鉗結直伺太陽耀𨿽然謂失旦似得保身要官曰此何用不然則宜糶不見不鳴鴈先死蓋自召天下已明白豈假更喧閙徒爾費稻粱曾莫知所報吏云官言是且願勿嘲誚知是本在人此物何足校

送李道士

先生若孤云兩在隆山見淸標瘦彌聳秀骨老愈健髙談吐深詣大句冩精錬忽起憶鵝池嵒飛石泉濺

送韓山人

昌黎山人抱藜杖三度訪我於三隅端然入座更誰顧談辯衮衮如流珠靈丹嘗凝日月鼎至寶自產乾坤鑪要行撇起不可逐安得雙舄爲飛鳬

丹淵集卷十

欽定四庫全書

丹淵集卷十一

宋文同撰詩五十四首

二年陵陽不見中秋月

陵陽亂山中陰雺日夕發晴光尙希見況復求夜月二年逢中秋曽不識皎防煙雲爾何事常此作蓬勃才令薄中明巳遣濃處沒羣邪利幽暗左右覺窸窣淸光若蒙蔽誰爲我磨拂庭下倚髙株露華霑鬢髮

夜聲

秋風動衰艸摵摵響夜月其下有鳴蛩到曉啼不歇乃知揺落時眾籟自感發安得苦吟人不能爲一吷

送棋僧惟照

學成九章開方訣誦得一行乘除詩自然天性曉絕藝可敵國手應吾師牕前橫榻擁鑪處門外大雪壓屋時獨翻舊局辧錯著冷笑古人心許誰

送諭介夫

介夫陵陽奇男子節義素爲人所談身長七尺气萬丈自謂流落誰能甘去將舊學中新格坐取髙第如手探明年西歸有光耀且請爲我來山南

飛泉山寺

東城兀髙峯爽气浮翠微霞光射巖壁中有寒泉飛上方金僊家煌煌啟雙扉欄幹出云表目可了四圍我來久不下幡影移斜暉風吹月中桂天香滿人衣逺渚鳬鴈落前嶺牛羊歸尙此戀幽勝不能手聊揮

山雨

山雨灑春城潗潗聲頗急牕下讀書人橫編揭陰濕髙鳶餓獨叫逺燕寒雙入南園有桃杏盡抱羣梢泣

送牟太素山人

山人髙迹若孤云聊問太虛求所止昨因隨風起西北翩然逺墮三隅裏攬之不住瞥爾去瞬息誰知幾千里東遊必定遇鴻蒙請問無爲最深防

送龎中秀才

曼倩學精知蜥蜴公明術妙識蜘蛛臨卭復有龎成叔萬事先將入卦圖

遣興效樂天

君莫學楊虞卿奉李宗閔宗閔權勢豈能久君莫學劉棲楚附李逢吉逢吉祿位寧長守𨿽然一時身暫好其柰千古名常醜丈夫讀書要知道所信不篤被其誘大張富貴作羅网愚者紛紛以身就左纒右繞不可脫誅竄還當逐其後君不見虞卿須遇李固言君不見棲楚終遭韋處厚一朝摧折靈气盡龍如蛇兮虎如狗勸君聖賢術內好潛心勸君邪佞黨中休入手豈不知潞州處士田佐時喚與美官嫌不受

遣興三首

惻惻抱伊欝試此登嶣嶤陰風吹繁云黯黯蒙泰霄關河無際節物何蕭蕭過鴈安所之驚哀翻泬寥幽懷漭如失隨此羣艸凋嗟予生胡爲迹玷明盛朝服職詎云補赧然綴羣寮感此四序遷一昬復一朝寒霜入兩鬢漸積不肯消良辰乖所遇慨嘆心魂飄賤稟迂且介於時信無庸欲適閡所之此道當何從富貴諒非有僻陋知可容豈不媿上恩耗此釡與鐘昨歸得此州滿眼皆亂峯事物固瑣碎敢玆任頑慵報國秖自明惟神誘其胸

其二

少小事編簡淵源極沿洄不自測其深津涯信悠哉旣長務修省日以徳義培一簣敢中畫期之至崔嵬振纓仕明庭鴛鷺忝遊陪蹇修無嗣者誰可吾與媒吐艶落晚春蔫然抱枯荄因人寔自恥寂寞余敢哀何當淸泠泉襟裾濯氛埃故山有松菊待賦歸去來

其三

連陰不肯解山霧嘗霏霏積潤日已滋厭浥沾人衣輾轉厭早起隔牕問晴暉幸聞太陽出身體輕欲飛

中秋夜坐遣興

素紈不揺風滿襟露气中夜寒相侵予懷浩然杳莫寄伴月直到靑天心

臨闤閣

絕壑迎朱檻髙林拂畫楹捲簾千嶂逺入座一川平蜺防緣云斷霞光射水明不須誇曠望爲語謝宣城

野逕

山圃饒秋色林亭近晚晴禽虫依月令藥艸帶人名排石鋪衣坐看云緩帶行官閒惟此樂與世欲無營

寒蜩

山月滿地流金波寒蜩向秋鳴更多大都時節使如此止爾不得將柰何

辛亥孟秋戊子有虹下天繞飛泉山入東谷飲古井良久去作大雨咄之以詩

長虹落天帔萬丈截羣嶺蟠身下深谷頫首飲古井居人莫之指況復敢引領幡然繞空去雲霧變俄頃乾坤爲之黒噴雨極暴猛崩流匯溝瀾巨漲沒四境民田一漂蕩多稼不可省此物蓋虫類聞亦具頭頸滛沴之所生詩傳載爲眚朝西暮東出輒與日對影夫何此凶孽得使乘時逞髙風掃寥廓一帚昏穢淨煌煌太陽起隙穴被光景羣陰逐海內此物應逺屏

寄何首烏丸與友人

此艸有奇效嘗聞於習之陵陽亦舊產其地尢所宜翠蔓走嵓壁芳叢蔚參差下有根如拳赤白相雄雌斸之髙秋後气味乃不虧斷以苦竹刀蒸曝凡九爲夾羅下香屑石蜜相和治入臼杵萬過盈盤走累累日進豈厭屢初若無所滋漸久覺膚革鮮潤如凝脂旣已須髮換白者無一絲耳目固聰明步履欲走馳十年親友別忽見皆生疑問胡得爾術容貌曾莫衰爲之講靈苖不爲世俗知蓋以多見賤蓬藋同一虧君如聽予服此語不敢欺勿信柳子厚但誇仙靈脾

霜栢亭試墨

山風吹早晴裌服覺微凜煙雲有佳尙竹石得幽稟閒牕覆舊局晚閣試新品幾欲賦郊居奇詞未如沈

閱史感事

世間諸味巳全疎惟愛縑緗似蠧魚名覇者來爲禦史姓闗人去作尙書晉師嘿嘿曾何害楚客昻昻只自如安得漢陰歸抱甕滿園靑甲灌新蔬

富春山人爲予道其所獲石於江中者狀甚怪偉欲予作詩言若可得持歸刻其上當相與傳無窮余夜坐平云閣是時山月淸凜啼虫正苦余因此景物索筆硯爲山人賦之

奇礓防岏倚秋江俗眼過幾多所忽風霜鍜鏈愈堅重怒浪噴激不可沒富春山人好尙古見此便以作吾物鐫鑱牽挽置庭下犀角鯨牙蛟蜃骨精金凝滑露筋膂老玉磥砢開竅窟狂螭奔挐勢天矯猛兕摶生气蓬勃山人誇我謂如此欲我詩之慙拙訥何當走到山人家撫月摩煙觀突兀

平云閣偶作

陵陽郡事全稀少嬾守長贏半日閒晚後須來上髙閣就中無厭是雲山

聞陳山人定命丹成試以詩乞

水火相交養大還已聞神汞滿鑪幹彘肪糓漆尋常得敢服靈丹二萬丸

厭虫

月出松塢明露下蓮塘淸今宵好風色獨繞林下行百虫爾胡爲嘖嘖饒秋聲求靜不能得我詩何由成

新晴山月

髙松漏疎月落影如畫地徘徊愛其下及久不能寐怯風池荷捲病雨山果墜誰伴予苦吟滿林啼絡緯

送堯夫二章

有志深沈定無心出處同廟堂應爲國臺省復還公肖似家聲重端方士論雄上如畱左右風采壯朝中

其二

欲與民爲利先求政所妨紛更初下議旁午遂交章不爾毛安傅其如體自傷西南余在歸爲對明光

秋日田家

淘漉溝源築野塘滿坡煙艸臥牛羊今年且喜輸官辦豆莢繁多粟穗長

二色芙蓉【巳下五首和吳龍圖韻】

蜀國芙蓉名二色重陽前後始盈枝畫調粉筆分妝處繡引紅鍼間刺時落晚自憐窺露沼忍寒誰念倚霜籬主人日有西園客得爾方於勸酒宜

洗竹

斤斧從來到此稀爲撩疎宻繞藩籬已繁不用饒新筍縱礙何妨惜舊枝風外淸音聞曲閣月中寒影下方池想公日在瑯玕逕正是棠陰訟少時【瑯玕逕在西園竹逕名也】

明堂肆赦不得預觀感而成詩

季秋陽館事嚴禋能饗洪惟上至仁遊廟衣冠參帝坐侍祠簮佩儼星辰歡聲被防和於律恊气流天藹若春卽見陪鑾千萬祀豈長如此在遐垠

經史閣

自持金節此爲州小善何嘗不見收更起麗譙連石室盛藏縑帙擬蓬丘師延舊徳皆髙誼士集他邦盡久畱當念河南向儒意莫教誦少時休

有懷致政景仁侍郎

一生名籍占風流爲識莊環可自由幾杖未銷容早退廟堂將近肯中休有人把酒思髙節何處揮毫詠素秋故國岷峩最佳絕幾時歸伴赤松防

吳公惠酒因謝

山城物色正嚴冬梅放長梢露小紅破蕚未深聊敵雪收香不宻任隨風盡教挿滿金釵上休管吹殘玉笛中須至開筵召佳客爲公連夜賞郫筒

登陵陽雲山閣寄上吳尹

雲山髙閣倚危墻晚意無窮在渺茫極望不知云幾許滿空惟見鴈交相與誰把酒邀明月獨自吟詩到夕陽因念平臺有佳興鄒生枚叟奉梁王

和寄白聖均

年來雙鬢已絲絲頭角低摧羽翼垂無命不窮常自笑有謀皆拙敢求知榮途謾說居三館僻郡還甘守一麾賴是山城好風物不能逢子共吟詩

和提刑郎中閱兵之什

曉營金革列周遭大纛長牙擁帳髙虎豹用韜傳妙略龍蛇供陣役羣豪言初撫處如蕭纊恩盡均時若楚醪敢謂施行剪諸盜亡之才比一牛毛

晚坐山亭口占

嶺上生來月似磨嵓前斷去云如削遙聞褐吏叩髙林應是雷公催采藥

送王晦叔

豈無舊徳爲淸望亦有彊親在要流班簿至今才博士郡書猶自許諸侯貧甘逺宦冰盈腹老憶髙堂雪滿頭不恃交期便求去趂歸春圃奉蘭羞

重送

一生自守至如此惟道外皆非所親顧已通塞盡有命是身可忍求因人

又六言

鷰尾歸艎正穏鴨頭春水方深不得同搖楚棹與君齊到山陰

登山亭

登臨平楚外徙倚夕陽間歸鳥亂飛葉暮云凝逺山行知筋力倦愁欲鬢毛斑坐久成搔首疎慵好彊顏文領相仍意慮煩濁聊攜野策獨訪山園因覩霜栢亭殘梅憶公向時有詩酒之惠感物成詩繕冩拜呈知府龍圖諫議吳公

昨日梅開飲公酒今朝梅謝念公詩眼前光景急如水案上簿書棼若絲且試輟忙來此地可憐遺恨滿殘枝西園想已成靑實敢問調羮去幾時

依韻和張推官元夕

山郡上元榮樂事大開金地作遨塲煙雲向曉誰教霽燈燭乘春自有香紫陌熒煌隨步逺防棚佳麗闘眉長遊人莫惜酬髙直買取銀蟾一寸光

小閣戱書

閒揭新刋集時裝舊窨香還如到茂灌無物在牀旁

伐枯株

層崖垂空石壁牢上有大木百丈髙古荔全身裹鐵甲頑姜滿腹鋪金毛空根老蟒露擁腫曲枿怪爭呼嘷一朝壯士揮巨斧無限隨死蓬與蒿

可笑口號【七章】

可笑庭前小兒女栽盆貯水種浮萍不知何處聞人說一夜一根生七莖

其二

可笑陵陽太守家閒無一事只栽花已開漸落並才發長作亭中五色霞

其三

可笑此公何太惑讀書冩字到三更也知學得終無用自肯辛勤比後生

其四

可笑生平事迂濶向人不肯彊云云到頭官職難遷轉一似城南蕭次君

其五

可笑爲官太儌幸養愚藏拙在深山君看處置繁難者日夜經營心不閒

其六

可笑兒孫亦滿眼朝朝庭下立參差謂言飽讀詩書去憔悴如翁亦好爲

其七

可笑山州爲刺史寂寥都不似川城若無書籍兼圖畫便不教人白髮生

近日

近日簿書全簡少吏人惟趂兩衙休歸來便只尋冠屨繞徧林亭山上頭

丹淵集卷十一

欽定四庫全書

丹淵集卷十二

宋文同撰詩五十首

送知府吳龍圖

國初已來治蜀者處置盡自乖崖公當時奏使便宜敇不與天下州府同行之已及八十載姦宄消伏誰之功因循至此漸抏敝有未曉者時相攻鞭笞小罪亦檢察不許略出常科中下民知之頗不懼州縣往往藏羣凶側身斂足未動者實以累朝恩澤隆公之初來蜀人喜慈愛舊熟民情通眾心歡然恥犯法捄藥浮薄歸醇醲盡將約束付僚吏興起學校還文翁二年美化極沾洽遠近循服如偃風上將歸公問誰代當使間作如笙鏞遂求元老得靑社其人廊廟之宗工往年鎭撫有異績大斾再遣來於東公今與之合符去到必奉詔參防龍大資舊徳固無慮剖判自出其心胸所憂厥後嗣之者忠定良法還如空養頑活狡作淵藪不免剪殄煩興戎同之憤懣久塡臆言賤不得通九重願公上殿起居罷第一用此聞宸聰

送通判諭郎中

前年爲郡得陵時不謂其州陋如此蕭條官宇嵓嶺上零落民家坑谷裏西城初入已可厭竊謂豈堪余所止幸逢之彥倅郡事日月漸深殊可喜予之所稟至迂謬君亦恬然尢自委毎來聚議一朝罷各去掩門歸隱幾𨿽然有時亦爲會此事可知誰得已酒肴麄糲妓樂可況復譊譊滿公使惟於試茶並看畫以此過從不知防幕中有客乃佳士愛遣髙談聼亹亹如斯共處五百日索寞情懷未嘗起君今官滿忽先去撩動予愁安可抳英溪長亭一揮手自此吳蜀五千里謂言川江會北固中亦有船多上水願君因出到金山遇此莫忘批紙尾

送通判諭郎中【二首】

晴霞照西城漠漠捲宿霧髙空繚危磴此乃君去路吳蜀向萬里上馬初一步莫言道途遠況已嗟久寓今玆有行色便可到北固長亭聊把手防日更逢遇不敢醉君酒君意實急遽惟是送君心相隨亦東騖

其二

羣居五百日日日如初見一日忽逺別能不成愴戀人生三萬日光景若激箭何苦於其間喜慍費顏面玆緣勝心在胸內毎交戰旣欲多上人計校須自衒於事固無補在已亦非便仕路繁此徒可謂丈夫賤愛君性渾厚殊不與時變相共爲此州敢說皆盡善何嘗分彼此惟務乃職辦所以將二年無有長短辧爲人倘如此所至復何患官滿去還臺豈能忘眷眷陽闗調𨿽苦且盡西城宴問君到京國防月方下汴予亦想是時移守至梁甸佳音幸見及西南足郵傳

山城秋日野望感事書懷詩五章呈吳龍圖

原隰蕭條艸木衰倚風渾類楚人悲便成孤憤終何事且寄遙懷對此時千里暝陰雲杳靄一川寒影鴈參差登臨自不宜覉旅更敢慿髙賸作詩

其二

已是秋陰更夕曛亂山髙下起寒云危樓願見客何處遠笛不知人厭聞身外流年波渺眼前生事葉紛紛此愁萬斛誰量得直爲重拈庾信文

其三

才力𨿽難敵楚騷賦詩常亦在秋多自然野思元無限不爾閒愁可柰何要路故人皆廢忘偏州佳客少經過明時且爲貪榮祿豈學湘累便九歌

其四

嵓谷雨餘生晚煙髙城危閣坐蕭然側身仕路本誰使回首家山空自憐遠信斷來從過鴈苦吟多後敵鳴蟬郡齋有客惟莊叟常與髙譚內外篇

其五

早是蓬山預校讎起居常赴殿東頭鵷鸞擁陛聨簮笏日月開天拜冕旒一出光陰銷逺郡兩形篇什詠淸秋有人更在楊莊上文似相如肯見休

東丘老人

東丘老人眉有毫皮肉光潤牙齒牢自云新年九十九須髮白者無一毛問之吾術本無有咽津納息徒嘈嘈莫將元气佐喜怒自然所得春秋髙吾嘗行之五十載此事至易曾不勞飲之以酒謝使去手足輕利如猿猱嘗聞唐人柳公度八十許歲精力豪其言與人亦如此老人無乃斯人曹

送堅甫同年【五首】

堅甫神太淸不謂久流落別來二十載論議轉深博其中富所有種道以文獲鋪張講治亂破若勁弩彍眾人誚靑衫可笑俗眼薄蘭筋隱瘦骨垂耳受覊絡拳攣喙拄地過者無伯樂去蜀持底歸雄槁滿壞橐朝辭玉壘闗暮上石櫃閣知子者云誰獨我懷抱惡

其二

得數常奇懶下籌肯來荒徼治累囚三年笑別浙江遠萬里吟歸岷嶺秋趙壹囊空常骯髒虞卿書就愈窮愁跖香回臭都休問未有林泉且宦遊

其三

春深行劍棧羨子此時歸照日江浮馬迎風花聚衣下程家累省對景俗題稀若遇西來客書言不可違

其四

春風吹雪滿西窓此夜無人對酒釭若到杭州見蘇子爲言常夢過松江

其五

華亭有珍禽毛丰而骨細他日上隋渠爲我致淸唳

送李道士歸

先生狀貌古瘦健若老鶴秋風唳淸霄寒響滿寥廓一腹冰雪詞勿爲俗人作便可住鵝池幹死守嵓壑

師厚還朝

聞公之名三十年常恨與公不相值豈期今乃出門下毎一見公心自醉詞章豪蕩已難敵辧論注射尢可畏諮詢故事要蔣乂講正大體須賈誼荊山拾玉抵幹鵲虞阪裝鹽壓良驥用人最忌非所宜願莫使公嗟俗吏

牽牛織女

桂陽有仙人姓成名武丁胡爲墮人世人惟識其形一日語其弟吾將返靑防乃曰此七夕上天呼羣靈織女欲渡河暫詣牽牛星諸仙盡還宮天路羅云軿吾亦向祈召當往不得停弟問何時還答云三千齡明日失丁在恍惚迷所經後世凡此節兒女喧家庭縱橫具鍼縷花果排甘馨貪巧但云得欲寐曾莫寧俗尙毎怪妄吾言誰見聽

金鳯花

花有金鳯爲小叢秋色已深方盛發英英秀質實具體文采爛然無少缺纎空翩翩翠影動紅白紛亂如防纈誰云脆弱易飄墮自卵至翼亦數月美人形相欲摹畫巧不得施暫自拙鋪茸剪防轉難似只把長條恣穿結眼前艸木盡零落憐爾開於此時節常開恰如小兒花性命所系不忍折君不見昨夜雨今朝風一隊驚飛返丹穴

亭前髙栢

石田磽磽地力燥誰種雙栢已髙大長材夭矯堪巨棟老頂縈紆若層蓋雪下孔翠寒不起風中笙篁淸可愛莬絲幸好求女蘿莫倚纎柔欲無賴

淩霄附栢

古栢蒼蒼髙入云淩霄萬朶擁其身有如巨君染須髮新娶杜陵佳麗人

謝黃森惠詩並艸書【黃蘭溪】

南防黃夫子生平气凜然吟詩舊有癖冩字近方顚可惜空山老須爲後世傳蘭溪修褉否願續永和年

東齋悶書

讀書已無效何用轉勞苦閒齋幸無事日共古人語古人議論好善惡皆有補舎此欲奚爲惟應睡滿午

寒食感事呈同官

三月八日值寒食陰霾蔽空不肯收北園花木殊未動到處哭雨惟鳴鳩吾曹可憐愛薄宦甘此寂寞來山州酒肴有無更莫問逢遇相與淸談休

惜杏

北園山杏皆髙株新枝放花如防酥早來其間有啼鳥兒女盡識名提壺急教取酒對之飲滿頭亂揷紅糢糊可憐後日再來此定見隨風如錦鋪

讀蔣都官畫像記【蔣爲永康軍判官甲午之亂死於賊】

聞昔妖氛滿巴蜀所臨州縣偃如風其城陷者盡從賊以義死之惟有公節與岷山髙莫敵名隨皁水注無窮蘭臺秉筆今誰氏捨此何由壯史功

題黎公照序訓堂

常愛三峨臨古郡君之別業在其城近營大第當髙處更起新堂立美名滿外江山皆秀絕入中文史自縱橫如何置得烏尢住相與談經過此生

朝陽亭

峩峩乎守居已與前峯對朝陽乃危榭更在守居外煙雲一川滿林麓三山防近檻有胡牀無忘傲公退

觀風閣

危閣覆髙林晚步聊徙倚東南兩峯斷空闊見萬里茫茫落霞外苒苒孤煙裏忽暗識歸云乍明知積水風從半天下月向平地起夜久殊未還峩冠露盈幾

山池

偪側蒼苔地邪白石池數枝紅菡萏防尺碧漣漪魚鱉爭香餌兒童簇釣絲愛來芳防下毎日日西時

憶西湖舊遊

西湖晴碧晚溶溶與客常來坐好風記得有人歌小玉月明猶在畫船中

再送師厚

久使西南此召還鹿頭東去漸雲山莫嫌策馬經燒棧正好題詩到散闗財利文書猶絡繹邊防田地已朱殷奇謀不吐將何用況是歸臨咫尺顏

平云閣觀雨

黑雲漆天雷破地風捲雷射雨傾防噴崖倒壑恣頽蕩咫尺不可辧牛馬雞豚已見逐髙浪禾稻應須沒平野莫言魚鼈走堂廚且看泥沙漫屋瓦

不雨

陵陽官居遇久旱發喘渾如起新病已驚赤日晨可畏更恨炎風午尢盛徒嗟禾黍盡焦落無柰蠅防轉豪橫安得神龍駕九霄大霔滿傾如倒井

久雨

寒鳩劬劬屋上鳴欲使此雨何時晴山中有客抱幽郁日日起望東方明今朝晚霞發光焰喜極再拜當西楹須臾云陰又蒙沒遣我涕淚流沾纓

山園

久無所適新晴步山園西風滿髙林敗葉驚已翻時節急如此世事安可論夜歸燈下吟寒虫伴幽喧

石泉

巖巖聳石壁拆穴中流泉斷崖散激激曲竇藏涓涓蓄潤活古蘚烝虛發晴煙時懷一勺惠使我心泠然

史少訥見許江豚未得以詩戱

霜重水落岸有冰江豚乘寒弄晴日揺波拍浪乍羣起尾厚喙長鬐鬛赤魚人淸曉橫巨舟一舉大网凡數頭想君盤筯已厭足何不略遣來陵州

北園梨花

寒食北園春已深梨花滿枝雪圍徧淸香毎向風外得秀艷應難月中見苦嫌桃李共妖冶多謝松篁相蔥蒨黃鸝紫燕莫過從時有一聲拖白練

華山【二首】

嵓頭漠漠衛卿雲谷口紛紛張楷霧安得鉤梯上石欲看明星洗頭處

其二

石蓮峩峩橫紫霄中防萬丈銀河水安得大箭長八尺欲與天神博於此

黃崖洞

黃崖大洞埋古云入去所履平如席其中玉髓盡可飡只恐歸來變爲石

師魯推官惠甘蔗戱謝

滿節甘滋滲齒寒醍醐誰與釀瑯玕不知佳境何時入試似前人取倒飡

寄呈溫江安寺丞

髙崖古驛荒涼甚過客何嘗住久之獨有門邊君寫處毎來無不讀多時

嘲任昉

幸自文章亦可憐不消一事已爲賢何如卻逐防兒去忍恥更來王亮前

袁術

四代司空倚世勞可嗟不肖事姦豪妄云名字與防合直欲起應當塗髙

偶成

僻陋爲州恥不才偃然空見兩星回祗應歸舉謡言日三府諸君口盡枚

卽事

公禮欲下格具觀人所存須知範孟博豈肯伏陳蕃

薄命女

夭夭東鄰姝艷色如春柔去嫁不得偶羅衣空自羞輕埃掩菱花不分鈆華休回首視庸奴寂寞還捲收子平寄惠希夷陳先生服唐福山藥方因戱作雜言謝之

蜀江之東山色盡如赭有道人云此是丹砂伏其下煙雲光潤若洗濯澗谷玲瓏如刻畫我聞神仙艸藥不在凡土生是中當有靈苖異卉之根莖果然人言所出山芋爲第一西南諸郡有者皆虛名就中唐福眾稱賞肥實甘香天所養有時嵓頭倒埀三尺壯士臂忽然洞口直舉一合仙人掌土人入冬農事閒千篝萬鍤來此山可憐所鬻不甚貴著價卽售曾不慳往年子瞻爲余說言君所部之內此物尢奇絕後復寄書勸我當餌之滿紙親題華嶽先生訣予因購之不惜錢依方服餌將二年其功神聖久乃覺筋牢體溢支節堅自問丹霄防時上早生兩翅教髙颺塵世如帤不可居待看鴻蒙對云將

丹淵集卷十二

欽定四庫全書

丹淵集卷十三

宋文同撰詩四十四首

李太尉【固】

昏雺翳紫極橫霓勢光大妖威集凶冀忍穢實中賴姦鋩日增剡誰汝觸取害驕根愈自固所植利孱昩容容彼羣輔竄伏皆防側視況未敢肯復形嘆慨太尉漢中士气引八極外岌然處大麓天下聳風采自開煮餅禍賊意已莫快移書瀝憤膽語激益睚眥罹寃卒用此數與六九會基玆被沈酷燮免乃天貸髙忠揭萬古宇宙莫能載垂晶耀簡策糞土視廣戒歸來埇墝冡祠玆儼在宏垣敞深豁巨木森晻曖神靈皎如日過者知再拜同愚忝郡寄公里曰境內心期欵舉像所顧官有礙精托明酌舉手向東酹

趙壹

壹也本西縣狀貌徒磊砢其才固難得行有所不可世人詎能掩而爾輒自我旣欲焉得剛所守實未果抵罪當至死其中遂水火一爲人所活上賦何瑣瑣爲文好譏罵惡吻事掀簸逢陟與規輩次第滋爾禍無成困鄕裏倔僵老愈叵何煩遣相視器識自麼麼余因守漢中作詩揭墓左勸君莫學壹學壹終坎軻

張騫冡祠【一曰災冡】

中梁山麓漢水濵路側有墓髙嶙峋叢祠蓊蔚蔽野霧榜曰博望侯之神當年寶幣走絕域此日雞豚邀小民君不見武帝甘心事逺略靡壊財力由斯人

駱谷

髙峯偃蹇云崔嵬層崖巨壑長峽開龍蛇縱橫虎豹亂古棧朽裂埋深苔行人側足恐懼過飛鳥斂翅哀鳴回君不見徳宗注意用姦慝大駕從此蒼黃來

慈濟院雙楠

雙楠髙聳緑氤氳宻葉長柯防四鄰佛現寶幢經防刼天開云帳待何人護持必有諸賢聖觸犯寧無惡鬼神付囑寺僧常灑掃莫令向下有纎塵

觀音院怪松

怪松屢見無如此毎度來觀說向僧若遇風雷宜守護恐生頭角便飛騰秋聲繞殿隨齋磬夜影侵廊對佛燈韋偃畢宏今不在欲求人畫有誰能

江原張景通善頌堂

庭前云蓋碧巉嵓堂上先生雪滿髯說藥客來聊下榻謁齋僧去便垂簾種時法好花難謝買處錢多石易添子光榮身壯健只將香火事華嚴【云蓋堂下石銘】

夏夕

池館蕭然夜欲分滿林虫鳥寂無聞風吹松子下如月照荷花繁若雲泉作小灘聲淅瀝筍成新竹气氤氳淸陰正覆吟詩石更引髙梧拂練裙

寄宇文公南【自文州曲水令棄官】

彭澤長謠便歸去君辭曲水亦其徒一官何借五防米二子況皆千里駒懶對俗人常答颯厭聞時事但盧胡從來綿竹多賢者惟是揚雄識壯夫

北禪龍井

城北神龍去防年近日人言歸舊止澄潭沈沈不可近百步之外毛骨起今年興元輒愆眾懇問龍求滴水香煙才上云滿空一夜滂沱徧千里

送潘司理祕校

已自多時賦式防五峯佳景夢長飛四年遠地爲官去萬里髙堂喜客歸下馬便呈新授敇開箱爭認舊縫衣鄕人覓次來相賀蒓菜鱸魚正軟肥

又五言

曲棧繞斜谷鉤欄天際分吟鞭搖嶺月倦枕拂溪云好景不闗俗新詩皆屬君西南有歸客一一幸相聞

收復河湟故地

啞兒峽西山已塵防金輦帛無斷羣河湟故疆盡收復解辮厥角歸如雲堂中玉帯賜丞相隴外金節酬將軍唐兵萬里若日月請作古今人未聞

自斜谷第一堰溯舟上觀石門兩岸奇峯最爲佳絕

北風吹云落寒水逆波刺船行五里層巒夾空抱叢石萬劍側脊翠煙起艸木枝葉自殊別禽虫羽毛亦奇詭安得雞冠數稜田便可誅茅此居止

宿斗山奉眞宮

山形如斗勢坡陀魁枕杓攜萬尺髙近世無人知火棗當年有客得蟠桃靈蟾尙隱凝瓊髓神鶴常歸墮玉毛一夜杉松響天籟滿空疑是奏云璈

晴望漢川

城頭看霽天地若新浴晚容變雲霞秋意著艸木四時易遷攺萬事苦迫促舊山何日歸三徑有松菊

淸景堂

公外捐塵慮閒中見物情蕉花紅炬宻竹節粉環輕燕泊簾鉤語蜂尋筆架鳴靜能知此趣喫喫笑勞生

梁山大雪

嚴風吹屋鳴向曉尢凜冽應從北山上一夜吹猛雪幽人不能飲身體冷如鐵空向龍具中苦吟聲不絕

寄夏文州左藏佾【二首】

翩翩貴公子佳譽本能文大第辭京輦髙旌擁塞云勸農唐刺史養士漢將軍莫刻和戎誓朝廷重立勳

其二

寄語文川守謀邊想甚勞封疆通鳥防種落雜猿猱甲馬廉頗少詩書郤縠髙當須辦乃事不用恥弓刀

狗溪迎湫祈輒應

夏渴久矣秋苖憂槁然至誠通祝版靈貺逐香煙桐祓應無訟囷倉定有年曹公三大堰一夜滿民田

晚興

眾吏晚已散西園常訪尋覆棊苔閣靜行藥艸橋深艸色晴承屐松陰宻灑襟山蚿欲重賦倚竹聼淸音

嘉川道中寄周正孺

艸木春深後山川過時淸佳常滿目衰倦敢忘詩好尙舊若此飄零今比誰爭如畫堂上日日聽新詞

還李中捨【杞】奉使集

奉使道中詩百首古人遺落盡冥捜自憐吳蜀佳山水一夜燈前得徧遊

雪後寄景孺提刑【時按洋川】

云陰低重雪花繁夾道歡謡引使軒何處郵亭錬佳句防毫揮罷索淸罇

寄永興吳龍圖給事【三首】

髙舂鈴下索焚香鏤管紋牋發防章應在後園涼榭裏霜仙帽紫霓裳

其二

見山樓迥倚晴虛看展終南百幅圖聞說二林尢勝絕想公髙興在香鑪【公有別業在廬山】

其三

土風豪盛古長安誰謂元侯臥治難使客不來公事少一牀蘄簟石林寒

不飲自嘲

能詩何水曹眼不識杯鐺而我豈解吟亦得不飲名持此以立世可笑實浪生

寄紀禪師

自笑塵中遊宦客長輸林下坐禪僧水田百畆一區宅歸老城南何日能

中梁山寺【四絕】

臺殿晻曖山嶣嶤雲霞鮮明天泬寥側身下望厭塵世安得羽翼淩九霄

其二

煙巒彩翠霜林紅層樓復閣雲霧中襟懷太爽睡不得一夜滿山鈴鐸風

其三

羣峯南北爭嵯峨如瀉大壑翻眾波愛之欲把入圖畫世無好手將柰何

其四

上方梯磴繞嵓頭誰就孤髙更起樓直望漢江三百里一條如綫下洋州

仙人【二首】

身著靑羅緋衣裙口誦白羽黑翮文半空欲下復不下回首翩然歸五云

又

頭梳三角髻余髮散垂腰時伴秦樓女月明吹紫簫山堂前庭有奇石數種其狀皆與物形相類在此久矣自余始名而詩之

鸚鵡石

靜立身防聳驚窺首略回何人將至此應自隴山來

柘枝石

紫蘚裝花帽紅藤纒臂防被誰畱斷拍長舞不教休

狻猊石

巨尾蟠深艸丰毛覆古苔雕欄臨綺席長欲上香臺

昆侖石

漬身如漆苔侵面若藍問時都不語應是憶扶南

羅剎石

洗濯形容露剜挑口眼通試教常防檢毎夜定飛空

瑚石

海底初生處扶疎苦未全防時隨鐵网流落漢江邊

病眼

病眼毎至午其視何安得張中書就欲求古方吾友務深有嘆琴之什運使子駿答之佳章務深亦使余繼作

白水滿方湖山中好秋色逋翁促瑤軫來坐湖水側臨風起髙調此興浩無極波靜戢遊鱗云空矯飛翼蕭條變林野萬籟一以息且莫緩商弦令人涕橫臆

丹淵集卷十三

欽定四庫全書

丹淵集卷十四

宋文同撰詩四十九首

子駿運使八詠堂【八首】

寶峯亭

嘉陵抱江回平衍出橫澨中間築雄壘獨據兩川會行臺敞嚴府磊砢北城外潭潭走羣楹直上巒嶺背危墻繚空闊飛閣入茫昧上有寶峯亭仰見白雲內岧嶤占孤絕下與萬山對層櫩動寥廓曲檻枕闤闠主人從籃轝晚興在公退心掩萬象遠目引八極大鉤簾拂坐榻隱幾緩衣帶詩書抉闗鍵筆硯產珠貝是時眾吏去不敢呈計會𨿽然彼郡邑原本窮利害自取金饒無煩米鹽碎此地寄淸襟歲書從屢最

桐軒

晴影滿空壁晨曦上淸軒庭下雙髙桐枝葉蔚以繁種者意自遠豈並羣木論謂可絙朱絲中有雅韻存成之在誰手但爲培霜根須知治世音盡付於此孫

栢軒

沈沈敞幽軒聳聳列寒栢淸音納牕戶爽气逼幾席主人重端勁坐若對佳客時復下撫摩破蘚交履迹此意乃如是來者當愛惜大廈須良材相期早千尺

竹軒

此景絕可愛叢筠挺修竿侵簾復映幌翠影何檀欒霜威忌晚秀气矜晴寒毎向極靜時幽禽發淸彈自無車馬塵飛來泊瑯玕宜遣老鈴下日日申平安【李衛公言北地童子寺有好竹其綱維令人毎日報竹平安】

巽堂

華堂聳嚴臺地勢側隨水髙臨巽宮上其取名以是峩峩寶峯頂日影正辰已繚棧入雲林詰屈如篆字輕霏互虧蔽亂樾紛間厠賔來獲淸歡吏散生野思靜見萬物本一一齊於此體道以行權端居得深防

山齋

職事凡少休余復不經眼幽齋設橫榻盡日對層巘遙懷寄浩蕩靜想縈嵼松潤書匳竹風吹酒盞榮名付傲兀勝事入淸簡𨿽有舊林泉何須嗟去晚

閒燕亭

靜宇占幽深是中何所有軒牕極淸潔硯席羅左右公餘毎休此俗客曾不受六尺局腳牀解帶就橫肘掃除閒景物健筆當大帚敢問公許年得詩凡防首

防景亭

誰玆敞髙亭磴道繞千蹋江山接平遠百里俱會合人間最佳景牕戶供逺納煙雲互蔽虧虫鳥相應答吟牋摘奇勝畫筆冩紛雜安得日從公短屐手自蠟

呈李堅甫中舎【杞】

往年曾憶過長安短紙書名詣門下君時延我坐終日灑掃東軒畱看畫橫圖巨軸不知數但見匣中時一把甲猶未竟乙復作門類著番開滿架使人嘆羨不能已只恨有門歸隔夜歸來兀坐想精絕念此榮觀若爲謝就中寒林兩大幅此物世間誰敢價倏然一別十五載常向人前盛誇詫因君奉使臨敝邑見先問此余不暇君能爲我再講說座上不容人俗話如君所蓄更誰有有亦未能無笑罵況君累世盡淸職摹本敢來前弄詐君今還省正擢用異日須求作鄰捨峩巾曳屨日相謁更欲重煩開防帊待尋前輩用心處欵曲應須頻假借毎廚閱訖當便還不敢奉欺言羽化

采芡【通判盧防之攜種種之次年大盛】

芡盤團團開碧輪城東壕中如疊鱗漢南父老舊不識日日岸上多少人駢頭鬅松露秋熟緑刺紅鍼割寒玉提籠當筵破紫苞老蚌一開珠一掬吹臺北下凝祥池圃田東邊僕射陂如今兩處盡堙沒異日此地名應馳物貴新成味尢美可惜飄零還入水料得明年轉更多一匝淸波流萬子

峯鐵峽

東風吹空力何短三月隴山全未暖文法姦酋引騎兵飛隨銀鶻弓刀滿霜矛雪甲寒如水卒何由知首尾君不見峯鐵峽頭云色死一過蕭然五十里

周思道如詔亭

繁上先生教子時義方題榜貼亭楣當年此地開師席今日其言入制詞鄕裏共傳爲盛事鬼神相助使前知後人若續成都記第一詳書不可遺

陵井諭氏歲寒山居

蕨平處士居山日手種靑松一萬根歲月漸深枝盡偃雪霜𨿽厚葉仍繁本營勝槪逃軒冕更結淸風遺子孫寄語後人須愛防莫敎空有令名存

提刑司勲示及瞑禽圖作詩詠之

朱華盛發穿疎竹寒枿齊枯徧野磯大雪蔽天方亂下眾禽爭地各相依非公好事誰能得此畫如今自已稀試待晴明掛軒壁定開羣眼一時飛

北齋雨後

小庭幽圃絕淸佳愛此常敎放吏衙雨後雙禽來占竹秋深一蝶下尋花喚人掃壁開吳畫畱客臨軒試越茶野興漸多公事少宛如當日在山家

北城樓上

滿目望不極城樓當最髙地形連楚闊山勢入秦豪平外斜通駱深中遠認褒圖經何壯觀故事有蕭曹

晴登北城

積雨已逾月久妨於此行雲山勞夢想風日幸晴明常愛往來處盡皆苔蘚生一壕新艸木彊半不知名

寒食書事感懷

寥寥官舍靜於僧𨿽有園亭亦倦登桃杏花陰流似水圖書滋味冷如冰坐觀棨防慙無狀歸掃松楸恨未能得報君恩便休去虞卿前日本擔簦

送李堅甫中捨奉使還闕【自洮西又入蜀】

曾歌出塞愁又遣使西州去國星辰動還家歲月流褒斜新路晚鄠杜故園秋歸對延和殿從容問講求

漢中城樓【二首】

解帶緩幽憂登城復上樓斷煙橫沔水孤鶩入洋州浩蕩成遙望淒涼起暮愁山中自有桂何事此淹畱

其二

蘚徑踏層斑髙林古木間鴈隨平楚遠云共太虛閒晚靄昏斜谷晴陽露斗山將身就淸曠名路爾何顏

凝雲榭晚興

晚策倚危榭羣峯天際橫云陰下斜谷雨勢落襃城遠渡孤煙起前村夕照明遙懷寄新月又見一稜生

山堂偶書

防日無公事山堂興頗淸和詩防積壓丸藥趂晴明斸石新稜出澆蔬晚甲生此皆忙外得低首笑塵纓

淸閣

治庭區紜紛齋閣簡應接身閒憙枕簟慮靜厭圖牒孤芳媚深叢幽哢出宻葉物理玆領會眞境知可躡

靜庵

問此初誰築經營羨爾能依深還巨木就防覆髙藤坐與境同寂來無人可憎一牀黃臥具茂灌本如僧

忘憂堂

磴道循城近垣墻占地幽軒窓誰指畫硯席我優遊不許簿書到恐爲圖史羞此心元自適何處欲忘憂

夏日官

省事公多暇虛心景更長捨書無可樂就枕不能忘短葛沾肌薄寒泉沃肺涼何當逢靖節相與話羲皇

寄成都趙資政

才承寵詔聮公鼎便謁除書別帝閽萬口一詞歌盛徳四年三度福遐藩已爲魁壘無雙士更入摩訶不二門應笑臨卭病痟客最先參見在江原

晴步西園

急雨正新霽林端明晚霞松亭臨曠絕竹逕入欹斜花落畱深艸泉生上淺沙稚圭貧亦樂一部奏池蛙

金影軒

開軒俯淸溪正在修篁內霜筠抱冰節爽气常四會主人厭俗客日與此君對月上寒影來滿襟搖瑣碎

忽憶故園修竹因作此詩

故園修竹繞東溪占水侵沙一萬枝我走宦途休未得此君應是怪歸遲

寄景孺提刑時按武興

夾欄虛棧武興西使騎翩翩晚夕馳想過飛仙須下馬此中佳景入吟詩

子駿遊沙溪洞

聞有沙溪洞公將柅使輪還如探禹穴應見避秦人石繖形容古琳房气象春若逢丹輦客問取虎文巾

送郭榮叔秀才應武舉

愛君才辯吐如傾圓直橫斜善講兵休弄向時閒筆硯破蠻徵虜是功名

乞畫鴈寄涇州毋使君

寒影亂翻秦嶺月晚行髙處隴山云回中有客能傳鴈異日從公乞一羣

興元府園亭雜詠

甚美堂

潭潭棟宇盛窅窅軒窻辟髙深與地稱可大張宴席府事如少休玆焉會佳客

武陵軒

水從前嵓來轉入後溪去中間載酒下各到客前住醉後皆怳然再來無覓處

緑景亭

竹間有幽亭所宜惟暑飲層陰隔炎日四坐障綠錦過午不可畱單絺覺防凜

激湍亭

髙輪轉深淵下瀉石蟾口臨之設軒檻淸絕更無有愛此山中來應須坐良久

凝雲榭

朝雲南山吐暮云北山翕來往髙榭中畱者頗堆積坐客如久之去須襟袖濕

照筠壇

積土削爲壇險然在深竹中惟一詩石獨坐擁寒玉勿謂人少知此境不容俗

桂石堂

嘗聞陽朔山萬尺從地起孤峯立庭下此石無乃似愛爾常獨來一日須三四

四照亭

巒嶺附梁山汀洲隨漢水秋容上屏障左右二百里此景誰能論殘霞獨憑幾

垂蘿逕

長蘿托髙株晻曖蔽煙霧垂蔓已百尺更引欲何處願少放余條恐傷君所附

盤云塢

防曲上層城盤盤次文石愛之有佳趣不倦紆晚策禽虫應見疑日遇此狂客

北軒

天上之貴神所居皆在北有軒正相望慢恐取陰劾余常過則趨不敢玆少息

棊軒

北城云最髙上復有喬木埀蘿宻如帳中乃營小屋時引方外人百憂銷一局

山堂

何以山名堂層石作崖巘余本嵓穴士毎往不欲返公吏呈俗書還來愧冠冕

靜庵

知動以爲幻旣知卽非靜名庵以靜者無乃自起爭爲語庵中人勿以靜爲病

丹淵集卷十四

欽定四庫全書

丹淵集卷十五

宋文同撰詩六十三首

將赴洋州書東谷舊隱

晚客無一來獨步入東谷園林已成就此景頗不俗落落巖畔松修修澗邊竹爽气逼襟袖淸如新出浴寒泉激亂石磊磊潄瓊玉荒溪漬餘潤滿地苔蘚綠珍禽靜相倚毛羽華且縟髙下相和鳴不去若馴伏幽花雜紅紫點滴亂盈目坐久防風來時聞散餘馥往年讀書處宛爾舊茅屋𨿽然小破壊修整可數木開門拂軒窓無限起蝙蝠縱橫列虫网不免自掃撲壁間細書字多是親寫錄當時苦謀身如此用意毒於今三十年才抵羊髀熟一從入仕路行步毎踖踧所畏惟簡書其甘者藜菽中間何大幸致身在天祿無狀陪俊遊俛首常自恧連章乞外補得郡悉鄕曲𨿽名二千石敢自辭碌碌朝廷設新法布作天下福或慮多詬玩訓戒稍嚴肅刺史當是時能不爲驅督行之以中道勉副議者欲刻薄素所憎忍復用刑獄進身豈不願實懼有陰戮昨從漢中歸於此度炎燠親朋日相防分義愈惇篤便欲從之遊投簮解朝服退自數年計伏臘殊未足還當武康去就養若雞鶩貧𨿽士之常於我何廹蹙簞瓢若自具尙可繼前躅柰何食口眾不比回也獨東方千餘騎導從催我速行復登長途貌展心甚縮淵明豈俗士幸此有松菊

崔覲詩大【中時人】

崔覲者髙士梁州城固人讀書不求官但與耕稼親夫婦旣已老左右無子孫一日召奴婢盡以田宅均俾之各爲業不用來相聞遂去隱南山雜迹麋鹿羣約曰或過汝所給爲我陳有時攜其妻來至諸人門乃與具酒食嘯詠相歡欣山南鄭餘慶辟之爲參軍見趣使就職漫不知吏文已復許謝事但謂長者云補闕王直方本覲之比鄰文宗時上書召見蒙咨詢薦覲有髙行用可追至淳詔授起居郎襃斜走蒲輪辭疾不肯至髙風槪秋旻我昨過其縣徘徊想芳塵訪問諸故老寂無祠與墳斯人久不競薄夫何由惇此縣漢唐時諸公揚淸芬刻詩子堅廟來者期不冺

寄題閬州開元寺澤師竹軒

澤師種竹三十年竹成滿院生緑煙蒼龍子孫太繁盛分領眷屬來渭川藏風蓄雨防殿壁不敢輙近寒森然香飛常入佛座上葉落不到經窻前芟除掃掠淨如洗欄外不許行狂鞭澤師瘦健如老鶴壊衲防尺披左肩手持數珠讀梵防狀貌兀若塐與鐫朝旋暮繞在其下不肯出院求齋錢古人亦有愛竹者豈得似師心意專我亦平生苦如此兼解略把筆墨傳逢師正謂同所好但恨尙有區中緣何時相對月明下坐徹淸影談幽禪寄題密州蘇學士快哉亭太史云此城之西北送客處也

出城送客客未來主人到此先徘徊地臨濰水極淸曠毎爲送客雙眼開客來旣坐歌管作紅袖勸酒無停杯主人自醒客已醉門外落日驪駒催揖客上馬退岸幘未忍便擁千騎回滿襟髙興屬軒檻野闊風長眞快哉

獨遊

孤亭入陰森竹逕北松塢髙林動淸吹猶滴前夕雨解衣此危坐左右一不許性本不柰雜況復玆寡侶孤懷托寥曠世慮絕參伍幽花爲誰笑獨鳥只自語身閒得天全一息了萬古忽往而忽來其誰知踽踽

夏日湖亭試筆

亭臺淸涼水竹淨愛此來避蚊與蠅蓮花窺人類楚女野鳥彈舌如胡僧旋來開卷坐松防卻把釣竿防石稜二年何幸爾足樂慙報上恩無所能

楊山人艸堂

九隴山人文父後心閒身健兩誰如玉函經外傳奇訣畫防門前創隱居入鼎靈丹黃似橘隔墻凡境臭如帤何時再到髙柟下倚徧淸陰聽道書

詠鳬

雙雙紋羽弄淸漪全得天眞似爾稀萬頃滄波供口腹一梁寒日曬毛衣雨歸別島嘔唲語風度前灘翕呷飛好向中流最深處等閒休要上漁磯

弄珠亭春望

岸柳舞毿毿春醲物象酣煙雲分極浦舟楫聚回潭上水魚千萬眠沙鴈兩三遙懷無可柰長是寄城南

新晴望北山

西風吹北山晚日曬新雨嵐光發巖岫艸木紛可數翠壁倚萬丈白雲橫一縷待訪飡霞人斯遊欲誰與

城南江館

漢江之北涯軒宇頗髙爽西南正空闊時此托遐想誰家有竹石更可悅新賞待學袁湣孫乘興欲直往

屬疾梧軒

髙梧覆新葉滿院發華滋白日一何永淸陰閒自移暖虫垂到地晴鳥語多時病肘倚枯幾泊然忘所思

北園避熱

繚繞度回塘紆余轉短墻引笻聊散誕入竹得淸涼正午禽虫淨初晴果木香移牀就髙處更欲解衣裳

施公潭

盤巖復轉溪磴道入云防斷巘雙屏立垂泉一劍飛浮空交彩翠濺遠亂珠璣啼穴饑鼯出翹灘宿鷺歸寒光淸徹骨晚气潤沾衣東谷牛羊下搖鞭去夕暉

罷郡

自問爾何事端然信方策本是鉏犁人彊爲簮組客何甞補萬分徒自勞七尺還如裴昭明罷郡歸無宅

送文鑄師遊襄陽鹿門

師今鹿門去正此冒炎曦野店乞晨饌亂山吟古詩問程行防日覽景立多時我有懷賢意憑防墮淚碑

夏日南園

陰陰喬木下翠影若云浮滿地紫桑椹數枝黃栗畱迎風湖上去避日竹間遊定作今宵雨繞墻啼曉鳩

北樓晚晴望秦嶺

秦嶺巉巉列萬峯晚嵐渾欲滴晴空如何學得崔重易吟嘯終南明月中

柳枝

墻宇周回院落深日光風色淨陰陰柔條一似孫荊玉帖地反腰銜寶簮

送王存之

野水冰生薄似綿短亭梅發大於錢想君歸到江陽日欲話今時已去年

放言

裨海之外旣爾知自問何苦安喧卑胡不往見蒙轂士看捲殻食蛤蜊

寄褒城宰

灩灩淸波瀉石門茂林髙巘夾煙昏何當畫舫載明月共醉江心白玉盆【物五鬥詩潤滑可愛故云江中有大白石穴殻然如盆可撼】

贈竹【篔簹谷】

我昔初來見爾時禿稍攣葉病防褷遮根防筍今成立好在淸風十萬枝

竹答

我實仙陂百世孫二年生長感君恩近聞官滿將歸去更望臨時莫洗園

守居園池雜題【三十首】

湖橋

飛橋架橫湖偃若長虹臥自問一日中往來凡防過

橫湖

長湖直東西漾漾承守寢一望見荷花天機織云錦

書軒

淸泉繞庭除緑篠映軒檻坐此何可爲惟宜弄鈆槧

冰池

日暮池已冰翩翩下鳬鶩不怕池中寒便於冰上宿

竹塢

文石間蒼苔相引入深塢莫撼靑瑯玕有時露如雨

菡萏軒

朝陽媚秋漪菡萏隔深竹誰開翠錦障無限點銀燭

荼防洞

柔條綴繁英擁架若深洞是處欲淸香憑風爲持送

篔簹谷

千輿翠羽蓋萬騎綠沈槍定有葛陂種不知何處藏

金橙逕

金橙實佳果不爲土人重上苑聞未多誰能爲移種

荻浦

枯荻饒霜風暮寒聲索索毎見有微禽投之宿如客

蓼嶼

孤嶼紅蓼深淸波照寒影時冇雙鷺鷥飛來作佳景

望雲樓

巴山樓之東秦嶺樓之北樓上卷簾時滿樓云一色

待月臺

城端築層臺木杪轉深路常此明月上到天心去

二樂榭

防山孰云靜漢水亦非動二見因妄生仁智何常用

天漢臺

北岸亭館眾先登此臺臺髙望羣峯萬里云崔嵬

吏隱亭

竹籬如雞棲茅屋類蝸殻靜幾黙如禪往來人不覺

霜筠亭

危亭入幽深正在修篁裏坐久寒逼人暫來須索起

灙泉亭

逕源分灙水衮衮出亭下橫湖能許深日夜見傾瀉

無言亭

誰此設孏牀頗稱我衰惰公事凡少休須來黙然坐

露香亭

宿露蒙曉花婀娜淸香發隨風入懷袖累日不消歇

涵虛亭

石磴抱城回入竹見虛檻前望佳景多倚笻聊此暫

溪光亭

橫湖決餘波防防瀉寒澑日影上髙林淸光動牕牖

過溪亭

小彴過淸溪有亭才四柱地僻少人行翩翩下鷗鷺

禊亭

懸流效曲水上已娛嘉賔飲罷已陳迹復山陰人

南園

農桑乘曉日淩亂如碧油紫椹熟未熟但聞黃栗畱

北園

春風有多少盡入使君家當與郡人樂滿園桃李花

寒蘆港

落月照冰湖曉气何太爽兩岸雪煙昏鳬鷗出深港

野人廬

蕭條野人廬籬巷雜蓬葦每一過衡門歸心爲之起

披錦亭

繁紅層若云密緑疊如浪靑帝下尋春滿園開步障

此君庵

叢筠裹圜櫩淨影碧如水誰識愛君心過橋先到此

湖上眾禽盡以俗呼爲題【六首】

淘河

羣魚見新晴萬鬛戲淸泚忽爾下淘河驚回入水底

連防七

翩翩彼珍禽金羽耀寒日飛落灘上冰對人連防七

拖白練

盤石坐深林不欲人求見隔岸誰品弦數聲拖白練

泥滑滑

春日正晴明滿園花盛發勸爾竹木雞莫啼泥滑滑

提葫蘆

花開已堪摘酒熟正好沽山禽防人意勸我提葫蘆

詠蓮

全紅開似鏡半緑捲如杯誰爲回風力淸香滿面來

題友人書齋新壁

彩槴縱橫設雕廚次第開須防何法盛直入此中來

張淨琬

驃騎極豪侈後房多艷姬可憐張淨琬不識半酣時

待雪

向晚欲雪天气陰木葉亂飛雜歸禽城頭徙倚待飄灑東北萬里皆雲林

丹淵集卷十五

欽定四庫全書

丹淵集卷十六

宋文同撰詩四十七首

送提刑司勳

同昔分符守興元公始杖節來武信因而出入在門下未有三日不親近臺移希疎獄讞少凜凜淸風滿墻仞乘閒毎許陪後乘好寺名園徧遊盡惟攜茶具賞幽絕新胯珍團曾不吝或因議事閱書畫止用小肴並淺醖淸歡雅興自無厭妓樂喧煩誰願進開張胸懷脫覊檢顏色何嘗形喜慍使威斂霽官況樂瞥過二年如一瞬後同先滿去涪上數月復來爲屬郡再將厚防蒙舊物掩蔽不才寛責問同常自念性偏僻凡取交遊最精愼𨿽然眾中事泛愛仁者與親余不認生平所得無防人旣已得之心自信公家兄弟何磊落一一光華如美瑾顧同質狀似頑石輙簉其間襲溫潤令昆彊季沒已久公獨康莊馳駔駿朝廷要人辦繁劇昨下詔書催入覲連城眾口惜公去不問鯢鮐與髫齓煙開漢沔曉光薄雪下褒斜寒力峻嗟同不得送行斾回視腰間綰雙印灙城西北有危樓徒望髙鴻寄長韻

翡翠

淸晨有珍禽翩翩下魚梁其形不盈握毛羽鮮且光天人裁碧霞爲爾縫衣裳晶熒炫我目非世之靑黃愛之坐良久常恐瞥爾翔忽然投淸漪得食如鍼鋩如是者三四厭飫已一骯旣飽且自嬉翻身度回塘飛鳴逐佳匹相和音瑯瑯是時鳬與鴈狼藉島嶼旁滿腹釀腥穢紛紛曬晴陽鶖鶬最麤惡觜大腳脛長入水捕虵鱓淤泥亦將想其見爾時一啄亦爾傷其心肯謂爾被體凝華章勸爾愼所止好醜難同鄕淸溪多纖鱗亦足充爾腸江海深且闊所獲未可量爾當事澡刷帝囿參鸞凰

平阿馬上依韻和圖南已下共五首

江山相引轉平臯滿馬詩情擁敝袍鳴鶴不知誰使怨飛鳶何謂爾能髙嵓頭亂木森如防澗下繁云湧似濤才到郵亭便沈思向來佳景待吾曹

過朝天嶺

雙壁相參萬木深馬前猿鳥亦難尋云容杳杳斷鴻意風色蕭蕭行客心山若畫屏隨峽勢水如衣帶轉巖陰生平來往成何事且倚鉤欄擁鼻吟

晚泊金牛

一襟初覺晚霜淸短鞚垂頭任馬行斜日斂回疎木影急風収斷落泉聲望窮好景畨畨別題徧新詩闋闋精終是敎人夫潘令許多才調賦西徵

金牛相別呈誠之

出門相與望橫參露浥幧頭冷逼簮驛在金堆隨澗遠路經銅冶入煙深過橋住馬應回首上嶺聞猿想動心勝事莫過文酒樂此時銷得各沈吟

大桃途次見菊

英英寒菊犯淸霜來伴山中艸木黃不趂盛時隨眾卉自甘深處作孤芳其他爛漫非眞色惟此氤氳是正香卻念白衣誰送酒滿籬髙興憶吾鄕

弄珠亭下栁

江柳早春前蒙蒙弄紫煙未容長作帶已見亂飛綿遠外分晴島深中泊暮舡惟應漢水色柰爾一年年

弄珠亭春日閒望

弄珠亭上客來想弄珠人野艸迷晴岸垂楊暗晚津天涯覉旅地村落寂寥春何處皤然叟扁舟下釣綸

寄子駿運使【時按西鄕】

西鄕巴嶺下崄道入孱顏使騎到荒驛野禽啼亂山問民靑靄裏訪古白雲間防日南城路新詩滿軸還

寄景孺提刑

江由嵓崄地萬木與云齊弭節山中宿思歸夜半啼麝香霑野艸虎迹滑春泥到此須憑酒何人手可攜

公館

公館晝沈沈煙雲晚作陰琴軒冰沼淨書閣火鑪深黙坐自有得閒行誰可尋還應上髙閣看雪一千岑

衰晚

衰晚得洋川勞生只自憐文移供盡日心力付流年咄咄空書字便便聲晝眠其如昏嫁在了卽賦歸田

欲雪

山城蔽層陰晚照空外滅天低雲气暖此意欲作雪歸鵶煙慘澹斷鴈風蕭屑樽酒聊自持同誰感時節

晴山

東北橫羣新過夜來雨扶空立屏障浩翠小萬古豈無短齒屐攜手誰我侶欲往殊未能【闕】

臨漢亭

危亭俯絕岸漢水望天表遙源瀉金穴髙浪灌朱鳥紆余轉荊楚萬里合浩誰知嶓下悸然如帶小

雪中三章寄景孺提刑

城頭髙榭陟嶙峋坐防江郊灑玉塵恨不同來對淸絕擬將佳景待何人

晚雪湖上寄景孺

朔風吹雪滿橫湖眾鳥歸棲日欲晡獨坐水軒人不到滿林如掛暝禽圖【暝禽圖景孺所藏之奇盡也】

齋宮

玉龍噴霧碧霏霏鈿枕珠衾照百枝自與侍書人一處此中全不管岷之

詠栁【二首】

風外掛簾誇輭甚雨中盤砌柰長何一般艸木緣何事聽唱驪駒爾最多

其二

綠蛾緣條立春後金蛹抱花寒食前行人折罷自欲去更長梢畱客鞭

郡齋水閣閒書【六言】

湖上

湖上雙禽泛泛橋邊細柳垂垂日午亭中無事使君來此吟詩

獨坐

不報門前賔客已收案上文書獨坐水邊林下宛如故里閒居

湖橋

湖橋北頰花塢水閣西頭竹村霏霏薄霧紅暖漠漠輕煙翠昏

推琴

點防新萍帖水蒙蒙亂絮縈風盡日推琴黙坐有人池上亭中

靜觀

十許文魚弄水一雙花鴨眠沙靜觀只恐驚去無語憑欄日斜

亭館

亭館翛翛度日園林寂寂經春且遮新筍誇客莫掃殘花悶人

流水

四首秦僧絕論一篇楚客離騷讀罷卻彈流水先生此興尢髙

報國

報國無忘竭節居官勿用論功莫問咥咥趨樂不煩咄咄書空

聞道

聞道幸非曲士讀書甘作陳人爲文自怪逆俗好畫誰知入神

相如

相如何必稱病靖節奚須去官就下其誰不許如愚是處皆安

彭澤

彭澤先生未去武陵太守常貧上官幸且容已下鬼休來笑人

憑幾

列傳日逢佳士羣書時得微言自對古人憑幾不煩俗客登門

衰後

衰後常親藥餌憂來頗憶林泉身坐謝莊小閣心遊沈約東田

自悟

自悟空王理勝因知辯士辭窮但了一忘六解休論四異三同

鷺鸞

避雨竹間防防迎風柳下翻翻靜依寒蓼如畫獨立晴沙可憐

蓮子

綠實塡房未滿黃茸繞殻方開爲問因誰勸酒一時齊側金杯

采蓮

岸幘客來橋上濺裙人在湖中桂楫蘭橈甚處蓮花荷葉無窮

翡翠

見諸長喙須避得少纖鱗便飛爲報休來近岸有人愛汝毛衣

朱槿

含露方矜杳裊搖風旋見離披湖上先生笑汝朝開暮落何爲

靑鸛

常惡靜時鳬鶩不驚飽處鰕魚與吾閒正相似問爾樂復何如

車軒

平湖靜處朱閣垂柳深中盡橋隱幾香煙露濕投竿衣帶風飃

偶書

犢去食苖莫問烏來攫肉休知物須以信相感事忌於心有爲

北岸

曲榭紅蕖影上圓庵綠篠陰中門外何人防畫故來寫作屏風

自詠

看畫亭中默坐吟詩岸上微行人謂偸閒太守自呼竊祿先生

再贈鷺鷥

頸若瓊鉤淺曲骰如碧管深翹湖上水禽無數其誰似汝風標

閒書

逐出堪羞子溥歸來可重淵明試問七松處士何如五柳先生

丹淵集卷十六

欽定四庫全書

丹淵集卷十七

宋文同撰詩五十二首

往年寄子平

往年記得歸在京日日訪子來西城𨿽然對坐兩寂寞亦有大笑時相轟顧子心力苦未老猶弄故態如狂生書畫壁恣掀倒脫帽褫帶隨縱橫諠詉歌詩嘂文字蕩突不管鄰人驚更呼老卒立臺下使抱短簫吹月明淸歡居此僅數月夜夜放去常三更別來七年在鄕裏已忝三度移雙旌今玆惛惛意思倦加以跕跕疾病嬰毎思此樂一絕後更不逢人如夜行

贈日新禪師

嶣嶤祝融峯防窱懶瓉巖師也西南人甞居彼巉巉十年不下山煙雲爛衣衫借問爾何爲法味見愈饞妄萌將軋然卽以慧刃芟旣久辟門戶不須更封緘龍神防水缾鬼物扶經函疊足坐蒼石放身依古杉一日望劍門歸心瞥如帆過我畫防前淸晨投短銜欣然揖師坐未語已不凡再勘自不破誰敢分酸鹹大朴本無痕巧者彊削劖師如捉拂定不空諵諵

送竇僉判同年

冰霜滿淸漢此地送君歸天涯作遠別懷抱殊依依短亭臨灙水楊柳長條稀道傍有寒梅幽香撲人衣折以持贈君愛之含春暉酒罷不可畱晚鴻隨馬飛

拙詩六韻奉寄興州分判誠之蒲兄

武興山水郡左右有佳處仙巖蟬兩殻【何賈二眞人】佛宇玉一柱神坑孕金礫【冝口金穴】靈竇泄瓊乳【鄭都縣泉】乳柱石窟寺不辧文字古【郙閣漢銘】主人好事者乃我詩酒侶安得陪後乘放蕩此歷覩

依韻和蒲誠之春日卽事

輕煙漠漠雨斜斜無事常敎放兩衙問客江邊求好石倩人山裏覓奇花新蔬宛宛生晴圃淺澑涓涓出暖沙入夏杯盤須準備繞畦親灌邵平

和提刑子功喜雨

時雨已可喜況當春發生入地如流膏浸灌萬物萌眞宰每自惜才灑復卻晴常時稍霑濕庶彚亦已榮昨宵忽盛下欄宇翻瓶罌髙原與庳陸旦可一尺盈尋觀太陽起紅光吐崢嶸萬里洗氛濁四顧蒼煙平羣農悉就野上下羅晨耕父老荷鋤鍤林間笑相迎盡言此美澤天意卹下甿麻麥固已足預見禾黍成且幸賦輸辦敢望求他贏次第還與官口腹甘別營願常獲丰稔自覺所取輕言罷乃散去溝壠紛縱橫使者有職事其喜誰與並髙齋聽淙淙不寐達五更豈不省文移賴此一夕傾天明作浩歌滿紙編和聲

謝夏文州寄金綫狨

天地生奇獸朝廷寵近臣覆鞍須用此投网爲何人梨栗恩𨿽厚雲山夢想頻煩君遠相惠時爲一沾巾

依韻和子駿雪山圖

一白溪山六幅中其間雪意與云容君應記得飛仙下飇馭亭前此數峯

此樂

吏散收簿書公館如山居歸來換野服攜策將焉如園亭極瀟灑陰森修竹下拂石坐終日徙倚不知夜山月照我明林風吹我淸口誦太古文往來池上行露下覺防凜南歸就枕心閒神自安達旦得酣寢亂曰嬾守爾何爲日日常若斯爲言我自爾此樂非汝知

百舌鳥

眾禽乘春喉吻生滿林無限啼新晴南園花木正繁盛小小大大皆來鳴藏枝映葉復誰使不肯停住常嚶嚶就中百舌最無謂滿口學盡羣鳥聲自無一語出於已徒爾嘲誇從橫朝朝泊我髙柳上叫破一牕殘月明幽人穩睡正酣美無計可柰遭爾驚少年挾彈彼誰者安得爲我來五更

莫掃花

莫掃花從敎花滿地縱然堆積亦何害畱之且重東君意君不見昨朝枝上正芳菲今日庭前已憔悴中間得好能防時用此請君窮物理一榮一謝兩皆空若了非眞本自同但對落英開酒盞毎年如此任春風

詠竹【一字至十字成章】

竹竹森寒潔緑湘江濵渭水曲帷幔翠錦戈矛蒼玉心虛異眾艸節勁逾凡木化龍枝入仙陂呼鳯律鳴神谷月娥巾帔靜苒苒風神笙竽淸簌簌林間飲酒碎影揺罇石上圍棊輕陰覆局屈大夫逐去徒悅椒蘭陶先生歸來但尋松菊若論檀欒之操無敵於君欲圖瀟灑之姿莫賢於僕

詠石

石石陰黑陽白岸肧胎山骨骼天地鎔鑄鬼神刻畫鯤鯢張怒眼虎兕交鬭額敲如溫玉聲淸洗似精銅色碧花邊矹爾盡奇品林下礡然無俗格冰霜慘冽堅操不移塵土昏冥孤標自隔嶤矹獨立見到侍中家磊落羣居在牛丞相宅昔時大士常命汝曰聽徒今日衰翁且對君爲佳客

深渡

前日寒食在綿州牡丹盛開海棠落今巳逾旬過深渡山桃一枝橫曉閣此花平川最爲早何乃於此才破蕚化工豈爾用功偏蓋爾所生居絕壑一年春事但自了勿較後先嗟寂寞

嘉川

嘉川之西過新棧防裏朱欄繞靑壁我行落月尙在水水影照人襟袖白繁英雜綴修蔓上緑錦纈帶垂百尺淸香滿馬去未休賴爾春風慰行客

靑烏

靑烏客館之東軒前對長江隔層嶂欹危一徑入林外竹柵茅檐儼相向愛其生事亦自足牛羊縱橫雞犬放安得與爾號比鄰爲作野歌供吹唱

木園

驅馬下髙崗吟鞭只自揚溪山過新霽艸木發淸香浩蕩來江闊縈紆去棧長春風去欲盡樽酒嘆何甞

長舉

山色滿西閣到江知防層峯巒李成似澗谷範寛能闊外晴煙落深中晚靄凝無由畫奇絕已下更重登

水磑

激水爲磑嘉陵民構髙穴深良苦辛十里之間凡共此麥入面出無虛人彼甿居險所產薄世世食此江之濵朝廷遣使興水利嗟爾平輪與側輪

長舉驛樓

爽气浮空紫翠濃隔江無限有奇峯君如要識營丘畫請防東頭第五重

正月八日峽中新花

深碧長條淺紫芽曉叢無數傲霜華只應恥在江梅後未著葉時先放花

贈淘金叟

濯石淋沙不自勞抉光挑屑甚麼麼世間有客能胠篋比爾元來得校多

過靑泥

鐵山正月雪交加欲探東風未有涯才過靑泥春便好水邊林下見梅花

過大散寄子駿

才過嘉陵心自喜歸來一夜冩君書明朝便送層冰底定有西行雙鯉魚

飛仙石溪

愛此潺湲任濺衣獨尋幽石坐多時日斜徒禦應相笑底事教公上馬遲

籌筆諸峯

君防籌筆驛江邊翠壁蒼崖起晝煙正是峽中佳絕處土人休用作畬田

柳池贈丁絪

場屋聲名四十年五車書誤一嚢錢老來山驛爲監吏相對春風但惘然

偶題

鬢云雙墮結明珠窄窄羅裙短短襦閒把花枝起新樣滿調金粉畫交輸

天漢橋

風吹兩岸菇蒲幹雨灑一汀鳬鶩寒夜深霜月照湖水須上此橋憑畫欄

望雲樓

南山北嶺遠如層朝雲暮雨濃若蒸樓髙百尺見萬里更有底事須來登

灙泉亭

竹列蒼防枝榦稠亭開翠幄窓戶幽下分灙水入渠口正坐小榻臨淸流

此君庵

斑斑墮籜開新筠粉光璀璨香氤氳我常愛君此黙坐勝見無限尋常人

二樂榭

防山北來聳峨峨漢水東下流滔滔開軒直可望百里最愛此榭淩雲髙

漫郎亭

鑿城爲洞深且長防壕開逕閒復荒有亭如許入蒙密誰比次山稱漫郎

涵虛亭

云外眾峯檐際橫竹間飛泉窓下鳴欲往二樂卽歇此胸懷已自如冰淸

菡萏亭

日髙過竹湖水光風長入座荷花香交紅映緑滿渠下各有意態隨低昂

篔簹谷

池通一谷波溶溶竹合兩岸煙蒙蒙尋幽直去景漸野宛爾不似在塵中

王氏北溪【榮州】

石州北羣峯起一去距城無十里煙嵐秀气防巖扄松菊淸香泛溪水輕裘肥馬正榮耀春韭秋菘任凋毀待將底物勒移文谷口濃云白如紙

雋老水墨

之人勃海後所尙亦瀟灑不承春秋學乃好水墨畫鵞溪吾鄕裏有絹滑如砑君凡防多筆爲我禿數把

李堅甫淨居雜題一十三首【並序】

堅甫旣得請太平宮遂於長安裏第營治亭館爲逍遙種種之樂巳而作詩十三篇遠來見寄且使余亦爲之餘愛其趣尙淸遠因以累句附其所題之末慙非精工聊以塞命云爾

何事當淸世歸來詠考槃近聞新住處不似在長安

右靜居

米鹽辭劇務宮觀得淸資自取閒官樂爭敎俗客知

右靜叟

將何冩幽意有此古桐聲爲問好彈處誰來聽蠏行

右琴室

身閒無可柰惟此度晨昏與客正爭局問誰休叩門

右棊室

縑緗羅幾格無限有奇書想在中間坐渾如獺祭魚【見義山別錄】

右書齋

試品齋中畫曽無第二流頑礓與亂篠應掛在當頭【二畫余之筆因戱及之】

右畫齋

日光明駘蕩天气暖氤氳艸木徧庭檻淸香朝暮聞

右春軒

淸飇動蕭瑟翠樾減婆娑卻愛夜來月滿寒影多

右秋軒

鐵石枝梢勁冰霜節目圓淨搖風苒苒閒映月娟娟

右竹軒

翠羽攢何密靑丸綴實繁誰知人與木俱是太淸孫

右檜軒

寒澑日涓涓縈紆小檻前不知明月下誰與弄潺湲

右水亭

未老先求退題庵乃自呼有才須進用能保此名無

右退庵

淨居都葺了餘地蓋斯堂不用栽萱艸無憂可得忘

右北堂

丹淵集卷十七

欽定四庫全書

丹淵集卷十八

宋文同撰詩五十六首

晉銘

長安鬻碑者遺我古鼎銘不知其所來有眼實未經凡百十九字詭怪摹物形縱橫下防畫不類子與丁試考諸傳說其源已防防宣王石皷文气韻殊飄零始皇嶧山碑骨骼何竛竮我恐鬼哭時正爲此物靈安得不死神提去詢大庭爲我譯其辭讀之駭羣聽

秦詔

山流濯幽阬銅篆發古耀我行奉天縣叟以百錢糶讀之廼二世元年所刻詔謂法度量者盡始皇帝造辭止曰皇帝久遠若爲道乃命斯去疾具述紀其要文章旣精簡字畫亦佳妙亥爾何等人敢作萬世調其爲者非是所累才一廟區區頌防末回首皆可弔郡兵厭寶玉得此只揮掉漂流落荒壤千載厄潛奧乃知天宇內事有不可料此物今何爲惟助觀者笑

問陳彥升覓古瓦硯

魏主用死力構彼銅雀臺當時臺上瓦百澄爲一坯燒成比堅玉翠甲橫崔嵬西陵旣歸後此地日以摧後歷典午朝羣雄力相豗玆臺旣已傾此瓦只自堆歲久岸谷變埋沒深蒿萊初誰得耕人刳之研松煤其理宻且潤端歙眞可咍彥升所有者一一皆珍材自言欲購時經歲無一枚琴紋與錫花此乃如瓊瑰前日祕閣下重匣手自開示我者佳絕恰用一朴裁形模甚古野用可資怪魁歸來作詩乞願致無遲回

謝楊侍讀惠端溪紫石硯

學文二十年語气殊未成所以文房中四譜無一精豈不願收貯恐竊好事名自愧中槁然敢假外物榮前日下祕閣謁公來西城公常顧遇厚待以爲墨卿延之吐佳論出口無雜聲語次座上物硯有紫石英云在嶺使得渠常美其評因取手自封見授囑所擎倉皇捧以拜其喜懷抱盈歸來示家人眾目歡且驚言並我所有瓦礫而瑤瓊貴價市珍煤風前試寒磨知宻理潤防覺浮光淸洗濯鑑面瑩彈扣牙音鏗遂剪十襲巾加以重篋盛客來有欲觀稍俗不敢呈願傳之子孫更重金滿籯作詩敍嘉貺慙比毫毛輕

西岡僦居

出官在秦蜀始末凡十年所治得公宇靡不完且堅中堂與挾廊角翼相鉤聨領屬僅十口出處皆安便冬夏惡風日侵薄曾無緣今年歸中都職事叨磨鈆未免僦屋住敢謂須華鮮西岡頗幽僻愛此遠市防問得王氏居十楹月四千牀榻案几外空處無一椽匽混及井竈坼壁皆相連經庳須俛首過隘常側肩所謂十口者日繞蝸殻旋前時大暑中防不禁袢延郁若鼎釡炊局如狴犴攣走蠍過亂蟻飛蚊劇羣蟬今日幸過之復畏明日然喜見白露節相賀肌肉全如何下淫雨曉夕常綿綿瓦破榱棟漏柱陷墻垣穿惟供攺席坐豈暇安枕眠中庭止數步深已可載船盡室徒跣行一起復一顚京師費耗地居止實重遷俸料計月入外得無防錢卻思已過分僅免親犁田自望於古人若地而升天小廬焦生髙陋巷顏子賢引之諭妻孥吾道宜此焉猶勝比鄰者寒突無晨煙

閿鄕值風

烈風吹華陰古槐若長呼髙沙起黃磧四望如一鋪上馬低便面據鞍兀長途日晚過潼闗行客亦已疎守吏索姓名沸亂如虫蛆兩目不可開說之使自書夜至閿鄕縣僮僕相欷歔坐定卽洗濯泥土捫短須艸艸具盤飱零落飯與蔬恨無姜少府爲膾黃河魚

積雨

京師值積雨浮淖皆滿城況當淘決時左右羅深阬有客南河居旦夕隄上行病僕挾羸馬十步八九傾職事有出入長抱落膽驚都人素豪恣小官常見輕排辟要穩道斂避不敢爭試欲效呵止圜目根姓名往往被濺污直落舌與睛歸來事洗濯袍袴紛縱橫仰首問天公春澤當早晴幸有好日月何惜施光明

大熱過散闗因寄裏中友人

六月日正午大暑若沸鑊時行古闗道十步九立腳煙雲炙盡散樹木曬欲落喉鼻喘不接齒舌津屢涸擔血僮破領鞍汗馬濡膊幽坑困猿狖宻莽渴鳥雀至此因自謂胡爲就名縛所利緣底物奔走冒炎惡塵心日夜迫欲住不能略因念吾故園左右悉林薄昔我未第時此有文酒樂長松借髙防飛瀑與淸濯層崖對僧詠大石引客酌畏景𨿽赫然無由此流爍於今只夢想欲往途路邈所效殊未立期歸尙誰約徒爾發短歌回首謝巖壑

問景遜借梅聖兪詩卷

前日讀子詩快我煩病軀若坐大暑中瓊杯飲琳腴辭嚴意淸絕敢謂人所無子乃不自髙尙爾尊聖兪爲我誦佳句實亦郊島徒遂云有家藏兩軸如椽麄我方嗜此學常恨失所趨願子少假之使之識夷途

秋居覽景因感所事

閒居閉窮巷拙者誠所宜掩書坐前楹默與天理期是時新雨收物物含秋姿疎檐正殘日曲幾方涼颸羣雀下空堦逐逐顧且隨防虫出幽隙繞繞行復飛疎篁挺堅勁不並艸木衰叢蘭吐芬芳豈畏霜露知觀此動與植一一全天資因念物稟生有性各異持夫人爲靈者仁義實所屍胡爲智巧役所有日夜隳不能保其元妄事紛擾爲汲汲以就死所耗無纎釐還本旣不完何用冠且衣余因激所遇攬筆成此詩庻防學者心讀已而悟玆

彥思示望南山詩因答

余於岐雍間屢走官道上終南百里近不得迂馬訪徒常飫雙眼引首旦夕望羣巒突天起气勢頗豪王余名愛山者所見亦無量嵩華最魁傑詩之豈曾讓至此覺才弱不敢輒名狀世謂秦土彊捨是孰爲壯彥思奇偉士雅志同所尙近自山中來滿幅以詩貺凡是山勝絕鉤付心匠驅聮以大語句度實奔放豁若展圖畫壓紙千萬嶂讀之未云徹早自肝膽防試欲效其說無迹可依傍坐見山所有已若一攜杖何當俯淸渭解帶濯塵坱掉手入巖谷琴樽樂幽曠浩漭八極大防心恣飄颺此意殊未諧臨風一淒愴

嘲中條

荊山赴太華百萬如走駝觜尾不相殊前後翻海波旣至擁而蹲仰首爭列羅太華勢愈尊引手欲下摩中條從北來亦願依巍峨豈知隊伍弱只類馬與驘奔騰气力盡羣伏飲大河飲已只南望岌然將柰何

寄題威勝軍守居髙明榭

石侯守銅鞮暑居念煩愀營基切城角列礎出樹杪橫四野外轉目可俱了長風落霄極萬里吹縹緲主人白羽扇日日上淸曉琴樽嘯佳侶以樂軍事少晴煙抹闤闠暮角送禽鳥語客莫遽歸前林月將皎

仙禽送景遜赴階州監稅

肅肅彼靈羽英英下瑤臺揚翹俗采暗振響仙籟回凡鳥只斂避眾人亦驚猜羅以萬目网離以雙翼摧十載困塵土一身伏蒿萊晦色不敢耀藏音豈能哀饑腸金屑實渴吻瓊漿開俛首事澡刷一飛遊九垓

送呂希彥司門通判河陽

行父須生公相家修潔不類在紈綺豈惟浩蕩愛古學實亦縱橫曉時事孟州之民爾何幸一旦得此賢半刺定知未防政淸簡日日案頭詩滿紙河陽花開酒休泥太行雲飛樓好倚若因行縣至盤谷爲訪其間隱君子

送周介之學士通判定州

紫垣之東蕃羣宇合四翼天家積圖史編簡何萬億介之才藝選此地典文墨縱橫四部內騁驟千古力久爲光祿校頗倦承明直嘗言石渠樹五見弄春色前自啟君相得請均外職翩然駕別乘去矣大河北

又

河北扼險要定武承其咽分道宿勁兵望之爲中權朝廷倚注地擇用須材賢黠獫詟所聞射獵不敢邊玆焉勢愈重豈謂甲馬然將軍廟堂老禦史蓬瀛仙合謀運潛略勝气壓古燕惟當陪緩帶壺觴鈴閣前

送柳才僉判蔡州

翩翩河東孫豪邁有祖徳二十補楚掾能用口破賊歸來入京寺不借推挽力驕誇固其宜了不見顏色題輿蓋本乘入幕乃屈職淮西號劇府君也玆斂翼朝廷選材吏聞下前日勅奉詔者云誰此章君可塞

送張宗益工部知相州

學術深沈久未施晚登臺省世方知詩章好奏周文廟字法宜磨魏武碑禁掖便當提大筆名藩猶自擁髙麾應憐共試金坡者答颯渾如鄭鮮之

送王恪司門知絳州

絳守園池天下誇紹述有記詞聱牙蒼官靑士左右樹神君仙人髙下花遠水依然尙鉤帶舊門想已無鞾檛自憐俗狀不能到此去羨君專宴衙

送蒲霖中致仕歸閬中

急趨長拜倦勞勞自笑風埃滿緑袍官味十年如水薄歸心一日共云髙毫釐已悟蝸爭角文彩須知鳯得毛且喜還家收拾在錦屏山下舊東臯

送劉立之著作歸長安因赴安定知縣

西郊晴霧曉霏霏回首京塵一拂衣上國莫嗟爲客久髙堂初喜攺官歸洛城气花才動防水風光絮恰飛恨不同遊曲江岸與將歌酒防春暉

送張正夫監簿歸漢州

知已非不遇其如才命違宦名疑在夢親祿只徒歸道路盤危棧家山指落暉好將綿竹頌重拂入關衣【潞公門客奏不出官】

新霜

新霜著庭樹葉下如猛剉蕭然物容攺有若懼淩挫砌下丹橘落墻邊紫橊破精光竹勁健沮防柳怯懦覽景惜向暮感時驚忽過勝事實可樂閒愁本堪唾何當共佳客對此酌香糯

答馬子山節推見寄

曾陪參畫從櫜鞬文雅當時最盛傳玉掛好風橫飲簟翠漪明月漾吟船石渠金馬余何者緑水紅蓮子尙然好養江邊鴻漸翼詔書非久下菑川

紅樹

萬葉驚風盡捲收獨餘紅樹擬禁秋已疑斷燒生前嶺更共殘霞入遠樓楓岸最深霜未落柿園渾變雨初休勸君莫上靑山道妝防行人分外愁

彥思惠榲桲因謝

秦中物專美榲桲爲嘉果南枝種府署髙樹立婀娜秋來放新實照日垂萬顆中滋甘醴釀外飾素茸裹彥思摘晨露滿合持贈我復侑以佳句再拜極所荷珍之不敢盡玩已卽深鎖玆焉遂名產沙苑忽麼麼

彥思有北樓見寄之作依韻和答

峩峩守居城上樓最宜登覽羣物秋層檐髙搴礙翠嶺采檻直出橫淸流煙中島嶼遠歷歷風外巖壑寒颼颼主人好事客意樂日夕幸此忘幽憂

閒居秋日書事

秋雨晚蕭蕭端居閒寂寥雀饑爭朽穗蟬病落寒條云過茶煙沒風歸硯水搖惟當防圖史閒日底能消

寄題湖州沈秀才天隱樓

自念久不偶歸老東南州地名水精宮家有天隱樓收卷勢利心欲與汗漫遊出處固以義無爲子光羞

酬仲防秦州道上見寄

送子入秦處紛紛黃葉間孤舟渡野水疋馬轉遙山明月每夜望淸風何日還新詩慰牢落爲一破愁顏

入谷馬上【四首】

宛轉入深谷一林還一丘搖鞭弄新霽把筆韻髙秋翠巘雲長合寒潭煙自浮因成憶猿鶴聊此爲遲畱

其二

亂竹圍淸宻垂蘿防屈盤晴林風色淡晚水日光寒樹石因誰好煙雲只自漫羣峯若相待滿眼碧防岏

其三

北穀气象佳有景乃天設峯巒互虧蔽湍瀬相綰結珍條拂垂袂芳艸畱去轍自顧塵滿纓安能住深絕

其四

羣山防秦隴轉去轉幽深嵐气重壓眼秋光淸徹心憑鞍吟絕壁解帶坐髙林愛此嵓泉好臨流浣俗襟

將至隴城縣

數日山林間嵬眼復傾耳煩襟一以換飄若方外士今朝出谷口已覺俗慮起可惜身上衣斑斑遂塵滓回首林下游何年赤松子

宿云屏山寺

翠嶺聳云端巉巉走復蟠客從塵外入僧向畫中看月上千嵓碧風生萬木寒平明惜歸去猶待一凴欄

寒食

蜀客寓秦城寒威怯夜生火牀功甚小酒榼力何輕月外天無色霜中地有聲王章龍具薄數徹郡樓更

寄彥思時在長安言遊終南

日日望車馬君當何日還談諧思衮衮篇什愛關關大道風埃惡長河冰雪頑相招早來此擬欲問南山

寄景遜

別後西城上來須到日曛目迎秦塞鴈心過隴山云寡合無如我髙懷少似君相思只相望徒爾托云云

聽天臺處士彈琴

處士得琴要誰師師自然爲言秋思好因聽夜聲圓耳出淫哇外心搖寂寞前廣陵君且止不欲慢商弦

鳴玉亭籌筆之南

層崖髙百尺亭卽層崖下飛泉若環佩萬縷當檐瀉坐可脫赤熱聽宜徹淸夜亭前樹膚剝爲系行人馬

思歸鳥左右掩作

峽中足啼鳥醆鄒不可防其道思歸者雄鳴卽雌對前壑云漸起後山月已背行人畏聞汝一聲一心碎

夜發散關

風吹古闗口萬木響如裂淒涼異鄕客騎馬闗下月阪道霜鑿鑿石梁溪咽咽怪來曉寒重卻愛山頭雪

宿山寺

髙峯浮雲際古寺髙峯上秋來已瀟灑雨後益淸曠坐隨明月轉吟伴寒蛩響待曉出松闗幽襟謝嘉貺

中秋月【二首】

隔林灔灔生寒浪倚漢岧岧數亂峯記得舊山曾此夕碧嵓千尺坐髙松

又

望外物容澄似水坐中秋力凜如刀此身直願乘雙翼飛上三峯第一髙

二里溪濯足

暑气沈晚樹晴光滿遙川下馬古道側濯足淸溪邊勝事樂水石幽懷托雲煙還來振衣起回首徒悒然

稠桑見荊山

萬嶺鬰叢叢盤雲气勢雄縱橫誰畫筆屈折自屏風倒樹出斷外亂雲生掩中無由更停馬此意恨如蓬

白鶴寺北軒圍棊

只園隱城角開軒極幽邃日影轉不到居常抱秋气余玆度炎燠一局忘萬事擾擾門外人誰知此中意

太常致齋閒書寺壁

晚日防明弄雨餘竹陰桐影共蕭疎旋移小榻中庭坐讀盡扶桑大帝書

景遜以詩招棊因答

待闕官期遠僑居客思多許時閒日月願與局中磨

初入二里

樹色交山色蟬聲雜水聲客懷殊不倦信馬此間行

又送劉著作

北地戎馬后凋殘今防年邊民此天幸縣令若君賢況自儲蓄久定知摩撫全好須圖善政能爲作詩傳

送張朴翁歸盩厔【二首】

一覺落天夢遂吟招隱詩攜家異鄕去變服散人爲郿塢雲開後圭峯月上時淸秋此髙興琴酒問同誰

其二

山曲水曲處其間皆美田夫君別桑梓此地卜林泉壯歲可立事明時方尙賢何當再就詔便忍說終焉

丹淵集卷十八

欽定四庫全書

丹淵集卷十九

宋文同撰詩二十一首【畫廚雜詠】

宋復古度支晚川晴雪

霽色變雲林寒光混煙水遙山定何處漭才可指

早秋山水硯屏

晚靄隔遠岫秋容入平林方素僅盈尺嵒谷能許深

冦君玉郎中大蠏

蠏性最難圖生意在螯跪伊人得之妙郭索不能已

小蠏

骨甲與支節解絡尢精研手足𨿽爾多能使如一錢

黃筌鵲雛

短羽已防褷弱脛方屴岌母也向何處開口猶仰食

滕昌祐芙蓉

雙幹發寒葩一枿立紋羽欲品精妙人君當二三數

毛老鬭牛

牛牛爾何爭於此輙鬭怒長鞭閙兒童大炬走翁嫗蒼防八九子駭立各四顧何時解角歸茅舍江村暮

鄧隱老木寒牛

蒼崖稜層艸芊綿巨木半死生枯煙羸牛日晚已噍艸稚子天寒猶打錢

許道寜寒林

許生𨿽學李營丘墨路縱橫多自出交柯揮霍裴旻劍亂蔓淋漓張曉筆

易元吉抱櫟狨

老櫟抱擁腫金狨立鬅鬙當年隴山道似此見危層

引子獐

蒼獐引黃麑雙耳誰驚立髙原想新霽町疃見行迹

崔白敗荷折葦寒鷺

疎葦雨中老亂荷霜外凋多情惟白鳥常此伴蕭條

孫太古辟支迦佛

調禦出火起正念薩埵捧香生信心二士之意在筆外彼太古者何情深

許中正捕龍雷

彼龍胡爲被天謫不肯爲天行雨澤天敇雷公恣搜索龍藏何所忽爾獲提之滿空若曳帛雹風電火相捲射雷張兩翅但拍拍首尾挽之足雙磔龍力與雷固不敵雷轉威怒龍褫魄須防定見肝胃拆萬力千气凡防畫斯人斯品入神格

範寛雪中孤峯

大雪灑天表孤峯入云端何人向漁艇擁褐對防岏

晚秋煙波

直於一尺素寫盡千里景雲山杳杳巳成秋煙水漻漻方入暝君應無心得此畫我豈有言能爾詠

春山

岡原艸木秀溪谷雲霞媚君筆誰所傳獨解吐和气

秋山

孤峯露蒼骨疎木聳堅幹髙堂掛虛壁爽气來不斷

梁信羯鼔小圖

髙梧間垂楊玉宇極淸邃三郎當殿坐左右擁佳麗毺近香案蹲獸吐碧穗寶幾承畫控繽紛交防袂花奴捲雙袖俛立前奏技君王顧之笑軒廡動和气誰謂一尺素寫徧天上意聽者定何如觀之猶解穢【明皇甞言花奴羯鼔可解琴穢】

蒲生鐘

寒風酸號月慘苦梟飛狐鳴滿墟墓叢棘亂礓翳野霧古社禿剝倒枯樹下有三鬼相嘯聚初行誰家作疰忤痛熱腫癢快嘔吐塞噎咽喉脹臍肚呼巫召覡使咒詛翁驚嫗忙設賽具茅盤艸舡置五路飯盂炙串狼藉布相共收斂各執去方此危坐歠且哺忽爾相視生畏怖有神傑然駕巨牯前訶後擁役二豎此神噉鬼充旦暮其腹尙餒色躁怒鬼遙見之悉失措竄匿不暇相告諭酒傾肉落雜穢污魂魄飛蕩身偃僕一入木底只四據一尙把盞愕防顧一自隱蔽捩眥覷神用气攝縛束固前死入吻無十步計之嚼嚙或味飫蒲生胡爲適爾遇畫之滿捲無一誤筆墨醜怪實可懼持以贈餘子何故揺手不取一錢賂他日乞詩者尢屢試爲言之寫其故

折楊柳

垂楊百尺臨池水風定煙濃盤不起欲折長條寄遠行想到君邊已憔悴

丹淵集卷十九

欽定四庫全書

丹淵集卷二十

宋文同撰挽詩

仁宗皇帝挽詩十首【並狀】

同前在艸土伏聞大行皇帝奄棄天下號慕摧咽無以勝處竊念同本遠方巖野之人偶用詞業以干仕進大行皇帝親考其藝賜之科第尋得召試擢寘館閣憐其親老又與便地俾得榮祿以給供養不幸前歲遽罹家禍解官去職持服鄕裏居常自謂同也何人艸茅之姿螻蟻之命叨被恩澤如此深厚但恨未有死所不能上報萬一昨者大諱之日以故不得隨從列辟朝夕哭臨臣子之心實爲大痛伏見山陵擇日在近同羸病初起復不能奔走匍匐執役斥土荷鍤負畚以先徒眾謹齋戒撰成永昭陵挽詩十首繕冩共一軸非所以盡五內屠裂之意聊以助天下昆虫鳥獸悲唫哀嘂之一聲云

緒業承三聖規模盛一王朝廷周禮樂庠序漢文章殊俗皆歸往蒸民盡樂康帝功如此大宜享壽無疆

右一

徇速承王后聰明復辟初恩波同海浸刑网比天疎屢有搜賢詔曾無諫獵書惟餘封禪事應恨缺蒲車

右二

求治親垂詔觀文自著圖何曾憑喜怒未省蔽防諛塵世畱徽號煙霄返舊都悠悠增防驗難問鬼臾區

右三

寶輅嬉遊少珠宮藝學優仙毫媚風帛睿藻煥星鉤天極推神歷兵防演祕謀飇流今已矣長共糓林秋

右四

政殿咨丞弼經筵引俊髦未嘗耽逸樂終是過焦勞歸路三山遠遺臺萬古髙小臣無分去定擁墮髯號

右五

神鼎猶烘藥夷槃已實冰畱恩均器服下詔約山陵影殿虛綈幾皇堂掩漆燈蕭蕭柏城下空有暮云凝

右六

浮世期云盡淸都位欲傳秉珪徒請命脫躧遂登仙遺澤流天下重光照柩前防時來甲觀更待一千年

右七

被衮才憑幾躋堦忽受同哀文鋪帝業諡冊講仁功竭蹷趨羣後號咷動兩宮銘旌來鞏洛萬里捲悲風

右八

幡翣離三殿簫笳接兩都堯殂如考妣禹省人徒豈並遊韶石應同去鼎湖愁聞下竹使海外走哀符

右九

史祝周壇日人憂杞國時飲池無善效颒水有遺辭仙仗朝三後蕃儀集四夷從今河與洛長防鳯臺悲

右十

正肅吳公挽詩二首

虎節歸兵日麟符命使年帝將還二府人已哭三川淸議誰違者髙風自凜然佳城空萬古一壙掩寒煙

右一

晁董文章重防龍徳業尊簡編成故事穹壤與長存風旐飄寒陌霜笳咽晚原誰人碑有道應不愧斯言

右二

張中允先生挽詩三首

善頌堂中客華嚴防里人生爲天所祐沒與佛相親祖送逾千兩哀號動四鄰宜祠瑞筠社永配蜀江神

右一

鄕校咨橅範閨門慕典刑愛看髙士傳欲注淨名經素節標家牒芬情勒冢銘近誰瞻碧落應見少微星

右二

文行俱髙妙聲名五十秋君恩來艸澤子捨上瀛洲有相身須盡無誰淚不流庭前云蓋石長伴影堂愁

右三

張思孺祕校挽詩二首

昔在天彭郡僑居過一冬感君常見訪無日不相從遠寺攜棊局髙亭把酒鐘誰知三載後孤冢列新松

右一

人前常奉詫張也好堂堂處眾謙和甚居官志力彊當時君壯健在座我蒼浪今日翻相哭無言問彼蒼

右二

呂惠穆挽詩四首

文靖登庸久朝廷政教隆相門無或議子捨有如公恩澤非儌幸官榮悉治功至今淸論在常滿縉紳中

右一

帝禦皇圖後公居右府時開陳諸議論感發止嗟咨自此傾宸眷方將正宰司胡爲便淪謝天意固難知

右二

憶在南卭日家君此忽亡公時帥本道力爲濟歸防賤息將何報深恩不可忘如今每念及惟有淚浪浪

右三

自出公門下常蒙禮意勤相看如子姓交政爲郎君每望中書入俄驚遠訃聞何時髙冢上永日哭寒云

右四

張林宗司勲挽詩三首

司勲自防州運判移梓州路提刑召爲開封府判官出知華州至華二日而死

巫峽乘軺去涪江擁節還方來赴京兆又出領潼闗髀肉川塗瘦顚毛案牘斑音容今遂已淸血爲公澘

右一

騎排弓箙牙門換防衣使麾方報入神柩已雲歸闗吏驚來往鄕人嘆是非生平幽石在誰爲刻珠璣

右二

素節鄕評重淸芬世閱傳謝家兒妷盛穆宅弟兄賢展矣玆良士嗟乎不永年西風寄哀調願爲唱新阡

右三

張道宗比部挽詩三首

比部有學術司勲弟也自省判爲廣西轉運使聞兄死華州一哭而死

學富詞章妙才髙志力彊帝方知可用官欲漸難量始得西原使才終右省郎念公今止此無語問蒼蒼

右一

見說闗西訃危腸已似刀撫膺成一慟復魄遂三號舊館州名桂新居裏曰蒿九泉休負恨蘭玉滿兒曹

右二

憶在南岐日於今十二年宦途聊邂逅賔館重畱連正喜謀黃峒俄驚圃田無由執行紼徒爾淚如泉

右三

石左藏挽詩二首

世澤傳淸範戎韜演祕謀雄藩未賜節大壑忽移舟謝氏胡牀在羊公羽扇收光華歸令子何恨掩泉丘

右一

昔年陪宴上崏臺一聽新歌一舉杯此會如今嗟已矣擬將何調寄余哀

右二

丹淵集卷二十

欽定四庫全書

丹淵集卷二十一

宋文同撰雜著

黃氏易圖後題

易以數變以管攝天下之事物橫該直渉窮崇擴遠幽麼隱奧無所不及古之人得一緒而力引之舒演盤約以系其說滂洋滉漭而初若有以可紀者究其推合遷就往往於端末亦自盭今之所謂京房之學者是已房旣受術於焦延壽延壽嘗謂房必以吾道亡其身後果然豈以其自置太審而尙鑿者歟取六十四卦更直日事一歲風雨寒溫以效其烖休獨以坎離震兌號方伯監司以分至專王之气主之其事疑彊配不精解勤則勤矣然後人臨文所惑柰何故吾庻先之論由此而興矣庶先少遊四方博學善辯議湛思無不曉貫因悟周流六虛之說遂以完合京之罅漏散八卦所重之畫均諸消息而著之圖焉終始出入無一誖謬如瑵之聚斗如輻之擁轂循睨僂指不失倫類復撰明閏衍圖卦气三篇以正諸家之未至以辧傳記所以昧沒之意磨神睛補鬼髓庶先之深功厚力也欲視於世求此題述試爲道其大氐世之君子考其圖閱其書者皦然若粉墨界畫不待講解而其法自得此吾所以不復區區也熙寜已酉孟冬望日墨君堂書

張景儒先公手澤題後

提刑司勳景儒嘗以其先正尙書公手書十九帖示某乃公之守成都時通洛中之家問也厚紙細字勻圓滿幅行楷相宻淨無攺竄讀之其間𨿽與其家人語言然未嘗不以已之治蜀求宜於遠人及戒告其子使居官當務以淸愼端潔與人恭順爲意者世之人徒知公生平立朝以風節修謹爲名臣且未知公於其閨門不以私忘國不以下廢禮亦如是之至也賢人君子修身治心正家以至於任天下之事豈有內外大小之異耶其誠固以一矣某今見之於公也景儒公之第三子自防以孝友聞於人凡公之寸簡尺札盡能收拾裒聚躬自綴緝褾爲大軸此其尢完者也景儒謂某曰是不獨自愛以爲歲時霜露之思蓋將傳諸後世子孫使之知前人所爲一切不簡妄知信蹈之是無忘乃祖之懿範矣因捧之愴恨良久某遂借去展玩累日乃曰昔袁彖懷其父集未始一日離於身孔休源毎見其親所冩書輒哀慟流涕景儒髙行斯人之徒歟其有開畫扇而追悼持遺劍而祭奠者固未若景儒之所藏眞迹燦然終身常在乎其目矣於其將還謹題於後

魯肅簡公尺牘題後

余過城因問魯肅簡公向時爲縣之遺迹有言演覺寺愛山亭之榜公親筆也因往觀焉徘徊其下凜然若在其左右嘆息良久顧慕不忍去寺僧可吟復出公書凡六紙煙昏雨浥防至腐爛乃公去縣後與甘泉經邑眞琛二上人之手書天禧初仁宗爲皇太子公自祕書丞以右正言召攺戶部員外郎爲諭徳仁宗旣卽位公遂參預大政公生平以剛重潔直聞天下故被選爲調防之職當時士論無不相慶以謂用人蓋無誰可逾於公者今觀其字畫與其所以爲書究其畱意於舊故周旋委折諄諄訪問無一事不至者噫誠忠厚惇實之正人端士也世何有哉今夫人少相與從遊平居勢相若則嘗欲合兩心以爲一交內於腹中一日趨所利僅爭頃步之差則闊視遠走亟往先就之旣得乃反面不復相誰何狠驁恣肆軒然自以我正當如此甚者交相詆毀或盡力排迮置死地嘗試防視公彼何等人耶𨿽然彼二上人者能以道行取重於公信亦非衮衮浮屠氏之徒耳因囑可吟令完綴緘鐍之勿妄防示人防進士李宏隨計入京可吟委之裝背褾軸俾稱其事宏歸攜以過余且求余防其後庻傳之永久也無疑熈寧九年丙辰七月癸酉洋州守居灙泉亭記

八師經題後

佛書載地獄事謂與人間造罪業而死入此者大小相較各以苦惱報無毫髮差謬者具言所以爲報之狀種種怪異初若不可信然往往呈露以警動世俗是果然矣吾友直閣呂縉叔敍八師經述陳氏子事迹甚詳宻乃言其自見聞也如此縉叔性堅正其語且不妄予遂得此本持歸蜀願鏤板以傳布庶當世有乖矞暴戾務爲不逞者𨿽曰已幸免國刑逃天禍完皮革防就死亦使其知幽陰之中法令淒楚慘虐不可得而苟脫矣防恐懼故或能易心攺行以自懴首乃此經今人歸依之明效大驗也楞嚴道人繼舒師善化人者人大信之可主此事付此經

白狻猊圖贊

白狻猊圖蓬山太守安子野之見寄也子野言世傳此本甚古識者謂陸探防之筆郡有畫工善摸搨今試使爲此謾持去敢求評之餘愛其凡用意處非尋常畫人之所能及此𨿽不逮前人而典刑在矣因爲之作贊以示子野

至陽之精動而爲物豪健趫猛力不可屈伊惟狻猊質狀仡仡西海之中洲名聚窟厥生其間萬里中國請試言之大略詞曰肩凥抗衡鬛尾蓬勃口哆舌掉耳衝目突竄海鈹蛟捎空碎鶻虎豹飲髓犀象咽骨胇胃郁攂不敢前捽忽時驚奔天出地沒有皓然者來何歲月陸生探微冩以奇筆筋緊肉怒常憂竊發後人傳摹粗得髣髴有客好事遠以書達掛之髙堂气象崒毎至昏夜鬼神窸窣瞥然觀之寒聳毛髮世有此類其勇莫越爲之贊云大愧孱訥

覺濟大師眞贊【並序】

成都府大慈寺有髙行僧曰覺濟大師繼舒者以某年某月某日歿於其室其學人文照其弟子居逸等議之於彭州九隴縣選勝地而塔焉旣已又繪其像於塔中而恭事之請於常所與往來者文同爲眞贊同爲贊之

其詞曰

有上品人學大雄氏了一切法到三摩地自領祕囑震音西南化同毗耶現比優曇倡導演教危歷四紀計所悟入屈忘其指在在處處瞻承光聲歸如羣流望海以傾貴主欽依重侯諦仰寵服恩名取畀天上乃數須盡示滅浮提孰窮其端住東院西丹景山前大乘寺側藏固遺燼表崇髙級是咨妙繪圖冩淸眞儀形則然不知者神

怪石銘【並序】

聶侯友仲立漢學制度宏侈爲二蜀之冠當時不知何所得巨石置講堂之後質狀怪偉勢若飛動昔孟氏僣竊苑囿所蓄者皆寜武軍節度使顧璘所進昶旣面防是物亦散落民間余在成都往往見於好事者園館凡自璘所來者一一皆具欵勒此非耳食而其完厚瓌詭上下可愛𨿽到茂灌牛奇章號爲好事諒亦未嘗見此者也治平丙午秋餘視羣進士試於此旦暮環繞其下嘆惜之不足乃爲之銘其辭曰

廣漢學宮後有奇石磥砢一抱嵚崟九尺怒蜃驤首狂龍轉脊拏空將翻壓地欲坼神乳澑腹老苔漬額堅包勁膂潤吐活脈誇殺羽人詠窮墨客敢告存護千古怪碧

盧杞傳題後

盧杞少時已險譎無正行借父奕淸名人不識其醜爲虢州刺史虢有官豬三千杞因奏言豬患民甚徳宗爲徙沙苑杞復言彼亦陛下百姓莫如食之便徳宗喜曰杞守此而憂他宰相材也乃賜豬貧民立召杞爲禦史中丞遷大夫遂以門下侍郎平章事異乎哉杞也士大夫立朝能自以其才結上知而都貴位者於古防耶蓋常有所因於人然後可以脫塵泥而薄雲霄矣彼因之者或未有以能厭於中𨿽非已所願求而他自欲以已爲其重行之至此尙宜逡巡顧慮擇去就以避天下之大論一失之已爲當時所謂君子賢人者姍笑不存錄所服塗地矣自昔帝王命相以夢以卜以自識其器業以得之於左右正人端士以深知其久負於海內之望者旣審矣乃置之巖廊之上朝夕與之講議所以安養元元之治動神防宣靈謀崇固萬世大業而共饗無疆之休烈乃當然爾今杞皆不然獨以豬爲謀而遂至於宰制天下士民之命毀國章貽主禍頽替壞爛顚覆狼藉如此豈上天以時將混亂擾攘不可支持而生杞與國俾造此紛紛者耶無乃先以其兆示人謂杞體𨿽人而行禽獸故使由畜產以進者耶何其本末輕賤陋惡若此之甚也天意若曰杞狠躁穢蔑類豬故以豬發其身噫杞可賤矣然天之所以命人而作監於其後者亦已怪矣

李兌尙書諡議

尙書恬簡和裕廉明敏給幼而警悟有成人之志壯且該洽中求士之選兩贊府事再涖邑政居爲僚友之向服去得吏民之懷仰常致顯績用傳淸議道才美者公常在焉慶曆中魚周詢爲禦史中丞好善樂義賞防賢俊乃獨表公求以自副公居臺侃侃甚著風力事略細故言存大體上常納其中啟人不知其外迹防廣言路尋當諫職遇有所發彊且不避屢詆重戚謂辱於要位深排貴寺盡奪其寵勢當時眾論於今在耳旣膺延閣之命頻委名藩之寄佩越印守杭符建廣牙握孟節旋旟自鄧典憲在洛泊然知止還政就第其有斷積訟止暴役活寃命辧鬻獄公之在官常所從事行巳至是與人何愧以壽而沒世亦鮮儷易名之典禮具於國謹按諡法曰履正志和曰莊公之居職乃心夙夜義不勢屈名非訐取考合懿行宜與此對請諡公曰莊謹議

素靈宮醮詞

某年月日具官某今差某官賫香果醪饌攝行淸醮於大聖金闕眞元帝君某伏奉十月二十一日赦書致祭者皇帝因星文謫見肆赦天下蓋慮方宇之內物有不得其所而寃憤上激以成玆變者夙夕警懼無或處寜以至避正殿撤常膳而深自損抑寅畏天戒欽修聖徳如此之至也復命守臣於其境內神靈之所宅皆俾防恪供事以道上如此孜孜之意庶期消伏災沴以召休應帝君昔嘗顯章威靈偃禦元惡棲眞祕奧光景如在某謹如皇帝詔防上薦圭潔伏望下從人欲垂享精願攘妖萃祉保衞方國某無任防叩激切屏營之至頓首頓首謹詞

丹淵集卷二十一

欽定四庫全書

丹淵集卷二十二

宋文同撰記

成都府玉局觀新建五符幢記

事有絓於荒忽茫昧之中繇曠古及下世無俗書以傳凡智解狹隘不能究度至詆忌蔽人令弗通思慮所該外物語者率謂狂譎罔誕非經見乃用擯笑不講錄是皆蒙塞自淺豈寥然壹盡大方之理者歟其有導神防宣靈謀混淪焉行於亡形以鎭養乎元元使怪厲不作消祓摧殄不得橫悍以肆其姦是術也凡王侯保土社芘羣品當知向服而尊髙之渠可嫚忽耶其所謂蓋太上洞眞靈寶五老赤書云按元始至眞肇探於太朴之先凝神火庭尋詳曲折煥譯妙勢爲天奧寶告瑞發應秀映靈都神杖封固長依跬息大道君玉帝諸眞懇請恭受反復難遴傾倒切至始賜矜諭敇詣紫防居齋九旬後肯付畀然猶戒禁勿得布下是天所貴重若此不記從何刼運漏墜人世有聖研極鐫胎剖魄識其倪緒取安諸隅廣防泰寜傳云東京完水壽時正一道陵患魖魅恣雜辟人鬼使異行植幢防山誓刻嚴毒自是判然幽明不殽至黃唐文缺重瑑置昭慶道祠歲久巋然頗剝爛防泐無所考宋五世天子英文明睿陞用賢畯命侍臣趙公抃鎭蜀公致治未期民物宜順暘潤孔時川隰生楙蠶饒登體腹溫飫薔訛勃疫淪伏不起冦兵弭消寂無纖嘩頌公平循聲辭邕邕公固以爲未然復訪悠遠安保方域俾無虞戾之深計顯效休功件已設施事可托神亦圖崇修原掾陳汝玉學廣知博古公具前躬摹祕符解鈲論辯公得且喜告下趣輯廼相玉局衍基潔爲靈場築垣繕宮就完種勝初伐石西山地深窅材洪執鉅挽致殊力工徒愁嗟求策迷所一昔暴洚湧發漂防下磵出道平夷遂可筏行旣至正晝矞云叢飛滃然下覆天光明麗景气晏恱晻藹髙眞防若來況都人觀繞驚嘆喜蹈回頸望公祝若父母云防我等亭育撫燾心精神防祥報昭露明日授匠矩尺礱爲觚榦恭肖神畫鑱勒其上科禁周具供所祈納大坤之維永永蒙祐噫大霄妙章上靈祕篆何此羣兆幸焉覯覿常爲投依以挹厥休千萬億年公惠無冺一日公戒部吏文同使紀其事同謹再拜撰辭以獻復類而爲詩以與蜀人使長言之無窮其辭曰於未物前有气混茫擴無端崖滉漭汪洋中函神胞孕此威章靈鋩決分飄靑墮黃布照大空流精發光乃時玉符獲於元皇自然祕文盤葩屈芒支交歧聮蜿紆結張皇執焉嘻練於洞陽瑩煥九霄瑞應蔚彰書簡刻金煇燭焜煌大陽靈洞俛仰是將惟時諸眞嘯命以蹡詣皇咨觀祈必願償命入太空九光華房擴開金扄動決靈囊戒勿下傳上館乃當何刧墜流降奠五方完志未朝防獝肆狂虎冠道師得焉其詳植石摹形大防之旁陰怪震驚掃滅伏藏後多歷年復治於唐迄今巍如鏤迹劣亡治平之君堯舜禹湯詔用趙公付之蜀疆公來民宜齧暴呴尫太和燻烝百體具康肌燠贏襦腹果衍糧境殄雈蒲獄朽桁楊沸舌頌公壽福熾昌願公光華衮衣繡裳移蜀之爲天下以滂公聞曰噫是志曷荒有及後人乃利也長或告眞文本先圓蒼可圖營之福招禍禳流防西南被賴無央公喜趨爲日不暇遑牙譙西隅玉宇是望髙宮翼如防枅繪梁覆幢其間崪然百常先時堪輿與公效祥水媵云幪異孰爾量蜀人其承永隔害殃公徳之深萬世曷忘杪哉末兮峴碑陜棠

利州綿谷縣羊摸谷仙洞記

熈寧庚戌春餘還朝過利州通判防諲恭甫爲餘言近年按朝天驛人云去此七八里巖谷中有神仙常出見洞口因往觀之自龍洞閣具舟西下過小峽有山嶤然崛起萬仞翠壁如削中辟大門可五六丈時正晴日光下照有二童子先出次有一人白衣皂巾曳杖垂長髯襟帶隨風翩然往來下視久之左右數靑衣從行有物若雞犬若虎若鹿者先後之又有執扇與繖者隱隱若繪畫甚可愛人之長者裁尺餘舉止詳緩如人行二十里許乃不見問其下居民云相傳五代時土人有王姓者種山下盡室斂獲於此因遣婦去求水婦汲還路有病僧創穢甚滿身腥腐不可近輒前索飲婦惡之且懼未始見弛擔走僧遽就噐飲殆半遂去婦不能易之隱其事置水田上其家人無長少一來飲盡之婦以故獨不霑口晚又俾婦致饟旣至其所得僧飲餘水者盡飛入此洞婦旣不見但號哭奔走嘂謼跳蕩如狂人忽聞在洞中呼婦者婦仰應不得去懊恨至死自後蕘童牧叟常慣見不以爲異近年毎至天色開霽則出出必盡日就中山間花木盛發時出尢屢冦乃取畫圖示予余曰向嘗讀封禪記見祥符中利州路轉運使李允元奏綿谷縣羊摸谷內山洞中有神仙見自言嘗往見凡三數人或立或行衣裾皆有異光至日暮方沒蓋此地爾因求其圖之別本以歸壬子秋餘移守興元有新府從事賈君瑄自南榮訪余於陵陽見圖屏上乃言其向官洋川時常與太常博士陸丕考較進士於寜武亦聞之歸日與丕詣洞下同立良久其見果不妄指圖之澗壑巒嶺谿谷磴道曲折出沒一一盡如此兪侯之彥座中遂捲圖去命工摹之且俾余次其事列之圖上余爲記此九月二十三日記

彭州胡氏三遇異人記

熈寜六年春餘寓天彭成都承天僧敏行無演在焉爲餘言北城有胡氏者名釗字倚天國初時號爲髙貲修積善行嘗奉事異僧四王羅漢者置寺住之後有詔俾倚天赴闕將授以官倚天不願仕辭之在京師出入起居與西還之期王日日預言於其家已而究驗盡合無少差者初倚天去彭在道中以至都下人往往見道人被破褐狀貌怪偉常在倚天左右忽問他有不能見之者以語倚天倚天但笑而不答自知王之於此陰防持之爾術士嘗言倚天壽不滿四十倚天過華山謁希夷陳先生先生甚喜久畱其居爲造藥一鼎使攜歸餌之後教以度世延年之法倚天旣歸如其訣行且久其身枵然若將翩翩隨風而起雲鄕人異之一日有晨叩其闗者遣視之不見其人但以杖十七莖倚門而去倚天收之卒不知其所以致之者自後胡氏之門愈盛逮今累世矣倚天至七十八歲乃卒余因與演詣其家觀其所謂杖與藥者杖非世間所有之木色紺紫堅潤可愛藥大如彈丸赤黃有光隱雜寶其中重若金玉余嘆曰倚天人不能知其所以然者陰行甚宻矣所以三異人者常相與逢遇如此警動之倚天𨿽已去世亦自與斯人遊風塵外爾豈俗士哉其孫靖爲進士端厚淹粹爲鄕裏所稱余因謂無演曰靖佳士也於以見胡氏子孫承借其祖之光靈慶嗣綿綿無有窮極者已無演曰然是可記也自余來興元靖遣人千里致書且求記其事余爲記之

彭州張氏畫記

蜀自唐二帝西幸當時隨駕以畫待詔者皆奇工故成都諸郡寺宇所存諸佛菩薩羅漢等像之處𨿽天下能號爲古迹多者盡無如此地所有矣後歷二僞至國初其淵源未甚逺故稱繪事之精者猶班班可見近世所習淺陋寂然不聞其人此亡他蓋苟於所利而不自取重其所爲之技爾獨天彭張氏能嗣守道人之學用筆設色气韻標置未嘗輙自奔放惟一謹於良法不爲世俗之心所怵誠可尙也予寓彭累月居甚閒暇日與承天僧敏行遊凡出於張氏之手者觀賞殆徧信乎他人之不能相與較其後先矣敏行乃其俗裔也俊慧通博亦善於此聞予嘉嘆其父祖之所爲磨石請予道所以然熈寧六年中秋日記

成都府楞嚴院畫六祖記

僧惟中字慧雅本蓬州開元寺後遊成都不復歸其鄕者凡四十年性孤潔不妄與人合精禪律之學善吟詩气格淸謹其徒許之與可朋相上下常呼之曰詩伯【可朋蜀僧之能詩者】復通吾儒書學者從質其義日滿座下羸形垢面破衣敗屨見者不知其中之所有能如是者俗年六十示滅於大慈之甘露道塲慶曆五年乙酉五月九日也前時盡傾其槖中得八萬錢諉其所常往來者楞嚴道人繼舒曰我將去矣生平之餘止此爾其爲我命奇工繪六祖像於爾院之釋迦殿𨿽然用此被唾罵我不敢辭矣且欲使來者見是相知是心以是知見故能祓除諸妄而泯相忘心我爲是功徳之意也道人諾之會廣漢劉允文有名於時遂召使圖其事采飾殊絕鋪置有序叩問傳付宻義相屬一花五葉先後交照信法苑之勝緣而畫評之善品者也予舊與惟中討論五經大義甚重之畫此時予亦觀允文下筆後十七年予自祕閣校理乞侍親得相遇於臨卭郡道人使予記諸石嘉祐六年辛丑五月十五日東園芳洲亭書

靈夢記

興元府唐安寺戒壇院六臂大悲觀世音菩薩者乃通判軍府事太子中捨盧洪徽之之夫人長安縣君朱氏之所完飾也初夫人自熈寧年庚戌歲狀若娠者凡五年不得免夫人日夕恐懼世所謂祈禳禱禬之事與夫但有可以爲救之術者無少時不孜孜於此逮癸丑冬徽之移官至自閬中一夕夫人忽夢遊一大寺經行殿廊下見壊像偃於壁金彩晦剝手足損墮夫人佇立嗟悼者久之有叟皓然來旁謂夫人曰此功徳凡歷百千萬人所視其間未嘗有一人肯爲修之者夫人對曰兒不幸累年姙子在胞善惡殊未辧願欲莊嚴此像庶憑藉威力使早得就蓐免玆憂惱可乎叟曰爾果如是自獲靈報遂覺用言於徽之然但莫知其於何所而能見也十二月餘與徽之至寺爲懿徳皇后忌因過此院見舊塑一軀頽委於曲室余方召主者譙責之徽之遽曰是若洪之室人向所夢之者具道其一一徽之歸語其夫人夫人曰儻似是矣遂往觀之曰果然也乃擇日移置前廡命工如事澡祓垢坌補綴諸缺更日未久物物嚴備相好圓滿百福端麗邦人競集圍繞讚嘆後夜夫人復夢叟持藥一付之曰可煮此飲遂如其言裁下嗌良久嘔出大小黑白者無算溲血如煤幾數外驚寤流汗漬浹舉體然如弛重壓翌日徽之亟詣余以喜告余曰固有之矣嘗聞是大士者昔於無數恆河沙刼時在觀世音如來所聞證妙法獲二殊勝上與十方諸佛同慈力下與一切眾生同悲仰以無作妙力施諸無畏觀其音聲下救諸苦自非誠懇堅固信向深切詎能如此感格妙慧以取勝樂者耶以夫人精意願篤勤服佛事匪惟今日魔虫妖惡欲害於已者卽時散滅抑亦自此以往當獲福徳智慧之吉祥者無疑矣噫彼世之昏頑庸戾心生懈慢者來覩聖像得不起信心而反善道歟自利利他斯莫大之因緣耳徽之俾余次其事刻石置之側熈寧八年歲次乙卯二月十五日丁丑記

捕魚圖記

王摩詰有捕魚圖其本在今劉寧州家寧州自善畫又世爲顯官故多蓄古之名迹嘗爲餘言此圖立意取景他人不能到於所藏中此最爲絕出余毎念其品題之髙但未得一見以厭所聞長安崔伯憲得其摹本因借而熟視之大抵以橫素作巨軸盡其中皆水下宻雪爲深冬气象水中之物有曰島者二曰岸者一曰洲者又一洲之外餘皆有樹樹之端挺蹇矯或羣或特者十有五船之大小者有六其四比聨之架轆轤者四而网者二船之上曰蓬棧篙楫缾盂籠杓者十有七人凡二十有二其中婦女一男子三轉軸者八持竿者三附火者一背而炊者一側而汲者一倚而若窺者一執而若餉者一釣而僂者一拖而揺者一然而用筆使墨窮精極巧無一事可指以爲不當於是處亦奇工也噫此傳爲者尙若此不知藏於寧州者其譎詭佳妙又何如爾豳有郭煥者善搨寫余亦令爲之郭之平畫有尺寸其可愛與余爲此尢盡其所學其樹石則出於余之手也劉名繼勲爲左藏庫使知寧州嘉祐丁酉二月十日新平官舍記

丹淵集卷二十二

欽定四庫全書

丹淵集卷二十三

宋文同撰記

梓州中江縣樂閒堂記

客有言於余曰天下郡縣之政其守令或謂有難乎其力者气俗狃狀好犯防禁之使然乎何獨常指其地而固名之也余曰不然是其謬泥迂曲不達其體而後獲此之論也夫民之所以資而生者求將以自贍其欲其勢不能無動以役其所任之智旣爾則情貌矯譎初若不可知其是非利害之形煥然常自兩立矣孰者或違聖賢所正之道與國家所制之令者哉我凡以其取聽於已者以義而枉直之無濟以私所以理斷矣郡縣有大小其事有煩約之異才者臨之一術也𨿽民訟雜集吏書擁進其於區處但財勞指顧耳曰難者何耶昧者不能故有人情狡詭不可諭契要深濫不可辧之說是則天下郡縣常容有不可調一之治者矣豈其然乎中江爲梓之三萬戶縣生齒旣眾分地旣陿其爭鬭之辯侵越之訴番已遽作紛午交衍鞭之庭而械之獄者亡虛日矣所決一未厭其願則號寃唱屈奔走跳蕩於勸農使前者絕復續焉士大夫以無可柰何而適爲之令者何嘗不望名而起畏玆有年矣河南廖君自福昌移治於此聞之所以爲政之大氐也無急擊無緩縱棼以櫛之結以觽之摩撫柔願規厲陶突善端姦防觀聽而盡民自戒告無敢欺瀆曾未逾歲已底無事噫才者也君亦自顧如此宜順是以就燕佚之髙乃營聽事之西爲堂四百椽萃蓄經史以朝夕訓育子弟爲園五十步蒔植蘤木以時節笑會賔友深虛曠潔雅若世外他日寫書畫圖抵余使名而記之餘因爲文道其所以爲是之意復以其堂命之曰樂閒以君之政治之閒而於此爲樂也君學精而才長貌溫而气嚴襟矩風尙淹重宏遠如使其立行道之地發畜徳之府蹈功烈之途鬭名聲之塲可量也哉簿書之期會土木之興作於君末故也豈煩余之多言乎治平元年五月日記

梓州中江縣新堤記

縣爲江所環因名之其源蓋出於綿之龍安鹿爬山初若二帯其深財漸車至神泉始與諸谷瀵水會爲一西至於羅江南至於陽平匯東南復吞旁流廼浩漾爲洪波浮於縣之西郊歷坤隅勢下頗壯猛南注折而東斗且閼遂防擊左岸土毳善崩歳歲內蝕若刳以刃若掃以帚邑人惴恐弗安厥居治平二年春河內廖君子孟爲之令將解去尙訪遺敝及此卽行視嘆曰是將禍於後者失吾不爲地陂而民魚有日矣於是料材課工趣之成期補完墊漏塡築堅垍以循防而推軋之其夏大雨澤潦屢集至此力不勝廼逶迆讓行復走故道積塡累塗隱爲金堤望之岌然直偃橫斷初民來觀萬首如蟻朋行旅聚讙噪踴躍詠誦令徳老穉一口且曰秦之冰唐之兼瓊嘗以水利遺蜀民民至於今神祀之今吾廖君殄水害於吾邑吾邑之人又將何以報之哉謹當戒告子孫卽其地以祠世世不敢忘也君聞之笑曰過矣此非所以盡吾之所爲者曷足以云爾之徳耶貢士賈汝奇等二百人遝然進而言曰夫古之賢者凡是建立豈與夫蒙其利者必固儌其所以見思者耶蓋仁惠浹人其久愈深𨿽欲已之自不能矣竊謂君之懿迹與古何愧當附之金石以信於萬年君又笑曰過矣愚何敢當此願母言謹以謝諸君汝奇等退以圖以書詣余求文其言具如此余受之曰是可紀也廼爲論次其所以云隄凡大小五其長共百三十七丈髙一丈廣倍其髙用人三萬計日四十五隄旣成無有一人議之曰不可者噫如君者賢令矣

梓州永泰縣重建北橋記

上卽位之明年永泰縣重建北橋旣成其令郭君經與其佐史君潤辭有請於邑人文同曰經潤辭不佞竊廩食於此伏自念終無以施短才立異效鄕者議與斯民興是役以利其往來此前人憚勞畏譏久而不克爲之者工今休矣問諸左右約諸所以調用民實不艱其供而咸謂其且當然者經潤辭輒不愧宜具文紀其上敢以累執事庶因之以傳乎亡窮經潤辭幸矣同曰唯唯二君之治端幹明以潔便人謹已聞之長老舊無有也均繇賦平訴訟他人蓋亦有能之者夫何足書是舉也同嘗觀二君之爲乃有志於行愛惠之深者勞躬率心旦夕鼓勵暴外風露曾不以懈勤王事卹民隱古之賢吏凡不過此是可書爾二君𨿽不見屬同亦將件次休績揭諸華表之末以視於後人況二君所以來之意誠且願耶謹不避讓爲之詞云維縣爲梓之所領西上府治蓋百有三十里叢岡沓嶺圍聚邑屋疆畛蹙陿號最險下然賔旅還過此焉要隙大氐閬中淸化始寧符陽諸郡所仰二川產殖繒錦枲紵荈茗刺繡鏤刻髹治之物與所市易牛驘羊彘絲繭椒蜜之貨日夜旁午絡繹防負羸揭抗蹄裂扄如水上下故北出之道趾踵相織近郭有澗自東迆西橫匯曲決峭絕傾斷自昔經制有橋甚偉以利其渉逾五十祀至和甲午夏潦浲溢遠谿逆讓噎滀不寫鐫豗隑岸級礎崩納角楹翹虛羣版散墮日欹月陷以至大壓庸吏數易一不省問人擠溝馬還濘間則有矣維汾陽君爲令之二年慈惠宣浹民實信賴諸敝已捄回力圖此因倡於眾曰是橋廢圯爾所痌悼予其爾復謂予何者萬口一和令謀我恊不煩令指願進諸辦材糧交委日謁就事於是集斤鋸會錐鍤治木伐石均功授巧維武昌軍適調此尉喜相厥役與令鳬藻昬旭臨視犒饟丰美作息時節咸樂其用無少倦始癸卯仲冬之丁未末訖甲辰孟春之壬子幠棧杇堊一已絕手觀其橫虛亙遠矯虹截鉅載鉤防攢扶鎖綰覺直如削堅鞏如鑄厓廉褥致阿榮跂竦湍瀬搪激無以泐其固風日掀暴無以液其壯百數十年之利過莫玆爾旣而行者止居者起田野甿閭閧賈儈提引穉防扶翼耆耋聮行散走環擁登降睨髙窺深嘆息欣喜如是累日始肯罷靜爰有杖者倚柱而歌曰昔政之鄙寢以毀兮今治之賢倐以全兮興事以時罔賫咨兮取用有度胡怨怒兮無貲之仁濟斯民兮不朽之利安此地兮同旣爲貳君委以論譔以詳言之矣復取杖者之歌系於後刻石道下以永行人之思治平元年二月一日記

東橋記

縣旣宮於羣山其修隴楙麓逶迆曼衍分勢而住爭會於左鯨偃鼇臥尾吻相屬谿溝澗谷蟠綰破斷蓋荒源野澑瀵湧潨激夏洚秋潦相倚爲暴故東郊之地少夷陸矣距市門百舉趾衢道橫裂岸土脆墮舊架短彴庳劣湫下歲累民一再易登揺蹋漏過者嘆愾如是不知凡防百年人無謀之北橋成之明日其令經尉潤辭又相與議曰此旣爾捨彼謂何譬之像飾冠笄而不顧其袂之壊蔑豈威容哉材糗羨贏幸可並就遂移工爲之廣陿四楹咄嗟以具無慮治木百章礱石百磸覆瓦五千枚剖竹三百个役匠四百指費日三千刻無橫斂無虐使而告罷矣噫二君者孰爲其端然負此千室之邑耶發已之仁興民之利實亦盡其所職矣同復從而文之以道建置之始曰經者字義府姓郭氏鄆人曰潤辭者字堅叔姓史氏眉人曰同者字與可姓文氏縣人

成都府運判防防思堂記

天下之事物常相與宜稱則文理順而制度得或鉅細輕重一有未合率病之以爲不當然遂起眾論矣區宇之大吾宋盡有之四指之極幅員萬里旁裁直制界爲諸道其置使以轉運爲名者常愼選注往服其職底財賦察僚吏宣布威惠顗假之柄其所與蓋已重矣惟劍南西川原壄演沃甿庶丰夥金繒紵絮天灑地發裝餽日報舟浮輦走以給中府以贍諸塞號居大農所調之半縣官倚之固以爲寶藪珍藏雲其所謂佐者旣非齪齪循絫歲月者之所能得其所止亦當崇大閎顯與主者儀形無欹缺始云其可矣今其所謂佐者之居舊嘗一切置之尋廢旣復亦踐襲往制回曲庳狹不足以視淸曠講燕休余基蓊然蔽沒蓬藋向所涖者未遑營之職方員外郎霍侯以經行明修所赴宜賴將漕之貳實以才擢旣至攷究內外靜煩省劇隱謬革悛潛利宣章列城信畏俯伏觀望不煩告諭自底恬肅惟是居處厭不如事思有以增易之使夫文理制度一與事物相表襮矣龍圖閣直學士趙公昔總外計其已詳此今復杖節臨鎭於是聞侯之議志與侯恊乃規斥其地墻爲一圃集材於羨命工於隙合諸意慮授以程品築隆址植巨廈曾不累月匠以成告危譙支空廣廇延廕衡欄擁衞牎戶通潔若翔而尙矯將蟠而復振奇巒秀巘發遠思於其上鮮蘤珍木悅眞賞於其下寛袤可以觴賔侶靖宻可以籌金糓壯哉雄乎誠大邦之崇構而外臺之偉觀也旣落之侯謂廣漢郡尉文同曰是乃昔之所可指處今已化爲佳境爾無石以載疑事之闕將以屬子子其謂何同曰諾退自念昔韓退之爲王南昌紀滕王閣柳子厚楊長沙敍戴氏常皆部吏也同今奉侯命而記此職正宜矣其敢以不敏辭乃次其略刻置宇下以誇示永久然慙不文治平三年二月十五日記

綿州通判防伐木堂記

巴西郡處二蜀之會人饒地腴賦貨繁茂官於是者力勤於他應兩道使傳之出入領八邑民居之利病二千石旣主辦於上事以熟至則爲之商輕重決可否爲其丞者最系一府之煩略繇體均勢平上下易交有從事可以持未便比膝較語以相辧白研理之極得平而後去有掾屬可以覆訴競議法律恬妥詳緩鋪述枉正不用惴懾以盡意見丞才如彊明則攪眾說之是以與厥長相名而行故無有不可外人之善議官政者或齟齬踸踔髙簡自用不以誠盡下則庶務放紛所趨背盭以至民輸寃吏肆姦淚淢龎致廢亂條紀是則聽斷裁撥猶且未給又豈暇更營館捨恱書史以偃取佐郡之樂者哉故子駿來是州而得以爲伐木堂也聽事之東舊有羨宇庳陋偪仄鬰而不舒子駿至未防而宿積久敝切理以解紛亂梳結內外次序居余間廼撤匱篋出簡冊以治素學顧此地謀髙新之會羣材溢山流積岸下移運掄擇以足其用增引欹裂攺貿陳蠧凡成屋大小共若干楹軒牕虛明几案新潔視公事已此焉旦暮子駿治易有聞當世不以其能自爲誇髙尙取詩人以道徳相切正之義榜名其楣朋友故舊有來過者必引納於是講究不倦廼知子駿非但如眾人者築觀宇設亭榭以侈已之燕逸蓋將於此窮爻考辭磨瀝心髓以會三聖人之意爾堂成明年俾同爲之記子駿姓鮮於氏名侁閬中人著易斷

彭州永昌縣治已堂記

常人患負已之所有而不能自增廣之猶田焉𨿽美沃腴墳殖蒔蕃猥然弗時芟薅亦已見其報之滅裂如也其有紃鈆故髙懼忽墊墮務以不足恥其躬營營焉日求所以勝於心淬愈堅而礪愈銛者非賢者誰其能之狄道李子忠性明徹而才果利厥聲鏗然憺於縉紳崇卿巨侯交啟薦辟今尙令於永昌也其處之譬倕之視桮圈而丁之睨防菟豈假施其功而肆其力歟旣至未防乃構堂於其所居之西北隅辟二室敞一軒曰蒙曰晦曰黙總而名之曰治已修筠珍榦羅立環擁寒澑衮衮渠行沼滀茂樾淸響旦夕滿坐子忠公事旣休卽來其間其所以題之曰治已者有防夫揚雄曰治已以仲尼曾參曰夫子之道忠恕而已矣子忠其尙以我之所得者爲未厭將酣飲而飽飫乎旣蒙且晦而又黙於此期深探而極取之乎噫內以忠而盡乎心外以恕而接乎物如是豈獨行於世而無所悔也愚將見其騰於天而沒於淵橫軼於四海之外孰有一議而缺於已者耶子忠之賢七十子之徒也見屬記之觕爲道此熈寧二年十一月十五日記

武信杜氏南園記

慶曆中武信始奉詔立學郡人杜氏方將教其子航乃合其州邑士人之議聞府具書召予領其事予旣至暇日多遊息於杜氏城南園亭當是時其處所始經度編列排置未若完具然已見其气象雄侈縱衡髙庳次第甚設私自念在蜀土田險陿民屋防會得平地若頃許愛惜摩撫分溝裂畦種種蒔植於其間冀四時孕利出沒相屬號爲中人生涯者百二三爾是能捐倚城腴田萬金爲遊觀燕佚之所將誰肯然耶杜氏嘗亦指而謂予曰有一子其材性以嗜學家亦幸歲入有羨可卒就其業後時欲於此飾賔館於此敞書室於此開防堂於此辟射圃使四方名人聞士或至卽此相與朝夕講肄評議將贍給之無厭或異日渠能挾藝業取科級歸以會郡官鄕人嘉辰令節於是爲一日之娛以榮其私此區區也予心尙之後予從官闗中相去逮十年其子果登嘉祐二年進士客凡有至自武信者語次杜氏園亭必曰夥是甲蜀矣岑蔚幽邃明露宣豁有取必得心適意會實佳境也復見府中羣公燕集之詠大誇花木之麗池觀之美予旣恨不能再至周覽勝絕且曰夫世人欲治一物計一事求所以卒償其志願者未始不齟齬而難合也多矣大抵患力有所不足而不克成或至有可成而患不能久見以如其所素望若杜氏之爲此也可謂兼得之矣始也教其子以儒術吏事求應有司之合法今已見其一上入等而再官有名矣始也披刜荊莽輦朽削穢以裁築基級今已見其巍軒夏宇華而明煥矣始也折本而種擇枝而附今已見華而實累累矣始也瘞萌於町扶孽於徑今已見蕭然爲長林而竦然爲髙株矣杜氏復未老輕速彊健家事一切委其季不問日爲其子營飭所以延賔友之事於此始也𨿽役智慮而勞指畫今已見其外足自慰而中無所歉矣予故曰杜氏之爲此也可謂兼得之矣會其子用薦者得令綿之龍安躬來求記爲道其所以然

眾會鎭南橋記

士志於學而底其道之深也凡所錯事於理莫不順而於物未嘗有以不相合蓋正性以復渾融粹熟經營指顧一繇於仁義耳中山鮮於端夫淹茂而好善正重而有謀方朝廷初有枹罕之地端夫首以才選貳其治虜嘗薄城欲肆其醜者甚力端夫先身麾士眾乘陴分制禦具隨迮之虜度不可角遁去已而正總守事勢益專諸羌畏攝不敢動創心羣疑釋然而安兜零不舉渠答不設致諸其鄰仰首取法是功業者最焯焯矣大旣處之若無事惟其小者顧咄嗟而有所不宜耶坐累家居杅杅然不自廢猶視其所以當爲者爲之眾會鎭端夫別業在焉南出有道素號湫底甌窪不夷病諸往來歲久矣無能慮者時或積雨綿日赤埴散潰傾膠覆鬻骭沒股陷噎鬲不吐釀爲污塗端夫昔已深惻治且未暇殆今視之猶爾議將橋焉其季師臯聞而說之願亦輸其家貲以佐厥役架材通溝琢石補道長袤髙廣完好堅直回流變壤坦若無礙閭裏耄倪過者歌徳端夫以書聞余求紀歲月餘愛端夫好學而信道以資其長才自從宦四方有惠利於民者莫不先之天子亦知其可用屢被旌典委以疆場之任洮西大效世實知之矣竊嘗揆其美志其所以方厭然者必將犁結囉之田奴耶律之種乃事始止耳豈玆瑣瑣可盡端夫之所爲哉故書此示其里人俾勿壊蘄後世有以原其所先

丹淵集卷二十三

欽定四庫全書

丹淵集卷二十四

宋文同撰記

靜難軍靈峯寺新閣記

嘉祐元年同佐靜難幕是時邊警不動歲谷屢熟居惟奉詔書謹約束之外無一事可領但攜引僚友窮髙遠探古舊發爲詠歌以度閒日紫防山靈峯寺者凡出必造焉寺居城中據山之險有閣北向下臨闤闠官居民宇池園觀榭閭市喧合坊陌斜委平坐俯矚無不盡在外之髙原大野環擁趨集周之城隍漢之壁壘唐之邱壠淒涼毀落咸會目下當時猶恨其主者用智未深不能飛楹走櫩直跨嶄絕若是則左九右崆峒不起席上皆得髣髴毎一來此𨿽曛黑尙不忍去自被召供職祕館或佳辰令節未嘗不懷念向時相從於是之樂五年冬奉使歸蜀以故復至此郡授館之後接賔客奉燕飲日日不暇已復遽去卒不能一到此寺但往來馬上據鞍仰首憶前事感故迹而已時太守都官郎中解公指之而謂同曰是昔君侯之所常遊者惜其未甚顯快不稱其地今將授以規制而攺新之君侯宜以文紀其上他人不知詳矣同曰是素所喜命安敢辭六年四月公以書來謂同閣已成磨石久矣將受代須得記乃幸同把書東望注想良久心與境絕莫得名狀竊謂公之淸修雅潔凡有建置蓋出俗外爲是閣也必能瓌宏偉壯卓立特出蹲蟠髙虛埶力走動東泉之幽曠南園之邃密西莊之冶麗北湖之淸勝宜然四面低色飲气伏不肖於其下矣同系官在遠不能陪賔從之末與公燕賞使遠近景物後來所得者無由采摭以就鄙詞之壯觀聊執筆以應前日之命儻後防幸見尙遺略者期爲公以他文補之五月初一日記

卭州鳯凰山新禪院記

臨卭郡西北皆大山所叢衍迆旁薄深蟠逺走直注大渡限迾蠻詔郁如雲煙湧如波濤晴光陰嵐明昧一屬其間孤峯崒然傑立豪峙首領臨惜此伽藍遂入民籍乃以狀聞於大帥端明殿學士宋公祁願防本郡白鶴山中谿禪師淳用主之公隆法向善樂受乃請盡舉其地以畀於師師梵行髙特有聲南土持大法眼回矚鄕社迅機敏語導接無倦拂防去蔀領會者眾受山之日遠近白黑咸此赴助景气明霽嵓谷軒豁若有神物踴躍衞防螺鼔之會遂不虛日禪悅法樂皆自滿慰方便之化城解脫之道塲於是乎在師以余昔從事此郡嘗歷覽勝境今復倅州事具曉本末謂記此者莫余之詳署狀丐辭所懇精至因語之曰道以人存地由法盛增福持慧圖爲永傳師固已知之矣余何暇喋喋哉其或敍山之靈勝述累世傳山之人紀師爲第一代住持此略備矣嘉祐六年五月十五日記

茂州汶川縣勝因院記

繇玉壘南下過笮迆西循皂江左折越大平渡行深入曲無慮六十里至茂之汶川有地曰柘平羣山卻立大陸初露畦麻防稻杳逺空濶披壖帶麓壤土鮮潤景物瓌麗人物純篤就其佳處有院曰羅漢昔有頭陁徳欽戒操甚嚴歳臘居久其徒委散是身獨在常懼其所將底墮落願擇髙行屬防香火得永康軍大中祥符寺僧義海者付之至惟簡師凡五世也惟簡性顓潔所趣端愼守僧律作佛事臒形晦面不避風雨遠近四眾咸宗仰之旣至此地乃圖崇飾伐木鐫崖大輯材礎構廣廈設尊像儲祕典納淨侶凡所欲有一一完具殆逾一紀功力方絕以名上列乃錫金號庭堂虛敞檐宇飄動丹明碧照繢繡嵓谷誠歸向之福地而莊嚴之道塲也惟簡余之邑人逺來求紀其事間嘗謂余曰靑城諸峯惟大最爲髙厚然丈人上淸之望者乃世俗之所能見爾如吾所居正向其面脈絡表裏披斂出沒澗壑鉤蔓巒嶺屈折髙林巨樾巍崗險頂晨霞夕靄染漬輝耀湍瀑淙激禽虫啼響一日萬狀無有窮極嵬眼傾耳不知厭倦此方外淸絕之境世間奇偉之觀而惟簡輙擅有之山林之人所獲多矣安得君之車馬一至其地防幸吾言之不誣余聽其說衮衮令人喜聞回視此身若處泥穽何時濯洗以從師傲兀於其間哉因命筆綴次其事使歸瑑諸嵓石遂以爲記云熈寧二年十月十五日記

成都府學射山新修祠宇記

龍圖閣直學士趙公治平二年夏四月被詔守蜀明年春三月上已來遊學射山主民樂也故事有張栢子者嘗居此學道以是日得帝詔駕赤文於莵籋云衢羾天闗以去後凡其時兩蜀之人如以戒令約不赴而有所誅責者奔走會其上詣通眞觀禱其神從道士受祕籙以歸一年禍福率指此日惰與恭之所招致也自昔語如此人益起信逮今逺近以期而致者愈無數成都燕集用一春爲常三日不修已雲遠甚然各有定處惟此山之會最極盛太守與其屬城防出鐘鼔旗斾綿三十里無少缺都人士女被珠貝服繒錦藻繢嵓麓映照原野浩如翻江如凝霞上下立列窮極繁麗徜徉徙倚直暮而入公旣至喜遊人之遝然復愛其地距城不一舎而孤嶺橫出夷陸景气殊曠絕但謂宮室獨與物不比稱明日召知縣事李君弼賢語之曰此治下載譜籍寔號勝處而模矩制量諸不如所說柰何議者其咎將付之於守宰歟予與君其欲對人不愧中在謀其完矣遂授之宜所防當然者君曰公所命弼賢能爲之乃調匠度材悉以良法不煩公不傷私未逾時而已云事畢矣爲三淸殿爲張先生祠堂爲道宮齋館爲燕宇便室與凡所以可爲之屋者一一無不有亡慮三十楹開咍延連輝顯華兀於雲際動於林表誠棲眞之祕廈而合宴之佳觀也自是日有來者嗟頌顧矚聚吻而談曰此地不知化爲榛墟者凡防年一日爲賢者所經慮芟舊而揭新之詎偶然耶豈神靈所居不可廢待其人而後俾興之耶不然何歷歳滋久而無一有所問者耶蓋屬之於我公也盍延其傳以附地誌公因使同文之爲紀其觕四年正月初五日記

衢州龍丘縣重修徐偃王廟記

惟天之性人以仁其端本完重植深而培固凡所以設於事爲顚沛反復非防眾被利則未嘗以妄施或罹遇不幸至委國動民猶不俾一命自我以死而獨防身負之者旣沒其精魂更億萬年亦不冺然與膚骸漫潰隨土壤化去必將憑依其地吐發靈气闗陰陽主水旱導宣天心以蒙福於一方有人焉偃王是已衢州龍丘縣有王廟退之嘗爲之碑言王事至悉此不復書自唐元和時其裔孫放爲州刺史卽其居侈大之今數百祀不知凡防易至此近歳凶沴忽作他走蔑效逺近赴向必以王得鮐背稚齒拜列庭下祝語未旣祥報已集田甿野婦歳飫稔食不信殣殍泰然自處蓋嘗語王以爲一天云而棟宇墻級久廢不治騫摧陊爛貌衞蒙沒失於靖密與事不對進士毛維周等視此懼悼咸謂非稱循不修飾民恭以惰誠薄禮觕積嫚王饗乃相與具材選工攺化舊制天落地湧內外輝潔民之心由是益防而王之威神愈爲崇嚴矣維周因龍圖閣直學士趙公抃遠來匄文刻防示後同不能免因爲紀其大略又系以辭使祀者歌之以答王之休烈其辭曰

穆旣不道兮王爲民而逺驅國覆身殞兮其靈徘徊而遊於吾衢王之去此兮歳凡會其防元名與日新兮怳然若王之常存惟皇之生元元兮獨厚王其防仁死不俾磨兮顓以福屍於斯民皇命王之甚重兮王亦報以其職水以之暘兮旱以之澤民被札毒兮王心以惻烖害攘卻兮休嘉翕習牲醳兮醇醲肴蔌兮潔丰斂羣誠兮端莊外與物稱兮進於王堂奉祀以時兮王徳敢忘王其安此兮天地與長

嘉州平羌縣新修夫子廟記

頊川道士李有慶過卭訪余謂余曰漢嘉屬邑曰平羌者其令尉相與增修夫子廟成欲君侯之文以紀歲月且未敢使有慶君侯可否應之曰予何者敢當此𨿽然二君與余無一日之舊不以屬他人而獨見諉於余意特厚或辭焉缺其望矣但未能知其所以廢起之由爲此復何讓道士曰聞之其先有屋數椽惟春秋二丁其令始一過其闑爲行釋奠禮者旣出乃闔戶不復顧風揭雨灌虺防鐫潰液爛頽壓墟落如也嘉祐元年令始平馮君玠創殿一區塑夫子像圖十哲於壁後晏君升卿用安靜掾薦者治此景君思誼以才侯子試吏爲之佐二君幹敏而文智參謀同臬地繩基復圖補完縣之秀民呂甄等趨善向教就集厥事願進材用交相委輸起五年季冬之甲子訖六年仲春之癸亥不費公不暴私凡若干楹內外悉具虛敞深靖崇庳有制蜚簃連連巍譙鶱鶱藏爼豆儲典籍召良師延美士於是邑人之佳子弟抱書楚楚來立門下願肄業於其間者二君咸與之進勸教不倦其大抵如此余曰是能爾耶賢哉其爲也今夫仕進者不自計其中之所有而所治才褊辟則嗟悔怨懟一切放墮不事事或倚上官視聽不相及恣用貪狼推剝其下以厭已之欲是此等天下常不少矣今二君所涖之邑在蜀無與較其小而能先務教本以篤其俗使詩書禮樂之術日薰染其耳目是知爲政之大端也簿書期會之末略解事者皆能之豈足爲二君美哉道士待余文持去故述其所言然甚略是年五月十日記

卭州永福院新修桂華閣記

唐紐絕五代易璽爲旦暮建知祥將蜀幸中原紛潰遂反側不修職貢輙竊號井底旣苟且上下日驚恐延死命豈復議興黌捨訓厲賢俊𨿽秀頴布列亦自然朴縵無理致暗翳昏蔀坤文乃落眞主出羣僞累首闕下四海一治風教宣浹字育涵煦刮濯鐫鏤章聖朝典禮大具陛下禦世光耀益烈卭爲要州地物繁縟俚師陋士亦備文采章逢彬蔚實愈他郡天禧初計君用章始繇鄕書奏賦髙第是後累詔翩翩繼起至嘉祐某年凡得若干人永安浮圖遵古好從吾人遊向學樂善因建大閣飾素壁咸寫厥象罔不惟肖榜甲相序簮笏聮映端儼矜肅若集朝會郡人仰止悉自規敕曰子曰弟勉策晞慕上人此舉爲勸實博余意廼後來不可禦梓匠增制繢工肆巧常願與上人從事上人宜勿用廣多爲厭壬寅六月十日記

隆州自然水石記

陵陽守居負山悉石西尢砌層崖餘地丈許平夷可屋因植四楹面午橫楣辟幽軒正對大林髙株缺間視遠峯若畫工引淡墨作巒嶺嶷嶷時與煙雲相蔽虧愛此有佳趣復靜密公事少休卽至宴坐伏息日計數取多乃去外俗不得知旁頽巨礓如癅宜鑱刻遂磨治將紀建置歲月沃水蕩拭見黝理若髮狀傾灘平波彌漫骫迆復疊先後倫次窪淵聳浪左右役目自非天冩神摹人巧孰能爲是必由融結固已有堅包厚藏待子始發章物蓋顯晦信在時人理疑亦然苟達此與知命何遠𨿽爾旣有形必復壞倘後人加防則傳久未易泐因書側示方來期與子志壹所尙且俾爲仁壽異聞

丹淵集卷二十四

欽定四庫全書

丹淵集卷二十五

宋文同撰序

禦賜飛白書序

仁宗皇帝飛白書乃聖人不可窮之大藝而無所儗之絕學者也法傳之於天義授之於神淵情睿思下寓毫墨揮灑變動函負藏畜齊陰陽之功合造化之巧宜乎世人莫得窺其至精極妙之端涯者已若夫皇居奧瑑貴室珎刻有容摹肖時亦飄墮其能於此以幸而獲之者自將別爲祕盡略他玩流畀後嗣傳於無極而況密繇嚴從躬被寵錫將宜何如以奉其休榮者哉嘉祐七年冬十二月戊申帝召侍臣二十有八人觀書於龍圖天章閣又幸寶文閣是日上親禦寶跗縱冩華楮貂璫遞薦簮笏環視雲飛霧散之狀龍蟠鳯矯之勢震聳驚流動眾目旣而遂命以書分賜左右太子賔客掌公禹錫時預此集乃蒙帝子之殊渥焉懷歸有光展對猶濕觀其防分璽角下壓秦寶畫立圭植髙掩周瑞仰惟祥符之書氏陽之詔始可相與配其瓌麗而並其崇嚴者歟熈寧五年十月其孫文紀爲陵州貴平縣令襲衍復櫝載以臨治願將刋鏤布示於遠謀奉堅琰畱寘佛廟見求短引以著其下懿哉侈君之賜揚祖之美乃文紀爲人臣子之道於是乎至矣故爲題此初八日謹序

拈古頌序

甚哉物之勝於人也久矣萬利舞於前其心未嘗不艷然願得悉厭於已者所欲一動厥本遂失而不可求旣爾將何防持而復能固之者邪彼根種鈍下迷謬惽塞入類旣淺余習未斷者故不足與道此嗟夫世之衒智巧挾姦妄假名教冒資級養已謂無輩視眾若不覿者尙亦睢盱惘敞不自省覺其神已爲有力者奪去淪虛浮空餘止腐殻猶務以气自侈變攺形狀標立髙逺誇穉惑庸殊未知一息絕纊百骸附紟則隨業散墮灑羣趣沈幽沒防無可洗脫柰何日日戴此重障了不明悟此尢爲最可憐者也嗚呼幻美溺人之深也如此其有能於其中視之謂非已之常所能有故不仞其毒若水之不能濡膏之不能塗者間有人焉資政殿大學士趙公以臺鼎之重再尹於蜀蜀之人三十年中凡五見公矣求公之迹終未能得或曰公之位旣愈髙而其色若愈下謙靜恬懿無一易徳者何耶曰是亡他也修眞達元總了妄法物有不能勝之者矣所以常據三旌之榮饗萬鐘之厚固如飄風值劍暫有一吷彼又豈能轉之如俳兒顐娼執綸曳俛仰顚側諠詉伏罷一由於他人所役邪公旣以無事爲治其下亦各以無事安其職化旣成矣因萃會古人禪門語錄之深隱者拈而頌之凡百篇揭月昏衢擊霆奧瞽者瞶者悉使覺知仁人之言所利信溥一得永得公之志歟嘉祐紀禪師出入公之門下香山如滿從白傅之遊圭峯宗密接裴相之論得公所述願布行之寫鏤云初屬予爲序因爲道公之髣髴云時熈寧七年甲寅五月戊子日謹序

射中金錢詩序

學以正治心心以明養神神以玅應物是三者常相爲用然後始能就乎可致之事蓋發乎其內而不失其成於外者繇素具此爾古之君子於射事尢所重擇侯選士莫不先之豈非謂其善知夫此理者歟提刑度支張公文章政事之外弓矢之學號爲精絕求之縉紳實鮮其類近嘗以金錢置之畫帖之上以壓其的用明其中之審與僚友競勝約先取以爲樂公徐立諦視一發而遂獲之正投其虛鏃若手貫坐客斂色相拱而顧左右驚聳都人嘆詫皆曰昔人以楊葉衒已防支伏眾者旣大且近何足誇侈較公之善彼有餘拙公因作詩以志其事大尹而下咸屬和焉馳寄於同使序其略同曰世常謂夫射而能居所中之多者豈天性之本然在乎習之之久而後能也如志不自懈日事於其中無賢不肖者一皆底乎其善矣豈他術耶噫非也是不知夫所謂三者常相爲用之理也彼知之者則不然取於精防付之於手指之間省度而釋惟意所在未有不如其所欲者矣齊工之於削輪郢匠之於斵堊與公之於今日之事其道一也彼習之之久而能之者末矣哉熈寧六年正月甲子謹序

種柳詩序

樂蟠地切邊其土燥澀磽防𨿽春陽震憤剖發以導仁气亦疏散不演潤凡艸樹托殖生意結結無人許長大柯幹局然皮葉磔然抱節起癭不中材用豈和理近戎落不霑浹抑西北性慘洌舄鹵與中州相絕至是耶楊君灝巨川爲令之明年暇日乘髙窺臨笑此童禿曰宜物之術人常與天地相比儗寧有施力顓致不可歟遂種柳殆千根表絡諸道旣自指閱各任其地闌迾灌浸期以必活生脈通定一無僵者春條森森夏陰團團禽弄蜩唱薈翳蕃茂於是彼人乃能識榮落以記時節行者得休防無懼暍乏爾變此川谷一若闗鋪巨川爲政之大抵也乃作三詩記其事且欲俾後人相增成和者連章以至大軸巨川攜入都下示余屬以序予曰事有利於用求成於本無或不謂爲難旣成而嗣守之能不毀乃難矣蓋人皆喜善自已出若名於他則萬計沮礙無少假貸者十常八九今巨川營此亦已勤矣來者能爲撫摩而不樵薪之是亦賢君子之所爲也詩將刻石於縣故余因以告後人云嘉祐庚子人日安靜文同序

賞梅唱和詩序

蜀之梅與海棠在眾蘤中最爲髙第他𨿽號有處殊瑣陋孱瘠苦不可與爲類者然海棠用冶麗妖富徧擅民家取悅羣目無所遴擇梅獨以靜艷寒香占深林出幽境當萬木未競華侈之時寥然孤芳閒澹簡潔重爲恬爽淸曠之士之所矜賞故其第又自髙也成都鈐轄東衙園有素芳亭亭下有梅因名之慶曆中四方館使太原王公防兵此邦是花正穠盛公命府尹程公而下七人飲亭上第賦詩道其美石刻存焉後二十年太原公之子道恭醇之用閤門使繼領此職其花依然尙如當時之繁醇之復會其帥龍圖趙公抃閱道運使史館榮公諲仲思同僚左藏武侯永孚及之運判職方霍侯交惇誠於此防集而又詩之語精意新聮照互映落墨未燥眾吻爭習他日醇之錄以示同俾載厥事同曰異乎哉彼梅者生於深嵓邃谷之中又居西南絕遠僻陋之國幸一得其所托遂爲王公大人所愛惜而詠歌之以傳乎無窮信夫天之生物滿盈於地中者徒蕓蕓耳豈能令之各善效其所負以取貴於一時耶蓋須待人而然後其名始有所成矣噫果如是則成之之力其勝愈於生之者耶一人之功殆髙玆天耶同嘗於此爲職者識之因序賞梅唱和詩故復云

樗蒲格序

李習之有五木經余常愛其敍所以爲樗蒲之用者始末皆具然其戲最古世之人罕有能作之者故曰木曰馬曰闗曰矢之類雕鏤彩飾短長鉅細曾莫識其制度矣忠牧夏公守豳暇日出其家所藏先帝之賜者爲其僚屬講而行之於是盡曉習之之說也如此獨所異者盧白雉犢開塞塔禿撅梟之外復加進退二采蓋使其投無一或虛者焉又以禿爲黑以梟爲雞者疑語近爾按馬融張華皆云老子入胡爲此戲楚辭有呼白之語周史載擲盧之事臧質劉毅何尙之髙光宗之徒皆以是而立善名也乃知士君子者亦無害畱意於此彼王戎王洪之墨黷鮑泉蕭望之泥嗜掠惡取禍固宜所鄙焉嘉祐二年丁酉仲冬月十有三日新平官舍序

費先生詩集序

嘉祐癸卯春東平先生以古律五七言詩共六帙因其甥朱景副書爲示且屬余以序置其首余熟讀者累日甚愛之餘居常敢言唐人風調渉五代衰季已淪委而不振及見先生之所爲信遺音餘響久浮大空至治世而復下今又軋然發於先生之筆舌爾按先生閬中人少舉進士自勝冠走四方遊名公鉅卿之門命旣不偶退返林壑盡諱其他能而一從事於此凡四十年探深摘幽愈老益工大抵气和平而意精新使人嗜之而不厭也近世文士以篇什自名者甚眾如使先生之言雜行於其中彼將左右顧揖相推以爲先余恐先生得所讓者固多傲然而獨居其前矣是可傳布於天下也

郭令送行詩序

汾陽郭君以成都府節度推官治永泰旣二年凡內外職事官得以言舉善於爲政者共若干人以狀稱其治其將代也凡遠近士大夫喜以文章道人之美者共若干人以詩贈其行大抵君之爲令之術以廉以恕以不自懈以終始之若一也故吏不得肆其暴而民皆曰是未嘗擾於我者如是安得稱其治者不交章而贈其行者不累篇耶其詩君次第爲一編持以示余俾余題其首將布之餘爲之云云

丹淵集卷二十五

欽定四庫全書

丹淵集卷二十六

宋文同撰序

送趙大資再任成都府詩序

上五年秋七月丞相以成都守臣當更其所以宜往者名氏陳於上前曰是其職序才業皆可以稱其任惟上之所擇者上凝神久之且曰今海內之蕃域號爲至重者舉莫若吾之全蜀壤土衍沃民俗丰夥外之則八國種落賴之以綏輯內之則四道郡邑倚之以康靖得人而重固異他所須智略沈辯威惠肅給厭輿論之所與慰遐氓之所欲者始爲其人矣我有耆哲宛在東土是嘗屢以仁愛明恕撫吾西南之民其民懷服其信厚逮今未聞有輙敢一日忘去者此將煩之再涖於彼其謂往制無或循襲丞相奏被上防乃曰聖慮所及度越常議選委良帥以遺井絡遠人蒙慶不勝至幸於是以資政殿大學士召公於營丘大斾過國詔趣見上眾悉謂公輔臣必以遠解旣對便坐獨奉天語雍容啟問移漏累刻惟以願得亟裝出都門並驛臨治以副上之所以待下之意訖不以私請自免以圖便安遂行上褒嘉之馳使勞諭眷委之厚無與爲較先是公二紀之中四臨於蜀蜀人旣聞公來男謼於道女讙於竈皆曰我之匕筯安於食而枕笫樂於寢者不圖今日復因於我公矣公旣至簡條目去苛暴刷滌梗垢磨蕩昏瞀羣疑革而冰消大擾息而波澄未逾月而梁岷之下晏然已爲樂國矣同昔者嘗聞之於公曰夫感物患乎有心有心則接於物也泥而不博臨理貴乎無欲無欲則燭於理也明而不闇泯諸妄慮照以正見則天下之治安有所謂齟齬而難致者哉蓋公素事於此以爲身術故入居嵓廟出殿巨屏曾不以內外曰輕重而一以於其所無事者爲政治之本凡取知於君而獲愛於民者其將繇此者歟同常欲有所論譔以紀公之休懿會赴官興元道出門下公因授以送行詩一篇俾同爲之序同乃述上之所以復用公於蜀與公之所以得蜀人之歡心者題其篇首詩自韓魏公而下凡若干章云熈寧六年上元日謹序

送張學士知嘉州序

熈寧六年秋吾友張益孺自太常禮院求爲嘉州旣得或謂余曰益孺少有才名向嘗以辭章冠國學多士遂優中科等自召試入館凡若干年其踐歷亦已深矣方朝廷急用賢者之時如益孺不補外被寵擢列華貫旦暮期爾何遽求去以自緩邪余曰豈其然哉夫士之所以恃而立於世者固在乎知此道而已矣命旣存乎我其所以用捨之者系人之能否爾惟能常安於中以俟時之所進退自信乃篤也或撓已以求合之𨿽上竊寵榮以誇耀末俗其爲賢者一付淸議昧然已爲賤丈夫矣益孺修正端潔治已有法度今欲使爲賤丈夫者之行其肯邪況漢嘉西南之美郡益孺以二千石於此侍嚴君旦夕之膳其爲人子豈不榮且樂歟以此較彼益孺所獲其少歟彼將奚爲哉初出都朝中士大夫亦有以益孺之行爲可賀者皆以詩餞之凡若干首益孺梘事之明日卽走書興元求余爲之序將刻之石故爲言此八年上元甚美堂書

送朱郎中詩序

熈寧三年庚戌三月癸丑同自蜀還臺宿臨潼華淸道館朱康叔引名見訪康叔昔守閬中以治稱同未嘗識之而嘗相通書也遇於此尢自喜問其所以西行之因康叔欿然謂同曰不肖不幸少與母氏相失及今五十年矣自省事始能得有告之者然終不能得知其所以歸逮冠遊宦四方𨿽身居於此而其心未始輙少時不營營於彼期於母氏之見也去嵗在廣徳一日若有所感者遂解官決欲走天下冀萬一或遇之當先出函谷上雍宜有得道其迹髣髴殊可信乃斷葷血食刺臂鏤板寫摹佛書輦散於所經由道區區祈徹母氏之聽聞至此累日又言儻在金州者明日且復如南矣言罷涕泣嗚嗚是時同亦新免削杖聞之摧咽不自勝起撫康叔曰君尙有母求繄我無之柰何相與歔欷久之夜分散去同輾轉至曉不得寐因口占百字詩送康叔謂其精願如此不獲之神理昧矣明朝上馬授之而別至京未防聞長安大尹錢公明逸表康叔於朝曰朱某向棄官本繇尋其母今旣得之馮翊矣宜還之舊秩且褒寵之以勸激天下當時士大夫相逢遇讙然駭異稱嘆謂非世之所有在昔亦無防矣其秋康叔侍太夫人入都都人逐板輿前後擁觀至所居閭巷談說抃蹈嗟咨至有感慨墮淚而不能自語者如是閱月而後已上嘉賞特召見復其官又封賜其母長安縣太君康叔請願且倅河中庶近母前所在慰之詔許於是好事者爭賦詩以贈行凡若干篇五年同守陵州康叔之子雒縣尉瞻之遣使致書授之大軸於前此詩也且曰大人昔求祖母時其端涯絕未知而公與之詩謂必得後果然瞻之將欲益以諸公所爲刻傳之幸公復序之使明白同旣已髙康叔之懿行又愛其子能章大其父之令名故爲之云云以警當世之薄俗以貽史氏之願作佳傳者康叔名壽昌今爲駕部郎中壬子中元平云閣序

送敏行無演序

余於莊周書讀之有年矣愛其善騁髙辯一盡乎天下事物有名相者性分之理輙嘗謂曰是𨿽有好爲橫議之士於此固亦無地可以容其言矣後得僧肇法師四絕論因悟不遷不眞之防與無知無名之義漸簡邪惑直領妙慧回視向之所嗜逍遙齊物之說何其譊譊者哉其有髙不可躡而深不可汲者竊常患之講師無演自成都來爲余設滅緣之梯引除妄之綆使余旁羊恣肆造詣無極俛仰一息空色皆盡斯無演之力於余大矣顧余所獲者何等物耶一日無演忽語余以西還之期挽裓以畱屢不能得遂書此以贈別且自見也熈寧六年癸丑季冬甲申書

送通判張總之都官赴闕序

服道之深者其心必渾融淵虛寛廓夷易秉負確固動不回辟據通顯處屈約視之槪然弗汩乎中安所自存以充其元焉近世養士不以三代之法成就之使其知此術者甚鮮同嘗用是以考質士大夫之所爲謂淸河張侯總之者斯人歟總之仁以治已誠以接物自登科凡三十年而官不過員外郎位才止治中從事不競勢不倚俗外泊而內靜色恬而气和其辯論正而達其文章博而粹無躁志無懟語愉如也同往年拜總之於成都及來南豳復得預總之職事反覆參視無有欹缺誠哉士者之刑範而吏者之文墨耳今解秩歸闕彼能以賢才而報國者云誰如欲爲朝廷求所以有益於時者用總之則名知人矣

道士袁惟正字行之序

道士袁君閬中人也其所住觀與余永泰山居相距才百里予昔在鄕裏時已聞袁君能用六十四卦推五行配六神使七十二煞言人禍福已發未兆之應一一若目見然竟未識袁君之面也後余典校中祕書幸與士大夫遊近日往往有爲予言道士自蜀來者善以爻象消息休咎嘗與某人占某事某事約時指日無不如其說郭景純管公明之流也予𨿽舊聞袁君之術甚精而未敢以是必爲袁君以對之爾暇日納涼於城南道宇有道士出西廡下髙顴廣顙狀貌怪偉肅予以入坐堂上予因問其所從來曰來自蜀問何以居此曰往年嘗以占驗得權貴人意遂喜以紫服奏我館我於是問其術誰師而如此曰自居蜀時已得異人授祕記後復走天下東西南北殆徧聞某所有某人善此術者𨿽數千里必往咨焉質吾所學而遂無疑凡今所言若牛刃虱鏃見則洞然矣問其姓曰袁氏乃予昔在鄕裏時所聞與近日士大夫爲予言者袁君是矣遂與之往還一日詣予言諸友皆以字相稱我獨無敢以字請予曰惟正者君名歟夫正者道之所由立也凡在天地間渉形迹該事爲者莫不保之以全其用者也或失之則傾側邪辟龎雜乖盭於不善無不至矣今君方以是術有名於時爲人信向如能正以行之守之以固不爲利欲撓其心若莊遵季主之所爲君之道髙矣宜以行之爲字袁君跽而言曰方外之人未聞此語幸而君子字我又因而規我敢不佩服以終世書以贈之嘉祐五年庚子元日謹序

夏佾字徳卿序

古者諸侯有徳天子必賞之以樂有樂必飾之以舞有舞必差之以行綴其制蓋自六佾而下佾列也列行綴也夫欲識治民之勞逸者必以行綴遠近而考察焉故曰觀其舞知其徳會稽夏君生於勲貴之家能不以驕蹇自污而學問無厭其名佾有意歟其將暴厥所修以進於位而爲生民之利歟其欲謀致華顯光大以祈有徳者之賞歟是必恥其行道也不充而受賜也不侈爾問字於余余以徳卿呼之緣其義而就其業也君能勉之歟如能使吾言不費則君之見報者必有日也是爲序

丹淵集卷二十六

欽定四庫全書

丹淵集卷二十七

宋文同撰表

賀斬儂智髙表

臣某言伏覩進奏院報狀已斬儂智髙訖蕩除妖氛天地以肅翦撲凶醜寰瀛甚安凡在聽聞孰不懽快臣某誠慶誠忭伏惟皇帝陛下機與神密道如天髙威靈風雷慈惠雲雨國以內外盡陶醇醲物之生成皆荷覆育宜無獷悍之俗上黷寛仁之尊而儂智髙者生於窮涯稟者盩气善教不率狂謀自將嘯聚九眞之徒跳梁五管之地尾掉蜂蠍唇張豺狼驚驅我民人搖撼我州邑陛下震動英武鋪宣睿謀暫迂材臣略舉鋭士大號鎭壓羣頑遁逃奔流它方寄托防命然且質其親愛許以來馴何梟性之不移但貍蹤之自遠憬彼蕃服憚於皇家姦而弗容眾所共憤乃盡誅其殘孽仍遠告於中區掀揚曀霾芟刈繁穢是宜兼以母弟屍諸市朝大正嚴科了無遺種傳命下諭有生咸知四夷之魂盡飛萬國之手皆舞玆焉蕩滅永矣恬寧臣限守邊州不獲奔詣闕庭臣無任瞻天望聖喜忭激切之至謹奉表稱賀以聞

賀聖體康復表

臣某言今月日本州進奏官任中立狀報聖體康復於二月二十三日禦延和殿親見羣臣者向以皇躬忽嬰美疢勿藥有喜大易載無妄之文自得爲功內經明適性之說仰聆安豫俯積欣愉臣某誠歡誠忭頓首頓首恭惟皇帝陛下乘熈明之期荷富盛之業抑畏萬務焦勞一心無逸豫以爲懷有憂勤而自戒懍乎居海防之大愓若奉祖宗之休乃身冰淵所事宵旰屬履三陽之偶差六辧之和而九廟防持萬靈綏祐僅逾旬浹已復恬寧親臨中宸燕見庻列氛祲蕩滌天地所以廓淸霾翳斂藏日月所以光耀輿情旣悉黨議相驩況今遐邇乂安左右賢哲願裁思慮遊神淸燕之深庻召嘉祥享國厖鴻之永臣幸逢聖旦忝受邦恩限此守藩無由詣闕臣無任瞻天望聖喜忭激切之至謹奉表稱賀以聞

賀乾元節表

臣某言臣切以綂當大火聖人乘而上臨月在正陽眞主稟而下降寰宇遇乎嘉節黎庻陶乎盛時和聲激揚協气充衍臣某誠歡誠忭頓首頓首伏惟皇帝陛下合天地之粹憑祖宗之休誕靈中區撫眾率土纉世而治歷年以深仁恩滂洋徳教醲厚顧羣萌常願於崇報盡眾美難酬於極尊惟逢慶辰乃祝睿算巍然而峙者山嶽浩然而流者江河齊同久長無有窮盡臣被惠累世叨榮逺藩限守符章阻陪班列遙望天闕臣無任頌神禱聖踴躍忭蹈之至謹奉表稱賀以聞

賀恭謝禮畢表

臣某言今月十二日大慶殿恭謝禮畢大赦天下者講盛大之儀三靈集祐沛厖鴻之澤萬防蒙休鍧隱歡聲之馳燻蒸和气之發浩若九土熈然一春臣某誠歡誠忭頓首頓首伏惟皇帝陛下紹會千齡之期乘臨百世之綂崇立禮樂而標於永古燀明制度而盛於前朝念天地生成之深必謹精純之饗惟祖宗功徳之茂當崇配侑之文爰諏季商遂就吉夘具祲容於廣殿協大報於圓丘邦【闕】浸融國典尢備顧惟已事防此推恩思與元元之繁共均簡簡之況號令迅而風下仁慈滂而雨流臣幸遇昌辰屬臨逺郡卽時分告縣邑輯呼軍民宣揚聖謨曉諭上徳傾帑藏之厚賜挺狴牢之眾辜坊歌巷謠耄舞稚蹈悉能祝陛下享無疆之壽願陛下隆不防之基羣口皆然累日後已臣限以職事不獲陪賀闕廷無任喜忭激切之至謹奉表稱賀以聞

賀明堂禮畢表

臣某言伏覩今月二十日赦書到州祀明堂禮畢大赦天下臣已於當時呼集官吏軍民宣讀曉諭仍下所屬縣鎭施行訖者禮行路寢講昭曠之文詔下中區霈汪洋之澤頌聲飽滿葉气燻烝天子修大饗之儀史臣書盛徳之事一朝鉅典萬世洪猷臣某誠歡誠忭頓首頓首伏惟皇帝陛下纂嗣慶基修崇徽屋度越虞華之孝增髙商乙之仁以謂展三載之精禋存五聖之舊矩顧惟仁廟之世嘗奉合宮之祠念將循仍俾罔譌墜以示降神之重以彰配帝之嚴精防致誠靖謐終事將均禧於四海爰發號於九闗蕩垢滌瑕赦過宥罪陳租久債潛烈幽功咸在此時盡蒙其惠乾坤泰定日月淸明諸產昭蘇太龢充浹臣方當盛旦出守遐州𨿽不能陪在位以駿奔實亦幸與斯民而宣布臣無任瞻天望聖歡忭踴躍激切屏營之至謹奉表稱賀以聞

賀同天節表

臣某言伏以月正乎陽體六爻之剛健日盈其數具五位之生成聖人所以出而爲乎大君上帝所以命而撫乎下土嘉辰在旦綿防皆歡臣某誠慶誠忭頓首頓首恭惟皇帝陛下文備堯明智兼湯勇無治不究有爲必成自履廣居益新大業立帝王之紀將欲度三皇之先齊天地之休豈止饗億年之久常臨大寶永覆羣生臣久去明廷叨居逺服屬縈采組是爲有守之官仰薦壽觴徒祝無涯之算臣無任瞻天仰聖激切屏營之至謹奉表稱賀以聞

賀同天節表

臣某言臣聞天之所以生聖人蓋表章於後世國之所以得明主期保祐於斯民乃宋重熈惟皇嗣守在傅而盛徳天縱居尊而睿謨日新故得荒忽之遐辟陋之眾泳遊帝渥燻灼皇明逢慶節以在玆載歡聲而無已臣某誠歡誠忭頓首頓首伏惟皇帝陛下繼堪輿之大紹宗祏之休上帝鑑觀羣靈擁衞是故月臨於已六陽儲純粹之精日浹於旬五緯合生成之數誕彌聖質對越昌期所以靜淵疏通剛健中正齊堯等禹軼漢逾唐文淳武嚴惠敏威肅𨿽然舉四海之內願報於帝力極萬寶之重豈酬於化功惟於降聖之辰共祝同天之壽臣幸陞仕版竊玷儒林屬紆郡紱於遐垠阻綴朝裾於廣墄願言致頌與世同辭臣無任瞻天仰聖激切屏營之至謹奉表稱賀以聞

賀正旦表

臣某言天道運四時之功惟春曰首王者布萬方之政以嵗爲端太和發揚庶彚蕃廡羣靈儲甚盛之祉兆姓禱無窮之休至尊乘之諸福備矣臣某誠歡誠忭頓首頓首伏惟皇帝陛下稟五精之粹會一气之元襲九廟之丕祥荷八殥之大綂日躋乃聖天祐其仁諒臨禦於三朝固昌延於億載臣方當盛旦出領遐州阻陪漢防之朝徒祝堯封之壽遙瞻象闕限守魚符臣無任望天祝聖激切屏營之至謹奉表稱賀以聞

賀冬至表

臣某言天地旣復示一陽生物之端帝王其乘饗萬壽集躬之慶惟是撫內外之臣庶於以禱邦家之福禧盛徳溥將綿區永賴臣某誠歡誠忭頓首頓首伏惟皇帝陛下荷堪輿之寶籙承宗祏之神基睿謨益新聖度愈逺皇明徹乎幽隱惠澤浸乎洪纎遇此昌辰備諸景貺臣蒙恩守郡待罪逾年拜防仗之前阻聨華貫望矞云之下徒想淸光臣無任瞻天仰聖激切屏營之至謹奉表稱賀以聞

代楊侍讀謝官表

臣某言才短而治劇務或解去則甚安學荒而爲近臣若忝冒則誠愧讓避不獲兢危以居臣某誠惶誠感頓首頓首竊念臣素無他能本自孤立天授介狹世名拙方偶塵宦遊誤應官使約已以道豈敢謀身而自營納名於忠常慙報國之未效命與羇躓職多曠隳惟賴聖神之知屢寛罷軟之責向蒙抆拭使辦要煩召至外臺入陪會省簿領倥傯財賦浩穰顧區撥以非能慮譴斥而不暇止幸滿嵗將從外官甘終散僚分絕榮路伏遇皇帝陛下黼飾治道興崇化原簡求多聞登采眾善演導聖智鋪宣神猷天閣之嚴署才臣而訪問書殿之祕列儒官而講陳此之淸聨當以碩望況今耆雋在列吉髦盈庭宜親通才用副嘉選或下授於孱鄙實有辜於選掄然臣少𨿽從師久已廢業性弗解而自蔽心不磨而愈昏古今之宜究極而未至典籍之奧討論而莫精將何以上補宸聰逺答天眷重煩綸綍難避於新恩退伏縑緗復尋於舊學庶盡一節少裨萬分臣無任感荷慚恐激切屏營之至謹奉表稱謝以聞

丹淵集卷二十七

欽定四庫全書

丹淵集卷二十八

宋文同撰表

謝就差知興元府表

臣某言今月二十日進奏院逓到勅牒一道伏蒙聖慈以臣陳乞特除授臣知興元府仍放朝辭者便私之請輒昧死以上聞從欲之仁遽推恩而下及臣何爲者幸至是哉舉千里之大而使之撫綏顧一介之輕而敢不勤瘁望過心悸感深涕流臣某誠惶誠恐頓首頓首念臣誤緣科名竊簉館閣是正譌謬學問淺而未精講磨本元才識短而多泥居中無補請外尢頻向蒙朝廷俾守仁壽當奉行條詔之始固勿憚簿書之勞逾年於玆庶事頗集殆將滿嵗當趣還朝因念骨肉眾多道途緬邈加有爲累之婚嫁殊無可仰之耕桑何所賣瑯邪之田徒爾索長安之米是以再求僻郡少緩私門豈謂伏遇皇帝陛下照以天光函之海量俯矜愚妄特逭誅夷亟下武都之書使紆南鄭之紱矧玆善地實曰鄰鄕川陸寛平魚稻丰美顧惟多士有願往而不能豈爾賤臣或陳請而遂得被恩若此圖報云何止俟交官卽赴新治誓盡麼麼之一節庶酬汪濊之萬分但竭愚衷敢誣天鑑臣無任感神荷聖忭蹈欣躍激切屏營之至謹奉表稱謝以聞

興元府謝上任表

臣某言伏蒙聖慈就差臣知興元軍府事臣已於三月十八日上任訖前俾爲州愧無善狀今叨易地竊荷優恩退視溢滿之材薦霑汪濊之澤揆其不稱常爾爲虞臣某誠惶誠感頓首頓首伏念臣稟才不髙渉學甚淺偶塵仕路輒玷儒林曾無可觀謬被朝紱獨有甚幸屢親藩條方解組於隆山之陽復移麾於漢水之上逾旬至止盡室安然竊觀風物之宜實與鄕闗之近庶事易輯羣情相通顧𨿽孱庸粗可臨涖此蓋伏遇皇帝陛下全大勝之徳運無私之仁遂使孤生亦膺逺寄臣謹當竭已思慮求民隱微諭陛下愛人之心行陛下考古之政不敢立異自儌虛名惟知盡忠庶酬大惠朝夕於是死生以之臣無任瞻天望聖激切屏營之至謹奉表稱謝以聞

洋州謝到任表

臣某言臣伏蒙聖恩就差臣知洋州軍州事已於十月十三日上任訖解麾漢水之陽卒無善狀剖竹洋川之上重沐殊恩向露愚衷常虞責忽污睿聽遽賜矜從臣某誠惶誠感頓首頓首伏念臣生西南僻陋之邦本艸莽孤寒之士守章句之學曾未達於淵源登詞賦之科幸且緣於階漸期行所願不負於官粗知廉恥立身之大端素識忠義報國之名節以至四參郡事三佩守符曾亡纎疵上抵明憲惟憂所得過分不敢別有妄營止求便麾屢凟嚴扆此蓋伏遇皇帝陛下憐其𨿽愚而未至無狀許以堅請而尙令有爲惟洋號曰小州在蜀最稱善地所樂有江山之勝其養得魚稻之饒疆界甚逺而民人朴淳牒訴不繁而獄犴希少比之前治事不及於一分在於愚臣心實知其萬幸惟勤夙夜以布教條事有未便則裁其失中民或不然則諭以循理誓殫駑力仰答鴻私臣無任感天荷聖激切屏營之至謹奉表稱謝以聞

陵州謝上任表

臣某言臣伏奉勅差知陵州軍州事已於三月五日赴任訖竊以陵州在﨑嶇山谷之中城壘邑屋與巒嶺澗壑相爲上下所領縣四戶口裁三萬稅錢止千三百緡租不滿萬石土田瘠鹵民頗善耕稼然其性椎質各守防本業不憙作訴訟爲之長吏者但能奉諭朝廷所以愛養逺民之意外惟輯簿書趣期會而已如是亦可謂之善辦夫職業者而臣此時輒當斯任豈不爲至幸哉臣誠喜誠懼頓首頓首伏念臣顓蒙淺陋素無才術但偶以辭律獲中科選旣而用此復列館閣惟是稟賦孱薄動渉艱梗凡自近嵗已來愈罹患難連綿家禍防濵於死才得舊官復以罪失臣常自念生平蹤迹如此而欲久居圖書之府重費太官之膳苟福不稱是必轉爲咎悔臣向者所以懇求補外願以所學施於有政冀獲萬一上圖補報頻煩幹叩不避誅戮伏蒙皇帝陛下天地父母涵容養育察見幽隱遂賜矜卹不惜千里遣臣試守此州最爲僻陋殊無將迎之勞加復其民素號易治臣之得此誠極優幸若夫均稅賦簡徭役撫惸獨明寃滯臣旦夕區區所以畱意於其間者願持此效仰答恩賜策駑礪鈍不知止息臣無任喜懼交集誠悃激切之至謹奉表稱謝以聞

謝復官表

臣某言某今月一日進奏院逓到勅牒官誥各一道伏防聖恩以祀明堂禮畢特授臣尙書祠部員外郎者議禮不當奪官至輕固宜終身不復舊秩豈謂今日再蒙新恩緣聖主講右个之洪儀致愚臣歸左曹之末屬被命忭躍撫躬憂惶臣某誠惶誠感頓首頓首伏念臣出身寒防受性迂闊偶從鄕版獲朝紳迹甚羇孤勢無援助加以讀書不能究其根本臨事所以失其源流當獲罪之時人皆謂其末減在布慶之後天難酬其大均此蓋伏遇皇帝陛下執道之公禦臣以一昔之行罰蓋懲其疏略之非今也推恩式示其昭灑之用臣愈當循省敢怠操修惟勤討論庶備驅使誓殫節圖報鴻私臣無任感恩荷徳喜懼交集之至謹奉表稱謝以聞

謝轉官表

臣某言九月十六日進奏院逓到勅牒官誥各一道伏蒙聖慈特授臣度支員外郎仍加輕車都尉者錄此防勤進之榮秩念無最績徒被優恩欽閱訓辭交橫感涕自顧漂零之賤常霑優渥之華臣某誠惶誠感頓首頓首伏念臣出西南僻陋之邦本田壠孤寒之士偶緣文藝誤中科名二紀歷於仕途一生困於末路若絕陘之轂屢挽而莫前如隤岸之積沙將通而輒塞所以爲太常博士自首至尾也僅十年轉祠部員郎旣得復失也凡三次蹇難若此窮薄使然退常自循本因無狀用何才業稱是寵靈得居班聯已過涯分屬展年之甫滿會奏課以當遷伏遇皇帝陛下發天地之徳而溥生開日月之光而徧照枯根腐柢煦以陽和側隙窮涯破其昏蔀是使吏闈之蕞品亦升計省之中行臣敢不恪奉官箴究行民政誓殫愚效仰報鴻私臣無任瞻天望聖激切屏營之至謹奉表稱謝以聞

謝賜歷日表【熈寧五年】

臣某言本州進奏院逓到詔書一道伏蒙聖恩賜臣熈寧五年曆日一卷者切以王者求天之端用正厥事聖人合時之序乃繼其神是故凡當攺嵗之初必布授人之法以頒宣於列郡以揭示於羣甿使之奉行罔或遺廢臣某誠惶誠感頓首頓首伏惟皇帝陛下仰規洪宰俯育黎元深詔疇人精窮綂母撰定嵗律編爲國章賜諸守土之臣諭彼食毛之俗使之知气朔之早晚識功緒之後先順本陰陽調爲玉燭臣謹當被受敢怠施行捧戴之初忭躍無已臣無任佩恩服徳激切屏營之至謹奉表稱謝以聞

謝賜歷日表【熈寧七年】

臣某言都進奏院逓到宣一道伏蒙聖恩賜臣熈寧七年曆日一卷者竊以天道運動而生時所以合靈文於璿蓋王者遵承而布政所以定寶歷於淸臺步日月盈縮之躔均節早晚之序以示萬防以明兆民付諸守臣謹是彛憲臣某誠惶誠感頓首頓首伏惟皇帝陛下摠元立極執象求端禦六气以宣和撫五辰而在宥於是訂考靈曜之說正斗位以無差造攝提格之書成嵗功而有緒編研甚密推測尢精臣於此時寵被其賜謹當仰防君惠俯親農期俾遂嘉生庶迎協气臣無任瞻天荷聖激切屏營之至謹奉表稱謝以聞

謝賜歷日表【熈寧九年】

臣某言今月十三日進奏院逓到宣一道賜臣熈寧九年曆日一本者上天運至神均陰陽之气而序成四立之功者謂之時聖人命有司推分至之度而編爲一期之事者謂之歷大抵皆因萬民資用而立本蓋慮忽有一物過差而失宜故毎於首嵗而成書必布之諸夏而垂法君心溥愛民意交歡臣某誠惶誠感頓首頓首伏惟皇帝陛下體合道淵用符天縡謂庶類生生而有理當謹於陽秋謂黎元泯泯而無知必先明於气朔遂俾淸臺而鉤校實如靈憲之精防是則卦气效而無災沴之虞月令正而合發斂之節盡躋庶俗皆底太和臣幸守半符叨承中旨謹當宣布不敢廢違臣無任佩荷恩詔喜忭激切之至謹奉表稱謝以聞

代林大卿謝轉官表

臣某言正月八日進奏院逓到誥勅牒各一道伏蒙聖恩授臣光祿卿仍放朝謝者詔下九闗實從於簡顧職通三義遽屬於孤平被寵有殊仄身無所臣某誠惶誠感頓首頓首切念臣早編仕籍久玷榮階積處艱煩粗傾庸愞不圖脇諂之賤自企公忠之爲盡蒙宸襟深體愚節用絕眾援進由上知出付巨藩入均防省權寄之重者三路嘗備選求宦遊之貴者九卿屢叨除委上課𨿽否取尢則防退念所蒙每虞不稱敢期省錄復用褒遷此蓋伏遇皇帝陛下象天髙明與日臨照覆露旁薄光輝顯融顧惟衰孱亦在存錄念以久業加之至恩品序淸崇屬以領大官之任訓言溫厚勉其紹先子之休拜命云初懷玆甚以何才效可答深仁臣方佩守符逺臨邊屏止能練輯羣武撫綏遐甿以赫揚陛下之威靈以宣浹陛下之慈愛竭臣短力緩主西憂盡已之謀畢生以報臣無任感恩佩徳激切屏營之至謹奉表稱謝以聞

代夏宮苑邠州上任表

臣某言伏蒙聖恩就差知邠州已於十月四日到任訖領戎轄於維揚愧無善狀易守麾於邠土遽沐殊恩拜命之優省躬而畏臣某誠惶誠感頓首頓首切念臣材甚梗郁器非通閎徒以偶逢辰之榮叨延世之幸因玷官簿遂塵使階凡名劇煩亦誤掄委然而宣罷輭之力𨿽勉而不前慕殊尢之功以愚而莫致宜投散地尙畀雄藩此蓋伏遇皇帝陛下太和浹人廣度容物禮遇先臣之厚慶流弱嗣之深再使臨民用觀爲政臣器𨿽至淺心亦自明敢不履蹈冰淵佩服繩墨撫養百姓訓齊三軍願竭涓埃之勤庶酬天地之造臣無任感天荷聖喜懼交集之至謹奉表稱謝以聞

謝轉官表

臣某言今月二十五日進奏院逓到勅牒官告各一道伏蒙聖恩授臣司封員外郎仍加上輕車都尉散官賜如故者分三郡之符慙無後效考四年之績濫進前行被命優華撫躬惶戢中謝伏念臣本生寒賤之族幸遘明昌之辰官叨淸曹職冒祕閣費廩祿已逾於二紀朝紳亦預於五遷恥從他求榮自上賜此蓋伏遇皇帝陛下廓大度以禦世操兼術而取人是致庸虛復膺敍轉敢不益循涯分更勵廉隅上堅報國之心下固立身之節忠義大者死生以之臣無任銜恩荷徳喜懼交集之至謹奉表稱謝以聞

丹淵集卷二十八

欽定四庫全書

丹淵集卷二十九

宋文同撰啟狀

謝吳龍圖啟

某啟近者伏蒙知府龍圖諌議爲某發章薦於朝廷乞召還書殿以備諮訪者聞命彷徨撫躬戰栗伏念某材惟朽下性實枵疏稟之自然確不能變然而才於爲學之始便識立身之端唾詈諂防憎惡詭激惟嗜古人曰仁義者飾諸己不隨世俗謂富貴者移於心所以自從登科以至防宦二紀於此一節不回𨿽然官升朝省久軋而難遷職館閣一置而不問中閒累經患難固亦自安困窮私念旣無援助於當途常謂莫如退縮於散地向竊請郡聊圖庇身豈謂孤迹之有依獲在穠陰之所覆每自戒飭庶逃譏訶伏惟某官學洞聖賢之深器懷公相之重臺諌風采至今凜然藩鎭威名所治肅若其如好引後輩曲揚小才忘長醜於流離采下體於葑菲謂某自登門館已歷歲時知其亡他憐以甚惷今玆守土復在提封考其效官之方參以行已之事𨿽亡善狀可免嚴科遂抗薦章特形襃語蒙見挽之若是在論酬而謂何謹當愈勵淸修益勤素行所貴異日獲在洪鈞之前不後他人亦預巧陶之末過此以往未知所裁謹奉啟謝不宣謹啟

謝運判韓都官啟

某啟近者伏承某官特爲某發狀保薦聞於朝廷者反視諸已止如常人念無他才取重賢者聞命之始撫躬若驚竊念某本出孤寒素無才譽自常審已不敢求人獨於執事之門闌向在京師而出入所以南陽丞相嘗爲發章北門主人久與同事至蒙存錄尢卹單平豈期今守於偏州復幸托居於大庇蓋藏其短己荷殊恩升薦於朝甚出過望何於已而萬幸惟受眷於一門感發於中言出不妄止勤薄效上答深知謹奉啟謝不宣謹啟

謝運使韓少卿啟

某啟近者伏承運使少卿發狀論薦乞朝廷召某任使者顧此無狀聞之若驚將何營爲可用報稱伏念某本無藝業偶竊科名復幸散材更塵文苑稟資鈍縵臨事迂疎用旣無堪援亦甚寡然而恥謀優佚願試繁難向請外官蒙除此郡政多廢墮事狃因循凢謂綱條諸無件目加以地產丰夥俗習僣豪彊戾相髙孤弱無告某止能爲明枉直聊正典章惟存至誠豈有他術伏過運使少卿選從中扆委付外臺旌別羣僚臨按一道猥收蒙鄙曲爲薦揚取困轅閒奪焦竈下施之寶校飾以珍徽俾騰長途使備雅樂存憐若此感激無涯惟務操修庶酬知遇卑情無任佩荷深切之至謹奉啟稱謝不宣謹啟

謝成都知府啟

某啟解麾漢水之陽愧無善狀剖竹洋川之上重沐殊恩退惟譾薄之姿薦托醇醲之防已頒條敎謹佩箴規切念某性本椎愚學無根據誤中太常之異等獲陪祕府之英防然而蹤迹甚孤媒援絕寡常務以繩墨而勵已豈暇學脂韋而事人眾皆憐之盡謂其不肖獨無愧者自知其當然況其幸之已多於所請而常得矧玆刺史之職任實曰難才惟是上官之保存方能免過此者伏過某官以髙才奧學而陞法從以奇謀妙略而居要權總鈐兩道之兵符提按諸城之吏瑣向嘗備吏已荷庇饒今復爲州又煩提敎屬守符之所系伏賔戺以無由跂引崇嚴下情無任喜懼交集之極謹奉啟謝不宣謹啟

謝中書啟

某啟郡易其名罷當還館詔兪所表許復爲州從人欲之便安何君恩之寛大重煩宰制竊負兢營某已於三月二十八日到任上訖伏念某門地至寒資材甚淺宦途蕞品儒館陳人學每彊而不髙命初稟而且薄從仕二紀罹憂百端居嘗自知分蓋如此鄕因乞守於鄕近曾未滿期而地遷旣屬減休之員實虞轉徙之患遂陳悃愊仰凟朝廷敢期下貸儌求再蒙寵寄此蓋伏遇某官以經術講大政以器識觀羣材輯和眾功制冶元化所以陶鈞之下無壞防之差丈墨之前盡輪轅之適用巧所及𨿽微必收故玆孱庸亦被掄委敢不飲食王事寤寐政經對諸吏民之言諭以君相之意凢云釐政止在矜寛庶知爲國之仁少報代天之恵某無任感荷激切之至謹奉啟謝不宣謹啟

謝文潞公啟

某頓首上季夏極熱伏惟樞密太師侍中臺候萬福同違離門館玆已逾年想望恩闕豈忘夢寐自顧寒賤之品不敢非時奏記貴平掌縣令到州伏蒙侍中存錄孤生特頒手誨丁寧告諭若語子姓奔騰浩蕩揮灑累幅開緘之初勢欲飛騰伏誦數過暖如布帛出詫僚友盡恨不爲已物歸示妻孥皆云便是家寶臺躔引照蔀室生輝昔人有受細林之言而退書諸紳獲山陰之字而別爲一袠豈與不肖今日所得相比儗哉佩服嘉貺榮望已足珠璣滿斗實輕此惠永言藏弆以傳世衍同無任忭蹈激切之至謹奉啟謝不宣

別紙

某出入門下殆三十年賦命薄淺牽挽不上侍中每憐孤蹇顧遇不替凢列左右溫慰如一同所恨窘廹急於救贍不得居官輦下日趨恩屏得郡於此至爲牢落山谷之中殊無气味飲食之物藥劑之品悉仰他處速不能得已過五十漸入衰病生平苦學自知無用閒方僻所且冒祿食實亦自愧矣侍中常賜存防敢此具道某上覆

謝王尙書啟

某啟某近至幕府少謝尙書爲辦東行之恵以某之散冗以尙書之貴重其謁見接遇之禮止當一賜之坐一召之食則其體宜矣而尙書厚自損抑絕去崖岸延引勞問言貌溫悅遊騎燕席皆許參侍有所過慢一用恕悉此尙書立徳之隆取義之重爲之而可也其如某之負抱靜無所有使之將何以報尙書如是存眷者耶某此者幸得試職文館尙書將旦夕召用歌勲頌業燀燿尙書之休懿者某僅能爲之是亦可以對今日所蒙之萬分爾漸逺軒屏某無任瞻系激切之至謹奉啟謝幹浼威重伏增恐栗不宣謹啟

謝提刑謝司封啟

某啟某近者竊聞某官以某備吏於所部之下憐其亡狀之迹不能激昻奮迅自求所以比數於人亦已久矣故深欲車推而綆汲之使不至畱礙沈溺乃持其姓名覬有聞於朝廷之上而且謂其亦可以施用於當時者某蒙徳之厚將何所有以謝公如此之貺於門下者哉某不勝喜懼交集彷徨展轉之至伏念某出於孤賤資品殆不能及於中人學進士本無望遂至於顯榮止欲求升斗之粟尺寸之帛以免夫終嵗饑寒之患不幸天與之性使之簡介而専僻於人事殊不通曉常自顧其中枵然無他奇才以求知於人斂嘿羞畏固未嘗敢輙一開口問寵官要人丐少餘論執之以爲進取之階從讀書應舉及第守官以至遷攺資序召試貼職皆以在上者之人見愛謂某所行道途後日當必至其所至之地乃相與極力牽挽僅能致如此之今日𨿽然所獲能幾而已似夫不可當得十年之中罹禍難被困苦蓋濵於顚隕蹷踣之危者實屢矣昨蒙除恩粗得試守此郡正謂居明公提按之下殊不敢儕於人有斯須自便之懈循大端略冗目擊豪暴撫柔良如是焉而已矣且欲勉在賢人君子之側不使少有罷輭不職之過以取煩於芘賴或至於不可畱以爲民之師帥又懼取煩於啟上而斥去之豈謂某官以恢博之量通察之明訾相官屬內辧良苦必以某底裏椎縵甘守頑藐偃然自治以安不肖垂哀下閔將灑濯而燻袚之使焯然發光焰出文采從學士大夫之後無或少愧某被賜厚矣言之無由以殫其爲感之心矣其如所以日念報稱於左右者惟當飭覊勒駷鑣轡施鞭策就康莊而以事夫駸駸不已者焉有阻趨瞻實增戀慕謹具啟謝謹啟

謝張度支啟

某啟近者伏承某官逺馳輶軒下歷敝邑傾望之始人皆憚於嚴明按視以來眾盡蒙於寛假官吏識提綱之體兵民忘持斧之疑才賢所臨風誼斯在竊惟布郡國之政皆以分朝廷之憂然於察廉必用照恕有智力𨿽短而顧無貪冒之惡有措置或爽而能盡公忠之心至如決罰微渉於笞杖之差區撥略失於闗移之緩整比未稱占對稍愆此乃眾人常情庶事末節若次第皆指以爲罪則煩碎下無其所安須存其權使盡乃術伏惟某官治已以禮示人不疑通達以該乎物情文雅以飾乎吏事凢閱諸目主求大端但觀爲治者何如其人曾莫更問其至小之過深副上詔大懽羣心某退自省循實蒙存錄惟堅其守用塞所知卑情無任感忭激切之至謹奉啟謝不宣謹啟

謝張提刑啟

某啟近者伏審提刑郎中不以某無狀特論薦於朝廷者承命悚愧處之不遑竊念某生於逺方世事畎畆稟賦不厚諸無所長止好讀書幸輒登第間闗二紀患難百端𨿽通籍朝闈名儒館而自顧不肖常甘退藏向得此州實滿素望驅勤飾拙僅以逾年至於簿書紛叢獄犴煩瑣丁寧區撥骫曲辧明摧屈姦頑撫字惸弱未嘗一日敢懈於公謀免過尢恐負除委心勞如此才短柰何豈無不然上達有位伏惟提刑郎中取人無備接下以寛不職之愆過蒙覆防非次之舉復爲翦揚荷所眷存敢忘報稱惟期勉懋用答奬知限守麾符阻趨墻閾某無任感佩慚忭激切之至謹奉啟謝不宣謹啟

謝田京待制啟

某啟昨侍燕坐親承誨言心相矜存意在推挽荷徳之重撫躬而榮竊念某稟生甚微爲學差晚勉道不至彊文非髙偶塵賢科遂去民籍一命佐府止安勤愚三年歸銓幸免愆曠比調藩侯之幕獲依臺使之庥赴官未期托迹於是此者伏遇都運待制持斧按部驅車過州例參羣名進拜崇采接以溫裕已被寵華之深憐其單平復形恩意之厚退念所守何堪其承再惟顓蒙本喜論譔公有奇節時方盛傳止能竭豎儒章句之微摭賢者忠義之實會以逸事張之累篇或播之於樂工或附之於史氏歷世玆永大名其新惟持此懷庶答乃恵

謝都運傅諫議啟

某啟伏蒙聖恩授前件官已於去年十二月二十九日赴上訖幕府承寮已編吏瑣嚴臺取庇謹佩官箴省已枵孱側身悚靦伏念某處地遐絕托宗衰寒易業耘芟向術鉛槧専尙以學妄追原流偶程其文謬玷科選旣策足以從仕遂刻心而首公願殫勤愚儻稱恩遇向宦西都幸逃過尢此官南豳誓謹名節然而賦守椎滯云爲拙蒙深繄賢明大與寛假伏遇某官徳厚而載才髙且通接物於誠待人以恕西道借用簡君相之憂列城承流聳士民之望某幸以眇迹簉於洪庥常祈台光有照隟漏止營寸效仰報全仁某無任喜懼激切之至謹具啟謝干犯崇重伏增戰越不宣謹啟

轉官啟

某啟考績中臺叨奏成於吏效引名便殿獲序進於朝倫服寵命以優榮揆孤而悚越竊原夫歷代之典最重者太常之司有虞之隆兼禮樂者秩宗之任惟周之盛次天地者春官之聨其後取名各殊定品尢貴於以表國家盛大之義謂其練朝廷沿革之文旣爲之卿也總正其端原又設之丞也佽助其區處苟非達聖作明述之奧辧功成治定之宜識無不通才有可議則何以槪此局濫塵厥官就失愼於選掄是輕蒙於稱誦如某者出在逺蜀生於窮閻自曾髙已還而未嘗服官因文物之盛而輒自向學性防狹以非穎文支離而不工偶叨薦書獲寘仕版贊佐兩郡周回十年上官交章謂其可以任使本部按詔乃曰當乎敍遷有持所得之科名爲引久行之恩例銓啟上列宸音下兪超居眾前使異平選逮趨云陛之對親邇天顏之臨錫之恩章命以通籍乃署此職以榮其躬何不肖之賤生受常存之要秩乃幸孰與其緣有來此蓋伏遇某官平誠接人用恕及物凡在顧矚悉生輝華剔鏤枵液而冀成美材鎔鑠堅頑而使就利器玆所蒙被實由翦揚退惟孱粗識依向某敢不夙夜自敕起居弗寧率道而行徇公以處貴少收於治最勉後報於恩仁心所記藏書焉簡漏卑情無任感荷激切之至謹奉啟謝不宣謹啟

上知府吳龍圖啟

某啟仲夏毒熱伏惟某官尊體動止萬福卽日某蒙恩伏念某違去左右倐焉三月向慕旌棨發於夢寐候問之簡念常愧仄實謂明公愛恕臨下須煩寵答所以用此有如惰略仰計崇量曾莫垂責伏惟鎭撫方面安靜如堵晹雨時節稼穡登楙善良伸展姦豪屏縮治蜀之績轉聞久矣惟虞鼎席之缺卽下鋒車之召西南民吏求借不得某出入門下十年於此被顧良厚實越倫輩今復試守支郡獲依使芘蒙賴臺照日晞光焰敢不夙夜思懋厥職上報大君之殊恵次酬明公之優眷符守所拘阻趨嚴屏乞上爲宗社精調寢餗某卑情無任系戀之至謹奉啟上問臺候不宣謹啟

賀昭文文相公啟

某啟者伏審昭文相公寵被明詔召還宰席朝野之士揖拜相賀誠以相公器度識略實冠流品洞明前世經權之會探究當今治忽之體用之於文則修舊起廢而倫理備施之於武則翦暴除亂而姦宄息有恵利以浹民之骨髓有勲烈以載國之旂常窮涯缺隅孰不瞻系而一旦在外頻年不歸𨿽有美化止及乎一方實使重望久虛於四海皇上懷眷舊徳企渴嘉論亟下宸旨以促其入追復正治易如指顧方今四夷未甚率服百姓未甚富庶陰陽未甚調泰稼穡未甚蕃衍相公登庸羣議欣洽感動和气煙霏云浮燻烝悠颺疵癘皆愈太平之遇期在旦夕天下幸甚某早荷存顧無所報效側聞休命跳地而舞伏限宮守所拘不獲奔詣左右某無任喜躍之至謹奉啟賀不宣謹啟

獻文字啟

某啟某荒闇鈍吶幸庇迹於麾下以某嘗用文字進取科級以某官有重名於當世復仗使節臨按其上固宜整緝舊學蚤先諸人以獻左右爲下吏導名姓於上官之禮然猶省慮忖審欲往而復卻者二年於玆矣無他實謂本期用此以求一顧之恵或懼惡其蕪雜蓄亂聽覽反獲投棄之辱職是故嘿然者久焉今嵗官滿有旨召試在豳蒙防局事甚簡時亦彊自搜剔營新補故聯比綴次以備其事𨿽曰無取詎敢藏匿今輒繕寫古今雜著共二編上塵臺幾裁制之暇願賜披閱可進可止惟俟嚴敎幹凂威重無任戰栗之極不宣謹啟

丹淵集卷二十九

欽定四庫全書

丹淵集卷三十

宋文同撰啟狀

謝趙龍圖舉自代啟

右某啟近見本州進奏官報狀竊承知府龍圖舉某自代者心隨驚飛汗與愧落自已不稱人其謂何伏念某气識甚蒙材品至下毓質辟陋逢辰盛明起地讀書變家登第衮衮從宦斤斤勵躬惟循廉隅敢越涯分進儒館蓋緣科名累遷郎曹實用恩例曾不僥兢重防詆訶髙尋前人下逺浮俗半通五兩得每自安數粒一枝居無別望幸官鄕郡竊芘使麾事親之心大恐不至好古之道深虞未淳豈謂某官愛其所存忘是不肖因遷美秩遂啟中宸謂某竭力慈闈行著鄕裏玩心聖壼譽髙儕流退謂不如引而自代某愚何者公意乃然大雅所爲固云謙抑小人當是能不悚兢念蒙此章將底云報惟當益謹素節上酬深知限守詔條阻趨麾防引領門下無任感佩激切之至

謝館職啟

伏蒙聖恩授充前件職者程文禁林幸被詔寵列職柲館謬叨恩榮度枵孱撫已慙懼伏念某出自逺蜀生於窮閻逢時之文從事於學性自朴鄙才非淹長唫磨簡編力不逮古撰綴辭語彊無由髙名聞寂寥迹緒奇蹇退守舊業田園皆荒進幹榮途道地愈逺向繇選藝閭裏偶塵薦書赴召殿廷誤中科級是後更佐兩郡行周十年近緣公章入攺朝序尙玆僣妄敢爾僥希攀援前人引列著令愚悃上達宸音下兪委之耆儒較以舊學並取者眾獨知艱洎試淵題加多穴思小巫未進靈气已銷大匠在前汗顏不止飛景將入蕪音僅成機杼不工痕疵固滿猥當奏覽常待報聞敢期淸流亦用微品竊謂圖書之府英儁所躔亡似而居有靦其面靜惟之致良有所階此蓋伏遇某官奨育微才推揚介善言辧臧否人爲重輕眷玆單平陰所提振是致懦品亦升華階惟精乃心以辦厥職庶酬已目無玷恩陶卑情無任感荷激切之至

謝提刑度支啟

近見本州進奏官報狀伏蒙提刑度支舉某不次擢用者無狀之人本自甘於散外不訾之舉期特畀於褒陞被眷優隆省愧負伏念某生地至逺如人且微起家學文擢第從政殊無才術之可用但守勤愚而自將圖書之淵謬陪於俊茂禮樂之府竊玷於班聯居常懷慙敢自謀進向以親闈之便得玆鄕郡之歸職事沈迷廩食屍素幸諸公之在上顧匪人而若存無責其瘝重爲之地此者豈謂某官大與芘賴陰相薦論謂宜召還不次擢用施此眄睞屬之孱庸慮聞於他或議其過斯蓋某官常賜延納屢交語言察某之性椎魯而少文揆某之心斂黙而畏動持此之見抗然以言況如某之所爲實在時而不肖旣不能激昻以取夫榮耀又不能潛伏以休於幽深徒容其身以累於世然而伯陽所尙者知止仲尼之與者有常仰惟髙明用此采錄敢不益惇素節勉尙淸修惟堅所爲以俟其報

謝運判舉陞陟啟

伏審運判職方同罪保舉某不次陞擢者聞命之初撫躬而愧竊念某生無肖似起自單平偶然讀書遂爾登第止知公忠淸愼曰涖官之本不能矯曲憸媚效隨時之爲用諸公之薦而升朝闈蒙先帝之召而入文館常淡厥進以安其愚兢兢自持黙黙無競向求鄕郡視寢親闈得芘公庥已深天幸運判職方一見如舊二年於玆故常掩覆其不能未始督責其無狀已荷寛假敢期薦論玆佩徳之至深復何言而可謝惟將愚節上答已知卑情無任【云云】

謝成都府尹並三司啟【因權卭州】

近奉臺移俾承郡乏已玆涖政常爾兢懷伏念某學術非深才具至短其資選懦所向拙方爲治中之官殊恐不職行太守之事固非其宜然而一紀之中三來於此事體素習民情相諳𨿽若偶人之臨猶爲編戶之信止循舊貫敢立奇名但勤學制之工庶免代傷之醜惟煩厚芘以保孤蹤引企門闌某無任系戀

謝府尹並二司啟【因磨勘交子】

向者領帥府之召置校財簿之虛盈畱連幕中將逮一期之滿出入門下何嘗三日之疎威采霽上官之嚴文儀簡屬吏之禮曾無督責常與撫存凡燕遊之地許其來從有詞章之事多以見屬仰被慰錄他無間言某自知非木石之頑公垂眷有丘山之重事已還治心焉向仁前此違離實深感愴此蓋某官神襟浩粹徳量淹宏扶持艸茅毀去崖岸周旋接下不以勢力而自髙款曲推誠蓋存仁厚以相待遂使庸妄居常傾依裏堠裁一昔之行門闌若千里之邈惟勤職業以答愛忘庚伏在中秋嚴漸邇伏乞上爲宗社精調寢興某卑情無任【云云】

謝夏宮苑啟

右某向聞幢節之行敢用竿牘之獻以道榮幸得依美庥豈期照存忽賜還答顧此孱陋當之悚兢此蓋知府太博蚤相矜憐厚自謙抑禮鈞於下情感於中卽斂迹以瞻依但盈懷而聳躍卑情無任佩荷之至

謝宋國博啟

伏承某官寵被宸恩榮闗郡治側聞休命竊抃鄙悰將馳慶牋以謝芘覆載領珍牘何勝悚兢伏惟通判殿丞資猷敏明操履沈厚久從仕治夙著官稱向疇邑課之殊玆貳藩條之重車音未及輿意相歡某幸以匪材獲依巨防臨風以企與日爲深卑情無任感荷抃躍之至

謝慶州焦推官啟

右某伏審較能省部贊畫戎藩修禮未遑飛文見及蒙此厚眷惕然鄙悰伏以推官祕惕儒術通明吏事彊敏蚤伏士論尙淹賔筵署事云初先書以貺過相存錄深用感銘未遂瞻依所期將防謹奉狀賀兼謝

謝寧州雍屯田啟

右某忝名鄕闗幸宻壤土蓋用晚末未由趨瞻常傳風徽自益景慕向題輿之道此獲斂板以拜前傾聞話言慰滿志願邇防辰而署職先屈禮以飛文過爲謙沖重俾慚栗恭以通判屯田履尙端潔襟期粹和待人以誠納已於道居贊貳之秩尙郁於美才用薦論之章卽陞於淸貫某所系賤局甚遙髙軒深希保調用對旌寵卑情無任企望之至

謝夏宮苑啟

右某伏審顯奉宸綸榮持郡節凡叨巨防舉集驩悰恭惟知府宮苑太博世襲公忠天資毅勇才明以斷徳厚而溫屢更軍律之雄進領使權之重時惟景服上所眷求防苑丘之兵已聞防入布豳國之政實自選行玆承治裝匪逺戒道同幸以蒙愞獲居庇存瞻趨有期企聳以俟某無任系望欣躍激切之至

謝三泉知縣贊善狀

右某此者祗膺朝檢移領郡章已試薄才輒臨庶務方馳誠而往謝忽遣介以見存伏惟某官出忠孝之家稟禮義之敎夙成懿徳休有令名尙綰邑符固淹輿論下眷僻藩之守特修鄰士之歡佩荷惟深紀銘曷盡謹奉狀謝

謝諸郡啟

右某忝奉邦恩俾臨郡治防辰以吉視事云初退省已以無堪實懷慙而甚厚心之所恃賢者相依幸托庇於鄰城敢睎風於懿範某官志勤育徳義切成人儻拙政之有聞願美言而見敎感所磨礪存諸鏤銘尙逺瞻趨徒深跂引

謝韓少卿啟

伏審榮奉制音寵移漕命郡縣聞此吏民驩然恭惟慶慰伏以運使少卿性稟淳明才周敏給自歷揚於美仕皆夙著於休庸有忠績上簡於帝心有恵術下充於民望蜀之列部大半被於矜存邦之要權未幾聞於召用西南爲地漕運須人豈無餘敝之未安卽見良謀之盡講某猥臨支郡托在洪庥𨿽勉居於千里之封實儌幸於二天之庇限居守印阻謁使旌引望車塵敢通郵訊【云云】

回蜀州王郎中啟

親老待養求侍於慈闈君仁推恩許臨於鄕郡至官以近屬事之叢常欲爲諸公之書謝所不逮卒未有少時之暇致之無由靜念稽違深懷悚戢敢期存齒之厚特往封幐之先乃眷甚隆其謙益至伏惟某官全守正重端持公忠自歷榮塗皆揚顯譽而能惇奬士之節厲樂人之風𨿽此麼孱亦蒙顧與布詞以麗將意其勤荷徳殊優爲顏已厚正嬰官守之冗阻奉賔從之遊引首使麾無任企向【云云】

回嘉守楊郎中啟

向者某官持節爲州驅車過郡獲瞻符采甚慰久傾之勤款奉燕談益資寡見之陋遽爾去徳缺然爲書視禮之疎撫躬而愧邇承撰日榮此臨官將效馳誠先蒙賜敎厚自降接雅存謙尊某官衝量粹溫令猷淹茂文章貴系簮組名家玆假長才屈爲逺守方成逾月之政已布載途之謠伏兾勉輔生經寵綏多福

回郭國博徳容啟

伏審被中宸之恩進上庠之秩聞命將慶貽書忽先蒙禮見存揆且愧某官稟才端厚挺質粹溫早歷榮階洊著休績玆膺帝渥實奨年勞未獲瞻依豈勝系戀

回彭守鮑郎中啟

伏審某官被命作藩防辰視事將馳慶幅先墜華函雅意謙沖鄙懷慚懼某官寛裕宏偉端方勁嚴蚤著殊能薦揚膴仕惟天彭之古郡乃井絡之名區民俗淳和壤土饒沃訴訟甚簡幾至於鞠扉敎化易行豈煩於余刃將疇善課卽見褒遷咫尺壃圻暌逺風度敢祈葆毓以慰傾瞻

回茂州吳郎中啟【卭州】

聞風舊矣奏記缺然向服才猷徒傾於翹館輸馳懇素莫置於行郵使由奧屏之來恵有榮函之及布詞且麗將意甚勤某官學有本源術兼權立向繇劇邑選委遐藩蓋慿綏輯之才果布循良之政卽程懿績就服褒恩某仰徳𨿽深涖官有制未諧會晤常積瞻凝

丹淵集卷三十

欽定四庫全書

丹淵集卷三十一

宋文同撰啟

謝提刑張郎中啟

伏審提刑郎中奉被榮恩按平祥憲西南列部上下交懽伏惟某官器度淹閎資猷敏給奧學洞羣經之本髙才通庶政之宜家傳文章世仰方格豈獨推於人望固自結於主知朝廷之慮者實在乎逺方郡縣之憂者恐失乎中典當從讞正乃屬賢明嘉命初聞輿情已愜某幸玆守郡獲在提封顧蕞陋之微材托均穠之厚防限拘左印阻詣前旌

謝韓運判啟

右某近蒙髙軒逺按下郡地旣僻陋事皆因循某向此臨卭比裁閱月𨿽常整輯尙未安完以至簿書迷甲癸之行倉庾亂新陳之次運判都官持心近厚垂意見存和顏相臨溫語下逮譏訶免於羣掾敲撲逭於諸胥重煩文移勤與敎示某乍玆試守竊已蒙休始常懷罷輭之虞終實荷蓋藏之賜感銘斯極跬履無忘

謝提刑張郎中復官啟

右某近服新恩再居舊秩曲臺議禮旣失於討論重屋奉祠亦霑於敍用久負寡聞之恥忽叨洪沛之榮受命云初仄身無所蓋此官凢經於三拜故爲謝慙致於一辭豈謂提刑郎中猥賜存憐重垂褒借念歸華省謂所行之例當然喜動衝襟見相愛之情如此敢期部使深顧州僚謙固已而有之禮待人而厚矣心之所感言不能殫限領守符阻趨賔闥

謝梓州知府大監啟

右某伏審知府大監榮持使節出總藩條爰自下車逮玆閱月政已成於樂易頌皆播於中和九重擇人一境蒙福恭惟知府大監徳由世積學有師傳性厚以通才髙而敏踐揚仕籍該練政經所臨之地則民實宜焉凢建之功則上皆信矣泌陽美績與古相參蒲阪休聲至今爲盛惟是左川之重實爲全蜀之雄聊借撫綏庶安遐逺卽聞迅召別委要權某占籍提封領麾僻郡文移冗密訊記稽違當逭譏訶但深惢茹儀未伸於邑子心常系於邦侯限佩守符阻趨賓闥某無任聳慕激切之至

謝鳯州都監供奉狀

右某去國十年守蜀三郡居常渴徳坐失爲書此奉疾郵之來忽承累幅之惠過蒙存錄深負悚惶伏惟都監供奉才辯而文性和以毅向聞詿誤偶滯騫翔賴昭灑之旣眀當選掄之甚邇勉期善養用對優恩瞻晤未遑企延徒切謹奉狀謝

謝西鄕西縣中捨狀

右某近被中除猥遷前列豈謂眷存之厚特形慶賀之深感佩良多摛裁防旣謹奉狀謝

謝提刑學士啟

右某近者伏蒙某官特迂盛節來按偏州磴道崎嶇春泥險滑屢涉郵亭之逺頗爲車騎之勞然幸瞻依實虞廢弛況玆褊陋久曰因循𨿽自勉於剸裁但未安於稱娖此者某官究詳所治霽抑其嚴尙相嗟憐不賜譏責豈惟無狀獨承故舊之矜存以至羣僚亦有依棲之蒙賴拜違未幾系戀良深限守郡城阻趨臺府卑情無任感佩之至

謝運使按巡狀

右某近煩使斧逺按州麾簿領猥叢綱條棼弛重勞檢詰悉免譏訶豈惟不肖之蒙休抑亦羣僚之甚幸此蓋運使少卿寛於臨下誠以接人念其間有所未周蓋於理實亦可恕使新後效與霽嚴威髙軒遽還畏途正熾計神明之所佑想福履之尢佳某限守郡符阻趨賓闥其諸感佩莫盡宣言謹奉狀起居兼謝謹錄狀上

謝運使司封啟

右某啟近者伏承運使司封爲某發狀言於朝廷乞賜召還者無用之才本自流落不訾之舉遽辱薦揚伏念某椎縵不文孤平少與初登仕版便圖行已之見聞屢析藩符専務究民之利病頗聞治狀未至乖方用此免眾人之見譏因而獲上官之垂眷伏惟運使司封學問深博資猷敏眀以忠直自信而曾不他求其職任所來而皆因上選按臨本道旌別屬僚豈期樗散之頑姿亦玷衮褒之華牘蓋膚美之使凢見善而必收而庸常之人宜何事而可報惟堅素節以副淸言荷徳非輕引詞安盡下情無任喜懼激切之至謹奉啟謝不宣謹啟

謝成都運判太博狀

右某伏審被宸扆之褒章領漕臺之副節崏嶺之下豈獨幸提封之吏民涪江以東實大慰同黨之親友用才而當聞命皆歡伏惟運判太博蚤有令名共推逺器學問淹博才謀敏明歸按新書已馳平允之譽上陳美績果委將輸之權恩除初行眾望殊快何未遺於鄙朴忽先辱於音題佩服謙辭銘藏陋腑未遑瞻晤徒切傾依謹奉狀賀兼謝謹錄狀上

謝成都端明啟【因上任】

蒙恩授上件差遣已於今月日赴上訖親老切於侍膳累求便官君恩許其還鄕得佐支郡玆服嚴命已臨賤司伏念某生也至孱學焉甚陋偶時之盛從事以文謬緣賢科竊迹祕府向嘗遂外官之請尋用持先子之憂一居家山四攺嵗序有母八十重逺於慈闈去國三千難歸於儒館敢圖就養輙以抗聞人賤言微天髙聽邈中防惇迫羣章薦論旣而還臺復爾叩閤屬聖君之孝治體人子之勤誠會此空官俾之承乏今侍親輿之至卽書吏版之中伏遇某官徳量粹淵端誠愛恕秉持重節攷按諸城退省懦庸實繄芘賴惟全素守以逭嚴訶

謝主簿任通夫啟

伏審向者召以一封之車試於四禁之地蔚矣奏成篇之上霶焉蒙防渥之榮光輝朝廷聳動鄕裏伏惟某官詞章豪蕩學術深明久馳不偶之稱忽應特招之選果升宦牒甚慰輿情不遺鄙朴之微先賜緘幐之重私心至喜厚意難忘

謝人移廚啟

伏蒙某官特枉使牙逺移公饌仰荷眷存之厚敢防負荷之深卽俟趨依並伸悃愊

伏蒙某官慰道途之勞垂肴醳之賜下霑僕乘益感肺懷

伏蒙某官逺枉使廚薦臨客傳感領重意銘藏鄙懷

謝知興元府啟

右某啟閏七月二十日進奏院遞到勑牒一道蒙恩就差某知興元府候成資日赴任者某向輸私悃上凟公朝音驛旣行實懷憂於重謫詔綸忽下果見聽於愚誠不圖猥瑣之才薦委藩宣之任叨天若此爲地有緣此蓋伏蒙某官稟徳寛容遇物愛恕所部之吏勿盡責其無能不才之人亦蒙休而自免所以拙者爲郡庇之逾年曾無譴劾之聞復有薦論之重實由覆防致被寵靈謹當愈勵操修庶符補塞限嬰守紱阻謁使旌卑情【云云】

回卭州劉駕部啟

近貢柔函已通燕幾念封圻之咫尺承晤語以差池仰徳之深與日而永府吏至止幐音見頒荷眷錄之殊尢增佩銘之稠沓竊惟尊履常擁神休某官洊歷榮途皆聞懿績比殿西南之服已彰畏愛之能卽竚寵褒更膺華擢某向叨交政輙貢願言

回新知郡韓郎中漢州啟

伏念三泉之別一紀於玆抗俗走塵屬間關於末路攀鱗附翼致契濶於髙風屢嬰出處之煩久廢起居之問瞻企晤語悁勞欵悰某官上奉宸衷逺持使節鎭臨要部綏撫遐甿驛信先馳輿情甚愜某便安親養佐貳藩條未遑裁書以上凟賢明先辱賜敎而俯慰蒙陋荷眷之渥銘懷防深伏計涓時日之良整徒禦之盛然行逺道方在淸秋更希偃冒之勤少護寢興之節傾依匪邈抃蹈殊增

回綿州知郡啟

膺右掖之制守左綿之符已涓良辰方布善政當駐麾於劇郡屬防檄於他州不時爲書以賀視事正深慙悃忽受謙題仰佩眷存實銘感戢某官負才敏給稟質淸淳自揚歷於仕塗悉著明於治迹邇承宣化盛已傳謡某以賤局所拘不獲云云

回漢州四縣官啟

持懇聞上請官便親尋蒙詔章許倅郡事冒據貳車之委慙當聨邑之先吏指繼來書音見屬相存者過所示彌衝某官業履有聞才術兼茂乃心當國其志在民尙防吏衡之拘猶爲縣道之屈匪人甚幸賢者在玆交期有涯瞻會伊邇

回綿倅萬職方啟

此者猥膺宸綍叨佐郡符垂組過家誠當於素志侍親從政尢慰於私衷竊尋忝幸之殊槪出揄揚之始屬窘他故未輸短懷豈期眷衝先墜音訊某官曲惇惠好髙諭襟期馳伉步以及門義歸欵密側微躬而戴徳心切銘藏拜賜猶賒嗇神爲祝云云

丹淵集卷三十一

欽定四庫全書

丹淵集卷三十二

宋文同撰啟狀

賀延州經略待制啟

右某伏審榮奉制函進陞延閤竊惟建廣內淸切之地於此藏眞皇制作之文厥初命官最號盛選自匪稱職寧容濫居恭以經略待制全文武之才洞天人之學嘉言讜論簡沃淸衷宻畫沈謀震憺蕃落爰登禁近之職實副詳求之心某久荷眷存逺形抃躍末由瞻倚徒切傾瞻【云云】

賀運使學士啟

術業通明器宇凝厚優防華貫馳騁重名忠義有先正之風才謀當廟堂之眷向居諫首言聳動於本朝今總漕權課殊尢於道左

賀成都知府資政啟

右某伏審換平涼之使節分右屬之戎符夷落騷邊敢煩於我武朝廷命帥無易於公賢豈惟紓北闕宵衣之憂實以免西州塗地之患列郡仰止聞風驩然恭惟判府安撫資政宗廟笙鏞明堂柱石髙文大冊蚤冠擢於賢科奧學淵謀久參陪於國論出入更乎二府休戚系於一身𨿽均外官常簡中眷屬坤維之絕儌有汶嶺之孤城妖寇跳梁重揺逺俗銳兵翦撲當委宗工卽聞區處之行旋見蕩除之報西南所慮指顧而平某假守偏州員屬部限嬰短紱阻拜髙牙某無任引系激切歡愉之至謹奉狀賀謹錄狀上

賀提轉冬至啟

右某伏以气應黃宮灰飛緹室羲經示卦復其見天地之心呂令謹時靜以待陰陽之定賢明所履福祿其宜伏惟運使郎中道義深淳文章粹美宜爾付絲綸之任尙玆持金穀之權行業有聞神靈是佑諒乘佳節克擁殊祥某限以官守所拘不獲詣前爲壽【云云】

賀利州知郡虞部啟【洋州】

右某伏審重膺堂帖榮易藩符顧惟才力之髙實恊輿言之允恭以知郡虞部文章俊裔忠孝名家揚歷仕途宣昭政績出於廊廟之論授以襟喉之邦僉言得人誰復置議某向官漢上已忝鄰封今守洋中又同當道先煩恵敎過沐防謙未遂瞻依徒深企詠【云云】

賀正鄰郡知通啟

右某伏念五始端元三朝表正陽和發嵗已彰生物之仁賢徳乘辰茂集履祥之吉伏惟某官淸淳稟質寛裕凝懷自陞顯仕之塗皆著宜民之績歷夫令序受此殊休某限寓它藩復拘逺道不獲詣前爲壽但增祝頌之至謹奉狀賀謹錄狀上

賀冬鄰郡知通運提勾啟

右某伏以七日有期一陽云復信動於內物由以生賢徳所乘福履增裕恭惟某官立誠中正抱質淸淳才大業隆天相神佑諒涉佳辰之吉必膺繁祉之休坐逺門闌無任虔祝之至謹奉狀賀

賀正益梓提轉知府啟

右某伏以一气遞時三陽履旦嵗元肇正歷紀惟新推徳爲生盡蒙於幽隱儲仁曰福先相於賢明恭惟某官端莊敏文惇願寛懿挺此秀時之具布爲康世之才【憲獄犴攸司多存仁恕神明所佑卽畀休祥】諒接【漕持金穀之權且資碩畫下絲綸之命卽見褒陞】諒接【成都知府殿邦西南已著於蕃之效還帝左右卽膺爰立之權】諒接【梓知府領劍外之雄藩最書屢上掌禁中之宻命舊物當還】諒接天之新元必受國之重詔羣情仰祝比屋同辭某限守逺官阻臨髙屏其諸頌詠但此傾翹

賀興元府通判禮上啟

右某伏審攷擇剛辰朅臨美任恭惟慶慰伏以通判祕丞東南秀气詩禮名家參郡務於蓬山已彰善績貳藩條於漢水猶抑宏才某幸守鄰疆逺依巨防限嬰組紱阻造階除卑情無任喜抃之至

賀提轉知倅啟

某啟元正令序伏惟某官乘此三陽之候倍迎百福之休某限以守符不獲詣左右爲賀下情但深祝頌之至【云云】

賀蓬州楊簽判啟

某接鸞鵠之羣昔預九霄之侶簉鵷鴻之列今同一道之官至此歷年自知防倦役於多事殊失音題遽蒙啟訊之先怳發愧尢之甚惇隆契好度越儕流無似當之不遑深矣某官同年才猷敏劭文藻遒華四世三公逺襲慶源之大一日千里早聞令譽之馳著籍朝門僉謀郡幕方在急賢之會卽膺舉徳之求某限守藩符阻趨賔闥【云云】

賀東川知府朱少卿啟

伏承顯拜恩章出臨藩鎭涓辰布治與眾更新伏惟慶慰恭以某官徳重行方識周才貫聳朝倫之風望練政理之本原棘位辧名中參九列之峻竹符分寄外殿一方之雄遲舉化條散爲民福某叨從別乘竊迹鄰邦惟是先廬得依大庇屬居官之有制顧授謁以無階瞻引旌麾防揺魂幹【云云】

賀利州王郎中狀

右某近蒙髙旌前過敝邑迎候之禮一愧空無暌違以來久失裁謝此者伏審榮臨會府盛布寛條吏民歡呼道路傳播恭惟某官學有本末政知後先比郡聲稱防揚正甚外臺薦辟施設尢殊卽聞美課之升行有褒恩之及某限紆守紱阻集賔階引領崇閎【云云】

賀提刑司勲狀【漢中】

右某伏審被明廷之詔防按當道之刑書佳音布聞羣論欣愜惟是中梁之舊域曾經太守之行春里巷相驩吏民胥慶矧玆蒙顧之舊益用抃懷之深伏惟某官博學精醇負才敏給持誠恕厚涖事通詳借夫正信之才委以平亭之職提封之下治廨所存某向詣賔階接辭已幸今居使部承敎當先日佇郵音前臨馬首卑情無任【云云】

賀巴州知郡郎中狀

右某伏審宸綸就紆郡組褰帷入境撫幾臨民某官向輟藩條來參漕柄殊尢之績已當考最之書顯要之塗卽應陟明之典【云云】

賀提刑度支轉官啟

右某伏審提刑度支榮膺顯制寵進名曹凡托按臨之休舉增慶抃之劇矧防厚眷實倍常情恭惟某官器業自將風力兼茂充中以道炳外其文蚤在妙齡已著翹然之譽薦躋膴仕眾推卓爾之才上心簡求眾論諧愜右川重委方倚屬於讞疑左省襃遷復延登於主計用𨿽未旣恩蓋非常卽聞奏課之尢當有任能之召某幸棲美防良動懽懷所限佩守符之防無由趨使節之下引領臺府【云云】

賀趙龍圖上任啟

伏審某官涓選良辰視臨美政居庥者眾竊幸焉深恭惟某官道貫二儀才周萬變髙猷映世亮節端朝會遇聖神之知躋陞侍從之列蜀所巨鎭益云要藩上欲用公詔煩爲守鼎席如缺玩印而有求鋒車下臨趨節而先起前是數相一新稚耋之瞻大布慈和之政鄰城仰式他道胥傳伏惟某官資稟端淳才猷敏劭仕榮揚歷官最殊尢向題漢水之輿佳聲未冺今剖巴江之竹善譽先馳方裂素以通誠忽慿郵而賜敎眷存所厚佩服良深【云云】

賀洪雅知縣陳祕丞狀

右某往年南岐榮治之下獲誦雄編去嵗東蜀旅郵之中復傾髙論心常景伏迹但暌乖而況處鄕關甚宻之鄰預牓籍同升之契故當無遂廢之書簡所恨有相違之宦途向者抗牘而屢請小麾幸此防恩而歸守支郡遽承占問之及良荷記存之深某官同年文章髙於眾人誼行比於前輩治一同之地難乎盡展驥之才居四徹之山宜矣任和鈆之職卽聞美召行踐華途未遑奉左右以周旋實亦望東南而徙倚願勤善養俯慰虔祈何由瞻依用究悃愊

賀運判都官啟

盛世雄英華門嗣慶蚤奮深湛之學亟陞髙妙皆從此途某玆處末僚自慙冗器日期大用願托巧陶所限系題輿之微無由伏齋幾之下【云云】

賀正東川朱少卿啟

一气遞時三陽履旦嵗元肇正歷紀惟新推徳爲生盡蒙於幽隱儲仁曰福先相於賢明恭惟某官端莊敏文惇願寛懿挺此秀時之具布爲康世之才獄犴攸司多存仁恕神明所佑卽俾休祥諒接天之新元必擁國之厚寵羣情仰祝比屋同辭某限守逺官阻臨髙屏其諸頌詠但此傾翹

賀懷安知軍轉官啟

伏審近蒙均恩榮進中秩伏惟慰慶恭以某官挺質髙爽持才敏明稟規賢門登仕聖世尙屈臨於逺國卽召置於華途此而榮遷漸以要用某幸鄰善部阻拜崇墉春輝正深道味益勝【云云】

回漢州郎中啟

近奉宸兪就遷州寄遽然拜命惕若兢懷某迥蒙朝廷假守仁壽謂僻陋至防之郡宜迂疏不肖之人逮至此時云爲多故文移坌集事目交紛行𨿽躬親處實迷誤無偃仰棲遲之暇有喧囂倥傯之煩已幸報成猶虞罪去念將滿嵗當趨還朝轉徙有道塗之憂偪仄余昏嫁之累敢持愚懇洊扣嚴聰奏牘旣行秪虞於重譴詔綸忽下尋被於鴻恩以李固解綬之鄕爲阮咸出麾之地求𨿽有自得豈無緣某官素與鄕評陰加士論常見匿瑕之美曲揚刮垢之光遂使孱庸獲叨除委更煩慶問之賜益荷朋遊之深防味妍詞銘藏陋腑未遑展晤徒切翹凝

回漢州知郡啟

伏審近奉宸綸再畱使節借乃厚徳慰諸羣心豈惟增閭裏之光抑亦重朋遊之喜某官托姿粹茂賦量淹宏以儒學踐巍科以吏事陞峻秩還鄕爲郡布政宜人是故河內父老願借於冦恂淮平吏民爭乞於侯覇九重是與千里相歡方議馳書忽蒙賜誨仰承眷錄深負感藏

丹淵集卷三十二

欽定四庫全書

丹淵集卷三十三

宋文同撰先狀

成都新尹趙龍圖先狀

伏審某官進登延閣之華出守右川之重蒙休者眾竊幸焉深恭惟某官性稟道衝體玆坤直端方勁潔博裕寛閎究學淵淳成文雅健事親以孝而行聳羣俗納已於道而名髙當時優遊仕榮增衍賢美向自亨衢振采禁路升華奉白簡以繩愆朝倫以肅伏靑蒲而納誨帝念其嘉以至總金幣佐會省之繁調芻糗贍朔陲之給皆凝茂績實稔休聲蜀爲逺邦邑曰巨鎭其政系於國體所寄斷於上心地望素隆事權特重將委任於守土實艱難於擇人付畀或差經營且力會此及瓜之代久煩玩印之求作牧以行非公其可是用褒陞邇職慰寵遐民已聞髙牙漸出危棧木牛舊地重識孔明竹馬前人再迎郭伋某傾依有素汩沒無庸忝佐偏州幸當洪防歡欣踴躍倍萬於他【云云】

漢州牧先狀

某自逺標符僅周歲序瞻懷靡極跂引爲勞顧惟書問之疏實系事爲之冗側承興止舉集嘉休此者某營祿養親列情幹上尋膺宸檢獲貳藩條得遂依仁豈勝爲幸已計出都之日卽聞赴治之期瞻拜有涯欣愉是切

成都韓端明先狀

某近奉恩除幸叨職委顧惟支郡托在洪庥拜命之初撫躬以抃某向終親制屢抗愚所聽云髙斯誠未允某官內存愛恕深軫孤平謂宜還官使得就養猥蒙奏列盡道哀窮今此陶甄實由薦借已戒出都之日卽諧趨府之期將侍崇嚴並陳悃愊

漕憲先狀

此者某拜恩天朝守職鄕郡侍親以便撫已爲榮某向起憂廬召還祕館常念慈闈之養屢祈嚴扆之私愚悃盡傾聖心下惻許歸舊裏得佐偏州顧玆職守之防獲在按臨之下惟天與幸有地庇身已戒輕裝卽趨賤局瞻依甚邇喜抃無涯

運使蘇刑部先狀

伏審某官榮服命書移領使節提封舊俗參語以交歡屬部下僚撫躬而自慶竊承行府已涉近疆偃冒勤劬起居休豫恭惟某官探道奧祕業文精深藏以在身施之行事用無不效績故常尢按三尺之書了無寃議調九年之食頻倚辦才所至也人皆賴之其功焉上實知矣猶煩逺使將漸邇臣且蜀號財賦之饒於國當調度之半有借供億必繄彊明智敏所臨課力惟最兼以重柄委之外臺民之利害得以興除吏之善惡因而懲勸髙車在道列部傾風某奉親還鄕倅職屬郡比受按司之檄此讐利局之符有幸孱涼得依庇防卽趨近甸引拜旅旌

運使度支先狀【梓州】

竊伏下風講聞髙誼自爲晚輩未嘗獲對於晤言徒仰盛名不敢輙通於音問此者伏審某官以才能之重受神聖之知蜀有兩川梓爲一道財賦之衍常供邊場之求郡邑之繁須慰吏民之望孰膺上眷僉謂老成髙車未來列部相慶某庇族下邑居官鄰城企漕節之華願瞻風而實切守倅車之賤顧通謁以無由聊導懇誠少塵幾格【云云】

提刑宋郎中先狀

伏審某官更麾南豳按憲西蜀邸訊初諭輿情已驩蓋重名之久馳宜逺人之甚慰恭惟某官器略宏逺材資粹方蚤歷榮途盛著徽節科條易避參修三尺之書飛挽均輸佐調九年之食休有丕績簡於上心此者出爲外臺専按一道中典之重方委平亭列部至繁盡歸廉紏此之要劇宜以通明某昔在上都幸觀髙誼今居支郡獲庇洪庥聞命之初抃懷增劇【云云】

李殿丞權交代先狀

向由貴治甞挹髙風違闊逾時候問無所此者某叨膺宸檢分守郡條矧漕臺之借才屈明府而承乏獲交善矩且慰愚衷未遑馳書先辱賜敎仰佩推褒之重實懷悚愧之深卽遂披瞻預增喜躍

湖州提轉先狀【將赴湖州】

忝膺宸綍薦畀藩條顧惟無似之姿謬此惟良之寄撫衷自省竊幸焉深伏念某單涼逺人漂泊孤宦賦命譾薄與時闊疏故常守於外官輙屢更於數郡𨿽蔑殊尢之效僅逃殿劣之譏三館旣還豈防埃之云補一麾重請得江海之於宣此者伏遇某官被眷九重理財一道布惟新之政惠養民甿按所部之城澄淸寮吏秉剛方之節威惠風行持察舉之權否臧洞照幸將蹇迹仰托殊休某已謀便道之行卽次提封之下有期瞻倚無量欣愉

丹淵集卷三十三

欽定四庫全書

丹淵集卷三十四

宋文同撰奏狀

奏爲乞修洋州城並添兵狀

右臣切見本州守治之所正居漢水之上川陸平衍廣袤千里東北諸山縈帶聯屬徑路盤屈隙穴深逺上通荊楚旁出岐雍其中所產濟人急用之助品目甚眾旦夕贏輦道路不絕閭巷井邑百貨塡委實四方商賈貿易畢至之地衣被秦蜀有足仰者漢唐之際已名重郡然而至今有所不能稱是者城池庳漫全不如昔不知幾年滅裂爲此苫茅累土宛若防戲缺漏頽落殆不可睹姦庸取罪常在跳越倉庫所寄僅同空曠臣自至此卽謀增葺患無兵夫不能施手每一慮至沈唫終日伏以國家設州郡列官府具儲蓄養士卒大抵本以爲民故如此其備也夫何此州當襟喉要害之處而顧無壁壘壕塹之防以保護之譬之於人也筋骨𨿽云完固而皮革日已爛墮將何以爲負恃而能使其中安且久耶一體旣虧事不宜矣伏望朝廷慰念黎庶軫卹遐逺特申旨許令修築度其工力了不至大庶使郡國制度無有一物廢闕亦有備無患之深計也臣又竊見管內三縣疆境絕爲曠濶髙山深林蔓衍重復直與巴達金鳯永興鳯翔等處唇齒相宻其逺者有至五六百里近者亦不下三四百里中間有如子午駱谷之類斜通直達徑路不少私商暗旅出入如織逋姦隱罪萃爲淵藪巖谷之民孱愞畏事迫於眾勢遂爾囊橐所居幽僻人不敢問旣因全無防守所以難爲檢遏臣愚常此過慮忽爾蜂驚鼠駭妄肆螫齧散走巢窟出入爲暴呼集除蕩形影不及亦須數日爲之擾擾往日光化軍近年慶州叛賊悉趨此路謀行於蜀是時西南郡邑聞風震聳賴以朝廷威靈元元之幸而卒以就敗然而此州旣爲凶盜累伺其隙是後恬然不爲之備至今耆甿宿吏語議及此則無不人人咨嗟嘆惋是知如此與他州別郡封壤接聚隘阸奔衝之處平時常宜預設保禦之方其或事有萬一臨時取具必然手足錯亂不相捄應前無兵而後無城未免一方人心不得不使之旦夕恐懼而莫如之何也已臣今欲乞朝廷特賜詳酌更添置武寧一指揮或且先於諸處那屯三五百人常令住此不許差出以備緩急驅使如此則上可以紓朝廷之憂下可以慰百姓之望臣職任守土理當建述此二事者伏望眷慈不罪其狂瞽而畱意焉謹具狀奏聞伏候勅旨

奏爲乞攺陵州州名狀

右臣自到本州求州之所以得名之由據地誌云自秦至齊本犍爲與蜀二郡之地在梁常爲懷仁郡西魏時始攺爲陵州因境內有陵井故名焉陵井始後漢張陵開興因陵名遂以名井後復因井名以名其州隋𨿽易爲隆山郡唐又以爲仁壽郡至乾元中復以爲陵州遂因仍至今矣按陵本沛人世有別傳載其異事者尢多臣不敢以聞然觀其爲井之功實亦非常人所能建置此州之民旣賴之以爲生復畏之以爲神凡過其祠廟及道其所以昔日爲井之事皆懍然加肅不敢少懈如在其上與其前後若是之恭也國家亦殊仰其所利以贍給諸郡凡三載郊禮頒賞軍校一切皆於此取之是所謂有功於國而有利及民者也但今以其名配井與州而使其下負薪芻操瓢囊者無男子婦人稚幼耉老之屬日日道其名千萬在口臣愚竊謂州取其名於國體固無嫌若屬之斯民臣恐於義或有未安者已臣聞晉羊祜開府南夏恵流百姓後人諱其名爲攺戶曹爲辭曹王舒除會稽內史舒言其父名會求換他郡朝議以字同音異不許舒云音𨿽異而字同乃特命以會爲鄶授之唐陽城號卓行商山道中有驛曰陽城元稹過其處易之爲避賢孟浩然獨能詩襄陽有浩然亭鄭諴爲刺史更其題曰孟亭此意皆謂賢者之名當與隠避不欲使其下常斥之也載在簡牒以爲佳論讀者皆謂當時所舉宜矣今陵方之數子其功利蓋亦施於無窮有足尙者累世襃贈實有封號朝廷亦嘗因其他郡遺迹建宮養徒俾崇奉之是則豈有國家所以存錄能立丰功厚利之人而此州之民素蒙其休顧顯然無一忌憚咸得以名而稱之哉𨿽然千有餘年其民侮慢輕凟如此至於聖世始歆然若有感發陰期祕數無乃將有所待者耶伏遇皇帝陛下光明盛大之徳紹鞏固綿長之運順考古道尊尙賢哲舊者修之廢者起之合理當義無不條舉此者伏望聖慈垂仁降恵上嘉古昔山藏海納恕臣僣易下省臣章俯遂愚情特開宸旨別賜州號庶使此方之人存上下尊卑之體已往之靈受光華丕顯之賜百王未正之典千載不行之事自陛下今日正之行之爾豈獨光昭史防彰示萬世亦以知陛下不棄下臣之言而特明前人之徳矣干冒宸扆俯伏待罪臣無任狂越恐懼激切屏營之至謹具狀奏聞伏候勅旨

奏爲乞置興元府府學敎授狀

右臣自到本府遂詣學舎防檢見其處所褊狹僻在城下屋宇卑陋殆不可入其中生徒小大裁數人而巳臣因詢問僚屬並徧訪左右所以如此不振之由皆言本府自唐末以來並無諸科修學及第之人從前毎有科塲皆是外州軍進士暫來就此假籍寄應縱獲薦到省皆下第無成遂各歸還本貫不復住此修習所以其民便謂讀書無效更不從學近歲府縣𨿽稍有士人應舉終是素無師範所肄之業多不能上合新格臣初觀本府山川人物土風次第與東西二川大抵相類彼處𨿽至小州郡進士常不下三四百人而本府邑屋富盛人民繁庶若此豈無秀異可敎之士以備官使但自來上下因循相與廢墮使朝廷風敎獨不霑浹寥然一方遂絕文采深可嘆也臣伏見本府司理參軍潘行自熙寧三年到任乃權府學敎授行能爲之講說經藝敎其對答大義誘掖後進孜孜不倦日授月試皆有條緒近日府縣子弟翕然盡願入學至於外郡士人聞之間亦漸有來者以此見人之趨向善道悉由勸奨訓勵儻得其心有所服自然不可制禦而卒至成業矣行今來舉主考第並已該磨勘來年正月滿當解罷臣竊慮行去之後俾他官承乏料學者之所悅從未必有能如行者臣兼體問得本路興洋利文龍等州𨿽有進士徒具名爾其人亦嘗自患所居僻陋難得師友臣欲望朝廷勘會本府並前件五州自來實系少有舉人修學及第之處乞賜詳酌特置學官就與行攺轉使正充本府府學敎授所貴一府五州之人悉得就近修學不三二年當盡變此俗燦然與天下士人相侔矣臣職在守土所治之下或有可請不敢自黙臣無任恐懼激切屏營之至謹具狀奏聞伏候勅旨

奏爲乞修興元府城及添兵狀

右臣竊見本府自三代已來號爲巨鎭疆理所屬正當秦蜀出入之會下襃斜臨漢沔平陸延袤凡數百里壤土演沃堰埭棊布桑麻秔稻之富引望不及西南逾棧道抵劍門下趣成都岐雍諸山遮列東北深蟠逺跱孕畜雲雨罅道百出相拱如輻逺通樊鄧旁接秦隴貿遷有無者望利而入舊制中州之人不得久居於此今復弛禁一切不問故四方來者頗自占業殊習異尙雜處閭裏天下物貨種列於市金繒漆枲衣被他所近歲洮河所仰茶產鉅億公糴私販輦負不絕誠山西浩穰之奧區而朝廷所宜畱意之劇地也然而事有未稱體有未備者城與兵而已矣城嘗度之其縱廣亡慮二十里庳薄毀陷久不營葺姦窺盜越易如短屏兵𨿽合聚羣戌所數裁滿五百罷病孱弱下車者半分他役常非此有近復調赴文州今所畱者甫二百餘人爾況一城之中民屋錯比連甍接宇可數萬計生齒雜遝塡斥坊閧臣常自顧亡狀誤蒙朝廷采用重委符守班條之暇靜慮及此輒謂以如是不甚堅完之城與如是不甚齊一之兵欲控制遐逺應援邊徼保護井邑眾庶防固宮府儲峙若止用此且恐事於臨時萬一有不副國家所以設城置兵之本意也臣毎一念此食輟箸而寢去枕者屢矣伏惟陛下自踐祚已來於今七年曷嘗不一日孜孜安養元元者爲政理之急未治者旣治之矣已治者復爲之立不可廢壞之法補缺綻漏大小咸輯下聽不倦有宜則應臣是以敢持二者之說仰幹宸扆伏望陛下不以臣疏賤而幸錄其言願賜參可下詔有司遂俾如事修絫雉堞增屯營伍以赫威靈以壯制度沮邪謀定眾志安固基本萬世不動亦所謂先定應猝豫備不虞之善計者也臣職在守土諸無報稱惟是所見不敢噤嘿臣無任僣易妄越惶恐激切屏營之至謹具狀奏聞伏候勅旨

奏爲乞差知洋州一次狀

右臣伏蒙聖恩除臣知陵州得一年十个月後因攺州爲監復蒙就差知興元府今到任已及一年五个月臣昨在陵州推行新法並成倫緒僅免敗闕自至興元府凡幹當過諸般後來續降指揮等事亦無曠廢盡爲兩路按察臣僚薦舉以臣頗爲辦職今來臣替期非逺切慮朝廷不久差官代臣赴闕臣日夕惟念般挈私計實以家貧累重食口稍眾分減寄寓頗難區處臣此者愚妄輒覩八路新勅盡許指射連並差遣臣知洋州一次情願閒居待闕況臣出於畎畆粗諳民間細務幸臣未甚衰暮之時少願傾竭犬馬疲駑之力夙夜勉勵所屬僚吏宣布陛下徳澤於一方百姓以圖上報國家所以養育賤臣無涯之恵臣自知才智淺短不可更備他使惟是一郡之政猶能奉行陛下條詔不致違失伏惟陛下哀憐特賜天地生成之恩俯從私願臣惟願忠義以答萬一干冒天威臣無任伏地待罪惶恐激切屏營之至謹具狀陳乞以聞伏候勅旨

奏爲乞免陵州井納柴狀

右謹具如前臣自至當州訪問得所以爲其民之深害久而不能去者惟管內仁壽等四縣百姓毎歲輸陵井監煎鹽木柴共計三十八萬四千二百餘束也當時立法但以五等人戶毎稅錢上以二文一分科令納柴一束故其等髙者不下千束𨿽下戶亦三二十束矣其柴若常時私下貨賣自可毎束直三四十文足錢官中向亦以其不易毎束更支鹽六兩後來常見其虧損百姓不復支鹽卻攺毎束與見錢七文五分是官中大約破九文已來貼折民下三四十文柴一束矣其百姓所得者貼錢悉爲出旁引攬之人諸頭銷使尋亦隨手散盡又官中科配盡須要納漧柴其百姓自一夏已來以蠶麥務忙不暇更豫先營置放令漧燥皆於二稅欲起之時若本家田內所產之少則須望林回買生濕雜木翦截賫擎上州赴塲送納依自來體例願以兩束折納一束是三四十文一束之柴又只止得四文有餘矣加此倍之則近納七八十萬束生濕柴也偏州小縣盡是山坡田土瘠薄別無他產而毎年於二稅送納疋帛斛斗並科買紅花紫艸出助役還靑苗之外又復有此七八十萬束木柴之役比之他州此方之民實被其苦臣子細體問得二十三年已前本州止有官井數處所銷柴茆若不甚費其價亦不至髙大自許人開作卓筒之後部下至今已及數百井故栽種林木不能供得公私采斫以至山谷童禿極望如赭縱有餘蘗才及丈尺已爲刀斧所環爭相翦伐去輸官矣人旣匱極艸木亦不得盡其生意又緣當州地皆險惡徑路狹隘磴道齟齬不通輦運臣嘗屢至納柴之處見所輸之民無老與幼皆悉荷負有縣界濶逺奔走百里之外陟深阻忽値霜雪風雨衝冒寒滑加以期限相逼勢不能止攀緣隕越飲食失所以至肩踵皸裂衣裳穿露身體尫瘠都無人色吁嗟之聲充溢逺近自冬及春正是他處百姓皆能有所休息之時而斯民重困狼狽如此臣常惜太平之世而尙有此無聊之人其眾所共知但謂官自前鬻已來無術可以捄得此者若非朝廷博究民間疾苦欲盡釐攺使之蘇息其患終無有日休已者矣極必復今正其會臣伏覩詔勅遣使専務與民興除利害諸色場務並令人占買以寛分外陪費臣今管見輒謂官中𨿽有陵井止能供得成都府一路州軍公使軍食等鹽外並無略有所獲𨿽言招召客人將絲絹展博其本監日煎鹽色皆是先已支過諸州軍毎年所定合銷綱數更無贏餘見在以備客人入中臣愚欲乞朝廷特下指揮令本路轉運提刑司一就用出賣酒坊體例先爲相度擘劃諸州軍公使並軍食等鹽乞不於本監支給召人買撲上件陵井監官中自可端然收納羨利臣當試約之除余利可以霑及買撲人外依卓筒小井課利用五分折納錢絹官中並無糜費歲可獲一萬三千八百餘疋絹帛並見大錢七千二百餘貫及免得酬與監中主當公人等一十一處塲務及監內諸般銷費共一萬八百餘貫其餘外州軍般鹽綱後酬奨尙不在其數內如此則七八十萬束之柴能害於民者盡去而五六萬貫之錢能利於國者盡得矣豈不稱朝廷愛養元元之意哉臣忝被國恩來守玆土斯民之病職當救療亦欲少以愚慮上報朝廷遣臣爲此千里之民長吏之意爾臣之所見止爲四縣百姓有此積久輸柴之未嘗有人爲之言者臣今旣知矣豈敢緘嘿實恐上負委寄循滿而去屍此祿食非素心也所有本監委曲事狀如蒙朝廷允臣所奏下本路相度臣自一一纎悉窮究利害本末供報今不敢以叢脞煩碎之事畫一條陳上凟聖覽臣無任誠懇迫切恐懼彷徨之至謹具狀奏聞伏候勅旨

奏爲乞差京朝官知井研縣事

伏見管內井研縣去州治百里地勢深險最號僻陋在昔至爲山中小邑於今已謂要劇索治之處蓋自慶曆已來始因土人鑿地植竹爲之卓筒井以取咸泉鬻錬鹽色後來其民盡能此法爲者甚眾遂與官中略出少月課乃倚之爲姦恣用鐫琢廣専山澤之利以供侈靡之費訪聞豪者一家至有一二十井其次亦不減七八向時朝廷嘗亦知其如此創置無已深慮寖久事有不便遂下本路轉運司止絕不許容開造今本縣界內已僅及百家其所謂卓筒井者以其臨時易爲藏掩官司悉不能知其的實多少數目毎一家須殳工匠四五十人至三二十人者此人皆是他州別縣浮浪無根著之徒抵罪逋逃變易名姓盡來就此傭身賃力平居無事則俯伏低折與主人營作一不如意則遞相扇誘羣黨嘩噪算索工直偃蹇求去聚墟落入鎭市飲博姦盜靡所不至已復又投一處習以爲業切緣井戶各須借人驅使𨿽知其如此橫猾實亦無術可制但務姑息滋其狡暴況復更與嘉州並梓州路榮州疆境甚宻彼處亦皆有似此卓筒鹽井者頗多相去盡不逺三二十里連溪接谷竈居鱗次又不知與彼二州者工匠移人合爲幾千萬人矣幸今累歲丰稔無少間隙縱有彊獪自安飽暖萬一或恐遭罹歉旱民下艱食此輩當不肻更顧一役之利必能相與唱和跳梁山谷間化爲盜賊耳當是時彼井研者區區小縣一二選人爲之令佐將何以禦之哉此臣所以日夜置心於其間不能少忘者矣臣愚不避誅責欲乞朝廷指揮下本路轉運提防刑獄司相度許令二司今後於京朝官中舉淸彊明斷有吏幹之人爲知縣仍乞令陵嘉榮等三州各出三五十人兵士俾兼領之所貴借此威靈厭伏其眾自然羣小之心有所畏戢此亦所謂戒不虞防未然之一慮也臣才術淺陋猥蒙任使一州利害臣宜知悉凡有所見不當自隠伏望聖慈下采愚論特賜詳酌施行臣無任妄越恐懼激切屏營之至謹具狀奏聞伏候勅旨

奏爲乞鑄陵州團練使印狀

右謹具如前臣勘會本州舊爲軍事問其父老云自淳化中因艸寇擾蜀凶焰熾猛劍南列郡不隨其燎而爲之燼者十才二三陵其一也當時實以知軍州事張亶能率其眾共力禦之旣爲完城遂不污賊朝廷嘉奨故特以團練之額襃名其州𨿽然但未暇賜印因循至今臣伏見天下團練州軍凡有移牒相闗至此考其印文皆有使篆獨惟當州尙無此者稽諸故事疑有所闕臣不言上事如未備伏望聖朝念玆常典久爲廢墜欲乞指揮有司創鑄頒付行用庶使威靈充浹文采完具增光偏州善守之實垂慰斯民效順之望干冒宸臣無任惶懼激切屏營之至謹具狀奏聞伏候勅旨

丹淵集卷三十四

欽定四庫全書

丹淵集卷三十五

宋文同撰文

奉詔禱雨祭中梁山文

某年月日朝廷以久旱不雨詔守臣各於其境內躬自精禱者某謹詣中梁山致祭於某神曰自王畿以至於天下郡國自去冬以至於今秋虐魃肆厲害玆黎首雨不時降庶種萎殄大田耗敗眾用艱食流庸載道靡所歸止天子衋然震懼夙夜勤閔抑尊損制深自刻約致欵上下久莫之應側省何咎心焉如灼走使方內靡神不舉誠亦至矣而卒未蒙報尙謂名山靈祠有或漏略俯已博逮庶宜來相乃専詔守臣卽訪所治有紀在典躬薦明饗惟神肇自融結遂司梁漢屼然巨鎭遐邇尊望旁開澗谷逺抱林藪風雷藏畜雲霧蒸吐嵗或愆旱有取必得今天子臨制海縣無不總統如神之宅是曰王土神亦自當竭蹷供事以上紓天子之憂往吁上帝均辦厥職普浹膏澤救止大命是則神之所以奉上帝輔天子愛百姓之休功茂徳恢大宏逺不獨區區限此一方也神之聰明必能體天子如此之意守土者安敢更用煩言以瀆左右哉

祭諸靈祠文

上以比年以來天地變怪聞於郡國亦云屢矣故嘗恐懼修省勵徳勤政求所以可當神靈之心庶下祥應以安黎首而乖舛繆盭未能蠲弭今復星文謫見有駭觀聽是用博及幽隱廣覃赦宥沈寃抑憤咸與昭滌冀蒙休嘉上答明譴乃俾天下守土之臣導上意之専潔致明祀於管內之靈祠期體端誠共底消復某所目恭事修職於神之左右惟神聽之

代趙龍圖祭孫觀文文

惟公稟气之英號時之傑爰始筮仕遂髙懿烈才望日偉讙然眾舌踐履郡邑隨所施設人無不宜賢否信恱服采烏臺愈見風節神羊在首所觸必血權臣擅朝勢炙手熱公嘗寒之消釋如雪傾邪落膽修斂自潔皇皇當寧凜凜在列上以公賢超公要切出領楡闗當戎正穴齊輯士卒整若刀截坐作進退韓防彭訣制服夏虜帖不敢發西南擇侯易公之轍公以家禍解組被絰水菽三年僅將毀滅起臨彭門威恵俱徹乃徙天水中道賜鉞是時嶺蠻凶焰橫發延災邕廣千里一爇公摠萬旅兵林馬鐵以气而壓未陣先奪酋惡奔遁如雀得鶻歸仁之功與古相軋來正樞宥神武機鎋惟公之謀未嘗以殺去守東南有州控越厥敝久積根於祝髮公去大本止畱牙蘗至今其徒不復少猾旋移靑社逺捍東渤大鹵更麾蓋防虜黠功髙徳重有忌而訐還政就第屢遷嵗月符離宴居自閉如訥曽無一言以嘆窮達上始卽位思用耉耋詔迫公起賴公才哲褒寵之優盡還印紱奠我慶土以安隉杌髙奴謀帥欲窒虜窟僉謂公宜大牙秉揭行次云陽六气所汩亟上鄜畤已云厥遂至大故隆棟斯折國家柱石一旦而歿上甚嗟惋臨朝以怛贈數加厚列座於八嗚呼哀哉某早荷記存推揚奬拔復許陪親肺腑之末此義至重他非比埓聞訃之日肝胃摧裂引首東望徒深涕噎限領西州川塗阻絕不得詣前撫棺一別聊陳薄奠鄙意傾竭魂兮聰明監此孱拙

祭提刑邢度支文

於嗟乎公世之完人惇恵和懿淸莊敏文自儀於朝寖偉才譽華塗美貫匪敫是與昔在憲府風規酋酋因遷而行海上爲州尋來其朋處地皆峻獨公西南淹畱俯潤曾未出語嘆老嗟卑乃中於於一致險夷簡潔飭身慈仁蒞職列部依向亡寃有徳何天之明戾此人理付公以疾遂折不起嗚呼哀哉昔至持節今歸蓋棺行路嗟泣摧心落肝況同於公取頋防厚其所痛悼惟神可究公有幼嗣必昌後時同報公心會當此移公柩東轅來經郡下薄禮則設哀誠詎寫

祭提刑李子忠太博文

蒙狄道之景耀兮寢恵陵之華滋發秀敏於髫齡兮騁蔚然之麗辭中藝等以服采兮治所止而民宜羣章交防啟辟兮顯懿騰而上知越自邑以振擢兮一委之以新規飾防權而厭下兮俾分提於憲司搪眾噪以獨前兮極日夜而處之役天倪防造慮兮出萬緒於一絲𨿽食寢而靡皇兮失桉簣之以時勉營效以蘄報兮曾莫顧夫自持沴有隙而得乘兮遂劇痼而囏醫蓋外戕而內涸兮繇伏職而至斯噫捐已之甚重兮將收彼之纎釐惜乃事之未立兮但久廑於有爲散利目以萬牘兮後疇合乎其離嗟靈之少與年兮嬴財鉤而不訾天胡然而遽奪兮使夫志之已而惟愚叨此名牒兮獲周旋乎累期今竊吏於所部兮羌取庇而在玆忽葦然以承諱兮涕淚紛乎滿頥顧一麾之有守兮阻詣哭於縞帷徒不腆防將奠兮聊倚騷而托悲幸靈轄之未駕兮願歆此而後脂

祭張時仲文

某向聞時仲以親老得此豈惟自喜於拙者有所蒙賴他人亦交書見慶謂得如時仲者爲僚相與營治事無不輯矣計日望來屈指無幾而候吏忽報時仲以疾尙畱越宿遽聞以時仲不起驚嗟久之涕淚俱落因念昔者嘗同師席義均友悌後皆從宦聞問不失每一逢遇傾倒肝鬲畱連終日各不忍去而況被牒共治一郡私心常謂幸寔天與豈期相去兩捨之地止有三日之約而遂成終天之隔嗚呼哀哉太夫人年已九十積善至此反令哭子天道何耶嗚呼哀哉某承訃之辰願一拊柩還視守印去不能得彷徨西望神魂飛散徒馳薄奠以將此意時仲知之耶魂必有靈當歆之也

先府君焚黃祭文

年月日男具官同與岡周等謹致祭於先考寺丞之靈朝廷以同被先考慈訓之深得入官升朝序故因三年之郊再進先考之秩位於棘寺天語下諭爛然盈軸今涓選良日詣墓次焚之如儀先考至明伏賜鑑領

祭梓潼神文

惟神聰明正直受祀玆土彰靈暴異蜀人畏仰某此奉明詔出守仁壽千里之地某實掌之惟是撫柔良抑彊悍宣敎化齊風俗行二年之政成一方之善刺史之職事也非素具才術豈能致此某性識淺陋昧於吏理臨蒞施設恐不如事負徳於上貽禍於下某於夙夜常所懍懍願神陰啟黙導時賜警拂心慮口述無使誖謬如是則朝廷之所以遣某於陵而陵之人所以望某爲治之意某之飲食起居寔不望其應於神之左右也

祈雨文五首

祭玉女文

惟神稟大霄淸眞之靈而天下所謂溪谷淵泉者神寔主之惟是玉井之勝迹殊利郡誌所載皆神之化力使然旣防是惠養於一方其爲福於斯民也厚矣乃今其地苦此旱熯神顧忍視之哉叢陰漬潤頃刻萬里在神之翩然飛空勑諸羣龍也監此丹素願神行之

祭睿聖夫人文

惟夫人昔嘗許法師求護此一境矣今陽气驕旱多稼將落夫人眷屬善作雷雨苟未棄誓言願救此民命是則夫人享是邦之人祭祀也與天地同極亦持此以見法師無媿矣

祭天王文

惟北方爲萬物所以終始之地天中貴神多臨向之而王鎭奠其鄕最稱威勝天下城壘盡祠王像生民瞻仰恃以求福今玆炎熯實害多稼王於雲雨爲力易焉願慰民欲聊煩指頋

祭法師文

惟法師受元一正气躬佩祕籙凡於下民有敢爲之烖害者法師威神所加必底平殄此州之人蒙法師之靈貺者千餘年矣今旱將有魃菑此嵗稼法師噓靈於刀噴雨於水詎惜俄頃之力哉願一視其槁然賜之灑濯

祭諸神祠文

惟神受陵人之祀者久矣陵人仰戴神之威恵未嘗敢一日忘之神之所防視陵人之如此歸向當念有以對其奉祀之意今民田正仰膏雨而風漧日烮於此爲患陵人旦夕望神拯活之心豈止如窮鱗之臥涸轍渇獸之走焦原者哉俾霶矣諒神之易爲力者焉

謝雨文

向以時雨愆候秋種不入守土者甚懼斯民罹艱食之禍徧走靈祠望所以施一漑之惠以救卹之惟神助天養育惻然下憫灑泄甘潤區壠霑足禾麻菽稻蕃茂滋長蒙神之祐念無以報修此薄奉蓋惟常禮願神慰監一賜臨饗

丹淵集卷三十五

欽定四庫全書

丹淵集卷三十六

宋文同撰墓志

屯田郎中石君墓志銘

嘉祐七年十一月二十一日朝奉郎守尙書郎中知遼州軍州兼管內勸農事輕車都尉賜緋魚袋借紫石公以疾卒於公館其子蒼舒奉衛輤車還長安卜防熙寧元年八月庚申塟於萬年縣鳴犢鎭之某村蒼舒以同嘗遊於其父子之間以疏麗公之髙行凢六七致而不倦其辭愈勤而愈哀將求同之文寘公之所藏同自視孱吶何以盡公之休懿然豈忍不受其子之惓惓勉爲次之公諱某字君瑜世居關中曽祖某祖某生五代荒季之末恥食之粟潛遁自髙父某累封太常博士母李氏封淸河縣君太博旣生於國初聞其父祖說前朝穢凟攘劫之亂謂今有天子在汳除灑潔祓一布休治鋪張建置文采爛蔚輦轂之下士民恬安於是遂攜家以東公因生於京師占籍祥符縣公少舉進士繇開封府薦景祐元年一中上第調孟州河陰縣主簿縣踞汴渠之咽歲驅兵夫十萬餘廝折寘滅堅菑揵以瀉其流絕滎波直王城會長淮通東南之漕給中都事務防嚴劇大農每嵗度諸郡之谷峙於縣以稟其用所領內者非精健有智數則禍其囏而使令謾誣受賕矣公始任卽當此眾未信其能評之他負蟻入公制以術部後先無相躐才鋒森然批斷翦翦無一粒宿於外日日用此道塗謡誦之遂著名矣再授扶溝縣主簿王畿之吏大抵尙因循好取譽民狃悍猾務不直以亂治亡所尊畏侮慢驕狠或時執上官短長側睨若相角急則投銗筩撾登聞鼔矣公至不能耐一切根排鏟劀防以國律無所借宥久之惡少相敎敕避去曰是不如他人愼無犯入卽虀汝肉矣一邑斂手翕息不敢議公令嘗間語公謂寰內之治難以比諸外當少寛取無事以去不爾忽失慮中其奇安可悔公曰用法有內外之異非朝廷所以待天下之意也愚職在奉助惟知以徇公爲稱不知其餘矣事在齟齬令輙入告公獨處之益辦內史鄭文肅公聞而喜謂其僚曰石君新進乃能如此後日有勢位何施而不宜優詞薦之攺大理寺丞知虹縣虹屬宿當江淮楚泗之會俗尙雜惡昧利而嗜訟令始至先以事鉤之旣得乃緣其間巧刻放橫肆己所欲以求縣如其意後窮訊暴其情反詰之伏出卽飛不穩語攢嘷旅吠中外喧誻往往爲立獄令不勝頋被謫若此者屢矣公初來謁守守視公少年易之撼以虹治畱公假州局公曰奉詔書不敢私自免試往臨之苟有可以上關願府無見爽相庇賴事不枝柱政無難爲矣守頷之曰然旣至嚴肅閉黙不露缺釁眾莫測其端涯但密記姦桀防捕幾輩白府逐他所自是一境平靜防善譽聞富人責租使其奴歐逋者疻之公曰奴罪當然敎之者主耳並錄之主懼匿不出捕急其徒計賂人代焉至廷下公曰是富人耶衣冠則爾其質乃賤袒視之膚革皸瘠果其家役僕也杖去直得其主而坐之自是彊宗大姓俯首躡地栗不敢鼔踵謂神爲公矣亡命多聚居辟隙晝則人夜相結爲盜椎剽寇敓入舟撇大浪杳不得其所之巡儌日以告求問莫獲民苦此公爲立法以閭裏編戶什伍相保信一敗並系無貸悉感懼相伺察訖公去無人遺一金至今長老道公卽嘆息矣遷殿中丞移綿州羅江縣蜀人柔良畏事索摩撫公易虹治一用淸簡未逾時縣事已告無所設簿書凝然械杻積蠧廡下徒吏偃倨門宇終日居甿不識追胥之擾盡力田事新黌捨聚良子弟置師敎之親爲講說義訓使循服其父兄感泣入謝相與謀寫公之狀於浮屠示世世無忘公成都士人盛甲天下其學術文章平日常相髙不肯下服文潞公鎭蜀當貢士先時考官重其人人亦多豫以他事解不得已爲之須柬輯奧大深險之目以苦之幸入等少不毀已舊常若此潞公尢愼之歷計部吏舉無如公者請公起公未行眾已曰其人矣及取士名出日皆人常所願其得之者下帖然無一語明年登第十不遺一二聞者無不嘉其精工還朝以太常博士通判許州尋攺永興軍公𨿽佐者然齾彊煦輭潛咨宻啟府寔賴之有猾盜屢抵法黥竄嶠外者數矣每逃其家隱區落深密間出用凶力爲人患人不敢正視孽久益劇後捕得法當流海上獄入公建說安撫使誅之安撫使怒瞪公曰通判欲使我撓法殺人耶公端色緩起曰愚非敢以刺骨事公者但陛下用公鎭京兆豈特區區若他郡吏守三尺事大小一委公以便宜殺一巨姦安知不治公之民數十百乎公在此渠敢蔑公治柰何安撫使悟從公議明日一府讙噪皆曰非貳車不宥惡盜蔓日以滋矣攺屯田員外郎大祫加都官員外郎遷職方員外郎三白渠穿涇屬之渭延袤二百里漑田無慮數千頃衣食億萬長安華原倚以爲命國家爲設官専總其事每秋稼罷鳩役釃辟及壤通蕩無害一不如制壅閼潰壞乃不霑足民遂竊決爭以死繇有司惰忽不厪力矣楊宣懿公辟公知渠事公自谷口行視且曰涇流本無窮率嘗不能防饒者用之乖方也役作公督利夫二萬築堰岸上植表鐫溝枝分股注舊嵗一過猶不給自公監乃二過有厭矣六縣之土蒙被灌沃禾黍登倍易民之訟以爲謳歌距今不衰矣遷屯田郎中知慶成軍丁太夫人憂服除賜緋衣銀魚知遼州遼鄙小所治當陿阸前人忽之不事事吏頑惷民貧有欲訴者亡地益窘偪公爲之籍記簿調賦役痬濯而莩飼之宛轉旬月成就人咸安之詔求舉堪淸要吏梁丞相爲大鹵嚴峭少合特取公應書進之宰相方將汲用而公遂病至不起享年五十二嗚呼公少好學博覽兼記其譔述有尺度名聲鏘然爲人器宇儻蕩疎眉廣口望之魁崛偉人也喜大節善論議於世務纎悉無不該究聽之灼灼皆可立施用者與人欵曲接以恩意無一不相能故死之日上下咸嗟悼之娶李氏封南陽縣君知書史爲婦姑跬步以禮閨帷矩範鄰里矜法自公死不復禦文繡日蔬食誦佛書治家嚴嗃訓子孫益不容自放男一人蒼舒雋慧修爽雜習可喜攻詞章善艸前爲髙陵縣主簿諸公譽之女一人適大理評事裴正民柔淑婉嬺克稟儀法孫若干人公有文集凡十卷所以爲銘銘曰石以嚳源康叔有孫靖伯之支碏爲純臣漢奮恂恂萬石一門昶魏守萊東陵始遷至愷過江從官晉元仲覧於唐所秩亦尊後頗班班𨿽晦有人公世闗中孝謹所蕃起其熒將焰以燉服采吏塗赫然厥聞宣積勠勤勢久且燔羣章交加進天之閽洊試扵州朱遼兩轓治居窮嵓胥甿朴渾公爲輯齊宜有畢完求賢下書外委要官太原得公亟喜以論上將寘之崇資顯班厄乘其期中壽以淪人嗟謂天孰云而神公胡不畱徳俾在民昔旟東徵今柩西還禦羞之鄰鳴犢之原山蟠水紆問其言此地吉良可棲公魂公其來安以侈後昆

屯田郎中閻君墓志銘

公諱某字某其先太原人五世祖某嘗爲唐安郡從事因家焉曾祖某有異行鄕黨稱慕陳文忠公咸平中仗使節慰撫二蜀搜獵幽隱表言其髙朝廷下粟帛褒寵之祖某安善固節不樂仕進考某贈屯田郎中妣封旌徳縣太君郎中旣嗣累世令徳之後薰濡染漬刻意扵學酣嗜典冊顚倒熟爛尢喜左氏春秋最爲學者左右采獲持去精義以下其他師淳化中順賊起郡邑大擾郎中盡委去貲槖挈家所有書居二江野外奧曲賊不能到處穴地藏之曰貨財吾不屑此書如爲兵火蹂燼後求無有也事平出之使子弟日夜講解誦習要之爲名儒故有如公者子焉公天聖五年郡舉進士南宮類其所程文奏入髙等覆試廷下唱第裁得同學究出身公進撫陛楯辭不願就願復他日薦書意甚切上使中貴人防溫語諭之乃已調佐永興軍醴泉縣間益自勉造爲詞章遂鎖主簿防以起於是中八年進士乙科授本軍推官論代丁旌徳憂外除補涇州幕用舉者攺著作佐郎知彭州蒙陽縣遷祕書丞太常博士監在京左廂店宅務以郎中防去職終制授屯田員外郎通判定州今丞相昌黎韓公時爲經略使判府事事一切委公凡有可以古義裝潤表疏使理趣較明有條紀不難諭者非防公無誰爲之丞相視公禮特厚轉都官員外郎賜五品服禦史闕詔近臣上有行誼者補之今孫少傅抃爲中丞防公名聞眾憚公端勁難揉遂執仇議以罷拜職方員外郎知開封府縣縣治盡京城之半事目苛冗復爲彊家巨宗佩貴挾姦侵撓紀律鐫折下戶錮理專利以居於已公至逾月皆懍懍自約不敢引手探公緩急孱賤孤弱始得開蕩喑噎吐爲和气至今議者談治赤之最公先也防屯田郎中知磁州磁人鈍縵少文公爲立學選師以教育之躬自臨視較試藝術旌引能者厲飭不逮故風尙藹然一變椎俗民旣禮讓事亦休簡未幾移江南西路提防刑獄臨川郡丞南昌從事皆大臣子弟倚借勢力放肆貪暴前按察者率皆顧忌遮防陽不省問公視事卽鉤治之狀得聞上逐去由是列郡傾聳震惕食飲眠寐不防檢戒江南民𨿽嘗以訟自喜然有以詿誤入法者前人諱惡之槪嘗以例移管他處公閱籍指辧盡還之鄕袁州分宜縣具獄上兄弟二人者劚發柩取物敗其重意悉綴結增就一與其弟本非矣弟癡騃庸懦已悉承也公視狀直曰兄乃賊弟何預爲是必有以力轉其情者屬有司謹驗卒如公言各以罪免羣論稱嘆謂公神明矣公行廬陵有婦人來自嶺南遣婢持尺紙詣公傳言夫死無所附願得適人以圗北歸望公閔肯書此貴人無疑納我公謂曰若主何在令自來婢去公曰外有人矣是將有利其財而爲之謀以我爲信者黙令捕之實爲無賴者誘紿以覬其所賫裝公致之獄道此伏罪而遣良校防送婦人歸京防州民私貿鹽以自業世世習扺冒𨿽毒懲痛斷然不肯少悔者朝廷旣亦以厚格當所獲故捕吏務多得其狀名至凶者取所賞往往鍜鏈平罪以當其所酬公下論切戒謂不可復者比防信丰令嘗系此等囚逮二百人公引前一二簡詰獲犯實者五之二自是鹽獄遂省至今人謳歌之嘉祐六年八月二十七日公權防守事且出聚僚吏區決如平時罷歸食疾作藥不及下以卒年六十五也公方重端梗簡介靜嘿自讀書便好追訂古聖賢所以立言示後世之意其爲文章浩蕩閎碩騰髙踔逺解理析義夷易明白西南士人宗師之其講議世故開列政要原所以治亂之端與夫所以致之之由如誦說可聽以紀性孝友事親生死無少怠養亡弟諸孤恩意益厚如已子善艸得法然甚惜不妄寫以與人於世少合凢取交扵人必始卒用信無以寒熱易其守韓丞相最爲知公方將薦用公而公遽亾矣嗚呼其命也耶公先娶勾氏早世再娶李氏贈司空若拙之孫太子洗馬綽之女柔懿恭惠治內有法封同安縣君先公而卒男三人曰髙叟曰眞叟並補太廟齋郎曰孟叟舉進士皆被慈訓惇厲素業非所以隕墜公之所植者女一人嫁前進士毛世勣以治平元年十一月某日葬扵晉原縣白馬鄕飛鳬裏之先塋於其塟也韓丞相以詩悼之眞叟以同嘗論文於公之左右來求銘爲之銘曰測古之深蹈道之髙極其端涯靜不以勞偉然充中仁磨義軋孰司其闗久不使發有地十州旣嘗少施曾不滂洋大故以隨孰謂乎公而遽及此天其昌之有書有子

丹淵集卷三十六

欽定四庫全書

丹淵集卷三十七

宋文同撰墓志

都官員外郎錢君墓志銘

亡友去私諱衮姓錢氏懷安軍金堂縣人生七年而孤其世父良絕器之敎養若已子去私性淳篤寡言笑嗜學諸兒挽引與戲不過略就其處已復還几案對簡冊爾嘗寱誦詩書終捲不亂旣冠文章道誼鴻麗通博翕然聞兩蜀間士大夫爭求交之慶曆初舉開封府進士試廷下不中遂歸曰吾術其未至耶郊居外人事盡取所有書日夜考究騰髙入深裒擥剔抉無所不得以爲其所有猶曰未也是歲秋賦尙不肯應書太守集賢林侯槪力起之且緩期以待去私爲出並諸生試侯取去私爲第一人明年遂中甲科調江陵節度推官老姦夙黠不敢侮妄時故相劉公沆臨府剛嚴峭勁少所推借嘗謂去私曰君始仕而論事多與法合豈少習之耶去私言是安假習法與人情何嘗甚相逺若處之平心自可決不疑矣公是之他日見其所爲文嘆曰君事業有如此簿書豈可久相仍哉薦之再授京兆府掌書記晏元獻最愛去私嘗召與語終日文潞公來雍以賓佐自隨朝廷攺去私定國軍幕潞公畱之屢試以難劇皆辦稱其才文章奬奏遷著作郎知河南府登封縣縣有嵩陽書院師席久倚生徒盡散落去私盡料邑人子弟之良者遣往敎之四方之士來者皆畱其中嵩陽之學至今爲盛蓋去私至後始能如此京洛之民窳墮事末利不重墾稼去私爲徧詣田間相視指度溝泉壠壤藝食桑稻以法授其民飽暖之潁許之人轉流而占籍者嵗嵗加益嵩少天下山水最佳絕處巒嶺澗谷幽深奧邃道祠佛宇布若聨罫前朝髙爽傲逸之士遺迹如昨今祕書監劉公幾與去私爲泉石之友間常步入以極其勝連月忘反而縣無廢事遷祕書丞簽書興州判官防公事州在崎嶇山壑之中民吏椎質諸不如事向官此者但務一切去私爲其整比次娖條理巨細無有違失興遂名治郡至今襲用其術攺太常博士屯田員外郎賜服五品鳯翔盩厔縣望遷澤置馬務監牧使舉去私主之兼知縣事縣介岐雍土田演沃民髙貲常以雄橫相鎭迮素號難治去私一以至誠治之久而其下不敢以毫髮不可事儌幸於去私治平刺陜西義勇其法不問衣冠與下戶皆籍人甚駭恐去私爲白府免不聽移書轉運使爲奏朝廷從之眾始安嘗有兩詞詣去私辧客有紿其所不直者厚納其金陽爲將以言於去私所易其獄去私理之自如其人出逼客復取金去私知但黙笑待客如平時外人益信去私之公且謂去私仁人長者而指客不若犬彘閭巷籍籍交口頌罵客竟以羞死攺都官員外郎今韓大參爲三司使奏去私通判其府事未報而去私卒治平三年六月十七日也享年五十三去私爲人情地夷曠無有徑路而所與之遊者無賢不肖皆得其歡心而去私胸中辧其所以爲賢不肖者實皎然爾事世父孝謹尢篤嘗以其所當遷官具情防聞上且曰臣伯良有大恩於臣願求授之天子嘉焉命遂下廩給之贏盡分致其族以至及其故舊所不能自濟者其於自奉裁足而已器服玩好散置幾格人所欲得隨其取去未嘗有一言之吝其臨政明敏愛恕不務巧刻辯詰訴訟儻無深非重過皆講解使去初若寛簡不斷然而淹久浸漉於人盡愜其所素意蓋本不欲相疵痕而後可使復爲完好者也故毎去人必思之罷登封累年嘗復過之邑人扶老提穉相與出郊候拜畱連不忍輒去左右送之復如此旣死二曲人有訟不得其所伸者知其無可柰何則必詣去私殯室瀝酒燒幣號泣告訴具道其所以如此不能復見去私爲其區處之者反覆丁寧而後去此古人得循吏之稱班於簡冊者未必有能過於此宦意尢泊然不顧計劉丞相晏元獻文潞公最爲知去私者是數公其力儻略施於去私則可以度越倫輩爲顯官貴人而去私未嘗輒一開口以希其有所進拔人語之去私終不爲易其所存同嘗防長期逺約待去私者久矣且不謂遽然至於如此嗚呼哀哉去私曾祖諱贊祖諱緒父諱炤贈職方員外郎世世皆用儒學倡於蜀以春秋名其家母王氏贈僊居縣太君夫人耿氏婉靜端素儀度可法自歸去私相與營飭家事外齊內明資去私於學以至得第從官在雍嬰疾遂去世再娶江氏刑部郎中集賢校理同修起居注林復之女封長安縣君賢而有文去私沒後家甚貧長安安之不戚戚惟督諸子爲學期以復興門戶爲意男六人端甫端夫端履端衡端誠端懿女四人長適進士侯去非余尙幼去私有文集二十卷大抵淳重明白長於議論以熈寧四年二月丙寅塟於盩厔縣仙遊鄕黃龍原耿夫人祔焉端甫昆仲以同於其父交遊爲最深者來哭求銘同辭之不巳旣泣且銘之曰嗚呼去私其可謂當世之淑人君子者也寛裕和懿才明敏給政事文學皆有能譽而其官其壽兩不能獲夫天之報效於人所以必然用善惡之行者同嘗論之精且宻矣今於去私又使人置疑於其間也竟何如哉去私所有已不自愧於人其子孫復能嗣其業當有復能興大之者嗚呼去私想固無恨矣銘去私之墓者同也去私聞之乎嗚呼哀哉

屯田員外郎羅君墓志銘

治平二年九月十日職方員外郎羅君登詣同扵成都回車館手授其友進士張簡所爲其先君行狀一通且曰登將以十一月二十九日塟先人於晉原文井鄕富饒裏伏念先人爲人終身之大端於世可無愧非以文字載而藏諸墓則恐不知於後人登罪逆愈深矣敢以此累左右願哀其衷諾之同屢以不敏讓不得退而按其狀以書其辭云君諱致恭字奉之其先蒙於三國時自襄陽來爲廣漢太守其子憲後有功於晉室封西鄂侯謚曰烈子襲復守廣漢兄之子尙又爲益州刺史值時擾攘遂家於蜀厥後累世不顯至君之髙曾皆居扵卭之安仁自大父始遷於益之雙流君旣生七年而孤與母閻依外氏於唐安由是爲其郡人順賊叛唐安先遭兵君始九歲其外兄閻太古攜君遁逃伏匿艸野賊誅太古收斂其所藏書與君日夜講讀君能暗誦尙書自堯典至秦誓一起不絕太古每稱愛之授以左氏春秋盡通其學君復以其所能勉勵太古之子顒故有文行爲西南名人君事母孝閭裏以爲法初徙唐安也雙流有良田三百畆母以君幼且屬其親句氏者主之句氏無賴以酒壞其產又及君母之所托比君冠一塍亦無有也君問求不得遂絕口不道人詰之君曰始謀欲其爲吾幹視此田者乃吾母之不疑其爲人而諉之耳今其旣【闕】人有異吾母之所不疑吾將爭之詎不傷吾母之心乎吾不爲矣議者深嘆之性剛嚴惡人之不以正直奉其身尢諱方外怪妄之說與夫鬼神荒惑之事有語者輒折之不少容故鄕裏憚焉築室北城外使子弟學求名儒爲之師友自身督其業日考其進否爲勸沮景祐中職方君一舉中進士第郡人爭欲以文學大其門戶者以君爲之標榜焉君以慶曆元年三月二十日以疾卒於家享年五十九累以子官贈屯田員外郎曾祖諱毅祖諱遵道父諱顯君之配曰樊氏封長壽縣君君生男二人長職方君也行誼粹敏居官人徳之次曰懿爲學有守女二人一適四門助教張中正一適進士樊厚早世孫四人曰貽孫彭孫壽孫宜孫銘曰君裔本顓頊後以國得姓三世守蜀一絕不續防千載無聞人君少時艱難遭盛明始以文訓子弟子巳仕漸顯君亦躬受其榮自此復綿綿以興矣嗚呼君無恨也

咸陽主簿任君墓志銘

君諱某字某性沈敏儀神端厚自入橫捨遂好學凡五經未十嵗悉通誦造詞章謹嚴如其爲人兩舉進士皆首送治平二年與其弟更俱中第南臺調主京兆府咸陽簿縣居要劇凡西北使車兵籍往來之所求索者日月不廢領戶復繁夥以曲直來廷下祈取裁辧之者旦暮相纓紼君始至會令尉缺能獨當其事巨細區處各中其會殊不若以經營而累其中者上官咸咨之君嘗期更共舉賢良方正會得符徙筦義谷稅幸以暇習科業晝夜不自休重防因得疾求歸筦城中開元佛寺萬藥進不效乃革召其孥諭之曰是理吾固已知之矣惟父母官塞上逺不得一訣此爲恨持入於地下無窮矣言訖乃告盡享年三十六治平三年六月初八日也秦蜀之人聞者皆衋然涕洟談其爲人娶雍氏生男子二人一忠恕年十一嵗一小字遺慶君沒一月始生女子四人許嫁廖氏黃氏王氏一方三嵗有文集二十卷皆講道濟時之術久必傳者君之先本長安萬年人十二代祖壁自江州移閬州刺史卒以世亂不歸乃家新井縣八代祖畹與其兄疇唐元和中繼登進士旣貴遂攺所居鄕裏爲二龍鄕三溪爲桂枝村七代祖椿徙梓州郪縣木莊今爲郪人曾祖某不仕祖某贈尙書職方員外郎父某屯田郎中通判原州母某縣君雍氏初君赴官徙郎中至岐畱五日別去上馬屢顧大泣且戀戀郎中心異之謂與常殊也後一年郎中表致政得請還裏中乃與其柩歸始悟其長辭已去年矣於是以某年某月某日塟於鹽亭縣石闊裏西山祖夫人之塋次郎中以某知君俾其志君墓銘曰於惟彥安來將胡爲志大莫充才不以施三紀遽去飇驚電馳吾從而文以永爾悲後萬千年讀之者誰

殿中丞杜君墓志銘

君諱某字某其上世長安杜陵人曾祖知權唐廣明中與公孫俗者同以醫侍僖宗幸成都後以劍南山水佳秀愛之乃畱居遂爲普安郡人祖昭少有懿行家饒財里人多從之假貸久而有不能自償者見其人愈慰以好語計終不可責則盡取其劵投諸火不復問眾咸徳之父震性端重喜立風節太平興國詔書取天下善士爲鄕裏所稱者將官之守臣以震聞旣至闕下辭不願仕以歸識者咨其髙然好學不倦自六經歷代史以至曲說小傳皆手冩極精楷校對無少謬日夜督君從事其中君沈敏彊博無所不覽凡見古人行事卓然有在人所以不能爲之者未嘗不拊已嗟誦賞激再三起而疏之於屏壁牎戶日自省閱又以敎子孫復爲其親友良子弟說是人者所立有如此但人自不能勉爾勉之何獨其人耶嘗曰予不能仕矣有子行吾能使爲之兩蜀文士無不延致俾其子與之遊行遂善其學慶曆中一上中進士今爲都官員外郎君凡從其子官率以忠義仁恕敎其爲政故行所至以治稱君力矣君生平爽健少疾嘉祐五年八月二十日在同州之官舍忽告病漸革以至不起太子賔客趙公良規時將州素與君往來甚厚聞君卒走臨君喪哭之慟爲文祭之極哀州人無少長皆下泣曰善人死矣享年七十四君先娶公孫氏乃其先所與同入蜀名俗者之後先卒贈滎陽縣太君再娶何氏君亡未幾亦卒贈新安縣太君行以治平四年五月十三日塟君於華州華陰縣保徳鄕仙谷口之北二里二夫人者從焉君以子恩爲大理評事致仕再贈殿中丞一子中都君行也二女長適綿州進士蒲檢次適閬州進士蒲臯孫若干人中都君與同有閭裏之舊同常愛中都君之爲人和粹溫厚見屬銘其父之墓不敢辭爲之銘銘曰祖蒔之父薅之子獲之而君擁其資以自燕嬉以享乎壽祺以太華之陰而爲之歸玆世之所希兮

丹淵集卷三十七

欽定四庫全書

丹淵集卷三十八

宋文同撰墓志

試祕書省校書郎趙君墓志銘

治平二年五月十三日龍圗閣直學士吏部員外郎知成都府天水趙公某之子新授將仕郎試祕書省校書郎知杭州於潛縣事監西京糧料院名屼字景山以疾卒於洛陽之官舍卜以某年某月某日載其柩歸衢州葬於某縣某鄕某里某原龍圗公一日召其部吏廣漢郡尉文某語之曰余之子不幸蚤棄世余常觀其所爲宜有以舒發流聞扵後者今已矣使其志不克就嗚呼余識子且舊子可爲余志其墓同被命唯唯退自念同文字朴澁何足以綴緝於潛君之美行告於無窮然辱龍圗公眷愛之重當勉彊無以辭乃按於潛君之叔著作佐郎楊之狀云君之生風度竦秀寡言笑旣毀齒性益聰悟誦書畫字無一日不加進龍圗公友愛羣弟多攜之官每退食卽便捨相與磨講道誼爲文章而君常入諸父行謹謹就業未始略遨嬉不滿其所程淳粹和厚無毫髮兒侄之過一家欣愛之年十六舉進士不中歸自閉嘿愈奮厲增力極取防太學事先生胡瑗授諸經鉤探擿抉造詣深隠纂譔辭語精簡渾重瑗獨常稱之同捨生三十人君最少動有儀法眾以君不敢燕惰廢所事兩就天府貢禮部輒落龍圗公爲益州路轉運使用祫享授君太廟齋郎嘉祐中鏁試嘉慶院復得是時場屋方議以策論取士天下豪俊並挾藝京師無一人肯自以爲吾不如某人而願下之者南宮主司皆禁林鉅公亦審愼戒飭以待多士旣試文卷坌入悉髙譚劇辧磊磊可畏而柬次其可以應當世之所宜用者上之以君當奏名第六扵是都下烜然馳聲稱遂逺聞龍圗公向在臺諫論事不少避權貴風威逼人海內駭伏人至是得君名皆曰趙氏復有此子矣中第禦前調憲州司理參軍或謂曰君盛年有令譽從宦邊藩榮途自此逺矣君曰𨿽然吾安念此吾親之側無他兄弟以恃且旦暮去左右豈所云樂耶因畱不之官今皇帝攺元之二年春龍圗公自河北都轉運使移成都朝廷以君爲縣令假局河南府且使視其家未治事得疾藥不效寖革母夫人在旁日夜憂泣無所問計君徐起安坐怡顏色如平時曰死生固有定期自昔人誰逃者願母自苦恐耿耿祗以累阿因索紙爲書將畱訣成都裁數行復裂之曰此又重吾大人之傷也遂投筆以卒時年三十一噫君之事其止此耶君旣爲名臣子早以文行知扵人死之日中外士大夫與其所往還及龍圗公嘗所臨之吏民無不嗟悼以泣且疑夫天地鬼神以禍福考善惡而施之者於君殊未爲可諒矣君博學喜辧論雅善鼓琴平居入靜室爲雍容閒澹之音以揄揚其和易之性聞之者皆泊然防世慮擾其中好黃帝書曉診法明藥品之所以能爲功與病之可治不治之狀嘗被羸疾懼其親爲憂陰自療之至愈不以告有文數十篇語气浩蕩皆可與當時號能爲詞章者較上下余未就君之先本防稽人上有官於衢州者因畱不去今家焉曾祖諱某廬州廬江縣尉善吟詩其語淸深險峭不類近世作者有集行人間人爭誦之祖諱某廣州南海縣主簿贈給事中君娶時氏生女子四人長十三嵗余尙幼男子一人名河北郎始三嵗母安定郡君徐氏見君物故聞君語一悟遂自解不邑邑銘曰惟君之生蹈慶之基憑堅乘完孰憚以危爰初橫經在勤弗嬉道妙聖眞取深其師乃試天官汪洋發詞下動諸公爭收競持籍名於髙盛譽四馳獲第入銓犴獄是司曰吾之親有子止斯敢名宦防去左右爲遂畱其旁气下聲怡餘力扵行學問愈滋帝用成都疏恩淋漓居君洛陽廩事以屍乃進爾資乃便爾私曾不久焉得疾莫醫遂至奄然羣啼眾嬉於嗟乎君命曷若玆回誼之亡君齒與差何天扵賢不假以耆紛紜妄庸壽或介眉當其在嬰百福承之太末之舊兆累累君歸其丘列祖是毗山磨水淤名豈卽衰刻詞茫茫以慰永思

梓州處士張公墓志銘

有篤行君子姓張氏名溫其字希澤居梓州城中六十五年治平攺元正月日以疾終於家閭巷田野之人凡見聞其所以爲人者皆涕泣相弔曰天胡爲而遽奪若人之壽耶如是者累月矣希澤少喜儒術經傳百家曲學小說無不盡讀旣讀無不盡曉其大抵舉進士不中乃放肆自得與世俗俯仰浩然若不可以法制收斂之者性明悟內行孝謹知是身不足以爲巳有故投之於自然之域而不以貧賤富貴累其心謂捄人疾苦其惠利爲無涯故顓向醫藝而大究其精巧父母死日夜膜拜西方聖人自閱十二分教者數過以圗報防極至老無少倦赴人病急𨿽風雨道途之阻未嘗輒以辭旣而不復計校其所以爲謝死之日使人攀慕哀戚者以此好飲酒至頽倒而語言不亂善談謔亹亹可聽人多記去以娛其坐賔與人交終身常恐有毫髮之缺而不得其歡心也人或非意侵之曾不以恨至胸中遇之如平時其人久亦自悔年未三十防其配遂終身不娶慶曆中余始自水防來應舉是時郡中諸君未甚識余然槪以疏外辟之希澤一見余於稠人遂引其友陳顒信臣詣余於邸退相謂曰吾輩有子常患無良師友以磨切之者今見其人矣於是二人者各遣其子以從余逰待餘二十年日日益恭希澤初得疾余持服裏居遣人之希澤報曰我無狀子最爲知我者今病革不復見子願得子之文以記我死死瞑目矣旣死其子以某年某月某日塟於某鄕某里餘方在京師不得哭送輤車之後又不得以文與俱薶扵幽壤誠所恨矣歸而其子擇交以其先人嘗見累於余也敍其理命屢以抵余且曰陳臯希古先生旣已志先人之墓矣其所以爲之表者非君也其誰爲之餘乃具次希澤之生平如此復系以辭而哀之云稟完而弗駮又輔以學性其渾矣檢諸身動不失倫何疵咎之或履得於是陶然自貴可以謂之君子天胡以壽畀彼厚而獨嗇於此嗟乎希澤魂安所適兮一世云已

祕書丞陳君墓志銘

君諱叔獻字元之蜀州新津人其上丗由潁川從僖宗入蜀因不歸籍此縣東北鳯皇岡有丘墓十許世深林巨木蔚然有豪宗大姓气象而自五代已降無仕者君生而聳慧始讀書一歷目而遂貫扵心不廢防下筆走詞語駸駸不可止遏其徒尊畏之中皇祐元年進士第爲萬州司戶參軍居官如故習老黠吏不敢肆其巧忠守缺轉運使以君攝其事久之郡政大治人盡服察舉得令移郴縣郴湖南小邑民吏雜擾牒訴日日堆几案索裁決君始視事睨廷下忽取一人者鉤詰之本防民也寓扵此凡二十年受賕出入鄕市搆兩訟以亂令治謂君新至故雜稠人觀君聽斷是否期中之得情如此具對聞之安撫使流他郡自是惡少相語以君爲神不知其用何術也獄辭遂省縣之粟移扵衡往反數百里下戶不能獨去人有倍斂其酬爲輸之者往往遁避不可求遂至再納此獘尢甚君擇髙貲附其直與並幹之故賦入辦先諸縣裏民有各失一犢者逾年甲始獲於乙乙拒益堅詣縣辧君俾引其防使視犢躍就其乳乃還甲爭遂定一邑嗟尙之馬氏竊多橫賦每丁嵗有常率幾百年仁宗朝有詔一切除之而郴道衡永桂陽監不諭防督斂尙急君建言轉運使悉免防慮數萬萬而方二三千里之民始得擲去重壓而舒四體矣羣口邕邕頌君不休同年陳啟期過縣聞之作詩與君有巨刃秋霜寒之句及罷民遮道涕挽極謝乃得行入朝授著作佐郎知綿州魏城縣遷祕書丞賜緋衣銀魚魏城之政大抵不甚力而自占八邑之最嵗滿以太夫人年髙乞便地復得巴西縣未赴因臥疾熙寜元年七月某日遂卒於其家享年五十一君素羸防平時常喘喘畏風蕭然骨立若不能朝暮人也然臨事講利害決是非气厲而語壯短長見前不可屈蓋剛果內蓄以學術輔之而吐理明白也性孝友事太夫人每懼以已疾爲憂常彊飯設精神以立左右問之答亡恙太夫人乃喜姊二人貧且孀君指腴田二頃賙之終身以及其甥又爲經營其家使其族之狠忿暴戾者不敢犯與人交簡介若不相宻而遇有所急難冒鋒刃入湯火肯爲也死之日無誰不沾泣初病革其弟叔達問所以欲爲君曰我何所言但佩恨入地而不能冺滅者使老母不及封而哭我矣𨿽然願得與可文納吾壙中乃幸也淚數行下气遂絕曽祖某祖某考某母唐氏年八十君娶樂氏再娶周氏男一人君軫女一人適太學進士勾龍孫女二人以某年某月日葬扵某鄕某原叔達以君之見屬具書遣介來道君之語求銘其墓同乃君之同年進士與防甚熟泣而銘之曰奄奄其息兮嶄嶄其形人視之而不知其中兮但常惜其不能以久生然其論議之髙兮區處之明蓋受於所稟兮而發扵所行胡不錫以永年兮中道以傾伊神理之茫昧兮善惡安足以講評嗚呼元之兮吾何忍而此銘

李公澤墓志銘

君諱愼從字公澤曽祖諱某父諱某其先八世祖諱逺本京兆府萬年縣人廣明中隨駕入蜀爲晉原令後遂不去家成都之溫江今又遷爲郫人至大父始不仕父贈太常少卿母文氏某縣君少卿有子五人盡使學進士教導有法自成童悉與他兒異至有未勝冠而能中其科等者愼修愼交也愼防後亦取皇祐元年髙第二已物故惟愼修今爲都官郎中君性精敏自少其气骨已岌然秀爽讀書不廢防爲文辭皆具曉大端不煩其師少卿厭世諸兄旣從宦弟幼各未立君視家事缺然亡他贏以待供索乃脫身治產設次第積居與時遂未幾號饒益督其弟愼用日夜從於學不容墮防嘗語之曰爾勿與我事凡婚嫁一主於我爾自勤爾之所當爲勿中休給逺資近上下防足無間言愼思亦登皇祐五年進士先卒而君獨享優防之樂扵其裏閭爲善人君子眾𨿽景慕之而不可以力致苐嗟咨信向而退自恨其不能如也君復和裕堅正內外親友以至落鄰閧之人無不相與驩遇其有所未善不屑正之無不攺以謝凡吉凶燕集未有一日忽在眾人之後客子防仕至其邑有所求須先詣君君爲之推引裁處各稱其所欲以去故其善譽寖聞於人人賢之蓋用此也張少愚明勁辯博少所推借走海內識人無限而每謂君彊果通幹生於自然不假增修而皆詣當處他不能及也少愚將有所欲爲而尙猶豫者必更取君講解辧析然後乃定其扵治事明審能厭人意也如此君平時嘗謂人云吾壽已自知不能久於世問之但笑不道其所以能得自知之者故於易老莊釋之書必亹亹再三研玩其極深之論而有意於其間者焉某年某月忽得疾𨿽甚革而神意不亂治後事尢委曲至某日遂不起享年若干君娶申氏繼娶王氏生五男曰某某皆好學整飭不務敖蕩人皆曰公澤宜有後也三女長適何氏二許嫁某等將以某年某月某日葬君於某鄕某原謂某於君爲親且宻知君最詳來求銘君之墓某泣而爲之銘銘曰於乎公澤之爲人也外𨿽夷易而中甚端勁故其接乎物也以和而處乎事也以正惜其名位有遺其才謀而鄕黨止述其誼行胡爲善不得其酬兮卒閼之以所命甫五十而遂沒兮夫何遘玆乎不幸推其無所欿然兮有後之盛何以知其然兮曰元昆之顯而諸嗣之令

卭州處士郭君墓志銘

余少時與郭周田蟠叟同學西州交防甚熟知其父處士者之爲人常愛之處士今旣死蟠叟求余銘其墓處士諱某字某自言本汾陽忠武之後子孫流落居蜀不知凡幾世占民於卭家素饒財處士少任俠倜儻無畛域善格五意錢之戲每入市羣豪朋來從隨上下酣飲謳歌嘂謼擊鞠弄鷹犬罷卽入隱坊與其徒投五木爭繒防金貝一擲不盧遂推去不顧借時亦勝人不貲爲寒士丐乞盡畀之不以爲已物故義聲錚然不瑣瑣治家事人語之處士曰爾焉知我但我業此而所恃者我有子矣異日教之使立千萬人上令曉道義善文章者爭來推髙之視此詎不若爾曹占田藏鏹之無涯哉我豈欲效裏閭庸人旦暮齪齪經營後時不使寒餓計耶於是出蟠叟令力學蟠叟才冠便知名四方所友皆當世才傑處士之髙識自此愈逺聞處士晚好讀書尢扵班馬二史爲精深與人議論牽引證據甚可聽治平三年四月十一日忽被病遂不起年七十五其配文氏生蟠叟後一年亦卒年若干治平四年十月一日蟠叟葬之扵臨卭縣思君鄕丰義裏息頭山蟠叟蓬頭蠒足披風露踐泥潦晝夜號哭負土爲墳凡三年逺近觀者日日來不絕嘆喟嗟悼而去銘曰人生常患已之所欲樂爲而禮法從而攖之束縛如囚曽不得恣肆而自嬉若處士者少脫略而無羈敖蕩一世而胸中不置乎險夷以壽而返兮羣口爲之賫咨發其慶以昌後兮其子宜之

榮州楊處士墓志銘

君諱某字某榮州榮徳人其上世官族見紫防石公楊休龍圗李公絢爲其考虞部郎中見素妣崇徳縣君袁氏之墓銘君少敏慧嘗授經於唐安羅勉先生通博善講議辧者不能敵晚工扵詩旣久且精意詞髙新無所得其迹於父母昆弟一盡其孝友崇徳病累亟君再剔髀肉以饌進悉愈郎中好接賔客兩蜀聞人無不至門下君善治產致資以贍給其用多寡稱之楊氏所以義聲滿天下實由君振之也間嘗語羣弟曰家事不可以累大人予其主之爾曹苐力學予將資爾異時求有以昌大門戶者是後屢有繇郡舉試禮部而若衝者遂中其第今已入尙書爲郎矣君性方亷重許諾視人有不類輒恥遇之如一善可喜則奨勵稱述亹亹不已宗族鄰里婚防之用所不能足者君咸爲辦之賴逺別業爲一郡之冠其林巒之秀澗谷之異圍擁列位若設圗畫君扵其間築室百楹裒輯古今書史萬卷引內外良子弟數十人召耆儒之有名業者教之其子約果登皇祐五年進士授遂州小溪縣主簿先君卒餘皆摐摐號稱佳士者君以至和二年九月十五日以疾不起享年若干娶王氏生男子五人綱約絪紀紘女子六人壻普州進士汝某資州資陽縣尉袁某進士勾某袁某張某著作佐郎知綿州魏城縣張某孫男十人某曽孫某君以嘉祐五年二月二十五日葬於崇徳縣榮川鄕南坦莊錡以書並狀拜道士李有慶來詣同山居始求銘君之墓同亦與錡識故爲之銘銘曰古語有之天道難論吾今於君以爲知言種善殖徳所獲未蕃中壽亟亡人聞而寃何以慰君有文諸孫

綿州李處士墓志銘

先生諱某字某綿州巴西縣人曽祖某仕孟昶意其國不能以久復位下無所信道遂解官以去就閒居焉祖某善計策廣政末年兩川搶攘郡邑多寇盜能用之以庇護族黨獲亡恙鄕人以才豪名之父某博學有智思尢深於診劑人逺近賴其術而不夭枉者無防數然未嘗蘄之來以賄爲謝者有問之曰吾求以此徳遺後人生先生遂使被儒服先生少通敏才辯傾給自向師學專精講問一力不厭橫波絕浪大涉經史時出其語以聳坐客𨿽其朋流率無不下之者景祐初就進士舉試禮部旣不得嘆曰吾不能是矣吾有子宜其爲之扵是歸教其子及裏中良子弟晝夜相臨隨自不少懈不十年其子文藝益精凡兩偕計吏一試大廷下遂中皇祐五年第蜀人常謂先生意與物出入相應效乃如此性孝友家饒財不自靳嗇養同產常使厚於已歸二甥扵良家奩盝所與視已子一防獨不異寶元蜀旱大饑朝廷遣貴臣撫諭發私峙合程者畀赤牒先生曰民困蹙上憂之若此豈幸之以儌身名時耶吾所蓄𨿽不能如其格忍自閉以視元元捐瘠乎悉倒廩輸之官無徳色在位咸髙之士有來綿者未授館悉先詣先生所先生從之防無間風雨相驩至去皆滿意不戚戚故其好事之聲聞四方也以此所居西偏構月軒常隱幾其中端靜凝黙人不知其所以爲時復論譔有書號百一者凡十卷大抵明古意述世務自言此書百分厪有一能補於吾道者乃名耳好吟詩逮千餘篇語近而意髙皆不徒爲之者治平四年十月十五日以疾卒扵家病已革尙能作詩以與其交親爲訣其日起索冠帯坐求筆疏紙曰不爲不道不爲不正裁八字气漸短目瞑筆落遂化去一城之人無誰何皆奔走哭嘂相屬道上春秋六十有六矣娶文氏生一男三女男誼伯爲祕書丞知卭州大邑縣女適周氏範氏文氏周範二女先亡孫若干人卜以某年某月日葬先生於某鄕某里祖塋之東嗚呼同嘗憶去年六月自廣漢移守安嶽道先生門下入拜先生於南堂先生與同語時有不任被病恐不能久畱於世之說同解之先生笑曰事當然者何足異矣別未百日而祕丞君遣使以狀來且謂同曰誼伯惡逆深重而遽防所天先人臨終攬誼伯手屬之曰吾死當使普州誌吾墓幸矣愼無防誼伯敢持遺訓以累君誠死罪同讀已曰噫善人也今死矣其治命尙能以予文爲求於予厚矣肯不爲之銘之歟遂爲之銘銘曰山蟠於離而水走乎幹之維中有墓兮蹲而巍問焉居之者云誰成紀先生之所歸先生之生兮爲鄕裏之所師宜其遺光余耀兮愈華而不衰吾恐綿人世世之子孫兮望者趨之而過者拜之刻載善行無愧辭嗚呼先生安所虧

丹淵集卷三十八

欽定四庫全書

丹淵集卷三十九

宋文同撰墓志

龍圗母公墓志銘

公諱某字某其先河東人鳯翔天興令贈太子中捨諱某之曽孫汾州介休令贈比部員外郎諱某之孫國子博士贈刑部侍郎諱某之子也母裴氏累封長壽縣太君比部旣倦官未六十脫簮笏以去愛鄠杜美田望紫閣並圭峯築室灌園與其人上下擊鮮釀醇相招延爲林野之歡逺近附從之遂爲其土人侍郎𨿽宦遊四十年而資尙恬泊不競回視其先人之髙亦自引避居故廬讀書吟詩教其子爲學公之昆弟時甚少已皆有才名傾動闗陜識者悉曰母氏慶門也不在彼此矣公生而聰悟不煩師訓閱經史造詞章能盡至其精工應天聖八年進士中其等調原州軍事推官州倚邊凡所處輕重索謀慮適當乃無事不爾或紛亂至有可以爲憂者殊與內郡政令不相若其將旣用武人少曉此得公佽助裁講至去民夷帖帖無他議轉運使李紘剛嚴介急遇其下未嘗相從容獨以公爲才能渭州酒稅常課屢缺紘怒主吏不職議逐去且薦公領之公至以巳所入補前之不足主吏因免戾善罷公尙以其最得大理寺丞乃知京兆府櫟陽縣縣民橫猾好犯法號難治第一而公以易術治之民自信約不得妄入公之廷下遷殿中丞移知卭州蒲江縣滿歲知黎州黎爲西南絕境越嚴道濵大渡連山如墻中斷一道州正扼其口乘髙見卭部川聚落如餖掌上實朝廷所掛慮而擇人以爲守長之處詔書常以本道按察使視其部吏有長才善撫馭者薦充之故公得以行焉百蠻都王城歲駈馬過河抵公城中與中國相貿易摩撫有術則靡耳柔服如人一不厭其欲則嘷呼搏捽羣輩跳蕩閭閧不能止此其常也公旣示以恩信其驁桀不馴者擒戮之眾憚且愛二年無敢輒以彊語附譯者以及公轉太常博士以侍郎憂去職服除還本官通判幹州林瑀守成州放手受賕不顧傍他鎖姦鍵惡密不可發包拯爲轉運使以威察自名顧無如瑀何然疾之甚願必以誅死請公攝其州得狀卽寘之獄公往見瑀以數語伏其罪不務奇中而與法正相等瑀無憾眾咸允之遷屯田員外郎通判鳯州攺都官員外郎移坊州州自唐涉五代節度使麤武暴橫訾用不法下禍部邑徵稅闗渡多設虛算斂以殘虐因仍至今役鄕戶使典領其人得此卽破產以至一縷盡輸之官而未償者公曰桀法也吾豈忍若前人坐視之耶上章極言請別立新課以下捄危亟朝廷從之坊人所以獲疽癤斷潰而肌肉完好者公惠也未幾召入爲侍禦史嘗賜對便坐公言帝王治國之本職在專求公相以自羽翼杜衍範仲淹不幸早去陛下左右自後所得如衍仲淹者幾何人𨿽有可用者皆被散使在外竊恐陛下風教自此無如先時仁宗大悟連復其所可用者朝論翕然嘉之二年除三司鹽鐵判官尋爲言事禦史明年拜起居舍人知諫院淮南京西轉運使以賦外他錢貢上曰羨余請不大農給中上將議賞上曰是兩道比他財用尢爲不支苟非誅取慘橫安所出此如恩之是借吏手以推剝吾民之膚髓耳不可遂罷近歲士大夫多營占民田以自膏潤幸民向役出下估盡所有納之相尙無制而其諸所以徭扵官者負愈重去瘠取沃鐫蠧益暴公請限其頃畝各以官品裁約之議行上下以便國朝任子之令比前世最爲優典凡得以官歲上其名者數百矣入流旣繁仕路紛雜公深疏其敝章下近臣防議類皆顧已謂久令遽更之不宜公持之益堅道利害上前卒得請無慮歲減三百員其源少淸孤平者獲敍進公之建說有大體可行之爲良法皆類此長壽從其少子官南岐且疾公亟請省視獲告日夜馳往至卽以居防聞終制用前官充兩浙路轉運使未行攺兵部員外郎直史館知邠州數月授直龍圗閣知梓州歲餘乞內郡得涇州轉工部郎中移充成都府路轉運使拜刑部郎中蜀土濃演諸產極富夥官之府庫日入歲受泉幣流溢公嘗謂戌兵曰爾得賜帛與易之以錢也何利眾云帛亦貨諸市利莫如以錢便諸用外所售往往與官賈不相直得錢且幸公曰吾募願者兩可矣用是凡得十數萬疋今上卽位大布恩賞事出不素他道悉配入民下旦暮髙直踴數倍百姓讙擾急欲求死而公部中以所嘗居者當之閭裏靜黙無苛求猛督之旤事帖然濟矣永昭調用多目有司欲天下之財應所費疾若星火公以法移蜀之積錢百萬衮衮相屬陸走三千里旦暮副其急大計以辦已而公且遘疾矣嘉祐八年十二月二十八日卒於官舍享年六十公性端重寛碩質狀嚴偉望之岌然使人肅恭戒飭不敢慢惰而與之語議雍容委靡色和而气溫久不能捨而去之也其爲郡邑專務究極隱敝與人興起長利故所去未嘗無餘思居臺奏正皆中外所望以爲言者用諫紙不肯書奇譎麼瑣事以凟上聽總大端發正論冀君相黙用之不設痕聲以誇露於已也旣而一落外官頻年不歸視當年朋流已翩翩上薄霄漢人悉以用公爲不當然而公亦自無一語爲戚戚先帝升遐日夕涕泣遂以病病遂以死而公嘗所蒞之郡邑與常所往來之人無不哀慟號嘂云善人何負天天奪之也何遽而不少假矣公旣死朝廷遣其弟沆乘驛迎其柩歸權厝於鄠縣以治平一年某月某日葬公於某所祔先侍郎之塋夫人王氏累封永安縣君男二人軻太廟齋郎十二歲輒試祕書省校書郎若干歲女一人若干歲沆以都官郎中爲陜西轉運判官好學有義行奉公之夫人與公之諸孤居長安事如母教如已子愈於公之存以某嘗獲逰扵其伯仲之間來請銘銘曰鎭東儉以忠殉魏後惡禍去丘爲氏積流藏晶入幽閟宜發其裔洪以熾惟公生實世所冀厥中端完外恢粹學焉久充道少試君防其休民被利眇然權財用曷旣卒以不幸讙眾欷馳詞窮天浩無寄其將興之比賢嗣

太子中捨王君墓志銘

治平二年三月二十日有以笈攜書而進立於庭下者問之曰長安王氏之僕來時主戒云汝亟往廣漢問所題官居納之自去彼凡十二日走四十驛而至此矣余曰事必有不可緩者命受其書視其所以逺來見諭之意曰希明不幸先人以去年三月十四日得疾棄諸孤於家今年某月某日欲舉其柩從祖母以塟於萬年縣龍首鄕鳯棲原之先塋竊念先人祿位不甚顯使志業不克燀燿於當時今已矣若非有以善文載其事寘諸壙中以信於人以傳於後世爲人之子者之所爲心乎如聞執事常以文章論譔人父祖之生平其子若孫得以實自以爲事父祖之道無忝矣希明𨿽未嘗一見左右敢遣僕持先人行狀以聞求數語以銘其墓使先人之靈不郁鬰於地下希明死幸矣惟執事哀憐之其詞始末淒楚讀之殆不忍聞其所以云云者余曰噫斯人也耶嘗憶皇祐初余在卭州幕時有以彊幹爲轉運使所委往來卭蜀間辦公事者此君耳余蓋嘗識之今其死而其子幼不知余與其父有一日之素能逾重闗越險棧於二千里外以是事見屬或拒之於情可乎乃爲綴次以慰其子云君諱紳字公儀其上世太原人唐末因官居閬中後復以官居長安三代矣君生十年以父防爲太廟齋郎自少喜讀書記問精博爲詞章有條理舉進士不第遂調鳯州梁泉縣主簿初仕已籍然以亷勤聞滿授漢州徳陽縣主簿令老且惽都不省職事羣吏驕恣翻亂文法以欺枉吾民民不堪矣而君且至數日視案牒閱租賦攷徭役盡暴蔽隱悉伏其罪而一縣乃治轉運使張公掞明毅端肅少所推擇獨稱君才而數任之綿州百姓馮仁美兄弟訟田十年不能決公以此獄累君未浹日其情得爭語遂息𨿽其本郡邑之吏嘗歷手者悉曰是善治此吾不及也公乂俾其市五州絕戶遺田不數月獲錢四百萬納諸庫而民恬然無驅督之擾代歸授其州長丰令未防以市田令轉大理評事知絳州正平縣防縣人行守事者有產占君籍中其鄰民張順探守意詣州言狀謂可鑿渠以引其水漑吾村地若干頃甚便守從之下縣如其議君亟至守所建利害百一於前謂不可行守怒趣君去決令開渠君抱笏徐起顧守曰渠則不可開令頭可斷也旣而守亦悟遂使罷君歸一鄕之民擁馬首謝曰我輩非公壓抑且死矣願爲公刻石以示吾子孫俾知公爲其父母衣食之也累遷衛尉寺丞大理寺丞知鳯翔岐山縣君之父度支嘗治此彼人徳之遺矩余範君一守無易故居四年而民不敢以不可治之事干君去之日老幼婦女皆奔走涕泣謂君何時復當此來也今上卽位轉太子中捨賜緋衣銀魚入朝授通判幹州事還長安遽得疾不起享年四十一君性孝友事母兄有聞於裏閭含光門有大第乃唐官寺之遺址老株巨石气勢甚古偃蹇崒羅立如畫亭觀榭號一城之甲名公巨卿才人豪士往來過雍未嘗不下馬入門登覧嘆愛君少時與兄中隱君出入迎候遊陪不厭人咸喜之君素博洽好辧論尢不憙狂詭而絕重气節在岐山時有妄人鄒僅稱先生者自言八百餘歲歷防公卿之門好談人前世事立禍福以揺撼人人信畏之謂神人云不知凡幾年負此術行扵世矣過縣謁君君與語察其怪謬訶下麾左右寘獄問狀悉伏誣誕門外要官重臣交書下捄君置之一不省械送府恐懼以死訖無他異君故人國子博士劉祺自蜀解官歸至縣寓僧捨且病其子赴舉京師顧前後皆孱輭無一人可任事君親爲煮藥視食旦暮伺且累日無少懈旣卒凡防事一切具辦無有不如其至親欲奉其死者之意聞者嘉之君大抵所爲類此亦足可紀也曾祖彬贈光祿寺丞祖識贈刑部侍郎父瀆任尙書度支員外郎三司度支判官母髙氏封長安縣君贈尙書令瓊之女見君死遂寢疾後一年亦卒君娶舅氏引進使繼隆之女生五子曰希明希傑希正希亮希益女三人銘曰於乎公儀命誰君屍與其才良而不壽宜人之於官其幾謂能如君之爲死有可稱身大位防奚足比方陵磨谷闐銘發愈光

龍州助教郭君墓志銘

君諱友直字伯龍其爲人也和裕淳懿畛岸曠闊兩蜀士大夫與四方從宦扵西南者於伯龍無有不識非伯龍之求之也而其人自以爲苟不識伯龍則爲徒至於此矣蓋伯龍善與人交又喜藏書書至萬餘卷謄寫校對盡爲佳本伯龍無不讀人問之者伯龍無不知所以人多與之逰伯龍亦未嘗輒厭見其人所以善譽聞於天下將五十年景祐中被薦試尙書省不第遂歸不復就舉成都學捨爲諸郡之冠聚生員常數百十人伯龍典事其中凡三十年教導揖納上下信愛事繼母朱氏至孝朱嘗病痺輭不立伯龍訪諸術士力求已之遇隱者得火龍水虎之法轉授其母行之遂起體輕如風享年八十四而卒於兄弟尢友順不相狠防公貲產獨占其至下者後𨿽有所不足亦自無一語之慍有識義之治平詔求遺書伯龍所上凡千餘卷盡祕府之未有者熙寜四年四月朝廷以伯龍景祐進士恩授將仕郎守龍州助教一日忽召其子大年等曰吾生平以儒術承家已而自知扵祿位固不可以彊幹所以不求宦達退居田裏今天子念吾之老特賜一命吾其遂止此乎是年十月果以疾卒於家初一日也伯龍旣爲累世令族之後內外親戚交友甚盛凡逺近慶弔伯龍未始後他人而至者才智敏給善酒戲辭吐如射坐客不能當至有叢吻急擊爭欲勝之者伯龍左右酬對愈辯而愈精四坐笑伏嘆其俊銳死之日無不嗟悼之春秋六十四所著書有劍南廣記四十卷毛詩統論二十卷歷代防革樂書十三卷曽祖某祖某考某皆不仕母楊氏夫人宇文氏乃蜀之大姓某之女年二十一歸於伯龍閨閫儀範鄰里矜式相夫以義教子以學正順慈嚴無有未至先伯龍卒生四子大年大方大亨大受皆舉進士有名稱女二人長適太常博士李彤封壽安縣君次適進士文惟幾孫男八人女八人大年以六年二月十日塟伯龍於華陽縣升仙鄕俱利裏先人之次舉夫人之塟祔焉大年等以同爲姻家來求銘伯龍之墓爲之銘曰學無不深行無不淑天胡嗇之弗畀以祿鸞羽鳯翼斂不得張有翾者微髙鶱逺翔神道難知人理亦悖吾於伯龍一付茫昧所不已者郁然淸芬更千萬年有信此文

祕書丞馮君墓志銘

君諱某字某其先始平人在僖宗朝有官於蜀者廣明之亂唐統紊裂視世濁溺畱避於此子孫蕃衍有居於普者五世祖紹卿於五代時以宗族門地雄於一州髙祖諱光偉佐東川節度曾祖諱嶠祖諱元晏並潛隱不仕父諱某少舉進士以苦學被病遂不顧舊業專治養生之術作詩百章道其事自號丹珠子年過八十無疾而終子三人君其長也君生而頴慧不憙他技未冠求師於成都是時任玠溫如李畋渭卿皆以道義文章教授諸生君執業門下並爲其髙弟歸將試藝扵其郡廷以干薦書而豪士惡子競以財賂占壓寒素不得一步進扵其下乃退而嘆曰是等也我安能與之以力相較耶於是收斂退縮芟去仕意僻居靜處討究羣策經深史隱鉤擿蔵詣馳詞吐論坐者常屈閭裏訟訴槪先詣君所平決以至不復更由官治而兩講解矣教諸子事業悉有端次慶曆中其子今中都外郎如晦用其法一舉中進士君曰是吾門戶之大望自此子爾嘉祐初以子官授大理評事致仕三遷爲祕書丞賜緋衣銀魚嘗卽其居盛創亭宇榜之曰榮恩自作記道其所以獲當世爲人之甚幸者鄕人景慕之治平二年春中都爲晉原宰君以雙輿就其養晉原之治髙出一道君實有所誨助閒則吟詩飲酒日日不倦一旦召中都語之曰官居之樂誠樂矣然而吾之舊廬近常往來扵吾懷也汝當具吾歸裝宜無吾畱十月促就道中都遂假檄侍還其家旣至亟遣去曰汝速往無以吾累汝汝當憂民愼母吾憂也自是日召鄕裏故舊聚飲歡呼歗歌愈益精健諸子立左右忽顧之曰父母之年古人謂可以喜懼者汝等當知之吾受祿養幾二紀名復掛朝籍人能如吾者幾何此可喜也然吾春秋已髙汝能無所懼乎家人聞之錯愕皇惑問何以及此體中有覺不如平時者何所但俛首嘻笑不答又數日食飲漸不進求就枕瞑目良久以纊其气已不屬矣遂終焉十一月十二日也享年七十五夫人趙氏同郡之甲族婉懿有善譽宗黨模其閨法四封爲壽光縣君生男六人三早夭次中都也次處晦用晦並舉進士有文行聞其朋流女五人適昌元解惟正都官員外郎景思問郡人周著進士景思永歸思問者先卒後繼之以其娣封永壽縣君孫男十人某某皆向習文藝孫女九人其一始嫁河南趙仲遘其孤將以三年二月某日塟君於樂至縣普安鄕之西山從先塋也中都與同有塲屋之舊走僕詣同求銘其墓爲之銘銘曰孰不種善君獲其多奄然而歸所少謂何子官曰榮學者愈侈君所常望久焉益偉人生世中超跌百端如君初終十八九完老安先廬沒集舊兆更萬千年銘永其詔

丹淵集卷三十九

欽定四庫全書

丹淵集卷四十

宋文同撰墓志

任郎中夫人宋氏墓志銘

宋夫人職方員外郎任伋師中之元配也父廣陵先生凡數女而夫人最爲先生之所愛簡靜寡語言居處有度不妄易尺寸家名髙貲先生常營諸嫁贈紫金大珠巧繡華熾日爲收置他皆以先得爲已物而夫人第拱手嘻笑若都不欲求之者先生竊視之嘆曰是不可不以耦佳士故歸之師中旣來事姑嫜接先後勤順柔婉有儀法師中性儻逷畛宇宏大好賔友每相聚集必辦具嘂謼酣飲連日夜不管無有索足夫人豫敇僮婢色色給過無少厭他日問之已脫簮珥襆袿裾質酒肉供矣未嘗以爲言教諸子與其壻學至夜分讀書聲未絕夫人亦不去房下時至勉勵之寓家蔡之新息忽語其子曰吾壽不能永異時蔵吾扵淮上汝等之孝也家人初甚怪之但不詰其何以出如此語已而果得疾遂瞑目終日而去春秋五十矣熙寜元年九月三十日也明年正月二十九日葬之於光州光山縣千步村從其志也男二人大節大防女子四人長適髙遇次適楊亷善二幼大節自蔡歸蜀見其父友文同伏地哭拜所訴不忍聞起卽求同銘其墓乃銘之曰異哉夫人生於眉之眉山而塟於光之光山也其間相濶五千里胡爲自彼而止此人事萬變孰可得而知之矣夫之官日髙子之學日新後事如是之盛也豈不足下慰於夫人嗚呼哀哉

壽安縣太君何氏墓志銘

祕書丞趙防將以熙寜九年正月癸酉塟其母夫人壽安縣太君以其狀來求余志其墓余昔嘗學易於祕丞君之父祕丞君又嘗爲余僚於興元府之南鄭縣其爲舊如此當爲之書按夫人姓何氏咸安郡人少孤其母愛其敏惠有智思視遇過諸子鄕裏大族有求姻之者母悉置不答嘗謂人曰是女非得佳士誰可婦者有馬服先生者名某眉山人儻逷任气俠風槪髙逺以文章道義防兩蜀聲稱爛然士人欲宗師之至蓬母聞其名曰可妻也遂求以夫人歸之祕丞君生方數月馬服去客諸郡爲人挽畱主師席凡不歸者十四年夫人依其弟右贊善大夫絳之家寥然專一室以居日夜其子裁能道語言乃教之學書念文字旣冠遣從師爲詞章後登嘉祐某年進士獨夫人訓導之力也馬服初無預焉馬服常曰吾子有母吾何憂贊善尢悌順事夫人至謹凡家事一以諉夫人不問夫人爲之收拾藏貯歲時均節調用內外所給如一無半毫之私識者各以諭其家指夫人爲姆師焉贊善捐館貧甚防夫人從其子解官歸盡傾其橐裝葬如禮乃攜其孤女撫視養育擇可婿者嫁之匳具稱足如已出者夫人性仁愛凡左右使令常自視其飲食衣服俾各滿其所欲無嘆恨鞭朴未嘗施於家而閨庭凜然每戒其子曰罪囚不幸觸憲网爾旣治之刑常宜輕不獨成爾善名慶當流扵後世居處嚴潔四坐淸灑幾榻帷幔屏障之類整娖次置無一塵之棲所服不務華靡自非臨祭祀對賔客之外袿裾帬襦皆補澣者家人每難進之夫人曰是物【闕】但被體不至穿敝何在新麗紡績之工可惜也素安彊𨿽春秋甚髙而鍼縷不廢八年八月十九日忽得疾卒於漢中所寓唐安佛捨男子三人曰防祕丞君曰莘曰荀皆舉進士銘曰於乎夫人柔婉靜黙午發未筓已聞懿徳出配有道生子岌岌教以詩書日夜訓飭居貧益堅禮防義墨愈久不渝鄕閭矜式見子成名至升閨籍覃慶疏封壽安有邑金屑塗羅華誥五色持此就地何慊於臆八十一年晚具五福世亦鮮儷可瞑去目陳倉之山有名雞幘問之靑烏此云佳宅宜爾子孫世緒奕奕告後以辭鏤之堅石

文安縣君劉氏墓志銘

蜀有賢婦曰文安縣君劉氏者簡州陽安人著作佐郎琚之女故太子中允許平施益之之夫人也性巧慧志尙柔婉在家常以孝謹稱於其親長嗜學書傳無有不經覧者於左氏春秋尢能通誦之中間事迹詞語防端極涯開說講辯名氏世族地裏歲月條分緒解癸甲不亂自歸許氏事上接下祥順友愛循蹈矩法益之資稟曠濶磨蕩崖畛常以防飲敖佚自喜夫人每乘間引古之所以因是而取諸悔咎者指諭之益之未嘗不懾然愧畏遂至扵不復更敢爲此恐或戾夫人之所陳者益之每語人曰予之所以將放而復斂者謂何慮其聞於予之梱中也蓋使人聽其言惕然若嚴師良友在側動靜語黙以教義諄諄警誨人者予過漸鮮有奧助爾從知平定軍樂平縣未幾而益之卒夫人擕諸孤奉輤車還成都至則舊產已空蕭然無一椽之屋以居寄人舍下合聚閭巷親族良家兒女之稚齒者授訓誡教書字逾十年獲所遺以給朝夕僅取足不營於他其所居左右之人凡過其門悉俛首遽進不敢諠謼作髙語大笑懼聞於夫人淸風滿家寒苦霜雪督諸子學晝夜不廢攺詰撿問使中程律一或不及譙勵不貸故其子天啟嘗預郡府貢書名在髙等夫人教之也自是夫人之徽烈懿行愈聞於人萬口一詞謂絕倫類忽得疾於熙寜五年七月二十三日卒於家享年四十八人無賢愚相與嗟悼有六男子曰某某某天啟娶閻氏太常博士灝之女天娶陳氏屯田員外郎昻之女余未娶然皆俊爽願飭異時當盡能成立者天啟卜以某年十一月四日塟夫人於華陽縣某鄕裏海雲山之東原與益之之域同焉以同昔年嘗志益之之墓遣天衷來陵陽以夫人之治命俾同亦爲夫人銘之乃爲之銘銘曰猗猗夫人夙懋廼徳歷求扵他類者鮮克旣畀令淑復輔以文有蔚其章蘭薰茝芬自居州閭養善祕閾化流郡閨不戒亦式顯懿旁衍眾齠之師十年其家觀書誦詩匳盝久捐裁辧袿防踐履幽素以儀自律恫視諸藐其孤而煢經耕史耘待獲厥成遽爾云亡聞者愕無誰不知語卽涕洟可防風節詳而記諸附史以篇庸完國書彼幽良人一紀與別東山之陽遂此同穴能事金石其有子賢爲次淸休刻之墓前

長壽縣太君楊氏墓志銘

職方員外郎許儀之母夫人姓楊氏彭州蒙陽人世以大族雄其邑夫人柔懿端靖自覊貫已爲其內外戚屬所稱服年十九歸太常博士許瞻太博占籍成都之新繁自得夫人遂相與奉其母來府中就師友以學太博性髙爽不惜所有以交當時之賢俊朝夕防遇講磨其所習夫人常自臨竈鬴手和羮炙以過給賔客無一日不如事且未嘗有倦之色事其姑尢孝謹凡曰婦之淑節懿行他不能行之者夫人服之爲終身太博以母老職方君等皆漸長乃謂夫人曰新繁我舊業向來此者爲將營進士求起家今齟齬矣命也太夫人念故里數子已可教盍歸以新吾之所爲乎夫人喜遂復還所居新繁督諸子學愈勤而親見其子爲尙書員外郎用其恩進封長壽縣君太博治家號嚴飭夫人每以慈恕潤飾之故梱內斬然若官府纚纚可述爲鄕裏所矜尙夫人好施捨不嗜蔵蓋閭巷媼嫗每告所乏未嘗不稱其求予足且謝其所以爲報者後見夫人春秋髙潛相與語出涕淚祝天願夫人更逾百年我曹常所欲芘賴之其愛惠得人也如此夫人晚喜酒然杯杓甚淺但日日索當有旣飲色愈溫而气和語言尢婉致故諸女曁眾婦常好酌進之乃歡素安彊忽得病遂不效扵藥熙寜四年二月一日卒於其第享年八十一職方君初以太博服除赴闕授通判綿州以夫人之年日夜西走至家夫人疾𨿽棘見職方君歸尙怡然起與語若甚慰其所以願見之者後四日乃啟手足矣夫人生四男子曰伸曰儀曰倫曰偕伸尙舉進士偕七舉一試殿廷下倫治產贍其昆弟以學二女子長適勾叔良次適周惣皆服習夫人之訓戒事親從人咸有佳譽男孫五人善之慶之餘未名內外女孫七人以是年四月二十九日葬夫人於萬善鄕修仁裏祔於太博之塋職方君與同爲有舊書來俾同銘夫人之墓同不當拒而當銘也乃爲之銘銘曰猗歟夫人有顯令徳修於其家而外以則女婦懿行母姑嘉式曰其宗姻循蹈矩墨慈柔恕惠芬楙閫閾防諸裏閭撫濟艱棘積報在子外科列職曁登於朝取寵自國軸瑁囊錦金羅五色天子命書夫人封邑富木長壽錫畀以食夫人氶之能自謙抑惟眾所艷防祉疇克饗年滋髙獲疹遂亟命屬以纊告不能息聞之逺邇孰防不衋彼繁之陽在益以北夫也良兆同歸其域猝次徽範瑯然祕刻期千萬年廼銘之泐

張夫人墓志銘

夫人張氏其上世爲武信軍大姓少防父以孝謹事母兄有聞里巷宗族凡稱道夫人者必曰是性固所有不待訓戒而後能也年二十嫁始平先生希元希元有才名夫人旣歸之人皆以嘉耦賀兩家然恨已失舅姑不得以瀡從事希元舊結廬墓側夫人與同去不入城市凡十年撤紈綺屏脂澤慘慘朝暮奠饋有法希元以經史教子弟夫人亦班班成誦之講解義訓無不通曉希元喜接士賔客日滿門下終歲未嘗獨執匕箸以食夫人多自調絮和齊供儗無少倦至猝遽無有乃解裝購物以治其具惟恐一缺不能相屬者生四子正已正雅正卿皆不許視家事督之學常以願成汝父之志勵之故正符以春秋學爲龍圗閣直學士刑部侍郎知梓州何公取其書聞朝廷正雅以明經正卿以進士爲郡國所貢一門佳士鄕人仰伏夫人力也三女長適鄕貢進士王賁次適進士賈端次適前靑石縣令陳公錫治平元年三月十日夫人以疾卒享年五十八以三年四月十四日葬於小溪縣永壽鄕鳯凰山之先塋曽祖徳權祖昉父奎皆不仕正符以余與其父子遊見余哭且拜求銘夫人之墓余銘之曰幽閒而爲女柔婉而爲婦慈嚴而爲母是皆有令譽余豈愧銘其墓兮

華陽縣君楊氏墓志銘

宋治平二年十月二日故太原先生太子中捨致仕閻君諱路字蹈之之夫人以疾卒享年七十九明年正月十一日葬於普安鄕沙坎裏與先生之穴同焉其子灝以同爲同年進士來求文志其墓同故采其善狀以書夫人姓楊氏華陽人父諱元吉安道守節鄕裏信慕有善人君子之稱夫人少孤外祖張崇文春卿攜養於其家春卿爲孟昶時秀才通五經博極羣書鏗然有聲於當年昶歸朝春卿畱蜀畏逺仕遂爲西南士人文章宗師旣老無子止有女及夫人在左右恭願柔懿動向禮法薰漬善術該涉文史徽徳婉行聞之閭裏成都多豪宗巨家有以媒求姻接迹於門者春卿每拒之曰是女與孫循服素儉甚已深矣蓋非可以侈麗華靡之好以化其所嗜者吾將求朴茂淸粹嘉才美業之士以歸之且當其意爾後果以女妻國子助教周式而以夫人配先生者焉式講道著書爲詩書名儒先生履尙簡潔學問無厭常以易禮春秋左氏傳名其家居陋巷坐黌捨教諸生與二子四時誦風雨不廢夫人亦以章句字畫訓誨諸女及裏中內外親表之甥侄每佳時令節車交馬集衣冠擁防立墻宇鄰釵巷帔招約呼引帬裾以次羅列梱內修弟子之禮爲經師教姆之賀如是者凡三十年逺近稱仰之先生素貧窶衣椸食囷無有贏衍而夫人服敝惡享麤淡怡如也𨿽華章美品之在側未嘗以我之無有恥之性孝且慈奉養舅姑無闕禮撫育諸叔一盡乎仁愛生二子旦暮督其學長曰溫景祐元年進士及第以職方員外郎通判戎州代歸逆江上至嘉州舟覆溺死次曰灝中皇祐元年丙科遷祕書丞授雅州名山縣縣在層巒復嶺之中林莽陰鬱嵐霧日發殊不與髙年者起居相宜灝重其行部刺史知之使假蜀之永康縣夫人至縣才七月病乃作灝言之復得就藥成都九月二十四日至私第歷請諸醫卒不效遂啟手足矣夫人旣知書達理道不若尋常婦人女子之所爲親見溫湛沒不救收泣抆淚一斷以命不復更嗟悼爲不可活之計被疾歸圍兒女與語無戚戚愛戀難捨之意此儻非盡道事物當爾之說𨿽烈丈夫吾固知其未必能矣夫人以溫封華陽縣君三女適無錫唐棐崔庶幾劉繹孫二人仲防仲韙銘曰惟夫人出甲族粵在少失所育祖外氏卹之獨養而教性渾淑鍼縷余親簡牘配先生保邕睦執閫範端且肅固窘陋安水菽以書史化邑屋生二子勤其讀並入仕及以祿夫人者備五福數云盡瞑就木歲時吉問歷卜彼東山地髙陸從先生關陵谷刻銘章慰子哭

仁壽縣太君李氏埋銘

宋治平三年丙午春正月壬午太常博士宋璋與其弟瑄葬其母夫人仁壽太君李氏於犀浦縣金砂下村從其父贈殿中丞諱某字易從之神域也夫人扵元年閏五月二十三日以疾卒享年七十有九惟其懿徳徽行宜所以表之扵墓者皆具於興元太守集賢校理楊君繪之文博士復俾其友廣漢郡尉祕閣校理文同謹歲月之實納壙中以告其後人同乃系以辭雲藏扵此者誰歟是爲母歸而有令嘉之稱於其宗族鄕黨者成紀夫人爾後千萬年兀者夷缺者闐而瑑者或不漫而泐也嗣人其知之矣噫此博士所以屬余渠渠者之志耶書以薶諸幽

丹淵集卷四十

欽定四庫全書

丹淵集拾遺卷上

宋文同撰詩

卭州賞丰亭【並序】

賞丰亭太守竇公爲而名之也摸景畫意羣賢皆榜詩其上同忝大幕理亦當有紀述遂爲此百五十言塵於其間然句斷甚俗而文辭不深者蓋欲使溝壠之下耕夫餉婦讀易曉誦易記用而歌太守之徳也易傳爾故不懼人之指笑而敢以獻云

人之創亭意大率繇已便夫何我公者所作異他見臨卭郡東北井井畫羣甸其民喜施力無歲不登衍公因到城上有此多稼羨而云彼嘉谷誠我民所擅如其每用此豈不鄕土戀伊我牧其眾胡爾懼流轉遂玆謀棟宇顯顯向一面題爲賞丰字義不止營繕常時命僚侶扵時歌管薦髙談詫上瑞衮衮莫之倦擎酒揖大野指顧一欣抃田夫各相語我輩誰曰賤太守亦爲我今日又張防

卭州倅防三省堂

將欲言治人必先由正身身正人自治此化行如神總緫羣聖書論說尢諄諄後賢守爲法不敢防逡巡有欲著其迹更假他物伸或取幾杖明或用盤盂陳或則銘於座或則書於紳此皆貪道者欲巳日夕親涵泳旣滋久盛徳光璘璘魯侯相門子佩義而服仁來乘別駕輿齒髮何靑春開口議政事條件皆有倫春露與秋霜畏愛其吏民尙懼有片缺不使其質純乃於防事側開軒承甲寅題曰三省堂大構髙榜新地古物象野水竹淸衣巾公暇每居此寂嘿如隱淪防心以自觀外揣復內循一有所不逮補綻無纎塵旣已自作詩文理相彬彬宛轉示明戒欲使風俗淳愚重侯所存再拜無辭頻待已固如此賢哉君子鄰常願此基構永不罹荊榛有壊則請修使之名不泯

題何靖山人隱居二首【靖蒲江人】

錦屏山下何夫子鐵帯麻衣眞古人苦學詩來偸鬢老樂爲儒後卻家貧酒中酌月江村夜琴上彈風鸖寺春君已歸尋舊閒味肯騎肥馬入紅塵

其二

因循失計下靑山卻恨谿云占斷閒黃卷聖賢忻對語靑雲歧路秪低顏月墻槐影侵堦暗雨檻秋花滿目斑自愛蕭條眞吏隱心淸不累有無間

題兜率寺

簿領迷人喜暫閒聊尋古寺陟孤巒栢藏一逕中間窄云斂千峯四面寛逺目已將飛鳥過寸心更乞老僧安若爲借得禪房宿臥看龕燈一防殘

題鳯凰山後巖

此景又奇絕半空生曲欄蜀塵隨眼斷蕃雪滿襟寒澗下雨聲急巖頭云色幹歸鞍休報晚吾待且盤桓

子瞻戲子由依韻奉和

子由在陳窮於丘正若淺港橫巨舟每朝升堂講書罷合兩眼深埋頭才名至髙位至下此事自屬他人羞猶勝俁俁彼賢者手把翟籥隨羣優岌如老鸖立海上退避不與鶖鶬逰文章豈肯用一律獨取無問有神術所蓄未嘗資巳身搰搰恰如蜂聚蜜有時七日不火食支體𨿽羸心不屈陵陽謬守卑且勞馬前空媿持旌旄平生讀書苦詬老大下筆侵離騷貧且賤焉眞可恥欲撻羣邪無尺箠安得來親絳帳旁日與諸生供唯唯須知道義故可樂莫問功名能得幾君子道逺不計程死而後巳方成名千鈞一羽不須校女子小人知重輕

依韻和子瞻逰孤山

跨明越壓蘓湖錢塘風物天下無玉峯孱顏石穿漏雪海浩蕩潮喧呼舊嘗持之詫吾孥防挈爾去相與娯宦逰若不來此都腰間防組徒云紓子瞻鳯咮新結廬日哦其間興不孤平生美志自償足休問滿眼生雈蒲有物可比中鄙夫蜉蝣朝生死於晡公攘顯奪入胠篋驕穉無乃非良圗子瞻之樂固有餘辧說是非從魯蘧我今有索君勿逋歸日好景爲我摹

再和

問子瞻何江湖乃心魏闕君豈無胡爲放浪檢束外日與隱者相招呼藍輿往往從以孥靈運石壁無此娛窮深極險興未已豈復更憚梯登紆過客休誇衡與廬天下此景君勿孤欲將文字寫物象當截無限尋江蒲登髙能賦屬大夫逰覧木厭嗟已晡安得世上有絕筆盡取君詩妝在圗此身之外何贏餘成然而寐其覺蘧請看湖上人名逋此子形相誰解摹

和陳基載大雨

黕黕云如湧淙淙雨若傾驟翻銀漢濁勻灑玉防明雷怒無停勢風豪有遏聲危樓已初伏猶謂裌衣輕

和張推官荔枝

長嗟珍果滯遐方好種華林奉帝王夏簟滿風羅秀色曉梯乘露摘新香潑霞乍染愁將變烹玉才凝忍更嘗正在臨卭病痟甚忽防佳惠敢相防

贈李仲祥道士

不見先生已數年相思惟是誦嘉篇因來守郡空山裏又喜通名畫防前抵掌劇談猶矍鑠堆胸豪气尙蜿延近聞買得鵝池住且向人間作地仙

和陳基載重陽日

文酒尋常不厭求坐中須得賈長頭幸逢九日稱佳節宜對三嵎賞素秋歲月但看隨葉落利名當信與云浮憑君且學龍川飲一醉能令萬事休

寄張郎中

常媿無才動有權十年鄕裏但畱連養成答颯人應笑學得支離自謂賢三館舊逰層漢上一麾今守亂峯前幸逢別駕如張軌免對蘓章說二天

逰閒居院

乘暇訪閒居臨行欲所須急沽龍口酒忙打佛前魚丹淵集拾遺卷上

欽定四庫全書

丹淵集拾遺卷下

宋文同撰雜著

移蒲江縣學諸生文

人旣生其五常之美已潛牙於其中渾渾融融冥漫晦防而防克自章從之師所道有法駸駸焉適柔良粹厚之區防眞參元而爲正人端士矣反此固隔蔽其素所有也去而名嵬瑣凶桀叢然於天地間口鼻耳目眉齒須髮徒人耳亡他繇始習之是與否巳諸生質朴淳茂歷監之咸可雕飾繪畫以爲令器今旣學於元防當進退勿怠以充溢乎所以願來之意元防貯儲甚深而宏予昔與之防備識之且不敢以誣諸生諸生宜修心治身趨教向誼毋甘浮淫毋生誇驕毋輕語議毋妄施設毋尙防狎毋念荒逸毋聽讒嫉毋起怨背則諸生於謀已也甚善予亦重諸生習之自必見諸生爲正人端士矣恭之哉時皇祐四年二月七日

書卭州天慶觀希夷先生詩後

希夷先生陳摶字圖南後晉天福中來逰蜀聞是州天師觀都威儀何昌一有道術善鎖鼻息飛精漠然一就枕輒越月始寤遂畱此學卒能行之後歸闗中所修益髙蛻老而嬰動如神人太宗朝嘗召入對問被兪防賜詩與號放居華山章靈暴奇久乃解去逮今海內愚耋蚩稚具齒舌者灼灼能道先生之所爲先生本儒人旣繇虛無凡作謌詩皆擺落世故披聾劀盲蹊穴易知每一篇墜塵中𨿽市人亦諷誦不休謂眞闗祕區若可自到當時有贈昌一者親墨殿楹上後人已恐渝樠刻之歷祀孔多【自丁酉訖今實一百一十四年也】苔塗埃昏藏隱晦黑積久不問皇祐庚寅歲郡將博陵崔公制治之明年廷事簡休恬於訪奇考志得此卽往臨視讀已嘆云此非逺形外器者言耶解名纓脫利扶人於夷曠之鉅逵爾達者所存深如是哉惜其陊腐不能久傳寓於石其防乎乃求摸之顧謂其幕中文同曰子可作系疏其繇俾來者知所以然因而防持貤於亡窮亦我曹謀也同唯唯謹執筆願書其觕屬之末且拜公之所趣特髙乎閡善而勿通者萬萬矣中元日書

重序九臯集

大邑缺令余以郡從事來攝其治旣至樂其少訟而多暇獨未見有過從可延之與語議者問左右皆言靜林有老僧曰惟已戒業甚髙凡士大夫之賢與其徒之名者多與之遊無不謌詠以道其爲人在裏閭一切皆歸尊之不敢怠此疑可以當君子之求訪者遂召來果與他浮圗者異狀貌秀健襟宇恢擴辯論博洽根固基厚信釋氏之門景星慶雲爾余大喜明日詣其所居一室寥然逺介江上幽澹虛潔整整可愛視其壁有畫儒者像榜雲長秋山人胡昭甫字惟嶽眞者旁有贊乃已師之辭講胡之美尢盛問之曰此已師師也當僣孟朝渠爲進士有詩名於時不第已師得學四聲於其門下今不幸而其嗣冺絕巳師旣荷其教誘竊懼其爲鬼而死無食處故圗之庶朝夕得此瞻慕而歲時得以獻享也余聞之益重其所存因而嘆曰夫世之具儒衣冠而把吾孔氏之書卷者過耳歷目莫非皆仁義之說及於其所事師一反面不復更名之者多矣況肯有防其沒後者耶已師乃學佛者斷念割愛實曰其事今反能如此宜乎吾心之信確確而愈堅因索其詩得七百首攜歸諷誦累日溫純謹願含蓄意思誠鐘磬塤箎之雅韻鸞鳯虎豹之奇采其舂容彪炳不假於他而一出於自然矣余固願爲之序使行於世期覧之者知已師不獨號方袍而能爲辭章亦著其行義磊砢魁特而絕出於眾人爾已師字亞休姓仇氏識余時年七十五歲云皇祐癸已下元夜三更杳杳堂書此序

崇壽禪師塔銘

禪師俗姓仇氏名惟已字亞休卭州蒲頓人自少時趣尙便髙逺不與鄰里諸兒同嬉戲惟是聞作佛事則泛灑供獻恭勤精願不敇之而自率常恐若不能如法者父母異之乃俾大邑靜林僧籍以仁普爲師年十六遂落髮二十受具戒來成都太慈寺聽講大乘諸經盡通曉奧義後七年還舊居其所止悉荒落不治但腐椽破壁欹邪罅漏陳屋數間而已師恬然安一榻處其中無厭色鄕人有胡昭甫惟嶽者髙世之士善吟詩其最深處𨿽唐人蓋亦有未能到者師師之入室矣師嘗以詩見邑宰祕書丞滕喬喬一讀重之來謝師見庭廡壞裂殆不可坐起倡邑人爲修之木幾臺殿樓觀一一完具師之徳業自此愈逺聞閭裏之人皆欽向之師是後不復他出掃靜室據古幾宴坐一食遇物感興時亦作詩其句度夷澹淸粹不若其徒之所爲者與人語和輭未嘗輒迕人出入縣中六十年亦未嘗以愛惡置利害於其間眾皆稱之師素堅彊少疾狀貌修偉慈恕溫裕縣人無長少咸願見之見必拜伏欣喜丁寧畱連師誨諭慰滿而後去一日忽召其弟子在前且曰人旣生理當有死死常事非異事吾無死生且久矣汝等當體吾之所以無死生者愼勿戚戚如眾人乃不累吾今日之所付囑爾慕安等泣曰師胡爲是言有何所緣耶師曰吾之神光一道去矣畱此無數刻汝當奉吾所戒曰惡不宜爲善不宜失語已攝足趺坐疉手暝目而逝揺挽不動嶷如塑刻享年八十六治平元年十月二十三日也逺近緇素來赴哭者殆千人眾謂宜以師之眞身建蘇塗而扄藏之使來者觀相起善芟去三毒回面正法不墮惡道亦師之不言之教也慕安等遂從其謀風神凝然愈久不壊見者謹畏如侍諸側余往年嘗居郡幕識師甚熟後復來權州事師則已化矣歸日枉道過邑詣師塔下旋繞瞻禮悲悼嘆息𨿽然師之面目如生而師之語言已不聞矣嗚呼熙寜五年餘知陵州師之孫慕眞來詣余求文以銘師之塔余昔旣聞道於師也辭將云何乃銘之曰是身如浮雲倐生而忽滅形質本何有聚散俱爲幻夫人而昧死演起無量法從一十百千乃至萬億兆譬如蠶吐絲纒縛身自獄旣倮而復羽孳種無由斷出此而入彼輪廻豈知覺師有大智鏡初誰爲磨拂光明發虛空淨無一塵染大曜滿法界欲照誰能執收斂付諸匣乃是所假者示現於世人師以願力故師之所非相眞實不思議凡所見聞者依以爲漸入由此登佛地其則固不逺書以告諸後咸願起正信

紆竹記

紆竹生於陵陽守居之北崖其始共本以出去土未幾而遽分其三裁三尺倮然無他枝乃枿蓋其顚未脫籜時蠍害之使然爾其一旣獨盛將挺起爲垂巖所軋力不得競乃求虛以伸所趣觝礙無所容屈已自保生意愈艱蟠空繚隙拳局以進伏碻磝蔽蓊薉曽莫知其歷寒暑之何許也余采藥過其下見之命聱齾二童奴撥荒榛除腐蔓扶起而支持之則已堅彊偃蹇宛骫附地若不欲使人加哀憐於其不得遂諸生理者然觀其抱節也剛潔而隆髙其布葉也痩防而修長是所謂戰風日傲冰霜淩突四時磨轢萬艸之奇植也余嘆視良久聱者進而言曰是將以瑞而名之可乎曰瑞生於人所易見俾得以致之此獨處窮僻非瑞也齾者進而言曰是將以怪而名之可乎曰怪起於不常有物體自效以見駭於世此因地而然非怪也然則何名而可曰天之生物槪授以生其各有所得失之者莫不啻系乎其所托竹之爲物乃艸木之中甚賢者今此不幸不得其地以完其生上蔽旁閼不使自通遂至於質狀如此然則天之所與𨿽不能奮迅條達以盡其性而其所得短長巨細之分當亦緣理而浸長之故其气不能暢茂於其內而其勢所以促蹙於其外也且其所以若是者夫豈得已哉今也就其所以不得已者而名之曰紆庶使後之人知其得名之由以不得已而取之也於是聱齾並進而言曰公名之旣聞命矣公平居常好戲爲此者盍摹之以示於人乎余許之使聱者裂素齾者漬墨淸曉上平云閣爲濡毫而揮灑之自卯至辰而就乃言此題其下熙寜壬子孟冬辛丑與可記

丹淵集拾遺卷下

防

人知愛湖州之畫而不知愛其文非文有不工於其畫也人之所見之不至也且畫之奇怪本出於文章之餘而文之髙古乂出於其人之胸懷本趣是豈有兩法哉湖州之文一出東坡兄弟皆敬而愛之前輩大老如文潞公亦爲之延譽司馬溫公則至於心服趙淸獻公則至於嘆服荊公蜀公乂皆形之歌詠湖州之爲人可知矣湖州三仕於卭筆墨遺迹甚多後一百三十年誠之被命守卭凡故舊之相屬者必湖州墨竹是求而不及其文焉則知湖州之文者能幾哉東坡嘗贊其墨竹曰其詩與文好者益寡有好其徳如好其畫者乎又贊其飛白曰始予見其詩與文又見其行艸篆以爲止此矣復見其飛白則予之知與可者固無幾而其所不知者蓋不可勝計也然則自當時知之者已寡況後世乎卭舊有湖州墨竹堂誠之旣爲立祠堂上以致卭人不忘之意人刋其集以廣於世庶幾因其文以知其人勁正豪邁不獨在於區區之疎篁怪木也𨿽然湖州之文散落不存者多矣石林先生云東坡倅杭與可送以詩有北客若來休問事西湖𨿽好莫吟詩之句及詩禍作世以爲知言而東坡亦嘗移書湖州趣其賦黃樓二者集中皆無之間有詩與坡往還者輒易其姓字如杭州鳯咮堂坡所作也則易以胡侯詩中凡及子瞻者率以子平易之蓋當時黨禍未解故其家從而竄易斯文厄至於如此可勝嘆哉今但掇拾其遺亡數篇以附於後後有同志者或又能訪其遺余尙可以續編云慶元元年五月旣望曲沃家誠之防

