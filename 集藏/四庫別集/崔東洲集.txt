崔東洲集

﹝明﹞崔桐撰

●目錄

序

卷之一

五言古詩四十二首

卷之二

七言古詩二十首

卷之三

樂府十八首賦四首

卷之四

五言律詩一百一十三首排律一首

卷之五

七言律詩八十首

卷之六

七言律詩六十七首

卷之七

七言律詩八十首

卷之八

七言律詩三十八首

卷之九

五言絕句詩二十首七言絕句詩四十六首

卷之十

詞三十一首

卷之十一

記十三篇

卷之十二

序十九篇

卷之十三

序二十四篇

卷之十四

序十五篇

卷之十五

序十一篇

卷之十六

墓志銘一十九篇

卷之十七

墓志銘六篇

卷之十八

墓表五篇

卷之十九

傳四篇說一篇謚議一篇

卷之二十

祭文十篇

●崔東洲集序

古謂世之所傳不杇者不曰立徳立功立言矣乎三者爲用𨿽未始不一而究其言所繇以不杇則徳與功實維本焉爾蓋蘊之爲道徳措之爲事業發之爲文章其機恆相爲流通而徳有所未崇業有所未廣則言斯遊遊斯滯天下後世其誰與從昔孔子自謂文莫猶人而傷躬行之不易殆知言者哉東公挺生海邦學以爲道而紛習弗隨以靡焉王徳畿握進士及第臬太常卿國子祭酒進兩都少宗伯閱三十餘年於玆其行也不以爲通其止也不以爲泥其出人中外無欣戚幾微見於顏面凡天培植衮銊詡揚化理與其譽髦之所陶鎔郁隱之所宣紓典禮紀綱之所考建率昭昭著人口乘不磨余少時得其所爲舉子業讀之思以見其人而不可得後余舉進視政禮部由是朝夕晧其音諦渾然無毫髮圭通而公亦尋歸於東海迨於今垂三年乃曰杜門以自居纂言以自娛足迹不一至城囂履公府陶陶然若於世無所預者至其子姓族冑使令之屬亦莫不循循煦煦無怙勢常態蓋若忘其公之居晝錦而海濆之人自非學士大夫之樂有所造就而依歸者則不特其疏遠與之相安𨿽甚密且邇亦若不知井裏之有卿相公之履道貞教顯晦一致類如不徳之崇而業之廣舊所爲文若詩得六百八十可麗二十卷大之而柌要其析之而品匯彰鬯達乎性情淵源乎道義窺典謨而馳風雅因物賦形無所沿襲蓋本其道徳事功之所衍敷而湘湏以不杇者庸可以無也邪且傳有之曰君子不以人廢言夫非其人而出其言苟合乎道斯聖人猶弗棄之而況乎徳與功如公者天下後世將必有信其其言而論其世矣其孰能使闇焉而弗章邪於是乎而之蓋將以闡道翊業燁燁乎與地日星同其悠久也夫豈曰與操觚染翰者裨妍潤也哉是爲序嘉靖庚戌閏六月旣望賜進士出身奉訓大夫知通州大梁曹金撰

●崔東洲集卷之一

維揚崔桐撰

五言古詩四十二首

◆五言古詩四十二首

七子敍別

別王承恩赴蜀

別湯時敏

同章朴庵司空登太和山大頂觀云生

遊太和山歸均州公寓有感

遊太和晚至玉虛宮恨短律不能盡述復賦此以統發其趣

薛永齡母苦節捲

鄖城秋思別嵩少張子六首

九日寓衡楊子邀登回鴈峯

西園十景

楚臬別蜀岡太僕四首

陳給事侃使琉球

同湛甘泉遊丰樂亭次韻

崇徳樓八景爲馬問庵賦

書史元敬屋壁四首

○七子敍別

三年相契托白日共云騫淸時重民社六子謝詞垣川塗念異轍欲別且攀轅張鐙美淸夜涼吹徹熇煩髙梧下白露城月澹東軒招邀徳星聚命酌聆緒言形忘合爾我眷戀如弟昆開情暫絲竹芳薦旅蘭蓀烈烈丈夫气豈斷兒女魂梓溪抱忠赤矢報天地恩靑湖不愁思自愛牧守尊漫山轉昭曠壯志淩昆侖夢澤楚中彥落筆雲霞屯西玄萬人傑笑語如玉溫亶爰負奇尙欲騎碧海鯤慚子獨蹇劣蹤迹暫文園多君采葑意欵欵交愛惇金閨萃晨夕若奏箎與塤云何詎成阻驪駒歌在門明珠媚川晦利器試盤根願言各努力詘信惟道存仗馬飽芻秣齷齪安足論

○別王承恩赴蜀

朝言別子去暮猶執子裾瞀瞀情惝怳相看更踟躇餞贈豈他人心朋義非虛共子十年好供奉承明廬話言罄中臆不隔女與吾佳逢豈常遇沛䢐能復俱利器俟盤錯具翮煩奮舒君子抱明徳塗異轍不紆白露淨炎縟髙燕集廣除雅歌發朱瑟擊矢飛金壺密庿列時彥河滅明星疏且以終遙夕世嬰一以袪雞鳴子莫發重予傷蟪蛅

○別湯時敏

念言共子別攜手出城闉黃鳥向我鳴求友聲連連含淒遵碧艸暫此風中筵朱絲促離奏緒言聊爲宣自接金閨彥契托交頗妍傾心展言笑膠漆詎爲堅壯思時飛越惠我瑤華篇淸音藹孤絕逸興杳冥騫倚玆白璧光言願長周旋如何平生愛奄忽成乖牽耿耿攪中曲盈盈情獨延馳衷結云幰攢思屬塵軒皖城古佳郡避地曾謫僊澄江旣﹖﹖裔蕩碧嶂復雲煙願子且昭曠聊此紓心緣龍潛豈岑沕鯤化終溟遷秋風有鴻鴈勿惜向幽燕

○同章朴庵司空登太和山大頂觀云生

冥登天柱峯迹遠隔下上新旭气澄淸萬象歷歷數白雲悠然生樹瞹意欲雨皚皚浮瓊臺飄飄零玉羽网曰朱鳳翔翻松白鶴舞俄從足下升傍欄手可取涼灑濕縈衣袖拂紛縷縷回首羣岡隈怪狀四面吐屬蟠纏蛟龍危踞雄凶虎直起市煙騰橫流澗缺�或凝壑底平翠巒圍半堵髙團冠崖額低頹籠��移時郁澒洞勢巳失寰宇層陰萬山吞縹緲蕩銀潓鑪煙混瑤壇燭影昏玄圃壓殿闔天門霾磴迷霄路吾心轉昭曠況與達人伍玆觀壯平生徘徊味獨古亭午發丰霖枯槁得恃怙霽景薄暮懸俯仰忽如剖【香鑪峯蠟蠋峯】

○遊太和山歸均州公寓有感

鷦鷯悅卑啄鰍鯫善淤潛气機有眞感物理良自便嗟予本拙薄謬附風雲騫冥心亦九萬濩落才莫先日月逝不處偃蹇華其顚紆塗懼後轍循念盈前愆玆邦有靈宅郁與瀛島連世喧莾吾迫殊未辭所牽日來聊暇豫況執長者鞭追隨漫登頓攀云互周旋仰探淩貝闕俯睇窮珠淵攜手羨門子拍肩偕彭佺江河傾緒論溪澗開中天樂事豈多取仍逐寰中緣回與各渺邈意阻安復妍煙霞存想象寤寐余蹁蹮駟馬帶傾覆獨鶴何悠然終焉撥往累怡順以求全

○遊太和晚至玉虛宮恨短律不能盡述復賦此以統發其趣

罷遊憩玉虛幽境宛在想出門山坡陀樹擁路如掌遇眞宮門外山合僊關榜入關漸瑰詭峍坑千萬丈百里鑿天根疊磴造云壤溪直旋倏紆崖夾出俄敞靈崖逐云摧輕輿阻險■﹝山莽﹞逶迆鎭日行歷歷蔭杉橡萬松深壑底翠杪覆人上呈奇髙下交隨意縱橫長鴻蒙障景光碧气灑虛爽一島鳴淸溪萬谷答幽響僊宮三十六紛列絕凡坱冉冉下笙鳳飄飄迓鶴氅靈峯七十二境岐豈周賞選秀踄崔嵬尋奇探嵻■﹝山良﹞天柱標玄樞神靈�朌蠻瑤梯踏未半江漢俯沆漭三門懸赤霄縹緲驚赫暀十步九欲顚健足力猶彊直觀頂合翠橫轉秀分兩危升劍蓮垂下月﹖弟玉筍塽餘峯不記名蔥蒼蔚中向遠勢飛層巒瀛海漲滃泱繁云弄陰晴縹色異形象方丈抱樓臺巧砌圍璧璗啜芳紫芝泉餐珍班菌饟側徑入紫霄霏微帝居廣旗峯儼飛揚星樹恍輝朗俄升絕巘亭下瞰復渺茫鱗鱗僊人閣松底琳瑯蕩閣道下北樓蘿木陰映月﹖莽鴉禾﹖司金火搖虎觀神光爣龍泉冗滴乳梅霧气流沆南巖地崆峒百靈互來往塞壑繡卉羅對澗練屏晃五龍肅玄气重林霾叢簜淵崖積煙古白晝啼魍魎蟠蜓碧嶂登窈窕瓊墻廣雙池天地分五井陰陽放冥搜誦經臺尺徑刺艸莽捨輿步靑綠深入意轉愴回翔背岡巓迹絕愁螟蟒半嶺憩茂木天際霞光�玉虛會僊樓冥升獨昭曠瓊橋跨金水池亭轉回枉僊桃尙遺宮三丰駐龍鞅吾欲借其衣乘風謝區网

○薛永齡母苦節捲

悠悠閨中魂迢迢天上恩天書五花纈益我肝腸裂蕪城多秋艸愁人迷遠道白露淒寒枝是妾夢君時夢回心益苦烏啼簾月午苦心與明月長此淸光古

○鄖城秋思別嵩少張子六首

山城急暮吹百卉半銷落虛枝結悲響獨步庭陰薄渺渺鴈驅霜切切蛸鳴閣

蛸吟淒以長客子思故鄕餘懷巳東海子夢亦南陽單衣感刀尺舉目斷河梁

河梁不可度急景坐云騖騷屑歲事非飄蕭發驚素牕外數流螢雲中聽鳴羽

鳴羽無定棲行人東復西褰衣就芳侶歡燕遡杯遲徘徊覺心展艱難忘路危

危路收朝雨皓月復三五愧倚珊瑚枝況挹瑤華吐耿耿圓景反黯黯玉繩俯

玉繩杳城隅契托恨相於黃鶴每招子會合是湏臾遲遲子莫發欲發重愁予

○九日寓衡楊子邀登回鴈峯

秋風攺商素髙天蕩虛爽地濕野涼入寒蛸近書幌感玆急景凋旅抱殊戃恍良辰巳重九閉戶白雲長君子惠好我招攜且幽賞言陟回鴈峯曲磴逶迆上遙陰開夕暉送目頗淸敞翛然跨飛動悠哉異俯仰城氛萬井收江澄水如掌川塗散廣甸海嶽冥窮壤哀艸際寒煙風水逓哀響聊惇黃花期遺此樊籠想徘徊狎淸觴揮翰昧才彊長歌韻朱絲坐遲溟萬象一笑掀長髯巳失天地廣

○西園十景

擷芳徑

集香亭

靜觀亭

適閒窩

承霖沼

聽泉亭

欵鶴橋

棲雲洞

萃勝樓

喚魚亭

﹟擷芳徑

淑气蕩春韶煙花亂溪徑歲蕤露含馥氤氳晝欲暝蕙艸坐銷歇佳期悵何定采采盈金盤所思聊可贈

﹟集香亭

閒亭含浮陽緒風繞嘉林瓊華被回欄叢陰淨素琴萬族會有托淸芬結幽深勿令鳴蟪蛄芳姿易凋零

﹟靜觀亭

髙齋肅以閒可以屏囂氛漣漪睇浮鮮碧落送歸雲棲心境寂寂萬有何紜紜意恊巳忘言日夕羲皇君

﹟適閒窩

雲林涵澗涼虛齋蔭髙木雅愛山中人擷荷制初服誰能營白珪歲宴歌黃獨何以終晨夕恭聲在深竹

﹟承霖沼

鳴雨過髙林淫淫洗芳原方塘虛以受碧漲帶柴門溶﹖﹖裔天潢回盤盓海气昏魚龍飫濊澤白日看飛翻

﹟聽泉亭

皛皛分河漢淙淙瀉天籟何言美絲竹意巳宮商外月檻衣云寂松磴奔如霈試入巢由耳心神坐中會

﹟欵鶴橋

泉谷響幽禽襹褷浮素影自愛立溪梁仙姿閒以靚徘徊玉蟾髙瀟灑金風冷髙人互主賓頗覺煩囂屏

﹟棲雲洞

白雲出何心飛來亦悠然靄靄屯崆峒團團亙漫延石壇元气冥■﹝山妥﹞竇蒼枝懸噓吸得玄牝言詠南華篇

﹟萃勝樓

危構俯靑郊褰﹖﹖巾曠登臨翳翳出煙嶠歷歷數瑤林樵漁散川陸雲水澹浮沈淸朝一以眺悠然閒素心

﹟喚魚亭

甃玉引淸流濙洄漾芳荇﹖魚﹖魚戲錦鱗汕汕躍浮景未負幽人期豈爲朱弦警鯫蠓各有樂令人發深省

○楚臬別蜀岡太僕四首

秋江寄別酒言念結良儔與子昔相於吾土共芳�光儀攀白下契托鳳臺遊雲泥忽異路未究宿心求

求之不可卽傴僂心織織後軌近風雲前圖邈修翼世故莽相仍同車阻顏色云胡神物交乃恊湘江側

側懷慚枉植�倚瓊枝蒨未倦道誼惇巳促睽離燕昔緒今復生今歡去仍戀願言子莫發輈前各郊甸

郊甸變金素落木鳴迅商野日澹芳意百感集淸觴努力務明徳髙下各飛揚子有瑤華調能辭荊漢長

○陳給事侃使琉球

雨結西湖陰木冷吳山煙歲巳伏羣化旅抱當離筵念子鯨海遊皇猷屬遐宣君子志四方萬里情豈牽且共洲上酌復奏鵾絲弦緒言聆須臾紓襟暫周旋聖仁本無外中土余顚連瑤囊有諫艸道援志所先言歸勿遲遲翹首靑雲軿

○同湛甘泉遊丰樂亭次韻

達人有衝抱雅好屬秋山偶駐滁陽節慰我宿追攀虛齋聆緒論相對欲忘言曠然恣幽訪遵迹問先賢髙歌意不盡欲去且盤桓仰淩白雲嶠俯瞰玉泉蟠驅車忽異路斜日澹江幹

○崇徳樓八景爲馬問庵賦

房云捧旭

楚月生明

南山獻瑞

北斗調元

彭黃對峙

河泗交流

桑梓淸陰

松楸永感

﹟房云捧旭

伏云抱幽石悠悠寂以閒言從赤龍子驅海潤浮寰雨餘雲亦散緬焉歸故山猶懸五色彩迎日麗朝顏

﹟楚月生明

楚王臺上月憶昔照賓筵醴空歌舞罷山靑月自懸寒陰結暮靄淸影落晴川尙愛幽棲者虛齋鑑靜眠

﹟南山獻瑞

南山郁以秀翩翩朱鳳翔雲霞呈像彩艸樹映苞光不度昆侖迥言棲君子鄕何當隱淪者栽竹萬瑯玕

﹟北斗調元

燦燦北斗星累累九萬里紛敷主五嶽斟酌調天紀如何大東吟風頹有臧否所以淸源翁探玄問終始

﹟彭黃對峙

卻老壽彭僊翊漢智黃石僊杳炎祚移巋然峙雙迹鳥喧風雨檐鼠宅龍蛇壁君子有達觀徘徊感今昔

﹟河泗交流

大周衍河流陪尾澄泗脈逝者固如斯千秋邈不易﹖﹖仲瀜會直源迆邐抱幽宅妙晤欲忘言坐對長天碧

﹟桑梓淸陰

幽尋君子廬桑梓陰可息眷言誰之遺所生手自植玉樹交淸輝縹枝連秀色深培澤自余可以考明徳

﹟松楸永感

松楸蔭丘壠下有九原人瓊姿巳渝浸黃壚能再春風枝結遠思霜葉助傷神不忍登樓望天長入恨新

○書史元敬屋壁四首

小築寄雲林冥冥綠陰繞鑿池曲通泉開牖翠分島試問托長年海上金光艸

幽人有髙尙皜皜如野鶴冥棲蔭茅茨采秀把衡若歸來負春暄檐下丹煙落

披襟對滄溟風閒涼可倚天長灝气虛野曠晴嵐紫何以寄同心前洲有芳芷

庾公愛明月坐對南樓魄君家屋近樓海月光懸璧登臨時嘯歌萬里長空碧

崔東洲集卷之一

●崔東洲集卷之二

維揚崔桐撰

七言古詩二十首

◆七言古詩二十首

別呂涇野

同盛蜀岡六月觀楚藩紫薇雙樹歌

安化蓮裏道中

一峯艸堂歌

燕峯詹子語予曰昔遊岱嶽俯視䢐徠舉足可踏予奇之恨不能偕此樂也爲賦燕峯歌

集丰山別業觀梅爲賦玊龍歌

相逢行贈詹燕峯

趙西津園秋宴歌得寒字

別王生

春岡歌爲劉司寇作

別胡缾山還東省

別夏松泉司徒之南京

贈趙國賓尹什邡

贈諭晴江方伯

別火文津授職歸隱廣陵

鴒原春色歌

贈徐悅中使陜還江陰並問水南張學士

挽李竹梅藩相

壽半渠應翁

壽孫訥齋

秋夜歌擬王勃體

暮秋歸興歌二首擬孟浩然體

○別呂涇野【涇野行日有長途之阻】

驅馬出郊愁送客黃風吹埃晝不白野狐綏綏啼烏嚇道長鸞鳳遲云翮欲行不行�思積黯黯燕臺日將夕歸來戃怳意成阻蘭鐙不挑坐無語

○同盛蜀岡六月觀楚藩紫薇雙樹歌

紫薇省中庭前種成雙薇樹虯枝鐵幹對屈蟠爬搔不受有靈覺【其樹爬之則花落】煙纏露濕苔蘚攢春風三月吹不醒赤日向天花萬團珊瑚錯落滿身綴幽香飄蕩湘江幹省中老仙觧愛惜層階疊砌勤遮闌興來攜我坐其下仰面似捧靑瑛盤紅光綠蔭入杯酒颯颯兩耳生微寒彷佛竚足風雨湍六月不敢搖素鸞吾聞此物種自蓬萊始帝遣華國移根此丰神豈畱肉眼裏他日作龍雙飛起黃金殿上侍天子

○安化蓮裏道中

渠江捨舟趨蓮裏艸間深入依山岻登登漸髙路盈尺飛藤叢棘刺人耳噴泉淙淙亂石斑突兀臥木橫道間失腳愁落溪百丈夾面仰看天一彎有時下輿度危磴苔滑仍防踏不正左持右翼步蹜蹜一險百慮心始定日落聊宿舒老家觧衣張榻烹新茶摘柑侑酒問風土面熱頓失天之涯明朝更發豈辭苦百里崎嶇入漵浦嗚呼吾輩乘軒食肉尙艱辛奔逐更有塵下人

○一峯艸堂歌

築堂不必取丹雘俱有靑山意可托看山不必紛崖壑一水一石亦可樂東甌萬壑千山中艸堂胡爲對一峯山人意不在形迹太玄之味生冥空危崖矗矗靑屏列爽秀何曾虧日月气結孤衝銀漢寒陰生獨壓丹泉潔五僊窈窕成荒迷九華照耀徒攀躋安似此石脫盤帶鬱鬱特立隨云霓山中歲月自來去舊是山人讀書處�角何湏歌石爛觸云巳見成霖澍中流一柱與山期廟郎不攺茅茨時質介能辭巨靈擘節抱豈許愚公移主人昨歸艸堂息笑對山姿頻拂拭簡書可畏忽辭去猿耶鶴耶畱不得於乎但願主人秉山徳艸堂萬里生顏色

○燕峯詹子語予曰昔遊岱嶽俯視䢐徠舉足可踏予奇之恨不能偕此樂也爲賦燕峯歌

燕峯燕峯天上豪白眼看世如毫毛胸藏今古輕劉曹落筆滚滚驚雲濤腰下龍泉■﹝辟鳥﹞鵜膏橫被山人荷芰袍頃刻兩腋風颾颾飛去岱嶽騎金鰲西華北恆手可操太行碣石歸囊櫜千山萬山如眠羔仰面大笑塵世弢一躍欲踏䢐徠髙我聞此語空嘆褒胡爲役役吾生勞安得白日乘天風﹖壽共君汗漫時遊翺一醉長春王母桃

○集丰山別業觀梅爲賦玊龍歌

玊龍得春翻海底崢嶸麟角排山起朅來下伴瑯邪僊千巗萬壑淸如洗上林未愛護香車精舍惟甘照簡書抱檏璘珣圍素錦流光錯落搖明珠今年二月天气烈十風九雨助奇絕豈逐陽臺夢裏云還飄姑射峯頭雪僊人選勝多古心坐我十畝淸溪陰醉眼模糊百徧繞靈物向我如欲吟吸精嗅馥未厭飫酒酣入城幾停馭回首蒼茫煙霧中只疑神種夜飛去

○相逢行贈詹燕峯

昔年共作瓊林客看花躍馬長安陌地北天南二十秋相逢楚澤頭供白頭白相逢气尙雄鶴磯鸚渚春花紅畫壁揮毫僊子閣樓船聽瑟湘靈宮一杯欲盡洞庭水豈止八九云夢吞胸中君泛西湖政成理手攜玉冊朝天子予亦翺翔翰墨林重逢又有��市燕城市上春酒香黃金不惜呼百觴巨杓深銜琥珀暖西山橫倚芙蓉長玉珂瑲瑲傍歸路勸君暫畱畱不住君馬莫隨官柳行忍聽枝頭黃鳥鳴

○趙西津園秋宴歌得寒字

秋云低壓秋風寒秀色滿林楓葉丹空崖老桂似人立晴颸飄拂天香團主家石洞懸空碧簾櫳晻映神僊宅翩翩瀛客飛蓋來移席池塘采金液天吳分海水一杯盈盈曲遶小蓬萊鯤鳴鼉奏促鯨飲鳳凰笑指靑雲臺勸君痛酌休遽發松稍巳相東城月

○別王生

美人愛逐春雲遊千里觀濤東海頭扁舟斗酒一長嘯天風落鬢生淸秋鄕心昨夜南圖早回首江洲山月小龍劍飛飛那可畱令人千里愁芳艸

○春岡歌爲劉司寇作

我聞鄢陵東岡無�比��巨鎭邦之紀繡壑縹林曠野間回崖復嶺中天起芙蓉峍■﹝山亢﹞非不奇劍戟■﹝山昔﹞崿形亦偉豈若東岡雲霧深百里一�無窮巳此中居者靈气鍾紫黛一抺圍簾攏對榻靑天翥鸞鳳當牕白晝行蛟龍具茨巾﹖幹幪禦气通丹丘彭祖連僊從興來笑傲一尊酒橫騎鰲背低蒼穹年年芳月靑陽吐韶華麗景搖玄圃池館含燻楊柳風琴書沾濕桃花雨深山大澤神物舞挾雨驅風入天宇噓吸乎翻滄海波等閒優渥中原土神物山中興不孤何人爲貌山中圖但願神物畱帝都乾坤長見陽春敷怨鶴嘲猿何有無

○別胡缾山還東省

胡老仙才气槪雄曲江攜我遊春風曾期汗漫共三楚云夢何足吞胸中相逢又別長安陌嶽煙遙指東天碧還約同登日觀峯醉臥大夫松下石

○別夏松泉司徒之南京

憶曾邂逅石頭城秦淮照酒搖秋淸君再南圖我畱北朔云燕樹何爲情桃花片片香風發祖亭冠蓋傾朝闕千里瑤光共此心獨有鳳凰臺上月

○贈趙國賓尹什邡

趙溫才豈安雌伏碧落雙鳬西入蜀憶昔相逢采澧蘭觧攜又向桑幹澳什邡山水天下奇水簾風洞煙霞垂但願桃花開滿縣濯纓朗誦程翁詩

○贈諭晴江方伯

嶽藩江右雄東南名郡纚纚開十三鯨鯢巳殄碧湖淨借君雅望聊停驂凋枯噓拂春風裏棠花燦爛薇花紫誰照中書使相心滕王閣下玻瓈水

○別火文津授職歸隱廣陵

羨君暫作天門客便憶鱸魚斂云翮亂落楊花兔麥靑歸鞭東指淮山碧醉別燕酤觧綺裘桑幹煙樹入空浮此去吹簫橋上月淸光還待玉人遊

○鴒原春色歌【鴒原春色捲吾友舒梓溪爲其門人汪次�題也讀之深有感焉】

憶共梓仙朝玉京春風飛馬花冥冥塤箎疊奏忘爾我笑對燕酤雙玉缾舊日韶華今落落仙人巳誇遼東鶴獨有侯芭經尙傳縹緗藻翰還如昨侯芭兄弟三紫芝殷懃佩服鴒原題春去春來天地老令人對此長相思

○贈徐悅中使陜還江陰並問水南張學士

桑幹秋老玻瓈水送別南州徐孺子仙气關中望使星槎回東海搖靑紫願君莫戀陳蕃榻雉尾云紅看騰踏好爲殷懃問茂先龍津雙劍何年合

○挽李竹梅藩相

少小文歡謫僊子更共湘沅采蘭芷愛爾靑熒片玉心滄瀛深入麾金紫我亦冥飛謝玉堂花前笑接醉春觴芙蓉城沓誰爲主月色空疑落屋梁

○壽半渠應翁

江南十月寒尙輕梅花枝上干坤生木公得春迓金母雙騎紫鳳飛天聲玉樹有孫蘭有子仙飴舞奏璚霜蘂借問幽蹤何處棲大隱山前半渠水

○壽孫訥齋

淸才憶昔孫興公擲金詞賦聲何雄承家芳裔尙滚滚南華朗誦蓬瀛東春韶三月光風裏乾坤甲子從頭始海日山桃照酒紅芝田呼鶴丹煙起

○秋夜歌擬王勃體

秋夜歌雙鬢皤朔風飄鴈歸江沱蕪城入望遙星河遙星河歲蹉跎焚魚稽首辭鳯坡鳴榔東去淩素波幽人還制白鷺蓑碧山深處住云窩芳洲唱踏莎嘉樹撫瓊柯田翁愛我乘月過乘月過術頭甕酒泛金螺龍樓魂夢斷漁梁意緒多寄言春夢婆吾心終薜蘿

○暮秋歸興歌二首擬孟浩然體

遊子歸時朔气淸關河露淒南鴈徵靑徐山盡度蕪城回棹灣頭歌月明月明歷歷滄江樹照見幽人歸隱路漁翁鼓枻招去來笑指東瀛入雲霧

田舍秋深熟稻粱鱸魚正肥蔬菜香逍遙還制芰荷裳白飯新羮其故鄕故鄕天入滄浪際隔斷凡囂蓬島地雲林瑤艸幽事多門抱西郊數峯翠

崔東洲集卷之二

●崔東洲集卷之三

維揚崔桐撰

樂府十八首

賦四首

◆樂府十八首

采蓮曲

折楊柳

遊女曲

江南弄

君馬黃

桑婦詞

巫山髙

王昭君

隴頭流水歌三疊

自君之出矣

雉子曲

簾上燕

烏夜啼

公無渡河

獨瀌篇

思親操

景陽曲

刺促

○采蓮曲

雙雙采蓮去曲曲見郎舟洲回郎去遠一曲九搔頭

○折楊柳

出門折楊柳卻憶贈君時分明春在手不是去年枝

○遊女曲

杜若風香蘭渚西誰家少婦拾春荑鴛鴦驚起一雙飛一雙飛心事結望遙遙淚垂血

○江南弄

遊絲飛絮江南曲江南兒女顏如玉笑入蘭汀采柔綠采柔綠欲贈誰行路難長相思

○君馬黃【庚辰養痾南歸】

君馬黃宦馬白彩韀金﹖﹖耳丹霄陌丹霄陌阻且長臣馬力痡羞驌驦君欲行臣莫前垂首謝君君亦憐

○桑婦詞

少小嫁郎君姑教著短裙采桑事蠶織機上錦如雲云錦入官家篝燈夜績麻明年桑葉長未采巳成嗟采桑心獨苦淚濕桑中土

○巫山髙

巫山髙屹屹冥冥雲雨低美人春夢斷欲問路仍迷臺荒懸碧蘚祠古絕丹祶寂寞巗花落空餘春鳥啼

○王昭君

粉黛淡新妝含淚別君王君王不相識神采射明光沙霾黃磧古雪壓白龍長千載琵琶恨令人思不忘

○隴頭流水歌三疊

隴水鳴月夜似聞君子聲開門只見月的的照長更隴水落淸秋寒聲散芳艸可堪霜樹猿聽之令人老上隴俯流水長奔何太駛恨渠嗚咽吟盡入愁人耳

○自君之出矣

自君之出矣書寄淚橫流莫教箋染血翻恐重君愁自君之出矣畱得舊衣裳開篋時時看分明君短長

○雉子曲

小麥靑大麥長雉雙飛桑樹旁時哉鳴啄穩照影錦雲光結侶羞鸂■﹝涑鳥﹞朝陽比鳳凰羽儀爾戢矰繳爾防魯恭云巳童子稚狂

○簾上燕

簾上燕爲爾憐朱門書還啟金鉤朝復懸萬年枝上鳥鳳眠爾獨棲棲�屋�簾上燕爲爾憐

○烏夜啼

烏啼啞啞霜半銷銀牀蕭瑟梧葉飄王娃喚醒鴛鴦夢飛去香魂誰爲招

○公無渡河【傷己亥風濤之變王翁被溺】

公無渡河河流灝灝不見底中有蛟龍掉長尾得公食之彼之喜公無渡河河流混混奔泥沙參參萬石爭嵯岈公入不歸河爲家赤烏雙雙舞芳洲黃狐死矣亦首丘公之入河誰爾收吁嗟乎公無渡河爾發可晞爾壺莫賫河不可欺吁嗟乎公無渡河

○獨瀌篇【感風濤變後復遭惡吏】

獨瀌深水渾照影不見人影滅何足惜水深能滅身驅車上北山狐貍向我號我欲回車路阻修斑斑有虎當前郊薦艸芃芃黃霾蒙蒙逝將何依我心衝衝秋風飄搖鴻鵠髙飛歲雲暮矣遊子不歸雙龍在篋贈我友生子惠攜我與子同行彼美踟躕我心則憂匪心孔憂與子同舟

○思親操

思親操者舜見飛鳥而思其親也日吾父攜桐試藝畱都凡三渡南泠矣今復南遷入夜江行有感而作瞻彼江流兮滔滔風淒淒兮水號舟蕩漾兮心搖烏鵲翩翻兮云冥冥懷我所生兮儀形杳東顧兮數星心惝怳兮踟躕胡不歸兮歲䢐

○景陽曲

長更鐘動霜花濕冰咽銅龍漏稀澀鴛鴦魂夢斷黃娥雙玉闌干半收泣翠靨金鈿靚早妝冥冥海日臥龍堂抱衾行近紫綃牀分明對面千山隔彩帶杯寒成棄擲牛女盈盈銀浦流低垂雙燕玉搔頭空栽荳蔻花先老悞結丁香春復秋

○刺促【嶽陽道中卽事】

刺促何刺促碧梧愛種山之澳雙雙小鳳共徘徊漬陰倒浸瀟湘綠朝煙暮月洞庭寒秋老僊娥斑竹湍亭亭玉幹倚天立秀色映空牛斗寒

◆賦四首

永思賦

懷逸賦

喜晴賦

祝雪賦

﹟永思賦

永思賦者東洲崔子爲其從弟槐生賦也槐生弱齡喪父囏難成立巳亥秋■﹝風貝﹞濤大作二母復淪沒槐生觸景彷徨悲思無極妻女之愛又不暇戚矣東洲子哀之故托槐之辭曰

江流漭潒兮奔莫巳江云黑﹖合黑﹖芒兮凝泥泥憀栗孱衷兮吾生欲毀望而不見兮懷二妣雙魂逴逴兮隨太紫求之溟涬兮渺無埃吾命黔羸兮覓本始芳姿沕穆兮噫誰其是九閡顥穹兮吾欲問之排空捫素兮登彼峛■﹝山施﹞列缺倒景兮漠峻馳虞泉出倚兮扶桑枝魂其何之兮情彷徨俯躬縮蠋兮中心悹傷回邅結愲兮涕淋浪樹之丹棘兮能以忘吾考背棄兮吾生尙孩惸惸愞植兮愁以摧二母勤劬兮毛髮皚皚陽侯恣割兮去不回魂乎歸來兮誰憑誰依誰所親故鄕之土兮骨肉眞靑煒升平兮春駘蕩幽攡虫﹖端動兮昭萬象乳泓玉蟻兮華軒敞魂胡不歸兮生樂享亦煒頌平兮夏恢胎茂樹修景兮蔭瑤臺琉璃屏冷兮冰澑開魂胡不歸兮歆壽杯白煒象平兮秋沆碭佩蘭餌菊兮炎燀暢風帷月榭兮心神曠魂胡不歸兮有丰養玄煒和平兮歲云旣除瑞香溫玉兮凚冽蘇鮮膎珍脆兮歌笑以都魂胡不歸兮行莫紆亂曰魂兮魂兮何辰復胡我生兮俾我獨靑鵩當夷兮讎黃鵠精衛無功兮尙龍屋黃壚夜長兮杳冥北鶴跂遙遙兮空卽﹖足蹙欲涉無梁兮車絕輻詹尹何居兮吾握粟

﹟懷逸賦【丙申子多�思歸賦此自廣】

念吾生兮鮮逸托觚槧兮搔形探端末兮往帙剔泛言﹖坒兮幽經抱玄珠兮兀兀倚冰楪兮泠泠杳層霄兮伏翼吞鴻鵠兮气淩溘乃遊東觀以蜚響捧北辰而展足攀蒼龍之蚴蟉照等夷之淸渥冀銘勛於景鐘架桴枅而檏樕望天閽以泬寥忞蹇步而瑟縮旣東南於閩越復輾傳於湘浦臨虎闈而弗模登鳳臺以弔古勴三禮以直淸豈時賢之比數轍欲紆而力疲食愧浮而無補爾乃倦羽思林老驥懷櫪期淵潛以抱愚林棲而景息書巢蝸廬負暄捫膝元化與並煩痾頓失若夫星楂虛兮日涉桂枝丹兮見招祥飆被兮昭曠海月拾兮逍遙蔭影木兮惇宿好煮芋石兮盈山庖入溪煙兮搖碧筱步回塘兮夭玉桃弄蘭蓀兮容與醉瓊胎兮昏朝欻乃戲五煙兮羾軼駕衣芙蓉兮彯霞巾攜壽光兮佩含景肩歲星兮扣蒼精參紫薇之云軿兮遐韻慕黃眉之通方兮達生安濩落兮眾緣寂惔希夷兮寤寐淸庶昧圖之奄撥兮追往昔遂初服以超遙兮吾性情

﹟喜晴賦【楚省久雨一禱而晴賦此志喜】

惟吾人之弗率兮肆皇穹之莫憐爰降割於無辜兮或陸沈而河塵黃髮紆軫而柔孽載號兮嗟絓績而莫伸胡知夫神之愛吾民兮甚於民之望神侯馨香之俶升兮紛剡剡共載歆庶赫戲之回翔兮載昭徳而俯親何旬月之淋漓兮溘一禱而亨屯雨師繽其返駕兮風伯轉輪商羊罷舞兮羲和耀靈俄宮沈者載浮兮魚鱉觧淪闤埜欣其夷猶兮聿蹇產以紓顰縆鼉鼓之坎坎兮管�奏頻旅椒糈以�薦兮桂酒載陳仰劍珥之陸離兮慚匪腆之微禋合輿情之大公兮感昭假之一新惟靈鑑之弗厭兮懋鴻徳於大鈞睇五政之弗諐兮乃敷翕乎長春十日一風兮五日以霖澤不破塊兮暄濯載均百谷有成兮卉木蔚蓁闡嫗鞠之無私兮大造有仁

﹟祝雪賦【楚省作】

惟玄運之屆縮宰惠气而抑楊爰吁炎而吹冷司懋育以爲常雨霢霂而知時雪繽紛而載疆冀殄戾之暢郁丰百谷以耒祥胡斡維之弗經冬伏陰而愆陽悵曜靈之赫赫未三白之瀼瀼嗟二精之違恊十秵稔之恐傷湣元元之何鞠瀕泯泯而流亡抑鬼神之揚靈熠光景於下方鑑吾人之靡臧肆憑怒而罰張竊俯循而﹖﹖虫﹖﹖虫顧何召而遘殃慨愚氓之無知賞正之弗章�羣工以謝愆申庶長以懇禳藉皇�之開右示薄陰而冽霜尙恢臺之弗渥抱戰兢而敢忘惟神明之弗吐閎紫宮而耀光溘霰雪其無垠沾淸潤之琳瑯紓羣生之軫紆兆有年以穰穰庶天人之弗違歌時和而樂康

崔東洲集卷之三

●崔東洲集卷之四

維揚崔桐撰

五言律詩一百一十三首

排律一首

◆五言律詩一百一十三首

簡問蔣敬所翁

雪夜聞石熊峯閣老訃

過楊內翰故宅

臥病別劉子

胡原學南攺迎養

張司寇初恩志感捲

書杜隱翁屋壁次唐守之韻

別劉載道

西邊報捷

同楊弘山曹漫山遊姚園

哭姚海山

同章朴庵司空遊武當山共十五首

京山喜雨二首

京山觀音崖次毛東塘韻二首

燈夕夜行有懷

同張嵩少衝雨至鄖陽二首

督學南行辰溪道中會李臺南夜酌

辰溪道中述所見

同文沃焦儲谷泉遊習池回觀顯佛寺

畱別王夢澤書扇

鄖陽道中

謫浙月夜偕泉川子登吳山觀湖

偕陸儼山蔣東曉遊玉泉寺觀魚

偕陸儼山陸體齋登飛來峯絕頂各坐石望湖

淨慈寺

紅梅

調辰沅過九江髙良山

瑞昌亭子山觀東坡所書眉山蘇軾過此六字

沅州會陳西愚憲學

湘南遇故人

九日同翟靑石中丞飲武昌江樓

陳侍禦邦敷遇予於辰陽

遷太僕滁州悠然亭坐秋月

九日菊未開

吳園送菊

月夕有懷

滁州亭池秋意

環山亭餞田守遷貴臬

滁陽除夕思二親

慶賀北上飲陳悟岡淸江公署二首

飲淩劍山別業

己亥服方闋又七月三日■﹝風貝﹞潮丈餘海門以東人產蕩盡悲感六首

水災後北上鍾令仇簿餞別新砦亭

通州諸大夫餞別憲院有感

夜至如臯黎令邀飮憲院時詹何二廣文在坐

飲林東城吏部宅

吳疏山侍禦邀予偕林東城飲泰州城樓是日風雨甚惡

維揚劉守曹節推邀飲李園

江都張令纓邀飲葛園

遷祭酒午日同王前峯太學齋居二首

蘇助教文母表貞圖

送孫三渠之新會

哭崔后渠先生

庚子郊祀同王前峯齋居太學二首

送唐世惠尹武寧

送王樓江知樂淸

遷南禮曹舟次儀眞會蔣南泠

曉登朝天宮樓閣四首

署南雍至日齋居有懷王前峯二首

署南雍燕坐東廂卽事

雞鳴寺四首

同張龍湖飲張陽峯宗伯水亭二首

再用前韻答龍湖少宰四首

哭溫托翁先生

春遊卽事

攺北禮曹張石川邀登鏡光閣二首

三月三日予誕辰

七夕二首

懷亡友江亶爰

送唐信甫令新鄭

贈鄧應韶尹蒼溪

贈黃子南還

夢馬西玄有感

聞顧東江先生訃

○簡問蔣敬所翁

山斗三臺老煙霞八桂城辭榮遂初服素業尙書生竹塢還開徑蓮峯定結盟相聞不相見悵望若爲情

○雪夜聞石熊峯閣老訃

桂石悲遺老俄成變古今蓬瀛淸望在蒿裏白雲深海嶽收英气冰霜感歲陰九原那可作翹首幾沾襟

○過楊內翰故宅

匹馬城陰曲淸才憶子云滇山萬里隔漢署十年羣載酒何人問虛亭落水聞遲遲不忍去回首澹斜曛

○臥病別劉子

不識荊州面於今是故知枕衾違病日天地別君時月冷烏啼急雲長馬去遲離筵何滿眼淒惻重吾私

○胡原學南攺迎養

親遠懸南極官輕去上臺梁州云萬里遊子路重來秪擬春暉報非關晝錦開綺筵歌舞罷笑指鳳凰臺

○張司寇初恩志感捲

過庭違令子曳履重尙書驛使煩牢醴天家爲起居�緣沾命再翻憶得思初何以供瓊報臯謨願展舒

○書杜隱翁屋壁次唐守之韻

門對歌樵徑舟橫帶月溪風鳴花出犬目丁樹棲雞開卷從諸子分醅問老妻偶添詩意緒多向竹間題

○別劉載道

海角春仍在旄頭气不驕玉門迥獫狁金印拜嫖姚廟算時西顧天兵豈內銷黃雲秋漸老好爲備臨洮

○西邊報捷

十年淮悔客忽作故山歸歲晚悲長鋏天空度少微淸風遙鶴氅白石舊漁磯瓊樹懷君切何時慰渴饑

○同楊弘山曹漫山遊姚園

市遠芳園淨亭虛曲水通能文共曹植識字更楊雄笑入煙霞裏移尊竹樹東詠歸春十里斜日在西峯

○哭姚海山

萬里靑雲器連城白璧姿廟廊名日重衡鑑道無私世路幽冥隔宮淸故舊知秋風歸旅櫬淒惻重吾思

○同章朴庵司空遊武當山共十五首

入僊關至紫霄宮二首

紫霄宮道中

雨宿朝天宮山房

雨後夜坐南巖山臺

五龍宮道中

登五龍山

誦經臺山房

贈檏庵尙書

赴玉虛山行

至玉虛宮

張僊畱衣亭

再至玉虛訪朴庵同登會僊樓

聞淸微宮之勝道側不能至

聞玉虛巖之勝道僻不暇至

﹟入僊關至紫霄宮二首

西山園合杳鑿翠敞天關龍磴丸丸上鰲峯滚滚攀�披碧樹杪忽到紫霄間五月全無暑僊風有靜�

此中眞福�不與眾宮羣杉宿光連斗峯旗翠掣云風回金鎖路龍吐玉泉紋未盡登臨興徘徊問少君【山有七星杉展旗峯】

﹟紫霄宮道中

山行失炎暑風磴發蕭蕭鴉觀丹崖覆梅祠碧气飄問僊知古迹采藥識新苗不斷松杉路陰陰轉石橋【朗梅祠烏鴉觀】

﹟雨宿朝天宮山房

風樹蛟龍鬭天宮雲雨垂曾陰吹不散午景霽仍虧榻借神僊窟檐依鸛鶴枝秋﹖﹖迷歸去路消息問南箕

﹟雨後夜坐南巖山臺

雨霽淸宵坐更長月轉橋涼生松濕灑光滿壑煙銷峯擁天樞隔樓虛地軸搖忽聞笙鶴度冉冉列僊朝

﹟五龍宮道中

塞壑奇松擁呼人怪鳥翔廟巖題黑虎石澗轉靑羊響答聞樵語香飄迓羽裳停輿問前路山夾紫雲長【黑虎廟靑羊澗】

﹟登五龍山

盤旋千仞路此地亦爲尊日久澗長晦云低山欲吞冥搜隨鳥道小憩借松根愛啜僊源水還築玉女盆

﹟誦經臺山房

僊子翻經處幽厓住有人徑泥深虎迹松瓦蓋龍鱗石座畱賓古茶蔬剪藥新問渠誰是侶惟與白雲親

﹟贈檏庵尙書

��僊侶去七十二峯遙閣道攀天壁池泉吸斗杓徘徊丹竃窟唱和紫芝謠巳悟長生術朱顏定不凋

﹟赴玉虛山行

著處瑤宮敞隨山羽客棲雲根百里路木杪萬重梯人語鳴虛壑雞聲隔遠溪桃源知不遠欲往路仍迷

﹟至玉虛宮

已出桃源徑回鑣更玉虛地宏疑月窟气肅象天居龜負蓬巓石龍纏殿額書靈官五百輩吹笛下云裾

﹟張僊畱衣亭

僊去畱亭榭松杉繞徑長鳳輿何處所蟬虫﹖免尙衣棠余澤涵金笥淸氛凝桂梁時應星斗夜飛動彩霞光

﹟再至玉虛訪朴庵同登會僊樓

避暑入云去言登僊子樓山遮半林日風灑萬松秋俯瞰深層殿雄談到十洲回輿下瑤磴看水更淹畱

﹟聞淸微宮之勝道側不能至

傳聞天柱下幽勝更淸微峯合天長隔溪寒云不�花巖懸乳石竹塢對瓊扉未有淩風翼空成悵望歸

﹟聞玉虛巖之勝道僻不暇至

宮殿藏巖裏陰陰千尺深秪容雲霧入不受雨晹侵樹影涵金鎖鍾聲帶碧潯漸非謝公興雙屐倦登臨

○京山喜雨二首

歲歲天慳雨村村田稿禾蒼生半溝壑赤地是江河甘澍頻今夏荒墟更舊歌帝心誰感格無乃聖功多

雲起沈荊樹山霾隔楚天蛟龍竟日鬭江漢百川連喜動觀風使恩沾望雨田穹蒼本仁愛從此卜丰年

○京山觀音崖次毛東塘韻二首

古道懸崖下眞便駐使旌名賢多勝賞此地豈虛生細艸亭陰色靈泉樹杪聲行吟對晴旭聊得旅愁輕

�客慣尋寺登臨石磴長巖姿含雨濕佛頂壓泉涼雙樹搖潭影諸天散寶香因思白社會愁寂遠公堂

○燈夕夜行有懷

今夜郢城月寒光較倍新未緣憐火樹應故照離人翠管隨歌扇香衢散綺塵兒童不愁思喧處漏聲瀕

○同張嵩少衝雨至鄖陽二首

共子鄖襄路千山風雨斜江流吞鳥道沙磴沒龍騧崔顥空吟鶴張騫亦失槎黃昏憩公署相對卽吾家

十日鄖山路眞成行路難江天一气合輿馬萬云攢滑磴防顚躓長塗絕羽翰相看一險度各喜報平安

○督學南行辰溪道中會李臺南夜酌

孤棹雙崖路淸江十月波山容明錦樹潭影臥寒鼉野泊風煙暮深罍故舊過天涯得李白亭伯意如何

○辰溪道中述所見

素崖如玉裂奇石岸玲瓏磯險波翻雪江虛樹自風盤渦雙棹急回浦斷洲通萬里初來客貪看盡日中

○同文沃焦儲谷泉遊習池回觀顯佛寺

故宅羣峯在荒池九曲平偶陪驄馬客轉動爽鳩情煙色飛花徑鐘聲落日城使君如不醉山水笑經行紆蹊樓轉磴奇像佛呈身香气天花�煙光洞艸春巖籠棊石冷江引竹泉新徧識襄陽勝無如此蘊眞

○畱別王夢澤書扇

赤壁回孤棹黃城別曉云情懸夢澤子昔是鳳池羣宋玉仍儒雅周南滯典墳今宵楊柳月江笛不堪聞

○鄖陽道中

鄖陽一日道步步上丹梯石擁江流細云深驛路迷人家藏壑小徵馬近天嘶似畏初來客西峯日易低

○謫浙月夜偕泉川子登吳山觀湖

月下攜僊侶空湖夜更幽風間平十里煙散影孤洲龍抱珠眠穩舟行鏡未休眞堪洗煩想相對一淸謳

○偕陸儼山蔣東曉遊玉泉寺觀魚

天靑雙沼淨魚戲若行空客到羣初散僧呼隊復同錦文淸淺底玉尺往來中只恐多年臘風雷盡作龍

○偕陸儼山陸體齋登飛來峯絕頂各坐石望湖

筵敞開蓬頂虛無見遠湖天連六橋淨波浸一峯孤小坐分苔石髙枝掛玉壺此遊眞絕勝未數輞川圖

○淨慈寺

淨慈僧百歲南宋事能傳峻閣靑松上澄江白社邊林開容鶴徑門近打魚船對此忘機事披襟抱月還

○紅梅

愛女淸仍麗何誇桃李姿占春初動處畱艷半開時香曳含風蘂光搖帶雨枝誰嘲玄尙白索笑未嫌遲

○調辰沅過九江髙良山

云磴盤空曲風藤拂面垂停車休倦僕落石起驚麋巖亥畱雪行遲況暮曦逢僧竹下寺愧爾笑奔馳

○瑞昌亭子山觀東坡所書眉山蘇軾過此六字

俊逸眉山老名何到此題才髙天不愛身遠路多迷亂石寒煙裏啼猿苦竹西傷心滿斜日欲去意遲遲

○沅州會陳西愚憲學

不見元龍久思君夢寐繁風雲赴滇海蘭芷過湘沅杯酒寒溫語山城鼓角喧明朝又云別翹首使君轅

○湘南遇故人

道路忽想見徘徊碧水傍班荊暫尊酒行李一書囊古驛江梅落前村沅芷芳玆行各努力道屈轉輝光

○九日同翟靑石中丞飲武昌江樓

南樓髙百尺江霧滿衣裳城壓蛟龍窟天虛烏鵲梁興憐靑石老醉共白衣觴長嘯頻回首千峯雲路長

○陳侍禦邦敷遇予於辰陽

城雨徵袍濕山云去路盤扣閽余諫艸過楚握幽蘭未擬登樓臥聊成下榻歡賜環應早晚公論在朝端

○遷太僕滁州悠然亭坐秋月

悠然亭上月此夜燭毫芒影落芙蓉院涼生荷芰塘吟杯臨皓魄書幌得餘光卻憶關山冷愁添思婦長

○九日菊未開

菊巳重陽節花猶此日稀蛩愁仍自語蝶懶不成飛籬下風枝嫩尊前露蕋微何時開爛熳頻賞未應違

○吳園送菊

季子仍佳興秋深菊圃開細分鄰許假未惜手曾栽涼意霜猶戀淸香蝶趁來相看吟不盡酬女秪深杯

○月夕有懷

關山寒月滿河漢澹平流苦益城笳夕悲添鄰笛秋客情惟倚檻鄕望倦登樓遙憶吹簫處淸光亦未收

○滁州亭池秋意

秋苑成蕭瑟登臨首重搔霜飛驚柳散水落覺荷髙暖憶滁翁酒涼生楚客袍有官仍旅況覓紙彊揮毫

○環山亭餞田守遷貴臬

言別靑雲客開尊翠竹園漢庭遙授鉞滁老盡攀轅蘭芷過三楚風煙到八番養龍池水在白日看飛翻

○滁陽除夕思二親

遊子長爲客關河秪見云雙親千里隔一夜兩年分世故風塵路鄕心魚鳥羣何年制初服栢酒共歡欣

○慶賀北上飲陳悟岡淸江公署二首

憶昔曾過地重來共此筵蟬聲碧樹晝煙色翠篁天崔顥才眞媿陳蕃榻下懸還期中夜月醉傍曲欄前

軒敞簾櫳靜園幽泉石寒池邊引魚釣墻外借山看愛接同鄕語渾忘行路難應回九月棹還對菊花團

○飲淩劍山別業

卜築近村墟陰陰水竹居亂雲深戶牗垂柳靜庭除客醉鷗邊席門喧月下車看君有幽意滄海一舟虛

○己亥服方闋又七月三日■﹝風貝﹞潮丈餘海門以東人產蕩盡悲感六首

今歲東隅阨傷心北海翻萬民葬魚腹百里化龍門灑血悲親友無家問子孫寄言當路老早爲扣宸閽

盡日蛟龍鬭俄時天地混丈濤從北漲萬戶總南奔赤子隨魚鱉紅流失市村有生知亦死何計覓饔飧【北海水夜觀如火】

畫吼如雷雨旋翻過屋濤兒沈父莫救夫失婦空號梁棟浮輕葦牛羊傍九臯哀哀殘喘者誰爲贈梯袍

薄命嗟羣鬼求生盡失謀幾人能抱樹無數任隨流形攺何從辧骸沈誰爲收豈如殲戰伐靑史亦名畱

潮回無綠野禾稿盡黃雲夜哭喧新鬼孤行寂故羣耒鋤農失業雞犬野無聞皓首時東望沾巾對落曛

禮讓平生老儀容何處尋乾坤是棺槨沙礫攺衣衾忽漫傳猶在驚疑望好音有魂招不返南望涕淫淫

○水災後北上鍾令仇簿餞別新砦亭

鍾繇新視篆賢佐亦仇香惜別沾芳燕深情系故鄕樹云瞻渭北桃雨憶河陽近日多民瘼勞君重感傷

○通州諸大夫餞別憲院有感

淸秋開豸閣華燕對狼峯栢雨收殘暑臺霜起暮鍾問災愁轉劇把酒意仍慵撫字湏賢守封章達九重

○夜至如臯黎令邀飮憲院時詹何二廣文在坐

花縣深秋燕芹宮二妙同鳥聲臺月裏鳳曲渚云東時事悲翻海浮蹤愧轉蓬話遲頻剪燭未惜玉壺空

○飲林東城吏部宅

庭小容旋馬廬幽暫臥龍好賢歌杜枤談劍拂芙蓉城近垂云細杯遲墮日紅髙人不忍別悵望暮江峯

○吳疏山侍禦邀予偕林東城飲泰州城樓是日風雨甚惡

臺迥朱樓敞筵髙繡幕張炎蒸送雲雨爽气灑衣裳柱史停騘馬仙卽挹署杳憑欄俯寥廓秋色澹河梁

○維揚劉守曹節推邀飲李園

亭敞圍深竹筵幽近淺流疏才愧崔蔡時望得��鶴徑朱欄靜風庭玉樹秋雄談不覺暮歸路野雲稠

○江都張令纓邀飲葛園

路出栽桃縣欣同藉艸緣笑騎山簡馬聊燕葛彊園徑曲深紅葉亭虛遶碧源酒闌沈野日歌罷彩雲懸

○遷祭酒午日同王前峯太學齋居二首

丰樹遺炎暑宮墻肅暮陰雨聲傳碧瓦虹彩抱靑衿端坐欣聯玉髙談聽擲金更闌不知倦燈火北堂深

霽月澄虛院凝雲寂廣堂蘭湯浴芳節麥侯納新涼晤語仙寮並開情錦瑟張翻思十年事淒惻意何長

○蘇助教文母表貞圖

結髮期偕老傷心恨未亡松姿厲霜節桂子種天香宇宙還元气門閶借耿光士林有歌頌合付史官藏

○送孫三渠之新會

邂逅憐鄕彥分攜重此行風煙萬里路海嶽五羊城遠意同梅尉憂時獨賈生明年報嘉政早達嶺南情

○哭崔后渠先生

俊逸崔宗伯中州第一流文章卑漢魏事業望伊周世隔雞年夢情懸鶴弔秋音書時展玩涕淚不能收

○庚子郊祀同王前峯齋居太學二首

昭代圜丘祀新開周禮文恢弘百聖典冬夏二儀分宮寀陪卿月齋居臥朔云九重方靜默無乃聖心勤

大報千官肅淸齋共此宵璧雍寒淰淰銀漢淨迢迢燕坐鑪燻梟深更蠟炬銷明朝駿奔走夙戒受神堯

○送唐世惠尹武寧

璧水辭文苑花封拜武寧彈琴開白晝飛履入靑冥報國新籌略承家舊鼎銘東南有民瘼佳績奏彤庭

○送王樓江知樂淸【汝襄】

惜別東甌尹春辭北斗城�山非客翔履亦王生气壯龍臯躍官廉鴈蕩淸共君鄕約在傾耳聽賢聲

○遷南禮曹舟次儀眞會蔣南泠

故舊髙軒過談詩此暫畱借君楊子水停我海翁舟斷岸蒼煙渡長天白鴈秋徘徊日雲暮別去幾搔頭

○曉登朝天宮樓閣四首

窈窕仙宮曉天空星月微松中丹殿隱煙處碧山圍燈火飛巢鶴樓臺下羽衣雙雙玉童子爲啟北巖扉

峻閣層霄上虛欞萬竹傍雲峯疑縹緲煙市認微茫嵐气寒浸坐晨光澹入堂東瀛浮赤日遠景對蒼蒼

慺敞朝曦滿山明宿霧開靑龍橫山�紫嶺抱蓬萊鳥語窓中樹風含石上杯帝臺令遠近回首是三臺【靑龍山名】

東麓登臨罷回瞻北極樓鐘聲四山曉雲气萬家浮王謝風流盡忠貞祠廟畱【宮卽冶城有卞忠貞墓】徘徊望關塞朔瘴未全收

○署南雍至日齋居有懷王前峯二首

此日南郊祀遙瞻北斗城一王開典禮萬國薦粢盛未遂明禋會空懷獻賦情徘徊臨壁水孤況向誰傾

穆穆宮墻古陰陰竹樹團餘淸分簡帙空翠襲衣冠生意隨陽長齋心得靜觀還思王逸少曾共此宵寒

○署南雍燕坐東廂卽事

六館休鳴鐸虛齋此暫畱庭閒幽鳥下山近曉煙稠竹色圍丹閣松陰護碧流喜無塵事擾圖史恣冥搜

○雞鳴寺四首

晚眺雞鳴寺迢迢俯玉京萬家煙樹色十廟鼓鐘鳴蘿徑憑虛上松堂積翠生壯遊曾此地陳迹更畱情

疊閣丹霞上重門碧樹中峯巓標寶塔墻外抱儒宮龍象虛無見金銀色相空天開畫一幅不與下方同

云構宮如積巖棲屋似懸俯窓疑欲墮踏磴去仍旋勢帶金城壯淸憐璧水連此中眞勝境何處覓神仙

宿鳥喧深竹寒煙暝暮臺言歸路窈窕欲下意徘徊月牗珠光動霜城玉漏催登臨興不盡攜榼擬重來

○同張龍湖飲張陽峯宗伯水亭二首

晚燕開云閣移尊更水亭山霏侵坐濕林影上衣靑气像親卿月輝光動客星淹畱情不倦相對玉壺冰

雙栢臨池近幽篁抱檻紆鳳聲風戛玉龍影月沈珠麗藻張華合疏狂崔顥俱會心逢羙景飛興入菇蒲

○再用前韻答龍湖少宰四首

宗伯張冬宴羣寮集暮亭檜陰垂檻碧池影浸天靑舊好還今雨佳期亦聚星對君雙白玉何啻瑩玄冰

入園穿窈窕看水俯縈紆灑翰頻栽錦髙談碎落珠喜逢明月夜興與野雪俱擬待春湖漲移舟傍渚蒲

愛客開東館畱歡到小亭馮唐頭己白阮籍眼能靑絕唱歌春云言歸達曙星相過湏百徧何避踏層冰

澄塘憐瀲灩遠岫對盤紆風樹虛生籟霜檐細結珠百年瀛客會二羙錦筵俱回首驚時序春風又綠蒲

○哭溫托翁先生

憶昨違師廣俄傳揜夜臺蠶叢萬里路鶴馭幾時回獻納匡時志文章軼世才相思淚不盡懷抱若爲開

○春遊卽事

春光遊澹蕩晝景坐氛氳蛺蝶穿蘿帶鴛鴦弄水紋輕沾桑葉雨深入杏花云小隊遊人醉香塵遠更聞

○攺北禮曹張石川邀登鏡光閣二首

春曉山樓敞淸尊社友招鏡含湖影動鈴帶梵音飄雙樹圍欄碧諸天護佛遙徘徊日雲暮塵想覺全消

攜榼入東林幽尋松檜陰明珠懸象色寶鑑照禪心橋跨蓬丘近泉通太液深佳期不可負淸眺一披襟

○三月三日予誕辰

此曰穪元巳吾生屬亥時忘情曲水燕長嘆蓼莪詩拜舞兒孫喜劬勞父母知春陽滿庭艸獨步意遲遲

○七夕二首

織錦停仙杼新妝浥露花鸞飛開月鏡龍馭度香車翠帳畱歡暫銀河去路賒分明一本隔回首是天涯

天上雙星會人間七夕期橋成占鵲羽盤巧鬭蛛絲豈有天孫怨空勞戍婦悲殷勤獻瓜果涼意滿金卮

○懷亡友江亶爰

哲人今巳矣身後獨聲名行古時賢重文奇俗眼驚吳山千里夢漢署十年情獨夜懷君切霜秋冷玉繩

○送唐信甫令新鄭

才俊雄全楚今成大隗遊雷封辭上國云舄入中州黑綬諸侯貴蒼生萬姓憂功成報天子廊廟看甄牧

○贈鄧應韶尹蒼溪

楚人不識王終爲世所珍羨君靑霄鳬冥入蒼溪春揚聲雲臺髙刷羽天池新去去勿畱滯巴西堪問津【蒼溪有雲臺山天池】

○贈黃子南還

送君淮海去鳳埜入新涼憂國燕輸重歸塗楚望長靑山停別騎碧艸澹斜陽奏最期它日髙梧待鳳凰

○夢馬西玄有感

同年三百輩知巳獨憐君夢杳還梁月愁長慘樹云行推君實操才許子虛文吟罷頻搔首含情到夕曛

○聞顧東江先生訃

宗伯吳中彥文章薄海聞赤心扶社稷紫極會風雲早憶江東鱠眞空冀北羣生離成死別慟哭向斜曛

◆排律一首

丙申元夕滁陽公燕胡支湖出菩提燈以娛客海南有菩提樹相傳羅漢所植土人制葉爲燈細如蟬翼予奇之爲賦二十韻

○丙申元夕滁陽公燕胡支湖出菩提燈以娛客海南有菩提樹相傳羅漢所植土人制葉爲燈細如蟬翼予奇之爲賦二十韻

七祖巖前樹飛來萬葉芳傳燈成巧制借彩照迷方裁剪應龍女呵噓豈鴈王天球圍混沌星象綴輝煌本有輕逾縠如無細入芒蜻蜓畱羽翼翡翠閃文章經貝元同秀臺花疑並妝焚膏辭漢畤衘燭比扶桑寶月懸秋影尼珠弄夜光慈云浮縹渺法雨潤蔥蒼揜媚顏仍古逢元色再陽玲瓏開綺牗晻暎拂雕梁練气垂虹飲霞紋儼鳳翔靑銖西母帶紫錦上元囊佛國隨杯渡諸天藉筏將華筵開北海仙尉亦南昌奎聚談三象空乘憶五羊澄心眞洗刮獻壽助靈長輪轂時旋轉絲綸妙展藏詞林一題品奚啻重琳瑯

崔東洲集卷之四

●崔東洲集卷之五

維揚崔桐撰

七言律詩八十首

◆七言律詩八十首

經筵進講敬頌二章

進呈實錄敬頌一章

庚辰歸省觀江水逼縣有感

狼山五首

登白蒲陳南村樓次王晴川韻

舟宿濟寧思親

遊鄭園泛舟曲池

九日同陸雙石過陳石亭斗園

陪毛勵翁門老祀文廟次韻二首

陪祀祭品

聞梁厚齋閣光訃

別張南溪謪廣西

送蕭子雍督學南圻

丁亥參議湖藩舟宿彭澤

戊子供陵事寓郢中王子宅觀庭竹

同侯方山登王氏亭臺

渡宜城河戲簡省中諸公

贈申都間北上

郢中燈夕髙或山邀斂玄妙觀以疾不赴

送吳榕東太常使郢北上

初至太和山麓羽士導登三天門飄然有仙舉之意

登太和絕頂謁金殿

太和五龍宮

己丑督學湖藩赴徳安試士張犀浦憲長畱燕不能奉約

徳安道中有懷簡省中諸公

衝風發徳安飯紫石鋪有感

光武宅宅在白水南

雨行襄陽道中

大堤

江上望鹿門

羊叔子廟

隆中艸廬

習家池

江上觀霞飛

谷城道中似孫南江

再登均州滄浪亭

鄖陽道中

鄖陽偶會盧師陳同年賦此畱別盧陜藩少參病新愈

鄖陽曉發回均州喜雨霽

普門寺夜坐有懷

陽春臺

楊山人隱居

潛江雨行

黃江

暮泊黃州團風江有感

舟泊團風驛李盤濱憲長見過

黃州赤壁

登赤壁寺閣王稚欽攜酒至

歸塗曉行

舟過大別山

黃鶴樓

登鶴樓望春卽事

鵠磯楚望

春日雨行宿界山公署

飲陽峯張學士幽居

寓江陵杜工部見訪

陸氏南村艸堂

望洞庭有懷海門寄姜海厓

別何巨卿赴蜀

別少華許太僕

送周泉坡中丞

嶽陽樓二首

嶽陽試士登院後萬竹亭

予巡嶽時浦南北澗二憲長餞送千里更遣使遠問詩以謝之

謁長沙賈太傅祠以陸雙石

雨中望南嶽

南嶽

九月赴永宿排山觀見菊

淑浦道中謁伏波廟

盧溪道中

李臺南餞予辰州報恩寺畱別二首

長至夜宿常徳大龍驛次楊邃翁韻

元夕燕崇本書院次韻

○經筵進講敬頌二章

朝罷云軿下紫淸龍顏咫尺仰天行虎賁彩仗旌旗肅鵠立仙班劍佩迎霄漢履聲趨國老文華經幄引儒英小臣幸荷升平日進講聊輸獻納情

經幃講罷聖情傾天語親承賜燕榮風動﹖﹖茟蒲行玉饌露分仙掌下金莖鳳樓春色花飛近鶴篆殘燻袖拂輕沾醉從容歸路晚九重回首慶雲生

○進呈實錄敬頌一章

六館新成一代編九重親禦五云軿典模遙獻金函重霄漢同曕寶鑑懸錫寵濫沾周鎬宴傷心還憶鼎湖年虛傳往事畱弓劍秪有淸氛琰琬傳

○庚辰歸省觀江水逼縣有感

十年鄕夢水雲涯歸日殘墟欲泛槎野哭有人悲稅役春耕無地種桑麻魚龍水闊通層漢鴈鶩煙深影斷沙心折可堪回皓首嘯歌酟酒醉漁家

○狼山五首

澹雲千頃帶江城蕭寺閳千倚晝晴亭殿嵐飛深樹色魚龍風動送潮聲煙中吳舫衝波渡天外虞山對岸橫江北江南瞻气象一聲長嘯盡平生

招提何代布黃金松檜蕭森晝亦陰佛擁葆幢丹閣迥塔懸珠影碧潭深風江元气連吳楚繡嶺靈光峙古今暇日登臨成勝賞滄洲牽引故鄕心

疊嶂冥冥雄古郡澄江皛皛浸秋屏臺虛鷲嶺隋梁迹巖俯龜田卦畫靈牛女深宮浮素靄姑蘇遙景借余靑何當一棹玻璃月倒看芙蓉暎玉缾

混茫銀漢千流會嵂屼靑螺五嶺參巳愛遙陰開海甸更招空翠過江南傷心金地曾兵燹對景瑤觴暫佛龕擬卜夜關成舊約未妨頹日送髙談

危峯森列峙江邊渺渺寒流秀色連翠野三秋金壁削靑天萬頃雪濤懸風煙對岸開南北塔宇逢僧話歲年我亦白頻洲上客石樓還擬借髙眠

○登白蒲陳南村樓次王晴川韻

小憩元龍百尺樓看山開卷事多幽淸憐江海談仍古閒愛林泉道更優石鼎丹煙凝燕榻竹欄芝雨淨雲裘何當移廣臨秋水風月尊前次第收

○舟宿濟寧思親

疏燈涼月宿秋城永夜愁生萬里情何處笛聲催髙短隔船人語話鄕頻白頭菽水違遊子黃葉關河秪病身不寢推蓬看天色銀河耿耿玉繩橫

○遊鄭園泛舟曲池

危橋曲徑護芳塘翠竹蒼藤拂檻長獨往眞成經鄭谷勝遊何用數髙陽蘭舟載客移春宴錦瑟隨杯醉晚涼笑折花枝相把贈不妨月色在西墻

○九日同陸雙石過陳石亭斗園

聯鑣廣陌出詞垣重九攜琴過斗園對客談詩憐陸賈開尊下榻得陳蕃坐遲城日斜苔徑秋暮槐云護菊軒笑折繁花共君醉忘情相對欲無言

○陪毛勵翁門老祀文廟次韻二首

鳳闕春丁承帝遣虎闈禋祀肅橋門黃流三獻文壇迥絳炬雙瞻上相尊樂奏金懸和鑰舞香聞寶篆儼宸垣禮成子夜喧歸騎星斗光搖碧宇繁

○陪祀祭品

碧殿瑤壇松檜深曲欄回砌晝陰陰庶蒸展視徐鳴佩兩序追陪幸合簪俎豆百玉崇報典綱常千載系人心元臺公暇揮篇翰金玉鏗鏘太古音

○聞梁厚齋閣光訃

賢科策士懷元弼曾采蒭言讀禦前自謝鼎勛歸海嶽每古劍气動星躔立朝雅量巖廊重推轂髙名琰琬傳騎鶴忽間仙已去可堪愁入五羊天

○別張南溪謪廣西

漠漠風煙萬里分燕山杯酒竚殘曛乾坤道在應無愧兄弟心傳木不羣槎泛迥隨鯨海月劍雄還倚鱷溪云淸時宣室思賢俊會見瑤環早賜君

○送蕭子雍督學南圻

鳳城花映繡衣裳遙秉文旌指帝鄕白簡暫辭燕日月靑衿新識漢文章風煙極北三春別桃李江南十郡香此去莫教遲奏最天朝補衮借輝光

○丁亥參議湖藩舟宿彭澤

停舟愛宿陶翁裏小酌江頭坐月明窓色迥含彭蠡影鐘聲新報小孤晴薕葭風撼魚龍宅松栝云圍虎豹城偶爾披襟向寥廓可堪回首古今情

○戊子供陵事寓郢中王子宅觀庭竹

幽人堂下新移竹頗覺叢叢野意生斜影玲瓏秋半壁寒聲蕭颯月三更費翁應待分龍杖王子還容借鳳笙已辦數看忘問主不妨隨意醉深罌

○同侯方山登王氏亭臺

危亭眺望春無極曲徑蜿蜓況有臺萬木雲煙��擁數峯空翠隔城來最憐江近帆檣見更聽林喧鸛鶴回巳約良朋情爛熳不須簫管促深杯

○渡宜城河戲簡省中諸公

炎天王事馳驅急燈火肩輿夜渡河轉覺衝濤涼意動更憐踏石碎聲多角驚睡犬山翁起月散虛林野雉過臺省故人多暇豫北山吟罷意如何

○贈申都間北上

陽臺冰雪歲驚殘別路將軍巳據鞍山繞雙旌金闕迥云隨千騎鐵衣寒功髙豈謂遲封李壇築眞看更拜韓近日潢池戲赤子捷書無惜報平安

○郢中燈夕髙或山邀斂玄妙觀以疾不赴

幽棲頗愛髙詹事芳夕張燈能見招媿我無緣鳳簫燕過君遂遣馬蹄遙虛疑寶月星橋度更想金枝錦席搖回首川塗各南北幾時尊酒共花朝

○送吳榕東太常使郢北上

兩捧帝庭新鳳詔重遊�國舊龍窩周家禮樂瞻依重楚地山河气象多已鞋靑絲回錦節且吟白雪當驪歌交遊髙誼如君幾江漢茫茫柰別何

○初至太和山麓羽士導登三天門飄然有仙舉之意

危峯漸近擎空柱艸樹深霾玉洞春雲路霏微浮殿閣天門虛敞綴星辰碧簫度曲翻雙鳳絳節朝元下列眞何待來朝淩絕頂此身今已渺飛神

○登太和絕頂謁金殿

淩曉朝元山欲秋登登曲磴到峯頭靈池云捧龍眠穩碧柱天衘鳥過愁瓊艸光搖金像殿翠松寒壓玉城樓憑欄楚望層巒外縹緲煙霞瀚海浮

○太和五龍宮

緣蘿披竹入仙城漠漠層陰萬壑生玉像云霾涵寶气珠林風撼帶龍聲池分淸濁流天地巖攺陰晴屢晦明布襪角巾淩絕頂俯看頹日泛滄瀛【天池地池】

○己丑督學湖藩赴徳安試士張犀浦憲長畱燕不能奉約

春朝別友意不愜今夕渡江何處家雙旌沾濕況山雨滿眼亂紅空野花尊酒無緣謝鄭驛風流愽物憐張華閣東尙有梅花樹消息能教違使車

○徳安道中有懷簡省中諸公

水田村社散鳴蛙楊柳橋西日欲斜春暮病軀頻道路鄕愁短髮對鶯花疏狂豈有山公鑑時序空馳孟愽車回首仙人黃鵠上欲憑誰覓漢江槎

○衝風發徳安飯紫石鋪有感

徳安暮發意促促風動天霾百里沙紫石官渠空細柳碧山故國有餘花南來幾望仙洲鶴西去猶衝落日鴉鄕思莊程何定在幔輿羞過野人家

○光武宅宅在白水南

棗陽縣南光武宅白水盤山王气多遠客經行春鳥道野人指點舊龍窩荒祠歲臘還香火東漢乾坤幾戰戈電馬云旗今到否望中疏水裊姻蘿

○雨行襄陽道中

襄樊江曲經年別雙劍仍衝溽暑新遠道動逢多雨日離人況是落花春城煙深鏁梁玉關江艸偏傷楚客神招隱滄洲憐滿地蓑衣欲上釣魚■﹝舟侖﹞

○大堤

野雲隨馬大堤長迥帶江流曲抱襄巳賦楚薪風亦古豈猶花艷目驚卽樓臺城壓千家市燈火春喧百越檣歌舞銅鞮無覓處秪聞人說峴山羊

○江上望鹿門

隔水淸風度落花龐公此處昔爲家山虛秀色連疏樹岸遠斜陽帶半沙廬想無基空臥鹿徑應畱月尙歸鴉九原可起吾從女采藥同浮汗漫槎

○羊叔子廟

羊侯已去碑不昧涕淚於令尙此亭沙岸渡頭春欲老鹿門煙處艸余靑輕裘晉代風流在歲薦襄翁俎豆馨江漢腴田天漠漠萬家歌舞使君靈

○隆中艸廬

曲徑陰陰萬嶂隅問僧今識臥龍廬荒基樹古愁春鳥廢井泉枯悅野狐炎祚已灰終爲漢王圖豈失未吞吳綸巾羽扇祠堂在遺迹髙名宇宙俱

○習家池

騎馬細尋山簡路問鄰還到習家池傷心亭館今誰主拍手兒童非昔時鷺起漁洲春寂寂煙昏蛙艸水澌澌自憐未覺風流減不醉何因倒接■﹝罒離﹞

○江上觀霞飛

江上霞生春日遲浮空映水巧逶蛇紅翻圻岸憐生媚倒就回風忽亂垂遠岫欲棲仍不定疏林偶綴亦多時白頭何術能餐女客路寨幃有所思

○谷城道中似孫南江

谷城東北山水路不厭頻來景復新樹中幽鳥有時語溪上小桃無數春澗流俯吸喧倦僕佛閣借眠休病身經行自媿足車馬此地惟應烏角中

○再登均州滄浪亭

舊遊曾此醉深杯再入春云一上臺陜洛關河連楚越鄖襄風气抱蓬萊沙鷗孺子歌邊起蓮塔仙人掌上聞坐愛山靈還識主洞花流出故流回

○鄖陽道中

煙塵落日均陽道峻嶺深溪百里餘已怯紫苔能滑馬獨憐奇石解迎子江濤磯轉奔雷去野燕風斜掠水虛來往自慚前度客東皇應識舊圖書

○鄖陽偶會盧師陳同年賦此畱別盧陜藩少參病新愈

客況蕭條誰慰予山城逢女落花餘淸狂袁紹杯仍在大瘦相如渴未除黃鶴楚云違別路靑牛秦谷夢仙車多情豈向交遊淺魚鴈於今定不疏

○鄖陽曉發回均州喜雨霽

宿雨愁行險道中薄陰新霽曉城東谷雲度水仍含濕柳絮沾泥不受風倦僕屢驚苔滑滑去旌遙指日曈曈太和瑞色迎予碧漸覺蓬萊路可通

○普門寺夜坐有懷

山寺鳴鐘春月微嵐氛冉冉點春衣風間藥圃藤蘿寂泉響魚梁鵩鶩飛取﹖﹖商暫成良夜坐媿心尙阻碧山歸海天吾土虛芳艸獨往何年願不違

○陽春臺【�戊子六月至郢供�事辛卯以試上復至登臺悵然兼簡商劉諸君子】

樹連僊磴靑霄路山抱六居白雪臺六月昔曾揮汗客乘春今又看花來皛云雙闕金城鏁繞郡澄江銀漢開我亦髙歌非絕唱風流還�郢中才

○楊山人隱居

班白馳驅苦未閒幽居愛爾只靑山墻過鹿豕時常補門掛藤蘿夜不關坐石巧當畱客處釣舟斜出浴鷗灣遲回正憶淮南�張望何因得好顏

○潛江雨行

楚江石圻水倒流冥冥雨多行雲愁岸筱垂濕吹不散葛氅怯陰涼欲秋衝風已無烏鵲度乘浪恐有蛟龍浮黃昏雙棹指漁火打鼓回船依淺洲

○黃江

黃江雨餘落日微風花吹濕沾衣客盤流衝岸已多險啼鳥喚人胡不歸漆室有懷鬢欲老桂山入夢心仍違簿書親汝豈能事懶性於今甘息機

○暮泊黃州團風江有感

團風暮州愁思動憶在揚州芳事饒看水疑浮潮漲海聞簫�上月明橋惟將奔走添衷朽實媿才良慰聖堯坐對南天不成寐斷雲疏雨總蕭條

○舟泊團風驛李盤濱憲長見過

李白過逢江上舟談詩呼酒共寒流漸予豈觧吟黃鶴羨子眞能脫紫裘烏鵲繞林涼月細魚龍吹浪暮煙愁相看更惜蒼茫別燭剪黃昏坐耒休

○黃州赤壁【赤壁之戰在荊州】

鶴洲漁浦一山橫爲識坡翁誤汝名戰火豈經渾謾賦地靈畱此待誰盟風含天壁仍懸赤江抱雲根不斷淸秀色瑤光堪遠攬明朝還上竹樓城

○登赤壁寺閣王稚欽攜酒至

赤壁髙閣對江流江艸靑連蘇子洲銀漢橋虛愁鵲度珠光塔古抱龍遊風雲舊物吾仍取詞賦仙翁去不畱謾約王喬招白鶴夜深還共月明舟

○歸塗曉行

雨餘斷岸江聲洶日隱船窓山气昏牽纜人喧惟吠犬傍灘市小未開門簿書頗覺歸塗減衾枕聊貪曉臥溫起捲湘簾看風色淺沙寒綠滿芳蓀

○舟過大別山

山色江光淸可憐不知流峙自何年根盤古郡眞雄楚派合河源直抱燕崔顥樓云漁�外禰衡洲艸鷲峯前經行每阻登臨興白首空回日暮天

○黃鶴樓

萬疊江山古郡開南天勝槪表樓臺龜龍象繞城煙合牛女宮虛漢水來路渺仙云空望鶴艸淒洲雨尙憐才踟躕不盡憑欄意畫角天髙生暮哀

○登鶴樓望春卽事

望春欲對春江水攜榼來登江上樓舟子得魚歌渡口浴鳬飛濕傍沙頭山城雲散桃花雨茅舍村連蘆葉洲巳覺虛無遺萬事漫招碧落送雙眸

○鵠磯楚望

仙人磯對別山雄磯上樓臺縹渺中西去長江接銀漢南來五嶺跨晴虹人家漁稻回夷俗鶴路雲煙抱楚宮多病登臨渾謾興獨吟頭白向秋風

○春日雨行宿界山公署

千峯盡日陽臺雨雙劍經年楚驛塵巳分鄕愁生白髮不須客路有靑春烏翻孤樹啼沙艸風曳寒煙淨渚蘋暮宿山亭獨燈火更誰披豁對吾眞

○飲陽峯張學士幽居

城裏山林學士居亭虛冉冉亂雲垂墻陰野竹寒仍繞門外靑山對不移無數定巢馴鳥下有時乘月淨琴隨開尊許我聊疏豁話舊從容醉未辭

○寓江陵杜工部見訪

崔氏艸堂幽事多昔曾拄杖少陵過客居江郡今逢汝異代懷人意若何愛我好畱詩滿壁再來無惜騎鳴珂章臺沙市饒春色攜榼還湏向薜蘿

○陸氏南村艸堂

愛汝山家芳樹林短墻圍竹轉幽深窓含雪塢春仍凍屋壓雲峯晝亦陰鄰許過逢惟問秫僧來畱偈對鳴琴嗟予僻性生惆悵故國郊居萬里心

○望洞庭有懷海門寄姜海厓

洞庭水多浮夕陽渺對長天思故鄕海雲沙鶴足幽事桂叢瀛島遙相望愁極已驚蓬鬢攺瘦生欲倚竹笻長飛騰擬馭揚州鶴漫跨銀河鳥鵲梁

○別何巨卿赴蜀

憶曾躍馬共長安蘭芷同心更楚官江漢地違情未罄別離天遠歲驚殘淸才定擬燕臺召此去能辭蜀道難劍閣艸堂詞賦在豈容魚鴈負詩壇

○別少華許太僕

承明憶昔同供奉邂逅天涯又僦車羨子能騎沙苑馬媿予眞食武昌魚尊罍秋水仙人閣詞賦桃源鴻薦書它日想思繁夢寐觧攜何得不躊躇

○送周泉坡中丞

天上霜符萬里騘江煙莎雨別離中階聯人座星辰近聲動三陲海嶽雄尊酒暫畱龍劍合仙翁此去鶴樓空盛名共道無虛士擬取淸朝第一功

○嶽陽樓二首

洞庭形勝雄千古此日登樓興不孤巳訝乾坤仍混沌更疑荊楚盡虛無鵑啼斑竹堪愁思龍枹奇峯總畫圖落日冥冥澹雲樹萬家門外有蠻艫

年來旅抱開淸漢巴嶽湖山迥不羣鰲背丹崖衝蜀水鴈邊碧落斷湘云舟橫莎岸人稀度天合煙村日易曛回首江湖更廊廟可堪惆悵範希文

○嶽陽試士登院後萬竹亭

亭開萬竹陰陰裏四壁瑯玕百尺彊旅況對君忘閴﹖﹖舛市城有此亦瀟湘涼含山雨侵苔磴低壓湖云覆短墻何日我來還借問龍孫頭角幾多長

○予巡嶽時浦南北澗二憲長餞送千里更遣使遠問詩以謝之

淸江畫舫三人燕野岸微風十里程飛鷺浴鷗偏近客渚蘭汀芷擬同盟鵠磯天遠僊人閣湘竹煙深帝子城昨夜傒奴致金玉閒緘聊得旅愁輕

○謁長沙賈太傅祠以陸雙石

太傅祠堂秋色深江煙城雨暮寒侵風旗尙識經綸气蛩壁疑聞嘆息音半夜鬼神前席夢千年俎豆後王心非君泣主能輕死爲約靈均問今古

○雨中望南嶽

層峯疊磴與云連絕壑丹煙帶雨懸開辟有情畱此景山川何處更推賢風飄笙磬雙虹外樹隱樓臺匹馬前便欲焚魚一飛去借渠松頂鶴巢眠

○南嶽

南嶽嵯峨應軫星芙蓉森列矗云靑鰲連地軸雄全楚龍抱天源入洞庭壇外雪峯朱艸長巖陰丹鼎紫霞零祝融定有僊人隱爲借藜燈共著經【圖經云衡山根通洞庭】

○九月赴永宿排山觀見菊

山行窈窕踏晴沙旅宿停驂羽士家萬里客情聞落木百年詩鬢對黃花衡峯天隔無回鴈溪竹煙深巳暮鴉漫向僊源覓歸路欲憑誰覓犯星槎

○淑浦道中謁伏波廟【前有旌忠閣】

伏波廟前林木幽旌忠樓閣纏江流神旗風滿英靈在戰壘山荒野鬼愁銅柱鼎功懸日月珠車貝錦等蜉蝣雲臺謾道髙千尺不及南荒此報酬

○盧溪道中

長風吹客浮輕槎雪壁夾流寒影斜細泉落石作江水野樹酣葉成山花瀝潤古巖綴鐘乳气冥玄洞藏靈蛇隔溪隱隱聽雞犬疑有太上仙人家

○李臺南餞予辰州報恩寺畱別二首

花臺佛日暮寒輕攜榼憑髙倦眼明滿郡煙光浮萬井隔江山色抱層城歌催尊俎鵾弦細香泛松蘿鴈塔淸巳擬良宵眠月影暫畱雙樹聽龍吟

梵宮張燕對殘曛髙誼招攜有使君檻外新收千嶂雨尊前遙落五溪云虛堂燈影諸天寂古木寒聲獨客聞巳惜佳期情爛熳明朝惆悵若爲分

○長至夜宿常徳大龍驛次楊邃翁韻

蕉黃桂落秪枯蓬古驛蕭條寄此蹤歲暮尙騎驅阪馬長吟眞愧臥廬龍一宵旅況侵窓雪萬里歸心到枕鐘晨起喜逢陽至節衣冠遙拜五云重

○元夕燕崇本書院次韻

設醴良宵重楚元張燈瑤院巧仍繁星橋影外煙花落月璧光中戲舞喧蚪漏聲沈筵尙攺鳳簫曲度譜新翻獨慚受簡才無補但願湘衢共此尊

崔東洲集卷之五

●崔東洲集卷之六

維揚崔桐撰

七言律詩六十七首

◆七言律詩六十七首

送泉坡憲長乃翁遊楚歸寧州

靑山寺餞客同臬僚泛舟乘月而歸

谷泉爲儲邦掄題

鄺臺岡侍講遊盧園次韻

送郭雨山之金陵

哭林介立太史時介立居母憂

槎隱

己亥服闋同李竹梅王絅齋遊姜海涯園

賞萎園芍藥值小雨

雨晴園行

亡友王生仲明初欲請吾女妻其子未果約而仲明卒或勸子負約子不可竟以女歸之無何女亦蚤卒夜來夢見生賦此紀感

○送泉坡憲長乃翁遊楚歸寧州

鸚鵡洲靑鄂渚秋丰神愛接地僊遊百年肋力辭鳩杖滿眼風煙上鶴樓梅嶺回槎丹井在栢臺飛夢白雲幽後車秪恐文王載好爲蒼生觧釣裘

○靑山寺餞客同臬僚泛舟乘月而歸

春山曲曲繞花臺送客樓船十里來白社溪橋延舊侶靑天江漢接行杯林喧鸛鶴頹陽路棹撥魚龍皓月回倚醉髙歌兼二妙風流未數郢中才

○谷泉爲儲邦掄題

谷口子眞幽卜居谷泉寒遶竹西廬雲峯倒影仍鄰寺月檻憑虛憶坐予渠澑曉看添宿雨溪平時引入春畬棲遲話女風流在把釣何年共鯉魚

○鄺臺岡侍講遊盧園次韻

盧家園樹碧參差曲檻回塘杖履隨性僻不辭時獨往地幽眞與懶相宜魚驚扇影潛仍出席趁花陰定復移翹首江流渺無際小舟須泛月明卮

○送郭雨山之金陵

黃鵠磯頭春雪飛折梅酤酒把君衣翻聞鐵笛離愁切爲別瓊枝勝事稀江漲楚天雲樹渺臺空帝國鳳凰歸鄕心千里秦淮月漫拂吳鉤倚落暉

○哭林介立太史時介立居母憂

十年曾共雲霄路別爾相望又十年正憶苦心歸白屋忍聞埋骨巳黃泉各飛龍劍終難合細檢魚書可再傳回首悲歡皆涕淚萬行遙對汝南天

○槎隱

山人爲愛水煙幽笑踏僊槎汗漫遊風動魚龍浮幾席夜涼河漠傍衾裯看花每爲漁郎引載酒應緣勝孫登長嘯蘇門迥仙母棲遲瀛海年鳳馭曲停寒桂月鮫宮春攺見桑田銖衣瀟灑芳塵外王樹扶疏皓發前我亦歲星逄甲子獻桃騎鶴到華筵

○己亥服闋同李竹梅王絅齋遊姜海涯園

薔薇紅爛柳條斜亭子陰陰梅杏遮蔣詡晚開裁竹徑堯夫春度看花車曲欄橋下魚行水淺浦灘頭鳥護沙細酌淸吟湏永日故園朋舊豈天涯

○賞萎園芍藥值小雨

紅藥淸詞憶謝郎北園花更媚君堂帶圍元自誇�海玉縷無勞數洛陽歌入錦心翻艷曲雨隨���僊裳投壺舉白交歡罄謾遶朱欄醉百觴

○雨晴園行

江頭薄暮時雨歇野老怡情獨杖藜轉愛穿花衣染濕不辭臨沼屐侵泥當牕落日雙梧上隔檻鳴鳩萬竹西吏喜村村農事足便邀鄰叟醉東畦

○亡友王生仲明初欲請吾女妻其子未果約而仲明卒或勸子負約子不可竟以女歸之無何女亦蚤卒夜來夢見生賦此紀感

不見先生三十年丰神夢裏尙飄然雄談雅韻曾傾坐偉貌修髯不異仙兒女心盟吾肯負死生長恨總無緣覺來細數平生誼鼓角聲殘涕淚漣

崔東洲集卷之六

●崔東洲集卷之七

維揚崔桐撰

七言律詩八十首

◆七言律詩八十首

庚子遷祭酒次王前峯午日齋居韻

賜藕

賜筍

賜鰣魚

賜枇杷

賜楊梅

李選部中麓艸堂

送胡別駕予敬還北固子敬甞司訓沔陽遷南雍助教

次王前峯九日感邊警韻

文廟釋菜

至日奉陪郊祀

辛丑元日候朝

張適耕

別陸儼山宮詹

別張石川次畱別韻石川素好遊南歸興頗浩然

辛丑久旱同前峯齋宿北雍唱和四首

辛丑遷南禮部次陽峯宗伯至日有懷韻

徐氏東園仲冬燕集次周約庵韻二首

壬寅西園宴集二首次顧東橋韻

公署三友軒次崔后渠韻

晚登朝天宮東麓亭

再登朝天宮東樓

十廟次張甬川韻

鳳凰臺

余自乙卯試藝南都凡三主於承恩僧捨辛丑南遷舊僧巳圓寂矣賦此志感

壬寅人日雪

壬寅省中元會次陽峯韻

歲首喜晴次陽峯韻

元夕雨雪飲宋南塘司空宅二首

元夕雪後過燈市赴飲丘集齋宅二首

元夕陳寧陽宅觀煙火

午睡起觀庭竹

三友軒觀春雪

過揚子江心礬山

舟過揚子江觀音閣

王克齋勾曲山房

夏松泉中丞平吳寇二首

贈王汝康主政南行便道歸省昆山

送王賁軒考績兼歸省輿浦司馬

秋夕庭坐得蒲汀翁計

西津

寄壽同年劉平岡兼期其晚子

別楊重南考績北上歸省

挽史鶴霄

服將禫辱呂涇野王克齋王郭二監察俱有薦疏

中秋無月

秋夜園池小坐對雲山有懷二親

重九燕集感邊事

槐第下第有作用其韻慰之

得呂涇野書報欲乞休

哭呂涇野

得鄒東郭書

別詹廣文署邑篆還揚

次郭文麓道長海門風夜阻舟韻

哭馬西玄宗伯二首

贈裘子致政還浙

園池獨坐琴罷觀魚

過劉碧潭教諭宅

過楊敬齋司訓宅

過伍山泉司訓宅

立春後約友賞雪

聞北虜之警

丙午北禮部奉安太廟

工曹中秋宴集次韻四首

季秋陵祀

陵祀畢夜還昌平兼懷石潭紫巗二學士

送朱徳承令海門時方攺邑

予甞與張嵩少雨行鄖山悵別有懷

○庚子遷祭酒次王前峯午日齋居韻

齋臨璧水開東序坐接僊寮切上臺風俗縷金隨節候蒹葭倚玉愧趨陪琴書綠意添牕艸簾幕淸陰滿院槐擬相明禋供聖主九重心實在蒿萊

○賜藕

藕鮮傳出大明宮天賜甞新到薄躬盤捧冰姿憐皎潔刀分玉片愛玲瓏幾回寒漱靈池液一味淸含華嶽風已覺相如蘇渴肺秪應萬壽祝重瞳

○賜筍

九重星使下橋門春筍頒傳荷聖恩經閣俯躬遙虎拜璧泉盥手捧龍孫靑含閬苑璚瑤色斑帶瀟湘雨露痕寵薦不堪懷孟母轉成淒惻幾饔飧

○賜鰣魚

炎月鰣魚貢玉京鳳肴麟脯豈珍烹驛傳冰雪隨星使盤下雲霄賜月卿莧腹喜沾仙饌味海鮮還帶故鄕情小臣飽徳何稱報願效華封祝聖明

○賜枇杷

珍果瓊漿玉帝餐近臣沾賜聖恩繁累累珠綴珊瑚幹顆顆金傾琥珀盤朱夏遠傳林壑味玄冬曾耐雪霜寒幾回咀嚼輕凡品盧橘葡萄濺齒酸

○賜楊梅

珍果傳宣玉禁頒翠籠藤縷下賢關甘芳味比金莖露紫艷靈通絳雪丹始信江淹誇繡壑未多裴氏記廬山憐渠剩有靑梅節自合調和鼎鼐間

○李選部中麓艸堂

萬流回處孤峯畔三麓中間一畝宮龍脈矗云屏削翠雞聲催日海拋紅蓬萊影對滄溟闊岱嶽光分戶牖通地主愛奇今李白百篇鬥酒气如虹

○送胡別駕予敬還北固子敬甞司訓沔陽遷南雍助教

淸朝人物胡安定憶昔同紉楚澤蘭已愛賢聲鳴俎豆更看披腹露瑯玕石頭春雨南雍早京口秋潭北固寒此日東南民力竭好銷兵甲報平安

○次王前峯九日感邊警韻

九日冥冥萬井煙一杯遙對寂寥天桂山秋老滄江外楡塞愁深白髮前撫景有情隨鴈候疏才無計獻龍泉異鄕同調悲秋客幾度賡歌思黯然

○文廟釋菜

巍巍淸廟神謨肅楚楚師儒朔薦隆環璧四浮星錯落絳燈雙引日曈曨奉常兔饌供珍品藝館鴻生萃芑丰奠罷從容東序曉宛然人在太和中

○至日奉陪郊祀

行行燈火星辰上閃閃冠裳煙霧中縹緲鈞天諸樂奏絪縕蓬島萬靈通陽回�管開周典封祕金符陋漢功奔走上公仍禮數聖心耿耿尙蒼穹

○辛丑元日候朝

神凝翠幄龍顏迥仗設金門虎衛雄萬歲天開元旦會千官春擁大明宮螭頭云旆含霜曉殿角風鴉散日紅宵旰莫教勤聖主調和元气在諸公

○張適耕【館生張梓翁】

太平時節適耕翁碧水丹山數畝宮種藥圃沾桑柘雨讀書臺引稻粱風一犁春事啼鶯外半榻餘閒夢蝶中未道老農無遠寄庭栽玉樹正靑蔥

○別陸儼山宮詹

淸時何事賦閒居祖帳東門又別疏千仞獨看翔鳳鳥三江元自有鱸魚碧山學士巖仍在玄圃僊寮席暫虛聖主定應勞夢�早占霄漢下徵書

○別張石川次畱別韻石川素好遊南歸興頗浩然

得請南歸匹馬飛百年芳艸願無違雲間翰墨開詩社海上煙波覓釣磯巳有靑山迎舊主不妨黑髮罷朝衣知君汗漫情何限五嶽圖成鴈莫稀【雲間上海邵名】

○辛丑久旱同前峯齋宿北雍唱和四首

璧水晴煙覆檻濃松墀月色入簾空楚云不作陽臺雨朔气常飄瀚海風西北關河猶報警東南財賦未輸公爲霖元老今臺省物色無勞版築中

日團槐影午陰濃坐憶艱虞萬國空垤鸛未鳴徵婦雨海禽先報魯門風天憂杞老眞多事星駕桑田幾奉公病渴喜逢王子敬對君如坐王壺中

乍喜溟溟陰意濃俄驚皎皎復晴空經年不送蛟龍雨萬里長吹鸛鶴風宵旴隱憂勞聖主東南分奠走羣公憑誰挽取銀河水一洗焦枯烈日中

竹庭晴對綠陰濃麰麥遙憐畎畝空豈有雷聲時送雨每占箕宿夜還風齋心叨共春坊客紀異應勞太史公尙倚明禋勤聖主甘霖端在感孚中

○辛丑遷南禮部次陽峯宗伯至日有懷韻

日長南景逢佳節憶昔曾陪郊祀壇黼座風雲瞻气象琳宮星斗落髙寒陽回玄朔蓬壺近樂奏黃鍾玉漏殘忝竊兩都沾聖澤空慚三禮賦微官

○徐氏東園仲冬燕集次周約庵韻二首

江南佳麗東園最勝日筵開賞更新繞屋碧林巢野鶴隔牕翠島對幽人未醒梅意含珠蘂半凍泉痕皺玉鱗沾醉徘徊華燭夜揮毫未數兔園春

入門環翠栢屏香穿徑疏陰蘿帶長錦石玲瓏當幾榻雕欄宛轉抱池塘丹霞晚映松巗色白雪晴開竹塢光此日勝遊饒樂事盡憑歌管送淸觴

○壬寅西園宴集二首次顧東橋韻

西園虛敞饒幽事攜榼尋芳更此遊鹿苑陰連金粟靜鳳臺寒抱玉泉流三山雲霧杯前落萬井人煙檻外收不惜勸酬情爛熳巳喧歸炬更淹畱

迢迢曲磴朱欄護處處幽亭玉樹遮巧石雨餘苔點綴方塘煙外竹欹斜南州髙士能分榻北海芳尊共坐花醉後不知添逸興欲淩牛斗問仙槎

○公署三友軒次崔后渠韻

梅竹參差翠栢連宛如三友對幽軒交陰小院防遮月倒影方塘喜護天碧映簡編淸燕坐涼坐枕簟靜髙眠嬌桃艷李飄零盡節抱風霜老更堅

○晚登朝天宮東麓亭

气色皇都春滿樓亭分小景亦淸幽巳開曲徑回旋入更踏虛崖縹緲浮地僻秪容狐月影竹深斜占半林秋隔溪隱隱聞笙磬別有仙蹤不易求

○再登朝天宮東樓

樓倚東林紫翠間冥冥長抱五雲閒危欄俯見城中市虛牖遙含鳥外山萬竹搖光珠露滴雙崖流彩玉芝斑登臨俗想眞堪洗未厭頻頻蚤叩關

○十廟次張甬川韻

峩峩殿閣倚雲間百聖遺容尙可攀松檜十宮仍紫气君臣異代一靑山煙籠葆羽龍幢寂香裊金鑪鳳馭還自是明玉崇典禮歲時馨祀儼朝班

○鳳凰臺

今人還上昔人臺千載悠悠鳳不來歌舞王孫餘碧艸風雲異代秪黃埃南泠江抱金城麗北固天空銀漢開幾度徘徊欲詞賦淸新終愧謫僊才

○余自乙卯試藝南都凡三主於承恩僧捨辛丑南遷舊僧巳圓寂矣賦此志感

古剎重來覓舊蹤寒煙猶曳幾長松虛齋巳寂當年主老衲惟餘少日童聽法有緣曾結社畱題無憾後鳴鐘出門惆悵天街暮西日蒼蒼黯數峯

○壬寅人日雪

一冬無雪暄晴日人日飛飛滿帝都萬里湖山籠玉字九重樓閣映冰壺蒼精未獻新春節白瑞先爲樂歲鋪燕坐小軒成獨賞梅花點點送淸酤

○壬寅省中元會次陽峯韻

鵷鷺班趨玉佩臣龍蛇旗擁翠華新五云遙祝南山壽層漢同瞻北極辰畫省鑪煙分禦气鍾陵山色緫王春白頭荏苒空時序補衮無才愧縉紳

○歲首喜晴次陽峯韻

占年獻瑞爲黎元正旦新晴萬井諠麗日彤樓先散彩輕風佳樹半含暄衡璣律應陽和轉簫鼓筵開勝事繁聖治萬年常錫慶媿無調燮答鴻恩

○元夕雨雪飲宋南塘司空宅二首

雨雪燈宵共怨春勝遊誰觧賞偏新陽臺疑迓云軿女姑射如回鶴馭賓火樹搖光無藉月天街沾潤不生塵歡迎寶馬何妨濕醉擁油幢莫厭頻

燈火元宵錦席張芳鄰佳賞屬新陽龍膏冉冉丹煙落鰲影重重寶气翔云葉暗垂沈玉漏雪華往舞侑華觴秪緣宋玉多風韻醉客髙歌借寵光

○元夕雪後過燈市赴飲丘集齋宅二首

元夕多陰興味慵放晴今日翠煙重巳憐輿路過燈市更喜詩襟對雪峯九陌花隨金騕裏五樓城抱玉芙蓉芳尊況有丘遲約痛飲湏■﹝扌棄﹞達曙鐘

燈火皇都艷�宵錦筵爛熳美人招栽花欄榭云猶濕睡鶴池塘雪半消移席醉仍穿竹塢敲冰狂欲泛蘭橈何妨列炬歸來晚城闕天空下斗杓

○元夕陳寧陽宅觀煙火

百巧虛懸彩架標鳳簫鸞管燕良宵僊靈葆羽回玄圃樓閣珠簾影赤霄點點花飛星錯落雙雙鶴度雪飄飄共傳春色江南麗盡屬侯門樂事饒

○午睡起觀庭竹

睡起開軒白晝遲行行庭院碧苔滋絕無俗事妨詩興秪有淸襟對竹枝檐日漸移寒影碎山禽交語翠煙垂百年幾日能閒適此意憑欄許自知

○三友軒觀春雪

六出天龍下帝��枝�壓玉龍回更添淸絕偏親竹欲學春��點�本是新陽�臘意卻疑韶景看花開幽軒徙倚朱欄曉一曲髙歌愧郢才

○過揚子江心礬山

中江獨立辟雙門岸夾羣峯此更尊日月倒懸浮寶地龍蛇深臥抱雲根光搖萬古巖畱雪勢激千流軸轉坤舟過幾回翹望首玉蚪翻處一珠吞

○舟過揚子江觀音閣

危崖絕壁懸丹閣戶牖玲瓏映水開龍象冥冥雲樹擁黿鼉滚滚雪濤來山連兩岸圍金地花落諸天護梵臺對此自堪紓旅抱倚篷貪看故徘徊

○王克齋勾曲山房

愛君�築鄰幽境門外三峯對不移棘堵何煩圖魏野�川今更有王維萬松深處云連屋獨鶴鳴時月在池一自龍蛇飛大澤故山迢遰夢佳期

○夏松泉中丞平吳寇二首

折衝尊俎一書生授鉞王庭萬里城巨艦有神飛水騎窮沙無地走長鯨旗翻北斗風雲壯兵洗東吳海嶽淸自是聖明紆廟略坐看臣子奏功成

塵擾吳門妖气橫遙麾長劍壯南徵羽書捷擬三旬獻豸老胸餘數萬兵江海不愁翻地軸雷霆蚤巳動天聲鯨鯢首授標京觀日月功髙勒鼎銘

○贈王汝康主政南行便道歸省昆山

飛花啼鳥滿江關彩鷁南遊圖畫間暫許層霄辭�署遙曕片玉映昆山堂開晝錦雙親健袍舞春風五色斑豈謂尙書期不顧霜催白鴈使君還

○送王賁軒考績兼歸省輿浦司馬

秣陵淸燕及芳菲畫舫澄江送客歸劍鼓蒼龍辭督府堂開司馬拜嚴闈茱萸村畔宜春酒芍藥花前戲彩衣奏績蚤湏朝北闕承家報國願無違

○秋夕庭坐得蒲汀翁計

憶在門墻年頗多忍聞君巳夢魚符玉堂仙去名元重金匱文傳道不孤八座經綸占相業兩京衡鑑仰師模可堪涕泗淸秋夜涼月淒風滿竹梧

○西津【趙駙馬曾孫子鳳別號】

僊人曾弄鳳凰簫僊派仍懸烏鵲橋河漢瀉來通太液蓬萊流出帶層霄晴涵官柳春容早碧染宮云禦气飄自是主家元一脈恩波長慶荷神堯

○寄壽同年劉平岡兼期其晚子

紫薇僊是老人星歸臥靑山戶不扃賈誼愛君仍去國劉歆似父定傳經每招鄰叟開新社一任漁郎笑獨醒習靜自堪遲歲月丹砂無藉駐頹齡

○別楊重南考績北上歸省【楊南�二曹主事】

鄕裏衣冠羨不羣朝天劍气動星文過橋車暫回司馬華國才應識子云菊月喜開雙壽燕楓宸遙獻兩曹勛江城白鴈催霜露忍聽驪歌送別君

○挽史鶴霄【時先君服初闋】

愁予免服仍多病涕淚還餘哭史魚月旦有評人已去煙霞無主社應虛雞占春夢成長夜鶴弔秋風寂故廬耆舊日稀招不返海天寥闊幾嗟歔

○服將禫辱呂涇野王克齋王郭二監察俱有薦疏

棘人尙在欒欒日何事諸公有薦書巳分土苫棲白屋敢期名姓上公交車共推爲國求賢切自愧髙名得士虛薄劣豈能佑己報願將忠赤一生攄

○中秋無月

中秋兒女諠瓜餅坐待嫦娥玉鏡開未見淸輝生海嶠卻教微雨送陽臺兔光寂寞應藏窟桂影模糊不映杯世事陰晴渾不定明宵圓魄好還來

○秋夜園池小坐對雲山有懷二親

月色亭池此暫畱文園病骨不禁秋閒階黃葉生涼思素壁吟蛩入暮愁風木斷魂雙別淚雲山對客幾搔頭共誇金紫雙親慶�養何由到故丘

○重九燕集感邊事

海色蕭蕭鴈影孤池荷庭樹半淍枯尊開苔石憐靑錦菊對疏籬尙綠珠愁入塞云鳴寶劍懶開塵匣老陰符且湏酩酊酬佳節呼取髙陽舊酒徒

○槐第下第有作用其韻慰之

吾家季子黑貂裘歸興蕭條白露秋每愛瑤華能吐鳳更看劍气欲吞牛荊開庭榭春還在艸夢池塘意巳投他日雲龍終有會不湏惆悵仲宣樓

○得呂涇野書報欲乞休

風雨金臺憶別時迢迢雲樹系相思梅花無計傳消息玉樹何緣慰渴饑錦字忽銜靑鳥使滄江仍報白雲期海天搖落秋空暮悵望深慚故舊知

○哭呂涇野

故人天上鶴書來爲報瓊枝昨巳摧剩有文章藏石室獨憐梁棟墮金臺晦翁命薄焚遺艸文子家貧翳野萊萬里懷君懸隴月瑤琴寂寞爲誰開

○得鄒東郭書

別君秋色滿離亭又見燕山春艸靑龍劍各飛勞夢寐魚書欲寄隔滄溟詞垣舊好曾今雨太史何年奏聚星報道平安慰磯渴始知劉向正傳經

○別詹廣文署邑篆還揚【同年詹燕峯侄】

栽徧蕪城桃李花還分春雨到天涯傳經暫謝靑氈席奉檄遙浮碧海槎小阮才華如仲父孔融門第本通家相逢又折河橋柳風滿文旌別路賒

○次郭文麓道長海門風夜阻舟韻

凍雲垂濕孤村暮仙旆寒生郭泰舟沙鶴迎風偏妬客江鼉鳴雨故牽愁蕭條嚙土無靑野涕淚餘民半白頭便欲浮槎問眞宰東南民瘼爲誰由

○哭馬西玄宗伯二首

北風吹海故人來天上驚聞玉樹摧靑鬢早嬰司馬病蒼穹終奪賈生才燕金臺上空畱骨隴水灘頭憶寄梅賴有文章聲價重輝光千古照泉埃初聞汝訃疑如夢更得眞傳淚滿襟遠道那懸徐墓劍傷情欲破伯牙琴悲涼蓬梗三年別寥落梅花萬里心細檢音書重拂拭滿城風雨助愁吟

○贈裘子致政還浙

功成佐邑賦歸與回首賢勞七載余竹徑更尋裘仲約桐江況近子陵居愁生海月孤城別春滿湖云一棹虛客久異鄕成故舊好音無惜寄雙魚

○園池獨坐琴罷觀魚

荷亭槐院晝陰陰靜坐觀魚獨自吟張隱只湏無餌釣陶翁何用有弦琴池圍曲檻藜牀穩酒送殘花竹盞深卻憶濠梁眞勝事碧山能負白雲心

○過劉碧潭教諭宅

桃李陰陰數畝宮偶攀玉樹對淸風靑藜經閣湏劉向絳帳諸生暫馬融門帶鯨波浮海嶠手栽龍竹淨簾﹖木立月﹖﹖日斜共醉春花爛攜榼還期蘭浦東

○過楊敬齋司訓宅

艸玄亭外樹成陰奇字頻來問子云未厭午牕驚短夢滿酤春酒共斜臐桃花院落畱鶯語芹葉池塘睡鶴羣細酌淸吟情爛熳劍光深夜動星文

○過伍山泉司訓宅

文星愛接伍喬光共約東皇醉一觴綠蔭曲穿棲鸛樹淸流晴映養龍塘風閒石上開朱瑟春滿江南隔畫墻幾度髙歌向寥廓自憐幽興老還狂

○立春後約友賞雪

漠漠同云萬里遮喜看瑤雪瑞年華巧穿檐箔添春色故點庭枝作早花仲蔚閉門空漫興子猷孤棹是誰家明朝約共山亭醉莫惜靑鞋踏軟沙

○聞北虜之警

塞北淸秋徹備疏單於忽破紫儲胥冰霜未結黃河水車馬先傳白羽書漢幟九關懸日月胡笳一夜滿郊墟浪傳嫖騎懸金印何事天驕警玉除

○丙午北禮部奉安太廟

三殿閎開入紫冥森森松檜繞蔥靑仗連虎衛千官肅神護龍宮萬代靈俎豆薦芳瞻玉几鑪煙流彩散彤庭禮成五夜喧歸騎仰見微垣帶列星

○工曹中秋宴集次韻四首

小圃能容月色寒髙情不厭物華闌白毫千丈光堪吸碧宇重輪景愛看烏鵲繞林驚玉樹龍蛇眠海抱冰盤莫辭徙倚延幽興影落髙梧未罷歡

中秋月榭動輕寒子夜酣歌燕未闌佳會此宵眞勝賞故人明歲幾同看誰家簫鼓芙蓉苑客捨尊罍苜蓿盤況有豪吟對詞客不妨達曙罄淸歡

池館蕭蕭竹樹寒月華鋪地漏聲闌弄晴偏向杯前滿引醉渾忘客裏看桂影拂雲開玉宇蟾光生水漾金盤去年今夕人何在別是天涯一度歡

鳳城秋意灑淸寒月色亭臺坐夜闌對酒莫教珠箔揜倚欄還共玉人看光連南極添璀璨白滿西山見郁盤卻憶塞垣畱威者風笳霜笛幾人歡

○季秋陵祀

陵寢冥冥王气通幽藏弓劍七陵同松杉瑞��天外蘋藻明禋玉露中象衛帝靈懸紫極龍盤�嶂抱玄宮禮臣趨享瞻依切不盡悲涼落葉風

○陵祀畢夜還昌平兼懷石潭紫巗二學士

禮成尊俎徹玄庭鵷鷺回翔下紫冥五夜冠裳侵皓露四郊燈火散繁星天瞻瀛海光微曙路繞蓬山色漸靑憶昔連鑣雙學士往來風景此曾經

○送朱徳承令海門時方攺邑

華國才名擅漢陽暫勞朱邑令桐鄕封章遙捧丹霄下仙履冥飛碧海長築堵好思鴻鴈集奏功還看鳳鷥翔明年莫惜雙魚報新種桑楡幾尺彊

○予甞與張嵩少雨行鄖山悵別有懷

不見南溟十載余天涯何惜寄雙魚江頭見柳春魂斷枕上逢君夜夢虛曾共楚云招鶴馭更衝鄖雨度熊車浪傳龍劍離能合尊酒何時一慰予

崔東洲集卷之七

●崔東洲集卷之八

維揚崔桐撰

七言律詩三十八首

◆七言律詩三十八首

哭倫白山

送張徳威少參之關中

送南元貞守保寧

昌平道中憩玄福宮

柳亭次徐少湖韻葉巾捨徽人故有柳亭以徒杭而懷舊索詩記之

送錢景山之任南都銀臺

懷毛勵庵閣老

送周石厓督學閩中

秋集鏡光閣

送董潯陽奉母南還

怡椿軒次劉春岡韻椿植刑曹公署椿岡父子皆官此曹故有作

壽石橋潘封君

送王鶴泉之任南都

壽唐漁石太宰

丙午齋居卽事似少湖

幾山歸蜀次畱別韻

哭徐甥霖

予新居乃先師溫托翁故宅重陽雨中對菊有感

送守朴趙中丞歸姑孰卜居邦城

贈謝子魯倅愽平

丁未人日喜晴似禮曹同寅

丁未廷試讀卷次韻

次介翁讀卷晚宿禮曹用前韻

華蓋殿題名奉天殿傳制用前韻

直廬齋宿次介翁璧間韻

壽閻舉人母母陜人居揚州

仲夏別介弟格之任江西

淸湖別墅

戊申歸隱登新邑南樓

得徐少湖書

少川曹守誕辰

戊申久雨中秋無月十六夜小霽間見雲際仍張鐙命酒步檐賞之

九日劉尹沈倅邀登南樓

重陽後五日集伍山泉宅菊未開

重陽後十日淩劍山送菊

集陳石山司訓宅

哭姜海涯姜甞守郴州佐九江

○哭倫白山

榜中獨爾年穪少今爾先爲地下人生擬百年渾是夢訃傳萬里恐非眞文章漢署論心日杯酒秦淮話舊春海內弟只零落盡不堪南望爲沾巾

○送張徳威少參之關中

祠部淸才張茂先符分薇省借時賢壯遊千里金城迥路入三峯華嶽天莫遣棠陰虛國計好思菜色濟民顚亦知奏最無多日底事徘徊惜別筵

○送南元貞守保寧

雪霽河橋官柳靑觧攜尊酒暫郵亭麟符入郡開鈴閣鹿馭隨春度錦屏【郡山名】天險未容難蜀道民憂端擬慰虞庭循良自是吾儒事萬里層霄看福星

○昌平道中憩玄福宮

碧殿瑤臺槪太淸西山靈气抱僊城窓涵風樹生秋爽巖度霜鍾報曉晴金馬暫停聊借榻玉童無語對吹笙明朝又入車塵路記取尋幽此度行

○柳亭次徐少湖韻葉巾捨徽人故有柳亭以徒杭而懷舊索詩記之

僊卽素業丹崖裏小築幽棲萬柳亭交翠暖煙含翰艸飛花晴雪點池萍陰連數畝推窓見響送雙鸝徙坐聽自入西湖訪林隱幾回夢繞故山靈

○送錢景山之任南都銀臺

冰雪新融天路長畫船春水入僊鄕金函獻闕趨鳷鵲彩筆登臺賦鳳凰江國煙花尋舊約天曹風節有餘香聖明側席思時俊早見層霄一鶚翔

○懷毛勵庵閣老

帝庭早際風雲會相業曾懸日月髙懋報擬圖麟閣像畱芳還見鳳池毛碧山石室藏余艸瀛海瓊餐醉壽桃舊日門生今白首師模遙憶振時髦

○送周石厓督學閩中

八閩淸淑萃羣英三楚儒宗重此行昔已晦翁傳道昧更勞茂叔載文旌宮墻風月堪吟弄桃李陽春自發生會見成勛獻鰲禁蛟龍白日聽雷鳴

○秋集鏡光閣

峻閣淸秋入望紆曲欄閒倚俯平蕪靑林白石心如洗細菊輕鳬興不孤湖引鏡光浮瀲灩檐傳鈴語落虛無徘徊待月東溪晚肯負涼颸下碧梧

○送董潯陽奉母南還【編修份】

天恩暫遣丹霄客奉母春歸白髮僊滿路鶯花迎畫舫到家魚筍媚瓊筵絲綸久代王言重錦繡爭傳翰學賢爲報北堂萱未老早題名姓上淩煙

○怡椿軒次劉春岡韻椿植刑曹公署椿岡父子皆官此曹故有作

曾聞嘉樹八千春靈種呵噓似有神直節不移龍幹古淸陰還在鯉庭新天畱勝事傳今昔物遇名家接縉紳怪底多情大司寇公餘吟翫未辭頻

○壽石橋潘封君【編修晟之翁】

天姥山人老地仙曾栽桃李滿樵川愛招白鶴尋支遁爲戀丹霞學仲先龍誥寵光云壑重鳳雛淸望玉堂懸乾坤甲子回初度月色新秋正壽筵

○送王鶴泉之任南都【倢甌濱宗伯之子】

羨君王謝名家後白下風煙更勝遊暫輟含香辭北闕獨憐過裏近東甌鯉庭舊業靑箱在麟閣余勛玉樹收此去好來依日月夕陽花艸莫淹畱

○壽唐漁石太宰【太夫人在養】

斗山望重文章伯衡鑑天曹道不孤世彩七旬開錦席淸標六月暎冰壺每親舜衮聽鳴鳳還著萊衣學弄雛琪樹庭除喧賀客看君堪入列僊圖

○丙午齋居卽事似少湖

南宮虛敞炎月幽齋居對景聊自休院槐交翠日不到階鶴一聲風欲秋公餘雅興在靑簡歲暮壯心忘白頭湘簾烏幾坐長晝倦來就榻疑虛舟

○幾山歸蜀次畱別韻

錦水先生勛業新早看鳴履上星辰腰圍白玉冬卿重衘帶靑宮晝接頻翔鳳暫教辭聖主弄雛還喜慰慈親相如多病仍詞賦好灑濤箋寄舊鄰

○哭徐甥霖

髫年失父恨零丁孀母艱辛撫女成不墮家聲知令子占吾宅相得賢甥南州徐孺應無忝太學何蕃尙擅名客邸訃傳腸欲斷海天回首若爲情

○予新居乃先師溫托翁故宅重陽雨中對菊有感

一畝艸玄楊子宅卜居仍借老侯芭�驚淒雨新時序況對閒庭舊種花錦水煙波遙別夢玉堂人物擅名家獨吟撫景生惆悵何意登臨烏帽斜

○送守朴趙中丞歸姑孰卜居邦城

羨君展墓歸桑梓秋老千客去路遙拂拭�����經過司馬舊題橋連磯勝槪堪詞賦采石僊蹤未寂寥跨鶴早回云外馭聽簫還上月明船

○贈謝子魯倅愽平【同年旻子】

曲江曾共東山老並馬春風醉玉罌龍劍己飛空鬥气鳳雛能舞尙家聲金臺雪旆催行色玉樹風姿屬妙英佐政黃堂民社寄好攄忠赤報明庭

○丁未人日喜晴似禮曹同寅

堯蓂七葉逢人日瑞靄千門送曉晴暖試雪泉融輦道望迷煙樹散僊城不湏剪彩酬時令共擬揮毫頌太平賴有春卿調寶歷年年嘉慶獻彤庭

○丁未廷試讀卷次韻

鳳城曙色開閻闔臚引時髦謁帝庭千載雲龍逢景運三臺冰鑑共曹卿金吾列仗崇儒重玉語臨軒賜問淸甲第豈緣溫飽計聖心霄肝在蒼生

○次介翁讀卷晚宿禮曹用前韻

臺垣晚出棲南省舊種槐陰尙滿庭宴接夔龍沾內饌詩成金玉動文卿風傳殘漏煙花寂月轉閒階枕簟情暫謝諠囂聊燕寢獨憐虛白靜中生

○華蓋殿題名奉天殿傳制用前韻

賢豪掄選開東閣劍履追陪入內庭光動丹書勤禦染名題黃甲捧春卿僊班對列聽天語臚響三傳下太淸穪荷鴻恩何補報艸芧白日羽翰生

○直廬齋宿次介翁璧間韻【直廬介翁昔所請者】

山衘沈景鳳城西樹鏁宮煙暝色齊已聽析聲傳虎旅共依齋閣欲雞棲屏搖燭影延淸話壁爛瑤光認舊題白雪調髙聊彊和莫教佳會負招攜

齋寢良宵雙闕西蓬萊路近五云齊風含城角聞雞早月上庭梧照鳳棲帝寵玉堂傳勝事僊才臺翰愛畱題明朝劍佩趨元會同舞鑪煙雨袖攜

○壽閻舉人母母陜人居揚州

爲愛揚州玉蕋花吹簫橋畔駐仙槎風前芳桂飄丹萼庭下幽蘭茁紫芽衣拂五銖淩瀣气筵開八袠醉流霞海天指點桑田處始信麻姑歲月賒

○仲夏別介弟格之任江西

池塘春艸夢芊芊又折散花贈惠連喜沭恩光棲省幕肯教淸白負家傳徳星堂在天涯隔【崔丹四世同居】夜雨牀虛別思懸莫戀西山南浦勝鴈飛還到五云邊

○淸湖別墅

別墅湖邊卜築成景幽不數鏡湖淸光搖碧嶂龍蛇動影倒靑天日月行遁迹已疑寰宇隔樂親更覺世緣輕何年坐我松崖下試聽寒泉落石聲

○戊申歸隱登新邑南樓

南樓登眺賀新成颯颯天風吹晝晴桑柘人家連沃野蓬萊僊馭引滄瀛炎蒸不到朱欄靜雲霧常棲繡栱輕此興老夫仍不淺嘯歌還待月華明

○得徐少湖書

髙情正憶南州士霄漢俄聞錦字投敍分明見汝面論心披豁重予愁天涯人遠虛懸榻雪夜溪閒穩系舟林臥獨憐成潦倒太平勛業望全收

○少川曹守誕辰

髙步丹霄兩鬢靑專城名染禦前屏中州嶽降逢炎月南紀筵開仰壽星瀛海冰桃紅暎酒虛堂瑤艸綠生庭閭閻歌吹喧童叟拍手狼峯瑞靄零

○戊申久雨中秋無月十六夜小霽間見雲際仍張鐙命酒步檐賞之

月過三五還堪賞云隙時時出素河未覺淸輝今夕減恨霾圓魄半秋多關山聞笛誰愁思鐙火開尊且嘯歌數倚曲欄勞悵望不禁涼意滿松蘿

○九日劉尹沈倅邀登南樓

重陽陶令仍幽興攜客登樓景更妍木落髙天開海嶽檐虛曠野俯雲煙未嫌鴈候催蓬鬢且對鷗羣醉菊筵笑插茱莄湏滿帽管弦百里況丰年

○重陽後五日集伍山泉宅菊未開

菊花巳過重陽節步屧東鄰尙未開爲愛風霜甘晚節肯隨桃李媚春腮累累繁蕋含珠細裊裊斜枝倚竹栽秋杪金錢應爛熳可能攜榼許重來

○重陽後十日淩劍山送菊

菊猶綠蕋巳重陽虛負山翁對舉觴佳種故人題尺素小盆分我借餘芳孟嘉風帽還堪插陶令秋襟未減狂便護暖屏勤愛惜肯教霜露送淒涼

○集陳石山司訓宅

遙秉文旌到海濱論心傾蓋對吾眞巳憐雅尙淩時輩更覺師模近古人下榻畱賓馴鸛雀過庭有子見麒麟芹羮鱔饌供杯酒扶醉歸來月色新

○哭姜海涯姜甞守郴州佐九江

耆英忽作芙蓉主重我傷悲涕淚雙白首論交最知已靑燈艸角舊同窓名垂柱籍先多士官有棠陰擅兩邦杯酒園亭遊謔處懷君情緒若爲降

崔東洲集卷之八

●崔東洲集卷之九

維揚崔桐撰

五言絕句詩二十首

七言絕句詩四十六首

◆五言絕句詩二十首

遊武當四首

遊雲夢夕憩公署後園二首

中秋前夕集王玉山宅二首

中秋夕小雨集袁靜庵宅二首

別王生二首

別胡瓶山中丞四首

幽興四首

○遊武當四首

七十二僊城琉璃千萬宮隅隨靑鳥去半月紫霞中

遙瞻金碧壇巃嵸雲霧裏入林憩峯巓峻閣忽松底

嘉木擁虛壑綠霏繞瑤臺貪看坐不移煩襟洞然開

冥登天柱峯恍如生羽翮俯見漢江流影影一絲白

○遊雲夢夕憩公署後園二首

蘭舟入云夢霄壤豁如剖身在元气中何啻吞八九

捨舟憩芳林白雲隔溪度逍遙誦南華手浣薔薇露

○中秋前夕集王玉山宅二首

秋半楚山素月酒幽庭彩揮杯坐不辭秪恐淸陰攺

秋姿滿庭綠城靄蔭髙閣醉月步廣階衣上寒光落

○中秋夕小雨集袁靜庵宅二首

楚月如厭客忽揜城東雨聊醉袁紹杯共作秋花主

白露捐蕙芳微陰淨菌屋取醉終遙夕蟾蜍愛新浴

○別王生二首

我愛王子喬攀鴻碧海遊橫吹白玉笙流響滿滄洲

長風吹海雲暮結江南樹欲覓孝廉船天空不知處

○別胡瓶山中丞四首

曾締牛年約繽紛翰墨羣聯鑣天上陌飛入杏花云

共子鄂渚濱相攜采蘭芷一笑澹無言石上秋雲起

冥登黃鶴樓直探神僊窟俯窺銀漢流天風落明月

握手再相見燕酤共暮春寒溫話不盡又作別離人

○幽興四首

三月醉春風猶嫌春日短鶯花盡意吟瀟散無人管

六月不知暑深入修篁徑臥聽落泉聲天風吹短鬢

杖藜步秋溪衣染露華濕竚見白雲偎野鶴似人立

嚴月海天寂寒云垂埜低何以淨襟抱雪峯叢竹西

◆七言絕句詩四十六首

蜀客索詩兼簡余方池館兄

太和山萬松亭

襄陽午行

均州曉行

鄖陽春行有感

鄖山晚行賦所見

子每愛普門寺捨西竹未造其所今夕角巾步去興覺瀟然

江陵龍山

章華臺

監利濯瀴臺

石首繡林山昭烈娶孫夫人所

寄壽儲太夫人

祁陽道中遊烏符觀四絕

讀洞賓訪蔣暉詩

和洞賓韻

自笑用前韻

余艸池之畱都二首

張札舉人入試

趙維舉人入試

嘲松

嘲竹

嘲梅

嘲菊

題小景

張石川小畫次文衡山韻

夏涼思親

南都思親寄林弟

南省槐

松臯閣老扇景三首

劉春岡艸堂圖

葉省庵歸廣陵

楊副郎乃翁所作紅梅圖

西湖五首

吳子歸姑蘇

張生歸霅川省母

正月風雪園坐卽事

春暮

別碧潭子

虞醫南歸

○蜀客索詩兼簡余方池館兄

蜀道風煙促使車贈君惟有一雙魚故人問我爲宮在門揜梅花只讀書

○太和山萬松亭

攀崖躡磴入僊門仰見瑤宮紫靄屯更上虛擅最髙處轉驚樓閣萬松根

○襄陽午行

三峴山家雨半犁牧兒吹笛尙銅鞮小桃風軟過柴店午爨煙中飛竹雞

○均州曉行

長風吹曉客寒生片細星稀帝子城漢水流煙半明滅馬前深艸竹■﹝鼠畱﹞聲

○鄖陽春行有感

憶昔淸秋踏雨沙重來短劍觸飛花黃雲碧艸皆愁思何處僊人白鹿車

○鄖山晚行賦所見

野人麋鹿自同羣閉戶山虛長白雲菜婦漁翁歸路別竹西啼鳥落殘曛

○子每愛普門寺捨西竹未造其所今夕角巾步去興覺瀟然

山靑沙白寺門連松桂春深萬壑前月色半陰苔石路呼僧看竹過西禪

○江陵龍山

悠悠江漢接天還三國爭雄虎豹開何意狂夫能落帽至今人只說龍山

○章華臺

沙市黃鸝啼暮春落花殘雨淨輕塵傍人指點章臺路煙艸微茫認不眞

○監利濯瀴臺

監利千山風雨多濯纓臺下漲寒波停舟細問靈均處更有淸流是汨羅

○石首繡林山昭烈娶孫夫人所

孤石盤江江水深英雄殘甲鐵猶沈當年天地纏兵气安得春風入繡林

○寄壽儲太夫人

瑤池西母黃花燕豸繡雲霄遊子歸愧我不能雞黍約峴山回首紫霞飛

○祁陽道中遊烏符觀四絕

僊臺百尺與云平樓外山圍碧玉城偶借石牀成小憩隔巖風樹萬龍聲

○讀洞賓訪蔣暉詩

僊詞讀罷思悠悠衡未風煙眼底浮安得更聞吹鐵笛一聲云外萬山秋

○和洞賓韻

乾坤闔辟此江山吞吐葫蘆一粒丹腰下靑蛇人不識靈光長犯鬥牛寒

○自笑用前韻

長年作客慣尋山又見酣霜萬木丹詡客尙畱雙屐健且招衡月弄淸寒

○余艸池之畱都二首

峴山曾接艸池僊花老春風巳二年此會肯騎磯上鶴共君吹篴弄湘煙

雪壓寒云共別觴鶴樓東望鳳臺長石城此去千峯月照見詩家錦繡腸

○張札舉人入試

云滿千山銀漢斜張騫萬里泛僊槎定知牛女傳消息飛馬春風三月花

○趙維舉人入試

淸獻於今不乏賢江樓別酒萬山前爲君借取僊人笛鶴背橫吹看上天

○嘲松【子於四物爲五友而嘲之者以日夕狎之故與之謔耳】

獨立髙寒節不孤風雷時作老龍呼無端也道浮名好畱與人穪松大夫

○嘲竹

瀟灑泉溪百畝秋只堪淸玩伴王猷鳳簫莫漫隨嬴女吹斷春心總是愁

○嘲梅

不逐時芳漫競春歲寒雪月自相親秪緣誤識孤山老曾傍西湖看醉人

○嘲菊

一秋寥落看花杯滿眼芳菲菊又開疑是遊人怨春去金錢特地買回來

○題小景

結个茆庵倚玉峯翠梧疏木鏁芙蓉何人踏破蘪蕪徑疑是君王問臥龍

○張石川小畫次文衡山韻

濃陰灘畔木蘭橈幽坐漁翁爲避囂一曲白雲心共遠萬峯回首浸春潮

○夏涼思親

夏日風生竹樹幽披襟閒對一林秋江南江北無多路誰寄淸涼到白頭

○南都思親寄林弟

家近揚州多故人相逢便問白頭親從教傳得平安信不及趨庭見面眞

○南省槐

濃綠庭槐省署深黃金花滿散淸陰試聽涼月沈沈夜定有風飄絲竹音

○松臯閣老扇景三首

懸崖絕壑綠陰多更有幽禽響薜蘿皛皛晚潮生遠浦滿船秋色送漁歌

石瘦泉枯百卉藏老梅畱得一枝香淸風萬壑憑誰管盡付詩人入錦囊

雨歇秋風送晚涼小舟橫處碧溪長何當攜取如澠酒同入菇蒲醉一觴

○劉春岡艸堂圖

劉向勛各重帝都艸堂遙寄碧山隅桃花柳絮誰爲主三月春光看畫圖

○葉省庵歸廣陵

楚城二月鶯花亂送客江頭愁暮陰此去吹簫橋上月想應照見使君心

○楊副郎乃翁所作紅梅圖【文升】

孤山老僊已飛去畱得僊花此尙傳萬顆驪珠春錯落淸香不斷到曾玄

○西湖五首

湖冷山光岸帶沙石扉茅屋埜人家短墻不觧遮春色露出早梅開白花

碧湖堤外帶方塘傍水人家蔭綠楊門揜藤蘿春寂寂滿園飛蝶菜花黃

春朝過雨送輕寒半落桃花桑葉團多少樓臺山色裏畫船移傍六橋看

四山花鳥弄新晴煙處湖光半遶城醉領春風歸去晚松聲一路送遊人

雪壓澄湖千萬峯玻璃倒插玉芙蓉野梅亭下呼雙鶴轉恐春深攺舊容

○吳子歸姑蘇

季子風流歸興新萬山啼鳥落花春洞庭水石靑林裏應有繁陰待主人

○張生歸霅川省母

長安遊子罷斑衣九乳山虛云自飛買得扁舟五湖去靑天笑指白雲歸

○正月風雪園坐卽事

風雪蕭蕭入早春梅花零落轉精神杏桃自道禁寒得偸眼還窺醉飽人

○春暮

海上云生煙雨斜碧桃片片點庭沙黃鸝不觧愁沾濕又聽笙歌過別家

○別碧潭子

六月天風海气寒碧霄萬里自鵬搏何年驄馬揚州陌訪舊還能到考盤

○虞醫南歸

楚月淮云渺去槎上池深處是僊家歸來丹鼎添新火坐嘯春風落杏花

崔東洲集卷之九

●崔東洲集卷之十

維揚崔桐撰

詞三十一首

◆詞三十一首

沁園春餞別入覲同年次韻

洞天春送盧淶西司成南行

木蘭花慢贈別胡缾山中丞次韻

錦纏道別髙子守平涼

畫堂春贈陳生伋任休寧

金菊對芙蓉謝孫子貽菊圖

洞僊歌贈白沙村尹新樂

風入松贈楊竹窩贊政紹興

玉漏遲贈王瀛溪守沔陽

水調歌頭贈寧夏王鳳泉中丞

謁金門贈葉斗問司教上饒

禦街行贈宗履庵尹金卿

憶帝京贈王圉山尹單邑

靑門引贈史元忠丞河間

玉樓春送張子和考績還容城

謁金門贈韓右橋貳守髙唐

畫堂春送許孝卿尹信宜

望仙門送吳子歸隱

洞天春送汪子敏任雲中理問

鵲橋仙別重之分教泌陽

漢宮春壽錢母

鵲橋僊送冒子尹興業

戊申三月劉伍陳三廣文邀飲黌宮贈沁園春一闋

卜算子送顧子南歸壽母

風入松四闋詠四景閒居樂

海棠春贈淩和叔之任贑城

減字木蘭花壽松厓翁

漁家傲贈胡子歸省

玉聯環贈錢平厓副憲之東廣

○沁園春餞別入覲同年次韻

四海相逢寒溫重敍三十年前錦席髙張侯門深處玉巵送暖寶篆凝煙喜芳辰撫景開情羣英酬勸此樂進誇李郭僊況太平時節乘閒取醉賓主俱賢酒籌休問畱連看昨夜蟾光已半圓念中外萍蹤歡娛未幾朝天宴罷宦轍將旋且湏笑語徘徊痛飲一息春宵眞可憐爲髙歌嚶嚶鳴鳥求友詩篇

○洞天春送盧淶西司成南行

輦路新銷殘雪嫩綠小紅時節陌柳纖條未堪折又見髙軒別玉署初盟暫歇望望靑霄轍璧水風髙石城天渺離情綰結

○木蘭花慢贈別胡缾山中丞次韻

肅愼當年地到於今舊事非念塵暗龍庭波翻鴨綠赤子安歸好男兒藏利器正揚眉烈烈賦無衣肯使鳳凰山下還容豺虎驕肥節擁熊貔百萬師仗鉞鎭遼西看雄威壯气淩山絕海電馬云旗況聖人臨紫極旦華夷一統仰龍飛見攙槍等閒掃淨金城萬古長圍

○錦纏道別髙子守平涼

風斜燕子正春雨鳳城東萬芳菲競紫爭紅使君飛馬翠煙重雙懸龍劍烈烈气何雄皂蓋朱旛去遙指崆峒覓當年問道何蹤想名書白玉屏中待棠陰滿地天上報重瞳

○畫堂春贈陳生伋任休寧

春郊淨暖燕泥香馬嘶嬌柳新楊故人東去古郵長把手離觴滿路江山圖畫迎眸花艸文章佐政聊登百里堂紫鳳還翔

○金菊對芙蓉謝孫子貽菊圖

南省幽閒小齋春暮昏昏睡思方慵驚妙染相貽浣手開封頃刻畫堂秋浦冷灑霜姿萬蕋玲瓏端詳把玩逼人淸气白練生鳳玉壺金井心胸借彩毫寫出造化爭雄許梅孤竹瘦此味堪同羞比是春嬌芍藥何湏對秋水芙蓉自有一家風韻百媚成空

○洞僊歌贈白沙村尹新樂

淮海淸才一片昆山玉白眼那堪塵世俗抱奇姿幾年气揜虹霓淸廟裏未就珪璋雕琢百里荷雷封墨綬銅章熌熌英華才出璞待從今且湏小展含章應列宿光懸巨鹿奏成功滿縣種桃花愛白晝鳴琴弦歌比屋

○風入松贈楊竹窩贊政紹興

城花气醉流鶯天涯春又生燕酤欲買傾懷抱能幾日又送君行官柳路嬌嘶馬長亭杯點飛英東風陌上紫驑輕笑指越江城沃洲天姥黃堂下佐諸侯政報新成試問安民何策鑑湖一片冰淸

○玉漏遲贈王瀛溪守沔陽

麥序午雲輕正紫陌晴絲飛百尺燕子風斜亂蹴葵紅橊赤美人璞抱連城想荊楚還知和璧別天門笑指黃蓬冥冥矯翮到時煙雨樓開看劍气橫虹胸吞夢澤漁父雙林試問閭閻命脈萬頃滄浪水月應照見使君淸白報成功又上金臺作客

○水調歌頭贈寧夏王鳳泉中丞

美人辭我去在五鳳樓頭百尺晴絲遊揚盡牽惹離愁憶昔杏花飛馬漫作萍蹤鴈迹三十一春秋驛梅消息斷玉樹阻風流五云端雙闕表鳳還遊相逢能幾詔傳螭尾付邊籌系肘累累金印賀蘭燁燁霜旓此別又難畱待奏膚歸也杯酒共瀛洲

○謁金門贈葉斗問司教上饒

金臺曲官柳陰生繁綠祖杯風引葵橊馥笑倚荊山玉九斗光鍾奇淑胸滿珠璣萬斛淸風鐸振靈山麓喚起蛟龍伏

○禦街行贈宗履庵尹金卿

落紅淺絮送春闌繁綠暗燕關金塘新漲鳬鷖水翻飛雙舄難攀云深泰嶽天渺陽峯望望隔人寰簾垂桃雨舞斕斑風靜玉琴閒纖塵不動桑麻長向隅民又開顏丹霄獻績紫鳳徵書天上使君還

○憶帝京贈王圉山尹單邑

蘭苕翡翠弄幽吟河橋濃綠成陰燕酤聊買醉離思不堪禁淸標憐楚玉髙價重揚金雲擁僊鳬入望深羨子還彈單父琴簾垂白日花暎棲霞試聽弦歌百里音飛騰瞻碧落話舊合華簪

○靑門引贈史元忠丞河間

雪月金臺客又見葵丹橊赤鳳城別去佐諸侯瀛海蒼煙深處翻云翮白玉神京鄰咫尺保障湏奇策淸哦未數松廳別有功名垂竹帛

○玉樓春送張子和考績還容城

蕭蕭易水寒千古野艸三臺誰比數朔氛燕雪不畱春百里千家今幾戶使君惠愛飛甘雨卽松山下淸風吐奏功歸去下雙鳬歡呼滿縣桃花舞

○謁金門贈韓右橋貳守髙唐

涼飆起雨歇鳳城如洗霜染芙蓉秋色裏君去辭丹扆何處愛民如子鳴犢寒泉河彌彌君心試把寒泉比一般淸見底

○畫堂春送許孝卿尹信宜

秋風白露語寒螿燕城別酒香贈君惟有菊枝黃鳬去髙涼琴鼓龍生風雨簾寨山舞鸞凰桃花滿縣似河陽績獻明堂

○望仙門送吳子歸隱

鳳城秋老芙蓉水涼颸灑鱸魚時節薄羮美鄕心起一官依日月拂﹖﹖央辭靑紫狼峯之下江彌彌好洗幽人耳

○洞天春送汪子敏任雲中理問

杏花飛馬春風昔年曾共而翁淸標愛汝尙兒童佐閫又雲中明試鑑懸日月籌邊劍倚芙蓉紫塞雲閒白登塵靜歸報重瞳

○鵲橋仙別重之分教泌陽

霜渡銀河秋髙金闕白露黃花時節一聲旅鴈過南樓愁結處惠連離別紅杏宮墻香芹池館楚楚靑衿云列朱絲寶鐸�時髦看威鳳層霄奮翮

○漢宮春壽錢母

淑景春濃正鶯流燕語暗綠飛紅風惹遊絲蕩漾搖曳晴空繡屏縟彩擁瑤筵瑞靄簾櫳道是僊姑毓秀回旋甲子初逢云帔銖衣輕麗羨鳳賓西母桃獻東公更喜雙鸞並舞玉樹叢叢笙歌�裏醉瓊卮飫薦斑龍看葭�齊聲穪願百年繁祉攸同

○鵲橋僊送冒子尹興業

燈火江城笙歌錦席暫駐層霄使節曾買燕醪別鳳臺柳條纖那堪又折杜海雲長梧峯天渺去去雙鳬隔越好種桃花滿縣香舊家聲冰淸玉潔

○戊申三月劉伍陳三廣文邀飲黌宮贈沁園春一闋

杏雨壇前芹風池畔暫駐云軿正燕子泥香鶯簧歌軟煙消晝永細柳娉婷劉向經余陳蕃榻下淸輝相對伍喬星錦筵開招邀仙侶舊好重盟住期莫放勸酬停看飛絮殘紅點畫屏嘆人生蹤迹一場春��吞狐媚空自勞形北會難逢嘉賓良主酒酣起舞劍光靑聽前村一聲漁父笑入滄溟

○卜算子送顧子南歸壽母

海日麗芳洲花气暄遲晝白首慈親正倚門遊子歸時候膝下錦衣郎爛舞春風袖鸚鵡杯深綠蟻香願祝長生壽

○風入松四闋詠四景閒居樂

亭臺簾幙鏁重重韶景又東風習懶竹牀春夢穩鶯喚醒倦眼猶慵短髮烏綸斜褁尋幽日傍花叢碧流橋外小桃紅徙倚畫欄東玉筍銀鰷新更羙好情懷盡付杯中莫笑海翁醉也醉時百感成空

休嫌啼鴂送春歸赤日愛遲遲炎熇隔斷朱樓外碧梧陰半落薔薇開卷羲黃靜對閉門剝啄人稀掃溪移坐柳條低鷗浴颭芙蕖冰桃雪藕淸酣後晚涼生爲報山妻何處海翁供倚數竿風竹亭西

蕭蕭風雨淨年芳白鴈夜啼霜長空明月涼如洗芙蓉老玉露淋浪萬里憑虛極目素襟澄徹相當黃雞紫蠏味堪甞彩袖舞兒郎銀河珠斗中秋燕東籬菊又醉重陽此興海翁不淺悲秋朱玉虛忙

海天風木萬山枯愁凍雀饑烏翠綃帳暖春還在松醪熟不用錢酤氍■﹝僉毛﹞圍楚舞燈火照吳歈壓梅欺竹雪平鋪俗想蝢消除憑危拍手呼奇絕乾坤古一�塵無盡日海翁吟弄人遊白玉空壺

○海棠春贈淩和叔之任贑城

靑歸弱柳那禁折柰陽關歌聲三闋山碧曉寒輕花醉離情結使君南去停仙轍正弦歌滿城時笻千頃貢漳波試比誰澄澈

○減字木蘭花壽松厓翁

涼颸新起淸襟千頃連秋水匕裘筵中玉樹金芝懇酒紅海天漠漠縹緲丹煙籠�閣鶴馭翩翩家近蓬瀛地上仙

○漁家傲贈胡子歸省

腰佩龍泉三尺水橫騎白鶴�天子鳳城秋色寒芳芷鄕心起靑天飛馭涼颷裏菊采黃英和玉蕋滿斟金液筵開綺老仙笑顴酡顏�多受祉長年壽酒從今始

○玉聯環贈錢平厓副憲之東廣

小桃香暖燕風輕翹影飄晴豸袍金佩浮驄緲人別去五羊城曾教海嶽爭淸霖雨蒼生能辭萬里天階遠終不負舊聲名

崔東洲集卷之十

●崔東洲集卷之十一

維揚崔桐撰

記十三篇

◆記十三篇

方山子記

吳氏祭田記

重建城隍廟記

嵩少山人記

杭州抽分廠題名記

胡安定先生書院記

監察禦史楊公祠記

重建國子監典簿廳記

宋文山文忠烈公祠記

新建通州石港察院記

石山樓記

新建泰州東臺察院記

宋丞相文文山先生書院記

遷海門縣記

修築捍海堤記

題省軒詩畫帙

○方山子記

晉陽侯廷言氏別號方山子方山子偕東洲崔子遊荊南山水間語東洲子曰吾迹則寓斯心無日不方山也東洲子質以山之槪曰山奠郡西勢接淸源南峙孟門殆吾土之勝也而吾固有取焉東洲子曰夫山隱者之宅也子將事夫煙壑云巒鸞吟鳳翔挹沆瀣乘淸泠散發披襟於廣莫之埜心會乎調調刀刀情融乎唱於唱喁玆以取適已乎曰有之吾不能倚於其迹也夫山有用世之靈焉月胎神乳雉飛鵲化膚寸成雲霖雨萬有補天分乎五色鎭區紓乎九光子將應鼓鳴而起躍懸鏡照而昭蘇巳乎曰有之吾未始溺於其通也夫天下皆山也夫山皆可有也達人至士托意於物是故武陵五曲披圖意隨姑射老僊馳神雪月子將假一隅之石則鰲峯鷲領皆吾故物南探東陟取無盡藏巳乎曰有之吾未敢以多取也將顧名思義云耳東洲子曰噫嘻予旣巳聞命矣敬以直內義以方外易道也夫義斯剛剛斯中正中正爲方君子所以終身也時乎初九潛龍勿用則不易乎世不成乎名樂則行之憂則違之確乎其不可拔也時乎九二則龍徳正中至柔而動也剛至靜而徳方重明以麗乎正也介石而不終日也是故立不易方動靜惟時時止則止時行則行其道光明也吾子仕甫達而義思止執非下而義不隨無所欲而義以仕是深有得於方之義而非以其山也方山子曰唯唯子爲我記之吾將服之以終吾方

○吳氏祭田記

霅水吳氏故有祠堂肇事於其先安素翁璋而祭田未議厥嗣太僕簿龍謀於仲兄光祿丞鳳各出田爲歲典給紹先志也史氏崔子以少卿蒞滁龍以實謁且徵言爲世守問其族指且田數曰胤也蕃田出於仲若季者合五十畝洎同志者餘十畝問其統曰統有宗族之政聽於斯凡祀齒昭穆事旣修儀綴食懲惂讙示恩義焉問其物曰肴實數有正不丰暱不逆薦問其歲入曰入有贏惟昏嫁是佐屈乏是予崔子曰斯舉也可不謂能子孫矣乎夫孝子之心愛愛則繹而其遡長孝子之動愨愨則著而其事庀孝子之義周周則辧而其禮肅孝子之情公公則流而其澤咸今人有一畝之宮斗粟之田必思以庇其子若�而子若孫以祀逖罔追懵焉若遺者何心哉或有事焉弗惠弗時以匱爲說而嗇其享惡用其爲孝思哉若或貴加賤富間貧不以毛列甚焉秦越其宗薄恩隆怨休戚不關焉者去禽獸幾何哉吳氏之若舉也以言其繹則事亡若存以言其事則治物孔明以言其禮則崇本篤倫以言其澤則葛藟之風可以興吳氏之門嗣是而安得不崇以延乎云仍焉者安忍於目替矣乎苟有徳之不類將斁厥規利厥田者宗子當告之曰史氏巳記之石

○重建城隍廟記

海門城隍廟肇建國初比年江逼邑徙百務艸艸廟祀尙虛丙寅春邑侯渭南裴君紹宗來蒞邑政適當其劇營建鹵莽不可歲月者率經攺作學宮首新尋謀諸丞王君傑簿潘君惠進耆老於庭而告之曰明有禮樂幽有鬼神祖制炳蔚宜各受職廟當亟成神其鑑吾與民圖修甫數月廟成中殿旁廡前門後寢北若干楹神有道幣有亭繪壁繚垣綜理整整廟中置神主公案筆硯凜凜如生朔望必就禮之默盟而退越三歲政成民熙今年夏侯以賢能被命內徵將別去史氏桐方以養痾歸臥海廬耆老王佐周瓚謀其徒謁桐屬爲廟記以昭侯績桐按周禮有司民之祭我太祖皇帝勑斯神爲鑑察司民城隍京師附享山川郡縣咸像祀無乃周官遺意耶甞伏讀聖制神所鑑而簡在帝心一語志將以重責畀神司夫君司夫臣以慶及元元至深切也吾侯初政首誦制詞而立之廟迄今心迹鑿鑿幽明無憾可記也耆老曰侯績多矣將何如桐曰是當次第記耳侯今徳澤將及天下在吾職又當爲不一書也姑俟之姑俟之

○嵩少山人記

南溟張子東洲崔子偕遊楚於均谷諸名山得大觀焉張子語崔子曰吾於楚之遊非楚也志在洛也均谷諸名山之觀也非均谷也目在嵩也少也吾身之寄若地也諸山也固迹也抑意也吾遊也觀也意也無日而無吾土吾山也吾固仕也亦無日而非隱也請別號爲嵩少山人云崔子曰嗟乎子之隱其諸異乎人之隱也夫吾聞隱者之隱也其遊也將有事夫避也其觀也將有事夫獨也其寄也將有事夫往也吾子之遊不泥其地而以其志則天下皆可洛也吾子之觀不泥其山而以其目則凡山皆可嵩少也吾子之寄不泥其迹而以其意則無乎其不可寄也魯之東山之岱宗孔之有也而環夫轍凡有皆孔之有也是達人之隱也嵩岑之丹丘潁水之由非無所有也嵩潁之餘非有也是隱者之隱也若子也者無避也亦無不避也非獨也亦非不獨也非往也亦無不往也其諸異夫人之隱乎嵩少山人躍然喜翔然舉擊白石而歌日惟嵩之巃嵸兮吾將與俱惟西室之崆峒兮吾與其虛惟溶溶之靈霙兮吾善其攸紆惟夙駕之莫回兮修吾驅旣而歌曰嵩有仰兮亦有伏室有宖兮亦有幅云之揚兮爰復微子之忠告兮將安谷崔子從而和之曰中有合矣迹非其離矣幾有會矣理爲其隨矣無固無從矣見羣有之怡矣吾云誰之思矣惟山人之時矣

○杭州抽分廠題名記

竹居薛子監浙稅歲滿當代圖名貞石遡前是役者逮竹居凡二人虛其左方以俟來者屬記於東洲崔子東洲子曰是不可以無名也哉竹居子曰吾非謂必欲名也計前乎我者有二石焉吾日考之得其是者師之實以爲有私淑焉嗣是而弗名將奚傅弗傅焉後乎此者吾之得失將奚考是終焉重吾過而莫之省也東洲子曰噫公矣哉薛子之爲心也夫政本之道焉爾道求之心焉爾心惟無欲則授之華靡而不怵試之財貨而不旅萃之艱劇而不瞢惟無我則觀之物我而無二參之俯仰而不惑徵之古今而不禦是道也餞�甲兵非爲粗道徳性命非爲精嬗代屈信非爲變動靜語默非爲常孔子曰吾道一以貫之孟子曰仁人心也非謂是與吾求之薛子是役徵矣而紓以寬詳矣而制無擾省久而廢者興安矣而絮日整察矣而阻獲便貨矣而義自潔夫是謂無私是謂無我猶惴惴焉歡私我有我之孤前修也無以示之後也後是者莫考於今也自考者莫補其闕也而復是舉焉公矣哉薛子之爲心也充其心𨿽用之天下可也薛子甞與予語�學而大益予故卽其記名而實以心以求益於後是名者云

○胡安定先生書院記

秦州爲故海陵境城西有崛壤曰泰山桐童時甞執經西遊間從長者後一登眺焉山有神宇謁者必肅拜祝禧桐心醜之獨不爲禮計別玆山餘四十年矣聞前禦史雷君徹其神而虛之嗣是崇正者更置書院�主範文正胡文定二公於其中旁列諸生捨豈非以安定爲海陵產實在昔儒宗文正甞監西溪有捍海功矣乎桐心賢若舉而未遂一瞻拜也嘉靖戊戌冬十一月舜原楊君瞻以禦史按蒞海陵首詢安定公遺迹得玆山爲講學故處爰立石以識因晉謁二公焉旣而嘆曰禮貴專專斯顎顎斯感禮厭瀆瀆斯偒偒斯射鄕賢名宦崇當以族錯列互舉非所以尊師重道右能象功也爰檄有司奉文正公主奠置名宦祠乃專俎豆安定公焉圖徵言於桐以碑其祠桐也鄙無能爲役竊憶斯童時志也爲重有感曰上古無傳人中古無傳事近古無傳心地渺風微遂成飄響傀長雋負泯焉莫聞者眾矣是故耳感者淺而疑目感者眞而傳鄕裏大賢悉諸遺乘誦諸黃髮其儀形謦欬宛然百世之下者不減於親炙也可以列視而莫之崇乎列視而莫之崇是𨿽生斯土者亦莫知吾鄕爲孔之魯孟之鄒也何所觀法乎安定先生以經術行義名天下景佑初受文正公之知薦定雅樂白衣殿對天子賢之教授吳中諸生愛之如其父兄直講太學天下宗師之至墻捨不能容是又非丁度之所能阻撓也且今天下後世可忘所宗乎是�君子之於有道者讀其書則思見其人入其境則思及其門循其迹則思久其傳舜原君之愛道殆不容無是舉也舜原冀人也而追慕安定若此鄕裏之彥瞻依左右者爲心當何如耶書院前二堂故題曰經義制事後亭曰後樂今扁其前曰安定書院祠曰安定胡先生祠亭曰觀海是役也翼其成者州守朱君簦倅朱君懷幹林君廷樟徐君份以徵言勤者海門令孟君梅咸有得於舜原之同然者云

○監察禦史楊公祠記

壽春古右郡也比年政斁民乖獘端作焉嘉靖戊戌秋七月舜原楊公以監察禦史奉命淸戎畱都北郡爰駐節於壽謂斯爲諸郡中土也公所展錯一以崇本利物爲化間甞省諸民災見其旱方病稼水或圯城疾疫臶仍民日嗷嗷公曰嗟乎天胡降毒吾民展轉若是耶省諸民害見其﹖﹖佳葦盜興羅織盈﹖﹖束公曰嗟乎胡同類之相殘亦若是其烈耶省諸風俗見其弦誦日虛士气弗作前修典墮俗禮就淫公曰嗟乎故習尙之去本趨末若是其弗古耶旣而曰予得之矣予得之矣災由戾感害由政召風由倡始是非民之罪也無乃有大蠹矣乎於是乎首迸大蠹揃其逆醜渨涹一蕩壽民大悅於是乎禱天以降霖丰隍以固城召醫以間疾置義塜以埋死而民災紓推扶風之故政且捕且宥以弭盜雪地下三年之羣寃以拒訮而民害熄標約立程講學考業授以著述聯以同志表以鄕賢示以禮節而士風勵民風諴壽民復大悅鄕老景某�屬其徒而告之曰人有虐於汝者汝欲遠之乎僉曰然人有徳於汝者汝知報之乎僉曰然此夫子之於父母也生也圖其形死也銘其行祀也主諸祠將以傳諸子孫也果人情乎僉曰然乃今楊使君之蒞我壽也捍我災禦我患良我子弟淳我風俗貞父母之保赤子也吾人誦諸口孰與藏諸心藏諸心孰與傳諸子孫吾將圖所以俎豆之可乎僉曰然乃相率謁州大夫錢君輩以生祠請州大夫輩咸曰然役作無何堂序告成凡若干楹亟走共耆老某庠士侯汝白劉鶴年以碑事謁桐桐爲紀其實而重有感曰舜原公被壽之徳猶夫諸郡也諸郡願報之心猶夫壽民之心也是豈二三子之私也哉詩曰豈弟君子民之父母又曰子子孫孫弗替引之舜原公之謂與公山西蒲人諱瞻舜原其別號云

○重建國子監典簿廳記

桐以庚子年三月已酉蒞國子祭酒任越三日辛亥偕司業前峯王君從以諸廳洎六館師生達觀學宮焉仰規制省廢興也始諸殿廡齋堂見可以塈堊者十之三次生捨見收考﹖﹖隹者﹖門半力﹖門﹖夬者苵焉蕪穢莫辧地址者桐愀然嘆曰是不可以繕理矣乎前峯君曰先是某甞以繕理請命下工曹工曹以節費寢是司空之責也吾不得而爲也次各屬廳宇至典簿廳焉廳凡若干楹構坒整整閐埴若新桐釋然喜曰胡獨是之尙無廢乎典簿唐牧曰是前祭酒中川王夫子司業內方童夫子之命也督植程度者牧之爲也廳故置啟聖祠左比年毀廳以益祠址也二夫子乃命牧以廢庫材治廳損費益闕黽勉成之洎諸齋居器用亦因創庀焉是亦司空之責也二夫子以力尙可爲乃自爲云耳桐曰嗟乎且柰何哉天下事可以爲者由乎巳者也不可以爲者由乎人者也吾人亦修夫可以爲者耳乃進館生而告之曰二三子吾不能新爾宮尙冀以新爾心可乎居爾仁路爾義戶牖爾禮讓以弗墮吾�夕之訓能之乎二三子曰惟乃進典簿而戒之曰斧藻其楶而不斧藻其躬君子之恥也典簿有關領之責焉出納之司焉靖共爾守者何以爲也能之乎典簿曰諾僉請鐫斯言以爲二三子安且成典簿之終

○宋文山文忠烈公祠記

黎令堯勛之治東臯也政和民宜紛弭務簡暇則率邑庠師生就安定先生祠講學焉甞讀邑乘至宋文山丞相經臯度海諸詩撫捲嘆息曰元胡之禍自有天地以來未有此大變文山之節自有君臣以來未有此達忠當時就義棄市嗢吚醜類猶淫涕洟至今祠廟所在過使淺夫亦知屍祝焉況丞相勤王經歷之所遺音尙存此而莫爲置祠尊崇則今日所講何事乃白祠事於巡江禦史江右胡使君且以工費由庀請胡君方戒嚴江防懼民習之不逞也愓然避席曰賢哉令也其務惇民本識大義矣乎樹風化暴固吾使者職也其以部下罰金助令乃董振必躬以治東東禪寺隙地嵦爽可宅也遂易地以祠其所中爲祠宮凡若干楹前爲門凡三楹又前爲門濱諸河表曰忠烈祠祠之東西卽僧捨爲兩廡紓民力便香火也有道有墀有垣中外整整定時薦以春秋用圖永永俎豆丞相焉甫逾月而工萃教諭吳元曰是役也�令實倡之明使君實成之元輩願忠孝諸生之心術幸母孤吾先師孔子�此共機也盍記諸乃狀其故徵言於東洲桐桐曰丞相死之日宋亡巳七年厓山亦亡五年矣而竟求一死以報國共精忠義气非所謂貫日淩霜無所爲而爲者乎我朝追謚忠烈坊表教忠以廟食京師所以楊前休風萬世也於今去丞相餘三百年矣而�浮鴻迹之鄕一有感觸遂興敬慕而崇禮之丞相之忠烈殆將與天壤柏始終也哉東臯故有安定祠玆益以文山祠焉爲令且師者泮宮戾至之餘時登二賢之堂展禮申義以勵士气以風頹俗吾鄕士庶豈無爭自濯磨棄乃凶徳日就鼎圖者乎否則崇名而棄實喜迹而忘心是上以古人之行求之而下以不肖之心應之非所望於吾鄕也

○新建通州石港察院記

兩淮煮海地凡爲場三十焉淮之南爲揚揚之東場實居其十故事郡縣咸置禦史院所以預致館也顧獨缺於諸場無乃謂其迂且僻耶抑薄其地未或周於置耶是故禦史每駐節秪於郡縣𨿽勵志勤民躬親鹵壤者不越宿而行已戒僅勿勿趨辦焉耳歲癸卯蓉�徐君奉天子命監察兩淮鹺政至方勤勤於時巡疇諮剔蠹勑衺是務也且以行部無歸爲缺典焉運判郭文仰謀諸運使李邦表輩曰先是分司亦無定署比年置署石港石港實諸場中土廣輪相比出入四均置院莫若玆土便亟具請於蓉岡君君曰可損部下贖金檄通州知州李充拙授慮事同知歐陽時督其植判官楊廷壐翊其勞於是乎物土方命時日庀材用會庸徒稱畚築均廩直疏水道三越月而院成厥素弗愆院中爲公堂後爲憩堂爲寢爲軒堂之前爲屏門又前爲正門門之外表以二坊堂之左右列耳捨墻垣廚廁閐埴秩秩僉謂是役也吾使君實勤國計興來許不可以無紀也乃以碑事謁東洲崔子崔子曰吾聞若古勤民君子動有時宅有常朝以興事由阼升堂嚴帥厥屬晝以作功端居展采俾民勿隳夕以內省就食有所計勞補過日晦節勞定息有寢夙乃興用無入於惂淫以克兢厥職是故詩稱攸躋攸寧爲民動也玆院之作也旅有次次旅則職安民可近近民則情得出可時時出則事集所以樹徳省風阜財康國者蓉岡君之斯舉乎余故辭其幣而爲錄其實俾嗣至君子知始作者有深慮焉殆非虛器爲也

○石山樓記

休寧東南之埜爲林塘林塘壤沃而秀儲範聲遠氏族於斯築室於斯扁其賓堂曰義樂左右廳曰一樂曰和樂至石山翁者益亢厥宗嗣以堂焉扁曰保和保和之後晚構樓數椽規制視諸構爲獨隘蓋翁之志懼後世云仍日入奓汰嗇共晚構昭以儉也翁瀕考終授產諸子樓屬季子木濟焉有爲木濟謀者謂宜撤樓以務崇本濟曰否否津也聞善事其親者奉以成訓考以舊徳任以惇固猶懼其隕厥緒也警之以箴砭誦之以晨夕陟降之以羮墻所以明紹述興來葉也先君子以儉徳聞而津也以不徳承之不亦遠於孝乎𨿽有巨麗吾能居諸扁其樓曰石山樓殆將顧顏扁爲過庭以棟宇爲師保也本濟日遊南雍於余壻保生木爲莫逆交不難千里偕保生過余以樓記謁余曰範氏其有子哉古之愛其親者覓一扇焉猶珍襲而展玩遺一硯焉猶撫摩而涕泣況弛其構而從於違其何以訓吾知本濟之斯舉也瞻扁則思親思親則愛樓愛樓則務約務約則保業所以衍令徳於勿替者不在玆乎�間林塘有多景焉木■﹝山齊﹞登斯樓也聞牧歌於蘿阜樵唱於深山則思翁之笑語對春野之耕云秋潭之釣月則思翁之嗜樂俯環秀之樓望聽泉之閣則思翁之居處面蟠龍之焦石臨躍鯉之芳塘則思翁之棲遁孝思爲益廣將嗣服爲日宏引翼爲日長是樓之嗇業之丰也居之卑道之崇也範氏其有子哉

○新建泰州東臺察院記

東臺故無察院每禦史行部輒就館於分司分司官則退就於鹽課司焉兩淮袁運判才謀諸東臺場使吳紹曾曰東臺實泰州十場中土禦史行部道所由出無院以攸躋則旅無寧次事涉苟簡非所以崇等威重國計也且通淮二司各置院而泰州獨無無乃於綜理有缺乎亟以建院故請諸禦史云汀齊使君君以爲然檄才授其計紹曾督其成於是乎慮事庀材分工董植程功頒直其土方撤故祠以爲址其庸徒召募有方無煩諸場其費出運司公帑八百餘金其命日始癸卯仲秋其告成是歲孟冬院中爲公堂後爲寢堂中爲軒各四楹左右爲耳房各十楹前爲中門又前爲前門各四楹袁運判謂云汀君之奉��南也多有懋政建院共一也盍記諸乃以碑事謁東洲桐桐曰天下事共成與否有幾焉我國朝鹽課司之設餘百七十年矣而院事尙莫之講何哉上焉者豈無志焉而下不足以承之非幾也下焉者非無謀焉而上弗之可非幾之云汀君以務內之學攄彪外之治本之以純篤敷之以激揚勵政勤民虛已體物奉使之賢者也運判之能足以周旋紹曾隨牒寄迹不負科名亦一時之良也是故上有志焉下克承之克承則志同志同則事集是之謂和會下有謀焉上弗鄙之弗鄙則謀獲謀獲則事成是之謂嘉逢余所謂有幾焉者非耶觀一院之作而幾於上下交相成則天下之事可以偏才理耶吾今乃知云汀君之政豈曰著在淮海𨿽達之天下可也云汀君遼陽人諱宗道別號云汀云

○宋丞相文文山先生書院記

監察禦史行庵陳使君奉勑督兩淮鹺政君克勤攸司周曆部所戊申孟秋濱海涉淖抵通之石港焉石港故有宋丞相文先生祠蓋丞相由髙郵而通渡海遺迹也使君瞻拜展敬企慕徘徊者久之卽見其棟宇坾腐且羣蒙雜集乃嘆曰趙宋三百年仁厚風化至先生面報成天地萬古之綱常正气賴先生而不隕知祠宇其神而制不崇則不尊不尊則不敬不敬則不從非所以昭前烈興嗣學也亟檄有司相土恢院延師授徒用廣崇奉焉謂海門劉尹燭善規畫也俾慮事授成謂邑簿沈欽敏經理也俾庀材典植謂司帑贏儲可取給也命運判冉從儒發金三百有奇於是羣司勵力奉公勉勿愆素已酉孟夏以就緒謁前爲門中爲堂後爲寢又後爲講習所左右爲耳室統若干楹使君爲題其院曰忠孝堂曰浩然介劉君曁邑庠師生謁碑事於余余曰桐也不徳荒葳之言惡足以辱文山哉旣有感於使君命名之義作而嘆曰顏斯名者其知道矣乎傳曰事君不忠非孝也戰陣無男非孝也先生自齠齕時見學宮所祠歐胡諸鄕賢咸以忠謚卽欣然慕曰沒不俎豆其間非夫也弱冠舉進士有司奏其廷對忠肝古誼爲得人賀及宋事不競𨿽敵臣弘範亦以忠孝盡矣爲攺心勸正气一歌所謂立地維植天柱貫日月系三綱云者是誠浩然磅礡塞宇宙而蕩滄溟者也是气也孛羅之怒不能屈柴市之慘不能殺杭潮之盈縮不能阻厓山之■﹝風貝﹞濤不能溺殆有與胚連元化相流通者要其問學出於孔盂成仁取義之贊其源淵可遡也已使君旣恢乃崇奉且圖買學田若干畝館谷十場俊秀其中俾山仰斗瞻童習而壯行焉吾知端其本而作其气者其貞忠茂節豈無文山其人嗣而興乎使君山東豋州人諱其學蓋宿聞鄒魯之風者也

○遷海門縣記

海門故東洲鎭置縣命名肇後周顯徳中編戶百有二十里元至正中以江患北徙禮安境我國朝攺隸維揚附諸通損裏爲三十有七正徳中江愈逼西徒余中境嘉靖己亥■﹝風貝﹞濤溺民土日蹙甲辰汪令有執請損裏爲十有四會入覲復議攺邑益地以聞今天子允厥請命下撫巡時巡撫都禦史王公暐巡按禦史賈公大亨奉公惟謹掄郡倅陳坦如臯令劉一中輩恊州縣相土裁議焉賈代巡牒羣屬曰邑不遷則民溺治無土則邑虛何地可宅何裏可割經度以俟請勿弛攸司錄若績王中丞牒羣屬曰愼乃始圖慮乃作事厥庀幾何厥金幾何會計以俟請勿弛攸司錄若績羣屬議曰通州之東四十里海門之西三十里有土曰金沙南襟漕河北負阜埜東有港焉�進鮮厥流入河�其左西���曰�竈厥流入河環其右左之南則利和雄鎭土山祠宇煙火鬱蔥峙若輔右之西則狼軍五峯茂林喬木聯靑列秀宛若弼宅金沙一里可以永奠益淸幹六里可以禆虛出帑金五千六百有奇可以湏費籍新裒舊可二十里撫巡以議聞制曰可���食畚挶甫興汪令尋以涉任去陳郡倅攝邑篆無何振令廷器至僅期歲以攺任去邑庠教諭劉文榮攝邑篆諸賢代續董振其爲先者縣治宅厥中學宮宅厥左弘模傑構翼如煥如大規槁創而羣工未悉舉也劉�燭至時沈簿欽黃幕在羙克一﹖心令�畫廛定衢補遺庀闕諸未集者次第就緒於縣治所益者有吏捨有犴禁有土神祠有甬有垣於學宮所益者有啟聖祠有敬一亭有生捨有鄕賢祠名宦祠有神廚有含秀門縣之��聖諭有��明旌善有亭陰陽醫社有學緫逓有鋪後則城隍有廟養濟有院僧道有會司講武有場右則公府有館憲臺有院南則便民預備有倉駐節有亭廣通有石橋附廓有三壇議外增置者南城築樓可門可望���坊可仰可興河渠七橋狛貔祠宇咸取給贖金節議中千金歸諸郡帑莫有私也邇乃闤堵相軺蔚然蔽埜有眾倓倓若安故土時髦融融濯磨故習占籍者欣欣和會樂觀新政工始於乙已訖於庚戌僉謂桐實玆土產能悉攺邑顚末以碑事謁桐不敏姑紀其謀且勞者俾百世之下享有榮懷者知所自云

○修築捍海堤記

淮南之東爲維揚維揚屬土濱海而爲州者有泰有通爲縣者有如臯有海門煮海諸場麗焉歲常鹵水入畝民病傷稼趙宋文正範公司課西溪謀築場捍海自泰以抵於通沈公起令海門續範堤而東抵呂四二堤蜒蜿可數百里民實賴焉車徒轢躡積久日圯我朝洪武間■﹝風貝﹞濤作民大溺嘉靖已亥■﹝風貝﹞濤作民又大溺光是巡撫諸公甞議請修築以遷代薄遽有志焉而功莫果也行庵陳使君至遵海而東諮詣凋瘵愀然嘆曰堤以捍海有堤弗治與無堤等民﹖﹖﹖貝﹖阽危可﹖﹖羨縵莫之急耶乃核實以覆聞旣得請而君以當代去東江楊使君至忺忺然曰行庵斯舉急民隱也吾當亟成之亟成之乃謀諸郡守韓君一佑俾檄諸屬相宜慮事而後授役焉海門負海切邇塩場受割尢劇劉尹燭沈簿欽議曰比邑之場曰呂四曰余東曰余中曰余西曰金沙堤之闕宜補夷宜築者共爲丈二萬八百有奇計髙可一丈廣可二丈工役直金稱厥功事乃濟禦史以授郡守守曰主簿欽其董之場之比通者曰西亭曰石港堤之夷者計爲丈三千二百有奇工徒直金計幾何曹州守金修築之議如海門禦史以授郡守守曰同知李宜春其董之比如臯者日馬塘曰掘港比泰者曰艸堰堤之闕者丈幾何工徒直金計幾何修補之議亦如之禦史以授郡守守曰同知張鶴主簿李濟其董之議旣定乃發漕司帑金萬九千有奇兩以給羣司羣司受牒惟謹督植程功無敢翕訿肇役庚戌秋七月閱冬十二月告成東北相望丸丸屹屹如岡如墉可以永賴民大悅知縣燭以勒石紀績請禦史謙謙不欲有也問於東洲桐桐曰若古洪水治而兩儀位禹服纘而民生粒蓋前弗作則弗傳後弗繼則弗引範公之後沈公引之沈公之後寥寥數百禩無聞焉何哉使是役先已亥而舉則咺睢赤子萬命豈胥爲魚鱉乎君子謂二禦史之功當不在範沈下可泯焉而無紀耶是役也禦史不惜費厥直稱力民無怨咨故事易功民溺旣防三農歲有秋人競趨作故工不斁且立法保護責歸塩緫使更疊歲守小圯輒益土故勢可久陳君山東豋州人名其學楊君山東章丘人名選皆甲辰進士

○題省軒詩畫帙

斯帙有象有言得象而非言徳弗徵也得言而遺心譽弗情也觀心者亦求諸省忽間耳惟省察惟克治聖功也心弗省弗知弗知也者懵懵爾省弗治弗行弗行也者憧憧爾其何能淑余觀斯翁之象古殆有道者乎讀頌翁之言確抑有徵者乎考翁之素孝�友也義也省而治治而執情聞其不悖者乎余甞�乏玹館聞夫人之良而弗錄焉史氏責也是用表諸帙端且系以詞曰吾心有靈覺神與天心通彼昏者凡子汨沒漫垢中聽爲有耳瞶視爲有目蒙冥行迷溪壑寧知蹈機罞有美山中人倓如獨抱衝所貴知我寡偋棲芳桂叢靜觀時內省慕曾修聖功洗心融萬感約已完天乘山人今已矣迹遠道不窮瞻象晤徳音因心考厥躬懸知百世下仰止師髙風

崔東洲集卷之十一

●崔東洲集卷之十二

維揚崔桐撰

序十九篇

◆序十九篇

贈都臺南山胡公撫滇南序

贈胡浦南憲副陟廣藩大參序

贈蜀岡盛大夫陟太僕卿序

送儼山陸公參政江西序

賀東暘陳先生被薦序

賀董葵岡大夫內陟序

送姜訥齋少尹致政歸西安序

送春埜朱君榮徵北上序

慶鶴霄史君壽七袠序

賀潘汝章壽六十序

贈少華許大夫序

贈李國容之任濱州序

送張雲從司訓沔陽序

送季時貞倅辰陽序

姜氏家譜序

賀淩雞山任司城序

壽文峯黃大夫六十序

送周約庵司寇南京序

敍蔣南泠集

○贈都臺南山胡公撫滇南序

南山胡公始陟貴州左藩伯愛公者曰南山公積勞攄欵功在遐邇餘二十年晉登黼右宿歸公望也而勤公於遠非所以惇有徳也公受之未甞有慍色無何得都撫滇南命愛公者曰公斯峻陟矣惟滇南障徼外壤莫與中藩齒民囂風獷土駁俗殊膚公之奏殆未易也公聞之未甞有懼色瀕行藩臬閫諸寮宷餞公於江之滸東洲桐酌公酒而晉告曰中丞聞天下有逸才如騰黃騕裏矣乎夫愛騰黃騕裏者將騁之千里乎騁之庭中乎聞天下之器有純鈞巨闕爲神物矣乎純鈞巨闕弗利於蒲蕖而神於劘金元﹖貴木非以其材之異固有所宜矣乎夫滇南固西南百夷也漢通之而弗臣唐縻之而弗守宋外之而弗有夫弗臣也者通以貨也弗守也者縻以力也弗有也者有無義也我國家臣妾而疆土之者有年矣豈無道之招而已哉鎭以元功示之威也置以郡縣殺其勢也統以藩臬一乃歸也捐以世官緣其類也察以憲臺防其姦也撫以中臺懷以徳也夫聖王之所以享有夷�非謂其勢必洞而羈必詭也固曰制之不逼羈之有感云耳夫遠人非可以中國之律律之也是故聖王修其教不違其俗嚴其度不拂其情和矣而存乎其守來矣而示以其全互其貨而弗有損域其土而弗有撓疏其約而弗有縱是故囂以惇獷以良駁以會殊以同此來享來王無有隱憂聖人之所獨也公之器弘弘能受識周周無弛才達達無固天子勤之遠煩之劇將騰黃騕裏純鈞巨闕夫公也夫奚慍奚懼諸寮宷以予爲知言請書之以翊其行

○贈胡浦南憲副陟廣藩大參序

蒲南素愛予予邇以試士行浦南偕北澗周子攜榼就舟談笑餘十里而別情戀戀也無何邸報浦南陟廣西大參余方恨不能遂郊別適盤濱李子曁周子走簡數千里抵衡宋徵文爲贈予欣然忘倦爲走筆序曰夫天下事不病於無才而病於有才才劣則舉廢舉廢失之緩緩將有舉之者才僻則事蠹事蠹失之毒毒必有受之者矣是故舉而弗緩能而弗蠹績有成效民被陰澤非天下之全才孰與於此余於浦南爲同鄕得其素負舊失旣其宷湖臬見其責萃�道盤結日析剔仇癉憝恩感日頌還逋滌垢戎伍日增惇簡厭縟需度日省勵節持潔心迹日白予雅重之而愧弗能式也今此之行地逖司劇若非所以處大賢者而實爲浦南賀焉夫地逖則風惂風惂之俗民以逞司劇則責龐責龐之政民以逸是故逖土之民存乎柔劇司之政存乎斷柔逖以仁斷劇以義余見浦南之治湖臬也於玆道蓋兼舉矣殆不以逞而蠹蠹而毒者也不以逸而緩緩而廢者也廣土之民其裕矣乎浦南其行矣余將望玆道及於天下也

○贈蜀岡盛大夫陟太僕卿序

蜀岡盛大夫以湖藩左轄陟太僕卿僚宷頌諸公戀戀焉若失矩矱儒弁縞笠之倫頌諸野惓惓焉若靡依怙以桐鄕人也且從大夫後屬予有言以爲別桐曰唯唯吾知所以別大夫矣夫天下士才見於其易而弗節於其變匪介也志利於其順而或沮於其拂匪達也義悅於其友而弗孚於其民匪實也聲越於其遠而弗齒於其鄕匪徵也大夫自家食時力學姱修識者器之官已陟華而安約勵操益秉初服是重於鄕評者非獨子之私也郎禮曹則回斿貢之命而國體尊職禦史則無惕時姦而頤使不受兩司臬政則罷逸吏是軍餉紓夫賦務丕平而山東滇南之氓得以麗陟湖省也居臬臺則省刺滋惠民行不距居藩司則弛徵急賑多所全活蓋得諸寮友之相告者無間於三省之民也積勞外秩屢薦弗獲士論遲之大夫曰設官凡以爲民也而奚擇於內外哉亹亹夙夜以思弗讎於得失澹如也夫近不可誣鄕有徵則遠必流眾不可欺疏有感則親無間變不易安危無惑則常有定逆不易守拂無忤則利見泰必流之政可大無間之譽可久有定之節可立見泰之度可權大夫賢矣居也人所徳去也人所難徳也養所愛愛也章厥實大夫斯行徳將在海內矣豈曰楚眾之愛而已哉

○送儼山陸公參政江西序

桐日直史館獲從儼山先生後每見其論學析義閎出鴻蒙邃極杳眇究竟歸之大雅一時理學方聞之士莫有加也至於揚搉古今理亂品核政體得失民所欣戚井然若躬其時迹其事而無或漫羨識者以爲有用之學焉先生以館職遷國子司業尋進祭酒恐恐然曰吾其愼若司哉吾懼士習之詭聖猷也居數月卒業多士彬彬乎有木仁祖義之風焉巳而出補延平欣焉就道曰吾敢薄延平哉吾將試之政也至則詘節卽工務紓民急政平人和閩中以爲得父母焉巳而督學山西攺兩浙先生曰篤邇舉遠先王之化也吾奚擇於中外於是乎棄浮言﹖窒屏鈲瑣西冀士習知恥於離遠道本駸駸還之正焉至教浙士也如西冀浙士之怵於時好者方且智者覺而蒙者懌也無何得江西參政命先生曰延平之政郡也而未擴之藩吾亟往諸省寮芹泉姚君輩難是別也屬桐以言贈桐曰夫學所以明道焉爾政所以行道焉爾君子修其身以事是君也求得其所當爲者焉爾是故綴末遺本因陋就寡抗辭爲髙入異爲精僻也是末師而訾正宗騁細智以破大義嘩俗射譽自多弗疑謬也抑或樂順惡逆大授則效小拂則廢惑也拘攣章句學不適用談之若有餘試之則不足迂也先生正學以激俗體淵而用裕揚之不亢以墮抑之愈巽以安夫是之謂天下之士天下之士固世所持以爲安危者也嗣將登要華秉鈞衡朝廷有所欲興必曰共事吾有成畫某地吾所旬省出其素所積以展之贊翊未謂今日之效勩無所助也先生行矣桐大有俟焉

○賀東暘陳先生被薦序

世恆以文行低昂人物矣顧謂文爲聲華行可貌飾摭華者每緩其履薄履者亦重其華往往岐文行而二之予謂二者未始不相待而成均之根柢於心焉者也是故上焉者趣永而腴蘊其人爲宏淵義醇而體雅其人爲渾厚次焉者旨約而摛潔其人爲簡易格髙而味淸其人爲雋茂藻密而支通其人爲淹貫居常持是以砥視古今之士情采具鑑莫之或遁焉甲午歲予甞監試士於湖藩場屋東暘先生以內簾偕事事每見所錄文出東暘手者永而若蘊也醇而且雅也予嘆曰美哉纚纚乎其行之緒也旣撤棘公燕私覿相周旋者浹旬吾見其宏淵而莫涯也渾厚而靡迹也乃嘆曰確哉滻滻乎展符其文矣而未得其施也旣予以內遷歸海墟道東臯而登拜焉入其宮弦誦之風洋洋也接其弟子華實之器累累也乃躍然喜曰施有徵矣亟圖聞知人人告諸天子而予也力薄弗克逮也無何督學禦史聞北江廉厥狀以爲用職走幣馳醴以旌禮焉且上其績於大庭將侈其施以風諸人人也東臯諸弟子以予雅重先生且有亟圖之願羣以告予予亦喜北江之善�人有以成吾願也私賀於二三子曰先生之養�中而彪外先生之施樹巳以範人先生之聲漸邇以擴遠今斯大有造於二三子者將不爲天下賀矣�吾乃知先生之文行果於有用而宿持以觀夫人�果不誣於心學也

○賀董葵岡大夫內陟序

葵岡董大夫以崇用守考績天官天子以爲賢尋擢畱都司徒員外郎斯美陟也�之崇川崇川民爲色喜旣而悒悒爾聞之屬吧海��隅民爲色喜旣而望重爾聞之學校師弟子���旣而愐愐爾淩生炅輩奉其師命徵言於東洲���昭大夫績而寄厥懷焉東洲子詢以故二三子曰�於吾人猶父母之於赤子也赤子可以跬步違父��始吾守之役於公也尙冀其來也今旣不復矣��固喜其荷斯陟而不能無感於父母之違也東洲子曰董大夫展矣乎爲能職者矣夫象承而裏嫚者誦也居愛而去遺者暫也邇庥而遠窒者淺也��而公背者私也得莫難於人心思莫難於旣去�克難於海邦公莫過於學校情出諸衷者情斯欵�去而思者思爲眞庥達諸遠者庥之深悅�於公者悅之眞大夫其何以有此乎甞求之素自大夫之蒞崇川也公無封施鄕無苛掊門無禾﹖貞﹖﹖臾獄無謈惌吏無狺言﹖臯士無嬉偸是故學者知惇本耕者知樂生訟者不盡辭麗者不捨遠蓋大夫之欣躍於吾人者三年於玆矣旣去而懷之懷而頌之士林珍之海田﹖需跂之是之謂衷動諸色去不異居遠不窒邇僉不間公茂迹之徵也大夫其克有終焉吾將以一隅之失喜者爲天下喜二三子之願賀者爲天下賀也

○送姜訥齋少尹致政歸西安序

予日宦遊武林巗云湖月每招呼於六橋三笁間亦云樂矣而海鷗沙鶴之幽不能一夕忘夢寐也無乃越吟楚泣固人情矣乎訥齋之蒞吾海門也公餘每過我語見其貌頠頠爾有淑人之度焉聽其言瀜瀜爾若有沈蘊儁負之時出焉旣予北上接內翰孫季泉氐內翰勤勤起居訥齋且曰吾鄕宿學也數奇■﹝阝尼﹞於有司再■﹝阝尼﹞於銓曹爲嘆息者莫巳巳予乃知昔有得於訥齋者非羊質也予方抱戚臥海鵩良以得若人爲足定交訥齋忽焉懷故鄕拂衣謝事去軿幪之氓莫之能畱也邑庠廣文歐陽君率時彥數輩過予以難別謁予曰是誠不可畱也是亦吾疇昔夢寐之情也甞聞趙淸獻公歸老於西安也名其居曰髙齋蘇子瞻爲寄之詩曰功名富貴俱逆旅掛冠而去眞秋毫嗟夫功名富貴適也穹隮陸沈時也卓操雅尙道也適也時也屬乎天道也屬乎已君子亦曰執乎其屬已者爾天不可得而忱也訥齋之學而仕仕而隱其有是夫而奚卹夫余是誠不可畱也抑聞髙齋之隙有三亭焉不識今尙故物否乎訥齋此歸果能弄水月歌濯纓終逸老以有此亭否乎先生行矣東洲子將追次坡翁詩爲先生賀且紓我疇昔夢寐之懷先生亦母曰淸獻之所謂髙者風斯邈矣自跛促於邯鄲之步也

○送春埜朱君榮徵北上序

朱春埜以浙省鄕薦士署海庠學政予方讀禮索居無可與語春埜以道義之愛數過予遂成稔交予見其容度頠雅偡偡娕娕若執榘矱焉無有所輇薄也其文章問學﹖﹖遂而不炫雋而不■﹝曼攵﹞闇焉若恥於自售也其教人寬焉詻憓焉篤成人小子欣欣焉日安於民彛而莫知誰爲之誘也省試數以文衡聘君不樂就以疾爲觧中丞禦史諸當塗三勸以幣牽督學禦史甞疏其賢以獻天子君不敢有曰吾媿夫名浮於實也居七年被�命將北上時方歸望於君行當隮要華以懋若報也同寅歐君洎門下二三子難其別乃徵言於予或曰春埜素恬澹喜晦藏今且令聞日彰仕階益茂登何邪予曰春埜之晦乃所以爲彰也使春埜而有所彰秪取晦焉爾獨不聞赤水之玄珠乎必象罔能得之而非離朱喫詬之容力否則恐爲賣櫃飾耳以春埜之才諝豈不能行以侈尊實以辯顯哉而恂恂焉不以先人也蓋涵閎之器深祕邃蓄而後能大其施長其享焉春埜令此之行當秉臬職言以展布疇昔其鴻漸矣乎吾竊有以告春埜今之時傑喜功名者以擊搏爲能務寬厚者以姑息爲量是大不然蓋國家有元气焉舒長優裕所以養其源也而或縵焉不張又當時一奮振耳卽春埜之宿抱將無養以厚而極以肅者乎吾不欲致私喜於春埜而大爲世道望也

○慶鶴霄史君壽七袠序

孔子居常論道以壽歸諸仁至答魯哀之問壽則歸諸智何與予每愛古之達人有滎啟期者衣鹿皮裘鼓瑟而歌以爲樂其言曰人生有不免𦇤褓吾年九十有五處常待終當何憂乎是其中非有見於物我�際而以身安爲貴邪今夫亟車之獸介而離山則不免於罔罟之患負極之鯨碭而失水則螻蟻能苦之故山居不厭髙淵潛不厭深物之智也人何獨不然古今人懷金睢紫自以爲智得矣而或招顚覆何其愚也枕丘棲壑甘藿飫菽之髙士恆遐其齡焉非擅軼凡標俗之識其有是哉史君冕之少有志於用世翺遊邑庠勵學率行吾見其愨而常也私器重之旣而曰吾奚爲是役役者以逐時哉囂然去其繯﹖﹖緊遁迹束菑鑿池業耕賦詩課子以自樂扁其居曰鶴霄蓋有翛然遺物之志焉今年壽七十仲夏某日實君懸弧之辰徐生國用輩以君壽爲徳徵羣焉屬予言以祝觴予曰人生有勢樂有義樂勢樂者樂去而憂隨之義樂者終其身而無所絀隨以憂者每伐其天年無所絀者全神而遠害有難老之道焉鶴霄君捨榮而抱衝政不欲以難保之樂憂其終所以遲遲厥享者此其俶耳若夫吹呴呼吸熊經鳥伸以爲智者豈鶴霄之所貴也哉

○賀潘汝章壽六十序【並詩】

予每愛潘安仁少負才穎麗藻名世顧以諂事賈謐竟殞其齡從子正叔以文章擅名備甞艱虞完節歸裏而竟折諸塗何造物之忌多取也若是哉給世積之弗厚而亦莫克有承也與海門之潘聞有子矣者善艸書有雋才宗舜者領鄕薦嫻詩章並有惇行爲淮南長者厥後汝章抱璞潛珍徜徉杯酒若於世故澹如無所縻屬然亦不能詘志偶俗豈韓昌黎所謂有托而逃焉者與抑亦根本之厚而克承家聲者與今年壽六十社友姚君汝眷輩謁餘言爲賀余於汝章有內戚不能讓故追序世徳以著遐享之有自系以栢梁體二十二韻用歌諸壽筵曰東瀛之水深且長盤盓萬里環星閶閬風之奧郁■﹝山芒﹞嵣山中人兮荷芰裳祝余條蘂飫餱糧嶽林圩徑搖琳瑯披襟揮手招何羊擊槁泛蟻稱羲皇東軒酣臥盈縮忘十龍照腹升扶桑杜洲蘅浦歌折芳煙鷗云鶴相翺翔捲舒甲子六十彊菌閣金液髙燕張赤麟之脯出丹房梅花點點送淸觴庭前玉樹森且光安生彭老紛華堂靑瞳碧發气昂藏欲騎白鹿遊八荒玉堂有客賀知章笑銜鸚鵡同醉鄕

○贈少華許大夫序

少華許子督學湖湘召入爲太僕卿東洲崔子後其政將入省泉坡周子諸寮友馳簡屬崔子於襄曰少華子益友也行矣於何麗澤寄情宣悃言有望於吾子崔子道荊襄入武昌黃叟臺氓前輿而陳曰許大夫興學振頹規枉惇薄民之所生也行將不復吾何以尼其轍入城府諸學官弟子再拜而告曰許儒宗陶冶湖學者凡六年玆行奪吾依放也弟子能無難其去崔子退而語少華子且諮其所以得人和者少華子曰飭士之術在嚴而其本寬也術弗濟爲擊蒙善俗之教在彛倫而其率躬也教弗則爲徒令恊共之義在謙而其施則誠也義弗中爲無先吾之執其斯巳矣崔子憮焉嘆曰吾日與少華子讀書祕閣占其能志尙也而未施旣吾登鶴樓陟名山泛江漢誦其揮詠信其有文章也而未實旣迹其監察畱都典兵齊魯異其多才猷也而非木乃今知其出有道也是人情之爲戀戀也𨿽施之天下可也

○贈李國容之任濱州序

吾鄕李國容以太學生謁選銓曹得濱州幕僚知國容者曰國容才富而行端授以郡縣倅貳無施不可而得玆選非所以處國容者國容聞之曰鈳豈敢薄若官耶顧懼無以爲報稱耳瀕行造東洲子而告曰鈳不佞無能以官爵光吾笑兄惴惴焉每圖所以無負父兄之教吾先君介庵翁甞締交於尊翁誠齋太史吾兄國靖亦受愛於執事之門鈳辱執事之愛不減於吾兄是於執事有世講焉濱之行可以無教耶東洲子曰子不�濱之行而獨難於所以爲濱暫吾知所以勗子矣夫君子有所能爲者有所不能爲者在家則修其身在官則修其守君子之能爲也修其身而名不加焉修其守而勢莫行焉君子之所不能爲也能爲者下聖賢數等者亦可以勉之不能爲者𨿽孔孟亦歸之天焉耳是故君子動必榘矱而拂戾不免焉俗謂之塞也君子則曰通也動必詭隨而富貴不失焉俗謂之通也君子則曰塞也故曰君子之通塞者或同乎俗者也而所以通塞者離乎俗者也子之不卑小官則夫閎中汪度巳軼乎睢盱偵伺之流且惴惴焉以或負家傳是懼充是心則所得者弘矣而何計乎一秩之隆污哉故曰美之所在𨿽居污辱而世不能賤惡之所在𨿽處隆峻而世不能貴吾子其試思之

○送張雲從司訓沔陽序

鄕彥張雲從得沔陽司訓問所以訓沔陽於東洲崔子崔子曰師道之不作也久矣蒙哉蒙哉其制命於斯乎援章析句在馬融鄭玄不能無議焉而先雜後醇橫渠之膏皮所爲勇撤也是故經師之訓膚詞師之訓詍異師之訓禪曲師之訓訞俗師之訓貨今之師也貨而巳矣趣斯下矣靑靑子襟𨿽有隆徳勵造之志其如莽蜂越雞之無能何夫學也者所以施之政者也家也者所以基之國者也吾聽子之言矣吶吶爾而未甞無辧焉觀子之行矣款款爾而未甞弗衷焉誦子之文矣戫戫爾而未甞不經焉抑子之授諸其鄕也其榘度端其櫽栝直其導級勤其牖鑿弘鄕之子弟固崇吾子爲良師也且子之先托庵翁舉鄕薦訓永寧藉藉有令聞焉者也子其弗墮於遺緒矣乎沔陽古稱俗務朴厚人性淳和至於今殆文獻郡也比年天下之士習詭瑣雕虫恐靡靡其濡染而莫之挽乎餘日視學全楚甞湔磢其半矣子尙以其傳諸先施諸鄕者爲我成之爲我成之

○送季時貞倅辰陽序

辰之爲郡也內控諸蠻外蔽武陵嶺崖壘嶂川石盤螺古稱非人迹所履靈均亦謂入漵浦兮余邅回迷不知吾之所如信夫是故狜狑犵獠之叢集永保溪洞之窈窱殆未易以繩墨約束焉者餘日忤時宰之請懷所以中傷而不得乃調餘兵備玆土愛餘者咸危之餘曰否文事武備吾儒分內事且前所謂兵備者非科甲中人耶吾何獨難於是比至見其山𨿽險而實奇水𨿽澔而實漺蘭靃芷馥民醇士雅鬱鬱彬彬不減名邦善土余以爲樂焉時方永保之構隙也余廉以示之恩以懷之威以詟之信以結之公以主之斷以成之是故積歲誩詪之獄一朝就孚余乃知天下地無不可居天下事無不可集要之存乎其人焉耳余今去辰餘七年矣不識今之辰視昔如何時貞其勉之矣乎或曰時貞甞司城神京訟釐盜弭督植大工績成蒙賫旣遷光祿職勵事舉當路每以爲賢斯行其克濟矣乎余甞讀辰志判辰者若汪若海之議海內大勢楊抗之屏驅蠻夷厥有茂績鳴當時述異代可式也經曰言忠信行篤敬𨿽蠻貊之邦行矣時貞固有道者出其素而貳厥守吾固知其當與汪楊並錄也

○姜氏家譜序

姜之先世籍西安元至正間有千二之裔震雷者試學錄於衢以其安衢也伯子家江山叔季家西安江山日不嗣叔子往嗣之實異地而同宗焉江山故有譜而�安昭穆僅縻系焉豈非以指之繁居之睽而勢不能及耶西安之後訥齋子少尹吾邑合二地而統宗成帙以謁東洲太史太史曰嗟夫宗法之弗古也遐矣魏晉隋唐之設中正上譜牒意亦古也而非其取婚媾之隆門閥之昭云爾非譜也五季不講胡元荒墜故後世之稱譜者惟趙宋之歐蘇爲良傳曰天子失禮修之諸侯諸侯失禮修之大夫大夫失禮修之士士失禮修之野今之譜在野者誣且誇誣者賈貴而忘疏誇者飾鄙而就美夫奚取焉是之謂猶弗譜也是故譜有不可以不修也者有不可以苟修也者夫譜譜吾之親也親親仁也持是而賈夫人之貴是爲夫人譜也持是而飾夫人之鄙是爲一人譜也訥齋子之譜同夫異廣夫略舉夫明存夫闇有譜道焉宗法可振也云仍將有所興乎是故有譜之譜有心之譜心乎譜者孝弟生焉不譜而譜存迹乎譜者悖亂生焉有譜而譜忘姜氏之云仍將以迹耶以心耶

○賀淩雞山任司城序

雞山淩子之官司城也地劇務員﹖云屬繁責集躟躟日馳於坲縕中加之以跋扈祠之以姦宄﹖﹖致剽虣奪之變又有難約束者愛雞山子者以爲雞山子寔中丞芹溪翁伸子緂紈酉﹖屯膏之姿莫閒於劻勷轇轕之勞意者將無有不堪矣乎雞山子曰是之謂愛我�知我者也日吾嚴君之教昕於齠齕也誦以經史程以日業勤以應對勞以灑掃昕時惴惴若不克習焉旣教昕於弱冠也牖以民彛擴以徵實約以儉讓昕懜懜若不善承焉旣教昕於壯大也上之明以君臣之誼次之導以事長之恭下之伸以勤民之仁昕娕娕若無所效力焉今斯昕之勤若職也將以履初習承初訓而效厥力也其焉能違之於是乎分劇淨員﹖云理繁任集至凡掣窒難爲者稍就約束鄕士夫遊京師者聞之喜相率以告東洲崔子崔子於雞山子有戚舊焉爲嘆賞曰士必有定養而後有定論有定論而後有定守三有定焉則登巍不可崇居卑不可污臨﹖﹖分不可多處約不可少持盈不可傾道遠不可渝素定故也雞山子吾甞聞其家學旣聽其緒言卽其今守謂非廉劌雕琢素有定焉者乎無異乎不難厥官也鄕士夫輩以東洲子爲知言請書之以爲賀且勗其成

○壽文峯黃大夫六十序

歲庚子陽月吉實文峯黃翁六十壽辰厥子洪儒奉婦翁榕東司空公狀走京師因國博鄭子某徵言於東洲崔子蓋將闡翁之享且華厥壽筵也東洲子曰六十於古爲未稀得數爲尙淺而奚以壽爲洪儒曰是人子之情也先生其進之旣展司空狀而終誦焉東洲子躍然喜曰嗟乎文峯之所謂壽予知之矣夫文峯之壽有得之乎未生也者有得之乎旣生也者有得之乎傳諸心也者有得之乎顯諸仁也者有得之乎藏諸用也者吾子之壽若翁以巳壽之壽壽之也吾知夫壽文峯者以所以壽者壽文峯也不觀夫翁之世乎滔公發祥遲庵奕奕柳南東山襲芳踵武𨿽竹巖學士之宅相亦克繼成於弗替焉是翁之滋源培根前庥後庇殆有爲之先者與生而穎悟約素自持好古績學峩冠制服是翁於誕降之俶冰質霜操金堅玉栗有引之不隨推之不移者與白沙宿儒篤道義而恬勢利嶺南一人也翁甞從之遊焉師門授受幹則行健坤則無疆動靜有常之義心傳素矣殘膏剩馥且是以被其後昆抑疇具加之逮夫守諸潁也箴砭政瘼藥石土心植仁種義以生其民詩曰樂只君子民之父母樂只君子遐不眉壽翁其有之矣乎莆陽之境有佳勝焉蓮峯桃塢燕淵虎溪爭奇競秀之妙眞軋八閩而上之翁之投簪而歸也枕石愉愉漱泉於於正乃彤一乃視寂乃思而纖芒世故莫撓其精非幾於有道者耶是故文峯之所謂壽也未生而天壽其本旣生而天壽其姿幼學而師壽其心時顯而民壽其報捲藏而靜壽其成今斯六十云者殆若行萬里者乎方門庭之舉踵而其歸極可界限耶閩中予舊遊地也榕東予故人也予安得尋舊遊揖故人入杖履於佳勝之鄕試以質吾言爲何如

○送周約庵司寇南京序

大中丞周約庵公巡撫大江之北者凡六稔矣以公閎才奇負時望攸屬秉鈞持衡宜不以常資律聖天子謂淮揚廬鳳爲畿輔重郡且督漕利涉非通務濟變之才不可故銓曹𨿽甞屢薦晉公而特蒙久任之命焉今年夏銓曹復以畱都司寇薦天子謂畱都國朝根本地刑曹實爲民司命必若人其可哉桐時方以國子祭酒陟貳畱都禮曹道出下邳會今侍禦菊塢楊使君於舟次菊塢告諸桐曰約庵公之撫江北也任久政洽劇釐民愉吾之秉節而南也動獲就緒無煩擊搏者未謂非公澤之被也玆�������也哉旣偕象岡侍禦胡使君計事�����前�象岡曰是舉其宜哉巳亥之秋鹺����公緩徵散居紓力巳責魚鱉之遺氓獲枕���者河堙漕阻人情洶洶公亟疏請浚條陳便���以之是不可以無贈也乃相與輸款走使徵���謂桐於公有鄕曲雅且聯曹有同寅之誼故���愚而授之簡也桐曰天下之事集於才才有��順常而拙於盤錯者器之拘也天下之事成於��有銳於發硎而怠於垂末者徳之貳也公筮仕��於諫垣�陟則效於馬政制險則威於籌邊撫�則功於臺憲固天下之通才無乎不宜者也且歷�久而民日安年彌髙而聲與俱非有天下之定守蒼無作輟於久暫邪今玆司寇之行桐竊於南土之�生稱慶焉夫所謂刑也者非以殺人也所以生人也非貴乎巳罪而懲其後也貴乎未刑而信諸先也公之去也有畱愛焉是斯民之見徳而不見威者素矣公之所司猶故土也所守殆猶昨也安忍快情於桁楊鉤鋸之間任刑而不任徳乎吾知公之大有裨於畿輔之治者又將相爲終始也聖天子知人之���君樂善之誠殆兩爲無負也哉桐不佞素辱公愛用綜其實而歸之史

○敍蔣南泠集

詩固難言矣乎詩由心生也自昔宣志敷腴之倫類入偏美而兼善獨鮮者何哉詩有大家實原妙識識訛趣異𨿽白首吟哦竟落岐境此孔門之言詩所以獨善商賜也南泠子日與余談詩都下志務黜靡就�遺俗追古余每以爲然計爲別餘十年矣乃今邂逅江幹得檢其成集愛其淸潤古雅洋洋乎讀之有餘味求之鮮擇詞焉蓋南泠子髙才逸韻迥軼等儔且林居積素襟抱灑然有如玉壺秋月絕無埃翳無異其會心知往克履初識也南泠子年未頹其爲言未巳篇什不必敍究竟殆有俟云

崔東洲集卷之十二

●崔東洲集卷之十三

維揚崔桐撰

序二十四篇

◆序二十四篇

送少宰王兩洲北上序

送張尙裏考最北上序

送感齋沈大夫考績序

送少司徒王克齋攺任北曹序

雲山祝壽圖序

送鄭丰湖少參廣西序

送大司空朴庵章公使郢北還序

送宗伯介溪嚴公使郢北上序

送桐山李司諫使郢北上序

送劉養忠少參東藩序

送張嘉夫倅寧海序

送李朝儀令蓬萊序

贈沈景和司教福安序

敍三世贈言錄

送黃益光奉役還建陽序

送熊元性平刑浙省序

送張徳卿平刑雲貴序

送安茱灣任畱都光祿卿序

壽範良沙封君序

壽金吾劉敬夫序

敍海門縣誌

送南元貞守保寧敍

送火文津授職歸隱序

賀呂母太恭人七十壽序

○送少宰王兩洲北上序

兩洲王公以南圻大理卿登北曹少宰瀕行列卿羣僚醵餞祖左悵莫能畱也有戀戀之懷焉僉以贈言謁桐桐於兩洲甞周旋閩省有舊好也故不憚以不腆之辭瀆諸下從事曰公其遄行也哉君子之有志於天下者寧勤公以後私無�近以迷遠公之畱也益在友生功在南土公之行也益在朝廷功在天下況銓衡爲治道要樞興替攸系是故庶績之凝存乎百工安民之績存乎知人得其人則公路日淸而天工熙失其人則淸序日穢而邦極隳公之斯擢也其天下之慶矣乎公善人也桐敢以盡言告今之爲世道計者必曰邊警之當懼也水利之當講也公儲之當實也馬政之當修也五聽之當愼也羣嘯之當防也祀事之當明也冗費之當節也斯固未爲失計也而有先務焉傳曰堯以不得舜爲已憂舜以不得禹臯陶爲已憂急先務也公日典銓司著有藻識天下人才某也賢某也不肖天下百務某也職之爲克舉某也職之爲不任殆熟籌於胸中矣乎是所以甄能計長狥望責實俾野無沈器朝無覆餗者公之能事也以平生之定算而大有施於今日則以天下才辦天下事翊平宸衡茂贊邦謨者不在玆乎抑公甞膺冏命則生息蕃登秩宗則神人悅宣藩政則民本實都撫治則陜洛寧總太官則供奉時督江防則海寇殄晉廷尉則民不冤是百工之司巳試之績咸公所身親焉者故曰爲政在人取人以身其公之謂夫其公之謂夫僉曰子誠知言也吾輩可以別公矣

○送張尙裏考最北上序

尙裏張君以才禦史奉寧旣三載制當考績天曹奏成於天子瀕行諸院僚以贈言屬予予謂名實心迹之判久矣上以實求下以名應迹以名顯心以實違今之所謂考績者其諸異乎古也是故考績之爲別有二焉責萃而若虛功崇而弗有簡策莫達其悃幅權衡未盡其錙銖者忠也竄端諱眞示拙飭巧立邪於正倚私於公者詐也贈言之爲別亦有二焉有見而屬言因感而紓情淸風慰懷白玉昭徳者誼也羙溢於譽讇生於援影響於耳聞飛騰於口說者誕也乃尙裏君之素余旣得之矣日君之司教南平秉衡東藩也余時供奉詞林實閱其鄕錄矣士得雋而文大雅蔚蔚乎以爲有藻鑑焉旣余代匱北雍遡稽舊勩乃知君之分教六館也傳經嚴範洋洋乎有畱聲焉頃余南遷畱都日接光儀稔知君之監兩關視諸倉督江防折獄弭盜砥節堅操藉藉乎有芳稱焉乃今考績之行也謂非以實而不以名在心而不在迹乎余之爲斯言也無亦見迹而緣心非狥名而廢實矣乎明天子綜核名實黜陟幽明爵祿不吝於大忠斧鉞不免於大詐赫赫有臨殆日照而雷厲也懋嘉之典捨若人其誰崇之𨿽然斯固已試之效也今天下民痡於力屈帑縮於財殫兵歉於充虛虜驕於習勝天示變而欲修人有言而未諭要必有所以召之者尙裏君能展尺疏而達九重乎傳曰至誠而不動者未之有也宣贊風羙羽翊淸化誠臣之心也吾於尙裏有餘望焉

○送感齋沈大夫考績序

余南遷畱都得同年感齋沈君甚歡無何感齋考鴻臚少卿三載績當北上余爲戀戀焉畱都列卿羣僚咸難其行屬光祿王大夫涵峯告余以贈言請涵��齋門生也其詞曰先生以名進士筮仕刑曹棘棘秉憲輸孚不阿旣倅黃蘄再守隨霍動有治迹爲諸州民所歸徳旣長史涇藩執道義爲輔翊天子以爲賢用薦者陟今職加四品服於今凡三年矣以先生之才之操峻登顯庸騰翥要津亦未爲浮也而若是其鉏鋙豈所以勸徳右功也哉先生不以利回不以屈阻抱直履貞愉愉侃侃殆裕如也斯不爲有道矣乎玆行其何以章之餘曰邪正存乎人通晦遭乎遇憂樂驗乎器惟感齋之抱直履貞此所以鉏鋙難入也使感齋而風靡波馳安知其不峻登顯庸耶抑安知感齋之滯於登庸適所以爲峻顯耶景公有馬千駟季氏富於展禽而夷齊歌首陽之薇仲尼困陳蔡之粟夫夷齊仲尼之徳豈出於景公季氏之下哉通非智得晦非愚失命也然而夷齊仲尼之名亦未甞不居於諸侯大夫之上者理也人惟以富貴爲巳物也來則爲吾得去則爲吾失得之安得而不樂失之安得而不憂夫苟以爲外物也則得之吾未甞得焉失之吾未甞失焉何有於樂何有於憂此感齋之所以裕如也今天子信賞必罰進賢遠姦炳炳乎天監在玆也感齋名在時望績重當衡丕嘉之典顧安知其不申錫於將來乎詩曰樂只君子天子散之又曰樂只君子福祿申之吾當載歌以爲祖筵獻

○送少司徒王克齋攺任北曹序

王公克齋之任少司徒也夙夜戁愼展布維新天子簡其賢尋攺貳北曹列卿諸僚旣侈爲詞章以贈攝部事直齋屠公洎曹司羣屬難克齋之別也復以別言屬於桐桐於克齋爲兩同年爰慕古人惓綠咸規之義奏斝祖筵而告之曰我國家�古�官六曹分職乃首序吏戶者何大都自昔帝王所以�化裕民之道亦曰用人理財而巳矣以理財之責而畀之惟人其艱矣哉夫所謂理財者非利夫財也將以公財也今天下之財徵於秋稅於夏山之采海之煮壚冶有額商廛有課蠶桑所出機杼所成畢有成制取之非不周也乃今百庀稱縮三陲告虛者何無乃有蠹之者乎吾甞聞之矣功伐喜則財蠹無益作則財蠹肉食冗則財蠹誇詡眾則財蠹敻削劇則財蠹又甞聞之矣太古之世財在山淵盛古之世財在閭閻中古之世財在公帑叔季之世財在巨滑是故羣蠹之中巨滑爲劇百庀之中邊陲爲急志在天下國家者能無爲熟念矣乎是故政和惟公事濟惟任克齋玆行以可以得爲者毖諸巳不可以得爲者諗諸天子以翼翼於南者攄悃於北以悚悚於始者無諐於終則所以佐成觧卹阜財之休也不將繼南燻而載歌矣乎僉曰公日筮仕吉安蒞憲臬帡幪之氓永有後思旣入陟光祿膺冏命登大常動有治迹中丞江右深仁丰澤婦孺爲知名焉國計之司殆素履之往也請授之史以翊成其願

○雲山祝壽圖序

予過楊君夢羽見其堂懸一圖羣山糺紛凝靑列秀气含胚渾雲煙縹渺其上下蜿蜒斐亹千熊萬狀而羣山若沈若浮若有若無若舟遊瀚渤鰲運八極飄飄焉蕩胸豁目吾以爲得一奇觀焉回顧夢羽若有鬱鬱焉者問之曰儀老母明年壽七十矣儀以薄遊而北也歌陟岵則於役興懷望白雲則梁公愧心斯圖之懸也雲山千里咫尺在目以爲若顧諟親顏耳予感而嘆曰孝哉夢羽之爲心乎觸物見理約遠爲近存無於有昭心以迹固孝子之至情乎且吾爲子頌之根溟蒙巾紫靑宅五城家十樓麟洲爲畝玉樹爲材與天地相終始者山之靈乎噓而生吸而斂曳而練彩垂而佩環朝迎星君暮馭王母散而不離斷而常合與山相終始者云之靈乎卽是以祝母氏可以紓子懷乎曰可矣恨不能躬奉是圖爲膝下祝也願爲儀廣之予曰夫山含澤布气徳恊五神有母道焉夫雲山澤通气觸自膚寸有子道焉故其類也恆相依山靜物也其居也不易方云動物也其出入每無常布濩流衍霖雨天下果棲棲於一卷之石乎吾子其懋焉俾常而著卿云之望變而蘇天下之暍固云之慶也而非山之徳乎夢羽曰子有以進我矣願登斯言於圖顚歸以壽母且慰母心

○送鄭丰湖少參廣西序

鄭丰湖以湖臬僉憲陟廣西少參東洲崔子語諸客曰丰湖玆行其克官矣乎廣藩之氓其庥矣乎客未達曰其人也望其政也達其土也宜客質以故曰吾見大夫之器閎以受大夫之資雅以飭大夫之學典以淵大夫之才軼以貞安得而無望大夫筮仕東平也啟斁淳漓靑衿有造兩秉文衡也川蜀畱都拔無遺良旣召拜禦史觀風河東陜洮間紏癉有聲爲諸道最僉憲楚臬紓劇讞辜具政肅如也安得而非達夫八桂之壤實比大夫產得其俗舊矣利無庸諮病無庸察緣情以修度因風以明教安得而不宜夫望則施也信信斯從達則出也時時斯流宜則被也安安斯久民之庥也大夫其克官也哉客以語大夫大夫不居也以請益於東洲子東洲子曰詩有之鹿鳴篇曰我有嘉賓徳音孔昭古人之望也而其視民也在不恌蒸民篇曰天子是若明命使賦古人之達也而其立本也在翼翼崧髙篇曰周邦咸喜戎有良翰古人之宜也而其感召也在惠直斯固大夫之已試而效焉者奚患其不令終臬寮泉坡周公輩以余爲知言請敍之以翊大夫於成

○送大司空朴庵章公使郢北還序

夫天下士不難於有軼世之名而難於有軼世之實夫君子豈不屑於有聞也哉獨惡夫炳炳者或病於其實焉耳有人焉榘矱其修沈潛其負古心朴貌恥爲周容乘夫人若不足核之迹則有餘是殆時俗子以爲易易者而君子顧有取焉謂其可以責成效而振世漓也朴庵司空將重命有事於顥陵時方旱魃降毒民鮮嘉生在官稽則急君命在裕政則先民隱厥責亦艱矣公至告諸藩臬百司曰吾玆行所以欽鄰聖孝也重保釐以式敷休徳獻天子之初心也拂民以逞謂聖孝何吾儕將無務寬徳以左右元元矣乎於是乎節供億已逋責紓靡費掩露殣藥疫癘苟可以加於民必寘力焉若慈母之於赤子然民亦謂公爲父母也諸所疾苦鹹赴訴焉無不若其情者烝黎倚之殆欣欣就役無或攜也旣又告諸藩臬百司曰吾玆行將以報獻先帝也沓沓從事以遐棄爾司非天子之心也秪若休命吾儕可以紓是責乎於是乎升望降觀鳩材會工裒虛約有懲懦作佚和邇風遠遑遑焉若能子之幹蠱民亦知公之勤夫公也咸輸力焉比期歲而工克濟靡有怨詛也入春公將遄歸報天子鎭巡諸公屬諸司而相告曰用弗以徳不可謂名徳弗有功不可謂實貌濟而言匱此羸氏所以不實夫陽處父也公之名越在海內舊矣玆有事吾土也無恬賢無專譽無選事無愓威言不諐動必經厥辟克佐厥師克宅是不可能也是之謂濟有用而振世漓者也惡可以泯焉而無頌於是乎侈爲詞章以歌之謂桐以愚直受知於公俾摭厥實以敍之將以韙公之令名非徒曰惜別爲也

○送宗伯介溪嚴公使郢北上序

介翁宗伯將重命蒞郢備物陵寢禮昭祝成歸報天子惟藩惟臬惟閫諸君子遵鴻渚之義喜公之來而惜其去也相率送別江之滸公曰古人惜別重在徳言諸君子何以贈勸我藩臬閫咸退焉讓曰吾屬何能爲言哉公之來也拜瞻之下甞獲覩朝紳餞贈諸篇矣讀兀厓宮詹﹖﹖水九卿之拜祝相與矍焉告曰厥訓棘棘百職備萃使有責矣惟難乃爾哉繼讀序庵宗伯二難之贊佐愕焉告曰厥音洋洋先公後私使有體矣惟難乃爾哉讀儼山司成王道之期矯亭宮諭大用之卜憮焉告曰厥義繹繹體化召順使有系矣惟難乃爾哉至讀羣彥之歌章寄情結念宣寵勗成允徳音也欣焉告曰厥緒欵疑情義悉至使在輿望矣惟難乃爾哉旣見公之禦事也觸暑馳驅無告勞焉璽冊珍翼儼若臨焉啟藏躬親誠合義焉齋肅奠告愼有終焉供億遜謝憫時艱焉弗倦咨詢通民瘼焉垂橐以歸安約素焉則又相與諠焉誦曰使職之克盡有是哉殆夫人所難矣而公其易之也哉夫大臣也者事君以道已爾道也者聚百羙於其身已爾是故勤以集之敬以宣之誠以基之恪以守之儉以節之謙以受之廉以靖之凡以爲君亦爲民也猗公其有之矣斯役也式昭�典式和神人式宣度數式稱報思使道之備也斯役也外之克�百司內之克答朝望下之克裕羣生上之克慰天子使之道其成矣吾屬何能爲言哉公曰吾何修以任此惟諸君子其終愛焉於是中丞南岡朱公省�林公代巡雪泉唐公咸賦詩唱之藩臬閫����和之桐從諸君後當執楮墨役授簡敍之咸願公之懋厥終而翊天子以達孝也

○送桐山李司諫使郢北上序

郢之役營獻皇帝陵寢也桐山李司諫實監之逾年而功克成所以佐天子之孝也玆役也舉重費劇歲且弗谷夫舉重在克愼費劇在事集因之以時歉在惠綏克愼難矣而事授百工易斁也事集難矣而牒受諸侯易窒也惠綏難矣而效責疲黎易矣也司諫君躬以淸肅說以勸激紓以撫摩視以節約�作庀材程效授期靡有失墮於是乎布和遐邇恊猷工司功無愆素君有多勞焉濱行撫鎭巡諸君子難其去曰吾失所麗澤藩臬閫諸君子難其去曰吾何�規式百執事氓庶難其去曰吾無所庇倚桐乃進而爵君曰桐山其行矣乎夫桐山今此之麗�一藩之��之�式一藩之寮也之庇倚一藩之工庶也��官上之奉法以翊天子次之守法以諍宰輔次之公法以震百寮天下之望也桐山今此之役去國寥闊不識朝廷政事當匡翼凡幾將順凡幾天下人才當汲引凡幾擯斥凡幾吾民利病當興凡幾當華凡幾皆桐山所憂所責者也桐山其行矣平歸以一藩之憂且責者告君相亟以天下之憂且責者補遺闕是將萬世夫聖天子之孝也桐山以餘言爲然浩然攬轡而去

○送劉養忠少參東藩序

麻城劉君養忠宦遊兩都太宰白巖公司馬蓉溪公咸器重之玆以司馬郎陟山東少參偕其友姚舜卿輩過予質所以參藩之道余曰夫政巳訓在先王矣舜咨十有二牧曰食哉惟時柔遠能邇惇徳允元而難壬人今之司藩者非古之羣牧與而舜之所咨在安民在知人固不得爲當世君臣私也今之求安民者在守令求知人者在監察夫守令之秩下其司隘下則制而弗專隘則限而弗流監察之地亢其任暫亢則嚴而不親暫則弛而復攺秩尊而責重統廣而任久者其藩司矣乎重可以專流無所限易親之嚴不攺之施其藩司之得以庇斯民者乎古之稱地廣者莫如靑冀方今藩輔圻甸疆比勢倚不特爲股肱而巳也而東人之子巳告勞矣養忠思所以掄長貳而撫緩之矣乎𨿽然﹖﹖商發之明欺於姦言貌之察中於諂會斂之能淪於惎暴白之廉易於玷爬搔之愛終於怠旦暮之功泥於遠此治效之莫古若者未謂無所召也是故以公爲明則淑慝別以誠爲察則情僞分以勤爲能則民譽升以義爲廉則幽顯一以仁爲愛則久大昭以不息爲功則動無恬古之所謂民牧所謂知人安民道不在玆乎養忠唯唯而去吾固知天子無東顧之憂也

○送張嘉夫倅寧海序

吾鄕張嘉夫氏謁選天曹得寧海倅問政於東洲子東洲子曰東牟爲海東奧壤文登之縣成山召石有秦皇漢武之遺迹焉功徳之頌朱鴈之歌斯行可以懷古而感慨也田橫五百人棲止之地有名山焉劉會稽之故墟蘇子瞻之宦迹尙餘遺風焉斯行可以諮故老而得其眞也昆侖連秀蓬瀛涳蒙煙城海市之奇詭玆今昔之偉觀可以飫賞而朝夕也嘉夫曰仰髙臨深達人之雅尙也玩物喪志下士之易汨也謨下士也殆將有志於民責焉夫子其何以進我東洲子曰士病夫無志於民耳苟有志焉事可藥石物可效法樂而憂憂而樂古人之志也秦之荒漠之蕩古今之戒也子懷乎古曷思所以懲於今豈弟其政而弗勤民於遠勞者息而行者止非民之父母乎久矣蠢蠢者之淪於恌渝也子能振田之義踵劉之愛廣蘇之政事文章不可以淑民心而易其俗乎登山之髙則仰止而興仁臨海之深則畏溺而不玩仁且愼非司民者之旨要乎嘉夫再拜而別曰命之矣吾知所以治東牟矣

○送李朝儀令蓬萊序

東南佳麗以江淮爲最揚之眞實江淮大都會吾甞泛江遊金陵每偕眞之彥李朝儀輩登雞鳴探雨花俯秦淮望洋大江談焦金之偉南冷之勝而詠歌終日焉眞之東爲吾土江至是而益廣狼峯刀嶺鶴田料角至是而益奇蓋朝儀所未歷而予甞狀厥槪於朝儀目中矣朝儀曰嗟乎南冷而東東洲而比環吾揚者非海邪東牟海市之皛渺崎■﹝山矞﹞安得披襟散發其際一盡夫大觀矣乎今年秋朝儀謁銓天曹會余於金臺無何得蓬萊令以行予曰疇昔之言子忘之耶東牟之勝子今擅之矣𨿽然君子不異其心而有異迹不異其理而有異尙疇昔之談志也志無巳則繼之以嘯歌今此之遇行也行有責則重之以政事文登之縣猶夫古也惟其辱於秦漢之遊也至今民以爲厲階一島一石之微猶夫古也惟其榮於田之義蘇之雅也至今民以爲名勝是地之輕重存乎其人吾子知所擇焉則蓬萊之可傳者不在銀城閬苑而在吾子矣

○贈沈景和司教福安序

吾丙子同年沈景和雲間之良也兩弗第於春官庚辰中乙榜制當得學職士之薄是職者羣以弗欲請景和曰凡命皆官也凡官可以報天子也吾何敢擇遂拜丰城教諭居歲餘士率厥教得師氏之學雋於鄕闈者凡九人旣景和以憂去服闋謁天官攺教福安福安土逖且巖墊隘湫斥或謂非所以居有道者景和欣然行無難色同年之仕於朝者數十輩以景和爲賢屬余以言贈余曰幹不與角謀笴不與金錫謀廬不與函謀鏄不與劍謀器也若夫可秦可粵可燕可荊可夷可夏君子之器也是故有道者志不以絀下不以伸揚道不以遠抑不以近貞節不以囏違不以夷徼時謂之大器景和之所得大矣奚擇於其地抑聞之沃土之民逸而近貨逸則淫近貨則侈淫侈之俗教易斁埆土之民朴以憂朴則奠憂則思奠思之民教斯惇景和貌古而心確學篤而行孚若與福安之士有期焉者玆行吾固知其宜若職也它日歌譽髦而登峻塗者豈曰九人而巳哉先生自此升矣諸同年喜請書以佐其行

○敍三世贈言錄

餘同年秋卿郎暢子實始尹無錫錫人頌之圖捲盈笥子實出以示余余讀之嘆曰言秀而願有圯坯之遺愛矣乎曰吾父某翁昔簿孟津祥符且攝洛陽新安政矣諸邑咸有頌也予請而讀之嘆曰言舒而重有卓魯之深思矣乎曰吾大父某翁昔領鄕薦尹陽谷陽谷亦有頌也余請而讀之嘆曰言雄而理有伯禽之流化矣乎夫言生於心贈生於愛愛生於感感生於仁於是乎見上徳焉見人心焉是故圯坯之於吳卓魯之於豫伯禽之於魯徳在人心者也其頌之也固宜然間世得數人焉嗣是落落矣子之祖子且孫代有茂澤地有嘉聞人有懿頌非世徳之可紀者乎子實曰非華之徳也父之遺也抑祖之遺也吾懼斯言之久而散門﹖缺弗傳華之後莫以訓也將輯以成帙襲以世珍何如余憮然曰弗作弗啟弗承弗流善哉吾子之繼述也夫頌及其身者無忘其身可矣而且及其先無忘其先可矣而圖貽諸後子實之子若孫披是帙而念厥祖世厥徳而人有頌焉則祖徳之流將天下後世也豈曰暢氏一家之慶而巳哉

○送黃益光奉役還建陽序

初黃若益光得貳建陽命鄕朝紳曰益光行願以貞學勤而醇裏之良也斯行殆絀矣乎予曰仕在行道職惟其人顧自信何如耳君貳建陽六年於玆矣建陽之來仕者問之曰賢問之其民亦曰賢士或諱於薄民或比於私尙未徵也今君以職事北上厥友持所謂東陽十頌集示予予讀之迹其政坦如也考其俗恬如也占其民輯如也憮然嘆曰益光果賢矣哉士有鄕曲之譽而斁於官守者修之弗毅也矩度於顯庸而怠弛於邅回者識之弗弘也弗毅之修其實詭鄕人將棄之而奚望於民弗弘之識其心攜典刑將繩之而奚有於頌益光束脩於少壯宦遊於暮齡若倦矣而行日篤以卓犖之姿加之以問學𨿽峻登可也而僅階末命境亦逆矣而塞無變在官之修符諸鄕月旦之評徵諸民確乎其自信者也不賢而能之乎或曰孔珪見重於靈運卒貽之羞廣人獻頌於宋璟璟以近諛辭焉益光之得於鄕且民者可繼巳乎予田珪也少璟也尊少易遷尊招諛吾信益光之終以其齒建民之情以其職耳益光喜請奉斯言以行

○送熊元性平刑浙省序

吾民任疲極矣毒民者爲之也毒民之政橫橫政之心侈侈心之門貨是故上好貨而財力屈橫民興而淫衺蹈巧文深而赭衣塞怨譥交而梫沴作毒民者之禍也今年春惟皇敕憲式序有位右賢絀虐以昭明徳猶懼天下之獄或弗能平以重天愆爰簡刑曹之良持衡蠲苛務存矜卹疑者予民以稱爲民父母之意郎中熊元性與浙役焉元性過予別予喜而告之曰夫刑出禮而由入者也禮出諸天先王奉天不敢赦亦不敢易臣子命受於君理受於天守天之法以守君法奉君之徳不敢奉君之意奉乎天是以天事君也今天子責子以平卹意則仁矣子且何如哉夫刑民之命也喜刑爲虐而失刑淪之隨體情爲徳而狥情撓於勢片言爲斷而自斷失之專﹖﹖商伏爲明而自明流於偏惟平則自義而無隨平政之民慝以悅惟剛則見徳而難撓剛政之民一以詟惟愼則有執而不專愼政之民從以懾惟公則得情而不偏公政之民服以勸子是之行主夫卹而吾求以全何哉寬以紓其毒猛以濟其流紓毒存乎仁濟流存乎義先王之訓也天之道也

○送張徳卿平刑雲貴序

比歲天和愆序災沴薦臻聖天子有憂之乃召司寇曰無乃刑之不平有以召之乎乃出廷之良平刑四國大理副張君徳卿得雲貴之役焉余恐徳卿難是行也告之曰天下之與民爲休戚者惟朝廷朝廷之與民爲壽夭者惟刑罰刑罰之易爲喜怒者惟遠方之吏遠方之民以霄漢望朝廷以神明望天子以雷霆視官司卽有所枉以無所■﹝言空﹞也每阻焉以自誣拂和戾順災沴由生在昔神禹弼服立師薄海之外建長惟五時若有苗已弗卽工舜咨十二牧曰柔遠能邇蓋遠方治亂之機恆倚伏焉可忽也哉是故論體者先內而後外識勢者裕末以惇本天下一身也聖人以身視天下無尺寸之膚不愛焉而奚擇於遠哉夫刑以出禮入亦以明禮伸是故先王不敢赦亦不敢易聰明忠愛本巳求情也明罰敕法以義行仁也眚災肆赦以徳昭威也獨以從權以近示遠也本諸巳是謂有體有體之政物以照仁惟義是謂能執能執之政事不擾威以徳是謂無虐虐之政民以紓行惟近是謂無暱無暱之政勢無姦吾子屢讞大獄棘棘不阿廷中稱平四羙之政具矣天子不能躬勤諸遠而以生殺之柄授之子斯行也在廷之臣咸曰是徳卿之能事也雲貴之民必將曰是甞有聲法廷具有四羙者也所謂望焉而不可見■﹝言空﹞焉而無所之者當有以慰之矣而況治亂災祥之攸系也哉抑聞之升髙者必簡健步歷遠者必任良乘天子屬子以遐壤殆健步良乘夫子也其行矣哉

○送安茱灣任畱都光祿卿序

銀臺茱灣安君擢南圻光祿卿朝大夫曰茱灣才諝卓越宿有令聞行將借重南邦可賀也諸同年曰茱灣司諫三垣代言銀台光陟玆秩爲同榜寵可賀也鄕士夫曰畱都佳麗地也且吾土鳳臺燕巷淸淮星石皆壯遊故迹茱灣錦衣晝行山水生色可賀也桐曰然是可賀也顧亦夫人之常耳予甞修先皇帝實錄有以得茱灣矣日在諫坦廷諍諤諤紏彈建白無慮百疏延綏之役若履虎尾卒之義不爲阻亢論馬昂豪碩落膽此皆未白於人人者予爲撫掌而嘆曰天下之是非久而後定心迹之忠邪脢而終顯有如是夫是故惟達可以觀能惟違可以觀守惟常可以觀徳惟變可以觀量茱灣之才之績遲遲有年隨牒累秩人情謂何茱灣悠悠自裕曾不以爲滯惟厥忠良宜置股肱畱都之命天顏日違莫整啟沃茱灣欣欣有得不以爲疏是故能見於達易守見於違難徳見於常易量見於變難有守則心無競無競之心可任重有量則器以宏宏大之器可道遠吾以爲可賀者良在玆乎鄕先生北屏徐司徒輩曰大夫之言賀以公也同年之言賀以義也鄕曲之言賀以情也吾子之言賀以心也屬桐敍之以送茱灣

○壽範良沙封君序

吾揚號沃土沃且衍者寶應爲最應之水亭黛蘊奇環墟抱渚可以棲遲者苑光爲最予甞道玆以北捨丹眺遠�煙陽景若浮若沈隱隱有亭其濱者宛在�卽意�異人焉以當斯勝問之其地爲範光良沙翁有也至京師語諸翁子春卿郎時羙時羙曰子得吾君子之迹邪抑心邪吾君子之言曰士當麟鳯��勿爲��吾病士之�志以有狥也惟資天下�貴者恆自尊余天下之有者恆自裕吾不能多營以招憂也於是乎踐眞服義田食井飲淑子若孫以墳典耘耨興至則杖屨意行主賓魚鳥世故紛華非所好也天子以韶薄勞推恩如韶秩𨿽則冠巍服華若初服然蓋澹於物而志夫古者與予聞而賢之以爲日所謂有異人焉者果若翁也今年翁壽登八袠有六吾鄕之仕於朝者選部姚海山輩以翁有子也且賢翁謁予言以爲壽餘曰良沙翁吾得其素舊矣老子曰樂莫大於無憂富莫大於知足是故樂夫樂者樂不繼無樂而營者憂之門也足夫足者足以損無足而營有災之府也上古之民恆多壽亦惟含眞晦迹飽暖喘動而已蓋禮律不逼其性歡戚不感其情神以完天以全者也翁靜如其迹志如其願壯如其老寵不能貴隱不能賤逆不能忤順不能牽太古之遺良也安得而不壽鄕士夫曰翁何心哉子能本原之固春卿郎之願也請敍之俾歸以獻翁

○壽金吾劉敬夫序

有生之倫漱流枕石龍蛇其迹者是謂艸莽之民其爲習也恆見素都遶闤闠之流銖營寸貿者是謂市井之民其爲習也恆紛��作隨其地也吾猶及�國初之民矩度其修嗇乃服食恥爲周容今也不然務奓汰鬭靡縟貌若悃而飭行若姱而詭蓋守牽於其時也吾揚古稱華封東而州者惟泰爲近朴敬夫劉翁生而醇雅惇義鮮營有如其俗旣秩金吾宦京師其爲操也如其泰旣老而歸泰猶懼嗣子恩之違厥操也每書以濡迹權貴爲戒鄕居篤倫卹遠振乏急鄰久而不倦其天性然與今年壽七十鄕士夫仕於朝者重其操終始不渝也屬餘言以賀余曰吾嘗得之物理矣橘踰淮而枳蒲柳之姿望秋先零非以其地且時使之邪若夫松邪栢邪不增榮於山壑不萎秀於城廓春冬不能寒燠枓繚不能盛衰故恆壽是故徳人者不肆以榮華不卑以隱約志不以形累守不以習遷毀譽不足爲欣戚用捨不足爲順逆其天全其理貞故恆壽若翁者殆松栢夫行者也吾知其壽也巳

○敍海門縣誌

海門志故附諸州亦大較也石湖吳侯以爲闕典焉告諸庶寮曰夫志猶夫史也國而弗史其何以國邑無志焉非邑也吾責也夫邑佐姜君觀幕張君俊曰莫有翼焉孰與其成責在吾屬司教朱君衣歐陽君杲率二三子而躋侯堂曰志可以風教化闕焉曷風責在學校僉以穎墨之職屬諸桐桐曰鄕先生尹壽昌有遺稿矣而弗竟責在鄙人於是乎襲故有摭輿見統紊昭晦剔蕪綴遺列以十綱附以羣目旣而嘆曰夫志亦難矣非摛采侈馥之難也亦非索賾紉僻之難也而秉理禦气事該體範之難也方輿羣書也略夷堅志也怪吾甞學之矣弗師也辭誇義矯者誣反經鬻筆者疪吾甞學之矣不得而無擇也是故吾志疆域焉善土汨矣秪望洋耳其何文之次山水焉邦之勝也而病焉莫得而多矣次風俗焉其先民之遺休乎乃今之莫有恆也安得而疪之次食貨焉丰矣乎其有舊也而非矣可以觀也次建置焉凡爲變三�能無感乎次禮樂焉洋洋乎盛哉古之懿典也次官守焉昭厥良而愼厥興其嚴乎亦來者之考也次人物焉民之紀也而權衡之月旦有評矣次古績焉備厥族耳次詞翰焉國之華也吾弗欲泯焉志成而歸諸侯侯也弗有以歸僉僉也弗有以歸桐桐曰穎墨之勤微也倡焉翼焉功也志成而僉責紓桐藉有與焉耳侯之歉歉爾者殆曠如也

○送南元貞守保寧敍

南君元貞以禮曹郎出守巴西僚友徐君子徵輩以予貳玆曹於元貞有一日之雅也僉以贈言謁予曰古之揚益比稱饒沃所謂財賦甲天下者二土實有焉予揚產也自頃歲紀愆常降焊數千里民力屈矣重以司牧者多有穢徳喜諛遺直疲黎嗷嗷宿隱莫達幾何其民命之弗阽危耶抑今之益視揚何如天時人事視揚何如是未可知也元貞是行也將何求哉吾以爲有三善焉曰飭巳以植本曰容善以盡才曰諮賢以達情蓋巳不飭則本墮其何以訓善不容則才閡其何以勸賢不諮則情壅其何以政元貞欲持是三物者以周旋奚事於他求哉亦取諸近焉而巳矣吾聞古昔刺史於巴者有薛逢焉惠政洽民閭巷歌之名以子孫示世感焉前修之良也子取而師模之則蹈軌襲芳之餘豈無鳴治而向風者乎聞益昌之令有何易於焉懼妨春作引舟任勞爲崔刺史所優容亦往事之共羙者也吾子部屬之下豈無若人乎成其羙而莫之撓焉則諛者沮而直者售王澤有不流乎梓童景鸞著書立言不就徵辟上書數陳災異亹亹不所殆士之隱而有志於天下者與今玆文明熙治之世抱�而��者殆彬如也子能禮遇而�圖之則積釁痼慝爲巧胥豪裏之所不欲章者不指諸掌乎明守父母乎其上賢屬分敷乎其中民情宣暢乎其下保寧之政吾見其軼今而媲古也況嗣是而澤及天下道豈有二也哉元貞以爲何如

○送火文津授職歸隱序

吾揚文津火君以太學生謁選天曹然其志尙髙潔一合之榮非所好也懇疏乞授職歸隱天子嘉之拜光祿署丞以歸亦優典也鄕士夫參戎張容庵輩雅善文津羣謁於東洲崔子曰士而求名三代以下共之施而責報中材以下之士所不能免是故入貲拜郎助邊蒙寵古昔名流尙屑爲之文津晦其光而莫之揚虛其位而無所祿非人情之恆也無乃爲季世之士所難者乎崔子曰吾甞聞之矣有名之名有不名之名有實之實有似實之實飭智炫羙匿巧延聲標之則赫赫括之則憒憒是之謂名之名抱朴惇素黜有示無槪之若不足抑之則日揚是之謂不名之名損巳益物通變達時實則利矣究竟厥歸乃不利而利之是之謂實之實捨以尺寸規以尋丈名則利矣究竟厥歸乃利而利之是之謂似實之實文津寧赴�以利人不取效以丰巳寧虛秩而苟安不絢俗以干澤然而朝堂崇之士論韙之鄕邦榮之髙咸姱節輝輝燁燁不求名而名愈章不耀實而實自見子大夫所謂士之所難者非邪抑聞文津生平績學自愛務義重仁厥翁某俶儻不羣克以善富斯舉也固謂不負宿養亦庭訓有自云

○賀呂母太恭人七十壽序

丙午初冬五日實呂太恭人七旬設帨之辰厥子大夫懷健將稱觴致祝於膝下徵言於余爲恭人壽用章恭人閫懿之素也余質之曰古有廖氏者夫婦同壽堂標世彩閭閈爭榮恭人之壽可賀者無乃有是乎對曰否先大夫守撫郡而盡瘁於官母氏年甫三十煢煢嫠居者四十年世稱偕老之慶吾母終天之戚也予曰三王之世太和煦燠民無愁苦夭拆之患故恆壽恭人之壽其無愁苦巳乎對曰否吾父仕宦淸白裾無宛積母氏自失所天也健也尙齠齕零丁孤苦葬死撫孤布衣蔬食者餘二十年而健始成立是愁苦莫甚於吾母也予曰金母抱元頤虛軼塵茹紫液謠白雲以遲其天年恭人抑有得於是乎對曰否母氏秉貞守朴惇孝篤慈先大夫之平恕明刑惠澤守�健之績學登庸官箴是飭皆母氏所相所誨之力��母氏之修惟實徳是務噓吸杳幻非所好也予曰恭人之所以壽者吾旣知之矣夫壽一原諸天二修諸人原諸天者气也修諸人者理也恭人之宜夫壽者有三焉相夫誨子嗣登顯轍丰恩懋澤所在著迹皆恭人之仁也夫仁福之基也是謂一宜壽守約履奇苦心勞力冰蘗是操以終其身夫約泰之漸也是謂二宜壽克辭滫瀡咀淡甘薄不汰厥饗而無混其素夫素道之初也是謂三宜壽徳以本之天以翊之天人交孚理與气會不盡之休裕其身以貽之後昆感應之常也嗣是耄耋之壽而臧子孫之熾以昌可涯也哉君子謂恭人之始亨而中入於困天所以成其徳也旣亨而益隆其享天所以報其成也是日也芝蘭盈庭葭莩畢集冠帔峩峩斕彩翩翩恭人顧之囅然而笑其樂何如哉僉請授言於史以施張於燕喜之堂

崔東洲集卷之十三

●崔東洲集卷之十四

維揚崔桐撰

序十五篇

◆序十五篇

嘉靖惟揚志序

賀獨醒王翁夫婦雙壽序

西津序

賀熊母榮封太夫人序

送少司寇文沃焦考績序

節義哀挽詩序

賀東明汪邑侯考績序

贈山溪歐君遷太學愽士序

送藩相鼉江方君序

伍母慈節哀挽序

慶顧母壽百歲序

送楊仲芳任南銓曹主政序

送何周埜任定海序

送楊敬齋教諭金鄕序

贈魏東麓陟山西憲副序

○嘉靖惟揚志序

惟揚故有志矣時淹迹攺非完書也鄕大夫趙具區甞修之矣而年不及究亦未爲定論焉郡守雙橋朱君謂志事爲惟揚門﹖缺典亟具白於侍禦象岡故使君蓋圖以儒術飭吏事也使君曰嗟乎揚實古名郡誌而弗究可但巳乎乃以成績屬郡守郡守延儒萃能公聽周庀夙夜事事無何志成馳帙致桐且徵言以序志桐展閱再再撫捲而嘆曰夫志豈其徒爲也哉窮俯仰以備三才綜古今以陳故實公是非以定予奪志之義也志而徒爲謂之曰詭弗志可也夫志豈其易爲也哉必直史以宰其異同必達才以悉其記睹必契載以極其探討志而易爲謂之曰陋將焉用之夫志史之流也自昔先王之經世議制也天下有圖職方氏掌焉邦國有志小史掌焉四方有志外史掌焉凡以總於朝廷關乎政教非曰資觀羙爲也代沿叔季志義微矣而一二守令或用情焉通方者間以爲病比其述作者難乎其已任也桐讀嘉靖惟揚志乃知今斯之舉殆兌於爲徒爲易矣乎是志也會精盡變理器昭焉存往綴新隆替具焉韙正絀誣聲規植焉一邦之信史也是志也蜀岡盛大卿郡之良也實宗主之掄選之庶司文學之羣彥實羽翼之遡諸二十一史踵諸寶佑遺志參諸先儒緒論摭諸鄕達私錄閎致而愼取之孔子謂杞宋不足徵文獻不足故也今乃知斯舉之信爲足徵也是志也大而太史得之可以備懿典小而學士得之可以資愽考明有司得之可以興感慨修職守爲人臣爲人子爲人婦者得之可以思盡忠思盡孝思盡節懦者可立頑者可廉今乃知斯舉之大有禆於政教也志三十六卷凡例一卷胡使君諱植豫章人朱郡守諱懷幹歸安人盛大卿諱儀江都人羣執事諱氏具登捲端不復錄

○賀獨醒王翁夫婦雙壽序

人生固有涯也登年八十者朝則杖焉家則珍食焉先王之制所以重老若是者非謂其永年者實所難耶是必耄而賢者也申公子亹曰無亦謂我老耄而捨我不賢而老人將捨之乃若致客千里樂其享而嘉其難者豈���而有是耶古之人豈無夫婦偕壽者乎�之���焉不傳無乃偕賢者或鮮耶冀缺之後有梁鴻龐公焉斯固偕賢者也而未知其皆壽否也獨劉宋時有朱百年者壽八十有七其室孔能讓蔡會稽之饋時人以比孟光是賢而偕壽矣又未知其子孫之賢否何如也江陰獨醒王翁壽八十有一其室徐今年壽八十正月二日實其誕辰仲子撫宦遊畱都大江之南羣宦於畱都者咸樂翁之賢而偕壽也且重其有能子也徵言於余以嘉其難余曰壽則偕矣賢奚徵焉羣士大夫曰翁信人也甞有以自紀矣予讀其紀首曰余無善可述而多歷年齒愧人之疑予於有徳也又曰命兒輩錄予之平生以求正於有道寧忍耄予而弗規也余曰嗟乎此翁之所以壽也昔衛武公年九十有五矣猶箴儆於國曰自卿以下至於師長士必恭恪於朝朝夕以交戒我後人謂之叡聖翁年八十而猶望人以規安知九十而往不若武公之求交戒耶且考其紀之槪矣先人之廬之墓不敢忘親親也喪祭冠昏之必以禮好古也葬其親而不遺慮於諸兄敬長也不敢以已之長加諸宗子尊統也揜道骼歸遺金義以廉也化彊暴擯淫巫厚以貞也樂雲林以教其後昆遺之安也之數徳者仁所�也而翁有之此翁之所以壽也詩稱刑於寡妻至於兄弟安知徐之賢淑非翁有以刑之耶且子孫之自徐出者芳蘭玉樹森如焉是翁有古人之所難而兼古人之�獨樂�乎������勤於嘉且樂也

○西津序

吾揚日省趙公國初尙寶慶大長公主賜第於帝居之側第之西有水水上有橋焉公曾孫金吾徳甫徜徉其上意與津會因自號曰西津云徳甫狎文墨喜吟詠名卿碩學咸樂爲賦西津殆成帙矣東洲崔子南遷畱都徳甫奉帙以序謁東洲子曰天下之大物水爲最天下之水江海爲最子揚產也吾揚襟南泠負瀛海輿圖大觀也子無取焉而拘拘於津無乃暱夫細而昧其遠矣乎徳甫曰鳳也聞天潢之水洑帝臺沿丹穴抱五城其源泡泡澒澒其歕熊熊其淸漺漺是浮雲漢是零沆瀣是產龍蛇金碧是作霖潤天下視江海其渄澇也是故尊帝派者稱天潢焉夫是津也源通禦溝流繞禁籞吾居得而鄰之若與吾所自出者有天契焉我國家故戚天造之後種種也�微繹湮云仍凋落宮墻燼礫者十之九矣而吾世獨存鳳每過津而思源焉思而感感而懼懼而省省而修詩曰無念爾祖聿修厥徳又曰庶幾夙夜以永終譽鳳實有取焉是將昭遠非曰暱細也東洲子曰昔孔子觀東流之水語子貢以九徳而尙蘊其源吾子能思厥源非有得於聖賢未發之蘊乎思源所以思事親也思事親所以思事君也九徳之所謂善化必東者子當有之吾今乃知日省公之所以長世也

○賀熊母榮封太夫人序

大司馬北原熊公蒞尙書任旣三載矣制當北上考成績天子謂共曹爲畱都機務要樞詔母躬覲尋重以貤封錫蔭之典誠殊寵也列卿羣僚咸爲之喜而相告曰北原公秩崇徳懋功勱報隆不煩馳赴之勤而優荷多佑其樂矣乎桐曰計公之一身榮矣感矣非其樂也又相告曰公有偕老之妻岐■﹝山疑﹞之孫焉妻儷夫階孫蒙祖庇人生之快事也斯不亦可樂矣乎桐曰恩矣感矣非其樂也又相告曰公以已之貴推之以大夫其父夫人其母及其祖且妣焉人情之至願也斯不亦可樂矣乎桐曰樂矣哉古之孝子食於君而得��必捨焉以遺親賓於主而得一果必懷焉以遺���君之丰爵羙器以歸之其所生其所自出焉天下之至樂孰逾於此𨿽然公之樂尢有天下之至難者焉古之人有三釡逮親而爲樂三千鍾不逮而爲�者矣公之堂有壽母焉登年八十有七矣以耄耋之齒而及見其子之貴及遭其身之榮累珠爛繡光彩溢目其�喜當何如是豈人世之易得者耶𨿽然太夫人之所喜又有大於是者焉吾聞公之光大父有��翁者雄才宿學惇徳直行弘治初甞被徵不起肥遁以終其身豫章之人傑也公之先君安貞翁兩職郡�動有治迹而未究厥施也卽二翁之爲人豈不��翔海泳紓謨樹庸以光裕眞光若後矣乎而君子之灣固遲�以畱之其後也北原公克纘家學筮任諫謹則棘棘不阿蒞藩參則澤民宣化登內臺則廷白大政紀綱百司陟宗伯則三禮允修邦國用和興��則遠猷顧畫南甸倚重凡公之大有所爲者皆一翁之所欲爲也乃今崇褒異顯丕及三葉者皆二翁之所未獲也太夫人有能子焉以榮吾之所匹榮吾之所尊榮吾之所後是其爲喜奚止於其身焉而已哉爲人子者能大有喜於母氏則其爲樂之大又當何如耶況異日之所以喜母氏者可涯也哉石塘太宰東橋司寇輩亦爲躍然喜曰是可歌也爲之歌采菽有取於天子葵之福祿膍之之義也爲之歌閟宮有取於魯侯燕喜令妻壽母之義也桐曰請授之史以歸其子且孫俾歌舞於榮壽之堂

○送少司寇文沃焦考績序

夫气習可以移人也哉墟沙息耗之異產瘖沃勞佚之異趨夫人之人也器裁而土不因風和而俗不侵教定而議不煩者非夫人之人也予於少司寇沃焦文公之三載考績也有深感焉沃焦公世居京師京師實聲利駢闐地是故出見紛華盛麗而悅入聞夫子之教而樂戰二者於胸中在聖門之徒猶不免焉況夫人乎公於予爲同年甞同仕京師矣甞與之周旋楚省矣吾見其筮仕刑曹核而不峻斷而不憯也參貳藩臬大不難於繁劇細不略於條末也旣予南遷畱都聞之塗之人曰文公日尹京兆總糧儲敏而平剛而澤南土之中外爲肅如也恬如也乃今登佐司寇不礉不縵侃侃易易輸讞之中榘猶夫筮仕也且公之秩崇而績懋矣觀其貌娕娕焉不羨乎情聽其言退退焉不溢其行也其服飭享禦取其安而無所靡燠而無所華也其與人交篤而情愛而諍以心而不以面也嗟夫若公也者得非萃旉輿之眞﹖﹖夷而褒然於气習之外者乎孔子論事君以不欺爲本所謂不欺也者非以其一誠爲本矣乎故曰民可治友可信上可獲者誠身之謂也公之素定固孚諸友徵諸民矣今斯之行以敷奏爲實言以明試爲實功下無竄端匿迹之諐上無得耳失目之非庶幾乎虞廷周室之考獻矣乎安得天下之士立心制行皆若公天下之臣事君不欺皆若公則風俗何患不正太平之業何患不立致北原熊司馬石塘聞太宰東橋顧司寇洎列卿羣僚聞予言而咸喜曰眾人之知人也徵諸色君子之知人也徵諸心若吾子者是之謂以心知沃焦者矣請誦諸祖左以壯公之行

○節義哀挽詩序

余讀戈氏節義哀挽詩乃知天下事亨者困之反也而困者未必不爲亨成者毀之反也而毀者未必不爲成顯者晦之反也而晦者未必不爲顯是故困者毀者晦者時也困而亨毀而成晦而顯者理也君子不能違乎時而能主乎理可困而不可困可毀而不可毀可晦而不可晦守其常以通其變節義之謂夫夫節者易之所謂貞貞固足以干事義者易之所謂利利物足以和義君子行此二徳者而元亨成矣通庠司訓戈君銳出其仲父經母氏洪節義哀挽捲謁東洲子曰銳也生六齡而孤母氏年三十有三而媰居一孤二女形影相弔否旣劇巳然而母氏之生而養死而葬銳之入而恃出而師壯而婚二妹之笄而字皆叔父之徳也銳非母氏之慈仲父之恩必不能保其終始母氏非仲父之徳亦不能安其死生銳圖所以報仲父也亦甞執其喪教其子子蚤世矣而復字其孫且念母氏之卒也楚之仕者居者稱節焉聲諸詩而哀挽之旣仲父之卒也楚之仕者居者稱義焉聲諸詩而哀挽之銳惴惴焉懼其聲之不繼也將徵言於天下以爲死者貽不杇何如東洲子曰洪之節忘其身而無辱其特戈之義愛其兄而余及其後非所謂亨其困成其毀者乎而一息之仁戀戀焉未立於前復謀其再數十年之節義鳴諸全楚冀之天下是司訓君所以報仲父成母懿也非所謂顯厥晦者乎東洲子日督學湖藩每求所以節義二三子而未能也玆有取於戈氏焉豈其愛戈將以風頹俗云

○賀東明汪邑侯考績序

海門古稱沃土惟是負海而襟江也漂鹵病稼怒流奪畝五代迄今邑治凡三徙矣謷謷小民歉腹以給公輸殫橐以飫污﹖心吏重以■﹝風貝﹞濤恣割逋且死者殆居半計爲之令者無異其縬縮而莫支也東明汪君以瓊崖名宿適蒞玆邑愛侯者曰侯以筮仕逢此百艱器𨿽利如盤錯何侯曰否否六沴在天萬命在君分災共患令之責也於是乎推誠布恩潔巳損費輕罰均稅抒暴展責駸駸乎踣者興逋者歸也夫何餘壤日朘鹺販橫金椎剽間作人情洶洶侯乃周爰遉略且捍且綏猶懼斯民之竟於阽危也懇疏以攺邑乞地請愛侯者曰世俗以避事爲智克廥爲能損上益下非所以偶時好也盍已諸侯曰否否斯久安之計也彼其標末之細旦夕之謀濡需者之爲也人孰仁我毅然必爲之而志尙未果也然而瓌聲藉藉部使者咸賢之登薦剡者三焉幣褒者七焉會侯以三載秩滿例當簿績獻天子邑之君子聞之喜且疑疑其多有異狀枳棘之鳳將不久棲也野人聞之疑且恐恐父母之是違赤子無所歸也邑庠師弟子亦抱君子之疑而無以慰野人之恐也願質言於東洲崔子東洲子曰吾甞論天下之勢矣治樂土易治嗇土難甞論天下之才矣得偏才易得純才難甞論天下之行矣求有始易求克終難東明君之政身任紛猥而處之裕如斯不謂易其難者乎所以易其難者廉且仁爲之也廉生明明生察察者恆失則克仁生愛愛生寬寬者恆失則弛察而有度寬而克威斯不謂才之純者乎且其操逾貞而無所渝政將成而不敢怠斯不謂行之有終者乎玆行也銓司將甄錄之廷寧當明揚之於以穆天縡澤大寓而吾窮鄕海邦亦將與沾餘瀝焉豈曰九里之潤而已哉輿情於是釋然以予言欣相告且日望夫侯之蚤被峻登也

○贈山溪歐君遷太學愽士序

庚子歲餘承匱北雍時宮諭東郭鄒子方以講學明道爲已任同志者或趨焉旣東郭司成南雍館僚各賦詩以贈渭厓霍子爲序其圖額謂東郭爲陽明王氏之學也至詆陽明爲盜儒又聞渭厓不滿於宋儒陸象山之學至詆象山爲賊莽余甞因論學而袪六館諸生之惑曰夫學也者本以學夫道也以學道而自異者非也聞其聲而巾﹖取以爲病道者亦非也盍求諸言與行而已矣陽明之行吾未暇考也使其言非邪吾當門﹖缺之果是邪闔當繹之夫何庸於深詆象山之天資超絕有見於上達而無見於下學究其歸殆入於佛氏明心見性之說非禪而何考其晚年自悔平生蹈履亦不失爲一時名儒又何庸於丑詆壬寅秋餘以禮曹侍郎行服臥海廬通庠學正歐陽子數過余弔且慰焉鄕之人羣告余曰歐陽子有道之士也余察其辭气𨿽未甞非古訶俗而義不詭聖卽其動容𨿽未甞不言不笑而禮不諐度旣廉其學政介而易藝而訓潔而惠不激不澆振踣興頑而動以身先多士爲之醉徳焉余乃語諸鄕人曰歐學正果有道士也其爲道以行學也非以言學也無何歐子被命陟南國子愽士庠寮戈許二司訓以余甞攝事南雍介其庠彥張生元孫生寅輩以贈言謁余曰師道之不講也久矣要之在名與實而巳矣所謂名與實吾所謂言與行而巳矣師果以行率人而務其實邪則六館之士所問學者益諸心所體驗者律諸身未有士以實學而天下事不克濟者也師或以言欺世而飭夫名邪則六館之士入承學而退則違口聖讀而心實非未有士以名學而天下事不替敗者也�友大司成黃泰泉之學富而貞少司成李南渠之學敏而確乃今以歐子之宿養羽翼之吾見師道於是乎光明士尙於是乎丕變矣乎僉請敍斯言爲歐子師模勗且以告六館之師夫師者

○送藩相鼉江方君序

鼉江方君之教諭海門也七年而政成銓曹廉其賢晉登唐藩教授或告余曰鼉江明經術能文章�士之入點鑄者彬彬乎擅文學焉斯陟也其媲休於梁苑之鄒枚矣乎余曰否陽乘志存諫正詞章殆其細也然樂賓大國而竟無成績非所望於方君也又曰鼉江恢度飭行恂恂雅雅動以榘度多士得所依放部使者每禮褒焉行將爲楚元之穆生矣乎曰否穆生取重於元而示禮於戊卽其知微申白莫能尙已而未聞有所建揚非所望於方君也又曰鼉江守默嗇神頤和保性於今兒齒壯發可以長年無乃爲淮南之八老矣乎曰否方君身以哲全齒以徳引要其宿養非有得於靜者之貞乎還童杳幻非所以擬倫於君也君聞之偕其僚敬齋楊君山泉伍君率羣弟子而來謁曰願承所以教藩者余曰子不聞藩職之有成訓乎我太祖髙皇帝祖訓錄成褊賜諸王令書正殿凜凜乎有敬守之戒焉成祖文皇帝大頒是編用申前憲業業乎有常守之戒焉猶懼夫久而玩玩而弛也置長史以總之教授以導之凡以篤親親樹藩屏衍祚長世之經徳要道也鼉江玆行欲以子之善善之亦求所以克守夫舊章耳吾聞申叔時教士亹之爲傳也有所謂明敬戒以道之事明久長以道之信矣子思其職而從事於斯則二祖敬守常守之典爲益篤有所謂明昭利以道之文矣以子之學而從事於斯則文足以經邦而其守章有所謂明等級以道之禮矣以子之行而從事於斯則禮足以惇化而其守定有所謂明慈愛以道之仁矣以子之靜養而從事於斯則丰仁厚澤足以壽國脈而其守遠彼其雕虫之末技杯酒之去就吐納之不經烏足以盡子哉邑侯東明汪君素善君請敍斯言張諸祖筵以重其行

○伍母慈節哀挽序

嘉靖乙巳春予方免服棲海廬邑庠司訓伍君蒓奉其母張慈節哀挽捲謁言於予長跪致情涕懸如下鳴咽若不能辭予曰情哉是可哀也旣讀其冢嗣蘭生狀孤危辛苦曲悉平生予曰慈節哉是可章也旣讀前岡胡太史墓志銘標微昈隱感慨抑揚予曰章哉是可傳也旣讀東塘司馬諸君子之挽章巨公羣玉爛然盈帙予曰傳哉是可永也夫慈而後能愛愛而後能篤其夫植其孤孝其翁逮具姑節而後能守守而後能苦其心勞其躬勤其業嚴其訓慈非節不固節非慈不行慈生於仁節生於義仁義立而婦道其成矣乎是故自母氏之成婦道也鄕之稱善事老�卹孤者必曰伍母稱善事夫善亨困者必曰伍母是故母之生也一身之哀耳其死也親戚哀之邦之人哀之天下將哀之百世而下將哀之母之生也數十年之景耳其死也親戚挽之邦之人挽之天下將挽之百世而下挽之哀之者共鳴其懿挽之者欲回其生是母之否者母之慶母之苦者母之甘母之死者母之生展矣其章也傳也永也

○慶顧母壽百歲序

通川顧母壽算登百乙已歲九月十日寔母氏設帨之辰子姓雲仍愉舞皷躍請奉卮膝下爲母氏壽比黨婣姻欣相告召願登堂稱祝爲母氏壽東洲崔子於顧氏有世好焉聞之喜曰母氏之可慶豈曰壽焉而已哉吾求之古人矣昔莊姜賢也討人爲之賦碩�而所配所生無聞焉是可歌者獨莊姜也左董陶�之母賢也所生亦賢也而其壽無聞焉是太史所譔述者獨其賢也劉宋時朱百年夫婦同壽而且賢史氏稱之是賢而偕者也壽僅逾於八袠是史氏之所奇者夫婦之賢也非壽也顧母之壽登百歲也郡庠之諸文學曰壽母吾鄕人瑞也且閫懿姆範可儀可樂賢也厥配翁以尙義聞憲宗朝詔建坊以風俗賢也厥子盤擢桂鄕闈以文章鳴亦賢也厥孫瑫輩業太學不墮家聲亦賢也皆母氏之相之訓也羣告於當塗願以百歲表坊請鄕之耆宿大老重母之願亦如之羣告於當塗請合金建坊爲閭門﹖千寵埳洎族類尊祖愛母之情亦如之願合坊並表爲祖妣重請諸中丞克齋王公公曰瑞哉建坊其擬聞乎請諸憲學使午山馮公鹺政使雲山齊公江防使貞齋韓公咸曰瑞哉亟檄有司以幣餼勸嗟夫母氏之可慶果獨壽云乎哉古人之所有母氏之所有也母氏之所有古人之所無也詩人之歌古人庠序黨裏未必咸歌也史氏之稱述古人重臣臬使未必並述也而母氏寔兼得之是母氏之壽乃今日之百歲而百歲之可傳又後日之莫涯也瑫輩謂餘言爲可徵請書之以華壽筵以貽來許

○送楊仲芳任南銓曹主政序

甞讀史至窮視其所不爲貧視其所不取每嘆李克氏爲知言也讀董子制冊對至廉恥貿亂賢不肖渾淆語未甞不揜捲而嘆曰士之所爲所取蹈於貿亂不肖而莫之省者非無恥之心爲之孽耶故曰不恥不若人何若人有士而至此不亦可哀也哉予門人張子鳴鶴者以鄕貢士尹容城丙午入覲會晤於京師予問之曰邑有人焉矣乎對曰吾邑有楊生繼盛者於鶴爲鄕同年自鶴之蒞容城也無與於鶴之政亦不至於鳿之室每戒其家人勿以同年故撓君之公居常遊京師問業於少湖學士所績學潔已軼俗雅尙吾愛之重之亦不可得而親也予聞之喜𨿽未識若人而嗣日之發舒固得之蓓蕾也今年丁未仲芳舉進士髙第宴集於南宮見其貌溫如也退如也聽其言若不能出也確乎其根理而本性也乃益信張尹之言爲非諛也它日以語少湖公公曰吾賢若人舊矣子亦賢之則吾免子羽之失矣六月拜南圻吏曹驗封主事以行余告之曰士固有修於閭巷而回轍於通衢愼於細故而濫觴於大節者矣是其所爲所取未充夫羞惡之心者也所以修之愼之者非其情也吾察子之貌濟矣言不匱矣信諸友矣徵諸師矣符勝巳之所卜而去膠西之所誚得其要矣自是而防其紛華堅爾榘矱一爾存主固以忠信知子之大有終也

○送何周埜任定海序

吾鄕何君周埜以國子生謁選銓曹會厥子璇舉丁未進士髙第或語周埜曰子舉進士則天寵薦承至樂也奚復仕爲君曰否天下事惟滿則驕惟驕則侈惟侈則逸逸以僨事聖賢之棄也以一得而違其初是滿吾子也其何以�是歲六月授四明定海簿以行或語君曰今之仕者以鳬趨狐媚爲賢以舐戟執鞭爲禮謝閒靜而安末秩非所以自尊大也君曰否夫人之所以爲尊大者非貴其有巍巍之位而貴其有卓卓之行非貴其有赫赫之顯而貴其有明明之徳也苟行卓而徳明秩𨿽末焉夫何病於貴否則髙矣顯矣殞身辱國如後世之董狐何吾惟殫我心竭我誠潔我操舉我分苟一事之報君一澤之及物亦畢吾之志也顧安知孰之爲尊大而孰之爲卑小耶亦安知卑小者之不爲尊大而尊大者之不爲卑小耶吾鄕與厥子同舉進士者凡五人李君國華王君師董李君子實輩次君言以告東洲崔子崔子曰賢哉周埜之教子也偉哉周埜之事君也季世之獘家之所訓朝之所爭髙顯而已矣周埜不以進士滿其子不以末秩怠其職是信乎不以貴爲貴而以道爲貴者也周埜其知道矣乎自是而子舉厥職焉是謂大以成其大君舉厥職焉是謂小以成其小上自公卿大夫下至師工徒史鹹秉若心焉吾見師師亹亹之風作而太平可立致也周埜其知道矣乎僉請張斯言於祖以廣君之志

○送楊敬齋教諭金鄕序

敬齋楊君以廣省名士貢於帝庭授吾庠司訓時余爲國子祭酒見其言訥而貌恭志恬而意古知其有君子資也旣余行服林臥者三稔考其居常端修而養重黜巳而樂賢崇道義以淑生徒興學田以賙匱乏益信其有君子行也是故受知於當塗孚心於士類楚楚靑衿彬彬乎有日新之風矣今年秋銓曹廉其賢陟東兗金鄕教諭瀕行同寅碧潭劉君山泉伍君戀戀焉不能別以爲失良友也門墻多士惓惓焉不忍別以爲失良師也羣造於余以贈言謁余曰金鄕聖人之鄕也金鄕之士聖鄕之後也敬齋產於南海仕於淮海去東魯�廖邈也而其律身其率士皆孔氏之教也乃今入聖人之鄕羣聖鄕之士生平所向慕而不可得者一旦躬遊而目覩焉其感悅而懋勱也當何如今天下之士豈曰中國爲然𨿽窮區奧壤師傳而童習者皆孔氏之教也況東魯之士飲泗水而登尼山者化機之易於皷舞也又何如吾聞仕金鄕者有劉侯源焉甞置學田矣蓋先敬齋而得其心者也不識今此之田有嗣其羙者乎產金鄕者信義如範巨卿直亮如郤弘始皆先敬齋而服聖謨者也不識士習於今尙無愧於前修者乎敬夫斯行也以分教而登柄教之重是勢可專而志可攄也以教海濱者而教聖鄕是不難於其難必易於其易也吾知追古勵今之化當大有可觀者敬齋其行矣哉

○贈魏東麓陟山西憲副序

楊郡爲東南要壤凡所屬爲州有三爲縣有七焉比以大沴降毒旱溢薦臻嗷嗷赤子痛吁悲號者無虛歲髙郵寶應興化枕湖廬澤歲凶則取給魚蚌菱芡以輸公充虛旱久取匱殍逋至相半儀眞江都爲車舟達衢役繁徭劇民獨任疲歲凶則蓬垢餒瘠之民多斃於箠掠牽挽之慘泰州如臯之土隆污相等禾黍異性旱溢異宜歲每無完秋民力恆稱屈通州泰興海門襟江負海濤激土嚙稅存責重民實病焉海門頃以邑攺民勤哀鴻尙未集當塗者有憂之掄良司諫東麓魏公守是郡焉公至曰嗟乎吾民之病𨿽則彼蒼示罰無乃爲民牧者撫綏之弗共矣乎於是乎薄徵緩責發帑散居輕刑均賦噓喣噢咻者若憐孤子今年丁未天和悔禍谷登民嘻痛以瘳顚以興縮以贏殫以實閭閻知有生樂者公之賜也天子以爲賢尋峻登西臬副使屬下父老羣赴於察院諸使君以借寇請而莫能畱也時屬吏州守胡君民表劉君柰曹君金邑令王若延雷君亨劉君燭謝君讜﹖﹖商以公事會於揚知公之不可畱也屬吾邑劉令以贈言謁余蓋難其別而欲章其迹也余曰諸君其難於是別乎古之善圖治者必內治修而後外攘舉�知變者必疆圉靜而後中土安政之體要也今天下之勢以西北爲藩籬東南爲室家天子謂我公旣奏績吾揚東南之要壤無虞矣故陟公於西晉西晉之安中土之安也中土之安吾揚之安也諸君其奚難於是別乎僉請張斯言於祖以勗公之行

崔東洲集卷之十四

●崔東洲集卷之十五

維揚崔桐撰

序十一篇

◆序十一篇

賀劉華峯荷臺獎序

壽省庵葉大夫序

賀少川曹大夫膺臺獎序

送劉碧潭陟國子愽士序

崔氏族譜序

賀太宜人曹母六袠壽序

賀貞齋韓大夫歷膺薦獎序

懷隱莊序

賀旋峯韓侯膺臺獎序

贈少川曹大夫入覲序

崇川錢氏族譜序

賀溯泉張君膺臺獎序

壽劉母太孺人八十序

贈華峯劉侯入覲序

賀兩河沈君被臺獎敍

贈少坡黃君入覲序

壽錢瑞夫六袠敍

○賀劉華峯荷臺獎序

夫政時有常變非處常者之難也而濟變者之爲難也民有羸屈非理羸者之難也而振屈者之爲難也事有始終非謀始者之難也而成其終者之爲難也海門地縮邑攺百務攸萃其爲時也當其變江嚙賦繁版築告勞其民力也當其屈前令圖始艸昧未集嗣厥事者任其終予以爲吾邑之令有三難亟諗諸太宰石塘翁翁曰吾當爲子邑掄良令焉乃得華峯劉侯實精簡也侯蒞邑無何政通人和庶績就緒撫臣月梧諭翁廉其賢馳幣貤獎華辭侈褒以爲屬司勸其辭曰資醇謹而公論歸才敏達而邑事舉非溢羙也寅友沈兩河劉碧潭輩欣欣以告余余曰哲哉月梧翁之知人也試考侯之令吾邑也敷政優優恩威並著斯不謂之醇矣乎夙夜憂勤動中榘矱斯不謂之謹矣乎剖決不畱庀聚若宿斯不謂之敏矣乎洞鑑民隱明識治體斯不謂之達矣乎筮仕未期民舉藉藉綴離�隙興僕裕疲是故變也如常屈也如羸終也如始斯不謂公論歸邑事舉矣乎𨿽然侯政之善豈曰吾邑爲然侯甫至監察路使君尋檄侯視篆通州先是州吏失職■﹝豸契﹞■﹝豸兪﹞其民人情洶洶侯爲均徭讞獄剔﹖﹖磊剗衺通民徳之及受代歸邑羣爲張彩騰歡揄休頌羙者傾城埜是其餘潤旁敷蜚聲遠致又月梧翁之所未及知也𨿽然玆直爲侯政之兆耳行將陟要華攎忠臆公歸天下之心茂舉天下之績殆究竟之必可期者一州一邑之善足以槪侯也哉僉請敍斯言爲侯賀且冀侯之大有成

○壽省庵葉大夫序

省庵葉大夫登年六十淮海降祥寔仲夏十有八日也若子姓若鄰比若婣若友喜而稱觴賀之東洲崔子辱在婣友五百里外遣仲子述馳賀焉或曰六十非耄耋比壽之何居崔子曰夫所謂壽者非壽其壽也壽其所以壽也詩不云乎正是國人胡不萬年所以萬年乎人者期萬年乎正人也大夫於予爲丙子丁丑兩同年時大夫少予十年愛其欣欣雅雅器之宏而言之默也旣予職史館大夫職秋曹聯班並轡者恆朝夕愛其聽以敬而簡以情也大夫守興化予以憲學參政閩藩愛其政善牧而法不隨也大夫陟湖臬予調武林再以折獄違當路請兵備辰沅愛其志彌堅而義不屈也大夫有宿隙於上官遜膚歸裏予亦以昏劣冒薦被論明農獲修舊好愛其衝襟逸韻翛如澹如不知寰宇間有曲直事吾取以爲師也夫宏默者其眞蘊蘊其眞者神自全明刑善政者其天存存其天者道日長不隨不屈者中無欲不欲其中者世味淺軼世拔流者其情暢暢其情者心常裕皆壽之徵也奚爲而不可壽問者悅再拜而言曰吾今乃知壽矣亦可以言詩矣吾所謂壽壽乎人者也夫子之謂壽壽乎理者也是知人非南山也而崇大其理者可以山人非川流也而不息其理者可以川人非松栢之承也而日新乎理者可以松可以栢天保詩人以山川松栢爲祝者其知道矣乎由是充之先天地而不爲少後天地而不爲老者其有道之士乎崔子曰然遂次第斯言以質諸葉大夫

○賀少川曹大夫膺臺獎序

少川曹大夫甞發觧中州有司錄其文以傳余得而讀之明經極理知其有深造之學焉旣而登春官對大廷試政於春曹余得而親之雅姿淵負入繩履榘知其有用世之道焉無何授守通州以通爲吾產也問守之道予曰夫守守乎人者也非守於人者也猶夫令令乎人者也非令於人者也所謂守乎人者時有靑守以禦防域有警守以遉掫俗有漓守以禮讓習有奓守以節制田有徵守以﹖﹖墊規風有斷守以法律是故人入吾守而其政舒反是則不然吾以勢而民則侮吾以酷而民則攜吾以苛而民則譥吾以賄而民則誖吾以法而民則姦是故彊者折孱者縬怯者逋無厭者辱是謂守於人而其政弛之二者大夫知所擇乎大夫唯唯而別予亦以疏拙歸裏僅期月鄕之人羣謁於予曰吾州日以欣厚聞後是而巷議囂囂埜誹諓諓矣何今玆之諴如默如耶日以樂土聞後是而財縮於冣粟虛於囷矣何今玆之裕如嬉如耶日以不宄不訟問後是而暴夫興詭夫爭矣何今玆之竣如詟如耶守吾州者日以尊且逸聞後是而政日獘聲日墮矣何今玆之守君子愛之小人歸之憲臺謝使君聞而亟褒之時譽之獨必﹖虫而獲上之奄致耶子曰夫名生乎其政者也政行乎其道者也道原乎其學者也少川大夫吾固知其爲有學有道之士也安有得夫道而失所守者乎安有得所守而不必﹖虫有譽者乎詩曰樂只君子邦家之基基夫邦家者天下之守也有曰樂只君子天子葵之葵於天子者天下之譽也大夫不負所學不違其道而緝熙厥終焉吾見所守所譽將大有望焉豈曰州郡之小試臺使之肇獲而已哉州寮某庠寮某輩聞斯言而喜請授諸史以華大夫

○送劉碧潭陟國子愽士序

計年視成聯師萃友以考徳問業者大學之教也端本澄源秩淸系重毀譽旦夕者司成所任廳館之共也呼族類羣輟講張喙以指瑕人物臧否師長者學子之獘習也嗟乎模範乎成均者其嚴矣乎碧潭劉於領滇南鄕薦教諭海庠閱五稔學勱教成天子內召爲國子愽士劉子以東洲崔子甞承乏是役也問所以師天下之道崔子曰夫道一而已矣而教有二乎哉吾愛子之教靜而不欲也一而不眩也易而不戾也且劼劼焉學半於斆弗倦於成也是其師一邑者非所以師天下乎劉子請益崔子曰夫主靜則無妄無妄則異物弗混守一則不暱不暱則勸沮用章循易則有容有容則好惡惟公多欲則志逞志逞則紛華易入可眩則偏主偏主則情詭莫核務戾則賊物賊物則綱紀陵夷之六者召子小人之分也欣以去小人而爲君子者亦明乎義利之辧而已矣君子諭於義也是故其爲學也爲性爲心其爲業也爲國爲民其爲端也爲日爲月爲麟爲鳳天下師之則天下賴之皆義之爲也小人諭於利也是故其爲學也爲人爲名其爲業也爲身爲家其爲異也爲彗爲孛爲狐爲蜮天下師之則天下病之皆利之爲也不佞如予者其何能師哉吾子甞卒業成均矣盍求之前後乎予者其爲教孰爲率夫義者乎取而師之所以師天下也亦求予之遺聲其爲教孰爲涉於利者乎取而戒之戒之固吾師也亦所以師天下也是故古昔聖賢辧義利於稱爾稱汝之微已言未言之際有爲無爲之分其旨亦精矣子尙精於是學吾見靜者安一者貞易者公所以成已成物之道庶幾矣乎劉子曰文榮敢不奉以周旋

○崔氏族譜序

吾宗自趙宋南度夜今世居海門吾祖朴庵宗伯翁貽桐宗支一圖始八五公至桐凡十世耳吾父誠齋宗伯翁甞手錄數簡用備湮失而未成帙族叔祖竹鶴翁始仿歐蘇譜畫圖敍世以示後昆桐奉而讀之有志於輯續而未暇也叔祖季子見禮復承考志錄至十二世以授桐桐﹖﹖商以明農隙乃綜遺考誤闡晦核迹舉例樹風而帙以成爾乃萃吾子姓而告之曰夫譜也者普也懼宗姓之支且攜情義之弗咸而思以普之也吾今譜吾族之子父乎某祖乎某始祖乎某則知始祖之愛吾祖吾祖之愛吾父猶吾父之愛吾子也孝思之心能不追諸遠乎且知夫人有其父本之由一父也人有其祖本之由一祖也知一父一祖之由出則血脈本相通也疾痛自相關也慈愛之心不緣是而及諸後乎斯譜也豈曰惟是遡本原昭倫敍而勸沮實存焉吾錄夫某曰孝則悖逆者沮所以親父子也錄夫某曰忠則屍素者沮所以義君臣也錄夫某曰弟則廢懿親者沮所以怡兄弟也錄夫某曰節則失身者沮所以貞夫婦也錄夫某曰好義則鄙吝者沮所以愽仁卹也錄夫某曰顯則孱懦者沮所以作士气也譜之爲教不亦普矣乎乃若戾是者不錄何爲親諱也懼辱吾宗也子姓咸稽首而感泣曰吾輩蠢蠢橫目自父之外僅知有祖耳今乃知祖之祖孫之孫矣善之必當爲惡之必當去矣敢不敬承譜訓

○賀太宜人曹母六袠壽序

己酉孟夏念有九日實曹太母劉宜人設帨之辰通倅﹖﹖欮泉張子過予日岑也不佞猥佐名邦恆惴惴焉以隕我文僖公家聲是懼幸徼庇於吾長少川曹公用免官謗是公於岑有伯仲之義焉公之母吾母也今年齒介六袠敢謁言於君子以爲祝何如是日余旣有祝言矣而張子固以善言必再請張子吾郡良吏也故不厭其請而爲之言曰大夫可謂備百羙以事其親矣古之善事其親者有力養有祿養有善養有達養養以力而不及於祿是謂不崇養以祿而不主乎善是謂不祺養以善而不達於人人是謂不廣大夫少失嚴恃而獨怙慈幃溫淸朝夕不可謂不力以大夫之祿奉母氏甘毳可致寵褒有待不可謂不崇訓怠戒奓以道義相成不可謂不祺庭幃之慶黎庶旣樂之僚采復共之不可謂不廣君子謂大夫之得此殆母氏之賢威成之也甞聞母氏之閫範矣篤倫潔祀所以教孝也孝斯忠損欲安約所以教儉也儉斯廉冰蘗嫠居所以教節也節斯貞睦族宜家所以教義也義斯公卹孤周匱所以教慈也慈斯仁是故大夫之備羙以養而內外無間者殆天所以報劉也今夫匹夫匹婦孝純行勲者稽諸記載多獲奇徵況賢如母氏繁祉將申錫焉報劉之日安得而不長或曰母氏信壽矣享矣而鳴岐翁之不年也兩髦之感能無悔耶余曰不然有壽之壽有不壽之壽譬諸天地其功用一也而語道者必歸諸天蓋地之道皆天也孰謂母氏之徳非翁之徳母氏之享非翁之享乎詩曰至於文王其徳靡悔靡悔不在年而在徳翁之謂夫遡泉子曰唯唯若夫子之言豈其壽母亦所以壽翁

○賀貞齋韓大夫歷膺薦獎序

夫咨暑咨寒好風好雨視導帥以爲向悖者烝黎之故常也愛憎任其情隆污殊所尙事悅有難易取捨有公暱當塗者之明蔽也髙之則近亢異之則若矯甲可而一非貌翕而中違寮采者之恌愉也嗟夫今之仕者孑然一軀叢萃厥責求其上悅下孚克免官謗者易得也哉貞齋韓侯以才禦史守吾揚也絀巧惇朴去苛崇簡其剸劇也勤其紓痡也惠其秉憲也仁其敷教也經其防微也周是故揚之屬土爲州惟三爲縣惟七合郡元元遵帆率度歌徳舞功者熙如也邇乃積譽蜚聲遐徵上徹都臺聞之則月梧諭公■■韓公涵峯王公以爲賢憲臺聞之則監司路史鹺政謝史江防陳史督儲楊史以爲賢繩繩焉薦績貤獎者日覩其薦加也同寅張少府謀諸羣倅曰陟髙則同戟者分危濟川則同舟者分險守之慶倅之慶也若侯者分則朋儕義實師保吾輩其臼﹖衣厥羙而賀諸乃屬江都張尹達通州曹守金以賀言謁於東洲桐桐曰吾有前聞矣民弗洽則治弗張服侯化者合郡焉是得民也上弗知則下弗從嘉侯績者畫一焉是獲上也近弗信則遠弗揚恊恭者咸稱慶焉是信友也侯所以得此匪讇匪詭無將無迎要之本諸一誠耳孟氏所謂至誠而不動者未之有也侯實有之侯之歷被崇異積矣久矣而賀自今始蓋有待焉不能僕僕舉也異目葵心天子頌徳海甸塤箎班署而史不勝書者非其究竟矣乎桐也株守林壑帡幪余休日望之日望之

○懷隱莊序

丁未秋餘明農東海朋故凋落無可與語兩河沈子﹖﹖商倅吾土愛其气沖意聞循循雅雅以爲可友也兩河子亦不憚數過吾廬得聞其滮湖之勝焉無何出其所藏懷隱詩章數卷謁敍言於余余愕且問曰子方筮仕而云懷隱何耶曰欽非敢懷隱也懷先君之隱也先君故號東隱今已矣而杖履之所滮湖存焉欽甞莊其所以懷之見夫莊若見先君也余讀其詠夫莊者皆韻人墨客鳴幽吐華璀如鏗如累如爛如若吾親見其載酒往來灑翰淋漓破町畦呼舉白而鼓掌擊節也讀其記夫莊者曰此吾師菁山子之言也狀景敍物森焉該潑焉躍若吾躬庥其蒨樾對其壙埌千奇萬秀左顧右盻而曠懷於形骸之外也讀之終篇有曰莊固以資隱也而仕道亦具焉余乃嘕然喜豁然悟曰東隱翁之所謂隱兩河子之所謂懷吾旣巳知之矣吾旣巳知之矣夫所謂隱者有迹隱有心隱所謂懷者有迹懷有心懷巢深棲密耕春稼秋謝埃軌揚蘭枻而睥睨王侯賓主風月者隱者之事也是謂迹隱物卽我也我亦物也物我皆天也物與我遊我與天遊動則乾靜則坤何藏何顯何有何無何損何益何盈何虛隱者之道也是謂心隱廬其廬則思居處樂其樂則思笑語事其事則思嗜好步其步則思遊息物有觸焉物有思焉孝子之情也是謂迹懷乃若人往而道存迹陳而感新憑其虛靜可思入其徑義可思履其石介可思臨其泉潔可思飛者鳶泳者魚夭者艸喬者木皆天也皆吾與也仁可思是謂心懷東隱翁之隱果迹耶心耶兩河子之懷抑迹耶心耶甞聞之原心者考其行見始者要其終兩河子之仕吾土也不圂於苛其徵也靜不諐於度其徵也義不懾於害其徵也介不忨於貨其徵也潔老恬幼嬉靡有怨咨其徵也仁皆隱之蓄也翁之心也玆不謂隱資於仕者乎嗟夫菁山子之言見其始而冀其終者也余也斯言考其終而終其始者也今乃知翁之隱也非隱也亦仕也子之仕也非仕也亦隱也此隱之所以爲髙而懷之所以爲孝也

○賀旋峯韓侯膺臺獎序

旋峯韓侯之蒞興化也克勱攸司治迹茂著交獎於當塗者聲藉藉也都臺胡公頃復華詞貤幣以爲侯褒將以風諸屬焉邑僚魏倅周倅費幕輩以爲與有光榮也介貢士趙子信之謁賀言於東洲桐桐曰侯之素吾得之稔矣日予督學三楚會侯翁典教黃庠得以道義相契托焉黃亦人物藪也侯時弱冠就侍翁訓燁燁文譽翔翥士林固甞識其蓓蕾以爲英物也旣侯以元魁閎抱得雋春官敷對大廷於予有一日之雅乃知其有用世之志焉維楊屬邑惟七興化實爲匯區逋積財屈民鮮臯生爲之長者緩之則政拙棘之則怨咨重以宿猾弗靖官謗隨之宰是哉也亦艱矣侯至嘆曰嗟乎民之靡定司牧者爲之也於是乎新黌宇以振俊髦表淳鹵以立畝極律軍竈以防陵虣殛元憝以弭惎戾翊頹持什百廢具舉且潤及旁邑頌徳者若畫一焉乃知侯之展布果行與志孚者也吾甞槪論天下之才訓諸庭而違於國非孝子也學始修而政終斁非忠臣也易克舉而難則閡非通才也邇能洽而遠弗懷非咸徳也民或譽而上不獲非茂實也侯之所樹立奉以貽則紓以素業徵以劇寄達以遐被格以上下君子所謂聚百順以事君親者侯實有之不賢而能之乎欲令聞之不章也得乎是可歌也詩曰豈弟君子民之攸曁有曰在彼無惡圶此無斁斯已試之成迹也吾當賦此以歌侯之有俶書曰元首明哉股肱良哉庶事康哉斯非大業之可待者乎吾尙歌此以佐侯之令終

○贈少川曹大夫入覲序

少川曹大夫將以明年庚戍入覲上計於天子今年已酉冬戒行仭邇庠彥黃生樞江生一山周生軾朱生淵輩謁贈言於予予曰古者以九載試績弗績於六載三載者有待焉蓋聖人懋成天下之功而不急於取報也古者以九徳觀人事六徳者闕其三事三徳者闕其六均之詔爵論祿焉蓋聖人重惜天下之才不欲失之苟癈也乃若凡品不足羣年格不能律齊民而遂行視民而旣發者謂非異諝卓行能之乎曹大夫之守吾通也僅二載耳甞夷考其立本也冰蘗堅其秉心也水鑑公其養民也煩苛蠲其作人也彛倫篤其剔蠹也惎暴屏其敬獄也窮抑達是故吉哉有常績用底成閭閻安之老稚歌之當塗者孚且旌之行將羣後四朝核迹薦成所以爲龍光而表俊又者不在玆乎𨿽然斯固唐虞明試以功之茂典也今天子體乾燭離日廑民隱正淸問垂聰之秋也大夫所以敷奏以言者其能踵默默者以爲已事耶通民以馬政受疲今玆若少蘇矣而直輸尙存勞者弗息是無羣牧之實而蒙孳息之徵者也通郡素號樂土積以污吏恣割朘削孔棘因之歲凶役重民鮮嘉生是襲富庶之聲而召科派之害者也通城負海襟江沙寇出沒之區也守禦𨿽設而卒驕將弛於城罔聞一有弄潢之虞而江防武夫志在侵掠是驅虎以搏虎也昔郇模鄭俠數字之獻一圖之陳猶欲以至誠悟人主大夫攄中赤而以斯言敷奏焉則言與功而並嘉有大造於吾民者也所謂車服以庸者不再覩於昭代乎黃生輩再拜而喜曰夫子之教大夫之心也大夫奉是以行可以藉手北面矣

○崇川錢氏族譜序

予明農隙方圖續譜吾宗修家政焉﹖﹖商平厓子出所輯錢氏譜示予予讀之得其世系凡九葉焉曰■﹝山業﹞非不欲遡百禩而上之也顧據吾所能知耳懼非信史姑闕如也得其所追崇斷自福滿而嗣其祀曰是甞中世訟役而莫之祀矣天親也安敢以人間之得其近世三公有遺像焉曰玆■﹝山業﹞所及見者也而存之俾云仍仰而侍之猶夫膝下之承歡也得其墓享有田有時有物有屬有餘惠焉曰均之吾先也均之吾先之子孫也恩義安得而薄諸得其壽且贊厥生銘且表厥死者有羣公之誕章焉曰斯先徳之信於友垂諸後者也誰能泯之得其官有政可有獻懋有寵焉曰斯先人之訓也天子之命也其能忘乎予爲撫捲而嘆曰孝哉平厓子之斯舉也百善其克備矣孝子之心愨愨斯貞冑不遙援不欲祖人之祖也孝子之心厚厚斯遠祀不遺始必求本祖之祖也孝子之心思思斯著像存近世事�如事存也孝子之心仁仁斯普祭時義周敏所尊愛所親也孝子之心永永斯傳文載世羙念爾祖修厥徳也孝子之心至至斯徵樹迹紀榮孝其親移諸君也錢氏之後永孝思而昭嗣服其昌大矣乎平厓子拜而請曰■﹝山業﹞曷以承當謹登諸譜端以命吾宗且貽吾宗之後是譜者

○賀溯泉張君膺臺獎序

孔子曰足食足兵民信之矣夫政亦多術矣而聖訓惟是之先得非急子惠而嚴保障耶溯泉子之倅吾通也恊寅聯事於少川曹守攄其奇諝濟以警敏堅以砥礪動必師諸守而靡有闕遺守亦重其爲良佐而莫或撓焉溯泉子彌自忞力不難繁劇謂民非食不生也明乃三務藝乃徵輸愼乃侵牟而儲備克謂民非兵罔衛也預乃閉修嚴乃偵伺稽乃俘獲而暴民弭茂實欻章蔚有時聞江防吉臺使廉其賢曰是能固吾彊也盍嘉諸監儲龔臺使廉其賢曰是能勤卹政也盍嘉諸於是乎華詞貤幣以交褒焉殆將疏其異績而明揚之也予明農海隅方媿藏厥愛而莫之助也適少川守以賀言謁予曰溯泉子之賢吾得其源淵矣昔房杜以辛苦立門戶而承家者莫之振焉致垂成於李懋功崔盧李鄭之裔偃然自髙司命者不屑貴焉是先有開而後無裕不爲世羙之羞也夫溯泉子之先文僖公以文章魁天下正直樹名節行誼淑後生忠君愛國之訓固厥子若孫耳目之所熟濡世業之所素講者也溯泉子之善若職也豈其惟忠是務無乃克念祖武而有光厥開也歟此其所爲信於民而獲乎上者也其賀也固宜

○壽劉母太孺人八十序

已酉正月十日寔劉太母八旬誕辰厥子華峯邑侯偕其伯兄且侄舞斑洗腆爲膝下慶海邑人士歡傾城埜願躋公堂爲長齡祝予詢其所以壽太母者或曰侯崇徳如山深恩如海吾人仰髙而思仁臨淵而感澤每歉焉不知所以爲報也乃今願太母茹西山之紫芝則壽與山俱杖東海之若木則壽與海俱可乎或曰太母安成產也江右之勝豈曰匡廬彭蠡而已哉若安成之螺用騰彩鳳嶺表祥毓秀鍾靈軒鶩遐舉者紀載紛若也吾太母馭娉婷之鶴則與吳女媲休翕煙霞之會則與黃姑匹羙以是而爲祝可乎子曰壽稱山水古人有之矣其爲祝也襲而泛壽稱奇詭後世有之矣其爲祝也幻而荒盍亦歸諸理求諸身矣乎吾稽在昔圖志云吉民龐惇故多壽考夫龐惇也者誠之謂也天道惟誠故覆物壽地道惟誠故載物壽人道惟誠故大業壽吾聞母氏之賢矣事姑嫜惟孝承夫子惟恭宜娣姒惟睦成諸子惟義崇儉戒靡貞中惠表有誠之道焉姆儀閫範𨿽不出閾而實有不容揜者是故侯之蒞吾邑也家以治公子以禦眾不竄端以諱實不飾智以樹聲巨細必躬鑿鑿靡闕皆誠之爲也母氏之教也是故家庭之慶城埜共之洗腆至情流通疏逖謂非至誠之由動者乎詩曰樂只君子民之父母有曰樂只君子萬壽無期吾以爲母氏之賢篤生厥子厥子之賢父母吾民允矣其可樂也矣其爲壽也固有不山而髙不水而淵不事奇詭而得其常者八袠之慶始有俶矣而令終可待也夫邑僚兩河沈子庠僚云岡王子山泉伍子石山陳子幕史少坡黃子方圖所以壽母氏者而有感於斯言請告諸祝史俾獻壽筵以佐侯之燕喜

○贈華峯劉侯入覲序

己酉冬邑侯華峯劉君將入覲上計於大庭遵今制也邑之人士羣謁於予曰邀遮以旌別廢置以勸懲者聖人勞聰明以成天功之茂典也詭道以徼免緣力以淩躐者末世懸虛聲以希實賞之通獘也是故世之牧斯民者每於歲三屇期淟汨其行巧牟逆朘以薦賄炎門昔人所謂連載而入垂橐而歸者匪今斯今也吾邑鯨濤毒民鴻飛未集土旣蹙矣財日縮矣我侯戒行伊邇行色蕭然不識何以藉手用紓厥咎乎予曰否否若子之言疇昔之﹖﹖臾混也獨不聞今斯昭明之政乎我皇上體乾秉離勑法昭度賞不失賢罰不遺貴是故上而臺輔下而百執事惴惴焉恪恭朝夕以光輔休明罔敢蘊利以姦公蔽賢以病國蓋曠世而一見也頃將朝會百辟受紀奏成明元首臨之良股肱弼之賢銓司稽之公法吏繩之廉者揚污者激功者錄曠者絀能者慶懦者讓明者登闇者隳所以核名實以樹風聲者不在玆乎侯之�迹宿在民譽矣斯行也當塗將喜見而嘉之曰是其人得非澡濯厥修有廉可揚者與邑築就緒有功可錄者與抑彊振弱有能可慶者與剗姦剔蠹有明可登者與是昔之所棄者今之所崇也子之所憂者侯之所喜也豈其一令之光榮殆百辟之勸也夫兩河沈子聞之而喜再拜而謁予曰欽也聞諸蓼蕭之詩矣旣�君子爲龍爲光侯之謂也聞諸烝民之詩矣吉甫作誦穆如淸風夫子之言乎請授諸史以慰之行

○賀兩河沈君被臺獎敍

大道之行也賞不擇施罰不偏廢是故朝無素餐野無沈器人殫厥力而民受庇焉大道之隱也絀陟視流品好惡任性情是故賞不及功罰不及罪人沮其進而民受病焉我國家式序在位公路肅淸以甲科爲髙品鄕薦次之庠貢次之史胥又次之蓋以是爲進階非以是爲殿最也奉法者或莫之察焉凡有所甄獎聞之者曰是必甲科流也否則必巧官者也有所激刺聞之者曰是必非甲科流也否則必簡靜不阿者也是故天下之居末秩者以時尙所在莫我知也莫不弛若志怠若司甚至姦官箴以自污嗟夫此士气之所以不振而民病之所以日深也兩河沈子以名才雅識授倅海邦知倅者曰一命之卑非所以處有道也沈子曰均之事君也奚崇奚卑旣蒞治愛倅者曰邑徙民痡難乎其舉厥職也沈子曰吾擇其易孰任其難拎是乎羽翼厥長任艱分劇邑築吉成檄者交至攝公篆董遠植營海堤紓鄰災暴冤獄�江寇諸所委授靡有諐替殆力於奉公而不浮其報者也監察使行庵陳君廉其賢乃褒以華詞貤以幣牽誠罕舉也時華峯劉侯並登薦剡侯不以自多而獨爲倅喜謁予言以展賀焉予曰偉哉兩河子之自愛乎哲哉陳使君之掄才乎兩河子不以秩卑而自沮是無所恃而職其所當職者也陳使君不狥俗以蔽賢是無【所爲】而舉其所當舉者也安得爲臣子者皆如沈倅之不自棄則天下無不受福之民爲監司者皆如陳使君之公且溥則天下無不奏功之吏太平之業不可以立致乎予也斯言豈其賀沈子將爲世道賀

○贈少坡黃君入覲序

廟廊之麗必任棟梁以桂檍而四﹖口秩之小猥以枸樗非備材也大駕之良必馭六飛以騏驥而下乘之末猥以駑駘非備物也藩臬郡縣必寄以賢者能者而幕僚纖秩苟非其人亦豈民利也哉今之居幕僚者藩臬爲備而州之目縣之史皆其倫也我皇明吁謨閎慮設上下以相維俾事必關焉爲之幕者其秩也若輕其爲責也不亦重乎惟當塗者以其輕而易之也是故居若職者每儢儢焉以自棄長貳𨿽才而贊翊者莫之恊恭焉欲民之無蠹也鮮矣少坡黃子之幕吾邑也予甞觀其績秩如克舉殆甞學問而胸中有權度者也甞察其守澹然不污殆抱朴素而執持有冰蘗者也是故邑之長貳華峯劉侯兩河沈倅交相賀曰吾今得良史矣乎海邑之民土蹙而貧治徙而役方嗷嗷也咸欣欣然曰牧有良佐吾民之慶矣乎是故長貳司其綱幕史理其目海邑之治稱無蠹焉巳酉冬例當輔侯以行薦計於天子兩河子謂賢如黃子不可以無贈也謁言於予予曰黃莆產也八閩之才以莆爲最譬如奇山異谷多佳植焉可梁可棟者皆桂檍也譬如天駟之閒無凡品焉可驂可服者皆六飛也乃今黃子遜其大而居夫小焉譬如試尺寸於廟廊充一毛於法駕而小用皆良材也末馭皆良騎也曾謂一邑之贊翊不能爲民利而奏成功也哉兩河子曰黃幕得此可以壯其行色矣請張諸祖以華之

○壽錢瑞夫六袠敍

歲辛亥孟秋二日寔瓊田錢瑞夫六袠誕辰賓筵旣張獻觴祝壽者子姓秩如賀客繹如東洲崔翁亦與焉舜臣袁生文卿彭生因潘甥衾謁諸東洲翁曰瓊田子之平生夫子知之乎意恬而心渝言愨而行篤不塞不閼何思何慮樂彼瓊田日偕童冠徜徉杯酒而物我若遺是蓋去健羨而脫坌混者也夫子能靳言而莫之壽乎東洲翁曰瑞夫之壽吾知之矣夫壽智不得以多取而享其多者忘乎智者也巧不得以丰獲而樂其丰者忘乎巧者也忘乎智巧者日與物接而無與物競是故外若交而中則逸所謂作徳日休自植乎天者也務乎智巧者與物爲構日與心鬭是外受役而中則劘所謂作僞日拙自伐乎天者也瑞夫之善植乎天者多矣安得而不壽瑞夫感斯言而喜奏觴再拜而請益翁曰瑞夫諱芝而號瓊咸壽徵也乃爲之歌日維東瀛之甫田兮蘊五秀而育瓊偉淡成之仙裔兮餐白虹而和九莖安希夷而逍遙兮誕遲遲以茂生袁生起而請曰節屇金流瑞呈南曜正祝祺稱壽之秋也愷本初之後也願借河朔之杯以爲壽何如翁曰可哉生乃舞且歌日猗斗杓之西指兮爛南極以表祥溘斑龍之飛馭兮翔玄鶴於淸商歈列仙而酌流霞兮挽頹曦而景長彭生亦起而請曰桓彭鏗之後也武夷之會臺館鱗崒玆辰坐蜜冠裳姁栩閭閏無減於亭之樂也桓將壽以鏗仙之長年何如翁曰可哉生亦舞且歌曰幔云錦�象廣庭兮欻眞侶之翩躚邈九曲之佳期兮爰嗣羙於瓊田卜鏗靈之降祥兮順玄牝而引年是日賓主酬酢諿諿恞恞瑞夫囅囅然笑而玉山欹殆不知西陸之景果暘谷而果崦嵫也

崔東洲集卷之十五

●崔東洲集卷之十六

維揚崔桐撰

墓志銘一十九篇

◆墓志銘一十九篇

贈中憲大夫鄖陽知府錢公墓志銘

贈監察禦史檜亭錢公墓志銘

江將軍墓志銘

勑封安人邵母楊氏墓志銘

孫氏陳孺人墓志銘

陶母宋孺人墓志銘

漳州府知事柳公墓志銘

白母陳氏墓志銘

保西郊墓志銘

大理寺左評事贈太常寺丞石峯林君墓志銘

勑封承徳郎工部都水司主事隅軒李公墓志銘

誥封淩安人曹氏墓志銘

東暘陳君墓志銘

陳處士墓志銘

通議大夫右副都禦史淩公墓志銘

龔處士墓志銘

愛山陳翁墓志銘

朱孺人王氏墓志銘

○贈中憲大夫鄖陽知府錢公墓志銘

公卒之明年予適自浙歸省其子鐸奉狀過予再拜泣曰己丑歲鐸遷肇慶守以吾父老也難其別今果不復見也情事曷伸知吾父莫如君其銘諸予與公相鄰比且連姻素受公教愛也銘不能辭公諱盛字以髙號貞齋世居維揚通州余東場曾祖伯禮祖忠父遂咸有隱徳遂蚤卒公時幼弱祖母朱氏母許氏嫠居家索仍之重繇公莫以爲憂也偕其室竭力事二母惟謹比壯商遊淮揚間有所經畫輒倍息遂饒於財公亦不以自雄也謙謙檢飭惇素寡欲動止笑語未甞躁妄淮揚人皆重之家居日惟焚香拜天次及先祠教子孫甚嚴惟課以讀書勤家崇儉守禮有小過輒切責謝而後觧聞人有善行喜如出巳有過惡卽面斥裏中少年多有畏沮而不敢諐動者公善謀有義气先世戍越嶲往者無生還子孫病之公走京師援例陳言得入戍神武衛弘治間淮南諸塩場逋課萬數公爲奏蠲其半貧民賴以全活正徳壬申嘉靖壬午江湓敗民居死者漂野公惻然聚而瘞之裏有喪葬嫁娶貧不能舉者每佐以財橋梁道路有圯阨者不靳規理公未甞學問性與道合甞戒其子曰吾少孤失學汝輩勉爲之他日得一命當報效朝廷母以家爲也又曰人以言行爲先行不立言不實何以爲人又曰人須要含忍婁師徳唾面自漧眞可師也甞歲夜方命酒門外有惡聲出視之乃惡少碎其門矣子姓爭欲禦之公曰妄人也置弗較無何其人暴死人始服公含忍爲有見公初輸粟授冠帶以鐸貴嘉靖甲申封刑部主事配戴氏贈安人癸巳元嗣生詔推恩公贈中憲大夫鄖陽知府戴贈恭人恭人有淑行先公二十二年卒公不再娶亦不置妾侍從惟童子一二人曰毋以晚年敗吾徳也公生正統壬戌十二月十日卒嘉靖壬辰十一月六日得年九十有一子三長錠邑庠學生中歲卒次鎰太學生未仕卒次卽鐸辛巳進士累官肇慶府知府孫男七蕃蕙芝芳芹藻燻蕃義官芝藻燻太學生蕙芹芳俱蚤卒孫女一適海門許魯曾孫男三九疇九思九徳女三長許聘通州千戶王廷揚余尙幼戴初葬海門西十里以嚙於江也將以又明年十二月十日葬公於州東四十里馬家區南河之原遷戴合葬焉祔以錠鎰曁錠配張氏公之言行可式者多不悉志玆志其大者銘曰昆崗良璞不受追琢淵浦巨珍其光自燭逃名而榮辟爵而祿燁燁天章皇皇后躅匪公之求惟公之淑

○贈監察禦史檜亭錢公墓志銘

公諱錄字宗政一字宗善號檜亭東洲崔桐家食時奇其多才績學樂與之遊旣廉其行事母至孝母甞病篤公露禱請代至割股以療及沒哀毀幾絕𨿽歲遠時祀哀泣如初每語及必歔欷涕泗終其身不自壽曰吾父母慶未甞用情也事諸兄惟謹至欲析產諫不可乃慕薛孟甞之義取其荒頓田廬引其老弱奴婢尢友愛其弟鉞鉞裕於貲有欲撓之者力爲植翼撫其子峻視如所出峻成立喜曰吾他日可藉手見吾弟於地下矣桐益多公之爲人嘉靖丙戌以國子生授浙江松陽丞縣在括蒼山中俗獷戾號難治公屢署篆抑豪右裁吏姦百務畢舉縣尹魏君良弼少許可獨器重公縣故有銀冶盜竊發因剽掠爲民患公視其所嘆曰此禍穴也命錮築之火其旁廬以杜覬睨丁亥夏復合閩寇勢頗猖獗官兵素無肄而豪家影庇不可爬搜公授檄督鄕兵捕之歷險道於余裏無難色生得其渠魁諭散其黨境內以寧公素以科第自期待屢試有司不偶一階致身非其志也甫兩期遂乞休歸就城隅別業沼淸流植蓮竹日惟投壺賦詩焚香煮茗或觴客其中以取適至於俗態時好一無所遷居常謂其子■﹝山業﹞曰士不難於能文章取髙科而以忠義气節爲本教諸子曰不傲不愚共家之業而能達於學義吾願也■﹝山業﹞旣仕惟以潔身報國爲訓曰此爾父宿志爾爲我終之公修髯偉度約已務施樂善惜才但疾惡過甚故與時齟齬獨庠友沈希哲者雅愛公以爲知已沈旣卒爲追念太息不能置公之先世家於通曰福滿曰仲徳曰大宥者並以篤行稱至祖思貞有隱徳貲產日饒父叔惠多慧而愨惇厚而才鄕評每賢智之母陳氏玅玉性貞淑前母韓氏陳氏庶母朱氏公其行六也室徐氏先公二十三年卒子男六長卽■﹝山業﹞壬辰進士初授江西撫州府推官次■﹝山介﹞次豳出徐氏豳爲公庶第錚後早卒次■﹝山直﹞次峃次巍習儒業出側室陳氏女五長適楊儒次國子生顧瑤次陳瑤次許適顧鑑次王夔孫男二曰兆賢聘包氏一尙幼孫女三長雲彩許適王一元次云瑞許適張柱次信采公嘉靖甲午年六月二十六日卒距其生成化辛卯二月二十日年六十有四■﹝山業﹞卜丙申年十一月初九日葬公於狼山鄕倉南之原遷母氏合窆焉以桐雅善公徵桐銘銘曰徳浮於位而其施也侈享不究躬而有畱於子篤學懋行斯人之紀惟無憾於俯仰以從其是爾蘭爾蕙蔚蔚芳只黃壚天褒瞑目以俟

○江將軍墓志銘

江君諱恩字世祿號味泉子嘉靖庚子八月二十九日卒先三日病歹﹖立屬諸子曰吾墓銘必東洲太史吾不朽矣君蓋以共太宜人於予曾祖母同出於許有世好也諸子十癸卯某月日葬君於狼山先塜之右奉治命狀君行涉南泠抵畱都以銘謁讀其狀曰君之先江右彭澤人元末始祖壽授千戶職於僞吳張士誠旣知其無能爲也歸我太祖充龍江奕前鋒吳元年從開平王經略中原有克俺晉朵兒只諸功進昭信校尉洪武二十二年髙祖溥始攺通州守禦所以徵迆北及破廣西關寨功進千戶曾祖逵太宗簡進侍衛祖永有智勇甞殲海寇八百人有奇嗣是江防絕警父漢字會同視所篆十五年以仁惠稱予曰世載茂徳賢有從也銘哉有曰君少補郡庠弟子員學舉業於顧進士雄日勤其誨學詩於張弘傑氏亦能領其指授旣承父職督卒伍講武京師暇卽日臨二王書數紙垂老好學彌篤得奇書輒手錄口誦無倦色循循雅雅如書生也予曰武弁中之儒者也銘哉有曰君有志民瘼時上官有議徵軍戶羨丁錢名曰無田屯種者君病其禍貧卒也書十五上不得請會南臺禦史何君宏甞學正於通嘉君志而語諸屯僚始奏除之攺委防秋建白十事其一請浚西亭石港金沙三場河以利農商民以爲便淮揚歲不登當道以賙振檄府貳府貳移檄君君木﹖疌柅姦冒責實剔冗郡災賴是以紓督運京儲力修前闕羨餘一無所涴防禦海門倭寇指揮有受制惡卒者君命縛之窮其宿愆竟以爲戮予曰學而有用儒者所難也銘哉有曰河南海寇奪舟泛江泊狼山君多爲方略獲賊艦二男婦三十八名口中有朱姓者茶商也侈賫金裝同事者謀殺之以冒賞且利其有彊若君不可商竟獲免且憂官兵不制有殺無辜以爲功者請禁約於江防使江防使稱仁焉亟召君特加禮遣督運抵京會鄕之周京推元弼死於逆瑾鄕士夫畏瑾無敢臨視者君獨屍其所而告諸京兆尹得給棺斂攜櫬以歸姚海山太常初任工曹將督鈔分司瑾伺之迫君觧所乘馬以速其行姚禍乃免馬至斃不問也北下舟行見一少秀偉踽踽徒行君異之問焉乃下第舉子閩觧元林方山也君察其囊虛延入舟同寢食抵揚復計程贐之以別林旣顯遂爲通家交士林稱義焉子曰仁且義立人之道也銘哉有曰君日僦館京師館人有少婦夜奔君君厲聲叱去性不喜俳優痛拒佛老駔質幹沒之事絕不置齒頰負气尙志不能下人好而折人過人亦不敢犯污寮悍卒有不相能者輒訴於君君爲曉析無不心媿而退予曰剛而介者也銘哉有曰君室顧氏封宜人有婦行先君一年卒君生天順已酉年七十六子三長峯纘世職次岑次一山皆州學生女三長婦淩中丞子兵馬昕次婦李通府子進士夢周俱宜人出次婦千戶麻寵側室出孫男八長某次某次尙幼女孫二俱幼子曰是賢而有後者也銘哉銘曰毫素不能以任割幹錟不能以代結惟君子之弗器用世所哲有文景煥有武孑孑文摛英華武揚茂烈溫溫荊壁錚錚錕鐵載徳後昆用奠永訣

○勑封安人邵母楊氏墓志銘

水部員外郎邵經邦偕其弟進士經濟奉翰撰江景孚狀謁予請母氏銘翰撰信人也部郎予庚辰所舉士曁進士端人也銘何能辭按狀安人楊姓諱淑鸞家世籍杭壽官貞之孫崇安司訓綱之女封君邵公大峯之妻安人性敏慧少通孝經女誡諸書克執姆訓學事觀禮無愆父客死京師母孫以憂疾安人焚香吁天刲股以進北婦大峯君君遊郡庠安人懼其以治生病學請曰門以內妾任之弗欲煩君也乃黽勉家政勤織紝愼祭祀禮賓客巨細畢舉無敢告勞事其舅守恆翁姑周有婦道寒暑先後惟時酏谷甘滿惟所欲聲色中禮無怠無忤守恆翁每稱爲賢婦大峯君篤學而介安人奉之如賓客間以事不歸安人事女工至夜分以待或當蚤出則廢寢達旦子經邦經濟幼穎悟遣就學厚禮其傅不爲吝甞誨二子曰汝學猶吾女工初無定法要在我心中畫出務期於成耳守恆翁卒家匱於數毀勿克襄事安人脫簪珥營墓植木咸從厚姑卒亦如之大峯君學成而數奇家且日索安人匍匐治生承巾櫛無戚顏且慰�予曰吾某事巳辦某事亦有次第勤汝學�以懈也經邦舉辛巳進士授工曹郎兩以奉使便歸省每戒以淸愼奉公勿以竊祿苟養爲悅安人約於自奉食無兼味一帛數十年事外舅母徐如其母迄今墓祀不廢待冡婦如姑撫媵子如已出祖姑何之女嫠居而毀甥楊榮曁華工藝而貧各賙以奩資兄公鑰無子嗣以子鑰卒厚葬之其篤義每如此甲申以經邦貴封安人丙戌病癰聞經濟舉進士喜而瘳旣遘寒疾卒五月二十有三日也生於成化戊子得年五十有九子男八某某女三女孫一十某日葬某地銘曰爲女孝母爲婦宜夫宜言勤業孝及舅姑惟家之利瑞徵鳳雛王言女嘉恩茂行孚有享弗竟有垂弗孤明明閫懿千祀寰區

○孫氏陳孺人墓志銘

蜀臬副使孫大夫從一先是僉憲浙臬攜其配陳孺人歸省安陸居十日孺人疾作幾殆語大夫曰舅姑老矣吾且病弗復出子出處當有擇也告其舅姑曰妾幸婦名家獲被恩封死足矣但未能終事舅姑顧以不起之疾貽尊者憂可恨也戒其妾李曰撫玆弱息吾奩橐畱爲婚也遂悒悒而卒嘉靖已丑三月十七日也時予有事於郢往弔之大夫以予舊館友也述孺人語泣訴子予哀之嘆其爲賢淑云旣大夫奉司徒翁九峯先生命十足歲十二月二十八日葬孺人於雞籠山祖墓所乃狀孺人實徵予銘狀曰孺人本京師產彭城衛指揮永之女錦衣千戶章彥廣外孫也大夫侍司徒宦京師先配劉卒因室焉京師俗好侈育女多驕怠孺人蚤失恃居錦衣公宅聞見益慧然雅好約素俗不能移也旣歸孫司徒公家法嚴整太夫人內政有度孺人奉以周旋事愈諳練事司徒公太夫人惟謹勗大夫惟以勤學處分家事勤儉且有倫祭祀燕會蔬果殽胾必親制器具瑣物必親滌待人有禮宗族長幼下逮童僕無弗徳孺人者厚處先室劉族事劉夫人如已母而獨弗私於陳始大夫無子爲置妾得今子庭甚憐之蓋孺人幼養有素長習有範且天性聰敏故生有道死不亂至如此三生子弗育存二女長得滯疾次許聘都指揮使蔡洪孫承恩次尙幼弘治庚戌七月四日生得年四十大夫以孺人配已二十三年得其相多矣哀其弗壽且無子也追悼不已子爲銘曰弗謂爾不年爾徳允全弗謂爾莫嗣一孽爾延雞籠蟺蜿爾依其先籍籍閫聲烺烺幽泉

○陶母宋孺人墓志銘

余分守荊南方趨役顯陵公稽殷積曠謝文墨彭澤舊知陶仲文氏攜其子欽夔走安陸以其配銘請余雅愛仲文且哀欽夔之欒欒也勉爲敍其狀曰孺人諱栢字淑節彭澤右族宋時佐第三女母柯氏孺人性慧淑時佐愛之難其歸旣以仲文爲賢曰是可夫吾女矣遂妻之時舅氏菊本翁老且病亟欲得賢婦一見孺人喜謂其姑柯曰是可室吾子矣無何翁卒孺人相仲文克厚襄事奉柯凡若干年敬事色養畢力饘酉﹖﹖或不給至脫簪珥爲具柯卒孺人躬親含髟﹖括時祀孝思惟謹仲文業醫家善太素方脈視疾不擇施亦不責以報是故薦紳爭致之每遊吳楚荊揚鄒魯燕趙間孺人代家政巨細整整仲文無內顧也處娣娰有恩待婣族有禮下之童僕婢媵必加善視鄰里有貧急者憫然賑之不恡嬋儲平居薄自奉獨慕雞鳴問順之義丰於羞賓見仲文多行善義輒自喜惴惴焉每以偕徳相勗仲文甚宜之子男五長欽民次欲時次卽欽夔次欽中欽臯女一歸邑庠生應望孫男四濟疇濟夏濟正濟初女三尙幼孺人善教子每遣就外學薪米舟車起居寒燠百慮周�所命惟以忠孝大義不徒事嫗煦欽民欽夔治尙書並領壬午鄕薦欽中欽臯治禮遊邑庠卓有英稱欽時業醫早折生於成化壬辰仲秋望日以嘉靖丁亥仲冬十有八日卒得年五十有六屬纊之夕裏閈姆嫗哭踴呼號而臨者相望蓋慈惠所得至如此仲文寶靖節後初居番水五世祖鼎梅國初舉孝廉官彭澤遂占籍次子圭登永樂戊戌進士爲監察禦史菊本其玄孫也世徳有自矣仲文將以嘉靖戊子仲冬某日葬孺人於五柳莊金魚山之原余以仲文賢也宜有賢匹諸嗣賢也必自賢母且五柳之忠尙孝廉之淸澤枉史之風烈當有遺慶孺人之素可徵也銘曰母奚弗年厥壽惟賢母奚弗享厥祚有延懿芳千祀茂胤綿綿實母之全金魚之下可以長眠

○漳州府知事柳公墓志銘

柳公諱聰字天性號靜齋其先江西宜春人以戍於通占籍焉髙祖曰定二曾祖曰徳興祖曰源父曰廣狷靜惇恪不墮家聲母王氏性貞淑閒姆儀公生而魁梧穎悟甫八歲就業郡學識者奇之成化二十年援例入太學事大父母父母以孝稱大父母洎父卒公以母在故飲終養不仕勗公者曰先人之命也公不獲巳就銓得漳州府知事公復以母老欲乞休鄕大夫曰不可君命也乃之官期年佐理條晰漳守羅公以爲能屬公視浦城篆先是縣吏專事姑息縣多豪俠有洪珍者倔彊健訟挾邑長以毒其鄕公至得狀勑法按治珍遂詟伏自是訟息廢舉民用小康弘治十八年有劇賊巢於南詔驛禦史饒公檄公捕禦愛公者以爲憂公不難於赴義整旅設伏率兵八百人直搗其巢伏兵夾擊賊潰生得渠首七十人餘黨悉平禦史上其功得詔賞錫公曰賊尙未可玩也復請築石城修河隍嚴斥堠以爲備境內晏然正徳元年盜起南靖縣劫公儲殺長吏人心洶洶禦史何公以公宿望移檄屬公公率兵千人臨之賊聞公至移壘四十里浹旬悉遁去明年公念母不置且聞弟喪乞老於當道不可乃假入覲以歸漳人知其不復也遮道號泣如失慈母旣歸遂築居爲終養計撫弟侄友愛備至終母之身不忍割爨嫁娶衣食力爲之所擇其中賢者教之遣入郡學有弗率者庭責以義攺卽不復念也下至義弟之子孤不能立者亦圖�焉嘉靖七年母疾公視湯藥晝夜不懈母卒哀��立喪祭如禮公明於義利之辧取與不苟甞辭州守官田之助卽其大節而細可槪矣若夫�業厚畜皆公之餘永足以盡公也以嘉靖十四年七月二十三日卒得年六十有八室張氏先公卒子男二長曰文藩府典膳次曰楷冠帶義民出側室王氏女一適劉繼遠孫男一曰爚郡學生孫女二在幼次許適祝應詔文將以公卒之明年閏十二月三日葬公於城西杜家岡以公與桐父封君編修善奉郡學生祝恩狀來徵銘且憾奉公之年未及永也桐曰斯鄕先生之賢者且世契宜銘也銘曰多公者謂前烈克弘其造愛公者以享齡未及於耋安知夫事君以忠事親以孝卒志素修從吾所好天也寔長其聲奚啻夫喬松之報

○白母陳氏墓志銘

母氏爲通州耆隱陳大祥之女曾祖仲亨秋官公家教嚴整母時室處克遵姆訓秋官公以爲賢甚愛之始白宗芳室朱氏病且革語宗芳曰繼夫子室者其陳氏女乎吾廉其淑行可以母諸孤也朱卒宗芳因室焉旣歸白孝其姑趙事生送死兼盡情禮尢善撫諸孤不異已出勤勤朝夕期以成立諸孤事之亦不異已母鄕閭莫不賢母氏而且智夫朱也母性和惠且儉朴治家節用不事華飾處其家人自伯叔娣娰下至僮僕無弗得其歡心甞以手足之義勗宗芳宗芳遂孝友其兄終其身於貧窶者每賙卹之鄕人有持農器來易粟者母曰若人易粟以此貧可知矣與之粟而歸其器宗芳垂老析家財以授諸子母曰幼子承業安得與諸兄齒且方就師力學多財適損其志耳於是諸子益知母徳之有終也嘉靖甲午十二月七日以疾卒生於成化丁亥十一月十一日得年六十有八子男四長承祖次承宗次承先俱朱出次承業母氏出女二長適成山次適丁蘭孫男十有三鶴鷴鷺鷗鵬鵡受采昆鶴鷴州庠生余尙幼女孫七長適張樞余在室曾孫一三省卜丙申年某月某日葬母於狼山鄕祖塋之次徵銘於史氏桐桐以爲婦人之性多嫉忌而善行尢難於繼室若母氏者豈易得哉銘曰翼夫子以誼而生者完卹人之遺孤而死者安淑徳有此家人所難徵諸冥石庶斯譽之弗刋

○保西郊墓志銘

保西郊卒厥孫太學生盤奉其師沈生憲狀來徵銘予於西郊爲故交得其素稔矣爲之序曰君諱愷字振之西郊其別號也保之先本燕之宛平人勝國時有名罕者以丞相鎭守江陰路會張士誠取吳拒戰死之子元善以元帥總鎭閩之建寧甞三出奇兵戡定靑田寇我太祖髙皇帝統一區夏元善歸義奉命徙揚始家於通焉髙祖彥陽曾祖孟威祖廷玉父經字克綱彊毅果斷有先世風母袁氏有婦徳君蚤失怙子於繼母黃氏旣長克盡孝敬父及黃卒喪祭執禮每自咎曰吾生不及養吾母天地間罪人也語輒泣涕淫淫下君壯時甞治家人產動必稟於諸兄一錢尺帛不以私妻子性敏穎喜讀書諸史傳忠臣義士故實漢唐諸名家詩間能成誦至於醫卜陰陽天文地理之術亦旁通焉是以文人墨士多樂交之正徳戊辰饑奉詔輸粟進散官君曰吾志在賑卹耳市以自榮非願也竟不冠帶以終其身君生而厚重不喜飲酒不好弄重然諾難喜怒其設施應變事無易劇畢就條理是以諸州守凡有委托靡弗稱意卒於嘉靖十七年八月二十八日距其生天順甲申十月一日得年七十有五室許氏有淑行先君十四年卒君不復娶子男二長嶅早卒次巏授散官孫男六長棟次卽盤次梓樟槐一尙幼樟槐俱習舉子業女二長適�惇州學生次在室曾孫男一女二皆幼保世有令徳其澤不斬君之兄號西河者令曲江有治迹從子嵚領丁酉鄕薦■﹝山午﹞洎從孫木果咸業太學巏卜是年十一月二十六日葬君於永興鄕之原嗟夫西郊之先公以死事國不可謂非忠以義效順不可謂非智以西郊之才諝豈不能取靑紫以自見然大隱而不章亦小用而不固是之謂肖於承家不失爲忠且智者非耶銘曰鏌邪也試以刮薙庭除也騁以驎驥惟本節之植也施奚擇乎其細在達人之爲時也詘信夫何系

○大理寺左評事贈太常寺丞石峯林君墓志銘

正徳己卯林公以諫南巡被杖卒後十八年公子逢春奉磁江鄭秋官憲狀來乞銘予曰嵯乎吾於公爲同年同進諫被杖公往矣而吾苟存銘其當爲之當爲之憶昔南巡詔下先日廷臣諫者已詔廷跪矣公欲諫或爲公危之公曰吾知諫無益默默其能安乎疏入詔獄三日廷杖倍於先諫者公竟以不勝卒嗚呼痛哉公體素羸時寓公署旁所惸惸與一奴俱奴且蓐疾不能職役使若宜隱忍也而奮然爲之旣杖升歸以公署不宜殯殯於同鄕鄭秋官源渙所秋官時亦被杖爲力疾治喪事京師人無弗哀公者嘆息曰忠臣忠臣嗚呼時諫者百餘人而在公爲尢難其不敢諫者出門羞澀擁面京城小兒或揄揶之視公爲何如哉公諱公黼字質夫別號石峯少從同裏方伯鄭公學旣學於大學士上蔡李公雅愛靜修甞閉處一室端默誦習飲食不關其家人者三年故其學精通經傳子史旁及訓詁韻切篆籀諸書至於軒素醫家術靡不探析公性至孝友居父母喪哀毀蔬粥三年跬履未甞出幾筵事其二兄甚謹蕭墻之內怡如也中正徳丁丑科進士明年授大理寺左評事僅數月庭中稱平又平年卒公平居吶吶言若不出口而其臨大事遇大變確然不可拔如此謂非學問之功孝友之推耶卒二年今上卽位遣官諭祭贈太常寺丞錄其子逢春爲國子生有司祠之鄕賢又割廢寺田若干畝以烝甞公公之先世居福唐道山坊旣有諱全者始徙居長樂之僊山至公凡七世矣曾祖惠祖福皆不仕父節領鄕薦教諭於潛嘉定二學終岐府伴讀贈太常寺丞母陳氏有淑行贈安人配徐氏封安人皆以公死忠故得推恩男一人卽逢春女一人錦適同邑庠生髙廷試公成化丙申九月十五日生卒之年正徳已卯四月十八日得年四十四嘉靖癸未十一月晦日逢春葬公於所居西十三都之大馬山君子謂學行節義若公銘石不可虛也銘曰學也爲道能拂其施出也爲君死亦以之天皇何尢臣職固宜黃壚安哉萬祀芳垂

○勑封承徳郎工部都水司主事隅軒李公墓志銘

隅軒李公旣卒之後四年厥子大夫香服闋至京師奉其鄕彭太史狀徵予銘大夫予庚辰所舉士也予故稔聞隅軒公之賢當於古人中求之空谷邈矣渴於相見今其巳焉矣爲追悼而敍其實曰公諱樞字問方別號隅軒先世出唐隴西公憲憲之子諱遊者刺袁州遂占籍爲袁人居宜陽坊其支裔又自宜陽徙分宜居蒻溪曾祖諱楫楫生鐸鐸生煥號公庵娶謝氏女生公公兒時就外傳授以童訓故事公曰是籍譫譫資口說耳盍易之傳以爲奇授小學大學輒能通大義更授以論孟中庸駸駸有明經之志會母氏憂哀毀尫瘠遂廢學稍長或勸之學且仕公曰吾以哀母疾幸無死若復力學疾必作適以傷父心且古之所謂達人君子者亦未甞瑣瑣以爵祿取聲爲也公庵驗其才足以任家政悉委之公亦幹蠱有方不以煩尊人事三繼母袁黃袁甚孝謹處二弟機傑甚友愛公庵以是爲樂每語於人曰吾有子矣自是產日裕以善富右於分宜公庵沒公執喪盡禮一凖諸朱氏會祀寢毀公力爲修廣扁其堂曰惇敍以萃族姓且慕涑水藍田氏之義創家規立鄕約以爲訓焉公善教子大夫初學舉子業督責程範甚嚴大夫領鄕薦舉辛已進士拜工部都水主事遷廣東按察司僉事攺山東遷山西按察司副使每之官公必戒曰淸白勤愼以忠君澤民吾志也汝爲吾成之幸貽我好消息大夫揚歷中外二十年所至有聲公之教也公好施喜賓客性狷厲論事鑿鑿無假借壬午歲今皇帝禦極誥封公如子官公益挹損儉讓不以自多也晚歲築數楹於惇敍堂西南題曰隅軒暇則端坐其中焚香讀書或對客談今古有亭亭物表之意鄕評以有道歸焉大夫屢欲奉公至宦所公曰汝第善乃職吾無混汝爲也以丁酉二月六日卒距其生成化已且得年六十有九卒之日親戚近遠無弗弔且哭者配張氏善婦道封安人生四男長卽大夫今補雲南按察司副使次秀爲仲父後郡庠生次馥次馨邑庠生次馡女一月嬌適某孫男五慶餘慶毓慶衍慶鍾戊戌十月大夫卜葬公於邑西挺秀鄕石坡東■﹝山斥﹞潭頭之新原嗟乎今之人多以出處顯晦髙下人物予獨以爲顯而不迹不若晦而有裨者之賢也以隅軒公之英邁使就進取豈沒沒居人後者哉然而尙志自珍得非有托而然者耶夷考其篤倫孝友善宗化俗成其子以展厥施是蓋不顯之顯無爲而爲古人所謂善藏其用者非與是故當於古人中求之也銘曰於戲隅公章維含邪實華其躬用維嗇邪有嗣其通爲溪爲谷自白自雄闡幽鐫眞永永厥終

○誥封淩安人曹氏墓志銘

安人曹姓出宋勛臣瑋之後魯山知縣璠之女戶部郎中淩龜田楷之配都禦史芹溪公之弟婦也壬申歲以夫貴誥封安人安人母江氏江氏之母於余曾祖母同出許氏曹許爲通右族於余門爲世姻故余稔知安人之賢安人生而端莊夙�姆儀誥封都禦史石巗淩公洎太淑人楊氏擇以配龜曰公安人事姑嫜甚謹孝其母老而不哀楊淑人宜其溫淑每曰是善事我淑人每疾病安入憂見顏色飲食湯藥咸出其手江母甞患癰晨夕侍養數月不倦江卒爲三年服歲時設位祀之痛江之無子願以子道爲報也龜田公少習舉子業安人與共燈火勞供膳具茗必躬必親龜田公領丁卯鄕薦登戊辰進士授南京戶部主事遷郎中著有治迹無內顧憂者安人所相也龜田公居石巗公憂以疫卒安人驚痛瀕死者幾撫其長子炅次旵次昱極辛苦炅邑庠學生旵國子生甞戒之曰吾所以忍死不與汝父俱者爲汝諸孤也兒輩其勉之勿墮家聲以昱獨幼恐失恃無所成立誨之尢嚴安人性勤儉溫厚聰慧過人治家經理周至不敢侈逸處冡介婦甚和睦無所乖忤至揆度事體暗合於理識者賢之辛丑偶疾不可藥疾旣漸引見諸宗黨姻戚與之敍平生爲永訣以炅輩未利科目尙念之勤勤且戒以治其後事毋過厚越一日自求櫛沐正衣衿而屬纊是年六月十日也生於成化辛丑五月二十有四日得年六十有一男三卽炅旵昱女一玉卿適國子生顧瑫孫男四飛峯飛巒飛嶺飛昆孫女七長慕宜適庠生崔有登次慕順適庠生朱淵余在室炅輩謂安人半生孤節未獲遐�且已之功名汨沒不能一奮揚以慰母心光先烈涕洟淫淫莫能爲情也余謂若安人之賢節令其始終且諸子之善繼述亦人世之不易得者復何憾哉銘曰幽姿天植端修惟則士女承夫翊以華國乃孝乃勤閫模職職淑履貞操實亨其嗇秩矣徽音庥其羣息千祀斯銘用褒炳徳

○東暘陳君墓志銘

嘉靖甲午東暘陳君孟陽以如臯教諭典文衡於楚余時督楚學政偕孟陽同事場屋者凡二旬君校閱精當經藝醇雅余乃知孟陽之才識旣余內陟過裏道出東臯臯庠弦誦洋洋秀彥彬彬有安定蘇湖風焉乃知孟陽之政教無何余以內艱讀禮林居與君相比境稔聞君學行卓煢北江聞憲學狀其績而薦之朝部使者張君惟恕檄君主泗州甓山書院乃知孟陽之有重望君子柯壻鄭啟謨同領庚子鄕薦辛丑春君以父憂闋攜之同校藝於春官余謂孟陽當爲世大用此舉必得雋魁多士也詎意孟陽偶遘疾而不作於京邸訃至余爲之涕洟再再非無從也啟謨狀君平生偕其子來徵銘余雅知君義不得辭按狀君諱淸源字孟陽別號東暘世居福唐三山之東逵君天性孝友弱冠丁內艱哀毀如禮壯歲值家中微君恐遺親憂也誦讀之餘力於治生三弟二妹咸爲嫁娶父心大慰就職東臯亦爲祿養也君𨿽天分過人進學有聲益謙謙自飭與鄕人交彰善諱惡無有所拂忤鄕評賢之餘讀狀至此揖二子而告之曰子何以東暘君爲哀也哉人生所莫重者徳行徳行所莫先者忠孝君也有此足以不朽矣其它顯晦壽夭皆細故也子何以君爲哀也哉君治禮經辛卯鄕舉士曾祖某祖某世有隱徳父塋達生知命爲鄕善士母施氏配馬氏承徳郎馬石巖封君之女子二長卽柯次杞側室邵氏出女二長歸啟謨次許尙書郎鄭白湖之孫孫男二鳳鳴鳳舉君生於弘治乙卯九月二十月一日卒於嘉靖辛丑三月二日得年四十有七銘曰君位弗揚生有徳光君年弗長死有徳芳克孝克忠終古弗忘引之繩之厥後克昌耿耿貞瑉用賁厥藏

○陳處士墓志銘

維揚江都陳處士名■﹝日上永下﹞字明遠別號琴村少喜讀書有大志過目經史能通大義旣以干蠱奪其業��憤曰吾先世閩中福渏右族吾祖永泰父克和以元末徙揚皆汨沒無以自見吾今無似又不能有所成立忠君顯親心實恥之顧孝友禮義夫人所得爲者吾可以墜棄名教耶居常奉�父洎母朱氏甚謹父卒喪祭悉如禮事其伯兄湘潭訓導升初昂季果至老敬不衰愛其弟冕甚有恩�兄弟求異產處士偕伯兄力曉以道義必不可始從之處士計伯兄之將出仕也乃卜居郡學之旁奉其母色養幾三十年母卒葬祭皆出諸已不以煩昆季處子姓宗族周卹備至貧不能葬者給以棺長不婚娶者助以財鄕人義之每嘆賞曰賢士賢士嘉靖初有司奉恩詔榮以冠帶養以米肉絮帛庚子二月十有三日以疾卒生於成化辛卯十月十有八日得年七十處士治家勤約不事靡華至待賓客相與燕樂款曲必罄其歡鄕人有逋負多置之不問是以卒之日親朋咸哀之配張氏有婦道先處士卒繼室蔡氏處士有子男一人曰栱篤學厲行卒業�均女二人長女慕潔適楊少尹華之子澐洎栱俱張氏出次女慕蘭適關橋側室何氏出孫四人長素學郡庠生早卒次素蘊素履素位孫女一許聘徐橋栱卜壬寅正月三日葬處士於馬鞍墩栱之室洎余室同出禦史李周公溥之�謂余稔知處士之賢也來徵銘銘曰繄處士之進止庸何恥也惟修藏之萃美宅其是也彼浮實之金紫有識鄙也孰與達人之恩侈無譽毀也畱多裕於後祀謂有子也惟貞瑉之載旨猶夫史也

○通議大夫右副都禦史淩公墓志銘

副都禦史淩公卒之明年禮曹遵京職三品例狀公治迹以葬祭請天子以公爲賢報曰可命有司治葬事翰林院撰文賜祭一壇公子昕輩以墓銘徵於桐桐奉讀諭文其略曰供事累朝蒞官三紀賢勞茂績資望方深又曰圖用舊臣詎意淪逝訃音來報良切悼傷桐惕然嗟異曰聖恩何優渥哉圖報稱以竟厥施公之志也而今已矣其如聖眷何哉公諱相字忠甫號芹溪生而體貌丰偉穎敏彊記弱冠領弘治乙卯鄕薦登已未進士辛酉授山東沂水知縣沂水民健訟徭役歲不均公至覆惡樹善定額限徵無何沂民畏威懷徳逋負報足當道�其狀尋擢南京廣西道監察禦史公守正不阿苞苴不入甞論劾不職大臣數十人士論直之辛未遷��按察司僉事兵備惠��郡會巨寇大峯嶂李四子等據十四巢爲患公躬親奮擊火其巢穴巨寇悉平捷奏天子賜以金幣升俸一級丁丑以內艱服闋補山東僉事戊寅遷遼東行太僕少卿嘉靖癸未遷苑馬寺卿公居遼六年淸理餘丁匿馬歲增萬計兼署分巡決大獄不爲豪右所奪當道廉其才能檄以督修邊城負城有山曰十方寺髙數十丈廣可十里爲夷虜駐馬所得伺城中虛實公指麾散夷圍之境內且諭以吾故地與之立劵示無相背監司奏公績賜銀牌彩幣升俸一級丁亥遷四川右布政使時有芒部之役公督餉有方大軍倚之左右有以買木羨金五千私公者公卽日移文具白撫巡蜀人咸淸其操巳丑遷雲南左布政使夷情有積歲難處者公從容籌劃動無遺策爲當道所器重庚寅遷都察院右副都禦史巡撫湖廣兼督理軍務湖省故有鎭守內監及總兵官諸冗員公悉奏革之民賴以蘇是歲甘露降嘉禾生黃岡民有一乳三子者表上詔賜鏹幣以異其政恊修顯陵工成亦得例賜鏹幣居二年公以病懇疏乞骸骨得溫旨慰諭不允辭公素短視前任滇南日偶失禮於部使者風其同類追論公公亦疏辧且乞休壬辰得致仕公之先湖湘人元末有萬一翁者徙於通遂爲通人萬一生萬七萬七生子實子實生仲禮仲禮生守約守約生公祖瑄瑄生云字

號石巗公父也瑄云俱以公貴贈通議大夫右副都禦史祖母某氏母楊氏贈太淑人云生四子長卽公次模早卒次楷正徳戊辰進士歷官郎中次栻公配王氏有婦徳戊辰八月十有四日先公卒始封孺人加贈淑人繼室翁氏封淑人男五長暘庠生早卒次卽昕兵馬指揮次瑯國子生皆王淑人出次曜次曙庠生洎女三皆側室出長適江一魚二幼孫男一飛閣孫女四長適顧寬公爲人性至孝石巗公之卒也距今二十餘年每歲時薦奠或有所感必哀泣不巳謝政林居日惟涉園登山飲酒賦詩而巳或議及國事亦時動敢爲之气其忠愛之誠固有未甞一日忘者以庚子五月二十有五日卒生於成化乙未二月二十有三日得年六十有六平生奏議巳梓行壬寅正月三日昕輩奉恩旨葬公於天港南王淑人所銘曰狼峯之陽江海之涘維時發祥爰鍾吉士皜皜圭璋煌煌金紫在邦忠臣在家孝子維老成人帝用眷止有寵及先亦榮其死實紀幽藏於昭千祀

○龔處士墓志銘

龔處士名章字汝達其先海陵人元末兵亂東徙通州占籍爲通人處士體貌魁梧慷慨有大志以少孤廢學不得仕然立心制行每每暗合榘矱有儒生墨士所不能及焉者性孝友義施捨父卒巳餘三十年每值忌辰或婚祭必閉門追慕悲涕不已事其母氏陳孝敬兼至其卒也喪祭竭誠曰必如是可以盡吾心也處昆季子姓歡然無所戾撫其寡娣朱軫室薪米之供終其身四十年不爲倦甞得石港王姓者遺金數笏久之得其人卽歸之於是鄕評乃知處士有隱君子之行處士之治生𨿽未能免俗然其胸次軒豁有悠然不羈之趣中歲繚園幽所築樓其中圍以竹樹幾榻左右置古圖史數卷暇則靜觀獨處以自娛乃自號竹樓處士云晚歲喜賓客置鄕社會時醉花下徜徉髙歌人莫窺其際也於是鄕評謂處士得隱君子之樂嘉靖庚子七月二十有七日忽以疾卒瀕革諸子問以後事處士曰吾平生無不善心亦無不善事死亦何憾惟諸兒孝汝母勤汝業無忝吾生足矣於是弔者且哀且嘆知處士得隱君子之達生於成化甲辰七月二十日年五十有七髙祖信卿曾祖敬永樂間工部主事杭州通判祖璲父源處士配錢氏側室姚氏徐氏生五子長評國學生次議次謙庠學生次讓次謨先處士三月卒三女長適顧誾次適國子生淩旭次許聘溫理四孫長易次詩次禮一在幼六孫女長許聘胡宰次許徐敏學次許包孝次許陳某二尙幼評輩奉其戚錢貢士相狀徵銘於東洲崔子崔子曰人生有一善可稱君子所不棄處士素取重於月旦是可銘也銘曰徳爾行安爾樂廣爾達何榮軒冕何辱布褐何長年之必期惟斯名之不拔

○愛山陳翁墓志銘

愛山陳翁以嘉靖辛丑歲三月十七日卒厥子鸞卜壬寅歲某月某日葬翁於逢吉山原啟翁配李氏之埢祔焉鸞因予同年陳太史子舉人時萬持進士陳君鳳狀以墓銘謁予讀其狀而嘆曰古者士與士言行商與商言數謂民各有職也古今人顯者通其仕晦者髙其隱謂人各有志也孰謂其有商而仕晦而顯者乎按狀翁諱景聰字文敏曾祖徳忠祖瑜父賢世居上元泉水裏以天順庚辰十一月二十七日生翁翁以陳之中替也乃謀力產以爲養商於江右會昌滋殖遂貹實翁𨿽業末而多行仁義性至孝友篤於倫理每商歸戀戀難親之別一日旅邸感惡夢亟歸父果疾巳革矣父卒執喪盡禮每以定省疏曠追憤不巳事其母余氏亦甚謹仲第景通客死會呂翁傷感成疾撫其幼第景明就師婚娶悉爲經理甞謀諸族屬仿婺源潘氏團拜之禮繪宗祀圖歲首暮舉行之祭畢而燕昭穆秩秩有古風焉母黨乏嗣歲時爲奠其墓其娣媰居贍之至老不倦性喜賑施會昌有千戶牛姓者罹急難翁捐五百金援之不責償又朱鍾二生翁素善之一生無子爲置妾一生卒於南雍無所歸爲之殯故人吳亮簿吳縣得劇疾翁拉醫馳視竟起其危縣尹以多金爲報讓弗取惟取白樓吳太宰贈言而巳值歲大歉翁出谷五百斛貸貧民後不克償逐焚劵有易谷者遺其直涕泗觧衣爲質辭其質而貽以谷官租有逋負系及其孥者咸爲代之輸又爲掩道胔粥饑踣閭裏重以爲徳乃若修�道以便徒涉建土谷祠以興賽禱諸可以澤人者�不致力時王京兆呂別駕輩咸義之檄上元尹賓禮焉翁有制事才達世故善應變甞與汪閒齋少宰陳石峯司馬論民間疾苦俗尙美惡二公爲嘆賞再再甞見一二憲臣部司以克爲政者每勸以務從寬大不聽後果以克敗始服其先見晚歲怡情泉壑力穡課孫自號愛山主人年八十會今天子推建儲恩授以冠服一時名公學士並爲歌詠燕賀卒之年八十有二也配卽李有淑行先翁十年卒東橋顧司寇爲銘其墓繼室尹亦先卒生一子卽鸞有父風一女歸趙葵二孫稷科二女孫長歸王材次幼五曾孫思銳思學思敬思義思理三曾孫女皆幼嗟夫愛山翁商者也而士其行晦者也而有顯者功是豈可以富翁拘士例之耶銘曰礫有璧耶處混混而美中丰之劍耶莫之試而气雄托於貨而義以隆逃乎名而實也功吉山巗巗以宅女終

○朱孺人王氏墓志銘

孺人諱淑淸爲通州守禦所武略將軍王君彪之仲女彪之室於余曾祖母同出於許許海門著姓也將軍魁岸多智勇卓卓鶴立羣表凡嫁女必掄佳特謂朱君允恭冡嗣盤之仲子方秀而雅也遂妻之朱故鳳陽右族避元亂占籍於通至允恭洎盤日益滋殖方字必義正徳間輸財助�拜職千戶溫姿雅度有儒者風孺人婉且嬺有閫徳其歸朱也姑保氏嫠居事之甚謹供甘毳奉匜櫛必躬必親不敢弛逸奉夫子敬惠無畱暱每勗之曰欲順父母必宜兄弟子能是妾亦可以婦矣是以必義之友其諸伯仲相翕三十年不求異而姑亦泄泄焉忘其嫠也孺人善教子嚴內訓長子淮仲淵季治皆相必義延師授以舉子業淮淵共充郡庠弟子員臺試或不錄必戒以彌篤學不欲其一蹶懈志也孫廷相廷卿𨿽稚齒亦勤以揖讓長女適餘子官生有繼次適國子生顧希夔次適孫桃源子慈每歸寧必戒之曰毋忘姆訓以貽姑嫜憂爲父母羞宗婦曹尹南山女介婦淩正郎龜田女孫並服厥規以雍睦聞孺人生弘治戊申五月二日卒嘉靖庚子十二月二十五日得年五十三必義卜壬寅某月某日葬孺人於某所奉其子之師慈湖張黃門狀徵銘於東洲崔子崔子以戚故不能讓也銘曰顯顯宗婣韓姞之光敬仲恊吉於飛鳳凰母也嗣之厥源孔長有秩徽音朱其克昌幽蘭萎矣余此後芳載休貞瑉以鑑爾藏

崔東洲集卷之十六

●崔東洲集卷之十七

維揚崔桐撰

墓志銘六篇

◆墓志銘六篇

誥封奉政大夫董公墓志銘

鶴霄史君墓志銘

贈文林郎自軒汪公墓志銘

贈中憲大夫都察院右僉都禦史端公封恭人唐氏合葬墓志銘

迪功郎曹公墓志銘

將仕郎潘子芳墓志銘

錢母陳氏墓志銘

奉訓大夫海厓姜公墓志銘

節婦火宜揚妻葉氏合葬墓志銘

○誥封奉政大夫董公墓志銘

嘉靖甲辰年五月七日董大夫卒厥子漢中守漢儒將以乙巳年某月某日葬公於槁城幹隅先考太學公墓左奉其友永平守孫君應辰狀不難數千里謁銘於東洲崔子東洲子讀其狀惻然悲慨然嘆曰日董漢中筮仕吾通政平人和飭躬潔守吾以爲必本諸父母然也乃今知其果有自乎孫永平邑人也其爲言信可徵乎按狀敍公之孝友曰公諱廷佐字良臣號甾國考城人耶角時能哀父喪及葬會大雪徒履沒股火且久之僵乃蘇母範媰居族有利其攺節者計彊之範竟不爲奪公孝養周至以慰母心且友愛其二弟範志由是益堅敍公之用世曰公少遊鄕校卽受知於督學諸公數奇屢蹶於場屋嘉靖癸未以選貢授南宮訓導其爲教一以惇本崇雅爲務旌孝廉詘浮薄士習知所向往督學禦史有以威福加諸生者公上書爲極論作養士气之道有曰今日气先委靡則異日何望其伏節死義哉僚長有加私怒於寒峻者公以大義諭之後其生果登第居八年科第相踵時諭以爲功銓曹廉其賢陟云和教諭公亦倦於仕也尋乞老以子官誥封奉政大夫南京戶部廣東司郎中敍公之家教曰漢儒登乙未進士初知通州考績過家行李蕭然公慰之曰貧乏不能自存此是好消息古人之法言也女其勉之及累官南京戶部郎中每申前訓俾置座隅以自勵及守漢中瀕行囑別復以廉潔忠義誨之再再敍公之器識曰公生而丰體美須巧思多藝其髙標逸韻恥與世俗低昂簡言愼動疆禦不能屈姦佞不能謟至於接物溫如也甞鬻一騾於涿市誤多其直金五兩追而還之其立心不欺如此敍公之世曰公配寧氏誥封太宜人槁城主簿讓女有婦徳生三子長卽漢儒次漢卿庠生蚤卒次漢傑庠學生三女長適崔卿次適庠生範希曾次適庠生李時亨孫男五曰勑曰詔曰誥俱庠生曰論曰講女孫三曾孫男二曰實芳曰實堅曾孫女六尙幼董之先南宋時有諱俊者爲元帥封壽國公自景州徙居槁城俊生文炳爲元中書左丞謚忠獻文忠爲樞密院事追封趙國公謚正獻文忠生士珍爲太傅謚淸獻士良爲開州尹士恭爲禦史中丞後數世有曰大老者元末遷考城大老生斆文以明經任寧鄕知縣攺棗彊所在有聲斆文生英英生繼先國子生善楷書精法律未仕而卒配卽範氏公所自出也遡其本始蓋出自董仲舒云東洲子曰予始謂董漢中之賢本諸甾國乃�知甾國之賢支裔之盛未謂非仲舒夫子開其先也銘曰翁徳匪孤煌煌道脈淵源仲舒翁澤匪屯端模肅範諸生在門公祿匪不侈鴻褒丰慶有蔚其子翁乎翁乎生也懿其修死也得其止

○鶴霄史君墓志銘

史君諱軒字冕之家世海門人曾祖某祖某父春並有隱行爲鄕評重母沈氏君生而穎敏少補邑庠弟子員克勵誦習旣長不偶飄然有遐舉之志乃授王府典膳逍遙丘林業耕教子於世故澹如也因自號鶴霄雲君素善予予每宦遊過裏君邀予偕二三耆彥投壺舉白頗罄交歡壬寅秋予以先大夫憂歸就土苫君尙數過予致慰勤勤無何君偶疾不可作矣厥子紀臣輩卜以乙巳年某月某日葬君於某處之原以墓銘謁予予曰鶴霄君隱而徳者也吾其能辭銘哉君性惇朴言笑不苟和順有容有犯不較濟貧殯死見義樂爲宗族繇役獨�其難鄕人有負其貸者亦棄劵無所責識者以爲有古君子風焉初配崔氏繼成氏孫氏生子四長紀勛王府典膳嗣伯兄後次卽紀臣國子生次紀堯早卒次紀禹邑庠生女二長適庠生陳九思次適潘樞孫男四長銳國子生次鐸次鎔庠生次銓孫女五長適庠生薑烈次適成王﹖怱次許聘徐允迪次許聘予孫瑞除一尙幼曾孫三俱幼君生於成化庚寅五月二十二日卒於嘉靖癸卯五月十三日得年七十五嗟夫君少與予同業長而同遊老而連姻是知君者予也爲之銘曰玉也在山不珪不璋玄精守旁珠也在淵不砂不鋼其川愈光矧達人之抱衝獨鼓風而霄翔生得其眞死垂其芳余休遺後昆而煌煌斯可以奠君之永藏

○贈文林郎自軒汪公墓志銘

東門汪君有執以正徳己卯鄕魁授惟揚海門知縣甫三載考績銓曹以治狀聞天子嘉之詔封文林郎得推恩其父洋如子官母趙妻韓何俱贈封孺人故事外職非治迹卓異者不得推恩斯典蓋殊數也東明君以余爲海門人雅愛君持其友刑部主事黃君顯狀謁余曰有執無似生平以立身顯親自期待先考存日亦每以光裕後先屬愚兄弟今玆猥承天寵吾先考無遺悔矣自先考之沒以已亥正月十一日槁葬於城西十五里崖母山之原墓石尙虛願徵言於下執事按狀汪公洋字克深別號自軒其先寧國府旌徳縣人世有長者徳以仗義樂施爲海南所推重焉再傳至衍公父也早卒母梁嫠居以經術教二子伯曰海仲卽公二子憤其父之不年母之苦節也遑遑焉交相飭勵以勤學奮身爲二親報會伯氏蚤世公亦蹇連不卽顯弘治甲寅以陵水庠學生充廷貢正徳甲戌授淮安宿遷丞時中貴負勢符節絡繹夫役洶洶逋竄相踵渠長多以不任被系公慨然曲請寬以限制所賴原兔者甚眾居五月聞其母梁訃卽呼號就道凡所歷俸給棄去莫之顧也服闋北上道出淮宿遷父老競出迎送戀戀不忍釋再任閩之晉江時有執以計偕上春官便道省公公嘆曰吾可以去矣丈夫仕宦以得志行道澤及生民爲快事今吾碌碌末秩古人謂予不負丞而丞負予將安用之忠君報國當付之後人耳遂乞老偕有執以歸公性孝友事其伯兄有禮初不得於嫂胡胡數毀公於伯氏伯氏覺而逐胡公爲固請以歸伯氏無子公命有執爲共烝甞有執重公之義至於今孝思不廢如子禮公居官兩地家殖不長尺寸林隱十八年惟歌唐人詩以永日暇則偕一二耆舊棊酌笑談恬如裕如求田問舍之事非所聞也嘉靖丁酉歲十一月十八日以疾卒生於天順甲申得年七十四趙孺人某年先公卒孺人賢淑克相公繼室陳子男二長有容瓊州府學生謹厚有父風次卽有執孫男三長旦樂會庠生次旭次堤孫女六長適瓊山王憼之子某次適陳教諭善行之子某次適文昌林某之子某次適東莞範知縣之子某次受聘文昌林監生之子某一幼銘曰誰謂公名之弗揚卓有遺美誰謂公位之弗崇庭有令子母也克承伯也克祀兩地哦松蜚聲盈耳歸政林棲髙風山巋赫赫龍章侯封百里後祿繩繩令終玆始公兮公兮可以不死

○贈中憲大夫都察院右僉都禦史端公封恭人唐氏合葬墓志銘

都察院右僉都禦史虹川端公廷赦巡撫山東治狀懋著天子以爲賢進左副都禦史入佐院事同朝方以內臺得人爲喜未蒞任而公母太恭人卒禮曹以卹典請詔賜諭祭一壇殊恩也公介伻馳狀謁於東洲桐曰先公卒日赦甫二歲先母嫠居五十有二年矣念赦六歲時尙乳食聞吾母哭父聲今猶在耳父卒兒在𦇤褓母卒兒在宦途不孝之罪莫大焉惟執事於赦爲鄕同年宿好可以世講赦將以某年月日合葬二逝者於白薴山陽願執事銘諸墓石用垂不朽俾不孝藉是以逭罪戾執事之徳也按潛溪宋學士端氏族譜曾司直南州居士傳端之先爲端木子貢之裔衛人也元末諱邦達者生以良是爲五世祖以良弟以善號拙翁者仕元爲刑部侍郎國初拜湖廣中書外省參知政事晚歲僑居溧水以良時寓河南酸棗門來依焉旣去木從端姓占籍當塗以善生孝思髙廟召見命居江西卽南州居士也以良生厚以子宏貴封監察禦史宏累官浙江左布政使配張氏封孺人生三子長文贊次文輝次文用字國華號九峯虹川公父也九峯公生而穎悟不羣布政公命師事李狀元旻髙觧元禴爲文務古雅不作俗學語童時初就試輒冠時輩廩育邑庠旣屢試必登首舉質素羸弱重以苦志力業臞臞多病甞侍布政公於浙藩得滯疾頗侵丙午歲復疾而蘇布政公乞休歸弘治乙卯歲以疾卒九峯公傷過哀是歲�疾作遂不起配太恭人唐氏邑人醫學正科賓之季女賓老儒鮮可許必欲得佳壻故以女歸九峯公太恭人善事舅姑亦爲舅姑所愛重每宦遊山東浙江必攜九峯公曁恭人以從初九峯公浙藩之恙也太恭人懼其不可活將以帛自盡張孺人聞之亟救止丙午之恙也張孺人亦病痿布政公林居淸約家無紀綱僕祗一力供薪水太恭人躬親藥膳艱辛百萃夜復更衣祝天不就寢者四十餘日夕乙卯歲太恭人夢履髙樓一黃冠皂衣翁持匙盞語之曰救汝三人太恭人食藥一匙覺快透毛骨復以食虹川公獨九峯公避去不食及寤馨香若有聞九峯公尋以哭布政公而疾作乃不可藥之徵也時太恭人知其無能爲剪股肉三和粥以療公公若有覺焉謝曰汝心盡矣吾不能食也公旣卒太恭人痛所儀之不年念遺孤之未立惸惸支持撫生哭死至老不衰公生於天順戊寅年三十有八以虹川公貴初贈文林郎監察禦史再贈中憲大夫遼東行太僕寺卿三贈右僉都禦史太恭人生於天順丁丑年九十初封孺人再封太恭人三封太恭人子四曰廷輔義官廷佐莆田訓導廷相義官廷赦其少息也女一曰慕貞適同��檢校子岐山早寡遵母訓守節至老無爽徳孫十一曰鎬散官鈇鉞皆庠學生銓業儒鑰鈿鎡鎧鐈�保孫女六並適聘右族曾孫三壽齡壽堅中元銘曰嗚呼大夫蘭桂其姿胡折而弗滋組繡其章胡欝而弗揚哭父而死道固得其止令妻而壽後事貽其偶龍恩輝映世克蒙其盛澤在四國有子流其徳嗚呼大夫窮其通哉替其隆哉孰謂匪自其躬哉

○迪功郎曹公墓志銘

曹氏實姬姓自曹叔肇有茅土遂以國氏奕奕載徳�國獨久逮趙宋武惠彬以仁武定江南����厥後建炎南渡始家姑熟旣避兵居通之餘西場遂爲通人髙祖軫生伯齡軼才廓度締造恢宏以巨族右於通生子靖領鄕薦判大同府性純厚有長者風靖生伯子璉是爲樵雲君丰姿偉器家聲益展以助邊授七品秩次子璠令魯山瓛令賀從子琰鄕貢士蓋其先祚淵淵故代有仁賢如此樵雲君室常熟湯氏生博字守約是爲南山君美資性力經業自以靑雲可力致也竟不偶就例貢入太學授萬年丞能廉勤其政以爲民休且翊其令於循良萬年實蒙澤焉�母氏服闋攺丞上虞上虞多姦政南山觧紛理劇懋有治迹故受知於兩省監察使李君循義周君汝員並有嘉褒焉銓曹廉其賢陟寧海令南山性本疏豁馳逐聲利非所好也遂投牒去初南山孝事樵雲君戀戀不忍捨故踰期十年不謁選必生養死葬�情事而後行從父魯山賀令之喪皆襄事有禮撫��皆有恩旣歸隱守成先業教子讀書增飾樵雲君�園誅茆亭流環以奇葩嘉樹暇則命觴召侶取��倦每至大醉輒頹然嘯歌殆不知天壤間有塵俗事也南山素重義宜俗老孺鹹得其歡心𨿽殊邦遠�稱倜儻者莫不知有曹南山云生成化甲辰九月��卒嘉靖丁未二月十三日得年六十四配袁氏��檢校棨之女先南山七年卒卜是年某月某日��焉子男五大有大亨太學生大同大輿大來俱���大同嗣賀令女二長適州學生朱淮次許適���姚含早世孫男四昌胤昌祚余幼女五俱在���以吾姑爲賀令配於吾門有連也狀南山行���大有輩以墓銘謁余曰南山吾得其素舊矣���銘曰赫赫宗周皇皇建侯式廓曹宇用申厥����貽延厥孫謀翼宋之隆義聞載流我明������有�有又���直瓜瓞綿綿南山服徳孝爾承家忠爾報國惟江之右惟淛之隈民有父母邦本用培未老明農紆駕遄回樂彼茂林可詠可杯靜者作朋養恬及紀夢入龍蛇哲人則止智者達生仁者不死誰其嗣之曰有令子

○將仕郎潘子芳墓志銘

吾壻潘桂字子芳別號蟾軒通州東城村人以國子生謁選天曹得東陽簿比歸厥父大輔翁曁母姜相繼卒子芳抱病躃踴閱數月亦銜哀而卒嘉靖丁未十月三日也初子芳旣拜職其友咸駭且問曰子何不謀諸婦翁乞一美官乃小就亦吾輩若耶子芳曰吾翁平生養重自愛不屑幹人以私人亦不能於以私且吾自壻翁門服翁之訓未甞以細故敗翁事況官職有定分怙力競進非吾志也太宰漁石唐公聞之喜且謂予曰公壻𨿽少屈東陽金華善地民俗醇厚勉爲之適以章公美也子芳亦欣欣受牒以行而今巳矣非命也哉吾女痛子芳徳宜遐祉而乃不年也事親孝處昆季友而不得盡情事於父母也終身勤儉僅得一命而弗及竟也悲號閱歲而莫之巳予慰之曰女母過哀人之生前欲丰行死後欲丰名莽賤貴矣而何加於匹夫盜跖壽矣而何裕於夭折女夫得年四十有八不爲夭也逰太學授邑秩不爲賤也且以篤行雅操聞爲吾所重卒之日弔者無親疏靡不嘆惜亦不爲無述也卽使位極人臣齒豋耄耋而負國忘公植邪覆正爲名教羞賢不肖何如﹖﹖弓厥兄格弟朴嗣子遷卜戊申十二月朔葬子芳於祖墓吾甚哀之銘曰嗟嗟子芳間气淸姿頹風軼翮孝義克惇操持潔白胡裕徳而嗇年拜官而埋璧無乃彼蒼者殆有意焉俾汝生爲人所重死爲人所惜耶

○錢母陳氏墓志銘

母氏故大學生陳徳章之女今大學生錢瑞夫之配瑞夫乃翁倍之雅善徳章聞母氏有閫懿請以室瑞夫母氏之母髙氏性聰慧睦親宜俗有丈夫行故母氏之賢酷似所生旣歸錢克執孝敬姑許氏甚宜之處伯叔曁諸姑家介婦咸有禮視童婢亦有恩推其餘愛遠逮祖戚若戴陸許翟諸族修舊好無門﹖缺焉瑞夫性怛易無牟射心母氏欲遂其好也力任家政百備整整不以煩夫子教其子九疇以禮讓遣遊邑庠卒業成均饗祀賓筵羞實必躬親務丰潔舅之側室王氏嫠居或勸之攺適王安母氏相依勤業志竟不渝鄕有江令子以罪當徒乃鬻女以行母氏哀之亟贖而育諸閫及笄乃嫁之其賢淑大率類此子一人卽九疇聘潘氏孫一人祖佑母氏體素豊末歲以痰痿生於弘治己酉三月二十七日卒於嘉靖庚戌十二月二十八日得年六十二卜今辛亥十一月十八日葬於新邑瞿竈港西原九疇以予於母氏有世姻乃謁銘嗟乎予每憶徳章翁於予爲忘年友學則同師出入必相偶蓋連姻而契交遊而誼者也巳亥海濤之變二子道善並溺乃今遺息復巳矣安忍其泯焉無聞邪銘曰碩人有歌載遡厥源母氏攸鍾世緒可援士女宜家惟孝惟敬翌夫以安淑子以正求仁惇義視故惟新余休旁庇哀此癉人謂仁者壽享胡中止物者可化懿者不死鬱鬱西原彌彌河陽藏珍千禩太史紀芳

○奉訓大夫海厓姜公墓志銘

余友姜大夫卒越明年將襄事從弟軺率厥孫夢麟輩謁銘於余奉大夫治命也嗟夫大夫於余自少至老以道義相規爲益友肝膽相照爲知巳友乃餘安�銘大夫哉余又安能喑焉使大夫沒沒無聞也哉大夫通州余東人諱輅字一中別號海厓大父宗�倜儻不羈充海庠廩生未仕卒父惇亦蚤卒母許氏攺適大夫方齠齕鮮見躬煢煢只立字於大母李氏少長從父時宜時和憐其有美質遣入邑庠大夫苦志力學夜讀焚膏或不給燃薪以代弘治甲子領應天鄕薦試春官屢不第正徳辛巳拜柳州知州其�政不餙聲�務以忠信仁厚取實效�𨿽山郡士民咸相孚相愛無弗頌大夫者嘉靖丁亥晉九江同知剗哀惎獎善良��抑操持�白舉惜公平不減於治�獨以气性執眞邇拂理事每面亦辭遽不能爲宄﹖鳥中飴口態卒以是忤郡守棄官東歸林居惟教子孫結社友構亭繚�以吟酌自怡親故有招飲輒往飲必呼骰舉白盡醉而罷公儀外足迹�履城��人交必傾倒中臆虛心服義無忌嫉心亦不作炎涼態蓋篤實君子也故子每談盛徳士必歸之晚歲以痰痿不良於行者數年竟以是卒庚戌正月十二日也生於成化丁酉十一月十一日得年七十有四娶崔氏性溫惠克勤儉子二長廉庠生次烈庠學生俱先卒女三長通曹大賓次適�然次適國學生��孫五長卽夢麟庠生次夢弼夢龍夢旦夢�孫女�適庠學生崔槐夢麟輩卜辛亥十二月十九日奠�夫於新竈運河北原嗟乎大夫長吾三歲每���四五時同受業於吾舅盛廷望氏書餘言志輒以作好官樹功業自期待大夫果任民牧施有忠績且始終一徳不負平生也乃今以痼疾終二子並短世天之右哲人何如哉是未可諶也銘曰偉哉大夫不僞其中無愧於獨不虛其官有軼於俗胡子之受於天者莫或虧而天之所以相吾子者未戩谷意者樹聲懸望巖巖馥馥可以此贖

○節婦火宜揚妻葉氏合葬墓志銘

餘日宦遊閩浙間聞吾揚江都有火節婦者葉氏女年甫二十有三夫鉞卒枕藉艸苫泣血三年服闋或風以攺節語葉怒且罵曉以貞烈大義卽引刀刺面示不可奪余爲私識之以謝史職未特書也旣余卿佐禮曹職在旌節義以植綱常時葉年未如例尙有待焉巳酉七月二十有九日葉以疾卒厥兄憲副省庵葉大夫狀妹平生授其孤原謁銘於東洲余始而悲旣而喜曰是余宿志也銘其能辭按狀火之曾祖曰恂者爲揚州衛千戶侯祖晟襲父官父城號樂嫁有隱徳於葉之曾祖兩淮轉運同知思銘曁思銘之子賢賢之子贈刑部主事樂庵翁萬爲世好樂稼翁爲其子鉞謁婚於樂庵翁節婦翁女也年十八歸���其姑������以勤業�本勗夫子��之二弟�����曁諸姑並有禮視僕婢���生一子卽原甫七月而父卒無何樂稼翁亦卒節婦佐其姑治喪如禮事姑益謹教子益嚴俾就傳親仁不恡供億原年未冠與二叔異爨戒以務勒儉擇交遊端動履率之稼穡三年營宅一區又二年娶婦蕭氏又二年爲應例入太學君子謂火婦旣貞其節且克成子利家是爲三難父老學�咸以爲賢聞之郡縣聞之觀風使觀風使以制於年也檄郡縣姑以節婦書其門貞節顏其堂加餼牽以勸其終士大夫曰是可歌巳羣爲詩章以鳴之數歲中原舉�子曰彥升彥卿彥功節婦延吾日所以不��從吾夫者以�息未立也今三有孫矣死更何憾但老姑在養未忍長別耳節婦宿有痰疾先夕夢其夫與之語若徳其有功於火然旣寤悲慟幾絕疾大作不可藥矣生正徳丙寅仲冬十有八日得年四十有四節婦未字時通孝經閒禮度哀哭父喪孝母扶疾以賢母�旣字而多有懿徳殆天性云鉞字宜揚號承庵約��義不墮家聲節婦之相實多原卜辛亥歲仲����日奉母﹖﹖匛啟父穴﹖之而合葬焉銘曰二十年���業昌教子肯堂於夫有光二十年後蘭桂芬芳貽謀允臧死亦何妨烈烈孤貞生也冰霜死復同藏世短聲長

崔東洲集卷之十七

●崔東洲集卷之十八

維揚崔桐撰

墓表五篇

◆墓表五篇

都察院右僉都禦史一泉王君墓表

太學生兪君合葬墓表

廣西按察司副使中憲大夫錢君墓表

贈刑部主事葉公封太安人髙氏墓表

封蔡節婦姜氏墓表

迪功郎見一盛公墓表

○都察院右僉都禦史一泉王君墓表

世有介丈夫秉義勵操與時齟齬者可謂窮乎斯固世俗之所窮也君子以爲達焉有若風靡波馳終身富貴者可謂達乎斯固世俗之所達也君子以爲窮焉余考一泉王君之出處而重有感也夫君淸宛人諱徳明號一泉餘日在史館君遺其子舉人闉問業於余門聞之館寮曰是其父能文章舉甲子鄕試戊辰進士主司崔后渠奇其文可以魁天下者也余索其所爲文得經義若干首古文若干首果有奇气可�也又聞之朝士大夫曰是其父有異政章章在人耳目者也余求其實筮仕封丘知縣劉瑾黨廖鵬荼毒河南三司以下咸受指使君獨不屈上官以爲異已苦以難平之訟君易易理之庚午鄕舉鵬之子鎧冒籍祥符貨文士代筆禦史輩擬以魁選君發其姦亦取列第六無何給事中陳鼎劾鎧除名君聲益章旣調嘉善寬糧長之積逋均豪猾之隱稅興學校建射圃以振作寒峻且設兵閱武卒成桃源之捷時有禦史按浙憤嘉善之不善事也多方挫折君下爲屈明年禦史敗竟免中傷晉戶部主事運大同軍儲不私羨余監臨淸鈔觧稅倍昔晉兵部郎中乞養痾家居蓋耿介有爲而薄於勢利者也丁亥余出補藩臬於君不相聞者餘十年庚子余氶乏國子祭酒闉來謁聞君已不作四年矣問君末節於闉乃知出守懷慶會歲饑君減徵損費貸粟散居多所全活是歲禾麥瓜諸瑞疊見天子以爲賢褒以金幣晉太當少卿尋晉右僉都禦史巡撫山西大同之變提兵境上爲聲援劾奏避事文臣納賂將官者以振風紀且以計得石州巨寇常誠心悉平其黨獨以治吏太嚴防姦太密貪夫固側目伺之會行法宗人竟坐免臺臣甞數薦之未及起而卒寔嘉靖丁酉九月十有八日也得年五十有六遡君之世本元學士盤之裔傳至明善明善生忠忠生浩浩生恩君父也贈都禦史母楊氏贈恭人配郎氏封恭人子男三長卽闉次閥郡學生次文印女二長壻指揮謝宸次幼女孫一闉輩卜庚子十月十有二日葬君於宛城之南嗟乎一泉自筮仕至其終稜稜風節動違時好𨿽數遭拂抑而屹然特立無所沮奪是世人𨿽欲窮之君亦何往而不達也哉余昔考諸寮友士夫之評旣聞諸厥子之言頃讀後渠崔宗伯之銘乃信君果介丈夫也

○太學生兪君合葬墓表

兪君維揚江都人也名攻字崇治年五十一歲嘉靖甲申四月三日卒葬某地後十五年爲嘉靖戊戌其配毛氏卒九月十七日也壬寅年某月某日出槁葬啟君竁祔焉其友若戚迂湖葉大夫蜀岡盛大夫甞爲之狀而徵諸銘矣君子材復以合葬表謁東洲崔子崔子曰吾素菩君之從弟都諫崇禮且葉盛二大夫鄕之信人也諛墓之誚吾知免夫按二大夫之狀曰君生而秀穎老成父從仕翁奇其必能子也館谷名士以授之業然而數奇屢弗第乃奉例卒業大司成君性孝友執親之喪哀毀逾禮處其兄若弟敬且愛怡怡如也兄弟以子姓蕃息請異居君涕淚從之田廬服用僕媵取其下者卜居務近故廬有所事必諮諸兄如昔是以其仲兄敖每以君行淑其子肅乎有刑於之風焉君處裏門﹖幹婣黨咸有恩周貧振弱不以自徳有稱貸者輒應之或不能償輒棄劵勿復責會歲凶多道殣君求而掩之又多置棺以殯所識之莫能舉者甞夢一髯丈夫語之曰汝當有兩大厄以汝有陰徳不汝厄也正徳甲戌偕敖之子渡江夜泊大儀津忽羣盜入其舟君驚入水大呼曰若屬寧盡取吾財毋加害吾幼侄波濤中若有掖之者頃復近舟盜異之遂遁去明年胸發疽滯病不可瘳復夢有語之者曰二个人能辦此果得竺姓者愈之蓋竺乃二个也君乃思昔夢爲有徵竟不爲厄者神實相焉自是無復仕進志乃選勝於城之西北面山枕水亭池其中環以卉木扁其所曰怡情因以自號云時攜一二同志遊燕嘯詠徜徉移日人莫窺其際也君始配蕭氏有懿行先卒繼配毛氏江都天祥翁女壽昌尹天秀之猶子也旣婦兪每以其姑王不及養爲恨事其舅氏從仕翁甚恪事怡情君得婦道君遊邑庠則篝燈爚茗資其誦讀君遊國學則綜其家政俾無內顧君病疽則齰滌勤劬誓以靡他是以君重之相敬如賓友者三十年終其身不置婢妾君卒毛痛之幾滅性教子勤學力業俾終父志教女必以古列傳孝經爲閫則宜其伯叔娣娰莫有間言閔卹貧苦亦未甞責報甞雪夜有僵僕於門者毛亟命內之室飲之燠之乃蘇及晨以米帛爲遣有傅嫗者寡且貧厚貽之俾終其節哀其孤孀猶夫巳也生子一卽材太學生孫四觀光觀頤觀民一尙幼女孫二長適太學生顧天民次在室兪之先大寧漢人曾大父文友文友生永貴揚州衛中所百戶永貴生英字堯卿卽君父從仕翁也配王氏生五子敏敖敳牧君居季敏指揮使敖七品散官君叔父某按察副使都諫君父也嗟夫不有邴缺曷章其婦不有孟光曷章其夫怡情君之夫婦維徳之行時所鮮儷表之貞瑉斯其無朽矣

○廣西按察司副使中憲大夫錢君墓表

嗚呼此吾友南浦錢君之墓也君諱鐸字振之號南浦少時與餘同師承托好論心每以顯名樹績相期待旣余授史職君亦次第薦已卯鄕書舉辛巳進士卽館余所間語余曰疇昔之約發軔有階矣惟克考終又吾願也君累官至憲臬駸駸有軒舉展揚之勢乃以被論中阻君以爲非其罪也竟未白以殞太學生冡嗣藻次嗣燻卜癸卯十二月某日葬君於淸斡鄕先塋奉其母柩合窆焉謂乃翁於余爲齠齕交也謁余以表其墓余曰甞槪論南浦子矣其爲人殆有志者與奇所遭非人也按君釋褐初會武宗皇帝大行卽奉命纂修廬慶諸郡實錄有精核功嘉靖癸未授刑曹主事系囚冬月多僵斃君請爲晨設漿粥於今秩之甲申秋以論大政得寬旨阽危僅免丙戌奉命論省江南重獄讞﹖﹖鞫稱不冤丁亥陟員外郎時勛戚坐占役伍卒姦法者屬君聽之權貴或以爲請君不可曰法弛自近是國無刑也必以其惡從數輩爲戮茂子陟郎中西樵太宰廉其才出知端州端故多龐政君展布心力悉爲剗剔端士鮮科目以﹖﹖呂捨內遷爲咎君爲白當途十善地並新二庠嗣是登雋果相﹖﹖垂士論功郡守焉以父憂行服去及闋攺湖藩鄖陽鄖山郡也土磽風夷長吏苦無成績君務以仁禮爲治民漸化徳無何陟廣西按察副使飭兵府江府江荔浦諸郡三洞窵窅萬山■﹝山蹇﹞嵼蠻虜猺醜怙阻積毒民病焉君至輸以悃愊諭以利害嚴以偵邏威以舟兵於是乎悟者歸命悍者�伏且生得大憝數十人戮之以徇土人謂三十餘年無此績也監察使悞以君爲不共乃刺君短遂致琭余時以南陟過裏君訴余曰吾平生以克終是期乃今以求全中蹶恨無所從■﹝言空﹞耳知我者吾子也別逾月君訃至矣君惇孝友峻廉隅寡笑語治家儉取捨明交遊愼斯其章章聞者獨以性簡執任已自信不能與時推移此其尢所及也室李氏於余室皆禦史周之自出封恭人婉慧慈孝閫徳無缺君安焉終其齒不置妾恭人亦敬侍君有冀孟風君卒恭人哭之哀寢食起處無不念在君者未及歲心疾而卒君生成化丁酉十一月十七日卒嘉靖辛丑十二月二十二日年六十五恭人生成化丙申十二月二十三日卒嘉靖壬寅某月某日年六十七生二子卽藻燻三孫九徳九功九敍三孫女長歸通州千戶王廷揚蚤卒次聘徐允升次尙幼君之先髙祖貴一貴一生忠忠生遂遂生盛號貞齋有隱徳能以善富生三子長錠海門庠學生中歲卒次鎰太學生未仕卒次卽君貞齋以君貴贈中憲大夫鄖陽知府君母戴贈恭人君子曰南浦子上焉未甞負其君次焉有以榮所生中焉有以立其身施若未究而志固有定亦未爲不遇也臾臣表之諛墓也哉

○贈刑部主事葉公封太安人髙氏墓表

湖廣按察副使葉君觀於東洲桐爲丙子丁丑兩同年君痛其二親之不可作也介使馳狀來京師以墓表謁曰惟我先贈君刑部主事樂庵翁者諱萬字楚榮生成化三年五月十八日卒正徳十三年十二月二十二日葬於蜀岡禪智寺之西原則丙申四月庚申日也曁我先封妣太安人髙生成化某年七月八日卒嘉靖某年十月七日葬合先君窆則丙午十二月十三日也墓石久虛以待夫子願爲二逝者表用垂不朽桐曰表也者表其徳也表夫婦者表合徳也桐家食時甞拜翁於竹西堂下安人年六十時甞壽以文是桐知二逝者之素舊矣表安能辭按狀葉之先婺州人樓姓以其父衛千戶諱賢者出嗣母舅葉思銘後遂姓葉居江都娶於蘇生五丈夫子贈翁其第五子也封安人裔出尙書宮保宗選公乃封工部主事欽之女也其世系詳於黃雪洲司馬盛蜀岡冏卿二志銘亡庸復述己惟翁气和質重雅量直中誠可動物正足表俗安人則淑質端莊言動不苟以禮自閒克循順軌是則茂稟懿行可合表者一也惟翁竭力事親所欲必遂臨喪守禮哀思成疾安人則敬事舅姑安寢始退衣食親供進侍不怠是其純孝惇本可合表者二也惟翁友於伯仲推產讓財一錢尺帛無私妻子安人則勸翁退讓善處娣娰力勤守儉囊無私畜是其宜家睦親可合表者三也惟翁庭訓嚴飭務期成立麥舟示義勗以濟物安人則延師教子程課責義親黨弔慶必期從厚是則淑後好施可合表者四也爲之嗣者有四子三女五孫皆肖徳不羣且並拜顯褒壽考以終亦難也巳今夫匹夫匹婦一行可述君子取焉況夫婦皆賢其容泯哉二逝者之隱徳細行可誦者無能悉表表其章章明者使天下後世知葉氏之門有並美焉過斯墓者亦宜式矣

○封蔡節婦姜氏墓表

蔡母諱妙慧者江都處士暉之女燫之配史館生圻之母也以嘉靖壬寅八月二十四日卒圻以某年某月某日攺葬其先人於某山原奉母柩合而封焉乃虛墓石謁子於南省願表母平生予曰名實貴符言斯有徵母之可表者曷徵哉圻涕泗漣漣下出秋曹卿蔡君汝楠狀以徵其言曰母氏室處時敏穎迥軼羣兒閒閫範力女紅凜然以禮自防弟妹中有怠且嬉者每規以正厥母髙亦倚以爲安焉於是宗黨閭裏莫不稱曰姜有賢女母旣歸蔡以不及事姑姜爲恨事其舅氏藿軒公繼姑陳甚謹藿軒公以貢士家食理生無羨陳生諸叔孱弱未立母獨任苦辛操井臼具饔飧勤勤怡怡必得其歡而後巳於是閭裏郡邑莫不稱曰蔡有孝婦弘治辛亥燫以力田過勞年二十八而卒母時少夫一歲哀過淚血病篤亦垂死彊之藥乃生或欲奪其節母抱圻哭曰吾所不死者以有此孤耳吾嫁姑安歸終其身七十八年冰蘗其操如一日於是郡邑鄰封無不稱曰蔡有節婦燫死圻始八歲舅氏時任大同都司斷事母攜之從無何舅氏卒家甚貧母以教子爲首務圻少頗放逸母痛繩之圻遂攺行業儒駸駸有軒舉志旣長嫻文詞工六書爲名公墨士所器重正徳間逆濠變作圻獻禦賊五策於維揚蔣守瑤嘉靖初禦史秦君鉞檄圻緝武皇南巡實錄尋受知於時宰桂公薦入史館桂罷相圻爲抗疏請皆母之訓也於是京師中外莫不稱曰蔡有慈母予讀之旣乃嘆曰嗟乎夫人有一行君子無棄焉況全懿乎甞論之百善原於孝母氏仁愛實出天性聞燫死之日舅氏問曰燫死何囑對曰夫但以先姑久不祀囑婦以是請舅氏感焉姜遂入祀嗟夫玆非母氏之孝篤其生而及之遠者哉惟孝故節惟節故慈爲女之賢養固有體矣今日蒙恩旌節嗣日昌大後昆孝之獲報可涯也哉是宜表之以風來祀

○迪功郎見一盛公墓表

嗚乎此吾外祖盛公第三遷之墓也公生於宣徳己酉五月二十一日卒於弘治辛亥九月二十八日得年六十三初葬於禮安鄕故縣運河之南吾祖朴庵宗伯翁爲表其墓矣江齒土蹙嘉靖元年復遷北原江愈逼厥孫時復遷公曁父叔諸塜於余中張竈港東嘉靖二十七年二月二十一日也遡公之沒甲子僅一周耳碑字剝落殆半時復謁予表之予奉讀先祖之文感外祖之存沒再拜流涕按故表增新迹而言曰公之先祖仲哲父濂字本淸世有隱徳爲海門右族母謝氏成氏公諱英字世傑少遊邑庠性豪邁穎悟過人弱延秿廩膳生久不得志於場屋歲貢試天庭得上選公曰吾平生抗志靑雲不能汨汨居人下乃今庠序畢業矣苟得授一散秩逍遙林丘睥睨卿相不賢於奔走坌混中耶遂謁銓曹拜軄迪功郎以歸隱特構一軒爲棲息所扁曰見一因以自號蓋取昔人林下何曾見一人義也居常焚香掃地興至輒端坐彈琴庭畜一鶴琴罷或呼鶴引舞嘯詠竟日客至則雄談髙論聲徹於外聽者唯唯不能出一喆至求田問舍之事不屑爲也是以達官�裏共賢之稱曰盛公盛公鄕有不決事每求正於公配潘氏性溫惠事公惟謹正徳十一年卒得年八十有六子三儀太學生密縣簿室李氏姜氏壽八十一儼太學生勤學志科目未遂卒室崔氏潘氏僎庠生蚤卒室戴氏三女長適吾父宗伯公昆贈淑人次適戴浩次適孫蕃孫男四長業太學生隆平訓導固安教諭次爵蚤卒次壽次實時曾孫九一元應龍庠生應蛟應魁應期應陽應鍾俱業儒二尙幼嗚乎公之髙尙桐已表諸邑志逸士傳中玆復表其墓公庶幾不朽矣乎

崔東洲集卷之十八

●崔東洲集卷之十九

維揚崔桐撰

傳四篇

說一篇

謚議一篇

◆傳四篇

蜀岡先生傳

贈光祿寺少卿範公死節傳

誥封一品夫人許母李氏傳

朝列大夫張君傳

○蜀岡先生傳

蜀岡先生者揚之江都人也盛姓名儀字徳章江都有蜀山故號蜀岡云先生𦇤抱中卽能記誦少長苦志績學不憚寒暑領戊午鄕薦第六人卒業太學兩居元選登乙丑進士第先生於古今書無所不讀故於天下難易事亦無所不能爲觀政吏曹時能抗逆瑾不爲致書冡宰剛介之聲巳藉藉在人及主事禮曹數以外夷進貢事抑權幸王永又執奏不當加賞誘降夷人怒逆瑾銓曹以爲賢攺監察禦史劾天下不職吏若干人具奏民間利病若干條風稜棘棘無所忌避外補山東僉事遷副使歷職幾十年有巨寇劉宸輩攻城邑殺長吏勢甚劇先生募智將驍卒躬親矢石間多爲方略斬首千餘級境內以寧後二年商河盜起復建議官軍入城支糧緩不及事請遣官賫銀隨所至買糧以給賊遂撲滅乃若問贓吏誅權猾寬疑獄理侵漁卹夫役凡可以興革者不難以身任之東藩之政一時爲新服闋攺雲南典屯政摘發諸衛侵冒糧銀吏百餘人咸帖然輸服無稱冤者遷湖廣廉使久滯之獄剖決如流守令𨿽遠在數千里悉廉其才否以公舉刺時湖省多盜建議置僉事一人專督江防兼理兵備一人駐長沙諸郡嗣是水陸無虞民歸徳焉遷本省左布政使會朝廷遣大臣取大木索價徵夫一省騷動先生請以買木茨余次第雇役民困稍蘇又顯陵之役計費不貲乃贊翊內使崔文務在節省又歲凶民饑人情洶洶乃蠲負已責散儲揜骼所全活者甚眾先是先生以入覲可否屬吏忤當衡久之始遷太僕卿時甘肅用兵詔觧馬二千匹給軍先生議每郡四更觧夫事獲不擾又議置別庫以儲露積無何以不偶於俗被論得閒住旣以顯陵功詔致仕先生性至孝友學術醇正甞議定曾子廟制應詔陳言請崇尙周朱釐正文體爲士論所韙居官勵志淸白林居惟舊廬數掾足以容膝薄田數畝足以充虛愉愉焉著書授徒訓子力農若不以爲窘也對客談論經史品題今昔人物亹亹不倦語及求田問舍事笑而不答每出城市𨿽闤闠鄙夫亦曰盛公來矣是吾鄕好人好人鴻儒學士稱志行端潔者必曰蜀岡先生後生小子稱�藝精到者必曰蜀岡先生嗟夫先生之學行才望有此所得亦多矣程之丰祿峻爵於世道無所軒輊者賢不肖何如哉

○贈光祿寺少卿範公死節傳

範光祿諱琛字廷獻號東山宣城人髙祖惠任徳冀二州同知祖斯福父晟母施氏光祿狀貌魁梧雙目炯炯性剛直負气不能爲淟涊事少遊郡學有文聲宿學老儒多所推重督學禦史浮梁戴公少可許得光祿試卷大器之成化丁酉中應天鄕薦屢試春官不偶弘治癸丑謁選天官得江西淸江令以母憂去服闋攺令瑞金居數月閩廣賊作夜半殺門卒攻城突入時瑞民洶洶竄伏左右有彊光祿急去者光祿怒發上指挺然撫膺曰吾去土誰與守吾生平欲丈夫其行而學兒女子以自免於節義謂何遂從民兵數十人迎敵殺賊二十人有奇相持至翌日賊少卻薄暮光祿力屈爲賊所得挾至宋卒捨所問庫藏所有光祿不爲屈詈不絕口賊憤遂遇害時乙丑歲正月二日也守臣上其狀天子哀之贈光祿寺少卿賜葬祭命有司廟祀立石蔭其子麟爲國子生光祿家居喜賑卹貧乏爲閭裏所徳治淸江平賦興學廔白疑獄瑞金俗尙行賄公禁之無敢姦者死之年若干

史臣桐曰予讀武宗實錄乙丑之寇臨江瑞州新淦永新諸郡被毒多矣而守令非無其人以身徇民者周副使憲範知縣琛二人耳琛小臣也而能樹節炳炳可尙也已使之當塗分閫緩急其可倚也夫菁莪之化琛奚負焉而景風之恩志士將無有所興乎

○誥封一品夫人許母李氏傳

一品夫人者柱國少傅文淵閣大學士松臯許公之配冡宰襄毅公之子婦也夫人姓李氏世爲河南洛陽人父祥母鄧氏祥與襄毅公並以才名擅一時最相友善襄毅公憲副山東祥以貢士任濟南推官修好如故不以司屬相臨也襄毅公爲松臯公謁婚於祥祥雅愛松臯公知其必爲大器遂以夫人妻之時合巹濟南無何偕夫人歸於許一品太夫人髙家訓嚴肅夫人孝養舅姑自任勤苦一衣一食必躬必親太夫人甚宜之松臯公舉丙辰進士授大名推官遷監察禦史戚族爭榮之夫人未甞有矜色松臯公以論事謫知臨淄會襄毅公卒行服三年夫人哀毀盡禮殯葬賓祭咸經綜理比暮則抱兒潛臥髙夫人側逮曉始覺也旣松臯公陟浙臬僉憲副使提學山西參政四川布政浙藩夫人隨任念太夫人戀戀不釋得一異味輒寄供太夫人曰吾不忍以甘旨自奉也松臯公陟光祿卿至刑戶二曹尙書夫人亦由孺人累四封至一品夫人矣尙念太夫人年髙還籍省侍以百金買地於城西立捨鑄佛爲太夫人祈壽考松臯公尋亦乞歸養太夫人卒夫人哀痛幾滅性蓋其至孝出於天性故不爲老少窮達所移如此夫人性溫淑謙挹處娣娰有禮甞從皇后親蠶內苑以伯氏莊敏公一品夫人坐列巳下蹜蹜屢顧不自安命婦中貴廉其故莫不稱嘆處家甚儉約然好施捨憂居中值歲凶每以布粟褊問親裏貧乏者又置棺百具以給貧不能葬者辛丑年松臯公以冡宰乞休尋復召典銓衡次年冬夫人得痿疾乙巳漸劇以八月二日卒於京師時公巳登臺輔矣距其生成化十年四月二十九日得年七十有二禮曹以訃聞天子哀之遣行人徐洛治葬事賜祭二壇蓋殊典也夫人蚤歲生子女凡數乳皆夭折一子﹖﹖與以父蔭累官督府經歷陟辰州知府以夫人疾請內職侍養攺禮部員外郎辦中書事欽給正四品服女三��王氏出長適陜西都指揮張藎臣次適山西監生張良士次適洛陽王憲副子生員王陽生孫男二長茂祿蚤折次茂禎夫人卒之日桐往弔焉松臯公涕淫淫下語桐曰夫人平生舅姑嚴則養而能敬吾性約則儉而不侈乏婢僕則職勞不倦匱貲蓄則安而無怨計匹吾五十五年矣中間遭兒女夭折之苦奔馳悲愁之艱亦備甞矣今吾沐朝廷厚恩髙爵重祿所欲可致而夫人棄予以逝何能爲情耶桐曰夫人賢矣貴矣壽矣其有終矣尙何憾乎公之所不已者夫婦之私也夫人之所無憾者義命之公也松臯公曰唯唯若子之言吾亦庶幾無憾矣乎遂自爲狀屬桐傳之以昭閫懿章君寵垂不朽云

○朝列大夫張君傳

張君諱萱字徳暉號頤拙松江上海人也自其先桂五居上海之髙陽裏得名張家浜張姓始著桂五生玉蟾玉蟾生隱徳隱徳生志恆恆生述述生熙熙君王父也字民和號梅溪君王母潘儷梅溪有令徳君生而簡重不喜兒弄弱齡就業於伯兄萊守以英敏見奇比長屢不得志於有司君益勵力積學不爲疲也竟領弘治戊午鄕薦登壬戊進士第筮授鄱陽知縣鄱治附饒吏姦民衺號稱難治且歲輸無藝徭繁力屈民以爲病君至一切紓以惠政而抑彊蠲污獨加嚴焉邑有滯獄君爲疑者讞之濫者勿聽刑以平稱機兵之役冗食者眾君令分番歸農以省工費之半俗尙陰陽家說親死久不殯悉示以法裏無畱喪焉甫三年以案治一小吏不假借吏遂巧詆君於上官坐當調職至京師時逆瑾方焰朝士多濡足其門君獨不往時論髙之踰年得嵊縣君曰官可攺志不可攺也嵊之豪右多匿丁田以輕賦君悉括其實無所詭隱學宮時﹖﹖仕側大爲繕葺以惇歲祀故有五倉散置君聚爲一以便民且省斗級費民有露胔者置漏澤園洎義塜戒所在揜埋之諸所營辦咸取庀贖金金無入私橐者君抱公履方不能偶俗以稱時求以是失使臣意至刺君於朝然輿論方歸望於君銓部亦廉其素得不絀正徳庚午攺政和政和小邑也比域浙省每爲慶元龍泉諸縣流民所苦君嚴令愼防民賴不擾巨室多隱蔽田租致小民有無稅之徵君曰稅以田錯制也有徵無歸毒在巨室爲核免之簿書遂正巡按賀禦史賢之移文兩浙以式先是庠士久詘科第君躬親課試登薦遂不乏壬申擢守茶陵州州境比江右民雜習悍盜賊多恃黨亡匿不可捕詰君類編其族威以連坐民懼盜息山鄕豪猾有侵負官物者君置元惡於法民知更行永新民越境占田歲負稅餘三百石君狀其獘白當道責永新吏督徵轉輸以紓民累至若禁市虣均賑卹可以利民者靡弗寘力焉巡撫安成劉公荊山王公交章薦君未及報以母憂去丁丑攺潞州州有藩府輿役之擾且民以土紬爲累君悉禁之先是歲徵無定制右族緣以爲姦君善爲會計使邊輸有畱輕重相等焉時逆彬勢赫赫君不難以身翼患民倚以安巡撫張公嘉其迹特旌異之無何擢湖廣僉事去之日民遮道攀泣相率畫像建祠以俎豆君君蒞湖臬恩威兼著長寶二府報獲盜百有四十人君察誣引者眾悉原之尢嚴獄囚瘠死之禁不得令仇家有所中傷時有捕蛇之役君遣囚徒行得無擾良民麻城馬政多姦荊廠額外濫稅皆釐正其獘當道稱其名冠湖臬威加荊嶽治迹考最嘉靖壬午擢本省參議主糧儲先是侵克積獘邊衛尢甚君立法禁處姦無所售卒以直亮不阿忤意巡撫引疾致政旣歸怡情泉壑謝迹城府構一亭扁曰頤拙日課二子諸孫其中意豁如也君性素友愛喜分施梅溪翁旣卒撫二庶弟甚恩歲貯租入余於祠堂以給宗族貧乏者鄕人甞負五百餘金悉焚劵不責償其歷官居鄕動皆可法如此居五年以疾卒時嘉靖丁亥三月十有六日也距其生爲天順巳卯六月二十有八日得年六十有九配陸氏有婦道先君十有八年卒繼室孔氏先聖五十八代孫子男二長鳴謙領正徳丙子鄕薦次鳴殷女二長適山拱宸次適朱朝寵孫男六長仕郡庠生次儒次俸次化次儲孫女三長適郡庠生沈盤次許聘姚﹖﹖番次幼庚寅年松江府庠生髙君行義羣請於督學禦史馮君表祀鄕賢祠墓從其先在曹烏涇之原

論曰士君子立心行巳寧見矢﹖吾於小人母見罪於君子見矢﹖吾於小人其一時鉏鋙擠絀若有不可堪者而時熙議定卒樹風聲見罪於君子則生前之竊享不足以贖身後之公誅亦何益哉張大夫盡瘁王事餘二十年中間慍於羣小迕意上官秩不過朝列以終其身斯不謂口﹖後生於義功浮於祿者耶然而去鄱則劉進士錄爲志名宦去嵊則王冡宰華爲記嘉政去政和則滕侍禦佑爲記興學去茶陵則張太史治爲傅循良去潞則崔司成銑爲記生祠嗟夫鴻垂碩望若大夫者視婉娧小夫孰顯而孰晦耶吾錄大夫行而重有感焉

◆說一篇

克齋說

○克齋說

大司徒王翁以克名其齋理儒學士重名繹義爲之論者甚悉以巳對禮者其旨精以已對人者其旨谹以克爲能者其旨倢測微探眇亹亹纚纚若莫涯涘客有求其是於司徒翁者翁笑而不答客乃謁諸東洲崔子崔子曰夫道淵巳浩巳莫可垠堮巳是故以精求者以精應以谹求者以谹應以倢求者以倢應譬如日月懸天旁窺四顧何照非明千竅百川何地非影是故以萬求焉象若顓蒙以一求焉會有歸極條分縷析皆可明道也左宜右有皆可行道也子盍考諸司徒翁之素乎潔已靜修動中繩墨秉公履直一節不渝斯不亦克巳復禮之義乎排難觧紛抑浮惜費邦儲臺憲肅紀阜民斯不亦視人爲巳萬物一體之義乎秩履崇卑事歷夷險軼諝儁猷荷負不屈斯不亦克身克職之義乎夫道一而巳矣卽翁之行以本其心卽翁之心以原其道卽翁之道以證其名可以思過半矣客若有得焉退而語諸翁翁曰噫嘻子何有得於是哉子其問諸太初

◆謚議一篇

襄毅潘公謚議

○襄毅潘公謚議

兵部尙書兼右副都禦史潘公鑑之卒也天子從禮臣之議兪內閣之擬贈太子太保賜謚曰襄毅蓋謚法所謂因事有功果而能斷者也公以淸姿雅操門﹖玄才碩負峻擢賢科揚歷中外治狀之章章者如筮仕廷評則辧孀婦之誣子讞未決之羣獄僉事福建則弭惠安南安之劇寇平福州郡武之叛卒兵備貴州則發楊章之祕譎再任信陽則舉捕蝗之荒政廉訪四川則四指揮揭黃之冤白右轄江西則出納詐僞之獘革左轄四川則軍餉之艱紓巡撫四川則均糧之法行麗江之夷靖擒關南馬興而蜀北以安戮深溝番賊而運道無阻及其共陵殿之役也則采運八省議蠲派辦小民之擾至若量材節費一疏愛國憂民之義溢於詞表太廟之役也理屬吏之誣獄抑土官乏濫典及其奏功蒙賞則以優弛疲民爲請斯不謂因事有功矣乎夫見利而競進且害而返巡人情之恆也公直節義气不難艱險知�子之獄揭黃之疑𨿽犯怒刑曹事涉招毀而堅不可移逆濠之變汀關之防羣僚選愞而挺身獨往關南多釁出羣策而卒收其功節費蘇民兩疏批逆鱗而無所卹斯不謂果而能斷矣乎桐考古者以一字爲謚一字之褒難也謚以二字自周漢始而二字並美尢難昔賈充晉武之幸臣也死而太常議謚曰荒帝𨿽易以爲武而荒之稱卒不可揜唐蕭瑀亦賢臣也然端直鯁亮近貞性多猜貳近褊故謚曰貞褊而美惡並形若太保公者可謂名稱厥情而具美無憾矣乎抑考公性純孝昔寓延平聞母施訃匍匐北歸妻子在省莫之顧也遷貴州過裏見其翁南峯公之哀白也遲回不忍釋侍養踰年而後行傳曰事君不忠非孝世蒞官不敬非孝也戰陳無勇非孝也又曰孝弟也者其爲仁之本與公旣立其本矣夫何有於道生謚以襄毅也實宜

崔東洲集卷之十九

●崔東洲集卷之二十

維揚崔桐撰

祭文十篇

◆祭文十篇

祭大司成魯先生文

祭東軒張先生文

祈晴文

祭白侍禦文

禱雨文

謝雨文

祭陸儼山宮詹文

祭曹邦彥戶曹司務文

祭蒲亭文敏公墓文

祭周白川太宰文

○祭大司成魯先生文

於乎先生鴻聲碩負自家食時巳藉藉士林矣旣而魁天下游內翰陟師氏名重中外亦有年矣在告巖居望系人心莫不翹首其一起者又餘十年矣於乎天之奪先生胡爾其太速也哉惟先生之師模兩京也選極海內教紀丕植文陋雕虫學恥章句呂正獻公之究心經理足端教化之源楊龜山之學本正傳大爲諸生慰勞是以東序化弘上庠學振祁祁髦士升堂入室聯翩甲第者濟濟惟人功在斯文殆不細矣使先生翻然再起則黃閣秉均蒼生造福又豈淺淺也哉然而臺司疊薦而髙臥彌堅竟爾東壁受蝕下壚長遊可慨巳夫不知者以爲先生不遇於天下知者以爲非先生之不遇天下之不幸也是大不然夫沃其根者蕃其末深其源者長其流先生道尊業廣還元返朴掃八風之舞識兩疏之機使頑者廉懦者立一出一處所以沃吾道之根深吾道之源者弘矣功在吾道功在斯民也是先生未爲不遇而天下亦大有幸也歟某等追瞻山斗恨遠光儀俎豆寄衷東臨再再尙饗

○祭東軒張先生文【陽峯乃翁】

於乎先生器存家聲才暎時賢騫舉要衢履潔秉堅羽儀宸署翊化臬藩懋樹嘉政勛策黼筵煙霞心會爰屏世喧閒閒丘林頤和涵玄天錫茂胤以引世傳縱橫藻翰瀛苑名懸日陳墳典啟沃帝前錫予孔庶紫紈金蓮先生逝矣哀徹廣埏帝曰有子昭典載宣乃藏乃祀後祉自天某旨在史館令子同官愛我教我契托十年今也南遊訪舊弔邅寄情觴豆江漢茫然尙饗

○祈晴文

雨木澤物然天戾气則爲妖水本利人然地脇陽則爲災神之所知也夫民惟邦本谷惟民命有司也者植民命以爲本者也而神明也者佑之民以翼有司者也詩曰田祖有神秉畀炎火又曰敬恭神明宜無悔怒蓋憂患者在乎人而紓患者望乎神吾民之厄人神共有責焉矣於乎何辜楚之民往歲告旱嗣歲告溢旱溢紏纏降罰實多卽今自春䢐夏夏䢐秋十日九雨雨淫陰伏江湘湖澤渺焉巨浸市闠爲河宮饑甿就蒲贏圯墉沈甍襄岸平谷來牟病而昭賜弗蒙禾稼沒而有秋何獲是將剗我根本而重可哀焉者也意者大庭弛修靡反乃門﹖缺而重我神怒與然明明天子洗衷素慮露禱走幣用勤弭卹者至矣意者表誠啟聖仁愛我君與而民其阽危胡可以輕試與將無桐等奉公不職貪墨毒克苞苴在門欝詛在圜絲徵銖課神心不平垂割有眾與然一有於此罪在吾等而顧及之元元何哉有司有罪而貽之民非神之靈也若其無罪而罪吾民非神之仁也惟城隍之神鑑隙方省奉有明勑若曰罔聞幽明之責謂何惟風雲雷雨諸神噓煦震蕩帝命率育若曰罔聞咸亨之徳謂何惟山川社稷各有疆域各載厚徳徳不在物時祀之典謂何神何不飛螭節騁龍輿上告天神下徹地祗挽否爲泰轉沴爲祥雲旗拂霄風馭時揚羲和運暉河伯受職土神呈瑞先農恊力則民受嘉生邦本盤石庶乎皇心載寧百工惟休而神之時薦歲祀亦得世享乎報酬矣謹告

○祭白侍禦文

於乎哀哉先生之才修能瓌負紬繹不窮足以翊乎世猷先生之徳姱養弗遷任道以朴足以追乎前修先生之器溥謇不苛淵涵不察足以隘乎時儔抱�南趨經營帝丘盡瘁以事知殫慮周以王臣之匪懈固造物之所優而白簡方嚴丹衷甫露溘異化而載休意者至人之不恆羙忌多取俾英華之奄收意者帝愛厥才云徵記乎玉樓意者悲氛壤之迫阨軼九垓淩六气渺恬愉而上浮於乎先生人生過隙日月幹嬗誰其能畱先生之獨畱者芳聲茂績洋洋纚纚與正气而並遒夫何憾哉然而攀輀執紼薦醴旅羞愴愴而弗忍捨搖搖而若何求殆我同事者之所私不能不臨秋颸而抆淚睇冥幢而寄憂也尙饗

○禱雨文

工有常憲帝有顯澤赫赫孚命用正厥徳嗟嗟楚方歲不順成匪水則旱民鮮嘉生天之不弔實民之尢民亦何知召之有由惟予羣工靡修多闕適見於天開右弗屑火炎南陸東井烮光靡稼不萎靡艸不黃淫陽欝蒸札瘥有作施捨彷徨鬼神乃索神靈合天民命依神敢禜敢告暴衷且陳庶寮卽禱申之庶長降物展悃神若莫享惟神孔章淑慝是司工有弗率神鑑勿遺弛我民罰潤以膏液興雨祁祁紓憂舉阨小民不咨庶正載安神亦表靈含煦之寬尙饗

○謝雨文

天心仁愛施無棄物神享惟誠非馨黍稷民之多艱歲事蜷逼吾工弗逮策勵罔克敷袵陳詞用蘄龐徳皇靈不違降鑑頃刻灑以甘霖洗我沴域蒸黎歡呼懸觧焚熄俯循何修奄受歆格神實秉鈞恩威莫測惟神終惠閔玆孔棘汪澤沛仁有流無塞時雨時暘司命任職有生熙熙有穡嶷嶷民工並休邦本是翼尙饗

○祭陸儼山宮詹文

桐與先生產惟限於一水道寔契於同源相聞於總角之年受知於場屋之雅泃沬於風塵之鄕邂逅於雲龍之會悲涼於離別之秋馳情於魚鴈之托期我以遠大翊我以髙明屬我以愛子示我以胸臆眞道義之師友也桐玆抱痛海廬念及交遊誼分𨿽夢寐食息未甞不在儼山方期天啟佳辰再從先生之躅覿徳金相聯班玉筍相引相翼攄愚誠以上報天子下究宿學而先生已矣且柰何哉意者天下之至寶爲造物老忌不欲久在人間邪抑造物者有意於先生故嗇其終以畱未罄之休於後人邪嗚呼海闊天長瞻望何及徒有腸切聲吞遙對南云耳祗遣一���心越哀哉尙饗

○祭曹邦彥戶曹司務文

嗟乎先生於吾輩同登南圻丙子賢書訃於今餘三十年矣日月代嬗亨屯異遇生死殊塗回首疇昔共醉鹿鳴連翩白下之英屈指落落如晨星秋葉存者幾何幸而先生筮仕地曹羽翼邦儲吾輩三四人亦各以薄秩合簪京署論交話舊少罄平生而先生詎云捨我而逝爲情當何如哉念先生學醇行篤言訥貌溫惴惴小心不諐榘矱累資積勞已五六稔大夫淸陟例在旦夕先生奄爾違榮靡終後祿天之報善人固若是耶意者天於善人生食其報不若死昭其名享厚其躬不若慶垂其後先生蓋棺之秋名卿碩士僚友鄕曲莫不哀哀嘆息羣誦宿賢而令子以奇雋之器尋魁鄕薦是先生之令聞益章芳緒有托彼養者之報善人未謂不丰且遠也斯可以暝目矣桐等醑羞展悃感倍恆情追敍久要實勞心曲哀哉尙饗

○祭蒲亭文敏公墓文

門生桐等謹奠於文敏李公之墓曰嗟乎先生之成就吾儕也或擢秀南折或連茹冀比媿爨下之凡�幸兼收而並蓄先生之教育吾儕也開我迷途端我法程實恩同乎骨肉豈誼止於師生先生之俯愛吾儕也弛嚴範而色引展情欵於燕語坐春陽於藤軒剪丙夜之蓮炬念師門之睽離紛宦轍而不齊曾歲月之幾何成永訣而長違嗟乎先生玉粹金昭祥麟威鳳逸韻淸標聖朝梁棟往牒爬羅於蓬觀詞鋒景煥乎仙瀛未屑於絺章繪句才兼夫錢谷甲兵鈞秉臺衡羮調鼎鼐時屬望乎弘攄帝有湏於亮采夫何彼蒼奪我哲人匪小子之私戚關世道之亨屯桐等過董墓而生悲媿玄塜之莫助淒橡隧之秋風嘆楷林之朝露徳深感倍詞切心馳椒漿肅獻神共有知

○祭周白川太宰文

嗟乎先生之不可作也眞邪非邪英靈正气今安歸邪念先生之風範修髯皓髮雙晴烱然神采整峻動履便旋羣以爲天下之慶必永其年奉瞻未幾胡云已矣誰能捨施先生學醇而古蚤涉道涯靜而有養介而不華諌垣抗論臺憲繩邪揚歷中外一節無瑕蕭然廯橐尺寸莫加是之謂有爲有守知有國而忘其家先生才長而毅行篤而純振振君子蹇蹇王臣克敬克戒攄悃一人夙興夜寐獨任苦辛旌別淑慝盡瘁以淪是之謂奉公委質知有君而忘其身先生之未秉銓衡也公論攸歸望之如渴旣拜新命也輿情翕然朝野共悅彼蒼者天胡福之而遽殃予之而尋奪幾厥有知孰不爲之欷歔哽咽況在同鄕舊愛情何能遏嗟乎有酒旅筵有殽旅俎聊寄哀思神其弗比尙饗

崔東洲集卷之二十

附錄﹕

東洲集二十卷續集十卷﹝江蘇巡撫采進本﹞

明崔桐撰桐字來鳳海門人正徳丁丑進士官至禮部右侍郎事迹附見明史舒芬傳以與芬俱疏諫南巡廷杖故也是集凡詩九卷詞一卷文十卷續集詩六卷文四卷江南通誌所載卷帙與此相同千頃堂書目作東洲集三十卷續集十卷明史藝文志作東洲集四十卷疑黃虞稷誤二十爲三十明志據虞稷之目合而計之共爲四十卷也﹝四庫全書總目﹟集部﹟別集類存目﹞

崔桐字來鳳海門人正徳丁丑進士第三人授編修諌南巡詔跪午門外五日廷杖奪俸嘉靖初諌大禮復逮詔獄再予杖出補湖廣參議備兵辰沅平安化山冦賜金幣進南太僕卿建議薛瑄從祀拜禮部左侍郎致仕著東洲正續集﹝四庫全書﹟史部﹟地理類﹟都會郡縣之屬﹟江南通誌卷一百四十五﹞

崔東洲集

﹝明﹞崔桐撰

●目錄

序

卷之一

五言古詩四十二首

卷之二

七言古詩二十首

卷之三

樂府十八首賦四首

卷之四

五言律詩一百一十三首排律一首

卷之五

七言律詩八十首

卷之六

七言律詩六十七首

卷之七

七言律詩八十首

卷之八

七言律詩三十八首

卷之九

五言絕句詩二十首七言絕句詩四十六首

卷之十

詞三十一首

卷之十一

記十三篇

卷之十二

序十九篇

卷之十三

序二十四篇

卷之十四

序十五篇

卷之十五

序十一篇

卷之十六

墓志銘一十九篇

卷之十七

墓志銘六篇

卷之十八

墓表五篇

卷之十九

傳四篇說一篇謚議一篇

卷之二十

祭文十篇

●崔東洲集序

古謂世之所傳不杇者不曰立徳立功立言矣乎三者爲用𨿽未始不一而究其言所繇以不杇則徳與功實維本焉爾蓋蘊之爲道徳措之爲事業發之爲文章其機恆相爲流通而徳有所未崇業有所未廣則言斯遊遊斯滯天下後世其誰與從昔孔子自謂文莫猶人而傷躬行之不易殆知言者哉東公挺生海邦學以爲道而紛習弗隨以靡焉王徳畿握進士及第臬太常卿國子祭酒進兩都少宗伯閱三十餘年於玆其行也不以爲通其止也不以爲泥其出人中外無欣戚幾微見於顏面凡天培植衮銊詡揚化理與其譽髦之所陶鎔郁隱之所宣紓典禮紀綱之所考建率昭昭著人口乘不磨余少時得其所爲舉子業讀之思以見其人而不可得後余舉進視政禮部由是朝夕晧其音諦渾然無毫髮圭通而公亦尋歸於東海迨於今垂三年乃曰杜門以自居纂言以自娛足迹不一至城囂履公府陶陶然若於世無所預者至其子姓族冑使令之屬亦莫不循循煦煦無怙勢常態蓋若忘其公之居晝錦而海濆之人自非學士大夫之樂有所造就而依歸者則不特其疏遠與之相安𨿽甚密且邇亦若不知井裏之有卿相公之履道貞教顯晦一致類如不徳之崇而業之廣舊所爲文若詩得六百八十可麗二十卷大之而柌要其析之而品匯彰鬯達乎性情淵源乎道義窺典謨而馳風雅因物賦形無所沿襲蓋本其道徳事功之所衍敷而湘湏以不杇者庸可以無也邪且傳有之曰君子不以人廢言夫非其人而出其言苟合乎道斯聖人猶弗棄之而況乎徳與功如公者天下後世將必有信其其言而論其世矣其孰能使闇焉而弗章邪於是乎而之蓋將以闡道翊業燁燁乎與地日星同其悠久也夫豈曰與操觚染翰者裨妍潤也哉是爲序嘉靖庚戌閏六月旣望賜進士出身奉訓大夫知通州大梁曹金撰

●崔東洲集卷之一

維揚崔桐撰

五言古詩四十二首

◆五言古詩四十二首

七子敍別

別王承恩赴蜀

別湯時敏

同章朴庵司空登太和山大頂觀云生

遊太和山歸均州公寓有感

遊太和晚至玉虛宮恨短律不能盡述復賦此以統發其趣

薛永齡母苦節捲

鄖城秋思別嵩少張子六首

九日寓衡楊子邀登回鴈峯

西園十景

楚臬別蜀岡太僕四首

陳給事侃使琉球

同湛甘泉遊丰樂亭次韻

崇徳樓八景爲馬問庵賦

書史元敬屋壁四首

○七子敍別

三年相契托白日共云騫淸時重民社六子謝詞垣川塗念異轍欲別且攀轅張鐙美淸夜涼吹徹熇煩髙梧下白露城月澹東軒招邀徳星聚命酌聆緒言形忘合爾我眷戀如弟昆開情暫絲竹芳薦旅蘭蓀烈烈丈夫气豈斷兒女魂梓溪抱忠赤矢報天地恩靑湖不愁思自愛牧守尊漫山轉昭曠壯志淩昆侖夢澤楚中彥落筆雲霞屯西玄萬人傑笑語如玉溫亶爰負奇尙欲騎碧海鯤慚子獨蹇劣蹤迹暫文園多君采葑意欵欵交愛惇金閨萃晨夕若奏箎與塤云何詎成阻驪駒歌在門明珠媚川晦利器試盤根願言各努力詘信惟道存仗馬飽芻秣齷齪安足論

○別王承恩赴蜀

朝言別子去暮猶執子裾瞀瞀情惝怳相看更踟躇餞贈豈他人心朋義非虛共子十年好供奉承明廬話言罄中臆不隔女與吾佳逢豈常遇沛䢐能復俱利器俟盤錯具翮煩奮舒君子抱明徳塗異轍不紆白露淨炎縟髙燕集廣除雅歌發朱瑟擊矢飛金壺密庿列時彥河滅明星疏且以終遙夕世嬰一以袪雞鳴子莫發重予傷蟪蛅

○別湯時敏

念言共子別攜手出城闉黃鳥向我鳴求友聲連連含淒遵碧艸暫此風中筵朱絲促離奏緒言聊爲宣自接金閨彥契托交頗妍傾心展言笑膠漆詎爲堅壯思時飛越惠我瑤華篇淸音藹孤絕逸興杳冥騫倚玆白璧光言願長周旋如何平生愛奄忽成乖牽耿耿攪中曲盈盈情獨延馳衷結云幰攢思屬塵軒皖城古佳郡避地曾謫僊澄江旣﹖﹖裔蕩碧嶂復雲煙願子且昭曠聊此紓心緣龍潛豈岑沕鯤化終溟遷秋風有鴻鴈勿惜向幽燕

○同章朴庵司空登太和山大頂觀云生

冥登天柱峯迹遠隔下上新旭气澄淸萬象歷歷數白雲悠然生樹瞹意欲雨皚皚浮瓊臺飄飄零玉羽网曰朱鳳翔翻松白鶴舞俄從足下升傍欄手可取涼灑濕縈衣袖拂紛縷縷回首羣岡隈怪狀四面吐屬蟠纏蛟龍危踞雄凶虎直起市煙騰橫流澗缺�或凝壑底平翠巒圍半堵髙團冠崖額低頹籠��移時郁澒洞勢巳失寰宇層陰萬山吞縹緲蕩銀潓鑪煙混瑤壇燭影昏玄圃壓殿闔天門霾磴迷霄路吾心轉昭曠況與達人伍玆觀壯平生徘徊味獨古亭午發丰霖枯槁得恃怙霽景薄暮懸俯仰忽如剖【香鑪峯蠟蠋峯】

○遊太和山歸均州公寓有感

鷦鷯悅卑啄鰍鯫善淤潛气機有眞感物理良自便嗟予本拙薄謬附風雲騫冥心亦九萬濩落才莫先日月逝不處偃蹇華其顚紆塗懼後轍循念盈前愆玆邦有靈宅郁與瀛島連世喧莾吾迫殊未辭所牽日來聊暇豫況執長者鞭追隨漫登頓攀云互周旋仰探淩貝闕俯睇窮珠淵攜手羨門子拍肩偕彭佺江河傾緒論溪澗開中天樂事豈多取仍逐寰中緣回與各渺邈意阻安復妍煙霞存想象寤寐余蹁蹮駟馬帶傾覆獨鶴何悠然終焉撥往累怡順以求全

○遊太和晚至玉虛宮恨短律不能盡述復賦此以統發其趣

罷遊憩玉虛幽境宛在想出門山坡陀樹擁路如掌遇眞宮門外山合僊關榜入關漸瑰詭峍坑千萬丈百里鑿天根疊磴造云壤溪直旋倏紆崖夾出俄敞靈崖逐云摧輕輿阻險■﹝山莽﹞逶迆鎭日行歷歷蔭杉橡萬松深壑底翠杪覆人上呈奇髙下交隨意縱橫長鴻蒙障景光碧气灑虛爽一島鳴淸溪萬谷答幽響僊宮三十六紛列絕凡坱冉冉下笙鳳飄飄迓鶴氅靈峯七十二境岐豈周賞選秀踄崔嵬尋奇探嵻■﹝山良﹞天柱標玄樞神靈�朌蠻瑤梯踏未半江漢俯沆漭三門懸赤霄縹緲驚赫暀十步九欲顚健足力猶彊直觀頂合翠橫轉秀分兩危升劍蓮垂下月﹖弟玉筍塽餘峯不記名蔥蒼蔚中向遠勢飛層巒瀛海漲滃泱繁云弄陰晴縹色異形象方丈抱樓臺巧砌圍璧璗啜芳紫芝泉餐珍班菌饟側徑入紫霄霏微帝居廣旗峯儼飛揚星樹恍輝朗俄升絕巘亭下瞰復渺茫鱗鱗僊人閣松底琳瑯蕩閣道下北樓蘿木陰映月﹖莽鴉禾﹖司金火搖虎觀神光爣龍泉冗滴乳梅霧气流沆南巖地崆峒百靈互來往塞壑繡卉羅對澗練屏晃五龍肅玄气重林霾叢簜淵崖積煙古白晝啼魍魎蟠蜓碧嶂登窈窕瓊墻廣雙池天地分五井陰陽放冥搜誦經臺尺徑刺艸莽捨輿步靑綠深入意轉愴回翔背岡巓迹絕愁螟蟒半嶺憩茂木天際霞光�玉虛會僊樓冥升獨昭曠瓊橋跨金水池亭轉回枉僊桃尙遺宮三丰駐龍鞅吾欲借其衣乘風謝區网

○薛永齡母苦節捲

悠悠閨中魂迢迢天上恩天書五花纈益我肝腸裂蕪城多秋艸愁人迷遠道白露淒寒枝是妾夢君時夢回心益苦烏啼簾月午苦心與明月長此淸光古

○鄖城秋思別嵩少張子六首

山城急暮吹百卉半銷落虛枝結悲響獨步庭陰薄渺渺鴈驅霜切切蛸鳴閣

蛸吟淒以長客子思故鄕餘懷巳東海子夢亦南陽單衣感刀尺舉目斷河梁

河梁不可度急景坐云騖騷屑歲事非飄蕭發驚素牕外數流螢雲中聽鳴羽

鳴羽無定棲行人東復西褰衣就芳侶歡燕遡杯遲徘徊覺心展艱難忘路危

危路收朝雨皓月復三五愧倚珊瑚枝況挹瑤華吐耿耿圓景反黯黯玉繩俯

玉繩杳城隅契托恨相於黃鶴每招子會合是湏臾遲遲子莫發欲發重愁予

○九日寓衡楊子邀登回鴈峯

秋風攺商素髙天蕩虛爽地濕野涼入寒蛸近書幌感玆急景凋旅抱殊戃恍良辰巳重九閉戶白雲長君子惠好我招攜且幽賞言陟回鴈峯曲磴逶迆上遙陰開夕暉送目頗淸敞翛然跨飛動悠哉異俯仰城氛萬井收江澄水如掌川塗散廣甸海嶽冥窮壤哀艸際寒煙風水逓哀響聊惇黃花期遺此樊籠想徘徊狎淸觴揮翰昧才彊長歌韻朱絲坐遲溟萬象一笑掀長髯巳失天地廣

○西園十景

擷芳徑

集香亭

靜觀亭

適閒窩

承霖沼

聽泉亭

欵鶴橋

棲雲洞

萃勝樓

喚魚亭

﹟擷芳徑

淑气蕩春韶煙花亂溪徑歲蕤露含馥氤氳晝欲暝蕙艸坐銷歇佳期悵何定采采盈金盤所思聊可贈

﹟集香亭

閒亭含浮陽緒風繞嘉林瓊華被回欄叢陰淨素琴萬族會有托淸芬結幽深勿令鳴蟪蛄芳姿易凋零

﹟靜觀亭

髙齋肅以閒可以屏囂氛漣漪睇浮鮮碧落送歸雲棲心境寂寂萬有何紜紜意恊巳忘言日夕羲皇君

﹟適閒窩

雲林涵澗涼虛齋蔭髙木雅愛山中人擷荷制初服誰能營白珪歲宴歌黃獨何以終晨夕恭聲在深竹

﹟承霖沼

鳴雨過髙林淫淫洗芳原方塘虛以受碧漲帶柴門溶﹖﹖裔天潢回盤盓海气昏魚龍飫濊澤白日看飛翻

﹟聽泉亭

皛皛分河漢淙淙瀉天籟何言美絲竹意巳宮商外月檻衣云寂松磴奔如霈試入巢由耳心神坐中會

﹟欵鶴橋

泉谷響幽禽襹褷浮素影自愛立溪梁仙姿閒以靚徘徊玉蟾髙瀟灑金風冷髙人互主賓頗覺煩囂屏

﹟棲雲洞

白雲出何心飛來亦悠然靄靄屯崆峒團團亙漫延石壇元气冥■﹝山妥﹞竇蒼枝懸噓吸得玄牝言詠南華篇

﹟萃勝樓

危構俯靑郊褰﹖﹖巾曠登臨翳翳出煙嶠歷歷數瑤林樵漁散川陸雲水澹浮沈淸朝一以眺悠然閒素心

﹟喚魚亭

甃玉引淸流濙洄漾芳荇﹖魚﹖魚戲錦鱗汕汕躍浮景未負幽人期豈爲朱弦警鯫蠓各有樂令人發深省

○楚臬別蜀岡太僕四首

秋江寄別酒言念結良儔與子昔相於吾土共芳�光儀攀白下契托鳳臺遊雲泥忽異路未究宿心求

求之不可卽傴僂心織織後軌近風雲前圖邈修翼世故莽相仍同車阻顏色云胡神物交乃恊湘江側

側懷慚枉植�倚瓊枝蒨未倦道誼惇巳促睽離燕昔緒今復生今歡去仍戀願言子莫發輈前各郊甸

郊甸變金素落木鳴迅商野日澹芳意百感集淸觴努力務明徳髙下各飛揚子有瑤華調能辭荊漢長

○陳給事侃使琉球

雨結西湖陰木冷吳山煙歲巳伏羣化旅抱當離筵念子鯨海遊皇猷屬遐宣君子志四方萬里情豈牽且共洲上酌復奏鵾絲弦緒言聆須臾紓襟暫周旋聖仁本無外中土余顚連瑤囊有諫艸道援志所先言歸勿遲遲翹首靑雲軿

○同湛甘泉遊丰樂亭次韻

達人有衝抱雅好屬秋山偶駐滁陽節慰我宿追攀虛齋聆緒論相對欲忘言曠然恣幽訪遵迹問先賢髙歌意不盡欲去且盤桓仰淩白雲嶠俯瞰玉泉蟠驅車忽異路斜日澹江幹

○崇徳樓八景爲馬問庵賦

房云捧旭

楚月生明

南山獻瑞

北斗調元

彭黃對峙

河泗交流

桑梓淸陰

松楸永感

﹟房云捧旭

伏云抱幽石悠悠寂以閒言從赤龍子驅海潤浮寰雨餘雲亦散緬焉歸故山猶懸五色彩迎日麗朝顏

﹟楚月生明

楚王臺上月憶昔照賓筵醴空歌舞罷山靑月自懸寒陰結暮靄淸影落晴川尙愛幽棲者虛齋鑑靜眠

﹟南山獻瑞

南山郁以秀翩翩朱鳳翔雲霞呈像彩艸樹映苞光不度昆侖迥言棲君子鄕何當隱淪者栽竹萬瑯玕

﹟北斗調元

燦燦北斗星累累九萬里紛敷主五嶽斟酌調天紀如何大東吟風頹有臧否所以淸源翁探玄問終始

﹟彭黃對峙

卻老壽彭僊翊漢智黃石僊杳炎祚移巋然峙雙迹鳥喧風雨檐鼠宅龍蛇壁君子有達觀徘徊感今昔

﹟河泗交流

大周衍河流陪尾澄泗脈逝者固如斯千秋邈不易﹖﹖仲瀜會直源迆邐抱幽宅妙晤欲忘言坐對長天碧

﹟桑梓淸陰

幽尋君子廬桑梓陰可息眷言誰之遺所生手自植玉樹交淸輝縹枝連秀色深培澤自余可以考明徳

﹟松楸永感

松楸蔭丘壠下有九原人瓊姿巳渝浸黃壚能再春風枝結遠思霜葉助傷神不忍登樓望天長入恨新

○書史元敬屋壁四首

小築寄雲林冥冥綠陰繞鑿池曲通泉開牖翠分島試問托長年海上金光艸

幽人有髙尙皜皜如野鶴冥棲蔭茅茨采秀把衡若歸來負春暄檐下丹煙落

披襟對滄溟風閒涼可倚天長灝气虛野曠晴嵐紫何以寄同心前洲有芳芷

庾公愛明月坐對南樓魄君家屋近樓海月光懸璧登臨時嘯歌萬里長空碧

崔東洲集卷之一

●崔東洲集卷之二

維揚崔桐撰

七言古詩二十首

◆七言古詩二十首

別呂涇野

同盛蜀岡六月觀楚藩紫薇雙樹歌

安化蓮裏道中

一峯艸堂歌

燕峯詹子語予曰昔遊岱嶽俯視䢐徠舉足可踏予奇之恨不能偕此樂也爲賦燕峯歌

集丰山別業觀梅爲賦玊龍歌

相逢行贈詹燕峯

趙西津園秋宴歌得寒字

別王生

春岡歌爲劉司寇作

別胡缾山還東省

別夏松泉司徒之南京

贈趙國賓尹什邡

贈諭晴江方伯

別火文津授職歸隱廣陵

鴒原春色歌

贈徐悅中使陜還江陰並問水南張學士

挽李竹梅藩相

壽半渠應翁

壽孫訥齋

秋夜歌擬王勃體

暮秋歸興歌二首擬孟浩然體

○別呂涇野【涇野行日有長途之阻】

驅馬出郊愁送客黃風吹埃晝不白野狐綏綏啼烏嚇道長鸞鳳遲云翮欲行不行�思積黯黯燕臺日將夕歸來戃怳意成阻蘭鐙不挑坐無語

○同盛蜀岡六月觀楚藩紫薇雙樹歌

紫薇省中庭前種成雙薇樹虯枝鐵幹對屈蟠爬搔不受有靈覺【其樹爬之則花落】煙纏露濕苔蘚攢春風三月吹不醒赤日向天花萬團珊瑚錯落滿身綴幽香飄蕩湘江幹省中老仙觧愛惜層階疊砌勤遮闌興來攜我坐其下仰面似捧靑瑛盤紅光綠蔭入杯酒颯颯兩耳生微寒彷佛竚足風雨湍六月不敢搖素鸞吾聞此物種自蓬萊始帝遣華國移根此丰神豈畱肉眼裏他日作龍雙飛起黃金殿上侍天子

○安化蓮裏道中

渠江捨舟趨蓮裏艸間深入依山岻登登漸髙路盈尺飛藤叢棘刺人耳噴泉淙淙亂石斑突兀臥木橫道間失腳愁落溪百丈夾面仰看天一彎有時下輿度危磴苔滑仍防踏不正左持右翼步蹜蹜一險百慮心始定日落聊宿舒老家觧衣張榻烹新茶摘柑侑酒問風土面熱頓失天之涯明朝更發豈辭苦百里崎嶇入漵浦嗚呼吾輩乘軒食肉尙艱辛奔逐更有塵下人

○一峯艸堂歌

築堂不必取丹雘俱有靑山意可托看山不必紛崖壑一水一石亦可樂東甌萬壑千山中艸堂胡爲對一峯山人意不在形迹太玄之味生冥空危崖矗矗靑屏列爽秀何曾虧日月气結孤衝銀漢寒陰生獨壓丹泉潔五僊窈窕成荒迷九華照耀徒攀躋安似此石脫盤帶鬱鬱特立隨云霓山中歲月自來去舊是山人讀書處�角何湏歌石爛觸云巳見成霖澍中流一柱與山期廟郎不攺茅茨時質介能辭巨靈擘節抱豈許愚公移主人昨歸艸堂息笑對山姿頻拂拭簡書可畏忽辭去猿耶鶴耶畱不得於乎但願主人秉山徳艸堂萬里生顏色

○燕峯詹子語予曰昔遊岱嶽俯視䢐徠舉足可踏予奇之恨不能偕此樂也爲賦燕峯歌

燕峯燕峯天上豪白眼看世如毫毛胸藏今古輕劉曹落筆滚滚驚雲濤腰下龍泉■﹝辟鳥﹞鵜膏橫被山人荷芰袍頃刻兩腋風颾颾飛去岱嶽騎金鰲西華北恆手可操太行碣石歸囊櫜千山萬山如眠羔仰面大笑塵世弢一躍欲踏䢐徠髙我聞此語空嘆褒胡爲役役吾生勞安得白日乘天風﹖壽共君汗漫時遊翺一醉長春王母桃

○集丰山別業觀梅爲賦玊龍歌

玊龍得春翻海底崢嶸麟角排山起朅來下伴瑯邪僊千巗萬壑淸如洗上林未愛護香車精舍惟甘照簡書抱檏璘珣圍素錦流光錯落搖明珠今年二月天气烈十風九雨助奇絕豈逐陽臺夢裏云還飄姑射峯頭雪僊人選勝多古心坐我十畝淸溪陰醉眼模糊百徧繞靈物向我如欲吟吸精嗅馥未厭飫酒酣入城幾停馭回首蒼茫煙霧中只疑神種夜飛去

○相逢行贈詹燕峯

昔年共作瓊林客看花躍馬長安陌地北天南二十秋相逢楚澤頭供白頭白相逢气尙雄鶴磯鸚渚春花紅畫壁揮毫僊子閣樓船聽瑟湘靈宮一杯欲盡洞庭水豈止八九云夢吞胸中君泛西湖政成理手攜玉冊朝天子予亦翺翔翰墨林重逢又有��市燕城市上春酒香黃金不惜呼百觴巨杓深銜琥珀暖西山橫倚芙蓉長玉珂瑲瑲傍歸路勸君暫畱畱不住君馬莫隨官柳行忍聽枝頭黃鳥鳴

○趙西津園秋宴歌得寒字

秋云低壓秋風寒秀色滿林楓葉丹空崖老桂似人立晴颸飄拂天香團主家石洞懸空碧簾櫳晻映神僊宅翩翩瀛客飛蓋來移席池塘采金液天吳分海水一杯盈盈曲遶小蓬萊鯤鳴鼉奏促鯨飲鳳凰笑指靑雲臺勸君痛酌休遽發松稍巳相東城月

○別王生

美人愛逐春雲遊千里觀濤東海頭扁舟斗酒一長嘯天風落鬢生淸秋鄕心昨夜南圖早回首江洲山月小龍劍飛飛那可畱令人千里愁芳艸

○春岡歌爲劉司寇作

我聞鄢陵東岡無�比��巨鎭邦之紀繡壑縹林曠野間回崖復嶺中天起芙蓉峍■﹝山亢﹞非不奇劍戟■﹝山昔﹞崿形亦偉豈若東岡雲霧深百里一�無窮巳此中居者靈气鐘紫黛一抺圍簾攏對榻靑天翥鸞鳳當牕白晝行蛟龍具茨巾﹖幹幪禦气通丹丘彭祖連僊從興來笑傲一尊酒橫騎鰲背低蒼穹年年芳月靑陽吐韶華麗景搖玄圃池館含燻楊柳風琴書沾濕桃花雨深山大澤神物舞挾雨驅風入天宇噓吸乎翻滄海波等閒優渥中原土神物山中興不孤何人爲貌山中圖但願神物畱帝都乾坤長見陽春敷怨鶴嘲猿何有無

○別胡缾山還東省

胡老仙才气槪雄曲江攜我遊春風曾期汗漫共三楚云夢何足吞胸中相逢又別長安陌嶽煙遙指東天碧還約同登日觀峯醉臥大夫松下石

○別夏松泉司徒之南京

憶曾邂逅石頭城秦淮照酒搖秋淸君再南圖我畱北朔云燕樹何爲情桃花片片香風發祖亭冠蓋傾朝闕千里瑤光共此心獨有鳳凰臺上月

○贈趙國賓尹什邡

趙溫才豈安雌伏碧落雙鳬西入蜀憶昔相逢采澧蘭觧攜又向桑幹澳什邡山水天下奇水簾風洞煙霞垂但願桃花開滿縣濯纓朗誦程翁詩

○贈諭晴江方伯

嶽藩江右雄東南名郡纚纚開十三鯨鯢巳殄碧湖淨借君雅望聊停驂凋枯噓拂春風裏棠花燦爛薇花紫誰照中書使相心滕王閣下玻瓈水

○別火文津授職歸隱廣陵

羨君暫作天門客便憶鱸魚斂云翮亂落楊花兔麥靑歸鞭東指淮山碧醉別燕酤觧綺裘桑幹煙樹入空浮此去吹簫橋上月淸光還待玉人遊

○鴒原春色歌【鴒原春色捲吾友舒梓溪爲其門人汪次�題也讀之深有感焉】

憶共梓仙朝玉京春風飛馬花冥冥塤箎疊奏忘爾我笑對燕酤雙玉缾舊日韶華今落落仙人巳誇遼東鶴獨有侯芭經尙傳縹緗藻翰還如昨侯芭兄弟三紫芝殷懃佩服鴒原題春去春來天地老令人對此長相思

○贈徐悅中使陜還江陰並問水南張學士

桑幹秋老玻瓈水送別南州徐孺子仙气關中望使星槎回東海搖靑紫願君莫戀陳蕃榻雉尾云紅看騰踏好爲殷懃問茂先龍津雙劍何年合

○挽李竹梅藩相

少小文歡謫僊子更共湘沅采蘭芷愛爾靑熒片玉心滄瀛深入麾金紫我亦冥飛謝玉堂花前笑接醉春觴芙蓉城沓誰爲主月色空疑落屋梁

○壽半渠應翁

江南十月寒尙輕梅花枝上干坤生木公得春迓金母雙騎紫鳳飛天聲玉樹有孫蘭有子仙飴舞奏璚霜蘂借問幽蹤何處棲大隱山前半渠水

○壽孫訥齋

淸才憶昔孫興公擲金詞賦聲何雄承家芳裔尙滚滚南華朗誦蓬瀛東春韶三月光風裏乾坤甲子從頭始海日山桃照酒紅芝田呼鶴丹煙起

○秋夜歌擬王勃體

秋夜歌雙鬢皤朔風飄鴈歸江沱蕪城入望遙星河遙星河歲蹉跎焚魚稽首辭鳯坡鳴榔東去淩素波幽人還制白鷺蓑碧山深處住云窩芳洲唱踏莎嘉樹撫瓊柯田翁愛我乘月過乘月過術頭甕酒泛金螺龍樓魂夢斷漁梁意緒多寄言春夢婆吾心終薜蘿

○暮秋歸興歌二首擬孟浩然體

遊子歸時朔气淸關河露淒南鴈徵靑徐山盡度蕪城回棹灣頭歌月明月明歷歷滄江樹照見幽人歸隱路漁翁鼓枻招去來笑指東瀛入雲霧

田舍秋深熟稻粱鱸魚正肥蔬菜香逍遙還制芰荷裳白飯新羮其故鄕故鄕天入滄浪際隔斷凡囂蓬島地雲林瑤艸幽事多門抱西郊數峯翠

崔東洲集卷之二

●崔東洲集卷之三

維揚崔桐撰

樂府十八首

賦四首

◆樂府十八首

采蓮曲

折楊柳

遊女曲

江南弄

君馬黃

桑婦詞

巫山髙

王昭君

隴頭流水歌三疊

自君之出矣

雉子曲

簾上燕

烏夜啼

公無渡河

獨瀌篇

思親操

景陽曲

刺促

○采蓮曲

雙雙采蓮去曲曲見郎舟洲回郎去遠一曲九搔頭

○折楊柳

出門折楊柳卻憶贈君時分明春在手不是去年枝

○遊女曲

杜若風香蘭渚西誰家少婦拾春荑鴛鴦驚起一雙飛一雙飛心事結望遙遙淚垂血

○江南弄

遊絲飛絮江南曲江南兒女顏如玉笑入蘭汀采柔綠采柔綠欲贈誰行路難長相思

○君馬黃【庚辰養痾南歸】

君馬黃宦馬白彩韀金﹖﹖耳丹霄陌丹霄陌阻且長臣馬力痡羞驌驦君欲行臣莫前垂首謝君君亦憐

○桑婦詞

少小嫁郎君姑教著短裙采桑事蠶織機上錦如雲云錦入官家篝燈夜績麻明年桑葉長未采巳成嗟采桑心獨苦淚濕桑中土

○巫山髙

巫山髙屹屹冥冥雲雨低美人春夢斷欲問路仍迷臺荒懸碧蘚祠古絕丹祶寂寞巗花落空餘春鳥啼

○王昭君

粉黛淡新妝含淚別君王君王不相識神采射明光沙霾黃磧古雪壓白龍長千載琵琶恨令人思不忘

○隴頭流水歌三疊

隴水鳴月夜似聞君子聲開門只見月的的照長更隴水落淸秋寒聲散芳艸可堪霜樹猿聽之令人老上隴俯流水長奔何太駛恨渠嗚咽吟盡入愁人耳

○自君之出矣

自君之出矣書寄淚橫流莫教箋染血翻恐重君愁自君之出矣畱得舊衣裳開篋時時看分明君短長

○雉子曲

小麥靑大麥長雉雙飛桑樹旁時哉鳴啄穩照影錦雲光結侶羞鸂■﹝涑鳥﹞朝陽比鳳凰羽儀爾戢矰繳爾防魯恭云巳童子稚狂

○簾上燕

簾上燕爲爾憐朱門書還啟金鉤朝復懸萬年枝上鳥鳳眠爾獨棲棲�屋�簾上燕爲爾憐

○烏夜啼

烏啼啞啞霜半銷銀牀蕭瑟梧葉飄王娃喚醒鴛鴦夢飛去香魂誰爲招

○公無渡河【傷己亥風濤之變王翁被溺】

公無渡河河流灝灝不見底中有蛟龍掉長尾得公食之彼之喜公無渡河河流混混奔泥沙參參萬石爭嵯岈公入不歸河爲家赤烏雙雙舞芳洲黃狐死矣亦首丘公之入河誰爾收吁嗟乎公無渡河爾發可晞爾壺莫賫河不可欺吁嗟乎公無渡河

○獨瀌篇【感風濤變後復遭惡吏】

獨瀌深水渾照影不見人影滅何足惜水深能滅身驅車上北山狐貍向我號我欲回車路阻修斑斑有虎當前郊薦艸芃芃黃霾蒙蒙逝將何依我心衝衝秋風飄搖鴻鵠髙飛歲雲暮矣遊子不歸雙龍在篋贈我友生子惠攜我與子同行彼美踟躕我心則憂匪心孔憂與子同舟

○思親操

思親操者舜見飛鳥而思其親也日吾父攜桐試藝畱都凡三渡南泠矣今復南遷入夜江行有感而作瞻彼江流兮滔滔風淒淒兮水號舟蕩漾兮心搖烏鵲翩翻兮云冥冥懷我所生兮儀形杳東顧兮數星心惝怳兮踟躕胡不歸兮歲䢐

○景陽曲

長更鐘動霜花濕冰咽銅龍漏稀澀鴛鴦魂夢斷黃娥雙玉闌干半收泣翠靨金鈿靚早妝冥冥海日臥龍堂抱衾行近紫綃牀分明對面千山隔彩帶杯寒成棄擲牛女盈盈銀浦流低垂雙燕玉搔頭空栽荳蔻花先老悞結丁香春復秋

○刺促【嶽陽道中卽事】

刺促何刺促碧梧愛種山之澳雙雙小鳳共徘徊漬陰倒浸瀟湘綠朝煙暮月洞庭寒秋老僊娥斑竹湍亭亭玉幹倚天立秀色映空牛斗寒

◆賦四首

永思賦

懷逸賦

喜晴賦

祝雪賦

﹟永思賦

永思賦者東洲崔子爲其從弟槐生賦也槐生弱齡喪父囏難成立巳亥秋■﹝風貝﹞濤大作二母復淪沒槐生觸景彷徨悲思無極妻女之愛又不暇戚矣東洲子哀之故托槐之辭曰

江流漭潒兮奔莫巳江云黑﹖合黑﹖芒兮凝泥泥憀栗孱衷兮吾生欲毀望而不見兮懷二妣雙魂逴逴兮隨太紫求之溟涬兮渺無埃吾命黔羸兮覓本始芳姿沕穆兮噫誰其是九閡顥穹兮吾欲問之排空捫素兮登彼峛■﹝山施﹞列缺倒景兮漠峻馳虞泉出倚兮扶桑枝魂其何之兮情彷徨俯躬縮蠋兮中心悹傷回邅結愲兮涕淋浪樹之丹棘兮能以忘吾考背棄兮吾生尙孩惸惸愞植兮愁以摧二母勤劬兮毛髮皚皚陽侯恣割兮去不回魂乎歸來兮誰憑誰依誰所親故鄕之土兮骨肉眞靑煒升平兮春駘蕩幽攡虫﹖端動兮昭萬象乳泓玉蟻兮華軒敞魂胡不歸兮生樂享亦煒頌平兮夏恢胎茂樹修景兮蔭瑤臺琉璃屏冷兮冰澑開魂胡不歸兮歆壽杯白煒象平兮秋沆碭佩蘭餌菊兮炎燀暢風帷月榭兮心神曠魂胡不歸兮有丰養玄煒和平兮歲云旣除瑞香溫玉兮凚冽蘇鮮膎珍脆兮歌笑以都魂胡不歸兮行莫紆亂曰魂兮魂兮何辰復胡我生兮俾我獨靑鵩當夷兮讎黃鵠精衛無功兮尙龍屋黃壚夜長兮杳冥北鶴跂遙遙兮空卽﹖足蹙欲涉無梁兮車絕輻詹尹何居兮吾握粟

﹟懷逸賦【丙申子多�思歸賦此自廣】

念吾生兮鮮逸托觚槧兮搔形探端末兮往帙剔泛言﹖坒兮幽經抱玄珠兮兀兀倚冰楪兮泠泠杳層霄兮伏翼吞鴻鵠兮气淩溘乃遊東觀以蜚響捧北辰而展足攀蒼龍之蚴蟉照等夷之淸渥冀銘勛於景鐘架桴枅而檏樕望天閽以泬寥忞蹇步而瑟縮旣東南於閩越復輾傳於湘浦臨虎闈而弗模登鳳臺以弔古勴三禮以直淸豈時賢之比數轍欲紆而力疲食愧浮而無補爾乃倦羽思林老驥懷櫪期淵潛以抱愚林棲而景息書巢蝸廬負暄捫膝元化與並煩痾頓失若夫星楂虛兮日涉桂枝丹兮見招祥飆被兮昭曠海月拾兮逍遙蔭影木兮惇宿好煮芋石兮盈山庖入溪煙兮搖碧筱步回塘兮夭玉桃弄蘭蓀兮容與醉瓊胎兮昏朝欻乃戲五煙兮羾軼駕衣芙蓉兮彯霞巾攜壽光兮佩含景肩歲星兮扣蒼精參紫薇之云軿兮遐韻慕黃眉之通方兮達生安濩落兮眾緣寂惔希夷兮寤寐淸庶昧圖之奄撥兮追往昔遂初服以超遙兮吾性情

﹟喜晴賦【楚省久雨一禱而晴賦此志喜】

惟吾人之弗率兮肆皇穹之莫憐爰降割於無辜兮或陸沈而河塵黃髮紆軫而柔孽載號兮嗟絓績而莫伸胡知夫神之愛吾民兮甚於民之望神侯馨香之俶升兮紛剡剡共載歆庶赫戲之回翔兮載昭徳而俯親何旬月之淋漓兮溘一禱而亨屯雨師繽其返駕兮風伯轉輪商羊罷舞兮羲和耀靈俄宮沈者載浮兮魚鱉觧淪闤埜欣其夷猶兮聿蹇產以紓顰縆鼉鼓之坎坎兮管�奏頻旅椒糈以�薦兮桂酒載陳仰劍珥之陸離兮慚匪腆之微禋合輿情之大公兮感昭假之一新惟靈鑑之弗厭兮懋鴻徳於大鈞睇五政之弗諐兮乃敷翕乎長春十日一風兮五日以霖澤不破塊兮暄濯載均百谷有成兮卉木蔚蓁闡嫗鞠之無私兮大造有仁

﹟祝雪賦【楚省作】

惟玄運之屆縮宰惠气而抑楊爰吁炎而吹冷司懋育以爲常雨霢霂而知時雪繽紛而載疆冀殄戾之暢郁丰百谷以耒祥胡斡維之弗經冬伏陰而愆陽悵曜靈之赫赫未三白之瀼瀼嗟二精之違恊十秵稔之恐傷湣元元之何鞠瀕泯泯而流亡抑鬼神之揚靈熠光景於下方鑑吾人之靡臧肆憑怒而罰張竊俯循而﹖﹖虫﹖﹖虫顧何召而遘殃慨愚氓之無知賞正之弗章�羣工以謝愆申庶長以懇禳藉皇�之開右示薄陰而冽霜尙恢臺之弗渥抱戰兢而敢忘惟神明之弗吐閎紫宮而耀光溘霰雪其無垠沾淸潤之琳瑯紓羣生之軫紆兆有年以穰穰庶天人之弗違歌時和而樂康

崔東洲集卷之三

●崔東洲集卷之四

維揚崔桐撰

五言律詩一百一十三首

排律一首

◆五言律詩一百一十三首

簡問蔣敬所翁

雪夜聞石熊峯閣老訃

過楊內翰故宅

臥病別劉子

胡原學南攺迎養

張司寇初恩志感捲

書杜隱翁屋壁次唐守之韻

別劉載道

西邊報捷

同楊弘山曹漫山遊姚園

哭姚海山

同章朴庵司空遊武當山共十五首

京山喜雨二首

京山觀音崖次毛東塘韻二首

燈夕夜行有懷

同張嵩少衝雨至鄖陽二首

督學南行辰溪道中會李臺南夜酌

辰溪道中述所見

同文沃焦儲谷泉遊習池回觀顯佛寺

畱別王夢澤書扇

鄖陽道中

謫浙月夜偕泉川子登吳山觀湖

偕陸儼山蔣東曉遊玉泉寺觀魚

偕陸儼山陸體齋登飛來峯絕頂各坐石望湖

淨慈寺

紅梅

調辰沅過九江髙良山

瑞昌亭子山觀東坡所書眉山蘇軾過此六字

沅州會陳西愚憲學

湘南遇故人

九日同翟靑石中丞飲武昌江樓

陳侍禦邦敷遇予於辰陽

遷太僕滁州悠然亭坐秋月

九日菊未開

吳園送菊

月夕有懷

滁州亭池秋意

環山亭餞田守遷貴臬

滁陽除夕思二親

慶賀北上飲陳悟岡淸江公署二首

飲淩劍山別業

己亥服方闋又七月三日■﹝風貝﹞潮丈餘海門以東人產蕩盡悲感六首

水災後北上鐘令仇簿餞別新砦亭

通州諸大夫餞別憲院有感

夜至如臯黎令邀飮憲院時詹何二廣文在坐

飲林東城吏部宅

吳疏山侍禦邀予偕林東城飲泰州城樓是日風雨甚惡

維揚劉守曹節推邀飲李園

江都張令纓邀飲葛園

遷祭酒午日同王前峯太學齋居二首

蘇助教文母表貞圖

送孫三渠之新會

哭崔后渠先生

庚子郊祀同王前峯齋居太學二首

送唐世惠尹武寧

送王樓江知樂淸

遷南禮曹舟次儀眞會蔣南泠

曉登朝天宮樓閣四首

署南雍至日齋居有懷王前峯二首

署南雍燕坐東廂卽事

雞鳴寺四首

同張龍湖飲張陽峯宗伯水亭二首

再用前韻答龍湖少宰四首

哭溫托翁先生

春遊卽事

攺北禮曹張石川邀登鏡光閣二首

三月三日予誕辰

七夕二首

懷亡友江亶爰

送唐信甫令新鄭

贈鄧應韶尹蒼溪

贈黃子南還

夢馬西玄有感

聞顧東江先生訃

○簡問蔣敬所翁

山斗三臺老煙霞八桂城辭榮遂初服素業尙書生竹塢還開徑蓮峯定結盟相聞不相見悵望若爲情

○雪夜聞石熊峯閣老訃

桂石悲遺老俄成變古今蓬瀛淸望在蒿裏白雲深海嶽收英气冰霜感歲陰九原那可作翹首幾沾襟

○過楊內翰故宅

匹馬城陰曲淸才憶子云滇山萬里隔漢署十年羣載酒何人問虛亭落水聞遲遲不忍去回首澹斜曛

○臥病別劉子

不識荊州面於今是故知枕衾違病日天地別君時月冷烏啼急雲長馬去遲離筵何滿眼淒惻重吾私

○胡原學南攺迎養

親遠懸南極官輕去上臺梁州云萬里遊子路重來秪擬春暉報非關晝錦開綺筵歌舞罷笑指鳳凰臺

○張司寇初恩志感捲

過庭違令子曳履重尙書驛使煩牢醴天家爲起居�緣沾命再翻憶得思初何以供瓊報臯謨願展舒

○書杜隱翁屋壁次唐守之韻

門對歌樵徑舟橫帶月溪風鳴花出犬目丁樹棲雞開卷從諸子分醅問老妻偶添詩意緒多向竹間題

○別劉載道

海角春仍在旄頭气不驕玉門迥獫狁金印拜嫖姚廟算時西顧天兵豈內銷黃雲秋漸老好爲備臨洮

○西邊報捷

十年淮悔客忽作故山歸歲晚悲長鋏天空度少微淸風遙鶴氅白石舊漁磯瓊樹懷君切何時慰渴饑

○同楊弘山曹漫山遊姚園

市遠芳園淨亭虛曲水通能文共曹植識字更楊雄笑入煙霞裏移尊竹樹東詠歸春十里斜日在西峯

○哭姚海山

萬里靑雲器連城白璧姿廟廊名日重衡鑑道無私世路幽冥隔宮淸故舊知秋風歸旅櫬淒惻重吾思

○同章朴庵司空遊武當山共十五首

入僊關至紫霄宮二首

紫霄宮道中

雨宿朝天宮山房

雨後夜坐南巖山臺

五龍宮道中

登五龍山

誦經臺山房

贈檏庵尙書

赴玉虛山行

至玉虛宮

張僊畱衣亭

再至玉虛訪朴庵同登會僊樓

聞淸微宮之勝道側不能至

聞玉虛巖之勝道僻不暇至

﹟入僊關至紫霄宮二首

西山園合杳鑿翠敞天關龍磴丸丸上鰲峯滚滚攀�披碧樹杪忽到紫霄間五月全無暑僊風有靜�

此中眞福�不與眾宮羣杉宿光連斗峯旗翠掣云風回金鎖路龍吐玉泉紋未盡登臨興徘徊問少君【山有七星杉展旗峯】

﹟紫霄宮道中

山行失炎暑風磴發蕭蕭鴉觀丹崖覆梅祠碧气飄問僊知古迹采藥識新苗不斷松杉路陰陰轉石橋【朗梅祠烏鴉觀】

﹟雨宿朝天宮山房

風樹蛟龍鬭天宮雲雨垂曾陰吹不散午景霽仍虧榻借神僊窟檐依鸛鶴枝秋﹖﹖迷歸去路消息問南箕

﹟雨後夜坐南巖山臺

雨霽淸宵坐更長月轉橋涼生松濕灑光滿壑煙銷峯擁天樞隔樓虛地軸搖忽聞笙鶴度冉冉列僊朝

﹟五龍宮道中

塞壑奇松擁呼人怪鳥翔廟巖題黑虎石澗轉靑羊響答聞樵語香飄迓羽裳停輿問前路山夾紫雲長【黑虎廟靑羊澗】

﹟登五龍山

盤旋千仞路此地亦爲尊日久澗長晦云低山欲吞冥搜隨鳥道小憩借松根愛啜僊源水還築玉女盆

﹟誦經臺山房

僊子翻經處幽厓住有人徑泥深虎迹松瓦蓋龍鱗石座畱賓古茶蔬剪藥新問渠誰是侶惟與白雲親

﹟贈檏庵尙書

��僊侶去七十二峯遙閣道攀天壁池泉吸斗杓徘徊丹竃窟唱和紫芝謠巳悟長生術朱顏定不凋

﹟赴玉虛山行

著處瑤宮敞隨山羽客棲雲根百里路木杪萬重梯人語鳴虛壑雞聲隔遠溪桃源知不遠欲往路仍迷

﹟至玉虛宮

已出桃源徑回鑣更玉虛地宏疑月窟气肅象天居龜負蓬巓石龍纏殿額書靈官五百輩吹笛下云裾

﹟張僊畱衣亭

僊去畱亭榭松杉繞徑長鳳輿何處所蟬虫﹖免尙衣棠余澤涵金笥淸氛凝桂梁時應星斗夜飛動彩霞光

﹟再至玉虛訪朴庵同登會僊樓

避暑入云去言登僊子樓山遮半林日風灑萬松秋俯瞰深層殿雄談到十洲回輿下瑤磴看水更淹畱

﹟聞淸微宮之勝道側不能至

傳聞天柱下幽勝更淸微峯合天長隔溪寒云不�花巖懸乳石竹塢對瓊扉未有淩風翼空成悵望歸

﹟聞玉虛巖之勝道僻不暇至

宮殿藏巖裏陰陰千尺深秪容雲霧入不受雨晹侵樹影涵金鎖鐘聲帶碧潯漸非謝公興雙屐倦登臨

○京山喜雨二首

歲歲天慳雨村村田稿禾蒼生半溝壑赤地是江河甘澍頻今夏荒墟更舊歌帝心誰感格無乃聖功多

雲起沈荊樹山霾隔楚天蛟龍竟日鬭江漢百川連喜動觀風使恩沾望雨田穹蒼本仁愛從此卜丰年

○京山觀音崖次毛東塘韻二首

古道懸崖下眞便駐使旌名賢多勝賞此地豈虛生細艸亭陰色靈泉樹杪聲行吟對晴旭聊得旅愁輕

�客慣尋寺登臨石磴長巖姿含雨濕佛頂壓泉涼雙樹搖潭影諸天散寶香因思白社會愁寂遠公堂

○燈夕夜行有懷

今夜郢城月寒光較倍新未緣憐火樹應故照離人翠管隨歌扇香衢散綺塵兒童不愁思喧處漏聲瀕

○同張嵩少衝雨至鄖陽二首

共子鄖襄路千山風雨斜江流吞鳥道沙磴沒龍騧崔顥空吟鶴張騫亦失槎黃昏憩公署相對卽吾家

十日鄖山路眞成行路難江天一气合輿馬萬云攢滑磴防顚躓長塗絕羽翰相看一險度各喜報平安

○督學南行辰溪道中會李臺南夜酌

孤棹雙崖路淸江十月波山容明錦樹潭影臥寒鼉野泊風煙暮深罍故舊過天涯得李白亭伯意如何

○辰溪道中述所見

素崖如玉裂奇石岸玲瓏磯險波翻雪江虛樹自風盤渦雙棹急回浦斷洲通萬里初來客貪看盡日中

○同文沃焦儲谷泉遊習池回觀顯佛寺

故宅羣峯在荒池九曲平偶陪驄馬客轉動爽鳩情煙色飛花徑鐘聲落日城使君如不醉山水笑經行紆蹊樓轉磴奇像佛呈身香气天花�煙光洞艸春巖籠棊石冷江引竹泉新徧識襄陽勝無如此蘊眞

○畱別王夢澤書扇

赤壁回孤棹黃城別曉云情懸夢澤子昔是鳳池羣宋玉仍儒雅周南滯典墳今宵楊柳月江笛不堪聞

○鄖陽道中

鄖陽一日道步步上丹梯石擁江流細云深驛路迷人家藏壑小徵馬近天嘶似畏初來客西峯日易低

○謫浙月夜偕泉川子登吳山觀湖

月下攜僊侶空湖夜更幽風間平十里煙散影孤洲龍抱珠眠穩舟行鏡未休眞堪洗煩想相對一淸謳

○偕陸儼山蔣東曉遊玉泉寺觀魚

天靑雙沼淨魚戲若行空客到羣初散僧呼隊復同錦文淸淺底玉尺往來中只恐多年臘風雷盡作龍

○偕陸儼山陸體齋登飛來峯絕頂各坐石望湖

筵敞開蓬頂虛無見遠湖天連六橋淨波浸一峯孤小坐分苔石髙枝掛玉壺此遊眞絕勝未數輞川圖

○淨慈寺

淨慈僧百歲南宋事能傳峻閣靑松上澄江白社邊林開容鶴徑門近打魚船對此忘機事披襟抱月還

○紅梅

愛女淸仍麗何誇桃李姿占春初動處畱艷半開時香曳含風蘂光搖帶雨枝誰嘲玄尙白索笑未嫌遲

○調辰沅過九江髙良山

云磴盤空曲風藤拂面垂停車休倦僕落石起驚麋巖亥畱雪行遲況暮曦逢僧竹下寺愧爾笑奔馳

○瑞昌亭子山觀東坡所書眉山蘇軾過此六字

俊逸眉山老名何到此題才髙天不愛身遠路多迷亂石寒煙裏啼猿苦竹西傷心滿斜日欲去意遲遲

○沅州會陳西愚憲學

不見元龍久思君夢寐繁風雲赴滇海蘭芷過湘沅杯酒寒溫語山城鼓角喧明朝又云別翹首使君轅

○湘南遇故人

道路忽想見徘徊碧水傍班荊暫尊酒行李一書囊古驛江梅落前村沅芷芳玆行各努力道屈轉輝光

○九日同翟靑石中丞飲武昌江樓

南樓髙百尺江霧滿衣裳城壓蛟龍窟天虛烏鵲梁興憐靑石老醉共白衣觴長嘯頻回首千峯雲路長

○陳侍禦邦敷遇予於辰陽

城雨徵袍濕山云去路盤扣閽余諫艸過楚握幽蘭未擬登樓臥聊成下榻歡賜環應早晚公論在朝端

○遷太僕滁州悠然亭坐秋月

悠然亭上月此夜燭毫芒影落芙蓉院涼生荷芰塘吟杯臨皓魄書幌得餘光卻憶關山冷愁添思婦長

○九日菊未開

菊巳重陽節花猶此日稀蛩愁仍自語蝶懶不成飛籬下風枝嫩尊前露蕋微何時開爛熳頻賞未應違

○吳園送菊

季子仍佳興秋深菊圃開細分鄰許假未惜手曾栽涼意霜猶戀淸香蝶趁來相看吟不盡酬女秪深杯

○月夕有懷

關山寒月滿河漢澹平流苦益城笳夕悲添鄰笛秋客情惟倚檻鄕望倦登樓遙憶吹簫處淸光亦未收

○滁州亭池秋意

秋苑成蕭瑟登臨首重搔霜飛驚柳散水落覺荷髙暖憶滁翁酒涼生楚客袍有官仍旅況覓紙彊揮毫

○環山亭餞田守遷貴臬

言別靑雲客開尊翠竹園漢庭遙授鉞滁老盡攀轅蘭芷過三楚風煙到八番養龍池水在白日看飛翻

○滁陽除夕思二親

遊子長爲客關河秪見云雙親千里隔一夜兩年分世故風塵路鄕心魚鳥羣何年制初服栢酒共歡欣

○慶賀北上飲陳悟岡淸江公署二首

憶昔曾過地重來共此筵蟬聲碧樹晝煙色翠篁天崔顥才眞媿陳蕃榻下懸還期中夜月醉傍曲欄前

軒敞簾櫳靜園幽泉石寒池邊引魚釣墻外借山看愛接同鄕語渾忘行路難應回九月棹還對菊花團

○飲淩劍山別業

卜築近村墟陰陰水竹居亂雲深戶牗垂柳靜庭除客醉鷗邊席門喧月下車看君有幽意滄海一舟虛

○己亥服方闋又七月三日■﹝風貝﹞潮丈餘海門以東人產蕩盡悲感六首

今歲東隅阨傷心北海翻萬民葬魚腹百里化龍門灑血悲親友無家問子孫寄言當路老早爲扣宸閽

盡日蛟龍鬭俄時天地混丈濤從北漲萬戶總南奔赤子隨魚鱉紅流失市村有生知亦死何計覓饔飧【北海水夜觀如火】

畫吼如雷雨旋翻過屋濤兒沈父莫救夫失婦空號梁棟浮輕葦牛羊傍九臯哀哀殘喘者誰爲贈梯袍

薄命嗟羣鬼求生盡失謀幾人能抱樹無數任隨流形攺何從辧骸沈誰爲收豈如殲戰伐靑史亦名畱

潮回無綠野禾稿盡黃雲夜哭喧新鬼孤行寂故羣耒鋤農失業雞犬野無聞皓首時東望沾巾對落曛

禮讓平生老儀容何處尋乾坤是棺槨沙礫攺衣衾忽漫傳猶在驚疑望好音有魂招不返南望涕淫淫

○水災後北上鐘令仇簿餞別新砦亭

鐘繇新視篆賢佐亦仇香惜別沾芳燕深情系故鄕樹云瞻渭北桃雨憶河陽近日多民瘼勞君重感傷

○通州諸大夫餞別憲院有感

淸秋開豸閣華燕對狼峯栢雨收殘暑臺霜起暮鐘問災愁轉劇把酒意仍慵撫字湏賢守封章達九重

○夜至如臯黎令邀飮憲院時詹何二廣文在坐

花縣深秋燕芹宮二妙同鳥聲臺月裏鳳曲渚云東時事悲翻海浮蹤愧轉蓬話遲頻剪燭未惜玉壺空

○飲林東城吏部宅

庭小容旋馬廬幽暫臥龍好賢歌杜枤談劍拂芙蓉城近垂云細杯遲墮日紅髙人不忍別悵望暮江峯

○吳疏山侍禦邀予偕林東城飲泰州城樓是日風雨甚惡

臺迥朱樓敞筵髙繡幕張炎蒸送雲雨爽气灑衣裳柱史停騘馬仙卽挹署杳憑欄俯寥廓秋色澹河梁

○維揚劉守曹節推邀飲李園

亭敞圍深竹筵幽近淺流疏才愧崔蔡時望得��鶴徑朱欄靜風庭玉樹秋雄談不覺暮歸路野雲稠

○江都張令纓邀飲葛園

路出栽桃縣欣同藉艸緣笑騎山簡馬聊燕葛彊園徑曲深紅葉亭虛遶碧源酒闌沈野日歌罷彩雲懸

○遷祭酒午日同王前峯太學齋居二首

丰樹遺炎暑宮墻肅暮陰雨聲傳碧瓦虹彩抱靑衿端坐欣聯玉髙談聽擲金更闌不知倦燈火北堂深

霽月澄虛院凝雲寂廣堂蘭湯浴芳節麥侯納新涼晤語仙寮並開情錦瑟張翻思十年事淒惻意何長

○蘇助教文母表貞圖

結髮期偕老傷心恨未亡松姿厲霜節桂子種天香宇宙還元气門閶借耿光士林有歌頌合付史官藏

○送孫三渠之新會

邂逅憐鄕彥分攜重此行風煙萬里路海嶽五羊城遠意同梅尉憂時獨賈生明年報嘉政早達嶺南情

○哭崔后渠先生

俊逸崔宗伯中州第一流文章卑漢魏事業望伊周世隔雞年夢情懸鶴弔秋音書時展玩涕淚不能收

○庚子郊祀同王前峯齋居太學二首

昭代圜丘祀新開周禮文恢弘百聖典冬夏二儀分宮寀陪卿月齋居臥朔云九重方靜默無乃聖心勤

大報千官肅淸齋共此宵璧雍寒淰淰銀漢淨迢迢燕坐鑪燻梟深更蠟炬銷明朝駿奔走夙戒受神堯

○送唐世惠尹武寧

璧水辭文苑花封拜武寧彈琴開白晝飛履入靑冥報國新籌略承家舊鼎銘東南有民瘼佳績奏彤庭

○送王樓江知樂淸【汝襄】

惜別東甌尹春辭北斗城�山非客翔履亦王生气壯龍臯躍官廉鴈蕩淸共君鄕約在傾耳聽賢聲

○遷南禮曹舟次儀眞會蔣南泠

故舊髙軒過談詩此暫畱借君楊子水停我海翁舟斷岸蒼煙渡長天白鴈秋徘徊日雲暮別去幾搔頭

○曉登朝天宮樓閣四首

窈窕仙宮曉天空星月微松中丹殿隱煙處碧山圍燈火飛巢鶴樓臺下羽衣雙雙玉童子爲啟北巖扉

峻閣層霄上虛欞萬竹傍雲峯疑縹緲煙市認微茫嵐气寒浸坐晨光澹入堂東瀛浮赤日遠景對蒼蒼

慺敞朝曦滿山明宿霧開靑龍橫山�紫嶺抱蓬萊鳥語窓中樹風含石上杯帝臺令遠近回首是三臺【靑龍山名】

東麓登臨罷回瞻北極樓鐘聲四山曉雲气萬家浮王謝風流盡忠貞祠廟畱【宮卽冶城有卞忠貞墓】徘徊望關塞朔瘴未全收

○署南雍至日齋居有懷王前峯二首

此日南郊祀遙瞻北斗城一王開典禮萬國薦粢盛未遂明禋會空懷獻賦情徘徊臨壁水孤況向誰傾

穆穆宮墻古陰陰竹樹團餘淸分簡帙空翠襲衣冠生意隨陽長齋心得靜觀還思王逸少曾共此宵寒

○署南雍燕坐東廂卽事

六館休鳴鐸虛齋此暫畱庭閒幽鳥下山近曉煙稠竹色圍丹閣松陰護碧流喜無塵事擾圖史恣冥搜

○雞鳴寺四首

晚眺雞鳴寺迢迢俯玉京萬家煙樹色十廟鼓鐘鳴蘿徑憑虛上松堂積翠生壯遊曾此地陳迹更畱情

疊閣丹霞上重門碧樹中峯巓標寶塔墻外抱儒宮龍象虛無見金銀色相空天開畫一幅不與下方同

云構宮如積巖棲屋似懸俯窓疑欲墮踏磴去仍旋勢帶金城壯淸憐璧水連此中眞勝境何處覓神仙

宿鳥喧深竹寒煙暝暮臺言歸路窈窕欲下意徘徊月牗珠光動霜城玉漏催登臨興不盡攜榼擬重來

○同張龍湖飲張陽峯宗伯水亭二首

晚燕開云閣移尊更水亭山霏侵坐濕林影上衣靑气像親卿月輝光動客星淹畱情不倦相對玉壺冰

雙栢臨池近幽篁抱檻紆鳳聲風戛玉龍影月沈珠麗藻張華合疏狂崔顥俱會心逢羙景飛興入菇蒲

○再用前韻答龍湖少宰四首

宗伯張冬宴羣寮集暮亭檜陰垂檻碧池影浸天靑舊好還今雨佳期亦聚星對君雙白玉何啻瑩玄冰

入園穿窈窕看水俯縈紆灑翰頻栽錦髙談碎落珠喜逢明月夜興與野雪俱擬待春湖漲移舟傍渚蒲

愛客開東館畱歡到小亭馮唐頭己白阮籍眼能靑絕唱歌春云言歸達曙星相過湏百徧何避踏層冰

澄塘憐瀲灩遠岫對盤紆風樹虛生籟霜檐細結珠百年瀛客會二羙錦筵俱回首驚時序春風又綠蒲

○哭溫托翁先生

憶昨違師廣俄傳揜夜臺蠶叢萬里路鶴馭幾時回獻納匡時志文章軼世才相思淚不盡懷抱若爲開

○春遊卽事

春光遊澹蕩晝景坐氛氳蛺蝶穿蘿帶鴛鴦弄水紋輕沾桑葉雨深入杏花云小隊遊人醉香塵遠更聞

○攺北禮曹張石川邀登鏡光閣二首

春曉山樓敞淸尊社友招鏡含湖影動鈴帶梵音飄雙樹圍欄碧諸天護佛遙徘徊日雲暮塵想覺全消

攜榼入東林幽尋松檜陰明珠懸象色寶鑑照禪心橋跨蓬丘近泉通太液深佳期不可負淸眺一披襟

○三月三日予誕辰

此曰穪元巳吾生屬亥時忘情曲水燕長嘆蓼莪詩拜舞兒孫喜劬勞父母知春陽滿庭艸獨步意遲遲

○七夕二首

織錦停仙杼新妝浥露花鸞飛開月鏡龍馭度香車翠帳畱歡暫銀河去路賒分明一本隔回首是天涯

天上雙星會人間七夕期橋成占鵲羽盤巧鬭蛛絲豈有天孫怨空勞戍婦悲殷勤獻瓜果涼意滿金卮

○懷亡友江亶爰

哲人今巳矣身後獨聲名行古時賢重文奇俗眼驚吳山千里夢漢署十年情獨夜懷君切霜秋冷玉繩

○送唐信甫令新鄭

才俊雄全楚今成大隗遊雷封辭上國云舄入中州黑綬諸侯貴蒼生萬姓憂功成報天子廊廟看甄牧

○贈鄧應韶尹蒼溪

楚人不識王終爲世所珍羨君靑霄鳬冥入蒼溪春揚聲雲臺髙刷羽天池新去去勿畱滯巴西堪問津【蒼溪有雲臺山天池】

○贈黃子南還

送君淮海去鳳埜入新涼憂國燕輸重歸塗楚望長靑山停別騎碧艸澹斜陽奏最期它日髙梧待鳳凰

○夢馬西玄有感

同年三百輩知巳獨憐君夢杳還梁月愁長慘樹云行推君實操才許子虛文吟罷頻搔首含情到夕曛

○聞顧東江先生訃

宗伯吳中彥文章薄海聞赤心扶社稷紫極會風雲早憶江東鱠眞空冀北羣生離成死別慟哭向斜曛

◆排律一首

丙申元夕滁陽公燕胡支湖出菩提燈以娛客海南有菩提樹相傳羅漢所植土人制葉爲燈細如蟬翼予奇之爲賦二十韻

○丙申元夕滁陽公燕胡支湖出菩提燈以娛客海南有菩提樹相傳羅漢所植土人制葉爲燈細如蟬翼予奇之爲賦二十韻

七祖巖前樹飛來萬葉芳傳燈成巧制借彩照迷方裁剪應龍女呵噓豈鴈王天球圍混沌星象綴輝煌本有輕逾縠如無細入芒蜻蜓畱羽翼翡翠閃文章經貝元同秀臺花疑並妝焚膏辭漢畤衘燭比扶桑寶月懸秋影尼珠弄夜光慈云浮縹渺法雨潤蔥蒼揜媚顏仍古逢元色再陽玲瓏開綺牗晻暎拂雕梁練气垂虹飲霞紋儼鳳翔靑銖西母帶紫錦上元囊佛國隨杯渡諸天藉筏將華筵開北海仙尉亦南昌奎聚談三象空乘憶五羊澄心眞洗刮獻壽助靈長輪轂時旋轉絲綸妙展藏詞林一題品奚啻重琳瑯

崔東洲集卷之四

●崔東洲集卷之五

維揚崔桐撰

七言律詩八十首

◆七言律詩八十首

經筵進講敬頌二章

進呈實錄敬頌一章

庚辰歸省觀江水逼縣有感

狼山五首

登白蒲陳南村樓次王晴川韻

舟宿濟寧思親

遊鄭園泛舟曲池

九日同陸雙石過陳石亭斗園

陪毛勵翁門老祀文廟次韻二首

陪祀祭品

聞梁厚齋閣光訃

別張南溪謪廣西

送蕭子雍督學南圻

丁亥參議湖藩舟宿彭澤

戊子供陵事寓郢中王子宅觀庭竹

同侯方山登王氏亭臺

渡宜城河戲簡省中諸公

贈申都間北上

郢中燈夕髙或山邀斂玄妙觀以疾不赴

送吳榕東太常使郢北上

初至太和山麓羽士導登三天門飄然有仙舉之意

登太和絕頂謁金殿

太和五龍宮

己丑督學湖藩赴徳安試士張犀浦憲長畱燕不能奉約

徳安道中有懷簡省中諸公

衝風發徳安飯紫石鋪有感

光武宅宅在白水南

雨行襄陽道中

大堤

江上望鹿門

羊叔子廟

隆中艸廬

習家池

江上觀霞飛

谷城道中似孫南江

再登均州滄浪亭

鄖陽道中

鄖陽偶會盧師陳同年賦此畱別盧陜藩少參病新愈

鄖陽曉發回均州喜雨霽

普門寺夜坐有懷

陽春臺

楊山人隱居

潛江雨行

黃江

暮泊黃州團風江有感

舟泊團風驛李盤濱憲長見過

黃州赤壁

登赤壁寺閣王稚欽攜酒至

歸塗曉行

舟過大別山

黃鶴樓

登鶴樓望春卽事

鵠磯楚望

春日雨行宿界山公署

飲陽峯張學士幽居

寓江陵杜工部見訪

陸氏南村艸堂

望洞庭有懷海門寄姜海厓

別何巨卿赴蜀

別少華許太僕

送周泉坡中丞

嶽陽樓二首

嶽陽試士登院後萬竹亭

予巡嶽時浦南北澗二憲長餞送千里更遣使遠問詩以謝之

謁長沙賈太傅祠以陸雙石

雨中望南嶽

南嶽

九月赴永宿排山觀見菊

淑浦道中謁伏波廟

盧溪道中

李臺南餞予辰州報恩寺畱別二首

長至夜宿常徳大龍驛次楊邃翁韻

元夕燕崇本書院次韻

○經筵進講敬頌二章

朝罷云軿下紫淸龍顏咫尺仰天行虎賁彩仗旌旗肅鵠立仙班劍佩迎霄漢履聲趨國老文華經幄引儒英小臣幸荷升平日進講聊輸獻納情

經幃講罷聖情傾天語親承賜燕榮風動﹖﹖茟蒲行玉饌露分仙掌下金莖鳳樓春色花飛近鶴篆殘燻袖拂輕沾醉從容歸路晚九重回首慶雲生

○進呈實錄敬頌一章

六館新成一代編九重親禦五云軿典模遙獻金函重霄漢同曕寶鑑懸錫寵濫沾周鎬宴傷心還憶鼎湖年虛傳往事畱弓劍秪有淸氛琰琬傳

○庚辰歸省觀江水逼縣有感

十年鄕夢水雲涯歸日殘墟欲泛槎野哭有人悲稅役春耕無地種桑麻魚龍水闊通層漢鴈鶩煙深影斷沙心折可堪回皓首嘯歌酟酒醉漁家

○狼山五首

澹雲千頃帶江城蕭寺閳千倚晝晴亭殿嵐飛深樹色魚龍風動送潮聲煙中吳舫衝波渡天外虞山對岸橫江北江南瞻气象一聲長嘯盡平生

招提何代布黃金松檜蕭森晝亦陰佛擁葆幢丹閣迥塔懸珠影碧潭深風江元气連吳楚繡嶺靈光峙古今暇日登臨成勝賞滄洲牽引故鄕心

疊嶂冥冥雄古郡澄江皛皛浸秋屏臺虛鷲嶺隋梁迹巖俯龜田卦畫靈牛女深宮浮素靄姑蘇遙景借余靑何當一棹玻璃月倒看芙蓉暎玉缾

混茫銀漢千流會嵂屼靑螺五嶺參巳愛遙陰開海甸更招空翠過江南傷心金地曾兵燹對景瑤觴暫佛龕擬卜夜關成舊約未妨頹日送髙談

危峯森列峙江邊渺渺寒流秀色連翠野三秋金壁削靑天萬頃雪濤懸風煙對岸開南北塔宇逢僧話歲年我亦白頻洲上客石樓還擬借髙眠

○登白蒲陳南村樓次王晴川韻

小憩元龍百尺樓看山開卷事多幽淸憐江海談仍古閒愛林泉道更優石鼎丹煙凝燕榻竹欄芝雨淨雲裘何當移廣臨秋水風月尊前次第收

○舟宿濟寧思親

疏燈涼月宿秋城永夜愁生萬里情何處笛聲催髙短隔船人語話鄕頻白頭菽水違遊子黃葉關河秪病身不寢推蓬看天色銀河耿耿玉繩橫

○遊鄭園泛舟曲池

危橋曲徑護芳塘翠竹蒼藤拂檻長獨往眞成經鄭谷勝遊何用數髙陽蘭舟載客移春宴錦瑟隨杯醉晚涼笑折花枝相把贈不妨月色在西墻

○九日同陸雙石過陳石亭斗園

聯鑣廣陌出詞垣重九攜琴過斗園對客談詩憐陸賈開尊下榻得陳蕃坐遲城日斜苔徑秋暮槐云護菊軒笑折繁花共君醉忘情相對欲無言

○陪毛勵翁門老祀文廟次韻二首

鳳闕春丁承帝遣虎闈禋祀肅橋門黃流三獻文壇迥絳炬雙瞻上相尊樂奏金懸和鑰舞香聞寶篆儼宸垣禮成子夜喧歸騎星斗光搖碧宇繁

○陪祀祭品

碧殿瑤壇松檜深曲欄回砌晝陰陰庶蒸展視徐鳴佩兩序追陪幸合簪俎豆百玉崇報典綱常千載系人心元臺公暇揮篇翰金玉鏗鏘太古音

○聞梁厚齋閣光訃

賢科策士懷元弼曾采蒭言讀禦前自謝鼎勛歸海嶽每古劍气動星躔立朝雅量巖廊重推轂髙名琰琬傳騎鶴忽間仙已去可堪愁入五羊天

○別張南溪謪廣西

漠漠風煙萬里分燕山杯酒竚殘曛乾坤道在應無愧兄弟心傳木不羣槎泛迥隨鯨海月劍雄還倚鱷溪云淸時宣室思賢俊會見瑤環早賜君

○送蕭子雍督學南圻

鳳城花映繡衣裳遙秉文旌指帝鄕白簡暫辭燕日月靑衿新識漢文章風煙極北三春別桃李江南十郡香此去莫教遲奏最天朝補衮借輝光

○丁亥參議湖藩舟宿彭澤

停舟愛宿陶翁裏小酌江頭坐月明窓色迥含彭蠡影鐘聲新報小孤晴薕葭風撼魚龍宅松栝云圍虎豹城偶爾披襟向寥廓可堪回首古今情

○戊子供陵事寓郢中王子宅觀庭竹

幽人堂下新移竹頗覺叢叢野意生斜影玲瓏秋半壁寒聲蕭颯月三更費翁應待分龍杖王子還容借鳳笙已辦數看忘問主不妨隨意醉深罌

○同侯方山登王氏亭臺

危亭眺望春無極曲徑蜿蜓況有臺萬木雲煙��擁數峯空翠隔城來最憐江近帆檣見更聽林喧鸛鶴回巳約良朋情爛熳不須簫管促深杯

○渡宜城河戲簡省中諸公

炎天王事馳驅急燈火肩輿夜渡河轉覺衝濤涼意動更憐踏石碎聲多角驚睡犬山翁起月散虛林野雉過臺省故人多暇豫北山吟罷意如何

○贈申都間北上

陽臺冰雪歲驚殘別路將軍巳據鞍山繞雙旌金闕迥云隨千騎鐵衣寒功髙豈謂遲封李壇築眞看更拜韓近日潢池戲赤子捷書無惜報平安

○郢中燈夕髙或山邀斂玄妙觀以疾不赴

幽棲頗愛髙詹事芳夕張燈能見招媿我無緣鳳簫燕過君遂遣馬蹄遙虛疑寶月星橋度更想金枝錦席搖回首川塗各南北幾時尊酒共花朝

○送吳榕東太常使郢北上

兩捧帝庭新鳳詔重遊�國舊龍窩周家禮樂瞻依重楚地山河气象多已鞋靑絲回錦節且吟白雪當驪歌交遊髙誼如君幾江漢茫茫柰別何

○初至太和山麓羽士導登三天門飄然有仙舉之意

危峯漸近擎空柱艸樹深霾玉洞春雲路霏微浮殿閣天門虛敞綴星辰碧簫度曲翻雙鳳絳節朝元下列眞何待來朝淩絕頂此身今已渺飛神

○登太和絕頂謁金殿

淩曉朝元山欲秋登登曲磴到峯頭靈池云捧龍眠穩碧柱天衘鳥過愁瓊艸光搖金像殿翠松寒壓玉城樓憑欄楚望層巒外縹緲煙霞瀚海浮

○太和五龍宮

緣蘿披竹入仙城漠漠層陰萬壑生玉像云霾涵寶气珠林風撼帶龍聲池分淸濁流天地巖攺陰晴屢晦明布襪角巾淩絕頂俯看頹日泛滄瀛【天池地池】

○己丑督學湖藩赴徳安試士張犀浦憲長畱燕不能奉約

春朝別友意不愜今夕渡江何處家雙旌沾濕況山雨滿眼亂紅空野花尊酒無緣謝鄭驛風流愽物憐張華閣東尙有梅花樹消息能教違使車

○徳安道中有懷簡省中諸公

水田村社散鳴蛙楊柳橋西日欲斜春暮病軀頻道路鄕愁短髮對鶯花疏狂豈有山公鑑時序空馳孟愽車回首仙人黃鵠上欲憑誰覓漢江槎

○衝風發徳安飯紫石鋪有感

徳安暮發意促促風動天霾百里沙紫石官渠空細柳碧山故國有餘花南來幾望仙洲鶴西去猶衝落日鴉鄕思莊程何定在幔輿羞過野人家

○光武宅宅在白水南

棗陽縣南光武宅白水盤山王气多遠客經行春鳥道野人指點舊龍窩荒祠歲臘還香火東漢乾坤幾戰戈電馬云旗今到否望中疏水裊姻蘿

○雨行襄陽道中

襄樊江曲經年別雙劍仍衝溽暑新遠道動逢多雨日離人況是落花春城煙深鏁梁玉關江艸偏傷楚客神招隱滄洲憐滿地蓑衣欲上釣魚■﹝舟侖﹞

○大堤

野雲隨馬大堤長迥帶江流曲抱襄巳賦楚薪風亦古豈猶花艷目驚卽樓臺城壓千家市燈火春喧百越檣歌舞銅鞮無覓處秪聞人說峴山羊

○江上望鹿門

隔水淸風度落花龐公此處昔爲家山虛秀色連疏樹岸遠斜陽帶半沙廬想無基空臥鹿徑應畱月尙歸鴉九原可起吾從女采藥同浮汗漫槎

○羊叔子廟

羊侯已去碑不昧涕淚於令尙此亭沙岸渡頭春欲老鹿門煙處艸余靑輕裘晉代風流在歲薦襄翁俎豆馨江漢腴田天漠漠萬家歌舞使君靈

○隆中艸廬

曲徑陰陰萬嶂隅問僧今識臥龍廬荒基樹古愁春鳥廢井泉枯悅野狐炎祚已灰終爲漢王圖豈失未吞吳綸巾羽扇祠堂在遺迹髙名宇宙俱

○習家池

騎馬細尋山簡路問鄰還到習家池傷心亭館今誰主拍手兒童非昔時鷺起漁洲春寂寂煙昏蛙艸水澌澌自憐未覺風流減不醉何因倒接■﹝罒離﹞

○江上觀霞飛

江上霞生春日遲浮空映水巧逶蛇紅翻圻岸憐生媚倒就回風忽亂垂遠岫欲棲仍不定疏林偶綴亦多時白頭何術能餐女客路寨幃有所思

○谷城道中似孫南江

谷城東北山水路不厭頻來景復新樹中幽鳥有時語溪上小桃無數春澗流俯吸喧倦僕佛閣借眠休病身經行自媿足車馬此地惟應烏角中

○再登均州滄浪亭

舊遊曾此醉深杯再入春云一上臺陜洛關河連楚越鄖襄風气抱蓬萊沙鷗孺子歌邊起蓮塔仙人掌上聞坐愛山靈還識主洞花流出故流回

○鄖陽道中

煙塵落日均陽道峻嶺深溪百里餘已怯紫苔能滑馬獨憐奇石解迎子江濤磯轉奔雷去野燕風斜掠水虛來往自慚前度客東皇應識舊圖書

○鄖陽偶會盧師陳同年賦此畱別盧陜藩少參病新愈

客況蕭條誰慰予山城逢女落花餘淸狂袁紹杯仍在大瘦相如渴未除黃鶴楚云違別路靑牛秦谷夢仙車多情豈向交遊淺魚鴈於今定不疏

○鄖陽曉發回均州喜雨霽

宿雨愁行險道中薄陰新霽曉城東谷雲度水仍含濕柳絮沾泥不受風倦僕屢驚苔滑滑去旌遙指日曈曈太和瑞色迎予碧漸覺蓬萊路可通

○普門寺夜坐有懷

山寺鳴鐘春月微嵐氛冉冉點春衣風間藥圃藤蘿寂泉響魚梁鵩鶩飛取﹖﹖商暫成良夜坐媿心尙阻碧山歸海天吾土虛芳艸獨往何年願不違

○陽春臺【�戊子六月至郢供�事辛卯以試上復至登臺悵然兼簡商劉諸君子】

樹連僊磴靑霄路山抱六居白雪臺六月昔曾揮汗客乘春今又看花來皛云雙闕金城鏁繞郡澄江銀漢開我亦髙歌非絕唱風流還�郢中才

○楊山人隱居

班白馳驅苦未閒幽居愛爾只靑山墻過鹿豕時常補門掛藤蘿夜不關坐石巧當畱客處釣舟斜出浴鷗灣遲回正憶淮南�張望何因得好顏

○潛江雨行

楚江石圻水倒流冥冥雨多行雲愁岸筱垂濕吹不散葛氅怯陰涼欲秋衝風已無烏鵲度乘浪恐有蛟龍浮黃昏雙棹指漁火打鼓回船依淺洲

○黃江

黃江雨餘落日微風花吹濕沾衣客盤流衝岸已多險啼鳥喚人胡不歸漆室有懷鬢欲老桂山入夢心仍違簿書親汝豈能事懶性於今甘息機

○暮泊黃州團風江有感

團風暮州愁思動憶在揚州芳事饒看水疑浮潮漲海聞簫�上月明橋惟將奔走添衷朽實媿才良慰聖堯坐對南天不成寐斷雲疏雨總蕭條

○舟泊團風驛李盤濱憲長見過

李白過逢江上舟談詩呼酒共寒流漸予豈觧吟黃鶴羨子眞能脫紫裘烏鵲繞林涼月細魚龍吹浪暮煙愁相看更惜蒼茫別燭剪黃昏坐耒休

○黃州赤壁【赤壁之戰在荊州】

鶴洲漁浦一山橫爲識坡翁誤汝名戰火豈經渾謾賦地靈畱此待誰盟風含天壁仍懸赤江抱雲根不斷淸秀色瑤光堪遠攬明朝還上竹樓城

○登赤壁寺閣王稚欽攜酒至

赤壁髙閣對江流江艸靑連蘇子洲銀漢橋虛愁鵲度珠光塔古抱龍遊風雲舊物吾仍取詞賦仙翁去不畱謾約王喬招白鶴夜深還共月明舟

○歸塗曉行

雨餘斷岸江聲洶日隱船窓山气昏牽纜人喧惟吠犬傍灘市小未開門簿書頗覺歸塗減衾枕聊貪曉臥溫起捲湘簾看風色淺沙寒綠滿芳蓀

○舟過大別山

山色江光淸可憐不知流峙自何年根盤古郡眞雄楚派合河源直抱燕崔顥樓云漁�外禰衡洲艸鷲峯前經行每阻登臨興白首空回日暮天

○黃鶴樓

萬疊江山古郡開南天勝槪表樓臺龜龍象繞城煙合牛女宮虛漢水來路渺仙云空望鶴艸淒洲雨尙憐才踟躕不盡憑欄意畫角天髙生暮哀

○登鶴樓望春卽事

望春欲對春江水攜榼來登江上樓舟子得魚歌渡口浴鳬飛濕傍沙頭山城雲散桃花雨茅舍村連蘆葉洲巳覺虛無遺萬事漫招碧落送雙眸

○鵠磯楚望

仙人磯對別山雄磯上樓臺縹渺中西去長江接銀漢南來五嶺跨晴虹人家漁稻回夷俗鶴路雲煙抱楚宮多病登臨渾謾興獨吟頭白向秋風

○春日雨行宿界山公署

千峯盡日陽臺雨雙劍經年楚驛塵巳分鄕愁生白髮不須客路有靑春烏翻孤樹啼沙艸風曳寒煙淨渚蘋暮宿山亭獨燈火更誰披豁對吾眞

○飲陽峯張學士幽居

城裏山林學士居亭虛冉冉亂雲垂墻陰野竹寒仍繞門外靑山對不移無數定巢馴鳥下有時乘月淨琴隨開尊許我聊疏豁話舊從容醉未辭

○寓江陵杜工部見訪

崔氏艸堂幽事多昔曾拄杖少陵過客居江郡今逢汝異代懷人意若何愛我好畱詩滿壁再來無惜騎鳴珂章臺沙市饒春色攜榼還湏向薜蘿

○陸氏南村艸堂

愛汝山家芳樹林短墻圍竹轉幽深窓含雪塢春仍凍屋壓雲峯晝亦陰鄰許過逢惟問秫僧來畱偈對鳴琴嗟予僻性生惆悵故國郊居萬里心

○望洞庭有懷海門寄姜海厓

洞庭水多浮夕陽渺對長天思故鄕海雲沙鶴足幽事桂叢瀛島遙相望愁極已驚蓬鬢攺瘦生欲倚竹笻長飛騰擬馭揚州鶴漫跨銀河鳥鵲梁

○別何巨卿赴蜀

憶曾躍馬共長安蘭芷同心更楚官江漢地違情未罄別離天遠歲驚殘淸才定擬燕臺召此去能辭蜀道難劍閣艸堂詞賦在豈容魚鴈負詩壇

○別少華許太僕

承明憶昔同供奉邂逅天涯又僦車羨子能騎沙苑馬媿予眞食武昌魚尊罍秋水仙人閣詞賦桃源鴻薦書它日想思繁夢寐觧攜何得不躊躇

○送周泉坡中丞

天上霜符萬里騘江煙莎雨別離中階聯人座星辰近聲動三陲海嶽雄尊酒暫畱龍劍合仙翁此去鶴樓空盛名共道無虛士擬取淸朝第一功

○嶽陽樓二首

洞庭形勝雄千古此日登樓興不孤巳訝乾坤仍混沌更疑荊楚盡虛無鵑啼斑竹堪愁思龍枹奇峯總畫圖落日冥冥澹雲樹萬家門外有蠻艫

年來旅抱開淸漢巴嶽湖山迥不羣鰲背丹崖衝蜀水鴈邊碧落斷湘云舟橫莎岸人稀度天合煙村日易曛回首江湖更廊廟可堪惆悵範希文

○嶽陽試士登院後萬竹亭

亭開萬竹陰陰裏四壁瑯玕百尺彊旅況對君忘閴﹖﹖舛市城有此亦瀟湘涼含山雨侵苔磴低壓湖云覆短墻何日我來還借問龍孫頭角幾多長

○予巡嶽時浦南北澗二憲長餞送千里更遣使遠問詩以謝之

淸江畫舫三人燕野岸微風十里程飛鷺浴鷗偏近客渚蘭汀芷擬同盟鵠磯天遠僊人閣湘竹煙深帝子城昨夜傒奴致金玉閒緘聊得旅愁輕

○謁長沙賈太傅祠以陸雙石

太傅祠堂秋色深江煙城雨暮寒侵風旗尙識經綸气蛩壁疑聞嘆息音半夜鬼神前席夢千年俎豆後王心非君泣主能輕死爲約靈均問今古

○雨中望南嶽

層峯疊磴與云連絕壑丹煙帶雨懸開辟有情畱此景山川何處更推賢風飄笙磬雙虹外樹隱樓臺匹馬前便欲焚魚一飛去借渠松頂鶴巢眠

○南嶽

南嶽嵯峨應軫星芙蓉森列矗云靑鰲連地軸雄全楚龍抱天源入洞庭壇外雪峯朱艸長巖陰丹鼎紫霞零祝融定有僊人隱爲借藜燈共著經【圖經云衡山根通洞庭】

○九月赴永宿排山觀見菊

山行窈窕踏晴沙旅宿停驂羽士家萬里客情聞落木百年詩鬢對黃花衡峯天隔無回鴈溪竹煙深巳暮鴉漫向僊源覓歸路欲憑誰覓犯星槎

○淑浦道中謁伏波廟【前有旌忠閣】

伏波廟前林木幽旌忠樓閣纏江流神旗風滿英靈在戰壘山荒野鬼愁銅柱鼎功懸日月珠車貝錦等蜉蝣雲臺謾道髙千尺不及南荒此報酬

○盧溪道中

長風吹客浮輕槎雪壁夾流寒影斜細泉落石作江水野樹酣葉成山花瀝潤古巖綴鐘乳气冥玄洞藏靈蛇隔溪隱隱聽雞犬疑有太上仙人家

○李臺南餞予辰州報恩寺畱別二首

花臺佛日暮寒輕攜榼憑髙倦眼明滿郡煙光浮萬井隔江山色抱層城歌催尊俎鵾弦細香泛松蘿鴈塔淸巳擬良宵眠月影暫畱雙樹聽龍吟

梵宮張燕對殘曛髙誼招攜有使君檻外新收千嶂雨尊前遙落五溪云虛堂燈影諸天寂古木寒聲獨客聞巳惜佳期情爛熳明朝惆悵若爲分

○長至夜宿常徳大龍驛次楊邃翁韻

蕉黃桂落秪枯蓬古驛蕭條寄此蹤歲暮尙騎驅阪馬長吟眞愧臥廬龍一宵旅況侵窓雪萬里歸心到枕鐘晨起喜逢陽至節衣冠遙拜五云重

○元夕燕崇本書院次韻

設醴良宵重楚元張燈瑤院巧仍繁星橋影外煙花落月璧光中戲舞喧蚪漏聲沈筵尙攺鳳簫曲度譜新翻獨慚受簡才無補但願湘衢共此尊

崔東洲集卷之五

●崔東洲集卷之六

維揚崔桐撰

七言律詩六十七首

◆七言律詩六十七首

送泉坡憲長乃翁遊楚歸寧州

靑山寺餞客同臬僚泛舟乘月而歸

谷泉爲儲邦掄題

鄺臺岡侍講遊盧園次韻

送郭雨山之金陵

哭林介立太史時介立居母憂

槎隱

己亥服闋同李竹梅王絅齋遊姜海涯園

賞萎園芍藥值小雨

雨晴園行

亡友王生仲明初欲請吾女妻其子未果約而仲明卒或勸子負約子不可竟以女歸之無何女亦蚤卒夜來夢見生賦此紀感

○送泉坡憲長乃翁遊楚歸寧州

鸚鵡洲靑鄂渚秋丰神愛接地僊遊百年肋力辭鳩杖滿眼風煙上鶴樓梅嶺回槎丹井在栢臺飛夢白雲幽後車秪恐文王載好爲蒼生觧釣裘

○靑山寺餞客同臬僚泛舟乘月而歸

春山曲曲繞花臺送客樓船十里來白社溪橋延舊侶靑天江漢接行杯林喧鸛鶴頹陽路棹撥魚龍皓月回倚醉髙歌兼二妙風流未數郢中才

○谷泉爲儲邦掄題

谷口子眞幽卜居谷泉寒遶竹西廬雲峯倒影仍鄰寺月檻憑虛憶坐予渠澑曉看添宿雨溪平時引入春畬棲遲話女風流在把釣何年共鯉魚

○鄺臺岡侍講遊盧園次韻

盧家園樹碧參差曲檻回塘杖履隨性僻不辭時獨往地幽眞與懶相宜魚驚扇影潛仍出席趁花陰定復移翹首江流渺無際小舟須泛月明卮

○送郭雨山之金陵

黃鵠磯頭春雪飛折梅酤酒把君衣翻聞鐵笛離愁切爲別瓊枝勝事稀江漲楚天雲樹渺臺空帝國鳳凰歸鄕心千里秦淮月漫拂吳鉤倚落暉

○哭林介立太史時介立居母憂

十年曾共雲霄路別爾相望又十年正憶苦心歸白屋忍聞埋骨巳黃泉各飛龍劍終難合細檢魚書可再傳回首悲歡皆涕淚萬行遙對汝南天

○槎隱

山人爲愛水煙幽笑踏僊槎汗漫遊風動魚龍浮幾席夜涼河漠傍衾裯看花每爲漁郎引載酒應緣勝孫登長嘯蘇門迥仙母棲遲瀛海年鳳馭曲停寒桂月鮫宮春攺見桑田銖衣瀟灑芳塵外王樹扶疏皓發前我亦歲星逄甲子獻桃騎鶴到華筵

○己亥服闋同李竹梅王絅齋遊姜海涯園

薔薇紅爛柳條斜亭子陰陰梅杏遮蔣詡晚開裁竹徑堯夫春度看花車曲欄橋下魚行水淺浦灘頭鳥護沙細酌淸吟湏永日故園朋舊豈天涯

○賞萎園芍藥值小雨

紅藥淸詞憶謝郎北園花更媚君堂帶圍元自誇�海玉縷無勞數洛陽歌入錦心翻艷曲雨隨���僊裳投壺舉白交歡罄謾遶朱欄醉百觴

○雨晴園行

江頭薄暮時雨歇野老怡情獨杖藜轉愛穿花衣染濕不辭臨沼屐侵泥當牕落日雙梧上隔檻鳴鳩萬竹西吏喜村村農事足便邀鄰叟醉東畦

○亡友王生仲明初欲請吾女妻其子未果約而仲明卒或勸子負約子不可竟以女歸之無何女亦蚤卒夜來夢見生賦此紀感

不見先生三十年丰神夢裏尙飄然雄談雅韻曾傾坐偉貌修髯不異仙兒女心盟吾肯負死生長恨總無緣覺來細數平生誼鼓角聲殘涕淚漣

崔東洲集卷之六

●崔東洲集卷之七

維揚崔桐撰

七言律詩八十首

◆七言律詩八十首

庚子遷祭酒次王前峯午日齋居韻

賜藕

賜筍

賜鰣魚

賜枇杷

賜楊梅

李選部中麓艸堂

送胡別駕予敬還北固子敬甞司訓沔陽遷南雍助教

次王前峯九日感邊警韻

文廟釋菜

至日奉陪郊祀

辛丑元日候朝

張適耕

別陸儼山宮詹

別張石川次畱別韻石川素好遊南歸興頗浩然

辛丑久旱同前峯齋宿北雍唱和四首

辛丑遷南禮部次陽峯宗伯至日有懷韻

徐氏東園仲冬燕集次周約庵韻二首

壬寅西園宴集二首次顧東橋韻

公署三友軒次崔后渠韻

晚登朝天宮東麓亭

再登朝天宮東樓

十廟次張甬川韻

鳳凰臺

余自乙卯試藝南都凡三主於承恩僧捨辛丑南遷舊僧巳圓寂矣賦此志感

壬寅人日雪

壬寅省中元會次陽峯韻

歲首喜晴次陽峯韻

元夕雨雪飲宋南塘司空宅二首

元夕雪後過燈市赴飲丘集齋宅二首

元夕陳寧陽宅觀煙火

午睡起觀庭竹

三友軒觀春雪

過揚子江心礬山

舟過揚子江觀音閣

王克齋勾曲山房

夏松泉中丞平吳寇二首

贈王汝康主政南行便道歸省昆山

送王賁軒考績兼歸省輿浦司馬

秋夕庭坐得蒲汀翁計

西津

寄壽同年劉平岡兼期其晚子

別楊重南考績北上歸省

挽史鶴霄

服將禫辱呂涇野王克齋王郭二監察俱有薦疏

中秋無月

秋夜園池小坐對雲山有懷二親

重九燕集感邊事

槐第下第有作用其韻慰之

得呂涇野書報欲乞休

哭呂涇野

得鄒東郭書

別詹廣文署邑篆還揚

次郭文麓道長海門風夜阻舟韻

哭馬西玄宗伯二首

贈裘子致政還浙

園池獨坐琴罷觀魚

過劉碧潭教諭宅

過楊敬齋司訓宅

過伍山泉司訓宅

立春後約友賞雪

聞北虜之警

丙午北禮部奉安太廟

工曹中秋宴集次韻四首

季秋陵祀

陵祀畢夜還昌平兼懷石潭紫巗二學士

送朱徳承令海門時方攺邑

予甞與張嵩少雨行鄖山悵別有懷

○庚子遷祭酒次王前峯午日齋居韻

齋臨璧水開東序坐接僊寮切上臺風俗縷金隨節候蒹葭倚玉愧趨陪琴書綠意添牕艸簾幕淸陰滿院槐擬相明禋供聖主九重心實在蒿萊

○賜藕

藕鮮傳出大明宮天賜甞新到薄躬盤捧冰姿憐皎潔刀分玉片愛玲瓏幾回寒漱靈池液一味淸含華嶽風已覺相如蘇渴肺秪應萬壽祝重瞳

○賜筍

九重星使下橋門春筍頒傳荷聖恩經閣俯躬遙虎拜璧泉盥手捧龍孫靑含閬苑璚瑤色斑帶瀟湘雨露痕寵薦不堪懷孟母轉成淒惻幾饔飧

○賜鰣魚

炎月鰣魚貢玉京鳳肴麟脯豈珍烹驛傳冰雪隨星使盤下雲霄賜月卿莧腹喜沾仙饌味海鮮還帶故鄕情小臣飽徳何稱報願效華封祝聖明

○賜枇杷

珍果瓊漿玉帝餐近臣沾賜聖恩繁累累珠綴珊瑚幹顆顆金傾琥珀盤朱夏遠傳林壑味玄冬曾耐雪霜寒幾回咀嚼輕凡品盧橘葡萄濺齒酸

○賜楊梅

珍果傳宣玉禁頒翠籠藤縷下賢關甘芳味比金莖露紫艷靈通絳雪丹始信江淹誇繡壑未多裴氏記廬山憐渠剩有靑梅節自合調和鼎鼐間

○李選部中麓艸堂

萬流回處孤峯畔三麓中間一畝宮龍脈矗云屏削翠雞聲催日海拋紅蓬萊影對滄溟闊岱嶽光分戶牖通地主愛奇今李白百篇鬥酒气如虹

○送胡別駕予敬還北固子敬甞司訓沔陽遷南雍助教

淸朝人物胡安定憶昔同紉楚澤蘭已愛賢聲鳴俎豆更看披腹露瑯玕石頭春雨南雍早京口秋潭北固寒此日東南民力竭好銷兵甲報平安

○次王前峯九日感邊警韻

九日冥冥萬井煙一杯遙對寂寥天桂山秋老滄江外楡塞愁深白髮前撫景有情隨鴈候疏才無計獻龍泉異鄕同調悲秋客幾度賡歌思黯然

○文廟釋菜

巍巍淸廟神謨肅楚楚師儒朔薦隆環璧四浮星錯落絳燈雙引日曈曨奉常兔饌供珍品藝館鴻生萃芑丰奠罷從容東序曉宛然人在太和中

○至日奉陪郊祀

行行燈火星辰上閃閃冠裳煙霧中縹緲鈞天諸樂奏絪縕蓬島萬靈通陽回�管開周典封祕金符陋漢功奔走上公仍禮數聖心耿耿尙蒼穹

○辛丑元日候朝

神凝翠幄龍顏迥仗設金門虎衛雄萬歲天開元旦會千官春擁大明宮螭頭云旆含霜曉殿角風鴉散日紅宵旰莫教勤聖主調和元气在諸公

○張適耕【館生張梓翁】

太平時節適耕翁碧水丹山數畝宮種藥圃沾桑柘雨讀書臺引稻粱風一犁春事啼鶯外半榻餘閒夢蝶中未道老農無遠寄庭栽玉樹正靑蔥

○別陸儼山宮詹

淸時何事賦閒居祖帳東門又別疏千仞獨看翔鳳鳥三江元自有鱸魚碧山學士巖仍在玄圃僊寮席暫虛聖主定應勞夢�早占霄漢下徵書

○別張石川次畱別韻石川素好遊南歸興頗浩然

得請南歸匹馬飛百年芳艸願無違雲間翰墨開詩社海上煙波覓釣磯巳有靑山迎舊主不妨黑髮罷朝衣知君汗漫情何限五嶽圖成鴈莫稀【雲間上海邵名】

○辛丑久旱同前峯齋宿北雍唱和四首

璧水晴煙覆檻濃松墀月色入簾空楚云不作陽臺雨朔气常飄瀚海風西北關河猶報警東南財賦未輸公爲霖元老今臺省物色無勞版築中

日團槐影午陰濃坐憶艱虞萬國空垤鸛未鳴徵婦雨海禽先報魯門風天憂杞老眞多事星駕桑田幾奉公病渴喜逢王子敬對君如坐王壺中

乍喜溟溟陰意濃俄驚皎皎復晴空經年不送蛟龍雨萬里長吹鸛鶴風宵旴隱憂勞聖主東南分奠走羣公憑誰挽取銀河水一洗焦枯烈日中

竹庭晴對綠陰濃麰麥遙憐畎畝空豈有雷聲時送雨每占箕宿夜還風齋心叨共春坊客紀異應勞太史公尙倚明禋勤聖主甘霖端在感孚中

○辛丑遷南禮部次陽峯宗伯至日有懷韻

日長南景逢佳節憶昔曾陪郊祀壇黼座風雲瞻气象琳宮星斗落髙寒陽回玄朔蓬壺近樂奏黃鐘玉漏殘忝竊兩都沾聖澤空慚三禮賦微官

○徐氏東園仲冬燕集次周約庵韻二首

江南佳麗東園最勝日筵開賞更新繞屋碧林巢野鶴隔牕翠島對幽人未醒梅意含珠蘂半凍泉痕皺玉鱗沾醉徘徊華燭夜揮毫未數兔園春

入門環翠栢屏香穿徑疏陰蘿帶長錦石玲瓏當幾榻雕欄宛轉抱池塘丹霞晚映松巗色白雪晴開竹塢光此日勝遊饒樂事盡憑歌管送淸觴

○壬寅西園宴集二首次顧東橋韻

西園虛敞饒幽事攜榼尋芳更此遊鹿苑陰連金粟靜鳳臺寒抱玉泉流三山雲霧杯前落萬井人煙檻外收不惜勸酬情爛熳巳喧歸炬更淹畱

迢迢曲磴朱欄護處處幽亭玉樹遮巧石雨餘苔點綴方塘煙外竹欹斜南州髙士能分榻北海芳尊共坐花醉後不知添逸興欲淩牛斗問仙槎

○公署三友軒次崔后渠韻

梅竹參差翠栢連宛如三友對幽軒交陰小院防遮月倒影方塘喜護天碧映簡編淸燕坐涼坐枕簟靜髙眠嬌桃艷李飄零盡節抱風霜老更堅

○晚登朝天宮東麓亭

气色皇都春滿樓亭分小景亦淸幽巳開曲徑回旋入更踏虛崖縹緲浮地僻秪容狐月影竹深斜占半林秋隔溪隱隱聞笙磬別有仙蹤不易求

○再登朝天宮東樓

樓倚東林紫翠間冥冥長抱五雲閒危欄俯見城中市虛牖遙含鳥外山萬竹搖光珠露滴雙崖流彩玉芝斑登臨俗想眞堪洗未厭頻頻蚤叩關

○十廟次張甬川韻

峩峩殿閣倚雲間百聖遺容尙可攀松檜十宮仍紫气君臣異代一靑山煙籠葆羽龍幢寂香裊金鑪鳳馭還自是明玉崇典禮歲時馨祀儼朝班

○鳳凰臺

今人還上昔人臺千載悠悠鳳不來歌舞王孫餘碧艸風雲異代秪黃埃南泠江抱金城麗北固天空銀漢開幾度徘徊欲詞賦淸新終愧謫僊才

○余自乙卯試藝南都凡三主於承恩僧捨辛丑南遷舊僧巳圓寂矣賦此志感

古剎重來覓舊蹤寒煙猶曳幾長松虛齋巳寂當年主老衲惟餘少日童聽法有緣曾結社畱題無憾後鳴鐘出門惆悵天街暮西日蒼蒼黯數峯

○壬寅人日雪

一冬無雪暄晴日人日飛飛滿帝都萬里湖山籠玉字九重樓閣映冰壺蒼精未獻新春節白瑞先爲樂歲鋪燕坐小軒成獨賞梅花點點送淸酤

○壬寅省中元會次陽峯韻

鵷鷺班趨玉佩臣龍蛇旗擁翠華新五云遙祝南山壽層漢同瞻北極辰畫省鑪煙分禦气鐘陵山色緫王春白頭荏苒空時序補衮無才愧縉紳

○歲首喜晴次陽峯韻

占年獻瑞爲黎元正旦新晴萬井諠麗日彤樓先散彩輕風佳樹半含暄衡璣律應陽和轉簫鼓筵開勝事繁聖治萬年常錫慶媿無調燮答鴻恩

○元夕雨雪飲宋南塘司空宅二首

雨雪燈宵共怨春勝遊誰觧賞偏新陽臺疑迓云軿女姑射如回鶴馭賓火樹搖光無藉月天街沾潤不生塵歡迎寶馬何妨濕醉擁油幢莫厭頻

燈火元宵錦席張芳鄰佳賞屬新陽龍膏冉冉丹煙落鰲影重重寶气翔云葉暗垂沈玉漏雪華往舞侑華觴秪緣宋玉多風韻醉客髙歌借寵光

○元夕雪後過燈市赴飲丘集齋宅二首

元夕多陰興味慵放晴今日翠煙重巳憐輿路過燈市更喜詩襟對雪峯九陌花隨金騕裏五樓城抱玉芙蓉芳尊況有丘遲約痛飲湏■﹝扌棄﹞達曙鐘

燈火皇都艷�宵錦筵爛熳美人招栽花欄榭云猶濕睡鶴池塘雪半消移席醉仍穿竹塢敲冰狂欲泛蘭橈何妨列炬歸來晚城闕天空下斗杓

○元夕陳寧陽宅觀煙火

百巧虛懸彩架標鳳簫鸞管燕良宵僊靈葆羽回玄圃樓閣珠簾影赤霄點點花飛星錯落雙雙鶴度雪飄飄共傳春色江南麗盡屬侯門樂事饒

○午睡起觀庭竹

睡起開軒白晝遲行行庭院碧苔滋絕無俗事妨詩興秪有淸襟對竹枝檐日漸移寒影碎山禽交語翠煙垂百年幾日能閒適此意憑欄許自知

○三友軒觀春雪

六出天龍下帝��枝�壓玉龍回更添淸絕偏親竹欲學春��點�本是新陽�臘意卻疑韶景看花開幽軒徙倚朱欄曉一曲髙歌愧郢才

○過揚子江心礬山

中江獨立辟雙門岸夾羣峯此更尊日月倒懸浮寶地龍蛇深臥抱雲根光搖萬古巖畱雪勢激千流軸轉坤舟過幾回翹望首玉蚪翻處一珠吞

○舟過揚子江觀音閣

危崖絕壁懸丹閣戶牖玲瓏映水開龍象冥冥雲樹擁黿鼉滚滚雪濤來山連兩岸圍金地花落諸天護梵臺對此自堪紓旅抱倚篷貪看故徘徊

○王克齋勾曲山房

愛君�築鄰幽境門外三峯對不移棘堵何煩圖魏野�川今更有王維萬松深處云連屋獨鶴鳴時月在池一自龍蛇飛大澤故山迢遰夢佳期

○夏松泉中丞平吳寇二首

折衝尊俎一書生授鉞王庭萬里城巨艦有神飛水騎窮沙無地走長鯨旗翻北斗風雲壯兵洗東吳海嶽淸自是聖明紆廟略坐看臣子奏功成

塵擾吳門妖气橫遙麾長劍壯南徵羽書捷擬三旬獻豸老胸餘數萬兵江海不愁翻地軸雷霆蚤巳動天聲鯨鯢首授標京觀日月功髙勒鼎銘

○贈王汝康主政南行便道歸省昆山

飛花啼鳥滿江關彩鷁南遊圖畫間暫許層霄辭�署遙曕片玉映昆山堂開晝錦雙親健袍舞春風五色斑豈謂尙書期不顧霜催白鴈使君還

○送王賁軒考績兼歸省輿浦司馬

秣陵淸燕及芳菲畫舫澄江送客歸劍鼓蒼龍辭督府堂開司馬拜嚴闈茱萸村畔宜春酒芍藥花前戲彩衣奏績蚤湏朝北闕承家報國願無違

○秋夕庭坐得蒲汀翁計

憶在門墻年頗多忍聞君巳夢魚符玉堂仙去名元重金匱文傳道不孤八座經綸占相業兩京衡鑑仰師模可堪涕泗淸秋夜涼月淒風滿竹梧

○西津【趙駙馬曾孫子鳳別號】

僊人曾弄鳳凰簫僊派仍懸烏鵲橋河漢瀉來通太液蓬萊流出帶層霄晴涵官柳春容早碧染宮云禦气飄自是主家元一脈恩波長慶荷神堯

○寄壽同年劉平岡兼期其晚子

紫薇僊是老人星歸臥靑山戶不扃賈誼愛君仍去國劉歆似父定傳經每招鄰叟開新社一任漁郎笑獨醒習靜自堪遲歲月丹砂無藉駐頹齡

○別楊重南考績北上歸省【楊南�二曹主事】

鄕裏衣冠羨不羣朝天劍气動星文過橋車暫回司馬華國才應識子云菊月喜開雙壽燕楓宸遙獻兩曹勛江城白鴈催霜露忍聽驪歌送別君

○挽史鶴霄【時先君服初闋】

愁予免服仍多病涕淚還餘哭史魚月旦有評人已去煙霞無主社應虛雞占春夢成長夜鶴弔秋風寂故廬耆舊日稀招不返海天寥闊幾嗟歔

○服將禫辱呂涇野王克齋王郭二監察俱有薦疏

棘人尙在欒欒日何事諸公有薦書巳分土苫棲白屋敢期名姓上公車共推爲國求賢切自愧髙名得士虛薄劣豈能佑己報願將忠赤一生攄

○中秋無月

中秋兒女諠瓜餅坐待嫦娥玉鏡開未見淸輝生海嶠卻教微雨送陽臺兔光寂寞應藏窟桂影模糊不映杯世事陰晴渾不定明宵圓魄好還來

○秋夜園池小坐對雲山有懷二親

月色亭池此暫畱文園病骨不禁秋閒階黃葉生涼思素壁吟蛩入暮愁風木斷魂雙別淚雲山對客幾搔頭共誇金紫雙親慶�養何由到故丘

○重九燕集感邊事

海色蕭蕭鴈影孤池荷庭樹半淍枯尊開苔石憐靑錦菊對疏籬尙綠珠愁入塞云鳴寶劍懶開塵匣老陰符且湏酩酊酬佳節呼取髙陽舊酒徒

○槐第下第有作用其韻慰之

吾家季子黑貂裘歸興蕭條白露秋每愛瑤華能吐鳳更看劍气欲吞牛荊開庭榭春還在艸夢池塘意巳投他日雲龍終有會不湏惆悵仲宣樓

○得呂涇野書報欲乞休

風雨金臺憶別時迢迢雲樹系相思梅花無計傳消息玉樹何緣慰渴饑錦字忽銜靑鳥使滄江仍報白雲期海天搖落秋空暮悵望深慚故舊知

○哭呂涇野

故人天上鶴書來爲報瓊枝昨巳摧剩有文章藏石室獨憐梁棟墮金臺晦翁命薄焚遺艸文子家貧翳野萊萬里懷君懸隴月瑤琴寂寞爲誰開

○得鄒東郭書

別君秋色滿離亭又見燕山春艸靑龍劍各飛勞夢寐魚書欲寄隔滄溟詞垣舊好曾今雨太史何年奏聚星報道平安慰磯渴始知劉向正傳經

○別詹廣文署邑篆還揚【同年詹燕峯侄】

栽徧蕪城桃李花還分春雨到天涯傳經暫謝靑氈席奉檄遙浮碧海槎小阮才華如仲父孔融門第本通家相逢又折河橋柳風滿文旌別路賒

○次郭文麓道長海門風夜阻舟韻

凍雲垂濕孤村暮仙旆寒生郭泰舟沙鶴迎風偏妬客江鼉鳴雨故牽愁蕭條嚙土無靑野涕淚餘民半白頭便欲浮槎問眞宰東南民瘼爲誰由

○哭馬西玄宗伯二首

北風吹海故人來天上驚聞玉樹摧靑鬢早嬰司馬病蒼穹終奪賈生才燕金臺上空畱骨隴水灘頭憶寄梅賴有文章聲價重輝光千古照泉埃初聞汝訃疑如夢更得眞傳淚滿襟遠道那懸徐墓劍傷情欲破伯牙琴悲涼蓬梗三年別寥落梅花萬里心細檢音書重拂拭滿城風雨助愁吟

○贈裘子致政還浙

功成佐邑賦歸與回首賢勞七載余竹徑更尋裘仲約桐江況近子陵居愁生海月孤城別春滿湖云一棹虛客久異鄕成故舊好音無惜寄雙魚

○園池獨坐琴罷觀魚

荷亭槐院晝陰陰靜坐觀魚獨自吟張隱只湏無餌釣陶翁何用有弦琴池圍曲檻藜牀穩酒送殘花竹盞深卻憶濠梁眞勝事碧山能負白雲心

○過劉碧潭教諭宅

桃李陰陰數畝宮偶攀玉樹對淸風靑藜經閣湏劉向絳帳諸生暫馬融門帶鯨波浮海嶠手栽龍竹淨簾﹖木立月﹖﹖日斜共醉春花爛攜榼還期蘭浦東

○過楊敬齋司訓宅

艸玄亭外樹成陰奇字頻來問子云未厭午牕驚短夢滿酤春酒共斜臐桃花院落畱鶯語芹葉池塘睡鶴羣細酌淸吟情爛熳劍光深夜動星文

○過伍山泉司訓宅

文星愛接伍喬光共約東皇醉一觴綠蔭曲穿棲鸛樹淸流晴映養龍塘風閒石上開朱瑟春滿江南隔畫墻幾度髙歌向寥廓自憐幽興老還狂

○立春後約友賞雪

漠漠同云萬里遮喜看瑤雪瑞年華巧穿檐箔添春色故點庭枝作早花仲蔚閉門空漫興子猷孤棹是誰家明朝約共山亭醉莫惜靑鞋踏軟沙

○聞北虜之警

塞北淸秋徹備疏單於忽破紫儲胥冰霜未結黃河水車馬先傳白羽書漢幟九關懸日月胡笳一夜滿郊墟浪傳嫖騎懸金印何事天驕警玉除

○丙午北禮部奉安太廟

三殿閎開入紫冥森森松檜繞蔥靑仗連虎衛千官肅神護龍宮萬代靈俎豆薦芳瞻玉几鑪煙流彩散彤庭禮成五夜喧歸騎仰見微垣帶列星

○工曹中秋宴集次韻四首

小圃能容月色寒髙情不厭物華闌白毫千丈光堪吸碧宇重輪景愛看烏鵲繞林驚玉樹龍蛇眠海抱冰盤莫辭徙倚延幽興影落髙梧未罷歡

中秋月榭動輕寒子夜酣歌燕未闌佳會此宵眞勝賞故人明歲幾同看誰家簫鼓芙蓉苑客捨尊罍苜蓿盤況有豪吟對詞客不妨達曙罄淸歡

池館蕭蕭竹樹寒月華鋪地漏聲闌弄晴偏向杯前滿引醉渾忘客裏看桂影拂雲開玉宇蟾光生水漾金盤去年今夕人何在別是天涯一度歡

鳳城秋意灑淸寒月色亭臺坐夜闌對酒莫教珠箔揜倚欄還共玉人看光連南極添璀璨白滿西山見郁盤卻憶塞垣畱威者風笳霜笛幾人歡

○季秋陵祀

陵寢冥冥王气通幽藏弓劍七陵同松杉瑞��天外蘋藻明禋玉露中象衛帝靈懸紫極龍盤�嶂抱玄宮禮臣趨享瞻依切不盡悲涼落葉風

○陵祀畢夜還昌平兼懷石潭紫巗二學士

禮成尊俎徹玄庭鵷鷺回翔下紫冥五夜冠裳侵皓露四郊燈火散繁星天瞻瀛海光微曙路繞蓬山色漸靑憶昔連鑣雙學士往來風景此曾經

○送朱徳承令海門時方攺邑

華國才名擅漢陽暫勞朱邑令桐鄕封章遙捧丹霄下仙履冥飛碧海長築堵好思鴻鴈集奏功還看鳳鷥翔明年莫惜雙魚報新種桑楡幾尺彊

○予甞與張嵩少雨行鄖山悵別有懷

不見南溟十載余天涯何惜寄雙魚江頭見柳春魂斷枕上逢君夜夢虛曾共楚云招鶴馭更衝鄖雨度熊車浪傳龍劍離能合尊酒何時一慰予

崔東洲集卷之七

●崔東洲集卷之八

維揚崔桐撰

七言律詩三十八首

◆七言律詩三十八首

哭倫白山

送張徳威少參之關中

送南元貞守保寧

昌平道中憩玄福宮

柳亭次徐少湖韻葉巾捨徽人故有柳亭以徒杭而懷舊索詩記之

送錢景山之任南都銀臺

懷毛勵庵閣老

送周石厓督學閩中

秋集鏡光閣

送董潯陽奉母南還

怡椿軒次劉春岡韻椿植刑曹公署椿岡父子皆官此曹故有作

壽石橋潘封君

送王鶴泉之任南都

壽唐漁石太宰

丙午齋居卽事似少湖

幾山歸蜀次畱別韻

哭徐甥霖

予新居乃先師溫托翁故宅重陽雨中對菊有感

送守朴趙中丞歸姑孰卜居邦城

贈謝子魯倅愽平

丁未人日喜晴似禮曹同寅

丁未廷試讀卷次韻

次介翁讀卷晚宿禮曹用前韻

華蓋殿題名奉天殿傳制用前韻

直廬齋宿次介翁璧間韻

壽閻舉人母母陜人居揚州

仲夏別介弟格之任江西

淸湖別墅

戊申歸隱登新邑南樓

得徐少湖書

少川曹守誕辰

戊申久雨中秋無月十六夜小霽間見雲際仍張鐙命酒步檐賞之

九日劉尹沈倅邀登南樓

重陽後五日集伍山泉宅菊未開

重陽後十日淩劍山送菊

集陳石山司訓宅

哭姜海涯姜甞守郴州佐九江

○哭倫白山

榜中獨爾年穪少今爾先爲地下人生擬百年渾是夢訃傳萬里恐非眞文章漢署論心日杯酒秦淮話舊春海內弟只零落盡不堪南望爲沾巾

○送張徳威少參之關中

祠部淸才張茂先符分薇省借時賢壯遊千里金城迥路入三峯華嶽天莫遣棠陰虛國計好思菜色濟民顚亦知奏最無多日底事徘徊惜別筵

○送南元貞守保寧

雪霽河橋官柳靑觧攜尊酒暫郵亭麟符入郡開鈴閣鹿馭隨春度錦屏【郡山名】天險未容難蜀道民憂端擬慰虞庭循良自是吾儒事萬里層霄看福星

○昌平道中憩玄福宮

碧殿瑤臺槪太淸西山靈气抱僊城窓涵風樹生秋爽巖度霜鐘報曉晴金馬暫停聊借榻玉童無語對吹笙明朝又入車塵路記取尋幽此度行

○柳亭次徐少湖韻葉巾捨徽人故有柳亭以徒杭而懷舊索詩記之

僊卽素業丹崖裏小築幽棲萬柳亭交翠暖煙含翰艸飛花晴雪點池萍陰連數畝推窓見響送雙鸝徙坐聽自入西湖訪林隱幾回夢繞故山靈

○送錢景山之任南都銀臺

冰雪新融天路長畫船春水入僊鄕金函獻闕趨鳷鵲彩筆登臺賦鳳凰江國煙花尋舊約天曹風節有餘香聖明側席思時俊早見層霄一鶚翔

○懷毛勵庵閣老

帝庭早際風雲會相業曾懸日月髙懋報擬圖麟閣像畱芳還見鳳池毛碧山石室藏余艸瀛海瓊餐醉壽桃舊日門生今白首師模遙憶振時髦

○送周石厓督學閩中

八閩淸淑萃羣英三楚儒宗重此行昔已晦翁傳道昧更勞茂叔載文旌宮墻風月堪吟弄桃李陽春自發生會見成勛獻鰲禁蛟龍白日聽雷鳴

○秋集鏡光閣

峻閣淸秋入望紆曲欄閒倚俯平蕪靑林白石心如洗細菊輕鳬興不孤湖引鏡光浮瀲灩檐傳鈴語落虛無徘徊待月東溪晚肯負涼颸下碧梧

○送董潯陽奉母南還【編修份】

天恩暫遣丹霄客奉母春歸白髮僊滿路鶯花迎畫舫到家魚筍媚瓊筵絲綸久代王言重錦繡爭傳翰學賢爲報北堂萱未老早題名姓上淩煙

○怡椿軒次劉春岡韻椿植刑曹公署椿岡父子皆官此曹故有作

曾聞嘉樹八千春靈種呵噓似有神直節不移龍幹古淸陰還在鯉庭新天畱勝事傳今昔物遇名家接縉紳怪底多情大司寇公餘吟翫未辭頻

○壽石橋潘封君【編修晟之翁】

天姥山人老地仙曾栽桃李滿樵川愛招白鶴尋支遁爲戀丹霞學仲先龍誥寵光云壑重鳳雛淸望玉堂懸乾坤甲子回初度月色新秋正壽筵

○送王鶴泉之任南都【倢甌濱宗伯之子】

羨君王謝名家後白下風煙更勝遊暫輟含香辭北闕獨憐過裏近東甌鯉庭舊業靑箱在麟閣余勛玉樹收此去好來依日月夕陽花艸莫淹畱

○壽唐漁石太宰【太夫人在養】

斗山望重文章伯衡鑑天曹道不孤世彩七旬開錦席淸標六月暎冰壺每親舜衮聽鳴鳳還著萊衣學弄雛琪樹庭除喧賀客看君堪入列僊圖

○丙午齋居卽事似少湖

南宮虛敞炎月幽齋居對景聊自休院槐交翠日不到階鶴一聲風欲秋公餘雅興在靑簡歲暮壯心忘白頭湘簾烏幾坐長晝倦來就榻疑虛舟

○幾山歸蜀次畱別韻

錦水先生勛業新早看鳴履上星辰腰圍白玉冬卿重衘帶靑宮晝接頻翔鳳暫教辭聖主弄雛還喜慰慈親相如多病仍詞賦好灑濤箋寄舊鄰

○哭徐甥霖

髫年失父恨零丁孀母艱辛撫女成不墮家聲知令子占吾宅相得賢甥南州徐孺應無忝太學何蕃尙擅名客邸訃傳腸欲斷海天回首若爲情

○予新居乃先師溫托翁故宅重陽雨中對菊有感

一畝艸玄楊子宅卜居仍借老侯芭�驚淒雨新時序況對閒庭舊種花錦水煙波遙別夢玉堂人物擅名家獨吟撫景生惆悵何意登臨烏帽斜

○送守朴趙中丞歸姑孰卜居邦城

羨君展墓歸桑梓秋老千客去路遙拂拭�����經過司馬舊題橋連磯勝槪堪詞賦采石僊蹤未寂寥跨鶴早回云外馭聽簫還上月明船

○贈謝子魯倅愽平【同年旻子】

曲江曾共東山老並馬春風醉玉罌龍劍己飛空鬥气鳳雛能舞尙家聲金臺雪旆催行色玉樹風姿屬妙英佐政黃堂民社寄好攄忠赤報明庭

○丁未人日喜晴似禮曹同寅

堯蓂七葉逢人日瑞靄千門送曉晴暖試雪泉融輦道望迷煙樹散僊城不湏剪彩酬時令共擬揮毫頌太平賴有春卿調寶歷年年嘉慶獻彤庭

○丁未廷試讀卷次韻

鳳城曙色開閻闔臚引時髦謁帝庭千載雲龍逢景運三臺冰鑑共曹卿金吾列仗崇儒重玉語臨軒賜問淸甲第豈緣溫飽計聖心霄肝在蒼生

○次介翁讀卷晚宿禮曹用前韻

臺垣晚出棲南省舊種槐陰尙滿庭宴接夔龍沾內饌詩成金玉動文卿風傳殘漏煙花寂月轉閒階枕簟情暫謝諠囂聊燕寢獨憐虛白靜中生

○華蓋殿題名奉天殿傳制用前韻

賢豪掄選開東閣劍履追陪入內庭光動丹書勤禦染名題黃甲捧春卿僊班對列聽天語臚響三傳下太淸穪荷鴻恩何補報艸芧白日羽翰生

○直廬齋宿次介翁璧間韻【直廬介翁昔所請者】

山衘沈景鳳城西樹鏁宮煙暝色齊已聽析聲傳虎旅共依齋閣欲雞棲屏搖燭影延淸話壁爛瑤光認舊題白雪調髙聊彊和莫教佳會負招攜

齋寢良宵雙闕西蓬萊路近五云齊風含城角聞雞早月上庭梧照鳳棲帝寵玉堂傳勝事僊才臺翰愛畱題明朝劍佩趨元會同舞鑪煙雨袖攜

○壽閻舉人母母陜人居揚州

爲愛揚州玉蕋花吹簫橋畔駐仙槎風前芳桂飄丹萼庭下幽蘭茁紫芽衣拂五銖淩瀣气筵開八袠醉流霞海天指點桑田處始信麻姑歲月賒

○仲夏別介弟格之任江西

池塘春艸夢芊芊又折散花贈惠連喜沭恩光棲省幕肯教淸白負家傳徳星堂在天涯隔【崔丹四世同居】夜雨牀虛別思懸莫戀西山南浦勝鴈飛還到五云邊

○淸湖別墅

別墅湖邊卜築成景幽不數鏡湖淸光搖碧嶂龍蛇動影倒靑天日月行遁迹已疑寰宇隔樂親更覺世緣輕何年坐我松崖下試聽寒泉落石聲

○戊申歸隱登新邑南樓

南樓登眺賀新成颯颯天風吹晝晴桑柘人家連沃野蓬萊僊馭引滄瀛炎蒸不到朱欄靜雲霧常棲繡栱輕此興老夫仍不淺嘯歌還待月華明

○得徐少湖書

髙情正憶南州士霄漢俄聞錦字投敍分明見汝面論心披豁重予愁天涯人遠虛懸榻雪夜溪閒穩系舟林臥獨憐成潦倒太平勛業望全收

○少川曹守誕辰

髙步丹霄兩鬢靑專城名染禦前屏中州嶽降逢炎月南紀筵開仰壽星瀛海冰桃紅暎酒虛堂瑤艸綠生庭閭閻歌吹喧童叟拍手狼峯瑞靄零

○戊申久雨中秋無月十六夜小霽間見雲際仍張鐙命酒步檐賞之

月過三五還堪賞云隙時時出素河未覺淸輝今夕減恨霾圓魄半秋多關山聞笛誰愁思鐙火開尊且嘯歌數倚曲欄勞悵望不禁涼意滿松蘿

○九日劉尹沈倅邀登南樓

重陽陶令仍幽興攜客登樓景更妍木落髙天開海嶽檐虛曠野俯雲煙未嫌鴈候催蓬鬢且對鷗羣醉菊筵笑插茱莄湏滿帽管弦百里況丰年

○重陽後五日集伍山泉宅菊未開

菊花巳過重陽節步屧東鄰尙未開爲愛風霜甘晚節肯隨桃李媚春腮累累繁蕋含珠細裊裊斜枝倚竹栽秋杪金錢應爛熳可能攜榼許重來

○重陽後十日淩劍山送菊

菊猶綠蕋巳重陽虛負山翁對舉觴佳種故人題尺素小盆分我借餘芳孟嘉風帽還堪插陶令秋襟未減狂便護暖屏勤愛惜肯教霜露送淒涼

○集陳石山司訓宅

遙秉文旌到海濱論心傾蓋對吾眞巳憐雅尙淩時輩更覺師模近古人下榻畱賓馴鸛雀過庭有子見麒麟芹羮鱔饌供杯酒扶醉歸來月色新

○哭姜海涯姜甞守郴州佐九江

耆英忽作芙蓉主重我傷悲涕淚雙白首論交最知已靑燈艸角舊同窓名垂柱籍先多士官有棠陰擅兩邦杯酒園亭遊謔處懷君情緒若爲降

崔東洲集卷之八

●崔東洲集卷之九

維揚崔桐撰

五言絕句詩二十首

七言絕句詩四十六首

◆五言絕句詩二十首

遊武當四首

遊雲夢夕憩公署後園二首

中秋前夕集王玉山宅二首

中秋夕小雨集袁靜庵宅二首

別王生二首

別胡瓶山中丞四首

幽興四首

○遊武當四首

七十二僊城琉璃千萬宮隅隨靑鳥去半月紫霞中

遙瞻金碧壇巃嵸雲霧裏入林憩峯巓峻閣忽松底

嘉木擁虛壑綠霏繞瑤臺貪看坐不移煩襟洞然開

冥登天柱峯恍如生羽翮俯見漢江流影影一絲白

○遊雲夢夕憩公署後園二首

蘭舟入云夢霄壤豁如剖身在元气中何啻吞八九

捨舟憩芳林白雲隔溪度逍遙誦南華手浣薔薇露

○中秋前夕集王玉山宅二首

秋半楚山素月酒幽庭彩揮杯坐不辭秪恐淸陰攺

秋姿滿庭綠城靄蔭髙閣醉月步廣階衣上寒光落

○中秋夕小雨集袁靜庵宅二首

楚月如厭客忽揜城東雨聊醉袁紹杯共作秋花主

白露捐蕙芳微陰淨菌屋取醉終遙夕蟾蜍愛新浴

○別王生二首

我愛王子喬攀鴻碧海遊橫吹白玉笙流響滿滄洲

長風吹海雲暮結江南樹欲覓孝廉船天空不知處

○別胡瓶山中丞四首

曾締牛年約繽紛翰墨羣聯鑣天上陌飛入杏花云

共子鄂渚濱相攜采蘭芷一笑澹無言石上秋雲起

冥登黃鶴樓直探神僊窟俯窺銀漢流天風落明月

握手再相見燕酤共暮春寒溫話不盡又作別離人

○幽興四首

三月醉春風猶嫌春日短鶯花盡意吟瀟散無人管

六月不知暑深入修篁徑臥聽落泉聲天風吹短鬢

杖藜步秋溪衣染露華濕竚見白雲偎野鶴似人立

嚴月海天寂寒云垂埜低何以淨襟抱雪峯叢竹西

◆七言絕句詩四十六首

蜀客索詩兼簡余方池館兄

太和山萬松亭

襄陽午行

均州曉行

鄖陽春行有感

鄖山晚行賦所見

子每愛普門寺捨西竹未造其所今夕角巾步去興覺瀟然

江陵龍山

章華臺

監利濯瀴臺

石首繡林山昭烈娶孫夫人所

寄壽儲太夫人

祁陽道中遊烏符觀四絕

讀洞賓訪蔣暉詩

和洞賓韻

自笑用前韻

余艸池之畱都二首

張札舉人入試

趙維舉人入試

嘲松

嘲竹

嘲梅

嘲菊

題小景

張石川小畫次文衡山韻

夏涼思親

南都思親寄林弟

南省槐

松臯閣老扇景三首

劉春岡艸堂圖

葉省庵歸廣陵

楊副郎乃翁所作紅梅圖

西湖五首

吳子歸姑蘇

張生歸霅川省母

正月風雪園坐卽事

春暮

別碧潭子

虞醫南歸

○蜀客索詩兼簡余方池館兄

蜀道風煙促使車贈君惟有一雙魚故人問我爲宮在門揜梅花只讀書

○太和山萬松亭

攀崖躡磴入僊門仰見瑤宮紫靄屯更上虛擅最髙處轉驚樓閣萬松根

○襄陽午行

三峴山家雨半犁牧兒吹笛尙銅鞮小桃風軟過柴店午爨煙中飛竹雞

○均州曉行

長風吹曉客寒生片細星稀帝子城漢水流煙半明滅馬前深艸竹■﹝鼠畱﹞聲

○鄖陽春行有感

憶昔淸秋踏雨沙重來短劍觸飛花黃雲碧艸皆愁思何處僊人白鹿車

○鄖山晚行賦所見

野人麋鹿自同羣閉戶山虛長白雲菜婦漁翁歸路別竹西啼鳥落殘曛

○子每愛普門寺捨西竹未造其所今夕角巾步去興覺瀟然

山靑沙白寺門連松桂春深萬壑前月色半陰苔石路呼僧看竹過西禪

○江陵龍山

悠悠江漢接天還三國爭雄虎豹開何意狂夫能落帽至今人只說龍山

○章華臺

沙市黃鸝啼暮春落花殘雨淨輕塵傍人指點章臺路煙艸微茫認不眞

○監利濯瀴臺

監利千山風雨多濯纓臺下漲寒波停舟細問靈均處更有淸流是汨羅

○石首繡林山昭烈娶孫夫人所

孤石盤江江水深英雄殘甲鐵猶沈當年天地纏兵气安得春風入繡林

○寄壽儲太夫人

瑤池西母黃花燕豸繡雲霄遊子歸愧我不能雞黍約峴山回首紫霞飛

○祁陽道中遊烏符觀四絕

僊臺百尺與云平樓外山圍碧玉城偶借石牀成小憩隔巖風樹萬龍聲

○讀洞賓訪蔣暉詩

僊詞讀罷思悠悠衡未風煙眼底浮安得更聞吹鐵笛一聲云外萬山秋

○和洞賓韻

乾坤闔辟此江山吞吐葫蘆一粒丹腰下靑蛇人不識靈光長犯鬥牛寒

○自笑用前韻

長年作客慣尋山又見酣霜萬木丹詡客尙畱雙屐健且招衡月弄淸寒

○余艸池之畱都二首

峴山曾接艸池僊花老春風巳二年此會肯騎磯上鶴共君吹篴弄湘煙

雪壓寒云共別觴鶴樓東望鳳臺長石城此去千峯月照見詩家錦繡腸

○張札舉人入試

云滿千山銀漢斜張騫萬里泛僊槎定知牛女傳消息飛馬春風三月花

○趙維舉人入試

淸獻於今不乏賢江樓別酒萬山前爲君借取僊人笛鶴背橫吹看上天

○嘲松【子於四物爲五友而嘲之者以日夕狎之故與之謔耳】

獨立髙寒節不孤風雷時作老龍呼無端也道浮名好畱與人穪松大夫

○嘲竹

瀟灑泉溪百畝秋只堪淸玩伴王猷鳳簫莫漫隨嬴女吹斷春心總是愁

○嘲梅

不逐時芳漫競春歲寒雪月自相親秪緣誤識孤山老曾傍西湖看醉人

○嘲菊

一秋寥落看花杯滿眼芳菲菊又開疑是遊人怨春去金錢特地買回來

○題小景

結个茆庵倚玉峯翠梧疏木鏁芙蓉何人踏破蘪蕪徑疑是君王問臥龍

○張石川小畫次文衡山韻

濃陰灘畔木蘭橈幽坐漁翁爲避囂一曲白雲心共遠萬峯回首浸春潮

○夏涼思親

夏日風生竹樹幽披襟閒對一林秋江南江北無多路誰寄淸涼到白頭

○南都思親寄林弟

家近揚州多故人相逢便問白頭親從教傳得平安信不及趨庭見面眞

○南省槐

濃綠庭槐省署深黃金花滿散淸陰試聽涼月沈沈夜定有風飄絲竹音

○松臯閣老扇景三首

懸崖絕壑綠陰多更有幽禽響薜蘿皛皛晚潮生遠浦滿船秋色送漁歌

石瘦泉枯百卉藏老梅畱得一枝香淸風萬壑憑誰管盡付詩人入錦囊

雨歇秋風送晚涼小舟橫處碧溪長何當攜取如澠酒同入菇蒲醉一觴

○劉春岡艸堂圖

劉向勛各重帝都艸堂遙寄碧山隅桃花柳絮誰爲主三月春光看畫圖

○葉省庵歸廣陵

楚城二月鶯花亂送客江頭愁暮陰此去吹簫橋上月想應照見使君心

○楊副郎乃翁所作紅梅圖【文升】

孤山老僊已飛去畱得僊花此尙傳萬顆驪珠春錯落淸香不斷到曾玄

○西湖五首

湖冷山光岸帶沙石扉茅屋埜人家短墻不觧遮春色露出早梅開白花

碧湖堤外帶方塘傍水人家蔭綠楊門揜藤蘿春寂寂滿園飛蝶菜花黃

春朝過雨送輕寒半落桃花桑葉團多少樓臺山色裏畫船移傍六橋看

四山花鳥弄新晴煙處湖光半遶城醉領春風歸去晚松聲一路送遊人

雪壓澄湖千萬峯玻璃倒插玉芙蓉野梅亭下呼雙鶴轉恐春深攺舊容

○吳子歸姑蘇

季子風流歸興新萬山啼鳥落花春洞庭水石靑林裏應有繁陰待主人

○張生歸霅川省母

長安遊子罷斑衣九乳山虛云自飛買得扁舟五湖去靑天笑指白雲歸

○正月風雪園坐卽事

風雪蕭蕭入早春梅花零落轉精神杏桃自道禁寒得偸眼還窺醉飽人

○春暮

海上云生煙雨斜碧桃片片點庭沙黃鸝不觧愁沾濕又聽笙歌過別家

○別碧潭子

六月天風海气寒碧霄萬里自鵬搏何年驄馬揚州陌訪舊還能到考盤

○虞醫南歸

楚月淮云渺去槎上池深處是僊家歸來丹鼎添新火坐嘯春風落杏花

崔東洲集卷之九

●崔東洲集卷之十

維揚崔桐撰

詞三十一首

◆詞三十一首

沁園春餞別入覲同年次韻

洞天春送盧淶西司成南行

木蘭花慢贈別胡缾山中丞次韻

錦纏道別髙子守平涼

畫堂春贈陳生伋任休寧

金菊對芙蓉謝孫子貽菊圖

洞僊歌贈白沙村尹新樂

風入松贈楊竹窩贊政紹興

玉漏遲贈王瀛溪守沔陽

水調歌頭贈寧夏王鳳泉中丞

謁金門贈葉斗問司教上饒

禦街行贈宗履庵尹金卿

憶帝京贈王圉山尹單邑

靑門引贈史元忠丞河間

玉樓春送張子和考績還容城

謁金門贈韓右橋貳守髙唐

畫堂春送許孝卿尹信宜

望仙門送吳子歸隱

洞天春送汪子敏任雲中理問

鵲橋仙別重之分教泌陽

漢宮春壽錢母

鵲橋僊送冒子尹興業

戊申三月劉伍陳三廣文邀飲黌宮贈沁園春一闋

卜算子送顧子南歸壽母

風入松四闋詠四景閒居樂

海棠春贈淩和叔之任贑城

減字木蘭花壽松厓翁

漁家傲贈胡子歸省

玉聯環贈錢平厓副憲之東廣

○沁園春餞別入覲同年次韻

四海相逢寒溫重敍三十年前錦席髙張侯門深處玉巵送暖寶篆凝煙喜芳辰撫景開情羣英酬勸此樂進誇李郭僊況太平時節乘閒取醉賓主俱賢酒籌休問畱連看昨夜蟾光已半圓念中外萍蹤歡娛未幾朝天宴罷宦轍將旋且湏笑語徘徊痛飲一息春宵眞可憐爲髙歌嚶嚶鳴鳥求友詩篇

○洞天春送盧淶西司成南行

輦路新銷殘雪嫩綠小紅時節陌柳纖條未堪折又見髙軒別玉署初盟暫歇望望靑霄轍璧水風髙石城天渺離情綰結

○木蘭花慢贈別胡缾山中丞次韻

肅愼當年地到於今舊事非念塵暗龍庭波翻鴨綠赤子安歸好男兒藏利器正揚眉烈烈賦無衣肯使鳳凰山下還容豺虎驕肥節擁熊貔百萬師仗鉞鎭遼西看雄威壯气淩山絕海電馬云旗況聖人臨紫極旦華夷一統仰龍飛見攙槍等閒掃淨金城萬古長圍

○錦纏道別髙子守平涼

風斜燕子正春雨鳳城東萬芳菲競紫爭紅使君飛馬翠煙重雙懸龍劍烈烈气何雄皂蓋朱旛去遙指崆峒覓當年問道何蹤想名書白玉屏中待棠陰滿地天上報重瞳

○畫堂春贈陳生伋任休寧

春郊淨暖燕泥香馬嘶嬌柳新楊故人東去古郵長把手離觴滿路江山圖畫迎眸花艸文章佐政聊登百里堂紫鳳還翔

○金菊對芙蓉謝孫子貽菊圖

南省幽閒小齋春暮昏昏睡思方慵驚妙染相貽浣手開封頃刻畫堂秋浦冷灑霜姿萬蕋玲瓏端詳把玩逼人淸气白練生鳳玉壺金井心胸借彩毫寫出造化爭雄許梅孤竹瘦此味堪同羞比是春嬌芍藥何湏對秋水芙蓉自有一家風韻百媚成空

○洞僊歌贈白沙村尹新樂

淮海淸才一片昆山玉白眼那堪塵世俗抱奇姿幾年气揜虹霓淸廟裏未就珪璋雕琢百里荷雷封墨綬銅章熌熌英華才出璞待從今且湏小展含章應列宿光懸巨鹿奏成功滿縣種桃花愛白晝鳴琴弦歌比屋

○風入松贈楊竹窩贊政紹興

城花气醉流鶯天涯春又生燕酤欲買傾懷抱能幾日又送君行官柳路嬌嘶馬長亭杯點飛英東風陌上紫驑輕笑指越江城沃洲天姥黃堂下佐諸侯政報新成試問安民何策鑑湖一片冰淸

○玉漏遲贈王瀛溪守沔陽

麥序午雲輕正紫陌晴絲飛百尺燕子風斜亂蹴葵紅橊赤美人璞抱連城想荊楚還知和璧別天門笑指黃蓬冥冥矯翮到時煙雨樓開看劍气橫虹胸吞夢澤漁父雙林試問閭閻命脈萬頃滄浪水月應照見使君淸白報成功又上金臺作客

○水調歌頭贈寧夏王鳳泉中丞

美人辭我去在五鳳樓頭百尺晴絲遊揚盡牽惹離愁憶昔杏花飛馬漫作萍蹤鴈迹三十一春秋驛梅消息斷玉樹阻風流五云端雙闕表鳳還遊相逢能幾詔傳螭尾付邊籌系肘累累金印賀蘭燁燁霜旓此別又難畱待奏膚歸也杯酒共瀛洲

○謁金門贈葉斗問司教上饒

金臺曲官柳陰生繁綠祖杯風引葵橊馥笑倚荊山玉九斗光鐘奇淑胸滿珠璣萬斛淸風鐸振靈山麓喚起蛟龍伏

○禦街行贈宗履庵尹金卿

落紅淺絮送春闌繁綠暗燕關金塘新漲鳬鷖水翻飛雙舄難攀云深泰嶽天渺陽峯望望隔人寰簾垂桃雨舞斕斑風靜玉琴閒纖塵不動桑麻長向隅民又開顏丹霄獻績紫鳳徵書天上使君還

○憶帝京贈王圉山尹單邑

蘭苕翡翠弄幽吟河橋濃綠成陰燕酤聊買醉離思不堪禁淸標憐楚玉髙價重揚金雲擁僊鳬入望深羨子還彈單父琴簾垂白日花暎棲霞試聽弦歌百里音飛騰瞻碧落話舊合華簪

○靑門引贈史元忠丞河間

雪月金臺客又見葵丹橊赤鳳城別去佐諸侯瀛海蒼煙深處翻云翮白玉神京鄰咫尺保障湏奇策淸哦未數松廳別有功名垂竹帛

○玉樓春送張子和考績還容城

蕭蕭易水寒千古野艸三臺誰比數朔氛燕雪不畱春百里千家今幾戶使君惠愛飛甘雨卽松山下淸風吐奏功歸去下雙鳬歡呼滿縣桃花舞

○謁金門贈韓右橋貳守髙唐

涼飆起雨歇鳳城如洗霜染芙蓉秋色裏君去辭丹扆何處愛民如子鳴犢寒泉河彌彌君心試把寒泉比一般淸見底

○畫堂春送許孝卿尹信宜

秋風白露語寒螿燕城別酒香贈君惟有菊枝黃鳬去髙涼琴鼓龍生風雨簾寨山舞鸞凰桃花滿縣似河陽績獻明堂

○望仙門送吳子歸隱

鳳城秋老芙蓉水涼颸灑鱸魚時節薄羮美鄕心起一官依日月拂﹖﹖央辭靑紫狼峯之下江彌彌好洗幽人耳

○洞天春送汪子敏任雲中理問

杏花飛馬春風昔年曾共而翁淸標愛汝尙兒童佐閫又雲中明試鑑懸日月籌邊劍倚芙蓉紫塞雲閒白登塵靜歸報重瞳

○鵲橋仙別重之分教泌陽

霜渡銀河秋髙金闕白露黃花時節一聲旅鴈過南樓愁結處惠連離別紅杏宮墻香芹池館楚楚靑衿云列朱絲寶鐸�時髦看威鳳層霄奮翮

○漢宮春壽錢母

淑景春濃正鶯流燕語暗綠飛紅風惹遊絲蕩漾搖曳晴空繡屏縟彩擁瑤筵瑞靄簾櫳道是僊姑毓秀回旋甲子初逢云帔銖衣輕麗羨鳳賓西母桃獻東公更喜雙鸞並舞玉樹叢叢笙歌�裏醉瓊卮飫薦斑龍看葭�齊聲穪願百年繁祉攸同

○鵲橋僊送冒子尹興業

燈火江城笙歌錦席暫駐層霄使節曾買燕醪別鳳臺柳條纖那堪又折杜海雲長梧峯天渺去去雙鳬隔越好種桃花滿縣香舊家聲冰淸玉潔

○戊申三月劉伍陳三廣文邀飲黌宮贈沁園春一闋

杏雨壇前芹風池畔暫駐云軿正燕子泥香鶯簧歌軟煙消晝永細柳娉婷劉向經余陳蕃榻下淸輝相對伍喬星錦筵開招邀仙侶舊好重盟住期莫放勸酬停看飛絮殘紅點畫屏嘆人生蹤迹一場春��吞狐媚空自勞形北會難逢嘉賓良主酒酣起舞劍光靑聽前村一聲漁父笑入滄溟

○卜算子送顧子南歸壽母

海日麗芳洲花气暄遲晝白首慈親正倚門遊子歸時候膝下錦衣郎爛舞春風袖鸚鵡杯深綠蟻香願祝長生壽

○風入松四闋詠四景閒居樂

亭臺簾幙鏁重重韶景又東風習懶竹牀春夢穩鶯喚醒倦眼猶慵短髮烏綸斜褁尋幽日傍花叢碧流橋外小桃紅徙倚畫欄東玉筍銀鰷新更羙好情懷盡付杯中莫笑海翁醉也醉時百感成空

休嫌啼鴂送春歸赤日愛遲遲炎熇隔斷朱樓外碧梧陰半落薔薇開卷羲黃靜對閉門剝啄人稀掃溪移坐柳條低鷗浴颭芙蕖冰桃雪藕淸酣後晚涼生爲報山妻何處海翁供倚數竿風竹亭西

蕭蕭風雨淨年芳白鴈夜啼霜長空明月涼如洗芙蓉老玉露淋浪萬里憑虛極目素襟澄徹相當黃雞紫蠏味堪甞彩袖舞兒郎銀河珠斗中秋燕東籬菊又醉重陽此興海翁不淺悲秋朱玉虛忙

海天風木萬山枯愁凍雀饑烏翠綃帳暖春還在松醪熟不用錢酤氍■﹝僉毛﹞圍楚舞燈火照吳歈壓梅欺竹雪平鋪俗想蝢消除憑危拍手呼奇絕乾坤古一�塵無盡日海翁吟弄人遊白玉空壺

○海棠春贈淩和叔之任贑城

靑歸弱柳那禁折柰陽關歌聲三闋山碧曉寒輕花醉離情結使君南去停仙轍正弦歌滿城時笻千頃貢漳波試比誰澄澈

○減字木蘭花壽松厓翁

涼颸新起淸襟千頃連秋水匕裘筵中玉樹金芝懇酒紅海天漠漠縹緲丹煙籠�閣鶴馭翩翩家近蓬瀛地上仙

○漁家傲贈胡子歸省

腰佩龍泉三尺水橫騎白鶴�天子鳳城秋色寒芳芷鄕心起靑天飛馭涼颷裏菊采黃英和玉蕋滿斟金液筵開綺老仙笑顴酡顏�多受祉長年壽酒從今始

○玉聯環贈錢平厓副憲之東廣

小桃香暖燕風輕翹影飄晴豸袍金佩浮驄緲人別去五羊城曾教海嶽爭淸霖雨蒼生能辭萬里天階遠終不負舊聲名

崔東洲集卷之十

●崔東洲集卷之十一

維揚崔桐撰

記十三篇

◆記十三篇

方山子記

吳氏祭田記

重建城隍廟記

嵩少山人記

杭州抽分廠題名記

胡安定先生書院記

監察禦史楊公祠記

重建國子監典簿廳記

宋文山文忠烈公祠記

新建通州石港察院記

石山樓記

新建泰州東臺察院記

宋丞相文文山先生書院記

遷海門縣記

修築捍海堤記

題省軒詩畫帙

○方山子記

晉陽侯廷言氏別號方山子方山子偕東洲崔子遊荊南山水間語東洲子曰吾迹則寓斯心無日不方山也東洲子質以山之槪曰山奠郡西勢接淸源南峙孟門殆吾土之勝也而吾固有取焉東洲子曰夫山隱者之宅也子將事夫煙壑云巒鸞吟鳳翔挹沆瀣乘淸泠散發披襟於廣莫之埜心會乎調調刀刀情融乎唱於唱喁玆以取適已乎曰有之吾不能倚於其迹也夫山有用世之靈焉月胎神乳雉飛鵲化膚寸成雲霖雨萬有補天分乎五色鎭區紓乎九光子將應鼓鳴而起躍懸鏡照而昭蘇巳乎曰有之吾未始溺於其通也夫天下皆山也夫山皆可有也達人至士托意於物是故武陵五曲披圖意隨姑射老僊馳神雪月子將假一隅之石則鰲峯鷲領皆吾故物南探東陟取無盡藏巳乎曰有之吾未敢以多取也將顧名思義云耳東洲子曰噫嘻予旣巳聞命矣敬以直內義以方外易道也夫義斯剛剛斯中正中正爲方君子所以終身也時乎初九潛龍勿用則不易乎世不成乎名樂則行之憂則違之確乎其不可拔也時乎九二則龍徳正中至柔而動也剛至靜而徳方重明以麗乎正也介石而不終日也是故立不易方動靜惟時時止則止時行則行其道光明也吾子仕甫達而義思止執非下而義不隨無所欲而義以仕是深有得於方之義而非以其山也方山子曰唯唯子爲我記之吾將服之以終吾方

○吳氏祭田記

霅水吳氏故有祠堂肇事於其先安素翁璋而祭田未議厥嗣太僕簿龍謀於仲兄光祿丞鳳各出田爲歲典給紹先志也史氏崔子以少卿蒞滁龍以實謁且徵言爲世守問其族指且田數曰胤也蕃田出於仲若季者合五十畝洎同志者餘十畝問其統曰統有宗族之政聽於斯凡祀齒昭穆事旣修儀綴食懲惂讙示恩義焉問其物曰肴實數有正不丰暱不逆薦問其歲入曰入有贏惟昏嫁是佐屈乏是予崔子曰斯舉也可不謂能子孫矣乎夫孝子之心愛愛則繹而其遡長孝子之動愨愨則著而其事庀孝子之義周周則辧而其禮肅孝子之情公公則流而其澤咸今人有一畝之宮斗粟之田必思以庇其子若�而子若孫以祀逖罔追懵焉若遺者何心哉或有事焉弗惠弗時以匱爲說而嗇其享惡用其爲孝思哉若或貴加賤富間貧不以毛列甚焉秦越其宗薄恩隆怨休戚不關焉者去禽獸幾何哉吳氏之若舉也以言其繹則事亡若存以言其事則治物孔明以言其禮則崇本篤倫以言其澤則葛藟之風可以興吳氏之門嗣是而安得不崇以延乎云仍焉者安忍於目替矣乎苟有徳之不類將斁厥規利厥田者宗子當告之曰史氏巳記之石

○重建城隍廟記

海門城隍廟肇建國初比年江逼邑徙百務艸艸廟祀尙虛丙寅春邑侯渭南裴君紹宗來蒞邑政適當其劇營建鹵莽不可歲月者率經攺作學宮首新尋謀諸丞王君傑簿潘君惠進耆老於庭而告之曰明有禮樂幽有鬼神祖制炳蔚宜各受職廟當亟成神其鑑吾與民圖修甫數月廟成中殿旁廡前門後寢北若干楹神有道幣有亭繪壁繚垣綜理整整廟中置神主公案筆硯凜凜如生朔望必就禮之默盟而退越三歲政成民熙今年夏侯以賢能被命內徵將別去史氏桐方以養痾歸臥海廬耆老王佐周瓚謀其徒謁桐屬爲廟記以昭侯績桐按周禮有司民之祭我太祖皇帝勑斯神爲鑑察司民城隍京師附享山川郡縣咸像祀無乃周官遺意耶甞伏讀聖制神所鑑而簡在帝心一語志將以重責畀神司夫君司夫臣以慶及元元至深切也吾侯初政首誦制詞而立之廟迄今心迹鑿鑿幽明無憾可記也耆老曰侯績多矣將何如桐曰是當次第記耳侯今徳澤將及天下在吾職又當爲不一書也姑俟之姑俟之

○嵩少山人記

南溟張子東洲崔子偕遊楚於均谷諸名山得大觀焉張子語崔子曰吾於楚之遊非楚也志在洛也均谷諸名山之觀也非均谷也目在嵩也少也吾身之寄若地也諸山也固迹也抑意也吾遊也觀也意也無日而無吾土吾山也吾固仕也亦無日而非隱也請別號爲嵩少山人云崔子曰嗟乎子之隱其諸異乎人之隱也夫吾聞隱者之隱也其遊也將有事夫避也其觀也將有事夫獨也其寄也將有事夫往也吾子之遊不泥其地而以其志則天下皆可洛也吾子之觀不泥其山而以其目則凡山皆可嵩少也吾子之寄不泥其迹而以其意則無乎其不可寄也魯之東山之岱宗孔之有也而環夫轍凡有皆孔之有也是達人之隱也嵩岑之丹丘潁水之由非無所有也嵩潁之餘非有也是隱者之隱也若子也者無避也亦無不避也非獨也亦非不獨也非往也亦無不往也其諸異夫人之隱乎嵩少山人躍然喜翔然舉擊白石而歌日惟嵩之巃嵸兮吾將與俱惟西室之崆峒兮吾與其虛惟溶溶之靈霙兮吾善其攸紆惟夙駕之莫回兮修吾驅旣而歌曰嵩有仰兮亦有伏室有宖兮亦有幅云之揚兮爰復微子之忠告兮將安谷崔子從而和之曰中有合矣迹非其離矣幾有會矣理爲其隨矣無固無從矣見羣有之怡矣吾云誰之思矣惟山人之時矣

○杭州抽分廠題名記

竹居薛子監浙稅歲滿當代圖名貞石遡前是役者逮竹居凡二人虛其左方以俟來者屬記於東洲崔子東洲子曰是不可以無名也哉竹居子曰吾非謂必欲名也計前乎我者有二石焉吾日考之得其是者師之實以爲有私淑焉嗣是而弗名將奚傅弗傅焉後乎此者吾之得失將奚考是終焉重吾過而莫之省也東洲子曰噫公矣哉薛子之爲心也夫政本之道焉爾道求之心焉爾心惟無欲則授之華靡而不怵試之財貨而不旅萃之艱劇而不瞢惟無我則觀之物我而無二參之俯仰而不惑徵之古今而不禦是道也餞�甲兵非爲粗道徳性命非爲精嬗代屈信非爲變動靜語默非爲常孔子曰吾道一以貫之孟子曰仁人心也非謂是與吾求之薛子是役徵矣而紓以寬詳矣而制無擾省久而廢者興安矣而絮日整察矣而阻獲便貨矣而義自潔夫是謂無私是謂無我猶惴惴焉歡私我有我之孤前修也無以示之後也後是者莫考於今也自考者莫補其闕也而復是舉焉公矣哉薛子之爲心也充其心𨿽用之天下可也薛子甞與予語�學而大益予故卽其記名而實以心以求益於後是名者云

○胡安定先生書院記

秦州爲故海陵境城西有崛壤曰泰山桐童時甞執經西遊間從長者後一登眺焉山有神宇謁者必肅拜祝禧桐心醜之獨不爲禮計別玆山餘四十年矣聞前禦史雷君徹其神而虛之嗣是崇正者更置書院�主範文正胡文定二公於其中旁列諸生捨豈非以安定爲海陵產實在昔儒宗文正甞監西溪有捍海功矣乎桐心賢若舉而未遂一瞻拜也嘉靖戊戌冬十一月舜原楊君瞻以禦史按蒞海陵首詢安定公遺迹得玆山爲講學故處爰立石以識因晉謁二公焉旣而嘆曰禮貴專專斯顎顎斯感禮厭瀆瀆斯偒偒斯射鄕賢名宦崇當以族錯列互舉非所以尊師重道右能象功也爰檄有司奉文正公主奠置名宦祠乃專俎豆安定公焉圖徵言於桐以碑其祠桐也鄙無能爲役竊憶斯童時志也爲重有感曰上古無傳人中古無傳事近古無傳心地渺風微遂成飄響傀長雋負泯焉莫聞者眾矣是故耳感者淺而疑目感者眞而傳鄕裏大賢悉諸遺乘誦諸黃髮其儀形謦欬宛然百世之下者不減於親炙也可以列視而莫之崇乎列視而莫之崇是𨿽生斯土者亦莫知吾鄕爲孔之魯孟之鄒也何所觀法乎安定先生以經術行義名天下景佑初受文正公之知薦定雅樂白衣殿對天子賢之教授吳中諸生愛之如其父兄直講太學天下宗師之至墻捨不能容是又非丁度之所能阻撓也且今天下後世可忘所宗乎是�君子之於有道者讀其書則思見其人入其境則思及其門循其迹則思久其傳舜原君之愛道殆不容無是舉也舜原冀人也而追慕安定若此鄕裏之彥瞻依左右者爲心當何如耶書院前二堂故題曰經義制事後亭曰後樂今扁其前曰安定書院祠曰安定胡先生祠亭曰觀海是役也翼其成者州守朱君簦倅朱君懷幹林君廷樟徐君份以徵言勤者海門令孟君梅咸有得於舜原之同然者云

○監察禦史楊公祠記

壽春古右郡也比年政斁民乖獘端作焉嘉靖戊戌秋七月舜原楊公以監察禦史奉命淸戎畱都北郡爰駐節於壽謂斯爲諸郡中土也公所展錯一以崇本利物爲化間甞省諸民災見其旱方病稼水或圯城疾疫臶仍民日嗷嗷公曰嗟乎天胡降毒吾民展轉若是耶省諸民害見其﹖﹖佳葦盜興羅織盈﹖﹖束公曰嗟乎胡同類之相殘亦若是其烈耶省諸風俗見其弦誦日虛士气弗作前修典墮俗禮就淫公曰嗟乎故習尙之去本趨末若是其弗古耶旣而曰予得之矣予得之矣災由戾感害由政召風由倡始是非民之罪也無乃有大蠹矣乎於是乎首迸大蠹揃其逆醜渨涹一蕩壽民大悅於是乎禱天以降霖丰隍以固城召醫以間疾置義塜以埋死而民災紓推扶風之故政且捕且宥以弭盜雪地下三年之羣寃以拒訮而民害熄標約立程講學考業授以著述聯以同志表以鄕賢示以禮節而士風勵民風諴壽民復大悅鄕老景某�屬其徒而告之曰人有虐於汝者汝欲遠之乎僉曰然人有徳於汝者汝知報之乎僉曰然此夫子之於父母也生也圖其形死也銘其行祀也主諸祠將以傳諸子孫也果人情乎僉曰然乃今楊使君之蒞我壽也捍我災禦我患良我子弟淳我風俗貞父母之保赤子也吾人誦諸口孰與藏諸心藏諸心孰與傳諸子孫吾將圖所以俎豆之可乎僉曰然乃相率謁州大夫錢君輩以生祠請州大夫輩咸曰然役作無何堂序告成凡若干楹亟走共耆老某庠士侯汝白劉鶴年以碑事謁桐桐爲紀其實而重有感曰舜原公被壽之徳猶夫諸郡也諸郡願報之心猶夫壽民之心也是豈二三子之私也哉詩曰豈弟君子民之父母又曰子子孫孫弗替引之舜原公之謂與公山西蒲人諱瞻舜原其別號云

○重建國子監典簿廳記

桐以庚子年三月已酉蒞國子祭酒任越三日辛亥偕司業前峯王君從以諸廳洎六館師生達觀學宮焉仰規制省廢興也始諸殿廡齋堂見可以塈堊者十之三次生捨見收考﹖﹖隹者﹖門半力﹖門﹖夬者苵焉蕪穢莫辧地址者桐愀然嘆曰是不可以繕理矣乎前峯君曰先是某甞以繕理請命下工曹工曹以節費寢是司空之責也吾不得而爲也次各屬廳宇至典簿廳焉廳凡若干楹構坒整整閐埴若新桐釋然喜曰胡獨是之尙無廢乎典簿唐牧曰是前祭酒中川王夫子司業內方童夫子之命也督植程度者牧之爲也廳故置啟聖祠左比年毀廳以益祠址也二夫子乃命牧以廢庫材治廳損費益闕黽勉成之洎諸齋居器用亦因創庀焉是亦司空之責也二夫子以力尙可爲乃自爲云耳桐曰嗟乎且柰何哉天下事可以爲者由乎巳者也不可以爲者由乎人者也吾人亦修夫可以爲者耳乃進館生而告之曰二三子吾不能新爾宮尙冀以新爾心可乎居爾仁路爾義戶牖爾禮讓以弗墮吾�夕之訓能之乎二三子曰惟乃進典簿而戒之曰斧藻其楶而不斧藻其躬君子之恥也典簿有關領之責焉出納之司焉靖共爾守者何以爲也能之乎典簿曰諾僉請鐫斯言以爲二三子安且成典簿之終

○宋文山文忠烈公祠記

黎令堯勛之治東臯也政和民宜紛弭務簡暇則率邑庠師生就安定先生祠講學焉甞讀邑乘至宋文山丞相經臯度海諸詩撫捲嘆息曰元胡之禍自有天地以來未有此大變文山之節自有君臣以來未有此達忠當時就義棄市嗢吚醜類猶淫涕洟至今祠廟所在過使淺夫亦知屍祝焉況丞相勤王經歷之所遺音尙存此而莫爲置祠尊崇則今日所講何事乃白祠事於巡江禦史江右胡使君且以工費由庀請胡君方戒嚴江防懼民習之不逞也愓然避席曰賢哉令也其務惇民本識大義矣乎樹風化暴固吾使者職也其以部下罰金助令乃董振必躬以治東東禪寺隙地嵦爽可宅也遂易地以祠其所中爲祠宮凡若干楹前爲門凡三楹又前爲門濱諸河表曰忠烈祠祠之東西卽僧捨爲兩廡紓民力便香火也有道有墀有垣中外整整定時薦以春秋用圖永永俎豆丞相焉甫逾月而工萃教諭吳元曰是役也�令實倡之明使君實成之元輩願忠孝諸生之心術幸母孤吾先師孔子�此共機也盍記諸乃狀其故徵言於東洲桐桐曰丞相死之日宋亡巳七年厓山亦亡五年矣而竟求一死以報國共精忠義气非所謂貫日淩霜無所爲而爲者乎我朝追謚忠烈坊表教忠以廟食京師所以楊前休風萬世也於今去丞相餘三百年矣而�浮鴻迹之鄕一有感觸遂興敬慕而崇禮之丞相之忠烈殆將與天壤柏始終也哉東臯故有安定祠玆益以文山祠焉爲令且師者泮宮戾至之餘時登二賢之堂展禮申義以勵士气以風頹俗吾鄕士庶豈無爭自濯磨棄乃凶徳日就鼎圖者乎否則崇名而棄實喜迹而忘心是上以古人之行求之而下以不肖之心應之非所望於吾鄕也

○新建通州石港察院記

兩淮煮海地凡爲場三十焉淮之南爲揚揚之東場實居其十故事郡縣咸置禦史院所以預致館也顧獨缺於諸場無乃謂其迂且僻耶抑薄其地未或周於置耶是故禦史每駐節秪於郡縣𨿽勵志勤民躬親鹵壤者不越宿而行已戒僅勿勿趨辦焉耳歲癸卯蓉�徐君奉天子命監察兩淮鹺政至方勤勤於時巡疇諮剔蠹勑衺是務也且以行部無歸爲缺典焉運判郭文仰謀諸運使李邦表輩曰先是分司亦無定署比年置署石港石港實諸場中土廣輪相比出入四均置院莫若玆土便亟具請於蓉岡君君曰可損部下贖金檄通州知州李充拙授慮事同知歐陽時督其植判官楊廷壐翊其勞於是乎物土方命時日庀材用會庸徒稱畚築均廩直疏水道三越月而院成厥素弗愆院中爲公堂後爲憩堂爲寢爲軒堂之前爲屏門又前爲正門門之外表以二坊堂之左右列耳捨墻垣廚廁閐埴秩秩僉謂是役也吾使君實勤國計興來許不可以無紀也乃以碑事謁東洲崔子崔子曰吾聞若古勤民君子動有時宅有常朝以興事由阼升堂嚴帥厥屬晝以作功端居展采俾民勿隳夕以內省就食有所計勞補過日晦節勞定息有寢夙乃興用無入於惂淫以克兢厥職是故詩稱攸躋攸寧爲民動也玆院之作也旅有次次旅則職安民可近近民則情得出可時時出則事集所以樹徳省風阜財康國者蓉岡君之斯舉乎余故辭其幣而爲錄其實俾嗣至君子知始作者有深慮焉殆非虛器爲也

○石山樓記

休寧東南之埜爲林塘林塘壤沃而秀儲範聲遠氏族於斯築室於斯扁其賓堂曰義樂左右廳曰一樂曰和樂至石山翁者益亢厥宗嗣以堂焉扁曰保和保和之後晚構樓數椽規制視諸構爲獨隘蓋翁之志懼後世云仍日入奓汰嗇共晚構昭以儉也翁瀕考終授產諸子樓屬季子木濟焉有爲木濟謀者謂宜撤樓以務崇本濟曰否否津也聞善事其親者奉以成訓考以舊徳任以惇固猶懼其隕厥緒也警之以箴砭誦之以晨夕陟降之以羮墻所以明紹述興來葉也先君子以儉徳聞而津也以不徳承之不亦遠於孝乎𨿽有巨麗吾能居諸扁其樓曰石山樓殆將顧顏扁爲過庭以棟宇爲師保也本濟日遊南雍於余壻保生木爲莫逆交不難千里偕保生過余以樓記謁余曰範氏其有子哉古之愛其親者覓一扇焉猶珍襲而展玩遺一硯焉猶撫摩而涕泣況弛其構而從於違其何以訓吾知本濟之斯舉也瞻扁則思親思親則愛樓愛樓則務約務約則保業所以衍令徳於勿替者不在玆乎�間林塘有多景焉木■﹝山齊﹞登斯樓也聞牧歌於蘿阜樵唱於深山則思翁之笑語對春野之耕云秋潭之釣月則思翁之嗜樂俯環秀之樓望聽泉之閣則思翁之居處面蟠龍之焦石臨躍鯉之芳塘則思翁之棲遁孝思爲益廣將嗣服爲日宏引翼爲日長是樓之嗇業之丰也居之卑道之崇也範氏其有子哉

○新建泰州東臺察院記

東臺故無察院每禦史行部輒就館於分司分司官則退就於鹽課司焉兩淮袁運判才謀諸東臺場使吳紹曾曰東臺實泰州十場中土禦史行部道所由出無院以攸躋則旅無寧次事涉苟簡非所以崇等威重國計也且通淮二司各置院而泰州獨無無乃於綜理有缺乎亟以建院故請諸禦史云汀齊使君君以爲然檄才授其計紹曾督其成於是乎慮事庀材分工董植程功頒直其土方撤故祠以爲址其庸徒召募有方無煩諸場其費出運司公帑八百餘金其命日始癸卯仲秋其告成是歲孟冬院中爲公堂後爲寢堂中爲軒各四楹左右爲耳房各十楹前爲中門又前爲前門各四楹袁運判謂云汀君之奉��南也多有懋政建院共一也盍記諸乃以碑事謁東洲桐桐曰天下事共成與否有幾焉我國朝鹽課司之設餘百七十年矣而院事尙莫之講何哉上焉者豈無志焉而下不足以承之非幾也下焉者非無謀焉而上弗之可非幾之云汀君以務內之學攄彪外之治本之以純篤敷之以激揚勵政勤民虛已體物奉使之賢者也運判之能足以周旋紹曾隨牒寄迹不負科名亦一時之良也是故上有志焉下克承之克承則志同志同則事集是之謂和會下有謀焉上弗鄙之弗鄙則謀獲謀獲則事成是之謂嘉逢余所謂有幾焉者非耶觀一院之作而幾於上下交相成則天下之事可以偏才理耶吾今乃知云汀君之政豈曰著在淮海𨿽達之天下可也云汀君遼陽人諱宗道別號云汀云

○宋丞相文文山先生書院記

監察禦史行庵陳使君奉勑督兩淮鹺政君克勤攸司周曆部所戊申孟秋濱海涉淖抵通之石港焉石港故有宋丞相文先生祠蓋丞相由髙郵而通渡海遺迹也使君瞻拜展敬企慕徘徊者久之卽見其棟宇坾腐且羣蒙雜集乃嘆曰趙宋三百年仁厚風化至先生面報成天地萬古之綱常正气賴先生而不隕知祠宇其神而制不崇則不尊不尊則不敬不敬則不從非所以昭前烈興嗣學也亟檄有司相土恢院延師授徒用廣崇奉焉謂海門劉尹燭善規畫也俾慮事授成謂邑簿沈欽敏經理也俾庀材典植謂司帑贏儲可取給也命運判冉從儒發金三百有奇於是羣司勵力奉公勉勿愆素已酉孟夏以就緒謁前爲門中爲堂後爲寢又後爲講習所左右爲耳室統若干楹使君爲題其院曰忠孝堂曰浩然介劉君曁邑庠師生謁碑事於余余曰桐也不徳荒葳之言惡足以辱文山哉旣有感於使君命名之義作而嘆曰顏斯名者其知道矣乎傳曰事君不忠非孝也戰陣無男非孝也先生自齠齕時見學宮所祠歐胡諸鄕賢咸以忠謚卽欣然慕曰沒不俎豆其間非夫也弱冠舉進士有司奏其廷對忠肝古誼爲得人賀及宋事不競𨿽敵臣弘範亦以忠孝盡矣爲攺心勸正气一歌所謂立地維植天柱貫日月系三綱云者是誠浩然磅礡塞宇宙而蕩滄溟者也是气也孛羅之怒不能屈柴市之慘不能殺杭潮之盈縮不能阻厓山之■﹝風貝﹞濤不能溺殆有與胚連元化相流通者要其問學出於孔盂成仁取義之贊其源淵可遡也已使君旣恢乃崇奉且圖買學田若干畝館谷十場俊秀其中俾山仰斗瞻童習而壯行焉吾知端其本而作其气者其貞忠茂節豈無文山其人嗣而興乎使君山東豋州人諱其學蓋宿聞鄒魯之風者也

○遷海門縣記

海門故東洲鎭置縣命名肇後周顯徳中編戶百有二十里元至正中以江患北徙禮安境我國朝攺隸維揚附諸通損裏爲三十有七正徳中江愈逼西徒余中境嘉靖己亥■﹝風貝﹞濤溺民土日蹙甲辰汪令有執請損裏爲十有四會入覲復議攺邑益地以聞今天子允厥請命下撫巡時巡撫都禦史王公暐巡按禦史賈公大亨奉公惟謹掄郡倅陳坦如臯令劉一中輩恊州縣相土裁議焉賈代巡牒羣屬曰邑不遷則民溺治無土則邑虛何地可宅何裏可割經度以俟請勿弛攸司錄若績王中丞牒羣屬曰愼乃始圖慮乃作事厥庀幾何厥金幾何會計以俟請勿弛攸司錄若績羣屬議曰通州之東四十里海門之西三十里有土曰金沙南襟漕河北負阜埜東有港焉�進鮮厥流入河�其左西���曰�竈厥流入河環其右左之南則利和雄鎭土山祠宇煙火鬱蔥峙若輔右之西則狼軍五峯茂林喬木聯靑列秀宛若弼宅金沙一里可以永奠益淸幹六里可以禆虛出帑金五千六百有奇可以湏費籍新裒舊可二十里撫巡以議聞制曰可���食畚挶甫興汪令尋以涉任去陳郡倅攝邑篆無何振令廷器至僅期歲以攺任去邑庠教諭劉文榮攝邑篆諸賢代續董振其爲先者縣治宅厥中學宮宅厥左弘模傑構翼如煥如大規槁創而羣工未悉舉也劉�燭至時沈簿欽黃幕在羙克一﹖心令�畫廛定衢補遺庀闕諸未集者次第就緒於縣治所益者有吏捨有犴禁有土神祠有甬有垣於學宮所益者有啟聖祠有敬一亭有生捨有鄕賢祠名宦祠有神廚有含秀門縣之��聖諭有��明旌善有亭陰陽醫社有學緫逓有鋪後則城隍有廟養濟有院僧道有會司講武有場右則公府有館憲臺有院南則便民預備有倉駐節有亭廣通有石橋附廓有三壇議外增置者南城築樓可門可望���坊可仰可興河渠七橋狛貔祠宇咸取給贖金節議中千金歸諸郡帑莫有私也邇乃闤堵相軺蔚然蔽埜有眾倓倓若安故土時髦融融濯磨故習占籍者欣欣和會樂觀新政工始於乙已訖於庚戌僉謂桐實玆土產能悉攺邑顚末以碑事謁桐不敏姑紀其謀且勞者俾百世之下享有榮懷者知所自云

○修築捍海堤記

淮南之東爲維揚維揚屬土濱海而爲州者有泰有通爲縣者有如臯有海門煮海諸場麗焉歲常鹵水入畝民病傷稼趙宋文正範公司課西溪謀築場捍海自泰以抵於通沈公起令海門續範堤而東抵呂四二堤蜒蜿可數百里民實賴焉車徒轢躡積久日圯我朝洪武間■﹝風貝﹞濤作民大溺嘉靖已亥■﹝風貝﹞濤作民又大溺光是巡撫諸公甞議請修築以遷代薄遽有志焉而功莫果也行庵陳使君至遵海而東諮詣凋瘵愀然嘆曰堤以捍海有堤弗治與無堤等民﹖﹖﹖貝﹖阽危可﹖﹖羨縵莫之急耶乃核實以覆聞旣得請而君以當代去東江楊使君至忺忺然曰行庵斯舉急民隱也吾當亟成之亟成之乃謀諸郡守韓君一佑俾檄諸屬相宜慮事而後授役焉海門負海切邇塩場受割尢劇劉尹燭沈簿欽議曰比邑之場曰呂四曰余東曰余中曰余西曰金沙堤之闕宜補夷宜築者共爲丈二萬八百有奇計髙可一丈廣可二丈工役直金稱厥功事乃濟禦史以授郡守守曰主簿欽其董之場之比通者曰西亭曰石港堤之夷者計爲丈三千二百有奇工徒直金計幾何曹州守金修築之議如海門禦史以授郡守守曰同知李宜春其董之比如臯者日馬塘曰掘港比泰者曰艸堰堤之闕者丈幾何工徒直金計幾何修補之議亦如之禦史以授郡守守曰同知張鶴主簿李濟其董之議旣定乃發漕司帑金萬九千有奇兩以給羣司羣司受牒惟謹督植程功無敢翕訿肇役庚戌秋七月閱冬十二月告成東北相望丸丸屹屹如岡如墉可以永賴民大悅知縣燭以勒石紀績請禦史謙謙不欲有也問於東洲桐桐曰若古洪水治而兩儀位禹服纘而民生粒蓋前弗作則弗傳後弗繼則弗引範公之後沈公引之沈公之後寥寥數百禩無聞焉何哉使是役先已亥而舉則咺睢赤子萬命豈胥爲魚鱉乎君子謂二禦史之功當不在範沈下可泯焉而無紀耶是役也禦史不惜費厥直稱力民無怨咨故事易功民溺旣防三農歲有秋人競趨作故工不斁且立法保護責歸塩緫使更疊歲守小圯輒益土故勢可久陳君山東豋州人名其學楊君山東章丘人名選皆甲辰進士

○題省軒詩畫帙

斯帙有象有言得象而非言徳弗徵也得言而遺心譽弗情也觀心者亦求諸省忽間耳惟省察惟克治聖功也心弗省弗知弗知也者懵懵爾省弗治弗行弗行也者憧憧爾其何能淑余觀斯翁之象古殆有道者乎讀頌翁之言確抑有徵者乎考翁之素孝�友也義也省而治治而執情聞其不悖者乎余甞�乏玹館聞夫人之良而弗錄焉史氏責也是用表諸帙端且系以詞曰吾心有靈覺神與天心通彼昏者凡子汨沒漫垢中聽爲有耳瞶視爲有目蒙冥行迷溪壑寧知蹈機罞有美山中人倓如獨抱衝所貴知我寡偋棲芳桂叢靜觀時內省慕曾修聖功洗心融萬感約已完天乘山人今已矣迹遠道不窮瞻象晤徳音因心考厥躬懸知百世下仰止師髙風

崔東洲集卷之十一

●崔東洲集卷之十二

維揚崔桐撰

序十九篇

◆序十九篇

贈都臺南山胡公撫滇南序

贈胡浦南憲副陟廣藩大參序

贈蜀岡盛大夫陟太僕卿序

送儼山陸公參政江西序

賀東暘陳先生被薦序

賀董葵岡大夫內陟序

送姜訥齋少尹致政歸西安序

送春埜朱君榮徵北上序

慶鶴霄史君壽七袠序

賀潘汝章壽六十序

贈少華許大夫序

贈李國容之任濱州序

送張雲從司訓沔陽序

送季時貞倅辰陽序

姜氏家譜序

賀淩雞山任司城序

壽文峯黃大夫六十序

送周約庵司寇南京序

敍蔣南泠集

○贈都臺南山胡公撫滇南序

南山胡公始陟貴州左藩伯愛公者曰南山公積勞攄欵功在遐邇餘二十年晉登黼右宿歸公望也而勤公於遠非所以惇有徳也公受之未甞有慍色無何得都撫滇南命愛公者曰公斯峻陟矣惟滇南障徼外壤莫與中藩齒民囂風獷土駁俗殊膚公之奏殆未易也公聞之未甞有懼色瀕行藩臬閫諸寮宷餞公於江之滸東洲桐酌公酒而晉告曰中丞聞天下有逸才如騰黃騕裏矣乎夫愛騰黃騕裏者將騁之千里乎騁之庭中乎聞天下之器有純鈞巨闕爲神物矣乎純鈞巨闕弗利於蒲蕖而神於劘金元﹖貴木非以其材之異固有所宜矣乎夫滇南固西南百夷也漢通之而弗臣唐縻之而弗守宋外之而弗有夫弗臣也者通以貨也弗守也者縻以力也弗有也者有無義也我國家臣妾而疆土之者有年矣豈無道之招而已哉鎭以元功示之威也置以郡縣殺其勢也統以藩臬一乃歸也捐以世官緣其類也察以憲臺防其姦也撫以中臺懷以徳也夫聖王之所以享有夷�非謂其勢必洞而羈必詭也固曰制之不逼羈之有感云耳夫遠人非可以中國之律律之也是故聖王修其教不違其俗嚴其度不拂其情和矣而存乎其守來矣而示以其全互其貨而弗有損域其土而弗有撓疏其約而弗有縱是故囂以惇獷以良駁以會殊以同此來享來王無有隱憂聖人之所獨也公之器弘弘能受識周周無弛才達達無固天子勤之遠煩之劇將騰黃騕裏純鈞巨闕夫公也夫奚慍奚懼諸寮宷以予爲知言請書之以翊其行

○贈胡浦南憲副陟廣藩大參序

蒲南素愛予予邇以試士行浦南偕北澗周子攜榼就舟談笑餘十里而別情戀戀也無何邸報浦南陟廣西大參余方恨不能遂郊別適盤濱李子曁周子走簡數千里抵衡宋徵文爲贈予欣然忘倦爲走筆序曰夫天下事不病於無才而病於有才才劣則舉廢舉廢失之緩緩將有舉之者才僻則事蠹事蠹失之毒毒必有受之者矣是故舉而弗緩能而弗蠹績有成效民被陰澤非天下之全才孰與於此余於浦南爲同鄕得其素負舊失旣其宷湖臬見其責萃�道盤結日析剔仇癉憝恩感日頌還逋滌垢戎伍日增惇簡厭縟需度日省勵節持潔心迹日白予雅重之而愧弗能式也今此之行地逖司劇若非所以處大賢者而實爲浦南賀焉夫地逖則風惂風惂之俗民以逞司劇則責龐責龐之政民以逸是故逖土之民存乎柔劇司之政存乎斷柔逖以仁斷劇以義余見浦南之治湖臬也於玆道蓋兼舉矣殆不以逞而蠹蠹而毒者也不以逸而緩緩而廢者也廣土之民其裕矣乎浦南其行矣余將望玆道及於天下也

○贈蜀岡盛大夫陟太僕卿序

蜀岡盛大夫以湖藩左轄陟太僕卿僚宷頌諸公戀戀焉若失矩矱儒弁縞笠之倫頌諸野惓惓焉若靡依怙以桐鄕人也且從大夫後屬予有言以爲別桐曰唯唯吾知所以別大夫矣夫天下士才見於其易而弗節於其變匪介也志利於其順而或沮於其拂匪達也義悅於其友而弗孚於其民匪實也聲越於其遠而弗齒於其鄕匪徵也大夫自家食時力學姱修識者器之官已陟華而安約勵操益秉初服是重於鄕評者非獨子之私也郎禮曹則回斿貢之命而國體尊職禦史則無惕時姦而頤使不受兩司臬政則罷逸吏是軍餉紓夫賦務丕平而山東滇南之氓得以麗陟湖省也居臬臺則省刺滋惠民行不距居藩司則弛徵急賑多所全活蓋得諸寮友之相告者無間於三省之民也積勞外秩屢薦弗獲士論遲之大夫曰設官凡以爲民也而奚擇於內外哉亹亹夙夜以思弗讎於得失澹如也夫近不可誣鄕有徵則遠必流眾不可欺疏有感則親無間變不易安危無惑則常有定逆不易守拂無忤則利見泰必流之政可大無間之譽可久有定之節可立見泰之度可權大夫賢矣居也人所徳去也人所難徳也養所愛愛也章厥實大夫斯行徳將在海內矣豈曰楚眾之愛而已哉

○送儼山陸公參政江西序

桐日直史館獲從儼山先生後每見其論學析義閎出鴻蒙邃極杳眇究竟歸之大雅一時理學方聞之士莫有加也至於揚搉古今理亂品核政體得失民所欣戚井然若躬其時迹其事而無或漫羨識者以爲有用之學焉先生以館職遷國子司業尋進祭酒恐恐然曰吾其愼若司哉吾懼士習之詭聖猷也居數月卒業多士彬彬乎有木仁祖義之風焉巳而出補延平欣焉就道曰吾敢薄延平哉吾將試之政也至則詘節卽工務紓民急政平人和閩中以爲得父母焉巳而督學山西攺兩浙先生曰篤邇舉遠先王之化也吾奚擇於中外於是乎棄浮言﹖窒屏鈲瑣西冀士習知恥於離遠道本駸駸還之正焉至教浙士也如西冀浙士之怵於時好者方且智者覺而蒙者懌也無何得江西參政命先生曰延平之政郡也而未擴之藩吾亟往諸省寮芹泉姚君輩難是別也屬桐以言贈桐曰夫學所以明道焉爾政所以行道焉爾君子修其身以事是君也求得其所當爲者焉爾是故綴末遺本因陋就寡抗辭爲髙入異爲精僻也是末師而訾正宗騁細智以破大義嘩俗射譽自多弗疑謬也抑或樂順惡逆大授則效小拂則廢惑也拘攣章句學不適用談之若有餘試之則不足迂也先生正學以激俗體淵而用裕揚之不亢以墮抑之愈巽以安夫是之謂天下之士天下之士固世所持以爲安危者也嗣將登要華秉鈞衡朝廷有所欲興必曰共事吾有成畫某地吾所旬省出其素所積以展之贊翊未謂今日之效勩無所助也先生行矣桐大有俟焉

○賀東暘陳先生被薦序

世恆以文行低昂人物矣顧謂文爲聲華行可貌飾摭華者每緩其履薄履者亦重其華往往岐文行而二之予謂二者未始不相待而成均之根柢於心焉者也是故上焉者趣永而腴蘊其人爲宏淵義醇而體雅其人爲渾厚次焉者旨約而摛潔其人爲簡易格髙而味淸其人爲雋茂藻密而支通其人爲淹貫居常持是以砥視古今之士情采具鑑莫之或遁焉甲午歲予甞監試士於湖藩場屋東暘先生以內簾偕事事每見所錄文出東暘手者永而若蘊也醇而且雅也予嘆曰美哉纚纚乎其行之緒也旣撤棘公燕私覿相周旋者浹旬吾見其宏淵而莫涯也渾厚而靡迹也乃嘆曰確哉滻滻乎展符其文矣而未得其施也旣予以內遷歸海墟道東臯而登拜焉入其宮弦誦之風洋洋也接其弟子華實之器累累也乃躍然喜曰施有徵矣亟圖聞知人人告諸天子而予也力薄弗克逮也無何督學禦史聞北江廉厥狀以爲用職走幣馳醴以旌禮焉且上其績於大庭將侈其施以風諸人人也東臯諸弟子以予雅重先生且有亟圖之願羣以告予予亦喜北江之善�人有以成吾願也私賀於二三子曰先生之養�中而彪外先生之施樹巳以範人先生之聲漸邇以擴遠今斯大有造於二三子者將不爲天下賀矣�吾乃知先生之文行果於有用而宿持以觀夫人�果不誣於心學也

○賀董葵岡大夫內陟序

葵岡董大夫以崇用守考績天官天子以爲賢尋擢畱都司徒員外郎斯美陟也�之崇川崇川民爲色喜旣而悒悒爾聞之屬吧海��隅民爲色喜旣而望重爾聞之學校師弟子���旣而愐愐爾淩生炅輩奉其師命徵言於東洲���昭大夫績而寄厥懷焉東洲子詢以故二三子曰�於吾人猶父母之於赤子也赤子可以跬步違父��始吾守之役於公也尙冀其來也今旣不復矣��固喜其荷斯陟而不能無感於父母之違也東洲子曰董大夫展矣乎爲能職者矣夫象承而裏嫚者誦也居愛而去遺者暫也邇庥而遠窒者淺也��而公背者私也得莫難於人心思莫難於旣去�克難於海邦公莫過於學校情出諸衷者情斯欵�去而思者思爲眞庥達諸遠者庥之深悅�於公者悅之眞大夫其何以有此乎甞求之素自大夫之蒞崇川也公無封施鄕無苛掊門無禾﹖貞﹖﹖臾獄無謈惌吏無狺言﹖臯士無嬉偸是故學者知惇本耕者知樂生訟者不盡辭麗者不捨遠蓋大夫之欣躍於吾人者三年於玆矣旣去而懷之懷而頌之士林珍之海田﹖需跂之是之謂衷動諸色去不異居遠不窒邇僉不間公茂迹之徵也大夫其克有終焉吾將以一隅之失喜者爲天下喜二三子之願賀者爲天下賀也

○送姜訥齋少尹致政歸西安序

予日宦遊武林巗云湖月每招呼於六橋三笁間亦云樂矣而海鷗沙鶴之幽不能一夕忘夢寐也無乃越吟楚泣固人情矣乎訥齋之蒞吾海門也公餘每過我語見其貌頠頠爾有淑人之度焉聽其言瀜瀜爾若有沈蘊儁負之時出焉旣予北上接內翰孫季泉氐內翰勤勤起居訥齋且曰吾鄕宿學也數奇■﹝阝尼﹞於有司再■﹝阝尼﹞於銓曹爲嘆息者莫巳巳予乃知昔有得於訥齋者非羊質也予方抱戚臥海鵩良以得若人爲足定交訥齋忽焉懷故鄕拂衣謝事去軿幪之氓莫之能畱也邑庠廣文歐陽君率時彥數輩過予以難別謁予曰是誠不可畱也是亦吾疇昔夢寐之情也甞聞趙淸獻公歸老於西安也名其居曰髙齋蘇子瞻爲寄之詩曰功名富貴俱逆旅掛冠而去眞秋毫嗟夫功名富貴適也穹隮陸沈時也卓操雅尙道也適也時也屬乎天道也屬乎已君子亦曰執乎其屬已者爾天不可得而忱也訥齋之學而仕仕而隱其有是夫而奚卹夫余是誠不可畱也抑聞髙齋之隙有三亭焉不識今尙故物否乎訥齋此歸果能弄水月歌濯纓終逸老以有此亭否乎先生行矣東洲子將追次坡翁詩爲先生賀且紓我疇昔夢寐之懷先生亦母曰淸獻之所謂髙者風斯邈矣自跛促於邯鄲之步也

○送春埜朱君榮徵北上序

朱春埜以浙省鄕薦士署海庠學政予方讀禮索居無可與語春埜以道義之愛數過予遂成稔交予見其容度頠雅偡偡娕娕若執榘矱焉無有所輇薄也其文章問學﹖﹖遂而不炫雋而不■﹝曼攵﹞闇焉若恥於自售也其教人寬焉詻憓焉篤成人小子欣欣焉日安於民彛而莫知誰爲之誘也省試數以文衡聘君不樂就以疾爲觧中丞禦史諸當塗三勸以幣牽督學禦史甞疏其賢以獻天子君不敢有曰吾媿夫名浮於實也居七年被�命將北上時方歸望於君行當隮要華以懋若報也同寅歐君洎門下二三子難其別乃徵言於予或曰春埜素恬澹喜晦藏今且令聞日彰仕階益茂登何邪予曰春埜之晦乃所以爲彰也使春埜而有所彰秪取晦焉爾獨不聞赤水之玄珠乎必象罔能得之而非離朱喫詬之容力否則恐爲賣櫃飾耳以春埜之才諝豈不能行以侈尊實以辯顯哉而恂恂焉不以先人也蓋涵閎之器深祕邃蓄而後能大其施長其享焉春埜令此之行當秉臬職言以展布疇昔其鴻漸矣乎吾竊有以告春埜今之時傑喜功名者以擊搏爲能務寬厚者以姑息爲量是大不然蓋國家有元气焉舒長優裕所以養其源也而或縵焉不張又當時一奮振耳卽春埜之宿抱將無養以厚而極以肅者乎吾不欲致私喜於春埜而大爲世道望也

○慶鶴霄史君壽七袠序

孔子居常論道以壽歸諸仁至答魯哀之問壽則歸諸智何與予每愛古之達人有滎啟期者衣鹿皮裘鼓瑟而歌以爲樂其言曰人生有不免𦇤褓吾年九十有五處常待終當何憂乎是其中非有見於物我�際而以身安爲貴邪今夫亟車之獸介而離山則不免於罔罟之患負極之鯨碭而失水則螻蟻能苦之故山居不厭髙淵潛不厭深物之智也人何獨不然古今人懷金睢紫自以爲智得矣而或招顚覆何其愚也枕丘棲壑甘藿飫菽之髙士恆遐其齡焉非擅軼凡標俗之識其有是哉史君冕之少有志於用世翺遊邑庠勵學率行吾見其愨而常也私器重之旣而曰吾奚爲是役役者以逐時哉囂然去其繯﹖﹖緊遁迹束菑鑿池業耕賦詩課子以自樂扁其居曰鶴霄蓋有翛然遺物之志焉今年壽七十仲夏某日實君懸弧之辰徐生國用輩以君壽爲徳徵羣焉屬予言以祝觴予曰人生有勢樂有義樂勢樂者樂去而憂隨之義樂者終其身而無所絀隨以憂者每伐其天年無所絀者全神而遠害有難老之道焉鶴霄君捨榮而抱衝政不欲以難保之樂憂其終所以遲遲厥享者此其俶耳若夫吹呴呼吸熊經鳥伸以爲智者豈鶴霄之所貴也哉

○賀潘汝章壽六十序【並詩】

予每愛潘安仁少負才穎麗藻名世顧以諂事賈謐竟殞其齡從子正叔以文章擅名備甞艱虞完節歸裏而竟折諸塗何造物之忌多取也若是哉給世積之弗厚而亦莫克有承也與海門之潘聞有子矣者善艸書有雋才宗舜者領鄕薦嫻詩章並有惇行爲淮南長者厥後汝章抱璞潛珍徜徉杯酒若於世故澹如無所縻屬然亦不能詘志偶俗豈韓昌黎所謂有托而逃焉者與抑亦根本之厚而克承家聲者與今年壽六十社友姚君汝眷輩謁餘言爲賀余於汝章有內戚不能讓故追序世徳以著遐享之有自系以栢梁體二十二韻用歌諸壽筵曰東瀛之水深且長盤盓萬里環星閶閬風之奧郁■﹝山芒﹞嵣山中人兮荷芰裳祝余條蘂飫餱糧嶽林圩徑搖琳瑯披襟揮手招何羊擊槁泛蟻稱羲皇東軒酣臥盈縮忘十龍照腹升扶桑杜洲蘅浦歌折芳煙鷗云鶴相翺翔捲舒甲子六十彊菌閣金液髙燕張赤麟之脯出丹房梅花點點送淸觴庭前玉樹森且光安生彭老紛華堂靑瞳碧發气昂藏欲騎白鹿遊八荒玉堂有客賀知章笑銜鸚鵡同醉鄕

○贈少華許大夫序

少華許子督學湖湘召入爲太僕卿東洲崔子後其政將入省泉坡周子諸寮友馳簡屬崔子於襄曰少華子益友也行矣於何麗澤寄情宣悃言有望於吾子崔子道荊襄入武昌黃叟臺氓前輿而陳曰許大夫興學振頹規枉惇薄民之所生也行將不復吾何以尼其轍入城府諸學官弟子再拜而告曰許儒宗陶冶湖學者凡六年玆行奪吾依放也弟子能無難其去崔子退而語少華子且諮其所以得人和者少華子曰飭士之術在嚴而其本寬也術弗濟爲擊蒙善俗之教在彛倫而其率躬也教弗則爲徒令恊共之義在謙而其施則誠也義弗中爲無先吾之執其斯巳矣崔子憮焉嘆曰吾日與少華子讀書祕閣占其能志尙也而未施旣吾登鶴樓陟名山泛江漢誦其揮詠信其有文章也而未實旣迹其監察畱都典兵齊魯異其多才猷也而非木乃今知其出有道也是人情之爲戀戀也𨿽施之天下可也

○贈李國容之任濱州序

吾鄕李國容以太學生謁選銓曹得濱州幕僚知國容者曰國容才富而行端授以郡縣倅貳無施不可而得玆選非所以處國容者國容聞之曰鈳豈敢薄若官耶顧懼無以爲報稱耳瀕行造東洲子而告曰鈳不佞無能以官爵光吾笑兄惴惴焉每圖所以無負父兄之教吾先君介庵翁甞締交於尊翁誠齋太史吾兄國靖亦受愛於執事之門鈳辱執事之愛不減於吾兄是於執事有世講焉濱之行可以無教耶東洲子曰子不�濱之行而獨難於所以爲濱暫吾知所以勗子矣夫君子有所能爲者有所不能爲者在家則修其身在官則修其守君子之能爲也修其身而名不加焉修其守而勢莫行焉君子之所不能爲也能爲者下聖賢數等者亦可以勉之不能爲者𨿽孔孟亦歸之天焉耳是故君子動必榘矱而拂戾不免焉俗謂之塞也君子則曰通也動必詭隨而富貴不失焉俗謂之通也君子則曰塞也故曰君子之通塞者或同乎俗者也而所以通塞者離乎俗者也子之不卑小官則夫閎中汪度巳軼乎睢盱偵伺之流且惴惴焉以或負家傳是懼充是心則所得者弘矣而何計乎一秩之隆污哉故曰美之所在𨿽居污辱而世不能賤惡之所在𨿽處隆峻而世不能貴吾子其試思之

○送張雲從司訓沔陽序

鄕彥張雲從得沔陽司訓問所以訓沔陽於東洲崔子崔子曰師道之不作也久矣蒙哉蒙哉其制命於斯乎援章析句在馬融鄭玄不能無議焉而先雜後醇橫渠之膏皮所爲勇撤也是故經師之訓膚詞師之訓詍異師之訓禪曲師之訓訞俗師之訓貨今之師也貨而巳矣趣斯下矣靑靑子襟𨿽有隆徳勵造之志其如莽蜂越雞之無能何夫學也者所以施之政者也家也者所以基之國者也吾聽子之言矣吶吶爾而未甞無辧焉觀子之行矣款款爾而未甞弗衷焉誦子之文矣戫戫爾而未甞不經焉抑子之授諸其鄕也其榘度端其櫽栝直其導級勤其牖鑿弘鄕之子弟固崇吾子爲良師也且子之先托庵翁舉鄕薦訓永寧藉藉有令聞焉者也子其弗墮於遺緒矣乎沔陽古稱俗務朴厚人性淳和至於今殆文獻郡也比年天下之士習詭瑣雕虫恐靡靡其濡染而莫之挽乎餘日視學全楚甞湔磢其半矣子尙以其傳諸先施諸鄕者爲我成之爲我成之

○送季時貞倅辰陽序

辰之爲郡也內控諸蠻外蔽武陵嶺崖壘嶂川石盤螺古稱非人迹所履靈均亦謂入漵浦兮余邅回迷不知吾之所如信夫是故狜狑犵獠之叢集永保溪洞之窈窱殆未易以繩墨約束焉者餘日忤時宰之請懷所以中傷而不得乃調餘兵備玆土愛餘者咸危之餘曰否文事武備吾儒分內事且前所謂兵備者非科甲中人耶吾何獨難於是比至見其山𨿽險而實奇水𨿽澔而實漺蘭靃芷馥民醇士雅鬱鬱彬彬不減名邦善土余以爲樂焉時方永保之構隙也余廉以示之恩以懷之威以詟之信以結之公以主之斷以成之是故積歲誩詪之獄一朝就孚余乃知天下地無不可居天下事無不可集要之存乎其人焉耳余今去辰餘七年矣不識今之辰視昔如何時貞其勉之矣乎或曰時貞甞司城神京訟釐盜弭督植大工績成蒙賫旣遷光祿職勵事舉當路每以爲賢斯行其克濟矣乎余甞讀辰志判辰者若汪若海之議海內大勢楊抗之屏驅蠻夷厥有茂績鳴當時述異代可式也經曰言忠信行篤敬𨿽蠻貊之邦行矣時貞固有道者出其素而貳厥守吾固知其當與汪楊並錄也

○姜氏家譜序

姜之先世籍西安元至正間有千二之裔震雷者試學錄於衢以其安衢也伯子家江山叔季家西安江山日不嗣叔子往嗣之實異地而同宗焉江山故有譜而�安昭穆僅縻系焉豈非以指之繁居之睽而勢不能及耶西安之後訥齋子少尹吾邑合二地而統宗成帙以謁東洲太史太史曰嗟夫宗法之弗古也遐矣魏晉隋唐之設中正上譜牒意亦古也而非其取婚媾之隆門閥之昭云爾非譜也五季不講胡元荒墜故後世之稱譜者惟趙宋之歐蘇爲良傳曰天子失禮修之諸侯諸侯失禮修之大夫大夫失禮修之士士失禮修之野今之譜在野者誣且誇誣者賈貴而忘疏誇者飾鄙而就美夫奚取焉是之謂猶弗譜也是故譜有不可以不修也者有不可以苟修也者夫譜譜吾之親也親親仁也持是而賈夫人之貴是爲夫人譜也持是而飾夫人之鄙是爲一人譜也訥齋子之譜同夫異廣夫略舉夫明存夫闇有譜道焉宗法可振也云仍將有所興乎是故有譜之譜有心之譜心乎譜者孝弟生焉不譜而譜存迹乎譜者悖亂生焉有譜而譜忘姜氏之云仍將以迹耶以心耶

○賀淩雞山任司城序

雞山淩子之官司城也地劇務員﹖云屬繁責集躟躟日馳於坲縕中加之以跋扈祠之以姦宄﹖﹖致剽虣奪之變又有難約束者愛雞山子者以爲雞山子寔中丞芹溪翁伸子緂紈酉﹖屯膏之姿莫閒於劻勷轇轕之勞意者將無有不堪矣乎雞山子曰是之謂愛我�知我者也日吾嚴君之教昕於齠齕也誦以經史程以日業勤以應對勞以灑掃昕時惴惴若不克習焉旣教昕於弱冠也牖以民彛擴以徵實約以儉讓昕懜懜若不善承焉旣教昕於壯大也上之明以君臣之誼次之導以事長之恭下之伸以勤民之仁昕娕娕若無所效力焉今斯昕之勤若職也將以履初習承初訓而效厥力也其焉能違之於是乎分劇淨員﹖云理繁任集至凡掣窒難爲者稍就約束鄕士夫遊京師者聞之喜相率以告東洲崔子崔子於雞山子有戚舊焉爲嘆賞曰士必有定養而後有定論有定論而後有定守三有定焉則登巍不可崇居卑不可污臨﹖﹖分不可多處約不可少持盈不可傾道遠不可渝素定故也雞山子吾甞聞其家學旣聽其緒言卽其今守謂非廉劌雕琢素有定焉者乎無異乎不難厥官也鄕士夫輩以東洲子爲知言請書之以爲賀且勗其成

○壽文峯黃大夫六十序

歲庚子陽月吉實文峯黃翁六十壽辰厥子洪儒奉婦翁榕東司空公狀走京師因國博鄭子某徵言於東洲崔子蓋將闡翁之享且華厥壽筵也東洲子曰六十於古爲未稀得數爲尙淺而奚以壽爲洪儒曰是人子之情也先生其進之旣展司空狀而終誦焉東洲子躍然喜曰嗟乎文峯之所謂壽予知之矣夫文峯之壽有得之乎未生也者有得之乎旣生也者有得之乎傳諸心也者有得之乎顯諸仁也者有得之乎藏諸用也者吾子之壽若翁以巳壽之壽壽之也吾知夫壽文峯者以所以壽者壽文峯也不觀夫翁之世乎滔公發祥遲庵奕奕柳南東山襲芳踵武𨿽竹巖學士之宅相亦克繼成於弗替焉是翁之滋源培根前庥後庇殆有爲之先者與生而穎悟約素自持好古績學峩冠制服是翁於誕降之俶冰質霜操金堅玉栗有引之不隨推之不移者與白沙宿儒篤道義而恬勢利嶺南一人也翁甞從之遊焉師門授受幹則行健坤則無疆動靜有常之義心傳素矣殘膏剩馥且是以被其後昆抑疇具加之逮夫守諸潁也箴砭政瘼藥石土心植仁種義以生其民詩曰樂只君子民之父母樂只君子遐不眉壽翁其有之矣乎莆陽之境有佳勝焉蓮峯桃塢燕淵虎溪爭奇競秀之妙眞軋八閩而上之翁之投簪而歸也枕石愉愉漱泉於於正乃彤一乃視寂乃思而纖芒世故莫撓其精非幾於有道者耶是故文峯之所謂壽也未生而天壽其本旣生而天壽其姿幼學而師壽其心時顯而民壽其報捲藏而靜壽其成今斯六十云者殆若行萬里者乎方門庭之舉踵而其歸極可界限耶閩中予舊遊地也榕東予故人也予安得尋舊遊揖故人入杖履於佳勝之鄕試以質吾言爲何如

○送周約庵司寇南京序

大中丞周約庵公巡撫大江之北者凡六稔矣以公閎才奇負時望攸屬秉鈞持衡宜不以常資律聖天子謂淮揚廬鳳爲畿輔重郡且督漕利涉非通務濟變之才不可故銓曹𨿽甞屢薦晉公而特蒙久任之命焉今年夏銓曹復以畱都司寇薦天子謂畱都國朝根本地刑曹實爲民司命必若人其可哉桐時方以國子祭酒陟貳畱都禮曹道出下邳會今侍禦菊塢楊使君於舟次菊塢告諸桐曰約庵公之撫江北也任久政洽劇釐民愉吾之秉節而南也動獲就緒無煩擊搏者未謂非公澤之被也玆�������也哉旣偕象岡侍禦胡使君計事�����前�象岡曰是舉其宜哉巳亥之秋鹺����公緩徵散居紓力巳責魚鱉之遺氓獲枕���者河堙漕阻人情洶洶公亟疏請浚條陳便���以之是不可以無贈也乃相與輸款走使徵���謂桐於公有鄕曲雅且聯曹有同寅之誼故���愚而授之簡也桐曰天下之事集於才才有��順常而拙於盤錯者器之拘也天下之事成於��有銳於發硎而怠於垂末者徳之貳也公筮仕��於諫垣�陟則效於馬政制險則威於籌邊撫�則功於臺憲固天下之通才無乎不宜者也且歷�久而民日安年彌髙而聲與俱非有天下之定守蒼無作輟於久暫邪今玆司寇之行桐竊於南土之�生稱慶焉夫所謂刑也者非以殺人也所以生人也非貴乎巳罪而懲其後也貴乎未刑而信諸先也公之去也有畱愛焉是斯民之見徳而不見威者素矣公之所司猶故土也所守殆猶昨也安忍快情於桁楊鉤鋸之間任刑而不任徳乎吾知公之大有裨於畿輔之治者又將相爲終始也聖天子知人之���君樂善之誠殆兩爲無負也哉桐不佞素辱公愛用綜其實而歸之史

○敍蔣南泠集

詩固難言矣乎詩由心生也自昔宣志敷腴之倫類入偏美而兼善獨鮮者何哉詩有大家實原妙識識訛趣異𨿽白首吟哦竟落岐境此孔門之言詩所以獨善商賜也南泠子日與余談詩都下志務黜靡就�遺俗追古余每以爲然計爲別餘十年矣乃今邂逅江幹得檢其成集愛其淸潤古雅洋洋乎讀之有餘味求之鮮擇詞焉蓋南泠子髙才逸韻迥軼等儔且林居積素襟抱灑然有如玉壺秋月絕無埃翳無異其會心知往克履初識也南泠子年未頹其爲言未巳篇什不必敍究竟殆有俟云

崔東洲集卷之十二

●崔東洲集卷之十三

維揚崔桐撰

序二十四篇

◆序二十四篇

送少宰王兩洲北上序

送張尙裏考最北上序

送感齋沈大夫考績序

送少司徒王克齋攺任北曹序

雲山祝壽圖序

送鄭丰湖少參廣西序

送大司空朴庵章公使郢北還序

送宗伯介溪嚴公使郢北上序

送桐山李司諫使郢北上序

送劉養忠少參東藩序

送張嘉夫倅寧海序

送李朝儀令蓬萊序

贈沈景和司教福安序

敍三世贈言錄

送黃益光奉役還建陽序

送熊元性平刑浙省序

送張徳卿平刑雲貴序

送安茱灣任畱都光祿卿序

壽範良沙封君序

壽金吾劉敬夫序

敍海門縣誌

送南元貞守保寧敍

送火文津授職歸隱序

賀呂母太恭人七十壽序

○送少宰王兩洲北上序

兩洲王公以南圻大理卿登北曹少宰瀕行列卿羣僚醵餞祖左悵莫能畱也有戀戀之懷焉僉以贈言謁桐桐於兩洲甞周旋閩省有舊好也故不憚以不腆之辭瀆諸下從事曰公其遄行也哉君子之有志於天下者寧勤公以後私無�近以迷遠公之畱也益在友生功在南土公之行也益在朝廷功在天下況銓衡爲治道要樞興替攸系是故庶績之凝存乎百工安民之績存乎知人得其人則公路日淸而天工熙失其人則淸序日穢而邦極隳公之斯擢也其天下之慶矣乎公善人也桐敢以盡言告今之爲世道計者必曰邊警之當懼也水利之當講也公儲之當實也馬政之當修也五聽之當愼也羣嘯之當防也祀事之當明也冗費之當節也斯固未爲失計也而有先務焉傳曰堯以不得舜爲已憂舜以不得禹臯陶爲已憂急先務也公日典銓司著有藻識天下人才某也賢某也不肖天下百務某也職之爲克舉某也職之爲不任殆熟籌於胸中矣乎是所以甄能計長狥望責實俾野無沈器朝無覆餗者公之能事也以平生之定算而大有施於今日則以天下才辦天下事翊平宸衡茂贊邦謨者不在玆乎抑公甞膺冏命則生息蕃登秩宗則神人悅宣藩政則民本實都撫治則陜洛寧總太官則供奉時督江防則海寇殄晉廷尉則民不冤是百工之司巳試之績咸公所身親焉者故曰爲政在人取人以身其公之謂夫其公之謂夫僉曰子誠知言也吾輩可以別公矣

○送張尙裏考最北上序

尙裏張君以才禦史奉寧旣三載制當考績天曹奏成於天子瀕行諸院僚以贈言屬予予謂名實心迹之判久矣上以實求下以名應迹以名顯心以實違今之所謂考績者其諸異乎古也是故考績之爲別有二焉責萃而若虛功崇而弗有簡策莫達其悃幅權衡未盡其錙銖者忠也竄端諱眞示拙飭巧立邪於正倚私於公者詐也贈言之爲別亦有二焉有見而屬言因感而紓情淸風慰懷白玉昭徳者誼也羙溢於譽讇生於援影響於耳聞飛騰於口說者誕也乃尙裏君之素余旣得之矣日君之司教南平秉衡東藩也余時供奉詞林實閱其鄕錄矣士得雋而文大雅蔚蔚乎以爲有藻鑑焉旣余代匱北雍遡稽舊勩乃知君之分教六館也傳經嚴範洋洋乎有畱聲焉頃余南遷畱都日接光儀稔知君之監兩關視諸倉督江防折獄弭盜砥節堅操藉藉乎有芳稱焉乃今考績之行也謂非以實而不以名在心而不在迹乎余之爲斯言也無亦見迹而緣心非狥名而廢實矣乎明天子綜核名實黜陟幽明爵祿不吝於大忠斧鉞不免於大詐赫赫有臨殆日照而雷厲也懋嘉之典捨若人其誰崇之𨿽然斯固已試之效也今天下民痡於力屈帑縮於財殫兵歉於充虛虜驕於習勝天示變而欲修人有言而未諭要必有所以召之者尙裏君能展尺疏而達九重乎傳曰至誠而不動者未之有也宣贊風羙羽翊淸化誠臣之心也吾於尙裏有餘望焉

○送感齋沈大夫考績序

余南遷畱都得同年感齋沈君甚歡無何感齋考鴻臚少卿三載績當北上余爲戀戀焉畱都列卿羣僚咸難其行屬光祿王大夫涵峯告余以贈言請涵��齋門生也其詞曰先生以名進士筮仕刑曹棘棘秉憲輸孚不阿旣倅黃蘄再守隨霍動有治迹爲諸州民所歸徳旣長史涇藩執道義爲輔翊天子以爲賢用薦者陟今職加四品服於今凡三年矣以先生之才之操峻登顯庸騰翥要津亦未爲浮也而若是其鉏鋙豈所以勸徳右功也哉先生不以利回不以屈阻抱直履貞愉愉侃侃殆裕如也斯不爲有道矣乎玆行其何以章之餘曰邪正存乎人通晦遭乎遇憂樂驗乎器惟感齋之抱直履貞此所以鉏鋙難入也使感齋而風靡波馳安知其不峻登顯庸耶抑安知感齋之滯於登庸適所以爲峻顯耶景公有馬千駟季氏富於展禽而夷齊歌首陽之薇仲尼困陳蔡之粟夫夷齊仲尼之徳豈出於景公季氏之下哉通非智得晦非愚失命也然而夷齊仲尼之名亦未甞不居於諸侯大夫之上者理也人惟以富貴爲巳物也來則爲吾得去則爲吾失得之安得而不樂失之安得而不憂夫苟以爲外物也則得之吾未甞得焉失之吾未甞失焉何有於樂何有於憂此感齋之所以裕如也今天子信賞必罰進賢遠姦炳炳乎天監在玆也感齋名在時望績重當衡丕嘉之典顧安知其不申錫於將來乎詩曰樂只君子天子散之又曰樂只君子福祿申之吾當載歌以爲祖筵獻

○送少司徒王克齋攺任北曹序

王公克齋之任少司徒也夙夜戁愼展布維新天子簡其賢尋攺貳北曹列卿諸僚旣侈爲詞章以贈攝部事直齋屠公洎曹司羣屬難克齋之別也復以別言屬於桐桐於克齋爲兩同年爰慕古人惓綠咸規之義奏斝祖筵而告之曰我國家�古�官六曹分職乃首序吏戶者何大都自昔帝王所以�化裕民之道亦曰用人理財而巳矣以理財之責而畀之惟人其艱矣哉夫所謂理財者非利夫財也將以公財也今天下之財徵於秋稅於夏山之采海之煮壚冶有額商廛有課蠶桑所出機杼所成畢有成制取之非不周也乃今百庀稱縮三陲告虛者何無乃有蠹之者乎吾甞聞之矣功伐喜則財蠹無益作則財蠹肉食冗則財蠹誇詡眾則財蠹敻削劇則財蠹又甞聞之矣太古之世財在山淵盛古之世財在閭閻中古之世財在公帑叔季之世財在巨滑是故羣蠹之中巨滑爲劇百庀之中邊陲爲急志在天下國家者能無爲熟念矣乎是故政和惟公事濟惟任克齋玆行以可以得爲者毖諸巳不可以得爲者諗諸天子以翼翼於南者攄悃於北以悚悚於始者無諐於終則所以佐成觧卹阜財之休也不將繼南燻而載歌矣乎僉曰公日筮仕吉安蒞憲臬帡幪之氓永有後思旣入陟光祿膺冏命登大常動有治迹中丞江右深仁丰澤婦孺爲知名焉國計之司殆素履之往也請授之史以翊成其願

○雲山祝壽圖序

予過楊君夢羽見其堂懸一圖羣山糺紛凝靑列秀气含胚渾雲煙縹渺其上下蜿蜒斐亹千熊萬狀而羣山若沈若浮若有若無若舟遊瀚渤鰲運八極飄飄焉蕩胸豁目吾以爲得一奇觀焉回顧夢羽若有鬱鬱焉者問之曰儀老母明年壽七十矣儀以薄遊而北也歌陟岵則於役興懷望白雲則梁公愧心斯圖之懸也雲山千里咫尺在目以爲若顧諟親顏耳予感而嘆曰孝哉夢羽之爲心乎觸物見理約遠爲近存無於有昭心以迹固孝子之至情乎且吾爲子頌之根溟蒙巾紫靑宅五城家十樓麟洲爲畝玉樹爲材與天地相終始者山之靈乎噓而生吸而斂曳而練彩垂而佩環朝迎星君暮馭王母散而不離斷而常合與山相終始者云之靈乎卽是以祝母氏可以紓子懷乎曰可矣恨不能躬奉是圖爲膝下祝也願爲儀廣之予曰夫山含澤布气徳恊五神有母道焉夫雲山澤通气觸自膚寸有子道焉故其類也恆相依山靜物也其居也不易方云動物也其出入每無常布濩流衍霖雨天下果棲棲於一卷之石乎吾子其懋焉俾常而著卿云之望變而蘇天下之暍固云之慶也而非山之徳乎夢羽曰子有以進我矣願登斯言於圖顚歸以壽母且慰母心

○送鄭丰湖少參廣西序

鄭丰湖以湖臬僉憲陟廣西少參東洲崔子語諸客曰丰湖玆行其克官矣乎廣藩之氓其庥矣乎客未達曰其人也望其政也達其土也宜客質以故曰吾見大夫之器閎以受大夫之資雅以飭大夫之學典以淵大夫之才軼以貞安得而無望大夫筮仕東平也啟斁淳漓靑衿有造兩秉文衡也川蜀畱都拔無遺良旣召拜禦史觀風河東陜洮間紏癉有聲爲諸道最僉憲楚臬紓劇讞辜具政肅如也安得而非達夫八桂之壤實比大夫產得其俗舊矣利無庸諮病無庸察緣情以修度因風以明教安得而不宜夫望則施也信信斯從達則出也時時斯流宜則被也安安斯久民之庥也大夫其克官也哉客以語大夫大夫不居也以請益於東洲子東洲子曰詩有之鹿鳴篇曰我有嘉賓徳音孔昭古人之望也而其視民也在不恌蒸民篇曰天子是若明命使賦古人之達也而其立本也在翼翼崧髙篇曰周邦咸喜戎有良翰古人之宜也而其感召也在惠直斯固大夫之已試而效焉者奚患其不令終臬寮泉坡周公輩以余爲知言請敍之以翊大夫於成

○送大司空朴庵章公使郢北還序

夫天下士不難於有軼世之名而難於有軼世之實夫君子豈不屑於有聞也哉獨惡夫炳炳者或病於其實焉耳有人焉榘矱其修沈潛其負古心朴貌恥爲周容乘夫人若不足核之迹則有餘是殆時俗子以爲易易者而君子顧有取焉謂其可以責成效而振世漓也朴庵司空將重命有事於顥陵時方旱魃降毒民鮮嘉生在官稽則急君命在裕政則先民隱厥責亦艱矣公至告諸藩臬百司曰吾玆行所以欽鄰聖孝也重保釐以式敷休徳獻天子之初心也拂民以逞謂聖孝何吾儕將無務寬徳以左右元元矣乎於是乎節供億已逋責紓靡費掩露殣藥疫癘苟可以加於民必寘力焉若慈母之於赤子然民亦謂公爲父母也諸所疾苦鹹赴訴焉無不若其情者烝黎倚之殆欣欣就役無或攜也旣又告諸藩臬百司曰吾玆行將以報獻先帝也沓沓從事以遐棄爾司非天子之心也秪若休命吾儕可以紓是責乎於是乎升望降觀鳩材會工裒虛約有懲懦作佚和邇風遠遑遑焉若能子之幹蠱民亦知公之勤夫公也咸輸力焉比期歲而工克濟靡有怨詛也入春公將遄歸報天子鎭巡諸公屬諸司而相告曰用弗以徳不可謂名徳弗有功不可謂實貌濟而言匱此羸氏所以不實夫陽處父也公之名越在海內舊矣玆有事吾土也無恬賢無專譽無選事無愓威言不諐動必經厥辟克佐厥師克宅是不可能也是之謂濟有用而振世漓者也惡可以泯焉而無頌於是乎侈爲詞章以歌之謂桐以愚直受知於公俾摭厥實以敍之將以韙公之令名非徒曰惜別爲也

○送宗伯介溪嚴公使郢北上序

介翁宗伯將重命蒞郢備物陵寢禮昭祝成歸報天子惟藩惟臬惟閫諸君子遵鴻渚之義喜公之來而惜其去也相率送別江之滸公曰古人惜別重在徳言諸君子何以贈勸我藩臬閫咸退焉讓曰吾屬何能爲言哉公之來也拜瞻之下甞獲覩朝紳餞贈諸篇矣讀兀厓宮詹﹖﹖水九卿之拜祝相與矍焉告曰厥訓棘棘百職備萃使有責矣惟難乃爾哉繼讀序庵宗伯二難之贊佐愕焉告曰厥音洋洋先公後私使有體矣惟難乃爾哉讀儼山司成王道之期矯亭宮諭大用之卜憮焉告曰厥義繹繹體化召順使有系矣惟難乃爾哉至讀羣彥之歌章寄情結念宣寵勗成允徳音也欣焉告曰厥緒欵疑情義悉至使在輿望矣惟難乃爾哉旣見公之禦事也觸暑馳驅無告勞焉璽冊珍翼儼若臨焉啟藏躬親誠合義焉齋肅奠告愼有終焉供億遜謝憫時艱焉弗倦咨詢通民瘼焉垂橐以歸安約素焉則又相與諠焉誦曰使職之克盡有是哉殆夫人所難矣而公其易之也哉夫大臣也者事君以道已爾道也者聚百羙於其身已爾是故勤以集之敬以宣之誠以基之恪以守之儉以節之謙以受之廉以靖之凡以爲君亦爲民也猗公其有之矣斯役也式昭�典式和神人式宣度數式稱報思使道之備也斯役也外之克�百司內之克答朝望下之克裕羣生上之克慰天子使之道其成矣吾屬何能爲言哉公曰吾何修以任此惟諸君子其終愛焉於是中丞南岡朱公省�林公代巡雪泉唐公咸賦詩唱之藩臬閫����和之桐從諸君後當執楮墨役授簡敍之咸願公之懋厥終而翊天子以達孝也

○送桐山李司諫使郢北上序

郢之役營獻皇帝陵寢也桐山李司諫實監之逾年而功克成所以佐天子之孝也玆役也舉重費劇歲且弗谷夫舉重在克愼費劇在事集因之以時歉在惠綏克愼難矣而事授百工易斁也事集難矣而牒受諸侯易窒也惠綏難矣而效責疲黎易矣也司諫君躬以淸肅說以勸激紓以撫摩視以節約�作庀材程效授期靡有失墮於是乎布和遐邇恊猷工司功無愆素君有多勞焉濱行撫鎭巡諸君子難其去曰吾失所麗澤藩臬閫諸君子難其去曰吾何�規式百執事氓庶難其去曰吾無所庇倚桐乃進而爵君曰桐山其行矣乎夫桐山今此之麗�一藩之��之�式一藩之寮也之庇倚一藩之工庶也��官上之奉法以翊天子次之守法以諍宰輔次之公法以震百寮天下之望也桐山今此之役去國寥闊不識朝廷政事當匡翼凡幾將順凡幾天下人才當汲引凡幾擯斥凡幾吾民利病當興凡幾當華凡幾皆桐山所憂所責者也桐山其行矣平歸以一藩之憂且責者告君相亟以天下之憂且責者補遺闕是將萬世夫聖天子之孝也桐山以餘言爲然浩然攬轡而去

○送劉養忠少參東藩序

麻城劉君養忠宦遊兩都太宰白巖公司馬蓉溪公咸器重之玆以司馬郎陟山東少參偕其友姚舜卿輩過予質所以參藩之道余曰夫政巳訓在先王矣舜咨十有二牧曰食哉惟時柔遠能邇惇徳允元而難壬人今之司藩者非古之羣牧與而舜之所咨在安民在知人固不得爲當世君臣私也今之求安民者在守令求知人者在監察夫守令之秩下其司隘下則制而弗專隘則限而弗流監察之地亢其任暫亢則嚴而不親暫則弛而復攺秩尊而責重統廣而任久者其藩司矣乎重可以專流無所限易親之嚴不攺之施其藩司之得以庇斯民者乎古之稱地廣者莫如靑冀方今藩輔圻甸疆比勢倚不特爲股肱而巳也而東人之子巳告勞矣養忠思所以掄長貳而撫緩之矣乎𨿽然﹖﹖商發之明欺於姦言貌之察中於諂會斂之能淪於惎暴白之廉易於玷爬搔之愛終於怠旦暮之功泥於遠此治效之莫古若者未謂無所召也是故以公爲明則淑慝別以誠爲察則情僞分以勤爲能則民譽升以義爲廉則幽顯一以仁爲愛則久大昭以不息爲功則動無恬古之所謂民牧所謂知人安民道不在玆乎養忠唯唯而去吾固知天子無東顧之憂也

○送張嘉夫倅寧海序

吾鄕張嘉夫氏謁選天曹得寧海倅問政於東洲子東洲子曰東牟爲海東奧壤文登之縣成山召石有秦皇漢武之遺迹焉功徳之頌朱鴈之歌斯行可以懷古而感慨也田橫五百人棲止之地有名山焉劉會稽之故墟蘇子瞻之宦迹尙餘遺風焉斯行可以諮故老而得其眞也昆侖連秀蓬瀛涳蒙煙城海市之奇詭玆今昔之偉觀可以飫賞而朝夕也嘉夫曰仰髙臨深達人之雅尙也玩物喪志下士之易汨也謨下士也殆將有志於民責焉夫子其何以進我東洲子曰士病夫無志於民耳苟有志焉事可藥石物可效法樂而憂憂而樂古人之志也秦之荒漠之蕩古今之戒也子懷乎古曷思所以懲於今豈弟其政而弗勤民於遠勞者息而行者止非民之父母乎久矣蠢蠢者之淪於恌渝也子能振田之義踵劉之愛廣蘇之政事文章不可以淑民心而易其俗乎登山之髙則仰止而興仁臨海之深則畏溺而不玩仁且愼非司民者之旨要乎嘉夫再拜而別曰命之矣吾知所以治東牟矣

○送李朝儀令蓬萊序

東南佳麗以江淮爲最揚之眞實江淮大都會吾甞泛江遊金陵每偕眞之彥李朝儀輩登雞鳴探雨花俯秦淮望洋大江談焦金之偉南冷之勝而詠歌終日焉眞之東爲吾土江至是而益廣狼峯刀嶺鶴田料角至是而益奇蓋朝儀所未歷而予甞狀厥槪於朝儀目中矣朝儀曰嗟乎南冷而東東洲而比環吾揚者非海邪東牟海市之皛渺崎■﹝山矞﹞安得披襟散發其際一盡夫大觀矣乎今年秋朝儀謁銓天曹會余於金臺無何得蓬萊令以行予曰疇昔之言子忘之耶東牟之勝子今擅之矣𨿽然君子不異其心而有異迹不異其理而有異尙疇昔之談志也志無巳則繼之以嘯歌今此之遇行也行有責則重之以政事文登之縣猶夫古也惟其辱於秦漢之遊也至今民以爲厲階一島一石之微猶夫古也惟其榮於田之義蘇之雅也至今民以爲名勝是地之輕重存乎其人吾子知所擇焉則蓬萊之可傳者不在銀城閬苑而在吾子矣

○贈沈景和司教福安序

吾丙子同年沈景和雲間之良也兩弗第於春官庚辰中乙榜制當得學職士之薄是職者羣以弗欲請景和曰凡命皆官也凡官可以報天子也吾何敢擇遂拜丰城教諭居歲餘士率厥教得師氏之學雋於鄕闈者凡九人旣景和以憂去服闋謁天官攺教福安福安土逖且巖墊隘湫斥或謂非所以居有道者景和欣然行無難色同年之仕於朝者數十輩以景和爲賢屬余以言贈余曰幹不與角謀笴不與金錫謀廬不與函謀鏄不與劍謀器也若夫可秦可粵可燕可荊可夷可夏君子之器也是故有道者志不以絀下不以伸揚道不以遠抑不以近貞節不以囏違不以夷徼時謂之大器景和之所得大矣奚擇於其地抑聞之沃土之民逸而近貨逸則淫近貨則侈淫侈之俗教易斁埆土之民朴以憂朴則奠憂則思奠思之民教斯惇景和貌古而心確學篤而行孚若與福安之士有期焉者玆行吾固知其宜若職也它日歌譽髦而登峻塗者豈曰九人而巳哉先生自此升矣諸同年喜請書以佐其行

○敍三世贈言錄

餘同年秋卿郎暢子實始尹無錫錫人頌之圖捲盈笥子實出以示余余讀之嘆曰言秀而願有圯坯之遺愛矣乎曰吾父某翁昔簿孟津祥符且攝洛陽新安政矣諸邑咸有頌也予請而讀之嘆曰言舒而重有卓魯之深思矣乎曰吾大父某翁昔領鄕薦尹陽谷陽谷亦有頌也余請而讀之嘆曰言雄而理有伯禽之流化矣乎夫言生於心贈生於愛愛生於感感生於仁於是乎見上徳焉見人心焉是故圯坯之於吳卓魯之於豫伯禽之於魯徳在人心者也其頌之也固宜然間世得數人焉嗣是落落矣子之祖子且孫代有茂澤地有嘉聞人有懿頌非世徳之可紀者乎子實曰非華之徳也父之遺也抑祖之遺也吾懼斯言之久而散門﹖缺弗傳華之後莫以訓也將輯以成帙襲以世珍何如余憮然曰弗作弗啟弗承弗流善哉吾子之繼述也夫頌及其身者無忘其身可矣而且及其先無忘其先可矣而圖貽諸後子實之子若孫披是帙而念厥祖世厥徳而人有頌焉則祖徳之流將天下後世也豈曰暢氏一家之慶而巳哉

○送黃益光奉役還建陽序

初黃若益光得貳建陽命鄕朝紳曰益光行願以貞學勤而醇裏之良也斯行殆絀矣乎予曰仕在行道職惟其人顧自信何如耳君貳建陽六年於玆矣建陽之來仕者問之曰賢問之其民亦曰賢士或諱於薄民或比於私尙未徵也今君以職事北上厥友持所謂東陽十頌集示予予讀之迹其政坦如也考其俗恬如也占其民輯如也憮然嘆曰益光果賢矣哉士有鄕曲之譽而斁於官守者修之弗毅也矩度於顯庸而怠弛於邅回者識之弗弘也弗毅之修其實詭鄕人將棄之而奚望於民弗弘之識其心攜典刑將繩之而奚有於頌益光束脩於少壯宦遊於暮齡若倦矣而行日篤以卓犖之姿加之以問學𨿽峻登可也而僅階末命境亦逆矣而塞無變在官之修符諸鄕月旦之評徵諸民確乎其自信者也不賢而能之乎或曰孔珪見重於靈運卒貽之羞廣人獻頌於宋璟璟以近諛辭焉益光之得於鄕且民者可繼巳乎予田珪也少璟也尊少易遷尊招諛吾信益光之終以其齒建民之情以其職耳益光喜請奉斯言以行

○送熊元性平刑浙省序

吾民任疲極矣毒民者爲之也毒民之政橫橫政之心侈侈心之門貨是故上好貨而財力屈橫民興而淫衺蹈巧文深而赭衣塞怨譥交而梫沴作毒民者之禍也今年春惟皇敕憲式序有位右賢絀虐以昭明徳猶懼天下之獄或弗能平以重天愆爰簡刑曹之良持衡蠲苛務存矜卹疑者予民以稱爲民父母之意郎中熊元性與浙役焉元性過予別予喜而告之曰夫刑出禮而由入者也禮出諸天先王奉天不敢赦亦不敢易臣子命受於君理受於天守天之法以守君法奉君之徳不敢奉君之意奉乎天是以天事君也今天子責子以平卹意則仁矣子且何如哉夫刑民之命也喜刑爲虐而失刑淪之隨體情爲徳而狥情撓於勢片言爲斷而自斷失之專﹖﹖商伏爲明而自明流於偏惟平則自義而無隨平政之民慝以悅惟剛則見徳而難撓剛政之民一以詟惟愼則有執而不專愼政之民從以懾惟公則得情而不偏公政之民服以勸子是之行主夫卹而吾求以全何哉寬以紓其毒猛以濟其流紓毒存乎仁濟流存乎義先王之訓也天之道也

○送張徳卿平刑雲貴序

比歲天和愆序災沴薦臻聖天子有憂之乃召司寇曰無乃刑之不平有以召之乎乃出廷之良平刑四國大理副張君徳卿得雲貴之役焉余恐徳卿難是行也告之曰天下之與民爲休戚者惟朝廷朝廷之與民爲壽夭者惟刑罰刑罰之易爲喜怒者惟遠方之吏遠方之民以霄漢望朝廷以神明望天子以雷霆視官司卽有所枉以無所■﹝言空﹞也每阻焉以自誣拂和戾順災沴由生在昔神禹弼服立師薄海之外建長惟五時若有苗已弗卽工舜咨十二牧曰柔遠能邇蓋遠方治亂之機恆倚伏焉可忽也哉是故論體者先內而後外識勢者裕末以惇本天下一身也聖人以身視天下無尺寸之膚不愛焉而奚擇於遠哉夫刑以出禮入亦以明禮伸是故先王不敢赦亦不敢易聰明忠愛本巳求情也明罰敕法以義行仁也眚災肆赦以徳昭威也獨以從權以近示遠也本諸巳是謂有體有體之政物以照仁惟義是謂能執能執之政事不擾威以徳是謂無虐虐之政民以紓行惟近是謂無暱無暱之政勢無姦吾子屢讞大獄棘棘不阿廷中稱平四羙之政具矣天子不能躬勤諸遠而以生殺之柄授之子斯行也在廷之臣咸曰是徳卿之能事也雲貴之民必將曰是甞有聲法廷具有四羙者也所謂望焉而不可見■﹝言空﹞焉而無所之者當有以慰之矣而況治亂災祥之攸系也哉抑聞之升髙者必簡健步歷遠者必任良乘天子屬子以遐壤殆健步良乘夫子也其行矣哉

○送安茱灣任畱都光祿卿序

銀臺茱灣安君擢南圻光祿卿朝大夫曰茱灣才諝卓越宿有令聞行將借重南邦可賀也諸同年曰茱灣司諫三垣代言銀台光陟玆秩爲同榜寵可賀也鄕士夫曰畱都佳麗地也且吾土鳳臺燕巷淸淮星石皆壯遊故迹茱灣錦衣晝行山水生色可賀也桐曰然是可賀也顧亦夫人之常耳予甞修先皇帝實錄有以得茱灣矣日在諫坦廷諍諤諤紏彈建白無慮百疏延綏之役若履虎尾卒之義不爲阻亢論馬昂豪碩落膽此皆未白於人人者予爲撫掌而嘆曰天下之是非久而後定心迹之忠邪脢而終顯有如是夫是故惟達可以觀能惟違可以觀守惟常可以觀徳惟變可以觀量茱灣之才之績遲遲有年隨牒累秩人情謂何茱灣悠悠自裕曾不以爲滯惟厥忠良宜置股肱畱都之命天顏日違莫整啟沃茱灣欣欣有得不以爲疏是故能見於達易守見於違難徳見於常易量見於變難有守則心無競無競之心可任重有量則器以宏宏大之器可道遠吾以爲可賀者良在玆乎鄕先生北屏徐司徒輩曰大夫之言賀以公也同年之言賀以義也鄕曲之言賀以情也吾子之言賀以心也屬桐敍之以送茱灣

○壽範良沙封君序

吾揚號沃土沃且衍者寶應爲最應之水亭黛蘊奇環墟抱渚可以棲遲者苑光爲最予甞道玆以北捨丹眺遠�煙陽景若浮若沈隱隱有亭其濱者宛在�卽意�異人焉以當斯勝問之其地爲範光良沙翁有也至京師語諸翁子春卿郎時羙時羙曰子得吾君子之迹邪抑心邪吾君子之言曰士當麟鳯��勿爲��吾病士之�志以有狥也惟資天下�貴者恆自尊余天下之有者恆自裕吾不能多營以招憂也於是乎踐眞服義田食井飲淑子若孫以墳典耘耨興至則杖屨意行主賓魚鳥世故紛華非所好也天子以韶薄勞推恩如韶秩𨿽則冠巍服華若初服然蓋澹於物而志夫古者與予聞而賢之以爲日所謂有異人焉者果若翁也今年翁壽登八袠有六吾鄕之仕於朝者選部姚海山輩以翁有子也且賢翁謁予言以爲壽餘曰良沙翁吾得其素舊矣老子曰樂莫大於無憂富莫大於知足是故樂夫樂者樂不繼無樂而營者憂之門也足夫足者足以損無足而營有災之府也上古之民恆多壽亦惟含眞晦迹飽暖喘動而已蓋禮律不逼其性歡戚不感其情神以完天以全者也翁靜如其迹志如其願壯如其老寵不能貴隱不能賤逆不能忤順不能牽太古之遺良也安得而不壽鄕士夫曰翁何心哉子能本原之固春卿郎之願也請敍之俾歸以獻翁

○壽金吾劉敬夫序

有生之倫漱流枕石龍蛇其迹者是謂艸莽之民其爲習也恆見素都遶闤闠之流銖營寸貿者是謂市井之民其爲習也恆紛��作隨其地也吾猶及�國初之民矩度其修嗇乃服食恥爲周容今也不然務奓汰鬭靡縟貌若悃而飭行若姱而詭蓋守牽於其時也吾揚古稱華封東而州者惟泰爲近朴敬夫劉翁生而醇雅惇義鮮營有如其俗旣秩金吾宦京師其爲操也如其泰旣老而歸泰猶懼嗣子恩之違厥操也每書以濡迹權貴爲戒鄕居篤倫卹遠振乏急鄰久而不倦其天性然與今年壽七十鄕士夫仕於朝者重其操終始不渝也屬餘言以賀余曰吾嘗得之物理矣橘踰淮而枳蒲柳之姿望秋先零非以其地且時使之邪若夫松邪栢邪不增榮於山壑不萎秀於城廓春冬不能寒燠枓繚不能盛衰故恆壽是故徳人者不肆以榮華不卑以隱約志不以形累守不以習遷毀譽不足爲欣戚用捨不足爲順逆其天全其理貞故恆壽若翁者殆松栢夫行者也吾知其壽也巳

○敍海門縣誌

海門志故附諸州亦大較也石湖吳侯以爲闕典焉告諸庶寮曰夫志猶夫史也國而弗史其何以國邑無志焉非邑也吾責也夫邑佐姜君觀幕張君俊曰莫有翼焉孰與其成責在吾屬司教朱君衣歐陽君杲率二三子而躋侯堂曰志可以風教化闕焉曷風責在學校僉以穎墨之職屬諸桐桐曰鄕先生尹壽昌有遺稿矣而弗竟責在鄙人於是乎襲故有摭輿見統紊昭晦剔蕪綴遺列以十綱附以羣目旣而嘆曰夫志亦難矣非摛采侈馥之難也亦非索賾紉僻之難也而秉理禦气事該體範之難也方輿羣書也略夷堅志也怪吾甞學之矣弗師也辭誇義矯者誣反經鬻筆者疪吾甞學之矣不得而無擇也是故吾志疆域焉善土汨矣秪望洋耳其何文之次山水焉邦之勝也而病焉莫得而多矣次風俗焉其先民之遺休乎乃今之莫有恆也安得而疪之次食貨焉丰矣乎其有舊也而非矣可以觀也次建置焉凡爲變三�能無感乎次禮樂焉洋洋乎盛哉古之懿典也次官守焉昭厥良而愼厥興其嚴乎亦來者之考也次人物焉民之紀也而權衡之月旦有評矣次古績焉備厥族耳次詞翰焉國之華也吾弗欲泯焉志成而歸諸侯侯也弗有以歸僉僉也弗有以歸桐桐曰穎墨之勤微也倡焉翼焉功也志成而僉責紓桐藉有與焉耳侯之歉歉爾者殆曠如也

○送南元貞守保寧敍

南君元貞以禮曹郎出守巴西僚友徐君子徵輩以予貳玆曹於元貞有一日之雅也僉以贈言謁予曰古之揚益比稱饒沃所謂財賦甲天下者二土實有焉予揚產也自頃歲紀愆常降焊數千里民力屈矣重以司牧者多有穢徳喜諛遺直疲黎嗷嗷宿隱莫達幾何其民命之弗阽危耶抑今之益視揚何如天時人事視揚何如是未可知也元貞是行也將何求哉吾以爲有三善焉曰飭巳以植本曰容善以盡才曰諮賢以達情蓋巳不飭則本墮其何以訓善不容則才閡其何以勸賢不諮則情壅其何以政元貞欲持是三物者以周旋奚事於他求哉亦取諸近焉而巳矣吾聞古昔刺史於巴者有薛逢焉惠政洽民閭巷歌之名以子孫示世感焉前修之良也子取而師模之則蹈軌襲芳之餘豈無鳴治而向風者乎聞益昌之令有何易於焉懼妨春作引舟任勞爲崔刺史所優容亦往事之共羙者也吾子部屬之下豈無若人乎成其羙而莫之撓焉則諛者沮而直者售王澤有不流乎梓童景鸞著書立言不就徵辟上書數陳災異亹亹不所殆士之隱而有志於天下者與今玆文明熙治之世抱�而��者殆彬如也子能禮遇而�圖之則積釁痼慝爲巧胥豪裏之所不欲章者不指諸掌乎明守父母乎其上賢屬分敷乎其中民情宣暢乎其下保寧之政吾見其軼今而媲古也況嗣是而澤及天下道豈有二也哉元貞以爲何如

○送火文津授職歸隱序

吾揚文津火君以太學生謁選天曹然其志尙髙潔一合之榮非所好也懇疏乞授職歸隱天子嘉之拜光祿署丞以歸亦優典也鄕士夫參戎張容庵輩雅善文津羣謁於東洲崔子曰士而求名三代以下共之施而責報中材以下之士所不能免是故入貲拜郎助邊蒙寵古昔名流尙屑爲之文津晦其光而莫之揚虛其位而無所祿非人情之恆也無乃爲季世之士所難者乎崔子曰吾甞聞之矣有名之名有不名之名有實之實有似實之實飭智炫羙匿巧延聲標之則赫赫括之則憒憒是之謂名之名抱朴惇素黜有示無槪之若不足抑之則日揚是之謂不名之名損巳益物通變達時實則利矣究竟厥歸乃不利而利之是之謂實之實捨以尺寸規以尋丈名則利矣究竟厥歸乃利而利之是之謂似實之實文津寧赴�以利人不取效以丰巳寧虛秩而苟安不絢俗以干澤然而朝堂崇之士論韙之鄕邦榮之髙咸姱節輝輝燁燁不求名而名愈章不耀實而實自見子大夫所謂士之所難者非邪抑聞文津生平績學自愛務義重仁厥翁某俶儻不羣克以善富斯舉也固謂不負宿養亦庭訓有自云

○賀呂母太恭人七十壽序

丙午初冬五日實呂太恭人七旬設帨之辰厥子大夫懷健將稱觴致祝於膝下徵言於余爲恭人壽用章恭人閫懿之素也余質之曰古有廖氏者夫婦同壽堂標世彩閭閈爭榮恭人之壽可賀者無乃有是乎對曰否先大夫守撫郡而盡瘁於官母氏年甫三十煢煢嫠居者四十年世稱偕老之慶吾母終天之戚也予曰三王之世太和煦燠民無愁苦夭拆之患故恆壽恭人之壽其無愁苦巳乎對曰否吾父仕宦淸白裾無宛積母氏自失所天也健也尙齠齕零丁孤苦葬死撫孤布衣蔬食者餘二十年而健始成立是愁苦莫甚於吾母也予曰金母抱元頤虛軼塵茹紫液謠白雲以遲其天年恭人抑有得於是乎對曰否母氏秉貞守朴惇孝篤慈先大夫之平恕明刑惠澤守�健之績學登庸官箴是飭皆母氏所相所誨之力��母氏之修惟實徳是務噓吸杳幻非所好也予曰恭人之所以壽者吾旣知之矣夫壽一原諸天二修諸人原諸天者气也修諸人者理也恭人之宜夫壽者有三焉相夫誨子嗣登顯轍丰恩懋澤所在著迹皆恭人之仁也夫仁福之基也是謂一宜壽守約履奇苦心勞力冰蘗是操以終其身夫約泰之漸也是謂二宜壽克辭滫瀡咀淡甘薄不汰厥饗而無混其素夫素道之初也是謂三宜壽徳以本之天以翊之天人交孚理與气會不盡之休裕其身以貽之後昆感應之常也嗣是耄耋之壽而臧子孫之熾以昌可涯也哉君子謂恭人之始亨而中入於困天所以成其徳也旣亨而益隆其享天所以報其成也是日也芝蘭盈庭葭莩畢集冠帔峩峩斕彩翩翩恭人顧之囅然而笑其樂何如哉僉請授言於史以施張於燕喜之堂

崔東洲集卷之十三

●崔東洲集卷之十四

維揚崔桐撰

序十五篇

◆序十五篇

嘉靖惟揚志序

賀獨醒王翁夫婦雙壽序

西津序

賀熊母榮封太夫人序

送少司寇文沃焦考績序

節義哀挽詩序

賀東明汪邑侯考績序

贈山溪歐君遷太學愽士序

送藩相鼉江方君序

伍母慈節哀挽序

慶顧母壽百歲序

送楊仲芳任南銓曹主政序

送何周埜任定海序

送楊敬齋教諭金鄕序

贈魏東麓陟山西憲副序

○嘉靖惟揚志序

惟揚故有志矣時淹迹攺非完書也鄕大夫趙具區甞修之矣而年不及究亦未爲定論焉郡守雙橋朱君謂志事爲惟揚門﹖缺典亟具白於侍禦象岡故使君蓋圖以儒術飭吏事也使君曰嗟乎揚實古名郡誌而弗究可但巳乎乃以成績屬郡守郡守延儒萃能公聽周庀夙夜事事無何志成馳帙致桐且徵言以序志桐展閱再再撫捲而嘆曰夫志豈其徒爲也哉窮俯仰以備三才綜古今以陳故實公是非以定予奪志之義也志而徒爲謂之曰詭弗志可也夫志豈其易爲也哉必直史以宰其異同必達才以悉其記睹必契載以極其探討志而易爲謂之曰陋將焉用之夫志史之流也自昔先王之經世議制也天下有圖職方氏掌焉邦國有志小史掌焉四方有志外史掌焉凡以總於朝廷關乎政教非曰資觀羙爲也代沿叔季志義微矣而一二守令或用情焉通方者間以爲病比其述作者難乎其已任也桐讀嘉靖惟揚志乃知今斯之舉殆兌於爲徒爲易矣乎是志也會精盡變理器昭焉存往綴新隆替具焉韙正絀誣聲規植焉一邦之信史也是志也蜀岡盛大卿郡之良也實宗主之掄選之庶司文學之羣彥實羽翼之遡諸二十一史踵諸寶佑遺志參諸先儒緒論摭諸鄕達私錄閎致而愼取之孔子謂杞宋不足徵文獻不足故也今乃知斯舉之信爲足徵也是志也大而太史得之可以備懿典小而學士得之可以資愽考明有司得之可以興感慨修職守爲人臣爲人子爲人婦者得之可以思盡忠思盡孝思盡節懦者可立頑者可廉今乃知斯舉之大有禆於政教也志三十六卷凡例一卷胡使君諱植豫章人朱郡守諱懷幹歸安人盛大卿諱儀江都人羣執事諱氏具登捲端不復錄

○賀獨醒王翁夫婦雙壽序

人生固有涯也登年八十者朝則杖焉家則珍食焉先王之制所以重老若是者非謂其永年者實所難耶是必耄而賢者也申公子亹曰無亦謂我老耄而捨我不賢而老人將捨之乃若致客千里樂其享而嘉其難者豈���而有是耶古之人豈無夫婦偕壽者乎�之���焉不傳無乃偕賢者或鮮耶冀缺之後有梁鴻龐公焉斯固偕賢者也而未知其皆壽否也獨劉宋時有朱百年者壽八十有七其室孔能讓蔡會稽之饋時人以比孟光是賢而偕壽矣又未知其子孫之賢否何如也江陰獨醒王翁壽八十有一其室徐今年壽八十正月二日實其誕辰仲子撫宦遊畱都大江之南羣宦於畱都者咸樂翁之賢而偕壽也且重其有能子也徵言於余以嘉其難余曰壽則偕矣賢奚徵焉羣士大夫曰翁信人也甞有以自紀矣予讀其紀首曰余無善可述而多歷年齒愧人之疑予於有徳也又曰命兒輩錄予之平生以求正於有道寧忍耄予而弗規也余曰嗟乎此翁之所以壽也昔衛武公年九十有五矣猶箴儆於國曰自卿以下至於師長士必恭恪於朝朝夕以交戒我後人謂之叡聖翁年八十而猶望人以規安知九十而往不若武公之求交戒耶且考其紀之槪矣先人之廬之墓不敢忘親親也喪祭冠昏之必以禮好古也葬其親而不遺慮於諸兄敬長也不敢以已之長加諸宗子尊統也揜道骼歸遺金義以廉也化彊暴擯淫巫厚以貞也樂雲林以教其後昆遺之安也之數徳者仁所�也而翁有之此翁之所以壽也詩稱刑於寡妻至於兄弟安知徐之賢淑非翁有以刑之耶且子孫之自徐出者芳蘭玉樹森如焉是翁有古人之所難而兼古人之�獨樂�乎������勤於嘉且樂也

○西津序

吾揚日省趙公國初尙寶慶大長公主賜第於帝居之側第之西有水水上有橋焉公曾孫金吾徳甫徜徉其上意與津會因自號曰西津云徳甫狎文墨喜吟詠名卿碩學咸樂爲賦西津殆成帙矣東洲崔子南遷畱都徳甫奉帙以序謁東洲子曰天下之大物水爲最天下之水江海爲最子揚產也吾揚襟南泠負瀛海輿圖大觀也子無取焉而拘拘於津無乃暱夫細而昧其遠矣乎徳甫曰鳳也聞天潢之水洑帝臺沿丹穴抱五城其源泡泡澒澒其歕熊熊其淸漺漺是浮雲漢是零沆瀣是產龍蛇金碧是作霖潤天下視江海其渄澇也是故尊帝派者稱天潢焉夫是津也源通禦溝流繞禁籞吾居得而鄰之若與吾所自出者有天契焉我國家故戚天造之後種種也�微繹湮云仍凋落宮墻燼礫者十之九矣而吾世獨存鳳每過津而思源焉思而感感而懼懼而省省而修詩曰無念爾祖聿修厥徳又曰庶幾夙夜以永終譽鳳實有取焉是將昭遠非曰暱細也東洲子曰昔孔子觀東流之水語子貢以九徳而尙蘊其源吾子能思厥源非有得於聖賢未發之蘊乎思源所以思事親也思事親所以思事君也九徳之所謂善化必東者子當有之吾今乃知日省公之所以長世也

○賀熊母榮封太夫人序

大司馬北原熊公蒞尙書任旣三載矣制當北上考成績天子謂共曹爲畱都機務要樞詔母躬覲尋重以貤封錫蔭之典誠殊寵也列卿羣僚咸爲之喜而相告曰北原公秩崇徳懋功勱報隆不煩馳赴之勤而優荷多佑其樂矣乎桐曰計公之一身榮矣感矣非其樂也又相告曰公有偕老之妻岐■﹝山疑﹞之孫焉妻儷夫階孫蒙祖庇人生之快事也斯不亦可樂矣乎桐曰恩矣感矣非其樂也又相告曰公以已之貴推之以大夫其父夫人其母及其祖且妣焉人情之至願也斯不亦可樂矣乎桐曰樂矣哉古之孝子食於君而得��必捨焉以遺親賓於主而得一果必懷焉以遺���君之丰爵羙器以歸之其所生其所自出焉天下之至樂孰逾於此𨿽然公之樂尢有天下之至難者焉古之人有三釡逮親而爲樂三千鐘不逮而爲�者矣公之堂有壽母焉登年八十有七矣以耄耋之齒而及見其子之貴及遭其身之榮累珠爛繡光彩溢目其�喜當何如是豈人世之易得者耶𨿽然太夫人之所喜又有大於是者焉吾聞公之光大父有��翁者雄才宿學惇徳直行弘治初甞被徵不起肥遁以終其身豫章之人傑也公之先君安貞翁兩職郡�動有治迹而未究厥施也卽二翁之爲人豈不��翔海泳紓謨樹庸以光裕眞光若後矣乎而君子之灣固遲�以畱之其後也北原公克纘家學筮任諫謹則棘棘不阿蒞藩參則澤民宣化登內臺則廷白大政紀綱百司陟宗伯則三禮允修邦國用和興��則遠猷顧畫南甸倚重凡公之大有所爲者皆一翁之所欲爲也乃今崇褒異顯丕及三葉者皆二翁之所未獲也太夫人有能子焉以榮吾之所匹榮吾之所尊榮吾之所後是其爲喜奚止於其身焉而已哉爲人子者能大有喜於母氏則其爲樂之大又當何如耶況異日之所以喜母氏者可涯也哉石塘太宰東橋司寇輩亦爲躍然喜曰是可歌也爲之歌采菽有取於天子葵之福祿膍之之義也爲之歌閟宮有取於魯侯燕喜令妻壽母之義也桐曰請授之史以歸其子且孫俾歌舞於榮壽之堂

○送少司寇文沃焦考績序

夫气習可以移人也哉墟沙息耗之異產瘖沃勞佚之異趨夫人之人也器裁而土不因風和而俗不侵教定而議不煩者非夫人之人也予於少司寇沃焦文公之三載考績也有深感焉沃焦公世居京師京師實聲利駢闐地是故出見紛華盛麗而悅入聞夫子之教而樂戰二者於胸中在聖門之徒猶不免焉況夫人乎公於予爲同年甞同仕京師矣甞與之周旋楚省矣吾見其筮仕刑曹核而不峻斷而不憯也參貳藩臬大不難於繁劇細不略於條末也旣予南遷畱都聞之塗之人曰文公日尹京兆總糧儲敏而平剛而澤南土之中外爲肅如也恬如也乃今登佐司寇不礉不縵侃侃易易輸讞之中榘猶夫筮仕也且公之秩崇而績懋矣觀其貌娕娕焉不羨乎情聽其言退退焉不溢其行也其服飭享禦取其安而無所靡燠而無所華也其與人交篤而情愛而諍以心而不以面也嗟夫若公也者得非萃旉輿之眞﹖﹖夷而褒然於气習之外者乎孔子論事君以不欺爲本所謂不欺也者非以其一誠爲本矣乎故曰民可治友可信上可獲者誠身之謂也公之素定固孚諸友徵諸民矣今斯之行以敷奏爲實言以明試爲實功下無竄端匿迹之諐上無得耳失目之非庶幾乎虞廷周室之考獻矣乎安得天下之士立心制行皆若公天下之臣事君不欺皆若公則風俗何患不正太平之業何患不立致北原熊司馬石塘聞太宰東橋顧司寇洎列卿羣僚聞予言而咸喜曰眾人之知人也徵諸色君子之知人也徵諸心若吾子者是之謂以心知沃焦者矣請誦諸祖左以壯公之行

○節義哀挽詩序

余讀戈氏節義哀挽詩乃知天下事亨者困之反也而困者未必不爲亨成者毀之反也而毀者未必不爲成顯者晦之反也而晦者未必不爲顯是故困者毀者晦者時也困而亨毀而成晦而顯者理也君子不能違乎時而能主乎理可困而不可困可毀而不可毀可晦而不可晦守其常以通其變節義之謂夫夫節者易之所謂貞貞固足以干事義者易之所謂利利物足以和義君子行此二徳者而元亨成矣通庠司訓戈君銳出其仲父經母氏洪節義哀挽捲謁東洲子曰銳也生六齡而孤母氏年三十有三而媰居一孤二女形影相弔否旣劇巳然而母氏之生而養死而葬銳之入而恃出而師壯而婚二妹之笄而字皆叔父之徳也銳非母氏之慈仲父之恩必不能保其終始母氏非仲父之徳亦不能安其死生銳圖所以報仲父也亦甞執其喪教其子子蚤世矣而復字其孫且念母氏之卒也楚之仕者居者稱節焉聲諸詩而哀挽之旣仲父之卒也楚之仕者居者稱義焉聲諸詩而哀挽之銳惴惴焉懼其聲之不繼也將徵言於天下以爲死者貽不杇何如東洲子曰洪之節忘其身而無辱其特戈之義愛其兄而余及其後非所謂亨其困成其毀者乎而一息之仁戀戀焉未立於前復謀其再數十年之節義鳴諸全楚冀之天下是司訓君所以報仲父成母懿也非所謂顯厥晦者乎東洲子日督學湖藩每求所以節義二三子而未能也玆有取於戈氏焉豈其愛戈將以風頹俗云

○賀東明汪邑侯考績序

海門古稱沃土惟是負海而襟江也漂鹵病稼怒流奪畝五代迄今邑治凡三徙矣謷謷小民歉腹以給公輸殫橐以飫污﹖心吏重以■﹝風貝﹞濤恣割逋且死者殆居半計爲之令者無異其縬縮而莫支也東明汪君以瓊崖名宿適蒞玆邑愛侯者曰侯以筮仕逢此百艱器𨿽利如盤錯何侯曰否否六沴在天萬命在君分災共患令之責也於是乎推誠布恩潔巳損費輕罰均稅抒暴展責駸駸乎踣者興逋者歸也夫何餘壤日朘鹺販橫金椎剽間作人情洶洶侯乃周爰遉略且捍且綏猶懼斯民之竟於阽危也懇疏以攺邑乞地請愛侯者曰世俗以避事爲智克廥爲能損上益下非所以偶時好也盍已諸侯曰否否斯久安之計也彼其標末之細旦夕之謀濡需者之爲也人孰仁我毅然必爲之而志尙未果也然而瓌聲藉藉部使者咸賢之登薦剡者三焉幣褒者七焉會侯以三載秩滿例當簿績獻天子邑之君子聞之喜且疑疑其多有異狀枳棘之鳳將不久棲也野人聞之疑且恐恐父母之是違赤子無所歸也邑庠師弟子亦抱君子之疑而無以慰野人之恐也願質言於東洲崔子東洲子曰吾甞論天下之勢矣治樂土易治嗇土難甞論天下之才矣得偏才易得純才難甞論天下之行矣求有始易求克終難東明君之政身任紛猥而處之裕如斯不謂易其難者乎所以易其難者廉且仁爲之也廉生明明生察察者恆失則克仁生愛愛生寬寬者恆失則弛察而有度寬而克威斯不謂才之純者乎且其操逾貞而無所渝政將成而不敢怠斯不謂行之有終者乎玆行也銓司將甄錄之廷寧當明揚之於以穆天縡澤大寓而吾窮鄕海邦亦將與沾餘瀝焉豈曰九里之潤而已哉輿情於是釋然以予言欣相告且日望夫侯之蚤被峻登也

○贈山溪歐君遷太學愽士序

庚子歲餘承匱北雍時宮諭東郭鄒子方以講學明道爲已任同志者或趨焉旣東郭司成南雍館僚各賦詩以贈渭厓霍子爲序其圖額謂東郭爲陽明王氏之學也至詆陽明爲盜儒又聞渭厓不滿於宋儒陸象山之學至詆象山爲賊莽余甞因論學而袪六館諸生之惑曰夫學也者本以學夫道也以學道而自異者非也聞其聲而巾﹖取以爲病道者亦非也盍求諸言與行而已矣陽明之行吾未暇考也使其言非邪吾當門﹖缺之果是邪闔當繹之夫何庸於深詆象山之天資超絕有見於上達而無見於下學究其歸殆入於佛氏明心見性之說非禪而何考其晚年自悔平生蹈履亦不失爲一時名儒又何庸於丑詆壬寅秋餘以禮曹侍郎行服臥海廬通庠學正歐陽子數過余弔且慰焉鄕之人羣告余曰歐陽子有道之士也余察其辭气𨿽未甞非古訶俗而義不詭聖卽其動容𨿽未甞不言不笑而禮不諐度旣廉其學政介而易藝而訓潔而惠不激不澆振踣興頑而動以身先多士爲之醉徳焉余乃語諸鄕人曰歐學正果有道士也其爲道以行學也非以言學也無何歐子被命陟南國子愽士庠寮戈許二司訓以余甞攝事南雍介其庠彥張生元孫生寅輩以贈言謁余曰師道之不講也久矣要之在名與實而巳矣所謂名與實吾所謂言與行而巳矣師果以行率人而務其實邪則六館之士所問學者益諸心所體驗者律諸身未有士以實學而天下事不克濟者也師或以言欺世而飭夫名邪則六館之士入承學而退則違口聖讀而心實非未有士以名學而天下事不替敗者也�友大司成黃泰泉之學富而貞少司成李南渠之學敏而確乃今以歐子之宿養羽翼之吾見師道於是乎光明士尙於是乎丕變矣乎僉請敍斯言爲歐子師模勗且以告六館之師夫師者

○送藩相鼉江方君序

鼉江方君之教諭海門也七年而政成銓曹廉其賢晉登唐藩教授或告余曰鼉江明經術能文章�士之入點鑄者彬彬乎擅文學焉斯陟也其媲休於梁苑之鄒枚矣乎余曰否陽乘志存諫正詞章殆其細也然樂賓大國而竟無成績非所望於方君也又曰鼉江恢度飭行恂恂雅雅動以榘度多士得所依放部使者每禮褒焉行將爲楚元之穆生矣乎曰否穆生取重於元而示禮於戊卽其知微申白莫能尙已而未聞有所建揚非所望於方君也又曰鼉江守默嗇神頤和保性於今兒齒壯發可以長年無乃爲淮南之八老矣乎曰否方君身以哲全齒以徳引要其宿養非有得於靜者之貞乎還童杳幻非所以擬倫於君也君聞之偕其僚敬齋楊君山泉伍君率羣弟子而來謁曰願承所以教藩者余曰子不聞藩職之有成訓乎我太祖髙皇帝祖訓錄成褊賜諸王令書正殿凜凜乎有敬守之戒焉成祖文皇帝大頒是編用申前憲業業乎有常守之戒焉猶懼夫久而玩玩而弛也置長史以總之教授以導之凡以篤親親樹藩屏衍祚長世之經徳要道也鼉江玆行欲以子之善善之亦求所以克守夫舊章耳吾聞申叔時教士亹之爲傳也有所謂明敬戒以道之事明久長以道之信矣子思其職而從事於斯則二祖敬守常守之典爲益篤有所謂明昭利以道之文矣以子之學而從事於斯則文足以經邦而其守章有所謂明等級以道之禮矣以子之行而從事於斯則禮足以惇化而其守定有所謂明慈愛以道之仁矣以子之靜養而從事於斯則丰仁厚澤足以壽國脈而其守遠彼其雕虫之末技杯酒之去就吐納之不經烏足以盡子哉邑侯東明汪君素善君請敍斯言張諸祖筵以重其行

○伍母慈節哀挽序

嘉靖乙巳春予方免服棲海廬邑庠司訓伍君蒓奉其母張慈節哀挽捲謁言於予長跪致情涕懸如下鳴咽若不能辭予曰情哉是可哀也旣讀其冢嗣蘭生狀孤危辛苦曲悉平生予曰慈節哉是可章也旣讀前岡胡太史墓志銘標微昈隱感慨抑揚予曰章哉是可傳也旣讀東塘司馬諸君子之挽章巨公羣玉爛然盈帙予曰傳哉是可永也夫慈而後能愛愛而後能篤其夫植其孤孝其翁逮具姑節而後能守守而後能苦其心勞其躬勤其業嚴其訓慈非節不固節非慈不行慈生於仁節生於義仁義立而婦道其成矣乎是故自母氏之成婦道也鄕之稱善事老�卹孤者必曰伍母稱善事夫善亨困者必曰伍母是故母之生也一身之哀耳其死也親戚哀之邦之人哀之天下將哀之百世而下將哀之母之生也數十年之景耳其死也親戚挽之邦之人挽之天下將挽之百世而下挽之哀之者共鳴其懿挽之者欲回其生是母之否者母之慶母之苦者母之甘母之死者母之生展矣其章也傳也永也

○慶顧母壽百歲序

通川顧母壽算登百乙已歲九月十日寔母氏設帨之辰子姓雲仍愉舞皷躍請奉卮膝下爲母氏壽比黨婣姻欣相告召願登堂稱祝爲母氏壽東洲崔子於顧氏有世好焉聞之喜曰母氏之可慶豈曰壽焉而已哉吾求之古人矣昔莊姜賢也討人爲之賦碩�而所配所生無聞焉是可歌者獨莊姜也左董陶�之母賢也所生亦賢也而其壽無聞焉是太史所譔述者獨其賢也劉宋時朱百年夫婦同壽而且賢史氏稱之是賢而偕者也壽僅逾於八袠是史氏之所奇者夫婦之賢也非壽也顧母之壽登百歲也郡庠之諸文學曰壽母吾鄕人瑞也且閫懿姆範可儀可樂賢也厥配翁以尙義聞憲宗朝詔建坊以風俗賢也厥子盤擢桂鄕闈以文章鳴亦賢也厥孫瑫輩業太學不墮家聲亦賢也皆母氏之相之訓也羣告於當塗願以百歲表坊請鄕之耆宿大老重母之願亦如之羣告於當塗請合金建坊爲閭門﹖千寵埳洎族類尊祖愛母之情亦如之願合坊並表爲祖妣重請諸中丞克齋王公公曰瑞哉建坊其擬聞乎請諸憲學使午山馮公鹺政使雲山齊公江防使貞齋韓公咸曰瑞哉亟檄有司以幣餼勸嗟夫母氏之可慶果獨壽云乎哉古人之所有母氏之所有也母氏之所有古人之所無也詩人之歌古人庠序黨裏未必咸歌也史氏之稱述古人重臣臬使未必並述也而母氏寔兼得之是母氏之壽乃今日之百歲而百歲之可傳又後日之莫涯也瑫輩謂餘言爲可徵請書之以華壽筵以貽來許

○送楊仲芳任南銓曹主政序

甞讀史至窮視其所不爲貧視其所不取每嘆李克氏爲知言也讀董子制冊對至廉恥貿亂賢不肖渾淆語未甞不揜捲而嘆曰士之所爲所取蹈於貿亂不肖而莫之省者非無恥之心爲之孽耶故曰不恥不若人何若人有士而至此不亦可哀也哉予門人張子鳴鶴者以鄕貢士尹容城丙午入覲會晤於京師予問之曰邑有人焉矣乎對曰吾邑有楊生繼盛者於鶴爲鄕同年自鶴之蒞容城也無與於鶴之政亦不至於鳿之室每戒其家人勿以同年故撓君之公居常遊京師問業於少湖學士所績學潔已軼俗雅尙吾愛之重之亦不可得而親也予聞之喜𨿽未識若人而嗣日之發舒固得之蓓蕾也今年丁未仲芳舉進士髙第宴集於南宮見其貌溫如也退如也聽其言若不能出也確乎其根理而本性也乃益信張尹之言爲非諛也它日以語少湖公公曰吾賢若人舊矣子亦賢之則吾免子羽之失矣六月拜南圻吏曹驗封主事以行余告之曰士固有修於閭巷而回轍於通衢愼於細故而濫觴於大節者矣是其所爲所取未充夫羞惡之心者也所以修之愼之者非其情也吾察子之貌濟矣言不匱矣信諸友矣徵諸師矣符勝巳之所卜而去膠西之所誚得其要矣自是而防其紛華堅爾榘矱一爾存主固以忠信知子之大有終也

○送何周埜任定海序

吾鄕何君周埜以國子生謁選銓曹會厥子璇舉丁未進士髙第或語周埜曰子舉進士則天寵薦承至樂也奚復仕爲君曰否天下事惟滿則驕惟驕則侈惟侈則逸逸以僨事聖賢之棄也以一得而違其初是滿吾子也其何以�是歲六月授四明定海簿以行或語君曰今之仕者以鳬趨狐媚爲賢以舐戟執鞭爲禮謝閒靜而安末秩非所以自尊大也君曰否夫人之所以爲尊大者非貴其有巍巍之位而貴其有卓卓之行非貴其有赫赫之顯而貴其有明明之徳也苟行卓而徳明秩𨿽末焉夫何病於貴否則髙矣顯矣殞身辱國如後世之董狐何吾惟殫我心竭我誠潔我操舉我分苟一事之報君一澤之及物亦畢吾之志也顧安知孰之爲尊大而孰之爲卑小耶亦安知卑小者之不爲尊大而尊大者之不爲卑小耶吾鄕與厥子同舉進士者凡五人李君國華王君師董李君子實輩次君言以告東洲崔子崔子曰賢哉周埜之教子也偉哉周埜之事君也季世之獘家之所訓朝之所爭髙顯而已矣周埜不以進士滿其子不以末秩怠其職是信乎不以貴爲貴而以道爲貴者也周埜其知道矣乎自是而子舉厥職焉是謂大以成其大君舉厥職焉是謂小以成其小上自公卿大夫下至師工徒史鹹秉若心焉吾見師師亹亹之風作而太平可立致也周埜其知道矣乎僉請張斯言於祖以廣君之志

○送楊敬齋教諭金鄕序

敬齋楊君以廣省名士貢於帝庭授吾庠司訓時余爲國子祭酒見其言訥而貌恭志恬而意古知其有君子資也旣余行服林臥者三稔考其居常端修而養重黜巳而樂賢崇道義以淑生徒興學田以賙匱乏益信其有君子行也是故受知於當塗孚心於士類楚楚靑衿彬彬乎有日新之風矣今年秋銓曹廉其賢陟東兗金鄕教諭瀕行同寅碧潭劉君山泉伍君戀戀焉不能別以爲失良友也門墻多士惓惓焉不忍別以爲失良師也羣造於余以贈言謁余曰金鄕聖人之鄕也金鄕之士聖鄕之後也敬齋產於南海仕於淮海去東魯�廖邈也而其律身其率士皆孔氏之教也乃今入聖人之鄕羣聖鄕之士生平所向慕而不可得者一旦躬遊而目覩焉其感悅而懋勱也當何如今天下之士豈曰中國爲然𨿽窮區奧壤師傳而童習者皆孔氏之教也況東魯之士飲泗水而登尼山者化機之易於皷舞也又何如吾聞仕金鄕者有劉侯源焉甞置學田矣蓋先敬齋而得其心者也不識今此之田有嗣其羙者乎產金鄕者信義如範巨卿直亮如郤弘始皆先敬齋而服聖謨者也不識士習於今尙無愧於前修者乎敬夫斯行也以分教而登柄教之重是勢可專而志可攄也以教海濱者而教聖鄕是不難於其難必易於其易也吾知追古勵今之化當大有可觀者敬齋其行矣哉

○贈魏東麓陟山西憲副序

楊郡爲東南要壤凡所屬爲州有三爲縣有七焉比以大沴降毒旱溢薦臻嗷嗷赤子痛吁悲號者無虛歲髙郵寶應興化枕湖廬澤歲凶則取給魚蚌菱芡以輸公充虛旱久取匱殍逋至相半儀眞江都爲車舟達衢役繁徭劇民獨任疲歲凶則蓬垢餒瘠之民多斃於箠掠牽挽之慘泰州如臯之土隆污相等禾黍異性旱溢異宜歲每無完秋民力恆稱屈通州泰興海門襟江負海濤激土嚙稅存責重民實病焉海門頃以邑攺民勤哀鴻尙未集當塗者有憂之掄良司諫東麓魏公守是郡焉公至曰嗟乎吾民之病𨿽則彼蒼示罰無乃爲民牧者撫綏之弗共矣乎於是乎薄徵緩責發帑散居輕刑均賦噓喣噢咻者若憐孤子今年丁未天和悔禍谷登民嘻痛以瘳顚以興縮以贏殫以實閭閻知有生樂者公之賜也天子以爲賢尋峻登西臬副使屬下父老羣赴於察院諸使君以借寇請而莫能畱也時屬吏州守胡君民表劉君柰曹君金邑令王若延雷君亨劉君燭謝君讜﹖﹖商以公事會於揚知公之不可畱也屬吾邑劉令以贈言謁余蓋難其別而欲章其迹也余曰諸君其難於是別乎古之善圖治者必內治修而後外攘舉�知變者必疆圉靜而後中土安政之體要也今天下之勢以西北爲藩籬東南爲室家天子謂我公旣奏績吾揚東南之要壤無虞矣故陟公於西晉西晉之安中土之安也中土之安吾揚之安也諸君其奚難於是別乎僉請張斯言於祖以勗公之行

崔東洲集卷之十四

●崔東洲集卷之十五

維揚崔桐撰

序十一篇

◆序十一篇

賀劉華峯荷臺獎序

壽省庵葉大夫序

賀少川曹大夫膺臺獎序

送劉碧潭陟國子愽士序

崔氏族譜序

賀太宜人曹母六袠壽序

賀貞齋韓大夫歷膺薦獎序

懷隱莊序

賀旋峯韓侯膺臺獎序

贈少川曹大夫入覲序

崇川錢氏族譜序

賀溯泉張君膺臺獎序

壽劉母太孺人八十序

贈華峯劉侯入覲序

賀兩河沈君被臺獎敍

贈少坡黃君入覲序

壽錢瑞夫六袠敍

○賀劉華峯荷臺獎序

夫政時有常變非處常者之難也而濟變者之爲難也民有羸屈非理羸者之難也而振屈者之爲難也事有始終非謀始者之難也而成其終者之爲難也海門地縮邑攺百務攸萃其爲時也當其變江嚙賦繁版築告勞其民力也當其屈前令圖始艸昧未集嗣厥事者任其終予以爲吾邑之令有三難亟諗諸太宰石塘翁翁曰吾當爲子邑掄良令焉乃得華峯劉侯實精簡也侯蒞邑無何政通人和庶績就緒撫臣月梧諭翁廉其賢馳幣貤獎華辭侈褒以爲屬司勸其辭曰資醇謹而公論歸才敏達而邑事舉非溢羙也寅友沈兩河劉碧潭輩欣欣以告余余曰哲哉月梧翁之知人也試考侯之令吾邑也敷政優優恩威並著斯不謂之醇矣乎夙夜憂勤動中榘矱斯不謂之謹矣乎剖決不畱庀聚若宿斯不謂之敏矣乎洞鑑民隱明識治體斯不謂之達矣乎筮仕未期民舉藉藉綴離�隙興僕裕疲是故變也如常屈也如羸終也如始斯不謂公論歸邑事舉矣乎𨿽然侯政之善豈曰吾邑爲然侯甫至監察路使君尋檄侯視篆通州先是州吏失職■﹝豸契﹞■﹝豸兪﹞其民人情洶洶侯爲均徭讞獄剔﹖﹖磊剗衺通民徳之及受代歸邑羣爲張彩騰歡揄休頌羙者傾城埜是其餘潤旁敷蜚聲遠致又月梧翁之所未及知也𨿽然玆直爲侯政之兆耳行將陟要華攎忠臆公歸天下之心茂舉天下之績殆究竟之必可期者一州一邑之善足以槪侯也哉僉請敍斯言爲侯賀且冀侯之大有成

○壽省庵葉大夫序

省庵葉大夫登年六十淮海降祥寔仲夏十有八日也若子姓若鄰比若婣若友喜而稱觴賀之東洲崔子辱在婣友五百里外遣仲子述馳賀焉或曰六十非耄耋比壽之何居崔子曰夫所謂壽者非壽其壽也壽其所以壽也詩不云乎正是國人胡不萬年所以萬年乎人者期萬年乎正人也大夫於予爲丙子丁丑兩同年時大夫少予十年愛其欣欣雅雅器之宏而言之默也旣予職史館大夫職秋曹聯班並轡者恆朝夕愛其聽以敬而簡以情也大夫守興化予以憲學參政閩藩愛其政善牧而法不隨也大夫陟湖臬予調武林再以折獄違當路請兵備辰沅愛其志彌堅而義不屈也大夫有宿隙於上官遜膚歸裏予亦以昏劣冒薦被論明農獲修舊好愛其衝襟逸韻翛如澹如不知寰宇間有曲直事吾取以爲師也夫宏默者其眞蘊蘊其眞者神自全明刑善政者其天存存其天者道日長不隨不屈者中無欲不欲其中者世味淺軼世拔流者其情暢暢其情者心常裕皆壽之徵也奚爲而不可壽問者悅再拜而言曰吾今乃知壽矣亦可以言詩矣吾所謂壽壽乎人者也夫子之謂壽壽乎理者也是知人非南山也而崇大其理者可以山人非川流也而不息其理者可以川人非松栢之承也而日新乎理者可以松可以栢天保詩人以山川松栢爲祝者其知道矣乎由是充之先天地而不爲少後天地而不爲老者其有道之士乎崔子曰然遂次第斯言以質諸葉大夫

○賀少川曹大夫膺臺獎序

少川曹大夫甞發觧中州有司錄其文以傳余得而讀之明經極理知其有深造之學焉旣而登春官對大廷試政於春曹余得而親之雅姿淵負入繩履榘知其有用世之道焉無何授守通州以通爲吾產也問守之道予曰夫守守乎人者也非守於人者也猶夫令令乎人者也非令於人者也所謂守乎人者時有靑守以禦防域有警守以遉掫俗有漓守以禮讓習有奓守以節制田有徵守以﹖﹖墊規風有斷守以法律是故人入吾守而其政舒反是則不然吾以勢而民則侮吾以酷而民則攜吾以苛而民則譥吾以賄而民則誖吾以法而民則姦是故彊者折孱者縬怯者逋無厭者辱是謂守於人而其政弛之二者大夫知所擇乎大夫唯唯而別予亦以疏拙歸裏僅期月鄕之人羣謁於予曰吾州日以欣厚聞後是而巷議囂囂埜誹諓諓矣何今玆之諴如默如耶日以樂土聞後是而財縮於冣粟虛於囷矣何今玆之裕如嬉如耶日以不宄不訟問後是而暴夫興詭夫爭矣何今玆之竣如詟如耶守吾州者日以尊且逸聞後是而政日獘聲日墮矣何今玆之守君子愛之小人歸之憲臺謝使君聞而亟褒之時譽之獨必﹖虫而獲上之奄致耶子曰夫名生乎其政者也政行乎其道者也道原乎其學者也少川大夫吾固知其爲有學有道之士也安有得夫道而失所守者乎安有得所守而不必﹖虫有譽者乎詩曰樂只君子邦家之基基夫邦家者天下之守也有曰樂只君子天子葵之葵於天子者天下之譽也大夫不負所學不違其道而緝熙厥終焉吾見所守所譽將大有望焉豈曰州郡之小試臺使之肇獲而已哉州寮某庠寮某輩聞斯言而喜請授諸史以華大夫

○送劉碧潭陟國子愽士序

計年視成聯師萃友以考徳問業者大學之教也端本澄源秩淸系重毀譽旦夕者司成所任廳館之共也呼族類羣輟講張喙以指瑕人物臧否師長者學子之獘習也嗟乎模範乎成均者其嚴矣乎碧潭劉於領滇南鄕薦教諭海庠閱五稔學勱教成天子內召爲國子愽士劉子以東洲崔子甞承乏是役也問所以師天下之道崔子曰夫道一而已矣而教有二乎哉吾愛子之教靜而不欲也一而不眩也易而不戾也且劼劼焉學半於斆弗倦於成也是其師一邑者非所以師天下乎劉子請益崔子曰夫主靜則無妄無妄則異物弗混守一則不暱不暱則勸沮用章循易則有容有容則好惡惟公多欲則志逞志逞則紛華易入可眩則偏主偏主則情詭莫核務戾則賊物賊物則綱紀陵夷之六者召子小人之分也欣以去小人而爲君子者亦明乎義利之辧而已矣君子諭於義也是故其爲學也爲性爲心其爲業也爲國爲民其爲端也爲日爲月爲麟爲鳳天下師之則天下賴之皆義之爲也小人諭於利也是故其爲學也爲人爲名其爲業也爲身爲家其爲異也爲彗爲孛爲狐爲蜮天下師之則天下病之皆利之爲也不佞如予者其何能師哉吾子甞卒業成均矣盍求之前後乎予者其爲教孰爲率夫義者乎取而師之所以師天下也亦求予之遺聲其爲教孰爲涉於利者乎取而戒之戒之固吾師也亦所以師天下也是故古昔聖賢辧義利於稱爾稱汝之微已言未言之際有爲無爲之分其旨亦精矣子尙精於是學吾見靜者安一者貞易者公所以成已成物之道庶幾矣乎劉子曰文榮敢不奉以周旋

○崔氏族譜序

吾宗自趙宋南度夜今世居海門吾祖朴庵宗伯翁貽桐宗支一圖始八五公至桐凡十世耳吾父誠齋宗伯翁甞手錄數簡用備湮失而未成帙族叔祖竹鶴翁始仿歐蘇譜畫圖敍世以示後昆桐奉而讀之有志於輯續而未暇也叔祖季子見禮復承考志錄至十二世以授桐桐﹖﹖商以明農隙乃綜遺考誤闡晦核迹舉例樹風而帙以成爾乃萃吾子姓而告之曰夫譜也者普也懼宗姓之支且攜情義之弗咸而思以普之也吾今譜吾族之子父乎某祖乎某始祖乎某則知始祖之愛吾祖吾祖之愛吾父猶吾父之愛吾子也孝思之心能不追諸遠乎且知夫人有其父本之由一父也人有其祖本之由一祖也知一父一祖之由出則血脈本相通也疾痛自相關也慈愛之心不緣是而及諸後乎斯譜也豈曰惟是遡本原昭倫敍而勸沮實存焉吾錄夫某曰孝則悖逆者沮所以親父子也錄夫某曰忠則屍素者沮所以義君臣也錄夫某曰弟則廢懿親者沮所以怡兄弟也錄夫某曰節則失身者沮所以貞夫婦也錄夫某曰好義則鄙吝者沮所以愽仁卹也錄夫某曰顯則孱懦者沮所以作士气也譜之爲教不亦普矣乎乃若戾是者不錄何爲親諱也懼辱吾宗也子姓咸稽首而感泣曰吾輩蠢蠢橫目自父之外僅知有祖耳今乃知祖之祖孫之孫矣善之必當爲惡之必當去矣敢不敬承譜訓

○賀太宜人曹母六袠壽序

己酉孟夏念有九日實曹太母劉宜人設帨之辰通倅﹖﹖欮泉張子過予日岑也不佞猥佐名邦恆惴惴焉以隕我文僖公家聲是懼幸徼庇於吾長少川曹公用免官謗是公於岑有伯仲之義焉公之母吾母也今年齒介六袠敢謁言於君子以爲祝何如是日余旣有祝言矣而張子固以善言必再請張子吾郡良吏也故不厭其請而爲之言曰大夫可謂備百羙以事其親矣古之善事其親者有力養有祿養有善養有達養養以力而不及於祿是謂不崇養以祿而不主乎善是謂不祺養以善而不達於人人是謂不廣大夫少失嚴恃而獨怙慈幃溫淸朝夕不可謂不力以大夫之祿奉母氏甘毳可致寵褒有待不可謂不崇訓怠戒奓以道義相成不可謂不祺庭幃之慶黎庶旣樂之僚采復共之不可謂不廣君子謂大夫之得此殆母氏之賢威成之也甞聞母氏之閫範矣篤倫潔祀所以教孝也孝斯忠損欲安約所以教儉也儉斯廉冰蘗嫠居所以教節也節斯貞睦族宜家所以教義也義斯公卹孤周匱所以教慈也慈斯仁是故大夫之備羙以養而內外無間者殆天所以報劉也今夫匹夫匹婦孝純行勲者稽諸記載多獲奇徵況賢如母氏繁祉將申錫焉報劉之日安得而不長或曰母氏信壽矣享矣而鳴岐翁之不年也兩髦之感能無悔耶余曰不然有壽之壽有不壽之壽譬諸天地其功用一也而語道者必歸諸天蓋地之道皆天也孰謂母氏之徳非翁之徳母氏之享非翁之享乎詩曰至於文王其徳靡悔靡悔不在年而在徳翁之謂夫遡泉子曰唯唯若夫子之言豈其壽母亦所以壽翁

○賀貞齋韓大夫歷膺薦獎序

夫咨暑咨寒好風好雨視導帥以爲向悖者烝黎之故常也愛憎任其情隆污殊所尙事悅有難易取捨有公暱當塗者之明蔽也髙之則近亢異之則若矯甲可而一非貌翕而中違寮采者之恌愉也嗟夫今之仕者孑然一軀叢萃厥責求其上悅下孚克免官謗者易得也哉貞齋韓侯以才禦史守吾揚也絀巧惇朴去苛崇簡其剸劇也勤其紓痡也惠其秉憲也仁其敷教也經其防微也周是故揚之屬土爲州惟三爲縣惟七合郡元元遵帆率度歌徳舞功者熙如也邇乃積譽蜚聲遐徵上徹都臺聞之則月梧諭公■■韓公涵峯王公以爲賢憲臺聞之則監司路史鹺政謝史江防陳史督儲楊史以爲賢繩繩焉薦績貤獎者日覩其薦加也同寅張少府謀諸羣倅曰陟髙則同戟者分危濟川則同舟者分險守之慶倅之慶也若侯者分則朋儕義實師保吾輩其臼﹖衣厥羙而賀諸乃屬江都張尹達通州曹守金以賀言謁於東洲桐桐曰吾有前聞矣民弗洽則治弗張服侯化者合郡焉是得民也上弗知則下弗從嘉侯績者畫一焉是獲上也近弗信則遠弗揚恊恭者咸稱慶焉是信友也侯所以得此匪讇匪詭無將無迎要之本諸一誠耳孟氏所謂至誠而不動者未之有也侯實有之侯之歷被崇異積矣久矣而賀自今始蓋有待焉不能僕僕舉也異目葵心天子頌徳海甸塤箎班署而史不勝書者非其究竟矣乎桐也株守林壑帡幪余休日望之日望之

○懷隱莊序

丁未秋餘明農東海朋故凋落無可與語兩河沈子﹖﹖商倅吾土愛其气沖意聞循循雅雅以爲可友也兩河子亦不憚數過吾廬得聞其滮湖之勝焉無何出其所藏懷隱詩章數卷謁敍言於余余愕且問曰子方筮仕而云懷隱何耶曰欽非敢懷隱也懷先君之隱也先君故號東隱今已矣而杖履之所滮湖存焉欽甞莊其所以懷之見夫莊若見先君也余讀其詠夫莊者皆韻人墨客鳴幽吐華璀如鏗如累如爛如若吾親見其載酒往來灑翰淋漓破町畦呼舉白而鼓掌擊節也讀其記夫莊者曰此吾師菁山子之言也狀景敍物森焉該潑焉躍若吾躬庥其蒨樾對其壙埌千奇萬秀左顧右盻而曠懷於形骸之外也讀之終篇有曰莊固以資隱也而仕道亦具焉余乃嘕然喜豁然悟曰東隱翁之所謂隱兩河子之所謂懷吾旣巳知之矣吾旣巳知之矣夫所謂隱者有迹隱有心隱所謂懷者有迹懷有心懷巢深棲密耕春稼秋謝埃軌揚蘭枻而睥睨王侯賓主風月者隱者之事也是謂迹隱物卽我也我亦物也物我皆天也物與我遊我與天遊動則乾靜則坤何藏何顯何有何無何損何益何盈何虛隱者之道也是謂心隱廬其廬則思居處樂其樂則思笑語事其事則思嗜好步其步則思遊息物有觸焉物有思焉孝子之情也是謂迹懷乃若人往而道存迹陳而感新憑其虛靜可思入其徑義可思履其石介可思臨其泉潔可思飛者鳶泳者魚夭者艸喬者木皆天也皆吾與也仁可思是謂心懷東隱翁之隱果迹耶心耶兩河子之懷抑迹耶心耶甞聞之原心者考其行見始者要其終兩河子之仕吾土也不圂於苛其徵也靜不諐於度其徵也義不懾於害其徵也介不忨於貨其徵也潔老恬幼嬉靡有怨咨其徵也仁皆隱之蓄也翁之心也玆不謂隱資於仕者乎嗟夫菁山子之言見其始而冀其終者也余也斯言考其終而終其始者也今乃知翁之隱也非隱也亦仕也子之仕也非仕也亦隱也此隱之所以爲髙而懷之所以爲孝也

○賀旋峯韓侯膺臺獎序

旋峯韓侯之蒞興化也克勱攸司治迹茂著交獎於當塗者聲藉藉也都臺胡公頃復華詞貤幣以爲侯褒將以風諸屬焉邑僚魏倅周倅費幕輩以爲與有光榮也介貢士趙子信之謁賀言於東洲桐桐曰侯之素吾得之稔矣日予督學三楚會侯翁典教黃庠得以道義相契托焉黃亦人物藪也侯時弱冠就侍翁訓燁燁文譽翔翥士林固甞識其蓓蕾以爲英物也旣侯以元魁閎抱得雋春官敷對大廷於予有一日之雅乃知其有用世之志焉維楊屬邑惟七興化實爲匯區逋積財屈民鮮臯生爲之長者緩之則政拙棘之則怨咨重以宿猾弗靖官謗隨之宰是哉也亦艱矣侯至嘆曰嗟乎民之靡定司牧者爲之也於是乎新黌宇以振俊髦表淳鹵以立畝極律軍竈以防陵虣殛元憝以弭惎戾翊頹持什百廢具舉且潤及旁邑頌徳者若畫一焉乃知侯之展布果行與志孚者也吾甞槪論天下之才訓諸庭而違於國非孝子也學始修而政終斁非忠臣也易克舉而難則閡非通才也邇能洽而遠弗懷非咸徳也民或譽而上不獲非茂實也侯之所樹立奉以貽則紓以素業徵以劇寄達以遐被格以上下君子所謂聚百順以事君親者侯實有之不賢而能之乎欲令聞之不章也得乎是可歌也詩曰豈弟君子民之攸曁有曰在彼無惡圶此無斁斯已試之成迹也吾當賦此以歌侯之有俶書曰元首明哉股肱良哉庶事康哉斯非大業之可待者乎吾尙歌此以佐侯之令終

○贈少川曹大夫入覲序

少川曹大夫將以明年庚戍入覲上計於天子今年已酉冬戒行仭邇庠彥黃生樞江生一山周生軾朱生淵輩謁贈言於予予曰古者以九載試績弗績於六載三載者有待焉蓋聖人懋成天下之功而不急於取報也古者以九徳觀人事六徳者闕其三事三徳者闕其六均之詔爵論祿焉蓋聖人重惜天下之才不欲失之苟癈也乃若凡品不足羣年格不能律齊民而遂行視民而旣發者謂非異諝卓行能之乎曹大夫之守吾通也僅二載耳甞夷考其立本也冰蘗堅其秉心也水鑑公其養民也煩苛蠲其作人也彛倫篤其剔蠹也惎暴屏其敬獄也窮抑達是故吉哉有常績用底成閭閻安之老稚歌之當塗者孚且旌之行將羣後四朝核迹薦成所以爲龍光而表俊又者不在玆乎𨿽然斯固唐虞明試以功之茂典也今天子體乾燭離日廑民隱正淸問垂聰之秋也大夫所以敷奏以言者其能踵默默者以爲已事耶通民以馬政受疲今玆若少蘇矣而直輸尙存勞者弗息是無羣牧之實而蒙孳息之徵者也通郡素號樂土積以污吏恣割朘削孔棘因之歲凶役重民鮮嘉生是襲富庶之聲而召科派之害者也通城負海襟江沙寇出沒之區也守禦𨿽設而卒驕將弛於城罔聞一有弄潢之虞而江防武夫志在侵掠是驅虎以搏虎也昔郇模鄭俠數字之獻一圖之陳猶欲以至誠悟人主大夫攄中赤而以斯言敷奏焉則言與功而並嘉有大造於吾民者也所謂車服以庸者不再覩於昭代乎黃生輩再拜而喜曰夫子之教大夫之心也大夫奉是以行可以藉手北面矣

○崇川錢氏族譜序

予明農隙方圖續譜吾宗修家政焉﹖﹖商平厓子出所輯錢氏譜示予予讀之得其世系凡九葉焉曰■﹝山業﹞非不欲遡百禩而上之也顧據吾所能知耳懼非信史姑闕如也得其所追崇斷自福滿而嗣其祀曰是甞中世訟役而莫之祀矣天親也安敢以人間之得其近世三公有遺像焉曰玆■﹝山業﹞所及見者也而存之俾云仍仰而侍之猶夫膝下之承歡也得其墓享有田有時有物有屬有餘惠焉曰均之吾先也均之吾先之子孫也恩義安得而薄諸得其壽且贊厥生銘且表厥死者有羣公之誕章焉曰斯先徳之信於友垂諸後者也誰能泯之得其官有政可有獻懋有寵焉曰斯先人之訓也天子之命也其能忘乎予爲撫捲而嘆曰孝哉平厓子之斯舉也百善其克備矣孝子之心愨愨斯貞冑不遙援不欲祖人之祖也孝子之心厚厚斯遠祀不遺始必求本祖之祖也孝子之心思思斯著像存近世事�如事存也孝子之心仁仁斯普祭時義周敏所尊愛所親也孝子之心永永斯傳文載世羙念爾祖修厥徳也孝子之心至至斯徵樹迹紀榮孝其親移諸君也錢氏之後永孝思而昭嗣服其昌大矣乎平厓子拜而請曰■﹝山業﹞曷以承當謹登諸譜端以命吾宗且貽吾宗之後是譜者

○賀溯泉張君膺臺獎序

孔子曰足食足兵民信之矣夫政亦多術矣而聖訓惟是之先得非急子惠而嚴保障耶溯泉子之倅吾通也恊寅聯事於少川曹守攄其奇諝濟以警敏堅以砥礪動必師諸守而靡有闕遺守亦重其爲良佐而莫或撓焉溯泉子彌自忞力不難繁劇謂民非食不生也明乃三務藝乃徵輸愼乃侵牟而儲備克謂民非兵罔衛也預乃閉修嚴乃偵伺稽乃俘獲而暴民弭茂實欻章蔚有時聞江防吉臺使廉其賢曰是能固吾彊也盍嘉諸監儲龔臺使廉其賢曰是能勤卹政也盍嘉諸於是乎華詞貤幣以交褒焉殆將疏其異績而明揚之也予明農海隅方媿藏厥愛而莫之助也適少川守以賀言謁予曰溯泉子之賢吾得其源淵矣昔房杜以辛苦立門戶而承家者莫之振焉致垂成於李懋功崔盧李鄭之裔偃然自髙司命者不屑貴焉是先有開而後無裕不爲世羙之羞也夫溯泉子之先文僖公以文章魁天下正直樹名節行誼淑後生忠君愛國之訓固厥子若孫耳目之所熟濡世業之所素講者也溯泉子之善若職也豈其惟忠是務無乃克念祖武而有光厥開也歟此其所爲信於民而獲乎上者也其賀也固宜

○壽劉母太孺人八十序

已酉正月十日寔劉太母八旬誕辰厥子華峯邑侯偕其伯兄且侄舞斑洗腆爲膝下慶海邑人士歡傾城埜願躋公堂爲長齡祝予詢其所以壽太母者或曰侯崇徳如山深恩如海吾人仰髙而思仁臨淵而感澤每歉焉不知所以爲報也乃今願太母茹西山之紫芝則壽與山俱杖東海之若木則壽與海俱可乎或曰太母安成產也江右之勝豈曰匡廬彭蠡而已哉若安成之螺用騰彩鳳嶺表祥毓秀鐘靈軒鶩遐舉者紀載紛若也吾太母馭娉婷之鶴則與吳女媲休翕煙霞之會則與黃姑匹羙以是而爲祝可乎子曰壽稱山水古人有之矣其爲祝也襲而泛壽稱奇詭後世有之矣其爲祝也幻而荒盍亦歸諸理求諸身矣乎吾稽在昔圖志云吉民龐惇故多壽考夫龐惇也者誠之謂也天道惟誠故覆物壽地道惟誠故載物壽人道惟誠故大業壽吾聞母氏之賢矣事姑嫜惟孝承夫子惟恭宜娣姒惟睦成諸子惟義崇儉戒靡貞中惠表有誠之道焉姆儀閫範𨿽不出閾而實有不容揜者是故侯之蒞吾邑也家以治公子以禦眾不竄端以諱實不飾智以樹聲巨細必躬鑿鑿靡闕皆誠之爲也母氏之教也是故家庭之慶城埜共之洗腆至情流通疏逖謂非至誠之由動者乎詩曰樂只君子民之父母有曰樂只君子萬壽無期吾以爲母氏之賢篤生厥子厥子之賢父母吾民允矣其可樂也矣其爲壽也固有不山而髙不水而淵不事奇詭而得其常者八袠之慶始有俶矣而令終可待也夫邑僚兩河沈子庠僚云岡王子山泉伍子石山陳子幕史少坡黃子方圖所以壽母氏者而有感於斯言請告諸祝史俾獻壽筵以佐侯之燕喜

○贈華峯劉侯入覲序

己酉冬邑侯華峯劉君將入覲上計於大庭遵今制也邑之人士羣謁於予曰邀遮以旌別廢置以勸懲者聖人勞聰明以成天功之茂典也詭道以徼免緣力以淩躐者末世懸虛聲以希實賞之通獘也是故世之牧斯民者每於歲三屇期淟汨其行巧牟逆朘以薦賄炎門昔人所謂連載而入垂橐而歸者匪今斯今也吾邑鯨濤毒民鴻飛未集土旣蹙矣財日縮矣我侯戒行伊邇行色蕭然不識何以藉手用紓厥咎乎予曰否否若子之言疇昔之﹖﹖臾混也獨不聞今斯昭明之政乎我皇上體乾秉離勑法昭度賞不失賢罰不遺貴是故上而臺輔下而百執事惴惴焉恪恭朝夕以光輔休明罔敢蘊利以姦公蔽賢以病國蓋曠世而一見也頃將朝會百辟受紀奏成明元首臨之良股肱弼之賢銓司稽之公法吏繩之廉者揚污者激功者錄曠者絀能者慶懦者讓明者登闇者隳所以核名實以樹風聲者不在玆乎侯之�迹宿在民譽矣斯行也當塗將喜見而嘉之曰是其人得非澡濯厥修有廉可揚者與邑築就緒有功可錄者與抑彊振弱有能可慶者與剗姦剔蠹有明可登者與是昔之所棄者今之所崇也子之所憂者侯之所喜也豈其一令之光榮殆百辟之勸也夫兩河沈子聞之而喜再拜而謁予曰欽也聞諸蓼蕭之詩矣旣�君子爲龍爲光侯之謂也聞諸烝民之詩矣吉甫作誦穆如淸風夫子之言乎請授諸史以慰之行

○賀兩河沈君被臺獎敍

大道之行也賞不擇施罰不偏廢是故朝無素餐野無沈器人殫厥力而民受庇焉大道之隱也絀陟視流品好惡任性情是故賞不及功罰不及罪人沮其進而民受病焉我國家式序在位公路肅淸以甲科爲髙品鄕薦次之庠貢次之史胥又次之蓋以是爲進階非以是爲殿最也奉法者或莫之察焉凡有所甄獎聞之者曰是必甲科流也否則必巧官者也有所激刺聞之者曰是必非甲科流也否則必簡靜不阿者也是故天下之居末秩者以時尙所在莫我知也莫不弛若志怠若司甚至姦官箴以自污嗟夫此士气之所以不振而民病之所以日深也兩河沈子以名才雅識授倅海邦知倅者曰一命之卑非所以處有道也沈子曰均之事君也奚崇奚卑旣蒞治愛倅者曰邑徙民痡難乎其舉厥職也沈子曰吾擇其易孰任其難拎是乎羽翼厥長任艱分劇邑築吉成檄者交至攝公篆董遠植營海堤紓鄰災暴冤獄�江寇諸所委授靡有諐替殆力於奉公而不浮其報者也監察使行庵陳君廉其賢乃褒以華詞貤以幣牽誠罕舉也時華峯劉侯並登薦剡侯不以自多而獨爲倅喜謁予言以展賀焉予曰偉哉兩河子之自愛乎哲哉陳使君之掄才乎兩河子不以秩卑而自沮是無所恃而職其所當職者也陳使君不狥俗以蔽賢是無【所爲】而舉其所當舉者也安得爲臣子者皆如沈倅之不自棄則天下無不受福之民爲監司者皆如陳使君之公且溥則天下無不奏功之吏太平之業不可以立致乎予也斯言豈其賀沈子將爲世道賀

○贈少坡黃君入覲序

廟廊之麗必任棟梁以桂檍而四﹖口秩之小猥以枸樗非備材也大駕之良必馭六飛以騏驥而下乘之末猥以駑駘非備物也藩臬郡縣必寄以賢者能者而幕僚纖秩苟非其人亦豈民利也哉今之居幕僚者藩臬爲備而州之目縣之史皆其倫也我皇明吁謨閎慮設上下以相維俾事必關焉爲之幕者其秩也若輕其爲責也不亦重乎惟當塗者以其輕而易之也是故居若職者每儢儢焉以自棄長貳𨿽才而贊翊者莫之恊恭焉欲民之無蠹也鮮矣少坡黃子之幕吾邑也予甞觀其績秩如克舉殆甞學問而胸中有權度者也甞察其守澹然不污殆抱朴素而執持有冰蘗者也是故邑之長貳華峯劉侯兩河沈倅交相賀曰吾今得良史矣乎海邑之民土蹙而貧治徙而役方嗷嗷也咸欣欣然曰牧有良佐吾民之慶矣乎是故長貳司其綱幕史理其目海邑之治稱無蠹焉巳酉冬例當輔侯以行薦計於天子兩河子謂賢如黃子不可以無贈也謁言於予予曰黃莆產也八閩之才以莆爲最譬如奇山異谷多佳植焉可梁可棟者皆桂檍也譬如天駟之閒無凡品焉可驂可服者皆六飛也乃今黃子遜其大而居夫小焉譬如試尺寸於廟廊充一毛於法駕而小用皆良材也末馭皆良騎也曾謂一邑之贊翊不能爲民利而奏成功也哉兩河子曰黃幕得此可以壯其行色矣請張諸祖以華之

○壽錢瑞夫六袠敍

歲辛亥孟秋二日寔瓊田錢瑞夫六袠誕辰賓筵旣張獻觴祝壽者子姓秩如賀客繹如東洲崔翁亦與焉舜臣袁生文卿彭生因潘甥衾謁諸東洲翁曰瓊田子之平生夫子知之乎意恬而心渝言愨而行篤不塞不閼何思何慮樂彼瓊田日偕童冠徜徉杯酒而物我若遺是蓋去健羨而脫坌混者也夫子能靳言而莫之壽乎東洲翁曰瑞夫之壽吾知之矣夫壽智不得以多取而享其多者忘乎智者也巧不得以丰獲而樂其丰者忘乎巧者也忘乎智巧者日與物接而無與物競是故外若交而中則逸所謂作徳日休自植乎天者也務乎智巧者與物爲構日與心鬭是外受役而中則劘所謂作僞日拙自伐乎天者也瑞夫之善植乎天者多矣安得而不壽瑞夫感斯言而喜奏觴再拜而請益翁曰瑞夫諱芝而號瓊咸壽徵也乃爲之歌日維東瀛之甫田兮蘊五秀而育瓊偉淡成之仙裔兮餐白虹而和九莖安希夷而逍遙兮誕遲遲以茂生袁生起而請曰節屇金流瑞呈南曜正祝祺稱壽之秋也愷本初之後也願借河朔之杯以爲壽何如翁曰可哉生乃舞且歌日猗斗杓之西指兮爛南極以表祥溘斑龍之飛馭兮翔玄鶴於淸商歈列仙而酌流霞兮挽頹曦而景長彭生亦起而請曰桓彭鏗之後也武夷之會臺館鱗崒玆辰坐蜜冠裳姁栩閭閏無減於亭之樂也桓將壽以鏗仙之長年何如翁曰可哉生亦舞且歌曰幔云錦�象廣庭兮欻眞侶之翩躚邈九曲之佳期兮爰嗣羙於瓊田卜鏗靈之降祥兮順玄牝而引年是日賓主酬酢諿諿恞恞瑞夫囅囅然笑而玉山欹殆不知西陸之景果暘谷而果崦嵫也

崔東洲集卷之十五

●崔東洲集卷之十六

維揚崔桐撰

墓志銘一十九篇

◆墓志銘一十九篇

贈中憲大夫鄖陽知府錢公墓志銘

贈監察禦史檜亭錢公墓志銘

江將軍墓志銘

勑封安人邵母楊氏墓志銘

孫氏陳孺人墓志銘

陶母宋孺人墓志銘

漳州府知事柳公墓志銘

白母陳氏墓志銘

保西郊墓志銘

大理寺左評事贈太常寺丞石峯林君墓志銘

勑封承徳郎工部都水司主事隅軒李公墓志銘

誥封淩安人曹氏墓志銘

東暘陳君墓志銘

陳處士墓志銘

通議大夫右副都禦史淩公墓志銘

龔處士墓志銘

愛山陳翁墓志銘

朱孺人王氏墓志銘

○贈中憲大夫鄖陽知府錢公墓志銘

公卒之明年予適自浙歸省其子鐸奉狀過予再拜泣曰己丑歲鐸遷肇慶守以吾父老也難其別今果不復見也情事曷伸知吾父莫如君其銘諸予與公相鄰比且連姻素受公教愛也銘不能辭公諱盛字以髙號貞齋世居維揚通州余東場曾祖伯禮祖忠父遂咸有隱徳遂蚤卒公時幼弱祖母朱氏母許氏嫠居家索仍之重繇公莫以爲憂也偕其室竭力事二母惟謹比壯商遊淮揚間有所經畫輒倍息遂饒於財公亦不以自雄也謙謙檢飭惇素寡欲動止笑語未甞躁妄淮揚人皆重之家居日惟焚香拜天次及先祠教子孫甚嚴惟課以讀書勤家崇儉守禮有小過輒切責謝而後觧聞人有善行喜如出巳有過惡卽面斥裏中少年多有畏沮而不敢諐動者公善謀有義气先世戍越嶲往者無生還子孫病之公走京師援例陳言得入戍神武衛弘治間淮南諸塩場逋課萬數公爲奏蠲其半貧民賴以全活正徳壬申嘉靖壬午江湓敗民居死者漂野公惻然聚而瘞之裏有喪葬嫁娶貧不能舉者每佐以財橋梁道路有圯阨者不靳規理公未甞學問性與道合甞戒其子曰吾少孤失學汝輩勉爲之他日得一命當報效朝廷母以家爲也又曰人以言行爲先行不立言不實何以爲人又曰人須要含忍婁師徳唾面自漧眞可師也甞歲夜方命酒門外有惡聲出視之乃惡少碎其門矣子姓爭欲禦之公曰妄人也置弗較無何其人暴死人始服公含忍爲有見公初輸粟授冠帶以鐸貴嘉靖甲申封刑部主事配戴氏贈安人癸巳元嗣生詔推恩公贈中憲大夫鄖陽知府戴贈恭人恭人有淑行先公二十二年卒公不再娶亦不置妾侍從惟童子一二人曰毋以晚年敗吾徳也公生正統壬戌十二月十日卒嘉靖壬辰十一月六日得年九十有一子三長錠邑庠學生中歲卒次鎰太學生未仕卒次卽鐸辛巳進士累官肇慶府知府孫男七蕃蕙芝芳芹藻燻蕃義官芝藻燻太學生蕙芹芳俱蚤卒孫女一適海門許魯曾孫男三九疇九思九徳女三長許聘通州千戶王廷揚余尙幼戴初葬海門西十里以嚙於江也將以又明年十二月十日葬公於州東四十里馬家區南河之原遷戴合葬焉祔以錠鎰曁錠配張氏公之言行可式者多不悉志玆志其大者銘曰昆崗良璞不受追琢淵浦巨珍其光自燭逃名而榮辟爵而祿燁燁天章皇皇后躅匪公之求惟公之淑

○贈監察禦史檜亭錢公墓志銘

公諱錄字宗政一字宗善號檜亭東洲崔桐家食時奇其多才績學樂與之遊旣廉其行事母至孝母甞病篤公露禱請代至割股以療及沒哀毀幾絕𨿽歲遠時祀哀泣如初每語及必歔欷涕泗終其身不自壽曰吾父母慶未甞用情也事諸兄惟謹至欲析產諫不可乃慕薛孟甞之義取其荒頓田廬引其老弱奴婢尢友愛其弟鉞鉞裕於貲有欲撓之者力爲植翼撫其子峻視如所出峻成立喜曰吾他日可藉手見吾弟於地下矣桐益多公之爲人嘉靖丙戌以國子生授浙江松陽丞縣在括蒼山中俗獷戾號難治公屢署篆抑豪右裁吏姦百務畢舉縣尹魏君良弼少許可獨器重公縣故有銀冶盜竊發因剽掠爲民患公視其所嘆曰此禍穴也命錮築之火其旁廬以杜覬睨丁亥夏復合閩寇勢頗猖獗官兵素無肄而豪家影庇不可爬搜公授檄督鄕兵捕之歷險道於余裏無難色生得其渠魁諭散其黨境內以寧公素以科第自期待屢試有司不偶一階致身非其志也甫兩期遂乞休歸就城隅別業沼淸流植蓮竹日惟投壺賦詩焚香煮茗或觴客其中以取適至於俗態時好一無所遷居常謂其子■﹝山業﹞曰士不難於能文章取髙科而以忠義气節爲本教諸子曰不傲不愚共家之業而能達於學義吾願也■﹝山業﹞旣仕惟以潔身報國爲訓曰此爾父宿志爾爲我終之公修髯偉度約已務施樂善惜才但疾惡過甚故與時齟齬獨庠友沈希哲者雅愛公以爲知已沈旣卒爲追念太息不能置公之先世家於通曰福滿曰仲徳曰大宥者並以篤行稱至祖思貞有隱徳貲產日饒父叔惠多慧而愨惇厚而才鄕評每賢智之母陳氏玅玉性貞淑前母韓氏陳氏庶母朱氏公其行六也室徐氏先公二十三年卒子男六長卽■﹝山業﹞壬辰進士初授江西撫州府推官次■﹝山介﹞次豳出徐氏豳爲公庶第錚後早卒次■﹝山直﹞次峃次巍習儒業出側室陳氏女五長適楊儒次國子生顧瑤次陳瑤次許適顧鑑次王夔孫男二曰兆賢聘包氏一尙幼孫女三長雲彩許適王一元次云瑞許適張柱次信采公嘉靖甲午年六月二十六日卒距其生成化辛卯二月二十日年六十有四■﹝山業﹞卜丙申年十一月初九日葬公於狼山鄕倉南之原遷母氏合窆焉以桐雅善公徵桐銘銘曰徳浮於位而其施也侈享不究躬而有畱於子篤學懋行斯人之紀惟無憾於俯仰以從其是爾蘭爾蕙蔚蔚芳只黃壚天褒瞑目以俟

○江將軍墓志銘

江君諱恩字世祿號味泉子嘉靖庚子八月二十九日卒先三日病歹﹖立屬諸子曰吾墓銘必東洲太史吾不朽矣君蓋以共太宜人於予曾祖母同出於許有世好也諸子十癸卯某月日葬君於狼山先塜之右奉治命狀君行涉南泠抵畱都以銘謁讀其狀曰君之先江右彭澤人元末始祖壽授千戶職於僞吳張士誠旣知其無能爲也歸我太祖充龍江奕前鋒吳元年從開平王經略中原有克俺晉朵兒只諸功進昭信校尉洪武二十二年髙祖溥始攺通州守禦所以徵迆北及破廣西關寨功進千戶曾祖逵太宗簡進侍衛祖永有智勇甞殲海寇八百人有奇嗣是江防絕警父漢字會同視所篆十五年以仁惠稱予曰世載茂徳賢有從也銘哉有曰君少補郡庠弟子員學舉業於顧進士雄日勤其誨學詩於張弘傑氏亦能領其指授旣承父職督卒伍講武京師暇卽日臨二王書數紙垂老好學彌篤得奇書輒手錄口誦無倦色循循雅雅如書生也予曰武弁中之儒者也銘哉有曰君有志民瘼時上官有議徵軍戶羨丁錢名曰無田屯種者君病其禍貧卒也書十五上不得請會南臺禦史何君宏甞學正於通嘉君志而語諸屯僚始奏除之攺委防秋建白十事其一請浚西亭石港金沙三場河以利農商民以爲便淮揚歲不登當道以賙振檄府貳府貳移檄君君木﹖疌柅姦冒責實剔冗郡災賴是以紓督運京儲力修前闕羨餘一無所涴防禦海門倭寇指揮有受制惡卒者君命縛之窮其宿愆竟以爲戮予曰學而有用儒者所難也銘哉有曰河南海寇奪舟泛江泊狼山君多爲方略獲賊艦二男婦三十八名口中有朱姓者茶商也侈賫金裝同事者謀殺之以冒賞且利其有彊若君不可商竟獲免且憂官兵不制有殺無辜以爲功者請禁約於江防使江防使稱仁焉亟召君特加禮遣督運抵京會鄕之周京推元弼死於逆瑾鄕士夫畏瑾無敢臨視者君獨屍其所而告諸京兆尹得給棺斂攜櫬以歸姚海山太常初任工曹將督鈔分司瑾伺之迫君觧所乘馬以速其行姚禍乃免馬至斃不問也北下舟行見一少秀偉踽踽徒行君異之問焉乃下第舉子閩觧元林方山也君察其囊虛延入舟同寢食抵揚復計程贐之以別林旣顯遂爲通家交士林稱義焉子曰仁且義立人之道也銘哉有曰君日僦館京師館人有少婦夜奔君君厲聲叱去性不喜俳優痛拒佛老駔質幹沒之事絕不置齒頰負气尙志不能下人好而折人過人亦不敢犯污寮悍卒有不相能者輒訴於君君爲曉析無不心媿而退予曰剛而介者也銘哉有曰君室顧氏封宜人有婦行先君一年卒君生天順已酉年七十六子三長峯纘世職次岑次一山皆州學生女三長婦淩中丞子兵馬昕次婦李通府子進士夢周俱宜人出次婦千戶麻寵側室出孫男八長某次某次尙幼女孫二俱幼子曰是賢而有後者也銘哉銘曰毫素不能以任割幹錟不能以代結惟君子之弗器用世所哲有文景煥有武孑孑文摛英華武揚茂烈溫溫荊壁錚錚錕鐵載徳後昆用奠永訣

○勑封安人邵母楊氏墓志銘

水部員外郎邵經邦偕其弟進士經濟奉翰撰江景孚狀謁予請母氏銘翰撰信人也部郎予庚辰所舉士曁進士端人也銘何能辭按狀安人楊姓諱淑鸞家世籍杭壽官貞之孫崇安司訓綱之女封君邵公大峯之妻安人性敏慧少通孝經女誡諸書克執姆訓學事觀禮無愆父客死京師母孫以憂疾安人焚香吁天刲股以進北婦大峯君君遊郡庠安人懼其以治生病學請曰門以內妾任之弗欲煩君也乃黽勉家政勤織紝愼祭祀禮賓客巨細畢舉無敢告勞事其舅守恆翁姑周有婦道寒暑先後惟時酏谷甘滿惟所欲聲色中禮無怠無忤守恆翁每稱爲賢婦大峯君篤學而介安人奉之如賓客間以事不歸安人事女工至夜分以待或當蚤出則廢寢達旦子經邦經濟幼穎悟遣就學厚禮其傅不爲吝甞誨二子曰汝學猶吾女工初無定法要在我心中畫出務期於成耳守恆翁卒家匱於數毀勿克襄事安人脫簪珥營墓植木咸從厚姑卒亦如之大峯君學成而數奇家且日索安人匍匐治生承巾櫛無戚顏且慰�予曰吾某事巳辦某事亦有次第勤汝學�以懈也經邦舉辛巳進士授工曹郎兩以奉使便歸省每戒以淸愼奉公勿以竊祿苟養爲悅安人約於自奉食無兼味一帛數十年事外舅母徐如其母迄今墓祀不廢待冡婦如姑撫媵子如已出祖姑何之女嫠居而毀甥楊榮曁華工藝而貧各賙以奩資兄公鑰無子嗣以子鑰卒厚葬之其篤義每如此甲申以經邦貴封安人丙戌病癰聞經濟舉進士喜而瘳旣遘寒疾卒五月二十有三日也生於成化戊子得年五十有九子男八某某女三女孫一十某日葬某地銘曰爲女孝母爲婦宜夫宜言勤業孝及舅姑惟家之利瑞徵鳳雛王言女嘉恩茂行孚有享弗竟有垂弗孤明明閫懿千祀寰區

○孫氏陳孺人墓志銘

蜀臬副使孫大夫從一先是僉憲浙臬攜其配陳孺人歸省安陸居十日孺人疾作幾殆語大夫曰舅姑老矣吾且病弗復出子出處當有擇也告其舅姑曰妾幸婦名家獲被恩封死足矣但未能終事舅姑顧以不起之疾貽尊者憂可恨也戒其妾李曰撫玆弱息吾奩橐畱爲婚也遂悒悒而卒嘉靖已丑三月十七日也時予有事於郢往弔之大夫以予舊館友也述孺人語泣訴子予哀之嘆其爲賢淑云旣大夫奉司徒翁九峯先生命十足歲十二月二十八日葬孺人於雞籠山祖墓所乃狀孺人實徵予銘狀曰孺人本京師產彭城衛指揮永之女錦衣千戶章彥廣外孫也大夫侍司徒宦京師先配劉卒因室焉京師俗好侈育女多驕怠孺人蚤失恃居錦衣公宅聞見益慧然雅好約素俗不能移也旣歸孫司徒公家法嚴整太夫人內政有度孺人奉以周旋事愈諳練事司徒公太夫人惟謹勗大夫惟以勤學處分家事勤儉且有倫祭祀燕會蔬果殽胾必親制器具瑣物必親滌待人有禮宗族長幼下逮童僕無弗徳孺人者厚處先室劉族事劉夫人如已母而獨弗私於陳始大夫無子爲置妾得今子庭甚憐之蓋孺人幼養有素長習有範且天性聰敏故生有道死不亂至如此三生子弗育存二女長得滯疾次許聘都指揮使蔡洪孫承恩次尙幼弘治庚戌七月四日生得年四十大夫以孺人配已二十三年得其相多矣哀其弗壽且無子也追悼不已子爲銘曰弗謂爾不年爾徳允全弗謂爾莫嗣一孽爾延雞籠蟺蜿爾依其先籍籍閫聲烺烺幽泉

○陶母宋孺人墓志銘

余分守荊南方趨役顯陵公稽殷積曠謝文墨彭澤舊知陶仲文氏攜其子欽夔走安陸以其配銘請余雅愛仲文且哀欽夔之欒欒也勉爲敍其狀曰孺人諱栢字淑節彭澤右族宋時佐第三女母柯氏孺人性慧淑時佐愛之難其歸旣以仲文爲賢曰是可夫吾女矣遂妻之時舅氏菊本翁老且病亟欲得賢婦一見孺人喜謂其姑柯曰是可室吾子矣無何翁卒孺人相仲文克厚襄事奉柯凡若干年敬事色養畢力饘酉﹖﹖或不給至脫簪珥爲具柯卒孺人躬親含髟﹖括時祀孝思惟謹仲文業醫家善太素方脈視疾不擇施亦不責以報是故薦紳爭致之每遊吳楚荊揚鄒魯燕趙間孺人代家政巨細整整仲文無內顧也處娣娰有恩待婣族有禮下之童僕婢媵必加善視鄰里有貧急者憫然賑之不恡嬋儲平居薄自奉獨慕雞鳴問順之義丰於羞賓見仲文多行善義輒自喜惴惴焉每以偕徳相勗仲文甚宜之子男五長欽民次欲時次卽欽夔次欽中欽臯女一歸邑庠生應望孫男四濟疇濟夏濟正濟初女三尙幼孺人善教子每遣就外學薪米舟車起居寒燠百慮周�所命惟以忠孝大義不徒事嫗煦欽民欽夔治尙書並領壬午鄕薦欽中欽臯治禮遊邑庠卓有英稱欽時業醫早折生於成化壬辰仲秋望日以嘉靖丁亥仲冬十有八日卒得年五十有六屬纊之夕裏閈姆嫗哭踴呼號而臨者相望蓋慈惠所得至如此仲文寶靖節後初居番水五世祖鼎梅國初舉孝廉官彭澤遂占籍次子圭登永樂戊戌進士爲監察禦史菊本其玄孫也世徳有自矣仲文將以嘉靖戊子仲冬某日葬孺人於五柳莊金魚山之原余以仲文賢也宜有賢匹諸嗣賢也必自賢母且五柳之忠尙孝廉之淸澤枉史之風烈當有遺慶孺人之素可徵也銘曰母奚弗年厥壽惟賢母奚弗享厥祚有延懿芳千祀茂胤綿綿實母之全金魚之下可以長眠

○漳州府知事柳公墓志銘

柳公諱聰字天性號靜齋其先江西宜春人以戍於通占籍焉髙祖曰定二曾祖曰徳興祖曰源父曰廣狷靜惇恪不墮家聲母王氏性貞淑閒姆儀公生而魁梧穎悟甫八歲就業郡學識者奇之成化二十年援例入太學事大父母父母以孝稱大父母洎父卒公以母在故飲終養不仕勗公者曰先人之命也公不獲巳就銓得漳州府知事公復以母老欲乞休鄕大夫曰不可君命也乃之官期年佐理條晰漳守羅公以爲能屬公視浦城篆先是縣吏專事姑息縣多豪俠有洪珍者倔彊健訟挾邑長以毒其鄕公至得狀勑法按治珍遂詟伏自是訟息廢舉民用小康弘治十八年有劇賊巢於南詔驛禦史饒公檄公捕禦愛公者以爲憂公不難於赴義整旅設伏率兵八百人直搗其巢伏兵夾擊賊潰生得渠首七十人餘黨悉平禦史上其功得詔賞錫公曰賊尙未可玩也復請築石城修河隍嚴斥堠以爲備境內晏然正徳元年盜起南靖縣劫公儲殺長吏人心洶洶禦史何公以公宿望移檄屬公公率兵千人臨之賊聞公至移壘四十里浹旬悉遁去明年公念母不置且聞弟喪乞老於當道不可乃假入覲以歸漳人知其不復也遮道號泣如失慈母旣歸遂築居爲終養計撫弟侄友愛備至終母之身不忍割爨嫁娶衣食力爲之所擇其中賢者教之遣入郡學有弗率者庭責以義攺卽不復念也下至義弟之子孤不能立者亦圖�焉嘉靖七年母疾公視湯藥晝夜不懈母卒哀��立喪祭如禮公明於義利之辧取與不苟甞辭州守官田之助卽其大節而細可槪矣若夫�業厚畜皆公之餘永足以盡公也以嘉靖十四年七月二十三日卒得年六十有八室張氏先公卒子男二長曰文藩府典膳次曰楷冠帶義民出側室王氏女一適劉繼遠孫男一曰爚郡學生孫女二在幼次許適祝應詔文將以公卒之明年閏十二月三日葬公於城西杜家岡以公與桐父封君編修善奉郡學生祝恩狀來徵銘且憾奉公之年未及永也桐曰斯鄕先生之賢者且世契宜銘也銘曰多公者謂前烈克弘其造愛公者以享齡未及於耋安知夫事君以忠事親以孝卒志素修從吾所好天也寔長其聲奚啻夫喬松之報

○白母陳氏墓志銘

母氏爲通州耆隱陳大祥之女曾祖仲亨秋官公家教嚴整母時室處克遵姆訓秋官公以爲賢甚愛之始白宗芳室朱氏病且革語宗芳曰繼夫子室者其陳氏女乎吾廉其淑行可以母諸孤也朱卒宗芳因室焉旣歸白孝其姑趙事生送死兼盡情禮尢善撫諸孤不異已出勤勤朝夕期以成立諸孤事之亦不異已母鄕閭莫不賢母氏而且智夫朱也母性和惠且儉朴治家節用不事華飾處其家人自伯叔娣娰下至僮僕無弗得其歡心甞以手足之義勗宗芳宗芳遂孝友其兄終其身於貧窶者每賙卹之鄕人有持農器來易粟者母曰若人易粟以此貧可知矣與之粟而歸其器宗芳垂老析家財以授諸子母曰幼子承業安得與諸兄齒且方就師力學多財適損其志耳於是諸子益知母徳之有終也嘉靖甲午十二月七日以疾卒生於成化丁亥十一月十一日得年六十有八子男四長承祖次承宗次承先俱朱出次承業母氏出女二長適成山次適丁蘭孫男十有三鶴鷴鷺鷗鵬鵡受采昆鶴鷴州庠生余尙幼女孫七長適張樞余在室曾孫一三省卜丙申年某月某日葬母於狼山鄕祖塋之次徵銘於史氏桐桐以爲婦人之性多嫉忌而善行尢難於繼室若母氏者豈易得哉銘曰翼夫子以誼而生者完卹人之遺孤而死者安淑徳有此家人所難徵諸冥石庶斯譽之弗刋

○保西郊墓志銘

保西郊卒厥孫太學生盤奉其師沈生憲狀來徵銘予於西郊爲故交得其素稔矣爲之序曰君諱愷字振之西郊其別號也保之先本燕之宛平人勝國時有名罕者以丞相鎭守江陰路會張士誠取吳拒戰死之子元善以元帥總鎭閩之建寧甞三出奇兵戡定靑田寇我太祖髙皇帝統一區夏元善歸義奉命徙揚始家於通焉髙祖彥陽曾祖孟威祖廷玉父經字克綱彊毅果斷有先世風母袁氏有婦徳君蚤失怙子於繼母黃氏旣長克盡孝敬父及黃卒喪祭執禮每自咎曰吾生不及養吾母天地間罪人也語輒泣涕淫淫下君壯時甞治家人產動必稟於諸兄一錢尺帛不以私妻子性敏穎喜讀書諸史傳忠臣義士故實漢唐諸名家詩間能成誦至於醫卜陰陽天文地理之術亦旁通焉是以文人墨士多樂交之正徳戊辰饑奉詔輸粟進散官君曰吾志在賑卹耳市以自榮非願也竟不冠帶以終其身君生而厚重不喜飲酒不好弄重然諾難喜怒其設施應變事無易劇畢就條理是以諸州守凡有委托靡弗稱意卒於嘉靖十七年八月二十八日距其生天順甲申十月一日得年七十有五室許氏有淑行先君十四年卒君不復娶子男二長嶅早卒次巏授散官孫男六長棟次卽盤次梓樟槐一尙幼樟槐俱習舉子業女二長適�惇州學生次在室曾孫男一女二皆幼保世有令徳其澤不斬君之兄號西河者令曲江有治迹從子嵚領丁酉鄕薦■﹝山午﹞洎從孫木果咸業太學巏卜是年十一月二十六日葬君於永興鄕之原嗟夫西郊之先公以死事國不可謂非忠以義效順不可謂非智以西郊之才諝豈不能取靑紫以自見然大隱而不章亦小用而不固是之謂肖於承家不失爲忠且智者非耶銘曰鏌邪也試以刮薙庭除也騁以驎驥惟本節之植也施奚擇乎其細在達人之爲時也詘信夫何系

○大理寺左評事贈太常寺丞石峯林君墓志銘

正徳己卯林公以諫南巡被杖卒後十八年公子逢春奉磁江鄭秋官憲狀來乞銘予曰嵯乎吾於公爲同年同進諫被杖公往矣而吾苟存銘其當爲之當爲之憶昔南巡詔下先日廷臣諫者已詔廷跪矣公欲諫或爲公危之公曰吾知諫無益默默其能安乎疏入詔獄三日廷杖倍於先諫者公竟以不勝卒嗚呼痛哉公體素羸時寓公署旁所惸惸與一奴俱奴且蓐疾不能職役使若宜隱忍也而奮然爲之旣杖升歸以公署不宜殯殯於同鄕鄭秋官源渙所秋官時亦被杖爲力疾治喪事京師人無弗哀公者嘆息曰忠臣忠臣嗚呼時諫者百餘人而在公爲尢難其不敢諫者出門羞澀擁面京城小兒或揄揶之視公爲何如哉公諱公黼字質夫別號石峯少從同裏方伯鄭公學旣學於大學士上蔡李公雅愛靜修甞閉處一室端默誦習飲食不關其家人者三年故其學精通經傳子史旁及訓詁韻切篆籀諸書至於軒素醫家術靡不探析公性至孝友居父母喪哀毀蔬粥三年跬履未甞出幾筵事其二兄甚謹蕭墻之內怡如也中正徳丁丑科進士明年授大理寺左評事僅數月庭中稱平又平年卒公平居吶吶言若不出口而其臨大事遇大變確然不可拔如此謂非學問之功孝友之推耶卒二年今上卽位遣官諭祭贈太常寺丞錄其子逢春爲國子生有司祠之鄕賢又割廢寺田若干畝以烝甞公公之先世居福唐道山坊旣有諱全者始徙居長樂之僊山至公凡七世矣曾祖惠祖福皆不仕父節領鄕薦教諭於潛嘉定二學終岐府伴讀贈太常寺丞母陳氏有淑行贈安人配徐氏封安人皆以公死忠故得推恩男一人卽逢春女一人錦適同邑庠生髙廷試公成化丙申九月十五日生卒之年正徳已卯四月十八日得年四十四嘉靖癸未十一月晦日逢春葬公於所居西十三都之大馬山君子謂學行節義若公銘石不可虛也銘曰學也爲道能拂其施出也爲君死亦以之天皇何尢臣職固宜黃壚安哉萬祀芳垂

○勑封承徳郎工部都水司主事隅軒李公墓志銘

隅軒李公旣卒之後四年厥子大夫香服闋至京師奉其鄕彭太史狀徵予銘大夫予庚辰所舉士也予故稔聞隅軒公之賢當於古人中求之空谷邈矣渴於相見今其巳焉矣爲追悼而敍其實曰公諱樞字問方別號隅軒先世出唐隴西公憲憲之子諱遊者刺袁州遂占籍爲袁人居宜陽坊其支裔又自宜陽徙分宜居蒻溪曾祖諱楫楫生鐸鐸生煥號公庵娶謝氏女生公公兒時就外傳授以童訓故事公曰是籍譫譫資口說耳盍易之傳以爲奇授小學大學輒能通大義更授以論孟中庸駸駸有明經之志會母氏憂哀毀尫瘠遂廢學稍長或勸之學且仕公曰吾以哀母疾幸無死若復力學疾必作適以傷父心且古之所謂達人君子者亦未甞瑣瑣以爵祿取聲爲也公庵驗其才足以任家政悉委之公亦幹蠱有方不以煩尊人事三繼母袁黃袁甚孝謹處二弟機傑甚友愛公庵以是爲樂每語於人曰吾有子矣自是產日裕以善富右於分宜公庵沒公執喪盡禮一凖諸朱氏會祀寢毀公力爲修廣扁其堂曰惇敍以萃族姓且慕涑水藍田氏之義創家規立鄕約以爲訓焉公善教子大夫初學舉子業督責程範甚嚴大夫領鄕薦舉辛已進士拜工部都水主事遷廣東按察司僉事攺山東遷山西按察司副使每之官公必戒曰淸白勤愼以忠君澤民吾志也汝爲吾成之幸貽我好消息大夫揚歷中外二十年所至有聲公之教也公好施喜賓客性狷厲論事鑿鑿無假借壬午歲今皇帝禦極誥封公如子官公益挹損儉讓不以自多也晚歲築數楹於惇敍堂西南題曰隅軒暇則端坐其中焚香讀書或對客談今古有亭亭物表之意鄕評以有道歸焉大夫屢欲奉公至宦所公曰汝第善乃職吾無混汝爲也以丁酉二月六日卒距其生成化已且得年六十有九卒之日親戚近遠無弗弔且哭者配張氏善婦道封安人生四男長卽大夫今補雲南按察司副使次秀爲仲父後郡庠生次馥次馨邑庠生次馡女一月嬌適某孫男五慶餘慶毓慶衍慶鐘戊戌十月大夫卜葬公於邑西挺秀鄕石坡東■﹝山斥﹞潭頭之新原嗟乎今之人多以出處顯晦髙下人物予獨以爲顯而不迹不若晦而有裨者之賢也以隅軒公之英邁使就進取豈沒沒居人後者哉然而尙志自珍得非有托而然者耶夷考其篤倫孝友善宗化俗成其子以展厥施是蓋不顯之顯無爲而爲古人所謂善藏其用者非與是故當於古人中求之也銘曰於戲隅公章維含邪實華其躬用維嗇邪有嗣其通爲溪爲谷自白自雄闡幽鐫眞永永厥終

○誥封淩安人曹氏墓志銘

安人曹姓出宋勛臣瑋之後魯山知縣璠之女戶部郎中淩龜田楷之配都禦史芹溪公之弟婦也壬申歲以夫貴誥封安人安人母江氏江氏之母於余曾祖母同出許氏曹許爲通右族於余門爲世姻故余稔知安人之賢安人生而端莊夙�姆儀誥封都禦史石巗淩公洎太淑人楊氏擇以配龜曰公安人事姑嫜甚謹孝其母老而不哀楊淑人宜其溫淑每曰是善事我淑人每疾病安入憂見顏色飲食湯藥咸出其手江母甞患癰晨夕侍養數月不倦江卒爲三年服歲時設位祀之痛江之無子願以子道爲報也龜田公少習舉子業安人與共燈火勞供膳具茗必躬必親龜田公領丁卯鄕薦登戊辰進士授南京戶部主事遷郎中著有治迹無內顧憂者安人所相也龜田公居石巗公憂以疫卒安人驚痛瀕死者幾撫其長子炅次旵次昱極辛苦炅邑庠學生旵國子生甞戒之曰吾所以忍死不與汝父俱者爲汝諸孤也兒輩其勉之勿墮家聲以昱獨幼恐失恃無所成立誨之尢嚴安人性勤儉溫厚聰慧過人治家經理周至不敢侈逸處冡介婦甚和睦無所乖忤至揆度事體暗合於理識者賢之辛丑偶疾不可藥疾旣漸引見諸宗黨姻戚與之敍平生爲永訣以炅輩未利科目尙念之勤勤且戒以治其後事毋過厚越一日自求櫛沐正衣衿而屬纊是年六月十日也生於成化辛丑五月二十有四日得年六十有一男三卽炅旵昱女一玉卿適國子生顧瑫孫男四飛峯飛巒飛嶺飛昆孫女七長慕宜適庠生崔有登次慕順適庠生朱淵余在室炅輩謂安人半生孤節未獲遐�且已之功名汨沒不能一奮揚以慰母心光先烈涕洟淫淫莫能爲情也余謂若安人之賢節令其始終且諸子之善繼述亦人世之不易得者復何憾哉銘曰幽姿天植端修惟則士女承夫翊以華國乃孝乃勤閫模職職淑履貞操實亨其嗇秩矣徽音庥其羣息千祀斯銘用褒炳徳

○東暘陳君墓志銘

嘉靖甲午東暘陳君孟陽以如臯教諭典文衡於楚余時督楚學政偕孟陽同事場屋者凡二旬君校閱精當經藝醇雅余乃知孟陽之才識旣余內陟過裏道出東臯臯庠弦誦洋洋秀彥彬彬有安定蘇湖風焉乃知孟陽之政教無何余以內艱讀禮林居與君相比境稔聞君學行卓煢北江聞憲學狀其績而薦之朝部使者張君惟恕檄君主泗州甓山書院乃知孟陽之有重望君子柯壻鄭啟謨同領庚子鄕薦辛丑春君以父憂闋攜之同校藝於春官余謂孟陽當爲世大用此舉必得雋魁多士也詎意孟陽偶遘疾而不作於京邸訃至余爲之涕洟再再非無從也啟謨狀君平生偕其子來徵銘余雅知君義不得辭按狀君諱淸源字孟陽別號東暘世居福唐三山之東逵君天性孝友弱冠丁內艱哀毀如禮壯歲值家中微君恐遺親憂也誦讀之餘力於治生三弟二妹咸爲嫁娶父心大慰就職東臯亦爲祿養也君𨿽天分過人進學有聲益謙謙自飭與鄕人交彰善諱惡無有所拂忤鄕評賢之餘讀狀至此揖二子而告之曰子何以東暘君爲哀也哉人生所莫重者徳行徳行所莫先者忠孝君也有此足以不朽矣其它顯晦壽夭皆細故也子何以君爲哀也哉君治禮經辛卯鄕舉士曾祖某祖某世有隱徳父塋達生知命爲鄕善士母施氏配馬氏承徳郎馬石巖封君之女子二長卽柯次杞側室邵氏出女二長歸啟謨次許尙書郎鄭白湖之孫孫男二鳳鳴鳳舉君生於弘治乙卯九月二十月一日卒於嘉靖辛丑三月二日得年四十有七銘曰君位弗揚生有徳光君年弗長死有徳芳克孝克忠終古弗忘引之繩之厥後克昌耿耿貞瑉用賁厥藏

○陳處士墓志銘

維揚江都陳處士名■﹝日上永下﹞字明遠別號琴村少喜讀書有大志過目經史能通大義旣以干蠱奪其業��憤曰吾先世閩中福渏右族吾祖永泰父克和以元末徙揚皆汨沒無以自見吾今無似又不能有所成立忠君顯親心實恥之顧孝友禮義夫人所得爲者吾可以墜棄名教耶居常奉�父洎母朱氏甚謹父卒喪祭悉如禮事其伯兄湘潭訓導升初昂季果至老敬不衰愛其弟冕甚有恩�兄弟求異產處士偕伯兄力曉以道義必不可始從之處士計伯兄之將出仕也乃卜居郡學之旁奉其母色養幾三十年母卒葬祭皆出諸已不以煩昆季處子姓宗族周卹備至貧不能葬者給以棺長不婚娶者助以財鄕人義之每嘆賞曰賢士賢士嘉靖初有司奉恩詔榮以冠帶養以米肉絮帛庚子二月十有三日以疾卒生於成化辛卯十月十有八日得年七十處士治家勤約不事靡華至待賓客相與燕樂款曲必罄其歡鄕人有逋負多置之不問是以卒之日親朋咸哀之配張氏有婦道先處士卒繼室蔡氏處士有子男一人曰栱篤學厲行卒業�均女二人長女慕潔適楊少尹華之子澐洎栱俱張氏出次女慕蘭適關橋側室何氏出孫四人長素學郡庠生早卒次素蘊素履素位孫女一許聘徐橋栱卜壬寅正月三日葬處士於馬鞍墩栱之室洎余室同出禦史李周公溥之�謂余稔知處士之賢也來徵銘銘曰繄處士之進止庸何恥也惟修藏之萃美宅其是也彼浮實之金紫有識鄙也孰與達人之恩侈無譽毀也畱多裕於後祀謂有子也惟貞瑉之載旨猶夫史也

○通議大夫右副都禦史淩公墓志銘

副都禦史淩公卒之明年禮曹遵京職三品例狀公治迹以葬祭請天子以公爲賢報曰可命有司治葬事翰林院撰文賜祭一壇公子昕輩以墓銘徵於桐桐奉讀諭文其略曰供事累朝蒞官三紀賢勞茂績資望方深又曰圖用舊臣詎意淪逝訃音來報良切悼傷桐惕然嗟異曰聖恩何優渥哉圖報稱以竟厥施公之志也而今已矣其如聖眷何哉公諱相字忠甫號芹溪生而體貌丰偉穎敏彊記弱冠領弘治乙卯鄕薦登已未進士辛酉授山東沂水知縣沂水民健訟徭役歲不均公至覆惡樹善定額限徵無何沂民畏威懷徳逋負報足當道�其狀尋擢南京廣西道監察禦史公守正不阿苞苴不入甞論劾不職大臣數十人士論直之辛未遷��按察司僉事兵備惠��郡會巨寇大峯嶂李四子等據十四巢爲患公躬親奮擊火其巢穴巨寇悉平捷奏天子賜以金幣升俸一級丁丑以內艱服闋補山東僉事戊寅遷遼東行太僕少卿嘉靖癸未遷苑馬寺卿公居遼六年淸理餘丁匿馬歲增萬計兼署分巡決大獄不爲豪右所奪當道廉其才能檄以督修邊城負城有山曰十方寺髙數十丈廣可十里爲夷虜駐馬所得伺城中虛實公指麾散夷圍之境內且諭以吾故地與之立劵示無相背監司奏公績賜銀牌彩幣升俸一級丁亥遷四川右布政使時有芒部之役公督餉有方大軍倚之左右有以買木羨金五千私公者公卽日移文具白撫巡蜀人咸淸其操巳丑遷雲南左布政使夷情有積歲難處者公從容籌劃動無遺策爲當道所器重庚寅遷都察院右副都禦史巡撫湖廣兼督理軍務湖省故有鎭守內監及總兵官諸冗員公悉奏革之民賴以蘇是歲甘露降嘉禾生黃岡民有一乳三子者表上詔賜鏹幣以異其政恊修顯陵工成亦得例賜鏹幣居二年公以病懇疏乞骸骨得溫旨慰諭不允辭公素短視前任滇南日偶失禮於部使者風其同類追論公公亦疏辧且乞休壬辰得致仕公之先湖湘人元末有萬一翁者徙於通遂爲通人萬一生萬七萬七生子實子實生仲禮仲禮生守約守約生公祖瑄瑄生云字

號石巗公父也瑄云俱以公貴贈通議大夫右副都禦史祖母某氏母楊氏贈太淑人云生四子長卽公次模早卒次楷正徳戊辰進士歷官郎中次栻公配王氏有婦徳戊辰八月十有四日先公卒始封孺人加贈淑人繼室翁氏封淑人男五長暘庠生早卒次卽昕兵馬指揮次瑯國子生皆王淑人出次曜次曙庠生洎女三皆側室出長適江一魚二幼孫男一飛閣孫女四長適顧寬公爲人性至孝石巗公之卒也距今二十餘年每歲時薦奠或有所感必哀泣不巳謝政林居日惟涉園登山飲酒賦詩而巳或議及國事亦時動敢爲之气其忠愛之誠固有未甞一日忘者以庚子五月二十有五日卒生於成化乙未二月二十有三日得年六十有六平生奏議巳梓行壬寅正月三日昕輩奉恩旨葬公於天港南王淑人所銘曰狼峯之陽江海之涘維時發祥爰鐘吉士皜皜圭璋煌煌金紫在邦忠臣在家孝子維老成人帝用眷止有寵及先亦榮其死實紀幽藏於昭千祀

○龔處士墓志銘

龔處士名章字汝達其先海陵人元末兵亂東徙通州占籍爲通人處士體貌魁梧慷慨有大志以少孤廢學不得仕然立心制行每每暗合榘矱有儒生墨士所不能及焉者性孝友義施捨父卒巳餘三十年每值忌辰或婚祭必閉門追慕悲涕不已事其母氏陳孝敬兼至其卒也喪祭竭誠曰必如是可以盡吾心也處昆季子姓歡然無所戾撫其寡娣朱軫室薪米之供終其身四十年不爲倦甞得石港王姓者遺金數笏久之得其人卽歸之於是鄕評乃知處士有隱君子之行處士之治生𨿽未能免俗然其胸次軒豁有悠然不羈之趣中歲繚園幽所築樓其中圍以竹樹幾榻左右置古圖史數卷暇則靜觀獨處以自娛乃自號竹樓處士云晚歲喜賓客置鄕社會時醉花下徜徉髙歌人莫窺其際也於是鄕評謂處士得隱君子之樂嘉靖庚子七月二十有七日忽以疾卒瀕革諸子問以後事處士曰吾平生無不善心亦無不善事死亦何憾惟諸兒孝汝母勤汝業無忝吾生足矣於是弔者且哀且嘆知處士得隱君子之達生於成化甲辰七月二十日年五十有七髙祖信卿曾祖敬永樂間工部主事杭州通判祖璲父源處士配錢氏側室姚氏徐氏生五子長評國學生次議次謙庠學生次讓次謨先處士三月卒三女長適顧誾次適國子生淩旭次許聘溫理四孫長易次詩次禮一在幼六孫女長許聘胡宰次許徐敏學次許包孝次許陳某二尙幼評輩奉其戚錢貢士相狀徵銘於東洲崔子崔子曰人生有一善可稱君子所不棄處士素取重於月旦是可銘也銘曰徳爾行安爾樂廣爾達何榮軒冕何辱布褐何長年之必期惟斯名之不拔

○愛山陳翁墓志銘

愛山陳翁以嘉靖辛丑歲三月十七日卒厥子鸞卜壬寅歲某月某日葬翁於逢吉山原啟翁配李氏之埢祔焉鸞因予同年陳太史子舉人時萬持進士陳君鳳狀以墓銘謁予讀其狀而嘆曰古者士與士言行商與商言數謂民各有職也古今人顯者通其仕晦者髙其隱謂人各有志也孰謂其有商而仕晦而顯者乎按狀翁諱景聰字文敏曾祖徳忠祖瑜父賢世居上元泉水裏以天順庚辰十一月二十七日生翁翁以陳之中替也乃謀力產以爲養商於江右會昌滋殖遂貹實翁𨿽業末而多行仁義性至孝友篤於倫理每商歸戀戀難親之別一日旅邸感惡夢亟歸父果疾巳革矣父卒執喪盡禮每以定省疏曠追憤不巳事其母余氏亦甚謹仲第景通客死會呂翁傷感成疾撫其幼第景明就師婚娶悉爲經理甞謀諸族屬仿婺源潘氏團拜之禮繪宗祀圖歲首暮舉行之祭畢而燕昭穆秩秩有古風焉母黨乏嗣歲時爲奠其墓其娣媰居贍之至老不倦性喜賑施會昌有千戶牛姓者罹急難翁捐五百金援之不責償又朱鐘二生翁素善之一生無子爲置妾一生卒於南雍無所歸爲之殯故人吳亮簿吳縣得劇疾翁拉醫馳視竟起其危縣尹以多金爲報讓弗取惟取白樓吳太宰贈言而巳值歲大歉翁出谷五百斛貸貧民後不克償逐焚劵有易谷者遺其直涕泗觧衣爲質辭其質而貽以谷官租有逋負系及其孥者咸爲代之輸又爲掩道胔粥饑踣閭裏重以爲徳乃若修�道以便徒涉建土谷祠以興賽禱諸可以澤人者�不致力時王京兆呂別駕輩咸義之檄上元尹賓禮焉翁有制事才達世故善應變甞與汪閒齋少宰陳石峯司馬論民間疾苦俗尙美惡二公爲嘆賞再再甞見一二憲臣部司以克爲政者每勸以務從寬大不聽後果以克敗始服其先見晚歲怡情泉壑力穡課孫自號愛山主人年八十會今天子推建儲恩授以冠服一時名公學士並爲歌詠燕賀卒之年八十有二也配卽李有淑行先翁十年卒東橋顧司寇爲銘其墓繼室尹亦先卒生一子卽鸞有父風一女歸趙葵二孫稷科二女孫長歸王材次幼五曾孫思銳思學思敬思義思理三曾孫女皆幼嗟夫愛山翁商者也而士其行晦者也而有顯者功是豈可以富翁拘士例之耶銘曰礫有璧耶處混混而美中丰之劍耶莫之試而气雄托於貨而義以隆逃乎名而實也功吉山巗巗以宅女終

○朱孺人王氏墓志銘

孺人諱淑淸爲通州守禦所武略將軍王君彪之仲女彪之室於余曾祖母同出於許許海門著姓也將軍魁岸多智勇卓卓鶴立羣表凡嫁女必掄佳特謂朱君允恭冡嗣盤之仲子方秀而雅也遂妻之朱故鳳陽右族避元亂占籍於通至允恭洎盤日益滋殖方字必義正徳間輸財助�拜職千戶溫姿雅度有儒者風孺人婉且嬺有閫徳其歸朱也姑保氏嫠居事之甚謹供甘毳奉匜櫛必躬必親不敢弛逸奉夫子敬惠無畱暱每勗之曰欲順父母必宜兄弟子能是妾亦可以婦矣是以必義之友其諸伯仲相翕三十年不求異而姑亦泄泄焉忘其嫠也孺人善教子嚴內訓長子淮仲淵季治皆相必義延師授以舉子業淮淵共充郡庠弟子員臺試或不錄必戒以彌篤學不欲其一蹶懈志也孫廷相廷卿𨿽稚齒亦勤以揖讓長女適餘子官生有繼次適國子生顧希夔次適孫桃源子慈每歸寧必戒之曰毋忘姆訓以貽姑嫜憂爲父母羞宗婦曹尹南山女介婦淩正郎龜田女孫並服厥規以雍睦聞孺人生弘治戊申五月二日卒嘉靖庚子十二月二十五日得年五十三必義卜壬寅某月某日葬孺人於某所奉其子之師慈湖張黃門狀徵銘於東洲崔子崔子以戚故不能讓也銘曰顯顯宗婣韓姞之光敬仲恊吉於飛鳳凰母也嗣之厥源孔長有秩徽音朱其克昌幽蘭萎矣余此後芳載休貞瑉以鑑爾藏

崔東洲集卷之十六

●崔東洲集卷之十七

維揚崔桐撰

墓志銘六篇

◆墓志銘六篇

誥封奉政大夫董公墓志銘

鶴霄史君墓志銘

贈文林郎自軒汪公墓志銘

贈中憲大夫都察院右僉都禦史端公封恭人唐氏合葬墓志銘

迪功郎曹公墓志銘

將仕郎潘子芳墓志銘

錢母陳氏墓志銘

奉訓大夫海厓姜公墓志銘

節婦火宜揚妻葉氏合葬墓志銘

○誥封奉政大夫董公墓志銘

嘉靖甲辰年五月七日董大夫卒厥子漢中守漢儒將以乙巳年某月某日葬公於槁城幹隅先考太學公墓左奉其友永平守孫君應辰狀不難數千里謁銘於東洲崔子東洲子讀其狀惻然悲慨然嘆曰日董漢中筮仕吾通政平人和飭躬潔守吾以爲必本諸父母然也乃今知其果有自乎孫永平邑人也其爲言信可徵乎按狀敍公之孝友曰公諱廷佐字良臣號甾國考城人耶角時能哀父喪及葬會大雪徒履沒股火且久之僵乃蘇母範媰居族有利其攺節者計彊之範竟不爲奪公孝養周至以慰母心且友愛其二弟範志由是益堅敍公之用世曰公少遊鄕校卽受知於督學諸公數奇屢蹶於場屋嘉靖癸未以選貢授南宮訓導其爲教一以惇本崇雅爲務旌孝廉詘浮薄士習知所向往督學禦史有以威福加諸生者公上書爲極論作養士气之道有曰今日气先委靡則異日何望其伏節死義哉僚長有加私怒於寒峻者公以大義諭之後其生果登第居八年科第相踵時諭以爲功銓曹廉其賢陟云和教諭公亦倦於仕也尋乞老以子官誥封奉政大夫南京戶部廣東司郎中敍公之家教曰漢儒登乙未進士初知通州考績過家行李蕭然公慰之曰貧乏不能自存此是好消息古人之法言也女其勉之及累官南京戶部郎中每申前訓俾置座隅以自勵及守漢中瀕行囑別復以廉潔忠義誨之再再敍公之器識曰公生而丰體美須巧思多藝其髙標逸韻恥與世俗低昂簡言愼動疆禦不能屈姦佞不能謟至於接物溫如也甞鬻一騾於涿市誤多其直金五兩追而還之其立心不欺如此敍公之世曰公配寧氏誥封太宜人槁城主簿讓女有婦徳生三子長卽漢儒次漢卿庠生蚤卒次漢傑庠學生三女長適崔卿次適庠生範希曾次適庠生李時亨孫男五曰勑曰詔曰誥俱庠生曰論曰講女孫三曾孫男二曰實芳曰實堅曾孫女六尙幼董之先南宋時有諱俊者爲元帥封壽國公自景州徙居槁城俊生文炳爲元中書左丞謚忠獻文忠爲樞密院事追封趙國公謚正獻文忠生士珍爲太傅謚淸獻士良爲開州尹士恭爲禦史中丞後數世有曰大老者元末遷考城大老生斆文以明經任寧鄕知縣攺棗彊所在有聲斆文生英英生繼先國子生善楷書精法律未仕而卒配卽範氏公所自出也遡其本始蓋出自董仲舒云東洲子曰予始謂董漢中之賢本諸甾國乃�知甾國之賢支裔之盛未謂非仲舒夫子開其先也銘曰翁徳匪孤煌煌道脈淵源仲舒翁澤匪屯端模肅範諸生在門公祿匪不侈鴻褒丰慶有蔚其子翁乎翁乎生也懿其修死也得其止

○鶴霄史君墓志銘

史君諱軒字冕之家世海門人曾祖某祖某父春並有隱行爲鄕評重母沈氏君生而穎敏少補邑庠弟子員克勵誦習旣長不偶飄然有遐舉之志乃授王府典膳逍遙丘林業耕教子於世故澹如也因自號鶴霄雲君素善予予每宦遊過裏君邀予偕二三耆彥投壺舉白頗罄交歡壬寅秋予以先大夫憂歸就土苫君尙數過予致慰勤勤無何君偶疾不可作矣厥子紀臣輩卜以乙巳年某月某日葬君於某處之原以墓銘謁予予曰鶴霄君隱而徳者也吾其能辭銘哉君性惇朴言笑不苟和順有容有犯不較濟貧殯死見義樂爲宗族繇役獨�其難鄕人有負其貸者亦棄劵無所責識者以爲有古君子風焉初配崔氏繼成氏孫氏生子四長紀勛王府典膳嗣伯兄後次卽紀臣國子生次紀堯早卒次紀禹邑庠生女二長適庠生陳九思次適潘樞孫男四長銳國子生次鐸次鎔庠生次銓孫女五長適庠生薑烈次適成王﹖怱次許聘徐允迪次許聘予孫瑞除一尙幼曾孫三俱幼君生於成化庚寅五月二十二日卒於嘉靖癸卯五月十三日得年七十五嗟夫君少與予同業長而同遊老而連姻是知君者予也爲之銘曰玉也在山不珪不璋玄精守旁珠也在淵不砂不鋼其川愈光矧達人之抱衝獨鼓風而霄翔生得其眞死垂其芳余休遺後昆而煌煌斯可以奠君之永藏

○贈文林郎自軒汪公墓志銘

東門汪君有執以正徳己卯鄕魁授惟揚海門知縣甫三載考績銓曹以治狀聞天子嘉之詔封文林郎得推恩其父洋如子官母趙妻韓何俱贈封孺人故事外職非治迹卓異者不得推恩斯典蓋殊數也東明君以余爲海門人雅愛君持其友刑部主事黃君顯狀謁余曰有執無似生平以立身顯親自期待先考存日亦每以光裕後先屬愚兄弟今玆猥承天寵吾先考無遺悔矣自先考之沒以已亥正月十一日槁葬於城西十五里崖母山之原墓石尙虛願徵言於下執事按狀汪公洋字克深別號自軒其先寧國府旌徳縣人世有長者徳以仗義樂施爲海南所推重焉再傳至衍公父也早卒母梁嫠居以經術教二子伯曰海仲卽公二子憤其父之不年母之苦節也遑遑焉交相飭勵以勤學奮身爲二親報會伯氏蚤世公亦蹇連不卽顯弘治甲寅以陵水庠學生充廷貢正徳甲戌授淮安宿遷丞時中貴負勢符節絡繹夫役洶洶逋竄相踵渠長多以不任被系公慨然曲請寬以限制所賴原兔者甚眾居五月聞其母梁訃卽呼號就道凡所歷俸給棄去莫之顧也服闋北上道出淮宿遷父老競出迎送戀戀不忍釋再任閩之晉江時有執以計偕上春官便道省公公嘆曰吾可以去矣丈夫仕宦以得志行道澤及生民爲快事今吾碌碌末秩古人謂予不負丞而丞負予將安用之忠君報國當付之後人耳遂乞老偕有執以歸公性孝友事其伯兄有禮初不得於嫂胡胡數毀公於伯氏伯氏覺而逐胡公爲固請以歸伯氏無子公命有執爲共烝甞有執重公之義至於今孝思不廢如子禮公居官兩地家殖不長尺寸林隱十八年惟歌唐人詩以永日暇則偕一二耆舊棊酌笑談恬如裕如求田問舍之事非所聞也嘉靖丁酉歲十一月十八日以疾卒生於天順甲申得年七十四趙孺人某年先公卒孺人賢淑克相公繼室陳子男二長有容瓊州府學生謹厚有父風次卽有執孫男三長旦樂會庠生次旭次堤孫女六長適瓊山王憼之子某次適陳教諭善行之子某次適文昌林某之子某次適東莞範知縣之子某次受聘文昌林監生之子某一幼銘曰誰謂公名之弗揚卓有遺美誰謂公位之弗崇庭有令子母也克承伯也克祀兩地哦松蜚聲盈耳歸政林棲髙風山巋赫赫龍章侯封百里後祿繩繩令終玆始公兮公兮可以不死

○贈中憲大夫都察院右僉都禦史端公封恭人唐氏合葬墓志銘

都察院右僉都禦史虹川端公廷赦巡撫山東治狀懋著天子以爲賢進左副都禦史入佐院事同朝方以內臺得人爲喜未蒞任而公母太恭人卒禮曹以卹典請詔賜諭祭一壇殊恩也公介伻馳狀謁於東洲桐曰先公卒日赦甫二歲先母嫠居五十有二年矣念赦六歲時尙乳食聞吾母哭父聲今猶在耳父卒兒在𦇤褓母卒兒在宦途不孝之罪莫大焉惟執事於赦爲鄕同年宿好可以世講赦將以某年月日合葬二逝者於白薴山陽願執事銘諸墓石用垂不朽俾不孝藉是以逭罪戾執事之徳也按潛溪宋學士端氏族譜曾司直南州居士傳端之先爲端木子貢之裔衛人也元末諱邦達者生以良是爲五世祖以良弟以善號拙翁者仕元爲刑部侍郎國初拜湖廣中書外省參知政事晚歲僑居溧水以良時寓河南酸棗門來依焉旣去木從端姓占籍當塗以善生孝思髙廟召見命居江西卽南州居士也以良生厚以子宏貴封監察禦史宏累官浙江左布政使配張氏封孺人生三子長文贊次文輝次文用字國華號九峯虹川公父也九峯公生而穎悟不羣布政公命師事李狀元旻髙觧元禴爲文務古雅不作俗學語童時初就試輒冠時輩廩育邑庠旣屢試必登首舉質素羸弱重以苦志力業臞臞多病甞侍布政公於浙藩得滯疾頗侵丙午歲復疾而蘇布政公乞休歸弘治乙卯歲以疾卒九峯公傷過哀是歲�疾作遂不起配太恭人唐氏邑人醫學正科賓之季女賓老儒鮮可許必欲得佳壻故以女歸九峯公太恭人善事舅姑亦爲舅姑所愛重每宦遊山東浙江必攜九峯公曁恭人以從初九峯公浙藩之恙也太恭人懼其不可活將以帛自盡張孺人聞之亟救止丙午之恙也張孺人亦病痿布政公林居淸約家無紀綱僕祗一力供薪水太恭人躬親藥膳艱辛百萃夜復更衣祝天不就寢者四十餘日夕乙卯歲太恭人夢履髙樓一黃冠皂衣翁持匙盞語之曰救汝三人太恭人食藥一匙覺快透毛骨復以食虹川公獨九峯公避去不食及寤馨香若有聞九峯公尋以哭布政公而疾作乃不可藥之徵也時太恭人知其無能爲剪股肉三和粥以療公公若有覺焉謝曰汝心盡矣吾不能食也公旣卒太恭人痛所儀之不年念遺孤之未立惸惸支持撫生哭死至老不衰公生於天順戊寅年三十有八以虹川公貴初贈文林郎監察禦史再贈中憲大夫遼東行太僕寺卿三贈右僉都禦史太恭人生於天順丁丑年九十初封孺人再封太恭人三封太恭人子四曰廷輔義官廷佐莆田訓導廷相義官廷赦其少息也女一曰慕貞適同��檢校子岐山早寡遵母訓守節至老無爽徳孫十一曰鎬散官鈇鉞皆庠學生銓業儒鑰鈿鎡鎧鐈�保孫女六並適聘右族曾孫三壽齡壽堅中元銘曰嗚呼大夫蘭桂其姿胡折而弗滋組繡其章胡欝而弗揚哭父而死道固得其止令妻而壽後事貽其偶龍恩輝映世克蒙其盛澤在四國有子流其徳嗚呼大夫窮其通哉替其隆哉孰謂匪自其躬哉

○迪功郎曹公墓志銘

曹氏實姬姓自曹叔肇有茅土遂以國氏奕奕載徳�國獨久逮趙宋武惠彬以仁武定江南����厥後建炎南渡始家姑熟旣避兵居通之餘西場遂爲通人髙祖軫生伯齡軼才廓度締造恢宏以巨族右於通生子靖領鄕薦判大同府性純厚有長者風靖生伯子璉是爲樵雲君丰姿偉器家聲益展以助邊授七品秩次子璠令魯山瓛令賀從子琰鄕貢士蓋其先祚淵淵故代有仁賢如此樵雲君室常熟湯氏生博字守約是爲南山君美資性力經業自以靑雲可力致也竟不偶就例貢入太學授萬年丞能廉勤其政以爲民休且翊其令於循良萬年實蒙澤焉�母氏服闋攺丞上虞上虞多姦政南山觧紛理劇懋有治迹故受知於兩省監察使李君循義周君汝員並有嘉褒焉銓曹廉其賢陟寧海令南山性本疏豁馳逐聲利非所好也遂投牒去初南山孝事樵雲君戀戀不忍捨故踰期十年不謁選必生養死葬�情事而後行從父魯山賀令之喪皆襄事有禮撫��皆有恩旣歸隱守成先業教子讀書增飾樵雲君�園誅茆亭流環以奇葩嘉樹暇則命觴召侶取��倦每至大醉輒頹然嘯歌殆不知天壤間有塵俗事也南山素重義宜俗老孺鹹得其歡心𨿽殊邦遠�稱倜儻者莫不知有曹南山云生成化甲辰九月��卒嘉靖丁未二月十三日得年六十四配袁氏��檢校棨之女先南山七年卒卜是年某月某日��焉子男五大有大亨太學生大同大輿大來俱���大同嗣賀令女二長適州學生朱淮次許適���姚含早世孫男四昌胤昌祚余幼女五俱在���以吾姑爲賀令配於吾門有連也狀南山行���大有輩以墓銘謁余曰南山吾得其素舊矣���銘曰赫赫宗周皇皇建侯式廓曹宇用申厥����貽延厥孫謀翼宋之隆義聞載流我明������有�有又���直瓜瓞綿綿南山服徳孝爾承家忠爾報國惟江之右惟淛之隈民有父母邦本用培未老明農紆駕遄回樂彼茂林可詠可杯靜者作朋養恬及紀夢入龍蛇哲人則止智者達生仁者不死誰其嗣之曰有令子

○將仕郎潘子芳墓志銘

吾壻潘桂字子芳別號蟾軒通州東城村人以國子生謁選天曹得東陽簿比歸厥父大輔翁曁母姜相繼卒子芳抱病躃踴閱數月亦銜哀而卒嘉靖丁未十月三日也初子芳旣拜職其友咸駭且問曰子何不謀諸婦翁乞一美官乃小就亦吾輩若耶子芳曰吾翁平生養重自愛不屑幹人以私人亦不能於以私且吾自壻翁門服翁之訓未甞以細故敗翁事況官職有定分怙力競進非吾志也太宰漁石唐公聞之喜且謂予曰公壻𨿽少屈東陽金華善地民俗醇厚勉爲之適以章公美也子芳亦欣欣受牒以行而今巳矣非命也哉吾女痛子芳徳宜遐祉而乃不年也事親孝處昆季友而不得盡情事於父母也終身勤儉僅得一命而弗及竟也悲號閱歲而莫之巳予慰之曰女母過哀人之生前欲丰行死後欲丰名莽賤貴矣而何加於匹夫盜跖壽矣而何裕於夭折女夫得年四十有八不爲夭也逰太學授邑秩不爲賤也且以篤行雅操聞爲吾所重卒之日弔者無親疏靡不嘆惜亦不爲無述也卽使位極人臣齒豋耄耋而負國忘公植邪覆正爲名教羞賢不肖何如﹖﹖弓厥兄格弟朴嗣子遷卜戊申十二月朔葬子芳於祖墓吾甚哀之銘曰嗟嗟子芳間气淸姿頹風軼翮孝義克惇操持潔白胡裕徳而嗇年拜官而埋璧無乃彼蒼者殆有意焉俾汝生爲人所重死爲人所惜耶

○錢母陳氏墓志銘

母氏故大學生陳徳章之女今大學生錢瑞夫之配瑞夫乃翁倍之雅善徳章聞母氏有閫懿請以室瑞夫母氏之母髙氏性聰慧睦親宜俗有丈夫行故母氏之賢酷似所生旣歸錢克執孝敬姑許氏甚宜之處伯叔曁諸姑家介婦咸有禮視童婢亦有恩推其餘愛遠逮祖戚若戴陸許翟諸族修舊好無門﹖缺焉瑞夫性怛易無牟射心母氏欲遂其好也力任家政百備整整不以煩夫子教其子九疇以禮讓遣遊邑庠卒業成均饗祀賓筵羞實必躬親務丰潔舅之側室王氏嫠居或勸之攺適王安母氏相依勤業志竟不渝鄕有江令子以罪當徒乃鬻女以行母氏哀之亟贖而育諸閫及笄乃嫁之其賢淑大率類此子一人卽九疇聘潘氏孫一人祖佑母氏體素豊末歲以痰痿生於弘治己酉三月二十七日卒於嘉靖庚戌十二月二十八日得年六十二卜今辛亥十一月十八日葬於新邑瞿竈港西原九疇以予於母氏有世姻乃謁銘嗟乎予每憶徳章翁於予爲忘年友學則同師出入必相偶蓋連姻而契交遊而誼者也巳亥海濤之變二子道善並溺乃今遺息復巳矣安忍其泯焉無聞邪銘曰碩人有歌載遡厥源母氏攸鐘世緒可援士女宜家惟孝惟敬翌夫以安淑子以正求仁惇義視故惟新余休旁庇哀此癉人謂仁者壽享胡中止物者可化懿者不死鬱鬱西原彌彌河陽藏珍千禩太史紀芳

○奉訓大夫海厓姜公墓志銘

余友姜大夫卒越明年將襄事從弟軺率厥孫夢麟輩謁銘於余奉大夫治命也嗟夫大夫於余自少至老以道義相規爲益友肝膽相照爲知巳友乃餘安�銘大夫哉余又安能喑焉使大夫沒沒無聞也哉大夫通州余東人諱輅字一中別號海厓大父宗�倜儻不羈充海庠廩生未仕卒父惇亦蚤卒母許氏攺適大夫方齠齕鮮見躬煢煢只立字於大母李氏少長從父時宜時和憐其有美質遣入邑庠大夫苦志力學夜讀焚膏或不給燃薪以代弘治甲子領應天鄕薦試春官屢不第正徳辛巳拜柳州知州其�政不餙聲�務以忠信仁厚取實效�𨿽山郡士民咸相孚相愛無弗頌大夫者嘉靖丁亥晉九江同知剗哀惎獎善良��抑操持�白舉惜公平不減於治�獨以气性執眞邇拂理事每面亦辭遽不能爲宄﹖鳥中飴口態卒以是忤郡守棄官東歸林居惟教子孫結社友構亭繚�以吟酌自怡親故有招飲輒往飲必呼骰舉白盡醉而罷公儀外足迹�履城��人交必傾倒中臆虛心服義無忌嫉心亦不作炎涼態蓋篤實君子也故子每談盛徳士必歸之晚歲以痰痿不良於行者數年竟以是卒庚戌正月十二日也生於成化丁酉十一月十一日得年七十有四娶崔氏性溫惠克勤儉子二長廉庠生次烈庠學生俱先卒女三長通曹大賓次適�然次適國學生��孫五長卽夢麟庠生次夢弼夢龍夢旦夢�孫女�適庠學生崔槐夢麟輩卜辛亥十二月十九日奠�夫於新竈運河北原嗟乎大夫長吾三歲每���四五時同受業於吾舅盛廷望氏書餘言志輒以作好官樹功業自期待大夫果任民牧施有忠績且始終一徳不負平生也乃今以痼疾終二子並短世天之右哲人何如哉是未可諶也銘曰偉哉大夫不僞其中無愧於獨不虛其官有軼於俗胡子之受於天者莫或虧而天之所以相吾子者未戩谷意者樹聲懸望巖巖馥馥可以此贖

○節婦火宜揚妻葉氏合葬墓志銘

餘日宦遊閩浙間聞吾揚江都有火節婦者葉氏女年甫二十有三夫鉞卒枕藉艸苫泣血三年服闋或風以攺節語葉怒且罵曉以貞烈大義卽引刀刺面示不可奪余爲私識之以謝史職未特書也旣余卿佐禮曹職在旌節義以植綱常時葉年未如例尙有待焉巳酉七月二十有九日葉以疾卒厥兄憲副省庵葉大夫狀妹平生授其孤原謁銘於東洲余始而悲旣而喜曰是余宿志也銘其能辭按狀火之曾祖曰恂者爲揚州衛千戶侯祖晟襲父官父城號樂嫁有隱徳於葉之曾祖兩淮轉運同知思銘曁思銘之子賢賢之子贈刑部主事樂庵翁萬爲世好樂稼翁爲其子鉞謁婚於樂庵翁節婦翁女也年十八歸���其姑������以勤業�本勗夫子��之二弟�����曁諸姑並有禮視僕婢���生一子卽原甫七月而父卒無何樂稼翁亦卒節婦佐其姑治喪如禮事姑益謹教子益嚴俾就傳親仁不恡供億原年未冠與二叔異爨戒以務勒儉擇交遊端動履率之稼穡三年營宅一區又二年娶婦蕭氏又二年爲應例入太學君子謂火婦旣貞其節且克成子利家是爲三難父老學�咸以爲賢聞之郡縣聞之觀風使觀風使以制於年也檄郡縣姑以節婦書其門貞節顏其堂加餼牽以勸其終士大夫曰是可歌巳羣爲詩章以鳴之數歲中原舉�子曰彥升彥卿彥功節婦延吾日所以不��從吾夫者以�息未立也今三有孫矣死更何憾但老姑在養未忍長別耳節婦宿有痰疾先夕夢其夫與之語若徳其有功於火然旣寤悲慟幾絕疾大作不可藥矣生正徳丙寅仲冬十有八日得年四十有四節婦未字時通孝經閒禮度哀哭父喪孝母扶疾以賢母�旣字而多有懿徳殆天性云鉞字宜揚號承庵約��義不墮家聲節婦之相實多原卜辛亥歲仲����日奉母﹖﹖匛啟父穴﹖之而合葬焉銘曰二十年���業昌教子肯堂於夫有光二十年後蘭桂芬芳貽謀允臧死亦何妨烈烈孤貞生也冰霜死復同藏世短聲長

崔東洲集卷之十七

●崔東洲集卷之十八

維揚崔桐撰

墓表五篇

◆墓表五篇

都察院右僉都禦史一泉王君墓表

太學生兪君合葬墓表

廣西按察司副使中憲大夫錢君墓表

贈刑部主事葉公封太安人髙氏墓表

封蔡節婦姜氏墓表

迪功郎見一盛公墓表

○都察院右僉都禦史一泉王君墓表

世有介丈夫秉義勵操與時齟齬者可謂窮乎斯固世俗之所窮也君子以爲達焉有若風靡波馳終身富貴者可謂達乎斯固世俗之所達也君子以爲窮焉余考一泉王君之出處而重有感也夫君淸宛人諱徳明號一泉餘日在史館君遺其子舉人闉問業於余門聞之館寮曰是其父能文章舉甲子鄕試戊辰進士主司崔后渠奇其文可以魁天下者也余索其所爲文得經義若干首古文若干首果有奇气可�也又聞之朝士大夫曰是其父有異政章章在人耳目者也余求其實筮仕封丘知縣劉瑾黨廖鵬荼毒河南三司以下咸受指使君獨不屈上官以爲異已苦以難平之訟君易易理之庚午鄕舉鵬之子鎧冒籍祥符貨文士代筆禦史輩擬以魁選君發其姦亦取列第六無何給事中陳鼎劾鎧除名君聲益章旣調嘉善寬糧長之積逋均豪猾之隱稅興學校建射圃以振作寒峻且設兵閱武卒成桃源之捷時有禦史按浙憤嘉善之不善事也多方挫折君下爲屈明年禦史敗竟免中傷晉戶部主事運大同軍儲不私羨余監臨淸鈔觧稅倍昔晉兵部郎中乞養痾家居蓋耿介有爲而薄於勢利者也丁亥余出補藩臬於君不相聞者餘十年庚子余氶乏國子祭酒闉來謁聞君已不作四年矣問君末節於闉乃知出守懷慶會歲饑君減徵損費貸粟散居多所全活是歲禾麥瓜諸瑞疊見天子以爲賢褒以金幣晉太當少卿尋晉右僉都禦史巡撫山西大同之變提兵境上爲聲援劾奏避事文臣納賂將官者以振風紀且以計得石州巨寇常誠心悉平其黨獨以治吏太嚴防姦太密貪夫固側目伺之會行法宗人竟坐免臺臣甞數薦之未及起而卒寔嘉靖丁酉九月十有八日也得年五十有六遡君之世本元學士盤之裔傳至明善明善生忠忠生浩浩生恩君父也贈都禦史母楊氏贈恭人配郎氏封恭人子男三長卽闉次閥郡學生次文印女二長壻指揮謝宸次幼女孫一闉輩卜庚子十月十有二日葬君於宛城之南嗟乎一泉自筮仕至其終稜稜風節動違時好𨿽數遭拂抑而屹然特立無所沮奪是世人𨿽欲窮之君亦何往而不達也哉余昔考諸寮友士夫之評旣聞諸厥子之言頃讀後渠崔宗伯之銘乃信君果介丈夫也

○太學生兪君合葬墓表

兪君維揚江都人也名攻字崇治年五十一歲嘉靖甲申四月三日卒葬某地後十五年爲嘉靖戊戌其配毛氏卒九月十七日也壬寅年某月某日出槁葬啟君竁祔焉其友若戚迂湖葉大夫蜀岡盛大夫甞爲之狀而徵諸銘矣君子材復以合葬表謁東洲崔子崔子曰吾素菩君之從弟都諫崇禮且葉盛二大夫鄕之信人也諛墓之誚吾知免夫按二大夫之狀曰君生而秀穎老成父從仕翁奇其必能子也館谷名士以授之業然而數奇屢弗第乃奉例卒業大司成君性孝友執親之喪哀毀逾禮處其兄若弟敬且愛怡怡如也兄弟以子姓蕃息請異居君涕淚從之田廬服用僕媵取其下者卜居務近故廬有所事必諮諸兄如昔是以其仲兄敖每以君行淑其子肅乎有刑於之風焉君處裏門﹖幹婣黨咸有恩周貧振弱不以自徳有稱貸者輒應之或不能償輒棄劵勿復責會歲凶多道殣君求而掩之又多置棺以殯所識之莫能舉者甞夢一髯丈夫語之曰汝當有兩大厄以汝有陰徳不汝厄也正徳甲戌偕敖之子渡江夜泊大儀津忽羣盜入其舟君驚入水大呼曰若屬寧盡取吾財毋加害吾幼侄波濤中若有掖之者頃復近舟盜異之遂遁去明年胸發疽滯病不可瘳復夢有語之者曰二个人能辦此果得竺姓者愈之蓋竺乃二个也君乃思昔夢爲有徵竟不爲厄者神實相焉自是無復仕進志乃選勝於城之西北面山枕水亭池其中環以卉木扁其所曰怡情因以自號云時攜一二同志遊燕嘯詠徜徉移日人莫窺其際也君始配蕭氏有懿行先卒繼配毛氏江都天祥翁女壽昌尹天秀之猶子也旣婦兪每以其姑王不及養爲恨事其舅氏從仕翁甚恪事怡情君得婦道君遊邑庠則篝燈爚茗資其誦讀君遊國學則綜其家政俾無內顧君病疽則齰滌勤劬誓以靡他是以君重之相敬如賓友者三十年終其身不置婢妾君卒毛痛之幾滅性教子勤學力業俾終父志教女必以古列傳孝經爲閫則宜其伯叔娣娰莫有間言閔卹貧苦亦未甞責報甞雪夜有僵僕於門者毛亟命內之室飲之燠之乃蘇及晨以米帛爲遣有傅嫗者寡且貧厚貽之俾終其節哀其孤孀猶夫巳也生子一卽材太學生孫四觀光觀頤觀民一尙幼女孫二長適太學生顧天民次在室兪之先大寧漢人曾大父文友文友生永貴揚州衛中所百戶永貴生英字堯卿卽君父從仕翁也配王氏生五子敏敖敳牧君居季敏指揮使敖七品散官君叔父某按察副使都諫君父也嗟夫不有邴缺曷章其婦不有孟光曷章其夫怡情君之夫婦維徳之行時所鮮儷表之貞瑉斯其無朽矣

○廣西按察司副使中憲大夫錢君墓表

嗚呼此吾友南浦錢君之墓也君諱鐸字振之號南浦少時與餘同師承托好論心每以顯名樹績相期待旣余授史職君亦次第薦已卯鄕書舉辛巳進士卽館余所間語余曰疇昔之約發軔有階矣惟克考終又吾願也君累官至憲臬駸駸有軒舉展揚之勢乃以被論中阻君以爲非其罪也竟未白以殞太學生冡嗣藻次嗣燻卜癸卯十二月某日葬君於淸斡鄕先塋奉其母柩合窆焉謂乃翁於余爲齠齕交也謁余以表其墓余曰甞槪論南浦子矣其爲人殆有志者與奇所遭非人也按君釋褐初會武宗皇帝大行卽奉命纂修廬慶諸郡實錄有精核功嘉靖癸未授刑曹主事系囚冬月多僵斃君請爲晨設漿粥於今秩之甲申秋以論大政得寬旨阽危僅免丙戌奉命論省江南重獄讞﹖﹖鞫稱不冤丁亥陟員外郎時勛戚坐占役伍卒姦法者屬君聽之權貴或以爲請君不可曰法弛自近是國無刑也必以其惡從數輩爲戮茂子陟郎中西樵太宰廉其才出知端州端故多龐政君展布心力悉爲剗剔端士鮮科目以﹖﹖呂捨內遷爲咎君爲白當途十善地並新二庠嗣是登雋果相﹖﹖垂士論功郡守焉以父憂行服去及闋攺湖藩鄖陽鄖山郡也土磽風夷長吏苦無成績君務以仁禮爲治民漸化徳無何陟廣西按察副使飭兵府江府江荔浦諸郡三洞窵窅萬山■﹝山蹇﹞嵼蠻虜猺醜怙阻積毒民病焉君至輸以悃愊諭以利害嚴以偵邏威以舟兵於是乎悟者歸命悍者�伏且生得大憝數十人戮之以徇土人謂三十餘年無此績也監察使悞以君爲不共乃刺君短遂致琭余時以南陟過裏君訴余曰吾平生以克終是期乃今以求全中蹶恨無所從■﹝言空﹞耳知我者吾子也別逾月君訃至矣君惇孝友峻廉隅寡笑語治家儉取捨明交遊愼斯其章章聞者獨以性簡執任已自信不能與時推移此其尢所及也室李氏於余室皆禦史周之自出封恭人婉慧慈孝閫徳無缺君安焉終其齒不置妾恭人亦敬侍君有冀孟風君卒恭人哭之哀寢食起處無不念在君者未及歲心疾而卒君生成化丁酉十一月十七日卒嘉靖辛丑十二月二十二日年六十五恭人生成化丙申十二月二十三日卒嘉靖壬寅某月某日年六十七生二子卽藻燻三孫九徳九功九敍三孫女長歸通州千戶王廷揚蚤卒次聘徐允升次尙幼君之先髙祖貴一貴一生忠忠生遂遂生盛號貞齋有隱徳能以善富生三子長錠海門庠學生中歲卒次鎰太學生未仕卒次卽君貞齋以君貴贈中憲大夫鄖陽知府君母戴贈恭人君子曰南浦子上焉未甞負其君次焉有以榮所生中焉有以立其身施若未究而志固有定亦未爲不遇也臾臣表之諛墓也哉

○贈刑部主事葉公封太安人髙氏墓表

湖廣按察副使葉君觀於東洲桐爲丙子丁丑兩同年君痛其二親之不可作也介使馳狀來京師以墓表謁曰惟我先贈君刑部主事樂庵翁者諱萬字楚榮生成化三年五月十八日卒正徳十三年十二月二十二日葬於蜀岡禪智寺之西原則丙申四月庚申日也曁我先封妣太安人髙生成化某年七月八日卒嘉靖某年十月七日葬合先君窆則丙午十二月十三日也墓石久虛以待夫子願爲二逝者表用垂不朽桐曰表也者表其徳也表夫婦者表合徳也桐家食時甞拜翁於竹西堂下安人年六十時甞壽以文是桐知二逝者之素舊矣表安能辭按狀葉之先婺州人樓姓以其父衛千戶諱賢者出嗣母舅葉思銘後遂姓葉居江都娶於蘇生五丈夫子贈翁其第五子也封安人裔出尙書宮保宗選公乃封工部主事欽之女也其世系詳於黃雪洲司馬盛蜀岡冏卿二志銘亡庸復述己惟翁气和質重雅量直中誠可動物正足表俗安人則淑質端莊言動不苟以禮自閒克循順軌是則茂稟懿行可合表者一也惟翁竭力事親所欲必遂臨喪守禮哀思成疾安人則敬事舅姑安寢始退衣食親供進侍不怠是其純孝惇本可合表者二也惟翁友於伯仲推產讓財一錢尺帛無私妻子安人則勸翁退讓善處娣娰力勤守儉囊無私畜是其宜家睦親可合表者三也惟翁庭訓嚴飭務期成立麥舟示義勗以濟物安人則延師教子程課責義親黨弔慶必期從厚是則淑後好施可合表者四也爲之嗣者有四子三女五孫皆肖徳不羣且並拜顯褒壽考以終亦難也巳今夫匹夫匹婦一行可述君子取焉況夫婦皆賢其容泯哉二逝者之隱徳細行可誦者無能悉表表其章章明者使天下後世知葉氏之門有並美焉過斯墓者亦宜式矣

○封蔡節婦姜氏墓表

蔡母諱妙慧者江都處士暉之女燫之配史館生圻之母也以嘉靖壬寅八月二十四日卒圻以某年某月某日攺葬其先人於某山原奉母柩合而封焉乃虛墓石謁子於南省願表母平生予曰名實貴符言斯有徵母之可表者曷徵哉圻涕泗漣漣下出秋曹卿蔡君汝楠狀以徵其言曰母氏室處時敏穎迥軼羣兒閒閫範力女紅凜然以禮自防弟妹中有怠且嬉者每規以正厥母髙亦倚以爲安焉於是宗黨閭裏莫不稱曰姜有賢女母旣歸蔡以不及事姑姜爲恨事其舅氏藿軒公繼姑陳甚謹藿軒公以貢士家食理生無羨陳生諸叔孱弱未立母獨任苦辛操井臼具饔飧勤勤怡怡必得其歡而後巳於是閭裏郡邑莫不稱曰蔡有孝婦弘治辛亥燫以力田過勞年二十八而卒母時少夫一歲哀過淚血病篤亦垂死彊之藥乃生或欲奪其節母抱圻哭曰吾所不死者以有此孤耳吾嫁姑安歸終其身七十八年冰蘗其操如一日於是郡邑鄰封無不稱曰蔡有節婦燫死圻始八歲舅氏時任大同都司斷事母攜之從無何舅氏卒家甚貧母以教子爲首務圻少頗放逸母痛繩之圻遂攺行業儒駸駸有軒舉志旣長嫻文詞工六書爲名公墨士所器重正徳間逆濠變作圻獻禦賊五策於維揚蔣守瑤嘉靖初禦史秦君鉞檄圻緝武皇南巡實錄尋受知於時宰桂公薦入史館桂罷相圻爲抗疏請皆母之訓也於是京師中外莫不稱曰蔡有慈母予讀之旣乃嘆曰嗟乎夫人有一行君子無棄焉況全懿乎甞論之百善原於孝母氏仁愛實出天性聞燫死之日舅氏問曰燫死何囑對曰夫但以先姑久不祀囑婦以是請舅氏感焉姜遂入祀嗟夫玆非母氏之孝篤其生而及之遠者哉惟孝故節惟節故慈爲女之賢養固有體矣今日蒙恩旌節嗣日昌大後昆孝之獲報可涯也哉是宜表之以風來祀

○迪功郎見一盛公墓表

嗚乎此吾外祖盛公第三遷之墓也公生於宣徳己酉五月二十一日卒於弘治辛亥九月二十八日得年六十三初葬於禮安鄕故縣運河之南吾祖朴庵宗伯翁爲表其墓矣江齒土蹙嘉靖元年復遷北原江愈逼厥孫時復遷公曁父叔諸塜於余中張竈港東嘉靖二十七年二月二十一日也遡公之沒甲子僅一周耳碑字剝落殆半時復謁予表之予奉讀先祖之文感外祖之存沒再拜流涕按故表增新迹而言曰公之先祖仲哲父濂字本淸世有隱徳爲海門右族母謝氏成氏公諱英字世傑少遊邑庠性豪邁穎悟過人弱延秿廩膳生久不得志於場屋歲貢試天庭得上選公曰吾平生抗志靑雲不能汨汨居人下乃今庠序畢業矣苟得授一散秩逍遙林丘睥睨卿相不賢於奔走坌混中耶遂謁銓曹拜軄迪功郎以歸隱特構一軒爲棲息所扁曰見一因以自號蓋取昔人林下何曾見一人義也居常焚香掃地興至輒端坐彈琴庭畜一鶴琴罷或呼鶴引舞嘯詠竟日客至則雄談髙論聲徹於外聽者唯唯不能出一喆至求田問舍之事不屑爲也是以達官�裏共賢之稱曰盛公盛公鄕有不決事每求正於公配潘氏性溫惠事公惟謹正徳十一年卒得年八十有六子三儀太學生密縣簿室李氏姜氏壽八十一儼太學生勤學志科目未遂卒室崔氏潘氏僎庠生蚤卒室戴氏三女長適吾父宗伯公昆贈淑人次適戴浩次適孫蕃孫男四長業太學生隆平訓導固安教諭次爵蚤卒次壽次實時曾孫九一元應龍庠生應蛟應魁應期應陽應鐘俱業儒二尙幼嗚乎公之髙尙桐已表諸邑志逸士傳中玆復表其墓公庶幾不朽矣乎

崔東洲集卷之十八

●崔東洲集卷之十九

維揚崔桐撰

傳四篇

說一篇

謚議一篇

◆傳四篇

蜀岡先生傳

贈光祿寺少卿範公死節傳

誥封一品夫人許母李氏傳

朝列大夫張君傳

○蜀岡先生傳

蜀岡先生者揚之江都人也盛姓名儀字徳章江都有蜀山故號蜀岡云先生𦇤抱中卽能記誦少長苦志績學不憚寒暑領戊午鄕薦第六人卒業太學兩居元選登乙丑進士第先生於古今書無所不讀故於天下難易事亦無所不能爲觀政吏曹時能抗逆瑾不爲致書冡宰剛介之聲巳藉藉在人及主事禮曹數以外夷進貢事抑權幸王永又執奏不當加賞誘降夷人怒逆瑾銓曹以爲賢攺監察禦史劾天下不職吏若干人具奏民間利病若干條風稜棘棘無所忌避外補山東僉事遷副使歷職幾十年有巨寇劉宸輩攻城邑殺長吏勢甚劇先生募智將驍卒躬親矢石間多爲方略斬首千餘級境內以寧後二年商河盜起復建議官軍入城支糧緩不及事請遣官賫銀隨所至買糧以給賊遂撲滅乃若問贓吏誅權猾寬疑獄理侵漁卹夫役凡可以興革者不難以身任之東藩之政一時爲新服闋攺雲南典屯政摘發諸衛侵冒糧銀吏百餘人咸帖然輸服無稱冤者遷湖廣廉使久滯之獄剖決如流守令𨿽遠在數千里悉廉其才否以公舉刺時湖省多盜建議置僉事一人專督江防兼理兵備一人駐長沙諸郡嗣是水陸無虞民歸徳焉遷本省左布政使會朝廷遣大臣取大木索價徵夫一省騷動先生請以買木茨余次第雇役民困稍蘇又顯陵之役計費不貲乃贊翊內使崔文務在節省又歲凶民饑人情洶洶乃蠲負已責散儲揜骼所全活者甚眾先是先生以入覲可否屬吏忤當衡久之始遷太僕卿時甘肅用兵詔觧馬二千匹給軍先生議每郡四更觧夫事獲不擾又議置別庫以儲露積無何以不偶於俗被論得閒住旣以顯陵功詔致仕先生性至孝友學術醇正甞議定曾子廟制應詔陳言請崇尙周朱釐正文體爲士論所韙居官勵志淸白林居惟舊廬數掾足以容膝薄田數畝足以充虛愉愉焉著書授徒訓子力農若不以爲窘也對客談論經史品題今昔人物亹亹不倦語及求田問舍事笑而不答每出城市𨿽闤闠鄙夫亦曰盛公來矣是吾鄕好人好人鴻儒學士稱志行端潔者必曰蜀岡先生後生小子稱�藝精到者必曰蜀岡先生嗟夫先生之學行才望有此所得亦多矣程之丰祿峻爵於世道無所軒輊者賢不肖何如哉

○贈光祿寺少卿範公死節傳

範光祿諱琛字廷獻號東山宣城人髙祖惠任徳冀二州同知祖斯福父晟母施氏光祿狀貌魁梧雙目炯炯性剛直負气不能爲淟涊事少遊郡學有文聲宿學老儒多所推重督學禦史浮梁戴公少可許得光祿試卷大器之成化丁酉中應天鄕薦屢試春官不偶弘治癸丑謁選天官得江西淸江令以母憂去服闋攺令瑞金居數月閩廣賊作夜半殺門卒攻城突入時瑞民洶洶竄伏左右有彊光祿急去者光祿怒發上指挺然撫膺曰吾去土誰與守吾生平欲丈夫其行而學兒女子以自免於節義謂何遂從民兵數十人迎敵殺賊二十人有奇相持至翌日賊少卻薄暮光祿力屈爲賊所得挾至宋卒捨所問庫藏所有光祿不爲屈詈不絕口賊憤遂遇害時乙丑歲正月二日也守臣上其狀天子哀之贈光祿寺少卿賜葬祭命有司廟祀立石蔭其子麟爲國子生光祿家居喜賑卹貧乏爲閭裏所徳治淸江平賦興學廔白疑獄瑞金俗尙行賄公禁之無敢姦者死之年若干

史臣桐曰予讀武宗實錄乙丑之寇臨江瑞州新淦永新諸郡被毒多矣而守令非無其人以身徇民者周副使憲範知縣琛二人耳琛小臣也而能樹節炳炳可尙也已使之當塗分閫緩急其可倚也夫菁莪之化琛奚負焉而景風之恩志士將無有所興乎

○誥封一品夫人許母李氏傳

一品夫人者柱國少傅文淵閣大學士松臯許公之配冡宰襄毅公之子婦也夫人姓李氏世爲河南洛陽人父祥母鄧氏祥與襄毅公並以才名擅一時最相友善襄毅公憲副山東祥以貢士任濟南推官修好如故不以司屬相臨也襄毅公爲松臯公謁婚於祥祥雅愛松臯公知其必爲大器遂以夫人妻之時合巹濟南無何偕夫人歸於許一品太夫人髙家訓嚴肅夫人孝養舅姑自任勤苦一衣一食必躬必親太夫人甚宜之松臯公舉丙辰進士授大名推官遷監察禦史戚族爭榮之夫人未甞有矜色松臯公以論事謫知臨淄會襄毅公卒行服三年夫人哀毀盡禮殯葬賓祭咸經綜理比暮則抱兒潛臥髙夫人側逮曉始覺也旣松臯公陟浙臬僉憲副使提學山西參政四川布政浙藩夫人隨任念太夫人戀戀不釋得一異味輒寄供太夫人曰吾不忍以甘旨自奉也松臯公陟光祿卿至刑戶二曹尙書夫人亦由孺人累四封至一品夫人矣尙念太夫人年髙還籍省侍以百金買地於城西立捨鑄佛爲太夫人祈壽考松臯公尋亦乞歸養太夫人卒夫人哀痛幾滅性蓋其至孝出於天性故不爲老少窮達所移如此夫人性溫淑謙挹處娣娰有禮甞從皇后親蠶內苑以伯氏莊敏公一品夫人坐列巳下蹜蹜屢顧不自安命婦中貴廉其故莫不稱嘆處家甚儉約然好施捨憂居中值歲凶每以布粟褊問親裏貧乏者又置棺百具以給貧不能葬者辛丑年松臯公以冡宰乞休尋復召典銓衡次年冬夫人得痿疾乙巳漸劇以八月二日卒於京師時公巳登臺輔矣距其生成化十年四月二十九日得年七十有二禮曹以訃聞天子哀之遣行人徐洛治葬事賜祭二壇蓋殊典也夫人蚤歲生子女凡數乳皆夭折一子﹖﹖與以父蔭累官督府經歷陟辰州知府以夫人疾請內職侍養攺禮部員外郎辦中書事欽給正四品服女三��王氏出長適陜西都指揮張藎臣次適山西監生張良士次適洛陽王憲副子生員王陽生孫男二長茂祿蚤折次茂禎夫人卒之日桐往弔焉松臯公涕淫淫下語桐曰夫人平生舅姑嚴則養而能敬吾性約則儉而不侈乏婢僕則職勞不倦匱貲蓄則安而無怨計匹吾五十五年矣中間遭兒女夭折之苦奔馳悲愁之艱亦備甞矣今吾沐朝廷厚恩髙爵重祿所欲可致而夫人棄予以逝何能爲情耶桐曰夫人賢矣貴矣壽矣其有終矣尙何憾乎公之所不已者夫婦之私也夫人之所無憾者義命之公也松臯公曰唯唯若子之言吾亦庶幾無憾矣乎遂自爲狀屬桐傳之以昭閫懿章君寵垂不朽云

○朝列大夫張君傳

張君諱萱字徳暉號頤拙松江上海人也自其先桂五居上海之髙陽裏得名張家浜張姓始著桂五生玉蟾玉蟾生隱徳隱徳生志恆恆生述述生熙熙君王父也字民和號梅溪君王母潘儷梅溪有令徳君生而簡重不喜兒弄弱齡就業於伯兄萊守以英敏見奇比長屢不得志於有司君益勵力積學不爲疲也竟領弘治戊午鄕薦登壬戊進士第筮授鄱陽知縣鄱治附饒吏姦民衺號稱難治且歲輸無藝徭繁力屈民以爲病君至一切紓以惠政而抑彊蠲污獨加嚴焉邑有滯獄君爲疑者讞之濫者勿聽刑以平稱機兵之役冗食者眾君令分番歸農以省工費之半俗尙陰陽家說親死久不殯悉示以法裏無畱喪焉甫三年以案治一小吏不假借吏遂巧詆君於上官坐當調職至京師時逆瑾方焰朝士多濡足其門君獨不往時論髙之踰年得嵊縣君曰官可攺志不可攺也嵊之豪右多匿丁田以輕賦君悉括其實無所詭隱學宮時﹖﹖仕側大爲繕葺以惇歲祀故有五倉散置君聚爲一以便民且省斗級費民有露胔者置漏澤園洎義塜戒所在揜埋之諸所營辦咸取庀贖金金無入私橐者君抱公履方不能偶俗以稱時求以是失使臣意至刺君於朝然輿論方歸望於君銓部亦廉其素得不絀正徳庚午攺政和政和小邑也比域浙省每爲慶元龍泉諸縣流民所苦君嚴令愼防民賴不擾巨室多隱蔽田租致小民有無稅之徵君曰稅以田錯制也有徵無歸毒在巨室爲核免之簿書遂正巡按賀禦史賢之移文兩浙以式先是庠士久詘科第君躬親課試登薦遂不乏壬申擢守茶陵州州境比江右民雜習悍盜賊多恃黨亡匿不可捕詰君類編其族威以連坐民懼盜息山鄕豪猾有侵負官物者君置元惡於法民知更行永新民越境占田歲負稅餘三百石君狀其獘白當道責永新吏督徵轉輸以紓民累至若禁市虣均賑卹可以利民者靡弗寘力焉巡撫安成劉公荊山王公交章薦君未及報以母憂去丁丑攺潞州州有藩府輿役之擾且民以土紬爲累君悉禁之先是歲徵無定制右族緣以爲姦君善爲會計使邊輸有畱輕重相等焉時逆彬勢赫赫君不難以身翼患民倚以安巡撫張公嘉其迹特旌異之無何擢湖廣僉事去之日民遮道攀泣相率畫像建祠以俎豆君君蒞湖臬恩威兼著長寶二府報獲盜百有四十人君察誣引者眾悉原之尢嚴獄囚瘠死之禁不得令仇家有所中傷時有捕蛇之役君遣囚徒行得無擾良民麻城馬政多姦荊廠額外濫稅皆釐正其獘當道稱其名冠湖臬威加荊嶽治迹考最嘉靖壬午擢本省參議主糧儲先是侵克積獘邊衛尢甚君立法禁處姦無所售卒以直亮不阿忤意巡撫引疾致政旣歸怡情泉壑謝迹城府構一亭扁曰頤拙日課二子諸孫其中意豁如也君性素友愛喜分施梅溪翁旣卒撫二庶弟甚恩歲貯租入余於祠堂以給宗族貧乏者鄕人甞負五百餘金悉焚劵不責償其歷官居鄕動皆可法如此居五年以疾卒時嘉靖丁亥三月十有六日也距其生爲天順巳卯六月二十有八日得年六十有九配陸氏有婦道先君十有八年卒繼室孔氏先聖五十八代孫子男二長鳴謙領正徳丙子鄕薦次鳴殷女二長適山拱宸次適朱朝寵孫男六長仕郡庠生次儒次俸次化次儲孫女三長適郡庠生沈盤次許聘姚﹖﹖番次幼庚寅年松江府庠生髙君行義羣請於督學禦史馮君表祀鄕賢祠墓從其先在曹烏涇之原

論曰士君子立心行巳寧見矢﹖吾於小人母見罪於君子見矢﹖吾於小人其一時鉏鋙擠絀若有不可堪者而時熙議定卒樹風聲見罪於君子則生前之竊享不足以贖身後之公誅亦何益哉張大夫盡瘁王事餘二十年中間慍於羣小迕意上官秩不過朝列以終其身斯不謂口﹖後生於義功浮於祿者耶然而去鄱則劉進士錄爲志名宦去嵊則王冡宰華爲記嘉政去政和則滕侍禦佑爲記興學去茶陵則張太史治爲傅循良去潞則崔司成銑爲記生祠嗟夫鴻垂碩望若大夫者視婉娧小夫孰顯而孰晦耶吾錄大夫行而重有感焉

◆說一篇

克齋說

○克齋說

大司徒王翁以克名其齋理儒學士重名繹義爲之論者甚悉以巳對禮者其旨精以已對人者其旨谹以克爲能者其旨倢測微探眇亹亹纚纚若莫涯涘客有求其是於司徒翁者翁笑而不答客乃謁諸東洲崔子崔子曰夫道淵巳浩巳莫可垠堮巳是故以精求者以精應以谹求者以谹應以倢求者以倢應譬如日月懸天旁窺四顧何照非明千竅百川何地非影是故以萬求焉象若顓蒙以一求焉會有歸極條分縷析皆可明道也左宜右有皆可行道也子盍考諸司徒翁之素乎潔已靜修動中繩墨秉公履直一節不渝斯不亦克巳復禮之義乎排難觧紛抑浮惜費邦儲臺憲肅紀阜民斯不亦視人爲巳萬物一體之義乎秩履崇卑事歷夷險軼諝儁猷荷負不屈斯不亦克身克職之義乎夫道一而巳矣卽翁之行以本其心卽翁之心以原其道卽翁之道以證其名可以思過半矣客若有得焉退而語諸翁翁曰噫嘻子何有得於是哉子其問諸太初

◆謚議一篇

襄毅潘公謚議

○襄毅潘公謚議

兵部尙書兼右副都禦史潘公鑑之卒也天子從禮臣之議兪內閣之擬贈太子太保賜謚曰襄毅蓋謚法所謂因事有功果而能斷者也公以淸姿雅操門﹖玄才碩負峻擢賢科揚歷中外治狀之章章者如筮仕廷評則辧孀婦之誣子讞未決之羣獄僉事福建則弭惠安南安之劇寇平福州郡武之叛卒兵備貴州則發楊章之祕譎再任信陽則舉捕蝗之荒政廉訪四川則四指揮揭黃之冤白右轄江西則出納詐僞之獘革左轄四川則軍餉之艱紓巡撫四川則均糧之法行麗江之夷靖擒關南馬興而蜀北以安戮深溝番賊而運道無阻及其共陵殿之役也則采運八省議蠲派辦小民之擾至若量材節費一疏愛國憂民之義溢於詞表太廟之役也理屬吏之誣獄抑土官乏濫典及其奏功蒙賞則以優弛疲民爲請斯不謂因事有功矣乎夫見利而競進且害而返巡人情之恆也公直節義气不難艱險知�子之獄揭黃之疑𨿽犯怒刑曹事涉招毀而堅不可移逆濠之變汀關之防羣僚選愞而挺身獨往關南多釁出羣策而卒收其功節費蘇民兩疏批逆鱗而無所卹斯不謂果而能斷矣乎桐考古者以一字爲謚一字之褒難也謚以二字自周漢始而二字並美尢難昔賈充晉武之幸臣也死而太常議謚曰荒帝𨿽易以爲武而荒之稱卒不可揜唐蕭瑀亦賢臣也然端直鯁亮近貞性多猜貳近褊故謚曰貞褊而美惡並形若太保公者可謂名稱厥情而具美無憾矣乎抑考公性純孝昔寓延平聞母施訃匍匐北歸妻子在省莫之顧也遷貴州過裏見其翁南峯公之哀白也遲回不忍釋侍養踰年而後行傳曰事君不忠非孝世蒞官不敬非孝也戰陳無勇非孝也又曰孝弟也者其爲仁之本與公旣立其本矣夫何有於道生謚以襄毅也實宜

崔東洲集卷之十九

●崔東洲集卷之二十

維揚崔桐撰

祭文十篇

◆祭文十篇

祭大司成魯先生文

祭東軒張先生文

祈晴文

祭白侍禦文

禱雨文

謝雨文

祭陸儼山宮詹文

祭曹邦彥戶曹司務文

祭蒲亭文敏公墓文

祭周白川太宰文

○祭大司成魯先生文

於乎先生鴻聲碩負自家食時巳藉藉士林矣旣而魁天下游內翰陟師氏名重中外亦有年矣在告巖居望系人心莫不翹首其一起者又餘十年矣於乎天之奪先生胡爾其太速也哉惟先生之師模兩京也選極海內教紀丕植文陋雕虫學恥章句呂正獻公之究心經理足端教化之源楊龜山之學本正傳大爲諸生慰勞是以東序化弘上庠學振祁祁髦士升堂入室聯翩甲第者濟濟惟人功在斯文殆不細矣使先生翻然再起則黃閣秉均蒼生造福又豈淺淺也哉然而臺司疊薦而髙臥彌堅竟爾東壁受蝕下壚長遊可慨巳夫不知者以爲先生不遇於天下知者以爲非先生之不遇天下之不幸也是大不然夫沃其根者蕃其末深其源者長其流先生道尊業廣還元返朴掃八風之舞識兩疏之機使頑者廉懦者立一出一處所以沃吾道之根深吾道之源者弘矣功在吾道功在斯民也是先生未爲不遇而天下亦大有幸也歟某等追瞻山斗恨遠光儀俎豆寄衷東臨再再尙饗

○祭東軒張先生文【陽峯乃翁】

於乎先生器存家聲才暎時賢騫舉要衢履潔秉堅羽儀宸署翊化臬藩懋樹嘉政勛策黼筵煙霞心會爰屏世喧閒閒丘林頤和涵玄天錫茂胤以引世傳縱橫藻翰瀛苑名懸日陳墳典啟沃帝前錫予孔庶紫紈金蓮先生逝矣哀徹廣埏帝曰有子昭典載宣乃藏乃祀後祉自天某旨在史館令子同官愛我教我契托十年今也南遊訪舊弔邅寄情觴豆江漢茫然尙饗

○祈晴文

雨木澤物然天戾气則爲妖水本利人然地脇陽則爲災神之所知也夫民惟邦本谷惟民命有司也者植民命以爲本者也而神明也者佑之民以翼有司者也詩曰田祖有神秉畀炎火又曰敬恭神明宜無悔怒蓋憂患者在乎人而紓患者望乎神吾民之厄人神共有責焉矣於乎何辜楚之民往歲告旱嗣歲告溢旱溢紏纏降罰實多卽今自春䢐夏夏䢐秋十日九雨雨淫陰伏江湘湖澤渺焉巨浸市闠爲河宮饑甿就蒲贏圯墉沈甍襄岸平谷來牟病而昭賜弗蒙禾稼沒而有秋何獲是將剗我根本而重可哀焉者也意者大庭弛修靡反乃門﹖缺而重我神怒與然明明天子洗衷素慮露禱走幣用勤弭卹者至矣意者表誠啟聖仁愛我君與而民其阽危胡可以輕試與將無桐等奉公不職貪墨毒克苞苴在門欝詛在圜絲徵銖課神心不平垂割有眾與然一有於此罪在吾等而顧及之元元何哉有司有罪而貽之民非神之靈也若其無罪而罪吾民非神之仁也惟城隍之神鑑隙方省奉有明勑若曰罔聞幽明之責謂何惟風雲雷雨諸神噓煦震蕩帝命率育若曰罔聞咸亨之徳謂何惟山川社稷各有疆域各載厚徳徳不在物時祀之典謂何神何不飛螭節騁龍輿上告天神下徹地祗挽否爲泰轉沴爲祥雲旗拂霄風馭時揚羲和運暉河伯受職土神呈瑞先農恊力則民受嘉生邦本盤石庶乎皇心載寧百工惟休而神之時薦歲祀亦得世享乎報酬矣謹告

○祭白侍禦文

於乎哀哉先生之才修能瓌負紬繹不窮足以翊乎世猷先生之徳姱養弗遷任道以朴足以追乎前修先生之器溥謇不苛淵涵不察足以隘乎時儔抱�南趨經營帝丘盡瘁以事知殫慮周以王臣之匪懈固造物之所優而白簡方嚴丹衷甫露溘異化而載休意者至人之不恆羙忌多取俾英華之奄收意者帝愛厥才云徵記乎玉樓意者悲氛壤之迫阨軼九垓淩六气渺恬愉而上浮於乎先生人生過隙日月幹嬗誰其能畱先生之獨畱者芳聲茂績洋洋纚纚與正气而並遒夫何憾哉然而攀輀執紼薦醴旅羞愴愴而弗忍捨搖搖而若何求殆我同事者之所私不能不臨秋颸而抆淚睇冥幢而寄憂也尙饗

○禱雨文

工有常憲帝有顯澤赫赫孚命用正厥徳嗟嗟楚方歲不順成匪水則旱民鮮嘉生天之不弔實民之尢民亦何知召之有由惟予羣工靡修多闕適見於天開右弗屑火炎南陸東井烮光靡稼不萎靡艸不黃淫陽欝蒸札瘥有作施捨彷徨鬼神乃索神靈合天民命依神敢禜敢告暴衷且陳庶寮卽禱申之庶長降物展悃神若莫享惟神孔章淑慝是司工有弗率神鑑勿遺弛我民罰潤以膏液興雨祁祁紓憂舉阨小民不咨庶正載安神亦表靈含煦之寬尙饗

○謝雨文

天心仁愛施無棄物神享惟誠非馨黍稷民之多艱歲事蜷逼吾工弗逮策勵罔克敷袵陳詞用蘄龐徳皇靈不違降鑑頃刻灑以甘霖洗我沴域蒸黎歡呼懸觧焚熄俯循何修奄受歆格神實秉鈞恩威莫測惟神終惠閔玆孔棘汪澤沛仁有流無塞時雨時暘司命任職有生熙熙有穡嶷嶷民工並休邦本是翼尙饗

○祭陸儼山宮詹文

桐與先生產惟限於一水道寔契於同源相聞於總角之年受知於場屋之雅泃沬於風塵之鄕邂逅於雲龍之會悲涼於離別之秋馳情於魚鴈之托期我以遠大翊我以髙明屬我以愛子示我以胸臆眞道義之師友也桐玆抱痛海廬念及交遊誼分𨿽夢寐食息未甞不在儼山方期天啟佳辰再從先生之躅覿徳金相聯班玉筍相引相翼攄愚誠以上報天子下究宿學而先生已矣且柰何哉意者天下之至寶爲造物老忌不欲久在人間邪抑造物者有意於先生故嗇其終以畱未罄之休於後人邪嗚呼海闊天長瞻望何及徒有腸切聲吞遙對南云耳祗遣一���心越哀哉尙饗

○祭曹邦彥戶曹司務文

嗟乎先生於吾輩同登南圻丙子賢書訃於今餘三十年矣日月代嬗亨屯異遇生死殊塗回首疇昔共醉鹿鳴連翩白下之英屈指落落如晨星秋葉存者幾何幸而先生筮仕地曹羽翼邦儲吾輩三四人亦各以薄秩合簪京署論交話舊少罄平生而先生詎云捨我而逝爲情當何如哉念先生學醇行篤言訥貌溫惴惴小心不諐榘矱累資積勞已五六稔大夫淸陟例在旦夕先生奄爾違榮靡終後祿天之報善人固若是耶意者天於善人生食其報不若死昭其名享厚其躬不若慶垂其後先生蓋棺之秋名卿碩士僚友鄕曲莫不哀哀嘆息羣誦宿賢而令子以奇雋之器尋魁鄕薦是先生之令聞益章芳緒有托彼養者之報善人未謂不丰且遠也斯可以暝目矣桐等醑羞展悃感倍恆情追敍久要實勞心曲哀哉尙饗

○祭蒲亭文敏公墓文

門生桐等謹奠於文敏李公之墓曰嗟乎先生之成就吾儕也或擢秀南折或連茹冀比媿爨下之凡�幸兼收而並蓄先生之教育吾儕也開我迷途端我法程實恩同乎骨肉豈誼止於師生先生之俯愛吾儕也弛嚴範而色引展情欵於燕語坐春陽於藤軒剪丙夜之蓮炬念師門之睽離紛宦轍而不齊曾歲月之幾何成永訣而長違嗟乎先生玉粹金昭祥麟威鳳逸韻淸標聖朝梁棟往牒爬羅於蓬觀詞鋒景煥乎仙瀛未屑於絺章繪句才兼夫錢谷甲兵鈞秉臺衡羮調鼎鼐時屬望乎弘攄帝有湏於亮采夫何彼蒼奪我哲人匪小子之私戚關世道之亨屯桐等過董墓而生悲媿玄塜之莫助淒橡隧之秋風嘆楷林之朝露徳深感倍詞切心馳椒漿肅獻神共有知

○祭周白川太宰文

嗟乎先生之不可作也眞邪非邪英靈正气今安歸邪念先生之風範修髯皓髮雙晴烱然神采整峻動履便旋羣以爲天下之慶必永其年奉瞻未幾胡云已矣誰能捨施先生學醇而古蚤涉道涯靜而有養介而不華諌垣抗論臺憲繩邪揚歷中外一節無瑕蕭然廯橐尺寸莫加是之謂有爲有守知有國而忘其家先生才長而毅行篤而純振振君子蹇蹇王臣克敬克戒攄悃一人夙興夜寐獨任苦辛旌別淑慝盡瘁以淪是之謂奉公委質知有君而忘其身先生之未秉銓衡也公論攸歸望之如渴旣拜新命也輿情翕然朝野共悅彼蒼者天胡福之而遽殃予之而尋奪幾厥有知孰不爲之欷歔哽咽況在同鄕舊愛情何能遏嗟乎有酒旅筵有殽旅俎聊寄哀思神其弗比尙饗

崔東洲集卷之二十

