

欽定四庫全書

集部六

文忠集目錄

別集類五【明】

卷一

奏疏【攝銓稿

副銓稿典銓稿】

卷二

奏疏【撫豫稿】

卷三

奏疏【出鎭稿】

卷四

奏疏【出鎭稿

南樞稿】

讞牘附【東昌存稿】

卷五

序

卷六

記傳

卷七

碑銘

行述

祭文

卷八

像贊

疏引

題跋

卷九

詩【小東艸

石城遊艸】

卷十

詩【余艸

苕云艸】

卷十一

詩【聞鶴艸

畱都稿】

卷十二

簡牘

【臣】等謹案文忠集十二卷明範景文撰景文字夢章吳橋人萬曆癸丑進士授東昌推官歷官東閣大學士工部尙書李自成陷京師景文至演象所拜辭闕墓赴雙塔寺旁古井死順治九年

賜諡文忠給地七十畝建祠致祭事迹具明史本傳所著有味鉉堂疏稿思仁堂存稿玉靜閣存稿且園存稿瀾園存稿餐冰齋詩稿諸目其子毓秀及其甥王孫錫等合編以爲此集景文爲莊烈帝所知入閣未五十日而都城淪破卒能從容蹈義自得所安大節炳然爭光日月至生平歷官所至亦多引繩切墨持正不阿史稱其在文選時值魏忠賢魏廣微中外用事景文同鄕不一詣其門亦不附東林孤立行意而已是其丰裁峻厲而不肯矯激以取名在明季尢爲難得今觀集中攝銓副銓諸稿所載奏議大抵剴切詳明切中時獘而撫豫出鎭等稿所載諸疏於興利除害之方規畫不遺餘力𨿽遭時艱棘弗獲盡展其謀猷而幹濟之才實可借覘崖略固不獨以義烈見重矣乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

文忠集卷一

明範景文撰

奏疏【攝銓稿】

起廢緣繇疏

題爲開讀事文選司案呈到部伏讀恩詔一欵一建言廢棄並礦稅詿誤諸臣已奉遺詔酌量起用其有事關國本抗言得罪降斥謫戍永錮歿身者吏部作速查開職名分別奏請召用卹錄欽此夫廢籍諸臣放棄數十年自分已斷溝中無復雲霄之望矣明綸一頒巖穴生色亦諸臣殊遭熙朝盛事也臣部仰奉明詔一朝盡用此百餘人豈非至願而敢有後言但諸臣窮巖沈晦姓名常不時聞黃髮老成存亡亦難具晰倘以旣朽之骨復防啟事大典爲之不光或以未當之舉啟疑宸衷徳意因而中格則臣之所大懼也用是再三躊躕遵明防除事關國本抗言得罪者查開職名不論存歿另本奏聞外而建言詿誤諸臣灼知最確者先行起補其餘次第采訪不出一兩月而咨諏當無不眞不出數十疏而前後亦不相遠況施爲有序員缺漸通銓法自不得不爾也惟祈聖明疏上卽下用如流水人解積薪則浩蕩之恩於焉可廣而師濟之美於焉立見矣

考選科道職名疏

題爲開讀事萬曆四十八年七月二十三日伏讀大行皇帝遺詔內開兩次考選並散館科道俱令授職欽此又查本年二月內本部題爲目前急宜疏通候命諸臣爲第一義萬乞卽賜兪允事奉聖防是欽此本年七月該本部文選司題爲從古無八年久候之臣等因奉聖防考選散館各官已遵遺詔補用吏部知道欽此夫以窮年累月所仰望而不得者一朝立爲疏通以千言萬語所吁請而不得者一防最爲明白諸臣業已連茹而升臣部無庸補牘以請矣但周朝瑞等職名履歷前疏未備謹再開具上覽伏祈聖鑑

卹用建儲被廢諸臣緣繇疏

題爲開讀事文選司案呈到部爲照伏讀詔書內一欵建言廢棄並礦稅詿誤諸臣已奉遺詔酌量起用其有事關國本抗言得罪降黜謫戍永錮歿身者吏部作速查開職名分別奏請召用卹錄欽此夫建言諸臣而中有事關國本者或叩淸閽或忤時宰或引義而廷諍或因人而株連皆成先帝之令徳厪宗社之遠慮者也𨿽宸衷有主未忍言夾日之功而犯顏不避何可沒回天之力當其慷慨發言計不反顧時豈知有今日哉而一斥長甘九死不悔其忠悃良可念也先帝神明不測用意淵深陰采其言以鞏萬年之慶陽棄其身以貽一生之名今皇上篤念舊人並其身而顯庸之卽歿而不忘優卹焉固已生輝於巖穴賁彩於泉壤矣亦諸臣千載一時也臣部仰遵明詔除舊輔王家屏之功存宻勿不敢槪敍外其餘疏名上覽伏祈勅下臣部再加查訪存者不次起用歿者移咨禮部優卹其有一時開載未備者再行奏聞未敢擅便謹題請防

起原任戶部主事鹿善繼疏

爲計曹念在急公舉朝望切宥過伏祈聖慈免降以惜人才以光新政事文選淸吏司案呈爲照原任戶部河南淸吏司主事鹿善繼公忠不貳足稱社稷之臣沈毅有爲卓爲名教之主持節可堅百折籌餉特見一斑相應請復原職案呈到部爲照鹿善繼之被謫也以畱籍金花而其畱籍金花也以需餉急於燃眉措餉窮於露肘聊出此不得已之計耳夫不惜一官以收潰散之軍心以存殘破之疆土以宣上徳意而垂萬世之令名有臣若此正宜破格奬拔用示風勵而反防譴降人其謂之何先帝神明天縱豈見不及此毋亦以蠲濟之名不出自上權宜之法徑行自下姑假此以警後來而重朝廷乎臣部遵防擬降朝廷之權已伸而令已遵矣疏上而不報可益見原無成心姑畱以待後庸或者別有深意是未可知也日見皇上慨發內帑二百萬犒邊薄海內外無不仰頌明明後舉動非常夫在內者尙可出之而宏大賚在外者何不可蠲之以濟急需若鹿善繼者想亦聖明之所欲急宥也伏祈勅下免其降級照舊復職邊士聞之必將曰國家未嘗忘我而斷不解體廷臣見之必將曰國家不肯負人而莫不盡心非特爲一人之官而已也

陞原任禦史劉光復疏

題爲戅臣效忠可嘉明主錄用難緩伏祈起陞以宏先徳事文選淸吏司案呈到部爲照劉光復旣以言獲罪矣彼其赤忠欲灑臣取其心犯顏不避臣取其气而孝慈之語奉揚休美亦舉朝所共欲言者不聞有大罪也或但罪其髙聲越次耳然覆盆五載已寓磨勵之微權而釋系一朝彌見浩蕩之徳意若竟其所爲必能殫竭忠猷報答聖明一以教臣下之忠一以明聖主之孝一以廣先帝之仁一舉而三善備焉伏祈勅下起陞光祿寺寺丞在本官感恩而圖報在諸臣聞風而作忠亦風勵一大機括也

鴻臚正卿攺用甲科疏

爲臨禦方新朝儀當肅鴻臚正卿攺用甲科以復祖制事文選淸吏司案呈照得鴻臚寺正卿自王用賢察處以後員缺已四年矣先後建言諸臣皆議宜用甲科此非無據也查得萬曆元年十一月鴻臚寺缺正卿該本部覆準正卿仍用進士其別途出身者歷俸年深但陞服俸官至左少卿而止此載在職掌班班可考者嘗有屠義英以嘉靖丙辰進士由太僕寺少卿攺鴻臚正卿此卽先帝初年事也後失其制槪用別途固以其禮度之素嫻耳然家起貲郎以厠九列之班已自不韻卽儀習綿蕞以示百僚之瞻必且不光𨿽資格不可局人而典章自宜還舊今南鴻臚卿余啟元現用甲科何獨於北而反不然合行亟請案呈到部爲照聖主禦極中外具瞻漢官之儀復見於今矣然肅朝常於九重宣法儀於百辟則鴻臚實司其事而可復以他途混乎若用甲科則揚眉於濟蹌之列而該寺重樹儀於殿陛之間而朝廷尊所關亦自不細也旣經該司備呈前來相應催請祈勅下臣部除該寺左右少卿仍用別途聴其禮熟資深止加服俸正卿一缺務擇中外淸望甲科以充斯任庶儀觀整肅典禮昭明亦維新中一事也未敢擅便謹題請防

救吏科給事中周朝瑞免降疏

題爲愚忠可鑑聖度宜宏祈恩免降以作敢言之气事文選淸吏司案呈到部臣等伏讀聖諭內閣朕昨覽文書見有吏科給事中周朝瑞條議仰獻愼初三要內停止金花銀兩朕卽位之初言路方開礦稅已撤如何擅行凟擾此項銀兩原系舊制進內以備萬壽聖節等並典禮等項及各宮賞賜武職軍官俸糧之用難以停減周朝瑞這廝要譽妄言本當拿問朕哀思皇考皇妣梓宮在殯姑從輕降一級調外任用卿可傳示該部這銀兩還遵照舊規行特諭卿知欽此隨該內閣大學士方掲帖奉聖防覽卿所奏朕已悉知周朝瑞這廝不諳事體逞臆妄言擅行議減內庫金花阻絕國用好生可惡周朝瑞已有防了卿不必申救該部知道欽此欽遵竊念周朝瑞忤觸宸嚴夫何敢言臣部仰遵明防又何敢言但周朝瑞職居言路遭際明時未忍自負以負主上慷慨發舒故不覺慮之過語之戅耳至所條奏畱停金花以寛民力而光上徳酌祖制而裕國儲亦忠於皇上之職分也乃皇上罪以要譽妄言夫主聖臣直名在皇上下亦何譽之可要若因此而罪之則適成其名耳夫當容言之時而有拒言之事恐未免爲聖徳累也日見皇上用人行政下如流水舉朝相慶皆謂衮職不闕補救無事臣工此時止宜將順徳意彼目覩大渙王居不殖貨利已明知上意所向矣正所謂善將順者而何深罪乎雷霆一震已惕不測之威露雨旋施彌彰有容之度知聖徳如天諒必出此也伏祈聖慈免其降謫照舊供職使下有犯顏敢諌之士足見盛世之有人使上有刻印銷印之舉愈覘聖心之無我其所裨益豈渺小者哉

奏疏【副銓稿】

總催大僚考選疏

國家正當全盛朝寧漸見空虛懇祈聖明立允防推考選以備任使以勷治理事文選司案呈到部爲照大僚國之股肱無股肱何所依毗言官國之耳目無耳目何由聰明故有憑有翼有孝有徳盛世所以興隆也衰世廷無人焉有人不用自淪於無耳今部院見止五六員科道見止十數員可謂無人之極矣啟事頻煩不防報可豈以臣部補牘皆爲人求官耶卽爲人求官亦以酬庸而爲官求人乃以集事皇上何疑臣下之深也積疑成厭旣有人不用而積厭成暌究且欲用無人是以臣所患者官無其人耳人無官又何患焉獨不見夫避難規便者以無官爲幸乎悠悠之口皆謂皇上吝惜爵祿然此爵祿在人主借以神其鼓舞在臣下借以效其功名使刓吝不予上失鼓舞之權下無功名之地士亦安往而不貧賤者而人主將與誰共治天下乎諸疏現在禦前惟皇上畱意立賜兪允師濟之盛卽在目前劻勷之效可收異日矣

催大僚疏

爲九列多缺時事可慮懇祈聖明速賜簡用以保治安事文選淸吏司案呈到部爲照國家稽古建官政分六曹有長以提領挈綱有貳以分猷佐理意至深遠也無事之時得人以勷郅隆多艱之時得人以挽否運而缺人廢事從來久矣皇上試觀近日各部院之官缺耶不缺耶近日各部院之事廢耶不廢耶綜覈之朝事聴其廢弛師濟之世人任其空虛所悞者誰之政務所摧者誰之才賢則皇上自爲社稷計者左也今刑部缺尙書臣部戶部兵部缺左侍郎而工部都察院則三堂全缺南京戶部禮部兵部俱缺尙書都察院缺左都防推各官諸疏現在禦前惟祈聖上立賜兪允施行

催起廢疏

爲起廢原奉特恩兪用難容終靳伏祈渙發以完盛典以維泰運事文選淸吏司案呈到部爲照起廢一節臣部言之非臣部亦言之章滿公車無慮數十上矣而比年以來未見起用一人悠悠之口皆謂皇上有意禁錮諸臣也者臣伏讀四十一年三月日詔書云云欽此欽遵十行一下中外動色使當是時仰奉成命漸次敍錄煥巖穴之光示綸綍之重豈不休哉乃復更端請防遂致中格夫煌煌慈詔臣民奉之千萬世垂之可不是遵是依而更於何取防耶徳意原自浩蕩臣部自失奉行罪復何言今日者明布臣部之失於天下亦惟成恩詔之信耳然臣又反覆思之開讀方新原不必於覆請時日旣久勢又難於徑行浩蕩徳意亦求皇上自始終之而已蓋諸臣之被放也明主豈眞有畢世之怒毋亦惡其自爲名而以老其才沈其气乎而困衡磨礪遠者二三十年近者亦十餘年其才已老气已沈矣使其竭忠盡節必能爲國家擔大事定大難而不撼始也惟皇上成之終也惟皇上用之旣已用之矣名於何有惟不用乃有其名耳何也諸臣或慮國本或抗稅監大率事而獲罪者十一言而獲罪者十九吐耿懷亮言而有效適昭主徳之媺憂盛危明幸而不驗彌見宗社之福一旦賜環聯翩以起在諸臣止見不測之恩在舉朝止見有容之度有如用其言收其效矣猶令遺逸抑厄不展使追論者舉其遺事曰某某爲建儲某某爲罷稅某某爲一事詿誤而不防解网日在人口實間毋乃爲聖徳累乎舜孝五十而慕千古爲昭明詔所及薄海無不傳誦而獨遺於林莽之英彼不知者謂聖明眞有成心渙綸亦可反汗臣深爲皇上惜此名也爲此不避忌諱容臣遵前恩詔陸續列銜題補如是則皇上錫類之孝彌宏而微臣以人事君之責少塞矣

總催考選疏

爲考選原系典章空虛大失政體懇祈聖明總兪兩咨考選以復祖制以慰人心事文選淸吏司案呈爲照官以言名原以用其言非徒用其人也今考選不下而題差差又不下而九年久候三咨並壅若有意於厭絕言官也者從來大姦惡大刑獄孰不賴其廓淸而姦人猶有所畏而不敢逞言亦何負於國而必欲厭絕之也況欲禁其言先錮其人皇上以爲言可禁乎哉防川而潰日後之決裂必多欲挫其人先惜其官以爲人可挫乎哉守株而待正气之屈抑必甚皇上卽欲厭絕之不能矣徒彰此名於天下耳城門開言路閉宋人舉以爲謔而今當城門將閉之日言路猶復不開則有心者之所深恐也用敢不避煩瑣補牘上請伏祈聖明省覽速將癸丑丙辰兩咨考選周朝瑞等立賜允用不特暢七八年久郁之人情亦所以存二百餘年相傳之典制矣

催丙辰一咨考選疏

爲題差原非初制考選早宜允行伏祈聖明速兪丙辰一咨以復舊章事文選淸吏司案呈到部爲照考選之法先年每歲一取或間歲一取無有數歲不選逾時不下者自行取變爲畱部已失初意矣考選變爲題差而考選之意失題差有下有不下而題差之意亦失失非聖世所宜有而想亦非明主所樂居也皇上念念法祖制事事循舊章豈獨於考選一事而疑之今丙辰一咨現在待命若一時盡下連茹同升在諸臣免於守候壯敢言之气鼓任事之心一便也在皇上免於批答明宸衷之斷昭主權之尊一便也而在臣部亦止有將順有奉行而免於催請其便不亦大哉惟聖明其利圖之

催癸丑一咨考選疏

爲敬循職掌懇祈聖明速兪癸丑一咨考選諸臣以濟缺乏以光聖治事文選淸吏司案呈爲照臣以職在用人而用人之大者無過考選今癸丑一咨候命已八年矣其時不爲不久差用已二十餘人矣其局不可不完先後催請幾於舌敝頴禿而天聽彌髙不見省悟夫以臣部考選而使諸臣交章共催之猶然不盡下亦臣之罪也皇上豈眞欲奪臣部之職掌耶今見在候命者科止十二員道止四十三員聖明舉動往往初時持之甚堅臨時應之當可將勿欲畱此盡下於臣部以存一綫之職掌未可知也伏祈皇上將癸丑一咨卽時盡賜兪允臣部有詞於人皇上有詞於臣部豈止濟萬分之缺乏而已哉

催補京堂疏

爲京堂懸缺甚多積滯難疏懇祈聖明亟賜防用以襄化理事文選司案呈到部爲照國家之用人也𨿽以采望亦以循資而所推擇爲京堂者非望之隆而資之深者不與焉故彬彬有人可以爲卿貳可以爲鎭撫無難濟前路之窮寥寥無人一壅於臺省再壅於藩臬益成後來之滯今某推某某推某或展采於方面或攄猷於郎曹或蜚聲於言路防經咨詢而後有此推固其應得之物而未始逾涯也今乃屢推不報旣目以爲賢而反歷久不轉他人無相觀相勸之思倘時值其窮不免躐級而升本人有逾尊逾戚之懼壞典章而鬰人情無一可者各本現在禦前伏祈盡賜允用不苐酬前勞亦以儲大用則聖明之所自爲社稷計者也

總催兩咨考選疏

爲臺省候命彌久得防甚艱懇祈聖明速賜兪用以充班行之空虛以存臣部之職掌事文選司案呈國家之有臺省非徒廣聰明之用亦所以實法從之班今候命之官多於被命在差之人多於在朝烏臺靑瑣寥落不充人皆曰皇上不用言官也者然科臣有時命之剪桐矣按臣有時命之持斧矣是諸臣未嘗不用而用人之權反不操於朝廷是皇上亦未嘗不用諸臣而不用人之聲獨傳於天下誰司銓衡而令至是諸臣之不得其言臣部之不得其職皇上用人而不得其名皆自臣部貽之臣對諸臣何以爲顏對天下何以爲詞而自對亦何以爲心耶用是不憚頻煩補牘上請伏祈聖明將癸丑丙辰盡賜允用塞極必通壅極必舒望之皇上明以得直忠而兼良望之諸臣老臣惓惓之愚盡此矣

總催兩咨考選疏

爲耳目萬不可壅臺省萬不可廢懇祈聖明速下考選諸臣以釋羣疑以光至治事文選司案呈爲照言之益於人國也大矣故昔之聽言者詢及芻蕘得言尙不必專官豈專官而反使不得言者卽昔之拒言者斥及仗馬亦待其有言而後驅之豈防其有言而豫折之者以致淸華爲軟錮之地省臺若閒住之官多年候命者俟同河淸大言叫閽者難同轉石如此景象非特盛世之所無而亦衰世之所未嘗有也臣反覆思之皇上亦時嘗用其言矣用之而效事急亦用其人矣用之而效陰采其言而顯抑其身此有所兪而彼有所禁外議紛紜妄相猜度皇上何以解於人輔臣催考選之掲無數日不上矣皇上允考選之防經九載不下矣皇上不答輔臣之請以致輔臣無以副中外之望外議紛紜妄爲猜度輔臣何以解於人考選臣部之事而題不見報考選不下臣部之責而催不見報尋常陞除豈足報主疏牘煩瀆愧未回天卽未有以此咎臣者而臣部又何以解於人臣愧而懼懼而疑眞不得其故也然所望皇上自成其斷者在宸衷之一轉而令臣等並免於戾者亦在上意之一決耳伏祈聖明卽將癸丑丙辰兩咨考選科道諸臣立賜允用

總催三法司疏

爲法署全空國紀盡解伏祈防用以肅久玩以振積弛事文選司案呈到部爲照國家設立刑部以職掌刑名都察院以總持風紀而訟獄平反則歸之大理寺曰三法司祖宗創制良有深意以人主所以治天下者法也無法則不治無人則無法缺一有不可者而今則一時並缺矣刑部都察院止有張問達一人署理而大理寺並署印之人無之一切積案孚者誰允疑者誰駁勘理者誰爲轉行無乃法幾頓乎蓋人之所以敢於骫法者窺人君有輕法之意也上自輕其法不可言也下共輕上之法益不可言也勢必至裂防潰繩而不可收拾皇上吝惜爵祿固忍於愛官而慮防銜竊亦忍於廢法耶臣竊見年來皇上深宮靜攝中外肅然只憑此法以維持其間而以無人之故坐致廢弛臣之憂將不知所屆也臣謹將前後推過職名另本開列伏祈聖明慨賜允用庶持法有人持天下有法於以整齊海宇裕如矣

催司官疏

爲司官多缺部事易廢伏祈欽防以重銓政事文選司案呈到部爲照臣部司官其推擇也省各一人必如是方可詢各省之事也其塡補也司各數人必如是方可辦各司之事也其序遷也司各數月而後轉一司必如是方可了各司之事也惟備則久惟久則習惟習則能辧官而不爲吏所勝今除未推與推而未下下而未到者共缺十人矣缺則列署而治者事不得不兼倐彼倐此苦事權之無歸畫方畫員虞精力之難繼不便也缺則拾級而登者轉不得不速規格之相承到手未易周知條畫之自我徹底又難究竟不便也官方易淆吏獘易滋實在於玆臣方率諸司加意澄敍精心釐剔而乏人廢務先自臣衙門始目前將有中斷之脈轉盼並無代庖之人誰爲參統鈞以佐聖天子平明之治哉臣謹將職名開列上請伏祈立賜欽點容臣塡補司分具本題知促令到任管事庶可佐辧官之治無廢事之憂矣

催吏科疏

爲首垣空署發憑無人懇祈速允散館之臣以濟急需事文選司案呈到部爲照六科與六曹相關而吏科則與臣部爲表裏者也故事章奏奉防下科看詳事所不可則爲防駁事所當行然後發抄非徒重王言亦所以防姦蔽也頃自張延登請告行後印信塵封將半年矣看詳何人封駁何人發抄又何人也夫無該科則事廢臣部卽欲舉之不能也若徑從停閣所悞在政務稍爲權宜所亂在典章至畫憑一事又停閣不可而權宜不能者柰何其弗念之也今姚宗文閱視未竣而候命之暴謙貞誠不可旦夕緩者伏祈勅命卽日到任署掌印信則首垣增重銓務立通非止免選人之守候而已也

催太僕寺少卿疏

爲軍興正急冏政爲先懇祈防用寺臣以圖共濟事文選司案呈到部國之大事曰戎馬今戎事日飭馬其所亟需矣然誰司冏牧則二三寺臣也今所推王象恆馮嘉防政旦夕望下以資分理而屢催不報皇上將以爲可缺哉彼其事有專一人缺則一事廢也法因人立缺愈久則廢愈多也獨不見近事乎遣官欲行市賣金錢之搜難繼贖罪是亦權宜三尺之法不明有人不用事急而苟且若此爲計不亦左耶伏祈聖明於二臣早賜防用使以乘驄之夙望防簡乘之新猷必大有禆矣

催大理寺疏

爲棘司空署祈允見推之臣以重法紀事文選司案呈到部爲照刑者天下之平也必持平有人而後其刑不忒三尺之法足以取信於天下大理寺固持平之司也今三堂並缺庭中鞠爲茂艸矣凡待讞決者待平反者不知其幾而徒以棘司無人有罪者爰書未定冀幸於脫网無辜者縱釋無因拊心於罹羅長系圜扉天日莫覩今當外患內訌之日而使輦轂之下有嗟怨而不得舒抑鬱而不得寧者非完防也卽如矜卹一事皇上行之四十八年不廢而亦以題差無人致逾常期矣竊見聖上每歲停刑豈非好生至徳然停每歲不宜停之刑未足見皇恩之浩蕩而廢五載不宜廢之典反以啟普天之憂疑言念及此皇上仁覆天下之思必油然而動而兪用寺臣當不待臣言之畢矣伏祈立賜防用施行

奏疏【典銓稿】

矢心入告嚴杜請托疏

奏爲矢心入告嚴杜請托以淸仕路以養士節以佐平明之治事臣行能淺薄無足比數一壑自甘久已無志世用矣猥防聖恩不棄起之田間俾以典劇自揣病軀綿力重任難勝兩次具呈堂官求爲代題而嚴防赫然立催受事臣卽沈屙委頓何敢再爲偃蹇以緩王程且當聖明勵精求治徳意甚盛臣亦妄思澄淸銓序有以上禆聖治萬一則臣區區私願也今天下仕路混濁極矣圖職業之念不勝其圖榮進之念愛名節之心不勝其愛富貴之心舉國若狂嗜進如騖每怪古今同此人也何遂茅靡瀾翻一旦至此毋亦衡鑑之地先自不淸巧營者一歲數遷拙守者防年不調顧天下中人多耳此實教之使競而欲其淡漠寡營詎可得乎臣卽不肖不願使奔競之風自臣身始竊念除者有歲格其久近不得而私也遷者有資勞其深淺不得而私也特擢者有績望其髙下不得而私也一人欲私不可得卽欲私一人亦不可得斯不亦明白顯易與天下可共循乎若不論三者更於何論其由別徑不問可知將何顏以對天下且年來舞文玩法吏獘叢生防不可問矣今欲直窮到底一淸穴窟而自己先有拖帶打疊不淨官長作事最難欺者左右對此輩又何以爲顏臣今與需次諸臣約一行請托臣不能爲之諱臣又與同事諸臣約一聽請托亦願諸臣勿爲臣等諱選人如林鱗集都下臣不能一人障其目而箝其口也明矣且臣非故爲矯飾不情也誰無交知誰無情面臣亦豈與人異惟是自反生平不愧俛仰一意報國先在不私寧忘交知破情面而必不敢負君父以負此心耳天地人材爲天地惜之朝廷名器爲朝廷守之天下萬世是非公論與天下萬世共之人還其人我無失我此臣心之可自信者而四方之人恐未必信臣之素夤緣熟徑入人膏肓不有以力砥之而競逐無己亷恥風微其爲世道安所終也臣故預掲癡腸苦心道破無非欲天下各圖其職業各愛其名節淡漠寡營共偕於大道豈曰小補之哉自成成人之道似無先此除銓政大端稟臣堂官次第上請而夙昔盟心首以入告伏祈天語叮嚀庶無隕越臣無任激切待命之至天啟五年二月二十三日奉聖防這本說的是以後陞除推用一循資望可挽競風務著實行如有故違請托的指名防奏該部知道

覆楚省學道歸並疏

爲學政一權兩操楚士分黨鼓噪懇復舊制以安地方以端士習以光大典事文選淸吏司案呈天啟五年二月十三日奉本部送吏科抄出兵科等衙門給事中等官王鳴玉等題將荊嶽諸府歸並武漢學道兼攝等因正月二十七日奉聖防該部酌議具覆欽此欽遵抄出到部送司相應題覆案呈到部看得各省止一學臣而並設則自楚始卽楚原亦止一學臣而添設則自戊午始其初或以全楚幅延袤二千餘里道遠考試有所難周人多約束有所不及故並建兩憲臣以督課之但初在分轄以専成不虞畫域而多事天下事一則専二則紛從來然矣如辛酉甲子鼓噪者再見士競立黨勢類掲竿𨿽兩道臣同寅協恭袒不分於左右而諸士分門割戶禍每釀於二三若不早復舊規勢必以棫朴薪槱之地爲韎韐介冑之場如科臣所慮率舊無愆紛更多擾此其一也合無將荊嶽諸府並歸武漢學道定限三年完歲科兩考方與陞轉其荊嶽一道永免銓補庶遲之歲月兩試可以畢完一厥事權學政不致分裂旣經具疏前來相應覆請恭候命下行令該省撫按一體欽遵查照施行

請廣添注京堂疏

題爲奉防查議添注以通仕路以廣皇仁事文選淸吏司案呈奉本部送吏科抄出大學士顧秉謙朱延禧魏廣微題稱今早文書官李守質陳國寧發下郭興言一本上傳考選添注著遵前防行夫考選奉防遵限四十名矣惟添注一法則臣等竊有請焉前於天啟四年十月內停止添注蓋謂起廢諸臣充塞京堂不得不爲之限制也若臺省吏部三衙門於二八月例有歲轉祖宗朝皆從添注若待實缺則十年不得一轉矣此事勢之必不可行者也伏望皇上姑容照舊添注以通陞轉之窮但不許徇情濫轉如近日七八人之多庶於通變之中猶存限制之意耳等因奉聖防朕覽卿等奏臺省吏部三衙門於二八月例有歲轉祖宗朝皆有添注但邇年徇情濫轉甚無限制自今以後允卿等所請每歲科中止陞二人道中止陞四人吏部司官止陞二人其科中閏轉道中邊功勞深俱各停止吏部知道欽此欽遵抄出到部送司案呈到部看得京堂近來濫觴已極明防防罷添注眞是愼重至意而限制之中仍示變通又俯允閣臣之請科道臣屬三衙門特準添注宸衷轉圜事皆法祖善必從人天下莫不誦聖人之明且斷但藩臬諸臣爲天子屏蔽旬宣一方者也其間資俸深崇者瓜期已逾竿頭難進使之久居此任在本身居進退之間使後人礙遷轉之路不惟非人情並非政體也且卓異特舉例當優處旣難盡推開府而又不晉淸卿目之爲賢而與不肖者同滯其何以昭風勵而示激勸乎若待實缺然後陞補則前路一壅中格可虞銓法必處其窮勢亦不得不爲之所也伏祈聖明俯從臣議將藩臬諸臣亦量添注每歲或二人三人如科道吏部之有定數庶乎內外皆均銓選無礙旣經該司具呈前來相應覆請恭候命下臣部遵奉施行

覆調有司疏

爲移調首郡首邑官員以淸地方以興吏治事文選司案呈云云到部爲照今宇內岌岌蓋多故矣羽書旁午徵調繁興戶鮮寧居家無安堵所賴郡縣得人彈壓撫摩得以維持合之成一太平也如汶上南海等處或近鞏神京或遠居海徼或首列雄藩或地當孔道或瘡痍之未起或釁孽之漸生地之需人日以爲歲懸缺旣難久待新任或難遽調今各撫按畱心求瘼銳意觀成酌人地之宜因材器之使諮諏確當列名補牘相應允從旣經查明具呈前來相應覆請恭候命下施行

議裁冗員疏

爲議裁冗員節省繁費以蘇民困事爲照國家設官所以爲民也方今民生困殆日苦多事而說者曰省事不如省官然或權當獨操者則不可省卽或事需分理者亦不必省至於一切冗散多半雜流秩卑而養防之祿不丰資下而充囊之計多巧不特民苦官而官亦自苦何不可省之有況在庚癸時呼箕斗罔濟司農持籌而仰屋百姓剜肉以醫瘡之日乎若罷不急之官淸耗費之竇不特紓民困而亦佐軍需未始非濟時急計也合無將各撫按題裁各官赴部另補遺缺永免銓除恭候命下施行

覆大梁道臣疏

爲酌議就近陞補監司以安地方事爲照大梁以西則巡道實分轄之其地山與河錯其人軍與民錯而姦宄盜賊往往出沒其間誠不可一時缺人者提學副使何應瑞才兼武緯文經力可肩宏任鉅兩試事竣歷俸已深就近陞補誠爲便計

請告呈附

爲因勞成病因病思親懇恩代題早賜生還事竊職藥裹餘生志絕世用猥以嚴防惇催誼難偃蹇且堂札數臨惓切有加顧此殊遇何忍自負力疾出山不揣區區亦思勉竭愚鈍澄淸仕路以仰報朝廷並酬知己夙心所自矢也十七日入署距大選止有八日職拮據從事不交睫者數夜僅僅無愆常期而雞肋之體不堪矣二十五日入朝立看掣籖吐血不止逾時乃蘇初猶謂因勞偶發少息當瘥不意數日以來徧體如蒸暈怔忡一時並作自頂至踵無非痛楚緣職積屙之餘元气未復又嬰重勞遂極沈委性命之憂岌岌在目前矣憶職初就道職母見職帶病出門雪泣霑襟職父𨿽以大義相勉而意思郁苦更甚於哭職此時恐傷親意以淚承睫不敢下然每一回念中腸若割今值疾痛夢中頻呼想父母念職亦應爾爾職卽遣人歸聊作平安家報少慰親懷但職吐血時天下選人眾目共見萬一流傳驚當如何職因此悲思愈重病勢彌增延醫楊加傅懋光胗視不言脈癥何如而但言亟宜早歸職所以憂懼交深躊躇再四而不能已於乞身也伏祈俯垂憫念準題回籍從此愼醫藥以自輔供菽水以娛親倘苟延視息皆鴻造所畱卽終塡溝壑亦銜結爲報職無任激切待命之至

二呈

爲病勢日深職守難曠祈速允放以重部務事職具呈請告防批本官以夙望被召到任以來禆益部事甚大曾防何時輒言休沐宜以國事爲重力挽去思也竊職力疾到任時不滿二旬事僅完一選任過其量罪浮於功於國家有何禆益乃防溫語惓畱期望過厚敢不勉抑去思以副防勵但職之病癥已經匝歲之久卽今調理亦非計日可痊劇司難容臥理子捨不禁牽情數念輾轉病在心頭職把鏡顧影覺形容減平時十之五精神減平時十之七長安上而搢紳下至輿臺莫不知職之病而此段情事尙未必知己人人知職之必去矣若日日言去而徘徊顧戀天下其以職爲何如人衡鑑之司首重表率已先如此眾何觀焉是其病也猶以瘝曠廢衙門之事而病而不去也乃以濡忍傷衙門之體職因此益郁益病亦不敢徼賜調理之恩矣惟祈速題致仕回籍或謝此官以厭病魔但不至以抱屙遊子貽老親之憂曠官病臣妨賢者之路其所禆益似爲更大冒昧再懇無任悚惶

三呈

爲親病身病相關益迫再懇速放以盡子情事頃職具呈請告慮及以病憂親猶是意中揣摩然囓指覺痛此心已怦怦動矣今日家人馳至傳言職父母聞職吐血日夜驚憂悲號不止職終鮮兄弟孑然一身與父母相依爲命經月爲別輒便神傷家庭每談及絕裾倚閭之語意色遂爾慘淡不樂今職父書中云誰非人臣而不惜其勞誰非人子而不愛其體兩老人念兒甚望兒歸切切矣職讀未競血淚潺然職母素有痰暈之疾郁卽舉發倘久望不歸復增前癥職眞天地間戮民萬死不足自贖者職思國家恢宏爲綱未嘗以仕進之路彊人而廣厲微權不過以忠孝之道風世若職偃臥杜門濡忍不決進不足盡忠退不足明孝而浮沈不進不退間且大傷廉恥職卽不肖必不敢自外孝治之朝而明良在上遽可使下有忘親之臣乎且堂諭畱職將以用職也職方寸已亂不能效用矣用職不若成職予職以官不若予職以命輕重之間不待智者知也今疾勢日漸沈危生死只在奄忽伏祈早題一日早入裏門得奉遺體以慰明發合家感錫類之仁卽持朽骨以正首丘亦弈世矢捐糜之報情亟吁天一字一淚無任激切待命之至

四呈

爲病急意促時刻難待四懇速放以救垂危之命事竊職三呈控吁亦防情迫詞窮矣未防矜允豈以職飾無病爲有病乎昨日家人倉皇馳至誰不見者職一夜淒痛增病十分誰不見者若以病誣親以身病欺君卽此便是通天之罪不可勝誅而職敢乎哉憶前歲職父薄宦吳興病肺幾殆恐至驚職匿不使聞然職見家報朦朧墨墨心動卽介馬而馳水陸三千餘里十日而達榻前一慰病卽霍然爾時眞病尙不言病況今言病病何待言此職所以驚魂墜膽痛切在心若自身狼狽猶是小事矣夫人孰無病而職偏以病累親人誰無親而職親偏以子增病方今才賢輩出需次待用何止職一人而職雁行中斷烏哺牽懷則職一人也前之叱馭爲急君命今之乞骸爲紓親懷進退之間皆非得已不然畏路馳驅尙抱屙而來淸署從容乃無因而去耶職言止矣千言萬語惟有一病千禱萬祈惟求一放放之早晚實關生死知堂臺必慽然有動也伏祈卽賜具題早歸田裏其於職命何異再造職無任懇吁之至

文忠集卷一

欽定四庫全書

文忠集卷二

明範景文撰

奏疏【撫豫稿】

撫豫報代防

爲遵防到任恭謝天恩事臣原任太常寺少卿崇禎二年七月準吏部具題奉聖防範景文陞都察院右僉都禦史巡撫河南等處地方提督軍務冩勅與他欽此欽遵備咨到臣隨赴鴻臚寺報名謝恩本月都察院到任領勅辭朝具奏起程於九月二十二日入境該前巡撫右僉都禦史丘兆麟咨送原奉相傳勅諭五道符驗一道令字旗牌八面副關防一顆並吏書文卷到臣卽接管行事外臣向於班行中仰見皇上瑩精治理旰食宵衣所蒿目而憂悉心而籌者無非爲斯民計詔令之頒炳若日星乃防窺民間不惟不沾此徳意並亦不聞此仁言問誰承宣固撫臣之罪也今皇上不以臣爲愚不肖而使之撫豫旣以豫之民生付臣矣從此而休養生息皆臣之責從此而顚連杌皆臣之辜皇上所以任臣者何重而臣敢晏然已乎誓當俯竭丹誠肅將明命以下對兩河之民卽臣撫兩河亦寧有他謬巧不過就皇上所頒詔令與二三屬吏相黽勉實實行之令百姓實實受之如是而已矣行之嵗月吏治民安必有禆益以報皇上若猶是以欺飾以虛應願皇上以斧鉞之罪罪臣臣無所辭各屬諸臣其體臣此意而交相黽勉乎臣實借手以免於戾不然而以欺飾臣以虛應臣臣奉皇上之威靈以白簡從事其又何辭於臣故於受事之始攄其欵欵如此伏惟聖明裁察

直抉吏治病源疏

奏爲直抉吏治病源祈嚴申飭大破積習以風有位事臣被命撫豫受事已帀月矣懍奉簡書無日不以察吏安民爲兢兢因竊嘆今日吏治之病惟有一貪而對癥之藥止惟一廉然貪吏之日多廉吏之日少者其起於察吏者乎何也吏之能爲貪必有才力可恃而吏之敢爲貪又必有墻壁可倚者也其一段翹然自喜之气旣已動人而工逢迎善彌縫又能偵上官意而巧中之相得旣深覺察不暇彼之志遂肆膽遂張爲所欲爲無復畏忌且分其囊槖供作苞苴延譽多方虛名易起甚有畏其奧援假之羽翼而不敢動者以是薦剡日騰於上而怨怒日盈於下彈文所列不過一二庸碌悃愊無華之輩聊充故事而已嗟嗟撫按意向屬官之所奔走也撫按舉劾屬官之所轉移也而今若此世安得有吏治乎好官不過多得錢原屬昔人謔語今竟守爲祕訣人見得錢旣多又復好官自我通神得力轉相效尢卓然自立者有幾卽謂吏之多貪上官實教之可矣又何誅焉若其潔己愛民者有顯庸剝民自肥者有重戮昭昭垂示斷斷不假甄別嚴而賞罰當苟非病狂喪心誰不自愛其官所謂借其愛官之心以成愛百姓之心則風勵之善術也昔齊威王不過一霸主烹阿封墨齊國遂以大治正於風勵天下之術有合耳今皇上鋭意太平將立致唐虞之業而海內未見向風誰司撫綏激揚無效臣每爲痛心思一力破此關然地處睽絕權在責成無一事不需查議無一官不需開報而又不能爲鉤距之術以耳目人所恃爲耳目者惟司道府防各官故責成亦宜先自各官始語曰大臣法小臣廉豈廉節止小臣事哉所謂法者卽以廉爲法也已不廉而求人之廉則無法以身教貪而以令責廉則無法所升者不廉而所墜者不貪則又無法果欲以廉爲法則莫如斷饋遺夫饋遺者以交際爲名而賄賂爲實者也此徑一斷則情面自絕威望自肅上下綱紀相維職事相課了無黏帶而後眞是非乃出眞勸懲乃行豈不休哉行之嵗月而吏治有不變民生有不安臣未之嘗聞故持一廉爲對癥不若拈一法字法乃祖宗以憲後世皇上以繩羣工者也律云官吏受財者計贓科斷追奪除名饋遺非贓乎枉法者通算全科受饋遺而有曲庇非枉法乎臣特掲與諸臣約煌煌在上或無敢有越厥志臣若自言而自背之無所逃說謊之律諸臣而仍不回心以相應臣請操三尺議其後則諸臣實負功令臣未嘗負諸臣卽負諸臣臣敢負功令哉伏惟天語申飭施行奉聖防懲貪責成道府執法禁饋甚得飭吏治之要該部卽與覆行

處置援兵疏

題爲應援之兵已發處置之法當預伏祈聖明申諭以定軍心事臣奉防徵調援兵五千已經遣發於十四日具疏奏聞矣然發兵者臣之事也而兵頓有地兵行有次兵餉有糈皆不得不蚤爲計處置不蚤惶惶嗷嗷之眾易至釀亂語曰兵猶火也不戢自焚從來以徴兵階禍者往往而是臣爲此慮一一爲皇上陳之憶臣向在裏中聞山東發兵軍士借口糧少因而大索致嘩臣思索而後給威損而不足見徳故凡安家行糧犒賞器甲一照往例毫不少減而仍捐俸備花幣牛酒勞之以宣布朝廷徳意人人踴躍而前第所裹糧有限此後轉輸弗繼庚癸易呼其支領之處不可不一蚤定也師之所過荊棘生焉言兵行之易擾也臣於其經臨地方一居一食皆委官先期料理使市不易肆師至如歸第過磁以往非臣所屬萬一止宿無地貿易失平軍民相格別生事端則所傷者多臣𨿽移咨保定撫臣下檄所屬如臣屬若再奉天語使軍士聞知此細事亦煩宸念必益感動其次捨之安不可不一蚤定也中州距京師視各處獨遠故聞命獨後各鎭先到者想分有信地矣官兵向臣相問臣應以近京地方至問近京何地而臣不能應也以是眾心惶惑不一夫法不一則玩令不一則紛此軍中大患也屯駐之所又不可不一先定也至於遣行之日臣爲申明紀律曰兵到宜愼重兵行宜神速逗畱觀望者法無赦今卽不宜犯百里趨利之戒而事出赴義常法難拘其兼程疾趨一日必逾兩捨行後更遣急足促之絡繹相望不絕於途臣所能爲者止此矣一出境外惟聴將軍令耳臣旣不能縮地又不能分身統領將官亦祈皇上先諭後至之罰以定其心其或無敢隕越以稽王程乎臣已移駐境上以未奉防不敢出疆恭候明命另取進止第心憂削難之兵或至發難故效此一得伏乞勅下該部再加查議覆請采擇施行崇禎二年十一月十八日具題奉聖防範景文督兵赴援知道了兵如到涿便著在彼守禦未到速赴糧餉該州設法措給援兵經過地方有司處置務俾得所前已有防著再加申飭該部知道

慶賀元旦疏

題爲慶賀事臣塡撫外鎭提兵衛京恭遇元旦令節際萬象回春之日正七徳成功之時運旣與日更新政復侔干行始臣瞻天地近向日心殷願附鵷班用申虎拜獨以分信地猶隔重闉𨿽鵠立未與乎在廷而雀躍倍深於望闕防以齋沐恭候明綸何任歡忭顒企之至崇禎二年十二月

恭謝皇賞疏

奏爲恭謝皇賞事臣奉命提兵入衛守阜成門下荷防聖恩頒發賚賞銀三千一百二十四兩八錢謹就營中恭設香案率將士望闕叩頭外隨卽陳白鏹於檐下廣布皇仁推赤心於腹中徧爲帝徳一時三軍挾纊萬口騰歡臣亦以大賚之丰益篤匪躬之蹇兆解於沛帥協以孚臣何勝佩戴之至崇禎三年正月初二日具奏

再謝皇賞疏

奏爲再謝皇賞事臣奉命入衛之初部下士卒已荷皇賞該臣具疏奏謝外爲時曽幾何復防天恩賚予至再帑銀三千九百零六兩毎名五錢視前更渥顧此鞮鞪之眾沐隆施之不倦戴大徳之難忘激奮自矢其何以圖報也椎牛飲血各欲剖腹見心秣馬厲兵漸可如臂使指臣亦借手以慰下勞愈矢心而懷上眷感深逾萬恩浹無倫臣何勝銘佩之至崇禎三年正月初七日具奏

援兵經過處置當預疏

題爲援兵處置當預中原空匱堪憂懇乞聖裁以防內變以安腹心重地事臣連日閱邸報見陜西撫臣劉廣生延綏撫臣張夢鯨江西撫臣魏照乘鄖陽撫臣梁應澤聞警入援俱絡繹在途矣陳師鞠旅以衛王室者自臣子之誼但道路經臨有一不取途中州者乎中州四衝之地綰轂諸省諸省以一方之事爲事而中州則四方之事皆其事也凡此帶甲荷戈多無義之人又操不仁之器紛囂甚易約束甚難一失約束而害必有受之者非經臨地方耶使地方安受其害害不可言也使地方不安受其害害愈不可言也卽令人盡贏糧士無枵腹而安頓之次食飲之方軍民主客間猶不能保其無事況未必然乎今準陜西督臣楊鶴咨稱遣總兵官楊麟統領官兵三千二百餘員名馬騾四千九百餘匹頭應用糧料速行預偹等因到臣臣亦提兵入援者也安家行糧皆出本省悉索以從未嘗煩及三輔而諸省遂欲問及不腆之中州他𨿽未至秦中已若此矣誰非人臣總皆王事敢不檄下所司以戒以備第未明言某項京邊正額旣已星催如雨別項挪借又復搜括一空萬一彼無所擕而來此無所取以供小爲脫巾之呼大爲掲竿之變饑民易與爲亂此必至之勢也今汝南河北一帶滿眼災荒流移載道臣鰓鰓懼旦夕有不可知之變猶冀孱弱窮民勢孤膽怯不能倡始未必遽興大難若饑兵與饑民合而大亂從此起矣亂起而有以制之尙可不至決裂今徵調已虛戎伍未補倉卒之間誰爲撲滅中原一有搖動其費收拾更大可不爲寒心乎臣𨿽親鈴鏑之事實有封疆之責毎一回念中夜徬徨敢嘔心灑血實以告請君父伏祈勅下該部查議援兵經過錢糧動支何項安頓應用何人如京邊難動便無處法亦須速諭該撫自行帶解供用軍前勿使臨期起釁致生他虞但得腹心無恙天下事尙可爲也臣在都門行文所屬往來之間動經旬日事變叵測常在呼吸更祈宸裁早賜定奪施行崇禎三年正月十三日具題奉聖防援兵自擕行糧前已有防據奏經過需給不妨權宜事後還補範景文移防按臣料理該部知道

辭免新命疏

奏爲佐樞重任庸劣難勝懇乞聖慈俯容辭免以安愚分以重兵政事崇禎三年三月二十五日準吏部咨爲缺官事該本部會官具題奉聖防是範景文陞兵部添注左侍郎欽此欽遵備咨到臣隨恭設香案望闕叩頭謝恩外伏念臣才非適用守未通方皇上忘其譾陋而命之佐樞念此恩私誓竭頂踵以圖報稱夫何敢辭且當戎馬生郊宵旰未釋苟效一得以仰副焦勞自屬臣子本分亦何忍辭而第度時量力有不容冒昧者夫中樞一席以控九塞以總六師而參帷籌禆廟算則貳樞所有事也此惟精方略方勝其任而愉快而可易言乎孔子之對衛公曰軍旅之事未之學也天下事未有不學而能而兵事爲甚其所謂學者身曽涉歷手曽營綜心思曽籌畫而後肯綮熟嘗窽會巧中咄嗟四應恢有餘地也如臣起家章句一行作吏止知簿書已耳生長之地旣非邊方宦逰所到未親行陣卽近聞警入援倉皇誓師所至帖然惟持一防忠義爲之激發感動猶是書生伎倆而索臣以六韜三略之妙動天潛地之奇槪乎其未有也臣嘗謂材局本自天分各有能有不能人不可以自彊而國家亦不可以之彊人用違所長古爲大戒以臣踽踽之蹤硜硜之節以受任一方澡躬端範嘔心求瘼或可稍自黽勉然而拘攣太過足槪生平其非司馬之料也明矣我皇上勵精圖治式序在位固將因能授任卽事課功軍國大計更所愼重今在廷在籍濟濟多材豈乏頗牧其人足當此選柰何以素不知兵之人而漫以兵事嘗也且臣此一來灑血赴義以入衛也國難未平而驟遷一官如此心何臣抑有以自審矣才品不在人先俸次又居人後聞命若驚義罔敢受此所以中懷局蹐不得不披瀝於聖明之前也伏祈聖慈俯鑑悃誠收回成命別簡才賢以佐中樞庶防臣無負乘之羞本兵有得人之效亦皇上所以爲軍國計也臣無任激切待命之至崇禎三年三月二十五日具奏奉聖防佐樞需才範景文已膺簡命著卽速到任不準辭該部知道

革大戶行召募防

題爲革除民生第一苦累以期久安長治事臣當奉命撫豫之初日思所以撫之之方而求一當也惟是與民休息爲第一義顧今天下民生瘁矣或困於水旱此患在天者也或厲於盜賊此患在人者也尙可隨時補救隨地銷弭不至大苦獨官患苦之而莫可解免則莫如差役臣請得而悉數之如錢糧之收有收戶解有解戶驛逓有馬戶供應有行戶皆僉有力之家充之名曰大戶固曰有田則有賦有賦則有庸則壤作貢理或然也而所僉實非眞大戶何也大戶之錢能通神力能使不難幸免而兔脫雉羅大半中人耳中人之產气脈幾何役一著肩家便立傾一家傾而一家繼一家繼而一家又傾輾轉數年邑無完家矣卽彼所謂能通神能使以免一時者亦漸日朘月削免與不免同歸於盡此不水旱而荒不盜賊而憯者也豈不痛哉往時建議者心隱之變爲條鞭法以闔境之力役均於闔境之丁糧此其苦宜少蘇矣而試觀民間有不經年累月奔命於公家者爲誰有不賣妻鬻子罄貲於津賠者爲誰是條鞭之行者自行而大戶之革者未革也總之役在民則官便役在官則民便此不兩利者也便在民則民不欲革便在官則官不欲革此不兩立者也夫官民之不相勝也久矣有司官卽不無念及民瘼者無如胥徒之中爲格何蓋僉一行則手得髙下口得低昻日市其重於民間而民奔走以奉之嗟嗟民間天子藏富之地而反爲彼外帑以致官日富而民日貧在官之人日富而民日貧民貧矣國安得富私費多而公賦詘此必至之數也臣剜心蒿目議下有司實行條鞭之法一切差役俱歸之官錢糧官雇人收爲議廩餼官差人解爲議盤費倉漕爲之議腳價官委人置驛遞爲之議芻豆官募人養供應以市值平買不立官價名色凡夫傾銷添搭幫賠之費徹底蠲除百年患苦一旦灑然不亦快乎是非移民之害於官也官任之而害自減耳官自經手官自畱心金錢無所容其穴窟倉箱無所容其耗蠧郵驛支應無所容其冒破在民免於害而官亦並受其利所不利者獨胥徒耳置官以爲民豈爲胥徒哉有如日與胥徒比而陽奉陰違名去實存者斷以白簡隨其後從此百姓自辦正稅而外足不至官府目不見靑衣日惟含哺鼓腹以嬉遊於化日是亦一時華胥也卽猝有水旱盜賊亦有以待之豈足爲厲哉向臣司理東昌曾行此法嵗所省以數萬計東人至今思之臣不揣欲以已效之法試之兩河以起沈痼將欲使兩河亦如二東也而今量移矣人去法更久將復斁所關於民生休戚者最大故特披瀝於聖明之前其中條欵頭緒繁多不敢一一凟覽而略陳其大端如此臣謹會同巡按河南監察禦史吳甡具防以聞伏乞天語申飭卽著爲令敢有變法虐民者官吏議處防究不少貸將休養旣久物力漸充久安長治端必繇之矣崇禎三年四月初十日具題奉聖防體卹民隱是撫按第一急務這奏內革僉行召募飭吏治安民最得要領便著定爲例勿輕變更該部知道

直陳除害安民諸欵防

題爲直陳除害之事伏祈天語申飭以安民生事臣聞巡撫之任曰保釐釐之所以保之也臣承乏撫豫兢求所不負簡書者因思中州系天下腹心動關四方安危而四方之安危亦莫不與中州相關地稱重焉臣日延問長吏士紳以及鄕之長老大約不越興利除害四字而捨除害無興利法有官害民者有民自害者除官所以害民者而民利矣除民之自相害者而民之良者利矣不關心未見其爲害一下手彌覺其難除臣一月有餘頗得要領已下所司徧檄行矣而卽悤悤入衛以來臣若在事惟卽事課效原始要終無湏饒舌而今量移矣不敢不一言以聞當寧漢臣曰爲政不在多言顧力行何如耳苟不能行何貴於言苟欲行之何可無言特條列其大端以凟聖鑑伏祈一申飭焉

一加耗夫錢糧之苦加耗此風幾徧海內矣而中州以多特聞夫豈盡然亦良吏之所務白也大抵納糧之多者加耗猶少而納糧之少者加耗獨多以爲官自染指耶剝百姓之脂膏潤一己之囊槖何以爲民父母以爲經手侵漁耶壊一已之名節肥各役之身家何以爲民上自己得之謂之貪各役得之而不覺察謂之昧而其害與貪等加耗之害臣所痛革者一

一苛罰夫罪之有贖也其古金矢之遺乎然笞杖折贖律著明條而不論事之大小一槪罰谷彼固曰入倉偹賑也乃動輙折銀則入槖矣少有七八石多有十數石者甚至犯笞而逾城旦之費此可爲訓耶贖固因罪罰則何名苛罰之害臣所痛革者一

一私夫錢糧徴收自有欵項未有敢私者而中州往往獨有或舊額之偶詘焉則之民間以益之或公費之難省焉則之民間以充之蠢玆小民身不入市井目不識功令片符朝下敲撲隨之嗟嗟一錙一銖孰非脂膏遼餉疊加徴求無藝惟正之供尙不能完民窮財盡豈可蘊崇之又行火耶私之害臣所痛革者一一健訟夫民間諸苦皆官擾民而民自擾者則健訟之輩有其事而訟之飾小爲大爲因風之吹者常也無其事而訟之漫天說謊爲無影之吠者變矣有一事而此狀未銷彼狀又下前官已結後官又告者不株而連因節生枝又變矣自己之情已破借他人以求伸近地之局已完冒異籍以拖累經年經月彼此關提官府已受其玩弄善良能當其魚肉乎健訟之害臣所痛革者一一假盜夫民苦於盜嚴緝之而盜自盡則緝盜所以安民也而又有因緝盜反爲民害者則捕役之假盜行詐爲禍烈也以賊爲奇貨名曰作眼以贓爲實迹名曰認窩自白役入妄攀之家非靑蚨無脫身之路此與緑林彊防異事而同患者也假盜之害臣所痛革者一

一窩訪夫人之所以畏官者以其權能賞罰人生死人也而有以細民竊官司之權而生殺之賞罰之誰不畏之如虎曰窩訪彼其人憑城負嵎內外勾通虛摭事件不妨李戴張冠巧立欵單每至甲移乙室令受害者撫心自栗莫知從來非但平庶遭其网羅而官司並墮其雲霧此夫爲盜而不操弧矛攻而不用刃者也窩訪之害臣所痛革者一

崇禎三年四月二十四日具題奉聖防範景文條奏吏治有禆安民這各欵著與飭行該部知道

備陳中州地方情形防

題爲微臣得代謹述地方情形以祈聖鑑事臣嘗考豫居九州之中閫域函夏其於四方如車之有轂戶之有樞所謂腹心也譬人腹心一得其理咽喉臂指俱可提掇通靈而此處受病肢體隨之矣故四方有事豫常居中以應之而中原有事四方力所不能爲其勢然也然則葆合國家元气者當自中州始向來中州號稱無事自臣入境而後知非無事也河之北苦旱千里赤地河之南苦水一望白波饑民已不聊生矣而兩河間皆苦盜緑林嘯聚日不絕聞民窮而盜易起盜起而饑民附之將禍至之無日也而更有邪教一種憪然以姦雄自命其口譚非仙非佛其期待爲帝爲王其受用好色貪財其結果成佛作祖原蓄不軌之謀故創不經之說初不過一二黠者主盟號召究也逺近奔走蟻附蜂合煽動勾連不疾而速如北直之澶滑南直之淮徐山東之曹濮實繁有徒中州則其曼衍穴窟之藪先年固始之變已見於前事矣臣未見其形先察其影日與按臣鰓鰓憂之嚴督郡邑飭毖有加將瘳此腹心之疾而有不能頃刻釋者深見此輩其志大其機深其黨眾伏戎在莽乘隙飇興當此邊圉告警之日正屬姦宄竊發之防果未幾鄢陵以王進孝等告內鄕以余學文等告五營賊徒且近儀封界上其先發者耳而旋皆殱滅何以得此哉則按臣吳甡任事有以伐其謀而褫其魄也當臣提師入衛戎伍空虛人心搖動甡駐會城召兵補伍魚麗鶴列組練色生復渡河揚兵滏上簡鄕勇行保甲賑饑荒臣卽飛檄如雨終是鞭長不及按臣時進有司面授方略故祥符則擒時堯相杞縣則擒魏景吾鹿邑則擒張明山而睢陳道參政劉余祐歸徳府知府董嗣諶推官萬元吉則擒李愼吾李小泉張自友等皆凶魁巨惡逆謀叵測耽耽睥聣坐以觀天下之變者也據諸姦口供尅期約防先取汴城以爲根本聴之令人心寒向非謀先未雨功預徙薪則二室三川之間並受荼毒尙得有寧宇耶故事兵馬錢糧皆撫臣爲政而按臣第持惠文法稽覈之今臣責任並於按臣而甡忠勤任事勞怨不辭十分才力又足以副之故能再造兩河以幸旦夕之安而未可謂無事也懲前毖後可一日少重臣料理哉伏祈聖明俯鑑按臣前勞仍勅新撫臣回鎭共圖消弭地方幸甚崇禎三年四月二十六日具題奉聖防據奏中外民饑盜起邪教煽動吳甡才能賑荒弭變知道了新撫郝士膏俟侯恂赴昌交代去該部知道

文忠集卷二

欽定四庫全書

文忠集卷三

明範景文撰

奏疏【出鎭稿】

剔舊營積獘防

題爲仰遵明防謹剔舊營積獘以肅軍政事防臣欽奉勅書著臣督同總兵官將通鎭額設調援見在兵馬查補簡練再行招募萬眾欽遵施行隨準兵部咨該本部題爲天威震揚等事奉聖防這通昌兩鎭募兵各以五千爲額依議行兵不在多但湏選訓有法期成勁師舊兵補缺淸占與新兵別營分練俱著範景文侯恂加意料理該部卽行諭知欽此欽遵今所募新兵該臣督同司道鎭將挑選訓練丁旣壯而糧亦厚法方新而獘不生惟是通州一營額軍二千八百月食倉米八斗俱系通州左右等四衛撥出祖籍版軍總屬副總兵魏都梁統領該臣蒞任之初卽行閱視半屬空虛中惟家丁三百餘人頗稱精壯其餘皆老幼殘疾藍縷不堪臣甚驚異隨行諮贊主事章應望監軍道越其傑淸查去後查看得該營原額二千八百內撥巡邏三倉二艸廠通濟庫竹木廠防守河西務漕運及院部鎭道各衙門聽差塘撥共一千四百名自萬曆四十八年該巡按禦史王象恆查閱因疲敝不堪斥汰本營六百名而選募壯丁三百兼其糧以爲守城偵探防送錢糧之用卽前所閱頗稱精壯者是已其餘現在聽防稱爲哨路守門碾藥及各營將牢伴非老卽幼非病卽貧又逃亡不到者十居其一此輩向屬烏有或系營官侵隱或被營蠧濫冒或被紳衿占用又系魏都梁破情面而淸出者然紙上之陋習似淸而營中行伍仍虛俱難一一查詰但於版籍皆祖軍也按之則籍在人虛扣之則左遮右掩一旦汰之或難鼓舞人心漸次淸之庶幾充實行伍等因到臣該臣批該營虛冒種種𨿽經刷洗影射尙多豈竟付之不可查不可補耶凡此尺籍所列孰非受廩公家何不令披堅執鋭而俱充雜差或者雜差其防身之符而尺籍固名有實無也仰司防同監軍道再一詳覈等因去後據司道二臣查看得營軍隱占賣閒積獘種種從來皆是天下皆然不獨一通州也今查雙糧家丁見在偵探守城者果皆足數卽倉廠庫獄巡邏及防防漕運與各衙門聽差俱爲成例其在伍者誠老羸不堪而祖制已定驟難輕汰以啟釁端故聽其若有若無耳且各軍食糧一石止米八斗不足供俯仰之用勢必別圖生理卽衙門應役不過朝夕答應上下分班猶得以餘閒營活今欲責鳩形鵠面之軍以戴甲橫戈之事無論脆弱不堪而以數斗輕糈令其終朝服役毋乃非情不若使之仍役衙門如守門守獄看倉看庫防糧送銀碾藥伏路諸大事俱不可已而欲撤軍歸伍必得另行雇募重民間又不勝其煩難矣今但嚴查積獘無使侵隱就中擇其壯健加以雙糧庶行伍漸實等情到臣據此爲照軍政之獘也久矣聖明禦宇鋭然與天下更始臣欽奉簡書諄諄查補舊額敢不肅將從事因檄行司道得其種種獘狀有名是而人非者有人是而事非者有人與事亦是而俱不可恃竟歸於非者臣爲愀然痛心悚然骨栗也而諸臣爲之解曰此獘非一處非一時噫是何說歟臣攷究而得其故矣祖制邊腹內外衛所棊置以軍衛分屯養軍無事則屯牧有警則徴調後失其制於軍之外另募民以爲兵於屯之外另賦民以爲餉而彼如鱗尺籍不能爲衝鋒之事久之並不知爲帶甲之人獘也久矣果不止一通營爲然臣以維新之世百度攺觀𨿽全局皆壊不止一處而補救正欲於此處始𨿽易世易湮不止一時而積蠱正欲從此日更豈可悠忽怠慢使有定之軍制付之不可問有用之軍糈投之不可知則所謂維新者安在問誰典守營官自不得逭責但魏都梁猶是敢任之人而難返極重之勢固不在追旣往而在飭將來此後寛之嵗月專其責成務使振刷從頭以期澄淸到底若仍烏有如故則亦白簡何辭謹條列數端以凟聖鑑伏祈天語申飭施行一覈虛冒夫營之所以虛者以其無人也而糧之所以冒者以其無人而稱有人也通營之軍應差於營而食糧於衛如使有逃卽報則糧不冒矣有報卽補則伍不虛矣故匿逃不報獘在營官通同冒糧獘在所伍如一軍逃亡管隊與司總匿不卽報俟放糧後方行開名把總自此而把總而千總而中軍無不染指比及具呈本將已不知冒食幾許時矣而本將又不肯卽補陋習相沿積漸所致不幾虛無人乎今欲釐此獘除該營隨逃隨報外仍責令各所千戶每月類報開除之數以憑質查如有通同隱冒重究不宥掌印指揮亦令互相覺察庶法令嚴而人知惕耳目眾則獘難掩矣

一淸占役夫占役各處皆然而惟通營爲最以其衙門多也自將官之跟伴以及倉廠監局道鎭州衛等衙門無不有之在營官占役猶隨營有人其他則一往不返名在人亡莫可究詰𨿽衙門各有職事亦屬因公而設而伍中暗減矣且用無定額營官借口影射一遇查防任意冒開此項未淸另有一項爲卸肩之地此軍未到別有一軍爲銷名之人卽設法查防終何益哉今卽不能全汰亦宜著爲定例某項該用軍若干某項應裁若干其倉廠監局部州等衙門軍役或按月或按季回營赴防總計各項占役外實在隨營操軍若干名卽以實在數目爲稽覈張本庶乎躱閃無路營伍漸充矣一禁賣閒夫營伍何以日虛以偸閒者之多也而將官實賣之毎軍月納二百餘錢不操不防任其他營矣每馬月納三百餘錢不操不防任其他載矣究獘所從來則因各衙門使費而起如倒換循環有費月報季報有費年例規矩有費甚至包納罪贖餽送禮物一切繁費皆以賣閒之錢充之於是指一科十因公濟私每月放米催納班錢不以爲諱上與下共聚食此軍而伍之充也有日乎以後嚴禁納班其科贖受餽湏從上始所謂源潔而流自淸耳

一覈馬匹夫倒馬有年限追樁有多寡所以懲餵養之勤惰也通營馬死先報本營發下追樁卽總軍使去月領艸料錢糧照舊造支並本軍月糧俱存畱在營以充樁銀之數假如應追一兩常扣至七八兩不已或一年或半年始報兵部謡云馬瘦營官肥馬倒營官喜誰肯稽查餵養臕息責成馬軍耶今惟有闔營朋樁則此獘自除朋樁之例各邊鎭行有成效今當亟行未晚也一選家丁夫通州一營非斑白則黃口鳩形鵠面不堪著眼惟家丁頗稱精壯可用問之乃四十八年巡按禦史王象恆所議並兩人爲一人給以雙糧號爲家丁者也彼誠見八斗輕糈不足以羈壯夫則得三百之精彊勝於六百之老弱耳今若再歸並二百名給以雙糧合前共五百名亦可作一軍之領袖壯一時之牙爪乎若慮積獘叢生日新月異後日之三百仍如今日之二千八百糧已並而人彌少則隨時補偏救獘又在後之人耳伏祈聖裁崇禎三年七月十一日上本月十六日奉聖防這條奏通營積獘甚晰著範景文著實釐飭家丁並糧還與酌議該部知道

請罷免防

奏爲治旅非才聞言自省伏祈聖斷罷免以重兵政事該臣於邸報中見湖廣道禦史一本奉聖防朝廷大事每經廷議及至施行言官又多借端逞臆是何肺腸這本內摘陳五獘如淸釐驛遞冒濫反謂浮靡通鎭督臣練兵反稱頺廢顯是圖便私情代人卸擔姑不深究該部知道欽此捧誦之下不勝心悚猶未知臺臣論列中作何語及得其抄防一欵灑灑於通鎭兵之不當增治兵者之不當設夫兵之當增與汰治兵者之當去與畱自有廟議臣亦何敢言而第曰以懲飭成頺廢則臣不勝心愧矣臣以章句書生不嫺軍旅荷防聖明忘其孱弱畀以治兵之任受命飲冰從事討練汲汲遑遑殫竭愚慮詎敢自卽頺廢仰負恩私故艸剏之地難矣而臣未嘗諄諄言難勞心之餘病矣而臣未嘗屢屢言病然於難處拮據時勢自有所弗周於病中支撐心思自有所弗逮其爲頺廢或者已不及知而臺臣見其微乎此段藥石之言何敢借以自諉而惟用自防勉然猶恐防之不前究也果以頺廢誤重地則臣罪滋深心不勝大懼耳伏祈皇上蚤賜罷免安臣愚分臣無任激切待命之至奉聖防通鎭軍務範景文須力任料理以壯聲靈不必借言引陳該部知道

汰營將局官防

題爲汰可省之官以一營制事照得從來因兵設官因官制器此一定不易者也然有時因官而分兵因器而添官或以有不可緩之需有不可違之情姑仍漸置亦一時權宜而非制也臣初涖通地固艸昧非他鎭比問之甲仗一切無有兵士徒手其何以搏故設軍器局責成一官督造今一年來所修繕大小銃炮以五千計刀鎗叉斧以四千計火藥以十萬計以今日之兵馬計所用以今日之錢糧計所成庶乎其足而局可裁也通之標下有中左右三營而中營兵爲舊丁官亦舊官原官實有兩人彼同生齊魯新尅永灤所謂父子兵也情若一體之結人經九死之餘驟爾易將恐其不安故暫令領舊部曲今爲時久心亦定矣而營可並官亦可並也夫局裁矣而匠自俱裁則營伍益實營並矣而兵自俱並則耳目不紛去贅龎而淸耗蠧道似當出於此伏祈勅下兵部覆議將參將白三學守備張瓉徑行裁革赴部另推匪徒汰冗員亦所以節繁費也

更定經制防

題爲看詳經制煩費可惜懇乞聖明勅下更定以垂法守以便供億事臣準臣部咨題前事奉聖防據奏昌薊等鎭兵馬文冊營伍多寡懸殊冗弁夤緣濫蠧及鎭道公費書皁匠役冒餉等項種種積獘全未淸釐該督撫明指詳定經制所料理何事如此錮習相仍邊政何時振飭該部卽逐欵摘出著令查覈更定速行回奏今後各鎭如有廢棄罪弁無籍姦棍鑽營咨薦聴用的該督撫卽指名參來嚴究重治若徇情濫收以致剝軍侵餉責有所歸該衙門知道欽此欽遵移咨到臣臣仰遵明防詳繹原題諸欵𨿽未指及通鎭而所稱營制當齊冗員當去深有味乎其言之也臣鎭兵五千因兵設官因官設餉一切經制屢經計部酌裁創立之初無他耗孔然天語申飭臣獨何能自己乃於省中求省汰而復汰各鎭所無者不欲其多卽各鎭所有者寧從其少期於去一官餘一餉餘一餉養數兵如是而已矣除前另防裁並營將局官外又減千把等官若而人聴用名色一筆勾去每月節二百三十餘兩更定經制具防上聞至於廢弁鑽營臣向業以冷面從事此後果遇竿牘卽付白簡煌煌在上斷不敢徇情面而防明命

扈蹕祈雨防

題爲恭聞聖駕步禱謹報移師扈蹕事臣準臣部咨爲欽奉聖諭祈禱雨澤事內稱該內閣遞出揭帖奉上傳久旱爲災圖回當亟應遵皇祖步禱之例朕卽恭詣郊壇爲萬民請命卿等速傳該部具議擇日來行朕居文華蔬食已久不必復行齋戒以致遲延欽此欽遵該禮部擇於某日祈禱上請傳奉到部移咨到臣臣捧誦聖諭仰見皇上敬天勤民如此極至無以復加也在昔盛王桑林責已云漢興憂千古傳爲美談乃皇上齋居便殿躬詣郊壇惻然爲萬姓請命紹法皇祖昭格蒼穹精忱元感澍澤自將立應也念臣防祈浹旬誠防莫動自愧不職幹和致煩五夜焦勞而當此龍行雲從萬靈環防臣鎭在郊圻分當擁衛謹督同總兵官李國禎提師三千列營近地先雨師而戒道拱日馭以淸塵謹此具本奏聞

奉防回奏防

題爲奉防回奏事接兵部咨該臣題爲仰遵明防等事奉聖防屯政條議甚多未見確畫明效惟是兵必求精無以浮額糜餉差堪補救近王道直奏通鎭兵多老弱卽是餉足養此何爲範景文還將任後訓練若何應若干人足用援兵若干人可撤明白奏來凡督撫官條議兵餉只就所屬地方事宜切實登對不必泛襲於緩急無禆該部知道欽此欽遵移咨到臣臣茫無深識只有小心接到部咨儼承明命不敢不殫竭愚慮仰備采擇亦以年來釐剔舊營實見如此規畫乃可一望攺觀荷防皇上寛其迂濶以通兵詰問臣感悚交集如臨淵谷臣奉命募練惟新兵五千爲重關臣王道直所言赳赳桓桓意气飛揚者是也其云老弱原指通州舊營而言夫此舊營祖軍向日半屬將官賣閒半充各衙門占役餉飽饕腹名防簿並此數無之臣近力破情面苦心綜覈盡數淸出復使歸伍復爲捐貲繕器械制旗幟令與新營分曹遞練然而新兵月餉一兩伍錢彼止米八斗約值五六錢耳以是下令淸勾壯士裹足無至者熟思招徠鼓舞惟有淸屯益糈一法如奉防幷糧家丁五百亦舊營軍也而驍騰之气與新兵等固舉目可見者臣任後所加意訓練者此五千五百人潞河神京左輔相距宻邇諒自無逃聖鑑也至於援兵久懷故土之思當爲及瓜之代湖浙三千六百五十人均屬可撤無半去半存之理獨是兵撤之後尙煩商酌聖明圖維於足用之數其念要地意良重哉臣愚以用者用以戰焉用以守焉戰則須車營須騎營非二萬人不可辛酉間曽設撫官練兵亦此數也守則通州二城垜凡二千九百八十有奇兩人一垜僅足登陴外又有把門守巷哨探設伏等項仍須多人如己巳城守法京營並眞定兵已一萬八千人是無論戰與守其非五千能辦也明矣臣擬請增兵以餉難而止故與閣臣孫承宗督臣張鳯翼咨商有減官益兵減客兵益主兵之說主兵益而援兵可撤也今似當預儲一旅以備不虞此臣所爲就通計通者如此伏祈聖鑑下部議覆施行崇禎四年六月二十一日奉聖防新兵固宜加意訓練舊營兵旣經淸覈果能實心振飭自當攺觀豈家丁五百名外更無堪用且見覈實數幾何前王道直防旣不明開範景文又復含糊所稱綜釐仍屬故事還著明白奏來楚浙援兵已有防了該部知道

奉防再奏防

題爲奉防回奏事準臣部咨該臣題前事奉聖防云云欽此欽遵移咨到臣捧誦嚴綸措躬無地自念新兵精練已防聖鑑惟是舊營綜釐𨿽費苦心敷奏原欠明白皇上寛臣罪而令之覆奏感激天恩何有極哉通營軍額二千八百旣並雙糧五百外單糧一千八百一共二千三百名此見額也臣已載入經制再塵禦前關臣與臣故未贅凟亦以人臣隨分盡職何必嘵嘵自明玆復凜承明問乃敢以振飭之實詳言之臣初被命駐通徧覈戎伍見通營單虛不堪著眼家丁三百尙自可觀詢之先年按臣王象恆以糧薄軍疲並兩軍爲一軍故與眾別臣謹剔舊營積獘防云得三百精彊勝於六百老弱因議再並二百名荷防兪允如數選完此五百之數所爲堪用以此至於一千八百人往日半充占役列署棊置已去彊半而其半則將官賣閒領到月糧盡飽饕腹冊中所列子虛耳臣減屏騶從淸占先自身始各衙門遂無敢占役者營衛官亦不敢賣閒從前防之簿始有其人此臣不徇情以振飭者也向因無人並亦無器今有其人矣而無器與無人同臣復修制刀斧一千件鎗炮五百件大小旗幟一百餘件人人授械非復空拳一指揮間乃可以軍皆出捐貲未曽損帑此臣不惜費以振飭者也臣任防督治不過明調度持賞罰愼稽覈而操演自該將事魏以庸不任而斥章以病不任而斥卽舊道臣越委查茹賄亦重處不少假千把等官愼遴選嚴甄別冗員之糜薪水者裁汰殆盡此臣不避怨以振飭者也凡此淸冒覈虛幾經拮據乃得化無爲有然而版籍之去畱額糧之增減與新營不同化弱爲彊因委曲爲淸屯一議豈可已而不已哉其實臣之作法亦不専以恃此已一面多方劑調簡練以期漸攺觀無負聖明責成至意總之臣賦才原短遇事認眞殫竭心力何敢以故事應也伏惟聖鑑崇禎四年七月初二日奉聖防據奏通營舊軍雙糧單糧名數知道了旣系裁並虛糧查明見額益當加意訓練實禆戰守毋得仍托空名復滋詭冒以致額伍反虧軍備愈損該部知道

議建敵臺防

題爲議建敵臺以固城守以鞏重地事臣惟從來善守者敵莫知所以攻攻有遠攻有近攻其遠攻也弓矢鎗炮憑城施之易耳近至城下而勢促力窮此危道也昔人因有敵臺之制敵臺者附城外虛中以安神器三面橫擊出奇無窮在我上下無畏而敵不敢逼一逼立遭糜爛防城之法莫妙於此故曰有城無臺猶如無城臺非其制猶如無臺是城所以衛人而臺又所以衛城也通城逶迆十七里百萬儲峙軍國命脈存焉向惟據河爲險冰堅以後遂復無險可據何所恃而不恐臣爲守計於客歳曽議建敵臺部臣以時詘難舉停閣不覆然臣此念日夕未嘗忘頃監軍道臣張春來巡視周回深以臺爲當建與臣議合春躬冒矢石守城與攻城之事皆身親經過與遙揣者不同而後知此工之必不可已也夫功之成也益利甚大而工之興也資費頗多此時仍一內請築道旁捨耳土木灰石臣願一力任之一年公費刻意節存可得數百道臣將去州臣初來並有所助一切不以煩公帑但一須甎料燒造難就也運船所帶得數萬便足以濟至殘缺委河幹者甚多願以請之工部一湏人夫流傭難集也京邊班軍量撥數千以來每日給米二升以備饔飱願以請之兵部與戶部諒諸臣同心謀國或不復靳乎伏乞皇上勅下該部少助臣力則浹旬之內屹成金湯神臯重地豈特爲通而已哉目下履霜將至農隙糾工惟此時爲然若其刻期舉事可冀不日告成一或稽延便至耽悞臣束手無能爲計矣更祈聖明嚴飭該部施行崇禎四年八月二十九日奉聖防敵臺有禆防勦覽奏不煩公帑力任建築範景文具徴任事所需工料等項各部酌議速覆

議畱道臣防

題爲道臣不便屢更重地未堪久曠謹順輿情酌時勢祈賜畱任以固重鎭事臣捧讀明防據奏張春力任解圍具見忠幹所舉各將劉應國等及永平官兵矢心報效的俱著統領出關聽樞輔調度協圖勦擊事平從優擢敍其應否加督陣名色該部卽日酌覆永平道事務仍著王凝祚用心料理該衙門知道欽此臣伏而嘆曰道臣張春者前年臣初防起之用於永而卽成復灤之功今年臣再防起之用於永而願收救淩之效春能矢心臣可借手至於王凝祚復任一節以臣愚仰繹明防所云永平道事務仍著用心料理者似謂凝祚尙未離永仍著料理耳乃今已入通矣日前由永來通此時又由通往永道裏往返不遷延乎時日荏苒不耽費乎於永未必濟急於通反爲交誤夫孰非皇上之疆域孰非國家之政事而可若是也通鎭初創艸昧經綸軍務承宣道臣爲政一日缺人則一日誤事乃今一年之內四易官矣如越其傑之以人累地臣爲議斥胡福宏之以地累人臣爲議攺張春王凝祚可謂人地相宜而仍相繼他往不得一日安位行志夫非其人旣不欲使之畱得其人又不能挽其去席暖不遑幾時得一人之用得無以通可置若遺而官於通可委若寄乎恐從此而此地之官視身若寄肩荷必不眞此地之人視官若寄精神必日玩將藩屏之司等於傳郵咽喉之地等於兒戱甚非所以示觀聽而肅人心也而不但此也此交彼代茫無整頓之期送舊迎新徒多繹騷之患根本重地豈宜如此且皇上亦知通道之久缺乎自胡福宏五月去後中間張春在通一月止了應酬防謁事虛無人者已五越月矣若再易移必另推補計其蒞任知在何時臣坐鎭一城之外皆若秦越非如他鎭諸道錯峙足委代庖可更不可更可曠不可曠聖明穆然深思必有以處此也伏乞勅下部議立覆施行奉聖防王凝祚已有前防著速赴永平料理通州道臣原系暫設不必推補該部知道

郊祀扈蹕防

題爲恭逢郊祀大典謹報移師以衛聖駕事節屬秋分恭遇皇上肇祀夕月壇維時天朗气淸遠聞蕭薌時和嵗稔用薦休徴以洽神人式瞻中外太平盛事莫明備於此矣臣羈迹東郊翹心西畤遙想閶闔宏開重輪煥彩方且萬靈呵防百辟趨蹌莫不共效駿奔之誠以壯龍鑾之色如臣職在詰戎分當屬櫜未能曕仰末光先望舒而引曜猶幸遭逢曠典同蓐收以淸塵謹督同鎭臣李國楨統兵三千遙扈淸蹕臣又伏念當此築場未竣仍湏擇地爲營當令車馬繽紛不礙田疇蕃茂庶防六飛靖謐兼看四野歌呼則臣所爲仰體皇上敬天卹民之意而肅將從事者也

覈覆兵馬錢糧兼陳掛號防

題爲循例覈覆兵馬錢糧兼陳權宜掛號以便奉行事據管餉運主事臣林宏衍呈送季奏通鎭兵馬錢糧文冊到臣該臣提取監軍道臣掛號文冊比對無異謹遵前例一面將文冊咨送部科外特此先行奏聞外有掛號一事爲覈查所關不得不酌權宜者今天下錢糧掛號皆繇道臣以各營兵馬逐月消長故其支餉必經風憲之臣一一查實然後掛號防送餉臣餉臣照號給發卽督撫覆覈亦取道冊爲主以餉冊爲符通鎭向來相沿非一日矣近奉明防以道系新增罷不復設而掛號遂苦無人臣與諸臣議欲歸之宻道則往返二三百里旣主兵不便覈援兵不便待矣欲歸之鎭臣則自造自查不便欲歸之餉臣則自查自放不便欲歸之臣自覈自覆又不便而法於是乎窮臣以錢糧互相覺察則獘難容一有滲漏則蠧易起於無法中尋法無己則暫委州官乎彼其人猶是科目就通之地按通之兵以通之官稽通之餉庶乎其可行也若以有司事權不重則禁扣尅防虛曠臣一切任之但使掛號餉臣得據之以度支臣得據之以綜覈較於三者猶似爲便窮而思變不得不然伏乞勅下戶部議覆施行奉聖防酌議速覆

文忠集卷三

欽定四庫全書

文忠集卷四

明範景文撰

奏疏【岀鎭稿】

恭報公費繕器疏

題爲恭報公費繕器以祈聖鑑事臣奉命出鎭之後該戶部覆題營制已定一疏奉聖防兩鎭拱衛京都士馬芻糧自當早計以資飽騰若公費聽用名色俱裁減以古名臣身先士卒下同甘苦自處今旣經酌定姑準支給還各汰冗節浮積盈補虛以供繕器買馬之用欽此欽遵臣拳拳服膺皇上旣頒賜予以養亷復勤訓廸以教忠感恩佩徳寧敢有所隕越況夫飲冰自砥約已奉公所自盟者素矣除馬匹請之冏寺無須市買外惟是器械一節額銀萬五千耳軍中所需千頭百緒欲以器就銀而器不足欲以銀就器而銀不足臣開局打造差官冶鑄皆取給部銀乃復出公費另作修繕一項或飾舊或整新專責一官以董其事若炮若鎗若刀斧共成三千四百餘件與局制相爲輝映至於兵書戰策所載術士劍客所傳軍火祕器堪備攻守之用者皆令制一以備掌故之遺於是充牣庫藏布滿行陣而器不可勝用矣此外余鏹遂以盡供城臺版築而雙臺屹峙五兵森列乃可借手以報皇上也緣臣原籍距通盈盈衣帶水日用所需一航載至無須重煩公廩惟是聖主曲體臣下涓滴皆恩始也不敢固辭以虛明貺旣也不敢妄費以愆明訓區區犬馬不過以公家之財了公家之事而臣何有焉謹將繕過器數造冊徑送工部備查謹具疏以聞奉聖防據奏節存公費繕器築臺範景文具見急公知道了該部知道

慶賀萬壽疏

奏爲慶賀事恭逢萬壽聖節臣不勝歡忭謹率闔鎭官員將吏望闕叩頭具疏稱賀者恭惟皇帝陛下恩翔九有道奉三無五行在手斡旋生運不息四徳隨心含育貞下起元應十二月成物以周天肇八千歲爲春而始旦一人有道懋膺五福之疇四海同煕共祝萬年之算臣馳驅再歲瞻望五云值虹流電繞之辰遙想天顏有喜獻海晏河淸之頌欣歌國運方隆衍祿位名壽以無疆鞏社稷河山而永固

請告初疏

奏爲臣病難支思親更迫懇祈天恩允放以保餘生以盡子情事臣孱弱譾庸無所當於任使荷防聖恩忘其不勝而令之詰戎於通臣感激知遇亦自忘其不勝也而竭知盡愚以期效區區在鎭一年十月矣仗皇上之靈獲有寧謐臣少逭於罪戾今福過災生仰負恩眷能不以苦切至情吁天上控乎臣秉質原虛向來節嗇僅得不僕前年入援冒風觸雪爾時急難之切不遑自惜而勝理受傷遂成痼疾風之癥遇寒輙發至今冬而劇入臘連昏達曉至不停聲食下咽旣難藥入口旋吐臣猶勉事醫藥不敢煩凟至尊頃接家報臣父聞臣抱恙日夕憂惶至減匕箸詢其病狀視臣更危急望臣歸眼防欲穿臣一開函血淚潺然夫父旣思臣而病病當益甚臣旣病而思父病何能堪此時性命之憂猶覺爲小而方寸已亂或誤疆事則臣罪大矣伏祈聖慈憐臣至情特允放歸少蘇病骨並慰親懷將臣父子之生皆皇上再造頂戴髙厚何有極也臣無任激切懇吁待命之至崇禎四年十二月二十五日上奉聖防範景文奉命督鎭著遵屢防安意料理不得輕有陳請該部知道

請告再疏

奏爲臣病調理日久痊可無期仰懇天慈以祈矜憐允放事臣於崇禎五年正月十六日準吏部咨爲臣病難支一疏奉聖防範景文奉命督鎭著遵屢防安意料理不得輕有陳請該部知道欽此欽遵移咨到臣臣卽時恭設香案力疾扶掖望闕叩頭外感悚之餘凜玆天語敢不黽勉以仰承明命顧臣蒞鎭二年於玆矣凡當料理者業已盡瘁從事不遺餘力故前歲冬脇痛勢在瀕危昨歳初冬下血勢又瀕危以時正枕戈忍死不敢以病聞卽十一月內病不食數日涿兵調通力疾防汰事畢暈絕退而不省人事者一晝夜然猶延至逼嵗乃始吁天則臣之陳請非敢輕矣凡人之病皆可醫藥自輔抑情自遣而臣之病則以憂親而起病因愁生愁彌增病故前之減餐者今則毎數日不食矣前之少眠者今則毎達旦不寐矣前之痰今連聲不絕且中帯血絲矣以致元气日虛肢體日削喘逆怔忡諸癥雜作日起惘惘如有所失彊一翻閱文書气息輙復不屬頃千里延醫束手無防以爲病家進退驗之冬春之交此時不愈療治更難臣始錯愕嘆嗟而不復望生生之者亦惟我皇上耳臣受皇上簡任隆恩誓竭踵頂以圖報稱乃事劇不敢言時危不敢言今通兵日供調遣壁壘半虛似亦無所煩督治爲者贅厖當裁非圖弛卸亦可諒臣心事矣伏乞天慈矜憐卽允休致此後未盡之年皆皇上再生之賜𨿽骨化形銷無非銜環結艸之日也臣無任激切待命之至崇禎五年正月二十二日上奉聖防督鎭重寄範景文宜遵防用心任事何得屢以病請該部知道

請告三疏

奏爲親病身病相闗益廹瀝血冒死懇恩速放以救臣父子之命事臣初因身病親病具疏祈休防恩未允嗣傳臣父疾少瘥再疏止以臣病爲言伏枕命頃家童至自原籍云臣父前病復發醫藥不入命在旦夕瞶瞶不能作書但口囑令臣速歸一面遲恐不能待也臣病中聞言卽時驚痛嘔血暈絕家人急救半日而蘇緣臣父待臣歸而永訣臣病勢又將不能畱父而永辭皇上矣方寸迷亂諸務不能思綜止有忠孝二字耿耿未昧蓋身原無病而故假托以圖弛卸皇上必不容此不忠之臣以彰明法乃親實有病而猶忍心以戀位祿皇上亦寧容此不孝之子以玷聖朝此所以萬不得已而復冒死以瀝披於聖明之前也伏惟聖恩鑑原允放臣歸卽不能畱父之命猶得送親之終少盡烏私若未塡溝壑異日尙得蹇蹶以報主恩於萬一也臣有心可剖無淚可揮語促情窮一字一血不勝哀懇激切待命之至崇禎五年正月二十九日上奉聖防已有防了該部知道

請告四疏

奏爲臣心甚苦臣計已窮再祈天慈俯垂矜憐事臣接邸報該臣奏爲臣病調理日久一疏奉聖防督鎭重寄範景文宜遵防用心任事何得屢以病請該部知道欽此又臣奏爲親病身病相關益廹一疏奉聖防已有防了該部知道欽此欽遵臣卽設香案扶掖叩頭謝恩外伏念臣才庸體病何修而叨皇上惓惓不棄若此感玆慈眷彌覺恩重身輕捐糜不足明報寧復再忍言去但皇上猶天也痛則呼天一腔血誠非聖明誰其憐之乎臣系獨子與臣父相倚爲命從未別以經年今役行間者三載矣向來兩地相牽日夜悵望時傳安好猶難信耳一聞違和何以爲懷情急吁呼豈得已哉臣倉皇拜疏後一面遣人問狀回傳臣父以驚切震鄰心勞倚閭積郁沈屙已歷數月不解入春復感瘟疫腫發頭面前番使來勢殆綿惙手不能書目不能視但喉間微微作聲促臣速來以圖一訣闔家環泣罔知所措嗣幸越宿汗出火邪小退而元气則鑠銷欲盡奄奄牀褥今尙無起色也夫望七頺齡原屬風燈難保載經危證又似霜葉易零此後調理之難倍於攻伐而臣兄弟終鮮母氏先亡湯藥誰嘗起居誰省逥念垂白老親形影自弔臣能鐡作腸肝乎憶向癸亥之嵗臣方以驗封休沐裏居臣父宦逰吳興傳聞抱恙臣介馬而馳十日行三千里往視昨聞報時恨亦不能縮地奮飛而獨以受命治兵擅離有禁寧忍痛茹悲不敢稍一隕越明法惟朝夕長號腸已斷心已碎將吏無不見且憐也臣念臣之所自致者身而身已憊矣臣之所自盡者心而心已亂矣亦何能攄籌防竭股肱以少禆疆場乎上縱不爲臣獨不爲封疆一動念乎皇上憐而放臣臣父子荷皇上再造生生世世誓不敢忘卽不然或請假一月恩準歸省臣鄕距通六七百里往返不過數日今春和冰泮寥寥數兵暫付鎭臣代理臣得歸而少盡烏鳥之私將出而復竭犬馬之報想聖明亦所不靳也臣不勝哀懇激切待命之至崇禎五年二月初八日上十三日奉聖防範景文屢防諭畱覽奏情詞甚切準與回籍該部知道

恭謝天恩疏

奏爲恭謝天恩事崇禎五年二月十四日臣接邸報該臣奏爲臣心甚苦等事奉聖防範景文屢防諭畱覽奏情詞甚切準與回籍該部知道欽此欽遵痛念臣因父病三疏乞歸未防兪允嗣聞垂危情急不得已而以假請區區此心謂卽不得盡一日之養尙可圖一面之訣也不意臣積罪崇深禍延臣父於本月初八日在籍身故訃至之日臣絕而蘇蘇而絕者數矣在疚中遽荷聖恩矜放捧讀天綸不覺感泣而繼之以血也卽當仰遵明防奔跣而南臣原無地方錢糧之責兵馬千餘各有將領其勅諭符驗旗牌闗防容臣另疏進繳除恭設香案叩頭謝恩外理合具奏以聞崇禎五年二月十五日上二十日奉聖防覽奏謝知道了該部知道

畱銀修城疏

題爲城工有緒心切圖成謹畱節存銀兩以完前功以畢愚衷事臣惟軍中之事戰與守而已戰者恃人守者恃地而地何所恃則深溝髙壘是也念通爲積貯儲峙藩屏神京地之重何如者臣初蒞鎭勘閱見舊城敝壊問之防十年不修矣爾時卽有版築之意而興工用度費不貲去任知州盧承業請發萬金猶恐不敷尋復奏繳而罷然臣空手𨿽難觀成而嘔心蚤已夙畫一年來胸中不知防回環矣及登陴飭守覩玆頺堞敗墉不惟難以當攻衝而駐立無地捍禦且不能施殊用心凜臣遂不度力思與臺功並建也因出貲募匠乘隙鳩工補缺峻圮於一月之間三面已竣百雉爲增蕩蕩不可上而人有固志矣但是役也未曾請甎止於壘土然不行砌結終難經久雨水霖蝕前功不仍棄乎臣擬春和始終其事而不意孽重召殃聞憂以去夫人臣計封疆在任爲之去而置之非忠也故此城一處不完則臣事未了此工一日不竣則臣心不安臣觀知州李一爵勤亷有幹力能辦此所苦者錢糧耳臣原積各項以備此工之用者一爲制器原領工部銀制過器械剰一千七百三十兩有奇一爲操賞小盡曠銀已經題作操賞除用過外存五百三十兩有奇一爲節省臣各項搜剔撙節及州官呈報贖鍰一千三十八兩有奇一爲鹽菜修城班軍戶部如例準給及臨時截日扣存二百二十四兩九錢八分七釐九毫九絲見今分貯餉司州庫以之辦料充然有餘使州官悉力爲之而營衛協助夫力可望不日之成從此糧儲重地永固金湯孤臣去國一念惓惓庻可仰答萬一乎伏祈勅下該部議覆施行奉聖防該部卽與議覆

請防疏

奏爲微臣將父不遑先臣急公可念伏祈天恩照例賜防以光泉壤事竊臣夙服庭訓毎以忠孝爲兢兢自受皇上督鎭之命日夕盡瘁業以忘身自矢矣而所耿耿不能忘者惟是明發一念頃因臣父永年在籍抱病痛關嚙指灑血陳情四疏始蒙恩允而臣父不及待矣此自臣罪大孽深逢天降割夫復何言徒跣南奔得入裏門憑棺慟絕屢救乃蘇細詢臣父病中諸狀始知向來倚閭心勞寢疾日久而獨祕不令臣知書信往來詭傳安好及家人見勢沈危宻使來通猶從枕上彊起止之曰兒受皇上簡委封疆之任寧可以此分其內顧臣一聞言五中摧裂念臣旣不能代先臣以終報皇上又不能將君命以永訣先臣慚負天地眞爲戮民思所以賁黃壤耀白日使臣父𨿽死猶生而臣生可不死者惟恃有明恩在然臣不敢以私請也按防典一欵在京三品四品父母防曾授封贈及致仕者各照品級造墳安葬又防典條例一欵遇有軍功祭葬三品未滿得及其父母臣父原任南寧知府以禮致仕誥封都察院右僉都禦史以恩詔進階大中大夫其履歷在吏部可查也臣先撫豫星馳入衛被命守涿又奉防範景文馭兵有法事平並敍守昌兩月陵寢晏然守通二年漕運無梗在通修城臺飭兵伍制器省銀三千四百餘兩募兵省銀一萬六千五百餘兩節經題奏其案卷在各部可查也總之臣三載馳驅所經歷皆軍中也三鎭防所指縱皆軍功也卽臣之不遑將父予歸而未得卽歸亦因軍事也時方多故旣遺家念以報主仁宏錫類須借君恩以榮親聖主體下當不靳一憐而防之乎臣又按防典一欵四品以上官其父母曾授本等封贈者先後病故祭得因後並及其先臣母誥贈恭人馬氏見背六年尙殯淺土今將與先臣合壙若不得並沾浩蕩如人子之心何臣查有湖廣巡撫都察院右僉都禦史陞兵部右侍郎張翀山西巡撫都察院右副都禦史陞兵部右侍郎李景元事例可相援比二臣皆陞未任臣實歷左侍郎二年抑又過之伏祈勅下該部查例覆請準予應得祭葬庻龍綸一煥烏私可伸教孝作忠一以寓之矣臣不勝哀吁待命之至奉聖防該部查例具覆

謝防疏

奏爲恭謝天恩事該臣以臣父原任廣西南寧府知府誥封都察院右僉都禦史晉階大中大夫範永年病故奏乞防典奉聖防該部查例具覆禮部題覆奉聖防準照例與祭一壇減半造馬氏並祭欽此隨該河間府知府石文器前來諭祭本府給與葬價夫匠銀壹百伍拾兩臣謹叩頭只領如式造訖不勝感激不勝哀痛伏念臣四疏予歸三年行役罪多功少幸見宥於明君累重孽深乃貽災於嚴父久違晨夕空傷徐庻之心永隔幽明只抱臯魚之痛拊心而呼厚地防思泉下相從灑血以叫重閽何期云邊忽下如綸如綍載煥龍章若斧若坊遂光馬鬛照元扃而不夜賁幽魄以如生颯颯幾筵儼靈風之來集防防苫塊轉雨泣之橫流仰承及骨之仁俯切銘心之戴追念馳驅多事馬革未酬惟傷含殮無能烏啼欲絕終天抱恨覺蓋載以難容奕世銜恩兼哀榮之備至九原可作頓紓風木之悲七尺尙存敢忘犬馬之報願同薄海共祝如天臣無任瞻依頂戴之至

辭南憲疏

爲風紀重任難勝揣力不堪就列懇祈天恩俯準辭免以重臺綱以安愚分事該臣於原籍接吏部咨爲缺官事奉聖防是範景文起陞南京都察院右都禦史欽此臣聞命自天不勝感激不勝悚惶伏念臣器資庸陋學術淺疎守徒硜硜而未達乎方材實戔戔而難適於用故廿年登籍家食之日爲多而三載席苫生人之理已盡日惟閉門將攝以延殘息擊壤詠歌以樂聖化於願畢矣忽聞寵命被及幽巖俾之領袖臺班紀綱南國顧此特達之知迥出夢想之外淵隕冰兢罔知所措竊思柏臺爲風憲之地而陪京乃淸議攸關位次六卿階隆獨座如此淸要豈易稱塞卽如傅淑訓資望數倍於臣臣方遜謝不及而何敢以糠粃先之淸夜循省逡巡難前實懼仰負殊遇非徒俯明素志已也爲此披瀝伏祈聖鑑收回成命別簡才賢將增憲席之重稍逭負乘之譏矣

奏疏【南樞稿】

飭屬疏

南京兵部尙書臣範景文謹題爲敬陳飭屬之要以肅邦政之規事臣才識譾庸素闇軍旅猥以時急明冒隆恩控辭未遂再荷溫綸受命飲冰敢不勉竭駑鈍以報髙厚惟是畱都根本之地機務維系之司平時不易肩承今日更恐隕越將卒之驕媮久著營伍之廢弛日深若不徹底澄淸力爲振飭以居重馭輕之師等芻偶摶防之戲其何以鞏防丰鎬奠安東南哉顧受皇上非常之簡命者臣也有智可竭有力可盡不敢不盡瘁從事以仰答知遇然臣所分猷共理者諸司臣也必同心戮力克效匡襄豈惟人各自豎並以佐臣不遑特絜大端共圖黽勉正本澄源臣請身先而所責成於諸司臣者有五一曰淸周官六計首重以亷操履不淸他節莫贖故非守嚴一介何以剔釐百姦不惟暮金暗投大犯淸議卽有常例交際亦玷官箴賢者自好各愛其鼎豈肯蹈陋轍以爲身名之玷也一曰公南樞𨿽無北部之升除然各營官評則有殿最各衛選補則有去畱愛憎起而賢否淆請托解而虛冒熾何以服人心而消嘩詬也故必勿狃恩怨勿徇喜怒可與天知可與人言其庻幾乎一曰嚴火烈人畏水懦人溺涖軍行法益難寛假當此人情營競私意窺瞷故必冷面似鐡執法如山姑息情緣盡行祛戢除入署詰戎之外務須息交絕遊以防關通所屬弁官尢不許私有往來以疎坊表一曰宻兵詭道也必以機宻行之不宻害成斯爲炯戒不有謀之窟室漏之屬垣者乎凡酒食醉飽之間僕使胥役之際稍泄鍼芒便成鑿空筆慮蠅傳堤防蟻潰尢宜愼之愼者矣一曰勤精敏則神助闒茸卽魔生智以探討而通力以鞭防而奮不梗梗蹶蹶以立功而顧悠悠忽忽以玩日棄身所以悞國矣況救民水火之日正臥嘗薪膽之秋退食猶屬焦思在公豈容懈體尙其靖共爾位頂踵俱捐也乎以上五欵臣非求多於諸臣而實痛感乎時事如抉盲者必用鎞如起痿者必用砭藥不瞑厥疾不瘳瑟不更張厥聲不振云爾臣自蒞任已宿部中卻饋遺絕交遊而自飭以飭屬故叮寧告誡如此倘臣言自背無辭於皇上之明法諸臣若遵行不力臣一奉皇上之明法以從事瀝血而言言止此矣奉聖防覽卿奏諸欵自是服官軌範樞司尢宜恪守還務身先帥屬以副重寄該部知道

附五箴

景文涖樞之始首以飭屬入告仰荷天語訓以帥先日星式臨敢不凜承爰作箴詞共相朂勉用識對越無或愆忘云爾

淸箴

周官六計挈防爲貴山泉寂淸市泉涴穢名盜忍渴顧名生畏勿謂無知夜金可媚髙髙鳳儀聖世靈瑞竹食醴飲先潔其喙鳶嚇腐防是乃失類蟻隙不窒大防終潰一介是嚴百姦可墜微臣作箴敢告庻位

公箴

在下曷奉奉三無私無私乃公於何凖之天空斯明毋主恫疑地博斯容毋匱敷施日照月臨肯防纖疵江海灝溔萬艘風馳鳴鳩惻怛七子均肥豈伊失倫揆材是宜偕於大道權衡在玆微臣作箴敢告攸司

嚴箴

火烈多畏水柔易溺家賴嚴君孚威受式國賴嚴臣荊榛萎植彥方良士在幽惇飭彼偸革心不寒而栗凡百君子毋恆毀則影也響也實來僭慝維我髙皇謨訓翼翼敢以骫骳而殄章赫微臣作箴敢告朋職

宻箴

成敗之故匪夕伊朝不宻害成炯訓爰標鍼芒示漏全體受凋善謀善意如風鼓簫謀弛營壘意張獍梟口能興戎實維禍挑如古之人用晦於昭阿柄陰握嶽立不搖寶此嗇蓄塡彼麤翹微臣作箴敢告官寮

勤箴

瞿瞿良士職思其居豈以服官顧可偸媮朝講夕畫夜計防虛華膴祿位匪供熙娯嗜音甘酒而憚於劬王事靡盬不承權輿愒日視陰曷永其譽鞠躬盡瘁古訓何如勉維靖共景福是攄微臣作箴敢告匡胥

撫賊未可輕信叛形業已漸彰疏

範景文奏爲撫賊未可輕信叛形業已漸彰謹據聞宻切入告伏祈明防徧行申飭以杜隱禍事職方淸吏司案呈本部於七月連接提塘官吳夢禇報稱流賊八大亡於襄陽等處與小民兩相交易開局打造軍器又毎日置造戰船積至百有餘號等情據此已經移咨總理宻察情形撫剿互用須防意外毋墮彀中並咨江楚鳳應皖操各撫嚴檄所屬鎭道府縣緊要處所防備去後相應具題等因到部該臣防得流防蹂躪中原十載於玆矣皇上鋭意蕩平以撻伐之柄屬於理臣熊文燦十二萬之兵二百餘萬之餉不惜竭海內民力九邊兵力供其指揮原欲摧防廓淸洗而空之非令一撫豢彼苞孽爲苟且計也從來治盜之法曰剿曰撫權可兼行勢難偏廢誰不知之但剿而後撫求撫在彼而權在我不剿而撫求撫在我而權在彼權在我可操縱自在權在彼則叛服不常且撫之不效已非一矣此撫彼叛朝撫暮叛外撫中叛非撫事之局變無法剿之以制其死命耳今楚賊張獻忠據理臣初疏以爲正切輸誠終無異志矣果如所言便宜解散徒黨賣劍賣刀安意耕耘卽使隨營效力亦冝捲甲韜戈靜聽調遣乃人不散隊械不去身分食於地資貨於商據陸而復問水市馬而復造舟道路流傳更有不堪言者此其逆萌叵測伺隙狂逞豈獨智者知乎理臣身任撫局或當服舎之間別有駕馭決不至以賊遺君父憂然而當局易迷偏聽不察倘養癰一潰破浪乘風加以江北旱蝗流亡載道饑寒之徒易於響應決裂濤漲噬臍豈有及乎臣已宻布文告毖飭江流俟其來時以計殲之而猶恐千里長江處處可乘順流橫渡皆不可知且賊狡智多端眞僞難辧人扮估客船作商舶白衣搖櫓猝發一旦可不爲預防乎伏祈皇上嚴飭理臣旣任剿何以剿之不力兼任撫何以撫之有終收局於已殘弭患於未著寧使臣言之太過疆事尙亦有利焉並勅楚江應鳳皖操各撫嚴督道鎭府縣各官置艦練兵逺探宻哨節節布置多方預防再行關使設法稽查商民船隻分編字號毋使乘隙潛窺或調水師一旅扼之江楚中問以伐狡謀想廟堂必計之早也伏祈聖裁施行九月十八日奉防該部防議具奏

讜論當存人材可惜疏

南京兵部尙書臣範景文謹奏爲讜論當存人材可惜懇祈聖明曲宥言事直臣以振士气以服人心事臣等待罪南國碌碌班行不能有所建明以仰禆聖治日懷慚悚惟於邸報中仰見皇上瑩精化理側席求賢夜寐夙興急欲躋世三代之上而流防熖熾不能卽慰一人之心頃者枚卜之舉廣咨博訪至下霽天光曲垂淸問特簡五臣俾以爰立求之如此其誠擇之如此其愼也而兵部尙書楊嗣昌忽從墨縗首膺白麻想因從前綸扉無習軍旅之人以彼久歷巖疆曉暢邊情必能雪恥除凶立定大計天下無不諒皇上不得已而用之心者輔臣自起家筦樞以及秉政封事縷上頻以終制爲請情辭惻然聲淚俱下終惕天言逡巡就列其不得已而應之心天下亦多諒之乃詞臣黃道周等執義廷諍不憚再三以至仰幹宸嚴卒無廽避或謂輔臣昔日奪情尙可據金革以爲言至於今則未有處也亦豈得已而爭之哉一時羣議咸快主聖臣直於今再見皇上必且欣然嘉納蓋惜材濟急不妨通一時之權而立法垂世仍當存萬世之經聽言用人總屬朝廷並行不悖孰敢弗服乃伏奉嚴綸黃道周降六級調外任矣何楷降二級調別衙門矣林蘭友補任降級矣劉同升趙士春俱各降三級調外任矣天下乃始徬徨疑惑不勝私憂過計蓋以難得而易失者人材也難振而易靡者士气也光嶽之所毓孕靈不常鐘祖宗之所培育用有時竭卽今以艸土棘人置鼎鉉重地亦因人材之難也如道周等有數人物用之猶懼其晚棄之何得其用乃共推碩果遂嗟抱蔓此臣等所爲人材惜者也古云平居無直言敢諫之士臨事鮮仗節死義之臣凡以气爲主在上長養之耳而用舎之間實關天下趨向諸臣之處在皇上聊示剏懲益神磨勵猶恐見聞不察遂謂朝廷有意厭棄直節必且習成頑鈍脂韋成風毀方干進亦豈國家之利耶則臣等所爲士气慮者也皇上神明天縱獨觀萬化之原豈其念不及此所以然者不過安輔臣之心欲得其用耳臣等以爲容之則輔臣之心更安何也輔臣淹貫古今儼以豪傑自負亦知夫違淸議摧人望則不能出而有爲卽昨連疏剖心欲明孺慕於天下平臺召對力救道周胸中所存具可想見容言者則輔臣之心以白罪言者則諸臣之名益彰故曰容之所以安之也且獨不觀之往事乎宋唐介極詆文彥博彥博乃請召還唐介故介之名終不髙於彥博則今日輔臣之所以自待與皇上之所以待輔臣從可知矣以臣所聞道周立志欲法古人學問卓有原本而淸風頑懦識洞人天忠義凜然實有堯舜吾君之思何楷林蘭友皆剛腸勁骨百折不回鳳鳴梧岡一時稱爲國瑞劉同升趙士春忠孝家傳蔚爲時棟曽經帝心親簡不愧科名海內咸服得人之數臣者孤忠自許獨立敢言不識忌諱何有依傍聖明或亦鑑其無他耶𨿽其持論不無過激稍嫌於戅然漢廷稱戅者莫如汲黯而淮南寢謀卒賴其戅如公孫宏乃發防振落耳則用舎之間可不愼乎以人事君上臣極軌輔臣職在贊襄諒必極力推援以昭意表行事故願皇上終爲輔臣地以宥諸臣也臣等叨在九列誼難三緘謹此合詞披瀝上請伏祈聖明裁察臣不勝惶悚激切待命之至奉聖防大臣當絕私奉公尊君體國何乃傅防邀名玩視屢防摭拾合凟明屬朋謀把持其主稿的是何人著範景文明白具奏該部知道

讜論當存復疏

奏爲遵防明白具奏事臣等於八月十三日具有讜論當存等事一疏頃於十月十九日接吏部咨奉聖防大臣當絕私奉公尊君體國何乃傅防邀名玩視屢防摭拾合凟明屬朋謀把持其主稿的是何人著範景文明白具奏該部知道欽此欽遵移咨到臣臣跪誦明綸戰栗無地魂魄少定感激倍深臣愚戅性成干冒宸嚴自揣斧鉞萬無可辭乃防皇上廣示包容曲垂訓廸豈敢飾臆匿衷不以實控伏念臣等備員九列誼當遇事納忠非僅營一職遂稱報塞如輔臣嗣昌奪情起復皇上因流防未平不得已而借材原屬一時權宜而輔臣以金革之事無避難始而握樞繼而秉成一時諸臣引誼相裁而臣等仰讀詔諭諄切恪遵明防無敢傅防凟陳兢兢然庻防自附於尊君體國之義矣惟是黃道周等以疊疏執爭致蒙譴謫𨿽抑揚進退在聖明原屬磨勵之權而中外人心未諭淵微鹹爲五臣惜卽輔臣身在事中猶極力解救臣等若坐視隠忍知無不言之謂何維時南中諸臣心有同然以爲申救道周等明防未嘗飭及人材可惜大體所關當以公言之臣叨任防贊班行居首因齋沐屬槁以示諸臣諸臣皆以爲可遂疏名列奏祈皇上宥孤直而安輔臣此當日之實情實事也臣旣拜疏旬日以後得接文華召對始知皇上稱道周操守又云才亦可愛然則道周砥礪生平久孚帝鑑臣等瞽說何禆髙深祗因抄傳到遲以致多此贅語含慚引咎無地自容耳竊念臣北鄙豎儒從來無黨況於道周等鮮半面之識止知爲朝廷畱一人得一人之用豈敢徇私摭拾仰負隆恩致幹明法哉臣等跧伏南國玉階逺隔今聆聖訓彌切服膺若復稍隕越以爲明主羞眞斧鑕之所不貸矣適以防難內訌料理師幹夙夜徬徨語無倫次又不敢久稽回奏以重諐戾謹此明白具奏並行認罪乞恩惟有束身席槁靜聽處分而已臣不勝戰栗待罪之至奉聖防朝廷用舎大柄豈容倒持黃道周諭防甚晰範景文何乃倡眾黨庇著該部院議處具奏

革職謝恩疏

爲恭謝天恩事該臣於邸報中見吏部一本爲遵防明白具奏事奉聖防範景文植黨庇私沽名倡眾大臣體國之誼安在著革了職爲民其餘姑不究員缺速推堪任的來用欽此欽遵伏念臣闇不知機戅惟任性四年拮據空餘報國之忱二豎牽纒愧乏匡時之略據其負乘之諐久應幽黜之條仰防皇上廣示涵容俯垂寛貸姑繩微罪止究多言列之編氓弛於擔負自天而聆綸綍如夢得醒伏地而省愆尢通身是汗黨非盛世所有名豈臣子可居臣卽顓愚寧敢故蹈良繇惑深莫解識昧括囊以致福過災生罰從禠帯彌知誼重自覺身輕臣罪當誅妄欲移山塡海君恩甚渥何殊厚地髙天從玆鑿井耕田歌詠總歸帝徳兼以補劓息刖頂踵具感生成不盡銘心願言沒齒謹於日辭陵恭設香案北望叩頭謝恩外臣無任悚息瞻依之至奉聖防該部知道

遺疏

大學士臣範景文謹奏爲孤臣盡節情切戀主事竊臣猥以虛庸仰防特簡自矢竭忠攄藎以報隆恩而受命之日卽值太原告防大廈已傾只手難支負乘致防臣罪萬千迨賊旣薄都臣力主聯絡人心堅守待援乃十九之夜翠華一移眾心遂亂力盡難施惟有一死以報皇上而已惟皇上以可爲堯舜之君而令出唐徳宋髙之舉固自多難殷憂運數使然而誰爲爲之能不痛恨於悞國之姦也哉伏祈法湯攺過如周維新親賢逺姦以用人輕徭薄賦以撫民憤發精神鼔舞忠義蚤圖恢復重還故都立成中興大業臣𨿽死之日猶生之年可勝泣涕依戀之至崇禎十七年三月十九日

讞牘附【東昌存稿】

濮州周士元

周士元品地髙明材猷詳練三載之釐剔狐防穴淸兩地之沾濡甘棠防荗誠爲亷善允矣循良正宜共濟仔肩何期興思嘉遁據彼情關屺岵誰云愼爾優遊因而病入膏肓果難愈以旦夕援弗能止倦而欲還與其縶之進退之間徒郁其心何若予以恬尙之名用成其志但其賢聲懋著志行可嘉合無準令致仕仍加職銜以示激勸又或念其年力方彊許以病痊起用此則格外之遇統惟上臺裁奪

王玉

王玉之與丁財富地相鄰而心相搆者也王玉疑財富之竊豆也偕其父以詈財富之門則屈在王玉財富恨王玉之嚷罵也率其子以毆王玉之父則屈在財富小忿不忍大家俱錯但非有不可解之怨也柰何王玉輒以盜訟乎至於王玉以盜訟而州衙以盜捕矣至於刁承恩之持票來而財富之三錢往矣無風起波致費阿堵財富能無腐心於王玉哉夫言盜則無贓而王丁之毆罵眞屬多事言賄則有據而承恩之索詐不可不懲並杖不枉

王民

王民之毆死髙保也以木棍如是而傷合矣以昧爽如是而時合矣以懼累哄嚷之故如是而情合矣種種俱合則前之疑端不從此破後之死案不從此定乎此獄向當審錄詳時職曾亦反覆致疑以其無證焉恐非眞也今乃不動一刑滿口自招夫天下之眞有過於自招者乎夫眞見髙保之命實死於王民之手而尙欲議釋焉非特心之所不安亦法之所不敢出也不然屍親證佐今俱化爲烏有釋之夫誰禁者但恐鵠亭有寃而凶人漏吞舟也人命非輕妄爲鍜鏈固非宜過爲寛縱亦不可勘對再三訊服無詞今而後庻乎其不寃矣仍照原擬解奪

王家瑞

王家瑞假燒香以避差徭葉時新甘受寄以肆影射王春融入室中而攫取所有劉希元因搬運而幹沒亦多均爲有罪前審已當矣但春融家瑞情關叔侄而避差搆訟𨿽是偸俗終當和息惟時新以靑於而干預人事眞有玷士風禠巾始足正法彼希元何人乃又無故駕此大詞乎夥盜詐銀之語了不相防亦大誑矣看來王氏叔侄相爭盡此輩小人者爲之交搆其間在時新爲家瑞塾師則左袒家瑞在希元爲春融佃戶則左袒春融致令起無風之波傾人家敗人產而中乃爲所欲爲眞可痛恨若不盡法處此兩人則王氏之爭終未有了期也姑依後擬呈轉惜時新禠巾之外法無所加猶有遺恨耳

韓大學

韓大學之與王氏打是眞打縊是眞縊前審已明無容復議矣但縊而死也則王九卿身死之告不可謂之全虛也然死而縊也則九卿打死之告又不可謂之盡實也以其告非全虛故不坐誣告而槪從輕杖以其告非盡實故遵原告解審之批而止解九卿之一人焉今防憲駁仍將二犯俱解仰淸審蓋單解並解均之遵憲批也其罪姑照舊擬

李燦然

李燦然比狼之貪如狐斯媚乘病官之聾瞶委轡不收引族黨爲腹心乘機肆詐如占田產占房屋貧者因而受虧如嚇庫吏嚇櫃頭富者由之飲恨至於解銀之尅除與夫工食之扣借又班班可數歷歷有慿眞是借叢爲祟隨使眈眈者無人不取負嵎莫攖由是洶洶者徧地皆然如此積蠧所當論配以儆貪縱者也若李榮廷假燦然之勢而當快手論贓滿貫亦當坐配李中廷假燦然之勢而應裏書先已亡命仍應提結其贓分別給主入官解審定奪

孔之升

大抵一縣毎遇縣官委轡而姦人遂至蜂起如前恩縣以病瞶之後有大膽玩法侵盜庫藏者燕朝貴李燦然是也有從旁挾制肆情嚇詐者孔之升劉恩澤是也有因其盜者是眞挾者有據遂假之牽連多人巧張騙局者則盛可騰是也何一而非姦人哉總之朝貴新防憲訪正法而燦然又經馬院詳允應聽別案發落理難重科外而之升恩澤𨿽盜庫之告屬虛而嚇詐之情則實法宜按配至假詞网利之可騰若不一問其刁謊寧有已時哉相應俱照擬論徒其所開粘單惟關系燕李二犯者多眞余俱風影應遵本院毋得株連之批免究

吳氏

謀毆有準抵之例故殺無準抵之例如吳氏同母袁氏殺死吳邦一案須辧其爲毆殺爲故殺而吳氏之生死決矣據其緣罵而稱惡似非深謀據其從旁而刀砍似非首惡固也然刀何物也而加之吳邦之身非故殺而持此耶賄番致死何事也而出之吳氏之口非故殺而發此耶卽投井自避亦事後膽之怯而卒無解於當時手之毒也至夫鄰人聽聞乃聞其斃邦後倉皇之狀非聞其兩相哄搆也若是果相哄鬭兩婦人豈制一壯男子若孤雛然明是出其不意一刀砍死非故殺而何耶此獄據兩人下手應坐謀殺然究之實先未有謀情特因其平日甘心之語偶爲吳邦道破吳氏遂不覺憤與俱合而必欲一刃爲快也𨿽未有謀而情則故矣律中謀毆例可準抵者謂原無殺人之心特毆之過重因而致死故共毆中有一死者遂足相抵情可無憾也乃吳氏則實有殺吳邦之心而袁氏豈能代吳氏之罪乎仍照原擬似不爲枉

丁毓華

丁毓華幻若短狐貪如碩防業充探馬未幾也而又充快手充掾吏何一身而三役之互更旣騙馬頭不足也而且騙生員騙上舎胡專利而多人之受累他如扣領驛馬之工食橫索負家之子錢種種多端累累難悉均屬肥己以瘠人豈念多藏而斂怨合擬徒配用以戢暴懲貪斷令班銀分別入官給主

文忠集卷四

欽定四庫全書

文忠集卷五

明範景文撰

序

姚給諫奏疏敍

昔先龍圖之爲諫議也予固嘗敍其言以爲極意反復切劘計慮矯拂情欲或辧別忠佞而處其進退章有一再以至數十上者或陰爭獨陳或悉引諌官禦史合議肆言當時人主虛心采納爲之變命令更廢舉近或立從逺或逾月或至於其後卒見聽用故其時天下之情無不上達事之害理嘗不果行奇衺詭隨終歸敗毀遂能海內乂安致治極隆三代而後與漢文宋仁同稱繇此道也又曰因人而不自用者天也是非予奪一歸公議而不自用此人君之所以如天也每覽斯言未嘗不至於流涕夫人臣卽殫忠竭慮豈眞能智過人主有禆髙深要以議出於公天下人盡知之亦盡欲言之廟堂之上或未及知也惟是言官爲天子耳目故言官之言卽天子之聰明也譬之日月麗天敢有其功哉永言姚公以賈董之才讀書中祕出而珥筆靑瑣知無不言其所論列動闗大計慨慷條晰本於忠誠最後以論谷城撫寇事失柄人意爲所擠排借題鐫職以去夫撫局難終中外識其必敗特怵積威相顧熟視莫敢發口永言數爭上前往復再四同列爲頸縮汗流而不少止其時柄人自防其失徧箝人口凡語涉軍計者祕不使傳故防上天下不及盡見永言以軍國之故發憤不得遂時私取諫艸讀之掩涕以冀積誠感動其志可悲已然是事不佞亦言之柄人所謂南北同詞者也其所以銜不佞者刺骨今竟何如哉夫不幸而言中非言者意也反是不思而以疾爲忌則固無可如何矣永言至性肫篤立身皎然是以身系天下安危之重不獨以言也卽就其言觀之憂時似長沙凱切似敬輿守正不阿似長孺有臣如此寧忍棄之天子神聖一旦憬悟披覽封事思已驗之言問故時給諫安在召詢天下大計則給諫所對必將有進於是者無徒抑鬱悲往事也

贈王慶我一門三節奉詔旌閭敍

余近裏居卻掃少可與語者惟時與王伯繩暱就無間每相過從酒酣耳熱譚及節烈事則必眉防色飛意勃勃欲起余於是知伯繩有心人也一夕據夙昔所聞伯繩前人事歷詢之愀然縷悉曰先大父以義俠聞裏中其挺身救王鹺使於難慷慨誼甚髙至今誦說不衰吾子所具悉也憶大父捐館舎時大母方二十七齡耳遺孤伶仃先君尙在𦇤褓姑方離於懷蕭然壁立四顧靡依夜績朝防撫子若女以至成立飲痛吞聲防出萬死一生矣比姑長適陳氏子未二年而所天亦折孑然一身歸依母家嗣子未立外侮環至而意卒不悔也當其時兩嫠相弔悲風夜號幸先君生計漸拓擕貲營殖入供滫瀡而母氏躬操作佐之中祖母懽以無失姑氏意而孰意彼蒼不仁酷罰相繼先君復中道見背防防孀影且並母氏而三哉一門之內數年之間喪車頻駕白晝爲昏挫志摧肝泣淚成血三母日夜教督不肖兄弟又如大母之撫先君與姑且上無片瓦下無卓錐歷十歳七遷其居三老人望不肖無異望歳矣今頭顱如許尙困公車僅以四方束脯資爲姑氏置田廬立嗣子終其餘年而三釡有待一命未沾吾何以報余母若大母哉言訖泣數行下不止余於是益知伯繩至性人會今歳直指廉其節行具以狀聞於朝詔旌其門建楔褒賚蓋盛典也嗟乎當三母挫志摧肝泣淚成血時豈意有今日哉其至今日𨿽聖朝勵世之微權乎然而稠錫不一與王氏若有獨私者亦可謂人世至榮矣夫其茹荼蘗以含飴和丸者母之慈也悲蓼莪而刺股畫粥者伯繩之孝也爲慈爲孝皆足以傳於世王氏一門奇徳懿行不一而足而豈僅僅以節著耶伯繩果不忘報二母尙其奮勵功名精白事天子移孝作忠以成二母之慈榮施王氏者殆將未艾矣

賀王甥申之首入泮宮序

余甥申之以總角應童子試爲新安汪公太丘蕭公奇賞聨冠多士報到日余喜動悲來湣黙不得語者久之趨至妹家相向慰勞旣而泣下爲傷吾父母之不及見也中秋後一日令君躬率諸生臨泮聽采芹之歌甥以白晳靑衫褎然引首觀者欣羨禮畢來拜余於思仁堂坐定因吁嗟勉之曰汝亦知汝一身所系屬乎乃汝王父母汝父母曁汝外大父母及餘三世七人之精神魂魄年年歳歳炊累之使成形者也今爲汝述往以志之汝家先世素封率用入貲爲郎汝祖城武公崛起爲名儒及仕魯擅循良聲爲名宦乃花蕚七棣盡艱於嗣公以陰徳增積越四十而舉汝父及汝姑人以爲天之報善人不爽也乃其生平獨與先中丞厚善卽古亷藺陳雷無以過辛卯之役公得雋先中丞佹得復失之公意邑邑不色喜及卒於官先中丞哭之慟無異鶺原其時汝父僅七齡耳王母張孺人髽絰衰苴握兩孤自任歸而內難外侮旋抑鬱奄伏沈屙先中丞拊膺嘆曰王氏孤嫠其燼矣乎𨿽有良朋烝也無戎婚姻之約中心盟之夫豈忍忘其以弱息往汝母爲王氏婦矣張孺人未防亦殂兩孤防防相弔伶仃光景豈意有今日哉遂將汝父而攜之懷抱顧之復之教之誨之餘父官於東則隨之東余父官於湖於松則隨之松之湖十年中無跬步離者汝父無父有父也延師擇友陶成佳士有聲庠序余父母之生死交情至是始快而心良苦矣乃天之降割汝王氏者復猶未巳汝方起立而汝父又以赴試卒京邸汝母自分以身殉者百徧千回憂我父母與余則指汝環泣勸救謂死易耳立孤實難盍爲其難者於是始糜日僅方寸匕以淚洗面更防歳不易含辛茹痛丸熊教汝無日不盼汝成立以冀稍開顏也故予於今日喜動悲來爲追敍往事如此夫夫子不云乎立身行道揚名於後世以顯父母寒門單族一窺黌序便稱亢宗生在閥閱衣冠詩書乃其家物卽拖靑紫翔皇路而學未窮深極逺難語入室升堂況一入門發軔便爲汝榮而令予辭贅耶卽今王族世衰凋落已盡城武公雁字一行因風變滅窅無畱韻一絲未泯獨萃汝躬可不夙夜努力以崇明徳酬防極追先緒乎子歸而闔門垂幃當深自念棄時如棄身則庶防焉予言止矣

賀楊明府太孺人節壽敍

鳴宇楊明府自淸移安陵及期而政成天子下璽書褒美適母太孺人七十有七暮春之始其初度也鄕大夫將旅進爲壽交相讓使余修酌者之辭嗟乎太孺人自有壽道余何能壽太孺人𨿽然從來論壽者莫精於仁者之一語以生生之謂仁有生生而後可以久生外生生而言生者妄也乃說者執舎生成仁之防以爲疑夫必待舎生而後成仁則仁爲戕生之具爲仁者不益少乎或者此中自有心安理得之處仁者第勿求生以害之耳非必其舎之也彼慷慨舎生者志有所激名有所成豈不足愧夫世之隠忍苟活者而質之本心未至十分愜適其於生生之理謂何故曰仁者壽正克全其生生者而生不能窮非吐納也太孺人其有得於此深乎太孺人當所天見背時方廿齡耳昏絕僕地勺水不入口舅姑撫明府諄諄開諭楊氏所不絕如綫者賴有此藐諸孤在誰實乳哺忍復相從地下乎太孺人乃彊起食飲屏去簮珥井臼操作進瀡以無失舅姑懽且家僅四壁歳值大祲脫粟日未嘗飽獨昕夕督課明府甚力母績子讀寒夜一燈共之比教有成立登賢書綰赤縣而太孺人喜可知也筮仕時召明府至庭下誡曰未亡人茹荼含蘗垂五十年爾服官其無忘此意不然兒不肖母矣四知爾家世事可隕越以爲淸白羞乎明府再拜受教迄今兩袖淸風皭然不滓太孺人之教也想太孺人決策絕粒時誓已不復有生矣向使引於一決計不返顧自可艶稱一時芬流千古而耿耿此中或尙有不了者在卒之輾轉圖維心安理得無復遺憾斯不謂仁者耶仁者生生生不可已卽百歳未有艾矣故曰太孺人自有壽道也聞之太孺人𨿽逾七袠而渥丹健飯神气彌王今且撫視四境頌聲交作太和所蒸福履綏之合千萬人懽心以成聚順明府之所以壽其親者又自有道而豈僅僅削酏奏酒舞斑祝釐以爲壽哉明府出治大抵仁心爲質必樂聞餘言其以進之太孺人當喜爲加一巵矣

賀韓霈霖學博擢令栢鄕序

天下事未有不習而能者也夫習而後能上智弗能自異中智而下不習則不能矣凡事皆然而況大如用世乎語曰仕而優則學學而優則仕蓋言習也夫學以學所仕則古人之學仕以仕所學則古人之仕是以顏氏子一陋巷匹夫耳日所講求者皆紹明虞夏損益商周之事而不以爲僣卽由求赤輩平居辧志亦惟是兵農禮樂諸大政而不以爲誣此何莫非仕中事而今之學者則咿唔章句而外無他及矣至於仕如宓之琹言之弦而季路蒲之庭綦淸閒此亦何油油甚適也彼其時當中古務尙省約地有分土民亦簡稀故得綽有餘暇耳而今則日赴期防夜理簿書手批牘而口敕斷猶且不給而何從得一剰晷哉古今人之不相及亦時爲之也故學以兼仕近世無此官然則學士家多迂濶而無當實用而仕亦漫然爲嘗試奚怪焉不習故也嗟夫此何事而以不習之人當之其害必有受者民生豈有幸乎以上智所不能而槪責人人安在其不驅天下而爲嘗試久矣夫世之無吏治也𨿽然絕世才傑其人或當不乏而隆中畫三分作秀才而任天下者已戛戛難之若官前代所無而國家則有之矣令甲孝廉上春官列一榜者例得署博士事考有功績需次入爲成均其通儒有經濟者推擇爲郡縣吏祖宗剏制意宏逺矣士離蓬累冠進賢所入皆仕場也所與皆仕流也所見所聞皆仕事也而又以旁觀之冷眼無累之閒身局外閱歷閭左便害何不燭照數計焉在仕學之間孰有如此官者霈霖韓公產於越東盡擷四明慈水之秀其人洵是上智一流癸丑闈中已上第矣以數溢中削來諭吾吳訓迪多士而外民間隱伏幽曲之情狀有一不了然在目者乎而其喣噢爬搔卽未入手而有一不洞然在心者乎又再視邑篆益復敏若素宦今報陞栢鄕令栢在畿內距吾邑僅三百里土風俗尙不甚相逺其中肯綮習之不啻熟矣於以奏刀砉然吾知其必恢有餘地也是擢也且未暇爲君賀而先爲栢之人額手稱慶矣

李防軍詩小序

古松下茯苓樵牧不能識牛羊踐踏之及逢扁鵲拾爲靈藥遂能濟療寰宇畱功千古惟人亦然余於庚午夏出鎭潞河以箋牘識李掾時羽書旁午掾給事左右多著勞勩其所資翰墨出入經史而於兵陣象緯刑名之學俱有所宗矢口抽聲蔚然可觀余藥籠方蓄溲勃惟恐良史之不爲僊苓也因移其績於銓部期年而得津海防軍謁余於廬持其松齋集丐敍余素知掾諧音律特在戎旃不暇與言今覩掾詩流利菁蔥情景雙合使掾生晉唐之世或當附孟嘉韓翃之後乎老子於此興復不淺因爲弁篇首而更朂之曰子今出而一行作吏矣其操修素履而從政津門滄海月明必有靑眼若餘者謂予籠中所拾不謬子之程業未可量也子其勉諸

蒼雪軒集序

嘗披覽輿圖粵稽龍門之勝自神禹開鑿遂擅千古地靈往哲輩出不可更僕數然後世學士宗尙首推文中子爲徳行文章之冠當其年少慷慨上太平十二策名動天下洎乎歸隠河汾千人從遊立說不朽𨿽以史遷之雄藻景純之博洽下至裴栁之羣才輻輳未有過焉顧天下嘉其學之正而未嘗不惜其遇之艱也我明人物蔚起耆宿如林而家學淵源足紹前賢者莫如吾師哲臣先生先生承父任齋公以徳行文章世其家海內士大夫咸望龍門如山斗不佞受先生特達之知逾於恆等竊奉師資稔知先生擅豪傑之幹濟兼聖賢之學問殫精濂雒闗閩旣已窺其堂奧而攄吐沆瀣又能以古鑄今直空作者早入承明鋭然以經世自任歷躋宮詹浸登揆席海內以其用舎卜世安危不謂大業未究而已騎箕馭矣朝野欷歔有哲人云亡邦國殄瘁之嘆然先生在史館爲一代詞臣在講幃爲千秋正學神明意匠湛心廣覽自奏防傳記以及微言小詠防不取材宏富命格超曠有詞人之煒藻而無其儷有山林之俊而無其臒大雅典則足稱雄著作之林矣試一循覽遺編淵乎莫測涯涘但睹璘防瀚博鼓龡經史總經術之大防性情之微豈非誕質靈異蓄物淵暢斐然有得而集其大成者乎久擬較梓遺集以盡門墻之責而予同門李仲晦司馬先爲摉輯傳諸梨棗今每一諷詠篇什風規如在不勝泰山梁木之思然先生卽未竟調元之業而藻潤花磚靈光藝苑黼黻明時其視文中子之不遇固已出處殊致則主聖時淸知公獨深而古人不及也若夫篤學著書陶鑄後人亦庶防河汾遺緒不愧地靈允符人望矣後之學者三復淑有是編在將百世之下聞風興起可徒睇龍門而太息乎

朱吉甫稿敍

朱子吉甫負不世才交予善有年矣以都人士薄遊東南博學彊記復富經濟至陰符之術象緯之學無不揣摹盡善意中經營以天下事爲己任其尊人旬宣楚豫從事行間朱子趨庭之餘佐畫帷中非斤斤讀父書者比也當其僑寓襄陽中丞憲使每就詢方略朱子左右籌畫奇正互生且時登陴策守一方長城倚之未防越境而襄不可守矣嗟乎使其得展誌略或聽遮畱半壁可恃或不決裂以至於今不幸而成朱子之名豈朱子意耶朱子生平工制舉業伯仲先後齊聲藝苑仲氏以己卯雋畿闈伯氏獨天老其才屢試坎坷有奇不得自見乃卒業南雍大司成王公少司成吳公一見識之月較多士輒置髙等試之經術於兵法王制律曆鹽鐵之務曁術數諸書洋洋灑灑洞悉源委窮神盡變一時譽髦莫之或先二公洵知人哉時梓其文因索余敍亦以余交善有年知其能大用於天下也余亦可謂知朱子矣遂自信知人乎哉

長幹三子時藝序

時文一道屢趨而變數風所動漸積使然然其間必有人焉出大力以轉之乃不至波流瀾倒而無所底每三年房牘行有識之士相與謝朝華振夕秀隠隠隆隆志意開拓另辟門牖後一科之風气卽於是而兆故得雋之文成家立體定於先年者爲多吳君汝爲少司馬行可公子也僑居長幹之裏據勝地招名友與一時賢士大夫气誼相得發爲文章拔新簡異蓋先一時之變而體制明簡於先正規度無毫髮失斯其志意所存非苟爲異者也嗟夫長幹之裏從來興廢多矣登浮屠者不知有瓦官之魏閣弔平原者不知有鳳臺之江流而鐘阜郁盤浩波東逝千古不變者大勢存也今之苟爲異者力則不足而遽欲田滄海鞭泰山識者以爲戲而已矣來歳之秋三子轉時而不爲時轉文懸國門爲雅人所步趨當以餘言劵之矣

送余侯內召詩敍

余侯之蒞吾邑也值兵燹殘破之餘死者未葬創者未起逃亡轉徙者未復蓋轡策若是之難也侯下車弔死扶傷力爲撫循而先以飭備安眾爲第一義出槖中裝鼔舞士民建修磚城人咸踴躍從事以四十二日之勞收億萬年保障之績厥功茂矣至於養鰥寡卹孤防勸農興學起獘維風審察寃屈平反獄訟使凋敝之俗郁然攺觀則大有造於下邑者豈萊蕪之足歌而山陰之足誦歟余每覽古人所謂治行髙等大率以鳴琴之化身不下堂而庶事就理他如垂簾晝日花滿河陽者何若是暇整綽有餘閒以今觀矦孜孜矻矻至廢食寢不復托於優遊以玩時日而究也化行訟理士庶恬熙其於鳴琴種花古人風流亦何必逺過也今且以卓異上聞天子嘉與特下徵書內召置木天掖垣之間大其用以光社稷余不佞仗庇宇下欣逢盛事又何幸焉𨿽然矦行矣難爲繼者元紘之遷烏鵲擁行攀轅遮道者不知其幾余昔淹羇旅彳亍道路未獲從父老後截鐙乞畱而終不能自己於言也乃逺望作歌以送之歌曰勉勉我矦厥維天授玉壘鐘靈蛾眉誕秀忠孝神明蜚聲騰茂我矦孔嘉讀書五車瞻言百里含英咀華詩書滿座疎簾退衙矦有異政五申三令撫弱以仁憂民如病民之生子以字以姓金堂去思釡魚畱詠誰宰崇陽防荼植桑導以徳化墨綬銅章楡次集鳳茂陵杜蝗維我仁侯人識甘棠甘棠蔽芾蔭玆下邑弔死扶傷仳離輟泣圮堞增修戎伍日習捍患禦災民是用戢緬惟我侯山川間之渠渠夏屋帡覆無私俯仰琴聲三善十奇朗然秋月如何勿思明明天子念此循吏賜緋褒稱五題召試一日九遷杜稷偉器行焉邑侯擁道遮畱歌誦明徳孰與之儔紀碑刻石遺愛千秋展矣君子百祿是遒我思其風山髙水流

贈扶搖李契丈廬墓禮成敍

北溟李子篤志學道人也平居有爲聖賢之志立身髙潔一介不苟取予其事親至孝曲盡色養及歿廬居墓側三年中多感靈瑞逺近傳誦以爲奇節異行卽古紫芝白兔何以逾焉李子遜謝曰某不敏嘗有志於學矣學何爲者所以學爲人也而爲人之道莫大於孝故舜之怨慕終身閔子昆弟無間曽子讀喪禮而涕下仲由念枯魚而長悲凡所以盡爲人也至如臥鯉哭筍湧泉泣冰赤烏巢門白雀遊塜皆以一念篤摯妙有感格一盡爲人之道而天地通焉故不孝何以爲人不盡爲人之道何以爲學某孜孜求盡於是而日虞其未至卽躬自負土以終先志不過盡孝中一事詎敢詡詡自矜奇異乎若以奇節異行而爲之以邀譽其何以爲李子余聞之而重有感焉噫嘻李子眞所謂學道人也以彼至性何減閔曾而退然不足其心何心乎聖人之徳無加於孝而聖人之心至百行醇全而猶若不足李子此心庶幾於是乃可與之言孝矣經曰身體髮膚不敢毀傷孝之始也立身行道揚名於後世孝之終也李子試擴而充之體驗於事君立身之際以求所謂通神明光四海者則行成於此名立於後總此不足一念爲之也李子朂之哉眾皆曰善乃書於縑當贈詞焉

祝含翁蕭侯父母初度序

含翁蕭侯分符我吳期月而政成適值初度之辰於時瑞雪徧灑膏雨旁滋黃童白叟式歌且舞喁喁效華封之祝多福多男之外曰多壽餘素庇徳宇心銘口頌其何以壽侯哉緬想侯下車之始萑苻四起棘荊將生肌髓已枯魄魂未定侯先之鎭定繼以綏懷淸矢日勤戴星無日不取民閭疾苦籌畫而拊摩之至於孽釁潛伏不動聲色立行平芟其中苦心防費經營食不甘味臥不貼席任勞怨捐髮膚以幾民間之有寧宇也是謂以身之苦以壽民迨於今而雉堞屹如閭裏宴如𨿽復震鄰爲警剝牀可虞而四境猶得安其畊田鑿井之常熙熙如登春臺也小人何知向其利者爲有徳咸交手曰安得長借我侯以保我人也侯亦撫而樂之曰今而後可稍自愉快和气致祥人助信而天助順難老且永錫也是謂聚民之樂以自壽壽民壽身盛徳大業富有日新無疆之休勿替引之餘更何以壽公哉比者頌聲四布剡薦屢騰聖天子瑩精化理加意旁求如公治績當立召爲耳目臣於以培國祚而流淳化造世平康之福壽國者將未艾矣禔福豈僅僅一邑云乎哉我之所以進公者如此若夫吐故納新辟穀引導之術不足當侯一吷矣

梁匠先豹陵初集序

余向承乏梁州每一東望豹陵白雲紫气氤氳蛇伏意必有異人窟宅神往者久之比伏處山中匠先先生持節行役紆道過訪畱連林壑間相對累月吐發流美深穆其度而中不可涯迄今間濶數載風防蘊借時系余寤寐勿諼也先生稟質淸淑托懷雄古於經史百家防不條貫故神气遙集淹綜厚蓄髮爲文章雅博宏逺如川谷瀉流而具範兼鎔偏精獨詣各極其所至而工焉凡敍傳記述以及賦頌詩歌皆臻佳勝文則兩漢詩則三唐詞則宋人絕調不屑襞積前人而方軌並駕地不相逺豈第勝士韻流詹詹以文言華世者比乎余攬汴梁之勝嗌呃九輿綺才芬出代盛風雅漢晉以來往往雕奇彚藻不難詠雪歌風後先輝映匠先崛起晚季類冶鑄而兼有之具嗣宗之瓌姿慕幼輿之風節援筆成韻似彥伯之賦材騁思軼羣挾元暉之秀句沨沨乎集諸家之大成當代作者人窺酉穴之書家擅靈蛇之譽如斯典則卓然成家未易一二見矣匠先以柱史乘驄太行滄海動搖山嶽大江以北借以建威銷萌公餘哦吟感慨系之弔古觀風一付篇詠至於揮羽投鞭經濟皆其餘事當世依毘其在斯人乎長公大行君且以名進士大振家聲父子詞名互競如房融之有琯李泌之有繁勲名行且世濟琳瑯家乘懸示國門玆編豈其嚆矢歟媿餘年來浪迹塵途筆墨之趣半耗羽書昔遊大梁之苑受簡徒慙今覽六朝之遺筆花無夢展誦雄文瞠乎後矣

鹿奉常集敍

余自癸丑通籍與定興鹿伯順吳門周景文同試政司馬署中志意葉洽彼此以名節相砥期爲歳寒交嗣余與景文先後出理齊閩而伯順爲計部郎以爭畱金花左遷去余庚申入吏部引景文爲同舎而就家以原官起伯順辛酉予休沐裏居移書長安薦伯順可入吏部議旣定時髙陽相公行邊伯順自願辭銓相隨五年量移尙璽己巳轉奉常浸浸大用矣心嫉要人柄政竟移疾歸海內喁喁方以公出處卜世道隆替丙子遇變竟殉城以死嗚呼生平大槪若此矣其人固無需文以傳而予又論定其文梓之序之豈其人之必待文以傳哉則固以爲伯順之文也已愛其人者卽其人之片語隻字寶若天球琳瑯況伯順之文實足以傳者乎方今雞壇錯峙鞶帨徒工卽使振起作者之林步武先民之軌以是而稱詞人之雄止耳於世道人心固未有賴也今伯順文具在用意忠厚摛詞懇惻與君父言慈仁臣子言敬孝兄弟言友恭朋友言貞信上自軍國朝廟之容下及閨闥帷房之故言必究情語無畱指筆光墨沈剝露血腥指拂殘箋剜剔腸腎使讀之者歡愛鼓舞悲憤流連愾然以思卒然相感而中正之心油油乎以生繇是而究伯順立言之意不模古不規今發乎情止乎義理百世之下聞者猶將興起焉然此伯順之文亦卽伯順之人也垂白孺慕四世一庖家無嘻嗃人風靜穆其植本良厚矣故帑可以無爭也以續三軍之命而毅然爭銓可以無辭也急君父之難而灑然辭官可以無去也憤柄人之嫉而飄然去最後慷慨殉城計不返顧使素庇一廛咄嗟遇難或牽於難割之家累徼夫幸全之金湯又或怵功令束文法與存與亡計無復之乃死耳伯順有一於是哉然則伯順固可以無死也夫可以無然者聖人不以之律人而賢者以之自見至性所存不可彊抑善學聖人者孰如伯順乎然軀命不惜浩气常存扶進淳風防立頑懦伯順果死也哉因是而覆繹集中忠孝之語伯順自爲寫生畱照人傳文乎文傳人乎則是集之有功於天下後世匪淺尠矣寧屑與綴文之士計工拙耶伯順嘗自題其艸曰認眞眞故人與文兩傳矣

來禽館文集敍

或曰文章一道與世運爲升降者也余應之曰非也各隨其耳目之習尙移之屈宋辱於芊衰丘明後乎麟獲唐之季也韓柳代興宋之終也文謝崛起安在其世之爲升降也匪特世無升降卽文亦未有升降善作者各極其精神之所到而已矣易曰物相雜故曰文此言夫文之貴乎雜也然則厭綺靡而惟取夫拙朴黜組練而惟遵夫淺易是黼黻之觀不如裋褐之飾而鳳麟之質無以與於牛羊之皮也豈不悖哉湯臨川每言自有此道前人業已登峯造極後有作者度無有能過之稱能而已此誠可謂知言其無能者隨人步趨如優人之行鄕飲獻酬秩秩未免俳气能者則才及於格情軌於法躊躇滿志不極不止此豈升降爲梔蠟者哉國初之文盛於劉宋迨李何出而諱言劉宋矣七子出而又諱言李何矣七子之持世較久海內宗之逾百年乃取其淺易之說而攻之不旋踵而敗矣今之治攻具者生吞注疏之賸語以爲理學襞積策論之蠧括以爲經濟而曰我能爲拙朴悉掃前輩而空之嗟乎此一算子書法三家村學究所能爲耳豈復有過人者哉余猶及見臨邑邢先生先生生濟南後其爲文也亦欲破濟南秦漢之拘而稍稍潄潤於六朝然先生爲人自標風檢豪翥樂易推賢愛士嘗若不及故其爲文才足以冒其度韻足以稱其情𨿽偪現先生之精神而要不失濟南之風範語曰齊魯之間其於文學蓋天性也濟南而後舎先生吾誰與歸當神廟時嘗欲搜良史材欲以先生與越之長卿楚之本寧應而布衣王生者亦與焉自今觀之王生直能爲吳儂纎語耳長卿頽放俗气不除彼楚材者堪勍敵然吾微惜本寧先生不善防名世豈有撰集至等身而無蕪敗者哉頃來南中南人之知先生者徒以先生臨池妙天下至其爲文不少槪見昔人謂右軍松雪皆以書法掩其文吾於先生亦云故序而傳之

三山遊日記小序

人有能遊且得不逰乎有不能逰且得逰乎善乎莊生之首逍遙而重以外物也曰胞有重閬心有天逰天之爲物縹緲蒼元逺而不可致詰者也心又何物豈有形區垠堮可韄而捷者心與天相遇而成逰逰至矣於是取歡於仁智而寄暢於山水謂非此心此天不可也昔有騖海上之三神山者此蓋逰心於僞人而非天蓬萊方丈瀛洲心具之天俱之矣吾友阮氏有逰三山日記彼之三山至大之域此之三山至細之倪謂細與大其有辧乎其無辧乎觀其自序及謝臯羽而益有感於逰道也臯羽閩人當文信公制置時上書幕府禮爲上客資籌畫迨信公成仁柴市臯羽往來灑泣於吳越間有紀逰有歌詩總以寫其沈伉郁烈之气卒不歸閩歸骨於嚴灘之南與嚴祠相望示千秋知己焉嚴先生自答君房數語外言論風防不槪見而臯羽著作種種又一則不事王侯一則王臣蹇蹇後世逰者登子陵之臺上臯羽之墓其有辧乎其無辧乎大林丘山之善於人也亦神者不勝神者勝則取歡寄暢何之不可陶沈伉郁烈於人間世爲縹緲爲蒼元而胸中並不設一優柔平中相也卽蕩而企海上之山虛而歷亡何有之鄕寂而托廣莫之野怪而倡逍遙外物之篇惟心有天逰者能有之阮氏殆近之矣

趙忠毅公文集敍

自昔偉人鉅儒崛起一代風師百世者往往以節義掩其文章然宇內得其尺幅緒論輒諷誦低徊相與愛而傳之故士大夫畸立特行秉正不阿也者其所論著斷不隨人步趨志至帥其气气生盡其才於以感憤激烈之志吐章摛文波委云屬而後世聞風私淑之士亦得緣所言以想見其人則是文章一途未嘗不繇節義傳也余於少保趙忠毅公見之公初成進士以汝南司理拜度支郎時江陵臥病不與禱祝者三人公其一也已遷吏部考功以彊執忤貴人廢逐去家居三十載閉戶著書海內仰之如霱云曙星熹廟初以奉常起田間歷長西臺旋位冡宰正統鈞可謂遇矣時中外方向信公卒無委蛇巖巖肅峙一時升引多正人端士與公同意气者也然忌者眈眈交伺而嫉姦益力乃悉謀附璫璫提熱柄能碎人欲得公而釋憾竟誣賕戍振武以死公死名益重重以直節以忠讜闗時隆替豈不悲哉公負海內重望餘五十年天下目爲司馬元城不屑屑以文士詞人顯而筆躍七曜气沛三湘濡毫伸紙又何磊砢浩瀚也卽賦詠閒情嘯歌簡佚不事莊厲而片語微詞皆足聳動天下亦足不朽當世矣若乃司銓秉憲啟事陳謨黜邪辧姦推賢讓能𨿽有晁賈方斯蔑如豈不足登作者之坫壇爲千秋之標準哉自古忠孝防寃牢騷怨懟每多悱惻感慨見於詩歌論次今披公遺集其以扶忠殛佞之意發爲崩云裂石之音感慨深而蓄積大是固然者至若托懷峻烈攄詞沖淡志正直而不誇憂君父而不怨非中實有得力烏覩是乎余附公梓裏後進欽其風槪每師嚴之儀以爲鵠當天啟之季後先忤璫去國公去不已而難作公子及甥與公之客皆及於禍流亡散失不有其家嗟乎𨿽司馬元城吾未知於公何如矣顧獨剰此殘篇不盡厄於酒鴟饞螙若有防持之者後公子上書訟寃上詔禮部議防予諡晉秩少保天子湣其忠亮鬼神知其正直天下後世想見其風采而公之集未傳於世則後死者之責也余爲釐次得詩若文二十卷爰命梓而傳之要之公之所可傳者在彼不在此矣

葛震甫詩敍

向余初讀震甫梅花詩神相訂也聞其家震澤蒼翠間念何日買一小舠蕩漾煙水至梅花深處對坐伊人以慰平生後在銓曹見選人籍震甫名在焉喜甚則又念若髙士何緣到此及識之行隊中神采奕奕超然塵表人也不負向來摸索心爲之喜及白單一付以去浮沈數載淸譽自喜垂槖歸來惟解詩卷一囊耳潞河相對文酒暢酣經歳又復別去今守畱樞則震甫正防家此地時事孔囏憂心如醉每對震甫未嘗不渙然暫釋兩人相慕甚殷蹤迹乃多巧值蓋亦有天幸哉震甫好爲詩餘好讀震甫詩震甫詩無不使余讀者計知震甫莫余若今序其詩徧海內而余不一言奚其可余嘗笑文人多事壇坫相髙其意莫不欲盡易昔人所爲獨雄千古不知矯枉有過指摘適滋往者代生數人相繼以起其議如波如吳下之正用修近代之翻王李后必非先沿爲故事今則各在戶庭同時並角其議如訟擬古造新入途非一尊吳右楚我法堅持彼此紛囂莫辧誰是余觀震甫論詩入微顧其口中從不聞臧否一人以自位置而一時名能詩者指及震甫無不內自屈服然則震甫匪惟才勝卽其識度去人何止萬里譬之髙防羣賢辯難疊送中有眞人安坐無言靜气所攝眾義皆墮請問此一坐人孰爲優矣今之耆宿並稱陳葛或謂震甫輸眉公尙在出山一著𨿽然詩以窮工亦以逰勝震甫家昔不貧索米長安故業乃盡而車蹄間闗動輒萬里九州奇險足目防徧向使堅臥故山此味何從得歷今其詩老而益勝安知不從此進造物與人千秋何可恆情測也震甫旣老於此得失寸心不言自諭於余是語宜有莫逆之嘆而余序其詩不於詩是品第存今昔懽聚因緣與稱詩之槪於篇者蓋知震甫詩其傳可必無俟餘言且欲後世知余兩人相知獨深有如此也

防同悟眞譯翼序

魏伯陽自言不樂權榮脫屣名利以靜退澹泊張平叔幼親善道於儒家法家歷算家醫家兵家陰陽家防緯家靡不究心後徧逰海嶽遂遇異人此皆英雄豪傑超出世間用以禦气養性彊已益身祕采靈文咸著丹訣其原本於羲易其言不詭於聖人烏有旁門異術哉聖如夫子問及老及門之士傳有施存者得遁化變景之道第不列於七十二賢夫子故不以元同爲教耳大司防甄公體湛道徳羽翼聖眞列在杏壇詎出端木氏下端木氏以爲夫子之言性與天道不可得而聞也不可聞自可防可悟爲聖門之伯陽平叔卽一辭猶贅矣世喪道微性隠天鑿同離於異眞滅於妄若黃石丹書所名身之八殺命之四業者司防公惻然恫湣取防同悟眞兩編譯之翼之譯以辧殊言翼以輔三注理抽祕宻妙解眞詮復首立五戒爲敬事天地忠信君親貪嗔殺妄抑又其次則主於立人倫由仁義牖民化俗俾毋罹於刑誅凶徳之禍性命可以長久天下可以治平噫不亦大與至於日月龍虎男女剛柔諸言不過闡析微正彼訛舛𨿽明采煉之元功直指金丹之大藥而非溺志長生徒慕沖舉以爲驂虯控鶴地者也公忠亮慈愷詳刑愼防方欲補國家之元气通四海之精神導陰陽之龢息水火之戰何暇治元同而學廣成耶攷古名世大臣率從神僊示現昔楊文公爲武彛君陳康肅爲南庵主歐陽文忠爲神淸洞主韓富二公爲紫府昆侖眞人公當名登玉簡籍譜靑華譯契翼篇知了悟在性天心傳在元始而功行在著述矣余善病拙於衞生不能如唐仲俊讀千字文有悟於心動神疲之語又安能遽悟於公之譯翼也願就公乞刀圭而幸藥石之

友梅先生四集序

脫名利之途而逺引以去其志宜無所不得然亦視其時矣天地旣閉身焉用文是激而逃也卽能超然獨往其志必多幽憂惟世已治矣我出何爲一丘一壑一詠一吟皆帝力耳生斯世也而爲斯民亦云快哉故有考寂寞之音尋棲逸之防可以見世運之隆污與朝廷之所以爲治者此一論世法也我朝累葉熙洽孝皇世皇享國尢永淳化洽翔下徧窮谷而大江以南山水蔚淸林壑深秀吾意必多幽人遺老徜徉其間不與名近名亦不及獨寐寤歌而不傳於世者不知其幾矣乃今從震甫知其祖友梅先生先生生宏治之年而老於嘉靖生長三萬六千頃七十二峯間居在東洞庭尢峯最勝處家多遺書翫物及其先人之廬皆世守宋元以來其於用世之書無不讀者先是山中有王文恪諸公功在朝廷吳人多爲興起先生獨語同志曰世幸無事何用吾儕吾與子爲太平之民不亦可乎遂堅箕潁之志余嘗敬展遺像諷詠其詩爲慨然神往久之以彼閒家厚族教行於鄕生爲墓志使後世知其爲人是豈徒放情林艸一意埋名者使出爲世用必有可觀終焉隠淪是亦不可惜乎夫使生當盛世不知詠歌化日近舎湖山之勝蹭蹬風塵或如晚季素封子從事猗頓之術敝敝焉權子母衡肥瘠日夕持籌不休志識逾下欲如先生婆娑鐵柯香雪間日與山水朋舊浩歌而忘老豈可得也然則先生勝槪遐蹤固可想不可攀而得以閒適之身據煙波之勝振寥廓之羽發淳古之音者𨿽塵外卓軌實盛代休風讀其遺文思其髙致有不懷我孝皇世皇深厚之澤者能乎哉昔者子美有祖稱詩唐初至厥孫而家風大振震甫今之子美艸堂近我樞署時與唱酬往還人比浣花昔遊用爲佳話今又傳其祖集於灰燼蠧防之餘而屬余爲之序余固不敢以固陋辭而予抑何厚幸哉

爲臣不易編序

先司馬官雲間時常喜述郡中人士首推澹志黃先生盛有才譽與難兄太守不減二陸然遡其掄魁實與餘同以己酉登南北榜文章气誼遙相契合甚久不謂宏才碩抱浮沈小艸僅以佐郡終也余猶記長安道上偶見爲臣不易編一書其時未獲觀覽固已心識玆來承乏南樞盈盈一水未遂把袂適其館甥章子宜昭遊余門下持是編問序余乃得受而讀之感慨時事箴砭臣僚淵乎有深長思焉余惟人臣之誼至今日蓋難言之矣經世以才持世以節才不可以辭難節不可以有已兩者相須此上臣之大凡也自昔名臣哲士秉志堅貞圖回逺大以一身系國家安危之重扶今古名敎之衰志慮感通精神繇之以出故能尊主庇民成光眀俊偉之業流光史冊聲施爛然若夫庸庸者流經營止在身家幹辦不過簿書究所建防大略可覩安望卓然自立睹將相之鴻烈感節義之幽忱也乎澹志援古風今自虞夏以迄趙宋僅得百人其所揚扢嚴且覈矣然而托寄宏逺闡晰遙深觀其系贊微意卽春秋褒削之防何以加玆𨿽傷其遭者謂蹉跌眀時局蹐下寮位不配徳然疏進是書黼座嘉賞稱爲有禆臣鑑立言不朽足資眀良觀感之助亦不可謂不遇也聞先生少工古文辭編纂甚富是編尙論古人感懷觸事忠不忘君婉言微諷詩曰維其有之是以似之其於篇中所稱引節才之大者微者亦何媿焉今學使者采風懿好祀之瞽宗余不及見其人見其文知先生天性篤摯博物醇雅力足興起頑懦識能進退賢豪謂之有百世風識者知餘言之不誣也夫豈徒規模先進儀型鄕閭爲足竟其志量也乎

嶽心翼先生醫家正印序

史載阮氏七錄有醫經九卷鄭漁仲藝文志載醫方一家凡二十六種而馬氏經籍攷又以醫家列於子類與經史集四部並傳廣成河上於斯著矣心翼先生淵源六籍藪澤九流於脞談冗輯防不瀾翻咀茹而時出之著有醫家正印其取意蓋印諸醫家之畔於正者也先生少而善病如李云翼遇安期生遂以工醫醫益精良保身之心心存保世爲著此書中凡廣嗣保赤頤老尊生以至男女證治家居讀書客旅仕宦行師輿疾濟難扶危𨿽寸膚必防小眚必刮指脈理之委源辧藥石之損益消息於五運六气從寒熱溫涼散抑燥急堅脆衰彊因時因地因人而施按治以病制方以方療病無有不盡其意者吁亦微矣從來幸靈之神於術長桑君之聖於醫陶宏景之精於養生服餌大都以甘苦之味手調鹽梅以補瀉之方斟酌元化故救時則借名相度世則仗良醫夫豈小道哉先生三吳名儒理學經濟無不精詣奧微而葆和式谷有萬石朗陵家風長君以畫省望郎出守名郡潁渤同稱翰中忌口不以同明識者卜其大器昔遊彥哲問政於宗論政曰爲政不難治气養心而已心正則不私气平則不暴仲舒養气之說亦然此政通於醫醫可通於政也今天下气且日病民方勞恐悲思思則气結悲則气銷勞則气耗恐則气下多呻吟創痏以求更蘇尢所望於醫國者安得先生鍼石艾焫立起之是編也當與藝文經籍並載以傳矣

範母八行圖說序

聞之藨蓘致功必獲殷丰余嘗覽古閫懿若陶侃孟博之母教誨式谷如響斯孚至於天表之應集福迎祉其家之繩繩蟄蟄食報於賢母者爲多何則感而後動人之性也原夫嬉戲俎豆之時未就外傅靡依匪母觸目提耳能自得師忠孝𨿽自性生楷譽必本慈訓有繇然已余與虞城範氏同出先文正譜系比與乘六使君交好問聞不絕稔知王太君母儀克不減鐘郝大家方其閱歷諸囏諸孤呱泣歌鵠丸熊備嘗荼苦惟母聲律身度嘗自教兒洎乎拮據門祚綢繆陰雨不靳簮珥之費佐諸藐孤績學令聞乘六爲名進士偕諸昆季鳳翥鸞飛才徳並懋文武具舉至於鄕裏之選弓旌之賁惟虞城範氏爲最比古之積笏傳硏者休有烈光則歸諸母氏之教實且鉅乘六使君尢雅繼前修服膺先哲龔黃治行翔被滹水恆山間旣已展朱旛之業不失嬰孺之思爰鐫母氏遺訓圖說手爲續編廣而行之豈徒彰玆內則無忘南陔將以示諸後人披是編者童習而夙成家傳而裏化用闡太君畫荻剪髮淑思懿事以錫類廣慈以教一家者教天下此非坤貞之徳垂譽無疆者歟乘六然寄語曰以我母之辛勤藨蓘也而潘輿不逮矣庶防借玆編之貽令我曹永砥名行無墜家聲也亦猶先公之無忘虀粥時云爾余敢不拜爲家範

眉壽集序

余往聞維揚有不盈顧小侯少年人傑也負文武儁才志意不凡久已心儀之嗣備畱鑰適逢防擾淮甸江南北大震揚亦戒嚴乘陴而守不盈出方略佐當事籌策爲多警少定晤余於白門與語甚合胸所營綜皆闗天下大計始嘆所聞之不謬也夫不盈爲少保超之介弟環衞橫刀身衣五色袍乘六閒馬直屯官宿仗內豈不貴顯甚都問胡爲歸來則向以璫焰薰人急急避去其中所存不可想見哉歸而杜門著書畱心史學不問戶外一事守禮義法度奉母太夫人甚孝太夫人安之於於適也頃以羽烽恐驚杖履迎超之通侯邸第今歳丙子春仲適當設帨之辰不盈指雲山爲豆鳳河爲觴觴母又丐東南諸人士薈言以稱壽餘惟太夫人英國女兄少保徳耦朝廷命婦褘翟在躬龍章在櫝乃仍襄恪與榮靖榮僖之貧素持盈保嗇畱有餘於後人不其多乎少師嘗膺命封嶽祝天子萬壽卽再拜乞太夫人以百歳之身又日娛侍堂上以列侯鼎食入奉滫瀡出則宣力矢忠匡衞社稷而不盈復左握龍泉右操不律將壇文苑饒欲兼之太夫人何不愉快康樂食爲加七哉玆將酌者之言彚集成帙餘一再讀嘆夫故國世臣富貴其所固有而報國傳家一惟忠孝如超之不盈遡所從來實本母教得此流傳當時輝映來玆奉之膝前益昌熾而康然世之壽其親者固有道哉昔張都督徳逺爲母秦國夫人建眉壽堂玆有眉壽集今昔同揆余喜且服題而歸之

王質行制義序

文章一事天下賢豪雄俊之士大都以精气相取暗中索摸必得其人以宏通气誼如導師傳衣一語當心便授麈尾當闈中燈火靑熒神气往來時已一一心識固無俟發策探名而已歡然性情之同量矣丁丑榜發石齋黃太史得士尢盛如魯詹彥升臥子諸君稱一時玉筍班而王質行氏尢以年少奇才爲時流推仰有庾鮑之目云余混迹戎馬久不與此道作緣近以羽書少暇偶披房牘見質行文偉麗特出兼有眾裁心賞不置比質行授官南曹傾蓋歡甚覩其人又何衝然柔服無文士矜飾之容也余因嘆石齋能得士矣石齋評質行有曰文弱若處子意度欲開辟宇宙掃除狂翳廓如也夫人與文非兩截負殊絕之才者必有寧澹之致抱淵宏之學者必根忠孝之心可謂帖括小道無所原本乎今觀質行文或溫如春暾或明如秋江或舒若散綺或潔若立冰皆往往有一段不可磨滅之气見於語言尺幅之外曰月之行若出其中以此才魄救時龕世與諸同人秉正直之志建俊偉之業以大其師傳上報天子豈沾沾文章之士已乎抑吾觀質行志不屑當世恥不若古人如漢孺子圯上受異書體性髙渺吾不知其所至矣試質之石齋以爲然否

王子云畱響艸序

子云之以文著於世者久矣然子云豈直文章之士哉其惇行砥節慷慨慕義有古烈士風則子云正不以文見也余觀士之弱志纎趨日汨沒聲利塲中身心之地無所挾以自重卽有然稱雄藝林所謂采春華忘秋實曷足貴乎子云世守淸白不問家人生產時苦貧寠至絕煙著書飲酒晏然也今年春以經理弟喪誤上公車行次金陵執防見余邸舎時時過從非道徳仁義不談饑則啜粥噉麫如家人嘗與余書云生平服膺惟趙忠毅及余而已夫余行能薄劣何敢望忠毅而子云日夕手忠毅遺集諷誦不暇故其爲文聲情法脈亦絕相肖餘思忠毅浩然正气充塞宇宙大節烺烺與日月爭光是固不以文顯者也而子云於風雨之餘焚香展對讀其文想其爲人至於太息流涕不能自己則子云豈直文章之士哉今子云方在困阨駿發未聞牢騷窮愁非此無以自娛故梓其稿以行於世則世之讀子云文亦想見其人爲欷噓感嘆者又不知防何人也𨿽然蓄谷者不病凶年蓄珠玉者不虞殍死子云有此亦可無悲不遇矣

贈白齋上人序

客有徵余近況者笑謝之曰泛流月之夜回曵光煙之曉匝鳥稍狎而知來云無情而自合余其忘世之人也哉時漁獵內典似有悟入益覺山樵野衲都可與防聞有白齋禪師昔從楚泛舟而下駐錫南郊業將二十載其發願也廣大其持律也精嚴締構淨居工欲侔於造化接引眾信念欲等於佛功余心異之就與之語如逺山相答積雪交輝一切聲光俱墮至聞每眾缺供則七日不食感動人天施者雲集可謂分身百佛應現十方者矣自時以後梵聲乘虛三大佛鑑其苦行天花覆地五大寺遜其宏功千香靈樹自起風煙九乳慧鐘獨鳴霜雪何難普濟遊侶廣植蓮因而檀越善信鰓鰓焉慮其勢不可久則功不克竟也冀邀眾信之鴻慈爲市數頃之福地庶粒粒檀更無雜艸而村村檐卜不嗅餘香直上炤一天二天乃至三十三天無門不辟更下徹一地二地乃至一十八地有障皆開業非細也徳莫大焉余因有感於儒釋兩教之相近也精嚴其律則似爲忘世人廣大其願則又非忘世人而總之不能精嚴必不能廣大則兩教聖人其入手出手各有證解白齋乃可與防此耳語云一念之仁於物必有所濟白齋形枯骨瘠日惟啜水不譚禪說法而以精嚴廣大出世度世又何必沾沾乘權謝事以課其功能之所至哉請再與檀越善信共防之

張蓬元撫畿疏艸序

都禦史張公塡撫畿以南越期年章凡數十上梓旣成出以視余不佞余讀而嘆聖明知公之深用公之大而公之所以效於國家者逺也恆山一鎭咫尺神京此其地何地哉天子南顧嗟咨以爲非公不可命持中丞節以往而其知公也深矣公至而簡軍實備儲糈實員缺拯災祲一易置間諸廢犂然具舉蓋內地先綏安外方先震疊而此兼之無事先綏安臨變先震疊而此又兼之兼之詎不甚難而公弗與知曰功名非吾所有髮膚非吾所有期灑一腔熱血上報君父耳顧今天下動矣勢將漸不可爲亦惟是厚固元气以徐解其毒猝有事變吾有以待之足矣防白蓮妖人所在掲竿日蹂躪鄒滕間業奉詔以師助將發而景武告急公當夜飛檄集東援師協津兵合擊之而復親授方略攻其不備一指顧間白家屯之巢以覆矣一時羣不逞之徒乘機觀望蠢蠢思動者無不鳥獸散而鄒滕亦以援絕就平若非神謨素定應機一遲聽其往與妖賊合以北窺津瀛而輦轂之姦細綫索潛通邊圉之環衞精神尋餒其羽翼之在四處者蠭擁競起魚爛瓦解尙忍言哉夫人一隅急止見一隅耳今一隅無不動闗天下而況畿南豈一隅哉然則是役也以絕二東之掎角人之所知也以弭四方之釁孽人之所未必知也而其他宻殱大憝豫銷禍本更有在人所不見者嗟乎此時何時而尙堪有可見之功哉公之功大可知已卽今時勢如何岌岌而比閭安堵若不知有搶攘者獨恃我公在耳公猶孜孜詢民間疾苦日撫循之斥墨抑暴灑然與百姓更始蓋初形急而情緩公應之以整暇後形緩而情急公飭之以振勵緩急之間其意慮逺矣以此言之其效於國家者何如哉以故凡有補牘當寧無不撤纊以聽次第報可余於上之知公用公以卜太平而未暇頌公公亦非一二頌言所可旣也是爲序

將略標序

有一代沿襲之气運有一時激壯之幹略蓋幹略生於气運者也積衰之漸卽後起之師故豪傑駿雄之士感憤時事興懷往昔觀世務之所少指事幾之所系因事相防以幾植務畢一世之膽力赴之而幹略出焉是運气遷流之故能困天下才亦能生天下才也陸賈曰天下安注意相天下危注意將國家幾十年來輕於卜相而難於選將每遇事變拊髀興思左右四顧而不得其人非一日矣蓋緣承平日久文弱相沿卽號稱宿將重帥亦且雅歌緩帶坐鎭爲樂誰復知運籌帷幄決勝千里防尙變合略貴宏通也乎然比來東西交訌閫外無功豈皆師武臣之咎歟考古驗今發縱指示謀之不臧繇文士未有盡心焉爾余近輯戰守等書用以訓練戎伍庶幾曉暢方略而上觀千古攦指未遑及覽東南之彥畱意時務者往往亶思沈算揆策發機人傳韜略𨿽復屈首雕虫不忘棄繻請纓之意驕玆紈袴羞彼巾幗或亦气運激之使然也江左諸州爲人才丹穴艶稱海內臺公尢負瑋奇饒經濟下幄之餘每喜仗劍幕下防謀行間中丞張公雅意重之時時竊嘆時事流失幹城靡倚凡撫進退著多失宜不勝感憤於是從史傳浩繁中摘其可訓師中合古兵志者系之曰將略標夫師者水行地中之義也將得其略如水之逢其源也於以行地莫之禦矣譬之於醫有方有案一經指防岐黃精意如指掌神而明之存乎其人耳易曰知幾其神知防則知略用兵若神亦何難哉余喜南國多才羽翼气運行將有待如周子畱心大計不難立奏膚功辱國之恥我知免夫

文忠集卷五

欽定四庫全書

文忠集卷六

明範景文撰

記傳

遊南園記

癸亥閏當十月故月初猶杪秋云數日露零雜以微雨至初三而霽輕雲時時防綴艸木含滋纎塵不起遊者不知其爲秋也晨後同李生仲昌含朴王生君翰出迎薫門路旁蘆荻颯颯溪流灣環行古橋髙堤上一帶衰栁老碧深黃與紅相映發轉足撩人絕勝春艶十倍一往可愛昔人何見而悲不已耶大河南岸爲李園園中檜栢防天萬株陰森靑蒼之色矯矯若傲異哉人世寒暑不到此中歳寒之盟余將終身托之矣觀物軒飯罷陟南山亭上拂石圍坐栢子紛落席間幾滿取爇鑪中香殊淸辣與野意甚相稱此時若龍涎雞舌反不肖矣壺觴間行笑語逓發林影錯亂夕照漸低遙看行間有抱琴至者罷酌而起正襟危坐悄然無語含朴一再鼔髙山流水曲瑯瑯有別韻命童子於洞中聽之作水龍吟似山與谷皆應也君翰曰此中聞有祭風臺盍往觀之禦騎以往至則數健兒在焉見所乘馬翹騰不勝气作命取馳驟道上於時人馬相得據鞍生風蹄蹴電飛著眼俱失急於霧中細辧之見馬上起舞或翻或臥或折或踞或坐或歌或抱或脫或躍而立或頓而側時手撒轡時腳躡秋時身離鐙以爲勢拖將墮矣而盤旋益熟觀者無不咋舌而神色恬然自若也余曰臺名祭風昉自赤壁而無所本何如卽名戲馬不事典而情覈乎眾喜而登路甚紆曲屢折至與防亭再憩再登樹枝低亞與帽相礙至絕頂四望落照衘山歸鳥隱沒回瞷城郭炊煙萬縷與暝色相亂茅屋髙下在乍有乍無間仲昌曰此米家得意筆何從攝來因大呼叫絕余以此間大致半在雨中月下爲勝居人少勝情卒無乘夜衝泥至者外此而收其妙無如晚景其氤氳莫狀微茫莫辧無雨之淋泠而有其寒暈無月之淒涼而有其淡幽蓋天畱之以與閒人而人不能取者也故凡登臨者晴不如陰晝不如夜冬夏不如秋而今可謂兼之所取不亦奢乎急呼酒來把杯問天從人告酒竭餘興未盡俟於月下雨中再續此遊也

西郭雪遊記

元夕張燈遺俗固然自初十後燈事始矣癸亥冬無雪至是雪竟日夜不歇庭砌皆滿十一日晨起推彌望徬徨起登小樓上俯瞷萬瓦鱗鱗參差相間猶以垣壁小礙不大快暢發意出郊外一看童子請止彊作解事語曰雪中宜樓宜暖閣郊外寒甚凍人欲僵柰何余不聽防茗碗酒具散步出西郭半里許轉至奎閣一望平逺皎然無際空中片片繽紛亂墜又爲微風所攪乍翻乍起如回如縈大似作態以媚遊人嗟嗟如此曠觀不至不見宜樓宜暖閣幾何不以此言誤耶因大叫快哉不暇雪意益復飛舞飄漾與人意競閣前環以平池池冰將解爲雪花所蕩冷光洞徹作玻瓈琉璃光池外則古堤層層疊嶂復嶺不啻玉嵌玲瓏矣今年歳前立春栁色毿毿新黃欲綻忽爲瓊蕋妝綴正如小蠻初學舞時纎腰乍彎婀娜輕盈粉頰皓裳素艶撩人眞是天地尢物若以穠桃繁李配之未免脂膩气不其辱哉於時靜對良久人境俱寂因命童子取階上淨雪溶鐺中泡洞山茶啜之盡一二甌一派淸思往來心目間儼然坐冰壺而飲沆瀣不覺喉吻皆潤骨體欲仙此中恍若有防急需一人與之語而不可得遙望前林蒼松翠栢中隱露綘紅色巧爲防染天然一幅好畫熟視乃被氊策蹇而來者至則仲昌李生也取酒嚼梅花二巵同踏雪祭風臺下寒不可禁乃歸歸至味鉉堂中紅屏圍座燒燭轟飲試看雪裏燈其光景何如也

吳橋縣梁家村白衣觀音庵記

吾邑城西三里許古堤蜿蜒勢抱如環其聚族而處者皆梁氏也余偶過其地見有白衣大士禪院相好莊嚴棟宇軒敞頂禮之餘生歡喜想因進住持僧問故此寥寥數家村耳金碧輝煌何從得此精藍僧曰居士梁博者願謹人也具有善根廣行方便鄕裏皆稱長者忽有所感輒發此心殫竭神力功未及就而卒臨終呼妻吳氏語之曰吾平生殊無欠事來去可以自如所未了者獨此若其爲我成之氏諾心營手畫兩年遂告成事刷盡囊篋不足而鬻田宇佐之又不足而脫簮釧佐之止了當原初一念非有所爲也余聞之曰嘻善哉今禪林梵宇所在不乏緇徒緣之漁利有之素流借之逃寂有之不則假以祈福滅罪十而九矣此其中沾沾福利是求而外飾善名慝孰甚焉有如一念感發隨卽圓成一瓦一椽悉損身口所需拮據極瘁至死不易抑何心哉彼一嫠孀者防防隻影四顧防依卽有福田可種何與目前事而破資從事食貧不悔亦一異也夫貧富生死之於人也亦大矣此而不計他何所爲者夫無所爲一念光明圓淨爲聖賢心爲菩薩行胥從此出以稱上善不亦宜乎嗟乎善與利之間微矣推此言之臣忠子孝丈夫節義出於有爲而爲者皆慝也若梁氏夫婦者是則可記也夫是則可記也夫

獻縣我劬王侯修城記

余向於役二東以文識我劬王侯見其閎深磊落尺幅中具有豪傑之槪私意它日措之事業必能建非常規逺大而不與俗同辛未侯釋褐分符獻縣獻爲瀛南首邑南北衝衢一望斥鹵流冗雜集竄迹椎埋中往往走而胠篋探囊壤又與深武錯它處盜魁時時闌入招納亡命相與嘯聚其地遂爲萑苻藪侯至而廣設方略日懸告捕之令獲賊者有賞不則連坐毋少貸往日良民懼掠坐視盜不敢問令旣下良民無不捕盜者盜又轉相捕及盜化爲良民侯好語旌勸之久乃無盜以故枹鼓稀聞四野熙熙夜戶不閉也侯復自計曰吾嘔心爲此境內少靖亦不過及境而止卽威聲流聞外境盜戒無犯亦不過及吾身而止然流防之號澤者四處蠭起吾所恃以保障無虞者非城奚賴焉獻𨿽有城不過壘土爲之何以垂久修築不可已也而又念民力瘁矣民財匱矣力不可疲財不可殫非吾誰其任者乃以某月興工某月告成事易垜以磚數用五十萬計灰以某計夫以某計計所費不下二千金總出侯槖中役竣民間未有知者嗟夫城民之衞也民卽愚未有不知自衞者役其力以營之出其財以繕之醵金錢效畚鍤固其職也乃綜理經畫猶出自上人之心其勞瘁與民固分任焉任之上者上所不惜任之下者下所不辭而況又不煩其財不用其力使閭左優遊坐以享安堵之樂耶然則侯不惟先民盡其心且代民盡其力與財非眞實愛民烏能如是乎孟子曰以佚道使民則民不怨夫勞民以保民古人之事也而保民不勞民非惟今之人不能卽古人亦不數數見矣此侯之建非常規逺大而不與俗同修城其一也余故喜而紀之以此一事槪其他事而豈足盡侯哉侯諱調鼎山東濰縣人辛未進士

南兵部標營重修營房記

維我髙皇帝定鼎金陵環以宿衞列以爪牙大小神機三營之設所以固根本而鎭東南也南樞之有標營自前司馬孫公鑛始時因不逞糾黨謀逆事敗特題增置用備非常其所涖將士皆拔眾中翹健屹然一旅稱冠軍云軍旣具爲立營以訓之簡練有所矣風雨之勿蔽其何以頓我師爰計棲息置營房八十楹而諸立表則有棹楔畫界則有繚垣樹纛則有崇臺治兵則有防事闗廟有赫以臨涖之凡以備營制而示嚴翼其來舊矣往者更五載當一葺治冬官計值鳩工邇工帑告匱水衡金錢無見緡緩視逾期營乃日圮余承乏防贊睹玆頹敝蹙然靡寧乃以捐助倡自將吏以下輸鏹無怯更稍節饗士犒師費共得中金三百有奇量工諏吉四閱月而告成物爲之備事爲之宜因往制而更新之聿然攺觀諸部曲晨而聽令夕而設防白羽拂月赤羽拂日箕張翼舒各循其則稟仰要束居處寢食無使匿無使顚躓余作而嘆曰吾聞治國如治家人有見其家之室宇漂蕩而不亟思乘屋者乎然而家督亞旅匪一人任也荀卿有言堂土不除則郊艸不瞻曠蕓然而剪刈非一手足力也南國承平日久士卒孱懦半屬枵腹當事者往往以秦越之肥瘠視彼荷戈者不獲一飽安謀其居卽或毅然發憤爲綢繆思輯計亦不免肘掣而衿露已昔者鄭子產責晉人以人之垣贏諸侯必崇其館車馬有所百官展物魯叔孫婼所舎𨿽一日必葺墻屋去之日如始至彼其於鄰國也且傳舎而猶若是況赳赳武夫以衞丰鎬一旦有事責其騖如而赴死地乃宵啼露處寧無惻焉諸葛武侯所至營壘井竈圊混藩籬障塞皆應繩墨余受脤非據畏此簡書日討軍實而督誨之庶幾壁壘攺觀旣爲籌餉復爲葺居有旦夕不敢卽安也者則斯營之更新庶其無湮前尙書鑛之志無隕某今日之職費省而用博眾協而事舉壘具而庶績興又何敢泯諸將吏之勞焉是役也經始於丙子季春告竣於是年季夏軍書蝟集礱石未紀屬以病不任告冀旦夕得請解機務昔蔡凝之去中書而志其修廨之意謂賓友曰庶來者無勞則斯役之事期經費出納纎悉俾後可考猶某事也故文成於丁丑之孟秋諸將吏姓名次列於碑之左

屏山書院記

潤州當大江之委山川之秀甲於天下自岷峨以來西陵白鹿赤鼻匡廬天柱靑林疊爲其輸至潤乃悉滙於江三山鼎峙屹立中流然皆順其東下之性勢莫敢抗惟借立肩隨惟諾步趨與江水相揖讓而已北固爲潤州屏蔽而其勢獨欲與江流爭指顧金焦若前茅後勁千里逶迆借其吐納滄洲萬里掉臂弗顧其於人也似孤竹之抗節於首陽滄海之椎讎於博浪千回萬折而气不少降者也北固之勝以甘露乃甘露從孫皓時得名而其勢皆折而就此考舊志壁有秋月潭三字爲昔人倚艦所書宋泰定中郡守史君嘗疏以藏舟則知江流舊經山麓夜月棹舟直抵磯下鶻聲猿嘯孤幽迥絕乃今江身徙去數十武蕩爲平陸黃蘆白葦便有滄桑之異矣程君九屏以南曹郎出守是郡政平訟理大得人和比因歳祲竭力賑濟偶登玆山顧而樂之嘆曰古人以歳旱輒興土木誠救荒奇策也因與郡邑士大夫相與修放生之防月必再至焉不麛不卵不殺胎殆亦王政大端而相與托之爲遊觀使之由弗使之知也遂因北固之背疏山爲池使江流直經其下仍故道焉谽谺峭防與江流相吞吐更辟書院於其上政事之暇羣譽髦子弟與之講道於此而息偃其間予頃以言事解畱樞任道經弦星徧眺三山遂感昔人有江山如此不歸山山靈見怪驚我頑之句而程君經營旣有成緒問額於余余因以屏山名之屏之爲義寧止障遏江海已哉百折不回之气卽以屏蔽天下可也或曰太守別號九屏而以屏識其地亦如韓亭之志昌黎也地以人傳其誰曰不宜

錫懷樓記

某以乙亥之春承乏畱樞時因中原防警機務殷繁蓋待旦於部治者月無虛旬每念我皇上齋居武英拊髀宵旰爲人臣子敢有寧居是以偕予部大夫之屬交修匪懈以官爲家間以政余循覽堂之後垣有亭焉已隳而更新之垣外右側爲總庫旁有隙地數十步或虞疏曠有進言者曰惟司馬所在大眾止焉其少拓爲廬舎以退息而論議可乎詩曰於時言言於時語語義允協也因詢之形家氏其言曰部治震居而兌拱震木也木得山而森茂艮爲山山宜髙峙爲樓於艮以補震缺風气完固神人永康其鳩工便乃予部諸大夫曰是宜爲樓構而登焉攬山川之雄麗按輿圖而經緯之是亦籌邊樓之意也某曰是不然形家之言其小者也將以集眾前人堂構又何益焉此中樞也而又根本豈惟籌邊而已乎惟是天步艱難我皇上賴二三股肱之臣奠此丰芑其勅諭我樞臣者不啻赫然再三令也肅將天威撫綏遐邇是不可以無志也其剏爲樓以凜帝鑑於咫尺乎僉曰善於是捐歳祿節諸費三月而告成事爰取義於易顏之曰錫懷紀帝命也登斯樓也遙望孝陵惟髙皇帝之神靈在焉肅拱紫禁惟聖天子之威質焉橫覽長江天塹則東南之賜履具在我二三臣工夙夜在公捧勅諭而期靖共亦繹師九二之訓而可以無咎矣其繇曰在師中吉無咎王三錫命夫師者聖人所愼也授鉞推轂日靖四方寧不諄諄命之況畱樞主兵柄庶司稟成居重馭輕安危所寄寧但一師中事哉顧中者重地也道在中央以制四方然先儒有言人臣必有剛中之徳而後可以專帥師之任是中者無咎之道也無咎則可以救蒼生將見承天寵者稟君命而不回懷萬邦者慰民心而不忮又安得有輿尸之慮乃某觀於今日之南國而不勝懼也南國承平旣久積至於今日將驕而不可使兵弱而不可練財匱而不可裕法玩而不可振上下疑而民無所措手足堯與舜牧訛言繁興窺伺多端相猜以臆此南都軍政之大凡也某受事至今整飭爲難然竭蹶而趨欲安地方報天子一日未弛諸負擔不敢一日卽安也將何以仰答三錫而俯懷萬邦耶吾願與子大夫之屬交相勉焉無負帝命畏此簡書懷徳惟寧聞於四國若曰仰冀天寵以需彤弓蕃庶之澤願以俟能者若某也三復師中之防但期無咎而已仰輪奐以代顧諟竊取古人銘鼎釡之意記之

新建敵臺記

余於己巳庚午間奉命督治潞河時軍民之荷戈聚廬者心搖搖無所恃議者謂明河倚城建敵臺可以固吾圉而苦時捉襟有同築舎余至身先將吏援鼛鼓視畚鍤累月版垣告成回睇紅塵荒艸砂磧霜陴間髙墉屹如戰守有備於以鎭風鶴而謹斥堠其規制營剏以人事就地利使敵不敢乘我我有以乘敵以逸待勞以寡禦眾以整擊亂以暇馭紛靡勿匠意經度也者因思國家兩都並設凡城堡亭障之鉅壁壘封植之細制度頡頏而南都左右了巡礟擊之法後乃稍廢壞也豈亦以六朝佳麗日襲承平無所庸張皇耳防余承乏南樞則在乙亥之春時以萑苻未靖羽書時聞銅馬鐵脛之賊眈耽問渡大江南北咽喉孔道防失天塹之險於是諸臣交章言臨江築臺可以近守可以逺擊上亦如余之策潞河也疏報可遂醵金糾工沿江要害計設臺座凡七費可三千緡而新江口其一也此地左枕新河右挹浦城尢爲扼要遡洄上下居氓商賈凡鱗而集者槖而往者方項背相接舳艫相望不有所恃居者行者驚魂莫戢倚誰爲命於時協力肇舉雉堞前後相望報竣而百里江流借是保障無恐余維畱京爲根本重地弓劍收藏東南一綫尢寰宇安危所系倘恃險不亟修備鎖鑰之寄綢繆之策未有實著也幸借列祖赫聲濯靈聖天子揆文奮武流氛掃蕩在指日間顧未雨綢繆有備無患卽時絀舉贏拮據卒瘏其又何辭焉乃餘援成事而輒有思也唐元和中河濫毀受降城李吉甫請徙以避其患李絳盧坦爭之以爲張仁願所築實據要衝倘退就天徳是無故而失險也後之君子興思丰鎬憑覽山谿其無忘經始意哉是役也實以國家形勝臣子忠義爲之激勸考成內外守備及各部院同事殫力捐資急公倡首而矢心克任虞曹爲多至矢心分任劉生體徳身所督造也臺並上新河和尙港則勞勿可泯特並記之

揚州重新石塔寺常住碑記

斯道之在天壤也如空之麗地然鑿地而得空以爲空在是而不知世界之處空中若盆盂之浮芥也入世間法凡所有相如水遷流念念不住一剎那頃成住壞空熾然四法無有一物得常住者佛稱常住以不住故如楞伽寶現諸樓閣如陽焰影如芭蕉心求其實際了不可得本來無有是空法空空旣無有云何著空空不可得故名常住佛住世時四十九年而演是法如以空拳誑諸小兒及其旣滅像法聿興精藍窣波各以光景而作佛事惟心所現往往而有白馬西來優曇分布崇敬之隆極於震旦自漢迨今多歷年所岸谷滄桑代有興廢住若可常云何有壞壞已復住云何可常爲住爲壞從因緣生因緣所生還同世法泡影露電佛亦如是是義不然以器別金器有變壞金性不殊以濕說波波有起滅濕性恆在方欲住時拈一莖艸建剎已竟諭彼檻泉汨然觱沸非昔本無因掘故有及其不住非羣魔力所能摧毀譬彼眢井忽然中竭方其竭也不竭者存維揚自昔佳麗之地竹西歌吹瓊觀煙月民生其間冶遊成性魚鹽蜃蛤帆檣如織火耕水耨取給易盈湛樂是從不愧不懼故其佛事最爲希有石塔古剎創自何年因緣廢興詳諸紀載乃有三昧律師者紹南宣之鴻規秉波離之正印霜華冰樹映皎月以澄潭峭壑危峯聳峩松而唳鶴昔領東林之社蓮葉田田近禮康孫之壇瑞光曄曄錫聲飛處煙包雨笠以趨風坐具展開海湧云興而赴壑南棲衡霍北指燕云闡馨老之箕裘可謂家私掲露上攝王侯下滋氓庶翼聖代之彰癉足稱神化宜民法幢徧樹於寰區皈敬尢崇於梓裏遂使法華半座忽露全身瓦礫穢區俄成淨域常不輕禮拜徒勤事誠有待東坡老筆花偶合防豈無因法旣肇於維新事必垂爲可繼是用托諸貞石以永其傳顧余深愧陋蕪久遭塵縛業已施所施心爰標住不住義使知亙劫長存非今成而昔毀共覩惟心建立從攝幻以歸眞系以銘詩昭諸無斁銘曰佛昔舎利棲此城琳宮紺殿誰所營鞠爲茂艸委榛荊岸谷遷變如楸枰時吐光怪含精英道待其人而後行塔勢湧出何崢嶸空法無壞安有成戒性澄徹覩明星示我無縫衣銖輕汝觀此塔誰爲擎丈六何殊艸一莖其中無佛無眾生多寶半座相與明成亦不喜壞不驚翛然無距無將迎海風不震秋濤平作鎭坤輿東南傾一洗防氛銷甲兵疢疾永除壽康寧

吳橋縣修磚城記

餘年來叨司邦政辧輿圖要害抵掌而論古今猶覆奕也自文皇帝遷都北平環衞星拱列郡邑以百數乃若瞰中原張左輔吳邑𨿽褊小轂綰南北固四戰地也向襲承平夜戶不閉三里之城積土爲垣與民休息無暇爲言言之墉也今方域多警𨿽有百雉之雄尙未易捍而無險可恃豈有幸乎凡百有司傳舎其官苟徼旦夕無及於其身耳一逢不測倉皇無備以至暴骨盈城何論原野伊誰過哉竊聞易之有事者三一曰屯一曰蠱一曰革屯則難之始也利在經綸蠱則之因也利在幹濟革則事之終也利在變更其時三其道則一總需眞精神以成功業侯蓋兼之也有國家者莫大乎詰兵長子之固不如晉陽附民也河陽壁壘一朝變色詰兵也玆月餘之間俄變頹堞爲崇墉回視向者箭瘢刻畫暮夜號於郊外無扄鑰之限可以倚命侯不憚搶攘措之袵席卽四郊多壘寧復如昔之惴惴無固志哉考春秋之城列邑國不絕書楚叔敖城沂君子謂敏子囊城郢君子謂忠顧叔敖三月而成子囊猶有待於後功用殊矣若夫決疑謀興軼事不再計而決不逾月而成則敏且忠何如也然非常易懼慮始爲難當驅呻吟之眾以事操作旁觀者誰不躊躇乃踴躍趨事頌聲偕作非有沈謀逺識擔任於初仁心妙用感動於後孰使子來不日以臻如此之烈耶佚道使民𨿽勞不怨今日之謂矣又聞侯日選鄕勇教以擊刺火器礟石弓矢森森如列武庫萬一風塵有警咄嗟立辦備取之裕如矣詩曰哲夫成城又曰懷徳維寧百年永利其賴此版築哉余樂觀成事爰爲記其緣起以著侯之保障苦心若其他徽政累累未易枚舉以侯傳循吏采入國史不暇覼縷矣余侯諱尙春字飲虹四川渠縣人甲戌進士

暇辦亭記

語曰兵者不祥之器聖人不得已而用之夫旣不得已而用之則必有已然之畫藏於胸中用若不用之祕運於微如電如雷乃其寂乎無形憀乎無聲者也此非可以咄嗟匆遽辦也事在四方要在中央聖人執要四方來效故論勇者在能以眾整又在能以眾暇眾尙貴暇而況於將將尙貴暇而況於將將者不暇則中無主而亂腹心恇擾四肢百骸皆周章睯而莫知所從敗道也周公善於謀國者也當陰雨未來徹土繆戶而孟夫子釋之以國家閒暇及是時明其政刑兵刑之大者也有可暇之時又有能暇之人識機於蚤定計於先安詳而不率儲扈而有餘指顧譚笑之間而恢恢乎衞國庇民祥亦大矣本部堂後舊有亭顏之曰運籌歳久而圮僅存其址予捐資俸爲繕葺之因繹運籌而未及所以運者余謂可以運者暇也易曰暇辦試臨風釃酒與諸君子落之不聞昔之善將兵善辦賊者乎或輕裘緩帶或雅歌投壺或鼾臥或吹篪或六博或圍棋賭墅卽闔室掩戶牽被防頭而亦無不可惟其暇也上則奏奇勛次猶免崩潰不則風雨之漂搖固不若人心之漂搖之難以綢繆而整頓也然行軍莫辦於我尼父其言曰必也臨事而懼好謀而成能懼則整能好謀則暇故夫暇者其不暇者也如費褘殷浩房琯之數君者豈不暇固已大背我尼父之訓而並非前諸公之所謂暇矣夫我則不暇請與諸君子姑言懼言整而可

吳橋縣重修文昌閣記

從來人文之興𨿽應運防然而毓秀表異則地靈攸闗焉吳爲瀛南屬邑幅褊小川原渟帶形家亦艷稱之哲蔚起每以事業節義顯列之志乘燦如也嘉隆間有龔侯者建文昌閣於東城震方一時人文騰踔彬彬稱盛後來議移他所趾背而气勿聚遂就寥落比者兵火相繼無已璧水芹宮防成茂艸固刼數使然亦或風气有所缺失乎余侯來涖吾邑值殘破後侯以名進士蜚聲兩地文事武備釐然具舉凡庠序獄訟城埤桑麻倉囷道裏兵役莫不規擘有緒義問翕然復於奠釋之餘周行覽視見文昌址基慨議修復爰稽爰詢擇奎壁踞勝之所果莫若東城爲吉躬自捐俸庀材揆日凡楩梓甓甎白堊丹雘不日而復舊觀落成之日縫掖子弟歡然拜舞環橋咸嘆公畱意文治流美千禩已又聚而謀思所以不朽吾侯者匄餘言伐石紀之餘解任畱樞彳亍道路傳聞侯治行甚晰而此舉修廢飭墜厥功更茂多士繇玆興感槐市芬郁璧沼琮琤奎曜騰煜蔚然應川巖之秀其無忘賢大夫嘉與維新之功哉攷文昌誕靈蜀地今侯爲蜀產渠故有銅魚洲洲有石迹黃色若魚凡遇開科歳水聲潺湲異往時必發髙第是舉也侯且分虹飲淑气防綴瀾陽余敢不爲枌楡壇坫彰玆盛舉乎𨿽然余又不徒以文章科第盡余邑之所以祀文昌也按蜀志刻梓潼事迹上遡邃古及前後身語涉渺忽而該其本末無非貞臣良相孝子義夫隠君子之迹至所臚列事應非徒垂訓子衿也廣之將風勵羣黎百姓教以忍性情明名分去血气之欲安君子之雅無論安危恆變不失云漢日星昭回之象而後綏綏乎其有文章也苟曰黼黻丹靑乎竽笙豆獻乎以覬覦乎祿之盈釡而佩之鳴身乎是學不足而取是以文之也豈余與侯之所望焉因竊取吾侯文治之意歌詠之以告後之涖斯土者其詞曰地靈攸萃吳川故鄕兵燹勿飭慨焉羮墻典學明倫維玆重地翊運敷文奎躔斗次天降周楨錫我賢侯造福紳衿百祿是遒文治聿修百廢俱舉表厥多士人用興起經之營之不日告成煥彼堂構翚革髙閎扶捄勿遑加意董勸用廣薪槱斯文是憲貞臣孝子俾嘉俾臧章爾風化率彼周行爰究爰度崇祀是亟百爾君子無忘厥徳

衎園小記

往時南國承平久士大夫擢官入白門者目爲僊吏簿書有暇輒命觴詠寄傲或薙荒畦擴隙壤遙睇云嵐煙岫以資拄笏從壁上觀蟻鬭自謂過之不似車塵騾勃之爲樂也以是六曹皆有園以供遊憩正同苜蓿齋前冷然相對無穹巒驚峭朱欄碧巘之勝取無事此靜坐而已余承乏畱樞適值防氛徧躪楚豫奄及皖浦歳一再至羽書手口應不遑嘗操藥椀坐武帳中簡料兵食寢食時廢何暇棲遲蕭散往聽鸝聲秋杪防警少定乃尋所謂司馬署之別墅名衎園者重葺之園去署之西北可里許歳久而圮中堂三楹不庇風雨乃誅茅剪棘爲一重新撤後樓廢材攺作小軒並飾耳房期可遊可憩而止余戎馬勞勞病冗交困落成後僅一止舎欲如昔賢日涉成趣何可得也因憶王元美作弇園名走天下乃爲此中少司馬賓從如雲不聞秣陵佳地有所畚築爲流寓奕嘯處無乃令謝墩王巷笑人懶事事耶夫一丈之室云矞霞變隠幾逍遙足攬盡三山二水雲物何必不如華林濠濮間衎者喜也信也詩曰嘉賓式燕以衎志信則喜起志屈而信則亦喜亦起所志惟先憂後樂之事所居無內寧外懼之憂如此乎其喜且信也衎莫過焉何舒蔬圃廣漢北山摩詰之輞川廿景少陵之獨樹空庭它如喜雨醉翁雪堂硏山豈必盡崇構盛飾哉余往昔家居爲且園石腳松根艸略布置聊樂我云頻年畱滯周南飲冰餐蘗玆園正如三徑舊識淸儉素風雅與野性相宜萍蹤偶寄援筆識之亦昔人旅宿灑掃之意云爾

吳橋縣條鞭役法議記

余起家司理間代爲守卽未甞爲令而習令事其於民間便害日取咨詢焉見夫重累而思欲去者莫如簽役乃爲條奏釐淸之諸所徭差如錢谷收納徒輿迎送皆官雇役於民無所與而比閭帖然無嘩今其法具在說者妄以逺邇可通行也然他卽不敢知燕齊相望土風不逺此斷斷可行無疑者參差不一此其故何也役在民則便在官役在官則便在民此勢之必然者也便在民則民欲行不便在官則官欲不行此情之必然者也官民之分便不便之數其不相勝也久矣而余獨謂不然有司臨長一方以子民爲事者也環視四隅則民之貧者便國以民爲命民窮則非其國民以財爲命財盡則非其民以余所覩記數十年來井裏日見其蕭條生計日見其窘迫俗習日見其虛侈訟獄日見其煩多此立盡之術也勢必不久遼左軍興如鱗加派又日促之哀我憚人日奔命於徵輸供億之間重役必重擾重擾必重怨此之隠憂不在疆事矣役去而寛然餘力挹彼注此兼以其贏灌輸公家富者有其資貧者有其生而國乃得有其民其大便乃在國一體之誼豈第在官民間者如是而有持異說指極便爲不便者是亦不祥之人爾矣乃若不便亦有之役去而加賦供費謂賦不加則役不能去也倘繼此而賦之加者不減役之去者猶存是昔日之累一而異日之累二沈痼未除又加甚焉是亦不得不爲早慮者也寧有眞實愛百姓規創足百世如公者而慮不及此亦何用不必然之過計爲哉公徽政多端難具殫述特就力行條鞭一事詳著於篇以告後之君子並爲守者令者法焉王侯諱先字思侗楚黃之羅田人丙辰進士

黃太僕傳

天啟之末一人恭黙羣小乘墉宮府鉤結禍及淸流予於乙丑春待罪典劇臺臣附逆入相受奄頤指欲以侍禦黃公伯安及李次見周來玉等八人年例外補陰屬太宰予爭之曰此有何罪而欲斥之曰黨人也予以爲黨之一字乃漢唐宋末季小人所以傾君子者聖明在上而可復以此爲口實且我輩豈殺人媚人者有死不爲也遂引疾歸逆魏狺狺乃嗾其黨曹欽程出疏誣公削籍以去尋及大禍然予之得免於禍者岌岌矣猶以先去遵晦避垢獲周旋諸君子患難中事𨿽無益得後死以傳遺烈幸甚今公長子宗羲持狀銜哀乞識其事遂援筆爲之傳

公諱尊素字眞長伯安其別號也先世江夏十六世祖徙家四明國初有菊東先生名玨者精皇極經世之學是爲公始祖公祖大綬父曰中以儒行推閭裏有彥方之目母盧氏生公公生而岐嶷負絕人才气讀書曉暢大義顧盼儕俗岸如勿屑也年三十猶艱黌宮志操不易萬曆乙卯舉於鄕丙辰成進士司寧國理郡多豪猾易犯法公至壹持之以三尺斷斷如也鷸者褫冠蠆者劘尾遇諸重獄撫按必檄公訊鞫乃定爰書汰冗役制漕艘禁采煤諸善政不可更僕數而以執法失豪紳意飛章媒蘗公時南臯鄒公爲總憲曰不畏彊禦宜在天子左右報滿課最考選臺班巖巖直節鐵面彊項人稱眞禦史未逾年封事凡十三上羣黨側目眈眈思中之一時眾正盈廷同心擊邪如趙忠毅髙忠憲曁楊魏諸君子出死力以濟屯蹇朝端生色公獨見防私心癙憂謂伏火將發亂形兆矣宜審去就意在用晦俟時少衰厥禍諸名賢交善其言而志欲搏擊羣陰義無他顧公遂決計曰寧不與君子同其功不願不與諸君子同其禍也先是逆奄妖牝表裏煽虐災異疊見公特疏有阿保禁旅蕭墻讎敵之憂實指權璫爲首發難云比楊忠烈二十四罪疏上公單疏繼之謂中外洶洶無不欲食忠賢之肉今日猶與士大夫爲讎繼將以皇上爲注柴柵旣深螫辣誰何此時不惟臺諫爭之不足卽干戈取之亦難請罷其廠務不聽忠賢切齒銜之防萬郎中燝以劾奄斃杖下羣璫咆哮呼閣臣如騖見者膽落公上疏言士气沮絕廷杖非制中引王振劉瑾撩彼虎牙自分與燝同死賴政府力防得免及黨禍大作緹騎四出公聞楊魏瘐死獄中爲位而哭極哀夜夢楊公告以大禍難免而徑不免矣織監李實內逢奄意劾蘇撫疏攛入公名矯防逮問值吳門激變失一駕帖公聞之嘻然曰此必爲我也徒步就獄榜掠無完膚公厲聲曰名山大川淸風明月是吾贓私卒寃二千八百緍公長子號泣走貸差足完比公復憂李次見孱不勝杖割完賍代受楚臨難從容賦絕命詩有錢塘有浪胥門淚惟恥忠魂泣髑髏之句聞者流涕今上登極奮殛元凶詔憫公忠贈太僕卿賜祭塟予廕子五人能讀父書論者誦善人多後於公尢驗云

範子曰忠貞防難見幾者不獲免焉豈非天哉當公與應山次見譚論防事若操劵而卒被羅織明哲之士駢首就戮豈兩截與蓋公首發姦謀樂與同禍至臨難慷慨割完贓以緩友人須臾死嗚呼君臣朋友之誼至死彌篤若公者可云不死矣

文忠集卷六

欽定四庫全書

文忠集卷七

明範景文撰

碑銘

明資治尹中議大夫官公墓碑

崇禎乙亥楚齊安官公以翰林院提督四驛館太常寺少卿中憲大夫晉階資治尹中議大夫卒於蘄水之裏第公子撫辰手自爲狀徵立言者志且銘已告墓矣惟公生平經濟宣力效忠不可泯沒虛隧道而負贔屭有穹然者瑉之可也公諱應震字東鮮別號暘谷其先自豫章徙楚家黃岡之烏林繇守忠四世傳如臯是爲公考公少俊悟授讀卽能文十三補博士弟子萬曆甲午舉尙書第一人戊戌成進士初拜宛令於錢谷獄訟精晰饒智計直洞人隱黜鉤距卻金矢士民愛之亡何奉贈公諱還南跣而號灑泣無干土哀感路人民屝履走送百里外居喪幾毀再令濰濰苦傅翼者恃璫橫妄肆苛暴郡守而下相戒以目毋敢問也公詗實計逮數人詣白臺使論治如法隨疏公名以聞淸彊之譽赫於中外俗故嚚訟勇私鬭公爲講律要著條約示勸懲嚴保甲簡勾稽更條十二過十二收一時以灑變又通錢法弛鹽禁課入有程斗龠有量廩蓄有儲無告有養民間稱便以至捐田餼士額倍賓興刈楚掄材登選經術咸歌豈弟矣平徭如渙除蝗如戴封放囚如虞延潔廉如孔奮其他異政俱騰剡牘丙午以最封父母如其官明年入計旌吏天下第一去濰之日攀截載道如去宛時退而祀於社庚戌選戶科給事中壬子入垣首請蠲稅疏不報後因司農告匱公上言課額之在民者求日減在邊者求日增在朝廷者日混淆於額內外而不可詰因備指減與增與那借之失縷縷數千言復請枚卜置夾輔請嚴序廷試考館大選法請更錢局請裁光祿費請罷稅畱稅卹省直水災請封福藩請婚瑞王開儲講通言路補大僚銓臺省釋忤璫起廢佚赦累系諸臣請寛佃議攺折減加賦披赤吐素耿耿忠謨時或抗防力爭犯聖怒上素聞公直常從小黃門問公年貌弗罪也公久歷諌垣受知神廟再邀譽命榮逮二人光廟初復晉今官公先後獲賜金幣有差方擬大用公致政歸裏十五年而卽世矣公性孝友惇睦居恆建祠置田設塾焚劵賙貧以迄封樹津梁少可利民務求當一切而以徳報怨孶孶爲善不遺餘力其食處恬簡衣必重澣杜門屏迹於浠水之陽邃心理道於天文地紀六甲陰符兵農卜筮九流之書無不淹綜著有三式兵占經解禮考奏疏政紀備荒二書雜言詩艸家乘諸編撰尙多俱藏於家考徳論世誦詩讀書可以窺公之生平矣公年六十有八子四人女二人孫男女各七人婣族皆髙閎具志狀他日有過西陽城指公故居至蘄春望公佳城下馬讀碑拜公墓知有暘谷先生子孫勿替世業代興丰芑之源其在斯乎其在斯乎

明通議大夫南京戶部右侍郎旌考紹中呂公曁元配淑人孟合葬墓碑

始余與介孺爲同籍兄弟交相善也已而俱筮仕於齊魯之間行部所至時爲過從以徳業共相期許已俱入爲天官郎其再推文選考功也適當甲子之冬同爲逆璫所抑至介孺之去南機務余實代之而余所假節鉞稱撫軍使者又實蒞公維桑地行徑聲味無一不同故知公家世者宜莫如余而封通議公紹中先生余所夙思一父事願一登堂拜於牀下者也公歿之明年介孺以狀來徵墓門之石餘𨿽不文其敢以辭謹按狀公諱某字某紹中其別號云裔出四嶽系出宋文穆公占籍雒陽文穆公之後貴顯於豫者十餘世皆名公卿而公家以別自河東來遷新安至介孺始大然其積徳好修非一世矣始祖曰俊再傳而爲鑑又四傳而爲思聰人稱長者思聰之曾孫有曰鄕者卽公父也鄕篤彞倫能退讓施濟所及逺近咸被其歿也里人慕之共稱曰惇懿介孺旣貴贈官如介孺秩而其配累贈淑人曰牛氏者以孝節顯天子至下其事旌門閭則公之篤行純備夫有所受之故曰非一世矣公生而有異四歲臥防事下暴風雨摧棟破壁覆其身家人驚遽曰死矣及發覆啟視之熟寐如故丱歲操觚文思斐亹惇懿公毎撫之曰是兒將大吾門亡何而惇懿公捐館捨孀母支機稚雛當戶茹荼受侮如巢葦苕而公內承甘膬外供徭賦險阻備嘗不復能從事鉛槧而補功曹然敏練識大體治獄多所平反數與長吏爭長吏益復重之歲滿當謁選聞母疾遂中道反卒棄去之而課介孺兄弟甚力介孺旣貴敭歷中外爲名公卿介孺嘗私語余曰吾非奉大人教不及此大人嘗教祺曰人生富貴有盡耳汝起家布衣受天子恩良厚無論生平大節卽居官居家有一事之失一錢之私其何以仰對聖明且汝讀聖賢書所學何事汝家渭雒以來典型具在所隕厥家聲者余弗子矣以故不肖祺奉以周旋罔敢失墜介孺旣志在澄淸伉直有聲猷績懋昭立功立言備矣而公之裏居立徳旣貴有加焉生平好施不倦前後所存活不下數萬人而待舉火及婚喪資焉者所在皆是其尢著者若觧邑尉之羈還攺字之女通廣仁之梁前後數十事至煤丁之閉堙井十有三人將兩旬矣其家人已不復厝意公啟之而皆活則公之好行其徳夫且有天助也古之人命徳曰陰公之著者可詳也其爲陰而不可詳者尙多也魯藩從千里外聞而慕義以樹徳顏其堂邑人郊郛咸肖像祠之郡邑以人心之公也欲悉以上聞而公辭之甚力語曰有所爲而爲之莫爲善爾矣若公者素不近名與惇懿公世濟其美豈降衷爾殊乎然余猶以爲其他可能也若公之孝思不匱是難能也公早喪惇懿公是時備極哀毀如成人其事太淑人也循循然動遵禮法終其身色養不渝果蓏羮膾不以獻不先嘗也七箸饛飱𨿽致腆必躬親也母有疾日夜祈吁或授之神藥而瘳疾旣革不解衣而寢者逾月及葬廬其墓有馴鶴產芝之祥直指上其事天子特加旌異焉門曰節孝裏曰仁孝嘉公志也配孟淑人思恭君之長女也嫺於母儀幽婉貞靜不苟言笑執饋以恭克家以儉相夫子以順禦下以慈處儔眾以溫夢月入懷而生介孺訓介孺兄弟慈而有嚴威先公四十四年卒至是乃合葬於玉屏山麓之新阡爵裏子姓詳介孺所爲狀及蒲州相君志銘中而余特著其大者系之以詞其詞曰峩峩嵩髙京則址之泱泱雒水源則彌之嶽降維呂磻溪啟之文穆而後十葉累之累之維何在京司馬文武維憲聲實烈假啟之維何封公載冶旣仁且孝天錫純嘏惇懿之賢後必有達其勤菑畬泉流匪遏司馬之獻如弁斯跋飶馨燕貽自堂履闥載世令徳式舞且歌仁孝名裏陋彼鳴珂養隆采菽哀廢蓼莪惟孝移忠惟孝作模天子嘉之式是棹楔裏閭崇之畏壘有列太丘之厚林宗之潔豈惟簮紱於昭前哲碧眼方瞳雒社香山辟林疏沼樂彼泌園方謂胡考如何昊天司馬解組不自我先玉屏之麓鬱蔥鐘異寂歷言歸來者是祝我作銘詩比於邕誼於萬斯年不遐有替

重修大司禮雙林馮公旌忠祠碑

天啟攺元詔從大司禮王公安請賜故大司禮馮公保祠曰旌忠命南京守備歲饗之卽其墓所在也公之忠節皦然白於天下後世矣蓋神祖以沖齡踐極中外危疑公先受穆廟特簡事上靑宮將防之餘加以翼勵精白一心有古大臣風其時同膺顧命者爲江陵張輔公職內張職外職內者心摯職外者才鉅以故百廢具舉宏綱不侵遐企邇懷四方賓服玉宇金甌曽無微風搖之隙蟻蠧之猗與盛矣使非公居中夾輔調和兩宮黙襄慈孝使太任不擅美於前成王不借法於魯豈外庭之臣所能措哉乃過任招忌主眷不終張旣洗瘢被籍公亦坐批根南徙竟杳狐丘僅存榛壠嗚呼寃矣自古國家震撼之際知勇虛竭之秋人多袖手攢眉低徊不敢任而秉浩气剛腸者捐軀盡節以事底定迨夫亂烽息土宇寧而彼文墨生端齒牙爲搰倒是非而易黒白勢所必至自古及今每成永嘆豈獨公乎然屈厄者數信雪者時數與時暫也有永之者矣故神廟末年已燭公寃擬賜環不果因遺旨光廟旋復升遐仍授熹廟故初卽位卽下是詔當時李公掄敍舊勞督織東南王公筦司政本新政爛然說者追原尋始歸公取友之端淵源洵有自矣嗣是浮雲翳日君子道消王公中讒被禍中外悼傷今大司禮曹公化淳亦猶王公之於公也從而擯南徘徊墓側欷噓感焉今上瑩精治理知人則哲特晉樞中外喁喁以觀太平乃調贊之暇寄想松楸特捐祿俸繕葺祠墓此固源本不忘徳斯歸厚亦彰先朝之仁後世以則也李公當天啟末委蛇外藩僅以身免今亦事公墓下而李公之後有梁公亦猶曹公之於王公也方受上知恊南畱守軍民徯志更爲增置廡宇廣辟祀田拱鐘山而蔚佳气天之報施善人夫固不爽寧特忠節皎然於天下後世已也不佞叨贊機政與梁公有寅恭之雅誼不容辭僣爲敍述而系以辭辭曰元嶽降眞篤生異人惟帝賚弼爰侍紫宸侍宸伊何當國之卹流寇瞰藩衝聖擁膝殫彼忠藎殿此家邦吏肅民和文蒸武龎猗與裔賢報功景徳閟宇載恢藻羞嗣飭

文學王徳啟墓志銘

嗟乎徳啟之逝今十稔矣每念之未嘗不腸痛也君七歲而失父十三歲而失母先中丞恭人父母之君固視爲父母也予依依兩尊人墮地來未作經年別迨各從仕難盡膝下歡則以晨昏溫凊托之君而君爲省起居侍七箸病而理醫藥以代盡子職兩尊人忘予之遠也予亦自忘其在遠以稍釋岵屺之戀然則子之得爲子以無憂兩尊人實徳啟力爲多迨徳啟逝而兩遭先人大故一在裏一在官遂無爲予代者念吾父母因念徳啟安能不腸痛乎今追述遺事以銘其墓淚不禁淫淫下矣君諱世徳徳啟其字別號完初其先山東卽墨人始祖諱甫名者永樂間來吾邑遂家焉名生綱綱生英府簡較英生和和生釗釗生暹遼東都司斷事暹七子仲宏可公諱稟誠以辛卯鄕薦令山東城武縣是爲君父娶張侍禦女久無子至四十禋於神而生君君生而夙慧端凝異常兒宏可公絕愛之其卒於官君跣而哭伏於柩以出武之士民哀感道上歸執喪如成人禮逮就外傅每見父書輒飲泣廢讀時孤嫠防防外侮踵至張孺人以多難憤懣伊郁病君彊作好語慰藉求醫百方未幾尋殞時予妹十五廟見才三日耳兩雛髽袒承大事必誠必信日攀繐幃而號先世遺殖當怱怱時僕婢胠篋以去君一無所問仍搜殘槖輸伯鴻臚公宦邸費曰吾世爲吏淸白用以成伯父可乎從兄故任俠累訟破產君推所分膏田美宅給之猶眈眈不休乃就予肄業予官於東父官於湖於松皆防之往當適湖一人叩迎道左云有事求道地請以數百金爲壽君叱曰阿翁執法疇弗知而以污我速將去否則就縛矣其髙潔自守皆此類在任爲延名師相切劘君益刻意攻苦矻矻不休爲文淸圓舊麗風流自賞時集東南名雋與較藝咸相嘆以爲北方乃有此人當避三舍辛酉補弟子員第一甲子自茆上歸就歲較事竣矣追至薊門督學左公夙聞君名闔戶待之及見與語大恱引至案前慰勞人皆驚爲靑衿異數錄赴京兆試視一第直猶掇之遽以暴疾卒惜哉君生於萬曆癸卯十一月二十三日終於天啟甲子七月二十四日卜於本年九月十八日葬之新阡君天性慧和淵靜口不言臧否凡夫少年嗜誘一切不犯其髙素日間掃一室瀹茗焚香幾上書史及所愛玩筆硯非致精莫禦飲量過數升迄無頺墮每四座讙呶君溫克自將一同捨生困以紅妝緑酒伺之竟夕不得邀一盼蓋非志所慕矯情者不至此內行純孝事母婉轉盡志先中丞病肺於湖至左右問視不解衣寢逾月以爲常念至此五內爲摧也憶訃至日予妹分以身殉絕粒不茹父母環泣勸以立孤爲難遂彊起續气忍死以課其子孫錫今已成立秀朗茂美首諸生入泮宮聘太僕寺卿郭公興治女後將未艾嗚呼可以瞑矣因爲銘銘曰徳不回心無滓如是之人而乃客死噫謂天無知以視其子

明節孝王母範孺人墓志銘

嗚呼余忍援筆題吾妹墓中石哉余終鮮兄弟四顧寥寥序聯鴈行者惟吾妹余向戀兩尊人色養頃刻不離迨父子各事宦遊迹分南北而左右承顏代余盡子職者惟吾妺余晚際時艱頻歷危地單車之官未以家累自隨乃時爲余課兒子簡家政得一意奉公無內顧憂亦惟吾妹而今一旦已矣裂臆摧心手足厪痛尙忍援筆題墓中石哉妺諱景姒生而婉孌有令儀長嫻姆訓慧心馴行無惰容無忤視無防語其天性然也女工鍼繲不習而精暇喜焚香讀書經史大義無不通曉凡古嘉言善行一過目輒記憶弗忘至性孝謹問寢視膳毎先意承順得父母歡父母憐愛之不輕字人先是宏可王公與先司馬筆硯至交宏可爲城武令卒於官所遺張孺人及徳啟藐諸孤耳外侮踵至族豪眈眈幾上肉先司馬追念舊好以妺許之其結防也張孺人方病革合三日遂袒襄大事哭泣合禮時家務紛紜妺以身綜理司管鑰敕臧獲閫之內外井井有條徳啟得耑心攻舉子業妺時手一編與共讀丙夜靑燈熒熒也徳啟學成補博士弟子髙等英姿健翮方擬雄飛去而天不假年甲子應試燕京客死旅邸訃聞妺一痛而殞久之乃蘇絕粒數月自分無生理矣戚黨指懷中呱呱謂未亡人卽死如此王氏一綫何曷不孤是圖而亟亟一死爲乃始稍彊起淨洗鉛華長齋佛前含辛茹荼以教其子今幸成立入泮第一妺喜已而悲謂今可報命地下矣當先司馬宦吳越間妺從侍膝下朝夕進食加衣皆妺周旋比自畱都還裏余方治兵潞河一再迎養官署以館捨湫隘扁舟歸未幾而病餘屢疏控陳不得請每夕椎心吁天吾妺跽進藥椀身不貼牀席者累月許及罹大故哭踴無節骨體臒痟余號跣相見一慟幾絕兩人更相憐也迨余服闋待罪南樞時值流氛拮據戎馬間心念吾妺瘁傷抱屙戊寅冬勢幾危殆呼天祈禱冀得兄妺再聚一愬愁辛果獲痊可人皆異之旋值難邑人謀遠避妺慷慨曰吾頻死者數矣今卽死於難與死節死孝等一死耳安避爲卒以計免人謂天祐節孝云後乃率子媳南來視余相持而慟感動旁人余時以建言去國權姦蓄忿相待惴惴懼有意外妹陽好語慰藉之而中實癙憂至冬舊恙復發亟欲辭歸百計畱之不得送於江滸灑淚爲別豈知遂成永訣耶行至淸江浦竟以長逝痛哉妺生平溫恭淑愼動合內則五宗三屬鹹得歡心鑽鐙澳釡躬自節約至聞四方嚴師良友惠教吾兒者囑家人延接如禮潔酒漿膾炙以衎賓有古賢母風訃聞逺近疏戚無不痛失母儀且共嘆孺人眞孝女眞節婦艱苦備嘗竟以此死死不朽矣生於萬曆辛丑十一月卄七日卒於崇禎已卯十月十一日享年三十有九工書畫所繪大士像可彷龍眠著有冰玉齋詩艸子一卽孫錫娶太僕寺卿郭公興治女孫男一廩將以今年庚辰九月合葬徳啟於城北之新阡余爲志之而系以銘銘曰淚枯不死絕粒而生天相賢淑撫孤有成樂哉斯丘比翼長鳴神靈呵防气結華英綏昌厥後百世崢嶸

明誥封中憲大夫太僕寺少卿望瀛李公墓志銘

向余起家司李東郡實與望瀛李翁叔子冏卿同舉南宮而恩在東郡爲並州地乃翁之先又由肅寧徙僅一傳及翁余緬維以宦遊則思憲乞以世講則籍子弟以維桑則知恭敬吁嗟誼具矣比翁以天年終伯子應辰輩營翁窀穸將以本年四月二十四日葬翁某阡而叔子次其生平來乞銘嗚呼是尙可辭也哉謹按翁姓李氏諱光暉字某望瀛其號以河間故瀛海地先生松楸在焉志不忘本也系遠無可稽其在肅寧顯者則有贈知縣公祥爲翁曾王父贈公生敏任靈寶知縣遷判鞏昌所在著聲績是爲翁王父鞏昌公有丈夫子六其季者諱天起字兩槐娶王孺人而生翁兩槐公丁家中落從婦翁抵河南尉過恩遘疾遂家焉殖徳蒔義斤斤修砥里人懷其典刑至今誦說不衰翁生有至性甫三歲而失恃鞠於世父母卽嚴世父母如父母其所爲事兩槐公及繼妣陳太君者烝烝色養視聴先形聲居恆無違言無忤色遠近稱爲孝秀李公云翁淹博綜貫於學靡不窺十九籍博士弟子家貧舌佃以羲經授徒裏中探元剖微率發前人所未發門下士云蒸霞蔚而利以成名者甚眾翁在諸生久試有司輒髙第而棘闈則數不利已稍稍厭去乃一意訓督冏卿諸昆季荀龍竇桂騰茂竸爽翁顧而樂之於於如也翁素精修養家言時作天際眞人想迨冏卿舉禮闈仲若季相繼應公車遂屏除塵偕素侶一二黃冠講淸淨之業叩無爲之防居巖洞者四閱歲有終焉計冏卿兄弟跪詣曰兒輩孜孜矻矻讀書成名凡以爲吾君爲吾親耳今大人戀戀名山兒輩何心圭組使大人無返舍安兒輩一日養則兒輩請絕意仕進科頭蓬跣長與大人俱矣翁意稍稍動已翻然曰老人志兼濟兒輩幸適世資余其知所置矣隨歸而力行善燠寒哺餒肉骨噓枯婚者賦采殯者賦檟讀者資膏脯商者資槖饘卒令三黨俱火比裏絕呻閭閈之間相率而稱爲善人佛子而翁猶未厭也其鉅者如助軍餉以飽幹掫壯金湯以資扞蔽文廟湫隘則增式廓河水沮洳則繕橋梁見大規遠所費動以千萬緡計以若雪寃伸抑排難觧紛鄕人質成敵權公府甚至中道慚沮次且弗進曰此何可令李太翁見也已又率冏卿輩建義學捨義塜鑿義井施義渡神祠佛宇金碧輝煌檀施法供貲槖防吝其質仁奔義類如此先是冏卿爲禦史執法殿中丰裁凝峻比持斧按江北翁惇囑曰而以柱後惠文震山撼嶽無虞不風厲第虞不寛卹冏卿兢兢奉訓詞至部霜嚴春盎惠湛法裁恩威有交濟而無交瘉翳翁式谷力也迨仲君判臨汀季君倅海陵翁復申囑曰佐郡原不薄兒輩幸無薄佐郡勉旃此行潔守彊幹勤政宜民而父其亦與有榮施若以溝壑惰廢貽老人羞者不子矣比政成利溥所在口碑而後翁乃囅然謂爲政固多端施濟僅就中一事第而父志也兒輩曲體力行乃今不負若翁矣翁呴濡戚裏𨿽不憚傾儲倒篋而自奉則厚自約裁衣僅蔽體食取充胃庖不羅珍笥不綴綺浸浸百年贏詘一日也每當初度子若孫競持衣履爲壽翁畱而封識宛然比歲再進則出舊納新已復軒渠慰藉謂余老人一堂四世璧合珠聯前喁後於酌春酒而介髙年引分良侈矣烏用是累累紉襲者若第持去爲而翁惜福且以示子孫儉也翁神澤气和健履善飰逾耋望髦似期頤未有艾者乃一旦翛然乘化防欲憑彼蒼而問之易簀之夕烈風雷雨黯淡銷光豈至人遺世將鞭叱風雲驅役神以馳騁於茫惚溟滓抑亦哲人云亡邦國殄瘁𨿽天地不能違而爲之震驚耶是皆不可知矣停舂罷社百里駢塡余澤在人流風未泯則允稱大年也哉翁凡洊膺三命初封文林郎山西大同縣知縣再封廣西道監察禦史最後得今封稱太僕公生嘉靖戊申六月二十三日卒崇禎壬申六月十二日享年八十有五元配範太恭人年已及耄而步履飲防如平時閨閤完祉庶幾僅見以余觀於太僕固所稱有道君子也迹其寄迹幽巖脫屣塵世以爲逃空虛者耳乃至剖晰性命洗心退藏殊於大易陰陽剛柔之防及子輿氏直養無害勿助勿忘有妙契焉者嗚呼辰則焚香以告於天退而一室晏坐覺孔顏樂處固不在遠斯豈飡霞茹芝還丹握髓以自淪於滉漭俶詭而不近情實者耶噫嘻遠哉乃泚筆而爲之銘銘曰戚耶裏耶維公需金耶紫耶被公軀寄名山兮須臾幻人天兮道腴繩繩振振蘭茁云敷蘧蘧於於樂哉黃壚是爲望瀛李先生之郛

明故茂才心宇許公曁配郭孺人合葬墓志銘

向余以文識孝廉許子見其格法逼眞先輩似有所受因進而問故云得之庭訓再悉家世知文學徳行所從來遠矣癸酉秋杪余在疚家居許子剝啄稽顙而前曰嗟乎吾夫子之嫺吾父也且因而晰吾母也念吾父之墓木拱矣往乙卯大故適值異祲傷哉貧也不孝諒遂無能具徑尺之石祈吾夫子衮華地下乃慈氏復以天年終行且啟馬鬛之封而與先子合也隧道之貞防匪是無由借矣吾夫子其哀而終惠之餘聞而心傷焉曰嗟哉許子之爲子也有父而不逮其孝廉也有母而不逮其祿養也蓼莪風木許子所以悲也余不佞竊隱痛焉因憐而爲之志志曰髙唐之許徙自遵化遷祖曰伯敬五傳而至文川公孝廉大父也慷慨多大節好善樂施常捐地二百畝以給鄰郡人髙其義目其田曰贍鄰田州大夫采輿論授冠服里人相競質成以比王彥方陳太丘云生丈夫子二長繼善廩生公爲次諱繼志別號心宇生有異稟日記數千言未總角浸浸遒上卽有千里之志居亡何偕兄先後籍於庠文譽益噪瑩然連璧屬耳目者謂旦夕摩天去耳又天性孝友其所爲事文川公者烝烝色養文川公好弈則時爲烹鮮酌醴延父執佐餘歡兄弟自相師友文徳切劘而外聯牀共被有姜伯淮之風焉和气浹洽雅不欲異防以父命不獲已奴婢則引其老者田廬則取其荒頓者牛馬器物則收其瘠敗者薛孟嘗不得顓美矣防文川公夫婦相繼謝公營綜兩大喪罔不如制而哀毀倍過之先是廩膳君中道奄化所遺二藐孤長者數歲次在𦇤褓公潸然出涕曰是待誰成立者猶子吾子也撫摩督課視孝防有加焉卒砥成徳器雋聲蜚庠序間公髙才數奇屢蹶塲屋晚見孝廉兄弟漸露頭角遂絕意功名日惟怡情詩酒花晨雨夕邀歡道故飲可數石不醉醉亦愈加靜治有雌黃時事言人陰私者輒取大白浮之一敝裘十年不易衣粗茹淡於於甚適也祖田百畝終其身不增尺寸有譏其不治家人生產者公胡盧漫應曰托先人之敝廬衣食才足三子皆通經醇謹於願溢矣乃欲爲子孫作牛馬耶每進孝廉輩訓之爲學爲人皆有繩尺嘗云讀書須加體驗做人一差卽五車八斗無爲也見正人正事輒引爲兒曹榜樣有鄰封達官以墨敗歸亟取爲前車相戒有橫逆窘辱子弟者公但曰謹避之耳先正有云人有不及可以情恕非意相干可以理遣命子侄輩終身誦之公坦率簡易空洞汪霽𨿽涇渭井然而衷實擴落可容數百人田夫野老油然與偕而不輕言笑不侵然諾非道義交𨿽甚豪貴不能折簡致也則又居然壁立萬仞者矣配郭孺人婉淑有志操及笄於歸曙古今大義事公姑雞鳴櫛沐伺寢門晨昏進食務極甘脆公姑加匕箸則色喜否則悒悒彌日比及疾革躬自吁天請代人稱篤孝子若夫占畢一室孺人紡績聲常響答每至夜分不倦脫粟麥飯時以精者餉讀而自供僅取粗糲戚族有不能舉火者忘自急急之諸姑伯姊歲時延致初不以冗病廢禮公晚年嗜飲賓客益進孺人脫簮爲具無失歡毎遇小不懌則以止足相慰勞公顏爲解當公卜葬祖阡旁需數武地主靳弗予然舊爲文川公所捐其時孝防正客州署可以力致孺人亟止之且備言禍福之理形家力無能爲何庸與不逞輩爭此土也孝亷竟以是嵗登賢書嗚呼逺矣語有之夫和妻貞家之福也茂才公負節篤義而孺人以內徳扶之噫嘻玆許氏所以昌乎茂才公歿扵萬曆乙夘八月二十二日距生嘉靖甲子三月初十日得壽五十有二孺人歿扵崇禎癸酉四月十二日距生嘉靖乙丑九月二十七日得壽六十有九卜吉襄事蓋十月十有一日也志矣乃系之銘銘曰幹健故能覆也坤厚故能載也夫婦之義蓋取諸此無媿斯義類乃不匱其在髙唐髙陽氏之裏乎

行述

李公曁配於恭人行狀

仁常與餘同舉進士例當除爲令顧念兩尊人甚而又以他子女不能就養宦邸乃乞補郡博士以便定省再遷爲郎爲守皆在千里內一介之使無數日不往來仁常猶嗛嗛不自得請遂南陔之志封公數移書誡之曰燕齊相望僅數捨許在官何異在家且馳驅王事以報國厚恩予志也亦何必言歸乃稱色養乎仁常瞿然少止圖於甲子之秋再申前請五月恭人忽病祕不使知仁常怦怦心動急馳以歸一日夜抵裏恭人絕粒者五日矣見仁常喜爲進匕箸越十四日而卒又二十九日封公亦以哀恭人過傷捐館捨仁常踴哭伏地曰痛哉天經欲棄官而尙守數月之官欲終養而止得數日之養終天含恨萬死何贖惟是生平懿行尙未發皇而神志荒迷非吾子誰爲序述者予亦何敢以不文辭公諱如峯字邦瞻人號之曰西軒其先漷縣人有四公者徙吳橋遂家焉生成甫成甫生淸淸生興興生旻旻生順贈漢中知府順生懿官陜西按察司副使治兵西寧有聲配梁恭人而生公公其季子也公生而頴異絕人始授句讀輒了解大義稍長爲文思理敏贍儕輩無敢望弱冠補弟子員縣郡臺使皆第一嗣後屢試冠曹偶再入棘闈不利乃攜策遊太學交天下名士發篋下帷日益力時伯仲相繼不祿觀察公憐愛獨子不欲以舉子業致過攻苦且倦家政一一屬公公察其意不忍傷乃入貲爲光祿丞緋袍銀章以當萊子之防而不肯俛首就除深心寄托孰其測量哉乃日夜督課仁常與仲子天工延江南名士家塾中昕夕切劘復手爲校定文藝孜孜不倦及二子繼登賢書仁常於癸丑成進士而公喜可知己仁常抗疏辭百里就一氊公曰孺子至性類我罷公車業時念之心有戚戚焉比遷成均迎公京邸公亦謁選人就大官之署自公有暇子捨承歡簮笏追隨佩聲相映公顧之陶陶甚適也未幾翻然曰初所期許固不爾爾以先人之故俯而就此中心殊不樂也初服可返可以歸矣遂解組歸而治圃於南郊磵嶺回合栢柳千章鬥酒雙柑憑而樂之而不屑屑窮飾亭臺池沼聊取自適適人有油油與偕之風焉因自號息念曰萬緣未斷總此一念擾擾不息耳吾一登仕籍再邀恩綸人生之緣盡此矣吾事已畢正息念時也案頭置道書數函並諸家語錄用以惺心無事黙坐澄神於老氏無爲之防深有合者居恆屏迹公門未嘗有所關說邑大夫設酳執饋引爲上賓一再往外絕不出繩以晉送泊如也仁常官歷下公往一視蒼頭隨行魚服欵段所過屬邑未有知爲太守封翁者沿途訊問乃守治狀必大小無間咸稱太守淸且仁而後色喜入署復諄諄勉之曰孺子其堅始終無二操仁常守濟兩載而頌浹三東奉公之教也初封戶部主事再封員外郎復以覃恩晉山東濟南知府已具題矣而卒於家與恭人仍稱封者重兪防也於恭人十六歲來歸事姑嫜以孝待妾媵以恩訓諸子愛而兼勞皆嚴師畏之績紡織絍躬親無怠公性和易而恭人治家甚肅人莫不樂公之寛而憚恭人門以內井井如也顧性好施予內外姻族待以舉火者甚眾仁常服官每長跪請教曰老人不習爲吏其無忘爾翁之訓與公可稱齊徳矣公生於嘉靖甲寅二月初五日享年七十有一恭人生於嘉靖丙辰十二月初三日享年六十有九相距僅止一月其應豈偶然哉範子曰余有感於今之仕者之多遠其親也固曰孝終於顯親矣卽欲依親勢有不能者孝道甚大兼盡蓋若斯之難也有如淡榮進而篤溫凊推此心卽三公不易矣而抗疏陳情辭膴就冷孺慕一念抑何其無忝克肖也詩曰孝子不匱永錫爾類不其信乎卒也鼎養得效含殮俱親生死始終之際兩俱無憾通天地而格神明此所謂孝之大也特爲表而出之以俟知言君子采焉

先君仁元公行述

嗟乎天乎何遽奪我先君也天乎何使我不得一執手訣也不孝墮地來與先府君未作經年別不孝之官則奉之官府君之官則代請沐迎之家不孝得一意孺慕無間膝下而今竟不得一執手訣也在豫不孝星馳入衛自期必死府君亦以死期不孝己分長別矣乃仗天子之靈幸不死歷昌而通羽書稍戢乞歸無虛日尙圖盡一日之養而今竟不得一執手訣也嗟乎終天抱恨罔極難酬幾思卽從地下惟是大事未襄日以先徽就泯爲懼死且有餘罪特忍須臾一次生平遺事銜哀灑泣腸目俱斷蓋投筆殞絕者數矣府君諱永年字延齡別號仁元其先系出河內遷於吳有自吳而齊者永樂中處士公諱徳以避歲來畿輔至吳橋遂家焉志不忘吳也徳生理理生祥祥生玉玉生鑑先世皆耕讀至玉父子以干才顯玉爲南陵尉滿九年復畱任鑑丞郯城得民和兩邑爭攝至今傳以爲異鑑生桂月山公老於邑庠以儒官受冠服爲我曾王父儒官公二子次曰汝河則我王父防川公也會川公名噪諸生間無祿蚤世初娶馬再娶李三娶宋而生府君府君生而奇頴異常兒防川公捐館捨時府君三齡耳鞠於儒官公儒官公口授句讀一覆無遺令之屬對應口輒成儒官公置酒召客著府君膝上笑謂客試舉五經語若訛一字當以大白浮我滿座皆不能難十三歲儒官公圽府君柴瘠合禮伏塊之餘下帷發憤十五免喪補弟子員髙等我母馬恭人先曾太姑宋孺人夙迎以女女之至是始修同牢禮相莊如賓以爲常府君時治經生業而博極羣書下筆千言立就閭閈慶弔小文府君初遊戲爲之綺粲不減陳思碑版遂復相屬矣辛卯試京兆闈中牘薦冠本房主者爲琢庵馮公大加擊節名列第九榜署矣臨期結語致疑𨿽被中削而名已殷動都人士以是從受經者日眾府君擁臯比剖析疑義陳說要渺聽者莫不厭心又多長者遊從不屑屑家人生產漸就貧落而意气豪舉無窶人色也癸巳大司成議搜郡國雋士實成均而學使周公名知人府君以弱冠應選禮部刻其文以式府君自此友天下士學日博文日奇勝其視一第直猶掇之乃累舉輒躓中間佹得復失如辛卯者再府君乃日督課不孝一燈熒熒父子相對每達丙夜至不孝解褐李東郡府君猶手一卷不釋也嗣不孝報三載滿例當貤封府君蹙然曰吾矻矻窮年欲自致一命榮施所生也孺子乃先及我當如二人何乃謁主爵而恥求爲道地僅循常格得通州倅府君旣以髙才枳棲蕭然不以塵務經懷短棹輕輿從事吟嘯暇進髦士品第文藝一方翕然宗之防守缺當道彊署數月而州大治非所好也以行河過家時不孝己入屬天官郎矣庚申遷判湖州湖俗刁而健訟好持官府短長府君推誠布赤以和惠其下而禔躬潔淸雅不欲爲谿刻三尺所在斷斷如也兩造質成靡不得其意去白粲之役眾求代解府君卻例屏脂刻期告竣往時觧人竭資佐費千金立傾此獨槖餘金以歸上供機杼與市易歲繒時詘難卒辦府君苦心酌劑更力與中人抗無厭之求稍稍以戢徳淸烏程夙號難治府君受署輕徭均賦抶猾翼良威愛兩訖人畏而懷之姦民葉朗生輩結連七郡惡少瞠目語難東南鼎沸府君出宻畫佐守殱其渠魁功收曲突事後詞所連及不無蔓引府君謂非所以安反側也保全獨多先是發難初其黨私約舉事日甘心各長吏而獨相戒毋犯範公範公仁人囊無一錢也防病肺士民狂走祈神修醮比愈歡呼載道其得人如此癸亥遷松江丞瓣香途送者絡繹百里鐫丰碑志去思焉松丞職海防往因鯨波警息戎多空伍府君躬巡海上簡閱之黃龍靑雀鵝鸛魚麗一時組練色生矣兩郡襟帶吳防府君所在以淸惠聞海澨江湄頌聲徧滿當道賢之剡章縷騰以最陞南京左軍都督府經歷尋晉南京工部營繕司員外屬有奉先殿工中人利於幹沒相沿不可問府君當主估算爲峻裁之中人盛气臨曰郎何爲者成案寧弗聞乎若降心相從吾力能晉秩若不然當持告殿爺矣時逆魏張甚故以相挾府君屹不爲動未幾請假歸故事役竣需次關龍江瓦屑注定矣府君意殊泊然終三年不營一差也再轉虞衡郎虞衡司鑄本時需銅鉛急府君率厲商人逆流往市楚江季解二十萬無缺治造軍器匠作令自詣庫關領金錢不以浣手大司空蒿目水衡淸理防計獨引府君爲贊所定規制犁然可攷司空有溫恭懿美練達詳明之稱焉府君旣以循良異等著不待滿而遷防遘大慶凡三被覃恩在湖贈父爲通判三母皆安人在松江加贈同知三母皆宜人在工部再加虞衡郎中三母宜人如故府君每思防川公輒汍瀾泣下至是心始慰藉已復潺然己巳拜粵西南寧守皂蓋朱轓貴矣囅然曰向所小艸一出者爲親屈也今已叨三錫捧檄初心遂矣吾豈戀雞肋者而仍復役役爲遂堅不赴不孝通籍十八年凡膺再命府君皆以從仕未逮是時不孝持節撫豫乃以中丞制詞上府君府君頓首受之任汴中奉版輿以行月餘不孝赴援入而言別府君曰此爾授命忘家時也及聞不孝保涿通良府君乃喜動於色次防昌移通府君特往一視曰自爾赴難吾不敢以爾爲吾子今而後吾子矣循覽衙捨湫隘食不能具五簋曰兒與士卒同苦吾志也無以祿養而以志養當如是逾年以建儲恩進階大中大夫府君曰上恩徳良厚老臣無能爲報孺子其爲我畢志竭力以答休命府君自解組歸日惟治具召所善親知宴飲爲樂而斤斤修砥端躬範俗閭裏相顧以化貧戚故交視爲外府待以舉火者甚眾婚爲給采死爲給槥流人丐衲環叩雜遝亦無不人人滿意遠近稱範太翁佛子也尢篤宗誼歲時伏臘燕毛雁序洽比盡歡孤防備極周卹更遴子姓秀異者開塾延師訓迪之咸烝烝思奮云邑大夫修憲老乞言禮一禦賓筵秩如也或以事請就居間爲壽府君遜謝之曰吾不家於官而以有司爲家乎當不孝在銓屏斥竿牘或向裏門伺間府君大戒閽人槪勿與通有舊知以他問至啟函中及遷除事府君立詫故人乃以此語混我將視吏部翁何如人耶不孝宦邸所需取諸室中一米一薪一絲枲府君日有賫月有供無至乏絕不孝惟飲官中水其所以成不孝者大矣府君姿神淸灑飄然若仙酒後吐气作云罍狀諸子百家無不涉覽其學問一生不欺生平行事無不可對人言者恂恂善下飲人以和下至田畯皆與均禮終日危坐未嘗徙倚對客縱譚亹亹宵分不倦福相徳量識者皆以上壽期之詎意逾甲子僅四歷春秋耶辛未冬叛卒作難經臨城下有負薪叟過曰若不速去範封公移書徳營請兵且至矣賊爲遷延遁去私謂人曰吳中當有福人在吾仰視城上紫气燭天巨人贔立不敢近闔邑頌府君明徳之庇遠矣爾時中不能無少驚杯酌小減不孝怦怦心動連章請急府君趨止之曰兒受上特簡疆場之任當終厥事吾無他苦卽減杯酌匕箸乃增此中浩浩落落殊覺淸虛日來耳自是宴樂如平時正月二十二日忽中寒倚榻不孝得狀刺血叩天請以身代徑欲棄官歸侍人吏力持不可尋傳漸瘥而止請歸乃益力三請不許復以假請嗣防恩兪而府君不及待矣痛哉初八日午猶坐觀旃優神明淸湛亥時溘然長逝家事一無所言惟於枕上兩手忽舉口中呢呢云接勅防接勅防其去來詎偶然哉距生時隆慶己巳七月二十九日得壽六十有四我母馬恭人先六年卒婦順母儀詳具前志而深心遠識瑯瑯可著廟廊不止有輝彤管不孝乙丑再推典銓其時政地與奄人交關有所屬於吏部不孝執義與爭不爲徇府君曰兒能自持如我抗中人時恭人曰今玆何時卽得彊項名何益不如引避歸耳不孝促裝抵捨未幾而黨獄興得免於難府君所爲嘆益友也敍述至此緬思我母血淚涔淫下矣大抵府君雅量類黃叔度謹厚類萬石君窮經類鄭康成治理類黃次公淸節類胡質恬退類陶元亮逹生類白香山化俗類王彥方而教不孝則以先文正忠宣爲法嗚呼府君以忠孝教而孤無似也又以身教忠孝而孤無似也旣不能承先志以卒報君復不能邀君恩以永訣親俯仰天地亦何郤自容乎幸聖天子憫念疆臣特賜兆域啟先恭人壙合封之王言如絲已足賁黃壤耀白日矣倘得名世大君子一言納之竁中將與龍章鳳藻並垂不朽賁耀益無極其自曾元而下世世載徳亦復無極惟哀而許之子一卽景文具官兵部左侍郎欽命督治通鎭軍務娶張氏武舉調元女封恭人女三景姒適城武知縣王稟誠子庠生世徳以貞節聞景姙適光祿寺署丞髙謙子庠生應桂俱先恭人出次景貞尙幼未字側室趙令人出孫二長元超恩選貢生娶原任太僕寺卿郭興治女次元朗聘舉人周鶴徵女孫女一元淸字陜西按察使李天經子衍慶著作多佚所存有薈奇類編思本堂稿水部艸海畔吟山行雜詠藏於家卜以七月初一日奉柩葬祖塋之次卽賜阡也

先母馬宜人行述

嗚呼先宜人棄不孝而不孝痛不欲生也宜人病痰垂二十年每發輒止體𨿽羸甚而神明洞燭絕不似抱屙者然不孝猶依依膝下未忍經歲別也丙寅秋病忽作劇重九前勢已瀕危不孝齋心露禱吁天請代也一夕而蹶然起家之人並遠近聞之莫不喜時家大人方官白下聞報馳歸尙未忍及決絕語越十月十日痰作遂不救嗚呼痛哉不孝祈吁百方而僅延一月視息微誠未動罔極莫酬此不孝所以瘨而癉絕絕而復蘇蘇復絕而痛不欲生也尋復忽忽自念先徳未揚死有餘恨用是泣血敍次生平懿行蓋一字一淚矣吾範之先以儒世其家其聯姻必名閥有閫範者馬自太僕公顯遂締朱陳雲前大母爲馬安人而先宜人其女侄處士汝芳公諱蕙侯孺人其所自生也先大父贈公大母宋太宜人蚤世家大夫才數齡耳舞象時曾大父著膝上曰是將大吾宗而難其儷處士公睨之曰此吾甥也乃以宜人來歸宋太姑以女孫女之𨿽垂髫識度儼然成人也日侍大父大姑饋漿省牏得其驩曽大父時令攝家政以觀能否敕斷有條井井治辦曽大父心奇新婦賢而才老人無虞身後矣十三襄家大夫居兩喪無失禮遠近異之當曽大父歿時以家大夫屬庶太姑郜宜人事之猶太姑宋也是時兄弟終鮮防疚無倚族之豪無賴者眈眈虎視宜人與庶太姑帷中授祕畫禦之豪謀以阻釋禫稱有家與家大夫敬禮如賓每篝燈紡績以佐夜讀軋軋之聲常與雞鳴相和也時年十五家大夫補弟子員再試俱冠辛卯闈中擬首雋𨿽疑似中削名已動都人士四方恱慕之執經問字者屍外屨常滿又性好交遊不屑屑治家人生產負郭之田盡斥以供賓客以是家益貧落四壁蕭然朝夕常至不繼殽核滫瀡預儲以待家大夫得一意爲豪舉則宜人之以也家大夫癸巳以弱冠用拔萃貢於成均累九舉不第抑抑弗得意宜人從旁慰之曰學殖不勤則子之過乃耕而不獲豈無天道焉以是日督課不孝讀盻盻如望歲𨿽不爲譙呵而意稍不可慍輒形於色不孝踧踧弗自安及不孝己酉舉於鄕癸丑成進士宜人誡之曰汝家自曽大父績學累世皆潛弗耀今發祥孺子其無忘所自爾髙王父以淸白吏顯於郯其謹識之不孝頓首受教初理東郡聞訊拷聲爲愀然不樂問有所平反則喜加匕箸時值大祲道殣相望不孝設糜分賑銷銀魚以飼餓人宜人脫簮珥佐之衙齋突煙常冷甑中凝塵所佩六珈時付質庫寮宷有以金爵陰置茗蔞相餉者不孝啟封怒欲發其事宜人命另函璧歸勿皦皦借人以自爲名也丙辰不孝報滿例當予封宜人謂家大夫曰爾忘大父著膝上語耶不思一命榮施先人何用人子爲家大夫乃屈首就除初倅海陵再佐吳興遇今上覃恩貤贈所生曰是半通之綸賁及泉下足盡烏私可無戀雞肋矣以遂初志非此時耶鹿門偕隱行與爾歸防晉雲間丞三投牒乞休不得請在任僅三月以洗沐行再由督府防軍晉南起部郎宜人堅不隨任置二媵以侍獨日含飴弄內外孫以爲娛樂憶壬戌白蓮謀亂黨徧齊魯燕趙間不孝懼驚兩尊人婉請宦遊以當避地宜人惓念諸子若女不孝詭言兒當往省別僅數月耳宜人乃勉行舟過兗徐方二日妖變大起他行旅無得免者丙寅春防家大夫當之新任不孝彊之簉車偕往宜人曰今何時也烽火徧境艸木皆兵居人將鳥獸散若再一動則勢成土崩矣汝父卽嚴程可畏亦姑徐以安眾心吾死不敢出吳城一步也人心乃定然察其意重憂國家事眠食爲減夙恙漸增心覺有異而獨祕不使不孝知日猶彊起櫛沐奄至中秋後不孝以序遷太常啟事傳到宜人了不異常時遲數日知奉詔不卽予宜人囅然曰有是哉吾固知當爾然榮於一歲九遷多矣乙丑不孝起主選再補牘乃得兪不孝戀戀子捨宜人以大義勉之曰王命不宿臣子無偃蹇理但受事後速圖退步斯不亦出處義明君親兩得耶不孝以廿日典劇拂衣竟歸宜人之教也宜人憐愛不孝甚因素善病時時撫摩如孺子一聞小疾憂形於色夜每十餘起丙辰行荒防欵段走風雪中日晡不得食歸衙體僵息防不屬宜人作豆粥勞之曰兒憊乃爾而溝瘠肉矣庚申泰昌龍飛覃恩遺賢不孝實攝典銓日夜拮據廢眠食者浹旬勢幾殆猶力疾告成事歸而皮骨僅存也宜人曰兒良苦兒志盡瘁於此小試之然光廟一月堯舜用人其最大者問誰銓序老人且爲兒慶遭逢不暇作煦煦憐也嗟乎吾母慈而猶夫人之慈也哉大抵宜人明達有遠度而儉勤出自天性布衣蔬食至貴不易歲時以一縑進輒笥之命服斯皇非嘉禮不時禦治家和易不爲嗃嗃臧獲未嘗聞笞撲聲而門內肅然內外戚黨待以舉火者甚眾施予未嘗有倦卒之日悲風怒號雪霰凝寒耕者哭於野商者哭於市如喪厥妣有由然也距生時隆慶三年己巳九月二十五日得壽僅五十有八宜人三受褒綸初封孺人再封安人其再命曰朕覽曄書蓋賢範母焉獨其子黨競而母名騖也吾銓臣方破黨議約天下於實而其母復提忠厚正直以爲訓然則今之範母賢於古已宜人再拜受制詞進不孝於庭曰黨立而主孤名成而國禍老人每自教兒兒夙亦有感於斯今明主知臣並及其母恩莫大焉孺子其何以明報嗚呼此可以知宜人矣子一卽不孝景文具官吏部文選司郎中陞翰林院提督四譯館太常寺少卿未任娶張氏武生調元女累封宜人女二長景姒適城武知縣王稟誠子庠生世徳以貞節聞次景任適光祿寺署丞髙謙子庠生應桂孫二長元超廩生娶太僕寺卿郭興治女次元朗聘舉人周鶴徴女曾孫麟尙幼將以丁卯十一月廿一日葬於祖塋之次痛念不孝旣以積罪崇深重天酷罰而又心神迷惘不能有所發皇獨是徽音蒸動遐邇而深心遠識上徹宸旒先慈𨿽九原不亡矣倘得仁人君子不靳如椽當與王言並垂不朽而不孝之感亦且不朽

祭文

奠魏仲雪

嗚呼仲雪而遽逝也耶憶卯闈一日之知仲雪方雄文振藻電煜焱馳詞壇赤幟相見甚歡則爲文章交比連掇禮闈敭歷中外經術吏治霞起雲蒸爲紳袚交乃仲雪立意恬澹壹軌正直冽如秋日靄若春和往往砥柱狂瀾神韻靜穆與余孤情遐性類多相似則爲肝膽交至余匍匐閔凶伏塊家居曁服官東省重憲南都仲雪每輕車慰問勞苦挑燈煮茗永夕論心烽煙苫塊中周旋睠念尢篤則爲患難死生交矣余賦性迂蹇見迕時趨所借二三同人萍蹤時聚鱗緘聞問私幸吾黨气誼久要勿諼庶幾昔賢以國事身事付托同心之義而造物竟奪之速耶嗚呼仲雪衡文百粵方踏靈洲之云夢羅浮之雪攬珠江石室之勝以文治風化海邦入贊承明徳業文章正未有艾何期未返蘇隄之駕遽有玉樓之賦耶前初聞之中心惚恍及靈輀江畔蕭瑟秋風如聞愾嘆防余病告不獲挽江水一勺酹而哭之腸斷鄰徒深夜臺知己之痛顧仲雪名滿天下上與終賈淵云之儔列名不朽而淡泊寧靜之識與一切塵棼世情不啻冰釋已超然泡幻且賢季嫓美藝林載馳皇路宛鳩之思能繼令原之志謝庭璚樹佇振家聲季方難弟阿戎佳兒於仲雪可無憾惟餘撫念疇昔情摯誼殷蕪辭絮陳淒咽霣涕有不盡我私者惟仲雪鑑而侑此一觴乎

祭張太宜人文

峩峩紫嶽峻極太淸巨靈導流漳瀆是經靈實鐘之天資特挺性潔芳蘭聲振玉穎華冑淑女金閨神姝三靈淳懿四教弱筓夭桃九華摽梅三實間關思賢平林養徳鳬鶩警晨琚璜珩瑀允釐中饋孝勤修舉出言乃思動行乃詳疾彼攸遂執此義方天道祐順行美動神介爾繁祉克昌後昆乃毓國楨朗秀英偉維邦之彥純粹成祉鐘禮郝法石義孫軌旣服嚴訓亦飫慈誨翩翩才藻冀北羣空一枝丹桂八月秋風約親匪孝尋祿釡鐘膏焚嬰魚勤助和熊榮華始茂所恃䢐泯副榛次髽弁經素綆未亡之嘆聲淚摧隕報母未終延佇翚錦載撫中甸作牧裕封化洽和理徳懋時雍天無虛旱地歇怪虫軸車交塗舟艎聚潨茂舉流聞薊門物色我亦念之輔以兩翮羊角不競愧負大翼知匪慕榮將母孔亟如何三仕尙淹驥足才髙位下馭遠資局母笑慰言知足不辱後食敬事寧間騰伏於今幾年湘流楚煙愾同陽雁寒至南遷鸚鵡黃鶴芳艸晴川悠悠我裏白雲在天驚風忽漂短景隨墮匿王代謝不啻旦暮昔別令子形與山孤寒往暑來日月寖疏忽聞哀訃中心悼惜山川阻修地間南北曽參之悲季路之泣壽考百年正爾難必所可慰者慶衍椒繁孫枝秀發上駟天閒紫誥黃封光裕重泉歆此薄絮謂余知言尙饗

祭宋恭人文

嗚呼天之祚明徳也華簮甲族與間世偉人天若私其气以授之而於中有潛徳焉盡舉夫山川之明秀人世之顯懿而司諸明徳之媛乃至於貞脆盈虧之數又茫茫不可問何也夫名媛而載記者從古少君徳耀之倫今故不歿卽至大略如許夫人明愼如辛夫人皆爲不律所傳寫恨不九原起也而宋母左恭人獨兼備焉曰相夫之美也成子之令也防知公蘊借宏深風軌卓犖久爲豪傑所宗旬宣偉績海內欽仰而宗玉季昆載名航而流駿業出則奏庸花縣入則髙議梧垣領袖藝苑冠冕人倫則今之雄俊寶臣也然而參知公微恭人孰相之宗玉季昆微恭人孰成之乎相夫之功成子之力而可以知恭人矣乃學士家所傳恭人令範不一而足非列女傳不讀非任卹睦婣不以教孟無北門之傷陶有緇衣之徳而恭人以賢持之幾見鼎食鐘鳴之室丙夜篝燈操作不休又刀尺聲不及戶外而恭人以勤率之冰紈霧縠之習世家作俑轉相效尢遂覺吳興之米甑香白馬之豆齒醉而恭人以淡素消之躬備諸徳也又備諸福胡不享遐齡而遽溘焉以逝耶此固縱之而彼固靳之茫茫固可問哉此孝子所跰躃而心摧景行所流噫而太息也嗚呼婺寢天漢月隱萊山悼靈萱之萎絕薦椒申而維馨嗚呼尙饗

祭妺文王徳啟文

哀哉徳啟去世之期至此十年向瘞淺土今得永卽幽埏矣噫弟十一歲而孤遘閔宦邸徒跣故園十三歲而哀無父有父托我姻婣袒括髽髻如黃口之雛喞嚦於危巢零落歲年風雨飄忽摧萍梗於屢遷逐我先君攜之通攜之湖攜之松而我亦攜之以東由是而家難漸平腹笥亦充名聲若日徳譽增崇奇文蔚彩霞燦云蒸蘭芽早茁已見英英惟曰君家世有令徳君則孝誠宜迓天祿終享遐齡蓋重積必克慶餘福盈爲帝告所筮與而人亦必其信情如何不淑芳艸先零哀哉徳啟人誰不死誰無夭折何獨賦此奇偏謂靜者壽也如弟之端凝簡嘿亦復無年謂仁者壽也如弟之溫和樂易歲亦不延謂淸心寡欲者壽也如弟不入季女之室不登冶童之牀乃未躋而立而遂棄捐豈哲言之我欺抑宿業之遭纒獨以釋氏之理照之生無惡因則去不出人天𨿽藏舟之太速知委化之翛然嗚呼傷哉昔我先君念我王父母以未得翚錦珈翟勉就一官徘徊南國我又役於王事無由脫屣林臯淸枕舞斕誰與朝夕有徳啟而能使嗟予止嘆岵屺免陟徳啟沒而猶來之望更深白雲之舍遂隔後𨿽緩吾妹於泉臺相與保孤是力堂構偃然風波永息鬻子舞象芹宮首席爲濁世之翩翩賢公子者籍籍𨿽取類不同庶不愧瑕丘之哺匿而雒縣之馬馳歸故宅今來素車助挽竊自比於巨卿之赴元伯而骨肉情深手足痛亟掬長河之水不足以雪恨睇堂斧之封益不禁其哽嗌哀哉徳啟窅窅元夜長臥荒阡日月一世無復歸年嗚呼痛哉尙饗

再祭淩元翟先生文

嗚呼痛哉癸酉歲杪吾師淩元先生薨於裏第某聞之戚然心傷泣數行下亟走哭先生祠下卽擬匍匐裏門憑棺一慟伸知己之報於生前而肩未死之責於身後防鞠哀積瘁病骨支離勢弗能一捨舍人子亟止之入春稍定復擬走哭先生而公子世兄輩方且以苴服僕僕京塵爲先生丐國恩賁泉壤便道過余復再三阻止嗚呼痛哉炙雞絮酒乃迄今而始一申酹幾筵腸又惡能無寸寸斷也惟師以天民之先覺躬吐握之忠勤爰自栽花巖邑執法中臺傳循吏者標十奇三異之聲避霜稜者凜持斧埋輪之槪篝燈起艸固未嘗不厪國家以未雨之桑勅當事以先幾之突乃舉朝充耳禍貽至今嗟何及耶迨後論列中涓怡然左秩骨以鏈而彌剛气經折而愈烈朝論攸歸棘卿洊陟一登鎭撫遂復投劾則逆璫之熖正張而君子之道方消也今皇禦宇天日重宣重以敵薄門庭天子旰食乃卽家而起佐中樞用資安攘厥功懋矣由是而約略先生之生平膏沐蒼黔補浴天日固宜勒之旂常書之國史亙萬古以如新炳長夜而永旦卽騎箕馭鶴灑然上仙先生亦復何恨惟是聖天子殷殷願治先生以逾艾之年暫返丘壑人以比之謝傅東山溫公洛社卽主上寤寐耆碩側席舊徳安車蒲輪行一日而彊起山中而海內士大夫亦靡不翹首企足喁喁然幾幸於歸上公之衮而重覩爛世之勲也卽不肖某成童之年寵以殊禮睞以國士問業之席猶溫立雪之除依昨而某亦習師寵靈勉自樹立簉羽八座隊列九卿先是分鎭潞河而吾師固已鎖鑰津門旌旗相望徳音不遐卒之三歷秋防迄無隕越則吾師實式憑之倘先生不卽夜臺再黼皇路使某更一日而奉同朝之簮裾陪星辰之履舄惟師顧而樂之固自愉快卽某仰睇淸塵不亦尙有典型乎哉吁嗟已矣後進之彥誰爲領袖及門之士更於何處而問斗極也耶此某之所以進而爲國家惜老成之凋謝而後退而哭其私也嗚呼痛矣言念先中丞辱先生莫逆使逝者有知慮無不一笑黃壚蘧於於生死人天之際交相慰勞如平生也顧未死者則私恨曷窮矣嗚呼痛哉尙饗

祭翟師母謝淑人文

海岱炳靈坤質孕淸天眷名世攸儷淑貞內則夙嫻琮璜爲佩有相之道尊以夫貴星爛花封棠防斯茂載陟西臺朂之忠告更歷亨屯鴻漸皇路起晉名卿孜孜內助奮武揆文秉鉞於邊幙帷參畫直靖烽煙價人維屏遐方鎭定誰爲鷹鸇乃咻鸞鳳重明麗天特簡治餉組練色生舳艫相望威稜遐暢鯨波不驚挾纊者萬歡頌坻京芝範匪遙樾林飛芘偕隱鹿門冶湖煙水鴻冥鳳舉言尋初衣一倡一隨東山吐輝玉樹蘭芽庭堦相映維母雍容享玆餘慶豈期一屙便成永訣益友旣杳溘焉長別苫塊之間久郁沈痛何以當斯淚涕交迸嗚呼鶴馭遠駕秋云黯淡悼彼淑人世不再見業生則榮湛露冠珈惜年則減眉壽未遐某蚤侍師門神工受範駐節津通載同患難於今墨縗緬懷函丈共罹防疚號泣萬狀驚傳母訃移哀而哭哽不成聲範子情獨仰慕儀刑亦復疇依奠而莫卽鑑此絮雞尙饗

徐母朱老夫人祭文

嗚呼光嶽降精源泉長髮儲與扈冶亦由內徳雅賡嗣徽風詠宜室躬備典教訓昭墳籍寶婺懸輝彤管紀迹猗與孺人芝田秀瑞澤媚山氳日沐月淬厥揆旣降淑愼溫惠幼憲女史長存中饋閨房特秀林下表異蘋蘩旣稷蘭茝斯佩克相有家恆其徳貞集鷮旣洽黃鵠載鳴河廣無梁江永靡津髮佐賓盤丸啟惟燈或披緗帙稱詩少陵自謂二子頗類徐卿載是徳音式谷以似匪師匪友母儀則備捫創必痛爲滂拭淚嚴翼進止柔嘉軒輊無忝所生用是不匱太史服訓掞藻天廷矕龍繡虎視艸承明母曰朂哉文莫猶人綱常實重仔肩匪輕戎𨿽小子堯舜君民稽首拜受抗節則易直道事人恐爲母累母曰朂哉孝先養志姜桂芝蘭豈憎璧碎立身立朝無使爾愧其在己巳望云帝鄕翩鵻興感將母不遑吳門燕服一葦可杭舟屆河渭寇勢方張母起擊檝慷慨激揚題書報子勿爲我傷豈不懷思王國是匡太史迎拜佩服敢忘自玆以還八周晷度心期未艾大定靡盬葺歸來堂誦閒居賦時奉版輿樂遊匪莫凜秋熙春山隈水步芝蘭繩繩歡擁夾路靑鳥聯翩瑤池緝禦云何不弔燭龍掩輝蓼莪廢什白華塵飛娣侄淒惻婣裏含悲祉隆日昃徳盛感微某情惇世契系屬梓裏獲交令子菁莪則喜相將以素相朂以義未遂登堂銜卹靡旣翹首練馬因風陳組王事惇我繐帷莫覩抑哀椷辭酹此淸酤

祭姚宮端文

嗚呼語有之龍亡則大澤爲枯虎徙則髙山失色況乎眾正之綱維一代之英特痛殄瘁而云亡孰百身其可贖𨿽世事之遷變如棋疇月盈而靡昃然國手必斂枰於靜終豈博道方酣而遽擲愛公者若塤箎之中斷於聯絲惜公者謂輻輔之棄捐於將伯蓋其所重者方以用捨進退卜天下之安危而今者遽以生死存亡徴世運之通塞嗚呼歲在陽九璫焰方熾淸流乘亢灑血俱碧或介於石而早知拒岑門而築袁室公乃肉視虎狼水火袵席鴞鶹集而鸞鳳翔沸泉湧而澄淵謐懸絲於箕風畢雨之間忘機於狎鷗馴鶴之側羽幾敝而音嘵嘵形則瘁而衷翼翼迨乎聖人禦宇日月光華羣陰見睍茅茹彚畢惟主上之知公匪眾嫮之焉匹蓋世所知公者謂公爲淵云軾轍之才崇璟昉沆之力而公之所以受知者惟其有浩然之气不奪之節風度宜可分曲江之座論事固將前敬輿之席旣直方其在躬亦柔嘉而爲則苟秉軸而效匪躬必救時而咸有一徳而猶優遊南院必羣情大服而始用公者誠聖主愛惜人才之微權亦公之委蛇觀變俟時之明哲胡箕馭之忽返乎玉京未究厥施而悵然其蘊結嗚呼二靈掩曜八柱平折吾將命巫咸而大招時不可以終極將適遠而空騏驥之羣若涉淵而墮中流之檝苟可作於九京非夫人之爲惜而誰惜辭曰堂構相承機云蔚兮日月爭光藻琰麗兮气表山河聲施旣兮驂虯羽化公無憾兮同心之悼長嘆愾兮摛詞陳哀涕旣隕兮嗚呼哀哉尙饗

祭胞妺王母文

嗚呼妺之逝也幾一歲矣吾心目惝恍夢魂飛越猶不信果眞逝也意中疑若歸家棲遲裏門者然每信使往來見時出口輒詢動定如昔乃今甥兒報訃就壙有期而後知果長逝也予方以道路艱阻疾病牽纒相望各方肝腸寸裂何以呼天令妹起何以縮地令我歸得臨穴一慟耶嗟乎妺後予十五年而生予終鮮兄弟而情聯鴈行儼然予弟也妹生而孝友讀書明大義曉暢事情明智丈夫所不能及予家計國事毎舉咨詢無不發予覆而暢予隱故四十年相依如手足相托如心膂尋常兄弟豈足比者而今一旦已矣追維今昔能無痛割吾心哉而所最痛心者予當宦遊奉父母以往吾父宦遊則妺隨侍問食加衣左右承顏代予以盡子職迨予晚遭時艱半歷行間不敢以奉老親而妹畱在家朝夕問視遇病躬調藥椀以進及於大故一切含斂必誠必信代予以盡子職明發有懷予不能忘父母能忘吾妹哉然妹之所以可痛者二十歲卽稱未亡人歷盡艱辛以至幽憂臒痟而病戊寅之歲勢已瀕危予聞而吁天禱祈未幾果愈復值兵荒搶攘之中凜不敢犯豈非天祐節孝而何險危備嘗後猶復染沈屙以至不起耶當其間關冒難攜子媳以視我於南國相持而慟感動旁人意謂災氛寇熖萬死一生之餘兄妺猶得相保此後亟圖歸隱此後聚首之日尙長也昨歲理檝欲歸彊畱不得送之江頭灑淚言別豈意遂成永訣天乎天乎能無悲哉憶妹當所天見背時數月絕粒恨不相從地下父母及予指懷中呱呱勉以立孤抑情自活察其意中無日不切同穴之思今得遂矣含笑而去固當無憾又憶十五年中含辛茹荼盼盼於子之成立今甥已食廩學宮更見孫枝王氏一綫瓜瓞以綿妹矢烈生前畱芳後世人誰無死而又何憾獨惜予怙恃已失子孫繼亡孑然一身止靠妺毛裏相屬患難與扶而忽舉目無親形影獨弔方寸幾何堪此摧裂耶想妹節孝雙全內行淳備長齋佛前必當乘願往生若果防漠之中與父母共遊九原一愬餘數載遭際辛酸必見憫惻靈爽如在蔭庇斯垂令得蚤茁蘭芽以繼宗祊或妹意中事而不用再三囑者乎河山間阻執紼未能臨風長號血淚俱傾惟靈不昧其鑑予誠尙饗

文忠集卷七

欽定四庫全書

文忠集卷八

明範景文撰

像贊

都督周湛源像贊

亦儒亦俠能武能文云虹作气冰雪爲心肝腸歷落馳驟戎馬之場藻詞斐亹翔翺翰墨之林略能窺豹功可圖麟而間對山水意翛然其不羣蓋修菩薩行現大將身故志眈禪恱而自托於蓮花中人

三昧贊

心如雪映貌則春溫低眉悲世爲念彼惽闡揚戒律植眾善根自度度它化成不言光明法界證淸淨身修菩薩行兩足尊

像贊

寫花不能寫香寫水不能寫光惟我與爾寫眞者不能運其毫鋩佇爾於曲江之上花磚之下將翺將翔而後鬥酒百篇與子采眞乎醉鄕

上人像贊

人不再食饑火熾燃師湣餓者由已饑焉節腹餵眾身天一餐繇十二時垂六十年始有少有苟合苟完日饇百口行徧大千燃指供佛尙行精堅形如霜葉骨如煙巒葉縣文省黃龍慧南神儀肖貌踵武比肩

疏引

請師牘小引

景武之變不在發難時其實艸茅之人早知有此久矣憂深慮危日日向人言之當事看作無事迄不見省及至臨時倉皇乃始飛書告急效秦庭之哭不過焦爛故智耳幸觀察來公慨許濟師便宜移數萬生靈得免於難試再一回想當日光景眞譚虎不覺色變矣目今潢池不驚其勢猶如伏虎養癰而不知者復妄看作無事後之視今無若今之視昔則刻此書意也

給黃在滋墨引

夫五色之變至黒而盡然墨反以之神其用何也自有書契以來扶輿精英日就煥發誰實爲之假非潑墨淋漓言語文字未必若是之多將日月無光山川銷采宇宙之暗沕甚矣𨿽然墨亦有幸不幸也或用之而垂訓流馨或用之而放言滋毒此所系在用墨者何與墨事故染指濡毫之際君子愼焉黃君文人也而有道具所制墨亦以此意存乎其間願得是墨者寫道徳仁義之言作忠孝廉節之字無鬭舌鋒無競筆劍無托空文於紙上庶不虛此墨也夫因爲之銘銘曰與筆爲偶與研非讎意有所至惟子之求或成斛斗或造戈矛一防落紙功罪千秋人實爲之於墨何尢

募建文昌閣小引

吾邑向來科第相望邇乃寥寥踵防不接文獻舊地颯然減色嗟乎此諸士之恥也績學不力文藝不工其亦何辭焉有爲形家之言曰一帶河流浩浩東下無所以障之瀾不回秀不鐘也人文抑塞職是之故此毋乃曲爲諸士解嘲而卸其責於不可知之地耶𨿽然近譽髦輩出家思操觚似學而旣力矣文而旣工矣尙未見崛起先鳴者或者別自有因而形家之言不爲無據也大抵啟運者予天應期者予人而孕靈者予地吾終不敢謂三者之可一缺僉議於東南巽方建一臺於爾水之中上奉文昌以壯形勝風气肇開必有應之而起者夫淬厲後進興起斯文亦吾輩事也其捐資以襄盛舉凡我同心無有靳

募施粥疏

今庚辰歲旱潦不時海內率苦饑上宵旰憂布衣蔬食躬桑林之禱比秋獲蝗蝻爲祟曠野不得粒燕齊趙魏之墟皆析骸易子聞者慘悸上湣念三輔元元發帑賜糈日賑捄不給江南故丰鎬地沃土爲焦頻仍旱魃防米斛珠五方食指聚等恆沙家無宿舂人有菜色又淮揚饑民𦇤負至蟻而行者僵而臥者號泣載路望釡煙如浮屠光萬竈且冷不得一杯余目擊惻惻然箸不得下咽曰此誰非赤子而忍令輾轉溝壑何一體之爲也乃昧公先有同心願以芥子粒分功徳水捄萬眾生靈少須臾無死防今歲閏早寒非廣積夙儲爲糜以賑之不可凡我宰官居士祈以智慧因緣廣度津梁仰體好生徳意力行希有布施且賑濟眼前焚溺其求易供其出易核非若其他禪那勝事如王珣捨武丘之千間龎媼擲湘流之百萬證明功徳有昧師在防法宏誓良足起信古來施粥賑饑善報不可指屈余謂今士大夫省儉一分減一分罪布施一分受一分福借此芥子願力自度度人此昧師眞實義也敢以告於檀施者

放生疏文

天心惡殺帝徳好生觀五戒之文首有攸重張四面之网物將何堪自有欲之可求豈復顧其易盡焚林竭澤或以佃而以漁殺夭刳胎且於苖而於狩𨿽然足以自養未免謂之不仁伏念某慈惠生成孝思多缺未有遺羮之舉追維泣杖之時憶菽水之無歡心有慚於求鯉痛萱花之將萎望猶冀於哺烏誰謂有祈之不應可教虛願之無酬善平反以加餐人或共以爲有一渡螻螘而延壽已難自信其惟千用是杜枉死之門抑且開放生之路投身林木可知業已傷弓縱迹江湖莫謂終當漏网須識吾心之隱當知天地之寛仰叩慈尊俯埀洞鑑

題防

題顧雪坡瀟湘圖

雪坡顧公以通侯之貴遜迹不居放懷詩酒間蕭然興寄時時寓之翰墨此其塵視軒冕已徵翩翩髙致矣攷其時奄振鼓熖士气披靡公有慨於中故托而逃非徒慕季子之風遺榮自傲已也今觀所圖瀟湘景自題有云惟有老袁髙閉戶歸舟應是思蒓客之句卓然大節見於言外更有超世之意其孫不盈英爽曠遠羞與噲伍因逆賢當柄長謝宿衛自甘家食垂十三年不出書法畫思踔絕詞場世其家學所淵源遠矣

題吳文仲畫大士像跋

嘗覽攝山誌載吳文仲畫阿羅漢像五百軸以爲此希世之珍也己卯解樞席皖上蔣子卿隨遊棲霞披尋古迹僅得董宗伯元宰所爲撰記詢之主藏僧云此藏竟未成就初得數十餘軸元宰慫恿便爲作記後並數十軸亦爲大力者攫取去矣深用悵然入夜夢中若有所遇曉起適年家子李君持一軸見遺展視之卽文仲所作大士像也不勝嘆異因畱付山中俾一門禪人謹防奉事以補此段因緣緣欲偶志歲月並志靈感云

題汰如法師捲

余覽禪史見聞益禪師開法淸涼指示諸佛諸祖要領言見道爲本明道爲功便得大智慧力又泰欽法師欽補教主云本擬住山養拙柰緣先師有未了公案所以出來爲他了卻歷來古徳尊上教法若離教尋宗直是明眼落井且無論前後際大地眾生不能豁然超悟而佛祖敲牀豎拂擔子如何拋卻二楞老人所云方今佛法橫流僧海渾濁良有感也汰公尊其師訓舉唱宗乘闡揚大教今說法寶座弟子如雲如雨猶不忘先師公案出示此卷自是傳燈眞實語錄他日了卻法嗣擔子證佛作祖向百尺竿頭放身撐船漢卽是弄潮人安見宏一經一論不是第一重階級也汰公自此報恩矣

書定水捲後

天童老人持一條棒喝醒了多少渇睡不佞未親聆音防每讀語余諸編銀山鐵壁無些子漏隙想見其人眞藏身處沒蹤迹也辛巳春聞飛錫白下旋卽遄歸當面錯過深以緣慳爲恨越初秋偶適圓覺庵晤定水禪人見其道韻淵澄問之知爲天童髙足因出此卷前有天童乞米手迹余戲語定水曰和尙乞米供大眾且道喫飰的是阿誰若塞卻咽喉能下一粒否縱任汝大嚼曾沾一粒否汝欲來生供養十方只今見在何處請禪人下一轉語我當爲汝防破照天照地也不然定將三十拄杖掛汝眉毛上寄語天童畢竟喫飰的是阿誰

梵网經直解弁言

言炎炎非誇理空空不頑達人信之餘則大笑焉或曰夙慧自天積迷永墮此中知與不知如水涇渭如艸薰蕕未可同年語也或又曰不然也恆河世界化起日城夫亦烏乎知而烏覩乎不知趙州茶仰山飰盧陵米當筵大嚼與尋常葵藿菽麥又烏乎辧夫人生於四大偶聚之身生未經禍亂不識存亡輪報之因不發心地光明之藏不譯諸佛菩薩修持之書不逢大善知識登壇闡示諸宗義信者不槪見而笑者接踵固其所也指觀墜地狗性徒存殺气連天貓兒誰斬悲夫悲夫今天下荼苦蔑以加矣寇擾中原刈人命如艸菅然又無問異物揆所元來固不緣信者之乏人而亦笑者之宏多乎余往見名山大剎之中髙置法座登演三車伐大鏞樹寶幢鼎篆風花璀燦光侍從儀仗鵠立左右儼然如古王者禮祗承明訓竦聽伏息書記參紀此其與功令之畫一萬夫動遵禮法之義將毋同然卒不見浮提之人屠刀釋而見性石額防而傳燈豈有異故則亦解法者之未繩乎法度世者之未遑自度也餘年來薦歷兵戎數經憂患兵燹之慘觸目痛心防此火坑灰刼何由以楊枝灑之立躋淸涼防寅秋三昧禪師說戒長幹髙登法座現智身於華藏騰應質於婆娑於時浮屠九級放光明相都人士觀者如堵墻持誦之號微於皈依投體者以萬數薦紳先生遠逼曁諸文人名士質疑防法以百千數而余爰得拜於風下西來大意拈示娓娓隨叩發聲耳聾卻走未防千華社結四眾云來卽素有非笑我法咸相顧咋舌無敢出聲余以是信師之能以自度者度人慈航寶筏具在是矣昔大雄氏爲一切眾生開心地道或頓或漸罔不基命於戒定慧智實此如谷種今使人人立愛惟親消除殺孽綠林脫劍黃巾賣刀菩提樹下光珠焰焰無生本來各有安放倕心地黑風國悉是淸淨大千安見此五十八戒中固不已合天人眼而並觀齊大小乘而一致歟吾師金策所駐闡法繁殷以夙昔所釋梵网經簡閱推詳闡發妙義字櫛句比不牽枝葉香雪衲子爲之筆記凡三付剞劂而此實集其成顏曰直解爲信之者廣長舌也若夫金剛寶藏性地圓明妙戒法門修證源本亦無所庸解矣

序純陽妙道神化紀

陶貞白嘗稱天上無凡俗神仙余疑夫山澤之臒窅然遁世暫遊萬里少別千年斯其於世未數數然亦釋氏所訶爲自了漢非凡與俗吾烏乎知之是語也惟純陽足當之矣世傳先生數舉進士授枕逆旅翩然髙逝而其蹤迹時在人間如月映千江如燈分四座遇之者不擇酒肆淫坊對之者不必髙人韻士或者謂其度世心切時從艸裏覓人抑亦當年名根未忘暫爾入垂手然余嘗懷化鶴來歸人民非故俛仰之間已爲陳迹修短亦旦暮耳豈必朝菌駒隙之爲夢而絳霄碧落之爲覺耶漢武讀子虛大人便飄然有淩雲之志先生若非神化無方出空入有幾令夢中人笑人寂莫爲問先生盡天地人歷塵沙刼還有不在夢中者無先生應謂我未能免俗聊復爾爾

北吳歌小引

語云美不自美待人而彰夫人苟能彰亦何必其果美也如陶之彭澤潘之河陽白蘇之西湖地豈能重人哉以人重耳不然宇宙大矣勝水靈山錯峙何限不一出入韻人口角寂寂都歸湮沒地之遭遇固有幸不幸也我邑故有八勝曰月潭曰秋塜曰照臺曰晨閣曰黃河曰煙柳曰春城曰甘泉今已或湮或圯或剝落防矣弔憑者徒亦彷佛荒煙衰艸之外披尋斷簡殘帙之中安有勺水剰山足相映發者思侗王公采謠問俗播之詠歌韻語津津噴薄齒頰間總之興防所至境寄蕭條胸中自有丘壑昔人稱孫子不關山水而能作文當亦同此襟情耳致使頺嶺顏開寒波色動眞我吳防百年來一大快事也又安知後之攬者不亦猶彭澤稱陶河陽稱潘西湖稱白蘇耶謂公不朽我吳也可謂吳不朽我公也亦可請以問之觀風者

跋麥舟圖稿

余與乘六系出文正公稱兄弟行辛未冬晤潞河署中依依水木之誼數日不能捨座間譚及家自吳而虞攜有先忠宣麥舟圗一卷歷代寶藏不知何時失去幾十年矣今歲釋褐後無意遇之都市以錢五千得之此吾家天球宗彞乃作合浦珠還一段因緣不亦奇耶薰沭展玩仰見先世仁施義舉篤念貧交慷慨意气浮動楮墨間百載而下猶令聞風興起而況吾等羮墻如或見之者乎嘗攷先文正父子立朝風槪卽遇事敢言矢志澄淸而持議皆識大體惜人才以國家元气爲念至其出鎭行師必策萬全不以人性命徼幸故能功業炳烺古今此爲人臣與爲子孫者所當師法余方治兵兢兢守先訓弗失於時謬有破膽之號何敢當乘六授官之初抗疏陳邊計被譴無所避侃侃任事可謂豪傑名徳之裔應有興者丕揚祖烈是在後人乘六其勉之哉

忠宣公誥命跋

此吾先忠宣公拜僕射制詞也公濟美文正稱元祐賢相第一時承安石新法之後海內困擾公實左右溫國引用諸正登朝羣小眈眈側目而苦心劑調保和元气一時功業繼文正而光大之炳耀史冊可攷而知也此誥出蘇文忠手筆中間息兵安民憂國彊諫眞繪公父子心事寧苐千秋衮錫之榮已乎吾黨子孫克繩前烈師文正之先憂後樂法忠宣之去泰去甚展捲興思不勝弈葉弓裘之慕家璽卿什襲以貽後人幸念舊勲纉戎祖考卽以此卷當我範氏傳研可矣

麥舟圖跋

余庚午以少司馬持節出鎭潞河時燕市有售麥舟圖者眾以爲余家物也特賫來獻因和門嚴警不得前次歲辛未乘六中丞新方登第看花長安詢知爲其先世所藏不知何年遺失遂用五十緡贖取攜來署中道其來歷共相嘆異閱之乃元人筆隨令名手臨摹二本爲跋數語與乘六什襲而去夫以先文正忠宣先天下憂任天下重以賻故人之防亦奚必侈爲盛事顏之圖繪然每想其建立功業赫奕古今惟是輕財好施能得士心故天下皆鼔舞奔走恐後樂爲之用卽今楮墨尺幅間慷慨義烈之气有可想見者則此卷亦龍一甲鳳一毛矣特書副本之一贈我太防願交勉之以勿替斯志

刻山行雜詠跋

家嚴少工古文辭然性豪逸稿多散落十無一存者至於詩則又得之山花谷鳥之間對酒酬客之餘信口濡毫不藏副墨益百無一存矣乙巳有岱之行由靈巖逹歷下返轡乃走易水遊屐所至友人與俱每有言詠輒爲擷去歸來錯落紛披奚囊間小子文乃得受而私讀之彼時初方授書𨿽意義未了而誦之烺烺不啻奉學詩庭訓也時著巾箱越今十二稔矣而若魯靈光之巋然獨存則徼惠於友人多爾爰付梓人以無使散落如他稿固大非家嚴意也

文忠集卷八

欽定四庫全書

文忠集卷九

明範景文撰

詩【小東艸】

夜坐偶成

曉來雪飛殘逗漏梅花信向夜晚風輕敲動疏篁韻引月沁空庭一幅冰綃潤稍嫌松影繁映處生薄暈起坐靜焚香香銷煙未燼四顧萬籟何處響隠隱細聴或鐘聲淒咽乍逺近此際饒深情向誰與答問

贈王性甫

不獨髙神檢風流亦自翩閒情工繪雪好事善嘗泉談妙成諧史詩淸放浪僊更奇心澹漠紗帽罩枯禪

望華樓山

山容一畫圖所忌設色重中有一筆佳筆筆都生動華樓獨秀出羣峯如相控嵐光濃淡間幻態恣播弄始知化工巧不與丹靑共

餐冰齋謾題

不是標淸節學貪苦未能竟還須飲水何可道餐冰糧乏難充鶴形臒半類僧累心俱已盡無物正堪矜

種竹

自公有小暇辟地時栽竹豈無艸與花偏愛此君獨疎疎挺數竿髙可齊於屋遙擬碧成陰定招云來宿風定妙香生時聞靜中馥幽韻雜松濤支枕如聴瀑片石斜置傍糚防畫半幅蕭森官舍裏何異篔簹谷

無字碑

片石峯頭古並垂無端玉簡使人疑何書不被山靈怒深窅誰如無字碑

獨立大夫松

秦皇如有靈應對孤松泣當日大夫多惟君稱獨立

明孔山偈呈性甫

怪哉明孔山靈竇一綫白嵌空徹玲瓏巧似工擘人言逹摩師此中曽面壁眼光不轉觀坼此通明石我來仔細參此義了難索使以眼觀空空將何所坼若空可坼時空亦成滯迹譬如蒼蒼天爍日一輪赤誰爲舒長眼防破長空碧今有看日人晶華紛相迫爲是眼射日爲是日所射欲作如是觀益增萬重逆腐儒談道理談此曷容易請君下一語以之當箋釋

寄李仁常年丈

日逐違心事方知作吏難詩情移案牘爽气礙衣冠疎濶還疑傲矜持且近酸君能堪此否好語漫相寛從無三日別隔嵗竟何堪明月人千里秋風字一函宦情嫌少味世事畏深譚近狀無勞問疎中半帶憨

戱贈同波上人【上人好養馬】

云心已冷气如虹坐聴鳴泉說苦空脫下袈裟調駿馬教人錯認是支公

齋中瓶花吹落案間探韻得變字遂成二首

郊外春光容易變花枝搖落紅如霰畱春無計折將歸膽瓶權作宜春院長辭妬雨與狂風繡幕圍香惱蜂燕自是冶性愛顚狂棐幾一夜飛片片主人久已耐餐冰領取禪心伴妖茜

一般落紅作春殿不向樹底向溪硯花神應是好文雅筆公墨君邀繾綣如眠似起意韻驕石牀作枕藤紋薦誰言陌上少殘芳不襯馬蹄撲人面豈特花開有髙低花謝亦自分貴賤

讀書

知犯書淫病誰違意所耽消閒商古事采異佐淸譚意得驚兼喜思深苦並甘世間惟此物多取不爲貪

舟中作

春迷花霧與波光楊栁拂堤月引航流水聲中公事了一甌新茗一鑪香

病

朝來疲案牘臥閣暫怡顏原以忙成病還因病得閒方書隨意檢好句放情刪彊起看花徑行行仗小鬟牡丹落幾盡矣惟餘一枝垂垂不墜因而賦此

已見殘紅片片飛一枝畱得送春歸妝經雨洗胭脂薄香惹風來蛺蝶稀半醉防痕迷曉暈剰餐餘馥勝癡肥畫工何似春工巧濃碧叢中淺著緋

丘毛伯見過遺以二詩卽次來韻答贈

似疏還似傲風雅一先民運腕工疑論交道有神周旋忘作我睥睨更無人別自成髙寄蕭條不可陳不獨文章合原因道味親情多悲間喜形略主爲賔任誕奇成癖偸閒病是因看來天下士君是有心人

聊城弔古和毛伯【有引】

聊城故有魯連臺爲先生射書處予至郡年餘矣以忙中未有詩也防毛伯以使事至因岀弔古二首示予其意以先生教燕將叛燕不得稱天下士予覽未及竟走筆和之𨿽不敢謂先生知已亦聊代解嘲庶贖久未有詩之過云爾

英雄露本色時時其鋒偏排難別有爲遑計齊與燕一將易一城所全豈小然齊止還其故燕亦何曽捐𨿽然數行字气應壯千年不有成功者血燐防郊煙相絜試較量兩者孰爲賢奇人好輕詆侮吾魯仲連

城破不得生何如未破死嬴得身不辱且了人臣事先生代前籌自籌豈過爾亦復成人名成功似不止一舉兩得之斯名天下士正中忽出奇腐儒那得此

答呂介孺年丈【二首】

勞勞吏事日無餘休說栽花與種魚惟向忙中尋小趣朗吟敲韻艸爰書

不是交情漸漸疎嚢無長物竟何如猶存舊刻兩三種函作相知報薦書

生平

生平細撿盡多奇心口商來亦自疑酒社常開難共醉愚公自號惱人癡身𨿽無病每思藥性好探奇嬾作詩日日栽花還乞竹任他雨打與風吹

於陵弔古和王季木

枯峭磵石寒溪水洗耳之淸冷潄齒弔古借問誰氏居傳是於陵髙士裏於陵何必遜首陽山芬畱井上李夷齊兄弟仲夫妻千載將無一致爾怪是嶧山著論髙彊欲律以中庸防不思中庸解誤人易爲貪夫作嚆矢欲挽頺波砥中流行徑何妨太卓詭肯將耳目易亷名𨿽然矯節亦可喜若仿荘生齊物篇夷跖誰非以殉死孔門思狷難其人吾欲舉一陳仲子

和友人閒居之作

夜裏刪詩日看山縱然忙殺也淸閒從教花落休開徑除卻僧來卽閉闗性好積書終是癖身無小病怕成頑幽棲未盡聲聞累鶴舞鳥語蠻

入門

經年苦行役遑其顧所私予假得三日喜幾不自持那知入門後百憂攢兩眉僕走向前道數日未晨炊枵腹相待久主來適其時主來何所有看嚢竟如斯向內室人謫稚子怨朝饑防祿不糊口作官欲何爲平生豪壯气忽忽若披靡誰知夷由節只貽家人嗤惟予兩尊人溫語好慰之兒自行爾志莫以窮愁移匪緣貧無怨何云涅不緇幸有頭上簮可供釜中糜子其苦茹荼予將甘如飴丈夫抱防尙肯徇兒女悲且謾學古人憤作北門詩

贈登州司理白華池

海气空明裏潮回放早衙捲簾看島市呼吏掃庭花艸判閒丹管題詩滿絳紗座間聴晚浪官署也僊家

夜坐

不寐中宵起虛庭分外淸花因風弄影云與月爭明人定鴉棲穩寒初鶴夢驚颯然生逺樹大半是秋聲署中有栁狀頗類松予深有意焉因爲賦之

物應有別植那可望而知元帶霜冰气寜矜煙雨姿離奇翻自貴攀折轉堪疑多韻兼存骨相収或在玆亦自隨風舞卻聞謖謖聲倩人傳異貌容我寄防情春老花飛少堂深栢並淸蕭然常格外另結嵗寒盟

六月旱

月令時行雨如何竟不靈風髙霾日赤云盡見天靑虐魃驕無賴乖龍睡不醒夜深時起看又見錯明星

海廟災

海翻夜聞鮫人哭水晶宮闕煙如瀑萬丈冰綃逐刼灰瑚落燼濺紅玉不夜城赭爛霞標馮夷少勢回祿驕長鯨鼓浪戰不勝弱水愁渡仙人橋波臣曉向承明謁邈邈天閽隔日月君不見旱風吹破艸頭靑千里地赤白惟骨

冬夜同嶽爾律泛湖限防字

桃花漾春流深夏荷風散湖光得致時防映開新爛雪後栁情疎云凍梅意慢冷月徹寒林煙景去其半何事山陰行秋冬發深嘆淒淡正自佳幽意具一段暝嵐蕩冰紋色態巧互換比之挹濃華又作別種觀試向餐子細與閒判防

乙卯十九首【有引】

乙卯大祲分糜行賑匹馬日走風雪中介孺郵中寄片韻索賦遂就目中所見稍爲疏次得十九首蓋字皆是淚幾於歌不成聲矣

萬曆乙卯天行酷齊城八百付荼毒虐魃驅將火雲飛燒盡荒原無半菽

閭右幾家蓄紅粟早供惡少眈眈目烏聚橫搶白晝間眼看貧富計同蹙

羊豕殺盡繼以犢木皮艸根聊充腹掘得饑防帶毛啖爨底無薪煮不熟

資用斥盡典敝服圮頺止剰半間屋拆將難得易一飽明日忍饑艸間宿

吹霜打雪北風號裂肌骨息不屬老人一夜臥且僵少待將無防壯續

荷鋤攜釜出門泣欲行不行空躑躅本以逃死去其鄕此去生死那可卜

搵淚傷心走窮谷稚子牽挽跌且僕眼前饑死不能起暫作生離委中麓

羸妻衝風行且哭偕斃不如將去鬻市價斗米值千金一妻難糴一升谷

中貧人賑數升谷持去連糠和苜蓿一勺分作兩日餐食盡還愁生計促

今年饑望明年熟野頳曽無一寸緑村南盡有田可耕誰使賣劍爲買犢

減俸勸施収幾斛溝中或可存遺骨靑州富守亦何人苦口屬告我良牧

紅葉

霜林誰防染老翠見深紅色重嬌新艷條蘇怯晚風春滋休欲妬秋殺莫言功亦有寒松栢長靑向此中冬夜王性甫招飲署中同段汝器呂介孺二年兄

吾輩多通率更深尙赴邀官閒餘勝致嵗晏快長宵雜坐都忘套詼談不厭囂獨嫌司令者酒政宻科條

冬夜同王季木介孺泛舟

看月兼聴浪湖中勝事多迎寒消濁酒得景付淸歌木落澄空鏡梅開映素波秋逰那得此好去傲仙坡

行荒

行荒盡日見孤村室內無人晝掩門無數寒鴉啼防樹淒風苦雨又黃昏

早觀趵突泉和爾律

誰使人意閒聴浪宜向晚誰使澄素心波靜快平逺泉脈此何來亂濺崩雪堰滚滚漾冰花鬭此珠珍苑相鬭勢未降碎擊琉璃散每誇匡瀑飛玉跳勝瓴建應是天液靈巧與地籟混渟不盡奇故此束而捲試取浣塵空噴薄省決挽照之須眉揚挹之醒沈懣寄語洗耳人此際堪嘉遁

臘月十五日夜作是年閏八月及此後二日而立春

不是天多事今宵已上元年長因有閏月好更無喧燈負春前約蓂余臘後存晚梅與早栁閒試一爭論

臘月廿後初雪前三日立春

憂暵兼祈雨年來當課程望窮看雪落分外見春生逼嵗如相約乘陽似有情歸功難艸艸好勒一亭名

乙卯除夜

忽驚明日是明年檢防從前只自憐好日半多消馬上深懷時復望云邊無文難送窮中入俗羞稱吏是仙守嵗也思聊應景燒燈獨坐展殘編

忙忙辭臘又迎春似笑如何卻似顰只爲二東煩百苦才添一日已三旬歷頭細數驚余半天下誰教更換新獨快佳名稱除嵗除他儉嵗見丰辰

宿長淸署中曉起將發感而有作時丙辰正月六日

古驛昏鴉睡長途暮馬饑宵寒停柝早時亟啟闗遲落月三更信春風六日期年年行役苦兩度已於斯

王季木招飲濟上髙林堂

風物何時最爽森除將秋霽是春陰客因同調成孤賞地以髙林暢逺心梅影偏宜燈下取竹香細向酒中尋眼前未盡氛埃气欲掬寒泉洗碧岑

賦得春寒花較遲卽用爲韻

不是聞鶯囀那知入晚春時因耽月閏花作待年身掃雪云流樹踏靑艸作茵遊人拘故事猶向武陵津花事原宜早妬人柰薄寒似忘三月信急望一枝看日下閒分種風前巧防欄主人須愛惜將放勝將殘頗似闗情事春光恨未奢宜畱霜後菊虛想雨前茶伴竹依新月糚林倩晚霞羣芳嗟異何不似梅花神欲取其淸韻格欲取峭譬如品美人傾國不闗貎競艷抹濃脂何似天然妙此亦需解人細與閒商較意思𨿽幽冷晴光到卽知前林申後約明嵗卜先期凍蕋香彌逺晚芳褪自遲有辭催艷發勝作落花詩

丁巳再饑【四首】

彼蒼何可問異祲若爲常秋至還祈雨田空又見蝗療饑人啖勸賑肉醫瘡溝瘠塡難盡流離滿路旁何不陳災狀輕於背爾鄕去非心所願畱恐肉先僵墓委他人守兒充此日糧知能來復否言下意悲涼豈無賢宰牧緩頰說如傷防鐵原無術催科自有方計窮生勝死眾弱聚能彊比嵗殱羣盜將無元气戕開庾仍分鏹也知數發棠窮應呼父母亂亦費貲糧天虐君能補帑空賦可償蠢玆邦本在持以告吾皇

舟行

簿領埋頭苦舟行快不艱倚窻聴細浪捲幔看晴山稻黍逢人問煙雲信手刪醉餘時一臥夢境共鷗閒

和秋禊六首【有序】

張濟美於七月望前一日集同社十有七人防於日涉園之逺香亭仿蘭亭故事爲秋褉云於時各有言詠圖畫成捲足稱曠遊遐寄矣乃復韻撿九佳體衍六首髙情寄托泠然善也予韻其事如數屬和殊愧續貂耳

春禊何如秋禊佳髙情逺致自吾儕防無常數餘閒日坐有淸流宜水涯舊譜翻成添韻事新題吟去散詩牌祓除此際知尢快風淡無塵月不霾

春禊何如秋禊佳中元上已亦何乖暑當初去如芳月到方圓暢好懷度曲和容林外鳥飛觴勸借雨中蛙未能免俗聊應爾獻果分瓜拆玉釵

春禊何如秋禊佳月新花老較爭差山光似睡疑初醒蛩叫如吟乍自喈情勝不尋三月例詩成懶作四言排臨池勢向空中取雁字分明折股釵

春禊何如秋禊佳气淸天朗應時諧隨緣雜坐能忘套率語傾心不忌俳林裏眞堪稱小隠花前亦可學長齋主人欲傲山陰防絲竹如教故故喈

春禊何如秋禊佳時時觴詠可興懷鴻賔鶯友誰調舌殤壽彭夭我放骸流水聲淒彈緑綺蘋花風踏靑鞵憑將格外通疎意探雪觀蓮總未乖

春禊何如秋禊佳幽芳九畹露滋荄風傳金气園鄰谷門接桑田裏是柴貌出羣賢皆似鶴坐當古木半如楷逺香無用標新牓卽曰蘭亭義卻諧

先曽大父丞郯城有惠政兩邑求攝爭之境上至今傳以爲異觀風至此愾然有感

郯子遺封舊臨淮去魯遲云將山起伏煙帶艸迷離地僻民風古差多驛路疲畱余先澤在行部使人思

中秋和介孺韻時桂花未開【二首】

愛殺中秋好月光竹邊淸切水邊涼西風吹向花欄過錯認蘭香是桂香

一枝且莫怨開遲桂蕚須知勝栁絲嫩緑初黃憑看取晚秋風物早春詩

秋夜有夢

秋宵長自可只是夢無端境幻非因想時多不肯防闗情溫舊事得意遇新歡佳處偏逢醒其如漏未殘

新艸

春光吹到未全勻偏是新靑自可人無力搖風因帶雪有情就雨怕沾塵欲尋多處須臨水正趂柔時好作茵乘曉踏靑原上望離離煙際辧曽眞

初栁

春情乍被栁相挑盡費支持不自聊作意將來令眼媚闗情偏可惹魂銷瘦猶含態驕梅格暖故拖寒帶雪條漫教疎黃與深緑好風吹綻看來朝

徐辰叟以詩名家而書法畫品亦復擅奇一時遂有三絕之目夫三者足爲辰叟重哉髙情寄托尙別有在而此其餘也然余亦稱絕是之謂辰叟耳

誰似君三絕當由韻不如試看詩在畫直以篆爲書披捲生情慧含毫寄想疎文心通體映此亦但其餘

魏仲雪過餐冰齋遇雨

淸風吹袂惹煙蘿正是冰防許爾過宻坐深譚塵事少新知細訪雋人多酒間啜茗腸如浣捲裏題詩手自摩當夏快來秋意爽兼將涼雨快如何

米仲詔齋中觀與辰叟賦

小名應是喚盈盈聲態偏能想性情低度靜聞梁上響步虛小試掌中輕翻嫌雜和吹彈寂別見餘姿顧盼生不是今宵消不得花醒人醉月淸淸

看月

雨餘宜對月𨿽夏亦云秋物象生新爽襟情與淡幽庭空容水映夜永許人畱只覺情無盡憑虛又上樓

瓶花影與仲詔同賦

應是花魂亂支離壁與瓶水煙分體魄燈月幻精靈寂照能爲色有無好問形耳根忘卻否落瓣亦堪聴與畫難同看曽無粉墨遮描時聊取似挿處卻宜斜燈背深籠幕蜂回懶報衙天機傳滅沒絕勝鏡中花試參象外花何若人中景照壁寜非眞折枝仍作影誰云嗅有香意在濃時冷但當影子觀个中猶未領

同辰叟集仲詔葆光堂得陽字

何期官舍裏見此紫芝房種竹無倫次栽花有祕方琴生惟取韻右聚亦能香試解仙人意悠然思葆光

題米家童【有序】

予素不蓄歌兒以畏解故不蓄也每至坐間聞人度曲時作周郎顧誤又似小有解者然則予自是無歌兒可蓄以畏解固彊語耳一日過仲詔齋頭出家伎佐酒開題西廂私意定演日華攺本矣以實甫所作向不入南弄也再一傾聽盡依原本卻以昆調出之問之知爲仲詔創調於是耳目之間遂易舊觀介孺云米家一奇乃正在此不如是不奇矣予之自謂有解者亦猶彊語耶因其詠以當鑑賞拈得腔字恨不能以仄韻作律體堪與相對付耳

生自吳趨來帝裏故宜北調變南腔每當轉處聲偏慢將到停時調入雙坐有周郎應錯顧簫吹秦女亦須降恐人仿此翻成套輕板從今唱大江

八月十一夜與介孺看月成醉共賦十四鹽【二首】

秋𨿽方過半月卻尙能纎況有人相映偏教景似添挹淸傾露液取影下湘簾詩裏須情韻何如此際兼詩就還看月移時興未厭更深花意寂坐久夢思恬浪謔皆成雅新聲不忌纎生情愛淒冷對酒可能亷

闈中曉起次介孺韻

平章文事罷枯坐卻如僧占喜聽喧鵲耽眠撲倦蠅詼資殘酒倦向小欄憑客況誰消得香煙蔓石藤

憩壽張署中次介孺韻

介孺與予心期行徑無一不同其以司理來也又並轡而東四年馬上苦亦同矣觀介孺壽張署中題句敍致苦懷至不可讀非親嘗者那復能知亦惟予知之耳近又自爲詩解之苦當更甚非極苦何事解哉予和詩第言不必苦不必言苦所謂以不解解之不知此情事視解之者抑又何如因爲並書於壁使後人知予兩人之苦同並知予兩人心期行徑也

誰是當官不苦忙敲冰且復浣詩腸來靑乍快迎風竹送日常焚入夜香行色三更隨月冷襟期六月帶秋涼逺心自在塵鞅裏小憩何須定解韁

獨寐

布枕餘淸意形神得自親防風時動幕小月夜窺人境欲參喧寂夢先防想因疎梅交暗影與作睡鄕鄰

詩【石城遊艸】

舟行

兩年馬上睡今始快舟居水濺時來枕塵吹不上裾拂云朝洗硯釣月夜驚魚捉筆知飛舞南遊紀勝初

舟行見荷花折挿瓶中【三首】

不用陂池不用錢乘舟采向冶湖邊但須挿架妝生態自去疏枝自揀泉

淸通髙逺挺孤妍況有山礬作侍鬟石幾紙牕無別供花成香霧水成煙

聞香餐秀總堪憐君子呼名品是仙茗賞得神原勝酒水雲傍置一茶顚

泊舟書所見

蒹葭已自見秋容何事舟橫淺水中滯櫓停搖頻問雨破帆斜掛懶呼風波間試水喧艄子篷下鋪蓑睡柁公爨罷吳娘無个事灘頭閒采蓼花紅

初秋看水中新月【三首】

月固深秋好逢秋已自奇況當初出絕勝入殘時淸映空中色寒侵骨與肌有無煙水里正足使人思一片波文潤居然冷畫屏水疑工小景月故皺全形若使光無剰猶嫌寫不靈最奇聲稱色細籟吹玲玲閒將花比月花老不如新意斂翻多態膚淸並入神纎輕工半面遊戱解分身暗想憐花者其時定早春秋夜鄧未孩馮上僊曹愚公招飲淮河樓上看演黃粱傳奇

秦淮河上低楊栁歌舞樓中小月明異地誰教賓作主同襟方見弟和兄已從戱局還看夢縱使詼談總自淸一曲遊仙催漏短貪歡怕是聴雞聲

寄李仁常

李郎好情致都不闗山水𨿽爾負才多淵靜無自喜兩人稱淡交政此元味爾許日不見時輒欲生吝鄙況是別經年中懷能已已把酒讀離騷所思在蘭芷

野人居

誰家居傍水屋破也含淸兼是依山曲果然似畫成人煙藏荻渚雞犬閙潮聲半掩門何意主人愛月明

月夜聞笛

月白江空露下時誰家笛傍晚風吹情深可柰消無酒景好惟須對以詩欲譜新詞三弄裏那堪苦調幾聲悲將眠又起呼舟子船過山陽且莫遲

漂母祠

世間誰謂男子智跨下侯王眼不識塵埃物色有英雄眾人所難婦人易一飯博換千金來千金不受名乃至衿鞶者流如是奇言下尋繹有深致進食吾以哀王孫豈以壺餐因爲利功臣事業純臣心望報不可皆此類圮上黃石教子房子房用之赤松避吾悔不用蒯生言惜哉未逹漂母意

過維揚

遊子闗情處江空白露秋客程初問水旅思怯登樓非是瞻云切豈應見月愁鄕闗歸夢裏一夜下揚州

夢

秋夜勞人處愁多夢亦多柔魂疲逺道囈語喚輕娥雨滴當敲碎蛩驚半入訛醒翻無處著此際柰情何

金陵

莫比風流六代時周官禮樂漢威儀前朝離黍今丰芑不作金陵弔古詩

秋夕同王公兆鄧未孩何贊否曹愚公小集

新秋亦已淸況是經雨後良朋亦已歡兼之敍故舊集坐礙廣堂深語逹昏晝率意口不擇更端每錯謬豈不或脫疎亦自見骨肉酒至各盈樽責令引杯覆佐以骰與枰碎聲和檐澑角技兩分曹喧呶如相鬭令長酒政苛屈巵法無宥醉極喉吻焦江水寒可

蓮藕付庖人煮熟以進因戱成之

曽笑圓方竹而今煮藕絲不教冰潄齒空想雪流澌蒓菜能加豉晶盤也下匙知君蒸法好何以處哀梨

防謁孝陵

孝陵佳气郁防籠手辟鴻蒙萬國從帝命開天非逐鹿地因拱聖始蟠龍風雷久防存靈瑞日月同華想聖容拜罷小臣思作頌大明丰芑此山鐘

弔方先生墓

夷齊叩馬諌原不爲武王心憂篡弒者借口於伐商武烈當時變二子念天常各自具深心並行豈相妨頑民遷洛邑義士死首陽死名與死節武俱不忍傷一時兩知已千載有臣綱憶昔方正學將無同肝腸气不激不烈節不烈不揚悲風寒木末至今有餘愴

遊淸涼山

金陵鬭繁華此地獨幽勝況際風日佳一觴發嘯詠帶酒拜佛堂操麈擊淸磬送響入山谷山谷爲之應看額題淸涼正醫煩熱病數轉盡松篁登山不得徑老僧起前行大似饒遊興山色乃出奇遞與人意競陟巓憩孤亭俯瞰江如鏡湖芳字莫愁井落胭脂靚指防向予言靡靡俱可聴典故屬風流無乃亂禪定僧善自解嘲彊曰無垢淨彼謂予也迂予謂僧也佞淸事資快談大笑山欲暝

淸涼寺

老僧日起迎遊客引路烹茶總熱忙似覺山猶疲應接如何寺卻號淸涼堤籠楊栁煙含霧井落胭脂夜有香寂寞繁華難作解好將此義學參方

瓦官寺【有引】

瓦官寺爲晉時諸賢言詠地一時風流掩映千古遂使一剎並傳不朽予至金陵急訪觀焉得於鳳凰山之南低徊不能去者久之稍折而東榜復如前因怪問寺僧言志稱瓦官在鳳凰臺之左想此定是舊址何得以後出相遺乎力與前寺僧辧而質於予予戱曰南中好古而工爲寺亦乃爾耶率筆成此不覺啞然失笑

臨仿從來有瓦官寺也同僧知爭舊迹佛怪有離宮就宿云移北隨緣月照東諸賢如尙在詣講定何從

冶城【卽朝天宮】

訪古冶城地朝天故此宮廊回斜落月鐘老咽淒風地換興亡後人歸代謝中情多終是累憑弔意無窮

遊紗防巖

書報山靈防一銜來遊何必卸朝衫如今山也貪簪冕新樣烏紗罩作巖

防蛇溝

赤帝子帶醉歸酒气如虹劍光揮蛇神血濺妖嫗啼夜半搗藥聲鳴悲祖龍死楚騅彛大風歌喜羽觴飛漢髙長技烹走狗何不將來防牝雞

黃河

不是來天上何如坼地開掀風看浪舞挾雨欲山摧古岸蛟龍徙淸時璧馬災行河財力盡臨岸意徘徊同張賓王上僊愚公諸君子秦淮泛舟

攜酒來尋桃葉渡聴歌共上木蘭舟人當醉極偏矜醒歡到闗情反作愁疊浪逺山描淺黛媚人明月趂淸秋朱欄曲曲香風散絲管聲中笑韻流

石頭城

荒荒憑故壘傳是石頭城照返三山影江流六代聲露華臨夜白天气入秋淸俯仰悲人代還看月影晴

閏中秋發自金陵

雨花臺畔艸茸茸到處淸妍到處濃詩料攜將云滿袖談資貯得錦爲胸人貪攬勝難言別月好逢秋不厭重明日偏宜江上去推窻兩岸看芙蓉

燕子磯期於還時登攬歸棹北發夢中度過醒已不及泊矣悵然有作

燕子磯頭路定尋江上行睡貪乘浪穩坐負看山盟洞杳云移宿林虛欲問程長流不盡意翻覺有餘情

無題

話到匡山恍欲乘泠然六月對寒冰客忘形迹分誰主官耐淸貧卻類僧鬭茗因香爲韻格評詩似水辧淄澠花陪晚醉仍畱影月盡移將問一燈

文忠集卷九

欽定四庫全書

文忠集卷十

明範景文撰

詩【余艸】

賦得花朝遇雨

春陰偏是趂今朝妬暖餘寒尙自饒花意如人初中酒栁容似凍未舒條踏靑遊屐方防濕聴雨吟魂卻暗銷煙裏空蒙飛翠冷縱無紅紫亦堪描

寄呂介孺卽次其韻

昔人論朋友云是我之二形迹聲气外應是具別意與爾有是夫脈脈稱同志語語率心口言下盡情摯有時或脫疎翻覺勝周毖何處見最眞質之於夢寐我亦第二爾莫漫擬昆季

三月晦日邀李仁常諸兄飲味元堂有作

急防暮雨催花盡移檻仍爲一日畱仙易誤人聊作戱誰能問世類藏鉤茶顚入酒心難醉鳥語防歌韻更幽盡日追歡休卜夜還教宵夢伴春愁

齋中

疎篁寫影上屏紗態韻蕭森類畫家尢愛空明紅間碧更將鏡子照瓶花

坐仁常松鶴亭歸時有作

緑雪飛苔石徑滑微風不動樹聲歇雅歌緩緩澑珠圓子規叫冷山頭月對酒細語勸酬淸白玉麈底開元窟醉花亦欲學長生烏紗繡紱裹仙骨歸路鶴引聴松濤云凝似看明星沒

王玉峯素善房中術一時搢紳多從之遊稱曰神仙翁後竟以是敗道而死因戱成此詩

錯疑祕訣不曽傳猶記逢人說汞鉛多少朝紳眞弟子靑娥隊裏哭神仙

送陸伯順年兄【有序】

軍餉中匱圉吏告棘伯順適在版部嵗解金花遂便宜借發乃具以聞上怒謫伯順官於時中外人士皆惘然咨嗟又有爲伯順稱榮者伯順曰惡是何言矯詔予罪也余窺其防論著之當慰辭焉

王師張撻伐四處大徴兵枵腹焉能戰所憂在呼庚中帑不可問何貴舉朝爭便宜取濟事古人亦有行金花數十萬三軍色肉生矯詔非無罪久矣權重輕聖怒原不測嚴譴翻爲榮豈其愛阿堵想爲尊朝廷外人那得知防意恐不明未免損聖徳成我臣子名此處應介介君何以爲情

中秋無月

淸宵何事偏陰雨一嵗中秋得幾回有酒停斟遲月上將眠更起看雲開光余明夜畱相補約定故人怨不來若使遊仙成好夢也應無用管弦催

葉以仲李元冶年兄招飲邸中

滚滚京塵障眼生寒冰對照玉堂淸挑燈淺語俱堪味發篋新詩漫付評混世無能甘獨醒知心倍自見深情牢騷已向酬觥盡獨有憂天意未平

陪祀長陵

螭文隠起防丰碑祖烈開天不盡思魚藻興懷空悵望來遊先到九龍池

松風一道防寒泉碧瓦鱗鱗白玉欄一自路荒淸蹕後廿年想殺老中官

過宮女墓

石馬夜嘶風悲怒衰栁泣秋咽寒露蛾眉不盡古今愁急雨空山慘日暮香魂欲語月中彷佛昭陽怕人妬燈昏帳冷掩芳霞幽恨幾時銷蓮步紅淚無用灑重泉荒塞亦有靑艸墓

碧雲寺

山削秀芙蓉積翠明天際披煙陟極巓以云爲郵遞碧屯靈境開人意生靜慧嵐气雜栴檀風定裊裊細香積玉一磵疏鳴泉逝照出淨明心秋澄而月霽霞光簇蓮臺寶妝靑螺髻金碧錯琉璃石繡花文砌蔥蒨天生成人工加防綴法王依帝城自應如此麗稽首嘆荘嚴人間眞福地

香山寺

峯勢矯起飛欲去紺殿巧得山靈助碧雲鬭麗不鬭淸此中諸勝偏能據紅霞片片落空巖憶是鑾輿駐蹕處翠色挾雨送來靑耳中恍惚聞天語看山眼亦需聖人禦墨流鮮鸞鳳翥老僧舊事說不休个个遊人看榜署【上便幸西山謂諸峯獨香山有秀色來靑卽禦筆題額】

李戚畹園【二首】

侯家鋪設盛別墅也雕甍況是水邊竹兼存林下風苔花生石繡栁浪襯魚紅山澤非無勝終當讓此工若與人相比濃妝一美姝色聲香並艷紅紫緑平敷樹亂畱煙雨峯奇寫畫圖遊人堤上望錯認是西湖招徐辰叟何聖符李仁常飲邸中和韻

文字𨿽淸事酒間並可刪時偏宜冷夜人半似秋山防醉茶居勝矜奇畫自慳欲行君且住畱與月同還【仁常時向辰叟索畫辰叟許以過春爲作】

冬月辰叟有湖上之遊歸來貽予以詩依韻和之

湖光妙正在秋冬露盡冰文雪半封載月停舟應自絕分煙掛畫定嫌重眉開逺黛工能寫影浸寒梅巧作供手把新詩淸在眼泠然容我夢相從

賦得月下看影

乍對分明是體眞笑語防空靑臨小像粉本掃癡肥坐起憑誰使周旋得我依形神相覷定月落莫忘歸

齊越石方孩未過訪

客來雪鵲亂鳴檐坐語移時肯自淹畫學還應推米芾飲宗只合事陶潛病防極熱防添火人快輕酣半捲簾元笈一篇談未了瑩瑩心眼朗秋蟾

辰叟聖符招同介孺看演牡丹亭傳奇得三字

半吐梅花半尙含主賓相對影成三人從久別疑初識酒漸停斟爲極酣醒眼難禁思好夢歌喉直可當淸談平時空說心冰冷愛此將無小犯貪

艷事幽情與冶談如斯稱絕喜兼三心知境幻終成劇怕是魂銷預戒眈聴至關情還罷酒時當隔嵗亦傳柑夢殘誰可資歡具鬧嵗塡街鼓正酣

同仁常毘盧庵共話

尋勝探幽不厭頻心閒別是見淸眞偶攜艷語來僧捨𨿽戴烏紗是雋人語至移時常近夜坐當暖處乍疑春香林亦是看花地梅影當窻漸有神

庚申元夕仁常招飲燈市酒樓同王無近章甫仲田伯善年兄有賦

禦溝春暖漲冰絲風軟沙吹日影移珠綴九防明燦爛張燈不待月髙時

王孫約隊簇金貂玉勒靑驄綺陌驕文貝珊瑚看不盡東華門外市三條

朱樓一帶郁嵯峨陣陣香風櫬綺羅龍燭薫空喧不夜天街到處月明多

寶馬如雲炬列星梨園部部幾回停遊人蕩引春心處紅袖雙垂醉倚屏

侯家騎從導初傳滿路花飛拾翠鈿攜得冰壺淸切意焚香坐聴唱遊仙

月明處處度笙簫春色分明廿四橋有酒勸君須盡醉百年能得幾元宵

夜光人影共防珊裁就新詩月上欄淺黛嬌紅爭眼媚此回盡作夢中看

火樹明時夜色驕蝶飛照見上吳綃紗籠引向皇城下女伴相邀共走橋

珍珠簾內艷層層笑韻飛空力不勝別有耽元燈下坐徐呼童子夜敲冰

賜酺長安舊事存千官節假亦君恩紅雲遙望深深處髙架鰲山樂至尊

辰叟臥病西山作此訊之

病亦詩中料於君未可除遊貪聴瀑響住愛伴云居采藥增新課裁方檢異書時兼愈理一味是淸虛飽飫西山翠應知病骨蘓登髙誇小健照水試新臒習靜觀禪定消閒寫畫圖澄湖蓮正好亦肯一來無偕華愚公齊越石呂介孺王見卿耿明甫劉敬仲蔡韞先集米仲詔古雲山房分得六魚

入門詩意在景逕淡蕭疎石老畱云古窻明印月虛茶寮醒醉客畫舫隱淸魚同抱寒禪相求看繡佛居色色南宮肖惟顚小不如與秋同淡冷對酒益淸虛韻思圖中寫防言謔裏攄猶嫌多事甚商校古人書

夜坐

不獨坐慵睡亦慵起同鶴步破苔封霜華漸濕晴爲雨天水互涵影似重就月經行疑積雪聴濤移坐近寒松鑪香方炷心應寂林外猶嫌度逺鐘

詩【苕云艸】

夜起

午睡常多夜懶眠虛庭步月影翛然酒酣恰值初醒香裊仍聞欲盡煙相伴無人依竹下共堪與語問花前更移小榻池邊坐一气空明看水天

古盤吟

園丁鑿窖得磁盤數十餘皆觸碎尙存其一花欵極精色如古玉嗟乎此獨完好孰爲守之碎者猶是常物亦一奇也余異其事因爲賦之

古磁透骨靑絲細花文鍍扣作哀玉聲幽響潄淸露來幾千百年何人爲冶鑄出土精色寒冷光洗秋雨眾缺獨以全誰得窮其故靈物現世間應有神防寶气夜識難顯藏關乎數嗜古癖且癡披艸劚荒墓

中秋後同王退如月下泛舟是處無湖因號爲是亦湖得上字

秋意散人懷復當芳月上銀河瀉灝空影入波中漾破暝淩水煙載酒坐小舫勸酬亦云淸何況發髙唱互答總蕭森防籟敲細浪響落林木間颯然生逺況名勝卽天開終以人而暢墩著謝家安樓仍庾氏亮靈迹定有因斯言當不妄若稱是亦湖睇景忽超曠分韻和新詩詩成興逾王

秋夜偶成

小立虛亭內逺香靜可聞伴惟邀冷月影欲殢涼云傷晚憐秋老貪淸坐夜分深情何所寄酌酒取防醺

閒居用退如韻

爲因謝客掩柴闗明月曽畱共往還袪病尋方餐白石臥遊就壁見靑山詩成快極思忘苦夢裏靈通睡不頑日課香燈經半捲殊無別事礙淸閒

周景文年兄過訪【有引】

景文兄字與余名同試政司馬署中相視莫逆也受除皆爲李官一在閩一在齊閩罹璫禍齊丁魃菑其殫力捍禦以救吾民亦旣不有踵頂矣然而獲存於九死一生之餘者殆非始意所及也嗣先後入爲吏部而景文之推余實司啟事云辛酉春餘省覲居裏景文入都枉訪山荘挑燈共話追昔撫今感慨系之矣

名字同來詎偶然心期細話夜燈前衝濤故我畱還在咽雪旁人不敢憐笑以相看仍哭世醉非因酒爲憂天京塵知否今如沸玉尺持將並月懸

秋望

霜壓秋光碎林容似不勝近山空翠濕低野逺煙憑聲咽風中雁影寒水際僧攬雲樓上望日在最髙層

殘荷

雨餘風際費禁持除卻亭亭別有姿偶憶佳人初睡起銷魂正在欲嫣時

同汪未央王太初嘗秋茶

虛窻菊影印疎斜揀得山泉共試茶香外防涵巖洞韻聲中小驗乳冰花水惟取活頻看火洗不嫌多淨去沙似帶髙秋淸冽意誰誇谷雨剪新芽

邸報

邸報愁拋又取看時常痛哭總無端朝班水火君何利仕路風波隠亦難病起心猶勞念緯才庸道只合投竿買山欲問桃源路何處煙霾不漫

同未央坐繡研齋

冬足淸人意晴窻亦帶寒石靈香聚暈研繡墨畱殘披畫茶相賞摘梅雪並餐鑑憑詩格取商定可能寛

夜坐

防嫌花气掩棚下坐焚香竹引人偏逺更催月覺忙茶濤烹古雪螿韻答淸商定起蒲團坐幽通鶴夢長未央貽余畫竹題云倪元鎭自謂其畫竹如麻如蘆猶去竹不逺玆畫葉乃如樹葉殊無一毫似也作此賞之

不欲全求似蕭森態轉眞緣風防作勢邀月澹傳神葉宻畱云宿叢幽借石鄰還於勻墨處髙寄想其人

病起

不爲經秋瘦倍前愁心難理緒紛然𨿽行澤畔還憂國每步星前仰問天戒作詩文曽誓墓閒尋靈夢當遊仙病餘定生涯計一笠寒雲衛水邊

壬戍中秋酌月方罷城西忽報防警當夜移書請兵於時引燭揮毫與杯酒共爲淋漓一叚意气不覺自雄偶憶其事詩以記之

鄒嶧城邊戰骨髙血腥染月黯平濠偏當勝日聞傳警不放淸尊有佩刀談笑憑將吞賊壘緘書飛去代龍韜整閒應愧圍碁墅痛哭籌兵气自豪

雪霽月夜同劉從之齋中嘗茶

見晴先已快得月更添淸雪後寒光徹庭空晚意生分煙同畫看取影見梅橫賽茗增新課敲冰起自烹

姚孟長過訪

夙昔共周旋生平欣依托冰雪濯肝腸塵喧不能灼寥寥神味投別久傷離索聞君自北來未見意已作片帆駐江幹副玆千里約夜雨對深燈淸言紛如錯茫茫百感生欲語喉間格中有不能平時托於諧謔舉國坐漏舟危檝焉所泊憑君濟代人余將安丘壑

看雪

看雪生閒恨如花但少香窻明臨薄月云濕動虛光情與聴泉近景因帶竹涼空庭迷素影一鶴自軒翔

劉耳枝過訪

久別方思已到門霜稜滿面气淸溫春新酌酒催花節月過張燈補上元非馬譚奇堪洗耳如鶯度曲欲銷魂披來醉墨神飛動撼壁雲濤夜色翻

花朝雨

拈得花朝字無花亦自憐移情聴夜雨借景看雲煙霽賞期明日芳遊憶去年一杯春水緑攜上泛湖船

夏夜同李仲昌小坐閱邢子願書

新晴夏夜亦蕭森杯酒尋常覺獨深花爲殿春猶戀艸樹當趂月上棲禽筆鋒入處看偏正詩案翻來辧古今久坐一庭空似水無言相對領元心

春夜流云閣聴客彈琴

何事三春裏冷然一片秋酒𨿽畱客醉琴故使人幽茶熟香銷鼎燈殘月到樓余將蕭颯意入夢作仙遊

曉起

殘月晨光認未明薫鑪貼被曉煙淸因貪好夢常思睡任帶餘酣嬾解酲覺半猶嫌驚帳蝶起來預擬聴林鶯恐虛客約看花早欹枕呼童問雨晴

春暮看迎春花

春深方欲去花始見迎春避雪遲芳攀條悵美人分黃邀栁伴愜賞得茶新持此畱將送相憐意更眞三月廿七日來道之將歸防稽送之桑園別墅

翦燭爲歡夜雨前易州酒媚越歸船賞花限展還三日瀹茗瓶開第一泉稍歇吹彈因說劍不妨諧謔亦參禪怕聞人與春俱去起拂離歌奏別弦

梅雨

聴雨原淸課𨿽多不厭賖就檐深貯水近火謾供茶醉日堪移竹閒時省浣花遊情還未礙蠟屐過山家

賞新茶【有引】

吳興故產茶家大人宦遊玆地三年未嘗以一葉歸也余素有茶癖惟日煮淸泉防以白石蓋不欲以所嗜累大人淸徳耳癸亥春客自燕擕有新茗取第一泉烹之因邀友人共啜中有作詩賞之者猶以爲吳興產也隨用其韻戱成此詩

千錢市茗止爭先才過淸明寄自燕篛葉重封來馬上乳花細沸試鐺前嚴親只飲湖州水座客還吟顧渚篇爲語玆非官槖物山泉亦附估人船

謁嶽有禱

禮罷名香手自焚中懷一防徹蒼雯帝閽欲叩憑靈嶽玉女爲煩啟祕文鑑在人天應不逺齡惟父子可相分回身越觀峯頭望煙裏先看峴嶺雲

過泉林得靈字【三首】

塵路何緣潑面醒尋泉獨上玉淙亭瀾翻云片吹寒緑石浸苔花蕩古靑景欲並幽延月看時當絕勝趂秋聴枕流便就林間臥耳畔潺潺夢亦靈

從來第一數中泠洗筆題爲品水亭山有専名兼字慧石因潄潤可云醒響傳瀨底同人語濤沸鐺中作雨聴好摘防嵓花葉煮茶香泉味總通靈

風閒夜靜幾曽停百道珍珠瀉玉瓶濺去潭光鋪軟碧招來山色印空靑遙聞互答添松韻細問深源注水經妄意飛來峯防綴一緘書報與山靈

渡江

洲對峙玉嵯峨指是金山十里過著眼云容當夏異撩人風物過江多遊情剰得収煙雨詩料分將與月蘿穩記船經閶市下方言細聽譜吳歌

舟中

乘風枕上聴潺湲行盡荷塘載月還勝事湖中平占斷推窻便可看晴山

蕉雨軒嘗水

片片峴山云朝來看起止此外一事無睡足惟品水中泠以意尋想象江心底慧稱第二泉逺汲塵易滓何如碧苕溪潺潺來城裏入目快平逺挹之淸且美便潑洞山芽雪花泛冰蕋泉味與茶香相和有妙理細嚼潤枯喉泉脈濕靈肺白石防作湯並以礪吾齒

宿昭慶寺曉起

人境何曽隔宿來似逺山水喧搖畫壁月靜隱禪闗鐘曉人催醒鈴淸鳥共閒仍牽餘夢去穩棹臥湖間

遊玉泉寺觀魚

湖陰曲曲路還通紺殿門環四面峯寺寂空山靈在磬鳥鳴逺樹響傳風妙明佛性潭相印禪定僧容鶴與同憑閣下看吹錦浪遊魚影帶夕霞紅

湖上夜作

遊情入靜始相闗歌管𨿽淸亦暫刪乘月徧尋湖上寺披煙細認雨中山荷風散水香初冷嵐气吹云晚漸閒幽賞仍須人共領聴鐘坐待老僧還

靈隱寺

寺涵靈气隱山椒不待登樓月可招覓徑穿雲行屢歇談經拂石坐相邀洞深雨積當晴濕泉竇風吹入夜囂門對飛來峯絕勝何須極目瞰江潮

湖上晚歸

登山泛水兩相宜船後輕輿更使隨一徑晴嵐深見寺千尋懸瀑下通陂鳥迷樹影歸林亂雲戀湖陰入岫遲欲向空潭延月色穿橋夜坐放生池

招戱設席於吳門舟上晚泊虎丘

歌板初傳酒漸催金閶橋下放船開香風低散飄羅袂艷舞輕翻簇錦堆漁唱依林吹笛和蓮舟拂水送花來當場已自銷魂甚莫近生公說法臺

江上晚行

江行何必月水气自難暝浪湧潮頭白雲拖雨腳靑帆檣過鳥影漁火動龍靈坐起淸神魄濤聲作瀑聴

過江抵維揚

廣陵濤起漲秋間一棹乘潮夜抵闗行李累人因載水郵符借得好看山江鄕欲別仍回首吳唾重聴少破顏惟有蘭苕溪上月領將一路伴人還

早發

歸途貪看月帶睡促宵徵旅夢風吹斷客心雁過驚路窮常遇水雲散漸臨城曉气淸如此連朝雨乍晴

將抵家見月

客裏三逢月西湖一載遊暑因淸漸減勞得快相酬低照從山起餘情借雨収歸家看亦好尅日到中秋

和北吳歌【有引】

我吳之來舊矣向無詠而歌之者有之自退如使君始余乃得讀而和焉余吳人宜習吳事一行作吏日事逺遊到家卻反似客卽廣咨問亦不過十中二三耳爰搜近事合之舊聞稍爲櫽括以答來韻並與裏唱途謳共爲作止以俟觀風者采焉所云北者以別於南謡俗聲情各還本色不欲旁摭失實敢云三吳可四耶辛酉十月識

層層栁色水平池三里孤城月照陴山雨樓空鐘罷響開門忙殺賣糕兒

龍潭月冷澹無波自昔瀛州帶九河北望燕京南接趙土人猶說古悲歌

鉤盤擊浪注東來風捲蹄輪碾作埃搔首築堤人不見最髙傳自祭風臺

野曠煙平寫意圖垂楊深處隱城隅月明橋防吳家渡古井風吹響轆轤

石馬寒嘶臥古松地老幽魂向此中窮殺城南耕瘠土年年塜畔哭秋風

秋水蒹葭緑雨敷冷香亭外碧澄湖畫船泛月人爭看道是瀟湘好畫圖

元宵踏月月如銀士子焚香拜聖人道遇女郎走百病南闗燈火一時新【女子踏月名曰走百病士子俱詣文廟燒香】

春來多半是風沙雨後新晴一抹霞梨白桃紅楊栁緑蘋婆花似海棠花

芳郊走馬踏靑行隨意空城春艸生緑栁陰中秋千影遊人知道是淸明【將陵故城漢宣帝封史曽卽此】

雨當三月貴如金夜望云生早看陰風刮土龍鱗爪動楊枝灑水叫甘霖

春鋤帶雨潤如酥風送農歌動地呼怕說城中飛檄至修堤河上防丁夫

連窩驛枕衛河隈乘傳何堪前站催白米江魚隨處有麥黃水漲送船來

鳯仙浸指甲尖緋架上石橊簇作圍茉莉南船新寄到百錢買得一盆歸

春饑指望到秋償未老新蠶已典桑風刈雨鋤渾舊事如今嵗嵗打飛蝗

菜香瓜熟棗離離正是田家快活時官苦徴逋私苦債隔鄰含泣賣妻兒

屋破村荒照月明寒燈絡緯夜三更機杼聲殘眠未穩喚起男兒事早耕

家家醸酒泛黃花初熟攜將問狹邪一曲新聲聴不了畱眠過夜醉琵琶

薊北雪飛十月天孤村云凍破炊煙風酸路滑行人絕猶見老僧驢背眠

桃符門掛映春聮爆竹聲中又一年隊隊輕衫香籠袖鬭雞日費幾千錢

白衣賽防競燒香簇擁如花看道場小扇頻遮移步緩旁邊立住少年郎

聞催新餉倍生愁嵗嵗加編未得休一邑硝黃三十萬出闗重復車牛

黍稷才収便摘花一年最苦是農家霜來九月秋原盡又見風吹麥隴斜

十家九盡墊官錢敲撲聲髙欲徹天昨日相逢開口笑徭差新攺一條鞭

濶袖髙冠士气馴從來文事亦彬彬近科只說丙午盛十五人中舉六人

鄕裏兒郎也解歌時興曲子土音哦最難聴是聲哀急不爲闗情喚柰何

靑絲斜紐挽雙鬟鬭艸才同姊妹還聞說郎來親挿戴背人偸覷倚窻間

北吳原不是東吳古意如今問有無擊築余風勞想象一時俗尙喜言蘇

紅亭帶栁板橋橫古道西郊送客行謾道徵輪憐下國彤雲咫尺望神京

齊謳變調和初成一字吟來一字情便帶虎丘山下去船廻月上試新聲

贈佘石丈

文壇奮迹願多違焚卻儒冠換鐵衣𨿽是文人羞絳灌其如武士昧攻圍帷中夜識風雲變閫外塵淸羽檄飛思厪拊髀圖一報旂常勒績事猶防

文忠集卷十

欽定四庫全書

文忠集卷十一

明範景文撰

詩【聞鶴艸】

偶過王君繩山荘聞其庭中鶴唳

不因聴鶴出無意得相聞水際偏能逺風中迥自分立應依瘦石志想在髙云便欲尋聲入名香坐對焚

齋中

素嫌多事是尊生但得心閒近道情韻取疎梅寒可耐形摹瘦鶴病逾淸掃花欲便觀苔坐刪竹常防礙月行片石頺然無位置任同老懶畏經營

山園將辟濬得一泉甚甘

何須他選勝隨意得佳泉石气如將雨花畦漸及田烹茶澆苦月繪雪借寒煙時與松濤並聴秋坐檻前

贈米仲詔

石气將人養煙霞舉體生何須除紱冕自不礙孤淸勝迹矜遊具公閒付冶情防嫌粘帶處畫品並詩名仲春三日同孫公燦李仲昌王彥升袁愼修康用舟王徳啟遊適園晚歸

花時不必有花開但得乘春便上臺略彷江鄕還曲水欣逢勝日絕纎埃爽生夕气云侵坐韻雜風聲鳥勸杯踏栁人歸妍在影漸看斜月下城隈

味元堂預衍元宵二十韻【有引】

中秋之勝以月元宵則兼燈色光之撩人者此夕爲最他節令不及也盡人一生止得百年除卻穉老堪足攬結此趣者不過五六十耳而憂患病瘦陰雨薄蝕常又半之其得開口歡笑與月色燈光兩相酬對蓋亦無幾矣余妄擬自四月至九月皆作中秋曲臺空林長橋短舫以待月自十月至三月皆作元宵坐暖閣華堂耑理燈事一切桃艷荷香梅芳菊秀雪風水竹都借爲此中妝綴昔人云一日當兩日活百嵗便是二百嵗若此嵗嵗推衍何啻幾百十遭所謂能轉時而不爲時轉者也月必防防必詩主之者余與仁常而往來無常客經始則甲子仲冬望前一夕也

何須元夕至月好更張燈節令人能衍心閒興可乘畱淸刪火樹懸照映壺冰時趂先齋夜人招有發僧小巵明緑玉軟縟拂靑綾醸雪宵防暖凝寒熖自澄水沈淸霧散墨暈爛霞蒸梅厭探春使松邀耐久朋形忘呼爾汝語次戒除陞觴政科條減歡場伎倆增歌先神靜妙鼓盡气憑陵宗案疑難掃詼言笑莫勝吟防東越唾儂借北吳稱茗戰分髙下騷壇嘆廢興調排名士簡端坐酒人矜抱杞憂天墜呼嵩祝日升【是日聖節】醒多聊間睡遜苦更嫌兢後約需花放臨髙帶雪登事皆離舊譜詩並就新繩佳集無嫌數中秋定可仍

聴李山人彈琴

無言先有韻竹下坐彈琴忽爾淸煩想淵然思正襟聴泉來石上引露就桐陰曲罷還疑續空林對語禽秋夕偕仁常泛舟慧上人適至同飲月

秋遊宜淨侶忽漫卻逢僧韻朗人堪畫言淸齒潄冰月光從水起酒力仗茶勝懶醉通禪意學防轉葛藤

秋栁

葉落何如弱絮顚總來易惹是風前衰容故弄新黃色悞作春條一樣憐

七月十六日夜邀仁常曁諸子看月語次預衍中秋故末及之

雨自今朝霽月仍昨日圓邀朋看怪石味酒想名泉歡極能忘病醉來亦類禪中秋輸此賞荷露正娟娟

歸

素衣生怕染京塵乞得江湖老此身無用將從樗櫟伍有家願與鷺鷗鄰陶潛避世非爲菊張翰思吳豈在蒓夜月幾廻勞北望闗心國事涕沾巾

有感

天啟嗣祚年海宇遘大慶朝廷欣有人臺諫气色盛叫閽灑赤肝指姦節逾勁危明寜不過恃有上神聖何來連斥逐無乃累新政薄謫亦主恩敢廢天子命所虞端一開凡言疑欲屏中璫思乘墉況可授以柄於惟我神皇髙拱飛天鏡稍稍視下輕醸成結轖病今誰秉國成借之弄機穽罪人佚顯罰乃曰言官諍漆室抱深懷能不心怲怲尙愼一怒加撫玆萬邦正

倪玉汝太史見過畱飲瀾園月上泛舟得一先韻

匪系神交定在先怱怱那締此奇緣秋逢爽隨開社舫載名流便擬仙取醉猶存淸者聖稱詩不避野而禪醉餘試共商茶事覓得新方好洗泉

昏黃月暈蔚藍天髙栁垂堤緩放船將我入云惟冷語如君對酒總枯禪和歌蛩韻商爲調依水荷香晚倍妍不問知當遊濟上筆濤滴瀝響寒泉【玉汝時有歷下之役】

秋雨送琴客

推琴還徙倚似欲問歸舟裝就藏雲滿行先借雨畱分題當贈栁惜別正悲秋一片瀟湘意途間按譜収

病來八越月矣起而口占

似經月度幾回圓病鶴相看共黯然少間借題仍謝客時絕念擬逃禪累心未盡畱詩債檢篋還羞問酒錢小醉猶思驕健骨時扶瘦影立花前

紅樹

作意看紅葉遊時定趂秋經霜初就染映水益能幽艷防藏風樹光寒載月舟隔籬黃白隊爛漫莫相讎病起聴歌坐中約以茶賞適仁常寄詩相訊卽用其韻成詠

耽病因詩總是魔破除獨借幾廻歌醉聴易惹閒思緒茶韻銷來試若何

每至闗情喚柰何茶顚較酒不爭多曼聲怕到銷魂處雅諢從將換艷歌

憶山

憶山偶得句多半是言秋濕林光醉涼生竹韻幽招云時掃石見月或登樓準擬寒梅綻還成度雪遊

禮佛

坐對寒冰冷熱腸試將消息問空王翻經手浣薔薇露禮佛心澄菡蓞香累少全家修淨土悟來立地得慈航安禪容易難持戒時向花前覓酒方

畱未央仲昌小飲看銅雀瓦研

每當苛禮似相讐小聚寜嫌艸艸畱病遣有方先破悶趣多無處不闗愁酒花浮玉腸生雪茶韻吹蘭气帶秋一片英雄身後瓦摩挲淚共墨光流

客有詢近狀者書此以答

若問歸來事閒時手一編饑臨乞米帖貧乏買山錢鶴性如人傲花枝近水妍猶容吳客至語帶五湖

對雪

月下宜修篁風前宜新栁兩淸誰相宜梅以雪爲友孤山移數株鐵幹矜希有無雪少精神如人失勝偶情深喚柰何枮坐相待久天似殊作觧吹霰灑疎牖仿古繪雪堂細於影中取明滅幻冷光往往困畫手就旁冩凍枝以配支離叟徹骨耐髙寒𨿽老不嫌醜元賞愜素心宜茶不宜酒

病起對酒示未央仲昌

準擬歡場病稍寛當筵緒亂轉多端國憂無力仍謀野生計全窮早厭官烈士神鋒何太雋淸人腸胃幾曽寒誰能遣此銷惟酒可柰茫茫取醉難

冬至畱未央諸君小飲余時有亡友之痛未央亦久客思歸故末及之

病餘節序幾相忘坐到情生漫舉觴𨿽在醒中闗醉趣每臨歡處動愁腸憂天自覺心逾短測影誰知日漸長夢苦勞人常畏睡不分感舊與思鄕

味元堂

畱將何物伴元亭瘦鶴聊存隠士形傲骨相看延石丈閒功好與注茶經蒔花亦欲成經濟餌術兼能益性靈道是臥遊嫌多事從教飾壁畫空靑

與未央坐古香齋鑑諸供具

元賞無闗好事家嚴中取鑑意微奢摩挲朗玉靈人气指防防斑辧土花水冩湘函晴作雨香凝蕓架夜生霞難消兩腋淸風甚又煮寒泉防碧芽

魏武疑冢

銅雀臺已荒英風起超忽西陵秋艸外髙墳立突兀抔土非無情千載難銷歇遺香散空原行人步明月虛冢七十二未埋英雄骨魂遊夜歸來自疑無處歿四目兩口人分身臥靈窟何不壘壘間題徧漢相碣

畱未央未央家有湘君閣時寓大乘寺閱月

暫除名理覓新聞細剖生香坐對焚語授仙人還破戒嗜偏古物更深文禪棲倦臥何妨懶茗飲淸酣亦類醺待雪中間情可耐無勞遣夢到湘君

仲冬晦日仁常送迎春花至卽邀共賞

夕照流窗映薄紗披風竹影妙欹斜當寒故暖將爲雪未臘迎春早放花雅節和譚敲響玉淸供佐酒剪芹芽坐拈宗案重重掃耳用聞香鼻味茶

瞿少潛見過畱之味元堂有作

煙霞片片染衣裳拂麈手提坐隠囊似記前身工作畫懸知去後坐畱香杯生淺笑花浮面曲度深宵月過廊我亦一丘耽夙癖入林雅事細商量

程肖莪恵菊

東籬分得幾叢花暎綴秋容爛若霞淺月枝移間取影斜陽坐對靜嘗茶省將掛畫香仍勝饑欲餐英韻似賖應景無人能送酒淸寒猶自過陶家

臘日郭伏生來自敬仲所畱飲味元堂同王貞伯

思對梅花發重來得友聲人如彛鼎貴語帶水山淸酒較泉逾澹燈因雪倍明聴歌懸別賞微處想詩情

漫興

槿籬逕曲幾回穿屋廠軒窻別一天供石全臨倪畫法浣花亦取恵山泉香燻紅袖安禪榻月引緇僧上酒船淸事將無成溺惑因空俗韻便名僊

詩【畱都稿】

中秋無月

非貪明月好不願值中秋移就燈前照思從鏡底収云香花唾影波散雨吹愁懷此淸如挹還堪作夢遊

壽陳眉公徴君用董思白韻

無論蒲駕與鸞驂懶出僊廬嵗已三避詔洞今移澱老人星獨照東南露花歷歷飛毫彩霜菊累累韞手談何日解弢求辟糓道衣相訪拂煙嵐

恭閱陪京宮闕次王元美韻

帝闕昔經始匠作亦云備淮甸擁那居鐘嶽奠宸位虎踞八表從翚飛百禩寄宮水紅壁流苑花緑堦麗結佩趨辰朝鳴鐘更次車書旣已同齋居順星气儉徳神禹同卑宮符規制輦路長松風香隨秋月至

恭謁孝陵有述

惟帝造家邦棲神依江甸夲計系東南基立聮防縣牖戶莫予侮咽喉席淸晏攀髯泣難從藏鼎垂鐘巘光气照松楸萬年紫气現絳帷頓八紘除凶與定變防朝旣淸明長髮眞龍見南顧思無斁濯靈此永奠臣職愧軍旅敢從俎豆薦

閱江

長江浪湧石頭髙雄矣王師壯羽旄閫外無人爲埽幕軍中何計可投醪乘風貔虎堪摧陣落日蛟龍欲撼濤擊楫中流思百折宵衣鐘漏正焦勞

祝太防尙璽宗兄時爲閏四月

春流餘閏雨花明介壽長延夏气淸水木自吳天衍派璽書専尙月爲卿同人應語偕憂樂獨往寜堪滯釣耕聊選江山娯此日白門楊栁正藏鶯

秦淮

三月秦淮上新鶯代管弦栁春全拂水花夜欲藏煙陰霽虹雙掛淋漓酒一天風流余此地莫認永和前

壽周挹齋相國五袠時爲仲冬

綺嵗功成帝者師浣花溪畔隠仙姿正餘日月懸靑嶂猶有云雷繞赤墀鑪暖博山藏舊賜梅含霜圃長新枝佇看紫詔蟠龍臥泰際陽回正此時

四友齋齋宿

老松翠栢緑陰古時聞暗香隱梅塢新篁迎雨嘯碧雲夢入山陰千尺頫度梁乳燕驚蟾蜍螢星飛盡墻陰舞穆然靜慮休空寮百王禮樂循簋簠咫尺聲靈鎭舊邦遙望閟宮思桑土干云勁節洵良朋好手調羮爲漑釜我戰則克祭受福庶以恪防報明主

靈谷寺

小隊衝寒路不喧長松影落給孤園迎風十里旃檀气負郭千家古雪村靈月自生空谷防暗泉環潄半山根到來未敢窮遊目時亟方嚴鎖鑰門

黃公譲垣長以言事去國

龍門正气接天都抗疏髙名壯伏蒲獨以時危鳴仗馬不因秋老憶蒓鱸熈朝終是霜霆重幽夢還將日月扶世事正須同擊楫競傳江左有夷吾

壽許子洽

寥天孤鶴翥云翎髙士於今見典刑字飽神仙靈蠧簡書藏石室續麟經董狐筆不寛時貴司馬名先動漢廷陵谷幾更君未老老人星傍少防星

暇辦亭落成

雄都開白下重鎭寄師中天作髙山仰地環二水通鐡花昭舊服金匱襲遺弓機務分宸北綢繆控大東裘輕思宴鎬圖覧識詒丰六代風流地千秋日月宮但存髙士意期與昔賢同鎖鑰慚司馬風雲想臥龍治絲須取暇聚米快成功了此無多事於斯竭匪躬防書來賭墅猛士憶歌風氛靜安甸服時平燕帝穹登臨籌豫勝月帳夢非熊

朝天宮卽冶城山

冶盡人間世矗然存此宮廊廻斜落月鐘老咽秋風靈气星壇防香禦座通如聞山作語萬壽祝無窮

登燕子磯

天地從來峙此磯驚濤欲撼石崔巍長江自昔稱天塹一水於今壯帝畿云鎖蛟螭瀾自倒山蟠龍虎脈相依上流形勢操全勝隔岸休傳羽檄飛

天界寺

塵外何從覓淨緣偶來法界叩諸天經聲度水魚能聴樹影參云鳥自翩地靜寶花香作雨陰多松月夜爲慵將余慧需牙後半偈還期四大捐

賀京兆王元珠擢廷尉

南國棠陰借保釐功成雷雨慰防黎憂時未肯忘桑梓治內尢須問棟榱泣罪湯仁寛一面祥刑呂傅重三推臨岐別有縈愁緒欲誦崧山補衮詩

賀李含眞晉司農

鳳詔新傳自九天秋深花共綺雲妍繭絲憂切監門繪箸借風淸紫塞煙萬井恩波霖雨潤四朝元老地卿賢冰廚醸得芙蓉露重挽行騶醉別筵

登雨花臺作時偶聞警

香臺環舊剎踏翠上逶迆煙艸六朝意春風三月時城規開甸服江綫劃天維極目煙塵起臨髙漫賦詩

莫愁湖

莫愁湖上酒樓前露荻煙葭間渚蓮一代風流披錦夜四時芳气蔚藍天

半欹山碧帶秋波栁岸樓臺掩映多水鳥相呼飛不逺慣聴人唱石城歌

雞鳴山

壁削髙城寺帶山云寮丹捨見漁蠻波光照映湖爲鏡樹色靑歸霧作鬟諸象疑從空際幻一官忽覺去時閒殘陽未下東生月無盡光中自往還

壽官凝之母宋恭人七袠

幾許明膏聴喔咿代嚴成教兩名齊雞鳴每肅星壇禮布素恆兼象服攜脫髢眞稱名士母長齋不愧太常妻楚煙緑處春風起吹放桃花徧五溪

送唐損占祠部出守歸徳

夏寒江漲水平天花映朱旛艸色鮮舟楫濟時新五兩威儀行部舊三千兵銷渤海人驅犢云吐中嵩地湧蓮露冕懸知澤自溥隨行霖雨徧周田

題翁漢生園

震澤湖中第一山山中別有一人間園開透水峯峯出花防成蹊樹樹灣海气生煙樓閣敞書燈徹夜酒杯閒還聞光祿神仙去不待千年化鶴還

題陳幼白石浪閣

蜃波吹不爛碧浪結幽紋相對無一事秋濤時可聞遵海忽南來潮浪接紫荇入夜夢寒光虛寮涵素影枕流與漱石共此靜觀中髙閣貯雲气將無性所同不學乘桴遊卻爲鞭石計憑虛招米顚花浪霑淸袂

贈三昧禪師

道是宗風盛戒居定慧先看花飛作雨聚石擊無煙堂上三車法燈前一指禪往來乘願力大地擁金蓮秋杪二日招諸友集靜逺堂分得門字時扈芷天遊二上人新至

共挹髙秋色茗杯逺意存嚢云來古澗繪雪艷耑門花影當風亂歌絲入夜繁禪參淸醉裏聴曲莫銷魂

壽邱太安人爲楊計部母

鸞珈色映防衣新櫛帨曽隨骨鯁臣教化鯉庭勤杜稷遡來熊夢葉天人潘輿晴日花堪賞陶母官廚性愛貧見說冰心兼露灑南天競祝北堂春

戊寅初度喜雨

冬燠知將雨應期此日陰春先梅意潤爽入酒杯深滴瀝寒歌韻云雷激壯心感時才易盡漫自說爲霖

落梅將殘有作

花事亦何與人事不禁開落自闗情雪中欲盡寒梅影畱取殘枝待月明

賀李少文

鳳毛代起重明光禦筆新分豸史霜暫爾鳴珂嫻禮樂還看防馭問津梁褰帷日映寒花麗感事愁同鴈字長尺五恩章暉帝裏應知諌艸映縹嚢

再壽太蒙宗兄

狼山菁蔥海云薄眞人嶽降鯤鵬壑伊昔我祖宦海陵丹穴一枝才焯爍冰心蟬蛻薄専城博學追隨漢五更十年郎署芬時譽起部風淸水鏡明靉叇卿云奉帝璽翩然拂衣謝靑紫卜築巖阿依白門六代風流偕臥起仙風飄緲生春姿耆英髙防浣花時幸附塤篪進醁觴蒲好詠大椿詩

春日登雨花臺

山光一帶正迎人選勝髙臺載酒茵綺席閒分鋪艸坐香塵似裊散花身晴煙破曉靑堪譜淺黛描春翠可親觧縛勝情還不礙披云雙屐試遊新

三月遊攝山作

山寺春云防披霞入漸深品泉移谷口選石費天心磴轉江能近林空月不沈無生吾欲證靈藥懶重尋

遊牛首山時方觧官

看山雨後淸於洗天闕遙臨翠可分恰對峯嵐如欲語此來猿鶴免移文塔移影轉因廻照磴引身輕恍入云坐定聊參火風義空香何處覓聲聞

髙座寺

緑雲遮防寺邊扉如寄閒身向此歸山月每窺竹影瘦松風忽防茶聲防入來如共云分座話久偏憐翠上衣坐破蒲團無是處眼前爛漫逗禪機

沮風夜泊

橈停月落暗江灘何處吹帆夜未眠自是隨風儂不慣乘流莫怨下來船

壽薛千仭八袠時寓白門

少防星曜謝公墩祭酒羣推白社尊筆下六朝供帶艸眼中四世見芳蓀朱弦愛譜淸平調絲雨欣霑綺季村夜讀仙經和鶴嘯幔亭月接昆侖

送葛震甫歸洞庭

夏寒新漲碧澌流雨灑別筵感易秋敝篋千篇存故業孤笻萬里侈奇遊淸風滿防無餘橐煙水當門好系舟同是羇人先送汝愁深忍復說離愁

祝何芝嶽相國時爲嘉平月萬壽前十日

補衮功成日月間賜裘紅膩映童顏庭栽玉樹娯淸晝藥采芝田養大還九鼎猶存黃髮老一壺肯許赤松閒岡陵恰祝嵩呼南國仍看北闕環

立秋日錢與立諸君送之廣陵影園月下聴歌次鄭超宗韻

恰當勝地又佳時暑去人來月與期空水亭爲開面目新秋栁亦競腰肢園摹畫格形生影妙觧歌情肉並絲囑語蕭蕭翻別調登臨無事更傷離

予與方書田相國同時被放舟次維揚飲文昌閣

艷說聴濤正及秋煙波一帶望中収鶯花逗夢生閒恨烽燧闗情蕩逺愁去國何妨聊問酒思鄕無柰只登樓閒身幷荷明王賜避世相將訪十洲

己夘九月杪再遊攝山遇雨

筍輿經雨倍逡巡虛想秋遊勝似春卻對煙雲如畫裏入山仍作臥遊人

與一門上人白雲庵共話卽用其韻

閒心與山意秋際更相闗因雨增蕭颯有僧澹往還云畱翻礙寂鳥過總歸閒揮麈通頑石無言並可刪

白門重晤劉相國舟中共話

霜深黃葉滿秋山相對江頭各觧顏四海無家經亂後一身盡瘁憶行間法明始欲求疎网主晤何難立賜環去國孤忠懸九廟金縢啟處絳車還

歸舟暫泊京口

空航亦號五湖遊勝地眞堪與唱酬惟許卜鄰招隠地三山𨿽好懶淹畱

登焦山

一棹淩波陟翠巓潮生幾席恍疑仙山靑忽防云沈寺月白遙連水際煙瘞鶴空聞銘石壁盟鷗應許話江天洞稱避詔今猶指道是逃名卻更傳

遊金山寺

萬頃波中獨占天客帆日夕望蒼煙過江車馬勞塵刼繞寺魚龍穩晝眠僧喜抄詩添墨搨佛來香國記桑田一拳已自涵空相何必安心問了然

賀茅止生舉第三子

荀家才妙誕慈明蹀躞云駒類所生舊業畱存銅雀研賜袍剪作鐵花繃已知瑞國徴三索但祝成人享太平河朔恰逢消夏防歡傾百斗故人情

庚辰閏元旦作

天心重起貞元防月紀春王序不窮爆竹無聲融曉日冰花盡泮漾條風夜忘守嵗新人意瑞再占云費化工最喜太平頻獻壽椒觴又進未央宮

閏元宵作

閏來猶自喚元宵燈事重重意亦驕影粲星華梅盡綻煙淸火樹雪全消傳柑盞更溫前月踏栁遊還憶昨朝天似多情人並韻春深恰好試輕綃

閏元夕同茅止生諸友雨中聴歌座間偶談長生之防客有以占家爲是月不宜閏者故並及之

常期計已過花朝因閏稱元再此宵燈熖明因離月暈歌情妙不借笙簫駐顏酒當三千核取景人疑廿四橋贏得百年剛一遇憂天無事問層霄

同方孩未王子云及支浮諸上人華山月下共談

參禪何處問宗風欲防聲聞棒喝窮香散空堦花自寂誰畱影印月明中

壽南少司農畢東郊老師

法星曉燦映長庚鐘阜遙看五色明周召大猷勷武烈東南元气鞏陪京泉流九府心能計天柱四維手可擎歌罷岡陵還進酒緱山恍聴夜吹笙

題周江左鼎足齋齋中所貯書畫古法物

結廬人外意蕭然香國翻成小有天四壁忽生空翠濕千秋如見墨痕鮮摩挲金石人俱古寢處縹緗夢亦仙共我於中成鼎足坐來誰羨米家船

送盧徳水漕使於京口

奕奕丰稜朗遹云澄淸頌更滿江濆霜飛銅墨驄堪避疏繪流亡艸莫焚齊魯名咸宗泰岱東南士盡仰河汾明朝揚子仙帆渡遙向三山挹紫芬

立秋前四日同諸子秦淮夜泛計二十年再續此遊感慨系之分得霜字

桃葉芳遊夢未忘廿年廻首嘆流光秋將啟月先好花與爲鄰蘋自香溪漲聲如聴雪瀑詩成字欲挾風霜鷗盟長訂秦淮水一棹漁蓑岸栁傍

送王子雲歸楚

人道愁時我亦愁秋風江上送行舟孤髙懶上春明賦慷慨能抒國士籌篷底正堪題雁字酒家到處典鸘裘欲過湘水懷明月應憶秦淮古渡頭

途中見紅葉用少章韻

曲曲寒塘防緑蘋霜林逺映倍精神炤來光影宜朝日別已經年見故人黃菊爲憐依晚徑靑松獨許作芳鄰遊人試拭看花眼冷艶秋容自不貧

送太防宗兄還海陵

臨岐執手意躊躇秋老還歸海上居桃葉寒煙畱拄杖白狼翠色防衣裾粲英正及尋三徑揮麈相將伴六如我亦倦遊思避地卜鄰蹤迹混樵漁

贈朝宗上人

心棲空不住意色更軒軒白鶴雲間出靑獅座底翻談令龍耳聴定起石頭言防拂開諸義天花夜雨繁

寄懷倪玉汝太史

西湖感舊夢中過橋畔秋容近若何攜奕山頭皆謝墅扣舷月下譜吳歌星躔太史藏書麗潮湧錢塘得气多可憶白門孤嘯者江風蕭瑟嘆庭柯

贈鉉衝晉少司防

帝徳好生意已宣臯陶新簡眾欣傳白門雨潤膏滋黍園土春生火長蓮眞佛心慈能度世仁人力大可回天覆盆行望朝暾色矯首卿云在日邊

送方爾止傳經蔡兵憲幕中並司記室

栁澹風柔艸色欣春江帆影映斜曛從戎自昔推才子辦賊於今屬使君劍气宵寒星斗動書聲曉動鼓笳聞聖朝頓网旁求切奏防先看露布文

春日同雪嶠上人遊瓦官寺

廿載流光嘆擲梭乘春無意復相過淸陰不攺畱孫竹老樹曽經掛女蘿刼歷剎隨陵谷易境幽香雜雨煙和坐來試證無言諦止水何須問定波

送汰如返吳門

髙坐談經響法鐘又看拂麈問吳葑懶殘煨芋迎寒月古徳歸藤伴老松弟子教成香作雨維摩健去舌無鋒楓林已訂重相訪花路禪闗莫便封

送杜開之都督鎭浙

漢庭秉鉞重嫖姚上將輕裘不擁貂鈴閣已淸南國紀雕弓欲射浙江潮樓船雪霽飛雙防健馬煙寒駐六橋遙憶旌麾移鎭日西泠月照鐵花袍

送雪藏上人將還匡廬

未識匡山面逢師似已經云巒光在眼筆墨性能靈言下三乘法圖中五嶽形倦遊何處去風雨路防防

送李少文按閩

霜花肅气秋九月紅如茜送子馳靑騘丹山水飛練頻行重握手憂時心悁悁烽煙震我圉繭絲悲赤縣誰爲柱東南濟川借手援海邦幸無塵時恐妖氛見水鏡澄官方繡斧彰雷電封事防金城攬轡巡夏甸庶以答焦勞入對含章殿愼旃似爾祖崇勲懋帝眷

秋杪登安隠寺後山小飲適余築精舍額曰萍庵因以萍字限韻

節過重陽秋易老霜花著樹映山靑妙髙臺望人皆蟻云物波流室似萍選夢聊分僧榻臥徴詩借作梵音聴情多易感誰能醉莫怪三閭嘆獨醒

春日遊仲茅爰園

夙約今方踐期春故爾遲石猶存雪貌栁漸逗煙姿鳥嫩聲能和竹多徑易疑韻畱歌盡處酒半出新詩樂事應非一淸宵好放船窻開緣月上岸泊定花前穿谷工疑廻溪別有天爲歡愁漏短明日隔風煙

送周挹齋相君再召

絳車花擁艸煙和海宇風傳盡舞歌輔弼星明銷孛茀岱宗云出灌江河功銘鼎釜書今續玉稱身腰髮未皤從此杞人無過計補天曉看五云多

雪嶠禪師見過畱坐將還徑山詩以畱之

秋原霜色懶招尋鶴引髙流入徑深茶醉酒醒難判斷身眞世假任浮沈參禪並入刪元語聽曲翻能長道心行腳無須商去住心空何處不雲林

壽王季重石夫人六袠壽

林下髙風女士行名人絕代影相將篋余布素隨仙吏夢發蘭閨育國香鳳翥雲中風正飽花明雪後日初長齊眉笑對佳山水嵗歲防衣進紫觴

張九山給諫言事被謫

丹翰戾南國矢音曜奇姿梧掖肅秋霜秉節陳危詞狐防已魄阻憑城安所施天意神顚倒吾道無詭隨瞻彼髙岡翽何妨暫枳棲君子司邦直卑飛亦光儀中誠苟不昧剖衷對龍墀嗟余抱孤憤慷慨共心期

壽方孩未年丈

秋花寄靜枝幽妍入蓉帳霜气肅萬物孤松發條暢君子古處心堅於九節杖狂流升推遷末俗懷嘉尙吾道賴主盟騷壇亦宗匠略寄安石碁量傾次道醸相看雙發元閒情悟昭曠冰雪神仙姿湘波瀉淸漾藥圃菊苗肥楓林紅葉颺何處托逺心古衲互酬唱黃粱夢蚤醒百事任層浪

送成寶慈侍禦言事被逮

景運麗中霄階扉翳重霧大道忽淪夷防稗茂嘉圃抱葉秋風寒獨鶴揚淸嗉昌言排九閽口誅振末步未憂天聴髙恐爲先聖懼倫彛旣大明生死何足顧陽徳正方亨丰蔀莫能錮風雷感帝心昂首驤皇路君子朂敬身同心要主悟莫言虎嚙人相戒公無渡

去國辭陵忽大風雷

曉望鐘陵紫气開五年拱防愧非才狂愚有罪臣應死髙厚無私怒易回帝鑑自能明日月孤臣敢詫動風雷去天灑淚重廻首何日烽煙靖九垓

聞黃幼元系釋志喜

雪霽春風徧艸萊累臣系釋日邊來堯仁又見三言宥湯网今看一面開廟社有靈深呵防聖神獨鑑自昭回太平應卜天心轉海宇歡聲動若雷

壽姜漢洲封君六袠雙壽

夜讀靈文曉弄潮齊眉白髮未飄蕭古心映物存三代佳致移居愛六朝世望門髙東海表國材梓象北山橋長春酒進還難老蓬島仙人近可招

煙霞載爲錢與立題

灝气蕩空明一棹如浮梗奇當無窮諮溯洄人外境夢出水雲間風雨皆霽影扣船者誰子臥遊悟閒靜不載石與書恐爲空明屏日月吹逝波縱心以相領恰得片片霞澄懷對三景

塗徳公疏救黃幼元廷杖尋奉詔釋於其歸也作此以贈

未回天怒雪霜紛灑血陳詞叫帝閽任戅久能容汲黯免冠故敢捄朱云風傳太學旛猶立名動宸旒艸莫焚盛代卽今寛黨禁好將廚俊報明君

曽聞逢比犯嬰鱗今日天畱不死身噦鳯欣看來艸野寒蟬足可愧簮紳千秋義激闗師友五夜銘心泣神持此孤忠知不變登朝只願作良臣

贈黃止子宮詹幼元猶子宮詹被逮時止子隨之至都周旋其難詔釋同歸作此送之

淑景曜靈晨習習煽谷風陽和回大地柘荄發昭融君子秉危節蹇蹇矢匪躬快覩風雷感不待啟金縢憶初當未霽轟擊震髙空見聞皆避匿局蹐懼莫容阿咸文弱士气乃燭長虹鬻衣效槖饘生死等毛鴻一掬悱惻意誠至自感通整轡回巾車何用嘆不逢皇路向淸夷穆穆逹四聰拔茅符泰象壓陛俊義同屈伸有定理從來若張弓去去勿復疑吾道無終窮

送楊伯祥就逮入都

黨人碑石聞已碎何復驅車泣艸萊鶴禁還須資頗牧鑾坡豈忍棄鄒枚昭回日月懸淸照顚倒風霜老幹才此去應逢宣室召蓁蕪吾道待君來

甲申殉難絕筆

孤臣空灑淚天步遂如斯妖蝕三光暗心盟九廟知翠華迷艸路淮水漲煙澌故國千年恨忠魂繞玉墀文忠集卷十一

欽定四庫全書

文忠集卷十二

明範景文撰

簡牘

與吏部曹仲防

再啟不肖某自奉命以來律之不宿家之義卽當趨裝北上第家嚴初旋情關舞防依依子捨弗忍遽出擬欲遲至仲夏不知可否謹以請之臺臺

簡鹿幹嶽

一寄書問忽忽半載余矣爾時幽憂沈病猶能彊起見客數月以來彌致削損漸成不起之癥𨿽復裹藥爲飯日四五劑而刀圭不靈支離如故總緣哀劇傷心一遇感觸輙嘔血不止病在本源非藥石所能奏效耳前仁兄曽苦口勸我切切引身經之痛爲誡心知相愛之深而悲從中來不能自遏每念古人滅性比於不孝亦心知之而一時難已今追悔無及也然伏塊之餘未忘憂天當揆何人國事能堪敗壊耶憶己己我輩在長安議起髙陽公爲旋乾轉坤作用今捨此老未克有濟曽詢同人漸漸得此機括仁兄閒中幸一勸駕可爲蒼生出乎

與李性防

日者得書情至可掬也癡人徹淡於時事未能放懷家居深僻如坐甕中寜不悶絕玆特遣價遇有要卽令馳來相聞如敝門人孫興公者亦可以聞見助也

與友

丰芑舊都鼎借斗山偉望乃主持淸議表正官儀中外皆仰丰采焉今者續奏彤廷行當揆畱黻座二十四考其始基之矣聞以便道錦耀裏門逺近傳爲盛事某暌違日久依戀彌深卽欲趨申賀悃並道濶悰而病體委頓不能奮飛謹此遣役代叩附以芹將伏惟鑑涵

復徐思健

別經半載相思爲勞偶以李生之便特借作郵因訪西席故薦左右其實此人止可爲師非爲客者比弟近病體纒綿藥不脫口醫不離門而猶無起色神傷之餘一時固難驟愈每自循省殊有性命之憂今惟勉自頥攝粗延殘息以守先人墳墓此外絕無他想日前廟堂急欲料理已作書止之揣分量力爲櫟樗自全計非矯情好髙也荷厪注之殷輙以近狀奉報念年翁榮問休暢逺邇謳吟運事告竣便可優遊以待喬遷濟上地衝屬狹事簡費煩誠不可以久居耳汪孺老文心道气弟所宿欽逢人說項固出中心聲气之交奚必謀面哉見時希致

與吳龍防

比來流冦縱橫幾半天下所過蹂躪靡不如意而獨不敢窺方城一步則老公祖偉略能陰禠其魄耳秉旄而掃妖氛居鄕而防桑梓豪傑作用固當如是聞知廣招才勇以備禦侮治某得一異人特獻左右髙唐金振祚乃治某理東時舊役也膂力弓馬種種絕人而機智深逺更屬難得以之效力疆塲必有可觀弟目擊其服役勤恪知之甚眞故敢道及幸進而試之當知弟言非妄

復徳州劉守

不佞𨿽離閔凶尙纒疚疾觸時卽灑憂天之淚辭榮每勒絕交之書當玆秋色平分應添白髮覩此月輪已滿如覲淸輝乃辱八行重之九鼎惓惓期望非所敢承疊疊注存寜宜自外登嘉頓首附謝銘心

與孫思皇

春初與令兄別後遂病至今緣哀疚之餘神傷骨瘁𨿽藥餌百方未奏效也近爲冦警頻仍杞憂嫠卹苦緒盈襟破除無計使來開函得諸刻讀之至徳可師淸風並灑肅然起敬心有所感又悄然悲也語云惟孝友於兄弟是亦爲政乃惟孝友斯能爲政耳以門下至性凡諸設施俱以此心行之武城寜不樂有父母乎得除書故爲並州色飛數月新猷固知喜爲不謬三軍中枯未作一詩今乃爲兄成一律愧未能佳聊紓中所欲言耳拜惠之餘附以一絲引意希惟莞納爲荷

與本縣王父母

河西無處不亂所隔止一衣帶水耳賊若逺來旦夕便薄城下城守何可不加意乎賊之得計大率在用內應而門禁稽防是今日第一義出入之間固未可聴其叢雜無辧也但數尺土垣直須靴尖踢倒此必有兵方可恃之無恐而猝未可得柰何日聞天津發兵數千往援鄒滕經臨境內此天假之便也卽當便宜暫畱以爲防防捕之用一面申詳院道此應急妙著不可時刻緩者惟老父母速圖之

與天津監軍道來公祖

久欽斗山兼防覆露旌旄將臨業已伏道左以攄仰止私懷前驅想當不逺耶頃聞景州城西妖賊競起搶掠村落已以十數擁眾將攻城矣此地平曠無固可負往一勦捕可立撲防若使得一城防一邑彼反逸我反勞彼反固我反渙彼反爲主我反爲客卽兵多難爲力矣或攻近而及逺或捨己而耘人此緩急安危之機間不容髮者也適方報變而老公祖戎車南指此天亡賊而以奇功授臺臺也昔新建往撫閩軍取道吉安聞宸濠作逆急檄諸郡兵討之隨以立平成此大功今以望之老公祖矣

又

適聞前旄已指廣川應變甚防當機中窽足徴方略矣此賊蜂屯方始蟻附未多以三千鐵騎臨之何異泰山壓卵第其營寨宜審虛實疑我而我勿信撓我而我勿亂嘗我餌我而我勿售厚集其勢聫絡接應而擇一熟知深淺者爲之導妖氛可立掃也尢冝分一軍於桑園河上此河𨿽盈盈一水而地屬扼要再遣數人一在徳州一在連窩南北船隻不許往來以防東渡如此則東西不合其勢自孤而黨自散矣不然乘間思動在在有人不早伐其謀恐又費一畨剪除也奏凱在卽仍庀一巵以勞從者不知肯一紆左否

又

適聞防音屐齒欲折軍威大振妖氛立淸數萬生靈實惟臺臺畱之然四處姦黨實繁有徒徘徊觀望在此一舉今而後膽自寒謀自消震慴不敢復逞矣弭腹心之患貽宗社之福此其功豈淺淺耶但巢穴𨿽空結聫實廣滋蔓難盡反側易生旌旄南指之後再畱一軍彈壓幾時似亦勢不容已耳如以鄒滕久在湯火士庶望切云霓則請轉爲奏記於撫臺公祖發卒來戍非特毖善後之防亦所以竟無前之烈也憑楮無任瞻馳

與李性防

昨諭郊遊弟極有此興柰病體支離動需人扶殊恨濟勝無具若不時見訪猶能偃仰相對作半晌劇談耳

又

今日奉邀其說亦有五汛湖一也看殘荷二也飯後靜坐三也賞羊頭雨四也酒塲納欵五也初意園中竟日頃羅君在齋中共談午膳出郊未遲耳

又

昨晚忽作嘔苦幾欲死一月靜功效固如此因思病魔侮人苦相侵陵不得已勉苦吟以勝之呻吟中成得一詩猶不脫夲家腔調也

復管駟卿

別來數月殊切懷思前以長卿所廹聊作一札原知無及豈意門下記存不忘耶至勞金老之用情無已千祈致謝並爲道不得已初意也聞二碑竣事約在重陽挿萸泛菊可以共賞但不佞日苦病魔肌骨盡削耑待晤言起玆沈屙耳秋風漸深惟順時善攝爲囑

與李赤城

惟老長官冰壺炳照玉尺爲衡人倫之鑑久爲所欽仰矣日膺新命領袖冰防以出夾袋所儲防幽振滯奬恬抑競培植淸倫以翼持泰道非異人事也今離照當空乾綱獨運而諸有位多名實不孚終始易斁每以啟上疑而致中格揆厥所繇亦吾衙門之恥也博采獨持歸於公虛務令徳位相配人地相稱亦何必借異代而嘆乏材乎惟老長官熱腸正骨靜觀深而坐照朗自能辟彚徵之途収連茹之效搢紳彈冠有以也弟夙附同心聞命色喜先國家而後及私眞有萬倍恆情者一芹申賀伏冀鑑涵臨啟可勝馳依

復顧濟守

燕齊接壤聲迹易通側聞臺下以霜雪之心溥爲雨露十八城吏民畏而懷之如暑月含冰寒年挾纊也濯濯治績神爵五鳳豈能擅美於前哉某家徳水之滸何異受防爲氓耳熟神明之頌與被河潤者同其沾濡仰光覿徳躍躍神往非朝伊夕矣接書開函受冊讀之令我十五年前心事爲之一快民難見徳只在中蔽上下闗通無憂不治異日者鎭撫一方以此道行之有餘也

與友

弟之受螫此君𨿽爲綱常中其隠病而道破欵局飲恨甚深借此發機然楚事畢竟何如之難施則因撫之失勢由今追昔言不幸而中矣看來決裂卽在目前輔臣當揆便可乘機談言微中矣預防敢言中窽先幾似可無罪天下事非無先識之患正是任怨冒忌報主爲難使公道不昭何以勸天下之破私交報君國者哉造膝而語殊可動人以臺意質之以爲然否

與觧石帆

猥以拙戅不合時宜數年惴惴日在人刀爼間久已束躬待罪今幸公道昭明之日免於网羅可以安於耕鑿但家園蕩燼骨肉摧殘羇棲他鄕欲歸無計萍蹤浪迹不知終所稅駕耳玆聞駕返裏門謹此恭起居伏惟眠食自愛以需環召臨啟惟切瞻佇

與鄭元嶽

次尾伯宗時在過從深慶淵源有自吾道不孤近來朝政攺觀保泰爲亟彩鷁過江上當有商略筆間不能盡覼縷也日偶鄴仙相邀晤之京口裁報稽遲伏惟灼亮不戩

與陳岵月

再披手教及防抄兄鴻功偉伐久已入帝鑑中也忌者阻抑掩蔽公道而今安在哉弟自放廢以來誓不遣長安之使苟有可效如羽之言非所靳也然亦何足爲鼎呂重耶

與友

自老先生之由秉銓而當揆也惇素絲之節佐更弦之治使中外凜凜轉念戢志以奉條章主權以尊國威斯張維國有人益不其大哉而復苦心調劑隱防善類此其功在不見不聞之地仍畱一二老成以衛社稷此又天下不及盡知而某私心自亮者也自顧越在放廢澤畔行吟不敢以姓名上通長安屏退之分固應爾爾且聞龍門日峻辱在知契誼當相體卽托庇實宏而門外自逺曽言此意於程長孺想當灼察不以爲訝也正在沈病就醫京口槪行謝客無所聞見忽傳怪事令人愕然就中委曲不得而悉惟當防亂內訌患切剝膚之時而擎天之柱濟川之楫不以支危廈而度驚湍天下安知所屆耶特遣急足恭行問訊今而後乃敢伸紙布悃勞苦如常以少贖從前疏節之諐惟汪度其鑑之是荷

與孫魯山

前聞將借重憲席爲之私喜未幾廻翔棘寺黃孫不由大拜乎如翁鼎望淵猷築沙堤以待此海內之所具瞻而同心尢切切者耳比來聖治日新美政不可勝紀傳之靑史以爲美談中間惟大君子贊襄其造福宗社何有極也而同人之頌義又不足言矣但返正可喜保泰爲艱此後惟使君子之气常伸小人無隙可乘斯勢常居其勝而永無後患矣治抱病旣久已成沈痼而目疾歷有半嵗五色不辧竟成癈人萬萬不能任天下事矣老父母日切存注引掖甚殷但此病狀斷非春明物料若勢難久置髙閣惟宜飬病白門淸要之地防不敢居卽將作簿書亦所不避也願求降格以遂遐志知我亦可少亮此苦懷矣特此奉復並布腹心希惟照原不一

與友

自六月一書奉問奄忽間又秋中矣計新糧艘將抵通灣漕事業有成勞入以告於天子矣比來聖徳日新徽美不可殫述而在太傅大拜以後輔臣以輔養君徳爲主相業之光遂覺熛炳靑史而最快人意者朝端穢隮劃然一洗初出茅廬之功於此爲大東南諸君子無不交口稱誦而我軰舟中語自侈先見矣但秉鉞之人猶虛張防書掩敗冒功以圖振旅還朝計其歸衮此人豈復肯在人下也爲社稷計不得不蚤防之別後之機此其轉闗一番利導萬代瞻仰實在此舉祖臺當用力夾持之毋忽可乎

與周

不佞以孔李之緣兼聲气之雅精神照映非一朝夕頃者石城得奉周旋仰見至意惓惓其所以爲君國友朋者闗切殷至令人感服不能己巳頃見復社一案已入宸鑑從前惴惴焚坑可免此禍世道入於昌明吾輩可一意肆力學問矣再得聖心立轉五溪竄迹立召綸扉則尢熈朝快舉幾幾望之耳彛仲還裏宜促叱馭過丹陽道上幸命一價相聞恐有心語布悰也扇頭詩悲壯何減少陵若其闗系非詩人所敢望矣容另勉和先此勒復不一

與李赤城

昨者一介未荷汪涵方深愧恧聞彩鷁北發又以久抱沈屙奄伏牀褥未能彊起面受教益亦何以爲情也今日淸議一綫未始不昭明於士大夫間而宸衷淵微又別有主此銓地之所以難也老長官重望爲中外所倚入都之時暫且靜以觀變就中黙黙調護善類用得一人國家卽得一人之用耳此間委折頴楮難悉而止以二防爲祟致阻躬承柰之何哉緣三載行間心血已耗又逢大戚神傷骨瘁見者驚爲異物中心惴惴常恐旦夕溘先朝露一切世想灰冷盡矣一丘一壑恰爲相宜已作終焉之計若云生平未有顯過難以終廢髙閣亦惟投閒置散庶足補劓息刖白門一席則愛我者之所以成我也都中貴遊多有知之者或意狼狽未必爾爾故特布私懷於知己之前也

與張諱春公郎

不佞棲羇貧病況味無聊日惟息心禪定不敢一問戶外久缺聞問非以疏節自甘也漳浦來南啟闗往晤每與抵掌時事不禁欷歔聖主當陽而中外多故疆域日削揆厥所由惟是功罪未明以致眾人抑憤如尊大人文武壯猷力捍危邊所轄未失一城徒以僉壬下石遂致覆盆營門殞星人心痛悼使當日姦人不撓其成乘勢直搗而左牽右制豈止深入無忌乃所謀不就至令長驅千里如入無人今更吞並數城連防明是議撫爲祟覆轍相尋追維前後徒有涕泗拊膺而已邇者離照當空陰霾迅掃堯舜初心昭然布於天下連茹彚徵弓旌四出如老世翁忠孝天植當速荷環以領袖諸賢天步多艱正需有心人共圖平定霖雨舟楫豈異人任者而容命世奇材久伏林泉乎緇衣有懷推轂恐後如羽之言無足爲大賢重然不敢愛綿薄也令弟英姿粹抱聮飛指日晤接間橋梓花蕚英采儼然特告當事以效揄揚矣感承惠問附以一芹申意臨楮不勝馳越

與李性防

南北遙隔信使爲艱嵗里人來知將借重京兆何又不屑就耶或以資勞深崇不欲復以簿書相頻少卽曵履徑躋卿貳耶弟久別家園已及八載今春因道路少通將爲省墓之行已理枻矣而宿舂不備躊躇而止回首北望中夜泣零乃流宼之禍方來未已瞻烏爰止隕淚傷心所幸聖政日新百度攺觀妙有感通是可萬年耳覊人逺懷稍釋杞人憂天之思每有嗣絕盛世之懼計惟長伴野老詠歌聖化斷難馳驅戎旃鵷序此等苦情見人幸一宣布某今老矣𨿽有報國之忠而無救時之具卽欲勉彊支持而不能者耳每有書問輙復刺刺及此語殊足自厭然骨肉之間不敢不以腹心披露也

寄黃石齋

翁兄去後時事不可言矣今日旣非前日恐明年又非復今年此堂非燕雀可處急欲圖歸柰滿朝皆互鄕人主上孤立無依不忍恝然去國明知伴食無補然恐一旦有事求一伴食者亦不可得耳言之澘然

與蔡

日者得覩勇略不羣私心甚重之今登鎭特借秉麾海上其幹城矣當此専閫初開應須廣諮材雋某者胸藏黃石才利靑萍平居志切請纓臨陣猷堪借箸希行該府取之軍前效用自可得其一臂也

復鹽山令張

不佞三年在疚無日不病今𨿽離閔而沈痛削骨未能一時遽起且支離日甚見者驚非故吾世卽未忘我我已忘世但得少延殘喘長守先人墳墓足矣此外有他想乎惟是老父母淸風恵澤神慈交譽誼當盡緇衣之好以答覆露之私乃承恵問拜命之餘附以一絲見意希惟茹涵爲荷

與甥王申之【南京寄札】

自從賢甥同汝母親北行中心牽掛日夜不寜十四日聞仙遊之信痛徹心肝暈絕僕地三十八年手足雁行一旦分張又在異鄕痛哉痛哉何能自己念賢甥至性過人必當傷悲須當保重毋過哭泣幾念廻環旣痛亡者又念生者不禁一夕九廻也倉卒之間棺槨衣衾不知曽備否搜括送銀止足途中之用諸所事宜有汝父親開防舊規然亦不能全照今當殘破之後隨時斟酌只要盡情盡禮不至簡略足矣只恨我相隔甚逺不能飛去一行經紀寫至此腸寸寸防矣途中仍自耽心再諭幾家丁防防一到家時急報我知使我稍放懷抱也

又

前自聞信之後悲痛之極如不欲生肝腸摧裂體中病甚嗣見超兒返棹心愈怪之恨之至見其疾勢沈重當是病瞶使然但彼中無人經紀我又不能奮飛心中何以自安賢甥平日仁孝遇此大變更當節哀順變保重身體承先繼後總在一身不可不念也且平日老成謹愼言不妄發事不妄行防完之後閉戶讀書簡用度省僕從可不憂貧矣方寸甚亂所欲言者頗多一時未能上口有所問再陸續答之

又

計汝母親防事在卽原意躬往執紼臨穴一慟比聞山東一帶饑荒異常盜賊滿路白晝殺人再四躊躇遂不敢前念我與汝母何等兄妹手足相聮垂四十年而一旦分割何以爲情今當長別無柰遭際時艱南北阻絕一送之未能臨風灑淚腸安得不寸寸斷也特扶病撰完志銘星夜馳往以不悞窀穸之期致奠另再遣人防事匆匆勞費百端惟加意節哀珍攝是囑臨書不勝淒愴

又

前已發志銘去矣玆復作祭文令登軸致奠以代我柩前之哭數行未冩萬淚齊下舉聲未號五內先摧可恨造物不仁奪之速速而又恨時艱多難道裏險阻不得卽返以盡執紼之願念之能無痛徹心髄望甥於靈前禱祝今日遭際之苦萬不獲已孑然一身不得不慮患之深而臨穴之慟竟未能遂悠悠此恨何時已哉明春道路稍通盜賊少靖當於墓前申意耳特再遣人歸致送此心神已隨之俱飛越矣節哀自玉再申前囑余不盡言

又

母親大事已防逝者已妥孝子之心盡矣此後惟當勤苦讀書以作顯親揚名之事爲孝之大矣憶母親當時日盼汝成立有如望嵗今當讀禮轉盼從吉奮發用功正在此時然讀書一事要在明師良友兩相夾持還須尋一有志朋友與之朝夕講貫作文使其日日精進方可一飛衝天耳

又

前聞甥媳變故不勝淒痛今內外家事何人照管子女呱呱誰爲撫視三千里外念之輙爲腸斷賢甥一人內外縈神何以堪處也聞道路搶攘行有戒心玆特遣人哀問望吾甥加意調攝勿損懷抱獨此一節爲諄諄致囑耳轉眼嵗除天運或攺凶丰治亂之數原是循環防傳北地大雪盈尺此是好兆南中饑荒無減於北流民過江者紛紛不計其數搶攘之風日不絕聞大亂卽在眼前一碗死水無處浸灌何所資而戀戀久居此哉

又

自春以來道路梗塞欲遣人而不可得不意時事遂至於此他無所系念惟賢甥在逺廻望可勝澘然時時見之夢魂而已再則行李數月未有所寄從來費用俱靠家槖而一日防絕遂致困乏且南中一時物價湧貴益覺其苦支持艱難便欲思歸而歸又難安得有好情懷也

又【北京寄札】

相別曽幾何時京師瘟疫盛行哭聲連屋不想有舅母之變令人痛心總緣我運命乘蹇骨肉摧殘俯仰廻想能禁涕泗傷悼乎百感交集萬念俱灰具疏請假遂欲以病夲繼之疏上不允朝上夕下聖意殷惓未敢仰負只得勉彊以應上命耳

又

經此大亂又感重癥九死一生之餘百感淒然骨肉闗懷而首在念者惟有賢甥豈不亟欲一見而苐炎天逺道防渉爲難萬不勞此行也我歸志已決勢難中止晤語之日不逺矣見人來訊問近狀安善不勝忭喜此時讀書作文宜極加意距科舉之期非遙且新提學眼力極髙文字須要光芒方能起眼也我防上眷顧屢對臣贊美誼難仰負但前病之後未曽休息元气太虛不耐煩勞性命爲重故去志堅決審非得已耳

又

日來心緒作惡難堪其苦忽接來報不覺痛殞泣盡而繼之血也姨母𨿽云抱病何遽一旦至此天乎骨肉有數而俱就摧殘裂肝摧臆何以堪此乎近來日日圖南止望速歸一面而竟不能待傷哉宦情益淡惟求速去爲凴棺一慟耳

又

八月初九日爲賢甥生辰是日舉子鏖戰風虎雲龍千載佳防轉盼乙酉亦在不逺此際宜努力爲先資也一縑聊以見意長安宦況淸淡不能厚爲愧耳

又

自遭骨肉之戚諸念俱灰日夜惟思歸計矣初一日忽奉上傳入閣親灑宸翰極其眷注此等恩寵臣子何以仰副也惟有盡心竭力翼戴聖明自便之圖不敢復言矣

又

綸扉特簡出自望外頂戴聖恩不敢遽爾言歸而大事不容不舉以各處告變耳凡事仗借賢甥萬萬不勞逺來夘入亥出片刻無暇苦難形容艸艸布復

又【盡節遺札】

日日思歸而受上特簡誼不忍辭在事不滿五十日而大勢已傾力莫能挽惟有盡節以明一生忠孝耳爲臣正道死無所恨畱此字作別身後凡事借我骨肉不淺也他無所言申之甥

遺言

身爲大臣不能殺賊雪恥死有餘恨然力竭盡節生平忠孝自矢已盡於此期上可見太祖髙皇帝成祖文皇帝而已兒輩具疏上控聖明並以遺疏附奏聊見孤臣一片忠赤耳絕筆

坐臥小樓覺亦難耐故此決絕

文忠集卷十二

