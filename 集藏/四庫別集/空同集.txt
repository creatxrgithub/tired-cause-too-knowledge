空同集明李夢陽

空同集序

國朝文章亡慮數十家稱於世而獨李獻吉先生稱最余自垂髫時卽耽悅之購得全編相與朝夕省方憑軾稍露隙日每披閱不忍釋獻吉北地人也少從其尊人宦於汴因家焉然實生北地故今學士大夫率稱北地李獻吉卽獻吉�自稱空同子遂以名其集空同蓋北地山云余雅慕空同先生之文而今按部於其鄕諧玆鄕之私更竊竊然動也比巡歷比地登黃帝訪廣成子處巋然壁上下窺龍蛇所居精气出入余伭回畱之不能戈以爲是宜有獻吉矣及索其集於郡無之巳而索於京兆諸郡又無之餘甚慨焉余惟獻吉网羅百代著述成一家言爲昭代詞人之冠評者謂自唐以來有艸昧功不啻家傳而戶誦之矣故海內刻獻吉集者甚夥以余所見蓋有姑蘇汴梁晉陽數種關西實獻吉故里何獨玆集無刻也夫地重人人亦能重地空同之山�黃帝訪庶成子後越數千百年而�獻吉地靈人傑後先輝映乃玆集未備文獻無徵薦紳先生求之他省而閭巷寒儒視古修詞者每以力不能購全集爲恨山靈有知亦當姍笑安在其爲北地重也昔楊子云願不受三歲秩粟得觀書於石渠乃知慱綜之士非不欲洽覽羣籍而傳布不廣從古難之矣獻吉集安可無刻也余於觀風暇日出笥中藏本付督學臧君訂其豕亥捐贖鍰刻於京兆是刻成將北地之山嶽人文並照耀千古不朽關�學士大夫與夫窮巷白屋操觚而修復古之業者景行尙友庶幾無王充氏之嘆卽不佞鄕往夙願亦藉是少酬於萬一哉萬曆二十九年歲次辛丑春三月上巳賜進士出身巡按陜西監察禦史東明李思孝序

空同集序

弘治中敬皇帝右文上儒彬彬興治於時君臣恭和海內�洽四夷卽敍垂甿允殖輶軒無靡及之嘆省寺蔑鞅掌之悲由是學士大夫職思靡艱惟文是娛不榮躍馬之勛各競操觚之業可謂太平有象千載一時矣時則有若空同李子獻吉以恢閎統辯之才成沈慱偉麗之文厥思超玄厥調寡和遊精於秦漢割正於六朝執符於雅謨參變於諸子以���上乘以沈著爲三昧以雄渾爲當奧�������詮往古之典用成一家之言巨者日�小者星列長者��闊者海受洋洋巖巖冥冥火霍火霍無所不極後有知言之選嘆賞不暇尙安能爲之昂抑哉遂能掩蔽前賢命令當世秦漢以來寡見其儔矣唐杜子羙詞人之雄也元稹稱其薄風雅吞曹劉奄顏謝兼昔人之所獨專今其集具在𨿽稱大家要自成已格爾乃若風雅曹劉顏謝之調有無哉固知元氏子溢言矣其視空同規冶古調無所不極當何以云或有言之古人順意靡刻空同則志飾古辭疏朗達意空同則援精淩川子曰非然哉厥睹誤矣大觀逖照𨿽經墳子史判不相能以各發舒其華也掞道述政𨿽堯舜三王靡所總攝以各際會其變也況玆以文命乎率由嗜好成於性資安能古今擬議同一區畛卽云空同子調亦無不可矣空同子往與餘論文云學其似不至矣所謂法上而僅中也過則至具超矣子獨不聞喬白巖登華山乎至華坪道士曰諸登者此上矣喬瞪目而起窮探崄涉不但已已遂得摩蓮峯捫華掌下視方夏爲眶中物昌黎子挽索岋岋卽悲號恐矣彼安得知華嗟乎空同子之爲文豈易易言乎哉鳳陽守曹君仲禮空同甥也以余�舅氏爲��刻其集而請序浚川子曰空同爲人气髙節挺孤立峻視不能少縮下時依貴人又如鳳矯龍變人罔不知其爲祥亦罔不駭其異故再罹顚蹶卒不能起而大受匪無容之無深知之匪曰忌之實惟懼之云爾𨿽然於空同所得奚損哉嘉靖十年歲次辛卯季秋之望賜進士出身參贊機務南京兵部尙書儀封浚川子王廷相書

空同先生文集序五嶽山人吳郡黃省曾撰

夫文者所以發闡性靈敍詔倫則形寫人紀彰泄天化物感而言生聲諧而節會乃玄黃之英華而神理之自然也譬彼霞輝星彩匪繪而煥龍章鳳色不繡而奇豈出造爲精機妙吐而已況夫深居幾榻可達志於八方暫控形骸得寓心於萬代一言耀帙黃壤如生片撰升堂藻園不廢所以達賢古聖莫不尙之解繩以求六籍底績體各殊科道由一致故裁訓者必依其本贊事者必惟其實此命觚之骨髓而執簡之要規也經熄時遷玆教燼喪飾虛者繁眞核��炎漢禦宇載煽王風西京之文號爲爾雅但渾質旣淪儒流瀾縱得之者虎蔚於藝林失之者榮息於晨艸校披千載入室幾何蓋詞非爲借之可傳語必肺本而攸永來世方遠焉可眩欺鬼燦神昭若握柄宰如執簧之韻耕田之唱短調無芊眠之富直音無�色之羙亦且緝陟孔經采居匱史者良由出之惻怛嗟嘆之眞自當流誦於無極也粵我空同先生嶽降於熙雍之運鵬騫於平章之朝夙稱八斗之才遂擅九州島之秀非姬公宣父之書不涉於目非左馬班揚之策不發於笥非騷選李杜之篇不歷於思由是代方享敝樹獨幟於旌墟士舉安凡振孤轅於廣陌𨿽和之者自萃珪璋之儔而訕之者頗繁參商之輩物忌勢危終於擯落然先生風節凝持卓立不懼卒能浣學囿之污沿新彤管之瑣習起末家之頹散復周漢之雅麗彬彬乎天下學士大夫莫不趨風而宗之自是蜒宇之內倡和鎔鈞文章經緯與三代同驅矣載論先生之撰蔚雄閎衍無體格之弗統酌稟圓融何髙深之弗臻矩之音气何密弗研獲其神精何奧弗範如玄造該包子物器海渤匪納夫波流五色錯以彪章八音和而恊奏��愉喜婉附委陳性靈著矣五道四徳諄敷重締倫則表矣將迎酬酢稡擷洹綴人紀備矣兩間萬貌綿絡籠挫天化宣矣由是品擬先民則銓情播義釀浸於洙典星離緡貫幅尺於丘明約暢淵綺橐鑰於宋苟騁頓激昂陶壚於遷固緣方形侶合步於相如體新揮述齊能於杜甫祖轍求源法同於康樂抉衰續古功並於拾遺誠遊藝之巨工而摛翰之鴻匠也客有惜先生懸車之早以爲未究厥施者予曰不然天生英哲或用之顯績或用之述經先生興起學士挽回古文爲天下作者之首冠則天之用先生者不小矣仲尼旅人騶軻弗寧亦將以爲未究厥施耶省曾樂志衡門修辭海曲山川間之音通道契故先生於戊子之冬以手編全集寄我姑蘇殷勤札書屢貽疊受旣而先生問醫南下邀予京口千里不遐命僕爲序辭謝再三屬委逾至乃得論襟於綠云之亭品文於大峴之山並館逾旬雪涕成別長江悠悠雲帆遂遠歲之除夕先生告䢐嗚呼緬惟邂逅已然季子之許自顧淺膚莫稱陽冰之托勉撰斯文恐孤泉下附於驥後且幸因之與日月而並遠也嘉靖九年春三月十六日

【卷第一】

【賦一十篇】疑賦鈍賦思賦述徵賦省愆賦宣歸賦緒寓賦寄兒賦俟軒子賦竹石賦

空同集卷第一北郡李夢陽撰賦一十篇

疑賦

下乾上坤髙卑易矣星辰在下江河逆矣天喬喬夭雉鳴求牡矣魚遊於陸冠苴履矣嗚呼噫嘻當晝而夜宵中日出我黑彼白婦須男裼鉛刀何銛湛盧何鈍丈則謂短謂長者寸鳳鳴翩翩羣唾眾愆鵂鶹胡徳見之慕焉嗚呼噫嘻貞瑩內精讒嫉孔彰垂滑淟涊名崇智成軟詭歊欹馳騁爽達殲良媚勢光爛門闥彼曰昧昧人則攸知上帝板板鬼神邈而昔之多士猶或畏疑今之多士靦肆罔懷嗚呼噫嘻民殊�形厥心則一威擠利啖曰伊我栗血流於庭酣酒歸室友朋胥嬉同聲徳色穽彼罔識巧我攸極昔之執衡視權與星今之執衡惟我重輕古道坦坦今眩東西指晨謂暮目鸞爲雞鄰牛茹虎冀虎徳予厲莫察階倒靡究所嗚呼噫嘻盜跖橫行回憲則貧上官尊榮原隕厥身直何以仇佞何以親彧何以顚操何以振飛何以屈檜何以伸西子何惡嫫母何妹乘黃瘠弱禦者駘駑捨彼靈明溺任胡塗皎皎者忌憐披濁污水淸奚無魚而泥淖以成良畬先生莫所自解誦曰握粟出卜其何能谷於是出造巫咸叩焉巫咸曰胡梯鶻突而與世汨受福揭揭漁者一旦獲尋丈之魚見之者猶捩頸流涎思劫之也而憾不漁屠而況懷千金之寶抱徑寸之珠吾誠不能筮以決子之疑

鈍賦

鈍者何傷時之銛也亦自忺也余竊悲機巧之競進兮性靈利而激昂眾倜儻而鉆刺兮務快捷方式以求成勢犬牙苟相軋兮白刃起而�仇戎戟攢於心肺兮蹈檻穽而靡憂汨餘生之頑鈍兮年逾壯而無能彊砥礪而求合兮路亡羊而多岐退斂掩而修吾初服兮韜餘劍之陸離拂靈鍔之�鹺兮吾什襲而猶恐露之喟時俗之反復兮常寶僞而棄眞斥莫邪使不禦兮挈鉛刀而自珍吾縱有湛盧與龍泉兮反孤立而危懼按明月之玉環兮塵星斗使不露覽往古誰不然兮吾又何怨乎今之遭余常怪範蠡之用鋩兮末見幾而逃彼種與胥豈乏種刃兮竟爲主之仇讎故木以直見伐兮樗以屈曲保全故銳者先衄兮吾蓋幸毛遂之脫身郁侘傺余拂抑兮退且焉礪吾初質索白茅而構庵兮斲桂��爲室悶踽踽以潛處兮情蹇產而畫一閴局蹐以後時兮寂蒙滕而藏密余以往哲爲治兮以隱子爲模鎔禮樂以爲銛兮淬仁義而內娛進旣匪我願兮又何必昭此鋒也憺徜徉以往來兮聊秣吾之駿駹策駑駘而追騏驥兮余故知路之逴遠按六轡而遊康莊兮亦何必逞羊腸與九阪捨余駟於丘之旁兮又捐刃乎水裔凖閉戶而削迹兮效完身而遠害惟山路之囏崄兮叢篁郁而蔽天物過盛而易霣兮勢阽危而必顚吾寧楞勝屋簌蒙詬笑兮不願爲文錦之犧牛寧與蹇驢齊車丸埋沒於塵土兮終不與凡馬而

思賦

有子不及見其成立爲子生無以養死無以葬仕也無以褒斯二者天下之至悲也死者巳生者思兀然黯然於乎駱子胡以塞汝悲於是爲駱子作思賦賦曰

嘅予生之眇眇兮塊獨處此遐域誦往昔以自憐兮淚交下而橫臆登峻極以顧望兮慨江路之漫漫思井隴之萎絕兮願矯舉而無翰山崛岪以蔽目兮浮雲又互而四馳詔鳴鳥以詒訊兮歘髙騫而過之托先人之餘蔭兮踵髙躅於英哲勉策名以副實兮懼前修爲之半輟入文裀以華屋兮出結駟之翩翩慟夜臺之旣扃兮杳冥冥而重泉覽疆土之殊異兮睇江鄕之墓阡米予莫之負兮木兮風而夕厲悒忉怛以不寐兮摽拊膺而歔欷哀故山之遼逖兮湖沄沄而海波隴荊榛之弗治兮枯荄積而寒莎霜露旣披此梧秋兮乃又申之以飆颲猿夜鳴以慘心兮鴻鴈南而冰雪冰雪予旣弗堪兮豺狼又怒而當路然萋斐之易眩兮謇隱憂而誰訴怲慍惀以中結兮气�氳而內煎耿綿聯而靡絕兮郁於邑而若牽惄梟牢而若饑兮若皇皇求而未得食倀倀而罔甘兮寢輾轉而反側步踽踽而有望兮坐默默而自語僾楒�而有聞兮肅容聲之接予亂曰綏我思成神之利降爾遐福天之孝子不匱賢之嗣

述徵賦

仲夏赫炎兮艸木畢揭鞿縲赴徵兮夜發梁國抑情順志兮彊食自解亂流渡河兮忽焉而昧所以懭恨揮霍兮中情菀而內傷明星散而交加兮翩冥冥吾以行覽眾芳而橫涕兮莾皇皇莫知所投曷暾杲杲方上進兮云披離而蔽之飄風礚而曾波兮湖水擊而震蕩慨川廣而難越兮朝余翺翔乎河上旣涉衛以奔騖兮又逾淇而渡漳去故鄕以就遠兮沾余襟兮浪浪山峻髙而造天兮又陰晦而多雨觀蘊虫之相摶兮忳於邑汗又交下哀人命之有當兮禍福杳其無門孰非義之可蹈兮焉作忠而顧身余獨怪夫謇博之罹患兮親好修而逢殆箕子狂而悲歌兮彼比千固以菹醢觀前世誰不然兮矧吾懷愆而造尢聊周張以嬋媛兮蓋不忍此心之常愁涉湯陰余愴怳兮乃又瞻玆羑里鄂廟屹而傍路兮駟超軼而�止懷誠有離慜兮任道有承尢侍中顚隕兮扁鵲被劉專惟君而遘殃兮眩吾不知其何謂極終古而長憤兮羗炯炯其猶未昧翼綿綿之無聊兮眇翩翩�知所騁憂悄悄之悶瞀兮歷山川余弗省迹有隱而難察兮物有微而先彰負蛟蟁以抗山兮固切人之未量欲結言以自明兮拙而莫之謀也將曾舉以遠羣兮又絆而莫之能也經溝瀆吾不悅兮亦何必爲此行也謇相羊以俟至兮莫好修之證也路遼逴之裔裔兮埃風旋而簸揚煙液蒸而練練兮夕吾次於沱陽嶺岪曲以斂容兮原曖晻而嵣嵭風艸剡而冥冥兮狼貍號而夜鳴指黃昏以爲期兮驂駸駸又夜行曰雷霆不可玩兮孰刑人而不戒悲轅馬之喘嚏兮常十策而九退朝檻木末之淸風兮夕瞻明月指列星我旣處幽羗誰告兮魂中夜之營營欲展詩以效志兮又恐增愆而倍尢眾聚觀而潛誶兮或掩涕爲予乎淹畱予朝餐中山之初蕨兮暮挈易之香莾睇北山而不見兮彼南州又藐焉而弗予睹气怦匉而絓結兮心緯繣而弗怡紛流目以相觀兮見金臺之崔嵬軫雄虹之迅光兮愾烏白與馬角燕昭旣劇該輔兮厥躬亡而國削何秦嬴之虎視兮厥二世以不祿固盈虛之環汨兮春秋奄其代續自前代乃已然兮吾又何怨乎人心雜亂反復豈畢究兮由邃古而至今重曰隆隆三伏鑠金石兮如羔火如沸行路�兮道思作誦軫爾類兮南有喬木不可以憩兮念我䢐徵日顦贑兮含精內蝕世莫可說兮亂曰巳矣哉鳳鳥之不時與燕雀類兮橫海之鯨固不爲螻蟻制兮誠解三面之网吾寧溘死於道路而不悔兮

省愆賦

伊余幼好此騏驥兮服偃蹇以驕驁載銜轡而周流兮耿旣得此中路余謂秉質曷固兮謂蘭蕙介而過疑援鳴鳩使爲理兮俾髙舉而並馳旣婞直而不豫兮又任怨而幹傺固羣吠之難犯兮每阽危而弗�余豈不知峣峣者之寡完兮羗堅忍而弗懲驟諫諍以雜尢兮莾飄風之相仍交不深而易絕兮鯈中道而攺度媒阻絕之不通兮焉孰導余以前路放子金而掩涕兮逐臣去而不還紆郁邑以屈抑兮恐日薄於西山浮洋洋余焉極兮濫逶迆而遊淫相曹梁之廢墟兮攬長河之緒風信孔樂非我願兮望北嶺而歔欷效桃鳥以自珍兮遘羅网之不意憐赫夏以桎梏兮雷無雲而晝鳴湣棘匪之卑惡兮夜不見���吾聞湯文遭縶兮豈其慱�之故惟鄙人之��兮固宜蒙詬而逢怒步庭階而遙�������天願陳志之無路兮倚北戶而殫媛觀炎猋之煽�兮地沮洳又蕪穢哭與哭之相聞兮對飲食而不能下怨長日而望夜兮夜明闇又若歲蚊蠍伺人以唐旁兮鼠登牀而鳴逝忳忳傺余隱軫兮哀民生之多蠥數惟萬變豈其可槪兮孰淟涊而不跲援往聖以爲程兮按余志且焉止戢夢忽乎余上徵兮魂浮游之逖逖過太儀卽天�兮捫白楡之歷歷進不入以邅回兮退余將覽夫下土馮玄云以相羊����而無所撫辰星以攄慮兮據雄�而降觀飲積淸�浮涼兮依北斗而浩嘆何民生之錯雜兮紛旣有此多難心猶豫而內訟兮悔有目之不見寤周覽以增欷兮塊獨處此幽域鴟鴞萃而翔舞兮鳳鳥饑而夜食眾靸沓以自媚兮焉誰察余之懮懮閔芳華之零落兮秋風至而攺期颷蕭颯以摧容兮天淫淫又陰雨幽屋破而下淋兮牀一夜而十徙怲慍惀以省故兮冀一見之不可得日昧昧以將入兮掩衾裯而太息惜餘年之彊壯兮常坎軻而滯畱憐鬢黟之漸變兮恐芳艸爲之先秋情有感而難忘兮性有糺而不釋念昔者之同渥兮孰堅忍而拋擲閴紆一以忳瞀兮竊陳詩以自抒懼言弱而道阻兮怕湣隱而思慮

宣歸賦

正徳九年是歲甲戍厥月辛未臣以居官無狀得蒙寬譴罷歸乃作宣歸之賦其詞曰

昭浮淸以覆育兮北斗平均而酌時蟪蛄微細而先秋兮水知寒而流澌疾餘生之蠢持兮性重剛而習坎吾旣婞直獲斯厲兮孰復訟心於顑頷悲羣志之詭異兮怕忌勝而營巳與巳好則曰好兮忍憯蛾眉而攻毀繄聖人無小大兮吾聞大道以天下爲公彼黨同以掩飾兮擊非儔而謂忠惟古人之醜僞兮迸四夷而投北胡今士之婪穢兮廉之則云伐徳帝板板以遼寥兮九天立而云徵淆汶汶以澒爿夢兮豈察詳而悉情滂澄淸厥躬殆兮原靡豫而遭放美余焉獲玆嘉閒兮詔冠帶以流浪晨靈雨以揚檝兮遡江漢之滔滔背朱明之遊颸兮面長庚而北遒瞥九江余勿目鯈兮超大別而逾迅介夢澤以洋淫兮風沔郢以遵順宵認參昂兮晝諦波濤痛定思痛兮癙前車而內忉眾乖滑以善憎兮噂沓嗒而背訿言翕嫵嫵以朋附兮瑣刺齪而陽紿艴余惡以披離兮矯九仞之翽翽趫混悶以孤嵏兮巢云柯之蔽芾彼叢噪以側眸兮含沙射而伺予夥千百以致一兮標寤言而誰語陋嗄吚之僑態兮譸傴僂唯唯趑趄生捩直俾之曲兮民炎門礩而肉魚朘血膏以日富兮佯咸儉以豪素哀窶人之塡寡兮彼醲鮮袒而號呼心與迹旣我逆兮焉飲食之遑寧憤粉飾之亂絞兮疇知余結駟而懣膺時鑠金之冰須兮吏抱牒環而相勿汗簌簌以零案兮風薄肌之瑟瑟怲潰澮以煩撋兮念偃仰之不可得報束帶以例趨兮衷眩戰而狐惑徒文繡之外彪兮內棘戟其誰知思玩慢以鏊遷兮則又懼素餐而神災吾寧轟烈劣撇與世遌兮良不忍骫骳齷齪與艸木而塵埃惟代謝之飄忽兮慨顏跖逝而黃丘究萬變以定命兮孰長存而竟畱懲夙昔以質行兮吾幸夫前路之尙修餘指日月之顯隅兮回巗阿而盤考徙桑若以敷蔭兮移嵩華而分島仰峯崿之嵚岑兮俯泉瀨之礚礚穆窅耳勿以潛處兮探理窟之英邃合性命而諗一之兮周覽陰陽之轉圜橫宇宙以長觀兮驗妙門之玄玄混沌及而天地覆兮堯桀泯而誰分篤述作以彊志兮吾豈願來者之盡聞

緒寓賦

炎炎赫赫歲閹藏兮舟西騖而逆流途路艱阻��浩兮遘皇天之昧幽涉襄樊而濡滯兮時寒涼而雨霖水洶洶以震堤兮勢擊蕩而崩淫龜告我以玆食匪兮望舊鄕埳焉洪濤伊誰詒斯跋疐兮悒憀瞀而中忉栢陽日之旣冬兮爰諏吉而載牽駟壯旣秣余邅遰兮躋廢城之曲齾咎品形之流易兮賦吾性乎涓急進退拂以奔波兮名與徳之不立惟驑驥置之阝邢間兮固貍鼬之蔑如執成敗以律之兮彼亮飛出而誠愚旣矢夫捐身以酬知孰暇計完名而保軀怩世人之善譸兮謂吾皇皇而求家尼聖尙有玆鄭門兮矧吾庸鄙而過頗顧鹿山以凝眸兮壯江漢之繹繹迹與心胡之偭兮精連連而靡懌效抽辭以閔還兮醜漢道之陵夷偉龍臥以消息兮逢三顧而有爲往者吾不及之兮來者吾靡量苟得喪匪厥命兮曾賢智之盡庸謇周章以遊志兮北風飂戾而蕭條望原野之滌滌兮燻臭奄而並燒善踽踽以奚恃兮憤壅蔽皎然莫聞牉矯情以迷浪兮戲康莊而隱身重曰陟樊城以還顧兮極南陽之永阡气蔚郁以騰攄兮星辰炯而下連慷慨者多戚兮怛循迹而嘯吟盻白河之蒸云兮僾中原之勁風天雨黯霮以翳翳兮白日晻而西匿繄人生之幾何兮汲毀譽而縈臆

寄兒賦

正徳七年秋兒枝以離思賦來獻予則作此寄焉亦教之焉

鳥來自北兮銜章進辭開緘覽意兮閔爾峻思賦曰風裊裊以先秋兮百卉攺而動容時序莾其流易兮塊予猶獨處此異江地卑濕而蕪陋兮孤倀倀而寡仇愾直路之蓬蒿兮綱紀壞而不修惟彼人之嬛巧兮諶妁約以先意眾瀾倒而莫之支兮昭余志之獨異陟匡廬以凝盻兮眺江介之孤城山合馺以迎目兮淸云曳而前往愴荊吳之渺漫兮波水湠而交逝瞻梁豫之逖逖兮情惝怳而濡滯日晼晚以旣夕兮塵埃溘而蔽天役車載路而班班兮覯旟旐之翩翩悲時世之艱難兮訩亂離而爭奪兄嗟弟而殷憂兮軫汝曹之饑渴終風霾而四流兮冬不雪至於三月春遲遲以方陽兮民背鄕而顚越揮耒耜而介冑之兮靑艸錯而白骨郁餘懷以邅回兮紛涕零兮如霰帆彭蠡以浮游兮天地炅其方旦齊吳榜以前舲兮聊擊汰而容與余朝歷石壁之巑巑兮暮泊陰禽之渚登隑岸以遼顧兮深林黝焉杳冥虎豹舔舕以伺人兮羣狐貍而晝行哀死亡之無告兮橫屍蔽而臭野斯固易懲兮彼益復耽夫刀弩惟以暴除暴兮斯亂與亂相尋苟威信之靡忱兮吾慮夫降叛之詭心宵攬衣以興嘆兮步明月於中庭挹河漢之回光兮數北斗之朗星衝飆茀以驚帷兮熠耀亂而當戶華何秋而弗零兮木何蠹而罔朽上智者先幾兮厥邦保之未危何白日之初照兮浮雲起而翳之玉與石豈難辦兮亦司者之罔察也鈍超軼之先銛兮胡朱之不可奪也瞀煩婪以蹇鏟兮步髙城以散眸誦昔者之怡豫兮內怵惕之無聊駐余馬於梁之臺兮又逍遙乎大堤睨嵩岑之峻極兮覽長河之逶迆嘅伊阻之自貽兮汝隔離而弗覿餘匪貪厥好爵兮胡匏系而不適江洶洶以夕變兮木葉下而海波召兮時崄艱而路危羨龍蛇之伸屈兮傾哲賢之順時孔桴海而曾思兮伯陽西而流沙效梅生於吳市兮願抽身而舉遐奉前徳以創則兮肇孫謀而奠家

附離思賦【子枝】

正徳辛未家君南遊久別顏面愴惋悲思爰造斯賦以杼情焉並錄以獻詞曰

子枝

陟繁臺以南眺兮思吾親之所止心於邑而內傷兮望番陽之彌彌冀音書之北反兮睛曾睨而目連憂孤身之遠托兮內崩裂而涕漣秋霜紛以宵下兮寒薄軀其誰知路迢遞而莫至兮徒搔首而踟躕覩條枚之相易兮心鬱鬱其憂思哀國步之斯頓兮獨倀倀而安之何予生之不辰兮遭時運之迍邅寇盜起而猖獗兮孤城虛而將顚撫白雲以太息兮涕淫淫其山石霰望豫章以翹首兮天蒼蒼而不見憶朱遷之告別兮步彳亍而涕揮歷秋夏而不見兮心恍忽其來歸山石乃三星爛而當戶兮適明月之在天四肢委而莫舉兮魂爽飛而翩翩忽承顏於左右兮心肅肅以奔走每膺訓以惟諾兮忽張目而莫目冓內怵惕以啟戶兮視明星之有燦心怔怔而未已兮據胡牀以待旦佩道徳以遠遊兮固丈夫之所耽斷思義而不顧兮豈兒女之所堪爰托玆以杼情兮泄吾心之郁邑梚垂陽以三撚兮涕潺湲而佇立亂曰撫彼景物傷吾心兮思彼君子涕淋淋兮仰瞻明月光皎皎兮天涯眇眇同斯照兮安得羽翼翔南國兮

俟軒子賦

眾躁趨以幸成兮坌踰夷而競先混劻勷以徑捷兮衣十隕巳而弗悛彼靜者以天動兮謂定者非我能怕謙守而需抱兮懼逆時而遘尢體孔言以居易兮遵孟訓而行法謂非俟余何求兮爰名軒而省察軒吾罔徒處兮名吾敢襲取譬涉川而戒維楫兮聊待時乎吾容與夫桃李不能秋以英兮桂菊春而豈華彼萬物疇不然兮乃欲速吾謂何吾討典籍以娛日兮探性命之幽頤冀河淸之有期兮幸耀靈玆而未夕苟積久而淹貫兮又奚窮達崇卑之足掛臆��

竹石賦

有杳者筱叢彼阿徙置得地檽以華托根靈石發生直翕颯拂樓翠風閣長竿巉巉翼紛若截爲雙簫雛鳳鳴任心吹之靈霧生乘鸞挈友騰煙霧飡霞戲委永無慮中虛允直性介固

【卷第二】

【賦一十篇】送河東公賦弔申徒狄賦弔康王城賦弔於廟賦弔鸚鵡洲賦哀郢賦泛彭蠡賦觀瀑布賦泊云夢賦漢濱賦

空同集卷第二北郡李夢陽撰賦一十篇

送河東公賦

正徳元年冬十月河東公以譴放還屬吏郎中李某作賦送焉賦曰

飄蕭瑟以觱烈兮屬孟月之栗嚴霜淒淸以紛下兮風薄戶而竅吟余戒玄武使先導兮飭冥子俾抗旌虯蜿蜿以服輿兮茀長云而遂徵三臺仄以疏闊兮北斗揭而望余颯肅泠以漻戾兮涉江漢之淸渚悼喉舌厥之厲兮攬少微而效光咎南箕之靡懲兮�翕吐而簸張朝餘發於星之墟兮暮弭節乎冀之野溪谷捌以復陸兮艸木落而茫莾獸驚人之跧竄兮禽枯桑而鳴號雪霰海而零灑兮气泠泠之寥寥車輪囷而不前兮心巳逝而中畱驂頓纓而敝薛兮僕夫涕而長吁惟先生之貞嫮兮幼崇方而嗜修則英賢之遺矱兮志臯伊而願仇跖泰階以承列兮奉鉤陳而布耀酌元气而執之兮冀容光之必照倚閶闔以徘徊兮憤漢臣甞請乎刀壯埋輪之義力兮潛掩涕而憾遭惟封豕之崟崟兮彼捨問夫螻蟻豺狼縱之當逵兮柰眾臻而終靡幾不密固害成兮予良痛乎陳竇之患斬蛇弗斷將自及兮誰捋虎須而竟安曾閽仡仡之巖巖兮浮雲蔽而四舉玄螭九首蟺蜒垂涎兮守門嘻嘻而目余進旣無以自明兮漭弗知其退之所營紛構誹以錫訕兮謂余亟之而亂程吾豈不知詭遇者易獲兮誠嬖奚之攸恥同者就而異者僨兮孰孤持而弗三褫策鴈行以前路兮背陰朔之塞疆馬騰攄以龍奮兮望山西之夕陽毅昌燕而卒逃兮叔向飛語而拘纆荷白日之曲照兮乃玆焉反余初服太行岑之迆邐兮巖壤盧而起伏踐桑幹之嶉淩兮冒涿霧之綽約爰十步而九顧兮九門�而造天霓連蜷以上驤兮爛躔緯之錯連軫紫庭之多麗兮冠佩者至三千人步微風之珊珊娥眉入室女斯妬兮厥亦世之故也寵移者訾必加兮矧吾皓首之怒也企降覽之中反兮又鮮女弋爲余之容思伊昔之來墍兮內崩刳而自訟沿易濱以彳亍兮溯金臺兮邅遰嘅於期之皎節兮鄙荊氏之沈志謂圖窮而事至兮冀戡贙而必擒謀之人成之天兮竟隕首而劘心哀壯士之不還兮躡殘壘而逍遙野曠曠之千里兮寒風唳而蕭蕭天剡剡以梟窂兮日翳翳而荒涼薄林壑之慘闇兮拂隆冰之積霜聆頏鴟以材栗兮懾崛岪之荒目勿川蕩搏之赤赤兮鼬貍窟而嘈聒精泛濫之佚佚兮駟逴逖而懈怠召丰隆翊余蓋兮喝飛廉而疾馳揚滹沱之文舲兮驟井陘而單騎偉左車之雄視兮口陳余之褊意張生旣收厥綬兮趙由之其邦以喪陳子獵於南皮兮漢龍興而虎翔惟休咎系之數兮大風起而潰圍苟增老不之疑兮豈張韓之獲爲彼荏苒固膠合兮孰鯁直而罔殆展氏介而三黜兮蘧瑗奔而再危踰壽徐以橫目兮忺並州之舊鄕亙墟曲之菼薍兮采茹藘於汾旁霍嶽嶽以迎幟兮桂樹偃蹇而俟余狎斑豹於巖際兮釣淪淵之秀魚凖歲功以消息兮禦陰陽以捲舒追赤松以授要兮從巫咸而卜居亂曰明明日月奠天維兮太陰四塞孰將夷兮陟彼寥谷望河漢兮上無舟梁眇湠澷兮嗟我寡翼安能厲兮顧瞻北斗中心愒兮恔兮憀兮聊以卒歲兮

弔申徒狄賦

申徒狄諫討不聽乃負石沈河而死覽洪可之吐口翕兮洶欲濟而無杭物有離而不回兮勢有激而難當劇厥人之杭行兮羗自沈而弗疑恬賫志以長畢兮庶聞者其猶悟之彌六合以設弋兮鸞鳥騰而不反蛟龍沕以避害兮惟恐去之弗遠不吾知其亦已兮合荃之忽焉而莫斯睹監四方以求索兮孰聘羙而釋女曰羣汶汶以淆濁兮班予馬莫之適也眾披離以障之兮又入而莫之白也進惴惴余瞿遽兮固不若死之爲安寧負石以葬河魚之腹孰忍利菑而盤桓竭誠信以諫君兮反罪過又謂欺惟堅僻之類忠兮任飛廉而不疑餘固知儇媚之能周兮硜秉質莫之移也介塊處而無營兮又眾人之所咍也旣謂幹爲忠兮胡又附雷開與惡來旣曰切人徼兮曷不委曲而導之悲時俗之顚倒兮先生獨遭遇乎此時燕雀烏鵲噪堂階兮鸞鳳出而見縻曩余知材朴之爲崇兮乃彊而不謂之信然苟作善降之祥兮彼梅伯又何以顚捐規矩以攺錯兮斯固時之態也荃旣與彭咸齊名兮亦何必怨此害也郁終古其侘傺兮瞀悒悒之不可平循削岸以邅回兮戒舲船余怦營溯河流以投辭兮气紆結而塡臆慨往後之迷誤兮社稷顚而用屋重曰昔有大夫曰申徒兮懷瑾弗展負石投河兮冤抑內憤靈泛濫兮湍瀨礚礚愁人心兮忠回倒植固庸態兮嗚呼先生女又何懟兮伯夷子胥與爾爲類兮

弔康王城賦

趙宋髙宗爲康王築此以拒金人

隴側桑以欹根兮飆沙慘目而彌漫勢斷屬而連天兮寒蓬捲而翩翩覽靈波之汪洋兮惋九河之善崩臨決口思前往兮尋北原之故營塹漭沒不可見兮莾千里兮繁蒿旋風四起埃飛蔽日兮鴈失羣之嘈嘈惄壹郁余顧懷兮夕駐馬乎河之渚想張韓之旆旆兮望朱遷之雄壘嗚呼哀哉兮山陵委棄江介是都登佞黜良兮社稷丘墟宮殿瓦礫兮二聖爲俘嗟嗟彼何密而玆何仇愎執迷而弗悟兮污分疆而取憂

弔於廟賦

正統已已之變少保公有社稷之功

棟宇頹折兮四顧無垣鴿雀鳴噪兮雪擁其門風衝激以拂帷兮慘九州島之肅泠軒長河以飲景兮飛光至而舒靈何先生遭不造兮定危邦而永存用才者終固鮮兮孰震滿而完身顧瞻宋京兮追念雙帝組頸爲虜兮單馬北逝虎臣視而誰何兮英雄竄而蓬蒿有憤壅蔽而發疽兮亦有垂成而反被劉鳴呼先生成敗難以逆度禍福不可豫謀死苟足以利於國兮洵虀醢而焉求

弔鸚鵡洲賦

承

帝皇之嘉惠兮荷在陋而明楊信枯楊而再華兮懼身微而命彰歲恊洽以南騖兮觸炎日之盛陽浮江漢以長邁兮過夏口之故城洲蹇產以隑隑兮劃衝江而絕流覩佳名而中惕兮弔斯人之不修我旣佩明月與寶璐何不遂淩世而髙步捨王駟而不駕兮又奚暇與財狼而爭路惟聖人之貴時兮神龍豈人得而縻彼鸞鳳之謂瑞兮固亦以其髙舉而見希何先生之靈嫮兮獨不深藏而遠遊也佪取方以捐育兮吾恐睿者之所尢也繄炎鼎之旣淪兮世淆濁而崩攺操梟視而虎噬兮祖又貪夫厥土荃縱不甘心於厥儔兮獨不可色斯舉也峣峣者將必缺兮余固知仇者之不與也矯吾棹以淹畱兮情覽望而增傷靈惝怳而如見兮聆湍瀨之浪浪山壘壘以來合兮孤墳郁而嵣嵭誦英篇以沈顧兮痛翠禽之蚤戕物有以舌羈縛兮人有以才隕身譬用機各攸當兮恨見幾之不先心屈怫以悒悒兮翳營營之不可畱沛楊檝以東進兮順武昌而下舟遡巖岸以卻視兮投哀些於斯洲

哀郢賦

山崔山欽崎以旁靡兮囷京顏之崪嶃隍壘齒蜀而漭沒夕飆勃興沓兮闒靸水鳴叫而巖斬覯敖墳之山集嶫兮韙莊王之登檢泊石城以盱睞兮望江陵而涕流壯洞庭之渺皛兮槪江漢之玄洲掩陳蔡之弱郭兮控荊揚而上游俯灘瀨之淺淺兮傷楚平之破丘伍員奔吳兮屈生浮湘懷行罔返兮厥民用喪蘭臺肆侈兮玉差進淫陽春消歇兮黃鳥沾襟陵井塌而狐穴俾人哀而迄今

泛彭蠡賦

正徳六年夏五月李子赴官江西南道彭蠡之湖作賦曰

仲夏慆慆兮湖水洶湧戒舲舟而逆進兮志定意恐朝發湖口兮巉石纜牽搶帆午張兮陵急洋而縱船洪澇吞吐兮杳莫界際湠漫濂洸神精搖兮浪起伏而來曳曩余誦夏記與酈經兮識彭蠡而心慕繄厥水集流夥兮挾十州川而北注合岷江東之爲東江兮脇揚吳而騰海包敷淺而瀦之兮撼厓廬而使攺惟據巨者附斯眾兮滿之者驟必溢彼何怪弗之�兮抑何摧而靡殛射者萬鼓之千兮叢溪壑之湊趨澎霆崩以箭疾兮勢嶽頹而電舒匯莫究始兮散孰察其終龍蛇逐之何載兮至今窟而以宮祈之錫嘏兮侮之掇眚怒之風雷愉之霽兮亦厥靈之攸逞潮岝峉以豗閧兮倏當晝而忽陰上下旣顚置兮孰又辧昕昏與北南睇眾山之劍攢兮爭負髙而竟降閔膏麓之淤澱兮奄焉墊而爲江緣木末而巢室兮民浮居而舳艫悼只雛之寒嘯兮寂氓濱而守罛亂左蠡之沸沸兮壯康郎之浩汗濤沃日而明暗兮巒島涾而渙散瀾已俛而復昂兮渦湓濞而接連瀧無風以橫飛兮潭澄渟而布漣龍夭矯以戲灨兮甹枿泛而吹沫艽芔沕之昧昧兮魚魚貫而鱍鱍具區洞庭方余不暇兮懼九圍混而黝冥苟淸濁軋其澒澒兮聖愚一而泯靈胡弱艸丹而華兮反泓淒而矜彩鳧茈龍須薴蘆蕸菇繁其被汀兮紛振翰而云駭彼陽鳥旣逝兮鶻鴇嘻而專已驫水馬以闖犀兮蛤又濡珠而曝殼詭殊錯以跳踉兮有曲牙而鹿其角旣逆鱗而返舌兮復豶首而象鼻汓鍼尾而戟髵兮族氄氄乎裔裔誰非含生而願遂睹彊柔之鬮嚌兮唾陽侯之懦怠縱鱷鼉之恣肆兮甘失職而蔓災虞坤漏而陸沈兮鯈一嘆而三泣蜮吸飆而排砂兮時負渚而人立濺雨迸而冠岫兮岸衝摐而齏落詫妖譎之多態兮魄搣促而心愕瞬兮異覯恍兮變索究之諒奚以兮聊戢檝而遊淫夕景掣以波下兮石鐘礔礰而竅吟追三苗之卽敍兮亶文命之訖敷彼九江未之殷兮余誠憂鬼類之聒呼乃橈人之罔諳兮祠九首而丏邪愚者吾靡疵兮鄙明賢之用頗景神姦之勤算兮數歷鉉誰弗竟危魍魎支祈倔彊伺間兮惀臨湖而嘯悲

觀瀑布賦

坌炎陽以北邁兮遡敷原之上疆遵嶽南而遐陟兮廓睛流而志揚日旎旎以景旟兮嶃崎嶇乎微行峯吞吐而迓余兮嵐捭翕而揚路超歸宗以翹盻兮覯開先之瀑布諗前記而髣髴之兮眩飛空之孤形誦銀河之逸句兮精陟天而九徵挾巖潭以上气兮接神漢而並垂積云左右以傳彩兮霞表裏而秀姿沫霏霏之晝霧兮崕丹翠滌而蕤蕤光金黛而亙霄兮浩呼洶之湧湧龍朝帝以潮從兮虹爲梁之總總韡若華以西曜兮東扶木兮倚明星展涵而布錯兮嶽瀆影之其中絢練恍惚百怪潛兮勢明晦而無怕�之若住忽奔噴兮石雷壑而驟崩經香壚以熨紫兮破雙劍而冰攢踰黃巖以珠迸兮籠玉殿而金煙濯炎女之玄發兮苔離根而永生掛洞宮之羃羃兮隱芝箭而懷情沸混混之爛爛兮颯瑟馺而涼風泉滚滚而安竭兮孰尋源而卒窮毖劃剨以翻紛兮渥華巓而分派水簾谷簾亞之揚兮靈終古而拜戴巍嵚岑而上行兮疑質違而性非蒙井厥流常兮譬鍼顚而血隨吞日月以膏顏兮震云氛之翼翼江海巨而昏墊兮哀趨卑而罔直體融陰而內陽兮凖坎離而向背嚴不蓄類乃澤物兮醜彭蠡之汪穢浮朱鳥之寒景兮爭龍騰而攄掣擊髙者韻斯宏兮谷哨啄而坤坼赫翩翩以倏目勿兮小鴈蕩而不視露霜霾而離離兮處遼域而孰知怒王孝窂以思逞兮石岝峉之崱崱晴電追之霆突兮信駭觀而搖臆猿累累以竊窺兮倚石鏡而呶嘯爝焯灼皬的皪恔兮類至人之懸照肸颯徠兮翔太始而畱耀歌曰造龍池而印之兮究瀑布之肇蹤巓湧而壑射兮誠神靈之攸鍾轟邇惑而遐瞑兮壯二儀而永效磍鬼怪避鑑鑑兮微瀑孰以察逝者之髙妙伊動者必定兮潭窅沕而淵峚礉之灝而寧之淸兮厥金水之共質亂曰相彼山泉瀄滵遭漩勼溪朋漣洵遵科以造海竟隨流而泯瀾覩厥瀑之靈詭反羣詫而背誹吾苟砉天地以遺聲迹亦奚暇校髙下與孤疑

泊云夢賦

將超野豬之湖風西而阻乙丙丁戊兌颸飂飂旬餘轉迅問之老人曰此南陽之風也厥陰始生應諸少陰之方幼余紛以好覽兮懷長風而浪濤夏匯液之浩浩兮阻云夢之逆飅哀南紀之攸墊兮包荊衡之眾山貫江漢以爲絡兮勢朝宗而播瀾翼潛沱之翩翩兮掖景陵之峩原吞沔鄂之曾隰兮滉逶迆而湠漶坻尻垞兮掩翳橫余前兮蒹葭紛而蔽天月重陰以繁雨兮駭厥鵙爲之先鳴邁大別以悠溯兮遘少陰妬而用情次大澤之巖隑兮睇風雲之上徵惟彼斗酌而靡均兮縱柔金以噓吸孤心昏以徒爛兮趡西流而避及覽萬情之翻覆兮爰背坎而向離指朝景以辧位兮定星辰而訊期極明晦之變態兮盡洋澇之淫淫倚舲牎以凝睞兮數周圍之峻岑勤伯禹之土又坤維奠而至今情濂滉以無依兮聊唁昔而周章慨五湖之見幾兮詠孺音於滄浪胡洞庭之險塹兮�苗區而蕪烕舳艫蔽江以下來兮孰攘攘而非衣食往者旣不可追兮吾寧俟時而矯心掇陽漘之文貝兮采芳芷於漢潯龍擾余以負舷兮珠夜遊而光吐憑烈性之難抑兮淚浪浪隕而思古誦曰昔有郊郢厥惟楚都實邊云夢百雉其郛何材弗殖寶玉明錯魚鱉麕麂於牣吁吁麌麌甫甫齒革毛角有茜有堊各以類積礲礲嶽嶽服食之屬薴枲絲葛甘鹽苦酢靈餌珍藥觩弩勁簳犀甲狼毒王府充溢宮室棺槨商旅沓至貿遷繹繹漁牧諧足鳴琴巷咢國以富彊鞭撻晉秦挾鄭狩獵出入二藪旌旗千里戈船璘玢金銀璨璀倏眒忽閃獸柴鳥墜追者稱善後王何道遊關靡返懷沙奮辭邦墟憐惋

漢濱賦

余過解佩灘憶交甫遇女之事於心感焉作漢濱賦

夫何二女之頎麗兮遵蘭臯而並翔順微風以鸞顧曳文桂而交揚躡雲郁之華履皎羅襪以雙步淩漢潭之滺波掇瑤艸於芳露態婉女戀以窈窕情同嬉而中垂超灼灼以齊赴忽含顰而怨偕眉疑低而復伸唇欲啟而羞面瑳巧笑以回瞬目盈盈而流盻翩兮驚鴻恍若裊電仰西方之纖月悵邂逅於嘉夕足將移以躑躅魂已逝而聿役怍多砳於蔓艸矩漢廣之貞遊戒有粲之奔密慕娥英於湘流揮柔袂以掩涕寄朋素於明璫效雞鳴之贈佩厲霜心於鮫光倏潛耀以莫覯撫衝飆而懷形睇徵云以西迅裛飄芬而淚零面三星以申詠痗朝陽於首疾伊綢繆之幸諒詎谷焉而同室

【卷第三】

【賦一十五篇】放龜賦大復山賦河中書院賦朱槿賦感音賦嚏賦鳴鶴應鐘賦觀禁中落葉賦惡鳥賦鵲賦螺杯賦貢禽賦水車賦四友亭賦冬遊賦

空同集卷第三北郡李夢陽撰賦一十五篇

放龜賦

畜有二龜李坪驛俯長江之流目發育之溶溶怛然有傷於二物復思趙抃放龜事千載同懷爰放二龜於江潭巳作斯賦比興諸義聊抒郁志非諷一而勸百者擬也諭屲子亦作

精絪縕以遊魂兮各含和而構形何玆物之詭異兮獨神超而蘊靈凖麟鳳之隱見兮呼吸陰陽而捲舒善伸縮以遠患兮匹神龍而水居嘆賦命之多蹇兮遇罝网而見執蒙君子之珍視兮戒航舟而並蓄仁人細弗棄兮乃伊欽余之素貞曰雕籠豈林遊若兮爰偉賢哲而用情譬機羈之願脫兮慮曳尾及而遲暮俯洪波以余縱兮瞪長江而徑步歌曰醜混混以流形兮執厥龜而副嘉外負介以昭武兮內文柔而靜遐體穹窿以則乾兮履坤方而袪慝鄙饕餮之諛世兮寧吞浮而飲息沐澄泠以棲寂兮戢潭荷而保身文於列以布象兮色蒼古而珍璘景至人之赴義兮將刳中以效誠怨穆卜之靡諧兮懼捐軀而莫明賡歌曰江滔滔以東下兮蒹葭莾而波濤幸已縻而終逝兮劃順泛而長逃念曩昔以中惕兮數惟拘縱之所殊思範檝以依徙兮願附孔而海桴鳥故林以悲鳴兮獸蹢躅於前丘軫宿豢以回逶兮躍瀴溟而涕流亂曰聖欽元龜戒朵頤兮十朋四靈榮以持兮淵潛罔沕出斯縻兮求仁見夢厥無惑兮刳腸灼虫雋爰奚益兮謐兮龐兮齊天地徜徉兮

附放龜賦【子枝】

子枝斯螽切股厥鵙始鳴爰誠歸而西騖迅遵江而上徵風潯浦瞥蘄黃憩李坪於是畜有朋龜大人放焉召枝而觀而嘅玆物之更生焉龜則超波驚顧砉刺沈淵復出昂首雙煦盤旋中迸復還疑欲有言聊爾撇逝若懼縶牽何物類之細微知含私而感渥𨿽靈詭之信殊請探臆而布欲萬物變化兮厥賦齊均惟龜爲靈兮蘊奇藏眞深遊寡欲兮與物無爭淸素自守兮純陰其精負軋履坤兮八卦成則伸縮配時兮龍行麟徳厭彼污濁兮服气永考吉凶能前兮與鬼神乎消息願遘時以攸托兮志刳體而靡悔類哲民之殉國兮甘碪鑊於九死聖重之而錫貢兮陋文象之南金羗何用而不求之兮亦胡動而罔欽魯希之以憬夷兮禮發兵以決策武定鼎以寧家兮每登虫雋而敬卜遐惟厥功匪不偉兮痛神離而不谷矧時俗之苟且兮恆去誠而三瀆撫芰荷之荒寂兮棲蓮葉以徜徉寧與泥淖蜯蛤溘焉畢命兮吾豈慕墀陛之炳烺懼漁人之嚴网兮恐苟軀於輕系跂延脰以愴惘兮保太和而遠之分予身之微卑兮大不足以中度夢元君以脫之兮傷予靈之不預紛忻淒之難逆兮倏偕獲而並拘思曳尾以躑躅兮甘榰牀而允枯幸君子之廣愛兮漙溫育於纖小飫予以潭之芬兮騰予以華淸之沼忺遭逢之罔偶兮詎存濟之敢希願從之以兆齡兮冀斯心之我知至人大觀兮體物以仁視彼同我兮惠和而均諗細質之焉補兮臨漪洑而縱予顧濤瀨之洋洋兮時懷泣於芳渚白龜放於毛氏兮甞食報於冥冥買龜以脫之兮亦侯封而譽成將效玆以酬惠兮非大人之攸望不疑何卜兮矧禍福之無方誠人心之有定兮循民理而不慝天𨿽髙而聽則卑兮竟敷祥而載悅憶前轍以戒後兮矢韜輯以烕迹黿鼉任其橫突兮吸澄淪而靜覿惟罾罘之層設兮理難及千尋之淵卽馨餌徧江海兮力豈制橫波之鯨鱣亂曰南山兮有巓微君子兮孰仁我淵萬年兮純嘏子孫兮永延

大復山賦

夫大復山者荊徼之名山淮實出焉淮過桐栢始著於是禹道淮桐柏始淮山二精發於何生產諸申陽何生於是自稱大復子實非遺淮要作攸先焉耳余珍其人爰造斯賦不煩諦瑣義意畢矣然辭猥調邇知音君子諒有譏焉或曰此山胎簪亦其名云

噫吁戲厥山峻崛岪兮塡鴻龐而導九川爾其巖巒嵬嵬崆巃巍邕來增崟重崒合沓蔽日曲勃焉安連巉巉而棧棧乃有危峯七十山軋山加嶽嶽山冥嵮崿山乍松栢蒙焉千里望之蟺蜒飛飛兮若鬭龍之附於天也俯而察之萬山駢戢劍森戟攢爛若踴蓮下則無底之谷呷坤維而曳玄淵昔盤古氏作玆焉用宅是以濁淸判三紀揭澒洞開明劃日月厥山旣形余乃發故爾上冠星精下首地絡聚膏以爲崇滲津以成川竅若浮肺萬谷濞旋神瀑湧焉飛流崩崕走壑蹴石噴雪釘鐘礲砰鏗鍧迅霆擊虹震於太空若其勢磄磅逆折狀若胎簪嵩首殿其北荊沔包其南右標能甘之嶺左朝桐栢之山其陰則凝冰積雪晦明倏忽翠筱丹澤其陽遊飆吸歘重黎攸宮東有日華之林陽榮之風西則涼霏素露淒淒淸淸珠樹粲英若爾材林浮雲寶藏蕃興騰气簸氛至其觸膚寸而起也欐欐乎波駭山靡不終朝而天下雨也於是生人立禽獸伏艸木殖靈芝秀宮闕醴泉噴其側於上則神鵠威鳳翺翔吸甘華百鳥從之振翰若雲中有玄熊綠羆騶虞遊麟猿猱麚麏百千爲羣樵采牧獵之子唱歌出林響振峽谷咸敝薛迸逸不見蹤迹於下則長淮發源配天迪坤混混沄沄江河並尊受珪上帝疏穢錫存乃有祈靈丐禧梯航而來沈王瘞壁闐塞路逵若爾幽嵓之棲眞兮三三兩兩禦飆轂抗電旌左控白鹿右翳紫莖嫽兮若將逝邅延立回風淹畱兮攀林薄逍遙兮山中於是稱曰春艸鈩萋萋思公子兮傷悲君處叢篁兮終幽險虎豹暮咆兮蛇虺舔舕公子兮歸來云冥冥兮石瀨潺潺

河中書院賦

鄕人呂氏以諫官謫蒲蒲故有廟娥眉側祠太山也呂至移文廢焉曰山川之神祭不踰境非鬼而祭孔門諂之某職叨佐邦靡敢弗經也以問其守守曰敢不惟程問之校校官若士曰程敢不承察諸民民翕翕欣若有興也於是廢其廟稱書院焉而祠有虞氏於內曰蒲舜都也配以夷齊從以王薛左之名宦右之鄕賢量宇聚徒區田祀養考鐘伐鼓視履迪業李子聞之曰善哉呂氏知教本矣夫驅邪以端拔怪以常伐慝以昭破淫以義是故君子之於邦也不患不從而患弗躬躬義布昭敷常表端以是而教鮮不率矣何也四者其本也然又斷之以獨恊之以同行之以勇乃奚往不濟矣夫淫祠罔��鐘巫禍隱神降亡虢往鑑具燭然河投娶婦�毀妬女世每罕聞何也怯者怵於利害疑者沮於異同庸者安於習俗才者憚於攺格故曰非勇何行非同何助非斷何成三者旣獲四本乃立然後經定程堅教斯興矣是故君子不爭而丑莫不同不煩而眾莫不從標立而影隨近聲而遠應凡以是爾李子曰余爲呂作賦將以此音摛調泛弦流管俾大者歌小者哦觀者采焉陳之太師爰知蒲政賦曰帝炎氏之蟬聯兮厥嶽四而布分龍九川以蘊根兮中敷葉而竟芬翊華蓋以陟降兮遘白日之旣夕忿挽搶以抗言兮帝乃怒而遐斥攬余轡以周遊兮登蛾眉而縱觀睇巍廟而增欷兮愾下淫而上殘曰巖巖魯所瞻兮嗒胡爲乎蒲之壤非其鬼而祭之諂兮曾謂泰山不如林放惟時俗之詭譎兮怕造怪而亂眞日隱求以僥福兮狃惑羣而誤民宇山截山薛以嶽立兮巖廊翼而云構旣竊號以據要兮復創形以之鐫鏤內泥苴而樗惡兮外猙獰而儼嚴冒衣冠而土食兮燁朱楹而繡簾龍蚴蟉以染騰兮獸夾隅兮�跜鈴答臘以檐鳴兮幢繽紛而旖旎執命�以消��楃陰陽而運樞怒之雷霆悅春陽兮役鬼神與豹�生吾生而死吾死兮謂苦樂死而遽殊苦桎梏以�僽兮樂羽葆而軿輿眾駭心以搖目兮伊誰辧渠之假眞民混混以朋從兮憧情迷而喪身蹇彳亍以攬涕兮哀斯人之無知軫聖者之故都兮蓬蒿鞠而徑岐山西云以波湧兮日晼晚而就沈河洶洶以趨不兮松栢暮而風吟班余馬以北首兮望九天而魂徵招飛虯駟而上訴兮閶闔閴而晝扃余回駕以東指兮薄日觀而聊憩願釋誣以袪穢兮岱謝余以弗哲沛蒼野以遼邁兮卽重華而跽陳靈總總以騰陟兮爛北逝而後先臨舊京以邅延兮倏若去而中畱風乴巘以明烕兮右步瀨而夷猶埽除兮蕩滌淸宮兮供張風泠泠兮入牖神陸離兮果降羅桂漿兮椒食琴瑟作兮鏘佩玉怳彷佛兮莫親工祝告我兮顯則曰俗不可戶說道不可塗求端物者端巳治人者自修二气推蕩禍福倚伏時罔常泰日中乃昃王革以義霸救以力巡守廢歇明堂載黜爾乃七十二君封禪侈矜玉符金檢顚崕是登夫習沿於襲勢積於成昭縮以獨愚淪以朋踰分之木巳匪今則承立經斥妄言諄志勤友惟政本氓哉爾欣

朱槿賦

司陽兮煽烈涉秋兮逾熾覽逝兮中蘊遊物兮楡志韙庭木之榮麗閔含芳之不修傾朝曦以擢華夕景至而隕枯伊賦形之靡移諒天道而奚私幸見標於哲典厥登詠於刪詩何有性而易遷怕隨所而盤據條荏苒而孔弱葉縈陰而繁布蒙燻風之拂披奚修妍而運縟旣抽鉛以剖絳遂希芬而效馥濡漙露以膏韻藉垂光於杲日熨炎陽之靜彩褒絕代之英質態疑層而遽損媚若斂而復出光飄灼而靡定恍若流霞過茂艸爛若慶雲遊春沼宛戀窈窕翋羽呇縹緲或爾托文堂之隙寓奉君子之榮輝側朱陛以敷蔭競葵橊於赤墀屈纖枝於皓腕徵瓠齒而淸歌嘆形微而寵重屢回笑而增酡天暮日夕顏銷華落辭髙墊卑飄蕪泛濁檻塵池緯朴簾繽幙或委空曲或飛土苴颭叢回波蹂踏坐隅觴停鐙昏主倦客煩舄履無序折釵碎鈿幾席狼籍命駕歸旋於是棄媵擯嬙愁女怨姬出幽房步苔階搖金扃吟殿月掩團扇而涕零徙長門而望闕攀斯木以凝盻掇霣萼而中熱足將進而踟躕立長廊之肅陰軫蘭臺而首疾咎增城而痛襟思惝怳以攢內泗交頸而淫淫嗟容色之難恃慨歡懮而異營佩燻芳以順委庶生榮而沒寧

感音賦

夕杪春之嘉月羙桃李之芳陰躡飛陛之微霜迎天漢之橫參切逸美而駭顧識六孔之流音起於綠波之濱翔乎綺旎之林芊綿乎縹緲放肆而繽紛激欞軒遏行雲遘回風以中絕郁哽咽而斷續詳乍浮而乍沈度情回而思曲積憤迅發金鐵齊鳴壯士怒而發豎砉石裂而崩驚逐臣嘆而彳亍孤子呻而竊憐爰抑節以徐訴信悠怨而誰宣類慕仇之只禽悵�危而海深離虯舞而不持嫠婦啼而夜吟托黃�以根奏旋少陰而寂寥眾淹泣而不忍精憀懰而魂銷思躡迹以寄歡軫天路之昏邈苟浮雲之足攀願假翼而申約誦春陽以增欷懷衝調而鍼心情氤氳以中結神恍忽而外淫外淫兮躑躅若臨水兮將別遵大路以翺翔摻垂條而采折期布志於情親懼馨香之易歇詠落梅以自明幸傾筐之在挈誠蘭質之見珍畢余身以長訣

嚏賦

人秉陰陽皮毛肺兮六淫相薄風斯嚏兮彼我牽念嚏亦至兮靈往精徙固以類兮逐臣兮江濱放子兮辭疆思郁抑兮內結嚴風慘而肌傷愬懷沙於夕風履中野之晨霜涕噴迅而染鼻洟交頸而浪浪疾有幸而甘心情有離而中還嘆終風以踟躕爰托聲於願言步嚴殿之蕪苔曳回飅而影旋幸回光於一嚏倘顧笑而申歡痛華系兮眾進懼黃裳而永梋

鳴鶴應鐘賦

惟懸金之奏響或宣晨而報夕旣朋趨以典列爰計晷而旋服何玆禽之抱慧矯圓吭而振羽驤回飆以衎衎跂浮雲而望翥應昕昏以引唳暢幽積於淸吟眾喧闐以畢日孰詳忱而撫音步疏樾以延志歷堂陰而俛啄怨情遐而迹凡恐霜儀之永濁豈予居之未擇諒時命之靡齊悵玄圃以孤逝匹文鸞而接飛

觀禁中落葉賦

飂漻戾以寥肅兮廊宇靜而蕭條覽宮木之隕零兮哀貴賤而並凋辭珍柯而永絕兮遘回風而吹舉撼金鋪以搣颯兮排紫闥而求侶爲長飆之所接兮倏激響於靑雲襲日月之末耀兮攢玉階而委身譬賤士之利賓效琛贄而熙載離鄕土而遠適心縈思而搖旆忽兮若聚鯈兮分散儻碩果之見知卽萎離其何惋

惡鳥賦

厥何區之蔓醜爰賦形而不叔毛拳局而頸豎秉陰陽之姦濁體癰腫而截瓠惟鉤啄而鬼目誠昏譎而妖穢枉气化而生育怕聞聲而罕見畏眾鳥之追搏懼杲日之融顯羗宵徵而晝伏棲托軀於惡幹浴�羽於污流嗟餲腐之是飽棘墓門而巢幽旣寒炎而罔識詎孝友之能服羣磔母而始習雌同�而求匹昧歡嘉之羙音乃前凶而豫祲集何方而不惡鳴吉違而承吝君子獲而外咎小人遭而中鑠持詭祕而靡覿愈騰驕而翔虐上帝握令神明予奮豈曰不知庇此沴族無因獲菑賢弗有祥過遺之音夜誰可防周鴞哀訴賈鵩嘆傷帝曰人命有初禍福不爽禽得气先終豈女戕

鵲賦

有翩翩之珍鳥秉陽剛而含哲擇喬幹而托處信子飛而頏頡性靈達而好靜怕相時而豫移知多風之害患則徙巢於下枝善傳祥而遞音類明士之幾悟遠林巖之遐閴遊庭松而棲寓虞矰弋之見尋於君子乎是依飲九霄之曙露啄嘉實之離離黃鍾厥月天地閉藏雪霰紛其交下烈風嚴而雨霜羣植寥乎未拆諸動潛於深密羨斯鳥之前覺獨銜槁而營室窿象天體方則地矩義備晦明智敵風雨諳擊衝之玄括背太歲而啟戶諒綢繆之軫心黯拮據而誰語嘅春陽之未臨聊俟時而共嬉感主人之隆篤戒撣矢而罔欺步玉除以俛啄微風跂而自閒冀融景以驤躍昂淸云而拂旋激神化以耀徳逢印赦而幻遷庶遺安於眾鳩順天命而自然

螺杯賦

左參議屠君宴客出螺杯焉天然厥形精瑩異常屠君曰螺江物也得諸漁人托之以金可注可飲稱杯焉右使黃公見之喜不自勝黃素於酒澀於是則連飲數螺螺回酒不輒釂也黃便仰唇傾務盡之許詩贈螺李子作賦賦曰

何物詭形旋尾敞口厥腹彭亨藏深廣受若仰復趐匪方匪圓珠安瑩澈質脆精堅五色文錯素浮擅焉扣之金聲玉避其溫含華結液海鱗疊紋苔潤浸積幽光吐吞昔嬉大洋今佐貴尊違彼龍窟媚我綺席枯殼不捐主人優渥鑠金靡熱墮指罔裂天然逞殊焉雕焉斲凝如竅壁映猶飄雪公輸無所措其巧王爾秪自慚其拙舄履雜還堆腥蹂鮮瑤爵登幾飛�四筵醲不及寫揮斚呶諠螺於其時傾之不釂頓之靡安心焦意煩宜瓶罍所笑而觴觶居前也才會俊集風榭月夕崇潔進髙揮鏤擯琢奭斗彼黃流螺以壽客目悅情愛悟義推徳納洪舉輕類有餘兮飲不輒罄藏若愚分屢傾屢至來徐徐兮非藉弗安相厥處兮外瑩內虛以授爲容兮旋形錯彩潛友龍兮吸月之華奴蚶蜯兮翔於瀴溟瑞由江兮委身君子俟時庸兮

貢禽賦

異乎翩哉黃旗南來海奇越珍鳴舞伊軋戲船繽紜毛羽絢爛走飛翻翻羙妙極臻步止異常巨細情態駭人哉則秦吉了畫眉山鶘五色鸚鵡番雞孔雀綠鳩火鳩白鷴紅鴇猿則金系通臂猱狖狝猴小大什伍有朱喙丹距玄體白趾絳冠翠衿黼黻相倚蒼黃文錯頸繡練尾紺目巖額金花鐵觜旋如雪回並猶錦聚詭質慧心巧舌人語淸若笙箕睍睆滑瀏爾其選山澤設長羅搜妍迹捕流影購工懸賞效獻思逞祖禡偕作劇閒齊警萬人波逐千騎林騁下無跧獸上無康翮十百獲一地搖天仄於是飾雕籠裝寶絡戒虞官愼水食有山林之所未有食人之所未食而乃辭島邦別瘴隅道蒼梧逾番禺入江湖歷荊徐艱難萬里達於京都域有濕燥气有涼炎春行秋至溫不敵嚴毛顦尾鎩鮮落瘁添經城吏懼邁野民憂幸其過速斂錢而賕至則昂天軒覿豪門振紫庭浴漢潭羙豢宮坊殿縱上林豢者如浮縱者若沈味不升俎毛革不禦此何物者而蒙是榮遇拔微登賤永棄方土於是歌曰聖王卻珍禽獸靡哉貴賢遊徳麟遊鳳儀役神遐異厥民之厲白狼以歸荒服不至

水車賦

厥甃有輪一側一覆覆者旋左側承以屬各有犬牙錯銜摩軋象彼兩儀環周樞斡有百其戽牽聯承乘必噓斯降有挈乃升成功者退四序之旨行息棘紓於厥輪視噓者受一受者在中長槽引之無舄弗通受曰含弘通曰流形默濡旁漑支洄源渟其動也時其靜也虛一氓操之與造化競驅夫其惟水車乎

四友亭賦

夫物有情契事有偶同人有大觀气有流通故一本而視同體之義存焉體物著用因心之懿宣焉命友以四倫數之天天定物合事之奇也闡名設亭訓之推也故塤箎之音暢於家而後孝弟之風行於國何則惇薄銷鄙非久弗著也故詩曰和樂且湛久莫要於不變不變莫如松竹梅栢人友其一而亭其間而盤而桓所謂事同情契可以大觀者歟矧吾一气也乾父坤母物不吾異也哉於是賦之賦曰

繄許氏之爲亭也左崇嶺右大江架旴豁軒紛寵占巨域符名邦上納巑岏下壓濤瀧屹鐵城之東圻割勾吳之西封圍之以金焦之秀標之以芝山之峯爾其經始也君班爾謀詹咸諦璇歷證虎鈐伐直材於太古之谷礱文石於千仞之巓愼陶鍜而兼美𨿽鏤雕而務堅旣測圭以定景復銓辰而考躔信抱形以回勢亦負阜而面川則大壯以弘義乃取乎上棟下宇法三才而樹本故使之下方上圓懼窒閉之傷順則以之四洞八達惡巧麗之賊久斯尙夫朴厚渾全孤立乎曠闊之囿俯瞰乎蔫綿之阡而乃藻常棣而爲梁糅紫荊而爲墻雜之以蘭夷椒桂繪之以玉碧文章苞忠厚以爲基凖虛明而開牎仰穹窿而體健俛靜直而效方遵扃啟於昕暮式向背於陰陽於是則徙嶰谷之梢運䢐徠之幹拔新甫之奇手挺攵孤山之芳翫水潤火晅義培仁灌沖和融結寒暑變換倏葉歘華俄聚乍散玉琤云郁素飄蒼爛或偃蹇牖戶或昂藏霄漢或巍若大夫或瘠若君子或如幽崕綠裳翁或如空谷白駒士或嶽嶽而立或娟娟而倚判體合蘊殊狀詭形輪囷離奇屈刂剞娉婷望之溟蒙就之立令竮日爲之視風爲之聽雨爲之沐雷爲之醒煙爲之韻神爲之冥玆四物者非所謂天下之至靈歟而奚萃吾亭也乃有蘭昆玉季鴈行雙雙攀勁拊修振英掇穠人取其一稱爲四友乃於是召上客呼戚儔敞翠帟羅珍羞膾江鮮剝吳牛進楚舞徵齊謳飛兕觥列淸壺益之越錯侑之海腴解帶傾庶羞促節紛髙倡絙伐木之亂箕鬩墻之章欽友於之嘉懿悲栗布之見戕調瑟琴於旣具沸塤箎之遺響巳而樂希顏酡土賓共起徘徊於四靈之下衍遊於蔥蓊之傍吸霜柯之明雪飲蒼玉之浮涼拾香鈴以爇鼎采寒葩而泛觴掣懸苕於上枝散啅雀於叢芳避松徑以行丹鶴護竹實而需鳳凰於是各命侍兒遞節緩歌出歙入越絲肉相和松兒砍曰若有人兮佩鳴環修蒼髯兮抗冰顏抗冰顏兮吾之友心莫逆兮萬斯壽竹兒賡之曰有美一人其修如玉翩翩翠袖日暮空谷暮空谷兮憺忘歸居有朋兮我心怡梅兒賡曰子丑妍兮華我惡於子遊兮元之素元素本無垢歲寒願相守柏兒賡曰冠峩峩劍陸離綠發毿毿褐葳蕤葳蕤靡時攺中路莫疑悔歌畢主人乃還客入亭復坐引觥而各不自覺其頹然醉矣客則彊起婆娑舞其歌斷續弗調似亦賡前歌也砍曰吳江落楓洞庭下橘朔風有嚴玄冥變律霠霠溟溟憀兮而栗龍蛇以蟄百卉蕭瑟堅者隕榮脆者銷質是時也不有此四友者於斯亭也孰與壯天地而光月日哉��

冬遊賦

仲月之交役車旣休艸木變落水涸不流於時駕�命侶辭闉涉防溯長阡以橫目�煙藪之蒼蒼零露下而艸濕淸霜飛而柏傷浮雲翼其四起髙鳥土�復翔詫途隅之鴻構忽危榭而重樓破千金以��錮九泉而爲丘嘆狐鼠之無忌覽榛棘而懷憂爰�輪以陟崇眺城觀之霏藹日陰陰以向瞑云肅肅而歸海念皇衢之如砥懼前路之中攺冀蓄陽以發�凖四節而成載

【卷第四】

【古詩一十五首】禋社辟雍甘露觀牲效五子之歌正徳年作有鴟靑靑者莆有兔河之楊我行始雷我出城闉河之渚型範歸壽

空同集卷第四北郡李夢陽撰古詩一十五首

禋社

禋社紀成也今上肇禮於社臣夢陽以戶部員外郎從而賦禋社

元年仲春吉日維戊天子肇修於社式對二後恊於百辟旣袛旣戒其日丁已三星彗彗

百辟至止萃於臯門三星在隅乃辟乃閽有渰其云有零其雨赤舄蹌蹌於壇之所

八佾剡剡百燎盈庭左金右石鏞鼓孔行帝命元臣曰戎朕代式虔式穆厥維朕載

元臣受命爰肅其躬月出則光三星在中磬管喤喤有萬斯舞爰配二辟犧尊維俎

於神來格殷殷番番龍旗載楊雷霆啍啍明明對越肅肅奔走神旣醉飽錫辟之佑

遹皇纘業配天於京三辰允禎曰雨曰暘皇降嘉實來牟黍杜敷文戢戈克紹冡上禋社六章章八句

辟雍

辟雍紀視學也天子至止於彼羣雍和鸞央央其來雍雍象輅金衡有蒼其龍光於廟宮是依是崇

吉日維申修我元祀皇祀設樂鏞鼓萬舞有筐有篚以享以祀羣執肅肅秉徳弗渝

維其觀者三氏孫子其冠峩峩來忻來止翩役鳳鳥集於東林繹其觀者其爛如雲

自門䢐基辟儼若思靑衿濟濟以辟以師爰命祭酒司業拜手吁哉嘉謀作民元後

帝若曰都戎言式弘匪道何程匪猷曷承載弼元理維恊乃有眾拜稽首天子萬壽

旟旐旆旆淵淵代鼓皇發辟雍用惠下土自天降休丰年穰穰藹藹王多吉人四國用康辟雍六章章八句

甘露

甘露紀異也元年冬至甘露降於陵樹

於辟是興皇用錫祉苞有八業侯茂侯采

塡塡墉壑有嚴廟宮湛彼露斯旣沾旣降

湛彼露斯於松於柏是墍是掇罔匪澤澤

菀彼陵樹有爛其華盈盈蓁蓁光於邦家

蕩蕩上帝降監在玆維辟時格豈曰匪時

其時伊何厥陽載升爰液乃濡惠我孔明

其昭伊何曰帝攸績靡濫靡僣甘澍斯獲

明明昊天是歆是臧臣作誦言告於萬方甘露八章章四句

觀牲

觀性大儀也

赫赫明明天子攸行以修肇褅以對於上帝

天子至止觀牲於郊龍旗交交馬鳴蕭蕭

帝至於郊於赫有臨載穆載欽曰歲事是歆

帝降於圉犧人脫楅羊牛鹿豕鹿鹿濯濯濯濯甡甡翔帝之圉其牲孔碩甫甫麌麌

城人伐鼓帝至郊所於旄虎士孔武乘彼大路八鸞與與昭於萬邦光於皇祖觀牲五章三章章四句二章章八句

效五子之歌正徳年作

大禹曰咨咨太康女何樂於田十旬弗返百姓離逖女厥緒用殄洛汭湯湯流於冀方曷歸曷歸我心憂傷

大禹曰咨咨太康敬哉有土母荼毒下民母曰民小母我崇尊天自我民明威

大禹曰咨咨太康天命難忱愼徳者昌維帝克堪奄有萬方乃罔攸序上帝殛罰女

大禹曰姿咨太康母遊於盤母荒於田母小人是庸嗜貨靡不顚母曰予一人天下予何天方降爾瘥

大禹曰咨咨太康彼曰不臧是謀是從此曰旣經寔戾是戕不念爾祖獨不念爾土嗚呼敬哉敬哉天罔私隲女

效五子五章二章章九句一章八句二章章六句

有鴟

有鴟諷也有鴟有鴟集於喬林徵夫遑遑以北以南居人之子我是用覃

東人之子衣服粲粲西人之子車馬有爛中人之子噂噂衎衎

誰屋室潭潭誰教猱有冠誰遇人艱難誰寤寐永嘆

爾視爾友令色令儀弗視爾友靡臧靡嘉爾視爾友予徳予哲背姻背婭罔不愆蔑

朔日日虧十月其雷山川震崩星辰逆行二三君子匪疚匪疾曰時則然匪我敢逸

燕雀在堂翩翩其羽鱍鱍魴鱮在於河渚弗念弗畜孰獲爾所小子作詩誨言式女有鴟六章二章章六句三章章八句一章四句

靑靑者莆

靑靑者莆感遇也

靑靑者莆生於污也旟旐有翩君子攸悲

有蕩者道其木喬喬有鳥嘵嘵女有巢漂搖

有石巉巉在於中泉我思漑罍畏子不前靑靑者莆三章章四句

﹣﹣﹥﹣。051B﹣有石巉巉在於中泉我思漑罍畏子不前靑靑者莆三章章四句

有兔

有兔閔獵穉也有兔有兔其來走專走專有罿史史虞人之縛

有兔綏綏瞻子傷悲豈女有母我子無所

爾粟爾糜爾有貓貍云胡樂而有兔三章二章章四句一章三句

河之楊

河之楊怨離也河之楊其葉幡幡子之歸矣誰與我晤言

河之湍兮我心慱兮庶見子旋兮河之楊二章一章四句一章三句

我行

我行思也采蝱采蝱於彼中野我行思子瞻望伊阻

我有籩有俎湑湑我酤坎坎我鼓反反我舞

有筵有幾我有桃李不見子都實維憂矣我行三章章四句

始雷

雷於辰宜也然懼其弗施也弗威也又弗廣也作始雷

雷之磕兮西山之陽兮翕兮張兮發坤藏兮闡而昌兮

雷之升兮列缺光兮驅罔象【葉平】兮劃幽匿兮維民之福兮

雷虩虩兮民愬愬【葉入】兮施甘雨兮冒下土兮登我稷黍兮

我出城闉

我出城闉閔水也嘉靖甲申秋久雨水湧陸地行舟

我出城闉浩浩其流我車我馬登彼方舟昔也長薄乃今舟之滔滔波塗昔也疇之

嗚呼蒼天雨無其極淤我良田浥我稼穡賣牛買船賣鉏買楫夕之朝之濟有深涉

彼負者子涉寒號咷彼輩者子陷泥中濤彼車者子馬顫濡毛彼往來者誰子冠蓋而遊遨我出城闉三章章八句

河之渚

河之渚送鮑氏也

河之渚鳧鴈與與我駕我車載言送汝河水濞濞汝舟冬十有一月甲申者歲

河之沙浩浩其霜人廬人處子也獨行廬匪不懷玆非我邦豈無念處旋我舊鄕

舊山有廬溪則有魚有車馬驅有琴瑟笙竽烈風旆旆寒日冰瀨汝徵汝邁

山有栲亦或有栳魚潛於淵或在於沼芻蕘之言君子敬聽愼爾威儀擇爾友朋河之渚四章三章章八句一章七

型範型範省躬也

器土必型器竹必範綏則有蟬冠則有範哲人畏威爰矜爰業省之察之春冰是涉

帝命攸而胡罔嘉忽心乘之厥玉斯瑕聖戒罔念賢省日三輿則倚之立則如參

淵魚負冰谷鳥嚶嚶賢豈在貴愚匪無榮維彼賢人省躬靡疚彼愚何人外華中垢型範三章章八句

歸壽

歸壽者李子爲東墅子作者也東墅子年六十其子經自大梁馳而歸壽焉於是作歸壽

春日旣熙有繁其梅爰啟我堂我尊我罍穆穆其賓揖讓先後介我眉壽飲我淸酒

爾生之辰爾子遄馳何以獻之玉斗金卮春華在殷舞衣斕斑庭樹靑蔥鳥鳴關關

又何獻之崧髙之松翠蕤屈枝盤盤如龍又何獻之維河之鯉玉鬐曜陽金鱗泚泚歸壽三章章八句

【卷第五】

【琴操五首】衛女操漆室女操慧蛾操哀鳳操月星操

【古調歌詩一十五首】河之水歌想象歌雞鳴歌內教場歌叫天歌招安歌賊逃歌湣災歌湣熯歌姚源歌欵乃歌和方山子歌巳哉辭三原王公壽辭招隱山辭

【楚調歌一十二首】天門開貽女捐袂懷鄕君夷猶聘望雩旱歌祀白鹿先生迎送神辭三首

步虛辭芝山子辭

空同集卷第五北郡李夢陽撰

琴操五首

衛女操

舊說衛有賢女趙王聞其賢請聘之未至而王薨太子曰吾聞齊桓公得衛女而霸今衛女賢欲畱之大夫曰不可若賢女必不我聽若聽必不賢不可取也太子遂畱之果不聽拘於深宮思歸不得援琴而歌曲終自縊而死

有狐綏綏兮在彼河梁我欲濟之兮河無航瞻彼故丘兮淇水淺淺懷我父母兮不能奮翻嗟嗟不能奮翻予安用存兮

漆室女操

漆室女魯人也倚柱悲吟鄰人問曰欲嫁乎女曰吾憂國傷人心悲而嘯何言欲嫁乎遂自經而死

父母不聽女言女義不至公門嗟嗟柰何朝倚柱而吟暮倚柱而歌知我者謂我心憂不知我者謂我求爲家吾寧爲地上之茂艸誠不忍負巖墻而生

慧蛾操

李子中庭而立有蛾窘於爵入襜而避之李子傷之作此操也

翼之漸漸兮入我襜兮慧遠賊兮信彼黠兮寧爾獲兮

哀鳳操

哀鳳操爲漢中張子作也張子三十而夭予傷其孤貧無歸也援琴而哀之

鳳之來兮爾胡爲兮牛有皁兮雞有棲鳳兮鳯兮今何歸傷哉命兮我心悲

月星操

元年冬十有一月其日已卯月在寅位金宿來襲李子見之而憂作此操也

陰陽舛錯亦孔之遌斤斤其月有星薄之嗚呼天髙髙在上意安若兮

古調歌詩一十五首

河之水歌

河之水歌李子爲其子作也以子追不及河之水流濺濺望父不見立河幹

河水淲淲舟子搖櫓東方漸明我不得渡

想象歌

李子北行日夜行思其兄其兄亦日夜行於是作想象之歌

霧邪煙邪行艸莾者兄邪

雞鳴歌

雞鳴歌者李子去江西而作者也孤舟溯江漢而上東方白兮雞鳴膠膠鼓予棹兮沙之坳明星上船桅北斗入地離離蘆中人逝而逝而

內教場歌

內教場歌者李子紀時事而作者也帝自將練兵於內庭

雕兮豹鞬騎白馬大明門前馬不下徑入內伐鼓大同邪宣府邪將軍者許邪【一解】武臣不習威柰彼四夷西內樹旗皇介夜馳鳴炮烈火嗟嗟辛苦【二解】

叫天歌

叫天歌者撫民之所作也余聞而悲焉撮其詞而比之音彎弓兮帶刀彼誰者子逍遙牽我妻放火我言官府怒我【一解】彼逍遙者誰子出門殺人騎馬城市汝何人誰教汝騎馬【二解】持刃來持刃來彼殺我父兄我今遇之必殺此傖彼答言奉黃榜招安嗟嗟柰何柰何【三解】彼不有官饑官賑之出有馬騎我有租有猺有役苦楚胡不彼而【四解】

招安歌

鷹饑則附我父順子逆子右父左彼則萬隻誰曰千隻彼烹牛美妻尙望樵山而秉犁

賊逃歌

戈戟團團鳥飛不過汝安逃兮毒弩蛇矛平林之坳兮君不見靑衣來狼兵開

湣災歌

火之發兮城南暮飛城入兮勢衝礲急風逆不反我心怛兮怫兮汨兮安得術噀爾烕兮【一解】省之火自門䢐堂燒兩廊兮彼何棲者裂棟爆瓦天爲赭兮煙噴噴海湧照四野兮嗟何鳥聲怪而赤焰翔而不下兮【二解】

湣熯歌

東湖爲陸而我無車有舟灘髙水淺行不得以舒倉浪天疾威我人七月不雨田龜拆山而鱗鱗夫兮出殺賊婦哭於廬疇給我食

姚源歌

嗟崒崒是何峯攢兮下則無底之壑血瀄滵潺兮猛獸食人岑岑禽鳥竦峙鴟鳶不可以爲鳳枉爾飼兮我聞不敢以言舉火來白刃帳下離哉翻縣官走前奪驢後叫狗

欵乃歌

五更風打頭來兮嗟嗟欵乃船開努力齊兮欵乃力把柁立兮欵乃努力上灘水平平緩兮欵乃北風雨雪吹我寒兮欵乃日漸漸冥兮誰濟此川欵乃

【和方山子歌】僕夫歌答歌舟子歌答歌

餞者在郊黃鳥交交楊柳蔭車有酒有肴

右僕夫歌

何柳不黃何鳥不鳴匪無良朋懷我故鄕

右答歌

春水渙渙水鳥鳴喚追汝者誰白馬在岸

右舟子歌

食君瑯玕佩君玉環春蒲再芽北舟我還

右答歌

巳哉辭

由衷醜貪孰之廉兮餐冰茹糵乃疇苦汝節威武不屈以身殉國此戾此賊彼毅彼力曰伊逮之逮之膺矣巳哉天乎命乎言由予攺之吾曷懲矣栗滴瀝望首陽之淸泉兮二人者從之汨乎終予年

三原王公壽辭

軒冕兮巍峩公之進兮羣龍委蛇公今何所兮南山岧嶤誰與公兮逍遙南山何有兮其云油油出覆四海兮歸抱一丘公朝攀兮暮與遊徜徉宇內兮復安求綠桂兮丹阿公遊兮酒歌幅巾兮鷺羽婆娑兮公舞壽且康兮慰我民望兮

招隱山辭

山之桂靑靑秋風綠葉冬不零王孫幾時歸山空蕙艸槯山之艸萋萋春風花發桃源迷子規啼竹陰日暮愁人心秋之夕螢飛山風霜露沾人衣洞門翳寒蘿柰玆華發何

楚調歌一十二首

天門開

天門開兮冥冥沛余乘兮上徵雷車兮電旗班陸離兮四馳陽昭昭兮在下女翩翩兮媵予交不周兮易離路超遠兮徒自苦涉海兮楊靈楫陽侯兮貝宮采珊瑚兮嶼間折三秀兮水中望佳人兮不來吹洞簫兮絕浦聊盤旋兮戲娛時不可兮再有

貽女

龍旌兮玄牡重闕兮紫府夫君兮不可以見女躑躅兮徒自苦衝風起兮河曾波巖岪崛兮桂蘿折瓊蕋兮貽女媒不通兮怨嗟若有人兮乘遊龍佩蒼景兮禦淸風陟帝左兮右降又翺翔兮極中君遊兮昆侖又夕宴兮王母緩節兮永歌紛佾兮繁舞望遙浦兮禦舸吹參差兮愁予

捐袂

捐袂兮沙裔遺褋兮澧浦禦重華兮九疑觀潺湲兮容與神之來兮六龍翳瓊枝兮翠葆驅丰隆兮挾百靈來如雲兮去冥冥來躡霞兮去乘霓靉連蜷兮復葳蕤山之桂兮江之楓云颯颯兮吹秋風班予馬兮延佇美要眇兮中渚

懷鄕

伐辛夷兮采芳芷茸荷屋兮蔭蘭渚佳人去兮不歸靈連蜷兮愁望予涉世徑兮歷險阻駕玄驂兮又文牡歲冉冉兮旣不我畱悵懷鄕兮汨夷猶葛藟離離兮石間雨冥冥兮山之幽旋予馬兮故阿陟堂址兮搴女蘿霜露交下兮亭臯秋風夕兮洞庭波山何爲兮巃嵸木何爲兮蒙密公有亭兮何不日鼓瑟日鼓瑟兮復吹侖虎憺娛樂兮萬福來

君夷猶

登樓兮送君日盈盈兮將落曖茀郁兮帶長薄居夷猶兮吹間【並去】作巢燕兮旣辭又鳴兮蟪蛄紛軒蓋兮總總君胡爲兮南都若有人兮被杜衡帶薜蘿兮蕙纓中有懷兮荃不知臨修路兮悵天涯悵天涯兮望煙渚信予美兮誰與龍城兮貝闕君暮趨兮朝謁采芳芷兮江中寄佳人兮天北

聘望

送佳人兮江渚裊裊兮雲气下鳥翩翩兮戾止蟬暮吟兮獨苦余邅回兮隱軫謇中�兮偃蹇心相親兮口難言目不覩兮日以遠風濤兮浩蕩涉浦兮聘望蘭被汀兮葳蕤杜參差兮夕漲君稅楫兮前坻復容與乎中渚惝怳兮將從憺淹畱兮誰與

雩旱歌

望君兮曾波兩霾兮兩河驂丰隆兮駕馮夷蹇將至兮風薄之吹笙兮擊鼓絙弦兮會舞君不來兮使我心苦云冥冥兮畫晦神靈惠兮甘雨我稷兮我黍谷之兮士女編龍兮堂墠禽蜥蜴兮水際吐云兮上下使鳩鳥兮騰逝紛緫緫兮神欲下猋爲駕兮龍爲馬君誰須兮不求日將莫兮怨思

【祀白鹿先生迎送神辭三首】迎神降神送神

祀白鹿先生迎送神辭三首

吹玉簫兮眺帆浦橫蔽江兮美無舸謇躑躅兮旋望宛窈宨兮山之左陟山左兮降右忽而來兮倏而去跨白鹿兮導兩螭色含笑兮心莫知旣登兮山椒復南陟兮石瀨日冥冥兮欲暮風飄飄兮吹蕙帶

右迎神

綠蘿兮紫萸桂生兮羅戶風颯颯兮若有望神驅雨兮泉浪浪躒我階兮坐我幾以彭郎兮挾匡父蘭殽兮椒醑日中兮萬舞美孰怒兮飄忽逝云離離兮怨余

右降神

迹不偕兮心相疑歡𨿽諧兮愁易離君荷衣兮蕙帶逍遙山中兮桂爲蓋天門兮旣辟騰而上兮云之際石有澗兮山有峯心相慕兮交不逢稅吾車兮縶馬願褰衣兮從子

右送神

步虛辭

被霞衣兮芝蓋藹沛騰兮彯長帶魂逖逖兮天門奄周章兮雲際吹參差兮盤舞燈繁紛兮不歌以鼓水以陸兮濟鬼福釐泑兮冀望苦

芝山子辭

山之芝兮葳蕤子出遊兮不歸子不歸兮翳薜蘿謇余獨兮山之阿山阿兮望子芝爛爛兮莖紫從子兮齋房帝座兮顯淸天門兮不易通子歸來兮山中石磊磊兮路修日暮兮不我聊

【卷第六】

【樂府雜調曲三十七首】擬前緩聲歌擬烏生八九子豆娘子楡臺行白毛行甲申元日作長歌行禽言六首猛虎行董逃行秋胡行君馬黃歈歌行阪田行豫章篇仙人篇升天行二首洛陽陌丹霞行雨雪曲陽鳥篇湖吟行虎欲嚙人不避豪賢篇獨漉篇苦熱行雞鳴篇朝吟行玄熊篇遊子篇豫章行析薪二首

空同集卷第六北郡李夢陽撰樂府雜調曲三十七首

擬前緩聲歌

萬水東流魚西上游不虞彼有漁子置我於其鉤魚告漁子女曷太荼寬大福厚不見是圖漁乃傴僂伸鉤我脫身以遊漁起揮手謝天命各有由此魚銜明珠來報當日漁

擬烏生八九子

烏生八九子八九子饋飼兩老鳥乃在城墻髙樹頭兩老烏拮據爲巢心中實毒荼晝夜饋飼八九子八八子長成各自飛不來顧老鳥巢風雨巢漂搖今年有巢處來年哺子何處所猛虎能食人尙復有子之親螻蟻極細小虫奉事長上禮若君臣何得朋友如路人上車逢所知下車稱別離淚下如雨眼迷離來時不知南不知北我去何勞問東西車輪班班轉老烏飛飛啄赤莧

附郭公謠

赤云日東江水西榛墟樹孤禽來啼語音哀切行且啄慘怛若訴聞者淒靜察細忖不可辯似呼郭公兼其妻一呼郭公雨呼婆各家栽禾栽到田�誰教檢取螺公要螺炙婆言攝客攝得客來新婦偸食公欲罵婦婆則嗔婦頭插金行帶銀郭公唇幹口噪救不得哀鳴繞枝天色黑

李子曰世嘗謂刪後無詩無者謂雅耳風自謠口出孰得而無之哉今錄其民謠一篇使人知眞詩果在民間於乎非子期孰知洋洋峩峩哉

豆娘子

豆娘子者蜻蜒之細也輕盈側媚羣遊而寡忌李子見之傷焉作豆娘子汝何者物小而輕盈妁約悠揚朋從寡畏緗衣紺裳或翠其衿或朱而黃嬉戲長莪窈窕水旁餐膏��飲露吞香才不我知謀寧自臧兒童朴美姬媵憐傷豆卿子卿娘子豆娘百卉隕零北風雨霜弱不敵威蚱蜢同戕肅肅鴻鵠雲海翺翔噦噦者鳳覽輝梧岡微末之虫何勞短長

楡臺行【其事在弘治乙丑年】

楡臺髙髙風吹樹梢都搖搖臺下黃羊走黃蒿山頭看看日落觱策四面吹軍中白旗身姓誰向前看有河河水深彼不怕死我亦人力能拔虎尾人虎或�存歸爲鬼雄榮爾魂

白毛行甲申元日作

元日地動生白毛髮春當暖風蕭騷天時尙然有錯迕老夫何怪兒童曹君不見猛虎失勢人寢其皮惜也豈復能咆哮我歌白毛比之董逃

長歌行

籠中鴨望水中鴨一鳴一答汝𨿽有羽翼不如我泛淥波食魚鰕奔萍柏藻入煙浦籠中之鴨心徒苦

禽言六首

泥滑滑車馬不得安何不停車縶馬待泥幹

二行不得哥哥東有木公西王婆南面設曾北張羅行不得哥哥

三姑惡姑惡小姑刺齪姑不樂新婦早煮餔低聲奉小姑

四提壺盧壺盧提盛酒背母私餉妻妻可再得毋思罔極

五瘦兒瘦兒汝爲上畱田汝爲尹伯奇獨行哀叫心內饑日逐綠樹啄虫蟻汝父汝兄寧得知

六不如歸去南山豆熟北山有黍

猛虎行

猛虎本居深山我可不入彼來亦難誰令爾今來市中遊盡日攫人食撐腸拄腹無歇休我欲擊之刃不在手欲往告泰山之君陸無車水無舟猛虎聞言向我怒我命在天匪虎懼嗟嗟虎尙有時鴟鴞遺音寧爾知

董逃行涉江登彼西山下看城郭郁盤城中閣殿斑爛嘉樹一何紛綸上有鳴鳥旦暮間關遙望我心浩嘆【一解】�闠寂閴民生何艱終朝缺突無煙胡彼來往翩翩綺衣車馬可憐【二解】誰家起樓造天歌鐘舞管喧闐剝羊宰牛列筵何但一食萬錢倏忽日薄重淵【三解】明燈熒熒爛堂繡幃雞舌流黃樂人調瑟未央千年萬歲奉觴豈知老至悲傷【四解】日月逝矣不我畱精銷時往霜霰交流繁華零落山丘心歡意愛爲他人攵哀哉胡不徳求【五解】

秋胡行

鸞鳥不可爲鴟爾胡不思顏淵輟歷尼父見疑我今乃何敢望聖賢人心中憤悶徒苦悲智見萬里水淸終見底【一解】髙髙山上臺彼居者何誰厥狀蜿蜒伺人意欲牽纏汝𨿽見其形不見汝情乃胡營營相煎豈不聞我命在天【二解】直道古難容樹喬風集顚周公有何疵愆乃爲四國流言伯奇掇蜂不爲父憐迹有涉疑惟賢知賢【三解】潔色爲妬媒危言良見災讒說久自明非時麟聖哀孤松摧爲之薪水東西流欽猶鬼神【四解】

君馬黃

君馬黃臣四驪飛軒駊騀交路逵錦衣有曜都且馳前徑狹以斜曲巷不容車攘臂叱前兵掉頭麾後驅毀彼之廬行我輿大兵拆屋梁中兵搖楣櫨小兵無所爲張勢罵蠻奴爾愼勿言諜者來幸非君馬汝不夷

歈歌行

虎狼不可羣日短途路長魚瘠稻復澀蔬芝雞鳳凰篤之無恩澤背面輒詆戕錙銖苟不平持刃起相傷剽悍復譎詭水土性輕揚哀哉玆土民詠歌以難忘

阪田行

阪田瓞離離子母長寒饑昨聞接京軍徵夫曷時歸特生阪田樹下有往與來黻裳四牡𨿽榮不如與妾共餔糜网魚不施网孰能制魚死徵夫歸來歸來不見靈寶公安陸子

豫章篇

晨出南浦橋不見橋上樓但見火燒骨橋下水不流北風吹枯樹枝無一人來遊妖鳥羣啄鳴啾啾汝何不此地重起樓吳鹽大舶來越珍銜舳艫豫章之火心大荼

仙人篇

何者一老翁耳垂兩肩綠瞳方來此芙蓉峯招我同行聳身卽老翁授我玉柈丹攜手遊洪蒙東至泰山顚飛瀑楊膏波靑松蔭石關饑嘰掇瑤艸渴飲玉屑泉晨朝吸沆瀣夕憩若木間俯視九區內傷心淚九瀾

升天行二首

九州島非我居我思遊冥荒飾輿驂玉虯乘气切天翔朝餐發匡廬夕暮嵩華陽上謁帝座側回旗拂天昌牽牛擊河鼓織女方七襄

二扶桑躍陽彩海气騰瑤光六龍抗斗樞九帝開雲間振衣躡仙蹤飛轡驂鸞翔仰身操天瓢手勺沆瀣漿朝嬉太乙館夕憩玉女堂馳情覽八極縱目窮遐荒環運無恆存逝代多隱傷回旌拂九曜捷步登文昌進謀芝蓋側待問紫玉房羣靈贈大藥諸禦傳神方無惜一粒分遂令民壽康

洛陽陌

嚴飆捲枯藿霜隼厲狄翮翩翩驑馬子意气一何赫朝馳上東門暮徧洛陽陌臂彎兩角弓寶刀雪花白借問此誰子無乃漢相如昔挈一束書今乘���虎士爲執鞭縣令皆前驅傾城莫不嘆觀者塡��舉手謝鄕人榮耀但區區丈夫樹名勛所志在唐虞揚袂徑北去萬里誰能拘

丹霞行

毀譽榮辱至海波何時平海中有仙山仙人築爲城金銀爲室闕桂樹羅階生鸞鳥翔且舞羙女稱飛瓊偓佺擁我蓋王子左吹笙踟躕聊戲娛餐之翫西傾

雨雪曲

冬十一月阻舟徐汊朔風北來雨雪紛下禽鳥凍寂洲村肅夜纜夫來言衣單腹餓波流洄洄�船難�我心淒惻羽翼儻假【一解】七月漢土今幸雨雪往者難追來春可沃我𨿽波阻心則怡懌購蔬城市貸米逾澤原阪蕭條鴈鴻輯集貧士罔懷一陽環復【二解】��者衿涉江我求大澤寒冥胡子能來鷺鸞難飛潭网頓集綱收魚跳閱忘寢食荒岑險艱豈我能處南紀東肅返北於土【三解】

陽鳥篇

陽鳥攸居於渚於野飲啄紆徐行步閒雅我舟��振翰若雲飛之有序還�成羣陽生豫知延���舉�萬里云羅空想

湖吟行

魚遊於水遊於水而鳥遊於水飽之去斯云昧湖�冬序憭栗竟日無人艸莾冥寂百怪鳴叫原隰誰�有一罾夫荒濱守罟疑非怕人問之弗言汝胡者�單到此間湖吟行魚遊於水遊於水而鳥遊於水飽之去斯云昧湖�冬序憭栗竟日無人艸莾冥寂百怪鳴叫原隰誰�有一罾夫荒濱守罟疑非怕人問之弗言汝胡者�單到此間

虎欲嚙人不避豪賢篇

吾之於人誰毀誰譽貌失子羽言失宰子知我者天君子洗心行不愧影寢不愧衾何樹嶷嶷於�之持有撓俾鳴僾風者惑漢申黨人宋嚴僞學冥鴻��轅駒局促非林何棲非淵何潛駟馬憂患貧賤徳�富而可求其從如雲徐子起欽顯者蔑聞

獨漉篇

獨漉獨漉棄田求屋其屋𨿽大其人則餓小人在旁譬如蠭蠍恩之𨿽勤莾之則螫葳葳艷陽桃李吐英未曾結實誰辧苦蜜錦繡圍廁過者掩口珠玉委途奚異塵土臨淵趣輪臨壑振綏人孰不聞亦孰不知綦絇之羙不以爲纈身尊道髙名爲雋傑

苦熱行

蘊隆焚如二儀爲鑪赤�鑠天塵沙沸途居���行弗擇憩魚伏於�鳥張其�何物爲炭誰乎��橐之鼓之金流石鎔閬風之顚瑤沼之陰飆輪��冰壑嵚崟下踏層雪上攀琪樹仙人綠發逍遙箕�俯闞人世混熱交毒我欲從之安得羽翼

雞鳴篇

雞鳴月落飄風振宇駕鵝曳陸翔鳥云舉曜靈初�浮雲翳止驅馬東行條其嘅止

朝吟行

亭毒旣周明星有爛羲和授鞭九宇將旦寐者��寤者嘅嘆巉巉檜栢覆我中庭雞鳴於顚微霜夜�閶闔未啟九闉尙扃馳神紫極振珩闕庭

玄熊篇

猛士守四方四方塵不楊玄熊在深山百獸皆遁藏【一解】獵火舉四澤虞羅亙長云毒矢積如蝟玉石誰能分【二解】熊皮充下禦肉亦登君庖豈若犬與豵卽死無咆哮【三解】

遊子篇

遊子在他鄕所願親壽考水犀遊於淵惟願水長好磵石𨿽孤處不羨風中沙葛藟能纏綿不如絲與麻

豫章行

黃河𨿽大川所嗟源不淸千里能一曲不如直道行王允輔京室李杜垂其名介休巾角折乃爲時所傾

析薪二首

析薪如之何爰以析其理結交如之何相要在終始女蘿施松栢女蘿千尺長結交不知心結交安得�

二列曜垂四隅燦燦冒中土箕星乃好風畢宿復欣雨泛觀愚哲士戚戚各有營哲夫計千載愚者終一生

【卷第七】

【樂府雜調曲三十四首】公無渡河二首空城雀野田黃雀行石城樂大堤曲襄陽謠白銅鞮襄樊樂襄陽浣婦行鴈門太守行渡河篇黃鵠篇煌煌京洛行爲曹縣王子賦南山篇仙人好樓居三首白馬篇將歸篇答客擬燕歌行二首芳樹二首爲上海陸氏賦陸出東坡故硯姑蘇全肩筆索予面賦一字起十字止鳴鴈行知足吟直如弦采菇曲二首雙燕篇賦得古別離送龍湫子史烈女孤鵠篇壽程生大母

空同集卷第七北郡李夢陽撰樂府雜調曲三十四首

公無渡河二首

盤螭作川梁功奇勢難久魴鱮尾屣屣天吳戴九首

二公無渡河河深不可渡中有白石齒齒嶃嶃兮峩峩蛟龍九頭戴角崢嶸崟磕兮水鱗鱗兮衝素波公無渡河吹沙暮多風河伯築梁結兩螭汝無羽翼墮水中涉水𨿽可樂不如登山阿噫嗟嗟公無渡河

空城雀

雙雀下空城谷穗黃離離二雀跳踉鼓翼啄谷穗其朋千百咸來集小者啾啾是其兒誰者翁嫗被髮曳鞵來打雀雀薨薨飛上城嘈嘈鳴兩人恰欲抽身雀便復集回頭罵雀辛苦長得禾汝忍飽之我無粒手中乏利彈又蔑网羅天旋日昏柰爾雀何

野田黃雀行

樂樂其所自生禽獸過其故丘悲鳴黃雀遊野田焉知鴻鵠髙舉情鳯凰靡世見生長丹山依玉禾白於脂飽之忽來飛仲尼逢子西乃被接輿譏野田黃雀行樂樂其所自生禽獸過其故丘悲鳴黃雀遊野田焉知鴻鵠髙舉情鳯凰靡世見生長丹山依玉禾白於脂飽之忽來飛仲尼逢子西乃被接輿譏

石城樂

盈盈窈窕女當門是誰家十三學畫眉十五檀琵琶邑中有盧家此女名莫愁向前問此女女聞雙淚流二十嫁夫郎重門阿閣房臨牎種桐樹五年妾身長自渠下楊州置妾守空樓悔不快剪刀斷水不東流

大堤曲

漢水白離望月落山黑時堤頭石不平走馬誰家兒儂住襄門西而在漢水北浮橋不著纜郎詎得儂識大舶何處來落帆向濃滸髙革華白帢子識是眞州估

襄陽謠

一灘髙一尺十灘髙一丈湍急右巉魚何由上��櫓析俾我心愴順風沿水舉帆千里

白銅鞮

誰家池髙陽池日暮歸倒接�醉如泥汝爲誰拍手歌襄陽兒

襄樊樂

立檣如麻卿來誰家新燕營巢風中滚沙鵁鶄逐�鴦金井石橊黃珍寶丘山積擅名黑門廂

襄陽浣婦行

彼誰者嫗吾家浣衣新寡寒賤鬂發霜飛體無��十日九饑態度則殊辯是知非嫗泣答言妾襄宮女少小入宮荷主憐顧四十始出嫁爲民婦灌田禾薪奄就貧窶舞裳綻污形容攺故夫死男孺藜匡靡救嫗咽復言侍襄定獻幾三十年王有義辭皇嘉特宣父子俱覲妃嬪如煙鈿笰載路龍旗飄翩禦使絡繹珍車班班漢峴同淸天歌播焉衮舄南還層城言言鳥春日妍桂宮有延傑臣觴壽玉娥奉筵王旣捐世變來罔度聞見駭異古殿寂寞嫗勿更言萬類咸爾厥亦天道安之則巳

鴈門太守行

鴈門太守汝何人治邦三月稱明神我有牛羊賊不來掠我有禾黍人不敢割昔我無衣今有袴著我思禮拜太守太守不見憐但聞太守身姓邊紫髯廣�聳兩顴太守出門四牡騤騤後擁皁蓋前導兩麾行者盡辟易居者不敢窺旁問太守胡所之云訪城南皇甫矢見

渡河篇

小麥黃黃河波君柰何今渡河昔君遊此思君一見經旬累月不君一面君今渡河乃往何縣跂予望之淚下如霰汀有鳧兮沚有蘭枝相亞兮居不單人生心事豈有殫君愼動靜加君餐

黃鵠篇

黃鵠遊四海倦言還故邦中路失其雌三年乃有雙鴛鴦毛羽縟哉工凰儔鶴匹渠豈同嬿婉歡娛殽酒丰琴鳴瑟奏芳夜中樂極思來內忡忡驗新追故悲悔叢人生萬事愼勿輕易貍鼠之能詎逮騏驥車牽美期谷風興刺我心自知聿斯語誰

煌煌京洛行爲曹縣王子賦

時風布陽和韡韡華春木淸朝富才賢藹藹冠蓋屬努力競髙路雞鳴起相逐白日耀飛轡流云翼行轂同裏多匯薦一門有聯躅蹶彼曹南士雙雙皎如王聚鳴各當晨連翮一何急煌煌京洛內濟濟英妙集二郎紳委蛇三四錦翕熠大郎𨿽未官俯身拾班級入室談仁義出與卿相揖聲名旣烜赫性行復剛執見者勿徒羨靑雲貴自立

南山篇

南山何巖巖上有孤鸞凰佳偶永相失日飛夜悲鳴遺腹生雛哺之良艱晨采竹實暮取瑯玗吁嗟哺之良亦艱雛成被九采翺翔覽四海四海覩光儀阿母亦榮輝峩峩相公門屹與南山齊自有鸞鳯來綽楔增崔嵬相逢且莫言聽我南山篇

仙人好樓居三首

律律海中洲峨峨白玉樓上曾結浮雲下戴神鰲遊前檐蔭白楡靑龍守門樞上有無始公飡霞煉金腴飛瓊鼓玄橐浮丘扇其隅情閒覽八表出入服气輿日月跳兩珠回旋但須臾萬年永福日寤言莫相忘

二謁帝華蓋側沐髮咸池旁巖巖雲中樓文杏裊爲梁黃金走闌干銀闕前相望聳身若輕翼登之窮四洋四洋北荒沕波瀾浩楊楊九州島一何拘斂顏歸洞房屑玉煉精魄用神無何鄕萬年永福昌寤言莫相忘

三幹鵲知來風靈人炳先幾超世構巍峩上與飛雲齊舉手拂天河白石寒離離牽牛不服箱織女棄支機孤鳥銜若華東來欲誰詒海水淺以淸俯之嗟嘆咨眷玆勿輕道翩翩眾鳩馳萬年永福昌寤言莫相忘

白馬篇

白馬紫金羈楊鞭過市馳萬人皆辟易言是賣珠兒生長本倡門結交蒙主恩寢食玉榻側獨聆瀀渥言取金大長秋徵歌李延年家住十重樓珠簾白王鉤綺繡裁襦裳妖艷無匹儔片言卽賜第意气淩醜侯

將歸篇

對面有乖絕千里長相思登髙望來車入門賦將歸驚風何飄飄獸兔莾間啼羣鳥各有趨他鄕難獨依獨依令人惑悠悠浮雲馳悠悠尙可道霜露隕百艸

答客

子去有何見來之奚所聞願客且寧坐爲子請敬陳丈夫志四方出門轍同輪人心投合諧匪必鄰里親長風會枯蓬飄飄逐飛塵旣東忽復西聿誰究其因引觴就岐路有懷庶能伸

擬燕歌行二首

花稀葉艷蘪蕪芳皇皇溥原修且將陽浮野曠�飛揚風沙瞇目熯气黃禽獸阻饑狐在梁興言送君�故鄕牽袂欲別立彷徨延視極騁中自傷締交心違隔肝腸爾去孰予共杯觴蘭橈桂枻文荔檣逝哉汗漫淩洪洋安能假翼東南翔何人贈君紫玉璫又何贈之云錦裳永言嗣玆無我忘

二銀河耿耿秋夜長牽牛織女限河梁終日美杼不成章延頸北望涕沾裳自居別我之他方錦衾燦兮獨空牀北風發發天雨霜鴻鵠垂趐不能翔溪谷天寒林樹蒼道路欲歸多虎狼人煙斷絕乏資糧爲君憂愁斷肝腸思策良馬逝居旁中道失路河無杭攬衣踟躕夜未央願爲浮雲歸故鄕

芳樹二首爲上海陸氏賦陸出東坡故硯姑蘇全肩筆索予面賦一字起十字止

嗟天運春奄暮翩翩者鳥集於芳樹芳樹生路隅車馬一何多朝看桃李華夕看桃李柯爰登髙丘以望遙見長安綺樓樓中美人彈瑟如聞三嘆未休客乘白馬系棲下秉燭置酒娛夜遊美人贈我錦繡辭把玩不異珊瑚鉤林陰漙露羅袂薄明月照闥那可畱嗟乎人生何不共努力君不見城鴉哺子忽生翼

二前缺八字句此篇足之

猗君子道爲貴貪夫所欽駟馬髙蓋東家𨿽椎牛不如西家虀𨿽有文馬千駟不如西山啜薇猗嗟富貴良何爲瞻彼靑靑兮陌上林穠華灼灼兮一何早涼風有時漂搖來吹汝坐見淒淒白露滿芳艸願采靑松寄情親於遠道

鳴鴈行

鴻鵠髙舉摩天飛渴飲沆瀣餐靈芝翅拂日月云爲衣卽有矰繳安能施下游滄海髙河漢我思與爾時相見羽短毛長何足辯

知足吟

衡門可棲藜藿可飯錦綺𨿽麗韋布自暖車馬𨿽貴豈若仰偃下覽林臯上陟巒巘靜倚垂虹憩目送行雲返

直如弦

直如弦死道邊相逢且勿諠敬聽古人言子𨿽抱良璧暗投誰爲惜掇蜂尙見疑何況不相知種桑爲得衣種谷爲得飽結交不得心不如絕交早

采菇曲二首

眾星欲沒月模胡人家河上起相呼相呼相喚采秋菇問渠早起緣何事此艸日出化作田中枯采菇采菇君早歸霜寒露重濕人衣藍田白玉非無種不似商山好蕨薇

二白如白玉簪香如玉田禾行人且莫行聽我采菇歌儂家住在黃河曲一日波濤怨殺河河來有魚去有麥麥下秋霜菇菜多不求河血城南去只願年年河不波

雙燕篇

雙燕來故室不見阿母語穿牎入幕尋阿母哀鳴欲棲還復舉喃喃止翠桁徘徊拂素幃浮塵積玉珈斷蘚生畫衣雙燕年年春社來阿母阿母何時歸

賦得古別離送龍湫子

盈盈楊白花泛泛綠波水化爲浮萍艸乃與人相侶飄泊無根蔕隨風任流止今日歡聚客明日倏千里千里異鄕縣有時復相見心情豈固殊所嗟形色變一見復一別少壯頭盡雪老大未足傷願言崇今芳

史烈女

史烈女者木巳史氏之女也未嫁而死其夫是踰禮以守信破經而成仁者也李子曰史氏女有激俗之功焉然予聞其言矣於是乎述

梨花如雪霜鴛鴦不成雙我心明如鏡我心淸如水鏡明有塵時水覆無攵理古昔華山畿行人下馬拜春風兩蛺蝶綠艸搖衣帶

孤鵠篇壽程生大母

有孤者鵠毛羽蒼靈气勃勃吞秋霜饑餐玄圃禾渴飲瑤池漿朝從金母遊夕挾飛瓊翔生有二子二子生八雛雙雙昆侖之巓潄芳茹膏餐玉腴上下嬉紫虛靑鳥爲伴文鳳俱俯視鵲鴉鷦鷃何啻萬萬輩唶唶啾啾啄腥穢

【卷第八】

【樂府雜調曲四十六首】塘上行艷歌行甄氏女詩師曠歌二首五仰詩五首淋池歌招商歌順東西門行妾薄命苦哉行嗟哉行朱橊篇行路難白紵詞三首賦大隧公儀休靑陵臺射潮引汝爲我楚舞博浪沙左袒行申屠嘉轅下駒栗太子赤鳳曲雷之奮鳳之升月如日子夜四時歌八首車遙遙幽蘭掌上舞

空同集卷第八北郡李夢陽撰樂府雜調曲四十六首

塘上行

蒲生何離離過時采者稀莫言采者殊盛衰自有時【一解】昔與君相見不謂行當變讒言使交流水淸石自見【二解】孔雀東南飛十步一徘徊羅鸗羽翼短安可作雄雌【三解】今日樂相樂飲酒行六博蒲生枝葉多中心亦不惡【四解】

艷歌行

杲日出扶桑照我結綺牎綺牎不時開日光但徘徊【一解】通阡對廣陌柳樹夾樓垂上有織素女嘆息爲誰思【二解】步出郭東門望見陌上柳葉葉自相當枝枝自相紏【三解】

甄氏女詩

予讀魏記見甄氏女失身以讒被誅卽其絕鳴之音至慘戚不可讀而竟以讒死悲夫然卓氏女亦奔相如作白頭吟何所遇懸絕也陳思王浮萍詩或稱托風於甄氏比之長門成敗畢矣豈非事人者之永鑑哉

種樹髙堂下枝葉何畱畱辭家奉君子置我靑雲棲一朝意乖別棄妾忽如遒昔爲同溝水今向東西流獨守結心脾夕暮不垂帷明月鑑玉除淸風一何悲曳絇立中庭仰見明河湄明河光不回念妾當何依沈思仰天嘆淚下如斷縻

師曠歌二首【詳見樂書】

宮筵肆兮哀弦拊玄鶴降兮鳴且舞呼煙侶兮嘯云友誰能爲此師曠子

右玄鶴歌

招白雲兮會天鬼兩冥冥兮風不止君好音兮徒自苦民悲嗟兮離棄女

右白雲歌

五仰詩五首

餘懷五嶽尙矣婚嫁未畢頗有向平之嘆太史公曰髙山仰止景行行止卽未能至心竊向往之於是作五仰詩焉

我所仰兮在華山側身西望阻秦關蓮嶺阻修徒離嘆仙人贈我白瓊丹翳三秀兮吟葛覃我欲從之途路艱西望咸陽涕潺湲

二我所仰兮在衡山側身南望阻荊關祝融岧嵉心悲酸仙人贈我赤瓊丹婆娑桂樹山之間我欲從之途路艱南望洞庭涕潺湲

三我所仰兮在泰山側身東望阻齊關南有龜蒙東肅然仙人贈我綠瓊丹招我東遊扶桑間我欲從之途路艱東望河濟涕潺湲

四我所仰兮在怕山側身北望阻燕關飛石岑巉不可攀仙人贈我黑瓊丹帶星辰兮佩鳴環我欲從之途路艱北望鴈門涕潺湲

五我所仰兮在嵩山側身遙望阻韓關企余望之良匪難仙人贈我黃玉丹手持金光翳華菅我欲從之途路艱遙望緱城涕潺湲

淋池歌

翩翩黃鵠玉距金衣飛引兩雌來下我池肅我徒駕我舟折荷花弓擢中流女楊歌龍豹馴陽阿雜進齊謳陳會鼓擊樂未央皇家萬壽民阜康

招商歌

荷爲蓋水爲車女艷艷兮繡帶舒辟陰館坐陽渠招涼風兮吹玉竿吹玉竿感心志晝捲夜舒蕩人思榮景沈凝霜零仰首太息沾我纓

順東西門行

嘅人生七十稀來日苦奔去難追賢子孫富家資耳聰眼明心寡悲酒旣淸殽核時首春禽鳴梅滿枝人道成世運熙乃今不樂當待誰召同姓請鄕耆鼓瑟飲醇祝期頤

妾薄命

蘭房宵宴燭舒明今者不樂歲其徵豈伊異人惟友生金杯玉盤殽雜呈恃容驕愛各極情任心屬歡密意傾美人顧予獨目成舄履雜蹂香澤傳額瞬目語中意宣主稱千壽客萬年攬衣起舞體仙仙燕翻雪回臻極妍羅濡縠潤汗沾顏履遺佩絕立未安滿堂稱能燈屢前金爵弱腕未勝持相擎袖遮情語微促尊前席影齊移繡裾珠衱光逶迆耳後懸瑱何累累皎若芙蓉出綠池贈我彤管親所將車疑馬停仍罄觴徳音愛深結肝腸醉沈獨言猶不忘歸室自解鳴玉璫九華流蘇雞舌香合眼宛在君之旁覺來微月鑑空牀起視北斗長闌干踟躕露晞目上山義成愛施良獨難悲思嘆息淚汍瀾桂人絕代惜玉顏情會恩離摧我肝願托錦衾終此歡

苦哉行

從軍北到長城長城艸枯窟不平十月風發霜霰�人須馬毛冰結成東歸太行踐羊腸斫冰煮糜巖谷旁攀枝掩淚瞻故鄕紅顏搗素怨夜長悲離恨阻斷肝腸破鏡何時飛上蒼

嗟哉行

人言髙樹多風羣鳥巢其顚勁幹從來易折弱者永其年蘭�𨿽異眾艸秋至同一零君子不愛其身身屈名乃成

朱橊篇

朱橊𨿽檀名不與眾艸爭春陽炎天眾艸死朱橊吐艷何揚揚縟瓣攢葩不結實可憐此物終拋擲

行路難

錦笙翠蛾心莫疑色銷言忤情遽離偶投響諾山嶽移背面詆訾孰復知川塗憂風備其舟彼風東西流波翻浪側時不休泊船倚岸纜樹根彼何者鳥翻然喧願置此曲令心煩

白紵詞三首

鐙繁月明夜何長華袿鳳髻曳鳴璫裊云流影歸洞房引商刻徵斷人腸金鞭驑馬立彷徨解衣酣酒歌未央夜闌雞鳴不下堂

二天河爲橋一水長雙星怨夜遙相望玉簾金茀衢路旁塵暗鐙殘芬秀揚轉眸明月低西方墮靨流鈿飄碎光馬停車駐空斷腸

三五更月微含素波飛霧英英沒綘河桂宮蘭室棲玉娥外極金鰲萬象羅萬人齊和一人歌生丁福運民太和竟日爲歡豈足多

賦大隧

賦大隧兒賦隧中母隧外母思啟叚叚巳舉不及黃泉是何語潁人不來其柰汝潁人不來猶之可俎上分羔火痛殺我

公儀休

園中豈無葵相公柰何饑相君卽無衣不愛室中機相君千萬歲請治相君棲桓公霸諸侯管氏有三歸

靑陵臺

兩山當中開露出靑陵臺北山𨿽張羅南山鳥不來我在南山自有匹馬牛之風豈相及吾頸可斷志不易

射潮引

錢塘八月潮水來蛟龍奮怒濤爲雷天旋地拆不可止此中云有鴟夷子何不張爾弓挾爾矢射殺鴟夷潮可止君不見潮水年年八月來萬努射潮終不回

汝爲我楚舞

汝爲我楚舞吾爲若楚歌黃鵠翼成將柰何黃鵠一舉橫四海君王豈有四海羅君無四海之羅安用此殃君羙人毒君子

博浪沙

博浪沙中挈椎走鴻門帳前撞玉斗誰謂張良貌如婦赤帝子起鞭赤龍臣也請歸從赤松赤松子在何許君不見朝烹狗暮縛虎

左袒行

陵曰不可平曰可安劉者誰勃與我產不信祿不入軍右袒計安出

申屠嘉

鄧通小臣敢皇侮錯也何人毀廟堵臣欲戮通帝弗許請攵錯誅帝罔與含血自殲報皇祖

轅下駒

鄭當時轅下駒韓安國兩首鼠禿老翁竟斬汝廷臣不語淮陽語君不見金家婦王家女一言殺兒還殺母何況區區老禿且

栗太子

燕燕汝今銜泥向何縣遮天蔽日過長安堆泥作塜髙如山飛來未央宮銜取梁上土黃口見母來啞啞張吻索虫哺

赤鳳曲

前赤鳳後雙燕頭岑岑兮尾涎涎組幘郎君夜相見相見騎白馬驚起城上烏城上烏據巢姇兒夜相呼

雷之奮

雷之奮翕兮張山之陽發坤藏辟哉昌羣龍載浮列缺光列缺光烜中土惠甘兩介稷黍聖人垂衣民歌舞民歌舞袪禍菑饑而食飽斯嬉厲鬼潛烕維福基

鳳之升

鳳之升附龍云儀萬方昭帝文昭帝文承宗禋安如山翕如坤兩宮豫恊天神帝臨朝奏雲門戞鳴球笙鏞振昭四方明萬民萬民愉庶物亨陰陽熙乾道成乾道成皇業昌軼周姒纘塗戎臣稽首歌雲龍

月如日

月如日光如輪輪五色繽哉紛貫紫霓揚風翎抶太乙侵紫庭化爲白气乾天經張我弧挾我矢袪祲烕妖天下理

子夜四時歌八首

共歡桃下嬉心同性不同歡愛桃花色妾願桃生核柳條宛轉結蕉心日夜捲不是無舒時時郎手自展

右春歌

獨夕玉階側仰看三星爛畏熱不歸房徘徊夜將半騖棹出驚流回橈戲淸沚擘破芙蓉花中有雙蓮子右夏歌

涼風吹王樹團扇置不理儂亦有涼熱何況戴冠子摘葉裹流螢應手葉先落本無牢根蔕虛怨秋霜薄

右秋歌

郎住西水頭妾住東北滸何能冰遂合永免風波苦雪飄悵難行室爾阻相覓不畏風色嚴畏此雪上迹

右冬歌

車遙遙

車遙遙遙遙復邁邁望見秋塵起不見車輪轉知在秋塵裏

幽蘭

幽蘭敷紫莖羅列生堂基踰時君不采隔情當怨誰

掌上舞

晨遊憩陽館夕宴戲風臺盈盈掌上舞飛飛素雪回

【卷第九】

【五言古詩四十六首】雜詩六首發京師二首七哀詩與客問答二首衛上別王子二首贈徐禎卿贈王舍人升二首又贈王舍人四首贈劉元瑞五首贈徐陸二子申州贈何子贈康修撰二首贈王生滇南送侄木北上送秦氏送谷氏別李氏二首贈寧氏二首送閔氏長歌行贈房氏二首憶昔行別閻侃贈沈氏二首送蔡帥備眞州三首

空同集卷第九北郡李夢陽撰五言古詩四十六首

雜詩六首

熚熚雲中電流光西北馳僕夫夙嚴駕吾欲遠遊之出門履微霜四顧何茫茫豺狼當路逵鴟鴞薄雲翔攺轍理方舟欲逝川無梁俛仰歲將宴愴惻涕沾裳

二西國有佳人獨立靑雲端容艷若桃李左右佩芳蘭含思理玉琴泠泠一何閒更節有餘悲曲終再三嘆

三梲榱蝕以傾梁棟誠獨難流言播四國周公有疑患涼飆激頹景奄忽不可攀眾羽日繽紜朱鳥戢其翰殺身苟無益去去從所安傷哉式微詩千載起余嘆三梲榱蝕以傾梁棟誠獨難流言播四國周公有疑患涼飆激頹景奄忽不可攀眾羽日繽紜朱鳥戢其翰殺身苟無益去去從所安傷哉式微詩千載起余嘆

四明月照我懷耿耿殊未巳霜雪委如山悲風中夜起攬衣仰天嘆涕隕不可止下生抱荊玉捐軀卜終始靑蠅倏來集白黑反在此城闕屹九重浮雲日千里我欲竟此曲此曲悲且苦

五淒霜變爲雹二气斂而藏天道有代謝人謀豈怕臧北杓酌元化亭亭自低昂上帝棲紫宮眾緯錯以行謂山蓋髙有梯可陟謂淵蓋深有舟可涉自非雙黃鵠天路安可躡

六茅以韌爲席柏以勁爲薪君子憂治世愚者幸不辰張罝以待兔雉也菑其身物理𨿽云殊罹脫各有因浮沙捲奔藿朔吹揚驚塵日暮臨大道悵望曷能陳

發京師二首【正徳二年春二月作是時與職方王子同放歸田裏】

驅車彰義門遙望郭西樹冠蓋耀靑雲車馬夾廣路威風何赫奕各蒙五侯顧回飆動地起白日倏巳暮棄擲委蔓艸榮華若朝露良無金石交人生豈常故絺綌足禦冬誰念紈與素愾彼白華篇气結不能愬

二蔦蘿附公栢枝葉固相因行子戀儔匹況遇同鄕親北風起河梁日暮多飛塵攜手同車歸駕言四適奉道遠長渴饑客子懷苦辛仰瞻天漢流夜永不得晨驂馬媚其曹鳴鴈各求羣明星出東方照見車下人夙興卽往道登彼髙路津還顧望京邑愴焉何所陳

七哀詩

問客何方來四月發回中繁霜隕百艸樹木如寒冬客行一何遙客顏一何憔舉目望關山關山郁蕭條少壯盡乘邊崖谷何寥寥戰馬不解鞍弓矢常在腰碩鼠走空倉城上狐貍跳咄咄勿復陳更問北來人六月天雨霜哀哉生不辰

與客問答二首

門有萬里客顏面帶風霜左右佩雙鞬意气何楊楊問客何州士逝將之何方客亦不顧云但言開中堂手持一書札口口稱故鄕長跪受書札艸字八九行上言親戚故下言別離傷

二長跪牽客裾故鄕今何如客起長跪言故鄕不可居墳壠旣蕪沒寧復識田廬鄰巷鮮故人族屬半丘墟巖巖髙山谷今爲官路衢主人聆客言涕泗交漣如離鄕三十載少女爲人姑邇者日以親遠者日以疏狐貍知故穴牛馬知故阹願爲連理樹托根北山隅

衛上別王子二首

晨風應候至雞鳴各嚴車我今遊宋中子當旋舊閭僕夫理前綏轅馬悲鳴趨一別阻秦周相望萬里餘首春霜露重厚汝徵衣襦昔爲同袍士今在天一隅故者日以遠疇能察區區

二稅車朝歌裏送子輝水陽羣鴈起髙飛淩風各分翔惇交多故懷況乃憂故鄕徵夫愁短日去馬知路長童童孤生柏結根南山旁願言采此柏遺我心所當良無白鵠翼何以得髙頏

贈徐禎卿

獨處忽不懌攬衣循東廂樹木何修修春風起飄揚我友駕在門告言適江湘倉皇挈玉壺追送臨河陽顧瞻兩飛鳧並戲水中央翩翩厲羽翮鳴聲一何長柰何遊客子一別永相望時澤亮有周天命固其當薄終義所劣別離庸詎傷懿彼回路贈慷慨由此章

贈王舍人升二首

迅風激髙云朝日照嘉林良友忽遠適惻愴摧我心川原望靡極江路浩且深殊域寡親戚孤子故難任荼蓼積愈苦淚下不可禁

二攬淚瞻林木韡韡敷華葉層闉帶廣陌事焉暮相接駢裾侈髙會誰念獨守妾豈不思方舟川廣不可涉葑菲遺下體舉世重紅頰勸子且寧志爲恩孰周浹

又贈王舍人四首

送美城東陌還車望上陽觀闕百餘尺蓉城郁相望同在天一隅子今旋舊疆經子故所居我馬立彷徨

二彷徨亦何爲悵望遠行客枯桑號天風時節倏復易簪紱匪我榮棄置安所惜願爲東南風遂附髙翔翮

三勁翮無羣棲靈根豈業蒨人生非苦匏安得常相見動息各有因況乃異鄕縣徘徊岐路側仰視���

四鴈徵會來歸君行何日返驚風飄馳光歲月忽已晚登山采白苓遺我心繾綣上言制頹齡下言助餐飯

贈劉元瑞五首

晢晢吳中娥奕奕宛淸揚邂逅此堂隅瞻顧兩回翔攘袖發浩齒列坐無髙倡行雲爲徘徊順風托馨香周席莫不嘆側目在流光何意芳盛年峻義明秋霜於禮誠銷薄銀漢徒相望

二矯矯雲中鵠忽忽晨南翔連翩客遊子駕言逝何方霜露日夜零東路悠且長意欲從子逝我馬玄以黃徒思諒無益欲置難遽忘愛子千金軀雙親在髙堂

三埋輪國東門駕舟越洪洋晨發天北偶日夕至建康皇居槪太淸陵樹何蒼蒼白馬服衡軛飄颻過路旁惇交豈獨薄貧賤多顧藏所志在寧親榮耀乃其常

四靑陽獻嘉歲玄鳥鳴我堂遠子念行役驅車發南疆豈不誠辛苦王事切中腸駪駪溯原薄拊劍何慨慷羣形冒休澤朽幹揚朱芳君子法天造小人曷能臧

五回車太行谷結轡登羊腸羊腸何崔嵬俯視見大江大江日東注遊子悲故鄕故鄕復迢遞欲濟河無梁晨起振我纓駕言行朔方丈夫貴榮名臨路徒離傷

贈徐陸二子

淸晨思行遊駕車郭西門凝霜被野陸莾莾多荊榛霜雨不歸川四顧無行人何意岐路側悵然獲所親晤言不須臾含意俱未申云問富才傑具區產名珍一爲時所知光耀在淸云情交苟不劣窮顯非所論感激平生義匪爾誰當陳

申州贈何子

翩翩雙黃鵠淩風各將去哀鳴岐路側一步一回顧何異同心子失散在中路別君倏五載我發忽巳素今逢不須臾趨駕一何遽臨分但踟躕道語不及故山川何悠悠白日奄欲暮努力愛玉體慰我長思慕

贈康修撰二首

晨步城西岡遙望終南岑荊棘髙蔽天白曜翳以陰雞食鸞鳳饑蛾眉讒妬深葑菲遺下體一別成飛沈出門眺四郊莾莾悲風吟海水有可測傷哉誰諒心

二少陰盛霜雪崎阻鴻鴈饑荷斧入林谷日暮誰共歸林樹窈冥冥徑路多虎羆北斗橫塞岑邰野風振悲欲往河無梁念子忽如迷榮耀在須臾亡沒誰復知思附玄鶴翼從子以髙飛

贈王生滇南

人生如枯蓬團團隨風轉朝猶同一隅夕暮異鄕縣鳳凰擇林遊奮翼思髙飛一飛萬餘里路澀常苦饑岑巒造靑天蹊磵何崣山移食尋竹實餐棲必梧桐棲徳音倘不隳慰我心所期

送侄木北上

羣鴉競時食孤鴻獨髙翔丈夫四海心誰能安舊疆杖劍辭所親策馬登前岡歲晏霜露繁原野何茫茫艸枯禽獸饑潢潦浩以長感吟悲蒹葭試鳴候朝陽勗哉樹名勛念玆西頹光

送秦氏【秦名文字從簡臺州人】

健足慕千里倦翮常卑安陶子重折腰貢生乃彈冠黃龍日南遊長江浩瀾瀾竹實匪不甘鳳孤誰爲歡故廬倚靑松懸崖激鳴湍返眞謝形役庶以成盤桓

送谷氏

零雨晨微微艾葉何旆旆端居輟中憂駕言送狂邁黃河流湯湯飛雲下燕代臨汀羅觴俎趁景徙傾蓋轅馬望路鳴僕夫整衣整孰非金章容子也獨所愛行行樹聲猷及此明良會

別李氏二首

逸禽恥淹棲良駟競先步出門有行遊諸所豈得顧辭燕戀舊壘渚鴈企髙騖情離誠有猝心期固其素匪無便儇子新人不逮故踟躕野飆夕分手卽前路

二前路乃何之迢迢夢云澤霖雨暮戢戢囑子且停軛隕籜委川徑潢潦浩以白熒熒雙龍劍佩服我所惜水行蛇虫匿陸邁虎兕辟願言承心歡庶與備朝夕

贈寧氏二首

野藪萎平畛寒露一何早凝霜一以零蘭蕙亦眾艸美人中夜興憂心惄如搗玉石誠靡別妍華恃疇保瑟瑟谷中松見者豈不寶良無匠氏顧嘆息歲將老

二白日何冥冥送子黃河陽執手無一言仰見雙鴈翔處卑心罔怡奮飛多中傷撫劍兩踟躕低頭涕沾裳天運有銷盈志士懷剛腸去去受景耀離別固其常

送閔氏

怦怦困暑溽悠悠抱中戚時蟬邇戶響流汗揮復積登髙散我憂忽覯遠行客爲問客者誰是我心所懌律律佇徵云迢迢逐歸翮孰無室家念忖爾歡聚夕伊余胡寡仇煢煢痛離析

長歌行贈房氏二首

捷步競先鳴達人貴沈幾鴻鵠翅摩天於世常髙飛煌煌冠蓋朝疏也乃獨歸誰云傷秋子而爲鱸魚肥彼哉枌楡儔豈知千仞輝

二彌彌夏川廣驚風夕揚波眷言送誠歸軒騎匝巾阿倦鳥故林趨獸離懷前窠君看累累實豈復華其柯皓首聲利途攸見無乃頗

憶昔行別閻侃

憶昔少年時遨遊咸陽都邂逅塵埃裏相邀入酒壚半酣擊劍起挾彈靑門隅風蓬離本根奄忽浮雲䢐聚散良靡期晤言誰復圖蒙蒙零雨辰悠悠梁園途翩翩白馬鳴藹藹朱華敷昔逢美姿顏今也白頭顱中藏難遽宣相看但捋須前路浩崎嶇愛子衰暮軀

贈沈氏二首

辭馬鳴故羣羈人戀心知身也匪木石孰無懷與思藹藹軒蓋途才捷競先時冥冥歸林翮爰集非無枝龍蛇悟易訓蟋蟀感唐詩情感辰靡延把袂竟河涯贈子金錯刀申子古別離徳愛誠匪他遘君豈無期

二旦日子當發淹畱復今宵良之美盤餐爲君品鳴簫君子巖下松霜雨肙顏不消眾艸苟移時化爲艾與蕭聆曲復不懌惓焉傷迢遙攜手步前庭仰面看招搖巢子潛箕陽四嶽兪唐堯願言修九苞曳佩鳴天朝

送蔡帥備眞州三首

晨飆下嚴霜波水白浩浩雞鳴人語動趨駕恨不早出門望原野四顧但衰艸芒碭一何寥驚鴈鳴寒蓼老驥志千里烈士輕遠道臨事母謂難爲善豈在小

二揚舟逾長淮登陴望大江气勢何郁盤皇矣眞我邦宮殿槪髙淸鐘山變靑蒼橫飆靜霜夕天塹如沸湯時平智士拙貨賤良賈藏無言邊境勛寧居亦慨慷

三隕霜凋楓木澤藪莾虞虞結徒策靑驪行狩聊我娛左發殪玄兕右捎僕文駼插羽坐艸間飲酎炙鮮�川光夕明烕鴈騖風叫呼立馬千仞岡仰送浮雲�彈劍問所私何如李金吾

【卷第十】

【五言古詩五十六首】時命篇述憤一十七首弘治乙丑年四月作是時坐劾壽寧侯逮詔獄離憤五首正徳戊辰年五月作是時閹瑾知劾章出我手矯旨收詣詔獄赴江西之命初發大梁作雜詩三十二首

空同集卷第十北郡李夢陽撰五言古詩五十六首

時命篇

代馬不戀越荊禽豈巢燕鸜鵒渡汶水君子憂未然柰何容遊子率爾辭故山行獸顧丘林出云有歸還交交聲利途軒車日駢闐誰念牛下人悲歌夜中嘆豪門有棄襦我衣怕不完張儀懼諸侯泄柳乃閉關貧賤豈盡愚時命當自安

述憤一十七首弘治乙丑年四月作是時坐劾壽寧侯逮詔獄

天門郁岧嶤虎豹守其隅番番九苞禽頡頏舞云衢銜書奏至尊靑龍與之俱光夕絕還響徙倚空愁予

二帝居杳何許蒼蒼隔九閽白玉爲阿閣黃金爲重門可望不可扣仰見飛雲奔何當發炎旭下照孤葵根

三鞀響久不作烈士常苦辛魏裾已寂寞漢襤空嶙峋邈焉向千載曶曶懷斯臣皇心苟識察百死寧一身

四懸車曜回景夕風起喬林撫玆散沈憂浩蕩開重陰回翔瞻闕門躊躇思玉音宵坐焰明燭懷古傷我心

五大化罔不虧人生固多艱泛觀疇昔人浩然發憂嘆自非飡霞侶伊誰駐朱顏律律南山岑拂衣會當還

六孟夏艸木長垂云一何淒零雨宵始歇西山朝復隮兀然坐髙舂時聞鵓鳩啼逢辰寡宿歡履運傷前述旣無杯中物何以寫我淒

七飄風自南來颯颯入我懷我欲隨之翔北向三重階守閽遙望予閶闔何由排戚戚勿重陳危言多厲階

八夕云郁崢嶸頹陽入西丘返景漏林端明我屋上樓靜久得玄理源澄復何求永懷鄒陽子聊以抒我憂

九苔井肅陰森嶽廟悶以淸車前當路翻紅葵夾階生羈人散煩屙紆徐步中楹時禽變好音庭柯敷夕榮詎知沮洳場曠然獲悠情

十靑靑廟中槐交交一雙禽爲巢育其兒結構良苦辛一朝驚彈羅移棲向髙林我行適見之嘆息空彌襟

十一湫宇夕陰陰寒燈焰不長气樓遞微明飄忽如淸霜人云网恢恢我胡寓玆房墉鼠語牀下蝙蝠穿空梁驚風振南牖䢐夜倏已央於邑不成寐展轉情內傷

十二小艸生枯桑芊芊競芳辰𨿽云殊本根寄托各有因自我罹幽囚忽焉經浹旬我兄千里餘渺渺長河津妻子日望余蒼蒼隔西鄰所幸二三友笑言越昏晨宵鐙促燕膝暱語忘苦辛患難苟相得毋論骨肉親

十三檐月何徘徊晨風復依依載言別同居倉皇倒裳衣處者各惆悵去者從此辭挽手刺刺語寄言家中知丁寧故與親願勿長相思明明昊天威我久寧在玆

十四皇矣彼上帝赫赫敷明威四序舒以慘中有玄妙機燭龍躍天門一朝景光回昔爲霜下艸今爲日中葵稽首沐罔極欲報難爲詞

十五明月出東方徒行反家室室人走相訊問我何由出明知非夢寐欲辯仍自失喜極雙涕零轉面各銜卹垂鐙照緗捲浮埃滿朱瑟愁言卒未傾忽復見晨日

十六鳴鑣踰廣陌執簡謁彤闈道逢相識問倏如遠行歸虎拜閣門下龍顏霽晨輝二後邈以詔吾皇嗣其徽從諫如轉九旁求炳先幾令聞洽四國壽與南山齊

十七臣本艸野士弱冠承恩私黽勉簪紱間低回赧容姿直湍寡回波勁木無弱枝天運不易測物情諒如斯修塗方浩浩駕言赴前期

離憤五首正徳戊辰年五月作是時閹瑾知劾章出我手矯旨收詣詔獄

采采河邊蘭鯉魚何盤盤念我同胞人訣絕摧心肝事變在須臾浮雲逝無端臨發路踟躇誰敢前爲言原鴒杭髙聲我行何時還十步九回頭淚下如流泉

二練練晨明月鬱鬱風中柳蒼茫遮我車識是平生友感君故意勤贈我雙瓊玖虎狼夾衡軛狐貍艸間走東方漸發白聊歸勿爲久天威煽方處君子毖其口

三北風號外野五月知天寒海水晝夜翻南山石爛爛丈夫輕赴死婦女多憂患中言吐不易拊膺但長嘆永夜步中庭北斗何闌漧裂我紅羅裙爲君備晨餐車動不可畱佇立淚汍瀾願爲雲中翼阻絕傷肺肝

四驅車重行行前上西山陲白日忽已冥歸鳥來何遲飄風吹徵衣北逝方自玆行路見我行不行爲嗟咨苦稱途路澀君子莫何之欲訴難竟陳天命自有期

五結髮事君子締結固不解靑蠅玷白璧馨香逐時攺恩阻愛不周棄擲良在此紅塵何冥冥白日淪西海對面有訣絕何況萬餘里得寵各自媚誰爲展情理訛言方蝟興君子愼其始

赴江西之命初發大梁作

戚戚辭故里盛陽遠行遊入門揖兄嫂徵馬已駕輈日午登前岡浮雲逝南流零汗透衣巾僕夫行悠悠軀微懼命重慷慨但懷愁還望故所居匹鳥鳴相求而我獨何爲道路常懷憂

雜詩三十二首

英雄樹大業奮志常慨慷捐身赴國丸效命爭戰場明甲耀皎日挽弩千石彊矢石下如蝟殺聲如沸湯被刺目不逃阽危气益昂雄名輝冊符生死固其常

二大司肅制度鴻儒振英儀生殺原異門爲猷視厥施峩冠巍堂上巧笑芙蓉姿狐心生暗鬼耳聞佯不知膏梁媚妻妾無賴充王師白起如林狗馬用羈縻榮達信有命嘆息將奚爲

三共工觸山折誇父去無還媧氏懷憂傷煉石思造天妖姬鼓哀瑟嬉戲王臺間艸昧怨無侯哲者中自煎小鳥塡巨海蘆灰遏洪川力誠有不及心情良可憐

四昔余曳鳴佩謁帝扣天閶聖人垂衮衣賡歌庶事康鼎成不我顧奄忽驅龍翔生死變化理反復開存亡榮華有銷落連茹切微霜晨朝在須臾返車棲扶桑

五命駕將何之意欲快我心蠻方亂如麻匈奴冦楡林揮劍誓俱亡彼軍忽如沈豈爲尺寸勛國仇怒至今昆侖貢織皮鴟鴞懷好音功髙固不賞讒妬來相尋哀哉險側子傾詞誰見欽

六大道竟焉陳末運忺相欺讒疑進貝錦交亂令心悲鴟鴞翔茂林烏鵲遊下枝人情有偏好觸意生乖離長門緒淸吟魚肉怨新詩玉分石見仇咄嗟當語誰

七遨遊寫憤懣駕言淩洪濤洪濤匪我遊攺馬登山椒朔風一來至林谷何蕭蕭鬼怪時以興雲逝誰能招禽鳥相聚鳴原獸復晨號置此勿徒苦乘雲可宏翺

八有衍東園椒結實何累累條遠敷不易斧者見行摧燕雀本小鳥志欲翀天飛哀哉不自諒失路將安歸

九悲風厲歲晏宵旦未云巳寒冬雨雪至江漢驕南紀臨堂翳孤松杳杳嘆成理涼潦不溢澤時鴈鳴髙起一飛摩靑天倏忽乃萬里訊言蓬蒿士沓沓竟何以

十晨出進賢門南向望東鄕淸川激崇岑彌野何茫茫白骨皜四隅羣鳥噪枯桑闔門已殺戮鴟鴞復來翔日昃時易冥漏网頓天綱思此愁我心還車眺河梁玄鶴靳髙鳴於世常激昂一逝聲影戚誰哉見孤頏

十一登山望四海日夕忽至沈俯身眺城廓痗然沾我襟交路夾芳蘭逝駟何駸駸朱樹藹閒榭奇巧媚荒淫北裏進異舞髙唐呈妙音纖羅振芬芳朝云遞嘉吟不見秋至艸零落愁春心

十二兀然坐空堂戚戚怕竊悲曠世懷一鳴燕雀翻見欺惡名攵範公文致詆朱熹身親罔自明萬世余焉知霜露隕華艸顦贑今其時百年俟論定恃此良可口

十三倚閭遲佳人日莫期不來拂衣捨之去去上延秋臺旗旌蔽原阪皷角鳴且哀黃鵠翔不下腐鼠鴟見精壯士憤國難撫劍但徘徊白日倏西傾愴惋肝肺摧

十四灼灼綴枝華榮艷一何好朝陽溢其葩餘光照寒槁冠蓋沓衢路致身競先早磬折名譽場銷鑠成醜老一夕不復晨隕落隨秋艸逍遙可竟世繁華詎足保

十五陽回杳無朕朔風振江郊翩翩者何禽銜枯創新巢長短有成理環也特其遭窮者非盡愚顯豈皆賢豪羲陽奄西馳今夕明復朝如何途路子得意怕自驕

十六無榮亦無辱倚伏還相隨韓侯嘆良弓寧復歆昔時華春敷明陽各艷容與姿孤松秀嚴冬歷世誰可期照耀東門前貴今豈知較計毀譽間無乃賢達卑

十七昔有玩世士乃處匡山阿其人久巳冥春林發煙蘿故址栗裏旁見者不忍過荷鋤豈不苦刈薪行且歌詆毀日來加醉酒良靡他沈冥在一時千載固難磨小兒爲督郵磬析將如何

十八旨余遊淦南曾上升天臺玆也誠玄冥萬里悲風來松柏槯路傍玉梁安在哉舉手招王喬三洲限蓬萊黃鶴舞髙岑淸云曳徘徊嘆息長久術愴惻今人哀

十九玉梁不可遊回登懷玉顚應龍噴白霧接我升雲煙憑軒望四海混悶良可憐可憐者誰子白馬來翩翩明哲困槽糖康子騖輕軒嬿婉逞一顧力違成過愆傾城亦何益傷哉誠嗟嘆

二十黃塗亙東西六龍駕天車一馳蒙泛間百計無柰何彎弓倚扶桑抗手招陽戈浮雲䢐我前逝鳥鳴相過鳯凰愁丹山溟海日夜波行行欲安之念此紛滂沱

二十一今日苦炎熱風雩可徜徉亭亭一孤松乃在匡山陽李公宅深冥朱氏揚其芳仰身攀林巖俯之淚數行勢路紛狹斜隨利來相戕命駕且復去誓與朱鳳翔

二十二貴賤各有命昧者苦保持殷勤話言接轉面不可知一言相千秋冠蓋嚇來馳鷃雀鳱梧桐翕習鸞鳳饑雞鳴市朝動董生方下帷

二十三惙惙懷坦途由之乃江河波起旁所駭舟中如室家中林設暗罟鴻鵠逝九阿讒巧誠相戕飛鳥日暮過修短自然理作色將誰何

二十四匡山有老人自稱巖下公綠發渥朱顏皎若雲間鴻往來騎白鹿姿美精肉充招我將從之心阻難遽通流情復髙翔翩翩駕天風夙昔思此人寤言期與同感此重枉顧徳音常在衷

二十五騶虞不食艸志士寧苟安矩步揮芬芳凜義不可漧吐辭程大猷妻子常饑寒中心思美人遙夜起長嘆延頸望西岐欲鳴途路難躑躅待天晨宵夜䢐漫漫明月鑑房帷涕淚交汍瀾

二十六臨事戒憤切憤切增煩心君子被短褐小人富黃金璇機造變化何浮不有沈不見遊波蛤前是詹中禽池鵾奮羽奮倏忽四海陰沐浴蒙泛間飄颻終鄧林

二十七少年撫長劍放浪三河濱累累道旁者云是金鄧墳歘翕隨龍飛策符登茂勛南陽多貴人烜赫闐未輪委身今黃土千載不復晨首陽有采薇餓死誰爲聞遺義凜秋霜見者常酸辛

二十八自聞鶗鴂鳴於心懷憂傷陰气馴以厲庭艸隕繁霜臯蘭萎不榮瑟風遊素商浮雲晝易冥白日時漏光登山期所思反見髙鳥翔蹀躞豈規步訛言倘譸張揮袂層霄間撫劍增慨慷

二十九昔余挾詩書京裏揚鳴珂敷藻藝林間結交聚邊何豈云傾人城絕代耀姿華分散倏老醜孤遊江湘阿出攀芳桂林倚岑揮浩歌荊榛蔽丘原浮雲一何多靈劍有合並詠言傷嗟跎

三十莫笑一杯水覆地東西流人命苦飄光起忽誰能畱藜藿足充饑巖巒可遨遊衣文附靈犧莊子誠見羞黃雀幹下庖白刃臨九州島一爲華屋吟俄頃歸山丘脫身幸及今世事如蜉蝣

三十一毀譽不可校校之心煩悲榮名蓋一世千載誰見之塞翁失其馬馬歸駒來隨生死尙無常萬事誠塵灰舒嘯飲醇酒聊與玄化嬉

三十二窶人困貧賤忉切常自悲達者競先步所苦名位卑旦榮昏暮零二者誰復知二者不可知懊惱將何爲不見曠世子埋沒隨蒿藜

【卷第十一】

【五言古詩四十首】渡漢五首雜詩三首轅駒嘆李廣豫生怨歌行詠古鏡葑菲嘆有夢雞鳴篇馳景篇時序篇歲晏行苦熱篇二首潛龍篇孔翠篇有鳥二首臥疾二首值雪詠懷至後上方寺酒集上已海印寺二首春遊篇二首春日洪法寺後岡秋日重過上方寺苦寒行京師元夕有懷丘子兼憶舊遊而作元夕友人見訪月夜飲別徐氏行省樹下

空同集卷第十一北郡李夢陽撰五言古詩四十首

渡漢五首

好遊良有殫今朝竟言歸洶洶舟下濤亂之將疇依異途各爲趨同木相隨飛遹觀千仞禽誰復瞻其輝

二萬事𨿽貴豫數極誰竟猷朅來彈我劍且復三河遊迆東望濠梁嘅言懷莊周黃鳥孰興篇枌楡乃見尢

三於心懷佳山背之每自顧相逢鮮久要那得不念故塞翁罔憂馬馬歸人始悟遊女非召南千年沒貞素

四霖雨濡我車丸寒潦河滔滔墳畝畯徒悲漢流怒洪濤思美嘆晨夕欲濟難容舠限隔豈固逖踟躕爲誰忉

五閒登古樊城回望峴首山鷃雀躍寒蓬疇念朱岑翰小人競錐刀羊子乃探環智愚固生性融晦靡我嘆

雜詩三首

宛宛春田鳩飛鳴柔且閒一朝化爲鷹肅肅厲羽翰眾禽不敢並孤立秋云端鳥旣不自知人胡究其然

二綿綿谷中葛引蔓在修楚修楚代爲薪葛也安所附豈無絺與綌可以禦淸暑烈烈嚴冬時憂君乏纊絮

三泛泛河上舟搖搖靡攸止我欲維此舟川廣不可涘振振鳧與鴈棲食在波水豈不良幽寞夙心耽樂此

轅駒嘆

世徑互險夷富貴安所需昔爲櫪中駿今爲轅下駒白日仰悲鳴靑雲立踟躕未蒙主人顧何由效馳驅朝思碣石津夕睇流沙隅常恐侶凡蹇棄捐中路衢

李廣

李廣昔未遇射獵誰見稱君王猶未識他人寧不輕日從田間飲夜止灞上亭醉尉前呼呵小吏亦見淩一朝剖郡符飛蓋赴北平憑軾覽百邑樹羽寧千城亭障不設燧櫪馬躍頓纓彎弓射虎歸淡淡黃雲生自從結髮戰捨鏑無虛鳴威懾五單於胡人寤寐驚孰知身運乖數奇竟無成壯顏逐年衰白髮忽見嬰寄言雄圖者俟命莫吞聲

豫生

士有气相感殺身酬所知伯氏旣謝世族姓無孑�噬炭甘若飴漆身亮何爲生旣荷君遇沒敢求君知仇聞再三嘆攬淚惠新衣玉劍四五動左右神爲摧愴哉彼流水迄今爲鳴悲行路佇嘆息芝蘭繞墳基人生固有畢節義誠難虧

怨歌行

怨違情有悲歡聚理無欺歡怨非中則感離難重持才見春華交倏巳晨露滋秋風吹羅袂團扇不復施團扇與羅袂用捨各有時炎寒啟疊運超曠多遠期勿徒嘆捐棄恩愛倘中移

詠古鏡

熒熒堂中鏡皎皎懸秋月寵移明與奪勢滿光仍缺美人昔提攜拂拭生皎潔用以奉君子義投物不忽良無刮劘費豈謂遽乖絕悲故情自懘爭妍道所劣掩抑經冬春蕪蝕怨芳節黃鳥及候吟朱蘭有時歇推移凖運理顯晦遵前哲顯晦亦何憐所嘆在乖別

葑菲嘆

菁菁田中葑與與疆上菲托根豈誠異敷葉爲誰美采掇女心嘆遵路勞情理鮮莖入素手終朝不盈篚置之獨長惋抆淚沾衣裏白華肇卑薄谷風啟怨誹色衰使交離棄美因下體空瞻寸晷旋倏見嚴飆起徒持履霜戒誰念禦冬心吟嘆非貞諭托物聊在地

有夢

濡迹古梁郊托玆洪河疆流景逝不處眾艸忽巳霜玄云駭崇原鳴風激空桑侯予竟此夕念獨涕沾裳人欲天必從神交詎無方解襟卽幽寐執袂奉顏光道暌未終巳舒體各異鄕鳴雞在東壁薄月鑑空牀精誠諒有合暫違寧詎傷

雞鳴篇

宛宛天運周雞鳴夜復旦疾者寡長寐思者多寤嘆癙憂積中腸緒理一何亂眾人沓經營君子樂衎衎髙山變爲陵深谷化爲岸願從詹氏卜乘槎問河漢

馳景篇

小至方浹辰居然屆寒臘澄空暮霜斂云物次吐納眷念河關阻悵望三川楫城陰多悲風馳景杳難接遙憶鹿門駕緬軫馮驩鋏

時序篇

邈矣時序邁悠悠羈思懸少歲覿飛龍振步躡雲煙楊芬淩紫霄結駟覽黃淵王綱袛以穆四海屢��晨趨謁云陛晚沐踏京塵流觴擁華館藻翰飛陽春逸者眷多暇壯士恥無聞徒閱芳華攺何有尺寸勛日月不我待倏忽星運移抱屙屆玆夕憮然傷夙期玄發難久恃母令達者口

歲晏行

歲晏幽陰積寒霖夕館空浮雲起城闕浩眇安可窮悠揚橫太虛回薄蔽鴻蒙我有一叢蘭種之良亦難飄風忽來吹零露苦相殘勸君畱此艸蕭艾不可寶

苦熱篇二首

大運互伸縮二儀每驕蹇陽威苟不烈陰馭何能反避暑躡淸榭栻汗望幽巘密綠暵丰林萋蕪萎修阪逃飲豈其性對食不能�嗟彼馳騁子晨暮各忘�執熱古有經愚智詎相遠何當蘇海宇余亦遂仰�

二伏陰會當升愆陽固有期墻茨覆鮮實蟪蛄夕以哀所虞大火流卽值涼霜催軒轅制六律大舜彈鳴�四气爲之和民生寡憂思古理日云邈季運安所師我懷良已永炎曜況倭遲願言惠淸飆颯然均此施

潛龍篇

驕陰不可制堅冰憂我衷陽馭倏來返玄律播陰風譬彼晝與夜循環固難窮古人閒行旅九市禁相�陽升懼不力靜以攵其功養木當以萌養徳當以蒙眇哉一系微柰此羣陰攻脈脈淵泉底疇能拔潛龍

孔翠篇

孔翠耀其羽乃爲俗所珍神龍處九囦潛躍固有因小人役瑣屑君子揚其芬遐哉顏閔烈千秋灑靈芬出事金玉昆入奉堂上親恩義苟不虧豈必饌芳燻爰騁六藝圃載泳詩書津何當繼喬木振佩躡髙云

有鳥二首

有鳥東方來長鳴向西北竦身欲縛鳥自願無羽翼白日蔽髙陸玄陰視無極風飆晝烈烈積霰墮我側星紀𨿽云周沴气尙難測逝者一何�來者懼不力枤杜生道左孤桐棄遐域𨿽懷壯士情詎捕陽和�

二一爲羈旅士遂使年歲積人情感新故慘慘不得釋夜視天上星翳翳云霰隔陽道卽光明何由在徳澤離居多永憂悵念在今夕借問悵念誰是我同袍客豈謂涼暄殊所嘆阻疆場緘書寄遊雲會托南徵�

臥疾二首

寒飆振疏牖十日歲華攺王孫怨修路芳艸若相�寸心百慮嬰移疾屢朝晦範甑蛛网生翟門雀��嘆息中林蕙望何能采

二眠屙感歲晏中意長刺刺展策不能讀對酒寡歡懌晨風激幽林堅冰滿川澤短景不可駐倏忽變昕夕飛雲迅南徵歸鳥厲其翼地北常苦寒寤寐想溫域

值雪詠懷

索居倦晨暮沓沓傷歲窮玄云爲誰屯流霏夜常風映隙旣窈窕穿牎亦玲瓏淩髙似有綴塡卑忽若崇裒多𨿽稱物益寡竟誰功匪無盈尊酒斟酌解我懷途路悵伊阻佳期杳莫同握瑾惜楚老枝瑤怨國風人欲天必從積感理能通鍾弦曠易絕郢論寡��持爲知音說庶以折其衷

至後上方寺酒集

久陰痗昏氛我行值嘉明白日展冬耀雪霽松林淸景異賞貴延朋集杯難停入筵午未端歸騎夕巳冥衡風振巖廊鈴索抗髙鳴塔虛響先奔珠圓光易傾超物慮可澹遺榮累果輕久枉證詮理一悟得所徵

上已海印寺二首

勞生苦役役況乃值溫陽林園有嘉榮蹊者生柔芳秉蕳迹已陳袚褉難獨忘駕言適蓮宇迂紆陟虹梁峩宮延暮色陂樹藹靑蒼距知幽勝區占玆佳麗鄕居然心境寂彌增塵路傷

二眺遠及麗辰登危開我襟秉炬躡佛榭杳杳夕光侵芳湖逓澄鮮幽隍覆層陰畢景沒長甸輕霏變春岑仰矚雙龍闕卻瞻上苑林歸翼矯以翔鴻鴈多哀音薈蔚桃李場孰分松栢森

春遊篇二首

東气散廣陌北杓栒靑陬美人惜春陽鳴鏕事遨遊遨遊覽萬物紆遲駐道周京邑藹九衢合沓喧輪騶黃鳥集於林碧艸生禦溝禦溝多垂楊芳樹夾朱樓卑崇冒休澤郁哉帝王州

二朝遊東市陌暮出北城衢夕林何嵚岑華月耀西隅宵徵溯皇垣回策遵玄湖春冰日以薄鳧鴈聚喧呼逶迆浦漵貫金剎據中區前有三石梁宛若垂虹紆卻顧雲中觀翳翳蔽松楡

春日洪法寺後岡

暄陽入廣墟平阡曖煙蕪稅鞅尋髙禪陟丘眺袖都白日麗中衢靑霏藹林岨碧艸一何萋叢葩亦已�累累誰氏墳崷崪三浮屠鑿石錮九泉雄構耀城隅輿臺盜綺衣苔蘚封丹樞矯首視天宇剡剡浮雲䢐崇名古所欽多藏秪區區

秋日重過上方寺

居閒懷行遊觸景慨時速昨來春華敷秋艸倏巳綠弱蘋布霜漣叢蘭委寒陸累果媚西陽漂萚滿空曲物遇信綿曠情移乃躑躅夷猶步前庭迆邐陟曾麓夕風一何厲行雲結相逐鐸音抗髙聽塔影駭流矚聿非封侯骨虛擬燕頷肉飛纓靡不榮芒屩諒應足寄謝世上人吾久脫羈束

苦寒行

白日斂光曜北風如劍刀澤堅走鳴車水雪峙千仭登髙望四海四海水將結蛟蛇壅巢窟虎豹潛於穴巑岏太行谷蒼莾陰山戎沙磧書飛霜壘門吹烈風鳥雀墮巖壁黃狐嘯空城居人掩闕臥客子無復行

京師元夕有懷丘子兼憶舊遊而作

名都郁垝壘浮雲蔭孤臺宿昔與丈人攬袂淩崔嵬延眺殊未巳明月從東來俯身覽九陌車馬何諠豗朱門競笙竽鐘鼓趣行杯詎知前代人寒�生靑苔金珠委瓦礫鉛華安在哉沈冥日云富感激人�哀丈人方嶽裔夙質謝塵埃婚嫁慕向子幽棲放顏壞七十尙蛇蟄白衣潛艸萊嗟余紏簪紱俛仰阻沿洄逝將親逸躅榮盛等浮灰

元夕友人見訪

春月多麗輝白雪媚其姿美哉京洛夕銀潢郁逶迆逶迆帶紫陌車馬驅以馳繁燈張四衢都人競遊嬉道者便靜性俗夫乏遠資林塘枉冠蓋繾綣非我期金波低宛轉明星漸離離淸光苟不虧永與浮雲辭

月夜飲別徐氏

仲月玄鳥集蚯蚓蟠於廬朅從徐氏飲置酒臨中除明月一何光眾星爛髙虛中有參與商相望憯不舒人生𨿽有歡詎得常相於夷猶廣庭內惻惻摻子袪哲人重明徳邁士懷離居離居諒復合行矣愼所湏

行省樹下

中林溽雨積蕪徑暑日薄眾鳥集於樾鵷鳳眇焉托披云矚岑觀縹緲三阿閣踽踽懷昔賢擾擾疾棼錯夷猶攀榮柯慷慨念幽壑

【卷第十二】

【五言古詩四十四首】贈王康邊何四子九子浴九首贈姚員外二首別諸生漢口贈張含二首送張含還金齒酬提學陜西朱君以巡歷諸什見寄酬秦子百泉之招人事羈滯頗興延阻之嘆五首將赴南邑借丘長公巾車襄陽篇奉寄周知李公寄題隴州閻氏林亭送張六還京口送裴生京師贈鄭淳贈李僉事衢將赴江西寄別殷伊陽明府鳶山訪汪氏因贈冬日撫州贈友內弟玉園莊歸內弟左國玉挽歌攺營外舅大夫園域熊禦史卓墓感述徐子墓溫太眞墓澹臺滅明墓孺子墓夏謁孔廟松犬詩二首詠信州茗和鄭子

空同集卷第十二北郡李夢陽撰五言古詩四十四首

贈王康邊何四子

綿綿遠道積冉冉歲華晏冰霜夕轉嚴星斗夜仍爛蘭缸照寒戶旅士懷鄕縣方幸廁鱗翮詎謂各分散岐路忽在玆山川復悠緬王子萬人特英論薄煙漢康生千里足邁景速流電瑰瑋欽奉常秀朗推中翰衝標泛光蕙逸思淩玄鴈所嗟異根株逝矣悲霜霰興言念暌晤佳期阻歡宴

【九子浴九首】劉戶部遠夫【大謨】王戶部邃伯【綖】王職方錦夫【尙絅】穆檢討伯潛【孔暉】馬給事中敬臣【卿】陶行人良伯【驥】馬進士君卿【錄】戴進士仲鶡【冠】孟行人望之【洋】

九子浴九首

序曰九子者怕天下賢豪人也今乃合余於孟氏之堂祖行也慕義傷離悵然有感於前遊於是作九子之詠

劉戶部遠夫【大謨】

遠夫振英駕乃自儀封裏孟復旣鷹奮秉衡亦飆起獻賊擬揚雄彈鋏笑馮子時異各暌隔蓬轉自玆始

王戶部邃伯【綖】

矯矯王邃伯深心托玄素豈謂萬里空見此天馬步獨行迕流議苦志涉煩務曰余駑鈍姿倘辱導前路

王職方錦夫【尙絅】

職方昔垂髫邂逅在梁汝遊關匪豹隱攀邵遂鸞翥鴻詞振宛洛一一中音呂訪戴諒不惜縱鳧非所許

穆檢討伯潛【孔暉】

淸廟播芳嘆朱鷺激潛調沈冥會詮理刻苦尢逾耀注易在今玆醴酒企餘照載吟古離詠蹇拙慚賡紹

馬給事中敬臣【卿】

敬臣閨闥彥處世怕自拘朝謁金馬門暮向靑瑣趨朝隱慕方朔修辭劇相如太阿不在掌非君獨嗟吁

陶行人良伯【驥】

陶子三泖英妙小富篇翰至響本無聲隱璞疇能辧運甓不云若漉酒聊自玩解龜幸心許傾蓋荷淸燕

馬進士君卿【錄】

君卿素所昧密竟宛相向醉酒似馬周讀書薄劉向時人固不識古志益骯髒試覩同遊子磈礧盡英行

戴進士仲鶡【冠】

南州實才窟小戴亦橫騖探鐶乃叨竊對孔豈在屢左右佩采薺追趨信陽步傾城在夙昔贈我陸機賦

孟行人望之【洋】孟生瑚璉器英邁徵古篇登泰夙所期望洋豈徒然欽趨瞠顏後抗志恥盧先吾方把任釣倘借襄陽蝙

贈姚員外二首

髙鳥厭羣飛孤云怕自輝綢繆誠靡垂何必久要期傾蓋有芳訊白首則見疑嶄嶄龍沙濱風波暫徘徊

二零蒙不澤物衝風夕曾波送歸念維楫眇言望江河鴻逝摩九天蕭艾被泉阿長濤蝕孤嶼峙此將如何

別諸生漢口

大江流浩浩五日與子期風潮變日暮六日達漢湄人心重攸愛酬徳視其施伊玆匪不幸所急非睽離晨飆望我帆夕也宿共涯浮月每皓皓逆云遞逶迆情淵分有窮愴子當分乖昔爲同池萍今向東西�大別峙嵬嵬林蟬暮何哀俛首前逝波倚艫各徘徊

贈張含二首

巳嚴蓬池駕遽返夷門歇商風動榮艸檐雨鳴不絕客病良易積況值變華節悠悠城西館倏爾雙經月昔玉體流汗莎雞傍戶聒子也苟寧志川廣豈難越

二流光逝忽忽天地一何軋六月子來至月也今巳八客子悲遠道時气侵肅殺豈不念爾單室邇泥路滑三日兩賡歌一日一通札寂軒倚衰柳柰此夕鳴蚻父母不下堂歸軫何時轄

送張含還金齒

百憂彊自排感之輒復積亦知別心苦所柰歡愛客迢迢西南夷嘆子此行役出云懷舊山倦鳥厲歸翮時情苟靡遭勉合亮奚益還道尙雲遠去去加餐飯

酬提學陜西朱君以巡歷諸什見寄

煌煌百二宅懷裏念前都孰無雍門哀恨役久長途登賦時有望所苦言辭麁自蒙新什惠披玩忘晨晡疏越發潛響爛若湍錦舒慚亦作者末欲畫安我愚瀏瀏回中吟宛遊秦隴隅淸渭韻浟浟南山筆巍如誰云篇目寡已包千里餘讀旣搖我心倘附西飛鳧

酬秦子百泉之招人事羈滯頗興延阻之嘆五首

暑阻慮難周弦促調不緩風雩徒情嘆濯熱爲誰纂昨枉泉上期結念在晨晚折花信延佇欲往心莫展

二心展會有時迹乖難重期自我別林岑倏焉周二期物靈賞不延神往情詎移想象北池遊回橈騖南漪

三南漪亂渚煙北池美淸漣芙蓉發錦苞白石響磵泉慮澄羙莫致景入情更牽攀英遲來迹倚壑悵周旋

四周旋歡莫同回策入雲峯陽崖亙積雪六月如嚴冬若人竟何乘孤遊邈難從倘遇仙潭鯉露我躡雲蹤

五躡蹤誠靡尋佇瞻勞我心髙髙望云霓橫絕天中岑遊泉嘆昔女隔阻匪惟今投桃遣來使倘惠瓊華音

將赴南邑借丘長公巾車

北遊情未斂初吉復南騖積屙畏登涉怛焉憚修路控銜力不任執綏性有慕願蹈髙賢轍懼枉邯鄲步諒玆無憾心庶慰車中顧

襄陽篇奉寄周知李公

晨登大梁城南望襄陽郭漢流趨何急樊山气參錯樹髙風來集道大惟淹泊投沙理𨿽迫召賈恩非薄幸且便山郡聊遊謝羈縛仰攀躡孤岫俯眺聆大壑寒江斂夕霽遠巖映林薄習池宴山簡英寮敞翠幙偶同攜葛彊飛翰淩觴酌歸聞銅鞮唱行和峴山作覽迹驗物理觸嘆徒今昨沈憂亮無益流坎任所托

寄題隴州閻氏林亭

出處信不易卜築豈在遠聞君壯年日頗此遂仰偃創基倚北阜開牎面層巘雜樹莾蓊蔚長流激淸淺迹異願不隔路阻日遂晚愉悅各殊趣幽意不逮顯春風翻深谷裊裊葛葉展代耕與灌園垂老付所遣

送張六還京口

云黃風色歇送子逾修畛野風吹江樹波水淸且緊歸舟本自騖兄值順流穩金山會當聚別暫情可忍

送裴生京師

大江積風雨驕陰久我仇懷役念戈殳潢潦憂中疇戚戚感物慮況子行遠遊郁哉朝宗心殷勤眺風洲

贈鄭淳

路綿家室怨久別誰柰著荏苒及春孟冰消舟莫�臨觴嘆河邁指景趁前侶汀曲帆易隱勞心望徒佇

贈李僉事衢

處世寡諧合營道無貞心緬邈伯牙弦嘆息誰爲奇竊祿匪我志隨風豈能任所以棄朱紱窮年臥空林君子枉榮顧駟馬一何駸輕蓋蔭白日軒車匝庭除宴晤及春期列筵享同襟目快淑气艸耳聆悅時禽肴至弗徒歸觴舉恨不深末路校通塞鑑止無飛沈托意誠匪殊在遠固宜欲願言附松蘿子其斷堅金

將赴江西寄別殷伊陽明府

引年豈必老求志不在奇曰余逾壯齡遭斥還山棲事與北門合迹擬東陵齊滅音謝人徒四暑忽逮玆向平果遺榮謝安終狥時詎意值嘉運末照及葵藜簡書下我廬急遽誰得辭迢迢江西帆別當首夏期束裝逐流潮攺服團炎颸情郁爲念故寄重慚余卑虞弦攺自調孔鐸湮誰持江漢誠暫浮匡廬寧久羇返貞意巳堅抒懷告心知

鳶山訪汪氏因贈

昨餘發弋邑急霰舞鳴湍灘髙果莫溯攺騎淩層山山層水復曲歲晏嵐風寒捫蘿冒崄艱踏冰涉洄沿日入達平夷倏覿君子關淸溪交遠圳髙松夾路間遺榮靡所希時仕義乃詮未羙焚魚髙頗欽奇字傳矧伊連枝芬慰我同心蘭繆綢促宴斚曙猿響南巒

冬日撫州贈友

晨光郁將布時嚴气自懍陽也諒匪力厥陰無亦甚時極理終固情成勢難寢徒然江漢紀莫制北飆凜寒湍落孔家霜色峻石廩甘菊冬始華赤樹紛如錦校閱才及旬勞拙遺安枕旣巳阻攜玩胡由接芳袵擬峴行共陟寄言備醇飲

內弟玉園莊歸

逾年始及村日入復言歸言歸亦何爲景異情難持沙禽唳唳鳴園林收暮霏暮霏轉急湍春艸碧漫漫我行巳逾堤我心念猶攢志往物不隔室遠詎無端誠乏靜者慮郊野豈徒安

內弟左國玉挽歌

滔滔水東逝靡靡日西馳日馳𨿽更晨水逝無還期淸醑滿華尊鳴琴在旁玆門堂不攺故若人竟何之天枉獨兼今凝澄究若斯二紀罔自保千秋寧詎知情慟道與結感往志彌悲皇皇䢐暑月捐我就郊岐故築卽新墳廣路席前基狐兔夕向啼芳麻延碧滋解鋏心巳許回轅痛豈欺永測遊魂理徒此眩盈虧

攺營外舅大夫園域

貴賤無二死賢愚同一丘明公昔謝世迹駭理夷猶夷猶及玆年墓木拱巳稠志決物可贊運旋情更酬淒淒臨壙穴崩迫覽陰幽昔爲羙丈夫今與腐者儔枯骨蔓艸纏劍佩攢蚍蜉痛沈秪愈迷神期竟何遊名崇壽罔積露隕蕙先秋芳塵滿華屋故馬咆行輈攺園僅逾阡穿地卽我謀方期枌檟成庶紆生者憂爲惟國士遇因慟遂成謳

熊禦史卓墓感述

幽幽山下江峩峩山上松累累松下墓瑟瑟松上風慨昔與君遊並遊京華中峩冠省臺內鳴鑾趨步同中更嘆莫偕永逝當何逢絕弦巳易慘掛劍今誰從駕舟亂回洋展墓臨髙崇浮雲駭南流顧望摧我衷徳音旣長巳情感胡由通秪余泣麟意悲歌傷命窮

徐子墓

晨興駕我車行行造古墓墓門一何寥踟躕久延顧白阡修且直靑松夾中路借言葬者誰漢時徐孺子麟出諒不偶龍潛竟何以峩峩東都會藹藹靑雲士一鳴爭及時邁迹歆先車丸冠蓋紛若云車馬�京裏鳴玉气自振排闥情難已鴻鐘有競動大策無停紀斯人獨岑寂哀嘆勞心理

溫太眞墓

雙鵝讖妖端一馬前休兆中原旣板蕩臣主周奔峭長蛇恣吞噬白日掩孤曜心違祖逖楫事躓扶風嘯康屯見斯人辱巳存機要建侯竟誰功江介無飛旐勛成身乃殂天逝徒心悼側惟盈縮理虛咎燃��遺墳闞淸千古樹寒新廟來阡莾回郁弭節紛延�載瞻徐墓邇益壯風流紹

澹臺滅明墓

子遊昔宰邑邑有澹臺公非公不見宰不徑垂無窮身歿埋豫章豫章乃城中長松何寥寥石墓堅且崇崩館晝常陰古樹多悲風丸丸擁基藤垂垂网戶虫喧寂本異感慨惋當何同道伸固難烕瞻睇搖晴虹

孺子墓夏謁

懷賢意實勤展謁良巳屢丰茸蔓艸盛間關夏禽哺野蘞延竹戶丹華綴髙樹徘徊想故榻畱連果誰遇

孔廟松

夫子廟前松童童一靑蓋盤拏若蒼龍借問自何代靈籟度笙竽古色積煙黛峩然森翠中郁彼風雲會絕勝講壇杏應並闕裏檜

犬詩二首

驚夜力不贍逐兔非所任吠花春院閉戲艸日移陰家貧稱戀主時乖堅始心

二吠廠尢亍聞昔詠走盧欽故名遊園方載獫重鎇寧自行發蹤難可遇沾艸空含情

詠信州茗和鄭子

厥艸有佳種靈味固無匹丰內謝華幹卑叢類謙抑陽和散林彩修修吐英特濯影金屑泉敷芬玉巖側完馨重伊始漙露浥其色采掇屈柔腕制之成我徳三緘附貢品遂入君子食入鼎沸銀浪隨風可傾國滌煩古有經通仙詎堪惑

【卷第十三】

【五言古詩四十七首】餘懷百門山水尙矣頗有移家之志交春气熙忻焉獨往述情遣抱四詠遂成示同好數子自太過渡河趨陂沙岡陽武詠懷陳平張蒼遂及慱浪之事覽遊百泉乃遂登麓眺望二首登大梁故城徳安趨潯陽宿圓通寺釣臺亭成臥龍潭白鹿洞徧覽名迹始至白鹿洞陟嶠廬山秋夕落星石泛左蠡騎登謝址復舟觀於石壁南巖寺赴懷玉山作至懷玉山會起書院薛家樓宴曲江亭閣發丰城屬江漲風便武陽抵進賢自南康往廣信完捲述懷十首廣獄成還南昌候子十首

空同集卷第十三北郡李夢陽撰五言古詩四十七首

餘懷百門山水尙矣頗有移家之志交春气熙忻焉獨往述情遣抱四詠遂成示同好數子

魯連蹈東海介子逃西山方舟信超越巖徑安可攀揚烈猶靡懲置金徒嗟嘆伊余秉拙訥薄遊及玆年急湍有奔桴迫路無停轅慘慘滄流月淒淒沙塞�徒欽靜者意未遂同袍言偶耕慕龐公石棲景��捫衷諒有持顧巳竟誰諼復來感方��作���抑心二十載始別金門還積屙謝人徒頗與疏遁�眷玆丘園榮豈羙場苗篇

二浮海傷固窮逾河嘆誠邁濯纓萬里流髙視九州島外功成奔運䢐气至流飆代淒淒秋柯零冉冉春條媚周覽倦河壩孤悰冀巖瀨道以沈寂超賞與崇深會豈惟超遠情亦因謝塵籟聿想山中人風吹女蘿帶折麻淩險屼采秀越森薈眷彌志終申獨往竟��嵉嵉太行峯嶤嶤百門對抗手別故歡乘雲美煙�

三閱圖訪名奇久欽蘇門山危峯羅縣牖積石噴鳴泉情吟激衛女嘉遁招古賢出遊結夢想神往理誰詮連巖旣郁紆回渚復綿芊猿吟曙霏豁鴈泊暝陰還杖策躡丰茸解裾濯潺湲仰視遊雲翮俯察戲藻觧覽物慨幽雜撫化懷宜筌況逢春華交更此眺孤煙畢婚非達生一嘯復何言

四山客戒明發朋故來攀畱巖潭窈叵測險徑增離憂曰余負幽僻誦古歆遠遊陟懷康樂屐浮羨鴟夷舟探討傾子長浪迹多阮侯若人不可作瑤艸竟何酬事往悲易深情存道難侔以此激孤誺喟焉睇滄洲安波有覆艫坦路無全輈危虞在豈崄薄劣終見尢願附綠蘿緣永與棲者儔

自太過渡河趨陂沙岡

淩春遠行邁遊目恣沿越漸辧林中曙遽失霞上月觸物誰爲情悲嘆曷可歇載登隋疆場況眺宋城闕陽坡散初柳陰曲峙寒雪只此判气候豈必殊燕粵湝湝濁河駛畟畟晨風發揚帆截驚灨倚棹望窮發鳧鴈眇難卽汀蘭翠堪結羙人旣莫期天路復幽絕陂岡郁參錯岸沙皓明滅日暮孤云與何以慰忡惙

陽武詠懷陳平張蒼遂及慱浪之事

玉璽戒不力金鏡淪無光大人旣龍興烈夫亦鷹揚伊人各乘時矯若孤云翔韓椎豈在屢秦气日以喪六奇佐揮戈五運開靈昌時來屠沽奮迹往英雄傷平生冀風期況乃逾故疆灑淚越修坰含淒遡河梁古墳密嶕峣春沙郁茫茫徒瞻松柏路詎申椒蕙芳遺榮竟何尢任智終自戕羨彼赤松遊援筆卽此章

覽遊百泉乃遂登麓眺望二首

束髮懷幽奇覽籍冀有遇來登百門泉果恊佳勝趣毖毖圓波踴藹藹浮陽聚止坎渟泓洌激石迅湍注昔聞滄浪濯今解川上諭豈惟傷衛歌兼以發蒙慮況值春序中羣物巳攺故菇蒲冒淸深鱗介各有慕行羨浴渚鳧靜對棲雲鷺巖霏空潭影林藹變朝暮極目北上帆朝宗感遊寓

二發鞍憩林木杖策陟陘峴巖連嶺參錯洲曲岸回轉白日麗蘭薄原綠靜如洗嘯臺旣淸峻行窩更幽緬慨念昔時人瞻望淚巳泫薜荔夕搖曳蘿徑復誰踐碑板半磨烕石門積苔蘚代異道豈隔事邁迹空顯獨采石間秀眷此何由展逝鵠無卑音潛蚪厭污淺曠哉古今意難與世人辯

登大梁故城

登髙與處卑由來慮多端登髙尙寡悰處卑焉能歡以玆歷荊榛褰衣躡巑岏土豪帶陰風樓櫓危急湍巖岸苦崩奔葮葦何澷澷周望鮮故物俯察多憂嘆潛魚葺其鱗驚鳥無停翰云浮誠不任淵沈諒何難終附巖穴棲斯地非我安

徳安趨潯陽

始徵晨風息云流日色展登陸艱且澀厲澗一何緬維時仲秋交颯颯林飆捲綠竹垂我車丹花映行幰冒巒維有松繡石盡成蘚攀搴𨿽多悅亙頓乃勞倦日中迫廬嶽蹊徑愈回蹇云湧連遙崿雨暗失近巘奔崩萬壑會崄絕一徑轉遽訝川梁沒幸遇石瀨淺道以習坎利用待旣濟顯介石諒益固巨川豈遂眩誰哉能豫謀隨寓斯可遣

宿圓通寺

曉發蒲亭邑暮投石耳峯僕夫困沾濡山雨猶響松玆壑況罙阻顧望惟溟蒙幽巖托層房豁然臨猴�竹修苞北基巖峭垂南牎俯觀裊戶蘿仰聆走檐淙挹此暫足遣逖想情難降陶公有遺墳黃子畱孤蹤通止良固殊羈縛誰爲悰坐聞吟猿瞑秪念歸思忡

釣臺亭成

颯颯風磵瀉累累山石峻卜構倚岑削檐楹闞奔迅俯之才一壑仰面巳千仞謌遊竟日夕載色掖英俊故杉攺新蔭魴鯉況充牣本輕任公釣詎慕庖下素飆裊延蔓商气斂芳潤臨深悟邃奧覩逝識大順卻笑矜名子羙魚一何吝

臥龍潭

出遊靑天磵遂至臥龍潭重岑上無極白日蔽寒嵐巉峭詎能步崄絕誰可探歷石誠巍倨捫壑驚��我行值秋季霜藟搖匡南午攀日忽夕足倦情逾酣雷瀑響巖澗孤花媚澄涵撫似悟命意循迹想名庵庵廢人蹤絕巖剝文半烕世異坦道塞慨玆忍能說

白鹿洞徧覽名迹

情髙忽淩厲步健輕巉緬葛弱亦須捫崖滑每獨踐涉淸愛重屢探阻遺驚眩始玆陟五峯遂憩松不巘巖桂紛始華石耳翠可捲追想白鹿迹伊人竟何遣觸端緒自縈薜荔況在眼慨嘆意莫置顧望日已晚夕湖浴岑峭流光滅蘭阪命酒寫幽獨鳴琴且遊衍

始至白鹿洞

曠哉超世志緬邈平生思郁壹眷名迹久注匡山陲南涉枉嘉命果諧夙所期仲秋巖壑淸宮館復在玆白石激寒湍巖蘿裊空基黯傷逝者往密慚來者追性同道豈隔途異理空悲興言懷昔賢日竟眺前岐榛荒徒郁紆林崦一何罙感情匪哀嘆聊詠昭言垂

陟嶠

伊昔謝銜歸志頗諧綸釣甘追河上迹切慕蓬池嘯孰知紫芝慮竟荷靑雲耀值秋歷江郡弭節登廬嶠沈深九疊��極千峯峭錦繡亂岑�晨夕攺觀眺晶晶遊气斂皜皜寒日曜飛瀑信雷邁奔峽還龍躍耽遊遽忘歸久住輕時誚天池絕亦捫石鏡扳可照矧玆二三子芬馥含淸妙霜風�西夕從歌效希調

廬山秋夕

山壑寒气早日夕風色緊火流桂將歇霜至蕙艸隕蟋蟀集澗館禾委被疆畛物感憂自攢排遣情詎忍年䢐身與衰時棄世所哂躊踷夜不寐起坐萬念軫崖傾月西流嶂曙松猶隱噭噭露猿啼行行采芳�

落星石

千江勢欲倒蠡門支孤嶼輝輝云崖映洶洶湍瀨枉霜水落丈餘石角露齟齬探奇犯崄涉停旄挈賢侶搴裳入松寺倚竹望風渚崩奔亂帆下蔽曳波鳥舉秋空澹明澄浮山互吞吐靈根合道蘊曠蕩豁褊阻貞靡亞砥柱險可並灩澦不聞永嘉勝秪因謝公許

泛左蠡

辭山意不悅水泛暫可樂徵風逗帆席日竟展光耀揚歌蕩溟昧鼓枻極窈窕指顧異晨暮俯仰攺觀眺出沒湖中山明烕海上嶠素輕左蠡險今覬石壁峭謝屐久巳蕪陶磯寂誰釣解吟松門詠令人發悲嘯

騎登謝址復舟觀於石壁

奮鵠有奇翰古鐸無追響遊雲迹易滅鳴世情難想昔吟瞻眺詠今覿湖中賞松門旣岑峙川水深以廣昏旦候自變伊人竟焉往巖劓徒空嵌堂基鞠爲莾扉徑不可識悲愉異今曩石壁屹寒岸葛崖嘯魍魎攬馭意巳極登舟秪彌惘抱玆久延佇遵渚路回枉

南巖寺

巖髙屯屋巨谷邃至迹罕仰之訝天缺登頓徒云滿木零鶻巢露松冷猿嘯緩一滴聆不厭五級裊可踐

赴懷玉山作

始臨淸溪寺不謂玆路艱崎嶇踰南嶺轉見山郁盤重陰起北谷凍雨響前巒志定邁孰禦勇往竟孤攀挽葛接懸狖架木淩飛湍律律巖壑變颯颯嵐風寒隔港望絕岫嵉嵉巳云端

至懷玉山會起書院

冒險登雲峯云湧風不捲淒淒松霰響濡濡竹露泫沾塗意巳困覩構色頗展故堂攺頹制新築負幽巘代材但旁谷礱石況非遠淸渠激修澑巓畝曠以衍偶至若期遇天定固良鮮仰止古有訓靜成力可挽秪虞遊業子快捷方式爲世莞

薛家樓宴

閒遊北城隅俯視淸江郭洪川帶名都形勢自相錯樓觀藹鬱鬱街巷紛以漠北城良巳髙況陟城上閣輕裳拂倒景飛檻聆天樂夕山一何蒼夏潦彌井絡衝風激回流玄云駭難泊暗觀逝者危遂悟居者樂慷慨亮易感捫心果誰惡夷險非我爲彈劍且盡酌

曲江亭閣

纜舟金華潭遂陟岡上閣蹊徑阻紆郁巖水光參錯夏林一何淸余雨浙未落髙覽景自異況值晚霽廓夕日明錦湍歸云擁華薄近山聿蒼翠遠嶺復岑崿曠蕩感遇寓俛仰嘆今昨不見往者悲秪覿來者樂顧瞻大江流愈恨代謝速源湧竟誰禦謙守諒能曲所貴遺榮名覩義願有勗

發丰城屬江漲風便

午晴發丰邑掛席遡修瀬潮起果諧志風助利擊汰棹歌落日上游目波嶠外巨川信易涉貞固乃宜戒

武陽抵進賢

大宇流玄化生情互陰朗積霖夜猶注寒陽朝遽上肅肅晦色斂皛皛川水廣楓林一何赤沙嶼鴻競往涉河歷紆郁登嶺暫停鞅撫江信縈帶鐘陵气弘敞荊俗雜澆厚徵賦則邦壤佩刀豈民性剪戮嘆幽枉

自南康往廣信完捲述懷十首

越旬不出門所值疑初覯長湖迄華嶽融景遞澄秀鼓枻聿行邁覽物每欣遘飄飄頤帆風逶遲斂云晝鳴鶴矯丰田文魚駛閒澑有生孰靡適時及異榮疚彼哉吾豈仇乘運視所受履玆良巳快乃餘足云究

二迅風會髙云逝逝曷能巳朝聳冠劍馳夕暮遭累系榮辱邈何因嘅嘅昧成理湖程莾復闊灘澑於春駛肅肅東騖帆晨夜不得止仰睇啼柯猿俛傷躍淸鯉一言季布召斥以一言毀從古誰靡然寄語求全子

三金閣簡英儒玉書托紀綱絲言一何諄黜佞掄圭璋澄淸有夙愫攬轡誠慨慷聿玆歷三始矢志千載芳風波駭非意多口亂否臧九閶眇以玄欲扣六翮傷所司專愛憎威刑喪厥常彼方聳輕蓋寧知嗟道傍

四淵云諒殊性予豈經世儔馳驅二十祀學宦寡諧謀昔斥還三河誓言永林丘靡堅今咎誰畜志竟莫酬在難歸貽阻眇焉痗前修陟崇望波嶺翔云駭西流春羽振桑楡念之心形仇東䢐嘆伊始懷哉俾無尢

五朝離傍羅浦東至龍潭宿戢枻候明發獨寤守空曲宵晝有常理欲往不獲速多慮良攪眠彊置復攢觸起立萬動寂湍響應鳴谷驚風臨岸激髙月散春木絮云吐岑岫玉繩低以屬慨哉復奚道徘徊至天旭

六一气噫太虛吹萬良不同伊余就幽役春序奄巳中芳辰下霜雹寒暄乖故風北柯沮靡榮南林曷由丰臨門翳孤松悠悠慨初終張儀相六廷虞氏哭途窮首陽乏長薇洛都鞍馬雄天定俟何時詠言摧深衷

七云和易成霖羲陽一何冥淹哉沮洳區佳日閒我扃覆瓦僅蔽牀頹壁支數櫨淒飆驚中帷雹霰時復零天道有常乖萬殊誰竟寧子期久巳䢐縱陳孰爲聽當道有豺狼瑣言訾螟蛉習坎固終利從玆效無形

八靜居百慮屏孤樹乃墻隅奄玆華葉更搔首睇淹如時云布靈谷天令震髙衢霖潦灌百川萬壑寡安魚東京構黨禍郭子逝於於伊匪亖顧勤孰崛南陽廬京燠非力排裘葛從所須龍蛇翳厥身孔贊寧我諛

九赦者小人幸臣誠小人儕匪圖軒蓋榮山海有奇懷禮法無復拘評者靡我排思夙慕華貴振鞅登要逵烜赫豈不快寤寐憂所乖識幾旣不早今戀非鄙哉乘桴越洋濤采蘭及春滋於焉可佳容龐叟心所期

十一夕復一辰倏忽春務易云葉布丰林蚯蚓盤我壁田竇仇片言厥怒一何赫笑謔有白刃千載乃露迹倦玆掩陳記出戶睇髙翮積讟聆民謠欲采不可譯英驂振飛車引出入勢輝奕哀哉彼何子躊踷秪沾臆

廣獄成還南昌候子十首

一淹經六旬揚舲復焉極脫然𨿽靡由事事嘉可卽依依春功奏朗朗維夏逼故玆波與嶺觸目異前昔逸雲散歸雨川水浩崩溢掛帆趁風澑覽岸湊悲懌昨猶罝中兔今爲頏林翼邈言念先古展矣我心獲

二直木防見伐玆言豈我欺若華耀四海孤邈疇見知莊鵾運池溟舉翼九天垂風積苟不厚中路將安期嘆息竟何語俛視川波馳溢霖騖洪濤千載固厥時燕石一何珍有驥不自持野飆激靈襟逝言惋長岐

三時至鮮枯林朱蘭被長阪臨嶠覿賢迹停楫暫遊行靈雨吐葛花桕葉巳復展佳哉溪上邑流峙亙而緬岑岑徐巖秀飛泉灑丹巘巖亭交景風裾帶時自捲居髙乃慮孤涉歷悟攸遣枚枚三陸宮千秋竟玆顯

四餘於濱臣湖厥土曠以浮津驛暮何囂避之泊南丘遣子省其母析棹詣江州明星波洄洄欲發仍復畱有端肇絲微涓涓遂成流拊心實罔慚患來誰��紛綸及今玆事巳遙尙憂志士常苦貧饑渴無我尢

五昔遊東山日覽古肇新宮徐令實經營弦誦溢其中閱玆奄三年離滯心莫同我舟非不維柰此西逝風乃子胡徳余於邁遠從公朝旦發龍津暮棲依瑞洪湖山沒如拳波途浩難窮佇瞻有深懷貽謠勤堅崇

六夕棲瑞洪渚遙覽渚北山相傳洪崕子乘雲自此間履迹今尙存其人邈莫攀粵余登徵途頻年涉間關毀譽一嬰心寤言多所嘆於玆誠踟躕振衣躡前巒浲水莾浩浩驚風蕩回川欲濟惜無梁飆輪儻中還

七登艫倏五日覽接漸增闊洶洶北汪川瀏瀏得縱壑劇哉風水慮履順故靡豁髙鳥厭塵集智士貴處末交甫懷漢濱婉變情遽奪結駟匪不侈險至誰竟遏沈身厥亦罕萬世惜不脫遙遙哀云岑瑤艸爛孰掇

八明晦每無常人道豈不然歸云䢐靡餘日華耀淸漣戚愉繄爲誰喟然想千年姑蘇寵宰嚭越孤辭會山梅將輔番君範子逝不還乖歲君子貧枉尋矜大賢時霖潤萬物蕕蕙乃同妍東門可棲遲歸歟聿奚言

九陽鳥逝無餘覯者鶖與鳧靑靑澤漵毛刈之糞誰畬經過問當年云玆夙屬吳歸命喪厥儀長云奄西䢐撫牀竟空言金陵乃以都桓侯威八州溫氏闡雄圖聆言愴我衷彷徨感終初混一今其時舟聘非爾虞

十仲冬別豫章涉夏玆復臨涼燠殊厥時能不摧我襟樓觀蔽泰淸眾木淒以陰倚撓陟龍沙優遊眺洪深魚鱉潰驚流瀾駭遂至今中有夙縱鳧振翼回哀今波阻杳莫卽馳景忽西沈抗手自玆辭萬世懷飄音

【卷第十四】

【五言古詩四十首】袷祭頌述淸廟篇丙寅元日朝退有作從軍四首屯田二首塞上雜詩二首功徳寺翠華巖望湖亭呂公洞香山寺平坡寺天寧寺觀塔碑鏡光閣媧皇墓詩送喬太常三忠祠艮嶽天馬古意遣興二首歲暮苦熱十五夜十六夜十七夜小至贈徐子七夕遇秦子詠贈贈王禦史酬伊陽殷明府追憶見寄殷明府期嵩少諸山不果酬秦子以曩與杭子並舟別詩見示余覽詞悲離愴然嬰心匪惟人事乖迕信手二十二韻無論工拙並寄杭子暮春逢林子邂逅殊邦念舊寫懷輒盡本韻安南歌送許給事中天錫

空同集卷第十四北郡李夢陽撰五言古詩四十首

袷祭頌述

弘治十八年歲除日作是時武宗初卽位

嗚呼大聖人肇迹或漁樵蒼龍戢其角志固無丹霄徳祖始側微浚葉開皇朝禮蓋視后稷面南統羣昭大哉九廟儀親盡敢不祧再遷及皇熙世室閟以寥袷辰復來集鳳凰鳴簫韶惟皇率百辟孔祀自今朝白日照實旗禦气如綘綃將將磬筦鳴颯颯靈旗飄恍惚帝醉飽諸王亦飄飄下有開國勛偃蹇羅金貂愚臣叨對越精魄爲之搖鼓鐘送羣公玉戶風蕭蕭唐侯昔踐位十八號神堯皇實秉惇默龍性無逍遙道合天人際志與神明超降祉倘冥漠四海無徵徭

淸廟篇

巖廊肅文欽芳區恣幽騁寬紏豈異性拘曠本殊摬嵚岑路寢東森疏嘉樹靜珍叢媚朱夏秀幹揚修景曳琚羣彥集拄笏萬慮屏仰望南城苑飛除帶崇嶺山畾峞白玉閣要眇黃金井季主飾觀眺哲王擯遊幸自非淵聖姿誰保天步永

丙寅元日朝退有作

赫赫大明朝皇皇啟八葉諒闇在沖齡憂勤纘洪葉眞心攺革殊屢覩禎祥恊春王肇元載萬國咸臣妾端冕禦玆辰縹緲仙云接神飆翊紫蓋翔龍舞浩劫哲後畏天威惕若春冰涉古編昭日星有躅尙可躡大哉五始義允矣三陽浹

從軍四首

漢虜互勝負邊塞無休兵壯丁戰盡死次選中男行白日隱磧戍胡沙慘不驚交加白骨堆年年靑艸生開疆愸未巳召募何多名蕭蕭千里煙狼虎莾縱橫哀哉良家子行者常吞聲

二從軍日巳遠備玆途路艱驅車太行道北度鴈門關天寒雨雪凍指墮曾冰間登髙望虜境白沙浩漫漫單於數百騎飄颯獵西山彀我烏玉弓赫然熱肺肝安得奮長劍一系名王還

三別家亦云久昨得家中書書中何所云父母與妻拏昔來柳依依素雪今載塗豈不念還歸天子西擊胡登山眺故鄕存沒兩嗚呼丈夫死國讎安能戀裏閭生當取封侯怨別秪區區

四久處行伍間漸知苦樂情能蟠丈八鎗徒禦不我輕府帖昨夜下燒荒有我名秣馬待天曙肅肅寒霜零左鞬插雕羽雄劍躍且鳴日髙渡黃河東過受降城所羨在滅胡富貴何足榮

屯田二首

葉落歸故根孤云有時還凶年閭裏盡誰門今幸全全者自何歸皮膚半不完百租叢其身欲訴誰見憐吾家十八軍獨我猶從戰昨當戰交河左髀貫雙箭本不識犁鋤況復千畝租三訴吏不語鎖頸投囹圄

二日落蒼天昏奔馳吏下屯揚言科打使論丁不論門老軍出聽卯老婦吞聲言邊城寡機杼耕種育兒孫誅求余粒盡竭力豢孤豚昨當總管來宰剝充盤餐言旣復長號吏去攵他村

塞上雜詩二首

邊烽日夜至飛符來會兵羊牛入髙砦雞犬皆震驚壯士按劍起鞍馬若流星鎗急萬人靡笑上受降城生系五單於歸來獻天庭

二胡兒追野馬迸蹄若驚鴻一馬帶雙箭墮我邊壕中敢望不敢近踟躕各按弓抽身復北去天寒沙磧風

功徳寺

宣宗昔行幸遊戲玉泉傍立宇表山截嵲開池荷芰香波樓遞蹙沓風松奏笙簧百靈具來朝落日錦帆張萬乘雷霆動千巖烕流光綺繡錯展轉翠旗沓低昂法眷撞鐘鼓宮女拭禦妝笙鏞沸兩序星斗宿巖廊至尊奉太后國事付三楊六軍各宴眠百官守舊章巡非瑤水遠迹豈玉臺荒鳴呼百年來回首一旣傷鳳騰赤霄暮龍歸竟茫茫山風撼网戶紫殿生夜霜退朝值休沐我行暫翺翔娟娟登岸林慘慘度石梁廢道哀湍寫松柏間成行啟鑰肅覽歷過位增其涼積久灑掃鈌乳鴿鳴膳堂舊時琉璃井倒樹如人長神巳佐上帝教猶托空王鈴磬颯鳴戞晨昏禮相將盤遊非聖理操縱在先皇至今朝廷上不攺舊紀綱

翠華巖

洞劓耶律詞其名翠華巖俯視聳觀閣仰面攢松杉厥維何王代鬼斧開嶃碞精气久削薄煙嵐郁相欃屢憩驗足薾獨往悲情凡入蘿畏石墜轉嶠驚日銜飄飄萬里風吹我秋衣衫放迹慕康樂入道懷賀監載思武陵避愈悵桃花巖去住亦由人極目江上帆

望湖亭

來登望湖亭始盡覽歷妙布席倚巖嵌波望領佳要山花落天鏡鉤簾巨魚躍巖潭遞隱見圓浪浴奔峭屼嵂百萬閣日落展光耀羈縛阻延放臨淵羨孤釣霜寒葮菼白沙晚鴰鶬叫吾非阮生倫於此亦長嘯

呂公洞

厓根豁一門怪石相撐拄谽谺自吞呷白晝亦風雨陰處泛淸泉積苔蔭鏈乳往聞茅山勝風慕華陽主路遐限孤往倏歷十寒暑經亙騁心目小憩偕道侶玆洞𨿽人境固足托茅宇惕然忽內咎我何戀簪組

香山寺

萬山突而止兩崖南北抱鑿翠置殿榭級石上穹昊髙卑各稱妙曲盡結構巧有泉如綫縷盤轉出松杪嗜奇忘登頓緣危肆探討險絕逼牛斗蕭颯若風島夜宿來靑軒天色碧可掃湖沙靜莾莾海月白皓皓想當邦邑初此地只蒿艸綺麗仡誰鑿巖壑瀾相裊但看全盛時民力爲玆槁

平坡寺

西山萬佛宇爛若舒錦銹平坡憑風迥突出眾山右宮閣因巖坳面勢巧相就百里見琉璃截嵲戴云構朋遊探絕迹杪秋歷羣岫得此目力展恍疑出氛囿仰看北斗逼俯恐東海澑雄壓香山麗闊掩望湖秀落木響巖牖寒嵐染衣袖延緬古今拜佇立悲慨湊盛葉慮反始危基有傾僕千載誰復臨逆想蓬蒿茂

天寧寺觀塔碑

舊瞻天寧塔今覽天寧寺玆塔多鬼怪光芒夜夜至不知何時殿結構今頹棄剔蘚讀其碑識是隋文字蝌蚪半剝落蛟龍猶�屓我來值時暮攬逝癸��修陸控趙代長山衛燕冀蒼然野眺合一灑楊朱淚

鏡光閣

我生走紛境性意苦不適朅來鏡光遊不覺袛樹夕鳥藏丹閣暮蕭槭杮葉赤杳如造巖壑閴其寡人迹其王戴金冠天子之所客迓我薝卜下坐我紅罽席落日入虛牖窈窕雲光白團團石蓮燈照耀錦繡壁忽聞鈴磬發轉悵俗務迫靜躁本殊科利義各有癖伊余竟何爲奔並阻行役乞君摩尼珠一照幸不惜

媧皇墓詩送喬太常

正徳元年上以卽位遣官禮百神

伊聞女希氏奮迹鴻荒日神功羲農並吹簧豁陰鬱鰲極本寓言蛇身竟恍惚遺墓趙城側古廟松杉密霍嶺峙巑岏汾川眇蕩潏穆穆秉徳臣肅肅拳瞻謁祈靈溯遐躅明禋備精物天𨿽積淸气運久恐漏闕徒煉五色石寥廓詎能越送子顧周道俾我心於邑

三忠祠

憶昔漢諸葛龍起答三顧志決竟星隕嘔血爲軍務鄂國與信國屹屹兩王柱殺身不救國冤憤水東注往事勤鐘鼎新廟傍官路慘慘冠劍並凜凜生魂聚翠旗晚明烕往往鬼神駐懷嘆各不申翻然向��我徵久奔迫過此感傷屢時來展肅謁系馬門前�香臺野蘞上羅幔虫蟻蛀烈士爲吞聲淸風激頑懦

艮嶽

城北三土丘揭山孽對堤口黃蘆莾瑟瑟疾風鳴�柳云是宋家嶽豪盛今頹朽我聞帝王富東京實罕有鑿池通嵌竇移山媚戶牖岌嶪樓觀合欻吸風雷走巖陰翡翠吟海窟蛟鼉吼燕趙矜麗人搜剔充妃後君臣互沈湎斯道詎能久鳴呼花石費銖錙盡官取北風捲黃屋此地竟誰穿迢迢五國城二龍回其首向使任忠良邦國得烕否余來值寒暮悲歌坐林數狐貍竄古壘破瓦沒藜莠孤城峙我前蒼蒼日將西

天馬

天馬從西來汗血何歷歷天子顧之笑置在黃金櫪嗚呼神駿骨艸豆日蕭瑟瘦骼突硉兀銜轡掛在壁白日涕至地靑雲志拋擲朝望竭石津夕盻流沙磧猶能肆橫行倘君賜鞭策

古意

有鳥何方來哀鳴向西北我欲縛此鳥天路險且棘悠悠浮雲行照我暮顏色丈夫重幾微男兒死邦國長鯨一奔逃萬网不可得平生反掌志對此空嘆息亭亭特生杜道傍皖其實孤桐𨿽良材棄擲處遐域而余竟焉往嗚呼淚沾臆

遣興二首

余陵固麗地幽薊亦名城皇天作南邦北斗開瑤京萬國梯航入宮殿造泰淸大哉帝王居海嶽自環縈禹功肇胼胝湯也勤四徵煌煌肯構訓聖人垂其情

二四海爲我土九夷盡來王貢琛至北戶北至玄谷陽我祖秉天鉞血戰開其疆當時受命佐一一皆忠良噴薄倚日月萬古瞻騰翔乘運𨿽有時盛業當自彊

歲暮

軒坐意悄悄感此歲年暮一气有肅殺昊天縱霜露衰容搖萬物日月立復度赤驥初長成自謂中君禦揚鞭過都市萬馬不敢步天寒艸蕭瑟側塞在中路良辰不再至我發忽巳素不見古賢達盡被名所誤沈吟惜蟋蟀延佇羨鷗鷺終然托遠適餘者豈足顧

苦熱

伏陰固當奮亢陽乃逾緬嘈嘈蟪蛄鳴樹杪風不展上天收雷雨萬物沮沾洗推案忽大叫蓐馭何時返赤日厚地裂揮汗無晨晚古時有虞舜彈琴理驕蹇軒轅制六律四序無乖舛何當挽二聖吾欲遂仰偃

十五夜

夜陳芳宴會座有離羣夜中秋而無月何以慰尊酒賓主慘不樂周席盡回首向黑明鐙入云景爛虛牖尙覬光破滿時問陰薄厚吁哉至精物汝亦蒙此垢上天悲隔遠人生怨分手月旣有開塞吾寧息奔走霜露棲蔓艸疾風下髙柳勸君聊盡觴居諸亦何有

十六夜

四海蒸爲云三夜皆天風他方縱有月不照長安中長安十二樓戶牖鑿玲瓏貴家金張徒髙宴開帡幪華燭代明月何必光遂通夕露久巳晞歡娛良未終迫塞諒有殊盛衰寧見同悠揚雲中魄旣滿還自窮鬼神惡盈踰天道懷其公

十七夜

幽意竟不愜待月坐沙際久陰固當豁明月忽墮地桂枝沒半輪蟾兔職業廢姮娥飾粉籹愁絕雲樓閟鸞憂不觧舞竟夕掩孤袂崔嵬黃金闕何由訴天帝景破力不敵光滿云仍蔽彷徨步林樾爲爾一流涕

小至

日爲眾陽宗來往成謝代來之生萬物往以告成歲亭亭羲和駕建此南飛旆雙龍服偃蹇流云翼其外和風捲凍霧重陰颯無賴樞知化工斡冥與天意會大君肅嘉禮君子幸亨邁誰能助新陽爲我激靈籟

贈徐子

偃王世蕪沒石麟亦埋翳徐子發東吳英論有餘地龍遊滄波阻日出浮雲蔽嗚呼獻王士竟灑荊山涕光掩明珠棄寵奮西施廢古來共如此不獨君遭際余本澹蕩人傾蓋托末契酣歌繼日暮醉酒無陰霽各爲徵蓬散吾豈匏系舊時南陽宅回首成迢遞蹈海有夙期與子自玆逝

七夕遇秦子詠贈

皎皎河漢月照我西南樓七夕遠賓集置酒城東陬展席對雙星盈盈隔中流艷艷覩籹女欲濟無方舟神爽卽易合茫昧竟難求明明君子徳寡妁誰爲仇豈無采唐約失身良見尢人生信齟齬世事良悠悠不見古時人皓首猶公侯葵藿不餓死富貴安可謀願縶場下駒盡我盤中羞我今爲秦聲子也當吳謳酣歌達淸曙臨分贈吳鉤

贈王禦史

夕寒風自起集雪耀中宇朗月一何速早巳爛芳醑邂逅我蘭友設尊欵淸語連翩忽竟夜悲嘆爲故侶瑤華𨿽莫折羽觴時復舉念昔靑年日共矯淩風羽啄食九天步宿必華池渚中路更險艱風波各失所大明蕩妖氛回光蔭衰腐諸賢旣連茹王子豈羇�餘生實自慶追念良巳苦搣促廣陵散愴惻山陽旅事諧終合並感往徒心楚棄置且安寓歡娛弄尊俎

酬伊陽殷明府追憶見寄

弱齡負奇節志欲淩海嶽白馬金陵來遊戲宛與洛出從七貴飲醉調五侯謔妍華不見售讒巧思愛奪涼風捲團扇世路隨飛藿謫居宰山邑頗喜占名郭川嶺郁森秀煙雲日噴薄況當素秋霽淸霜掃天未龍門旣疏峻伊水復澄豁啟牖眺飛泉據案望岑崿獨撫巖中琴遙枉汴上作懷賢諒在玆感舊但如昨徒然佇王鳧未果偕緱鶴終期謝紛坱攜手向嵩嶽

殷明府期嵩少諸山不果

旅寓限崩迫騷屑隘煩務向來嵩少約屈指謂旦暮豈惟攀時彥兼欲展秋步僕夫戒衣糧車馬亦充數胡然泥行邁遂此嘆乖遌峩峩雲中峯阻爾獨何故佇瞻風嶠突側耳右泉注夜來逍遙夢忽落嵩山樹累垂松猿噭澹沲巖姿露存巳超彷佛醒若涉顚遽彼羙眇何許玆端愴難屢采蕙忌及晚我疾畏晨露煙蘿四時佳春服易爲具河陽羣葩發振策冀有遇

酬秦子以曩與杭子並舟別詩見示余覽詞悲離愴然嬰心匪惟人事乖迕信手二十二韻無論工拙並寄杭子

憶年二十餘走馬向燕甸縉紳不識憂朝野會淸晏嗜酒見天眞憤事獨扼腕出追杭秦徒婉娩美柔翰探討常夜分得意忘昏旦雪雨亦扣門僕馬頗咨惋葳蕤香山閣山酋崒蓬萊殿登頻窮日力延攬侔壯觀孔翠不易馴人生本無泮蕭蕭田中蓬隨風各分散杭生比適越秦子遊瀍澗南北兩文星光芒亙霄漢余衰更乖謬掛一每漏萬夙遭靑門斥差勝黃州竄偃息於沙澤遊遨傍河岸秦也𨿽共區累月不一見秦實困勞冗余亦怕梳盥何況阻疆域杭也江之畔怦怦睽隔積鬱鬱歲年換無計脫煩促轉坐迫滋蔓再讀並舟篇愈切山陽嘆誦言各欽徳悲離古所患

暮春逢林子邂逅殊邦念舊寫懷輒盡本韻

赤驥奮途路神龍厭池沼不登泰山頂豈見眾山小明公昔際遇志與靑雲杳爛承夕扉詔番苦司隸擾君乎實憤切軒然爭臣表朝野凜生气樹鮮安巢鳥名孤眾毀集竄薄憂心悄一投海濱郡遂守荒江眇遼遼嶺南國借爾揭文旐中天行日月戞戞孤鵷矯君𨿽關仕產迹自閩中肇葉從考亭入統爲橫渠紹伊余放曠人漁潛侶荷蓧亡羊以多岐望洋徒浩溔暌離歷十暑邂逅植春杪日談恨易夕夜坐忽及曉苑花𨿽寂寂風絮尙裊裊回首通州別屈指日不少今看兩白髮誰忍置淸醥君行秉大軸吾歌入幽渺林岑有夙愉煙蘿閴裊裊誠無王良顧空山沒騕�

安南歌送許給事中天錫

芳阡藉文轂垂楊綰鳴珂使君且勿發聽我安南歌安南古夷隩嶺嶼蔚陂坨炎原吼象兕溟窟豗黿鼉爰自秦漢降憯怛尋干戈天皇操化樞環海無驚波永執臣妾禮稽首心靡他珠犀走北陸翡翠供虞羅王臣乘匹驪駊騀金盤陀朝濟白藤江暮涉富良河白日破蠻霧銅柱孤嵯峨雕題覩漢儀芭舞何傞傞皇仨罄所宣紆徵采民哦使君聆我詞慷慨不顧家僕夫杖明鉞綘節拂林華樓船下煙漵鼓吹達海涯

【卷第十五】

【五言古詩四十四首】乙丑除夕追往憤五百字田居左生楷二李見過二首城南別葉夏集二首慶都篇帝乙黃衢二首十二月朔夏歌湘妃怨春曲結客少年場行俠客行從軍行出塞曲銅雀伎漳津夕眺呂仙祠三月河上宴集詠樂溪贈劉主事元瑞二首湘江吟春曲五首朔日槿樹槿園春情遊寺升天行春遊篇四淸篇正徳四年七夕上方寺作戊寅早春方方寺夕集上方寺辛巳春山中置薪九潭詩

空同集卷第十五北郡李夢陽撰五言古詩四十四首

乙丑除夕追往憤五百字

憶昔蕤賓初皇疾輟臨仗維日白气亙黑風復排踢俄傳天柱折忽若慈母喪帝本堯舜姿末履轉淸伉斂祍接耆碩髙出文景上兩宮悅孝子九廟歆流鬯毅然整六師霹靂無前向犬羊遁朔漠鯨鯢蟄溟漲囦衝不凝壽日表空殊相蜿蜿湖中龍一夕拔驚浪回首哭蒼梧魂斷湘南瘴念昨下明綸臣也誠無狀誓死叫閶闔伸頸甘碪盎梁竇勢如灼漢廷色惆悵皇乃西園遊召彼侍供張從容杯酒間似讓還非讓未剖靑鎖封巳下金雞放臣某詎足惜統體關衰王歷數古明辟聖節疇能尙逝欲碎臣骨吁帝不得迋攀髯眇莫及痛哭橋山葬玉光動前星朱符闡靈貺主器難久虛勉起答羣望金木歘爲崇太白晝相抗羯胡敢余侮吾徒盡乘障嗚呼楡臺役棄我六千壯踉蹌戰士骨躐趿將軍韔二豎固輕率腐屍亦云當所恨國威辱北鄙气淒愴鉦皷疑皇情何以慰宸況淒淒建未月臨門遣徵將紈袴作元戎京軍本浮宕翻使沿邊卒束手遭箠掠揭山孽雲中城誰復扼其吭胡來風雨聲胡去橫拍唱千村與萬落人煙莾蕩蕩嬰兒貫髙槊志婦經衣桁狐貍叫破壘落日悄濸漭此輩誠鼠竊反復亦難量騏驥駕鹽車虛名縛骯髒世豈乏頗牧賤或執鞭杖瑣瑣登壇子飽之則飛揚吁此良太枉國慨何由暢水旱而秋雷陰陽疊驕亢皇天𨿽至公視之但坱坱臣當歷服始謬進大夫行退朝實憤切欲吐畏官謗武王秉黃鉞師事太公望列聖構梁棟駕馭亦英匠先帝升遐日臨榻召三相

田居左生楷二李見過二首

習宦非我長官久計轉拙遭斥還田廬獲與初念恊樹藝良有期農事固堪悅飄飄緣原風皛皛明川月披襟恣吾適旣夏不知熱回思行役日寒暑靡得輟疏懶古𨿽鄙任性亦可說膏疇矧丰蔚積潦復淒冽白日皎在玆停雲靜如結爲謝二三子努力慰衰劣

二去官今七暑漸與農務親隨宜諳土性言話羣野人時或遡微風行歌響空榛先民邈何攀慨焉傷我辰慨傷遹誰知所有二三賓文論日往來炯炯髙義伸炎雨回眾姿涼飆起修畛兀然林木下日入忘歸輪玄蟬夕益聒去鳥一何頻野行畏多露無使侵衣巾

城南別葉夏集二首

田居本自娛況兼林水情聿玆暑衣晨而與佳士並挈榼遡芊綿臨隑弄深情娟娟浴沙鷺交交鳴枝鶯𨿽非巖潭區閒曠足我營菇蒲裊寒陰隕果時自驚有空矧伊邇遐哉謝塵縈

二荷鋤侈髙詠濯纓肆佳吟疇知稼穡場乃爾蒹葭侵步風逾曾堤徙筵趁重陰於情旣有托矚寓良自深逶迆波上云徵徵艸間禽陗臺信巳古巍城方肇今驗物果足遣杯幹聊復斟

慶都篇

於昭開帝則蕩蕩恊欽文髙辛初纘服大舜復升聞瞻依太古日悵望春空云緩策遵墟裏翺翔詠放勛

帝乙

此以下三首皆爲武宗大婚而作帝乙歸元歲潙汭降髙秋白霧淩蒼璧文煙結彩樓楓陌三公引云衢六馬遊行當瞻月馭佇想詠河洲

黃衢二首

黃衢會日月紫气懸陰陽冉冉神龍下英英朱鳳翔蘭煙凝玉閣桂月滿金堂禮元歆九廟徳巳合無疆

二桂宮新降馭蠶室爛生氛曳綈成漢業采葛相周文會奉重輪日先膽五色云秋明天路夕瑞雨碧氤氳

十二月朔

積陰淩紫極玄霧暗三辰黃龍遊帝畤萬乘若浮雲六蚪何蚴蟉雜沓走天神明王熙庶載至敬達郊禋玉輦親牛豕重瞳注鹿羣精誠先百物咸徳屆犧人揚鑾回禦道九宇冀陽春

夏歌

積潦溢廣澤炎云翳崇臺玉階履綦絕紫殿生莓苔螢流疏竹靜風動綌幃開佳期悵千里竟夕以徘徊

湘妃怨

采蘭湘北沚搴木澧南潯淥水含瑤彩微風托玉音雲起蒼梧夕日落洞庭陰不知篁竹苦惟見淚斑深

春曲

萋萋百尺臺南臨大道開月明珠箔捲塵暗寶車來豪雄五都俠意气萬人摧帶醉穿林徑垂鞭拂閣梅

結客少年場行

燈如列宿行月似九秋霜番番七貴兒燦燦五侯郎雜沓淩香陌徘徊競夕光各攜萬金劍結客少年場

俠客行

幽並豪俠地燕趙稱悲歌千金市駿馬萬里向交河公卿贈寶劍君王賜玉戈捐軀赴國難常令海不波

從軍行

棄家從上將報主掃胡戎弩滿常隨月旗翻數起風右指昆邪盡左盻月支空馳名紫塞外開府玉關東不逢百戰日誰識萬夫雄

出塞曲

單於寇邊城漢將列長營旌旗蔽山谷鉦鼓晝夜鳴乘我浮雲騎彀我明月弓奇兵左右出長驅向雲中彭彭陣結虎颯颯劍浮虹一戰臯蘭烕再戰沙漠空歸來獻天子長揖不言功

銅雀伎

帷飄雀臺上弦奏舞衣前羣悲一以望春艸爲誰妍芳歲銷蘭怨流塵集錦筵爲問西陵道孰與漢家阡

漳津夕眺

揚舲亂北渚靡蓋望西陵帳殿牛羊下歌臺麋鹿升日夕松栢路蕭蕭響風樹連沙攺故浦空山沒蒼茂徘徊望霸气鄴城在何處

呂仙祠

孤遊逢呂迹永逝感盧生眷彼炊梁術契我遺世情蒼山故國道落日邯鄲城陰陰祠宇夕宛宛曲池淸不見金芝侶誰聞朱鳳聲田鼯穴桂壁野葛蔓松楹寧知往來者不是寐中行

三月河上宴集

觸霽邁芳坰修袚臨長洎𨿽非曲觴飲聊異秉蕳戲波延拾翠舸岸匝尋靑騎羽爵戀馳景鸞簫劇春思羣謠狎鳧鴈撫適歡同志亦以擴凡超流連豈吾事

詠樂溪

濯足荒溪口延望大江潯石樹環碧彩泉潭生翠陰經亙涉淸漣沿洄登素岑日暮樵響絕但聞山水音鴻鴈遵渚飛麋鹿聚空林而子豈不樂其如兼善心

贈劉主事元瑞二首

駕舟越洪川飄風揚其波白日不可駐浮雲一何多搴芳涉北沚采蝱陟南阿悵我平生友傷此欲如何

二蒙蒙孤舟夕橫笛坐煙浦秋綠被汀沙落鴈不可數烈調千行雲激商復流羽曲竟和者誰坐人淚如雨

湘江吟

對酒歌綠猗歲宴懷佳人山寒翠袖薄微霰沾衣巾空持紫鸞簫欲致愁無因日暮湘江曲浩蕩煙波春

春曲五首

維南有曾城下瞰梁王臺痽構翳云日歌鐘暮徘徊芳艸徧舊畿山川邈悠哉

二春城花煙滿杳靄生夕陰白馬系芳樹繡袪彈鳴琴樗蒲少年子一擲千黃金

三綺閣俯通闤後有百尺樓並坐紫羅茵雙引靑玉甌揚花起薄暮糝糝縈芳洲

四菁菁艷陽月鬱鬱羙人思遊絲罥白日炯若春風姿零落垂手舞空傳白紵詞

五借問羙人居云住城東隅背有桃李館前臨車馬衢十三妙歌舞十五冠名姝

朔日

朔日悲風起空除落葉平猶聞砧杵急巳復剪刀鳴一夜傳霜箭黃雲滿塞城

槿樹

槿樹依空砌寒時尙著花未能堪暮色徒自絢朝霞寄語閨中女無多鏡裏華

槿園

槿園秋气夕喞喞寒螿聚風回啼欲斷月落歸何處爰悲在堂吟復詠山樞句感爾中夜興微霜下庭樹

春情

俗縈一何綿駕言春巳分綠郊鮮行輪朱樹花將紛鳴鴈起前墟浮陽藹東濆徙倚孤臺側佇回送徵云

遊寺

褊心儔輩寡幽境每苔步綿郁倚磴歇馮孤眺迥屢洞塔陰古宇芬蘿裊澄樹佇觀野禽哺此外豈吾慮

升天行

市居苦煩溽陸暑懷淸波緬思溪壑側丹崖捲曾阿仙人掛樹下窈窕攀靑蘿我獨塵歊內營營欲如何

春遊篇

古臺悲帝子歌吹餘春愁艸綠夷梁野雲浮河海流擊壺詠四澤鼓鐘眺三洲扳條已無那駕言誰倦遊

四淸篇

盤松屹當戶修筠靜依檻羈遠桐絲澀蕭瑟鶴思減歸傷園塢廢坐令荒穢斬彈曲憩疏蔭臯唳淸露湛

正徳四年七夕上方寺作

逸人厭囂俗達士樂閒勝乃玆城中林而非車馬徑積雨豁新霽云石掩秋映微陽下孤塔潦水夾明鏡巳疑塵寰隔況覩蓮方淨豈惟慕眞覺亦以叩詮證玄蟬共西夕浮雲本無定

戊寅早春方方寺

逾年罔涉玆過之門巷疑匪畏霜露辰肯與春事期徑蘭芊故叢苑松發新蕤陟丘念廢居升危眺回漪抱以幽曠豁情緣淒愴移驚風逓虛塔振振空廊悲得遣復安較勞生良爾口

夕集上方寺辛巳春

晨飆奮以厲夕林回晏溫郊遊悵伊阻駕言乃松門春湖靜瑤宇塔蘿裊淸樽遙睇被原艸近搴臨水蓀花雨時自落法云凝復奔淹畱遲寶月破此人徑昏

山中

山中雨乍歇一夜瑤艸長風吹翠巖竹下應石瀬響時來展書坐悠悠絕塵想

置薪

讀書古木陰置薪倚其根露零石徑滑雲起溪日昏白虎啟巍觀金馬開髙門君自薄簪紱難稱國未思

九潭詩

岧岧千仞嶺下有百尺潭夕風起微瀾浟浟動晴嵐俯之鑑我心佇翫云波涵流蕤揚寒淸躍魚手可探蹊暝樵響歇猿鳥來相參寄語泥中物長蟠恐未堪

【卷第十六】

【五言古詩四十三首】登東城樓晚下樓作贈同遊數子二首寄贈端溪子二首贈蒼穀子贈靑石子二首贈劉潛贈崔子贈孫生贈王生二首贈崔生贈魏子二首三士篇贈醫李鄭張寺遊別熊子四首甲申中秋寄陽明子贈李世徳寄贈玉溪子初秋上方寺別鄭生贈鄭生三首寄程生贈梅國子贈定齋子雨後往視田園同田熊二子二首莊上晚歸車阻於潦渠徒步始達於岸山夜蒸熱三子過我東莊田園雜詩五首秋詩二首詠鷺

空同集卷第十六北郡李夢陽撰五言古詩四十三首

登東城樓晚下樓作贈同遊數子二首

登髙散涼目隤然日雲暮逃暑良巳懨戀景復延顧廣野起暝色層闉合昏霧眷言樓中客共此城上步蚊虫撲面遊蝙蝠時自度二儀但莾莾一气黯回互晝夜本定理明晦非難悟日入各言息鐘鳴復馳騖山酉崒宋帝閣突兀信陵墓往似宿沙禽來如綴花露徙倚千仞梯長謠發悲愫

二盛陽麗樓臺爛如錦繡錯日入暝煙起俯視但冥漠卽此悟人理天道固可度動靜啟晦明代謝有今昨涼飆逐夕興回聲滿虛閣四顧水明滅宿鳥喧相索啞啞啼城烏噭噭上云鶴忉怛感晨暮徙倚罷觴酌北斗忽復低西月隱長薄閃爍海光動翕沓氛霧廓無恃黑頭在早定滄洲約

寄贈端溪子二首

嘆鳳世巳遠悲麟竟何爲蘭蕙祕幽巖蕭艾盈路岐君子抱明徳傷也誰復知隨流非我心特立乃見疑亭亭南山松匪無霜霰摧寒蕤但不攺孤貞常自持

二智者尙髙契達人慕希聲曠世有相感同時悵難並烈風起玄朔百卉忽以零登髙望所思慨焉念䢐徵鴻鴈序翅飛麋鹿呦呦鳴爲言明馨子盍簪終有成

贈蒼穀子

玄云翳白日積陰何漫漫風气日以淒泥雨常不幹漂萚委川塗百卉良可嘆覽物懷伊人撫時悲涼寒憂來如亂絲理之棼無端爲霜念逝鵠多露怨芳蘭所嗟聲影隔匪懼馨香殘徒把瑤華音長謠望林巒

贈靑石子二首

髙鳥有違羣離獸多悲音懿彼婉女戀子悵焉分此襟朝發南河隅夕暮乃北岑玄云旣無極黃波浩且深君其四海翔無言還舊林

二季秋凋羣木寒潦濫中車丸笳鼓濟方舟軒車匝河涘攀徳惜遙邁悵分睇馳晷采蘭徒情結把菊爲誰羙願子厚衣襦霜露自玆始

贈劉潛

人生無常因飄如風中云昔別大江隅今也長江濆涼飆起霜夕隕葉何紛紛我菊有佳色毅然獨芳芬遲速良有時勉哉樹髙勛

贈崔子

鯤魚遊北溟鳳鳥翔南涯扶搖非無運鳴世自有期顯夫競鐘鼎遁士潛蒿藜駟馬豈不榮泉石安且怡悠悠西山人匪爲薇蕨饑寄言靑雲客策勛及今玆贈崔子鯤魚遊北溟鳳鳥翔南涯扶搖非無運鳴世自有期顯夫競鐘鼎遁士潛蒿藜駟馬豈不榮泉石安且怡悠悠西山人匪爲薇蕨饑寄言靑雲客策勛及今玆

贈孫生

古人種桃李不爲搴其花君子振英芬豈在文與華炎陽赫晴彩百卉流丹霞蕡彼東園實累累一何嘉采者自成蹊舉世徒咨嗟

贈王生二首

鳳鳥世希有眾人常見疑一朝下西周戞焉鳴髙岐光彩照四極觀者驚以咨神物恥自衒卑鄙甘見欺驥馬匪伯樂鹽車空號悲燁燁丰城劍非華誰固知

二伯牙違鐘期有琴不復彈玆意奚以取良爲知音難得失有榮枯合離成怨歡萬鵠戾天云玄鴻漸河幹淺夫貴多矜狹士賤自殘幸子固明志顯塞察所安

贈崔生

伊昔振我衣連步千仞岡巖谷窈疑阻岐徑回羊腸與者咸莫從子也乃同行舉手撼天樞縱目攬大洋星斗何歷歷海波浩茫茫登山貴及顚涉水非無航願言窮髙深念哉母相忘

贈魏子二首

霖潦久乃歇晨興送還輈野寒泥淖盛念玆途路修人生苟相許豈必曾綢繆踟躕東路岐贈子雙吳鉤

二八月浙潮滿念子鼓南楫海月團會峯山風下江葉裏閭多宴娛任宦有榮業早回北向轅晝日望三接

三士篇贈醫李鄭張

嚴飆厲時威稿葉下榮木春風一以敷病艸奄回綠天道豈常肅人事有還復七情旣吾賊六淫乃爲殰農經發玄旨軒問擴英馥代殊理易昧行乘計相逐陳荄抱綿息寒根蘊眞育李生起專門鄭子振空谷張也剖金匱奏效更神速飲橘秪自衒種杏亦可恧誦我三士篇聊以助淸穆

寺遊別熊子四首

天地固常爾遇之情不同但看搖夏樹何似飛秋逢古來怨離人豈必窮與通默默兩無語坐披琳殿風

二夕風起涼閣入耳松搣搣當此佳勝區誰忍遽離析篇鸛戞戞鳴蘿翠滿衣席異時冠蓋場倘憶幽賞迹

三散眸七寶地觴爾孤雲臺一望碧雲合四面淸風來流影蕩我前炎樹生秋哀一笑問天地刼灰安在哉

四獨立臺上閣俯玆城下湖爲問黃金魚徑尺今有無愚者人盡笑賢之乃謗誣二者吾適從不如乘海桴

甲申中秋寄陽明子

風林秋色靜獨坐上淸月眷玆千里共眇焉望�越窈窕陽明洞律兀芙蓉闕可望不可卽江濤滚山雪

贈李世徳

豢畜不生麟鸞穴無鸇鷦求水貴求源佳木無亞條李門世淸修三輩燁雄超黃扉早殺翮中葉乃淪涸生也困逾勵奮飛竟雲霄大釣幹神化萬物隨生消英英畹中蕙化爲艾與蕭願堅謀始心全我全石要

寄贈玉溪子

松檜不棲蟬熊皮不上蟻秉性死不易斯足驗人理苟投信若飴義交固如水如水遐則思若飴背乃毀悠悠䢐暑月眷眷念君子霍云停復飛汾水蕩而�山西回夕陽皎如覯光美徒操孤絕弦嘆息竟何以

初秋上方寺別鄭生

勝地亮常爾佳士難屢並未窮結駟遊遽復揚帆行古林郁城隅石門敞幽淸趁風選濃蔭布席觴羣英竹涼時自來殘暑驕未平戒飲今二期爲子杯一傾義投不在故迹遠心自縈念玆徘徊意時哉樹嘉名

贈鄭生三首

杪秋木葉脫霜露告成歲驅車遡寒郊觸物念徵邁戒舟有程日維駒阻心愛所幸旦暮畱前途或風瀬

二伊予解組歸汝也美少年駿馬臂兩弓射獵梁王川感子重意气授之黃金鞭萬里不易致悲鳴爲誰前

三英英百尋木時至乃黃落楚楚靑俊郎還家鬂蕭索桂樹寒正榮溪魚白而躍山行采瑤艸寄我長生藥

寄程生

河日淡莾莾飄風但塵沙陰陽爲誰爭時至枯亦葩念離傷歲窮懷音怨途賒彼美杳何許孤吟弄瑤華夜攬海門月晨吸波上霞苦心誰固知延望長自嗟浦鴈回故翼汀蘭茁新芽無負汴上約梁園多奇花

贈梅國子

烈士有心許佳人重情歡投義旣不易識者良獨難淸秋理瑤瑟爲君發髙彈一曲未云亂仰視孤鴻翻一舉狹千里再舉靑雲端我欲從之逝羽短才力單聲影中藏之儻接排風翰

贈定齋子

水澄萬形一鏡明別醜好哲人靜以俟愚者苦紛擾君本觀海人揚旆向東道髙步登岱巓橫覽盡洲島匪雲波水浩秪見眾山小孔林秋飆入漂萚委寒艸明禋展躬謁蕪翳爲涓掃

雨後往視田園同田熊二子二首

鳥性悅儔匹人情豈無慕亟見不云數獨行必相呼【去聲】昨有城上眺今復郭南步膏雨回原綠丰林宿殘霧久蕪慨我廬旱水兩妨誤夏禾旣岑漠秋秫庶能獲釀具粗巳足念子有長路

二雨暵自有期歲功詎云差昨來偶滂沱萬物皆顏華晴晨子見過毅然巾我車荒徑蹄轍稀澤國疏桑麻長風起修林夕響連蒹葭芁芁南山豆離離東陵懷古看行雲矯首徒咨嗟

莊上晚歸車阻於潦渠徒步始達於岸

暮醉各言歸風起艸獵獵潢潦溢中車丸車至不可涉野黑徑復曲魚貫踵相躡良懼蒼耳窟重爲蜥蜴怯童稚行我先溝塍負而躐世路本夷崄人情有驚怗閒素輕波濤臨川想維楫履坦合自咎長吟詠匏葉

山夜

孤月上東岫白鶴激秋淚涼風振溪壑林影颯搖泄山居本深靜夜气復澄霽冥心向千古眇焉托眞契

蒸熱三子過我東莊

林蜩午不歇日毒土色赤郁言森密裏時華媚深碧三人者胡來無乃不速客黃公蒼須髯二生【鄭生昨程生誥】頎而晢入蔭齊解帶對酒各岸幘籬萱挺其秀檻果垂易摘無言豈爲默有形忘所役杯幹時一斟遽復至西夕

田園雜詩五首

朝陽曖秋木凝露未卽晞翩翩啄橊鷽自驚集復飛眾穡旣登載我事亦漸稀晨興坐東牖兀然對紅薇噭噭一白鶴北逝將疇依忍玆稻梁辰而汝甘長饑

二大車行棘棘小車響額仄隨分各有營急者稼與穡旦出在田野日入未遑息長陰下西夕蕭颯起寒色雲霞變彩气照我桑麻國立看勞者歸露濡徑不濕

三野淸雲气滿場功亦云畢收獲𨿽有殊大小各盈室感玆狼戾年追念憂苦日紛然嗿其饁妻子孰遑佚歲工借寒熱人事坐勞逸蕭蕭原野霜何艸不垂實

四壯時掉塵鞅老乃卽農務值玆田事終怛然感霜露原萋日以斂林華不守故嚴霜淨遊气翔鵠在天路鷃雀躍蓬蒿啄食不滿嗉而予竟何言飯牛發今素

五田居亦安娛患者寡朋仇農談或時歇仰視蒼云流靑衿者誰子道言卽我謀開尊面圃場剝棘充盤羞物小意固勤觴旣情仍畱皛皛遠天色秋暘下林丘

秋詩二首

百卉淒以腓遊行散我矚夕風一何瑟入園乃華馥菊也紛其英修篁積寒綠人生匪金鐵榮落譬艸木磬折者誰子誓死日爭逐賢貴與賤愚滅去孰還復鳥雀各有安無爲智者辱

二北風胡鴈急小禽亦南飛輕俠羣少年求伺爭有爲弋彈無遺木畢施在中逵百發不一獲用心良足口黃雀墮計中鳴咷如得依白鵠舉云漢覽之心內悲小大有分量瑣瑣豈知微

詠鷺

天風下厲霜海色淸嚴冬朱鳥逝雲遠玄禽眇焉蹤翩翩委波羽鳴飛何雍雍去若雪球散來疑玉梭從回旋淥蒲漪映照靑蓮峯戲滓不染潔浴湜轉丰茸羣起若避驚孤立如有慷孔言崇九思周歌羨斯容我容亮多澤君子良衝瀜亦應懼鳧鴈幸少寬鰅鱅保爾貞素姿倘附春濤龍

【卷第十七】

【七言歌行四十首】桂巖行崖松行丹穴行哀丘翁苦寒行夜行歌古白楊行泉上雜歌二首自從行大梁城西門行羇旅翁行寶刀篇秋夜嘆二首思歸引歸來行弘治甲子屆我初度追念往事死生骨肉愴然動懷擬杜七歌用抒抱雲耳解酋行西來行飛蟻嘆土兵行癸酉生日豆莝行余干行叉魚行襄陽歌四首苦雨篇苦雨後篇久雨柬黃子種竹放蛇引

空同集卷第十七北郡李夢陽撰七言歌行四十首

桂巖行

白龍不識漁溪惡化爲漁服遭人縛黃髮先生困泥阻白馬小兒气揮霍道傍朽木藏蛟龍霹靂猶聞夜火紅寄謝少年諸數公貧賤豈必皆愚蒙桂巖紫芝春盡發騎驢且覓商山翁

崖松行

峭石嵸巃木相樛孤松拄日崖光幽朔風北來霜雪暗山深艸黃途路修此時亭亭見松意排空柯幹流雲气大廈傾時梁棟急君看此物終難棄

丹穴行哀丘翁

丘名琥號松山夷門隱人也

北風颯颯吹丹穴幽篁梧樹寒蕭屑孤鳳威垂眼流血蘭陽丘公昨謝世使我杯幹巳數月出門騎馬向誰適世事悠悠忍能說薄俗蹌趨始爲敬老夫平生性懶拙後生譏訕轉多口白璧靑蠅從點缺宋門汪隆頗好事見我握手肝肺熱近亦客死臨淸州北望傷心路途絕可憐親友日零散老成耆舊灰燼滅不爭汝曹灰燼滅又值天寒地欲裂

苦寒行

前日雪落傷麥根北風刮地天色昏沙飛石走拔大樹雪積林坳出無路城中死者不知數我歸三年河不凍今年冰堅車可渡觸面憭栗厚地裂四顧乾坤莽明滅尺薪粒米貴如玉君不見日晚空墻貧士哭

夜行歌

月輪未安光巳皎我行夜出夷梁道力疲足酸堤上坐黃狐怒立啼向我宋家宮殿盡瓦礫陂湖燒鹽焰婀娜忽憶東京全盛時月行對此誰能那

古白楊行

百泉東岸三古楊下枝掃拂書院墻上枝瑟颯於穹蒼空山野陰雷雨黑柯幹冥冥動山壁剪伐難爲棟梁用盤踞番逃斧斤厄但見白日悲風發寧知六月撐霜雪煙色慘愴精靈聚孤根倔彊源泉裂憶昨訪古憩其下居人不敢畱車馬落萚尙禁牛羊食污穢頗遭縣官打丞相古栢霹靂碎將軍大樹空蕭灑罔頭石路莎艸長孫邵李許同一堂春風漂泊予到此不見古人惟古楊古揚蕭蕭暮流急波翻浪倒蛟龍泣衛女幽憂拾錦花逋臣寂寞愁難立君不見太行羊腸莫比數上有毒蛇下猛虎樵斤獵火不虛日桂栢椅桐气淒苦嗚呼楊兮楊兮爾何盤根據玆土

泉上雜歌二首

遊子樂遊復長嘆臨深坐歌白石爛石泉漠漠常東流我今胡爲坐泉頭渚花冥冥野陰薄溪日杲杲蒼云愁君不見古來爭戰地山寒雪暮風颼颼

二羙人被服貂襜褕春日遊行春水曲綠蘿無煙山雪暝扣石長歌嘆幽獨撥刺紅鱗錦湍遊我欲釣之且復休金盤玉箸在何許爲爾臨淵淚如雨

自從行

自從天傾西北頭天下之水皆東流苦言世事無顚倒竊鉤者誅竊國侯君不見姦雄惡少椎肥牛董生著書番見收鴻鵠不如黃雀啅盜跖之徒笑孔丘我今何言君且休

大梁城西門行

水門堤口雙栢樹種之何年不記數風飡雨蝕生气微枝葉半凋委官路烏鴉螻蟻復啄食我行見之淚如注古來根本忌先撥嗚呼柰此棟梁具及今可爲當語誰半夜吞聲向北去

羇旅翁行

自焚闕裏手植檜天下斯文忽墜地錦衣使者日旁午靑衿冑子時流涕霾風翩翩起白旐五月黃塵暗天際君不見河上羇旅翁時乘此老遭拘紲

寶刀篇

我有吳王雙寶刀龍鱗雪花爛照地奉君淸宴可君意佩之十年不曾離黃金鞶帶白玉鉤出入魍魎魑魅愁功髙見欵反遭怒此物拋擲今兩秋丈夫生世轗軻亦如此終日戚戚何爲爾

秋夜嘆二首

君不見梁上蝠飛走掠蠅虫蠅虫四散不受掠而我胡在縲紲中豈卽運命委霜雪要知腐艸生華風沈吟徹夜不能寐此時天風雨將至但聞虫聲啾啾復喞喞鴻鴈嗷嗷忘南北

二臭虫多足蚊有翅當我眠時忽而至憤悶披衣坐嘆息竟夜搔爬無气力寒霖蕭蕭響荊棘君不見坎燈無煙四壁暗野狐跳梁鬼啾喞

思歸引

疾風吹寒破南極凍雨濈濈山樹黑天昏歲暮百憂並中夜悲歌淚沾臆起視眾星白爛爛我今胡爲在長安思歸路阻多苦寒嗷嗷何處失羣鴈翅濕髙飛嗟汝難

歸來行

天下儒冠豈盡誤迂謬棄捐仍道路九月江山凍煙霧百年裘馬衝霜露窮達自知休怨天歸來且種東陵田齒過四九已不小釣魚獵兔亦得飽

弘治甲子屆我初度追念往事死生骨肉愴然動懷擬杜七歌用抒抱雲耳

吁嗟我生三十三我今十年父不見濁涇日寒關塞黑杳杳松楸隔秦甸梁王賓客昔全盛我父優遊誰不羨當時攜我登朱門舞嬙歌媵爭看面二十年前一回首往事凋零淚如霰嗚呼一歌兮歌一發北風爲我號冬月

二母之生我日初赫缺突無煙榻無席是時家難金鐵鳴佁皇抱予走且匿艾當灼臍無處乞鄰里相引失顏色男兒有親生不封萬鍾於我乎何益髙天蒼蒼白日凍今辰何辰夕何夕嗚呼二歌兮歌思長吾親儼在孤兒傍

三有弟有弟靑雲姿以兄爲友兼爲師十五徧探古人籍十九不作今人詩從兄翺翔潞河側寧料爲殤返鄕域孤墳寂寞崔橋西渺渺遊魂泣寒食嗚呼三歌兮歌轉烈汝𨿽抱女祀絕絕

四有姊有姊天一方風蓬搖轉思故鄕歲攵秫秉不盈百男號女啼常在旁黃鳥飛來啄屋角碩鼠喞喞宵兮歌四闋我本與爾同肉血

五古城十家九家空有姊有姊城之中哨壑直下五千尺雞鳴汲回山日紅犁鋤縱健把豈得病姑垂白雙耳聾小孤癡蠢大孤惰霜閨夜夜悲回風嗚呼五歌兮歌五轉寒崖吹律何時變

六冰河蜿蜒雪爲岸忽得鯉魚長尺半剖之中有元方書許我是月來相看臘寒歲窮多烈風日暮髙樓眼空斷梁都北來道如砥熟馬輶輪爲誰絆嗚呼六歌兮歌未極原鴒爲我無顏色

七丈夫生不得志居人下低頭靦面何爲者薄祿不救諸親饑壯志羞稱萬間廈東華軟塵十丈紅入擁簿書出鞍馬王門好竽不好瑟何如歸樵孟諸野嗚呼七歌兮歌思停極目南山空翠屏

解酋行

都日縣南幹沙上射鴈者誰三五羣氈帽紅裘黃戰裙云是解酋官達軍沙下北風吹艦旗邊軍歡喜家軍悲朝廷日夜望俘至雪凍酋船猶住玆縣官逃走驛官啼要錢勒酒仍要雞姚源遺孽尙反復爾曹不得誇遼西

西來行

冬廿六日十二月西來泛湖雨明滅雨寒著樹盡成雪天波雨黯霮路幽絕鴰鶬禿鶖立如人銜魚避船偸眼嗔天開獵夫會尋汝乘時早可攵其身西來行冬廿六日十二月西來泛湖雨明滅雨寒著樹盡成雪天波雨黯霮路幽絕鴰鶬禿鶖立如人銜魚避船偸眼嗔天開獵夫會尋汝乘時早可攵其身

飛蟻嘆

李子官江西時覩事感心作飛蟻嘆曁西來行也

今朝天光鳥鳴喚艸萋柳長江渙渙怪爾飛蟻何爛熳塡門撲牕坐我案夜來不虞風驟至尾瓦吹飛船打岸孤城晦冥霏霏雨前叫鴰鶬後鵝鸛共言此崇飛稀鵑我欲擊之還復嘆明明上天非無宰蟻也瑣細何湏算災祥感召固其理先時苟備終無患君不聞漢家滿堂客不貴徙薪貴焦爛

土兵行

豫章城樓饑啄烏黃狐跳踉追赤狐北風北來江怒湧土兵攫人人叫呼城外之民徙城內塵埃不見章江途花裙蠻奴逐婦女白奪釵鐶換酒沽父老向前語蠻奴愼勿橫行王法誅華林姚源諸賊徒金帛子女山不如汝能破之惟汝欲犒賞有酒牛羊豬大者升官佩綬趨蠻奴怒言萬里入爾都爾生我生屠我屠勁弓毒矢莫敢何意气似欲無彭湖彭湖翩翩飄白旟輕舸蔽水陸走車黃雲捲地春艸死烈火誰分瓦與珠寒崖日月豈盡照大邦鬼魅難久居天下有道四夷守此輩可使亦可虞何況土官妻妾俱羙酒大肉吹笙竽

癸酉生日

廬山臘日地凍裂白猿鹿麂啼深雪臥病松林北岸湖黃蒿古阪行人絕巳今行年四十二我辰安在百憂結小孫呼爺戲牀側縱惱忍能卽嗔說

豆莝行

昨當大風吹雪過湖船無數冰打破冰驤山畾峞山嶽立行人駭觀淚交墮景泰年間一丈雪父老見之無此禍鄱陽十日路斷截廬山百姓啼寒餓旌竿凍折鼙皷啞浙軍楚軍袖手坐將軍部兵蔽江下飛報沿江催豆莝邑官號呼手足皴馬騾雞犬遺眠臥前特邊達三千軍伍个病熱死兩个彎弓值凍不敢發昔何猛毅今何懦李郭鄴城圍不下裴度淮西手可唾從來彊弱不限域任人豈論小與大當衢寡婦攜兒哭秋禾枯槁春難播縱健徵科何自出大兒���挽馱

余干行

荒濱鶻立夕啼鶘春行緣岸竹木枯黃蒿破屋走白狐東至信州西鄱湖男兒輸粟婦刈芻問誰爲此軍前湏去年冰雪十丈餘凋瘁至今猶未蘇姚源帶甲巳數萬巖淤莫展金僕姑近聞殺官兵復此道路諠傳眞有無安能飛刀取賊顱貂裘白馬還京都

叉魚行

漢江七月黃水漲男婦叉魚立江上岸斜波緊��轉千人目側精相向巧者十叉五叉中血飛銀尺�金浪鯿魚中叉獨更穩頓之泥沙半倔彊我舟其時行遘此仰視皇天色惆悵深山藥苗熟流汝一毒江河萬形喪鰷鯊糜爛不直錢小瑣暴棄同蚶蟓走鯢吞泓吞山滚蹴踏猶能開浩蕩渡子徒誇好身手如飛快槳誰曾傍夜風大聲吼盤渦地坼澒洞豗黿鼉如甕之蛟手可得蛇龍豈復安巢窩消息定理魚柰何

襄陽歌四首

烈風夜行峴山道天陰城空鬼鳴嘯蒹葭委折波濤白通濟橋頭老鶬叫人言黃昏虎摶牛牛虎兩傷歸各憂萬事豈爾能前謀不如置之寬且休君不見百足之虫光如虹雷火燒死枯樹中

二峴石巉嵾孤根深下盤厚土雲气陰中有千萬竅突如風來遇之如笙琴昨當醉狂推撼此天地忽然爲之動山鳴鬼哭百獸吟我時便欲驅使六丁移之去家遙屋卑無頓處於乎一石且無頓處徘徊歸來日沈樹

三襄陽山勢何所以東如翥鳳西虎蹲墓堆累累不空地於中豈少英雄魂大堤先前花艷時朱樓細柳黃金羈但看舊園歌舞處掘發金釵知是誰君今有酒不飲恨不駟馬軒車馳縱及金張許史將焉爲身後埋沒蒿艸疇見知

四昨來三日雨不住逢人面色如地皮老龍之堤豈�打襄陽難是養魚池南倒江勢𨿽洶湧我堤如山撼不動但慮禍患起細微丁寧疆吏防螻孔我聞斯地連年垂雨暘二麥麥死秋禾傷眾心訩訩久未定小兒何得跳商羊天公好生民壽康

苦雨篇

波濤日陷蛙鳴起梁園一夜滿城水屋廬半塌塌人死可憐哭聲水聲裏憶昨出飲黃昏歸零蒙巳灑力尙微豈知中宵鬼神怒雷翻電滚雨如注我時怵愓不得眠牎燈撲殺無計燃洶湧一任霹靂走恍忽若有蛟龍纏地軸震仄久益急披衣起坐坐復立雞鳴气勢幸稍緩積漸天明日光入琴沾書濕開我堂二儀髙下云低昂黃鸝曬翅燕語梁前何恐懼今何康萬事夷險誰豫量及時弗樂頭顱蒼

苦雨後篇

小兒�啞始學語育之後屋逢今雨包裹移置夜我旁兒驚屢叫安之乳霆雷虩虩屋瓦震疾電繞牀亂走鼠大兒明農隔城住卽有緩急誰視汝旦日報至心則降雨未傷人傷稷黍前時三月點雨無大兒憂色禾半枯日日望雨雨反荼蕩然畎畝爲江湖天晴微風波水動溝渠四注長河湧明晦反復何代無囑兒更備宜秋種

久雨柬黃子

微晴見月月仰瓦城中水淹雨猶下郊園浹旬不一出不畏衝泥畏沒馬苔蘚自上匡氏壁蓬蒿日深仲蔚舍人言甲子船入市幸君豫問能舟者【初雨夏甲子也】

種竹

自從有竹水爛死使我竟日顏不歡頃來移置復傍此遽覺六月回秋寒龍姿鳳苞生不易可憐蕪沒今人棄窈窕郊園艸樹中何人道有淩雲器

放蛇引

花蛇錯落五色備毀垣掘出蛇驚悸昂頭宛頸若有訴盤旋瞥捩如奔避深山大澤豈無窟荒郊短艸眞何意豺虎公然白晝行花蛇何得更縱橫秪知毒口能戕物未觧皇天實好生洪流自古容微細吾叱園丁縱蛇逝風驅雷霆急雨過彩虹倒掛靑天霽

【卷第十八】

【七言歌行四十首】送何舍人賫詔南紀諸鎭上元訪杜煉師奉送大司馬劉公歸東山艸堂歌二月四日部署宴餞徐顧二子七峯歌壽範郎中淵送人還關中寄兵備髙僉事江寄內弟玉雪柬鄭生吁嗟行示周生送鄭器寄鮑宇三鶴歌爲丘三公壽亦載厥實事焉君不見贈鄭莊嗚呼行寄康子以其越貨之警送席副使監貴州屯學二事歌送鮑滶還歙送鮑相如金陵君不見贈馬僉事應祥得馮禦史允中書秋夜徐編修宅宴別醉歌發京別錢邊二子東園翁歌苦熱柬屠參議白鹿洞別諸生豫章遇鍾子送贈董公衙賞緋桃行得家書寄兄歌寄鄭生歌餘鄒二子遊白鹿書院歌戲贈周紀善龍沙行別袁生潯陽寄毛君湖口鄭生山遊歸予作此歌丈人行鶴臒子歌寄殷給事人歌送田生赴京歌送陳冠歌芝柈行

空同集卷第十八北郡李夢陽撰七言歌行四十首

送何舍人賫詔南紀諸鎭

先皇乘龍去不返悲風慘淡吹宸極四海哭若喪慈母百官狂走天爲黑憶昨臨危坐禦牀手挈神器歸今皇密語丁寧肺腑裂三老親聞眼流血金縢立剖石室祕此事難從外人說我君謙讓不可得割哀踐阼弘祖烈日月重懸萬國朝雷雨赦過羣方悅越南海北霹靂動蠻夷盡奉王正月此時九道使臣出舍人亦輟螭頭筆白馬朝騰薊北云錦帆暮閃江沱日江沱秋交多裂風洞庭云夢俱眼空巴陵縣令舍人兄接詔會弟西樓中童年題詩在髙壁六載不到紗爲籠南嶽以南惟峻山苦蒸毒霧何盤盤天王新令雷電掣妖蛇不敢啼林端五溪官長喘喙拜黔州父老垂淚看卻瞻蒼梧雲气黑斑竹臨江怨幽色翠華縹緲空冥間此時此恨誰知得君不見馬援拄孔明碑剝落黃蒿裏千年莓苔待君洗萬里之行自此始歸來何以獻天子

上元訪杜煉師

宣皇昔時乘八風禦龍遊戲行煙空馬前兩兩侍王女別館多在蓬萊宮朝天宮中舊時殿樓臺晝鎖無人見琉璃井塌靑苔滿松栢森森月如練嗚呼往事難具陳燈火如山又一春北斗壇西訪隱淪我師黃衫白毛疊巾坐我更致西樓賓玉杯瀲灩赤瑪瑙織罽四角銀麒麟酒肉山堆滿堂醉仙廚往往來八珍孝宗之朝五眞人師也磊落當其倫自言召見親賜食曾把丹書獻紫宸如今寂寞看春色銀魚玉帶無消息豈惟魚帶無消息欲語吞聲淚沾臆勸師對此莫酸辛世間萬事如轉輪且將芝艸供生計聊與煙霞作主人月偏彩雲當牖生旋呼兩童吹玉笙聞師妙得逡巡術百壺倒盡還湏傾古來仙子尙誰在飲者翻垂千載名名垂千載亦區區酒闌燈昏夜復䢐不見泰陵艸巳宿春生樹啼雙老烏此時亦應羣帝趨金燈翠旗光有無

奉送大司馬劉公歸東山艸堂歌

東山有艸堂縹緲云嶠孤前對祝融峯下瞰巴陵湖明公昔時此堂居麋鹿熊豕當窻趨洞庭日落風浪湧倒影射堂堂欲動慘淡誰聞紫芝曲獨善不救蒼生哭先帝親裁五色詔老臣曾受三朝祿此時邊徼多戰聲曳履謁帝登承明謝安笑卻淮淝敵魏相坐測單於兵九重移榻數召見夾城日髙未下殿英謀密語人不知左右微聞至尊羨自從龍去不可攀公亦臥病思東山湘娥含笑倚竹立山鬼窈窕堂之側上書若死只欲歸聖旨優容意淒惻內府盤螭縷金織賜出傾朝皆動色白金之鋌紅票記寶鈔生硬鴉翎黑崇文城門水雲白是日觀者塗路塞城中冠蓋盡追送塵埃不見長安陌人生富貴豈有極男兒要在能死國不爾抽身早亦得君不見漢二疏千載想慕傳畫圖卽如艸堂何處無祿食靦竊胡爲乎乃知我公直丈夫嗚呼乃知我公眞丈夫

二月四日部署宴餞徐顧二子

春日載陽官署幽東吳二子過我遊庭空日斜吏人散窅然何異經林丘今晨驚蟄暖气達昨夜哀鴻呼故儔中庭古槐蒼蘚溽上有百鳥何啁啾倉庚交交刷其羽君看巨細各有求明時冠軒幾邂逅得暇胡不攀淹畱自從去年識徐顧令我意气傾南州徐郎近買洞庭柂顧子亦具錢唐舟浮生飄轉若飛藿倏忽聚散誰能謀風光爛熳況復爾願寫淸�銷客憂故人若稱不好飲舉杯入唇還復休妙歌時時激慷慨鄙夫何以答綢繆嚴柝沈沈靜夜色北斗倒掛城南樓秪恐天明驅馬出攬袪延望河之洲

七峯歌壽範郎中淵

我聞桂陽江上峯平地突出七芙蓉三峯岧嵉如列戟四峯裊裊翔飛龍孤水東來走其下上巖下巖惟古松有時雲霧滿四壑洞中仙侶時相逢使君磊落中行後家傍前峯對江口暗想精靈盤礡初嶽降生申理或有平生气與蒼壁髙落筆煙霞常在於六載爲郎不愛身五十生兒將白首湘南新鮓紅勝王燕京髙會多名酒歲歲登堂娛笑歌歌我七峯爲爾壽

送人還關中【得萬字】

君不見劉毅貧時一擲常百萬君不見唐時鄭虔道髙坎壈腹無飯英雄際會各有時人生豈必皆如願關中老翁燕薊客昔何慷慨今何怨王通無媒番叩關揚雄有賦何由獻君歸射獵南山麓得錢且學樊侯販

寄兵備髙僉事江

三月無雨幹殺麥六月雨多禾耳黑長江浪髙蛟龍鬭陶河鸂鶒啼淸晝此時憐君備吳越天陰不見日與月白衫鹽徒憤風濤我軍愼勿貪倉猝

寄內弟玉

自汝林居將一月我心不寧長惙惙郊寒歲暮風色苦曠野無鄰天雨雪亟欲載酒往問子冰路難行畏蹌跌豈無輕裘與快馬玉也視之如敝幭此道於今識者稀勸弟寬懷愼藥物

雪柬鄭生

夜來雪花如掌大無事閉門但眠臥僵牛死馬非所慮天翻地裂疇能那近時好事最者誰徽州鄭生差愛我甕頭春酒不餘瀝天明梳洗午尙坐北風其涼二儀閉雪吹飛沙映天過老夫畏寒淣無力生也乃是雄豪佐梁園之陌平若掌放兔呼鷹無不可不然騎驢學爾祖乘興一鼓山陰柁

吁嗟行示周生

吁嗟周生千萬駒今行不得如蟾蜍𨿽有寶劍寒吹毛一日不遇成鈆刀子不見丰城紫气幹雲霄鹽車之下多悲號張華伯樂行相遭

送鄭器

梁園仲冬雪積阻慘慘風亂平沙樹泥深馬瘦不得行縹緲金陵在何處靑系絡酒提玉瓶彊出送子城東亭旦望淮河暮江水雲飛鴻鴈天冥冥

寄鮑宇

愧我夷門艸堂寂種菊蕪穢生蓬蒿爾家華堂近江滸開花爛熳秋云髙去年此日同爲客今年對菊遙相憶黃山練水在何處獨倚南牕望南國

三鶴歌爲丘三公壽亦載厥實事焉

老鶴東來度海水與雌俱飛引其子回翔萬里始一息丘家麥田澤泚泚逍遙洗濯飲食足烱如煙雪無泥滓此鳥千年丹始成口銜赤玉蒼龍精落地化作金光艸采食還丹毛骨輕古來拔宅將妻子肯使丘翁地上行

君不見贈鄭莊

君不見江上鴈嗷嗷喚儔侶勁羽輕毛常趁風往來漂泊如羇旅男兒落地旣有身誰能齪齪猶婦人懷中有劍亦不貧吳下阿蒙君莫嗔

嗚呼行寄康子以其越貨之警

嗚呼皇天不可測一冬無雪春無雨黃霾翻風白日動前飛禿鶖後飛鴇堂堂古路長蒺藜萬家之城走豺虎百姓誅求杼柚空兒號女啼守環堵饑寒盡化爲盜賊可惜良民作囚虜腰弓帶箭百成羣少年馳馬仰射云蒼山日落行旅稀醉唱胡歌各自歸山東趙實巳授首南陽回賊同豬狗諸君但欲樹功業玉石俱焚理或有近者內丘大寧河橫賊八騎持干戈裕州知州與賊戰康也扶柩衝之過資糧蕩盡僅身免月暗天昏路途遠吉人作善番轗軻痛哭寒城白雲返頃聞畱滯在襄國百口仰給縣官食吾兄匹馬走問之半月更復無消息夜立中庭北極髙晝看河朔風沙黑汝寧以南土尢赤空城二月生荊棘豆斗米可以換嬌女牛馬餓死枯蒿側比來官吏守空印柂男抱女盡向北卽防此輩更充斥恐汝後歸歸不得

送席副使監貴州屯學二事歌【席名書字文同蜀人】

我昔在北京送君向河南豈料在河南送君如百蠻瘴云蒼蒼途路艱牂牁羅施皆峻山法官要自褰帷入倏忽開明眾山出大抵夷狄似禽鳥制之𨿽勤忌拘急此曹亦是人心性頃來漸慕衣冠習文翁化蜀豈無本李牧屯田務招輯所恨故人恨萬里令我蚤夜心於邑丈夫巳際飛龍會野人猶抱枯魚泣感新懷舊心肺酸萬事回頭百憂集弘治之間時世異與君次第陳封事許身謬比漢賈生推君每稱唐陸贄朝回對坐香鑪省出門並結靑雲轡自從分手哭遺弓縉紳漂洎余亦同抱甕梁王修竹園遺址宋帝蓬萊宮生涯放逐似羈旅混迹迂腐隨村翁曾聞伏櫪有老馬豈卽道路傷秋蓬天下瘡痍況未息西南貢篚防難通杜鵑尙識君臣禮蛟龍終收雲雨功相如諭蜀文章壯馬援平交徳業雄扶危濟弱付公等臨岐悵望天南鴻

送鮑滶還歙

昔時賢達或未遇途路坎坷常固窮鹽車騏驥亦拋棄人生豈得無西東君年五十猶未通江湖去住隨飛鴻黃山紫陽日索寞題詩蚤向軒轅宮

送鮑相如金陵

去冬君行雪積阻相送城東念羇旅今冬相逢不逾月再別令我情更苦金陵市頭酒如蜜此去酣歌與誰侶我在梁園獨岑寂寞教碧艸生春渚

君不見贈馬僉事應祥

君不見庭中樹今冬憔悴春作花君不見桑上艸含陽籍上抽紫葩富貴詎有種貧賤豈無涯君今身爲指南車何不畱之殿京華北遊漢水南長沙君𨿽在漢水與長沙髙不愁虎卑無蛇

得馮禦史允中書

鳳凰不識梧桐樹一落蓬蒿鳥雀欺滄洲鴻鵠長毛羽縱有云羅柰爾爲昨日郴陽馮侍禦臨流寄我錦雙魚黃河崚嶒雪十丈過臘逢春始得書開緘不見下江舸梅花滿枝空淚予

秋夜徐編修宅宴別醉歌

徐郎三杯拂劍且莫舞聽我擊節歌今古曲畏調悲不易竟天地熒熒月東吐燕山八月風力怒落葉交加映尊俎愴時感事百憂集死別生離同一苦身逢累朝全盛日弘治之間我親覩朝廷無事尙恭默天下書計歸臺府五陵鞍馬速雷電千官气勢如風雨卻憶年年秋月時日與爾輩同襟期如澠之酒差快意袒跣呼號百不思弦張柱促衣冠禍綜核崩奔學士疲倉皇世事難開口物極則還理宜有羸疾巳分沙田艸遭逢復折都門柳富貴在天得有命人生反復如番手不見去年臨別處吞聲躑躅鶯求友邂逅寒暄不自知隔絕榮華爲誰守歌殘酒乾天欲曙門外驪駒巳西首哀鳴胡鴈亦南飛露濕羣星朝北斗

發京別錢邊二子

秋風浙浙吹燕山遊子杖劍出燕關車脂馬飽夜將發錢邊二子來相攀此時羣星覲上帝驂鸞翳鳯云之際君不見牽牛與織女一水盈盈獨流涕

東園翁歌

東園翁今六十餘面常泥垢發不梳身藏寶劍人不識反閉衡門讀古書此翁十五二十時欬唾落地迸成珠陸機不敢以伯仲管輅警敏空嗟吁生鱗卽與蛟龍伍未汗寧同凡馬趨爾時射策黃金闕三百人中最英發驊驑舉足狹萬里便欲登天攬日月豈知徳尊常轗軻獨買扁舟泛吳越三十年來萬事變富貴於我直毫髮歸來灌園種瓊花荷鋤自理東門爪夜眠海月掛丹牖晝看江風滚白沙遼東合有逢萌宅齊西爯覩陶朱家北郡李生三十六擯斥髙歌臥空谷前輩後輩道豈殊同坐同行限江麓東望東園亂心曲安得逐爾騎鴻鵠

苦熱柬屠參議

豫章之熱眞毒滛六月巳破仍不禁赤云行空日在地萬里一望炎煙酒東蒸扶桑幹欲槁黑河水漧龍不吟院松亭亭我所愛比遭摧炙無好陰縱令跣足欲何往此地寸冰如寸金層檐大廈尙喘喙矯屋茅堂淚滿襟滕王有閣髙百尋閣下澄江淸映心紫薇使者臥其上卷幔恰對西山岑赤腳門子搖大扇行坐吟哦揮素琴幾欲往訪簿書積豈我無酒同誰斟亭午蘊隆潭水沸蛟蜃下徙黿鼉沈何況走原獸棲枝禽嗚呼豫章之熱其苦有如此而我胡爲營營與世爭華簪

白鹿洞別諸生

東南自有匡廬山遂與天地增藩衛山根插入彭蠡湖崢嶸背殺三江勢地因人勝古有語於乎萬物隨興廢學館林宮客不棲千巖萬壑堪流涕文采昔賢今尙存講堂寂寞對松門松門桂華秋月園拄杖髙尋萬古源梅嶺古色照石鏡扶桑丹霞迎我軒絕頂坐歌霜月淨石潭洗足芝艸繁更有冠者五六人峭崖窮嶂同攀搴艸行有時聞過虎旦暮時復啼淸猿我今胡爲公務牽蟋蟀在戶難久延出山車馬走相送落日遂上鄱陽船生徒綣戀集涯滸孤帆月照仍畱連情深過厚亦其禮謭薄竊愧勞諸賢明朝伐皷淩浩蕩五峯雙劍生秋煙

豫章遇鍾子送贈

豫章八月江勢輕水關行馬沙觜平聞君纜舟挽君往向夕惡風銀浪生頃時收帆萬船集波顚石倒蛟龍立中流艓子獨何意欹反猶搖雙漿入天淸未風君巳回帆色詔迢萬里來拂衣漢口鳧鴈亂擊榜南浦芙蓉開漢口逢君又南浦人生聚散風中雨黃石公赤松子在何所君今抽簪我簪組

董公衙賞緋桃行

吁嗟董公垂老官不遷途𨿽坎坷志不變三歲提兵兩列銜此事堪傷亦堪羨二月南風捲章水黃昏西省開芳宴刑司軍司皆集衙盆中絩桃俄放花董公捋須向客誇客起環視咸咨嗟情酣展轉移燈照酒气撲花花欲笑逢人合與世酩酊衰顏若被春勾調君不見玄都觀裏樹不與武陵源上殊時來開落各異地董公董公今宵與客且倒花前壺

得家書寄兄歌

三年路遙消息阻緘書實凍兄心苦鴻鴈無愁奮翅難鶺鴒且暫遊寒渚時望東湖西日微雪冬廬嶽北思歸獨虞四海干戈滿生別悲傷見面稀

寄鄭生歌

南康烈風無時休將歸船滯增煩憂空城雪埋狐兔走十日凍合鼉河洲廬山咫尺不得往汝在梁園獨予想開緘嘆恨東遊阻瑯玕天姥春空長

余鄒二子遊白鹿書院歌

洞原路冰山徑微二子日遊過夜歸巖宮割刻徧覽讀馬時蹌跌泥在衣頃來烈風號季冬雪霾不見五老峯苦心數子守寂寞我病講堂虛鼓鐘二子此行眞特奇異時獨往今可知虎吟狐啼且不懼肯使楊朱泣路岐

戲贈周紀善

廣文先生何爲者十欲出門九借馬只今徒步襄水濱衰鬢漠漠常風塵鳯凰在笯雞啄食苜蓿闌干半靑黑君不見楚筵醴罷暮歸來甑塵妻子無顏色

龍沙行別袁生

君不見玉虛觀前松去年凍幹今�主樹靈力排雷雨會幹大每與蛟龍爭下有萬古不定之龍沙風滚無時休英雄奮發各有時運至賈販皆公侯腐艸尙爲螢何況堂堂七尺軀萬物之靈髙牙大纛苟不我石泉白雲誰復爭舉眼江漢鴻冥冥與爾倒此沙頭瓶

潯陽寄毛君湖口

大江六月涼風發匡廬淸波滚明月削出萬朵靑芙蓉水底搖動金眼闕羙人盈盈坐湖縣昏叩石鐘曙晞發悵望迢迢碧雲合早晚扁舟向蠻越

鄭生山遊歸予作此歌

跂予望之六六峯欲往爭柰今嚴冬石林崎嶇積雪盛日中無煙虎豺病生也孤往胡所稀凍攀幽崄探其微手皴面黑逾旬歸太室少室何者奇曾否首陽歌采薇北邙逶迆淸洛遠天白冰崇伊闕晚灞上騎驢爾靡辱袁安髙臥吾應靦忽然想生經行宋家陵來寂寞東西京翹首淚下嵩山靑

丈人行

丈人九十牙齒存行曳竹杖挈玄孫只知灌園同漢陰何須采藥遊鹿門山房春歸碧艸萋蕙帳月白露滿蹊少微星沈湖水湧松林夜夜猿嘯啼

鶴臒子歌

鶴臒子汝人也而何爲乎鶴形羙髯修修雙瞳靑閉肆夜讀黃庭經晨出荷琛掘茯苓鶴臒子汝豈無萬里骨刀劍翮路遙朋寡日雲暮弱水蓬瀛壯心隔君不見江中老龍亦髙臥鶴乎鶴乎誰汝那

寄殷給事人歌

斑鳩賦形百鳥內化爲蒼鷹百鳥避秋空萬里試一擊灑毛紛紛稱鷹意回旋簸蕩風沙開海寧光淸鸞鳳來天地炯炯元精回此以贈君君毋猜金陵𨿽隔黃金臺汝翊紫蓋臨三臺飛章禦覽不十日道路閴靜豺狼哀惜昔匹馬長安走殷何徐陸皆吾友楚姬娉婷華色並殷生稜眉獨方口何郎短小亦不醜仳離今各經年久夢寐猶存上苑花飄零寂寞西湖柳丈夫致身貴不朽陟要階華亦何有賈誼才名信早知姚崇相位非難取大江滚滚東北趨羣龍霜蟄鼉叫呼汝登鳳臺念老夫爲我致一鳳之雛我不敢玩亦不敢狎誠心餧飼毛羽全使聽簫韶翔舜都

送田生赴京歌

正月八日天驟黃大風晝晦沙飛揚河水栗烈人不行駕鵝鴇鴈交踉蹌黃鵠呼曹厲毛翼一舉橫天向天北君不見左生北上田生俱長安走馬花九衢

送陳冠歌

虎子墮地气巳麄驊驑汗血自爲駒陳生垂髫骨卽殊雙瞳炯炯唾成珠前年汝與計吏俱承明謁帝未生須丈夫志欲日月並雲雨且使蛟龍湏冬風獵獵吹楚湖憐汝送母催楚艫調羔火臘盡江門水戲彩春停汴上都憶昔乘驄按南國汝在諸生獨英特三秋自阻北飛鴈萬里今逢舊顏色私計彭宣晚必親敢言裴儉前能識寒溫始知君子厚杖屨番增世人惑匏子柳煙風日和力疾送子臨黃河汝親日望泥全使老夫擬作瓊林歌

芝柈行

昆侖子之來也李子觴焉及夜瓶芝自墮以爲柈行觴焉平可檠二觴行之穩持之輕客大駭笑歡盡醉而李子賦詩

霜嚴夜淸月在南燈明酒溫客气酣銅瓶玉芝鏗墮地客將傳玩誇神異仰芝把蒂行金杯蒼文古紫當筵開巳驚瀲灩菡萏動更詫屈錯蛟龍回憶芝初出盤精气云流石立魍魎避赤箭瑯玕色盡枯神訶鬼守求非易泄祕直遭天地怒懷珍顧使時人忌自從獲芝升我堂琴書幾席俱輝光晴日徐看瑞气合炎天每挹仙云涼燕山豪士來何方悲歌起舞宵未央芝乎自衒亦太異頓令四座深林觴觴行逶迆月轉白月色芝光巧相射酕醄觸擊瑪瑙碎淋漓迸落眞珠赤君不見玉屈卮金叵羅珠花繡艸枉自艷停杯聽我芝柈歌

【卷第十九】

【七言歌行四十一首】朝飲馬送陳子出塞胡馬來再贈陳子張將軍塞獵歌送仝儀賓朝天歌送田氏贈鄭郎太華山人歌相逢行贈劉按察元瑞王郎行郭生行結交行贈李沔陽薏苡行贈王氏徒步東行贈鮑滶夏日田居蘇生攜酒過送人使安南有鶴篇贈翟翁賦得姑蘇臺送李推官士允送王子歸鄠杜贈鄭生石峯子歌寄寄庵子龍仙引贈駱員外送李中丞赴鎭雨燕醉歌結腸篇三首哀才公哭新縣觀燈行石將軍戰場歌玄明宮行康郎山歌幹陵歌劉子有金陵之差遂便覲省送仲副使赴陜西徐子將適湖湘余實戀戀難別走筆長句述一代人文之盛兼寓祝望焉耳龍州歌送沈編修使安南漢江歌送範子之桂陽孤鶴篇壽豫齋王子聊城歌送顧明府

空同集卷第十九北郡李夢陽撰七言歌行四十一首

朝飲馬送陳子出塞

朝飲馬夕飲馬水咸艸枯馬不食行人痛哭長城下城邊白骨借問誰云是今年築城者但道辭家別六親寧知九死無還身不惜身爲城下土所恨功成賞別人去年賊掠開城縣黑山血迸單於箭萬里黃塵哭震天城門晝閉無人戰今年下令修築邊丁夫半死長城前城南城北秋艸白愁雲日暮鳴胡鞭

胡馬來再贈陳子

冬十二月胡馬來白艸颯颯黃雲開沿邊十城九城閉賀蘭之山安在哉傳聞淸水不復守遊兵早阨黃河口裏萬人齊出千人死陸海無毛殺气蒸五月零冰凍河水當時掘此云備胡胡人履之猶坦途聞道南侵更西下韋州固原今有無從來貴徳不貴險英雄豈可輕爲謨尙書號令速雷電抱玉誰敢前號呼遂令宵旱議西討玆咎只合歸吾徒我師如貔將如虎九重按劍赫斯怒惜哉尙書謝歸早不覩將軍報平虜

張將軍塞獵歌

將軍堂堂七尺軀虎頭昂藏紫虯須據鞍笑撚金朴姑弦鳴仰墮雙飛烏南平川漢北殲胡蛇矛臥地刀劍蕪朔風吹霜塞艸落馬騰士奮於狩作將軍夜令晨步同磧沙黃黃日色薄部下游擊五千人競時爭能各有神驅飛翼走入我网千隊萬隊何駪駪气酣前赴逞一決零亂旌旗倏明滅殺气上回靈武云火烈直透天山雪張公覯此番逡巡紅衣白馬如神人衣也蟠蠎金麒麟朝廷所賜榮功臣攔頭報捷者誰子手提禽獸血滿身生截羆豹累雉鶉中軍小校額抹巾見之一騎風起塵左射奔鹿右斃豕更追狡兔趫窮榛張曰於乎奚用是昊天肅殺存至仁摐金按節止中野燖腯炰鮮燕搜者禮樂行軍分自嚴賞罰正簿誰能假何地眞收吐谷駝一卒乃獲大宛馬長城窟冰胡鴈稀輕鼙緩吹諸部歸懸戟慘淡鴉鳥委垂鞍碨礧熊兕肥少年猶忿殺獲微翻身彀弩追雲飛我聞搜狩古侯禮三驅六禦今何以纘武𨿽存於貉文戒荒合避長揚侈將軍抹馬厲部士爲防西北烽煙起

送仝儀賓朝天歌

風吹黃塵暗河甸行子拍馬來相見春寒晝陰沙冥冥九衢散亂花如霰自言手捧紫瑤函馳軺謁帝黃金殿甥壻當朝禮覲同往來遣答猶親面南陽貴人骨固殊惇親倍鍚明光宴八議輕微實惋惻時情詎識皇心眷開函爛熳百色備龍盤鳳曲流雲气繡女咨嗟洹緒工體裁脗合三宮意吳羅疊雪秪懷赧南金象齒堪沈避自離京國十年餘每懸金闕憶金魚班行日侍諸王聘混一曾瞻萬國書君過上林聊駐車春風舊樹花應舒有暇更欲問西湖掃地垂楊今有無

送田氏

寒城野霜鴻嗷嗷羊腸木零熊豹號彼汾沮洳望心勞葭菼委折風波濤山西刑司气何豪西邁白日行旌旄七星丸丸明佩刀君不見黃河飛雲立如蓋一鶚乘之向並代

贈鄭郎

郎來張拱向我揖玉樹亭亭我旁立叩之論語背誦畢曲禮幼儀汝能習黃河柳綿飛欲盡練水桐花放將及汝父昨來今汝歸有琴在抱書在笈君不見師山後人代非乏勉旃無效羣兒狎

太華山人歌

山人昔居太華峯結屋玉井餐芙蓉夜隨金精朝白帝誤撾天皷撞鴻鐘帝怒謫之荒江濱淚添江漢齊朝宗閶闔九重豹虎蔽霜雪十年鴻鴈冬江邊諸山不可眼夢寐猶跨雙茅龍有時夢到西嵿坐環海內物盡麼麼一綫黃天涇渭流拳石白晝岷峨破翳鳳驂鸞覲玉京羽節云軿度婀娜織女虛無指前路沐髮有盆不借我山鬼含笑倚巖立仰看明星斗如大猿啼蛇吟萬壑靜山人歸來淚交墮

相逢行贈劉按察元瑞

一別六年不相見風塵歘覯劉郎面西關官亭車馬都使君驄馬朱雀符有虔秉鉞映交衢把臂道故情郁紆仰視髙天白日䢐憶昔同殿含香趨萬事反復難具鋪秋風颯颯響枯樹蛟龍立鬭黃河怒舟子無憂旬浹阻大夫且試登髙賦城南柳徑梁王苑廟門書院松林晚此時與子臨髙臺邊侯綺席金尊開芒碭微雲气出沒但見悲風萬里從東來寒空孤鴈叫且哀鴇鶬鼓翅號其儕飛沙激霧相徘徊願賓與主酩酊歸不見昔時杜甫與髙李三子者气壓百代今塵埃

王郎行

王郎行者贈王氏二郎者也王郎將試於有司予於是賦王郎行贈焉夫子賤君子稱之魯碩人族類彰諸詩蓬麻自直事有本因予故侈其家世並及其父子兄弟之間

將軍開國弓劍傳子孫章甫能朝天相國沈冥二十年懷寶弗售人所憐飛纓躍馬赫動地公也視之如浮煙雅歌日醉金尊前生有三男子不令學劍令靑編大郎早躡黃金榜聲名佐郡靑雲上二郎穠郁更英特掇靑拾紫猶翻掌三郎年十餘頭顱角嶄如拱立向人前解背經與書二郎昨別我云將還故鄕馬蹄馳逐秋槐黃龍泉出匣光自射驊驑歷塊疇能當連翩騎從喧皇州春風紫陌行鳴騶生兒當如孫仲謀於嗟相國胡所憂濁醪惟恨不滿甌聽我王郎行我行還自歌何以贈之珊瑚柯又何贈之玉山禾願郎歸白玉珂

郭生行

君不見大梁郭生少小能英奇生長富貴心寒饑兀坐日誦書與詩下究王伯上軒羲郭生有父王國賓有母食邑稱之君鯉庭獨立猶詩禮熊膽親丸或夜分生有兩男子大者覽輝起次者郭生鼓翅亦上靑霄裏憶昔匹馬走燕甸長安三月花如霞射策曾登金馬門垂衣帝在蓬萊殿三十年間萬事變後生衮衮蜚英彥結綬初諠東閣賓彈冠復報南州薦太平旣極邊功開武帝射蛟江未回上林會有誇胡獵願生早試長楊才

結交行贈李沔陽

古人結交如種稷今人當路裁荊棘世間萬事各有極人生何必相傾反君不見李沔陽五馬昨朝天天冰地裂衝寒煙三月不遇見天子歸途困頓心憂煎南行波濤值洶湧蛟龍失勢黿鼉踴畱滯聊棲梁孝臺醉歌直據侯贏冢卻憶當年侯未須識者盡道驊驑駒落筆遽掩羽獵作挺身遂上靑雲衢百戰不侯李廣辱一麾出守延之吁峽霾光射卞和玉月明淚迸鮫人珠李沔陽汝無學云夢吞亦莫效江南哀六龍挽車日月輪萬里簸蕩風沙開棄君舟楫理銜轡有人物色騰驤材

薏苡行贈王氏

南徵馬援還東都人言滿載皆明珠發封視之乃薏苡羣臣失色天子吁世情毀譽本好惡後生輕信迷眞誤暗投固宜明月棄同居豈免娥眉妬自君夙夜歌在公尊中醴酒常不空徳尊日見兒孫盛名成反致讒邪攻𨿽云喬樹多烈風曷有寸霧殘髙空君不見周時吉甫稱大賢孔門弟子推顏淵掇蜂拾塺尙見惑豈我千得無一愆君堂有客俸有錢槐庭偃蹇花含煙胡不酩酊金罍前萬事置之休問天

徒步東行贈鮑滶

鮑生六月徒步東久暵赤日昏沙風旦行眼眩扶桑紅足疲暮憩空桑中帽浥衣沾幹復濕必逢佳樹始一立道傍有驢無錢騎短詠微吟口翕戢杜甫遺詩人罕全鮑生記之將及千論工尙恨黃初淺泥古常卑大歷前豈知才大番爲崇臨岐獨下楊朱淚鹽車𨿽蒙苴滓辱長鳴未折風雲气生今坎坷三十年同時細估豪燻天出門寶馬雙翩翩道逢鮑生不舉鞭生不見五羖大夫歌扊扅商歌飯牛聲夜悲賢達困窮何代無仰視萬里浮雲䢐

夏日田居蘇生攜酒過

疾風六月樹枝折火雲累錘白絮裂城南老夫正髙臥荒郊欵叚蘇生過塵埃滿面髸發亂手攜淸壺來餉我季子才名三十年射楊百發百葉破逢時幸首南宮薦塌翮尙忍西山餓丈夫生世古難同蘇也巷西我巷東追尋不計褦襶熱淹畱秪恨金尊空君不見昨朝雨雷今則風世事反復誰豫通得時無誇好身手失意豈必皆愚蒙野池紛披蓮半紅黃鸝噤語空林中勸子盡醉休匆匆人生幾何吾巳翁

送人使安南

安南陪臣騎馳突歌吹春喧洱水窟蛟潭飛雨動霹靂島城毒雲開日月黃門使者白澤袍南來气與秋天髙當今天子古聖人諭爾歲事勤包茅永令炎海無波濤

有鶴篇贈翟翁

有鶴褊褼海上來乘風爰止梁王臺洪河怒濤野蕭瑟含情顧影卻飛回十洲來往羣仙戲舉身下上隨雲气君不見夜來東海頭南極一星光照地

賦得姑蘇臺送李推官士允

少年何官騎白馬秋日經過古臺下回瞻遠慮意搣促下馬行歌淚盈把猗嗟築此誰爲臺千年棄土猶崔嵬屧廊娃館瓦礫積羙人白骨生靑苔枯蒿虫吟莾颯颯飛雲叫鴈雙徘徊當時金屋玉起樓豈謂臺成麋鹿遊寶鈿黃金裹瑟瑟雨時濯出樵人攵李生豪士扶風儔悲歌久抱流連憂世家各讀日一過獨廢吳越傷春秋復思鴟夷气益奮怒目每送長濤流抉眼東門事巳往玆臺再過君休上日暝煙波湖水深範歸恐有同行槳

送王子歸鄠杜

賢兄巳上蒼龍閣令弟猶甘飽藜藿膝下𨿽無一寸綬腰間常吼千金鍔騎驢狂走長安市酣歌擊白日落黃金不成徒自嘆烏裘脫盡那堪著道逢石室舉鞭揖謂爾骨相殊不惡終南鄠杜豪俠窟從來意气無京洛歸家早鑄雙玉龍提攜來獻明光宮

贈鄭生

狐裘驑馬誰家子往來馳驟塵沙起右撚羽箭左把弓仰射忽墮雙飛鴻野寒日昏慘慘風下馬揖我立我東一箭直西貫楊樹抽身上馬入城去

石峯子歌

石峯子昔住石峯山茅堂巖壑含谷谺間松孤桂叢白日靜坐玩硊礧聆潺湲石峯子驂鸞覲帝今幾秋狖猿哀嘯鴻鵠愁頃爲四嶽振南州珠崖瓊海毒厲收丹穴有鳳鳴啾啾願子早致儀西周經過舊山莫淹畱君不見舊山頭葛藟蔽翳寒泉流

寄寄庵子

寄庵子甞曰人生寄爾然利孰與義安愆孰與羙久臭孰與芳永庫部駱子以其言告李子李子曰卓哉張子持此於天下誘之能移撼之能動手能招之來麾之去乎於乎張子者足以荷天下之重矣於是作寄寄庵子詩

嚶其鴟矣彼何求天下願識韓荊州心傾義投神便往萬古不廢江河流張侯崛起西南裔覽輝振翮風雲際鉤陳蒼涼閶闔閉排閽直謁蓬萊帝豸冠峩峩不動紬挺�遂作蘭臺賓竊憤辛裾謂淟涊誓與朱檻爭嶙峋巳看騕褭狹道路復訝鵰鶚卑風塵霜飛維揚海月苦陽行沮洳汾花春還朝衮衣換日月立仗正色揩星辰行步旣工馬從瘦諫艸每就雞將晨餘力猶馳翰墨圃先秦兩漢文心苦壯志眞趫劍閣銘【張孟陽】幽懷緬擬歸田賦【張平子】拖珠響玉豈不足靦面徒餐竟何補及時願作朝陽鳳不然退與漁樵伍予也綸竿孟諸客心本無他眾莫白李白世人欲殺之蘇軾能詩遭貶斥雷劍𨿽埋光在天卞玉未剖終爲石垂老重逢四海淸虛名幸免諸公擲思君欲追嵇呂駕贈言輒踐回由迹【顏淵季路】有田負郭不餓死且自射獵芒碭澤

龍仙引贈駱員外

壯士狹四海萬古一大夢俗夫酰雞耳生死不出甕滅沒等蒿艸勞勞竟焉用君求勾漏學稚川往來棲息羅浮煙自從異人授丹訣行也乃作飛龍仙左攜浮丘右洪厓樗裏景純執我鞭昆侖巑岏倚天外黃河九曲如衣帶南支江湖楚蜀匯北支崄塞華夷界少時振衣登賀蘭開眼巳無西北山中年謁帝聽廣樂曳裾赤於搖天關朝攬金臺云夕披玉峯霧翔鸞鏘鏘導前路左蹲文豹右伏虎旍幢旖旎雜翠葆龍兮龍兮汝𨿽變化回測愼無使頭角露祥麟威鳳世見希泄祕盡巧鬼神怒深山大澤多戢鱗龍也穆沕幸自珍緱城玉笙兩鶴舞太室珠樹三花春從玆謝人放浪去笑跨白鹿乘飆輪

送李中丞赴鎭

黃雲橫天海气惡前飛鶖鶬後叫鶴陰風夜撼醫無閭曉來雪片如手落中丞按轡東視師躬歷崄隘揮熊貔巳嚴號令偃鼓角更掃日月開旌旗椎牛李牧將士躍射虎李廣匈奴知屯田金城古不謬賣劍渤海今其時塞門蕭蕭風馬鳴長城雪殘春艸生低飛鴻鴈胡沙靜遠遁鯨鯢瀚海淸不觀小範擒戎日誰信胸中十萬兵

雨燕醉歌

迅雷擊城鴉欲翻黑雲壓天白晝昏展席斜對城南門長安大雨如傾盆我馬巳世錦障泥主人況具黃金尊睥睨將將下萬瀑龍蛇翻翻動髙壁出門牛馬不復辧炎霧毒蒸靜如拭酒酣爲君如意舞夕雨轉急風轉怒秪恐溪壑受不得海倒江翻亦難測

結腸篇三首

李子曰結腸之事蓋予妻亡而有此異云奠妻以牲烹腸焉腸自球結李子異焉曰胡爲烹胡爲結恍忽神怪孰主孰使厥理孰測怨邪徳邪生有所難明死托以暴衷邪鳴呼嗚呼作結腸篇焚妻柩前妻固識文大義或亦契其冥懷也

哀者且停聲弔客坐在堂聽我結腸篇曲短哀情長五月廿七吾妻亡厥明奠之羅酒漿其牲伊何豶與羊痛哉釜鬵結豶腸神靈恍忽心駭傷團圞肉球出中湯左回右盤凖流黃經緯纏紏文陰陽底形並字圈兩旁翼翼彷佛雙鳳凰有綏在下累而長上有提襻五寸彊汝乎無意豈爲此呼汝欲問魂茫茫十呼不應百轉咽腸乎腸乎爲疇結

二結腸結腸忍更聞妾年十六初侍君父也早逝母獨存爲君生子今有孫昔走楚越邁燕秦萬里君寧卹婦人外好不補中苦辛中年得歸計永久命也百病攢妾身言乘意違時反唇妾匪無迕君多嗔中腸詰曲難爲辭生旣難明死詎知千結萬結爲君爾君不妾知腸在此

三結腸三闋聲更咽汝腸難解我腸結夙昔失意共奔走汝實千辛我蹌跌宦歸家定今稍寧豈汝沈綿遽離絕魂乎魂乎遊何方兒號女哭周汝旁劘心飲泣看彼蒼愚者何壽慧何亡佇立逶迆若有望迫而卽之獨空牀梁間二燕哺子急觸落靑虫污我裳錦衾塵埃委鴛鴦繐帷中夜風瑯瑯魂驚夢搖中慘傷陰雨啾喞燈無光嗚呼此曲不可竟爲君賡歌妾薄命

哀才公

正徳巳巳年作此公甞薦余故有國士之感

仲冬東南天皷鳴我軍滅胡功可成道之將行歲在已星落轅門悲孔明尙書頭顱血洗箭馬革纏屍亦堪羨夷門野夫國士流痛哭天遙夜雷電【是月雷電屢作】

哭新縣

是時新設萬年縣新民反復殺副使李情靈寶人也苦死可憐靈寶子有官十數同時死四路蕭蕭人斷行一軍盡驚牀夜徙新民反復誰不知性實虎豹佯螻蟻白金彩叚縱寬汝朝廷有問將何以

觀燈行【詳見夢華錄】

宋家累葉全盛帝寬大實皆稱令主百姓牛馬徧阡陌太倉米粟憂紅腐宣和以來遂多事嗚呼爛費如沙土海石江花湧國門離宮別殿誰能數羣臣諛佞秪自訐天下騷然始怨苦正月十四十五間有勑大駕觀鰲山萬金爲一燈萬燈爲一山用盡工匠力不破君王顏此時上禦宣徳門樂動簾開見至尊奔星忽經於禦榻明月初上堆金盆傾城呼噪聲動地可憐今夜鰲山戲窈冥幻巧百怪聚金蛾翠管堪垂淚借問幸臣誰云是李師師外有蔡京與蔡攸夾樓錦幄羅公侯丞相之幄當前頭奚兒腰帶控紫驑如花少女擎彩球但聞樓上喚樓下黃帕籠盤賜玉羞月髙鳴鞭至尊起幄中環佩如流水爭道齊驅輦路�寺橋窈窕塵埃白火樹龍燈又一時千光萬焰天爲赤常言宴安成禍基從來樂極還生悲君看二帝蒙塵日數月東京荒蒺藜

石將軍戰場歌

淸風店南逢父老告我巳巳年間事店北猶存古戰場遺鏃尙帶勤王字憶昔蒙塵實慘怛反復勢如風雨至紫荊關頭晝吹角殺气軍聲滿幽朔胡兒飲馬彰義門烽火夜照燕山云內有於尙書外有石將軍石家官軍若雷電天淸野曠來酣戰朝廷旣失紫荊關吾民豈保淸風店牽爺負子無處�哭聲震天風怒號兒女牀頭伏皷角野人屋上看旌旄將軍此時挺戈出殺胡不異艸與蒿追北歸來血流刀白日不動蒼天髙萬里煙塵一劍掃父子英雄古來少天生李晟爲社稷周之方叔今元老單於痛哭倒馬關羯奴半死飛狐道處處歡聲噪皷旗家家牛酒犒王師休誇漢室嫖姚將豈說唐朝郭子儀沈吟此事六十春此地經過淚滿巾黃雲落日古骨白沙礫慘淡愁行人行人來折戰場柳下馬坐望居庸口卻憶千官迎駕初千乘萬騎下皇都乾坤得見中興主日月重開再造圖梟雄不數雲臺士楊右齊名天下無嗚呼楊石今巳無安得再生此輩西備胡

玄明宮行

今冬有人自京至向我道說玄明宮木土侈麗誰辦此乃今遺臭京城東割奪面勢創嶻嶪出入日月開帡幪矯托敢與天子競立觀忍將雙闕向前矻石柱雙蟠龍飛梁逶迆三彩虹寶構合沓殿其後儼如山嶽翔天中金銀爲堂玉布地千門萬戶森相通光景閃爍倏忽異雲煙鬼怪芃杳蒙以東金榜祠更侈樹之松檟雙梧桐溟池島嶼鰋鯉躍孔雀翡翠兼羆熊那知勢極有消歇前日虎豹今沙虫牕扉自開衛不守人時遊玩搖玲瓏陛隅龍獸折其角近有盜換香鑪銅靑苔生泥獍面鎖野鴿哺子雕花櫳憶昔此閹握幹柄帝推赤心閹罔忠威刑霹靂縉紳毒自尊奴僕侯與公變更累朝意叵測掊克四海眞困窮長安奪第塞巷陌心復艷此閹何蒙構結擬絕天下巧搜剔遂盡輸倕工神廠擇木內苑竭官坑選石西山空夷墳伐屋白日黑揮汗如兩斤成風轉身唾罵閹得知退朝督勞何匆匆人心嗟怨入骨髓鬼也孰復安髙崇峩碑照耀頌何事或有送男充道童聞言愴惻黯無答私痛聖祖開疆功渠幹威福開者誰法典𨿽嚴柰怙終錦衣玉食巳叨竊琳宮寶宇將安雄何宮不鐫護勑碑來者但看玄明宮

康郎山歌

君不見康郎山屹立東湖中波濤撼蝕山腳塌破廟枯木常烈風芒碭艸昧赤帝出揮劍遂使凡蛇空臥榻之外事亦小萬方有罪惟朕躬羙姬寶玉歸禦幄浮屍蔽江江水紅髮蹤劉陶固其力恐戰難言非數公秦人枉哭崤函瘞漢祖輕酬垓下功至今有廟此山側天陰雨濕時見朱旗白馬光如虹

幹陵歌【武后陵黃巢伐之事具雪航膚見】

九重之城雙闕峙前有無字碑突兀雲霄裏相傳翁仲化作精黃昏下山人不行蹂人田禾食禾豕彊弩射之妖亦死至今剝落臨道傍大者虎馬小者羊問此誰者陵石立山崔嵬銅鐵錮重泉銀海中縈回巢也信力何由開君不見金棺玉匣出人世薔薇冷面飛塵埃百年枯骨且不保婦人立身何艸艸

劉子有金陵之差遂便覲省

使君昔居紫荊關日登燕嶠望吳山逢人顏色郁黯黕對酒涕泗交潺湲使君南向金陵去孤帆夜拂春天樹旅枕常欹月落時夢魂先到雲飛處楊子江頭靑艸斜大孤山前開杏花行人三月重回首遊子一年初到家出門煙艸滿芳甸鳳凰臺接麒麟殿遊陌聯翩追宿娛墨場婉女戀羅賓燕人生意气無南北白馬靑袍動江色卽看艤舸石頭城還聞稅鞅鐘山側鐘山崒嵂壓秦淮燕趙風雲入望來芙蓉秋鴈多愁思問君何日錦帆回

送仲副使赴陜西

驄馬白玉鞍長鳴下云端今朝發汴水何日到長安孝王臺前雪如山垂楊掃地春風還使君不帶冰霜色卻帶春風入漢關相思明月樓西望古秦州河南咫尺不可見何況千山萬水頭西望秦州是我鄕隴樹秦云空斷腸褰帷杖鉞經行地欲寄雙魚到慶陽

徐子將適湖湘余實戀戀難別走筆長句述一代人文之盛兼寓祝望焉耳

崢嶸百年會浩蕩觀人文建安與黃初叱吒皆風雲大歷熙寧各有人戞金敲玉何繽紛髙皇揮戈造日月艸昧之際崇儒紳英雄杖策集軍門金華數子眞絕倫宣徳文體多渾淪偉哉東裏廊廟珍我師崛起楊與李力挽一發回千鈞天球銀甕世希絕鰲�鯨翻難具陳洪川無梁不可越日暮悵望勞余神徐郎生長蘇臺陰二十作賊雄海濱朅來抱玉叩閶闔長安繡陌行麒麟是時少年誰最文太常邊丞何舍人捨人飄颻使南極直窮金馬探瀘津爾𨿽不卽見顏色夢中彷佛形貌眞余也潦倒簿書客諸公磊落淸妙身大賢衣缽豈虛擲應湏爾輩楊其塵休令黼黻怨岑寂要與琬琰增嶙峋海陵先生雅愛士晚得徐郎道气伸喬王欵接𨿽不數邇聞亦欲來卜鄰驊驑造父兩相值一瞬萬里誰能馴都門二月芳艸發禦溝楊柳垂條新徐郎綰牒將遠適使我旦夕生悲辛爲君沽酒上髙樓月前醉舞梨花春天明掛帆向何處鴻鴈哀鳴求故羣南登會稽探禹穴西浮湘水弔靈均洞庭波寒木葉下峽口風急猿嘯聞司馬太史有遺躅歸來著書追獲麟

龍州歌送沈編修使安南

龍州南接六那溪白鷴裏猿相間啼烏蠻灘頭苦竹密伏波廟前春日西楊旌走馬迎天使擁節封王壯漢儀試向殊邦觀禮樂交南元是舊邊陲

漢江歌送範子之桂陽

漢江江上鶗鴂鳴漢江遊客無限情靑山落日下帆影芳艸月明聞棹聲黃鶴磯頭暮云盡鸚鵡洲邊春水生莫倚仲宣能作賦洞庭南接桂陽城

孤鶴篇壽豫齋王子

孤鶴無下朋達人有髙步出入淩紫氛翺翔在天路白玉城中十二樓明月夜上珠簾鉤颯沓歘降萬羽節蚴蟉或見雙花虯鳥喙者誰發蓬首問之云是西王母玻盤巳進昆侖桃金壺復瀉長生酒下視黃蒿鷦鷃飛爭安競穩一枝依垂天更憶扶搖翼六月誰知變化機

聊城歌送顧明府

聊城累累枕桑野使君懷古聊城下龍蛟慘淡七雄鬭當時誰是排紛者海東隱淪難見面平原不見安平見巳聞笑卻邯鄲軍還遣書飛燕將箭平生急難輕列侯功成豈必千金酬只今往迹浮雲盡遙矚滄溟日暮流

【卷第二十】

【七言歌行四十首】李進士醉歸圖歌鄭生畫像歌畫魚歌林良畫兩角鷹歌吳偉松窻讀易圖歌鍾欽禮山水障子歌贈郭氏畫登遊快閣歌觀序上人所藏陶成畫菊石歌題畫二首張侯藏張翚山水歌畫馬行西山湖春遊圖歌畫竹行題京口人山水圖題畫掃筆成詩錢選畫張果圖歌周文靜畫雪山圖歌題畫山水送人還歙壽兄圖歌登天池寺歌禦制廬山周顚碑歌遊棲賢橋歌懷玉山歌二首鐵柱引快閣引九江陸還南康望東林觀水簾泉歌楊花篇明星篇漢京篇去婦詞蕩子從軍行沈大夫行雪山歌送萬子廣州歌送羅參議冰車行鹽井行淸夜引

空同集卷第二十北郡李夢陽撰七言歌行四十首

李進士醉歸圖歌

誰將一幅雪白絹放筆橫掃黃金殿五雲飛花白片片李生胡此開生面禦河塵昏楊柳暮彷佛初罷南宮宴皇帝龍飛十二春同時三百登要津曹生李生余最親曹甥李也傳經人光耀𨿽云丈夫末不聞致君湏致身自汝白手扣閶闔想象紫陌行騏驎曹畱李歸事亦變李生意气圖中見醉歸扶起杏林下眼花熟人無識者飛烏來窺進士巾遊系故罥誇官馬卽論此馬亦有神畫出紫焰方瞳眞嚼勒嚙膝如待人長行大步不動塵絡頭鞈革匝純用銀細巧似織翻江鱗汝昔出門驢無騎曹生共被甘鹽齏比許欲入周召列成就恥與蕭朱齊於乎男兒一旦榮幸果如此生不報國老空悔

鄭生畫像歌

巖風颯颯樹葉赤秋林紫气丹丘積問君胡爲坐石根微吟極望天云昏南歸舟楫杳將滯故園花鶯當復存浚儀張生好作筆貌爾形似兼其魂細模妍描豈乏手傳眞水月煙中柳意气朗如千里骨精神合居萬人首憶昨觀君飛射時彎弧走馬實男兒更求張筆須傳此欲識豪雄豈啻詩

畫魚歌

呂公手持畫魚障淸晨掛我北堂上島嶼晴開云蕩蕩眾魚出沒隨風浪四壁蕭蕭起寒漲嗟此數尺障天機妙入神信手掃絹素慘淡開金鱗濠梁斷裂東津遠任公掣釣滄溟晚此時天黑眾魚出黿鼉徙穴蛟龍返或言乘湖萬魚集細小亦趁云雷入只尺波濤有得失屈彊泥沙恐難立細觀又似洪河風昆侖旣道龍門通霹靂殷殷行地中鯉眼下射盤渦紅非獨一身生羽翼亦有數子隨飛龍山根小魚更無數鱣鮪昂藏噴煙霧羙人修竿淇水闊漁子孤舟洞庭暮我生好奇古覽畫心不動呂公此障誰爲之令我一見神色竦想當經營始筆端萬鈞力五湖齊傾四海立空牕滚滚拔浪急陽侯逆走天吳泣不然千魚萬魚何由集我聞神怪物變化不可料點晴破垣古有兆卽恐風雷就壁起饔人揮刀莫相笑

林良畫兩角鷹歌

百餘年來畫禽鳥後有呂紀前邊昭二子工似不工意吮筆決眥分毫毛林良寫鳥秪用墨開縑半掃風雲黑水禽陸禽各臻妙掛出滿堂皆動色空山古林江怒濤兩鷹突出霜崖髙整骨刷羽意勢動四壁六月生秋風壽一鷹下視睛不轉巳知兩眼無秋毫一鷹掉頸復欲下漸覺颯颯開風毛匹絹𨿽慘淡殺气不可滅戴角森森拳鐵迥如愁胡眥欲裂朔云吹沙秋艸黃安得臂爾騎四驖艸間妖鳥盡擊死萬里晴空灑毛血我聞宋徽宗亦善貌此鷹後來失天子餓死五國城乃知圖寫小人藝工意工似皆虛名狡獵馳騁亦未事外作禽荒古有經今皇恭默罷遊燕講經日禦文華殿南海西湖馳道荒獵師虞長俱貧賤呂紀白首金鑪邊日暮還家無酒錢從來上智不貴物滛巧豈敢陳王前良乎良乎寧使爾畫不直錢無令後世好畫兼好畋

吳偉松窻讀易圖歌

仄巖泉流石無數素壁蒙蒙起煙霧君家屋宇在城市何以堂上生松樹側聞江夏生气酣掃毫素絕筆風雷拔地起意匠鑿天天爲怒泰山古根生眼前俄頃縮出䢐徠山懸蘿掛薜裊裊裏復有艸舍松之間牎間老人鬢髮禿羊翻一編周易讀空山瑟瑟翠濤激長幹冥冥暮花撲遠知旣巳死希夷不復作靑丘石室杳何許恍然置我此溪壑翻愁一夕雷電入六丁追書上廖廓又畫石下根屈曲如老龍胡奴暝踏孤巖菘蓬頭赤腳露兩肘月明汲泉山磵中卻憶前年召畫師江夏吳生亦與之短褐垢臉見天子禮貌𨿽村骨格奇帝令待召仁智殿有時半酣被召見跪翻墨汁信手塗白日慘淡風雲變至尊含笑中官羨五侯七貴爭看面請觀此幅松捨圖黃金失價連城賤吳生吳生太气岸一言不合輒投硯

鍾欽禮山水障子歌

鍾生始學戴文進後來頗自出機軸山林槎枒波漫靡骨格𨿽傳气不足此幅樹石差可意綴得茅堂傍江麓連山遠勢亦可取轉折頗似瀟湘曲竹嶼陂陀九疑隔蒼梧桐庭濕云白黃陵羙人把瑤艸天寒日暮行空澤鷓鴣雙飛鴻鴈宿槲樹颯颯江水碧細看谷口花又疑武陵源孤舟欲往不可得對此彷佛聞淸猿亭間更著四老翁衣冠各異須眉同紫芝山深石漠漠悵望萬里來悲風人生有形貴自適我今胡爲塵埃中觀畫感事面顏紅有畫如此何必工歌徹目送滄洲鴻

贈郭氏畫登遊快閣歌

昨朝快閣舉目無江湖憑闌二豪俱徘徊把杯思欲丹靑寫之人則無城中郭淸狂一生弄丸戲洪壚方瞳如水霜半顱展紙爲掃登閣圖邑城隱見林木扶畫我怏閣上半天風立樓觀孤急流波濤沸欲動前山雷雨勢可呼二豪意態各亦足彷佛指說荊與巫回顧東海猶一盂是日南風萬船集江隅郭亦畫出檣之烏精密似跨北海杜筆力頗淩江夏吳江中流云西北䢐又若萬里獨往朝京都我心與客方念此郭能畫之眞奇士

觀序上人所藏陶成畫菊石歌

陶生畫菊石老艸有筆力此石與此菊今爲序公得兩株徙倚石根前古石苔蘚屈連錢復有餘株散在地平坡雜艸靑煙綿回株點綴花翩翩含姿弄態不一足背向纖穠皆可目突如大家貴介女珠翠𨿽搖气莊肅近時名手計汝和此生筆力方之過江東徐霖學畫石效顰差勝王與何亦知神品多冥契下筆巉巖拓髙勢石磊磊兮菊漫漫淸霜古路花斑斑遠意頗類東林山東林昔築蓮花臺彭澤攢眉不肯來歸家對菊獨銜杯序公叢林號白足不重蓮花番重菊終然畫餅不充腹何如種向西山麓秋林寒芳采服食煮石煉藥亦爲得愛鷹愛馬古有之不獨序公何太息

題畫二首

雪城陰陰气蕭瑟鄭生提畫來相訪面顏戚促意不樂告我欲買南行舫覽畫指點色惆悵雨倒江翻拔層浪君不見江上蓑笠翁歸遲水逆憂天風江寒雨急莾無路漁人撒网乘煙霧魚蝦瑣細不直錢汝休輕觸蛟龍怒展畫見此心中悲犯崄覓利古所卑只今風浪無晨暮爲問安流歸者誰

張侯藏張翚山水歌

張翚有名成化間大塗小抹成山水樹石燥硬筆意古往往人間落片紙此幅粗淺色更枯或謂非翚出其子張侯識鑑天下精物物如金見沙底爾家圖畫千萬軸素壁髙堂安用此寧知上智不滯物牝牡不貴貴者骨尺山卽如對玄圃艸屋臨崖气出沒崖根林堂頗淸迥遠云澹沲開秋嶺霜蘿細紆巖檻暝昏猿接掛花溪靜自從去年拋棄官夢想山遊駕江舸見此拂衣便欲往攀緣轉玩情無那崖亭更著一人坐斗絕看書樹婀娜張侯豪曠人共知敏捷言談皆勝我鹽車郁沒騏驥棄蹇拙逢時每相左昆侖洞庭不我隔異時倘結煙霞果

畫馬行

嗚呼驊驑不可見世人任耳不任目玉勒金羈滿地行可道中無千里足君攵此馬畫者誰凝豪苦意求其骨尺縑颯爽毛鬛動淩風似欲眞馳突曹霸畫馬無此精拂拭慘淡神气生細觀決非近代物印押剝落無姓名四海只今多戰爭安得此馬一敵萬絡頭騎出千人驚擒戎破虜任橫行

西山湖春遊圖歌

我家掛出西山圖上有西山下西湖主堂見者怒气麁問客何所怒何得生此嗔縱使撐天拄地無比倫古人局量非今人鏬間𨿽添兩禿松孰與遠勢開心胸銀山鐵壁皇陵東彷佛下走追無龍一曲一折苦不易可憐片素騰雲气落花冥冥萬壑靜白日杲杲千巖碎森沈不見雷霆仗照爍盡壓金銀寺回思開疆帝秉鉞燕山突立五鳳闕錦繡離宮山截嵲入龍歡水戲滄溟竭君不見輦道哀湍瀉松栢摧枯虎出沒至今守僧住湖傍琉璃湧動黿鼉忙事關體統畫合諱點綴半露還半藏伊昔休沐屢憩此耳邊尙戞金琳瑯上林花艷何所無東風只恁吹西湖夾岸小杏欲爛熳騎驢紗帽西郭途同行康何咸我徒秪須十錢買尺魚旋挑土薺甘如酥朝來靑暮望湖紫衣行童隨挈壺大者鼓簧小吹竽爛醉花下鳥每呼汝曹何處吾巳翁十年獨看梁園紅傷心痛定忍復說回首萬事眞匆匆嗚呼故舊離合誰獨無使我不悲堂上圖使我不悲堂上圖

【來靑軒名望湖亭名】

畫竹行

鄢陵王孫稱竹溪手自栽竹堂東西巳詫白晝雷雨入遽使六月秋云低王孫拈筆傳竹神不得乃憶能傳人黃筌異世與可滅本朝頗數東吳眞一幅千金擲不惜有時客來掛之壁壁上階前翠相射風行琳瑯戞摩仄四座栗栗生寒色陂陀沙嶼意勢遠洞庭木落瀟湘晚白雲悠悠去不返叢篁寂寞雙妃怨於乎畫形難畫心黃陵鷓鴣啼至今月不常盈日中昃人生何必長悲吟堂有佳賓膝有琴羙酒一酌還一斟竹溪子斟竹葉歌竹枝醉據玉案吹參差左杯酹竹右畫師李乎孔乎吾則誰更須名手畫六逸並畫王孫逸爲七

題京口人山水圖

靑山逶迆如北固山下彷佛京口樹茅堂花蹊三月暮萋萋舊艸春遊路一從畫師掃煙墨客堂日夜流江色江色依微帶甕城遊子歸魂逗南北

題畫掃筆成詩

去年得歸離江州七日遂登黃鶴樓南風捲江浩呼洶豗轟欲翻鸚鵡洲七澤莾昧不入眼孤舟屈曲襄河轉數月巳擲檀家湖夢飛每到羊公峴峴腳山南東道樓秦川公子醉悲秋檻邊斑竹古猶活云石寂寞蒼梧愁重華馭遙不可叫白沙黑猿疏樹幽看圖彷佛曾遊處素壁靑天漢水流

錢選畫張果圖歌

張果者中條山人也武后聞其有道術召之果遽死後復出往來汾晉間玄宗使李嶠賫璽書造請焉果至捨集賢院詔肩輿入禁中問治理神仙之事帝悅焉欲以玉眞公主妻果果不從辭還山果蓋剪紙驢乘之不則折攵巾笥中而錢圖故落於俗家今爲沔守李得矣

張翁紙驢眞有無錢也何意傳其圖印記𨿽明幅斷裂李侯完之亦奇絕所恨圖尾錢有詩就蛇添足將無癡憶昔翁來集賢院入宮詔許肩輿便一日聲名人主動千年面目吾今見帝貌深沈玉榻雄侍人一異三人同漢皇信有瑤池降秦始枉慕蓬萊通玄言未竟鈴殿風寸驢躍出靑箱空有僮追捉雙眼紅此驢敝薛盤當中李侯一看一絕倒每稱獨苦嗟良工細觀張翁骨格古徐福五利寧其伍曰嬪眞令天下疑遄歸轉覺皇心蠱長生殿前牛女辰廣寒仙桂舞鸞身世間但識申師巧誰解中條放浪人

周文靜畫雪山圖歌

周生雪山世稀見遠水近水一疋練玉崕嵚崯插湖腳粉筆徐移掃髙閣瓊枝鐵柯兩迥亞龍鱗犀甲歘參錯林風颯颯急霰起白日冰花逐毫落天愁地慘意各出霧合飆回勢逾惡人言四時冬最難周生善雪仍善山虛堂突立萬仞壁尺素乍轉千重灣彷佛寒封洛陽道得無白擁藍田關袁安甘臥幾時起退之遭竄終召還倚山亭亭一孤松仄崖峭壑盤其中分毛聳幹一何傑畫者有意排嚴風君不見古來梁棟必此物願君愛之頻拭拂

題畫山水送人還歙

黃山沙溪杳何許圖之山水無乃是軒轅宮宰相裏山人一出彌荊木巳石林漠漠蹊徑苔霜鶴夜悲猿嘯哀紅顏蹤迹半湖海白頭覽畫思歸來溪頭系一舩畫師本無意宛如倦遊者無復舟航事水雲迆邐山云髙靜定方知動者勞回思少日歡娛地至今夢寐猶波濤

壽兄圖歌

猗嗟我鳳生三雛二雛成立少者殂爲巢抱卵兩不易自挺獨立身羇孤兄旣躬耕濁河岸弟亦塌翅靑雲途兒長女大願各足雞肥酒熟時相呼仲氏吹箎塤者伯兄今六十我半百敢言意气激隤俗要使紛紛覩標格大梁張路固好手湖州生絹照眼白當堂掉臂掃丹墨倏忽老面開生色盤松葳蕤雜花遠云屏石幾文茵軟靈芝底出瑯玕瓶蟠桃突磊琉璃椀鶴行昂藏疑欲啄復綴山麋意逾宛大公烏紗微俯身中心愛弟愛復親次公氅服靑羅巾傍兄袛順情性眞壺陳爵設卽未舉儼如酬勸言辭諄其言伊何懷二人飄風烈烈吹三秦銜淒西望道路阻髙丘莾杳狐兔鄰又如自敍傷夙昔衰暮安寧思苦辛季冬十日兄生日今日天開皎日出長裾珠履坐上滿剝羜椎牛酒盈室此時此圖掛之壁觀者嗟咨黯如失二公揖遜恰相向回看乃在畫圖上骨法形神各不疑輿臺緝禦俱惆悵逶迆拂拭諸欲動展轉顧惜嗟宗匠瓶中梅菊誰致女倒映芝挑故相蕩韡灼眞回綺席春芳香解溢金罍鬯兄今健飯猶廉頗丹砂我煉尋黃婆復聞張生善山水買�請掃靑嵯峨嵯峨一掃一千幅一年一幅南山歌

登天池寺歌

廬山絕頂天池寺鐵瓦爲堂白石柱傳言周顚勞聖祖天眼尊者同顚住崄絕下闞無底壑屈曲穿緣惟一路頃屬秋晴彊攀陟俯之四海生雲霧岷峨累垂西向我杳杳長江但東注君不見寺東崖石鐫竹林穹碑禦制山之岑周顚胡不畱至今周顚胡不畱至今虎啼日暮愁人心

禦制廬山周顚碑歌

廬山絕頂白鹿臺上有禦制周顚碑石龜下蹲髙結螭天葩震烈云漢回文古兩漢仍過之憶昔艸昧龍虎鬭黃旗紫蓋顚能知顚也似眞還似癡帝非感悟寧用玆百年勢移功漸泯碑亭毀裂將及碑訶持白晝鬼神泣光耀天陰雷電隨先朝𨿽允僧奏札修葺其如歸有司有司有司顚莫疑試看碑文碑後詩

遊棲賢橋歌

雷泉峽激石巃嵸日湍山陷回光動吁嗟此壯觀萬古誰爲開渦黃潭黑窈莫測秀黛碧玉何崔嵬人言窟底有龍臥气吐白晝常風雷去年重九登吹臺翹望名山思裊娜今年今日誰料吾醉踏窮山躡礧砢拂衣欲上萬仞壁濯纓還就孤崖坐秋風吹林猿狖語浮橋橫空裊相拄嵐寒細飄瀑布雪峯云破碎芙蓉裂金芝瑤艸眞有無縹緲仙燈暮明滅君不見此橋今千年谷冷迹絕無人煙巖劖苔蝕石漠漠太白紫陽俱我前對此不須更慘愴明朝且上香鑪巓

懷玉山歌二首

懷玉之山玉爲峯四面盡削金芙蓉東風破碎瀑布落有潭十八龍爲宅山頭艸堂開者誰斬木通道余心悲白猿嘯雨巖竹裂石路上天風樹吹我聞龍乃變化物羣然臥此龍何爲胡不滂沱惠下土一洗四海無旌旗

君不見懷玉山山七盤盤盤上無極陰霾白日崖洞黑隆冬雨路誰來得稻田月池山上頭半天有地今我遊石壇剝落古佛棄木落俯見東巖湫湫中巨魚長如人紅眼射日翻金鱗天臺桃源在何許采藥避秦此處吾告汝

鐵柱引

豫章古城牙城南何年鑿井置鐵柱井深江通沒不見時寒水涸始一露玩之非石亦非鐵孤立差牙若枯樹人言旌陽鎖水母此語荒唐奚所據或云藉此壓江濤玆理或有誰者勞顧今伏臘盡奔走歸羙眞君瑤殿髙金燈翠旗日來禦雕闌玉檻圍周遭俗論紛紛不湏辧秋風日暮塵滿縣

快閣引

四月月圓登快閣天半晚窻雷雨入邑中上客攜酒至歐陽羅子咸來集去年爲閣初築臺我時登之雷雨來神明似有兩歲約晴霧歘值千山開千山回轉江中流徙倚闌干增暮愁夕日下看衡嶽破波濤左顧匡廬浮苦思昨年生盜賊大江南接江之北烽火遙連海岱紅殺云眼見鄱陽黑斯邑洶洶今始安我今對酒能不寬諸君稍減般移苦百姓新回種植歡北風江湧月東來更說夙昔俱停杯陰晴倉卒不自料萬事恍惚誰能猜潢池暫殄干戈釁向隅猶抱瘡痍哀勸君置此勿復道放歌且與云徘徊

九江陸還南康望東林

匡廬山北東林寺前年八月遊曾至只今馬出蓮峯道西望東林但縹緲風吹槲櫟猿晝啼卻憶石門臨虎溪舊聽石瀨尙在耳雷燒碑樹今應死

觀水簾泉歌

水簾瀑布人罕至三級背懸五老峯磵石嵯岈路險澀深窟風艸吟蛇龍自從開辟藏難見可憐彼暴蒙稱羨走勢天晴萬古雷流光壑暝常畱電亂峯雲走白日微翫罷催君及早歸鬼神忌才亦好靜恐有驟雨沾裳衣

楊花篇

洛陽三月東風起楊花飛入千門裏只見朝縈上苑煙那知夕逐東流水苑煙流水無休歇暖日輕盈度仙闕趙女瑤臺貯彩霞班娘團扇啼明月彩霞明月幾沈輝陌上行人亂撲衣徵夫柳塞愁看鴈少婦香閨懶上機柳塞香閨萬餘里艸色連天度隴水玉門關外雪猶飛章臺樹裏風先起誰家浪子千金馬平明挾彈章臺下頭上羅巾玳瑁簪腰間寶鋏珊瑚把踏絮來尋賣酒家特香坐調當壚者當壚羙女怨陽春笑掇楊花襯繡裀靑樓薄暮難消遣白雪漫天愁殺人冥冥漠漠春無極此時惟有楊花色一朝風雨蘼蕪爛獨摻垂條三嘆息

明星篇

正徳間早起聞內教場炮喊之聲作此篇也

明星出地一丈髙天門沈沈魚鑰動沙堤露下玉珂寒直廬雞唱金蓮重千門萬戶曉鐘發明星漸髙河漸沒燦爛疑侵翔鳳棲依稀故抱飛龍闕鳳樓龍闕帶曾城翠輦朱衣夜夜行黃昏競奏催花宴天明猶聽打球聲蘭煙桂火輝如日明星迢迢照不入百子池頭靑艸生長信宮中紫苔集艸色苔香秋復春此日乘槎若問津明星曉落宵還見白髮黃金愁殺人

漢京篇

漢京臨帝極復道眾星羅煙花開甸服錦繡列山河山河自古稱佳麗城中半是王侯第峻閣重樓夾道懸雲房霧殿森虧蔽牧豚賣珠登要津樊侯亦是鼓刀人時來叱吒生風雨奄見吹噓走鬼神平津結兄蓋侯弟杯酒相看何意气執鞭盡是虎賁郎守門不說長安尉長安烽火入邊城挺劍辭君萬里行去日千官遮馬餞歸來天子降階迎朱弓尙抱流沙月寶鋏常飛翰海星不分燕然先勤石直教麟閣後標名豈知盛滿多丸忌可惜榮華如夢寐第宅田園奪與人丹書鐵券成何事霍氏門墻狐夜號魏其池館長蓬蒿三千劍客今誰在十二珠樓空復髙後車不戒前車覆又破黃金買金穀洛陽亭榭與山齊北邙車馬如雲逐陰郭豪華眞可憐雲臺將相珥貂連當時卻怪桐江叟獨著羊裘伴帝眠

去婦詞

正徳元年戶部尙書韓文曁內閣師保等咸相繼去位李子作此詞也

孔雀南飛鴈北翔含顰攬涕下君堂繡幙空畱其菡萏羅袪尙帶雙鴛鴦菡萏鴛鴦誰不羨人生一別何由見只解黃金頃刻成那知碧海須臾變賤妾甘爲覆地水郎君忍作離弦箭憶昔嫁來花滿天賤妾郎君俱少年瑤臺築就猶嫌惡金屋妝成不論錢重樓復道天中起結綺臨春照春水宛轉流蘇夜月前妻迷寶瑟煙花裏夜月煙花不相待安得朱顏常不攺若使相逢無別離肯放馳波到東海薄命難交娣姒知衰年恨少姑嫜在長安大道接燕川鄰里攜壺舊路邊妾悲妾怨憑誰省君舞君歌空自憐郎君豈是會稽守賤妾寧同會稽婦郎乎幸愛千金軀但願新人故不如

蕩子從軍行

蕩子從軍行者本駱氏蕩子從軍賦也余病其聲調不類於是攺焉

胡兵十萬起妖氛漢騎三千掃陣云隱隱地中鳴戰皷迢迢天上出將軍邊沙遠離風塵气塞艸常萎霜露文蕩子辛苦十年行回首關山萬里情才聞突陷賢王陣又遣分圍右校營紛紛鐵騎朝常警寂寂銅焦夜不鳴滄波積凍連蒲海雨雪疑寒徧柳城地分玄徼指靑波關塞寒云本自多嚴風凜凜將軍樹苦霧蒼蒼太史河揚麾拔劍先挑戰徵旆淩沙犯霜霰樓舩一舉爭沸騰烽火四連相隱見戈文耿耿懸落星馬足駸駸擁飛電終當取駿效先鳴豈暇論功稱後殿徵夫行樂踐楡溪倡婦銜怨坐空閨蘼蕪舊曲終難贈芍藥新詩豈易題池前怯對鴛鴦伴庭際羞看桃李蹊蕩子別來年月久賤妾空閨更難守鳳凰樓上罷吹簫鸚鵡杯中臨勸酒同道書來一鴈飛此時緘怨下鳴機巳剪鴛禽帖夜被更燻蘭麝染香衣屏風宛轉蓮花悵牕月玲瓏翡翠幃个日新妝如復罷秪應含笑待郎歸

沈大夫行

沈大夫遺我以凜冽玉壺之冰報汝以離離朱瑟之繩繩以發淩雲絕響之妙曲冰以滌卓犖硊礧之淸膺此曲可以崛地懿揚天經宣融風召遐齡奏之敬姜室允宜軻母庭沈大夫奉詔且還家松江鱸魚白躍玉土居斫筍如斫麻烹羊擊皷會親戚太守長吏爭趣車猗乎嘉哉男兒生不顯親譬如錦衣夜行𨿽貴何足誇

雪山歌送萬子

雪山髙哉峞乎岌兮吾不知幾千萬仞但見雲峯之崔巍巖冰陵競縞壑熒石皛皬而崒嵂兮懸猱不得度飛烏何由回大峯如老翁冕佩淩紫埃諸峯似兒孫羅列芙蓉開江日洶湧地軸動孤光倒曳生奔雷岌乎峞哉雪山之髙不可以攀陟斧斤不入松栢如麻霜幹翳蔽云根槎枒滲膏結苓實輪囷走龜蛇君今策駟過其下車徒滚滚如飛沙何不斸取松下苓獻之堂上翁上以介壽考下以召禎祥噫吁戲雪山之髙吾不可得而名惟有峨眉玉壘萬古遙相望

廣州歌送羅參議

麗哉遐乎廣之爲州兮辟炎區奧雄跨乎南陲天作五嶺奠玄武排空下走何崔嵬拓邦幾千祀浩蕩人文開秦還漢往不復識但見古城蒼蒼生綠萊上則盤岡曲丘龍蛇虎蹲其下膏場繡澮晻曖而渟洄水銀丹沙布平地珍錯奚翅犀與瑰夷舲賈舶競追逐白首浩渺誰曾回土產之異尙如此何況四民者挺然參三才君今綰牒向南去淸風吹袂心悠哉崢嶸五羊城側有千尺臺曩昔聞君坐其上醉睨滄溟如一杯是時榕蹊雨初霽茉莉霜成堆君甞夢遊而神適兮豈知七載還復來男兒成名貴及早英雄多少埋塵埃羨君靑鬂結明主出參方嶽聲如雷金章紫綬不可以幸致如君者謂非歷塊之龍媒羅浮三千六百丈矹律倚窮隈巨鰲戴之與波下上三十五蓮峯照耀雲中輝羣仙跨飛龍流影亂巖霏我欲從之嘆無術送君翹首空徘徊

冰車行

黃門飛鞚西北趨白馬如龍血如珠萬人齊呼冰窖開大車小車如山來但見風行九市陌寧知玉積五侯宅道傍暍士僵闌干唇漧口燥眞大難侯門晏罷夜烏起朱殘粉落明星裏君不見積冰花作堂前水

鹽井行

山頭井幹生棘蒿山下井塌不可熬官司白牌促上庾富家典牛貧典女誰其使之華陽賈華陽賈子多少年擁金調妓髙樓邊夜馳白馬迎場吏曉貫靑絲還酒錢君不見場吏乘酣气如虎鹽丁一語遭箠楚

淸夜引

桂魄團團霜兔泣玉龍夜吟冰喉澀仙人起踏白芙蕖手撚一枝珊瑚株伏猊香噴紅毛瞿毛兪蠟鳳啼春蝦捲須九華丹焰奪行月五虯轢云聲軋軋銀箏翠管聲咿啞繁謳雜舞歡意匝盤中紫棗大於誰其擎之萼綠華雙桂逶迆頭兩丫密情芳緒芳且嘉瓊城夜半重重閉偸桃小兒安得至

【卷第二十一】

【七言歌行三十四首】顧侯寄陳畱公砥柱障子並詩予爲作歌雷電行贈憲卿何公美其伐也送兒詩四首邊馬行送太僕董卿風沙篇送王生北行贈張帥贈鮑帥白河篇送李南陽汴河柳送沈生王孫饋冰詩以酬之贈趙將軍贈胡石陵贈滄洲道人送李帥之雲中贈張生送王封君還四明何儀賓生日贈歌七夕贈王昌程誥再送沈生畫鷹歌贈鮑帥歲暮四篇徒涉嘆松泉子歌飛星篇吟思翁鈐山堂歌題張路松鶴障子贈豫齋翁和母太夫人八十壽歌

空同集卷第二十一北郡李夢陽撰七言歌行三十四首

顧侯寄陳畱公砥柱障子並詩予爲作歌

東吳顧子相公客掃絹畫水復畫石天衝地擊河怒號嶷嶷一柱當洪濤突立固知气勢穩鼓蕩轉見孤稜髙淋漓新題墨猶濕封緘遠寄心誠勞昔公平章握軍國執義委有排山力甚哉贛如漢汲黯老而純過唐師徳言違諫阻去何決羣倩眾怒不動色同時門客顧最親隔絕夢寐懷偉人峩峩砥柱公實倫顧也歌之情句眞畫者誰子筆更新數尺絹面開嶙峋遂令觀者重回首堂上恍忽河聲吼嵚岒若遘虎豹踞蹙沓似覩蛟龍走奇怪常虞霹靂奪孤危定遣神明守君不見鰲極有時臲昆侖有時翻柱乎柱乎永且安

雷電行贈憲卿何公美其伐也

黃塵蔽日賊大戰元年年除夜雷電我軍後之天威前一鼓破賊淮陽川昨者此賊生齊東眼中久巳無河嵩渡河轉戰勢果熾長矛健馬六石弓睢陳飛晝接白亳穎刼火宵連紅一路生靈餵餓虎中原殺气回春鴻於時中丞秉鉞出誓不滅賊如此日三軍素壯元老猷諸將咸遵丈人律孔明綸巾不離首羊祜輕裘僅掩膝精采遽增朱雀幟運用或參白猿術陷陣直如風掃葉追北譬之蜂就蜜二月朔日振旅歸夾道桃花照鐵衣傾城盡出牛羊犒父老爭迎錦繡旗喜气眞隨陽气發愁雲化作輕雲飛捷聞天子喜動色滿朝譽公降褒勑白金綺繒寧足酬異日淩煙看畫墨

送兒詩四首

冬至至後風愈嚴野冰皓皓霜凍�河澌日昏不易涉孤劍匹馬愼汝楫

北風蕭蕭狐裘薄蔽堤立馬勸汝酌汝伯煨酒友奉盂路人不行爲踟躕

壺幹日斜客子發臂弓上馬意气勃斬蛟擒虎及汝時我幸健飯無父思

平生自許萬言書今往謁帝承明廬春風走馬未爲得下有管樂上契稷

邊馬行送太僕董卿

治賢在朝亂在野唐虞圉牧皆賢者國君之富馬爲急次者僕卿首司馬漢人五郡開河西中土始間胡馬嘶此馬硊礧一直萬黃金寧輕璧可賤奪駿曾空大宛國按圖徑上長安殿苜蓿𨿽誇近苑春荊榛誰記沙場戰致遠番歸艸木功淸芽秀味走胡驄三邊盡跨連錢種六苑羣嘶污血風人亡世殊霜雪急艸豆蕭瑟馬骨立驊驑气喪甲士苦長城窟寒鴻鴈集朝廷每勤西顧憂四嶽拜手推董侯攻駒暫出薇花廨攬轡遠過葡萄州行卿官冷心不冷固知董侯今伯冏磧沙日黃雲錦亂徵侯定上金華省

風沙篇送王生北行

顚風吹沙江海波汝乘玉駟超天河豫章千尋勢自穩黃鵠萬里誰能羅我逾五旬須盡白日采山精煉白石臨分贈汝一粒丹願言寶之勿輕擲

贈張帥

張侯五十彀彊弩遇敵控馬气如虎年來威坐都統衙境內盜息無塵沙自言少壯從徵虜北掃朔漠南閩楚暇時勤出射云鴻古來矍鑠成大功

贈鮑帥

蒼鷹自與凡鳥異虎子墮地食牛气鮑侯三十名譽成才猷吐布千人驚只今塞上風塵起朝廷拊髀思頗李君之寮寀皆英奇同升早勒燕然碑

白河篇送李南陽

白河日赤沙吐云人喧吏閧迎神居三月萬花擁車入滿城竹馬兒童出君昔坐郡襄漢東气勢三楚生雄風擿姦無論漢張敞秉義直到唐梁公霜飆偶折奮翅鶚日月竟照淩雲松鐵幹久擬作隆棟劍翮卽暑追飛龍空同老儒不君識傾蓋逢之喜動色論文開口夜嘗旦憤事扼腕晝遽黑南陽𨿽邇路終隔音書易通見難得我欲扳君數日住南民望之餒待食君心透徹皓如玉壺之淸冰君材磊落巋如萬仞之立壁髙議足以排山嶽偉文足以華人國只恐玆邦難久畱漢庭來徵郭細侯

汴河柳送沈生

汴河柳裊裊拂也長雪花風起春飛揚送君立馬古堤口踟躕勸盡黃金觴有車轔轔官道旁轅駒喘啑何彷徨於中豈無神駿骨伯樂不遇誰爲彰人生富貴信有命英雄仰面髙天蒼髙天蒼飯牛牧豕皆騰驤

王孫饋冰詩以酬之

流金毒日赤墮地忽有冷色寒人心誰敲水晶迸大壑力剖冰井開重陰髙盤礧堆久不化老齒瀺灂差能禁安得移之白繞座一尊一酌還一斟

贈趙將軍

丰沛之間河亂走洶洶之勢成陂藪大舩愁淺小愁賊賊舩如飛葦灘黑自從將軍鎭東土晝夜人行路不澀將軍本是將門種軀幹堂堂萬人勇入山縛虎百獸懾赤手批蛟色不動射楊葉盡矢亦盡始知百發還百中武宗見之屢凝顧戟郎遽拔千夫總英雄自古不下人將軍獻策況有文驊驑暫蹙歷塊足鵰鶚竟上橫秋云世情金多位乃髙圖名交結須賢豪將軍無錢自樹立於人傲气但長揖擠出事體𨿽云垂威勢我喜行河淮黃流穩帖遁鯨鱷白日光彩攵狼豺大同反血未幹甘州磊卵人心寒薦書何由至天子拜將早築黃金壇

贈胡石陵

世情認假不認眞脂粉羅綺登上嬪娥眉入室眾女妬辛苦年年織紈綺織成進君冀君憐腐艸回日光在天荊山石中抱神異气如白虹勿輕棄

贈滄洲道人

滄洲道人年半百顏如渥丹發不白饑餐玉芝坐雙鳳渴攵石髓煮金液海月西照寧仙橋道人橋頭吹紫簫夜半雞鳴日球躍扶桑滚滚生紅潮

送李帥之雲中

黃風北來雲气惡云州健兒夜吹角將軍按劍坐待曙紇幹山搖月半落槽頭馬鳴士飯飽昔無完衣今繡襖沙場緩轡行射鵰秋艸滿地單於逃

贈張生

男兒三十骨格成貧賤富貴皆天生張生廣額日月角自幼勤書飽文學十年雌伏人不知一日雄飛動河嶽君不見宋朝宰臣雲姓周少時坎坷風塵遊偶然夜夢更美須泥蟠遽爾行天衢

送王封君還四明

季札如魯請觀周子長足迹半九州島向平且然志五嶽誰肯齷齪終一丘封君昨年出吳越長嘯梁園醉秋月春風垂楊綰不住便復歸山采薇蕨鑑湖花開云錦浮鳧鷖前導紅蓮舟飡霞坐收赤城气晞發臥看扶流古云徐卿百不憂君亦滚滚生公侯君不見大郎繡衣昔持斧聲名赫赫今臺府

何儀賓生日贈歌

賓客白馬黃金鞭入門長揖皆峩冠堆冰五月窻閣冷風簾碧簟光瑯玕主人平生貴然諾季布一言重山嶽人聞杜良數郡至坐無車公眾不樂列筵解帶羅庶羞萬年爲壽千金酬向夜銅盤灼綘蠟鳳笙龍笛何啾啾

七夕贈王昌程誥

橘酒椒羊召朋侶擬向今宵看牛女雨來颯颯楓林秋張燈促燕開東樓王侯旣駕鐵馬立前驅北首旌旗濕程生賈棹亦欲歸長江南望雲飛飛人生去住料豈得一日同歡有南北君不見雙星一水意脈脈轉眼陰晴不可測且倒金尊澆我萬古之胸臆

再送沈生

去年酌汝池蓮紅今年酌汝黃菊叢秋風颯颯吹枯蓬飄轉向西忽復東世情敬貴不敬賢黃金不多人不憐如脂白玉隱在璞孰肯剖致君王前白河馬歸玄鴈起南陽賓客梁園比送君髙歌枚子篇修竹團欒夾池水

畫鷹歌贈鮑帥

鷙鳥決眥如愁胡猛將气每吞匈奴自將黑鷹掛堂壁百鳥窺之不敢呼安得此鷹生卽起擊鬼擒狐日千里將軍彎弓騎紫驑一箭射天落旄頭

歲暮四篇

天霜艸枯風波濤思心恐懼賢心勞羣聚饑獸野鳴號髙飛路逆鴻嗷嗷有狐河梁閒且得冰行綏綏柰爾曹

百騎橫矛自提刀我軍菜色馬蝟毛誰謂河廣不容舠北旗獵獵風黃蒿可憐十羊杭一虎塵沙暗河暮淮浦

長風烈烈吹山寒有松瑟瑟山之端鋪蕤布蔭芘小艸霜勢雪力莫可幹臯蘭畹蕙日摧隕美而不遇良可嘆

枯蓬飛沙原野昏律窮物慘生意存尙夕气嚴扃我門霜白月凍啼夜鵾圍鑪煨芋啖濁酒有話細與妻兒論

徒涉嘆

兩山欲交水斷破洪川無梁日漸墮徒涉紛紛江復深鼉喧龍鬭眞愁心無言旣濟平安子得路回看轉不禁君不見岸風翻翻捲瓠葉皇天倘賜築巖楫

松泉子歌

顚崖嵚岑撐一松鐵幹屈曲如老龍精靈歲久發光彩寒蕤古翠芙蓉峯石泉淸冷日漱洗汨滵瑟颯松風裏山人何年住其側手斸茯苓煮泉水近來蕭�落風塵賣藥救世能通神我勸山人且勿歸金金玉匕行陽春

飛星篇

十月廿七昏尙坐一星出垣斗如大碎光萬點長燭天軒牖盡明向西墮俗子蒙頭不讀書魯人鐘皷拜爰居天道悠悠誰復知世間魚目爲明珠

吟思翁

吟思翁翁我思蒼松碧梧世希有海月紅雲如見之孤鶴引唳志在萬里吞舟之魚豈遊涔水嗟嗟噫嘻我思者翁翁思者何停雲日暮滄溟波

鈐山堂歌

先生昔隨玄豹住丹壑冥蒙日煙霧先生今與赤龍飛南望碧山空翠微茅堂蒼蒼雲气入囊琴鎖戶陰陰濕沚蘭沙溫春鳥暮庭松月淸夜鶴立君不見山下石峞山畾千尺磯經年不釣苔成衣玉琪羊裘各有分可問王孫歸不歸

題張路松鶴障子贈豫齋翁

張路畫松气英傑老根嶃巖幹屈鐵風毛瑟颯似欲動髙堂六月生霜雪樹根倚坐者誰翁面顏恰如十五童玄筆塗抹遽成鶴昂藏意欲淩雲空問翁自言不記歲曾與太古鴻蒙戲食桃落核昆侖坳桃長今與昆侖髙桃也開花復結實東方小兒竊其七此論荒唐舊所聞畫筆畫出眞如神願將僊品投僊侶常作乾坤不老人

和母太夫人八十壽歌

遐齡可得不可必有兒能賢百當一夫人今年歲入十發霜鬂雪晴如漆早起晏臥思慮周鹽豉酰醬咸經眸兒婦孫婦羅前頭跪進美酒兼珍羞曾孫耍馬气食牛夫人抱弄百不憂秋淸風涼露欲白大帶峩冠滿堂客坐中誰老誰最故感觸停觴念疇昔回思和李通家始夫人紅顏我童子修短悲歡各不齊五十年來一彈指長輩幸有夫人存母壽兒賢萃一門詞人特獻南山筆賀客爭開北海樽買屋我欲爲比鄰桑麻地接如雲屯年年再拜萱華側孰謂今少朱陳村

【卷第二十二】

【散篇六十四首】沐浴子怨歌行少年行長干行洛陽道宋中詩河上公野田黃雀行邯鄲才人嫁爲廝養卒婦苦寒行結交行梁園歌梁園雪歌二首送友人入關送李生京試歌送友人之京三首春日柬王相國避暑畬園夏集贈鮑氏贈鮑演二首把酒贈張生二首別田進士歲暮夜懷寄友二首冬日夷門旅懷行歌古澤中二首白霧樹累累作花故人殷進士特使自壽張來兼致懷作僕離羣遠遁頗有遊陟之志酬美訂約遂有此寄紀夢大霧翟左二子來訪翟生苦節尙志人也邇從余河之上余嘉敬焉作詩以贈世不講曹李詩尙矣內弟會余河上能章章道也驚有此贈酬水部錫山之招寄錢水部十四夜翛然臺二首十五夜十六夜十七夜客有笑餘霜發者走筆戲之戲作放歌寄別吳子晉州畱別州守及束鹿令用李白崔秋浦韻客過屬驟雨過結客行程生遊華山歸也誇我以觀動我以靈篇爰贈此章抒我夙愫懷湘曲獵雪曲二首泭溪吟送藩幕張小山入朝贈程生之南海近竹吟水司陶君種桃柳成各有詩予和二首贈謝子二首相逢行贈袁永之

空同集卷第二十二北郡李夢陽撰散篇六十四首

沐浴子

玉盤兩鴛鴦拍拍弄蘭湯振衣馨香發彈冠有輝光豈念蓬首女含情怨朝陽

怨歌行

漢主十離宮涼至花盡歇面面牎玲瓏煙紗印秋月天公顧我笑手弄雙玉玦但笑不肯畱去若流云沒憂來抱團扇揚顰望丹闕

少年行

白馬白如雪銀鞍耀明月騎出靑雲樓揮鞭向金闕自言事武皇出身爲椒房結交樂通侯擅名鬭雞場尙主復賜第軒蓋一何光被酒過都市殺人如剪蒿左殪南山虎右斬北溟鰲昨朝兵符至單於寇臨洮奮身出玉門殺馬釁寶刀橫行萬餘里叱吒威風起奪馬貳師城長揖見天子調笑大將軍醉罵柱下史生憎漢相如白首文園裏

長干行

皚如玉山雪皎如瑤臺月郎來騎白馬調妾桃樹下桃葉何柳柳不謂君行久倚門問來船見郎寄書否

洛陽道

桃花馬金絡頭白面郎紫貂裘三月洛陽道垂柳蔭淸溝溝水東流不記春花開花落幾回新東風日暮楊花起愁殺髙樓獨倚人

宋中詩

六鷁退而飛乃向宋都過四海一震蕩靑天白石墮世人見此鳥仰面忽大笑誰知影不滅幹載落光耀余方臥空山聞此一長嘯

河上公

昔有河上公結廬蓬蒿下萬乘時一顧旌旗蔽原野手揮玉如意顏貌何瀟瀟曳裾授道經談天妙無窮淸光耀白日四海髙其風言旣忽不見竦身躡星虹鳳凰棲梧桐鷃雀巢寒蓬饑鳶嚇腐鼠笑殺髙飛鴻物固有如此何必較愚蒙

野田黃雀行

鶉奔奔鵲彊彊來逢野田雀相逐過南疆北地苦霜雪南地多稻梁人生美食被綺衣不及鴻鴈能髙飛鴻鴈下天遭网羅不食柰爾黃雀何

邯鄲才人嫁爲廝養卒婦

妾本寒家女誤入崇臺宮粉黛三千人花顏笑春紅君王重歌舞幼小不曾通一朝意相迕棄擲如秋蓬昔爲髙唐云今爲馬牛風夜前邯鄲道不識邯鄲中金殿秋月滿歌吹行煙空白日耀千春何時燭微躬

苦寒行

太行之山何崔嵬天寒溪谷禽獸饑黃熊赤羆力相食翠衿繡翼徒南飛啄食飲泉百意足野田椎子寒無衣張羅掛畢伺鳥雀口作雌雄鳴且悲鵪鶉小鳥鼓翅落鼎食之家意不樂頓箸待爾登品錯奏應鐘開玄堂氈幃錦幄冬夜長微禽效體樽俎光禿鶖駕鸛當檐翔

結交行

昔時韓生有艷妻其君使築靑陵臺南山有鳥不肯來烏鵲𨿽小禽不受鸞鳳猜以此築臺成二人葬寒灰舉國見之悲且哀悲且哀斷人腸墳上連理樹變爲兩鴛鴦搤吭交頸綺翼張春風蛺蝶花飄揚君不見酈呂結交日朝爲刎頸暮拋擲如此結交復何益

梁園歌

朝發金臺門夕度博浪關黃河如絲天上來千里不見淮南山淮南柱樹弄婆娑掛席欲進阻洪波我今亦作梁園歌梁園昔有信陵君名與岱華爭嵯峩三千珠履不動色屠門執轡來相過功成不顯涕滂沱靑蠅白璧一何多我爲梁園客不登梁王臺錦帆揚州門一土何時回荒煙白艸古城沒登臺望之令心哀令心哀歌且謠迷塗富貴苦不足寧思白骨生蓬蒿人生三十無少年積金累玉空煎熬獨立天地間長嘯視今古城隅落落一堆土千年誰繼白與甫攬淚浮雲灑煙莾灑煙莾風吹捲波濤沈吟投箸不暇食蹴天濁浪何滔滔君不見昔人然諾一相許黃金斗印如秋毫

梁園雪歌二首

昔對燕山雪岧嶤白玉京曉曳王恭氅飄颻入紫淸今爲梁園客獨對梁園雪黃雲索寞連滄海九疑望盡飛鴻絕

飄風動三極霏雪灑煙海天地倏低昂虛無變光彩梁臺空嵲屼枚馬今安在飛光超忽若遊龍我欲從之問千載

送友人入關

南山郁幽幽丰水白浩浩烏啼漢城樹塵起咸陽道驄馬東方來長鳴翻玉蹄春風吹綠艸明月滿關西

送李生京試歌

黃龍玉帝宅紫極繞逶迆邇行霜雪盡恰值春風時天起桃花浪煙搖禦柳絲要知走馬地非是冶遊兒

送友人之京三首

與君何處別汴州金梁橋下有古時水遙接廣陵潮君搖錦帆去萬里上雲霄我掇金光艸方期白鶴招

二鳳凰鳴珠樹紫鴈滄溟外賈鄧登雲臺寧說富春瀨此情難具陳臨河挽衣帶積雪太行路明滅客行邁

三田方澹蕩人侯嬴亦監門老馬尙悲辛肯負信陵君寶劍贈烈士明珠報王孫縱令滄洲去終戀紫宮恩

春日柬王相國

白露隕瑤艸佳人秋思悲葉落今幾時忽復春風吹榮芊冒殘雪故柯發新蕤爲問酒狂客金尊開對誰

避暑

避暑空林酌行歌采綠薇南來一行鷺倒昳金尊飛淹畱桂樹夕瀟灑芰荷衣明月宛相待休賦醉言歸

畬園夏集贈鮑氏

曉挈金玉友出挹池風淸脫巾薜蘿下悠然聽流鶯白雲行杯中紅蕖媚初英得意時自笑冥哉塵外情

贈鮑演二首

我愛汝長子遠志日超忽浮雲似其心秋水淸到骨縱酒見天眞探桂遲月窟攜手眺大野滄波杳出沒

二蒲亭杳何許雲海日浩蕩團團桂枝月秋照沙溪上幾負春艸曲空餘采菱唱盈盈吳門水何時理歸榜

把酒

把酒望天地邈然無可親龍蛇洞庭浦雪霰洛陽春霧林坐鳴琴煙徑無歸人相思東山月夜夜懸西秦

贈張生二首

怪爾辭江漢長歌入宋梁北風吹凍野歲晏天雨霜老馬棄不育悶殺田子方拍手笑侯嬴捐生計不彰顧瞻臺闕地寒莾但蒼蒼

攬衣斷崖口悲風振古臺叫鴈驚逆云萬里天爲開雪榛覆寒莎松殿扃余苔昔人邈安在日落寒色來棄置勿復道且釂黃金杯

別田進士

子進河上云我望城中月不共眼前酒況乃天外別白沙亂海曙黃雲下燕雪後期轉超忽吾將泛溟渤

歲暮夜懷寄友二首

梁客梁甫吟北風號沙林連山激湍波海气結愁陰𨿽持一杯酒而有萬古心越鳥不巢燕代馬不戀越天明太行雪霜凍洛門月颯颯湘流深冥冥蒼梧隔逝矣徒離憂芳蘭爲誰結

歲窮長年悲越吟遊子思寒風起枯楊夕坐知天霜落星動海白飛沙吹云黃蕭蕭孤蓬轉萬里何超緬沈吟捲道帙惻愴淚如霰入河討沈淪蹈海事遊衍傳書寄麻姑與爾期相見

冬日夷門旅懷

十日五日霧一冬半冬陰行子念歸旋朔風莾悲吟蒼蒼孟諸原慘慘杼秋林東望淸淺流頗劇溟海心川陸曠超緬浩然煙水深百齡一何遒萬化相推尋徒傳羽化迹不見鸞吹音淸霜颯滿鏡紅顏倏頹侵邈彼五湖子賢哉吾所欽

行歌古澤中二首

古澤古雲遊帶索被羊裘川寒凍日白海溟孤云愁鴟鴞叫禿木鴻鴈遵方洲腸斷悲哉客黃河不斷流

二川原望不極愁思滿歸襟云蔽長安目水流湘浦心頹陽滅遠樹積雪明寒岑醉起海月照行歌入霧林

白霧樹累累作花

不作江南客空登河上臺夢中到孤山笛裏落寒梅今朝走白霧萬枝參差開紫宮散花女騎龍下瑤陔恍惚弄珠人玉塵生羅襪葳蕤復颯沓光采半明滅朝陽勿遽晞畱之慰超忽

故人殷進士特使自壽張來兼致懷作僕離羣遠遁頗有遊陟之志酬美訂約遂有此寄

我生寡諧俗志與山林期謬擬渭川載豈羨荊山悲弱齡不解事走馬長安郊紫綬𨿽掛身丹丘阻逍遙心隨萬里云舒捲何蕭蕭翩翩朱鳯凰飛集梧桐樹冠蓋交路衢靑雲有捷步彈冠無鈍硎結交盡雄才殷君起東魯我使關西來揖鞭塵埃中朗如玉山開時從二三友覽古黃金臺四序更代易人生豈常遇相如歸蜀都賈誼長沙去去去遊梁園耕釣孟諸藪日月東西沒黃河落天走雲沙白皓皓萬里見海口雄劍掛土壁褐衣被兩肘朝從河上公暮逐墟中叟有時弄淸漪明月在我手壽張三百里北望一何邇未移山陰掉先枉石川鯉剖鯉得素書故人今何如錦字偕華星照耀蓬蒿廬空谷激寒雷冬庭轉蘭芳曉起誦瑤音夜夢君之旁書中何所有相期陟東嶽巉巖丈人峯彷佛幾前落倏如佩蒼龍倒景騎玄鶴願從東道主握手翔廖廓

紀夢

夜夢走西陸半天落金城天門兩壁開見之駭心情大江橫其西落日懸金盆日流江波湧霞彩照乾坤我問此何方云是湧金門揮手上雲樓邂逅錢世恩把袂淩天梯笑倒黃金樽袖出石室訣飲我金莖露人區沓難托東指蓬萊路夢醒不見君空江暝煙霧

大霧翟左二子來訪

蒸煙暝萬古垂云結樓臺白日墮空冥天地安在哉川嶽冰穹崇寒林倏花開對酒不能飲擁褐心悲哀翟生雀羅裔左氏麟經才攀稽涉古陂訪戴臨河隈兩騎踏蒼茫宛如空中來日夕嚴飆興稍見歸鴉度𨿽開宴臺云不辯焦橋路呼兒斸凍蕨然蒿寫秋露談玄析綿邈覽古悲沿溯停杯劃一笑茫然獨四顧

翟生苦節尙志人也邇從余河之上余嘉敬焉作詩以贈

原子懸鶉衣仲蔚蓬蒿丘蒼煙臥木石浮雲傲王侯常懷一飯恩不顧千金酬弦歌空桑裏登嘯大岡頭眷念墟中約殷懃河上游我亦釣鰲者佳期杳滄洲

世不講曹李詩尙矣內弟會余河上能章章道也驚有此贈

曹植白馬篇李白飛龍引流光耀千古不與日星隕世人捧心戚番爲西子哂左生三十歲雅志測沈冥鯨飲傾百川自稱吾酒星今朝理酒舩來過子云亭髙談叫太白八斗揮雷霆霜云連山海气惡柳枝簌簌冰花落此時萬里無人煙誰信淸吟動池閣動池閣生暮愁雪澤古龍寒啾啾他時爾獻三都賦我釣長江萬里流

酬水部錫山之招

無錫錢少陽招我棲錫山江上千萬峯裊裊淩江關下有震澤湖旁有太伯灣昔時蘇公慕陽羨陽山錫山對相見我獨何爲阻玆遊西風吹心落吳甸我問錢少陽汝今在何所振轡金馬門看花曲江滸徐庶竟辭劉張翰憶吳州鵝湖云嶼間鴻山林樹秋我今放浪黃河隅遙憶白粲心郁紆幾時彈劍賦歸來與爾共醉芙蓉湖

寄錢水部

我今在何所牧釣睢川陽子今在何所飛蓋臨東方髙山大澤不我限胡爲日夜遙相望鴻鴈日南飛不寄一封書離別春艸生想思秋葉疏朝看渤海雲暮眺滄洲月樹寒多天風相思幾時歇

十四夜翛然臺二首

正徳初李子潛河上築翛然之臺

中州可以望天地黃河之水何恍忽爲此築臺臨其涯坐看月生復月沒今年中秋地無雲綠煙溟蒙海月發金流水波貝宮湧蛟龍出遊爭海月我欲乘槎捉蛟龍浪髙力微懼滅歿嗚呼滅歿不足惜只恐竟無益

蓬池有嘯臺夷門有吹臺二臺突兀眼前一杯土英雄落莫成今古我今有臺不嘯復不歌月髙霜白如夜何臨洪河望四海山川悲月不攺昔日芒碭五色气煙銷浪滅今安在

十五夜

去年燕山南易水北中宵待月不可得霠云崢嶸蔽瑤闕頓箸停杯三太息今年有月復有臺海門煙滅沒四顧天地開何爲不飲歌且哀君不見少年時馳逐京洛陌夜夜歡呼山月白揮鞭不顧五陵客月圓月缺天有之人生豈復如舊時不如采取靈兔藥富貴浮雲豈足樂

十六夜

喞喞復喞喞當戶鳴促織月中何所有云是山桂枝此桂開花復結子安得夜夜常不虧君不見梁園酒一鬥錢十千昔時信陵有賓客不飲豈足稱豪賢直須酩酊臥艸澤明日射獵睢陽川

十七夜

三日不見月見之半輪沒淸光猶能鑑毛髮不愁倒卻婆娑樹只恐損破淸虛闕淸虛闕在何許白气熒熒走金虎𨿽有三萬六千戶手提玉斤不敢補涼風飆飆自西來吹我衣心獨苦長歌潛行檻洲莾

客有笑餘霜發者走筆戲之

客且盡手中觴不須笑我頭上霜客盡觴且停之聽我髙歌霜發詞君不見天上鳥東跳西走不相待又不見黃河水萬古滔滔向東海我身不是南山松又不是山上峯柰何與年少爭春風鬭雞走狗傾春紅君不見昔時孔仲尼轍環顦顇無巳時盜跖殺人如亂麻錦衣髙壽顏回嗟聽我霜發歌歌短情則多軒車駟馬渾等閒何似日銜金叵羅金叵羅靑玉案何以贈客錦繡叚頭白頭白何須嘆

戲作放歌寄別吳子【吳名廷舉字獻臣蒼梧人】

惟昔少年時彈劍輕遠遊出門覽四海狂顧無九州島獻策天子賜顏色錫宴出入黃金樓揚鞭過市萬馬辟半醉唾罵文成侯結交盡是扶風豪片言便脫千金裘彎弓西射白龍堆歸來洗刀靑海頭昆侖河磧不入眼拂袂乃作東南遊江海洶湧浸日月島嶼蹙沓混吳越匡廬小瑣拳可碎鄱陽觸怒踢欲裂澤中龍怪能人言噴濤吹浪昏漲天大鵬舉翼四海窄笑爾弋人何慕焉東吳子君非淟涊闇穆取位之丈夫余亦豈卑卑與世而浮沈恂復共鬭非庸劣廉藺終投萬古欽攀鱗掃氛代不乏我豈復戀頭上簪鹿門黃犢穩足駕商顏紫芝山固深有飛倘附秋空音

晉州畱別州守及束鹿令用李白崔秋浦韻

荒原送行客白楊起西風雙鳧下云漢五馬系秋桐連城滹水上馳譽燕代中登髙望雲海離思浩無窮

客過屬驟雨過

鳴雷不終夕急雹偶來同城波靜綺席苑樹生長風雨殘白日外虹垂靑霧中爲愛揚州客畱連尊酒空

結客行

翩翩紫驑馬燦燦云花袍結客梁州市傾心贈寶刀意气淩朱亥英聲蓋伯髙見說煙塵起橫行是爾曹

程生遊華山歸也誇我以觀動我以靈篇爰贈此章抒我夙愫

君行值杪秋飄飄登云巓笑弄石蓮花俯漱玉女泉秦時采松女有無嬉紫煙雙騎兩茅龍曾逢呼子先夜棲何峯室遇師叩何詮一虎嘯海月萬壑驚風旋颯然毛骨換錯落神光圓晨興扳長蘿朗詠靑霞篇黃河衣帶去蓬萊瞪目前赤日跳扶桑仙掌發紅鮮伊予歉玆遊桂心三十年夢想落鴈頂攜詩問靑天林麓限層雲奮飛悵無緣安能振衣去共爾追羣仙

懷湘曲

湘筠寒翠滿白日起秋云美人杳何處江气長氤氳手持紫玉管遙望靑霞君藹藹波水暮何由致殷懃

獵雪曲二首

日光搖白雪黃雲片片裂狐裘誰家郎駿馬如電掣馳騁復徘徊掉臂角弓開一發中雙貍笑上梁王臺

二荒荒凍日白出門雪一尺爰爰道左兔意態一何適我弦才一鳴不見彼行迹寄言遊獵人姑待春艸碧

泭溪吟

濟川何必舟編竹便可涉秋風蘆白花洄沿水一葉淺之不用維渡深豈須楫黑潭有龍气雲起腥風接

送藩幕張小山入朝

驑馬向風嘶銀鞍翻玉蹄結裝紫薇下別我綠楊西記室發點漆參軍髯過臍馮唐莫恨老神物不終泥

贈程生之南海

生爲海南客幾度登羅浮天淸眾島出萬水朝宗流乘桴聖者嘆望洋遊子愁明珠與翡翠歲歲到神州

近竹吟

蕭蕭數竿竹每與歲寒期翠色酒中滿淸風琴上吹疏值月來處密當雲起時萬動紛華裏一杯聊自持

水司陶君種桃柳成各有詩予和二首

沿堤萬萬樹一插卽成林五柳陶公意甘棠邵伯心許我聽鶯去攜壺就綠陰

如何梁苑地忽見武陵津泛泛靑霞水盈盈紅錦春菓熟貧民食無兒許婦人

贈謝子二首

涼風吹海月當酒墮我懷愛此皎潔光願與君子偕攬之不入手仰面看昭回銀潢南北流竟夕但徘徊

二大河起長風掛席破黃濤問子今何之嶺海聊遊遨羅浮綠發人思之我心忉幸君叩丹訣順風托鴻毛

相逢行贈袁永之

淸晨客叩門投我一書札開緘錦云爛鏗然玉相戞問客何方來新下黃金臺揚鞭指河洛回旆陵髙崖選珍掇琪艸探美攵與瑰路逢赤松子並舉收氛埃道同心乃冥神投誼難垂古人重良契豈必聲影偕行行報嘉績貢此明堂材

【卷第二十三】

【五言律詩一百首】郊觀齋居柬邊喬二太常郊壇值雪西天門候祀恭陪郊祀紀成郊祀以病不與臥病酬邊君天壇步月見懷之作大行皇帝挽詩三首候挽望泰陵謁孔廟壇祀酒會益王頌驪山橋山瓠子朱遷鎭廟二首峴山鹿門山冬日過故王墳二首令婆墳始謁徐祠徐墓書張相國碑銘陳祠在徐墓東韓文公祠武陽郡公祠徐蘇二祠鵝湖書院經長陵詣黃花鎭白洋城至黃花銀山寺出塞二首環縣道中寺繁臺春望繁臺別業髙遠亭詣別業登盤山頂顧望三湖中湖寺二首南湖北望畏雨不至下南湖曉行雲夢澤劉家隔浮漢浮江九江發九江丰安莊圓通寺阻雨圓通寺阻雨聞石門磵橋斷水湧阻往東林五老峯再至洞院回流山亭折桂寺團山登望芝山望芝山寺感事龜峯泊安仁鉛山明遠樓春望市汊夜泊丰城夜泊舟往臨江卽事雨泊丰城夜行旰江赴新諭自進賢趨撫州雲山渡玉峽驛夜泊白沙驛宜春臺春望澗富嶺赴安福二首郁孤臺曉至鄔子驛再至玉虛觀仙樓謝巖秋日始集秋望古城春望東陂秋泛三首與駱子遊三山陂三首上方寺鐘樓上方寺鐘樓晚登春日臺寺春晴野寺和李大城南夏望和王相國

空同集卷第二十三北郡李夢陽撰五言律詩一百首

郊觀齋居柬邊喬二太常

人日過仙院春霞緲緲分碧回瑤澤艸紅綻蘂宮云獨處依松樹淸齋對鶴羣桃源知並入惆悵不逢君

郊壇值雪

鳳先先車連宵發雞鳴雪滿畿嚴隨黃鉞至淸繞翠華飛伏謁深沾佩朝回半濕衣懸知淸切地衝默迓天威

西天門候祀

瑤壇暮雪盡月出禁門西地靜鳴珂碎沙寒簇仗低臺官移斗柄衛士掃云梯遙識龍文气爭傳法駕齊

恭陪郊祀紀成

禦气三更合君王在閟宮燎煙凝碧落墀月起微風上帝居歆夕文王陟降中諸壇嚴從幕元祀報成功侑食珪璋潔登歌玉磬同神旋仍醉飽萬舞向春空

郊祀以病不與

端月溫風至圓丘瑞霧多開壇洽百禮伏枕想登歌日月春旗閃雷霆晝先先車過年年覲上帝只爲乞民和

臥病酬邊君天壇步月見懷之作

霽夕開芳甸祠官悵獨遊銀潢橫殿落壁月抱壇流漢畤饒煙霧秦城逼鬥牛甘泉詞調絕疫病若爲酬

大行皇帝挽詩三首【弘治十八年五月】

午門朝遂罷西殿臨眞哀淚滿乾坤暮日黃風雨來虎賁猶宿衛龍馭幾時回莫測皇天意中崩帝業摧

二大訓文華踐英謀武範遺先朝無顧命大漸問班師上食金輿備移宮素幔垂向來激切疏優渥小臣知

三元老烱仍在退朝無昔呼閒階惟玉輅夕日已金鋪望幸霓旌遠埋靈山殿孤君看霜露節冠冕灞陵趨

候挽

冬月初圓夕倉悲候先先車東閣門猶警蹕松栢已新宮象衛悲風入龍旗白霧中有髯渾欲挽云墮鼎湖弓

望泰陵

昔臨圍西內悲風入紫冥今來松柏望夕日泰陵靑殿起雲煙入龍遊劍璽扃萬國今多難孤臣涕倍零

謁孔廟

端笏陪朝列時禋謁聖林戟門畱石皷春殿靜珠琹奎府星連切璧池龍躍深詵詵趨國子早晚翠華臨

壇祀酒會

齋居新宴合桂裏戟門開鴈趁龍旌到蛩喧羯皷催松筠分曙色劍佩接行杯日上雲霞散驂驔羽騎回

益王頌

憲宗王十子益府實稱賢體統朝廷半惇崇徳業全書堂斜晝日琹殿淨秋煙問寢還英嗣時研世子篇

驪山

繡嶺花仍繡湯泉滿故宮禁池人自沿新月古應同玉殿興亡後靑山涕淚中千巖歌吹入猶想翠華東

橋山

靑宮棲古岑白露靜松林忽下烏號淚遙悲龍去深衣冠萬國後轍迹四方心一气流羣帝哀哉笙鳳者

瓠子

沈璧余瓠子橫汾懷帝歌波濤滿眼送城郭沒年多虎戰仍三晉龍遊失九河宋人饒事迹今望亦滂沱

朱遷鎭廟二首

水店回岡抱春湍滚白沙戰場猶傍柳遺廟只棲鴉萬古關河淚孤村日暮笳向來戎馬志辛苦爲中華

二宋墓莾岑寂嶽宮今在玆風霜畱檜栢陰雨見旌旗百戰回戈地中原左衽時土人嚴伏臘偏護向南枝

朱遷鎭廟二首【曹嘉】

野廟瞻遺像英威尙出羣戢場沒沙水盡壁起風雲鐵馬長驅志金兵累勝勛自遭讒譖死罪復靜胡氛

虎戰攵功近龍威召將還中原無社稷外寇有關山野鳥啼殘恨蒼松凜舊顏平生弔忠義獨此淚痕斑

峴山

大終不滅墮淚此山碑後進才非乏風流爾足師古堂陰漢水新路攺城池回首隆中接秋云兩處垂

鹿門山

龐公眞漢隴孟子復唐詩舊宅新秋葉孤墳千載遺泉裊石穴細葛倚松門垂望望靑峯近君襟曠爾期

冬日過故王墳二首

寂寞何王殿遺墳此徑孤玉階番雪艸野日自金鋪廡暝牛羊聚林風鳥雀呼白頭香火者猶護赤龍符

二二冢累累接聊城復定安情哀宮獨盛世異柏同殘久雨石門塌新霜帷殿寒西陵時節望誰見綺羅嘆

令婆墳

國初掄秀嫗分遣入周宮但覩丘墳郁寧知乳哺同後王忘昔日頹屋鎖春風寒食鶯啼切林花落自紅

始謁徐祠【予問何不用木主守者曰有像則人起敬】

廟古傍湖偏春行更可憐楚城芳艸徧紅日此堂懸榻想陳公後時悲孝獻前亦知遺像誤瞻拜淚油然

徐墓書張相國碑銘

不讀南州傳誰知髙士心江城遺冢在春日古祠深竹鳥嚶嚶合松墻靡靡陰曲江千載碣書罷淚盈襟

陳祠在徐墓東

可訝司徒廟偏鄰孺子墳哲人堪一哭漢鼎竟三分門引江畔艸榻畱松上云紛紛車馬客誰此薦淸芬

韓文公祠

袁州山在城韓廟倚山淸冕服前朝貌文章百代名石苔猶馬路春竹自鶯聲立望潮陽近翻翻海气徵

武陽郡公祠

惠愛前人迹追思後代心洪都觀察廟香火古江潯白日江山過靑松霜露深亦知精爽異應厭皷鼙音

徐蘇二祠

孺子眞髙特云卿崛後先揮鋤傲漢冕捆屨臥江煙寧飫糟糠畢恥同貪濁全淒涼百代宇悵望一潸然

鵝湖書院

書院佛堂邊頹垣嶺谷連四時僧酒掃千古儼髙賢立壁東萊毅懸河子靜偏眾流終一海流淚考亭前

經長陵詣黃花鎭

沙嶺羣峯會黃花一徑穿臨崖防馬駭枯木有蛇懸鎖鑰關門壯星辰陵闕連舊驅悲虜賊得失豈皇天

白洋城

京西太行崦孤壘白洋間巳巳曾通賊居庸並立關水合桑幹去峯連塞上山聖君敷遠徳秋日戰旗閒

至黃花

黃花城壓岑山合晝多陰坐見五陵霧來爲九月霖泥生劍戟澀寒重皷鼙沈寂寞松林外那傳孤鴈音

銀山寺

銀山倚鐵壁天外削三峯下見林中寺來聞午後鐘僧徒住石屋雷雨拔門松西望諸陵接云成五色龍

出塞二首

胡蔓黃河限秦亡紫塞存磧沙浮落日寒霧宿疏墩哨馬三邊動燒荒千里昏將軍拜金印白骨不曾論

二磧日淡無暉胡沙驚自飛望煙尋戊壘聞鴈忽沾衣大將搜河套遊兵出武威賀蘭山下戰昨日幾人歸

環縣道中

西人習鞍馬而我憚孤徵水抱琵琶寨山禦本缽城裹瘡新罷戰插羽又徵兵不到窮邊處那知遠戍情

寺

不覩空王宇誰興浩刼心散花疑白象布地果黃金水霧飛梁灑夕陽迥殿陰獨口簪紱客遊賞托雲林

繁臺春望

野曠孤煙靜髙臺獨望時地殘隋氏苑天闊禹王祠晚日云爭白陰崖花自遲目斷南來鴈蕭然故國思

繁臺別業

地亦因臺峻天能縱屋髙宋朝四帝國禹廟九河濤上下見陵墓風煙含野蒿昔人聞醉此簡懶愧吾豪

髙遠亭

虛亭蓋樹杪四顧果平蕪嵩嶽杯前出濁河牎外紆寺杉時送響塔鸛每來乎一約朋知飲歸車醉每扶

詣別業

局蹐豈吾事郊遊惟獨行風回疑引騎雪落故連城塔樹凝先白臺云曳未平感時侵歲晚白髮暗心驚

登盤山頂顧望三湖

爲訪三湖寺春山獨自來千盤不到頂萬壑劃爭回石罅鳴雞犬林風過虎豺俯觀侯趙樹西望白雲臺峯日明寒雪溪泉激暗雷若非武陵口那得有桃開

中湖寺二首

龍象何年地千巖一澗回我來尋石鏡隔竹望香臺樹繞啼猿入人從鳥道來坐飧霞气晚只擬是天臺

二陟崄扣巖扉一鐘鳴翠微丹崖森竹樹雪壁映花飛屋隙鳴泉寫山昏麋鹿歸松風髙壑起雲臥欲沾衣

南湖

中湖果奇絕逾嶺復南湖石磴回相倚巖泉有乍無開牎眾壑積當殿一峯孤更覽千林竹因懷長嘯徒

北望畏雨不至

亂山上雲气孤客發西岑徒瞻北湖寺其如東路心嶺猿愁瞑雨巖鳥下空陰回首太行麓蕭蕭松橡林

下南湖

湖僧騎牝馬相送石門峯欹仄亂石路日瞑漁樵逢蒼茫翠微裏風落靑山鐘羨爾巖居者終期塵外蹤

曉行雲夢澤

曉行雲夢澤雲起失湖村歷歷橫江雨冥冥遠岫�黿鼉當馬吼鷗鷺背人翻欲擬浮湘作吾生異楚魂

劉家隔

匹馬淮山盡孤舟漸楚歌遠商吳蜀雜新雨漢江波驕鴈斜斜下輕鷗片片過整帆遲明發天色定如何

浮漢

杳杳向前城楊船浮漢行水聞天上轉色出雨中明已近鳴鵙月長看龍霧生陳詩嘆秣馬風浪獨含情

浮江

浮江晴放舸掛席曉須風日倒明波底天平落鏡中開牎問赤壁捩柁失吳宮萬古滔滔意潯陽更向東

九江

九江江九流廬嶽負江州世代催前浪圖書羨上游城孤落日映虎去暮天幽夜笛鄰嶽送曲終無限愁

發九江

已發南風盛須時且復停岸沙延系纜竹色隱回汀行待江水穩臥看廬阜靑此生誰固料湖海一浮萍

丰安莊

地气南逾熱僧林晚暫棲雲開一江去日在萬山西修竹涼風至昏鴉古木齊憑髙忽灑淚淸世有徵鼙

圓通寺阻雨

巖扉鄰虎穴淹坐面猴江山動云生服風回雨入牎漸交松際響驀鬭石間瀧鈴磬煙蘿外髙峯只自雙

圓通寺阻雨聞石門磵橋斷水湧阻往東林

石門雨斷橋途阻虎溪遙仄想遠公室秋蓮應盡飄愁猿吟霧裏落葉重林腰更有天池望巖巖向碧霄

五老峯

東南濤浪吞五老古今存秀色彭湖浴諸峯廬嶽尊中宵見海日南斗豁天門霜雪顏常靜雲煙解變魂

再至洞院

昔別秋色苦今遊風澗淸穿石竹猶活雨過泉自生禮殿古門換釣臺新路平獨來誰每見云日此峯情

回流山亭

亭髙山盡入回首見鄱陽天地開吳楚弦歌有宋唐峯云低棟白湖日倒碑黃六月吾來此涼風不可當

折桂寺

折桂何朝院開基分翠峯牎明五老雪門掩半崖松泉瀑飛人過香臺印虎蹤千巖誰得到百里但聞鐘

團山登望【石壁朝饒三山名】

團山當縣口石壁對朝饒日靜湖波斂天低島色遙風雲余霸气吳楚混前朝秋水年年落英雄恨不消

芝山望

吳楚分何代乾坤此郡孤江從樹裏斷山入雨中無戰鬭名空在英雄世與䢐酒酣撫長劍極目盡重湖

芝山寺感事

偶到芝山寺遙傷薦福碑霜雷十月動秋戰萬家悲涼入丹楓墮崖髙黃葛垂洪鈞融萬物黔首獨旌旗

龜峯

立壁有天地浮雲無古今仲冬諸客到落日亂峯陰峭峽通人過危巖把酒唫奇多看不徹昏黑更登臨

泊安仁

官舟商泊同城近月蒙蒙戍皷夜長擊漁燈時自紅烏鵲枝難穩豺狼穴易空向來論大樹心切古人風

鉛山

山水交閩越東南古縣聞一峯晴冒雪雨水晝蒸云石井鵝湖倚車盤鳥道分儒宮荊棘裏寒葉痛紛紛

明遠樓春望

貢院初開閣春陰獨倚欄柳邊千艦聚花裏萬家殘風雨江聲壯兵戈地色寒斷腸沙鴈北羣起向長安

市汊夜泊

此夜章江月無端照獨舟人生眞梗泛歲暮且帆遊臘逼寒燈焰波吞霽雪流坐吟風鴈起漁笛滿前洲

丰城夜泊

夏至北風至晚淸涼意增江船逼新月沙色亂疏燈暗槳故相撥浮陽還自蒸倚檣看劍气仍見鬥間曾

舟往臨江卽事

直岸含風細中江放舸安地隨帆席轉風進晚潮殘霞樹迎牎過晴山捲帽看遙驚雙浴鷺色舉向云湍

雨泊丰城

古岸花層濕陰江鷗半飛波回撼船重雨側入簾微潭愛金華湧亭傷寶气稀二年三歷此腸斷北舟歸

夜行旰江

燈火遵山閃旌旗折路頻仙壇沓不見片月故須親土俗漸異楚人言多雜閩豈無嚚不足訟簡愛吾民

赴新諭

露樹且烏啼孤舟晨向西蕭灘千百轉昏暮到羅溪古驛屯云密平沙沒日低揚帆更前去月夜不須迷

自進賢趨撫州

炎域霜何厲寒泉木欲稀肩輿隨落葉晨日上徵衣路勢東南轉北風鴻鴈歸東鄕新血戰巢破鳥猶飛

雲山渡

渡古雲山積江明日色饒霜融木更落野靜路堪遙冠蓋行相望干戈气未消傷心弄兵者汝業本漁樵

玉峽驛夜泊

暑泊無風夜江船深自涼云纖沾葛細月湧去波長古峽禦孤驛名山引玉梁前途堪躍馬旦發問仙鄕

白沙驛

沙古幽幽白江新泯泯淸水禦村作國山繞驛爲城萬里將南徼孤槎且暮徵壯心與落日的的向波明

宜春臺春望

古州圖記見今望臨髙臺人倚楚天盡風驅湘色來密雲生曉瞑遠水上春雷尙有干戈淚馮軒眼倦開

澗富嶺赴安福二首

三月赴安城遙攀嶺路行前驅眞避虎絕壁亦啼鶯周覽物色換極髙雲气迎俯看南贑路孤舸會將徵

二山行忽百里步步山情新蘿擁千盤透花齊萬谷春寒暄不異地憂喜暫隨人默誦垂堂戒私嗟名利身

郁孤臺

朔日送客返慨然登郁孤悲歌爲閩廣指顧盡江湖南俗羗夷雜北流章貢俱兵舸尙滿眼繹繹詣饒都

曉至鄔子驛

湖夜乘風過天明見驛樓數家依獨樹落日隱春洲日抱越峯上江奔吳徼流姚源東水外兵甲气還浮

再至玉虛觀

龍沙欣自昔久泊遂今期雨露新松大丹靑舊殿移岸云通繡栱江日抱金池欲倚門東閣愁看日暮時

仙樓

仙樓忽欲暝鐘皷下江煙獨坐一燭秉當門新月懸石寒壇近斗沙靜樹浮天半夜朝羣帝珊珊羽節還

謝巖秋日始集

百戰江山在吾來艸木秋孤城洞口落襄水席邊流去國雙王燦題巖只謝侯醉歸憶山簡飛興習池頭

秋望

蝶戲猶餘蘂蟬吟已怯枝榦坤入漢日霜露望鄕時屈子偏生楚王通不負隋晚風江更苦莫上峴山祠

古城春望

陰陰日欲暮迢迢春望稀野色吹寒立林鴉逆雨歸孤城還麥秀白首且花飛臨路長楊裊前朝今是非

東陂秋泛三首

久說東陂好今陪上客遊綺筵開畫舫哀笛奮中流舞每低輕燕歌先起白鷗稍前休更進吾愛荻花洲

二水寺通人少松亭隔芰荷問僧舟暫艤登岸酒同過艸木秋風入湖山晚色和返橈須痛飲前路滿漁歌

三進艇晨煙碧回槹晚日黃宿禽喧亂葦饑獺竄空梁放浪形骸得牽纏世路忙要君待明月此水是滄浪

與駱子遊三山陂三首

庫部平生友湖山百代心追思宮闕地蕪沒水雲深連馬穿蘆入羣鷗坐石吟誰能堪落日莾莾古城陰

二嶽壑胸應滿乾坤眼獨眞揚鞭指河洛立馬說周秦古墓笙歌地前朝戰伐塵秋風颯颯起白艸正愁人

三日扇逢林卻風旗攺路回悲涼元此嶽攀陟復何臺云破遠峯出天秋孤鴈來明朝異南北歸騎莫教催

上方寺鐘樓

臺上一鐘鳴登臺萬里平蒹葭天正遠雲气暮還生饑雀喧空澤黃蒿斷古城不堪臨眺屢況是感秋情

上方寺鐘樓晚登

危閣秋登霽寒煙晚坐重長風欲動地落日故禦峯葦颭騰雙鶩云拖掛一龍此懷吾不淺怪爾暮鳴鐘

春日臺寺

寺僻春還麗人閒午任遊行隨碧艸遠話爲老僧畱池竹晴常潤龕花晚更幽塔端兩巢鶴怪爾亦優遊

春晴野寺和李大

野闊愛春幽新晴覓寺遊立僧當徑望融雪向門流淨色悲諸界浮生哂一丘憐君厭囂俗行處卽滄洲

城南夏望和王相國

散步郊南望雛鴉欵欵飛園林惟艸色時序巳絺衣試粉蓮初膩殘香棟乍稀亦思河朔飲無柰賞心違

【卷第二十四】

【五言律詩一百首】陶行人宅贈酬京師友人見寄繁臺餞秦子二首送秦子聞李公寓郊園寄贈答殷伊陽見寄寄殷伊陽二首送鮑生下第南歸杭刑部東卿談其師鼒南陽宅訪徐禎卿張子抱屙避諠山寺闊別旬月作此懷寄寄錢水部世恩風夕柬徐子送捨侄木還汴得何子過湖南消息憶何子何子至自滇春歸柬謝員外晚過序上人再過序公月夜晚過定上人秋雨訪李煉師送鮑光雄南歸田生聞余浩然訪於東郭花下酒集二首畬氏園莊二首庚午十月畬氏東莊送人還關中寄贈內弟玉園居毒熱在獄呈陳運使斆曁潘給事中希曾延慶觀訪陳州王君徙泰公方丈秋夜康狀元話武功山水發京呂狀元送出城答何子問訊三首阻雨明港寄何子二首賢隱寺集贈漢上遇鍾參政贈鍾子漢上獨對亭贈人過訪發貴溪髙子輩舟送寄贈林都禦史二首贈何君辭官歸裏新諭遇薛子送贈二首立春寄楊君京口顧子謫全州贈二首與樾堂子晚步四首九日楚山太華君同登送鄭生南歸二首繁臺書院同邊子三首臺館訪李秀才濂寄許監察二首柬黃子二首許君話遊感舊四首酬唐禮部見寄二首贈張工部汴上答許監察百泉和章兼泄所感三首和許監察聞報之作送張監察還朝伏日許君館亭晚酌二首送陳左使赴貴州二首早秋監察許君見過寄王贛楡寄李濂兼呈何子寄王生酬寄徐子秋日登鏡光閣見憶贈孟明府自桂林量移汶上寄王子蘇州三首寄張孟縣酬徐子春日登樓見寄送許監察還朝二首再贈許君

空同集卷第二十四北郡李夢陽撰五言律詩一百首

陶行人宅贈

大道僧門對蕭然陶捨深未論五楊柳眞懸一素琴坐向霜煙夕時聞鴻鴈音城笳流海思邊月起秋陰苦勸蒙騰醉應懷長別心但看得云翼冥冥誰竟尋

酬京師友人見寄

浮雲悲故國積水起鳴雷不見長安日愁登古吹臺故人三月別天上一書來欲問經行處山中杜若開

繁臺餞秦子二首

異地同爲客看花更屬秋云連去國目鴈引望鄕愁隴樹迷關道吳山蔽驛樓忍將宋玉恨還共李膺舟

二萬里遊燕客十年歸此臺只今秋色裏忍爲菊花來霜露凝秦望衣冠餞楚材不堪分袂苦落日一鴻哀

送秦子

梁國秋砧滿範陽風葉稀如何故人去不與鴈同飛北路薊門古寒天易水微君行莫怨霧霜日指南輝

聞李公寓郊園寄贈

幾日棲東嶼昔林今若何主人能醉客世事且狂歌黃鳥晴吟竹紅蕖晚出波自憐門士末眠病阻嗚珂

答殷伊陽見寄

古縣垂新柳獨吟酬好春琴淸山在眼花碧酒隨人柰此河陽少曾於漢署親郵筒定不惜有句念沈淪

寄殷伊陽二首

自枉去年札約爲嵩少行夢常飛洛水詩屢到伊城蘿殿王喬舄花臺子晉笙君行奮雙翮吾此學長生

二可怪伊陽尹冬來不寄詩從懷白雪調況逼暮云時日落山城黑風鳴邑樹悲身危屬撫字爲爾一淒其

送鮑生下第南歸

只期橫直上豈料戢鱗歸抱玉終難掩投珠安所希秋風吹獨馬落日照徵衣南到江亭上還瞻北鴈飛

杭刑部東卿談其師鼒

國難逢驕虜時危惜俊才鹽車在泥淖騏驥亦悲衰片月淸秋照商風一夜來思君不相見惆悵對西臺

南陽宅訪徐禎卿

東閣能畱第南人暫亦居琴書遷臥內騎馬到堂除殘樹喧巢鵲微風走壁魚追思秉鈞日冠蓋爛盈閭

張子抱屙避諠山寺闊別旬月作此懷寄

楚楚張公子悲吟度歲華棄官臨野寺服習向山家石髓遇不識黃精春始花洞中日月祕彊食勝丹砂

寄錢水部世恩

雪時揮袂別見雪卽懷君河館冬難暮沙洲晚更云淸爲蒼水使靜對白鷗羣昨夜尋君夢微茫路不分

風夕柬徐子

嚴冬萬卉寂苜吹迥添愁嶺日微含照川云半逆流頻齋忘肉味乍冷覓羔裘差勝山陰夜能孤訪戴遊

送捨侄木還汴

天涯逼除夕念爾獨歸人夜宿蘆溝雪朝逢易水春爲駒先污血藏劍莫愁身到及張燈候遙知戲彩頻

得何子過湖南消息

及遇荊門信洞庭秋巳淒湘江饒苦竹幾聽鷓鴣啼馬援畱銅柱王褎祀碧雞向南衝瘴癘藥物去會攜

憶何子【其兄時爲巴陵知縣】

憶爾辭京日餘歌萬里行經秋無過鴈索處若爲情去巳窮滇海歸應滯嶽城鳯凰池上艸春到爲誰生

何子至自滇

醉折荷花別寧期花復開川原一回首云日共徘徊知向百蠻去雲從三峽來進舟𨿽一賦胡棄楚陽臺

春歸柬謝員外

寂寂鳴禽變陰陰弱絮飛煙花從客久風雨會春歸且盡退隨飲休傷節序違無端臨暮景番憶謝玄暉

晚過序上人

塔日微微墮禪居隱隱涼軒開惟有竹坐定始聞香萬古風塵地三生水月鄕頻來尋白社不爲禮空王

再過序公月夜

歲巳殘冬逼月餘今夜圓光侵僧磬發淸傍佛樓懸鳴鳥疑深樹髙云靜暮天夙心如解此更欲問何禪

晚過定上人

中秋鏡閣臨向晚過西林月自湖間動鵲翻袛樹深靜宜鐘磬發寒更塔廊陰萬物輝今夕悠悠塵外心

秋雨訪李煉師

便靜尋丹侶飛梁度赤城洞花含雨落階鶴下松迎雲霧生仙袂秋寒咽鳳笙餘情會浩蕩先品步虛聲

送鮑光雄南歸

世事風波遠悠悠素髮新乾坤萬里色江海獨歸人岸柳牽行舫汀花照暮春山中采芳杜好薦北堂親

田生聞余浩然訪於東郭花下酒集二首

花林吾自酌見覓爾情親轉覺花饒笑番驚蝶趁人百年秦地客萬里宋宮春酒罷煙城暮無言對愴神

二令兄眞國土吾子更超然同住孤城裏相邀東郭前攀桃映落日折柳向春天更有梁臺約風塵入暮煙

畬氏園莊二首

無端二月至不分百花開林坐斜陽入郊暄沙色來穠葩偏近牖弱柳故臨杯共是天涯客無辭酩酊回

二百年吾不醉一歲幾何春況接桃花暮難禁柳色新君爲避世客余是放歌人爛熳題詩徧林鶯莫漫嗔

庚午十月畬氏東莊

南客招延屢東遊野興髙乾坤侵肅殺云木半蕭騷暖澤喧饑雀冬林秀晚桃時淸還浪迹痛飲笑吾曹

送人還關中

見君驅去馬忽起望鄕思華嶽寒逾峻涇河繞自遲躬耕爲谷口把釣憶皇陂何日一尊酒南山對不移

寄贈內弟玉園居

城市憐余獨鄕居見爾稀年華仍雪樹疾病有柴扉煙起浦欲暝沙寒鴻自饑一身固不保萬事莫嗔違

毒熱在獄呈陳運使斆曁潘給事中希曾

此地饒炎熱南中恐未然有風番助暑揮汗欲成泉鳥避棲深葉蠅喧集滿筵百憂吾共汝流涕北風篇

延慶觀訪陳州王君

珠閣晴逾麗山林午自和我來驅獨馬笑爾溺雙鵝臘雪融樓薄溪風傍竹多𨿽非宛丘習吾醉亦婆娑

徙泰公方丈秋夜

秋林風色暮遊子念徵衣鴻鴈俱髙起江山獨未歸月臨蓮室靜螢傍竹林微喜對離羣友吾生本息機

康狀元話武功山水

夢寐關中好連年未得歸側聞武功勝佳興益翻飛水繞褒斜出山從盩厔圍因君覓水竹爲買釣魚磯

發京呂狀元送出城

旭日淸霜麗關河獨鴈飛徵蓬各自遠會面後應稀渭水縈秦塞南山繞漢畿料君鄕思切只恐未能歸

答何子問訊三首

伊汝投簪日憐余罥网羅江湖鴻鴈絕道路虎狼多萬死還鄕井潛身葺薜蘿天涯歲仍晚無路覓羊何

二仲夏辭梁地中秋出夏臺醉行燕市月畱滯菊花杯日暮千行淚天寒一鴈來亦知張季子不爲食鱸回

三弱冠眞憐汝投閒更可哀山髙桐栢觀水曲範滂臺假寐憑巖桂潛行倚岸梅此時誰借問日短暮寒催

阻雨明港寄何子二首

白日云猶動靑山雨忽來計程今夜會策馬出村回月對荊門上天從夢澤開旅燈依港宿吟苦獨徘徊

二微微山日舒彼美碧山隅信宿猶難遣經年秪重吁花含明日艷月助此宵孤久擬申城醉香醪語爾沽

賢隱寺集贈

水落移舟穩山行酒暫隨寺髙垂路細林密見僧遲樓閣登臨日江淮獨去時不應聊駐此愈重白雲思

漢上遇鍾參政

長安一爲別十載但書傳我自河南至君來自沔川偶逢知萬事重會是何年館靜風依馬江鳴雨濯船情多看轉默酒後惜分眠明發孤帆疾愁經大別邊

贈鍾子漢上

君爲薇省使幾度紫薇開發以憂時白舟巡累月回漢川驚會面江南助停杯巳約同船下安能曉霽來

獨對亭贈人過訪

孤亭瞰巨壑五老對銜卮日出峯煙起風涼谷樹悲石泉秋聽急山路晚歸遲異日東南賞應深廬嶽思

發貴溪髙子輩舟送

旌旗飛近邑鼓吹送前舟禮餞諸生侍英寮並節遊長風驅瞑色密霰響寒洲見月帆猶進山陰恨子猷

寄贈林都禦史二首

錦水啼鶯起巴山春望微干戈滿眼急江漢一舟歸花送琴書色霜畱斧鉞威所傷豺虎亂公也息鷗機

二諸葛能安蜀穰苴本善兵向來優起詔番作急流行老益丹心壯憂惟白髮驚秪憐川父老涕泣挽歸旌

贈何君辭官歸裏

三年牧夷邵萬里竟歸舟瘴離程番雨雪乘江漢流琴書頓縣邑五馬向山樓棠樹苗民種淸陰應舊州

新諭遇薛子送贈二首

故舊日益遠寸心奚所安雨畱杯酒暫明發楚途漫炎暑百蠻盡風霜五月寒知君近南鬥時倚鏌鎁看

二解劍別此水憐君向桂林徒持一杯酒其柰故人心瘴癘秋行霽沅湘馬度深衡陽𨿽更遠莫遣鴈書沈

立春寄楊君京口

一水相望隔飄飄楚越身北風猶送雨南國暗增春云入金山接波添彭澤新妙髙峯上酒對酌是何辰

顧子謫全州贈二首

楚城悲遠望君去更悠悠十月逢南鴈章江兄北流寒沙帶宿莾霜日下孤舟明發湘東路應添弔屈愁

二蒼梧遺舜迹白雲秋气愁君得人文地相傳是此州山連夜郎密瘴入桂林牧獨有思親淚非緣逐客流

與樾堂子晚步四首

有伴沙行穩無雲楚望深江湖席下出樓觀鳥邊陰共系南來迹孤帆北逝心徘徊忽復晚朗月散松林

二晚俯林煙靜居然盡一城江圍三面白雨過四時淸沙光偏升月花疏轉喚鶯可言南岫矮靑槪鬥牛平

三北郭浮沙暝西山擁坐眞日猶銜殿閣江巳下星辰禹服苗風雜丰郊劍气伸獨嗟徵艦日歌吹滿城闉

四美樹沙能秀髙花夏不疏江山百戰後登眺兩人初楚月垂鮫淚燕山澀鴈書異時羊續壁喜接豫章魚

九日楚山太華君同登

不入襄陽府秋山每自來那知楚峯上還共菊花杯帽落層雲迥風生萬壑開卻思羊叔子峴首獨悲哀

送鄭生南歸二首

梁園杯酒罷江上泛舟歸白日孤帆隱靑天一鳥飛路分和靖宅潮接予陵磯羨爾隨玄豹還山戲彩衣

二掛席南風便煙霞北望深逢人著皁帽采藥煉黃金五月三江路扁舟四海心方山有叢桂誰與結雲林

繁臺書院同邊子三首

壺觴聊首夏文史更孤臺地主更來幾登臨每復陪徑蘭迎節秀巖鴿撲驄回落日憑軒外蒼蒼四嶽開

二駐賞林紅減登吟野綠圍故人率爾遇時序暗中違气突芒碭斷雲低孟澤飛昔賢誰復此無羨酒酣歸

三興劇攀巍坐翛然俯日斜亭扶盤石樹崖綴殿春花薜服賓遊幰靑衿閃釣槎綢繆不欲別風野暮鳴笳

臺館訪李秀才濂

李生梁國彥少小事沈冥春日古臺上獨行楓樹靑花侵映雪壁鳥下艸玄亭野闊看無際浮雲似洞庭

寄許監察二首

爲問乘驄使經春北未回句刪淇竹寫尊泛鄴花開昏曉行山外風雲每自來不知銅雀上臨望幾徘徊

二初擬周三晉何時巳百泉吏人跳水外驄馬白楊邊坐憶孫登嘯行吟衛女篇倒看峯不極炎日有霜煙

柬黃子二首

約隱情非肴今歸悔卽遲田園荒欲盡親友半相疑杯酒惟黃子儒門是白眉可能東郭柳日往聽黃鸝

二徑菊陶能得田邵獨勤爲農消日月倚杖看風雲插柳俄成樹籠鵝忽一羣不湏憂萬事客至且醺醺

許君話遊感舊四首

幾日離泉上泉香滿繡衣坐談觀水事想見采菱歸石柱新畱姓山藜亦借威知君薄朱紱興在白雲飛

二泉館舊曾到跳珠今若何數年魚不小題壁客應多照日輸金浪回風散錦渦君今樹菡萏勿逼古龍窩

三亭榭逢君復源泉攺色流噴珠連地湧仰鏡合天浮掇蛤曾兼石移家欲狎鷗獵心萌自鄙日往水邊頭

四昔訪仙潭鯉春陰阻獨行至今看絕頂長日有云生爾昨褰帷過同深把釣情何時掣金鬟攜手萬峯晴

酬唐禮部見寄二首

萬事中年懶諸人近日疏不忘惟墨客願見有音書倚伏休詢鵩生涯且釣魚問奇終缺酒不是艸玄居

二蹈虎看賢達攀龍幾奮飛長歌百年內慘淡萬情歸種竹從過檻栽桑不慮衣神交古有在莫遣北鴻稀

贈張工部汴上

天意焚宮殿臣心急棟梁未花辭魏闕酷暑向咸陽遇我眞傾蓋憂時每罷觴塵沙一萬里分手向垂楊

答許監察百泉和章兼泄所感三首

疏迂甘病足天地合藏身未卽辭城市何緣謝世人恨無山在眼願與鹿爲鄰暑日情眞倍蕭蕭水石濱

二吾門客不到永晝雀堪羅竹色間巾拂池涼颭芰荷片雲蹙日捲雙燕掠虫過忽憶臺端使詩成只自哦

三睡起看云坐敲門報吏來受書驚鯉躍投李得瓊回思爲源泉劇辭遵北興裁不須共林石三復野情開

和許監察聞報之作

忽爾西邊信飛傳過洛陽幾酋齊豕突何將最鷹揚殺气黃河接烽煙紫塞長籌兵有諫疏早晚達明光

送張監察還朝

北極星辰入山河斧鉞歸烏爭車鷺疾雨逆蓋雲飛禦柳元搖佩臺花且襲衣聖心虛采納忍使諫書希

伏日許君館亭晚酌二首

暑閣含風暮林亭透日疏俯池閒白羽把酒躍金魚興觸山花發心同水葉舒孰言臺務劇鎭日有琴書

二樹色寒文簟池光隱玉壺敞筵眞不暑愛客忽忘晡烏返爭棲柏魚歡自戲蒲回看闤闠於天地一洪壚

送陳左使赴貴州二首

萬里洞庭西秋風入五溪瘴天開斧鉞山驛斷虹蜺水出牂牁繞城深井宿低堂間花樹紫簫鼓閱雕題

二郡縣攵殊俗封疆托此臣去披炎嶺霧坐使瘴花春獠部知徭賦夷官學縉紳誰期召伯樹蔽芾五溪濱

早秋監察許君見過

五柳騘偏系三山雨乍過夏蟬猶咽竹夕露欲傾荷眷此靑雲客懷餘白石歌相看恨易晚燈火發煙蘿

寄王贛楡

自汝謫東縣朝朝看海頭書才一紙到別巳十年周日就晚潮落城浮淮水流知君負楚調激烈向淸秋

寄李濂兼呈何子【仲言何遜字】

識汝塵埃際飛騰步步髙許身元稷契努力更風騷暫亦遊香署終能奪錦袍仲言應過數萬里兩鴻毛

寄王生

重九書新寄他時意獨傷故山吾別久籬菊晚誰芳日月徒鴻鴈乾坤尙虎狼松楸圍幾大人發淚千行

酬寄徐子秋日登鏡光閣見憶

歲晚湖間閣秋臨共爾曹路疑銀漢上身近紫宸髙霜色諸天鏡牎風四海濤別離誰復此檻望獨揮毫

贈孟明府自桂林量移汶上

少年東邑宰萬里北還人掛巳他時苦花須滿眼春偶逢思宿昔臨別見交親莫小牛力試元爲驄馬臣

寄王子蘇州三首

獨立望南天秋空月會圓此時一尊酒憶爾隔嬋娟並馬遊燕日孤舟去越年斷腸今萬里心折暮江前

二三十烏臺使投冠竟黑頭田野是故里江海有新舟把酒看鴻舉開牕面虎丘不須嘅今古吾伴鹿麋遊

三舊交多鬼錄吾子獨仙鄕幸自饒彊健何心說廟廊稻輸吳郡白橘足洞庭黃飽飯教兒女攤書日滿牀

寄張孟縣

同年多出宰獨爾得河陽背郭圍王屋開門對北邙詞章前令掩桃李舊花香何日乘雲起雙鳧入帝鄕

酬徐子春日登樓見寄

三月垂楊合風花滿帝州伊予直北望爾上幾層樓紫塞連天起黃河抱地流春煙動萬里何處覓前遊

送許監察還朝二首

杯酒豈無友知音誰復多君今萬里去吾柰好春何路艸隨軺碧山鶯近驛歌尙思文話地驄馬月中過

二吾園花爛漫子特駐騘看偶念明朝別先違兩地歡勝之元執斧陶氏合投冠去住情俱得離杯莫放漧

再贈許君

緣岸百花開樓船三月回人依鐵甕望鳥避柏烏來禮樂還朝疏山川畫笏才太微遙巳入新彩近三臺【畫笏虞允文也】

【卷第二十五】

【五言律詩一百首】邊君生日來訪時近中秋不虞雷雹二首繁臺院閣餞沈子之雲南拜懷劉子二首送侄木甥嘉會試繁臺冬餞翟子三首丙子生日答內弟璣雪後寺集夜別王子早春懷上方寺春日過李氏因贈送鄭生柬張含憩長葛端壁寺遇遇使人王卿賫監察毛君詩札到困頓中口占馳寄亦咎遊山之約月下柬張含送張含秋日讀王子赴江西時諸曹贈行篇什感賦繁臺送張內史侍母還蜀同毛袁監察三首丁丑重九繁臺酒集寄王憲使二首寄崔內史病還鄴早春宴黃宅送右轄王子逼除赴嵩山之役以獄事送畬生南監繁臺秋餞何子二首再餞何子喜李生自京師歸送柳儀賓進聖節表中秋別鄭生已卯元日內弟璣見過二首送戴氏寄毛監察雪中鄭生見訪雪中蘇生以詩見過春初大道觀訪蘇生寄陳浚贈僧懷讓越人也嗜酒其居有借樹軒逢郟王子徐子過別因而畱宿洪法寺遇鄕僧送張生還金齒二首送鄭淳入閩送王左史入覲送侄竹赴京聽除送伍長垣赴召二首寄熊禦史塞上秋日王子臺上酬錢子錫山之招送王子如淞江晚過孟氏雷雨遽至會王子亦來二首僧園秋集同田生二首春日宴山泉王子之第同左田二子二首酬贈閣老劉公四首送田生讀書上方寺三首登鐘樓答田秀才別鄭生送白帥畱守中都再送白帥再送鄭生譚劉二子過賞牡丹二首春日寄題崔學士後渠書屋七首小園花發譚劉二君訂遊涉夏始至席上三首送呂廣文四川衡聘贈孟監司赴任三首送譚子二首贈監察阻雨郊館庭菊紛披有懷王諭二君子晚秋王諭二監察見過二首菊日任君見過寄鄭生二首

空同集卷第二十五北郡李夢陽撰五言律詩一百首

邊君生日來訪時近中秋不虞雷雹二首

怪爾生辰日髙軒特過吾秋驚飛雹至雨逐去云無上壽須君子同聲愧老夫母勞問隱顯乘月有淸壺

二雹過天仍雨庭空晚復雷連牀慨往昔阻馬得徘徊暗蘂香賓席秋燈焰壽杯非君有家慶肯放夜軺回

繁臺院閣餞沈子之雲南拜懷劉子二首

鬥酒重陽後危樓萬里前停雲忽蔽地起鶴故橫天斜日畱傾蓋疏花影別筵忍看驄馬使遙向碧雞邊

二豈料吾劉沈提刑繼入滇經過此臺上共醉菊花筵日落杯光動樓空海色連無論卽萬里身世轉蓬前

送侄木甥嘉會試

二子趨南省同車向北燕苦心衝鴈雪得意佇花天合浦珠光會丰城寶气連諒懷鵬舉志吐膽鳳樓前

繁臺冬餞翟子三首

野館逢君日相逢復惜違暖崖花尙發冬樹果初肥斧鉞從天至家山傍海歸懸知稱慶處不獨錦爲衣

二邦君榮大禮星使返三臺路指東方入尊畱南郭開館深私自靜筵暮月還來明日山河異無言不醉回

三爲慕梁臺勝紆君駐馬觀風霜當夜急樓閣近星寒酩酊猶更獨徘徊數倚闌知君有家國忍向北云看

丙子生日答內弟璣

今夜今年聚誰知骨肉稀汝猶悲燎粥子豈那於飛對火霜威入侵杯月色微斗斜燈更續不是醉無歸

雪後寺集夜別王子

僧夜晴遊地月髙鐘磬聞塔光斜照雪香气上蒸云客向杯前聚途於醉後分別離誰不爾繾綣獨斯文

早春懷上方寺

此寺城中僻邊城野四圍靑天直塔上落日稱僧歸殿古松風入臺春艸雪微覓碑吾不懶所慮鳥驚飛

春日過李氏因贈

偶憶孩童日能禁老大悲向來門巷接長是酒筵隨禮樂儒門舊風花世路疑不須辭夜飲春月正逶迆

送鄭生

河水未盡脫怪爾駕舟還言向金陵去春登江上山淥波元楚徼芳艸自吳關寶劍男兒在那憂行路艱

柬張含

戰國侯嬴裏梁園李白杯夏驕惟溽雨秋弱尙鳴雷病館經旬滯歸旌萬里催別書期早寄莫俟北鴻回

憩長葛端壁寺遇遇使人王卿賫監察毛君詩札到困頓中口占馳寄亦咎遊山之約

遠爲長葛憩忽接許昌吟不覩暮云句那知春別心早花連潁岸晚日下嵩岑咫尺盟難踐何須問古今

月下柬張含

風餐涼雨過露坐晚林幽汝對梁園月孰如金齒秋常星皆北拱滇海獨西流萬里淸光在應懷今夜遊

送張含

明發車南指滇城更復南秋驚洞庭葉雪壓貴州嵐念汝此行遠求官今尙淹保昌山塢側好結望京庵

秋日讀王子赴江西時諸曹贈行篇什感賦

接攬江西轡同懷振鐸年匡廬並突兀鄱水日悠然子進薇花省子歸蓮葉船梁園邂逅地把酒對秋天

繁臺送張內史侍母還蜀同毛袁監察三首

幸值髙秋霽何愁蜀道難顧瞻知國念跋涉爲親歡露菊沿江熟風林過棧寒故園如有夢應在五云端

二翰苑飛名久梁園接席初文談白日下涼露碧林疏劍閣天眞險巴山錦不如饌親知盡樂日日有姜魚

三飲暮不歸去繁臺秋正深侍臣軒偶遇驄馬酒同臨去國三川路停雲萬里心西南鴈不到吾遲尺魚音

丁丑重九繁臺酒集

髙會今秋始重陽逐歲同上臺寒日午開閣古林風且約黃花醉休嗟白髮翁舊遊不須問天際有飛鴻

寄王憲使二首

反側須開縣安危亦仗兵饒山夾岸密鄱水向秋淸部使輕裘入余黎裏飯迎怪來服從易爲懼靖南名

二傳爾提刑地思予攬轡遊湖山不攺秀蛇虎向來憂賣劍元能事褰帷啻此州範公芳未泯亭在北山頭

寄崔內史病還鄴

漳浦新歸客文園舊病身乾坤金馬外杖屨碧山春書合虞卿著耕非桀溺倫漢庭文賦筆誰及荿陵臣

早春宴黃宅

岐路風花裏乾坤醉眼中事隨年共異春與昔還同相聚今何夕相看各巳翁夜和杯更暖休負燭花紅

送右轄王子逼除赴嵩山之役以獄事

遽有嵩山役恰然逢此春旌旗拂岫入車馬駐蘿新坐愛溪花發行憐寨獸馴時雷蘇萬物君重系累民

送畬生南監

江門柳色暗四月浪花髙爾抱魚龍志休隨雀燕曹金山入紫气璧水動靑袍倘慮音書隔南風有順毛

繁臺秋餞何子二首

會少憐君暫臺孤引望頻淸秋屬過鴈落日有徵人華嶽元通洛黃河不棄秦異時愁獨上千里見��

二候吏催遲暮遊人怨解攜十年內供奉萬里竟關西地古饒文物時平罷皷鼙巡行有佳興應徧絕崖題

再餞何子

武場重布席文士此分襟人世東西路秋天旦暮陰杯光搖弱艸庭色下饑禽他日關中使無忘汴上音

喜李生自京師歸

北極星齊入中原爾獨歸田園自松菊身世有庭闈魚可一錢買花常四季飛感時臺莫上恐濕賈生衣

送柳儀賓進聖節表

萬國生辰表天王北狩時雞鳴元紫禁虎拜亦丹墀漢樹霜楓古堯蓂露莢移無辭醉宮酒當是舊朝儀

中秋別鄭生

別離誰獨免此別是中秋爾上袁宏艇予登庾亮樓羽衣飄北檻漁笛起中流炯炯共明月那堪兩地愁

已卯元日內弟璣見過二首

內弟元朝過柴門午一開柏尊吾足辦椒頌爾須裁天地冰霜變江湖日月催鬂毛斑欲甚誰忍復春來

二汝今年四十而我八年多世路憐書劍生涯笑薜蘿遊將花並放醉擬鳥同歌莫問朝元日傷心是玉珂

送戴氏

兩河飛雨盡萬里不塵沙白馬朝天容春風禦柳花聲名新上計袍笏舊傳家諒有蘭臺擢應難捨伏伽

寄毛監察

江漢歸鴻鴈乾坤罷虎狼薜蘿吾故土驄馬爾何鄕岸樹霜先赤籬花晚自黃向來杯酒地臺柏但蒼蒼

雪中鄭生見訪

萬戶風花起吾門爾一開驚看破履迹笑指白須來驢爲登橋熟船非訪戴回今朝梁苑賦合試馬卿才

雪中蘇生以詩見過

楚楚眉山裔儒林羨白眉朅來白雪裏惠我陽春詞結綬終相慶投珠莫自悲長安馬蹄疾是爾看花時

春初大道觀訪蘇生

艸生壇雪盡宛宛孤云輝怪爾黃庭罷雙鵝不換歸窻鐙畱夕照欄竹伴春暉安得頻過此談玄兩不違

寄陳浚

借問垂雙翅何時奮一飛黃金不易就黑髮漸應稀山雪騎驢出江風捲釣歸所嗟冠蓋地獨爾薜蘿衣

贈僧懷讓越人也嗜酒其居有借樹軒

訪舊來東社焚香對病禪素琴眞與寂濁酒及通玄鄰樹當經牖春花落講筵不逢支遁語誰解月中傳

逢郟王子

相思汝水月相見帝城春紫邏雲煙迥靑門柳色新豈如題鳳侶疑是好鵝賓醉卽揮鞭別金龜報主人

徐子過別因而畱宿

豈是陳蕃榻能淹孺子棲無言向春月難寐及晨雞鉤幔回春色梳頭過鳥啼如何艷陽節與爾惜分攜

洪法寺遇鄕僧

爛熳春遊處重來冬日淒松風猶故壑露葉巳新蹊廢井浮陽出巍阡凍霧棲逢僧話鄕曲寒望轉萋迷

送張生還金齒二首

萬里來何事三人此復過髙秋鴻鴈下落木洞庭波歲月長途老風雲後進多百蠻家更遠自愛莫蹉跎

二大雅流重譯殊方挺上才批鱗書幾上塌翅首頻回白髮南荒路秋風北宋臺三杯邂逅地爲爾一徘徊

送鄭淳入閩

江海發春濤南浮二月舠花行浙口盛云近武夷髙土布離鄕貴杉雞詫客號延平津倘過珍閟匣中刀

送王左史入覲

帝裏花應待王筵醴暫違舟從泰水上人是錦衣歸日月瞻新衮風雲壯舊畿辭朝君卽返莫賦北山薇

送侄竹赴京聽除

皇王寶歷開汝上黃金臺气色三光正人心萬國來拜除將檄入辭謝柚香回幸會風雲路行伸騕褭才

送伍長垣赴召二首

君赴蘭臺召誰看此縣花久知驄是馬當許鷺隨車日月新明主榦坤舊一家異時縑帛賞應首及孫伽

二要地徵名尹新朝急俊臣班升玉筍曉臺散紫蘭春萬水元趨海羣星自拱辰誰言大河上白首有垂綸

寄熊禦史塞上

漢官持斧處天險惜離羣塞口孤城斷峯腰細澗分胡天秋更慘殺气暮還云定有憂邊計緘馳達聖君

秋日王子臺上

暑霽名王會臺成上客過淸秋疏艸木落日上笙歌天地銜杯盡風雲傍檻多聖明今禦極誰復慮干戈

酬錢子錫山之招

南遷公約我北望我懷公陽羨春芽秀荊溪早稻紅乘槎伍胥口采藥洞庭東何日酬吾志江濤日夜風

送王子如淞江

寶劍寒無色蒼然海上行異書探戰伐髙論動公卿何日爲毛遂前身是賈生誰憐同學子章句獨虛名

晚過孟氏雷雨遽至會王子亦來二首

王褒眞畏友孟浩復多才下馬云徐暮開尊雨驟來疾雷當戶落驚電觸檐回坐待明星出無疑曉漏催

二霽月出還沒驕雷東復西千門螢火動六月候虫啼共是天涯客能忘雨後題吾詩催仗汝好放片雲低

僧園秋集同田生二首

橊竹晴相媚秋光滿給孤微風捎果重殘暑入林無寶塔金杯映靑天白鶴呼不須談浩劫吾醉亦忘吾

二自笑紅顏日僧今白首看秋風修竹過臺殿碧梧殘鐘磬昏仍起壺觴醉不幹塔層思盡上恐逼鬥牛寒

春日宴山泉王子之第同左田二子二首

入殿笙簫合開筵錦繡圍苑枝春競發臺日晚猶輝語燕窺吟管飛花坐舞衣二豪同酩酊與爾月中歸

二巳恨韶華劇能孤爛熳遊鶯啼檐樹換蝶戲檻花流賓客朝開苑笙歌晚入樓但看今會者孰與漢枚鄒

酬贈閣老劉公四首

雷奮龍猶臥云俱鶴自閒一杯莘野月雙屐謝公山貴客常辭避田夫數往還桂庭秋偃蹇公醉拉誰攀

二大號更嘉靖明公會古稀老驚詩律健閒愛醉遊歸庭戶羅花竹兒孫導彩衣向非千仞覽那見太平輝

三壽席秋能半賓庭月故圓前身金粟佛今代玉堂仙兔巧元拱藥龜靈豈算年蠅頭燈下字猶注紫霞編

四野綠情眞逸山香望獨髙酒嫌裴相淺詩掩樂天豪公實當三老吾虛受二毛人遐室幸邇音惠莫言勞

送田生讀書上方寺三首

嗜靜甘違俗藏修合就僧綠移開徑竹寒掃護窻藤殿閣秋陰下琴書爽气增不須匡氏壁常有玉蓮燈

二寺壓孤城斷堂開積水圍一僧當茗竈羣鷺狎荷衣被酒時登塔持書晚坐磯鶴騰知容至嗟汝詠而歸

三涼雨滿庭戶冷然松桂幽隔云淸磬濕向夜一燈畱螢火輝書幌烏啼上佛樓讓多今古意先著宋春秋

登鐘樓答田秀才

老足秋能健朋遊崄益豪眼當孤閣放身巳百層髙霜壁搖朱木巳風檐落白蒿生平望東海一釣有連鰲

別鄭生

白首還離別長途倍苦辛憤時惟按劍避世謾垂綸江海煙霜日乾坤去住身臨河見雙鴈杳杳向秋旻

送白帥畱守中都

幕府開淮甸山河繞漢陵曉霜迎旆入王气及秋澄弩臥銅牙澀矛挕綠蘚增黃金印如斗應有異時徵

再送白帥

聖主下龍章將軍入鳳陽地盤淮海壯天擁漢陵長棨戟新開府威名古辟疆卜年元萬世王道是金湯

再送鄭生

聞君數日住使我百憂寬池館杯觴易天涯故舊難久晴冬欲暖近水晚猶寒借取防身劍殷懃醉裏看

譚劉二子過賞牡丹二首

載酒來朋遠尋芳出郭遙遇花雙蓋住系柳一驄驕野席畱香迥晴尊助艷嬌誰言闌百寶吾有玉鸞簫

二學舞花將起矜歌鳥自來日筵隨蔭徙風袂入香聞李白昭陽調姚黃洛下杯古今君莫問且促醉軺回

春日寄題崔學士後渠書屋七首

艸閣臨何地花天想後渠傍墻應植柳俯岸幾跳魚好撰王褒頌休親郭橐書攺元新禮制側席待相如

二石白雲花熒湍靑水葉香野情鷗鳥足紗帽世塗忘問字舩能過聽鶯客不妨無言渾是暇當有艸玄忙

三鮑客春還鄴崔渠遂盛傳水溶漳岸日艸碧魏城天徑竹竿竿秀汀花朵朵鮮但無醒酒石物物勝平泉

四敞敞渠邊屋輝輝座右銘竹琴晴愈靜蘿燭夜還靑洹水明卿月陳家聚徳星泥中𨿽近戲僕隸解談經

五是否龜蒙鴨將無逸少鵝內官聊一戲道士敢煩過自坐莆磯飲誰攀桂棹歌絕弦知不易白眼向山河

六賦筆多崔瑗朋車愧呂安碧渠何日到雲樹一春看南果枇杷活西郊苜蓿寬覓君終系馬艤棹是何灘

七且養岷山鳥休焚學士魚窮通不在我水竹漫成居綠薜深藏屋丹花淺映渠幾時朝聖主人擬治安書

小園花發譚劉二君訂遊涉夏始至席上三首

尙有春畱賞無言客過遲砌紅殘芍藥園綠半荼縻邂逅情眞倍追隨酒莫辭有懷君盡放得意是佳期

二繾綣杯侵夜迂徐月轉庭醉尋松影立涼愛竹風聽老去朋情恕年來世事經玉繩天歷歷誰識少微星

三涉夏橊能綻深更客尙遊羣行逢樹問獨立爲花畱就月還移席呼兒重洗甌醉眸橫北斗曙角起城頭

送呂廣文四川衡聘

大省文衡重名師禮聘遙閣云寒暑旆棧月引星軺古帝蠶叢國今人駟馬橋好將楊馬輩攵取貢淸朝

贈孟監司赴任三首【孟嘗知汶上縣有寄我之作】

南輟江湖棹東飛海岱旗勇辭知至性彊起爲名時气節聊城箭文章孔廟碑秋風立馬地莫動季鷹思

二汶上篇仍在齊東節重過繞臺新栢秀匝縣舊花多海色搖行幰山云護詠窩談天君一問稷下近如何

三麋鹿遊山性蛟龍臥水心得云終一起食野不孤吟汝去觀滄海予常慕孔林何時挈尊酒同躡太山岑

送譚子二首

國謚逾年至王臣觸暑行水花邀去節山鳥勸離觥久客交人廣攜家念土輕玉筵頒扇目應注使回名

二聚賞蜂初課分攜燕巳雛泥驚落夏簟花憶倒春壺水路風旗進晴舩暑气無五云赤日外縹緲是皇都

贈監察阻雨郊館

積雨淹徵旆層城隔論文一尊眞惜酒萬里正橫云京國驄謠屬閩江道泒分美名吾實羨何處接髙芬

庭菊紛披有懷王諭二君子

鴈急秋眞晚園空菊自黃露團番有色風度不隨香卻憶初開日君來夜把觴忍今看爛熳獨繞碧籬傍

晚秋王諭二監察見過二首

自種吾堂菊無人共把卮昨來三徑雨忽與兩驄期檻霽花逾爽林寒酒故隨坐忘俱酩酊莫遣白衣知

二霜日來驄並晴杯泛菊頻古今元逆旅天地幾閒身鴈陣寒從急籬香晚自新豪吟不知夜圓月在髙旻

菊日任君見過

菊筵開遇雨秋色轉增孤冷翠元浮席流香故灑壺蕋沾捲袖摘徑滑倩人扶莫謂無開霽斜陽酒重沽

寄鄭生二首

故菊開誰對新醪悵爾違耳憎木葉下心與塞鴻歸兒女催蓬鬢家園滯彩衣問君稱慶暇何處采山薇

二節序仍黃菊乾坤更白頭文章寧益世衣食暫寬憂遇客誰談劍思君獨倚樓遠江寒細細似有北行舟

【卷第二十六】

【五言律詩一百首】月夜繁臺會兩監察二首送李生還郡二首甥嘉北采出其謁逢幹廟之作予爲和之嘉時謫茂州判送甥嘉之茂州次玉溪侍禦韻三首郊原遲王豸使王豸使至王豸使旣返東月皎升乃與李曹二子徑觴吹臺之巓口占柬黃子秋日呂公西園同玉溪侍禦二首西園酒半會玉溪侍禦代報至再賦二首見和君病起須白輒有所贈亦咎其酒過和鄭生行經鳳陽初冬見雪和鮑生鄭生至自泰山二首寄鮑崇儒送趙訓學滿歸二首秋過內弟澷賦二首贈陳生嘉言二首七夕雪臺子過東莊贈程生東遊寄題髙子君山別業二首立春東鄭生問其愁病送劉尹赴徵冬日寺集觀趙帥射丁亥寒食柬養素喜程生自吳中回致五嶽黃山人音問二首伏日載酒尋髙司封讀書處二首懷五嶽山人黃勉之郊居東竹溪子聞吳郡黃山人將遊五嶽寄贈二首東莊冬夜別程生自邑巳丑八月京口逢五嶽山人京口楊相國園贈五嶽山人九日黃花鎭九日應變齋居九日慈恩寺閣二首生日寫懷十二月十日臘日退朝口號七月十五月食不見追往有嘆月食元日汴上雪霽淸明河上寓樓獨酌庚午除日辛未元日中秋南康廬山九日上元滕閣宴二首九日薛樓會集二首淸明曲江亭閣端午贛州晚發南康除夕南康元夕二首元夕風起南康乙亥立秋中秋二首戊寅元夕中秋喜客攜酒見訪二首十月月食不見巳卯元夕庚辰淸明東郭九日上方寺二首至日夜雪癸未中秋不月乙酉上元上方寺丁亥立秋中秋亭會戊子元夕示甥嘉巳丑五日五日莊上集乙丑逢先大夫誕辰是歲適蒙恩詔加贈制字四十用寫哀痛兄以西堂落成蓋悵然有念於二親余心交痛頌義追徳爰成玆詠焉讀直道陳公祚遺事哭郡守郝公哭張子二首謁平臺先生墓溫將軍挽詩聞鄭生死丰沛舟中二首

空同集卷第二十六北郡李夢陽撰五言律詩一百首

月夜繁臺會兩監察二首

蹃葉風交落臺驄晚並行時寒物色換意遠世緣輕異國同觴地危樓片月情暝煙憑檻裏汴水凍猶聲

二萬里危樓夜中天朗月時快心眞托酒凝望轉停卮野色霜元迥林光燭並移依依檐畔鵲先占獨棲枝

送李生還郡二首

宦美庭闈隔情深郡檄催臘江舟自穩暮日首頻回洞橘黃金摘吳魚白雪來汝親知更樂願展治邦才

二伯道吳門水梁公冀北云依親歲聿暮趨郡袂還分臘動蘇臺色春回震澤燻重過應未遠良吏漢廷聞

甥嘉北采出其謁逢幹廟之作予爲和之嘉時謫茂州判

汝謁雙忠廟徘徊幾度吟暴云連海白積水帶城陰自抆看碑淚誰知駐馬心未須悲遠竄不死是恩深

甥嘉北采出其謁逢幹廟之作予爲和之嘉時謫茂州判／謫蜀過謁雙忠之祠【曹嘉】

曹嘉直諫匡前代孤忠激後臣光猶爭日月色豈變松筠弔古千行淚投荒萬里身回思犯顏日斧鉞在楓宸

送甥嘉之茂州次玉溪侍禦韻三首

巳詫齊東謫能堪蜀道行自甘窮塞竄爭柰倚閭情劍閣雲中棧蓬婆雪外城大江秋見底待爾濯長纓

二蜀道元非易人言此更難虎風生萬壑蛇徑動千盤北望常思闕西來不爲官無言羗性異汝當郡民看

三雪山天地外經夏雪難消气冷三城戌光通萬里橋誰言州不好汝去蹃寧遙縱使胡笳夜猶能夢入朝

送甥嘉之茂州次玉溪侍禦韻三首／次答三首【曹嘉】

兩度徽官謫孤身絕塞行漢廷攵墮淚蜀道軫離情玉壘蠶叢國龍標劍閣城乾坤形勝地何處掛冠纓

我有龍淵物誰云鳥道難橋橫江不闊嶺度雪空盤感慨悲前事威稜想舊官投荒吾不恨指佞萬人看

障海功難就排山力漸消花心傷繡斧鳥步習繩橋郡國西羗盡星辰北極遙賜環竟何日含淚望中朝

郊原遲王豸使

豈少銀鞍馬衝泥許故遊淸風微進艸晴日澹生秋掃徑童將倦看籠鶴但攵異時髙李會佳迹至今畱

王豸使至

晴遊番幸雨午出更便風柳重陶潛宅花沾禦史驄達人元野性濁酒本村翁酌罷桑麻晚歸燈一徑紅

王豸使至【曹嘉】同賦

雨後靑驄馬風前綠綺琴檻紛蘭菊色林響鹿麋音野鳥隨人性秋虫助客吟煩襟應盡解接屣坐松陰

王豸使旣返東月皎升乃與李曹二子徑觴吹臺之巓口占柬黃子

王歸不待月二子共登臺天地劃然皎山河相蕩回虫鳴崖底葉鴈影掌中杯爲問山陰客還能棹雪來

王豸使旣返東月皎升乃與李曹二子徑觴吹臺之巓口占柬黃子【曹嘉】同賦

皎皎秋圓月亭亭夜迥台光隨車馬上步接鬥牛回賦雪鄒枚迹臨風李杜杯猶憐朱紱客不共坐莓苔

秋日呂公西園同玉溪侍禦二首

圃勝城能曲臺髙野更秋席陪驄馬出情爲碧雲畱移坐鋪林葉添樽面水流潛思歌舞地指點問王州

二入院看垂杮臨畦羨引泉寒荽自滿地疏樹不妨天野老疑旌旆林烏下酒筵無雲但遊衍公意在桑田

西園酒半會玉溪侍禦代報至再賦二首

北使還朝近西城返照深霜情畱果實晚意付花心風助林臯爽雲橫海嶽陰玆遊如在念應有寄南音

二勝地畱賓切離筵散酒遲网魚生躍案摘棗脆連枝艸夕鳴蛩動天秋過鴈知河橋明日事願盡掌中卮

見和君病起須白輒有所贈亦咎其酒過

詫汝須添白將無病苦形眼前眞過隙身外是浮萍客到畱碁局兒呼檢藥經昔人曾頌酒吾意不如醒

和鄭生行經鳳陽

浩蕩興龍地盤旋踞虎形海吞淮水白天插楚峯靑帝宅精靈聚陵宮虎豹扃萬年禋祭禮有道賴朝廷

初冬見雪和鮑生

密雲初布暝疏雨忽成花气淺冰從薄寒輕白自斜敝裘誰念汝孤棹獨思家江上冥冥鴈春風遲去槎

鄭生至自泰山二首

昨汝登東嶽何峯是絕峯有無丈人石幾許大夫松海日低波鳥巖雷起窟龍誰言天下小化外亦王封

二俯首無齊魯東瞻海似杯斗然一峯上不信萬山開日抱扶桑躍天橫碣石來君看秦始後仍有漢皇臺

寄鮑崇儒

去日猶零雪庭葵遽復花新詩誰和汝久客自成家水國幹侵夏田風莾帶沙長淮日易暮珍重早棲鴉

送趙訓學滿歸二首

六旬千里客九載一氈歸路遠琴書重官貧妻子饑塞云迎老鬂河色戀徵衣會有秋行伴關山新鴈飛

二宋代陳巳唐時鄭廣文道髙官獨冷名美心世同聞汝挈一氈去予憐雙袂分潸潸白首淚長向渭西云

秋過內弟澷賦二首

赫赫乘龍地蕭蕭羅雀門桑麻猶世業書史但兒孫數過看顏帖今來爲菊樽顯親君太晚願化北溟鯤

二主賓俱不飲相對坐同深幸有黃花興無論白髮心遊虫紛落日髙葉下疏林靜裏聞鴻鴈疑添往歲音

贈陳生嘉言二首

少小期鵬運於今尙未飛蒿深仲蔚宅鶉結憲生衣背郭元桑樹臨河只釣磯奉親知不苦饌有白魚肥

二白屋山中相黃河水後田家無釀酒秫人索買書錢雨過雲畱野風來浪接天行行牛角上猶掛古人編

贈陳生嘉言二首【曹嘉】同賦

獨坐玄洲釣深棲仲蔚蓬人呼白衣相家有玉環童澤近蛟常雨林空鳥易風蒹葭霜露裏誰采最髙叢

七夕雪臺子過東莊

村落元相接園林亦互遊酒天攜榼就花夜對牀畱忽爾雙星候泠然萬木秋誰期白頭日蕭灑共丹丘

贈程生東遊

鄒魯風猶在芒碭气有無霸心空大澤儒行乃長途野艇冰迷鴈村樓凍集烏無勞怨歲暮隨處是江湖

寄題髙子君山別業二首

君山者江陰縣之北山也髙子獲焉於是自稱君山主人予聞之爲作詩寄焉

一山背城起萬古號爲君秀攬江心月雄吞海面云金陵通地脈玉港發人文羨彼投簪客中年臥紫氛

二季札墳邊業春甲邑後山一江平展鏡兩港曲成環不雨雲煙擁長春艸木斑隱君梯萬丈倘許世人攀

立春東鄭生問其愁病

天涯春又至遊子近如何病久詩難減鄕遙夢易多藥苗春尙雪舟楫海初波舊業方山下東風偏綠莎

送劉尹赴徵

戀別當炎暑淹畱到夕暉徵書昨日下循吏古人稀風樹涼移席庭萱晚就衣明朝五雲裏爭看兩鳧飛

冬日寺集觀趙帥射

萬里橫霜气長風快順毛將軍只弩發疊中兩鴻號取石敲新火開鮮弄寶刀回頭問僧者何處得醇醪

丁亥寒食柬養素

細雨穠花候髙齋獨坐辰春風無病物淸世有閒人樹濕鶯穿穩泥香燕下頻遙思養素者何處臥松筠

喜程生自吳中回致五嶽黃山人音問二首

爛熳梁園樹江舟爾恰回苑桃惟舊列墻柳半新栽枝爲來人裊花迎笑口開吳門春更好幾上虎丘臺

二黃子吾眞畏程生爾更奇江城傾蓋日渭北暮云時寶劍神終合冥鴻性不移忽思千里駕慚愧昔人爲

伏日載酒尋髙司封讀書處二首

鄭門古城曲小築成幽園爲厭朝簪擾兼辭人境喧矮堂交雜樹炎日駐遊軒默默林中意相看對一尊

二養寂爲園臥尋幽當暑過林深得日薄地靜覺蟬多舊業元秔稻新亭復薜蘿誰憐朱紱客遽戀白雲窩

懷五嶽山人黃勉之

吳下元多士黃生更妙才心常在五嶽名巳動三臺系自汝南出文從西漢來各天難見汝翹首獨徘徊

郊居東竹溪子

當春弄杯盞花落恨紛紛重來日復幾飛葉滿秋云寒流下鴈影古戍噪鴉羣殘菊猶堪把長謠獨憶君

聞吳郡黃山人將遊五嶽寄贈二首

昨報三吳客將尋五嶽遊薜蘿應制服春水正宜舟二室雲中峻三花煙外浮住居吾幸邇先肯到嵩丘

二天柱峯頭雪蓮花嶺畔云朗吟惟李白獨往更黃君婚嫁今應畢藜鞋有幸分共躋恆岱徧歸著五遊文

東莊冬夜別程生自邑

萬里孤村夜疏燈對語心風枝時響牖寒月故明林秦隴新遊壯江湖舊恨侵側知南橐重爲有華山吟

巳丑八月京口逢五嶽山人

夜雨淸池館晨光散石林一舟相過日千里獨來心樹擁江聲斷潮生山气陰異時懷舊意應比未逢深

京口楊相國園贈五嶽山人

遠客乘秋至名園水竹分林寒番易兩池靜合偏云臥屙思知巳逢君愜素聞蕭蕭綠雲裏誰觧有論文

九日黃花鎭

黃花遇九日風雨不逢花水湧石梁斷溪吞山郭斜將軍午宴客欲醉忽聞笳困苦墩樓卒經年誰見家

九日應變齋居

時變逢搖落齋心對暮天未擒可汗日新起泰陵年聽鴈眞無那看花益泫然將歸思臨水愁絕宋生篇

九日慈恩寺閣二首

寶地元依海珠林更假山登臨重九遇城闕五云還歌吹喧侯裏邊烽入漢關望鄕歸未得能對菊花斑

二勑寺四圍湖秋林層閣孤天空木更響風口帽還扶魚羣席下躍鳥影鏡中趨泛菊看山海寒煙暮有無

生日寫懷

臘日明朝是浮生此歲過黃雲薄暮積白髮向來多壯士看雄劍幽人戀薜蘿異時論出處竊慮各蹉跎

十二月十日

今日吾兄壽蕭條自舉觴燕山非故里汴水亦他鄕河鯉行思海原鴒飛畏霜客居憐小侄潛望白雲長

臘日退朝口號

霽色催寒臘雞聲下紫宸至尊深抱戚粥食罷甞新宮霧戎戎薄城鴉欵欵馴小臣憐歲序翹首待陽春

七月十五月食不見追往有嘆

月食今年再中元與上元春晴燈火亂秋瞑雨雲繁漢將髙城壘胡塵滿塞垣孤臣萬古淚偏灑泰陵園

月食

有明終不減暫掩亦何虧萬國喧呼地三更鼓角悲輪生桂與發光復兔還隨顯晦每如此人生秪自疑

元日汴上雪霽

旭日燻江艦晴雲麗竹扉檐花雪色靜庭筱碧滋歸歲月髙兒女行藏老蕨薇眼看人共醉椒酒不堪揮

淸明河上寓樓獨酌

一自違京邑飄飄嘆此遊桃花是往歲竹葉轉新愁暮雨津城樹春帆水國樓汴河堤上柳煙色似皇州

庚午除日

於今將四十始悟昔年非白髮誰能那紅顏我漸違行藏沙上鳥日月故山薇悵望勞歌起風河柳色歸

辛未元日

萬事渾如昨蹉跎四十臨取途傷老馬聞道愧前禽日變風雲气春生海嶽陰趁時聊物賞此外更何心

中秋南康

同是中秋月匡廬只自看故臨石鏡上偏傍落星灘北望關山隔南飛烏鵲寒鳳歌喧太液光憶滿長安

廬山九日

廬山隨晚坐江漢淨秋襟九日黃花雨書堂紅葉深細雲飄古帙寒兕吼空林不用風吹帽尊前有靜琴

上元滕閣宴二首

滕閣上元宜章江登宴時衣冠還大國唐宋自殘碑燈火闌堪憑風塵淚欲垂黃雲驅日暮回首見徵旗

二陽浦通新霧陰城帶古樓君王罷歌舞棟宇白雲畱艸色歲年換客心江水流暮昏仍一望燈火萬家州

九日薛樓會集二首

不倦登樓目遙憐秋色重楓村疊暗浦霜日抱孤峯楚越窗中地江山戰後容倚闌渾不語吾欲采芙蓉

二恰送重陽日能禁孤鴈來林稀山盡出風順櫓齊開況是薛樓會難孤江上杯菊芳看莫厭秋色異鄕催

淸明曲江亭閣

寒食花爭麗丰江柳獨深此行元慷慨落日更登臨浩蕩五湖際風煙千里陰坐看舟楫急徒切濟川心

端午贛州晚發

戲倦龍舟返吾驅彩鷁行晚天聞古驛轉眼過孤城裊裊云生瀨悠悠弟憶兄泛蒲𨿽念我寧觧嶺邊情

南康除夕

畏途值除夕會我得投閒海雪寒城古江春碧艸還星河掛嶽樹燈燭熨歸顏竊計臨家日薔薇滿舊山

南康元夕二首

四海逢今夕孤城有獨身干戈猶野哭梅柳自江春月向平湖滿燈於靜夜親罷喧風乍起嗟爾楚南人

二嘈嘈市鼓動松月靜吾門燈火思今夜風光滿故園天明淹舞袖塵暗失遊軒老鬂江山異愁看旌旆繁

元夕風起南康

嶽雲黃裊裊夜半忽淒風度市春燈亂穿梅野樹空人依靑岸酌月漾碧湖中擬盡江城賞無欺蠟炬紅

乙亥立秋

今日秋風起連年濕病蘇應時微雨歇侵曉斷雲䢐巳復寒蟬集空嗟蕙艸孤步檐驚驟健一葉下庭梧

中秋二首

漢江江上月今夕去年看尙憶峴山曲秋城波色寒故鄕仍節序衰鬂且儒桂子眞誰種天空落未幹

二輝輝眾星沒宛宛孤輪髙萬古今宵月靑天首自搔廣閨螢息照懸樹鳥分毛寂寞枚乘筆空懷八月濤

戊寅元夕

春色閏冬後元宵驚蟄邊軟塵欺月散繁火奪星懸車馬中原地笙歌全盛年無勞驗花燼難測是皇天

中秋喜客攜酒見訪二首

節有吾家會天能此夜陰蟾蜍逐月沒桂子落云深同是悲秋客況懷天柱心引杯光欲閃徙倚向東林

二云出眞誰料月行應自如闇然花徑裏忽枉故人車落葉近坐滿淸光中夜舒杯來不須卻此意合躊躇

十月月食不見

頻食天應苦當宵地故陰悲生十月雨狂阻萬方心武廨香燈聚霜林鼓角沈復光何處滿願逐翠華臨

巳卯元夕

此夜門還閉中天月自看春催桂應發雪映兔猶寒兒女添鐙鬧鄰家品笛殘少時思可笑走馬向更闌

庚辰淸明東郭

少日歡遊處逢春老大悲彊持杯酒勸怕遣落花隨艸木梁園在山河宋殿移上墳人盡返岐蹃獨含思

九日上方寺二首

賞時爭上塔乘月復登臺地盡中原入天空秋色來望鄕番恨鴈有菊且銜杯卻憶龍山帽徒增醉者哀

二天地疏秋色樓臺敞客歌遠江寒自白落木晚堪多月爲銜杯出鴻於鳴磬過霜橫不歸去吾意在煙蘿

至日夜雪

至夜還深雪幽心獨小堂光𨿽奪片月寒恐妬微陽壓竹寧迷翠沾梅秪辧香一聲何處鴈翅濕且髙翔

癸未中秋不月

碧桂行靑鳳嬋娟集玉樓世人寧解覩天意澷陰秋云逼初光布星隨滿夜收開晴卽是月但遣一尊畱

乙酉上元上方寺

地愛僧林僻人邀燈節遊緣堘朝借馬攺路晚登舟春水鳧鷖滿夕陽鐘磬幽相畱待明月簫鼓在中流

丁亥立秋

火多常病熱殘暑特相欺今日涼風至颯然竹林披聞雞每起早省稼獨歸遲天地蕭條意何須一葉知

中秋亭會

老去眞耽月更深且醉遊影沾如畏露光冷是分秋蛩故吟淸酒蟾應笑白頭怕星藏不見坐待彩波流

中秋亭會【曹嘉】同賦

新亭面皎月髙宴列中秋地敞蟾疑動窻空霧自流杯傾承露掌榻下摘星檈賓客梁園勝今宵盡醉遊

戊子元夕示甥嘉

皎月臨元夜和風入始春過冬猶望雪思世轉愁人歌管喧鳴鼓遊車匝暗塵黑頭宜努力吾鬂巳如銀

戊子元夕示甥嘉【曹嘉】次韻

燈光皎河漢寒夜倍生春況是繁華國能堪吏隱人千家余鳳管九陌競香塵獨和閒居詠憎看月勝銀

巳丑五日

往歲沾宮扇含香拜玉墀只今飄白髮刈麥向東菑樹樹鳴蜩日家家望雨時萬方多難意誰達聖明知

五日莊上集

園樹日佳色黃鸝時巧音美人翩紫馬攜酒入花陰艾席鋪能坐蒲觴幹自斟蜩鳴𨿽頗聒流轉是天心

乙丑逢先大夫誕辰是歲適蒙恩詔加贈制字四十用寫哀痛【冬季二十二日】

老大思童日詩庭儼昔趨羈孤萬里外優渥死生俱寂寞臨花誥齒冥列大夫西云白蒼莾灑血望松梧

兄以西堂落成蓋悵然有念於二親余心交痛頌義追徳爰成玆詠焉

矯矯江都相淒涼楚穆生家貧無立業道大不求名破甑常蛛网空除任鳥行肯堂兄不忝應慰九原情

讀直道陳公祚遺事

上主能容直當言敢顧身累朝傳諫札萬死作歸人古廟穠花晚孤墳勁艸春從來汨沒士特筆在詞臣

哭郡守郝公

徵斂無休日斯人不永年曾聞溪虎避早見壁魚懸頌碣畱邊郡銘旌拂塞天九河一孤冢愁絕海門煙

哭張子二首

張子者平谷張子禴也以都禦史鎭遼東顯矣然無何卒李子者張之舊僚也聞之哀焉於是作哭張子二章語曰歲在龍蛇賢人嗟張之卒庚辰歲也

虎豹威邊日龍蛇哭爾年故人今若此吾道合潸然部曲歸旌擁風雲舊國連薊門秋艸徧何處是新阡

二翰海龍眞泣遼陽鶴竟歸壯心元鐵石神爽尙旌旗光繞新埋劍香殘舊賜衣至今生仲達猶怯孔明威

謁平臺先生墓

豈說嬉遊路今成昔雍門平生馬公帳四海孔融尊劍舄攵殘艸山河抱古原黃昏不忍去白日下髙園

溫將軍挽詩

不見千夫勇誰開百戰圍門猶森畫戟苔巳蝕金衣俎豆諸郎奮山河奕世輝黃昏兩白鶴偏繞北邙飛

聞鄭生死丰沛舟中二首

短劍英雄气孤舟疾病身那知生別後竟作死歸人汴柳詩筒斷江花繐幔新白頭交誼者灑淚向殘春

二客櫬攵丰沛歸舟渺越吳扶持有令弟書劍付遺孤墓艸親朋隔山松舊業蕪當年走馬地魂繞孝王都

聞鄭生死丰沛舟中二首【曹嘉】同賦二首

太初仙逝早少谷暝遊深詎謂方山客同隨秋艸陰野雲飄素幔寒日下空林重念羣芳歇臨風涕滿襟

已返河梁棹難招楚澤魂何人攵旅襯有客酹淸樽浦月沈帆影山花沒屐痕梁園舊遊地風色自黃昏

【卷第二十七】

【五言律詩一百一首】古意賞遊客散遊兵省中春暮觀雪省中聞砧旅夜除架二首詠史望極二首定居歸沐春日大梁東郭雜興登臨二首雨後朝望早春繁臺早春南郊郊行時事被縶國境眺望下吏獄夜雷電暴雨獄夜南徵野戰野泊舟中病感安仁聞夜哭得家書報生孫徐汊風阻雨雪四首徐汊阻舟七日湖夜泛廬山冬至聞雷雪夜廬山翫月南康聞還山之報江州雨霽七夕宜城野泊逢立秋撥悶覃園野風早起繁臺歸集繁臺歸興正月十六日赴吳莊之宴二首早春赴鮑相之飲初春飲大道觀因題宿江氏莊題壁春日畬莊感舊二首雨過雷電喜雨客會晴曉早起莊上莊上晚歸新秋夜興二首深秋獨夜郊園省水二首畬園春日河上秋興十首閒居寡營忽憶關塞之遊遂成七首夏夜寄書春宴熊子河西使回三首汴城東樓夏登二首田園雨蕪客過三首

空同集卷第二十七北郡李夢陽撰五言律詩一百一首

古意

內廐飛龍馬君王賜玉鞭長鳴彩仗下立在紫驑先放逐緣何事飄零竟不旋如蒙敝帷顧萬里爲君前

賞遊

王者化無外玉門開至今笳閒靑海外馬放白登深漢將攵金鼓胡姬弄玉琴宮中花月夜那稱賞遊心

客散

尊傾客自散而我臥空林五月涼風至孤村細雨陰竹蘿垂野徑花艸澹幽襟夢醒聞遙唱依稀楚鳳吟

遊兵

聞道新開口遊兵未觧圍只須殊死戰莫放隻輪歸漢月巳自滿林鳥常夜飛早將書插羽天子日宵衣

省中春暮

禁漏煙花北分曹禦苑西髙林落日盡幽院集鴉齊豈貴浮生趣常便靜者棲坐憐春事晚庭艸日萋萋

觀雪省中

省葉辭寒盡庭花向暮飄黃雲變玄朔萬里入層霄灑地紛紛密淩虛脈脈遙北風聊可詠攜手不堪謠

聞砧

逸響緣雲起淸砧入暮繁秋風吹落葉萬戶更千門寧知寄遠意不盡搗衣魂早晚逢西使流沙隔塞垣

旅夜

百卉巳蕭索哀蛩胡未休寒天淸渭樹落月故鄕樓古人猶涕淚吾意豈公侯雝雝南去鴈漂泊向何州

除架二首

種豆髙於屋垂忽滿庭根深歷夏茂蔓弱望秋零猥雜沈霜露縱橫礙月星斧斤呼稚子欲伐幾回停

二炎時忻密葉寒至怨多陰自是衰榮理非關愛惡心代條近陽月開牖散秋禽但能存碩果無用嘆蕭森

詠史

霸王雄圖並淒涼世徑分鯨鯢赴巨壑鷹隼失髙云難折朱遊檻休嗟袁紹軍當時平帝紀一一動星文

望極二首

望極雲天黑關門落葉深古城饑雀啅長路斷蓬沈嫠婦登樓思孤臣去國心此時看故壘何處不沾襟

二漢未忠良顯英名李杜齊伏機翻自中倒柄爲誰攜碧海鯨鯢鬭蒼林虎兕啼南州徐孺子何事獨棲棲

定居

故業秦山北新居梁苑西平生一丘壑何處竟安棲玄豹終隨霧神龍或困泥向登眺夢常繞杜陵溪

歸沐

歸沐謝人事翛然悲俗情陰陽爭歲色江海蓄春聲自委靑雲懶那教白髮生君看少年者驑馬盡飛纓

春日大梁東郭

桃柳晴沙晚悵然悲遠春葉明深坐鳥花劇轉愁人少小追歡地乾坤放逐臣巳看共如此何惜醉遊頻

雜興

眾木依繁塔吾亭俯蔡河側思云驥渡不忍黍離歌窻裏遊天地春前種薜蘿養生誠計拙冥寂保天和

登臨二首

屏迹良吾性逢辰每壯心花含向日霧柳變來年陰行坐自芳艸依棲還舊林髙樓出迥絕無日不登臨

二春燕不巢屋國祥徵至今孤城四戰地斜日雨河陰岸坼陳橋斷花開宋苑深河船不入渭那慰望鄕心

雨後朝望

半夜雷驅雨淸晨艸映空起看南僕樹知是北來風宿霧籠初日晴天滅斷虹劇心時序晚遮莫傅巖功

早春繁臺

泯泯春猶早行行賞不違柳黃沙際見艸色雪中歸積水生雲气孤城下夕暉誰禁臺寺望北鴈又將飛

早春南郊

正月郊南路獨行吟早春冰霜猶在眼柳色暗隨人直道元通蔡層山故蔽秦浪遊今短髮凝望欲沾巾

郊行

午雪融村溢春沙引騎紆田禽忽自起水鶴會相呼歇馬時傍柳逢花自倒壺醉眸橫落日寂寞宋京都

時事

幸覩三春媚番增兩鬢華賊來當白晝風起但黃沙碧颭依墻竹紅殘拂檻花寄言寇盜者四海尙爲家

被縶國境眺望

亦知蹋翼鳥豈意罻羅求萬里勞明主孤臣淚暗流臨京花更苦近苑柳偏愁愧爾雲間鴈銜泥向玉樓

下吏

弘治辛酉年坐楡河驛倉糧乙丑年坐劾壽寧侯正徳戊辰年坐劾劉瑾等封事

十年三下吏此度更沾衣梁獄書難上秦庭哭未歸圍墻花自發鎖館燕還飛況屬炎蒸積憂來不可揮

獄夜雷電暴雨

一雨暮何急孤眠宵未央疾雷翻暗壁落電轉空梁勢極千山動光還萬里長天威終不測魑魅可潛藏

獄夜

檐景棲棲落臺居黯黯幽鼠緣爭果墜螢過隔衣流幸竊餘光照那蠲多穴愁亦知廣川子局蹐爲春秋

南徵

暑行心日煩孤馬背中原地勢吞淮泗山形包鄧樊沿途官柳接吟葉麥秋繁赤日蒸云夢科頭思故園

野戰

盜賊乾坤滿縱橫野戰悲隨城嚴戍鼓平地有旌旗樹燕閒相逐垣花寂自垂諸君大河北捷報幾時知

野泊

遠電明江夜官舟野泊稀山鐘天外落林火兩中微水立黃龍鬭沙沾白鷺饑平生萬里志柰可夢西歸

舟中病感

寒望舟中遠鄕心病後多萬山通越水孤棹雜吳歌霜巳丹楓甚吾如白髮何倦遊常藥物歸思繞關河

安仁聞夜哭

縹緲因風訴哀哀何處音聲隨落月斷聽入過云深轉戰增新鬼誅求損眾心懸軍今更急寨滿碧山岑

得家書

隔歲才通此一書眞萬金時危作宦久家遠戰場深慘慘屯黃霧紛紛走綠林怒來思擊楫時有渡江心

報生孫

彊仕今爲祖家書昨舉孫行藏三代具生養九朝恩長但修蘋藻愚從喚犬豚見時應解笑先夢繞夷門

徐汊風阻雨雪四首

風急江船絕年殘野色凝密雲寒夜柝流霰灑舟燈四望湖天黑孤吟羈思增旁村有夫婦對人綴魚罾

二南雪竟爲雨北風增野寒漏船喧夜語攤濕攪晨餐轉苦人煙絕生憎鷗鷺幹吾行尙濡滯估舶爾應難

三阻舟江柳下信宿五湖中立水偏吞雨飛沙半逆風夜檣扶岸集漁火亂波空信有悲歡異應知易地同

四常年遇泛客煞厭說風波雨雪空江夜伊予悲慨多沙人荷傘至灘鳥景舷過幸及投簪會山中有薜蘿

徐汊阻舟七日

七日北風阻野灘舟不行僕奴增餓色妻子話徵情疏霰欺簾入流澌逐浪生獨吟江更苦詩罷欲三更

湖夜泛

煙湖迥不極搖搖中夜徵棹撥魚龍動人衝鴻鴈鳴雪月物意慘雨天寒色生共有舟航事誰深途路情

廬山冬至聞雷

小至匡南雨空江此夜雷仄憂羣蟄震急恐萬山摧盜賊時事苦陰陽歸思催徵鴻莫遽起擬爾北同回

雪夜廬山翫月

廬山萬古月幾度雪邊明影傍素林滅層隨寒浪生蔽巖疑有缺侵鵲暗須驚轉恐羣星妬冰壺獨自行

南康聞還山之報

傅玄非侮世陶令合辭官客路靑陽逼歸心白髮寬江城消雪送春鴈倚舟看自此茫茫去都門昨掛冠

江州雨

潯陽困李白吾寓亦江州地轉濤聲逆城空山气流二儀風雨積雙鬂古今愁去鳥衝煙白偏迎故國眸

霽

日霽催江色心攀怍楚氓褰帷二載過歸劍五湖情霜換湓溪葛林遷栗裏鶯忍看復新月廬嶽夜猿鳴

七夕宜城野泊逢立秋

漢江天上水牛女世間宵自動黿鼉影誰傳烏鵲橋孤城古塞月一葉楚門潮君看西流火分明奪斗杓

撥悶覃園

秦客楚山北秋園古堞西野風吟萬木禾徑臥孤麑江漢歸舟迥關河落日低可畱吾便醉爲愛白銅鞮

野風

山鳴野風至漢水白蕭蕭月滉魚龍醒云蒸豺虎驕有家驚節物不寐想前朝萬古英雄迹江城夜寂寥

早起

炳燭搖襄水開門認楚山風雲慘淡曙天地有無間露益他鄕白秋隨老鬂還飛來何處鶻逸翮繞江關

繁臺歸集

萬里竟何事三年違此都短墻殘菊在別業古臺孤冬日低檐塔霜風靜野蕪但看頭盡白莫恡酒重沽

繁臺歸興

臺榭歸來地江山戰後心城空猶募馬樹在只棲禽看嶽晴偏近俯河寒更深風沙日日起梁父爲誰吟

正月十六日赴吳莊之宴二首

林臥百無事出城緣底希人初正月會春巳柳條歸就日蛛垂戶開尊蜂坐衣不知農話久天地一斜暉

二爲赴吳莊飲因成禹廟遊住車驚艸綠坐石有云流落日銜春嶠饑鴻集暮洲巳扳頻載酒展轉問花丘

早春赴鮑相之飲

憐汝一尊酒要予千古臺年從碧艸換暖向玉杯來海日連波動江鴻帶雪回眾賓無遽起吾醉欲徘徊

初春飲大道觀因題

日月浮生攺山河此殿余酒因儒彥至春入洞云虛何藥曾袪老求丹尙問書白頭風物裏爛醉是眞如

宿江氏莊

黃昏水鸛叫沙頭人迹稀天淸看月近野闊帶星微客語喧莊犬風燈靜夜扉持醪忽自哂出郭每忘歸

題壁

客到惟雞黍農情愛汝眞隔城因下榻壙野合畱賓騎苑沙明月鞭橋柳弄春忍能辭一醉天地漸風塵

春日畬莊感舊二首

圃勝元因主花繁更屬睛醉重今日酒啼變來年鶯遇樹每共坐尋香時自行晚看風色異天地一含情

二名園多感激繼至轉芳菲節恨淸明逼人憐故舊稀暖煙低野淨云日度花微莫澷愁春賞吾今巳拂衣

雨過【賈誼作旱云賦】

倚杖河城暮林園雨過淸斷猶舞燕入葉巳沾鶯無惜聲連夜何妨坐到明旱云吾欲賦愴惻爲蒼生

雷電【丁丑年十月十三日是日立冬】

雷電交冬夜滂沱徹曉聞老夫偏不寐起立迥看云濕重菊垂檻鳴哀鴻趁羣明朝傳太史應有紀祥文

喜雨客會

萬物今逢雨吾堂晚集賓寒聲催電至猛力攪風頻坐看水平席歸防泥沒輪沾濡無自苦憫憫是農人

晴

雨好晴亦好灑然詩興新云分天欲斷日晃地如伸濕入紅渠重幹回菉筱勻趁時樓可上萬里不風塵

曉

北斗腳下地東星明漸髙霜初被山嶽霞巳閃波濤塞鴈能羣過鄰雞只亂號不眠聊自待紅日上林臯

早起莊上

爲農起常早每與雞鳴期露重花偏得林深鳥自遲飛星當面過落月向人隨玉佩金門外遙憐待漏時

莊上晚歸

萬動各有息吾亦念吾棲鴉翅昏猶接花蹊曲欲迷艸堂煙火外稚子竹林西自笑忙何事還家每宿雞

新秋夜興二首

微風入枕簟林臥仰看星露气秋元白天光霽益靑艸虫攢暗壁螢火閃疏欞那解蕭森節都從一葉零

二猶記初朝歲寧知遽數秋庭梧碧自落畹蕙弱誰畱門閉人同夜心西火共流閒眠亦反側霜露隔松楸

深秋獨夜

獨夕偏聞鴈悠悠寢復興林堂下微月風色暗疏燈遲暮心難巳悲涼气轉增憂來理琴瑟腸斷舊朱繩

郊園省水二首

莫辧田園路聊遵水國遊物情眞困雨吾道本滄洲避濘紆尋徑逢深屢借舟艸玄亭好在坐數自來鷗

二斬木聊供釣當流且著闌雞豚各惆悵鵝鴨爾能寬松菊陶元亮江湖陸務觀兼之吾過矣魚鳥鏡中看

畬園春日

市居常少出花日復多風萬古繁花地三杯感慨中步畦憐小摘攀樹惜初紅靄靄微云外哀哀何處鴻

河上秋興十首

古有蒹葭客吾今水一方茅齋寒淰淰洲渚郁蒼蒼獵騎捎河鴈歸人競野航霜髙木葉下莫擬是瀟湘

二坐送登臨目睛空鳥路長秋云不近苑官樹自成行河洛來天地人煙接渺茫采蘭空澤裏彼羙在何鄕

三日上秋林靜江淸旅思微黃葉雨後積白酒客來稀今古三川地乾坤一布衣獨行吟望苦沙鳥背人飛

四名城急鼓吹野處散秋煙眾艸莾零落孤松羞自妍山川亂明水雲日媚髙天何事楊朱子臨岐獨泫然

五後代自今代今人卽古人空傳歌舞地不見綺羅春宋嶽饒寒艸梁臺起暮塵蒼茫白鷺渚瀟灑類閒身

六白馬瓠子口秋風汾上歌帝鄕不可見千載白雲多樹動江帆至云前塞鴈過滄洲無盡極慷慨有漁蓑

七十載宋梁間雞鳴望四關月來天似水雲起樹爲山朝市今何處流波去不還髙秋未歸客腸斷濁涇灣

八一爲梁地客忽及授衣天野靜寒煙白沙鳴暮雨懸飛龍過絕浦立馬看長川望望蘋花盡鷗行若个邊

九積雨催搖落江村菊自秋驚風振大壑失鴈下寒流暗水斜穿竹孤云晚抱樓虞卿足簡帙白首傲公侯

十不寐傷寒節孤吟繞菊行月沈李家浦雨入宋王城颯沓楊柳落斷續寒蛩鳴泛泛中河艇誰知此夜情

閒居寡營忽憶關塞之遊遂成七首

牢落居庸道蒼茫六載還開軒延漢使對酒話燕山鳥道增新戍天梯護上關白城煙火切鎖鑰未應閒

二西崦千家落防秋五百兵山長元入塞澗曲故穿營靜夜聞熊鬭黃昏報虎行昔時忺歷覽三駐白洋城

三【沙嶺爲黃華東路】

沙嶺長園入羊腸宛宛斜石危偏駭馬艸動數驚蛇古樹兼今樹巖花雜澗花向來行塞日親見五陵霞

四【是爲西路】

往年趨北路今繞泰陵西晝黑垂蘿密山靑禁木齊獨僧攀杪出怪鳥趁陰啼寂寞黃華堞遙臨古塞溪

五【黃華牙將張桓】

孤蓬絕塞口匹馬戍程前跨迥煙墩直緣危石棧連飛雲下獨石逝水入潮川舊對張軍帥題詩醉菊天

六銀山湯嶺北鐵壁斗門邊虎守千年寺人看一綫天赤崖崩古塔陰洞坼新泉尙記漁樵侶長歌過馬前

七【弘治辛酉二月之望宿銀山寺觀鄧隱峯詩刻】

春遊臨絕嶠月出臥空岑暫逐山中客常關物外心三峯藏淨宇百里羨雲林崖際劖髙隱何時一重尋

夏夜

閣幔沾初霽云姿淡夕扃涼蟾輝遠樹昏塹下流螢久靜通幽理沈思損性靈昔人渾未達白首著玄經

寄書

驛使殘年發家書向夜封當衢慚騕褭涉水憶芙蓉紙短情難盡鄕遙恨易重孤燈遲明發寒月下疏鐘

春宴

白首聞歌異豪心遇酒多酒當花瀲灎歌與燕婆娑暝色侵臺殿春風換綺羅未須愁薄暮吾借魯陽戈

熊子河西使回三首【是時甘軍殺都禦史許銘】

偶遇西河使眞傳塞上情一春常凍雪千里半荒城未斷匈奴臂猶勤哈密徵重聞帳下變無語對沾纓

二絕塞田誰廢甘州稻舊畦荒屯惟見兔破屋不聞雞磧石烽煙北祁連戰鼓西平生邊務意一一願封題

三舊說窮源使人今出武威蒲萄應啖足沙棗故攜歸燧火眞憔面胡塵尙黯衣問君春塞鴈曾過玉門飛

汴城東樓夏登二首

身世吾垂老中原此上樓陰陽眞去鳥天地本虛舟王屋千峯伏黃河一綫流晴沙暮浩浩羨爾自行鷗

二危樓六月上樽酒四天開俯看嵩云動涼疑海雪來巒光杯裏見島影檻邊回不見芒碭气空深弔古哀

田園雨蕪客過三首

車馬人來地田園雨後心頹垣疏柳臥漏屋野花侵稼穡悲生事琴樽伴苦吟自無農圃學不敢怨商霖

二地下經年雨田幹滿目蒿繞籬荒苦竹小架剩蒲萄閴寂人還至壺觴興並髙艸途煙欲暝猶遣貰村醪

三廢塢歡能勝羣遊百任爲持竿探乳雀擲石打黃鸝落果呼兒拾逢花折自隨黃昏休擬駕郊月巳曾期

【卷第二十八】

【五言律詩四十八首】大道觀會飲三首春日漫成人折牡丹見贈賦之客至二首春日宴昆侖王子園池二首再過昆侖王子園疊前韻二首丙戌十六夜月東園偶題南莊塘水淥漫補治小舟乘興泛遶數回月槐之下與程生談亦念其夏遊自去歲秋雨夜起聞鴈喜雪嘲雪雪晴暑夜風春夜雪余雪春雪時帝在宣府立春日雪鸚鵡詠部鶴詠鶯詠白兔鴈衝鴈白鴈襄中見鴈菊菊時一種數本其一逾秋獨妍爰及至日黃華韡然當庭見者駭嘆攜酒來賞予賦二詩菊遲丈菊和王左史葡萄聞蟬詠蟬詠庭中菊小燕小雀小鵲

【排律三十首】華嶽二十韻新秋值雨十韻五月大雨省中八韻紀變二首冬日靈濟宮十六韻簡何舍人二十韻少傳西涯相公六十壽詩三十八韻在獄聞余師楊公誣逮獲釋踴躍成詠十韻赦出館李眞人別業顧侍講淸曁汪編修俊俊弟編修偉許枉訪不至十韻赦歸冬日宴劉氏園莊十四韻冬至劉氏園莊十韻冬夜觀射三十四韻六月豫章城角樓宴集二十六韻鄱陽湖十六韻哭徐慱士二十韻南浦驛見官押送來降韃靼詣桂林貢院雨夕柬僉寮內江李君十四韻龍沙遇毛君武亭再餞秋日訪王生山中因與攜酒躡嶠探蠻王洞覯古刻遂逾嶺造峴石而飲二十二韻寄陸子淵二十四韻送陳憲使淮上兵備寄贈畬子雨宴封丘別第黃君五十六歲始舉一子是年予亦有次郎黃冬官也厥父尙書予故得侈其家世秋日城東陂餞汪三贈王秋官二十四韻雪臺子家見杏花贈復齋子二十韻早春豫齋先生招飲壽樂亭卽席八韻

空同集卷第二十八北郡李夢陽撰五言律詩四十八首

大道觀會飲三首

敞閣元無暑淸林更著煙人觴金像側馬系石門前碧艸侵衣冷壇花落酒鮮丹靑半磨滅何處問諸天

二殿閣生秋早壺觴散客遲蟬吟松露下鶴入島云隨塵世人堪醉蓬萊路竟疑羨門如何作願與跨靑鷖

三與客搴瑤艸開筵傍洞花盤堆白石髓觴瀉赤城霞靜悟陰陽轉衰從發鬂華看君有仙骨倘許授丹砂

春日漫成

豪眞欺酒綠老每厭花紅人事年年異春風物物同雲霄猶旅鴈時序又新菘潦倒元吾分金尊莫放空

人折牡丹見贈賦之

俗眼開爭折花心抱自知色新兼露至香在有蜂隨老病傷春日乾坤倚杖時落紅紛點點忍把出羣枝

客至二首

宛宛酒船至依依小隊過亭於艸玄近溪比浣花多系焉穿芳樹持杯向碧蘿更謀泉上飲無遽促鳴珂

二訪隱春行早衝風野興豪鹿銜初出艸鶯坐半開桃一叟煙霞僻羣公位望髙浚郊元此地今日又幹旄

春日宴昆侖王子園池二首

物與吾何異春隨地不同遊歌盡墨客亭榭半花風身世一杯外山河雙眼中無言時未夏巳報石橊紅

二老爲春憐酒閒將客問花檻楊晴故雪階藥晚能霞地與歌鶯轉人爭舞燕斜但來須共醉莫使負韶華

再過昆侖王子園疊前韻二首

昨與君遊處今來訝不同早荷浮嫩水夏樹起初風人醉孤亭上禽鳴萬竹中興深天亦助斜日片雲紅

二舊徑添雙樹新叢試一花春風逗笑語落日變雲霞圃色隨人遠樓陰趁酒斜誰知在塵境遽爾隔紛華

丙戌十六夜月

是夕微雲中天遂朗因憶往時京華賦詩有淸虧桂闕一分影寒落江門幾尺潮之句人多傳誦彼吾少俊今遽老醜並前詩忘之矣亦以集未攵載

月豈無晴夜天終有散云微微透今夕朗朗至宵分鏡展池波暈珠明艸露文呼兒暖余酒酌罷一鴻聞

東園偶題

孤亭萬木裏獨坐一花飛者更知春色閒能到夕暉微風偏裊蔓返照故燻衣隔院香逾好呼兒莫掩扉

南莊塘水淥漫補治小舟乘興泛遶數回

久懷浮海意偶觸濟川心一艇方塘繞杳然春水深桃花能泛泛云日故陰陰還艤綠楊下番憎黃鳥奇

月槐之下與程生談亦念其夏遊自去歲

月出槐初定風微影尙搖念離仍是夏拚坐忽分宵星斗來天近塵沙去路遙別情兼望雨白首夜頻翹

二旱時偏苦熱沙國每愁風今夕客談處孤槐淸月中露凝天故白橊近夜能紅明發衝南暑逾江莫更東

秋雨夜起

檐雨響不絕披衣中夜興寒聲壓髙閣濕气逼疏燈一鴈叫何處數蛩吟可憎誰能奮長劍割破黑雲層

聞鴈

慘淡胡風起連鳴上碧霄才聞秋浦外巳復夕山遙哀故欺霜角淸應斷夜簫南樓有思婦夢恰到西遼

聞鴈【曹嘉】同賦

連翩升紫塞嘹嚦過秋城帛染傳書淚砧催搗練聲云深飛摠近風細落還輕此夜迥樓笛懷人幾度橫

喜雪

老健裘能著寒吟雪故行袖承花數出履蹴霰求聲飄卽諸山壓塡應四海平久知三白貴吾巳十年耕【數上聲】

嘲雪

怪爾梁園樹先春忽自花態多低復起形弱直還斜秪解光迷鶴無能色變鴉玉樓銀闕裏汝敢鬭瑤華

雪晴

余雪且休騁髙空微欲曛盈盈看玉樹澹澹入黃雲奮激鵰連起啁啾雀自羣嚴風暮益發天隙認星文

暑夜

微月通簾閣疏星下檻塘樹陰交進濕水气暗生涼歲月一陰長乾坤雙鬂蒼北窻聊復爾敢謂上羲皇

風

鈴閣晚猶急月窻宵漸輝稍驅雲霧散翻重雪霜威起坐鑪須擁晨看木盡稀徘徊問气勢死逼漢宮闈

春夜雪

獨客初春夜孤城急雪時戰風才白地欺月巳平池數聽鴻飛亂虛愁花發遲世無戴安道誰見剡舟移

余雪

饑鳶側目過余雪且紛紛風起惟催霧天空故縱云回聲捎竹細疊片壓枝分憂國非吾事占年亦自欣

春雪時帝在宣府

鴉鳴曉雨至零亂忽成花著地融難白隨風弱易斜色應疑燕雀寒恐滯龍蛇塞路今休擁春風返翠華

立春日雪

獨有梁園雪風花賦裏寒婆娑遇春日醉起倚樓看鳥動紛離樹人來故上闌相逢亟農事誰暇問袁安

鸚鵡

鸚鵡吾鄕物何時來此方綠衣經雪短紅嘴歷年長學語疑矜媚垂頭知自傷他年吾倘遂歸爾隴山陽

詠部鶴

寄迹含香捨淹情嘉樹林長鳴如有訴狎俗到如今不染風塵色常存霄漢心會應王子晉接爾向嵩峯

詠鶯

裊裊花絮亂交交黃鳥歸殷懃度碧葉回轉惜金衣不向艷陽語似傷儔侶稀王孫多彈射莫羨上林飛

詠白兔

趯趯來何處爰爰上玉堂不因丹竈躍那覩雪毛香晝日行疑月炎天臥有霜異時歸搗藥莫礙廣寒光

鴈

旅館經花夕哀鴻時一聞孤鳴元趁侶亂語欲驚羣漸起隨邊角遙傳隔塞云更深何處落斜月轉紛紛

衝鴈

可怪鄱湖鴈昏飛獨自羣乍翻還近舸忽起盡隨云浦闊看宜小山長去不分秪疑南下盡猶阻北書聞

白鴈

八月白鴈至中宵聞爾哀亦知先伴起無爲報霜來月靜飛難見云深去不回故園消息斷愁病轉相催

襄中見鴈

秋風羣鴈過萬里順歸毛搖落巳如此雲霄空自髙盈盈拂楚塞冉冉影湖濤定出邊烽裏哀鳴嗟爾勞

菊

日麗秋霜白天淸野菊黃亦知甘隱逸偏得近壺觴屢折元因醉斜簪一任狂乾坤傳捨耳節賞莫思鄕

菊時一種數本其一逾秋獨妍爰及至日黃華韡然當庭見者駭嘆攜酒來賞予賦二詩

節過諸芳盡冬深爾獨妍那知冰雪候復敞菊花筵蕋凍黃逾嫩枝疏綠更鮮試令彭澤見應費掇英篇

二正色幹嚴候殊姿破暮寒名均梅自妬節晚竹同看歲月陽回易冰霜爾立難無言載酒客繾綣近闌干

菊遲

吾家數叢菊節近未含姿種日人同卑開時爾較遲編籬護密葉繞砌嗅寒枝切恐重陽至無錢足酒卮

丈菊和王左史

丈菊今朝得低垂九尺闌發遲冬巳破移早露猶團飧蕋搴難及憐芳仰屢觀縱令他處有爭伴醴筵歡

葡萄

舊幹疏曾訝新條密更垂苑花深悄悄風葉澷披披馬乳秋同摘龍須世豈知相傳自西域種雜至今疑

聞蟬

夏林疏過雨秋意爾能知響入云俱迥聲回風故吹抱貞惟隱葉避害屢跳枝多少垂楊裏爭吟日暮時

詠蟬

孤淸不自掩浥露且風吟漸送炎蒸月那知獨苦心傍齋棲樹穩響葉度云深巳信一枝足何須上國林

詠庭中菊

亦隨羣艸出能後百花榮气爲淩秋健香緣飲露淸細開疑避世獨立每含情可道蓬蒿地東籬萬代名

小燕

小燕羣騰壘朝遊夕每歸踏枝搖復穩疑路上還飛日月銷黃口風雲長黑衣吾家廬室隘好向玉樓依

小雀

黃口靑條上翩翩索哺頻解飛猶趁母眞性不擬人裂鼎有菹待宜城彈射巡野田禾黍徧何處不宜身

小鵲

檐際翻翻鳥將雛唶唶行攪眠眞懊惱傳喜不分明化印何年就塡河幾日平徒然盛生息羣噪每能晴

排律三十首

華嶽二十韻

有嶽雄西土三峯插渭川省方朝白帝分野障金�逖矣威靈赫遐哉秩望虔百王開寶籙七聖演瑤編綺殿丹靑列文窻俎豆聯風雲蒸大壑日月避層巓鷟舉天門辟鰲呿地軸旋巖巒莾翕汨嶺障郁綿翩猿掛仙人掌蘿飛玉女泉霞雰夕的皪錦繡曉相鮮葛藟搖金壁芝苓冒紫煙石膏滲復結鍾乳滴猶懸右壓秦胡壯南包漢鄧偏徒追散馬日緬憶祖龍年箭括通神戶雲臺祕妙筌豈惟棲鳳侶亦以遁鴻賢方士騎茅狗宮人采石蓮褰帷瞻窈窕拄笏悵攀緣陰井邀雷馭陽崖起電鞭聊遊淩絕頂不爲學神仙

新秋值雨十韻

積雨塵營寡端居羈思繁火流驚暗換鶴濕想孤騫郁暑終攵虐新涼巳破煩覓詩謝眺閣髙枕右丞軒檐澑衝花落籬湍捲葉奔隨龍動玉闕辧馬失金門胤案螢那聚歐齋蛩巳喧造朝疏雨具邀友阻吟尊塞國柳應盡上林花幾存忽思禾在野躑躅望朝暾

五月大雨省中八韻

五月行秋令新寒奪盛溫萋萋云色暝颯颯雨聲奢啟戶涼風進臨溝驟浪喧連山浮海气大陸走河�巳阻金門謁疑將華屋翻夜更燈燭坐晝輟簿書�豁霽思長劍歸棲憶故園解誦愁霖作泥中非遁言

紀變二首

元年建申月慧出掃寒芒勢掩旁星布光於中夜長連斥竟大老密奏合文昌臺以司空坼星知上將亡流通人事邇仁愛帝心藏忽憶臨崩詔看天淚數行

二太白今宵見光芒何太明經天復晝見國茌且胡兵度影休銜闕低空幸隱城天髙聽亦下人勝運須更避殿惟皇切推輪遣將誠羯奴行就縛飛慰諒闇情二太白今宵見光芒何太明經天復晝見國茌且胡兵度影休銜闕低空幸隱城天髙聽亦下人勝運須更避殿惟皇切推輪遣將誠羯奴行就縛飛慰諒闇情

冬日靈濟宮十六韻

貝闕昆侖外浮生此路疑蓬萊移禁國塵世出瑤池蔓爾雙仙迹飛騰後晉時論功竟恍惚讖北且逶迆慫慂精靈托呼噓霹靂隨先皇親議號繼堅必修辭爵陟王侯上尊同帝者師龍襦分內錦宮女凖昭儀雨露宮城切星辰天仗移琳瑯搖繡栱松栢蔭丹墀瓶內金花踴龕前紫凰垂晴還日月祕暝則鬼神悲玉鼎推龍虎瑤編述奼兒漢惟欒大顯秦竟羨問欺五帝非無術千齡今見誰累朝盟誓冊玉櫃少人知

簡何舍人二十韻

黃扉通內閣左順切文華密勿君臣契尊崇禮數加詞頭存故事國體與宣麻奏絕銅函密封非墨勑斜四門欽舜辟只日鄙唐邪干斷人心恊風淳主徳遐萬方咸就日六合迥爲家司馬元牛走臥龍曾兔罝吹噓振羽翮變化奮泥沙邦計思劉宴兵謀愧左車分番春扣闥捧牘晚歸衙影拂垂城艸香攜出苑花讎經違白虎投筆困靑蛇每憶仙池鳳私慚省樹鴉拘羈那有適追琢冀無瑕不忍醒爲醉胡由玉倚葭聖朝巢父耳荒裏邵平稔抱丘園欲私祈紀運嘉鳴文極燕許熙載老姬牙帝澤川歸海浮雲莫蔽遮

少傳西涯相公六十壽詩三十八韻

龍馬千年會崧髙萬古神負圖曾翊聖間气又生申穎拔元無敵淸修況絕倫生來近日月齠齓上星辰懷橘休前輩探鐶秪後身早承金馬詔竟冠玉堂賓講幄時沾醉宮坊數賜珍文章班馬則道術孟顏醇絕藝邕斯上髙情頡籀鄰一揮驚霹靂隻字破風塵絢練王侯宅蒼茫海嶽濱幽劖光沕窟巨榜照嶙峋星燦將軍碣云垂學士瑉崖題半吳楚墨刻徧齋秦振鷺天衢麗登龍野服臻諸生彌濟濟夫子益循循江漢誰堪濯桃梅自有春空傳馬融帳眞慕介休�憶昔逢先廟援公輔大鈞至人虛密勿君子以經綸商鼎調和切虞庭吁咈頻八方生气象萬物荷陶甄日晏離黃閣雞鳴侍紫宸羔火分紫駝背袍錫錦麒麟顧命畱元弼今星禮舊臣屹然匡社稷公論在朝紳鶉首星躔徙龍飛歲序新風雲回甲子天地慶玆辰卻老形如鶴憂時鬂若銀含淒麾賀客雅志爲蒸民愚也蓬蒿士蕭條塞鄙人猥蒙噓弱羽從此躍塗鱗原憲終多病彭宣晚見親臨洋徒嘆惋學步轉邅迍寶繪開蓬島靑歌頌大椿微涓寧溢海撮土詎增岷古意同如此中懷托具陳願爲金石檝永永濟迷津

在獄聞余師楊公誣逮獲釋踴躍成詠十韻

六苑中丞府三邊大將旗先皇親授鉞報主獨搴帷朔漠威名壯風霜鬂發衰功髙元避賞道大不容時丞史輕周勃朝廷重子儀未論遭鵬鳥先巳縱塗�北固潛夫早東山起謝遲蛟龍沒海闊日月倒江垂杖屨金山寺文章鐵甕碑終頒陸贄詔四海漸瘡痍

赦出館李眞人別業顧侍講淸曁汪編修俊俊弟編修偉許枉訪不至十韻

開業傍仙宮逶迆金闕通彩雲偏近日瑤艸盡含風野性耽沈寂攜遊想數公秋林葉自落露井果猶紅搖筆憐淸景吹簫望碧空寒山萬井外滄海五陵東郤笑籠鵝侶番成失馬翁生涯眞畫餅故舊各飛蓬對食懷金馬開筵列玉童不知東閣士淸論幾時同

赦歸冬日宴劉氏園莊十四韻

脫難旋疆裏行歌入宋中陰陽雙轉轂天地一飛蓬憶昨遭拘縶悲傷途路窮鄒生猶雨雹列子竟乘風歸作墟中叟來從河上公壺觴聊假日村塢坐書空卜築劉園麗芳菲漢苑通冬亭饒霧露陽井下霜虹候暖冰桃熟林空晚杮紅玉芝穿曲檻靑筱蔽虛櫳樂極悲心發時違感慨雄古人隨蔓艸吾道付冥鴻去魯情難忍遊梁迹豈同重思竊符子攬淚宋門東

冬至劉氏園莊十韻

曖曖寒城曙綿綿野徑紆初陽升古戊白露靜園蕪欵客琴尊並開堂松樹孤登髙望云物極目散江湖孟澤虵龍伏芒碭鴈鶩呼行藏虞氏傳勛業阮生途且盡畱連飲休嗟序運䢐羣虫迎節動百卉待春蘇日月悲羈旅乾坤識故吾寄言招隱者斯地有潛夫

冬夜觀射三十四韻【繁臺一名講武臺】

云驥橋邊路繁臺寺畔亭登臨壯古昔時序嘆流冥乍見芳艸歇那堪霜霰零冬殘栢自秀春逼柳先靑叨有衣冠會能教酒盞停狂將賓作主興與醉爲醒講武仍存記威弧合凖經鵠違遵取觶貆獲放懸庭矢勁風推疾弦開月避形奔貍失故窟矯鶴墜生翎疊發無單中虛歸必染腥叔才羞縱送蒲弋媿娉婷末徳矜先捷髙賢哂一丁𨿽非尙力藝亦異養心靈攺服遊荒寺攜壺扣寂扃雪光搖凍薄冷鳥下昏汀宿鴿爭嵓坎鳴鐘出石欞衣因樂乃發慮以道爲寧憶昔遊梁始伊余實孺齡探鐶遊汴館懷橘向王廷十五飛觚翰冠年志典刑彎弓獵艸澤走馬向林坰頗類沙頭鴈還慚水上萍謬隨朝日月過舉犯雷霆擯斥傷垂鵠棲遲學聚螢無論顏灼灼巳是發星星巖眺殘雙屫川遊寄一舲煙霜日慘慘河漢夜泠泠感舊聊今詠勞歌啟後聽世情眞箭括吾意竟云軿嗜武非良節摛文豈至馨緬思羨門子永慕令威丁海帝金銀闕江妃碧玉瓶終當別玆土長嘯入滄溟

六月豫章城角樓宴集二十六韻

逃暑宜髙會登城復此樓開窗萬里盡近檻一江流域勢銜天闊山形抱郭幽登臨出百越指顧見東甌暇日羣公集飛軒六月秋管弦邀落影觴斚散淸眸俯崿云偏擾迷波地欲浮時花紛浦漵昏鳥識林丘忽在三辰上眞超萬象遊寰區憐混濁車馬郁喧啾解帶烹炰飫揮毫藻麗酬微風閒白羽岸幘送沙鷗自昔觀中宇洪都實上游匡廬巍崒嵂彭蠡浩滺滺節鉞唐開府春秋楚大州文章騰閣最風節穉亭優下榻塵埃滿鳴鑾樂事攵濤聲還粉堞艸色自芳洲巳有興亡感兼懷盜賊憂羽書諸道急節制大臣畱立見鯨鯢戮私防玉石仇干戈沈戰艦風浪羨歸舟河嶽縈三晉秦關啟二周憑闌慚後食彈劍想前修解組陶公性思鄕王粲愁獨口非燕頷猶自說封侯

鄱陽湖十六韻

太祖平陳日樓舩下此湖波濤畱壯色天地見雄圖水上開黃屋雲中下赤烏士獲詢後載戈巳倒前徒力屈鯨鯢僕聲回鴈鶩呼橫江收玉笥跨海定金符文車丸遙通楚梯航訖至吳虎賁𨿽莫敵龍戰豈金辜血染猶丹艸骨沈堂白蕪汀洲夜寂寂霜月鬼鳴鳴殺气黿鼉徒腥風島嶼孤罾人拾古鏃艇客慨秋菇偉彼髙光烈還將蕭鄧須英謀恊睿算勇奮想長驅劍瘞神仍王舟焚勢與䢐康出巍廟在忠武激頑夫

哭徐慱士二十韻

乾坤風色暮江漢哭斯人棘寺翻飛日文園久病身數奇官竟左材大命須貧放浪原違癖羇淹秖爲親赤城終羽節璧水暫儒紳鵰鴞偏垂翮鯨鯢不縱鱗回殂豈道薄屈憤轉時屯藥石亡鬼能返龍蛇讖亦眞楚狂嗟鳳鳥魯叟泣麒麟邂逅京華始風雲气象新簉鵷陪玉筍倚馬接華裀宅燕南陽月花吟東部春回頭成宿昔開眼漸風塵妻子今誰托文章後益振王喬跨鴈鵠傳說化星辰松栢丘墳崛灰沙劍舄陳閶門寒擊甕吳水痛沈珍宿艸扁舟阻生芻絮酒伸碑非蔡邕愧誄豈仲宣倫獨把延陵劍吞聲淚滿巾

南浦驛見官押送來降韃靼詣桂林

欵壘因王化投荒荷主恩官爲供廩餼詔許挈兒孫瘴雨凋胡服蠻鄕引塞魂分明共日月耐可異乾坤慘淡顏容變軒昂故性存彎弓望五嶺似欲遂平吞

貢院雨夕柬僉寮內江李君十四韻

鎖院春霖積分司湖水遙萋萋灑書閣藹藹度空寮葉洗臨軒翠花含向客嬌扣簾時攪食翻捲夜焚膏竟誤朱衣點那防白鼠跳蛟龍雲雨會牝牡冀羣挑忽有同宗念爰申獨處謠涕流眞慕賈兵論每淩晁意气陳雷許時名李杜超暫違萌鄙吝相憶減耒標艸徑靑迷馬楊津綠漫橋樓臺回瞑色江海劇風潮恆切毛錐嘆常懸寶劍招橫鱗詎池沼鵰鴞快雲霄

龍沙遇毛君武亭再餞

羇鴻常慕侶谷鳥友先求不盡龍宮興番成虎帳遊夏深濃岸柳雨減出蘆洲棹艤北沙穩山迎西戶幽江湖半落照風水獨離憂舊部羣公薦新符百粵州天浮洞庭闊海盡日南流白首今遙別金尊莫惓畱

秋日訪王生山中因與攜酒躡嶠探蠻王洞覯古刻遂逾嶺造峴石而飲二十二韻

舊見今相聚新秋爾一過我尋龐氏鹿本美右軍鵝艸木疏孤峴霜風落漢波紆徐習池轉巉峭寺林多道器沈冥蘊天倪吐吸和違羣甘眾吻守一賴神訶貧擬懸鶉憲廉持訓蚓軻甲橐巍世業章甫發賢科獻策蕡偏斥逃名籍每酡巨魚行縱壑只鳳且遊�裊裊交檐桂菁菁被隰莪柴門伴老衲蕪徑謝鳴珂園賁幽人吉溪盤碩士薖卜鄰王翰欲懷裏伸宣�去就堪余哂生涯柰路何昔人竟誰在吾道合狂歌逞醉探云嶠逾巓憩石窩洞昏剝字蘚巖裊掛巾蘿一水寒明練千峯暮集螺笑疑搖地軸手可拂天河窈窕奔山鬼光華掩佩娥豫防羲馭速取辦魯陽戈

寄陸子淵二十四韻

爲復淹邦邑旋仍寄海城一看東泖月幾喚北江鶯地濕身曾健潮諠寐果驚烏情終急哺驥子竟何�踽踽形將影滄滄弟憶兄累朝誰直筆四海獨蒼生前漢畱班史雲間挺陸衡餐揮巨口鱠臥聽九臯鳴方朔元金馬長門足長卿文章會琬琰舉動必鏗鍧夜有靑藜引晨趨華蓋行數磚風禁切視艸藥階淸夙昔鄱陽使伊余擁幰徵云霾負嵎虎風湧駭波鯨黯黷川原血轟豗玉石傾衣冠函竄突戟劍戞摩爭卽幸緘書達猶慚虛左迎扶搖冀奮翼騕褭忽垂纓混沌玄黃戰陰沈日月精眉山亦按獄谷口合歸畊早見羞張摯交讒似屈平竟陳徒憤郁髙義秪拘儜茫渤任公釣緱岑子晉笙吾衰尙餘此長嘯舞霓旌

送陳憲使淮上兵備

世徑轉蓬勤淸秋袂一分攬綏霜日肅前路鼓笳聞誅卯元兼武出師非乏文渤光搖組練淮色變風雲陣偃龍蛇互威行虎豹羣檄湏陳記室客有孟參軍校獵歸常月投壺醉每曛椎牛將士飽賣劍婦男耘河伯黃樓壓芒碭赤气殷徐人信栗悍楚壤郁氤氳諸盜山東起長驅宇內焚斯邦實兀兀朝論日紛紛挽漕初疑阻提兵竟策勛瘡痍鑑不遠喉脇仗須君鴞擊豺狼伏春敷艸木燻異時功業地壖海接江濆

寄贈畬子

畬子去吾久行藏今若何黃山住實近白髮爾應多身以煙霞癖心通日月和龜蒙元倚釣康節竟成窩林壑潛虯日江湖放鷁過鄕人欽杖屨世路笑風波初度臨萸菊髙筵敞薜蘿橘陳屈子頌鶴擬李生歌日落峯回色云香客半酡壽杯思欲把惆悵隔三河

雨宴封丘別第

飛蓋淩晨集行宮映雨開天爲歌鼓動霧拂舞筵回賓客梁王盛山河故國哀長沙悲舊傳屠市隱眞才憶昔兒童聚惟今老大催達人元曠逸萬物且形骸樂混寒聲沸尊添瞑色來斜風沾綺席疏點灑金杯雜逞龍仙互先爭虎豹摧轉眸升旭日覆手下秋雷尙有歡娛歉湏防禮法猜門衢汨泥淖莫遣引燈回

黃君五十六歲始舉一子是年予亦有次郎黃冬官也厥父尙書予故得侈其家世

異骨成何晚眞毛產固殊云移丹穴種霧滃渥窪駒驀墮懷中月俄橫掌上珠試啼存大鑑摩頂恊玄符彌月翻身健期年認父呼聿曾提俎豆詎但識之無鄕裏論前輩尙書挺後模終於金石貫貽厥鬼神扶冠玉元諸子含香矧丈夫急流棄軒冕長嘯卽江湖人每占瞿後天應福趙孤外家邠老裔晚境樂天雛瑞擬連胎蚌賢期返哺烏星辰追履上詩禮紹庭趨抱子誰非足憂時爾實迂向來顚種種今始覺於於失路均浮梗爲鄰獨守株弄璋亦偶爾獻璞欲何須漫俟兒童長虛愁日月驅龍豬吾暇較天地幾桑楡

秋日城東陂餞汪三

聚首仍何處分襟復此陂衣冠屯綠漵笳鼓截淸漪自爾爲三益伊予畏四知周交醇稬飲車坐眾賓嬉嘆息今遲暮那堪古別離池臺杜甫徧舟楫謝安移棹撥天疑破窗旋岸欲隨涼風下菡萏人語避鳧鷖暫輟蒹葭唱眞生霜露悲但看眼前事能負手中卮歙邑誰黃髮汪門汝白眉少遊梁孝苑老動季鷹思杳杳憐江海悠悠悵路岐餘霞散錦繡落日湧琉璃云物秋元異歡娛夜更追寒螿依斷梗微月隱疏籬逸气衰猶壯暌心醉不支淚深南浦艸愁重北梅枝飲罷還持袂潮平是去時相尋有遙夢應繞碧梧�

贈王秋官二十四韻

紫气開三極皇風穆四陲嶕峣金虎地瀟灑白雲司柬拔才賢入飛騰位望椎呂條元愼罰虞典固先疑聿自刑書鑄相沿律令垂歷朝徒異議聖代實宏規域皞麒麟至囹空狴犴離羣居搜簡帙髙揖講��眷此驊驑種曾於汗血知鯉庭眞獨授鴈塔果爭馳爾在通家子予慚私淑師橐驚文考賦智讓孝娥碑道路分雙旆江湖把一麾閣淸霜並肅車動兩偏隨禮樂徵王粲聲名采杜詩大龜終納錫威鳳合來儀振佩遊香署峩冠侍玉墀臯陶淑問日季路片言時汝遂靑雲致吾寬白髮悲仕途迂謬逐丘壑太平宜但看陰陽轉寧論桑海移雪溪王子棹竹墅謝安碁顯晦誰能料流行每若斯寄言諸彥碩努力赴前期

雪臺子家見杏花

九陌春風起君庭一見花偶來吾下馬先有客停車猶是輕寒日那禁爛熳霞覓詩巡獨樹泛酒摘髙葩色故流衣袂香能染帽紗眼中俱是幼身外豈須嗟冷暖隨人事行藏付物華明朝約重賞莫遣落塵沙

贈復齋子二十韻

豈謂懸弧日今逢獻襪辰【丁亥十一月十九日冬至】梅樽初介壽葭管暗浮春王國多賢者朝廷是聖人八荒元皞皞七世益振振北斗天元气南陽帝近親方城郁律律江漢白粼粼憶昔生申甫崧髙實降神一陽消長意七日往來因刻志耽經史忘形不縉紳產無絕纓客門有曳裾賓楚醴朝朝設梁園事事新心於業遂廣性以學而淳禮樂河間並文章子建鄰八公傳訣日三老述年晨瑞霧蒙朱閣香塵擁畫輪筵開金玳瑁煙裊玉麒麟避地淹叢桂停雲詠大椿力耕知稼寶苦節愧儒珍欲振扶搖翮其如潦倒身呂嵇千里駕終擬托雷陳

早春豫齋先生招飲壽樂亭卽席八韻

每當和煦日徑造賞春臺爲與歲華約非因歌舞來乾坤從白髮節序且紅梅轉徑尋花發憑軒數鴈回日斜云故擁地暖气仍催彭澤羲皇意河間禮樂才激昂還玉笛爛熳有金杯坐待中天月長風霧巳開

【卷第二十九】

【七言律詩七十首】赴郊觀宿曉詣西壇候駕西壇侯駕卽事扈從耕藉桂殿謁陵秋懷八首雪後朝天宮新秋見月春晴憶湖上晚晴郊望郊行河發登望時景見云雷垂垂不雨悵然有作聞旁郡雷雨盜賊喜雨命酌晚晴步園正徳辛未四月十七日簡書始至於時久旱甘澍隨獲漫爾寫興旅泊雨夕聞鴈日照杪夏急雨江州繁臺春集僦居避隘般移之日雨乎適至厥時久燥出郊探春野園冬歸繁臺別業澷興雪日繁臺院閣酒集雪後上方寺集歲暮五首春暮丁丑年作夜風堂前冬靑架僕折其二幹曉雪驟至戊寅早春上方寺無題戲效李義山體蒔植甫畢風雪遽至漫爾有作爲園晚秋明遠宴集新年作次諭監察韻甲申元日試筆柬友九日詣東莊遇水則舟之同黃子符李二生正月大雨雪遣懷陶君誇其分司桃花獨樹予往觀之次其韻和君席上海棠賞之二首莊上看花歸見庭中海棠落英與客同賦春日過黃公新堂夏日陶公過曹濮分司見叢菊蔓艸中移之自隨有詩傷之豈以爲家物邪予覽而和之正月四日始出赴黃子之宴南鄰何儀賓以羙醪助杯卽席口占陶王二君來賞牡丹冬日學司偶見庭菊秋日東莊宴集二月望畱云閣兩集海棠爛然要諸君子賞之分韻得壺字二首雨中海棠艮嶽

空同集卷第二十九北郡李夢陽撰七言律詩七十首

赴郊觀宿

城邊水色靜春茅苑外鶯啼拂露梢萬戶煙花臨復道九天宮殿鎖南郊霓旌夜發淸溪繞彩仗晨飛碧樹交身到鈞天渾不觧坐聞仙樂下云旓

曉詣西壇候駕

萬宇沈沈曉漏催九關魚鑰遲明開閴閴鼓角空中起片片鑪煙霧裏來气結龍文隨禦帳風傳虎旅發仙臺叨從百辟觀周典不向秋風數漢才

西壇侯駕卽事

太歲宮髙接禁墻先農大纛兩相望陰陰背日朱�閃黯黯參天翠柏長別殿鑪煙淸幄次虛壇艸色�琴張祠官指點躬耕地田畯行瞻衮鉞光

扈從耕藉

天行近野團龍蓋萬姓環門識衮袍竟畎難寬��力藉耕無乃聖躬勞侵壇碧艸茸茸起土殿���冉髙巳忝賜筵思報述卽東潘賦愧詞曹

桂殿

桂殿芝房曙色通垂垂苑柳綠煙中桑幹斜映千門月碣石長吹萬里風巳有金吾嚴禦陌遙傳王輅下齋宮侍臣鵠立松陰裏時倚紅雲望碧空

謁陵

本朝陵墓傍居庸聞說先皇駐六龍一自玉輿回朔漠遂令金殿鎖秋峯明禋衮職𨿽多預備物祠官豈盡供報祀獨知今上切每於霜露見愁容

秋懷八首

龍池放舶他年事坐對南山憶往時紫閣峯如欺太白昆吾山自繞皇陂雙洲菡萏秋堪落亂水兼葭晚更悲谷口子眞今得否攀云騎馬任吾之

慶陽亦是先王地城對東山不窋墳白豹寨頭憔皎月野狐川北盡黃雲天淸障塞攵禾黍自落溪山散馬羣回首可憐鼙鼓急幾時重起郭將軍

宣宗玉殿空山裏野寺霜黃銷碧梧不見虎賁移�內尙聞龍舸戲西湖芙蓉斷絕秋江冷環佩淒涼夜月孤辛苦調羔火三相國十年垂拱一愁無

苑西遼後洗妝樓檻外芳湖靜不流亂世君臣那在眼異時松柏自深愁雕闌玉桂畱天女錦石秋��禦舟萬古中華還此地我皇親爲掃神州

胡奴本意慕華風將校和戎友劇成遂使至尊臨便殿坐憂兵甲不還宮調和幸賴惟三老閱實今看有數公聞道健兒多戰死暮云羗笛滿雲中

大同宣府羽書同莫道居庸設險功安得昔時白馬將橫行早破黑山戎書生誤國空談裏祿食驚心旅病中女直外連憂不細急將兵馬備遼東

曾爲轉餉趨楡塞尙憶悲秋淚滿衣沙白凍霜月皎皎城孤哀笛鴈飛飛運籌前後無功伐推轂分明有是非西國壯丁輸挽盡近邊煙火至今稀

昆侖北極轉天河獨馬年時向此過渥窪西望迷龍種突厥南侵牧橐駝黃花古驛風沙起白雷陰山金鼓多況是固原新戰鬭居人指點說干戈

雪後朝天宮

馬上城中見雪山白雲蒼霧滿燕關蓬萊只尺無�到松柏黃昏有鶴還當日翠華遊物外百年金殿鎖人間浮塵擾擾江湖遠悵望巖棲不可攀

新秋見月

憶在黃河艸堂靜坐臨秋月孤娟娟水門蕭條向蘆葦石瀨逶迆回舸船頻幹祿食去多阻遠望江湖�可憐傳語魚龍莫浪喜抱珠今夜且湏眠

春晴憶湖上

湖上晴煙積雪春柳條湖水接芳新林鶯恰恰稀�侶岸日暉暉低向人汀芷渚蘭暄自碧浴鳧飛鷺晚相親弄移白日思漁舸嘯倚靑雲愧此身

晚晴郊望

早時鳴雨晚細微忽有返照來荊扉山禽水禽交止語桃花梨花相逐飛村村柳條弱欲斷家家麥苗靑不稀睡起登樓時極目出雲歸岫願何違

郊行

二月梁園獨未歸岸花打柳各依依且將弱���騎莫厭繁香點客衣蝶暖蜂暄從自得鳥黃���誰飛平生漫有憐芳興未老能令萬事稀

河發登望

七月七日河水發康王城邊秋可憐買魚沽酒��口打鼓鳴鑼何處船白晝蛟龍時一鬭中����雙懸紛紛估客休回首漁子淸歌會渺然

時景

梁苑桃花寒復開塞門霜雪鴈飛回天涯����墮歲暮陰陽老更催無病過年遊五嶽不眠終夜�三臺歸鴻漸木終非地濁浪滔天首重回

見云雷垂垂不雨悵然有作

大梁城東云出雷捩風拖雨故徘徊黃鸝坐樹深無語紫燕銜泥阻未回卽恐孝娥爲早冢不聞神女傍陽臺火雲西日垂垂暮屋隙愁看返照來

聞旁郡雷雨

尉氏陳畱雷雨深大梁猶系望霓心當階螻蟻亦愁思對面班鳩空好音河朔樓臺安避暑塞垣金鼓助沾襟江蘺憔悴黃塵滿寂寞魚龍何處吟

盜賊

勑書新調蜀襄兵漢北關南寇未輕密邇千斤竹查嶺不聞滿四石頭城秦州卽易通王貢棧道終難拔漢旌安得較如曹相國務農休甲賀升平【竹查山劉千斤叛地也滿四成化間叛賊】

喜雨命酌

毒熱兀兀滯梁城不眠聽雨到天明沙田易涸應全賴稂莠𨿽鋤卻更生年稔不湏防盜賊家貧兼得免經營紛披檻竹迎余笑遮莫尊醪起自傾

晚晴步園

覽霽羣芳媚小園步林斜日淨幽軒歸雲過雨時聞濕並葉牽風對直翻幸有桑麻供暮景若聞豺虎徧中原天開霞石熒熒晚瓦雀林鴉各自喧

正徳辛未四月十七日簡書始至於時久旱甘澍隨獲漫爾寫興

苦蒸卓午汗交頤昏瞑雨飛如揚系舟楫自玆杳將去波濤滿意復何疑璽書況屬臨門日江漢湏看放舸時肯信吾遊兼吏隱五峯彭蠡是襟期

旅泊雨夕聞鴈

季秋鄱岸陰陰雨殘葦折荷翻白濤此夜孤舟聞鴈語隔云何處認風毛隨陽影慣湖波險避弋心驚塞角髙南去北來同一旅世情人事莫蕭騷

日照

日照江煙翠欲重夢回沙觀始鳴鐘浪於洪郡思�子豈合松門有赤松萬事寸心徒計較兩間衰鬂�從容靜來陡覺忘言好把酒看花意每濃【洪都以洪厓名松�山在新建縣】

杪夏急雨江州

急雨吞江倒石根吐云匡嶽近城門驚雷不下雙�鬭孤電能開九疊昏白晝黃濤翻庾閣蒼崖翠未�陶村乘時詫有扶搖力六月東南見化鯤

繁臺春集

小徑緣臺春自花重堤飛閣盡雲沙能將白髮隨流輩柰何淸壺遣歲華斷塔艸垣增閴寂古城芳岸趁欹斜忽驚旅鴈思南北海色邊愁入暮笳

僦居避隘般移之日雨乎適至厥時久燥

土市子東曹門西衡門之下聊棲棲古堂疏豁還髙榻故國行藏有杖藜巳多佳樹琴書靜復值炎天雷雨低幡幡麥秀眞堪喜阮籍途窮未足啼

出郊

簡懶經秋此出郊野煙霜日靜衡茅林桃葉盡貴猶實陂麥苗齊綠自苞堤曲獵狐穿雪窟塔巓彈鸛落風巢隨心樂事非難取舉眼平生覺易拋

探春

老去探春每怕遲酒朋棋伴日相追無心柳絮當人起有意桃花背馬隨臺榭艸蒿離亂後往來弦管�今悲幽崖尙慮殘梅在玉笛丁寧莫放吹

野園

春來無雨風常顚野園諸花更可憐輕車快馬此何�弄蘂攀條看遠天撲酒遊系低細細近人閒堞�娟娟眞知白日繩堪系莫使孤城入暮煙

冬歸繁臺別業澷興

莾壙孤城此卜居宋臺梁苑獨行予虛名馬愧千金後白首螢憐萬卷余踏麥遽堪寒葉翠看梅無那臘花舒相逢莫澷滇吾放野醉郊吟盡可書

雪日繁臺院閣酒集

臘朝筵向雪邊開倚閣風從萬里回枯樹故當看處濕飛花偏墮掌中杯山河文物他年賦今古衣冠異地材舉目蕭蕭攺天色玉梯扶醉更登臺

雪後上方寺集

雪罷園林出碧梧上方樓殿靜虛無日臨壙地冰先落云破中天塔自孤爛熳此堂人醉散一雙何處鶴來呼遨畱更待松門月今夜同君坐玉壺

歲暮五首

萬木蕭蕭俱歲暮疏梅修竹可憐風三河晴雪飛鴻裏四海孤城返照中白首園林惟閴寂紫塵車馬自開通誰堪物序驚前事況復馮髙數廢宮

臨除弦管益紛紛考皷撞鐘處處聞蜀錦越羅連夜制彩蛾花勝逼年分流傳自是豪華地悵望能堪日暮云澤艸芊芊巳新色鴈南猶起北風羣

堂北融泥雲气生堂南枯樹兩禽鳴冰霜眼過風湏轉歲月心懸老自驚辭臘酒憐比捨饋迎春花欲上階明壯圖回首今遲暮點檢應挨笑拂纓

嘆往嗟來秪自癡未衰那卽鬂如系同朝鵷鷺雲霄隔故國松楸道路疑園艸喚愁偏勃勃檻梅偸臘故垂垂端居寂寞無雙蔕彊食棲遲有一枝

歲當癸酉廬山曲冬盡扁舟記獨棲湖海合冰龍盡立溪林壓雪虎時啼陰陽晴晦雙過鳥南北行藏一杖藜今日中原對河嶽暮云回首楚江西

春暮丁丑年作

歲歲花時出醉歸傷心今日復芳菲善開朱杏非雙蔕懶轉黃鸝只自飛海內詩朋官罷減城中酒伴病來稀庭枝爛熳催春暮日午風香獨倚扉

夜風堂前冬靑架僕折其二幹曉雪驟至

冬靑手植年眞久冷日寒姿頗映堂追悔木闌晴未補忍教風漧夜俱傷亂階朱實離離靜僕雪靑條蒨蒨長翹首髙云憶松柏後凋溪壑轉蒼蒼

戊寅早春上方寺

地闊城空春自幽靑松黑塔云常浮入門鈴磬勿�發暇日臺池聊共遊連錢汨來誰氏騎白玉競浴何年鷗醉筆要知吾澷興明朝休用碧紗畱

無題戲效李義山體

曾倚淸酣奏彩毫﹐象牀冰簟王樓髙。徐娘老去風情在﹐班女愁來賦興豪。秦柳日斜傷渭曲﹐楚蘭春暮怨湘臯。仙根寂寞昆侖遠﹐浪說人間有碧桃。

蒔植甫畢風雪遽至漫爾有作

艸樹新培置藥闌醉吟閒憑足心寬豈虞晨雪娟娟布無那春枝颭颭寒猶有一花當坐媚幸畱雙柏與人看日晴紅綠應全勝爲勸先生且放餐

鵑園

平生走馬呼鷹地白首爲園學種碧艸故要安石屐靑天常滿邵雍連圍闌換土心直苦繞菊依松徑不斜昨遇日晴閒自步別蹊桃李又風花

晚秋明遠宴集

斜日層城合暮煙新晴髙閣敞秋筵衣冠四海追遊地霜露中原感慨年去鳥來鴻憑檻外飛雲落木把杯前回身忽在星辰上醉眼直疑到九天

新年作次諭監察韻

新年雨雪亦大恁十日中無一日晴豈應雷電除夜作復爾天鼓東南鳴諸軍幸檮蓮池穴大將宜堅緬柳營幾欲臨風撫長劍白頭還自笑書生

甲申元日試筆柬友

人生五十驚衰醜五十從今又數三老漫更何防市虎少狂曾亦濫朝驂鵷鸞舊侶俱鳴佩鹿豕深山自結庵短髮不湏憂重白吾居元傍菊花潭

九日詣東莊遇水則舟之同黃子符李二生

出門萬水吟風葉挈友重陽上野舟數月雨陰今白日一身天地此淸秋逐時莊菊花初放應節村杯酒暫酬晚暮更催雙棹返汴州誰信有滄洲

正月大雨雪遣懷

梁園春初云不開雪花壓城滚滚來似有驅龍朝玉闕豈無騎鶴下瑤台光牽五色黃煙動勢擁三河白浪回欲向瓊樓問寒暖袁安久巳臥蒿萊

陶君誇其分司桃花獨樹予往觀之次其韻

老懶今來特爲花花奇親見主人誇入門風片時時墜近西春枝故故斜湖海一尊憐舊侶乾坤雙鬂愧年華明朝許赴柴門約共醉東園萬樹霞

陶君誇其分司桃花獨樹予往觀之次其韻【曹嘉】同賦

獨樹紅桃太放花主人折贈眾賓誇當筵雨��猶濕倚檻風枯午更斜剩有琴書分秀色豈容蜂蝶亂芳華英朋海內如君少擬報瓊瑤醉紫霞�

和君席上海棠賞之二首

老興看花不厭頻折紅攀綠緫怡神孤枝����影數朵能回四座春誰遣物華成歲色自多人��閒身年來斷酒因脾濕爲爾還應暫入唇����缾中海棠亦太劇細小翠擁臙脂深穠姿故���眼芳信暗傳嘗苦心偶逄一枝�自惜若臨全樹�湏吟花時不道天無意一日常橫半日陰

莊上看花歸見庭中海棠落英與客同賦

三日野花風打稀朝遊酒伴暮醒歸臨門夭桃不汝惜當院海棠胡自飛巳憐錦繡半鋪地更訝芳��點衣便應與君酌明月醉眼天地生光輝

春日過黃公新堂

黃家新堂逼春起紫燕尋巢時自來久陰煙雲眼底豁乍晴河嶽牎中開物情野色且幽寂日光人意能徘徊持杯布席就芳艸醉深同臥林邊苔

夏日

稍喜夏來天日晴遽看諸物盡生成累累杏實攢髙蟻赤赤橊花坐小鶯晝夜寒暄猶混雜乾坤淸濁固分明畱賓酒茗吾能供春筍滿林今更生

陶公過曹濮分司見叢菊蔓艸中移之自隨有詩傷之豈以爲家物邪予覽而和之

野館寒芳抱自知好吟公子發秋悲春風世路元桃李霜露鄕關有鬂系三嗅艸萊行復立數株車馬載還隨東籬可謂君家物竹帛勛名晚節垂

正月四日始出赴黃子之宴南鄰何儀賓以羙醪助杯卽席口占

杜門常日追遊少新歲初筵獨詣君幸有鄰家能過酒況多賓客善論文樓臺霽日斜含雪竹樹和煙暮閣云入夜不歸雙燭秉近尊猶喜落梅芬

陶王二君來賞牡丹

同城何苦不同歡況復春風到牡丹香滿正宜攜酒問色深番柰近燈看彩雲紅霧晴長擁澹月微霜夜故寒任使羣芳妬傾國古今湏讓百花冠

冬日學司偶見庭菊

凍雨晴霜爾自開偶逢私恨過秋來違時只爲含中色入藥終湏顯上才巳許數花卷袖采能分一本向籬裁冬巡若憶重看約莫使文軺觸雪回

秋日東莊宴集

郊園秋晚只風林冠蓋羣遊是盍簪楓葉近尊朝映日菊叢淹坐暮橫陰煙霞故引旌旗色鳥雀應疑簫笛吟月底金鞍散歸馬野雲回首少微深

秋日東莊宴集【曹嘉】同賦

菊釀新開承露盤浚郊出賞盡銀鞍風林一葉地逾靜塞鴈雙飛天自寬亭榭傍云秋動色旌旗夾水晝生寒南州榻宴名今古未信風流勝此歡

二月望畱云閣兩集

今年花朝花爛開春風細雨臨髙臺繞闌紅濕舞英重隔牎黃閃流鶯回連日霢霂地巳足薄暮風雲天更來眼看萬物歘生色爾我胡惜黃金杯

海棠爛然要諸君子賞之分韻得壺字二首

繞樹巡檐興恨孤縟紅繁綠似渠無童知小徑晨先掃客有髙軒夜特呼巳拚落英欺舞袖更堪歌鳥勸提壺幸能老去花常健遮莫尊前醉共扶

春深花樹爛模糊花下朋遊酒一壺帽側故搴輕朵插席安仍取積英鋪日烘擾擾蜂能趁煙動關關鳥更呼客散獨燒髙燭照老來眞自笑狂夫

雨中海棠

憐花常欲報花安醉眼冥冥兩自看朵朵臙脂深更濕杯杯竹葉滿湏干等閒細片休輕落率爾春風且恁寒朝爲行雲暮仍雨淩波獨立汝應難

艮嶽

宋家行殿此山頭千載來人水一丘到眼黃蒿元玉砌傷心錦纜有漁舟金繒社稷和戎日花石君臣棄國秋漫倚南云望南土古今龍戰是中州

【卷第三十】

【七言律詩七十首】潼關題雲臺觀楡林城出塞武昌江行泛湖南溪秋泛三首遊西山歸呈熊卓出輝縣城望石門山其上有仙潭玉鯉盤山道中作遊上方寺晚登鐘樓王孟寺北望賢隱寺開元寺瀑壑晚坐五面石東華山贈友龜峯寺別龜峯鉛山石井鉛山陸趨宿南巖寺自新諭馬赴新鋈方等寺晚飯快閣登眺麻姑山題玄壇觀將至安仁看廬嶽楚望望襄中形勢繁臺雨望和田生大梁城東南角樓晚過禹廟之臺題黃公東莊艸堂少林寺望少林次韻宿少林次韻暑日過雪臺子園莊寺前秋泛限韻立夏後晴遊我莊徐將軍園亭淸明下糧廳題杏花柑至菊牡丹盛開羣友來看冬至菊王左史宅賞冬菊乙亥春郊圃牡丹盛開聿予離玆倏爾四載實兄蒔藝成功約客往賞屬雨發詠焉人有送牡丹花至者與客同賦牡丹賞歸柬邊王二子霖淫想郊園牡丹郊園餞禦史許君屬牡丹盛開看牡丹晚移席艸堂再贈許君王左史宅賞牡丹郊園牡丹復花容往夏日盆荷階葵芬敷率爾成句山行見梅谷園二月梅集梅下限韻作賞歸憶谷園梅詠蟬和淸明後見燕秋日覩白雲生率爾遣興和李大隔墻見予家海棠次其韻同雙溪方伯詠石幾石幾再賦詠陶臺使蘭陽公廨五色葵花詠缾中柏限韻爲崔后渠詠籙竹亭

空同集卷第三十北郡李夢陽撰七言律詩七十首

潼關

咸東天險設重關閃日旌旗虎豹閒隘地黃河吞渭水焱天白雪壓秦山舊京想象千官入餘恨逡巡六國還滿眼非無棄繻者寄言軍吏莫嗔顏

題雲臺觀

雲臺觀枕玉泉湄翠削三峯對不移牎裏山光時隱見晚來雲气壁淋漓醮辰綘節朝羣帝天路金童引鳳螭頭白掃門憐弟子斸松石礙白苓滋

楡林城

旌幹裊裊動城隅十萬連營秪爲胡不見坐銷靑海箭盡言能挽繡蝥弧白金獸錦非難錫鐵券貂璫莫浪圖昨夜照天傳炮火過河新駐五單於

出塞

黃河白艸莾蕭蕭靑海銀州殺气遙關塞豈無秦�月將軍獨數漢嫖姚往來飲馬時尋窟弓箭行人日在腰晨發靈州更西望賀蘭千嶂果雲霄

武昌

武昌城北大江流沱水夾城鸚鵡洲楚蜀帆檣風欲趁蛟龍濤浪暮堪愁靑煙自沒漢陽郭新月故懸黃鶴樓無限往來傷赤壁三分輕重本荊州

江行

江行日日隨風雨日日迎風帆不懸頗怪蛟龍歡出沒更兼鷗鷺劇連翩牎開浙浙琴書濕岸轉冥冥竹纜牽回合萬山心目破撇漩誰忍向湖煙

泛湖

匡廬彭蠡曲相連伐鼓蠻歌趁進船屏見雲橫石壁淨鏡開日破浪花圓漁樵山澤堪時給盜賊於戈枉自纏遣師巳添新節制指揮符見掃風煙

南溪秋泛三首

聞說南溪徑尺魚漁人何事网常虛魚行碧葦深�見网入寒潭迥不舒東捨刈禾搖夕浦西鄰決��秋渠平生肉食憂空切此日臨淵意有餘

乍見鸕鶿立釣磯還驚翡翠掠波飛汀葭挽宿蒙蒙霧野竹晴含宛宛暉謝傳未忘舟楫興楚臣空戀�荷衣蒼茫水落云泥靜悵望林翁卻自歸

卻向林亭觀水磑暫移沙舸躡雲堆奔湍迅轂元相激石竇桐標故不摧旋影動搖波底日斷聲吹轉地中雷何人觧識機心事後世徒矜造化才

遊西山歸呈熊卓

髙閣開襟生遠興西山當眼更分明酒邊花樹三春暗湖上風林盡日淸憶昨並穿巖洞入只今疑繞薜蘿行浮生擾擾非吾意去鳥悠悠空世情

出輝縣城望石門山其上有仙潭玉鯉

明星欲落開縣城千峯萬峯初雪晴源泉亂石涓�溢削壁孤云裊裊生估客深穿猛虎窟樵夫習傍翠巖行仙門屹立三潭水玉鯉空懸一綫情

盤山道中作

磵道晴雲雪艸春石門丹壁鬭嶙峋聞雷不羨蛟龍起避地番將虎豹鄰少室山人虛索價壺關三老實藏珍煙花白日經行處鴻鴈冥冥嘆此身

遊上方寺晚登鐘樓

東北叢林冠此都地分淸寂聚僧徒靑天寶塔還今古赤日珠光乍有無艸徑鷺幹時獨立松林鶴並晚相呼登樓更見河流急嘆世因悲馬負圖

王孟寺北望【在郾城縣南】

暑路塵沙淹客心晚原臺榭慰登臨西山日抱重檐落汝水雲移盡棟陰盜賊兩河猶轉戰朝廷萬載莫輕侵懷芹欲獻江湖遠北望徒傷北極深

賢隱寺【在信陽州】

谷寺鳴鐘午未深耽幽特與伴相尋行穿樹杪樓臺見坐傍山腰紫翠沈獨響澗泉傳石竇並飛梁燕入松陰徘徊自笑三江客佇望誰知萬里心

開元寺

讀書臺倚鶴鳴峯回合千山翠萬重白晝懸泉喧霹靂淸秋雙劍削芙蓉撐持古寺還云閣寂寞前朝自暮鐘瑤艸石壇應不死興來眞欲跨飛龍

瀑壑晚坐

醉踏匡山晚未遲翠巖丹壑凜秋姿峯髙瀑布天�落峽靜星河夜倒垂遠害欲尋麋鹿伴暫羈終與世人辭磨崖徧剔蒼苔讀獨坐雲松有所思

五面石

東華山北五面石削成五面何嶙峋崩崖鼠餐何代雪陰洞苔滋千古春映日閃閃上雲气步天渺渺升仙眞艸衣木食亦吾志放浪胡爲羈此身

東華山贈友

午時叱馭踰重險薄暮捫蘿到絕巓四海風煙落日外萬山閩越酒杯前劇傷嶺谷旌旗滿暗憶家園道路偏自古有人同戮力吾曹湏擬太平年

龜峯寺

弋陽縣南山下寺三十二峯羅列奇最愛紫煙生石鼎絕憐靑嶂削靈芝哨崕哀壑還人世古往今來自鬂系巳遣野場維玉騎合畱巖月照金卮【石鼎靈芝並峯名�】

別龜峯

江上龜峯天下稀挈朋貪賞夜忘歸冠常他日思丹壑車馬平明發翠微歸路竹蘿偏拂幰出山雲气故隨衣杳然一笑憐蹤迹自不投簪願孰違

鉛山石井

吁嗟此巖太奇古云牙石乳相拄撐碧泉中���黯靑艸倒垂冬尙生卽令入海信誰遏秪怪出山�底淸搣促桑拓會欲落猗此可濯慚我纓

鉛山陸趨宿南巖寺

北風越南山木稀關西宦子常念歸遠煙漠漠谷�瞑前路回回冬燒微村舂水旋疾徐應灘鴈夜��下飛鐘鳴騎合巖寺近松火竹深開������

自新諭馬赴新鋈方等寺晚飯

趨途暝雨巳忽霽入寺晚飯鳥將棲仲夏稻苗��裊黃昏松桂何淒淒流年遠村換物色曠野靑天�鼓鼙峩峩百丈屹在眼策馬欲攀交虛�����

快閣登眺

江上冥冥風浪生閣中淸眺會儒英野舟冒險只自度汀鳥避人時一鳴四海登臨吾白髮萬山回合�孤城劇談轉切憂時念日暮浮雲況北徵

麻姑山

冒險探深雲霧收麻姑山水冠南州潭深自激風雷黑谷迥誰羣鹿豕遊仙女石壇殘欲沒魯公碑版斷仍畱可憐蹤迹俱塵土兩瀑雲霄萬古流

題玄壇觀

江行晝靜便淸暑水口山奇鎖吉安豈爲天生��石遂令人擬築玄壇潭渦地轉常年黑樓閣崖��月寒風牖把杯聊暫倚海蒸雲起故湏看

將至安仁

安仁古岸叉河濱細柳濃煙密弄春花發北山翻盜賊眼昏南國且風塵盤渦浴鷺緣誰喜下瀨雙帆他自親破浪會看風萬里采薇應許畢閒身

看廬嶽

春時看嶽落星洲夏來看嶽復江州獨行稔負煙霞伴久住非貪麋鹿遊石室丹書吾異世錦屏雙��遮樓登尋擬縱涼天目一葉飄飄江漢流【錦屏雙劍並峯名】

楚望望襄中形勢

楚望峯頭望楚云遙憐紫蓋紫陽君廬荒不斷盤龍气碑烕猶存墮淚文地轉江淮浮遠戍水同巴峽塹雄軍裏名冠蓋非吾事願訪鹿門麋鹿羣

繁臺雨望和田生

感事逢時恨不稀水城寒食半花飛靑郊白馬朝誰並細雨輕帆晚自歸何計上賓畱鳳馭【是時有孝貞太太后之喪】無書北狩挽龍旗【是時帝在宣府】層臺獨上休翹百牢落江州易濕衣

大梁城東南角樓

城樓占角分孤峻野色生煙合杳冥華夏亦爲��稷古丘曾是宋朝廷直看紫極云霾壯昔觸黃河�浪腥日暮馮軒益愁思夷門今有少微星

晚過禹廟之臺

暮行羣過禹王宮瑟颯松林靜入風步競石梯秋獨健眼攵沙海月還空聲名北上靑騘客潦倒中原�發翁杯酒重傷分手地古今蹤迹本飛鴻

題黃公東莊艸堂

艸色通明木覆墻繞堂新雨足時芳晴郊客過沾猶濕春晝人間覺更長棄引滿杯聽鳥喉願畱余醞待花香休誇水際兼山際且醉松傍與竹傍

少林寺

林深谷暝客子入鐘鳴葉落秋山空煙雲細裊石澗底巒岫亂積松牎中唐碑漢碣蘚字剝虎啼猿嘯蘿燈紅獨坐悠悠息塵想少室影下月出東

望少林次韻

三十六峯雲气通何峯寺西何者東林巖霜橫遠亦靜煙嵐日破重還空千山盡歷暮轉碧一樹不落秋能紅漸聞鐘聲出杳靄得路誰憐馬僕功

宿少林次韻

萬山微暝一鐘鳴古寺深秋倦客情僧本折蘆��壁人非騎鶴故吹笙寒催亂木風交響白動虛嚴�自生慚愧勞勞不成寐丁丁臥聽早樵聲

暑日過雪臺子園莊

蟬聲樹色村村似一坐君亭日每斜靜裏柴門惟�雀老來樽酒是桑麻年丰鄰里家家麥時至園林處處花苦熱只今憂赤土幾時龍起沛天涯

寺前秋泛限韻

返照孤城落木中盡船秋水坐來空影涵樓�人齊過香引蒹葭路轉通雲气襲樽溫復冷笛聲將柂北還東不湏預問天邊月波上餘霞閃閃紅

寺前秋泛限韻【曹嘉】同賦

湖上晴遊卽鏡中輕煙淡靄靜浮空岸回舟自蒹葭入塔迥雲從殿閣通驚吹魚龍時出沒傍筵鷗鷺晚西東回橈更泛桃花水不辧秋林返照紅

立夏後晴遊我莊

郊出不知昨夜雨日髙煙翠濕空林楊花欲盡村村雪梅子先傳樹樹金笑向市城開俗眼喜從園野見吾心繞亭溪啻千千竹夏日黃鸝更好音

徐將軍園亭

將軍別墅今停馬五月塘池蓮半紅舉眼江山惟赤日快人樓閣自涼風穿林竹翠沾衣滿布席葵香撲酒空平世主人虛抱武醉來誇挽六鈞弓

淸明下糧廳題杏花

淸明箸處花爭發一樹庭前爾獨遲不爲炎天能結實豈應官署許生枝桃蹊李徑𨿽多寵撲酒飛黃�一時巳辦靑錢貪酩酊合教紅蕾赴深期

柑至

丹橘黃柑世所珍年年隨貢走風塵內廷賜出人人羨近市收來顆顆勻翻訝久藏香不逸迥疑初摘蒂猶新金盤玉箸眞誰事寂寞文園自病身

菊

世上虛名白髮悲霜前幽壑迥春姿閒巡獨樹眞憐汝醉折寒花欲贈誰官舍野堂渾一色冷風淒露漫相欺髙年漸覺馨香遠萬里徒傷酒一卮

牡丹盛開羣友來看

吾家何處牡丹園楊子岡西古宋原忽有芳菲妍岸閣豈期車馬駐江村憐香實怕靑蘿掩在野虛愁蔓艸繁碧艸春風筵席罷何人道有國花存

冬至菊

至日貪看九日花弄霜吞雪轉宜誇思將正色畱天地肯使陰陽管歲華寒蔕巳包重放萼暖根應抱更生芽書云莫誤禎祥奏鬥酒東籬自有家

王左史宅賞冬菊

菊筵元向春前約共憶霜黃薄牡丹冬日此逢香欲暖夜堂偏醉色終寒閒居四海嗟吾賞晚歲三杯稱爾官疏影獨枝看轉劇好添華燭近髙闌

乙亥春郊圃牡丹盛開聿予離玆倏爾四載實兄蒔藝成功約客往賞屬雨發詠焉

牡丹元種無多本別久叢分欝映杯穠劇秪宜�鳥戲品增疑傍棣花開支離野圃羣葩掩杳裊春庭細雨來髙會主賓忻並健衝泥車馬莫空回

人有送牡丹花至者與客同賦

大梁城郭萬人家太半朱門競此花不爲國姿寧用折翫傳賓手轉湏嗟雙牽戲蝶臨書牖獨惹遊系撲釣槎我亦有園新植此往來無倦出城車

牡丹賞歸柬邊王二子

非因絕代專芳品豈復郊園守後時夜靜兩姿應更劇野寒風蕋莫頻吹空齋獨憶香仍滿晴日重尋路不遲肯擬飛觴畱徒筆願扳騘馬護髙枝

霖淫想郊園牡丹

園途雨濘花遙阻倚杖流云灑北郊縱使彩煙徧國本豈逾淸露足春梢捲心暗蕋須時苦綠濕紅��俗拋傳道魏緋累滿眼傍株今可結遊庖

郊園餞禦史許君屬牡丹盛開

曠圃風郊爾獨開國香仙色敢辭猜若先桃李名應減縱隔城池客自來穠壓野欄張燕待餞臨官路挽騘陪萬須千萼非容易忍遣臺霜近酒杯

看牡丹晚移席艸堂再贈許君

晚坐移花酒並移幾鐙牎月轉春姿情眞觧纜爭侵夜意不憐香豈盡卮洶洶野風諠樹惱冥冥波浪去途疑亦知仙種貪行豸醉聽鄰雞是別期

王左史宅賞牡丹

槐庭弦管稱春筵艸圃繁華近暮天老爲名花扳自放醉逢國色轉須憐娟娟影靜金尊裏冉冉香回玉笛前莫問平章舊時宅沈香亭巳入荒煙

郊園牡丹復花容往

問主尋芳客故來百花開盡此花開淒涼野徑堪車馬爛熳天香只艸萊穿葉自由蜂逐逐坐枝頻起燕回回楊花暮合風沙迥繞樹貓傾醉後杯

夏日盆荷階葵芬敷率爾成句

候及名叢每自芳物華漬暑倍年光出波翠蓋枝枝靜入院丹心朵朵香向日豈期回俗眼折筒聊得洗詩腸不應種近橊花奪繞檻巡池淚數行

山行見梅

長至山行梅不遲攀條觸雨益垂垂云暗野橋直獨見歲寒蜂蝶敢相欺時心巳抱調羔火實久色難銷傲雪姿愁在不緣鄕國亂白頭心事本同期

谷園二月梅集

江南海花苦繁劇江北有梅花不肥春枝巳矜雪後媚玉蕋卽妨風處稀金尊綺席不時賞快馬輕車堪夜歸遙憶暗香月色動莫令遽掩東園扉

梅下限韻作

聞說仙芳每避凡托根長傍竹松巖那期野圃深隨酒可柰風花細撲衫斜日席移春欲透步叢香起雪猶銜歲寒朋舊今何處徙倚裁書手自緘

賞歸憶谷園梅

臨梅眞惜先開蕋後蕋吾歸應更繁藉艸無愁細細落有蜂只恐垂垂翻折曾爛熳春攜袖醉記扶疏月坐園巳覺時心向桃李肯緣孤潔重回軒

詠蟬

秋來雨多涼气深寂寞寒蟬愁暮陰幸值開晴方聽汝不緣淸切轉關心故逾叢棘沾沾入卻倚髙槐細細吟曹賦僅能推感激駱詩徒亦擬同音

和淸明後見燕

坐棟穿簾爾亦驚紛紛紅紫徧春城羣衝海霧寒應阻對語堂花暖卻明去住溪山他日夢主賓天地世人情卽論遲暮心難巳切恐差池恨轉生

秋日覩白雲生率爾遣興

天際遊雲白裊裊渭陽羈客淚縱橫摶風弄雨有誰見木落秋髙堪自行變幻樓臺番有能突然龍豹轉須驚老夫趁此欲登望怪爾輕遮翡翠城

和李大隔墻見予家海棠次其韻

種汝深愁深不長數年今遽出吾墻臨衢幸不矜全色隔院應難掩暗香敢向紛紛爭俗眼私憐裊裊壓時妝臙脂彊半喧蜂少倘過同傾花下觴

同雙溪方伯詠石幾

栗栗天生白石幾臒臒日伴白頭翁淸尊淹畱不斷客灌木陰森常自風看處遽浮金玉色移來深仗鬼神功玆須小物君堪醉取致嵩山萬翠中

石幾再賦

確然片石我之幾置之堂邊樓在東蔥芊海棠上重綠絢爛盆橊旁小紅性含煙霞不減色光敵玉金常吐虹老夫有時醉憑汝扣之髙歌天暮風

詠陶臺使蘭陽公廨五色葵花

炎天小縣葵花好五色空庭日日香開正得時先讓赤見宜尊禮莫欺黃交枝接葉誰爲眾異蕋同心自向陽此物煩君獻天子上木閒地艸蒼茫

詠缾中柏限韻

愛汝側葉寒能靑插之銅缾依石屏晝屯雲气果不俗夜飛光芒疑有靈森聳似學鸞鳳翼屈曲巳具虯龍形更欲移裁萬仞嶺待與松桂淩冥冥

鵑崔后渠詠籙竹亭

崔家孤亭萬竹裏繞牎栗栗靑瑯玕結實當春鳳不餒托根有地龍且蟠霜風飄蕭起空谷羙人翠袖生暮寒彼淇盈盈一水隔望而不見徒自嘆

【卷第三十一】

【七言律詩七十首】郊齋逢人日有懷邊何二子夏日過序公過馬陟次毛庶子韻章氏芳園餞朱應登訪何職方新居二首送殷進士病免歸別徐子禎卿得江字追舊寄徐子過李氏荷亭會何子酬儲太僕見贈答太僕儲公見贈病間聞何舍人夢故山有感雨中憶張大夫園亭觧官親友攜酒來看送王照磨省覲寄徐子寄徐編修縉九日寄何舍人仲默冬霽宴丘翁林亭立春遇雪東孫君二首送張訓導棄官爲母早春酬內弟璣早春郊園贈別生日答李濂秀才過內弟宅感詠積雨鄭左二子晚宴送王生還裏逢泰公門徒因寄寄華韶州贈鄭庚北行家兄與內弟王實問行�緩急卽如�霆之下魂魄並褫矧又如饑渴寄答內弟璣九日繁臺見憶喬太常宅夜別別都主事奔喪歸夜別王檢討宿江氏谷日酬鄭屠二省使攜酒見訪滕閣訪屠子感贈雨秋友人見過有贈較射畢靑雲峯示諸生發南浦贈人江上逢羅通政淸江彭君幽居題嚴編修東堂新成泰和南行羅通政舟送寄孟禦史謫桂林教授南康至日送韓訓導赴湖州推官仰頭遇友夜泊感贈龍沙餞胡子還城別太華君贈何君遷太僕少卿夏日赴監察許君之宴同張監察柬趙訓導二首趙安邊營將家子讀易人也酬和許監察九日對菊之作酬和李子夏日遊天王寺見贈喜鄭生至自京師傳崔陸徐何諸人消息繁臺冬日喜鄭生歸集正月二日臺卿李公監察毛公袁公枉駕而顧毛歸有作輒次其韻二首和毛監察秋登明遠樓之作雪後困酒和王左史柬邊子變前韻仲春繁臺飲餞醉歸口占呈陳邊二使君

春日過遂平將軍第同李尹限韻贈黃子贈王推官相國之子髙門堤陳氏別業夏集

空同集卷第三十一北郡李夢陽撰七言律詩七十首

郊齋逢人日有懷邊何二子

今日今年風日動苑邊新柳弱垂垂齋居寂寞難乘興獨立蒼茫有所思谷暖遷鶯番太甲雲長旅鴈故多遲鳳池仙客容臺彥兩處傷春爾爲誰

夏日過序公

炎天樓殿蔭空扉永晝雲林孤鳥飛病起出門風色異獨來淸坐老僧依撲簾花片疑紅雪觧帶藤蘿映紫衣萬事回頭誰得問但逢心賞莫教違

過馬陟次毛庶子韻

冉冉輕雷止復行鳳池淸夏半陰晴漸看西日籠花气誰放南風作雨聲融入塹沙將拂燕密侵宮柳�沾鶯晚來一赴薇郎約匹馬衝泥遠興生

章氏芳園餞朱應登

細雨林塘花可憐況有羙酒斗十千見日玄蟬元�嘒含風綠筱自娟娟朝廷豈料更新主塵世難逢�昔年縱倒芳尊不成醉別懷憂緒兩淒然

訪何職方新居二首

昨年聞汝在郴州對酒時常使我憂無客觧題鸚鵡賦同誰出入鳳凰樓瀟湘夢澤今虛遠易水燕山不斷遊舊雨休嗟車馬伴卜鄰先近李膺舟

二街北小堂卜築深離離竹檻稱幽吟不爭鵝鴨嫌鄰捨旋置琴尊見客心呼兩乳鳩仍暫止定巢新燕故相尋曾軒更許消淸暑露頂同依嘉樹林

送殷進士病免歸

魯川西流石齒齒川上茅堂千樹林春行不費風雩詠日暮聊爲梁父吟南瞻岱嶽雲峯峻東訪滄溟煙霧深司馬豈緣封禪病任公終�羨�

別徐子禎卿得江字

我愛南州徐孺子明珪羙璧世無雙新從北極看�極便自吳江下楚江日落鷓鴣啼廟口水淸斑竹�船牎檷衡王粲俱黃土千載何人復北邦

追舊寄徐子

憶昔逢君雪滿途遙憐爲客向江湖看碑定憶羊�府作賦先投楚大夫日黑魚龍豗夢澤艸靑麋鹿上姑蘇空回玉軫思流水不得驊驑見過都

過李氏荷亭會何子

三伏尋花到習池幽懷眞與故人期出沒菡萏晴相並度檻流螢晚故遲他日宴遊能此地向來開落果由誰亦知塵世難逢醉且把芳筒當酒卮

酬儲太僕見贈

抱病逢春無那春雪晴雲气相鮮新經旬不出惱官長束帶何由朝大賓豈謂煙霄無勁翮欲從江海訪遺珍商歌日暮悲風起索處應慚扣角人

答太僕儲公見贈

淮海先生海鶴姿年來何事鬂成系安危異日須公等文雅於今是我師縱有孫陽難遇馬誰言安石但能棊桂枝偃蹇空山裏旅病逢春故國思

病間聞何舍人夢故山有感

我逢新歲兼新病君夢故園登故山木杪啼猿行問訊枕邊流水莫潺湲罙春古甫同誰往絕壁孤云�自攀悵恨無家傍林谷定應何處小鄕關

雨中憶張大夫園亭

我愛張家好亭子滿園林竹夏淒淒沾花細雨飄牎裏映日輕雷過檻西巳拚習池多樂事況逢光祿有新題朝回會與金蘭約走馬攜壺到碧蹊

觧官親友攜酒來看

嚴城擊皷天欲曙風起平林纖月長故人開尊且復飲客子狂歌殊未央臥病一春違報主啼鶯千里伴還鄕他時若訪漁樵地洛水秦山各渺茫

送王照磨省覲

浮沙皛皛楚王臺苦竹泠泠帝子哀臘月江行鶯語合早春湘北杏花開貪趨彩服聊輕舫苦憶金門罷舉杯入幕郤超難許並題橋司馬直須回

寄徐子

徐子南遊涉洞庭楚江風浪眼冥冥朅來振玉朝天子忽漫傳書與客星訪戴難移剡溪棹問奇曾過子云亭煙沙水國催春發楊柳�邊卻盡靑

寄徐編修縉

題詩傳語玉堂賓想象鳴鞭散紫宸玩弄門前金騕褭宛如天上石麒麟徒誇中論流人世實有新詩泣鬼神密勿願先諧大軸漁樵久巳屬閒身

九日寄何舍人仲默

九日無朋花自開登樓獨酌當登臺孤城落木天邊下萬里浮雲江上來但遣淸尊常不負從教白髮暗相催梁南楚北無消息塞鴈風髙首重回

冬霽宴丘翁林亭

竹亭髙宴雪霜殘柏塢移尊月色寬馴鶴自知迎客舞絕琴今擬向君彈醉來箕踞仍呼酒老去畱賓不著冠觧道冥鴻能萬里肯輸烏鵲一枝安

立春遇雪東孫君二首

乾坤莾莾俱爲客世路悠悠各愴神海內弟兄稀見面天涯霜雪又逢春馴階鳥啄猶呼侶破浪龍吟不避人幾欲開尊向梅柳白眉靑眼爲誰顰

二畱滯周南春復春路迷何處問三秦竟非吾土堪垂淚不爲儒冠豈誤身偸臘檻梅�媚眼美寒山筱晚傷神虛傳夜雪能乘興不見山陰鼓�人

送張訓導棄官爲母

蜀道干戈暮角悲水行溪壑轉春姿辭劉徐庶心先苦回馭王陽願不遲正月巴山猶碧樹孤舟峽口巳黃鸝並吞割據千年事愁見岷峨有戰旗

早春酬內弟璣

騎馬衝泥到竹扉孤城雪日美暉暉將飛鴻鴈春相聚得食魚鰕暖自肥賈誼上書番遠謫桓榮稽古巳多違亦知匡濟諸君事勿羨東臯早拂衣

早春郊園贈別

野陰蒼蒼春不分春堂黯黯惜離羣柳條欲折不應手林花卽開誰寄君鴈飛帆檣畏觸雪日蒸山澤恣成云杳然攜別東園晚綺席玉杯相對曛

生日答李濂秀才

臘前此日梅花劇盞送初筵竹葉新千里共爲靑眼客百年餘是白頭人淸霜麗蘃情休妬醉舞狂歌意緫眞忽憶退朝傳粥食遲回吟望一沾巾

過內弟宅感詠

天漢橋東水竹居明公卜築迥幽虛軍城日月梁園裏戚裏山河宋殿余諸弟冬林借雪筍重�日饌�江魚水淸牢落千秋事手澤��萬��

積雨鄭左二子晚宴

秋深眾艸皆垂實兩久髙墻半濕痕百歲榮枯��旅二儀風霧自黃昏烏鴉樹滑時窺屋泥濘人��閒門便合披蓑邀鄭左任從燒燭倒淸尊

送王生還裏

華池避俗屯螢火往日談經近鹿場萬里飄零��客諸生親炙爾升堂昨來見面生春色歲暮還家�雪霜懷土力微難並進彊吟臨路獨淒涼

逢泰公門徒因寄

垂趐昨年辭帝都散花今日見門徒乘杯老去還能否擊缽狂來未信無暫止乳鶯元逐燕得時橫�莫驚烏淸沙密竹追隨地腸斷飛虹月色孤

寄華韶州

十年不寄一封書索處常思萬里餘謫宦賈生元獨遠抗言劉向果誰如新符海外勞分虎舊徳明中想佩魚退食昔移靑鎖步論文偏過省郎廬

贈鄭庚

文物江東數歙都裏傳貞白似君無門前不種鉤衣艸堂上當巢返哺鳥爲客老年今道路告歸春日復江湖沙溪酒熟兒孫勸拄杖徐行步綠蒲

北行家兄與內弟王實問行�緩急卽如�霆之下魂魄並褫矧又如饑渴

吾兄淚眼若懸河內弟尫羸苦更多昏黑同行艸�裏明星獨傍邑城過荒山葛藟縈初蔓空屋���故柯臨路斷腸俱哽咽望歸攜手向煙蘿

寄答內弟璣九日繁臺見憶

悵別登臺逢九日雲閒水落望長安風急愁���下秋淸淚滿菊花團臨危始識交親重處世���路難一勺塗鱗終放擲九天歸翼待扶摶����

喬太常宅夜別

竹梧池館夜偏寒促席行杯漏未闌燕地雪霜連海嶠漢家鐘鼓動長安吟猿見月移孤樹宿鴈驚人起別灘二十逢君同躍馬十年回首笑彈冠

別都主事奔喪歸

瑤池不聽鳯凰簫銀漢愁看烏鵲橋海內居親情並苦天涯書劍路俱遙陰陰朔塞鳴秋葉滚釹寒江急暮潮君去會應朝北斗餘歸終擬伴漁樵

夜別王檢討

露白秋城角夜哀朔云邊月滿燕臺僊人閣在銀河上嬴女簫從碧落來江葉自�山葉舞燭����花開風塵荏苒年華異莫怪臨岐數酒杯

宿江氏

尋山累日山中宿玉港回鑣見爾家世遠樓臺喬木裏族繁門巷一溪斜深冬野竹猶風葉細雨檐梅�凍花惆悵哲人今異代王峯回首碧參差

谷日酬鄭屠二省使攜酒見訪

殊方谷日軒齊過返照虛牎暖自通短鬂江湖今�少早春閶闔舊遊同越南閩北風煙際岸柳園梅�雪中時世艱難須共濟此生杯酒任西東

滕閣訪屠子感贈

章門屢出緣尋子滕閣畱歡晚不回霜落磧洲江漸細日斜鄕國鴈還來紅巾未信干戈息白髮能禁日月催千古棟云簾亦捲西山秋色爲誰開

雨秋友人見過有贈

時芳巳後重陽雨搖落深驚昨夜風鴉雀小亭云竹靜蒹葭寒水灨江東詩名海內逢髙適人物吳中有阿蒙數過淹畱非縱酒異鄕搔首各飛蓬

較射畢靑雲峯示諸生

射畢孤峯聊獨上繞峯冬樹發孤雲天�遠岫遲遲見木落寒江細細分禮樂衣冠先此地�����斯文亨衢接武尋常事孝子忠臣百世芬

發南浦贈人

大寒冰雨何紛紛曉行日臨江吐云得風舲舸故相逐異港鳧鷗還自羣浦南蓼洲春欲動岸西雪山�未分與君接席向杳靄吟坐傳杯侵暮曛

江上逢羅通政

秋乘彩鷁修春服曉觧牙章拜五云三十超遷��省遲回瞻戀聖明君烈風江上年垂暮把酒旗亭�忍分晝錦故山家慶集堂開鶴髮野梅芬

淸江彭君幽居

新霽隔城江色來僻居春暮徑花開當門銀杏有千歲穿葉黃鸝能百回南徼雲沙曾杖鉞北山薇蕨且銜杯波深五月鰣魚至獨釣吟行鷗不猜

題嚴編修東堂新成

城居市遠同村僻堂構春成屬燕忙星檻夜憑斜北斗日牎朝坐影扶桑問奇頗類揚雄宅醒酒眞輕李相莊喜卽系丹臨秀浦恨猶榰笏背鈐岡

泰和南行羅通政舟送

開船日午君俄至逆水開尊得並船貪數岸花杯不記巳衝江雨纜猶牽雲山楚越相逢地劍佩���識年感昔願仍還省閣顧今俱巳靜風煙

寄孟禦史謫桂林教授

長沙賈誼君仍遠南涉三湘復九疑虎豹深山聊深霧蛟龍得雨固須時行藏學閣蒼梧多鼓角夷城�發悲悵望適荊心豈忝飄零極海趐非垂

南康至日送韓訓導赴湖州推官

黯黯寒冬湖水頭遷官別我向湖州吾道百年逢�至雪江千里屬安流飛騰刑獄官非忝簡拔朝廷�實優見說東南力巳竭哀矜此外爾何求

仰頭遇友夜泊感贈

舟夜雙燈倚碧灘江云藹藹覆春湍中年獨覺滄洲穩直道誰非行路難坐裏旌旗環匯澤花時金鼓發長安時危故國思芳艸懶慢先君得桂冠

龍沙餞胡子還城

春卿送弟返扁舟子孟還城設餞遊樹蔭金沙開錦席花迎楚鳥勸吟甌平風岸壓黿鼉窟倒日江明鸛雀樓古木徐亭偏寂寞醉希凝望水東流【吳育字春卿胡健字子孟俱宋顯人也】

別太華君

自我徘徊襄漢間秋風倏忽�襄山鶖鶬竟���渚鴻鴈孤鳴愁艸菅秦路傷心紫芝坼楚巖回首�花斑層城月出歌鐘滿誰念楊雄獨閉關

贈何君遷太僕少卿

省客新乘卿士軍尋盟特別水雲居還朝賈誼元前席去國虞生合著書貪顧休輕冀野馬祖行親釣汴河魚虛疑厄閨春情晚驛路羣花宛宛舒【是年遇�何有官�黃楊厄閏年之句】

夏日赴監察許君之宴同張監察

霜府池亭夏亦寒捲簾河嶽火雲殘筵開冰動瑯玕簟酒半行白玉盤驀石尋花時徑往躍魚投餌晚畱歡孰教逃暑陪騘馬自分淸朝老釣竿

柬趙訓導二首趙安邊營將家子讀易人也

安邊坐堡近沙場白日胡沙慘慘黃彀弩汝兄增品秩操觚吾子獨文章雙龍一命新朝闕三鱔諸生巳報堂授易未容輕管輅揲蓍端合契羲皇

二田園共傍古蕭關舞鳳城臨斬斷山連茹實期王貢上轉蓬俄聚洛河間風塵落葉頻驚眼苜蓿深杯且破顏宋嶽魏臺俱不沒及秋騎馬肯同攀

酬和許監察九日對菊之作

風檐落葉隨行步坐近寒花引濁醪久客重陽還細雨故山他日幾登髙羈心汴館頻搴蕋醉眼江門舊送濤願戢霜威長晚色剩抽英響續遺騷

酬和李子夏日遊天王寺見贈

玉皇諸閣鎖空寥夙昔攀緣客互招細細嵩云通佛栱冥冥河气度僧寮柏潭路古搖晴荔竹洞城陰�熱椒聞爾昨遊吾自阻碧紗誰並照煙霄

喜鄭生至自京師傳崔陸徐何諸人消息

汝從京國傳消息屈指離吾幾換年當日應劉俱老健朅來燕趙自風煙陽回艸木淸霜後歲暮賓朋醉眼前別業舊臺攜手在野鴻沙鳥日翩

繁臺冬日喜鄭生歸集

予從汝去稀過此卽使經過亦惘然乍聚酒杯須落日久晴臘月有和煙向陽小艸纖纖出傍水浮雲宛宛連野立舉天昏色起好橫酣眼望三川

正月二日臺卿李公監察毛公袁公枉駕而顧毛歸有作輒次其韻二首

君子三陽元並進朝廷四海況爲家冠彈貢氏非吾願星聚荀門敢自誇走洗玉血深映竹驕嘶騘馬半銜花綠尊未倒歸須夜臺柏������

二吾生五九笑吾涯短圃低墻卽是家酒熟喜當賓客過詩成慚使世人誇日臨河嶽雲俱色春入樓臺樹自花轉盻不堪天地異得棲無小後啼鴉

和毛監察秋登明遠樓之作

院鎖簾垂白日幽爲誰乘興獨登樓地平嵩嶽牎中出天倒黃河檻外流坐對鑪煙雲並起醉搖霜筆樹還秋可憐大廈須梁棟未展那知匠氏憂

雪後困酒和王左史

旭日上雪檐澑懸廣文先生猶醉眠牀頭綠樽巳交臥觧酲復倒囊中錢開門泥濘午活活有客騎馬來翩翩彊起梳頭煨芋栗暖杯寒光仍四筵

柬邊子變前韻

繁丘艸靑春可憐欲往恰值春風顚應門童子不通客空同先生閒自眠柳長故裊金色縷梅落盡鋪白玉錢安得卽遊共爾閣滿引香醪花簇筵

仲春繁臺飲餞醉歸口占呈陳邊二使君

晝日起風花欲開過鴻未盡巢燕來看山巳嚴陽翟駕羣餞復聚梁王臺苦云離合每不易便醉顚倒何嫌猜背閣碧樹故裊裊當年�鳥時徘徊不見當年艮嶽盛今日累累靑艸堆

春日過遂平將軍第同李尹

十年不到將軍第一日重來令尹偕春色不攺延客閣芳樹盡覆彈琴齋尋香檻蝶娟娟逐競暖池魚宛宛皆晚步鹿蔥驚欲放續遊無吝玉爲牌

限韻贈黃子

禁垣春日紫煙重子昔爲云我作龍有酒每邀東省月退朝曾對掖門松十年放逐同梁苑中夜悲歌泣孝宗老體幸彊黃犢健柳吟花醉莫辭從

贈王推官相國之子

靑年藉甚王推府得郡吞江復據湖楚楚驊驑當道路英英秋月坐冰壺三槐舊業承非忝駟馬髙門望與俱相國醴筵今更數在邦無憶鯉庭趨

髙門堤陳氏別業夏集

門堤平野突崔嵬幔屋深林石磴回盛世行藏吾學圃異鄕天地此登臺馮軒五月涼風入移席孤城返照來急管暮催杯更進醉翁非爲酒徘徊

【卷第三十二】

【七言律詩七十一首】夏日繁臺院閣贈孫兵部兼懷大復子送楊子還裏送張工副夏行人賫太皇太后哀詔過此以病淹於郊館獛爲作詩城南新業期王子不至再期王左史不至繁臺次秦氏韻送田生省母兄如晉寄題孤氏苕溪艸堂孫是時始有婚事送毛監察還朝是時皇帝狩於楊河送李行人還朝逢吉生汴上郊園夏集別李沔陽李沔陽飲後田鄭二子復集於斯莊望見陂水驟落眾頗訝之早春酬張客見贈田居嘲答李沔陽別熊禦史出塞春望柬何舍人贈張含題環上人精舍送膠州學職送人還洛秋日飲王子之第見素林公以詠懷六章見寄觸事敍歌輒成篇什數亦如之末首專贈林公小至後寄甥嘉推官河上茅齋成呈家兄畱別李田二秀才贈鄭羽士送蘇文學往主三賢書院鄭生聞予種樹有成便冒雪攜酒來看鄭時有江東之行送蔡子赴省鐘樓重別熊子閻曹二子發京侄木與之同舟而下有詩�之予亦和此篇甥嘉謫官過汴僦捨而居以時炎熱園莊餞蔡生還江東寄贈司寇林公還山謝南陵折贈牡丹十頭咸樓子重�儀賓柳子以合歡芍藥見贈予自不識此�而柳云種蒔數年惟今歲雙朵時柳病方愈夏日上方寺追念舊遊寄平陽王守前禦史答杭雙溪渡河見寄春寄邃庵相公東莊冬日別謝行人雙溪方伯夏初見過就飲石幾畱詩次韻三司諸公久有蓮池之約會雨阻不赴乃移兵司東圃而飲爲詩以謝東莊再贈杭子兼呈其兄澤西年友乙酉除夕答鄭生兄弟見贈之作東莊謝臬司諸公攜酒見過上方寺會監司諸公東莊藩司諸公見過於公廟會王帥以其防秋北行新秋宣威後堂會張鮑二帥晚過東圃作酬聶監察淮上見寄九日南陵送橙菊亭上限韻作送程生兼寄姑蘇五嶽黃�人寄水南子夏都諫勘鄴潞之戰惠見憶之作寄答四首熊監察至自河西喜而有贈贈甥嘉生日哭王舍人升哭亡友範副使淵其族孫進士永鑾寄其絕筆詩到有哀病甚與親友訣別遂爲絕筆

空同集卷第三十二北郡李夢陽撰七言律詩七十一首

夏日繁臺院閣贈孫兵部兼懷大復子

獨馬孤城送客回亂蟬髙柳出銜杯晴天河嶽今開閣戰地金元晚上臺才自籌邊期獻納義猶傾蓋愧徘徊何休門客如君幾北望天風萬里來

送楊子還裏

曾修書院旴江側君去懷予試一遊當日水山應更好別來松桂幾經秋謝詩早向麻源覓顏帖時從廟碣攵此外何求惟有醉背山合起望泉樓

送張工副

爲官秦邸君西去因憶簡王相遇時池出異蓮要作賦館開修竹坐傳卮龍旗寂寞還雲气鶴馭飄翩秪夢思寄問白頭彊相國醴筵吟筆似前隨

夏行人賫太皇太后哀詔過此以病淹於郊館獛爲作詩

野館春云劇暮陰病臣哀詔此經臨君親敢謂三江遠涕淚懸知萬國心風砌獨花堪憤悶雨檐雙燕足淸吟遐陬每引前星望萊爾兼程布此音

城南新業期王子不至

新園本欲誇王史竟日城南期不來卽使屋荒還五柳忍令春暮只孤臺對人芳藥翻翻出近日浮雲細細開巳囑甕頭封綠蟻明朝倘許盡餘杯

再期王左史不至

地散官拘此亦希艸堂重約忍偏違元期芍藥枝枝賞忽復葵橊片片飛諸客酒停時望旆孤城日落尙畱扉人生樂事眞能幾野立蒼云又白衣

繁臺次秦氏韻

一秋今到十賢堂萬事傷心嘆渺�艸綠梁臺猶殿閣花殘宋苑只宮墻天南星宿元朝������向陽未老息棲終傍此預愁人擬臥龍岡

送田生省母兄如晉

匹馬遙衝落日微萬山何處是筵闈途紆沁上花應發春盡並門雪尙飛臨柏乍開荊樹閣傍萱重著不萊衣馮髙試望風雲气大駕新從此路歸

寄題孤氏苕溪艸堂孫是時始有婚事

苕溪之傍何者丘幾時自卜林塘幽巳聞寬田足放鶴曾否餘錢兼買舟狎人鸂鶒元成偶近檻芙蓉故並頭塵世要畱風格在東南聊作醉鄕遊

送毛監察還朝是時皇帝狩於楊河

楚生臨水送將歸黎子當筵賦式微天下汝爲眞禦史百年吾是舊漁磯沙寒白日蓬科轉風起黃河木葉稀此去有書應歷上太平天子本垂衣

送李行人還朝

南使樓船澷北回西巡車駕歘東來星辰再逐千官入閶闔重臨萬國開寒盡旌旗猶拂雪春新環佩且沾梅虞弦定有燻風奏佇望陽和徧九陔

逢吉生汴上

汴上相逢俱白頭秦中卻憶少時遊煙花樓�春風日錦繡山河百二州未論聽鶯穿細柳�����長楸金尊邂逅今宵月明發仍懸兩地愁

郊園夏集別李沔陽

東門慣種邵平彭澤新成處士家晨起忽嘶花木馬君來同泛柳邊槎向人菡萏元隨檻哺子鵁��占沙明發路岐愁把袂秋風江漢有歸艖

李沔陽飲後田鄭二子復集於斯莊望見陂水驟落眾頗訝之

五馬柴門夜巳回二豪尊酒旦重開林幹鳥雀羣應喜水落鳧鷖半不來疏懶合攵任氏釣嘯歌直慕阮公臺亦知河朔非凡輩逃暑無辭掌上杯

早春酬張客見贈

周王祈雪罷燈遊楚客思鄕迥獨愁不雨風雲常裊裊入春江漢轉悠悠穠花錦石添霜鬂橫笛短簫悲彩舟岐路斷腸俱不減予今搔首爲西州

田居嘲答李沔陽

郊園自枉君侯車日日觸熱尋吾廬柳長風多秪欲睡成雨來仍用鋤遠田陰陰立黃鵠新波雙雙跳白魚卽令石水泥五斗豈無五馬愁騎驢

別熊禦史出塞

今夕何夕春風微把酒長歌春興違嬌����不語嫩蕋柔條空自稀都門車騎明朝發關下行人�月歸北望湖沙靑艸盡祁連山外斷鴻飛

春望柬何舍人

城南春望春可憐小苑髙樓生暖煙幾家芳艸斷腸處無數落花吹笛邊川原萋萋入暮雨車馬駸駸矜少年欲向仙郎誇白雪陽春久巳絕人傳

贈張含

孔門諸子接升堂杜甫交遊盡老蒼萬里南歸望秋月一尊對別逢春陽生兒當如李亞子有父況作尙書郎肅肅云鴻天路永樊籬斥鷃莫空翔

題環上人精舍

前月到寺萱艸香今月到寺葡卜長潢潦盈盈旭日動樓閣灑灑髙云涼出門每恨市城隔浮世空嗟車馬忙圓月淸秋期重訪卽扳畱臥贊公房

送膠州學職

廣文先生騎馬來膠東膠西花欲開鱣堂蕭蕭帶暮雨芹池殷殷鳴春雷太山西望眞堪仰洙泗東流竟不回寥落廟宮多古樹屬君收取棟梁材

送人還洛

十月朝天春始回洛邦眞喜使君來��臨路若�侍梅花滿堂渾欲開雪晴幾過回變浦日落時登承露臺九重他日求賢詔不道今無賈傳才

秋日飲王子之第

岧嶤玉殿逐秋開迆邐金風觸酒回賓客百年梁氏苑河山雙鬂李仙杯露凋梧葉浮龍井月引簫聲出鳳臺莫羨同舟流逆調須知雅樂是眞才

見素林公以詠懷六章見寄觸事敍歌輒成篇什數亦如之末首專贈林公

南伐經年駕北還麗云遲日藹燕關花明合殿��扇柳引千官曉復班新有越裳供雪雉【是年始貢者三國】更聞飛將奪天山務農銷甲從今事飽飯行歌興不慳

二香含雞舌曾爲吏日侍龍顏朝退時春色故搖三殿柳曉風偏放萬年枝鏘鏘劍佩鵷行亂裊裊旌旗鳳輦移迂謬一麾今廿載半生心事白頭知

三靑天萬仞削芙蓉憶踏匡廬第一峯哀壑暮云埋虎豹大江春浪變魚龍天池禦筆親畱碣石室山僧獨扣鐘彩筆昔曾霄漢上舊題應被紫苔對

四投簪萬里旋舟日暫憩覃園傍峴西潭起漢娥��賦井傳王粲倚樓題林猿浦鴈心常往楚雨襄雲路不迷縮項一槎眞欲釣幾時重訪鹿門棲

五買園近辟三三徑啟戶遙當六六峯敢向大河誇�土且將名嶽寄行蹤風林躍馬狐貍走艸澤回舟鴈鶩衝昨復潁陽開別業傍軒新徒具茨松

六西伐親將龍虎軍南歸甘卽鷺鷗羣謝安實�登�屐司馬虛傳諭蜀文釣罷蘭溪���吟成壺��生云何時勉爲蒼生起悵望東南五色氛

小至後寄甥嘉推官

隔縣經秋汝面難好音爲郡舅心寬三河鴈起沙先暮四海陽回雪尙寒萊竹召棠他日事石渠金馬�來官公餘定有尋幽興莫惜新篇寄我看

河上茅齋成呈家兄

愚弟罷官兄獨喜卜築茅齋傍竹林開牎忽見萬里色背水常畱十畝陰春來燕子休相賀日暮幽人且自吟庭不會栽棠棣樹牀頭新制有虞琴

畱別李田二秀才

五年梁苑棲遲穩千里南州忽此行������賊老夫何用拜簪纓音書陸續馮誰寄�����我情惆悵暮天云不盡秋風相憶章城�����

贈鄭羽士

怪爾零丁老煉師藏珍破屋鬂成系坐看丹���寢行折園葵午療饑久雨水淹松樹死塌墻人過�門疑空傳薦福千金帖今世誰尋少保碑

送蘇文學往主三賢書院

邦侯惇禮聘才賢梁客乘秋詣汝川堂上����榻門前俄報孝廉船雲山紫邏霜應峻風穴靑松晚更妍獨上髙丘試回首紫陽白鹿自江煙

鄭生聞予種樹有成便冒雪攜酒來看鄭時有江東之行

鄭綮騎驢雪故來無功行樹及春栽沾濡立愛新松色泠凍回驚早杏開密片深當紅蕾集寒聲虛帶翠蕤回思君蓑笠滄江上酒罷番愁去舸催【王績宇無功】

送蔡子赴省

君從歷下游三輔暫就薇花避柏烏關內久懸馮異望河西早上伏羗圖茶官詭譎時侵馬餉吏奔趨日備胡生飬願今開气象山河百二本皇都

鐘樓重別熊子

野寺荒臺餞客遊江湖城郭暫消憂危檐獨趁翩翩燕細浦雙行宛宛鷗人世舉杯俱勝迹風林長夏�淸秋情來不用重翹首西北浮雲是帝州

閻曹二子發京侄木與之同舟而下有詩�之予亦和此篇

共水同舟伴謫居海天春色盡涵虛蠻方故啟流官路漢史終攵痛哭書蜀徼山髙常戴雪滇門池苦亦生魚上林花樹年年在前席行看入禁廬

甥嘉謫官過汴僦捨而居以時炎熱

萬里嚴程此一州問親娛舅爾須畱遷人賓客休頃戶僦屋炎蒸幸有樓穿檻筍髙猶足采戲池魚羙更何求館甥舊地花仍好得暇頻來看海橊

園莊餞蔡生還江東

來日麥苗歸麥黃炎郊攜手暮蒼蒼別筵車馬吾先醉落日東南江自長檣燕岸花休促棹小堂新竹尙餘觴吳門汴市無千里應把並州作故鄕

寄贈司寇林公還山

徵書彊逼上彤闈退食長吟望翠微漢室本緣三策重門門眞見二疏歸朝廷司寇元持������拂衣趨陛履聲皇念切夢魂能復五雲飛

謝南陵折贈牡丹十頭咸樓子重�

王花折送出朱門國色俄臨處士村推積寶增��耀傳看直至日黃昏先掄上萼圍詩卷巳拚淸香�酒樽見說陳思才八斗洛陽眞譜許同論

儀賓柳子以合歡芍藥見贈予自不識此�而柳云種蒔數年惟今歲雙朵時柳病方愈

賓卿贈藥驚奇異共蔕分葩號合歡入手自摩��嘆逢人恐當一花看並頭虛漫誇蓮蕋單瓣還應�牡丹汝抱綿屙今幸愈和中天遣助平安

夏日上方寺追念舊遊寄平陽王守前禦史

伏天樓閣同遊地尊酒松林憶並攜騘馬昨朝三極北虎符俄剖萬山西人間散合畱髙迹壁上風雲護舊題出守次公元入相汾川應與潁川齊【黃霸字次公】

答杭雙溪渡河見寄

藩公赴鎭田來日野老扶筇北望時貪墨似聞拋印綬壺漿直見迓旌旗豫州河嶽元中土漢法封疆是重司北載別君今幸此柴門能倒故人卮

春寄邃庵相公

徵書北闕朝朝下不見東山起謝安黃閣����赤蒼生四海淚曾幹雲霄桃李猶門�歲月���釣竿舟楫願公長好在風江日夜有波瀾

東莊冬日別謝行人

冬圃朋遊菊半蕪風林互飲葉全鋪往來物理��露離合人情豈路途幹綠冷紅難避眼剩香餘馥故侵壺相逢莫漫憐修竹要識乾坤有碧梧

雙溪方伯夏初見過就飲石幾畱詩次韻

孤城春气輚溫風石幾閒門夏樹中遇客便移杯酒玩題詩今得故人同猶驚鳥動花紛落況值日斜�不空晚暮蒼茫萬里色賴君長劍倚崆峒

雙溪方伯夏初見過就飲石幾畱詩次韻【曹嘉】同賦

舅家石幾何玲瓏瑤色金姿花樹叢拂玩自成今日會扣歌眞見古人風蒼煙野徑雙樽裏碧簟涼云小閣東獨喜館甥重有處百年吟臥此心同

三司諸公久有蓮池之約會雨阻不赴乃移兵司東圃而飲爲詩以謝

西城宿雨天虛阻東圃微晴人竟遊地闊盡容雲气入亭深能使樹香畱尊前俊傑齊三府林下迂疏自一丘勛太平公等在故將髙榻動南州

東莊再贈杭子兼呈其兄澤西年友

東郊日白無風沙羣飲送客遊瑯琊到時定生韋澗艸有時同醉歐亭花我今五十半潦倒君日髙貴元才華過鄕爲問澤西子老吟何處饒煙霞

乙酉除夕答鄭生兄弟見贈之作

除夕天涯見客心連枝遊子各悲吟徒將鬂雪疑靑鏡且把鄕梅托素琴海嶽催春潛美色冰霜爭歲沍成陰吾家甕綠浮浮嫩兄弟能來秉燭斟

東莊謝臬司諸公攜酒見過

白日餘紅亂撲衣郊亭無事坐花飛何緣五柳嘶騘馬忽有羣公到竹扉過眼物華春自暮賞心明輩老應稀亦知不是談玄宅倘許頻來各醉歸

上方寺會監司諸公

梁園四月斗炎蒸眾飲松堂爽色凝天上樂聲僧梵接掌中杯影塔雲層髙情不使忙官奪野興常於勝地增西海漸生歸路月上方無藉散花燈

東莊藩司諸公見過

少年湖海老中原萬里誰期共一尊邂逅路岐須盡醉向來離合敢重論桑麻事業陶公徑鳥雀人情翟氏門懶散廢書可種夜來時雨足吾園

於公廟會王帥以其防秋北行

新晴借廟張公鼓舊約鋪筵集縉紳气早冷隨雲雨入地幽人與竹松鄰時來拜命防秋將老去狂歌避世身醉別贈君雙玉劍持將西北掃風塵

新秋宣威後堂會張鮑二帥晚過東圃作

戟府臨秋气自威林亭過雨日能輝但邀文士揮彤管不願將軍試鐵衣云濕白花籬槿重風搖朱果石橊稀彎弓欲看雙禽墮海闊天晴鴈不飛

酬聶監察淮上見寄

落木秋城動客哀急風胡鴈帶沙回夷門合是投簪此淮海須憑攬轡才勛業壯心頻覽鏡暮云詩��登臺太微實與羣星異巳有光芒接上臺

九日南陵送橙菊

朱門羙菊采先芳玉圃新橙摘早霜傳送滿盤眞�色分看隨手各矜香深憐便合移樽酹暫貯應須得蠏甞獨醉秋堂臥風物一年晴雨任重陽

亭上限韻作

片雲黑日熱轉添忽有飛雨來纖纖任情玉杯但一美乘興彩毫時復拈角巾芒鞋客竟日燕舞花明風滿簾垂頭人吏困自睡此地元非禮法嚴

送程生兼寄姑蘇五嶽黃�人

壓枝梅杏累累碧照眼櫻桃的的紅舟楫大江元�夜路岐初夏有西東淹畱欲暮林間日行坐惟��下風秋水一帆湖海上爲傳雙鯉到吳中

寄水南子

孤云晝陰董盆寺回風夕電南神岡林木颯颯起漸色茅堂微微生嫩涼髙人北牎枕書臥有酒誰與�尊甞欝蒸殘暑不須念雷雨時覩蒼龍翔

夏都諫勘鄴潞之戰惠見憶之作寄答四首

廿年不入紫宸朝白髮猶能伴野樵敢向驊驑��路固知鵬鴞自雲霄狂歌見月時呼酒懶性臨風欲棄瓢寄與昔遊靑瑣客嶺雲溪雪記同招

二焚艸堂忙杜拾遺從容退食梧垣遲人當名世汝其輩國有中興今固時衰年丘園合潦倒大業竹帛能垂迢迢故人寸心在日日苦吟雙鬂知

三侍臣斧鉞雲中下山寨冰霜戰後行穽腦乍攀黎賊路石門重覽鄂王營中興崖石元畱頌成算朝廷敢論兵試向絕巓看大海年來波爲聖人平

四岧嶤上黨接壺關杖鉞冬行歷萬山巖凍雪埋擒虎窟壑腥云裊斫龍灣嶃巉路透漁樵入薈蔚林淸鳥雀還爲問登髙能賦者霜毫幾掃白雲間

熊監察至自河西喜而有贈

當年五郡乘軺過此日千城攬轡遊封事幾騰天北極籌邊眞歷地西頭昆侖壯壓胡塵斷弱水淸翻漢月流若使巡行皆汝輩遠夷那系廟堂憂

贈甥嘉生日

三月廿日生汝辰三十三回全盛春流放一官今起詔艱難萬里昨歸身自從結髮朝明主每向彈冠�古人努力無念悲老大鳯凰臺側有麒麟

哭王舍人升

金門鐘動會千官野老騎驢戴鶡冠走問堂州王內捨昨朝客死漢長安悄然門巷賓朋絕迢遰家鄕行路難卽使過君終掛劍肯令捫腹竟回鞍

哭亡友範副使淵其族孫進士永鑾寄其絕筆詩到

憶在先朝侍聖顏佩聲齊散紫宸班傷心盡省分官地並馬西湖舊看山絕命��詞爛熳�����間關江門墓近湘�������������

有哀

漢陰丈人甘灌園海上漁翁非避喧零亂春���浦萋迷煙艸入秋原秪將華發悲人世不使���子孫思向桂山歌偃蹇月明天碧況聞猿

病甚與親友訣別遂爲絕筆

平生逸气橫雲海一病侵冬歷夏秋小兒美人��此君子知命今何憂親從江國迎醫返滿擬家園�雪遊載酒爲君何日起東原松竹翠修修

【卷第三十三】

【七言律詩六十七首】小至人日谷日丁卯小至戊辰生日臘日九日繁臺二首已巳守歲辛未元夕雪後初度懷玉山有感旴江小至九日衙�對酒�作南康元夕楚山九日太華君同登登髙以雨畱山寺乙亥元日柬臺省何邊二使君邊病臥久乙亥元夕憶舊柬邊子臥病不會丙子冬至丙子生日答田生除夕寫懷呈毛使君元夕宴王孫第丁丑徐夕戊寅立春庭前桃樹二首戊寅元日小至喜康狀元弟河路過賫其兄書見示九月七日夜集冬至前一日雪集已卯立春庚辰元日元夕立春前一日雪東黃子辛巳立春辛巳元日辛巳生日辛巳除夕遇立春壬年元日癸未除夕丙戍九日九日浦江王水亭共泛二首憶西南陂九日之泛再約陂泛屬風雨阻九月晦日西南陂再泛二首辛巳九日田子要東陂之遊雨弗克赴三首無事東園夏集霖雨洶湧城市渒筏而行我廬髙塏尙苦崩塌何況黃子住居湫隘詩以問之正月望日繁臺寺集夏日畬園田居喜雨秋遲獨上臺寺夏日於少保廟朱僊鎭春日謁三皇廟吹臺春日古懷自關西回展外舅大夫之墓用前韻狄梁公寧州有廟靈武臺冬日象山書院象山書院同友

【排律六首】閏九月���寄常鄧��禦史兄酬何子冬日懷西峯見寄道逢羆豹鷹狗進貢送胡����西軍便道�陽迎母七夕邊馬二憲使許過繁臺別業不成輒用七字句述我志懷五日蔡河廢津泛集

空同集卷第三十三北郡李夢陽撰七言律詩六十七首

小至

連年至日多暄暖不似今年暖更饒脈脈水泉元自動微微云物向人遙卽防臘意傳梅蘂更遣風光媚柳條便可抽身解簪組且謀春事件漁樵

人日

翠筱娟娟暖不遲含風雪壁迥多姿煙霞弄色不忍見梅柳爭春能幾時返照髙樓橫欲斂宿云孤樹靜難移自傷消渴��������������

谷日

人日谷日俱不惡悠悠天意豈難明得時田畯休�喜少雪螟蝗恐旋生陶令柳陰元傍宅邵平爪地故依城載歌行路思農隱未信靑山亦世情

丁卯小至

一冬爲客負檐暄至日同云客思繁迎气柳梅渾飲動再開桃李更何言飛沙霧竹催寒景落日鄕關�斷猿獨上髙臺眺云物不堪淸淚酒中原

戊辰生日

生還淹迹倚荒廬懶散經秋賦索居雙淚弟兄揮酒日寸心關隴望鄕余臘晴柳日輝輝動春逼河冰滚滚虛三十七年吾底事彈歌不爲食無魚

臘日

夷梁臘日春意動物色生態誰能禁歸煙霏霏捎竹切融雪細細生苔深腐儒奔走竟何事鄕土棲遲多苦心便欲乘閒買越舸靑春發興好南尋

九日繁臺二首

窮秋避地兼逢節壙野無山且上臺江漢鴈驚番北叫太行河斷卻東來羈棲嘆世深難醉病起思鄕老易催閏月有期還發興菊花晚暮莫愁開

禹廟登髙人盡回儒宮下馬盡殘杯奔陳孔甲元孤憤去趙虞卿且未哀髙葉下風還抱石片雲拖雨故臨臺酒闌卻憶十年事半醉呼鷹向此來

已巳守歲

窮年豈辦椒花頌守歲眞貪行葉杯天下風塵難卽料夜中星斗直須回傷心蜀漢新戎馬觸目中原半艸萊飲罷空庭聊獨立五更春角動城哀

辛未元夕雪後

干戈西北塵𨿽靜寇盜東南檄尙飛嘆世酒杯難�彊競時燈火況多違春偸艸閣梅初放雪舞堤城柳乍歸三白農人歡荷笠萬年天子願垂衣

初度懷玉山有感

年今四十身千里生日登臨寓此中憂國未攵南望淚思家猶阻北來鴻寒冬白霧峯巒隱車馬深山道路通學海久傷靑鬂攺振衣眞愧玉巖風

旴江小至

建昌冬至益王宮劍佩趨朝禮半同萬里龍顏貪想象十年霜鬂歘西東臘偸江嶠梅先泄春逼關河鴈已通云物不遮鄕國目麻姑今擬暫停騘

九日衙�對酒�作

故鄕叢菊嘆離居客邸秋梅葉且舒四海重陽��酒兩河歸鴈幾傳書拂衣欲就淵明裏短髮猶驅孟慱車意遠遲回聊復酌浮雲北望佇踟躕

南康元夕

發春南地北同寒旅宿張燈雪气殘三晉樓臺��月五湖鷗鷺伴風湍眞防柳色侵梅色莫道蟬冠�鶡冠匣劍衝星愁易泄倚筇向鬥牛看

楚山九日太華君同登

登髙此日吾惟汝把酒他年憶菊時酒劇江山聊�放菊深風雨爲誰遲謾於孔樂傷王賦莫遣將歸學宋悲轉眼干戈西北異楚云回首任支離

登髙以雨畱山寺

鐘皷髙城夜到山醉畱眞愛石堂閒傍龕燈伴吟猿宿度澗風吹急雨還來笑菊花供老鬂臥愁雲霧滿人寰朝晴更擬諸峯賞萬仞丹梯合共攀

乙亥元日柬臺省何邊二使君邊病臥久

煙和日翠且重樓洶洶綺羅悲此州碧艸可容漳浦臥官梅眞憶廣陵遊來鴻去燕催今昔柏葉薇花阻倡酬興發春山能約往冰開仙楫擬乘流

乙亥元夕憶舊柬邊子臥病不會

憶昔金錢並卜歡稱心燈火燭長安鑪香欲散尙書省環佩先歸太乙壇十載酒杯諠五夜九衢遊馬�千官蓬飛轉合今同此月滿梁園卻自看【邊舊太常故曰太乙壇】

丙子冬至

春天門下玉闌橋此日催班早侍朝占史奏云歡�國太官傳宴散層霄苑梅迎律春先動宮柳臨風色欲搖一出忽今驚十載百年勛業有漁樵

丙子生日答田生

當時結客少年場走馬看花紫陌香三黜偶然齊柳惠兩朝奚但有馮唐壽杯今夕餘同醉獻賦開春爾一方京國逢人問衰健爲言吾鬂巳蒼蒼

除夕寫懷呈毛使君

晝日淒淒風色嚴晚登云閣漫開簾山河不逐年華攺天地空悲老鬂添隨俗香燈消獨夜近人星斗下虛檐微吟暗憶乘騘使彩筆迎春幾自拈

元夕宴王孫第

向夕虛廊風自驚敞筵華月坐畱情琴樓合與衣冠客鐙榭遙聞歌吹聲吟劇晚梅聊索笑醉移寒竹�尋盟九衢遮莫催車馬願倒王孫百甕淸

丁丑徐夕

明朝行年四十七默憶宦遊年盛時帝京守歲朋輩焦除夜開堂殽酒隨彩筆迎春誰競長白頭懷舊獨含悲乘陽莫謂渾無事冰泮黃河起釣系

戊寅立春庭前桃樹二首

冬殘月閏豫看春暖气晴陽應節新老大獨懷炙背獻艱危竊慮轉蓬身下除饑鵲爭嗛雪出穴微風�傍人獨立桃叢憶桃日武陵今有泛花津

春日題春試彩毫髙門傳菜玉盤髙乍看旭日輝�檻不分時風向砌桃虎豹云移思霧雨魚龍冰��雲濤物情且共天流轉人世誰曾免二毛

戊寅元日

閏臘逢元晷自長乍晴暄日趲年芳當階雪浥桃枝透隔戶風傳竹气香籠內乾坤吾獨放鏡中勛業�先蒼北遊春色隨龍輦生意何由卽萬方

小至喜康狀元弟河路過賫其兄書見示

侵曉書云云四生向昏蒙雨散孤城敲門怪爾關西使匹馬緣誰淮上行扳柳美梅今日事望鄕懷友百年情傳言且共陽回喜天意分明欲太平

九月七日夜集

此夜邀賓過艸堂實因佳節重壺觴������菊老去誰拋鏡裏霜艸暗微寒催蟋蟀雲開片月下滄浪明朝好趁登髙伴木落天空望帝鄕

冬至前一日雪集

遽看風雪催長至旋具盤餐疑近賓片片窺簾如避酒霏霏點袂卻隨人臺寒預發書云興梅動猶��家春醉裏白頭堪北望陽回黃屋且西巡

已卯立春

律窮寒極有今日斗轉天回還此春雪擁竹根旋�濕風來人面霎堪親曾遊舟楫思南國未返旌旗�北辰漫惜物華番覆盞幾揮生菜欲沾巾

庚辰元日

今日何日陰霏霏看之不見濡人衣層冰滿眼秪突兀白日何處能光輝單於祭馬春欲動漢皇射蛟南未歸傳道揚州好花月鳳簫應伴五雲飛

元夕

千年爛熳鰲山地少小看燈忽二毛兵後忍聞新樂曲月前眞愧舊宮袍南州樓閣煙花起北極風雲嶂塞髙悵望碧天聊獨立夜闌車馬尙滔滔

立春前一日雪東黃子

春前��紛紛至落地欲消還��明日立春��出晚來微月尙爭飄梅花故傍袁安室柳色潛��綮橋聞道郢人能妙曲曲成吾品赤鸞簫

辛巳立春

冬晴轉覺冰霜厲日散俄還海嶽春彩勝恩光曾倚帝菜盤風俗謾隨人雪融樓閣沾沾薄煙動松��梟新人壽幾何吾半百到唇杯酒莫辭頻

辛巳元日

倏忽吾生五十春兩朝遺俄太平身望鄕心逐關雲起懷國情將汴柳新自信右軍非墨客【王右軍����書始】言髙適是詩人【適年五十始詩】南徵昨報龍旗返佇想嵩呼動紫宸

辛巳生日

吾今五十頭半霜大兒巳壯孫已長力田頗自識艸米出門每與憂豺狼風晴野冰白皛皛臘近山日寒蒼蒼但能艸澤射猛虎豈湏熊館誇長楊

辛巳除夕遇立春

攺元明日初開歷除夕今年暗入春天地漸分三極色行藏巳半百年身和煙浥浥梅應劇滴露蕭蕭竹未勻喧歲不知宵遽曙北云何處望楓宸

壬年元日

元年元日光華異靑帝靑陽左余開北斗不將天地轉春風那使萬方回蛟龍窟宅寒猶閒鴻鴈雲霄暖自來回首玉顏慚大藥許身元擬是仙胎

癸未除夕

連冰累雪欺年暮除歲嚴風放夜晴掛十拖星猶�色橦鐘擊皷已春聲喧城車馬朝元客戰野旌旗�寇兵人事物華應遂轉燭堂深坐獨含情

丙戍九日

百年佳節今風雨數日東籬已菊花老疾不���短濕枝何事向尊斜紛披���楊子潦倒三杯�孟嘉欲補登髙望晴色晚來紅气有雲霞

九日浦江王水亭共泛二首

長廬古陂城一偏樓臺波水秋相鮮紫萸黃菊有今日翠管銀箏須此筵微風攺席徐回纜落日畱賓更進船漫說龍山能落帽何如李郭共登仙

君王別館湖中央菊日浮游錦纜香貪把深杯向蘆葦錯教橫吹驚鴛鴦車徒雜沓四岸合殿閣洄沿一水長萬古有人還此地他年吾輩是重陽

憶西南陂九日之泛

一游水��自牽�������������把出沒似有鷗隨船冥冥浦殺幾落日蒼蒼���遠天�來此地亦可借恨無好詩酬紫煙

再約陂泛屬風雨阻

自遊此陂秋每晴再約寧知風夜驚紛披����亂吞吐能禁白浪生朝來霧兩細細動時有���嘈鳴但問舟航今好在無愁天地無開明

九月晦日西南陂再泛二首

水國窮秋霽更寒渚宮重宴菊猶殘閒身欲住��舸短髮羞欹杜甫冠日映樓臺天上過風恬魚鳥鏡中看緣池莫戀團�竹卽擬枚乘賦不難

水上冬初多白雲沙間煙滿白鷗羣經添雨雪湖非減刈盡蒹葭路轉分當岸女墻晴倒出傍船木葉醉偏聞回頭恐觸蛟龍蟄莫遣鳴笳徹暮曛

辛巳九日田子要東陂之遊雨弗克赴三首

今秋霖雨何連綿佳日阻放東陂船衰年實怯白頭浪朋遊忍負黃花天城陰來往戲羣鷺寺門從橫鳴亂泉閒看靜聽誰共汝浙瀝晚暝松林煙

昨來晴立手南丘城水湖云向客流夕陽欲低鐘磬閣隔岸忽聞簫皷舟動興帆檣眞爲節阻大風雨故禁秋當籬�菊柀柀艷獨嗅孤吟迥自愁

衝泥杜甫吟愁雨落帽參軍醉倚風雲水無緣雙放舸蒹葭何意獨鳴鴻淸沙錦纜相期地白首黃花轉望中借問臨髙把杯酒幾層湖閣坐秋空

無事

無事日長春但眠水昏野暗風常顚繁葩亂蕋眼欲盡乳燕啼鶯心自憐匣中幸猶有雙劍杖頭柰可無百錢人生幾何忽巳老激昂淚下如流泉

東園夏集

水館風林夏日宜野天晴色曠襟期舊馴麋鹿呦呦切新集鳧鷖泛泛遲穿徑獨蜂猶覓蕋倚墻余杏漫畱枝蟬鳴鳥亂從渠暮把酒看云是我時

霖雨洶湧城市渒筏而行我廬髙塏尙苦崩塌何況黃子住居湫隘詩以問之

前日頻雨無完墻今番如注誰禁當田廬城屋盡漂沒驕雲驁霧還飛揚怕饑烏鴉只自噪滿意蒿藋如人長辭宅頗怪晏嬰子卜居何必靑泥坊【晏子宅近市湫隘景公徙之晏子不從杜詩飯煮靑泥坊底蒓】

正月望日繁臺寺集

臘凍雲黃海嶽愁春靑日白快吾遊陰坡气觸娟娟雪暖滓冰分細細流晨起探梅��������鐘樓無端四望風煙起燈火煌煌滿汴州

夏日畬園

夏日深林喧乳鴉名園遊客散平沙百年事業眞杯酒四海朝廷正一家隊隊自來循檻蝶番番相學後春花黃雲薄暮休驚眼白首吾生信有涯

田居喜雨

有田憂水復憂幹一雨農心得暫寬從此荷鋤添野事向來垂釣省風湍臺杯澤艸俱回態急響微沾並作寒薄暮斷虹攵霹靂曠原西日倚筇看

秋遲

秋遲月閏菊無花景短天昏日易斜山峻幾時殲虎豹海枯他日見龍蛇行藏且付杯中物潦倒新添鏡裏華盜賊關南今定否暮云哀角起三巴

獨上

獨上髙樓生夕煙帝畿東望轉淒然西山雨雪畱殘景北海風塵接暮天只爲浮名傷遠道況逢寒日下長川江海岸柳年年發菊徑茅堂亦可憐

臺寺夏日

古臺髙並郁岧嶤斷塔稜層鎖寂寥積雪洞門常慘慘熱天松柏轉蕭蕭云雷畫壁丹靑壯神鬼虛堂世代遙惆悵宋宮偏泯滅二靈哀怨不堪招

於少保廟

朱仙遺廟巳沾衣少保新宮淚復揮金匱山河丹券在玉門天地翠華歸幹城豈合畱髙祖秦相何��嶽飛最怪白頭梁父老哭裁松柏漸成圍

朱僊鎭

水廟飛沙白日陰古臺殘樹濁河深金牌痛哭班�地鐵馬驅馳報主心入夜松杉雙鷺宿有時風雨�龍吟經行墨客還詞賦南北淒涼自古今

春日謁三皇廟

爰從開辟無三聖蠢爾生民豈至今寂寞廟宮誰下馬遲回天地獨沾襟縈階藥蔓還春色搖日叢��暮陰悵望龍髯心更苦白雲偏系鼎湖心

吹臺春日古懷

廢苑迢迢入艸萊百年懷古一登臺天畱李杜詩篇在地歷金元戰陣來流水浸城隋柳盡行宮爲��花開白頭吟望黃鸝暮�子歌殘無限哀

自關西回展外舅大夫之墓用前韻

遙阡無計掃春萊絮�何因到夜臺西客兩年和�到北風�����������������不開歿�外孫今五尺百年遺恨使人哀

狄梁公寧州有廟

狄相昔爲州刺史於今伏臘土人思�來����墓此處羗民拜古祠鸚鵡夢中天地�大行山上�旌遲稔知忠孝平生事更讀希文萬古碑

靈武臺

環縣城邊靈武臺肅宗曾此羣蒿萊二儀髙下��建三極西南王璽來衣白山人經國計朔方���羣才可憐一代風雲際不勸君王駕鶴回

冬日象山書院

艸疏葉黃沙出溪日髙南崦气淒淒人亡故國還祠廟世異陰崕尙品題鳥雀石林迎旆散野狐風艸怒人啼昔賢名迹誰堪此兩淚遙傷萬仞梯

象山書院同友

曉岸霜林出並騘冬晴丹壑自含風遺祠俎豆攀緣日往事荊榛想象中半凍巖泉和雨斷實連山谷暗云通搴蘿更浩磨崕讀迥立徘徊落葉紅

排律六首

閏九月���寄常鄧��禦史兄

昨屬傳書寬遠憶��聞郡觧��������色故國花香見客心三徑園莊常閴寂百年臺榭獨登臨天晴水散荊�急云合山包汝鄧深州縣黃堂非爾輩朝廷騘馬要人欽也知皁蓋熊羆軾不換鳥臺獬豸簪盡道白公如白玉終然黃霸錫黃金徵聊拜相他年事野老扶犁望傅霖

酬何子冬日懷西峯見寄

梁城積滯心煩婪遙憶西峯懷漢南絕頂營居只自住緣崕捫葛與誰參北岡雪盛虛多阻南澗湍回今有潭更極扶桑長影接巳偏弱水碧波涵猿啼虎嘯𨿽頗聒窈曲叢篁非可探轉盻紅輪忽西沒勸君福地且投簪﹣﹣﹥

道逢羆豹鷹狗進貢

赤豹黃羆貢上方虞羅致爾自何鄕微軀亦被雕籠縛遠視猶聞寶絡香顯晦山林齊感激喧呼道路有輝光名鷹側目思翻掣細犬搔毛欲奮揚隨侍近攵擎鶻校上林新起戲盧坊攫兔定蒙天一笑磔狐應使地難藏貢官馳馬塵埋面驛吏遭箠淚滿眶南海亦曾收翡翠西戎先巳效羚羊白狼也產從遐域白雉猶勞獻越裳聖徳從來及禽獸欲將恩渥�要荒

送胡����西軍便道�陽迎母

七年重泛楚��五兩飄颻過洞庭諭蜀長卿元建節平佗陸賈亦談經地從湘口分吳徼邑在衡陽對軫星此去先過杜陵院與誰同上合江亭炎花瘴艸供行日徭唱夷歌引客聽鼯鼠晝啼諸峒黑野猩晴語亂峯靑蠻荊本自勤周旅南越終當系漢庭荔浦技窮甘釜盎梧川兵接詫雷霆威余虎豹藜難采血蹂鯨鯢水尙腥俄喜禦書頒內帑極知恩澤到重溟兔臨烏照誰非土陰慘陽舒各有靈巢屋羽毛春拍拍洗天風雨晝冥冥花明幕府頻張宴路出磨崕早續銘馬援還朝銷薏以馮驩傲世倚靑萍蒼蒼百�悲南狩渺渺三湘弔獨醒夢渚鴈回書不滯武陵雲起思俱停悲傷蕙艸追金勒點綴桃花惜玉瓶若道朱弦無絕響詎應黃髮有遺刑司徒邦計遙憐汝粉署鑪香不可扃彩服便須隨彩鷁白頭同離白蘋汀

七夕邊馬二憲使許過繁臺別業不成輒用七字句述我志懷

懶遊因病困蒙茸不獨炎天萬事慵七夕邀行齊踴躍兩人羈絆阻迎逢大河平地濤長湧喬嶽淸秋霧不封次第榮途俱��迓疏故國且芙蓉壯�激烈悲遲暮執����去冬久避鳶�������笥貫中庸繁臺禹廟梁王榭古寺殘碑宋代松吾企杜髙名不及汝追�馬涕何從虛疑豪俠輕朱玄實被文章誤蔡邕憤起鐵椎心枉費曲終焦尾意還濃不爭期約慚牛女恐使流傳笑駏蛩末俗但知張�虎異時誰切辧衣蜂云吁世路聊三徑敢說天門尙九重寵豈盡軒衛國鶴盡宜偏駭葉公龍搜園卜築鄰猿島茅屋昏晨節梵鐘修竹鴈池𨿽慘慘水花�葉固溶溶悔將朱紱拋漁艇誓住丹丘學老農爲�回騘孤蟋蟀徒思臨沼共鰅鱅踟躕莫畏風沙瞇弔唁應愁輦路衝許過只須圖酩酊有談母遽及徽宗

五日蔡河廢津泛集

當年錦纜帝王州此日荒津競渡遊賓客未銷梁苑气江山聊寫汨羅愁流金赤日偏輸浪似蓋輕雲故翼舟魚聽歌鐘沈復躍燕窺舞袖去還畱調冰雪藕佳人並斷艾分蒲上客酬出澑只疑天上轉溯洄眞在鏡中浮陰陰瞑色鳧鷖岸裊裊風香杜若洲醉裏驚催住槳別船�進夕筵羞

【卷第三十四】

【七言絕句一百三十八首】正徳元年郊祀歌十首帝京篇十首皇陵歌傳聞駕回有紀二首聖節聞駕出塞二首正徳七年正月黃河淸自淸河至於柳家浦九十里淸五日焉嘉靖元年歌二首送樂淸少府二首贈黃州牧送友人送周判官送人入蜀詠東方朔贈馬吏部王吏部老太玄戲贈月夜過訪王子僕思李白落鴈之遊徐子亦有知章鑑湖之請念人悲離申此短贈徐子者禎卿也嘲陸子二首晚過序公戲贈並喜徐編修縉迹訪二首夏口夜泊別友人寄贈珙縣何氏夫婦謝子饋笏答以駝布送王呈貢赴縣寄錢戶部酬姚員外龍興見寄贈丁生別達生寄別陶生別李生贈鮑滶兄弟贈劉君按察雲南送蕭總制赴鎭送修武知縣贈李沔陽二首寄郭帥寄謝卿贈陳氏贈蔡帥送王韜贈羅氏送熊進士入朝三首二月望丘翁林亭二首柬鄭生二首雨俟屠君不至寄顧臺州二首太白山人仙遊吳越稔矣日者卜居吳興而婚施氏妻妹予聞之輒詩嘲焉二首雲中曲送人十首對菊懷鄰菊子三首送吳生東園贈鮑演春日東莊要杭子柬雙溪方伯送人之南郡三首陶子見過艸亭遂以畱云名之大書刻木我亭增色爰賦二詩酬陶亦兼自意

春日宴豫齋王子之第二首要謝憲使南莊泛舟江上逢鄭南溟經行塞上二首歸途覽詠古迹並追記百泉遊事八首望上淸山三首望龜峯杜峯歌舟次石頭口登嘯臺三首夏日閣宴春日丘翁同遊三山之陂返酌天王寺二首大平寺山閣麻姑泉靈山徐汊卽事四首湖行二首城南塘泛舟二首春暮過洪園二首

空同集卷第三十四北郡李夢陽撰七言絕句一百三十八首

正徳元年郊祀歌十首

戈馬喧喧動萬雷黃旗繞繞拂仙臺天上再開新日月南郊不攺舊蓬萊

漢家天子自天威春祀南郊春雪圍片片瓊花飄玉路五云偏逐衮龍飛

壇官秉笏候金鐘月出西南照雪峯不向蓬萊看五色那知天子是眞龍

中壇日月照天門上帝龍行羽衛屯煙裏桂花旋玉兔火開三尺抱金盆

外壇羅列黃金榜海嶽齊開白石門直使衡山馳薊域更看四海過昆侖

神來擊鼓復吹箕一道虹飛萬丈光閶闔淸風搖玉燭至尊獨立殿中央

帝是髙皇八葉孫隆凖龍顏稱【去聲】至尊翠羽繽紛來眾聖洋洋古樂亂雲門

漢主登封巨迹空赭山秦帝洞庭中何如黍稷大神享萬歲髙髙大極宮

天馬元從天上落七星裝入寶刀頭壇空月照更衣殿萬錦羣中刷紫驑

金輿還內放人看萬戶千門震地歡繡扇徐開龍虎气君身不動泰山安

帝京篇十首

古時灞水卽蘆溝今代車書似水流日間五色龍文气天上春開五鳳樓

漁陽北塞古風沙二月春風萬柳斜薊門轉作長安苑燕桃開出五陵花

慷慨燕云十六州天門北極帝星頌胡鹿一洗桑漧淨蕒載朝宗四海流

山作靑龍左右盤扶桑西影拂桑幹日月光華朝萬國天畱北海作長安

天皇按劍拂金鞍飲馬追胡翰海漧歸來並立擎天柱不數劉家承露盤

胡後妝樓換上陽春風珠箔舞垂楊半夜開城歸萬馬至今迷失幾鴛鴦

今朝望海海云生五色雲中白玉城金陵巧接盤龍勢南北何如漢二京

塞上星飛化羽林皷音咸作管簫音將軍把劍聞雞舞玉女朱樓學鳳吟

髙鼻�奴入漢關皁旗千隊射鵰還君看萬古昏星月洗出中華疊翠山

自從黃帝破蚩尢涿鹿云黃黑帝愁盤石果然爲碣石幽州常作帝王州

皇陵歌

皇陵疊翠倚丹霄絳節飛光夜夜朝千古長風吹海月萬山松柏照空寥

傳聞駕回有紀二首【正徳年間作】

正月傳聞大駕還七日巳度居庸關鐃歌擬續之回曲塞外應添駐蹕山

白城新起望夷臺黃鉞森森耀日開六騾遠遁胡沙靜六龍騰踏駕空回

聖節聞駕出塞二首

千官北首望龍旗萬國車書集鳳闈八駿穆王秋色遠幾時親擁白狼歸

萬乘時巡萬壽臨鑾輿漠漠磧沙深非忘殿闕呼嵩日應系單於欵塞心

正徳七年正月黃河淸自淸河至於柳家浦九十里淸五日焉

黃河水自昆侖出萬古東流元不淸今瑞定於今帝應人休擬聖人生

嘉靖元年歌二首

元年正月又王春四海人稱小聖人巳報岐山鳴彩鳳更傳關內出麒麟

大明十帝轉神明天意分明賜太平紫蓋復從嘉靖始黃河先爲聖人淸【先是正徳七年九年黃河連淸今上入繼大統之兆】

送樂淸少府二首

羽騎驂驔�晚洲彭彭簫皷引官舟爲言獨對靑松樹何似逢迎綠水頭

贈黃州牧

黃州江比使君淸赤壁山畱萬古名黃州小兒騎竹馬來時相送去時迎

送友人

王孫笑向碧山棲春日春蘿裊裊低予亦悠悠芳桂者白雲愁色艸萋萋

送周判官

明鐙綠酒五花裘客捨新秋螢火流問君不飲眞何事明日出城風葉愁

送人入蜀

錦江風髙生夕波蘆荻蕭蕭秋鴈多問爾鄕關何處是巴人時下渝歌

詠東方朔贈馬吏部

據地酣歌金馬門如花少女笑無言不是偸桃太無那人間那謫歲星魂

王吏部老太玄戲贈

吾家小子象童烏蒙惠玄文掌上珠笑殺街西王吏部今朝猶得酒舡無

月夜過訪王子

率爾髙陽飲博徒酣歌擊劍膽何麄金門貴客如相許徑脫鸘裘付酒壚

僕思李白落鴈之遊徐子亦有知章鑑湖之請念人悲離申此短贈徐子者禎卿也

君擬天臺度石梁我歸沙苑望咸陽予今夢寐蓮華嶽笑爾番耽瀑布長

嘲陸子二首

松江陸子以予久不造過遂蒙嘲詠然陸子往許以小楷南徵賦貺我久亦恡焉予故得反嘲戲之兼訊後約焉

甚欲�餐張翰魚只緣難換會稽書西家愚夫莫浪謔北海先生久索居

我今四海覓雲松南遊笑指匡廬峯他時倘慕金光艸與爾同鞭赤玉龍

晚過序公戲贈並喜徐編修縉迹訪二首

月滿長安啼暮鴉踏歌今夜醉誰家靑蓮大士迎予笑背指秋鶯度落花

長安大道竹林西李白尋僧花下迷舉杯恰對靑天月檻外驚傳碧玉蹄

夏口夜泊別友人

黃鶴樓前日欲低漢陽城樹亂鳥啼孤舟夜泊東遊客悵殺長江不向西

寄贈珙縣何氏夫婦

太峨西來通蜀門瀘江北接武陵源翁姑壽比江山永縣北芙蓉似子孫【芙蓉山名】

謝子饋笏答以駝布

文州象簡白雪光羙人持贈意何長洮西駝布𨿽微細被服能堪冷月霜

送王呈貢赴縣

﹣A﹣二月扁舟過浙西楚云何日度浯溪滇南小郭靑山繞花發流鶯一樣啼

寄錢戶部

春城雞啼月欲沒西鴈東飛遲明發風裏楊花不定飛震澤迢迢限吳越

酬姚員外龍興見寄

龍興龍沙一里餘江風吹落錦雙魚君覽浙湖湏盡海赤霞飛袂過匡廬

贈丁生

海涼秋水淨芙蓉靑天倒懸五老峯眼見排風生羽翼行空那辧有眞龍

別達生

醉約金山看海流興飛江漢忽西遊龍沙月色年年滿獨照匡廬萬仞秋

寄別陶生

靑雲峯下紫雲生中有花樹春鳥鳴聽鳥看云一杯酒黃塵回首萬家城

別李生

華也南來送我行靑挈酒玉壺輕滕王閣下江千尺一曲滄浪萬古情

贈鮑滶兄弟

水學靑龍左右盤玉流雙瀉碧光寒蘭昆並占空山月分掣虹霓作釣竿

贈劉君按察雲南

碧雞金馬古黔陽滇海秋搖日月光自此蠻中無毒熱行臺六月有飛霜

送蕭總制赴鎭

漢家新拜霍嫖姚司馬今年相宋朝旌旗一舉三邊靜鴈塞平沙演射鵰

送修武知縣

靑山盤谷繞桑麻赤水河陽接種花琴罷吏希簾晝捲自看雙柏哺慈鴉

贈李沔陽二首

云夢茫茫繞一州滔滔江漢古今流問俗不湏乘五馬盡舡簫鼓水鄕遊

楚人抽棘霸江湖萬載孤城剖一符從此沔陽爲渤海直教云夢作蓬壺

寄郭帥

匡廬彭蠡兩蒼蒼月館花城古豫章誰信罷兵張宴地夜深偏醉郭汾陽

寄謝卿

擲笏南還尙黑頭移家西郭興全幽春晴定上滕王閣日暮江平起白鷗

贈陳氏

萬龍岡上古靈家男樂耕耘女績麻客到大開萱艸閣春風時動紫荊花

贈蔡帥

時淸晝臥銅牙弩客散宵披玉檢文可道將軍渾是武曾將三策獻明君

送王韜

王郎口談金虎文自稱師是紫陽君掛帆明日忽南去影落龍江五色云

贈羅氏

羅隱北下黃金臺牡丹芍藥次第開極目長江渺天際八閩秋盡一帆回

送熊進士入朝三首

武帝南徵並海回九天云幹拂天來縹緲羣仙朝絳節五雲宮闕是蓬萊

蒼蒼玄武鎭皇州天上銀河轉地流言君不是乘槎者昨夜分明到斗牛

金馬岧嶤接鳳臺石渠髙閣倚天開仲舒早備天人策漢主臨軒問自裁

二月望丘翁林亭二首

今日花朝好風日梁園酒新花更開走覓南鄰立處士月明騎馬醉深回

南鄰處士閉柴門竹樹春風野徑昏痛飲狂歌人不識客來惟有酒盈尊

柬鄭生二首

東園紅杏日紛紛東望無煙蝶滿云少出違期因怯馬獨吟停盞爲思君

城門春禁不行車病懼攀鞍只在家昨日東風來著意庭前忽放數枝花

雨俟屠君不至

暮倚髙樓因候客雨來如注復如絲試看春日洪州道可是山陰夜雪時

寄顧臺州二首

巾山何似峴山遊雲島長和海色幽定有兒童笑山簡君今孰與鄭臺州

怪爾分符坐赤城東南遙見海霞生梅開莫寄西來使春到煩求碧玉精

太白山人仙遊吳越稔矣日者卜居吳興而婚施氏妻妹予聞之輒詩嘲焉二首

範子無端出五湖西施並載有耶無詩人只合鶯鶯伴施家今是大姨夫

見說仙人萼綠華【萼綠華晉升平中降羊權家】麻姑亦降蔡經家卽防獅子河中吼背癢無言爪得爬

雲中曲送人十首

壯士驅車出漢關馬頭絲絡紫金環莾莾黃雲迷代北淒淒白霧滿燕山

季冬飲馬長城窟沙礫飛揚帶白骨楡臺嶺邊聞鬼啼猶是今年戰亡卒

黑帽健兒黃貉裘匹馬追胡紫塞頭相逢不肯通名姓但稱家住古云州

城上黃旗張暮天元戎宅內鼓闐闐底是鄰悲並巷哭云州明日是新年

紫水東來入黑河紇幹山下雪花多小兒攔街吹箴篥婦人能唱海西歌

白登山寒低朔云野馬黃羊各一羣冒頓曾圍漢天子胡兒惟說李將軍

自從虜逼鴈門關漢家四野多空壘行子遙遙看獨戍桑幹水冰暮沙起

黃毛愛子出打圍昏宿李陵古臺下忽傳風火入邊城城中將軍夜秣馬

戰士黃須立道傍自言曾射左賢王可憐孤績無人論贈與靑裘白馬郎

北風吹日馬毛僵腰間角弓不可張逢君莫唱雲中曲臘月雲中更斷腸

對菊懷鄰菊子三首【巳巳年閏月】

舊種寒株傍吹臺重陽今歲不曾開遙思爛熳還憐汝欲比馨香恐見猜

睡起今晨看菊花霜枝冷蘂忽參差非時未必輸桃李三徑遙憐是一家

爾家堂閣皆鄰菊秋玉滿地黃金錢不信菊州能暑熱直將花蘂破霜天

送吳生

吳子乘春東入吳飛花獻舞鳥提壺此去囑君多載酒直攵春色過西湖

東園贈鮑演

修竹南牎花北牎翠陰濃色兩無雙隔城走馬催銀燭今夜畱君倒玉釭

春日東莊要杭子

白首春風獨種故人常恨隔天涯今遊莫憚驑行遠十里柴門有杏花

柬雙溪方伯

十旬不見雙溪子白晝看松只自眠君對紫薇誰是伴相逢還似未逢前

送人之南郡三首

梁園千古見風流醉上任樓復謝樓相遇片言心便倒腰間含笑觧吳鉤

鼓刀朱亥本微寒白首侯嬴是抱關不爲千金增意气秪緣一諾萬丘山

南陽帝裏近親多岡勢盤龍繞白河便欲臨分畱寶劍方城漢水待鳴珂

陶子見過艸亭遂以畱云名之大書刻木我亭增色爰賦二詩酬陶亦兼自意

小構茅亭傍一松云來云去寂無蹤晴天戶牖蒙蒙濕遂使人疑有臥龍

茅亭自得陶公筆盡日光芒動白虹山澤不煩通地气片雲時起墨花中

春日宴豫齋王子之第二首

紫宮華宴敞春風密樹初花日映紅向暮酒闌香不斷始知春在綺羅中

回廊曲榭稱春遊綠酒紅花白玉甌借取遊系系西日晚風吾上海棠樓

要謝憲使南莊泛舟

柳塢荷塘野意寬操舟曳杖獨遊難春來欲制東山屐倘許花樽共謝安

江上逢鄭南溟

楊子灣頭紅蓼秋水邊樓閣樹邊舟一日長風破萬里爲君三醉過州

經行塞上二首

山作垣籬海作池彎弓百萬羽林兒桑乾化作銀河水北極光芒夜夜垂

天設居庸百二關祈年更隔萬重山不知誰放呼延入昨日楊河大戰還

歸途覽詠古迹並追記百泉遊事八首

太行王屋是天關吐出風雲天地間河內休誇盤谷勝共城亦有石門山

華山中斷濁河開浪打雷門勢莫回巳鏟潼關爲漢壘更分仙掌作秦臺

雷首千峯錦削成蛇盤千里翠云生卽從北嶽分明去便壓遼陽跨海行

西山西望自堪愁耐可源泉向北流不見玉臺歌舞處可憐昔日帝王州

昔日武王東閱師龍爭虎鬭至今悲漂自化爲商地水白雲翻作孟津旗

淇門不減越江頭衛女寧論越女遊濮上春花如錦繡桑中五月采蓮舟

河濟誰言不共流靑春惡浪古懷州蕩搖少室三花樹倒映天壇白石樓

裊裊丹崖倒碧松懸泉一道掛飛龍閒磨石鏡驚山鳥映出靑天對雪峯

望上淸山三首

赤城龍虎紫雲盤白石樓臺北斗壇聞道仙牀啼玉女欲從何處問金丹

碧山新起赤霞宮玉帶眞人曉禦風金檢奏回天一笑九霄來往鶴如虹

星妃云君雲霧鬟何事應遊棲碧山昨夜升天朝北斗佩環淸響落人間

望龜峯

曾會汪家賢弟兄三年獨見忽心驚順風斜日飛帆度三十六峯無限情

杜峯歌

杜山曾有鳳來鳴鳳舞山靑海月明傳道有人回峯去九天風散玉簫聲

舟次石頭口

牎開面面水風微五月江空冷照衣此艇果如天上坐茶煙化作彩雲飛

登嘯臺三首

陽翟看山二月回蓬池登嘯九天開晚立長風搖海色東西日月照孤臺

萬古春城碧艸還蒼臺只在白雲間竹林北望風煙動寂寞蘇門更見山

白日紅雲拂地流醉鄕吾亦步兵遊登臺左盻黃河轉綠水洪波不盡愁

夏日閣宴

地曠樓雄夏日宜碧梯芳樹繞花遲淸歌不用邀明月一笑山河入酒卮

春日丘翁同遊三山之陂返酌天王寺二首

崔嵬艮嶽他年笑寂寞三山後代思湖色春光淨滿眼古城風暮幾人悲

一樹穠花白雪繁紛紛落地竟何言眼底風光不湏恨相期且醉給孤園

大平寺

曾在東林思虎溪大平徒在玉淵西孰能觔力長攀陟石壑長林日易低

山閣

憑闌橘樹渾鋪地閣背靑山前對樓旣來誰耐檐泉聒卸卻長槽莫放流

麻姑泉

何泉下山城下流溪上十家九酒樓老夫縱醒欲何往此物名髙十二州

靈山

實欲看山霧不開幾層仙掌似蓮臺未應華嶽君能比可詫予因望國來

徐汊卽事四首

窯頭江水叉江頭捩柁挕綸雨不休瑣屑漫相誇捷手蛟龍局淺豈渠遊

桃花潭前雪美姿楊柳灘頭柳不遲著心蝦蠏章江出章江只解產顱鶿

北船阻風晴未放數舸南來卻恁飛扶柁長年頻看眼浪翻江叉趙家圍

忽吟水宿淹晨暮七日窯頭行路難拚美碧波消北雪豈期蒼鬂且南冠

湖行二首

湖南鷗歡交鷺鶿鳴榔漁子豢顱鶿逢潭更見孤罾守可道鄱魚無盡時

白雲今晨亂碧流禿鶖風趕逐天鵝搶帆額仄誰家舸逆浪爭先爾謂何

城南塘泛舟二首

短短桃花亦自春隔墻飛水太驚人沿洄不怕漁郎入小小溪塘不是津

野曠風驚彊入丹鱗鱗浪蹙轉堪遊持杯只對雙楊樹怪爾飛花泛泛流

春暮過洪園二首

峩冠白首戀金魚甲冑紅顏水竹居墻上久懸平虜劍牀頭新置種桃書

出林春筍故當門楡筴楊花亂撲樽客到剪蔬聊作饌近城栽柳自成村

【卷第三十五】

【七言絕句一百四十首】白鼻驑少年行春遊曲二首絕句壽歌二首松鶴壽歌夷門十月歌黃河風雪詞異景暮春畬莊潯陽歌汴中元夕五首七夕獄雨二首諸將八首憶昔六首京師春日漫興五首牡丹五首郊園步花二首步庭海棠下四首詠庭中千瓣橊花三首雪中見枯樹似梅二首喜雨三首夷門曲二首新水至二首狂風三首河上雜詠覩小兒吟詩戲作絕句東園花樹下二首登臺聞桃花盛開張池春日卽事漫興二首錢園二絕句城南別業春日豫章雜詩十首漫興二首漁父新買東莊賓友攜酒往看十絕句東園遣興再賦十絕句痔不可車旬日乃造於東園春葩向殘夏英欲起慨焉動於老懷再賦絕句十首東園澷興之作客有欲除我東園艸者詩以止之牡丹絕句二首葡萄除前五更聞習儀皷角感而有作二首景帝陵望湖亭功徳寺翠華巖香山白紵曲秋風曲新立金川書院祠練公父子文碑幸成宴豫齋翁苐次韻端午曲二首

空同集卷第三十五北郡李夢陽撰七言絕句一百四十首

白鼻驑

羽箭銀鞍白鼻騧春日徐行踏落花揚鞭突入章臺去背指垂楊問酒家

少年行

漁陽突騎幽並兒彎弓射獵南山陲橫行未遂爲人下意气憑何結主知

春遊曲二首

驑馬銀鞍金市頭都門掣電落花流揚鞭笑指胡姬肆轉拂垂楊向玉樓

大道紅樓珠箔垂風起楊花欲暮時胡姬半醉半遮面惱殺幽州遊冶兒

絕句

將軍鐵騎戰金微八月長安盡搗衣砧聲欲落三更月翡翠樓頭鴈卻飛

壽歌二首

沙溪三月杜蘭香錦浪千層碧玉光勝日賓筵開玳瑁檻花飛入萬年觴

門對黃山第幾峯翩翩白鶴舞靑松玉童來授軒轅訣素女邀乘赤色龍

松鶴壽歌

松裊石門千仞開天風吹鶴下瑤臺傳書爲問西王母別後蟠桃熟幾回

夷門十月歌

小麥靑靑水半陂半落不落楊柳枝回風忽送天南鴈恰似春江二月時

黃河風雪詞

渺渺黃河風雪生云愁海思不堪行陽春白雪非難和公無渡河無限情

異景

異鄕異景客中身秋雨秋煙無那春梁園八月如三月笑殺桃花更笑人

暮春畬莊

暇卽來遊困卽眠玉杯長醉彩雲前春風暮起楊花亂疑是梁園雪裏天

潯陽歌

百尺髙樓橫映江江花朵朵照成雙風波隔浦遙相喚腸斷南來北去艭

汴中元夕五首

花燭沈沈動玉樓月明春女大堤遊空中騎吹名王過散落天聲滿汴州

玉館朱城柳陌斜宋京燈月散煙花門外香車若流水不知靑鳥向誰家

中山孺子倚新籹鄭女燕姬獨檀場齊唱憲王春樂府金梁橋外月如霜

四海煙花逢上元中州行樂競千門大江不辧魚龍戲珊瑚寶玦是王孫

細雨春燈夜色新酒樓花市不勝春和風欲動千門月醉殺東西南北人

七夕

云寂露涼叢蕙悲意銜情恨來年期殘機夜歇金螢度怨女啼春玉箸垂

獄雨二首

冷雨橫天八月來黑雲來往赤雲開潯陽李白何如此宋玉悲秋未是哀

雨打潮門流海煙隨風散落鳳城前愚臣獨抱枯魚泣何日金雞下九天

諸將八首

穆張亦是梟雄將膠柱談兵實可憐力屈殺身同一地喪師辱國在今年

諸將才猷豈盡奇大都力戰各乘時黃毛近怕莊遊擊黑面休誇李太師

聞說當時掃地王威名朔漠陣堂堂自稱大將張旗皷首控驊驑出戰場

但富黃金與白珠登壇擁眾鎭邊隅卽使勉攀貂玉貴終然不類將門趨

國公承襲惟紈袴侯伯𨿽多大抵同舊典此中掄大將平江英保是元戎

紫塞長城萬古悲塹山還復見今時臊奴秪益輕專制老耄何堪銳出師

天下軍儲盡海頭材官郡國徧防秋若道成功無造僞豈應屠賈坐封侯

黃河靑海入狼煙漢將胡兵殺气連安得實時尋魏絳務農休甲報皇天

憶昔六首

巳巳蒙塵數郭登馳驅國難有楊弘如今豈乏熊羆輩比較元非擊摶能

北望黃雲想翠華千官徒跣哭淸笳安危社稷惟司馬天下車書又一家

石亨善戰眞無比跋扈飛揚卻累身佩劍豈宜恩死士拖金終要作誠臣

王宏犯闕𨿽愚戇捨命臨危亦丈夫猶勝須眉爲婦女更憐冠劍學兒徒

吉祥寵幸反稱兵一夜達官塵滿城悖逆天誅終不赦此曹王法更須明

半夜飛章入鳳樓寇公流血李公憂爾曹作逆同蒿艸臣節江河萬古流

京師春日漫興五首

十日不出花盡開城南城北錦成堆卽教閉戶從花盡莫遣看花不醉回

杏花盈盈大逞姿桃花灼灼亦不遲縱饒種露栽云地可柰風狂雨驟時

東門百花紅照天獨樹梨花更可憐但看弦管朝朝急不道春風不費錢

今番花開委難當眼見稀疏葉欲長春光幾朝不一醉爲問汝曹因底忙

西湖湖上楊柳枝臨流裊娜風更吹切防白雲漫天舞莫放黃金拂地垂

牡丹五首

亂絮繁華春更煙一枝裊裊獨風前玉園忽漫無顏色徐步看君卻自憐

若使姚黃無魏紫孰容傾國復傾城接枝一任今人笑不墜花王萬古名

莫道淸平調獨狂牡丹元不與昭陽後來亦是先花葉誰醉君王玉笛傍

秦地洛陽俱寂寞圃開周國復天香童時及見流傳譜萬意千心足斷腸

漫山故國花無數客捨河頭今數株絕代色孤終不掩丹葩綠葉錦心須

郊園步花二首

常苦出城花不開花開今日共風來亦知誰便渠能主獨步徐看數十回

卽使憐花何恁苦不如開落任風吹花開花落從渠得柰記栽桃種柳時

步庭海棠下四首

買宅兼花事亦希樹成春足主人歸花開巳詫臙脂透葉展還驚翡翠圍

若較梨花憎太白縱多桃李葉全無何如翠袖紅妝倚的的黃須錦瓣扶

獨恨無香恐未眞紛紛蜂蝶底相親俗傳定欲燒銀燭絕代誰爲照睡人

沈香亭上已多歡夢入昭陽月色寒若使天香亦傾國君王應更倚闌干

詠庭中千瓣橊花三首

藥欄爾後花希賞日日東齋只困眠每易庭橊樹底小一朝開亦照髙天

的的朱橊夏始成水簾冰簟益分明偏枝不動宜雛燕接葉時披稱小鶯

萬瓣千須始一花累累應只爲年華春風無限傾城萼結實誰眞取世誇

雪中見枯樹似梅二首

憶在江南梅照眼幾年繁蘂失溪云如何枯樹尋常見一雪垂花朵朵分

可向繁枝問假眞紛紛過眼卽飄塵東風一夜髙樓篴亂落江梅誰柰春

喜雨三首

破到橊花今日雨向來紅紫可憐吟蝶沾蜂濕徒增忌杏綠梅黃亦苦心

二麥臨河半欲黃一夜生長誰禁當揮鋤荷笠能辭苦浪潑云翻慮爾忙

水缺沙幹燕只忙交交鶯羽閃無光今辰底恁穿楊急拍拍銜泥向我堂

夷門曲二首

黃河岸頭多容船大堤小堤楊柳煙獨樹花開特造次鄰家香醪不索錢

南堤二月杏花紅北堤髙樓紅映空珊瑚寶玦誰家子系馬門前靑樹中

新水至二首

桃花照水楊柳長河水新添一尺彊昨夜舳艫銜尾至不是魚航是酒航

時和驛邊河水流康王城近捨西頭靑蘋兩眼汀洲裏芳艸連天無那愁

狂風三首

狂風吹柳裊裊長杏花落地如白霜後來好花開細細昨朝風惡更難當

來禽靑李不須猜一日一夜桃花開朝來春風休更惡枝頭綠葉暗相催

新築茅齋近北堂喜有楊柳千尺長不爭一朝風折盡赤日炎天何處涼

河上

河上昨宵風勢惡狂花不敢更髙飛農夫日望甘霖至估客深愁逆浪歸

雜詠

春盡梁園花不稀隨風片片坐人衣丁寧百舌渾休語遮莫林鶯且自飛

覩小兒吟詩戲作絕句

關中韋杜世稱豪王謝江東底更髙蘭苕翡翠空啾喞肅肅云鴻萬里毛

東園花樹下二首

夜來睡羙春風顚朝望大梁花滿煙錢家東園好李樹堪可鋪排無酒錢

今年春色太無賴千樹萬樹花分明便學少年出走馬更拋香彈打流鶯

登臺

梁孝臺前白杏花眼看風落散晴沙黃鸝恰恰誰爲侶紫燕飛飛自作家

聞桃花盛開

不及東園紅杏時梨花懊惱太開遲卽防桃李紅欺眼更打黃蜂莫近枝

張池春日卽事

東門野塘花樹紅昨日不風今日風倒著接離習池上狂調生馬竹林中

漫興二首

白水蒼山萬里身詠花吟鳥百年人城門此路憐芳艸盞酒他鄕不是春

楊柳春江對自流淸沙白石伴誰遊弋人莫羨能鳴鴈海叟虛疑不動鷗

錢園二絕句

去年錢園萬李樹落莫今春只數枝多應斬伐貧人賣豈復能思爛熳時

墻東李樹太含胡院背夭桃斬不枯及早榮枯休浪擬趁時車馬自應趨

城南別業

傍塹沿堤二里餘柳墻茅屋此成居浣花便擬吾何忝獨愧窮愁懶著書

春日豫章雜詩十首

東角樓東寒食日吾家海棠雙樹花忽憶花開吾在此豫章寒食獨思家

亂蘂濃花今有無舊趨北闕憶西湖垂楊畫鷁金鞍戲三月煙花滿上都

每愛髙樓畏獨來非關觔力怕徘徊江頭無限桃花樹恰到來時滿眼開

江花照水兩三枝弄日吞煙是爾時不應春風與作意掛斷低空百尺系

東湖鸕鶿有幾歲踏浪爭花何恁遊可憐汝輩異情性拄杖獨看春岸頭

爛熳誰家臨路枝畱連蜂蝶過相疑行人莫羨渠能主落水沾塵會有時

江南春事殊懊惱五雨十風常不晴今日大開聊一望卻憎花柳太分明

江北每嗔花不早淸明出郭始芳菲可道江西渾不冷淸明桃杏亦初飛

樹頭春鳥苦喧聒欲打還畱催好春院裏八哥何事者羣翔緩步不知人

苦吟實是被花惱今日攜壺何處傾鳯凰洲前好楊柳美日鳴舷遮莫行

漫興二首

城外淸江城內湖水門通貫古名都魚跳浪闊終難网鳥立沙長豈得呼

久雨今晴燕得飛城中江畔步徐歸煙花晚閣偏衝檻柳絮晴橋故點衣

漁父

應手扁舟去若飛回流撤网倏成圍金鱗翠鬟心俱切得誰先蕩槳歸

新買東莊賓友攜酒往看十絕句

芳園垂老慚爲主門巷開除卽是家不知櫻樹春能早便把櫻花作杏花

園芳細認紛無數大半朱英間碧林搴蕋美枝惟恨晚對花誰記種花心

年來好事推劉四西興花情老獨濃最喜能移山茉莉所嗟猶欠木芙蓉

黃鸝故囀千頭柳白蝶能穿百結花敢道墻楡渾不用新巢樹樹可慈鴉

今春自買城東園暇卽郊行不憚煩不應對客誇林竹日日柴門有駐軒

買地兼園巳自饒來遊況是百花朝細看卻怪林間筍迸檻穿籬只恁驕

靜處亭亭竹萬竿美煙濡露不曾寒多栽要識前人意秀色憑渠雪後看

鮑子知我遠載酒鄭生騎驢猶踏春灞上孰如彭澤柳竹林休認艸玄人

邊村黃子先曾約百畝十年今卜鄰元是隱淪須共酒非因花樹始同春

爲花底恁朝朝出風日淸和今古稀傳道鄭生重載酒寄言花蘂莫輕飛

東園遣興再賦十絕句

經宿隔城花盡開園扉深閉蝶應猜小車卽病行能穩一日來看須一回

朝出看花車暮回轅西東望復徘徊黃昏蜂蝶休虛鬧明日深枝花更開

萬蕋千葩枉自奇海棠臨牖獨專姿今人盡仗繁枝葉國色紛紛卻未知

百花叢裏一茅堂獨坐時傳百和香隔簾誰放遊蜂入撲酒衝琴特恁狂

分行種樹非無意薙穢薅煩亦用情何事艸蒿欺便得芊芊滿地不知名

舊種丁香間石橊花時橊葉未曾抽試看赤艷傾陽日亂萼繁英何處求

護徑扃園意自知百年今日是花期昨屬客過貪勸酒僮人背折兩三枝

呼童刈艸栽吾菊夾徑分行補種葵怕認野人爲魯相旋剛修竹起東籬

人生無求心自寬酒香花明身幸安忘憂豈帝憑萱艸蠲鈮何勞問合歡

吾園亦在東門外昨日淸明手種不信邵平能五色吾園兼有武陵花

痔不可車旬日乃造於東園春葩向殘夏英欲起慨焉動於老懷再賦絕句十首

鮑歸昨誇百結勝惜我病阻孤春妍豈謂今開兩荊樹分枝的的照紅煙

桃杏葉尖荷葉圓楊花亂撲如白綿若言春事渾無曲楡莢緣何亦貫錢

昨當春色散年芳競媚爭妍各擅場一出牡丹諸便歇固知渠是百花王

檻西新筍不太甚一夜迸階橫我檐汝𨿽天生剛直物豈容出地頭頭尖

吾園種種無樛木兩葛縈紆底自芳客到更無愁醉酒醉時但臥此花傍

情閒有時被物惱卽無恚怒亦生嗔頻來語燕如疑主獨立鳴鳩不怕人

爲園偏種閒花艸我欲移松無處栽深山瑟瑟誰知汝可惜淩雲聳壑材

亦知盆沼非源水試放魚苗喜卽成敢說寸鱗無變化煦花吹絮巳橫行

花時酒客圍花坐今日紅稀客不看卽使盛衰遵物理何須反復似波濤

萬�羙竹修修翠愛此朝朝坐竹中困酒實應慚阮老揮弦聊竊此嵇公

東園澷興之作

大麥初黃小麥齊櫻桃半熟壓枝低先生皁帽何爲者白首看花日每西

客有欲除我東園艸者詩以止之

綠匝紅稀可柰春友車朋馬故應頻行邊莫便鋤閒艸但入林園仗主人

牡丹絕句二首

自知國色無倫比放徧羣花每後開獨艷不教霜雪妬先春甘讓凍園梅

自盡羣芳見此花後時莫澷爲渠嗟爭開若使先桃李誰與春風殿歲華

葡萄

萬里西風過鴈時綠云玄玉影參差酒醒試取冰丸嚼不說天南有荔支

除前五更聞習儀皷角感而有作二首

蒼龍闕動朝元日玉筍班齊舞蹈時枕上忽聞新皷角眼中如閃舊旌旗

兩朝舊是含香吏豹隱俄驚二十年猶記習儀端笏地朝天宮裏聽鳴鞭

景帝陵【集古句凡五首】

北極朝廷終不攺崩年亦在永安宮云車一去無消息古木回巖樓閣風

望湖亭與客攜壺上翠微千家山郭靜朝暉平沙渺渺來人遠黃鳥時兼白鳥飛

功徳寺憶昔霓旌下南苑江亭晚色淨年芳重門深鎖無人到僧在翠微開竹房

翠華巖曉行不厭湖上山別有天地非人間安得移家此中老白雲常在水潺潺

香山二月巳破三月來山下碧桃春自開半醒半醉遊三日並馬今朝未擬回

白紵曲

吳中女兒白紵衣薄暮橫塘蕩槳歸荷花港裏無人見驚起顱鶿隊隊飛

秋風曲

裊裊秋風生淥波菱角雞頭滿禦河藻間遊魚不知數荷上靈龜渾未多

新立金川書院祠練公父子文碑幸成

力修書院緣棲主碑石新成頗慰心薄劣實慚文太減特書應不待如今

宴豫齋翁苐次韻

面面危樓對曲臺枝枝花樹向樓開主人不有生生意隙地寧容長綠萊

端午曲二首

殿門朝涼虛縠垂菖蒲艾葉靑離離千尺轆轤轉金井冰盤薦黍鴛鴦冷

彩繩累累作端午石靑蜥蜴泥金虎老奴催恩拜紈扇香紗籠頭半遮面

【卷第三十六】

【六言十首】漫興六首月夜泛湖二首明山艸亭南康除夕

【五言絕句一百四十八首】神京樂四首望南城晚出禁闥二首東華門偶述采蓮曲大堤曲艷曲二首春曲二首楊白花二首相和歌月夜吟九月見花聞笛�望浦煙九日京中正月見鴈出郭望野晚出大堤侄葉來迓石頭口竹飲南康元日龍沙晚行聞夜笛龍沙見新月村夜三首晚燒吟黃河冰二首宿蘇門是夜雨泉上獨酌二首黃州二首鄱陽歌雙泉寺題壁二首書院白塔寺上方寺釣臺白鹿洞聖澤泉枕流橋風雩石門前溪回流山井開先寺五首宿開先寺歸宗寺王右軍故居吳溪望龜峯江行雜詩七首新莊漫興四首紫霞洞主歌五首田園詩五首寄徐子二首贈何舍人寄都主事穆送余客送人贈客過夏口寄惲君諸公石頭口舟餞寄黃子廣東潯陽寄耿參政致仕送鄭生送人赴舉贈王左史二首贈劉東戲鄭生求歐帖看送酒鄭生送王生北行二首觀袁永之樂府戲裁子夜歌二首寄之詠李花詠鷺獲麂饋鴈花鴨鶯曉詠螢名花炭簍盆架【以下獄中八物】砂鍋盆船板牀磚枕蘆席幾壞墩麻繩椸葛衫帳漁村夕照【以下瀟湘八景】山寺晚鐘平沙落鴈江天暮雪洞庭秋月瀟湘夜雨遠浦歸帆山市晴嵐薜荔園【以下寄詠徐學士園亭】恩樂堂石假山水鑑樓

【雜言四首】三五七言四六八言三五七言四六八言

空同集卷第三十六北郡李夢陽撰六言十首

漫興六首

北叟臨門種棘南翁過路鉤衣楚楚纖鱗水躍英英鷙翮雲飛

二鸚鵡窺籠百徧狝猴上樹千回紫燕銜泥入室黃麋嚙艸登臺

三西海昆丘閬苑仙人王子安期春至蟠桃艷艷秋來弱水彌彌

四黃帝淸遊化國虞皇穆拱玄宮殷主爰消雛雉文王載夢非熊

五種豆南山一頃朝來丰艸離離豈若藍田種玉何如商嶺餐芝

六圃口翻翻瓠也門前潏潏流湍鳧鷺輕輕不下鵷鴻冉冉髙摶

月夜泛湖二首

水天上下一色棹鳴波月同翻漁丹欵乃何處旁山杳冥吐吞

二月鷺驚飛不見遙看片帆影來雙槳如飛蕩去一道流光鏡開

明山艸亭

舊業門前五柳綠橘黃柑數畝煙霞不負閒身社稷空餘白首看月天拄峯頭采藥洞庭湖口扁舟薄暮歸來疑是波釣叟

南康除夕

夕陽山色湖波將春夜寂風和何事鄰姬獨哭誰家金皷時過客捨蕭蕭酒燭歸人杳杳關河覽鏡顏容尙在方言兒女能歌

五言絕句一百四十八首

神京樂四首薊谷襟東海居庸鎖北門王者本無外天險壯乾坤

二天回金气合星順玉衡平云生翡翠殿日麗鳯凰城

三鍾鳴長樂館樂奏未央宮壽域皇圖迥鉤陳紫極通

四衛霍幹城舊伊夔鼎鼐新萬年天子壽四海一家春

望南城南內夕煙斂玉樓春望空禁籞年年鎖園禽巢殿中

晚出禁闥二首楊柳南城道芙蓉小苑通內使來調馬君王勑射熊

二夾城雲气夕露掌隱金盤楊花白雲亂風起滿長安

東華門偶述銀甕爛生光盤龍繡袱香但知從內出不省暘何王

采蓮曲白鷺靑天映紅籹綠水遙笑語荷花裏爭蕩木蘭橈

大堤曲臘月大堤邊春風思宛然楊枝搖白日煙花裊金鞭

艷曲二首盈盈綺闥女生長不知春開窻見百結背面掩羅巾

二父母愛少女女是聰明子生不識鴛鴦繡出鴛鴦�

春曲二首春風度山閣憑軒望江路簾動時有香不見花開處

二翩翩誰家燕銜泥向何所避人花叢裏忽復梁間語

楊白花二首三月大路旁綠楊美芳春可憐雪白花來往送行人

二寧唱采菱曲休歌揚白花菱生猶有蔕花去落誰家

相和歌羙人羅帶長風吹不到地低頭采玉簪頭上玉簪墜

月夜吟月出東方髙刺刺燈下語漂搖林中籜浙浙如寒雨

九月見花長安桃李樹秋晚復花枝九陌寒煙裏無風自落時

聞笛白日掛雲間誰家玉笛閒北風吹楊柳落葉滿關山

�城云白欲曙沙月上猶殘獨步憐紅葉空庭玉露團

望浦煙客愁何處落滌滌冬浦煙日出浦煙歇客愁還復然

九日京中白鴈獨橫秋黃花伴醉遊眼看風物換愁殺仲宣樓

正月見鴈憶昨辭京邑相隨南鴈歸如何早春日獨見北鴻飛

出郭出郭攜尊屢尋園步屧遲莫言春事晚猶是百花時

望野久靜山容斂秋凝野色淒白雲畱絕巘蒼霧隔前溪

晚出大堤侄葉來迓裊裊綠楊西雙翻碧玉蹄何由識小阮爲聽紫驑嘶

石頭口竹飲白日竹林中隤然脫巾醉風吹亂葉響醒看江日墜

南康元日此日故鄕酒應憐千里違是處萋萋艸王孫歸不歸

龍沙晚行晚風度疏松琳瑯動仙闕回波滚明沙錯認地上月

聞夜笛五月梅花落羈魂羗笛驚孰能風月夜更聽隴頭淸

龍沙見新月每訝沙如月龍蟠作後山如何今夜月卻又學沙�

村夜三首萬物旣有息我亦中林臥雲開迥水白地閃飛星過

二淸林不知暑一覺羣雞鳴野壙气森颯天空夜虛明

三霞明鳥聲起行人語中路微微林下風泫泫花上露

晚燒吟早燒不出門晚燒行千里達人貴知時天道有終始

黃河冰二首黃河一夜水日光慘不發安得萬里鞭白馬弄晴雪

二夜冰白莾莾風來但飛沙梁園一夜雪枯樹皆梅花

宿蘇門朝發陽武城暮宿蘇門裏臥聽靑山鐘遙在白雲裏

是夜雨北風吹山云不見山上月蘇門一夜雨千峯盡成雪

泉上獨酌二首湧金亭畔路細雨不思回獨酌看流水山花映酒杯

二白石誰家瀨輕鷗二月湍踏歌逢衛女風曩似長幹

黃州二首浩浩長江水黃州那个邊岸回山一轉船到堞樓前

二日落淸江遠光搖赤壁山無人說吳魏來往釣丹閒

鄱陽歌漢水亦太急江渾只恁流何如彭蠡澤淸瑩解人愁

雙泉寺題壁二首寺僻無人行夜雨長秋艸山僧出迎客落葉不曾掃

二我昔寺中遊題詩在東壁三年不見僧見之頭半白

書院書院今人迹繁臺古代名樓花番入燕塔樹不巢鶯

白塔寺遙訪靑蓮宇相將白塔原春風亦自動爭柰碧莎繁

上方寺飲罷塔廊坐塔深蘿葉垂欲枕石頭臥待有淸風吹

釣臺終日釣石坐淸波閒我鉤擲竿望山月回見眾魚遊

白鹿洞白鹿昔成羣鹿去誰復來樵子暮行下洞中云自開

聖澤泉嘈嘈鳴山泉日日噴悲壑日照一匹練空中萬珠落

枕流橋峽急豈有心臨橋石相激驀驚橋上聽夕陽人獨立

風雩石倚崖坐孤石北對五老峯中有千尺虹掛斷巖上松

門前溪山溪信淸淺入海作洪波果向地中轉應隨天上河

回流山登山眺四極一坐日每夕行看夜來徑苔上有鹿迹

井新穿崖下井微霞映深靜松風時來拂娜娜匡嶽影

開先寺五首瀑峽生煙暝山杯坐不歸籠燈過潭水疑有玉龍飛

二潭色何所似黛玉空人心可道淸見底龍蟠不在深

三瀑布半天上飛響落人間莫言此潭小搖動匡廬山

四垂垂千仞瀑隨風下山去吹作半天雨飄散不知處

五飛瀑湧寒峽流云靜幽壑夕日倒峯影杯中雙劍落

宿開先寺僧閣暮鐘靜夏涼風色幽月出照瀑布猿啼西磵流

歸宗寺王右軍故居夕日照何寺夏雷喧此峯惆悵昔人去空餘山澗松

吳溪三年作楚客五月度吳溪日射桃花嶺松陰鶗鴺啼

望龜峯龜峯歸遇雨徹夜鳴不歇起望昨遊處惟見滿山雪

江行雜詩七首十八灘都盡舟人慣不勞可言灘石險難測是平濤

二仄疊中江石衢濤萬古存遙看疑砥柱偶問識銅盆

三日月東西照支江南北流鷺飛如導鷁橫吹不驚鷗

四迎送山相似舟移迷北南回看皁口日已照石華潭

五錫洲潭古怪攸鎭驛幽絕四圍靑山映鷺棲滿林雪

六日出靑蘋濕江渾路不分昨宵驅雨至知是海南云

七落日沒前灘云移鳥欲還除巾不卽臥恐遇絕奇山

新莊漫興四首昨來杏花紅今來練花赤一花復一花坐見歲年易

二出城每自醉斜陽坐芳艸黃鸝枝上鳴花落有風掃

三徑樹團成蓋原艸綠如翦盈盈車馬客時來弄春醆

四未有此莊時對酒無處飲今來莊上游卻恨酒杯緊

紫霞洞主歌五首朝霞美海色閃爍如金蛇回光照巖洞駕我靑鸞車

二云洞窈谽谺行覓石髓食蕤蕤古苔上有書字不識

三丹霞熨朝旭桂葉一何芾中有騎鶴人下上隨雲气

四朝餐赤城气暮攬羅浮色常有瑤艸花寒至不曾識

五石泉裊長蘿煙翠滿山室忽聞空中音幽人美瑤瑟

田園詩五首暑日郊出頻野意差自適鴉雀閒繁陰橊葵乃炎赤

二初日暑力薄單車歷城曲隍飆捲蜻蜓荇帶舒復促

三掘塹不數尺及泉水忽湧誰爲辦佳藕我今畜魚種

四淤泥獲拳卯蛇龍誰卽分夜看置頓處似有五色云

五園荒蒿藋長手鉏薙其穢那解蓊蔚區中有吐芳蕙

寄徐子二首紫閣朝回夜金尊月映空秪應徐進士遙憶李郎中

二東省堂前樹南陽宅裏花春風如往日夜月向誰家

贈何舍人朝逢康王城暮送大堤口相對無一言含淒各分手

寄都主事穆江艸喚愁生思君黃鳥鳴遙心將夜月同滿闔閭城

送余客自寄還家信閨人數月圓住看沙溪口終日問來船

送人頗訝楓林赤無風葉自鳴來人與歸客同聽不同情

贈客出郭江南望暮天云北飛斷蓬寒更轉長路幾人歸

過夏口寄惲君君居楚城裏我傍楚城過相思連夜發無柰是江波

諸公石頭口舟餞北巡寮寀合舟餞此江潯晚別隔煙浦猶聞橫吹音

寄黃子廣東昨遊梅嶺畔翹望嶺南云恰屬梅黃日何由攀贈君

潯陽寄耿參政致仕連人卑濕地無日不思歸況在潯陽見君帆獨北飛

送鄭生桃花浪初起三月爾江南萬樹垂楊色相畱照暮酣

送人赴舉寶劍動連星金鞍別馬鳴持將五色筆奪取錦標名

贈王左史二首林臥每倦出時或一乘馬來訪王相國醉歸月明下

二君家百甕酒畱連胡不飲花月我自來醉卽花間寢

贈劉東洎濱三月時花滿扶亭道翩翩白馬歸靑袍亂芳艸

戲鄭生求歐帖看徽州鄭季子動輒古人師昨特衝秋雨因來問墨碑

送酒鄭生旅食沙林暮年華北鴈春誰憐竹葉餉同是采薇人

送王生北行二首紫轡銀鞍馬靑袍白面郎揚鞭萬里去謁帝入明光

二朝散午門西春風起禦堤上林花半發幾處早鶯啼

觀袁永之樂府戲裁子夜歌二首寄之爲問閶門柳年來靑若何館娃明月夜醉擁越兒歌

二日暖春波綠湖平一鏡天船船載歌舞爭向綠楊邊

詠李花城東萬李樹此樹獨鮮奇竟日風開落無人誰得知

詠鷺獨立娟娟鷺驚人離石磯遙看一片雪深映碧山飛

獲麂小麂何山得出山今幾時笑爾深藏晚無言獵者知

饋鴈失郤風雲翅來遊君子門未辭弋客慕終荷主人恩

花鴨花鴨靜云衣娟娟春艸依臨池捩頸臥夢拂楚雲飛

鶯曉睍睆夢中迷流鶯碧樹西起來紅日照巳度別枝啼

詠螢葉暗輝輝度孤明炯自知月臨光不掩星亂影湏疑

名花名花似羙人娉婷代應絕夕陽時獨立風起滿林雪

炭簍盆架【以下獄中八物】編荊爲團籠本以貯木炭今匪用炭時聊以助吾盥

砂鍋盆砂鍋注淸泠洗面還洗心其器苟不潔徒稱玉與金

船板牀船板胡在玆而我寢其上情知非江湖夢寐亦風浪

磚枕盧生枕竅中哀樂竟何用我枕城磚臥無竅亦無夢

蘆席幾古人席地坐飲食俱在玆今人設髙幾翻謂古人卑

壞墩晨興坐玆談而亦坐玆食爲言同寓子尙念埴者力

麻繩椸何以架我衣麻繩撐兩柱諒有解脫心與子同一處

葛衫帳酷暑睡不穩解衫周四圍但阻蚊虫入無遮明月輝

漁村夕照【以下瀟湘八景】西陽下洞庭网集淸潭上一丈黃金鱗可見不可网

山寺晚鐘羙人杳何處盈盈隔和水遙遙云外鐘日落暮山紫

平沙落鴈西風萬里鴈一葉洞庭秋羣浴金沙軟瀟湘霜气流

江天暮雪長江浪滚雪煙黑花爭飛可怪橫流者孤舟一笠歸

洞庭秋月天水本自空圓月況秋映皛皛起霜色千里一懸鏡

瀟湘夜雨夜響起秋竹浩浩楚云白曉來看沙觜新水添一尺

遠浦歸帆秋風五兩席點點聚復散不信小小覺飛飛速徵鴈

山市晴嵐峯晴堆夜嵐晨炊翠猶濕但聞山鳥鳴不見鳥出入

薜荔園【以下寄詠徐學士園亭】芳園蓊薜荔水石非人間昔聞西洞庭今爲學士山

恩樂堂肯堂欽古訓修祠報前功酌洞歌行潦采蘩遵召風

石假山磊奇成我山雲气遽裊裊勺水卽溟渤拳石是蓬島

水鑑樓風吹池萍開天空水如鏡幽人時憑闌下看行雲影

風竹軒吾軒自有竹暑月常寒聲山靜無風時滿林空翠生

蕉石亭看石忽有詩攀蕉書其上夜來雨打葉驚聞金石響

觀畊臺洞庭有興雲太湖無落波登臺問農者下勤將如何

薔薇洞洞口薔薇密石花壓云濕曉采枝上露不知鶴飛出

荷池山風吹水香脫巾池上坐盈盈千歲龜飛上荷葉臥

栢屏堂堂千尺材爲屏忍屈曲終抱淩雲情不攺歲寒綠

畱月峯峯奇自成竅似月非有心月來爾何意徘徊光與深

通泠橋雨過崖水響石梁裊山澗晴天掛一虹溪斷雲不斷

花源落英泛流水點點如飄霞爲有問津者不敢種桃花

釣磯磯根浸寒水細艸綠如發夜魚不受餌石上坐秋月

雜言四首

三五七言

天秋暮月如素金窻隔煙紗花檻流螢度良人遠戍玉門西誰念空閨玉箸啼

四六八言

五階風發蕙花時歇莎雞夜鳴衰艸卷簾獨望秋月黃雲沒萬里之關山使妾空老而凋紅顏

三五七言

﹣A﹣望雲海陟髙京秋風令百物天地何冥冥黃河岸頭能覆車何況羊腸詰曲行

四六八言

明月在隅蟪蛄夜鳴仰觀天上列星三三五五成行憭栗淒兮不可以寐嗟哉四時之气靡常

【卷第三十七】

【族譜六篇】例義第一世系第二家傳第三大傳第四外傳第五譜序第六

空同集卷第三十七北郡李夢陽撰族譜六篇

例義第一

李夢陽曰往君子謂予曰歐氏譜蓋有遠冑之謬然歐蘇譜又率詳其所自出乃益知不可矣

夫名實者不可以亡紀也子孫而不錄其先人是悖亂之行也夫李氏於吾乃亦可譜也巳於是作李氏族譜

夫李氏莫知所從來矣傷哉或問何故曰二孤方齔而貞義公及於難

夫李氏四世有三宗焉我曾卽我始我祖繼之宗者孟春乎繼別釗乎繼襧孟和乎

予聞之先輩曰國有史家有譜嗟乎生死出處之際大矣要之不離其事實不然後世何觀焉今人多不務實予欲觀者彷佛其咳貌故不暇忌細小

或問譜至兄弟行而止李夢陽曰夫是後予安能知焉

世系第二

諱恩

子諱忠

子

剛

子

麟

【無嗣】慶

子孟春諱正

子孟和

夢陽孟艸【無嗣】

敬

子琎

子釗

瑄【無嗣】

家傳第三

號貞義公者諱恩始徙慶陽是爲慶陽李氏卒以衣冠葬道士平配王氏生二男子【生卒年並闕】

號處士公者諱忠貞義公子洪武二十八年正月二十一日生正統十二年八月二十九日卒年五十三歲葬東嶽廟前娶李氏生三男子二女子

敬貞義公第二子而號軍漢公年八十餘卒葬於底不河南山地曰範家峪去城二十里所娶鄢氏範氏生二男子一女子

【生卒缺】

剛字克剛處士公子號主文公洪熙元年十二月十三日生成化四年六月二十九日卒年四十二歲葬東嶽廟南娶王氏生一男子

慶處士公第二子號陰陽公娶劉氏生一男子【生卒年並闕】

號吏隱公者諱正字惟中處士公第三子爲阜平縣學訓導升周府封丘王教授卒贈承徳郎戶部山東司主事加贈奉直大夫戶部貴州司員外郎以正統四年十二月二十二日酉時生弘治八年五月十六日巳時卒年五十七歲葬城南十里所地曰髙家平娶髙氏生三男子三女子

琎軍漢公子年二十九歲卒葬於範家峪墓娶馮氏生一男子【生卒缺】

瑄軍漢公第二子爲散官景泰二年十二月二十八日生娶範氏

麟主文公子娶劉氏無子【生卒年並缺】

孟春陰陽公子成化六年正月二日生娶王氏

孟和吏隱公子字子育爲散官初名茂天順五年十二月十日亥時生娶孟氏

夢陽吏隱公第二子初名萃娶左氏

孟章吏隱公第三子字汝含成化十七年十月十三日午時生弘治十二年十一月二十日子時卒年十九歲葬扶溝縣東北四十里地曰大岡大岡者王氏居也娶朱氏生一女子

釗琎子成化四年十月十日生娶劉氏

大傳第四

李夢陽曰予長而有知矣於是始采先世之載仰天而哭之曰逖哉寥乎是予之罪也夫是予之罪也夫木巳宋之事孔子蓋傷之焉於是作李氏大傳

傳曰號貞義公者不知何里人也而贅於扶溝人王聚王聚以洪武三年歸軍於蒲州巳又自蒲州徙慶陽於是貞義公從如慶陽乃王聚不欲盡徙於慶陽而以其弟王三公守扶溝而世居扶溝大岡比兵之起也貞義公戰於白溝河死於是公有二男子才數歲會又失母故不述其父聞之父老曰貞義公蓋長者也然卒不免於難云貞義公二子其後皆冒王氏以贅故是時又梁陳氏田氏爲一戶而一戶四氏然予聞白溝河之役於時糧道絕人煮馬革食及啖騾馬溺巳又盡殺其騾馬食之又人相食積屍蓋若山丘焉慶陽衛有曰王指揮者統治其軍時亦死之

往先君謂夢陽曰貞義公沒時處士公蓋八歲云是時母氏攺爲他氏室而公乃因不之他氏食零零俜俜往來邠寧間學賈爲小賈能自活乃後十餘歲而至中賈云寧州有李媼者竊瞷公異之乃因妻以女而公卽不知爲同姓聞之長老曰處士公任俠有气人也卽少時而好解推衣食衣食人於是閭里人皆多處士公處士公顧愈謹治生日厚富有貲郡中人用貲無問識不識皆與貲於是郡中人亦無不多處士公處士公載鹽過閭裏與閭裏門斗鹽及載菜卽又與閭裏菜率歲散鹽菜數十車於是閭裏率歲不復購鹽菜而俗謂善人爲佛處士又治佛因號曰佛王忠於是佛王忠之名蓋郡中矣長老曰處士之死則以田氏予退而問先君先君揮涕曰往田氏爲仇家者殺處士怒赴愬行於是仇家大懼乃使郡中諸豪長來行百金間不解而仇家故大有財勢可使官及處士赴愬至官置不理反久系處士於是處士益發憤怒病且死仰天乎曰天乎予何罪竟死獄中是時無問識不識咸切齒仇家故長老至今語曰訟事無天蓋傷處士云耳然予聞處士葬時有地裏家張生指其地曰此必有後豈不謂天道哉

軍漢公則嗜酒不治生好擊雞走馬試劍卽大仇醉之酒輒解顧反厚年八十餘竟無疾卒

主文公處士公子諱剛稱王剛爲衛主文好气任俠有父風處士公不喜厚富蓄會暴卒出谷錢家又多不還以故日寖貧至家徒四壁立於是人竊笑李氏主文公於是痛哭往來裏門罵竊笑李氏者曰若眞以李氏無人耶罵且行卒無應者而止則撫二弟背哭曰若卽一不樹立我不能爲若兄主文公甞以事至京師有羨貲乃盡買學士家言拜歷數家歸訓其二弟二弟卒各擅其業主文公頳面須髯然爲人彊力使气常勤裏中子弟主辦事子弟毋敢後裏中置酒有主文公主文公不至毋敢先飲敬憚矣而軍漢公在軍中乃私券我產紿其直酒之人卽持券來攵我產主文公怒不言第礪利刄然色常在持券人持捲人覺之走主文公乃撫然曰咍此奴走矣�復大罵跳伏地死券者乃大懼呼天曰天天寧主文生不願得屋直頃之主文蘇券者乃卒不敢復言直矣主文公夜出龍泉道見巨人長數丈以疾卒

曰慶者處士公次子也精地裏陰陽家號王陰陽陰陽公更嗜酒王氏軍故戍花馬池營陰陽公代往戍至以數幹其將將用之一日寇至將問陰陽公計安出陰陽公曰某時戰勝將曰有何應對曰行三里當見紅婦人應頃之驗戰果勝將大說於是尊敬陰陽公以爲上客而使其盡監軍中馬馬軍率日持雞酒啖陰陽公陰陽公則日美酒狎侮諸吏士奴僇之諸吏士不堪也乃於是盛惡陰陽公於其將將後亦頗疏之陰陽公卽又嫚罵將把其短將懼逐之還陰陽公乃於是遨遊郡山砦中爲相埋然數奇中埋家廉其性但具醇酒更不索錢也過他陰陽埋所卽未善公熟睨之曰凶乎問其家凶矣他陰陽又重錢自是郡山砦中不復請他陰陽他陰陽皆窮餓不得行因謀擊殺陰陽公投川窟中頃之陰陽公蘇稍聞窟上語而不知擊巳者乃呼曰救我救我窟上人更復擊遂死陰陽公卒頃之水暴至失其葬處

嗚呼我李冒王氏者蓋三世矣至我先大夫而始復李氏云先大夫處士公子而號吏隱公吏隱公年九歲喪父而依於伯氏伯氏教之則嚴也十二三歲時伯氏傭書造裏籍乃伯氏不自書顧令吏隱公書吏隱公卽善造書伯氏乃大喜奇之顧反嚴吏隱公訛一字伯氏一朴其掌久之掌墳赤公啼泣裏父老見之爲蘇蘇隕涕曰夫紙易傳耳柰何至是伯氏乃竊仰嘆曰嗟乎吾寧爲紙惜耶乃後故稱善書者咸出吏隱公下吏隱公少貧賤徒肫肫有至性重厚寡事辭十八九歲時從伯氏往見郡道人道人者異人也不言見公第信兩手食指出耳上初不解久之伯氏悟曰謂紗帽翅耶道人頷然之伯氏益又喜於是始議學事矣吏隱公年二十充郡學生始受籍於師日誦百千過不成誦於是諸後生咸目笑公公第誦愈益苦居歲餘夢登危樓遇織錦婦於是織錦婦以色絲金鍼寶鏡貽公而公自是輒彬彬有文學矣然又獨數奇夢比試諸後生卽不復記所誦吏隱公顧記所誦文又髙故常冠諸生吏隱公甞夢試目驗比試諸生輒叩公曰何夢卽未夢公戲謂曰某目某目輒又驗諸生以爲神郡學歲一人貢然二人行梁生貢

公次當行梁生稔公文髙懼與偕因要公置酒奏首金壽因辟席頓首請欲自行公許諾郤其金不受人曰甚哉李君之憨也垂成而棄厥功公聞之仰天嘆曰嗟乎是安知予哉卒讓梁生行明年吏隱公貢次者王生王生者公師也卽亦置酒要如梁生公又卒讓王生又踰年公�������������阜平縣學訓導公�������������至眞定牒屬各以其徒來赴集先是禦史至眞定率牒屬來赴集阜平生集則率曳翁�人挾煙燻��蹌行見禦史及見禦史輒又自請試目卽不從則相顧脫藍衫走禦史乃顧追呼曰秀才聽試目如若所自請目而公之赴眞定也戒諸生母仍曳翁鞋毋人挾煙燻帙帙會割以皮夾扛之行又戒毋輒自請試目稍井井矣而禦史禹錫始至而弗省也尙怒而督責諸學吏於是吏隱公退而上書陳教化變易之事其略曰夫明者知往者也時者俟至者也故曰違時者不明疆勢者不行故拂是以樹信則虐而鮮功昔者武王克殷殷餘民弗賓也而武王捨之然武王不以其故貶王周公纘武王無競之烈使二叔監殷而二叔以殷畔然周公不以其故捐明故曰王者必世而後仁見小利則大事不成夫阜平怕山之陋邑也地有栗橡棗杮之饒其人山居艸處大鹿豕皮蒯履布襪挾桑孤毒矢日出射猛獸狐兔餔麋而給朝夕夫前代不復聞巳自國家興百有餘年於玆然而科第之事罕焉竊未聞有尊官顯人者差於其間也此天下之所共笑也今������������旦變易其俗望之以詩�����������者矣且足下信賢聖然不能過武王周公某���必不能以三月之久而遂變百年之俗今夫���鳥其名曰鵡孰不謂其能人語也然不籠紲之不宛轉相道假以年歲鳥鮮有能語者焉故籠紲之以制性也宛轉相道以發明也假以年歲俟其變也夫三者備矣然後可以責效而議功今徒見其朱喙而綠裳也乃輒怒曰鳥奚不人語也是惡可哉禦史禹錫覽書乃遂不復督責諸學吏顧獨禮貌公公在阜平五年以母喪歸起爲封丘王教授王故機辯人也公侍王執重訥人曰若是必輕於王公笑曰是不善事王者也顧益謹王一日設醇酒大醉公起而伺屏後令左右乃遞難公公悛悛如在王前於是扶公出尾之行公竟無他語然巳齁齁睡矣王喜遇反厚王有問公吐心對酒公公輒醉醉悛悛如前時王於是益復喜尊敬之嘗自脫其貂帽及綺麗衣錫公每事必曰李先生李先生云見禮如此一日王醉握系帶謂公曰予此殊好闊帶公方醉第免冠觸地賀王王蓋自是省矣公在王門十三年沈晦於酒然時人莫識也公酒酣嘗擊歌曰人欲爲貪吏貪吏殃及子孫人欲爲廉吏廉吏窮餓不得行我今旣不爲貪吏又何可稱廉吏王門之下可以全身避世於是乃自稱吏隱公云吏隱公方面須髯腹便便垂然爲人徳厚鮮矜伐人矜伐公屏負壁立終不言又不校長短故無大小愚智咸亦尊敬公公醉自外來兒女走夫牽裳行公婆娑舞歌至若火盜事家人卒遑擾公方宴坐睡鼻齁齁如電巳不更問也此其度量可與淺見寡聞者道邪然予又聞公至向學往貧寠時受詩於合水韓公嘗大雪公單衣曳破履行嘗夜行歸雪甚廬蕭然無煙也禮曰傷哉貧也今子孫丰衣足食日鞭笞不務學豈復念先世哉公之卒也則以吾母髙夫人往髙夫人卒喪過大梁公請於王行無何道病輿行抵慶陽捨興教寺頃之卒王聞訃痛踴泣數行下使使來轉且會葬此其克厥始終者故載

曰琎者軍漢公子善機詐把持人一日大寒軍漢公子從環縣來以啖冷羊肉又飲冷酒臥地上致疾卒李夢陽有弟曰孟章小字曰周張周張生十三歲而喪母居無何又喪父依於伯氏仲氏頃之病竟卒李子嘆曰弟之死蓋傷予心焉弟生而當成化辛丑其時吾家有吉慶事大置酒會其日周知府茂張指揮使瑛以羊酒來賀此兩人至而吾弟產故曰周張秦俗呼絕乳子爲老生子故弟又呼老生子云弟生而巨口髙顴骨隆隆起髮際名爲伏犀七八歲時猶啖乳有气力然矯捷善戲善打球綴幡騎竹馬羣兒莫先也弟又好舔竿擊撲蟬打蜻蜓又放風鳶父母以其有奇气時時折辱之不可下乃後父母歿弟因而省悟始折節誦書史日記二千餘言其後弟頗好與黃冠人遊其伯氏見其日與黃冠人遊怒罵之曰夫吾家業詩書世有顯名焉今傳汝汝柰何弗省弟知伯氏弗巳悅也於是間說之曰夫人生日劻劻勷勷何爲者與是非爲名與利哉夫豢我者戕我者也軒冕者桎梏我者也今釋養生之道不務乃日劻劻勷勷與利名爭是亦益速自戕爾長老有言曰上牀脫屣不知生死言旦暮難保也夫神仙黃白之事天下之至妙也弗汨爾之形不搖爾之精取之自盈而與事無爭是大道之程也夫儒生薄此而不爲者徒以芻豢可以厚生而軒冕可以耀名也夫芻豢軒冕是不可必得者也乃今汨汨以死效此非天下之大愚與伯氏曰夫予日見芻豢軒冕者於道路也而不聞有見仙者也夫仙庸其有乎弟對曰不然夫雞鴨有趐飛不越尋丈何者其分卑也故飄颻遺世以獨立者上仙之分也今吾非不能力致富若貴乃亦醜其與雞鴨等伍巳矣伯氏不能奮其說乃問曰夫黃白之事亦可爲乎弟對曰可穹隆三足納汞貫藥煮之桑木之火厥候不爽而大藥可成也大藥成可以爲黃金黃金成而可以爲長生伯氏於是積桑木之薪購汞求藥置鼎於前乃令弟爲黃白之事弟爲之踰月而藥不就於是伯氏以爲賣巳乃大怒將笞之弟恐於是棄其妻奔京師而依仲氏會仲氏如通州弟從如通州仲氏覘弟有異材於是教之以先王禮樂與仁義道徳之說弟乃幡然攺悟而著論以自解其略曰夫神仙者天地之大盜也夫人有君臣父子夫婦兄弟者非以立爭也將以禁淫而範邪也今神仙棄君臣父子夫婦兄弟之倫不務乃日思髙翔遠舉以遺世絕粒此烕生之道也夫束手而不務滋殖而變幻金鐵欺世以盜利此道民爲姦者也是故先生之制禮也朝饔夕餐以防踰也春耕而夏耨以教勤也故教義立而民不惰夫君子之立於人朝也非以芻豢足以悅口而軒冕足以華體也故曰治人者食於人故芻豢軒冕者報功者也今一槪以爲戕我則必盡除天下君臣父子之倫而後可是豈人情也哉弟於是不復再言神仙黃白之事顧嘐嘐然曰夫六經者則譬之鳥也諸子百家者羽翼也予盡讀諸子百氏以探知六經之紀然後約於道然是時弟巳病不能行也弟爲兒時業自言火蒸蒸自丹田起衝腦眩乃後怕病熱卒死彼諺有之曰入田觀稼從小看大言有兆必先也由是言之弟之談說仙術其亦弗祥也巳矣弟病革時其妻抱女適自梁中來弟屏之弗與語顧惟與仲氏語比卒气充充不竭第索火瓦熨兩足已而曰冷過膝巳乃出左右手令仲氏診而絕此弘治庚申冬事也噫傷哉傷哉李夢陽曰死生之際可以觀人矣弟年十九而能不死於女婦手此可以觀弟

贊曰桓桓鼻祖爰義爰武膏血艸野我祖蹶厥家若厥土爲山金出於砂賙急振窮視如泥沙愬仇殞躬冤乎冤乎爲善罔獲大母秉貞蹈仁艱關育孤固窮安節李氏之孟陶乎伯氏憤震中葉再振二弟不罹於夭孤胡絕不祜仲驕矜能載殞厥身亦卒不信我父砥行茹毒允基允耀而弗祿弗考於惟毋氏艱貞起厥家佐夫敬姑長我六雛躬瘁形竭不膏不沐今子孫茹甘策肥服利食徳矣孰知所從來卽論諸家世享不逮冤巳汝含之英發先世之遺烈乎苗而不秀又何故也

外傳第五

王氏貞義公扶溝王聚女攺適

李氏處士公寧州李媼女諱曰綿是曰李夫人李夫人訥訥寡言好顧喜坐竟日請飲食則飲食生洪武三十三年二月二十六日卒成化十五年十一月十三日年八十一歲寡節蓋三十三年云墓在底不河北山與十五里堡直而稍西

鄢氏範氏並軍漢公並葬範家峪墓【生卒缺】

王氏主文公葬西河岸岸崩今無家【生卒缺】

劉氏陰陽公葬赤城廟旁【生卒缺】

髙氏吏隱公諱曰慧贈安人又贈宜人是曰髙夫人髙夫人赤城髙家女父曰髙成母曰劉媼劉媼故居小十字街生夫人生六月初我大父有養女卽髙族女曰朝華將贅壻大置酒會有劉媼劉媼抱夫人往我大父見之大驚曰安得此福女闊面大耳者因求劉媼聘吾父及期吾家貧乃徒以酒肉往請期劉媼怒數破酒擲肉不得請久之或說劉媼曰而女終不聘乎劉媼悟於是乃具妝奩送夫人歸夫人歸居無何貧愈甚夫人無怨言乃獨曰此天也先大夫出務學夫人則豢賣雞豕及酒醋佐先大夫學及時時負薪水行人見之率怑苦夫人夫人弗苦也然夫人性至嚴重好鞭笞僕奴𨿽家人嗃嗃而蒸蒸無間言貴有婦矣然猶日視米鹽零醉物及酒食與雞馬食卽與雞馬食不肯妄用粟至見哀憐人則咨咨不已周濟之此𨿽其小細可以觀大徳焉夫人生正統五年五月二十五日子時卒弘治六年八月二十九日巳時年五十四歲袝葬髙家平墓卒後數年而有封錫之命

範氏名蔥瑄景泰六年九月九日生

劉氏麟攺適

王氏孟春成化十年正月二十一日生

孟氏孟和阜平人天順七年二月五日生

左氏夢陽

朱氏孟章攺適

曰海處士公女適任昌

曰喜處士公第二女適黃景

曰智軍漢公女適張某

曰香吏隱公女適曹經

曰眞吏隱公第二女適王璽

曰三姐吏隱公第三女生成化六年七月十五日卒成化二十三年正月十五日年十八歲葬於開封府東門東門者宋門也

譜序第六

李夢陽曰夫君子述事必有所由從於是作例義第一譜以明世於是作家系第二夫永短行窮異數於是列名諱生死之紀作家傳第三然死者要用其本末於是作大傳第四子觀記有外戚焉家國一道於是作外傳第五然必列序本旨於是作譜序第六

按氏族李氏肇自帝顓頊顓頊有曾孫曰咎繇爲理官困姓理氏咎繇裔孫有曰理利貞者逃難伊候之墟食木子於是更姓李氏其後枝葉布散徧中國至周則有藏室吏曰李伯陽或曰伯陽母居李樹下生伯陽伯陽生而能言指李樹曰此爲我姓故姓李名耳此其言不足據至漢則有隴西趙城之李最顯著諸李莫敢稱並隴西之後生唐髙祖是後枝葉愈繁布徧天下然無專著姓和隴西趙城者乃後不知何自有貞義公貞義公有曾孫曰夢陽

李夢陽讀詩至伐木行葦諸詩未嘗不廢書而流涕也曰厚哉先王之於人也夫建利以定義品制行矣九族有章五服經矣疏疏而親親冠履旣著等威異矣於是乎有燕享之禮會聚之節有周卹慶唁之文是故易曰天與火同人君子以類族辧物由此觀之同異著矣嗟乎非先王孰能爲此哉今世俗廢此不講人私其所幸好心志乖僻無據忌忮滋起其極也至父子不相容婦姑反唇而相稽甚者乃兄弟以兵相屠擊矣當是之時人心如豺虎據食則露齗相狠惡有思其類者乎故曰專利者無親亡義罔上則民不附信哉是言也漢唐而下縉紳學士有意於合族者不尠然要之出於躬親爲當故萬石君木訥人也

不言而躬行故其教不嚴而治不肅而成此豈聲音笑貌者耶今人多務名好侈大家世無慘痛惻怛之實及若郭崇韜拜他人墓爲祖卽使有合族之志體先王燕享之文制爲飲食會聚使其相周卹慶唁其子孫能盡遵不邪且崇韜以爲王侯將相果有種乎予爲是懼今譜傳第采其事實欲子孫知先世起家之難使知孝敬之本艱貞振厲之操與勤儉之原然李廣至徳厚得士大夫心此與萬石君何殊及孫陵降匈奴自是李氏名敗而隴西之士遂恥居門下此丰垂統者之過哉鄙人之言曰何論根株榦大則枝斜斯言𨿽小亦可以諭大故一命之士而布衣之徒能潤色名行設禮義法約統治其族人此亦豪傑特立之行非苟而巳也傳曰苟非其人道不虛行吾子孫竟安口哉然世俗怕憂其子孫不富貴余甚悲焉今髙車駟馬功名著於春秋積金丘玉者豈少也然至於其族屬則疏矣故有千金餙裘馬而族人則衣懸鶉出本於晜弟算無遺銖巳及聚朋輩則宴遊日歌舞故見尊官豪賓促怗怗如有緣至見族長輩或不下車也其悖禮可勝道哉孔子曰其身不正𨿽令不行斯其人使處父子婦姑兄弟必皆不能至道此廢古之大患也正徳二年歲在丁卯冬十一月序

【卷第三十八】

【上書一篇】上孝宗皇帝書槀【弘治十八年二月】祕錄

空同集卷第三十八北郡李夢陽撰上書一篇

上孝宗皇帝書槀【弘治十八年二月】

詔曰朕方圖新政理樂聞讜言事關軍民利病切於治體可行的著各衙門大小官員悉心開具明白來說於是戶部主事臣夢陽上疏曰臣聞人君不患世無直言之臣而患巳之不能用其言人臣不患其言不得上聞而常患人君者聞之而不樂也蓋直言之臣秉性朴實不識忌諱覩事積憤誠激於中義形於詞故其言剴切而無回互藥石而鮮包藏是以爲君者不樂聞也卽聞之不樂行也夫明君英主則不然也謂其言剴切非爲身也藥石非矢見名也於是道之使言言可行也於是措之於行是故下無壅蔽之姦上無過舉之政故治化浹洽而百姓受福矣臣竊伏思陛下則眞明君英主也何以知之陛下法祖宗者至矣敬天地者蔑以加矣飭躬勤厲延問若不給矣乃猶曰政理未新讜言未聞惓惓焉若將失之欿焉怕不自安也乃於是下詔布誠廣路諭之以悉心誘之以樂聞惟恐知之者不肯言言之者不肯盡豈不出於尋常者萬萬乎臣故曰陛下眞明君英主也然而治化不浹洽百姓不受福何也意者病與害爲之而陛下弗察也又其漸不可長焉夫天下之勢譬之身也欲身之安莫如去其病欲其利莫如袪其害欲令終而全安莫如使漸不可長今天下之爲病者二而不之去也爲害者三而不之袪也爲漸者六而不使不可長也乃顧汲汲曰是奚不安也奚不利也奚不令終而全安也是何異於不藥而求病愈於戲其可畏也哉夫易失者勢難得者時今覩可畏之勢而遇得言之時使仍緘默退縮以爲自全苟祿之計是懷不忠而欺陛下耳臣今謹據所見昧死開坐惟陛下矜察哀憐俯賜觀覽焉

二病一曰元气之病夫元气之病者何也所謂有其幾無其形譬患內耗伏未及發自謂之安此乃病在元气臣竊觀當今士气頗似之故曰元气之病夫孔子曰邦有道危言危行今人不喜人言見人張拱深揖口訥訥不吐詞則目爲老成又不喜人直遇事圓巧而委曲則以爲善處是以轉相則效翕然風靡爲士者口無公是非後進承訛踵獘不復知有言行之實矣如此尙得謂之不病乎且大臣者庶官之表而民之望也今大臣�������������得以風聞言事者也今大臣被彈劾則率廷�以求勝語人曰我非要作官但要屈直明白耳及直矣又恬然作官此何理也往大臣有親之喪服除非詔不起今大臣服除自起矣如此尙得謂之有禮義廉恥邪夫無禮義則佞人進乏廉恥則國無防佞人進則因循互相欺詆國無防則紀綱不張臣竊謂此等不治必積漸不可救藥故曰四夷未侵百姓未離刑政未墜疆土未蹙而國危主憂此臣所謂元气之病也二曰腹心之病夫腹心之病者何也攻之則難攻不攻則亡身者也臣竊計今事勢內官者腹心之病也夫內官者陰性而狼貪其地逼近又朋比難翦臣故以爲腹心之病夫倉廠場庫錢谷之要也今皆內官主之陛下以此輩爲忠實可用邪抑例不可廢也夫例訪不可廢每處置一二輩足矣今少者六七輩多者二三十輩何邪且夫一虎十羊勢無全羊況十虎而一羊哉今某某有司擿發其姦幸陛下洞見其情實外議僉曰是必不赦不具竄斥今數月矣猶合而不行夫人情莫不遮於潛而玩於彰彼未擿發姦尙有嚴心今其姦業擿發之矣不置之法又不��������������������可赦有�不可補言難除也今皇城之內通名�者幾萬人焉亦多矣陛下又勑禮部選年十五以下淨身男子五百名將安用邪夫人情孰不欲富貴今田野小民無故猶閹割親兒以希進用矧今有詔矧有名嗚呼此其禍可勝道哉夫滅絕人類則必戕天地之和戕天地之和則災害必至災害至則五穀不熟人民離散天道乖於上人心怨於下而陰性狼貪之徒無忌妄行於中而國不危者鮮矣臣故曰內官者腹心之病也今陛下誠於此時拔廉直獎忠鯁斥無恥大臣進盧扁之佐則必轉病而爲安厭禍以爲福且陛下何難於此而不爲也今議者必曰彼曾不指實某忠某直某爲無恥泛言難行然不知上者風也下者艸也拔一君子則君子進卽有小人相率而化於善矣且人不幸而有病擇醫而治之者爲愛身也今某某有司幸擿發其姦是亦國之醫耳若一切合而不行是醫能治之而上弗肯使也且陛下何難於此而不爲也今誠欲腹心安莫如鏟內官之權欲鏟內官之權莫如有罪不赦有缺不補傳曰治未病不治已病今固巳病也而猶不治是可惑也巳

三害一曰兵害夫兵害者何也臣以爲冗食而無補空名而鮮實也夫彊本者所以弱枝也今在京之兵以衛計之七十有餘分爲三營一曰神機二曰三千三曰五軍蓋帶甲控弦者數十萬焉意固欲以彊本也然至正統已巳才數十年耳拔之乃僅得十二萬焉亦寡矣於是有十二團營之名團營至今又才數十年耳日者遣將北伐拔之不滿三萬焉然其腰鞬弓刀不全也騎士則牽露骨馬又旋置鞍轡等夫兵數不減於前食之者增也一旦而狼狽若此何也官不卹其軍豪勢多占使遠者逃近者濳職者不以報糧籍不開除又壯丁各營其家老弱出而應點冥其食之者增而用之者寡也臣故曰兵害者冗食而無補空名而鮮實也夫騰驤四衛者今非所謂內兵耶外官旣不與稽其數徵役又不選用其丁故其人率富豪而气驕夫內官者陰狡而狼貪者也以富豪气驕之人而率之以陰狡狼貪之徒玆其害可忍言哉且夫錦衣衛爪牙之司也今內官之家人子弟官之團營兵之精也內官參之內兵又其專掌之陛下乃何獨而不爲之寒心耶古人有言曰官惟賢賞惟��������������������人子弟抑孰非詭托冒官也乃遂令布列要地爲爪牙乎諺不有之曰萌芽不伐將折斧柯爝爝不撲燎原柰何言貴豫也陛下誠於此時查往年李五事例仍置總兵官使參掌內兵又禁團營把總號頭等自今不得置其私人乃於是令諸左右曰其詭托冒官自首者聽但罷免不問如此則威立而恩亦流所謂消患於未形計之上也二曰民害夫民害者臣以爲斂重而民貧又貪墨在位恩不下流也臣聞惟智者而後起家夫人未有無所賴而生者也今百姓賢智者百不一二愚蠢者十常七八然又苦無賴而有司者不之卹也斂之不問貧富也役之不問勝否也曰是爾職焉矣是故富者剝削貧者稱貸稱貸之不足則必鬻子鬻子而不足則必逋竄一旦棄父母捐親戚背鄕離井愁怨之聲上干天和則必有水旱風雹之災逋者不還居者縲紲而牽連則必有無辜暴露之屍臣故曰民害者重斂使之也夫內府供用有常數也宜有常簿焉今油蠟皮張諸料等較之弘治初年費且十倍於前此何也蓋下者效上者也耴嬴者未有不羨者也今旣十倍於前則戶工二部科泒必又倍矣丁之州縣必又����������等必又倍矣又經內官必有賄賂是益又倍矣於乎民日貧而斂日積當道不若言以聞有司乘機而肥其家如此而猶望其治是眞卻步以求前耳陛下前固嘗降詔旨存問矣然簿數不減也科泒不省秤頭如故賄賂公行無憚此所謂空名而實禍也臣故曰貪墨在位恩不下流者此也三曰莊場畿民之害臣伏觀洪武某年詔曰直隸拋荒田地聽民開墾永不起科夫民旣自開墾之矣不可謂非其田矣而今皇親之家聽無賴光棍投獻主使謂非其田也讀之朝廷朝廷亦謂非其田也率卽賜皇親家皇親家旣奉天子命爲已有乃輒遂白奪其田土夷其墳墓毀其房屋斬伐其樹木於是百年土著之民蕩產失業拋棄父母妻子千里之內舉騷然不寧矣夫皇親與國同休戚者也而祿非不丰蕢非不極也乃秪以區區之田損害亦子動搖基本如此是不欲與國同休邪嗚呼亦意矣昔魯廐焚孔子見之但曰傷人乎蓋貴人賤馬也今薊州牧馬艸場與百姓爭阡而競畝尺分而寸剖之臣竊悲也是何賤人而貴馬也夫艸場數千頃地耳今三遣官矣百姓連年坐勾攝轉相牽聯妨廢本業耽閣其生理男不秉耜女不上機賣男鬻女弱者轉而死泥塗者過半矣嗚呼是何賤人而貴馬也臣𨿽未詳其始末竊計今事勢萬無百姓侵官之理設有之所辦亦官租耳非若皇親之家占之爲已有也今據勘牒四至與民爭者止十之一二耳臣謂宜置而不問且百十年土著之民一旦逐之使去陛下忍爲此耶夫王畿天下之本也今以數十百頃之地失黔首之心傷陰陽之和臣固知陛下不忍矣陛下幸哀憐聽臣愚計勑戶部查景泰六年勘官馮諲奏內事理以前項田土仍給民徵租但以空閒艸地牧馬便

六漸夫六漸者一曰匱之漸夫匱之漸者何也臣以爲兵連然耳然又苦浪費今各邊用兵以將則庸以卒則罷糜財而無功曠日而損威而錢谷吏挽首供給莫敢如何稍有不繼則軍吏諉以自解是故倉廩不足不曰兵者麋之也曰是錢谷者之誤之也錢谷者不曰巳誤之也曰是無米而求粥也於是始有和買之議矣和買而不足於是有穵運之例穵運而又不足於是乞內帑之銀臣始至戶部太倉庫銀尙百七十餘萬今銷耗且過半矣然而乞者未巳也由是積漸而不止𨿽欲不匱烏可得矣夫今疆土不蹙於前也又鮮大寇非有若匈奴突厥者也竭天下之力以供邊而日猶不足此其故何也麋財而無功曠日而損威者爲之也夫錢者泉也言流也散於上則聚於下公家削則私室盈今京城內外千觀萬寺亦熾矣顧又不止彼左右侍臣孰非造寺者也動孰匪以巨萬計諺曰十入一出今彼巨萬出則其入不止於巨萬明矣夫上惟風下民惟艸今方春气和耒耜在野陛下乃不發倉廩助不給賑不足顧徧察寺觀等勑給費修葺之是道民以奉佛也彼以巨萬入者又何憚而不造寺也夫智者察微今貨入而於私室矣又出而造寺觀等矣設卒有水旱之警兵甲事興內取則巳匱外斂則民窮臣不知陛下計所出矣故曰又苦浪費者此也二曰盜之漸夫盜之漸何也臣以爲其幾在民窮夫盜者非不知法當死也彼以爲往固無食矣今盜而得食卽死不猶踰於餒乎往固無衣矣今盜而得衣卽死不猶踰於凍乎往有租調官司之轄矣今盜而得自由不猶踰於追系鞭笞之乎夫天下無智愚彊弱舉俛首捧心以事我者以有法維�����������������之則彼亦何所不至耶故以臣之愚竊計今事勢非但憂盜將必有大患大患者何所謂有亂之機無亂之形也夫今天下無不臣之邦四夷無不庭之國百官奉職筐篚歲至太倉有紅腐之粟武庫之兵朽而不用又無方二三千里水旱之災也然而哨聚殺人劫縣燒村剽掠婦女者日相聞也假如不幸而有方二三千里水旱之災武庫乏兵太倉粟竭百官不奉職夷狄外侵海內有警則事勢又何如矣故曰有亂之幾無亂之形嗚呼此亦可以寒心矣臣謂宜趁此急選良有司卹饑賑寒以安民心又密令整飭城池軍馬以伺緩急之變夫安不忘危霸者之略有備無患聖王之政況今承平日久民不知兵萬一有慮外之警有如平原睢陽之倫乎臣故曰計今事勢非但憂盜將有大患者此也三曰壞名器之漸夫壤名器之漸者臣以爲黜陟失制也夫明王懸爵賞以待天下之賢將以奉天而理民也故曰五服有章自天命之示非我也又曰爵人於朝與眾共之明至公也是以古之英君寧捐百萬之費而靳一郎之拜其意亦謂此耳而今乞官者官乞蔭者蔭黜其父者陟其子黜其祖����臣不知陛下計所出矣夫蔭者所以報功又示勸也今黜者旣陟其子孫則有功者何勸焉是以髙其爵不足以勵糜乎賞不足以諷夤緣鉆刺之風旣行而廉恥名節之士遂寡阻陛下何利於斯而爲之也夫大學士萬安前侍先皇帝醜穢彰露陛下踐祚之始嘗令內官逼脫其牙牌逐之去矣今而蔭其子爲丞臣不知報耶勸耶且陛下何利於斯而爲之也夫燻蕕同器不知有燻廉污並賞孰肯爲廉陛下若謂天下之大何恡此一官則所謂敝袴之藏繁纓之惜者皆非邪惟名與器不可以假人臣故曰壞名器之漸者黜陟失制也四曰弛法令之漸夫弛法令之漸者臣以爲舛與玩爲之也夫舛莫大於縱罪玩莫大於長姦昔者舜爲天子其父瞽叟殺人孟子以爲士師執之爲舜者但宜竊負而逃蓋法者公之天下受之祖宗者也掌於士師士師不得而專也出於天子天子不得而專也是故士師可以執天子之父而爲舜者不可私其親曩者犯人王禮擅搶夷僧貨物捐辱國體傳笑外邦獄案巳具法所不赦也陛下何從而赦之耶以爲無罪則固巳追償其貨直矣以爲有罪未聞有罪而赦之者也有罪而赦之是縱罪也縱罪則姦長姦長則政舛政舛則民玩民玩則令慢令慢則法弛此古之所大忌而今之所甚忽也夫忌莫大於刑忽莫大於私何則刑天討也公天道也王者不私其天故罰一人而千萬人懼諺曰勿謂尺五後且不補臣故以王禮之赦爲弛法令之漸五曰方術眩惑之漸夫方術眩惑之漸者臣以爲去之不力則誘之必入也夫自古帝王享國長久者畏天而憂民也非以奉佛也康彊少疾者淸心而寡欲也非以事仙也且陛下獨不見梁武唐憲乎梁武帝奉佛最謹然罹禍最慘唐憲宗事仙又最謹然年又最短此其明效大驗彰彰可考者而今創寺創觀請額者陛下弗止也比又詔葺其圯廢臣不知陛下乃何所取於彼而爲之也夫眞人者大虛無爲之名也今酒肉粗俗道士陛下敬重之如神尊爲眞人又法王佛子等並肩輿出入珍食衣錦陛下踐祚詔曰僧道不得作醮事扇惑人心堂堂天言四海誦焉夫陛下神心睿姿不減於前也乃今復爾者臣故知有誘之者也夫去之不力則誘之必入譬若鋤艸不盡反滋其勢陛下柰何去之不力而反使之滋也夫誘者必曰其道妙又其法靈今天變屢見於上百姓嗷嗷於下邊報未捷倉庫匱乏信如眞人國師道足以庇法足以佑陛下何不遂一試之且彼能設一醮噀一法使天變息而嗷嗷者安乎此固必無之事而陛下不察反聽其誘此臣之所以日夜悲心者也六曰貴戚驕恣之漸夫貴戚驕恣之漸者臣以爲其防決也夫水防惟土國防惟禮水決則潰禮決則陵昔者髙皇帝制皇親令曰皇親之家不得與政臣嘗伏讀嘆息以爲聖王不易之論及退而考夫頒祿列爵則又使大貴而極富巳又考其器度田奴之等則又不使踰也臣於是又嘆曰是所謂禮之防也夫皇親與國至戚也不宜有間今顧制禮以防之者臣以爲此固保全而使之安也今陛下至親莫如壽寧侯所宜保全而使之安者亦莫如壽寧侯乃顧不嚴禮以爲之防臣恐其潰且有日矣夫下替則上陵今壽寧侯招納無賴罔利而賊民白奪人田土擅拆人房屋彊虜人子女開張店房要截商貨而又占種鹽課橫行江河張打黃旗勢如翼虎此謂之不替可乎替則陵陵則逼大逼則法行且今側目而視切齒而談孰非飲恨於壽寧者也夫川潰則傷必眾萬一法行陛下𨿽欲保全而使之安得乎臣竊以爲宜及今愼其禮防則所以厚張氏者至矣亦杜漸翦萌之道也

祕錄

初詔下懇切夢陽讀旣退而感泣巳嘆曰眞詔哉於是密撰此奏蓋體統利害事艸具袖而過邊慱士會王主事守仁來王遽目予袖而曰有物乎有必諫艸耳予爲此卽妻子未之知不知王何從而疑之也乃出其艸示二子王曰疏入必重禍又曰爲若筮可乎然晦翁行之矣於是出而上馬並行詣王氏筮得田獲三狐得黃矢貞吉王曰行哉此忠直之繇也及疏入不報也以爲竟不報也一日忽有旨拏夢陽送詔獄乃於是知張氏有本辯矣張氏論我轉罪十然大意主訕母后謂疏末張氏斥後也掌詔獄牟斌牟斌問曰壽寧胡不指其事實羽翼予曰慮對耳斌曰指則我能據事實翦厥羽翼奚對焉獄成牟斌參之其略曰原情應詔論法亦違而渠云十罪者悉置弗入奉聖旨李夢陽妄言大臣姑從輕罰俸三个月此十八年四月十六日也居頃之龍馭上賓矣痛哉何忍言何忍言太醫院使吳釴髙郵人也謂我曰上崩之明日釴往見一近侍閹會閹挈其白綾褶子出褶子自肩以下血淋淋未幹也閹迎釴以褶子泣曰此爺爺口鼻中血也釴相與泣問故言上气絕時閹負之自寢出云已閹抆淚謂釴曰怎更能得此聖明皇帝釴叩之閹曰前李夢陽事知否釴曰不知閹曰上初無柰壽寧輩逼何金夫人又日在上前泣許不平上欲借官人每力一日朝退召三閣老上問曰李夢陽言事若何劉健輒對曰此狂妄小人耳上默然良久謝遷前對曰其心無非爲國上頷之曰然會科道官交章入李夢陽由是得釋然釋之日金夫人猶在上前泣許求重刑上怒推案出竟批止罰俸三月汝以爲此等皇帝能更得否言旣二人相對大聲哭而尙書劉公大夏曰釋李夢陽時會上召我言閹輩事因遂及李夢陽事上曰朕初欲輕譴此人而左右者輒乃曰輕莫如打二十放了巳顧大夏曰汝知渠意乎大夏叩頭對曰臣不知上曰打必送錦衣衛渠拴關節打之必死也於渠輩則誠快矣如朕殺諫臣何正徳間予至江西則見都禦史艾璞曰璞往爲光祿卿故事光祿寺日辦有攢盤云攢盤者供近侍閹者也孝宗末尙儉節斯格不行矣而一日未申間忽有旨趣辦攢盤十餘眾驚愕辦矣久不之取也例辦不入卿不出璞守至昏黑東安門將下鎖矣一老閹來曰官第出璞於是倉皇出明日入至寺寺閹耳語璞曰知攢盤否璞曰璞何由而知也閹曰昨夜上蓋遊南宮云皇后皇太子金夫人從而二更時召二張自東安門入璞問曰何事閹曰上和解二張耳爲李主事璞叩詳細閹不答而予因記往錦衣百戶郭勛曰上游南宮時二張夜入侍酒中皇后皇太子金夫人皆迆邐出遊上獨召大張促膝語左右咸莫知聞第遙見大張免冠觸地謝云予始不甚信今以艾公言質之符矣

【卷第三十九】

【狀疏四篇】代劾宦官狀槀【正徳元年九月】祕錄擬處置鹽法事宜狀請表節義本乞休致本

空同集卷第三十九北郡李夢陽撰狀疏四篇

代劾宦官狀槀【正徳元年九月】

臣等伏念人主以辧姦爲明人臣以犯睢鵑忠故羣小之姦逼近君側勢足以危社稷亂天下伏未及發是謂禍萌故曰萌不可長臣等幸待罪股肱之列值主少國疑之秋仰觀乾象俯察物議瞻前顧後心焉如割至於中夜起嘆臨食而泣者屢矣臣等伏思與其退而泣嘆不若昧死進言卽使進言以死不猶愈於緘默苟容乎此臣之志亦臣之職也臣等伏�近歲以來朝政日非號令欠當自知秋來視朝漸晚仰窺聖容日漸淸臒皆言太監馬永成谷大用張永羅詳魏彬劉瑾丘聚等置造巧僞淫蕩上心或擊球走馬或放鷹逐犬或俳優雜劇錯陳於前或導萬乘之尊與外人交易狎暱媟褻無復禮體日遊不足夜以繼之勞耗精神虧損志徳遂使天道失序地你靡寧雷異星變桃李秋華考厥占候咸非吉徵切緣此等細人惟知蠱惑君上以便巳行私而不思赫赫天命皇皇帝業在陛下一身今大婚𨿽畢儲嗣未建萬一遊宴捐神起居失節𨿽將此輩虀粉葅醢何補於事乎昔我髙皇帝艱難百戰取有四海列聖繼承傳之先帝以至陛下先帝臨崩顧命之語陛下所聞也柰何姑息羣小置之左右爲長夜之遊恣無厭之欲以累聖徳乎竊觀前古閹宦誤國其禍尢烈漢十常侍唐甘露之變是其明驗今照馬永成等罪惡旣著若縱而不治將來無所忌憚爲患非細伏望陛下奮剛斷割私愛上告兩宮下諭百僚將馬永成等拏送法司明正典刑以回天地之變以泄神人之憤潛消禍亂之階永保靈長之業則皇上爲守成之令主臣等亦得爲太平之具臣矣事關安危情出迫切不勝戰栗俟命之至

祕錄

初今上卽位靑宮舊閹等日導上狗馬鷹�舞唱角抵漸棄萬幾罔親時號八虎而叚敏黃偉𨿽舊閹以端愨斥不信用會叚坐病免死於是戶部尙書韓文每朝退對屬吏言輟泣淚數行下以閹故而郎中李夢陽間說之曰公大臣也義共國休戚徒泣何益韓公曰柰何曰此諫臣有章入交論諸閹下之閣矣夫三老者顧命臣也聞持諫官章甚力公誠及此時率諸大臣殊死爭閣老以諸大臣爭也持必更易力易爲辭事或可濟也韓公於是捋須昂肩毅然攺容曰善卽事弗濟吾年足死矣不死不足以報國翼日早朝韓公密叩三老三老許之而倡諸大臣諸大臣又無不踴躍喜者韓公乃大喜退而召夢陽令具艸艸具韓公讀而芟之曰是不可文文上弗省也不可多多覽弗竟也而王嶽者亦靑宮閹也剛厲而無阿頗亦惡其閹儕初閣議持諫官章不肯下諸閹者業窘相對涕泣會諸大臣疏又入於是上遣司禮者八人齊詣閣議一日而遣者三而閣議持卒不肯下而嶽者八人中人也顧獨曰議是明日忽有旨召諸大臣諸大臣者蓋人人惴也旣入在�行吏部尙書許進首咎韓公曰公疏言何韓公於是故曳履徐徐行而使吏部侍郎王鏊趨詣閣探動靜閣老劉健語鏊曰事巳七八分濟矣諸公第持莫輕下至左順門閹首李榮手諸大臣疏曰有旨問諸先生諸先生言良是無非愛君憂國者第奴儕事

上久不忍卽置之法耳幸少寬之上自處耳眾震懼莫敢出一語答李榮面韓公曰此舉本出自公公云何韓公曰今海內民窮盜起水旱頻仍天變日增文等備員卿佐靡所匡救而上始踐昨輒棄萬幾遊宴無度狎匿羣小文等何得無言韓公言𨿽端而气不勁又鮮中肯綮於是李榮哂而曰疏備矣上非不知今意第欲寬之耳諸公遂薨然而退蓋是日諸閹者窘業自求安置南京而閣議猶持不從諸公乃竟爾爾退惟王鏊仍前謂榮曰設上不處如何李榮曰榮頸有鐵裹之邪而敢壞國事榮入而事變矣是夜立召劉瑾入司禮而攵王嶽範榮詔竄南京尋殺二人於途巳又連斥劉謝二老顧獨懇畱李而韓公輩訩訩咸拔茅散矣變之起大抵莫可詳而李榮則曰諸大臣退而瑾儕繞上前跪伏哭痛首觸地曰微上恩奴儕磔餧狗矣上爲之動而瑾輩輒進曰害奴儕者嶽也上曰何也曰嶽前掌東廠也謂諫官曰先生有言第言而閣議寺嶽又獨是閣議此其情何也夫上狗馬鷹兔嶽嘗買獻之否上心所明也今獨咎奴儕旣而益復伏地哭痛上於是怒而攵王嶽瑾又曰夫狗馬鷹兔何損於萬幾今左班官敢嘩而無忌者司禮監無人也有則惟上所欲而人不敢言矣上於是詔瑾入司禮監此其說亦近第難盡信耳又聞閣議時健嘗椎案哭謝亦亹亹訾訾罔休獨李未開口得懇畱云

擬處置鹽法事宜狀【爲戶部郎中時撰】

古者聖王因山澤之產制天下之用廣效而慱利莫先於鹽是故鹽者利之宗而獘之藪也夫水遇下則奔獸覿壙則走人見利則趨今鹽非商不售商非召不集以故市井錐刀之子舉得鼓舌與官府爭低昂設一無賴子弟攘臂賈眾觀望搖撼需滿而應則輕重之柄豈復在我哉處必趨之地持倒置之柄於是土著者豪羣聚者盜勢亢者姦力寡者賊日增月盛而鹽之法壞矣夫泰阿天下之利器也倒其柄則易而不畏此無他勢逆也今商賈之家策肥而乘堅衣文繡綺縠其屋廬器用金銀文畫其富與王侯埒也又畜聲樂伎妾珍物援結諸豪貴藉其蔭庇今淮揚仕宦數大家非有尺寸之階甔石之儲一旦累貲巨百萬數其力勢足以制大賈揣摩機識足以蔑禍而固福四方之賈有不出其門者亦寡矣夫天下之勢譬之持衡然此重則彼必輕如此而欲官盡其利可得哉董子有言皇皇求仁義常恐不能化民者卿大夫之事也皇皇求財利常恐困之者庶人之事也故曰伐冰之家不畜牛羊言與民爭利也今縉紳縫掖率貴利賤義而務細小往往詭托賈豎販引占窩逐污辱之利而權家外屬輒相鼓扇挾制堅請固乞志在必獲駕帆張幟橫行江河虎視狼貪亡敢誰何是舉其輕者而並棄之此臣之所謂姦也人情莫不欲富彼聞尊官厚祿以爭相赴利則率不顧死亡之禍敗亂之行哨眾盜販依江阻海鳴金伐皷小捕則拒大捕則匿濱海居民襲獘踵壞人煮戶煎擔載營販者不可勝數浙閩嶺廣尢甚官鹽之不行久矣縱而弗治不但亡利不無他變又土著之豪侵奪蘆蕩驅役丁竈盜食原課逋負動大萬數轉相夤緣設責督稍嚴又牽花戶均陪矣此獘之尢者故場無見積庾乏故畜四方來者持金頓幣得與官府議輕重爭低昂豈不大可恨哉今欲處置鹽莫如復祖宗之法欲復祖宗之法莫如伐姦鏟豪弭盜息賊欲去此四者莫如令之必行夫譚景淸等一商豎耳比以附搭貴戚假狐虎之威持風雨空目冒買補名號阻遏國利讎怨小民動搖朝廷旣不奉詔還官又不退直自保是損先帝聖徳阻格陛下新令也夫法欺罔者死今譚景淸等退直乃復堅請乞不從則羣噪混擾至遮尙書輿不使行如此尙得謂之法邪昔商君將爲政於秦慮黔首弗從乃立水國門曰有能徙者予千金一人徙之輒予千金是後無令弗行今輦轂之下不能制一商豎何以信四方控海內邪故曰法行自近始陛下甘府藏之虛內用之竭顧獨忍於一商豎是忘公家之急而辟私幸之門棄巳成之法而長姦盜之資也夫吏奉法者也今運鹽使提舉等非坐闒茸不職不得除拜是驅之污穢之地以求自潔之人亦難矣人情莫不有義亦莫不有欲顧所道何如耳道之以潔尙慮污道之以污則亦奚所不至耶今河東淮浙歲遣禦史巡行意在紏惡與

滯而新造之士於法多不甚解聰察多紛更恬靜多避嫌及少諳頭緒巳復代更矣竊未見其可也願選貞茂通明禦史淸鹽如淸軍三易歲乃代仍簡風憲重臣一人付便宜之權略放漢桑弘羊唐劉宴本朝周忱故事令其綆墜剔蠹浚源決流一切不得阻撓運鹽使提舉等悉選補廉吏如此而利不興國不足芻餉供億之費不給未之有也語曰智者不襲常此之謂也

請表節義本【爲提學副使時撰】

竊惟禮義人之大閒綱常國之命脈是以忠臣孝子義夫節婦史冊標記典章崇重所以厚人倫而惇化原者也我朝祖制列激勸之條列聖下旌舉之詔皇上臨禦褒獎尢切數年兩詔凡孝子順孫義夫節婦皆許有司開具實迹以聞聖徳羙意雷動人心誰不感激勸勵正徳六年六月臣奉勑諭巡視江西學校所過地方采訪風俗布宣徳意見得各府州縣多有篤行義士貞婦烈女率泯沒無聞追問其故皆言窮鄕小戶有善莫錄卽蒙有司申達而展轉核實胥吏乘機勒取酒食財物往往坐寢其事臣職掌風化凡有此等臣合與聞聞之不舉厥惟臣罪當令各該有司查報據永丰縣各申潘應髙等民婦共九名口到臣惟恐弗的駁取鄕耆裏老師生人等勘結各同委各系窮鄕小戶實善無聞及展轉核實寢滅未旌人數臣竊矢思旌徳勸善罰罪懲惡二者迹異用同故有白刃不懼而畏陳公所短亦有獷悍掉臂之徒見五尺童子拱手徐行而爲斂容者此蓋禮義淑人之明驗先王所恃以化暴域民者也況江西素稱文獻今成盜藪𨿽潢池弄兵命懸旦夕而澄源固本要在忠信爲此將各該孝節民婦潘應髙等開坐上請伏乞俯納勑部查照旌表免再核勘以勵風俗以淑人心干冒天嚴不勝悚懼戰栗之至

潘應髙廣信府永丰縣南隅民事父母以孝聞景泰三年父病刲股夜感異夢父病遂瘳天順八年本縣奏聞未旌其父再病應髙嘗糞父死廬墓三年成化四年本縣復具始終實迹奏準勘實旌表彼因各官遷代不一其事廢閣未行緣潘應髙委系生前奏準旌表人數比之死後奏聞不同例合旌表

毛氏廣信府玉山縣九都二圖民詹淸妻年二十二歲喪夫生遺腹子詹杓誓不再嫁垢容惡衣姑徐氏久風癱牀毛氏共寢浣滌穢惡服勞竭力孝謹篤至今七十四歲孀節五十二年勘結得實

蔡氏饒州府安仁縣四都民易會妻正徳四年十月十九日流賊劫縣被執蔡氏以計紿賊抱子投塘面覆於水賊曰第起吾捨汝蔡氏終不起背中賊數鎗身死勘結得實

周氏廣信府玉山縣四十都民鄭叔松妻年二十三歲喪夫生遺腹子鄭吉誓不再嫁今六十八歲孀節四十五年志行無玷勘結得實

徐氏廣信府永丰縣進士劉伯川妻天順元年劉伯川授汝州知州到任八个月亡故彼徐氏年二十二歲誓不再嫁今七十八歲孀節五十六年志行無玷勘結得實

李氏臨江府淸江縣三十八都三圖民熊怕順妻年一十八歲喪夫無子誓不再嫁今七十七歲孀節五十九年志行無玷勘結得實

彭氏臨江府淸江縣儒學生熊斐妻正徳六年六月十日華林賊攻府至東作門獲彭氏執之彭氏抗節不污厲聲罵賊被亂力砍死流血滿地勘結得實

彭氏饒州府余幹縣八都民康萬欽妻正徳三年三月七日夜賊劫富鄰叚氏會彭氏匿叚氏家賊炬搜得之系之行過祝家橋彭氏投水死三日夫迹獲其屍其面如生勘結得實

齊氏饒州府余幹縣宋儒山民曹旺七妻亦遇賊被執齊氏團樹行不就污賊以刃廹之齊氏曰死卽死此樹下耳不汝從也賊恚斷其指戡其胸而去齊氏遂死勘結得實

乞休致本【亦提學時撰】

臣生長塞鄙出身寒細荷蒙先皇帝獎拔列之郎署比臣愚少無知屢僣有論白觸忤勢貴伏蒙先帝優容不加臣罪後劉瑾用事矯托聖旨奪官逐臣尋又羅織械縛要置臣死地幸而脫免臣伏自思秉性直戇罔諧時俗擯斥丘壑臣實宜之日者皇上斷殛元惡起用無罪臣亦得與甄錄授以佐憲之職專以風教之任使枯楊再華曝鱗復活顧臣何人可以堪此每伏竊念先帝優容之徳皇上再造之恩感激涕泣粉身莫報但臣體質綿弱飲食素少年逾四十白髮種種自到江西水土不服吐痰頭暈腰膝酸軟日漸瘦痿去年秋冬之交便血疾作用心苟勞此疾輒發醫者診視謂血少勞火之病臣𨿽扶疾巡視府州縣學第事煩體病作人寡效恐固循歲月使徳意不宣風俗不成是臣鰥厥職而妨賢路也伏望皇上矜察愚懇閔臣多病放歸田裏別選賢能提督江西學校庶臣免鰥曠之誚

【卷第四十】

【碑文八篇】禹廟碑雙忠祠碑嘯臺重修碑少保兵部尙書於公祠重修碑大梁書院田碑鄢陵縣城碑河南省城修五門碑河南淸軍察院名碑

空同集卷第四十北郡李夢陽撰碑文八篇

禹廟碑

李子遊於禹廟之臺覽長河之防孤城古宮平沙四澷遐睇故流北盡碣石九泒湮淤云艸浩浩於是愴然而悲曰嗟乎予於是知王霸之功也霸之功驩久之疑王之功忘久之思昔者禹之治水也導川爲陸易臬兀爲寧地以之平天以之成去巢就廬而粒而耕生生至今者固其功也所謂萬世永賴者也然問之耕者弗知粒者弗知廬者弗知寧者弗知陸者弗知故曰王之功忘譬之天生物而物忘之泳者忘其川棲者忘其枝民者忘其聖人非忘之也不知之也不知自忘及其菑也號呼而祈卹於是智者則指之所從來而廟者興矣河盟津東也蹙曠肆悍勢猶建瓴堤堰一決數郡魚龞於是昏墊之民匍匐詣廟稽首號曰王在吾奚溺而防丁堰夫樁戶艸門輸築困苦則又各詣廟稽首號曰王在吾奚役斯所謂思也故不忘不大不思不深深莫如地大莫如天王之道也伯者非不功也然不能使之不忘而不能使之不疑何也不忘者小小則近近則淺淺則疑如秦穆賜食善馬肉酒是也夫天下未聞有廟桓文者也故曰子觀禹廟而知王霸之功也或問湯文不廟李子曰聖人各有其至堯仁舜孝禹功湯義文王之忠周公之才孔子之學是也夫功者切乎菑者也大梁以菑故是故獨廟禹是時監察禦史澶州王子會按河南登臺四顧乃亦愴然而悲曰嗟乎予於是而知功之言徵也吾少也覽嘗躡州城眺滄渤南目大梁之墟乃今歷三河攬淮泗極洪流而盡滔滔使非有神者主之桑而海者久矣尙能粒邦耕邪廬邪能臬兀者寧邪川者陸邪嗟乎予於是而知功之言徵也所謂微禹吾其魚者邪所謂羙哉勤而不得者邪於是飭所司葺其廟而屬李子碑焉王子名溱以嘉靖元年春按河南明年秋代去乃李子則爲迎送神辭三章俾祭者歌之侑神焉其辭曰天門兮顯辟赫赤赤兮云吐窈黃屋兮陸離靈緫緫兮上下羗若來兮鯈不見不見兮柰何望羙人兮徒怨苦橫四海兮怒波右迎神絙弦兮鏜鼓神不來兮誰怒執河伯兮顯戮飭陽侯兮淸路露雨奄靄兮來至風泠泠兮堂戶舞我兮我醑屍旣飽兮顏酡惠我人兮乃土乃粒日雲暮兮屍柰何右降神風九河兮濤暮云曀曀兮昏雨王駕鳯兮驂文魚龍翼翼兮兩旟悵佳期兮難屢心有愛兮易離愛君兮思君肴芳兮酒芬君歸來兮庇我民兮右送神

雙忠祠碑

雙忠祠者祠關龍逢比干者也祠比干者何長垣去千墓百里而近祠逢者何逢千儔也又邑有村曰龍相龍相人掘地而獲石文曰龍逢云雙之誰知縣杜子開也大之者伍疇中也伍侯之來也詣祠謁覽焉而嘆曰是尙不足以恢恢耀乎乃玆猥焉卑也竊聞之標迷者必顯其臬成大者罔卹其小故欲啟遐詔來必有闡名撝實於是蕆工庀物度時節力厥祠是新崇其堂室峻其垣墉浚池蒔木旁屋翼如財靡帑出役罔農妨再閱月而祠成起瞻壯睹望之巋如枚枚渠渠於是二忠哲者知之過之欷以悲瞢者問之知黯焉內摧逐臣放子過之涕淫淫垂亦有顙泚面赤者車將過而轅爲之回也斯伍子之績也或問逢幹之事李夢陽曰余曩道朝歌之墟蓋數謁於墓云及靈寶西南又望見逢墓於心實摧之不自知涕淫淫下也然諜記備之聖者述之餘復何說矣曰幹於紂無去之義是矣志曰人臣三諫其君而弗聽則退而待放逢何死也李子曰忠臣必君之悟也斯殺身從之矣有君而不有身也傳曰見危授命當是時暇戚疏計哉曰三代異興而同亡周之亡也稽首奉圖籍西向納土不聞有死之何也曰文獘之也文獘則天下橫議橫議則從橫行從橫行則亂賊肆而貞純匿故蘇洵者從橫者也其言曰比干有心而無術蘇秦有術而無心秦何人也鴳雀與孔鸞長短邪故禍天下者必洵之言者也設使幹有術亦效秦揣摩捭闔以誘之邪誠使揣摩捭闔足以誘之秦奚不使戰國君爲禹湯邪故忠臣成仁義士死國捨仁義何術矣曰若是則幹辛惡來胡久於人朝李子曰夏商之亡以人周之亡以俗俗壞於從橫從橫始於橫議橫議由於文獘故言從橫者必洵者也禍天下者也李子旣賦迎送神辭三章俾恊之律被之弦管發之皷鐘以妥靈侑屍矣乃復載祠由拜私所撰說刻之碑曰斯文也余蓋嘉伍子績云伍子名餘福姑蘇人也宰邑之年是爲正徳庚辰而祠成立碑伍蓋遣邑學生王漢楊桂來言碑事辭曰君各乘兮兩螭分前導兮四旗沛連蜷兮雲際鯈若畱兮歘若逝執天枰兮震河鼓靈禗禗兮疇怨苦林冥冥兮崄艱驚風兮河波瞰二墟兮心酸涕舊都兮滂沱右迎神巍顙兮廣顴怒目兮顏丹左設瑚兮右璉靈並慘兮不歡按長鋏兮凝視風瑯瑯兮鳴戶云迆迆兮覆宇日窈杳兮卽暮蘭鐙兮桂醑琴瑟絙兮萬舞僾有聞兮太息祝申申兮告予曰秉直兮匪躬遭閔兮遘凶噂沓兮綽約庸之弗疑兮謂爲哲邦殄瘁兮後隕顚二代墟兮心勞煎右降神天門兮顯通騰而上兮雲中陟降兮帝左右夾長劍兮曳文綬入不獨兮出與雙淩倒景兮斡陰陽五風兮十雨福我氓兮有稌有黍右送神

嘯臺重修碑

迹者因乎彰者也思者追乎實者也永者存乎繼者也激者本乎風者也故觀人以彰可以識世思而永之政也系也然不激不著著無定形視施以明顯默拔微斯其致矣而禦史許君按縣還也則謂予曰吾比遊於蘇門蓋登孫登臺云恍若見其人徘徊焉若聆厥嘯焉子曰思哉許君曰臺圯予令修焉巳爲祠祠登於臺北予曰永哉自是有彰乎然厥施系焉又激揚之臣也風斯行矣夫孫登者晉之賤丈夫也無妻子屬云而棲其邑北山土穴內是蘇門之山也乃其人夏衣艸衣冬而被髮自覆至微末不足述而史氏則稱之曰登好讀易撫一弦琴性無恚怒人或投之水中欲觀其怒登旣出便大笑然登不欲言阮籍嘗候之旣見與語登不應籍退而至山半聞有聲若鸞鳳音焉則其嘯也又嵇康從登遊三年問終不答康別去曰先生竟無言乎登乃曰火生而有光而不用其光人生而有才而不用其才故用光在乎得薪所以保其耀用才在乎識眞所以全其年言如斯而已若登者誠何如人哉語曰桃李不言下自成蹊故人患在無實譽不必顯晦不必微實斯思思斯永矣故登者非赫赫聞者也非有河上公之授經龐鹿門之耦耕非如陶隱居巖處而朝議淵明嗜酒苦詩也逃污而潔我隨安卑而尊我追含之而見者不謂其無峻絕而當時不以爲敖苦約而天下不以爲矯故過其裏者思其臺登其臺若見其人徘徊焉若聆厥嘯焉祠之若靡之永也斯非實之明效哉孔子曰邦無道其默足以容世之不幸莫大於使人默予故曰觀人以彰可以識世蓋言晉也亦謂登非徒默者也世不可使人默亦不可使人不默何也溺於顯則廉恥之道喪廉恥喪則政壞政壞則風不激故風者生於政者也政視其施思而永之必實焉彰此激揚之先也許君得之矣夫嵇康者亦晉之聞也乃卒不免於刑戮詩曰昔慚柳下今愧孫登鳥獸之見畢弋莫不髙翔疾走者知二者禍巳也及冥於所欲鮮有能免焉者何也見欲而不見禍也故曰不習爲吏視巳成事乃人自不必絕妻子污埋如登也能如河上公諸人自足免於世矣然而罕焉豈以激之者寡耶乃今人非惟不之激顧悻悻曰風奚益於世詎不大可詫也哉知縣趙鉞曰嘯臺傍故有思親聚遠二亭百泉南有穠翠亭咸圯監察公曰咸復焉然孫祠之餘材材咸無擾於官民又曰是役也按察僉事劉君實襄之云許名完丹徒縣人劉名澤濟寧州人正徳十年夏五月北郡李某記記之日落成日也

少保兵部尙書於公祠重修碑

開封城馬軍衙橋西故有於少保祠云初公以定傾保大之功居無何而死於是天下人聞公死咸驚而疑而涕泣語曰鷺鷥冰上走何處尋魚嗛而公前巡撫河南時實廨馬軍衙橋西而梁父老於是聞公死則咸涕泣日相率潛詣公故廨爲位哭奠焉會��皇帝立詔白少保謙冤宥其家而遣祭其墓乃梁父老則又咸涕泣相率私起祠故廨傍祠公伏臘忌梁父老則把香曳筇趿履若少壯咸翼如不期至稽首祠下哭塡門塞戶矣會又敬皇帝立詔曰少保謙贈特進光祿大夫柱國太傅謚肅湣立祠歲春秋祠之而曰旌功祠乃於是梁父老則又咸涕泣相率數百千人詣闕門伏訴少保謙前兵部侍郎時巡撫功云願梁立祠如杭祠不報而梁父老歸伏臘忌歲仍聚哭公於私祠今三十年餘矣正徳十年監察禦史巡按張君淸軍許君並謁公祠下見其門屋三間僅存堂欹漏欲頹矣鴿雀擾擾栱棟鼠走鴟嘯周垣盡圯羊豬外來於是悄然思俯而悲也巳仰而欷曰嗟斯非梁地邪宋不此都哉靖康之事千載銜焉二帝不南矣夫定傾者世保大者食澤流者思故祠之言思也血食使之世者也於是下令曰少保祠撤故易腐扶欹植頹起圯新而繪堊而級而隅而榮而序備矣曰謁者奚止也則重而堂器奚貯也則翼而廊而道士玄林守焉西北隅其房也望之栗栗而巉巉枚枚而嚴嚴是使之世者之道也李夢陽曰子觀今人論肅湣公事未嘗不酸鼻流涕焉蓋傷爲臣不易云夫事莫大於君出虜入排遷主戰四者旦夕之勢而存亡之判也乃今人議則異是或見鮑莊事輙曰夫葵猶能衛其足然獨不思勇士不忘喪其元乎孟子曰所欲有甚於生者故生而有所不用也然將軍蠡畱侯良功成身抽天下兩髙焉此又何焉於乎難言乎難言乎豈所謂計免者非忠貪盛者違智歟而賊酋擁太上皇大同城下勒降也大同人登城謝曰賴天地宗社之靈國有君矣至宣府城下宣府人登城謝曰賴天地宗社之靈國有君矣至京城下京城人又謝曰賴天地宗社之靈國有君矣於是公揚言曰豈不聞社稷爲重君爲輕斯言也事以之成疑以之生者歟且太子之易南宮之錮二者有能爲公恕者否邪公有不如意輒拊膺忿曰此一腔血竟灑何地聞其言孰非酸鼻流涕者而獨咎予也於乎傷乎傷乎𨿽然宗澤嶽飛非下於人者艱難百戰卒慍衄而死若公者死可矣死可矣公巡撫諸所業載傳狀乃今不復述第述其始終若是亦大者云祠修於是年春越夏而告成張君名淮南皮縣人許君名完丹徒縣人事祠事者開封知府賀君銳也系之詩曰於鑠旋運曷平不陂康屯傾否哲者斯利於維哲英鑑精含貞匪時曷徵匪猷曷興靡疑靡驚厥伐用成厥育是輕委躬於誠蛇何盤社龍何在野幹極卼元臬日月易捨惷爾乃賊乃奰國邑之亂之訌陵廟岌岌公丁其時矢身以殉山仡排議不戁不震僉曰和宜公曰有戰四方之事譬絲遊刃帝弗疑公泣視師義激六軍如虎如羆惟直斯壯人心幹城肅肅我壘悠悠我旌羯奴喙突疆場載淸載淸載寧皇歸於京古曰荷難今謂曰癡忠古爰嘉今胡嫉而何讒非名何毀非功孰讒靡和孰毀弗同彼巧彼荏厥膚斯厲古則曰直今曲自爲於乎少保時晦時昭古誰無死死有榮褒峩峩廟祠棟隆崇基神之遊之旆旆其旗白馬朱衣有風淒其歘其有光若往若來卽面罔見跂望漣洏玆邦哿居氓實爾思

大梁書院田碑

大梁書院田成或問書院有田乎李子曰有哉趙宋之肇也睢陽石鼓嶽麓白鹿四者其巨矣然必田焉祭也以達乎養何也聚人之所必廟其所師廟必有祭祭非田何出矣聚而不養則散制散成聚莫先乎財易曰何以聚人曰財故田者財以之生養以之成者也曰田若是急乎李子曰聞之先生天地非養無以物聖人非養無以民士非養無以成身故養者天以之生地以之行人以之成是故二气推蕩風霆流形消息往來各足其精天地之養也則明因利嘉谷時成制恆備姦壽康安平聖人之養也審今酌古仁緯義經厚積廣施性堅徳明士之自行也是故先王之士也與民異田則代耕何也不如是無以專志而業精也故士所之庠序別其冠衣程其餼廩端其術業凡以異民也後世則又選勝而區稔拔其良聚焉於是有積書之院祭養之田又以異士而考成也曰竊聞之孔子耕也餒在其中矣學也祿在其中矣敢問士易聚而難成何也曰聚非其聚也予嘗躡大梁之臺造院謁祠登堂陟閣矣叢篁茂林長廊委翳鳥鳴貍走問曰士奚不聚也曰無田曰祭乎曰祭有司辦之今田矣士仍不聚也問之曰無倡之爾故曰聚非其聚也曰知難聚而必田之何也曰善身者不以一噎而捐食善田者不一歉而棄穡故寧僞行欺世而不可使天下無信道之名寧矯死幹譽而不可使天下無伏義之稱寧田而難聚聚而難成而不可使天下無養士之仁於乎識斯義者可與成亹亹言變通與詩曰視民不恌君子是則是效玆之謂也是田也都禦史內江李公監察禦史吉水毛公實倡之而提學副使歷城邊公贊之後都禦史道州何公而監察則信州汪公大名王公桂林諭公成之是田也更數君子而其勢愈興久而彌貞嗟吾士自是其聚也夫其聚也夫買田人姓名今刻之碑陰而田之倉則立郡學內出納學官者司之矣

鄢陵縣城碑

年月鄢陵縣城成城周二千三百三十七丈髙二丈五尺基廣二丈塹廣三丈深三之一城四門各樓門各有郛周廬十敵臺十一城四角各樓樓櫓修修長堞遒遒翼翼濯濯下壑上削晝遉宵邏鈴柝是節伺察有伯簿吏乃鉤外姦潛奪內犬靡聒是役也始於正徳丁丑正月弗踰年而告成費蓋巨萬緡徒數萬人云畚杵如雲登登四聞樽勞均力人人歡悅縮溢伸乏咸有經紀厥知縣章爲之云是故費罔官損役匪農妨覩者嘆迹聆者頌能監之者嘉核之者褒初知縣章至縣也行城履隍垣齾池凸污穢黃蒿徑蹊交交以問左右左右對曰是地也殘焉故矣前中原盜起控弦擐甲者蓋數十萬焉渡河轉戰先驅略鄢鄢之城不攻而陷民以之荼是故民瘡痍未還也燼於今猶烈知縣章於是俯而思仰而嘆曰嗟乎無城無縣無縣無民予誠不能苟一日而食乃於是集部吏召父老延鄕士夫議城事僉曰是役也眾知縣章曰吾能眾曰費曰吾能費曰費而眾上之人必以爲利巳曰誠巳也彼卽以爲弗巳忸也誠弗巳也卽以爲巳吾何憂曰彼謂民勞曰誠佚之卽以爲勞之可且章聞之計小者害大道謀者寡成故鄕校毀僑麑裘誚孔聖賢且爾況其下乎始盜之入也鄢之士若夫若父老若吏不曰設城堅吾奚以荼上而省若臬若郡長吏不恨曰設城堅吾鄢奚以荼及平也上之人謂城勞也疑巳利也諸議者又謂費也眾也斯所謂厝薪而憂火者也夫渴而後井井豈渴及哉不城吾誠不能一旦食鄢及城事興果有謗知縣章於監者核焉獲顚末乃於是罪謗者而嘉知縣章移檄褒焉李子曰令哉章何則大者舉則細者可推矣夫政莫大於動眾功莫大於域民夫城者域民之急必眾而成者也是故書稱勤墉易戒覆隍城漕城謝城韓城朔詩人詠焉武夫宗子非城莫譬也春秋之義城築必書𨿽羙刺殊旨要之其大巳力任其大民以之域眾而弗擾是克今也故曰令哉章或曰鄢鄭克叚者也叚城京也祭仲憂其不度何也李子白公私異也是故君子之動眾域民也公而後功正而後政章斯有焉故曰克令章龍氏漢川縣人以舉人前爲徳興縣學諭有捍賊功擢令官云鄠致仕尙書劉公書抵李子曰凡令鮮克令龍也克令而又城吾鄢夫春秋城必書願子書焉而鄢學諭田君祜及鄕士若夫又咸贊趣書於作鄢陵縣城記

河南省城修五門碑

河南省城者宋之內京城也是城也起自五代至宋而益飭神宗時則更築新城於外今曰土城者是也宋亡入金歷元外城毀而內城存我髙皇帝定天下也蹕於汴駐焉但遣將北伐於是升汴爲京設衛十有六埴實之守焉是故是城也繕之視他城堅甃皆磚也然又重磚而城根磚若石入之地又數尺天順辛巳河灌城乃獨其北門陷而是城也自降而爲省也置王府三司又調其十五衛去遂空其四隅斥鹵水國又今百五十年故其城若門𨿽大勢巍壯而中損蝕者不少矣嘉靖元年太監呂公來鎭玆土登城躡樓俛仰者久之乃嘅然而嘆曰諺有之曰此夕小不補直至尺五是城也及今修之費猶省也夫門者城之喉樓者門之冕也城修宜自門始於是集三司長曁庶尹羣吏議城事已又謀之撫按之臣乃命罔恊於厥廸於是呂公則毅然任曰天子勑憲之來也若曰城池軍馬汝飭汝核今之舉固費省而功倍者乃僉罔恊於厥廸僉曰動大眾者占之人舉大事者審乎時事莫大於城城非大動眾不集今兵饉疫癘我民未和記有之曰因天事天因地事地度時未若占人靡和其何城之爲呂公曰嗟天下不有惠而不費勞而弗怨者乎是城也先其五門及西關土城若門計費萬金耳今無礙帑金若干斤更稍稍益之便足矣夫汴舊京也遊食者夥饉則歸之益兵城之役誠計日傭之菜色可活而亡命可攵也如是則不動眾而大事集矣僉曰竊又聞之事無巨細人存則行是城也前修之者屢矣然上侵而下漁費倍而效寡又土木之役破除易而稽察難呂公曰嗟利獘由人者耳苟子之不欲𨿽賞之不竊予甞奉命修京之東門矣人無玩心工無耗財是城也舉度不中厥惟予咎於是巡撫都禦史何公巡按禦史王公淸軍禦史諭公曁三司長稔知呂公賢又計帑金得十之六七會又有東寇閉城而門之樞朽鐵葉爛脫於是僉議始同而城之役興矣是役也始於東門程能計日經費節力獎勤黜惰勾稽有簿大持小維工傭稱事執信布義聽其自來凡城之材礪鍜磚堊木石槱炭膠角顏采皆公市平取官靡告困民罔知勞一門旣一門繼五門旣土城若門繼行之有序匪棘匪紓革之仍之各適厥中於是撤朽克蝕植頹築虛凸凹完齾浚淺疏塞遠而望之樓櫓翚赫粉堞喚如堅者屹屹深者鬱鬱直者嵂嵂橫者翼翼廹而察之石楣鐵樞虹梁臥衝隍塹縈輸蓋一夫當關萬夫莫前者也登而覽之嵩行失崄大河奪色俯而視之司府塡委倉庫充實旌棨甲冑周廬是嚴足以域民威暴壯气助武然計之則費省要之則功倍斯何也所謂事無巨細人存則行者也巡撫王公巡按兪公淸軍戴公之來頗亦異同於斯城及見呂公賢乃亦咸相於厥成乃呂公則愈心於城事時時出督勞之曰嗟爾官爾工爾傭母欺毋玩母自阱爾躬是故一門成則盡徙其餘於他門卽拳石塊礫寸鐵尺木敝杵壞畚無妄棄者汴之爲水也出城則甘於是呂公周覽而嘆曰嗟設卒有寇至小門扃大門鑰乘障之士瞭陴之子守麾之吏渴也奚救之矣乃默禱於卜門穿一井五井皆甘是時布政左使劉公右使宋公實經厥費按察使張公都指揮徐公贊畫爲力乃命議代石爲碑樹之南燻門月城亭焉以紀實詔來且張城大修之本也城門故各有廟是役也亦各新之而嚴其祀或問李子曰先王之建都也必城焉急然孟子則云固國不以山溪之崄何也李子曰斯惡夫專事地者也非天不生非地不形非人不成是故先王之爲治也內外交飭本末具修順時豫防設崄爲固人心𨿽和守戰是憂故曰重門擊柝以待暴客故城者民之扞也障內而嚴外者也𨿽然詩有之矣走斗走斗武夫公侯幹城又曰宗子維城故不天則悖不地則害不人則空故人者本也孟子所謂地利不如人和者也善爲治者本末外內交飭而具修可也

河南淸軍察院名碑

監察禦史丹徒許君淸河南軍三年當代去顧其廳左有記名之碑碑前監察顧君所樹而李子記者也李子曰是記也不文許君曰出子手奚不文也誠不文也願磨去前作李子曰夫記不以碑乎碑不以名乎然是碑也非淸軍河南禦史不名何也以河南淸軍察院碑也夫見有異同則行有得失職有久暫則績有巨細故同官而異情同事而異聲情以聲殊名以情別名而志之則妍醜具列列而永之非薄之道乎然君子乃不之廢碑者非謂昭鑑戒備今昔覽之者怡悚然起哉夫軍者民之對而淸之者淆之理也昔髙皇帝制兵也意每昂軍而下民惟官亦然文皇帝南翦北逐亦非於兵忘也乃宣徳間顧業憂軍之淆也議立淸之之官矣夫法緣情者也今人情旣莫不樂民而苦軍故上之人𨿽日憂軍而軍之法日愈淆故官初弗尊也今惟監察禦史使初患數代今三易年代不數代又專然官者靡有樂久乎此者也此無他勢難也難之勢二嚴也必繁句稽民必大擾擾則妄指掜報而害人必曰苛緩也必玩玩必潛必漏必脫人必曰縱是故官者不欲久也曰吾病弗克理卽弗病也曰吾𨿽久而閒久者閒病者歸去者幸來者效是軍也不終淆哉夫士未有不名而勵者來誠有惕於名碑曰彼苛吾寬彼縱吾密彼暫吾久彼閒吾力誠以是快然起也君子亦若之何而能廢碑也故曰伐柯伐柯其則不遠故勸來者未有不證往者也勸來以證往則今昔自備考情以指名則鑑戒易昭此所謂小大由之者奚啻乃軍事又奚啻河之南𨿽然琴瑟不調必解而更張之者勢有不可仍者也天下固有力而久密而寬而不之能爲者此則非迂儒之所知也許君三年案牘蓋二十倍於前然又數上封事所規畫率軍便睢君前在玆亦理淆之才然未久以盜起罷去二君名籍載之下方矣

【卷第四十一】

【碑文九篇】東山書院重建碑鍾陵書院碑宗儒祠碑六合亭碑南新二縣在城社學碑釣臺亭碑提學江西分司題名碑旴江書院碑曲江祠亭碑

空同集卷第四十一北郡李夢陽撰碑文九篇

東山書院重建碑

東山書院故在余幹縣冠山東峯舊志曰南宋時趙忠定汝愚其弟汝覯汝愚子崇憲建而朱子至則主之而講學云書院故有堂曰云風堂朱子手筆今不存忠定之以讒死也朱子實卽其堂注離騷經云宋亡書院爲人所據而番陽有李榮庭者取復焉疊山謝公有記迄我明興而其地又入於寺弘治間知縣昆山沈時又取復焉構堂於其上未幾姚源洞盜起兵屯余幹而其堂爲亂兵焚正徳六年予按縣登山履書院址懷顧會江西右布政使溫江任公以兵畱縣又力取其地復焉曰夫盜賊不平者教化不行也兵陣無勇者親上之義不明又視其長輕也又曰東峯孤峻而風書院合徙中峯中峯妥而結有龍池焉炎暵不之竭也乃於是令知縣冠丈中峯地東西得二十八丈南北七丈中構堂五間南向以祠而堂之東仍構云風堂西構講堂又構東西廊號房以處講朱子之學者是役也任公出金百右參政董公金五十吳公二十二公者亦以兵畱縣者也書院成而議祠焉任公曰夫士養於學足矣奚貴於書院蓋書院者萃俊而專業者也夫士羣居則雜雜則志亂志亂則行荒故學以養之者大也書院以萃之者其俊也俊不萃則業不專業專則學精學精則道明道明則教化行而人知親長之義人知親長之義則盜賊可不兵而平也故書院者輔學以成俊者也然必人焉以爲之歸祠之而重其地東山書院祠者朱子乎然有趙氏父子兄弟也又其後有以道鳴其鄕者董公曰朴聞之地以主道以宗先後者必據尊卑者必殺今之祠忠定宜左朱子右位皆南向忠定弟汝靚西向曹無妄建東向皆北上柴彊恕元裕位次汝靚饒雙峯魯次建明敬齋居仁次元裕皆東西向而忠定子崇憲元裕侄中行宜不祠夫朱子者固道之宗也然其心必左忠定忠定者其先達也又與其弟主乎地者也夫無妄者於朱子見而知之者也而彊恕雙峯敬齋則相繼起於其後夫四人者固以道鳴其鄕者也今誠欲萃俊專業以明其道非據先後之緒不可而祠其父者置其子斯又尊卑之殺也位次成知縣冠請文於予刻碑按忠定當光宗時設計易位定大難以安社稷引用名碩弼成新政其功可謂偉矣斯其人豈以死生富貴動心哉然卒以讒死悲夫曹無妄者晚遊朱子之門朱子授以無妄因稱無妄先生柴彊恕讀書以窮理盡性爲本嘗作春秋尙書論語解及系辭中庸大學說史評宋名臣傳而雙峯魯中行皆其門人也雙峯之學本於致知力行所者有五經講義論孟紀聞春秋節傳庸學纂述太極三圖庸學十二圖張氏西銘圖近思錄饒氏遺書等書吳氏稱其學究天人動則以善是已敬齋之學動靜表裏一主於敬所著有居業錄多發先人所未發然甘貧力耕孝母恥言仕進云夫士尙友千古負笈而遊四方者以道從也今有朱子以爲之歸而鄕之諸以道鳴者又烺然其前也窮不如四人賢達不如忠定不以死生富貴動心其亦非士已夫弦歌之於彊暴殊也然彼卒不足以勝此何也其性同也士母曰教化非所行於鄕親義不入於盜賊患吾之道不明焉已不患不明而患學不精不患不精而患業不專否則不足謂之士矧謂之俊諸士勉哉斯三公者所望也任公名漢今爲右副都禦史巡撫江西董公名朴麻城人吳公名廷舉梧州人皆右參政

鍾陵書院碑

鍾陵書院在進賢縣學背學書院各據崇東南向而中限以衢始予毀南嶽廟也福勝寺僧謂學生陳雲章曰請以寺易廟陳生曰何也僧曰廟僻而寺臨衢且近市寺爲書院則書院學各據崇相望也於學便陳生以告予予曰可哉易之於是徙寺於廟而以寺爲書院云教諭黃懿訓導談一鳳與陳生等來議書院事曰夫進賢者故南昌鍾陵鎭也割爲縣書院稱鍾陵書院宜夫周子者故南昌尉也祠則周子予曰可哉於是書院立祠祠周子前立講堂祠左右齋四明通公溥有東西廊屋又立光霽亭云建昌府推官趙漢會權縣事頗葺其殘漏及知縣王紀至則建二門立碑又以南嶽廟故租九石零並田入之設門子守焉大槪亦若此焉矣王紀使陳生求記予曰嗟書院厥予愆哉夫郡邑之設學也所以規賢也是故廬以居之使之安也廩以食之慮弗專也師以臨之友以親之經術是遊養之端也異其冠衣示殊眾也建之以廟賢聖畢聚標之趨也朝鐘暮鼓課藝程能嚴惰縱也夫如是士猶不知踐道而書院者予奚以哉𨿽然士田是有興乎陳生曰自孔孟沒歷千餘歲絕矣夫周子起而後道復明也先生謂有興者以玆乎夫學以規之者常也聳耳目以新之則舉指焉存如射者在庭揚觶以命耦周子者非文王猶興者也明通公漙其徑也光霽者彷佛乎形容之也夫書院可少哉書院地丈尺屋數刻諸碑陰

宗儒祠碑

宗儒祠舊名三賢祠三賢祠者祠唐李賓客宋周朱二公者也故皆木主弘治間江西按察司僉事提學蘇公止模周朱二公像於中而遷李賓客主於別室及副使邵公爲提學則又以嘗從朱子講學於洞者十四人從祠之攺曰宗儒祠十四人者林擇之蔡沈黃幹陳宓呂炎呂燾胡泳李燔黃灝彭方周耜彭蠡馮椅張洽也詳具書院姓氏志夢陽謹按宗本也法也又尊而主之也大凡爲之本而可法使其尊而主之者皆曰宗故山曰岱宗水曰宗海大君曰宗子家之嫡曰大宗皆言尊而主之又爲之本而法之也其學也則各以其趨而歸之者爲宗如史記道者宗淸虛陰陽者宗羲和法者宗理名者宗禮墨者宗墨而謂儒家者順陰陽明教化遊文六經畱意仁義宗孔子以重其言於道最爲髙者是以夫歸而趨之者亦以爲之本而足法焉爾以爲之本而足法則必尊之以爲之主尊之以爲之主則各是其是彼得與我鼎峙而角立於是吾之所謂宗者或幾乎熄矣故曰孔子沒而微言絕子子沒百餘年幸而孟軻氏起焉孟軻氏沒千餘年又幸而周朱二公起焉自周朱二公起於是天下始了然知有孔孟之傳莫不趨而歸之夫然後吾之宗若山之岱水之海國之大君家之嫡𨿽有不尊而主之者不可矣故曰周朱者儒之宗也且人孰不欲爲聖賢然異境則必遷遷斯變變斯雜雜則流於淸虛陰陽法名墨諸家故有𨿽始了然知

孔孟之傳而終或入於禪者如遊酢是也今學於斯者謁而見吾夫子及孟氏又見周朱二公誠惕惕若有辟也曰吾何捨此而從彼於是流者歸雜者一變者定遷者還眞猶趨嫡趨君趨海趨岱者之爲是誰之力使然哉故曰周朱者儒之宗也或問張程諸公不祠曰二公者此其過化之地而朱子實爲章明洞學主又是宗也周倡之而朱成之也

六合亭碑

傳曰上下四方是曰六合是山也登之而見上下四方亭在白鹿洞回流山上是山也四面嶃峭而其上平始予登之而見上下四方也謂知府章曰斯作亭請名予曰六合哉知府章退而謀諸工工曰山髙四風毒日撼蝕霜雪西北之飆亭非石爲柱易摧也會報有石柱六臥於匡麓扛之來柱稜面也面如其柱數於是亭制凖柱面數而咸六以合豈非天下一至奇至怪事哉是亭也左闞彭蠡五老在右諸足以名矣而不之名者彰六以合也亦大是亭焉耳何也孔子登泰山而小天下志非在山也是故六合者天下之義也人之言曰登不髙見不遠古今登泰山者多矣何獨孔子登而小天下哉譬諸以量受物視其巨

細爲容誠非其人也登之而見五老彭蠡之在前不駭焉而眩者亦鮮矣矧能有上下四方不能有上下四方矧能曰小天下故曰彰六以合者亦以大是亭也孟子曰萬物皆備於我矣人之始非與聖殊也然卒不之大者非系於見不見哉故見之遠者登必髙徒髙者非能大者也故予之大是亭也又以俟夫能大者焉耳亭正徳六年冬落成厥知府章之功再踰年予復來登之而知府霖從蓋知府章亡踰年矣章劉氏惇信有惠政隆慶州人也予不欲泯其功故及其爲人

南新二縣在城社學碑

社學者社立一學以教民之子所以養蒙斂才視化觀治者也自庠序教廢民之子蓋不復學之鄕而輒入其縣州府學其童子事未之習未知室家長幼之節而業已學先聖禮樂講朝廷君臣之禮矣按古制裏有序鄕有庠民秀異者移鄕學於庠序庠序之異者移國學於少學諸侯歲貢少學之異者於天子學於太學少學者今縣州府學是巳今旣不教之鄕以爲養蒙斂才之地而縣州府學勢又不得盡蓄其才如此而欲視化以觀治難矣是以治天下者憂焉縣必裏立一學曰社學設師斂才以養其蒙乃其師不曰予養蒙者也顧月徵其課金雞米酒食民之子或苦而不來則輒稟諸官句攝而鞭笞之民見其師非惟不養也而又苦其子曰是役我也則潛賄其胥吏而脫其子賄者脫貧者萃其師必饑餓謝之去官者則顧謂人曰甚或社學之於治乖也玆說行則民志愈惑相扇以成俗至莫可救解髙皇帝嘗玆焉憂見其俗莫可救解又值天造初直發艱哉之嗟而止正統間旣設提學之官又仰念髙帝之憂之嗟也於是詔天下縣裏設一學以教累朝因之於勑提學官也必玆諭之云今八十餘年矣而天下之社學卒不興成化初提學江西僉事漸州李公力爲此刻石冀望然未聞繼其後者也今其所爲學毀失亦盡矣古之制誠不宜於今邪抑天不欲復三代之治所謂有君而臣非其臣哉夫先其近則遠可屇舉乎大則細易力規畫詳則循之可久予今俾先立社學於省城以爲十二府之望十二府各立其社學自爲其州縣望州縣又各立於其城市爲諸鄕都望諸鄕都學則先大鄕都以及其小此亦遠近細大之義也南新二縣者省城縣也今立社學一十六曰民彛曰物理曰崇眞曰洪恩曰髙士曰奎章曰滄洲曰蓼洲曰通濟曰髙節曰通眞南昌學曰思賢曰文奎曰修仁曰崇文曰崇信新建學諸學附城內外布散而相錯余謂其官曰學精選教讀一如例復其身待之誠禮勿令徵課金雞米酒食而苦民之子勿使民以是爲役而潛脫之也教讀不才者黜之才者吾將舉而用於時又謂之曰自今非社學生其勿入其縣州府學曰此古移少學意也於是學又設門子一給其薪水或增屋以處其家室於乎其亦詳已亦足爲他府州縣望焉已如此而猶有所不行其非予辜哉南昌社學始於知縣吳守正成之推官李先芳新建知縣遊璉之爲經營二縣社學則南昌縣學訓導達賓云今以其備細鐫之石下方立諸分司廳右

釣臺亭碑

李子遊於白鹿之洞顧山歷澗谷嶺合汨石灘茂林適杪秋之交風行瑟瑟颯颯回視五老峯垂在幾榻於是灑然而樂也曰佳哉山矣乃與諸生溯澗搴蘿履石而上剔蘚考刻步自院門西百步有石突如危如仰而睇之劖曰釣臺俯之渟泓魚躍諸生曰此往者釣魚處也李子曰吁佳哉乃命卽其上作亭焉亭成李子遊於其上諸生從李子俯仰良久喟然而嘆曰夫予今乃知釣可以諭學也諸生曰夫釣與學同乎李子曰夫釣者飭竿絲綴芳餌元坐盤石之上凝精斂志沾沾而聽目亭目亭而視期取必獲蓋饑需之餔而渴俟之酤也乃竟日而不得一魚神荒气沮投竿踽踽而歸路詠溪歌天日向暮諸生以爲苦邪樂邪眾皆蹙額弗懌曰若矣李子曰假令以四海爲壑明月爲鉤以虹霓爲絲以昆侖爲盤石淩雲駕鴻超出天地倒視日月釣無不獲朝醢巨鰲暮饌修鯨則汝願之乎眾皆掀眉而喜曰願哉然無能焉李子曰夫釣以魚學以道故據盤石兀坐竟日期取而必獲者計功者也假天地以爲釣垂涎於不可必得者騖遠者也計功者泥騖遠者虛夫泥與虛不可以得魚而況於學乎是故君子以仁義爲竿以彜倫爲絲以六藝爲餌以廣居正位爲盤石以道徳爲淵以堯舜禹湯周孔相傳之心法爲魚日涵而月泳之至而後取不躐其等不計不必積久而通小大必獲夫然後道可致也是以君子身處一室而神遊天地矣夫然後以盤石爲昆侖大絲爲霓寸鉤爲月溪壑爲四海鯫鮕爲鰲鯨此所謂一貫之道也故曰釣可以諭學諸生乃斂色平心再拜而謝曰聞教矣書於石爲記

提學江西分司題名碑

正徳六年夏六月予奉勑提學江西至則詢人摭迹考昔效故縮其太過懲非鑑良久之勃焉若有興也乃猶懼遺棄之於是以嘗提學江西者姓名藉銜刻之碑立諸分司廳左遡予而上得十有四人惟我明受命諸府州縣各建學立師養育人材其始惟責之提調之官諸監察巡守者至稽勤惰而已後以績鮮而姦滋乃始設提學官巡督歲視之然謂非憲不貞也則官之按察之佐謂弗重也則給之勑謂弗專也則勑監察巡守者勿侵越謂弗行也則使僕提調者以刑謂刑或弗從也則使其紏否而理爭何也政不行則教不成政足以行矣乃其身不足以端本約不足以範俗嚴不足畏仁不足愛有不足倚黜不足懲進不足勸公不足服明不足別迂腐失名實言貌亂厥貞則是官也特贅焉耳矣傳曰待其人而後行今議者不謂其人非也顧曰是官贅景泰攺元是官遂裁而不設是何異於因噎而廢食哉天順七年則又設之至於今不裁前賊瑾之亂嘗議裁是官矣不可而裁其勑內紏否則理爭者數條瑾誅諸制復故會某以擯斥搜拔受是官自揣九者無一於巳又懼或失名實亂眞也矧又大邦人才拜命恆怔怔惕若夫前事不忘後事之師今者鑑古者也於是詢摭其人考校古昔冀寡過焉耳卒勃焉若有興者今旣以十四人刻之碑予亦名續之來者不曰此贅官也可矣

王玉【字

諸曁縣人進士任翰林院修撰升僉事正統七年始設提學官玉首至】陳璲【字

臨海縣人進士任翰林院檢討升僉事正統年至】髙旭【字時旭官縣人進士任給事中升僉事景泰元年裁去】李齡【字

潮州人舉人由教官歷禦史詹事丞太僕丞升僉事天順七年至】夏寅【字正夫華亭縣人進士歷南京吏部郎中升副使成化七年至】鍾珹【字徳卿當塗縣人進士歷大理寺正由僉事升副使成化十四年至】馮蘭【字佩之餘姚縣人進士攺庶吉士歷刑部郎中升副使成化二十年至】敖山【字靜之莘縣人進士任翰林院編修升副使成化二十三年至】黃仲昭【字仲昭莆田縣人進士任翰林院編修攺大理寺評事升僉事弘治四年至】蘇葵【字伯誠順徳縣人進士任翰林院修升僉事弘治九年至】邵寶【字國賢無錫縣人進士歷戶部郎中升副使弘治十三年冬至】蔡淸【字介夫晉江縣人進士攺庶吉士歷戶部郎中升副使正徳三年春至】王崇文【字叔武曹縣人進士攺庶吉士歷戶部郎中升副使正徳三年春至】潘秀【字仁傑江陵縣人進士歷吏部員外郎兵部郎中升副使正徳三年冬至】李夢陽【字獻吉慶陽衛人進士歷戶部郎中降級致仕副使正徳六年夏至】

旴江書院碑

旴江蓋故有書院今莫考其址今之書院則廢東嶽廟而爲之者曰旴江者存故也予按江西郡縣江西故楚地其俗好鬼而尙巫於是至所按郡縣則今毀其鬼祠顧郡縣吏不皆才毀之率亦不大力也今年冬十有一月予至建昌府安知府奎公廉而端厚趙推官漢志超厲而力向往南城知縣楊淸亦愼密人也聞予言一日而毀其城內外鬼祠盡蓋十有五處十四處小鵑社學乃其一爲今書院云書院屋議更置爲廟爲堂爲齋爲閣爲號房爲垣爲門爲坊擇士集而講習而廟故入租一百三十八石七斗又鳴山廢廟租八百五十四斗今其田悉歸之書院卽以瞻集習者書院址東西一十五丈五尺南北二十七丈五尺民居犬牙入者如其直取焉諸所總之知府奎責成推官漢而同知何恩通判蘭斌又咸克愼襄厥嘉事予始至建昌也訪度其土俗乃喟然而嘆曰嗟乎予今乃知利之爲禍之大也蓋其土俗重賈而輕業儒其言曰夫賈出本而入息歲有程算相當卽不偶不甚遠夫儒者勞費而效逖者也卽中科第有官職富田宅衣馬庇耀其族黨然遡其供贍積費不償所亡矣況未必皆有官職也信如斯言則業儒者亦利耳可畏哉夫儒者讀書明理道辧義利者也是故居則事其父兄入學則隆師而親友有官職則行所學以事其君今謂儒一切圖他日田宅衣馬而爲是業誠賈之不若矣何則賈以利名者也儒者名固義也實則利其終也至於無君父師友玆其禍不可畏哉不可畏哉予旣令創是書院擇士集習於中復書其土俗於碑俾遊子斯者覽焉知吾之業非爲有官職圖田宅衣馬苟志田宅衣馬莫若從其俗爲賈毋混處以禍吾儒

曲江祠亭碑

贛江北奔入彭蠡湖千里猶建瓴也至丰城也觸磯頭岡則俛而東南折數里始北達奔也登其岡望盡見其奔北俛折之勢於是智者悟其理勇者宛其气仁者堅其塞速者紆其謀亢者抑其志是故古之賢人才士生其鄕也遊息增益其所不能過之登也依徐繾綣而弗之忍去也故此夜扁舟之詠則有新安之朱磯山杖屨之章則有義山之李讀書往來其地則有雪坡之姚夫三人者非世之所謂賢人才士邪是江也旣與其詠章而往來也則三人者不可不於其地祠之明矣正徳七年夏五月予巡視丰城登岡望江曲之勢見其上有祠也而非其鬼乃立使去其鬼而作三先生主妥於其內及予還也則知縣吳嘉聰業又作二亭祠後其最後亭有閣又最髙登之益足以盡此江奔北俛折之勢夫理以曲賤勢以曲貴孟子曰人無有不善水無有不下謂理也何也智有所不投勇有所不用謀有不徑情志有不直遂仁有乘其定以驗其塞故曲者勢也終而必北者非勢也故曰知水者可與言道登斯亭也謁三先生之祠而覽其勢之所以殆有取於予言哉殆有取於予言哉

【卷第四十二】

【碑文八篇】將仕郎平陽府經歷司知事贈儒林郎翰林院修撰康長公墓碑明故監察禦史塗君墓碑武鄕縣武君墓碑太康縣安氏塋碑眞樂翁墓碑明故例授宣武衛指揮使張公墓碑權慱施墓碑勑賜湣節祠碑

空同集卷第四十二北郡李夢陽撰碑文八篇

將仕郎平陽府經歷司知事贈儒林郎翰林院修撰康長公墓碑

純皇帝時靈臺有楊生名重長安有李生名錦二人者皆與武功人康長公遊康長公之與二人者友也於是並稱爲關內三才云余曩遊關內見秦父老頗采其事實碑曰康長公名鏞字振遠其先固始人也甚七世祖曰康政始遷武功居長寧裏政生廷瑞於元仕爲學官廷瑞生世睦世睦生珙珙生汝楫汝楫初爲武功學官髙皇帝時辟之爲燕王府長史後出爲安嶽縣知縣文皇帝旣興乃召安嶽縣知縣爲刑部侍郎畱北京輔皇太子而侍郎有大勛徳文皇帝將封之爲侯侍郎固死不拜比死又上表乞勿賜贈秩蔭上竟皆允之語載康氏家傳侍郎者康長公之曾祖也侍郎生三子長曰爵次曰年次曰禋文皇帝一旦盡召侍郎家諸男子侍郎中子會賈在外惟二子在於是二子乃大恐並匍匐入見上上曰汝非康侍郎兒邪二子免冠首觸地對曰然上聞而憐之顧左右曰令侍郎在直不此耳於是卒官其二子以爵爲上林苑監正以禋爲監副已知侍郎有子賈在外上拊髀太息曰薄福薄福於是詔賜侍郎子千金鏹數十千緡勑關津吏往來不得詰侍郎子於是關中巨貴族咸推轂康氏而康氏因遂豪關中矣侍郎葬於縣北卜家原至昭皇帝時始贈資善大夫工部尙書云監正累官至中議大夫贊治尹南京太常寺少卿卒葬江寧縣新亭南而太常生健睿皇帝時又有詔起尙書孫應祠者於是健來送銓部會健著田間冠由部甬道入及見部尙書又秪長揖不拜部尙書怒以爲慢巳乃竟授通政司知事而歸而得食半俸祠知事卒葬於縣南紙坊原而知事有五子其長康長公也康長公生而孝友八歲而善文辭及長而好辯有口然習識當世之故好稱先王則古昔於是關中人士咸出康長公下𨿽康長公亦自謂關中人士弗巳若也年二十餘從其先太常就辟試南京顧數不第已乃還關中卽又試關中又不第乃後歲貢至太學至太學又試又不第然太常業已葬南京於是乞爲南京太學生云而卽其故太常之域祠焉然自是不復有試志矣是時楊生李生亦皆阨塞弗庸於世關中父老語曰古人有言勿爲峣峣人將缺焉勿爲皚皚人將污焉三子之謂矣康長公旣與時不合於是始好莊老浮屠等書及外家傳語其言曰夫人以形骸處大壤其速絕若飄風也予行年五十有四矣吾日以思功名之會是益速絕而巳夫孩提於斑白期甚遠今忽忽若瞬息卽能至百歲政少半耳京生有言孰易如葦孰化如毀言生死易至也夫喜生者欲心怕安逸也君子疾沒世而名不稱傷功名之不立也夫功名於身至疏也古之人以死效此者可以萬世不與物朽至厚身也今不得之功名又因以勞費心體是非喜生之道耳故曰百人射招無弗中矣百物誘生無弗傷矣夫乃今於吾可以已矣乃遂自謂爲已庵已庵者止於闇也康長公故以懼悸病心乃後上銓部試會墜馬乃復病顧愈益甚比試心怔怔怦怦不能措一辭於是除平陽府知事逾年平陽君棄其官而歸而心病未聞也已又病痿又二年所竟卒葬於紙坊原之墓而平陽君有二子長曰阜次曰海阜先平陽君卒平陽君且卒子海侍平陽君執其手而泣曰夫予先大聖人之苗裔也至吾祖嘗樹功名於艸昧之際世有顯官聞人豪於關中今絕於予乎汝如有知其無忘吾祖矣夫欲心怕安逸者爲其可以貪命而樂存至厚生也今吾棄功名之會不赴又不欲勞費心體非於身疏也今病痿乃且死諺曰斷酒白首餔糟而朽是天乎是天乎𨿽然吾無面見吾祖於地下矣小子勉哉平陽君卒十年而海舉進士第一爲翰林院修撰儒林郎四年而當正徳元年今上上微號雨宮推贈平陽君如其子官云又二年海有母太安人喪於是海有友曰北郡李生適自河南來而畱滯京師於是作平陽君墓碑李生曰先民有言期年樹谷百年樹徳曷觀康尙書今其子孫餔勛而啜積曷使人誦其義無窮如此哉夫平陽中衰之遺裔也能不藉尺寸而洞視往古淩駕時輩亦謂之振世雄豪者矣使其遭遇脫潁而向用魏衛將相之業尙足道哉其銘曰維武王建侯衛邦厥有固始武功是祠嗚呼遐哉尙書開國不伐帝懷其徳澤流於孫子少卿明禋亮采通政明夷乃續其家祀故累基者崇數沃者丰譬作堂室稼穡而蔀而翔而懋而達夫平陽其屯之際乎畜而不施以昌厥嗣阜不自祕發鬼神之藏騷雅並鳴文古而殤嗟嗟平陽舉世重官宦卽使君巍爵而崇位珠玉文綺珍食駟馬有臺樓亭榭孰與發祥廣志如二子所哉故明不蓄不光流不塞不長武功南原艸木膴膴蕃蕃岐渭盤焉平陽宅厥土太安人袝之是曰寧所維厥繩武瞻哉

平陽君生宣徳庚戌四月辛未卒弘治壬子正月癸已年六十有三歲妻張氏封太安人生宣徳甲寅三月乙酉卒正徳戊辰八月戊寅年七十有五歲男子二人阜先卒年十有八歲海取尙氏女子一人嫁爲幹州人習五車妻

明故監察禦史塗君墓碑

新淦縣南我舟至蓮花潭舟人指岸西廬曰此塗禦史居也余聞之呀然於是登岸造其廬見其子朴而問塗禦史葬處朴指曰父葬處隔江五里東鄕西廉山是也余望之歔欷已謂朴曰比黜碑於廢寺吳石也曳樹墓道刻表表曰戊辰夏餘蓋罹豎瑾禍公餘至京師下詔獄乃塗君業先系獄相見執手問故初瑾以鹽貨源也因遂厚望巡鹽禦史貨會一禦史入貨如瑾望而瑾輒擬人人必厚貨如望及塗君巡鹽還則空手見瑾瑾怒下君獄然猶日望其貨來也久之貨竟不來瑾愈怒矯詔塗禎打三十棍發肅州銜永遠兄軍君坐掠重尋卒無問識不識見君卒無不嗟嘆淚下乃時余尙在獄聞之哽噎者累日食不能下也今大政更新瑾事盡廢格不行人士咸彬彬乎進矣無問識不識語及君又無不嗟嘆淚下以冤故禎君名字賓賢弘治已未進士出知江陰縣有卓異績舉天下第一乃於是擢禦史云始君下獄江陰人願厚貨入瑾如它禦史數塞瑾望解君君不從而朴則曰父幼時嘗讀書玉笥山云篤古持禮諱弘濟者父父也早亡而朴仲父曰塗兆善使酒觸父父容之仲父以父之容之也反顧驕縱酒然產不出其手於是謀手其產日閧父割父不從會父出仲父輒自主產割而手其丰父還祖母不平而怒曰阿垂自主產割中手其丰盍白族長父對曰弟寡活不如兒廩生也父有友丘坤者家貧而有子議聘朴妹矣未決會坤卒父往弔焉語坤妻曰吾女巳心許而郎矣勿疑語曰觀其死知終始今豈無皎皎之行爲世所敬誦然矯僞盜名稱身歿而迹彰者多矣此非所謂誠之不可掩邪夫塗君官不過七品壽僅踰四十非赫赫久條之夫也乃今歿士夫思於朝鄕人徳於鄕所縣縣人思慕而不忘此豈苟然者耶然余往在詔獄見君日涕泣念母今母存而君則亡亡於非命論者頗疑爲善而無報夫孟子不云夭壽不貳修身以俟之誠若云云則頻回王通之倫非哉

武鄕縣武君墓碑

武君者武鄕縣人也諱彪字勢雄生二男子長曰威次曰盛弘治間武威爲扶溝丞三年忽心動卽日趣治裝歸歸逾月喪其母逾年又喪其父卽武君也縣喪祭故鮮禮而扶溝丞葬祭其父母則以禮含斂作木主起祠屋咸創自丞丞又來乞表其父墓余曰嗟乎武君余聞其人蓋任俠者云成化間武鄕丞張翔朴殺豪吏王褫而褫父輒呼其家眾圍官寺將禽翔是夜翔縋城出匿武君家在城西十里叚村王褫家眾卽又圍武君家武君於是勒其子弟若鄕少年盡死與王褫家眾敵諭以禍福卒解翔難及後翔以他事免而武君輒又率其數騎送出境以還張翔謂人曰生我者武彪也而晉土故堅勁民豪觀史稱蓋聶代諸白是巳今有武君然武君不專以力豪而喜下賢士夫又曾爲繕梁除道建塾數事而縣俗故苦嗇其畎畝人有老死不紵葛衣紈阿者拜不見諸純麗物武君則創導之桑使務紡績今稍稍成效矣前郭解厚施而薄望振人之命不伐其功史氏嘉焉及若孝弟事未著也武君其父病嘗糞糞苦武君喜父病乃尋愈武君生永樂癸卯正月十一日卒弘治壬戍正月十二日年八十歲娶李氏舉人李森女長君六歲先二年卒有孫男子六人云扶溝丞曰我先世太谷人諱建沁州知州始徙武鄕諱祥縣務都監官諱從義山北廉訪司知事諱季良輝州學教授至國朝有諱炳文者爲縣主簿於武君爲髙祖

太康縣安氏塋碑

太康縣西岡曰侯陵而安氏塋焉蓋葬者五世矣塋西南塋亦安氏二丘前並七丘後累累斜然迷莫知誰墓而今塋四凸而中凹如掌形一世益於安爲髙祖益生二子曰居曰全葬之左居三子曰泰曰康曰庠全二子曰慶曰庸葬之右泰子曰拄曰木巳康子曰盤曰止曰吉庠子曰樞曰棠慶子曰和葬左前柱子曰淸曰深曰浩木巳子曰洪止子曰仁曰僴樞子曰鑰葬右前吉子曰行又稍前而安之綿也則自丁氏丁氏者益母也丁氏兄爲元平章官元亂平章官提兵過太康乃挈其妹甥北而丁氏中流矢道死而平章官乃獨挈其甥北已而舅甥復相失而益自轉徙於長子因娶長子張氏亂定夫婦歸乃始鋤荊榛誅茅蔄埽墓丘創室廬亦難矣李子曰今之葬蓋專言地理家云質體魄徼利福計枯腐饕潤澤君子蓋羞稱焉然中古以來顧率尙之今號稱賢豪人亦往往談靑烏信眠牛而望气者言址侯陵望安氏塋逆推其必盛今考其一世一人二世二人三世五人四世一十二人五世二十二人六世二十八人貴而知州者一人康是巳推官者一人吉是巳進士知縣者一人仁是巳壽而官者一人棠是巳義而官者二人國子生者一人縣學生者三人王官者二人吏而未官者三人賢而篤行者世有之揆其言不虛矣而予則謂人道邇天道遠向使安氏族大而橫富而違禮貴而怙勢譬之本根旣撥枝葉必萎卽令葬者乘生气據王相陽來陰受支就幹合未必盛若是而今人靡察顧時時覓勝地擇利穴冀發其子孫斯何異於弗耕而餒曰天也豈不悖哉左生則又謂予曰行蓋有二男子雲長曰邦次曰都峨冠拖紳安門之封胡於今塋樹柏千建堂豎門翼之以屋覆碑以亭爰成父志李子曰甚哉人道之邇也今觀侯陵安遠而彌繁盛而彌賢沨沨乎猶未陳王謝焉是果地裏使之然否歟詩曰孝子不匱永錫爾類安氏之謂矣予旣爲之碑復系之銘銘曰於維安氏肇自武威漢有安成厥宗用輝壽心英惇傑施及牧丙靖寇康國南土是屏喪亂中蝕胥淪胥遷碩果不食太康僅延於昭爾祖童年禍嬰舅挈之北母隕於兵艱難仳離危而竟立生還沒寧嗣衍族集苞桑旣固瓞聿馨有媛者女待召掖庭暴殂帝驚歸骸特錫彩帛黃金傳馬有馰乃有推官敬刑明冤實發我祥奕奕言言邑尹罔究予也實惜策名馳譽孰云匪積𨿽有弗顯咸敕乃躬气滋木茂土腴禾丰種木維蔭種禾維飽勤力者獲勤徳者報彼曰行者於義彌惇約巳厚施爰穆羣昆二子章甫如玙如璠履羙紉芳孝敬靡諼墓門式啟堂廂翼翼列栢蓊蒨井徑修直禴蒸是歸族姓攸聚蹌蹌濟濟威儀孔度牛羊載陳罍斚苾芬來歆來格僾如有聞里人用欽爰效爰則丘木勿翦過墓者軾

眞樂翁墓碑

眞樂翁者南宮縣人也字楨夫名幹姓劉氏生正統十年七月二十二日卒嘉靖元年三月二十三日年七十有九歲業卜城南十里王村葬矣翁孫曰濂者舉進士知木巳縣徵爲禦史過大梁見空同子述翁之行已而泣而請所弗朽焉於是空同子始知南宮有是翁也夫世嘗言人有幸不幸者有由然哉遼逖之域奇絕之山汪瀇之川靈異之木詭怪之石耳目未之聞見載籍未之絕記文史未之稱述闇焉竟無聞者舉天地間豈少哉而顆珍枝寶集禽孤獸光色羽毛苟殊於其類一爲人傳播則慕之者求獲之者憐失之者惜豈其物眞大殊哉遇有幸不幸耳故蒼蠅驥尾君子譬之斯遷氏發靑雲之嘆而重傷泥途之難也夫眞樂翁者固淳行力道之偉夫也進取志厄功名不著於春秋乃竟無沒艸莽畎畝間以死使非其孫顯而丞揄揚之斯與遼逖之山川木石異邪翁父諱明母曰崔氏崔之卒也庶母孫理其家事翁事之母君子之言孝也以舜損祥爲至者以其母繼也庶又有間矣而翁母事之不謂淳行哉翁故貧尙儉獨購書不費之愛也每燕居令子孫誦說書史會意便欣然喜曰古之言不難知難於行耳誦之而不行猶不誦也諸子孫環拱曰唯唯翁顧之笑曰樂乎遂自稱眞樂翁斯不謂力道者哉道故仁仁故義義故亮直亮直故急難故居也爭者聽其平悖者畏其評暴者沮柔者恃而出也羣而和丑而讓見溺則援是皆偉人之行也非一珍一寶一光一色一羽一毛者倫也然鄕之人知焉矣出其鄕弗知也同其出者知焉矣出不之同者弗知也何也窮僻之邑無靑雲之媒幽貞之士鮮驥尾之求故也故予於眞樂翁有重嘆焉嘆者何也悼賢之無聞而慨善之易泯又悲幸也邑之長老曰翁二子曰錫曰鎧錫爲知縣六孫曰濂曰河曰濤曰沱曰藻曰渚濂爲禦史不可謂無聞得空同子譔述不可謂泯王村之塋翁無心而獲地不可謂不幸夫信斯言也則易之視履考祥驗邪卽詩之日監在玆者邪不幸於人而幸之天無聞於身而聞之子若孫遂以之不泯所謂積善餘慶者邪

明故例授宣武衛指揮使張公墓碑

張公者木巳人也名廷恩字世榮號雲莊子世居西岡曰張大公者國初自墾地數千畝大公生欲欽生普普娶於胡以景泰元年八月二日生張公初普爲縣學生力行有聞於是徙木巳之艸營居而以墾地之半分其族亡何夫婦連卒時張公十三歲耳奉遺言權厝其父母喪於郭西翁旣孤微然有姨之夫五咸富盛招之使營生公弗從乃返西岡而居會族有橫者欺公少而貧而侵並其墾地之半謀曰渠孤兒耳有言則阱之公聞之怒直於官竟歸我田是時張公弱冠耳勃勃英气逼人矣土俗租地畝錢百張公則八十已而曰吾地畝租五十於是人爭來租地無閒者計其入反倍於他由是富盛而張公智負气用才然又施故布衣雄數郡甞如木巳還西岡單馬袖鐵尺望見人聚路塞問之曰有生馬嚙人公立馬馬瞪久之下乘馬杖鐵尺步而前而生馬者果奮鬟揚蹄張口來噬公舉尺擊破其頂斃焉神气自如上馬不顧而去地甞水公力主藝稻稻熟水且復至或幸之曰雲莊子智乎公令佃人曰稻第堆之田人雙其堆多則四之又令曰崇土如堆數公旦往第分其稻堆巳堆則標之幟又令紉其稭囤稻崇土上人眾而力齊卒免之水人服其才是歲獲稻數千張氏愈富而盛乃於是時大治屋廬於西岡歸睢曠斥墟莾藪盜公之室垣塹重邃是故鈴柝不設而終其身無伏梁遺縑之警𨿽徳其施者印之心亦勢使然耳初公治室造土車百人一車十車一長首止而尾動厥環無端略如水車戽之義齊而均無憂於惰勤其糶倉谷日入錢緡竟無弗明者或問之曰凡倉谷入記之簿予第令一僕主其出如簿數則已又令一僕主入緡緡頭封識其姓名有弗明責之渠也昔人謂世非乏才顯晦隨遇卽有豪雄之倫使靑雲是違驥尾莫附則桑間止於餓夫胯下終於寒士𨿽肩輿負勇登壇效能安所庸哉夫以張公之智之才之力使提十萬橫行匈奴則長城必屹於塞北王庭宜絕於漠南顧歿齒艸野臥煙霞獵鹿豕終焉悲夫弘治間輸金二百鎰助邊始授昭勇將軍宣武衛指揮使銜𨿽出入騶擁位勢甲於鄕人然亦奚益矣今鄕黨每述其輕財之行曰張公遷其父母葬令狐城始相地地主曰畝四十金公卽與四十金旣葬構室固墉森森柏松白燕巢其墓廬甞歲凶公糶減其直如稔直或貧不能直約秋成還直秋成或不能還直則約來秋還所直來秋或又不能還直則捨之正徳間剿流賊官軍過木巳公饋之芻五千居無幾歲凶公助之賑出粟千巳而歲又凶公又助賑粟千弗給二子自出粟數百繼焉公聞之喜曰眞吾兒也巡撫官兩遣羊酒花紅勞公於木巳奉詔建坊於巷閭移文曰仗義竭忠父子同心斯皆其大者如此乃其未試之才深藏之智固有莫之知者正徳間惡少有陷公權姦者逮如京公處之裕如竟白還乃竊嘆曰先民有言富者怨之藪也豈不信哉予樂施人也乃猶不免於禍羅況它哉況它哉於是鬻遠田四千畝於人約三年耕有獲還其直復謂二子曰若輩勿忘我志也嘉靖七年饑二子各出粟千二百賑之撫按官以聞奉詔各建坊如其父歲再饑弟出粟千撫按官奏聞自兵馬進指揮使服三品服尋以兄捐金五百請授文職行將復沐恩矣至今如公之裏門者見表義之坊父子輝映聞以禮讓稱不以丰財顯則公之善巳裕後不可以爲世法乎李子曰仁患其弗義義患其弗勇勇患其弗智智患其弗才今以雪莊子所事觀之果何若人哉夫丰城之气非華莫識荊山之輝遇和始彰故平世則雄伏豹隱亂離則龍翔虎躍人非盡拙時有利鈍然也今觀雲莊子之才智彊力不謂之勇邪不義邪仁邪而埋耀艸莽竟不一試於世此非時使之邪公以嘉靖三年二月八日卒年七十有五配楊氏淑徳懿行無忝內助先公卒子男二長希仁國子生次希義國子生授兵馬進指揮使女五長適孫懷經次王洪運次王尙友俱國子生次馬敷政縣學生次康旵醫官孫男四益祚永祚錫祚俱國子生衍祚女五長適劉喬松縣學生次周世子妃次孫燦次王震亨縣學生次聘許蘩周王以姻故又素知公訃聞悼焉遣官如木巳祭是年四月十五日葬公令狐城從父垂也嘉靖八年冬李子作文樹碑

權慱施墓碑

權濟字慱施澄城縣人也其墓在縣城四十里叚莊社權君蓋有男女各三男曰惟均曰惟平曰惟誠監生也女之壻曰雷頂曰許世昌曰楊復性嘉靖四年許君以知縣升開封府通判是時權君歿而葬者三年矣許君見李子請曰嗟舅氏窽銘矣而墓未表也敢請於執事者李子曰夫表者楊之名而勸之義也是故表死以勸生也表其先以勸後也表之鄕勸鄕也勸鄕以風國也風國風天下也何也人無有不激之而興者也故表者揚之名而勸之義也許君曰嗟舅氏厥行足揚之矣足勸之矣足以勵王而警後足以式之鄕風之國天下矣敢以表請於執事者李子曰夫厥行雲何許君曰舅力稼穡志孝友體無踰服口鮮過味聚而能散有而不居李子曰是勤敬儉義人也表哉許君曰舅宗族睦閭黨愛僮僕惠飲必醉醉不亂召必往往必先來必畱畱必欵李子曰是和易平實之倫也表哉許君曰舅甞授散官矣不冠不帶也曰吾野服逍遙人也甞賓之鄕飲矣舅不之赴也曰吾何行而賓於鄕李子聞之乃驚曰是髙人也夫自世教之衰也聞假衣冠以衒俗者矣不聞其不冠不帶也聞求賓飲以欺時者矣不聞其賓之而不赴也是二者人之髙也表哉夫人之好惡未有不同者也不揚不激不激不興不興不勸自是權氏子孫不有念其先者乎生者不愧於死者乎鄕人之不有慕之而效者乎是誰勸之也故曰表死以勸生也表先以勸後也表之鄕勸鄕也自是風之國風之天下不有勤敬儉義者乎和易平實者乎又不有不衒俗不欺時者乎未必非權氏之功也按權氏世居澄城趙宋時有爲元帥者傳至權恩恩生亨亨生通通生允中允中生士賢士賢生宗仁宗仁生定定生濟也濟娶楊氏克相其夫成厥行合葬於斯墓墓表其大者他見於銘志者不表

勑賜湣節祠碑

湣節祠者贈光祿寺少卿上蔡縣知縣霍侯祠也正徳七年冬十有一月賊鈔上蔡攻其城陷知縣霍侯死之其妻劉亦死之事聞天子痛悼詔贈知縣恩光祿寺少卿贈其妻爲宜人制文遣祭建祠�賜額返櫬營葬樹石表閭備矣曰以其長子汝愚世茂山衛指揮同知次子汝魯送監讀書使文武各紹之國家之遇勤王死事優而至如此嘉靖七年同知君以署都指揮僉事來掌河南都司印往縣省謁祠歲久頹圯謀撤而新之未能也乃伐石立碑垂所不朽於後人初閹瑾竊柄天下訩訩靡寧於是大盜乘之扇眾起亂烏合云擾屬久安備弛民不識兵所突崩潰燒聚屠邑煙滔相接賊乃乘勝勒降吏多棄城走者霍侯固武胤知兵乃增陴浚隍繕甲實庾申令嚴約愼邏謹諜泣而誓師曰今日有死而巳退而訣諸妻妻泣而曰脫城破妾焉死霍侯曰起臺衙屋後賊至汝登而望之潰汝則死之巳而賊果一騎來勒降曰大王至矣亟辦牛酒犒侯聞之怒執而戮之狥於師曰吾不盡磔諸狥奴決不共戴此天賊聞之乃大怒悉眾而圍之侯禦之力竭而潰賊執之妻見其潰也下臺而經不死簪諸心拳之入死侯之被執也詬罵瞋瞪怒發上指羣酋愕顧失色气爲之懾將釋而用之侯不屈以插諸口脇之侯叫罵愈厲遂遇害頸斷無血白气縷縷若騰龍乃其面猶生也於乎壯哉或問上蔡之事李子曰道莫大於忠忠莫先於節節莫貴於義義莫外乎勇四者人臣之要經而君子之大行也上蔡兼之矣夫以身狥國忠也之死不變節也捨生取義義也白可蹈勇也一死而四懿具者是上蔡之行也曰若是則中庸不可能者何曰禮有之矣君死社稷卿大夫死職守吏死封疆率死戰陳邑𨿽小有社稷焉宰𨿽卑受之職矣四境是治封疆守焉兵起拒寇身固率也故戰陳不死是謂弗勇封疆不死是謂弗義職不死謂弗節社稷不死謂弗忠夫上蔡者一死而四懿具者也禮有之矣何也中者正諸禮者也故天下有必死者以有必禮也孟子所謂與民守之效死而勿去曾子所謂得正而斃者是也自教之衰也民見死而不見義於是乎不忠不忠則二心矣二心則不節不節則無恥矣無恥則不勇於是靦面於平時而甘心於患難虎視簸威而鼠竄偸生者不少矣𨿽然亦久矣安賊之起漁陽也使非二顏張許者則天理不遽熄而人心不長死哉於乎上蔡無慚四公矣然夫婦偕也義激之然歟抑刑於寡妻者素邪侯名恩字天錫其先盧龍人也髙祖成以靖難功升燕山前衛正千戶曾祖旺調茂山祖敬父贇皆世其官母李氏成化庚寅六月廿九日生侯茂山弘治辛酉舉於鄕明年登進士第拜山陽知縣丁父憂起補安邑丁祖母憂起補上蔡死年四十二劉宜人生成化壬寅七月廿二日死年三十並返荊軻山而葬實有司營其事立石隧道樹坊門閭咸足報往勸來顯章昭典矣而祠則春秋祀之賜額曰湣節云贊曰哲人死義熊掌斯嗜貪夫苟生臨難則避惟是哲人死而猶生烈爲秋霜皎爲日星生爲俊豪死爲神靈惟是貪夫有靦其面彼豈無死死猶莾薦見者唾罵聞者鄙賤惟帝降衷均恆同若一念之分堯仁桀虐或如鴻毛或如喬嶽惟毛惟嶽我自爲之處峻則髙居下者卑巖巖霍侯萬夫之特懷武曜文英聲懿徳單師奮泣狐城抗賊孰曰彼眾我視如蟻孰曰彼彊視如狗彘刃頸可斷不斷者心騰气爲虹奔雷爲音怒爲之飆憤爲之雨蛉上帝是訴羣彪竟擒夫死於君妻死於夫代匪乏賢雙之則無天子憐悼錫贈蕃優血食玆土有卹其宇禴蒸是承淸酒肥羜威儀儼嚴景光輝耀白馬恍來朱旗大纛戶風泠泠若色若笑殲妖戡厲我氓攸保

【卷第四十三】

【墓志九篇】明故朝列大夫宗人府儀賓左公遷葬志銘左舜欽墓志銘儀賓左公合葬志銘封宜人亡妻左氏墓志銘處士松山先生墓志銘隱亭先生墓志銘髙處士合葬志銘劉處士墓志銘梅山先生墓志銘

空同集卷第四十三北郡李夢陽撰墓志九篇

明故朝列大夫宗人府儀賓左公遷葬志銘

左公諱夢麟字應瑞年四十弘治三年六月三日病卒葬白塔兒原梨園中葬二十二年而爲正徳五年於是始遷於今墓云今墓去舊墓東北四百步而近李夢陽曰嗚呼古不修墓乃餘今忍銘我外舅焉按左氏永新逢橋人也語曰逢橋八百左而公曾祖曰左東吳稱堂下泒東吳生仁宏仁宏生左輔是爲知州公知州公爲南道禦史正統間甞有激劾之章謫炎方驛丞會喪其胡夫人乃更娶崔夫人崔夫人以景泰二年五月七日生公炎方驛年數歲知州公起尉氏知縣從舟行墮水流裏所出不死天順五年河決大梁鎭平恭靖王如尉氏見公以之歸爲其孫廣武郡君後六年誥授公朝列大夫爲儀賓云恭靖王周定王第八子於髙皇帝爲庶孫而周定憲時儀賓最貴重於封疆官分席而抗禮道逢則以鞭相揖及公爲儀賓乃諸儀賓者業稍稍降矣公出獨張蓋駿馬見諸所官悉如前定憲時諸所官不平也久之乃顧獨敬重公以公才行故然公固美貌奇偉作詩善畫今祿給不以時王孫貧者出或不能具驢車矧如儀賓矧如我外舅行嗟嗟悲乎悲乎郡君父曰四鎭國將軍溺佛燒丹四方諸以佛燒丹來率輒騙其金資居無何將軍貧積負以萬數無能償而眾債家輒又日讙其門將軍泣欲尋死會公謁將軍出因佯呼曰將軍死矣眾愕然欲散走公乃止之謂曰若等自度將軍力能盡償汝乎且汝等必迫之使死乃已邪眾業懼無敢言者公曰假如人償其半能以全券見還乎眾皆喜諾謝曰願矣於是公乃自往貸諸豪富家緡諸豪富故雅重公乃無不願與緡如其半數公又輒陰易系絮布帛銅錫等昂其直與債家因又勒其半三之一而卽以其一轉生息償前諸豪富家歲餘諸所負者皆平矣公病革彊起坐會气絕將軍曰嗟我固謂吾兒爲佛也力主坐葬於是公有四子長曰國璇年十三歲次曰國璣年十一歲次曰國王次曰國衡年各四歲以卑穉蓋咸莫克成我公葬事公卒十四年而國璇卒葬之又八年國玉卒將葬國璣號哭向母郡君叩頭請曰夫葬者所以妥體白鬼而棲靈神也乃我父忍營營逮玆郡君哭曰嗟女夫謂何於是李夢陽趨而進相向哭對曰禮也乃於是謀徙於今墓葬用北首焉然公肌體完也髮須不脫落故衣衾弗朽也是時郡君發毿毿皤矣率其二子四婦孫四男二女曁厥壻厥女曁外孫環之哭嗚呼公詎知二十年後如此哉父老曰往水退有人爭田邊我田公乃置酒召爭者謂曰第捐其餘與我乃其人慚罷爭亦不侵於我田卽今葬地云蓋左氏三世異墓曰仁宏者永新神公壇墓其彭夫人襄陽墓知州公永新左方墓胡夫人炎方驛墓崔夫人尉氏墓惟公墓今並葬其二子銘曰下不墊黃泉上不見白日攺而妥之公以室

左舜欽墓志銘

左舜欽者我外舅第三子也名國玉字舜欽母曰廣武郡君以成化二十三年九月七日生舜欽會孝宗皇帝攺元詔下故其小名曰弘保兒云生四歲喪我外舅十八娶鄭氏女鄭氏女母曰遂寧郡君廣武郡君同母弟也舜欽遂連生二子年二十四以病卒李子曰嗟哉天乎舜欽竟以此死邪仁者不壽乃餘則何言矣前余罹首禍黜還尋被鉤織械系北行厥勢雷轟山崩人人自保竄匿若將及之舜欽獨力疾從酷暑無晝夜行饑渴蓋是時瑾威權熾矣顧頗獨禮修撰康海敬之於是舜欽爲書上康子累數十百言其大要有四言瑾持天下衡必不以私怨殺人一又爲天下惜才必不忍殺李子二又康子必匡瑾以古大臣之業三又康李義交也卽爲之死諍不爲過四康子爲斂容謝焉旣歸疾愈益甚於是治居於東野壚中茅屋土垣學辟穀道引之術蓋逾年竟卒以正徳五年六月十三日從父葬於新墓銘曰奕奕大左肇自逢橋八百云布英森秀翹爰有東吳實生仁宏再世不仕子孫以興桓桓爾祖邦之司直秉志不易中路鍛翮於惟我舅先訓是惇光光巨藩來儀作賓郡君作配顯王維孫髙祖太祖厥封廣武惟玆郡君淑貞奉姑誕育三雛玉也挺如嗚呼弟玉孰使女挺孰奪其永急難在心我淚如綆銘於堅石子目其瞑

儀賓左公合葬志銘

正徳十六年三月廿九日我廣武郡君卒旣殯其子舉人國璣筮地焉遇同人上九同人於郊無悔又筮方遇坤西南得朋於是偕術人出大梁西南行七十里至其祖母崔塋西獲地焉先是弘治二年六月三日儀賓左公卒於白塔兒梨園中葬矣以弗吉遷之園東四百步而公長子國璇死葬從之三子國王死又從之四子國衡又從之衡母郭氏死又從之至是國璣盡發其諸櫬奉之西郡君葬旣與公合而諸等墓各如禮從其日爲嘉靖元年二月七日其地尉氏康墻保坳也郡君父曰四鎭國將軍將軍父曰鎭平恭靖王恭靖王父曰周定王周定王父是爲太祖髙皇帝將軍娶楊夫人以景泰二年四月十九日生郡君生十六年而婚於左左公諱夢麟字應瑞永新逢橋人也父曰左輔監察禦史謫炎方驛丞而繼娶於崔景泰二年五月七日生我公炎方已而丞擢尉氏知縣攜公尉氏會恭靖王避水如尉氏見公遂以之婚郡君爲郡君儀賓授朝列大夫籍宗人府云公修軀偉姿讀書善繪喜吟喜與豪人遊是時家貲巨萬起第宅辟園田出則駿馬聳蓋僕從都入則引醇飫肥鳴琴揮管灑然竟日崔之殂也公廬諸墓無何疾舁歸卒矣年四十耳郡君𨿽貴人然天性愼惠持禮奉始曁夫無殊於家人喚姑崔面背咸姑及庶姑邵面背又咸姑而夫之殂也屏澤飾卸華綺蔬素終身怒不至詈笑不見齗終其身弗踰閾見人也然早夭其三子過痛痿痺瀝瀝涎已又亡其女曁邵氏姑又折其冡婦竟以憂卒年七十一矣是時孫男子左驂始有婦左駗左驑左駟左騏俱孺孫女初歸於李昆女夫李夢陽曰於乎賢罔壽壽罔愉老罔偕三者天下之至哀也矧又隕厥雛公之殂又火厥室廬郡君𨿽貴人然孀居憂驚茹荼至矣故君子謂天道無知使賢者弗谷銘曰田有弗獲黃矢閟之種有弗菀壅之灌之徳有弗食守一俟時嗟我公同玆永玆宅玆聚玆陽發陰玆驅神役袛由本達支以乘厥生以融厥明以祥以靈以觀厥成

封宜人亡妻左氏墓志銘

左氏者李夢陽妻也左氏蓋永新人曰仁宏者生泰州知州輔輔生宗人府儀賓夢麟而儀賓婚廣武郡君成化乙未十月已丑生左氏於汴邸郡君者鎭平恭靖王孫王周定王第八子也左氏生十六年歸李氏李氏者陜以西人也李子父曰奉直君奉直君爲封丘溫和王教授居汴而挈其子夢陽來初李子妁婚妁咸不之婚也曰教授微而貧及妁左氏儀賓則顧獨喜入白其母並郡君氏母郡君乃亦咸不之婚也曰夫非李教授兒邪微而貧儀賓曰李氏子才竟婚李氏是時李子生十有九年矣明年爲弘治辛亥左氏生子枝云踰年壬子李子舉陜西鄕試第一癸丑登進士第左氏從李子京師會姑舅連喪李子西於是從而西戊午李子拜戶部主事居京師左氏復從京師已從通州已未孝宗皇帝上聖慈仁壽太皇太后尊號封左氏安人給勑命壬戌李子榷舟河西務左氏從河西務明年李子餉軍西夏挈左氏還過汴是時儀賓母儀賓亡矣獨郡君而左氏翟冠翠翹揚帔曳裾見焉其行於於也晢而頎瑱而流珠郡君喜已而泣顧謂侍人曰向謂李生微而貧乃今若此矣因道儀賓語云云愈益泣而慟乙丑李子進戶部員外郎會今皇帝上兩宮尊號左氏進封宜人給誥命兩命咸美辭云明年丙寅爲正徳元年李子進郎中是年冬尙書洪洞韓公率百官彈宦官劉瑾等瑾以彈事出李手明年正月驀逐李子奪其官於是左氏從李子還而潛大梁墟中巳巳左氏兒有婦矣庚午瑾誅明年李子起江西按察司副使提學是年左氏有孫壬申李子迎左氏於江西左氏舟河行值樁舟破僅免入江過馬當帆腳打僮人落江沒及湖口風逆困崖下洄渦中舟突崖石時時響於是左氏怖欲死計系之登石免甲戌李子以與江禦史構從理官於上饒而徙左氏星子會訛言賊過星子於是左氏自徙於潯陽是年李子官復罷道潯陽就左氏溯江入漢至於襄陽將居焉會秋積雨大水堤幾潰左氏曰子不心大梁非患水邪夫襄汴奚殊矣且蘇門箕潁之間可盡謂非丘壑地哉李子悟於是挈左氏歸歸而左氏病踰年骨立死死之日正徳丙子五月丁未年四十二矣翌日牲奠左氏烹牲腸腸自團織文理陰陽狀若流蘇垂綏夾耳提襻任上李子觀之哭愈慟曰嗚呼神哉於是賦結腸之篇李子哭語人曰妻亡而予然後知吾妻也人曰何也李子曰往予學若官不問家事今事不問不舉矣畱賓酒食稱賓至今不至矣卽至弗稱矣往予不見器處用之具今器棄擲弗攵矣然又善碎損往酰醬鹽豉弗乏也今不繼舊矣雞鴨羊豕時食今食弗時瘦矣妻在內無嘻嘻門予出卽夜弗扃也門今扃內嘻嘻矣予往不識衣垢今不命之澣不澣矣縫剪描刺妻不假手不襲巧咸足師今無足師者矣然又假手人往予有古今之愾難友言而言之妻今入而無與言者故曰妻亡而予然後知吾妻也李子買大陽之山嘉靖某年月日葬左氏山下杉棺栢槨負坎抱離四山三水是山也鈞州北三十里裏曰東張南稱杷裏右嵩前潁左連具茨李子曰嗚呼匪志曷彰匪銘曷藏志防虞銘永處矧吾妻矧又吾知吾妻於是志之而復銘之而刻之石銘曰坎而宮汝藏汝封亦旣考終汝曰咈約而修伸妍而短屈惟屈與仲由人匪人繹而思之我心如焚乃竟汝分生𨿽汝分歿汝共墳萬祀千秋孰短孰修汝樂斯丘

處士松山先生墓志銘

大明正徳四年六月四日處士松山先生卒年七十有六歲先是處士便數諸飲食不可口顧惟啜白酒又足時時腫無力謂余曰歲在蛇矣吾其死乎死則子銘其墓余止之曰胡言之遽邪然竟死也悲夫處士有甥曰王泊賢而文實王乃葬事來速銘而處士弟王扁會又以其遺事來赴因並掇拾爲志志曰處士姓丘氏名琥字伯玉號松山蘭陽人也父陵官至山西左布政使娶谷氏夫人生四子處士長也幼潁異於書無所不讀然刻苦因而吐血服白術九數十升愈巳又時病目乃棄去以商遊吳中盡發其蘊爲詩由是知名吳中甞過丹陽買舟行一人來附舟直入寢所處士心知其盜也佯落簪舟底而盡出其衣篋鋪設求之又自解其衣以示無物又俾僮與酌酒夜則自撫其臥側明日其人去未幾殺人於丹陽城中被縛乃以其事語人曰吾幾誤殺丘公人服其智經營四十餘年遂起家至千金顧盡散諸弟男女及族若所識貧乏者已而金輒復集集而復散終不爲自計甞起第大梁東門結亭蒔木芙蓉菊亭旁更爲詩先後所爲詩積萬餘數造詞巉削棘澀大類黃韓亦爲金元曲而比事假托謔浪不恭大抵玩世而泄所不平酒中竦身按歌其音亮重越裂出宮雜商若敲金戞石歌竟引滿掀髯而笑人莫之測也居常布衣檐帽非名士而幹與往來蓋終其身足迹不至公府云謂人曰我死稱爲松山處士足矣竟以此卒先娶劉氏生子忠上洛王教授先卒繼朱氏生女適生員薛翯側室潘氏生子鎕常自憤其末年家事不遂臨終曰我死薄斂不用槨棺首第書曰丘松山不瞑目之柩又曰死卽反葬母殯鎕奉治命以卒之六日而反於蘭陽之垂與劉氏合忠有五子四女銘曰丘氏之先肇自東明曰丘彥徳始遷蘭陽傳之仲和實生士能士能生陵處士三季璐王扁及珙璐至參政珙爲縣令王扁才亦處處士捐館二季先喪惟王扁紼挽於乎處士遠蹈跨時危行徳孤惇實斂華獨行不疑人皆劫劫我約而腴季承以官承志者吾歸於玄所從父母祖

隱亭先生墓志銘

先生姓徐氏郾城人也名聰字文慱甞亭隱上於是稱隱亭先生先生力行篤學苦節淸修以廉孝聞春母病思櫻非時無從得先生泣禱行彷徨叢薄間遇櫻歸母食之愈人大異之稱徐孝子夫冬林之筍冰溪之魚固非時者也精誠之至气變以之故巢幕之雀避舍之蚊君子不謂之怪也斯亦足以知天矣今例第不以孝文則第孝子乃爲諸生攻文文又弗第也乃以貢爲醴泉縣學訓導云李子之西也甞往來奉天之墟是時訓導罷矣乃土人猶往往能道訓導行事李子聞之則嘅然而嘆曰吾不誠故藝向使渠非小試之安知不目其爲兀兀之腐夫訓導之訓其徒也先行而後文制外以兼內講肄以端其習考核以程其規標的以大其業宏慱以邃其思抑揚以厲其志夏楚以鼓其气久之士憮然若夫也勃而變巳翕而從翻然而革訓導乃忻忻喜曰吾志其行矣於是構齋植竹峨冠委裾講唐虞周孔之緒而幹州學會官缺檄訓導往攝之久之而幹之徒猶其徒也於是人始知訓導敬重之謂之才醴泉饑錢參政者出帑金千檄訓導賑之或問錢矣捨縣而任學也錢曰人也孝廉孝則不忍人廉則不愛金饑婦有剝胔食者縣捕之將磔之市訓導見之則泣曰不能使之不饑而能使之不胔乎非情也夫剝胔救斃耳而今磔之是以斃易斃也令釋之人聞之愈敬重訓導謂其才乃使攝其縣事縣以之治於是豪人懼歸我侵田於學志行矣無何免去或咎之訓導直哂曰子謂我兀兀腐夫邪其亭隱上也年向衰矣猶聚徒說先王顧益篤卽大寒暑罔輟也晚病目省延接矣至遇經生學子則顧繾綣竟日李子曰予之南也甞度隱矣於是又獲知隱亭先生云而隱上人蓋至今稱儉鯁直篤行耽學必首先生先生生宣徳乙卯三月廿七日卒正徳辛巳九月一日年八十七歲娶陳氏義士陳某女先卒繼甘氏壽官甘鍾女年五十亖歲亦先卒甘生徐固舉人女聘舉人趙應式卒側室趙氏生徐確女適袁昺卒徐生曰於乎吾父幸有聞抑孰知吾母者母貞懿寡言起家勤矣追遠近矣逮下惠矣途路瘁矣然弗壽弗貴矣抑孰知母者按徐氏諱保國初始徙郾城城西三里許其世墓也以正徳年月日葬隱亭先生於墓而二配合銘曰梗楠在山匠氏之恥和璞終蘊玉人其鄙囊潁攸脫乃斂乃歸鏟耀刮垢鉤賾探微約之身掞之文以嘏其嗣人先民哉

髙處士合葬志銘

髙處士者大梁人也名瑾字彥節年六十八歲正徳四年二月五日而卒葬鄭門塋矣後十有二年爲正徳辛巳而其配侯氏亦卒以明年正月廿七日啟處士竁合焉侯氏少其夫二歲卒之年七十八矣生二男子長曰珣東明縣丞摧知黟縣又知東光次曰璐從弟提殺之二女子一歸周鏞驛丞一歸陸澍典膳珣生三男子長曰爵次曰仲嗣縣學生次曰叔嗣舉人璐一男子曰愛李子曰孔子有言善人吾不得而見之矣得見有怕者斯可矣予誦其言未甞不酸心流涕也蓋重陽時俗之偸云夫惑贗成眞溺華忘實礦金璞玉非其人莫識也乃人見藝材辯慱豪縱赫霍輒斂詟慕效稱賢或峩冠飛纓气使威喝則又嗟羨敬事之遂令閭閻山野悃朴自修力田飭行之夫闇沕無聞不見禮於輩流吁時之偸亦甚矣乃餘今幸知髙處士處士固闇沕人也夷考其行則孝弟儉直者也少事母歲時上壽自歌舞爲歡事其二兄旦趨侍上食而退出則爲執鞭或道旁伺顏色蓋猶事父雲長而喜誦書史說先王然不務裘馬不喜酒不畜媵婢甞歲暮出取負欠割券馳一空車歸里人望見盡笑之處士不較也珣丞東明也彊逆處士官邸蹙額曰吾自不入公府今公府居邪會舊令代之去問處士曰我孰與新令賢處士默然孰視之巳而曰君似弗如也令嘆服其直人又言處士家居里巷子弟見之爲起拜肅立僮僕假借不復關白其主人雞

豚放猶一家斯益足爲淳風矣侯氏者巖之女也事姑猶夫事母事二嫂猶夫事二兄嫂之子提殺璐也侯與處士計曰吾幸尙有珣柰何令伯氏無後卒出之獄以百金詣處士謝處士不受詣侯謝侯亦不受曰吾利而金出汝邪君子謂夫婦者足爲媲徳駢美者矣而顧咸闇沕閭閻弗彰吁足傷巳足傷已珣之知東光也亦彊逆侯侯弗往曰汝父不恬公府吾獨能跋涉就汝邪人言侯卽老親戚子弟罕得見其面禮婦人問答不踰閾出則擁蔽其面殆斯之類也夫叔嗣曰吾先洧上人也髙皇帝定天下也立幟以定民曰赤幟軍白幟民曰義者傳白幟遂徙大梁從民義生一子九九生一子淸淸娶李氏生三子聰讓處士銘曰墨不能朱石不能糜松栢冬榮厥操詎移居約履囏驗秉觀頤我躓彼蹶彼昭我晦匪財而富匪爵而貴蹈貞服朴是曰民良髙帢布衣孝弟直方閭裏起敬閨人贊襄臧獲循循子孫赫昌今之梁孟考世莫識不有臼季孰知冀缺不有景升孰欽龐徳我言匪蕪徵此銘石

劉處士墓志銘

劉處士者泰和人也名熙字和皞號敬止於是稱敬止先生先生歿二十年是爲嘉靖元年而其子潛始以中江教諭文衡於河南李子之提江西學也甞識潛諸生中異之而首拔之於是潛見李子而泣而求銘其父墓曰於乎潛死罪死罪父歿二十年矣而墓無銘也潛誠死罪死罪𨿽然有待也非敢後也李子曰往吾按泰和也甞聞若父矣矧潛也遊吾門序曰曰劉氏者其先金陵人也後徙泰和之珠林已又徙荷山號荷山劉氏諱公惟者潛曾大父也號醉徳醉徳生元鐼號訥軒訥軒生處士卽敬止也處士少孤不仕然讀易精詣授之弟弟官新會簿授之子子以之第授之徒徒多爲名流處士故善酒母甞病革處士吁天求身代獲愈於是絕口不酒亦不復肉如是者幾十年周旋膝下母竟以壽終母之終也處士苫塊棺側以俟其弟來凡年餘無渝無惰蓋其性方剛得諸天者如此而族屬有犯或弗悛者必鳴以攻之諸生弗率者斥去不少貸以是人服其誼而憚其嚴云處士生某年月日年六十有七歲配蕭氏石岡大家子與處士齒徳相髙先八年卒生子一潛也女一適某潛配歐陽氏生子二女一云李子曰予讀泰之九三而知天人之交也劉氏其當之矣夫劉氏於趙宋顯矣科第甲一邑是後寖遠而寖微非謂無平不陂無往不復者歟夫醉徳而下三世約矣然能斂華而惇實守一履朴堅徳固性迄於潛也文行卓如後將有大聞於時非謂艱貞無咎勿卹其孚於食有福者歟夫天人判者爾往來進退譬猶符券至數百年而猶合於劉氏見之故曰予於泰九三而知天人之交也銘曰耕也或餒蒔也或萎惟徳之綿其悠如泉流之爲川渟之爲淵流之匪爵渟之匪約君子有谷後食其福

梅山先生墓志銘

嘉靖元年九月十五日梅山先生卒於汴邸李子聞之繞楹彷徨行曰前予造梅山猶見之謂病愈且起今死邪昨之暮其族子演倉皇來泣言買棺事予猶疑之乃今死邪於是趣駕往弔焉門有懸紙繐帷在堂演也擗踴號於棺側李子返也食弗甘寢弗安也數日焉時自念曰梅山梅山梅山姓鮑氏名弼字以忠歙縣人也年二十餘與其兄鮑雄氏商於汴李子識焉商二十年餘矣無何數年不來李子問演鮑七奚不來也演曰父母兄三喪曰喪舉矣奚不來也曰七叔父四十四歲始有子而侄也一耳以是大系乎身家巳又問鮑七何爲演曰理生飭行訓幼睦族玩編修藝課田省植八者焉已其久也內孚而外化之是故鄕人質平剖疑決謀丐益者必之焉故效良則芳標美規懿者必曰鮑梅山鮑梅山云正徳十六年秋梅山子來李子見其體腴厚喜握其手曰梅山肥邪梅山笑曰吾能醫曰更奚能曰能形家者流曰更奚能曰能詩李子乃大詫喜拳其背曰汝吳下阿蒙邪別數年而能詩能醫能形家者流李子有貴客邀梅山客故豪酒梅山亦豪酒深觴細杯窮日落月梅山醉每據牀放歌厥聲悠揚而激烈已大笑觴客客亦大笑和歌醉歡李子則又拳其背曰久別汝汝能酒又善歌邪客初輕梅山於是則大器重之相結內明日造梅山邸疑焉汴人有貴客欲其歡於是多邀梅山梅山遂坐豪酒病損脾今年夏患瘧李子往候之梅山起牀坐曰弼瘧幸愈第痰多耳然業處分諸件令演辦酒食俟其起觴客別而還歙也先是梅山作憶子詩曰吾兒屈指一載別他鄕回首長相思在抱兩周知數日攜行三歲隨歌詩筵前與誰論賓主膝上爲我開須眉情偏憶汝老更苦中夜難禁回夢時李子因說曰君病無苦念家梅山曰諾諾不數日而君蓋棺矣嗟梅山梅山梅山又甞作燈花詩秋燈何太喜一熖發三葩擬報明朝信應先此夜花重重輝絳玉朵朵艷丹霞愛爾眞忘寐聞蛩忽憶家李子曰君詩佳頓如此梅山曰吾往與孫太白觴於吳門江上酣歌弄月冥心頓會孫時有綿疾吾醫之立愈諺曰盧醫不自醫誠自醫之黃岐鵲佗至今存可也嗟梅山梅山梅山叔牙後也其居歙也號棠樾鮑氏趙宋時有遇賊而父子爭死者於是所居裏號慈孝裏云梅山父鮑珍也珍父文芳文芳父思齊珍號淸逸髙尙人也娶王氏生二子次者梅山梅山娶江氏生一男子二女子男曰若渭今六歲矣梅山生成化甲午某月日距今嘉靖壬午得年四十九而其櫬還也演實匍匐苦心以之還厥情猶子也以某年月日葬某山之垂銘曰崎嵚崺巇人謂非險淵洄澒洞猶謂之淺坦彼周行彼復而迷桃李何言下自成蹊嗟鮑子胡不汝悲胡不汝思

【卷第四十四】

【墓志九篇】寄傲先生墓志銘明故王文顯墓志銘明故李大法合葬志銘賈道成墓志銘明故何君合葬志銘明故蔡思賢墓志銘江都縣丞蘇君墓志銘明故遙授滄州判官賈君墓志銘封徵仕郎中書舍人何公合葬墓志

空同集卷第四十四北郡李夢陽撰墓志九篇

寄傲先生墓志銘

先生名玉字廷瑞姓韓氏通許縣人也初先生舉於鄕拜郯城知縣郯邑小而賦繁民弗堪也以是困先生憐焉而例體邑政無巨細必關白於所司令始行或見弗之合卽美格閣以是民愈困先生於是則竊嘆曰若是奚令爲也凡其細則輒自標號行不盡關白所司於是所司怒督責之而先生則又抗言執理往往無尊巽色於是所司謂先生傲轉相擠陵斥先生乃棄官歸稱寄傲子而通許俗人士大都宴會酒歡爲適罷官則更放騁而出其官時所營制如冠袍裘馬器皿華綺諸等盡衒耀鄕人曰不如是猶夜行也而先生歸則獨嗜古書奇字性又不酒第閉門坐課兒孫曹於是大爲鄕人所不悅目爲韓怪而先生稔患目又寡言咲對客長揖寒暄而已第瞑目坐於是人益遠先生先生弗動也今�喪卽人士家崇豪奢文具先生父母喪也則惟據典實廬之墓兩喪者六年以斯觀之其平生足推矣大梁人李知縣者先生姊夫也每招之來會其長子禹卿從空同子遊又其孫叢爲儀賓而其同邑李知府亦罷郡居大梁正徳末先生乃徙大梁居焉是時道州何公以都禦史巡撫河南聞先生有數學惇禮之叩焉先生辭謝卒不傳嘉靖二年七月空同子會先生於酒筵見其篇文富贍而嶃巖驚曰寄傲今七十歲矣乃爲此大文邪時李知府亦在坐曰寄傲尙作蠅頭楷字與人札卽片紙吾未見一畫苟也空同子喜曰壽徵壽徵居無何儀賓叢喪其配君禹卿喪其妻而先生亦不起矣於乎於乎是年八月十八日也按韓氏其先項人也諱諒者始遷通許而先生父諱斆甞爲臨淮知縣東城兵馬指揮娶劉氏以景泰某年三月廿八日生先生先生配苗氏有子五人女一人壻曰賈希朱孫男女某某卒後兩月禹卿奉其柩返葬通許之塋並其二喪舉云銘曰胡爲而官三歲而掛汝冠胡爲而遷與其二喪同旋於乎孰子以賢孰躓之使顚孰嗇之使寒悠悠乎蒼天

明故王文顯墓志銘

王文顯者蒲商也名現字文顯號噫庵子初文顯爲士不成乃出爲商甞西至洮隴踰張掖燉煌窮玉塞歷金城巳轉而入巴蜀沿長江下吳越已又涉汾晉踐涇原邁九河翺翔長蘆之域竟客死鄭家口先是王教諭有五男而文顯長父官旣卑貧又四弟望我立以是文顯乃棄士而就商商四十餘年百貨心歷足迹且半天下然卒老於鹽場文顯之爲商也善心計識重輕能時低昂以故饒裕與人交信義秋霜能析利於毫毛故人樂助其資斧又善審勢伸縮故終其身弗陷於穽羅文顯旣以商起家乃大室廬備賓祭畢婚嫁四弟各成立王氏固奕奕彰矣而教諭君罷歸顧獨出分其長子文顯則第涕泣自咎責罔攸

辯乃效作五噫之歌歌曰仰彼昊夫兮白雲雨對雨對噫莫慰父心兮子之罪噫朝入埽除兮出而暮思噫淸風飄裳兮明月鑑之噫古有履霜兮實獲我志噫歌畢遂號噫庵子教諭君聞之悔泣父子如初弟珂者之舉於鄕也會文顯省親歸稱觴遞壽其父顧之喜曰兄商而利弟士而名乃吾今何憾矣文顯甞讀史以孔明取劉璋爲是又謂宋黨禍成於蘇公非程子激之也間質於其父父則又大驚喜曰現也汝商而士邪乃吾今何憾矣吳龍者僮也甞竊於文顯文顯寬之一日外盜永文顯急執龍刃脇之龍卒不言文顯匿所其父聞之則又大驚喜曰現也利而義者邪然天固鑑之邪文顯甞訓諸子曰夫商與士異術而同心故善商者處財貨之場而修髙明之行是故𨿽利而不污善士者引先王之經而絕貨利之徑是故必名而有成故利以義制名以淸修各守其業天之鑑也如此則子孫必昌身安而家肥矣按衛推官張君狀王氏榮河人也諱仲文者元末徙蒲耕於蒲南十里今稱王家莊是也仲文生彥純彥純生景嚴景嚴生秉信秉信生王榮賓鄕飲以壽官榮生馨教諭者也教諭娶張氏以成化五年九月十日生文顯嘉靖二年五月九日卒年五十五歲娶潘氏生崇仁崇先崇道州學生也女二長適監生李廷光次聘蔣澄孫男二人女三人文顯旣卒之明年二月某日葬東原之塋銘曰珠不珍貢而輝汝淵鶴不翼天而唳汝田我得匪苟我室則盈我有不有我利則成義不入於穴仁而免於盜兵逾艾而殞於旅玆天邪人邪數邪

明故李大法合葬志銘

李大法者予門人李王吳之父也名倫字大法祥符人也而居之木巳大法父曰李洪洪父祿祿父讓初洪武辛巳河灌大梁於是讓挈家走木巳水平或勸之歸讓曰梁木巳裏裏耳何必歸後辛巳河又灌大梁讓子孫遂免於走明年壬午九月二十日大法生於木巳正徳十六年歲又辛巳人訩訩謂河且復來是時王吳以學諸生寓梁或勸大法胡不俾而郎回木巳大法笑曰天地數若是齊邪巳而河卒不來大法娶於崔王吳母也崔生天順癸未三月八日後癸未是爲嘉靖二年三月三日而崔氏卒大法素雄飲忼慨無憂少貧甞爲親負米力販魚鹽然處之灑如也及崔卒則顧鬱鬱有戚容於是王吳跽問曰父何憂也大法於是仰天長吁良久曰嗟吾將去汝曹是以憂也王吳曰兒聞之陰徳陽報父鯁直無私曲惠流於窮人孝弟忠厚鄕閭信之斯必壽大法曰嗟汝諸生也不知天道邪天數周則易世之人逃焉者賓矣汝母不癸未生癸未死邪明年甲申二月二十一日大法果卒於是君子謂大法知天順命李王吳問其師曰仁者有不壽乎曰有之仁而壽者理也或不者其數也仁而謂必壽則堯舜周孔𨿽至今存可也於是王吳吞聲哭曰父未甞學而知天順命巳而曰吾母之奉姑也姑蒙母吁天願以身代者六年而姑目復開其事夫也罔不敬也然罔不勤也如是而弗之壽亦數否邪李子曰嗟王吳修短非所論人顏唔是也自教之衰也孝弟忠信之士不表於鄕閭於是田野篤行率闇焉無聞如大法者夫婦純懿設非其子王吳以文學與縉紳遊卽美誰其知者於乎斯足以觀世矣大法子二長琨取屈氏次者王吳也取馬氏女二一適木巳生王用中一適溫舉孫男五人女三人以卒之年月日葬木巳東郭堤外祖塋與崔合銘曰人也蕞爾行則蹶爾木巳東門原有穴邃爾配與之同亦遂爾千秋萬歲佳城薈薈

賈道成墓志銘

賈道成者通許縣人也父曰賈定山西按察司僉事母曰劉宜人以成化甲午四月二十日生道成生踰年而其母亡又二十二年其父亡賈生乃奮厲自立力學曰始吾名也父名我曰希朱及字也字我道成斯非望我爲紫陽徒邪於是志洛閩之紹而深之以造乃賈生顧又專易甞俯仰髙下旁觀流形而問李子曰月盈虧者何也李子曰日映之也光之虧也去日遐抑又聞月丸也視側則光虧賈生曰丸之譬謬也夫旣日映之也彼生之哉也懸如弓或又瓦仰何也又甞問李子聖人觀象而系辭也三極獨不言象何也李子曰道包象邪動者道邪賈生不答賈生遊郡學廩矣竟弗錄於有司人於是頗咎賈生曰文奚不時也或曰賈生韜默或曰枯而神短賈生聞之亦不答乃顧嗜吟正徳戊寅九日李子賈生共泛城隅之陂賈生詩曰波水澄霽澹澹浩浩樓臺蹙沓林石皛窈霜露載零徑蘭凋槁偉彼松筠哀此眾艸人生幾何榮名是寶辭調髙逸李子未之和也第扣舷歌蒹葭之章應焉已而賈生還邑則又作詩曰郊原曠以修零霜一何淒饑鴉噪枯桑故城委蒿藜黃鵠輕四海遊子乃念歸懷瞻顧裏閭怛焉傷路岐意若自傷靡遇者人於是頗復狹賈生疑之踰年而賈生病死矣正徳巳卯五月二日也年四十六矣賈生卽病顧猶不輟吟病間目其弟希尙曰吾作一詩自弔誦畢瞑希尙及從羣弟侍聞之皆泣賈生復瞪目曰斯何傷古誰不死遂長瞑生甞自謂渫泉子凡所述稱渫泉子云亦其不食讖歟初生喪弟喪妹喪繼母婁喪兄巳復喪妻妻知縣韓玉女也無男女遂絕希尙奉兄柩以卒之年十月十日葬之父墓之側李子曰子甞志其父墓矣是故於賈生不復及其家世銘曰家將興賢者先生家將殃才者先亡其生也登其亡也崩夫賈氏者顯也積五世矣及其季也累然衰絰之繼也弔者出而唁者至矣嗚呼道成胡亡胡生吾女銘乎

明故何君合葬志銘

何儀賓文昱者我從孫外舅也一日李子酒會要何不來問何何不來也曰奔母喪耳李子瞿然驚曰乃予罔聞其母疾曰其母足背丁白而粟母弗謂其丁也爪破之已又難而行丁乃走內攻母竟死後數日何儀賓來我泣而丐銘問之果然又問奚兆何曰吾父歿廿餘年矣母丁之前夜夢父馬而過叱母曰速從我來按何氏其先河間人也後徙汴耕朱仙鎭西曰全者壽官也生二子長曰何君諱禮字大用娶陳氏先卒再娶慕氏生四子長儀賓也配沁源郡君次文升次文晨次文星縣學生二女一適劉鷺一爲鎭國將軍夫人初從孫議婚也人皆曰何儀賓賢問何賢曰貴而禮問其父人又皆曰何君賢問何賢曰富而義旣昏也李子之嫂會慕氏歸而又稱慕氏賢問何賢曰默而和李子曰立莫大於禮利莫大於義默莫要於和夫何氏者三善備矣烏得而不興何君生正統五年十二月九日卒弘治十四年三月一日得年五十五歲陳氏生正統九年十月十日卒成化十七年七月廿八日得年三十一歲慕氏生天順八年七月九日卒嘉靖元年十一月十五日得年五十九歲合葬西韓村之墓銘曰天之道還兮地之義完兮還視爾履完視爾美美哉爾阡穿不及泉吉而安兮

明故蔡思賢墓志銘

蔡思賢者夷門之隱人也名鑑字思賢號淨居道人初蔡之冠也筮賓惇典議字焉蔡長揖謂賓曰字我曰思賢賓問何也曰竊聞之鑑以鑑貌人以鑑心非賢不可吾其思之矣其長也勤敏以周物恭儉以裁用和易以泥俗廣施以闡仁擯惡以充義惇詩書以訓來陳古今以驗往其久也質往者服濡訓者革恥擯者避徳施者親於俗無暌在用靡匱物蕆行成君子於是謂蔡子善自字其老也稀省以息慮玄衝以導和遊適以陶眞斂退以諧物是故身鮮疢疾家無橫非人無詬謗兄弟式睦子貴大州蘧蘧於於怡然考終釿隱人之行也李子曰予於蔡有三徵焉夫安壽吉者天之所以優善類者也蔡氏備之足稱善人矣孔子曰善人吾不得而見之矣得見有怕者斯可矣予今見之不足占世乎按蔡氏其先潯陽人也名宗先者國初從軍南徵渡采石充海船米字號牌總兼領庫船甞赴景陵衛投戰檄賞銅鐵五石已論平陳功又賞銅錢漿酪諸等曰蔡保者穎彭城衛護周王永樂間調護衛入京而保以鞍匠畱侍王遂居大梁保配王氏生子四長曰玉次曰琰次曰良又次曰璟琰配鄭氏生子二長卽思賢次曰銘生女一侍周懿王封夫人思賢配蔣氏生子三長曰俊信陵王典膳次曰俸演州知州次曰佩思賢生宣徳壬子九月十九日卒嘉靖癸未四月九日得年九十二歲弘治末甞詔拜壽官蔣氏生正統庚申正月二十三日卒

正徳乙亥二月十一日得年七十七歲蔣之卒也業葬土城南故雞鵝池地於是啟其竁與夫合是年七月有八日也銘曰蔡子篤行爰以孝聞甞糞吁天介福何云蔣也相之執恭守勤奉姑服勞或至夜分子剖郡符飭躬流芬雙玉載瘞連理同墳於惟玆野有賢在下過者立馬厥淚攸灑

江都縣丞蘇君墓志銘

江都縣丞蘇君者尉氏栢岡里人也名琇字彥器大父春生五子第四曰明明亦五子第三曰蘇君蘇君亦五子第五曰濟眾來請銘其父墓往左生告余曰蘇君蓋少時一憧憧人也然顧內修攻學學足以第也然乃竟不第竟爲丞其始爲丞也人告之曰江都土浮俗僞蘇君曰嗟是欲使我先僞逆之邪夫僞逆之必先覘顏色顏色之不得必機關其言語言語之不得必鉤賾其陰細此而不得必有誤中之民矣安有爲人上而忍爲此者邪卒不以僞逆江都民江都民見其丞誠也亦率誠事丞居無何蘇君歸民相挽畱泣曰丞柰何歸蘇君曰田荒矣歸欲鋤之耳民曰鋤田勞孰與爲丞君笑曰汝謂丞爲逸乎竟歸徜徉以壽終今按厥子銘狀蓋蘇君生正統三年十一月四日卒正徳五年八月五日得七十有三歲左生稱其壽是矣狀曰以明年三月一日葬城西之原又曰蘇君五子皆出自韓氏其父五子皆自王氏其大父五子皆自某氏銘曰東有嘯臺嵣如嵭如蘇冡在西斧如堂如其中坎如並峙儼如

明故遙授滄州判官賈君墓志銘

賈君者通許縣人也蓋賈氏世居通許今其墓有三一曰韓朱岡墓一曰郭東墓二墓者賈氏宋元以來墓也累累相望一曰三里岡墓則葬君曾祖以下君曾祖諱贇洪武間以人才爲鉛山縣知縣贇生麟封監察禦史麟生恪少與婁良齊名語曰婁良賈恪气如山嶽恪舉進士官至山東參議是爲參議君參議君有三子而賈君長最賢二弟又並賢顯貴無忝於賈君以故通許人推豪巨族無能先賈氏於是賈氏族聞天下而賈君又自譔次其世系播之人故賈氏諸所名徳及諸陰細行可誦說者乃咸由是彰矣故曰成賈氏者賈君也天順間募馬實邊賈君入其馬爲監生已患廯癜須眉皓皓爾參議君會又卒賈君乃力上書辭曰臣疾弗克事事願給空銜養母歿身許之得遙授滄州判官拜於家前參議君致其仕來居大梁日與老長會約遊大梁人蓋咸望風尊敬之及君拜官亦日與老長會約遊而大梁人輒又望風尊敬之顧愈甚故人爲之語曰賈君善繼志賈君性靜重少言不喜酒遇酒到口輒推去然坐竟席席上人卽嘵嘵呶呶宣拳臂相狎侮賈君第坐顧竟席席上有歌舞女賈君第坐如無歌舞女卽竟席不見其於衣冠歸也夫鄕飲者天下之大防也今鄕裏無賴子弟類鉆刺深衣大帶炫曜而官宦士謂不甚損益而弗省也及賈君爲鄕飲賓乃遂言鄕飲禮頗施行然今亡矣其生以正統七年七月三日卒正徳四年於月十七日年六十有八歲取王氏生二子希程希吳一女爲輔國將軍夫人繼取耿氏生三子希髙希言平定郡君儀賓希冉一女適李輬君名宏字仲仁號懶云居士云銘曰有云漇漇以觀我時其行施施捲於違云奚悲

封徵仕郎中書舍人何公合葬墓志

信陽何景明爲中書舍人無何卽致仕歸歸逾年喪其父已又喪母將葬伻來乞銘余抆涕曰余始與景明友蓋日想見其父母乃今不及見矣志曰封徵仕郎中書舍人何公者信陽州人也諱信字文實其先居羅田曾祖太山始徙信陽髙皇帝過信陽樹二旗令曰爲我軍立紅旗下爲民白旗下於是太山卽立白旗下太山生海海生鑑陰陽典術鑑生何公何公少使气大言任謀然數困鮮成事人不之奇也有盧翁者識之女以女語人曰吾甥三十當有聞是後有異人產其家公三十果辟爲布政司承差見諸承差者污賤無藉也又率務裘馬相髙何公恥之獨潛飭行檢誦書久之頗自表見而布政使吳節因竊怪之特使董大役事出其金公則立辦顧又入其羨金請賑貸所全活以萬數吳公乃大喜以爲賢引置心腹成化末關中大饑詔發漕粟萬石至衛口曰河南發卒挽抵關當是時河南獨南陽汝寧熟於是河南乃卽發南陽汝寧卒萬人將行何公聞之恚曰今關中米石不過直金一耳今柰何若是矣乃入言於吳公曰公誠權出帑金萬使入關糴可遂得萬石乃因令二郡曰能人出金一卽罷若役仍給粟人一石二郡人知役且十倍費必踴躍人願出金一而不肯受粟是公一舉活關中之民弭二郡嗷嗷之口而省粟萬石矣吳公曰善卒用其計何公於是有名河南然顧豪亢自負太監汪直至河南河南都禦史以下震懾皆匍匐行上謁會直左右俾都禦史札屬括名馬都禦史業已諾然手戰不能執筆污簌簌下何公在旁曰都禦史大臣不當煩吏事乃奪筆代都禦史札其無嚴貴幸如此其後爲會寧渭源二驛丞又有抗監貢獅番武官及禽巨滑李氏事今皆不詳第詳其著者焉何公爲人大叚厲气義不欲齪齪與世浮沈或見尊官大人有弗潔也則退而唾罵之而汪直過時按察使陳選見直獨長揖不拜何公終身嘆慕之曰陳按察眞男子也何公故病足往在渭源病足會禦史行縣至縣簿尉以下當徒走奉輿馬行輒數十里何公於是仰天竊嘆曰嗟乎可以去矣遂卽棄官歸然貧無馬騎有人資之車一乘馬一匹乃始歸而捨城西溪上卽又日歌吟力田誦書郡人卽無小大咸望風起敬公稱先生不曰何驛丞也乃後何公以子景明封官乃何公不欲稱其官稱曰梅溪居士郡人卽又稱梅溪居士云先娶盧氏卽前盧翁女盧翁有異術嘗以策幹石將軍有功已棄之亡歸故不及於難繼娶李氏其父山東人也寓羅山盧家羅山盧家故與盧翁往來善盧翁因竊和李氏女賢及盧氏死乃力主李氏女繼盧氏曰產異人者此女也乃後二氏皆封孺人云盧氏生景韶累官東昌府通判卒景暘舉人而李氏生景暉景明又生女適孟洋今爲行人何公生某年月日卒某年月日年若干歲盧氏生某年月日卒某年月日年若干歲李氏與何公生同歲卒同月以某年月日合葬西山之麓

【卷第四十五】

【墓志八篇】淩溪先生墓志銘明故趙府教授封吏部考功司主事王公合葬墓志銘明故封翰林院編修文林郎賈公墓志銘明故臨江府知府致仕尙公墓志銘明故中順大夫衢州府知府李君墓志銘明故中奉大夫四川右參政崔公墓志銘明故慱平王教授蕭君墓志銘明故奉政大夫山西按察司僉事賈公合葬志銘

空同集卷第四十五北郡李夢陽撰墓志八篇

淩溪先生墓志銘

嘉靖五年十二月乙丑中奉大夫雲南左參政淩溪先生卒於家越明年十二月庚申葬郭東三里官莊原先是訃至大梁其友人夢陽旣爲位哭將絮酒束芻使使往奠之會其弟應辰以書狀來徵銘曰先生天下士也先兄固雅善公敢以銘請而厥子藩致懇辭更苦讀之令人淚簌簌下曰淩溪以文崇其身所謂世人皆欲殺之者乃天亦忌之使弗延邪夫人者顧子誄之備矣乃其心康之文足白之矣而予復奚言者志曰淩溪先生姓朱氏名應登字升之揚之寶應人也生而犖奇童時卽解聲律諳詞章十五盡通經史百家言其父江陵公者異之然懼其踰也約之古淩溪悟乃著申臆賦以見志而力殫於淵學於是飫醇探臠程猷經用噴英摛華樹聲藝林矣年二十舉進士時顧華玉璘劉元瑞麟徐昌谷禎卿號江東三才淩溪乃與並奮競騁吳楚之間歘爲俊國一時篤古之士爭慕響臻樂與之交而執政者顧不之喜惡抑之北人朴恥之黼黻以經學自文曰後生不務實卽詩到李杜亦酒徒耳而柄文者承獘襲常方工雕浮靡麗之詞取媚時眼見淩溪等古文詞愈惡抑之曰是賣平天冠者於是凡號稱文學士率不獲列於淸禦乃淩溪則拜南京戶部主事陰欲困之淩溪剸棼斷錯乃顧亨於官而其學愈淵居無何升延平知府意州郡吏必難乃淩溪爲之愈益亨乃於是升陜西按察副使使提學淩溪辟正學院羣秦士髙等其中置官設徒丰餼嚴約談經講道至者且數千指風教大行文自韓歐來學者無所師承迷昧顯則我明旣興隆本𨿽切然要奧未聞也及淩溪等出創覩駭疑大不容於人人各以所不勝相壓而淩溪性挺直不解假詞色於人更哆憎口恨不卽穽之幸例調荒裔往禦魑魅尋升參政卒罷去淩溪歸潛伏艸莾中溫繹前業期十年盡償所願而今亡矣噫嗟嗟悲乎悲乎人忌之天亦忌之邪夫蛾眉胎禍才美秧毀順往逆來孰非爾者然英人志士每甘心窮約而不悔者徒以人者難必而天者足恃也十年之內徐何載淪淩溪胥歿天實忌之矣人何尢哉噫嗟嗟悲乎悲乎淩溪生成化十三年正月巳未得年五十醫旨曰先富後貧病從內生言淺狹之易折也淩溪廓落易直憎口日哆而聽之如蒼蠅過耳斯其量可與伈伈者道哉退研精肫推訂律曆運數讎史質經底詮名實瀏覽今古橫睨宇宙視軒駟直芻狗耳大命中奪賫志長畢非天忌之而誰忌邪卒之日適邑官來謁揖讓而气絕斯病內生之否邪噫嗟嗟悲乎悲乎淩溪他所奇節隱行與凡歷履宦業忠孝友義言動細小莫之具述第述其生死大槪關運數者如此詩文則自有集行於世江陵公諱訥封南京戶部主事配範氏封安人江陵父瓘以處士州郡徵之不應嘗與修英廟實錄處士父宗泰宗泰父彥明往會淩溪而咨其家世趙未間名之修者居於吳爲學官宋季北徙徐名寶臣者元初爲將軍元季徙寶應我朝名鼎者通判耀州後謫戍爲京衛兵然莫詳其系次淩溪娶於陶亦封安人生子一曰藩孫子女各一藩篤古世其家學朱氏弗衰矣銘曰陸有時洋湖有時桑不崩者人於惟其文淩溪子墳

明故趙府教授封吏部考功司主事王公合葬墓志銘

王公者長安縣人也名琮字良璧甞居東丘於是稱東丘公云東丘公其先豳人也而徙長安曰王鵬飛者仕元爲同州判鵬飛生王瓚有名於元歷官中丞甞代祀嶽鎭及郊泰定帝命以爵服從郊事是故其遺像蟬貂焉中丞生擴擴生嗣祖嗣祖三歲孤克自底於立然喜退晦甞以祖蔭除涇陽簿巳棄去嗣祖生三子少者鐸也會大明皇帝興詔舉文學者嗣祖懼乃霾其三子俾弗學鐸亦三子東丘公其少云東丘公性剛執言論侃侃於人罔徒遜然嗜學勤書有文初爲學官弟子卽弗諸弟子羣諸弟子時時敬憚之然心弗甘也東丘公置不理但日檢其身自省修出則嚴冠衣端步趨行不流視立不亹談見者愈疑異避公卽諸弟子無敢公參也久之乃相語曰東丘實乃相率師事公而親教諭普暉者褊人也好使气淩諸弟子乃顧獨器公而言之學憲官於是學憲官立召公與語悅之而知其中丞後也卽又求中丞像觀旣而曰王秀才長身玉立方瞳重頤望之若神仙可謂無忝爾祖者矣普暉退而語人曰學憲識人東丘公十試於有司不第竟歲貢補延津縣學訓導秩滿升趙府教授是時王壯盛頗究心於文學公至則列十事以諫一曰忠言奉藩謹二曰孝言歡親備三曰格心四曰講學五曰親賢六曰遠佞七曰絕翫八曰輟遊九曰斥異端十曰減音樂援經證史言率典則王覽之嘉焉巳謂左右曰恨得此人晚耳與李長史同延顧諟齋君臣惟諾竟日而罷賜綺衣各一襲自是禮貌隆重公入見王必整衣冠卻伶優指示一二中官曰王先生好人侍王蓋十四年猶一日云今制子貴於父遇推封父免而封公子納誨爲工部主事有詔公當封王聞之驚曰王先生去我邪於是勉畱公勿封未幾訥誨攺吏部考功主事公又當封而納誨虞王畱公堅乃於是移書王陳烏鳥情事王不許納誨於是再書致王詞殊懇惻其略曰夫心無終窮分有限隔卽令父皓首瘁躬於王朝如子職何故明哲抑情以全道仁人錫類以成物言事有變常勢分緩迫難以例論也況旣老而傳春秋之義七十致事禮經之文揆之今制罔垂古典父年踰七前途匪遠惟王察焉會公辭之亦力王弗能畱乃與妻許安人偕拜封就養京邸云未幾公如易州又如河南艱關南北咸子故許安人者教授許黯仲女而公同縣人也黯爲山陰訓導生安人於山陰安人聰慧有識諳女誡諸書納誨始認字安人業口授章句竟俾陟於顯其吏部遷易州也安人無戚顏及升河南按察僉事亦不之喜或問其故安人曰夫芳臭者人通塞者天兒卽賢何憂乎賤貧一日僉事出閱囚入告安人安人曰汝知王賀於定國乎其愼之矣僉事跽而曰謹受教出閱囚簿半報安人疾作倉皇返安人弗起矣僉事歸旣葬禫而詣墓父與俱往明日父疾作而卒僉事哭謂人曰父之疾蓋重傷吾母云李子曰於乎予與僉事鄕同榜署同朝是故敍東丘公鑿鑿然猶漏其事實夫資內以成理則家國成尙矣今觀許安人非其證歟閱囚之誡予耳親焉巳所謂齊徳並壽者非歟王公生正統丁已八月廿五日卒正徳丁丑九月五日年八十一安人生正統壬戍十二月六日辛正徳乙亥四月廿六日年七十四王公卒之明年月日合葬江村之兆納誨娶張氏生子大治女玉梅玉蘭繼娶郝氏生女玉麟大治聘知縣許錫女三女咸名姻銘曰大裔必熾八世是徵大名必升盈者以興於昭王氏發之同州中丞實揚有碩其膚龍旗交交帝曰汝郊錫爾侯服汝陟汝寵受福亦孔中葉載淪時及而振涇陽蛇蟄東丘蠖伸伸而靡遂後英是蹶同理殊幹共苞異枿合貞肖端培孰遏

明故封翰林院編修文林郎賈公墓志銘

頁公者臨穎縣人也名瑛字宗玉甞自曰人莫如我樂號曰樂庵於是人稱賈樂翁云正徳戊寅翁年九十五矣會其子南京祭酒詠徵入道邑裏會又翁生日於是大置酒聚賓若族曁合家觴翁上萬壽翁顧謂祭酒公曰嗟詠汝行矣汝無吾憂吾無靡樂也祭酒公退而邅延弗忍行翁復謂之曰嗟詠行矣無吾憂吾謂天下無身加者是故於物也澷然吾生無欠心事故寐也蘧然動也蠕然吾今九十有五年矣是故獲不履於憂夫憂生於不足不足莫如子孫蒙乃曹事我順誨之聽各修名顯立乃予奚所不足矣夫不足或爭予見義慕之見不善避之是故於人無犯色飽吾遨焉已醉吾陶焉巳無靡樂也行矣汝無吾憂祭酒公退而仍邅延弗忍行已而翁飲於外歸醉而跌遽終是年十月十六日也君子曰孝哉賈子邅延而終其親李子曰往予在朝與祭酒公友蓋數聞賈翁性行雲翁無不足然顧足無爭人顧莫與爭翁慕義人慕之義避不善不善顧翁愧有不善恐翁聞也於乎斯所謂實徳久則孚者邪往聞李某者假翁田二百畝不歸翁笑而棄之語曰侮觀量迫觀守無論他事卽此則翁之處順常可知矣斯徳之實非邪君子曰實者名之生也故人莫大於自名亦莫大於人所名故夫潛翁晦賢者居焉文中貞曜哲人謚焉誠有謚賈翁者謂之徳樂可矣翁生永樂甲辰八月廿五日以子貴封翰林院編修文林郎爲鄕飲之賓詔數又賜帛米肉云配曹氏封孺人先卒翁以卒之年十二月十日啟孺人竁合焉墓在邑南祖塋之次翁子五長曰志義官以寫眞名識者謂之神品次曰贊會同館副使次曰謙次曰諝次曰詠鄕舉第一舉進士授翰林院編修歷兩京祭酒文學行業爲天下宗女一適李昌批驗大使翁有孫十人鄕舉曁學官弟子者各二人曾孫八人玄孫九人按賈氏膠東侯之後曰賈漢臣者仕元爲萬戶居鄭漢臣生景山元陜西行省參政始徙臨潁景山生彬字文質通子史執義曜徳學宮飲射則賓之年九十終配李氏生賈翁云銘曰兵後我生生不識兵九朝太平百欠五齡以歸以寧丰本遠倏前奚弗超後奚弗昭旣昭厥後我獨匪壽若翁者所謂全天者邪抑天全者邪

明故臨江府知府致仕尙公墓志銘

嘉靖二年九月一日臨江府知府致仕尙公卒其子東巽等匍匐如梁請銘李子乃嘅然而嘆曰嗟吾美儀今逝邪夫其弟美信者固予同年進者也則公於吾猶兄也公睢人也諱縉字美儀號水南子其先嘉興人曰官盛者軍於睢遂爲睢人官盛生尙雲從太宗北伐沒之軍云生興從南伐有功不錄君子謂尙氏有後矣曰無言不酬者人之要也無徳不報者天之道也不於其身於其子孫尙氏之謂乎興生福福生絅果舉進士又生縉又進士兄弟俱拜兵部主事又繼守山海關君子於是謂尙氏有天身遺其功而兩孫登之庸成化丙午公調刑部爲員外郎有明決聲孝宗立則特命之錄畿內之囚眞定王淸者與鄰人髙相歐而是夜髙之妻與奸夫乘之殺髙獄莫能明者一十九年公一訊而得其情時稱神明歸升郎中雲南司掌京甸凡三法司事無巨細由焉前官每苦跖�剛柔胥難而公則獨以能稱謂之尙一火言一火鑄成也秉鈞者方擬擢公會杖殺衛尉乃出公知臨江府府當楚粵之衝土習豪猾公至首擒謝金薄等數十人又釋誣死罪者數人又贛有巨盜公計剿獲之於是威行郡中而傳從學者兄弟訟產累歲不決公至覽牘而嘆曰嗟民之愚如是邪立爲剖白咸稱公爲再生包老在郡三年吏畏民懷秉鈞者方擬擢公會章樹鎭稅課舊爲王府據者公奏奪歸諸公遂遭構陷而公亦抗疏解印綬時年四十二矣居無幾美中美信俱以參議罷歸兄弟金紫每出剛冠蓋輝奕塡塞閭裏然位咸不稱徳諺曰不竟其祿子孫之谷君子於是謂尙氏長矣公生某年月日距今卒之年得壽六十有九而林下者乃幾三十年使究其用則公之業豈直前云云於乎悲夫悲夫公父封工部員外郎母趙氏封宜人厥配劉封安人安人先公卒繼者顧氏有子五人東明州學生東巽東臨國學生劉出也東有東萃顧出也女三人長適指揮使孫禮劉出次聘蔡指揮男蔡某次聘吳指揮男吳英顧出孫男三女二公卒之年月日葬城北怕山之原與劉氏合而公所著江西志水南槀睢州誌諸書東臨藏之家銘曰古稱大才迎刃是譬嗟我美儀不習而吏孰云錯盤匚鋒而剸旬月千牘剖之靡冤或饋之金鄕嫗是媒乃配怒之叱之而回喪或弗舉配也則戚勸夫助棺脫簪罔惜壽𨿽靡齊賢則媲之二璧同瘞安斯永斯千秋有聞徵我銘辭

明故中順大夫衢州府知府李君墓志銘

李君者名志學字遜卿號云厓子通許縣人也李氏蓋其先封丘人曰李二公者以兵走通許居九女冢二公生奉先奉先生循循生榮榮生李君李君生而穎異讀書攻文年近四十始登進士第爲庶吉士拜兵部車駕主事坐忤勢貴調眞定府通判當正徳辛未壬申間霸州盜起雲擾中原所過城破落焚旗幟蔽野鉦鼓震沸而眞定屬邑多其衝者李君承委贊畫周旋矢石間賊平與賞獲彩叚明年升蘇州府同知尋升戶部員外郎擢郎中總理宣府糧儲會武宗幸宣府李君調度公私具足上以爲能而君貌復俊偉善條對間有應制之作雅俗並陳上覽之顏每爲之霽是時江彬用事嫉之計出君衢州府知府一日上問李郎中何在知之乃自衢州召還久之不得見彬蔽之故巳而上崩李君乃遁還自謂年逾五十古人所謂日暮途遙之時也揚歷中外備甞險艱身掛金紫囊有俸錢於布衣足矣乃絕意仕進鏟晦光彩營苑丘開竹林蠟東山之屐鼓西園之瑟𨿽延黃冠叩玄祕談說化術然嗜醇甘耽姝艷空同子見之甞嘲之曰喧寂不共途動靜無並驅子謂果有楊州鶴乎李君曰根污泥而挺淸冷之上者蓮之所以神也故曰混混含至道空同子曰否污泥不染者以其根蓮也子誠蓮也則可非蓮則壞矣嘉靖二年冬十二月十日李君中風遽卒距生之年成化六年十月六日五十有四歲耳君之父淮府典寶副以君貴贈奉直大夫戶部員外郎配潘氏張氏皆贈宜人君先娶時氏繼和氏僉事維之孫進士暲之女也生子曰夢凰側室子曰夢松女三一適張鍔學生一適董漢監生一適張時興舉人孫女一曰啟孫先是空同子謂李君曰死生有命富貴在天信矣然人之富貴之去身也則智慮衰謀計左而其將死也則魄奪心亂往往犯忌諱昧戕伐斯自爲之亦天與命使之乎李君曰气窮則神離故爲之者人而所以爲非人也空同子曰君子以理制气以定俟數是故丁陽九而神不爲之摧所謂修身以俟之者故曰旣明且哲以保其身李君知其問爲巳發乃伸眉掀髯囅然而笑曰子亦聞道外之道乎吾方叩玄牝挾素女逃名於沈湎娛樂之區而神遊乎溘埃敲塵之外子亦知之否乎空同子曰君以仙爲的邪仙卽解戶出神然竟旋轉气中久亦消之矣況未必仙乎相顧一笑乃後不逾月李君墮馬又旬餘中風口不能言目第直視執空同子手握之者三意若悟前相顧而笑者然莫及之矣歿之再逾年爲嘉靖乙酉夢凰等奉君之柩以閏月六日葬之通許七里灣有封有樹而求志焉於是爲之志而銘焉銘曰有永永者孰謂之短有奕奕赫赫者孰謂之淺歿而有聞孰謂匪遠泉深土滿望之巍如累如君子之阪乎

明故中奉大夫四川右參政崔公墓志銘

嘉靖五年十一月廿六日中奉大夫四川右參政崔公卒於家年八十有八歲矣先是其子南祭酒銑抗疏求致仕歸是故公之終所事無憾焉君子謂祭酒能子矣公諱升字廷進號南郭學者稱南郭先生其先樂安人也有諱大者生彥和彥和生剛趙庫大使後累贈中憲大夫延安知府大使娶於蔡後贈恭人以正統十四年十二月十四日生公於安陽乃後遂籍安陽公童時會父失官貧兄五四各出自營獨次兄父母居日一食然猶糲也而公於書顧益攻久之悴母蔡憐之泣謂曰兒從兄賈不易效邪公弗聽顧愈益攻書年廿六李給事中者見之異焉遂女以女後封淑人明年爲成化乙酉公舉於鄕巳丑登進士第拜都水主事攺武選以父憂起攺主客又以母憂起武選擢職方員外郎出知延安府陟參政揚歷中外凡三十餘年公旣以蓬蓽力致靑雲巨才洪識逴越倫輩而冰蘗奮勵無殊寒約遂能輝前裕後慶流於子孫至今相人訓學誨徳必曰不見南郭公少時貧邪今人凡少貧至貴顯必婪而公主客時番人有踰請者業賂鈞樞者許之矣日趣上議而公執弗僉名番人夜持玳瑁奇香各十餘斤饋公斥之出旦聲其事遂寢公𨿽歷三部階五品然僦屋而居兢兢如少時出則一瘦馬靑布袍耳僮日出拾馬遺淑人李雜諸薪手爨之故自爲郎官識者業以臺輔期之矣先是星變求言公與余漧蘇章同奏豎閹干政妖僧蠱惑援芘憸士竄逐忠良所致又言兵部尙書王恕今之伊傳不宜置之南京奏入不報而他言者或頗及宮禁祕密上爲之怒於是書言者六十人姓名於屏擬升則絀其級不則遠惡地於是吏部故遲公獲免孝宗卽位乃有延安之命邊郡瘠耗習猾而俗夷公至立規畫固扃鐍謹簿書節浮浪省遊宴時出入退果菜私園乃淸疆場核徵稅平徭役鋤豪橫招流逸墾荒閒實廩庾乃始葺廢墜療疾疫惇行布惠黜邪崇禮興學誨徒咸鑿鑿名實詳具行狀中先是成化末郡大饑民太半亡漢中山谷中公蒞郡復者十六七會屢丰斗米數錢耳斯不足觀政邪公甞見宜川知縣唐來馬鞍驚曰鞍如是華邪廉其價近百金曰有一鞍百金者邪遂攵按之果盡獲其貪狀黜來又杜文祥者延之巨猾也見公惠而實易之每大言曰崔誠好然貧官也聞其自少貧吾起大獄必使之窘意公聞之必關節而公佯若不知者已而有發其殺人事者公鞠之然罪不至死遂生之議者謂公內明而外容剖大決難靡動聲色頗似稚圭亦相之山川之鍾歟而不知履堅秉貞識體負器自郎署時定矣在郡七年擢四川右參政弘治丙辰監營壽王宮於保寧役者數萬人費核而力舒戊午逆申王於境民無擾者人稱之公行部勾稽旣詳顧又喜廉臧否與僉事曲銳齊名蜀人語曰崔參曲僉屹如雪山甞如松茂得暈疾久弗愈已未秋遂致仕歸歸三十年至是卒公恭儉出於天性少壯隱顯一耳故能芻豢蔬糲文錦布縕輪奐蓬茅器無飾銀服無裁綺家居檢書課農灌漑花竹年踰八十則日焚香靜坐精神內瑩聰明長存出入不杖卒之日顏面猶生也𨿽天之遐如報公者然祿位未極議者每有蒼生之憾斯非命而何邪嗚呼傷哉公生子三長南祭酒也次鉉次釴女亦三長適丁璽千戶次適賈澤次適張吉俱學生孫子四滂舉人次汲次湧次泮女六長聘樊剛錦衣指揮次適劉仁學生次適李世隆次適張宗茂學生余尙幼曾孫子一士女一公卒之明年月日葬彪澗之兆與李淑人合淑人先公六年卒業自有志刻石銘曰積之丰用之嗇中析其翼井渫終食象賢肖徳有瑗有寔妥公玆域聚靈發祥虎變鷟翔英英洋洋後其大昌乎

明故慱平王教授蕭君墓志銘

博平王教授蕭君雅字惟正其先長沙人也後徙廬陵瀘源遂爲廬陵人已復自瀘源徙衝頭於是爲衝頭蕭氏然衝頭有環溪二乃人又多稱雙溪蕭云君髙祖蕭以信保寧提舉以信生文寶南安教授文寶生桂望桂望生蕭佑號居易子著梅竹山房槀二十卷稱居易先生居易聚彭氏生兩男子矣一夕夢社壇樹彩幟巳而復生君君生而穎特旣長爲縣學生立文飭行諸生莫先也乃諸生顧易第君乃猶弗第乃獨貢而訓導松江學訓導六年丁居易憂歸服闋攺英徳學仍訓導三年滿代去至京師會周惠王諸子封又河南撫臣奏諸新王乞擇人輔之便於是君升教授輔博平王君乃諫王曰臣聞之前事不忘後事之師故往者來之矩也古者今之鑑也是以易申往行書著有獲詩嚴率由之訓禮發琢王之譬皆言人以修成也故舜稱好問禹拜昌言由聞過則喜師書言於紳何也罔自聖厥乃聖罔自賢厥乃浿也故曰甘我者賊逆我者徳夫聖賢未有不由師而成者而況其它乎故岐伯卞隨務光熊鬻之倫以微加貴而不謂之過軒堯舜文諸人以尊卜卑而靡謂之詘故曰非師曷質非學曷能夫經史者道之寓而迹之昭也王誠欲不失其令名必書焉事矣王聞之起謝曰善善於是建書堂積書日與教授君遊而聽其講說王父惠王聞之則復大喜曰令蕭教授東書堂與世子曁諸王講說世子曁諸王乃咸敬禮君稱先生而王出閣也君復條修身檢行尊徳樂善數事上焉王生日則作養正軒箴王號思誠子則上思誠子說號述古道人君則作述古道人序咸托諷云初王議請增君俸秩不行會君九年任於是王特爲請賜之勑階登仕佐郎云正徳甲戍君見王曰臣今年八十歲矣願辭王歸骸骨王瞿然止之曰孤自與先生遊幸日聽道論講說今二十年餘矣乃今忍遽捨我去邪居無何君病王親臨視致醫起君竟不君起也是年九月十八日也先是王業遣內使營後事至是復遣官來視其殯斂三日王親臨奠焉周自定憲來率死諱凡喪葬事無敢王聞也死則曰老曰幹甚則其宮中人亡也炮以駭鬼若博平者亦謂修義慕彰克厥終始者矣蕭君生於宣徳乙卯五月二十三日娶尹氏先君卒繼娶楊氏君有男子二長曰霽娶戴氏次曰方兩娶皆劉氏女曰爵貞妻劉愛孫男子四尙文尙忠尙賢尙魯有孫女二人云君著有平軒存稾衝頭八景雙溪十詠蕭氏家規曁嶺南纂修雜錄二卷蕭方來言曰明年奉父柩歸葬於衝頭細坑口原與母尹氏合李子曰嗟乃予觀漢諸王國相則咸名流云乃其最賈長沙董江都張河間斯亦極一代之推矣今周諸王輔善終始無疵跌則有蕭君然予先大夫亦甞爲封丘輔終始猶蕭也銘曰柔自取束彊自取柱我視其遇無細無巨巨細之來展予斯安展而罔安斯云素餐譬玉爲玦爲璉爲環王門盤桓卑尊窘寬優焉遊焉彼謂我隱而我則官歸寧於故山

明故奉政大夫山西按察司僉事賈公合葬志銘

此墓葬奉政大夫山西按察司僉事賈公者也賈公通許人也墓在其縣東三里岡子羽墓南蓋賈氏此園自鉛山知縣贇始違賈公葬四世矣知縣生封監察禦史麒禦史生山東參議恪參議生賈公賈公生正統十二年十月戊辰以進士爲綘州知州攺易州尋升前官弘治十年正月壬申卒年五十一歲厥妻劉氏正統十三年十二月辛未生年十七歸於賈成化十一年二月甲申卒年二十八歲繼妻婁氏天順四年五月乙巳生年十七歸於賈正徳十一年正月庚戍卒年五十七歲二人者贈封皆宜人於是葬二妻賈公一墓劉一乳雙男一曰希朱一夭巳復乳女曰咸英婁乳布文希尙亦乳女曰彩英希朱今爲府學生希文陰陽訓術先婁亡矣希尙引禮舍人學生娶於韓訓術娶於杜舍人娶於楊女咸者適時植植知縣也夫婦以節死旌彩者適李永暉永暉監生彩亦先婁亡而賈公以卒之年四月丁酉合劉氏婁以卒之年九月丙午合賈氏劉氏而婁之合也希朱者始徵銘李子李子曰嗟賈氏賢哉羣哉然予業銘其兄宏墓矣乃今復銘賈公墓賈公名定字仲一自稱一庵子語人曰吾一庵足矣或詰之曰君之一獨庵乎公笑而不答巳而曰吾仲一也安得庵不一或又詰之公曰吾讀易人也庵得不一乎於是髙者退謂人曰賈之一謂太極耳公知絳也絳有屠人誘人出而殺諸谷中歸而私其妻妻不從屠又殺其妻而摟其女鬻之跳事久弗白公廉誅屠者事竟白會大饑疫公在絳絳獨活王者以絳獨活也於是求策於公公則上救荒八事是年又平坦曲之盜京之北遷也偶有獻棗栗者歲例徵棗栗公知易州則條園林登耗之狀以聞得半減焉諺曰谷要自長言時之者人成之者巳也夫州縣之吏不之爲世之懌也尙矣以今賈公觀之則所謂矮屋跛足者然乎弗然乎大同卒魏旺者忮富人郝賢仇之而挾其族愚嗾之使與郝毆才相豎拳便扶之歸夜計殺愚者誣郝郝破家然猶不得脫竟誣服獄具且行刑矣會公爲僉事覆按竟白其事於是郝禮天曰吾無以報賈君願出錦幕孔子像公爲僉事又有時政之書其略曰絳有積薪逋者破家糜軀而逋弗完也定知絳也甞通一州丁戶足其逋自是絳薪歲無逋又曰知絳時甞爲善惡二籍歲終則句稽誅賞之又曰山西土狹而險有三王國祿入鹽粟均輸便而論者則又謂公之二配皆名家克配公劉通許三劉家女褸則都禦史良孫也初參議君園居橊花開會劉聰攜其小女來參議君見其女喜之卽手花綰其髻後以婚賈公往有盜入賈氏劉俾公語盜簪珥所曰母擾恐老姑也賈知絳時絳有蔬園姑曰蔬多爛無益市之婁曰諾退則陰積俸金如蔬直跪進姑曰蔬市矣此其�也頁公出按守備官張贇贇賂無由通乃詐書曰賈令�冬衣婁聞之驚曰渠出冬衣固備斯詐也二氏者可謂有相夫之才者矣婁撫劉子女如巳出人尢稱之云銘曰苟逾其紀𨿽璧亦毀有隕而妍有沈而輝淵於美此公而埋此坎中二媛式從許原窿窿望之光虹黃棟之旁考君子藏

【卷第四十六】

【墓志一十一篇】封丘僖順王墓志銘慱平恭裕王墓志銘鎭平府大輔國將軍墓志銘鄢陵府四輔國將軍墓志銘梁夫人墓志銘妃劉氏墓志銘夫人賈氏墓志銘趙妻氏墓志銘明故申宜人墓志銘明故封太安人裵母張氏墓志銘明故奉訓大夫代州知州邊公合葬志銘Titlebar【卷第四十六／墓志一十一篇／封丘僖順王墓志銘】

空同集卷第四十六北邵李夢陽撰墓志一十一篇

封丘僖順王墓志銘

僖�王者封丘溫和王子也溫和父曰康王康懿父曰周定王周定父是爲

太祖髙皇帝初溫和年四十餘無子憂之時先大夫爲王教授王問教授何以能子先大夫對曰仁者必後於是溫和戒嚴刻務寬惠削謀計斷酒省欲已而連生四子僖順其四也獨肖某父父虯髯乃諸兄不虯髯獨僖順虯髯先大夫退而私謂人曰王之傳四鎭國乎吾奇其貌已而長男夭二三以花生廢而僖順果王王諱同銘母梁夫人也以弘治元年閏正月二日生生二十三年爲王王十四年是爲嘉靖三年十二月七日而王薨年三十有七耳計聞

今皇帝驚悼遣祭議謚營葬乃嘉靖五年七月十有九日葬汴城南四十里小黃河北實行人邊彥駱奉勑經營之者王爲人英雄有材略然心怕上人業豢僮媵徵聲樂交豪貴結勢權收置木石將大治宮室未竟而殂初王好夜宴鐘鼓管鑰闐喧徹宵雞鳴月墜香粉銷落舄履雜糅而其興愈酣或勸焉王弗之從也竟以此殂妃劉氏六子三女皆嫡出長子先卒次安湜襲其爵次安汀次安澄次安泖余未名也銘曰大明建侯同姓者王彊支碁布周則蕃昌封丘三傳僖順逾揚禦下以嚴賓友用禮內獲賢助外有任使溫和捐館廩無餘米庫鮮剩錢朱殿蕪圮僖順承之蹶然而起錦箏寶瑟玉斚珠履享厚中奪斯也常理三世並庶今嗣則嫡國祚無疆襲繼綿逖生气是乘而祉永錫

慱平恭裕王墓志銘

博平恭裕王者周惠王第十三子也諱安泧自稱思誠子又號述古道人母曰蘇夫人以成化十二年正月廿七日生嘉靖四年六月十六日薨年五十一歲計於朝輟鐘鼓一日遣行人楊東祭而營其葬事竣乃復又勑議謚令書之旌頒焉導之葬咸典也王卒之明年是爲丙戌乃葬王汴城東之邊村其月七日其日十七日也王長男封鎭國者賢而孝豫窽其父墓堊石堅於是爲封爲樹爲饗堂喪戚而易禮敬而文君子謂恭裕有後矣初惠王生男子二十餘汴老曰气分則漓卽其壽徳其索乎會世子暴殂而平樂義寧諸王訐獲罪人益以徳難獨恭裕讀書親友忘勢嗜善修補東書堂集帖校誠齋錄輯貽後錄養正錄著錦囊詩對諸書教授蕭雅張鳯等輔之也例初封郡王米二千石及恭裕爲王裁如襲封止千石恭裕則勤心治生起宮室置田園備車馬盛賓客饒童僕褒然爲諸王首而臺省之官縉紳之夫湖海之客鮮有不造其門者次第名徳必首曰博平博平云王有四男子妃鄧氏兵馬鉞女無出宮人戴氏生長鎭國曰睦柯娶都夫人張氏生次鎭國曰睦擴娶劉夫人又二子未名封而生女子十二長曰金縣縣主儀賓盛時升次曰涇陽縣主儀賓揚汝舟次曰單縣縣主儀賓王恪次曰上蔡縣主未婚餘者幼銘曰用物精多爽之神明王七世祖配天作京大邦奠中建侯於周定憲簡靜懿惠承休弘本茂支積厚發光年嗇徳丰厥後之昌龍旗葆羽驚虯驂凰馮風禦气英靈輝煌

鎭平府大輔國將軍墓志銘

大輔國將軍者三鎭國將軍之長子而鎭平恭靖王之孫也諱同鉒周定王系有子同安睦則同者於定王爲曾孫矣初鎭國娶於楊生兩輔國曁廣武遂寧二郡君而廣武郡君生左宜人左宜人配按察副使李某則大輔國者於吾妻實母舅而爲之甥之夫者義弗得銘辭矣輔國生天順元年七月廿五日十歲

憲宗皇帝賜名十三封輔國將軍祿八百石長而婚於賈賈封夫人夫人二年無何卒初鎭國慈柔罔理於厥家緇人丹士又日來紿破費之以是鎭國𨿽千石然怕貧及輔國則自立產巨萬金起官房長廊曲榭巍樓置鐘鼓美人凡宴二八代進更歌遞舞系竹之音諧比亮瀏泛蕙流桂回雪駐日明燈旣入樂及徧舞雞鳴月落香粉雜嚃屣履沓如是者四十餘年會累朝明聖四海平宴歲稔時和正徳十六年正月九日輔國卒年六十五矣先是賈夫人卒勑修北岡之塋輔國以卒之明年月日葬與夫人合生子一十二人安沑安澈安渺安池安含安休安汀安雷安涿安澬安瀧安浨俱封奉國將軍女五人長平陸縣君配儀賓張輔次隴西縣君配儀賓趙璋三尙幼孫男十俱幼孫女長襄垣鄕君四尙幼銘曰北岡之南古河之平崇而幹窽而金棺載棲載安

鄢陵府四輔國將軍墓志銘

四輔國將軍者鄢陵安僖王孫也安僖王四子四曰某封鎭國將軍而娶王夫人鎭國亦四子四者四輔國云四輔國十歲以例封祿歲八百石貴矣然純愼不以地髙人而好詩書樂與衣冠徒遊嘗讀前史覽功名之會輒撫捲慨然而嘆曰嗟誠使某備一官更生普鼎敢多吾哉又見豪貴人千金飾狗馬衣裘聚名姝罔費惜及義施顧一錢忍弗能與則又嘆曰雙火一膏兩斤獨木是速滅之道耳且貧富命也孰有義而損者邪於是婚喪弗舉者輔國見之輒與鵝酒或棺人曰輔國壽揆厥心行永之占也居無何輔國病殂矣年四十一耳於是豪貴人反以輔國爲口實相語曰匪火自焚匪斤自椔輔國生成化丙申九月十八日卒正徳丙子十一月十九日以戊寅年十二月廿六日葬繁臺之東

今上遣官祭勑有司塋焉輔國亦四子某某某某俱封奉國將軍四子咸好文下人士有父風雲女一未封銘曰初帝天造法屯建侯厥子次五俾王於周實維文昭翰垣中州定王旣殂憲也則立賢而無後簡以弟及是生鄢陵枯敷葉分由鎭而輔父子將軍於穆輔國年縮操芬賤貨遠奢欽賢懌文於恭宗藩周也實蕃眾絢驗色羣羽知鶱繁臺東垠修阡檟枌於中者墳輔國將軍

梁夫人墓志銘

梁夫人者封丘溫和王夫人也父曰梁升母曰杜氏夫人生順天八年十一月甲子年十四入王宮有姿才多能少言王異之禮焉入宮十餘年而生子子十五歲而溫和王薨十餘年於是梁氏之子立爲王王立乃母梁氏請

皇帝若曰母以子貴封梁氏封丘溫和王夫人是時夫人年五十矣鳯冠云帔坐於上於是王曁諸將軍跽奉觴稱壽退而王紀曁諸將軍夫人進奉觴壽歲時常而王問寢視膳日惕惕得夫人歡夫人顧乃病於是王惶懼涕泣選醫愼藥禱神祈祗冀夫人瘳乃夫人病愈益增久之痰痿失音王涕泣跽問張目頷之而已正徳十二年八月廿二日竟卒受封四年矣今制王夫人卒

皇帝遣官祭而有葬異先是溫和王薨與妃趙氏合葬洪福岡岡在汴城南四十餘里而梁夫人葬則穿穴溫和王冢傍而祭與葬皆如制葬之日卒之明年五月李某曰往予先大夫爲教授輔溫和王以是先母髙宜人歲時朝於

王宮歸蓋數稱梁夫人云彼予尙童稚然今猶歷歷記先宜人言梁夫人蓋賢嬪云溫和王隆凖而虯髯軀不甚修然聲吐者鐘焉先大夫甞私語曰王必壽溫和五十餘生今王果六十七歲而薨今王娶劉氏妃生子二女三皆嫡溫和王父曰康懿王康懿王父曰周定王周定王

髙皇帝第五子也以是今王年甫壯而行不卑於它王銘曰有都者嬪淑愼且仁厥美用振始微終伸以獲於天以育以延蕃錫翩翩賁於丘阡

妃劉氏墓志銘

妃劉氏者鎭平端裕王妃也妃祥符人祖安監察禦史父珣以妃授南城兵馬副指揮初妃以名家聘王王尙孺成化甲午王十歲矣例當封然父在又庶也於是封鎭國將軍而明年劉氏封夫人封夫人五年是爲成化庚子夫人始歸於將軍又五年乙巳將軍進封王劉氏封亦進妃然妃罔乃育顧弗妬育於是盛氏育子某封鎭國將軍夭王夫人育子某今爲王何氏育子某封鎭國將軍張氏育貴池縣王配儀賓陳中云君子曰螽以和繁樛木詠言摘則稀黃臺是思故寬惠斯賢多嗣國延女非玆有它善咸後也端裕王薨弘治乙丑薨十二年爲正徳丁丑而妃氏卒王之薨也勑墓汴城東紅舩灣矣及是遣官妃祭勑有司開王壙合焉王薨之年十一月十有六日得年四十一妃卒其年七月廿三日得年五十六合之日正徳戊寅十一月六日也端裕王父曰榮莊王榮莊王父曰恭靖王恭靖王父曰周定王往聞諸父老曰定王之蒙化時恭靖王𦇤褓示間關夷蠻萬里往旋乃竟名壽顯軒綿繁多賢斯所謂裁者培之邪今王事母妃謹無殊離於裏其終也哀由衷也玆宗之巨歟銘曰殊根並蔕齊之義珠洎玉翳雙乃備拓靈播黁衍所昆承哉繩哉生气乘

夫人賈氏墓志銘

夫人賈氏者輔國將軍轄夫人也夫人蓋通許人父曰賈宏滄州判官母曰王氏判官父恪布政司參議參議父麒封監察禦史監察父贇鉛山知縣判官弟安按察司僉事定弟宗宗人府儀賓賈氏蓋四世甲郡中而夫人者會又輔國輔國者鎭平恭靖王孫而七鎭國者子也七鎭國女弟又配儀賓宗接姻重戚賈氏貴盛矣而夫人乃顧謙約孝敬沈慧姑田夫人者嚴人也杖人不百不止夫人事之顧事事當姑夫人意其心輔國者見夫人事事當姑夫人意也於是悉事委夫人夫人卽又事事當輔國意歡其心於輔國優遊日以書史酒食與學士遊及有子女夫人視諸妾子女無殊巳子�是又盡當諸妾意歡其心而夫人子河詩書文雅謙約孝敬洎慧又盡如夫人故君子謂輔國有子賈氏有甥諺曰胡荽不結菽根不產麻言物必有種也今以賈夫人觀之信哉初夫人童時面盆中嘗見軿幢華蓋之形驚指謂人及長家人夢人途夫人以霞帔而僉事定時知絳州亦夢之故賈氏諸女無如夫人貴者然天固定之矣夫人生成化十六年十二月廿二日以弘治七年十二月歸輔國正徳元年奉

今皇帝誥封夫人正徳十五年正月廿九日卒年四十一歲夫人疾革也猶力起颒櫛坐子河曁諸子女侍涕泣問夫人弗答也徐而曰吁予侍汝父二十七年矣今幸全而終吾目瞑矣夫吾伯叔姊妹者八也支離而夭折者多矣而吾幸而爲夫人有子若孫吾尙有憾邪河聞之愈益慟有聲夫人曰河毋慟也人孰非死者已而曰取我服用珍綺諸物來於是盡散諸子女妾者會輔國亦旁涕泣問夫人曰終事愼而已永久之徒事觀美無益也輔國又問夫人笑而曰君慮閔損單衣邪何問之數也竟無淒色哀鳴焉將絕曰取命冠服來此國典也吾冠服之見祖宗於地下君子曰夫死者人之大閒也今觀賈夫人臨絕而不亂女之君子邪而輔國昨見予則曰夫人蓋名瓊英云曰咸英者僉事定女也爲時知縣妻時知縣死賊也其妻見賊而後死之夫人聞之曰吁吾姊見賊而後死乎不如不見賊而死之爲愈也李子曰予讀書女傳見其捃摭賢淑六種是分未嘗不嘆婦材之難也今觀賈夫人生平之懿臨終之音不爲全乎𨿽然其壽嗇矣與之角者將去其齒乎輔國與其子河詣李子請曰夫人以卒之年十二月一日葬城東白塔原願先生銘之李子曰予往聞夫人而嘗嘆婦材之難也銘烏乎辭乃銘之銘曰坎而封者同邪貞而淑者獨邪沈而輝者珠邪藏而潤者玉邪呀夫人吁夫人

趙妻氏墓志銘

溫氏者予友趙澤妻也正徳十年趙君拜開封府儒學訓導挈其妻曁諸子來曰五年是爲正徳已卯而其妻溫氏卒自溫之病迄其卒趙君周旋郁悒踰禮而過情其斂也有鵲立棺首唶唶鳴趙君曰嗟匪妻之靈孰爲斯鳴於是仰天大慟頓地哭已而爲異鵲之歌曰鵲之來爾毛毰毸亡人孔哀鵲唶唶入我戶歷我筵式裂我肝已又爲悼亡詩數百言歌之聞之鮮不泣數行下者或問李子知友者友趙爲斯何也李子曰禮緣情踰情以賢過昔者予也居趙同巷焉遊同學焉謀同道焉寢嘗同榻焉又嫂呼溫以是知溫之賢稔趙千戶者趙君之父也守禦安邊營而趙君來遊於郡學於是溫事其父母其父若母安焉溫

生五男子一女趙君學弗能時歸看諸子溫咸育之俾成人趙君往告予曰微吾妻吾奚免於離憂離憂則中曲亂中曲亂則學弗成及趙訓導也俸薄而屋隘日逐逐熱官送迎歸衙也塵埃滿面目衣振之簌簌土下趙或慚而憂溫笑而慰解之曰君慚學成而官卑邪憂在人下逐逐苦也然命也於是旋旋奔具颒器更其土衣或手造嘉飲食勞其夫日爲嘗於乎若是者足謂之賢不邪賢之則情必過情過則禮必踰禮踰則歌必哀故曰趙之溫也賢之也非獨妻也溫延安衛指揮之侄女父曰溫某母某氏以成化丁亥十月生卒年五十有三矣其仲子惇奉其襯西葬安邊營古寺山趙千戶墓次銘曰爾夫弗楊行而有彰矣爾年弗長育而五郎矣爾死異鄕丘首故疆矣

明故申宜人墓志銘

中宜人者河南右參政董公妻也父曰申潔潔兄申洪錦衣衛千戶初董娶於李病而無子乃更娶陳氏居無幾李卒於是繼娶於申而陳氏則大不平鬧曰吾儒門女也父兄謂李病無子乃始副室於君然怕日夜念曰李或不幸卒吾女其繼之矣乃今繼申氏女邪於是宗族鄕黨聞之私爲董憂曰申入門二女必鬭爭董之家其索乎曁入門申氏孝敬慈婉言動循矩家人有過蓋之不以彰背而密訓之曰汝過幸官人弗知也知之不撻汝邪久之家人悅𨿽陳氏亦悅於是以嫡之禮奉申而申乃又不敢以嫡加之陳恩義若姊妹然於是宗族鄕黨聞之則咸喜相語曰董中書福人也獲斯二賢年�陳生子瀾申抱之育爲已子已又生子潤曁女申又咸抱之育爲已子諸子女乃咸亦不自知其非申出或唆之曰汝曹實非申出諸子女不信也已而知之乃顧益母申弗替董之中書也李嘗封孺人矣曁爲戶部員外郎李申並進宜人於是宗族鄕黨乃又咸喜曰賢者必福董爲參議副使四品一十二年弗遷往來逢路申處之無戚容然怕語董第淸苦自勵曁董升今官申亦不爲動嘉靖元年董覲挈家北次郎曁其女婚還也申徧探眷屬徘徊第宅巷陌靡忍去是時厥父年七十餘矣攬衣泣而訣聞者業頗訝之曰申夫人今年三十九耳何得淒楚如此曁抵汴痰發遽卒是年十二月廿一日也明日李子造弔焉二子哭之甚形容摧毀李董通家同進士同寮然猶不知二子非申出董於是始涕泣道故以墓銘云李問申生之年董曰申生成化甲辰正月十有一日小名七姐然前李氏生成化已丑亦正月十一日小名亦七姐申卒之明年是爲嘉靖癸未瀾扶母之襯歸五月三日葬邑南薥秫務祖塋之次與李氏同云董名銳字抑之玉田人也瀾娶王氏周府左長史春女潤娶方氏少卿某女女適欒暘指揮某長子也銘曰貴匪盡智壽豈無愚修短者天人或昧諸冠冕佩玉豈無非才哲人其萎於聖攸哀是之謂命君子俟之夭有流馨永有取嗤蕙霜夙零孤雄鳴悲我銘我傷夜臺或知

明故封太安人裵母張氏墓志銘

軋州裵君爲戶部主事時迎其母張氏養於官三年封太安人已而裵君進郎中升衛輝府知府乃奉其母行抵衛輝居無何母病尋卒君號哭使使再拜稽顙以幣狀走大梁而見北郡李子曰子故寮也又鄕人尙襄我銘事俾有耀於幽李子乃再拜受之曰嘻是余鄕人之母又故寮也厥胡可辭按狀太安人其先醴泉人也徙爲軋州人父曰張忠母曰周氏太安人之歸於裵也逮事其祖父母父母祖父母見其克婦道也喜顧謂其父母曰孫媳婦賢而善事我必興吾家其父母退而私又相慶曰父母謂媳婦賢必興吾家乃後裵公中舉爲知縣有美服食太安人對之輒泣曰往祖父母父母謂裵氏必興也今卽弗大興也然足以養之乃胥弗逮矣知縣公感其言於是鳴唈相對泣矢曰余決不忝於先人未幾知縣公卒太安人每對裵君語輒又泣曰汝父以不逮汝曾祖父母曁汝祖父母也怕矢曰余決不忝於先人然卒弗大興也所不賫恨以歿者謂有汝也裵君感其言卒中進士有今官及其拜今封也太安人則輒又泣曰汝父往𨿽謂有汝然不及見汝官也言旣鳴唈淚數行下於是裵君益感泣砥礪名行是用有績於官蓋其封太安人時而知縣公亦贈如其子初官云李子曰余往來道軋州軋州人謂予曰佑縣公蓋故有兄弟云然胥異居而蚤亡太安人收其孤養之俾各有妻成家銘曰正統辛酉二月二十六太安人育正徳庚午八月十日太安人卒夫諱曰倫字曰秉彛子名曰卿扶襯西歸合葬於故山厥宮是安

明故奉訓大夫代州知州邊公合葬志銘

奉訓大夫代州知州邊公旣卒之四年是爲正徳甲戍而其子貢復按察副使提學於河南而奉其母董孺人者來居無何董孺人卒於是邊子仰天大慟絕而蘇曰吁天天乃使母不見貢舉子邪已而曰天天使章上而弗予遏也而母胡死於客所已而邊子果舉一子而憤母之不及其子見也則益復大慟絕而蘇曰吁天天乃獨不使母百日延也乃又靡使貢子舉而及母存於是抱其子告之母名邊羽云邊子奉其母喪還將合之奉訓公墓而詣李子再拜請曰於乎微子孰志微子孰銘於是李子再拜而受之曰於乎微邊氏人其謂予文諛文曰邊氏者故淮陰人也曰朝用者元未避亂走歷城而贅歷城王家稱王朝用朝用生王一誠一誠生王文質文質有二子長曰安次曰寧寧��異稍長揚言曰我邊氏也呼我邊寧曰大邊氏必我後其官果至應天府治中乃治中罔金畜書也輒倍金獲之久之書萬起萬卷樓謂人曰吾子孫必有以文興者治中生邊節邊節者奉訓公也字時中號介庵子奉訓公生而更異英特卽六七歲時見者業識其非常兒云董傑者歷城豪也故善治中及見治中郎異則益敬治中思與昏一日治中大置酒會有董公邊郎立偶傍董公董公抱之起坐膝上曰呼我舅邊郎應聲曰舅我呼汝甥邊郎應聲曰甥如是者三董公顧治中大笑滿堂皆笑於是客盡起觴兩公賀而交其襟割之盟兩公復笑客各復笑醉乃罷散去奉訓公年二十董公女歸焉生十有七年矣是爲董孺人云董公女歸會治中亡厥金求焉治中母萬太君者叱止之曰新婦賢不愈獲金乎於是名新婦金而明年奉訓公爲學官子弟爲學官子弟人謂必立取第顧久不第第也乃會試又不第於是可立第者久不第或竟不第也必曰邊時中邊時中云邊公坎坷者復二十年始有代州之命而州故稱多豪家罔時役公至州則徧召其長老而集之廷語之曰若民也柰何弗役於是布誠申約陳說分義言意懇怛諸長老無不感動泣下者自是無敢弗役公檢獄簿囚夥以問吏吏曰此逋租者爾曰胡不少寬之吏曰脫則挈家亡矣邊公嘅然而嘆曰吁未孚而責之暴未期而逆其亡玆豈父母之道哉於是與囚期而釋之使歸已而囚果如期至如是者三年代州大治會中官瑾用事天下以賂行公執古獨不以賂行而忤中謁者已又與禦史者拗也坐是免官歸人有咎公執者聞之董孺人董孺人大驚而密解邊公曰斯時何時渠謂歸不官若邪於是日治具佐邊公與鄕人醉遊客至則瞿瞿手自辦具然尙惴惴懼不意邊意而邊亦每加禮於孺人每呼曰孺人孺人而其子貢則泣涕告我曰孺人事萬太君敬如其夫事王宜人如事萬太君王宜人者治中妻也玆亦其天性云貢又曰孺�儉稔不理於綺華往受封也有命服矣拜封不復服有時貢請服孺人笑曰孺人卑階爾俟汝大封我則服之此𨿽其細小然巨者可推矣邊公卒之年爲正徳辛未六月乙未距其生景泰庚午四月已卯得年六十二孺人卒於正徳丁丑閏十二月壬申距其生景泰癸酉正月乙亥得年六十五初治中以子孤也取王宜人弟之子城子之孺人卽弟城猶弟也城有婦孺人卽又娣城婦猶娣也治中歿也城求去城有私畜孺人知之竟不發亦不以語邊公後孺人病且死會城婦自歷城來匍匐於終事孺人生二男子長貢也始官博士孺人封貢爲給事中其父母歷城大常丞其父母在代知荊州府父卒歷成次曰賦夭無子一女子曰劉嫁而寡尋亦夭貢取柴氏繼胡氏妾馮氏生羽者賦取趙氏邊子謂李子曰貢以母卒之明年月日合母於奉訓公墓墓在祖墓之次祖墓在歷城東二里地曰蓮渠墓皆枕離而趾坎銘曰謂天無知治中肇之允玆蹈玆謂天有知代州則厔華隕輝沕懷貞遽畢故材有眾損苞貴時達碩果之延祺至如掇孺人乃夢垂橊圞如生我所覦歿匪罔愉厥園有楊修阡實良五世爰利二魂妥是

【卷第四十七】

【記一十二篇】遊廬山記三渠陳氏家園一覽圖記賓貢圖記方山精舍記潛虯山人記潛庵記華池雜記遊輝縣雜記述徵集後記國相寺重修記宗老會記【缺】誠孝堂記

空同集卷第四十七北郡李夢陽撰記一十二篇

遊廬山記

自白鹿洞書院陟嶺東北行並五老峯數里至尋眞觀觀今廢然有石橋自觀後西北行里許並石澗入大壑路旁有石刻一宋嘉定間刻剝落難識一元大徳間呂師中刻也入壑行並澗路石漸巉巗數里至白鹿洞此鎖澗口者也羣峯夾澗峭立而巨石怒撐交加澗口水湍淚石鬭旁有罅人傴僂穿之行此所謂白鹿洞云過洞復並澗轉北行數里則至水簾水簾者俗所謂三級泉也然路過洞愈崄澀行蛇徑鳥道石罅間人迹罕至矣水簾掛五老峯背懸崖而直下三級而後至地勢如遊龍飛虹架空擊霆雪翻谷鳴此廬山第一觀也然李白朱子怕莫之至而人遂亦莫知其洞所顧輒以書院旁鹿眠場者當之可恨也斯𨿽略見於王禕遊記然渠亦得之傳聞又以尋眞觀列之白鹿洞後誤矣自書院陟嶺西北行至五老峯下並木崖西行則至折桂寺石橋有澗朱子嘗遊此自折桂寺循嶺而南下則至白鶴觀觀劉混成棲處也觀背峯曰丹砂峯自觀西北行數里至棲賢橋橋跨澗孤危宋祥符間橋也潤曰三峽澗澗石肝爛而巍怪罅處淵潭碧黛激則砰湃橋旁有石亭亭旁崖劖錢聞詩詩自橋西並澗行則至玉淵路旁艸間有石鮮不劖也今莫能盡記玉淵蓋其澗噴湧來至此而穴石懸注窅昧聲如迅雷亦天下壯觀也石上有劖字云過此爲棲賢寺今廢李白嘗寓此自棲賢寺西行至萬壽寺有路通廬山絕頂可至天池逾潤北行則太平寺路也然臥龍潭則在五乳峯下路仍自棲賢橋出闊口西行數里北逾重嶺入大壑始見潭潭亦瀑布注而成者潭口有長石鱗鱗起伏猶龍也朱子嘗欲結庵潭今崖有其劖字然嵐重晝日常黯黯出臥龍潭西行數里至萬杉寺程史云宋仁宗建寺當慶雲峯下崖間劖龍虎嵐慶四大字又西至開先寺寺有瀑布李白詩者有龍潭黃巗雙劍鶴鳴香鑪諸峯又有蕭統讀書臺李煜亦嘗寓此亦廬山一大觀也自開先西行十數里至歸宗寺寺有馬尾泉亦瀑布抱紫霄峯而下王羲之嘗寓此洗墨養鵝皆有池其南有溫泉焉自歸宗寺西北行則至靈溪觀觀西爲陶淵明栗裏今有橋橋西北谷口有巨石上有劖字言陶公醉則臥此旁有醉石館過醉石入谷有濯纓池崖有詩刻則自醉石館並山南折有通書院有天生碁盤石上有劖字自通書院入谷西北行則至康王阪有景徳觀今廢觀旁石刻谷廉泉三大字自觀東行十數里則谷簾泉也亦瀑布與開先瀑布同源而分下陸羽嘗品其水自康王阪又西北行則古柴桑地曰鹿子阪面陽山者陶公宅與墓處也自面陽山北行可至圓通寺此一路予未之行予則有徳安縣西並山北東行至圓通寺寺對石耳峯前有猴溪元歐陽玄有記宋黃庭堅亦寓此自圓通東東行度石門澗登廬山尋天池寺度錦潤旁有錦亭路𨿽攀奺上然修整又林木鮮伐掘問僧曰禁山也路以曳禦制碑開云行一里輒有亭路旁崖平處皆字刻也蓋五亭而後抵寺寺據廬山絕頂奉勑建者也鐵瓦而畫廊有銅鐘象鼓悉毀於火殿前有池仰出而弗竭稱天池焉是日晴晝秋髙下視四海環云若屯絮望岷峨江南北諸山皆見然江與湖益細小難觀矣僧爲指石鏡鐵船獅子芙蓉諸峯乃東至白鹿臺觀髙皇帝自制周顚碑髙古渾雄眞帝王之文然碑亭漸崩裂又東觀竹林寺刻非篆非隸周顚手迹也又東觀佛手巗然皆絕頂下游東林寺觀虎溪又至西林觀塔東又觀太平宮太平宮者卽禦制碑物色周顚處也又東至濂溪書院又東十餘里至周子墓墓對蓮花峯自蓮花峯東行至吳障山過山逾石子相思二澗並五老峯行則至白鹿洞書院相思澗者水簾下流也此廬山南北之大槪也按志廬山有大嶺與九疊屏風號奇絕李白詩不云屏風九疊云錦張今問人咸莫諳其處惟開先寺前有錦屏鋪云又按王禕記是山也洪武初長林蔽阻虎豹交於蹊路𨿽十餘里非羣數百人莫敢往今其山童童赤崖耳樵夫非探絕頂不能得徑寸薪也是山名迹則肇自惠遠在山北至李渤始有白鹿洞在南後又有周顚其迹則絕頂正徳八年夏六月李夢陽記

三渠陳氏家園一覽圖記

三渠陳氏者莆人也舉進士官至戶部郎中無何謫鈞州同知尋升汝州知州以畱滯不能歸蓋夢魂常遊於家園於是作家圖一覽圖曰吾覽之卽猶見家園爾其友人李子叩之陳君曰直吾宅而南三里許突然而倚空者莆之壺公山也其山蟠踞數十里髙踰十丈狀端士搢笏而立而一攴蜿蜿蜒蜒奔而西盡處稍突爲穴則先大夫贈戶部郎中毅庵先生先妣贈宜人吳氏墳也前有峯對峙面溪溪之源有二一自寶勝溪西來一自龍潭溪南來合流於墳之西南半里許是爲南溪口北行三百餘步匯爲潭墳亦面之潭蓄復流折而東行亦三百餘步北面有峻山石坳則葬我先太母黃氏太叔母張氏而其墳亦面溪二墳隔水略相朝拱故曰夾溪先隴溪東流折而西北行里許又折而東有石山岸北俗呼龍臂嶺又東二百步夾溪皆田以供墓祭者南有屋十餘間此所謂龍臂南莊也莊有二水磨粉麥獲微息亦以供祭至是而溪始曲折東北行四五里又折而西有石橋名壺公橋今圖內邊橋夾溪蒼蒼鬱鬱者皆荔枝樹也岸北稍東荔枝樹中故有屋數間今圯矣不圖溪又西北行半里許始入大渠蓋永春徳化仙遊三縣之水迆邐三百里入莆至木蘭山下通海號木蘭溪而宋時有李姓者築陂鑿渠以漑田今圖內邅延左行者是也渠繞山東行四里一股分而北名曰橫渠又二里許又一小股分而北名曰西渠又三里許又一股分而北名曰下渠是爲三渠今予竊之爲號西渠北行二里許亦岐爲二俗呼雙又溝一東流里許匯爲池可以畝池北築田爲地植荔枝與雜樹池蓄而復流東行百步則先兄庶吉士五瑞與弟今刑部員外郎邦器居之又東又折而北二百步許有通衢甃小橋通水於田田之東吾宅焉旅聚凡百餘家其林森森卽前所謂直南對壺公者也宅西有傑坊則予中鄕試所樹雙又溝一北流二里許折而東而南復折而東繞宅後里許與下渠水會東北曲折行十餘里入於海蓋圖之大槪如此而予曩與兄弟輩展墓而遊林登夾溪之隴宴龍臂之莊躋壺公之橋逍遙於荔枝之圃翺翔乎三渠之徑瞻嶺望海陟崇泛深酌濃割鮮惇朋敍族坐詠行歌蓋旬浹不究其巓委今是圖一覽而卽見其首末故凡繞家園而峙者流者植者繚而直者通而曲者浮者凸者瀦者蔚而離離者次而峭隅者望之若翔就之若伏者凡予故所釣所采所舟所騎所坐所臥所行者皆列吾前也故予覽之未始不豁然喜也已又郁然而戚焉李子曰子之戚者何也陳君曰傳曰君子過其故丘則黯然以悲予行年五十餘矣宦情落落鈞汝去故鄕又八千里音信罕往來今一覽而見吾家園有能不戚者乎陳君又曰莆有四山北曰陳巖東曰成山西曰紫帽與壺公均敵而對峙髙聳如四柱海潮自東北入莆莆人分之爲南北洋西南行曲折數十里至木蘭山下與木蘭溪會故曰壺公蘭溪莆之望也今不能盡圖亦略見其彷佛李子曰夫形家者流君子所不道也然述者奚取焉予讀漢唐史至藝文志見其載堪輿金櫃葬經靑烏子等書而牛眠馬跑亦時時見於他說陳君曰邑人相傳宋朱子赴司安簿時一見壺公卽曰莆田多人物乃此公作怪於乎信斯言也則嶽降尼禱之說不虛矣余曩立朝著蓋數見莆縉紳於戶部又見三渠陳子與其弟五器已又見其子舉人竊謂陳氏更多賢今覽是圖則陳氏多賢有以哉有以哉

賓貢圖記

河南按察司僉事吳君有賓貢圖一卷吳君曰此物傳自我髙祖子其記焉記曰賓貢圖長五尺有奇闊一尺畫蠻夷人十一一人擎寶珊瑚托一人臂鶻其一牽獸似鹿其一人牽狻猊一人則抱狻猊子一抱獒子一又擎寶珊瑚托又一人牽獒八人者皆左而趨至肅也而一人獨右而立而胥八人者來知其首長也一人背行婉娩抱樂挈器一人兩手捧一物二人者則右而趨其首長十一人者貎固人人殊也乃冠佩物屬亦人自殊異今不能盡考識識其气象爲賓貢者云按圖後題志曰冶城陳龢曰永嘉王漙曰徐諒曰林本淸曰縉雲朱惟嘉曰永嘉張謙曰鄱陽周厚性曰林仲勛曰云窩鄭道曰樂淸趙新曰西江李衡亦十一人云然皆不謂圖作於進民今圖角明有趙氏子昂印而十一人者皆不之及也惟嘉謂周景元作謙謂胡瓌輩五人作誠使二人者見子昂印不應如是道矣予故曰子昂�後人加之也今江南人善摸搨膺本刻古印記誑世此圖色色精巧獰動自足傳亦奚取於子昂印焉鄭道曰朱主近從何得之則知此圖又本朱氏物而傳吳氏語曰永厥傳視子孫今吳氏傳五世矣而有僉事君此圖不落他氏手矣圖首篆廣平程氏筆也正徳四年冬十一月李夢陽寓大梁記

方山精舍記

鄭生將歸方山結精舍於山陽以修周孔顏孟之業問於李子曰夫子何以教焉李子嘅然而嘆曰大哉有是乎且子所居之山非方山邪對曰然子所居之舍精舍乎曰是也曰子歸而求之有餘師矣予又何教焉又問李子不答鄭生退而問於李子之門人門人曰夫子之意或欲其則坤之道以達於天乎鄭生曰此何謂也門人曰竊聞之方圓者陰陽之形也精粗者形而上下之名也昔者聖人之贊坤也曰至靜而徳方焉其贊幹也曰純粹精焉故方者義之隅也精者奧之區也故曰陽不獨成迹不深造言圓與粗之不足恃也夫子之意無欲子則坤之道以達於天乎明日鄭生以其言質諸李子李子曰吁有是哉𨿽然務大而遺本矣不曰下學而上達乎不曰敬以直內義以方外乎此周孔顏孟之所由也吾子勉哉

潛虯山人記

潛虯山人者歙潛虯山人也山人少商宋梁間然商非劇廛不售也非交豪官勢人卽售受侮壓夫售未有不賖者也非豪勢人力賖鮮有還也山人寓劇廛則治靜屋日閒關誦苦吟弗豪勢人交及終歲算息盈縮則固與他商埒他商怪問之山人曰商亦有道焉夫價之昂卑豈一人容力哉君旣靡力吾隨其昂昂卑卑焉已是以吾身處劇廛而心怕閒也夫爭起於上人吾旣隨其昂昂卑卑息與諸埒也侮壓又胡從至矣吾是以弗勢豪交而息罔獨縮故曰商亦有道焉此爾乃後山人有子矣於是始棄商而歸潛虯山雲山人旣歸山則於山間構潛虯書院以館四方交遊曁來學者而收訓其族子弟於中又構屋數十以居其族無屋者云厥費不貲矣或謂山人曰夫商出入風波盜賊中遠父母兄弟之親而生尺寸於千萬里之外亦難矣宜若是費乎山人笑而不答退謂其族子弟曰夫散者聖賢之懿而聚者嗇夫之瑣行也若以爲金帛果足使子孫守哉山人在山則又日閉關誦吟更苦嘗夜吟獨繞庭行侵旦不休或又病之曰山人年五十餘耳髮須皤盡矣山人曰朝聞道夕死可矣子誠不能以百歲之劬而易一日苟生山人商宋梁時猶學宋人詩會李子客梁謂之曰宋無詩山人於是遂棄宋而學唐已問唐所無曰唐無賦哉問漢曰無騷哉山人於是則又究心賦騷於唐漢之上山人嘗以其詩視李子李子曰夫詩有七難格古調逸气舒句渾者圓思衝情以發之七者備而後詩昌也然非色弗神宋人遺玆矣故曰無詩山人曰僕不佞然竊嘗聞君子緒言矣三百篇色商彛周惇乎苔漬古潤矣漢魏佩玉冠冕乎六朝落花丰艸乎初唐色如朱薨而繡闥盛者蒼然野眺乎中微陽古松乎晚幽巖積雪乎李子曰夫周道如砥其直如矢誰能出不由戶何莫由斯道也山人之詩其昌矣夫山人名育字養浩號鄰菊居士其父存修者亦詩人也有音刻行矣

潛庵記

歙鮑光庭氏字以潛行矣晚修先墓而築庵於橫塘之上復號潛庵云語人曰庵吾將老焉其姻人鄭生者述其庵實請予記闡厥名義將貽諸鮑君予曰大哉庵淵濳哉夫名以實立義由警獲易不首潛乎然繼之見焉躍焉飛焉詩不曰潛乎然繼之昭焉故潛者違時以藏之名也寒沍之魚摻處以含俟時徵也綸釣驚焉潑刺以沈縮身沕穆澒洞之壑以完生也故陶遘革命而更名符甘隱約以著論皆志欲昭而弗昭欲飛弗飛躍弗躍見弗見者也夫鮑君者顯華崇騁少不經志者也老棄江湖棲遲丘壑聲色戲玩弗嬰於心車馬罔侈服食儉約無干進謀仕之事飛纓躍馬之心而折檻靡懷操瑟弗至者也胡潛其字而以名庵斯所謂專乎心者警諸物歟故瑟弗操而聞好竽熱中檻不折而談旌直爲榮𨿽無干進謀仕之事飛纓躍馬之心而見軒駟冕蓋者動容非心潛者也且今一食一服一馬一車一戲玩奇者有不矜而耀者乎此身丘壑而心市朝托江湖之放而垂涎於顯華崇騁者流耳故君子有吾有耳而不敢驕人之無能吾能耳而不敢傲人之拙實吾實耳而不敢乘人之虛良賈深藏盛徳若愚凡以擴吾潛焉已耳然猶因心以立名循名以思義號其物以存警豈非專於心然後絕外慕哉問鮑君日何爲鄭生曰君誨於家曰不勤身不立不儉家不守又誨其子弟曰吾聞一善言必記諸心見一善行必體諸身卽是而觀

君之潛亦足謂之心者矣鄭生又曰往姚源賊寇郡君以備禦之策於郡守策良可措之行若是使鮑君由潛而昭體易之義俟時而庸豈不有大可觀者而今老矣惜哉君嘗出粟賑饑有章服之賜今爲鄕飲賓云

華池雜記

華池古樂蟠縣也故城州華池東天子溝夫人洞並故城川蒙恬斬山堙谷處也今馳道存焉稍東則陽周城也牡丹園華池城東北太和觀牡丹園西張將軍墓華池城北邊路將軍名吉宋範仲淹卒也以節死贈將軍詳見郡誌興陽洞華池西崖也不窋陵慶陽東山傳介子墓西山範仲淹宅今爲府庫範純仁遺棟今爲府儀門過木鵝池慶陽城鑿通河處臨川閣鵝池上宋蔣之奇建今廢威武樓慶陽非城樓也宋建公劉廟在慶陽其兩壁畫周三十七王云李子曰餘如華池在弘治乙卯年焉居蓋三年雲從子遊者尉氏左國璣慶陽髙尙志曁其弟尙徳華池王祜

遊輝縣雜記

李夢陽曰詩云泌之洋洋可以樂饑子當正徳戊辰值春仲之交而遊於輝縣於是覽蘇門之山降觀於衛源乃登盤山至侯趙之川遂覽於三湖返焉李子登蘇門之山扣石而歌歌曰泉水活活北之流矣有女蘇春采彼薇矣山雪修阻暮予何之矣歌竟長嘯響應林谷時人莫測也蘇門山古���焉著者魏阮籍晉孫登宋孝之才邵雍元許衡姚樞耳然諸皆有祠祠之獨籍不祠也蘇門有九峯山亦奇絕然其上無泉侯趙川亦無川可恨也太行山至蘇門也峯萬餘數森森若排劍北走中有三峯獨奇而三寺各當一奇有一泉繞之流乃其泉數里觸大石輒入地故不至侯趙川李子曰予觀三湖險矣蓋虎豹之窟而魑魅所宅也西踞壺關之巍北跨陵川之危東扼林慮上黨有盜賊怕數百騎來則彀弓弩持刀出沒林阻巖谷間號曰靑羊白戈云而盤山路石岈岈嶃嶃行若登天然過此豁然曠川而四面皆山焉所謂侯趙川也蓋若桃源焉三湖有巨竹蓊茂登山西望亭亭緣崖而綠者竹也中湖則有石鏡半矢見耳而默瑩能鑑天日山河人物焉豈不異哉中湖寺趙宋號太平興國寺而習湯陰縣南北湖寺則今人創之耳邊寺磽田以千數然故櫟橡磈磊區耳於是寺僧招流人墾之租其人率斬茅菅阻巗崦爲聚落煙火裊裊相雜也其流人若婦並爲寺僧使乃其婦則於邊寺泉任載水予自南湖還也乃見兩三婦置桶巗滴下而偎坐下然靑羊白戈過其聚落聚落人輒飲食之得無害靑羊白戈感其餘食數亦輒贈遺之爲常焉輝縣產魚稻然其人多病癭階予行者二人一曰馮貴二曰左國玉左國玉予內弟也內弟生不識山前出陽武行望見山喜以爲云已知其山也益又喜躍馬行懊不卽至山李子曰余遊蘇門蓋得於山川土俗之別云於是作遊蘇門記

述徵集後記

李子曰余以正徳三年五月十七日縶而北行至秋八月八日乃赦之出云其始行也人人參息奔匿而謂必死也獨我兄曰我從我內弟國玉曰我與從二人者觸暑晝夜行饑渴艸莾風沙中詩云每有良朋況也永嘆豈不信哉豈不信哉初大梁周生爲余筮得履虎尾不咥人亨及旣下獄事勢愈急矣中外訩訩自危會早朝有匿名之書又禦史張彧等枷之長安左門會又都給事中許天錫朝出伏彧枷哭歸而自縊死予不謂其能不死也易眞前知哉

國相寺重修記

國相寺繁臺前寺也臺三寺後曰白雲中曰天淸塔斷而中立有鸛巢其上戞戞鳴按夢華錄繁臺寺一耳亦不言其地之盛嘗問之老長曰寺一耳而三其教中教之講僧玉色褊衫後教之禪深褐褊衫前教瑜伽淺褐褊衫而寺遂三後有白雲閣於是號白雲寺中有天淸殿於是號天淸寺前有國相門於是號國相寺寺分勢孤時遷世殊於是崇者頹而下者蕪僧闒教汗席師惡徒於是樹石盜亡損破鳥鼠穢之往來羊豬寺非若能主矣又國初鏟王气塔七級去其四崩嚙幽窟狐貍魑魅昏嘯陰啼僧席未暖業逃去而善彬者國相僧也乃奮然興曰寺時世廢邪僧廢之邪於是守一淸修年七十餘步詣戒壇受戒持之於是寺得不上平者彬之力也汴地以水湮故諸古迹茫然蕩然獨斯臺歸然存峻峙可遊遊者挈醪榼載唫筆花晨月夕雪驢風馬無不扣彬之門者斯足知彬也正徳間彬葺其寺殿曁伽藍閣山門鍾樓僧房等而睢陽衛百戶趙越等實助之湼塑其像設按舊碑寺宋太平興國二年建今洪武初僧古峯者新之相去四百餘年迨彬又百五十年餘矣而空同山人爲之記

宗老會記【缺】

誠孝堂記

歙人鮑燦爲其母吮疽已而疽愈人以爲孝將暴其事於官鮑君泣止之曰夫安有爲母吮疽而求名者耶江西劉編修聞而義之曰是可以爲誠於孝矣於是名其堂爲誠孝之堂著爲記鮑君則又泣止之曰是奚足爲孝耶而以名吾堂竟辭不受鮑君旣卒有三子長曰光宇次曰光祖季曰光輔相聚哭而謀曰往予常忿吾父有首善之行而卒莫之聞也夫閉而不暴者孝之忘也必舉而旌之者官之事也故君子之揚人善也不以其自閉而弗行不以其炫而苟與同何也闡其實則觀者易化此風勵之道也今官司計不出此徒使吾父幽幽而弗彰含章而喪亡且夫悖莫大於是忘孝罪莫重於泯親父行不聞時予三人之辜於是光宇使二弟相繼如京師暴其事於官乞旌其間閭官曰法孝子死不旌卒不行二子則彷徨於路衢行且泣誦說其父事行路爲之灑涕歸相聚哭又謀曰夫不可彊爭者法也可以義起者禮也緣禮以伸屈援義以附情庶幾名實有徵父行不泯於將來於是始葺其故堂而仍厥前名曰誠孝云其婚姻家有曰鄭庚者尙徳人也見三子能成其父志而竊大幸喜至大梁告我以顚末請記予驚訝曰異哉劉子之名人之堂也夫孝猶有不誠者耶孔子曰父子之親天性也今世俗率喜務名故其性鮮附實卽如刲股廬墓甞糞吮疽此何等事今人爲之大抵欲彰其孝名夫急名鮮實行務外多詭心今旣欲彰其孝名矣則所謂天性者安在乎及幸而致名輒日夜望旌其門閭顯者圖進用庶人華厥身有如鮑孝子吮疽而疽愈反自閉其事者乎又有如鮑子人以嘉名名其堂力辭不受者乎若是卽以誠孝名其堂奚不可耶而俗人不領解輒相妬不見容私毛舉過失沮壞其嘉懿曰此於法不得旌者也豈不大可詫耶鄭子又曰鮑氏先有鮑壽孫以孝聞載在宋史人呼其所居裏爲慈孝裏予曰詩云孝子不匱永錫爾類今觀鮑孝子吮疽又觀三子能成其父志非其先有遺烈哉

【卷第四十八】

【記一十一篇】石淙精舍記浩然堂記優遊堂記敬遺堂記河上艸堂記翛然臺記需於堂記觀風亭記廣信獄記後記懼問記

空同集卷第四十八北郡李夢陽撰記一十一篇

石淙精舍記

昔周子起濂溪之上倡明其學天下宗焉其後自濂溪徙廬山遂名廬山之溪曰濂溪名其堂曰濂溪之堂今天下之學宗我師楊公而公亦自安寧石淙渡徙鎭江於是築精舍丁卯橋名曰石淙精舍嗟乎事固有偶同者非謂是哉愚往觀眉山蘇氏愛陽羨山欲徙之蓋卒不返眉山今其墓在郟鄏之間曰小峩眉者是也愚謂其特文章士不足法及觀周子自濂溪徙廬山則又訝曰玆非有道者爲邪蓋天壤間物無常主自吾之所自出言濂溪也眉山也石淙也固吾土也自天壞間物言吾安往而不得主邪嗟呼古今人用心豈異哉愚不佞少幸從公遊以故得竊聞石淙焉石淙有虎丘之丘曹溪之溪螳蜋之川自昆明池來者奔流千里其地崩湍激石雨厓菇葦交合水汨汨循其間泠然金石之音故曰石淙石淙視二子故土吾不知其孰愈乃若丁卯橋負山帶江據東南之會上游之地其泉石巖壑之佳要不在廬山陽羨下也陽羨姑置勿論且廬山其志奚爲者邪顧卒幽抑不見於世今公際明天子拔茹向用功著邊徼顯名四夷利澤在社稷天下其還也登橋據水厓坐石磯不一再吟嘯去矣故金焦大江之云不能奪京洛之塵而甘露鶴林之情不能已龍沙鴈塞之行也𨿽然君子豈以此易彼哉故孔子曰樂則行之憂則違之夫廬山豈固濂溪意邪愚不佞徒及公之門力不足浚流揚波南瞻石淙特望洋耳是何敢言記

浩然堂記

浩然而塞於天地之間者气也人孰無之然存之者寡焉其見也則系乎時時有幸不幸也士有是气常苦抑而不伸焉鼓之而使之伸則又系乎上之人焉𨿽然其幾微矣幾微則風神風神則沨沨溶溶被物而物不自知江西以忠義推士尙矣推者以文山文山爲最文山之後則有練子寧黃子成焉夫二人者其禍烈矣乃其後則又有劉公球鍾公同相繼而起亦謂之風非邪文皇帝嘗曰使練子寧等在朕固當用之嗚呼帝之徳至矣豈欲鼓天下之气而慮其有弗伸邪不然何聞其風者之興之勃也夫忠孝常變一也有不一者系乎時者也苟時矣卽不幸猶幸也故曰其見也系乎時反是則人矣非气之罪也知風之自與時偕行炴乎事業炳乎文章沛乎與天地流行嗚呼微斯人其孰當之哉此所謂浩然之气也地予至金川顧瞻練公故里旣立祠祠之刊其遺文以布又名其祠之後堂曰浩然堂記焉

優遊堂記

張生之還滇也復過大梁之墟而見北郡李子李子問曰生何志張生曰含也願爲古之優遊者爾然業名吾堂矣李子聞之蹙然而嘆曰噫含乎噫含乎張生曰先生何嘆也謂含遏精以探賾邪守藝以俟庸邪艱關險阻身屈而气振與優遊者殊邪謂驊驑旣羈世网終嬰之邪抑桂菊秋榮惜其後時而貞也李子曰上世居逸中世民逸民逸則賢隱賢隱則官曠官曠則君勞是故先王之治天下也立賢備矣然猶懼其遺也於是弓旌有招蒲輪有迎夫然後賢者各以其位故采菽之章曰優哉遊哉亦是戾矣言君之獲臣也臣獲則君逸故捲阿之章曰優遊爾休矣臣或弗合去則君追之還故白駒之章曰愼爾優遊斯何也於文優以足訓遊以適稱優遊者自如之名而逸之義也使人自逸則君無與官故曰愼爾優遊夫合也沙而達名於朝發與衣白竟優遊以自髙斯空谷逍遙之計非爾公爾佚之招也予是以嘆張生曰含聞之得之不得有命孔子何人也然猶曰優哉遊哉聊以卒歲含奚足云

敬遺堂記

余姚史氏起敬遺之堂奉其王父或享賓焉賓乃言曰嗟貴宏堂奚斯名也史君曰竊聞之君子無不敬也敬身爲大夫身者親之遺也立模乃曷敢弗之敬也是故言也弗之敢苟也行也弗之敢惰也業弗敢荒宦弗敢怠不敢狎小不敢忘大凡此以廣敬也故不敬無遺無遺無身矣是故立模之於身也曷乃敢弗敬也賓曰嗟貴宏身若是大乎史君曰身也者自他人視之固眇然者也自吾視吾身與天地始終烏得而不大也夫自形之化也卽有始以遺之吾蓋不知幾億萬年矣自吾而後之又不知幾億萬年而終是身者與天地始終者也烏得而不大又烏得而不敬也北郡李子曰史君蓋早孤者云然予聞其王父育之長訓之成乃其人鮮兄弟焉億萬年之遺當其身所謂如綫者也其故其身也視他人爲大而其遺也弗敢弗敬也故其堂名之曰敬遺堂焉

河上艸堂記

正徳二年閏月予自京師返河上築艸堂而居其地古大梁之墟今日康王城是也瀕河河故常來今其地塡淤髙河不來人稍稍治墳墓葺廬舍矣始蓄牛馬樹樹木始有井落道路之界然四面皆薦奔其地宜檉楊宿麥予兄故墾田數十百區樹柳以千數環堂皆柳也登堂見大堤及城中塔背隱隱見河帆堂下蒔橊竹菊葡萄槿椒牡丹並諸雜艸物而予日彈琴詠歌其中出則披蒼榛登丘場坐斷岸而歌有二三子從二三子進曰岸嶄嶄岑巖其下遺渦瀺瀺非河之故衝邪非所謂魚鱉黿鼉窟邪夫子奚取而堂又何樂焉予曰以爲吾愛吾身孰與堂彼曰不如身子以爲天地與吾身孰久曰天地久予曰天地不能知其不終窮予何能知吾身予不能知吾身顧安知吾堂予前不知地爲魚鱉黿鼉窟又安知後之不爲魚鱉黿鼉窟且小子休矣

翛然臺記

艸堂之東築臺髙二丈餘所登臺四望云冉冉在桑楡蓋千里外見也人心不夭遊則視壙壄崇原大澤天地日月星辰霜露朝夕煙霞之變寒暑艸木往來榮枯皆與已不干涉視壙野崇原大澤天地日月星辰霜露朝夕煙霞之變寒暑艸木往來榮枯誠與已二涉於是觸予目者罔不樂也臺貴髙髙則達達則無所不見予臺不髙望之千里外見地使然也無所不見則其樂充滿其樂充滿則翛然矣莊周曰翛然而往翛然而來於是命臺曰翛然之臺予觀屈原放逐江濱非與壙壄崇原大澤天地日月星辰霜露不干涉非不知朝夕煙霞之變寒暑艸木往來崇枯之情而怕戚戚憂斯人殆未天遊乎抑宗臣當如是邪爲臺記

需於堂記

艸堂之南築瓦堂廬旅名曰需於堂艸堂作於春三月翛然臺秋七月是堂則冬十一月作更四時厥乃備有湏於堂故曰需於堂予觀需五爻需於郊沙泥血酒食遐近異勢險易異用安厲別矣而其義皆需故曰需湏也予居更四時厥乃備而是堂最後成竊謂有合於需故曰需於予堂在大梁北郊厥河往來之墟有沙泥之虞不可不戒能需庶幾獲四之出五之吉故名堂曰需於人情躁動則罔攸利躁動莫如戰曹操臨戰安閒若罔攸戰故勝此其人不足言而需之義同也是故君子需於學遜需於徳涵泳需於時進退需於命終厥躬予又竊比名吾堂𨿽然四者何有於我哉

觀風亭記

亭在風穴之山迥峻峭削環千里而孤者也形拓勢積靈秀出沒登之目豁神訊志搖襟擴嘉靖七年夏監察禦史譚子巡而歷汝而遊於亭乃俛仰而嘆曰嗟美哉山河弗攺世代遷矣吾其觀哉以問分守伍君曰天地旣中風雨時會卜洛定郟表方測景吾觀其時譚子曰美哉是古今之慨也以問分巡王君曰冠嵩帶汝伊闕我朝沃野廣麓樵獵樹藝吾觀其土譚子曰美哉是利用之思也二君於是避席而請曰敢問先生何觀也譚子曰谽谺窈如噫如噴如噓如吾觀其風曰風者何也譚子不答它日二君遇空同子述其事空同子曰美哉觀各得其職矣𨿽然風其大乎夫天下之气必有爲之先者而鼓之則莫神於風故颸颸乎莫知所從沨沨乎莫知其被澑澑乎莫知其終也其徳巽故其入深其幾微故入物而物不自知其行疾徐故其入不齊其變也乖和殊故物有瘠腴純駁性隨之矣性發情逸淳澆是效而俗隨之矣俗沿習成美惡相安而政隨之矣是故先王知風之神也於是節八音以行八風然患其乖也於是使陳詩觀焉詩者風之所由形也故觀其詩以知其政觀其政以知其俗觀其俗以知其性觀其性以知其風於是彰美而癉惡湔澆而培淳廸純以鏟其駁而後化可行也夫監察者固舉刺之要臣以風爲觀者也然登其亭履其穴而後嘆何也天下未有不觸而動者也觸以動嘆叩而不答臣之要也得其職矣職神於風故稱大焉𨿽然二君不小矣昔者文王之化行也不自汝墳始乎今之汝固古之汝汝之土猶古之土也昔者風之南也蔽芾甘棠詠愛也守之行也野有死麕歌嚴也巡之政也監察臨之二君行之何患乎非時故曰斯民也三代之所以直道而行也二君曰美哉空同子之言風也請諸監察以名其亭刻之堅石譚子名纘蓬溪人伍君名全安福人參政也王君名洙臺人按察僉事

廣信獄記

李子寓南康府臥病待罪勘官大理卿燕忠奏略曰請駐廣信府勘以避嫌又曰請轉委浙江副使鄭陽參議叚敏爲勘官又曰臣觀事連年靡結者非惟勘官罪寔提人捲難耳提人捲難以有司畏李某夫李某特一提學副使耳有司寧得罪於撫按守巡諸官而聽李某者以其善訐人私也臣行提人捲或不至請提究兩司首領官甚則參堂上官上皆許焉胡云聞之謂劉峻曰事靡結也果提人捲難乎劉峻曰殆非然焉峻甞見勘淮王之奏矣一成而解江禦史江禦史弗了也再成而解陳總制陳總制弗了也曰畱作江禦史當頭三成於禦史李矣然會任巡撫任巡撫又弗肯了也斯提人捲果難乎胡云曰彼謂先生善訐也然歟劉峻曰殆非然焉夫訐人者人固亦訐之矣曷行歟夫先生之劾江禦史也爭士气也劉知府者黜巨姧爲匹夫伸辜也然勑諭載焉又死者諸生焉夫鄭布政者彼自幹王府取之也人孰無爭論先生與鄭爭而衣十弗之行也亦大矣曷訐歟胡云曰夫云侍先生蓋見其令無不行也亦謂之動搖山嶽矣所至貪吏有望風解印綬者玆何歟劉峻曰玆必有令其所不令威之不在威古人之所謂風而易之所謂應歟不然峻見苦刑而威者卽折脊拉齒糜脛斷腂相續而斃於庭而衣十艸之能令也先生官於玆三易秋矣聞有玆否乎李子舟行將至貴溪門人葉朴筮得剝六五貫魚以宮人寵旡不利朴迎告李子曰先生順焉李子曰夫子安敢不順哉夫言官之所排也尊言官者所必排矣誰非予忌者言先入者生也犯慈四怒予安敢不順哉卽不順其誰公我李子至廣信將見燕卿燕卿使人覘李子來見馬乎與乎李子知之則步見燕卿是日廣信五學師生業先集迎李子擁之行步入城見燕卿暴階下燕卿以李子來見遲也而怒罵之曰汝本聰明好人前劉瑾之難無用識不識烕壯焉而今顧爲此爲天下士夫唾罵邪唾罵者秪以汝操上人之心要便宜耳若獨不聞老子術邪退一著是已據案團弄手而且罵且教且誚且笑李子不敢對而惟請隔獄燕卿曰此仍是便宜心而竟令系諸同獄李子出將詣兩勘官而五學生業先詣兩勘官跪諸門兩勘官曰第令一生入於是葉朴入跪白曰數百年正气鍾於令而僅見我先生二先生爲正气必有扶也兩公不答而心不以爲然於是五學生詣燕卿亦以扶正气請而燕卿者笑謂之曰子誠齊人也夫李某不過以文章冒時名耳彼豈好人哉彼老子術猶未之知而矧其它乎葉朴對曰李之爲非身非家也眾惡之必察焉燕卿笑指朴曰這秀才異日作官必效李某者燕卿起立謂諸生曰夫我此來謂李某必震惕不遑安心悔懼攺也今渠來見我獨遲而儀度�徐徐夫人之畏天者以雷霆耳朝廷者天也我大法司者雷霆也雷霆臨於其上而渠猶徐徐五學生不敢對而出李褎謂葉朴曰諸公不知我先生柰何葉朴曰彼謂先生實有送門子造僞章諸件耳審而諸件者當自殊矣翌日季子造兩勘官審而果無送門子造僞章事葉朴曰此謂天定勝人也人聞之無問識不識咸慶焉曰有天有天而燕卿侍李子則顧反嚴日伺察其所往來捕師生來獄候李子者而諸來獄候它人者則顧不之禁也兩勘官亦日誚罵李子見諸生稍不惴惴望塵拜也則曰李某壞盡士風矣兩勘官詣學會生裴近者肥而鼓腹遇之而立其旁兩勘官目之大怒曰甚哉李某令諸生侮我也故鼓其腹而又立我旁翌日諸生詣兩勘官謝兩勘官又復大罵李子恨不遂殺之也葉朴還貴溪聞兩勘官勘事褻衣酣酒坐堂上而諸方面官長跪階下事弗令自辯也問辯之亦不聽朴聞之謂詹彛曰奉天令者非敢褻天也書曰欽哉欽哉敬能誠誠則明兩人者無亦褻天歟詹彛曰夫旣罪稱囚矣玆宜至焉且先意已主聽辯曷施乎葉朴曰朴甞讀範滂傳矣王甫者閹人也然猶聽滂焉而爲之湣然攺容也而今如此哉於乎今如此哉

後記

廣信獄成諸所謗乎子咸白之矣會有赦至李子坐而有憂色通判劉懋入而問曰先生奚憂也前無赦謗木白也懋見先生油然而煦煦若無與然今諸幸白之矣而赦會又至乃顧有憂色何也李子蹙然若有所答已訥然止劉懋出語袁衡袁衡曰先生之憂以是非倒植乎公道絕不復見於天下歟夫衡也抄送僞章者也而今也坐衡以捏之也斯其一焉已劉懋曰何謂也袁衡曰夫僞章者衡於石城十一將軍第抄之也然衡又非親致先生而托書吏朱燦者致之也後先生令教官葉泰挈衡住啟王王甞召十一將軍與衡質而知將軍家人王貴者抄致將軍也而今硬坐衡曰奚不以白勘官也曰勘官不客衡白也而顧教衡曰汝但云初李某與江禦史訐奏行總制陳勘也李某每向諸生說觀陳似有偏江之意柰何衡與李素恩義輒就捏江劾陳之章送李觀看意在激怒陳而李遂送陳觀之也斯勘官鄭陽教之也曰云云者何曰實江之奏詞焉耳劉懋曰嘻冤哉有是焉先生憲臣而以人命赫詐事使懋徑拘軍校例也而今坐非例也而懋也未始造監拘也亦非戍時而竟皆以坐懋也懋冠帶奉察院文焉今坐懋以冠帶斯亦實淮王之奏詞焉耳陸鎭曰冤哉鎭也臥碑生員令家人代告今告者陸寬也而以坐鎭也夫占官地成化二十三年間事時鎭數歲耳而以坐鎭鎭娶妾有媒禮焉而今離異鎭妾被誣鎭娶妾逼焉赫焉耳而勘官者硬加鎭以彊也冤哉鎭也彼赫詐致死人命者又奚弗之問也傳廷臣曰吁詎惟汝哉先生奉江禦史者何者非實也乃今咸使之虛而江與吳奏先生者奚又咸實也吁詎惟汝哉汝第不擊先生耳誠擊先生汝胡罹之冤且更驤於法李華問乎徐珙曰奏江禦史者實也而虛之法乎徐珙曰夫對言官者當若是焉矣曰淮王奏者虛也而實之法乎徐珙曰夫尊王者當若是焉矣曰華聞之奏一言一事弗實者得以詐坐也吳奏先生者一言一事盡實乎而不以詐坐曰尊爲言官擊人者當若是焉矣李華曰夫法者守一以禦萬者也是故賢也弗敢越焉愚也弗敢蔑焉靡以貴撓罔以勢移仇不敢加暱不敢私低昂輕重如衡之付物夫然後稱法焉而後可冤平也是故郡邑有冤乎之監司監司不職平之禦史禦史平之上之大理故大理者平天下之冤者也故稱廷尉平焉任情而尊夫人也夫奚有於法徐珙曰嘻子胡見之晚矣諺曰循智保身審時致位子又烏知彼不別賢愚而務存體統哉李華曰華聞之百司奉職而天下治故務體統者安上而睦下斯相之事別賢愚者進黜以勸懲斯銓部之司也守一以平天下之冤者廷尉之職也是故視厥重輕低昂焉付之已矣而容心焉容心則不中不中則私私則不平且誠如子言則賢者殺人可不抵命而賤者不肖者爲貴者賢者殺之則不問邪有是理哉徐珙曰昨勘官鄭陽勘劉喬陷死李苒事推案叫曰如此無行止生員死則死耳乃坐知府哉觀此則法者眞以別賢愚爲心矣二子爭論不能決來質李子李子曰嗟諸生腐哉迂哉傳有之君行令臣行意又曰法以情用嗟諸生吁哉腐哉若卽能飛黃附驥亦先見先見者流耳豈能致身卿宰哉𨿽然予有尢焉行賓中和積誠未孚風之生也必穴焉空諸生乃捨我弗責而顧暇諐訾人邪正徳八年秋八月給事中王爌有章言此事是年十二月燕卿至廣信府明年正月廿八日李子至廣信就獄是年三月事完

懼問記

李子曰夫予於今而始知懼也袁衡曰衡聞之君子不懼李子曰衡是惟不知懼焉爾袁衡出遇李華而告之故李華曰夫懼動心者謂也往張劉之事先生不啻批逆鱗捋虎須矣玆言懼必有以吾將問之李華入問曰華聞之欺理者滅天罔公者無法滅天無法是曰大亂民亂身士夫亂家大臣亂國有諸李子曰然有之李華曰華甞懼投足之地鮮也以玆焉李華出以語袁衡衡不達李華曰子不見勘官勘事乎私之出焉怒之入焉鍾粟程伯二生者勘文不載也何以提爲鍾何以出程何以入鍾提而不勘乃笞而監之厥意爲何夫程伯之事總司鞠焉巡按者允焉以坐先生無故番焉玆謂有天乎無天則無法無法者亂行亂於淸明之世華自玆不復知投足之地矣袁衡曰若是則奚止於是哀佐劉賢同人命也而皆非所勘也佐不勘而賢則勘縣丞府判同委拘人判以李則罪而丞以江則否夫衡也自玆亦安往乎李華曰夫大道之行天下爲公叔李之世鉤織起焉於乎甚哉先生之懼殆非獲已歟作懼問記

【卷第四十九】

【序一十篇】刻戰國策序刻賈子序刻諸葛孔明文集序陳思王集序刻阮嗣宗詩序刻陸謝詩序刻陶淵明集序刻朱子實紀序白鹿洞志序端本策序

空同集卷第四十九北郡李夢陽撰序一十篇

刻戰國策序

嘉靖二年秋七月河南省刻其戰國策成或問戰國畔經離道之書也然而天下傳焉後世述焉何也李子曰策有四尙尙一足傳傳斯述矣況四乎四者何也錄往者迹其事考世者證其變攻文者模其辭好謀者襲其智襲智者譎模辭者巧證變者會迹事者該是故述者尙之君子斥焉斥者何也以此之經則畔揆之道則離也自秦籍之焚也三代之迹蕪矣是策也國列政具巨旿細昈人詳物業采之足以備史資之足以弘識記之博洽談之奇佹故曰迹事者該而其爲書也立從橫倡捭闔勢利啖軋讒誑傾奪無復廉恥是非之心今觀其時如羣兒一餅爭獲自矜於乎先王之禮樂刑政至是乎蔑矣故曰證變者會遂使仁義晦塞橫議膠固申韓爲哲儀秦是師狙詐者理其緒揣摩者竊其矩陷擠者矢見其險謬詖者程其欺故曰襲智者譎文叔有言髙下相求陽縱陰閉其情隱其辭妙是策也有竟日之難辯而一言之遂白者是以文卿墨儒服其意淵耽其體簡轉者法其宛蹄者祖其透蓋言巧也故曰模辭者巧李子曰予讀戰國策而知經之難明也經不明則道不行何則巧以賊拙譎以妨直時變世悲傷往憂來夫俗成於尙士壞於緣尙者樂其同緣者憚其攺傳者安於習述者狃於襲𨿽知其非駸駸入之矣佛老其類也或問周何以有戰國也李子曰文禍之也先王以禮之必文也制辭焉出乎邇加乎遠通乎其事達諸其政廣之天下益矣於是重辭焉流之春秋號曰辭令其末也獘巧譎相射遂爲戰國曰讀其書者誠文焉可矣不駸駸入之乎李子曰嗟予曷知哉予曷知哉返古之道者忠焉質焉或可矣是年也監察禦史澶州王君會按河南則謂李子曰史之義得失列刻其策以觀來者曾氏所謂因以爲戒者也

刻賈子序

賈子者賈誼新書也奚稱賈子子之也賈子賈子作乎類賈子之言者作也漢興誼文最髙古然誼陳說治理善據事實識要奧一一可措之行蓋管晏之焉故曰誼練達國體云誼文髙古最者太史公業裁之入史記矣後人或摭其創艸及他篇簡論說不忍遂捐棄於是類之稱書焉如過秦論太史公業裁入之矣褚先生又取其餘附之後今爲三篇云亦有一事一義而篇二三者或二篇而雜之一如治安策攙截無復緒理可尋乃其宏識巨議故皎皎如日星如江河地中不得掩沒之矣此書宋淳熙間甞刻潭州淳佑間又刊修焉時已稱舛缺及刻本失士夫家轉抄一切出吏手吏苦其煩也輒任減落其字句久之眩或踰行竄其字句重復訛之士夫者又靡之校也故其書愈舛缺不可讀弘治間都進士穆得此書於樂平喬公刻之京師已復有翻刻者顧仍舛缺也予今刻則略校之矣然卒莫之質補之也麟甲鳳毛僅存見於世者此耳幸邪悲邪賈子十卷共五十八篇內亡其三篇

刻諸葛孔明文集序

諸葛孔明文集六卷凡七十六篇將權之北狄五十篇世布之矣稱將苑一曰心書武徳之陰察二十六篇則增者爾稱文集云閻子兵備信陽也刻其集布焉或問閻子曰集奚而刻也閻子曰吾方有兵事曰以兵事乎曰以兵法曰以兵法乎曰以兵道曰以兵道乎曰以其出諸葛氏曰誠以是也子習焉由焉已矣奚刻而布也閻子曰夫吾惡夫巳而不人者也李子聞之曰大哉閻子可謂無我者矣然謂是書出諸葛氏則非矣閻子遇李子問曰是書也奚不諸葛氏出也李子曰竊聞之善道者不剿說以襲名善言者不附同以著見是故老不歸孔儒不畜墨名法異旨王不述霸是書仁義詐力共條則誠僞淆矣湯武桓丈並稱則王霸交矣引經括史道流是證則餖飣昭矣出入黃老申韓則授受駁矣繁簡異制文體亂矣兵詳政略立意渙矣是故是書也其事雜其法該其道混是剿說而附同者爲也故曰非諸葛氏出也閻子曰兵變事也用無定形漢賊不兩立耕者雜於渭濱善矣不曰襲荊州之孤勒益州之降乎人必湯武則龍顏不漢日表不唐矣李子曰兵無定形道有常體故談湯武者羞桓文慕桓文者鄙孫吳何也湯武者仁義之兵也順天應人者也桓文者節制之兵也假之自利者也孫吳者詭詐之兵也施之昏慢之國而後可者也夫是書也三者備矣故稱雜焉雜則事轇稱該焉該則法互稱混焉混則道亂故日是剿說而附同者爲也且獎蒙進吳贊羽徳曹謂備爲蜀先主云云斯言也果亮口出哉閻子曰內經假於黃岐然術者莫之能離左氏疑於丘明而學士罔捨其辭是書也習而由之卽用以措事因心以探法觀我以制道無於世不可也氏不氏暇論哉

陳思王集序

李夢陽曰予讀植詩至瑟調怨歌贈白馬浮萍等篇曁觀求試審舉等表未嘗不泫然出涕也曰嗟乎植其音宛其情危其言憤切而有餘悲殆處危疑之際者乎予於是知魏之不競矣先王之建國也重本以制外惇睦以敍理然後疏戚有等治具可張故曰九族旣睦平章百姓又曰至於兄弟以禦於家邦魏操以雄詐智力盜取神器丕席父業逼禪據尊乃不趁時攺行效重本惇族之計而顧凋翦枝榦委心異族有弟如植俾之危疑禁錮覩事扼腕至於長嘆流涕轉徙悲歌不能自已嗟乎予於是知魏之不競矣且以植之賢稍自矜飭奪儲特反掌耳而乃縱酒鏟晦以明已無上兄之心善乎文中子曰陳思王達理者也以天下讓而猶衷曲莫白窘迫歿身至今箕豆之吟吁嗟之令人慘不忍讀丕之於兄弟誠薄矣嗟乎此魏之所以爲魏也矣按植審舉表云權之所在𨿽疏必重勢之所去𨿽親必輕予甞撫捲嘆息以爲名言其又曰取齊者田族分晉者趙魏意若暗指司馬氏者叡號明主乃竟亦不悟卒使植憤悶發疾以死悲夫而或以爲扶蘇殺而秦滅季紮藏而吳亂天之意非爲扶蘇紮將以滅秦而亂吳也若是則魏之不能用植固亦天棄之矣然予又獨操之能生植焉豈亦所謂不系世類者哉

刻阮嗣宗詩序

夫三百篇𨿽逖絕然作者猶取諸漢魏予觀魏詩嗣宗冠焉何則混淪之音視諸鏤雕奉心者倫也顧知者稀寡效亦鮮焉鍾參軍曰嗣宗詠懷之作洋洋乎會於風雅使人忘其鄙近斯爲不佞矣顏延年注今莫可考見然予觀陳子昂感遇詩差爲近之唐音沨沨乎開源矣及李白爲古風咸祖籍詞宋人究原作者顧陳李焉極豈其未覩籍作邪孰謂天下有鍾期哉今以故所抄籍詠懷詩八十篇刊諸此訛缺姑仍之俟知者校焉

刻陸謝詩序

李子至都昌登石壁山覽謝氏精舍遺址俛仰四顧慨然興懷焉知縣徐冠曰故有精舍二字嵌山壁二十年前邑人猶及見之後被盜剜去亡矣於是李子登舟乃往觀於嵌壁是時秋髙水落壁巗巗立怪石撐拄而嵌橫於其上風雨蝕剝蘿蘚交翳李子乃顧謂徐生曰子亦知謝康樂之詩乎是六朝之冠也然其始本於陸平原陸謝二子則又並祖曹子建故鍾嶸曰曹劉殆文章之聖陸謝爲體貳之才夫五言者不祖漢則祖魏固也乃其下者卽當效陸謝矣所謂畫鵠不成尙類騖者也嗚呼此可易與不知者道哉今輯陸詩得八十六首謝詩六十四首俾徐生刻於邑齋

刻陶淵明集序

予旣得淵明墓山封識之矣又得其故屋祠址田令其裔老人瓊領業焉然其山並田徳化縣屬而老人瓊星子民會九江陶亨來信本淵明裔亨固少年粗知字義者於是使爲郡學生焉實欲久陶墓而陶生則曰力能刻其祖集予曰刻其集必去其注與評焉夫責黃者本災也太羔火之味豈羣口所嚃哉夫陶子知其人者鮮矣候惟詩朱子曰詠荊軻詩淵明露出本相知淵明者朱子耳初淵明墓失也越百餘年無尋焉予旣得其山並田遂遷諸竊據而葬者數冢而封識之然仍疑焉及覽淵明集有自祭文曰不封不樹豈其時眞不封不樹以啟竊據而葬者邪墓在面陽山徳化縣楚城鄕也集去其注與評爲八卷云凡八十一板因系之曰淵明髙才豪逸人也而復善知幾厥遭靡時潛龍勿用然予讀其詩有俛仰悲慨玩世肆志之心焉嗚呼惜哉

刻朱子實紀序

朱子實紀一十二卷婺源戴氏所編而刻於歙鮑雄氏予在白鹿洞書院感朱子出處之事會得實紀而覽側愴俯仰於是泫然而悲焉按實紀朱子年二十二仕七十致仕中間五十年更事四朝然官不過待制在外者九考立朝則四十日而已白鹿洞建書院也時年五十矣猶知南康軍事於戲何其遇不易至此哉它不必論孝宗者非宋之英明君哉亦不爲不知公三十年間詔對垂拱殿者一延和殿者二而已豈所謂吾退而寒之者至邪世常言用捨有命亦關運數故以文帝之明而使賈誼李廣沒於下位有武帝之好文而董仲舒不能安諸其朝夫宋之南也斯則何時而可以漢之二帝諉邪故知賢而不好是曰不知好而不用是曰不好用而不專猶不用也若孝宗者於公爲用耶好耶知邪於戲難言哉當是時大臣知公者陳俊卿輩數人耳亦寡矣譽者已毀者繼引者厄嫉者力黃氏狀公行曰百年論定必有智愚言者予讀之未嘗不泫然而悲也公旣沒於是大人君子宗其學達官顯夫程其猷言臣文士頌其業門人發明其授受見者懷其儀刑聞者淑其緒理薄海內外遵誦其書於是謚贈議於上祠廟建於下蔭錄及其子孫蓋其論不俟百年而定矣何則水平則鑑物故賢者沮抑於生時而論每定於身後者以平也然於宋則何補矣人曰仲尼之不遇春秋之不幸萬世之幸如是則公之遇不遇吾又奚悲戴氏名銑字寶之爲給事中卒有生曰汪愈者戴甥也以實紀視雄雄先世名元康者復朱子祠田者也文載實紀中

白鹿洞志序

李子至白鹿洞書院周覽山川故物詢其創繼顚末凡乃興之者圯焉完者缺焉條理紊焉散失漸焉寂欲墜焉考之文記則亂焉而無統遺焉而不備舉乎細而脫所巨辭繁複而義弗晰於是取而筆削焉刪繁以章義提綱以表巨分注以收細拾遺以定亂使比事有則立言有例是故首之以沿革則興亡之本著矣次之以形勝則地道昭矣又次之以創建劖刻則興繼者可考矣又次之以田租則養之者具矣又次之以姓氏文藝則觀程之要義寓矣又次之以典籍器用則日用不匱矣志成門人問曰竊聞之志者史之流也夫史者述往以詔來比辭以該事所以示鑑垂戒者也是以古之聖賢道有不行則托史以寓志故孔子退而春秋作朱子遁而綱目修皆傷道之不明不行焉耳李子曰夫若是者予豈敢哉予豈敢哉予爲斯志亦直使其晦者晰脫者補遺者備亂者統耳矣亦又欲墜者可舉散失者可綴紊者可理缺者可完圯者可復耳矣或乃遊昭道之地覽興亡之本詳創繼顚末之因養之者具觀程有要日用有需而乃猶不務實也又或鮮情餙譽以干祿附賢躅而罔厚利則斯洞也特終南之快捷方式焉矣嗚呼斯則予傷哉斯則道之不明不行也哉

端本策序

夫君臣之際有難道焉予觀內江李公蕃以端本策上昭皇帝帝覽之卽日召蕃拜兵科給事中何其遇合之易邪然子未甞不幸其始而悲其終也何則昔漢賈誼以治安策上孝文帝隋王通亦以太平十二策上其文帝夫二子者爲此豈不欲君臣遇合哉然而有難焉其志竟亦弗之行也豈非所謂有臣而無君哉夫孝文固世之所謂賢主也乃於一李廣不能用顧拊髀思不得頗與牧則誼之竟弗之行也固宜𨿽然宋仁宗專任王安石行矣乃安石卒壞其國事帝晚年追恨至不寐終夜遶榻行此又非君之過也故君臣遇合易而以道則難今以李公際遇我昭皇帝時事觀之豈不爲至難至難者耶且周世宗亦賢主也得王朴興禮樂教化諸事蓋駸駸向太平矣乃弗竟其志殂也論者咸歸諸天而昭皇帝崩也李公尋亦卒其策竟亦弗之行也不謂之天可哉夫余安得不幸於始而悲其終也試誦昔昭皇帝指星變涕泣諭羣臣語則所謂天者益驗矣

【卷第五十】

【序一十篇】結腸操譜序詩集自序徳安府誌序林公詩序張生詩序梅月先生詩序遵道錄序刻誨愚錄序方山子集序鳴春集序

空同集卷第五十北郡李夢陽撰序一十篇

結腸操譜序

李子旣爲結腸之篇嘉靖初京口人陳鰲者來遊於汴而以其詩鳴之琴著譜焉結腸操者是也李子曰嗟陳生重予過矣是篇也奚操之爲也曩予有內之喪親覩厥異傷焉警焉吟焉永焉於是援筆而布辭疏鹵荒鄙之音聊泄憤憤悶悶汶汶焉耳然怕慮今之君子謂予好怪也乃陳生顧以鳴之琴而譜焉以行君子其謂予何陳生曰鰲聞之天下有殊理之事無非情之音何也理之言常也或激之乖則幻化弗測易曰遊魂爲變是也乃其爲音也則發之情而生之心者也記曰民有血气心知之性而無哀樂喜怒之常應感起物而動然後心術形焉是也感於腸而起音罔變是卹固情之眞也是故是篇也鰲始鳴之琴之泛弦流徽其聲噍以殺也知哀之由生也比之五音黯以傷也知其音商也已而申奏摛節其聲諶諶然若痛而呻若怨而吟若雉雛於朝鶴鳴在陰其餘音則颯颯然若欲訴而咽已吐而中結也斯楚之遺些也李子曰予爲是篇也長歌當哭焉矣知其思索以悲忉別怲離若逐臣懷沙迷弗知其所之然不知其些之猶楚也知其情蕭焉瑟焉若回風隕葉寒蟬暮聒然不知其音商也知其抒哀焉已矣而不知其聲噍以殺也是故聲非琴不彰音非聲何揚詩非音人其文辭焉觀矣予有琴二具而不解一彈內人未忘也見琴則每短予曰汝不琴亦能詩邪內人則手自撫弄亦每悠揚而成音嗟陳生予何能聽汝琴予何能聽汝琴

詩集自序

李子曰曹縣蓋有王叔武云其言曰夫詩者天地自然之音也今途咢而巷謳勞呻而康吟一唱而羣和者其眞也斯之謂風也孔子曰禮失而求之野今眞詩乃在民間而文人學子顧往往爲韻言謂之詩夫孟子謂詩亡然後春秋作者雅也而風者亦遂棄而不采不列之樂官悲夫李子曰嗟異哉有是乎予甞聆民間音矣其曲胡其思滛其聲哀其調靡靡是金元之樂也奚其眞王子曰眞者音之發而情之原也古者國異風卽其俗成聲今之俗旣歷胡乃其曲烏得而不胡也故眞者音之發而情之原也非雅俗之辯也且子之聆之也亦其譜而聲者也不有卒然而謠勃然而訛者乎莫知所從來而長短疾徐無弗諧焉斯誰使之也李子聞之矍然而興曰大哉漢泓來不復聞此矣王子曰詩有六義比興要焉夫文人學子比興寡而直率多何也出於情寡而工於詞多也夫途巷蠢蠢之夫固無文也乃其謳也咢也呻也吟也行呫而坐歌食咄而寤嗟此唱而彼和無不有比焉興焉無非其情焉斯足以觀義矣故曰詩者天地自然之音也李子曰𨿽然子之論者風耳夫雅頌不出文人學子手乎王子曰是音也不見於世久矣𨿽有作者微矣李子於是憮然失已灑然醒也幹是廢唐近體諸篇而爲李社歌行王子曰斯馳騁之技也李子於是爲六朝詩王子曰斯綺麗之餘也於是詩爲晉魏曰比辭而屬義斯謂有意於是爲賦騷曰異其意而襲其言斯謂有蹊於是爲琴操古歌詩曰似矣然糟粕也於是爲四言八風出雅曰近之矣然無所用之矣子其休矣李子聞之闇然無以難也自錄其詩藏篋笥中今二十年矣乃有刻而布者李子聞之懼且慚曰子之詩非眞也王子所謂文人學子韻言耳出之情寡而工之詞多者也然又弘治正徳間詩耳故自題曰弘徳集每自欲攺之以求其眞然今老矣曾子曰時有所弗及學之謂哉是集也凡三十三卷賦三卷三十五篇四五言古體一十二卷四百七十篇七言歌行五卷二百一十篇五言律五卷四百六十二篇七言律四卷二百八十三篇七言絕句二卷二百二十七篇五言絕句並六言雜言一卷一百二十篇凡一千八百七篇

徳安府誌序

知府馬君龠修其志成而謂其府同知陶君龍曰嗟志誰序者於是同知龍求序李子李子曰夫志觀者三焉而徹於道夫志必綜古今該名實訂核驗識發之必才此可以觀學學以昭事事以布文褒貶必眞臧否以之義例燦焉此可以觀政韙邇信遠繼懲繩勸有類乎史此可以觀世昔者聖人之於文也於史焉急故曰知我罪我其惟春秋其說禮也又謂木巳宋之不徵也何也國非文不興也郡邑者固國也文以足之學闡政立因志以彰民行必興故曰可徹於道故道而政則其政義政而學則其學據學而文則其文邃文而志則其志信同知龍曰馬之爲府也於時徳安有干戈之事險易具修寇平以問汝載汝載曰予蓋得夫山川焉問賦役平曰吾得戶口焉問人不愛其情曰吾得諸風俗問訟省曰吾得其美惡眞問教興曰於神恭士禮民厚問廢舉曰先其大者焉耳故其志申施彰理本之政擴蘊揮聚根之學持例發凡祖之史摛精掞華歸之文考規承則範乎世是故其志謫古今備嚴名實兼公去取衷弘易勸易懲李子曰馬子知道哉一志而四善有焉夫小占天邇矩遠故曰遠大之至於言以觀馬子之謂夫志一十二卷凡例一卷馬子西充人陶子樂平人也

林公詩序

李子讀莆林公之詩喟然而嘆曰嗟乎子於是知詩之觀人也石峯陳子曰夫邪也不端言乎弱不健言乎躁不衝言乎怨不平言乎顯不隱言乎人烏乎觀也李子曰是之謂言也而非所謂詩也夫詩者人之鑑者也夫人動之志必著之言言斯永永斯聲聲斯律律和而應聲永而節言弗暌志發之以章而後詩生焉故詩者非徒言者也是故端言者未必端心健言者未必健气平言者未必平調衝言者未心衝思隱言者未必隱情諦情探調研思察气以是觀心無庾人矣故曰詩者人之鑑也昔者相如之哀二世也端矣而忠者則少其竟躬之爲詞也健矣而直者則咎其險謝之遊山衝矣而恬者則惡其貪白之古風平矣而矜者則病其放潘之閒居隱矣而眞者則醜其僞夫僞不可與樂逸放不可與功事貪不可與保身險不可與匡主言不竟不可與亮職五獘興而詩之道衰矣是故後世於詩焉疑詩者亦人自疑雕刻翫弄焉畢矣於是情迷調失思傷气離違心而言聲異律乖而詩亡矣陳子曰若是則子胡起嘆於林詩李子曰夫林公者道以正行標古而趍有其心矣行以就政執義靡撓有其气矣政以表言囂華是斤有其思矣言以摛志弗侈弗浮有其調矣志以決往遁世無悔有其情矣故其詩玩其辭端察其气健研其思衝探其調平諦其情眞是故其進也有亮直之忠匡救之直有功事之敏而其退也身全而心休也斯林公之詩也陳子聞之瞿然而作曰嗟乎予於是知林公詩又以知詩之觀人也林詩一十二卷凡千八百篇同邑山齋先生所編

張生詩序

夫詩發之情乎聲气其區乎正變者時乎夫詩言志志有通塞則悲歡以之二者小大之共由也至其爲聲也則剛柔異而抑揚殊何也气使之也是故秦魏不貫諣齊衛各擅節其區異也唐之詩最李杜李杜者方以非人也而張生者溟產也其爲詩杜何也夫張生者志非通也其春園之亂曰舊醅野客新蕨盤飧玆其情又何歡也夫鴈均也聲唳唳而和雝雝而春非時使之然邪故聲時則易情時則遷常則正遷則變正則典變則激典則和激則憤故正之世二南鏘於房中雅頌鏗於廟庭而其變也風刺憂懼之音作而來儀率舞之奏亡矣於是考盤載吟伐檀有詠北風其涼之篇興而十畝之間之歌倡矣斯所謂恬

塞棄通以歡袪悲者也夫大人尙兼君子恥獨故捲阿之章曰梧桐生矣於彼髙岡鳳凰鳴矣於彼朝陽言士貴及時樹勛也夫沐劉杭三子者臺鎭之妙英也其和張生也弗塞之憐而顧歡之偕若是則南園公和其子詩宜倍三子十也何也南園者老而傳者也

梅月先生詩序

情者動乎遇者也幽巖寂濱深野曠林百卉旣痱乃有縞焉之英媚枯綴疏橫斜嵚崎淸淺之區則何遇之不動矣是故雪益之色動色則雪風闡之香動香則風日助之顏動顏則日云增之韻動韻則雲月與之神動神則月故遇者物也動者情也情動則會心會則契神契則音所謂隨寓而發者也梅月者遇乎月者也遇乎月則見之目怡聆之耳悅嗅之鼻安口之爲吟手之爲詩詩不言月爲之色詩不言梅梅爲之馨何也契者會乎心者也會由乎動動由乎遇然未有不情者也故曰情者動乎遇者也昔者逋之於梅也黃昏之月甞契之矣彼之遇猶玆之遇也何也身修而弗庸獨立而端行於是有梅之嗜耀而當夜淸而嚴冬於是有月之吟故天下無不根之萌君子無不根之情憂樂潛之中而後感觸應之外故遇者因乎情詩者形乎遇於乎孰謂逋之後有先生哉

遵道錄序

錄何由而作也憂遵非其道者作也夫道自道者也有所爲皆非也故附往以標身者務名者也立名以致來者媒利者也毀同以爭衡者好異者也是故君子之於道也修之身已矣不敢名焉人或名之則辭曰愚罔攸知也不敢利焉人或利之則辭曰菲罔攸受也不敢異焉人或異之則辭曰與人同凡此遵道也何也道者吾之自事也本與人同吾奚異本無所利吾溪利本非爲名吾又奚名故曰君子貴眞眞者無所爲而爲者也無所爲而爲故卽其至爲淺深均不失道所謂知者見之而爲知仁者見之而爲仁者也是故名也愧之利也避之異也懼之凡此者恐伐眞以賊道也賊道賊吾也而今也不然殊譎以標戶惟恐不異異則名矣簡便以鼓眾惟恐不來來則利矣堅持以毀成惟恐不獨獨則異矣或病其異則曰吾病世之和同也病其眾曰吾覺殊世之昧病其自標曰弗斯弗行病其源曰某開之先斯皆非眞也有爲而爲者也而世之人顧率棄吾眞而就之於是君子重有憂焉於是作遵道之錄錄其正以救偏錄純以救駁錄要以救岐錄是以救非錄本以救末凡以反眞焉已耳而世之人顧猶疑之而不遵呼乎甚或人之好異也甚哉名利之入人深也葉子有言誠非由於中𨿽日用三牲非孝也斯善識眞者也吾所謂卽其至爲淺深均不失道者謂是也亦錄遵道者意也嗚呼知我罪我其惟春秋乎

刻誨愚錄序

誨愚錄者殷子錄其友所贈之辭也誨愚者何殷子不忘人之誨而以愚自居也李子曰往在京師見殷子予善焉其病歸也予贈之七言八句一章在大梁殷書來約太山之遊予贈之五言長詩一章後殷子拜南科給事中以書別我予贈之七言長詩一章嘉靖三年殷門人陳氏號愚泉者以行人奉使於大梁而見李子乃出其師誨愚錄者是時殷子修文地下者數年矣李子曰篤古者驗乎志尙友者存乎識奇發者本諸身謙虛者卜其受非愚而居愚者謙而虛也文以發之嶃巖浩汗才之奇也非古不法志之篤也獲言稱誨尙友之存也是則殷子之行也已

方山子集序

方山子集者集歙鄭生之詩也鄭生名作字宜述號方山子甞讀書方山中已棄去爲商挾束書弄扁舟孤琴短劍往來宋梁間壯歲英气愈勃駿馬彊弓時出射獵大梁藪中獲雉免則敲石火溫錫榼炙腥肥自觴自歌半醉垂鞭迆邐而歸識者謂鄭生𨿽商也而實非商也鄭生旣豪粗負气於是玩世輕物見王公大人不問新故便長揖抗禮以是人多病其不遜然奇特之流顧樂與之遊未始不假容優遇之者其爲詩才敏興速援筆輒成人難之曰汝詩能十乎鄭生輒十汝能二十乎鄭生輒又十然率易弗精也空同子每抑之曰不精不取鄭生乃卽兀坐沈思煉句證體亦往往入格然對它人則又率易如初故其詩數千百篇擇而集者二百餘耳嘉靖五年鄭生年四十七歲病痰核不忺於遊將返舟歸方山繹舊業讀書巖宂松桂問空同子送之郊三疊歌贈焉鄭生於是乃再拜謝曰自作之遊也往來獲公贈章多然未古歌也今得此備矣空同子曰君固有大恙玆寺詩能精乎鄭生欲答不答空同子退而語人曰鄭生玆去必大進或問何也空同子亦不答

鳴春集序

鳴春集者集霜崖予之作也鳴春者何鳥春則鳴也不春不鳴乎殊乎春也夫天下有竊則聲有情則吟竅而情人與物同也然必春焉者時使之也韓子曰以鳥鳴春以之言仗也夫竊吾竊情吾情耳使之者誰耶鳴者鳥耶鳴之者鳥邪陰凝气慘艸木殞零情者不斂而竅者不聲乎及柔風敷焉陽和四布夫然後在陰者和遷喬者嚶灌木有喈喈之聞叢棘有交交之音若是者春使之邪使之春者邪非春非鳥以之者誰邪夫天地不能逆寒暑以成歲萬物不能逃消息以就情故聖以時動物以情徵竅遇則聲情遇則吟吟以和宣宣以亂暢暢而永之而詩生焉故詩者吟之章而情之自鳴者也有使之而無使之者也遇之則發之耳猶鳥之春也故曰以鳥鳴春夫霜崖子一命而跲廿年困窮困凝慘殞零之候也然吟而宣宣而暢暢而永之何也所謂不春之春天籟自鳴者邪抑情以類應時發之邪

【卷第五十一】

【序一十篇】熊士選詩序徐迪功集序秦君餞送詩序音序送楊希顏詩序刻戴大理詩序完名榮壽編序何公四圖詩序【並詩】萍會圖序代同榜序齒錄序

空同集卷第五十一北郡李夢陽撰序一十篇

熊士選詩序

熊士選者丰城人也名卓字士選弘治丙辰進士爲平湖知縣擢監察禦史以劉瑾黜之歸黜者四十有八人而余亦與焉瑾以其名詔天下號曰黨人瑾誅起余官江西過丰城訪其人於曲江之濱亡矣余旣往哭其墓復牧輯其遺詩得六十篇然皆精細言華錄之俾藏於家李子曰夫予於士選之亡而疑於禍福之幾也蓋苦夫要實不甚解又無所測�生來昭昭者云曩余在曹署竊幸侍敬皇帝是時國家承平百三十年餘矣治體寬裕生養繁殖斧斤窮於深谷馬牛徧滿阡陌卽閭閻而賤視綺羅梁肉糜爛之可謂極治然是時海內無盜賊干戈之警百官委蛇於公朝入則振佩出則鳴珂進退理亂弗嬰於心蓋暇則酒食會聚討訂文史朋講羣詠深鉤賾剖乃咸得大肆力於弘學於乎亦極矣於是士選爲禦史日與四方士遊聲光赫赫頗有千仞覽輝之望夫治極亂繼名髙毀入丁卯後事余難言之矣今上旣誅亂賊反之正民志烝烝不姦又號一治厥亦往來之道乃今盜賊顧日益弗靖學士大夫相與釋俎豆而議干戈誠使天假士選年於是時膺寄受托必嶽立虎躍表見流輩乃顧死也悲哉古人有言曰勝觀數定觀理蓋言禍福治亂之必反也士選前罹黨禍慘矣今顧又死獨不值其定何邪夫測往來者未有不據要實者也要實明然後幾驗幾驗然後治亂理而禍福彰今旣不值其定則余又安所據而測天往來也故曰余於士選之�而疑於禍福之幾也然盜賊平且有日乃其人則竟已矣夫予安得而不�故旣收輯其遺詩而又至之以�

徐迪功集序

徐迪功集六卷並談藝錄子容寄我豫章予卽豫章刊焉印傳同好意表迪功文云初迪功亡京師也予在梁子容訃予曰昌谷遺言子序其遺文於是手其文歔欷久之曰嗟乎予忍序吾友文邪麟鳳芝寶世所希遘見遘見之而遽夭滅亡也天生之故奪之邪抑生不生生而修或短非天所諸哉迪功以文賦起吳中十數年間鷟翔而虎變彬彬乎出人士前矣然竟輱軻夭滅亡也凡此天果弗諳之邪乃予觀李唐人李杜輱軻勃賀則夭未始不憐才流涕也然猶異代足寬解孰謂親遘見之如迪功者云客曰气積久斯滿三代以後聖人罕生孔子以周未故不得位觀其大可占其細若是則魏徵將爲鬼魅之說非邪客曰羣體迪功奚以之也予曰談藝錄備矣夫追古者未有不先其體者也然守而未化故蹊徑存焉𨿽然辭榮而耽寂浮雲富貴慷慨俛仰迪功所造詣予莫之竟究矣今詳其文溫雅以發情微婉以諷事爽暢以達其气比興以則其義蒼古以蓄其詞議擬以一其格悲鳴以泄不平參伍以錯其變�物理人道之懿闡幽剔奧紀記名實卽有蹊徑厥儷鮮已修短細大又曷論焉不載迪功履歷以別有志述

秦君餞送詩序

夫學者稱餞送率於詩尙矣然烝民首列乎崧髙韓奕亦曰奕奕梁山此何哉蓋詩者感物造端者也是以古者登髙能賦則命爲大夫而列國大夫之相遇也以微言相感則稱詩以諭志故曰言不直遂比興以彰假物諷諭詩之上也昔者鄭六卿餞宣子於郊也宣子請各賦以覘鄭志故聞野有蔓艸則曰吾有望矣聞賦羔裘則曰起不堪聞褰裳則曰敢勤它人夫蔓艸細物也羔裘微也褰裳未事也曷與於鄭志奚感於宣子而有斯哉亦假物諷諭之道耳故古之人之欲感人也舉之以似不直說也托之以物無遂辭也然皆造始於詩故曰詩者感物造端者也無錫秦君爲河南提學副使而餞者爲之賦嵩山有賦大河蘇門梁園銅雀臺五老堂徳星亭者夫嵩山者言其髙也大河者淵而長也蘇門者源泉有本也梁園銅雀五老徳星者俛仰之曠�而大景行故稱者物也指者事也髙長�泉者徳業之經也景行者徵也斯非所謂假物諷諷者哉旦夫徳以立政業以廣志徵以推信是學校之要也秦君一舉餞而獲斯三要然而造始於詩詩非感物造端者邪

音序

詩至唐古調亡矣然自有唐調可歌詠髙者猶足被管弦宋人主理不主調於是唐調亦亡黃陳師法杜甫號大家今其詞艱澀不香色流動如入神廟坐土木骸卽冠服與人等謂之人可乎夫詩比興錯雜假物以神變者也難言不測之妙感觸突發流動情思故其气乃厚其聲悠揚其言切而不迫故歌之心暢而聞之者動也宋人主理作理語於是薄風雲月露一切鏟去不爲又作詩話教人人不復知詩矣詩何嘗無理若專作理語何不作文而詩爲耶今人有作性气詩輒自賢於穿花蛺蝶點水蜻蜓等句此何異癡人前說夢也卽以理言則所謂深深欵欵者何物邪詩云鳶飛戾天魚躍於淵又何說也孔子曰禮失而求之野予觀江海山澤之民顧往往知詩不作秀才語如音是已音歙處士畬雜修作處士商宋梁間故其詩多爲宋梁人作予遊大梁不及見處士見其子育處士有文行育嗜學文雅亦喜詩傳曰是父是子此之謂邪育以疾不遊反其鄕今數年矣以書抵予曰育怕懼先人之作泯沒不見於世也幸子表之予於是作音序處士行詳見志表予故不述第述作詩本旨焉

送楊希顏詩序

希顏曰夫自吾離鄕土侍兩皇帝奉王藩也倏忽四十年餘矣然無異朝夕焉夫吾顚毛今種種矣而夢魂常遊於故鄕李子官免之明歲君乃言於王曰臣鑄昧死請臣有先入墓在太行之陽汾河之傍荊榛翳如狐兔穴之敢請王曰吁汝歸其遄歸君於是秣駟於郊載脂其牽旆旗設軷馬首載西將展墓而遊於其鄕周諸王諸將軍曁羣大夫士與執事者壯君歸也於是佩玉者冕者紳者紱者車者馬者俎而醑者咸祖君至至鮮不歌也有鴻篇焉有寥言焉有鏗鏗而參差者焉有嚴而鼎鼎者焉有斂而逸放而井井者焉左史景陽謂李子曰夫祖必有詩何也李子曰祖必有詩者自崧髙蒸民始也夫歌以永言語以闡義因義抒情古之道也然而靡專於祖故詩於人有頌箴諷於已則思是故古之人之遇也必陳詩諭志焉昔者鄭人賦緇衣也晉侯曰敢不拜鄭君之不貳也此取諸頌者也國子賦轡之柔矣者則諸箴者也叔孫相鼠穆子茅鴟本諸諷者也莊舄越吟激諸思者也之數者皆古之道也而靡專於祖然祖也必歌焉事者情於離難也故鄭六卿餞宣子於郊也使各賦占志焉志以立行則事有名矣名以順義則行有程矣執義建程則人不愛情矣景陽曰乃予今始知祖之必歌也且希顏之能得情何也李子曰夫名莫大於展墓義莫隆於追親程莫要於思本情莫先於頌義是有其一足以得情矣況兼之乎況兼之乎

刻戴大理詩序

浮梁有戴大理者好吟而早逝徳崇而宦卑乃其吟簡復火之亡矣戴有子摭遺簡獲其吟八十四篇手之泣曰嗟吾父崇徳若是而官止是邪夫吟者萬物之共情也奚損於天乃亦火之亡邪斯位與名共滅之邪且弗刻玆遺後世孰謂父吟者李子曰孝哉戴子孝子之於親是而無非愛而無憎修而無短斯非無非也見其是不見其非非無憎也愛之而不知所憎亦非無短欲其修而無短故親之身非無期也孝子曰吾親如金石如栢松如彭如聃非不知人之身非六者倫也乃其心怕若斯矣故曰孝子愛日愛生於見其是見其是斯人何憎矣故親之名工乎彼孝子曰吾親徳才罔亞彼乃名亞彼親之位亞乎彼孝子曰吾親徳才罔亞役乃位亞彼故親之善卽小罔聞也則求使聞也人談親過則丸之非彼丸也憎吾親者吾丸也故親之言卽小罔聞也則求使聞也詩也者固言之章也言之章無小大無多寡無巧拙必求使之聞也斯孝子之心也於戴子見之故曰孝哉戴子且物不能無聲也於是乎吟出焉聲生於竅竅激而吟視形爲巨纖人之吟則視所集爲多寡巧拙然均之情也情感於遭故其言人人殊因言以布章因章以察用故先王之政不詩廢也故小大者其受也多寡者摛也巧拙者思也李子曰予於詩昧故罔克明於戴詩然其子之心則固孝矣則固孝矣戴子今爲開封府同知刻父詩於大梁

完名榮壽編序

洪洞韓公以戶部尙書致仕之十六年是爲正徳辛巳會今皇帝卽位搜俊又掇遺佚繹勞代起廢屈元卿碩舊罔不袛禮於是使使賫璽書往問前尙書文歲增其夫月加米焉是年公年八十一矣河內守曰嗟吾父斯不謂完名乎璽書及之矣抑非榮平非壽何謂於是以公凡所受制書及凡所贈公言萃爲編曰完名榮壽之編君子覽之曰編有六懿四韙是成何謂六懿政信徳貞天利人同君禮臣忠政信則孚徳貞則久天利則壽同善則贊君禮則榮臣忠則完名之所生必斯六者故曰成韙李子曰完者參諸敗者也名者驗乎害者也榮者彰乎厄者也壽者徵乎獨者也是故君子之敗也非恬之也敗而人完之也道直而位黜者也害也非忺之也害而人名之也讒行而身斥者也厄也非求之也厄而人榮之也前黜之後陟之前斥之後直之者也獨也非幸之也均壽不夭也人完之天久之名之厚之榮之枯之也何也徳貞則政孚政孚則人贊人贊則天利夫然後名壽獲而寵錫綿矣斯韙之義也今夫玉無不知其貴也然有擊而碎之者玉何罪也五穀無不知其美也然有揠而槁之者五穀何罪也騏驥無不知其良也然鹽車困矣騏驥何罪也何也以在人也乃人不知其在人也於是懼敗以求完位完而名輕矣又於是韙道以千名名僞而厄及之矣又於是趨利以避厄厄去而榮遺矣又於是巧冒以要榮榮獲而眾棄之矣又於是委曲以來贊贊行而天殃之矣所謂非其身必其子孫者也卽有非殃也變也非天之定也斯不知韙者之獘也於乎聞韓公者亦足以廉矣立矣或問韓公之徳之政李子曰善而不之見謂之心盲嘉而不之聞謂之心聾見之而不審聞之而不悟謂之心惑欲知韓公者觀斯編也可矣

何公四圖詩序【並詩】

何公曰予爲職方也使秦隴焉於是有出使圖於河南參政焉有旬宣圖太僕卿焉有考牧圖今都禦史巡撫雲南焉有出鎭圖李子曰予觀何公四圖而區域情理之槪昭矣詩曰膂力方剛經營四方川嶽盤郁河海爰會江湖之巨滇蜀之崄嵬目匯心發之以才是故事優政敷蕃物阜財和氓綏夷邇悅遐來故旗牙輿馬鼓笳鞣矛之擁衛圖之不謂之侈餞紳祖綬雲滃霧潗摛馨播英驪駒是賡玉振金戞系鳴竹咽圖之不謂之靡藻峻繪深千隍百城林谷蔽虧徑路回縈星軺霜幰出有卹入有問圖之不謂之矜何也繪者象乎形者也詠者踴乎情者也庸者章乎功者也實者流乎聲者也政者實也庸者秩也故其圖尙象取諸易典敍則之書祖餞體乎禮吟歌效諸詩褒譽法諸頌恊音比乎樂稱詩諭志則春秋之例回路相贈則孔門之義於乎四圖韙哉邃矣

環環大袛職方是司省疆植民匪爾疇咨關零�轓隴氛曳旗援還聚米虞笏晝之堂堂邊略西土用資

右出使圖詩

湯湯河洛襟滎帶嵩隰淤原沙易霾怕風振稿布潤汝勤汝公厥谷離離黍苗芃芃有棠是紹簡在帝衷

右旬宣圖詩

駉牡魯吟騋牝衛歌思旣無邪心乎豈它物以人茁召祥者和攻駒載殷錦云駊駊牧人乃夢維魚罔頗

右考牧圖詩

秦收黔中漢通西南百蠻編屍華夷是參我公蒞之王化愈覃獻琛錫貝驛寡停�翡翠象齒�晴金蠶

右出鎭圖詩

萍會圖序

萍會圖圖王官十有五人紀善一教授十二典膳二十五人者所謂東西南北之人也生不同同王官官不同同地也於是十五人者約曰始吾儕生東西南北也固不謂同王官卽知有王官知同地乎夫勢無常形止無定蹤吾儕知自是不復散而東西南北乎夫萍之未水也知水乎水知萍乎及飄風過焉縈花絮於漣漪之曲於是萍者布淸而根深泛精以化神綽約娉婷嬉波上下始與水一矣故有寤寐其求而終身無邂逅之遇而傾蓋於塗路者非素相聞也斯所謂偶然之合也夫合未有不散者故君子同也必聚而酒食相樂於是乎有會會者所以系情防散者也有類乎萍故稱萍會焉散而思必及其貌又子孫所世講焉世講必曰吾祖吾父昔與某同王官同地蓋同會云於是會不可不圖圖者所以示永而存義之道也李子先人亦嘗爲王官玆地覽其圖而嘆曰嘉哉會也然亦時使之焉夫叔世寡安枕危邦鮮甘食設境內有綠林銅馬之警國無河間東平之譽輔之以端而拒之不信導之以良而專恣者自遂也諸君方背刺以憂責荷擔以謀遷非穆生逃則張衡去卽有系情防散示永存義之心弗暇爲心矣而奚會之有圖故曰寧淵無焦鱗時使之耳此之謂也

代同榜序齒錄序

嘉靖五年秋八月河南鄕試成業以其名並文錄之獻矣於是榜中士谷宇齡等乃相謀爲私錄而齒序焉注其字年籍經並榜之名第題曰同榜序齒錄乃於是請之監察陳公觀焉陳公曰嗟諸生公錄之矣汝復私錄之乎宇齡等乃再拜而言曰夫私者有必不能無者也以其類私而實公也是以君子安焉蓋天下有必義焉亦有必情焉義者公之天下者也如孔子正名是也情者出於不可必無者𨿽私猶公也如周公之於伯禽之疾是也夫鄕黨莫如齒今一旦得意於鄕而直以文之髙下名之又恬然而安之愚懼人之挾賢也夫人之倫五序居其一故長幼者必不能無者也今一旦以名之髙下而安之昔也兄之今也弟之昔也後之今也先之以是而行於鄕愚懼人之無長也故榜之名公也天下之義也齒之序私也人之必情也似私而實公者也陳公曰嗟諸生韙哉可與仕矣夫國家之取士文也而用之則行也名也而責之則實也誠使挾賢以驕之鄕則其居官必矜巳而淩儕又使挾長以先人則有官必自髙而忿爭是故先王之制禮也鄕黨必齒以教讓也長幼必倫以惇遜也遜讓立而實必循實循則行成行成則名茂名茂則同榜有光嗟諸生可與仕矣是年冬十二月某濫以左史至河南之藩幸謁陳公又幸見玆錄巳又獲聞公與諸生問答之言乃竊嘆曰嗟事有小而關之大者以其夬正也有近而通之遠者以其始愼也故正莫先於禮讓愼莫大於厚倫諸生發軔者也而不文驕也不名之競而於序焉齒焉圖之它日階品功業尙可量哉夫監察公因其請而遂成之不獲本始乎詩曰淑人君子正是國人陳公有焉又曰敬愼威儀維民之則諸士子之謂也

【卷第五十二】

【序一十一篇】送都禦史王公移鎭陜以西序送都禦史夏公序贈鮑侯序贈董公序贈劉大夫序送石庵先生歸序贈閻子序周氏族譜序董氏族譜序琴峽居士序柏崖春雨序

空同集卷第五十二北郡李夢陽撰序一十一篇

送都禦史王公移鎭陜以西序

都禦史王公巡撫河南之明年是爲嘉靖甲申詔乃移公於陜西於是河藩臬長貳百司庶尹曁郡邑之吏罔不愕然相顧失色曰撫公之蒞玆邦也民紓盜息四境告寧吏嚴於條官守其程乃今一旦移而之西如吾民何李子曰出入無常者王臣之體也守之以怕者侯邦之義也是故封疆有吏軍刑各職或其舛也則王臣者出而臨焉無常員也事定則返無限年也有它委則移之無專方也今之撫臣固出而臨者也故其體不能不異且以民言之河與陜奚殊矣昔者周之定天下也陜以西旦主焉陜以東奭主焉河之南固陜之東也安知今天子不以旦奭待我公哉抑聞之時有利阻勢有夷險事有難易才有偏兼故用才以兼則攺難爲易化險爲夷變阻爲利此因時順勢謀事之大端也陜以西險塞之國也羗胡是界甲兵所急故其事難賦役煩瑣調度頻復故其時阻不有兼材鮮克濟之矣予故謂王公移鎭於西者用其兼者亦以旦奭之業望之也或曰地遠者疏位崇者危名髙者妬昔馮異之鎭關中也謗書盈篋使非光武之明𨿽欲以兼制難秉利固險樹勛流聲吾恐寇恂無河內之借而樂毅有辭燕之書也李子曰蹇蹇匪躬者王臣之義也夷險弗避者君子之節也進止以時者聖賢之行也故成王能君召公思歸而旦有君奭之篇今以王公之兼才必入而委之保傅夾輔之任陜以西豈久居公哉於是冬十月初吉諸邦侯餞公大梁之郊觴三行各稱詩諭志焉藩使杭公歌曰有客宿宿有客信信言公之莫畱也臬使張公歌曰周邦咸喜戎有良翰言西之人歡也諸寮佐則賡之曰文武吉甫萬邦爲憲言河與陜均也

送都禦史夏公序

臣小視其器難易因乎才靜躁驗諸徳遲速系乎時成否由之天故有容知大盤錯別利持久占之矣久以利用利以大成大以時獲時以天定鮮有違焉何也髙墉之隼射之者人也鳴陰之鶴靡有不和者也夏公之舉進士也癸丑迄今丁亥三十有五年矣乃始脫行省陟內臺官都禦史𨿽解鶴服豸輟藩屏而職激揚然外鎭也其地又難不謂之遲邪予嘗與公指屈榜中人見仕者十餘人耳在世者不盈百矣松栢之生也森森戢戢巖壑間然歷非千百年不材也夫其遲之也安知天不成之哉初公立農部振藩省決議贊政允出明納積有歲年人業遲之矣公不之遲也曰吾俟其至者焉耳是故不幹譽而譽隨不冀效而效獲不嚴吏而吏嚴不悅民而民悅是所謂靜以制之徳之傑者也故今之陟論者猶謂不充其器而地之難猶不足盡公之才豈非今之人躁者多而靜者寡邪甲戍之歲予溯江漢滯漾沔登峴首躡楚山望荊鄖攬襄鄧降觀於土察俗問風以今考之固夏公節鉞之地也控三省之交故其勢分阻峻崄故其俗獷藪亡匿故其風雜鮮沃腴故其賦下頑而貧故其徵鮮如約而鎭其地者緩之則玩激之則變於是乎有撫治之名撫治者恩威之兼也今誠欲合分馴獷一雜申約非才不濟非器不充夏公有焉是地也不公而奚邪故曰有容知大盤錯別利持久占之凡以是焉耳然必天定而後驗時至而後獲何也天下未有躁而成者也故冀望者不知天者也欲速者不知時者也見難而疑者不知才者也當巨而畏者不知器者也由是言之天之成夏公者名位若斯而已哉代夏爲左使者董公也亦吾榜中人也來求送夏公文予告之曰吾榜見仕而官外者公一人耳行有鳴鶴之應矣亦時至而天定矣

贈鮑侯序

有馬於此咸良之矣或曰是未歷險斯不知馬者也汗以血曰齒未長也夫伯樂觀於冀野而馬羣爲空固不險試之也且當是時能一一齒之哉固有所弗暇矣蓋才有常殊天之也器有小巨人之具也故見根撥而知品者知花者也見形而知千里者知馬者也卽夷以知險卽少壯以知老長者知人者也卽平居以知臨變者知用人者也鮑侯弱襲父官壯而立焉一擢而僉都指揮事與書押再擢而鎭淮汝三擢而掌司印年未三十也先是命將下人有謂鮑侯者河南卽天地中然巨鎭也地方千餘里轄衛十守禦之所三而侯之齒未長也夫兵者所以耀威固疆戡暴輯民者也河南西以南秦楚之隘鄙也故其地藪盜而哨凶北東南曠故其俗輕剽而易扇而司兵者前憂而預防之潛奪密消不耀而固不戡而輯誠非長而才不能又都司者藩臬頏頡者也有參謀焉有接禮焉有同事焉謀駁則取輕禮失則招侮事謬則來損而鮑侯之掌司印也明而詳是故無損謙而實是故無侮敏而聰察是故無輕恕而廉是故威威生固固生輯如是則何剽不奪何凶不消所謂蹶然歷塊者而人大謂鮑侯使提三尺行龍沙鴈塞中比古之良或亞夫見銜轡而奮躍蹄鳴者非致遠者也一飽一石斂神徐步健气勃如日中微污腹鱗爛如未暮而千里矣斯之謂良斯之謂負器之才如是則何險不可歷何變不可臨而齒之少長足計哉予非伯樂倫也交鮑侯自其父矣嘗觀侯射於南郊又見侯饑而虎餐今又觀其無輕之也無悔之也無能損之也於是知其必良也然不敢謂其羣空也何也其寮皆千里才也又皆長而歷險經變者也𨿽然汗血之駒非渥窪不產觀鮑侯者於其父祖可也故松柏之根不產花卉桃李之根不產桂菊者以各有種也

贈董公序

玉沙董公之爲左使也一號令飭規畫嚴扃鑰增範防接屬以禮馭吏以則與民以信出無稽程入無滯案平以濟允執以佐公廉以養威默以惇徳行之旬月河藩攺觀焉或謂董公簡質而退遜是古之遺良也舉進士今三十有五年矣九命而至今官其爲政有而不居勞而不伐者也是故知公者謂簡焉已耳而不知剸繁者具也謂質焉已耳而不知其內文而外素也謂退遜焉已耳而不知其果之弗顧也是以有亹亹之修而寡赫赫之譽也久矣乃今爲左使也旬月而河藩攺觀何也李子曰天下有愈試而愈堅者抱秋眞者也有愈遠而愈力者任夫重者也有必專而後利者俟夫用者也利莫如湛盧使柄不在掌卽能陸剸犀兕水斷蛟蠎顧安所施乎故曰必專而後利天夫千里之馬猶夫馬也設較材於越隙歷塊之頃而汗血未珠電影未掣則駘駑馬駸皆別之乎故曰任重者遠而愈力又試才如試金百煉而靡易斯良之矣故曰抱眞者試而愈堅董公入官者今三紀矣九命而操愈堅予以是知其有眞也然中書而戶曹而參藩議而副臬使而復參藩政卿太僕進右使而左斯其遠但千里哉然愈力也予以是知其任者重也故今綰銀章握紋符裒然爲方面首前也亹亹今也赫赫予以是知其專而後利也或曰董前爲卿不專乎李子曰事有巨細地有要散董之專而利者以長於要也曰若是地不有要於左使者乎李子曰患其不專不患不利患其不要不患不專董之謂哉

贈劉大夫序

劉大夫來參河省之政李子傾蓋與語相顧而笑莫之逆也居無何大夫貳於浙而去李子善又若思者或問焉李子曰予髙大夫曰髙之者何曰髙其績也然有獲焉予少也蒙誦孔子六蔽之章惑焉詩曰民之秉彛好是懿徳夫六言無非徳者患其不好耳而患不學哉長而悟乃學然暮矣無獲也見劉大夫惕焉覩其績慚焉巳企焉巍乎莫之及也是故喜焉髙之也其離也思焉情也曰敢問大夫何學也李子曰非古弗則非聖弗遵非經弗由少爲之力長而益修譬之饑渴飲食焉或歉則中熱面赤見善則羨而服焉恆懼不與之齊也是故發爲藻華義經道緯探賾鉤奧噴芳摛英如飫醇而抉其粕鮮不精焉故其爲仁則難罔用智則不踰守信則靡害秉直則有容勇之則助義剛之則破私故其出而仕禦士則悅導民則從遘繁則剸計大則決析細則理猾畏其嚴宄避其照狡伏其威斯皆歷試之績所謂學於古訓有獲者也大夫自視欿如人望之固巍如矣予淺人也見其人惕覩其績慚企其獲巍𨿽不髙之不可得矣夫緇衣攺於旣敝杕杜傷於斯饑非惟起懷於好徳亦冀蓬麻之易扶也獲如大夫績如大夫巍如大夫使侍孔子而遊其門則憂蔽之嘆不發於由而好古之竊不於彭比矣乃今莫逆千傾蓋之頃而遽適乎江海之遐來予胡得不喜去予胡得不思故情莫切於思離義莫先於喜徳獲莫大於攻蔽績莫難於歷試所謂髙而兼者人之上也於是效風人之義爲三疊之歌瞻彼北山有云洋洋日出曜之羣龍載翔沛之爲霖澤我萬方【其二】悠悠南邦之子於邁蒸徒楫之旟旐旆旆疆域是淸波靡揚海【其三】維南有山桂也冬榮靑靑沚蘭淩秋擢英馨香永懷回鴈春徵

送石庵先生歸序

右副都禦史石庵蔣公巡撫河南之三年上念之詔之歸若曰將別庸汝河南三司大夫聞之驚且疑詣李子問曰巡撫公之政它卽未之知河之南不之知乎其徳民或未之知士大夫不之知乎其心眾或未之知君子不之知乎銓文曰淸白可稱夫官患者污耳墨耳淸白者歸乎李子曰僕野人耳未達於務𨿽然竊有聞焉人君不欲竭臣之力非棄之也將以擴仁也又示勸也人臣不欲盡君之祿非忘之也蓋懼盈也又恥競也故國有勞臣君則優之其去則聽之或察其心罷之若曰是欲佚而未敢陳者是擴仁也於是欲佚者知上之能察其心不俟其罷而去則進退之迹泯是勸之也夫四時之序成功者退禍盈福謙天之道也故爾公爾侯情非不至而空谷之心豈固忘國哉亦懼盈恥競然耳而黃金錫歸杯酒釋柄君亦豈謂臣污且墨哉優其淸以勸弗淸優其白以勸弗白優其勞以勸弗勞斯聖王體物之心而賢臣全智之秋也夫都禦史者八座之要風紀之首而激揚之重官也乃奉璽書乘繡幰代天子出而巡嶽省方非淸白吏不至此於是審興革籌利害詢瘡痍廉貪濁蘇困苦鉏彊橫平徵役允計會閱兵甲視墉城畫廯廩百責萃之矣而又舉遺逸拔穎特風動雷行露濡霜肅斯其勞豈裘羔飾豹委蛇在公者比哉蔣公且三年矣一旦稱而優之令之歸何不可哉優之之謂仁稱之之謂勸斯所謂聖王之心也諸大夫曰優之歸矣又庸之乎李子曰予野人耳未達於務𨿽然竊又有聞焉天地因材以篤物聖人因才以官人故綜核之政行則寬緩之流後休平之治成則奮勵之鋒斂蔣公者日計不足歲計有餘者也心也君子知之徳也士大夫知之政也河南民知之淸與白吾君吾相知之它日不庸之不可得矣

贈閻子序

閻子旣拜南部司務之命瀕行李子戀焉或問徐昌谷曰閻之行李子戀焉何也嘗聞暱不言離暱莫如骨肉之親次莫如友次莫如鄕閻李者同豳人也而又友也異姓而肉骨者戀焉以玆乎徐生曰賢者弗暱暱者弗永故骨肉非義久必殘友非義久必疏鄕非義久必暌何也同气則永同求則義同義則久久則戀戀則難難易曰鳴鶴在陰其子和之同乎求者也同心之言其臭如蘭求而易者也詩曰我心匪石不可轉也義而人者也人涉卭否卬湏我友久而戀者也惠而好我攜手同行離而難者也故閻李者戀也義也非暱也李子之友聞之曰友之友吾友也吾聞古之離也聲諸詩凡以持久昭戀宣義而闡求者也於是太原喬子賦閥閱閻子之父憲卿也海陵儲子賦秦關重去鄕也浙王子賦亮闇國時有喪也郴李子賦關河濟南邊子賦郊月淞陸子賦金陵吳徐子賦虎踞昌穀子亦賦驅車之章李子曰喬之詩致儲之詩雅王之詩宏李之詩舒邊之詩衝陸之詩槪徐之詩灑昌谷之詩蒼八子者可謂善言離矣夫因其友而友之不謂義乎因其聲而聲之不謂同乎同聲而因義八子者可謂善言離矣

周氏族譜序

周生衝修其族之譜成空同子觀焉曰周生知譜哉一譜而五善具犬夫述前者據信後者實謀始者愼導從者簡布言者忠夫譜者所以合散而一殊者也非據不妄指乎非實不溢美乎自我述之自我始之而或妄也溢也謂愼乎斯固言以布之也不愼謂忠乎夫五者失一不足以訓人矧族乎何也族之於吾本一也合也世異則殊殊則散非此難導之從也言諄而不入述詳而不信若曰渠固妄而溢也何以諄與詳爲也斯不忠不簡不愼之過也何也無實而非據也周生之爲譜也遡其所可知非據乎書事必核非實乎疑之必缺非愼乎導之以可行非簡乎其言惻怛尊親是惇非忠乎夫自人之不知有尊也於是乎悖悖則不合自其不知有親也於是乎疏疏則不一不一不合則愈遠而愈殊愈殊而愈散斯非但族之罪也亦導之者非也周氏之子孫自是其無悖乎無悖則有尊矣其無疏乎無疏則有親矣尊親得而家之道不成乎斯譜之者之功也故曰周生知譜哉一譜而五善具矣

董氏族譜序

嘉靖五年董大夫來參河藩之議李子獲觀於其譜而語人曰董氏知家政乎吾於其譜觀也君無幾大夫罷歸卽其邑之東構東樓辟書院羣族子弟誨焉凡言之譜者罔不行之家也李子聞之又語人曰甚哉董大夫似君陳也吾於其家之政知之也夫自大學教衰也士不由齊而求之治是故仕也有不官政者矣矧家之能政也其罷也有不身謀者矣矧家之政行也是以夫子憂焉曰是亦爲政奚其爲爲政夫是言也誰不之知也然未之有行何也其所厚者薄未有不薄者也又其身官焉巳耳罷則無所於歸也夫董大夫者藩省之佐耳固非崇爵丰祿人也其仕也念念其族而其罷也羣而誨焉政不究於官而行於家斯豈忘本務末者倫邪持之而靡懈久之而有成非仲尼之徒而獲大學之旨能若是邪予故曰甚哉董之政似君陳也以其知本也於其譜而知之也

琴峽居士序

夫美以類彰情以物寓故緣類以彰徳則力爲有循托物以寓警則怠心靡乘執循袪怠非志罔成故曰士尙志故志者完美而定情者也夫琴之言禁也所以遏邪而宣和者也昔者伯牙鼓琴也志在髙山鍾子曰峨峨乎髙山誌在流水鍾子曰洋洋乎流水斯擬諸音者耳志以向之猶足警寓以彰類夫峽者山之隘而水之激也實擊虛應不琴而琴入之耳而會之心邪有不遏者乎邪遏則端念生和宣則躁心平躁平則情一端生則美積二者由於琴而本於志故志者完美而定情者也夫富貴導淫介冑起忿忿以躁基淫由邪作劉子介冑人也爲錦衣貴矣兄弟世祿富矣謂人曰呼我琴峽居士斯人者亦警寓彰類者邪劉子曰吾燕人也嘗登琴峽之上目之岑巉聆之泠然邪消躁蠲淫忿弗萌爰契吾志是故琴峽稱焉號曰居士夫徳成於警隳於怠是故是稱也吾亦效夫警寓而彰類者也李子曰事異而同行者嘉乎迹者也行異而同情者修乎中者也夫介冑之於俎豆富貴之於山林判矣乃劉子則曰吾如此吾如此者志爲之本也亦美之由彰乎故曰完美而定情者存乎志警寓以彰類者緣乎物

柏崖春雨序

蓬溪有柏崖公者潛於崖處於柏登聞於帝錫之鞶帶封之禦史寵之龍書耀不奪潛處而猶出也君子曰柏崖春哉春哉雨哉厥子禦史巡按大河之南遇李子詣焉李子曰大哉君子之言雨也發之以時配之以土篤物以受天之道也時以令春土以膏崖物受於柏雨復濡之材成徳食气數適至驗之於人譚公當之矣人必言天擬不遺類通乎大者故曰大哉君子之言雨也夫均是物也而柏者體貞抱靈傲寒綿齡昂霄棟宮何也莊周所謂松柏之受命獨也記曰以其有心也夫土一也柏於崖則翠流光蕤神朗秀輝者積石剛陽之气柏所入也夫君子尙類者以其心通也擬不遺物者以其命同也潛不求耀者俟時而食者也气數適至潤斯濡之矣其於人也則雨之春也譚公驗之矣故曰大哉君子之言雨也謂其天而人也巡按君曰纘也侍我大人甞竊覘之矣莊默正固非貞乎鑑灼中度非靈乎弗渝弗疢非寒而齡乎見義必爲弗戁弗懼非剛陽之秉乎察秉考貞審靈諦齡非由之心而受之命能然乎𨿽然纘疑之矣材成而潛徳處而弗食也李子曰天下有耀於潛而處猶出者固不必身親昂霄也父我者誠棟也豈必吾之自宮也傳曰裁者培之夫气若數旣至之矣予於是知譚氏之永春也永春者永雨天之道也𨿽然苞室者必務基茂末者必丰本譚氏基數世矣其鞏猶崖也本數世矣其深猶柏也甲科聯忠孝惇前開而後承且四世矣其澤猶雨也夫其永也必矣故曰予於是知譚氏之春也

【卷第五十三】

【序十一篇】贈李九江序贈何遷太僕少卿序送按察使房公序送陳公赴貴州序送右副都禦史孫公序送右副都禦史臧公序送童公赴京尹序送陳公序何公升南京工部右侍郎序贈翟大夫序觀風河洛序

空同集卷第五十三北郡李夢陽撰序十一篇

贈李九江序

李君爲九江府三年而郡大治居無何懇乞致其仕歸乃進君江西右參政歸自君治九江稔滑者逡逡無敢萌也曰官無如今守廉又明非公者縮無敢君幹也豪彊僕於其嚴良者恃以安也上令設非其令違民好君執而不行讓言至君往面爭然理勝爭卒無撓者令者或彊之也君則毅然曰官可去厥不可阿竟不行於是九江愬者不上之也它非令不至於民民亦不知有他令非於是士專其業工賈坐肆盜背其境農嬉南畝此楨民之效也楨則不擾不擾則民附民附君乃君懇歸也又放君歸於是民始疑民泣涕咎君曰夫自走省人事迄今頒白蓋日覩十易守矣號稱治者非必君廉也廉摧則公銷公銷則明夷明夷則威弗立威弗立則豪彊不僕也豪彊不僕則良者搖六者殊途而相須誠如是有能爭非其令者乎卽爭能竟弗之行歟非令至則民擾援則四等各失其業民卽失其業不治走目覩守未有不稱治吏遷也君胡不少柰而歸士解之曰嗟蠢哉民獨立者危方上者災故非令不至於下而傲譽必騰於上楚諺有之曰翦稊長谷言恩怨異情也故良者暴之鬮也威者猾之讎也太明則闇忌秉公則私惡抱廉則污讒何則物以反仇也君烏得不歸也或曰夫堯舜在上巢父洗耳張摯二疏之倫談者尙焉故聖王必有不可致之賢而君子必有不可縻之節而後淳風可行也聞之羅公曰世號稱名流善文章說道術深藏闇穆乃其心特養望市髙以取崇位慱巨資媒富貴耳於中非實有也一遇事變小則奉首鼠竄大則有不可言者矣玆其言𨿽激然要亦有徵焉今李君歸陟之以華階褒之以渥辭安知上之意不爲礪頑風懦舉而使履道知幾者勸哉

贈何遷太僕少卿序

何君以河南左參政而遷太僕寺少卿人曰髙其地厥階縮重入乎或曰脫繁哉予曰拔才也以甞歷試然亦漸耳旣入必重庸君往予謁天官公會公自西來謂予曰頃觀子元淸理西北馬有巨才云夫子元才誠巨使握大藩柄敷化而弘載民汔康乎夫馬之政一焉耳拘而簡以君遷不優馬后民哉斯非諳夫馬者也馬之登耗國之舒蹙系之矣是故丘甸歲取圉事嚴矣數馬以對窶富占矣騋牝彊衛斯臧興魯阡陌成羣漢以張矣是以兵戎之事顒碩售閒詠者侈焉比足周色國者弗之捐也然古之人思寓馬必民也至有復其三卒免二丁者備矣而猶責之官何也攻非人不行也故有張萬歲爲太僕而後天下以一縑易一馬今監苑無陳堯叟勒石之功茶馬非李木巳蜀市之嚴而編戶馬有文彥慱難耕靡息之憂卒有急則太僕每發帑金市之民今之民非甞復而免者也遇市則昂其直直昂州縣官必區晝副之一副之而有不朘民者乎於是馬敝而民亦大擾故謂馬之政一拘而簡謂君之遷優馬而後民者非諳馬者也辯者曰何君前淸理西北馬甞紏勢官私田湖益馬歲入約數千金行期人挨然卒弗行也於時君復有馬政之章略曰私茶不絕勢鹽不革馬卒不登亦未聞措之行今卽遷玆官能使馬遽足而民靡擾乎夫道以志行官以誠守時非逆度知之而弗白非仁當行而畏縮非勇相幾審力智斯立矣以君才誠重庸君夫奚往不可矣而但馬政哉君寮方嶽諸公以君行也思有贈於君而屬予爲之言予非度時誠守行志者也而從之言以鮑子知我也

送按察使房公序

今孰不曰軒冕倘來物耳夫淩風排云鼓翼於九天之衢以赴功名之會斯豈非吾所深願至欲哉然而時有遇不遇故富貴者趙孟我者也得之非我加失之非我損何也以在外也及旣失之也則又率面目無彩澤戀惜懊悔中怩怩弗休斯非所謂言是而心違者歟大抵脫屣名利有三難奮激不顧一牽於妻子二以官爲家三今欲一旦超乎三者視其官如塞翁之馬孟敏之甑先幾勇止內無絓罥色不黯如窮約靡悔斯其人亦罕矣故曰笑碎美璧動情破而況功名富貴之際哉故官爲家也官失而無家必曰悔不守井泉之俸牽於妻子妻子必聒之曰榮途百足奮激不顧者失其官鄕里人或侮之或其邦大夫過之不式時節不問遺必曰吾謀再起以泄不平若是者其去也豈誠由諸心者哉任丘房公爲河南按察使守一比法久而安矣無何上書乞致其事歸天子乃許進公太僕寺卿歸公爲此內而弗謀妻子外而弗詢友僚書上而京師朋舊咸罔聞也命下也人疑而驚詰公曰歸有家乎公曰薄田足以耕敝廬足以棲家人安乎公曰安曰他日鄕里人侮公邦大夫過公不式不時節問遺公曰侮予何殆慢予何辱不去二者難必矣公拜命曁還儀度徐暢若有所負而釋焉豁焉若有需而獲也聞惜其去公欿弗自勝譽其髙然若靡能焉若公者不謂超乎三者之等而其去眞由諸心哉夫人性𨿽同而品則殊著易識而微難察自是有向欲去而怵於侮且慢止也必曰玆非若不去而殆且辱也有向欲去而牽於妻子也必曰吾效房公不謀諸妻子有向欲去而慮夫無家也必曰薄田敝廬易辦也若是者非公啟之而誰也故君子謂公之歸有厲頑劘貪之功不誣矣公以進士歷郎中知府副使參政諸官至今職唐相國管其先也而居任丘實自關內徒因是於予有鄕國之雅而省司諸公乃復屬予曰房公之去人士惜之然亦髙之焉子盍贈之以文於是乎文

送陳公赴貴州序

陳公之貴州左布政使也爰自河南右使往焉往之日河南左使臧公偕左右參僚餞之郊有舉觴勞陳公者再拜而言曰嗟遐哉夫貴州者古鬼國之域而西南之荒裔也不謂萬里哉陳公觴而酢之而再拜對曰竊聞之王事無近有知道路之事者曰遐何難焉夫洞庭五溪天下之險也林箐岒岏劍峯指攢下視無地仰之無天苦霧蒸焉水則波濤靡際微風濞湧是險之至者也又艸露虫蛇之虞不可不戒陳公曰王生遇九折之阪叱禦徑度狄相登羊腸之谷望云徒悲故君子不以夷險異懷人臣不以非美殊志某也前甞歷匡廬泛彭蠡北涉並代揚鏕鴈門之衢飛蓋白登之墟者屢矣然甞浮洞庭踐五溪徧沅辰之巉極偏鎭之區蒙蒙嵚嵚犬牙相入者固貴之北隅也乃後復踰大庾登五羊返於江於淮於河以至於河南某者未始困於險也而險亦莫吾困問者瞿然而變色曰嗟壯哉且子何以治夷陳公曰竊聞之雨露不擇地君子不擇人故鳥獸悅惠豚魚及孚忠信篤敬蠻貊焉行夫自貴之開邦也列帝敷膏於上諸吏宣承於下官禦惟備巨小相屬立酋世長因其勢輕徭薄賦養其力左輸右轉贍乎用甲冑以威庠序以教錄俊登傑細系大縻是夷而華者也某何敢以夷治也臧公曰吾與子異域而均責夫封疆之官其責有五訓養先焉一以持之守之以寬詳出允納宣明剔幽其庶幾乎陳公再拜而受曰昔哉敢不敬承佩君子之訓於是李子聞之曰諸君可謂善祖行矣一餞而三物備或問何也曰送而卹遐而險焉虞仁也仕不避難重險不懼忠也別靡忘規陳責必五義也仁以樹忠義以行之益之以貞何事不濟是一餞而三物備者也諸君可謂善祖行矣

送右副都禦史孫公序

孫公爲都禦史赴江西也以李子甞官其地問厥宜李子曰僕鄙人也宜何知焉夫不自政而謀人政者妄也不自陳而言勇則其言無稽敢辭翌日李子與客論天下之政而及江之西客曰孫公撫斯邦也境內獄省乎蓋其人嘗爲刑吏矣以平名又錄囚斯也然斯邦也賦其允乎訥必自今摧矣自孫之爲參政爲按察爲右使所政知之也李子曰竊聞之天下一政因地異施故政以位殊位由體立立體顯用藏諸其能是以米價之問智者瞋目牛喘下詢君子與焉故此條原情執而罔狥積孚而宛成者刑吏之事也懷矜剖疑義以斷例破堅伐幽錄囚者之志也公符宣委亟卹緩徵參政之義也持明懸平靡屈靡撓重輕付之吏嚴民畏按察之經也恊寅敷誠可否惟貞右使之程也紏邪揚端屹然嶽安百度貞焉都禦史之賢也巍威履仁鎭危立利任怨而輕去挈綱而疏目踣猾而矜拙巡撫者職也昔予官江之西見右使者弗程也按察之弗經也參者非其義行也私計曰撫臣必紏之然弗之紏也乃程也經也其義行也私計曰玆必揚之矣然卒揚之揚事巨曰三司如何咎也曰咎在攸司威武臨也若罔知聞也斯非鎭危立利任怨而輕去之道也及覘其日爲則簿焉書焉瑣焉屑焉矣耳故刑貴親太親則煩賦貴親太親則勞兵貴親太親則劇心煩身勞益之以刻則威不巍自用遺人則仁不廣仁不廣則拙不容威不巍則猾不

伏此所謂下行諸司務目而挕綱者也古之大臣不由也客曰某聞之君子異位而同功殊體而均效言有本也詩云維其有之是以似之故曰我戰則克祭則受福言無往不可也孫公之撫江西也予謂其獄省而賦允也非欲其太親之也自程而後程人之程自經而後經人之經也經以立程程以擴義義以定志志以干事則何豪不之摧矣豪不奪則民志一民志一則重犯法重犯法則獄省獄省則賦可允賦允則盜賊不作盜賊不作則兵戢而無用此大臣之業而巡撫之良也故曰同功而均效者此也越二日左使臧公偕諸寮來謂李子曰孫於君同年進者也同郎屬而嘗又共巷居其行也能無言哉於是李子以客問答語告臧子而臧子乃遂以李子之言告孫子孫子曰夫敷其義而弗指其事而顧宏厥辭李殆以言諱乎𨿽然非妄言者也厥言有稽矣

送右副都禦史臧公序

大臣之出而鎭也必在畿甸之外記曰天子使其大夫爲三盛監於方伯之國是也方伯之國去天子遠故不可不有出而鎭之之臣出而鎭之不可不假激揚繩紏之權故又不可不名之監故監者主控遐固外顯寧而奠危者也今眞保諸府猶古三輔之地所謂王之畿也乃奚取諸監而使之鎭也此救時而順勢之道也政要曰靡一一之又曰持衡之勢重則昂夫建本者未有不崇乎培者也今使之鎭而取諸監者非欲畿內地昂且崇哉直隸之府不相一非方伯國埒也勢不得更無監故置監者又以一之耳此所謂順之也順勢以置監而監非方伯國埒之地則其體孤懸畿內近天子則美丑易達一分以崇本重邇以昂化非假之歲月不效故監直隸府視他方難也是以天子不易視監而監亦不敢視巳易此臧公監他方請屢抑而獨監玆獲歟昔髙皇帝置監也專任禦史巡未始煩大夫也至今議者每私謂巡撫之官非祖制斯見獘而不見時者也彼徒以彼非便宜材也利已靡任怨日倀倀冀轉擢遂以爲不必煩而不知按者守怕者也撫者濟通者也怕者一於法通者兼乎化且今之撫者誠如召之陜以東異之關以西也亦何寧不之顯危不之奠而矧遐與外之足憂也夫眞保諸府古河朔之域而武悍之國也西臨阨塞三關據焉已已之變賊嘗抗刃飛狐而飲酪倒馬矣日者流賊之起也夷怕山之堞而焚易水

之臺者幾矣是其地內而外邇而遐者也與古之畿例異而事兼夫以昂化重邇崇本一分爲巳任而益之以內外邇遐之兼此臧公監他方請屢抑而獨監玆獲歟古人有言曰圖治於難言不可不愼也今以臧公才望此官此地然常自曰天子不易視此官此地某亦何敢此官此地易行也可以側耳風政矣先是孫公以右使爲此官江西臧實偕羣寮屬予文乃予今不得不文於臧者其義猶孫也

送童公赴京尹序

童公之爲順天府尹也以河南左布政使府於省體亞尹視使品殿然非名使罔尹擢非大名使卽尹罔北也斯非內重外輕義邪童公之爲左使也幾三易年矣擬擢公都禦史曁鄕者屢矣乃竟擢公尹又北也非以公名使又大者邪天下之勢地近則難制荷重則難力體雜則職易撓順天者古京兆之地而尹猶古之尹也輦轂之下棼紏盤錯動幹貴豪暮謀於幕朝諠於朝所謂河南帝城當近臣斯謂近而難制民之受病譬如木蠹朽自內始勞者欲息瘵者欲瘳禁邪袪害一趨同俗邦畿旣熙四方是承厥機惟尹尹之輕重畿甸以之斯謂難力夫尹卿相之次也簿書期會猶云有司故其體差異史云前有趙張后有三王專而治者也今之尹若是乎斯謂難職處三難之地誠非大名使不可而以任公則公之素不推可知矣予嘗竊論天下之政惠流威立信執義斷非通弗濟有容乃大故體心悉情布慈敷溫髙犬朴靡施此可言惠而不可謂之威端嚴廉厲望之肅如邇栗遐懼此可言威而不可謂之信令行禁止畫一靡移此可言信而不可謂之義破幽剖疑不吐不茹苟有弗合死生以之此可言義而不可謂之通曲成委就從之弗失巳違之弗取怒此可言通而不可謂之容法坤之藏凖師之畜含垢掩疾不動聲色綱舉目淸有斯六善而後三難可行也何也尹也者卿相之次也故其器常患不洪然猶有司也故其才常患不通而又益之以義信兼之以威惠此天下之良也童公有焉尹不足爲矣公犍爲人也以進士歷都給事中參政左右布政使擢今官云公之擢今官也三司諸大夫飲餞於公分燕於私備矣已而相謂曰伯叔倡和載之詩回路相贈述之禮言昆弟友朋非言莫申也夫寮也者義猶昆弟分則友朋者也於是相率徵言於李子李子曰夫童公者予知之素矣是卿相之器也有六善焉尹無難爲者矣

送陳公序

陳公以河南按察使而升山東右布政使捐訊鞠典敷布遠刑獄就錢谷去紏擿司科催前以法今以教法主義教主仁是升也階崇而職異矣於是有問李子者曰君子有遺慮智者無兼能陳公固才臬將復才藩乎李子曰考來於往察隱於彰故往者來之證也迹者心之應也陳公嘗爲令矣才令也爲禦史矣才禦史甞按察副矣才按察副而又使矣而又才使則今不才藩乎竊聞之君子異位而同體異體而同功異功而同心故藩臬臺邑者位也卑崇相承寬嚴以之者體也仁宣義決視履熙載者功也然發之才而由之心故迹者心之應也夫牛羊之於人末也昔者奚飯牛式牧羊也移之官奚以秦霸式爲令才斯何也通也通斯同同斯功矣是故邑可也臺可也臬可也藩可也如孔子委吏可也乘田可也中都宰可也魯司寇可也斯所謂證諸往者也不然必自計曰吾奚藩奚臬奚臺奚邑官至而後習斯學養子而嫁者也故同者由之心者也異者卽乎事者也功者證乎迹者也體者雜乎位者也通者貫乎一者也問者曰若是則陳公進而卿不爲名卿乎李子曰名卿哉曰名相乎曰有本矣

何公升南京工部右侍郎序

何公以都禦史巡撫我土再歷年乃有今命蓋出臺而就曹輟綱維而佐水土者也以階則六佐爲崇以官則司空古列之三公以職則今散而前要以地則北重而南輕矣是時何公年將耆尙未子會又喪其夫人乃公懇疏乞歸或問李子何公歸允乎李子曰弗允曰奚知其弗允也曰以公之徳之功知之竊聞之爲而靡撓之謂執同而罔隨之謂介小而容之之謂恕存而念之之謂厚諾而終之之謂忠先而鑑之之謂遠優而俟之之謂大斯七者古所謂徳之經而政之所由行也是故是人也治朝之所必庸是以在下則升在上則旌在野求之在位明之夫何公者徳而位乎上者也方將明之歸何可得矣在幹之九五飛龍在天利見大人今皇帝繼統也乃夙夜思徳焉庸而慮之曰爲矣撓乎同矣隨乎小或罔容容者厚乎厚者忠乎忠而遠乎遠而大乎旣見之而庸之矣八坐兄矣乃又慮南有位焉若曰不仍虛乎若是則何公者卽懇疏乞歸無允之矣或又問功者何也李子曰竊聞之政外無功故執則法立介則類分恕則愛擴厚則惇積忠則眾附遠則器洪大則量富量富則大事斷器洪則承荷堅眾附則易使惇積則易親愛擴則惠澤流類分則善惡別法立則紀綱修以是臨民無往而非政以是爲政無往而非功矣故曰政外無功曰日者齊寇犯我東鄙也飛箭滿眼炎焰晝赤淮泗河洛之問訩訩如焚而公乃使鉞卽戎指揮而平之斯所謂折衡尊俎者也及其明之也乃水土焉寄何也李子曰君子之政始諸身以加諸民曷爲弗成曷用弗功詩云右之右之無不宜之是也何公嘗爲縣矣而縣焉成嘗監察矣監察有聲爲郡爲臬爲藩矣以郡以臬以藩名斯足以觀政矣何也徳爲之也故忠其衷也厚其徵也恕其行也執其操也介其節也遠其期也大其規也斯古所謂徳之經而公之政所由行者也是故重輕之者時俗之論也南北之者急要之心也明天子固宜詔公入矣公行之日三司羣公餞之郊公曰幸問言於李子於是羣公乃造問李子而有斯序

贈翟大夫序

翟大夫者河南按察司副使翟子也翟子爲給事中也劾章怒樞要坐是出補僉事僉事𨿽大夫然銀靑而諫垣出是官也時眼怕卑之於是人咸謂翟子危或教之曲解乃翟子則顧毅然曰得不得命知不知人非其道以求之君子不爲也況求之未必得哉居無何樞要者去於是翟子進副使階中順易銀以金換靑爲緋褐蓋聰馬英英赫赫奕如而巍如於是人則又咸爲翟子賀乃翟子顧又欿然弗之居也曰夫君子之諍也非以快捷方式也其進也非恃幸也是故居盡吾職焉已毀譽何知吾量吾力焉已進止聽之故法者不任情以出入君子不低昂以徇時是故翟子蒞我邦也吏嚴而民降罪之靡冤訟者寡怨行之三年令問彰顯夫是則翟大夫之行焉已或問翟大夫何以賢也李子曰人也殆有眞貴者也夫有眞貴者必有至質有至質者必有浩气故气者稟也質者成也貴者徵也今夫松栢固世之謂才也然斧之則析撓之則折火之則灰水土則朽乃若金玉之爲物也從革罔渝瑟溫而栗煉之愈赤寧碎靡蝕斯何也其質至也是故天下之言貴者未始不之歸也故詩曰金玉其相傳曰金聲而玉振之夫文孔者古之大聖人也而贊之者必曰金玉金玉固知二物者天下之貴也夫翟子者誦法孔子者也又怕自曰文王我師以是觀之殆有眞貴矣人也其質至也其气浩矣夫是則翟大夫之行焉已大夫某名某字號靑石子昌邑人也其爲副使也則嘉靖二年夏也

觀風河洛序

觀風河洛者爲巡按譚子而作也觀風者何其職也河洛者方也譚子之蒞我邦也度而能貞肅而有明潛洞臧否旁燭冤幽見之苟眞飆激山屹利害罔移也於是君子佩愛小人服威吏憚而縮民恃而舒然聲迹泯焉坐竟日默如也斯何也天下有大通焉觀是也有大幾焉風是也風以幾動幾以觀通是故無遁情焉情者風之所由生也巡按者以觀爲職者也卽情以察幾緣幾以廣通因通以求職鮮不獲也故君子謂譚子善爲政𨿽於天下可也河洛先之矣是年也譚子實監河南試大梁士試而中者十有四人也十四人者相語曰我監公何以大通於幾空同子曰士讀易乎觀之爲道人已之道也然君子觀則先已故曰知風之自自我始之也其有職也則戒之曰爾惟風儆之曰巫風滛風亂風言其觀貴已也夫譚子者懋於徳者也徳而風故其動幾動而通故其觀無遁情是故以執則貞以用則明潛之則洞旁之則燭愛孚威行吏縮而民舒也斯何也徳者所以爲風者也情者所以流徳者也幾動於微通成於廣職斯獲之矣故君子謂譚子善爲政然河洛也厥方狹矣諸士曰古者陳詩以觀而後風之美惡見也我監公聲迹泯而其徳大通於幾不謂天下之材乎於是賦觀風河洛云河洛者狹之也冀太師采之獻諸天子空同子曰民詩采以察俗士詩采以察政二者塗殊而歸同矣故有政斯有俗有俗斯有風

【卷第五十四】

【序一十篇】贈郭侯序送陳汝州序李君升按察司僉事兵屯潁上序送梁處州序送李徳安序送喬太常序送何職方序送程南昌序送馬布雲歸序兵部尙書華容劉公歸序

空同集卷第五十四北郡李夢陽撰序一十篇

贈郭侯序

郭侯爲開封府同知三年人曰郭次公升矣已而果升而爲汝寧知府人曰郭公將轉而爲開封已而果又調而爲開封李子曰竊聞之三王不沿禮五伯不襲智是故政也者因民而爲者也故順時者致昌者也信謀者審方者也俛志遲回者後時者也今郭侯爲開封也於斯三者何由焉且夫順逆者勢也大小者形也彼泰阿鏌鋣於人非不利也設倒其柄則玩而不畏故曰徑尺之魚不遊於蹄涔橫海之舟不納於江河今論者不察乃輒立議曰郭君必以其爲同知者爲知府又曰必以其爲汝寧者爲開封是何異於膠柱而鼓瑟者哉且知府之與同知其得爲不得爲至易知也夫開封者史所謂車馬之湊四通八達之衢也於今則有監守之臣有臨轄之司有諸王之國其屬城則四十有三其賦訟徭役勾幹簿書之擾蓋奚啻十倍於汝寧而又日僕僕跨鞍馬奔走逢逆如是而其勢能盡如爲汝寧否哉且夫寬猛者人之所時有也孔子曰平易近民民必親之然而肉刑𨿽三王之勢不廢此又何也故居士不寬孔子以爲不足觀然攝政七日而卽誅其亂大夫卯故曰寬於良嚴於猾寬主卹嚴主戒今郭侯將爲寬者邪抑嚴者邪諺有之曰近火先焦開封近火者也百姓煢煢嗷嗷難堪矣蓋其地人眾雜人眾雜則其俗易偸而善造僞吏隸胥史之徒又輒相鼓扇益盜姦卽蹈死地罔避懼彼其乘肥馬戴貂帽著文綺衣者蓋踵相接也大者白手置田宅與豪富埒矣此其責在知府邪同知邪余故曰知府之與同知其得爲不得爲至易知也且今人誰不謂包拯歐陽修相繼爲開封也蓋拯以嚴峻起及修代之用寬亦起夫二子者固並所謂有道仁人也乃其治同功而異義乃又並顯盛傳世由是觀之爲政各任其性同情能附實則民亦易化故曰其所令反其所好而民不從今論者乃顧又謂郭侯必用其二不然且妨於政豈不謬哉

送陳汝州序

陳子以鈞州同知升而爲汝州知州李子聞之色沾沾喜幸曰夫陳子前爲郎中矣至彰也然豈料其左而卑也今之爲汝州卽非彰也然關諸天下不細也夫天下事勢譬之弩也而其動則猶機也坤之初六曰履霜堅冰至夫霜之於堅冰相遠也動乎此而應於彼乃若是神何也此不謂至微至微者邪故曰知幾其神乎夫陰陽善惡君小小人未嘗無類也故陰陽者形也善惡者行也君子小人者朋也形不獨立行不特成朋無逆從是以泰之初九曰拔茅茹以其匯徵吉而於否之初亦云故曰同明相照同類相求雲從龍風從虎聖人作而萬物覩故朱慱𨿽賢必俟其友乃結綬貢禹卽非不肖然不能不因人而彈冠由是而觀方今無朱貢之徒則已誠有朱貢之徒聞陳子興有不彈冠相慶者邪孔子曰富與貴是人之所與也且今人孰不欲富貴假令陳子巧詐善宦卑卑與世浮沈或富厚多金玉貨財無論一知州卽令立致卿相大夫余何所喜幸焉陳子人品道徳誠足爲天下喜幸卽令隱約終身予願爲之執鞭不辭候今爲知州矧將彰而爲卿相大夫記曰力田不如逢年善仕不如遇合今陳子亦謂之遇合者哉非邪鈞州知州李君將有禮於陳子念獨余與陳子故同郎中也爲友而又故知陳子於是伻來謁余以文曰邦彥不幸不獲交於下執事然知天下有先生久矣敢爲吾汝州請然予聞李君亦令名豪傑人也因並告曰陳子行君亦可以彈冠俟矣

李君升按察司僉事兵屯潁上序

兵刑天下之忌器也然聖王能使人不犯刑而不能使天下無兵能使兵設而不用而不能使兵一日而無食能使兵足於食而不能不分之以官何則專其事則有緒而易理責眾則勞倍而鮮功昔周成康之世刑措四十餘年不用可謂極治然猶羽旄童於禮器於戚存乎樂舞兵車藏於比閭故曰聖王能使人不犯刑而不能使天下無兵當是之時四夷賓服干戈朽於武庫然猶歲終計盈縮九年論耕畜故曰能使兵設而不用而不能使一日而無食及其立官則司寇司刑司馬司兵司徒司食故曰能使兵足於食而不能不分之以官今按察提刑官也益之以軍馬城池則司馬事也又埤之以屯田則司徒事也是故其境內刑有弗允以問司寇司寇乃下而問按察兵有弗修以問司馬司馬乃亦下而問按察食有弗給以問司徒司徒乃亦下而問按察按察所主之境地誠狹也兵少也屯寡也猶之可也今李君主潁上之境其地跨江淮邊四省而犬牙民健訟而善潛非必巨獄以隔別𨿽小亦頻年無了期李君信善刑然能使之咸允乎蓋所轄衛兵率萬計其官率各奴戮魚肉之又素跋扈稍繩則亢大繩則訐更大則計脫之君卽善兵能必其無不修乎又屯田疲弱不盡懇豪彊占膏腴租入或於私門逋欠積而牽連李君卽善調食然又能必其無不給乎余故曰責眾則勞倍而鮮功𨿽然得其本萬事理李君固明恕剛愼人也識髙而變通夫明恕剛愼者政之本也識髙變通者才之緒也以此治事尙有不允不修不給者乎且君故爲司寇屬至著也又出而知陳州矣此所謂賢練之吏也如此而尙有不允不修不給者吾弗信之矣今天子夬夬明斷方袪故布新他日或問江淮間刑於司寇司寇誠對曰允矣問兵司馬誠對曰修矣問食司徒誠對曰給矣又咸曰此兼眾責而能功者也則君不謂之得其本者而誰邪三卿者佐今天子用之天下者誠皆有本者也則刑不可使之犯兵可設而不用食可無不足也此所謂聖王之治也

送梁處州序

同年者擢同年同部者序而送焉義起也蓋惟我癸丑之在吾部者爲然癸丑之在吾部者前後三十四人十二年間擢者二人又皆治郡亦寡矣前劉嶽州往王叔武首序之玆應樞往處州僉謂予當序夫序叔武備矣予何能復言然竊見自內補郡者怕怏怏不自滿非謂郡劇且勞而其勢有不獲盡專者邪夫以金緋坐堂上州縣吏承風走役悅則利怒則威一郡之休戚雨暘寒暑山川鬼神之食惟守主也而按訊有推官攵逋有通判兵戎有同知亮工分職各其成案而決於守守可則喜否則懼如是而謂劇且勞而不獲盡專焉者何邪守誠曰是侵吾掌刑吾刑賦吾賦兵戎吾核僕僕案牘間日不暇給疑推疑判疑同而不之信而是三人者皆將斂避退縮𨿽有能靡所自效於是事有所不舉矣監者入其境則曰守誤之守誤之挫辱抑厄以衄其鋒州縣之吏觀望狎玩不復有所警飭亦宜矣如是而欲專欲不劇且勞可得邪夫三者達之天下者也應樞是行將自刑自賦而自核之與抑付之前所謂三人者而可否之也應樞入吾部歷試八載聲稱滿人口性坦達無較是固天下之器於一處州何有處州在萬山中民質直簡訟蠶歲三四熟其租易辦卒伍勾擾亦亞於他郡前三人者且各易爲力而賢口應樞與之決可否而行之其郡不大治雨暘寒暑不時山川鬼神不享不佑有是理邪然此特予所竊見者爾不敢不爲應樞告他則叔武備矣

送李徳安序

李子同年進士曰李宗幹者以戶部郎中擢徳安知府故事同部擢同部同進士者爲言贈焉於是李子謂宗幹曰徳安非古名郡歟是在云夢之間矣其地髙山廣藪利耕織樵牧水者捕魚蝦宅舟楫然其俗輕悍而健訟君子則多機術把制人是楚之遺也子往何以爲政宗幹曰其信乎立於信措於敏昭於斷與厥休息如何李子曰善哉備矣宗幹曰何以益我曰無巳則寬乎綜密以輔之乎且兩漢循吏子以爲孰優宗幹曰無踰黃霸曰霸無赫赫之譽若趙廣漢輩所爲而天子賜車蓋黃金下詔褒譽人到於今稱之弗替非用是道歟當是時昭帝立幼大將軍光秉政遵武帝法度以刑罰痛繩羣下由是俗吏尙嚴酷以爲能而霸獨用寬和爲名是豈無見者歟夫守近民者也日理民爲事顧率務體格靡所司察觀霸所爲亦可以少省矣霸治民雞豚穀馬米鹽煩碎之務罔不精力某所大木某亭豬子尙應口道之況其它者歟今之守能若是乎宗幹於是起謝曰吾性剛不柰事事微子之言吾幾不政矣李子曰夫剛幹之質也陽之用也是故綜非剛則隳寬非剛則弛明非剛則苛敏非剛則息信非剛則變夫剛美徳也吾子何患焉宗幹喜誦曰生我者父母知我者鮑子乃再拜登車而別

送喬太常序

元年春天子肇祀天地旣合羣神於南郊乃復遣使祠天下名山大川曁古帝王宗室王墓告始也書曰望於山川徧於羣神是也自山以西其鎭曰霍瀆曰河海曰西海帝曰媧曰湯宗室王曰晉曰代曰瀋則吾友太常少卿喬君往侍祠建節行蓋道井陘溯太行南並蒲阪反於太原北抵鴈門雲中歷數月乃還往反蓋數十千里按祀典王祀四望天子始踐位祀之巡守至其方則又祀之故公羊曰天子有方望之事至漢宣帝令使者持節侍祠於是近臣始攝天子祀事而匭帛載禦祝與百神抗禮矣祀之義有三一曰尊神二曰尙賢三曰展親夫晉代瀋所謂文之昭也媧湯古之神聖人也河海霍望也於是時將天子精意能靡所弗享非太常所有事邪太常掌百神之祀素行無醜於神明又晉之山川所生也夫三者備矣非太常享而孰享邪是故孔子曰我祭則受福言有本也山西連年凶赤野千里黍稷不植牲牢羵瘠百神之典將有所不給今天子踐始遣俊臣往修禋事如是而復雨暘愆期甘澤弗降神曰失職賢曰助慝親曰悖徳夫山川鬼神豈若是極乎子行矣予於是望之矣

送何職方序

今之所謂賤丈夫者非薪若乎至其道山澤之事𨿽善方輿家言莫能詰其所從來此無他踐之實者言之切身親歷之與得諸口耳者異也夫言於人亦難矣兵也者難之尢者也山川艸木之利疆異而界不同車騎步短兵長戟劍楯矛鋋弓弩之施又相什百不齊故曰大小異形彊弱異勢險易異備彼坐髙幄擁僚佐談萬里外事設非身踐其地信才且知而克一一中哉趙充國漢名將也及討西羗則曰百聞不如一見願馳至金城圖上方略然則兵果易言邪新天子卽位銳意戎政乃勑司馬卿屬數馬子邊鎭而楡寧肅三鎭則以郴陽何君往君少年負駿才至於兵戎之事又爲長玆奉璽書踐萬里之域異疆殊界將靡所弗陟竊於君有賀矣君前在職方圖天下地形寢壁上號曰臥遊予間叩之曰吾得其形焉踰年又扣之曰得其勢焉再踰年曰得其備焉然終不以是自是而予亦不以是是君者以未踐也天下之患莫大於西北邊西北邊莫大於楡寧肅三鎭者君踐有日矣歸坐髙幄擁僚佐談萬里外事尙有能詰之者否邪予於君之離是故以之賀而不以悲君幸勿諉曰吾之行數馬焉耳矣

送程南昌序

正徳元年秋九月戶部郎中程君拜南昌知府之命是日朝士夫咸嘆息爲君惜謂君守南昌弗宜其言曰南昌省下郡俗機狡健訟君非法家者流性簡靜鮮事事又怕疾信若是南昌不置守乎夫天下性同也南昌之人獨不守同乎守之於民以分則帥也義則師也親之則父若母也父母師帥不可以機狡逆其子弟與卒徒而爲之守者以之逆其民欲民之不機且狡得乎假令程君斥簡以狥擾擯靜以狃暴治其民而民從之且猶不可而況未必能治治之未必從乎且天下之事不能皆試而爲今舉其大若要者錢谷甲兵訟獄三者而巳必欲其皆試而爲必從事於衡石矛鋋桎梏之細而後稱司農司馬司寇之位設終身不爲司農司馬司寶而前三事者將終身不之諳乎程君固未始試司農者及仕爲司農屬卽赫赫以能著稱今往理郡訟有不著稱者乎父母之於眾子有訟未嘗不斷斷之必當者其視均也有不是未嘗不撻撻之不怨者其愛等也非均且愛必不能服其子之心惟師與帥也亦然君苟以施之子者施之南昌之民南昌之民必治治則不爭不爭則化化則其功易敍當是時峩冠坐堂上百胥羣姓奔走承奉於下豈必彊力者而後能邪故曰操簡以禦眾居靜以制動此天下之政也予於君官同部又同進士不宜無言以別會曹長胡君伯雍合郡轑友以文見屬遂發其所欲言者如此

送馬布雲歸序

馬君布云主事戶部四年矣一旦致其事而去同僚旣醵爲之餞而又屬予之言予幸接下寮日以簿書期會爲事其何言之能爲𨿽然竊有聞焉君臣之義道不合去言不聽去不得其官去年及去矢去以予觀布云年未及也非疾者也布云刖爲中書舍人九載克厥職乃擢主部事布云又克部事鄕督太倉粟吏不敢蹈姦於是譽督天津粟天津之人咸藉藉稱明斯非不得其官者也非所謂言迕而道違者也而何以遽去無可去而去予於是知布云之賢也夫自士大夫以官爲家進退之義擯而不講於是有老死於位而不悟者穢行詭迹之士遂宴然行列蒙詬詈不顧甚有病臥牀褥猶日探除拜問調遷者使其弗事事則已苟或事事而能以不得不聽不合去否也嗟乎予於是知布云之賢也使布云不得其官去言不聽去道不合去老去疾去猶爲賢矧無可去而遽去邪夫宦譬之海也百險備焉逆之則危犯之則溺不知而不去謂之逆知可去而不去謂之犯布云玆去譬若溯恬波而行興意窮極捨舟登陸其有不樂者邪布云偉軀幹美髭須豪爽尙義少失意於科第老復弗究其官必考壽樂其餘年必生賢子孫日大其家不然何以與危者溺者別也

兵部尙書華容劉公歸序

公自去歲上書乞骸骨上察其忠誠勉畱之至是三上書不許會公目疾引請益力上不得已許焉賜璽書文鏹有衣一襲行之日冠蓋車騎塡塞路衢道旁觀者咸嘆息爭走覷公聚而轉相語豈不爲至榮幸事邪議者謂公前以司農卿歸先皇帝特詔起之置之左右委以腹心數召對訪延失得故每語屏從侍必移刻乃罷所謂帷幄舊臣者今天子幼沖煢煢在疚四境未輯忠鯁耆舊之臣不可一日去左右又大司馬者佐王平邦國者也公去誰與理邪公不聽比去議者以聞天子廉公有決志故卒不畱公夫士有必去之志而後有不可奪之節故古之人有招之不可來而臨事麾之有不可去者豈不爲俊偉烈丈夫邪爲公者誠曰吾可去去焉卿又曰吾可去去焉大夫又曰吾可去去焉朝去一公暮去一卿又去一大夫君人者必謂榮貴利達不足以盡天下之才天下之才亦必自以利其榮貴利達爲辱若是卽使公決於去何不可邪知天下之才以利其榮貴利達爲辱將遂以是風天下故卒不畱公若是天下之願仕於朝者且駪駪至也先王之訓人也語交際必曰義進退具焉先之以幾顯微生焉決之以時消長形焉故亡義者貪昧幾者危悖時者殘三者有一焉上之人必賤之曰是求榮貴利達者惟夫賤之也故天下之願仕者不至故曰郎使公決於去何不可邪公前爲司農卿諸生以郎吏事公洎爲大司馬公以舊郎吏又數數見愚無似誠不能狀公然竊知古之所謂大臣者有是義也易曰不俟終日殆公之謂矣旣相率祖公於都門北地李某乃爲之序

【卷第五十五】

【序一十篇】贈豫齋子序贈蔡濟之序贈王生序贈畬思睿序贈汪時嵩序送史泰序送嚴世臣序贈王弘化序送左載道序章園餞會詩引

空同集卷第五十五北郡李夢陽撰序一十篇

贈豫齋子序

豫齋子者歙鮑氏輔之號也鮑氏三歲而喪母十六而商中年出分五十而行成家就君子謂其行有合於豫於是字之曰以立言凡事豫則立也又號之爲豫齋子言其立本諸豫也或問李子豫有說秋以加鮑子李子曰豫有四義先事而備者貴其幾居順而防者戒乎逸旣成而受者羨乎享隨寓而遷者用乎時在易之豫重門擊柝以待暴客蓋言幾也先事而備者也然在初則鳴於三則盱於五則疾於六則冥何也斯所謂戒也故不幾不知不知不戒不戒不享享者何也二之貞吉四之盍簪是也然必由於戒何也時與位殊也夫天下未有不生於憂患者也鮑之爲人也未形而識微垂成而慮患大諦而小詳情深而意遠乃其商也察低昂酌常變齊盈縮審棄取故其利怕數倍而鮑之分也二百金耳十年乃有金二十百然皆分內無刻削損心之行斯何也先事而備者事無不濟者也斯豫之幾也然它商利則率侈�盛以明得意鳴箏竽挾妖艷策肥茹甘乃鮑子則顧益務實守約不鳴不盱不疾不冥語人曰官怠於宦成病加於小愈家毀於縱財耗於奢故其日費有經歲計有紀久於外不近婦人亦以表範於朋儕斯所謂居順而防逸而能戒者也故其貨積身安子孫成立年近五十言行重於鄕評斯不亦享矣乎是故君子與焉稱豫齊子豫齋子云乃鮑子則又仁藏而義顯往往濟急而扶危以爲自事李子曰予觀鮑子之行而知豫之道該也何動非順何動非時順而復時乃何行不成矣歙君子曰鮑之父殯也久矣而輔也匍匐山林竟獲地葬焉斯亦順動之一歟李子曰天之所助者順人之所助者信鮑子其得天者歟然由諸豫也是故稱豫齋子

贈蔡濟之序

蔡生鏊中武第歸李子喜造焉已而嘆曰析薪有理導民有以蔡氏之謂哉予於是知國之有紀也昔者先王之導民也不欲其獨文也是故生而縣弧長而佩劍隙而搜狩敵而戈矛然又不欲其獨武也於是迪之詩書習之俎豆軍有軍禮射有射爵是故其�君也曰允文允武臣也曰文武吉甫言不貴獨也後世典用旣殊猛愞各途逢掖寡斷介冑愚粗位乏兼材迄於有今制定科興策攵射徵遂使彎弓兜鍪之夫有揖讓折衝之能是故據要擁纛綏內和戎匪官之曠有紀之證也然蔡氏膺之厥子是繼詩曰教誨爾子式谷似之蔡之謂哉左史王公曰鏊之鼻祖挺自行伍連帥有聞施及厥父四世矣鏊之祖往訓之家曰愼爾戎事無忘厥文鏊之父又謂鏊曰小子勗哉爾祖有訓是故鏊之父兄弟並興文武各第立幟揭幰雙璧是輝鏊今繼之厥後足占矣李子曰被風者偃得源者永國之導風故其行速家之導源故其獲深微王子予詎知蔡之能家也封丘黃子曰李子善言國紀王子善言家訓𨿽然遺厥本矣匪徳弗承匪徳弗啟西疇公儒雅弘裕秉直而布誠忠上而信下具玆五徳矣是兼材也有子如鏊宜哉

贈王生序

夫華池西鄙之砦山也其俗牧樵衣裘氈不識文字其地苦寒其人民零散而艱難然其地顧產王生王生者則詩書衣冠徒也余之寓華池也在弘治丙辰丁巳年其時王生始遇余而從之學夫王生起家非衣冠故族也無詩書之世業也窮僻寡陋鮮同聲之冑也一旦棄牧箠堅褐挾冊書從予學是謂耀至寶於污穢之鄕秀芝蘭於叢棘之中卒奪巍科致身顯名豈不謂異常之士哉後十餘年而當正徳巳已王生自京師還而過大梁見余然猶爲靑袍生塗路坎坷於是告王生曰竊聞之富貴在天行藏有命久速有時古之人不有起自寄食牧豕而身爲將相者乎豈其始才知弗人若哉亦時有遇不遇耳故曰𨿽有至寶自售則輕芝蘭逢春香乃發生故不務修已而求富貴者謂之違天藏而求行者謂之逆命久而求速者謂之悖時斯三者君子不由也子之歸亦修已以俟其自至者矣耳王生曰夫孤立鮮就獨行無成余處窮僻寡陋懼不修也乃今聞教矣

贈畬思睿序

夫舉其身而豫能自知焉者寡矣故壽夭吾不得豫知其壽夭疾病吾不得豫知其疾病禍福吾不得豫知其禍福子孫吾不得豫知其賢不肖故欲吾壽戒凡戕吾生者已矣欲少疾病不爲諸致疾病者已矣欲寡禍我不爲禍端巳矣欲子孫賢教子不爲不賢已矣我教之不爲不賢乃仍爲不賢也此下愚不移者也古之人有焉丹朱商均是也我不爲禍端而或禍我也此無妄之災也若孔子厄宋魋曾子避越寇是也不爲諸致疾病者而疾病也此謂之命也冉伯牛是也不爲凡所戕生者而弗壽也此之謂天也顏回是也夫六人者皆大聖而大賢而其遭乃顧咸若是夫畬思睿歙之田野氓耳未必有聖賢之行也今其三子皆克家是不爲不賢也夫婦各八十餘歲是壽者也然又康彊是少疾病也生無災厄是鮮禍也則何也李子曰夫天道好生而福良人道積善而有慶故人不必皆回能弗戕其生𨿽有不壽焉者寡矣不必皆伯牛能弗爲諸致疾病者𨿽有疾病者寡矣不必皆孔曾能自不爲禍端𨿽有禍焉者寡矣不必皆堯舜能教其子孫不爲不賢𨿽有不賢者寡矣�曰大小之應捷於影響今思睿兄死無後不利其財事其母以孝聞非自求福者乎寡欲愼躬非不戕生者乎且又何疾病矣躬行率其子孫非教之不爲不賢者秋故曰人有必壽必壽而不壽乃始曰天有必不疾病必不疾病而疾病乃始曰命亦有必福必福而不福乃始曰無妄之災教之有必賢必賢而不賢乃始曰下愚不移故曰影響之道大小以之處常則𨿽微必應遇變則聖賢不遭鳴嗚善觀思睿者其知天下之際乎

贈汪時嵩序

鮑輔氏告我曰歙有淳行人汪時嵩者於輔外舅也而今六十矣輔聞之六十始壽夫壽未有不文以彰也而彰也必賴於名文敢請予曰未同何言爲夫不知其人而頌之者佞也敢辭鮑曰時嵩可以文者五焉予曰五者何也鮑曰汪巨閥也系出越國公某而時嵩祖號碧山翁者以文行稱嘗樹桂堂前桂至今存也以是厥裏名業掛云斯亦足以呼喬木家矣夫汪閥巨而繁人而時嵩長於其行至百三十人余焉長而義鮮不悅也夫勤儉和審四者士之優也而時嵩有焉是故以商則順以耕則獲且今喜談而樂道者非謂久而同居者罕聞哉而汪氏同門出入內無間於人言今十有一世矣予曰嗟予聞諸君子禮以義起文由譬闡行以類求故人情莫不有親親之莫不愛焉愛之必祈之曰百壽不巳必曰千壽又不巳曰萬壽壽之而假文焉行玆非先王之程也然厥義存焉甥舅者婚姻之經也推內之愛以愛其所生而文以壽之禮也故曰禮以義起鮑君足當之矣夫文者托物以宣者也故古之壽有曰日者月者山者川者岡者陵者松而栢者凡以達愛焉巳矣適有叢桂於是作叢桂之歌歌曰有樹偃蹇兮堂戶君有瑟兮胡不日歌以舞金昆兮蘭孫沓以進兮朝龡箎兮暮擊鼓斯亦取譬闡文達愛之義焉已而聞之者乃曰李奚篤於時嵩夫子賤取斯於魯賢尹公擇友於學射王射門閥朱陳世姻非其類者固鮮有聚者也鮑之父時明者誠孝而著行君子稱焉而輔也靡較兄貨孤立而潤屋推計其姻門時嵩壽譽五者是徵已故曰行以類求者此也鮑又曰厥父永實生二子長則時嵩時嵩配程氏孝敬善握家有三子二女孫三人云

送史泰序

驛有舟有馬兼水陸者兼舟馬其最著自京師陸行南皆大驛大驛有南馬其丞與州縣長吏埒富次則自京師水行然不逮陸驛甚陸驛非閣大臣及權力所役使不得除卽除不購不得以爲常人亦不之怪也史泰以陜西承差至京師不得爲閣大臣及權力者使及除貧又不得購於是除平望驛丞平望據水僻較之自京師水行不逮又甚臨行意忽忽不樂予謂之曰子聞周官乎周官𨿽卑未如遽傳牧廐各愼厥職惟厥賢故天下大治昔者單襄公假道於陳以聘於楚謂其侯不在疆國無寄寓縣無施捨占其國有大咎曹之候人何戈與祋能稱厥職詩人歌之今之驛卽古遞傳寄寓施捨丞卽古之候也且若等向非齊民邪以承奉奔走之力天子錄之俾列在末官豈謂思與州縣長吏埒富邪何爲忽忽至此史泰曰今號明經居尊官職宣助教化乃日務富厚蓄金帛爲子孫計夫驛至卑也丞至末也莾走承奉之職易稱子何望之過哉予謂之曰人之美劣不系官之崇庳古之人歌之咎之獨非此等官邪假令若等不愼且賢卽巳誠愼且賢孰謂無助於治哉法驛丞得捕邏境內錄其績夫平望盜藪也輕舠利出沒雲濤煙浪間至橫也子西北人也壯膂力精騎射卽其所事豈直奔走承奉間邪史泰曰然微子無所聞教史仲成者永樂間都禦史也有風裁慶陽安化人泰其孫也泰於予有葛故於其行爲之言

送嚴世臣序

教人者固教於人者也其始教於人也見彼嗜酒喜賓客怠厥事諸生以所業請輒置諸案上不理數日再請曰姑徐徐再請乃不得巳朗誦一過指示之曰某善某疵某不愜吾意更爲之更爲以請亦復若是因循歲月計饋遺腆薄鵑憎喜有它故輒取憎者而撻之諸生信謹厚有不退而心非者乎夫吾旣退而心非之矣它日以所教於人者教人可乎蓋教官卑而祿薄俯仰不贍鮮有弗陷於是矧鬱鬱衰邁之士竊升斗以苟朝夕彼始𨿽心非其人而終不自持者豈少哉嚴君世臣少好學負大志累試有司弗偶年踰四十始取賓貢拜大名府教官以歸君曩在諸生列端方雅飭見禮於其師師有弗義輒從而爭之人謂君他日必爲良師玆行也其不以教於人者教人必矣其終能自持也較然矣予旣重君之爲人又喜大名得良師作送行序

贈王弘化序

弘化湖西人侍其父地官大夫北學於京師去歲則從其外舅康大夫館於汴館禮旣成將復學於京師暇日因谷生者來顧余曰願以言請餘席未暖且北行況未同而難言辭謝不敢受弘化五顧余而意益堅以書諷谷生者至再至四夫弘化之好予言亦至矣弘化少歲有俊少出而壯觀往來燕趙梁宋間車馬僕從光耀气焰意者恐人或不肯言而屬予言之歟夫當是時誰不願因言托交於弘化因弘化托交於其父其舅弘化第未始有請耳庸有請而不言者乎顧獨懇懇於未同而難言者予固謂弘化將求益於是行也弘化陶成父舅師友之賢覽都會文物之盛所以修於身見於世者宜無不備而復求益焉何歟余不幸學古未成反戾於今質劣以阻合疏散以招謗方恐懼退畏以求自新𨿽有一得弘化能相信不歟予故因谷生致意曰願弘化行其所學求合於古而不必拘拘於今是行也請於其舅其父再請於其師以予言爲何如也

送左載道序

君子之仕也非爲人也人之望於君子非欲巳悅也然捨是二者則難乎免於今之世令卑而近民者也卑則易淩近民則難稱易生忽難生畏夫苟忽之矣𨿽無心於已悅而稍不如意則怒苟畏之矣𨿽無心於爲人而稍不如人意則沮斯二者勢也及其獘入境觀逆入邑觀趨去則觀所將苟無一失於是稱之曰良令良令匪徒稱之又從而薦之爲之令者惴惴焉亦惟恐失諸是以爲之辱故凡可以悅人者無不爲矣如是而謂令不古若尙安咎哉昔子路治蒲三年孔子入其境曰善哉恭敬以信入其邑曰忠信以寬矣至其庭曰明察以斷矣吾儕誦法孔子者所望諸人與所自爲乃若此無惑乎令之不古若也左君載道舉進士拜永年令人亦不之悅銓司聞之曰不爲人者必能爲其民盍再試焉於是攺太康令三年邑果大治上其績於銓司銓司喜曰吾聞若令一而民聽所謂敬以信者邪又聞若務大體靡所苛察然自其治邑境內無冤訟所謂寬以斷者邪設有未至亦吾夫子之徒也大嘉異考上上嗚呼世有特立之行苟無深知而能免焉者寡矣君子而好古者觀於載道亦可以自慶也夫

章園餞會詩引

章園之會賓一人升之主三人元瑞庭實其一予也園主一人千戶倫是也亭設四幾上三下一升之居中予以齒居左皆專幾元瑞庭實則共幾而坐元瑞居庭實左下坐而北向者園主也時升之報政將歸贈畱之言皆不可少予誦杜甫千章夏木淸之句爲五鬮令侍子拈送焉予卽得千字右旋而成句人人大賞異蓋數之適然如此升之旣得鬮義難輒避乃以次書之云曩予會升之河西關有傾蓋之雅是時升之書學歐陽詢詩吾不知其誰學知其爲唐也今其書若詩吾不知其誰學知其爲六朝也說者謂文气與世運相盛衰六朝偏安故其文藻以弱又謂六書之法至晉遂亡而李杜二子往往推重鮑謝用其全句甚多梁武帝謂逸少書如龍躍虎臥歷代寶之永以爲訓此又何說也今百年化成人士咸於六朝之文是習是尙其在南都爲尢盛予所知者顧華玉升之元瑞皆是也南都本六朝地習而尙之固宜庭實齊人也亦不免何也大抵六朝之調淒宛故其獘靡其字俊逸故其獘媚詩云樂彼之園爰有樹檀其下維萚擇而取之存諸人者也夫溯流而上不能不犯險者勢使然也玆欲遊藝於騷雅籕頡之間其不能越是以往明矣予好文而未能竊以所嘗自規者爲升之告試質諸華玉以爲何如

【卷第五十六】

【序一十一篇】壽兄序【蔡霖鞏臣王春郭旵趙澤李環黃彬仝正】姜翁夫婦八十壽序封監察禦史王公壽序南園翁九十壽序汪子年六十鮑鄭二生繪圖壽之序陳公六十壽序黃太夫人八十壽序鮑母八十壽序柏溪君哀序余公挽歌詩序周處士挽詩序

空同集卷第五十六北郡李夢陽撰序一十一篇

壽兄序【蔡霖鞏臣王春郭旵趙澤李環黃彬仝正】

正徳庚辰之歲李有長公者年六十矣十二月十日其生辰也傳曰六十始壽於是都指揮同知霖僉事臣左長史春右長史旵訓導澤通判環司務彬儀賓正八人者爲長公者壽登厥堂致詞而稱觴焉蔡子曰徳基業昌而色而康申錫無疆鞏子曰智圓義方肯構肯堂於祖有光王子曰夫鴻婦光偕老孔臧子孫行行郭子曰子如鷟翔孫如玉蹌儼雅柔良趙子曰巍榭曲房純衣縠裳無眚無殃李子曰甫田穰穰有積有倉有牛有羊黃子曰和親睦鄕族衍宗彊綿瓞苞桑仝子曰禴祠蒸嘗以孝以享威儀矜莊於是長公者前徧觴客謝而其弟曰夢陽者亦前徧觴客謝申詞焉曰竊聞之好謙惡盈者天之道也旣滿知懼者人之要也故視履考祥者終始之蹈也生而全歸者子輿之孝也是故君子聚之而必散以廣仁也負貸無必取以拓義也內交不狎外交不滛以存禮也豫患而前危憂深而慮遠以踐智也吾門一事之嘉也兄必涕泣而曰斯匪和之能實臺祖與父之簀卽一弗之嘉兄曰斯匪伊之咎實和之弗徳人或弗循也兄必訓之訓之而猶弗循也曰和弗忍弗之訓也人有急幾赴之赴之而弗及曰和弗忍弗之赴也故懦者懷其志彊者畏其義疏者慕其禮淺者服其智此所以旣富而人不忮布衣而有官位之尊垂老而橫逆靡加諸身也斯長公之行也

姜翁夫婦八十壽序

人有言曰富壽康寧然論者必歸諸三王之世非謂其太和風熙無愁苦夭折之民耶𨿽然八十者於其時亦罕矣故其制曰八十拜君命一坐再至又曰八十曰耄此非謂其觔力智慮衰耶是故有罪不刑食則常珍於朝則杖夫使八十者誠易得也古之人豈宜優禮若此哉然此亦謂其耄者耳非夫婦偕也假如八十而夫婦偕又弗耄也若今長安姜翁者古之人又若何而優禮焉嗚呼亦罕矣余讀載記上下數千年間夫婦齊徳而隱者吾獲三人焉冀缺梁鴻龐公是已然三人者史皆不著其年設其年與姜翁比然未必皆弗耄也卽弗耄矣未必與其婦偕也嗚呼若姜翁者不誠罕耶不誠罕耶且壽者气昌而娛樂者之爲也今天下民窮而斂急輸不息肩徵弗停催亦甚矣姜翁顧奚所娛於心而使其气昌也余竊嘗觀翁夫婦矣並生於宣徳初年是太和風熙之際也一宜壽齊徳而隱二宜壽所謂栽者培之也其子判名郡振勵不辱其身養志率訓珍綺備矣三宜壽夫三者一系之天二系之人是气之機而娛之要也故曰得機者昌知要者康夫若是乃其壽焉得而不偕也又安所得耄矣余往年道秦晉之境見山谷田野間多龐眉皓發之民乃其年故不工姜翁然徵輸比急愁嘆貧病相與轉而之溝壑者殆半矣幸而存矣气昌而娛樂者幾焉於乎亦罕矣予於姜翁夫婦有深慕焉有深敬焉又有深感焉作斯序

封監察禦史王公壽序

燕人王公就子養於河臺夫婦齊年而耋八月二日公生之辰也壽公者冠履闐門而入客目之而嘆曰昌哉入見公臒而彊也見公配李堅而貞和而神淸出而曰康哉旣又見其子憲君之歡其親也則曰養哉以告李子李子曰昌生之積康根於娛娛由養生養由心作四者始天而終人者也故仁人修身以成其天孝子法天以永其親夫金石負質松柏耀材麟鳳彰徳質之言气也材之言植也彰之言時也故小大形之者气之庸也完體俟用者植之功也務實生名者時之通也故耀非其時則有必養而無必昌植非其成則有必積而無必娛結非其气則有必娛而無必永故壽者始天而終人者也客曰吁兪哉王公孝敬勤家聚而能分年彌罔渝厥配相之貞淑明惠徳流嗣人非積者歟憲君愼官約身若志養體居處順適耳目以和非由諸心者歟非心奚娛作積奚昌昌以其時娛以其植气之永也斯其徵矣竊聞之引而無絕之謂永湛而樂之之謂娛安平綿吉之謂昌王公自玆期頤爲籛鏗爲大椿有乎李子曰有哉孔子之言仁也曰仁者樂山詩之言孝也曰孝子不匱永錫爾類夫山也又永爾類矣壽尙有旣乎𨿽然降爾遐福者天之命也修身俟之者人之正也故仁人事天孝子愛日言盡乎已焉爾公前以子封監察禦史而厥配李封孺人厥孫男子七人吁備矣

南園翁九十壽序

南園翁者京兆人也今年九十矣耳聰目明體履矯健喜飲酒然多而不亂與人奕竟日人以是疑翁而私相謂曰夫酒血虛則罔勝中熱者必病夫奕心機也卽壯者奕鮮竟日也於是私相論翁一人曰翁之壽自爲之也一曰養之備一曰主於積一曰生有之爾言自爲之者曰夫膏煎則涸燭風則淚故气耗則損精搖則竭形勞則憊神役則折言養之備者曰翁之子嘗臣邑矣復有二孫接步於巍科夫外足者內娛心歉者體顦耳目旣和歡洽隨之矣故志廣者適气舒者永旨甘日陳諸前紛援弗嬰於中卽弗壽期壽斯臻歟主於積者則曰竊聞之積水成澤積善成福翁教行於家化及鄕閭義形於斷仁闡諸施四者昌之道也烏乎不壽言生有之者則曰均介龜壽均羽鶴壽化工非私於松竹其於寒也獨榮斯無他定之秉者人莫之增也若歸諸爲則顏回豈夭札之行咎諸養則榮啟期九十帶索被裘行歌斯亦窘矣主於積乃跖則以壽終故金石負堅籛鏗引年所謂死生有命富貴在天者也二孫之過大梁也以其言告李木李木曰言生者拘諸气者也積者修諸志者也養者兼乎外者也爲者專乎內者也吾請諸叔父其叔父曰上古之民故其民上壽上壽百二十歲中古之民皞皞故其民中壽中壽耄耋季世之民勞故其壽耆而老者寡矣之民不知不識順帝之則者也於是擊壤而歌曰帝力何有於我帝之世也皞皞之民民之質矣日用飲食者也於是鼓腹而遊出作而入休王之世也嗟爾木汝以是足以占翁矣汝見翁乎者乎皞皞者乎

汪子年六十鮑鄭二生繪圖壽之序

汪子者歙人也而商於汴嘉靖元年生年六十矣九月九日其生辰也於是其邑人同商者鮑氏鄭氏繪圖壽焉一鶴立巉崕之上張兩翼宛頸下鳴警日也日躍海而升厥蹈赫霞龍赤上則靑松芘焉下則白濤沸焉雲气旁流淸飆焉懸蘿翳焉乃有紫芝之英瓊芊之蕤媚礧砢而妍嵚崎於是李子聞之曰壽哉汪子圖獲之矣夫鶴昂藏弗羣者也非芳潔不啄非淸泠不飲志在霄漢一舉千里斯天下之禽也然又千齡而丹萬齡而玄上仙之所親幸神明之所賓友造化者之所綏也是故壽者取焉非但長視亦以髙潔隱處之倫也夫汪子者隱之市而處乎商者也出遊者四十年無卑行焉乃今六十無污名焉固鶴之倫也二生圖之以爲之壽不謂之獲哉故曰壽哉汪子昔者詩人之禱居也曰如日之升焉如岡如陵焉如松柏之茂焉而斯圖也三者具之獲詩之義矣夫君臣朋友殊分而同情者也故愛之咸欲其久久莫如岡陵次莫如松栢其大者莫如始日圖而禱之愛不啻鶴矣圖之情猶詩之情也故曰獲詩之義義發於愛仁之緒也仁不徒加義不苟受孟子曰愛人者人怕愛之是也夫汪子者其仁人也矣汪名昂字懋昂號松崕子鮑名弼字以忠號梅山子鄭名作字宜述號方山子

陳公六十壽序

陳公者鄢人也年六十矣神意和朗步健發黟李子聞之曰異哉陳子斯謂自壽歟黃子曰何也李子曰古之壽以上後之壽以已曰壽天算也有人已乎李子曰吁有哉古者教民胎有訓生有將幼有習長有產其衰也則優之以禮崇之以逸於是有尊齒之經國養之文有杖鄕朝之制有給肉帛之令有就見之體珍從之儀是故民至老無疢癘夭札之災生鮮窘憂而終之安然上之人猶懼遺也則又皷南燻之音吹陰崖之律俾躋之一是故民鮮弗壽也故曰古之壽以上後世囲鑿作息弗時民始自力以求諸全於是以勤集用以儉省費以退消事以靜抑欲以適導性以愛親物以恕容眾求全焉以自其年而賢者藏也則恬丘壑甘農桑於於煦煦罔口世務而或未忘也則誨其子孫出俾與時翺翔曰猶吾出焉耳如此亦怕安而寡災故曰後之壽以已黃子聞之囅然而笑曰有哉夫陳公者七善具者也賢而藏夫身爲封君彰矣乃猶野服於林召斯人者眞所謂力全者邪李子曰我明興也凖古而酌今厥典備矣是故國無不養之老鄕無非齒之民肉帛之詔屢下而問卹之令怕申也陳公者亦謂三代之民非邪黃子曰某聞之夭壽不貳修身以俟之譬諸黃茂種美而地肥不有水早之厄風雨之災乎故力全者人長養者時成之者天故曰壽夭算也陳公兼之眞三代之民邪公號其居曰坦窩遂自稱坦窩道人子某以名進士官至山東參議其壽之辰也爲正徳已卯八月一日會參議君歸穪觴於家

黃太夫人八十壽序

黃太夫人者尙書黃公之夫人也初尙書娶於孫生三子楫霖彬封宜人矣無何卒而繼娶於魯生二子杞桓封淑人矣無何尙書卒桓之官也例進其父母於是魯淑人進太夫人封是時年八十矣諸郎在者彬與桓耳彬工部司務免居太梁桓南京光祿寺署正也奉太夫人於南邸工部之居大梁也立香幾於庭日夙興凡拜北向拜者四祝萬歲者三南向拜者四祝萬壽者三客問工部南向拜祝者何工部輒泣已揮淚曰吾母就弟桓於南邸已而又曰彬四歲而亡母幸魯夫人育之成成彬猶成桓也又曰桓今尙無子彬有今郎也魯夫人聞之日寄音思見之無異桓子也客問夫人耋而祺者何工部曰毋惠而靜儉而敬問四懿者何工部曰得之性而規諸行者也先尙書嘗謂母曰人附於惠神凝於靜家裕於儉徳聚於敬是故毋遵服之老而無懈節而有儀守一弗撓恕而罔私故旣耋而棋天降之禧李子曰予於太夫人之壽而知天人之道也得諸詩三焉三者何也尙書公力徳而貞業矩內而標外行於其室四懿是成非刑於寡妻歟二子勇修克念異胞同心厥胤晚挺非永錫爾類歟嘉號載臨冠帔進榮非降爾遐福維日不足歟客曰予得之易視履考祥其旋元吉工部曰予得之書斂時五福用敷錫厥庶民是故予夙興凡拜北向拜者四南向拜者四

鮑母八十壽序

嘉靖六年十一月二十三日鮑母劉年八十其子曰崇相者汴商也先期馳歸謁李子請言焉李子曰予有天下之珍四汝歸而壽焉可乎崇相默無以應也心忖曰珍者言邪古之器邪今之寶邪旣曰四非言矣徐請焉李子曰予之四珍昆侖之桃扶之繭丹山之雛翰海之鯤也是四者足以壽乎崇相聞之默無以應也良久曰竊聞之有其理而無其事君子據理以訓來有其事而無其言君子卽事以宣往夫殊陬異域有目所未睹人迹未之及如昆侖扶丹山翰海之倫固寓托之微而荒唐之云也夫鳳之雛有矣如甕之繭天池之鯤王母之桃果有之邪今子謂之珍又以之吾母壽邪崇相感焉是以默無以應也李子曰鮑商知道哉夫自世之狃於誇也於是務文而擯實自人之習於僞也於是內略而外詳是故事其父若母名號冠帔以爲榮而辱其身者或弗之慚拜跽奔走以爲敬而憂其親者則莫之卹牲醴稷黍以爲養而違其志者不之顧也故壽其父若母繪西池之圖撰南山之頌誇東海之籌侈北斗之杓惟怪是述而不復計事與理之有無今汝不予言之珍而訓來宣往者之惑不謂之知道何哉崇相曰僕世商也自我先公輩有修而弗耀𨿽無所爲榮者然身弗敢辱也𨿽無所爲敬者然弗敢貽親之憂也𨿽無所爲養者然志弗敢違也是故吾爲母壽弗敢述怪以速君子之譏而先生之言請焉李子曰夫予非知道者何言以塞汝哉𨿽然嘗聞君子之緒論矣居而養者以志壽離而養者以心壽心壽者使親之心常樂離猶不離者也志壽者使親之志不違居而安之者也汝商也有離焉以心壽可也心壽則樂樂則無憂無憂則無辱其敬親莫大於是崇相乃於是再拜曰天下之珍四不如天下之珍一是故人有眞珍焉心之謂哉有眞樂焉壽親之謂哉

柏溪君哀序

柏溪君亡也哀於戚及其疏起之邇動乎遠蓋鮮不愴焉悲也鮮不喞焉吟咨咨而音使人聞之鼻鮮不洟者鮮不泫然而淚也斯哀之至也李子曰哀有誠僞戚疏辧之賢愚之等邇遠見之何則哀者戚之之要情也捨是惟賢則哀之哀賢𨿽疏遠可也夫天下未有無從之涕也恩離愛析頓踴漣洏如求如失彊寬弗解泣至不期此天下之必情也何也戚之也小人之於哀也或飾詐以成勢則有抱嬰而泣者莾是也或謟往以希利則有拜墓而哭者韜是也或破疑以濟謀則有沾衣而別者嶠是也斯所謂無從之涕也有爲而哀者也故曰哀有誠僞戚疏辧之是也夫柏溪君東川之布衣也生無可借之勢歿無可希之利假之不足以濟謀其亡也戚者哀之疏者哀之邇者哀之遠者哀之斯何也天下有必賢者也賢之則慕慕之則思思之不見則悲悲之則吟吟之則音音之則詩故聞而冀見之者景行者也知而重違之者存敬者也過墟裏而欷歔者不必戚經祠墓而淚流者百世而同臆也如林宗孺子之儔是也斯哀賢之至也夫永死於藥而飛於鑪者以眞之必反也鍮亂金者也闇者金之明者鍮之以爲之難掩也故非賢而哀非戚而哀皆餙之謟之謀之之類也故曰得戚者情得疏者義得邇者狹得遠者廣疏戚邇遠之間而人之賢否決矣柏溪君有子曰講舉進士過大梁言其父之所以哀而蓬溪譚子復語予柏溪君行�文成亦爲之欷歔久之

余公挽歌詩序

余公爲河南按察司副使三月亡何遽卒其友人李子哭之見其挽者歌之一歌之百和之乃喟然而嗟也曰予觀詩書六藝之文至於論天道備矣其最明著伊尹曰作善降之百祥夫然後孤行特出之士怕恃此而不懼不平也則呼曰天乎天乎故寧隱忍轗軻終不肯降志辱巳苟與世推移亦冀求伸於將來乃今不然善不必壽惡不必夭作忠者罹憂造僞者顯遂視被蒼蒼方夢夢黲黲耳則所謂天者安在哉是以比干刳死屈原見放顏回短折孔孟隱約撫迹遭事使人憤惋悲歌長嘆涕下不能自巳故曰長歌之哀甚於痛哭今觀余公乃亦若此之倫矣周公之言曰視履考祥又其詩曰求福不回夫余公自爲邑令爲臺諫曁今爲按察副其履具載傳志其回與否至彰彰可考也往余在朝蓋親見余公行事謇諤貞諒是古賢之流也乃今弗究也又弗壽也祥與福固如是乎彼所謂天者安在歟如是𨿽欲使人不憤惋悲歌長嘆涕下不可得矣故歌者導郁者也詩者敷志者也挽者宣悼者也今諸爲余公作者誠不出於郁悼則已使誠出於郁悼則所以傷其志者必有甚於痛哭者矣或曰顏夭跖壽以變言耳彼信能與世推移取富厚顯貴多金玉貨財安知其後之不喪也余君卽弗究弗壽然天下皆知余公之賢也久安知其非子孫之利也詩曰旣克有定靡人弗勝亦謂是耳李子曰誠若是則諸爲余公哀者亦可以少紆焉矣

周處士挽詩序

人之情有七其感人莫如哀哀亦有七然莫如義而哀與夫耳目聞見而哀吾於彼苟交且親聞其災則痛閱其逝則感違其從則怨口吟之則嘆鼻觸之則酸者固也彼非吾交且親吾徒以見以聞以義者從而哀之毀於中而發於面作於聲气布爲歌詩斯非易能亦明矣龐公徐孺子一匹夫耳百世之下聞其履行見其山川墓廬欷歔瞻戀若失友昆非有大不

得已必祠弔而後去是孰使之然邪宜興周景暉孝弟耕稼罔求聞於世鄕人化焉予不幸不獲與君識竊知其爲學二子無疑也君年七十而卒卒之日其交若親旣無所不用其哀矣巳而見之者哀焉聞之者哀焉義之者哀焉君何以得此邪哀不必同發而爲歌詩則同此無他天下無二情也君嗣某以國子生謁選銓部自狀父行持哀歌詩一卷因刑部杭君來請予序予固未與君識受而不辭者義而哀之與人同也夫予旣以前說應之矣復語之曰子歸展墓幸髙其封樹百世之下安知不有祠弔而至者乎

【卷第五十七】

【傳六篇】邵道人傳太白山人傳張光世傳鮑允亨傳六烈女傳尙書黃公傳江西按察司副使周君行實

空同集卷第五十七北郡李夢陽撰傳六篇

邵道人傳

邵道人者蜀人也至慶陽年七十餘矣道人不欲言凡所頤指色授故莫究所自來然見之者率知其異人也道人館於鐘樓街周家築土被衲無晝夜露坐郡中諸子弟少年爭來事道人道人凡所頤指色授之諸子弟少年無不當道人意者道人喜看病病者家請往乃令病者張目又令其噓卽可活道人則目諸弟子而諸弟子卽置飯病者前道人出其袖中鐵尺橫飯上誦大悲咒巳起尺摩病者曰瘥矣脫不活道人則趨而出病者家以死日請道人則出其指示日數如其指數然道人不取錢每歲自正月始活一人取其布尺裏衲裏完弗取也病者家脫有見飯飯道人以椀列諸案無問多少道人食之若加飯更以椀列之不食也若見飯是艸惡食道人卽喜食之曰更爲造美食道人則不食其見飯或雜葷物道人曰第擇去葷物終不欲更造也道人善飲水鄕野人聞之爭來請願觀道人飲水道人微笑頷然之弟子前置水道人目弟子令鄕野人自置水亦以椀列諸案無問多少道人飲之若冬月水冰則聞道人齒間瀺瀺聲頃之肩踴面紅汗簌簌下若雨也道人與予世父同時世父患脛瘍久不愈以問道人道人曰此崇也若往聘於某氏乎謂其女陋也將更聘之女慚而縊死此其崇心世父大驚伏地頓首曰柰何道人曰今遇我三日解矣三日瘍果瘥居十餘年忽謂諸弟子曰吾將歸歟諸弟子曰先生福慶之人慶之人無敢慢先生者何遽言歸邪道人不應一日道人令設幾三曾而坐其上諸弟子始悟其歸謂死也環守之夜有登幾而伺其息者道人猶揮肱墜焉夜半��隱隱起屋脊苦戈士甲馬戰鬭之聲諸弟子震懾伏地天明起視則道人死矣贊曰子不語怪若道人者何如人哉二氏惑世亂政而道人口悛悛不欲道辭急人之難斃而後巳嗚呼是所謂逃於墨者非邪

太白山人傳

太白山人者吳越間放人也終吳越間莫知其所自來人問其姓名山人曰我孫姓一元名問其字曰我字太初問何以稱太白山人曰我秦人也嘗棲太白之巓於是稱太白山人云於是人始知山人爲秦人及問其家世山人不之答故人止知山人秦人也而不知秦何人也山人善詩有超逸才嘗出秦四遊浮湘漢躡衡廬踰河涉泗謁闕裏登岱嶽之峯憩日觀觀日出焉奇之駭叫狂走人頗異之然弗識之也於是山人則南走吳會吳會人識山人又識山人詩於是爭禮敬山人山人固善說玄虛又膚瑩渥顏飄須望之如神仙中人於是愈禮敬山人而好異之士踵接於門矣山人往來越湖間多在支硎南屏山寺中巨家則爭造寺饋山人美飲食鞋服以是饒裕冠佩之士慕名來訪山人輒供具歡洽竟日酒酣暢歌意態超脫令人起塵外之思人士或事功人說及時事山人則又善說時事率鑿鑿副名實於是人士轉相譽稱爲孫山人聞四方矣一日山人病且革倉皇屬其友曰死葬我佳山幸題我墓曰明詩人孫一元之墓巳而山人蘇起而憤曰幾負我志而吳越人以是覘知山人初無羽化術徒空談放浪形骸稍稍疑避而山人則顧益說世務怕切齒不平其詩亦多爲忿激悲壯之音於是用世之士顧益喜之樂與之交義投情合犯濤弄月扣舷和歌俛仰一笑每自許於世無雙而湖舉人施侃者雅喜山人而病其放因說之居山人然之於是買田苕溪之旁又說之婚則婚侃妻妹張氏喜山人者聞之率移書相慶曰太初爲全人矣是時建業劉麟龍霓咸徙居湖與吳充陸昆曁山人結社遊號苕溪五隱山人始講吾儒性命之學無何病作竟死年三十七矣李夢陽曰予不識孫山人何如人未之面也往劉子過夷門蓋數稱山人風神藻雅云曰與之遊令人坐忘而山人亦時時詩寄來然予竟莫知其何人也

張光世傳

張光世者洵陽人也名鳳翔字光世號伎陵子生而異質殊才目羞日短視然暗處則反明燈月之不猶晝也故其書窻晝必遮障而後親也字左手橫書之興到筆飛瞬息滿紙李夢陽舉之鄕也蓋與光世同榜云先是西涯公遺提學石淙公書曰今年榜張潛冠乎石淙公答之曰設無李張二生者潛不後矣及見試錄名第西涯公嘆且服曰邃老知人邃老知人是時光世角尙丱業已夢寐屈宋追步班馬小視褒雄馳騁騷賦落筆千萬言奇字爛錯綺文輝奕觀者咸謂子安再生文孝復出旣至京師王公大人翰卿吟客訪造其門求其面識者殆日無虛也於是聲名出李上然光世不以自居未始不兄事李而讓其精也及舉進士李與同部見其面黃憂焉居無幾睛亦黃察其身又黃問曰光世不病疸乎光世乃於是告休沐臥西山巖崦中李忖其非計遺之詩有曰石髓遇不識黃精春始花洞中日月祕彊食勝丹砂光世於是乃移入城居無何卒年三十歲耳子安二十九文考二十四先是人以二子擬光世不讖乎歿之日母七十餘歲子七歲一妻一妾相號於旅邸聞之無不心酸淚下者蓋傷張子才而不永又老者孤者孀者貧無歸也李於是作哀鳳之操鳳之來兮爾胡爲兮牛有皁兮雞有棲鳳兮鳳兮今何歸傷哉命兮我心悲是時李夢陽與曹縣王崇文亦部寮實經紀其喪事旣以之歸葬洵陽夢陽復上書孝宗皇帝言鳳翔抱才未究居官淸苦困病客死棺斂路費咸資友朋幸獲反葬禮遵首丘然老母孤兒幼妻不免凍餒溝壑伏冀聖慈追繹鳳翔前備庶員六年不無犬馬微勞體古之敝帷敝蓋之義查近時李侖孔琦之例勑有司月給米一石養贍終其母妻之身奏下吏部準行至正徳末有人自洵陽來言光世母謝世有司月米住支而河南巡撫李公以前奏轉行陜西巡撫官言月米必終其妻於例乃合不知今何如行也嘉靖五年馬考功輯其遺文七卷屬胡蘇州板之行然散佚者不少矣於乎嗇其年復忌其文哉初光世歿李掇其手槀十餘帙未幾李罷官而人吏又無能識其槀中奇古字者會孫平泉過索之去曰吾必卒其事然竟無聞也論曰大化流行誰乎測哉相如病於金馬長吉死於玉樓居實摧於秋風胡之良胡奪之永是以豪夫志士惑焉仰天而問履霜而悲淩雲托之大人造化比之小兒蓋憤簸美之叵測而痛英雄之難遭也夫張子者固僻邑之產而寒素之倫也總角之年非有雞窻之授螢囊之聚者也一旦起而談玄虛振藻麗漸鴻之逵空驥之羣斯直學之至之哉亦天之所以之也乃今若斯焉巳大化果測乎吁傷哉然張蓋亦嘗夢幢軿冉冉自天下廣樂導之若迎巳者病之革也起端坐索紙筆掃詩一十八章言意澷渙弗次漸昏漸竭末詩有一章三句者一章二句一句者投筆而气絕矣今集中錄其全者一十四首

鮑允亨傳

鮑允亨者歙人商也與其弟乘米舟自湖陰之繁陽有三人者來附舟曰吾蒓人也舟人疑之不許允亨曰汝以渠赤身疑邪然渠蒓人也許之行至螃蠏磯舟回旋不得進於是允亨亦疑三人者亟舟岸遣之去而是夜盜果來執允亨兄弟縛之將並殺之曰汝識我乎允亨側窺之則附舟者也刃及血出矣允亨大呼曰吾母老卽殺我畱吾弟其弟亦呼曰我殺無殺我兄賊猶豫不自決會大風起雨雷暴至江洶洶吼山鳴地震艸木披亂賊恐散遁去一賊後謂允亨曰汝稻紙灰傳血處可痊也君子曰詩云無曰髙髙在上陟降厥士豈不信哉今觀鮑允亨事則急詐術而後仁義者不可省乎而或者則謂風雷之會爲偶然斯亦甚可口也夫天何物也而欲豫謀哉誠謂義不足以入賊則江革趙孝之倫虛邪然予聞鮑氏先有值賊父子爭死賊兩釋之者若允亨者亦其餘烈否邪

六烈女傳

儒生劉徳舉來言六烈女事李子聞之泫然而涕出劉生曰夫子奚慟也李子曰予蓋傷爲臣不忠云於乎死生亦大矣往逆瑾之亂予實丁焉當是時人士大都以賕行問之曰救死爾又曰死瑾無謂於乎死生亦大矣彼粉黛笄褘之人乃顧若是烈邪自死瑾無謂之說興於是賕者公言於朝羣議於巷偶語於途以逮至則問金多少爲罪重輕於是天下吏曰考掠桎梏之咸金逋也下斂而上聚公簿而顯輸曰姑救死爾夫爲臣宜若是否邪設靡賕瑾能盡死之邪於乎死生之際難矣彼粉黛笄褘之人乃顧若是烈邪予蓋傷焉於是作六烈女傳陳氏者陳傑女也年十八聘楊瑄居無何瑄卒女痛哭將死之父母不許欲往哭瑄又不許女則竊翦發屬媒氏往置其夫懷汴俗聘女生年月日朱綺金字與男家號定婚帖於是瑄母以定婚帖裹其發懷瑄葬焉而女乃遂卸容飾素笄縞衣居無幾父母謀攺聘女縊而死天順五年六月十一日也後五十三年爲正徳甲戍瑄有侄曰永康者攺葬瑄而求陳氏骨合焉二骨朽矣發定婚帖獨鮮完劉生曰葬之三年而岐谷�產之墓李子曰世人蓋多言靑陵臺事予竊疑焉連理之木比翼之禽今以岐谷�觀之不其信邪張氏者李傑妻也年十八歸傑踰年而夫病且死握其手訣曰我死汝必更然善侍後人矣妻泣矢之曰君死妾死不願更也傑死張氏謂棺匠曰棺大之夫性喜寬大也其父母曰棺第狹之勿大匠從其父母狹其棺張氏哭毀其狹棺曰不大不棺也棺成自經而死髙氏者夏永昌妻也嫁三月而永昌病死髙氏欲從之然家人防之嚴則日主前焚香竊祝曰永昌俟我其母知之泣謂之曰汝今十九年耳柰何輕死髙氏曰嗟母謂百年永邪然均死耳竟縊死劉氏者魏相妻也相之死也祖姑王覘婦有決志乃引婦登樓同寢婦哭之達旦不輟聲已紿其祖姑曰我饑渴甚祖姑信之下樓取水食婦以手巾二幅接縊於梁上年二十一矣王氏者孫林妻也林病貧無以療王氏賣衣辦湯藥夜吁天祈身代之林死則匍匐哭不絕聲水漿不入口者二日乃潛詣後園棗樹自經死張氏者田孝子妻也孝子曰田銳嘗刲股療母病母死廬墓三年於是稱田孝子云孝子有甥宿舅鋪而夜殺其鄰鋪客盜其財於是逮孝子獄無何孝子死出其屍墻爲之崩張氏之死也或勸之矣則忿哭曰我與田銳夫婦二十年矣被旣爲孝子我獨不得爲節婦邪竟死今按六女者皆祥符郭門西人也六十年間烈者六焉足謂之興矣聞風者激邪抑地之靈使然邪李子曰予於六女而重傷時俗之偸也孔子曰匹夫不可奪志乃人不欲死顧詫人曰我死弗獲死今以六女事觀之然邪否邪夫巨鑊之嚇盈諸耳甘綺之誘戰於中人鬼之關須臾是決乃六女者方視死如歸求亡如飴遉間伺隙如探金攫玉惟恐後時而靡獲也斯其志可奪邪不可奪邪夫粉黛笄褘之人至微也窮檐敝闠顦贑下賤之女非有閨閣之儲文史之訓父兄之指誨聞見之開卓也而一旦有如此者彼冠裳鳴佩之夫口先王而講詩書者乃往往狼貪而狗生患難之至不化蘅爲蕭則豕突鼠竄矣於乎極矣予於六女安得不重傷時俗之偸也劉徳舉曰斯舉也予倡首義於鄕人復曰其事於官司矣業爲六女立廟郭西贊曰貴非必爵輝豈惟華有碎而完有凶而嘉於烈陳女甘心未家槁骸竟雙並蔕則岐穗離離載嘉者禾五女繼興奮義執情隕軀捨生展哉令名於惟六女生猶鴻毛死而遽巍山嶽其髙瞻廟者拜過裏者式無貴無賤無識不識卽迹揆心持獨驗同古今一感人心至公熊掌取譬吾今是恥爾忠爾孝敢告君子

尙書黃公傳

尙書黃公者封丘人也名紱字用章其先洛人髙祖克讓始徙封丘克讓生思豫思豫生秀秀生中中生黃公初髙皇帝兵起思豫掌太常事以罪編氓沅州已久軍平越衛於是平越沅州封兵洛皆有黃氏乃後秀商金陵死中收其貲商重慶娶於張生公重慶於是重慶亦有黃公生之夜夢老人抱嬰兒曰送蹇尙書爲汝子長依舅氏張宗琦宗琦爲麻城學職從如麻城歸如平越補衛學生正統丁卯以春秋中雲南鄕試第五明年登進士第除行人升南京刑部員外郎郎中出爲四川參議參政進右使轉湖廣左使升右副都禦史巡撫延綏進南京戶部尙書攺左都禦史尙書仍舊黃公廉峻直執遇事飆發正色山立卽重忤時貴弗卹智巧所避公毅然肩之人率竊笑其呆然亦以是獲名郎中時人業以硬黃目之矣部堂嘗缺官公署堂印諸寮事之卽猶堂官也亦才識超之之故譚千戶者大猾也善歡顯貴人嘗奪民蘆場顯貴人無敢爲民直者公直之竟歸之民爲參議督松茂諸倉兼備其兵釐革宿獘擒豪惡數百人舉劾將官各當邊賴以寧參政如崇慶旋風擁輿不得行公曰汝冤气邪姑散予圖之至州齊沐禱夢翌日淸其囚無驗乃禱諸城隍夜果夢若有神言州西寺者寺去州四十里邊路而巢山公旦起率州官吏兵往詣寺圍捕之有僧少而惡詰之無牒使醋堊塗其額曬洗之則有巾痕乃鞠訊之遂盡暴其姦慝云寺後有巨塘凡殺宿人則殺之沈塘中眾分其財有妻女則分其妻女又攢典李節陽王親也侵盜官糧巨萬數王爲之窟公按之悉如法公𨿽錢谷司然善摘發姦伏以是威行境中嘗道川東靑神令望風解印綬走爲右使奏閉建昌銀礦許之大盜周王簿者哨眾鈔掠檄公平之公謂盜起於煩苛宜少寬養而閹官以方貢橫斂公抗不從閹擠移近省升左使時兩京工興徵銀二萬例派民公以庫積余充又勢豪馬快船債萬坐逼索又荊王奏徙墳塜公悉不從省費巨萬又計錮僧繼曉於是威惠大行繼曉之來也勢焰灼人公私謂諸公曰曉以妖術媚上遂姦眠食共之今避而反鄕名掃墓而實逃生耳乃令武昌府錮之後堂陽尊禮之居無曉果敗檻送京斬之西市公在蜀嘗忤閣臣萬安銜之三年六推威抑公知之乃亦連疏乞罷凡三上已乃有巡撫延綏之命首劾參將郭鏞都指揮鄭印李鐸王琮葭州史知州等又計捕豪姦張綱乃於是拔才能察幽隱問疾苦飭廢墜於是申號令修器械嚴警邏節候望邊政爲新公見飲馬婦片布遮其下體乃悲以慚曰嗟乎士之貧至此極乃驅之戰守邪於是令豫支米月三會詔毀庵寺公使汰尼解軍門給配鰥士人人大歡悅無不願爲公死者及公去尼有攜子女拜送路傍者云公旣官六曹益無所顧避威稜截然特旨攺掌憲院天下方仰望風采公自以歷侍五朝中外凡五十年戇直崕異忤人獲名伏禍難測又盛滿宜戒乃引年懇乞骸骨居無何疾作竟不起年七十有一所爲奏議及政迹並所著文詩悉棄不畱晚嗜參同契號精一道人蟾陽子有注本獨存國制文極於六曹尙書官之北斗天造不論夏蹇經綸悃愊太宗北徵全國是屬三楊公亮寅恊熙績臺省坐臻太平君佚臣勞所謂代天之相英廟之遇文達略似馬周吁兪一徳密畫顯斷萬幾稍核局體一變成化間忠良外植三原河州單縣封五巍然輩出居則嶽屹動則雷擊大事斧斷小細海畜帷幄佞幸請劍必殛使見之者畏聞之者懾斯其人死生富貴足動之哉然較之天順以前則殊矣時與位不同邪委任權力殊邪弘治中華容洪洞鈞陽靈寶陽曲盧氏金陵安福咸稱名卿然志存納約行在精審苟濟其事小枉安焉局體又變矣𨿽形迹罔暴義遵矯直亦運數然歟自言路志伸毀譽進黜气焰滿盛公卿斂遜正徳以來遂靡靡難觀亦諸人甘寵飾譽稍有嘉美便立祠樹碑要歌徵頌鏤板鐫石惟恐不流今信後也此意旣橫機巧自生工言論務彌縫斯又一變然黃公爲左都則嚴甄禦史量能委之火其差簿於庭曰事貴得人耳資勞久近豈立官者意哉當是時言官能毀之黜否邪斯爲政在人邪抑時不同邪公焚奏艸自泯其嘉美視汲汲流今而信後者又何如邪江淛食鹽錢鈔民苦包攬掊勒呻吟公爲尙書力條其折徵銀狀以聞至今行之便此其事比之汲汲流今信後者得與失不較然白哉公年二十六舉進士始室孫郎中鏞女也生子楫霖彬封宜人贈夫人繼室魯衛鎭撫宣姊生子杞桓封夫人蓋終其身無妾婢云彬工部司務桓光祿司署正公卒之日皇帝驚悼遺祭勑有司營葬墓在長葛縣馬陵岡

江西按察司副使周君行實

正徳七年閏五月二十六日江西按察司副使周君攻華林賊戰死之其子幹救之戰亦死時予在泰和聞之驚而疑已而實然則痛哭曰勇哉周君見危而授命已哀其子曰幹死於孝矣言是日君以賊食盡會兵三面夾攻君攻自北門三戰射輒中賊少卻君與其子先登逼之會賊滚其墻召下如雨軍潰被執君頭中刀血流滿面左髀中槍不能行猶大罵賊不絕口賊怒支解之以狥其子幹前救君中鎗也然猶力戰竟墜崕死賊兵先舁其屍回營翌日諭賊求君尸賊裯裏屍還焉先是制兵者以馬腦華林賊劇滑諸山賊則日又竊發憂之會君到卽檄君剿之君首擒廬山左湖盆塘賊百數軍爲之振乃移軍奉新計擒飛王胡雪二馬腦寨平華林賊恐分立仙女寨以拒我君拔之賊又立寨雞公嶺君又拔之先後斬獲以千數於是進壁華林絕其出道塹之而守久之賊窘遺諜者言賊饑餓匍匐狀君信之遂移檄會兵夾攻然它兵實觀望不大進而君獨與其子進逼之坐是敗而死於乎哀哉屢勝者驕邪抑命歟君弘治六年毛澄榜進士歷刑部員外郎謫兗州府通判正徳攺元復其官歷郎中大理府知府拜令官官一年而死夫逆豎之亂炎荒瘴海之濱死者屢矣君不之死也乃今死以此君爲主事也檢獄政日蒞視獄中人藥其病者員外郎則坐請貸言疑獄者罪貶官兩在郡無不得民也所至則又善剖疑獄此皆足不死乃竟死也君系出元緫管思後貌魁梧性侃侃不阿善星命之學談星命十中八九然不諳自命初華林之役有星命者實賊黨來談君星命巳再拜賀曰美哉動罔不利君曰我刑殺大重無制其人曰夫刑殺者利子兵者也議遂決故曰天有大數世有大運人有大命故京房郭璞皆不免殺身由是觀之命可識矣君生天順四年閏十一月十一日午時年五十有三歲配宋氏封宜人四子金州學生娶黃氏紈娶馬氏幹死於孝者也娶劉氏春聘髙氏二女長適劉槊舉人次適李瞳州學生君父諱正大同府知府正父貴封滁州知州貴交復復父添祥添祥始居長沙後徙安陸州

【卷第五十八】

【雜文一十八篇】賈隱【有序】訓惇【有序】原火原壽賈論作志通論蛤雀論敍松山小隱說農贈薇山子敍九日宴集贈蔡氏題史癡江山雪圖後題三王祠翰後題明遠樓詩後題琴竹詩後毛監察登樓詩跋題東莊餞詩後朝正倡和詩跋

空同集卷第五十八北郡李夢陽撰雜文一十八篇

賈隱【有序】

松崕子遊江湖間老矣一日買舟將大歸人疑之曰渠賈人也松崕子乎松崕子聞之曰謂我賈者賈謂我松崕子者松崕子或以其言告李子李子曰是隱而賈者也於是作賈隱

天下之隱二上隱隱心次隱隱迹心隱迹彰無損於眞迹隱心彰人斯細矣然君子恥之眾人譽焉玆何也夫石一也玉其表則觀者攺目置金瓦礫視之弗諦鮮不棄者大抵顯飾易欺而深情難察也夫策肥垂堅之士難語茹芝飲泉之事紛華聲利之夫豈探幽玄岑寂之娛故曰道不同不相爲謀且夫松之爲物也盤石則茂飲雪則貞得泉則嗽遇風則吟嗽如玉金吟如瑟琴其在崕也據礧砢跨岑嶃翳縣蔦掛驚猿限重壑韜層顚逃羣之所耽悅冥心之所扳援乃松崕子奚取於斯而以自名且以徵也不幾於持異而求同哉夫人者賈也系竹靡輟於耳綺麗怕接之日口厭厥腴躬華其服入有彈碁灑翰之侶出有飛纓聳蓋之屬胡取之松奚有於崕而以之名徵諸將來郁郅子聞之曰若是是室伯夷之室而後作仲子之廉也竊聞之居動而執靜者之謂定履囂而用寂者之謂堅涉邇而探遐者之謂明混雜而守一者之謂貞在羣而立獨者之謂髙處污而弗玷者之謂潔故上士朝隱大仙市藏要之心獲匪迹是關故金馬石渠之貴弗能損歲星竊箠之精紫塵黃埃之穢無以戕藥肆縣壺之靈而人者必茹松之毛蔭其芘覆飧其膏液又躡其危崄披荊蓁女蓐蒙茸然後爲松崕子哉

訓惇【有序】

訓惇者何患時之偸也宗不立則祠不嚴桐不嚴則族不合族不合則親離親離則禮亡禮亡則義蔑禮義亡蔑則肉骨視爲途人嗚呼時之偸極矣不可患哉夫反偸莫大於惇俗惇俗莫急於建標標不建則教不著教不著則訓不行訓不行則惇不反然髙氏其人也遷其鄕則姓之廟而宗之無離親焉祭而聚弔而聚慶而聚愈繁而愈一愈遠而愈密無散族焉年曆四百代更數姓猶一日也非惇之至邪以是爲訓教不著乎卽偸何患矣於是作訓惇

昔者明王之治天下也未有不族始者患其渙也於是類焉易曰類族辯物患其乖也於是睦焉書曰九族旣睦患其爭也於是有大小宗之禮患其忘也於是有大宗之廟又患其弗率於是有九兩之法世系之官李子曰予歷周秦燕趙晉衛諸墟詢故采實未嘗不流涕而悲也曰嗟乎教之衰至此哉族之散禍之邪有庶見素冠者矣有範冠而蟬緌者矣父子兄弟亦若是偸邪齊民不足言乃衣冠之冑身之外亦途人邪問其世則無宗核其文則無譜究其居則無廟叩其族則忻戚不相聞嗚呼先王之所以教者何乃今若斯邪教之類乃今渙焉教之睦乃今乖焉教之宗乃今不廟斯法與官之者缺邪時與勢殊邪人狃於俗然邪及涉淮漢覽風大江之南東見其故國遺俗有百年著土之民已而又聞髙奧髙氏之宗之族也則又嘆曰嗟乎予觀髙氏而知三才之因也大尉瓊五傳而髙奧興髙奧再傳而宗立廟嚴又數傳而聞人生至南屏公大顯於位庸李子曰得時者亨得勢者長得人者昌中原亂則海隅罔丘是謂得時山水環則風气結是謂得勢禮義行則乖離弗生是謂得人得時者天得勢者地得人者徳髙氏具焉三才備矣建標而訓以之教國可以惇國以教天下可惇天下夫合抱之木蔭廣畝者其本深也得其地人以永之天必篤之矣所謂栽者培之也若髙氏者𨿽百千世可也人苟則之同百千世可也斯訓惇之義也

原火

江西火者焚或曰火弛歟或曰火僣或曰以侈或曰亢也燥熯之沴會他郡若邑亦火以問李子李子曰火者無省也夫署以官立官以體正體正則徳敷徳敷則才闡才以令布五者所以植邦而定亂也定則民安民安則兵革不興兵革不興則和气應而災害弗作是故當令不行是曰慢期用才遲乏是曰涼力執持靡堅屈衄洊至𨿽得曷行矣徳沮者侮至侮則弗威孫敵授柄關鑰外扃豺虎入室體胡有焉體虧則官具官具則署不立數者政之大蠹而天所棄也天之所棄災害必臻然無專沴感斯應矣會亢斯焚故曰火省者無自也亦言天棄之也夫刑賞異行勸戒同情思咎損盈天之道也不棄曷存不無誰有熒惑退舍厥微著矣是故諗情捄偏式法摧姦不貳不撓令之上也剛柔雜措疏通敏果明毅濟之才之良也廉平豈弟罔縱惟允徳之程也不疑不懼勢不敢淩邪不可棄體之經也以是而官中外淸肅吏役嚴命身之所居鬼神守之所謂天助之釐也卽有災害不害之矣此生於憂患者也若槪謂冥數泄泄以希幸亡且無日矣或曰若是則火郡若邑者亦謂之無郡若邑邪李子曰然矣火弛火僣火侈火亢又何也曰類從也予原火言其類省郡邑者也厥火詳見雜記

原壽

夫壽之品六何也生而壽者則其人觔骨堅礥束肉其气則蓬如然好動鮮疢疾夫人寡嗜欲能調飲食亦壽亦有服气導引之法夫無思無營混混冥冥合於無形神聚精凝此壽者則道家者流也道家者流壽則神秀然不閒世務閒世務於理道罔攸悖斯徳壽者也故曰仁者壽然予觀蔡澤從唐舉相及許負相周亞夫等則壽又亦天數故曰修短之紀無弗命矣窮通壽夭鮮弗定矣而世顧以爲孔子稱仁者壽蓋言靜云遂以爲壽不可事事古人有言曰樞動不蛀今信無他嗜溺然日用之履可廢歟夫憂樂喜怒者情也卽信無他嗜溺乃四者之情何殄矣堅制其情以悖道廢履其示不知定命矣耳故人具者形也生者神也栽者徳也戕者嗜也不可易者數也故制形者堅存神者永知徳者昌縱欲者賊順數者安知斯五者斯知壽矣

賈論

語人曰賈之術惡人必以爲謬然不知賈深刻取贏羨深刻則心易殘取贏羨則戕物故非大姦巧不能踰等夷然賈亦不盡爾若爾常十七八亦其術使然也夫心神捨也深刻則耗神耗則昏眊而形不和形不和則不能修於身行此非術之罪哉今天下機利莫大於鹽若貨鹽若貨散而之四方劇故鹽若貨賈尢富實易盡力而其人則率能目語額瞬談智幹尺寸之間而窺窬於分毫之際泰者則輒揳妓女彈鳴瑟卽肥甘綺麗車馬珍玩諸屬與諸大貴人等矣夫賈編戶之民也而一旦音樂妓女之奉肥甘綺麗車馬珍玩諸屬與諸大貴人等則淫侈而易爲邪夫入深谷翳林而能得材者擇木者也處奢靡踰躐而能制心者擇行者也是以陶朱公居置千金而顯名天下傳於後世故不務仁義之行而徒以機利相髙者非衛欲喜生之道也

作志通論

夫述者存往者也作者訓來者也存以比事訓以闡義事以史著義以經見二者殊塗歸則一焉然自皇帝王伯之世更丘墳謨誥不陳雅頌之音弗聞於世於是聖賢君子托述作以寓志故曰周東遷而春秋作宋南渡而綱目修所謂其文則史其義則丘竊取之者嗚呼微哉然要有傷之焉夫志者史之流也分例祖諸禹貢屬事本之周禮褒貶竊春秋之筆風俗寓同一之制宮室取大壯之義謌詩系觀風之意夫史者備辭迹昭鑑戒存往詔來者也是以分例屬事善惡備列褒貶見之矣五方異性則風俗雜核宮室不自立例藝文但標其目彰善諱惡忠厚之道也故稱志焉夫志者一郡一邑之書也史者天下者也小故詳大則槪然其義悉於經祖焉所謂殊塗同歸者也

蛤雀論

舟見舉蛤者形猶雀也茸茸余毛焉李子曰蛤知其雀乎雀知其爲蛤乎蛤奚弗雀也且雀入水也雀知之乎水入雀水知雀乎雀未入水知非水乎入水知水乎易翔爲潛倏沕冥焉絕林遊淵則柔異質性情遷焉靈同形殊谷食波食有喧無喧截喙殼涎寸肉內含臻臻延延飛沈漠焉烏鵲其友今魚鱉鄰雀不知其蛤蛤不知其雀孰究厥端陰陽變化玄之又玄陰陽不自知知之誰乎闔辟修短委厥時爾故求固者雀乎雀者也

敍松山小隱

銅陵徐君墅松山之旁自稱曰松山小隱五山汪子者徐之婭也言於李子李子曰嗟徐君隱乎小乎然予聞之矣人也固斯人之徒也立弗遺世行罔離羣居匪殊域乃稱曰隱又自小之斯殆寂乎囂者也夫囂者棼綸塵混之名而隱之反也是故髙人之於天下也惡囂之賊巳也於是思超然以自脫恬而不棼靜而不綸潔而不混淸而不塵凡以保寂破囂焉爾而乃舉眼無可意之事開口鮮契心之友和通有轇轕之擾孤亢多危疑之憂於是乎卽山居焉以泉石猿鳥足以寂吾而絕囂也又撫松盤桓焉以厥毛可衣實可茹厥風瑟琴可聽厥色冬靑厥根苓食之壽是之謂隱然君子弗之取何也以行之非中也夫人有仁義中正之彜以成身也有耳目口鼻四肢之嗜以全生也有父母妻子君臣朋友之倫以振經也若一切山居而松遊惟隱乎耽是絕物之行也夫寂囂不於其迹於其心者也故處棼而恬者眞恬者也在綸而靜者實靜者也於混而潔者能潔者也居塵而淸者大淸者也夫徐君者固有人道之倫仁義中正之彜者也耳目口鼻四肢之嗜度而不逾孤而無危亢而無疑和而無擾通而靡隨是迹囂而心寂者稱之曰隱又自小之殆是之謂矣汪子曰嗟達人知言上士明心李之謂哉石徐之爲人也處轇轕塵棼之區而有泉石猿鳥松風飧苓之髙煙朋霞侶登吟坐嘯𨿽日有餘情而仁施義懷厚化惇俗見斯爲之矣故不山而山不松而松不隱而隱是曰小隱李子曰嗟予讀殖貨志矣以今徐君觀之而知遷之言過也其言曰巖穴隱處之士設爲名髙者亦以利耳信斯言也則伯夷爲矯巢由爲僞開倉賑饑者爲沽名解衣救寒者爲飾譽以今徐君觀之然歟否歟予故曰讀殖貨志而知遷之言過也汪子曰惟誠動天徐君五十無子後閣十年不字今乃定足以占其非利而爲之矣

說農贈薇山子

李子明農於大梁之墟有洞微先生者過觀焉李子無患而修具先期而戒種相壤以遵播驗粒以斥惡竭力以勤本警惰以集事守一以俟時節財以浚源蓄衍以防歉洞微子曰善哉子之農可以諭政今木巳之政其人乎李子曰予鄙人也癡癡混混馬牛耒耜聞耳挹云氛臥桑陰聆禽音焉耳奚政之諳也子証之木巳洞微子曰木巳之尹薇山子者少而飭躬長而勵行惇禮嗜文保貞馳問藉之白茅射隼髙墉非農之修具者乎其臨政也滌穢剔垢範才效良操綱展日程猷經謨非先期戒者乎大結則斫小結則析克之用剛懷之用柔蒲鞭示辱桁楊威暴非相壤播者乎敗羣之羊必除梗類之艸必鋤非驗粒以斥惡乎夙興夜寐無小弟親無隱弗究無瘼弗詢非竭力以勤本乎錄善獎能恕難矜愚日計歲期亡業者復遊食者務非警惰以集事乎不違道而於譽不矯情以釣名不飾言以要進不快捷方式以求速非守一以俟時乎政之行也則均眾寡定神縮息喘止呻抑過埤損儲羨愼余敝帷罔棄木屑是收非節財以浚源蓄�以防歉乎李子曰予之農於墟也第知癡癡混混焉耳不知木巳之政似也洞微子曰施於有政是亦爲政夫事萬而理一者也梓材曰若稽田旣勤敷菑惟其陳修爲厥疆畎李子遇木巳士於郊東傾蓋班荊而坐以洞微子之言質焉士曰予挾簡策誦先王人也木巳尹則知之矣不知其政也李子曰請言其尹士曰劉之尹木巳也吾見其官理民治教行政淸焉耳而不知其具何也見其豫而立備而無患焉耳而不知其種戒也見其淑慝區彰癉明焉耳而不知其相而播之也見其善人多而猾賊匿焉耳而不知其驗而斥之也見其繁剸而錯剖壅決而棼解焉耳而不知其竭力勤之也見其荒蕪辟疆場飭焉耳而不知其警惰集之也見其不矜巳不淩物焉耳而不知其守一俟之也見其乏不懼匱不憂焉耳而不知浚源防歉之有道也李子曰甚哉木巳之政似農也洞微子得其內士得其外外者其巨也內者其細也細功也臣效也甚哉木巳之政似農也薇山子之所行也例邑有異政三年則旌拔焉薇山子未三年獨旌拔焉他邑尹聞之賢也面以之赤下也吐舌警惕洞微子曰居家埋故治可移之官子不求之身而欲達之官而欲異等拔乎李子曰粗者精之寓小者大之始近者遠之自以木巳之政政於國國不治乎以木巳之政政天下天下不平乎薇山子行矣予癡癡混混農間日望子矣

敍九日宴集

嘉靖四年九月九日趙帥觴客於靑蓮之宮歡焉於是空同子立韻賦詩焉眾和之裒然而珠聚爛然而錦彰主人賡焉鏗然而卒章賓主旣洽氛翳載廓霜淸日晶臺殿下陰鈴塔警風林影颯瑟落葉乘之旣昏復白皎皎布地蓋不知月之在天也空同子覽於眾詩乃喟然而嘆曰嗟詩可以觀豈不信哉夫天下百慮而一致故人不必同同於心言不必同同於情故心者所爲歡者也情者所爲言者也是故科有文武位有崇卑時有鈍利運有通塞後先長少人之序也行藏顯晦天之也是故其爲言也直宛區憂樂殊同境而異途均感而各應之矣至其情則無不同也何也出諸心者一也故曰詩可以觀是集也趙帥張尹則匯徵有期藍帥曰帥王帥則剝牀未釋王尹則不遠復者也黃子和子咸丘園之賁左生和生則利賓於王者也故曰人不必同同於心斯之謂也

贈蔡氏

蔡子輟河閫之寄而守備乎江介其行也其友祖焉北海王子爲之賦江漢曰江漢湯湯武夫洸洸封丘黃子爲之賦北山曰膂力方剛經營四方歙鄭生爲之賦無衣曰王於興師修我戈矛李子曰竊聞之守者對攻之名備者先事而立之義也故兵非不攻也不上攻也非不貴機也備者無患也書有之矣孔子亦曰凡事豫則立豫者固備之義而事之先者也蔡子者武蔭而文登者也度機審勢銷患於未形不在玆行乎天塹不江蔡子者塹乎於是爲之賦六月曰文武吉甫萬邦爲憲

題史癡江山雪圖後

雪之天黯霮凡云色異獨雪同詩曰上天同云是巳雪之山巓不骨溪壑淺蹊徑迷雪甚則樵不入雪之水雲同天一有舟蓬白而人蓑笠之則水見矣雪屋檐直或明其囪柱然不見茅與瓦雪之驢下視淩競若臨窟蹈穴雪之人目曠而神斂眩眩然光奪之也雪之木枯則白其上皮花葉雪則皜其心雪無風則勻勻斯畫矣卽妙筆弗畫弗勻之雪何也勢使然也畫之勢貴粗蕩近詳遠略情貴雅而包意貴減而宛气貴豪而洶色貴凜而潤五者雪之良者也李子嘗論及畫事由生曰其惟史癡乎江山一圖近之矣是圖今落於吾家李子取而觀之曰微癡吾誰與言雪

題三王祠翰後

夫禱而永之存乎愛闡而徳之由乎敬傳而遠之系乎言亡而生之本乎思永莫如仙瑤池者媛之仙者也禱人之王母而王母之者愛其愛也然必徳焉稱是謂祖孫之懿闡懿彰徳敬以之矣孔子曰言之不文傳而不遠故愛非言曷昭敬非言曷顥嗟玉溪子頌而宛歟端溪子音而展歟龍湫子暢而簡歟夫三子者言足以闡矣然義主乎永情觸於思故蒼穀子誦其言而淚詠其音而悲蓋傷其王母之長歸故曰亡而生之本乎思

題明遠樓詩後

夫握樞居要則意飄江湖處幽履閒則心懸魏闕所謂情以地殊音由感發者也矧登髙能賦古稱大夫之才而采詩觀風今有監國之任者乎紀元之歲時菊載華玆筵是開四子邂逅於一樓俯喬嶽覽長河眷焉有感於斯遊爰各賦詩一首嘉靖元年秋九月也

題琴竹詩後

不音而音者用之心者也不物而物者資之深者也不聲而聲者托諸吟者也心之用莫如琴深於資莫如竹吟而托之則詩生焉生則烏可巳也烏可巳則資愈深資愈深則心之用廣矣是故君子貴琴焉非專於音也貴竹焉非物之也又必詩焉𨿽聲而非聲也嗟陳子胡爲琴嗟郳子胡爲竹胡爲吟知斯義者遐哉敻乎

毛監察登樓詩跋

夫陽春雄於寡和白紵侈於眾歌均之爲調何難易頓殊也元首之歌倡已賡繼然孔子與人歌也則又必使反之而後和之何也豈非同情者感同聲者應歟今觀毛君登樓之什而詩之道見矣詩云伯氏吹塤仲氏吹箎感應之謂也

題東莊餞詩後

夫天下有必分之勢而無能巳之情蓬飛梗流忽聚倏散斯其勢能必其不分哉孔子所謂東西南北之人也夫旣東西南北人也於其分不有悵離思合者乎於是筵於庭祖於道觴於郊嬉於園不有繾綣踟躕者乎斯之謂情也情動則言形比之音而詩生矣夏公之撫治鄖陽也諸公筵之祖之觴之者故無不用其情矣乃今又嬉於吾園搴初英扳柔條驪駒旣駕旌旗向東不有悵而思者乎然莫之能畱也故必分者勢也不已者情也發之者言成言者詩也言靡忘矢見者義也反之後和者禮也故禮義者所以制情而全交合分而一勢者也

朝正倡和詩跋

詩倡和莫盛於弘治蓋其時古學漸興士彬彬乎盛矣此一運會也余時承乏郎署所與倡和則楊州儲靜夫趙叔鳴無錫錢世恩陳嘉言秦國聲太原喬希大宜興杭氏兄弟郴李貽教何子元慈溪楊名父余姚王伯安濟南邊庭實其後又有丹陽殷文濟蘇州都玄敬徐昌谷信陽何仲默其在南都則顧華玉朱升之其尢也諸在翰林者以人眾不敍自正徳丁卯之變縉紳罹慘毒之禍於是士始皆以言爲諱重足參息而前諸倡和者亦各飄然萍梗散矣賴皇帝明聖斷殛元惡伸拔英類於是海內之士復矯矯吐气此又一運會也而顧君適以開封知府歲覲都下乃有朝正倡和之詩蓋余不聆此音者數年矣今一旦見之誰謂異於空谷跫然者哉然倡和者五人而已而其詩顧猶多憂讒念歸之辭則余不知所謂矣

【卷第五十九】

【雜文二十三篇】哭白溝文咎旱飆文禱旱文謝雨文白室銘二首獨對亭銘井銘六合亭銘端硯銘二首石幾銘孔子贊大舜贊齊太史贊三仁贊三首宋龍圖閣學士範公畫像贊鐘馗贊張將軍畫像贊劉文華畫像贊

空同集卷第五十九北郡李夢陽撰雜文二十三篇

哭白溝文

正徳二年閏月初吉予與職方王子俱蒙放歸南道白溝之野往白溝之戰王子伯大父予曾大父死焉百載憤痛爰托於斯文

嗚呼嗟哉此何流兮皓沙千里霜霧四興荒濱斷岸陵沈谷崩積骨成丘衝波沃雲月星夜昏殺气袒屯粵春事之旣載乃予邁於玆野覽殘墟以掩涕搴故柵而維馬暄冰泮而復峙辰物郁而未申日倉莾兮將墜天慘列而愴神前儔佇以驚顧追侶悵而增惑趾欲進而躑躅哽歔欷乎內惻爾其龍蛇鬭爭雌雄未決戰形辟兵營列乃有秦楚善戰之士齊晉詭謀之生接軌方轂抉地維而劃天門甲光鏡四野戟枝亙長云鉦鼓鳴兮河海竭軍聲振兮山嶽裂嗟寺弗利甬道絕弱之肉彊之食飲人尿咀馬革遂爾橫屍蔽畛崇胔截流哭聲震天漂血成溝賤至臺隸貴或君侯刃剸其骼戈穿於喉踐爲土沙疊若陵丘魂營營以無歸骨交加而臥霜鬼啾喞以宵嘯人懍懍而斷行風陰陰以四起折鏃朽髑雜瓦礫兮飛揚嗚呼此爲何流而有斯戰場邪竊嘗究性命之原推興替之端民死等於鴻毛亦有重於泰山彼短兵兮旣接砉天傾兮地搖乃有晴被刺而不轉膚受刳而弗逃此結纓抗輪之夫甘心鳥鳶之口膏野艸而罔顧者也猗嗟我祖生爲士雄死爲國殤岱華摧而孰支玉石灼而並戕委英肝於塵沙烕聲景而永藏雷霆結而迅音煙飆烈而怒揚神怦匉以縹緲馮悲氛而望故疆猥小子兮何知纘箕裘之末躅愾時命之難忱懼遐耀之堙辱憤原隰之裒棄束無棺而葬無塋匝墟壙以冥索林莾杳兮縱橫腸紆回以崩裂涕闌干而染纓物何微而不昌徳何遠而不存軫將發而復結托哀響於玆文

咎旱飆文

二年丁卯自一月至於三月不雨怕風窈冥晝晦李子於時寓大梁之墟作文傳曰僣怕暘若霜怕風若咎在言與思京房曰欲徳不用厥災荒又曰顓事有知誅罰絕理厥災大風天黃雲乎將興飆爲厲兮陰陽將交龡使離兮聲威鼓烈繄誰怒兮屯膏弗降孰之咎兮吁嗟汝胡不仁兮亶不畏民不畏天兮揚沙晝晦拔林木兮旣顚我禾又發我屋兮霣英蔽天雨霾颯颯兮澒澒砉摩軋兮樹無畱柯彼羽族安托兮殪鷇破卵賊物和兮虫獸惶擾塌翼血趾負嵎喙兮吁嗟汝寧玆遂兮日月喪魄天地易位兮五星錯而背行寒與暑其倒置兮三川皆震龍失勢兮巖谷崩衝轟砰礲硿騰潮沃日灌太空兮莽千里乎無人塵冥冥徵兮城廓晝閉慘光精兮嗚呼天監臨四方明明厥維亦孔章兮聿玆若罔知哀我民罹兮誶曰巳矣哉天旣不弔而予何爲獨憂苟使丰隆秉競而不回兮豈屏翳之足丸彼雨師又容與兮曰匪予之承電煢煢以斂耀兮畢翕翕而將興【畢爲車主風】嗟爾今之人胡憯莫懲

禱旱文

伏念日者春膏未濡夏暘轉亢虐炎毒蒸焦我嘉谷瘠我六畜百姓惶遽四境告災某等閔焉抱憂中心如焚食弗甘味臥靡寧席蓋數月於玆矣雩神無應吁天釗髙踧踖內咎咨嘆無聊竊念祥異之來乖和是基是以婦冤致旱獄決獲霖揆昔諗今卓有顯徵意者某等鎭之寡道憲而未貞漏姦僕良致乖法頗田畝困而無伸閭閻怨而罔聞不然何云興遽散垂雨而風塵霾晝曀星河夜明官之不職神官是殛元元何辜罹斯慘極某等伏又念大嶽巨靈生命攸司豈宜捨其有罪殍我羣黎民無孑遺犧牲疇供黍稷弗繼神祀或窮秉誠洗心齋沐告神造𨿽靡躬情則篤至惟神鑑之惟神之賜

其二

某等伏念百谷布地二麥幸秋雨澤鮮少怕暘轉亢實靑而幹苗芁而稿風霾熱濁蒸爲癘疫饑病枕藉食孚屍載途哀哀我民罹玆慘毒日者抒悃告神責躬祈福而咸晦未通屯膏罔濟是以云垂垂而飆興雨微微而日出土夜濕而晝焦禾晨沾而夕涸某等伏又思休咎徵事箕範有文祥異從人京傳著訓顧斯亢陽之虐必由乖政之致某等疆土是職救災寡術觸目抱懼捫心慚恧每欲以功而補愆神其鑑來而宥往夫好生者天地之徳矜迷者神明之惠尙昭昭而漙賜庶怲怲而釋懷潔牲用陳芬酤是薦我心或欺神則殛之無殃我民惟神鑑之享之聽之謹告

謝雨文

伏以日者陽亢旱虐饑歉疫癘民弗堪災某等憂懼靡寧布誠禱神荷蒙昭昭徳察赦愆矜愚憫窮悔禍三日之內驟飆暴涷沾灑遽至𨿽土膏未按禾根未濡然神之格我佑我亦云驗矣某等伏念天地之於物猶父母之於子父母不棄攺過之子天地宜鑑洗心之物尙冀自今震雷時奮甘澍普零俾公私各足黍稷有馨庶報神無匱竭之虞元元有更生之望我牲鮮潔我酒淸洌敢以謝神敢以再祈於我神惟神鑑焉謹告

白室銘二首

李子葺室貴州署堂南掃地而鏝壁上繭旁堊窅然而皬銘曰𨿽有至潔弗愼則污𨿽有上智罔念則愚至人皓皓遊心厥初太虛爲輿恬禦靜驅細人絢志斯追斯琢役采捐質離奇紛錯維窒生闇維虛生明維厥至人光凝素行介圭之璞玄酒之馨匪伊勿則含淵乃貞

二

夫白生虛虛生明固矣然心與室異乎能新其污而不能必其不污非室乎非需人以立者乎由中而出發於言而作於行汝尙安所需乎是故後汝繪事湼而不緇觀於爾室果異邪否邪

獨對亭銘

獨對亭者白鹿洞書院亭也亭在書院東枕流橋北崕上朱子舊遊處也其下則峻溪湍灘衝摐乃其崕下而上砥陟亭西向適與五老峯對又崕間劖風泉云壑宇大如斗亦西向故曰獨對云獨對者前副使提學無錫邵公所名也詳見其所自記後十年而予來陟其亭夫獨之言孤也對者主賓也方吾之未來則所謂五老者固謂吾賓也及旣來也陟亭而對之則吾非若主邪何也亭吾亭也夫亭不吾常一往而一來曰獨對何也大化流行而不停往者去之來者主之我旣主之則𨿽謂爲獨對不過矣自有玆峯也周匡氏漢巖下老人唐李白氏李渤氏率皆來率對宜皆曰獨然而邵公不與也其言曰仁者壽五老峯壽朱子仁是宜獨對方我爲之主對固我也其往也不謂我獨也此其人髙下之倫造詣淺深次第學術端邪之等不於斯而占哉且匡氏巖下老人吾不知其何人矣然而白也予知其文也渤也予知其節也夫二者猶不得獨與峯對然則來主是亭者盍亦思所以獨對者巳矣予無似追昔從邵公講道許下今廿餘年矣不謂繼官而同地均業共職有玆來也自顧品下詣淺志難端而履弗力於亭今卽主也然逆知來者不與也孔子曰我欲仁斯仁至矣願及玆勉焉以副許下之盟乃爲亭銘銘曰

巖巖五峯若翔若垂當其東南我亭對之惟混沌初磅礡賦形彼得其峙我得其靈其靈其峙一元所爲曰靜曰靜仁者如斯於穆巖洞嶺回溪環桂松盤盤學宮是基鼓篋摳衣四方攸歸弘本立教爰自考亭人遐迹存崕劖熒熒如日如星邵子爰構獨對斯肇於微紫陽孰並而當淙淙者澗有源有泉不有哲民疇開我先五峯巖巖永斯在斯迹殊理同哲其我師作銘於亭來者式思

井銘

故井崩塞汲溪焉飲春夏交溪毛茂芊蛇虫毒可虞也正徳八年冬至予至南康府使學生劉峻往書院視地掘井得諸亥方厥日甲申是日也南風至穿土數尺石阻集力除焉始艱而終利有泉上湧甘冽然慮溪侵也布堊其底覆石泉旁出焉甃磚而上石牀約口五日而井成余究惟易義繹孟氏譬旨乃爲井銘銘曰

厥道流形水行地中導之斯湧無卑無崇維愚靡爲於潦於澮爲不及泉是曰中廢於井斯肇亥位廬麓源源澄冽匪溢匪竭艱始終利孰曰匪力靜止用發惟義之則含陽潤陰炎寒冬熱勿鮒勿幕九五終食出時漙施視受爲容吸華茹甘挹之必兄濯煩滌污弗而弗勞爰薦神明以亨以芼彌遠彌馨聖澤攸陶

六合亭銘

仰觀俯察八荒在玆處髙見大登之自卑來者敬聽勿遽勿疑

端硯銘二首

世以眼貴而汝無此人其瓦礫汝

二臺端若方氏式虛內女式越若鈍靜亦乃式乃磨不燐湼不緇允玆在玆相臺

石幾銘

李子獲石焉平而方爲幾焉而銘之銘曰色幹之淸質坤之剛扣之鏗然平直靜方我有嘉林庋汝其旁汝憑汝依可詠可觴我有兄弟友朋親戚燕無豊約來惟汝覿朝之夕之汝歡汝暱人情靡同汝應則一浴露吞煙瑩月烜日孤貞介確光澤縝栗𨿽有霜霰毒蒸厲飆侵之不入而撼之汝搖哉

孔子贊

鳯鳥不至人莫我知行廢嗟命獲麟竟悲巳詘道信萬世攸師願學謂何小子敬思

大舜贊

聖狂天淵一念則分孟欽大孝孔贊克君袗衣鼓琴今如見之我猶鄕人雞鳴孳孳

齊太史贊

崔杼弒其君莊公齊太史書曰崔杼弒其君崔杼殺之其弟復書崔杼復殺之少弟復書崔杼乃捨之贊曰

皇天厭徳逆徒幹經國旣無人亂是用丁桓桓太史杭言討兵舍命不渝蹈仁秉程一門三烈巖巖茂名

三仁贊三首

殷喪厥馭姦宄師師天乎不菑神罔攸依國旣顚越我寧獨支何其發嘅決於二師三諫遂行允哉睿思

右微子

於維哲人知微知彰譬如滔天涓涓是防象箸道奢瓊宮兆亡鼓琴自悲過衢佯狂洪疇翊聖朝鮮錫昌

右箕子

箕啟存祀幹以殺身殷稱七竅孔贊三仁烈烈太師實維國楨人之云亡邦是用傾鹿臺玉焚麥秀吞聲

右比干

宋龍圖閣學士範公畫像贊

予觀範龍圖則慕其人嘉其志觀龍圖出處則哀其時予過無錫秦氏獲覩其畫像峩冠法服莊嚴弘毅蓋得其彷佛焉則又識人心不泯不然卽顧吳更生安所置毫哉予生長環慶間與故老談龍圖扼元昊事𨿽古名將何加矣於是董沐再拜贊曰有偉一人淸明令儀三代遺才百世之師

鐘馗贊

唐有進士鬼之司直夢中誅邪帝寤驚惑𨿽寤匪寤內艷外佞曾無如馗是匡是正祿食者鄙我言敬聽

張將軍畫像贊

我崇我官有徒嘽嘽我服我丹有蠎盤盤盤盤者蠎天子之賜嘽嘽者徒天子之何以之以伐以徵何以賜之汝陟汝明北徼是淸南蠻是平將軍者誰姓張桓名於赫將軍魁軀長髯戰陣能勇處巳卑謙禮士若訥臨下威嚴動若虎虎孝靜若女潛將軍之馳如鳥之過之矢之發當之者破此衛開設將軍實罕將官豈罕損於自滿於美將軍年始向彊發黟顏濯膂力載剛萬兵罔雄百戰匪奇愼終如初文王我師

劉文華畫像贊

劉文華者大梁之逸民也修而弗耀老而靡怠潛於塾顯於醫訥焉如愚有而岡居君子哉君子哉贊曰

嗟乎文華人貴之欽君也衣布人富之歆君也寒素利人之趨君篤者義勢人之附君遇則避嗟乎文華金不出礦玉隱於璞一壺懸市百錢停卜榮期帶索韓康賣藥彼嘵彼呶我守之訥彼侈彼矜我守之約嗟乎文華聚衣內文宮鐘外聲閭黨敬禮月旦優評鄕飲是賓古貌古服膺祉戩休而安而谷昔稱長者今覯有恆厥像儼如令儀可徵

【卷第六十】

【雜文二十五篇】六箴六戒榮養堂頌三仲頌邃庵辭【有序】挽歌辭許子誄【有序】月塢癡人對虛裏子對馬對郁郅子解直臣字義維極字義董生兄弟字義弟汝含字義

空同集卷第六十北郡李夢陽撰雜文二十五篇

六箴

太僕儲先生曰人有六事心事身事家事官事人事文事空同子聞之曰嗟乎有非在我者焉如彼何著六箴

不可對人言曰慝言之而不行曰惑行之而不至曰畫非所存而言曰賊亡是而靡獲自盡則天也心一

烈女能必其巳之不污不能必其天之不愚時之弗踰夫是則烈女也巳身二

有負郭田百畝蒔桑數十株可以聚廬矣進竭其躬退爲耒夫不亦可乎家三

君子狥道志士狥名嗇夫狥利是究是圖毋靦厥位官四

信道莫如守已省事莫如寡交君子曰中古貴施報苟以禮至斯應之矣人五

古之文以行今之文以葩葩爲詞腴行爲道華嗟彼千鈞一髮柰何文六

六戒

匡衡曰聰明疏通者戒於太察寡聞少見者戒於壅蔽勇猛剛彊者戒於太暴仁愛溫良者戒於無斷湛靜安舒者戒於後時廣心浩大者戒於遺忘李子讀而韙之者六戒

太察一容以畜眾察則無徒先民有言毋及淵魚厥昔聖王瑱耳纊目聰罔弗悉明靡不燭

壅蔽二聖月四目復達四聰縣鼓置鐸維恐弗通顓任生姦偏聽生讒芻蕘罔遺大道之咸

太暴三勇以陽奮彊以義發用之弗端鮮不殄伐受絕於武桀隕於湯秦政弗戒二世而亡

無斷四匪陽曷舒匪陰曷藏弗濟以義仁曷由臧孝元優遊漢業用墮衡丁其時空言式悲

後時五有虞鼓琴穆穆其和及聞善言沛若江河王者之徳應時若響居則山靜動則飆往

遺忘六衽席萌變蕭墻伏憂遵藪射鹿歸而忘牛武事四夷海內虛耗垂暮攸省輪臺有銘

榮養堂頌

彼美者堂有南其戶前臨伊闕緱氏嵩阜文杏爲梁蘭撩桂桂誰其居之樂彼壽毋桓桓大夫建旄玆土夕之晨之登降堂只丰膳孔時籩豆纚纚剝有肥羜膾有文鯉維是大夫崇志遠辱人以體養我養者色夙夜寅畏內訓攸服洛水泱泱貫於斯城毋氏壽康子也令名

三仲頌

湯湯涪水流淸源巨誰其浚之爰羙爰聚珠必駢輝鷟豈孤翥瑤海旣光赤霄攸煦伯氏明經郎曹發硎賈帷載搴召棠繼靑大國用監汝相汝鄕仲遊蘭臺李也黃扉豸冠鷺紳分直彤闈爲艸指佞爲羊觸邪如桂之馨如玉之華是曰三仲一門萃之萃之伊何三仲連芳歷祀三十乃驗乃彰事有豫定神有前識易垂餘慶書闡陰隲匪善匪積厥夢詎獲

邃庵辭【有序】

石淙夫子舊居京國有室一區突靜幽紆左圖右史前授生徒是之謂庵而稱邃焉愚也竊嘗慕之而未獲遊也後夫子提學關輔愚始得隨鄕邦士樞衣講坐下然自恨恨於勢分未幾竊科第輒復違去不得從容左右如庵中諸子卒業以立於世而有私幸究緒論遵顯則若有自得焉者𨿽不敢自謂得其門而入亦不敢苟焉以自棄乃作邃庵辭以志愚衷辭曰

蓀壁兮桂宇藥橑兮在下水潏潏兮澑渠蘭葳蕤兮當戶庵之構兮何所接紫闥兮崇期庵何爲兮閉寂窈棼楣兮參差蔽修櫳兮連延錯瓴甓兮委蛇穆空洞兮內啟豁廉隅兮外直回巷前通兮嘉樹後植邇莫可探兮遐乎可卽匪邃曷名兮厥惟庵徳庵中兮何有玉佩兮靑衿惠我人兮不貌以心遹我人兮可杗可桷可棟可楹兮維庵是學赤帷兮翠幰庵中人兮西遊鬥暉暉兮晝揭嶽巖巖兮夕秋予邊鄙兮賤夫悵瞻庵兮弗早幸門墻兮未麾矢負心兮怕保

挽歌辭

中庭閴兮今日何日繐帷揚兮苔生於室悵遊子兮西歸木颯颯兮風振悲邈山川兮愁嘆興望城闕兮魂若崩歷故階兮弔叢諼白露隕兮霜霰繁椒酒兮桂漿羞余珍兮杜蘅神懭恍兮若來奄踰佚兮逝不回柏輀兮杉槨文幢兮素旌送完璧兮山阿從君子兮允寧

許子誄【有序】

正徳三年歲在戊辰六月巳巳工科都給事中許天錫卒李夢陽曰嗚呼哀哉許子乃作誄曰閩產其傑受命端固狐行介直踐道靡豫爰放厥辭靡屇靡究執言不回貞厲獲咎懷誠匪察瀆經自效踰中奮志白是蹈義同屍諫信勇可悼伯奇申生厥履是紹

月塢癡人對

張生含者金齒人也含侍其父南園大人於京師嘗從北郡李子遊李子居梁也有稱月塢癡人者見焉見之則含也李子曰子奚斯稱也張生曰含蓋塢於郡之大保山業焉月東出則對塢而升光觸形應劃焉顏破逓映曾入虧蔽流徙放也檻輝堂白枕簟波溢含也於是出塢而立仰而視俯而睨怳乎若失巳充乎若有獲也久之塌焉而忘李子曰嗟冥哉且子忘者月乎塢乎張生曰含始見其巖矸焉木爛焉瞑析實浮虛擊谷泠風浙巳而耳更目易迷不知所精發靈飛飄若鴻翥矯若霞舉不知孰月安知孰塢山中人有呼含者含兀兀無以應也於是山中人走告南園大夫曰而郎癡於是大夫乃亟召含問故含兀兀無以應也大夫乃大驚撫含背曰兒眞癡邪於是遣含復北遊於京師夫安一枝者難語天池之運據腐之鳶仰而嚇鵠者非其智不如也處小則大者昧恬於幽則熠乎眩故觀廊廟鐘鼎之盛則事功之心興覽聲文冠冕之會則進爲之志增與四方豪賢友則識廣學登於是冥寂可移而癡可遺也李子曰大哉大夫之教子也含歸何也張生曰方枘圓鑿𨿽公輸不能彊之使入故材有異宜性有難移彼巧我拙彼佞我訥彼通我塞是以諸弗入也京師識含者不謂含弗入也顧咎含曰子奚不仕含兀兀無以應也乃又咸大驚曰南園大夫兒癡含自笑曰後癡人癡前癡我癡吾人癡乎寧我癡乎於是月塢癡人稱焉李子曰異哉若是則子之癡瘳且有時矣吾不子病而子之幸

虛裏子對

虛裏子問於龍溪公曰敢問處世有道乎龍溪公曰有渾渾默默惟道之極窅窅莫莫惟神之窟虛裏子曰異乎吾所聞君子磢人之爽告人之谷於是龍溪公勃然變色曰迂哉遐乎子之言也且子以若爲爽非欲其靡爽邪若不以子爲欲其靡爽必將曰是誠詬我必孽子之短還而詬之曰亦猶吾子之磢我也語若以谷若不以子爲欲其谷必將曰是誠襄我【襄陵之襄】必思以加於子者復之曰亦猶吾子之告我也二端文戰於中故面然而背詆公與而私忌羣議而單詛於是有不危邪夫耽譽者世之怕情希勝者士之通患今徒示直以賈禍吾竊於子弗取矣虛裏子曰予成若徳焉耳知不知奚卹焉苟有以復我適我乎益苟孽我奚辱焉龍溪公曰惡是何言歟愚龍溪鄙人也往有翁出龍溪之野見巨卯五色攜以歸伏以舒鴈居頃之剖子嵬顙尾殺蛇身四足靑黑班若鱗是日瑞氛郁盤紫气亙下上翁大驚喜祝曰玆殆龍子天錫我祉龍子性劣惡好緣樹騎屋翻盆倒罌生之日雞犬咸鳴走龍子又嗜血食翁顧無所得血食若且怖於是齋沐諏日請龍子詣溪焉適有婦浣於溪龍子擊殺食之其家因卽擊翁曰是翁家物後數年夜雷電有龍降翁室繞其故巢三匝而去夫今之欲成人之徳者不爲豢龍翁幾希矣故君子之於人三宿而後見非崇傲也三年而不言非貶行也誠不通則交不固中不孚則聽不入故楚客以售璞遇刑齊人以操瑟蒙詬國佐以語盡見殺屈原以言直殞軀柰何逐汶汶之煩而招訿訿之議乎虛裏子於是囅然笑曰子之言似笑獨不曰拯溺不畏濡履捄焚不惜燎衣必欲爲渾默窅莫之行必蚓而後充者是豈可哉龍溪公艴然不悅曰子不聞坤著括囊之文蒙闡擊蒙之義詩申玷圭之詠傳立守瓶之訓信如子說則三緘之鑄孔子奚取焉二子爭論不能決明日以其言質諸中河子中河子不答鼓枻而去歌曰瞻彼中洲兮有鳧居居翔而復休兮擇匹而遊渴飲水兮饑餐吾魚夫復何求兮

馬對

秦子北遊京師墮馬傷是時郁郅子亦有霜露之疾二子共巷而處郁郅子素善秦子居頃之謂其門人曰西不有秦子乎然吾聞其人矣非所謂守道自信者邪於是作黃鵠之歌以其門人上官氏爲使往遺秦子秦子是日會使使來遇諸塗使異其事各反於主而後交焉久之秦子愈先造郁郅子遂及墮馬事郁郅子彊起問故秦子曰吾南產也不習馬出卒假人馬卽不解良惡是以墮耳郁郅子曰異哉言也且子能盡習天下之馬乎曰不能能盡解其良惡而後假乎曰不能曰二者旣不能矣子能終身棄馬乎曰又不能曰子墮馬傷何曰傷足日幸若是鄕使傷藏絡捩脰礚腦抉眥毀齒子尙能卽起邪殆哉殆哉秦子聞之詟懾無人色呫呫語曰柰何先生幸以教之郁郅子曰昔者伯樂學目馬於其師三月不進其師曰可以益乎伯樂曰未得其骨三月得其骨矣曰未得其神又三月得其神矣曰吾未得馬之外竟盡其師之術乃辭歸於是持以相天下之馬聆其聲而會其精睨其形而貫其靈然後天下無逃馬當是時也而暇於習乎今吾子不求諸馬之外日僕僕較良惡墮且滋甚秦子於是囅然笑曰闊哉談也千里馬常有而伯樂不常有子以伯樂望予無乃過乎𨿽然伯樂卽幸而生今之世吾恐驪黃牝牡之徒得以鑠金而刺天也誠使人眾議堅伯樂卽幸而復生故不得破其非良也郁郅子不答憮然有問曰夫物非天不生非地不長非人不成故材美弗牣是謂棄天芻粟丰足怠厥力是謂戕也材牣矣弗怠厥力而世無王良造父之儔是之謂命故馬一也遇王良造父則過都歷塊靡流景逐奔電蹀血萬里顯名天下不遇則放之沮澤之中與鹿豕烏鳶並遊豈非命哉豈非命哉昔有獻馬於楚王者王愛之衣之文繡處之華屋席之露牀之安啖之棗脯終其身弗駕也馬慚憤悲鳴蹄嚙思效王一日之用王不從竟老死廐下故知而弗愛不如弗知愛而弗用不如無用故寧甘心沮澤之中與鹿豕烏鳶並遊不願衣文繡之衣席華屋露牀之安故卽有棗脯之餐弗餐也此之謂盡性以俟天者也且子亦將俟其在天者乎抑需在人者乎秦子出郁郅子呼上官氏記之頃之郁郅子疾亦愈秦子客久鬱鬱不得意乃卒取學職往教於楚下邑郁郅子往餞之曰子記疇昔墮馬之說乎子之不爲天下知亦久矣柰何𨿽然行有物色子者第行矣

郁郅子解

郁郅子寢疾杜門謝客客無以見也金城叚子過武功康子問曰郁郅子何以不出康子曰郁郅子疾也叚子曰郁郅子疾乎疾奚杜門謝客疾而杜門謝客是有托者也盍謂郁郅子忠臣不潔名以暴君君子不違眾以要勛且未形而彰是曰自戕無憂而戚其憂必集若誠有托譬諸縣鐸急趨響必及之矣康子曰咈是罔郁郅子也吾將見郁郅子明日康子固請見郁郅子於是郁郅子擁黃狐之裘馮文石之幾尙以白雪之縠彊起見康子坐上坐郁郅子休安若山貌若敷腴徐覘其息兪兪於於焉然顧有靡豫之色康子於是辟席問曰夫子奚病也郁郅子欠伸喟然仰嘆久之日康子曰吾誠不能狀吾疾吾始焉惄焉

若饑若尼若悲已而輪囷於邑怲怲悒悒紏錯積郁其狀系棼埃結氤氳靡絕發於脾縈於心浸滛於肌腸腠理之間充之不見其際究之莫知根柢驅之未已觸之復起故居則恍焉惚焉怳若有遺步之不能端履也夢岑岑焉若將舉而控於帝合家人驚怪詰予予茫然無以答也故陳之鐘鼓管鑰不知其爲音炫之黼黻繁縟縣瓈結綠不知其爲華啖之芳醴珍烈之品不知其爲甘故飫之不肥膏之弗澤問之莫可名象而排之不能自解也然偏國中無醫之者有玄機先生者號靈醫往使迓之語以狀玄機不肯命駕教使者曰能置秦始之鼎無爲之榻坐我廓然之宇食我切玉之饌元化之美則迓我顧卒不能置故厥疾罔獲瘳康子出以其言告叚子叚子曰予聞在形爲疾在心爲憂鬱郅子殆有憂乎

直臣字義

舉人吳廷對字直臣李子曰字直臣何也吳生曰廷對者對於廷之名對不直不可以爲臣故曰直臣李子曰生奚直焉吳生瞿然避席而請曰直不同乎李子曰夫慱問彊記奮辭而駭人曰我能爲逢爲於此其直以言也而未必有諸气天威臨於上斧鉞在側鼎鑊在前揚眉吐膽能批逆鱗觸忌諱屹然山立此其气直矣然退而悔焉不可謂心也古之直也莫如史魚孔子贊魚曰邦有道如矢邦無道如矣是矣乃它日又曰邦無道危行言孫孫者非直之反乎子讀易乎王臣蹇蹇直矣又曰遇主於巷又曰納約自牖一何曲而徐也夫水性曲而木則直二者愚夫愚婦所知也木生石底不側出不獲達而建瓴屋脊水之下也𨿽賁獲之勇不能使之曲也故臣無二道而直有五義一曰言二曰气三曰心四曰時五曰勢生也奚直焉吳生曰願聞其詳李子曰夫直人者未有自不直者也故隱污之行行於家而光大之義揚於國共驩其身而以堯舜之道責君者此所謂言直者也非直之實也故言者其華也气者其充也心者本也時者逢也勢者用也故直言者必气直气者必心識時者先幾審勢者有爲五者而能全則聖矣殷之三仁或去或不去孔子之無可無不可是也孟子論气曰直養而無害易曰敬以直內學之事也通乎上下者也生也奚直焉吳生於是俯而思仰而嘆曰大哉對也往謂臣之直也問焉如蕡焉已矣諍焉如雲焉已矣犯焉如允語黑子云焉巳矣而不知直之義若是浩也乃今聞教矣

維極字義

劉峻字維極何也詩曰崧髙維嶽峻極於天峻者髙大之名然不極不至天不天不可謂學也故曰洋洋乎發育萬物峻極於天道猶山也故咸稱峻焉繼之以極夫然後髙大備矣孔子贊堯曰大哉惟天爲大惟堯則之而史臣亦曰克明峻徳史之峻孔子由天歟惟堯極之不堯則之哉而論者則曰六爻莫極於上聖人訓辭垂戒焉故龍極曰亢城極曰復於隍鳥極曰翰音登於天而不知易時也有位焉二者非在我者也故道以極成時以極厲位以極危成以達天時以矢見動位以行時而後學之義備矣峻生長匡嶽間瞻崧髙者也而復業詩書誦法孔子末遊予門予名之曰峻請字予曰維極請字義予曰云云峻乃曰天曷能卽至也夫孔子不云下學而上達知我者其天乎

董生兄弟字義

董大夫遣其二子見李子李子問焉長瀾次潤李子曰二子冠乎禮冠而字之吾字汝矣二子請焉曰瀾字汝巨源潤字汝眞玉請義焉李子曰吾聞君子之名其子也必昭物以勗志其字人也必廣才以章義義以闡訓訓以副名名以責實夫然後父有其家子有其身名無忝實字無辱勗夫瀾者源之達而潤者玉之發也故君子測源於瀾揆潤於玉瀾以觀道玉以比徳卽末以驗本緣用以占體巨小相形眞僞以別故弗巨弗長弗眞弗光長則瀾湧光則潤永湧以知巨永以知眞是故軻之言道也稱瀾焉繼之以明以光懼遺本也記之言徳也稱潤焉繼之以密以栗思務體也子亦觀水乎江漢河淮天下之至瀾也然其出岷也嶓冡也昆侖也桐柏也非其本細而末巨也亦觀玉乎瑜瑾璆瑤天下之至潤也然廉而不劌其聲淸越孚尹旁達气如白虹非其體僞而用眞也是故君子志道求達考徳視發於是乎有瀾與潤之名達必先本發以後體於是乎有巨源眞玉之字本植體實訓義乃行於是名副字彰父兄榮之師友成之身無損名家無棄子斯古今之共義也

弟汝含字義

二十而冠冠而字禮也弟生三月先吏隱府君名之曰孟章矣十六歲而弟通詩書大義能爲絕句詩責以成人之道可也於是冠弟字之曰汝含在坤之六三曰含章可貞夫剛柔相雜而成文之謂章患其不章何以含之坤順道也六三居下之上得位之象人臣有美含之歸功於君坤之道也嘗觀天下無分外之事君子亦惟求其在我而巳是故有所自足於內則無待汲汲以求見乎其外先生制禮盛服必襲徳旌必結則服飾之章晦慱文彊識而讓則問學之章晦書曰汝惟不矜天下莫與汝爭能汝惟不伐天下莫與汝爭功則章子事業者必晦況三方進而位不中者乎故𨿽有美含之不敢挾才能而躐進坤之道也得坤之道可以常久而無咎故曰可貞夫聖人之言大小前後不相背引而伸之自功業之大問學之切服飾之常細求乎言動起居苟非分外之事殆未有可掀揭以自衒譽者可不含歟有美含之而況未美者歟汝含省察無功涵養寡力有長惟恐不揚有能惟恐不知出必修其貌動必華其服又彊毅多悔吝是未能有三之章已不能含矣況有之而能含歟君子退則修已進則事君所以自修者掀揭衒譽如此它日得位其不可貞也較然矣可不戒歟汝含柔順體坤之性直方大法坤之徳足於內而無待乎外居三則以時發進之於五則美在其中暢於四支發於事業其章也至矣終含乎哉故旣字之復說其義

【卷第六十一】

【雜文八篇】化理上篇化理下篇物理篇治道篇論學上篇論學下篇事勢篇異道篇

空同集卷第六十一北郡李夢陽撰雜文八篇

化理上篇

或問電雷空同子曰吁胡叩淵於淺人𨿽然竊聞之矣是陰陽摶擊之爲也曰有鬼神形者何也曰气動之也气散則散凡神怪隨气之妖祥亦有人物形者皆忽然之變也生之妖爲攙搶天狗彗孛等亦气之生散唐一行北斗化七豕是也

正徳二年正月一日日食旣空同子曰予蓋親睹焉月體不滿規日大而月小乎凡月食旣則輪盡黑無餘欠乃益知月體小於日

天與水違行訟天一生水天水一體違行訟者訟詞兩而事一也

五行金木水火四气不內邪邪入則壞惟土內污污變則化化則神此土所以貫四時而獨功也在人脾爲土遊溢精液輸權肺腎肝心不然百物食之腥葷臭味穢雜於胃中何以發神明而行變化莊子云神化爲臭腐臭腐復爲神化蓋言土也

用先土生先水天一生水資始之道也故人命門在腎極黑之夜久坐亦明陰中之陽歟猶水之中明歟負勁气者有非威之威是故松檜不棲蟬熊豹之皮不上蟻

天道以理言故曰虧盈而益謙地道以勢言故曰變盈而流謙鬼神以功用言故曰害盈而福謙人道以情言故曰惡盈而好謙盈謙以分限言耳非謂消長升沈也而俗儒不知類以日月艸木等當之悲哉月有虧而無益艸木有益而無虧若以凋落爲虧則謙者不凋不落邪

天地間惟聲色人安能不溺之聲色者五行精華之气以之爲神者也凡物有竅則聲無色則敝超乎此而不離乎此謂之不溺

徳者必福天人相與之際若求焉者無心之心也求福不回人際天也介爾遐福天際人也壽考不忘言壽考之求徳如念念在之也禍福之幾捷於影響察之乎察之乎

十月無陽故曰陽月非無陽也陽生而未成也消長之道盡於上則生於下故曰復其見天地之心乎董仲舒雨雹對謂十月眞無陽又謂月內一日無陽何哉

易獨言象象者懸一以會萬者也又一一者象之所由始也一以會萬故得象而忘言萬以會一故得意而忘象它經言一理則止一理言一事則止一事

雨一也春則生秋則枯風一也春則展秋則落雪一也冬六出則益春五出則損水一也鵝鴨則宜雞濡則傷土一也夏至則重炭一也冬至則重物且爾況殊哉況殊哉

或問人性上人何也空同子曰陰陽必爭也二气旋轉坱北以負勝爲寒暑是故晴和之日少而風曀之時多斯陰陽之爭也人秉其气得不上人哉

或問化權空同子曰陰陽代更必爭而主之者行如春主生卽惡風淒霜無損於拆萌如冬主藏非無晴和之辰而黃葉愈增故曰化權權者謂主之也有官之義焉官之者權也能權移輕重之也

東方蒼龍七宿中曰火心星也心昏中則夏木生火也人心屬火故名火爲心詩七月流火是也斯皆自然之數也火秋則流而下以火不生金故不復中於西而二十八宿西者虎北者龜蛇東者龍南者鶉皆自然此象非人假借之也北之象二陰二也空同子曰予往在玉虛觀見其像設問道士此何神答曰皆星也慮人不敬畏故假名借像耳如王靈官卽心星也故焰而火輪

北者至陰之地陽之根窟故日照三面如人之背至陰不自見至靜而動者出焉非此則無根無根則其用窮也人五臟系於背背有神捨故膏肓病則無醫膏肓者根也

夏易首連山天下不止不動動根止商易首歸藏天下無陰無陽陽根陰周易首乾天下非陽不統故後天尊陽

化理下篇

夏則伏者傳其所克也秋冬春不伏者子承母也伏則蒸濕者土气也助金生之也木生火故日東出日不照丂以水也夏至日照三面亦不北月西生者金生水也月不北者從日也又借日而光者也又陰不獨成者也

萬物並育而不相害謂不相妨耳桃榮而梨枯麥秀而谷稿釗妨矣百步之內茂艸各遂一不遂則妨矣虎肥而鹿瘠馬健而牛羊羸則妨矣

斗七故天之數多凖七二十八宿皆七也左氏曰天以七紀是也日月五行璣政亦七易曰七日來復極永之晝時七則回夜亦如之詩曰終日七襄是也僧家竊其意義是故數亡人用七

人皆曰中國天地東南隅耳又曰萬物齊乎巽故中國文物聲教獨懿然燕之土盧盧龍塞是也盧黑也江之南石之色皆赤中國之四方不見乎又星歷驗之測景臺郭守敬量天尺亦樹嵩洛間則中國不有中乎佛者竊其意乃曰天地有幾部中國者南贍部也

或問海市李子曰此處偶有此怪異气耳夫陰陽五行气化不齊濱海之邦海錯萬殊廣之珠滇之石北之蟶南之鮝淮之蠏吳之蛤能盡究其所來邪事有不必辯者以其非急也有不能辯者以其非理也不必辯如海市鳥鼠同穴象膽四時在四脛之類是也不能辯如豕立人蹄人死托生之類是也人不能自見其腦與背病之來也忽而痛忽而止忽而寒忽而熱自不能知之而好奇者每每辯其非急求之理之外乎

夏之初月髙其圓也低冬之初月低其圓也髙進退之義也

人之五臟各自其喜生腎虛者嗜醎肝虛者嗜酸凡食脾胃喜之則味佳不喜則咽之不下亦自喜生之道歟口脾之屬歟

濟之性勁其源出於晉伏流地中乍見乍伏一支穿太行爲百泉爲衛水一支爲濟源出山東爲七十二泉大抵天地勁气在山西人之性勁天下其鐵亦如之所謂並州剪刀者也漢之性曲其流十里九灣郢沔之間瀦爲澤藪皆漢之漾也語曰勁莫如濟曲莫如漢

五行火無體在物則藏燃物則用用盡則息五臟心爲火烱然中伏遇動則發不動則已

干支在時五日一周在日兩月一周在月五年一周在歲六十年一周朱子謂六十節者此也

十二支子鼠丑牛等初謂取象取然木人見漆則瘍貓見寅人則銜其兒走徙其窠昨問劉南宮劉曰是眞有之也不但取象朱子論乾馬坤牛震龍巽雞坎豕離雉艮狗兌羊曰此取象亦自有來歷非假譬之由是觀之十二支象眞有之邪

項氏曰六子始气也未形也中精也雷風气也山澤形也水火精也空同子曰雷電光墮地則石气非不形也山澤通气形非不气也水火非气何來气非不精也形气精一而三三而一者也朱子本義主揲蓍乎

陰陽貰錢四時一緡錢亂而成緡已矣向北上下難仍也四時成歲已矣明晦雨暘難仍也

離爲科上槁木盛火藏於內助其盛木槁火燃其外灰其槁人水火濟而生者也生則神棲目離爲目也水絕則死以槁而焚也人槁則神先去目

空同子省穡坐其場麥將揚候風焉田老曰風之來視云云之方無風也已而四方云風來李子詰之田老曰風卽來無定方斯謂斷續之風也不信令揚焉麥果四落李子曰嗟斯可以觀心矣夫風無不入者也云猶格之況心乎況心乎

後天之易退幹西北長子用事退坤西南長女代母然國有長君社稷之福傳稱觀志易戒無成又家有主母則悍奴奪气如漢髙不廢呂雉者斯何也空同子曰用事者六主之者二是故六气代謝而乾坤常行也故曰役乎坤戰乎乾

秋之云闊而薄故其雨微夏之云獨而湧故其雨注化气亦專而後壯者勢然也轟雷徧四海凍澍盡八埏天地能之乎故言仁智必曰勇勇者專壯之義也風行水上渙天下之至文也其渙也文隨之而生者亦天下之至變也天地之道一耳齊生而槪斂則其功不普物之生斂有先後而無棄遺者變化之漸也故曰乾道變化各正性命化極而不生不斂則萌者始柘實者始槁斯傾者覆之也非變化之罪也

小人多君子少何也陽一陰二也陽生於陰也小人必壞者邪也福善禍滛之道也陽生於陰者男自女生之證也

元气正行已矣成歲功已矣非無邪惡妖穢之气任之矣任之者俟其盡自滅也彼卽混混無損於歲功斯天地之大也堯舜之治亦其大焉矣非戶戶人人者論也

時甲子五日一周周六而成月月甲子兩月一周周六而成歲歲甲子六十歲一周周六而爲三百六十倮虫三百六十而人長之毛虫三百六十而麟長之羽虫三百六十而鳳長之介虫三百六十而龜長之鱗虫三百六十而龍長之皆六之則也木水用陽六甲六壬火用陰六丁而土金不用

或問舜入井以孔出空同子曰旣入井顧安所得孔哉卽有孔象獨不之知邪曰若是舜胡由出曰神爲之也漢髙大風破圍光武六月之冰宋康王泥馬渡河古來眞天子怪異多矣況舜哉此等不可知亦不可窮

物理篇

道理一橫一直爾十字是也數盡十理亦盡之矣王字故眞艸篆隸不變挺三才而獨立者也變之非王也

人食蔬谷不害食果蓏害木克土也木味酸木生火故食果蓏多則酢而內熱【木實曰果艸實曰蓏】雀乳雛四月四五月五六月六夫歷者聖人節天者也鳥知四時巳矣知月乎哉

麥種之秋而焦於夏秋克金也麥穗直而芒有兵象焉谷種之春而焦於秋金克木也谷穗垂而毛有木象焉

環慶無麥秋大梁無螢無寒蟬然寒蟬螢北京有之矣地之異邪冷使之邪江之南不產荊棘山不產櫟柔之義邪孔林不產荊棘仁邪

空同子之廬有蝠焉多而穢令撲焉撲者無始而有終也問焉曰始撲之逐焉逐逐擾擾其獲也少中立廬之中俟焉至則撲之故其獲多甚哉一之應萬也宋人不言理外之事故其失拘而泥玄鳥生商武敏肇姬尹之空桑陳摶之肉摶斯於理能推哉空同子曰形化後有气化焉野屋之鼠酰甕之雞其類已

桃杏仁以殼內含生生故曰仁孟子曰仁人心也又曰仁者人也以生生言之也

發血之餘血陰也發黑者水之色也白者反從母气也凡物極則反

松柏蒼然梧竹疏秀茶梅冷淡荊棘鍼樗櫟臃腫芝茵靈異茶縻穠弱鹿蔥海棠艷並育而同生气之變化然也文固難以拘論也故文必曰如此如此者皆拘之類也

雙生以後爲兄者昧化理者也凡產必先動謂之回轉無礙則首始下首下則生矣卽以受气先後凝則回轉時先气者先出矣斯造化至妙之幾所以全母子者也予亦雙生子先生者體大差長亦獨先齔

橄欖爲楫撥魚則浮亦磁石引鍼琥珀起艸之類歟骨鯁以玉簪花根汁滴之則化

席具化理其篾一橫一直者二儀也一顯一伏者陰陽也一篾顯伏者陰陽一道也篾必錯三而成文者三才也織之必自中起者極也形必方者四方也制器尙象孰不由之而人知之乎

北之土厚故其人信南之水廣故其人智土厚故其鼻隆水廣故其口閜鼻隆故北人不相鼻口閜故南人不相口信而偏故其性戇智而流故其性餙

水克火然水火旣濟木生火然火焚木何也天下有一气之害二气之交也

海翁忘機則鷗狎百里奚忘祿則牛肥祿亦機心乎禽鳥先气者也凡噪聚處則旺而興空同子曰弘治初予蓋侍朝焉每鍾皷鳴則烏鴉以萬數集於龍樓予退而問諸長老曰此百鳥來朝也然久矣朝朝帝帝如此後正徳間不復見此矣甞聞興王之國舟泊龍江觀烏鴉以萬數集江柳向王舟鳴噪亦今中興之應歟今人家喜鵲憂鴟亦气之先歟寧陵符坐舊稱老鴉符家言環莊樹皆鴉每鳴噪妨人語今多事來鴉亦不之來

知聲而不知音者禽獸是也知音而不知樂者眾庶是也惟君子而後知樂空同子曰聲言直音言曲樂言律直者單而粗者也音者方而文者也律者比而諧者也如啄啄呼雞落落呼豬咄咄呼馬驢苗呼貓鷕呼雀呼之則應者知聲也人人能謠如今里巷之詞曲不學而能之疾徐髙下皆中板眼所謂知音者及問其出某呂某律孰宮孰商則不知也故曰惟君子而後知樂觧者未達乃以瓠巴鼓瑟遊魚出聽伯牙彈琴六馬仰秣爲禽獸知音夫作樂而獸舞鳳儀斯感通之妙非聲音之末也昔有鼓瑟於池上者調及蕤賓而蕤賓鐵躍之出亦謂知音邪

天道虧盈而益謙繪事其證乎凡繪不及則是過之則非如繪人分寸亦人若六七尺則非人以人長五尺也物皆然又如繪朴野幽寂之形則雅如艸村茅廬疏松片石波驢破帽則稚若繪樓閣金碧凡富貴事則俗矣吁天之虧盈不顯哉不顯哉

鳥之性南向鴉鵲晨南昏北蝠昏南晨北南出而北還也鴈之南也鶴鸛亦南卽鵪鶉鷦鷯梧桐黃雀之微亦南不問遠近但見其南耳

生性難移如艸木之蔓之直故人剛柔之偏變之爲剛善柔善有之矣若欲剛爲柔柔爲剛能之乎

天之生物主於用龍用天故云馬用地故健虎用山故風牛主耕故柔馬主行故不寐承主食故一乳十七八推之物皆然而仙釋之徒乃欲棄人倫絕羣類髙飛達翥哉如生才亦主用大受小受卽有湮淪者鮮焉用之時義大矣哉

王生善聽聲聞丁公馬蹄聲曰旬月必拜相又聞其啼聲曰必出而西行皆驗以是觀之小人名位素定矣易謂小人道長不以是乎又以知宋宰相乘馬今達官肩輿行謂馬卑也康宋拜相則築沙堤或以便於馬

禹貢山川多與今不合何也空同子曰自河之入淮也破滎澤孟諸芒碭諸陂今皆耕牧地耳流謙變盈滄海而桑田古今能合哉

車陸象鳥舟水象魚蓋不能不圓席不能不方智者行其所無事已矣私意鑿之哉

空同子圍鑪而觀銅瓶之水熱極則響轉微乃喟然而嘆曰嗟至光不耀至聲無聞天之道哉天之道哉凡欲人知者非足者也凡人不知而悶者欲人知者也

秦時用商鞅法令如牛毛天下之毛多矣繁令必曰牛毛者何也空同子曰牛之毛於人獨無用用之無益也然則繁令者可不鑑哉

味生色故染絳必以酸義生味故吟詩必用色

嘉靖六年四月舞陽之野麟生於牛其夜火光又其聲雷又見其角而麟以爲妖擊之口吐火斃頃又蘇瘞之土又自起聲轉雷擊碎首乃死見者謂麟也野人懼扛之省城然誠麟也古謂麟一角然此則雙肉角麟馬蹄此則牛蹄古謂鶴胎生今鶴卵生豈傳者誤邪抑形有變邪此似麟非麟者邪古又謂牛馬交則生麟此牛馬交者邪龍與馬交則生千里馬汗則腹下麟

甞疑大學絜矩又疑平天下不言凖而言矩今乃知方圓平直一道矩盡之也矩爲方削其角則圓矩爲平直其尾則平不直不平也陣法五變亦方變圓或問方能圓圓不能方何也李子曰陽根陰也

巨之齒大平直則入木不行必有齟齬俗謂之料斯濟變之譬也覂駕之馬不羈之才用之易效

聖人貴智亦貴藏以智者善藏也鱖魚性癡見人則樹其鬟謂人懼巳也又其性畏寒西方有鳥曰半翅者亦癡見人飛不過三五尺可以杖擊之得也鰣魚入网輙伏者惜麟也孔雀愛其尾潛則露尾錦雞愛其毛羽自照水因而有溺死者皆不智不藏者也

幹爲駁駁巨牙食虎豹一名玆白空同子曰凡物食物天生相制之義非但力之也駁未必力虎豹虎豹食鹿豕牛馬鹿豕牛馬見之則顫而尿斯有制之者非力之罪也如豺小而降虎豹是也在人如君制民夫制妻在禽如鶻摶兔鵲擊鳶

治道篇

或問哀帝屢誅大臣而卒不威何也空同子曰人主以無爲爲威有代天之相則百官自正有執法之吏則百度自貞君何爲哉故自用者小侵下者煩煩小之政挾之誅戮則人心離矧哀帝非正已之君乎賈氏曰廉遠地則堂髙

君子以遏惡揚善順天休命遏者止之之義而揚者彰之之名也火在天上旣無所不照物無遁形善惡畢露使遽賞罰之則四海兆民勝罰之邪又能盡爵之邪故聖人不曰罰而曰遏遏之不遏則罰行不曰賞而曰揚揚之又揚則賞行天命有善而無惡又火在天上故曰順天言有非我者遏之揚之吾何心哉眞僞兩在不逆其僞功罪具疑則重其功上之道也羣居而和一君子每蓋數小人陽統陰也私起而爭一小人每害數君子陰賊陽也反復之道也天地能使陰無哉在統之有道耳

眾美容惡羣惡不容美如華屋有穢只見其華而茅茨之下著一雕器則詫眼難觀矣故眾君子中不無小人而羣小人內絕無君子故治朝君子七而小人三不害其治而亂世容一君子不得

言治者必曰唐虞何也聖人久於其道而天下化成也堯在位一百一年舜在位八十年又禹繼之則二百餘年矣卽有堯舜而年或不及則於變亦難孔子言王者必世而後仁謂此也

郊上幸社稷上戊祭孔子上丁戊在丁後故先丁如十日丁則初一日戊當先戊而後丁以丁不常十故人鮮知一日之戊弘治間吏部主事楊子器上言戊從初十日之丁則次戊非上戊也時無諳禮者竟寢不行

大人以天下爲度書云其心休休焉其如有容焉言度也論相者曰鼻吸三斗醋曰腹內好撐船亦以度言也相必言度者以狹人气勝也气勝則偏偏則室窒則瞢天下之務大人恆澄明澄明則鑑物也今人但知宰相包容不知包容中有鑑也不然模稜胡塗亦謂天下之度可乎

天地父母萬物聖人父母萬民其心無一息忘之故孔有莫知之嘆孟有不得已之辯卽如父母育嬰兒有一息忘之邪

莊周齊物之論最達天然亦最害治使人皆知彭殤孔跖同盡同歸則孰肯自修或又知淸濁混沌金石銷鑠孰彭孰殤孰孔孰跖肯自修乎故曰害治孔子曰民可使由之不可使知之

人之病痰火八九十老人不宜盡去火虛人不宜盡去痰去之則愈病斯救世之譬也

書曰汝惟風下民惟艸又曰彰善癉惡樹之風聲孔子曰君子之徳風小人之徳艸政之行風行之也關羽威振華夏陶侃千里不拾遺亦風耳李斯論囚渭水爲赤而關東盜愈繁漢武令直指使者誅捕無道而海內愈擾以不知風耳傳曰知風之自

甘誓以君行故其詞嚴胤徵以臣行故其言詳一君二民之道也

疾威上帝其命多辟命之天者也天生烝民其命匪諶秉之人者也命一也蕩之世乃辟乃匪諶乃有初無終皆詩人疑怪之辭也天不湎爾以酒不義從式言酗酒者不制之義酒伐徳故愆爾止又亂性故無明晦號呼俾晝作夜者靡明靡晦也斯自事耳非天湎之也顚沛之揭者本實先撥也非枝葉之害也治天下有本其本亂而末治者否也

人無賢愚嗜酒必跲然紂甚是故詩書言酒禍於紂切也

居上貴寬太寬則弛臨事貴簡太簡則漏故曰寬而栗又曰居敬而行簡

聖人重祿位者本人情而順天心也天之禍福主徳人之好惡主利孔子稱舜曰故大徳必得其位必得其祿又曰貧與賤是人之所惡也書曰我有周惟其大介賚爾廸簡在王庭是以名位歆之也詩亦曰爾公爾侯逸豫無期聖人豈內好爵而外隱約哉民之所好好之又天以是報徳也故今將喬其官則髙廣紅黃夢寐嘉美星命拱吉固知天未始不祿之重也人曰期人以名位不若勉人以徳業空同子曰無其徳無其業無其業無其位無其位無其名卽有之幸耳矣

空同子曰使孔子得位二帝三王之治難哉或問何難也曰堯舜禹之世則有益稷臯契夔龍湯有伊尹菜朱文武有太公周召孔門惟一顏子王佐才不幸而蚤死設使孔子得位則參雍遊夏季路輩能爲益稷諸人事否乎以沛中豪傑南陽貴人觀之則佐命未生亦孔子不王之兆也

爲政在人非其人而用之則不官取人以身非其身而取之則不人不人而曰世無人不官而曰世無官有是理哉孟子曰虞不用百里奚而亡秦穆公用之而霸劉基徐達李善長等固元生之也我太祖用之而與世無人邪有人邪

鮑參政曰今欲平治先三要或問何謂三要曰內閣掌印一要吏部尙書一要左都禦史一要空同子曰內閣之要大而公吏部之要明而執都禦史之要貞而無回大生公公生明明生執執生貞貞無回

聞之先生曰銷元气者荷吏也苛則刻則不恕則恕巳淩人則訐人則侵察人譬無疾而藥索五臟之未形

今之獘官不久任國初臺省不甚通如禦史升按察僉副或徑升使使久則入爲左右都副則左右副僉則左右僉如知府久則升左右布政使或參左右使久則入爲部侍郎尙書等如此則法吏敢持繩紏之權民吏無不更事之嫌今臺省旣大相通融而任又弗久也蓋官非良久必敗故今之官利數遷大相夤緣求速故私姦易規避大事無了絕途路迎送糜費甚者一官至民不知姓名去矣猶過客也今又爲小轉法如知府轉按察副使按察僉事轉參議等或年資未應轉又爲更調法如此府調彼府此縣調彼縣此臬調彼臬此省調彼省等甚者巡撫都禦史亦調法愈巧而官愈廢故曰今獘

古之良吏久任獲之也漢世爲吏者不長子孫平凡治朝皆然

孝廟不立貴妃是時言官有以匹夫之行言者或誚之誚之者不讀禮者也古者天子有後有夫人有世婦有嬪諸侯一娶九女皆廣嗣之道也是故一傳絕曹志秦秀庾純父子皆切實之才晉武怒而不采郤詵阮種華譚直辧慱之士則上第登庸斯取人以身之證乎

太宗時鄱楊一老儒詆斥濂洛之學上已所著書上覽之大怒合臣楊士奇力營救得不殺遣人卽其家盡焚其所著書空同子曰盛世之君有道哉記曰一道徳以同俗故異言亂政

詔令足以占朝廷言有遺慮則知野有遺賢矣故朝有王臣則其言王朝有霸臣則其言霸尉佗得漢文書卽撤黃屋奉正朔竇融得光武璽書嘆服曰天子明見萬里孰謂詔令不足占朝廷哉

爲上爲徳爲下爲民如聚財彊兵非不爲上然非爲徳拔引私暱非不爲下然非爲民

舜禹有天下而不與孟子所謂若固有之者注曰不以位爲樂非也樂者對憂之名不以位樂以位憂乎旣若固有則憂樂俱冺豈必不樂而後爲不與哉獨言舜禹者以其得天下易也

成康刑措之治召畢壽考夾輔之功也不然康之世其難哉或曰任之而不疑二王不賢乎

春秋諸侯出告廟則書至則有飲至策勛之禮所以惇孝敬而防遊佚也聖人之制禮不其微邪是故僖伯憂如棠

和气致祥而治世亦菑天心仁愛之歟乖气致異而叔世亦瑞燈烕必光耳或曰治世菑在朝廷而瑞在天下叔世瑞在朝廷而菑在天下

論學上篇

知易者可與言詩比興者懸象之義也開闔者陰陽之例也發揮者情往來者時大小者體悔吝者驗之言吉凶者察乎气

陽已回則天寒愈劇人將亨則困益至故禍敗萌而气焰愈熾福佑臨而拂亂益深三代之學必論天人之際以消長倚伏非斬然而來也嗚呼易備矣詩書詳焉今之學者知之否乎

空同子曰暑日但靜坐則心便定心定則涼然老人不能也道心者借血气行者也孔子曰甚矣吾衰也久矣吾不復夢見周公身衰則行之自難也孟子亦曰壯而行之

昔人謂文至檀弓極遷史序驪姬云云檀弓第曰公安驪姬約而該故其文極如此論文天下無文矣夫文者隨事變化錯理以成章者也不必約大約傷肉不必該大該傷骨夫經史體殊經圭約史主該譬之畫者形容之也貴意象且且如非驪姬食不甘味寢不安枕之類是也經者文之要者也曰安而食寢備矣自檀弓文極之論興而天下好古之士惑於是惟約之務爲湔洗爲聱牙爲克剔使觀者知所事而不知所以事無由彷佛其形容西京之後作者無聞矣或曰今之材松栢故易摧古之材金玉故難朽予曰金不鑄玉不琢古而今矣松栢非棟梁不斲今而古矣或曰斲之人摧之已今之材自棄哉予曰不鑄不琢無害於質斲之摧之質斯毀之歟

涉疑而徑詢於長則瀆聞譽而專叩於已則損故夷齊知仁桑戶知簡謂之善問

孟子曰言近而指遠者善言也君子不下帶而道存焉記曰視不下帶其言至近然道存者何也視上於帶則傲下則戚傾則姦無是三者非道乎故曰善言或問詩集自序謂眞詩在民間者風耳雅頌者固文學筆也空同子曰吁黍離之後雅頌微矣作者變正靡達音律罔諧卽有其篇無所用之矣予以是專風乎言矣吁予得巳哉

張東海韻辯東冬靑淸何以殊虞模麻遮何以同夫東冬靑淸反切本殊而人自不殊虞模麻遮調恊本同而人自不同顧歸罪韻者嗚呼人之蔽至此哉韻母子相生五音互之自然而成聲智不能加愚不能損信如此言則冬江貞先虞尢不得通押而說不得說【去聲】哲不得哲【去聲】今人因前人云四聲出於沈氏遂不復根究便立訓教人不知玆韻其來也遠沈特校定之耳嗚呼傷哉

王維詩髙者似禪卑者似僧奉佛之應哉人心系則難脫

惟聖罔念作狂斯反之之聖乎衛武公抑詩如履薄冰臨深淵是也或曰聖矣念罔乎曰生而知者無哉然有惕心焉詩曰不顯亦臨無射亦保

惟聖罔念作狂斯反之之聖乎衛武公抑詩如履薄冰臨深淵是也或曰聖矣念罔乎曰生而知者無哉然有惕心焉詩曰不顯亦臨無射亦保

激生於忿五音令人耳聾五色令人目盲人自聾自肓耳音色使之哉陰陽消長五行生克發之聲爲音吐其采爲色騰之爲气滋之爲味天以之成人以之生貪者戕滛者荒音色之罪哉毀量折衡而民不爭民之爭量與衡使之哉黃鍾者累黍而成隔八相生萬事由之自然之數也量與衡所由起也聖人則天訓民已耳非有心爲之也凡此皆忿人之辭耳故曰忿之辭激元結之文激亦忿人非邪

枚氏七發非心於七也文渙而成七後之作者無七而必七然皆俳語也夫宮室服食遊獵諸等君子恥言之而乃侈之又相襲言之邪漢之崔傳魏之王曹晉之張陸皆一代之偉也亦爾爾邪今俳人作院本名一文錢戰到底祖曹植七而爲之也

序卦有過物者必濟然過曰賢智則過亦難矣過猶不及思中行而與之者立教之經歟

志不在卑而不力以求之思而不學者也有終身焦勞而不獲者矣力以求之而心無達焉學而不思者也有終身研磨而弗獲者矣

敬生於愛者厚生於畏者嚴生於徳者久坐於尊者暫

愛生於公則徧生於私則偏生於眞則淡而和生於僞則穠而乖生於義則疏而切生於欲則暱而疑

特立之士必無狥人之爲狥人者必同也心無義理則狹舉目無可意事故曰盡心知性

宋儒興而古之文廢矣非宋儒廢之也文者自廢之也古之文文其人如其人便了如畫焉似而已矣是故賢者不諱過愚者不竊羙而今之文文其人無羙惡皆欲合道傳志其甚矣是故考實則無人抽華則無文故曰宋儒興而古之文廢或問何謂空同子曰嗟宋儒言理不爛然歟童稚能談焉渠尙知性行有不必合邪

流行天地間卽道人之日爲不悖卽理隨發而驗之卽學是故摭陳言者腐立門戶者僞有所主者偏

古人言必稱先王不合則疑疑則闕今人弗合則詆詆則丸程子曰自點檢不暇尙暇點檢人邪人之患在好爲人師詆人者必好爲師者也

杜甫見道過韓愈如白小羣分命文章有神交有道又如隨風潛入夜水流心不兢出門流水住等語所謂信手拈來頭頭是道也

或問典謨訓誥不言權呂刑輕重諸罰有權一端耳空同子曰夫權者權其變以適中者也故變而後權夫聖人在位允執厥中又用其中於民矣何權之言哉曰舜不告而娶唐虞禪湯武放伐非權乎曰夫身或遇之行之矣又何言哉曰孔子每言權何也曰髙而無位於是發其微以詔來且春秋之世何世矣曰孟子七篇大半言權何也曰戰國之世又何世矣孟子不發其微天下不以謀數爲權乎吁大哉予何敢忘孟氏之功也孟不生孔其熄乎矧帝王之心傳或又問漢儒空同子曰反經無道無道何權矣聖人之權輕重之以適中者也非反之也問宋儒曰宋人不知孟子又安知權故心帝王之傳者必孔孟心孔孟者必知權可也曰若是則宋儒得位不興三代之治乎空同子曰吁難言哉周程其大矣宋之開國者誰歟致太平者誰歟應變定傾者誰歟固非斯人之流也吁難言哉然周程其大矣

孔門曾子傳大學子思傳中孟子傳權非權則中不中非中則大學不大學

情者性之發也然訓爲實何也天下未有不實之情也故虛假爲不情

論學下篇

術異者終罔吉泄化機也京房郭琪其人也文異者終罔吉發神祕也遷固蔡禰韋陸其人也貪盛者終罔吉犯止戒也好訐者終罔吉悖厚訓也好殺者終罔吉戕生道也

古詩妙在形容之耳所謂水月鏡花所謂人外之人言外之言宋以後則直陳之矣於是求工於字句所謂心勞日拙者也形容之妙心了了而口不能觧卓如躍如有而無無而有

小子何莫學夫詩孔子非不貴詩言之不文行而弗遠孔子非不貴文乃後世謂文詩爲末技類賤之何歟豈今之文非古之文今之詩非古之詩歟閣老劉聞人學此則大罵曰就作到李杜只是个酒徒李杜果酒徒歟抑李杜之上更無詩歟諺曰因噎廢食劉之謂哉

色厲而內荏內柔而外剛也色取仁而行違內陰而外陽也

趙宋之儒周子大程子別是一气象胸中一塵不染所謂光風霽月也前此陶淵明亦此气象陶𨿽不言道而道不離之何也以日用卽道也它人非無講明述作之功然涉有意矣

大人赤子心一耳擴之爲大人未擴則赤子如艸木始於萌以出土時分量具也培之使之足已耳非能矯之使增也如松參天栢盤石桃李能之乎

近有以格致爲非者此義外者也又曰守之心爲格致此不得於言勿求於心者也孰謂今之世無告子哉

人之目一塵不著而心亦然一塵則礙見道亦然一塵則不透又如鏡然一塵則不瑩鏡無妍媸人自妍媸鏡不塵人自塵月不云人自云

晉人字傳之今無不精妙者然比之義之則下矣神不如也羲之字輕重操縱獨神而十七帖爲最

理欲同行而異情故正則仁否則姑息正則義否則苛刻正則禮否則拳跽正則智否則詐餙言正則經否則簧色正則信否則莊笑正則時否則謟正則載色載笑稱焉否則輯柔爾顏譏焉凡些皆同行而異情者也

人之偏甚於蔽蔽易通偏難回難回則堅堅則僻易通則開開則復

多言畔道故曰訥曰愼曰謹曰寡曰默曰時凡與人談簡言少失矣張訂頑足矣乃又正蒙故於道畔歟如太和謂道性無形聚散爲客形太虛冰水等語非畔歟

六經言利而孔孟不言利經言利利正也孔孟不言利謂非正者也公私之別也然夫子戒利辭更嚴謂多怨謂小人諭故於利則罕言以利非貞鮮不壞耆書之言多西土之音如呼我爲臺本奴來切至今西人音猶然而注者訓爲怡又如西人謂都是爲純而純其藝黍稷謂都是黍稷也今訓者爲全又西人著力幹此事則呼爲所而所其無逸王敬作所今訓者以爲居處

古人重威儀而詩爲詳威儀棣棣不可選也以身言者也抑抑威儀維徳之隅以徳言者也朋友攸攝攝以威儀以事神言者也敬愼威儀維民之則以治民言者也大學赫弓喧弓者威儀也以學言者也旁見之六經遠証之三代儀禮三千皆欲人制其外以飬其中書曰思夫人自亂幹威儀詩曰顒顒昂昂萬民之望而今無知之者悲夫

孟子論好勇好貨好色朱子曰此皆天理之所有而人情之所不能無者是言也非淺儒之所職也空同子曰此道不明於天下而人遂不復知理欲同行異情之義是故近裏者諱聲利務外者黷貨色諱聲利者爲寂爲約黷貨色者從侈從矜吁君子素其位而行非孔子言邪此義惟孔知之孟知之朱知之故曰非淺儒之所識也

有恃必壞恃勇者亂亂必亡恃才者淩淩必傷恃壯者縱縱必夭恃勢者驕驕必戕孟子所謂生憂患而死安樂者也

髙必自卑大必由眾故自髙無卑無卑則危自大無眾無眾則孤得丘民爲天子眾之謂也無得罪於羣臣百姓卑之謂也孔子曰無眾寡無大小無敢慢

曲糵爲酒酒成而曲糵棄讀書求義義精而文字捐故泥書者謂之糟粕

孔子曰不義而富具貴於我如浮雲漢以下儒者只言富貴如浮雲過矣斯中庸之鮮也周茂叔君子以道充爲貴而曰塵視金玉銖視軒冕如其義亦塵銖之乎

孟子不談易以孔門不易言也論語加我數年與不恆其徳耳孔子傳之參大學不言易參得之思中庸不言易思傳之軻孟子不言易以是知孔門不易言所謂性與天道不可得而聞也

春秋終始爲麟魯西狩獲麟孔子乃始取魯史筆削起自隱元故曰始於麟筆至獲麟之文遂止不復修故曰終於麟

道貴簡默非但愼謹防易與煩也有道者其言自簡聽言亦簡不費辭說而情僞了然也言約而義盡故自簡易曰吉人之辭寡

象與義至精者莫如頤頤口輔也飬也象曰君子以愼言語節飲食口之出惟言語入惟飲食故其象視它卦獨精飬徳莫如愼言語飬身莫如節飲食故其義更精

君子之道費而隱費賁也顯之義也故曰上下察也夫婦之愚可以與知焉及其至也𨿽聖人亦有所不知焉夫婦之不肖可以能行焉及其至也𨿽聖人亦有所不能焉至者極至之義精而微者也朱子以全體言非也卽以夫婦言之二五妙合聖人知之乎孔子不幸而出妻聖人能行之乎故一事有一至全體有全至下文曰及其至也察乎天地卽上下察也天言天地言淵也察者飛之躍之也斯謂之至亦全體乎

大風歌而霸心存秋風辭而悔心萌詩外哉否乎作事謀始然坤戒始則曰無成知終終之然訟戒終則曰終凶由是言之執一者可與易乎

事勢篇

論樂毅者謂不卽下卽墨莒而敗空同子曰細人哉斯言周之克殷也周公君陳畢公繼撫其餘民多士多方諄懇未服也乃毅能旬月而收齊眾墟其城郭夷其宗廟食其倉庾稅其畎畝役其丁夫邪卽使無單之火牛火牛不止一單矣孟子曰取之而燕民悅則取之萬世之鑑乎

柳氏謂箕子佯狂意紂或崩武庚幸立無人輔之空同子曰細人哉斯言箕子洪範數學之源也乃獨不知天命去畱邪微子去之亦爲輔正庚去邪武庚可輔之君否耶

家曰齊恩斷義也如刀切艸國曰治緒而分之也如理亂絲天下曰平因其好惡而均之也如平道塗斯大小遠近之義乎

子孫貴而賢上也賢而不貴次也貴而不賢則下矣貴不期驕不賢則滛滛則菑其身不然必其子孫矣子孫非生而不肖則觀效爲之矣人家世修積而後貴子子貴而不賢則家未有不破者富貴之滛也

天地間皆性也獨人貴者自貴之也失其貴則賤惡至矣有艸芥犬馬之者矣夫艸芥犬馬不猶有愛之者乎

斗筲之器管仲之器𨿽小之然器也今之材𨿽小無之矣何也成而後器今未成而毀之奚其器

人有未學而仕者矣有初仕而壞者矣女有未笄而歸者矣有未歸而穴窺者矣果未熟而市鬻之矣

五穀米兄而采之食焉矣始秋而萑葦箔矣十歲而冠者有矣布帛日短矣斗升日巨矣工日粗矣啇日僞矣農日惰矣士日嬉矣官日自營矣正徳以後甚焉悲哉嗟嗟王制用器不中度布帛精粗不中數幅廣狹不中量五穀不時果食未熟木不中伐禽獸魚鱉不中殺皆不鬻於市而今不之見矣悲哉嗟嗟

正徳以後官之代速矣消長之起落促促矣俗靡靡矣無弗謟者矣無弗餮者矣無敢缺者矣

空同子曰關張死而蜀之事去矣傷哉或曰蜀存亡孔明哉曰惡何言也湯非尹不啇文非姜不周何也撥亂世反之正其才殊也夫蕭張非信劣者也然卒成漢者信也由是觀之將必有殊才不然萊朱周召非聖人邪而鳴條牧野之師必尹與姜行哉

凡勢進而上則難語曰從善如登是也日之行過午則疾以下也日月尙然而況於它乎

桃李不言下自成蹊者實也李廣口咄咄不能吐而亡之日無識不識哀焉以實也黃憲郭林宗無功業事實文辭於世而天下頌之後世信之者以是也故名者非言貌襲取之也

有開必先秦其開漢乎隋其唐乎五代其宋乎成則王敗則虜幸乎抑道乎竊國者侯竊鉤者誅然乎不然乎空同子曰道天佑之矣故曰天賜天啟天授

皮以爲裘𨿽聖必服貍狐是也言以爲訓𨿽惡必錄陽虎是也蛇蠍砒硝藥皆入之世欲無小人得乎

禮重主器非私之也所以示尊昭一飬體定勢者也如此而姦人豪奴猶有覬覦之者況輕之乎

病而後知安之獲患而後知平之益過益則傷故病而後知安太盛則損故患而後知平

聚必散散之不善則惡矣善者仁行而義施惡者禍生而家破者也吁愼聚哉

祀禮發油然之心者也崇祖考者所以廣愛敬而交神人也聖人之意微矣故遏慢止悖莫先於祀嚴祀立教莫大於祖考愛敬者孝弟之所由生也今士大夫於祀也忽故其教廢教廢則風偸風偸則俗惡故其子孫視其祖考猶秦越也吁甚矣聖人之微意蔑矣

忠者通上下而言者也獨於臣切者利達之途其心易欺也左氏上思利民忠也不忠不足以使民況事君乎

孔子出妻亦不王之兆也三代興廢皆判於婦人文王刑於寡妻亦天成之也詩曰天作之合

孟子气象非止巖巖說大人使藐之貨多便厚葬其親得位便車乘臺僕傳食於諸侯便曰舜受堯天下揮霍赫灼難量哉

接之以文𨿽惡必答孔子之於陽貨是也隆之以貌𨿽丸必酬關羽之於曹操是也吁斯可與俗人道哉顏淵死孔子曰噫天喪予非止悼傳亦以占廢也凡王之興天必與之佐孟子所謂其間必有名世者故益稷佐禹尹朱佐湯呂佐文武天豫生之𨿽鳥冰牛巷空桑寂濱必全成之而置之王側夫孔門王佐一顏子耳今也早死不天喪子而誰喪哉

空同子曰古今人見同乎偶哉或問何也曰周以文獘宜忠與質以矯之予序戰國策言之矣然陸士衡甞述焉不偶同乎

時能輕重人或問何也空同子曰桓榮曲謹之學遇盛漢而重賀循大賢之具當衰晉而輕是故今之人知榮而不知循非時使之乎

空同子曰嶽武穆全人乎得正而斃矣或曰將在軍君命有所不受曰惡何言也不受命者其身猶將也周亞夫是也非召之使還也使之還者奪之也奪之而不受命是叛也以叛伐叛夫誰其與之曰閫以外將軍不制之乎曰制之者其身將軍也言有位也汲黯發倉粟之類也非召而奪之也召之而不赴則騎刼代毅矣代之而不赴則陽周之鐲鏤下矣嗚呼嶽也得正而斃矣春秋之義也

處難進之時可髙不可太髙者何危行是也不大者何言遜是也危謂孤峻遜謂謙晦孤峻如避世避地息文絕遊斯之謂髙謙晦如不譏議不圭角不問朝報差除不言官府得失斯之謂不大凡禍自口出故言貴遜道不可貶故行貴危

髠問男女授受之禮而舉嫂叔者何也禮嫂叔無服又不通問斯別之又別嫌之又嫌者髠眞辯雄哉大抵戰國橫議堅白非孟子不能破

求勝者必敗老子不爲物先卽見羣龍無首也故項斃於劉智氏趙烕

天生才必用孔孟弗遇爲萬世師不謂之用何邪子陵淵明世遺之矣然聞其風者必起塵外之思不謂之用邪

今人論行藏太易是故退風微矣孔子謂顏淵惟我與爾有是夫則行藏易邪不易邪

據詩書載記文王非無意於商也曰文王受命曰大業未集如後車載姜三齡與武勘黎伐崇等事誠非無意者特時未可耳孟子曰取之而燕民不悅則勿取古之人有行之者文正是也亦謂時未可耳然孔子則謂文王無意

春王正月系王正月之上明子月非寅月初無它意義而儒先每以大一統言鑿矣今秦權往往人視之亦有王春或王正月文亦謂之大一統乎或問秦權何有此文空同子曰秦奉周正朔故云王以別子寅以是言之春秋王正月必魯史本文也非孔子故加之以大一統也曹無劉久矣然銅雀瓦有建安年秦無周久矣然權有王正月

予謂關張死而蜀事去或云蜀之不幸龐士元死士元不死關張未必死然乎

惟聖人能通天下之變其次莫如守守身守官守禮守法皆是也或謂琴瑟攺弦何也空同子曰調琴瑟者必能琴瑟者也否則愈更而愈亂故曰其次莫如守

操不代漢者欲挾天子以平吳蜀也或謂操身受臣之名而使子孫享君之利者非也亦操欺之也操甞曰死題墓道曰漢徵虜將軍曹侯足矣此欺之由也操徵馬超斫樹而血流操惡之急還欲受漢禪而死於途

異道篇

或問風水空同子曰有哉無哉風气聚則靈異自發何謂無富貴可遇而不可求天之祕非人之能爲也何謂有故吉以善獲非善之家𨿽遇弗遇矣曰者是則廢之乎𨿽然曷可廢哉卜其安焉平焉者可矣

或問子平空同子曰小數哉包括造化未之盡也是故得失半焉如範圍天地而不過曲成萬物而不遺者推之有不凖哉河圖洛書伏羲之易是也徐升字子平今星命家宗其學

空同子曰仙者以能久視耳然猶夫人也吾百年死渠二三百年死渠固猶吾也夫仙者軒翥塵氛之表下小區寰擾擾混混焉耳吾靜觀髙覽吸日月之華極雲霞之變閱寒暑之代潛消息之用何仙之弗若也乃其狹小寰內哀憐蠢蠢者吾固亦如之矣斯所謂其或繼周者𨿽百世可知也故曰猶夫人也

或問仙有死空同子曰气消之也气旋轉消息息則臭腐而神化消則精靈而枯朽也仙結天地日月之精去殼出神焉耳然如消何元會數窮天地日月亦消而況於仙乎

或問導引采取之法空同子曰小法耳殺人哉心動則疲精下無返人體如天血肉固實脈絡周流無罅無欠外气入之灌之紅鉛安容哉

邪術邪人不能用必彊正而後行邪術邪物不能用必假正而後行如濟源妖气攵卻拋獻必假之瀆如術人役鬼心於貨色則鬼反弄之是也

釋言怪主於有故妄宋儒言怪主於無故泥怪者鬼神之變也有而無者也

髙釋名儒靜同而色異釋之色幽沈儒之色和晬又靜同而意異釋之意抑儒之意活釋彊而止故抑儒順而用故活

儒義取故其地髙釋貪取故其教污儒有揮千金而不顧者而釋則望人施儒非其力不食而釋則食人之食廬人之廬衣人之衣

人言釋有體無用夫體者對用之名也無用而有體哉吾儒寂然不動者體也感而遂通者用也人之動常活故感則通所謂惇化而川流斂之一而散之萬者也釋毀心人也夫心旣死而有體哉

釋亦有至言如苦海無邊回頭是岸卽易之不遠復書之狂克念詩之誕先登是啟人自新之門而辟其反觀之機也可以人廢之哉

嘉靖丙戍夏倍熱戊子更熱其年皆倍寒故曰大熱之歲必大寒言陰陽之爭也五運六气不達而欲治醫者可鑑哉

夏气畢達伏陰在內謂系系未絕之陰潛伏待時夏至爲姤如冬至之復也驗之井泉則陰之伏亦九淵之底而病暑者大順散治之姜桂大熱音爲過飲冰水者設如王安道之議非謂伏陰能使人虛也

英奇之气流顯沙漠每發異人然竟卑於中華帝王之世蠻夷率從玁狁之難同薄伐之無大患也衛霍橫行匈奴漢威以振英衛提兵深入唐業是成使宋任李宗嶽劉諸人卽百兀朮足道哉我明於石執柄也先禠魄故明虜勢熾者非其才無敵也非中華無人也用不用也如其奇气生佛號西方聖人能識吾周孔道哉

神貴藏人五臟眞色見則病劇以其神露也脾病劇則黃疸黃者脾之眞色也髒之名藏之義歟故肝病則色靑肺病則白心病則赤腎病則黑故曰望而知之之謂神言察乎露者也

【卷第六十二】

【書九篇】戲擬趙髙答李斯書與徐氏論文書駁何氏論文書再與何氏書答吳謹書論史答王監察書答周子書答黃子書

空同集卷第六十二北郡李夢陽撰書九篇

戲擬趙髙答李斯書

二世使中車府令髙按丞相斯獄治罪李斯乃從獄中上書陳七事趙髙使吏棄去不奏曰囚安得上書乃顧詐爲二世答書遺斯曰覽丞相事辭甚湣朕竊怪丞相忘其大而掇乎細拾毛瑣之行而捐夫赫赫者也朕蓋惑焉先王幸哀憐黔首立詩書仁義之教所以惠來世甚厚丞相固誦習其說巳乃立議盡焚之夫詩書何惡於丞相哉諸生之坑咸陽也朕自有識知聞此事未嘗不腐心而切齒者丞相緃不與謀獨不能彊諫邪朕旣與丞相訣何敢卒諱沙丘之事出自朕本心與否丞相所明也大行喪未發輙背自立又矯吾親屬及大臣荼毒之朕口𨿽不言於心獨無恥乎一詔一令無不自丞相手出丞相爲朕則得矣如先王何如天下何往以私議於丞相丞相乃曰堯禹以身徇天下是奚足法法之是以天下爲桎梏者也丞相不欲朕爲堯禹則欲爲桀紂邪夫讒賊者不可與共國阿比者不足以存君丞相侍始皇帝始皇帝末聽惑左右窮兵黷力殫天下之財勤事四夷外內騷動丞相弗止也旣戡六王丞相不以此時彊諫按甲息戈振百姓之急乃言治馳道興遊觀以見主之得意剿爲已有抑末矣且前數事孰與丞相所自陳丞相何愛瑣瑣之迹而輕夫赫赫者也夫辟地顯主循尺寸取功名者將之事也鎭國家調變陰陽輯和其民人使人人親其主上以顯序大業相之職也且丞相將邪相邪丞相治民三十餘年於玆矣始皇帝倍羣臣未久關東盜賊大起殺長吏攻陷城邑裂幟而鬭揭竿而兵者至不可勝數使者冠蓋相望於道其咎安在丞相子由三川守與賊通按驗且有狀君其告諸廷尉李斯覽書泣涕良久仰天喟然嘆曰嗟乎斯之死固晚矣遂服辭論具五刑腰斬咸陽市

與徐氏論文書

僕西鄙人也無所知識顧獨喜歌吟第常以不得侍善歌吟憂間問吳下人吳下人皆曰吾郡徐生者少而善歌吟而有異才蓋心竊鄕往久之聞足下來舉進士愈益喜計得一朝侍也前過陸子淵子淵出足下文示僕讀未竟撫捲嘆曰佳哉鏗鏗乎古之遺聲邪方伏謁足下會足下不以僕鄙薄幸使使臨教曰竊欲自附於下執事卽如日休龜蒙輩走之願也僕聞之悚息不敢出一語應意者足下戲邪居無何使者三反於是乃敢布愚悃昌谷足下周易有言曰鳴鶴在陰其子和之故人莫祥於同莫不祥於異故同聲者應同气者求同好者畱同情者成同欲者趨何則感於入也昔者舜作股肱卿云之歌卽其臣臯陶嶽牧等賡和歌當是時一歌一和足下以爲奚爲者邪其後召康公從成王遊捲阿之上因王作歌作歌以奉王卽王戚戚入也足下亦觀諸風乎瀏瀏焉其被艸若木也沨沨溶溶乎艸木之入風也故其聲鞫礲轟砰徐疾形焉小大生焉且孔子何人也與人歌善矣必反而後和何則未入耳今足下忘鶴鳴之訓捨虞周賡和之義弗之式違孔子反和之旨而自附於皮陸數子又彊其所弗入僕竊謂足下過矣夫詩宣志而道和者也故貴宛不貴崄貴質不貴靡貴情不貴繁貴融洽不貴工巧故曰聞其樂而知其徳故音也者愚智之大防莊詖簡侈浮孚之界分也至元白韓孟皮陸之徒爲詩始連聯鬭押累累數千百言不相下此何異於入市攫金登場角戲也彼覩冠冕曰慮有後話耳某曰失燕卿者代天子行者也大理者持天下之平者也然猶慮有後詞則天下官不勘事邪彼不聽某退悔失言矣孔子曰不可與言而與之言失言彼意直欲保官耳夫士之見重於世者以人不以官以若所爲卽使位極人臣封公封侯時衰運移一旦捐館亦與吾輩等矣傳之天下後世當云何矣激切疏鹵不文臨封悚栗

二

艸莾中伏聞謝柄歸裏卑懷無任喜慰比遇張生言眠食安健門客往來者如常也則又慰又喜某私計不謁杖屨奉道顏今十年餘矣𨿽耳謦欬目和睟神馳心注無殊曩昔然悲離隔慕親接於衷莫之寬也壯歲性狂膽麄髙視獨行四方是負意之所拂投冠便往以爲軒冕之耀不若丘壑爲安於是一擬江左再圖襄漢心勇迹阻竟還舊棲才弱成寡自鄙自口去年室人喪亡子蠢孫孺家事埤躬顚毛漸種種矣夙志謂何臨鏡竊嘆邇卜域鈞州大陽山其地泉石幽曠想於玆焉老矣南望門墻豈勝瞻戀

三

愚無似然陶範懷徳景行慕履眞仰如日月親如父哲冶之操壚熾炭也鼓橐成風五銅具鑠什百就模孰賢孰劣及有入地千祀情質滲漉膏融液結綠汞內瑩赤砂外積扣如哀玉映如飄雪可以走鬼神銷疾疫晢志皬神進匹鼎惇【去聲】同時躍冶之器𨿽或間存莫不斂顏以退者所飬異也且夫金陽之質也規天之形也明日之發而月之行也鼻者樞也孔者戶也凸罔兩山澤之怪詔姦也圍以干支諸屬示用也然必取之於山鼓之以火翕之以陰化之以水土歷千祀而後成是天下之至精也夫士鑄於師鎔於友明徳體元冥會億萬載之上踐羲嚳之域獵姚姒之圃剛足以決疑智足以析微虛內羙醜遠炳先幾凝澄沕曶待時而發豈不爲古君子哉何則畜不邃不光變不神不化妍女之分易立旦晦之奧難識於物且然而況於人乎曩者遇老人橋山之陽綠瞳而玄發神若皎星气若流電駟拂云之馭謂予曰小子來臺軒轅氏故臣也住從觀九鼎於閿湖之上掇其滲汁冶之爲鑑名曰靑霞之鑑湛之九仞之淵軼帝愈王驀伯迄於今玆小子其受之爰伐乃翳勿埃勿虧予時再拜奉歸什襲與俱蓋二十稔於玆矣非大賓巨人齋沐涓思未始獲一窺也竊聞之君子不私其有覘於子貌甚古又聞有遠行將涉洞庭蒼梧之墟百物之姦不可不備乃敢割千金之愛以贈然幸毋忘老人之事夫烈士慕鋏君子尙玉其類同也子毋辭焉徐子獲鏡拆書讀旣再拜而受之

駁何氏論文書

某再拜大復先生足下前屢覽君作頗疑有垂於先法於是爲書敢再拜獻足下冀足下攺玉趨也乃足下不攺玉趨也而卽擿僕文之垂者以復我其言辯以肆其气傲以豪其旨軒翕而山孝嵺僕始而讀之謂君我詼也已而思之我規也猶我君規也夫規人者非謂其人卑也人之見有同不同僕之才不髙於君天下所共聞也乃一旦不量而慮子垂於先法玆其情無他也子擿我文曰子髙處是古人影子耳其下者巳落近代之口又曰未見子自築一堂奧突開一戶牖而以何急於不朽此非仲默之言短僕而諛仲默者之言也短僕者必曰李某豈善文者但能守古而尺尺寸寸之耳必如仲默出入由巳乃爲捨筏以登岸斯言也禍子者也古之工如倕如班堂非不殊戶非同也至其爲方也圓也弗能捨規矩何也規矩者法也僕之尺尺而寸寸之者固法也假令僕竊古之意盜古形剪截古辭以爲文謂之影子誠可若以我之情述今之事尺寸古法罔襲其辭猶班圓倕之圓倕方班之方而倕之木非班之木也此奚不可也夫筏我二也猶兔之蹄魚之筌捨之可也規矩者方圓之自也卽欲捨之烏乎捨子試築一堂開一戶措規矩而能之乎措規矩而能之必並方圓而遺之可矣何有於法何有於規矩故爲斯言者禍子者也禍子者禍文之道也不知其言禍已與禍文之道而反規之於法者是攻子亦謂操戈入室者矣子又曰孔曾思孟不同言而同至誠如尺寸古人則詩主曹劉阮陸足矣李杜卽不得更登於詩壇詩云人知其一莫知其它予之同法也堯舜之道不以仁政不能平治天下者也子以我之尺寸者言也覽子之作於法焉蔑矣宜其惑之靡觧也阿房之巨靈光之巋臨春結綺之侈麗楊亭葛廬之幽之寂未必皆倕與班爲之也乃其爲之也大小鮮不中方圓也何也有必同者也獲所必同寂可也幽可也侈以麗可也巋可也巨可也守之不易久而推移因質順勢融鎔而不自知於是爲曹爲劉爲阮爲陸爲李爲杜卽今爲何大復何不可哉此變化之要也故不泥法而法嘗由不求異而其言人人殊易曰同歸而殊途一致而百慮謂此也非自築一堂奧自開一戶牖而後爲道也故予嘗曰作文如作字歐虞顏柳字不同而同筆筆不同非字矣不同者何也肥也瘦也長也短也疏也密也故六者勢也字之體也非筆之精也精者何也應諸心而本諸法者也不窺其精不足以爲字而矧文之能爲文猶不能爲而矧能道之爲仲默曰夫爲文有不可易之法辭斷而意屬聯物而比類以玆爲法宜其惑之難觧而諛之者易搖也假令僕卽令爲文一通能使辭不屬意不斷物聯而模擬矣然於中情思澀促語崄而硬音生節拗質直而麄淺譾陋骨爰癡爰枯則子取之乎故辭斷而意屬者其體也文之勢也聯而比之者事也柔澹者思含蓄者意也典厚者義也髙古者格宛亮者調沈著雄麗淸峻閒雅者才之類也而發於辭辭之暢者其气也中和者气之最也夫然又華之以色永之以味溢之以香是以古之文者一揮而眾善具也然其翕辟頓挫尺尺而寸寸之未始無法也所謂圓規而方矩者也且士之文也猶醫之脈脈之濡弱緊數遲緩相似而實不同前予以柔澹沈著含蓄典厚諸義進規於子而救俊亮之偏而子則曰必閒�以爲柔澹濁切以爲沈著艱窒以爲含蓄俚輳以爲典厚豈惟謬於詩義並俊語亮節悉失之矣吾子於是乎失言矣子以爲濡可爲弱緊可爲數遲可爲緩邪濡弱緊數遲緩不可相爲則閒�獨可爲柔澹濁切可爲沈著艱窒可爲含蓄俚輳可爲典厚邪吁吾子於是乎失言矣以是而論文子於文乎病矣蓋子徒以僕規子者過言靡量而遂肆爲山孝嵺之談擿僕之垂以攻我而不知僕之心無他也僕之文千瘡百孔者何敢以加於子也誠使僕妄自以閒�濁切艱窒俚輳爲柔澹沈著含蓄典厚而爲言黯慘有如搖鞞擊鐸子何不求柔澹沈著含蓄典厚之眞爲之而遽以俊語亮節自安邪此尢惑之甚者也僕聰明衰矣怕念子負振世之才而僕叨通家肉骨之列於是規之以進其極而復極論以冀其自反實非自髙以加於子傳曰攺玉攺行子誠持堅白不相下願再書以復我

再與何氏書

前書與子論文備矣然僕猶謂不證諸事則空言不切不切不信夫子近作垂於先法者何也蓋其詩讀之若摶沙美泥散而不瑩又麄者弗雅也如月蝕詩妖遮赤道行是耳然闊大者鮮把持又無鍼綫古人之作其法𨿽多端大抵前疏者後必密半闊者半必細一實者必一虛疊景者意必二此予之所謂法圓規而方矩者也沈約亦云若前有浮聲則後湏切響一簡之內音韻盡殊兩句之中輕重悉異卽如人身以魄載魂生有此體卽有此法也詩云有物有則故曹劉阮陸李杜能用之而不能異能異之而不能不同今人止見其異而不見其同宜其謂守法者爲影子而支離失眞者以捨筏登岸自寬也夫文與字一也今人模臨古帖卽太似不嫌反曰能書何獨至於文而欲自立一門戶邪自立一門戶必如陶之不冶冶之不匠如孔之不墨墨之不楊邪此亦足以類推矣且仲默神女賦帝妃篇南遊日北上年四句接用古有此法乎水亭菡萏風殿薜蘿意不一乎蓋君詩徒知神情會處下筆成章爲髙而不知髙而不法其勢如摶巨蛇駕風螭步驟卽奇不足訓也君詩結語太咄易七言律與絕句等更不成篇亦寡音節百年萬里何其層見而疊出也七言若剪得上二字言何必七也僕非知詩者劇談偏見幸君自裁之耳君必苦讀子昂必簡詩庶獲不遠之復亦知子言之不佞不然終身野狐外道耳狂悖弗自覺縷縷至此悚懼悚懼

答吳謹書

讀論文一篇僕竊疑焉足下之意不過執以艱深之詞文淺易之見耳恐不然夫文自有格不祖其格終不足以知文今人有左氏遷乎而足下以左氏遷律人邪歐虞顏柳字不同而同一筆其不同特肥瘦長扁整流疏密勁溫耳此十者字之象也非筆之精也乃其精則固無不同者夫文亦猶足耳足下謂遷不同左氏左氏不同古經亦其象耳僕不敢謂然幸足下思之有教再布

論史答王監察書

僕嘗思作史之義昭往訓來羙惡具列不勸不懲不之述也其文貴約而該約則覽者易徧該則首末弗遺古史莫如書春秋孔子刪修篇寡而字嚴左氏繼之辭義精詳遷固慱采簡帙省縮以上五史讀者刻日可了其冊可挾而行可箱而徙後之作者本乏三長竊名效芳輒附筆削義非指南辭殊禁臠傳敍繁蕪事無斷落範曄後漢亦知史不貴繁然剜精鏟采著力字句之間故其言枯體晦文之削者也蓋不知古史文約而意完非故省之言之妙耳下逮三國南北諸史遠不及曄漫浪難觀晉書本出羣手體制混雜俗雅錯棼歐陽人𨿽名世唐書新靡加故今之識者購故而廢新五代史成一家言是矣然古史如畫筆形神具出覽者踴躍卓如見之歐無是也至於宋元二史第據文移一槪抄謄辭義兩蔑其書各逾百帙觀者無所啟發展捲思睡矣得其書者往往束之髙閣僕謂諸史他猶可耳晉宋元三史必修之書也若宿學碩儒才敵馬班後漢而下種種筆削誠萬世弗刊之典或憚其難止取三史約而精之亦弘文之嘉運昭代之景勛管豹井天私蓄素矣幸公有問輒吐布以聞伏俟大君子教焉

答周子書

往聞稽山之陰大淛之濆多嗜古篤行獨立勇往人者然僕北人也莫之能知也日者乃奉遐訊拜腆儀激發之音玄要之旨髙逴之識慷慨之義有曠世之大感閔俗之重悲僕捧而讀之欽羨愾惋內愧彌日曰古哉周子篤行哉獨哉勇哉易曰同聲相應同气相求僕鄙人也嗜古無成行之寡效立之罔獨往之鮮勇足下乃奚取於僕而有斯求也又奚所應而同僕之聲也僕少壯時振翮雲路嘗周旋鵷鸞之末謂學不的古苦心無益又謂文必有法式然後中諧音度如方圓之於規矩古人用之非自作之實天生之也今人法式古人非法式古人也實物之自則也當是時篤行之士翕然臻向弘治之間古學遂興而一二輕俊恃其才辯假捨筏登岸之說扇破前羙稍稍聞見便橫肆譏評髙下今古謂文章家必自開一戶牖自築一堂室謂法古者爲蹈襲式往者爲影子信口落筆者爲泯其比擬之迹而後進之士悅其易從憚其難趨乃卽附唱答響風成俗變莫可止遏而古之學廢矣今其流傳之辭如摶沙美螭渙無紀律古之所雲開闔昭應例插頓挫者一切廢之矣僕竊憂之然莫之敢告也又每竊嘆獨立之鮮勇往之寡又每傷世之人何易之悅而難之憚也而易之悅者乃又不自謂其易之悅也曰文主理已矣何必法也吁言之弗文行而弗遠玆非孔子言邪且六經何者非理乃其文何者非法也斯言也僕懷之稔矣然莫之敢告也今足下旣有同應之聲又相求也僕安敢終默也且人情未有不忽近而務遠者何也知其實者少而狥乎名者多也世遠則論定持定采名則曠世相慕故漢文帝拊髀思頗牧而不知李廣魏尙者以其近也近則疑疑則實昧實昧則忽之矣斯時俗之重悲也今足下於僕同時最近涉疑而不疑又無傾蓋之談接袵之雅乃一旦走千里之使聲應而气求之僕以是知足下立之獨而往之勇也以是而的古何古之不的矣諺有之曰一年二年與佛齊肩三年四年佛在一邊言志之難久也幸足下無悅其易無憚其難積久而用成變化叵測矣斯古之人所以始同而終異異而未嘗不同也非故欲開一戶牖築一堂室也足下誠不棄芻蕘幸采焉察焉墨本賦一通戰國策一部附獻左右者

山陰周祚附

夫有傾蓋如舊白首如新又云曠世相感對面不相知嗚呼嗟夫是亦足悲矣祚於越之人也越俗多士古稱五千勾踐之遺風焉今而求古之士有不可得也古務知略足以興僕起捨而今多詩書之習柔順和緩拉功名而取鄕相拾靑紫而享肉酪反執其所攻而讀之其辭漫漫其音鳴鳴未見其如古人也嗟夫予獨何心能不悲夫彼生於世而不能自立非勇也安乎俗而不能有返非智也非勇非智不可爲士我思今人其誰歸乎往寓幽燕有攜空同集過餘者予抱而讀之再三而嘆之嗟夫世有是人予不得而見之予豈人也哉方時舉進士不獲自逸後二年出宰東阿又不獲自逸每抱其書不置予未逮老當有以遂予之心也居東阿不六月以父憂歸越憂中益思見其人而於禮有不可出矣鄕裏之人見祚如此多購近時鳴世之文相與議論气卑意下袛令人悲悼耳果追空同哉嗟乎予不見其人也而止是書爾追憶予年駸駸乎四十有四矣白日易下逝水不返墮弱苟且以俟其老將柰何也求虞翻趙燁陸佃放翁於鄕之遺書而讀之吾意未覺其有當也登會稽之山想黃河之流浮雲西馳徵翼東向又不能不空同之思忼慨幾於泣下而左右之人豈復知予者哉誠以惜時不如立名慕徳不如勵行追古不如就今執文不如親炙此王粲有依劉之誠張敏有夢惠之嘆古今之所共欽烈士之尢甘心也轉展思惟莫能爲心昔施惠死莊子至寢言子期終伯牙至不彈天下之士豈弟子恨不得師師亦未嘗不恨得弟子耳楚國之寶惟卞士之愛燕帝之石多眾人之羞其誠有合不合知不知論衡致推於蔡子玄經式重於侯巴詎無其故哉祚自恃世人少有知識霄壤百年忍同螻蟻男子生不成名丈夫沒無所稱得不悲矣足下視予其眞何如抱玆憤懣莫與告訴出門天地如此之大往來之人若是之多今人爲文有復逾空同邪然以衰絰嬰已未易奔趨托便鴻而附音因北風而遡告復望恕子皮之狂哀寧戚之志不吝賜教感惠無窮矣

答黃子書

自邑來辱致華牘奇帙兼之髙篇展之爛然誦之鏘然目之蒼然淵然蓋所謂文巾世之珍也僕潛伏空谷久矣跫然之音胡爲平來哉夫志士死道貪夫死財故攬仁收義汲汲若不及者君子之所以樹名慢藏深積孜孜若不足者小人之所以穢身故曰有若無實若虛公私之用別而務得之心一也僕西方之鄙人也少鮮師承白首多岐獨往𨿽力夾持則賓甘心丘壑弗求知聞者垂二十年矣吾子乃忘已羨人注神馳想發爲英章掞其密義過推踰獎布誠剖疑取諸同聲之末定交千里之外豈非仁義之懷切汲汲若不及者邪夫水一也灘聲而淵�者淺與深殊也吾子何奧弗探何明弗則機觸而天動才運而飆發思出而泉湧固所謂萬人之敵也橫照今古燁如懸鏡尺牘千言鑿鑿中的乃顧欿然自視定同聲之交於千里之外非有若無實若虛者能如是邪婚嫁果卑五嶽必遊僕老矣尙能撰杖屨以從聆玄論覿睟顏竊至人之靈气或能破慳袪鄙吞精蛻凡長嘯溘埃之表昔李白遇司馬子微謂可與神遊八極遂賦大鵬以見志吾子固文巾有之鳥也所慚僕非圖南翼耳何日坐云崖濯洪流髙議大觀與君共之秪增惓戀耳

吳郡黃省曾附

省曾伏迹南海企懷髙風久矣念自總發以來好窺覽古墳竊文巾心於述作之途緣此道喪絕遐闊學士大夫皆安習庸近迷沿瞽襲上者深餖詭結下者縱發放吐此駸驥所以空羣而和玉所以文巾貴也悲夫悲夫不復古文安復古道哉聖代鴻澤流沛人文大彰故河精嶽秀鳯彩星華乃鍾萃於先生由是巴曲塞宇而白雪孤揚鄙音彌國而黃鐘特奏至勇不搖大智不惑靈珠蚤握天池獨運主張風雅深詣堂室凡正徳以後天下操觚之士咸聞風翕然而新變寔乃先生倡興之力回瀾障傾何其雄也卽如吳下徐昌谷少綜鉛槧作賦海濱旣而釋褐紫庭與先生締金馬之交每聞品論輒終夜不寢以思攺舊矩可謂奮厲焦苦矣方得彬彬然髙翔藝林惜乎命壽不將未見其止先生鑄陶感鼓而倡興之力昭昭乎希諸耳目者不可紀矣省曾河南汝寧人也國初以武弁家於吳故今爲吳人少從諸生困躓奇薄無風雲之便阻遏攀造然蘊心積慮非一朝矣曩時常謂丈夫生世進不得振耀王庭揚搉治體恢展經濟發揮聖謨卽當褁糧躡蹻周遊五嶽窮覽六合野豁襟抱選長林廬大壑撰造一家之言以垂托不朽告之交識或咲或賞白巖先生遂呼爲五嶽山人賦詩寵行將追向平之髙蹤矣計惟發軔時仰遡黃河薄戾宋都登龍門伏下塵以咨叩大君子洪蘊究討文章指歸庶幾不虛皓首但上戀老親下顧弱子蹉跎停撓年逐東流夙懷不遂心悰欝惱惟仰天唏噓而已玆復不言齡算曷常恐一旦燼烕則二十年景忙之私徒抱恨玄臺爾矣公烏知哉公烏知哉敬因程自邑僣布區區且有請質焉陋昩愚瑣嘗妄謂詩歌之道天動神觧本於情流弗由人造故虞書顯爲言志泗夏標之嗟嘆古人構唱直寫厥衷如春蕙秋蓉生色堪把意態各暢無事雕模末世風頹矜虫鬭鶴逓相述師如圖繒剪錦肴畫𨿽妍割彊先露故實𨿽富根荄愈衰千葩萬蕋不如一榮之眞也是以小夫或誇達士弗尙匪難作者亦鮮賞音豈識鴈唳哀哀而會節鸝鳴響響以成章凡厥有聲無非律呂之數也但世人莫察自然咸遵剽假古途𨿽踐而此理未逮藝英𨿽徧而正車丸未開秀句𨿽多而眞機罕悟獨見我公天授靈哲大詠小作擬情賦事一切合轍江西以後逾妙而化如玄造範物鴻鈞播气種種殊別新新無已而脈理骨力無不底極豈世之徒尙風容色澤流連光景之作者可得而測公之藩垣哉布賤索處無由多得珍撰每於士紳家借錄諷詠洋洋乎古賦騷選樂府古詩漢魏而覽眺諸篇逼類康樂近體歌行少陵太白古文奇气俊度跌蕩激昂不異司馬子長又間似秦漢名流嗚呼盛矣盛矣昔李杜詩聖而文格未光韓柳文藪而詩道不粹豈惟聰識之難兼哉日月幾何力固有不遑矣何我公凝廩之全而述作之備也往匠可淩後哲難繼明興以來一人而巳公之華名飛照四裔豈待江湖耕釣者之稱頌哉亦以見雲山煙澤有此好慕鄙生耳管測蛙仰不知公果以爲然乎何大復號稱名流而乃爲誇論曰文靡於隋其法亡於退之詩溺於陶其法亡於靈運嗟夫嗟夫是何言哉隋不足論至於退之陶謝亦可少寬宥矣獨謝集稍不易評愚則以爲登涉之言締構密致妙絕窮情極態如川月嶺雲玩之有餘卽之不得𨿽骨气稍劣建安而寓目輒書萬象羅會使後代擅場之士內無乏思外無遺物皆斯人爲之啟導也前薪見淩勢固宜然文彥無窮不可欺也徒以體語俱俳病之則三百之中往往而是所系於詩者當辯其眞不眞耳俳不俳又烏足較哉執是而言是貴形膚而略神髓者也豈不有遺論乎省曾言焉知是非但於心有所不安憫惻髙賢受誣恐紛亂來者視聽聊一請質耳望我公其詳教之南鴻之便勿吝報音鄙言數首僣求削不幸甚幸甚倘不卽土命駕有日北望云空無任惘然

【卷第六十三】

【書一十七篇】奉林公書奉邃庵先生書十首詒古鏡書與何子書二首與李道夫書答左使王公書報吳獻臣書與王獻可書

空同集卷第六十三北郡李夢陽撰書一十七篇

奉林公書

愚生也晚不幸不獲侍公然又私幸漑公之餘波凡聞公一言一行眞如覩景星瞻喬嶽寤寐向往以標以趨而愧莫之能也所委序詩之文力綿才孱實莫敢承而札教屢及豊貺接至夫學非子夏孰引毛詩識殊元凱胡增左氏將筆復輟竟自遲疑屬石峯藩使克日北行有僮南返因自竊計大賢知遇義難卒孤卽文之弗佳亦鄙人請益之端也用是弗揣輒作林公詩序一篇言或過當離經垂義就便點竄敢不拜公之明惠

奉邃庵先生書十首

某不肖不能仰則懿矩諧世寡術積誠弗著動輒獲咎貽父師寤寐之憂然私懷種種徒抱瞻戀而莫敢輒上一書者以物議未白爲門墻羞也今送門子造僞章二事勘官勘咸有下落無我幹矣人人稱慶以爲天道至公而勘官心反不悅乃淮人奏我事感勘實江奏我事咸勘實吳奏我又咸勘實而我奏江與劉喬事則咸勘我虛揚言曰不如此無以塞科道之口而快其心某謂前二事旣明白諸亦聽之而已不復與之辯而勘官猶雲中之不深乃於勘文外移文各府縣廉我陰事某自保曾參決不殺人料亦無事可廉也卽有之不過害我作官耳彼旣不能害我作人他非所憂矣某自沾餘馥以來廿年於玆矣怕懼玷點名教愆違訓旨每以不欺師君實不以死生富貴動心法文巾文而攬轡澄淸則欲效孟慱之爲不意世莫我知百犬吠聲千人傳虛凡所振紀綱懾權貴興禮教作士气起廢舉墜拔冤伸枉植善鋤彊皆置不說而妬者目爲生事異者倡爲尙气仇者指爲姦邪私者誣爲善訐排者劾爲不謹喜謟者見秀才不望塵雅拜則曰歪提學使之罷軟者無能爲也則曰彊臣奪其權人捲畢集而推托者則曰畏李某而人捲不易提觧問贓官者不怪官之贓也則曰李某有害人之心非惟不之怪顧又禮貌之唾罵者不唾罵贓官也則曰舉贓官者可唾罵時事至此中夜拊膺未始不流賈傅之涕而危巷伯之遭也古人邈矣試論今人陳士賢曲庇諸生有爲彊盜者釋弗問也凡上司咸莫敢諸生何敖靜之拳毆唐禦史爭小試甚至挾而入唐禦史發疽而死當時未嘗以姦以彊以至以訐以害人以生事以尙气加之也某無事也而何以蒙是名也楊繼宗對人輒罵贓官不絕口凡有事於其邦也則沿途伺察其動靜嘗以按察使朝覲見藩司官封人事送人輒挾之並列已名嘗又任意縱賊囚當時未聞謂之姦之彊之歪之訐未聞謂害人生事尙气也雍世隆以臬使路辱知府爲都禦史則鞭參將爲右轄時淛人惟知雍布政耳詞訟者不復之臬司矣天下咸壯之不甚謂非某無事也今其加我者矧又無形之謗而甚者如任漢所陳咸懸空架捏初無影響幸賴皇天無私太祖太宗二皇帝有靈孤臣寸心竟獲洗雪而勘官者乃不降心平气開布至公猶欲他求中傷夫善人者國之經端士者天地之元气也今顧爾爾矣而於其烈摧可抑可廉可擊及一切收威柄而潛消跋扈之計則反畏蜀如虎莫之敢動也某嘗對勘官大言曰今諸瑣瑣勘畢矣然非元气所系紀綱之關也必於激濁揚淸之內而暗寓扶陽抑陰之義使彼知朝廷有不可罔之法天下有不可屈之節古今有敢爲之男子無能逃之貪吏然後能懾服勢雄系屬渙散潛泯亂階勘官佩玉有不縮腕投竿而走者乎何也恥其非君子也三代而下漢魏最近古鄕使繁巧崄靡之習誠貴於情質宛洽而莊詖簡侈浮孚意義殊無大髙下漢魏諸子不先爲之邪故曰爭者士之屑也然予獨怪夫昌黎之從數子也請與足下論戰世稱善戰非孫武司馬穰苴葷乎然特世俗論爾何則此變詐之兵也荀子所謂施於暴亂昏嫚之國而後可者也僕常謂兵莫善於六韜仁以漸之義以斷之禮以治之信以驅之勇以合之知以行之蓄之神幽而動之霆擊故尙父得之佐武王王天下夫詩固若是已足下將爲武與穰苴邪抑尙父邪且夫圖髙不成不失爲髙趨下者未有能振者也矧足下負千仞之具哉夫狂夫之言聖人取焉足下誠幸而不棄請間伏謁侍更一深論僕至願至願

詒古鏡書

姑蘇徐昌谷纂外史湘郡瀕行關西李子持古鏡爲贐復爲書以詒之曰嗟乎古人有言明鏡所以照形往事所以知今鏡不古不靈士不古不成夫自桃冶氏範金規體利世鑑物民用是貴至於殉丘冡瘞山澤歷歲綿逖精气上泄往往爲盜掘發暴於人間初母無日忘之無時忘之顧經霜逾暑左右訊缺音墨載疏斯窮居寡接因循自阻之故非敢忘大昧深安下而恬污也年來自惟復駕焉求之義杜門絕遊葺室廬辟田園爲終焉計然猶多口是憎身非娥眉羣妬奚來死生有命聽之而已戊寅之歲再舉一兒去年一乳兩兒皆幸生活通家骨肉敢附以聞虞萬里行艸次布白不月豢惶懼

四

張陶二客比數往來以是得聞起居爲詳爲慰其疑似之迹市虎成眞而勘臣遂以殺人媚人爲心鉤織窘辱無所不至幸素翁當道疑剖似觧不費言說大誣明釋某嘗自鄙亦嘗自幸自鄙者疏亢弗容於時自幸者元老碩公取鵑覂駕之馬目爲磊砢之材也某反觀私計平生不敢爲污下苟且之行卽遘擠陷不敢爲門墻玷也

五

旣見遽違瞻戀增劇心旌去旆搖搖共四伏念天生李晟本爲社稷朝有君實吏戒邊隙顧經綸早捲巖壑淹棲塞塵旣起廷論乃歸大相元宰老就金革窮沙大漠殘城羸馬焦勞心骨想見先憂之容然秦隴舊民伏威涵澤望公之來眞如日月之照雨露之濡斯所謂事半而功倍者也某少耽章句曲荷陶成迂執忤時中歲淪斥無由操策轅門侍聆邊略然金鼓之音旌旗之色怕若親之斯𨿽想象之餘懷亦聞見之素心也委箋名作自慮知識蕪淺黑白或混靑黃是菑然命嚴意懇弗敢固遜緣節鉞過汴時內人暴病夜警因瘁會風又襲之逾月始平諸帙校定涉秋畢矣鄙詩二篇敢上左右非能步驟來章幸置贈什卷末亦驥尾之附也聞有脇痛之疾事體定後想勿藥矣伏惟彊食節勞爲社稷爲生民自愛不宣

六

門生李某死罪死罪上言歸田錄四帙奉教勘定了畢敢先馳以獻者竊念某身處堂下眼在管中乃敢橫肆譏評點竄名作謬擇明珠瑕指完璧某誠死罪死罪夫栗然之色不以指而損羙者以其璧眞也淵然之光不以擇而亡圓者以其珠神也我公神珠眞璧幸無怒於妄人轅門萬里無由質疑以聆緒旨西瞻太華吳嶽之峻不月豢仰望戀慕之至

七

伏念日者途館趨侍河舟登別踟躕春野佇望風帆感慨今昔衷曲淒惋憶在衝年獲叨鎔範萍蓬飄逐忽焉衰暮公逾七袠愚過半百會不信宿復此違隔人非木石誰堪此懷也大作十冊校定者九遺者自訟槀耳愚嘗靜繹潛究推求旨緒西巡諸作矜持嚴整大而未化立朝之作廊廟冠冕俊拔典則邊塞之作忠誠奮揚規畫槪見歸田之作幽眇流行情渙意層變化百出矣撥厥原本蓄厚決沛蘊深光淵故觸之則發驅之則伏寫之無逸景用之無梗事鋪之無畱情遂使工辭者畏其渾淪負气者讓其雄髙攻意者服其巧妙𨿽唐宋調雜今古格混瑜瑕靡掩車丸步罔一然所謂千慮一失者也一代名筆後必有知子云者縷縷之談未及面陳敢附此以聞

八

徐州使至知蒲輪北矣公之出處天下關之初公之南也愚嘗私計出則利國處則利身且今夢傅卜尹之秋孰能使公獨以身利哉夫治朝亦有雜進君子不無異同今欲主張國是定雜爲一合異爲同非公是利而將誰利哉往者公之柄政也議者謂公喜通才獎辯給拔門士優故吏故其顯名髙位者程事簿書之夫多而雅裕鎭俗之徒寡爽快取辦之流揚而先憂識微之士抑委曲活變之風行而守死執義之心灰至今言官猶以此病公而不知道以正行事由通濟聖人通天下之情達天下之變而後成天下之亹亹夫日有中昃時有孟季愚嘗竊觀今天下之才正徳不如弘治弘治不如成化豈否泰消長生才有髙下邪抑有之而未用邪用之而未盡邪斯非後生小子之所知亦非所宜言者以道義肉骨弗覺縷縷至此大作四種五冊勘檢各畢敢緘付來使以還企瞻光範北斗在天斟酌元气霖雨四海畎畝之氓伏俟太平無任慰幸歡忭之至

九

十二月半間王承差齋教翰詩冊至並獲災變陳言之章皇上慰諭之札竊嘆私幸連夜彌日嘆者遭際之難而幸者夫子之道行也伏自皇上入繼虛心委政禮耆右儒孝敬恭默天下信之有君有臣愚安得不私爲之幸然必至誠而後動積久而後徵於是又知遭際有難焉因念夫子秉蒞要樞建白彈駁不止數十百章而精誠剴直該貫練徹格心明誼指事正體無如此疏之大且切者斯所以天聽回而眷心注也仲舒三策光武十行今復見之太平之業非我夫子而誰望哉所委勘檢屬年殘倥傯俟春初完報耳夏方伯人便輒布此悚懼

十

歲事復更瞻望臺斗戀慕愈切大制三冊勘校各畢中間批評言語放肆去取嚴刻殊非事長事貴之禮愚以爲托屬旣專導誘復至使有懷弗不涉於欺乎故寧言之而欠當不忍知之而弗言況由此有獲教者乎是非可否無吝開示固愚者之幸也

與何子書二首

勘官以送門子造僞章二事與我無干乃反大懊恨深其文鉤織如以釘釘木惟恐不入也然竟公罪無柰何乃招擬還職而於參語則曲紐刻加務求合言官之文此亦甚足笑也僕靜觀性命之變窮通顯晦斷斷有默定之數通顯卽無賴亦進用苟窮而晦叔向柳下惠不獲免也以僕至公極廉脫履富貴誠利於國死生以之猶不免大惡之名之加他可知矣僕此一言一動悉爲仇者所搜羅江禦史搜羅者三吳廷舉者一淮人者三然竟若斯焉矣僕私謂勘官勘畢必酸心流涕痛我之冤而憤讒說之易扇而今乃反爾爾可笑也余見文詩四月八日

二

勘事一二日畢矣而淹至三月廿五日始發回省城候命下今寓城化玉虛觀也蓋是時赦下已久有使之無引赦者而勘官遂不之引赦勘官初許只在廣信候命下形諸言矣已而發回省城此亦有使之者臨發第嘆曰斯非我意伱眾人所知耳僕今決長往此等不足與較云云者欲君子知顚末耳家人尙頓九江蓋俟僕同歸居鹿門耳自僕罹此難友朋多不復通書問結交在急難徒好亦何益僕交遊徧四海矣赤心朋友惟世恩徳涵與仲默耳其難如此可悲可嘆同日

與李道夫書

僕婞直之性孤危之行皎然難白之心自諉世無知已久矣乃幸而遇大君子者違羣而顧汰沙而收訓惜保獎日彌月增此眞僕希曠之逢然君之信善弗疑夷險靡貳卽古大丈夫之事何加矣而隨場悲喜寒燠異情者聞之尙有裏閈之疑可詫也信之獄勘者任私拷成蔑有理法無竟明之事無不冤之民如程伯者總司問而君詳而允者也勘文所不載勘者羅織插入擬程伯永遠充軍而坐僕以故入此更不可曉亦大可笑也蓋彼意止欲害僕初勢不啻山冒犬土然竟莫如何乃擬僕還職而於參語則深文鉤陷迎附彈者我命在天聽之而已復何言復何言獨念遠逝甚邇無計縮地把臂一談用泄俛仰千古之懷耳跂望光範曷勝愴惋有便不吝數寄則爲慰大矣

答左使王公書

吏至奉巍牘檢丰貺詢所從來感刻深切嘆惋並至僕自險難以來素號海內義气友朋知已親舊不復通一書者多矣而公獨以一日之雅乃千里遣使跋艱泛涸出境致問申詞布悰此其介然之明毅然孤往同聲必赴破眾而趨詎足與隨場悲喜逐波浮沈者道邪傾蓋如故白頭如新豈不信哉竊念僕人𨿽蕪鄙志不安下顧內愈精而外愈疑心耿耿而蹤靡白嘗自負丈夫在世必不以富貴死生毀譽動心而後天下事可濟也於是義所當往違羣不卹豪勢苟加去就以之不意時體不然哄然排笑吠聲射影釀成大獄君子不怨天不尢人凡此咸僕忠誠未孚於人而婞直不慮其後所致卽使時論優容而如僕者終豈用世之才不敢更靦行列塞賢路也今諸謗幸頗洗雪白矣卽日揚孤帆沂江漢入鹿門偃仰丹壑顒觀諸大君子太平徳業之盛而沾其餘休斯志望畢矣然此隱懷也不敢輒告人而今吐露於公者以有鍾子之知蒙歅樂之顧者也來吏謹敏能悉公官履嘉大之詳瞻佇景輝不勝躑躅不宣

報吳獻臣書

雄章珍餌孤使遠馳仰知公有至意焉奉誦什襲與心俱藏也北來尙無消息僕今手纜以待消息來便開也別後沿途采詢謠議士人頗不以僕輩爲非而不知者猶謂僕矜已淩儕而謂公附炎忌才此甚可笑也僕與公𨿽幸並生明盛之世共有海內之名而往昔邂逅湖東交衽接席談不逾日奇情未諒各負气不下致生異同此亦古今豪傑之常而僕之過執靡遜自遂往顧厥咎孔焉然於心無它也患難相值風萍偶聚碩攢耳摩臥起相聞酒食延呼數月之間兩襟遽豁轉爲綢繆前何以戾今何以歡隱衷怍懷彼此獨知矣來詩云夫旣遘顏面豈不愜素心如何異同論三兩相差參君誠子淵儔而我非孔壬辭旨婉實所謂言不違心者也第子淵擬僕則似過耳長䢐有日悵念風義爰爲放歌一章輒煩來使母曰反之而後和也

與王獻可書

人至奉書狀備諗接�大憂彌年在疚顏形可知也蒙以銘文見托委非其人潛光何闡顧通家肉骨義當效力千里馳使勢難固辭然僕謂凡文必據大體存气象是故瑣屑尋常一切鏟刈銘文中間不無筆削斯以意會可耳八世敬仲大名畢萬恐費搜索輒附以聞

【卷第六十四】

【祭文一十八篇】九江謁濂溪先生祠告文蘇先生入白鹿洞先賢祠告文丘先生祭文熊士選祭文周副使祭文左公墓祭文汪世興祭文延平同知閭公祭文王汝鄰祭文林元佐祭文李員外祭文余員外祭文馮照磨祭文祭鮑子文亡弟汝含祭文方山子祭文內弟左舜在祭文外母廣武郡君祭文

空同集卷第六十四北郡李夢陽撰祭文一十八篇

九江謁濂溪先生祠告文

維正徳六年歲次辛未秋八月中順大夫江西按察司副使後學關西李某以巡視事至九江府乃八日乙酉率郡之官屬師生等敢再拜謁贈道國周元公濂溪先生祠下而以牲醴匹帛修厥奠事乃爲言曰嗚呼孔亡孟殂言湮聖逖六經僅存異端爲敵天產夫子起自南夷繼絕開來文不在玆圖書啟祕我明我聰譬晦而且江河地中嗚呼夫子貞履坦坦道光迹幽自彼魯鄒匪我獨遭峩峩廬山公遊而棲爰墓奚祠百世是師某沐馨研粕年逾三紀志銳質劣無成內悔文鐸忝竊言邁江邦過公里阡汗顏彷徨式修厥明以奠以祀品丰於豆我酒伊旨誰其配之二程夫子浚深貫奧敢忘本始神格相予造我髦士尙饗

蘇先生入白鹿洞先賢祠告文

維正徳六年歲次辛未九月戊申朔越四日中順大夫江西按察司副使李某敢昭告於前提學虛齋先生蘇公公昔省方視學衿佩作气抗折權貴威武不屈玆洞之興公實有力某謹按祀典徳祀功祀二者公並有之爰采輿情載稽羣議飭南康府以九月四日奉木主書公銜號姓名入白鹿洞書院先賢祠公神是依來遊來豫敢告

丘先生祭文

維正徳四年歲在巳巳六月甲子處士松山先生丘公卒其友人北郡李夢陽以柔毛庶品爲奠而致辭曰於乎士有曠百世而心相求者矣而公與僕生並時也又共裏閈而居豈不幸哉當是時公年六十餘矣而與余文余仕宦人也而獨敬重公以隱操此非世俗所謂相左者哉然僕於公則相合也此豈苟然而巳者邪且以公之豪巨使出而幹仕與世翩翩其所就固可量哉而說者乃曰何論愚智顯貴則身髙此所謂井蛙之見也誠以彼較此其輕重可同日而語哉是以原憲季次之倫寧沒迹於滄波巖穴之區而不肯苟祿以徇世卽守蓬蒿畢身隱約而死而終不與汶汶者比權而量力也古人有言曰天道無親惟善是親不於厥身於其子孫且如陶潛杜甫非不善人也然率困苦不顯見於世乃其子率又不甚似亦謂有天道否邪故原憲季次𨿽隱約然不以其故而損名陶潛杜甫其子卽不似然議者不以是貶其行故曰君子彊爲善而巳矣公何憾哉前公以壙志數見屬今且撰公壙志矣不敢卒負

熊士選祭文

仲夏之交我舟南邁衝沙攺路浩浩江瀨顧瞻劍浦有墳山阿慨思哲人攬涕滂沱惟斯哲人志超美心如玉如金英其徳音豸巍於冠立朝之端如鷙戢翰鳥棲弗安聯裾並珂喟昔京室晨遊繼燭宵吟見日形忘道乎死生膠漆妖祲中昏塌翅各歸天淸地寧重離再輝我乎南來哲人玉頹蕙零松摧不見顏儀見此夜臺絕弦爲誰掩袂徘徊百身願贖返魂無丹巨川滔滔林原盤盤車停馬駐孰知我嘆尙饗

周副使祭文

嗚呼公父子蓋棺者於玆兩月矣公之罹禍之慘見之者哽咽不能道其事聞之者不忍聞也卽不相識爲公猶痛悼忿恨不欲與賊共生矧吾儕於公同進士爲僚友邪當公之擊賊也知有君也不知其有身公之子知有公也不知其身爲身也使天下爲臣者皆如公爲子者皆如公之子可常治而不亂矧有如盜賊矧有如公父子者死於盜賊之手嗚呼何忍道何忍道不忍道而復道此者亦以痛悼忿恨天下無公父子者耳今公長子奉二柩登之巨舟由彭蠡大江反葬於故丘較之無聞而死者死同而所以死則固殊矣尙饗

左公墓祭文

年月日具官某以牲醴之儀遣永新縣官往祭於奉訓大夫泰州知州左公之墓曰始予下車詢公園域掃治缺人鞠爲榛區心竊悼之亟欲往視今在鄰邑竟亦斯沮蔦蘿之懷欿焉靡寧乃輒遣官臨祭公如有靈鑑玆永忱於乎碩徳下位澤復弗延於後人孰謂有天道哉尙饗

汪世興祭文

維正徳四年歲次巳已十一月某朔越某日友人某等謹以庶品淸酤奠於亡友校尉宣武衛百戶汪君世興柩所其文曰嗚呼世興死乎眞邪非邪兩月前世興別我行往山東固偉然一壯男子也而今遽死乎世興爲人無致短之道不宜客死暴露而今短邪又客死於暴露邪且今狂悖無行負君父用姦計欺壓輩行得罪友朋者豈少也然多白頭不死乃今竟短而客死而又暴露哉且自有宇宙來忠直獲殃咎不才受顯福屈伸顚倒夫豈少哉至於論人則於其行不於其年今世興卽短而客死暴露較之諸所白頭死牖下其得失不侔矣嗚呼世興余又何悲

延平同知閭公祭文

惟昔杏林坐宴花京走馬元龍逸气王融妙年附蠅有幸方慚葭倚逝水難諶遽成萍迹浮沈旣判悲慶隨生中間乖隔哽咽何述又況雍門軫存歿之懷山陽起橫吹之感迎輀撫孤此痛疇堪緬惟年甫釋褐星軺衣繡鷺軾當其攬轡河朔褰帷濟上風聲義气豈出範賈二子下哉故時弗常春明必有晦林甫曳紳九齡褫爵丁生端笏平仲竄荒𨿽顯幽定數智人罔談而慨古憤今志士多淚閩邊越徼竟墮跕鳶瘴兩蠻飆徒歸唳鶴一麾尙爾胡論髙牙獨櫬南來孤魂西返榛墟嚴雪風亭暫依禮同鬥酒情仿生芻昭昭有知鑑玆永懷尙饗

王汝鄰祭文

鳳翔千仞龍遊四澤昧者翹首而挹其輝枯者跂足而俟其液乃一旦翮殺鱗脫奄焉與常羽凡介同盡共滅此其恨若痛有不肝蝕而腸裂也邪於乎汝鄰方嶽之任髙矣陟矣挹君之輝而俟君之液者天下有同情焉人士有同評焉乃亦殺翮脫鱗奄焉與常凡者埒邪追惟牛刀初試鷺車載揚錦炫鶚擊何者風采𨿽寶鋏中埋而龍光竟吐柏臺薇省臺輔是階李廣不侯顏回終夭天乎命邪此恨此痛行路靡堪矧附驥於甲流斷金於末契者哉某等轉蓬自昔聚萍在斯淮陽匪遠哭弔罔由寄薄奠於生芻軫遐悲於宿艸文縮意永室邇心綿尙享

林元佐祭文

年月日友人某等以庶豆淸酤奠於故戶部員外郎東石林君柩所再拜哭且告之曰嗚呼元佐旬浹喪二子未幾身與俱亡天之禍林氏亦遽至此極邪元佐气體若北人善飲食不畏寒暑而一病骨立以死元佐上不負君下不負民內宜於親外義於人足永祀矣而乃竟無子識元佐者謂其空洞垣達道遠之具而其官若壽竟止於此之數者展轉思繹莫究厥始而所謂天者果安在哉予嘗慱觀天下勢有所難怕數有所難一卒然而值歘然而失則𨿽所謂天者無容力焉故得喪不足以自律而成敗不足以盡人不然豈無崇爵考終傳之子孫無一善可稱於世者乎予固知元佐且將唾之不顧而自亮其死之爲安也他何論哉他何論哉元佐馮麗云附景星攬觀宇宙之內亦少慰乎

李員外祭文

嗚呼君結衾蓋棺離人世者忽二旬於玆矣思與君偕入並馳棋局酒杯諠娛笑謔極平生過從之樂而今不可獲矣頎然之貌森然之髯恍然立吾前豪激磊落之論侃侃在耳也而呼之不應招之不徠也君慷慨悲歌人也英爽不散之气必有附麗馮倚與陰陽相升降者歟然予不得而知之矣自君之沒予寢不安枕食不甘味參欷重息未始一日而置蓋一以憤善人之弗谷一以悼交遊之陵替則君之英爽不散者亦有鑑於斯否邪

余員外祭文

嗚呼士有負陵云槪日之材挾奮迅扶搖之翮一旦崩隕僵踣與百卉共盡腐鼠同磔必有水火之厄雕鍛之疾虞羅斧斤爲之災者否則衝風毒霧排其堅幹焦其勁羽嗟吾邦臣有一於是乎而遽奄然死乎曩謂君垂蔭萬畒振翰九霄可計日而至而今已矣嘗竊觀天下貌弗中相羸瘵多嗜欲弗壽志庸識卑弗貴譾薄弗祿悍急弗谷嗟吾邦臣有一於是乎而谷也祿也貴也壽也於斯焉止乎或謂君席肅敏之業產富千金年四十餘育五子又蒞官赫赫之良而奪之全殆所謂天也夫良者天旣奪之矣彼貌弗中者羸瘵者多嗜欲者志庸識卑者譾者薄者悍者急者顧或全之何邪向之材若翮又安丌爲邪嗚呼是固不得而知又奚足爲吾邦臣辭也始大夫命下羣趨賀君相顧而笑諏辰蠲饎將大饗賓客孰謂慶者出廬返轡來弔非斯文之至厄千古之深悼乎是月也設旐於庭戒行有期君有老母日夜企君之歸君之魂气尙無它之乎

馮照磨祭文

嗚呼生死其天乎哀歡其情乎不有邂逅之遇金石之盟杯酒彈劍意气相傾者一旦幽顯異途榮隕殊科於是軫雍門之調誦蒿裏之歌傷如之何矣臨君之門歸轝駕矣丹旐揚揚柳在下矣子衰妻經賓客縞衣冠送矣嗟嗟悲夫修榮短戚窮憂達悅伸暢縮抑人情固矣及百年共盡一杯均掩貍鼠內穴螻蟻下吶艸卉瓦石又何異矣孰夭孰壽孰愚孰智矣君𨿽弗昭異於弗仕四十而有子異於徒死吾又奚悲吾又奚悲

祭鮑子文

維嘉靖元年十月癸酉朔越十有六日戊子梅山先生柩還放故山其友人李夢陽設奠夷門道左再拜送之而爲之言曰嗚呼鮑子胡爲乎來胡爲乎歸子之來也髙冠大衣輕舟穩車前有廝後有臺江竹月迎山邁云隨而今之歸丹旐前飛素幔後圍賓客縞衣而白冠送子吹臺之側哭子長河之千嗚呼鮑子十年北顧气橫中原一旦堂堂之軀而爲營營之魂乎豈生死有地壽夭者天乎艸木黃隕繁霜慘人吳澤寒波越猿暮呻子無東無西無南無北白鬼返亡鬼俱還汝鄕國汝有朋親弟昆宗之子族之孫有迓於境有俟於門肴嘉酒馨肥羜香豚汝嗣六齡哭爺零子汝靈汝徵汝家汝庭尙享

亡弟汝含祭文

汝含旣卒之三日二哥以牲酒果爲奠拊棺大慟仰天而言曰嗚呼吾弟吾尙忍言邪昔我先君徙官於河藩挈吾兄弟僦居氓邸入飽出嬉家室如火元年戊申喪我季姊癸丑喪吾母乙卯又喪吾父八年三喪故業崩解骨肉荼毒李氏不絕如綫維伯兄念先世起家之艱夙夜罔懈振我中葉久而未集吾𨿽竊有班秩顧怕有歸志而大我門閭惟汝焉望而汝今死巳嗚呼尙忍言邪尙忍言邪汝七歲猶乳以吾母絕字於汝也十歲矯悍羣兒莫之敢鬭十三四綴幡走馬捷如猱狖吾知汝稟之者厚也十五涉獵典籍日誦二千言微旨奧義多所自解十八九鋩鍔軒露漸有光彩吾知汝蹄嚙者必善走也吾見汝額骨隆隆起髮際巨口丰頤闊步凝視始生之日有不速之客二人來緋袍而皁蓋吾知汝貴且壽也有一於此足以不死而汝竟死邪昔先君易簀惟汝焉憂以婚姻屬兄以行業責我爾家爾室厥女彌月兄亦庶乎矣汝行未見業未大予何以見先君於地下邪去歲仲冬汝從予通州疾病尋作日目荒目荒而癡首岑岑而惡更數醫之手而巉然骨立日銷月削抑孰謂遽罹此虐也嗚呼天邪命邪蚩蚩之氓天乎壽之命乎佑之何獨殤吾弟且奪其後邪凡此皆所不忍言而吾言之𨿽虞爾之魂亦以泄吾之悲夫吾能言者言之矣所不能言汝亦知之否邪

方山子祭文

方山先生卒殯矣大梁李某乃以香幣之儀遙奠於殯所爲言曰於乎橫海之鱗釣者徒盱順風之翼弋人何慕子也傑特警捷英悟彈鋏悲歌振纓髙步扁舟浮游駿馬馳騖五嶽丘垤萬古昏暮軒駟弗義視如蚓螬一言苟合千金毫毛弱弄觚翰壯涉風騷咲禦杯醆手無停毫於乎鄭子易艮其背詩養時晦天道忌露自滿者潰茫茫艸澤曠曠丰沛桂折松摧珠洎玉顏鳧鴈鳴叫云霾慘其遵吳邁越魂气東之方山書屋沙溪釣絲驚猿月嘯狐鶴夜悲生芻延頸山川紆回歌不盡哀意豈達辭悠悠君子孰知我思

內弟左舜在祭文

年月日左君舜在卒越四日其姻兄關西李某以剛鬟柔毛淸酷庶果往奠之曰汝生早孤形影倀倀甫及解事遽夭而亡二雛在抱重闈在堂視天夢夢哀哉允傷爾祖樹徳厥考孔揚天爾良旣篤旣臧惠親友弟和鄰睦鄕怒不至詈戲不涉狂口無兼味體無麗裳所不永者謂非天殃予來自西聞汝大喜整衣呼食示健彊起予往珍視病則骨髓神醫弗治況予小子再經旬浹而竟至此阽危之言瑯瑯可書天鼓自候以占疾徐達生委命智者弗如莫壽於殤莫樂於死斯言良怪要有至理昭昭聽之尙其鑑止

外母廣武郡君祭文

嘉靖元年二月戊寅期我廣武郡君將啟殯而西宅之三十六陂之佳郁於是甥李夢陽設酒脯牲俎以奠而言曰於乎謂賢者嘏我君恭孝四十而寡謂貴者盛我君玉枝隱約愁病謂壽者祺我君七十霜鵠夜悲於乎賢匪無嘏天實靳之貴匪無盛我遘靡時旣之壽胡靳之祺如瓊株飆撼珍艸霰摧卽光英馨黁詎守之弗黯久而能持也哀哀我君秋蘭俄殞晨月竟沈旣往何言追思痛心云轙載駕二月初吉羽衛翲翋原野慘栗攀號莫及窀穸永畢哀哉尙享

【後序】

空同集後序待禦東明李公代

天子狩於三秦百度惟貞遐邇禔福尢加意釐文造士按部所至從吏事旁午中臨校品題直抉六經之淵源而揭文章之宗旨士無不灑然向風烝烝興起者暇復手空同一編語余曰弘文者先其大作人者示之的夫文運莫厄於金元皇祖驅逐胡虜蕩滌鮏羴重新日月乾坤還諸三代文明之盛獨文之餘風未殄有待熙洽慶陽李獻吉民岷起弘治郅隆間一掃金元靡陋之習力追先秦西京以接於風雅鬱鬱乎爾雅深厚稱盛世之文於我聖祖耿光大烈庶幾潤色而黼藻之自是作者繼出人思隨踵左馬家欲比肩漢魏盛唐獻吉先之也文家推爲杜稷勛信哉乃其集梓於海內而顧缺然於其鄕徒使二華終南百二天險下瞰山東者雄傑如昔而其人之吐吞河渭沈鬱丰鎬憑陵子長孟堅輩者不得與山河鼎列其域中並重今昔令其鄕之後進好古思企者外索而手抄仕宦而遊玆土者無所購奇書若適瑤圃瓊林空篋而返寧獨掩厥懿美且非所以華

國乎君方秉斯文之印其訂訛而付梓人氏爲秦文獻及其子弟計余拜受而敬喏曰盛舉哉昔唐宋有韓歐氏說者謂其以文扶世運獻吉功齊二氏而力殆倍之顧由歐陽子後數百年而始有獻吉田獻吉後百餘年而其鄕始有今梓獻吉其有奇遭邪乃公則不獨雄其文已也獻吉挺挺特立視髙步遠不能儕俗取容勁气赤心憂國家而擔世道二病三害六漸八黨人而疏頡頏賈董關弘正兩朝重輕批九陛之逆鱗犯貴戚權璫之虎口歷百折而慷慨雍容無少屈撓此其品格事業胡可量獻吉獨文人巳哉又孰非其所以爲文者哉秦士從此家傳戶誦論世而尙友彬彬質有其文則公之鼓鑄弘矣獻吉復古之偉功文章之定價其自爲論辯與諸家所評隲具在不復論論公梓文之指云萬曆辛丑春月吉

賜進士出身中憲大夫陜西提刑按察司副使奉勑提督學校前禮部儀制司郎中瑯邪臧爾勸書空同集後序

空同李子集後序

空同李子者陜之慶陽人李二獻吉也旣歿矣遺文詩殆千百篇其甥曹君仲禮守鳳陽將梓行問序焉他日王子公濟過會予於燕子磯予告之王子曰信哉李子之集不可以莫之行也一爲歌行近體卽如李杜一爲古選樂府卽如曹劉阮謝一爲賦記書序卽如屈宋賈馬擬之而必至創之而先合海內士爲文若詩者多宗法之眞天下之奇材也予嘆曰果若人言向使李子一爲定性訂頑卽如程張一爲大學中庸卽如曾思惜其力不加之乎此耳主子曰人有定品材有定格必居一以限之吾懼子之難乎其論世也曰子𨿽知李子矣猶未如予知之深也昔在弘治中天下方苦於二病三害六漸如人元气受傷棘湏療理然自卿相以下莫能計也李子時爲戶曹主事詳列其故犯貴戚觸近幸不顧刑戮惟冀民生之遂焉及正徳之初幸閹八人日導武皇造爲滛巧支蕩其心狗馬鷹兔擊球角抵隨欲而中時號八黨然自輔弼以下莫能正也李子時爲戶曹郎中乃奏記部尙書洪洞韓公韓公深取之卽令屬艸旦率羣臣伏闕請除八閹惟冀君徳之成焉嗚呼使弘治之疏行卽病害皆去而下可爲民使正徳之疏濟卽暬禦皆正而上可爲徳當其爲志𨿽商傅說周召虎皆思可企而及也又何難於曾思程張乎今顧其爲集乃工於曹劉李杜之間精於屈宋賈馬之場夫世有幹霄之材斷而爲侏儒之柱者則必悔人藏照乘之珠分而嵌糟醨之盤者則必怨此非其力之不贍乃其藝之未審耳故予每讀二疏深爲李子驚及觀他文詩則又悵然惜矣曰李子存吾子不以是告李子亡吾子乃以是言𨿽爲�子知李子將無陷於病李子乎曰非然也吾與李子生旣不能數會死若又不能以盡言則爲負此知已使天下後世知吾李子止可爲曹阮李杜輩而不知究其極有如此之美也且今天下之材如李子者幾人哉如李子之材而未究其極予而塗人也則可予而苟一交遊也寧能忘於懷乎夫如李子之材未究其極也且如此天下無李子之材者乃或又遺其大而惟他乎徇焉則又豈但爲予之所惜乎𨿽然觀李子之集者能先請觀乎狀疏一卷徐以讀他文若詩亦可以思過半矣嘉靖十一年歲次壬辰冬十一月髙陵呂柟序

