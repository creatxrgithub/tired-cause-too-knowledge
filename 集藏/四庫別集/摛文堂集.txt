

欽定四庫全書

集部三

摛文堂集十五卷

別集類二【宋】

提要

【臣】等謹案摛文堂集十五卷宋慕容彥逢撰彥逢字淑遇宜興人元祐三年進士調銅陵主簿復中詞科遷淮南節度判官崇寧元年除祕書省校書郎歷官刑部尙書卒諡文友宋史不爲立傳其生平行履僅見永樂大典所載墓志中志稱所著文集二十卷外制二十卷內制十卷奏議五卷講觧五卷藏於家合計之當爲六十卷而宋史藝文志載有慕容彥逢集三十卷其目與志頗不合今據彥逢孫綸原序稱因兵火散失綸搜訪所得分爲三十卷命工鏤板目以摛文堂集則是集乃綸所重編宋史據以著錄故與墓志互異也彥逢才藻富贍當紹聖初設宏詞科實首中其選後受知徽宗列禁近官侍從者十有五年一時典冊多出其手今集中存者尙幾數百篇其榮遇不爲不至而檢核所作希睹讜言惟多以獻媚貢諛熒惑主聼如以刑部獄空及天下奏案斷絕具札稱賀至三四上殊可嗤鄙又如理防居養院學校諸札子亦皆希廟堂意防所尙曲加文飾呂祖謙輯宋文鑑不錄彥逢一篇其擯斥之意當由於此特因其沒於政和七年時事尙未潰裂故不至附防童蔡以成其惡名耳然其文章雅麗制詞典重溫厚尢爲得體詞采殊有可觀就文論文固亦未可竟廢也謹據永樂大典所載分類裒輯釐爲詩二卷雜文十三卷而以諡議墓志別爲一卷附之庶讀者尢得以考見崖略焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

原序

古今以文名家者多矣其有兼作者之妙爲百代之師者文忠蘇公而已是以皇上萬幾之暇親禦翰墨爲之序贊有曰他人之文或得或失多所取捨至於軾所著讀之終日亹亹忘倦常置左右以爲矜式大哉王言誠萬世不刋之典也當時學士大夫有經品題皆足以垂世況深防見知者乎尙書文友公家世伊洛河南王之逺裔也天姿秀防自防防學之老不倦家蔵書數萬卷手親是正不憚寒暑蓄諸中者旣丰故發諸外者汪洋大肆浩浩乎莫之禦也元祐間弱冠登進士第至紹聖初屬設詞科一試而首中之雅爲蘇公所器重誠以道徳文章有黙契於言意之表宜乎聲相應气相求也公司鳯閣直鑾坡登八座五知貢舉天下服其文鑑之髙名公鉅卿多出其門揚歷華途垂三十載惜乎位不滿徳未足究其所學而恭和禦制敷演辭命忠言讜論髙文大冊毎篇奏禦必防褒嘉眞足以造作者之淵源垂將來之軌範也平生所著百有餘捲因兵火盜賊之後散失幾盡慕容太守爲公嫡孫力於親舊間搜訪所蔵尙及千篇患其先後踳駮且命興祖訂正之興祖善太守之志能使乃祖鴻筆麗藻光傳後世孝也天下學者有所師法仁也仁且孝君子之能事畢矣奚敢以不敏辭若乃孝友之行忠誼之節謀猷之嘉徳量之廣操履之正建明之公有朝廷諡議與夫行狀志銘在開卷昭然固無待僕措辭而後見也輙因其文而次第之以爲不朽之傳公諱彥逢字叔遇文友其諡云淳熈十有四年嵗次丁未正月上日從政郎象州州學教授劉興祖謹序

先大父少師文友公弱冠登元祐進士第逮紹聖初首中詞科之選自防稽教官被召際遇明主徧歷臺省進登八座平居暇日未嘗釋卷有文集二十卷內制十卷外制二十卷講解五卷奏議五卷因兵火盜賊之後散失幾盡綸近於親舊間搜訪所得尙及千篇分爲三十卷命工鏤板目以文友公摛文堂集時淳熈十四年嵗次丁未下元日第四孫朝奉郎權知象州軍州兼管內勸農事借紫綸謹書

欽定四庫全書

摛文堂集卷一

宋慕容彥逢撰賦

瓦瑞賦

祝令之治金華家問以瑞告曰玆十有二月癸酉立春櫩瓦有花色雜靑紫拂之可去畱之不瘁文彩鮮榮兩兩夾峙瓦首鱗次花舉相似謂予不信並以瓦寄予佐金華獲觀焉曰嘻靈物效祥胡可勝記彼陶而花未覩玆美夫豈無因而至耶祝令請賦之予曰唯唯

協洽之嵗辛月季冬十有九日春令已融日維癸酉東風解凍蟄虫始振艸木萌動旦興覩異惋愕未詳非刻非畫雜以靑黃托髙甍以耀藻濡湛露之淸光靡纎祗以自固捨翠縹而外質糝糝兮可拂色蔥蒨而煒煌狀卿云之敷葉始膚寸而未將於是晨輝俯映宿靄盡滌祕艶發散奪人目力非卉木之常姿集孔翠之文翼蹇將蔓而莫承紛旣絕而未極疑飄颻以騰上不終悴於埏埴是日也閭巷驟傳觀者如堵詢於黃髮於時語語曰惟祝氏舊有令人詒厥隠徳庇貺子孫惟子惟孫前人是似儒行聿修世有淸議惟玆降祥神實司之我儀圖之歌以敍之乃歌曰江山之陽有祝氏奕世淸芬靄蘭蕙神之聽之錫器瑞所居有光霄燭地旦出土牛知攺嵗瓦上雙花應春至神巧無宗奪人僞瓦眾花繁舉相類毫素模傳示來裔積善之家蓋如是

巖竹賦【元祐六年某道中有感而作】

予佐金華言從吏役方暑蘊隆仰畏炎日載馳載驅道阻且修我僕痡矣憇於道周念玆迅翮向夕知還予行未息揮汗於顏情悁悁以遐想思欝欝而永嘆欲吐辭兮囁嚅步芳芷兮蹣跚久乃指並巖之竹曰始予之閒居愛竹成癖挹之而後飲翫之而後食或攀枝而歌或就防而息或宻之以來風聲或疏之以招月色與竹爲友時予三益如接晤言具韙莫逆惟今予懷與昔迥殊爲斗粟以罄折曽匏之不如從卑喧之末務殆心勦而形臒悵願言之契濶詠瞻彼以躊躇是竹也滴露如泣倚風如愧如怨如慕姿態特異𨿽不能言請對以意曰植物之生春榮秋悴嵗寒後凋予實同類稟虛中以襲道擢圓質以象智筠外飾兮中禮節孤聳兮近義以比君子考徳云備昔子之予悅也謂不可以日無此君今不予顧也猶友生之離羣學𨿽不以干祿仕有時乎爲貧知達人之吏隠志奚往而不申夫山林不必靜江海不必閒勿撓勿攖湛然乎有爲之間乘田委吏擊柝抱闗所遇皆適亦何有乎夏患若是則與子相忘不必形遇未始有物孰好孰惡語意已畢予亦驚悟登車詠歌風淸月素

雙楠軒賦

南郭夫子養素丘園於室之右面楠爲軒客謂夫子曰予昔放浪迹如漂萍南逰北渉舟車靡停睠彼通邑豪俊誇矜崇飾土木以麗爭聲靑樓朱閣防室危亭月臺峣甃風軒霧甍列嘉植以助防裒名葩而播馨聆珍禽之巧啄玩怪石之殊形洽比婚友意气相傾飲何拘於卜晝醉夜色之澄眀今夫子之軒廣不數椽攬幽僻以自誑甘寂寞以窮年豈願言而弗獲將懷土而樂旃夫子拊髀而嘆斂袵而對曰予樂在內子觀在外思莊生之貴眞與老氏之去泰審予心之所安𨿽容膝以爲大予之爲軒也雙楠在前環以茂林來淸音於南澗挹爽气於西岑方春之陽予楠向榮萌芽蔥蒨錯以瓊英入夏扶疏芘我墻屋翠陰正繁秀色可掬商秋旣肅淒兮向雕凝露丹葉涼風韻條凜凜隆冬雪景尢勝玉幹髙聳瑤枝互映四時代謝此景循環載欣載矚獨寐寤言罇中芳酒暢予情瀾勸言酌之亦旣酡顏荒徑自掃衡門晝闗乘化委分顧何有乎憂患予自謂此樂無窮而豪俊之樂不可保彼樂以物而此樂以道嗚呼昔居此邦胡可勝記同歸乎盡逝若湍水釣臺嚴子茶捨陸公遺址𨿽在荊棘揺空予有安宅亦曰廣居匪土匪木捲舒在予予軒足矣將復何慕客聞若驚腆墨而去

韓信背水破敵賦

井陘之役信提孤軍師出間道兮輕騎傳發敵據便地兮髙旗紏紛乘喋血之新勝建背水之奇勲卒破彊敵進兵席捲淸四海之妖氛原夫項氏暴興漢師數潰屯壘蚌鷸形勢腹背將軍以上惟敵所愾指揮回天地叱吒摧嵩岱擄魏豹於陣禽夏說於代彼趙人兮擁全軍之盛據空道之隘登山以望眾寡旣非其倫卽鹿之圖得失於是乎在我𨿽攻戰屢捷威武益張然師實逺鬭兮法之所忌士非素拊兮用或不臧欲以生之必防諸死欲以存之必置諸亡於是對大陣之整整背廣澤之湯湯還途塞兮議不返顧眾志竭兮鋒何可當爾乃棄鼓以驕敵人之心易幟以惑敵人之視洪瀾無際兮軍焉用殿怒濤有聲兮神若同恚雷谹雷掃風起炎至血陳余以染諸鍔擄趙歇而並厥地國步寖廣羣心愈親斷楚之臂亡楚之唇故初軍滎陽不能寸進者數嵗及垓下卒集大統於眞人由是知兵法貴奇將謀在智𨿽背山阜者彼難於衝突而驅市人則我易以攜貳惟變通不窮故勝可決惟洶湧在後故退無自於時也望而大笑者多矣聞而未然者有之計非常兮故所不載神莫測兮敵無以爲不然安能以一當百而取之不疑以勞制逸而用之不疲古有擊虛排術家之多忌易稱左次違經防而從宜故得智勇兩全功名兼擅由漢以來言兵者莫不稱淮陰之善戰

五言古詩

感春

橋門並馳道車轂聲摩空重廊隔囂哄閴若林巒中黎明寮寀集聫騎紛蹄騣交情金蘭契晤語藥石攻翰墨時間作辭气爭豪雄防蹤幸接武徒愧勞無功軒牕鑑晴日檐外鳴春虫沈迷驚節物飲啄嗟樊籠沂風漸澹蕩璧水初沖融坐想名園花芳菲靑紅儒宮異拘窘胡爲苦匆匆來時招客醉駕言與君同

夜深偶成

同捨諸稚子初更坦腹眠湏起鼻息洶洶如奔泉而我憂且病欲臥輙遷延坐久覺疲倦就枕如臨淵展轉復長吁情緒更淒然睡思暫彷佛徵鴈鳴九天使我不能寐體气寜不便身心貴攝理事累宜棄捐而我無所答泣涕但漣漣是時月當午素影隙中圓

晝臥偶成用前韻

我如邊孝先性愛日晝眠眠眠曷能寐愁思如湧泉東風穆穆和午影遲遲延憂多首自旋猶如瞰面淵人皆喜春色而我今猶然叱奴啟南牕欹枕望靑天浮雲來飄飄飛鳥去還還望眼無窮極移臥之前焉能夢栩栩徒自腹便便悠思慕範蠡心形得兩捐輕舟泛五湖短棹鼓淸漣規矩不我制所意成方圓

讀揚子

子云不偶時晏如在空屋席有虛文門無權幸牘法言譏異戶觧嘲懼赤族忿排賦長楊羞愧登天祿立俗思徇道制行依聖讀身死名不朽馨香藹蘭菊

讀陶淵明集

晉末何所似波心躍長鯨生民畏擾攘蹙額視欃槍淵明當此時棄爵務躬耕葛巾漉家酎杯幹壺再傾恢然聊寄傲無心事將迎眼底不足語筆下漫攄情懷有佳趣落紙字字淸有如碎寒冰貯之琉璃防又如湛秋水含玆霜月明秀气如可掬妙理不可名辭中有餘意此致尢更精班豪誠可厭曹侈無足評斯文孰比擬誦之淸風生

三月雨霽逰壽聖寺

新霽澤國淨禽聲落雲天精廬巧營構重扉鎖春妍檐楹曵晴絲池沼鳴細泉卉木互淩沒鉛華刷澄鮮檜樅屹如削橊櫻開欲然零蕊莓苔鮮幽香雜蘭荃俛仰欣所遇塵埃坐自捐云何冩軒曠松風鳴素

畱題聖壽院

休徵日欲沈晚風薄虛翠深秋景物淸蓮宮有佳致疏林速淒涼黃花防明媚山煙入寥廓螽聲失幽防翻經瞥聞音掃葉不待篲危軒逗寒色飛禽示眞意勤役何足辭妙觀良可祕歸歟誠未央爾耳悲所志

畱題覺慈寺

勤役大無悰駕言從勝逰蕭蕭野色淨行行村逕修逶迆轉隈隩初見巖巒幽喬木聳霄漢風籟淩淸秋稅鞅得精舍云繞空中樓檐楹列淸障下有百丈湫紅塵不到處俛仰銷百憂喟然問圓頂有此能樂不

畱題智者寺

天工剖山腹翻然納虛秀環岡挿修防斜巓倚寒澑危軒列層級橫梁跨深竇浮煙羃輕縷飛禽引鳴脰衝得淸眄佳致絕纎垢夢想脫冠來塵緣苦相逗

畱題婺州智者寺

宿雨𨿽乍晴輕雲猶出岫春深卉木繁千巖芳秀誰雲山逕幽防涓響寒澑時禽助好音百囀引鳥脰老僧邀客畱蒲簾捲圭竇側耳石鼎傍蠅聲辯湯茶品頗自修擊拂振襟防勤劬爇鑪香挹試殆三嗅稍定與之言飄然出塵垢坐久月華生澄潭明列宿

和吳顯道

澤國破秋仲景物兆冬索回颷捲林尾宿霧泛寥廓泮水還闤闍層巒瞰籬落啟牖挹蒨蔥開徑徒參錯虀鹽𨿽寂寥文史欣博約論古到鴻荒談經愧穿鑿逸志想鴻靦顏羞雉啄於焉得眞趣豁若觧其環窻惟載籍一視等糟粕了了見本來端如契圓覺衝逰汗漫髙步趨廣莫同心有名儒攝官在戎幕學識造淵醇詞章臻炳鑠良驥服鹽車白駒縶場藿念昔始傾蓋考正於狐貉韻宇凜可欽標致湛無著觴豆陪餘歡翰墨時間作晨嬉風力勁夜語霜威虐屈指兩炎涼流年信廽薄九重躋帝徳四海絕民瘼南徵奠蠻侮西戍弭戎掠吾道斯爲亨君才顧何怍行當坐天祿看書資筆削不然成均闡教助飛躍冠綬追英逰林泉謝逺諾胡爲懷故鄊逝將依負郭古都富城市比屋麗金艧甲第臨江壖勝槪奪云壑曲溝環淥塍激澗度危彴升髙或捫蘿厲急輙遺屩馴禽棲幾席幽花墮杯杓漁樵頻問訊童稚雜讙懅尋步陟蘭嶼選勝望菌閣此𨿽美無度烏知乖所學待時旣韞玉稅駕宜振鐸忠告冀毋忽投分匪輕托野芹稱美獻行潦資逺酌睠言效悃愊豈止事嘲謔知君湏多暇過我當如昨茗飲無俗情防餐有眞樂論文窮九疇議武貫三略誰主復誰賓此意良不惡

題諸曁王秀才華軒

卜居逺喧闐山中有淸意中爲風月軒周詩得標置琴書道自樂花栁春爭媚紛華非所事安恬養天智君家逸少後芬芬今不墜文章擅塲屋孝弟先閭比小淹何足嗟懿徳天所祕醖借勿感慨云雷起平地

次韻葉權之南宮春興

三年客京華雰埃侵鬢緑花時豈相闗藜藿欣自足故春鎖膠庠庭槐如兔目沂風淸晝吟璧水泛晨矚今我復來玆芳菲照華屋日長簾幕深欠伸倦晴燠英英同捨郎文采命騷僕眞想寄吟哦詩壇令何肅惟時屆淸明千官賜休沐我事未渠央矧敢念歸宿何當榜貢書諸生駭神速君歌我乃賡聊以慰局趣

再次前韻贈葉權之

廣文新決科恩鬭春緑香名滿眾耳要路防髙足阿房得第五中眉嗟志目平明趨省門容儀聳旁矚廩薄𨿽屢空潤身非潤屋朅來鎖南宮迨此東風燠吟哦夜不休立侍窘童僕詩成字字淸華星防秋肅中含不盡意往往念歸沐遙知臥鴟夷獨酌慰齋宿云誰可與飲鄰有三不速篇卷正沈迷當以從事趣

次韻答翟公巽見戱

鞘中長鋏鳴將軍出天山前驅七萃士鐵衣照朱顏萬馬飲瀚海丸泥封玉闗何必學孫吳功成談笑間西顧淨無塵仰視太白閒歸來佐天子坐使淳風還

贈明智大師

上人眞法器根性宿明悟閱書一再過覆誦絕遺誤教乘浩無涯秋毫析紛互援證窮理窟辭源百川注曉堂列圓頂瞻仰祛未晤執熱濯淸風中痟飲甘露瑩如壺中冰潔如機上素鱗角𨿽出羣豹文方隠霧

送安宣義還雒陽

學省無吏窘官穏如林丘寮寀得之子一語消百憂虀鹽對晨餉菘韭余時羞淡薄本同適言歸異初謀親庭奉喜慶退有園池幽樂事廼如此攬執安肯畱塵區饒滯念役役無時休衝襟得髙躅視身等虛舟嵩少多逸士盍往從之逰相見試舉似此語頗勝不

送趙節推防檄還鄕

月舒以長麥天和更淸初荷吐香芽新蒲生紫英濟濟幕中客眉間黃生明膏車指鄊國言歸奉壽觥上堂拜嘉慶喜雨淪飛甍斑衣學古戱芳蘭逗春榮世態今猶昔萬緒水火爭奔馳浪自苦心胸沸庖烹賢哉吾景崇養志輕利名效官求便郡晨暮請安平玆行天所佳祥煙送曉徵要當感星聚豈徒資月評

送曽正直

往嵗別君去怱怱殊未饜來玆諧宿願一笑忘虀鹽俛仰復去我促裝難暫淹重江逼潮信掛席程欲兼諸曁號繁劇牒訴紛黎黔君才古循吏公庭耿秋蟾借畱適民願坐變六涼炎政術久彌勵謡頌喧閭閻朝廷方吁俊延訪降宸嚴行矣決顯用此理君奚占

李縣丞美替作此詩餞之

東陽見夫子格調駭心目相逢恨不早請違何太速咄咄空中字便便榻間腹暫畱腸九回言歸日三卜到家樂應顚登舟喜堪掬題橋釋舊誓彈冠俟新沐偃蹇何足嗟君看松與竹

友人有小石數顆以余酷愛將輟恵佳者惟求一詩賦以贈之

公子有佳石丹碧非一狀磊磊不盈掬巧奪三山狀貯以白玉斗挹注秋滉瀁有如澄江淨隠映朝霞上頖林官獨冷悅此助淸曠惟求詩句易於焉窺雅尙山陰昔換鵝流傳信非妄

同呂文剛吳邦獻馬子才賦白菊得采字

紅紫春爭妍那復俟秋宰玆花如端人淩颷振輝彩英英剪輕雲粲粲絡珍琲天淸月色畱日淡霜華在髙標比松竹芳气壓蘭茝飄零飫夕餐韡韡富晨采中有神仙滋收功逸而倍調丹雜樗楮服之毋豫怠能駐好容顏延齡向千載事著抱朴書劉生豈予紿

七言古詩

次韻張察推詠宻印竹軒

衛尉才豪𨿽卓絕溺志奢滛愧明哲羅綺叢中醉復醒趂拍佳人不成列黃門侍郎天機深傲世忘榮事髙潔侯印公主不解顏好竹之心了無節紛華必竟致靑螺恬澹有誰賡白雪此君佳致識者稀千古淸風與明月髙僧欲現菩提心種竹滿軒功未徹嬋娟人共得觀臨蕭瑟師當知演說率然相造師勿嗔勝遊本爲吾僧設對君不惜洛生吟更待詩酣歌二闋

次韻鮮於學錄太一宮海棠

巍巍樓觀神君宅晝鎖眠魚斷人迹嚻塵不到春自濃海棠繞砌花如織日窺絳彩艷朝霞露浥芳苞防靈液枝侵香霧拂桁梧乘風欲鬭蜿虹赩都城三月賞花天爭騁纎驪並赭白廣文官冷苦無悰偶到殊庭欣有得嬌嬈初值欲開時逥視羣葩澹無色許昌風雅譏少陵玉壘繞山誇蜀客豈知移根古壽宮瑤艸華枝伴蕃殖雨餘濃麗應更妍負賞牽吟心未息

赴省試到闕偶成

去年隋隄一丈雪雪路苦寒那可行行人畏寒兼畏滑滿蹊堅冰如鑑明行裝人與馬成二身不自惜旁人驚﨑嶇千里到京闕痛定回思雙淚傾伊予少小親翰墨應敵豈觧前無勍今者西來皆計吏妄與羣俊爭文鳴無田歸耕曷爲養得失未易秋毫輕作歌聊用寫情素擁鼻防吟同洛生

蘭溪葉宰以某阻水治山頂僧捨見邀作此詩以謝

月輪一夜離天畢山川吐云翳朝日飛亷吼空馳霹靂雨勢霶兩溪溢橫流不復相望軼浪花飛起三千尺我時艤舟酣戰栗眼看民居半沈溺邑令之賢誰等匹爲治公居寄家室顧眄奔濤心睱逸寓居恰倚靑山脊吁嗟此驚身未歷折腰逺來甘恐惕飡霞先生今鎩翼附郭相君無所食愁霖謝子𨿽非敵少宦徐郎良未懌

和岑運使題趙吏部容膝齋詩

公不見金穀樓防挿寥廓珠璣映出琉璃薄滿甑靑螺甲第空富貴回頭驚旅泊又不見淵明三徑似元卿藍縷茅檐僅容著心知侈汰非逺謀寄傲南牕安所托二子薰蕕古至今遺臭傳芬皆自作中郎天機湛秋水涵泳源流潄芳酌小齊容膝思昜安顧盻俗緣嗟自縛琴書對眼助淸閒杖履從人笑疏略紅塵一防不到處只許鑪香度帷箔吁嗟淡靜世所艱此味要之屬丘壑能以膏粱甘寂寥道徳髙風信邈眞長標置自非凡區區乃念東山樂見嗤逸少固所宜詎識此生如寄殻防湏掩關友松菊俗子扣門從剝啄揮殘麈尾𨿽可佳弄絕韋編良不惡

爲陳秀才題墨妙堂

寶池當幾潤滑並蟾蜍玉竇寒泉傾墨花泛泛花腳輕雲牋皎皎月色明凝然嗣將先管城一掃神怪吁難名騰龍舞鳯相回縈倒日翻星艸行或如懸崖倚孤撐又如脫馳萬兵猿攀虎怒勢爭鯨奔蜃駭駛波浪驚篆斯邈艸伯英鐘蔡衛索更品評逸少兼之集大成寥寥千載無與京鼠須蠶繭祕迹淸玉華遺言同誓盟埋藏不計申與庚模蹤間出相光晶太丘佳士天气淸訪求寶字金滿籯編聫軸捲紛縱橫名家諸妙皆有聲文余髙致超八閎深求眾法窺忘情防當臨池染澄瀛銀鉤萬字揮崢嶸

送葉朝奉

夫君才調天所旌胸襟洞然秋月明兩以文章對集英老拳再中匠者驚割雞已詠劉江陵盤根錯節君所輕斷蛟剸割無能攖懿效翹然宜彚徵列章論薦仁且明炎涼三嵗歌有成千室不放休車行斑衣歸學嬰兒聲靈椿丹桂芬芷蘅上堂獻壽樂事並餘歡洽比賦丁丁我之別兮不識情君之愛我勤且誠祝君轉飛九萬程男児功業貴崢嶸

上毛運使

人各有求心靡同世路奔馳如捕風我獨不願萬戶封悁悁所願識毛公我公髙才眞國器醖借聰明天所祕子師气格千里駒廣基文章一枝桂學優入仕斯義榮我公所至皆可稱來暮已歌亷叔度去思還似謝吳興天心憂勤念方面外臺遴選皆英彥我公所至綽有聲炯炯精金經百錬昨夜使星入鬥牛鵲聲曉送傳書郵報言有詔下天闕公按濱江十四州審報已眞驚且喜入戶不知摧屐齒拜塵潘子行有緣倒屣蔡公何敢擬自嗟此誠今未通何時垂翅附防鴻眉間黃色已可慶懷不復嘆秋蓬公不見張華一賦致髙位阮瞻三言得淸議刻畫無鹽𨿽有心滓穢太淸徒自愧朝廷言路方坦夷比年漢詔下天墀所念淵明方爲米防湏平子爲題

答王及之賢良見寄

公圭侯印人所優利鎖名韁吾所羞耿耿有懷非隠憂思得佳士從之防今年折腰來佐縣辭采接君心自見懷刺過尋不問程剝啄扣闗諧所願誰云白首交如新傾蓋相逢如故人囊中制作絕倫類和璧隋珠無足珍心醉歸來書文室卻怪前宵夢椽筆至音寂寞知者稀安得論文永足日可嗟吏道事奔馳信信不見元紫芝胸襟不復憂鄙吝圓緘寄我愁霖詩得詩三復云牋捲喜气塡膺光滿面一首能輕萬戶侯緑髮幸交三語掾我今爾耳何爲哉汗漫如君心自灰爲君挹盡雙溪水不發纎塵污兩耳

醉歌行次韻

甞聞醉鄊之樂眞且全靑州從事鄕之賢杯鐺三百沃軒曠眼看萬有心陶然平生不識飲中趣糟漿逆鼻憂頽顚捧甖徒知詠酒頌側弁未始陪賓筵丈人懷湛秋水塵埃滌盡中恬淵美哉家釀蔵之久誓可與飲無畱涓宴開設此杯中物意如割炙何勤防歡誠感激忘旣醉是日飲興輕金船房櫳蠶老舒長晝郊野麥秀淸和天主人放懷客盡量談間標韻淩雲煙醉歌耳熱匪吾事兩腋淸風同玉川願言乘玆騰倒景淸都謁帝羅羣仙酒防逸思不可遏筆端詩句如奔泉

求畫

伯父有畫美且都丹靑彷佛顏色渝塵埃漬漬相染污惟有筆畫存規模隔步看之有若無想象人物淪煙蕪刲羊刺鹿皆糢糊皮毛狼籍血盤盂巨索懸鼎地爲鑪薪火炎炎勝西隅庖人握刀眄精麤幾上獸肉縱橫鋪中有一人與眾殊戴防被甲腰屬鏤昂藏形貌長髭須眼看手指如典徒一奴禿首攜酒壺酌之飲眾蘇勞痡眾人得酒停烹屠延頸飲之舉兩腢有壇數級如闉闍壇側毅然一武夫負弓韜矢手執殳左右不敢肆闞此是胡中祭天圖故應先日事庖廚防生見之甞覬覦好之不啻千金姝

欽定四庫全書

摛文堂集卷二

宋慕容彥逢撰五言律詩【五排附】

贈宗室順國軍節度使開府儀同三司仲公

儀比公槐峻恩分將華楚詩能教子沛易自名家較藝聨千佛藏書閱五車風猷齊往豈謂史臣誇

挽贈開府儀同三司朱公二首

戚畹聨榮久三朝慕遇隆身𨿽居寵貴志益守謙沖聞譽中外哀榮備始終新阡標氏族官是漢儀同襄事涓辰吉華旌拂曉參車輿尊廣陌宅兆指遙岑寂寂泉扄閟防防隧路深堪傷純孝子揮淚血霑襟

挽祕閣校理知湖州余使君二首

桂籍冠羣英驚人在一鳴遡風淹鷁路擊水失鵬程已協三刀夢空嗟五鼓聲惟應文苑傳不愧史臣評惟昔都門別於今歲屢更周旋如昨日慷慨敍平生短牘方傳鯉長歌未報瓊仁賢何太嗇此理信誰明

和劉著作偉明貢院卽事韻

簮紱千齡防朝廷百度明規摹追古治符瑞恊炎精九敍民歌遂三階夜彩平秉文稱濟濟樂育詠菁菁經術漸摩久人材長養成禮闈防眾聴文鑑肅羣情預貢觀能吏來防盡碩生胸襟窮底蘊頭角競崢嶸蓛蓛珠璣墮喧喧虎豹爭气沖牛斗動詞感鬼神驚收視疑無我湛思詎有聲紛晨霧委幘岸宿雲橫納試庭除晚遄歸步武輕身𨿽同脫鞅心亦類搖旌三級看鱗化千金想睇迎膏粱搜衛霍行伍擢韓英巧思憐金注塵言沮海行正迷花錦亂忽覩玉壺淸奧義窺儒寢純音發帝莖鉛刀慙利割瓦釡失虛鳴已奏靑錢選初聞白雪賡句從天外得思與海同傾相對一杯酒當前二尺檠詩壇瞻宿將筆陣卻驍兵函劍騰秋紫霜鐘激夜鏗請降銜許璧引過負亷荊水落崖方露犀燃怪自呈川吟愁燕雀林嘯栗鼯鼪莫逆諧心賞相從與願並塵風傳勝語鼎浪閱名烹待報遲星使攄懷賴墨卿何當啟魚鑰寒食尙畱餳

蔣穎叔生日

宗派源流逺家聲竹帛垂靈暉鐘嶽瀆吉夢襲熊羆夙擅鄕評美尋膺國士知文章追往哲學識判羣疑試若穿葉科如摘頷髭繡衣趨觀闕霜簡照軒墀諌拂龍鱗逆身探虎穴危忠猷聳鴛鷺直气懾狐貍要路淹風鷁丹心比日葵使臺専漕挽帥閫肅邊陲久郁公臺望初還輦轂時缿筩爭訟防囊橐冦攘衰蓮炬驚宵漏花甎曉曦暫分方靣寄復演禁林詞廊廟先圖任樞衡遂倚毘雍容承晝接宻勿奉疇咨已冠中樞府猶虛百斛姿兩轓將畫鹿五總舊名儒效流吹王功鏤鼎彞更增箕翼壽餘慶在庭芝

許衝元生日

良月當初吉昌時葉半千气鐘奎壁粹壽稟角亢全殖學優前哲香名自妙年文章魁桂籍風采冠櫻筵要路諧先據淸班閱屢遷蕓書讎甲乙黼坐謁溫宣丹陛趨文石彤庭詠綺錢云梯滋穏步風融正孤騫淸切陪華蹕雍容進邇聨夜歸驚寶燭曉直花甎餘力兼京輔能聲映簡編冦淸桴鼓絕訟息缿筩捐入謝𨿽言邁䢐齊遽式遄詞林俄再入政轄遂詳延鯁議違時去丹心許國堅賜環朝帝所曳履上星躔樞憲仍圖舊巖廊慶得賢珥璫鸞渚上鳴佩鳳池邊黙識通倫類先幾炳綿龍輈迎舜日鼇柱拱堯天夾轂占轓鹿飛冠兆冕蟬鶴齡偕集木算等巢蓮丙魏君臣契韋平父子傳功成五福具永作地行仙

七言律詩

恭和元日受寶詩

聖主規模冠百王考玆秦寶欲更張玉因天授來殊域工與神謀軼舊章羣辟竦觀稱萬壽廣廷昭受襲多祥宸慈特紀千齡遇詩似奎躔夜吐光

層墀班序列華紳萬嵗聲中八寶陳映日浮筠盈黼座如虹佳气繞楓宸珍符休顯光圖牒恵澤汪洋浹士民天佑聖神方錫羨從玆諸福與詩新

恭和禦制回鑾詩二首

日轉蓬瀛詔蹕歸晚陰風色倍淸微從教小雨霑花潤不放纎塵傍輦飛萬井歡心陪盛觀盈塗嘉頌紀鴻徽時和嵗稔民同樂古昔升平似此稀

十萬宮花簇馬歸宜秋門道晚陰微云隨香霧相縈去塵傍珠韉不敢飛盛事傳爲堯壤頌薫風催入舜琴徽年年池苑春如許天子持盈燕幸稀

恭和禦制幸池詩【案池字土原本缺】

乘時逰豫屬皇明芝蓋重臨太液淸鵷鷺舊臣稱壽斚魚龍嘉戱出僊瀛長堤映栁千門啟翠水涵空一鑑平天意自同民意樂無知艸木解欣榮

恭和禦賜陽徳觀碧桃溪新竹詩

三千迸籜拂朝云想見坤只夜駿奔嶰谷掄材聞古帝桃溪呈瑞屬神孫如犀亟應絲綸命帶粉初縈雨露防欲測九重宸算永防須億萬數靈根

恭和禦制朶樓特宴之什

東闕岧嶤宴特頒樓前寶燭萬星寒鼓聲泛樂鼉靈震鑪篆回風翠鳳盤積有嘉祥占嵗稔寵因芳夕慶時安厭厭旣醉君恩重歸路繁華緩轡看

次韻祝通直甘露詩二首

聖心天意兩無違露灑文昌若應機【北齊邢子才甘露詩云誰謂穹昊逺道合若應機】甘自蜜房分瑞液瑩疑蟾窟借圓輝徧裝叢栁春爭麗髙應晴空午不晞豈止臣民胥鼓舞故應殊裔亦心歸

露液無聲降自天淸英含味滿丘園日中垂澑眞珠落風後寒澌雜佩翻呈瑞未央曽紀嵗襲芬儀鳳亦更元廣寒應徳彰嘉祉臣子相看眉宇軒

恭和禦制以節近嘉平時雪驟應詩

翳翳同云結晚陰六花宵降聳瑤林一犂共慶農疇足四海安知帝力深陽位涓成初奠玉眞祠昭謝正齋心況當節紀嘉平近時雪時暘自溥臨

恭和禦制元防之次日嘉雪應錫宴於公相之第詩

三元盛禮冠年華翼日朝隄雪覆沙端爲聖時調玉燭故當余臘雨天花萬箱占瑞民胥慶靑輅迎春節尙遐錫宴賜詩知有喜自應和气浹潛芽

恭和禦制以嘉雪愆躬致懇禱精意上孚靈貺昭格己夘庚辰降雪盈尺賜相臣詩

皇心閔雪正傾祈盈尺呈祥靡願違潤浹土膏占嵗稔和生民气敵鑪煇千門瓊瓦連云聳九陌瑤花撲靣飛聖徳格天超曠古更須宸翰沈幾

嘉平紀月近正端時雪時暘軫念寛云色乍收銀闕角月華徐轉防旂竿映階積素光相射迎吹餘花舞向防最是三農知嵗樂歡欣無復嘆祁寒

恭和禦制喜雪

需宴宸章次第頒祥霙宜入詠歌間心知旦暮千齡遇目覩聲詩六義還治格雨皆順序慶均朝野共怡顏微臣叨預承恩列賡和才菲若負山

恭和禦制觀儺詩

日近新正臘已殘咚咚儺鼓響晴寒神資颯爽來羣祀舞節蹁躚應七盤門磔交修邦典備物疵銷盡裏民安欲知聖主憂勤意深拜宸章仔細看

次韻和吳右丞恭覽神宗皇帝禦集詩

永裕防撫映萬春孝思今見聖心循仁言盡集絲綸舊細札初刋琬琰新盛比鈞天張九奏麗如華衮繪三辰邇僚拜賜榮懷甚亦輟余編寵諌臣

次韻伯父元夕有感

往嵗元宵寓帝京天光黯淡雪犇騰鑣公子羅千騎隨計書生對一燈舊事悠悠頻入夢新愁鬱鬱更塡膺低頭懶看南軒月撥盡鑪灰對好朋

試燈日侍親逰戒珠寺

雪花新霽玉雲閒慶侍來逰古蕺山稅駕且需明月上捧觴徐戱防衣還樓臺燈火靑防外市井笙歌縹緲間膝下歡娛誰與共棣華相對醉酡顏

和中書梁侍郎君臣慶防閣賜禦筵詩

巍巍層閣倚雲開閣上書從帝所來率土士民瞻慶防華筵樽爼幸參陪宸文正比天文麗春力應隨筆力回主聖臣賢千載遇欲形歌頌愧非才

和中書梁侍郎喜雪賜禦筵詩

康莊雪景曜重闗宴錫潭潭府第間愛日似隨人意出祥風時泛樂聲還歡謠已見喧民俗喜气遙知動帝顏溫詔許持金斚醉戴恩同祝壽如山

和蔣秀才牡丹次韻

如霞如錦色何鮮映日欹風特地妍獨占一春疑得勢平欺羣卉若當權自知麗艷能傾國須放香苞趁禁煙花市試詢桃李價從今不直半分錢

次韻阮承書詠桃花菊六月開

怪來籬下欲成蹊菊似桃花賞客迷淸郁𨿽同彭澤逕嬌紅全是武陵溪露沾宿蘂金絲潤日炙防英玉葉低占斷春光與秋色薫風特地與防題

和余秀才逰緑淨堂以詩見寄

佳名誰爲牓嶇岑牽惹詩翁躡屐尋緑外淸風先見竹靜中新囀不妨禽沈酣山水眞君事汩沒文書豈我心待撥頻煩聊一賞振衣閒坐洛生吟

次韻題任承事淸樂齋

塵襟滌盡更無餘兩字名齋信起予物外淸標輕紱冕閒中樂事付琴書蘭生階砌靑春好槐覆門庭過客疎更有孤吟寫幽思篇成渾似琢璠璵

詠蔣秀才西軒詩

園池佳處辟幽軒西揖湖光入坐筵藥本自生芳艸地花陰長到夕陽天就閒頗似陶潛逕適意何須範蠡船此覽淸虛有眞趣不勞他境覓林泉

和元卿

水根山腳最荒涼子隠頽祠足感傷廊廡傾顚春艸緑門庭寂靜野花香聞之自可成酸鼻見此如何不斷腸追想舊蹤徒悵望淡煙淺露忽斜陽

荊吳豪俊最繽紛功烈平西自出羣節操不慙張禦史功名終似李將軍安仁句語聊書實宣佩聲猷更襲芬豈謂千年有遺恨數間頽屋枕溪垠

知縣沈奉議所至榜雙淸於書室諸公篇詠甚多猥以見屬輒賦四韻

燕居隨處榜雙淸借問何修稱此名迹似壺中冰瑩潔心如潭防月澄明棠陰人散紅塵靜鑪篆香飄翠霧輕不必林泉堪寄傲林泉𨿽勝尙關情

和四十伯父見寄

入夏情懷轉不中多愁多病愈乖慵匡詩該終難繼蔣逕幽閒頗願從賴得古文消日月更無佳友話心胸【時數交友皆外】吾宗幸有邊經笥卻得時時一叩鐘

比來維日捧詩筒久廢吟哦覺懶慵韻險不容更屬和意勤須索彊隨從深思往往花盈睫得句常常汗浹胸萬事始知闗習否賡酬本合類撞鐘

答王賢良見寄仍次元韻

一觀淸表喜良儔三惠佳章嘆暗投已駭談鋒傾海瀆復驚文怪埓虵牛敢將晚路輕王述決有亨途待薛收君欲獻書眞得計我今亦作董生謀

逰天章寺陪越帥邵司業京東漕呂侍講通判錢承議行

路轉湖天宿霧開碧霞深處湧樓臺山川到午晴暉秀林木先春緑意回舞鳳寶書藏琬琰換鵝塵迹鎖莓苔賤逰不畏風霜動擬看云尖送月來

和彥升聞更聲

蝶夢回來側耳聴夜深風細轉分明嗟予觸物徒勞感顧爾於人豈有情宰寺樓髙聲更逺楚天霜冷韻何淸因玆卻憶南軒宿兄弟之言悉至誠

五言絕句

題白沙驛壁

未忍歌歸去行當獻子虛自嗟渥窪種垂耳服鹽車

題婺州道傍水閣

勞生成底事寸祿解縈人陽羨溪山好歸歟未有因

畱題婺州孝順鎭寺

處靜未有計徒勞眞可傷山僧應笑我只爲斗升忙

甲申十一月夢中詠假山

欲雨煙雲凝經秋苔蘚多憑君莫拋擲畱取伴吟哦

七言絕句

和王推官正月十三日逰戒珠寺竹軒詩

誰種篔簹翠掃天擬將風月度流年當軒便是眞如境到岸何須般若船

積雪滿山寒不釋碧瑯玕繞玉樓臺林稍淸韻風吹到檐底疏陰月送來

貢院卽事

自崇寧癸未叨備從班距今十有四年間五知貢舉文官花在試防前

文官花畔揖羣英紫案香焚曉霧橫十四年間五知舉粉牌時拂舊題名

醴泉觀宿齋詩【並序】

崇寧三年正月十四日以中書舎人扈蹕至醴泉觀屬有公事免赴對禦試艸於道院之竹軒政和四年二月十三日被防奏告顧視齋館卽曩者縯綸之地也屈指十有一年感而成詠

昔陪淸蹕欵靈眞曽對疎篁縯帝綸十載重來渾似舊惟應雙鬢二毛新

月夜偶成示翟公巽

一杯誰與細論文對影成三更此君卻憶當年少陵客空吟春木與江云

非闗色相與聲聞此意如何舉似君眞馬不須鞭影露本來誰道有迷雲

和兵部何侍郎宜香閨五絕

香如雲彩出無心一室初凝畫舫深靜對氛氳永終日誰知眞相在淸襟

夕薫猶泛絳紗中曉炷重添翠繞空欲識芬芳何所似百花叢裏度香風

暗窻日色鑑重幃香霧橫襟進講歸西學尙賢恩禮重惟將經術贊沈幾

鄕賦防收一日長文闈恩地自宗房【侍郎兩爲常州考試官初牓伯父預選及再至彥逢幸出門下】摳衣獲造芝蘭室猶認當年月桂香不問無言與有言香山何事解聞禪【來詩有香山寂寂聴因緣之句】須知篆縷搖空處便是重重說萬緣

次韻上酬郭愼求長官

金盆馳問請閽人郵信浮沈杳未聞二十八言還寄我一揮多謝管城君

次韻上酬四十伯父

南郭先生物外人鏘金佳制喜重聞寫成圖軸閒來展要似徽之愛此君

寄單季隠

別時新栁拂煙汀已見黃花照眼明卻憶荊溪寒雨夜笑聽屐齒出相迎

題婺州多福寺壁

我僕𨿽勞日未央秋風行色稻花香歸心那解同元亮官況由來似偉長

和衡侄題孫徳明墨梅

霜風栗烈砭人肌又是江南梅發時寫影尋眞未端的此心隠處是南枝

欽定四庫全書

摛文堂集卷三

宋慕容彥逢撰詔

賜仁福帝姬辭免冊禮許允詔

朕膺祐上靈占祥右帨爰當初晬肇賜美名申父子之至恩旣孚號篤邦家之多慶敢替舊章玆上奏對亟辭冊禮載詳謙挹良用嘆嘉特徇防祈永綏遐福賜少保太宰兼門下侍郎鄭居中辭免男億年直祕閣允詔

朕搜俊乂靡間防逖惟卿以道徳勲業翼贊大政而其子力學篤行達於朕聽不有褒嘉何以示勸是用寵以蕓閣之華卿抗防懇免朕親禦翰墨旣卻其請矣今復有陳乃以待試學校爲言朕嘉卿徇公忘私遵奉法令足以率勵在服特從其志玆永有辭

賜少保太宰鄭居中辭免冊命允所乞詔

卿時之先覺以道徳謀謨佐佑大政玆延登於保輔寅亮天地師長百寮任重禮隆肆命宜允

賜新除太傅致仕何執中辭免冊禮允詔

卿位宰輔引年得謝以三公就第列宮師備文物而發命焉所以優禮元老爲在廷之勸也今卿抗防懇避辭肫意切朕勉從之以成爾防謙之美

戒勵百官遵奉法度詔

朕承先帝休徳永惟熈寧元丰之盛以紀綱則肅以政事則修以典章則備官師共恪民物阜安蠻夷率俾𨿽二帝三王之治未有以進此也朕嗣守基緒監於成憲冀緝熈潤色之以垂無疆之休故首命輔臣愼簡乃僚講論庶績凡先帝之所議而未行或已行而廢於元祐者朕於此繼其志述其事惟恐其弗逮故惇睦宗族以隆親親恢崇學校以一道徳董正官儀以辧職守刋憲令以明禁戒欲下不加賦而國用足則理財以義欲邊不告警而疆土辟則禦戎以威小大精粗本末具舉其效彰明較著者蓋不可以一二數也廼者太史獻言五星循軌考之故實時惟休應朕用嘉之樂與卿大夫守此法度優防無爲承天之休以享太平繼又肅儀衞考星辰正衣服下至百工技藝罔不興飭將討論治定之禮功成之樂以明繼述之效若此凡百官君子其同恊心遵奉法度堅如金石信如四時以副朕至誠惻怛之意其或志在傾巧而以浮言動搖習於怠惰而以便文僥幸朕得治而懲之咨爾在位明聽朕言朕將垂拱仰成於玆爾亦有辭於永世

賜延康殿學士彊淵明辭免恩命不允詔

卿操履端靖問學醇明再直禁林進承密命文詞議論朕所褒嘉玆抗封章累以疾請察其誠確俾卽所安祕殿髙華祠宮優秩並爲汝寵昭示異恩宜止謙詞亟祗成命

賜新除顯謨直學士依前永興軍路安撫使賈炎辭免恩命不允詔

朕以卿才資防通風力彊濟往膺閫寄方竚壯猷爰進直以寵行俾增華於所涖勉圖報稱勿事謙辭

賜新除翰林學士承防馮熈載辭免恩命不允詔

禁林詞臣以重徳夙望獨承密命蓋極儒學之選卿經術醇深文辭典麗明於大體議論有餘俾踐厥官時乃親擢抗章引避未體眷懷成命已行宜祗受之

賜翰林學士馮熈載辭免恩命不允詔

北門視艸朕所愼選以卿經術深美文詞典雅踐淸要綽有華問乃玆親擢俾踐厥次抗章祈免未體眷懷朕命惟行宜卽祗受

賜少保太宰兼門下侍郎鄭居中辭免外甥朝奉郎知大宗正承事李伯達除尙書度支員外郎恩命不允詔

文昌諸郎必資材望以伯達揚歷有譽俾踐厥次而卿抗章引嫌祈寢成命秉公守正朕惟汝嘉惟官擇人時乃親擢於義無慊勿復有陳

賜太傅何執中辭免恩命不允詔

卿以甘盤舊學輔相朕躬勲徳兼隆爲時元老今玆得謝惟優恩異禮乃稱始終待遇之厚廩餼之入頋何足辭宜體朕懷勿復祈免

賜新除翰林學士承防鄧洵仁辭免恩命不允詔

詔鄧洵仁省所奏辭免恩命事具悉禁林承防儒者至榮久缺不除蓋重其選卿志操端靖學問深醇議論文章夙有華問典司內制朕所眷知玆用褒嘉俾奏密命趣宜祗服毋復有陳

賜新除翰林學士許光凝辭免恩命不允詔

視艸北門極儒人之選人惟求舊申命用休以卿學識髙明文詞典雅曩踐厥次休有譽言召自逺邦再入祕近宜體朕眷往楙承之

賜大司成陸蘊辭免恩命不允詔

大司成摠學校之政令非望顯於時多士信服者不以輕授卿術業行誼朕所嘉尙是用輟自詞掖俾踐厥官宜體朕懷往祗成命

賜新除翰林學士劉嗣明不許辭免詔

北門學士潤色論思爲職考擇之愼必惟其人卿學有淵源辭知體要揚歷華顯業履兼隆乃玆新除俾踐厥次胡爲謙避宜卽欽承

賜新除工部侍郎方防不允辭免詔

六官之貳資望髙華卿學識淹該履行醇茂揚歷有譽宜踐厥官胡爲防謙尙勤訓告朕命惟允其往欽承

勅

賜龍州知州彭允宗等進奉賀端午節溪布勅書

汝逺有邦土久衞邊陲聿當時序之臨來效物宜之貢載詳勤恪深用嘆嘉

賜保大軍官吏等示諭勅書

朕以某人稟資沈勇防塞忠勤進築新城大殱羣冦旌其師律以將旄懷吏民爰及師旅玆聞渙號諒愜輿情

賜修武郎趙子噩奨諭勅書

朕恢建黌宇聚眾姓而教之惟汝三子年尙幼也而能通誦羣書與夫八行八刑之文小子有造在於屬籍義方蓋有自矣朕用汝嘉

朝請大夫行大理寺丞馮大鈞可大理正勅

勅具官某書曰非佞折獄惟良折獄故朕於刑法之臣選任尢愼爾丞於廷尉克有譽處宜能體朕欽卹之意惟詳正之官實佐卿貳今以命爾尙其懋哉可

賜防國軍官吏人道士僧尼百姓等示諭勅書

勅某人等朕以某人气節忠純材猷閎廓比膺詔防往撫邊陲克有顯庸宜加寵命俾聨班於上宰兼視秩於貳公爰昜將旄仍陪封戶逖聞孚號諒愜羣情

賜知安州向萬向等進奉賀天寧節並端午冬正溪布勅書

爾祗服朝恩介居邊裔爰因嘉節克謹彛儀載省勤誠不忘嘉嘆

賜保靜州知州彭儒武等進奉天寧節並冬祀冬正溪布勅書

爾世服朝恩嗣修貢職爰因令序克講彞儀載念恪勤良深嘉尙

賜保靜州知州彭儒武等進奉賀端午節溪布勅書

汝邈在裔居克綏世守當端辰之紀節修逺貢以效勤載念忠誠益增嘉嘆

誡諭三省樞宻院修舉先朝政事

勅父作子述繼明以照四方君令臣共相待而成一體朕承右序之重思保艾之艱若渉巨川罔知攸濟若構大廈遹求厥成深念熈寧元丰之間髙越貞觀開元之上以謂先皇帝聰明睿智齊聖廣淵旋乾轉坤奮無前之偉績深根固蒂建不防之宏基十有九年一新百度都兪吁咈謀謨至詳緝熈儀刑典則俱備恩洽動植威暢蠻夷大聲如雷霆可聞而不可象其震爲章如雲漢可仰而不可繪其光肆朕繼統監玆垂裕爰詔列位悉復舊章惟徒法不行必得人而後舉而美意所寓蓋流澤於無窮尙懼科條𨿽設而考覈或遺敷繹徒勤而發揮靡究不足以不刋之典垂無疆之休恭黙以思怵惕若厲咨爾執政時予仰成逮事先朝與聞彞訓循名考實揆往驗今孰戾而弗修孰委而未舉於焉匪迪罔或愆忘一物失宜曰予之咎庶邦作乂惟爾之賢其愼乃猷各倡厥屬率時昭考予將比迹於周成格於皇天爾無専美於商尹故玆誡諭其往率循

批答

賜皇后賀冬祀禮畢批答

勅皇后鄭氏朕夙駕齋輅親祠泰壇格玆熈事之成實亦柔儀之助方還詔蹕遽閱慶函載味勤誠良深嘉嘆賜內中夫人郡君已下賀冬祀禮畢批答

勅某人等朕聿修元祀祗見上穹熈事迄成休祥類至載詳慶牘良悉柔誠

賜皇弟燕王越王賀冬祀禮畢批答

勅朕聿修大報爰舉明禋熈事迄成景貺昭格有嘉同气實相盛儀及玆詔蹕之還首閱慶函之奏勤誠斯至嘆尙良深

賜大長帝姬賀冬祀禮畢批答

朕涓選靈辰稱秩元祀祗膺純佑獲厎熈成玆閱慶章備形善頌防誠斯至嘉嘆良深

賜新除宰臣鄭居中辭免恩命批答仍斷來章

朕承列聖之垂裕膺上帝之降康遹求厥寧考重其相蓋賴股肱之助克濟宵旰之勤以卿道術純明器業閎廓行髙而志潔論正而謀嘉以文武之兼資有忠孝之大節踐政路於玆十年贊翼治功允惟一徳用延登於宰席旣敷告於朝倫胡爲防謙尙形遜避

賜新除宰臣劉正夫辭免恩命批答仍防來章

朕只循考翼聿承天休永思萬化之原必資一徳之輔詢謀至重授受豈輕以卿學識髙明器能宏博慮經逺而不競言厎成而可稽自擢近司於玆八載其忠亮足以式百辟其通敏足以贊大猷肆膺注意之公用錫廷之寵朕命不昜爾勿固辭

賜新除知樞宻院事鄧洵武辭免不允批答

朕惟本兵之府天下武政總焉嘉與不二心之臣圖回萬務以靖四方卿學術宏深器識髙逺端亮之節著於朝倫忠讜之言簡於朕志乃以舊弼擢長樞廷宜體朕懷往只厥服何爲謙挹尙勤訓詞

賜宰臣鄭居中辭免冊命不允批答仍斷來章

卿以忠恪端亮簡在朕心擢位宰衡進秩亞保已戒有司涓日陳儀班百辟於廷而冊命之位重任隆禮惟其稱豈特褒嘉輔臣將以爲卿士大夫之勸也往只寵命無或重陳

賜新除知樞宻院事鄧洵武辭免不允批答仍斷來章

朕以卿帷幄舊臣謀謨之嘉素履之美睠察蓋有素矣擢長樞筦方佇進爲防章繼陳殊咈朕志毋煩訓告往懋承之

制

除檢校少保充防國軍節度使開府儀同三司依前中太一宮使加食邑食實封差遣如故某制

朕經武以綏萬邦信賞以勵羣辟有懷寧考不忘疆埸之虞肆命信臣爰整干戈之衞總防諸將屢奏膚公誕猷告之言寵錫勞還之禮具官某直方莊重惇厚裕和器任大而有容謀經逺而克繼秉忠自奮內宣心膂之勤仗義不回外著爪牙之助頃膺中詔往撫西陲事靡辭難言皆底績出入韜鈐之略縱橫帷幄之籌日百里以開疆新城列峙月三防而獻馘狂敵殄殱招來逋逃懲革姦矯黠羌請命逺夷鄕風玆聆奏凱之音特舉疇庸之典視秩上宰聨衮繡之盛儀易節雄藩峻旌麾之寵寄名進貳公之貴封陪多戶之優凡厥恩章時惟褒律蔽自朕志恊於師虞於戱吉甫以伐玁狁之功來歸自鎬召公以平淮夷之美告成於王乃眷壯猶無愧前哲往綏祉福豈俟訓言可

武康軍節度使除開府儀同三司某制

朕率時昭考建社稷無窮之基若昔大猷謹疆埸不虞之戒修嚴武備贊恊治功選於臣鄰旣得詩書之帥授以麾節俾宣道徳之威逮閱嵗時宜疇功次肆優品秩進視公臺丕告治朝顯休命具官某器愽足以任重才髙足以濟繁憂勤百爲有忠精享上之實險夷一節無循黙養交之心夙被甄陞亟踐華要令聞令望民言維休嘉謀嘉猷國是允賴曩付六纛往臨三軍井參旗增壯爪牙之衞龍韜豹略獨専帷幄之籌念爾宣勞加予注想未申褒典殊欝眷懷是用按厥舊章錫玆寵號惟開府建自魏制而儀同本於漢名階序尊崇禮文貴重簡在朕志僉謂汝諧於戱名器不以假人爵祿所以厲世惟玆異數匪曰私恩視爾師寧爾邦期克邁於彞訓修乃職考乃灋佇益奏於膚功

除保大軍節度使充熈河蘭湟路經略安撫使兼知熈州某制

周官以八柄詔王莫先馭貴左氏以七徳經武亦曰定功乃睠爪牙之臣克勤疆之衞涓辰錫命孚號庭具官某器宇沈雄性資嚴翼奇謀必中擅玉帳之威名義勇無前稟金行之勁气久共武服積有戰功玆統鋭兵往築新壘悉乃心力濟予事機誅斬冦讎曽隻輪之無返肅淸邊徼方百堵之皆興用答殊庸特頒優賞洛郊顯鎭俾進秉於將旄狄道雄藩兼寵専於帥閫益隆寄任並示褒嘉於戱往城於方出車所以美南仲用錫爾祉江漢所以命召公無替前修尙觀逺業可

皇叔府州管內觀察使仲憪可特授昭化軍節度觀察畱後皇叔閬州管內觀察使仲撙可特授建武軍節度觀察畱後制

勅朕永懷孝思念玆祖考推原所自褒顯近親豈惟示惇睦之恩亦以彰忠厚之化具官某爾等列於屬籍夙奉內朝恪謹有常祗循憲度宜錫命書之寵進陞畱務之崇尙體眷勤克綏祉福可

除少保某太宰制

朕承列聖之休緒臨九有之嘉師遹求厥寧考愼其相若構大廈必資柱石之彊若濟大川必假舟航之利乃眷良弼夙著顯庸宜申注意之公用錫廷之寵具位某道深造而自得气直養而至剛材周萬務之微眞古賢佐學洞六經之蘊爲時儒宗恢恢文武之資顯顯忠孝之業回翔政路於玆十年翼贊治功允惟一徳慮經逺而不競謀底成而可稽師言克諧國是永賴宜自斗樞之貴延登鼎之崇兼總東臺升華亞保加以爰田之賦陪之眞戶之輸並錫寵章式昭異數於戱舉臯陶而選於眾朕不昧於知人迪髙後而曁乃僚爾無忘於報上往服成命期邁前聞

戶部尙書梁子美可尙書右丞制

勅昔在神考若稽周唐正名百工以熈庶績惟中臺二轄分總六官參贊機衡實聨近弼具官某賦材閎廓蘊識髙明夙由儒學之華歷試事爲之劇望實俱峻朕所簡知比自民曹領職天府寬猛交濟治狀顯聞是用酌於師言擢與大政俾攄逺業修輔朕躬於戱惟虛厥心乃不惑於是非之正惟常厥徳乃不牽於好惡之私往服朕言毋昜素守可

朱諤除尙書右丞制

勅朕仰承天休中外康乂嘉與黎獻守玆太平肆求一徳之臣俾與萬幾之政具官某气節剛毅才猷靖深道學貫於淵微明識開於倫夙以文采擢置甲科險夷備更趣尙堅正曩司風憲進長儀曹忠讜屢聞國是允賴宜膺柄任修輔朕躬於戱綱轄之地庶工所瞻其尙體朕用汝之意使命令之出於中臺者罔有不臧職業之於六官者罔有不肅是爲克稱尙欽念哉可

尙書右丞鄧洵武可尙書左丞制

勅朕敷求一徳之臣與之共治惟中外萬務總於文昌而左右二丞實司筦轄更踐厥次必惟其人具官某識度髙明謀謨忠亮夙以儒學揚歷要塗業履之優簡在朕志曩自憲部擢與機衡居多建明國是允賴宜膺寵命進服左綱於戱惟虛厥心乃能振舉樞憲惟正厥已乃能紏率官聨往服朕言勿替素守可

梁子美除尙書左丞制

勅朕宵旰圖治以承天休乃睠樞憲之臣均任股肱之寄簡知滋久褒陟爲宜具官某材猷閎深器識淳大夙由學行之懿寖膺問譽之華踐居多險夷備歷靖共不撓公論所嘉比自民曹擢與大政業履休顯益契朕心宜服寵章序陞左轄於戱惟公惟正乃能振舉機要惟和惟一乃能協贊廟謨往服朕言尙加厲勉可

吏部侍郎杜常可工部尙書制

勅朕總覈名實凡小大之臣必惟詳擇庶幾協於克一守玆太平矧中臺六卿品秩髙顯選用之體得人惟艱具官某操履謀謨濟以問學持槖侍從望實兼隆疇若予工宜以命汝惟程眾藝飭五材咸總於汝尙其勉哉可承議郎試刑部尙書侯防可朝奉郎試刑部尙書制

勅考績之政掌於有司𨿽吾八座之臣亦率是法具官某踐要路業履淸優輟自中司分長憲部防課來上宜以序遷錫玆命書往其欽佩可

禦史中丞侯防可刑部尙書制

勅中臺六卿時謂八座秩品隆峻選授攸艱具官某曩以材猷寖膺推擇擢自闥任予中司整飭憲綱克有譽處秋官之長往惟汝諧其旣乃心以倡厥屬惟刑之卹庶紹前休可

尙書左丞何執中可中書侍郎制

勅朕宵衣旰食厲精萬幾惟二三執政大臣均任股肱之寄而發號施令根本於中書必惟忠良乃克有濟具官某器識端亮謀猷廓深早膺搜進講潛邸經術行誼朕所簡知曩繇銓曹擢總綱轄守正不撓爲時老成是用延登西臺進聮右弼蔽自朕志協於師言於戱立政用人惟爾宣奉其尙益尊所聞迪朕以先王之典夙夜靡懈期厎成功罔専美於前人玆有辭於永世可

鄧洵武除中書侍郎制

勅朕考擇臣鄰與圖邦治惟右省號令所自實司化原用人於玆夫豈輕授具官某直方不撓寛裕有容學總六藝之文識通萬微之要揚歷華貫致位近司謀猷惟嘉翼贊國是比以序進延寘左綱忠恪之誠益契朕志宜膺寵命陞貳西臺於戱立政惟其當故徳澤下流用人惟其能故職業交舉往攄逺業勿替朕言可

何執中除門下侍郎制

朕詳延儒臣與之共政惟東臺出納命令緝熈皇極登建厥貳蓋難其人具官某純誠不欺莊重有守識該通於倫類學兼綜於古今侍朕初潛舊膺睠察擢寘近弼師言允諧比服寵章進直西掖任屬加峻忠恪益彰宜以序陞位於黃闥於戱惟守正可以斷國論惟同寅可以亮天工往服訓詞圖休於永可

左光祿大夫守門下侍郎吳居厚可資政殿學士充太一宮使制

勅朕體貌大臣恩紀維厚任均佚勤之異禮全進退之宜具官某早服寵榮寖踐華貫再尹京甸兩冠民曹曩擢近司初持右轄洊由西掖進直東臺參贊政機屢更歳籥玆援引年之義數形避位之言封奏繼來悃誠莫奪宜從爾請昭示朕恩用加祕殿之名仍領眞祠之秩是爲優遇無怠欽承可

禦史中丞席旦可吏部侍郎制

勅六官之貳皆予侍臣而吏部職任銓綜至於封爵防勲與夫防課殿最之法悉以咨之具官某曩直詞垣進陞闥繼自盾省擢摠憲臺文昌貳卿今以命汝惟朝廷所以馭羣吏者其法旣具往只厥服尙其懋哉可

光祿卿除戶部侍郎制

朕以義理財庶幾家給人足國用饒羨如熈寧元丰之時間者修水土之政行鹽茗之法廣山澤之利復抵貸之令凡所以緝熈先猷者罔不備舉𨿽內則羣有司外則四方郡縣推行之至於逆其治聽其防以稽其勤惰登耗之寔則其責蓋在於民部故二卿之選今難其人具官某才識敏明操守純正踐中外練達事爲比膺選掄長於勲寺凡邦國酒醴膳羞之事以修其儲備謹其出納節其等差量其丰約爲職今予命汝以貳民部任𨿽不同舉斯以加諸彼擴而充之其則蓋不逺也往哉惟欽勿替朕命

通直郎顯謨閣待制席旦可戶部侍郎管勾右曹制

勅朕總覈名寔爲官擇人凡內外小大之臣罔不考勾矧中臺貳卿秩望華顯俾踐厥次必惟端良具官某學術純明操履堅正詞垣盾省憲府銓曹揚歷滋多休有譽處曩罹憂制旣逮祥琴宜還近班往副民部體玆眷寵無替欽承可

朝請郎試光祿卿韓持可戶部侍郎管勾右曹制

勅朕總覈名實爲官擇人凡內外小大之臣罔不考勾矧中臺貳卿秩望華顯俾踐厥次必惟端良具官某性資防通心術宏贍揚歷事任見謂詳明頃膺選掄擢長勲寺率職有裕朕所眷知宜服命書往副民部邦國材用汝實總之圖稱所防無替忠恪可

廣西經略使王祖道除龍圖閣直學士制

勅朕操爵祿之柄以褒勵庶工察其勞能𨿽微必錄矧服在帥閫而以四方之功達於朕聽宜優慶賞昭示寵嘉具官某防通有謀莊重不撓奉行詔防開辟土疆三至平州靡憚衝冒舊城旣築新境來歸績效若玆良副眷倚用錫明命進直西淸尙懋厥成嗣膺召擢可樞宻直學士知成都府虞防降充龍圖閣直學士制

勅朕惟神考稽古驗今制免役之法以子恵天下紹聖纂承推原美意緝熈訓典垂休無窮朕嘉與公卿大夫守玆成憲其嘗紛更沮壊於其間者必治而懲之具官某頃任民曹職當遵奉乃懷私意妄攺詔條彈章以聞考寔具在肆加貶黜用儆官師往省前愆毋重後悔可

侍禦史余深可除禦史中丞制

勅中司之任肅正朝端明法直繩國是允賴具官某气莊以毅學博而醇曩膺選掄揚歷憲屬望實之峻朕不弭忘比自螭防延寘橫榻風節勁特知無不言忠藎若玆良副朕志宜加褒顯擢總臺綱往服命書豈俟多訓可

朝奉大夫充顯謨閣待制知瀛州張近可朝散大夫依前充顯謨閣待制差遣如故制

勅敍進羣吏邦有典常𨿽吾從臣亦率是法具官某擢在帥閫克以材稱防課當遷有司條上宜陞品秩以示寵嘉往服朕恩無忘厲勉可

衞尉少卿韓持可光祿卿制

勅具官某光祿置卿班序視七寺爲髙故常擇望實久次者居之惟爾累更事任往踐爲宜凡邦國酒醴膳羞之政隨其等差務協於度時乃稱職尙欽念哉可朝請大夫光祿卿李閎可顯謨閣待制提舉宮觀制

勅朕寵遇羣臣務全禮意均勞之典時乃異恩具官某服采於朝實長勲寺朕思處之不失其宜又念其頃帥師湖外討蕩蠻猺克復疆土且神考選防之臣是用假以宮祠聮職華閣從任優秩尙愼厥思可

起居郎席震可衞尉少卿制

勅具官某衞尉掌邦國器械文物之政令凡武庫之備與夫祭祀朝防羽儀節鉞之屬總焉汝比擢記史日侍螭防司衞副卿今以命汝往踐厥次尙其懋哉可欽定四庫全書

摛文堂集卷四

宋慕容彥逢撰制

龍圖閣直學士朝奉大夫林攄可開封尹制

開封典治京師總漢三輔事任雄峻蓋難其人具官某心術疏通材猷閎逺曩以詞學揚歷要塗出守大邦益練民政今予命爾尹玆浩穰輦轂之下耳目所及設施之要朕得以觀焉可不勉與可

朝散郎新除太僕少卿李罕可開封少尹制

勑具官某輦轂之下民俗浩穰推擇俊良往貳內史惟汝風力彊敏克以材稱比膺選掄擢佐司僕屬謀副尹僉曰汝諧只服寵章益加勵勉可

宣徳郎尙書司封員外郎王孝迪可太常少卿制

勑具官某太常之長常缺不除而少卿實總寺事典朕三禮任屬匪輕惟爾學術行能夙有聞譽爲郎華省亦旣閱時宜膺選掄進踐厥次服玆寵命尙加勉旃可

祕書省正字蔡嶷可起居舎人制

勑具官某聨職兩省均曰侍臣而載筆螭坳玆爲親近以爾問學詞藝夙著譽言奉對廣廷嘗冠多士議論勁正風節可嘉是正蘭臺涵養益粹不次之擢蔽自朕志其服命書進陞右史尙多後祉往惟欽哉可

殿中丞某官可祕書丞制

勑具官某藏書內閣昔比道山爲丞於玆秩任淸美以爾性資開爽職業靖共學識行能士論推尙曩膺考擇贊治殿中夙夜克勤久而愈勵惟防府育材之地肆予命爾涵養優防以備除擢往其欽佩益懋厥修可

左司諌劉正夫可起居郎制

勑具官某載筆之臣記朕言動職淸地顯選授惟難以爾學有師承文知體要擢在諌省僉論允諧朕所簡知進陞左史惟克祗服尙茂寵榮可

祕書郎劉煥可起居郎制

勑具官某左右史臣記朕言動執簡載筆日侍軒墀惟爾問學淹該行義端潔擢司祕籍涵養益嘉其服命書進直東省夫華要之職兄弟疊居爾之膺此可謂榮矣往懋厥修以稱眷遇可

祕書郎趙思誠可著作郎制

勑具官某譔述之臣尢資望實史館之長常缺不除惟爾力學有文擢在淸貫典司祕籍亦旣閱時石室防書金馬遞宿古人榮之今以命爾蔽自朕志爾往欽哉可

奉議郎祕書丞胡伸可著作郎制

勑具官某朕招延俊良處之內閣而史館以譔述爲職其選尢愼爾學問詞藝夙有譽言爲丞蘭臺閱日旣久防書石室往佐討論祗服朕恩尙加勵勉可

承事郎京東西路學事司管勾文字蔡佃可祕書省校書郎制

勑具官某東觀圖書比於藏室典校之選時爲淸途以汝經術能行夙有聞譽副朕親防名在甲科賜對燕朝載詳厥蘊敷奏有序陳義可嘉儒館優防宜以命汝試用自此往惟欽哉可

祕書省正字兪防可校書郎制

勑具官某朕藏書東觀招延畯良以備異日公卿之選爾問學行義升選於鄕名冠貢書朕所眷拔爲郎典校時乃序遷爾尙益尊所聞副朕育材之意其勉之哉可

宣徳郎劉煥可祕書郎制

勑具官某朕招延時俊寵以淸途使之優防藝文不累以事蓋將養成其才以備選擢惟爾學行之美達於朕聞召對燕閒陳誼可采爲郎東觀蔽自朕心爾其益懋厥修以稱朕命往欽念哉可

朝請郎權發遣轉運副使張莊可除直龍圖閣依前朝請郎制

勑具官某朕考覈羣臣務先效實疏榮示寵資以勸能爾擢在外臺見謂敏濟修和新境宣力惟勤延閣淸華選任攸重舉以褒賞時乃茂恩往克欽承嗣有推擇可奉議郎守殿中侍禦史徐處仁可左正言制

勑具官某兩省諌臣以言入侍實朕耳目之任非有猷有守忠亮不回者未易居此爾問學之醇操履之潔揚歷憲屬閱日旣多糾肅在廷雅志可尙用加褒進處以近班朕於庻言惟是正聴爾能言之無慮朕之不能行也往踐厥官益思報稱可

通直郎試中書舎人侯綬可給事中制

勑給事中號東臺舎人以糾正違失爲職肆於推擇必惟端良具官某學術純明文采該贍擢自柱史置諸詞垣建明居多抗議鯁諤論駮之任汝往爲宜其體眷知益加懋勉可

中書舎人鄭久中可除給事中制

勑朕爲官擇人以熈庶績內外任使必惟材能矧東臺侍從之臣出納所繋選用之愼宜難其人具官某學術醇明操履端潔比采素望擢置詞垣論通古今之宜文得制誥之體肆加褒進以示簡知夫閱讀之繁論駮之重惟忠惟恪乃罔有愆汝往欽哉無怠玆訓可

左正言徐處仁可除給事中制

勑給事殿中典司論駮職親且要選授匪輕具官某業履淸優气節彊毅比自憲屬延置諌垣造膝獻言灼見忠慤不次之擢蔽自朕心具節東臺超陞夕拜往只乃服無怠建明可

宣徳郎守監察禦史沈畸可殿中侍禦史制

勑具官某殿內禦史以糾正官邪爲職凡在廷之臣與夫羣有司違法慢令罪當按劾者皆得論列其任可謂重矣以爾操修端潔問學貫通比緣簡知擢置臺察振肅綱紀風望甚髙處以副端蔽自朕志爾尙思職守之宜抗論以公毋或枉撓是爲報稱可不勉歟可

宣徳郎新除守左正言沈畸可侍禦史制

勑具官某朕愼擇臺端防掌風憲紀綱所繋得人爲難以爾問學純明气節剛勁擢在言路忠讜日聞宜自諌垣延置橫榻朕方綜覈名實緝熈治功尙懋爾猷以副寵命可

宣徳郎辟廱博士陳禾可監察禦史制

勑具官某禦史六察之臣分糾官邪紀綱所繋選用之際必惟其人以爾質直端良防於經術燕朝賜對敷納詳明是用命爾往踐厥次惟旣乃心察有司之不防以聞於朝副朕綜覈名實之意是爲稱職爾其勉哉可宣徳郎新差權開封府祥符縣韓筠可監察禦史制

勑具官某朕綜覈名實考較在服而禦史六察以分按有司爲職非得其人夫豈輕授惟爾學術行義達於朕聞肆加襃揚俾踐厥次爾尙克旣乃心糾正官邪以副朕訓迪之意朕將釐爾之成可不勉哉可

朝請大夫朱維朝散大夫行大理正王防並可刑部郎中制

勑具官某朕明愼用刑教民只徳故刑官之選不以輕授爾等講聞憲令練達事爲玆用寵嘉擢置郎省爾其體朕欽卹之意使情法兩得下無侵寃時乃稱職尙勉之哉可

朝散郎新除司勲員外郎郭權可尙書司勲郎中制

勑具官某自都官遷勲府職任爲淸以員外陞郎中品秩加峻朕之待爾亦已厚矣其益勵勉以稱所擢可吏部員外郎宋聖寵可右司員外郎制

勑具官某朕惟尙書政本無所不總而左右司分贊省轄循名考實其選甚髙以爾服采銓曹休有譽處用加褒擢俾踐厥官尙旣乃心副玆明陟可

宣徳郎尙書庫部員外郎趙霆可工部員外郎制

勑具官某起部掌營造繕葺之眾務爲郎於玆蓋以材選爾以夏官之屬引嫌自陳宜錫命書昜踐厥次往加勵勉稱朕意焉可

都官員外郎郭權可司勲員外郎制

勑具官某司勲掌羣吏之勲級凡有勞列於朝者委之論定資秩淸優選授惟徳以爾久服事任能譽可嘉是用擢自都官俾踐厥次尙思敏於稱職朕將考爾之成可

朝奉郎戶部員外郎黃徳裕可戶部郎中制

勑具官某朕循先帝之法視郎吏資任而進之今有司考爾閥閱法當甄陞其卽本曹敍位厥正往加勵勉以稱茂恩可

宣徳郎新差權發遣提舉兩浙西路學事路權可禮部員外郎制

勑具官某朕惟禮樂學校之政令總於春官爲郎於玆考擇尢甚以爾經術行誼夙有譽言宜錫命書擢踐厥次往加勵勉務稱所防可

江西提刑何宗範可戶部員外郎制

勑具官某文昌六曹民部爲劇郎選之重必惟材能汝比膺選掄往分使指率職有譽達於予聞惟玆望郎宜以命汝尙其勉勵克稱寵休可

朝散郎尙書虞部員外郎蔡承可除主客員外郎制

勑具官某惟爾服職省部閱嵗旣多其自司虞昜玆典客凡諸蕃朝貢之事命爾總之宜務欽承毋或怠忽可朝奉郎都隨可都官員外郎宣徳郎王澤可膳部員外郎宣徳郎趙霆可庫部員外郎宣徳郎李康彥可職方員外郎制

勑具官某等中臺諸司職總內外遴選郎吏必求端良爾等咸以望實之優達於朕聴賜對淸燕敷奏可嘉蔽自朕心擢踐厥次惟爾克勤無怠協濟事功時乃稱秩尙加勉哉可

朝奉郎陸偕可比部員外郎制

勑具官某中臺諸郎司計爲劇其職周知內外經費而審覆之非材術敏明未昜稱此惟爾學識行治達於朕聞賜對燕朝敷納可尙用加褒擢俾踐厥官爾其夙夜究心防共毋怠副朕綜覈名實之誠將釐爾成嗣有明陟可

宣徳郎新除少府監丞李熈明可司封員外郎制

勑具官某中臺諸郎考擇攸愼而司封掌邦之封爵時謂淸曹必惟畯良乃允公論爾以材譽達於予聞賜對燕朝敷納有序宜服名命擢踐厥官往其欽承勉思所稱可

朝奉郎黃徳裕可戶部郎官管勾右曹制

勑具官某民部右曹所總爲劇郎吏之選朝廷遴焉惟爾舊服事勞嘗擢華省以喪去位終制還朝宜錫命書俾踐厥次往承無斁務稱恩榮可

承務郎前知婺州沈錫可吏部郎官制

勑具官某中臺六官職總內外考厥官屬必求畯良惟爾材術之優嘗擢銓部宜還故職申錫命書往務欽承副予甄奬可

承議郎著作佐郎陳噩可司勲郎官制

勑具官某中臺六官職總內外考厥官屬必求畯良惟爾學識之優擢於東觀宜膺郎選處以名曹往務欽承副予甄奬可

朝奉郎成都府路提舉常平王谷可戶部郎官制

勑具官某中臺六官職總內外考厥官屬必求畯良惟爾出分使軺能譽可尙宜膺郎選佐劇民曹往務欽承副予甄奬可

承事郎守光祿寺丞張邦憲可宣義郎光祿寺丞制

勑具官某爾父嘗與修書例有褒賞以恩回授朕所嘉從進爾一官俾仍舊職無忘忠孝廼副寵榮可

通直郎編具興復所防檢官徐閎中可衛尉寺丞制

勑具官某九寺置丞皆以能選惟爾靜而務敏宜踐厥官其服命書往贊司衛尙加勵勉務稱所防可

承事郎邢京可司農寺丞制

勑具官某今予命爾往丞司農凡倉儲委積之政令爾實佐之其加勉哉可

承議郎吳翚可大理寺丞管江右治獄制

勑具官某九寺之屬𨿽職任劇昜不同皆朝廷養材以備異時之用今予命爾往丞大理典治犴獄其勉之哉可

承議郎郭瑗可大理寺丞制

勑具官某諸寺置丞皆贊寺事而理官之屬職任爲劇惟爾練達吏才宜膺玆選欽承予命益懋厥修可承議郎試殿中監鄭久中可朝奉郎依前試殿中監制

勑考績之政計其嵗月稽其功緒而後進之𨿽吾邇臣亦率是法具官某學識純正才猷敏明揚歷淸華望實休顯有司防課玆惟典常宜進文階錫以明命往只乃服務稱恩榮可

給事中鄭久中可殿中監制

勑朕追述先猷建中禦府總六尙之政令職任親近必資端良具官某業履靖共學識純粹夙以望實揚歷要塗掌誥西垣詞知體要進陞瑣闥居多建明惟盾省汝昔嘗爲之貳矣考愼厥長莫知汝宜往究乃心副朕循名責實之意尙加勉哉可

宣徳郎守尙書司封員外郎王孝迪可殿中少監制

勑具官某朕建中禦府總六尙之政令而少監爲之貳爲官擇人任屬尢愼以爾學術行誼夙有令名聮職麟臺進備郎選靖共蘊借朕心所嘉用錫命書擢踐厥次往思報稱尙加勉旃可

右正言盧航除殿中少監制

勑具官某置監殿中總六尙之政令掌予禦服任屬匪輕惟爾學術行能夙有聞望回翔言路宣力爲多宜服命書往貳厥事尙加勉勵以稱寵榮可

起居郎劉炳可殿中少監制

勑具官某置監殿中掌予服禦職任親宻品秩優隆以爾學術文詞夙著時望操修端潔論議有餘宜自螭坳往貳厥事體予眷任其懋承之可

朝請大夫都水使者梁子野可左中散大夫行都水使者制

勑具官某名器之貴以示等威慶賞之優以觀勞列比緣新壘畢工寵進汝秩𨿽官有常格弗以序遷朕方褒善錄勤非汝何遴往服新命圖稱所防可

朝奉郎吳縝可朝散郎制

勑具官某新壘告成稽其功次汝以外臺屬官嘗預供億進官一等其往欽承可

進士李公衍可將仕郎制

勑具官某宮省之臣出領使事惟爾謹恪往從其行並陳典禦之恩乞以回授錫玆命秩其克欽承可

通直郎富紹榮可奉議郎制

勑具官某朕建外宗正於別都其財用供億嘗命有司掌之今復玆廢官以汝舊膺推擇擢進品階俾踐厥次往服恩命尙其勉哉可

將仕郎充詳定一司勑令所刪定官邢倚將仕郎充詳定一司勑令所刪定官曽詢並可宣徳郎差遣如故制

勑具官某等士之選於吏部者朕必引見於廷親閱其行治勞列而後命之今朕就進爾秩俾仍舊服朕之待爾非常調比往其欽承勉思所稱可

太史局保章正呂琦可太史局靈臺郎制

勑具官某爾父推測有勞宜膺賞典許以回授序進厥官往服寵恩無替厥藝可

文林郎新羌州州學教授柯棐可辟廱錄制

勑具官某爾名在甲科學行有譽比膺朕命掌教頖林進直辟廱益爾選擢往踐厥次尙加勉哉可

西寧州教授歙州進士黃庭瞻可將仕郎樞宻院闗黃庭瞻吏部供到今年七月內奉聖旨西寧州蕃學措置就緒其蕃族子弟甚有能書漢字通誦孝經漸習論語皆知向方慕義化革獷俗所有蕃學教授黃庭瞻與假將仕郎以爲訓誘不倦之勸本部取家狀未到未曽給付身奉聖旨黃庭瞻特與將仕郎仍疾速出給付身制

勑具官某朕建蕃學於西寧旣克就緒爾以進士預講授之選訓誘爲勤今蕃族子弟能通書文誦習儒典向方慕義俗由化革𨿽朝廷聲教所曁爾預有勞宜錫官榮昭示勸奬欽承恩命尙其勉哉可

通仕郎充詳定一司勑令所刪定官元時敏可特授宣徳郎差遣如故制

勑具官某朕設局命官刋定有司之政令爾率職於此亦旣閱時近臣建言並舉近例進爾祿秩往其欽承可

宣義郎陳效可禦史臺主簿制

勑具官某憲府肅正朝綱肆於簿領之臣考擇惟賢以爾材實之美宜踐厥官錫玆命書往承無斁可

承務郎梁楊祖可國子監主簿制

勑具官某簿領之官以勾檢稽失爲職凡材質可尙而未試於用者朕於此養成之今命爾於國子往其懋哉可

朝散大夫徐申奉議郎宋彧可並大晟府樂令宣徳郎李遘將仕郎吳叔賢可並大晟府恊律郎制

勑具官某等朕復大晟府名禮樂異職各迪有功以追治古之盛爾等咸以通於聲文擢踐厥屬欽承無怠嗣有寵嘉可

皇叔慱州防禦使仲並可特授府州管內觀察使制

勑朕永懷孝思念玆祖考推原所自褒顯近親豈惟示惇睦之恩亦以彰忠厚之化具官某列於屬籍夙奉內朝恪謹有常只循憲度宜賜金書之寵進陞亷察之崇尙體眷勤克綏祉福可

衛州防禦使仲可蔡州觀察使制

勑具官某爾毋遺言祈恩子姓朕所矜允已詔有司而爾服喪於家旣克終制宜加申命擢進厥官亷察大邦名秩滋顯務先恪謹乃稱寵休可

皇侄右驍衛將軍有恭可正任觀察使制

勑朕永念神考孝慈靡忘推恩天倫逮其子姓具官某性守淳懿謹恪夙成宜膺寵章擢進厥位大邦亷察名秩寖隆服玆命書克綏壽祉可

宣政使金州觀察使李某可宣慶使依前金州觀察使制

勑朕褒勵庻工恊濟萬務凡以勞列聞於朕者𨿽在疏逖賞不淹時矧宮省近臣克有勤績耳目所及其可弭忘具官某賦材敏眀迪已莊愼業履之美朕所眷知曩資其能總按戎器制作犀利工用不愆宜錫恩章昭示嘉奬宣慶置使品峻秩隆往其欽承勿替忠恪可延福宮使福州觀察使梁從政可觀察畱後依前延福宮使制

勑朕奉先追往孝思靡忘乃眷先帝之臣逮事潛邸寵陞位秩示不弭忘具官某稟資慈祥檢身勤毖踐事任積有譽言玆修謁欵之儀欲伸懷舊之感擢總畱務錫以命書其益體於眷知克永綏於祉福可

觀察使馮世寧可節度觀察畱後制

禦批馮世寧已歷省試八年有餘檢身靖共端潔淸亷左右恪勤公忠有補兼系哲宗朝攀附之臣宜加恩奬特與除節度觀察畱後

敕兩使隆名兼總畱務秩優品峻授受匪輕具官某趣尙靖共持守毖宻公忠有補勤恪不愉攀附先朝克彰譽防服職內省八年於玆端潔淸亷久而益勵用加奨擢以示寵榮往承朕恩無俟多訓可

皇叔黔州觀察使知西京外宗正事仲忽可觀察畱後制

勅具官某任職之臣凡以勞列聞於朕者𨿽在疏逖賞不淹時矧邦族之親恩紀宜厚乎爾於屬爲尊朕所眷遇比建外宗正於洛師命爾總之旣克就緒宗子近善罔不肅戢𨿽朝廷教養之備爾預有勞宜錫恩章特蠲常格擢陞畱後以示褒崇往服命書勿替恪恭可

福州管內觀察使鄭紳可除安徳節度觀察

畱後制

勅朕膺祜於天宮闈嗣慶推恩外屬玆有典常具官某仁厚溫恭世載令徳是生內輔位冠四妃宜因莞寢之祥申錫命書之寵兩使畱務品峻秩隆爲擇大邦並示優奬往其欽佩益介繁祉可

明州觀察使陳永成可節度觀察畱後制

勅朕富有萬邦親養靡逮乃眷舅氏如母之存申錫命書以示褒寵具官某宅心端靜毓徳粹和欽慈之兄朕所優禮渭陽之感夙夜不忘宜益峻於恩章俾進陞於畱務往其欽佩豈假訓言可

權發遣河北路轉運副使王博聞可轉一官陞充轉運使制

勅具官某惟爾材力之優奉使朔部供億新壘役不愆期考諸事功又加辦集將命若此朕心所嘉宜正使名仍遷位秩倂推恩典以示眷懷往其欽承無替爾守可

朝散郎河北轉運副使康位可集賢殿修撰河北轉運使制

勅具官某河北被邊帶河將漕於玆任屬攸重惟爾自膺臨遣勤恪不渝職業交修達於朕聴宜加寵命擢進使名仍陞書殿之華益峻外臺之寄往思所稱尙觀爾能可

左朝議大夫提舉西京崇福宮宋喬年可依前京畿轉運使制

勅具官某京畿將漕之臣權任視他路爲重朕於用人考擇攸愼以爾性資純明材力彊濟曩膺臨遣風望甚優宜解琳宮俾還舊服體玆申命無替前勞可

熙河蘭湟路計度轉運使降授朝請郎充集賢殿修撰洪中孚可顯謨閣待制本路都轉運使制

勅西淸次對資望髙華選惟賢能夫豈輕授具官某夙以材術揚歷外臺敏於赴功往克稱職比因奏計灼見恪勤蔽自朕心擢參從槖仍遷都漕俾峻使權其體眷知愈加懋勉可

戶部員外郎吳擇仁可發運使制

勅具官某發運置使防東轉輸以助經費其任可謂重矣惟爾出按邊郡入踐民曹宜知邦國調度之詳是用選於在庭擢總六路爾其夙夜究心圖以效實稱予寵命尙加勉哉可

刑部侍郎曽孝蘊可顯謨閣待制發運使制

勅具官某夙膺選掄寖更要劇貳予憲部亦旣閱時惟六部轉輸爾嘗總領其加申命寵以使權次對西淸時惟舊職往圖效實尙肩乃心可

朝散郎淮南運副張勵可兩浙運副制

勅具官某吳越俗阜事繁朕思得良使者往率列城究宣恩施惟爾比膺臨遣將漕淮壖刺舉之能見於已試易玆劇部朕所選掄尙其懋承毋或怠忽以稱朕命可

欽定四庫全書

摛文堂集卷五

宋慕容彥逢撰制

龍圖閣學士左中大夫新差知太原府陶節夫可知江寧府制

勑一路防府總轄庻邦任兼兵民必擇資望具官某易帥全晉旣錫命書睠玆建康望冠左右與予共治汝往惟宜聫職西淸實長卿部往懋治行以稱寵榮可左朝議大夫直龍圖閣權發遣慶州錢昻可權發遣延安府制

勑具官某髙奴右地控制羌戎師帥之臣考擇尢愼惟爾材資開爽風力精彊擢守慶陽聲績兼茂就更閫寄益賴壯猷往圖膚公以稱朕命可

龍圖閣直學士知太原府鐘傅可知延安府制

勑朕推擇時才付以戎閫撫循經制委任匪輕具官某夙膺超除揚歷方靣聲績之茂朕維汝嘉延安大邦控制西鄙謀帥尢愼僉曰汝宜往勵壯猷以稱朕命可

新知靑州胡宗回可知開徳府制

勑澶淵重鎭初錫府名師帥之臣考擇尢愼具官某器識恢閎踐歷邊要命守靑社詔墨尙新揣材之宜易玆北輔往宣恩施以輔士民祗服訓言愈加勉勵可兵部侍郎王漢之可顯謨閣直學士知成都府制

勑坤維大邦外控蠻徼師帥之重輟予侍臣具官某夙以選掄揚歷要路召貳兵部亦旣閱時宜直禁塗往紆華紱無謂蜀逺務悉乃心綏寧厥民尙觀報政可朝大夫試尙書戶部侍郎徐彥孚可顯謨閣直學士知太原府制

勑朕輟中臺貳卿出領方靣兵民所寄眷任匪輕具官某夙以才猷揚歷華要比還民部亦旣閱時廼睠全晉之雄爲國屏翰總防諸將務壯中權選於在廷爾往惟允仍陞禁直式遄其行尙懋爾忠勿替朕命可

龍圖閣學士知延安府陶節夫可知太原府制

勑朕輟中臺貳卿出領方靣兵民所寄眷任匪輕具官某夙膺襃除揚歷事任出殿西鄙閱日旣多全晉之雄爲國屏翰布宣威徳往維汝諧其逺乃猷以稱朕命可工部尙書兼侍讀錢適可樞宻直學士知潁昌府制

勑朕輟華近之臣付以蕃宣之任中外𨿽異待遇維均具官某曩自中司長予起部進陪經幄亦旣閱時潁川大邦自昔優寄其以樞直往臨彼民朕修先帝遺意制作法度布之四方惟悉心推行俾徳澤下究於民廼有譽處汝其勉哉可

劉仲武特轉四方館使遙郡刺史升權本路鈐轄潘逢特轉東上閤門使依舊遙郡刺史制

勅具官某等朕丕承先志疆理西陲愼擇忠勇之臣分總師旅以備討擊爾等乘機決戰挫賊鋭鋒斬防旣多羣醜奔潰捷奏將上朕用嘉之爰次厥功第加褒擢益思奮勵嗣有寵休可

入內皇城使忠州刺史任珪可遙郡團練使入內皇城使梁昭慶可遙郡刺史制

勅具官某等朕賴帝錫羨弓韣告祥祗奉之臣宜均慶澤爾等稟資謹恪涖職専勤錄其事勞與玆恩命或進陞於使秩或兼領於郡符祗服邦榮益思報稱可入內洛苑使某人可化州刺史依舊洛苑使制

勅具官某朕操慶賞之柄以襃勵庻臣稽其事勞未甞輕授惟爾服在禁省久著恪勤累膺選掄往使邊圉條奏利害悉有建明宜錫恩章俾領郡紱體玆優奬無怠欽承可

靑貴裕勒葉與皇城使遙郡刺史制

勅具官某惟爾驍勇之勤著於族部奮身效順朕心所嘉正使隆名加以郡紱錫玆恩典以示襃榮往其欽承勿忘報稱可

皇侄右武衛大將軍有常可依前右武衛大將軍遙郡刺史制

勅具官某朕追懷天倫推恩子侄惟爾生而粹美性質可嘉宜膺寵章擢陞品秩其自環衛遙領郡符往服命書益綏祉福可

兩朝佑聖太夫人侄和州防禦使張維周可觀察使西上閤門使張維國可遙郡刺史制

勅具官某等宅心仁厚毓徳粹和服寵益莊休有譽處宜陞位秩並示褒崇或自禦侮而陞亷車或以華問而紆郡紱兄弟聫進同錫命書是爲顯榮往其欽佩可

皇城使張大中可遙郡刺史制

勅具官某惟爾率職邊陲克著勞列逮玆閱試宜有褒嘉郡紱之華俾爾兼領服玆茂渥尙加勉旃可

西京左蔵庫使張得臣可文思使遙郡刺史制

勅具官某爵祿等差時乃公噐校功第賞惟以勸能爾頃由選掄往涖戎械工用不爽宣力爲多宜錫恩章以示甄奬擢陞厥位仍領郡符其克欽承益思報稱可左蔵庫副使魯瓊可文思使遙郡刺史制

勅具官某惟爾英祖舊臣逮事潛邸玆因謁欵有惻朕心用錫恩章擢進爾位往其欽佩務保寵榮可

靑貴倫正結轉遙郡刺史制

勅具官某惟爾事上忠精臨敵驍勇勲績之茂朕心所嘉宜錫恩章寵以郡紱往其祗服朕不弭忘可

皇城使全惟防可遙郡刺史制

勅具官某陵臺置使所繋匪輕逮其終更法有襃賞用遷位等以懋爾勞往服恩章益思報稱可

崇儀使提舉河東路保甲兼提防刑獄何權可遙郡刺史制

勅具官某朕眷遇武列擢領郡章資望之優所蒞增重惟爾夙以推擇久服事勞奉使晉郊肇膺臨遣錫玆恩命昭示寵嘉體予異恩勉思報稱可

西京左蔵庫使新差髙陽關路走馬承受公事鄭子奇可遙郡刺史制

勅具官某惟爾奉事潛邸勤毖可稱朕不弭忘錫玆寵命往加勵勉以稱恩榮可

右監門衛大將軍士雋可依前右監門衛大將軍資州刺史制

勅某朕嘉宗室能以惇睦保其富貴宗正上應遷者吾每有以襃寵之今玆爾由門衛之列陞摠郡符班著增峻而稍廩有加非虛名也往欽厥防無替前修可皇弟右監門衛大將軍叔董可依前大將軍蘭州刺史制

勅某持節以防方州列第四奉朝請可謂榮貴矣以爾久參環衛修飭有聞膺此寵遷無替厥服可

皇城使帯禦噐械淩文昞可依前皇城使康州刺史差遣如故制

勅具官某爾擢自神考從軍逺方克懋忠勤綽有實效錄其嵗閱爰錫寵章刺舉隆名選授維愼今以命爾往欽念哉可

左蔵庫副使劉承緒可禮賔使充嘉州刺史制

勅某爾以肺腑之親參侍帷幄稽勞閱嵗宜有褒遷矧建安先帝同气宗女之貴今莫盛焉顧厥夫家宜均慶澤正聫內使遙綰州符是曰異恩其思報稱可

皇城使鄜延路都監耿端彥特除遙郡刺史制

勅具官某羌首內附爾有顯勞效職若玆惟朕以懌特加褒進遙刺郡城祗服命書益思忠報可

王端復集賢殿修撰差知廣州制

勅具官某朕賴天鑑臨中外康靖嘉與臣庻道迎休祥爰因攺元之初特施作解之澤惟爾曩擢帥閫聫職從班坐廢閱時更玆恩宥宜加甄敍錫以左符畨禺大邦作屏南土參華書殿以寵其行尙克懋承無忘報稱可故朝奉郎直龍圖閣遊師雄可特贈集賢殿修撰制

勅具官某守正之臣國是允賴𨿽其淪謝朕不弭忘以爾元祐之初抗論邊事力沮棄地之議獨全享上之忠乃至生獲大酋威震彊敵權臣排抑賞不酬勞書殿華資特推贈典仍官一子俾世厥家尙其有知服我休寵可

淮南江浙發運使劉何可集賢殿修撰差遣依舊制

勅具官某中外任軄之臣凡以勞列聞於朕者必序其勤而賞之故悅於見知人用胥勸惟爾將漕六路趣辦不愆奏計燕朝嵗額增羨宜陞華於書殿俾益峻於使權往服恩章愈加勵勉可

朝郎河東經略司管勾機宜文字李成允可陜西轉運判官制

勅具官某諸部要劇莫如陜郊將漕之臣臨遣尢愼惟爾甞從戎幕詳練事爲寵以使軺宜克稱職往加勵勉尙觀爾能可

宣徳郎新除大理寺主簿王萬可京畿轉運判官塡創置闕制

勅具官某京輔轉輸視他路爲劇比降詔防增遣使軺俾貳厥事爾以推擇預玆新命豈不榮哉往悉乃心務底功實千里非逺民言日聞朕得以考焉可

新湖北路轉運判官劉損可江東路轉運判官相度湖南北路采木初爕可湖北路轉運判官制

勅具官某等朕以良法美意加惠四方推行未淹已著成效部使者惟克遵奉察吏之防時乃稱職汝材力有餘久更事任選於在列往佐外臺汝其思朕所以臨遣之意毋以便文僥幸朕將觀汝之能而以寵榮加焉汝其勉哉可

戶部員外郎周紳可淮南轉運判官制

勅具官某朕緝熈法度布之四方部使者惟逹於朝廷思意志慮乃克稱職爾比以材選爲郎劇曹長淮之南往分使指爾其遵奉詔令察吏之不防俾惠澤下究以副朕命尙其勉哉可

通判幹寧軍晏防道可開封府推官制

勅具官某開封府浩穰任兼三輔往佐府事必惟材能以爾更練事爲積有聞譽選於在列俾踐厥官毋忘恪恭以佇明陟可

朝請郎刑曹參軍潘迥可開封府右司錄承議郎開封府參軍王叔堪可士曹參軍宣徳郎開封府參軍張仲綱可兵曹參軍朝奉郎開封府參軍張摠可工曹參軍制

勅具官某等開封典治京師事任爲劇比復舊制備建屬官而爾等咸以薦逹於朕聴往踐厥次務底功實稱朕意焉可

潘羅溪除忠州刺史充湟州管界蕃部都巡檢制

勅具官某爾天資武勇雄於邈川效欵元符甞加命秩中遭棄外識節不玭國而忘家玆復來附宜優奬擢以勵逺臣領刺名邦俾察蕃部無忘忠報嗣有寵嘉可錫伯中族大首領隆戩補皇城副使帯本族巡檢錫伯上族大首領嘉勒斡補皇城副使帯本族巡檢錫黙族大首領倫珠卜補左藏庫副使帯本族巡檢制

勅具官某某等爾等驍勇之資雄於種族輸忠內附志節可嘉宜錫官榮兼領巡邏往圖報稱嗣有恩章可崇儀使何灌可就差提舉河東路保甲兼提防刑獄制

勅具官某爾進由武列材美可嘉賜對燕朝敷納有序河東要郡擢領使華按予民兵兼糾庻獄資其宣力事任匪輕往懋乃功以稱推擇可

崇儀使威州刺史提舉河東路保甲兼提防刑獄何灌可除西上閤門使依舊遙郡刺史差髙陽關路兵馬鈐轄兼知滄州制

勅具官某朕惟名噐之重不以假人凡爵祿之馭羣臣必計其嵗月攷其功緒然後授之耳比分使指於其陛辭之初寵以郡章贊書方下又擢守景城陞華上閤旬日間三錫恩命朕之待爾豈羣臣比哉爾其夙夜激厲圖以效實稱朕不次之舉可

朝請郎同管勾成都府等路茶事兼提舉陜西等路買馬公事龎寅孫可依前官除直祕閣差遣依舊制

勅具官某爾以材力之優往按茶事收息饒羨勞列可嘉蕓閣寵名選授惟愼增華使指爲爾之榮往其欽承益圖效實可

翰林書藝局藝學李倚可翰林書藝局直長充待詔制

勅具官某惟爾服勤藝學以甄陞敍遷資示恩其加勵勉可

翰林書藝局藝學吳端可翰林書藝局硾紙待詔制

勅具官某九鼎告成當推慶賞與玆恩典於爾爲榮執技翰林無替勤恪可

祗候孟懷乂轉貓邊花待詔制

勅具官某餼稟稱事以勸百工汝執技尙方服榮靡懈宜加敍進爲汝寵榮往承新恩益勵後效可

從事郎新除太學博士郭惇實可依前試辟雍博士制

勅具官某朕親禦翰墨刋定學制付之有司以教飬多士爾於此以問學行義預辟雍之選豈不榮哉往踐厥官朕將考汝之成而進寵之可不勉與可

從事郎權辟廱正陳詢可辟廱博士制

勅具官某爾經術行能夙著聞譽曩膺考擇掌教頖林行法究心克有成效終更還闕權職辟廱論議純明多士推尙博士之選爾往爲宜其逺乃猷尙多後祉可將仕郎試辟廱錄陳汝錫可辟廱博士制

勅具官某博士以經術訓廸多士蓋周官師儒之選也惟爾服在學校休有譽言宜膺命書進踐厥次往加勵勉稱朕意焉可

儒林郎裴宗元可醫學博士制

勅具官某朕因能任使各當其宜訓醫之官肆以命爾往加懋勉務稱恩章可

尙醖奉禦馮澤可攺差充尙食奉禦制

勅具官某六尙奉禦之臣職任親近選於左服必求端良惟爾敏濟恪勤見於已試掌予膳品宜稱厥官往其欽承以佇褒陟可

延福宮使奉國軍節度觀察畱後郝隨可依舊知入內內侍省事制

勅朕於左右近臣任無重輕必惟審擇矧禁省之長冠於內司典領至隆擢授宜遴具官某材資敏濟心術防通陳力宮廷積有勞勩朕用眷錄召復舊班惟三代盛時侍禦之選罔非正人出入起居資其承弼今朕命爾總防厥官期紹前修無俾専美可

入內內侍省皇城副使吳徳仁可依前入內內侍省皇城副使充殿中省尙捨奉禦制

勅具官某六尙奉禦事任親宻必擇勤恪敏給之臣今予命汝往踐厥次凡幄帟供張汝其掌之宜悉乃心以稱朕意可

中書省額外守闕主事魏伯誠可西頭供奉官出職制

勅具官某爾祗事省垣閱嵗云久錫以命秩俾服官常是爲寵恩往承無怠可

西頭供奉官錢景振可依前西頭供奉官閤門祗候制

勅具官某祗奉上閤武列爲華惟爾舊膺選掄追今十稔宜加兼職進服事勞往務欽承勉圖效實可

左班殿直黃可依前官兼閤門祗候制

勅具官某上閤祗奉實贊朝儀惟爾擢自右銓預玆榮選往思所稱無替恪勤可

西頭供奉官夏大中可特授宣徳郎制

勅具官某爾惟務學不懈逹於朕聞召試西垣辭理可采宜膺名命優易文階往服茂恩務先忠恪可

通仕郎撰歷所議官謝中美可宣徳郎制

勅具官某汝進由經術典教頖林而博綜多聞明於象數刋定歷紀閱嵗有勞薦章以聞並舉近例命汝祿秩往惟欽哉可

右侍禁徐位可特授西頭供奉官大將杜觀可特授三班奉職制

勅具官某等姦民犯法罪孽必誅爾等告捕有勞宜加賞激往服恩命無替忠勤可

故三班奉職梁權兄髦可三班奉職制

勅具官某惟汝天倫死於金革宜推恩典優防厥家用錫官鈐汝其祗服可

開封府職級李湍可奉職開封府額內守闕府典事於士明可借職制

勅具官某等軍噐建局爾與有勞錫玆官榮往其祗服可

三班借職孫宷可三班奉職制

勅具官某爾諳練獄事推鞫有勞擢進一官以示嘉奨欽予時命尙加勉旃可

故如京副使石福男堅可三班奉職侄男珪保侄孫成可並特授三班借職制

勅具官某死事之臣朕所閔惻肆推恩典以防其家命爾官榮往思報稱可

將仕郎侯叔可左班殿直制

勅具官某爾捕獲彊冦功次可嘉擢寘武班時乃懋賞往祗乃服以稱朕恩可

都水監署押官李士定可右班殿直制

勅具官某爾以年勞應格朕又錄其祗奉之勤並錫恩典擢玆命秩其往欽承可

奉職楊逢原可右班殿直制

勅具官某爾父率職不懈以勞當遷乞移恩章屬於子侄進官一等爾其欽承可

將仕郎趙逵可特授左班殿直制

勅具官某爾獲彊冦勞烈可嘉易進武階昭示甄奬往加恪愼以稱茂恩可

招箭班姚永寧可補右班殿直制

勅具官某爾服事勤勞宜有甄錄其蠲夫籍進序官聫往務亷勤以需選擢可

辰州漵浦縣百姓黃順特與右班殿直制

勅某蠢彼山猺旣克討蕩執訊獲醜汝預有勞帥臣以聞宜加奬激寵汝命秩往其欽承可

涇州廣鋭第三十一指揮都虞候李吉秦鳳路嵌補廣鋭都虞候齊貴可並特授左侍禁制

勅具官某爾久服戎行積有勞勩帥司條奏宜易前班命爾官榮往其懋焉可

王材因殺逆賊王辟郭希賊馬立功授進義校尉制

勅爾頃以捕賊有功應賞申錫書命祗服官榮可

左班殿直侯舜賢可右侍禁制

勅具官某宮闈進對厥有恩數乞遷爾秩朕豈不從錫玆命書往維欽服可

三班奉職韓武可右侍禁制

勅具官某死事之孤朕所閔卹肆推優典超進厥官往其欽承無忘忠孝可

左班殿直張琰可右侍禁制

勅具官某朕旣寶藏宸集推賞使臣爾奉行文書亦有勞勩進官一等往其欽承可

齊勒巴族東頭供奉官本族巡檢阿瓊男倫布與右班殿直制

勅具官某男爾父奮武戎行委身徇國有司具奏悼念不忘錄爾以官往惟秪服可

畫學錄張晞顏可將仕郎依前畫學錄禦批進過花果三十品筆法頗有可取制

勅具官某惟汝巧於丹靑筆法可取宜加甄奬用錫官榮往承朕恩益精厥藝可

內殿崇班張永年可特授內殿承制制

勅具官某爾殺獲防醜勞效可稱宜錫恩章以示嘉奬進官一等往其欽承可

故秦國夫人林氏孫閤門祗候李克忠可內殿承制制

勅某仕緣恩閥籍在禁閽予哀保母之終且有緒孫之托宜進承於殿制益視峻於朝聫當務欽修思荷褒寵可

右班殿直梁誼可依前右班殿直閤門祗候制

勅具官某朕念爾父被遇先朝服勤邊陲聲績兼茂宜推恩典寵錄其孤聫職閤門選授攸愼今以命爾維以勸忠往務欽承無替厥紹可

右班殿直閤門看班祗候同提防承受張士文可閤門祗候制

勅具官某惟爾事朕潛宮謹恪可尙宜加甄奬示不弭忘往服命書益思所稱可

借職閤門祗候鄭綬鄭絳可並右班借職依前閤門祗候制

勅具官某等朕仰膺帝祉莞寢告祥推恩外家玆有彞制爾等列於戚屬勤毖可嘉宜服命書序陞品秩往其欽佩務稱寵榮可

內殿承制郝琳禦批故殿前都指揮使郝質孫男琳爲系勲臣之後可特與閤門祗候制

勅具官某惟乃祖昔侍殿陛爲國勲臣肆加表揚錄其世類祗事上閤汝往欽哉可

右侍禁劉閎可閤門祗候制

勅具官某爾右選小臣而姓名逹於朕聴擢巡邊徼寵以職名於爾之所遇可謂榮矣毋替忠勤尙多後祉可西頭供奉官焦大祐可除閤門祗候制

勅具官某朕永懷欽慈眷優外屬爾其陳出宜與恩章宸閤華資選授惟愼今以命爾其懋承之可

左班殿直閤門看班祗候劉敏可依前官閤門祗候制

勅具官某惟爾祗班宸閤勤毖不愆宜錫寵章擢進厥序仍蠲常直以示褒優體予異恩勿忘報稱可

東頭供奉官汪慈明可閤門祗候令再任制

勅具官某爾執勤疆埸久著勞能論薦交章逹於朕聴宜加奬擢率勵逺臣錫以榮名寵之舊服往承新命無替厥忠可

閤門看班祗候夏大中曹晞賈詵潘臨任尙賢吉希孟可各轉一官並罷閤門看班祗候制

勅具官某等閤門員多慢於祗事汝宜罷遣尙進厥官往服命書勉圖自效可

轄木沁紮實錫喇卜防進奉人大首領都軍主奔巴淩阿衮轉軍都指揮使小首領三人節斡存溫伯奇軍主制

勅具官某等爾等奉其方物來貢闕廷載考乃成宜有褒賞特加遷敍往惟欽承可

楊晟男進果與補右侍禁進穏與補三班奉職制

勅具官某男某等爾父納地效順旣服寵於朝又獻山林之材以祈恩於子朕念其誠恪享上嘉從其言錫爾官榮往祗惟服可

虎翼左第二軍都指揮使徳州刺史楊吉可除左領軍衞將軍致仕制

勅具官某爾執勤公家積有勞列以年歸老宜錫恩章環衞隆名昭示褒寵往錫壽祉克享厥榮可

四方館使康州防禦使荊湖北路兵馬鈐轄黃忱可引進使依舊遙郡防禦使致仕制

勅具官某爾效順熈寧累著勞績今其告老宜有褒優禦侮隆名寵之舊秩仍遷使額以榮其歸體予異恩往綏福祉可

欽定四庫全書

摛文堂集卷六

宋慕容彥逢撰制

西蕃大首領皇城使某與轉遙郡團練使制

勑具官某爾奉其方貢來造闕廷載考所有克效誠欵名使團結品秩優隆錫玆寵嘉庸示奬激無忘忠報以稱恩章可

故左蔵庫使趙從義可贈皇城使惠州刺史充本州團練使制

勑設館以待四方之臣置使董之品峻地親朕不輕授具位某貴主之子端謹慈良引例自陳祈恩於朕宜遷品序以示眷懷服玆命書往只厥事可

入內皇城使資州刺史王仲千可遙郡團練使制

勑具官某朕操爵賞之柄以褒勵庶工必稽其行治勞列而後加焉以爾賦材明敏持已恪勤只事禁廷夙彰譽處比膺推擇往視解池措置協宜克有成績大邦團結遙領使名錫玆恩章以爲爾寵往加懋勉副朕眷知可

右武衛大將軍合州刺史蔽之可遙郡團練使制

勑具官某屬籍之親恩紀所厚其以恪謹聞者朕必察而進之惟爾序於內朝循理不越宜陞位秩昭示寵嘉益務欽承以稱朕命可

皇城使合州刺史權發遣髙陽關路鈐轄李浦可特授廉州團練使制

勑具官某惟爾效職邊圉總予兵鈐克以材能達於朕聴宜加甄奨示不弭忘團練寵名品秩隆顯服玆恩命無替忠勤可

入內皇城使通州刺史藍安石可通州團練使依舊入內皇城使制

勑具官某惟爾之父率職克勤復置茶塲防課增羨移恩子侄錫爾命書團結隆名選授尢愼往其欽佩務稱邦榮可

皇叔右監門衛大將軍康州刺史仲證可特授依前右監門衛大將軍榮州團練使皇叔右武衛大將軍昌州刺史仲柔可特授依前右武衛大將軍貴州團練使皇叔右監門衛大將軍昌州刺史仲華可特授泰州團練使依前右監門衛大將軍皇叔右監門衛大將軍康州刺史仲瑳可特授海州團練使依前右監門衛大將軍制

勅具官某等朕永懷孝思念玆祖考推原所自褒顯近親豈惟示惇睦之恩亦以彰忠厚之化爾等列於屬籍夙奉內朝恪謹有常只循憲度宜錫命書之寵進陞團結之榮尙體眷勤克綏祉福可

皇城使開州刺史黃式可恩州團練使依舊皇城使賈祥可開州刺史依舊皇城使制

勑具官某等汝等咸以材能服采近密閱嵗云久勤恪靡愆序進厥官庸示嘉奨欽予時命尙其懋哉可莊宅使帶禦器械淩文昞可轉皇城使依舊帶禦器械制

勑具官某爾以忠敢自勵累有戰功邊臣若玆朕所嘉懌宜加甄錄擢進使名恩典之優惟以示勸往服朕命尙欽念哉可

入內左蔵庫副使梁惇可入內皇城副使制

勑具官某敍進之法𨿽在疎逖防課以時況予宮省之臣哉惟爾持己之謹率職之勤稽其嵗勞宜有甄陟用錫名命昭示寵嘉往勵爾能尙有異擢可

客省使興州防禦使張誡可除正任防禦使制

朕愼擇疆塲之臣俾共武服稽其功次褒賞以時爾具官某勇而尙謀選任邊要肅軍捍冦積有戰多迨玆造朝宜錫恩命大邦禦侮擢正使名往克欽承尙多後祉可

東上閤門使成州團練使張蘊可依前官遙郡防禦使制

勑朕考覈羣臣務先功實爵祿之賞資以勸能爾具官某材力之優揚歷事任總按肄武克有顯勞宜錫恩章擢陞厥位禦侮寵秩俾爲汝榮往其欽承勿替勤恪可皇城使忠州團練使兼翰林醫官使李師祖可轉防禦使依前皇城使兼翰林醫官使制

勑具官某爾以潛邸舊臣有勞可錄宜超常格擢進厥官防遏隆名選授惟愼今以命爾其往欽承可

皇叔右武衛大將軍榮州團練使仲珙可特授威州防禦使依前右監門衛大將軍制

勑具官某朕永懷孝思念玆祖考推原所自褒顯近親豈惟示惇睦之恩亦以彰忠厚之化爾列於屬籍夙奉內朝恪謹有常只循憲度宜錫命書之寵進陞禦侮之崇尙體眷勤克綏祉福可

皇叔右金吾衛大將軍降授通州團練使叔儺可特授依前右金吾衛大將軍成州防禦使皇叔右金吾衛大將軍降授眞州團練使叔勻可特授依前右金吾衛大將軍虢州防禦使制

勑具官某等爾曩掛吏議貶秩示懲旣閱嵗時法當甄序名城禦侮復爾故官往勵恪恭副予惇睦可

皇伯右金吾衛大將軍蘄州防禦使世闡可正任防禦使制

勑具官某屬籍之親朕所惇睦以時敍進玆爲典常惟爾序於內朝迪已恭恪稽其嵗月在法當遷宜正禦侮之名以序陟明之典往其欽佩務稱邦榮可

皇城副使王務民可西京左蔵庫使制

勑具官某爾舊服職宮省克有顯勞比加褒陞許以回授用進爾秩時惟異恩往服命書宜思所稱可

入內左蔵庫使張汝弼可左蔵庫使制

勑具官某惟爾嬰恙滋久難任事勞宜解內侍之名往卽眞祠之秩尙加衛養以克有瘳可

文思副使董惟正可左蔵庫副使制

勑具官某惟爾精於推測中驗爲多宜進官榮以示褒勸錫玆寵命往其欽承可

西京左蔵庫副使馮熙可左蔵庫副使制

勑具官某爾於服職有勞宜膺賞典許其回授時乃特恩序進爾官以彰孝治往只新命圖稱所防可

入內內侍省供備庫副使張奭可入內內侍省西京左蔵庫副使制

勑具官某朕設考績之法掌於有司其敍進羣吏必閱其嵗月稽其行治而後授之爾夙稱謹良服勤宮省校功數最宜有甄陞褒序厥官惟以示勸往服朕命思稱所防可

入內文思使劉淵可入內左蔵庫使制

勑具官某品秩異等褒勵庶工稽勞序遷厥有常格惟爾持己之愼服職之勤防課以時宜進厥位錫玆明命昭示寵嘉往承朕恩益思報稱可

入內供備庫副使楊軫可入內西京左蔵庫副使制

勑具官某校嵗月以敍遷有司之常格也爾率職恪勤功緒可考防課來上宜錫恩章往克欽承尙有異數可供備庫副使陳仲穆陳仲稀可兼閤門通事舍人制

勑具官某等朕永念欽慈弗逮榮養恩加外氏式慰孝思爾等毓徳慶門夙稱勤毖參華上閤時庸展親往服寵章保玆譽處可

文思副使曹愼可除兼閤門通事舍人制

勑具官某贊謁殿中資望淸美以爾迪己勤毖積有譽言宜膺寵嘉擢玆華職往服朕命尙懋承之可

西京左蔵庫副使趙稱可文思副使仍除閤門通事舍人制

勑具官某閤門置舍人以宣傳啟奏爲職資望淸優朕不輕授以爾服勤疆埸顯有勞能用加褒陞俾領厥次進官一等並示異恩往其欽承勉圖報稱可

內殿承制閤門只候劉安國可閤門通事舍人制

勑具官某閤門通奏之職贊謁殿中事任親近惟爾詳練儀矩只奉有勞宜加褒陞俾踐厥次欽予時命無替恪勤可

內殿崇班閤門只候藍安民可閤門通事舍人制

勑具官某爾綴班內殿聫職上閤能以勤毖逹於予聞通事華資典司宣贊舉以褒陟昭示寵嘉往稱所防無替譽處可

左蔵庫副使鄭璋可依前左蔵庫副使閤門通事舍人制

勑具官某爾奉事潛宮勤毖可尙宜加褒擢示不弭忘上閤華資職任親近今以命爾往其欽承可

右侍禁閤門只候閻諶可閤門通事舍人制

勑具官某軍器建局爾與有勞錄其回授之恩參以敍遷之法擢職通贊並示褒優往務欽承無忘報稱可入內西京左蔵庫使邵希直可入內文思使制

勑具官某等戚藩進爵邦有常恩惟爾見謂恪勤以名來上序陞位秩昭示寵嘉往其欽承益思勵勉可入內西京左蔵庫使董舜臣可入內文思使制

勑具官某朕考績之法按羣吏功緒而進之以示褒勸矧宮省之臣職任親近防課應法朕豈弭忘敍進爾官往其只服可

入內西京左蔵庫使陳宥可文思使制

勑具官某宮省之臣率職靡懈有司防課在法當遷序進厥官以示褒奨往服寵命無替爾勤可

入內西京左蔵庫使劉淵可特授文思使制

勑具官某六尙奉禦之臣職任親近勤毖不懈以及終更宜進厥官昭示奨激肆予命汝往其欽承可

入內內侍省西京左蔵庫副使何沔可文思副使制

勑具官某考績之法掌於有司非朝廷爵祿可計日以取亦惟念其率職之勞閱嵗之久而無罪悔是亦宜於有賞也進官一等爲爾之榮往其欽承益思報稱可入內內侍省文思副使霍肅可入內內侍省左蔵庫副使入內內侍省西京左蔵庫副使黃彥可入內內侍省文思副使制

勑具官某等考績之法惟以勸能汝等只事宮庭恪愼不懈校功數最序進厥官往其欽承益思勵勉可皇城使成州團練使某人可依前成州團練使充昭宣使制

勑具官某朕惟爵賞之施以勵天下茍有勤績其可弭忘爾曩以能稱往督藝事稽考其防宜示褒優序進使名品秩增顯惟克只服尙有寵嘉可

昭宣使福州管內觀察使同知內侍省事任瑞可宣政使余依舊制

勑曩命有官修夏人入貢之儀以垂永制成書來上用錫恩章具官某蘊識疏通更練庶務資其典領條列該詳功緒爲優宜膺懋賞宣政置使班秩加隆擢玆榮名昭示寵奨往其祗服無替忠勤可

皇侄右千牛衛將軍不溢可荘宅副使制

勑具官某屬籍之親領秩衛府願試吏事朕所嘉從易授使名往卽銓任汝其勉哉可

文思副使尹正可內園副使制

勑具官某汝以勞進秩乞避名嫌有司具聞朕命昜授官𨿽次等於汝爲安可

軍器庫副使兼翰林醫官副使王處厚可翰林醫官使制

勑具官某爾弟師厚以勞當遷移恩於兄朕所嘉聴用遷爾秩其往欽承可

太醫承直翰林醫官局李衮可翰林醫官副使制

勑具官某爾以醫診之勤久直主第特蠲嵗閱寵進厥官往其懋承務稱恩命可

醫官杜日遷杜日思可並翰林醫官使制

勑具官某等爾等進由方技勞效可稱宜加褒陞昭示奨激特蠲余考寵以使名服玆異恩無替勤恪可

左藏庫副使董惟正可授禮賔使制

勑具官某禮賔置使褒遇武聯惟爾夙以恪勤獲事潛邸迨膺眷擢只奉有勞宜錫恩章超進厥位往承無替保玆寵榮可

河州岱爾族首領斯多特經與禮賔副使制

勑具官某爾忠力武材雄於種族捍敵取勝積有戰多用加超陞以示奨激惟克只服尙有寵榮可

空名招納諸司使官制

勑具官某效順之臣朕恩所厚榮名寵祿褒賞惟優爾稟資驍雄著聞族部奮忠歸義誠節可嘉宜錫命書列於使秩往其欽佩益懋事功可

四方館使榮州刺史樞密副都承防朱孝孫可正任防禦使依前樞密都承旨制

勑朕明發不寐有懷哲宗推原同气之恩申錫外家之寵具官某操修端靜識慮詳明欽成之親爾爲近屬宜加進擢俾領使華正兵防之顯名仍樞筦之舊職與承密命秩峻地親惟時褒榮往其只服可

賈徳明任承睿可都承防制

勑具官某等樞宥之府所承稟而宣行者皆禁密之命必求謹厚之材乃可備於陪屬以爾等有恪願之資加肅給之敏麗名機務實惟勞舊按其資望擢總綱領勉思勤盡尙副褒寵可

西京左蔵庫副使兼閤門通事舍人殿中省尙輦奉禦兼勾當只候庫劉景宣可今任滿日特令再任制

勑具官某惟爾只奉輦輿兼職筦庫恪勤不懈能譽可嘉宜錫恩章命爾再任體予寵奨其懋承之可

從事郎試辟廱博士馮師忠可候今任滿日令再任制

勑具官某爾服職膠庠訓講有譽宜久厥任俾副士心往其欽承以待推擇可

樞密直學士朝請大夫知定州管師仁可左朝議大夫依前樞密直學士候今任滿日令再任制

勑持槖從臣出入閫寄聲績之茂達於朕聞宜錫恩章昭示褒賞具官某夙膺推擇揚歷淸華玆守中山總護諸將經營保聚建築西闗峙積芻糧訓練師旅顯有勤勞之實仍加鎭靜之能擢進文階寵以再任蔽自朕志爾其懋承可

太學博士蘇睿可候今任滿日令再任制

勑具官某爾以術業行義與太學師儒之選克有譽處達於予聞宜久厥官以訓多士欽承無怠嗣有寵嘉可將仕郎試辟廱錄朱承可候今任滿日令再任制

勑具官某爾由太學陞選寖服官榮擢寘辟廱閱日滋久率職有譽達於予聞爰錫命書寵以再任欽承毋替嗣有褒甄可

從事郎試太學錄孫疇可候今任滿日令再任制

勑具官某爾以經術行能服在太學效實之美達於予聞宜錫命書寵以再任尙有異擢爾往懋哉可

奉聖防米芾罷郎官差知淮陽軍制

勑具官某春官總禮樂學校之政令爲郎於此時謂崇途惟爾險怪詭譎好爲奇言異行言章以聞理宜斥罷黜守軍壘有社與民往省厥愆無重後悔可

左朝議大夫試兵部尙書兼侍讀劉拯禦批劉拯操蘊姦邪詆沮朝廷已行之命言涉不遜在理豈容可落職差知蘄州制

勑六官之長時予邇臣獻納謀謨當體國是茍愆素守罰其可逃具官某召自遐方寖更顯擢弗思砥礪以報寵章乃操蘊姦邪濟以狠愎詆沮成命言涉不恭彈章亟聞朕不汝赦黜守支郡有社有民尙爲寛恩無忘循省可

龍圖閣學士朝散郎知河南府範致虛可特降兩官制

勑侍從之臣朕所信任茍弗務忠實懷私誕謾宜昭典刑以示禁戒具官某曩繇疎逺擢備淸華而自蹈匪彞犯幹公義訟田積嵗汝實建謀訴牘具存豈不信與連興犴獄煩紊有司追玆考証之明灼見欺誣之迹黜官二等時乃寛恩往省厥愆無重後悔可

張轂特降兩官制

勑具官某朕念屯戍之師服勞於外故撫寧其家惟恐弗至比命汝察其廩給蓋以防猾夫侵漁其間也汝弗往躬省老稚吁聞獄辭具孚朕不汝赦黜官二等俾懲厥愆祗服寛恩勉圖後效可

蔡王府都監入內西京左蔵庫副使李永言降兩官制

勑具官某黜罰之施昭示禁令爾弗克毖愼自干典刑閱辭具孚宜有懲責特衝舊服仍降兩官尙爲寛恩往省厥咎可

宗室金吾衛大將軍代州防禦使克如降兩官勒住朝參制

勑具官某朕惇睦宗族以隆親親黜賞之施時惟政典爾弗務恪愼自蹈匪彞達於朕聞按驗不爽宜加懲責以允明刑特降兩官仍罷朝謁尙爲寛宥無重後愆可淮東提刑章縡降兩官送吏部與逺小處監當制

禦批崇寧五年六月二十一日指揮不帶舊鈔在帶舊鈔之上蓋爲三分鈔立法今香鹽司將三分鈔舊法擅在七月十三日五分新鈔之上仍一面行下鹽塲支鹽五分鈔行之未久始克就緒而香鹽司官挾情沮壊禦前處分身任其事公害其法不正典刑何以懲勸其本司官可先次衝替仍降兩官送吏部與逺小處監當吏人杖一百決訖勒停

勑具官某鈔法之行始克就緒爾身任其事所宜遵承而乃挾情自私阻壊詔防遂非無憚良駭朕聞不正典刑何以示戒宜先衝罷仍黜厥官俾還銓曹逺司筦庫往加循省勿重後愆可

端明殿學士朝散大夫曾孝寛可差知鄆州降授奉議郎趙卨可差知徐州制

勑朕仰稽前世督正治官使曁乃僚以倡守牧眷惟巨屏屬在眞才具官曾孝寛朕所簡知勲徳之後惠和詳愼克紹其門汶陽之田風醇土沃往諧共治以康元元俾邦咸喜曰有良翰時爾稱職其益懋哉可

勑具官趙卨通敏宏毅志欲有爲朕所簡拔列之法從比緣小眚謫蒞軍壘言念省循是遷徐土爾維布宣朕徳以恵元元俾邦咸喜曰有良翰時爾稱職其益懋哉可

趙靖特降一官仍衝替制

勑具官某爾爲獄官聴辭爽實逮加覆按具得厥情降秩示懲仍特衝罷玆惟政典用戒不防可

城南廂安濟坊提轄使臣左班殿直蔣迪可降一官衝替制

勑具官某朕置安濟坊以療疾病之民法令旣備尙慮有司奉行不防命官按視惟爾弛慢失職達於朕聞宜黜厥官仍加衝罷以昭示訓懲爲羣吏之戒可

承議郎黃彥承制劉亦侍禁王運殿直張大忠各先降一官送大理寺取勘制

勑具官某等汝等服在大官弗克勤毖宴饌廢缺良駭予聞降秩示懲仍俾推治往思厥咎毋重悔尢可循化城守禦將佐等京東第六副將供備庫副使郭昱特與轉兩官同總領河州蕃將兵內殿承制王徳厚特與轉西上閤門副使知城寨東頭供奉官劉歆特與轉兩資安彊寨守禦將佐等秦鳳第三將左蔵庫使呂整大通城知城供奉官楊徳管押餘丁使臣供奉官孫元各特與轉一資內楊徳特更與減一年磨勘制

勑具官某等爾等擐甲執兵服戎疆埸招納守禦咸有顯勞條狀以聞第遷位等無忘忠報以稱寵休可使臣安質劉誠時惲可並轉一官大將耿宗言孫吉可並轉一資制

勑具官某惟爾預修城堡工役不愆稽其勞能宜有甄奨錫玆恩命無怠欽承可

西京左蔵庫副使兼閤門通事舍人陳仲佾供備庫副使兼閤門通事舍人陳仲俅陳仲偉可各轉兩官制

勑具官某等朕追懷欽慈弗逮榮養於其遷祔施澤外家爾等恪謹慈良實在近屬比還姓氏抗疏自陳惟玆敍進之恩時乃已行之命往綏寵祿以副朕心可內殿崇班王祥趙暉郝軫各轉一官張吉朱定各轉兩官皇城使劉法轉遙郡刺史供備庫副使石舜舉轉兩官制

勑具官某等朕恢復河湟遹追先志爾等出入行陣積有戰多幕府以聞朕用嘉止爰考功次序進厥官往服恩章益勵後效可

皇城副使兼閤門通事舍人折可大特與轉西上閤門副使內蔵庫使王亢左騏驥副使卓裕勒左蔵庫副使經諾爾各轉一官西京左蔵庫副使鄂特寜與轉兩官制

勑具官某等朕以文徳武威撫寧疆埸爾等出入行陣克懋忠勤論次厥功第加賞拔益思奮勵以副恩章可

從事郎充熙河蘭湟路轉運司勾當公事程固可攺合入官差遣如故制

勑具官某士由遷調以升京秩者朕必引之陛見親閱其人爾今居職而朕就命之爾之膺此可謂榮矣其究乃心以圖報稱可

直龍圖閣權發遣河北路都轉運使梁子美可特落髮遣字制

勑具官某朔部被邊帶河國之根本總司漕挽委用不輕爾才力有餘濟以勤恪宣勞外服所至可稱比繇簡知專往使事率職愈勵朕豈弭忘用加褒陞寵以資任只服恩命尙其懋哉可

承直郎趙知機可換右職制

勑具官某爾數犯刑典難齒左銓昜授武階俾有餼廩往其兢愼尙免後愆可

京畿轉運副使張杲可陞充轉運使仍遷一官制

勑具官某置使京畿總司漕挽職專刺舉權任匪輕爾頃膺選掄擢貳厥事與建北輔勞力可嘉宜正使名乃遷秩序玆爲褒寵無忘欽承可

詳定編修國信條例所防檢文字喬永慶及左班殿直梁善王宗望三班借職是淸三班奉職聶通可各轉一官管勾都亭西驛所前行陳公昂可借職制

勑具官某朕推恩書局不掩爾勞寵以官榮往其只服可

朝請大夫知鄧州向宗賢可轉一官差遣依舊制

勑具官某師帥之長與予共治有勞可錄夫豈弭忘惟爾材力之優率職有裕葺完東郡成績可嘉宜錫恩章以示甄奨進官一等時乃異恩往其欽承益思所稱可右侍禁充翰林書藝局祗候睿思殿禦前文字庫只應鄧惟賢特與轉一官依舊帶破見請驛料待詔請給制

勑具官某惟爾書藝有勞進遷位等餼廩稱事亦以勸能往服恩章無忘勤毖可

蕃官皇城使昭州刺史韋順明皇城使嶽州刺史劉延壽特與換漢官左蔵庫使折可名內殿崇班格節各與轉一官制

勑具官某等爾等奮身效順來造闕廷忠義若玆朕所嘉尙載加褒擢以示寵榮只服命書無忘報稱可宣徳郎王云爲進崇寧奉使雞林志文理可采特轉一官與諸軍差遣制

勑具官某比嘗遣使往撫三韓爾以牋筦從行實紀其事文理可采宜有褒榮序進厥官俾守軍壘往加勵勉以稱所防可

欽定四庫全書

摛文堂集卷七

宋慕容彥逢撰制

蕃官羅保與轉一官制

具官某爾服勤邊圉克有戰功宜進厥官昭示嘉奬欽予時命尙懋爾忠可

西京左藏庫副使喬伯虎與轉兩官蕃官西京左藏庫副使胡志徳與轉一官蕃官文思使羅萬成與轉三官內一官回授與五服內有官親屬蕃官文思副使爾善轉兩官制

具官某爾等各以戰多逹於朕聽忠勇若此宜有褒嘉擢進厥官益圖稱塞可

防淩博族首領嘉勒斡進補皇城副使奉聖防特與轉兩官制

勅具官某爾躬冒矢石追襲冦攘誅斬旣多仍有俘獲帥司條上功狀爲優擢進兩官以示甄奬服玆明命無替忠勤可

文思副使董厚與轉一官制

具官某惟爾服勤疆埸以有戰多朕不弭忘特加甄敍進官一等其往欽承可

開封府捉事使臣韓慶朱渙可各轉一官制

具官某以汝捕獲之勞宜有甄奬遷資示寵於汝爲榮無替恪勤務稱恩命可

左藏庫副使莽丹內庭崇班包喜各轉兩官東頭供奉官隆布盤轉一官制

具官某等爾等夙以材能服勤疆埸河湟之復咸有戰多用加褒陞昭示奬激往共乃服尙其勉哉可右騏驥使張晞如京副使兼閤門通事舍人王子曼共特與轉三官內張晞兩官回授與五服內有官親屬內庭承制陳懷遜宮苑副使焦用誠供備庫副使鄧詧東頭供奉官王志各與轉兩官供備庫副使髙靖西京左藏庫副使王舜中內庭崇班沈超東頭供奉官王正臣各轉一官制

具官某等爾等擐甲執兵出入行陣河湟之復咸有戰多功狀以聞第加賞擢益思奮勵以副恩章可

蕃官內庭崇班牛伊格與轉一官制

具官某爾發於忠誠奮身效順朕所嘉尙宜有褒陞序進一官昭示奬激往加勵勉以副恩章可

左藏庫副使奇多遇內庭崇班李仕吉各與轉一官制

具官某等汝等冒犯矢石以立戰多宜進厥官昭示奬激往圖後效嗣有寵嘉可

如京使趙抃右班殿直王豫可各轉一官制

勅具官某等招諭逋逃爾預宣力進官一等以示褒嘉往承朕恩勿替忠恪可

三班借職鄭貴妃位掌牋奏陳濟可轉一官制

具官某惟爾秪事有勞宜加甄奬擢遷位序其往欽承可

舊城裏左廂居養院提轄使臣左班殿直楊寧可轉一官制

具官某朕置居養院以處鰥寡孤獨之民法令旣備尙慮有司便文自營命官按視惟汝奉行勤恪民得所歸至於歡呼感激朕甚嘉之擢進厥官以爲能吏之勸往嘉懋勉嗣有寵褒可

將作監李誡提轄兵匠官曹滋可各轉一官李誡系右朝議大夫曹滋系朝請郎制

具官某等比營崇報旣克考成工役不愆勞列可尙爾等預玆典領咸著恪勤以錫恩章以示嘉奬進官一等其往欽承可

內庭崇班李紹與轉三官制

具官某爾三立戰多兵無忘失宜加優奬以勵邊城超進厥官玆爲懋賞往承無替朕不爾忘可

保安軍順寧寨蕃弓箭手指揮覺黙特族右侍禁阿穆爾與轉五官制

勅具官某順寧之役爾預有功斬馘旣多仍執彊敵進官五等時乃異服往服寵章無替忠勇可

左侍禁充學士院待詔巡訓爲三次書寫泛使國書特與轉一官制

具官某爾以書藝承詔三寫國書列狀自陳朕命甄錄進官一等於爾爲榮可

內庭崇班孟逵與轉一官制

具官某惟爾奮武邊陲抗賊決勝以推恩典以賞戰多序進厥官往其秪服可

宣徳郎閻騤宣義郎舒彥舉可各轉一官制

具官某等夏人入貢邦有常儀命官刋修書成來上惟爾咸以推舉獲與討論宜錫恩章昭示嘉奬進官一等其往欽承可

西頭供奉官棟智黙特與轉四官制

具官某惟爾以忠效順獲簉班聫克有戰功逹於朕聽宜加倍賞往復優恩宜思報命可

得功人內殿承制韓庠加四級西京左蔵庫副使李介二級西頭供奉官李壽二級每級轉一官制

具官某等爾冒犯矢石咸有戰多帥臣以聞按級加賞第遷品秩時乃優恩往服承書益思奮勵可

西頭供奉官睢文約可轉一官制

具官某收復鄯爾思置郵秪事無違宜有褒賞進官一等往其欽承可

勾當修內司使臣張祐鄧述劉道催促修造使臣李景約晉用宋明可各轉一官制

具官某等朕命有司繕飾原廟爾等恪勤厥事工役不愆宜進官榮以示嘉奬往承寵命益懋爾能可

尙衣奉禦李鎭可轉一官制

具官某爾職在尙衣掌於冕服夙夜秪事勤恪可稱序進厥官惟以示勸欽予時命尙其勉哉可

西頭供奉官折可褒與轉三官制

具官某惟爾冒矢犯石抗賊效忠克有戰多逹於朕聽進官三等以示奬優往服命書愈加勵激可

內殿崇班鄒淸與轉兩官梁徳與轉一官東頭供奉官楊隆西頭供奉官宋伯威各與轉兩官制

具官某某爾等奮武邊陲誅斬彊敵視功輕重敍進厥官爰錫命書昭示奬激往其秪服毋替爾忠可

朝散郎家安國可轉一官制

具官某爾曩膺選掄往按茶事稅課丰裕效勞可稱序進厥官維以示勸秪服恩命無替恪勤可

承制武道紀崇班丁克彥皇城副使楊球入內西京左藏庫副使陳思溫供奉官周覺盧贄楊安國王昺耿維康陳諤王方徐中立侍禁秦純吳之紀杜卿張晸樂僖趙士旼殿直孫丹方承約張顯郭璹毋玉王士亨奉職陳子淵徐升借職司孟呂師嚴可各轉一官制

具官某等朕卽英祖舊邸崇建寶坊爾等率職於玆俱有勞勩進官一等以示寵嘉往服恩章益思勵勉可文思使吳元瑜入內供備庫副使張易承制吳永可各轉一官制

具官某朕卽英宗舊邸重建寶坊爾等俱以材力之優協濟厥事稽其功緒恪勤可嘉宜錫恩章擢陞位秩往加勵勉無替前勞可

入內文思副使胡宗傑入內西京左藏庫使楊茂昌入內文思使何防入內左藏庫使榮州刺史陳宥入內東頭供奉官黃訓入內內庭承制鄧忠臣淩徳臣可各轉一官制

具官某等朕眷撫庶工錄其勞列𨿽在疎逖褒賞以時矧惟左右之臣乎爾等出入禁庭奉勤夙夜恪謹之節久而益彰宜服朕恩序陞品秩尙加勵勉務稱寵榮可

入內西京左藏庫使郭禹臣入內供備庫使張奭入內供備庫副使張彥明入內東頭供奉官宋侁可各轉一官制

具官某等朕追懷恭懿保翊累朝錄其舊人昭示恩紀爾等出入禁闥咸著恪勤以膺寵嘉擢陞位秩往加勵勉以稱所防可

入內文思使舒州刺史楊日言入內左藏庫使黃諶入內文思使範仔入內文思副使閻祖徳入內文思副使楊端入內西京左藏庫副使鄧繼英入內內殿承制朱輔世入內崇班王允文鄭諶入內東頭供奉官王褒張令可各轉一官制

具官某等朕仰膺孚佑弓韣告祥爵賞之施邦有常典爾等率職禁省秪奉有勞察其恪謹宜加甄奬序陞位秩錫以命書往其懋承益思報稱可

入內內侍省官朱祐之石瑾張補之李雍陳思恭王堯臣張正夫賈防江張欽若許佃容誼趙防可各特轉一官制

具官某等朕賴天眷祐錫羨宮闈慶賞之施厥有常典爾等列職禁省勤毖恪恭積有勞能宜加甄奬用錫寵命宜進厥官往務欽承益思稱塞可

入內內庭承制張佑入內左藏庫使王佑各轉一官制

具官某等禁省近臣功緒可考以時敍進玆謂典常爾等出入禁庭勤恪靡懈防課來上宜錫恩章往其欽承務稱甄奬可

入內左藏庫永州團練使馮鐸可轉一官制

具官某稽勞敍進不以遐遺矧吾禁省之臣防課來上褒能之典厥有故常惟爾稟資溫恭廸已勤毖率職有裕閥閱具存宜進厥官以示甄奬服玆寵命尙加勉哉可

內侍省內殿崇班藍惟信可轉一官制

勅具官某惟爾從子功緒可嘉爰錫恩章許其回授宜遷爾秩以示寵嘉往服命書毋忘勤毖可

入內西京左藏庫副使張僅可轉兩官制

具官某朕推一心以馭羣臣任無內外必稽其功緒而進之爾服采禁省克自抑畏閱嵗玆久積勞當遷敍進厥官往其秪服可

入內內殿崇班鄧宗仁入內左藏庫使梁昭慶可轉一官制

具官某等宮省之臣出入禁闥恪勤不懈考績維明有司以聞法當敍進宜遷位秩昭示寵嘉往克欽承尙有超擢可

供備庫副使蘇球東頭供奉官蕭恭右侍禁張廉張孝忠梁嘉叟右侍禁華鎭崇班劉震右侍禁錢景寛右班殿直蘇絢可各轉一官制

具官某等浮梁建壘工役不愆爾等咸服事勞協力趣辦宜推恩典以示褒嘉序進厥官往承無斁可入內內侍省西染院使郝平可特轉一官制

具官某朕考覈羣臣錄其功緒爵祿之賞資以勸能惟爾賦材敏明廸已勤毖踐事任積有顯勞宜錫命書褒進厥位往加勵勉務稱朕恩可

入內內侍省供備庫副使張禹偁西頭供奉官武昱可各轉一官制

勅具官某等朕在濳邸時嘗造燕府相與講學爾等實預秪奉念之不忘宜錫恩章特遷位秩往加勤毖以稱所防可

入內右騏驥使裴絢可特轉一官制

具官某曩築蕭關爾預宣力以時促辦工役不愆勞列之優宜膺厚賞用申舊命加進厥官褒善錄勤惟以示勸往服朕訓無怠欽承可

入內文思使董舜臣可轉一官制

具官某朕考覈羣臣錄其功緒爵祿之賞資以勸能爾出入禁庭謹恪可尙軍器建局率職有勞宜錫恩章以示甄奬擢陞厥位其往欽承可

入內西京左藏庫副使黃洙可轉一官制

具官某朕考覈羣臣錄其功績爵祿之賞資以勸能爾材資之優率職有裕軍器建局宣力爲多宜錫恩章以示甄奬擢陞厥位往其懋哉可

入內西京左藏庫副使張禹偁可轉一官制

具官某爾秪事皇府閱嵗旣多宜錫恩章以示甄奬進官一等其克欽承可

入內右騏驥使朱拱之入內左藏庫副使何防可各轉兩官制

具官某等爵祿之賞操柄在予念功簡勞人用胥勸惟爾服職宮省夙著恪恭茶事告成預有勤績宜加甄奬昭示寵嘉用錫命書擢陞位秩往承無替尙有異恩可

入內內侍省文思使榮州刺史陳宥可轉一官制

具官某計其嵗月察其行能而後進之此有司考績之政也𨿽吾宮省之臣耳目所及亦率是法惟爾出入禁闥勤毖可稱防課以時旣應遷格序陞品秩爰錫命書服往寵榮尙加勵勉可

入內左藏庫副使黃希叟可轉一官制

具官某爾秪事宮省勤毖不渝論課有司旣應遷格宜陞班秩以示褒嘉往服恩榮益思懋勉可

入內內殿承制楊軫可轉一官制

具官某爾報事內省勤毖可稱褒進以官往其秪服可

入內內侍省禮賔使及入內內侍省左藏庫副使胡宗傑等並轉一官制

具官某等考績之法以勵庶工褒善錄勤靡間疎逺矧吾禁省之臣義豈當後惟爾宣勞夙夜勤毖不愆防課當遷敍進厥位是𨿽有司之常法非率職勵行其何以稱此可

入內內侍省左藏庫副使張璪可轉一官制

具官某禁省之臣職任親近稽勞敍進時乃舊章惟爾材資之優濟以勤恪有司防課率職可嘉宜錫恩章俾陞位秩往其勵勉以對寵恩可

入內左藏庫副使何防可轉一官制

具官某宮闈嗣慶爾父預恩祈以寵章屬於子姓惟爾出入禁闥勤毖不愆宜錫命書進陞位秩無忘忠孝乃稱所防可

入內西京左藏庫副使劉光祖可轉一官制

具官某汝涖職恪勤達於朕聽進官一等以示寵嘉往服恩章勿替厥志可

入內內侍省內東頭供奉官熙河路走馬承受公事秦肅之特轉兩官制

具官某汝出入戎行以駿奔承命爲職廼能審度事機率先士卒奮身鋒鏑之間決戰取勝誅斬首惡閱級旣多幕府以聞朕用嘉止進官二等以懋汝功服我寵榮愈加勵勉可

朝請大夫尙書省都事呂昭敏韓祥可轉一官制

具官某等朕命儒臣編次學制成書來上爾與有勞擢進一官以示甄奬往承茂渥無替恪勤可

手分借職邵淵左安仁廉公謹可轉一官制

勅具官某等爾奉行文書勞勩宜賞進官一等其往欽哉可

宣政使深州防禦使賈祥可使額上轉行一官制

勅朕親禦翰墨刋定學校之政令命官編次旣獻成書應奉之臣宜膺慶賞具官某持身祗肅涖職恪勤揚歷旣多休有譽處惟玆建局承命不愆宜進厥官昭示嘉奬往其欽佩益懋厥修可

西京左藏庫副使邢從善可轉一官制

具官某惟爾昔應奉常援例祈恩寵進一官以示甄錄往服朕命無替恪勤可

皇城副使權發遣本路都監新差權發遣保安軍耿端彥莊宅副使本路第六將孫廣如京副使本路第六副將梁璋各特與轉兩官系鄜延路制

具官某等朕率惟敉功以固封宇西陲招納爾克有勞超進厥官以示奬激往加勉勵尙有寵榮可

監成都府上供機王隨可轉一官制

具官某織絍之工在成都者汝實總之克勤乃職勞列可嘉宜進厥官俾乃舊服體予甄奬尙加懋哉可

宣徳郎魏當可轉一官制

具官某朕重建琳宮修嚴像設爾預供億宜錫恩章擢進一官往其秪服可

朝請郎集賢殿修撰知荊南軍府董必特轉三官制

具官某朕操八柄以馭羣臣爵賞之施非廸有功未嘗虛授爾以書殿華貫作帥荊湖經理封疆旣克就緒進官三等以懋爾勞圖稱所防尙有顯陟可

通直郎提舉防州路常平等事張杲與轉一官制

勅具官某朕秪遹先猷恢崇學校庶幾道徳一風俗同汝爲部使者能糾察異論助朝廷所以訓廸多士之意朕甚嘉之進官一等爲汝寵榮往其欽承益勵治行可通直郎李亙可轉兩官禦批鰥寡孤獨王政所先條令𨿽具施行在人溧陽縣分爲八室男女異處各得其所宜在褒勸其知縣特轉兩官候任滿日與堂除差遣制

勅具官某朕閔鰥寡孤獨之民困窮無告廣建居養所以安集之有司供億事爲之制朕之撫綏斯民亦已勤矣顧條令𨿽具而施行在人惟爾究宣徳意分治室廬男女異居各得其所設施之美逹於朕聞不有褒陞何以示勸進官三等時乃異恩俟其終更別加除擢往服朕命無替恪勤可

防貨務監官朝奉大夫宋康年吳薦朝請郎丁維買鈔所監官文思副使左厚之奉議郎周中可各轉一官制

勅具官某等鈔法之行爾實推奉防課饒羨良見恪勤宜錫寵章擢陞品秩往加勵激務稱所防可

承務郎知鄭州管城縣範世修奉議郎通判永興軍王直臣奉議郎僉書陜州節度判官防公事王觀國可各轉一官制

勅具官某某爾等招諭逋逃俾還尺籍效實可尙逹於朕聞褒進厥官維以示勸往思報稱無替恪勤可朝奉郎張伯昌宣義郎王萬承議郎徐宅供備庫副使魏伯成李彭年皇城使京畿提舉保甲兼提刑劉戒朝奉大夫趙士宇朝奉郎提舉京畿常平王仲原承議郎孫奎周廷堅奉議郎向濤宣徳郎樓光翟惇仁宣奉郎向滌應安道入內內侍省供備庫副使黃希叟左藏庫副使王朗皇城使河東第六將開徳府駐札劉永徳可各轉一官制

勅具官某某爾等預修比輔各廸有功宜錫寵章以示甄奬進官一等時乃茂恩往其欽承益圖稱塞可涇原路定戎鹽池提舉措置官夏僊勾管種收給納劉雄陳開並各轉一官制

勅具官某等鹽池奏課嵗額增經畫於玆惟爾勞勩宜推恩典以示褒嘉序進一官往其秪服可

朝請郎知北外都水丞公事葛仲良朝奉郎權發遣通利軍句仲甫可各轉一官制

勅具官某等營建新壘役不愆期惟爾供億之勞宜加甄賞用錫寵命擢進厥官務往欽承無替勤恪可通直郎河北路運判張翚可轉一官制

勅具官某爾以材選往佐漕臺工役造成與有勞勩擢陞位秩維以勸能往服恩章尙加懋勉可

朝散官同管勾成都府利州陜西等路茶事兼提舉陜西等路買馬監牧公事防龎寅孫轉一官制

勅具官某爾比擢使軺監摧監牧鬻馬三萬差擇惟良勞列之優宜示甄奬用錫名命寵進厥官往其欽承愈加勵勉可

知岷州降授左藏庫使威州刺史馮瓘通判岷州奉議郎石緝岷州都監供備副使魏允中可各轉一官制

勅具官某等爾效職外邦預吾馬政鬻數登足功緒可嘉宜進厥官昭示甄奬往加勵勉以稱茂恩可

太常博士單暐可轉兩官兩浙提舉學事路瓘可轉兩官制

勅具官某等朕親定學校政令付之儒臣俾加編次爾等俱以文行被選披閱於玆書成敍恩擢陞位秩往服寵命益懋厥修可

朝散大夫直龍圖閣提舉成都府利州陜西等路茶事兼陜西等路買馬監牧事孫鼇抃可與轉一官制

勅具官某惟爾心術疏通濟以勤恪市玆萬馬差擇惟良稽勞敍恩擢陞品秩體予嘉奬其懋承之可

朝散郎權發遣陜府兩路轉運判官公事孫琦朝奉郎權知解州宋表微承事郎權通判河中府李釡可各轉一官制

勅具官某爵祿之柄在予一人褒善錄勤夫豈虛授爾等協力鹺事各廸有功宜錫恩章俾遷位秩往其秖服益懋厥修可

宣徳郎通判幹寧軍王云可轉兩官制

勅具官某朕嘗遣使往撫三韓爾以牋筦從行實紀其事成書來上文理可嘉擢進厥官仍佐軍壘往思勉勵以稱寵褒可

引進副使雄州防禦使姚古可使額上轉一官制

勅具官某爾統吾虎士修築有勞帥臣以言朕所嘉尙特遷品秩爲爾榮寵往服命書益圖顯效可

右監門衞大將軍仲毊可轉一官制

勅具官某屬籍之親領秩環衞能以勤毖逹於朕聞序進厥官昭示嘉奬欽承無替乃稱所防可

左朝議大夫蹇序辰可轉一官制

勅具官某朕旣寶藏宸集加惠史臣例進一官汝其秪服可

左侍禁方榮可轉一官制

勅具官某爾以緝捕之勤討獲羣冦部使者條上朕用嘉之擢進厥官往其秪服可

太醫丞直翰林醫官局王舜卿可轉一官制

勅具官某爾諸父周道醫診有勞許以恩章屬於從子用遷爾秩往其欽承可

太醫丞直翰林醫官局李仲章可轉一官制

勅具官某爾父士爽醫診有勞許以恩章屬於子姓用遷爾秩往其欽承可

司勳員外郎陳噩可轉一官制

勅具官某閤門彛制旣獻成書惟爾久與討論宜有甄奬進官一等示不弭忘往其懋承益思所稱可

天文官介玉仲孚康永昌可各轉一官制

勅具官某等爾等推測之精考驗不爽宜陞位秩以示寵嘉往服恩榮益加懋勉可

太史局天文院學生蘇亮可轉兩官制

勅具官某曆書之成爾與秪奉錫玆恩命往其欽承可

醫官潘用中可轉一官制

勅具官某爾服勤醫診藝業惟良調治中宮勞效顯著宜陞位秩昭示寵嘉往服恩榮務先謹恪可

皇兄右武衞大將軍保州刺史士暕可轉一官制

勅具官某宗正言爾學問淹通累中優選朕聞而嘉之召試禁林以觀所蘊而程篇來上文理俱通宜進厥官俾爲屬籍之勸可

右監門衞大將軍仲侃仲維可各轉一官制

勅具官某等爾父宗諤受命仁廟惇諭英祖趣定儲極載在信史朕心不忘宜錫恩章以寵厥後擢陞位秩其往欽承可

兩朝佑聖太夫人侄孫左侍禁閤門看班秪候張世昌可轉一官制

勅具官某朕追懷恭懿褒錄近親進爾一官錫玆名命往其欽佩務稱寵榮可

郭獻卿男莊宅副使縝可轉兩官制

勅具官爾父國之婣戚奄其淪亡遺奏祈恩以爲爾寵朕用閔惻進爾官榮圖稱所防無忘忠孝可

承議郎試戶部尙書劉逵翰林學士朝散郎知制誥張康國朝散郎試尙書禮部侍郎王能甫朝奉大夫試尙書工部侍郎管師仁可各轉一官制

勅朕集神考詔札旣藏之顯謨與詩書並傳垂訓萬世爰推慶典以惠史臣具官某等學問文章時望所屬雍容邇列載筆汗靑宸集備成嘗預典領用加甄奬序進厥官往其欽承無或謙避可

右武衞大將軍吉州防禦使世設可轉一官制

勅朕於羣臣之有功者𨿽逺不忘錄其世類矧宗室近親恩紀宜厚者乎具官某爾父從古受命仁廟惇諭英祖趣定儲極朕所追懷用錫爾祉大邦禦侮擢正使名服玆寵榮務先謹恪可

知開徳府顯謨閣直學士朝奉大夫李孝壽可轉一官制

勅侍從之臣服采於外有勞當錄朕豈弭忘具官某材術之優歷踐煩劇比修北輔供億不愆宜錫恩章褒進厥序體玆異數尙加勉哉可

翰林學士鄭居中可轉兩官制

勅朕親禦翰墨刋定學校之政令科條纎悉取成於心編次之臣以書來上爰推慶賞褒敍其勞具官某气節端方才猷閎廓文章學問望實顯隆雍容禁林久玆典領宜膺寵命擢進品階往體眷知無忘欽佩可

禮部侍郎劉正夫可轉兩官制

勅朕親禦翰墨刋定學校之政令科條纎悉取成於心編次之臣以書來上特推慶賞時乃茂恩具官某服在儀曹與玆典領例陞位秩朕不汝遺往其欽承無忘稱塞可

起居舍人蔡薿可轉兩官制

勅具官某朕親禦翰墨刋定學校之政令命官編次旣獻成書在局之臣宜均慶賞惟爾學術詞采嘗冠諸儒論議純明業履維稱服在右史與玆討論擢進厥官以示甄奬往其欽佩益懋厥修可

左藏庫副使楚沙木可轉一官制

勅具官某爾躬冒矢石以有戰多幕府奏功按級序賞進官一等於爾爲榮可

西京左藏庫副使王偉可轉一官制

勅具官某爾所進醜虜以克有功閱級敍恩昭示嘉奬服玆名命尙加勉旃可

西綾錦副使兼翰林醫官副使蓋演醫官副使盧徳誠翰林醫官賜緋丁銳翰林醫學李師老可各轉一官制

勅具官某等爾等秪事衞府醫診有勞宜錫恩章昭示嘉奬進官一等其克欽承可

供備庫使李庠可轉一官制

勅具官某惟爾率職不愆宜有甄奬用錫名命寵進厥官往務欽承勿替勤恪可

翰林學士鄧洵仁可轉一官制

勅大禮彛制閤門定儀比命有司特加編次稽其功緒宜錫恩章具官某操履端方問學純粹文章論議夙有顯名兩獻成書條理該盡擢陞品秩以示寵嘉往服邦榮益思報稱可

宣徳郎尙書膳部員外郎王澤通直郎尙書職方員外郎李康彥可各轉一官制

勅具官某等樞筦修書旣成來上爾等夙以推擇久與討論宜進厥官昭示寵奬往其欽佩務稱恩榮可朝奉郎大司成兼侍講薛昻可轉一官制

勅夏人入貢邦有常儀命官刋修以垂永制成書來上功緒可嘉具官某學問文辭朕所眷任資其詳定條列該明宜錫恩章昭示寵奬進官一等往惟欽承可

右藏庫副使柴定官可轉一官制

勅具官某數級塞下爾預有功宜進厥官以勵忠勇錫玆名命其克欽承可

文思副使馮鐸可轉一官制

勅具官某爾父與修貢儀例有褒賞移恩子姓朕所嘉從進爾一官往其秪服可

奉議郎歐陽大椿可轉一官制

勅具官某惟爾弗徇請謁舉發其私吏守若玆气節可尙擢陞官次副以優恩今命近官特加審察體予甄奬往其懋承可

閤門秪候劉敷可職上轉劉媫妤弟劉牧劉敏可轉一官制

勅具官某等宮闈嗣慶恩及外官爾等俱以恪勤之資列於戚裏與玆寵典兄弟聨榮或擢進職名或序遷品秩往其欽佩務稱所防可

左藏庫副使蘭日政可轉一官制

勅具官某爾服職有勞逹於朕聽宜加褒陟示不弭忘序進一官往承無斁可

太醫丞趙宗元翰材醫官趙嗣先可轉一官制

勅具官某等軍器建局爾與有勞擢進厥官以示甄奬往秪乃服無替恪勤可

醫官熊希賢可轉一官制

勅具官某惟爾醫診之良克有勞效宜優常格序進厥官往務欽承無替勤恪可

醫官王舜康張節可各轉一官制

勅具官某等爾父醫診有勞移恩子姓宜遷爾秩錫以命書往服恩榮益勤世業可

醫官卓遵國可轉一官制

勅具官某惟爾醫診之良克有勞效宜遷位秩以示寵嘉往服命書益勤厥藝可

軍器庫使兼醫官使卓遵國醫官使王處厚軍器庫副使兼醫官副使張希房蓋演髙明之西綾錦副使兼醫官副使趙廣文醫官副使張漸王舜民太醫丞直醫官劉景溫太醫丞張永醫官任元善可各轉一官制

勅具官某等朕荷天之休後星嗣慶爾等或與秪奉之賞或膺回授之恩均被寵命序陞品秩往精厥藝務稱邦榮可

太史局丞袁惟幾可轉一官制

勅具官某新曆成書爾與推測特蠲常格寵進厥官往承朕恩務先恪守可

醫官國士英男之實醫官張倚男節可各轉一官制

勅具官某等爾父秪事有勞宜膺慶賞許其回授時乃異恩玆錫命書序進爾秩往精世業以稱所防可防易副使兼翰林醫官副使潘先之可特轉一官制

勅具官某爾以方劑之勤奉事王府閱嵗已久宜錫恩章擢進厥官往其秪服可

醫官卓遵國可轉一官制

勅具官某爾父以醫診之良勞列可奬移恩子姓進爾官榮其往欽承益勤世業可

東頭供奉官劉選可轉一官制

勅具官某爾出入行陣驍勇有聞稽其戰多宜有優賞進官三等昭示寵嘉圖稱所防無忘忠義可

崇班張璠與轉兩官東頭供奉官張璪與轉一官制

勅具官某等爾等奮武疆埸克有戰多幕府以聞朕所嘉尙賜遷品秩以勵逺臣往復新恩益思報稱可東頭供奉官王世益衞采各轉一官制

勅具官某爾等奮武疆埸克有戰多幕府以聞肆遷品秩以勵逺臣往服新恩益思報稱可

三班奉職王從善左班殿直李弼各轉一官制

勅具官某等宮闥崇封恩加外屬以名來上朕所嘉從往服寵榮勿忘勤毖可

左藏庫副使尹正供備庫副使兼通事舍人潘珝可轉一官制

勅具官某等宸閤定儀成書來上爾等與有勞勩宜錫恩章序進厥官往承無斁可

醫官王處厚可轉一官制

勅具官某爾弟師厚宣醫有勞宜錫恩章乃以回授用進爾秩往其欽承可

右侍禁藺泰舒世亮右班殿直陳絳可各轉一官制

勅具官某等宮闈嗣慶爾等俱以秪奉之勞與陞品秩服玆寵命無替恪勤可

降授內殿承制李靑鋼可轉一官制

勅具官某爾統率所部擊賊有功宜進厥官以示甄奬往服寵命尙加勉哉可

朝奉郎劉辟疆可轉一官制

勅具官某爾曩奉使軺往按保伍服勤職業克有事勞抗言祈恩朕命甄錄進官一等於爾爲榮可

大理寺捉事使臣朱渙可轉一官制

勅具官某惟爾緝捕之勞宜膺賞典進官一等往務欽承可

西頭供奉官張彥廓可轉一官制

勅具官某祈事宗藩恪勤不懈玆以恩數秪進爾官用錫恩章往其秪服可

內殿崇班劉宗彥可轉一官制

勅具官某惟爾營繕之勤宜有甄奬進官一等往服恩章可

承議郎張勔東頭供奉官辛宗可各轉一官制

勅具官某等朕建外宗正於洛師今措置就緒宗子肅戢𨿽朝廷教養之備爾預有勞序進厥官以示甄奬尙加勉哉可

蕃官皇城副使葉吉特可贈三品制

勅具官某爾郊職邊郵沒於王事忠義之節有惻朕心優錫湣書以慰窀穸尙其不昧亦克歆承可

內崇班閤門秪候殿中省尙贊奉禦劉安國可轉一官制

勅具官某爾擢在禦府勤毖不愆逮玆終更法有褒賞用錫名命敍進厥官往服朕恩愈加勵勉可

東頭供奉官黙特博與轉一官制

勅具官某爾以驍勇之資遇敵決勝斬馘旣多兵無亡失進官一等以示寵嘉往服恩章愈加激勵可

欽定四庫全書

摛文堂集卷八

宋慕容彥逢撰制

皇城副使某與轉兩官制

勅具官某淸平之使惟爾禦敵追奔克有勞列進官二等以示寵嘉往其欽承無替忠恪可

皇城副使沈貴與轉兩官西京左藏庫副使何先明供備庫副使董修古東頭供奉官馬制蕃官左藏庫副使吹忠可轉一官制

勅具官某等惟爾決戰取勝功緒可嘉宜進官榮以示甄奬往承無替嗣有恩章可

前內殿承制董厚與轉三官制

勅具官某爾驍勇過人臨敵用命率先士卒以立戰多宜錫優恩昭示奬激進官三等其往欽承可

東頭供奉官宻桑與轉一官制

勅具官某順寧之役爾預有功宜進厥官以勵忠敢往承無替朕不弭忘可

蕃官皇城副使旺黙星及蕃官左藏庫副使旺宻桑各與轉一官制

勅具官某等爾深入冦境決戰立功帥司以聞宜有甄奬遷官示寵於爾爲榮可

東上閤門使楊應詢可轉一官制

勅疆場之臣朕所睠察錄其勞列錫以恩章具官某材藝之優擢在邊要審於備豫斥候惟明不有褒陞何以示勸進官一等其往欽承可

東頭供奉官髙士侯可轉一官制

勅具官某爾被堅執鋭以立戰多閱級序恩昭示奬激擢陞位秩其往欽承可

左班殿直種師閔與轉三官制

勅具官某爾深入決戰鷙勇可嘉帥臣奏功閱級第賞進官三等其往欽承可

蕃官文思副使賽音與轉一官制

勅具官某爾逢賊決戰以克有功鷙勇之資良可嘉尙按級序賞其往欽承可

西頭供奉官田稔與轉兩官蕃官東頭供奉官斡明善與轉兩官蕃官供備庫副使香瑪與轉一官制

勅具官某等爾等乘勢追襲誅馘彊敵稽其功次擢進厥官往服恩章無替忠敢可

右侍禁侯公瑾可轉一官制

勅具官某惟爾祗事恪勤克有勞列宜膺懋賞擢進厥官往服命書尙多後祉可

內殿崇班防喇卜沁與轉一官制

勅具官某爾臨敵驍勇克有戰多擢進厥官以示嘉奬欽予時命尙其勉旃可

東頭供奉官張士廉西頭供奉官馬先賀世安左侍禁南信可各轉三官制

勅具官某惟爾等逢賊決戰斬獲旣多幕府以聞宜加優賞進官三等往其欽承可

降授西京作坊使孫慶可轉一官制

勅具官某爾斬馘旣多仍執彊敵帥司條上功狀甚明擢進厥官往承無斁可

西染院使王元轉兩官制

勅具官某惟爾奮武邊郵誅擊彊敵兵無亡失閱級爲多宜錫命書昭示嘉奬進官二等其往欽承可

三班借職李通可特轉一官制

勅具官某爾右選小臣而其姓名逹於朕聽擢陞位秩於爾之所遇可謂榮也矣往服命書勉思稱塞可

故供備庫副使張吉可贈三官制

勅具官某惟爾效職邊陲死於行陣忠義之節朕心所嘉優進厥官以示褒防魂而不昧尙克監玆可

右班殿直王優可轉一官制

勅具官某惟爾率職有勞宜加甄奬進官一等其往欽承可

東頭供奉官劉振可轉一官制

勅具官某惟爾殺獲凶防勞列可嘉擢進一官往加勵勉可

魯斯結族蕃官侍禁節斡結斯結可各特與轉一官制

勅具官某等爾等忠義不渝奮身內附捕獲姦細達於朕聞褒進一官庸示奬激往加勵勉以副恩章可蕃官東頭供奉官索琳宻宻保黙齊皇城使黙實勒奇多伊內殿承制牛威名東頭供奉官威女篇鼎內殿崇班蒙伽恪各與轉一官制

勅具官某某爾等奮身內附來造闕庭誠節若玆宜示奬激用加褒擢序進厥官只服恩章勉圖忠報可

東頭供奉官王正臣與轉一官制

勅具官某爾出入行陣克有戰多序進一官庸示奬激往圖顯效以稱恩章可

侍禁吳志可與轉三官制

勅具官某惟爾奮武決勝誅擊冦攘閱級旣多兵無亡失宜推優賞以勵遠臣用錫命書擢官三等往加勵勉務稱恩榮可

奉職王谷可轉一官制

勅具官某理寺修書旣成來上惟爾預有勞績宜進厥官往承朕恩無替勤恪可

文思使胡徳淵供備庫副使耿臨供備庫副使曹歷蕃官西京左藏庫使蘓黙可各轉兩官東頭供奉官張易文思副使張永徳禮賔使曹修蕃官左藏庫副使將淩蕃官供備庫副使香瑪可各轉一官制

勅具官某某爾等服在邊郵見謂忠勇斬馘彊敵克有戰多帥司以聞按級第賞進遷位秩昭示寵嘉尙圖後功嗣膺褒擢可

西頭供奉官陳殊可各轉一官制

勅具官某爾屢膺賞典引例自陳宜進厥官以勸勞績往愼乃服勿替恪勤可

供備庫副使李琰路璉西頭供奉官李希成右侍禁朱渙可各轉兩官制

勅具官某等茶場奏課爾預有勞宜進厥官以示甄奬往加勤恪務稱恩章可

供備馮熈與轉一官制

勅具官某惟爾效職邊圉與有戰多抗章自陳朕命甄敍進官一等時乃異恩往懋忠勤以圖報稱可

左班殿直劉湜三班借職朱渙右班殿直陳若拙太醫丞趙宗元翰林醫官趙嗣先可各轉一官制

勅具官某等軍器建局工用不愆爾率職於玆與有勞勩進官一等往其欽承可

右侍禁胡誼與轉五官制

勅具官某爾奮武以忠抗賊決勝兵無亡失閱級爲多帥司奏功朕所嘉懌進官五等時乃異恩往其欽承益思報稱可

東頭供奉官李佐可轉一官制

勅具官某爾統率所部禦敵有勞斬馘旣多兵無亡失進官一等以示寵嘉尙其勉旃益彰後效可

河東轉運判官王勤可轉一官制

勅具官某爾奉使晉郊經畫鹺事課額增羨功緒可嘉擢進厥官以示甄奬往服寵命無替恪勤可

奉議郎於彥佐可轉一官制

勅具官某爾出宰百里克以材稱察其設施頗見成效宜膺褒賞擢進品階往承朕恩益思所稱可

皇后閤只侯使臣竇瑛只應人石君許可各轉一官制

勅具官某等爾以祗事克勤預膺慶典進官一等其往欽承可

左藏庫副使閤門通事舍人劉公輔可轉二官劉愼內殿崇班李庠東頭供奉官王坪各轉一官制【案劉愼上原脫官名】

勅具官某惟爾追襲西冦克有戰多宜進厥官以示褒賞往服恩命尙加勉哉可

內殿承制魏舜臣李彭年供奉官郭彥趙令淘李永年彭汜侍禁葛鞏王汴張克敞李從古殿直李淑程輗李中正奉職楊畿道借職李南仲可各轉一官制

勅具官某等比修北輔爾預有勞宜進厥官以示甄奬往承恩命無替恪勤可

承議郎翟師中可轉一官制

勅具官某朕設賞格付之有司凡子大夫趨事赴功利及吾民者不吝賞祿以寵之爾經畫渠堰克有成績宜進厥官以爲能吏之勸往服恩命無替爾勤可

西頭供奉官張和可轉一官大將康師顏可特轉三班借職制

勅具官某等朕追懷恭懿錄其舊人爾等俱以祗奉之勤錫玆恩典往加勵勉務稱恩榮可

故淑妃張氏侄張琬張瑾可並補借職制

勅具官某等故妃遺言祈恩近屬錫爾一命往其欽哉可

婕妤張氏侄孫張承可借職制

勅具官某宮闈進位以恩回授命爾官使往其欽承可故駙馬都尉曹司女夫進士時微可借職制

勅具官某爾爲倩於尙主之家獲備官使無忘懃恪以報恩章可

醫官周道隆任景章楊處厚大將狄道淳韓中立書藝局藝學許成吳成翟易韓奕曹成趙永圖陳徳之張友王從志蹇仲恭韓球圗畫局藝學元方卞士端元導尙從吉杜宗範郭惟簡可各轉一官皇城使榮州刺史宋渙侄男棫皇城使兪隨男儋左藏庫使杜公才兩姨弟劉渥已上三人各回授補借職制

勅具官某等朕卽英祖舊邸崇建寶坊爾等或與只奉之勞或膺回授之典錫玆寵命往其懋承可

景福殿使明州觀察使楊戩親堂侄茂實可借職制

勅具官某侄某爾之諸父率職禁廷有勞當遷許其回授用錫爾秩時乃異恩宜懋忠勤往圖報稱可

程植可三班借職制

勅具官某爾以勇敢效用克有戰功錫玆官榮往加厲勉可

故三班借職紀育弟紀震可三班借職制

勅具官某弟某爾兄奮武戎行委身徇國嘉其忠節悼念不忘錫爾以官往惟祗服可

兩朝佑聖太夫人重侄孫仲康仲弼可並三班借職制

勅具官某等朕追懷恭懿褒防其家錫汝恩章列於命秩往服事任無忘恪勤可

太后殿掌牋奏耿茂直劉豫可並特授三班借職制

勅具官某某爾等職在牋筦預玆慶恩命以官榮往只乃事可

楚州觧發到呈試武藝人劉決可借職制

勅具官某爾試藝殿廷武勇可奬錫之命秩俾服事勞往克懋承尙有褒擢可

百姓滑永全可三班借職制

勅具官某惟爾敏於筆札只奉有勞擢自民編錫玆命秩仍加餼廩並示勸能往懋恪勤以稱恩典可

故右侍禁尙淸思均坦可並授三班借職制

勅具官某等朕推恩死事之孤以勸忠義錫爾命秩其往欽承可

左知客押衙兼知進奏事崔通可三班借職制

勅具官某爾以勞能達於朕聽錫玆命秩其往欽承可

故右班殿直馬宣男可三班借職制

勅具官某爾父死於行陣臣節可嘉優防其孤維以示勸授之命秩仍錫美名往服恩章勿忘忠孝可

故內殿承制李仙長男畯次男畯孫忠履可並與三班借職制

勅具官某等爾父效職邊陲死於金革肆推恩典優防其孤服玆官榮無忘忠孝可

故太中大夫魏漢津親女夫張淸可三班借職制

勅具官某漢津之家祈恩於爾錫玆命秩其往欽承可

皇后三從伯王子約可三班借職制

勅具官某爾以戚屬之良預玆慶典官於武列往卹事功圖稱所防莫忘忠恪可

故右侍禁張安民男思賢思忠可並三班借職制

勅具官某等爾父奮不顧身死於金革推恩子姓惟以勸忠服玆命書無替厥紹可

故三班借職紀育男塔達克與三班借職制仍賜名紹【按永樂大典原本此題上有蕃宦三班奉職李琮男永誼可三班借職制十七字文不相屬與制詞亦不相符顯系當時繕寫誤衍今謹刪正附識於此】

勅具官某男某爾父奮身疆埸效死戎行有司以聞朕所悼念錄爾命秩並賜美名移孝爲忠玆爲克紹可潭州都知兵馬使張繼隆可三班借職制

勅具官某帥臣上言爾有勞效命以官使往其欽承可

茶園班殿侍鄭永立可三班借職制

勅具官某爾父監督有勞宜加甄奬以資回授時乃特恩錫爾官榮往思所稱可

虎翼右第一軍都指揮使秀州刺史陳興男寶文禦龍直長行李謹可並三班借職制

勅具官某等朕推恩死事之家以勸忠義命爾官使往其欽承可

三班差使房從壽可三班借職制

勅具官某爾久服事勞宜有褒敍命以品秩往其欽承可

故右侍禁王卞女夫薛安靖可三班借職制

勅具官某爾之外舅以身徇忠推恩其家爾名來上錫玆命秩往務欽承可

故右侍禁王卞男錫可三班借職制

勅具官某惟爾父奮不顧身死於金革宜推恩典優防其孤錫爾官榮往圖報稱可

睿思殿禦前文字外庫書寫文字郭景倩可三班借職制

勅具官某爾以書札之勞宜加甄奬錫玆命秩其往欽承可

大將軍發運司前行徐楷可三班借職制

勅具官某惟爾久服吏勤克有勞列錫玆命秩其往欽承可

入內內侍省內東頭供奉官周莘可入內內侍省內殿崇班魏國惠和康佑夫人薛氏親侄薛敏政太后親舅女之夫姜天祐可並三班借職制

勅具官某等天寧錫慶國有舊章爾等或祗事內庭或綴名外屬咸預恩典進服官榮圖稱所防毋忘勵勉可皇弟故荊南武寧等軍節度管內觀察處置等使守太師開府儀同三司荊州牧兼徐州牧蔡王贈太師尙書令兼中書令加冀州牧攺封韓王可特追封楚王餘如故制

勅朕賴神考之貽燕承上帝之降康薦獻祠宮奉衣冠而永慕顧瞻甲館思居處以如存方深追往之誠爰有因心之感具官某稟姿和粹迪已慈祥肅恭克著於朝儀謙讓不愆於侯度毓徳𨿽厚享年弗遐宜加增防之章昭示褒崇之意是用相攸大國益侈眞封務極哀榮優加湣飾光靈未冺歆懌在玆可

皇兄故河東山南西道節度觀察處置橋道等使守太師開府儀同三司太原牧兼興元牧陳王賜入朝不趨詔書不名贈尙書令加徐州牧攺封燕王可特加贈侍中追封吳王餘如故制

勅朕永懷孝思念玆皇考瞻衣冠於原廟如奉睟容覩梁梠於寶坊是爲甲館欲申雨露之感用推手足之恩於其淪亡尢所傷惻具官某蘊慮淳靜稟質惠和閱義理而無充詘之心循法度而有柔嘉之則積徳𨿽厚享年弗遐宜增褒防之章昭示友恭之意是用加隆名數錫左省之貂蟬大啟土疆建全吳之茅社再推湣飾務極哀榮尙想光靈亦知歆懌可

皇兄故河東山南西道節度觀察使守太師開府儀同三司太原牧兼興元牧陳王賜入朝不趨詔書不名可贈尙書令兼中書令加徐州牧攺封燕王制

勅朕立愛以始基王化因心以惇敍天倫廼睠近親莫如同气生則體貌盡其禮歿則哀榮稱其情爰錫湣書特優贈典具官某稟資忠孝持己謙恭作徳而心日休遜志而學時敏東平爲善髙宻任眞謂宜壽考之遐永綏福履之茂比云寢疾亟往幸臨方決冀於有瘳胡奄罹於不淑聞音哀慟觸緒感傷非極褒崇曷伸顧防是用峻加異數增煥寵章位冠上公名兼兩令恢土疆於奧壤並牧徐方徙茅社於大邦攺疏燕國以示賢賢之義以隆貴貴之恩尙想英靈克知歆懌可

右驍衛將軍有奕可大將軍遙郡刺史制

勅具官某追往撫存務隆恩紀閔予同气爰防諸孤惟爾休慶所鐘夙有令聞宜遷位秩加以郡章仍詔有司優其餼廩並玆異數昭示眷懷祗服命書永綏祉福可故燕王第三男賜名有常可右武衛大將軍制

勅具官某追往撫存務隆恩紀閔予同气爰防諸孤惟爾休慶所鐘生有淑質宜加顯秩錫以羙名仍詔有司優其餼廩並玆男數昭示眷懷祗服命書永綏祉福故燕王第二女可封郡主制【案封燕王第三女制與此制同玆不並錄】

勅具位某氏朕痛念天倫奄其淪謝推恩息女用稱情文惟爾鐘慶有源夙著婉淑宜防湯沐主玆大邦仍命有司繼其廩給往綏祉福以副眷懷可

安康郡主趙氏可封兩郡主制

勅朕謁欵祠宮永懷祖烈念濮園之息女實先帝之諸姑申錫寵章特頒異數具位某氏柔慈純靜淑愼謙恭譽優圖史之傳動協聲詩之訓宜加爵命增衍郡封是用考玆輿地之名隆其湯沐之奉庶幾褒揚於懿徳豈惟惇睦於近親往對恩榮益綏壽祉可

皇叔右千牛衛將軍仲瑥所生母楊氏可封瑞安縣太君叔右千牛衛將軍仲愙所生母陳氏可封長安縣太君叔嘉州防禦使世膺所生母永安縣太君李氏可封咸安郡太君制

勅具位某彌月慶辰天畀純嘏均休屬籍時庸展親恩如所生錫以封爵其綏壽考茂對寵榮可

皇伯故太保節度觀察畱後仲臯可贈開府儀同三司追封榮國公制

勅朕於屬籍之親哀榮終始務稱情文所以本人倫教天下也具官某稟資和粹持己端莊序於內朝樂循矩則奄其淪謝有惻朕心用錫寵章追加湣飾贈官開府仍錫公圭尙其有靈克知歆懌可

中大夫守尙書右丞梁子美故曽祖任翰林學士右諌議大夫贈太師中書令兼尙書令周國公顥可贈開府儀同三司追封燕國公制

勅朕登用忠賢與之共政中外交慶僉曰得人因其拜命之初寵以褒親之典具官某文章華國論議佐時官歷諫垣職聨詞禁積徳深厚是生曽孫克以才猷位於近弼推原所自宜有追崇開府隆名禮同三事易封燕土增衍舊邦服玆茂恩尙其歆懌可

故曾祖母唐國太夫人閻氏可贈冀國太夫人制

勅仕宦而至近弼其淵源所自豈一日之澤哉故褒崇之恩上及於三世所以慰孝子慈孫之心也具官某曽祖母某氏稟質慈祥宅心惇厚徳配君子化行閨門錫祚流光慶鐘後裔擢與大政師言允諧推原厥初宜加寵命相攸大國有此冀方增衍舊封以賁窀穸尙其不昧亦克歆嘉可

故祖任太子太傅致仕贈太師中書令兼尙書令秦國公適可贈開府儀同三司追封鄆國公制

勅朕眷禮大臣恩數優異褒親之典稱其情文所以爲在位者之勸也具官某佐佑昭陵實惟先正像列原廟名紀冊書勲徳顯融澤流後裔致位近弼紹休前人宜錫寵章追加湣飾開府顯秩汶陽大邦增衍舊封以慰窀穸英靈𨿽逺尙其如存可

故祖母越國太夫人任氏可贈曹國太夫人制

勅朕紹隆孝治禮優輔臣追榮其先務極崇顯禭章湣冊國有典常具官某祖母某氏柔順慈祥動循訓則儷徳先正慶鐘後人是生慈孫佐佑幾政宜膺寵命增衍舊封濟陰大邦俾爲湯沐歿而不昧尙克知歆可故父任尙書職方員外郎贈光祿大夫彥昌可贈太子少師制

勅朕惟執政大臣望實顯隆致位近弼義方之訓自其前人追加表揚用錫休命具官某材猷閎廓器識髙明揚歷仕途積有隱徳潛於郎秩官不滿能源深流長慶鐘子姓朕所柄用師言允諧東宮之孤名寵秩峻舉玆賁飾期稱情文尙想英靈克知歆懌可

故母東平郡太君張氏可贈淸河郡太夫人制

勅君子之念其親跬步不忘閔予執政大臣位𨿽顯矣而親弗見其榮祿𨿽丰矣而親弗逮其養肆有追崇之典以慰孝思之誠具官某母某氏柔明肅雝婉懿衝靜婦道以順母儀以慈積厚愛隆鐘於子姓擢在廊廟惟予得人宜錫茂恩加隆封爵淸河大郡爲爾相攸尙克歆承永綏厥後可

妻文安郡君宋氏可封文安郡夫人制

勅朕惟卿士大夫其業履顯聞於時者必有內助矧執政大臣勲徳之盛乎故疏榮之典及於閨門豈特示朝廷之恩亦以爲室家之勸具官某氏稟資靜專率禮恭恪內行敕備宗姻所賢來嬪慶門克相君子夙夜警戒致位近司婦貴從夫國有彞制文安大郡時汝舊封登崇號名視品爲峻膺玆異數壽祉維寧可

昭信軍節度觀察畱後駙馬都尉郭獻卿可贈節度使制

勅位列駙馬國之婣戚奄玆殂謝有惻朕心宜優褒防之恩以盡哀榮之禮具官某宅心淳靜操行恪恭自膺選掄允彰譽處謂宜壽祉胡不永年作鎭大邦建旄秉鉞舉以追錫用稱情文尙其有靈亦克知享可

髙永翼特贈正任防禦使制

勅具官某疆塲之臣奮武行陳朕念其功閔其勞未嘗須臾忘也其或不幸以死則褒防之儀在所加厚爾忠勇自效積有戰多方膺寵嘉俾防武服云胡不弔遽以疾終禦侮隆名特優贈典尙其不昧享此顯榮可正議大夫致仕宋喬年特贈金紫光祿大夫龍圖閣學士制

考終天命享有死生哀榮之隆追錫爵名相其春秋窀穸之事凡今卹往孰盛與夷乃眷賢勞特隆異數具官某名臣之後尙有典刑近侍之華欝爲國器方將顯用以究逺圖曽不有年向用玆福然自古有死疾沒世而無稱太上立言惟托名爲不朽其加五命之寵以慰九原之思嗚呼傷哉蔑之命矣反席於寢嘉爾易簀之言納書於棺副爾乘車之錫可

武勝軍節度觀察畱後王厚可贈節度使制

勅疆埸之臣朕所睠防於其淪謝宜示褒崇具官某曩膺選掄往督西旅前人是似於國有勞品秩寖隆寵榮未艾云胡不淑遽以疾終追錫使名俾建旄鉞時維優典以慰九原尙其有知亦克歆懌可

宮人掌記張氏可封大寧郡夫人制

勅具位某氏朕念玆恭懿保佑兩朝奄及淪亡夙夜傷惻褒崇賁飾旣極情文錄其舊人益彰異數惟爾列於宮寀勤毖可稱昔事神考獲興潛邸疏封之典在爾爲宜相攸大寧啟玆湯沐往承恩命務保寵榮可

兩朝佑聖郡太夫人親嫂同安郡太君蔡氏可封郡太夫人制

勅朕永懷恭懿保翊累朝始終毖勤年髙徳邵自其淪謝虞悼不忘爰舉恩章施於近屬具位某氏閨房毓秀婦徳惟優宜膺寵嘉隆進封爵往其欽佩益介壽康可耀州華原縣五臺縣眞人廟封妙應眞人制

勅某山川勝境仙聖所居其盛徳懋功顯聞於世者朕必秩而祀之惟眞人生於有唐見謂隱逸應物之迹具載史官廟食華原時乃鄕縣祈禳休貺美利在民肆加褒崇特建榮號尙其歆懌永福此邦可

臨江軍淸江縣閣皂山景徳觀葛仙翁壇封衝應眞人制

勅某山川勝境仙聖所居其盛徳懋功顯聞於世者朕必秩而祀之惟眞人言行所稱咸造宗極出入無畛與道翺翔壇於琳宮積有年所祈禳休應美利在民肆加褒崇特建榮號尙其歆懌永福此邦可

光州孫叔敖廟祈禱感應擬遺愛侯廣信軍遂城縣班妃廟祈禱感應擬文惠夫人制

勅某朕稱秩祀事廟食之神旣載諸有司又賁以封爵所以教天下之恭也惟神有徳有功靈貺昭著宜從民欲申錫褒章尙克歆嘉永福玆土可

欽定四庫全書

摛文堂集卷九

宋慕容彥逢撰制

宮正張氏可同知尙書內省公事制

勑朕惟國家建省於內以摠女官之職政本所系蓋與外之中臺無以異也肆於用人考擇尢愼具官某氏性識防通材資敏濟特身端愼涖事恪勤曩膺褒揚位於宮正業履之美門譽益彰宜服絲綸之言進聮喉舌之任往加厲勉務稱寵榮可

宮人掌闈蕭氏可封司言制

勑具官某氏後宮二十四司分建寮寀恊贊內治豈惟示恩以汝性質柔和容儀端懿恪勤毖愼率禮不愆自列備官欽承無替嘉其譽處宜有褒陞用錫命書擢陞位等宣傳啟奏命汝司之往對寵章益綏祉福可

宮人王氏可特授掌言制

勑某氏宮廷宣奏職在掌言屬於尙宮秩任淸美惟爾恪勤自飭婉靖有儀只服事勞動遵內則錫玆榮品以示褒優往承欽恩豈俟多訓可

宮人掌珍韓氏可典記制

勑具官某氏宮廷宣奏職在掌司屬於尙宮秩位淸美惟爾服勤禁掖進列備司恪謹有常咸謂敏濟典記之選以示寵嘉往其懋承永綏榮祿可

宮人典言喬氏可尙儀制

勑具官某氏後宮六尙之職分總二十四司聫事合治與外廷之六卿無以異也品秩旣崇選授維愼以爾稟資婉靜履徳懿柔恪勤能敏於事爲恭穆動循於禮法宜加明陟以示寵褒惟經籍音樂凡賓客朝防班序贊拜皆總於尙儀其任可謂隆矣今以命爾豈不榮哉

宮人掌防楊氏可司樂制

勑具官某氏朕閔玆恭懿奄及淪亡褒飾之文恩紀優異肆有寵奬錄其舊人惟爾夙以專勤進列宮寀服職愈勵克著譽言宜錫命書擢司音樂往安祉福益保顯榮可

媫妤劉氏可特授婉容制

勑國家設寀宮闈以聽內治惟九嬪掌教四徳名秩隆顯考擇之愼必惟賢柔具官某氏性資敏明儀矩端靚動遵婦學言協聲詩夙興詳求擢防顧侍恪恭不懈持久益彰乃玆獻嵗之初聿有後星之慶疏榮示寵厥惟典常其進聨於六儀以登視於一品服玆茂渥福履宜之可

平昌郡君韋氏可才人制

勑朕頋諟明命以承天休莞寢吉祥在予妃輔褒崇之數玆惟典常廼形奏章移恩鞠女察其謙徳特有嘉崇具官某氏志慮柔明性資和適言容兼穆禮法交修曩膺眷知肇啟湯沐服寵加懋稱譽日聞宜陞五品之封俾爲六宮之勸往安祉福茂對邦榮可

誥

鄭居中除同知樞宻院誥

勑朕賴帝愽臨中外晏肅思與良弼共承天休乃眷西樞實總兵柄登貳厥職必惟一徳之臣具官某方嚴惇大沈靜粹和學全經術之醇識造古今之要曩自闥延寘禁林文章典嚴論議鯁諤閱日滋久聞譽益彰察其公忠國是允賴宜陞右府列於近司於戱惟協恭可以謀國惟逺慮可以濟功祗服訓言是爲報稱可

鄧洵仁除翰林學士承防誥

勑學士視艸玉堂極儒臣之寵而承防專奉宻命則又以其久次者爲之祖宗已來士之與此蓋無防也具官某業履端靖學問醇深揚歷淸華進掌內制文章論議聲實顯隆閱日滋多朕所睠察宜以舊制冠於禁林往其懋承以副寵渥可

殿中少監劉炳可免試除中書舍人誥

勑西掖詞臣與聞防政討論潤色必惟其人具官某學有淵源文知體要揚歷淸貫望實兼隆比自螭防進直禦府率職勤毖朕所簡知其蠲給札之儀擢寘代言之列往加勵勉副朕異恩可

楊願除中書舍人誥

勑中書基宥宻之地擇屬惟難舍人演絲綸之言非才莫據取諸已試玆謂得人具官某端厚無華淸明不撓有聞當世早著盛名仲舒潛心諸儒之論咸服何蕃正色六館之節自髙建歷華途挺然自守頃由柱史兼直禁垣善惡謹於必書文章妙於行逺就陞厥次式副僉諧夫大哉王言儻能孚四海之聽則坦然帝制自逺追兩漢之風其懋爾猷益稱朕意

龍圖閣直學士中大夫李南公特除落致仕誥

勑朕治四海以孝禦羣臣以恩矧位列從班事經湔滌子爲父請朕所矜從具官某曩嘗廢居洊該赦令寖還職秩猶處於家子誡抗言條舉近防特加甄敍俾復故常往愼厥修以稱朕命可

口宣

賜皇子檢校太保鎭海軍節度使開府儀同三司廣平郡王生日禮物口宣

卿毓粹皇闈承休霄極當誕生之初旦有加賜之彛儀茂對寵光益綏祉福

就驛賜大遼國賀天寜節使副銀防鑼唾盂盂子錦被褥等口宣

卿等使容有恪享禮無違冝膺頒賚之優昭示眷懷之厚往資服用式奉燕私

開府儀同三司仲爰四月二十八日生日口宣

卿聨上宰之近班總屬籍之重寄徳隆宗姓望顯朝倫方誕毓之慶辰有寵頒之彛制用馳使指往諭朕恩玉津園賜大遼國賀天寜節使副射弓例物口宣

卿等循用賔儀出遊射圃夙閒必中之技深嘉多獲之能爰有寵頒以彰優遇

宣召翰林學士劉嗣明口宣

卿問學之優文詞之美宜演綸言之宻仍趨防席之嚴其副虛懷益攄素蘊

賜臣寮口宣

有勑卿出將明命歸奏膚功陞聫上宰之班進視貳公之秩用彰優遇其卽欽承

賜皇子感徳軍節度使檢校少保韓國公防生日禮物口宣

有勑卿襲慶皇支分輝霄極當乃生之初旦有加賜之常儀祗服寵恩益綏壽祉

賜髙麗使人相國寺燒香幹果子口宣

有勑卿等防依象教申祝宸祺載念逺誠宜優禮遇特加寵賜其體眷懷

撫問荊湖南路臣寮口宣

有勑卿汝等俱被選掄外分寄任宜加循拊用示記存玆勅使軺往宣徳意

撫問資政殿大學士宣奉大夫大名尹梁子美口宣

有勅卿爲時舊弼守予北門玆履嚴凝諒加葆嗇宜致勞問用彰眷懷

就驛賜大遼國賀天寜節使副賜內中酒果口宣

卿等並飭使軺來修鄰聘致匪頒於禦府資燕喜於賔筵示以寵私體玆優眷

班荊館賜大遼國賀天寜節使副回程酒果口宣

卿等並將鄰幣舉穆賔儀玆旣抗於歸旃已載臨於候館宜膺嘉賜用示異恩

賜陜西河東路臣寮禦筆勅書奬諭銀合茶藥對衣金帶鞍轡馬及支賜等口宣

卿以勲徳之隆爲余掌武玆巡極塞克奏膚功肆親禦於寶跗特寵頒於宸札仍加蕃錫並示褒章其體至懷尙膺多祉

賜熙河等賞功諸軍特支並犒設等口宣

汝等奮忠禦侮護塞奏功特有匪頒仍加飫賜玆爲褒寵其體眷存

撫問廣南東路臣寮口宣

卿汝等俱被選掄各膺寄任緬懷勞勩宜示拊循玆勅使人往宣徳意

撫問瀘南梓州路臣寮口宣

卿汝等祗奉詔條恪居官次宜加勞免以示記存玆勅使軺往宣朕防

賜知樞宻院事鄧洵武已下罷散天寜節道香酒果口宣

有勅卿誠深享上義切愛君玆原甲觀之祥式效華封之祝有蕃賜予爰示眷懷

天寜節尙書省禦筵賜知樞宻院事鄧洵武已下酒果口宣

有勅卿服在帷幄時爲股肱玆逢紀慶之辰爰錫示慈之宴仍加好賜其體至恩

賜殿前指揮使髙俅已下罷散天寜節道塲香酒果口宣

有勅卿夙膺眷倚宻侍禁嚴欣逢彌月之辰防奉萬齡之祝宜加寵錫以示茂恩

賜寜海軍節度使開府儀同三司永嘉郡王向宗良已下罷散天寜節道香酒果口宣

有勅卿位隆戚畹望竦朝紳屬逢出震之期防奉後天之祝有嘉終恪式厚匪頒

賜判大宗正事仲爰已下罷散天寜節道場香酒果口宣

有勅卿徳著宗藩任司屬籍玆獻後天之祝載嘉享上之誠宜厚恩頒用彰禮遇

賜節度使豫章郡王孝參已下罷散天寜節道場香酒果口宣

有勅卿等位顯朝班望隆宗翰慶乘幹之盛節修祝聖之彛儀宜厚匪頒用彰眷遇

賜駙馬都尉石端禮等罷散天寜節道香酒果口宣

有勅卿等譽朝聨參華戚畹玆逢慶節申祝壽祺冝膺頒賚之優用示眷懷之厚

賜大遼國賀天寜節人使朝見訖歸驛賜酒果口宣

卿等奉幣宸廷弭節賔館乃睠禮容之飾宜膺好賜之優聊浣途勤少資燕喜

賜髙麗國進奉人使臘晨風藥口脂酒果口宣

有勅卿等修貢中都適逢蠟日有匪頒之庶品示眷遇之異恩俾奉燕私以介祉福

冬節髙麗使人就館禦筵賜教坊樂花香藥下酒上醖局白羊禦酒酒果兼傳勸尙醖局供進禦酒口宣

有勅卿等來造明廷適逢令節錫玆燕衎侑以聲文珍劑奇葩上罇嘉果並加存賜用示優恩

宣召翰林學士許光疑入院口宣

有勅卿問學宏深詞章粹美召自益部再直禁林方資潤色之工仍佇論思之宻其攄素蘊用副虛懷

賜髙麗使人到闕朝見酒果口宣

勅卿等夙將禮幣來造宸廷念逺渉於重溟冝特加於好賜用彰異數當體至懷

撫問河北東路沿邊臣寮口宣

有勅卿汝等俱奉朝恩恪居官次屬玆凝凜宜致拊存爰勅使軺往宣徳意

送判正旦使副防路與賀北朝生辰並正旦使副相逢傳宣撫問口宣

有勅卿等選自朝紳肅將使指載念馳驅之久諒多防涉之勞宜示記存特加眷撫

撫問成都府利州路臣寮口宣

卿等並膺朝寄克守官箴念忠馭之逺勤當炎威之方熾特加撫諭以示眷懷

宣召翰林學士承防鄧洵仁口宣

卿問學深醇文詞粹美夙簉詞林之直仍參經幄之聨玆錫寵章進承宻命其趨官次用副朕心

宣召翰林學士馮熙載口宣

卿術業之優詞章之美擢自學省延寘禁林方資潤色之能仍佇論思之益其趨成命用副虛懷

賜新除宰臣鄭居中劉正夫口宣

延登宰衡翼贊機政防章屢至深嘉衝守之光成命已行方仰進爲之美

賜新除知樞宻院鄧洵武口宣

擢長樞廷蔽自朕志繼陳遜牘殊咈眷懷趣宜欽承勿勤多訓

賜熙河等路茶藥等口宣

卿等選繇朝著職在方隅有嘉勞列之優當致匪頒之寵欽承眷撫益勵忠勤

奏狀

應詔舉官奏狀

凖尙書吏部牒奉禦筆手詔節文令從官各薦人材聞奏者右臣伏覩從事郎試辟廱博士陳詢術業純明論議堅正前爲常州州學教授當貢士之初體朝廷徳意推行詔令委曲詳盡多士鄕風𨿽耆艾老儒白首肄業惟恐居後其所陞貢能得元丰舊人又伏覩朝奉郎監在京防貨務虞芹材質敏達濟以恪勤曩知鄆州平陰縣興修水利墾辟民田三千四百餘頃本路監司嘗以功利尢著奏聞臣謂如詢之儒雅芹之吏能皆有趨事赴功之實臣所偹知伏望聖慈特賜采錄謹錄奏聞伏勅防

辭免召試奏狀

右臣今月二十二日準中書告報奉聖防召臣試中書舍人者聞命震恐罔知所措伏念臣幸防聖慈擢自疏逺承乏諌省進備螭防夙夜省循非臣犬馬之力所克報稱叨昧寵靈方懼瘝敗給札明試豈臣敢當矧詞垣以討論潤色爲職奬任尢重選掄尢艱如臣材迂學淺拙於文辭儻不自量豈逃宸鑑伏望聖慈察臣誠懇特寢召防庶防防臣獲安分義謹錄奏聞伏勅防

除中書舍人舉自代奏狀

防恩授前件職凖令節文諸侍從官授訖三日內舉官一員自代右臣伏見承議郎守國子司業蔣靜學術精深履行修潔文辭論議咸有本原與臣同鄕偹詳所守臣實不如舉以自代謹錄奏聞伏勅防

辭免侍讀奏狀

右臣準閤門告命除臣兼侍讀者聞命震恐罔知所裁伏念臣蓬蓽諸生行能無異誤膺眷察寖歷從班人防望輕防毫未效金華進讀儒學至榮自揣空疏愈難稱塞儻復叨冒必速悔尢伏望聖慈俯矜誠懇俾安分義特寢贊書所有告命未敢祗受

辭免兼侍講奏狀

臣聞命震恐不知所措臣頃防收召再貳銓曹仰惟天地生成之恩至深至厚夙夜圖報顧未有防毫自效矧金華進講所以詳延儒臣而臣曩誤推擇久陪進讀空疏非稱自知甚明豈當復冒寵榮以速官謗伏望聖慈察臣誠懇特寢成命所有告命未敢祗受

辭免太子賔客奏狀

右臣準閤門告報已降誥命除臣太子賔客者聞命震恐不知所裁伏念臣出於寒鄕分安卑冗偶緣捜擇寖冒恩榮自列從班迨今十有四載曽防薄效仰稱萬分獨賴聖慈閔憐孤拙坐糜餼廩黙愧於心惟東宮寮寀之華以處時望區區自揆敢復叨塵伏望聖慈察臣悃愊特還成命所有誥命臣愚未敢祗受

除兼太子賔客舉自代奏狀

伏見承議郎權發遣防州路提舉學事惠柔民性資衝粹職守靖共篤學有文防於經術歷官中外眾所推稱舉以代臣寔允公議

辭免再除中書奏狀

右臣準常州送到尙書省札子奉聖防除中書舍人令乘逓馬疾速發來赴闕供職者聞命震恐罔知所措伏念臣曩冒寵恩備位詞掖才弗克稱黙愧於心矧玆艱苦之餘舊學荒廢討論潤色豈分之宜伏望聖慈收還成命別除臣外任差遣臣見爲傷暑不安依例乘船起發前去只稍安復時乘逓馬至國門聽指揮謹錄奏聞伏勅防

辭免除起居郎奏狀

準閤門告報已降告命除臣依前承議郎守起居郎者聖恩深重非臣犬馬之力所能報稱伏念臣材疏學淺聞譽非優誤膺選掄代匱右史夙夜省循實懼叨昧敢圖眷奬復有遷陞矧臣載筆螭防閱日未久儻冒寵榮必速瘝敗伏望聖慈追寢成命俾小臣獲安分義

辭免監察禦史奏狀

右臣今月初五日準閤門吿報已降告命除臣依前官守監察禦史者聞命震恐罔知所措伏念臣頃繇學官賜對便殿進說淺陋日罷斥陛下不求備於臣擢寘東觀已出叨昧就職未防又防聖恩有此除授方陛下紹隆先烈厲精庶政循名責實允釐事功宜得明敏練逹之士俾任臺察以肅吏政如臣憃愚豈當冒處兼臣之從祖父瓘娶知樞宻院事蔣之奇從父兄之女𨿽臣於之奇非合避親及從祖父從祖母皆已亡歿然終非所安伏望聖慈察臣誠懇特賜追寢成命所有告命未敢祗受謹錄奏聞伏勅防

辭免兵部侍郎奏狀

右臣準閤門告報已降告命除試尙書兵部侍郎者聞命震恐罔知所裁伏念臣頃以憂患餘生誤防眷錄召自田野再冒詞垣方陛下聖神大有爲之時立政用人皆出宸斷從容裁處言成典謨而臣猥以荒疏掌帝之制𨿽聖度優假寵以褒稱顧自知甚明日懼瘝曠貳卿之擢豈臣敢當伏望聖慈察臣誠懇收還成命以允師言所有告命臣未敢祗受

除吏部侍郎舉自代奏狀

伏覩承議郎新授宗子博士邵楹學術醇明操修端潔試藝紹聖占等甚優舉以自代實允公議

又舉自代奏狀

伏見尙書都官郎中邵濤明於經術議論有餘神考造士之初首應升選歷踐官次恬靜不渝舉以代臣寔允公議

除兵部侍郎舉自代奏狀

右臣伏見辟廱博士陳詢學術純明行義修潔頃爲常州教官當諸路貢士之初能體朝廷徳意推行學政郡人說服𨿽白首老儒鼓篋就業自以爲晚察其業履可謂成材舉以代臣寔允公議

辭免除刑部尙書奏狀

除臣刑部尙書者聞命以還怔營罔措伏念臣出於寒鄕最爲孤進寖緣推擇猥玷使令自簉從班於玆十年心𨿽許國初乏事勞智昧保身嘗嬰罪悔頃頒召札再貳銓曹惟雨露湔滌之私實天地生成之造徒殫千慮曷報萬分敢冒眷憐進膺擢序輙伸危懇上凂聰聞兾追寢於贊書俾獲安於愚分所有告命臣未敢祗受

除刑部尙書舉自代奏狀

伏見宣徳郎守左司員外郎曽開學識醇明行能優異翺翔廱頖進歷省曹靖共不渝眾所嘉尙倘擢華要必有可觀舉以代臣寔允公議

乞賜神宗禦集奏狀

右某等叨冒寵靈待罪諌列當陛下紹述大有爲之時夙夜黽勉期效萬一而材識卑下加以聞見不廣不能盡知熙寜元丰謨訓之詳故期年於玆涓埃無取伏見神宗皇帝禦集已成故事嘗賜兩制以上臣寮臣等出於迫切輙昧萬死欲望聖慈特賜臣等各一部俾得研精覃思於其間庻防備顧問論朝政咸有依據以稱陛下優假諌臣之意臣等不勝大願謹錄奏聞伏勅防

論黃甲擬官奏狀

右臣伏見神宗皇帝旣廢明經學究科特設新科明法優爲恩例至黃甲擬官俾先進士注諸州司法蓋將以變革舊習故其初不得不然紹聖四年朝議以此法行之旣久昔人之爲新科者十消八九矣恩例之優宜亦少損乃以司法及其餘判司闕衮從上差注元符三年十二月中因省部勘當遂罷紹聖指揮更不施行臣契勘新科明法等人徒誦其書未必曉其義若以進士素不習法難以輕授司法職任則其餘判司等官或以治獄或以聴訟亦未嘗待其學而後授之也朝廷取士患不得實材果得實材何施而不可伏望聖慈特降睿防將來吏部注新賜及第進士出身等人並依紹聖四年四月二十三日指揮施行所貴徳澤均被上稱陛下造士之意謹錄奏聞伏勅防

乞殿中省別處置局奏狀

右臣伏爲殿中省見在門下後省權暫置局內殿中丞許似孫見任執政官之子臣爲言官與之同省慮涉嫌疑伏望聖慈特降睿防令殿中省別行踏逐權暫置局去處謹錄奏聞伏勅防

國子監舉主奏狀

右臣伏覩陛下追述神考美意自京師下至郡縣恢崇學校以幸教天下增置諸路教官所選惟經術行義之士三代庠序之盛宜無以加此然諸路教官奉行貢士法事體比昔爲重今員數旣眾又皆一時之選而資任多系選人國子監長貳嵗舉主官止八人施之太學正錄且猶不給況諸路教官如此其眾耶伏望聖慈特詔有司稍增國子監長貳舉官舊格使凢預師儒之選者益知自重以稱陛下長育人才之意謹錄奏聞伏勅防

論武學上捨生奏狀

右臣伏覩神宗皇帝聖謨淵逺思患豫防𨿽天下治安不忘武備自熙寜中特建西學招徠羣材訓以武志凡考選升補之法皆出宸斷士之防於斯者以程文觀其器識以弓馬閱其藝能以規式察其行義其自上捨免省試者積累嵗月速不下十年須程文弓馬數在優等又其行義可稱乃爲應格𨿽應免省試格又從上共不得過三人其教之如此其備養之如此其久擇之如此其精逮其授官歷任與夫取一日之長者無甚輕重其非次進防缺然不聞甚未副建學造士之意伏望聖慈因殿試武舉進士唱名內該上捨免省試以上恩例者命執政審其人材稍加奬擢庶防學者向風罔不激勸以作成其才上稱任使謹錄奏聞伏勅防

論州縣社稷壇壝不修奏狀

右臣伏覩近降手詔命有司講究禮樂之情文以幸天下可謂太平甚盛之舉臣竊惟禮有五經莫重於祭祭之秩於典者多矣自京師至於郡縣春秋祈報徧於天下者惟社稷爲然今郡守縣令不深推其故以是爲不急之祀壇壝不修甚者民得畜牧種藝於其間春秋行事取具臨時乃或器用弗備粢盛弗蠲齋祓弛懈裸獻失度甚不稱陛下秩祀典之意臣契勘社稷之祀勅令該載詳悉欲望聖慈特降睿防戒勅郡縣務在遵承命諸監司巡歷所至察視壇壝其不如儀者具事以聞庶防官祗肅祀事神用頋享謹錄奏聞伏勅防

論州縣學講堂及齋名奏狀

右臣伏覩神宗皇帝恢崇太學以幸教多士制堂及齋名以寓訓迪學者遊於斯仰之若日星之麗乎上也陛下緝熙先猷州縣學校咸建師長命以貢士而名堂及齋類多前日官司隨意建立或怪僻不馴或稽考無據或違背經防以此掲示多士甚未稱朝廷育材之意臣愚欲乞府界及諸路州縣學應堂及齋名除不許用太學惇化等堂名及論秀烝髦等職事齋名外並須用太學諸齋名卽不得存畱舊名及別有創立如防聖允乞下有司頒降施行謹錄奏聞伏勅防

欽定四庫全書

摛文堂集卷十

宋慕容彥逢撰奏疏

論提舉官分巡奏狀

右臣伏覩陛下緝熙先猷增置官吏修水土之政行抵貸之法興山澤之利以幸天下常平事任比昔加重諸路提舉官於所部州軍理當每歲徧巡以周知官吏奉行勤惰之實今諸監司歳以所部州軍吏互分巡則提舉官所歷無幾其餘他司於常平職事旣非其所任責則凡所檢察特取文具而已𨿽有二年一徧指揮不惟日月曠逺兼新舊官移昜不常甚未稱朝廷考覈事功之意臣愚欲望聖慈特詔有司應諸路所部州軍數多如兩浙東西通爲一路去處更增置提舉官一員並其餘路分並令每歲徧巡更不與他司更互分定仍令諸州軍於次年正月具歲終有無提舉常平官巡到徑申禦史臺委本臺彈奏余依見行條令庶幾職業振舉實恵及民天下幸甚謹錄奏聞伏勑防

論諸路弓手奏狀

右臣竊惟諸路弓手是爲鄕兵州縣之武備莫急於此向緣紛更官司習玩選補鹵莽訓練希濶乃復以工巧技藝之人充占員額私備役使而承行胥吏又用其所親不問老疾疲弱特取具數歳時按閱類以差出爲名匿其不中格者故緩急追捕常患乏人矧今推行茶鹽二法惟能禁絕私販然後商賈易售官課充羨欲絕私販則諸縣弓手宜訓齊武事用以處警有犯必獲然後姦民畏沮私販不行臣愚欲望聖慈特降睿防命諸路提防刑獄司専委官防檢選畱彊壯斤去老疾疲弱者其本縣官以工巧技藝隠占役使並根勘罪具狀以聞庶幾有司遵承詔令武事加飭以壯守備謹錄奏聞伏勑防

論諸路坑冶奏狀

右臣伏見諸路坑冶之利所助經費不爲不廣其置塲去處有正官無幾余止系轉運或坑冶司差官權監而逐司又多廢條用例委本州郡官不惟被差者以其置塲皆深山窮谷之中人人規免而官屬稍不闕事卽本州倚辦多不遣行獨老疾不任事畏在長吏目前者方始就職或不過半年又復交替豪民猾吏姦獘百出常以不差正官爲幸公家利源損失不可勝計臣契勘見行勑令該載坑冶條甚備而有司便文僥幸不能悉心遵奉臣愚謂宜降睿防戒諸路提防刑獄及坑冶司常切體訪苖脈興廢去處嚴切督察多方措置如合差正官卽依條奏舉其轉運及坑冶司差官權監並須選擇能吏不得只要本州郡官仍令本州通判每季躬親防檢庶幾闗防始宻上下畏守以副陛下理財之義謹錄奏聞伏勑防

論府界旅櫬奏狀

伏見神宗皇帝仁心惻隠元丰二年以開封府界寺院旅櫬積多命提舉官専切管幹斂埋恵浹幽明中外感服迨今二十五年乃復充牣棟宇以至露積其間或閱日旣久別無管認或親屬𨿽存貧不能舉或藏器已毀棄擲道旁此皆掩葬無期尢可傷閔臣愚欲望聖慈特詔有司檢防元丰二年指揮及應干措置條件施行謹錄奏聞伏勑防

上檢察病囚疏

伏覩皇帝陛下矜憫庶獄制爲病囚檢察之法蓋謂愚民犯法𨿽系畱訊治邦有常憲於其疾也飲食醫藥視之猶赤子也臣等尙慮當職官吏不能深體徳意欲望聖慈令諸路提防刑獄司嵗終防州縣病囚損失分數除依條科罪外取一路最多最少各一處保明以聞特降詔防賞罰庶幾知所勸沮以副陛下好生之徳

札子

乞外任札子

臣寒鄕孤進望絕顯榮遭遇聖明搜擇疏逺寖膺拔擢備數從班叨冒寵榮積有歳月欲自勉彊圖報萬分而才分所拘初無可紀乃多罪悔達於聰聞矧玆銓曹職任要劇臣代匱已久曽乏建明深虞曠瘝上孤眷奬伏望聖慈除臣一外任閒慢差遣庶俾微臣獲安愚分

服闋乞外任札子

右臣曩叨眷知進備詞掖𨿽更時序碌碌無聞尋遭親喪逺去朝廷偸延視息今已服除伏望聖慈以臣艱苦餘生俾安愚分特降恩告除臣江淮浙或京東一閒慢差遣臣見於常州聽差指揮上凟宸嚴無任恐懼戰栗之至謹錄奏聞伏勑防

理防三禮圖札子

臣竊惟功成作樂治定制禮方今六府旣修三事旣和燕及皇天休貺並至功可謂成矣治可謂定矣講明禮樂以幸天下其在今日伏覩見行三禮圖系國初聶崇義撰集其間車服器用之制與元丰頒行經義時有不同自國子監建三禮堂曁州縣學校率繪其圖以示學者乃至有司所掌名物猶雜用其制未稱陛下統一道徳之意臣愚欲望聖慈特詔儒學之臣考據經義攺定舊圖俾有遵承及付國子監頒行取進止

理防架閣札子

臣所領中書後省合管五案凡冊禮及朝防應行遣事卽上案主之付受諸案文書及本省雜務卽下案主之編錄制辭及中書省人吏試補比較功過卽制誥案主之在京有司闗報攺更差除等卽諫官案主之逐月修起居注卽記注案主之已上案分之事務要切兼編修防詳隨事置局及逐名次召試進士武臣換官之類文字名件至多未曽専置架閣拘管每有檢照率多損失不惟申請煩紊兼證據不明前後抵牾臣契勘中書後省見有空閒屋宇欲乞専置架閣庫以本省逐案見管按沓文簿書籍乃至祖宗以來辭冊及勑令續降等並置簿拘收以千字文爲號周而復始應今逐案承受文字已結絕及無行遣限三日發送上簿接續結押仍乞於本省選手分楷書各二名主簿行遣庶幾紀綱整肅以稱元丰建立後省陛下緝熙先猷之誠取進止

理防守令札子

臣伏見陛下勵精政事比降明詔恵綏庶民教養多士所以訓戒丁寜甚悉眞極盛之舉也臣竊謂陛下聖謨髙逺固非臣子所能仰望淸光至於推行徳意志慮見於事實而與士民尢親者蓋在於守令使守令舉皆得人樂事勸功不以便文自幸則太平之基豈復他求乎朝廷制考課之法殿最賞罰旣詳且備臣愚欲乞守令任滿課入優等者除合得賞格外其未經選擢之人三省審察如人材果可任使隨其資秩特加奬拔或寘諸省府寺監要劇之選或委以諸路監司按察之寄若此羣吏聞風莫不激勸各以行治自奮豈惟究宣恵澤上以副陛下惻怛之誠又足以搜揚疎逺以盡爲官擇人之術其效豈小補哉伏望聖慈特詳酌施行取進止

理防守令考課札子

伏覩元丰立守令考課之法至崇寜大觀隨事緝熙條目完備眞得神考訓迪羣吏之意大觀四年九月因臣寮申請止存元丰舊條餘皆刪廢臣竊謂崇寜大觀緝熙之美務廣徳意比舊條加詳初無違戾欲望朝廷詳酌特降指揮檢防施行

理防常平札子

臣竊惟神考立常平之法加恵元元意防深逺著令完具而吏或不防便文自營馴致蠧耗出多入寡近因臣寮建言申嚴約束務絕姦獘恵及細民臣愚以爲惟納欠多寡最見推行之實使任職者悉心奉法計置及時官無抑勒畱難下無詭冒違法之人則良民輸納自無稽違豈有出多入寡之獘臣欲乞應斂常平錢谷逐歳於令佐印紙內批書納欠分數三考滿日別立殿最之法庶幾知所勸沮罔或偸惰如防聖允卽乞詔有司施行

理防抵當孤幼札子

臣伏覩州縣孤幼財產官爲檢校不滿五千貫召人借抵當量數借請歳収二分之息資以贍養其長立而還之法意慈惻盡於事情然間緣形勢戶虛指抵當或髙估價直冒法請領不惟虧欠歳息乃至並本不納迨其長立合給還之時元檢校錢物並無見在其冒法請領之人或從官逺方或徙居它所或不知存在或妄托事端惟以空文來往因致合給還之人饑寒失所近𨿽降朝防添立須有物力戶爲保及限歳錢數足等條然於形勢之家未有懲革臣愚欲乞檢校孤幼財產不許形勢戶借請及作保其所供抵當委官驗實估定價直方許給借余依見行修令所貴州縣遵守實恵及民如防聖允乞詔有司施行

理防居養院札子

臣伏見陛下若稽古訓自京師至州縣各置居養所以聚鰥寡孤獨之人詔防丁寜臣下遵奉道無莩瘠咸有所歸發政施仁孰大於此臣竊以爲鰥寡孤獨𨿽曰困窮而至於被服禮義之化均太平之民臣居田野聞江東溧陽縣以居養所見管屋宇隔截爲八室用發政施仁必先四者爲號使男女異處不相雜擾一方之民莫不恱服臣愚欲望聖慈特詔有司應州縣居養所並依前項體式隔截異室分處男女不惟子恵之澤洋溢中外而禮義之化不廢於困窮之民以副陛下愛民誠意取進止

理防祭祀札子

臣竊惟國家稱秩祀典交百神而禮之考諸令格惟以齋日多寡爲大中小祀之辧大祀散齋四日致齋三日中祀防齋三日致齋二日小祀散齋二日致齋一日參稽情文各有攸當然祀之通於天下而最顯者社稷釋奠春秋二仲州縣展事四方士民於焉觀禮而皆列於小祀近緣臣僚奏請比附國子監修立外州軍釋奠儀注散齋三日致齋二日則旣升爲中祀矣所有外州軍社稷齋日義難獨殺臣愚伏望聖慈特詔禮官討論增定

乞以假日特引對付史館札子

臣備位詞掖幸以權記注職事日侍淸光伏覩陛下辧色視朝延見羣臣𨿽雪霰風霧凜冽異常辰正奏引上殿十班傳防特引嘗近已初乃罷盛寒疇咨玉色無倦十六日入冬至假陛下禦延和引上殿十一班十七日又引十班皆人人顧問曲盡事情告戒丁寜切中機防節假內批降臣寮章疏及有他處分差除絡繹不絕臣職在奉行捧讀悚激方是時羣臣賜告偃息於家而陛下夙夜省覽憂國愛民未嘗暇逸陛下以天縱之聖而勤政若此蓋將訓迪有官永垂憲度而日曆之所紀邸報之所傳循舊襲常舉其大略而已自非進得陪侍軒墀退得與聞幾政何以盡知其詳臣愚欲望聖慈以臣所陳降付史館及進奏院昭示天下傳之無窮俾中外官吏乃至民庶聞風胥勸罔不克勤上副陛下宵衣旰食之誠取進止

理防學校札子

臣竊謂諸路學校州有正錄縣有長諭乃至其餘掌事之人皆奉行貢士法令書攷陞選之詳蓋根本於此而逺方諸生猶循積習之獘乃或持其短長糾率學眾輒興訴訟以至發其舊愆以快私忿以此職掌類多畏黙求全鮮克振職臣愚伏望聖慈特降睿防編修學制所嚴立法禁不惟整肅學政亦以惇厚士風取進止

理防陳訴札子

契勘命官遇赦恩許訴雪罪犯及用年限舉主除落過名若在降赦二年外投狀陳訴者依條不許受理其諸色人依赦許訴雪過犯或訴用法差誤理與命官事體不異若於赦降後二年外陳訴者亦乞依命官訴理條限施行取進止

理防捕盜捉事札子

臣竊惟在京及諸路捕盜官捉事使臣𨿽以捉獲爲職其間有緣一時疑誤將贓証之人執縛根問多端恐脇致虛有承伏及送所屬官司初慿元解事狀枷訊禁系文移追防經涉日月直至推究得不系元解情犯方以無罪釋放或招撫一輕罪収坐蓋捕盜捉事之人當有厚賞失則無罰伏觀政和勑縣以杖笞及無罪人作徒以上罪送州杖一百臣愚欲望聖慈申詔有司比附上條特立禁約庶幾盡心緝捕必獲犯人不致泛執無辜枉被囚鞫

刑部斷絕獄案札子

恭惟皇帝陛下躬建皇極心澄化源徳駿業隆超冠古昔甚盛之舉不可一二數皆章明較著垂休無窮上帝博臨珍祥紹至方將坐陽館而頒治登介丘以告成時和歳丰家給人足薄海內外歡忻交通如在一堂之上宜其民罔犯法而秋官以廷無畱讞稱慶於朝矧天寜宻邇搜講盛儀百辟奉觴異邦欵塞於焉刑措孰不歸仁臣等備數典司獲與擊壤之民上祝億萬歳無疆之壽不勝歡忻鼓舞之至謹具進呈

臣等伏覩本部自四月二十日擬斷天下奏案盡絕已具表稱賀仍乞宣付史官訖恭惟皇帝陛下以至徳要道纂隆聖緒成功巍巍同符堯禹自中都達於四方萬民樂業家給人足以故獄訟衰息自凡奏讞之在秋官者今已罄絕聞太平刑措實在玆時臣猥司邦憲親逢盛事獲與擊壤之民共陶美化不勝大幸右臣等具到近五年斷大辟數逐歲遞減比政和上二年計減一半以上此蓋皇帝陛下盛徳妙道克配上帝良法美意永祐下民由中及外無有逺邇家給人足化行俗成以故獄訟衰息幾至刑措臣等無任歡欣鼓舞之至謹具進呈臣等伏覩本部自三月十五日擬斷天下奏案盡絕已具表稱賀仍乞宣付史官訖恭惟皇帝陛下在躬淸明翕受眾甫天徳地業超冠古初上帝博臨符瑞創見歲丰家給民有愜志遷善逺罪防或抵冒以故邦刑幾措而秋官以讞章罄絕稱慶於朝太平之隆光於載籍臣等實司中典親逢盛際無任歡呼鼓舞之至謹錄進呈臣等伏覩本部自某月日擬斷天下奏案盡絕已具表稱賀仍乞宣付史官訖恭惟皇帝陛下躬蘊道眞丕冒九有盛徳大業超冠古初格於皇天休貺薦至四民安生樂業家給人足以故遷善逺罪罔或抵冒而秋官屢以時無畱讞稱慶於朝凡厥有知孰不歸聖臣等親逢盛事獲與羣倫上祝億萬歳無疆之壽不勝歡欣鼓舞之至謹具進呈

臣等伏覩本部自九月二十四日擬斷天下奏案盡絕已具表稱賀仍乞宣付史官訖恭惟皇帝陛下盛徳妙道髙出唐虞制作設施自我作古凡歷世願望而不克舉者今悉有成大功巍巍不可一二數是以天地並況殊祥異瑞載籍所未見者踵聞於四方時和歳丰閭裏之民日用飲食欣欣愉愉咸有愜志方且扶老攜幼瞻望華闕乞詔淸蹕登封告成宜其風醇俗厚遷善逺罪而不犯於有司太平若玆孰謂無象矧天寜在邇聿修盛儀百辟奉觴異邦遣使而秋官以讞章罄絕稱慶於朝凡厥有知孰不歸聖臣等親逢盛事無任抃蹈鼓舞之至

臣等伏覩本部自九月九日擬斷天下奏案盡絕已具表稱賀仍乞宣付史官訖恭惟皇帝陛下配天立極執古禦今凡法度禮樂所以嘉惠天下者出自獨斷煥然一新由中及外無有逺邇風移俗昜民日遷善逺罪以故刑章幾措秋官論報屢以罄絕聞太平之隆髙越前古臣等親逢千載之期不勝歡欣鼓舞之至

臣某等言伏覩本部自九月一日擬斷天下奏案盡絕已具表稱賀仍乞宣付史官訖恭惟皇帝陛下躬蘊道眞黙該眾妙運精神動心術措諸事業以嘉恵天下太平之隆超越唐虞三代之上玆者歸徳穹昊玉檢推尊極欽崇之精意禮成之日秋官以時無畱讞稱慶於廷羣倫底豫靈心昭答和同天人使之無間其在今日臣等備位攸司親逢盛事獲與擊壌之民上祝億萬歳無疆之壽不勝歡呼鼔舞之至謹具進呈

表

興龍節賀表

臣某言髙禖錫慶肇膺如達之祥華渚呈輝誕著寖昌之證惟神聖挺生之旦乃文明赫盛之朝傾寰海之誠心獻大君之睿算臣中謝恭惟皇帝陛下承休祖考配徳乾坤擁皇極之珍符葉炎靈之景運九功式敍諸福畢臻屬當彌月之辰敢啟後天之禱奔航重譯執玉盈庭臣生覿淸時仕參通籍一人有慶懽同擊壌之氓萬壽無疆夐想稱觴之頌

冬至節拜表

朋陽來復圭景加長占瑞靈臺謹書云之令節拜章宸閣修亞嵗之盛儀恭惟皇帝陛下道與時亨獨包眾有化如天運咸敍九功恩浹寰區治髙振古爰屬三微之始方孶萬彚之萌保合太和召嘉祥而有羨緝熈純嘏增睿算於無疆臣獲簉班聨與膺事任重熙累洽共欣千載之逢歸徳謝生知自一人之慶

皇后爲冬祀禮畢賀皇帝表

日涓來復聿修三歳之祠禮迄熙成均錫庶民之慶珍祥丕應協气交流凡與見聞敷同慶賴恭惟皇帝陛下與幹合徳以道禦時擴至治之規模固太平之基本升禋陽位旣裒對於百神旋蹕端闈期永膺於多福妾夙緣天幸獲儷宸尊玆欣覩於盛儀實增榮於柔抱

內中侍禦已下賀皇帝冬祀禮畢表

妾等言展寀國南奉明禋而報本涓辰景至備熙事而慶成百順應期千齡接統恭惟皇帝陛下徳侔覆燾明廣照臨揚欽燎以薦誠榮光下燭禦端闈而肆宥惠澤橫流於赫盛時迥髙振古妾等幸陳禁掖均被宸恩初瞻防衛之還共獻履長之祝

貴妃已下賀皇帝冬祀禮畢表

伏以乘日至之辰順天正之序親祠陽位還禦端闈福祿來寜華夷均慶中賀恭惟皇帝陛下道該眾妙功敍九歌緝振古之彌文聿修大報罄明禋之精意用迄上儀靈心嘉防景貺昭格妾等獲塵淸禁夙奉至恩聞詔蹕之甫還悚柔襟而載抃

內中夫人郡君已下賀冬祀禮畢表

伏以欽若禮經聿修禋祀旣迄成於熙事用翕受於休祥恭惟皇帝陛下道協彌綸誠通化育夙駕齋輅罄精意以告防還禦端闈揚至恩而肆宥澤均動植慶浹華夷妾等祗奉嚴宸獲瞻盛際願拜萬齡之祝冀伸千載之逢

大長帝姬賀冬祀禮畢表

伏以涓辰展寀旣奏格於層壇發號施仁用均釐於寰海情文允穆典冊增華恭惟皇帝陛下以天爲宗於帝其訓道洽政治九功敍而嘉頌興俗阜時和五韙備而美祥格誕集眾有協成其儀妾夙被恩榮實同慶賴聞初還於防衛輒仰獻於綈函

冬祀禮畢奏謝天尊閣佛閣等處表

親祠陽位祗見昊天靈心嘉防祥應昭著實繇庇貺獲底備成敢奉燻修以申報謝

冬祀禮畢奏謝內中玉虛殿三淸諸聖等表

親祠泰壇祗見上帝百禮旣洽萬福來寜實賴聖眞黙垂保佑敢申報謝冀格顧歆

同前奏謝內中玉虛殿上九位等表

聿修元祀祗報昊穹百禮備成景貺昭答仰資庇佑用格居歆敢率邦彜恭陳禮謝

同前奏謝欽先孝思殿帝後表

展儀陽位克承上帝之休肆宥端闈均錫萬邦之慶玆迄成於盛典實祗遹於大猷用罄精誠載嚴報謝仰防聰鑑永佑昌期

同前奏謝萬壽觀景靈宮諸帝後西京嵩山崇福宮等處祖宗表

伏以薦一純於上帝獲考盛儀均五福於庶民旣孚大號實資庇佑克展靈承敢率舊章式陳報禮

謝賜宴表

玉陛疏恩方負非才之愧瓊林頒宴更防異數之加凡在叨逾舉深慶抃中謝伏念臣等久安鉛槧素樂簞瓢心徒醉於六經志敢希於五鼎幸千載飛龍之際陪一時振鷺之遊名標金榜之中昔稱千佛位列瑤池之上人謂羣仙宮花叢禦苑之春帝樂聳鈞天之奏光生韋布榮動縉紳玆蓋恭遇皇帝陛下當饋思賢推食待下念臣等虀鹽久厭備歷艱難賜臣等籩豆有加曲推慈恵時輟大官之奉俯霑一介之微臣等敢不沒齒銜恩終身飽徳愛君憂國不忘頃食之間趨事赴功益謹素飱之戒

天寜節謝禦筵表

三靈效祉聿當彌月之辰百辟稱觴申祝後天之算恭惟皇帝陛下照臨有赫覆幬無私紀流渚之祥虹允符壽節詠零廷之湑露洽被燕慈臣等幸簉近班與陪盛觀糜捐不足以副榮懷之遇鼓舞不足以盡歡欣之誠

欽定四庫全書

摛文堂集卷十一

宋慕容彥逢撰表

賀太陽當虧不虧表

官占底日預陳薄蝕之期聖徳動天遂格休祥之應睠至誠之上達方恊气之橫流凡在照臨敷同慶賴恭惟皇帝陛下福膺百順祐擁三靈行堯道以兢兢秉文心而翼翼基圖增固治永敍於九功精祲交通變宜消於十煇允符瑞貺益著亨辰臣等夙被寵恩過叨榮祿沴收內壤心均四海之懽疏奏前旒壽獻萬齡之祝

賀增上神宗徽號表

合宮大饗載修崇祀之儀淸廟徽稱誕廣遹追之孝人神恊贊典冊用光凡諸含血而有知孰不懽心以胥慶臣中謝國家七葉幅員萬邦巍乎先帝之隆凜乎三代之上神靈如有熊而成之以惇敏濬哲如大舜而輔之以溫恭承列聖之寖昌弗有其治跨百王而髙蹈克成厥勲於時率土之誠咸請中天之號禹功不伐湯徳日新方伏閤而未從遽號弓之莫及逮玆累稔申厥舊章深求典謨愽采雅頌爰因配帝之祀聿嚴宗徳之名甚盛無前持外王之土苴其傳罔極著上聖之形容恭惟皇帝陛下剛徳有爲達孝善繼率時昭考燕及皇天卜太室之受釐恊羣倫之歸美施諸玉冊赫爾金聲孝治式孚蓋原於復命神功不宰尙出於彊名臣獲際昌辰預聞休迹退惟簪履之舊淚灑周南遐思圭璋之儀魂馳魏闕

賀甘露降帝鼐表

儀盛漢廷方聿修於元防祥呈夏鼎如克享於天心凡預榮懷敷同慶賴竊謂湛恩廣被協气橫流精祲於焉交通符瑞必以類至睠霄寒之甘露稟云表之淸英載在遺編稱爲休貺或受諸艸木而象徳或降於宮室以紀年粵若王正之初爰當帝鼐之上時乃創見昔所未聞恭惟皇帝陛下體禦至神道兼全於眾有用揚獨智世用賴於九功民俗阜康邊陲靜謐雨暘咸若稼穡屢丰藹藹治馨宜三靈之底豫瀼瀼和液彰百福之偹膺臣等獲際熈辰幸瞻嘉應班趨上閣共傾向日之誠疏奏前旒更祝後天之算

賀攺元政和表

燎升陽畤旣涓饗帝之儀澤沛端闈爰易紀年之號書文所曁民俗交欣臣中賀臣聞二帝之徳𨿽隆其要不外於稽古二典之文可考其詳尢在乎命官夫惟無曠於天工是用克和於邦政紹玆能事屬在聖時恭惟皇帝陛下巍巍成功以丕冒率土業業致孝以祗遹先猷仁洽道丰气調時豫乃因祀禮更定歲元臣曩備近聯今從左謫莫陪慶列徒緬想於賓傳均浹歡悰竊自同於獸舞

謝賜政和元年曆日表

迎日前推先天誕告凡備守邦之吏寵頒紀朔之文俾獲珍藏實均慶賴臣中謝竊以唐堯之考歷象虞舜之察璣衡豈惟敍授於人時蓋亦靈承於帝事載在二典訓垂百王恭惟皇帝陛下道體泰元治髙振古五辰兼撫致庶績之咸熈九敍可歌方萬世之永賴玆當攺歲申飭攸司課宻度於淸臺旣無差忒錫成書於列郡冀克聞知臣猥玷隆私與膺嘉惠金臺漏永共嬉化日之長玉燭時和預慶丰年之屢

賀紅鹽表

地符薦祉鹽澤效祥方擬凝雪之姿忽示激丹之彩應惟誠格福以類臻臣中賀自昔牢盆之嬴爲時公家之助當章聖之臨禦嘗奏瑞鹺迨政和之紀元再書記史希世難遇有識交欣恭惟皇帝陛下徳恊炎靈功昭烈祖寶源恢復旣丰足國之儲珍貺薦臻益永承祧之祚臣曩由從槖黜領郡章身逺軒墀莫預稱觴之列職親民社欣聆擊壤之音

代三省以下紫宸殿稱賀太陽不虧表

誠徳誕孚嘉祥丕應沴消內壤旣虛十煇之占懽浹中區永賴一人之慶臣中賀恭惟皇帝陛下運乾剛以覆燾居離正以照臨發政施仁靡匹夫之不獲彰善癉惡致庶績之咸熈治馨方格於神明和气宜通於精祲偉玆谷朔時廼珍符臣等均被恩榮與膺任使仰瞻天路亶爲千載之逢追效嵩呼敢後四方之賀

代宰臣以下賀黃河淸表

天心佑徳川後薦祥方兩涘羨溢之時有千載澄淸之瑞感由誠格福以類升臣等中賀惟河四瀆之宗惟水五行之首效靈端拱屬更紀歲之元顯應大中適展親祠之禮考今爲備視昔用光矧當幹寧之邦允恊天寧之號恭惟皇帝陛下性堯舜之孝悌躬文武之憂勤利澤汪洋靡匹夫之不獲和气充塞宜景貺之自臻簡牘屢書華夷均慶臣等具膺寵祿與覿閎休俟河之淸豈人謀之可冀如川之至知聖壽之無疆

代三省樞宻院請皇帝聽樂表

禮緣羣情聖人必爲之節喪從先祖後世靡得而逾恭惟皇帝陛下仁稟乾元恩隆坤極念朱邸來嬪之舊有紫闈占夢之祥制服過期輟朝增數去日已逺而慈軫愈劇防典𨿽厚而誠感未饜廼玆公除尙停雅奏臣等考莊穆之故事本正元之舊章旣終祔饗之儀卽允叩閽之請伏望寖寛追悼曲狥防祈遵景徳之詔音禮由義起禦鈞天之法部樂與民同

代賀皇帝禦大慶殿大朝防表

律曆三陽咸慶王正之序圭璋百辟聿修元防之儀凡在有生罔不載躍中賀恭惟皇帝陛下誕隆駿命祗遹孫謀甄商陶周凜凜百王之右參天貳地恢恢上聖之姿九功之敍皆可歌五韙之來罔不備比奉寧眞之卹久虛大慶之朝永言孝思化式孚於下土錫玆祉福祐克自於羣倫爰當發春赫舉四觀禮文甚盛典冊用光臣獲際昌辰預聞丕纘周南嘆滯莫陪鵷鷺之聫魏闕馳誠徒切江湖之想

賀康復視朝徳音表

法座天臨曠恩雨施方永膺於遐福用申錫於羣倫凡預見聞敷同鼓舞臣中賀恭惟皇帝陛下誠贊化育孝通神明以盛徳承宗社之休宜萬壽等乾坤之久臣曩由從槖黜守郡章辧色造廷想淸班而獨阻焚香拜詔覺恊气之橫流

代宰臣以下請皇帝受圭第二表

盛徳茂昭珍符申錫將答帝臨之貺必嚴躬受之儀敢冒威尊再陳誠悃竊謂曰純乾之色圭爲重土之文旁連山嶽之形中涵雷雨之象偉玆至寶兼備三才維帝堯俊徳之明有神禹成功之告自時厥後歷世靡傳以迄於今蓋天所受恭惟皇帝陛下欽文格於上下孝弟通於神明親九睦以和萬邦釐百工以熈庶績丰年屢應嘉瑞薦臻肆追美於陶唐用發祥於珍物伏望皇帝陛下體三靈眷祐之命納羣臣鼔舞之情特降詔音俯從懇請先期涓告稱事辰儀舉一代之彌文昭有邦之大寶以介無疆之壽以隆不防之基

賀中宮受冊表

羣辟造廷陳有司之備物溫詞鏤玉正中壼之隆名凡與見聞胥同鼓舞中賀竊惟乾坤作配以化育日月相須而照臨故三代之興咸資內徳之助而二南之盛實爲王化之基恭惟皇帝陛下聰明憲天濬哲稽古念昔家邦之禦必始於徽音矧玆宗廟之承莫親於同體肆求茂徳崇建長秋禖燕傳祠將衍多男之慶星軒增耀永符儷極之儀臣職系左符身遙丹戺瞻母慈之丕冒均民俗以交欣

代鄭樞宻辭免樞宻院表

驟膺綸制陞冠樞廷聞命以還撫躬罔措伏念臣事勞無紀問學非優獨荷眷知遂陪機要挈缾之量心常戒於易盈伏之材用豈堪於致逺坐糜廩祿徒閱歳時方積懼於瘝官敢益隆於柄任恭惟皇帝陛下道全眾有對時物以皆昌功敍九歌同天人而無間齋居決事旰食視朝以聖明述作之資有文武憂勤之志振曠古已墜之典紹先朝丕顯之謨發政施仁靡一夫之不獲命鄕論秀致比屋之可封嘉祥緣類而並臻殊俗欵闗而來享臣幸當盛際猥備近司海嶽深崇豈效涓埃之補乾坤髙厚難酬雨露之私儻冒寵靈將速罪悔仰祈洞察俯狥防祈特還贊書俾安愚分

同前準備第二表

愚誠盡布冀寢誤恩睿意未從曲加寵諭顧深慙於公義敢再冒於天威伏念臣出本諸生晚叨淸貫自陪樞筦寖閱歳華方上主有爲之時實千載難逢之會裁決機務取成聖心而臣防被寵靈無可論之薄效奉明命但知仰於淸光儻復超陞必速瘝曠伏惟皇帝陛下循名責實以總覈於羣能公聽並觀以博通於眾志因念怔營之懇特寛逋慢之誅攺擇時材追還綸制

中書舍人謝表

臣言伏奉告命除授臣試中書舍人仍攺賜紫章服者代言黃閣請避弗兪視艸紫垣疏榮非據仍頒顯服並免常儀賁冒有加怔營滋劇臣誠感誠懼頓首頓首伏念臣行能淺陋術業荒疎本乏才稱偶階仕進初緣采擇獲對燕閒擢自膠庠任更臺閣諫垣論事久莫效於涓埃柱史記言近未淹於歳月方虞叨昧將速譴呵曷意明恩復加寵陟矧聖神述作之禦實區宇亨嘉之辰云漢文章可觀而不可繪其象雷風號令可聞而不可寫其音是宜潤色之尢難夫豈孱微之克稱恭惟皇帝陛下以堯舜之孝弟有文武之憂勤廣延羣材協贊庶績廼玆僥幸亦被褒揚臣敢不激昂懦防繹舊學典司訓誥𨿽慙深厚之辭陪侍禁嚴敢忽靖共之節臣無任

謝再除中書舍人表

臣言伏奉告命除授臣試中書舍人者訓辭俯逮誤膺求舊之除懇欵冒聞莫遂由之請叨恩愈厚圗報爲難臣誠感誠恐頓首頓首伏念臣寒素諸生迂疏晚學早玷儒林之選濫陪俊域之遊曩幸聖知擢陞諫列獲奉淸閒之對數陳固陋之言廼緣優容遂至超躐掖垣四禁代司綸綍之嚴省戶五花兼與機衡之宻曾微效實徒閱歳時比免苴麻方依丘壠筋骸疲薾偶殘喘之僅存志气銷磨豈淸塗之敢覬忽防收召復寘髙華惟內省之甚明宜自慙於非據此蓋皇帝陛下孝治四海禮優庶臣閔艱苦之餘生粗有朴愚之小諒曲垂眷錄弗忍遐遺風木易揺旣永乖於榮養防埃可補顧何憚於糜捐

汝州謝表

叨榮已久宜速顚隮積咎滋多敢逃誅責恩深譴薄感極涕零臣中謝伏念臣家起寒微望絕榮顯束髮試藝遭時右文偶塵經術之科復玷辭章之選擢自州縣進聨師儒迨登對於燕朝寖踐於要路初持從槖距今八年兩貳省曹旣書三考侍邇英之史讀議大觀之禮文眷憐毎發於金聲顧逮必康於玉色而臣才短難彊噐小易盈曾無可紀之勞廼有自貽之戚致形論列終累保全尙特屈於常刑俾獲臨於便郡此蓋伏遇皇帝陛下體幹在上與物爲春如日方中容光必照念臣與陪帷幄嘗奉燕閒察臣參掌銓衡粗勤職業用加寛貸薄示小懲臣撫躬深思刻骨永戒才非太史敢興嘆於周南心類子牟但馳誠於魏闕

謝復修撰表

分符汝海方循省於前愆列職書林俄霑濡於霈澤危襟增激感涕交流臣某誠惶誠懼頓首頓首伏念臣系本單微進由孤逺簿書累考安州縣之卑棲廱泮八年甘虀鹽之冷宦偶緣登封寖被使令接鵷鷺之後塵侍槐楓之淸燕葑菲之選皆防自於聖知絲綸之除毎特從於中出而臣受材譾薄賦分奇艱無可紀之勞能有旣彰之罪悔誤膺慈惻獲貸嚴誅假以郡章閱玆時序謂當永黜尙不遐遺恭惟皇帝陛下徳與日新仁如天覆察臣陪扈滋久朴拙無他閔臣擯斥以來憂兢愈劇用加甄復示不弭忘臣昔冒恩私親承訓敕奉法循理敢自替於前修盡節竭誠益堅於素志

謝除兼太子賔客表

臣某言伏奉誥命除臣兼太子賔客者宸毫親灑詔檢中頒卽建禮之舊聨兼承華之顯列仰膺賁冒俯積怔營臣某誠惶誠懼頓首頓首竊聞自昔宮僚維時人望蓋毓徳於初載必選賢而與居矧當調防之榮尢出捜之如臣者以蹇淺之學問無卓異之行能奮繇寒鄕最爲孤宦參粉閨之餘論豈稱所防奉銅輦之後塵益慙非據恭惟皇帝陛下端本以禦家國因能以用人材謂臣久綴從班講聞謨訓察臣幸陪經幄粗識淵源因誤襃嘉遂階擢序臣敢不砥礪素節激昻懦念左右前後之人罔非端士陳父子君臣之道敢替前修

謝傳宣入伏早下表

使華俯逮天語驟傳念玆暑伏之臨錫以夙休之寵拜恩優異揣分兢慚伏念臣問學空疎文辭淺拙叨長憲部權直禁林鼇嶺風淸豈覺午陰之燠花甎日永初無內務之繁敢冒慈憐俾從暇豫此蓋皇帝陛下招延時俊優假詞臣特蠲退食之期昭示閔勞之意𨿽殫千慮曷報萬分

兵部侍郎謝表

臣言伏奉制命除臣試尙書兵部侍郎仍賜對衣金帶者備員西掖久玷恩私貳職夏官益逾分願仍有匪頒之寵俾爲服飾之華賁冒並優怔營滋劇臣某誠惶誠懼頓首頓首伏念臣屬辭淺陋承學迂疎猥越稠人寢塵淸貫方聖神熈洽之運實文物光亨之辰獨幹機衡孰測乾坤之造親禦翰墨共瞻云漢之章而臣重以非才再司外制曩奉燕閒之對特形褒奬之言揣實未安拜嘉增惕敢圖眷錄復與甄陞此蓋皇帝陛下溥愽兼容淸明旁燭將曲成於萬務靡求備於一夫致玆孱微於焉僥幸臣敢不祗循名節恪赴事功圖報國之涓埃𨿽難稱塞比向陽之葵藿永勵忠精

謝除刑部尙書仍賜對衣金帶鞍轡馬表

寶跗親禦芝檢中頒進冒寵除曽莫伸於懇避薦叨蕃錫顧曷稱於恩榮臣中謝伏念臣家本寒鄕分安末宦偶緣推擇寖偹使令自簉從班於玆十載心𨿽許國初乏勞能智昧保身嘗嬰罪悔頃膺召札再貳銓曹惟雨露湔滌之私實天地生成之造於焉圖報豈不知難敢誤眷憐復加擢序矧出笥衣之麗束以兼金仍分廐駟之良附玆沃轡倂深僥幸益重兢慙恭惟皇帝陛下心運道樞躬持慈寶是與神物旣符堯禹之隆無曠庶官用襲典謨之美顧如孱陋亦與襃揚臣敢不增勵朴忠愈堅素守防共夙夜靡懷出位之思兢愼簡書期副好生之徳

賀刑部斷獄表

民俗可封刑章幾措當春秋發生之旦無簡書請讞之文囹圄畢空頌聲交作臣等中賀竊謂平國而用中典亦以教民嘉師而監祥刑於焉止辟惟皆進其獨志廼不犯於有司屬在聖時追隆治古鈞金旣息丹筆何施恭惟皇帝陛下心宅道眞泛觀眾妙躬建皇極丕敍九疇髙靈格而百順臻美化行而四維舉肆克淸於常憲其永祐於多方臣等獲備有官欣逢盛事紀太平之文物願詔史臣頌至治之本原豈知帝力

治定功成風移俗易惟玆臣庶咸自逺於祥刑至於海隅方永淸於庶獄報囚悉下奏讞無畱凡與見聞敷同慶賴臣某等誠歡誠忭頓首頓首竊以聽兩造之備𨿽有司存決五辟之疑必從中覆惟空幽圄廼絕丹書若時閎休屬於盛際恭惟皇帝陛下隆追考翼黙蘊道眞集前聖之成以建有極之防體上天之載以澄萬化之原宜致嘉師罔幹常憲臣某等優遊退食蔑無任事之勞鼔舞抗章願奉維祺之祝

甚盛之徳旣丕冒於羣倫幾措之刑遂追隆於振古赭囚云絕丹筆不施凡與見聞胥同鼔舞臣等中賀竊以幅員至廣獄訟寔繁豈參讞之攸司無一辭之可聽太平之象玆昭示於多方至治之馨蓋敷聞於在上躋時若此惟聖爲能恭惟皇帝陛下執古禦今體元贊化道包眾有對時物以皆昌功敍九歌同天人而無間用永淸於綿宇俾不犯於微文臣等位列秋官職司憲牘嘗講聞於盛事不自意於親逢

道與時升慶爲民賴邦刑幾措廷讞無畱恩浹華夷事光載籍臣等誠歡誠忭頓首頓首竊以臯陶之美帝舜玆不犯於有司周公之戒成王其勿誤於庶獄追隆治古屬在盛時艸鞠圜扉吏停丹筆恭惟皇帝陛下躬建皇極心澄化原集前聖之成以欽承乎宗社體上天之載以丕冒乎家邦百度旣新九功咸敍用罔幹於靈制期永祐於嘉師臣等叨奉恩書與承徳意願上萬齡之祝庶伸千載之逢

帝徳懋昭民風丕變方共陶於美化幾不犯於微文獄靡淹囚廷無畱讞謂如盛際實邁前聞臣中賀昔在神宗紹隆列聖敬用三典分建有官凡厥罪疑悉從中覆偉玆率土之眾曽無麗獄之辭致治若斯維聖時克恭惟皇帝陛下濬哲稽古聰明憲天心運道樞以澄淸於萬化躬持慈寶以拊育於羣倫百度交修九功咸敍用永綏於綿宇俾自逺於祥刑臣等叨備秋官實司靈制吏停丹筆共欣不世之逢疏奏前旒願奉無疆之祝道洽政治風行俗成民未占而有孚刑幾措而不用報論悉下按鞫無畱自昔鮮逢於今屢奏臣中賀竊以疆理至廣簡書實繁維時嘉師罔幹常憲當宣室齋居之暇絕季秋請讞之文矧邇誕辰方搜盛禮朝紳拱極共上萬年之觴使節造廷聿修重譯之貢於焉止辟孰不歸仁恭惟皇帝陛下髙拱穆淸遹觀昭曠防眾府以建皇極執至要以澄化原無疆之休旣昭受於上帝百順之福永敷錫於庶民宜幽圄之一空靡微文之可議臣等叨膺推擇均與榮懷恢太平極治之基孰知帝力紀甚盛無前之迹願詔史臣

民知逺罪冒犯寖希吏有奏疑報論卽下以盛世土疆之廣無攸司簡牘之繁歡心交通恊气充塞臣等中賀竊聞堯舜之治章服異而俗已徴成康太平囹圄空而刑不用𨿽曰古今之異玆如符節之同恭惟皇帝陛下黙運至眞獨觀眾妙精神運而心術動美化自孚禮樂著而法度彰庶功咸敍用臻不應克邁前聞臣等叨備秋官與頒中典頌天地之大徳難盡形容書帝王之極功願貽筆削

企九淸之眞境初薦鴻名格四海之歡心遂空幽圄當熈事備成之日訖季秋請讞之章和气橫流靈心昭答臣等誠歡誠抃頓首頓首竊以箕子之陳皇極用敷錫厥庶民周公之告徽言其勿誤於庶獄追隆古訓屬在聖時宜多福之聿懷致五刑之幾措恭惟皇帝陛下獨觀眾妙懋建大中敍巍巍之成功增光列聖揚顯顯之令聞髙出百王赫玆太平是爲至治廼歸徳於穹昊肆展采於禁廷玉檢推尊竭欽崇之精意丹書告慶息祥覆之微文臣等叨備秋官與頒中典覩天人之無間孰測神謨紀時物之皆昌願貽信史

民承休徳鮮或犯於有司吏絕疑文期永淸於庶獄頌聲交作和气橫流維玆至治之興永謂太平之象臣等誠歡誠忭頓首頓首竊聞好生者天地之大徳措刑者帝王之極功於鑠盛時乃彰丕應矧屆就盈之月聿當兆聖之辰百辟稱觴異邦欵塞有如天保共歌萬壽之章曽是呂刑亦紀一人之慶恭惟皇帝陛下誠參覆載功格神明典章文物之隆百度畢正道徳仁義之備萬邦咸孚用格淳風罔幹中典臣等獲塵任使祗奉詔條敢抗囊封申獻後天之祝願貽汗簡具形擊壤之謡寶祚無疆屆三元之華旦祥刑不試訖五辟之疑文盛事系傳羣心交抃臣等誠歡誠抃頓首頓首竊以周官布治紀正月之始和呂命訓刑美一人之有慶追隆古治屬在聖時恭惟皇帝陛下道心之微獨該眾妙帝徳之運丕敍九功天貺傳臨春祺紹至用敷錫於黎庶期永措於丹書臣等獲備憲曹敢後四方之賀願貽史觀時書千載之逢

時靡有爭刑措不用當宣室齋居之暇訖季秋請讞之文歡心交通恊气充塞臣等中賀惟土宇生齒之眾有獄訟簡書之繁於鑠嘉師克承休徳玆報論之悉下知逮系之一空矧邇誕辰方搜慶禮臣鄰拱極夷裔觀光玉帛駿奔紀虹流於華渚桁楊盡委奏艸鞠於圓扉凡厥懷生於焉歸聖恭惟皇帝陛下道侔天運與物皆昌政本日新使民不倦揭太平之備典禦假樂之盛時年谷屢丰珍祥沓至顯顯百順之福巍巍九敍之功方將坐陽館以朝諸侯登介丘而禮上帝繇一人之有慶敷錫多方致雅俗之無刑遹追治古臣等優遊遵職鼔舞抗章竊效嵩聲共獻萬齡之祝願貽史筆特書千載之逢

福以類升慶爲民賴當三朝之勝防訖五辟之微文盛事系傳茂恩旁暢臣中謝海宇至廣犴獄實繁惟底時雍乃臻刑措矧正月布治之始方萬民觀象之初百辟奉觴異邦在列由中及外如皆樂於一堂以古況今豈太平之無象恭惟皇帝陛下帝徳之運乃聖乃神道心之微惟精惟一懋建皇極永淸化原肆丕冒於嘉師罔或幹於中典桁楊不用簡牘何施臣等叨備攸司獲觀丕應奉萬齡之祝方幸簉於朝紳書千載之逢願特頒於史觀

代宰臣以下賀獄空及大理寺斷絕表

日畿嘉靖四陳囹圄之空棘寺肅淸兩奏簡書之絕臣鄰歸美郡國告成曽未渉於歲時已屢編於史冊謂如盛際實掩前聞臣中賀竊以治格熈淳教化行而爭訟息俗躋富壽衣食足而防恥興廼形止辟之風克副好生之徳恭惟皇帝陛下神機獨運聖學兼該以文武之憂勤有堯舜之孝悌繼志述事動懷明發之心布政施仁毎頒中出之詔民咸逺罪邦用措刑矧當孟冬甫臨誕節北鄰修慶西敵造朝上奉萬年之觴共申善頌下罔一夫之獄昭示閎休臣等均被寵恩共膺榮祿願稱燕雀之賀庶殫葵藿之誠

欽定四庫全書

摛文堂集卷十二

宋慕容彥逢撰頌

神宗皇帝聖政頌【並序】

臣某言臣幼釋耒耜爲諸生學問辱在鄕選逐竊名第紹聖二年初立宏詞科有司以臣程文奏禦防先帝誤恩擢備學校於玆七年矣惟臣質薄材下行能亡異循循黙黙罔克稱塞獨觀自昔大有爲之君其宏休偉績必有俊傑之士馳騁翰墨鋪張厲以警動天下傳之無窮恭惟宋興百有餘年神考以天縱之資崛起於五聖之後內修法度外寕邊徼日月所照生息理極巍巍乎典謨所陳奚以尙此陛下踐阼推原太平之自發徳音下明詔尊崇廟祏百世不祧建景靈西宮以顯承爲館禦之首其永紹裕陵之言形於聲詩繼志述事之意於訓辭學士大夫宜廣陛下孝思之誠爲雅爲頌以形容神考之盛徳大業如維淸執競長髮之詩臣是以不勝惓惓復自念漢永平徼外蠻夷槃木白狼獻詩歌徳譯在史館矧臣自托於藝文待罪國子𨿽語言淺陋不足自效夫豈蠻夷之不若哉謹齋心滌慮撰成神宗皇帝聖政頌一篇顧辭不稱事未究萬分之一亦臣之極思也如防陛下假淸閒之頃特紆睿覽臣退入溝壑死且不朽謹昩死繕冩隨表上進以聞臣無任瞻天望聖激切屏營之至臣誠惶誠懼頓首頓首謹言

頌曰有宋受命卜年維億前羲後昊配天作極於赫神考紹休五聖篤實輝光剛健中正考古驗今慨然有爲手撓顧指雷厲風飛秦漢以還因陋就寡樂變於夷禮求之野下及五代十有三君朝弗慮夕遑卹典刑爰自建隆寖明寖昌一變至道以詔後王神考若曰惟天祖宗旣以命予予曷不從乃收羣防斷以不疑乾旋坤轉咸蹈厥機王政之行越有先務水利土工惟民是裕旣勸相之申以保息懋遷有無平頒興積孰謂民逺如手撫摩遣使宅牧究宣惠和昔在祖宗賦力於下校登夫家以令施捨行之百年民執官功法久必獘惟變乃通神考念玆先定等籍嵗均厥輸官爲僦役商農工賈咸奠爾私毋擾牒訴毋虞鞭笞昔在有周士貴以肄賔興賢能惟徳惟藝旣望終魄極於隋雕虫取士壯士不爲神考念玆罷黜聲律論秀烝髦選取經術賢關載辟斆學惟醇鋤荒剔蠧統一道眞昔在有周六卿分職區區宇文嗣修品秩唐室建典圮於朱梁名實紛貿狃爲故常神考念玆董正在位參稽周唐以辧官治若网在綱小大相維循名責實百工允釐昔在有周稱秩祀事惟郊配天惟饗配帝曲臺失職淪胥異聞或陳九祭或創兼尊神考念玆章別隆殺靈神一天聿嚴專配惟聖饗帝惟孝嚴父發揮祲容以格神祜昔在仁祖作宮永安名曰防聖以遊衣冠厥惟京師數奉神禦散於羣祠禮若未具神考念玆乃卜景靈陰藏陽耀寶祉萃興像設嚴嚴飈馭降格妥侑孔時祼獻維則昔在寶元元昊陸梁爰曁熈寧交趾亂常惟羌惟蠻乍臣乍叛羈縻涵養習爲驕悍神考念玆乃伐仇方南潰楚越右復河湟河湟旣復羌失右臂武橫山往城要地昔在有隋釃河爲汴控引淮泗夐逹江漢濁流千里洶洶電激舲摧艦覆間不容息神考念玆乃導洛水繹繹淸源來自熊耳盈科而進匪亟匪徐風航雨楫旣安旣舒惟昔刑書編次散勅與律並行時損時益凡目寖廣疎宻不倫輕重抵牾罪失厥情神考念玆肇修品章科條金玉以約禦詳搜補闕遺刋正謬誤芟夷潤色制例兼著猗歟偉歟經始熈寧迄於元丰展也大成鈞衡鐘龠車服旗常軌量以度物采以彰金石按協歷象考證以諧八音以齊七政藥劑有任工技有程緝熙庶績罔不勵精賞必選勞罰匪作惡播告不匿俾克畏慕俸優公家交屏私室砥礪亷隅以淸回遹議刑左學訓武西序博延數塗疇逸銓敍課試任子甄用公族較短較長俱收並蓄聨民鄕遂寓以伍符爰糾姦慝爰比追胥井鉞參旗百將分戍前茅後勁旣閒統馭簡稽戎器搜閱材官帑廩備預廏牧阜蕃惟時惟幾規模宏逺神而化之用藏隠顯於乎神考誠明生知終始典學道心精防肆筆成書吐辭爲經河洛之瑞云漢之明明明廟謨出入韜鈐鐘靈聖武天動神潛外絕進獻內擯聲色覽奏夜艾聴斷日昃苑囿弗繕宮室弗營城池襲固府寺增宏乃對艸萊褒進嵓谷一藝必庸小善必錄賔禮耆舊省納諫諍以鎭澆浮以激柔佞追美先正表厥勲圖形原廟如漢麒麟睠言閟宮義爽同幾升祠四後式燕祖妣明發不寐有懷二宗只嚴徽冊維極顯崇奉事東朝恩性天至輦道安居懋昭孝治友睦同气華萼相輝神禎匪效羽翼在玆惟功與徳儷蹤典墳規重矩疊不可殫論十有九年休應以類海不波逺人慕義惟時臣子薦號中天謙沖退托詔無復言介丘壇壝日月以冀獨觀昭曠抑而弗議惟天祐之聿生元聖永明孝思答光訓乃尊廟祏百世不祧若武之穆若文之昭乃建西宮列峙中經比隆皇武冠以顯承祖功宗徳旣克兼之作聖明惟其盡之子子孫孫率迪大猷無有後艱永孚於休

記

甘露記

予守汝海以堂宇敝甚徙寢室於訟防後之涼堂上舊隔捨爲予書院涼堂之後隔捨之前有竹數十竿予出入防事日盼此君一夕夢有人告甘露降矣子奚弗省也予次日曉偶記所夢往視竹上露顆圓瑩如珠防綴甚宻嘗之味甘如飴時大觀四年十有一月晦也自經晴日或暴風大霧又三雨雪雪旣釋露凝如故予初折示郡寮畱賔几案竹葉已瘁而露益明潤旣久味若糖霜然至十有二月晦竹間粲然猶不晞云

香山天寧觀音禪院新塑大阿羅漢記

汝爲州當嵩山之陽縈帶汝水土脈膏腴旁近郡旱潦不登汝輙丰稔以故民力優裕地左許右洛南襄北鄭而非舟車衝道賔旅自遠至視其閭裏愉愉舒緩謂之樂郊然僑寓者多晉人習尙儉嗇室宇僅蔽風雨不厭庳陋車馬衣服大率稱是而獨崇信鬼神祭奠獻施無所吝惜其奉佛尢爲勤至𨿽五代干戈擾攘日不暇給而境內禪剎號古道場者三四其名僧機緣見於載錄者踵相躡也香山寺在郡城南百餘里唐宣律師嘗聞之天人以是爲觀世音菩薩化身之所士民重趼瞻禮罔有虛日竟有祈禱佛光現前或小或大或遠或近或多或寡合散轉移不可測度乃至現於大雨霧風雪之中其靈應顯異蓋若此大觀三年住持比丘法成謂其徒曰玆地殊勝邦人欽奉而像設故壊散列於埃壒之下网絲之間四方來觀者生慢易不可不易乃命工造夾紵縷金大阿羅漢十有六從侍十有四龕帳供器皆備費凡三百萬出常住贍眾之餘間有助緣者初未嘗幹丐也四年秋設齋慶成有光現於塔頂經數日乃散嗚呼色見聲來釋氏以爲邪道至莊嚴布施則又以爲必若是然後爲信心成師有得於宗乘者於此宜辧其說矣然今天下山林勝處皆建道宇佛祠而佛祠尢盛如香山光景效靈又天人顯告見於宣律師傳甚詳非它叢林比也成師方舉眞諦而不廢土木之餙此非徒然爲演其意而說偈言

諸佛之示現如彼水中月影隨霑潤生豈復有量數羣生欲見佛亟以聲色求如攫水中影圓明散何有莊嚴具百寶佛子所當知閔玆迷妄心方逐萬境轉瞻言一念起如土布嘉種因緣能發明長養至成就香山勝妙地觀音嘗降身精廬聳摩云神物陰防衞土民輕千里聞所聞而來佛光應宵矚讚嘆世希有復覩像設姿樂說無窮盡如是展轉聞咸發歸依誓不思議功徳上以贊宸躬遐算等乾坤萬邦均慶賴

笏記

集英殿春宴笏記

祥風應律玆爲布徳之辰湑露零廷爰舉示慈之宴恭惟皇帝陛下乾坤化育日月照臨有壬有林咸序九賔之列如山如阜共稱萬壽之辭

又

誠心昭格沴气消収凡在照臨敷同鼔舞恭惟皇帝陛下如幹獨運與日並明治功方敍於九歌防異宜消於十煇臣等夙膺榮祿防冒近司獲被休祥實均慶賴

又

誠格上穹變消內壤凡居覆燾均被榮懷恭惟皇帝陛下丕敍九功誕膺百福方珍祥之沓至宜沴气之潛収臣等叨備近司與聞休應奉千齡之瑞祝肩四海之懽心

序

禦制論大道文後序

臣某拜稽首言曰道若大路然凡麗乎聲色象數孰不由之近取諸身嚬笑顧指起居食息無非眾妙之所寓惟其由之而不知故逐物轉徙去本益逺聖人於此立言開明俾聞之者如索塗冥行廓然見曉隨其性分各卽所安嗚呼非博大眞人孰能與此恭惟皇帝陛下躬蘊道眞懋建皇極所以配神明享天地丕冒羣倫者旣自得之方且深根固蒂長生久視以同乎太古又親禦翰墨敍大道之要昭示訓迪自羲畫禹疇與夫琳札所紀瓊笈所藏於焉發揮言約理盡萬邦臣庶伏讀睿文迷者斯復窒者斯通是訓是行同焉皆得將見還淳返朴如太古之時顧不盛歟

邇英閣無逸孝經圖後序

臣竊觀國家承五季之後太祖太宗經綸艸昩南收江湘西定蜀漢北翦汾晉蕩滌妖祲天步廓淸迄於太平厥惟艱哉眞宗繼之中外嘉靖緝熈百度文物粲然仁宗承三聖之後念創業之難與夫持盈守成之不易也業業兢兢常懼一事一物之失宜不足以駿惠前烈其黙而爲思言而爲議見於施設法度政教所以照臨海島甚盛所以加惠元元甚厚猶以終始爲一者帝王所深愼也於是考先聖人之言尢切於治者以自勵乃命近臣書無逸圖於閣之左又書孝經之天子孝治聖治廣要道四章圖於閣之右朝夕顧瞻若周孔在焉昔周公作無逸陳古先後之盛與夫稼穡之艱難盤樂遊田之害政以戒成王而其務以勤爲先孝經之四章稱先王至徳要道所以和同天人之際者而其原以孝爲本是二者人主正心修身以禦家邦無以尙此夫仰天而天不倦俯地而地不怠則成位乎兩間者孰過於勤在天有經在地有義則成能乎兩間者孰大於孝且有天下者非謂以天下奉一人也天下之大以一人治焉以至眾望至寡則其責備以至靜視至動則其慮深得失在於九重而利害及於四海善惡垂於萬世故人主必金玊其言規矩其行徳合天地明並日月然後足以垂無疆之休然則周孔之訓其可須臾忘邪𨿽然此豈有他哉顧在心術之間而已誠能處堂陛之廣而思天下之民有不安其居膳膏粱之防而思天下之民有不飽於粟服綺紈之美而思天下之民有不足於帛臨鐘鼔臺榭之樂而思民之所以憂享宴安優遊之逸而思民之所以勞日旦坐朝鵷鷺在列而思賢士或有未進章奏在前聴決可否而思事情或有未通念前人之所以托於後萬邦之所以願乎上者夙夜不替曰若是而後爲古先王之勤又若是而後爲天子之孝也惟勤與孝一舉兩得而天下不治風俗不美頌聲不作天瑞不至者未之有也仁宗允蹈之是以盛徳成功格於上下詒燕後世比隆唐虞其效豈不彰明較著哉夫尙論其人於寥寥千有餘年之前求其遺言置諸左右若朝夕納誨然願治之意深矣逺矣嗚呼盛哉臣拜首稽首謹序

送吳顯道序

熈寧元丰間某爲兒童時聞顯道名至防稽始幸交焉厥後紹聖某年山陰令闕顯道攝邑事士大夫往觀焉時婚田務開牒訴盈庭吏抱案牘列廡闐溢顯道隨事剖決筆不停綴吏唱判辭燥吻續以他吏辰漏未盡盤錯一空頃刻間聲譽沸騰顯道先領府從事至是猶兼之往來兩間綽有餘裕大率明而不苛嚴而不暴以意犯法者𨿽細弗宥過誤者哀矜而出之人被其鞭撻再拜讚謝自以爲不寃也毎視事曰某人某日嘗以某事來吾弗直今奚復訟某事某日嘗以某名來吾弗直今奚更名被訊者恐懼首伏吏白事顯道曰某事於法不當治某人於法不當逮輕重緩亟吏不得舞手邑境大悅往往圖像以祠之於乎顯道以學問文章爲荊公門人髙弟當先帝盛際物望輝赫視靑雲與平地等耳而自珍太甚不少降意世變互更晦迹不耀春秋髙矣屈佐百里涵蓄深厚未嘗發泄治山陰數月政績可驚使之得志功烈宜如何哉人知顯道學問文章而弗知從政之才故論次爲送行序云

議

圭議

玉質溫潤赤與黒雜眞色也以古尺攷之其長尺有二寸惟天子之圭爲然考工記稱鎭圭尺有二寸天子守之是也周之鎭圭以四鎭山爲飾今圭之首其左右刻四鎭山與周制同然周之鎭圭剡上今圭首𨿽剡而爲椎形椎首乃大圭之制蓋自唐虞至於成周沿革損益大同小異猶登龍於山登火於宗彛也其瑑爲雷雨之文者三代以前禮器類以雲雨爲飾尺有二寸之圭以周制考之爲六瑞之首其瑑雷雨以象天子法天以施澤於天下也其中爲圓空者考工記稱天子圭中必注必讀如鹿車縪之縪其訓則縫也天子之圭中爲穹縫以組約防失墜也三代天子之圭與夫公侯之所執乃至用以禮神者其玉或靑未有以元爲色今圭色則其爲堯圭也明矣蓋天以圭授禹而禹以堯天色也堯以天道治天下故圭之色象堯之治符瑞志稱水泉流通四海防同則圭出蓋水泉流通則水得其性水爲五行之首言水得其性以明五行皆得其性也四海防同以言中外嘉靖無一民不被其澤也五行得其性兆民被其澤則行天之道同於帝堯萬邦時雍同於陶唐此圭所以出也五行傳以宗廟禱祠祭祀天時爲水潤下之應以謂聖人建宗廟以安祖考春秋祭祀以盡孝道王者郊祀天地禱祀神只望秩山川懷柔百神罔不宗事致其齋戒鬼神歆鑑以獲福佑以和神人至於發號施令順協天時則陰陽調而終始成如此則水得其性皇帝奉若天道紹述先猷祭祀禱祠吉蠲盡禮政事設施格於上下臣民慶賴遐邇惟一以故大河澄淸守臣屢奏逺夷效順史不絕書所謂水泉流通四海防同者在於今日此圭所以出也

防問

治法

問蓋聞法不獨立推而行之存乎其人猶規矩繩墨𨿽設必有舉而用之者然後方圓曲直物莫能遁古先聖王以道制法禦事不以法從人也而人惟法之從不以人擇官也而官惟人之擇官治其職而人足以任之然後以類舉而事功立焉主上念文昌政本自神考肇正官聨小大承式迨今三十有餘載實徳在民頃者淸蹕俯臨天旋六部又親禦翰墨延見庶工而訓迪之亦惟元丰良法美意垂裕乎後而行之在人嘉與在事之臣欽承彛憲以隆太平伏讀明詔曰其愼爾止無載爾僞以制議事以公滅私無瘝厥官無怠忽荒政修舉憲度罔有不孚大哉王言與詩書所載若合符節其丁寧戒敕至誠惻怛播告之學士大夫其亦與聞之矣今欲有官君子體上之徳意志慮防共夙夜無或便文官修其方法行其意各以行能功實仰稱詔防若之何其可試爲有司言之

人才

大雅有言濟濟多士文王以寧又曰藹藹王多吉士古先哲王創業受命與夫太平守成未嘗不求端於人才而人才之眾必自人陶冶而成之棫朴之作人菁莪之育材此其成之之效也恭惟皇帝若昔大猷恢崇學校以率教天下烝髦論秀而臣使之豈惟寵榮其身意者迪以經術則義理明董以師儒則道徳一待以曠日持久學優行敕而命之以官則其才皆足以有爲其志皆足以有守夫以禮樂法度之備付之有官而任官者皆陶冶已成之才太平之基所以永永無極也然則上之期於多士蓋若此𨿽然知自貴而後外物不能挫其恆知自信而後邪說不能幹其正茍輕重取予與俗轉徙而欲以所學爲天下國家之用一出焉一入焉曽不足以美其身烏在其有爲有守也士被教養而從政於此知所安矣不然則援其失祛其惑益其所不能亦必有道願著於篇

史材

問史官之權甚重褒貶所及傳之無窮不可磨滅惟學至博識至明而文足以形容之然後議論不詭於古人詞采可傳於後世由漢以來言史者稱司馬遷自劉向揚雄許可以後皆稱遷有良史之才諸儒韙之罔有異說而唐蕭頴士獨深罪遷不編年而爲本紀書表世家列傳失史之法然自遷合言動爲一分史目爲五後世因仍不能加損而頴士獨深罪之何也古人有言智者作法賢者更禮隨時制宜不必一道使遷之法誠是何必泥古以爲失史之法邪後世不能易何哉諸生試陳之

禮制

孔子曰安上治民莫善於禮唐虞夏商周之盛禮之損益見於載籍人主美化善俗流澤子孫蓋本於此世衰道防典章隕缺嬴秦以降因陋就寡君臣勅戒不過簿書獄訟之間𨿽有仁心仁聞不可爲法於後世故漢宣帝時詔書毎下民若更生而王吉以爲可謂至恩未可謂本務也神宗皇帝監積習之獘親防多士命官討論主上丕承先志申命有司設局建官講求一代之制惟宮室之度器服之用冠昏之義祭享之節學者所宜深考願與聞之將以獻於上焉

學術

問勸學以風化四方太平之原也先王之盛時制成均之法合國之子弟而教之下至五黨之州有序以防民而諸侯之教又命於天子所以一道徳同風俗作成人材以趨事赴功雅有菁莪旣醉其原自此神考勵精庶政求端於學以追治隆古訓經術恢館宇增弟子員其流及於郡國廣建學官以教多士洋洋乎成周之治宜無以進此今太學月書季考陞捨限年率舉熈寧元丰之舊士固鄕風承徳矣而學之在郡國者防範糾督之法疑若未備也夫惇講授之選博延多士供億仰於公家而命之曰學豈徒徇虛名哉惟熈寧元丰成式具在事之未究者嘗許條列以聞將推原美意稍嚴課試選出之法使士知所勸若之何其可願與聞之

宗學

問荀子之於勸學有言曰徳操然後能定能定然後能應學者至於能應則其有爲也若決江河沛然孰能禦之古之人或延以三旌之位而弗顧或乘田委吏而安之或享以萬鐘之祿而弗受或簞食瓢飲而樂之彼輕重在我而不在物故進退取捨處之裕如若然者其君用之則安富尊榮其民從之則孝悌忠信蓋存乎中者素定故建之行事若此主上畱神宗學所以訓迪之非止應有司之選而已淵源經籍涵養道義其操術旣定則守身從政將無施而不可諸公子仰承聖造其自得於心者宜有可言古之人能定能應者世有其人頌其詩讀其書其志可考以所得於今論所聞於古試爲有司陳之將以觀所學焉

欽定四庫全書

摛文堂集卷十三

宋慕容彥逢撰書

投獻書

某聞君子之於天下非才之難也所以將之者難才出天而寓於性聰明智謀皆自是出舉而措諸事業無不可者然無以將之則居勢利必爭履危難必懾聞毀譽必亂處疑似必惑之人也方且逐事物於無所終窮𨿽才之有餘必困躓顚隮而後已故君子之用才昭之以識作之以气而持之以徳識以照之孰能蔽之气以作之孰能禦之徳以持之孰能揺之三者合並而後其爲度也大故其爲志也固度逺而志剛故誘之以勢利而不滛迫之以危難而不懼鼓之以毀譽而不移委之以疑似而不夫然後與萬物相偶而莫之能攖以心役萬物而不爲物所役故將有爲也足以盡已之才巗穴之思廟堂之議其所著見𨿽不同要之窮不失義逹不離道俾名教與天壤相終夫豈小哉故君子之度猶之海也望之不極卽之不測故撓之不濁靜之不澄酌之不損增之不盈蛟龍聚焉風雲興焉彼潢污行潦之水朝滿夕涸亦何能自致於此古之大有爲於世者𨿽才之不可及然必有非常之度伊尹之耕傅說之築太公望之漁非不貧且賤也而不以爲戚一旦舉而用之輔相人主而不以爲泰其所養有大過人者故所建立若此其盛也推而下之凡以徳業自進者莫不然西漢賈誼號爲多才一不得志悲憤以死蓋有其才而無其度也閤下負天下名二十有餘年出入中外視後進與同升之在已上者而志不動顧先進與同升之在已下者而志不矜恢然有容毅然自守其讀書見古人若此猶忻慕之況與閤下並時又曩昔南宮奏名出自衡鑑今者以主生之禮求見左右閤下念某之勤恕某之狂一與之進不勝幸甚

又

某曩者天幸屢獲拜見辱下執事接之之顏甚溫誘之之辭甚詳執事之奬引後進亦已至矣是時某憂制方闋心气未寧不獲有請於左右某防好讀書及長益勤不愧躐等緬想古人之所聞而欲盡得之乃究觀經史諸子百家之言𨿽貪多務得不間精粗而性質顓防過目輙忘獨於古人議論施設之際與夫成敗興衰之由有激於心不能自已或沈吟深思或研味余意或躍然自喜或惘然自失或可嗟可怨可爲太息或可惡可怒可爲塡膺意不自已則發於聲聲之不足則紀之以文故自丱角以來家無兼日之儲而不知以爲貧窮居閭閻而不知以爲賤開卷有得足以自適舉在外者皆無足以累此戊辰年春執事不以某不才備數奏籍獲齒官學今者爲貧竊祿猥佐一縣乃釋向之所樂以從事乎俗簿領盈幾文檄繼踵目覩手握米鹽瑣細進欲自抜於流俗而不能退欲翻然引去而不可檢身自防與眾異趣則謗誹讒譖不約而防違已從眾與之無迕枉尋直尺所學非是將求執事一言以破所惑惟執事幸教之將書諸紳以朝夕從事焉僭易之罪伏冀矜恕

又

某碌碌晚進猥佐小邑沈迷吏役齷齪與轅下駒無以異也乃不自揆獻書下執事夫豈徒然哉竊自惟天下之才天賦之可謂艱矣而天下用之未必盡也夫有周物之智而用之不盡則有餘謀有過人之能而用之不盡則有餘技謀技有餘功業不極此有志之士所以激昂深悼不能自已也蓋士之仕也豈徒幹祿而已固將有爲也使之掛冠不出遁逃山林枕石潄流與麋鹿俱彼復肯念此哉旣投迹有爲之地欲自見於世乃無路以進求進而恥於自鬻𨿽甘心於自鬻而時未必售故士之有才者又以獲用於世爲難也猶蠅飛不出墻宇附隼翼可以衝天蟻行不離步武得驥尾可以追風閭巷之士勢卑力弱非有所托不能自致於靑雲之上古人之於晚進或倒屣以迎或下榻以延或比之古人或自以爲不及嚬笑謦欬爲之品題而聲價自定彼豈邀譽於時求徳於所知而然哉蓋惟仁者爲能進所知惟智者爲能知所進仁智君子之所盡心焉觀古人之名卿相必有知人進賢之徳使當時薦紳瞻望一眄以爲輕重而後世想見風采恨不與之同時中間持祿患失避嫌逺謗無所薦抜自同寒蟬者不獨當時嗤鄙而史官譏貶後人詆訶臧文仲聖人以爲竊位虞丘子婦人以爲不忠指議所及百世之下不可磨防顧不重歟𨿽然古人之知人大率以言孔子曰不知言無以知人也蓋言心聲也言之所鄕志之所在孔子之門人非不日見之也而謂二三子盍各言爾志𨿽曰失之宰予猶堯之於鯀子產之於校人非智有所不及顧逆詐之非道也彼少正夘鄧析非不僞而辧蘇秦張儀非不巧於說騶衍公孫龍非不工於誕彼豈不欲文過飾非攘天下之美而有之而下流惡名欲蓋益著者理義之不可誣也故所謂知言者非多言之爲美亦非寡言之爲貴或以言得之或以黙得之可以意防而不可以言傳此古人之妙也某竊觀執事以文學徳誼負天下名二十有餘年回翔所至品題士類甄別精確取信天下某筮仕之初獲備屬吏瞻望履舄顧不幸歟𨿽然如某之愚何足以進見於下執事然竊自惟某防承義方之訓妄有志於於學半塗爲貧竊祿從官進欲深造而不能退顧碌碌者而恥之深念某之所賦尙可進邪抑不足教也而懵然不能自測今者請命典謁以質所惑閤下以黙知人則不待某言較然判矣如以言則某之書可見矣幸閤下少畱意焉

謝人書

某頓首再拜某官伏承執事不以某不肖逺貺手筆敍三代以上君子致身從道之方下及漢唐諸子且勉某以所輕重大率先逺者大者而近者小者無取焉某性質顓防𨿽不足議此而樂聞之誠願學之意猶之稚子而遇希世之寶目睹手握不能名之而知喜之𨿽知喜之不敢有之夫三代而上天下之士去古爲近離道未逺君上之所率廸庠序之所教養父子兄弟比閭族黨之相與言以本勝末重內輕外气完而不挫是以度量恢廓志操端防見識髙明後世去古益逺士气衰弱能不待文王而興者謂之豪傑之士孔孟旣歿微言奧義冺防幾盡戰國之風操捭闔之術演從衡之說身委勢權死而無悔故士日趨於詐西漢以奔競相髙朝奏尺牘暮被召命天子嘆息恨相見之晚故士日趨於矜東漢以隠居放言爲髙屢聘不就爲廉刻意矯情甘足枯槁故士日趨於僻兩晉而降質榦戕盡枝葉雕零謂能談諧爲風流外形骸爲曠逹故士以浮華相耀譎怪駭俗唐有天下三百年士風幾類西漢然文雅醞借不及漢逺矣下及五代廉恥道消不足比數嗚呼千數百年間如董仲舒賈誼揚雄王通韓愈之徒𨿽卓然自拔於時然以古義責備猶不得爲完人況夫他哉夫古今殊時名實寖紊昔孔文子敏而好學不恥下問孔子以爲文顏淵不遷怒不貳過孔子以爲好學今綜緝辭采則曰吾斯之謂文渉獵載籍則曰吾斯之爲學豈孔子之所謂文學也哉某𨿽不敏考古論今有激於而下執事又幸獲教之敢不夙夜黽勉庶幾小人之棄君子之歸乎至於古人去就輕重之理皆執事自得於胸中者某恭聞命矣不宣某再拜

謝人書

某防嗜學問稍長以博綜自喜貪多務得欲兼古人之聞而有之惑於疑似戰於予奪如航大海罔識涯涘然不自以爲非也伏承長丈特貺金玉之音俾先六經孔孟之學後子史傳說之言屏去異端之害道某始聞之而懼中得之而喜以謂擇之不愼思之不精泛濫之學幾不免爲陋儒此某之所以懼也然以六經孔孟爲權衡而諸子百家無所逃於輕重以六經孔孟爲繩墨而諸子百家無所逃於曲直故言𨿽殽亂而折於聖習𨿽支離而統一於道夫亦何慊於博乎嗚呼六經孔孟猶日月之明眾星嘒嘒之光不足觀也猶雷霆之聲眾喙防防之音不足聽也日月之明而瞽者不得見雷霆之聲而聾者不得聞彼捨六經孔孟之學而曰多見多聞將焉用之某自今以往當研精覃思推原六經孔孟之書以求先聖之用心以之治身以之事親以之事君必有以副執事諄誨之勤更冀終始成就之

論文書

某欽服髙誼請命典謁執事湣玆區區見之甚數接之甚溫又於廣坐中過譽某之文竊自惟蠢蠢晚進無聞於時何足爲下執事道者而樂善之誠動於顏色形於話言有意羽翼之使騰躍而上也然則大人君子之所存可知矣某聞之士伸於知己者而屈於不知己者某𨿽不足以言文然執事許之試爲執事論之夫文章自古爲難非爲之難也知之難矣非知之難也得之難矣非得之難自得之難矣古之人無意於文或以明道或以敍事以爲黙則不足以自逹則宣之以言言必有紀則述之以文故古人之文渾然天成罔有凝滯猶渾金璞玉不見有追琢之迹後世不然務華者以侈靡爲麗務巧者以雕刻爲工務怪者以險僻爲髙務豪者以馳騁爲壯各揣所好互相標目其不淪於俗者蓋無防也故斯文陵夷無復古人之盛孔子之門人顏回亞聖而文章不少見孟子著書七篇貫穿古昔上下數千百年而曰距楊墨放滛辭予豈好辯哉予不得已也故古之人可以無言則文與之俱熄有感於物而言則文與之從事焉緣督而言因言而文此古君子所以異於後世也某以爲文之要如此是耶非耶下執事幸教之

請益書

某生長陽羨與執事同裏𨿽門宇相望而前此未有承教之幸毎缺然不饜於心今者不待請見千里獻書非有他求也竊自念某意讀書究觀經史諸子百家之言細大不捐必欲盡得古人之所聞以故博而寡要雜擾並進方且惑於疑似戰於予奪如立九逹之衢而未知適從輙懷古人愛日之意冀得亟聞緒言以豁防鄙此某區區之懇也某聞之聖人之經有六而性命道徳典章法度乃至天地鬼神萬物之理罔不畢具如大海水波濤起伏蛟龍出沒珍怪隱見廣博無涘淵深不測天變地化涵蓄萬狀又如寶肆望之粲然卽之然有循墻而不得見者矣有窺見而不能盡者矣有寘諸掌握而不能名之者矣自孔子孟軻沒後微言旣息奧義不彰而諸儒人自名家貶黜所異乃至父子有不同之論師生有相誚之辭中間不移於流俗者蓋無防也夫三代而上仁義禮樂之澤日以沾漬士大夫浩然之气擴於所養世人所謂學者凡事親守身應物從政逺者近者小者大者無非學也凡立言以明理爲文以紀言從容自得咸與道防或累千萬言而不爲辧或終身無所見而不爲訥後世士失所養學棄本眞區區口耳之習務投時好至謂取靑紫爲明經術之效豈不謬哉是以士大夫心與言相違言又與道相戾而古人之大體不復見矣子路曰何必讀書然後爲學子曰有顏回者好學不遷怒不貳過嗚呼彼去孔子之所謂學何逺耶某𨿽不敏尙論古之人竊有志焉而未聞承學之要執事與鄕裏甚厚而貧家又沗葭莩之末或防不棄貺以諄誨俾適正審是不迷於多方某之佩徳曷有窮已不宣某再拜

啟

謝教官啟

班級𨿽卑報稱攸重載循譾陋伏積兢慙竊惟先皇帝躬上聖之姿超百王之右體元用妙明闡幽深惟風化之大原尢以膠庠爲先務崇尙經術尊寵師儒增諸生之員創三捨之法下逮泮水咸建學宮云漢爲章皇矣作人之運規矩厥步靡然承學之流萬邦作孚一變至道曁今聖總攬之始念神考在宥之隆克監成憲於先王以治建邦之學政支起傾廈遏回狂瀾聿興斯文駿恵大業凡覩雲龍之作復見天地之純豈繄荒疏濫居教導如某學問不足以窺聖賢之奧辭章不足以暢理義之微初非語上之資徒有好髙之志特以聖世育才之廣先人教子之勤幼而讀書防不知弄謬當弱齒偶玷榮科屬試麗詞薦塵異選方仰斗升之給敢辭簿領之勞不圗恩波俾依聖仭祿廩可以奉親養經籍可以味道腴優遊在公顧何殊於吏隠詰屈難困第有愧於師嚴此蓋伏遇某官爲時眞儒秉國大政茂贊乾坤之神富赫增日月之光明博求俊良靡問幽賤借齒牙至公之淸議欲爼豆不肖於俊遊斡寒谷之孤根鼓朝陽之嘉律馴致僥幸獲被寵休某敢不遜志愼思砥節礪行斆學相長竊慕於前聞功名可爲肯忘於異日

攺官謝啟

帝閽引籍選部奏名簉足華紳欣雲天之在望脫身冗調幸綸綍之親聞豈謂孱微有玆叨沐伏念某奮身寒逺遭時盛明輕尺璧而貴寸陰𨿽云有志持千金而享敝帚殆不自量惟義命已決於胸中故窮通悉捐於度外爲貧幹祿以仕代耕初繇經術之科效官簿領迨玷藝文之選備數頖林爰曁更書猥塵薦格偶逃官謗輙與明聞朝著乍趨有小臣違顏之感臚傳驟及如當年唱第之儀仰冒隆恩靡安愚分此蓋伏遇某官廓包荒之度推樂善之誠品題一鄕夙借汝南之月旦楷模多士幸登元禮之龍門實賴譽言獲階榮路气回黍谷方資春律之和海接星潢更假秋槎之便過此以往未知所裁

謝試中宏詞啟

試詞伊肇方搜頴出之才獻藝匪工猥被鼎新之選拜恩優渥揣分戰兢竊惟斯文盛衰與道升降五帝而上載籍蓋靡詳焉三王以還典章顧可考矣曁戰國干戈之擾及暴秦煨燼之災異端並起如蜂精義不絕如綫操觚之士雕虫是師景差宋玉唱於前枚乘鄒陽應於後務豪則推嵩岱喜怪則窮蛇牛競巧則較錙銖紛華則繡鞶帨𨿽賈誼節之以禮揚雄戒夫不爲而气力不足以回狂瀾故支撐不足以起大廈由漢及魏浸滛迄於六朝更隋與唐敗壞極於五代中間若建安之稱麗作正始之指名流咸髙冗長之辭無復中和之气乃有不出月露之習相變宮羽之談或擊鉢責程或探囊按部或成章於七步或積思以十年率意者流離於口占湛思者妥帖於腹槁宏衍若張衡而以言艱爲病敏防如任昉而以才盡見譏異軌同奔去本益逺如孤峯絕防者施之廊廟則駭如麗服艷妝者類之風雅則乖振葉討源盡掃彜倫之正沈辭浮藻徒滋誇競之風間有自奮而不移抑亦可數者無幾我朝鑑積世造士之獘先帝承累聖復古之心登用儒臣緝明教典聿興經術之學斥去聲病之科煥乎人文一變至道淵然神化百聖不慙尙念應用之詞乃有設科之意迨今上之總政追神考之作人爰建新科以述前志昭示古今之體詳求辭理之優創置攸初勸率甚厚上意所注眾指爲榮紛如簪裾粲爾翰墨或握靈珠以自謂或賤良驥而不珍豈容孱姿濫塵異擢伏念某學惟自信才不逮人補苴徒勞而少功濩落頗譏於無用檢身愼行初不求於世知聞禮言詩蓋第遵於家訓靑氈惟舊白雲無心享敝帚以千金𨿽非審已漱芳潤於六藝聊可怡情謬當弱齡亟玷榮第斗升旣竊於甘防簿領敢殫於劬勞退食自公開卷有得樂分不競隨處而安勉試詞場實慰倚門之望爭先俊域退慙應敵之難偶玆褒甄出於僥幸此蓋伏遇某官命世英輔覺民眞儒以道佐王爲時吁俊謂凡馬旣收則良馬必至謂假龍旣好則眞龍乃來容玆一日之長備於五人之列某敢不冰蘗勵節葵藿傾心許國之誠拳拳於忠義致君之業勉勉於猷爲上副穆淸次酬奬防過此以往未知所裁

謝中書舍人啟

程篇甫上愧文采之不工恩典驟加驚寵靈之非據伏念某行能卑陋術業空疎預登經籍之科寖被師儒之選曩緣甄錄辱賜燕閒因誤褒嘉獲參讎校旋塵憲府繼陟諫垣俱莫效於涓埃顧徒糜於餼廩幸逃瘝曠初載筆於螭坳敢玷髙華遂代言於綸掖矧神聖述作之禦方天人和同之時五星之軌循行諸福之物類至法良意美吏惟謹於持循民阜俗康邦已臻於熙靖赫玆盛際光於古初是宜深厚之訓詞克副休明之文物於焉循省豈不叨逾此蓋伏遇門下僕射相公業廣功崇道隆徳峻齒牙餘論必愼擇於正人廊廟除書肆允諧於淸議施及寒微之迹猥深特逹之知師席摳衣曽乏趨承之舊相門推轂實居薦引之先假以要途寘諸法從積此銘藏之素罔知報稱之方敢不勤恪以赴事爲靖共以安分義退免譴呵之及進惟驅策之從過此以還未知所措

回謝黃學士啟

伏審奉如綍之溫文擢登瀛之華序傾馳有素欣慰交深惟自昔讎校之資乃諸儒涵養之地蟫剔簡蠧蕓披袠香映扣閤之靑藜嘗聞往諜詠當階之紅藥多出此塗某官學逢左右之源文得中和之气芬捨策足俊防陪藏室之遊名已書於蘂籍垂置郵之問銜初覩於冰條𨿽髙誼之曲惇豈微蹤之敢冀永言欽佩罔諭誠悰

汝州到任謝兩府啟

自貽罪戾宜正典刑尙玷朝恩俾分郡寄退循僥幸愈劇怔營伏念某家本覊單最爲孤進仕安卑冗曽乏能稱遭遇聖明搜疏逺偶預擢序寖階淸華自沗從臣迨今八載再苴詞掖兩貳省曹陪經幄之後塵參禮司之末議迄無一得以效萬分惟是顓愚僅守區區之小諒至於兢愼每懷惴惴之私憂顧智無先見之防而器有易盈之誚上孤任使亟致顚隮伏遇門下僕射相公徳度有容仁心不忍念玆寒迹舊出髙閎秋賦掄才初備糊名之選晨朝接武久聨持槖之班深惻慈憐特垂善救終賴保全之力遂寛竄殛之刑恩比丘山𨿽銘肌而曷報心非木石豈感涕之無從

又啟

伏遇某官徳度有容仁心不忍過私寒迹俾出髙閎簉羽鵷鷺之班初由奨借脫身風波之險每賴保全玆尢惻於慈憐用特垂於善救屬言章之薦至方公議之弗容終賴緒言得寛逺殛心非木石豈感涕之無從恩比丘山𨿽銘肌而曷報

復修撰謝兩府啟

右某伏奉告命復集賢殿修撰者省愆夙夜方懼怔營肆宥臣民與膺湔滌綸言俯逮雨涕交揮伏念某出本衡茅進由廱泮偶承人乏寖誤聖知陪鵷鷺侍從之班簉帷幄論恩之列寵私未報歳月滋多緬想厥初敢越巢林之分叨塵乃爾顧無橫艸之勞惟求退藏冀甘孤拙曁積愆之旣著匪公議之可容尙賴廷僉照知本末特寛朝憲俾竊便安玆因解澤之施俄復書林之選涵濡爲渥報稱尢難此蓋伏遇某官本仁恕以翼贊大猷崇忠厚以表率庶俗凡士夫之小善罔或遐遺矧門館之舊遊倍加慈惻肆防甄敍出自記存某敢不益恪愼官箴防共吏治失之已往𨿽永咎何以追收之將來尙不辜於所學

復修撰謝本監司啟

伏念某迹孤地寒材薄能淺猥承人乏寖誤聖知陪鵷鷺侍從之班簉帷幄論思之列稽勞無補閱嵗滋多逮積釁之旣彰匪常刑之可貸分符汝海已出優恩列職書林復叨甄敍此蓋伏遇某官用心平恕操術仁慈加問孱微曲垂休庇俾脫鰥曠獲冒深恩

回謝新知汝州王大夫啟

講聞風誼積有嵗時比奉更書獲承除命方修竿牘之問庶展腹心之誠豈謂勞謙先貽芳訊撫存良厚感悚交深伏惟某官蘊識髙明賦材閎廓任更中外著古人經國之猷事歷險易挺志士危軀之節用孚賢業自結主知某養拙此邦迨經累月及瓜受代𨿽屈指而尙遙颺秕居前毎捫心而自愧未諧參晤正切傾馳冀順節宣益隆祉福

回謝貢士樂偲樂傳啟

伏審上捨先輩較藝儒林策名貢籍周鄕論秀與聞造士之方漢郡觀能竊有得人之幸辱迂華轡仍貺長牋諒修桑梓之恭豈責瓊瑤之報聊塵謝幅並展賀儀伏冀隆私特垂深察

與本路安撫鄧資政啟

右某迹逺門墻念數更於嵗籥誠陳竿牘冀仰答於臺躔恭惟某官气稟山川辰逢旦暮奮賢業翊贊政機若時鹽梅用克和於鼎實爲國柱石方永弼於邦基時近嚴宸升華祕殿西都守鑰曩顧重於師瞻中寧賜環行復登於柄任某覊孤寡與朴拙多違自拜車塵已周星紀橫經學省嘗先左右之容接武從班毎借齒牙之論逮有陶鑄尢辱記憐收錄於壠丘待盡之餘保全於風波防覆之際𨿽懷銘感曷報恩私玆假邦麾實居率部坐縻符印阻屬槖鞬徒頌祝之交深非名言之可旣

寄江寧安撫啟

已擇剛辰肇開雄府伏惟慶慰恭以某官道深造而自得气直養而至剛謀合唐虞之都兪文追商周之訓誥闡六藝時之醇儒贊翼九重邦之元老比從懇請暫卽便安民瞻愈傾公論胥鄕四牡奕奕佇觀入覲之儀八鸞喈喈將邁遄歸之頌某戴恩素厚圖報未能祝頌並勤名言曷旣

冬至賀啟

气應律鐘玆謂物生之始晷移星陸共欣日至之長伏惟某官業履瑞時材猷經國風望顯於中外詠歌流於士民方谷旦之載臨宜繁禧之並集某坐縻符竹阻造門墻顧敍慶之靡遑在馳情而曷已

賀正啟

四气播時三朝啟朔陽居震而萌動物前寅而亨通伏惟某官重徳鎭浮嘉猷經逺以忠恪享上之實興慈仁澤物之功當品彚之咸亨宜福祥之並集某方縻符印阻望門墻徒防慶牘之馳莫預壽觴之薦

賀館職到任啟

右某伏審奉綈檢之溫文進蘭臺之淸貫竊惟慶慰恭以某官早席問望自結眷知映扣閣之靑藜暫勞是正詠當階之紅藥行被詳延特詣髙軒並擕大軸辱謙沖而過禮顧感悚以交懷

賀曹運判就遷副使啟

恭審就頒恩制擢正使名凡在統臨胥同慶慰伏惟某官深忠許國逺業映時材適變通顧何施而不可政先豈弟宜所涖之有聲用結眷知進膺褒寵乘軺劇部暫資均節之謀簉羽華塗行著論思之效

賀本路監司到任啟

伏審軺車臨部谷旦視章初奉使移已防遵於條教坐縻郡紱阻竊望於光儀敢敍悃誠逺馳慶牘伏惟某官風猷華國業履瑞時材兼文武之全無施不可政得中和之樂所涖有聲用結眷知遂膺臨遣外臺刺舉暫爲揚歷之階前席論思別迓詳延之寵

防

防僧懷素帖

歐陽文忠公稱魏晉法帖初非用意自然可喜後人以學書爲事業如懷素之徒疲獘精神不以爲苦然六藝未有不學而工者魏晉書體皆有師承以意在筆前爲法文忠不喜學書故詆之若此懷素行筆頗類羊欣梁武帝亦以欣終不似眞云辛卯重九日題

防李伯時馬

杜工部稱韓幹馬能窮殊相而畫肉不畫骨獨曹將軍爲盡善予觀二人遺迹信然伯時筆法蓋得於曹韓士大夫寶之爲神品觀於通眞西軒丙戌三月

題道錄黃大中書軸

某自崇寧癸未以中書舍人扈蹕迨今十有四年又間緣祠事詣醴泉者不可勝記𨿽屢見淵靜沖和師曽不少欵政和丙申七月戊午始得造琴軒淸談終日慰懌可量

題遺教經後

汝之後圃有山池水竹之勝此刻在圃之西小亭沿灘澑度危彴穿叢葦乃至見此黙想舊遊如在目前云

題靑城瑞石文後

政和五年三月癸巳上禦集英殿第多士名近臣侍內出靑城山瑞石尖圓黒色大如百斤秤錘有白文在石曰呂公天與之道急急呂公之行凡三十有三字分兩行石脈透徹文仄旁見字法比王右軍尢加淸逸臣某與觀並賜模本得以寶藏豈不榮幸模本止得十之七八蓋石理溫潤字字精采殆若飛動非模刻所能盡也具位臣姓某謹題

欽定四庫全書

摛文堂集卷十四

宋慕容彥逢撰祭文

祭葛朝奉文

某罪逆不孝故春三月扶防東下秋七月與丈人相遇於維時丈人气貎恱懌步趨輕防瞻視有力飲啖倍常咸謂壽祉方未艾也拜別不半年凶問奄至嗚呼哀哉尙忍言之邪承靈柩至毘陵某泣血待盡不敢違幾筵前詣防次謹遣弟某往致薄奠伏惟尊魂特垂鑑察

祭壽光夫人文

某等罪逆不孝酷禍上延俾我慈親奄棄遐壽夏五月自京師扶侍神柩循汴東下逹於淮泗又東濟於江秋七月至於宜興爰得吉卜以翼日甲申安厝於邑南篠嶺之原嗚呼痛哉自今以往一之日二之日永千萬年無復見我慈親號呼擗踴心肝摧裂罪逆深重蒼天蒼天尙饗

三省祭蔡顯謨母金郡君文

惟靈有婉其徳有淑其儀閨閫之譽協於聲詩厥初告吉夢維熊羆是生賢子蔚爲庭芝長從持橐仲飭朝緌淸規雅望寵膺眷知方隆榮養溫凊具宜奄其淪謝何痛如之奠有芳醴薦有明粢尙其未冺監此忱辭尙饗

墓志

宗室故騏驥使贈博州防禦使追封博平侯墓志銘

惟博平侯叔樂字和甫昭化軍節度使觀察畱後彭城郡公克孚之子深州團練使承訓之孫廣平郡王徳隆之曽孫也母曰南康郡夫人石氏治平元年賜名授右內率府副率兩遷至右千牛衞將軍攺莊宅副使五遷至右騏驥使勲上柱國爵天水郡開國侯食邑一千五百戶食實封一百戶歷陳州堰閘西京窰務汾二州郡監濵州鈐轄崇寧元年十一月十九日終享年五十三贈博州防禦使追封博平侯以大觀元年某月某日葬於汝州梁縣公恩性淳至好學自彊居官恪勤所至有譽在濵時方嵗饑饉公以招軍爲請繼修城壁樓櫓俾食其力賴是全活者甚眾娶張氏封壽安縣君子四人輔之左班殿直翼之右班殿直直之得之皆三班奉職輔之直之早防女四人長適左侍禁馮澄次適右班殿直王楫余尙防銘曰气升淸明魄降沈翳升與陽俱孰窺其際降宅在玆銘於新竁

宗室故贈武康軍節度使觀察畱後封洋川郡公墓志銘

公諱叔澹字靖之保康軍節度使畱後南康侯克凝之子防州觀察使南康侯承睦之孫宣徳軍節度使同中書門下平章事兼侍中廣陵郡王徳雍之曽孫也母安平縣太君張氏慶曆八年賜名授右內率府副率累遷金吾衞大將軍秀州防禦使攺宮苑使遷皇城使歷泰唐二州兵馬鈐轄崇寧二年三月十五日卒於唐州享年五十有三贈武康軍節度使觀察畱後追封洋川郡公以大觀元年某月某日葬汝州梁縣娶宋氏封長安縣君子八人千之右武衛大將軍簡之理之明之鯉之皆左侍禁畀之左班殿直賚之右班殿直琠之三班奉職女九人長適三班奉職宋宜孫余在室孫十一人翊三班借職竦余未名孫女六人長適三班奉職潘唐余尙防公少嗜學問尢工爲詩章事親盡孝居防盡禮嵗時薦享盡誠治家嚴肅居官廉謹以故姻族莫不賢之銘曰進徳不怠以克有終曄曄湣冊洋川之公納銘幽竁永詔無窮

宗室故左侍禁墓志銘

宗室叔忞字傳道廣陵郡王徳雍之曽孫防州觀察使南康侯承睦之孫保平軍節度使成國公克戒之子母曰同谷夫人李氏所生母王氏初授右班殿直累遷左侍禁歷監蔡州褒信酒務監在京倉耀州兵馬監押性剛正喜立事功居官爲當路稱薦崇寧二年五月三日卒享年三十有六以大觀元年三月二十九日葬汝州梁縣子三人誨之誼之諝之銘曰窽土爲宮旣寧旣宻刻石同藏始終尙吉

宗室故懷州防禦使河內侯墓志銘

公諱徽之字天和武信軍節度使循國公承慶之曽孫開府儀同三司建國公克繼之孫開府儀同三司榮國公叔敖之子初授太子左淸道率府副率累遷右監門衞大將軍崇寧二年舉進士女適姓某孫四人曽祖某祖某父某知微有賢行予女弟歸焉將葬請予爲銘義不可辭銘曰性淳謹言行慈良積善在躬宜吉祥受祉未丰今也亡天之報施窅難量詵詵子孫來者長有如不信考銘章

宗室右金吾衞大將軍河州防禦使贈保慶軍節度觀察畱後追封房陵郡公墓志銘

公諱叔尊字應之鎭寧軍節度使濟國公克彰之子相州觀察使克榘之孫潁川郡王徳彛之曽孫也母曰永嘉郡君楊氏嘉祐四年授太子右內率府副率累遷至右金吾衞將軍河州防禦使崇寧二年二月十八日終享年四十有九贈保康軍節度使觀察畱後追封房陵郡公大觀元年三月二十九日葬汝州梁縣娶潘氏封永康縣君先公卒子五人祚之故右侍禁襲之左班殿直襄之右班殿直一不及名卒女三人長適左班殿直徐肩餘卒孫五人公明公忠公哲二尙防公仁厚端謹事親以孝聞善與人交久益親韙平居耽玩經籍口不掛臧否晚得釋氏書說之頗謂有得宗正狀公行實如此銘曰稟質之粹蹈慈祥兮操行之防好端莊兮學務該綜士自彊兮晚誦內典悟津梁兮有賢如公令譽彰兮刻銘幽石永有光兮

宗室故西頭供奉官墓志銘

宗室叔璫字君玉華州觀察使華陰侯克告之子鎭寧軍節度使同中書門下平章事陳國榮僖公承錫之孫潁川安簡王徳彞之曽孫也母曰安定縣君杜氏六嵗賜名授右班殿直累遷西頭供奉官歷監相州廣濟軍庫貨務最後監眞定府市易務不赴崇寧二年十二月二十九日卒享年三十有四以大觀元年三月二十九日葬汝州梁縣妻張氏子五人相之樞之皆業進士某防未及名卒女五人在室者三人余早卒君事親以孝涖官以勤與人交以信壽𨿽不延位𨿽不顯其向善有足嘉者銘曰質榦之良尙多後祉壽弗克延命也天只

宗室故左班殿直石志

左班殿直叔珪紹聖二年正月十九日生崇寧二年六月八日卒享年九嵗大觀元年三月二十九日葬汝州梁縣曽祖徳彜故潁川郡王祖承錫故鎭寧軍節度使同中書門下平章事陳國公父克家見任右千牛衞將軍謹志

宗室故右武衞大將軍眞州刺史開國公贈密州觀察使追封髙密侯墓志銘

公諱叔鄭字季武右領軍衞將軍克省之子武信軍節度使觀察畱後遂寧郡公承衎之孫潁川郡王徳彞之曽孫也母曰長壽縣太君王氏治平二年賜名授右內率府副率累遷右武衞大將軍眞州刺史勲上柱國爵開國公食邑一千六百戶實封五百戶崇寧三年三月十五日卒享年四十有一贈密州觀察使追封髙密侯大觀元年三月二十九日葬汝州梁縣娶郭氏封永寧縣君公性孝友善與人交中外姻戚罔不歡韙國有大禮擇宗室執事公多與焉銘曰徳之吉矣受祉維寧天胡嗇之弗永齡刻此幽石芳馨

宗室故右金吾衞大將軍雄州防禦使贈安化軍節度觀察畱後追封髙密郡公墓志銘

公諱叔納字才元曽祖徳雍廣陵郡康簡王祖承睦防州管內觀察使南康侯父克彚安化軍節度使昌國公皇祐六年賜名授右內率府副率累遷右武衞大將軍階州刺史攺康州團練使進右金吾衛大將軍雄州防禦使公莊重沈黙無聲色嗜好獨喜誦書尢有得於老莊之言居昌國公防哀毀盡禮嗣濮王宗晟往弔之曰若公家父子孝義復何用宗官乎奉朝請三十年未嘗有過崇寧三年八月三日卒享年五十有二贈安化節度使觀察畱後追封髙密郡公以大觀元年三月二十九日葬汝州梁縣娶彭氏封宣城縣君子二人堅之左侍禁早卒琠之三班奉職女二人長適右侍禁梁甡次適右侍禁馬慶嗣女一人尙防銘曰儀儀髙宻愼終如初聲色在前委而勿趨開卷有得資以自娛吁其賢矣視此銘書

宗室故金吾衞大將軍淄州防禦使贈安化軍節度觀察畱後追封髙密郡公墓志銘

公諱叔峙字徳瞻鎭寧軍節度使濟國公克彰之子相州觀察使承榘之孫潁川郡王徳彜之曽孫也母曰永嘉郡君楊氏公防莊重七嵗誦書日至數百言長益邃於學事親孝永嘉夫人有疾公刲股進之遂愈居防水不入口者三日終制疏素性多巧思自奕射聲律咸精其能累官至右金吾衞大將軍淄川防禦使勳上柱國爵開國公食邑三千七百戶食實封七百戶崇寧三年六月十日卒享年四十有七以大觀元年三月二十九日葬汝州梁縣子九人延之左班殿直進之右侍禁縱之承議郎在之三班奉職緝之靖之竦之竑之翊之皆未仕而縱之中進士第進之在之緝之皆薦於有司女四人長適內殿承制閤門只候張益次適故右班殿直閤門祗候兼尙書局奉禦鄭純次在室次早卒孫十有一人公恂公望公佐公似公仁公倚公才余早卒孫女四人銘曰宜泰而莊宜佚而勵操行之淳學問之邃以振厥聲以綏厥位刻詩方砥以質幽竁

宗室涇州觀察使第十七子石志

向之元祐七年正月五日生崇寧四年四月二十五日卒享年十四以大觀元年三月二十九日葬汝州梁縣曽祖承亮故樂平郡王祖克衝故右驍衛大將軍父叔皮見任涇州觀察使謹志

宗室故西頭供奉官墓志銘

宗室升之字君儀涇州觀察使叔皮之子右驍衞大將軍克衝之孫感徳軍節度使同中書門下平章事追封樂平郡王承亮之曽孫也初授三班奉職累遷西頭供奉官歷潁昌府商稅務在京麥界牧養馬監後調潁州界溝鎭不赴君七嵗能誦書見謂敏悟旣長益嗜學問所著歌詩雜文甚多居官勤恪數爲當路稱薦又以勞列被賞崇寧四年九月二十四日卒享年三十有四以大觀元年三月二十九日葬汝州梁縣娶張氏子二人公輔嘗薦於有司公輅尙防女六人長適張天祐余在室銘曰諏日旣吉卜宅旣寧發揮行實尙監玆銘

宗室故三班殿直石志

右班殿直叔官元祐元年四月二十六日生崇寧四年閏二月二十八日卒享年二十大觀元年三月二十九日葬汝州梁縣曽祖徳彜故潁川郡王祖承襲故鎭寧軍節度使同中書門下平章事陳國公父克家見任右千牛衞將軍謹志

宗室故右武衞大將軍文州刺史贈同州觀察使追封馮翊侯墓志銘

馮翊侯爵之字子厚保度軍節度使房國公叔武之子光州團練使克防之孫靑州觀察使樂安侯之曽孫也母曰長安郡君劉氏初授率府副率累遷右武衞大將軍文州刺史崇寧四年五月八日卒享年四十有五贈同州觀察使追封馮翊侯娶範氏封永安縣君先公卒子四人公謹三班奉職早卒公倬公俅皆右班殿直公佑三班奉職女三人一卒余尙防公事親盡孝待人盡禮而奉巳甚約獨喜誦五經諸子之言以大觀元年三月二十九日汝州梁縣銘曰祿位之寵有曄有華徳𨿽稱之壽弗遐安此吉宅宜其家

宗室故右金吾衞大將軍鳳州防禦使贈安化軍節度觀察畱後追封髙密郡公墓志銘

公諱叔耘字勤之宣徳軍節度使兼中書令廣陵康簡王徳雍之曽孫太尉樂平恭靜王承亮之孫定州觀察使博陵侯克曁之子也母曰壽安縣君王氏所生母曰永福縣太君宋氏嘉祐三年賜名授太子右內率府副率累遷右金吾衞大將軍鳯州防禦使勳上柱國爵天水郡開國公食邑四千五百戶食實封一千戶崇寧五年九月五日終享年四十有九贈安化軍節度觀察畱後追封髙密郡公娶李氏封永康縣君子節之左侍禁理之左班殿直資之右班殿直握之三班奉職恭之翼之和之立之孫公巽公懋公事親孝祖母篤疾齋戒燃肌以禱於神防失所生母嵗時愴感揮涕終日天資淳厚言不及臧否喜誦道書晨昏不懈大觀元年三月二十九日葬汝州梁縣銘曰事親惟孝守身惟誠本旣立矣如木之榮歿而不朽尙監玆銘

宗室故濮州團練使贈潤州觀察使追封丹陽侯墓志銘

丹陽侯叔前字伯先中正軍節度使同中書門下平章事江國公之曽孫靑州觀察使樂安侯承遵之孫蔡州觀察使汝南侯克觀之子母曰廣平縣君宋氏公防喜誦書長益敏於學文詞筆札眾所嘆譽事父母孝汝南侯有疾公刲股進之遂愈人以爲誠孝所感崇寧四年三月二十四日卒享年五十有二公初授太子右內率府副率累官至濮州團練使贈潤州觀察使追封丹陽侯以大觀元年三月二十九日葬汝州梁縣娶張氏封和順縣君先公卒子八人孝之左侍禁成之右侍禁禮之匱之皆左班殿直祐之三班奉職尙之漢之餘未名女二十有二人左侍禁曹綬右班殿直黃珫三班借職徐演三班奉職曹滵左班殿直夏儒其壻也一適三班奉職郭才卿先卒余在室孫公兪公愈公恕公忞余未名孫女九人銘曰敏學問善文辭事親誠孝身可刲祿丰位顯惟其宜享年勿遐人所悲耀玆潛徳有銘詩

宗室故右班殿直墓志銘

宗室翊之字望防曽祖承亮感徳軍節度使同中書門下平章事樂平郡王祖克衝左驍衞大將軍父叔峩右武衞大將軍濵州團練使元祐二年補三班奉職攺右班殿直崇寧四年十一月二十五日卒享年二十有八以大觀元年三月二十九日葬汝州梁縣君防不喜弄長益孝謹好學問屢試於有司兩娶皆石氏子一人公侃銘曰遵彼汝墳卜竁云吉世次行能考玆芳石宗室故贈宻州觀察使追封髙宻侯墓志銘

公諱矢之字伯直右金吾衞大將軍汝州防禦使叔縱之子左驍衞大將軍克衝之孫感徳軍節度使同中書門下平章事樂平郡王承亮之曽孫也初賜名授右內率府副率累遷右武衞大將軍渝州刺史崇寧四年正月十九日卒享年四十有三贈密州觀察使追封髙密侯娶陳氏封永寧縣君先卒子八人公澤左班殿直公濟右班殿直公潤公漑公泳公淨公湜女二人長適右侍禁楊京次在室孫四人公莊重寡言喜誦書能爲文辭其事親以孝大觀元年三月二十九日葬汝州梁縣銘曰爵祿之盛旣克保之贈襚之優亦克稱之行實可考銘以昭之

宗室故左班殿直墓志銘

宗室叔濋字徳源莫州防禦使克施之子河東郡王承衍之孫武昌節度使同中書門下平章事徳存之曽孫也母曰壽昌縣君王氏元祐元年賜名補右班殿直攺左班殿直崇寧四年授滑州倉艸未赴五年二月二十一日卒享年二十有五娶夏氏繼室郭氏君性敏悟八嵗能誦書得升中學長益親翰墨嘗獻崇寧聖徳頌其趨尙爲士大夫所稱處家孝友不喜聲色以大觀元年三月二十九日葬汝州梁縣銘曰如蘭之馨方茁其芽忽云悴矣姻族之嗟

宗室故左班殿直石志

宗室田之字耕道深州團練使承訓之曽孫昭化軍節度使觀察畱後髙密郡公叔建之第四子也母曰永安縣君晁氏熙寧二年賜名授右內率府副率累官至右千牛衞將軍勳上防軍爵開國公崇寧三年坐法廢五年四月十六日卒享年四十有二以大觀元年三月二十九日葬汝州梁縣娶鄭氏封仙源縣君先君一年卒子公式三班奉職三女在室銘曰名秩之寵自其防時終以無祿嗚呼可悲

宗室丹州防禦使第五子石志

殤子安之元符元年八月二十四日生崇寧五年六月十四日卒年九嵗大觀元年三月二十九日葬汝州梁縣曽祖承操故涇州觀察使安定侯祖克助成徳軍節度觀察畱後常山郡公父叔履見任右金吾衞大將軍丹州防禦使謹志

宗室故右監門衞大將軍贈懷州防禦使追封河內侯墓志銘

河內侯諱叔佾字子儀同州觀察使馮翊侯克貺之子寧國軍節度使原國公承炳之孫宣徳軍節度使同中書門下平章事兼侍中樂平郡王徳雍之曽孫也母曰北海縣君王氏熙寧元年賜名授太子右內率府副率累遷左監門衞大將軍勲上柱國爵開國公崇寧五年六月一日卒子五人裕之之皆三班奉職祚之早卒余未名女六人適右班殿直杜彥侯進士郭俅曽允誠一在室余早卒公性純孝母疾革刺肌血以禱於神未幾康復防防其母言及必涕泗交下姻族稱之大觀元年三月二十九日葬汝州梁縣銘曰至矣孝徳一言而該公之事親終身之哀刻玆方石以播淸埃

宗室故左班殿直墓志銘

宗室叔字彥直五嵗賜名授左班殿直崇寧五年三月二十四日卒享年二十有二以大觀元年三月二十九日葬汝州梁縣曽祖徳彜潁川郡王祖承錫鎭寧軍節度使同中書門下平章事陳國公父克右千牛衞將軍母曰永春縣君夏氏總角讀書日至數百言稍長益勤講習上初建宗子學考選之法悉視成均君爲多訓齋諭以稱職被恩云娶曹氏銘曰質淑賦之壽孰嗇之終以無子吁其可悲

宗室故贈泉州觀察使追封淸源侯墓志銘

公諱叔紺字子春忠正軍節度使開府儀同三司秦國公克愉之子樂平郡王承亮之孫廣陵郡王徳雍之曽孫也母曰平陽郡太夫人於氏所生母曰大寧郡太君郭氏五嵗賜名授太子右內率府副率累遷右武衞大將軍興州團練使勳上柱國爵開國公實封八百戶崇寧五年正月二十七日卒享年五十有四贈泉州觀察使追封淸源侯娶白氏封壽光縣君先公二十年卒子十一人益之西頭供奉官和之右侍禁進之左班殿直信之三班奉職徳之舉進士嶽之教之勝之髙之感之未名女六人長適三班奉職郭滌次適曹激二在室早卒公事親孝居防以毀聞天資剛正守禮不越治家訓子肅如也以大觀元年三月二十九日葬汝州梁縣銘曰孝以事其親禮以禔其身守貴若玆亶惟善人哀榮終始勒於幽瑉

宗室東頭供奉官夫人王氏墓志銘

宗室東頭供奉官叔琠之夫人王氏曽祖潛定武軍節度觀察畱後祖中庸左衞上將軍父承昭皇城副使母曰長安縣君李氏夫人性柔慧事父母孝旣嫁上承下撫無不得其歡心崇寧三年九月五日卒享年三十有一大觀元年三月二十九日葬汝州梁縣子七人元之逺之未仕逵之遷之廸之述之通之皆卒女七人適進士胡琳三班奉職李伯總余尙防銘曰慈祥柔順婦徳維嘉宜壽而夭命邪非邪

故仁和縣君王氏墓志銘

宗室右金吾衞大將軍秀州防禦使惠之夫人王氏世開封人曽祖審琦贈中書令追封秦王祖承佑贈左武衞大將軍父世彥朝散郎夫人在家以孝聞旣嫁事姑如事其親防禦君少有譽於宮邸夫人能相以恭順撫諸子均一人不知嫡庶之異崇寧四年四月二十一日卒享年五十有九子十人詠之右內率府副率進之益之皆左侍監說之餘未及仕者六人皆早卒女九人左班殿直武立西頭供奉官王琪左班殿直衞元之三班奉職李棠左侍禁羅逵右殿直白粹中右班殿直王公倬其壻也余早卒孫男九人公泰三班借職余未仕孫女三人夫人之歿術者以陰陽拘忌爲言再浹日乃殮方暑肌色如生人以爲積善之報云大觀元年三月二十九日葬汝州梁縣銘曰善必有報天理之常乃如夫人終以吉祥雲誰不信監此銘章

宗室左侍禁夫人龔氏墓銘

左侍監防之夫人龔氏防聰慧旣嫁能相其夫以義疾𨿽革亦以忠孝爲言崇寧元年正月一日卒於處州之官舍享年二十有七以大觀元年三月二十九日葬汝州梁縣女二人尙防夫人蓋金紫光祿大夫世昌之曽孫左藏庫副使意之孫西頭供奉官咸之子也銘曰嵗時協吉宅兆允臧吁其葬矣刻志同藏

故徳安縣君彭氏墓志銘

宗室濮州防禦使叔幹之夫人彭氏左藏庫使崇正之女左千牛衞將軍再問之孫武昌軍節度使贈中書令睿之曽孫年二十一歸於防禦封徳安縣君夫人治家訓子有法奉已𨿽約至賙人之急弗吝焉嵗時薦享如見所祭喜誦釋氏書朝夕靡懈崇寧二年二月二十日終享年五十有八以大觀元年三月二十九日葬汝州梁縣子十人勴之右武衞大將軍逹州刺史贈滄州觀察使景城侯劼之前右侍禁助之左班殿直劤之勣之皆左班殿直余早卒女已嫁者二人壻內殿崇班許彭年右班殿直任仲述三人尙防八人早卒孫十有一人公侃右班殿直公偉公佐公僅公義公順一未名余早卒孫女十人曽孫二人銘曰生宜厥家歿安此室刻志同藏惟徳之述

華陰侯妻杜氏墓志銘

宗室故贈華州觀察使追封華陰侯克告之夫人杜氏世家鎭陽自昭憲皇后貴始爲開封人曽祖審進靜江軍節度使贈太師中書令兼尙書令追封京兆郡王祖彥彬禮賔副使父贊仁閤門通事舍人贈左屯衞大將軍夫人防端莊不喜嬉戲年十七歸華陰侯事舅姑以孝率媵妾以正訓子孫以義自奉淸約頗通內典持五戒行終身不廢崇寧元年十月二十三日卒享年六十有六封安定縣君子十有一人叔陶贈建州觀察使追封建安侯叔瑚故率府率叔莆內殿崇班叔鞶故左侍禁叔璫故西頭供奉官叔靄叔鍵皆西頭供奉官叔躬左侍禁叔麃左班殿直余不及名卒女十有二人長七人早卒次故金華縣君適右侍禁呂哲次長壽縣君適左侍禁李佾次永壽縣君適前右班殿直馬宇次適左班殿直杜珫次適右班殿直王宗文孫三十有四人保之伋之皆左侍禁傳之故三班奉職修之靖之相之端之誼之訓之傑之價之樞之禮之說之澤之潤之俊之皆習進士而靖之相之端之業宮學以行誼稱愈之翊之說之竴之早卒余不及名孫女二十有六人長適故右侍禁叚希顏次適右侍禁華鎭次適通仕郎周士堯次適將仕郎宋亶次適三班借職郭授次適進士劉公輔次適三班借職鄭公寀次適三班奉職髙公柔次適三班借職王公總在室者十有二人余早卒以大觀元年三月二十九日葬夫人於汝州梁縣銘曰宜佚宜丰不怠不侈宗婦若玆允也賢只詵詵子孫報施在此

故和義郡君胡氏墓志銘

夫人姓胡氏開封人衞尉少卿令儀之曽孫耀州三原縣主簿規之孫渭州軍事判官潛之女也治平元年歸於宗室成州防禦使叔彖初封金華縣君進和義郡君崇寧二年四月三日卒享年五十有五子三人但之右侍禁次升之景之女適左班殿直王仲瑞其二早卒夫人事舅姑以孝相夫以義訓子以學撫媵妾以慈晚喜釋氏持誦不懈以大觀元年某月某日葬汝州梁縣銘曰維嵗丁亥日吉辰良卜玆新竁萬嵗之藏

故仙源縣君鄭氏墓志銘

宗室前千牛衞將軍田之夫人鄭氏贈太師開府儀同三司兼尙書令守忠之曽孫左驍衞上將軍惟懿之孫左藏庫使價之女也母曰華源郡君趙氏夫人防聰慧事父母盡孝旣嫁事舅姑盡禮喜誦書能爲詩章崇寧三年九月一日卒享年三十有五以大觀元年三月二十九日葬汝州梁縣子公式三班奉職女在室銘曰嵗月惟吉宅兆惟寧歸從其夫考徳有銘

宗室右侍禁夫人李氏墓志銘

宗室侍禁叔旄之夫人姓李氏世開封人曽祖徳昭昭化軍節度使贈太師尙書令兼中書令追封崇國公祖惟賢榮州團練使贈右金吾衞上將軍父宗述供備庫副使夫人防敏慧年二十歸於叔旄性謹約不喜華侈崇寧三年七月十四日卒享年二十有八以大觀元年三月二十九日葬汝州梁縣子一人未名卒女二人尙防銘曰有粹其質有淑其聲考玆幽石歿有餘榮

趙叔慈妻賈氏墓志銘

縣君宗室故懷州防禦使河內侯叔慈之夫人賈氏世開封人曽祖常左羽林衞將軍祖徳滋右金吾衞將軍父世奕右屯衞大將軍夫人性端靖平居寡言笑治家有法宗姻稱之封永壽縣君崇寧四年十二月二十四日卒享年五十大觀元年三月二十九日葬汝州梁縣子二人得之待之皆左班殿直早卒女二人長適進士郭俅次在室銘曰猗嗟夫人柔徳靜専宜壽宜貴誰其嗇焉視銘考徳宗婦之賢

宗室東頭供奉官夫人方氏墓志銘

宗室東頭供奉官叔驍之配方氏世開封人曽祖景贈左金吾衞將軍祖琬右班殿直父倜夫人性柔淑在家勤女工旣嫁事舅姑盡禮順承其夫睦若賔友喜誦佛經能行其所戒崇寧二年十一月三日卒享年三十有五以大觀元年三月二十九日葬汝州梁縣子四人貫之翼之拱之充之女五人銘曰歸儷其淑旣相諧熙曷不偕老吁其可悲

宗室東頭供奉官夫人張氏墓志銘

夫人張氏蓋文定公齊賢之後曽祖宗禮工部尙書祖子奕中散大夫父仲昌內殿承制年十九歸於宗室東頭供奉官叔寄上承下撫無不得宜疾革謂其夫曰無以情傷理其送終從儉嗚呼可哀也已崇寧二年八月二日卒享年二十有八以大觀元年三月二十九日葬汝州梁縣子三人女二人皆防銘曰泠泠緒言不愆於理刻諸幽瑉襲芬圖史

宗室內殿崇班第三女石志

殤女元符元年十月十九日生崇寧三年九月十二日卒年七嵗大觀元年三月十九日葬汝州梁縣曽祖承操故涇州觀察使崇安侯祖克勍故建寧軍節度使開府儀同三司建國公父叔蓬見任內殿崇班謹志

宗室舒州防禦使第四女石志

殤女崇寧三年九月十日生明年四月二十八日卒大觀元年三月二十九日葬汝州梁縣曽祖承睦故防州觀察使南康侯祖克戒故保平軍節度使成國公父叔渉見任舒州防禦使謹志

宗室西頭供奉官第四女石志

殤女崇寧元年三月二十七日生三年正月二十三日卒大觀元年三月二十九日葬汝州梁縣曽祖承操故涇州觀察使安定侯祖克勍故建寧軍節度使開府儀同三司建國公父叔蹊見任西頭供奉官謹志

欽定四庫全書

摛文堂集卷十五

宋慕容彥逢撰墓志

朝奉大夫致仕驍騎尉賜緋魚袋石公墓志銘

越之新昌石氏考諸譜錄蓋萬石君之後也石氏初徙新昌防然一身而子孫蕃延自咸平以來繼以文辭行誼起家於今宦學愈盛歲時歸謁章綬相耀宗屬數十百人誦洋洋貢於鄕選於學射策於廷曾靡虛籍以故爲東南望族公諱景衡字叔平新昌人也曾祖渥隱居不仕祖待舉祕書丞累贈朝散大夫父衍之大理寺丞累贈中大夫公幼有俊譽長益防於學儀狀端穆進趨翼如也神宗皇帝初以經術造士公試太學數中優等嘗詣丞相王文公特見器重謂中大夫曰石氏名家信不乏人中熙寧六年進士第調臺州天臺尉海濱多剽攘民以爲病公設方略逆制之亡敢竊發方歲大饑流寓屬於境賴公賑卹以全者不可勝計移和州烏江令公材力精健奮厲自彊察蠧獘根穴必去之吏𨿽猾亡以爲也士族有倚勢淩民旣奪之產反以搆訟有司觀望不決使者諉公公不爲勢撓歸產於民兩造咸服時詔諸路議免役法公於淮西多所裁定入見攺宣徳郎知福州長溪縣長溪廣袤千里民事劇甚令率以罪去公至若無足治者部使者以積欠繩下輸限峻迫追究煩擾公詣郡白狀請俟中覆乃行使者聞之怒將中公以法會察訪使至以閣欠不當治他縣悉被劾使者始媿謝境有彊寇公親捕獲之賞中優格公曰爲民除害令職也殺人以幸遷予誠何心哉卒平反之寇以減死論公之所存蓋如此居官五年民繪像以祠之當路交章以治最聞眾冀拔擢公曰吾母老矣豈貪仕進時必求所以便親養者遂監楚州糧料院公𨿽處閒局而郡有疑難事輒借公參決他郡守下吏獄久不具本路以詔旨選公覆按公原情定罪得輕重之中被訊者自以不寃也秩滿丁外艱服除通判秀州未幾轉運司表充管勾文字此官久廢文牘猥積公爲條目區別之一路財賦出納乃至牒訴纎悉如視諸掌使者不勞以治就遷通判常州丁內艱不赴服除通判歙州下車奠謁廟學顧墻宇庳陋慨然以身董役辟而新之識者謂公爲政知所先矣嘗攝郡事獄有淹系百餘遇暑多斃公旣閱實嘆曰論罪皆當笞耳何至是耶立辧出之頃之以疾得謝杜門裏居一室蕭然宴坐終日見者咸悚伏焉公晚聞內典益進此道視窮達死生不以置欣戚畏慕於心故於進也恬於退也勇緜歷三紀位不過佐郡而年未六十遽乞身以歸自屬疾卻醫不問預治斂具爲書戒諸子一夕命盥沐旣畢而逝實崇寧三年九月九日享年五十有八以四年九月庚申葬於新昌蘭峴山之原公官至朝奉大夫勲至驍騎尉以元符元年郊恩賜五品服娶虞氏故集賢校理諸王府侍講太熙之女封永安縣君子二人公弼以防補太廟齋郎公望舉進士女二人長適承務郎簽書池州判官韋壽卿次適進士張垂有文十卷詩二十卷曰南明集公葬之明年予初免喪未親筆硯而公弼來速銘予弟叔畸公之從女夫也數夢公具衣冠請銘於予語極諄切予聞愴然爲序而銘之嗚呼公𨿽亡有不亡者存若公孝於親友於兄弟施於有政蓋古所謂躬行君子者公弼公望爽邁不羣人知公之有後以爲積善之報云銘曰顯矣石氏初自衞卿衞卿維碏國之純臣駘仲繼出時亦衞族得嗣以喪不佩玉族逺而徙散處四方奢奮苞鑑聲烈相望新昌之別實維近世譜錄綿延萬石之裔儀儀大夫色莊以溫孝悌忠信有學有文施於爲政恭寛敏惠談笑指麾民嬉吏畏飛不盡翰孰使之然秩祿豈多謝不待年曰維小臣匪私於佚負薪之憂義辭以疾疾不訊醫亡不怛化乃如之人奚往不暇維慶之詒旣克有子天之報施故將在此

朝奉郎致仕武騎尉賜緋魚袋葛公墓志銘

崇寧三年十有一月己亥朝奉郎致仕賜緋魚袋葛公終於京師諸孤防喪歸常之江陰將以五年十月某甲子葬於靑鄕郭裏之原卜旣吉乃敍公世次行治泣來請銘某公之子婿也知公本末該盡宜無愧於辭謹拜手泣爲之序曰葛之先嬴姓夏后分封以國爲氏唐天祐中公之六世祖濤自廣陵南徙初有籍於江陰濤再世生詳詳生惟甫累贈吏部尙書尙書生密中慶曆進士第有髙行卒官承議郎累贈朝請大夫爲公之皇考大夫娶胡氏贈建徳縣太君繼室陳氏懷仁縣太君公胡出也諱書思字進叔學識恩性在孺有聞旣長博考羣經旁搜百家之說世父兵部尙書宮語大夫曰是子名第不足言後將以文義顯嘉祐中試開封府王文公爲考官得公事道論稱之再試爲陳公襄所知擢第三一時羣進士歆慕誦公之文自以得所矜式諸公要人交口贊譽聲聞借借傳四方中熙寧六年進士調睦州建徳縣主簿時大夫旣得謝裏居公不忍違去投劾侍養十餘年晨暮在側意有所鄕輒逆得之夜暴雷雨亟起問安退不敢寐凡食飲藥劑乃至服用纎悉必躬省之大臣有嘉公志節者表學官弗就居久之大夫勉公仕且樂從之行始以吉州司戶參軍監湖州新市務公喜祿釜逮親顏色自得不知關市之卑期年大夫防孺慕以泣哀動行路尋得臂疾或告有疾食肉五十不致毀禮也宜稍進肴味弗聽終制如始喪者服闋累年乃調開封府封邱縣主簿移和州防禦推官知楚州連山縣丞公悃愊無華事必逺慮不以便文自幸歷佐兩邑令荷以治歲葘按田蠲貸以實無所顧望數令他邑及決旁郡滯訟皆以能稱淮南議穿支家渠沮和相半計司諉公公條上便宜與所當經畫者渠成人以公爲有賜也入見攺宣徳郎故事當任親民公委資考求閒局裏中遂監常州酒遷奉議郎上卽位遷承議郎加武騎尉賜五品服差知婺州永康縣不赴攺監秀州鹽稅務課羨中賞格匿不自列會序遷朝奉郎嘆曰吾任事之日淺褒贈及親賞延於子君恩厚矣尙何求遂致仕公宇量奧廣恥自表暴仕不遇合回旋筦庫晏如也所至以安遇名軒自號虛遊子居官無秋毫墨染其所用舉者常沛然溢格性謙畏惟恐忤物至持法守正𨿽大吏欲幹以私辭气不奪馭下寡譴罰冀以至誠格物然人自不能欺也公田歲入輒推予民在家無聲色玩好齋莊愼獨不愧屋漏遇人無疏戚惟謹尺牘必楷片言必信卹孤賑乏惄如己私大夫沒後追慕白首不替常以所告戒者自警語及之必嗚咽流涕新未薦不敢嘗歲時怵惕如見所祭昆弟若從子孫內外千指公處尊卑間友愛惇篤無不順適諸妹擇命士之賢者歸之問撫饋餉戀戀靡懈善教子言諭而身率之以故諸子秀拔有立俱爲淸議所重而次仲勝仲遂爲同年進士鄕閈歸美焉自居大夫喪日課內典黙契於心晚益喜持誦旣屬疾神檢不亂時勝仲以太學官迎養能致國醫公不聽顧告以死生常理遺書戒毋侈葬疾七日而逝享年七十三娶侍其氏右正議大夫泳之女克有閨範是儷是相先公十四年防贈北海縣君子次仲通仕郎吉州州學教授儀仲早防和仲將仕郎勝仲試太學正女長適某次適侍其鍔次適張漴孫男九人立隆立方立悌立中立大立師立器立象立受孫女五人有文十卷號安遇集覽者以是服公之所養也銘曰葆醇履坦睟然慈良有如葛公南方之彊公初筮仕舒華煒煌友生愕眡疇敢比望事違願始以退爲常玉韞亦潤蘭幽自芳循陔之感白首不忘奉盈之戒燕居益莊維此卓行千古有光行成名立位卑奚傷晚通朝著寵有身章引年歸老旣壽而康儀儀子姓命服在傍天之報施於焉孔彰謂公云歿不朽者良納銘幽竁萬世之藏

孫氏墓志銘

奉議郎知貴州軍州事贈朝請郎邵公潛之夫人孫氏父曰秉陽蓋常州宜興人夫人恩性淳至幼讀書至父母之年以喜以懼輒俛首揮涕或問之對曰言中吾心是以感而泣也親有疾夙夜侍左右寢食俱廢居喪水不濡唇者累日歲時致享泣薦所嗜旣歸邵氏舅姑猶在長幼千指夫人上承下拊罔不嘆韙臨財辭丰取薄不爲苟得姻戚有患難眾所畏忌弗顧夫人必往賙急賑匱若己有之善教子幼課以讀書長誨以行己自熙寧以經術造士夫人之四子相繼擢進士第長曰材薦開封第一爲元丰禦史歷銓部學省出長大邦入位少列崇寧四年上追懷之贈典優異次曰梂試有司亦中選首曰梃曰榑皆有聲於太學而榑廷試髙等鄕閈言教子者以邵氏爲能夫人自中年不事脂澤與朝請公同受籙於龍虎山道服誦經事觀音像甚勤嘗苦臂疾夢白衣女人按穴刺之出白气丈餘翌日乃瘳將終神鑑不亂召諸孫至前遺以奩中物從容飲歠而逝時居襄之官舍實崇寧五年十月二十五日享年七十有六以大觀二年十二月二十有七日附於邑西大蘆山朝請公之墓夫人初封仁壽縣君攺封壽昌又攺仁壽縣太君材官至朝奉大夫贈右諫議大夫梂承議郎魏王宮大小學教授梃瀛州防禦推官知河南府潁陽縣事榑從事郎襄州錄事參軍一女適登仕郎桂州茘浦縣令曾繹材梂梃及女皆先夫人防孫十有四人曰勲曰然曰熊曰熹曰藨曰譙曰防曰羔曰緯曰緝曰紳曰縡曰絳曰縪勲熊皆將仕郎余未仕孫女七人曾孫六人曾孫女四人銘曰君山之下兮荊溪之濱山秀溪深兮卜祔惟寧體魄𨿽瘞兮魂气則升降祉於家兮蘭玉在庭疏封未艾兮沒有餘榮謂予不信兮來監玆銘

陳君墓志銘

君諱思齊字景賢饒之鄱陽人曾祖某祖某皆不仕父某三班奉職君幼聰警誦書一再過不忘三班君異之旣長以家難廢學慨然投筆嘆曰藝文致身夫豈不願晦迹方劑亦仁術也乃以醫技翺翔江湖間悅常之宜興山水淸麗遂家焉君診治按古𨿽疾沈痼他醫未能治至君指日決愈遇求療者心惴惴焉如己苦之有貧不自給復賑以薪菽賴是全活者甚眾宜興士族盛君從薦紳遊罔不嘆韙性喜酒選勝引滿笑談自得見者欲傾家釀也自以學不遂力教諸子夜坐燭下身率之不三鼓不寢聞四方賢君子俾從之學故阜成少有士譽未壯中第邑人善教子者以君爲能元祐八年八月辛酉終享年六十有二以紹聖元年十有二月某日葬於邑西某鄕之原娶髙氏生四子曰存曰阜成授廬州舒城縣尉曰敏成曰彥成皆應進士舉一女適唐【原本缺】孫男三人季長季升季友孫女四人阜成予友也泣以銘請義不可辭銘曰善必有慶孰云嗇之命邪非邪我儀圖之弗嬴於躬必昌厥嗣丹桂一枝本根有自惟影惟響報施如之誰疑弗信監此銘詩

單君墓志銘

君諱照字擇之婺州金華縣人喜誦習眾謂明晤凡陰陽卜筮方術之學無所不曉事寡嫂如事母至老不懈家貧無兼日之儲有子皆使就學紹聖初知微貢於鄕爲第一中進士科崇寧三年擢溫州州學教授鄕裏善教子者以君爲能四年某月某日以疾終於溫之官舍享年五十有九以大觀元年十月某日葬於邑東某原娶某氏子四人知微通仕郎知彰知柔知剛皆舉進士女適姓某孫四人曾祖某祖某父某知微有賢行予女弟歸焉將葬請予爲銘義不可辭銘曰性淳謹行淳良善積在躬宜吉祥受祉未丰今也亡天之報施窅難量詵詵子孫來者長有如不信考銘章

單季隱墓志銘

君諱鍔字季隱其先金陵人曾祖誼初有籍於常之宜興祖熙考應俱以徳善稱其交遊多名卿賢士君少有志操從胡翼之先生肄業頗見推重長益防於學著詩易春秋義解博考諸家之說斷以胸臆他經及子史皆手自抄纂篇帙盈筆札細楷幾若摹印其爲文務辭達事舉不喜浮靡論議衮衮可聽尢能言吳中水利以爲荊溪當宣歙廣徳下流東注震澤而震澤自吳江入於海今江隄連亙水勢壅閼古人濬治遺迹堙塞殆盡誠能通海浦溝港以道吳江增江隄橋梁以決震澤又復故百瀆以疏荊溪則積水皆下譬如人身去鯁於咽口腹通矣有獻其說於朝者事下部使者使者諉君按行君察其屬忌之弗往也性樂易遇人傾蓋如故聽言置虛實一切傾信久知其玩謔弗慍也客至無疎戚畱飲醉輒假寐頃刻卽醒未嘗爲酒困間有所感賦詩見意可傳錄者積數百篇年旣髙气體益健請謝不避寒暑他人當疲劇而君處之自若崇寧中予憂居裏閈君過予日三數𨿽大雨雪聞外有履聲曰此必季隱也旣而果然時君年七十有餘矣相見慰勉已必自敍所得經傳新意大編長卷常以自隨據案諷誦援筆攺竄其心思目力非少年可及大觀四年正月十有三日壬子以疾終於家享年八十娶同郡余氏先君十有二日防享年八十有四子三人曰源先防曰子發曰端子發予友也有文行兩薦於有司又預崇寧貢籍鄕人舉遺佚又舉八行嘗爲宗子學長女四人進士余安節蘇掖劉迪周邁其壻也孫三人曰世南曰世英曰澤孫女二人冬十月二十有七日壬戌其孤遵治命以季隱及余夫人之喪葬於邑南羅漢峯之原予幼聞縣鄕尊長言君之考好賑施平日徜徉閭巷遇貧民不能自給密置鏹於門凡賓旅幹丐親舊急難隨多寡各厭其意資以全濟者甚眾咸謂單氏家資𨿽匱慶在厥後而君之兄錫中進士第儒術吏方有過人者乃防於州縣君與弟鎭又皆老於屋論者疑之然予觀自昔陰徳之報遲速𨿽不同而未嘗不效觀子發士望及諸孫秀拔異日必有華顯者銘曰嗟嗟季隱初激昻事與願違心永傷如彼楩梓材之良宜備雕刻塗靑黃匠石弗顧委道傍百年孤幹摧風霜物有合捨維其常命邪非邪窅難量優遊裏閭壽且康以彼易此奚否臧維天報施久乃彰有子有孫來者長

單氏夫人墓志銘

深州文學余充甫之室曰單氏常州宜興儒家女也充甫學行夙成甫弱冠以經術傳授迨今逾五十年門弟子發策決科踵登華顯而充甫蹭蹬以老其安於義命不以得失介意休休然樂道忘倦曾不知老之至者夫人有以相之也夫人少孤事其母田夫人盡子道旣嫁事其姑裴夫人盡婦道而所以相夫者又如此故里之人施衿結帨以訓其女必以夫人爲法余氏素貧凡晨昏伏臘乃至吉凶婚娶凡資以供億者皆出於夫人處畫故其夫及子惟知專精於藝文而弗知家之有無至於問遺親戚拊養貧族嫁遣孤女沛然若有餘力而實無旬月之積蓋其天資好徳遇所當爲力行之𨿽勞心曲體弗憚也平居與人言孜孜以和孝爲本於事迎機立解分別是非利害如指白黑其居田夫人喪孺慕摧毀躬修佛事於潤之金山卽夕夢田夫人乘舟而至笑語如平生識者以爲孝誠所感政和二年五月十九日以疾終於家享年七十有二明年某月日葬於邑之某鄕某之原曾祖某祖某考某生六子亡者四人曰拭曰京曰大亨曰大受而京元符三年賜進士出身存者二人曰授再薦於鄕又預大觀升貢曰防爲州學內捨生女三人其壻海州沭陽縣主簿李端方進士孫壎焦翊孫五人曰似曰侑曰佽曰仍皆從學曰傔尙幼孫女五人某之先妣太淑人蔣氏裴夫人之甥也與夫人厚善相視如母子某以是知夫人之詳謹泣爲之銘曰士有貴賤取之自躬嗟彼女子祗系所從乃如夫人老於衡泌惟其爲善在約彌厲宗姻尊仰匪服匪車天爵之貴豈系其夫善積慶貽理不終晦追賁九京予知未艾

慕容叔孚墓志銘

吾弟叔孚名彥喜以元丰七年七月壬寅生於常之宜興以崇寧二年十有二月庚午終於京師以明年十有一月甲申葬於宜興篠嶺之原叔孚爽俊夙晤恩性天至五歲居先考喪哀毀如成人平居奉事母兄怡聲柔色禮無違者初就外傅黙識彊記閱書一再過不忘稍長益嗜學問防繹經旨剖析疑滯出人意表善談論衮衮不休聽者忘倦於文無所不能自進士舉業乃至應用詞藝落筆數千字若不經意衍裕宏博不疵於理年甫弱冠進此方未艾也而不幸以死嗚呼哀哉天旣賦叔孚以才矣胡嗇厥施而至斯極也維我先考養志閭裏非義弗爲非道弗取潛徳卓行輝映今昔捐館之日以六弟付托俾某撫育訓成之諸弟嶷嶷自立講習琢磨芝蘭並秀當崇寧造士之盛太學選試更占殊等月書歲考曾靡虛籍祭酒博士相與嘉嘆聞譽翕然歸之今叔孚捨我去矣念叔孚之不壽與夫名宦猶未遂也某與有罪焉而理歸於無可柰何至於未克授室嗣息不立則某曷敢逃責言而及此摧裂肝膽嗚呼痛哉嗚呼痛哉謹志

碑

故朝奉郎尙書職方員外郎通判徳順軍兼管內勸農事輕車都尉賜緋魚袋累贈太子太師梁公神道碑

大觀元年正月今中書侍郎梁公初拜尙書右丞有司遵故事擬三世贈典以聞二月辛酉降制其略曰朕惟執政大臣望實顯隆致位近弼義方之訓自其前人追加表用錫休命尙書右丞子美故父某可特贈太子少師九月宗祀禮成又降制其略曰朕饗帝合宮翕臻純嘏均神之惠普逮庶工眷予近臣宜推異數追崇親廟實國彜章中書侍郎子美故父某可特贈太子太師旣告第又賜子美以副焚於墓中書公拜賜泣謂某曰子美幸承先人遺訓備位政府賴天子慶施贈官一品而墓隧之碑未立夙夜怵惕不敢怠遑惟先人出處終始之大節可考不誣敢請銘於子某義不得辭謹論次太師之官階政治而爲之序曰公諱某字得之漢陵鄕侯統之後五世祖夏國公惟忠嘗任天平軍節度判官因家焉故今爲鄆之須城人曽祖文度贈太師中書令兼尙書令封魏國公祖顥翰林學士右諫議大夫贈太師中書令兼尙書令開府儀同三司封魏國公考適皇祐中位宰相終太子太傅致仕贈太師中書令兼尙書令開府儀同三司封徐國公諡莊肅曽祖妣鄒氏韓國太夫人祖妣閻氏魏國太夫人妣任氏徐國太夫人公辭采學問在孺有聞稍長就試有司名擢髙等初補將作監主簿累官光祿寺丞至和初仁宗皇帝嘉公故相子嘗舉進士召試學士院賜進士出身未幾復廷賜五品服遷祕書省著作佐郎自著作五遷至尙書職方員外郎累階朝奉郎勲輕車都尉歷監在京鑄防務管勾專勾同監布庫知汝州梁縣簽書天平軍節度判官事通判徳順軍公誠信篤實常以是守身亦以是施於政在梁縣時郡守將辟廳事風屬邑以材木獻公曰是必取於民吾寧被譴豈希合以擾吾民哉防拒之守坐法罷郡諸令皆得罪公獨免焉鄆視他郡爲劇公裁處精確下無隱情民有辧訟懷牒宿畱公至當職而後出蓋信服之若此嘗有禁防之妻背夫以逃𨿽遇赦自首法猶不原帥吳文肅公矜之將貸以輕刑公不從立議詳盡切於事宜文肅竦然以爲正論獄旣決卽薦公於朝倉米數百萬紅腐不可給軍食安撫轉運使夏某欲亟以元價貸民公曰倉吏失職宜正厥罪而後減直貸之不然民將有辭防用公策民輸稅於官吏不時遣因緣爲姦部使者諉公公度所從起制之日入萬斛民至鼓舞相慶乞公在任東平監馬政廢弛朝廷遣使馳視公條十利以奏諸使者美之徳順並邊素號難治公居歲餘寛猛交濟俗以綏靖創立治平城寨經始有度下不告勞嗚呼公之爲政𨿽古循吏何以加此昔左氏謂臧孫達宜有後於魯而漢史亦稱於公多陰徳子孫踵爲公卿公任不逾佐貳而奉法守公愛民澤物常不替於志宜流慶於今也性淸謹無他嗜好獨喜爲詩有集十卷曰汝陽雜槁研練精切眞深於詩者平居陶寫情性風調淸逺遇有所感詞气激昂銳然有志於進爲蓋稟之也全積之也厚守之也固而不克大顯於時今有子以儒學事業受知明天子擢爲柄臣制書褒以爲義方之訓自其前人是豈終不顯哉公以熙寧元年十一月二十日終於徳順軍之官舍享年四十有八四年九月三日葬須城登庸鄕執政裏從莊肅公之兆娶張氏開封人樞密副使宏之孫少府監可道之女有賢行事舅姑以孝聞元丰元年八月六日終享年五十有六以三年二月二十六日祔於公之兆初封壽安縣君累贈嘉國太夫人子五人子駿故奉議郎子美今爲太中大夫守中書侍郎子建故太常寺太祝子履今爲通直郎簽書開徳府判官事子博今爲通直郎通判興元府女二人長嫁朝奉大夫劉斐次嫁從事郎田宜孫十三人希祖宣義郎修祖太學上捨生承祖昭祖皆將仕郎求祖未仕祖承務郎恭祖師祖皆太廟齋郎早防余尙幼孫女十三人銘曰曄曄梁宗源自柏翳統侯陵鄕晉臣之裔維莊肅公公之皇考相我仁宗爲時元老公生相家考翼是嗣學則通儒政則循吏帝嘉莊肅子以材聞給札詞禁明試以文擢踐世科芬桂籍佩服之華寵有申錫公懋承之以忠以孝位𨿽不充志克允蹈徳善之積慶祉之詒及子而顯報施在玆制書若曰惟予大臣義方之訓自其前人東宮之師膺此追賚源深流長疏榮未艾裏曰執政鄕曰登庸刻銘隧道過者攺容

露布

擬試宏詞露布

聖人爲度以天下恩靡間於華夷王者居一於域中法尢嚴於誅賞惟彼無知之黠虜自幹有赫之明威爰興問罪之師五道並進克殄反常之黨隻輪不還猶乾坤覆載之無私而春秋生殺之有序彼孽自作玆無赦於邦刑我伐有名蓋龔行於天討恭惟皇帝陛下掌觀萬國子惠庶民令出等風雷恩施同雨露接武堯舜比肩禹湯凡諸含血而有生孰不推心於弗忍獨拓拔之遺種擅呼韓之故區蟻穴至微不當國家之一縣狼心相繼敢肆蜂蠆者百年啖以金帛而益貪錫以土疆而愈恣間出剽掠恬爲凶殘忘涵貸之至恩逞陸梁之大憝人神同憤華裔弗容梟首槁街未正不庭之戮遊魂蔥嶺尙安匪茹之居臣等材力弗彊智能無取謬當分閫豈縱虜以求全弗共戴天誓與賊而俱斃擁鐸號令仗鉞馳驅初屯橫山進薄靈武景星燭王旅天狗墮賊營以仁侮亡奚孤虛之足考自上伐下顧主客以何施士气鼓熊羆兵威摧嵩岱或東衝以張我左翼或西擊以斷賊右肩月羽翳空霜鋒耀野魚甲粲爛獸旗玃挐伐鼓震天揮戈回日腹背合擊首尾分攜我師益張賊眾大潰僵屍滿原谷棄仗等邱山艸木類人而覘虜魂驚風鶴有聲而奔馳足蹶六師乘銳掃瀚海之妖氛萬炬俱燃焚賀蘭之聚落邦封盡復民俗咸新臣等躬執干戈名聨士伍憑社稷無疆之慶遵廟堂必勝之謨時未及瓜已詠勞還之什功無橫艸預聞鼓愷之音不勝慶快之至

欽定四庫全書

摘文堂集附錄

慕容彥逢諡議

當部準勑定諡據常州申繳到故通奉大夫守刑部尙書致仕河南縣開國伯食邑九百戶贈銀靑光祿大夫慕容某行狀依例送太常寺擬諡今據回申到擬狀諡曰文友奉議郎太常博士胡交修議曰崇寧紀元之初上方躬親聴斷勵精庶政修遵制功之治求賢如弗及輔弼大臣搜簡以副側席之求凡所薦引皆召見便朝天子親訪納焉時公在選中比入對論議有餘喟然動丹扆亟擢儒館上方欲褒顯異才以勸多士於是閱歳未幾不累遷遂持槖近班要途華貫翺翔殆周公感遇特異思竭底蘊以報眷知益自激昻以赴功名之防所歷咸有可紀儒學彬彬譽望蔚然爲一時聞人嗚呼亦可尙已旣終於官其家狀公行於朝命諡於太常謚法曰徳美才修曰文能善兄弟曰友以是易名於行不浮請得而論之公天資頴悟人也自初就傅其黙識彊記固已過人閱書一再過輙不忘旣仕益自力於學藏書至數萬卷退食卽研精其間自六經羣史諸子百家之學靡不洽通故其所蓄雄深閎博放爲詞章邃然根柢理致代言西掖攝直北門凡所艸定援筆立成溫厚典雅炳然可觀士大夫稱之號爲近古豈不曰徳美才修者乎公天性篤孝事繼母尢極謹順先意承志比終嘗如一日撫先徳之遺澤抱弗洎之深悲常慨然曰獨可致力友愛於我諸弟庶慰惕之思焉於是撫育訓誨誠意篤備世賞不先其息必徧同气𨿽法必任子者亦力請於朝以及之吹噓汲引惟恐後用能咸被采擢華蕚扶疏聮榮一時世之稱友愛者必以公爲言豈惟族婣鄕裏慕之縉紳之士莫不推之上至於天子亦聞而嘉奬之蓋其因心力行故久而益篤厥聞顯著如此豈不曰能善兄弟者乎考論公行被之以此謚其誰曰不宜方公居諫垣則持論堅明風望隱然貳銓曹則籍比情例條目以絕吏姦守汝海則能以寛惠得民心長秋官則禁妄系正敍法頒斷比以恢讞奏之路寛罪之類者以廣上恩才周於用故所居底績宜不一而已也若夫官師論謚獨綴取行已之善其尢較著者以垂不朽云謹議奉議郎守考功員外郎吳巖夫伏承太常寺謚議如前謹按上公天資警悟學術過人自其少時已能奮勵力取進士第嶄然見頭角識者固知其逺到矣紹聖間朝廷設宏詞以待文學之士公與同輩試於有司一舉而得之自此名聲上逹聖主銳意圖治网羅英俊用之惟恐不及公於是時首被識防召對便殿擢寘書林更踐華要皆以才能見稱未幾進直西垣一時誥命多出其手文章典雅士夫傳播以爲深得代言之體出入禁闥謀謨議論爲不少矣而公愼密不泄以故罕有聞者方將進用不幸云亡此朝廷之所深惜也嗚呼公之持槖幾二十年出處進退終始之節皆可夷考至於內行修飭孝友純篤出於天性則又有不可掩者世賞必先同气而不以私其子撫育教誨迄用有成數年之間諸弟繼踵登朝寖以光顯矣然猶分俸祿以給其不足此又人之所難縉紳之論莫不以此多之天子亦聞而稱奬焉身歿之後室無私藏聖恩矜卹隱終之典於數尢縟太常參稽眾論請以文友二字諡公之名名稱其實不爲虛矣當部準例於都省集合省官同參詳皆協令式請有司準例施行謹詳定訖遂具狀申都省取裁奉太宰判準謹具申都省伏候指揮勑防仍付所司宣和二年二月二十三日奉勑如右牒到奉行宣和二年二月二十四日尙書吏部故通奉大夫守刑部尙書致仕河南縣開國伯食邑九百戶贈銀靑光祿大夫慕容某諡曰文友牒奉勑牒至準勑故牒宣和二年三月日書令史武統給考功員外郎吳巖夫考功員外郎黃叔敖侍郎王鼎侍郎盧法原尙書蔣猷

慕容彥逢墓志銘

中大夫充徽猷閣待制提舉南京鴻慶宮蔣瑎撰

政和七年夏五月通議大夫刑部尙書慕容公疾病拜疏上還印綬天子閔以職事勤公詔以通奉大夫刑部尙書致仕是月壬子薨於寢享年五十有一上聞震悼制贈銀靑光祿大夫賵賻加等又以禦府錢二百萬賜其家宣和元年二月甲申葬於常州宜興縣篠嶺之原公諱某某字其先曹魏時建國爲率義王歷晉隋唐世有顯人五代時開州刺史贈太保某於公爲四世祖太保二子長曰某國初以功封河南王季曰某爲磁州刺史生右衞將軍諱某家於滏陽隨子官宜興卒葬焉故今爲宜興人右衞生少師諱某於公爲考少師三娶周氏沈氏蔣氏累贈崇榮嘉國太夫人公沈出也防卓偉不羣六嵗喪母哀毀如成人黙識彊記讀書一再過輙不忘常有異人語少師曰是兒手有從理足有二黑子他日必貴視之信然初未之見也少長銳志於學痛自砥礪窮經綴文不少懈出與諸儒試常爲魁首弱冠登元祐三年進士第調主池州銅陵簿比少師捐館捨公承訃號絕哀感行路卒喪調主婺州金華簿攺瀛州防禦推官知鄂崇陽縣防朝廷初設宏詞科以羅天下文學之士公從試中之遷淮南節度推官越州州學教授推所以教諸生孜孜不倦南方士喟然興於學益繕治黌捨刋印三史讐校精審遂爲善書四方士大夫購求之鬻以養士迨今防利焉元符元年攺宣徳郎擢主國子監簿遷太學博士崇寧初元賜對便殿敷納明辧方秋試進士公建言以爲邇來學者程文往往尙浮靡畔經術願詔有司凡選擇務先理致後文采詭僻不醇者黜之詔從其請除祕書省校書郎未幾擢監察禦史兼權殿中侍禦史燕見一再上益才之除左正言遷左司諫章數十上大抵以拾遺補闕輔敎化愼命令爲先劾按權近無所回撓後言執政以某事當去上亟爲罷之論議堅正風望隱然除起居舍人逾月召試制誥擢中書舍人預編修哲宗皇帝禦集三年春罹嘉國夫人憂初夫人寢疾公憂見顏間扶承左右殆廢寢食及執喪毀瘠逾制三年不居於內芝艸產廬次鄕裏歌頌之服闕洊拜中書舍人大觀元年春權翰林學士嵗中除尙書兵部侍郎數月攺吏部建請編次差擬近比爲書以窒欺謾下諸郡審覈圭田有無多寡之實簿正之又爲薦舉都簿具注薦士之章毋得隱漏典選凡三年條教張設鉗柅吏姦縉紳大悅便之進兼侍讀又兼議禮武選詳議官前所論執政復登用言官希意誣公以他事朝論不以爲然上亦察其無他趣令眎職而公力請補外遂出知汝州布宣徳意加以亷平民有犯法必求所以寛之罪疑者從輕故下徳其賜至相約不犯公令旣去而思之不忘尋加集賢殿修撰政和元年復以吏部侍郎召兼侍講並議禮局二年冬擢拜刑部尙書公平日以文學進法律非所習人或難之公曰三尺安出哉顧患不畱意爾凡有參決必本於法令而緣飾以儒雅故爰書論報當於理合人心建請開封府捕盜官與緝事使臣敢捕系無罪人詣吏者並比附政和法縣以杖笞及無罪人爲徒以上罪送州杖一百自是吏知畏憚不敢妄捕系人又論命官負罪除名爲重追官爲輕而刑部敍法除名人初犯私坐乃除一官敍公坐盡敍舊官而追官者皆除所追官敍輕重不倫願詔有司詳定復請下大理取熈寧以來四方奏讞情法疑憫決事比頒之天下庶幾逺方知所遵用詔皆從之毎決四方疑獄必從輕比多所末宥故奏牘之上司冦者屢以罄絕稱慶於朝兼詳定髙麗入貢法六年復知貢舉公自崇寧以來五司文衡一時俊傑多出其門進兼太子賔客上初建儲貳以重國本東宮寮寀極當時之選公以宿徳鉅儒與今丞相白公偕被差擇朝野稱得人旣職調防五日一見皇太子必力陳父子君臣之道如是而爲孝如是而爲忠惓惓輔道開益居多嵗中頻攝翰林學士自居從官凡翰苑缺員輙被防兼領所艸內制自成一集公久服邇聨譽望隆洽忠誼謀謨上所深知天下士指日以冀柄任而平時盛气揚休未嘗有疾七年仲夏侍祠方澤適隆暑禮成而退體中覺疲勩猶力於朝謁告才數日遂不起病不登三事逺圖弗究豈命也夫將歸葬詔以季弟開封府刑曹掾彥季通判常州典防終事長弟彥許自開封府刑曹仲弟彥傅自太常寺丞亦皆請外同防喪而歸從官舉故事賦斂賻送合數十百萬公子攀棺號慟曰義不傷先人名卒辭不受公孝友蓋天性非彊勉致然事繼母盡禮旣處顯矣致養怡謹如布衣時友愛三弟所以撫育教誨之甚至稍長進之於學講習琢磨以身率之其後羣處太學皆犖犖爲名進士延賞不先與子必徧逮同气吹噓汲引例被除擢當時貴之其論撰集賢也法得任子不許及旁其時仲弟未命公慨然曰吾子可先吾弟官乎乃以至誠祈懇朝廷多公義特從之自貧約時與諸弟飲食衣服必均絕甘分少迨貴猶然毎休沐朝直退必相與論文義或把酒燕衎窮日夜無厭斁暫不見卽惘惘若有所失彥許初除天府刑曹公以職事對因辭謝上存慰勤至問及兄弟之數且曰卿之孝友朕固知之聚族千指調胹輯睦中外無間言京城無宅以居僦舎卑陋處之裕如也防女與孤甥女皆擇命士之賢者歸之賫裝周渥不異已子居家不問有無祿賜所得不給於用妻子衣食才足而已旣歿家無餘貲天子亦知之故能賚賜特厚及葬狀公之行治上太常太常議曰諡法徳美才修曰文能善兄弟曰友今其狀應法乃諡曰文友公之節惠可以無愧矣爲人惇大靜重啟處有常不妄笑語𨿽家人子弟不見其喜慍禦下以寛不與物忤人犯之不校也言官誣公者旣死其猶子坐殺人州以具獄上刑部人爲危之公平心論決卒傅生議論者伏公能損怨起家單平被遇明主列於侍從十有五年初無左右之助小心兢畏以義命自安無所附麗非公事未嘗請對天子思見公至被命乃敢請問自防嗜學問晚節益篤藏書數萬卷朝夕繙閱不去手自經史諸子百家之言靡不洽通故其所蓄渾雄深博發爲詞章雅麗簡古無世俗气尢長於辭令典嚴溫厚褒貶無溢言詔命或叢委操筆立成初若不經意而輕重適當文采粲然每一篇出多士口傳以熟上尢愛公文以爲有古風進見往往摘訓辭之善者稱賞之有文集二十卷外制二十卷內制十卷奏議五卷講解五卷藏於家公官階自宣徳郎十四遷至通奉大夫開國自河南縣男至伯食邑自三百戶至九百戶娶葛氏故贈少保某之女封衞國太夫人賢明淑貞治家有法度二男邦佐承議郎行太府寺丞有美才所居官能舉其職邦用承事郎三女長歸余之子寧祖季歸余之子及祖仲適朝散郎尙書戶部侍郎賈安宅孫男九人曰綱承事郎曰紹曰綯皆通仕郎曰綸曰約曰繪曰綖曰絳曰純皆將仕郎孫女四人長適文林郎賈巽次適從政郎任仲恕余尙防旣葬邦佐以門人之狀與太常之議見示泣且言曰先人葬宜有銘願以累公餘與公居同鄕進同年仕同寮有遊從之好有姻婭之契知公爲詳義不得辭也乃爲之銘曰棘成之裔世雄朔鄙魏徵海邦率義始王國初建功亦享王封乃及其冑右衞之崇維祖維考埋光弗耀是生河南盛徳之報道隆以廣學博而奧逢時之休橫厲逺趠騫於禁宻以職華要筆舌之峻調防之尊豈曰不貴公志未伸胡弗壽考俾秉國均維皇是悼喪我良臣有蘊弗攄亦燾後昆諡以易名萬世是信篠嶺峩峩荊水沄沄旣固旣安曰公之墳

