

欽定四庫全書

集部六

谷城山館詩集

別集類五【明】

提要

【臣】等謹案谷城山館詩集二十卷明於愼行撰愼行有讀史漫錄已著錄愼行於李攀龍爲鄕人而不沿歷城之學其論古樂府曰唐人不爲古樂府是知古樂府也不效其體而時假其名以達所欲言近世一二名家至乃逐句形模以追遺響則唐人所吐棄矣其論五言古詩曰魏晉之於五言豈非神化學之則迂矣何者意象空洞朴而不敢雕軌塗整嚴制而不敢騪少則難變多則易窮若原本性靈極命物態洪纎明滅畢究精蘊唐詎無五言古詩哉其生平宗防可以槪見然其詩典雅和平自饒淸韻又不似竟陵公安之學務反前規橫開旁徑逞聰明而偭古法其矯枉而不過直抑尢難也乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

集部六

谷城山館集目錄

別集類五【明】

卷一

古樂府

卷二

五言古詩

卷三

五言古詩

卷四

七言古詩

卷五

七言古詩

卷六

五言律詩

卷七

五言律詩

卷八

五言律詩

卷九

五言律詩

卷十

五言律詩

卷十一

七言律詩

卷十二

七言律詩

卷十三

七言律詩

卷十四

七言律詩

卷十五

七言律詩

卷十六

七言律詩

卷十七

五言長律

卷十八

七言絕句

卷十九

七言長律

六言絕句

五言絕句

卷二十

賦

欽定四庫全書

谷城山館集卷一

明於愼行撰

古樂府【本調】

敍曰唐人不爲古樂府是知古樂府也辭聲相雜旣無從辧音節未防又難於歌故不爲爾然不效其體而時假其名以達所欲出斯慕古而托焉者乎近世一二名家至乃逐句形模以追遺響則唐人所吐棄矣余嘗爲郊廟鐃歌可數十首已而視之頗涉兒戲亦復不自了然遂焚棄之取其音節稍近者仿其一二謂之本調至近體歌行如唐人所假者各從其類附焉而不曰樂府則詩之而已矣夫唐人能爲而不爲今之君子能爲而遂爲之予柰何不能爲而爲也管城遊衍聊以自娯豈稱述作哉

遊仙詩

姑射一何髙髙髙淩絳闕上有兩仙人肌膚如玉雪不笑亦不言藐與世人絕【一解】上謁逢眞人授我大藥訣服藥一玉箱遼然五情熱輕舉步九霄煙雲忽若滅【二解】大鳥止城門安知是令威徐市入東海胡不采藥歸三山空波濤孰別是與非【三解】大化自有運壽命各有期追念古賢聖往往爲土灰汗漫不足道六籍我所歸【四解】

長歌行

宴坐北堂上秋宇何淸涼客心殊不樂起視夜未央新月鑑空軒列宿爛成行熠燿飛中庭莎雞號東廂仰見孤鳴鴈噭噭天南翔屣履步階除嘯吒以慨慷少壯弄文史思登君子堂靑陽忽不待發亦已蒼百川正東流大海何泱泱寒暑相遷次日月互匿藏年命非金石榮耀安得長自非不朽圖何以播餘芳抱玆千嵗憂俯仰中情傷

短歌行

對酒當歌朱顏未酡日月其除不樂柰何【一解】周道茫茫辟如羊腸葆身藏名惟有醉鄕【二解】陰木貞心烈士苦顏微子之故胡爲永嘆【三解】海水知寒山石知雨憂來攻中誰當告語【四解】河之悠悠欲濟無梁率彼曠野霜露沾裳【五解】斮桂爲橑葺蘭爲宇美人不來吾誰與處【六解】

鰕防篇

醯雞慕鼎俎不知天地寛蜉蝣望朝夕安能念嵗寒小人固多逸志士良不閒逺涉四海岸髙舉五嶽巓俯視紅顏子磬折一何艱春華誠可悅秋實無乃闌嘯吒擁長劍气薄曽云端品庶徒營營安知達者觀

飲馬長城窟行

靑靑陵上栢翹翹思逺客逺客在何方長城道路長路長時復久門外春楊柳楊柳正依依君行胡不歸食薤自知辛食蘗自知苦苦辛在人心當復誰爲語有鳥雲中來嗷嗷過我庭願附一札書達我沈憂情鳥辭天路逺哀鳴去不返去去莫復陳親疎自有因

善哉行

秋風蕭蕭白露爲霜今日相歡胡不盡觴【一解】遊彼三山絳闕煌煌道逢安朝授我要方【二解】采苓采苓於彼髙岡日暮天寒風吹我裳【三解】羣鳥夜鳴虎豹縱橫躊躕四顧郁何芒芒【四解】白鵠晨號在彼中阿嘯匹不得傷如之何【五解】東方漸髙明星沒河毋復相思沈吟嘯歌【六解】

相逢行

相彼雙闕間車馬夜行遊相逢問君家君家南陌頭黃金爲門樞碧玉疏髙樓中庭垂珠樹靈鳥翔庭陬長子侍中郎中子大長秋小子勝揖拜賜爵闗內侯五日一洗沐賓客滿道周通名不敢進雨汗交橫流置酒髙堂上歌舞無時休越姬調鳴瑟趙女彈箜篌一酌山嶽壽再酌江海酬行樂未及終年嵗忽已遒日匿西崦嵫月出咸池隅日月有虧盈榮華能久畱所以古賢聖視若煙雲浮

燕歌行七解

西風烈烈霜滿庭天寒波深列宿明孤堂四壁絡緯鳴念君逺客憂思盈日月相逐逝不停百川東下如建瓴誰能懷憂心不驚撫時感事中怦怦就枕假寐不能成攬衣起步露沾纓月出皎皎照前楹羣鳥棲樹寒無聲孤鴻何爲中夜徵躑躅四顧傷人情爾胡不歸獨屏營

燕歌行六解

來日苦短去日長四時代謝心茫茫爲客置酒臨中堂吳歈齊謳出東廂引宮刻徵爲樂方悲音冽冽激中腸勞心惆忉不可忘西風吹衣天雨霜列宿燦爛羅成行雙星明明在河梁咫尺不語空相望何爲含憂令心傷

陌上桑

日出東南隅照我邯鄲宮邯鄲有好女顏色靡春風采蘩出城南采桑出城東黃金爲長鉤桂枝爲大籠上襦繡鴛鴦下帬繡芙蓉肌膚宛如玉善態不可窮飛鳥見女來厲翮淩髙空遊魚見女來潛遊深淵中車人去其蓋舟人去其篷少年滿路傍嘆息忘所從

西門行

出西門歌且行今我不極樂當欲何營【一解】江河水東下如建瓴安能邑邑廹蹙坐使華嵗零【二解】防駿馬駕髙軒召呼平生遊馳逐雙闕間【三解】薰以香自燒膏以明自煎鼎鼎百年內胡爲長不歡【四解】誰見仙人安期生驂駕白鹿遊三山誰見仙人安期生驂駕白鹿遊三山【五解】四時相逓代日月如轉丸乘時修令名毋爲世所嘆【六解】

艷歌何嘗行

何爲侘傺長吁但當飲防酒吹笙竽【一解】二十爲侍中郎三十執金吾【二解】四十𨿽不大貴車馬駸駸往來公卿長者居【三解】但當在五陵陌上快獨呼雞走狗被服襜褕【四解】男兒墮地橫絕四海皇皇日夜心一何愚【五解】疇昔相追隨鬥酒從遊盤一日不相及中道與君成間闗束髮奉明主忠誠夙所殫上有公家三尺下爲眾庶所觀彼美人子何爲營營日夜誠足嘆【疇昔以下爲趨】

門有車馬客行

門有車馬客駕言出漢闗顧念平生遊枉迹問考槃倒屣出門迎攝袂不及飡坐客置鬥酒握手論辛酸借問朝市中榮枯多變遷金張自赫奕丁傅相扳援新貴日更進舊老日以殘淺水有波浮雲無定端天時相代謝世事誠艱難送客閉我門偃仰竊自歡

白頭吟

朝爲山上雲暮爲川上雨變化在君心然疑不得語【一解】今日爲牛女明日爲參商參商不相待安知秋夜長【二解】素心一何愚自謂與眾殊所賤菅與蒯所貴玉與珠【三解】白石何累累流水何潺潺水流石不轉人情中道還【四解】

滿歌行

適意能幾何日月不居逝如江河裵回路岐自使蹉跎遙望舊鄕郁何嵯峨心之煩憂其端孔多【一解】炯炯多所念鼎鼎欲何爲舉世如馳拙者守道智者趨時上觀下獲以博銖錙豈不洵美匪伊所思【二解】秋風旣寒昔蹈東海一何盤桓流水出門白雲在山風塵撓予去不遑安夙夜在公凋此華顏【三解】天道難知人胡可謀遺榮避世師彼莊周鑿壞逾垣亦復何求楚楚貴人不知春秋【四解】鬥酒相呼以遊以遨豈伊異人夙昔同袍莫小泰山莫大秋毫直木先伐薰香自燒爾不自夷嵗月其慆葆眞繕性含光自韜存神觀化睎彼松喬【鬥酒以下爲趨】

箜篌引

今日鬥酒防爲歡誠未央髙堂羅尊俎四座何淸涼庖人出珍膳嘉防充圓方吳歈中酒發趙瑟激淸商絲竹洞心耳悲至不盡觴爲客起行遊遊彼大道旁車馬若流水佩劍寒秋霜被服心所喜聊且爲樂康朱門多媚少磬折有容光春華耀朝日夕暮從風揚四時捨我逝日月逓相藏人生天壤內譬鳥集枯桑何不適情志恣君技所長含情欲何待但爲達者傷

獨漉篇

獨漉獨漉山深水曲水曲回橈山深折軸黃鵠髙飛橫絕四極欲往從之恨無羽翼轉蓬離根隨風飛翻遊子不歸慆此華年騏驥不駕誰別逸足璞石不分誰知良玉利劍在掌可以割犀全身忘國安用臣爲龍欲上天勢須浮雲豈無蹇修不可以羣

淮南王

淮南王慕靈仙服食丹藥求大年重樓十二羅五城玉童吹簫作鳯鳴左石室右丹臺枕中鴻寶不可開咸陽帝子非仙才八公一去神鼎空化爲雙白鶴飛雲中飛雲中遊天際雞犬無聲空城閉茂陵神宮樹成列淮南丹竈狐兔穴

驅車上東門行

驅車上東門回望咸陽路鬱鬱五陵間累累多墟墓長夜號鼪鼬秋風走狐兔牧豎遊且歌行人四面顧借問此何誰昔時董與傅車馬如流水第宅通雲霧富貴一旦空忽如艸間露閱水日成川閱世人非故賢愚共一丘千載爲旦暮嗤彼道傍子營營胡不寤

公無渡河

公無渡河河水湯湯連山嵯峨電雨晦龍伯來過吞舟鋸齒其族孔多公無鳬躍之技出沒濤波又無寶璧與馬歆神之和往則沈溺當柰公何善遊固有數請公無渡河

君子有所思行

登彼西山道還顧重城闕皇居麗以佳侯王多閥閱國典盛衣冠軍容陳斧鉞雞鳴內殿朝日宴賓徒謁楚舞奏方闌齊謳聲未歌允玆七貴裏執手忱可熱四郊旣多壘九土災孔烈肉食何委蛇憂時在巖穴防哉周任規陳力乃就列

董逃行

西風木落天秋江寒露下霜流三星素月當樓芳筵嘉客娛遊促觴接防淹畱肴核充溢壺觴吳趨越艷登堂皎如星文電光丹唇素齒流芳歌聲上薄楣梁瑤笙象管中微七盤奇舞何遲腕弱不任銖衣僊僊舉手欲飛四座太息忘疲三淸防酒旣醺都梁沈水氤氳騰觚獻壽欣欣賓心旣醉如焚意气激薄靑雲日月不居嵗闌世道崄巇萬端春華坐失渥丹何不被服羅紈逍遙永夕爲歡

仙人篇

我聞列仙人髙舉雲中行遊目陿四海矯首跂太淸翔鸞翊芝蓋白鹿驂華軨朝發都府夕憇蓬萊城髙風吹玉儵忽遂上徵九闗敞朱戶雙闕郁崢嶸云漢流前除白楡夾道生羨門與赤松含笑窺軒楹飲我霜液飡我琪樹英回觀八紘內萬有如蠛蠓跳丸一何迅過駒逝不停大年等天地末路安足營

結客少年塲行

少年慕豪俠意气淩髙空生長五都市結交六郡雄千金買紫鷰萬戶買吳鴻探丸渭城北挾彈霸陵東杯酒笑相許忼慨气塡胸恥爲小夫態長慕國士風連營過細栁逐冦出回中左撃呼韓遁右戰谷蠡窮塵起塞云黑日落秋原紅韜戈報明主長揖不論功

白紵舞歌晉體

蘭膏明燭秋夜長齊謳秦吹響洞房二八徐舞爲仙倡紈袖拂面飛朝霜遊龍宛轉雙鴈行如卻復進低且昻朱唇妙響含宮商凝嬌流態不可詳弦悲管急欲斷腸人生百年如電光春華未落秋風涼盤中美酒琥珀香鳯臘麟脯充圓方君今胡爲不盡觴生逢聖世樂且康

白紵辭鮑照體

雕軒洞戶組帳懸垂璫結佩舞少年凝眸欲笑卻復前鳴弦激管流芳煙驚鴻乍散白鵠旋如矜若怨姿變遷低鬟拂袖私嫣然

月橫星髙四壁寒秦箏激響趙瑟彈滿堂霜雪飛羅紈含宮咀徵曲未闌杳然流目意楚酸春華委謝秋露漙君今不采誰爲歡

張曲筵陳芳醑月下妖童白紵舞悲管促雙袖舉桃花水邊三月雨吳宮烏啼明星微西風拂幌木葉飛堂上燭滅君寧歸

枯魚過河泣

福集豈無端禍臻亮有由枯魚過河泣悔從鯨鱷遊揚鬐出海振翼徙炎洲翻濤作風雨噴浪成山丘旁顧無陵鯉鱣鮪安足儔一朝宕海澨潮落委遐陬紅肌試碪斧白骨聚蚍蜉橫海旣成觀盈尺亦滿舟回首羨魴鱮遊戲淸波流愼旃逺遊子濡足何所求

門有萬里客

翩翩紫驑馬宛宛黃金璫客從何方來悲吟坐我堂【一解】客從江上來言向長安路海水白波長茫茫不可渡【二解】我有緑綺琴爲君鼓三行誰爲膠與漆誰爲參與商【三解】索索復索索送子長安陌借問雲間人何如山中客【四解】山中無所贈手把靑蘭枝一握何足道但感同心辭【五解】別君日以深送君日以逺安危在盛名努力加餐飯【六解】

江上曲

天津橋下楊花白春風吹落東城陌城烏啼罷燕燕飛飄霜流雪何霏微畫堂窈窕連香閣金屋春寒珠网薄芙蓉羽帳粉色香萬年枝上初日長可憐風吹過江去相思望斷江南樹

陽春曲

綺疏旭日春風寒風吹落花飄井欄飛來飛去玉柱端美人掩鏡鳴雙環雕琴纎指當彈含宮咀商曲欲殫遼然流想心不歡天山積雪久未幹尺書欲寄隴道難安能隨風到玉闗閨陰早霜嵗欲防紅顏寂寞空長嘆

子夜歌十二首

儂年三五時雙鬟垂兩肩日在歡左右不解取歡憐秋月照四壁絡緯當織徒聞機杼聲終夜不成匹不能識郎心何用識郎面黃蘗在深林苦心誰得見始欲識歡時願作同心結絲綫不相逢里許暗自別歡遊橫塘岸儂望長安道昔爲同心花今成斷腸艸年少不爲樂夷猶欲誰與不見東門花落地如紅雨明旦溝水頭折栁牽郎衣郎心如流水東去何時歸誰令冰不寒誰令火不熱雨霜塗前除儂思底得絕枕上看月來夢中與歡訣月自不相離歡心不如月相逢不須臾相看長脈脈木末采芙蓉蓮子何由得儂如水中石波至亦累累歡如陌上塵左右從風吹玉腕防柔弦淸商吐未轉何意涼風吹使我肝腸斷

子夜春歌

朱景帶碧樓新風吹羅幌誰能懷春情不發柔弦響春花渾欲笑春鳥自成歌惆悵春臯上含愁可柰何金屋燕初飛長堤艸已緑春蠶不作繭思子何由續正及春花時采芳步華薄春風復無情又欲吹花落

子夜夏歌

開軒待逺風風來不吹面何如覓剪刀裁作合歡扇何處復無暑月出湖水邊泛舟芙蓉裏分明自取蓮含桃初作花畏恐旁人見今日食含桃空條誰復盼別時楊花落別後藕花芳惜往覺日短望來覺日長

子夜秋歌

嚴霜下空階促織聲何烈夜中無人語懷情望秋月涼風夜中來白露凝如玉不敢拭淸砧搗衣亂心曲露井凍銀牀秋風生桐樹任吹桐花飛莫吹梧子去別歡三春月思歡九秋霜霜華上鬢儂心底不傷

子夜冬歌

朔風吹北林冰結逺岸君心非松栢嵗寒那不變萬里覆寒云千林飛素雪此時爲歡愁心如三伏熱華茵倚重鑪璇房捲羅幕驚見雪花飛謂是楊花落憶歡不能寐中夜涕縱橫河流不應凍是儂淚結成

上聲

木葉自欲黃不待西風作聞郎歌上聲曲終淚已落上聲一何悲柱促弦欲絕三嘆未終極已看鬢如雪

前溪

郎從前溪去不向前溪返水流無淺深人心有近逺前溪何潺潺花流逐水去儂欲使花還不能使水住

七日夜女歌

長空起薄寒明河流素月誰云一夕歡可當經年別經年一水間相望不相及莫卷七襄衣是儂愁思織

碧玉歌

碧玉好顏色故是小家女笑倚金繡屏不解挑郎語碧玉十五餘絲髮不及肩理妝背面立宛轉得郎憐

續曲歌

別時不知愁別後空相憶日晚潮水來渡頭問消息儂作博山鑪雙煙吐不住郎如飄風吹但將香引去本作雙鴛鴦忽爲別鵠怨不是儂淚流江水有時斷脈脈閨閣中常似千里別兩心自分明有如水上月

東飛伯勞歌

鴛鴦比翼翡翠吟巫山湘水髙且深可憐新妝映白日芳脂艷粉當軒出銀牀試展金縷衣綺疏月綴琉璃扉凝嬌聚態語復咽捲衣謝君心欲絕春風裊裊花气寒長畱可憐誰爲歡

烏棲曲四首

桃花如泥栁如雪飄泊乘風無斷絕靑楓江上波色寒郎今不渡春夢闌

白門棲烏夜未曉參橫月沒霜皎皎金徒受水能幾何合歡日少別日多

芙蓉羽帳翡翠鉤月華當戶河漢流微吟細酌歡未厭城上烏啼明星爛

銀牀小簟雲母屏博山吐焰雙煙靑相看脈脈兩無語曼聲一曲淚如雨

江南曲

金堤栁枝拂水黃桃花如焚眾艸香江南稚女歌春陽歌春陽气若蘭采江蘺遺所歡

春江漠漠朝气深丹霞紫露流滿林踟躕解佩傷春心傷春心騁逺目望平臯艸空緑

四時折楊栁歌

春風入上蘭鳥啼緑煙中日耀桃李顏折楊栁春去復來歸人去當歸否

芙蓉散朱華吐艶爲誰芳不采當柰何折楊栁不畏秋浦空願得在歡手

問君何時歸明月凝前除微霜下沾衣折楊栁搗衣寄逺人夜涼不覺久

北風正烈烈雨雪逐風飛山深步道絕折楊栁但保嵗寒心不道歡相負

谷城山館集卷一

欽定四庫全書

谷城山館集卷二

明於愼行撰

五言古詩

敍曰余爲五言古風好學魏晉非其質也夫魏晉之於五言豈非神化學之則迂矣何者意象空洞朴而不敢雕軌塗整嚴制而不敢騁少則難變多則易窮古所謂鸚鵡語不過數聲爾原本性靈極命物態洪纎明滅畢究精韞唐果無五言古哉余旣知其解矣而不能捨魏晉者取其可以藏拙且適所便非能遂似之也海內賞眞之士有以吾言爲是者詩𨿽不視可矣

感懷二十首

皎皎天中月照我虛堂壁撫枕心不夷起視今何夕攝提指孟陬年嵗忽復易跳丸日夜馳迫迫將焉適烈士懷貞心誇毘營寸尺因時覽羣動感嘆無終極

皚皚原上霜萋萋道傍艸金石有銷鑠人生安可保大化爲鑪錘萬物何繳繞達士恥近圖所思在逺道榮瘁非有期修名苦不早焉能自結束坐向風塵老

日出上東門桃李何灼灼回風中夜起嘉樹紛其落昔時五侯子寶馬黃金絡北裏吹笙竽南鄰鐘磬作鬭雞出長楊挾彈過平樂光采照云日意气何軒霍髙臺一旦平里巷飄飛藿不見東陵瓜近在靑門郭

迢迢泰山隅渺渺無行迹猿鳥夾路啼松桂百餘尺中有嘯歌士鳴琴臥泉石夕采山上薇朝吸松間液放情淩絳霄流目矚四極宴息藐無言中情多所適我欲往從之惜哉無羽翼

薛公昔好士珠履羅髙堂酒酣指白日各欲吐肝腸相印甫脫肘門前迹已荒魏其盛賓客田侯安敢望一綰大將組車馬盈路傍疎者爲膠漆親者爲參商朝暮市門攺貴賤交情傷灌夫與馮子意气何飛揚悠悠數千載此道久淪亡

朔風淒以厲憭栗吹人衣雲起大陸雨雪何霏霏孤鴻號中夜百卉具已腓長恐堅冰至凜凜傷骨肌雞鳴感時物遊子駕言歸

白日回靑陽春艸萋已緑遊子忽不樂沈吟聊躑躅躑躅將何爲念彼東山麓澗壑生白雲岡巒防修木飛泉落絕壁璆然寫哀玉山水有至音安用徵絲竹長揖陌上人去來從所欲

東出長安門倚馬息道周上有百年木下有萬古流華軒馳廣陌冠蓋如雲浮去者日以逺來者日以遒朱顏入朝市皓首將安求應侯朝上書蔡澤暮西遊榮枯在俯仰譬海浮水漚所以赤松徒屣脫萬戶侯

陟彼髙臺上天風吹我裳顧見雙黃鵠浩浩摩空翔振翮翳若木矯翅淩扶桑羽翼豈不修其如天路長橫絕薄四海中道以徬徨如何燕雀羣追逐令人傷

吾慕漢陰叟灌園聊避世搰搰自行汲不肯生機事掉首謝聖儒比之爲技系混沌𨿽假修厥言良有味世人徒營營心勞自憔悴

三年雕一葉爲日已蹉跎木鳶徒跕跕不能出网羅天巧固已鑿於世亦何加大圓惟混混萬木生條柯工者力常少拙者力常多操斤代大匠傷手將如何

登彼薊門道東望漁陽城漁陽秋艸落萬里陰雲生鳴笳彌曠野虜騎何縱橫羽書東西馳刁鬥日夜鳴一戰左賢遁再戰谷蠡驚白骨蔽榛莽落日空原平成功苟如此安得有吞聲

十五防柔翰操業遊藝林縱志有遐覽頗見千古心委質事明主嵗月忽已深懷思敢不報所愧在浮沈悲歌覽靑鏡長恐華發侵大塊陶萬籟纎巨固殊音微尙在虛恬經世非所任俛仰感白日嘯吒誰能禁

家本東海裔樵牧東山下先子秉儒術歌音追大雅一吏稍浮沈舉世無知者眇予秉薄祜宛洛隨車馬丘隴日以遙松栢在原野風木無停音雨露淒其灑一爲臯魚嘆零涕緣纓瀉

昔我珠樹林熒熒照瓊島子仲工文詞奇气何夭矯如何時不遇嵗宴空山道卞玉苟不開誰知爲世寶傷彼蕙與蘭含芳揚緑藻嚴霜被空谷將欲同秋艸用大世所難咄唶令人老

習習澤中鳥斑斑五采質天寒遊石梁十步不得食一朝棲靈囿羽翰生顏色餐君玉山禾飲君丹霞液道旁有寒士感之長太息拂拭豈不懷人養非所適願因晨風發振我淩空翼

大鵬運溟海舉翮觸四隅鷦鷯巢一枝棲息常有餘適志無小大窺化有盈虛昔日五侯裏狐兔嘷其墟君平卜百錢常有終嵗儲老氏戒止足千古銘盤盂

櫟社有大樹輪囷以樛棼下枝蔽牛馬上干幹靑雲匠伯睨不顧終古絕斧斤翡翠巢南海何嘗慕世氛金丸落珍木惟以羽毛文膏火爲誰銷蘭香徒自焚多材實身累沈防與道羣

六籍旣已逺揚馬不可作鉛刀爲湛盧臘防稱周璞偉哉二三子將操郢匠鑿胡爲崇亢厲亦復呈丹雘裂吻禦寒葅飄帷奏淸角信美非大觀矩裁焉所托雅道和且平治音安以樂不悲而噓唏皇風無乃薄

黃帝遊赤水象罔得珠遇道皆如此安用圖與書柰何江左流所味在淸虛六籍皆糟粕三墳爲土苴得魚可忘筌無筌焉取魚譬人適莽浪倀倀將奚如悲哉道喪世一嘆徒愁予

古意十二首

新知且莫歡生離且莫悲憂來無定端愁思當語誰夙昔同衾裯中心悵有違何況萬餘里欲以見容輝君行忽已久嵗月不相守浮雲蔽中天涼風吹戶牖憂來不可宣浩嘆成疢首黽勉加餐食素心良不負

春夜一何永置酒臨髙堂賓從列四座廣樂奏東廂淸歌激流羽琴瑟悲且良髙張發促柱哀音不可詳沈吟欲何待酌醴不盈觴人生天地間辟彼隙駒光世路豈不懷坎多所傷乘時愼自保爲歡殊未央

名都開大道上有三重樓桂樹羅櫺牖飛泉鳴道周盈盈樓上女新妝麗且修當戶彈鳴琴皓齒髮淸謳一彈幽蘭生再彈白雪流遊子在萬里邈焉無匹儔忽忽嵗云晏不知春與秋音稀和者寡顧念徒懷憂遊目送飛鴻淚下不可收

漫漫秋夜長四壁涼風烈空庭流熠燿髙樹號鶗鴂仰視玉繩垂眾星爛成列志士多悲心憂來不可絕俯仰念昔遊流睇雙龍闕同時有舊好髙舉翔寥泬昔爲雷與陳今爲秦與越永懷平生心風塵非所閱麾手謝故人長當從此決

迢迢百尺樓下俯長安道上有狹邪人玉顏一何姣當戶理琴歌沈漢悲淸曉本以倚門姿委心結宴好良人逝不歸憂傷難獨老顧匪姬與姜悠悠亦何保

湛湛江湘阯蕭蕭芳樹林褰華思有贈馨香盈我襟美人渺千里欲致無依因江寒風已厲曠望愁人心且復置懷袖以襞錦衾

瞻彼泰山岑厥有孤生竹冉冉捎云霓亭亭上巖谷淒淒嵗欲寒盈盈華色緑涼風振層阿音響如哀玉髙節抱貞心可折不可曲顧見女蘿枝綢繆附喬木天霜降嚴威零落成朴所以君子心邈然自結束

我行秋江曲覩彼蕙與蘭紫莖發緑葉秀色若可餐芳馨隨風轉郁烈不能幹采采不盈掬思以遺所歡所歡在天杪道路阻且難棄置委空谷將隨百卉殘佩幃豈不充無乃蒯與菅蘭芳非有待所佩誠足嘆

驅車東城道言陟崇山阿茫茫顧四野萬木更條柯薄雲出巖岫緑水生微波四時更代謝寒暑逓相過日月化顏容華發亦已多修名苦不早秉燭嗟蹉跎覽鏡念平生浩嘆將如何

暮秋多悲風霜凝大澤駕言出行遊遊彼重城北道旁何代丘鬱鬱松與栢上有千里塗下有萬古宅不知王與侯狐兔多遺迹人生匪金石地上長如客新故逓相尋神巧不能測傷彼道旁子矯性何迫隘寵利旣內營榮名多外飾交戰汩衷和鬒發日夜白胡不放情志逍遙以永夕

猗頓慕營殖日夜謀錢刀大貴多所傷空令意气豪鼎鼎百年內辟海流風濤憂煎伐天性此生無已勞所以古達士四海捐鴻毛安能爲物役長使心忉忉仙人羨門子邈矣非吾曹

涼風戒秋節嵗事聿已暮蟋蟀吟前除雁號空度委心懷所思邈望闗山路卒嵗念無衣爲織機中素沈憂結夢魂嬿婉如相遇離合在須臾撫枕不知處良晤不可追佳期多所誤引領望明月悲啼知天曙

館課初入翰林自述

初日照髙樹內苑歸新涼苑中有芳桂淸芬聞我堂連云步七閣緑簡何焜煌虫書錯綺繡緗帙紛琳瑯對此倚長嘆置卷髮慨慷念本楡枋翼早防瓊琚章迥心托千古大雅規翺翔熙哉覯皇聖文化浹埏荒眷言辟九畹樹此椒蘭芳菉葹恧嘉植偃蹇充其傍離離豈不玩所需紉幃囊素修苟不植何以答虞黃大猷渺漠抽緒開微茫先民有髙矩祗奉思皇皇願將襪綫微裁君云錦裳願以徑寸輝垂君珩與璜良時不可失榮名不可忘勉哉惜居諸皇圖鞏未央

館課代此日不再得

秋夜一何永北斗橫西樓客子不能寐攬衣起行遊俯視淸水波到海無停流仰觀明月光四五忽如鉤驚風飄白駒嵗事聿已遒誇夫逐榮寵日夜將焉求志士營世業常懷千嵗憂鷦鷯搶楡枋鴻鵠摩天遊托心各有謂誰能識所由大禹古賢聖寸陰矢逺謀千載諒吾師努力追芳猶不然日月邁老大將安尢愼旃懷令圖勿爲達士羞

館課代迢迢牽牛星

漫漫銀漢流耿耿橫天路盈盈河畔女燦燦臨長渡軋軋防金梭颯颯鳴如訴展轉不成章躑躅倚誰顧睆彼牽牛星負軛何遲暮舊歡諒已陳新約期難遇脈脈恨河梁悠悠不得度攬佩坐徘徊涕泗紛交鶩

館課雪夜講莊義

寒風吹朔雪霏霏日雲暮廣庭列瑤階空林挺瓊樹有偉髙堂上宗工陳榘度摳衣侍絳帷懸河啟諄諭大道旣具陳史亦紛騖載闡南華篇探彼環中趣卓哉漆園吏齊論歸逍遙葆光守天府泰宇懸髙標乘元禦六气九萬恣扶搖解牛悵四顧夢蝶紛飄颻大知一萬物眾籟空調刁太息至人逺夢覺何寥寥蟪蛄與彭祖物化競一朝指馬得眞詮心鬭聿云消歸去夜未艾三尺方瀌瀌噓防不得寐隠幾坐蕭條

閣試抵璧捐珠

趙氏有良璧連城不可索抱之防澠池鼔瑟聲何迫魏侯得明珠徑寸餘光澤照彼轔轔車不阻函闗軛哲王固有貴所貴非瑰奇請觀垂裳後帝則昭良規四表諒已格列辟咸師師猶惇玩物儆惕若興遐思結緑珍丸石投空谷輝輝明月光湮潭委魚目豈不懷至寶懷寶傾天祿宮中徑寸珠可易千人粟宮中盈尺璧可築千家屋珠饑不可食毋自枵民腹玉寒不可衣無袴歌聲蹙所以唐虞理光華燭海隩澹然寶無爲茅茨坐穆穆

館課觀蘭亭修禊圖

嘉辰屬元已遲晷流芳年邈思東堂防遐想華林篇忽披曲水圖幅素渺綿連茂林蔚翠嶺華薄被芳田紫鷰翔且嬉丹英婉欲然斐云防修竹飛觀開瓊筵澄澄緑水波縈曲流其前遊娛有嘉客冠服何翩翩朱軒解蘭臯羅坐臨回川金巵乘波進素俎激流還或沈翠綸沒比目驚重淵或攬緑藻柯擊櫂浮靑蓮緩帶旣覆爵或借百卉眠亦或扼素腕握管揮雲箋中懷多忼慨意態何蹁躚將無瑤池侶夕飲昆侖天亦雲山陰防祓禊徵羣賢風流迥千古遺想托雲煙至今蘭亭下曲水流潺潺

代作白頭吟【此唐體也不列樂府】

蔚彼髙樹林上有雙鳴禽請君罷歡宴聴妾白頭吟兒時同裏居追逐亭臺下妾防靑絲繩郎騎碧竹馬十六始嫁君花靨垂兩鬟宛轉郎左右何時不可憐妾意尙疑新郎心忽已舊不是故情疎自是新恩厚玉臺對明鏡紅顏未應老炎天棄團扇涼風何太早君如雲中雁妾如枝上花雁飛自有處花落向誰家戚戚復戚戚世事不可必但恨識君初兩心望如一含情欲誰語攬涕背人流君心如明月不照妾心愁道逢故家人寄書予父母嫁女事貴人不如田家婦田家𨿽苦辛白頭長相守

晉陽男子行【隆慶己已太原丈夫化爲女子歌以識之】

太原有男子壯烈世所無身長九尺餘白晳好眉須自負良家子募作材官徒腰中轆轤劍橫擊當路衢並州惡少年見之伏且趨一朝覽靑鏡侘傺空堂隅三日不出戶忽然見彼姝綽綽夫容顏盈盈玉雪膚蛾眉娟且長髙髻墮馬梳脫我金鎖甲系我繡羅襦掛我白貂防珥我明月珠委心懷嬿婉不惜健兒軀昔爲雲中鵠今爲水上鳧昔者一何厲常闗十石弧今者何柔曼巧笑傾城都仰視浮雲馳變化不須臾茫茫窺元運黃無乃渝世人但云好不必稱丈夫

寄趙少虛先生四首

空谷有佳人素質明秋霜淩風拾翠羽皎皎雙明璫負薪日慘廩怨此江路長紅顏委中野三嘆以徬徨傾城難可再一顧何茫茫念此不得寐嘯吒令心傷

岱宗海上來西蹴千峯倒虎岫何崔嵬倬彼空城道下有嘯歌客翛然澹懷抱十年不下堂腐心著艸藻翰縱橫流百家如電掃如何尠良覿落落荒山老靑蔥松栢顏敷華不在早君其愛景光修名以爲寶

親交匪一日先子同衣禂渺質亦何知忘年接勝遊別君殊未久忽復成三秋嵗月何其迅道路阻且周尺素逺方來慰我心煩憂一讀再三嘆躧履下重樓霜彌大野神物蟠深湫我心匪不念悢悢無輕舟

靑鳥雲中翔遺我尺錦翰卷中有新賦麗若金瑯玕華藻耀朝日悲嘯曽云端俯身眎陳宋昻首接建安大雅久寥廓文章忽欲殫夫子駝髙駕啾啾鳴玉鑾舉世徒徊徨焉知若所觀景行不可得寤寐坐長嘆

夜發楊栁靑望天津海口

夕泊大隄口雨气侵肌骨舟子不得停鳴槳中夜發聞道海門近驚栗不敢越漁燈隠遙浦簫鼔聲未歇人語煙中村舟橫沙上月岸接逺流平樹入回波沒不覩潮漲奇安知溟渤濶喔喔天雞鳴東望蒼煙裂霞生赤城嶠日出扶桑窟朧朧五雲裏欲吐金銀闕鐘鼔羅宮廷百辟修朝謁整衣顧我僕神情坐超忽

送朱可大南還三首

驅車漁陽阪四野何蒼蒼我友駕言邁去去天一方踟躕一斗酒相送渡河梁豈無弦歌曲可以佐杯觴仰視浮雲馳蒼白忽相望黃鵠一爲別悲鳴聲正長何況同心子當爲參與商人生如浮梗良防安可常俛仰感平生豈不結中腸願爲雙飛翼送子以翺翔

相思郁以紆我懷多苦辛苦辛將何道念此平生親總角從君遊奄忽二十春嵗月一何迫白日如颷塵恩深不可報情至日以新兩心托金石何乃慕雷陳風波一相失怨彼江路津日長苦道逺繾綣竟不申豈無里巷遊邈若胡與秦久要苟不替燕越如比鄰何必岐路側空爲兒女仁

步出燕東門海月聿已曉班馬蕭蕭鳴流猋來逺道江湖深且長南望令人老感彼荊卿徒烈風世所少懷恩不返顧長虹日中縞平原三千士風期一旦掃咄嗟世上兒論交何艸艸願持嵗寒心皓首長相保

東海有貞婦爲馮太安人賦

東海有貞婦烈志靑雲齊本家遼水上逺嫁海門西夫君璠璵器射防黃金墀伯氏籍天府兩叔印累累何意蒼梧雲飄飄不復返日落湘水深淚向南天逺程嬰存趙祀磊磊萬古聲徒死亦何爲雪涕出瑤京故家千里道郁悒令人老不作逐風萍寧爲負霜艸秋閨素機冷露夜靑燈微生兒不識父泣盡負兒衣雪中千仞松嵗事聿已寒其下無俗植所植桂與蘭蘭苕何靑靑桂華自成樹上有一翠鳥飛向天門去陳書叫九闗一讀一潺湲此事不可道酸辛感聖顏錦函天上來吹落五云表蜺衣何鮮澤鳯吹轉綿兒跪長嘆息願母加餐食日月有虧盈榮名不可極

送太常賈卿冊封親藩

北斗掛城闕河漢東南流我友悵明發駕言逺行逰玉節耀橫軛黃金飾馬頭悠悠涉河濟去去登舊丘前驅二千石逢迎王與侯念子何當返寒暑聿云周河梁臨往路顧念今人憂有酒不滿觴爲我且復畱匪無陌上交其如道不謀眷言在同志何以諭綢繆

書吳門韓封君友蘭卷二首

南國有逸叟蜚遁吳山阿畏榮避軒冕韜景耽云蘿誰結同心契攬此秋蘭柯契合在空谷紉佩交如何月出鼔鳴琴一奏郢人歌彼美握香子南陔詠方多

蘭苕何猗猗結根在秋阪皓露夕以零靡迆風自逺幽人秉衝尙睠言樹九畹匪資服媚榮將以華嵗晚生不當門戶餘香流茂苑郁彼背堂蘐相對方婉婉持此永年壽願言加餐飯

春日過李宛平於美

春風歷皇邑宮艸萋其緑良辰感客心行遊北城曲有美懷紱人臥閣方避俗開尊華軒夕延我酌醁散帙有餘覽瑩情無近矚縱橫今古談日宴未云足嘉防匪有期深衷一何篤睠玆一笑歡宿心諧所欲相彼雙闕間塗軌多局促道旁磬折子胡爲自結束蘭香匪爲人鵠白不日浴泠然物外賞願言偕芳躅

書楚劉封君鄕賢捲

昔有灌園者忘機不忘力邈彼鹿門人躬耕不可卽此風一以渺韋素多雕飾皇皇頫仰謀日夜靡知息何哉楚江父身隠名獨植入惇仁孝模出爲裏閈式不惜千金裝而將一諾亟中堂樹蘭桂芳颷聞四域生不學宮遊沒從學宮食諸生奉巵豆長吏匡且敇貴賤等隙塵屍祝無終極同時圭紱兒名氏誰復識

送朱金庭李棠軒二太史奉使冊封

聖朝睦藩服策命臨侯王近臣發皇邑於役天一方行行日以迫相送上河梁淸葭戾中野班馬鳴路旁逺望長風起夕雨下沾裳樂飲未及釂僕禦已嚴裝徵人懷逺路遊子望故鄕停舟問滄海驅馬過涇陽君如雙黃鵠各自東西翔我如晨明月望彼參與商托交固金石別促防當長願言整夙駕覽風陳國章

送於子衝上澤州太守二首

涼秋聿雲暮烈風飄人衣念子逺行邁整駕出郊畿徬徨以中夜起視明星微出祖城南隅握手不能歸孤鴻號中野木葉縱橫飛聚散一如此素心亦已違惟有雙魚札慰我長渇饑

古者不可作交道久茫茫念我二三子總角共翺翔歡衷如日月別思苦參商五馬向路馳俛仰情內傷問子今何適驅車陟太行曲阪造云日谿谷深且長人情多崄巇世路固難量勉哉懷令徳叱馭有遺芳

送趙瀫陽殿讀上廣東憲副

凜凜嵗事寒重云蔽城闕遊子欲何之驅車適南越南越萬餘里江深安可涉鳶墮五溪云猿號修嶺月耿耿烈士顏世路無工拙況握黃金章名在諸侯列我皇眷邇臣賜環不賜玦惟是同心人歡情中道缺踟躕在廣路悢悢不能訣砥如水中石皎如山上雪直道諒已難憂心未云掇吾將從此辭長歌棲林樾

題雲間林諫議重壽捲

雲間有逸叟徳聲穆若蘭緬昔諧良覯登堂揖鶡冠肌膚瑩玉云兩頰渥如丹大飲呼五白淸夜不知闌一往謝朝市戢景吳江湍涉海掇瑤艸臨流倚翠竿借問此何爲言奉北堂歡北堂有壽母百嵗以盤桓晨羞沆瀣滓夕進雕胡盤老人爲兒啼七十戲堂端殊事聞逺近眇然使我嘆魚翼不可並純祜世所難況復靑雲客爲時麟與鸞兩世有寵命服之吉且安飄飄千餘嵗娛樂未云殫

雜詩八首

蔚彼蒿下田中有雙黃爵五步逢一飲十步逢一啄仰見鴻鵠遊六翮翔寥廓豈不願從之道逺將安托天寒多野風四面張罦絡蘇合作彈丸歷歷空中落鼎俎苟不幹蒿下亦已樂

陟彼髙臺上四顧臨郊畿下有淸冷水寒流日夜微何來孤鳴鴈嘯匹空中飛天風一以厲烈烈吹毛衣稻梁旣不慕葭菼亦已稀茫茫在中野日暮將安歸我欲負爾去惜哉羽翼違長吟望云漢祗使心勞悲

巫山不爲髙湘水不爲深結交寧在廣所貴相知心朝云旣晻靄暮雨復涔淫頃刻更變化安知陽與陰交情苟如此世軌良嶇嵚將邀羨門子天路相追尋

北登遼陽城顧望三韓道大海何蕭條白骨橫野艸下充蛟魚食上使烏鳶飽傷哉十萬師大半塗肝腦粟米量如沙金帛積成島功名誠可爲封疆在自保閉闗謝逺人良圖胡不考

所思在何許在彼沅與湘何以問遺之解此雙明璫葺蘭結菌桂室宇何芬香佳人殊不至望望天南方煙波弄白日容與淩風翔江空嵗云晏零露成朝霜不忍棄所寶且復自徬徨端居有餘翫思逺徒勞傷

延陵有長劍寶若千金璧閉匣泣風雨開匣幹星日駿馬與名都羅列終不易服之適異土見謂鉛刀質徐君亦何爲神襟獨爾識欲色在不言心許成莫逆如何歷聘歸墓門已有棘含意竟未伸涕下空沾臆宰木集晨風可以懸三尺寸心苟不渝是物何足惜驅馬去郊原棄置如遺迹賢哉貴公子交情固金石咄彼市門徒景行宜自惕

名都有士女居在城南端前庭樹桐梓後閣羅苕蘭齊紈爲上襦魯縞爲中單援琴理淸曲惠聲穆且閒惜哉嵗不與憔悴空江湍芳華一以謝烈心不可幹蹇修爲誰使遺我雙瑜環朱衣從千騎寧可一爲歡聞此竊自嘆立身誠獨難貴亦各有慕賤亦各有安豈伊霜雪質能睎桃李顏斂襟謝媒氏自下重門闗

神龍時未遇蠖略蟠深淵不有浮雲借何由潤八埏鵾鵬隨海運一徙陰重扶搖非有負羽翮安能旋逺臣必有主邇臣必有先商君因景監五羖介穆賢內資富彊業外秉侯王權功名豈不偉烈士無稱焉行藏制在已升沈制在天寸尺旣可枉尋丈寧無愆所以魯連子抗志靑防間只矢三軍解單辭六國全萬鐘苟不欲屣脫如浮煙諒哉天下士疇克與比肩

谷城山館集卷二

欽定四庫全書

谷城山館集卷三

明於愼行撰

五言古詩

飲鮑莊泉石淙【在泗水縣東】

行歌涉沂泗暫偕魚鳥歡碧艸夾修逵炎風吹我冠道旁有嘉樹四月秋聲寒俯見石淙水突出成潺湲淸虛涵云日滴瀝鏘瑤環主人有逸興爲我陳盂盤解衣坐魚笱揮手截素湍瑩徹靑玉鏡照我顏色丹泠泠漱瓊液飛沫盡可餐祓洛未爲盛臨濠愜所觀遲暉速短炬走海無停瀾能將雙蓬鬢逐彼兩跳丸長謡望前路於此且盤桓

石竇泉

異哉石竇泉此竅何年鑿湓流鳴地底砅巖成大壑駭浪懸且騰驚湍飛復薄歘如玉壺倒靃似春雷躍片片廣陵濤灑作霜天鶴增澆旋石瀨猗靡龍鱗絡淈汩入回淵欲去復疑卻孟公酷好奇取瓢承濆瀑我亦一俯首慡然心魄愕四月衣袂寒共謂秋霜落嗟哉造化工於此固槖籥

從泗上歸宿杜太學莊舎

暮從川上來兩袂涵淸輝回首睇泉臯蒼茫紫煙飛相挈入村捨解鞍控板扉牛羊深巷入雞犬空墻依中庭有花樹鬱鬱何葳防山月在簾牖星河亦已稀宛然林壑姿顧視朝市非主人有防酒行吟聊共揮避世豈在逺此中可忘歸

登嶧山絕頂有懷賈大卿石葵

玆山一何髙岱宗靑未極峻削玉芙蓉去天不盈尺我來嘯良偶杖防探奇迹窈窕尋幽壑嶇嵚捫絕壁俛首瞰虹霓四望寥天一重陰萬里生遊目忽不懌睇彼東南陬山川含奧邑滄浪如衣帶半掛靑巖色中有素心人寤歌方宴息欲往一相覿其如修路隔據彼孤桐枝臨此萬仞石願因天風吹達我心相憶曲終弦欲絕撫琴長嘆息

曝經石【泰山下阯】

朝下天門關夕憩曝經石此石自何年斜倚萬仞壁疊嶂灑飛泉匹練百餘尺水底玉篆分了然成鳥迹其文乃上古讀之茫不識誰參雪竇禪永示金仙迹淥池低寶樹宛見祥河出兀坐聽潮音洗耳心方寂

送範涵虛太史入閩

臥病謝人徒塊焉處寥廓客從何方來緘書投我槖開緘見故人我心忽不樂問子今何適行行入甌駱甌駱日南陬思客春梅落冉冉江中云迢迢海上郭太息念我曹十載依銅爵云胡乖羽翮南北成離索驚颷拂林樹洪流奔大壑鳯棲無靜柯龍遊安所托聞君有良劍舊在丰城鑿佩之入山海不能逢不若寶此千金質百鏈焉能鑠今我方無爲艸惟寂寞

寄張洪陽殿讀豫章四首

月出何皎皎照我堂南端愁人苦難夜躑躅起長嘆長嘆將何思念我平生歡江湖萬餘里道路阻且難孤鴈過我庭悲鳴風正寒願傳尺素書報爾靑瑯玕書成在懷袖涕下不能看

昔我從良友翩然遊帝傍有如雙黃鵠厲翮起髙翔風波一相失天路何阻長三秋爲一日噭噭遙相望周周嘯儔匹銜羽正徬徨麋鹿索其羣孤號在莽蒼咄咄久沈吟爲君心內傷

海上有浮雲鬱鬱雙龍闕何意回颷吹翳此瑤臺月風雨忽九關不可謁直木忌爲材甘井常先竭人生百年內鼎鼎何超忽日月跳兩丸誰鏈黃金骨富貴亦何爲芳華有時歇寄聲問所欽好食山中蕨

王陽方結綬貢禹亦彈冠虞卿爲其友解印去邯鄲千金重然諾百折不辭艱窮逹相與俱飛沈豈異端末世逐榮寵斯道亦已難裊彼女蘿枝纒綿誠可嘆君爲千尺松我爲一握蘭蘭松不相結惟以共嵗寒

寄習豫南太史閩中二首

颯颯雙鳴鶴集彼玉樹林淩風振逸響各有九霄心如何乖羽翼形影互飛沈君滯炎海上我棲梁父陰佇立望川梁江路迥且深豈無一札書飛鳥不懷音睠彼越鄕嘆感此年嵗侵一爲同心謠涕下霑衣襟

日夕登髙臺悠悠望南海南海不可從萬里陰雲靄念我同心人畱滯方何在一出咸陽門嵗事數已攺睇空江生蘭日晏江水寒美人殊不采如何桃李顏含笑揚光彩保爾嵗寒心芳華自晻靄

送田鐘臺宮諭視篆南都二首

東風入上闌眾艸靡靡緑有客逺行遊倚舟河水曲河水深且長帆檣千里矚金陵佳麗都洵美多舊俗石渠對圖史吏隠諧所欲柰何卑棲子風塵獨躑躅緣木諒難工積薪空自束極眺逺行雲願作雙黃鵠

別日一何久防日一何難浮雲滿天地遊子路間關爲君置斗酒四座慘無歡仰視明星輝俯觀溝水瀾聚散諒無凖浮沈寧足嘆少年多意气碌碌非所安願惇久要誼相期以嵗寒

夏日邀朱令君飲楮村石淙

山公在襄陽日醉習池月歌聲起銅鞮至今名未歇我侯有仙標邈與世人絕抱琴出邑郭來采石淙蕨石淙何潺湲流水歕玉屑蕭颯洞壑鳴五月寒人骨方塘一片石混沌本無缺自從庖羲來畫作赤文裂逺望峽水流猶似天山雪此中有眞賞欲語不可說掃苔臥石坪山月歸可挈

七月十五夜同朱令君吳文學泛舟北溪

抱病臥江海屢經故國秋閉門覽羣動自得靜者謀仙宰有逸興彊我北渚遊時值七月望寒蟬叫新秋槐柳夾修岸山鳥鳴啁啾搴帷望孤嶼回橈背古丘歌聲上云漢玉管吹汀洲須臾緑煙滅好月尊前浮皎如瑤臺鏡瀉作金波流仙人垂素足桂樹枝相樛掃石布瑤斚弄水驚素鷗風飄寒梧響露下莎雞愁淸景不可柰中夜仍淹防歸路悵明發此歡焉可求

登華不注絕頂

齊都多名山玆山獨邈絕中峯帶湖水華頂畱寒雪一枝玉芙蓉翠黛若可掇我來淩靑冥倚嘯紫雲裂嵐气互氤氳波光半明滅平野碧煙浮長隄春樹沒流覽望扶桑欲見蓬萊闕雲間逢眞人舉手問寶訣泠然紫芝想了與紅塵別佳遊難再得夢想何可輟

泉上

偶坐泉上石暫與人境隔天光涵淸虛水木有佳色心對遊魚閒目送孤云白涼颷山際生防雨天欲夕

送楊廬山戶部左遷淮陽

華月出髙牖新猋激廣軒鬥酒酌良夜君懷胡不歡昔藝名城樹今握畫省蘭作吏旣彊項爲郎亦苦顏如何流云景奄忽無定端言從淮海至又客淮海摻袂卽往路永嘯涕汍瀾騄驥志千里松柏厲嵗寒壯心苟不渝坎亦何嘆去矣崇令圖久要愼莫諼

壽四明沈封君九十

林類不知隠行吟聊帶索伏生老嗜經於道爲糟粕何如海上閭三老同賜爵上老冰雪肌下老顏如渥中老正敷愉九十骨矍鑠釋智絕町畦縱心遊恬漠有子漢列卿名在石渠閣洗沐一來歸六傳讙城郭玉笈緑綈封寶駟黃金絡華旍旣綏綏綟綬何若若上堂問起居跪進丹丘藥羣從歘相從翩如鸞與鶴仙气結雲霞君恩散林壑翁其愛玉體延年千嵗樂

題王母圖壽新建張太夫人

西山一何髙上有列仙館阿母防何年皬然霜髮短丹室搆瓊英霞衣出火澣上元受寶訣雙成吸玉管俯視瑤水波幾度淸且淺靑鳥雲中遨飛鳴正睍睆玉函墮眞圖仙气人間滿侍中嵗星魂燕喜何衎衎取彼玗琪實跪進車渠盌若木曉暉長桃花春气緩一奏云謡永歡閬風苑

哭弟三首

嚴霜下前除朔風淒以烈今夕復何夕同生成永別疾疢能防時音容忽已滅稚子號中閨阿母啼成血有兄滯天隅之死不及訣仰視雲間鴻呼羣中斷絕俯觀庭中樹瓊枝已再折永嘯涕如雨沈憂鬢成雪豈不懷大觀至情疇能掇

天地有大運物化莽茫茫蟪蛄一何促彭一何長摧心嘆吾弟茂齡成殀傷明珠沈碧海神劍蝕精光念子平生日沈痛結中腸俎幾設虛奠防酒盈素觴魂兮無不適當復來我旁屏營望南阜攬涕下沾裳

昔我過裏門訣爾衢路側撡袂對賔友悲風聲正廹猶言生離苦知作窮泉隔含意恨未伸生死各脈脈睠懷握手地心折秋山陌人生一世間忽如逆旅客誰能以蘧廬噭噭號眞宅三復桑戶吟一哀聊自釋

擬門有萬里客行送胡孝廉孟弢孟弢爲其先君求志逺走長安云

門有萬里客攝衣造我堂風塵著眉目車馬倚道傍問子今何爲執手涕沾裳自隠匡山隅承歡樂且康三復南陔詠旋廢蓼莪章飲棬悲鳴木陟岵淒嚴霜日月旣不處遺徳亦未忘幽蘭委澗沚無風誰爲揚願子片石書永我寸艸腸以玆冒炎暑屣履涉江湘我聞再三嘆俛仰以徬徨亦有明發懷感此中情傷念君苦行役且復盡一觴修詞諒非任其敢沫餘芳君懷雙虹劍耿耿明星光一當萬乘主爲寶誠難量如何慕臯魚空爲孺子愴歸其保玉體天路以翶翔

題張中丞傅野萬玉山房捲

吾慕竹溪逸愛此竹樹林悠然展幅素緑玉何蕭森萬竿挺寒翠千畆橫素陰亦有髙節士結廬江水潯夾池亂橘柚拂檻鏘球琳詎開蔣詡徑但撫山公琴朅來仙省遊雙管耀華簪截彼虯龍簳寫玆鷟鸑音無爲睠荊渚寤宿增遐心此君在幾席可以澹塵襟念本孤生植冉冉泰山岑願爲瑯玕贈徙倚一長吟

送王宮庶師竹請告南旋

凜凜嵗雲晏雨雪彌中林念子卽往路河梁阻且深廿年事明主謂比雙南金國防豈不懷胡然有逺心東臯解懸耜中谷發鳴琴松蘿夾戶牖山水流玉音何如長安遊輿馬日駸駸素衣一以染華髮又欲侵蹇予魯狂生於今亦越吟送爾結長想極目靑山岑

貞婦吟爲長安潘氏母賦

中庭何所有藝彼竹與蘭竹蘭被戶牖玉樹羅堂端天風西北吹眾香越以繁借問此何居言之辛且酸本家東海上羈旅在長安良人早見背遺嬰亦已單秉心在冰蘗誰能惜盛顏楊枝耀春華栢枝淩嵗寒豈無靑陽輝良非我所觀補衣爲兒襦輟食爲兒餐兒從長者遊斷髮佐兒歡以此持門戶幸不墮衣冠我聞慕且悲此義世所難共姜名不沫文母節未殫試爲貞婦吟一倡再三嘆

上外舅秦翁生辰

近親同裏門逺親異鄕邑何況舅甥歡津梁千里隔宿昔忝乘龍門闌在咫尺阿翁豪且賢雅稱閭右室遲暮無它男所托惟女息廿年隨宦遊庭階亦寥寂中嵗鞠兩雛恩勤瘁心力女兒在𦇤褓男兒操紙筆翁媼嵗時來撫摩均自出伊予久懷歸蹉跎年嵗逼惻愴骨肉情含辛念非一兩雛忽相牽長跪繞我膝屆玆中元秋阿翁弧矢日賔從列中堂杯觴行絡繹兒母在天隅間闊增煩悒請耶篹片詞寄我離孫臆我聞兩雛言吟嘆心戚戚孩抱亦何知母慈良可識翁今七十三媼亦過七十丹顏未全攺縝髮但稍白矯矯矍鑠姿少壯或不及海桑千仞枝池桃千嵗實鬱鬱岱山松累累丈人石持此壽翁媼永列丹臺籍時和復年丰娛樂加餐食早晚歸山樊聚首多夷懌揮翰爲長歌歌闋情未極

冬夜方胥成過訪

云結重陰北風淒且寒端居寡言宴惜此芳嵗闌客從逺方來入門正其冠解裝出所有贈我靑瑯玕其物有光耀握之感且嘆華鐙列堂隅酌醴羞盤餐片言意气合暱若平生驩風雅久淪替學海多狂瀾眾目徒熒熒誰爲曠古觀問君四方誌前路何漫漫時俗賤文史世事多艱難勉哉樹芳軌榮名不可殫

春日寄陳從訓

上日臨髙臺平隄艸已緑感物動我思騁望春江曲春江不可涉幽人在空谷葺彼桂蘭宇好此蘿薜服舒嘯穆鸞凰結佩鏘瓊玉居依戴顒宅遊踵焦君躅豈無席上珍風塵匪所欲一爲傾蓋言相期違世俗十年曠良覿念子心煩促寤寐豈不諧綿道如川陸悠悠河上魚雲中鵠緬懷一札書徒勤萬里目眷言崇令名加餐以爲祝

題崔仲素郡丞撫松亭

藐彼海上山雲气何寥廓中有孤丘亭蒼茫臨大壑約壁荃與蘭塗材匪丹雘亭端亦何有長松雙落落下根盤虯龍上干棲鸞鶴泠風無時休秋霜被已薄主人北州牧解組耽恬漠亭中諧寤言松下恣盤礡月出鼓鳴琴永夜聲蕭索載詠彭澤吟古今偕至樂顧見泰山隅五株良有托萬古稱秦官貞心無乃怍請移植此亭爲假山中爵食彼偓佺倫共錬延年藥

閒居述懷

白日禦颷輪西下何其速河流東到海日夜波聲蹴人生正百年榮華不滿目君今亦胡爲沈吟長蹢躅北裏有良友南鄰多舊族相羊山水間聲若絲與竹鬥酒可相娛極宴適所欲何必宛洛遊裘馬相徴逐制命固在我無爲自局促

新春獨坐有念

靑陽布嵗和鼓籥回嘉律如何后皇心條風猶慘栗七日不出門塊焉坐斗室咄嗟顧庭除感念端非一豈無閭巷歡亦多朝市匹白首盡如新誰爲膠與漆避世良所欣延齡豈有術人生陶大塊飄如駒過隙苟欲役風塵何物關名實防哉盈觴酒優遊以永日

元夕家宴示諸子侄

端居逢節序中情尠所歡常華旣云瘁谷風良不完佳夕謝賔徒且復陳盤餐丱弁旣列侍孩抱亦團圞尊酒日云晏華鐙爛以繁九枝蘭桂燼四照玻瓈丹笑語不知疲迢迢淸夜闌永懷家門念俛仰固多端依棲幸不逺蕃碩已可觀愼旃各努力保作誠爲難

泰山對酒贈馮琢吾少宰

晨登泰山阪四顧何茫茫浮雲蔽若木旭日開扶桑陰晴倐忽變登頓多蒼黃長風四面至烈烈吹我裳客子駕言邁行行陟帝鄕前有一尊酒臨此萬仞岡綢繆亦何念展轉不盡觴結交睠金石悵別懷參商髙舉步萬里遊目涉四荒其雨怨杲日若濟思舟航努力事明主庶令泰道昌

靈巖送別琢吾

山館夜不寐起視明星防北斗掛楹牖天河垂欲晞客行一何遽申旦從此辭十年聊一晤此後長相思鬥酒不得醉涕下沾裳衣君如山上雲作雨彌天施我如澗中石抱此不化姿浮沈各有以本自相因依寸心苟不渝安在合與離願言保黃髮待子成功歸

寄題朱金庭宗伯逍遙樓一首

我有同聲偶宛彼天南隅十年曠色笑萬里違音書坐逢越方人跪問今何如方修南華義閉迹重樓居重樓何縹緲回架名山隅星月宿雕檻虹霞帶綺疏雲門列遙障剡水周前渠冥韜寡談防遐眺多謳歈違哉曠士懷自執環中樞鷦鷃棲非隘鵾鯨潤豈余至遊苟有托焉適非吾廬君今息溟海吾亦耽枋楡室遐人尙邇年往意未疎恨無雙飛翼徑度三山閭永言鬯防婆娑以自虞

蜀山湖遊太宰吳介肅公精舎感述

泛平湖亭亭望孤嶼秋風莽蕭瑟川光澹容與昔有素心人此焉耽宴處下帷探道帙閉關謝塵侶狎從鷗鳥嬉遐慕鴻鵠舉國卿豈不崇視若鳶與防遺構今尙存髙芬疇克旅白雲去不還寒山靜無語景行不可得回橈徒延佇

壽周燕川封君爲司理周君作

逖彼瀟湘水北流云夢陰鐘靈孕華閱寶樹何蕭森長公楚山玉仲甫荊南金叔君何所韞葆此席上琛力田笑株守談經軼陸沈甫志藍田璧旋鳴單父琴政聲彌漢沔士譽播江自振雙鳬羽還成五桂林名郎負奇采天闕彯華簪執法奎婁野揚芬岱嶽岑奏牘荷殊寵陟岵勞逺心秦云睇庵薆蜀道歌嶇嵚願言蘄壽祉酌斗思愔愔長跪再有獻所獻非球琳霜十洲采瑤艸三山尋服此顏如渥無使華髮侵漢水誰謂廣湘水誰謂深聊挹滄溟潤流君世澤吟

冬日得馮少宰用韞書問寄謝一首

北風一以厲雨雪何漫漫江湖莽浩渺周道阻且艱故人在千里寄我雙羅紈織成不惜逺爲念衣裳單感玆平生意提挈再三嘆別離未覺久年光忽欲闌幸有裘與褐可以禦嵗寒七章匪不麗所適燠且安捲衣置篋笥怊悵不能諼

題睢陽魯夫人貞壽捲

伯姬魯國女作嬪儀宋宮委身殉烈焰名與天壤終伊誰嗣良軌請歌貞媛風淑靈稟鴻造典訓開儒宗生年汶陽裏逺嫁梁園東君子秉明誼徳心協所崇瑟琴諧雅調環琯多莊容嬿婉未及竟隕棄號蒼穹秋霜激素質朝日明丹衷和丸佐兒誦停杼代兒舂日永非在夏宵長非在冬奄忽嵗年邁拮據堂構隆永懷背堂念不受淸臺封貞如幽澗栢含翠淩髙空皎如旋淵玉吐耀幹長虹母師饗嘉號女史圖芳蹤一爲鳬鵠嘆感慕何時窮

慰宗侯同契丈居廬

端居嵗雲晏雨雪塗周行寒夜不得寐起坐思天方天方有良友皎若珪與璋間者闊聞問匪謂殊津梁方修倚廬禮自廢蓼莪章天風號林樹烏鳥鳴聲長曽閔旣人紀臯連亦國良吾邦賢聖裏風軌惇侯王願言一往慰我馬摧以黃居諸諒已迅霜露多淒愴光前固有道孺慕徒爲傷君其勉餐食錫類方未央

謝少傅蛟門沈公書問

徙倚步中庭仰見飛黃鵠黃鵠自何方遺我一尺牘開牘見所欽慰借溫如玉爲寄雙織成無非錦與縠卷書置懷袖感嘆不能讀匪無逺道思畏此川塗曲間別十餘年故情猶爾篤欲以報綢繆山云不可掬天道有盈虛人情多蹢躅狐白豈不珍褐衣亦已燠苟存嵗寒心不在違所欲

題吳母貞裕卷二首

衛姜植特操鄒孟秉義方貞哉延陵母曠古嗣遺芳素衷矢皎日烈質凝秋霜笄總奉君子瑟琴靜且良一爲終天訣掩鏡銷鉛妝晨炊井牀凍夜績釭輝涼中庭長瓊樹復泛崇蘭光璇室有彤管名與星嶽長永言歌黃鵠三嘆沾人裳

女貞旣有樹女淸亦有臺不如母師號云漢天昭回丹泥北堂燿璇牓深閎開表閭與錫命流耀江海隈子爲簪筆史倚柱稱瓌材孫爲含香吏抗章胡壯哉家聲一以振母節益以恢正气凜千古榮名肅九垓歌言樹令軌以拯流風頺

瑞谷謡爲郡伯劉公賦

我服汶陽隴獲彼麻與菽道逢拾穂人軒眉行鼓腹問言何所欽吾邦有仁牧濊澤若雨暘庻徴協寒燠芃芃萬寶登穰穰三秋熟舊聞嘉禾名今見嘉禾蔟一莖二三岐多者至五六異畆薦周塍合頴標唐籙恵露灑瓊臯條風披廣麓上充徳政符下錫氓庻福不謂憔悴餘歡聲洽比屋我聞三嘆言地寶一何渥有淵不產珠有田不產玉固知聖後心所貴惟民谷願以魯史書仰佐豳風祝昊貺感皇仁流膏丰海隩

題鄭雙峯先生鄕賢捲冊

谷口有逸民秉耒在巖穴儒宗遁北海牧伯欽髙節二公世所師豈伊靑紫列誰者嗣流光華冑棲東越握槧謝公車服隴耽郵畷獨行州裏孚篤誼神明徹生不采芹遊沒從舎菜醊典禮曠無前淸芬耿不滅神報一何延永錫鐘遺厥亦有公衮褒金書貤象闕種木百年陰種徳百年烈末俗徒皇皇芳規胡不晰

題邵武丞鄭公名宦傳冊

古者侯與卿侐寢無遺迹桐鄕一嗇夫至今有社稷民志諒難諧徳聲允無斁邈哉邵武丞乃與千秋匹蚤耽竹素編暮隨升斗檄十載和鳴琴鸞鳯棲枳棘折獄照覆盆賦政懸尺籍老掛武夷冠云臥仙巖碧猶餘棠樹陰淸風滿舊邑長吏備時烝澤宮防侑食赤紱豈無人伊誰分半席柳勒武功銘韓記藍田璧婁江筆如椽亦永循良績公眞不負丞是爲黃綬式

紀夢二首

昔夢遊閶闔謁帝明光宮天衣馮玉几顧笑回春風眷言苦行役賜酒盈金鐘飶芬滿襟袖色瑩玻瓈空吸之不能半已覺衰顏紅洗爵再拜謝幸免傾側容小臣升斗器旣醉心怦忡沈湎豈不愉無乃烖防躬大福諒不再君恩旣有終

夢從化人遊虞我以奇巧平地疏淸渠中有萍與藻遊魚三五頭淫裔何鮮姣良無波濤驚似有雲气繞臨流羨且觀不知牀月皎記念在恍忽躊躕至天曉夢中幻已滅寤言復何道

谷城山館集卷三

欽定四庫全書

谷城山館集卷四

明於愼行撰

七言古詩【唐體樂府附】

長安道

東出灞陵橋回望長安道煙花萬戶暖風輕羅綺千門明月曉漢家宮闕郁岧嶤碧閣珠樓倚絳霄丞相衣冠蒼玉佩將軍甲第赤欄橋平明內殿承顏色日晏朝回行紫陌夾道金覊赭汗流盈門繡轄朱塵塞人生得意自輝光刺謁紛紜滿路旁一笑看人回祿命片言酬客腐肝腸小子勝衣皆受印蒼頭結綬亦爲郎貔虎三千陳列第鴛鴦七十閉東廂銀牀月瑩流蘇帳翠幙煙浮玳瑁梁鐙前北裏千金舞座上宜城九醖觴年去年來無旦暮春花秋月依然度歌吹平連長樂鐘林園直接新丰樹祗知娛樂不知憂轉眼榮華逐水流誰道冰山可永峙誰言天雨可重收曾聞上將幽鐘室曾見元公賜養牛博陸門前羅鳥雀平津邸內走鼪鼬古來世事渾如許道上垂楊不解語惟有東陵舊日侯瓜田看盡靑門雨

將進酒

君不見洛陽城東桃李花暮時紅雨早時霞又不見瑤臺素月飛銀闕三五蟾光四五缺人生行樂不須愁富貴豪華電露流昔時鼎盛五侯裏今時零落成荒丘長安貴人眼中數規名規利何太苦日中走馬平津第絳塵拂衣汗成雨白衣蒼狗在須臾雷公駍鍧震下土揚雄寂寞黙守賈誼太息將安補靑玉案紫霞杯與君沽酒臨髙臺烹龍炰鳯白日暮淸歌妙舞香風來朝不從騏驥遊暮不從黃鵠棲浮名碌碌果何有天地於我如醯雞茫茫吹萬同一吷曾史桀跖皆電滅君今少壯復不飲坐使紅顏鏡中歇紅顏銷歇柰爾何華髮蕭蕭日以多直須枕藉杯中酒莫問浮沈海上波

巫山髙

巫山髙髙不可極十二芙蓉入天碧楚王館前暮雨飛流煙凝翠濕仙衣蘭詞半吐捲衣去行雲不知處日髙枕上聽猿聲惆悵髙唐夢不成

有所思

有所思乃在蕭關道玉井蒼苔嵗月深門前細路生春艸春艸如煙秋月缺路逺魂飛不可越祗聽關山笛裏聲登樓曠望肝腸絕東來有鳥正西飛願寄一書到海涯鳥辭天長去不反藏書懷袖衣帶緩

戰城南

去年戰龍城南今年戰烏丸北海門半夜風雨聲島嶼防茫天地黒邊營嗷嗷新鬼號頭髗亂落芙蓉刀平明幕府歌鐘起白璧黃金北斗髙夷奴垂鞭出海嶠回首遼陽馬上笑可憐膏血滿野塗異方飽死原上烏至今愁望零支道白艸寒霜萬骨枯

朱鷺篇

昆明池水金堤曲朱鷺飛來春艸緑紅樓紫殿度香風片片丹霞水上宿王孫蘇合作彈丸飛落碧空池水寒网絲漠漠如煙織斂翅裵回不可卽朱鷺朱鷺何紛紛避人引子叫入云刻畫白頭人不識海邊笑殺素衣羣

輕薄篇

長安九陌花初發細馬輕車看不歇五陵少年遊冶郎開顏發艶朝日光珠牕繡网煙如織明月樓中夜吹笛雙燕西飛底不知銜泥飛出碧梧枝

烏夜啼

金陵城頭秋月深城烏夜半啼髙林閨中思婦桃紅燭斜倚寒牕聽不足低鬟無語濕羅衣起視明星河漢防

賈客樂

廣陵賈子江東客大艑珂峩倚江側朱樓繡箔月如霜醉臥壚頭小玉牀五更解船大江去鼉浪鯨風何處住洞庭秋水接天來五兩成林夜半開西登三峽立百丈灔澦如牛不得上環環布帆欲退飛猿鳴一聲淚沾衣錢刀睹快狎風色歸來金多頭已白同時隴上飯牛子睡起煙臯夜吹笛

大堤曲

大堤春盡花成雨大堤女兒隔花語揚州估客四角幡暮泊蘭橈宿江渚芙蓉寶帓緑雲鬟翠簟銀缸夜色寒倚瑟當壚春酒盡捲帷望月曉裝殘石城一曲歌未足日出天空江水緑含啼送客更多愁腸斷煙波萬里秋對酒行送朱廷評可大左遷汝州別駕

朱君朱君爲我楚舞我爲君歌金尊緑酒春風過天長道逺可柰何爾不能泛泛與鳬俱上下一朝海水生白波我今送爾萬里長河道歌聲一闋令人老上有悲鳴噭噭離羣嘯匹之春鴻下有萋萋斷腸艸斷腸西去思悠悠洛水齊山兩地愁平生不作兒女態今日爲君雙涕流朱君朱君與爾登髙丘望逺海茫茫塵世不知年秦皇漢武今安在天生豪儁必有用如君自是人間才縱然落魄江海上浮雲於我何有哉朱君朱君爾今且飲三百杯

行路難送可大

典我千金裘共醉千鐘酒何處正愁人月落靑門柳長跪問行子君今何所之海風五六月豈是客遊時北上太行阪羊腸詰曲何時返南去渡長河津梁隔閡生風波蛟龍出遊雲雨多雷公砰訇柰若何行路難難未巳何當與子浮滄溟一掛長風三萬里

白馬篇送可大

白馬黃金羈蹀躞溝水頭君今且莫去爲我暫淹畱昔我束髮年與子同出入幸承明主恩並列金閨籍行彼長安途宛如雙飛翼自謂連行兩不離豈知一旦成分析我棲東海岸君去洛陽遊天津橋下水不盡古今愁陸機名髙翻見妬賈生胡遭絳灌仇人心對面如山海世情交道何悠悠丈夫得意自有數豈能與蜉蝣翠羽楚楚爭春秋爲君笑盡一杯酒彈劍悲歌醉未休

明妃曲送可大

妾本名家子十五顏如玉羅綺閉重閨羞道黃金屋君王選秀色早嵗入深宮三年不召見憔悴泣春紅同時入宮人一一錦屏中芳顏自倚能傾國肯學他家買畫工祗憐寂寞深宮裏不道風塵邊塞起君王一顧不可畱蛾眉逺嫁三千里紅頰兩行啼邊城艸色萋今宵胡地月昨夜漢宮雞漢宮桃李春如雪此時緘怨辭丹闕但使君心悟畫圖不惜龍沙愁夜月

鳴鴈行寄趙瀫陽年兄南粵

鳴鴈發雲中羽翮摩天舉何意長風來吹向瀟湘渚連行接翼不忍分忽然散落如風雨洞庭波寒木葉稀霜空嘹唳常苦饑迢迢故國日已非聞虛驚使我欷今復彈射將安歸不及銜泥雙燕飛金牕繡戶春日防一爲鳴鴈行三嘆沾人衣

江南曲

蕭蕭煙雨秋江口兩岸靑旗拂細柳估客初回錦防舟妖姬正熟銀槽酒珠樓宛轉畫橋東油壁輕舟綺繡中桃葉江前對明月莫愁湖上起西風繁華莫唱江南曲吳宮舊艸茫茫緑

關山月

隴頭流水何年別戍客辭家心欲絕橫笛寒吹塞上聲春閨近對關前月如花小婦翠眉低覽鏡愁生玉面啼十年徵戍音塵斷不得雲中半紙題織成錦字空自嘆椷愁那到玉門西

行行且遊獵篇爲於子衝賦

漁陽九月陣云黒使君叱撥桃花色酒酣弄轡意气豪呼鷹出獵燕然側黃間欲挽倚寶刀銀鏑飛過雙靑骹千羣鹿大如兕排風蹠地走且號日斜勒馬原上立蕭條狐無遺迹書生自學萬人敵爲君卻掃陰山北

洛陽道

漢宮烏啼天欲曉平明試馬東城道銀鞍玉勒五花驄十八承恩拜侍中春寒花滿披香殿溫室璇房夜開宴呼盧一擲賜錦袍百和輕煙經宿散君不見咸陽三月花如雨捲衣淚落秦宮女

采蓮曲

芙蓉江上秋風烈采蓮少女沙棠檝紅顏耀日總疑花翠袖淩煙渾勝葉月髙船重花欲稀漸聽花間笑語防停橈忽憶巴陵道悵望煙波涕滿衣

上云樂

東廂食舉百戲作魚龍曼衍中堂落華鐘忽駐舞綴停更進西方上云樂老胡家世是文康紫髯深目華蓋方白巾裹頭火浣細緑珠作帶韎長曾從海上栽若木吹笙更截昆侖竹朝看阿母鬢成霜夕見安期顏似玉卻候明時日再中朅來獻賮玉門東流沙暮涉三萬里碣石天開百二重辟邪師子陳成列赴曲聲隨簫鼔節漢苑白麟未足珍宛城寶馬空稱絕白題歌舞奏仙倡爲祝黃圖日月長但願百蠻九塞靖烽火陛下長傾萬嵗觴

杯槃舞歌

吹鸞簫考鼉鼓四座停酌看槃舞七槃宛轉一匕舉左翻右覆勢如取九日落天星作雨晦明滅沒不可覩觀者疊迹色怖沮跳丸弄劍安足數夜長酒多弦管淸收槃按節作緩聲月髙露下天宇平向來巧拙虛無形

鳯臺曲

未央宮前桃李花柳枝煙裊禦陌斜貴主初臨萬年館小侯新試七香車香車繡幰開長樂十里天街鋪錦箔臺上乘鸞白管簫樓頭走馬黃金絡賜衣分得禦袍香寶玦瑚佩帶長朝遊歌管金張第暮入風流趙李塲君不見隴西老將頭白盡百戰不博通侯印

閣試徵西將軍出塞歌

楡關九月寒風早霜已白邊城艸敵騎朝侵敇勒營將軍夜出祁連道關山曉月度龍沙馬上芙蓉吐劍花連營畫地傳刁鬥十萬軍聲靜不嘩期門少年健如虎束髮從軍思報主畫角寒銷玉塞云鐡衣冷拂金城雨援枹執鼔何雄哉笑看樓蘭動地來合圍瀚海渾無敵轉戰臯蘭未肯回紫驑汗血歸來後肘背黃金大如斗胡牀坐解月支頭割鮮笑釂蒲萄酒酒泉亭障接烏孫輜重如山入塞門五云闕下報天子萬里封侯安足論

館課沙隄行

漢家宮闕五雲裏復道連綿正相倚建禮門前綺陌開銅龍樓下沙隄起沙隄迆靡屬東城十里宮槐緑影橫街官閭吏傳呼過隄上隄下人不行黃麻早下平津閣萬玉班髙元宰爵華轂遙從天上來沙隄半自雲中落滄海桑田事未眞人間富貴等流塵只言避世金門客曽見沙隄防度新

題桃川圖贈錬師張子故西苑方士也

我歌桃川圖舊識桃源客骨靑髮短雙頰紅十年賣藥長安陌自言本是武陵人花落花開不記春姓名偶被先皇識選列仙官侍紫宸紫宸宮閣天中起西苑繁華如夢裏銅盤百尺落秋空綺幕千門照流水祠壇隊隊羽衣羣鶴蓋霓裳擁聖君黃金白璧年年賜豹髓鸞膏夜夜焚當時等軰俱光采算袋裶衫揖上宰曽窺阿母降瑤臺更訪安期入東海海上重來鬢已秋鼎湖龍去水空流夾城輦路多靑艸別殿宮官半白頭承恩舊侶知何處聞逐雲中雞犬去惟餘野迹走風塵卻憶桃花源裏住我聞此語涕沾膺世事從來不可憑君今莫說丹砂事松栢蕭蕭冷茂陵

贈鄔秀才汝翼

白頭自如新傾蓋自如故西風蕭索朔鴈號江南老生來何暮我聞吳楚之間多大雅布衣往往稱作者才情不復論三唐直薄西亰接枚馬君乎君乎何壯哉握筆一掃傾羣材淒風寒迸金石裂長濤怒激天地回眼前浮沈那足數文章有眞心自苦胡爲乎敝裘零落雙眼白一夜商歌淚如雨我爲歌一闋君爲盡一杯白雪誰憐楚客調黃金空築燕王臺看君落魄今何似古來才人亦如此莫言得意自有時人生所貴成名耳

送業師黃東野先生左遷衛輝郡博

漁陽城下多秋艸漁陽城頭秋月曉涼風颯颯吹客心驅車逺下三河道三河地接太行秋倚劍悲鳴回紫驑滿堂擊築吾不樂黯淡胡爲賦逺遊先生落落閩中彥束髮牀頭開萬卷賦成盡擬似相如待詔金門不召見明光宮裏落雙鳧握綬江城興不孤推轂難逢北海薦抱經卻授西河徒靑氊莫道成蕭索博士古來官不薄買駿終歸郭隗臺登龍本出孫閣垂髫舊日魯諸生負笈從遊濟北城十年不立門前雪望斷江南萬里程薊門煙樹今何夕白露滿庭空水碧一尊相對夜色寒挑盡靑燈話夙昔長歌忽漫是離筵不盡浮雲黯逺天淇園到日應相憶萬竹寒聲沸百泉

彈鋏歌爲鄆樊生賦

君家閥閱髙東魯亦近樊城傳舊土兩朝八座祖與孫後代簪纓仍接武爾亦翩翩帝裏遊茱萸錦帶鷫鸘裘紫雲闕下彈雙鋏來向朱門傅小侯朱門修巷臨長道翠閣瓊樓相映好明月時聞內苑笙春風日蹋芳隄艸髙堂上客號三千俠少風流獨迥然鬭雞南陌爭金距走馬東城揖玉鞭相逢鬥酒多傾倒胡姬壚頭天未曉汾陽甲第貴盈門那作樵漁空自老薊門春盡雨茫茫汶水梁山路阻長錦衣歸向橋邊過不是靑絲馬上郎

荊門歌送沈澄川太史奉使楚藩

荊門望望何許橫跨三巴控三楚髙臺落日大王風明月空江帝子渚侍臣持節下蓬菜三楚豪遊意壯哉銀扉朱邸江邊峙玉檢金泥闕下開靑門柳枝日未午胡姬壓酒當花塢聚散渾如陌上云別離苦恨尊前雨驛樓官樹潞河西七十長亭路不迷贈客防投靑玉案當歌一聽白銅鞮南登卽向巴陵道苦竹香楓相映好斾指芙蓉澤畔花槎淩鸚鵡洲邊艸蘭臺仙館白雲秋飛蓋爭隨上客遊應教非同靈運賦懷鄕不上仲宣樓嗟君聲名何煒煜彩筆驚人珠萬斛論道三年侍石渠校書乙夜開天祿長安春色正霏防侍從翩翩滿禁扉早看方朔歸金馬莫學相如戀錦衣

夜郎歌送賈諌議徳修奉使黔中臨問屬夷酋長

燕城客舎經春艸落花如雪閒不掃故人忽作夜郎行離心溝水長安道與君追逐競髙蹤翩翩矯若雙飛龍春風共載承明筆曉月同趨長樂鐘嗟君風度何磊磊夙昔大名滿東海千言倚馬疾如飛賦成四座騰光彩一列金閨法從班朝朝鳴玉侍天顏牽裾折檻偶然事諫艸瑯瑯動九關夜郎越嶲天南土萬里夷荒開幕府倚劍秋回七澤云掛帆夜渡三湘雨天書逺向百蠻開辮髮番君夾道來嘯吒風雷震山嶽白日防兩何有哉金杯紅燭月鳴杵酌酒與君對君語區區離合安足陳懷抱平生吾與汝春晴日觀轉愁予十二河山錦不如莫詫故林偏得到吾將走馬深嵓居

白將軍歌爲吉軒令君賦

君不見關西故將五陵豪束髮從軍受六韜蓮花玉劍浮雲騎橫擊陰山塞月髙又不見五雲樓閣春窈窕射防彤庭海日曉碧衣行盡長安陌玉勒銀鞍弄騕褭君家甲第隴云東文武家聲霄漢通已看彩鳯鳴秦苑早見仙鳧出漢宮三年試政齊城宰萬樹名花何罨藹函關卻望紫气深姑射山中春未攺將軍矍鑠狀如何七十猶能擊缶歌防頗善飯英風在馬援憑鞍壯志多封侯萬戶吾何有庭種芳蘭門種柳結束還徴俠少遊十千一醉新丰酒齊城東去是三山弱水蓬萊路不艱郎君跪乞長生藥爲駐仙人千嵗顏吾聞黃河東來三萬里橫亙楡關天際起將軍世澤亦如此累累肘後何足比

投筆歌送侯兄上淸浪參將

昔年謁告黃山側西風送爾遊京國我來昨日入明光送爾南登古夜郎相逢相送何其迫踟躕溝水令心傷翩翩爾自佳公子丞相勲名在國史中丞踔躒本如龍汗血神駒更千里關西老將力不如魯國諸生名大起十年不售昭王臺轅下長鳴泣未巳爾時投筆大昻藏仗劍悲歌去故鄕兩臂常開十石弩千金笑入五陵塲橫行直貫單於幕手縛樓煩紫塞旁六騾已遁一騎返雪花如席髙云黃馬首血懸月氐器小婦壚頭索酒嘗赤囊一日奏闕下錦鞚飛塵朝建章三十男兒好身手腰懸兩綬黃金璫旄頭已落胡天久郅支呼韓同稽首不聞天子獵長楊卻召將軍屯細柳西南未罷伏波軍都防金章大如斗生年自有封侯骨彈鋏長歌勸君酒長歌未巳涕沾裳客子浮雲各一方兩甥牽裾啼不去一雙白璧騰精光大者日受三四卷小者學語聲瑯瑯顧我猶多離別嘆憐君不作兒女腸吁嗟乎桂水橫煙不可迫流入牂牁天地坼湘潭七十五長亭羨爾今爲萬里客旌節遙連銅柱陰樓船直壓鯨波白諸部蕃王伏道周千羣將吏喧江澤猿暝嘯跕鳶驚正使豪遊壯心魄春江瑤艸緑可折何當寄我長安陌

送業師鄭舒軒先生署教海寧同子衝可大二君

薊門四月楊花白丹鳯城南送行客兩生擊築酒欲防先生黙黙不盡歡我今爲歌行路難憶昔振翮閩海濵才名踔絕無與倫腹中萬卷已成笥筆底千言若有神數奇不逢得意薦賦成誰念馬卿貧十年漢闕泥穿履防度燕城桂作薪道傍明珠眞按劍櫪上驊驑空絕塵長歌投袂出門去江上聊開絳帳春絳帳靑氊殊不惡東南山水堪遊樂千峯夕翠入講堂一枕夜潮浸郡郭東風桃李色方深秋雨芙蓉顏自若天生豪儁豈無心不合先生長落拓君不見防稽寒士西入秦公車不收小吏嗔偶然懷中探尺綬黃金系肘意气新又不見新丰市中貰酒客寒賤時逢裏媼謫一日忽承內殿宣靑驄蹀躞生顏色人生得意自有時世事浮沈那可知還看獨對彤庭問接迹夔龍集鳯池

聽琴篇呈李雪滬先生

雨鳴瀟瀟風滿壁虛堂孤坐春艸夕何來兩客登我堂坐索瑤琴鼓前席吾家焦尾舊無弦世路逢人不解傳丈人錦囊出緑綺爲我揮手松風前宮聲一曲試瀛洲文物翩翩禁苑遊人間帝子銅龍館海上仙人綘玉樓倐忽涼飈飄四屋新聲轉作瀟湘曲沙淸石碧江水寒月明叫入汀洲宿弦悲調急聲轉防滿堂擊節淚沾衣幽蘭白雪何要此意世人知者稀丈人自是賢豪客橫琴呼酒雙眼白借我朱弦三尺彊試理淸商入蕭索

匡廬山人歌寄胡少白文學

廬山之髙髙入天孤峯秀出眞靑蓮峯懸石鏡何年影照盡彭湖三萬頃平開雙闕赤霞浮翠嶂丹厓萬木秋飛濤倒瀉銀河水灑入長江九派流靑山亦不摧流水亦不絕謝公行防空雲煙東林舊迹莓苔滅豫章胡生才且雄匣中玉劍雙飛龍拂衣欲出人間世走臥匡廬第一峯香鑪雲气飄山閣明滅千巖與萬壑雨急朝聞嶺上猿月寒夜聽江臯鶴有時結束帝城遊俠骨常輕萬戶侯上書北闕不待報笑臥胡姬舊酒樓罏頭日髙金管歇楊花茫茫春雨雪此時彈劍卻歸來脫防長歌舞秋月胡生胡生無與倫心雄萬夫步絕塵英賢古乃起屠釣何況儒術逢昌辰彭蠡爲君腹瀑布爲君口俯瞰洞庭波吸作一杯酒但欲澆爾胸中萬古之壘塊風塵防吾何有胡生胡生何時與爾同上匡廬巓足躡星虹禮南斗

贈於子衝大參請急南旋

長安城頭秋雨繁長安城下雙朱轓去年忽向洛陽道今年卻入長安門誰道分司非達宦誰言朝請不承恩行邊慣試渥窪馬到闕仍依白虎旙憶昨匈奴入邊塞隴阪以西殺气昏右方王將旃廬滿北地煙塵士女奔元臣廟略馳三殿上將戎軒歷五原靑海防經傳尺檄玉關依舊有遊魂翻令蠻府提鋒鋭欲掃干戈靜塞垣謝公談笑亦何易賈生流涕亦太煩競說請纓臨瀚海爭言倚劍出昆侖爾曹落落不入眼此事悠悠誰與論我今但欲拂衣去鬥酒悲歌意气存看君四十頭未白勉加餐食無多言

壽李北山先生八十

君不見扶桑之下一杯水一峯突出三千里其北有濟西有濮當代詞壇宗二李濟南修文地府深濮陽垂老臥空林同時已抱千秋恨異調俱稱大雅音江淮當日嗟流落尙璽先朝官不薄雙袖天風逐鳥還一竿秋水知魚樂至人遺形在杜機如翁達生識者稀不從北闕懷簪紱不向西山采蕨薇安期大藥欺人久石家金穀誰能守有田但種東陵瓜有錢但買宜城酒只今號作北山人素髮丹顏八十春躡屐當閒靑玉杖呼盧時側紫綸巾半酣擊缶耳稍熱笑擁如花歌未歇洛陽七貴眼中塵長安五陵原上月天道有盈日有虛得名得壽福已余璇閨況繼中郎業金匱還傳太史書中郎太史亦爾爾君家柱下差足擬請爲小著五千文藏在白雲封中石閭底

谷城山館集卷四

欽定四庫全書

谷城山館集卷五

明於愼行撰

七言古詩

商丘沈封君畫竹歌

梁王修竹不可識千秋艸合平臺迹平臺主人墨君友掃岀檀欒一千尺醉沈淋漓幅素看枝枝蒨翠若可餐筆端乍覺煙雲繞堂上時驚風雨寒寒聲槭瑟生綃起如在湘江秋色裏湖州以後稱太常此幅神眞良足擬主人種竹舊成林千里提封自作陰蟠根出地成龍骨勁節淩霄引鳯吟髙堂日逺悲風木手澤淒涼余半幅他日尙書閣上圖應寫平臺萬竿緑

壽臨邑邢封君七十長歌

邢翁濟北之名族世代門庭羅繡轂長公諌艸靑蒲伏羣從咸登天府錄翁獨翛然在巖谷芝房蘿壁薜荔服牛角掛經眠抱犢學儒不幹五斗祿種田往往皆成玉瑤環瑜珥多如簇一枝炯炯先出櫝名都十五不敢贖天風吹作華林木走馬春城十二街雕龍翠殿三千牘少年出宰稱民牧召入文昌錦被襆白簡綈囊臨仗讀云夢汪洋舟萬斛長風直下千里速姓名已在金甌覆方底詔函貤半幅玉繩蘭檢何熠煜翁冠柱後衣錦縠行年七十方瞳緑出門柴車聲轣轆季方持杖元方僕齊眉仙姥膺多福閬苑春開阿母桃渭川日長封君竹山中八月酒新熟玉盤琥珀四座馥松枝自煮石溪蔌珠履滿堂綺障促千金稱壽起相屬參差玉管間琴築主人浮白自捧腹生事惟餘陶令杯年華不問君平卜我家鄕邑不朝宿郎君舊誼惇羔鶩蹇予抱拙長碌碌彈鋏歸來頭不沐仙閭東望地可縮緘詞且效如川祝

代作朱憲使雙壽長歌

嵚崟大伾山西遮黎陽口白馬遙盤匏子隄黃河如帶東南走東南萬里入蓬瀛轂轉雷奔大壑驚長淮一瀉不知嵗至今惟見山崢嶸山上丹厓合翠谷別有日月非塵俗問言誰向此中隱西臺使君茅作屋使君早日客長安襆被香分畫省蘭兵符一領遼海震戎軒再駕朔漠寒閒心舊愛春山蕨忽解緋衫辭帝闕黎陽一臥防經年醉弄大伾山上月山月沈沈吐玉樓緑蘿飛花碧艸秋有時更涉滄洲趣釣艇煙簑對白頭松間鼔琴俯流水猿鶴夜聲淸心耳少年記作金閨遊一經又見金閨起珠袍錦帶開舊篋走馬曲江春色裏只今花樹滿河陽亦有槐陰如市裏使君年嵗七十彊紅顏玉骨何昻藏郎君自獻南山曲戲取宮袍作舞裳齊眉玉案雙尊酒皬然又覩西王母雕盤綺食羅秋堂鳯簫象管無不有仙家縹緲六鰲峯五城樓臺春气濃大伾如塊河如一杯水使君笑挾兩茅龍

寄送賈石葵大卿之任南都

昨夜南山射獵歸松窓醉臥星露防五更烏啼窓月白酒醒夢見長安客平明廐吏來相聞爲見春帆駐浦云春帆信宿不知處建業澄江杳然去緘書送君江水長此時脈脈空斷腸

岱西山人歌壽何吏部敬庵

君不見岱宗之山海上起雲霞沃宕三千里七十二峯峯揷天西支半落淸河水山川回合勢連綿靈气應鐘不世賢大名誰者齊北斗岱西山人行地仙山人舊隠雙龍闕左省含香陪上列共道詩名水部傳更聞啟事山公絕一時流品入陶甄簡要淸通世所珍三十朱輪行寶陌衣香風動洛陽塵素心忽憶棲巖谷解組歸來雙鬢緑玉樹多從院宇生蘭房近傍煙雲築山人修翛六十餘頳顏綽約玉不如載酒時遊廣裏月垂竿閒釣錦川魚石閭有伴飡瑤艸玉几金牀春色曉人問已自有蓬瀛何人更說蓬瀛好爲翁亢節歌欲長瓊巵起壽春茫茫泰山若礪海水竭大年不凋齊日月

大伾山亭圖歌爲朱令君賦

誰持一幅綃掃作千林碧奇峯華嵂浮煙空秀色橫分白馬迹山下艸堂瞰古城百花潭水飛春英長楊翠栢蔽云日靜聽似聞風雨聲亦有髙臺臨灌莽岧嶤百尺浮雲上何人月夜舒長嘯一聲遙和竹林響臺下悠悠河水來亂帆東去接天回靑山一片明湖裏翠黛光揺寶鏡開春風滿巖杏花裂光中乍見輕煙滅赩如赤城霞皎若天山雪修竹檀欒碧萬竿淸風瑟瑟動庭蘭了然瀟湘色對此心神寒西北一畆丘厥形如負局仙人對奕揮素手華山防更春艸緑我披此圖開心顏一時坐我煙霞間恍如身到輞川曲目中已自無塵寰又似桃花源裏去碧流紅雨不知處黎陽仙翁聖代英欲臥滄浪絕世名一朝解紱謝天子杳然自寫丹靑裏有子重看上苑花河陽萬樹還相似仙翁可望不可親繪爲此圖傳世人眞遊莫訝人間少方丈蓬萊別有春

桃花嶺圖歌壽太宰楊夢山先生

長安三月煙如織上苑桃花看不極主人舊是武陵人別有春林千樹色千樹萬樹玉嶺賒爛漫風前十里花細纈半含仙掌露繁枝齊吐赤城霞主人數椽築洞口手植城堤防十畆笛裏香分畫閣梅樓頭艶拂金隄柳花間漉酒醉朱顏石幾松牀自閉關不遣紅塵來陌上惟容流水到人間只道林中聊可住芳菲又滿咸陽路掃盡都觀裏泥栽成濯錦江頭樹還將幅素寫花源半染山光半水痕拂拭自疑眞境近不知春色在公門君不見度索山前花落晚千年一結條支卵東方先生太苦饑噉余半核如金椀又不見仙人子晉遨五城白鶴朝驂海上行緱山瞥見花成雨沈醉吹殘月夜笙主人亦住三山島瑤池仙種分來早花開防度笙防曲日上扶桑春未老

炙兔行爲於子衝賦

漁陽大使齊大俠行邊數奏甘泉防千金飽士士欲死領向狐奴山下獵黃楡九月號北風雙鞬怒馬如盤空弓影向天毛羽落聲撇地霜艸紅緑眼健兒馬前走血懸兩兔貫首傳火無煩玉鼎調擘肩未假鸞刀剖鴟夷吐酒復不住月氏漆器在左手酒酣握槊還大叫笑謂魯生爾能否沙頭月出燕云黒枕藉相看頭不幘平生肝膽向誰傾說著世人雙眼白羽獵虛隨卜祝羣詞人亦自樹功勲試問隴西李都尉雄材肯數霍將軍

武定侯墓歌

長安城西銷客魂故侯墓前雙石門空梁無風蠨蛸掛髙臺不夜鼯防奔行歌牧豎上隴首守冢老兵眠樹根道傍徙倚長嘆息千古此意誰與論當時貴寵眞無匹勢倚靑天回白日驂乘親陪別苑遊行香日侍齋宮直元公鐡劵大國封都防金章新樣刻玉鞭蹀躞內廐馬雕盤絡繹尙方食權相交驩亦掃門徹侯受酒咸避席此時意气薄靑雲睇笑看人寵辱分負郭園池田太尉重城甲第霍將軍求仙偏訪燒鉛客亡命多歸帶劍羣曲閣重樓春自駐繁弦急管日初曛自言富貴無銷歇爭見桑田海亦竭未央宮前請室開咸陽道上車塵絕閒門行馬臥莓苔舊館罦罳藏雨雪只今尺土閉空原嵗嵗春啼杜宇血吁嗟嗟世皇二寵傾朝廷前有武定後咸寧福過俱爲萬人指法行再見七廟靈人間榮悴咸可數古來金穀與郿塢前車已郤後車馳請君但看北邙土

雙林寺歌

道旁佛宮誰者築珠樓寶殿橫山麓僧徒指防爲予說此寺方成主人逐憶昨十載气薰天吐納日月揮雲煙外廷稍引三公勢內禁親操六璽權出入鉤陳畱筦鑰笑談甲觀走金蟬建寺平侵貴主第施僧直請大官錢輸來多寶堆成塔輦盡黃金布作田法官梵宇何連曼勝地名區看不斷墓上林園學九陵祠前樓閣成雙觀落成牛酒國親供建醮香花天女獻吁嗟此寺小赤刀已欲盈千萬我皇神威符世祖距脫大姦俯地取郭家金穴入水衡鄧氏銅山歸少府廬兒解玉乞街衢宅婦懷簪隨卒虜惟餘此寺在郊原虹梁綺搆誰爲主蛛网空懸梵鐸風靑苔自鎖瑲瑯雨盛衰轉盻那不有防年翻覆看如許君不見江陵城頭土三尺若敖餒鬼不來食一代賢豪此謂何爾全首領恩亦極

燕子磯歌呈李棠軒宮諭

大江西來萬里白建業靑山兩岸劃山根片石鑿不斷斗入江流數千尺我來掃石上髙空直躡忽怳開鴻蒙回濤細齧鷟鸑嶺懸厓倒瞰黿鼉宮魂搖骨栗不得語銜杯邈望蒹葭渚蕭蕭木葉滿江流卻是千帆萬帆雨雨餘返照江水紅赤城吐色江水中須防海月東山出睡龍欲動金波溢水晶爲盤玉鏡開秋光寒瀉玻瓈臺客懷跌宕不可柰散髮呼酒天風來西望采石若可挈長江之水亦應裂君家供奉去防時不見今時江上月

獵兔歌

南山獵兔如獵虎萬騎合圍晝伐鼓壯士齊闗十石弧王孫自撥千鈞弩兔走入窟窟艸平長林落日讙人聲銛防利劍不得刺汗流蹋足空屏營君不見北山老翁手握矢臂解一鶻狡兔死

賣珠行【長安有賣珠老嫗故侯侍兒也能道興衰憮然有感作賣珠行】

賣珠老婦髮半白提筐日走宮城陌徧謁朱門不得休斜倚道旁長嘆息自言本是緑珠儔夫婿先朝萬戶侯錦衣夜直銅龍闕畫棟朝開碧玉樓爾時秀色新承選二八嫂婷集內館小閣防風倚翠屏閒房落月調金管羅衣寶靨不勝春十斛明珠掌上新只言華屋長如海不道滄溟亦作塵當時世事一朝變郿塢黃金實內殿劍履三千帳下空鴛鴦七十池邊散前年曽向舊門過新主承恩驟玉珂今年又望門前道行馬半殘生緑艸繁華憔悴看如昨覆雨翻雲何閃爍橋上年年閱水流宮前嵗嵗看花落我聞此語涕沾裳世事悠悠不可量祗應漢代麒麟閣千古名垂日月光

雙桂行壽宜興蔣郡丞

堂前雙桂樹堂上雙樽酒太湖一曲住者誰淮南秋色落君手使君瀟灑豪且賢東方千騎何翩翩一日上書拋紫綬走種陽羨山間田山田種秫收不薄荊溪如畫堪行樂桂花已見湖上開桂子還聞月中落月中淸影碧天秋花下斑衣對白頭陶令歸來渾是醉徐卿老去百無憂不見都觀裏桃不見防陵橋畔柳桃花吹作素衣塵柳色歌殘行客口誰能向桂花樹下日陶然萬斛天香近酒邊燕山五枝君不羨蔣家三徑益可傳

招山人歌

城中山人常苦多山中山人常苦少我來杖防入山中山人門外迹如掃聞道長安方大索髠鉗赭盡荷衣色今朝司獄中書昨日平津座上客大國並容何事無防川防口無乃渝山人有山歸亦得愼莫出走越與胡

亭山洞歌上周師七十生辰

岱宗西來未了靑結作秀山山似亭亭坳石洞何窈窕千峯萬峯羅作屏山翁少時隠山麓數椽桃花源上屋鶡冠憑幾暮云生牛角掛經春雨足偶然隨牒入燕城博士驚傳墨綬榮赤縣郎官原應宿蘭臺循吏早書名人間月旦吾何有那能折腰爲五斗拋卻河陽縣裏花歸來彭澤門前柳山中回首隔風塵緑髮方瞳白袷巾煙霞半結遊仙侶弧矢還逢獻壽辰此時涼飈入戶牖華軒松桂參差茂有孫能采澤宮芹有兒能致宜城酒銀河耿耿月上鉤座客誰者飛觥籌同遊門巷多蒼蘚舊學生徒已白頭請翁拍浮莫辭滿人生七十古亦鮮試探洞裏玉函書海水何時復淸淺

甲午五月朱可大自江右來訪相見喜極對酒放歌

別君春花落思君春鳥啼春風吹逺夢夜夜到湖西只言尺素迷江樹不道隔年卽相遇元方執禦季常隨徳星應卜賢人聚攬衣出迎雨滿衣秉燭相看暑气防炎天命駕三千里如此交情古亦稀笑殺山陰一夜舟笑殺平原十日酒把杯脫防雙眼白放歌大叫無不有與君譬如雙吳鉤神精防合自有由興君譬如雙飛燕差池羽翼時相見莫將逐客當沈淪自是江湖合有人試觀靑海營中月試望長安陌上塵羨君紅顏髮盈幘我已如霜鏡中白回頭三五少年時半百光陰如過客赤繩系日那得還長鯨吸海防時幹燈前起舞勸君酒何處含情可盡歡

雪中登樓看山歌

月中看山不辧色雪中看山不辧影闌前九疊錦屏張一時幻作虛無境蒼茫顥气萬里通輕瓊冷絮飄鴻蒙閻浮防許還遭刼色界由來總是空憶昨築樓對城缺本爲看山亦看雪那令有雪卻無山倚樓滿目成防泬山亦非眞無雪亦非常有自顧夢覺身至竟誰爲偶此時欲說已忘言拍闌且盡杯中酒

雪後登樓看山歌

昨朝飛雪滿大荒登樓四顧天茫茫今朝登樓禁不得吾與靑山頭並白筠牀呼酒皛宇開瑤華積作中天臺對山遙勸一杯酒平生與君爲素友君今頭白靑有時柰何吾鬢眞成絲

雪中菊花小歌

去年九月雪雨集菊花吐向雪中泣今年十月菊始開雪花又落黃金罍繁華何意同蕭瑟冷蕋疎枝一半白羅綺三千夢早春卻將鉛粉妝佳色素影關山夜欲流寒香寂寞楚天秋不知陶令吟時醉正是袁安臥處愁籬邊吾亦憐吾友苦節貞心成素首試看東園桃李花霜前零落今何有

冬日送方胥成北遊臨邑訪邢子願侍禦一首

黃石山頭雪未晴黃石山前送客行天寒嵗暮白日駛北風獵獵吹冠纓看君殊少風塵色擊劍長歌雙眼白少年曽慕五陵豪老去猶爲萬里客只今躡屩逺行遊湖海茫茫路阻修舉世何人重詞賦布衣無筞幹王侯山中蕭條鮮所有解衣衣君勸君酒平生肝膽向誰盡但說邢公不離口邢公好士無與倫千金散盡家苦貧此時無忌還畱趙何客馮驩可入秦君今又向犂丘去馬首殘陽明逺樹山頭望君酒欲醒相思並在君行處

遊蜀山湖歌示任城王甥季輔

昔聞鉅澤湖漭沆三百里自從中作宋公渠兩岸長虹夾汶濟我家湖北纜扁舟住近滄浪不解遊王郎亦住湖南曲攜我來探水國秋叩舷湖口渺然入洲渚縈回望不極荷芰殘花棹底分鷗鳬亂影帆前失波心宛在一丘懸直上蒼茫盡水天萬頃淳沈碧落千林黯淡入寒煙蕭然似欲來風雨感慨愁心弔千古秦皇片石有孤峯魯國荒臺無舊土玉甖春酒欲盡無沈醉煙波興未孤西風不過山陰道枉向君王乞鏡湖

九華山歌送施幼淳省元南還靑陽省覲

九峯名九子幻作九蓮花去天不知尺有防晴空片片飛丹霞南宮才子江東客筆帶九華峯頂色學書欲作萬人敵一日聲名傾上國靑春謁帝入神京黃石尋師駐谷城經術逺宗燕太傅門墻半列魯諸生忽登泰岱看鄕陌望見江頭雲气白愁心一夜渡淮陽不爲蒓鱸秋興廹千里寧親願不違西風蕭瑟送將歸尊前落木渾成雨馬上防霜欲防衣爲君長歌勸君酒便是別離未應久去日聊隨朔鴈飛來時莫在春鴻後玉樹靑熒上苑栽君王正憶子虛材好將九朶芙蓉露瀉向仙人掌上開

嵗暮送汪山人敬仲南還

寒風颯颯愁雲繁江南浮客來到門手出瑤華八百片雪花錯落飛瓊軒自言落魄無何有湖海豪遊成皓首竟陵學士座上賓新都司馬社中友燕南作客嵗將防彈鋏長歌道路難知公當代論風雅曽向人家捲裏看蓬門舊日不迎客爲君拂拭凝塵席談詩靜夜一炬紅呼酒髙齋雙眼白送君南去及新春殘雪初消路少塵行到石城應早渡隔江桃葉喚歸人

平倭奏捷歌

去年都防大徴兵平壤島冦皆掃平今年司馬通和議蓋海鯨鯢不可制魚服十萬簸狂瀾千里腥風塞月寒不見降書來日窟空令獵火照辰韓吾皇按劍赫威怒獨運神謨懲往誤早傳制府鑿凶門更詔中丞開武庫材官負弩盡從徵慷慨辭家志不平殺气千尋飛浿水軍聲一夜度龍城士馬驂驔誰復數靑海原頭晝伐鼓轉斾橫捎樂浪云洗兵半染夫余土陸營三路勢已奔水營大隊赤云屯弓刀蹙沸鮫犀裂戈甲搶攘日月昏小酋面防大酋死屬國君臣歌燕喜羽書昨夜自東來直入甘泉報天子論功大發水衡財碣石闗門日夜開符節星馳莵塞金繒山累白龍堆十年餽師三百萬今日方聞博一戰明王守禦在四夷屬國君臣爾莫玩

射覆謠戱作

郭舎人東方朔來前射覆相爲樂謂此金盂中有何一蠕虫不是蜥蜴亦非守宮中者賜帛不中城旦舂舎人東方相顧咍此胡爲來哉謂之爲龍不能變化興雲雷謂之爲蛇又不能委蛇蒲伏與世諧此何物也陛下幸發視必是一蝸牛身似有所負外又無所求不肯濡足惟願藏頭循墻而走面壁而修鐘鼔不能享鼎鑊不能謀左角大勝右角大敗未嘗知喜未嘗知憂蘧廬爲天地混沌爲春秋其覺如寐其生若休此有巢氏之裔無腸子之儔與聖人拊掌笑是物安足收放之污瀆中使從蛭螾遊

日觀峯歌

岱嶽峯頭一片石天光杳杳連空碧我來夜掃石上云未明看見海中日日出海東防千里茫茫不辧雲與水天雞啁喔海上啼東方霞气半邊紫忽然瀲灔琉璃丹一捧出赤玉盤長繩斜挽不得上半時方到扶桑端扶桑枝葉成五色海水明滅一綫白日旁雲气如連山目中欲識鮫人國平明日髙海水漧滿天翕赩紅气團三山金闕流安在六鰲背骨秋霜寒憶昔秦帝東封年欲浮白浪遊靈仙驅石作橋不可涉金支翠羽空西旋防時得見海中出日三千丈脫屣妻子如浮煙眼前朱生信豪士側帽大叫石上眠我亦欲取巨石塡東海揮戈且止羲和鞭六龍不停日如矢仰天嗚嗚酒熱耳

泉林歌

雷澤萬頃波澎渤如萬馬陪尾鎭之不得溢釃爲靈瀆出其下洞門噴薄瀉飛泉沸珠迸玉聲潺湲天山雪花四月落片片吹上春衣寒淸流可潄復可枕拍浮大白相對飲潭中石子成五色熒熒細濯巴江錦行盡回溪地轉偏疑是鏡湖春水旋深林蔽虧不見日但聞雜樹多鳴蟬樹裏泉聲百道重木根詰曲盤虯龍解衣羅坐泛流羽天光水色何溶溶逺峯隠見多明滅殘霞飛丹手可掇此時林壑瞑色來呼酒彈琴望雲月月上靑山醉若何臨流垂手挹素波且歌白石吟淥水紅塵萬事空蹉跎旭日髙林送客子淸風四面松聲起市橋一出到人世武陵桃花空流水

嶧山歌

岱宗海上來西塞中條路東南數峯靑未了淩波欲涉長河去似防不防走勢回結作芙蓉掌上開靑浩蕩何年裂平地湧出金銀臺名山固多奇此山奇欲絕累累萬古石谽谺成竇穴落星不到地累丸不到天懸圃亦已碎羣玉亦已顚金華牧兒何婉孌一入紫煙不復返世人誰者叱羣羊坐看蹄角生苔蘚人行石中何盤十步九折穿嵌巖顧見雜花開綺繡又聞淙淙泉水聲鳴環千峯宻萬壑逼日光時向天窓滴深林已盡鳥不鳴攀緣猶訪白雲迹白雲在天何時還洞門石扇開重闗五花峯頭一騁目飄如乘虹駕鶴飛出天地間但聞長風颯颯萬里至使我四顧淸心顏君不見滄海桑田年嵗攺秦皇片石今安在萬騎千乘化作灰河聲依舊東流海沈吟此事思欲飛擊節髙歌淚滿衣空憐世上浮沈子白首紅顏何所歸

前贈李本寧歌

一別十五年再別十二春人生百嵗苦不滿可堪防作別離人前年君入蜀爲李醉歌爲陳哭酒挹玉華山色靑淚灑嘉陵江水緑去年君入越曽訊朱公訪禹穴邀歡又作湖上吟沈侯細腰可已折今年君向燕京遊千騎朱衣唱八騶道旁忽問魯狂叟半夜停車南陌頭我病伏牀君坐膝呼兒出酒陳曲室相看如夢燭影殘屈指良遊話夙昔我年多君兩嵗彊君頭如漆我如霜浮沈聚散不盈眥回首萬事空茫茫北風吹雪角曉寒車帷欲裂嘶馬酸莫言嵗晏別離苦更有時危道路難知君詞賦滿人口六符鼎足多故友君王倘復問同時舊日嵗星人識否

後贈李本寧歌

李君李君汝今坎防何甚哉七命藩臣二十載朝天又奉除書回憶昔蓬萊開內院翩翩二九淩霄漢大者爲相小乃卿君乎鍛羽來何晏當代詞場論作者君及江東兩司馬誤殺人間白眼兒輕言侍從無風雅一去承明閱嵗年秦梁蜀越多邅延道髙不容豈有以異哉造物操防權我聞柱下之裔多才子白也飄零賀折死今日得君而三矣君今不夭復不賤又無畱滯安有此李君李君爲我楚舞我爲君歌嵗雲暮矣將如何天生豪儁必有用如君不信長蹉跎涇水一斗泥化爲一斗谷淸者受其名濁者食其福翹翹常不足碌碌常有餘人者歆其實天者寶其虛請君還我淩雲筆我還君家祿萬石

五大夫松歌爲劉博士元陽賦

爵名五大夫其數不必五何知非二松屑屑爲之補二松五松俱莫論秦人已沒沙丘魂金椎馳道迹如掃此中惟有松枝存我觀此松顏色古幹如虯龍質如土鸞樓鶴舞防千秋猶憶當年巖畔雨自有此山卽有松百木之長五嶽宗秋聲不防天門路海气長懸日觀峯亦不爲封榮亦不因封辱興亡閱盡總無情何況區區小除目濟北劉生逹者流題詩舊向松間遊嵗寒豈欲聨三友道逺還因寄四愁君爲博士掛冠早松號大夫今欲老浮名夢幻兩茫茫不須苦作秦松考

瀛海仙人歌爲任丘劉翁雙壽賦

君不見碣石髙懸海上臺九河之水昆侖來一入淮陽五百載地靈猶向瀛州開瀛州雲气何超忽北拱漁陽連漢闕赤畿總號帝王州瑤堂別有神仙窟仙人碧髮更方瞳天姥霓衣出閬風臺上時騎雙彩鳯壚邊共跨兩茅龍當年自種藍田璧瑤艸琳華堂下植學士絲綸接上臺中丞節鉞通南極寧親暫許帝師旋防道封函降自天上食分將仙禁酒舞衣攜得禦鑪煙七十已稀況八九如此齊眉古未有蓬萊謾道棗如瓜度索虛傳桃似斗嗟乎仙人誰與儔瀛州平地是瀛洲從今嵗月眞多少海水還成淺碧流

壽封君邢翁九十長歌

翁年七十八十時我曽兩度爲祝辭今翁算十復過九我辭三祝翁許否濟南古有九十人轅生伏生席上珍轅生爲郎官不進伏生授女口不眞翁今有官復有子方瞳緑髮身著紫江南辭客久停毫惆悵山東邢柱史片紙眞同片玉看雞林傳寶出長安書法妙入鐘王室騷命卑陵屈宋壇蒼梧碧竹復不少何言玉山與瓊島人生百嵗苦多愁如翁千齡顏更好泲園東望是蓬瀛淸淺當年防度經自是泰階多景瑞珠躔已現老人星

漁陽老將行爲郭總戎建安賦

漁陽老將名家子少日趨庭弄文史操觚屢試不見收投筆悲歌辭故里桂玉蕭疎客帝城遊談無術致公卿煙塵正滿漁陽道挾防還爲塞上行爾時戚侯鎭北土七校屯營開幕府江南劍客擁轅門若个驍雄健如虎將軍自臂六鈞弓玉帳分符細柳東新降部落連靑海見築亭臺跨逺空薊門論守不論戰十年左角無傳箭一朝碣石見桑田臺上黃金顏色變歸與彈鋏罷登壇手挽虹霓上釣竿東徵西討年來事笑踞松根白眼觀西亰有班今有郭文武聲華何磊落君家難弟定逺兄一片燕然銘再鑿聞君矍鑠壯不如八十欲近七十餘還看世業靑雲逺盡出蘭臺舊著書

夜雨呈吳郎

城南學作瀼西屋炎天試借吳郎宿不知有何光怪發一夜蛟龍怒相逐雨聲徹旦雷聲奔列缺不防髙空痕崩濤萬壑吼萬馬此時已囓孤亭根爲客睡眼不曽著遣涉滂沱問安樂莫將風物動鄕愁且覆靑州銀鑿落

吳郎歌送翁晉北遊京師

舊知吳郎名不識吳郎面長帆忽捲大江云炎風五月來相見披衣倒屣開我關舉杯熟視成潺湲身如海鶴目巖電恍然再對吾師顏謂我垂髫稱國士於今垂白棲空山生死淒涼知已報南望其如路阻艱吾師當日詩名起後駕方稱王與李庭前秀出瓊樹枝復向騷壇執牛耳源泉萬斛瀉胸中風雨千重飛筆底能以遺形貌古人還將學步嗤餘子白眼情知禮法疎神心不受風塵滓北遊一泊汶陽船小谷城東寄數椽防回暝色來新漲防夜秋聲聴早蟬仰天擊劍捨我去又向長安大道邊昭王臺畔金精拄鄒衍宮前海气懸弔古應歌明月塞憂時欲賦帝京篇江南才人滿人口目中如君不數有有衣莫染洛陽塵有錢莫買新丰酒漢廷公卿多世交燕市屠沽非素友君王正起通天臺子虛上林出君手男兒七尺遇有時安得奇才長不偶歸來爲我一掃岱峯云夜看海中赤丸跳如斗

谷城山館集卷五

欽定四庫全書

谷城山館集卷六

明於愼行撰

五言律詩【唐體樂府附】

出塞

萬里關山道蒼茫玉塞秋沙飛晴作雨霧結旦成樓羌管霜前怨胡笳月下愁酬恩懷一劍端不爲封侯

入塞

度漠滅天驕歸來意气豪霓旌回瀚海羽蓋指臨洮少婦迎珠勒親兵賜錦袍勲多明主記不解假錢刀

君馬黃

寶馬來西極龍閒服上箱浮雲金勒影飛雪玉珂光骨凍長城水蹄翻大漠霜美人天路逺只覺壯心傷

戰城南

塞北朝傳警城南夜合圍旗翻明月暗劍落曉星防朔气聲刁鬥邊霜捲鐵衣橫行期萬里酣戰不知歸

巫山髙

巫山峯十二縹緲倚層空細雨猿聲外輕雲鳥道中江流巴子國月出楚王宮舊館今何處茫茫夢不通

隴頭吟

隴頭流水別淒響自堪驚月散東西影風傳逺近聲傍侵疏勒道斜入隗囂營嗚咽歸腸斷何時到渭城

上之回

離宮陳上郡禦輦出回中七校長楊北千官細柳東旄頭懸塞月漏箭雜邊風卻望單於幕蕭條萬里空

長安道

晨光開紫陌春气燿丹霞月落新丰樹煙籠上苑花金羈京兆馬繡轂富平車俠少逢何闊相過趙李家

洛陽陌

東都佳麗地共指闘雞坊挾彈妖童騎當壚小婦妝柳花金穀暗槐影玉溝長愁望飛塵起驕騧赭汗香

折楊柳

朱樓臨大道垂柳正依依葉淺低愁黛花輕上舞衣三河春欲盡五嶺戍初歸何地應腸斷闗前雪正飛

闗山月

三五關山月天空萬里秋影含靑海動光度玉門流曉角傳軍壘寒烽隱戍樓陰山方接戰且莫視刀頭

梅花落

腸斷金閨婦愁生畵閣梅瑤華風裏落玉樹雪前開拂影侵羅袂飄香上鏡臺關河春色暮鶴勒幾時廻

雨雪

陰山徵戰地雨雪夜霏霏凍縮胡兒馬寒凝漢將衣範恭疎勒返蘇武漠南歸頗怪關門柳春前作絮飛

長幹曲

妾住在長乾離居嵗欲防洞庭歸客少浦口去人難雨落吳天暮雲橫楚岫寒含情何所待憔悴碧江湍

江南曲

采采白蘋洲蘭橈憶逺遊日懸云夢濶天隔洞庭秋風物三湘道煙波萬里愁離居逢嵗宴掩涕倚重樓

紫驑馬

寶馬蹀臯蘭紅塵撲繡鞍追風珠汗落踏雪玉蹄寒北地春方澀長城凍未幹一鳴思報主不取按圖看

送陳春宇太史冊封楚藩二首

遙遙江浦去望望洞庭西擁傳過三楚乘槎入五溪潮平津樹杳天闊浦云低想見花源裏漁家路不迷持節金閨客星華並列侯遙分鸞掖色一作兔園遊日暮湘潭雨天寒夢澤秋豈應歌故里白雪少人酬

送張洪陽太史請急南還

寧親承予告秋盡理行裝槖載蘭臺筆衣殘粉署香酒邊燕月近帆外楚天長舊識張華劍寒鋒起豫章

寄送朱可大南還

自別春湖去音書已隔年所嗟千里夢常在五雲天雨色維揚樹江聲北固船經過多逸興佳句向誰傳同李前峯兵部趙竹裏文學集侯氏東墅信宿二首

十載談經地重來徑已荒野花含宿雨秋艸上空墻客送新醅酒樓懸舊臥牀曉涼憑檻立山色四蒼蒼故人復此地不醉欲如何世事杯中盡年華鏡裏過孤云畱閣樹殘日掛煙蘿惆悵王孫去門前芳艸多【時侯兄少泉從軍塞上】

少虛趙丈見過二首

上客回髙駕過予松桂林題詩白雲暮對酒飛花深逺樹浮殘雨髙城下夕陰艸蕓閣吏寂寞此時心經春猶臥病長日掩衡門豈謂山陰棹能尋谷口村世情雙白眼生事一靑尊不淺忘年契千秋事可論

雨中舟行

天闊雨防防孤帆過驛亭云吞江樹白霧失曉峯靑岸鳥迎船濕河魚出网腥生涯多少恨無處異飄萍

夜泊有懷

月白夜將防潮平兩岸寛倚舟人語靜過雨樹聲寒戍鼓城隅覓船燈水際看所期江路迥何處采芳蘭

天津觀潮

六月天山雪寒濤亦壯哉聲疑吹地轉浪莫蹴天開估舶迎風住漁舠弄水廻方聞通海運萬櫓日邊來

泊潞河驛

行盡燕齊道來從上國遊飽經湖上雨寒泊驛邊舟朔气雄三輔關門控九州五陵十萬戶夾岸起朱樓

哭沈虹臺太史二首

故人忽云沒聞報涕汍瀾今日吳江冷當時易水寒靑編門下受丹旐路旁防夜雨猿嘯浮生夢已闌思君不忍問河上返孤舟豈是懷沙怨應非蹈海遊花殘吳苑暮鶴唳月亭秋腸斷論交地宮城十二樓

雨

城夕涼風起空堂颯似秋片雲生逺岫驟雨過重樓暝色階前樹寒聲峽外舟鷗鳬何自喜泛泛滿靑流

告天臺爲趙瀫陽太史賦

邈矣髙賢操淸風華冑傳畏知嚴暮夜考履質靑天國史千秋在家聲異代懸只今臺上月猶照舊鑪煙

題畵

黯淡秋湖色涵虛望渺然斷橋橫落日逺水出寒煙雁向平沙落鷗依折葦眠吾家住湖上閒殺采菱船夏日偕張洪陽殿讀憩龍華寺寺在苑北湖上

同過湖上寺伏日坐淸涼雲水浮仙闕松杉防講堂雨歸蓮葉淨風起稻花香小借支公榻人天午夢長

夏日進講和張洪陽年丈韻

秉燭趨丹禁橫經侍法筵曉涼生殿閣旭日動雲煙佩委天香散花深玉漏傳非材慙獻納鵠立細旃前

喜雨

春來全未雨一夜雨成霖觸石何時聚崇朝已自陰錦林花气重金闕漏聲深潤澤占天造殷憂慰聖心

七夕

客中逢七夕片月倚重樓靜對星河夜涼生枕簟秋人間渾是夢天上亦多愁覽鏡驚雙鬢空悲嵗序流

秋夜

虛閣夜沈沈秋聲在樹林山中猿鶴夢客裏嵗年心露下蓮塘冷螢流薜幌深坐來銷萬籟隱幾自成吟

送懷上人還金陵

空門無所住亦復憶江鄕半偈禪心定孤舟別路長錫飛吳葉冷筆拂楚花香又向秋山裏鐘聲閉夕陽

送張靜峯年兄赴河南別駕二首

十年南省客半刺領東周馬向雪中去人稱洛下游關河三輔道云物二陵秋別思還蕭索寒塘水自流承寵無遲暮褰帷意气生諸侯均揖譲長吏有逢迎郡閣山當戶河橋栁向城三川風日好偏適宦遊情

送李敏齋符卿奉使省覲

只今三省佩又下五城樓薊北霜初落淮南桂已秋宮云隨子捨卿月引行舟可柰河橋柳年年綰別愁

送鄒進士南臯謫戍貴陽二首

自憐焚艸日卻送看花人迢遞三危路飄零萬死身長沙悲賈傅湘水弔靈均總是經過地將誰采白蘋綱常千古事憐爾志如霜首欲階前碎珠憑頷下藏有生心盡折縱死骨猶香不似靑蓮客無端謫夜郎

送習豫南太史謫居閩中二首

渺寒江路君今嵗晏遊十年池上佩萬里雪中舟仕節人誰識浮蹤水自流含情無可道不獨爲離憂對酒不能飲心悲握手論如何同捨客忽作逺遊人世態靑雲冷交情白首新還知明主意宣室待詞臣

應制題畵四首【有序】

萬曆戊寅正月上出內府畵冊二十六幅命日講六臣分題奏上各賜銀豆一包時同事者宮詹吳門申公宮諭信陽何公宮洗新都許公宮贊武陵陳公翰撰南充陳公也予分得四題如左

雪景

輕綃寒色動不是月華開鳥道千巖迥江光一徑廻虛無分玉樹彷佛想瑤臺未擬歌黃竹陽春徧九垓

煙雨

瀟瀟一幅上秋气滿楓林半似隨風引全疑夾霧陰逺峯看處暝疏樹望來深筆底煙雲色爭知用作霖

宣廟禦筆汀鳥

筆端成大造海鳥若相忘暮雨汀莎濕春風岸芷香柳邊迷落絮雲裏帶飛霜總爲經天藻長畱羽翰光

鵪鶉

彼楡枋翼丹靑畵作眞靜眠宮艸日閒傍苑花春顧影驕金距逢塲上錦茵非同珠樹鳥獨用羽毛珍

寄馮志方博士二首

一別褒衣客今來幾嵗星吳鉤知射斗魯壁記傳經對酒春云碧題詩暮雨靑向時遊賞地南北各飄萍幽人渺何許江上舊儒冠客捨蒹葭雨堂飡苜蓿盤楚天秋水濶燕闕曉鐘殘懷防雙紈扇因風欲寄難

張洪陽殿讀待舟潞渚寄送二首

昨日橫門道魂消鬢欲秋寸心應未逺尺素已堪愁對酒靑燈醉看花紫禁遊離情如潞水連夜只東流歸夢春來劇那堪送逺遊身懸蝸左角家在海西頭天地才難盡風塵道不謀河隄楊柳緑亦欲買歸舟暮春同朱可大廷尉遊摩訶庵聽無弦上人彈琴因飲南園二首

福地開眞境蕭辰欵梵筵百花春夜雨一飯講堂煙妙法旃檀諭空音緑綺傳云牀容臥起隨意檢詩篇別有祗園勝春光象外幽人從蓮社飲地勝竹林遊雨色陰蘿幌鐘聲度石樓不愁歸路晚乘月可淹畱告中同可大再遊摩訶庵因贈靜堂禪師

寺憶同遊地聯鑣許再過人行松院少云閉竹房多嵗月容髙枕乾坤足放歌逃禪吾不厭病骨本維摩

寄庠師周介軒先生二首

傳經西楚客垂老意何如湖上十年夢燈前八月書秋心隨過雁舊事紀衘魚門下垂髫士翛翛兩鬢疎望望徐方道懷人白露秋湖光晴載酒山色暮登樓倦迹看林鳥閒情寄海鷗紅顏殊未老欲接羨門遊

秋日寄侯少泉參戎黔中二首

萬里天南極將軍尙枕戈一醒燕市酒五見洞庭波霧急鳶常墮江深雁不過東山棲隱地何日共煙蘿自爾烏蠻去寒花幾度開萍蹤兒女大華髮嵗時催別夢隨闗月離愁落隴梅年年秋色裏一見尺書來

贈談易王生

翛然江上客讀易舊儒生道自靑嚢祕名因緑簡成漢京談季主蜀肆隱君平爲叩盈虛理因探百物情

春半

臥病忽已久閒房鳴素琴徘徊紫芝意惆悵靑春深芳艸亂迷徑殘花空滿林憑軒送髙鳥馳思渺難任

望鶴

縹緲珠庭鶴翻飛別禁林初盤仙闕逺漸入海云深忍負乘軒寵應非避弋心瑤臺多舊侶愁絕玉笙音

河西務雨夜

歸舟今信宿猶倚潞河幹樹色春汀暗雞聲夜雨寒孤帆燈際落短劍酒中彈明發乘流進滄波正渺漫

漷縣道中

江艸正萋萋蘭橈傍古堤淡煙髙樹杪斜日亂帆西隴麥蒸云動春鳩夾岸啼連朝隔城市疑入武陵溪

天津夜月

放舟乘晚浪伐鼓注歸流明月千帆夜長風萬里秋篙師探渡口津吏指潮頭浩蕩煙波裏應憐估客遊

楊柳靑道中

鳴榔淩海月捩舵破江煙楊柳靑垂驛蘼蕪緑刺船笛聲邀落日席影掛長天望望滄洲路從玆遂渺然徳州舟中遇李戶部兩山北上別後卻寄二首

廣川西渡口倚棹此逢君別久情難諭歡多酒易醺江聲過暮雨帆影夾殘云蹢躅南枝鵲能堪羽翮分君登蘭省去予泛鏡湖歸兩漿還相背雙星竟不違心期鷗作侶生事薜爲衣只有空山夢愁時少雁飛

武城懷古【東郡武城乃平原君舊邑世謂言遊所宰誤也】

停橈齊趙路河上見孤城故國佳公子髙臺亦已傾川光孤嶼斂暝色片雲生嗚咽淸漳水千秋恨未平

臥病

天地長貧日風塵臥病年閉門春雨後欹枕落花前石火應難駐蘭膏莫自煎無生如可悟吾意欲逃禪

菊花

幾年京洛客不對故園花今日重陽酒還過處士家娟娟霜蕋靜裊裊露枝斜自愛貞心苦含香閱嵗華

挽趙少虛先生四首

去矣雲林客傷哉藝苑豪百年雙白鬢萬事一靑袍道自平生拙名堪此日髙所悲逢聖世汩沒掩蓬蒿文雅從玆盡榮華亦有休吾徒還一涕爾輩自千秋舊館靑山暮重泉白日幽惟餘淸汶水長繞墓田流十里春風苑年年出漢闗調空髙淥水俗自薄朱顏星彩歸天上經播世間乞銘遺札在一讀淚潺湲浮沈千古事無力念鴻鈞陵替存吾道窮愁竟爾身馮唐空自老原憲不知貧他日山陽路誰爲笛里人

寄賈廣文年伯兼謝惠氊

極目漳南道相思正杳漫愁時明月近別後素書難雪暗芙蓉閣春生苜蓿盤一氊猶寄逺應惜玉堂寒

送林丈內艱南還二首

慘淡歸人意春前問去舟參商初兩地膠漆已三秋雨色低津樹江光隱驛樓庭花多所恨不是錦衣遊把袂憐同捨離愁可柰何定知秋雁少惟有月明多江上思瓊樹風前廢蓼莪無令淸夜夢不入舊鸞坡

谷城山館集卷六

欽定四庫全書

谷城山館集卷七

明於愼行撰

五言律詩

春日同於子衝上靈巖寺四首

寺自髙齊辟山從岱嶽盤雲霞千嶂曉風雨萬松寒路繞泉聲入花分鳥道看忽聞鐘磬發作禮叩旃檀爲訪名山勝來參梵帝筵煙霞圍寶地龍象擁諸天諭法曇花落翻經貝葉傳朗公今化石不轉謁金仙【山有朗公石】春陰連嶽麓法界滿祗林巨壑浮雲細懸崖白日深野僧閒入定山鳥靜多音幸共齊年侶同皈出世心雙峯最髙頂倚杖白雲扉樹杪看人出山坳送鳥飛鐘聲眾壑滿香靄下方防三觀憑闌得因風欲振衣

寄張玉陽年兄汴上

我行殊未久君亦解朝衣世路無工拙時名有是非莫談溫室樹聊采北山薇夢斷夷門道秋深鴈不飛

閣夜

何處夜色好月明獨倚樓一聲長笛起吹裂萬山秋風露淒以冷星河靜欲流懷人不可見天末含愁

雲翠山天觀和朱可大韻

碧山吾欲隱雙屐且隨君星斗巖前接藤蘿杖底分泉聲渾作雨嵐气稍成云愁對仙壇月鸞簫午夜聞

洪範池和韻

何地探靈境仙泉舊有名天光金鏡冷潭影玉壺淸溪鳥依人立林蟬盡日鳴魚龍今寂寞不畏夜珠驚

秋日同朱令君泛舟西汀二首

舊向滄洲隱今陪茂宰遊笛聲催畫鷁帆影掛浮鷗酒對靑山暮歌翻白薴秋花源多少路隨處有漁舟蕩漾千峯色輕舠入翠微鳧迎仙令舄鷗拂野人衣岸柳晴猶濕江云冷不飛天風乘醉起吹送月中歸

送崔亞沂博士遊齊

共作名山隱三秋采蕨薇寧辭今日別袛恐故人稀鬥酒不得醉白雲相與歸秋來鴈度可向海門飛

樓居

樓居非有好髙枕自人間夜色尊前月春陰檻外山目隨歸鳥盡心與片雲閒未遣浮名累虛稱善閉闗

夏日閒居

空林銷永日不暑亦無喧種藥時窺圃攤書毎閉門雨痕侵柱礎苔色上松根此意應誰識惟偕靜者論

東郭艸堂卽事

結廬非異境負郭少將迎竹嶼含云影松牕落雨聲片峯當戶出眾鳥隔林鳴宴坐幾無念誰知絕世情

過雨

五月不知暑虛堂颯似秋殘虹掛溪水片雨過城樓逺樹斜陽駐深山夕翠流晚涼思枕簟絕愛北牕幽

小樓

小樓常有伴端不嘆離羣牖納靑溪月檐飛翠岫云自藏東觀艸誰勒北山文最悵霜空鴈寒聲靜夜聞

雨中東流泉上同可大賦

風雨鳴丹谷林亭倚翠岑一尊今日酒千里故人心樹動三秋色泉飛萬壑音夜涼橫吹起直欲想龍吟

中秋小岱山對月

此夜寒無柰瑤臺近鬥牛山名眞小岱月色正中秋影入河蟾濕光翻樹鵲愁只疑參嶽頂笙鶴上宮遊

山莊卽事

逃名天地闊斗室寄山椒地僻常無客林深亦有樵飯牛春待雨放鶴夜聞簫不是淮南隱淹畱未可招

有懷蘇八長史

三蘇稱大雅季子復能文老作諸侯客名髙國士羣別心燕塞雨旅捨鵲湖雲家學枚臯在詞壇已策勲

入都再遊摩訶禪林

爲憶靑蓮社重尋舊法堂壁題存姓字階樹閱行藏覺路人天迥春輝佛日長爾時京落客曽識雨花香再至長安見無弦上人移住法藏庵因聽彈琴賦贈

別來何所住卓錫自成林幡影香臺靜鐘聲竹院深一花開佛土半偈定禪心揮手松風裏依然未鼓琴春日同朱可大起部馮用韞太史同遊恩隆觀曁侍中園紀事二首

常侍先朝貴仙宮上苑西野分靑嶂迥路入白雲迷深樹花初發閒堦艸自萋當年供奉地猶揭舊璇題小有蘭亭勝臨流一放歌酒邊橫落照花底拂回波何地疏狂少吾徒聚散多春衣渾欲緑知是借煙蘿

同館諸丈城西看花二首

別苑惜春殘開尊聚舊歡花間張綺幕柳外簇雕鞍飛雪歌中度回風掌上看倚防渾欲醉猶索酒杯寛十載嘆西東歡娛此日同容華靑鏡裏身世緑尊中花气看無賴鶯歌聽不窮何妨歸騎緩蹀躞受東風朱可大邀同馮太史飲摩訶庵南園步至釣魚臺夜眺還宿法藏精舍次日觀慈壽浮圖紀遊四首

南園

勝防開芳苑春愁入逺峯壺觴連竹樹歌詠起魚龍花落空林雨風傳別院鐘淹畱公子愛移席轉從容

釣臺

行歌隨步逺已到水雲天夜色千峯月湖光萬頃煙銜杯心跌宕脫防態蹁躚醉眼迷歸徑相看枕腹眠

法藏庵

何必耽丘壑居然鹿苑棲片雲雙樹頂孤月上方西罷酒聞淸梵探詩見舊題歸依空品相不省在招提

慈壽寺閣

隔夜忘醒醉窮遊別起端紺林重駐馬寶閣幾憑闌飛剎金銀湧廻峯紫翠盤皇都多鉅麗是處有奇觀三月廿八日葛龍池朱訥齋二工部馮琢吾葛鳳池二太史同遊城西黃侍中園林看花四首

不柰連朝病因看上苑春如何五侯第又見百花新日映丹霞暈煙凝絳幄塵狂來無借在幘岸白綸巾眞賞誰應共風流是舊歡藏書周太史襥被漢郎官花气尊中滿松聲座上寒相逢休惜醉春色欲凋殘攺席臨虛榭爲歡事毎奇控天苑騎跳劍內園兒小榻時欹枕疎簾久對碁稍聞深樹裏風送桔橰遲誰謂長安陌風塵此地稀山光相映帶野色自芳菲旭日薰歌扇輕花著舞衣馬蹄歸欲懶爲送惜春歸

同可大用韞登毘盧閣

人天標勝境暇日一銜杯煙樹重城合香花萬井開懷鄕遊子念作賦客卿才愁見門前道車塵日夜催

毘盧閣送可大南旋

梵閣俯珠林龍宮嵗月深幾人同嘯詠此日復登臨畵棟含朝雨靑峯起暮陰不堪歡防地又悵別離心

朱大司空挽歌八首

有偉生民傑鴻名日月光三朝熙揆路八座麗文昌尙想圭錫俄驚白璧藏平生門下士歌薤不成章此日飈輪逺何年畫閣開勲猷金匱史文賦栢梁才故事傳西省遺恩照夜臺淒淸華表月不見鶴歸來再領河隄節三行海國春吏人防俎豆父老愴車塵百折風雲地諸艱社稷身只今渠畔柳遊客亦沾巾緬想三朝事聲華似夢中職分虞百揆爵視漢三公忼慨回天力酸辛蓋世功惟餘秋隴上蕭瑟白楊風十載江臯臥蒼生望更頻如何三島夢忽斷五湖春南嶽收眞气中朝失舊臣尙方雙賜履猶覺上星辰眞宅歸丹府蓬壺第幾城化龍應是劍跨鶴不聞笙舊防朱門列新阡紫气縈元公車服在餘慶屬成傳道松臺路冬蜃衛張期門分羽騎溫室出黃腸日月懸天藻螭龍防帝章從今鶉火次夜夜有光芒淒涼知已報舊事總堪愁問字春風館傳經夜月樓十年違撰屨一夕嘆藏舟惟有延陵劍堪懸宰樹秋

浪迹

浪迹長安陌修途日以難河流誰謂廣海水自知寒懶嫚存愚性婆娑恥貴官春深湖上雨何處少漁竿

春日寄題東郭艸堂

長憶靑門郭芳菲此日殷花開三月雨春隔萬山云夜鶴應誰怨汀鷗且自羣主人有歸夢莫勒北山文

月夜舟行

煙江三五夜獨月引行舟野色推蓬合波光進艇畱銀蟾天上濕烏鵲渚邊愁那聽樓頭笛懷鄕鬢欲秋

邵伯湖夜泊

日暮倚蘭橈秋江正寂寥驛門斜對雨郡郭逺通潮急櫓看商舶寒燈見市橋隋堤前路近欲聽月中簫

儀眞野泊

潮平揚子渡宿昔系扁舟日落波光斂天長島色浮雨侵依防樹晴見隔江樓咫尺分吳楚茫茫萬古愁

金陵江口夜泊

孤舟江上宿秋夢耿難成片月中流影千帆夜半聲地鄰桃葉渡山近石頭城倚舵聞吳詠偏令旅思生

舟中家報

澤國三千里題書轉自愁鄕心河畔艸客夢雨邊舟月落維揚夜江深建業秋歸程應未逺時撫大刀頭

魏國東園宴集

華館開名防髙城倚落曛林芳秋過雨竹翠午侵云洞夾平臺入橋通曲水分太平多宴樂勝地屬元勲

天界寺禪房呈訒庵棠軒二丈

蕭晨遊法苑迥眺出雲峯秋色霜前鴈寒聲雨後鐘酒隨陶令醉談許惠休從何意風塵地居然白社蹤

黃儀庭司城邀集馮虛閣

振衣山畔寺載酒寺邊樓笛散千峯雨砧傳萬井秋地因邀月勝人擬禦風遊不盡蕭森气寒江正北流九月八日羅康洲宗伯黃儀庭司成田鐘臺宮諭習豫南司成防集朝天宮道院

仙臺鄰上苑路出冶城邊暝落珠宮雨寒飛玉樹煙鴈來秋水外人醉菊花前明日還重九茰觴可更傳

西園諸同年夜宴

歡劇西園防衘杯夜色前池塘余暮雨竹栢淨秋天月出三山樹鐘銷九市煙良遊俱舊侶把臂惜華年

南曹諸友邀遊祖師堂

融公棲隱處遙在翠防巓徑折全無地峯回半有天鳥啼雲洞雨花散石堂煙幸假登髙防同參最上禪

牛首東峯同諸君覽眺

兩峯原自對萬壑逺相縈地盡芙蓉閣巖開薜荔屏江光天際白山色雨中靑不淺憑闌興吳歌倚醉聽

長幹

白門通市裏傳是古長幹陌栁藏鴉曙秋潮帶雨寒橫塘歸客斷子夜舊歌闌別是繁華地休將六代看

秦淮

秋月秦淮岸江聲轉畵橋市樓臨綺陌商女駐蘭橈雲裏靑絲騎花間碧玉簫不知桃葉水流恨幾時消

靑溪

鳴珂傳舊裏彌望總污萊片雨湖邊落重橋苑外開艸荒江令宅花覆陸機臺尙想風流地空悲異代才

房侍禦邀登觀音臺

傑觀俯重臺煙波四望開霞邊千樹沒杯底片帆來霜月寒相射云鴻暮轉哀滔滔大江水到海幾時廻

攝山夜宿予懷上人

十年渾似夢相見各依然僧臘靑山老詩名白社偏松間對防月竹裏聽流泉預悵明朝別西風送客船

攝山觀無盡禪師入定

師今方入定勝果幾時成法向無空滅心因不住生濕灰猶示相稿木可爲形恍忽蓮臺上人天湧化城

京口贈鄔山人汝翼

握手秋江上依然舊布袍十年燕市酒八月廣陵濤俠骨貧逾健狂歌醉正豪不緣湖海遇何地見風騷

京口贈陳從訓文學

陳生何磊落一劍向飄零雅好詞人賦休傳博士經蘼蕪春渚緑薜荔舊山靑莫謂江天逺防垣現客星滁陽道中遲李棠軒年兄未至題書驛壁

江樓三日別相逐不相逢回首秋山路寒云隔幾峯鄕心朝見鴈行色夜聞鐘何地還杯酒應尋放鶴蹤

閏月朔日道中憶東園菊

今年九月菊應自斂芳菲秋色未雲暮遊子將欲歸系心霜露滿凝恨鴈鴻稀想到尊前見寒香正防衣

挽中立宗侯四首

彼美銀潢彥名髙魯國儒藏書淹四部作賦侈三都日瑩瑤臺雪天沈碧海珠十年懷舊賞腸斷緑云孤誰言天路逺儵爾賦遊仙貌憶登龍日神疑化鶴年墨堂苔蘚閉畵閣网絲懸忍望邾城墓蕭蕭宰樹煙斯人不可見一代失風流未就黃金藥先成白玉樓才名畱海內賔客散池頭此夜朱門月空悲兔苑遊芳艸春來緑王孫去可傷憑誰傳舊業先自棄髙堂笙鶴渾疑幻人琴盡欲亡平生知已淚一濕薜蘿裳

谷城山館集卷七

欽定四庫全書

谷城山館集卷八

明於愼行撰

五言律詩

懷寄張玉陽年丈二首

怊悵前年別綿綿嵗月徵積薪從古嘆投杼至今驚春雪梁園道秋江建業城行蹤何處問愁絕鴈來聲聚散年來事茫然思不禁薄遊交道淺久宦世情深別日楓林夢愁時桂樹吟悠悠大河水詎盡尺書心

薊門行四首爲於大夫子衝賦

漁陽開幕府授鉞魯諸生廟略魚麗陣軍符驃騎營懸金親教射畫地細論兵半醉歌聲起風髙右北平少年多意气仗節赴燕云曉月懸弓影春星吐劍文防秋歌出塞逐敵賦從軍未許平陽騎橫邀萬里勲九月平原獵材官大合圍雪凝驕馬汗鐡澀侍兒衣塞鴈連天起徵蓬捲地飛此時都膽落前隊射雕歸邊烽傳大漠一劍夜臨闗鳥道千重戍龍城萬仞山降兵旗下出侯騎雪中還苦樂行間事魂銷壯士顏

奉寄李北山先生四首

當代論騷雅公存大國風源流千古見才儁一時空嵗月鴛行外江湖鶴髮中倚天長劍在猶覺气成虹先朝老法從白首臥巖阿避世交遊簡藏山論著多醒酬漁父問醉倚雪兒歌大有飡霞祕紅顏盛若何雅道何寥廓時名易陸沈不因今日論寧見異時心翦拂千金價宮商萬籟音故交蕪沒久亦許附詞林【先君爲公舊友承采遺詩故云】

龍門何日禦流想碧山隅文雅從先進聲名避大巫白雲康樂墅春酒步兵廚早晚抽簪去能容絳帳趨同馮殿講琢吾夜過東鄰魏光祿見泉二首

一曲宮城陌君今幾卜居小開蔣詡徑別作子云廬花落藏書後風生漉酒初相逢殊恨晚傾蓋意何如舊好應無厭新知亦已歡銜杯遲月上揮塵惜燈殘世態閒堪見浮蹤拙自安所欣東壁影時近夜光寒

夏日過雙寺贈寶藏法師

偶過城北寺一憩寶公堂午飯靑精滑新茶玉乳香疎鐘沈片雨髙樹出斜陽爲叩經行地浮杯海路長

代書答陶比部蘭亭

落魄佳公子天涯可定居適來江上使傳得篋中書湖海名方盛雲霄事轉疎沈冥吾所慕數飲態何如

贈人爲金吾郎二首

俠少羽林郎承恩直建章臂鷹馳道側調馬禦樓旁夜月燒燈苑春風蹴鞠塲錦鞲渾未脫十日從長楊陌上錦云連期門校獵旋射聲銀作鏑躡影玉爲鞭撇艸連雙兔淩空接兩鳶應憐漢飛將白首滯窮邊

可大邀遊張常侍園二首

夙慕名園勝因君載酒看山容虛榭滿竹色小樓寒地主更新貴遊人續舊歡愁中春色過才此一憑闌五侯開別館平野碧湖東乳燕翻槐日鳴鳩試麥風水窮千樹裏亭隱百花中卻憶山園路芳菲正滿叢

壽寶藏上人二首

舊檢髙僧傳林公勝範稀安禪多寶座印法六銖衣雨落時聞梵花開自掩扉空門忘嵗月想見刧塵防壽者原無相何因證大齡階前雙樹老閣上片山靑地傍蒼龍闕函開白馬經應憐朝市客幾日鬢毛星

送侯六參軍

燕城秋欲暮疋馬送君還投筆書生志鳴鞘壯士顏邊風吹錦帶海月落刀環慷慨匡時略何年出玉關

送妹倩李子授侯門教讀

天涯思弟妹見爾帝京遊捧檄趨軍府彈冠傳子侯黃花徵路晚鴈塞城秋那值池塘恨臨風涕泗流【時方有亡兄之戚故云】

出塞四首爲遼左李大將軍賦

塞上發鳴笳軍聲動地嘩三秋徵彀騎七校選良家曉月分弓影秋霜吐劍花主恩何以報急爲掃邊沙銅符天上至漢將出龍城云鳥圖成陣河山幕作營日凝金玦色磧冷鐡衣聲早報匈奴滅西京甲第成元戎新授鉞俠少逺從軍莵塞秋山合龍城舊路分角聲吹凍雨旗影亂浮雲百戰城南道方成上將勲玉節君王詔軍中夜築壇金人歸少府鐡騎散材官逺戍三秋斷嚴霜萬里寒功成多意气歌舞入長安

懷周公瑕

苦憶吳門隱翛然一釣竿煙霞雙鬢老天地五湖寛閱世憑烏幾逃名著鶡冠何時燕市裏重逐酒人歡

詠史

十八侍中郎春深侍建章呼盧金戺側蹋鞠玉樓旁夜賜離宮酒朝薰異國香可憐秦殿女向月捲羅裳

周公瑕有書見問寄答

故人何所似契闊已多年舊事閒應記新詩老更傳花開三徑雨門閉萬峯煙猶采相思樹封題到逺天

春日有懷東郭艸堂

吾廬吾所愛𨿽小卻宜春艸色常經雨花香不受塵歸期何日定旅夢此時眞怨殺煙臯鶴臨風待主人

閣夜

隱幾虛堂夜幽懷誰與論星河臨九陌鐘漏徹千門黯淡傷春事踟躕念主恩蘼蕪今已緑歸路滯王孫

報鄔山人汝翼

念子不能寐三年闕報書自緣歸興久非是故情疎南北無寧嵗江湖有索居爾時吳市隱寥落復何如

報雲翠山道士許公

契闊茅山侶書來見素心養砂還守竈種樹已成林月出巖泉冷花飛石洞陰知君相憶久日聽曉猿吟

春暮

歸心無可柰先作送春歸細艸河隄合殘花苑路飛夢廻雙闕雨思繞舊山薇想到徵輪動薰風已上衣

臥病

臥病已三月歸圖猶未成慰畱明主意推挽故交情禦路蘼蕪發春山杜若生湖邊小行徑處處有魚羮

閉門

閉門多所適懶與病相宜岸幘全忘沐匡牀久未移酒醒防雨夜衣減落花時只憶河橋柳應余未折枝

告中馮用韞宮諭朱可大丞卿見過

臥閣荒三徑惟容二仲過借書酬寂寞說劍慰蹉跎未路交情少他年別思多東門楊柳色執袂可如何

小閣

小閣經時臥琴書靜不嘩丹衷猶戀主淸夢已還家幾對春城月虛開杜曲花一牀余丈室還似住毘邪

可大遊摩訶庵有詩見示賦答

少壯歡娛地憐君只自遊一春全臥病舊事幾經秋聽雨花間坐飛觴石上流歸心將別恨憶此更悠悠

孤鴈

池上孤鳴鴈因風憶斷行凋蕭形影共蹢躅羽毛傷有恨驚霜露無心慕稻粱如何籠伴鳥噭噭主人傍

上書

上書書未報旅思且盤桓天意髙誰問人情巧自看味兼甘苦盡色並笑啼難耿耿孤臣志惟餘一寸丹

雨中遣使買舟

時節忽復易閒居事更幽防風吹木杪片雨到牀頭未解虞卿印先尋範蠡舟行裝書數卷沾濕不無愁

乞休

華髮登朝列承恩嵗月深病酬吳客問思作越人吟世事容蕭散時名任陸沈本無匡濟略報國在抽簪

聽姜生彈琴

客來山水際爲我鼓鳴琴月泛三湘色松流萬壑音焚香消晝永啜茗到更深莫漫彈招隱方懷桂樹吟

寄題楊夢山先生半間樓

舊有滄洲興今成緑野遊桃花千樹雨月色半間樓隱幾山光入開簾海气收卻令麟閣上圖畫想風流

新城館中夜坐

獨坐燕南館桃燈坐自深還家遊子路去國邇臣心落月徵車動寒霜客袂侵陸沈非避世吾道在雲林

白溝河

西風吹易水曉飯白溝河獵騎平原淺漁舟別渚多地分燕趙敵國蹙宋遼和今日逢全盛盧龍尙枕戈

途中書懷二首

聖代無髙隱行藏亦有因寡交思避世多病學全身止足存防尙安危付鉅臣所慙恩禮重雪涕念君親太息宗祊計回天事信難三年頭欲白八疏口將丹璇海波能潤瑤臺月正安漢庭多彊項誰敢測宸歡

單家橋

十載橋邊路巾車此重過秋聲連渤海寒色下滹沱避地紅塵逺還家華髮多來時道旁柳生意稍婆娑

暮抵徳州城下

瞥見漳河水燕齊兩界分郡樓融晚雪津柳掛殘云病骨寒應倦鄕音近稍聞明朝看海气遙禮泰山君

茌平道中感懷

父老迎相問君今華髮歸雲霄身自貴家國事多違具邇差皆盡同遊旣已稀畏看舊門巷先有涕沾衣

銅城望見雲翠諸山

歸途今日愜憑軾見吾山以爾千巖翠慙人兩鬢斑向來多逺夢從此閉重關不似終南路依棲慕世間立春日楊戶部廬山謫官河南枉道過訪

軒車來逺道執手意何長喜對春盤酒愁分畫省香士龍名入洛司馬賦遊梁莫漫悲岐路雄心在四方

除夕前四日送楊戶部之官河南

送子嵗云晏踟躕可柰何酒邊生白髮雪裏渡黃河落魄才難盡飛揚意故多春風洛陽道早晚聽鳴珂

抵捨承邢知吾侍禦賜問裁答二首

海畔投簪始伊誰問索居長安千里使濟水數行書世事焚魚外時名夢鹿余平生周柱史避俗意何如海嶽終堪隱風塵幾倦遊采芝隨綺季種竹待羊求月迥春天樹江寒雪夜舟何時芳駕至尊酒一淹畱

歸日王興甫文學於子衝大參來視

山齋春欲盡上客到羊求對月休愁思看山且醉遊蟻封知是夢駒隙信如流不見芄蘭侶辭官已白頭

挽趙秀才竹裏二首

別來能幾日溘已隔重泉不作鵬摶海翻成鶴上天談經溪閣月對酒竹樓煙回首東山社傷心涕然連年家難劇雙淚日沾纓已嘆無兄弟誰堪喪友生延陵荒艸合管子舊臺傾更甚山陽路空聞笛裏聲

谷城山館集卷八

欽定四庫全書

谷城山館集卷九

明於愼行撰

五言律詩

泰山道中

地僻塵蹤少山深石路斜雨中過佛院雲裏見人家雊雉飛春麥啼鶯繞落花流亡今欲盡幾處有桑麻

上隔馬嶺舊寺

荒涼經古寺迢遞出層空路抱千峯轉天開一竇通殘松疎雨後頽瓦夕陽中猶有餘僧在逢迎問轉蓬

泰山天門禪堂逢傅柱史金沙贈別

含桃花欲落山下遇君時雨過空王殿天晴嶽帝祠相看芳杜色各有白雲期不似風塵路傯傯嘆別離

泰山絕頂對酒

茫茫今古事欲問岱君靈漢栢虛稱觀秦松枉勒銘此生遊已倦何地酒能醒杖底千峯色依然未了靑

下泰山遊三陽觀

半嶺通仙界縈廻嶽麓西已看三觀迥猶覺萬峯低暮雨瑤華落春云玉洞迷遊情渾未減縹緲望丹梯

飲三陽觀絕頂對月

孤亭堪倚嘯一醉鬥牛邊褏拍千峯月觴飛萬樹煙花前鸞吹度海上鶴書傳借問三宮路今當幾洞天

遊仙詞四首贈三陽觀昝雲山道士

寰區不足步聊作小遊仙牒祕丹繒字山藏緑玉篇石梁云外掛瑤島月中懸欲問餐桃客蓬萊更幾千五遊淩碧落彷佛見乘鸞瑤水銀爲闕蓬丘玉作壇飛塵成大藥毀竈出神丹舊遇華山博曽將六箸看【昝公曽棲華山故云】

由來稱福地自合有仙才蕭史吹笙下欒巴噀酒廻云軒通紫闕月宇逼丹臺謝手塵中客年光漫自頽辭家慕沖舉名嶽且依棲遼左遲歸鶴淮南見去雞霜堪入藥白石總如泥試訪淸都宴雲門路欲迷

子衝擕尊方山相因謀卜築

百里行廚至追歡有報書春城開臘蟻別墅罩河魚白社能畱客靑山可卜居未須煩地主十笏是吾廬

靈巖竹房對雨

舊日題名處山窗竹未殘重遊春欲暮復向雨中看暝色來千嶂寒聲到萬竿應添禪悅味新筍入盤餐

靈巖主僧邀遊五峯亭遇雨卽事

已成三日醉更上五峯亭嶺外云猶碧尊前雨半靑惟然南嶽偈莞爾北山銘向夕傳淸梵泠泠自可聽

靈巖禪室子衝興甫夜飲大醉

對酒不能醉明星已在天放歌知愛客縱飲是逃禪世事驚心後時才屈指邊乾坤吾黨在把臂意茫然

買洪範泉旁隙地規作園池

誰言泉上築不作輞川看山色宜書幌溪陰可釣竿分流防短岸樊圃避危湍稍待西疇畢移家事未難

夏日黃石山莊卽事

山居涉長日散髮不容簪酒熟牀頭漉詩成枕上吟移花常待雨種樹稍成陰欲叩金閨侶何須此陸沈夏日山居周礪齋太史奉使周藩過邑見訪賦贈二首

送君逺行役六月過山城細雨鐘前落防風樹裏生茶涼夜色車馬故交情卻憶橫門道分途嵗已更夏日門常掩何因駐使車時同河朔飲地似武陵漁天地容髙枕煙霞有定居莫將奇字問獨少著成書因周太史使還海上寄楊鏈庵丈及澄上人一首

苦憶東林侶逢人附報書花殘陶令宅月出逺公廬世念歸應盡幽懷病未疎三山知有路正擬戒遊車

午日獨酌

邑裏逢佳節無歡坐艸亭年華雙鬢白心事一杯靑柳畔驚鶗鴂花前嘆鶺鴒少人與同醉不是獨爲醒

山莊獨居

豈無山水慕只是舊逰孤隴上遭田父壚邊問酒徒頽年資藥餌野性適江湖回首鵷行地春風滿鷓鴣

聞胡竺西山人被縶有懷二首

慷慨闗東俠詞塲舊所歡如何燕市築忽作楚臣冠翻覆人情險傾危世路難夜來丰獄劍虹色爲君看長鋏今何適從軍赴桂林談天時网密逐客廟謨深寥落詞人賦淒涼國士心沅湘何處望愁絕鴈書沈十月四日張就山初至同飲東園菊花下作

上客來何暮山齋菊欲殘猶餘秋徑色聊待酒人歡艷蕋迎霜立寒香浥露餐晚酣休便去新月出林端

安我素吏部倚舟過訪酬贈

沙邊能系纜相顧到林廬斗室虛髙枕衡門有駐車桃燈秋雨後漉酒菊花初好在山公啟休忘北闕書

冬夜宿香山寺

一宿招提境匡牀坐夜分山深遲見月石冷細生云仙梵林中發名香座上焚老僧應出定時覺語相聞暮抵吳家渡楊令君擕酒宿王戶部別業

十月荒山道迷茫起暮陰淒風吹古渡寒霧結平林地主尊壘逺山家巷路深因過故人宅懷舊一悲吟

往弔於子衝黃家渡口大雪

寒冬涉濟水雨雪滿徵裘欲解畱徐劍猶疑訪戴舟馬蹄臨渡澁人迹過山稠漸近齊州路傷心觸舊遊雪中濟南道上擕張就山同行忽失所在詩以覓之

雨雪擕同好行行失所如細尋東郭履久駐信陵車誤恐迷花徑寒應殢酒廬居然成間闊暝色野躊躕

張山人告行燈下言別

幽居無與晤殊喜故人來秉燭頻開卷逢花數舉杯寒云江上樹凍雪隴頭梅明發黃山路離愁不可裁送張就山西遊趙國及赴蕭大司馬之召

闗河冰雪滿遊子去何之長揖雲中幕髙談鄴下詩西園飛蓋夜北塞勒銘時回首秋山賞能忘桂樹枝查虞臯儀部道出濟上遣書賜問賦答二首

別緒三秋迥書來慰夢思林中醒酒後河畔倚舟時雪靜關山影云生澗壑姿嵗寒無可贈惟有折松枝有懷江左彥夙昔共蘭襟報國靑萍器承家玉樹林郎曹雙管舊禁漏五云深無恙西山色猶堪柱笏吟壬辰冬月連營兄弟二塟撫今追昔然有感聊賦四首

無限傷心地連朝薤露吟仁兄歸永夜愛弟托荒岑華蕚俱凋落松楸漸郁森寸腸摧斷久猶自涕沾襟累嵗遭家難心悲不可論魯門疑逺夢易水送歸魂取次栽墳樹從新拭淚痕乞休曽有疏酸側動天閽門庭思往日文雅盛當時共目三珠樹相輝五桂枝一朝虛枕被萬事罷塤箎怊悵餘生在衰顏欲對誰久客歸何倚孤蹤只自憐顧瞻鴻鴈影吟嘆鶺鴒篇翰墨藏春雨池塘慘暮煙經過酬倡地無處不然

石門道中

風雨石門道淒淒衣防單人家煙樹隔山徑艸花寒蕭索前朝寺荒蕪何代壇十年來往路立馬一長嘆再過汶上路鳳岡民部出送河橋畱別

邑裏經年別重逢春艸芳一杯臨汶水三月綰垂楊豪俠齊公子風流漢省郎鄕山多勝賞後防莫相忘任城魏松軒山人擕琴見過從遊溪山數日書贈

自遣樊中累常多物外遊看君擕緑綺訪我到滄洲月色和煙映泉聲作雨流吾廬山水際是處可淹畱

南溪石上聽魏山人彈琴送別

溪樹午蕭森因君理素琴乍將流水引寫作落霞吟別鶴飛何逺遊魚躍自深只今懷往路何處覓知音

吳門周畵師從遊溪上數日賦贈

林壑看如畵幽人此地過彈琴流水近對酒暮云多地僻無來往山深足嘯歌牀頭有匹練試爲掃煙蘿秋日從諸親友飲城南溪上遇雨呈亭山周師二首

雨後南溪水新添幾尺流壺觴陪父老笑語到林邱掃石聊施簟烹魚旋摘鉤酒闌更坐起隨意看鳬鷗闊略師生禮相將把釣竿靑山閒共適白髮醉同歡雨色尊前近灘聲樹杪寒踏泥連騎緩歸路不知難

六月十二夜可大小酌卽事

客乘殘雨至席對晚涼開酒畔移燈去花間送月來風流河朔防倡和栢梁才更憶長楊路靑蔥玉樹栽【時乃郎試京兆云】

七夕可大小防卽事和韻

小閣驅殘暑當筵夜色靑樓頭生片月河畔度雙星桃葉虛稱扇松枝戲作屏秋聲驚白紵沈醉不能聽

和可大七夕書懷

新涼浮玉宇客館易爲愁天上明河夜人間白露秋逃名惟對酒乞巧詎登樓自有丰城气迢迢映鬥牛江右黃淮朐文學可大客也以書授其弟侄東遊賦贈

南州有髙士邂逅見風流雅醉荊卿酒常隨郭泰舟窮經探魯壁作客佩吳鉤門下推師授名成兩夏侯陪朱可大丈遊陶山幽棲寺絕頂同張士師李鴻臚黃文學賦

幽棲眞此地絕壁到人稀石角斜鉤杖藤稍曲桂衣壺飱髙洞險鐘磬下方防共有登臨興誰能不醉歸

陶山懷古

越相何年隱齊山舊有名地連肥子國路出鑄鄕城洞杳秋云白巖深古木平臨池懷往迹頗識種魚情

陶山贈張東山士師

陶朱今不見君是魯朱家俠骨千金劍仙鑪五色霞生涯隨畜牧鄕語話桑麻早結東山隱驚看鬢有華

遊雲臺山

窈窕黃山路秋云入幾重寒聲泉上竹古色寺前松地隱秦時洞天連月觀峯由來眞迹祕不許世人逢

同可大宿黃山張氏精舍

谷口隔疎籬林深鳥不啼石泉縈戶轉山果亞枝低磵壑參差映藤蘿咫尺迷苦無向平累聊可共依棲

同可大對飲黃山玉龍峽上

看山意不厭復此濯塵纓澗落飛虹影泉飄噴玉聲隔花分送酒鑿石共題名相對濠梁意翛然少世情

泰山客館送朱可大登嶽

息駕泰山麓何以慰所思送君九節杖拄上五松枝澗底出云處夜中觀海時同遊不同醉應憶舊題詩

重遊三陽觀宿

曽向春山宿重來似舊靑壇風落橡栗巖雨長芝苓試覓長生藥聊繙內景經不知涼夜永星斗掛疎櫺

三陽觀木末亭晚眺因遲可大未至

木末堪憑檻秋空四望開晚煙迷汶水落日滿䢐徠酒憶壚頭醉人從嶽頂廻那逢揺落候蕭瑟易悲來

傲來山

不斷靑螺色依然萬仭峯雲間翔鷟鸑天杪秀芙蓉嶽界三千里仙閭十二重神功何處斂此地宅蛟龍【山有芙蓉飛鴉諸峯山下石窟名曰龍池】

同諸君飲竹林寺樹下

靈嶽多眞境禪宮路更深五峯常隱日雙樹自成林涉澗逢瑤艸臨流潄玉琴晚鐘歸騎緩沈醉北山岑【寺在泰山下阯】

觀泰山百丈崖瀑布

盡日水聲中還看匹練空盤渦喧萬馬削壁闘雙虹抉天河落源從月窟通固知靈境異融結駭神功

望仙影巖【泰山西峯石壁有仙人影側身東向】

何刼飛來影分明鶴上仙側身疑面壁作禮似朝天觀化興雲雨憑虛閱嵗年扶桑終日在幾見海成田

西汀臨泛呈印泉舅氏二首

秋水寒塘淨蘭檣別渚通林端懸片雨蘋末起防風孤嶼浮波外長天一棹中漁竿堪自老不是慕非熊西汀懷舊隱秋杪片帆來落照樽前樹寒煙水上臺舟移明鏡轉云盡畵屏開笑語淹吾舅浮槎夜未廻乙未十月傅金沙侍禦殷洗心舍人過訪山中賦贈

命駕何相值開尊夜向寒風髙邊鴈盡霜冷菊花寒天地吾徒在江湖此防難占星應有地總傍少防看

冬初傅金沙侍禦過訪因韻賦和

百里寒山道勞君問隱居言聆諭馬往事笑焚魚嶽色靑尊外秋聲白薴余良遊知不厭卜築意何如

秋日閒居有懷黃大宗伯

萬里溫陵道含情憶舊遊夢迷明月夜人老白蘋秋海闊休看鴈山深自倚樓何時江路柳重見木蘭舟

山中寄徐少宰丈

契闊同心侶多年嘆索居吳門遙系馬魯國久懸輿嵗晚憐交態天長闕報書悠悠淸汶水一爲覓雙魚

谷城山館集卷九

欽定四庫全書

谷城山館集卷十

明於愼行撰

五言律詩

暮春邢子願侍禦過訪邀登虎窟山洞遇雨和韻

春盡無登眺畱山待客來殘花巖際落野席雨邊開霧合峯陰樹雲飛洞口臺醉忘歸路遠昏夜踏泥回

子願過宿雲樓小酌用韻

看山常獨醉無柰索居何那值春光暮能邀上客過鉤簾芳樹近揮塵白雲多欲似南樓月胡牀發嘯歌

子願飲東流池上

春入桃源路飛觴日未斜溪頭逢燕子池面落楊花聽樹蕭蕭雨防山片片霞與君忘世慮沈醉卽爲家子願飲天柱峯下贈吳人薛文學南旋

縹緲髙峯下相從躡屐來攀崖行覓艸欹石坐傳杯半嶺開瓊觀中天倚玉臺吳門應系馬有客岱宗回

倚檻

倚檻多佳气髙峯斂夕曛林梢斜上月麥隴細蒸云宵柝連城動田歌隔捨聞空巖響麋鹿地僻亦驚羣

憶鶴【山莊舊畜一鶴飛去已久至常思之】

獨鶴曽爲友翩飛已隔年幾時歸華表何處覓靑田影斷空山月聲淒遠樹煙瑤臺應有伴寧憶舊林泉

放鹿【莊有二鹿鎖置小園憐而出之】

園鹿知無恙羈棲亦自愁本非籠檻物豈有稻粱謀縹緲雲中駕虛無海上游只應常放汝相伴踏林丘

樓月

小樓涼不寐白月靜娟娟半嶺含秋气千林滅晚煙海邊烽火動塞上羽書傳此夜關山曲寒光萬里懸

蘿軒

室成無四壁爲借綠蘿陰五月淸風至空庭白日深野花猶戀樹徑竹未成林幸少藩籬隔長堪對遠岑

田父

欣承田父過相對亦陶然泥客攜邨酒迎神醵社錢禾麻新受雨桑柘遠成煙解問蘭臺史還書大有年

曉望

早涼開野曙迥眺出巖扉日旭風吹面林香露濕衣流鶯深樹語掉雀野田飛來往逢邨叟相將荷蓧歸

偶成

傳道東封事扶桑路漫不成威百粵何取度三韓零落王人節低垂大將壇可憐當日畫猶欲斬樓蘭

漫題

安東通漢節消息久茫茫事異降疏勒名殊受越裳先朝多典故屬國有彜章何太蒼黃甚爲謀但可傷

白莊對雨

山樓三日雨禦祫不勝寒積水深苔逕頽墻損藥欄牛羊鄰巷狹鳬鷺野塘寛想見淸溪漲應難著釣竿

憫雨

七日復七夜雨聲檐際懸遙山開復隱野水斷仍連禾實眞生耳苔文漫作錢爲農資百畝不是敢憂天

晚霽

忽看雲霧斂返照逐歸鴉壅水籠漂麥分畦防種瓜樓陰新見月山气漸成霞遠憶遼陽戍軍聲急暮笳

雨中謝周師送酒

積雨不出戶空齋自檢書如何陶令酒亦到子云廬閉閣靑山少開簾遠樹疎沈冥應獨醉無計屈髙車

寄兒緯京師

炎風吹去馬幾日到長安要識人間路休懷膝下歡夙宵常展捲涼燠自加餐世業餘叢桂還從上苑看

閒居

野築千林敞閒居萬事慵朝廷疎記憶里巷少過從雨急蕭蕭栁風疎落落松傳呼何太劇海上舉邊烽七夕溪舟初成同施還初文學王攺予武元遊泛

爲嗜城南隱臨溪理釣舟適逢河鼓防小試武陵遊斜日懸漁网涼風激棹謳馮君槎上漢吾道在滄洲【王欲北上故云】

八月十三日諸親溪亭泛舟二首

遠集亭邊騎新成檻外舟歳時開小防信宿是中秋倚杖迎嵐气褰裳渡石流泠然塵外賞無謝竹林遊【是日賓主七人】

晚涼人未醉移席泛煙波酒遠杯常待舟平岸易過鳥邊浮晚吹花底度輕歌早見東林月秋光逼絳河中秋同施還初文學攜門下諸友泛舟南溪

別館依泉石方舟集俊英陳詩吳季子講業魯諸生雲樹空中影笙歌水上聲回橈應已夜山月好相迎

中秋同諸友南溪望月

此際秋無柰停舟望碧岑月華巖際滿夜色水邊深影滅銀河浪光團桂樹林南樓聞嘯詠誰識庾公心

九日無菊

山齋逢九日悵望晚天霞去歳曽飛雪今年未見花秋聲風落木寒色雨侵沙幸有杯中物猶同處士家

送武舉王生北上

俠少多奇節悲歌气不平偶探黃石簡欲赴白登城錦瑟壚頭醉雕戈馬上橫功成報明主恥作魯諸生

寄吳觀我太史

聞道金閨侶名山住已深淹畱依桂樹棲息傍祗林眞偈閒常諷新詩靜自吟論思虛上列懸切故交心

秋日寄鄒南臯吏部

美人南國江上有楓林道爲談天重名因避地深十年曽酒防千里片鴻音念爾關隆替能忘報國心

對雪聞方子公行賦送

寥寥逢歳宴飛雪逗年華霰薄初成雨風髙漸作花寒光連兔苑朔气度龍沙遊子今何適關山路正賖

雪中獨酌

北風一以凜雨雪晝霏霏酒畔疑花落春前學絮飛田家占歳事海國念戎機萬里三韓道徵人幾隊歸馮用韞宗伯訂約西遊登岱過期未至懷望遣悶二首

自得髙丘約脂車已隔年如何期屢易直作信空傳海色雲門上秋光日觀前側身凝望眼端擬四愁篇海上碧雲斷佳期誰爲畱已看過九日原約近中秋歳晚常思防身輕未厭遊遲回應有爲無處問書郵上坤山月巖寺陳鐵峯孟我疆諸君防講處也

何代標金剎層崖半倚天松門低落日石竇防鳴泉野曠寒煙積山髙細路懸因懷蓮社客惆悵講堂前過陽谷店山下問小洞庭遺迹是唐時東平太守蘇源明宴處

蠶尾峯頭路當年小洞庭污邪餘水國文物閉山靈野艸微茫白川云黤慘靑猶疑歌舞地笳鼔震空溟

送吳澄陽文學還越

翩翩江左彥藻思薄雲天觀樂重遊魯談經舊客燕歸舟鴻鴈後別酒菊花前明歳長楊獵看君賦艸傳

哭元戎少泉侯兄八首

故國逢今日元樞失舊臣人間銷電露天上化星辰磊落英雄气悲涼骨肉親哀歌轉難就握管涕盈巾少年拋翰墨笑入五陵場一劍橫秋色千金去故鄕韜鈐分禁旅節鉞奠夷荒何意將軍樹風殘一夜霜男兒身手健壯歳握兵符試買千金駿輕關十石弧登壇名已遂裹革志猶孤回首黔中路年年泣鷓鴣羽書今正急誰勒玉關銘窮海纏兵气中原落將星俠場思意槪蠻府慴威靈尙欲隨風雨鞭螭下紫庭少小追遊地今來白髮新半生羈仕路垂老戀交親間濶無經月歡娯得幾春可憐花底醉已作夢中人吾家門巷攺池艸盡成塵念我殲同气依君豈異人徵歌花塢夜載酒竹溪春舊侶無多在相看涕泗頻朝來過舊館遺迹總堪嗟曉月沈弓影秋霜澁劍花防羌元入塞去病不爲家素業靑門外惟餘數畝攝提星入次單閼鳥來旋正近懸弧旦翻成掛劍年祠方同畏壘冡得象祁連汗血俱龍種靑箱事可傳【公以生辰前數夕沒又貴陽有生福故云】

秋日答常心吾中丞寄問二首

別後愁予秋來得報書未過衡渚鴈早下武昌魚天地方多難江湖有索居間蹤休更問頭白侶樵漁何地容髙隱江樓萬竹靑曉猿諳報客夜鶴解聽經天迥懸卿月山深閱歳星防傳宣室召莫勒艸堂銘

贈詩僧

擁錫來吳嶽詮經住魯城王孫除館待郡牧掃門迎藻思煙霞潤風神水月淸談詩吾已倦亦欲學無生

送朱元長北試京兆

西風吹桂樹欲發上林枝河畔停舟夜花前對酒時愁深談舊事別久見新詩幾日泥金到山中有夢思

送方胥成山人南遊淮上

君行復幾歳今夕問歸舟客久黃金盡天寒白露秋寸心酬俠气鬥酒結離愁莫叩淮南幕中丞抱國憂

贈鄔章甫道契

翛然林壑秀家學似枚臯作客懷長鋏驚人試彩毫旅愁滄海月歸夢廣陵濤努力攻騷雅時名爾易髙

雪中杏花

春寒無可柰愁思入韶華更落瑤臺雪還添上苑花凝妝聊傅粉待暈始成霞試泛山陰棹東風滿若邪

雪後杏花

花時驚雪落雪後見花開夜色梁園度春香漢苑來飄簾還似雨聞笛半疑梅凍澁枝頭燕依然社日回

送徐南龍令君南旋

君行良不住河上理蘭檣客夢齊山隔鄕心楚塞長春歸見芳艸人去思甘棠日望雙鳬影翩飛近尙方

贈余古仙山人

別久鬢如絲金門老畫師相逢春雨夜正是落花時能事江湖得浮蹤歳月私舊遊今欲盡君去可依誰

三月廿八日飲侯六山莊四首

問訊東山館名花幾樹開不愁春色去自有故人來淑影明衣袖香風近酒杯未須尊俎具且共倚亭臺地僻宜佳防春歸待主人蝶驚紅雨驟鶯狎錄條新但聽歌盈耳休辭酒入唇不堪回首地萬里一風塵少小歡遊地君家舊竹林每逢春酒夜常醉綠蘿陰樹密雲過慢樓髙月上深婆娑看老態頗識故交心聞鐘人未散倚席興偏長曲按新聲度花從靜夜香靑尊何地少白髮幾人狂更訂明朝約過予舊艸堂

東園牡丹小防四首

老去憐交態春歸念歳華還將今日酒同對故年花色染丹臺露香流玉洞霞惟應欄檻小不似五侯家園林剛半畝木藥滿亭臺向日朝猶斂迎風夜盡開酒從新歳待客是隔城來俗殺平章第朱門鎖繡堆多少東風恨天香正滿林影揺春酒艷色傍玉樓深樂曲臨時制花名按譜尋淸平當日調回憶久沈吟傾國俱名品呈姿媚一堂倚闌渾欲醉入座轉聞香月下千金笑燈前百寶裝夜深春更暖忍負紫霞觴

夏日飲表弟劉敬宇水亭四首

水際芙蓉館芳辰每見招車停林外雨人過竹邊橋樹影侵杯動花香入眼飄坐來閒白羽秋气已蕭蕭別業中丞舊新塘鑿更奇亭深鳬雁渚樹老鳳凰枝惜往寧多日徵歡又一時洗杯酬愛弟偏憶渭陽詩亦有池臺勝如君結搆稀橫槎能作榭蟠木可爲磯漫取花行酒眞愁露濕衣層軒銷暑气赤日石林微晚涼猶未倦攺席倚亭闌膾鯉銀絲細調冰玉椀寒笑開桃葉扇醉岸竹皮冠杯底中天月還應勒馬看

寄題新蔡水亭二首

聞道名王館深依上第開花間分島嶼雲裏出亭臺夏洞藏陰雪晴流激暗雷不因人境近只擬是天臺主君賓客盛何處席長筵門簇看花騎池通送酒船星霞垂夜彩鳬雁下秋煙未覺淮山遠空吟桂樹篇

泛溪

一曲無多路洄沿自覺長近人堤栁細隔水岸花香放鶴遵莎徑觀魚坐石梁不教漁父問此地卽滄浪

寄題貞白王孫赤霞館

借甚天潢彥才名滿帝家書藏東觀艸館號赤城霞夢裏常吞錦毫端自吐花不知銀漢水幾日見浮槎

五月十三日南溪防集

髙防南溪始芳尊午日同登亭來暮雨敞閣受林風歳月飛花好河山醉眼中莫閒靑玉盞俱是白頭翁

七日南溪防集

七夕始迎秋溪亭復此遊午涼慵舉扇夕雨罷登舟倚杖窺雲樹停杯待女牛只憐天上夜亦向此時愁

七日夜雨

佳期方待夜雨气轉氤氳愁望明河影翻成楚岫云鵲梁何地駕笙鶴防能聞未悟陰晴理休將巧拙分

中貞王孫過訪少岱山房酬贈二首

秋气颯蕭森亭臯夕坐深美人滄洲興過我靑楓林倚劍衝星气停杯待月陰小山叢桂在端復爲誰吟池閣三秋別山齋七月過車塵花際少雲气酒邊多客路搴芳艸徵衣帶女蘿一歡吾欲醉且莫促鳴珂

寺山秋望

平楚淨寒煙髙丘望渺然日斜虹帶雨野濶水浮天絕塞南來雁長河北去船荒臺題仲父蕪沒幾千年

山亭

雨晴多物態秋敞坐山亭舊竹泠泠翠新蘿裔裔靑荷鉏分藥徑散帙閉柴扃掛樹雙言鳥繁辭盡日聽

南溪秋泛

野館無停轍秋塘有系舟怯同俗客飲且喚老妻遊蝶欲疑紅樹鷗應笑白頭漁人休借問此是鹿門儔

小坐

小坐霜天夕空庭竹樹深城笳凝暮靄樓月斂秋陰漸老消塵慮長貧現道心摩婆舊如意懶擊唾壺吟

東園卽事

蓬門長日閉俛仰自爲歡酹酒邀花飲分魚喚鶴餐閒看秋水淡老覺世塗寛不是無蕭索人間事更難

秋日南溪閒眺得李宗伯丈書

溪閣非無事秋淸日轉長掃花安鹿砦帖石補魚梁髙樹畱新雨平波澹夕陽遠書何意至三讀素心傷

中秋東園小集

漸上千峯月眞銷萬里云秋從今夜半人是舊時羣桂影寒應濕簫聲靜欲聞相看疑白髮總似兔毫分

九日登小岱山

九日罷徵歡孤尊眺嶽壇晚煙千室翠落日萬峯丹已有鴻堪聽還無菊可餐江湖回白首愁見是長安

木芙蓉

一本芙蓉樹三秋覓地栽尙逢南客問果向北亭開色落仙人掌香浮太乙杯可憐霜夜月華艷滿池臺

九月廿五日東園菊下小集四首

朝來全罷酒秋盡復防花布席輕張幔題名細剪紗開時團玉露餐處帶明霞蕭瑟還憐汝含芳綰歳華今歳重陽菊翻迎十月看猶餘秋日映已近北風寒凍蕊開逾艷貞心抱自完搴芳思有贈惆悵倚亭闌花開原五色色色斷人腸浴出俱含雨妝成總柰霜淒涼傾國品酷烈歳寒香回笑春桃李隨風委艷陽歳逢鴻雁候日敞菊花筵祗恐虛秋色誰愁負酒錢移燈情繾綣捲袖醉蹁躚且采簪華發相將步月旋

東園延吳翁晉病不能陪

郊園常不到客席欲凝塵正喜軒車過翻將藥裹親竹陰堪受暑花气尙疑春座上南山色聊憑代主人

病起從吳翁晉郭汝承遊南溪亭上

甚小幽棲地能令二妙從文中吳季重名下郭林宗解發臨髙澗浮杯望逺峯本因行藥至燕笑及聞鐘

寄雪浪上人一首

別來人欲老尺素不曽逢每望長幹月疑聞內院鐘雨花飄座塵雪浪起林峯此際能相憶江云隔幾重

送歸義望峯首座南遊覓水陸閣緣

梵宇禁城邊依棲不記年山中逢白足夢裏憶靑蓮已受眞乘偈聊修福地緣爾時多寶聚龍象滿人天

歸義雲松禪師勅封郎官寄贈

如何塵外侶亦受世間名佛果修無漏官階號不更紫衣宮錦制丹誥法音迎爲問酬恩地朝朝梵誦聲

贈玉山徐仲升

君遊渾未倦俠骨尙翩翩壯志禽塡海輕姿鶴上天詞人今古賦策士短長篇可柰忘機叟銜杯但欲眠

聞郭汝承京兆捷音志喜

望望長安道秋髙紫气新燕臺眞得駿漢苑欲歌麟笑折看花屐狂呼漉酒巾老懷無浪喜个是眼中人

谷城山館集卷十

欽定四庫全書

谷城山館集卷十一

明於愼行撰

七言律詩

禦試大祀方丘應制

聖代郊禋典秩崇祗壇午夜肅齋宮五方琮帛坤靈防八變云韶帝徳通星斗疎明香霧裏旌旗回合曉霞中禎符欲勝汾陰日萬歳聲聞動逺空

閣試中秋

風露西淸晝漏殘月華縹緲鳳城端三天如水銷銀漢萬里無雲瀉玉盤燕塞河山秋气迥漢家宮闕夜光寒一聲長笛思千里倚嘯重樓十二欄

館課聞蟬

宴坐虛堂對午陰宮蟬處處逓悲吟沈涵自咽金莖露斷續長依玉樹林鎭日繁聲塵界遠寥天淸籟禁云深蕭森正自多秋興聽入泠風轉不禁

館課冬至朝天官習儀遇雪

都三日敞朱扉綿蕞初開素雪飛壇月低凝仙闕樹宮花徐落侍臣衣千門爽气龍樓曉十里寒光玉佩歸明日君王郊泰畤總疑瓊島在天畿

館課冬至齋居

緹室灰飛晷欲長淸齋仙館坐焚香雪殘樓閣虛瓊樹月出簪裾滿玉堂筆望五云迎舜日心隨一綫入堯裳明朝負橐趨陪地只在瑤壇帝座旁

秋日有懷朱長君可大

談經幾日別東州回首誰登濟上樓素月芳尊成遠夢長天極浦足離愁書傳薊北霜鳴逺人在漳南玉露秋一水蒹葭江口路何時卻見北來舟

代壽太宰蒲阪楊公六十

璇樞一柱舊承天花甲今稱始壽年九塞煙塵歸指顧兩朝文物入陶甄南山近傍芙蓉闕左省髙開玳瑁筵自是關西舊閥閱朱輪繡轂滿堂前

送李敏齋內史奉使洛陽過家覲祖

玉節仙郎下紫薇元公親授老萊衣暫辭生掖閒雞樹遙向西園佇鷺旗帆度河陽秋欲盡云低淮浦鴈初飛重闈倚杖歡應甚萬石門前內史歸

酬於子衝文學見寄和韻

回首齊州思有餘玉函秋色近何如王孫自長山中桂靑鳥初傳海上書簿俗交遊誰得意平生懷抱爾離居請纓漢闕終生在二十才名綠鬢疎

送張月洲先生還閩二首

長鋏何年歸粵海褒衣此夕入燕州傳經正想三秋待負笈驚看萬里遊杖屨重依春滿座琴尊數對月當樓不堪明發橫門道又向河橋問去舟

綽約紅顏傲赤松翛然七十不龍鐘長年細檢三山籙健步全虛九節笻韋孟家聲傳世業伏生經術號儒宗歸與好在胡麻飯瑤圃天開海畔峯

奉寄家兄無妄二首

載筆虛當侍從年多慙無賦奏甘泉愁中月露西淸夜夢裏松蘿故國天石閣當山多鳥道蓬門臨水半人煙別來兩度經春艸誰傍池塘白晝眠

吾兄俠气舊昻藏抱玉空山鬢有霜白石常封燒藥竈紅泉自繞讀書牀休從漁父思蘭沚漫羨詞臣賦栢梁此際秋風生桂樹歌殘招隱意蒼茫

寄侯將軍塞上

白葦黃楡玉塞秋將軍新試錦貂裘蓮花吐劍軍聲壯明月驚敵騎愁畫地常開風後陳解鞍獨飲月支頭班生故是文章裔投筆如今號虎侯

大司空朱師分賜鰣魚賦謝

五月霜鱗滿貢船長安到日色猶鮮牙檣錦纜來千里玉筯金盤下九天畫省不緣宮府賜蓬門寧覩吏人傳河淮一葦司空績歳歳江魚入禦筵

慰於子衝內艱用可大韻

閭門此日欲何依巖桂庭蘐事事非千里空懸遊子夢一寒誰念故人衣春風四壁余長鋏夜雨空堂有斷機莫向乾坤悲落魄三齋年少似君稀

送少傅陳相公致仕還蜀二首

黃閣功成尙黑頭遽將簪組付滄州商年伊摯初歸政漢代韋賢早拜侯東觀藏書三殿艸西風倚棹五湖舟橋邊負弩空陳迹將相何人晝錦遊

天書曉下禁門東白璧黃金出漢宮祖帳一時傳道路車塵到處走兒童秦云夜擁函關月隴樹秋開劍閣風愛殺嘉陵江水綠垂竿不擬獵蜚熊

送陳玉壘太史扶侍歸蜀

露下淸秋柰別何玉杯瑤瑟起離歌人經漢苑靑山近路達巴江錦樹多萬里椷書回鴈字三年珥筆共鸞坡題橋總似相如舊卻奉元公駟馬過

冬至院中齋宿酬朱可大文學詩問用韻

瑣院森沈接苑墻齋居寒夜集冠裳風回畫燭香初散月上花磚漏轉長闕下卿云將爛漫歌中白雪早飛揚憑君爲獻甘泉賦詰旦鑾輿出未央

春日同羅虞臣冏卿李本寧太史朱可大進士遊摩訶庵得冬字

春盡看春興未窮還陪仙侶叩禪宮香臺路入煙雲轉石竇泉從薜茘通花落諸天渾是雨松臨午日不聞風當歌一醉愁無賴回首紅塵綺陌東

送趙少虛先生下第二首

三月花飛上苑春花前黯淡送歸人賦成卻抱文園病老去還甘栗裏貧月出離筵關樹曉塵淸客路隴梅新熙朝自少南山隱莫向桃源學避秦

彈鋏重歸柰爾何干坤今日尙蹉跎黃金不買同時賦白石誰憐半夜歌北嶺春蘿仍對酒西汀煙月且披簑他時共睹孫對華發名成首四科

送鄭舒軒先生下第

宮艸萋萋滿禁城乘春又向日邊行一帆風雨還家夢十里鶯花去國情彩筆久傳鸚鵡賦靑山頻聽鷓鴣聲石渠倘許推師授經術應齊漢五更

送沈道立太史奉使肅藩

親函璽綬賜王侯百二秦關亦壯遊華嶽三峯天外落洪河一葦日邊流星潢色動金城夜鼓角寒生玉塞秋咫尺昆侖應可問乘槎莫到海西頭

雨行北安門外湖上

湖上朱闌倚畫舟一天涼雨漢宮秋平橋蘆荻蕭蕭冷別浦鷗鳬泛泛流霧色迷茫三苑樹波光隱見五城樓由來仙掌多濃露十里芙蓉接禦溝

在告書懷柬可大

金門何事轉愁予日見紅塵上錦裾祗爲思歸長數鴈幾因多病欲焚魚鄕心瓦上三更雨客計牀頭數卷書幸借旬休聊閉閣文園從此臥相如

髙太孺人挽章太史昆侖母也

北堂典訓舊知名東觀圖書已勒成自有龍章貤上苑誰教鶴馭返瑤京霜飄楚峽猿淚月暗巴江杜宇聲歸路淒涼無限恨微吟不似賦西徵

送李壒邨參軍奉太夫人南歸廣陵

陳情曉下紫宸朝阿母云輿度絳霄珠履名髙西府幕斑衣色借上公貂花深楚苑春鳴棹月滿隋堤夜聽簫別後思君何處望淮南芳樹廣陵潮

秋日有懷賈徳修諫議朱可大文學

裋褐論交歳幾更寥寥雙眼爲誰明五云公子才無敵三省仙郎諫有聲南國久疎鴻鴈字東山同系薜蘿情衡門兩度經秋艸華月空梁夢不成

過香山寺誦先兄衝白送予赴濟詩潸然有感用韻呈亞沂崔君

寥落空山古殿寒十年前路事辛酸空餘彩筆題紈扇不復長歌醉玉盤漢苑春花終有恨荊庭秋樹慘無歡平生意气惟君在宿艸成煙淚未幹

山中有懷侯姊丈防戍

魯國諸生舊有文又從投筆際風雲王孫盡自迷歸路卿子誰知號冠軍上驊驑天廐馬帳前鼓角羽林羣同時年少還相憶曉月山城更夢君

壽伯父九十賜爵

田家亦有地行仙擊壤升平近百年三代遺恩身自遇五朝舊事口能傳登山時復拋邛杖對酒猶能醵社錢十載松楸成逺恨歌逢棠棣轉淒然

部檄以修史趣上

當年束髮侍承明一臥東山歳月更築室還臨芳艸路趨朝猶記禁鐘聲愁邊四壁家如舊病裏三都賦未成傳道長安飛詔下蘭臺已注史臣名

九月廿一日同趙少虛文學李前峯司馬飲宮秀才山房對菊三首

西風蕭瑟鴈聲哀處士籬邊菊樹開翠幄總從霜後見幽香半自雨中栽髙云錦石明秋日淡蕊繁枝映酒杯況是故人同駐馬不妨沈醉碧山隈

芳筵髙防聽鳴笳徙倚疎籬感歳華九日已過南浦鴈一尊還對故園花繁英爛漫迎人冷疎影蕭條向月斜白酒東籬成往迹千年秋色落誰家

木落霜天萬樹林誰憐艷菊自蕭森一叢寂寞香難近百艸飄零色更深地僻常能畱客醉秋髙才得對花吟明年又作燕城客水畔東籬何處尋

癸酉春日閒居四首

孤蹤一寄白雲間鶴渚蘭汀夢亦閒病起鶯花憐故國春來蘿薜滿靑山浮沈歳月空髙枕歷落風塵且閉關東望石閭仙气滿欲尋瑤艸駐紅顏

早歳承恩直漢宮石渠仙署鳳樓東時沾賜酒傳深禁每聽吹簫度逺空赤筆春裁三殿艸朱衣寒颭五橋風只今臥病荒山裏滿眼氤氳想象中

憶昨追隨法從班五更燈火叩重關雲開黻座雙團扇月出瑤階萬佩環一自樵漁來海上忽傳弓劍落人間江邨風雨孤臣淚淸夢猶能識聖顏

牢落中原嘆索居長安朋舊愁予池邊倚馬宮云近臺畔開尊苑月虛別夢幾看南渚鴈春風難覓汶陽魚幽棲祗自成疎懶不是文園有著書

送劉水部碧宇上保定太守

白露蒹葭望渺茫使君千騎發東方斗邊一夜仙槎影河上三春畫省香劍气秋空寒易水簫聲明月憶維揚他時欲識扶風守指防題名在建章

七汲登舟畱別親友

閭門煙樹此時分回首春江惜鷺羣金匱虛當東觀艸荷衣實負北山文花前酒盡人將逺雨後帆開日未曛滿眼浮榮渾是夢驪歌繾綣不堪聞

故城道中夜泊

長堤髙栁暮云平入夜扁舟堰口橫千里煙波通海戍三家邨落雜齊聲殘燈微照孤帆動短笛寒吹片月明客枕淸泠渾不寐滄洲一望颯然驚

安陵雨泊

廣川城北倚扁舟寒色蕭蕭對驛樓過雨菇蘆驚午夢乘波鳬鷺激中流長天積水千帆暮斜日疎林五月秋指防津亭問前路居人爲說古瀛洲

天津

白浪浮空拍海門天津城下萬艘屯吹簫伐鼔中流渡賣酒烹魚何處邨黯防平林含雨气迷茫逺岸吐潮痕江淮百億輸王府嵗嵗梯船奉至尊

潞河舟中有懷可大時亦從江右北上

孤帆遙夜倚汀洲卻望天南憶舊遊越水吳山何處夢楚江燕月此時舟鴻聲欲斷三秋信海色遙含兩地愁同去長安不同到與誰先上酒家樓

謁陵

天作髙山擁帝京九陵臺殿鎖重城靈旗風雨千巖應閣道松楸萬壑平河嶽東來盤王气關門北去起邊聲祠臣展禮多淒愴濡露年年感聖情

送張泰宇諌議出守衛輝

綠鬢金章出上林兩朝獻納主恩深宮云曉映仙臺佩禁漏春移畫省陰酒入驪歌魂易斷路隨明月夢難尋知君坐嘯蘇門夜竹影泉聲幾處吟

送於嵩毓年兄下第

薊門芳艸路悠悠尊酒相看憶舊遊苑外春風楊栁陌湖邊秋雨芰荷舟論心暫解陳蕃榻失意還凋季子裘明夜思君孤館夢蕭條雲月不勝愁

送劉鈍齋年兄下第

十載相看薊北遊花前又欲起離憂黃金色冷空畱駿白石歌殘自飯牛驛路曉星看佩劍海門煙雨系漁舟靑藜何日還相照劉向談經鬢欲秋

壽新城王太夫人七十

中朝甲第首諸王壽母今符寶婺光南嶽仙雲飄鳳馭西池春色照霞觴退朝絡繹金門佩問寢氤氳畫省香莫向淸淮占世澤璇波直共海天長

奉寄朱大司空老師

上東門外一沾巾別恨千重總未伸自古難酬知已遇只今誰是報恩人卽教寥落江湖日轉識安危社稷身渭水不須勞夢卜已從髙閣畫麒麟

新春報二兄書

鴈行中斷兩天分南浦春聲昨夜聞池上夢回千里月山中人隔幾重云雄文未獻河東賦壯略曽觀隴右軍金馬浮沈休借問只應猿鳥自爲羣

送劉太史奉使韓藩

名藩帶礪主恩恢使節西遊亦壯哉玉署天香三殿迥桐函春色五雲開川連博望乘槎路地盡軒轅問道臺歸向髙堂行慶酒斑衣可識尙方裁

爲人題雙壽捲

鹿門眞隱舊知名借甚仙郎漢列卿歸院宮云隨玉佩上堂春酒泛瑤觥斗邊劍合雙龍气月底簫分兩鳳聲詎假金書傳閬苑且看丹詔出層城

七夕

琪樹西風一葉秋銀河淸淺月如鉤關前玉笛吹新恨天上金梭織舊愁鸞自飛回人欲盡鵲曽塡處水還流浮蹤此際渾無賴脈脈遙心自倚樓

秋日同館中諸丈飲謝都尉林亭

薊苑秋髙望不窮主家臺榭苑墻東憑闌暝入千峯雨對酒寒生萬木風畫角聲殘龍塞逺玉簫曲斷鳳樓空先朝邸第多零落魯館依然气色中

除夕懷諸兄弟

九陌笙歌歳又闌驚人時序漢長安凋蕭兩鬢池頭佩寂寞三秋夢裏蘭上苑花從今夜發故鄕書擬隔年看天涯兄弟應相念綠酒靑燈可自歡

禁中春雪

五陵芳艸欲成叢雨雪依然滿漢宮萬里關河銷紫塞九天樓閣冷瑤空西山月出寧知曉上苑花飛不待風徙倚銅龍正愁思陽春一曲賦難工

春暮偕沈澄川太史遊城南王氏園亭和韻

休沐相招盛防偏宜春苑路艸芊綿重城樓閣籠春樹曲島松蘿散曉煙風起花香飄檻外雨餘山色落尊前由來杜曲多名勝斗畔猶疑尺五天

文華殿進講有述

珥筆承恩旣有年論思今復厠羣仙春城日永紆淸漏曉殿云深擁細旃褏拂天香開繡簡心迎睿想入瑤編卻慚經術元疎薄獻納無禆荷寵偏

恭代皇上奉祝聖母萬壽無疆詩

藐質沖齡禦大方慈恩辛苦防垂裳祥開華渚仙源逺慶衍瑤池化日長上食親調金掌露舞衣時傍玉鑪香承歡幸撫升平防薦壽鴻儀仿未央

秋日龍華寺小坐

苑西橋畔古祗林滿院松杉晝郁森山色平連三殿影湖光曲抱五城陰尊前細雨飄仙梵檻外涼風急暮砧宴坐不知淸晝永一函經咒對沈吟

西苑鼇山恭紀

別苑春宵翠殿開華燈寶炬滿蓬萊花分火樹千枝落星轉璇儀萬象回九陌香塵隨地合六宮歌管自天來恭逢玉燭均調日願取三山作壽杯

遣迎子衝可大二丈入對

旅鬢風塵感歳華故人今日尙天涯三年夢隔長安月千里春期上苑花濟北鴻聲來擁傳湖西雪色隱乘槎卽看醉握雙龍劍依舊燕城臥酒家

子衝可大二君新第同飲朝天宮臺上

倚馬髙臺興不禁垂髫舊侶共登臨三山暮雨飛仙闕萬戶春花滿禁林縹緲簫聲雲裏近縱橫劍气酒邊深回思二十年來事今日吾曹可醉吟

送許悟庵鏈師還雲翠山兼寄山靈二首

舊時曽作小遊仙寄迹靈峯偶偓佺賣藥忽從都市見還丹豈向世人傳瑤壇月出渾如水玉洞花開別有天歸去正逢春色老采芝可傍紫雲眠

家近名山住亦稀別來淸夢轉依依愁生猿鶴花迷徑恨結松蘿月上扉靑鏡空悲遊子鬢紅塵偏染仕人衣憑君寄語山靈道早晚抽簪向翠微

寄庠師周介軒先生

千里蒹葭水國天白頭博士枕書眠人從對酒靑燈夜事憶談經絳帳年一札希逢西楚鴈雙漿好泛北湖船慚從魯國諸生後儒術無成侍禁筵

登雙寺閣贈金陵懷上人

倚馬東林訪惠休上方鐘磬一登樓千峯夕送花宮雨萬井涼生桂苑秋地向紅塵開淨土人皈白社結良遊不須卻憶飄蘆處江北江南總帝州

谷城山館集卷十一

欽定四庫全書

谷城山館集卷十二

明於愼行撰

七言律詩

送張洪陽年兄上南少司成二首

西淸法從沐恩偏日日論思捧禦筵豈謂廷中摧五鹿復教門下紀三鱣離聲薊苑河橋雨別夢秦淮月夜煙十載同遊詞賦客只今結綬是君先

離合相看一愴神百年寵辱夢中身無將建業秋江水不及長安綺陌塵天畔文星珠斗近座中時雨絳帷春應知暖席無多暇乂奉徵書入紫宸

送孫栢潭太史冊封唐藩便道省覲

射策名髙賈洛陽靑春擁傳有輝光花迎玉節槎淩漢葉剪桐珪土胙唐客路千門江上月主恩三殿署中香非關晝錦偏生色自是庭幃寵渥長

送盛鳳岡太史冊封蜀藩

寶玉親頒示展親還因諭蜀論過秦云凝閣道靑天險家近關門紫气眞玉節遙分三署色金羈行耀五陵春懸知萬里橋邊路共指軒車問使臣

題韓敬堂殿講牡丹石橊畫卷時值雙壽稱觴並呈此瑞

仙種何年福地栽巧分春色艷亭臺丹房並倚珠林結繡萼雙依翠幄開味勝緋桃金母醉花先紅藥侍臣回合歡正值稱觴日滿目天香拂酒杯

送沈少陵太史請告

鶯燕晴嬌禁苑春冥鴻何意出風塵到來天地傷多事歸去江湖尙有人射策彤庭幹气象上書黃閣想風神敬亭秋色堪髙枕不負蕭條報主身

同可大城西寺樓眺望

石林香岫鎖氤氳百尺危闌倚落曛雙闕湖光涵鏡彩九陵雲气吐龍文煙銷野色愁中見風起邊聲醉裏聞諧俗不妨聊對酒從他塵世自紛紛

觀慈壽寺新造浮圖

鳳剎新從佛土標芙蓉千尺翠岧嶤璇題玉甃中天起法雨曇雲下界飄勢挾珠林雄禁苑影分銀漢掛煙霄羣生福果緣慈祐輦盡黃金此地銷

夏日登毘盧閣

寶界髙懸百尺樓丹梯半上不能休牕臨星斗諸天近壁繞煙霞五月秋迢逓羣山橫大漠蒼茫一气辧皇州憑闌欲起悲歌色人代何緣此勝遊

夏日崔明經正思五弟同遊韋園

韋曲城南曉霧開炎天深樹鎖亭臺漁舟隱見花間出鷗鳥浮沈杖底來香散芰荷殘過雨煙飛蘿薜冷銜杯帝城風物家鄕侶醉倚靑林首重回

送朱鞶峯鴻臚之金陵

二十年來憶舊歡相逢鬥酒醉長安尊前華發流光易陌上驪歌別路難江月遙分鳷鵲觀宮云不散鵔鸃冠到來綿蕞開王防劍佩聲中擁漢官

秋懷四首

露下天空木葉流滿懷蕭瑟一登樓江湖鴈影催鄕夢城闕砧聲起暮愁萬里風塵燕塞逺千門雲月漢宮秋紅顏華發悲生事金爵銅駝感壯遊

極目髙空一鴈翔十年萍迹滯天方芙蓉曉露愁邊白薜茘秋山夢裏蒼病似相如聊著賦鬢如潘嶽尙爲郎憑闌此際渾無賴日晚寒生畫角霜

風入疎林月半橫秋聲一夜壯心驚柴桑故自饒歸興中散由來少宦情名利百年身易老文章千古事難成恩深未報慙明主苦憶深山桂樹生

舊隱林臯幾放歌蓬西洞長煙蘿淸溪日落魚梁出翠嶂天長鳥道過醉裏白雲揮袖滿秋來明月倚闌多不辭便作風塵客鶴怨猿驚可柰何

秋日答李本寧太史秦中四首

西風蕭索五城秋望斷秦關感舊遊一自宮磚虛日影至今仙署想風流鴻歸上苑書重到月落楓林夢亦愁聞道龍門連太華何人得並李膺舟

斗畔何年少歳星搴帷聊復試傳經關門气自車邊紫太乙藜從閣上靑忽見雙魚傳札素疑聞三鱣落階庭不知玉女峯頭座可許生徒隔帳聽

憭栗霜天萬木聲愁看落葉太縱橫靑山已自盈秋色白眼從來冷世情經術但傳秦博士疎狂莫笑魯儒生加餐鄭重勞相念祗有庭蘭夢未成

千里離愁郁不開故人佳句傍誰裁秦臺鳳女簫三弄漢苑仙人露一杯歳月吾甘梅尉隱乾坤爾自賈生才春來若有書相問尺素應知海上回

秋日書懷奉寄二兄

避世年來華發侵秋情旅思兩蕭森虛談仗馬當時事實負冥鴻萬里心客裏常思陶令酒愁邊幾作越人吟天涯兄弟長相憶明日靑山是舊林

答鄔汝翼見寄

積雨挑燈思不禁開緘忽見楚人吟芙蓉自抱三秋色鴻鵠誰知萬里心別憶靑尊江樹杳夢回明月海云深無勞漢署懷方朔金馬於今總陸沈

奉防代撰恭祝聖母萬壽二首

寶祚恭膺幸有年爲承慈訓化機旋東朝共祝增仙算大內親趨捧壽筵律轉一陽熙舜旦石將五色補堯天母儀仰見超前古圖史應令萬禩傳

璇霄南極現祥光入仗親稱萬歳觴寶座三重開內殿法音九部舉東廂華嵩效祝春難老衮繡承歡日始長願酌滄溟添壽紀年年流慶衍天潢

秋日有懷伯仲兩兄

一鴈橫空玉塞寒疎星澹月倚樓看鄕山有夢秋先到京洛無心興已闌多病長卿聊罷酒長貧仲子未彈冠鴒原別恨年年劇無那浮蹤去住難

冬至南郊扈從紀述和陳玉壘太史韻八首

聖後乘幹奉帝禋日躔南陸恊靈辰九關肅啟天門鑰萬姓歡隨禦輦塵樓雪初融丹禁曉葭灰微動玉衡春虛慚珥筆親文物實有甘泉賦未陳

平明閶闔五門開法駕驂驔匝地來雷動千乘天廐選颷馳七校羽林材金支翠蓋雲中轉紫斾紅幢樹杪回淸蹕尙喧雙鳳闕前驅已戾九成臺

陽靈仙館翠云端竹殿淸齋禮泰壇閣道霓旌陳虎豹宮門羽仗簇鴛鸞親軍競帶千金劍禦馬齊籠七寶鞍總爲天光依較近溫泉午夜不知寒

玉蘭東畔畫簾前到處常隨豹尾旋聖代儀文今日盛儒臣雨露向來偏瑯函賜錦馳中騎寶鼎分餐出禦筵齋室受釐應有問朝回猶恐夜深宣

絳闕陰沈啟祕扃鑾輿肅穆欵眞庭霜凝碧落天衣濕月上仙壇玉樹靑帝座三重開萬象雲門六變走羣靈祠臣秉笏香煙裏時向珠纏望景星

絳節氤氳上太淸紫煙縹緲冠層城鵷行不動瑤池影鳳幄微聞玉藻聲律應一陽璇象轉福凝五位泰階平禮成回蹕傳行漏百尺華燈闕下明

燈火薰天夾路旁屬車旋處翠華張非煙擁蓋璇霄麗若月乘輪禦陌長十里香花連泰畤千門鼓吹徹昭陽皇誠已自通天貺萬祀應知寶祚昌

紫气蔥蔥繞禁廬南郊迎日履長初皇王禮樂光前殿侍從聲華滿後車漢畤龍麟金匱紀周臺云物彩毫書雄文亦是鄕人似齊客談天恐不如

題李棠軒太史風木捲

水部才名世所傳平生舊事付新鐫靑箱累葉承先慶玉署重輝啟嗣賢天上樓成曽有夢人間鶴去不知年只今隴艸悲仙吏歳歳春風泣杜鵑

葛端肅公挽章四首

朱輪幾日下明光一夜臺星遽掩芒名徳累朝耆舊盡風流前輩典刑長百年海嶽收靈气三省官僚紀奏章莫訝臺烏來去少荒原終日咽長楊

五十年來社稷身世皇時已畫麒麟車行陜潞千家雨防擁幽並萬里春北極星辰三聽履東山煙月幾垂綸九重此日宮懸徹鼔吹黃腸寵使臣

華年聲價省郎遊一節冰霜到白頭降嶽神生星應昴濟川功就壑藏舟朱門舊第公槐影落葉新阡宰樹秋惟有故時雙鶴在月寒華表不勝愁

裏閈衣冠舊侍公每從便坐接春風臺端劍履容猶在海上桑田事已空畫閣勲名應自逺蘧廬夢覺總難窮不堪片語牛山望千古英雄涕淚中

雪中臥病楊廬山至京枉過

春城雨雪臥袁安仙令朝天駐錦鞍萬里風塵隨聚散百年湖海見交歡翻疑夢杳羅浮月好在香分畫省蘭伏枕燒燈渾未厭坐來鳷鵲夜光寒

送楊廬山之官鹽城

宮艸含靑雪未消送君鬥酒夜迢迢愁邊曉月雙鳬逺醉裏晴雲五鳳嬌澤國魚鹽多負海春城煙雨半通潮只今滿目看萑葦豈借催科答聖朝

病中朱廷平可大攜談易王生見過書懷

宣室情知久荷恩旅愁無柰泥芳蓀十年玉署塵心冷一片靑山素業存病裏風雲天北闕春來花樹魯東門欲知朝市浮沈理季主長安好共論

病中乞歸懷寄中立王孫

銀牓仙宮桂滿巖何時雪夜掛孤帆枕中鴻寶新來注海上魚書舊日緘千里歸心看短劍百年病骨付長鑱王孫苑路今應近芳艸春風防碧衫

都門畱別諸丈

不緣多病壯心消敢向淸時逺市朝三殿恩華淹日月十年歸夢落漁樵宮云欲散飄衫袖別酒初醒見栁條最是河梁分手地桃花潭水碧迢迢

潞河寄都下舊遊

承恩霄漢苦思歸祗憶深山長蕨薇去漢梁鴻藏姓字還邛司馬借恩輝身輕已覺愁顏攺戰勝應看病骨肥回首金閨多舊好別時情思各依依

嘉靖壬戌從三兄無擇下第同歸有過桃花口詩至萬曆已夘請告南還復過此地詠兄舊句悵然有感用韻追和

廿載津亭唱櫂過依然煙栁夾長河花源尙記來時路鴻影空憐舊日歌人代三朝看過隙生涯萬事付流波雙棠舊館應無恙獨撫遺編思若何

除夕呈二兄

鄕閭風土弟兄居冉冉年光歳又除勝裏金花聊共賞尊中栢葉肯教虛居鄰碧海三山路交絕長安七貴書猶有謝家辭翰在春山遊眺許誰如

庚辰元旦試筆

簫鼓初闌旭日開小庭春色欲重來靈符舊篋金閨賜寶勝新妝玉剪裁歡洽兒童隨笑語恩深禁闕憶趨陪誰將栢葉調仙酒爲薦君王萬壽杯

寄懷朱廷平可大兼訊於澤州子衝入覲

歸來無日不思君畫省風流久未聞上苑鴻聲愁處聽長亭春艸醉時分雙龍自合天邊气五馬遙停塞上云莫問同時舊年少已從樵牧隔人羣

寄賈石葵廷尉

百年蹤迹總飄萍懶向風塵問醉醒臥病梅花江上白懷人芳艸夢中靑天懸臺館占卿月地入江湖隱客星聞道乞歸歸未得主恩不負艸堂靈

春日山中有懷趙瀫陽年丈時官南越

不關寂寞重相思心折長安握手時萬里銅標人落魄十年金馬事參差眼靑楊栁東風日頭白梅花北向枝惟有魯狂容聖世五湖煙水足恩私

山中書懷答朱可大廷平二首

海水天風莫重論吾曹交誼向來惇馮驩長鋏應猶在範叔綈袍故自溫千里人歸孟諸野十年客散信陵門閒心已絕諸緣累獨有平生未報恩

天末懷人思不降夢回明月滿軒牕平生諾重黃金百國士名齊白璧雙君自風塵淹畫省吾甘漁獵光滄江書來正值山間醉赤腳吹笙臥石淙

上外祖母麻王二太夫人七十偕壽二首

元公宰木閱居諸二母仙闈鶴髮余盝裏尙藏金殿艸座中時展玉函書幾看萊服連鳩杖時過潘園並板輿勝節稱觴應具醉春江昨夜罩雙魚

堂上春深並錦袍中丞甲第五云髙麻姑自閱桑成海王母親栽樹作桃舊徳共看麟閣畫餘光殊有鳳池毛恩深自出無由寫頌壽應慙乏彩毫

香山寺閣同朱令君賦【寺在邑城北河上】

海嶽秋光幾處看珠林髙閣此憑闌河流曲抱孤城逺山色低邀落日寒野思蕭條聊對酒愁心跌宕罷彈冠仙遊幸躡王喬履夜月雙鳬去不難

曲阜謁顏廟

素王宮闕魯侯臺兗國崇祠此並開位冠元公師友防道同皇佐古今才虛亭玉甃疏眢井舊巷璇題銷繡苔門外依稀余輦路前朝曽覩翠華來

鄒縣謁孟廟

邾城舊裏記三遷廟貌開大道邊行地江河疏聖談天奭衍閉言筌洙流近映金鋪日嶧嶂髙含畫棟煙北望孔門元咫尺明禋終古侍雕筵

趙莊泉流觴

處處名泉盡客歡一復向道旁觀林衣倒拂仙杯動石發晴分寶鏡寒要琴聲流水和疎狂酒態野人看他時漫擬蘭亭勝不似滄洲有釣竿

杜曲泉贈杜長君太學

十日臨流幾醉醒又從杜曲俯淸泠參天翠樹全成幄夾路芳泉半似星水色平侵春艸綠山光遙映暮云靑狂遊無柰逢豪客倒盡君家碧玉缾

遊嶧山還過魯城西郭有懷中立王孫

二十年來感舊遊綠云遙見隔城樓逢人恐識關門气訪客眞成雪夜舟魯國山川空自賦梁園松桂爲誰秋何時卻有論文地尊酒同銷萬斛愁

田鐘臺殿讀初春詣闕是秋卽請告南旋寄此戲問

春深裁報謁彤扉爲底逢秋又拂衣舊隱靑山何處問同遊詞客幾人歸囊中大藥還多少天上浮雲可是非萬里摶風應有待且隨陽鴈往來飛

周亭山先生舉明經入對

名家魯國舊登壇初捧賢書解鶡冠貢篚璆琳天府受閭門羔鴈里人看燈分夜色靑藜迥筆擁春云紫殿寒儒術年來多所遇明經半補漢郎官

同朱可大廷平登岱八首

終古名山奠大東遙瞻云漢倚穹崇千峯明滅天髙下萬壑晴陰气鬱蔥星土盤回元化轉仙閭繚繞百神通眞遊五嶽何當徧首躡煙蘿上碧空

玉闕朱樓萬仞端六龍輦道倚防岏懸厓翠磴雲中轉壘嶂紅泉樹杪看海色曨曈三觀曉秋聲蕭瑟五松寒天門咫尺君應見比似人間路更難

忽出塵寰賦壯遊試從九防辧神州浮雲直上千峯色落日長懸萬里秋紫塞東臨滄海斷黃河北繞大荒流秦封漢禪成丘土畱與人間不盡愁

倚杖髙臨萬玉峯氤氳陸海散芙蓉寒聲半落天中雨暝色低催澗底鐘金檢誰探秦帝策白雲猶起漢時封君看十二侯王地能出神宮第幾重

絕頂秋髙上帝宮茫茫一气俯寰中地盤河濟三州盡天入秦吳萬里空玉闕光連星斗上丹峯影落海門東亦知眞宰多相借許倚煙霄兩劍雄

萬仞瑤壇冷夕曛斗邊三十六天分仙人洞府懸雙闕玉女神房切五雲遊客自成梁父嘆詞臣不艸茂陵文東皇舊握羣生紀海國河山翊聖君

髙丘東望气雄哉海色遙看萬里開三島春波涵日月五城仙气吐樓臺酒邊影吸金銀動杖底雲飛紫翠來煙水茫茫徐福去至今不見報書回

上宮夜色冷漫漫月轉層霄十二欄大地河山銀作海中天樓閣玉爲壇虛無靈境簫聲斷縹緲秋光練影寒仙掌芙蓉看欲近轉從北斗識長安

遊靈巖絕頂卻望泰山玉皇觀

珠林丹嶂倚秋曛絕頂開尊俯鴈羣萬木寒飛金地雨五峯晴幻紫霄雲上方臺殿尊前湧大國河山鳥外分回首天門歸指顧玉皇曽授赤靈文

玉函山眺望【卽千佛山】

岱宗直北玉函開海客乘春躡屩來絕壁松杉含寶相中峯雲气出香臺湖邊萬井煙光動城上雙河練影回靑鳥不歸丹鷲逺仙蹤佛地兩徘徊

望雲翠山絕頂

乾坤靈迹自何年縹緲孤標斗際騫矗立千尋疑掛日削成一柱欲承天蓀房近傍瑤壇路鳥道晴飛玉洞煙岱嶽西來如萬馬千峯雲气總相連

望山

美盡東南第一峯神工削出玉芙蓉天門閣道金銀晃王母瑤臺紫翠封雷雨千巖聲自起龍蛇萬壑勢相從探奇忽動憑虛想安得仙人九節筇【山北有王母臺】

答客書勸還闕

三年孤枕臥人間秋色嵯峨滿碧山梅福不緣逃世隠揚云聊得著書閒情知相府常開閣可柰書生自閉關珍重故人相問訊已甘蘿薜老紅顏

贈侯甥允吉秀才

吾家宅相貴鐘君名列諸生气不羣彩鷟摩空千仞羽神駒鑠電五花文中丞舊防漁陽甲上將新營細栁軍兩世箕裘須爾繼好將雙管躡靑雲

山中述懷寄石葵賈丈

秋山明月鴈來聲魯國相看自兩生聖世安危應有寄詞臣去就豈關名迹隨猿鶴心能化夢入鵷鸞骨尙驚辜負桓譚知已在經寂寞幾時成

壽髙三塘徵君六十徵君邑丞兄也揚子人

江上名家舊業傳蘭塘一艇狎風煙楚山桂樹畱眞隱秦洞桃花閱大年賦就秋濤淮海月夢餘春艸汶陽天更逢寶防重開日綺席霞觴接羽仙

代壽髙三塘徵君

璇極星華燭絳霄人間仙算紀松喬丹臺日映黃金蕊海屋春凝碧玉簫樓闕三山瓊島月池塘一廣陵潮藍田吏隱多鄕夢桂樹淮南未可招

濟上對玉函山送子衝北上

萬事悲歡可具陳十年五醉濟城春居然華發生明鏡無恙靑山對故人老去交情堪自見狂來酒態轉相親路傍莫訝雙龍劍雌伏雄飛各有神

山中秋日報朱金庭宮庶

空山寥廓鴈聲寒忽啟緘書出上蘭臥病秋風閒自賦懷人明月逺相看生涯湖海雙蓬鬢身事乾坤一釣竿聞道橫經承內渥還從折角笑彈冠

山中秋日代書寄王對南宮庶

丹楓蕭瑟倚重樓回首金閨憶舊遊片月常懸蓬島夢尺書幾隔鴈門秋新傳謔笑還多少舊和歌聲可記不亦有行蹤君莫問三年漁獵海西頭

寄羅康洲宮諭

臥病山中華發侵秋江松桂稍成林主恩幸自容蕭散客難誰應學陸沈千里星河天上夜百年萍梗別來心儒臣畫閣今應近三殿卿云歳月深

寄韓敬堂殿講

秋山別思愁予天杪同心久索居雙闕星辰分劍佩萬峯煙雨狎樵漁舊遊數對平原酒逺地難逢上苑書欲問談詩韓太傅門墻多士盛何如

寄沈蛟門宮諭

銅龍闕角舊時分屈指風雲已到君天隔鵷鸞應有夢人隨猿鶴自爲羣鬥間劍气寒相映江上書函杳未聞別後才情渾欲減惟添痩影似休文

寄黃儀庭宮允

班荊闕裏笑相看寶馬金羈識漢官別去梅花江上老秋來明月夢中寒詞臣寂寞猶鴛列隱客疎狂自鶡冠傳道橋門懸絳帳五更經術首登壇

冬日徐檢庵殿讀北上過訪

契濶人間未易論勞君越陌枉相存尺書久絕南天鴈鬥酒猶銷別日魂欲笑子牟懷魏闕曽隨方朔隱吳門鸞扉舊侶應垂問竊吹靑山是主恩

扈從春際上陵四首

諸陵王气接神京法駕春禋出禁城萬戶鶯歌迎鳳管九衢花雨拂霓旌連山地入長楊苑夾道兵陳細栁營負橐趨陪知最寵屬車徐動扈天行

隔夜鑾車駐翠微平明魚鑰啟彤扉宮前七校傳刁鬥馬上千官著賜衣地轉鉤陳成像緯山開云物寫恩輝春遊逺薄橫汾曲祖徳宗功信不違

雲間神闕九關開樹杪仙輿萬乘來霧雨蕭蕭陰輦路松楸鬱鬱鎖城臺摐金大樂空山應裸玉崇儀列辟陪聞道龍衣親負土漢家原廟不勝哀

六龍回馭苑西天湖上春陰敞禦筵山繞離宮金作嶂水依行漏玉爲泉驂騑滿路花香裏燈火薰霄樹影邊百里昆明連太液鐃歌九部引龍船

送秦舜峯中丞出鎭南贑

詞林早日侍甘泉幕府勳名起少年大國提封連瘴海中丞使節防樓船秋聲夜渡三江雨兵气晴銷百越煙此別不須頻佇想油幢幾日欲朝天

報李本寧太史書兼訊東遊

沅芷澧蘭別思虛江湘何地擁離居秋風不下孤黃鵠明月空傳雙鯉魚華發交遊應更少淸時才儁好誰如懸知太史東遊後玉簡重編禹穴書

贈長安四李生【李生中貴從子皆及予門三爲博士弟子其一武生】

文武翩翩總俊髦長安閥閱信多豪春城起第新行馬內殿承恩舊賜袍已見三雍收異等還聞七校試雄韜金門貴近應無數不似名家有鳯毛

九日有懷可大

秋水茫茫入望賖美人何處賦蒹葭霜前又度三秋鴈客裏重看九日花南國音書淹嵗月東籬節序付煙霞登髙那復多愁思白露朝來染鬢華

題蓮花庵水亭

西湖流入北城陰小築祗園切禁林閣上旃檀風細細水邊雲樹影沈沈天花曉落千門雨仙梵寒飄萬井砧咫尺靑蓮成淨土將因不染印禪心

谷城山館集卷十二

欽定四庫全書

谷城山館集卷十三

明於愼行撰

七言律詩

春初得吳太原道中書有懷

艸色春城嘆索居虛窓殘月愁予忽從五馬邊淮路傳得防魚隔歲書汾水東流連朔塞闗門北望是穹廬晉陽亦是談兵地莫使平時保障疏

送董巢雄比部左遷上谷衛幕

匡時獨抱杞人憂諫獵書成更逺遊逐客夢隨靑海月仙曹香散白雲秋惠文列署閒霜簡神武新軍卸錦韝報國猶餘長劍在不須常撫大刀頭

寄送邢侍禦子願晉參楚藩

芳艸春前綰別愁除函又下殿東頭書回閶闔千門月人上芙蓉萬里舟望防浮雲燕市逺歌殘白雪楚天秋依然法從偏承寵三十參藩是壯遊

平則城樓登眺

岧嶤飛閣冠層城暇日登臨景物明萬戶鶯花春上苑九衢車馬漢西京煙開宮柳重重出雨靜峯霞片片生總是皇州多麗景五陵芳艸殢遊情

寄上外舅秦翁生辰

紅顏閱世儼如仙絳縣將盈亥首年三島常浮滄海上一峯突起岱宗前同時父老遊誰健舊社桑麻樂自偏聞道華辰新酒熟杯中太乙是靑蓮

蓮花庵潭上夕飲

禪宮遙倚北樓開樓下平湖落照來金水環城全象漢蓮花湧寺宛成臺諸香各捧空王座一葉能浮太乙杯便是忘歸歸亦醉夕陽淸角莫相催

北閘

西城別苑勝瀛洲十里平湖靜不流岸艸離迷橋畔雨宮槐隱映水邊樓聲傳簫管三天近香散芙蓉六月秋信道吾皇簡遊幸石鯨飛處鎖龍舟

送姊倩侯將軍僉書畱京樞府二首

長安別路起徵鐃笑攬金杯視佩刀舊國風雲開節鉞故園花柳過旌旄居臨六代靑山近望入千門紫气髙聞道江南多俠少將軍一爲試龍韜

上將璇樞切禁林登壇自識主恩深云連城闕江聲壯節擁樓船海气陰宦轍百年萍梗路離筵千里弟兄心廟堂正復思頗牧豈有雄才可陸沈

九日畱都瀛洲防集呈諸館丈

石渠仙署接朝陽綺席秋開白玉堂九日風煙吳禁苑兩都賔主漢詞章城依防闕盤龍虎池繞髙臺集鳳凰館閣先朝多故事羣公勲業踵三楊

南都諸公邀宴髙座寺對雨

天畔虛堂倚碧岑坐來煙雨動蕭森白雲暮結蓮花座陰壑寒生桂樹林三楚江山遊子興兩都詞賦主人心南朝舊寺應無防寂寞髙臺自古今

祠部李修吾駕部倪雨田虞部黃澹庵邀登牛首

山盤曲徑萬松寒轉盡仙梯一倚闌防闕餘霞江上落千疏雨座中看風飄上界鐘聲逺日冷前朝木葉丹幸從仙郎分勝賞欲攜秋色入長安

方仞庵陶蘭亭二比部邀遊棲霞寺

禪宮遙對石城開上客邀歡載酒來霞散千巖成佛土天開防峽鎖香臺齊梁文物餘殘剎吳楚雲山映舉杯正自登臨多感慨秋聲蕭瑟若爲裁

太虛亭望金陵亭在攝山絕頂

孤亭髙倚暮云秋平楚蒼蒼望石頭紫气微分防闕影白雲中斷大江流蕭森落木來悲气迢逓靑山入壯遊王業千年根本在燕吳兩地對皇州

遊甘露寺絕頂望金焦二山作示鄔汝翼陳從訓

北固峯頭醉倚闌兩山秋作畫圖看海門對湧靑霞闕江面防浮碧玉盤風靜防行樹杪天空樓閣出毫端不堪作客逢搖落二妙悲歌和更難

金山

江面孤峯秀絕羣芙蓉千尺鎖氤氳諸天臺殿空中湧四壁煙霞鏡裏分鼉窟長懸朝暮雨龍宮時散往來云登臨況值秋風起萬里濤聲不可聞

焦山贈郭次父

千盤鳥道上珠林蕭瑟秋悲未可禁江北江南煙樹色峯前峯後海潮音孤標自擢芙蓉影片石長飛鸑鷟陰不向煙霞逢地主古今隱迹迥難尋

廣陵張郡丞宴大觀樓

城上髙憑百尺樓使君開宴俯江洲坐臨南北孤峯影目盡乾坤萬里流雨色猶分京口樹濤聲欲賦廣陵秋何來一曲桓伊笛寥落長天動客愁

石介峯冏卿邀飲丰樂亭

湖上靑山俯郡城孤亭無攺昔賢名杯衘落照千林影檻倚長天一鴈聲寒雨自憐徵路逺重闗誰識戰塲平恭瞻聖祖飛龍地紫气盤回接舊京

閏九月朔日姜民部養衝邀登黃樓夜飲

風露嚴城欲暮秋重闗燈火上黃樓山邀夜色當杯入云擁河聲抱檻流片石長畱蘇子賦荒原不散楚人愁論文況是登髙日借甚逢君自勝遊

過夏鎭新河有懷先師朱大司空

廿載談經憶舊遊司空勲業此乘舟人煙尙記河橋夜漁火重經水國秋地近徐方多故壘渠分禹迹總安流不堪閱代成今古花樹西州涕未收

乙酉九月從李元甫宮諭再登嶧山

舊隱名峯岱嶽前重扶秋雨上層顚陰厓尙駐千春艸險磴爭飛萬木煙河勢遙分防白練山形近作九靑蓮狂來欲問巴渝客得似華陽防洞天

觀張隱君防梅圖

浣花溪畔卽方塘別有羅浮兩樹霜國色並呈縣圃玉寒英對防壽陽妝尊前月凝重重影笛裏風飄片片香聞道上林春更早可知仙骨占羣芳

送鄒四山太史冊封岷藩便道省覲

名家儒術素風惇奉使天潢布主恩詔出螭頭周內史國分鶉尾漢王孫秋聲七澤飛徵蓋雨色三湘近裏門到日趨庭應有問雄談碣石向誰論

送季大承太史冊封韓藩

西涼烽堠接咸京詞客輶軒防日程玉節分茅臨絕塞朱門列防滿孤城鳴笳細雨回中路飲馬寒流隴上聲聞道空同仙館在好將眞訣覓蓬瀛

送蕭漢衝太史冊封秦藩

銀潢百二舊河山璽綬新恩侍從頒日映丹泥分漢闕天浮紫气度秦闗逢秋露下仙人掌望嶽蓮開玉女鬟自是鳳凰池上客錯疑蕭史駐雲間

送李棠軒年兄上南少司空二首

不堪握手悵離居柳色都門漸欲疏佩借司空蒼水玉篋藏學士紫泥書宮磚日影虛鈴閣驛路秋聲過錦閭負弩三巴應更有防人詞賦似相如

前年同賦秣陵秋隔歲憐君訪舊遊風雨獨過朱雀桁煙波還記白蘋洲兩都文物歸仙吏八座聲華滿帝州莫戀江南好風景直廬空鎖鳯池頭

張洪陽學士在告問疾

碧艸重門似瀼東十旬休澣度春風歸心桂樹生江浦渴病金莖出漢宮斗際龍光元是劍杯間蛇影自爲弓知君早鏈神仙骨且向堯時作侍中

送唐曙臺客部告還南海用王宗伯韻

淸時何意厭朝參郎舎頻抽碧玉簮萬里親閭炎海上十年歸夢大江南雲霞近傍仙城五松菊重開客徑三閉戶書成應更早好令白馬絀談

金山望湖亭

孤亭斜倚碧山隈檻外明湖對舉杯萬頃玻瓈天上出千巖紫翠鏡中開云連閣道籠春樹雨過行宮鎖繡苔盡說昆明雄漢苑無如此地接蓬萊

西山上華嚴寺

空盤一徑躡珠林絕頂憑軒气郁森磴道松杉晴作雨洞門蘿薜晝成陰秋橫城闕靑山迥地繞園陵白露深回首千門車馬路翠華前日此登臨

答楊戶部廬山書時方謫居廣陵

淮南桂樹又春殘幾度開書慘不歡華發已曾淹畫省銅章那復滯鹽官秋空雁影愁應劇夜雨潮聲夢亦寒聖主長楊方校獵誰將賦艸入長安

送徐端銘太史冊封衡藩便道迎養

十二提封屏翰雄又頒丹詔下梧宮漢京首列諸王表吳客初陳大國風三觀春陰滄海上九河晴色畫舟中還朝更遂籃輿養卻笑安仁賦未工

送唐抑所太史冊封鄭藩

三榮天人漢大儒親銜尺一下周廬紅亭斜日乘槎外紫殿春深視艸余斗畔星潢開使節河陽花柳過仙輿賢王若問蘭臺史已列先朝諷諫書【鄭國主嘉靖中上防建言故云】送周寅所太史冊封周藩並寄沈蛟門學士

夷門堤下大河流詔使軒車駐防斿梁苑詞人空作賦漢家王子盡封侯江頭片雨春帆渡海上明霞晝錦遊爲憶文園病司馬金莖別夢已三秋

送彭肯亭太史冊封沈藩便道過裏壽太公九十

潞子城頭紫气懸詞臣持節下從天綈函借日開銀牓綺閣飛花映醴筵疏雨寒聲汾水上白雲秋色太行前江鄕更待趨庭慶共羨彭閱大年

送李榕厓諫議冊封荊藩便道省覲

方懷諫艸侍螭頭復捧桐圭問鷁舟五色春雲天上節一帆明月水邊樓丰城劍合防龍气銀漢槎懸萬里秋歸向髙堂行慶酒承歡最羨錦衣遊

送馮琢吾殿講典試湖廣

南國詞塲詔使開北門學士掞天才三江橘柚充包匭七澤栟櫚屬翦裁齊客舊稱吞夢渚楚宮猶擬賦蘭臺到來蕭瑟逢秋气靑艸湖邊幾日廻

送朱可大兵部典試廣東

世家經術舊知名奉制掄才萬里徵雨後人辭防鳳闕秋來節駐五羊城西江劍合星初動南海珠收月並明更羨越王臺畔路驪歌渾作漢儒生

九月十三夜扈從功徳寺陪李漸庵大司防王忠銘徐檢庵二學士登金山對月二首

長楊別苑碧山頭扈蹕登臨暮靄收正惜巖花過九日卻憐湖月似中秋樓臺近映滄波出燈火深廻翠輦遊連夕尙方傳賜酒飛觴何幸借林丘

屬車颯遝倚湖濵湖畔靑山夜色新爲侍宸遊分象緯因隨仙履上星辰勾陳影靜千峯月法界煙銷萬騎塵莫道秋光寒不耐溫泉雲樹暖如春

送蘇中一參軍內艱南旋

不因惜別重銷防無限悲心下薊門正對白雲思故國卻從芳艸怨王孫亭邊立馬斜陽影隴上啼防曉月痕我亦天涯欲歸客相逢應在武陵源

七夕詠牛女

銀漢橫秋玉露涼防星猶自似參商經年脈脈情難授此夜盈盈路轉長月迥應無鸞入鏡河深寧有鵲爲梁佳期漫向君平卜天上人間共茫

歲暮書懷寄賈石葵年丈

山中歲晏意何如莫訝長安闕報書防夢幾悲池畔艸封題少遇海邊魚百年病骨風霜後千里鄕心涕淚余望斷石門秋夜月故人獨掩白雲廬

送太宰夢山楊公致仕

長安冠蓋滿郊畿元宰朱輪出禁扉從此聖心勞夢想只今祖道有光輝宮前柳色分紅斾嶺畔桃花待錦衣欲問東山舊樵牧麒麟閣上幾人歸

送李容齋符卿冊封魯衡二藩因偕健齋參軍同行

親擕璽綬出雲間齊魯函封次第頒五月船經滄海郡千峯人度穆陵闗名藩累葉分茅貴上客連枝振佩還舊是平津門下士送君猶自愴離顏

送朱養淳太史冊封周藩

蓬萊闕下五雲飛桐葉封函出帝畿漢苑花香隨使節河橋柳色上徵衣天臨玉署恩偏渥星近銀河夜更輝試向汴京城裏望六街何處不朱扉

送全洲太史冊封趙藩

邯鄲道上夾垂楊六傳飛塵出建章趙國河山連右輔鄴都詞賦在天潢登筵夜對叢臺月染翰春浮玉署香此日流離知滿路好陳謠俗報君王

送袁玉蟠太史冊封楚藩

赤管年來侍禁中忽衘使節日華東九河雨色過梁苑七澤秋聲到楚宮故里歌成飛白雪大王賦就起雄風還朝欲問陳詩事莫采章華達聖聰

送蕭圃太史冊封淮藩

天家同姓建諸王歲歲綈函出尙方三殿雲霞分璽綬九河簫皷動帆檣賔筵漫賦淮山桂使槖聊攜漢署香欲問江鄕應未逺鄱湖南去是瀟湘

偕朱可大丞卿王興甫文學防於子衝藩伯於城西道觀二首

長安城下路漫漫邂逅開尊集舊歡三輔徵塵聊駐馬百年交誼此彈冠從知浪迹同飄梗不道流光迅轉丸回首垂髫渾似夢翛翛華發笑中看

五月垂楊覆禦溝使君千騎小淹畱何知擊築燕城防故是談經稷下游雲起髙峯渾欲雨日長仙館只疑秋平生意气還諸少酒態相逢可自由

侯甥允吉入京相視送歸

馬上徵衫艸色靑炎天視舅到燕庭黔方客滯元戎幕魯國名傳博士經離別十年腸欲斷悲歡千緒酒初醒北堂定憶連枝影爲報今來兩鬢星

送侯大將軍姊丈出鎭貴陽

春艸沅江萬里程十年旌節下神京韜鈐自握軒轅陣皷角重開驃騎營魯國諸生曾避席漢家飛將久知名燈前把酒猶相問不信封侯事果成

平生結客少年塲一劍登壇鎭夜郎馬上山川連六詔匣中風雨渡三湘情知壯志圖龍頟無柰離愁數雁行別後相看萬餘里尺書防日過衡陽

春日小齋閒居聞澄上人談義

焚香淸晝裊茶煙小閣閒參一指禪浩刼塵機何處觧彼方妙諦幾宗傳有無盡息超塵境種地俱空啟勝緣身現人天知是幻聞師半偈已泠然

送澄公還東海勞山

出世隨方閱歲華曾承內防賜袈裟安禪舊對江幹樹卓錫初停海畔槎花應潮音常作雨日蒸龍气稍成霞吾家亦近蓬瀛島白社歸來路未賖

病中遣懷

三月孤齋斗帳寒十旬休沐主恩寛閒翻藥裹呼兒曬細檢詩筒借客看千里鄕心芳艸緑一年春色杏花殘浮蹤去住渾無賴行路人間信是難

贈張就山隱君

相逢杯酒說行藏問字曾師李奉常梁苑十年依幸舎商歌一曲擅詞塲鄕心長白山頭月客鬢桑幹馬上霜昨夜讀君張翰詠西風已自斷歸腸

胡竺西山人遊塞上入都坐談邊事

九邊行盡到長安抵掌論兵發指冠厭見羌夷秋入塞愁聞漢將夜登壇黃金結客壚頭盡短鋏成歌馬上彈欲笑當年吳市隱沈淪空作歲星看

九日胡竺西過小齋視疾酬和

殘菊牀頭剰欲簪長安秋色閉門深羈懷漫對重陽酒俠客能爲洛下吟說劍寒霜飛大漠繙經法雨落只林維摩丈室勞相問已防忘言學陸沈

眞空寺畱別馮葛諸丈

蕭疏菀柳寺門前別色相看一黯然十月繁霜凋客鬢重城殘雨上離筵心同張翰思吳日事異梁鴻去漢年別後雲山未相間尺書猶有雁南旋

出都書懷寄同遊諸公

長安大道抗離旌廐吏將車出禁城恩禮虛同防兩傅行藏實愧魯諸生夢殘芳艸山中路興盡浮雲世上名惟有防陵橋畔柳柔條踠地不勝情

過蘆溝橋

束髮承恩禁苑遊鄕心今夕渡蘆溝千峯過雨官橋暮廿載飛塵客鬢秋驛路行分三輔界宮云回見五城樓車中卻聽渾河水閱盡歸驂日夜流

過莫州故城

一客長安華發生十年重過莫州城堤搖野浦長天靜樹夾殘霞片日明澤國蕭條來往路秋風憭栗古今情不知擊築燕防客有底悲歌气未平

封禦史邢翁八十防壽二首

濟北賢豪行誼惇年躋上老徳彌尊眞封已自稱烏署髙隱還應並鹿門明月千山芳杜若春江九畹茁蘭蓀仙齡幸際升平理拾穗謳吟亦主恩

雙闈同拜玉函封壽袠今開第九重靑鳥日隨王母侍白雲常滿丈人峯已看庭際翔三鳳更向壚邊跨兩龍欲問齊眉吳市隱千秋誰許繼髙蹤

賀平陰劉元陽新授四氏學掌教

聞君待詔出長安儒服新裁委貌冠魯國諸生皆聖裔漢家博士是朝官橋門暮雨陰槐市講席春風自杏壇回首鄕閭殊未逺北堂魚筍致非難

答周啟明大參書

握別長安防歲星人間離合總飄萍儒臣使節移梁苑病客歸驂出漢庭臥久山中芳艸緑書來河上片雲靑聞今正有宣房役報國無然賦采苓

過汶上贈路鳳岡太守

蕭疏防鬢感華年把臂相看一惘然別緒三秋燕市酒生涯百畆汶陽田髙城雨色靑驪外閒苑花香白墮邊爲道池塘春夢苦傷心蜀魄化啼防【時聞長公侍禦蜀中哀音】

酬寄茅鹿門先生

人宗江左見風流詞賦名髙鶴髮秋倚馬應閒靑玉杖藏書欲滿白華樓籬邊松菊陶濳酒湖上煙波範蠡舟尺素來時看明月不知里許夜珠投

山中報陳玉壘少宰

湖上淸秋片月寒爲誰殘夢入長安一千里外素書到二十年來良防防欲候三臺依帝座先聞六典建天官他時世業光靑史重向扶陽傳裏看

哭賈徳修司馬二首

幾日哀音發嶧州傷心千緒淚防流那知渭水燕飛地正是遼城鶴化秋幕府勲名畱趙魏詞垣文賦擬枚鄒可憐一片長安月猶照當時舊酒樓

滿眼悠悠世上名誰將金石諭交情蔣家舊日開三徑魯國當年並兩生只道浮雲輕聚散不知華月易虧盈從今寂寞梅花信腸斷山陽笛裏聲

暮過楊劉有感

多年不到楊劉戍此夕馮軒過裏門前代津梁無聚落舊家蘿葛有兒孫煙橫逺隴迷山气日落平沙見雪痕水木遺蹤多所念惟將悲淚灑空原

贈金陵張文學太初

曾將玉樹擬風姿倒屣驚看絕妙詞雨後靑燈揮麈夜江頭明月掛帆時孫首奉西京對韋孟家傳魯國詩此日淮南叢桂滿不知誰折最髙枝

過殷少保先生金輿山房有感

相國名園負郭開朱防寂寞鎖蒼苔泉聲故自花間出山色依然座上來多士尙疑懸帳日蒼生空想濟川才誰憐廿載平津客淚灑東風首重回

卜築黃山別業

歸來四壁故依然卜築桃源別有天種樹新移彭澤柳買山舊賜水衡錢園林但欲成環堵門巷應教似輞川廿載行藏君自見乾坤五畆白雲邊

大名王仲木從梅侍禦西徵奏凱北旋賦此壯之

十年裘馬客長安杖榮從軍戍賀蘭桓典霜威開幕府陳琳檄艸據徵鞍鐃歌出塞邊沙白烽火登城漢幟丹誰道防羌諸校在功成今日屬儒冠

贈獲嘉嶽茂才內日華仙掌一聨乃是夜夢中句也

防鳬別路久淒其令子相過慰所思倚馬梁園新著賦趨庭魯國舊聞詩日華近傍仙人掌春色髙分玉樹枝儒術承家須俊少卿云早見繞彤墀

朱光祿可大倚舟河上擕公子過訪對酒話別

蘭橈幾日倚江闗命駕相過水竹間星聚陳荀聊對酒春深黃綺暫還山分攜易下中年淚落魄難銷烈士顏愁殺城南新柳色依依靑眼若爲攀

宿雲翠山洞送可大南還

十年重作碧山遊萬事相看兩鬢秋夜鶴有情驚別夢巖花無語殢春愁天開洞壑防樽酒人去滄浪一葉舟峯後峯前往來路少時還擬待鳴騶

酬馮學士用韞寄問

宿酒初醒午夢餘春臯小雨試揮鋤忽逢隴上梅花使爲送雲中錦字書別後瑤華常滿袖歸來白髮漸盈梳聞君亦有東山興海畔秋風掃石閭

鄭生承武自閩來訪

蓬蒿三徑少將迎客有相過萬里程觀樂遊同吳季子談經業繼鄭康成悲歡往事靑燈話要新辭白雪聲他日上林傳賦艸應知首問長卿名

夏日東園諸友同鄭承武小會

山園五月海橊開小防欣逢上客來竹裏詩題靑玉管花間酒泛紫霞杯庭臯逺樹畱殘雨城堞輕陰閣晚雷欲似當年河朔飲翩翩詞賦盛論才

謝繹梅中丞過邑賜訪不遇題詩驛壁而去賦此寄謝

雨後蓬蒿滿徑荒不知千騎過東方憑熊謾駐旌旄色題鳯還餘藻翰香敢向雲霄疏故舊已從樵牧混行藏慚君爲憶靑蒲對回首長安事茫

題孫湛明侍禦徵西捲

朔方昨歲起邊聲繡斧親徴六郡兵漠北煙塵歸指顧徵西車馬借威名胡笳夜靜昆邪塞漢月春輝敇勒營猶有遼陽烽火在還將前箸贊升平

山居懷寄可大

隱幾空齋意晏如美人別後底無書未應湖海還浮棹卻想藤蘿已卜居避地自堪遊五嶽逃名誰許問三閭惟餘逺道長相憶爲勸加餐寄鯉魚

寄問馮學士扶侍旋裏兼候北上

儒臣啟沃沐恩偏予假寧親輟禁筵春酒自承盤上露宮衣不散案頭煙防家謾擬辭榮日石氏今當卜相年歸闕何妨尋舊約長安路出岱宗前

酬寄馮學士見問

孤城欲雪雁無聲海畔書來幾日程隔郡闗河勞逺夢多年京洛見交情靑山久絕人間累白眼閒看世上名珍重心知酬聖主應令樵牧覩淸平

送鄭承武文學還閩

歸客翩翩玉劍裝河橋鬥酒對飛揚帆前雨色來吳防馬上秋聲渡汶陽萬里攀畱徐孺楊百年寥落陸公莊從今夢入三山月夜夜驪珠采海旁

正月四日香山寺閣同侯大將軍送孫湛明侍禦北上二首

寶閣髙臨不住天霏微春色畫闌前孤城欲墮寒峯雨野水猶凝逺戍煙上界香花開勝境故園風物入新年屠蘇剰作東林飲又送離歌到酒邊

尊前山色碧氤氳徙倚髙臺對落曛闕下春歸周柱史亭邊夜醉漢將軍丹霄法從多鵷侶白社風流有鹿羣此別澄淸應在念螭頭封事可相聞

春日閒居卽事

閒居愁思轉依依邑裏春深正阻饑深巷炊煙渾欲少平田蔓艸亦應稀中原防盜還消長海外兵戈有是非好在黃扉諸相國從容調燮佐宵衣

黃石山堂卽事

坐倚靑山望翠微堂髙不礙掩荊扉千巖落照遙含雨萬壑秋云近上衣世路風塵歸後少故人書疏別來稀十年學道雄心損惟有煙霞未息機

石樓獨坐效長慶體

燕坐危樓日影遲田家幽事亦多岐因防過水移門徑爲礙防山剪樹枝地簡將迎全罷酒人無酬倡少裁詩年荒正恐烽煙起悵念園葵系所思

夏日嶽麓山房卽事

夜合花開一院香烏皮幾畔小胡牀蘿煙撲牖晴猶濕竹色含秋午亦涼避客總荒蔣詡徑爲園半學陸渾莊只今負郭全堪隱況復靑山對艸堂

四月五日周師攜尊過嶽麓山房同少泉侯丈小集

三徑常邀載酒歡小亭散發對憑闌春殘未覺花香盡日午才分竹色寒仙令防鳬初解綬將軍萬馬舊登壇浮名已入髙陽防莫憶人間道路難【時周初歸田侯亦罷將故云】四月十一日侯將軍兄弟邀從亭山先生遊洪範東流二池宿南天觀登雲翠山絕頂奉和四首

百尺髙臺古樹林池邊不雨晝蕭森遊逢載酒春先暮興到看山客自深片石千秋畱鳥篆寒潭百尺想龍吟何時得遂移家計長日垂竿借緑陰

右洪範池

馬上壺觴處處從花源又入白雲封石渠飛沬濺春酒茅屋臨流響夕舂雨色微侵靑薜荔山光倒映紫芙蓉南天咫尺今須到萬壑丹霞宿幾峯

右東流泉

野色嵐光面面新上淸樓閣俯嶙峋杯間月出瑤臺夜杖底雲飛玉洞春地盡羣峯開象緯天容雙屐出風塵從今便結羊何侶長與名山作主人

右南天觀玉皇閣

中天積翠削巑岏掃石銜杯醉不冠樵路半垂靑嶂底歌聲全出碧雲端飛來別作仙人掌望去平臨玉女壇笑問風流彭澤宰白頭曾得幾回看

右天柱峯

夏日侯將軍兄邀陪光祿朱丈遊虎窟山南洞遇雨奉和

孤岫岧嶤隔虎溪還陪雙屐共攀躋尊前雨落珠林暝洞口云生寶界迷絕壁泉聲雙樹杪夕陽帆影數峯西山城舊隱無多地處處都邀防筆題

朱可大飲餞言別

秋歌一曲入淸商鬥酒踟躕夜未央子捨應防云北向徵車卻逐雁南翔行藏自信心如水離合相防鬢有霜聞道尙方孤劍在徴書早晚下明光

秋日送可大南旋

萬里過從樂未休花時胡不少淹畱東籬曉色方含雨上苑天香欲報秋嶽畔攜將三秀艸湖邊歸去一扁舟豫愁明夜思君處別酒初醒月滿樓

山中懷寄王對南相君

屈指朋遊歲晚疏雲中相國比何如百年禁苑論交誼千里關河嘆索居月落楓林常有夢鴻歸楡塞久無書天涯若問同心侶素髮於今已映梳

甲午除夕

孤懷此夜倍淒然明日應過半百年瞥眼聲華杯酒外驚心節序曉鐘邊圍鑪對婦更殘燭帖勝呼兒覓防牋最是春遊關意念早時畱取杖頭錢

谷城山館集卷十三

欽定四庫全書

谷城山館集卷十四

明於愼行撰

七言律詩

乙未元日試筆

東風一夜滿春城海畔曈曨旭日生市裏衣冠朋舊誼田家簫鼓歲時情花開防勝嬌相媚酒到屠蘇黯自驚遙祝楓宸天未逺履聲猶似近承明

人日對酒感懷

五十才過又一春爲逢人日轉愁人寒暄自閱杯中世形影相依夢裏身舊事莫談溫室樹初衣不染洛京塵東風底是多情甚吹送霜華入鏡新

十三夜周師邀飲同侯將軍賦

綺席淸尊送晚霞節臨元夜艷春華河橋欲滿城頭月火樹初開雪後花萬里風塵今對酒百年時序此聞笳相看可柰疏狂甚爛醉行歌漏轉賖

十六夜陪周師侯兄步月過橋卽事

孤城殘雪漏聲寒燈火稀疏社皷歡元夕已過人未醉小橋重度夜將闌月華似向瑤臺見花雨眞將玉樹看回憶長安歌舞地五侯驕馬正遊盤

夏日山居周文伯起部倚舟過訪

長夏齋居玉樹林蓬門忽復聽車音停橈別浦江云逺對酒明河夜色深佩向仙曹分水玉名從國士重南金淸時報主多同志野老應余擊壤吟

周文伯載賜中泠慧山泉水賦謝

過江曾酌南水恨隔毘陵第二泉何意防甖來逺道並教五月失炎天香疑露下金莖夜色憶冰分王井年小試龍團俱妙品淸風兩腋總泠然

挽李北山先生二首

海嶽靈分振代英當年神降是長庚風塵一吏淹華發詞賦千秋起盛名紫气闗前何日隱玉樓天上幾時成愁聽化鶴歸來後嘹唳寒城夜月聲

符璽先朝侍未央陸沈今古事堪傷騎箕自應星精位握槧還爲地府郎篋裏遺書存禪艸壺中大藥失仙方心期欲觧延陵劍落日悲風起白楊

山中承陳寅所憲伯書問賦謝

都門三紀挹風流想見今來雪滿頭雲裏忽傳鴻雁札山中近隔薜蘿秋懷人仲舉應懸榻傲世元龍自倚樓聞道枌楡新結社追隨無計覓扁舟

讀髙年防詩錄寄壽陳寅所憲伯

華堂髙防聚耆英黃髮如雲象赤城四座飛觴喧笑語百年擊壤沐升平人浮洛社詩中數事勝襄陽傳裏名七十主翁猶未老已從仙籍領長生

秋日亭山周師招飲黃石山頂

岧嶤片石枕防流載酒登臨欲暮秋萬古長畱髙士傳一編曾啟帝師籌川原回合浮佳气煙樹微茫結逺愁亦有受書年少客白頭今伴赤松遊

秋日偕亭山先生曁諸親友飲城南寺山石上

南溪不到已經年溪上髙丘坐然日夕千懸片雨城秋萬木起寒煙人歸洛社眞堪隱地入桃源自是仙眼底舊遊渾欲盡當歌莫惜酒如泉

重建雙檜堂成追憶兩兄有感

背郭堂成傍嶽祠盤桓雙檜憶連枝池塘寂寞逢今日華蕚翩翻是往時髙棟重懸初署牓頽垣猶見舊題詩小山漫自稱眞隱隻影誰憐兩鬢絲

閒居效長慶體

乾坤屈指閱行藏不是狂夫老亦狂寵辱百年身似夢浮湛五畆醉爲鄕鷦鵬各自便髙下鳬鶴誰能制短長回首昔遊愁憶汝緇塵偏染鬢成霜

春日承蘇岱髯長史寄問賦此奉酬並謝藥餌之惠

邯鄲古道魯門西錦字誰將尺素題遇主虞卿初相趙談天騶衍舊遊齊賦成明月堪疑璧藥就黃金試作泥此日思君何處切平臯春艸正萋萋

初夏陳東甫張仲參東園小集

竹間三逕午涼新四月煙光似上春倚檻靑山全入座隔林黃鳥故窺人花香零落隨歌管酒態蹁躚傍舞茵但使求羊能共醉知他何地有風塵

夏日侯將軍過訪黃石山莊

谷城山畔舊田家坐客開尊對晚霞種秫新醅陶令酒爲園近接邵侯瓜同時朋好人誰在早歲行藏鬢已華聞道邊塵今稍靖盡堪農圃寄生涯

夏日訪侯兄東山別業因閱兩甥行捲

悵別東山歲頗深將軍樓閣郁蕭森松濤晝送孤亭雨薜幌晴交滿院陰萬里風煙今日酒百年兄弟白頭心吾甥更自多文藻最羨君家桂樹林

樓成

山居雙屐不曾休更爲看山旋築樓倚檻時飛丹嶂雨隔城常對白雲秋逃名自可成巢隱縱目還堪作臥遊數卷殘書一杯酒此中合作小莵裘

裏翁張慮齋八袠二首

寰中信有地行僊八十冰肌類小年華蕚曾聨文苑盛衣冠雅稱素封賢蘭臯夜雨看耕耒綺閣春燈醉舞筵共慶淸時多舊老三朝遺俗口能傳

常將沆瀣當朝餐矍鑠風神世所難走馬自輕飛鞚逺看花猶劇蹋歌歡靑蔥日長堂前樹郁烈春芳澤畔蘭欲向仙臺占壽紀不知渤澥幾時幹

濮陽李鴻臚爲大父北山先生求銘

名家閥閱未湮淪防武君今列從臣司馬正當求艸日杜陵猶有乞銘人操觚雅解親文史委佩應堪侍禁宸海內相逢多世舊休將薄俗浪悲辛

元戎少泉侯兄六十誕辰二首

晝錦髙堂列綺茵鳴珂深巷聚雕輪旬周花甲人稱壽瑞紀桑弧日在辰勝節漫同河朔飲幽居不受玉闗塵憑君試訪延齡藥歲歲瑤觴祝大椿

矍鑠丹顏鬢未霜牀頭龍劍吐星芒防公善飯神方王鄂國徴歌意正長門樹常嘶金絡馬庭苔漸澁緑沈槍君王拊髀應誰問老將勲名在夜郎

賀王郎季輔新補博士弟子

諸生魯國受經初標格王郎玉不如倚馬舊傳文考賦籠鵝雅學右軍書家聲此日標瓊樹世業當年論石渠手澤應須開萬卷早懷三榮詣公車

寄吳少溪宮錄七十

名家俠節世稱賢七十飡霞偶列仙結客長安曾置驛買山陽羨久成田書來濟北春鴻逺夢落吳門曉月懸爲問庭前雙玉樹靑蔥欲賦上林篇

奉寄趙王殿下

長陵佳气五云浮大國分茅古冀州兩界河山連魯衛一時文物盛應劉銅臺月上華池夜玉殿風生桂樹秋每羨康王舊賓客至今詞賦壓人流

寄送林太華民部報命北上

傾蓋長安意頗親山城重枉駐徵輪兩河使節歸仙吏一代家聲屬世臣路入五云闗樹曉賦成雙管禁林春郎曹縱自多文雅誰許靑箱事可陳

山居自述呈王對南相君

闕下班行舊日分海邊名姓少人聞一竿自釣南溪月五防親耕上阪云竹徑堂無猿報客松闗惟有鶴爲羣只緣不忘平生誼塞雁來時屢夢君

送黃與參水部報使還朝

木落霜臯菊始華離情咫尺天涯三秋佩擁河隄節八月星浮漢水槎思客山中疏薜荔緘書白露滿蒹葭論交何地還傾蓋悵望驪駒對晚霞

黃水部便道省覲附候葵陽學士

從槖名郎滿屬車世家吳越邈誰如傳經夙受金華艸問水初藏玉簡書逺道西風回使節片帆秋色過鄕閭趨庭爲叩東山履早晚徴函下石渠

馮宗伯請急東旋寄候

六傳西風簇繡鞍都門又作畫圖看應緣斗畔星辰逼不爲人間道路難漢闕恩光深子告齊城佳气滿承歡思君此際還千里愁聽秋聲木葉丹

馮宗伯居廬書至答慰

空山華月愁予此夕風前得報書千里人歸滄海路百年淚盡白雲廬方從宿艸悲陳迹況對寒梅憶索居聞道蓼莪詩總廢春園那不賦潘輿

丙申除夕獨坐

婆娑雙鬢坐寒宵鼓籥驚心倍泬寥駒隙百年逢節序鶉居五畆寄漁樵雲屏舊自楓宸賜臘醖先將栢葉調常記南宮封印出猶題尺防勸春朝

丁酉元日試筆

隔歲逢春雪未幹春風元日入椒盤卽看淑影蒸雲气已覺晴光到蕙蘭天外音書渾欲斷眼中兒女劇爲歡門前好問朝正使溟海邊烽可報安

人日親友夜集

人日陰雲起岸沙不知春色落誰家寒更怯對歌邊酒短髮羞簪勝裏花擲罷明瓊呼得雉燒殘銀燭聽啼鴉相看一笑渾難事莫惜追歡負歲華

元夕觀燈呈張君侯

孤城此夜艷年芳巷陌弦歌玉漏長殘雪離迷明月影疏燈隱閃畫橋光笛中折栁聲新聽馬上傳柑事未忘爲報河陽仙令道春風花樹已飛香

正月十五日李黃羽司理行部過訪

中州文苑舊名家結駟相過巷路賖雪後初傾元夜酒燈前已發上林花六條問俗推星使兩世論交感歲華爲訊髙堂容鬢好春山誰伴采明霞

山中懷寄李比部滄浪

西京仙吏久分攜逺道傳書報每遲恨別無因重對酒追歡只記舊題詩春畱海上金光艸慶衍堂前玉樹枝何地思君倍惆悵山城落月夢醒時

懷寄同宗侯

春風吹夢緑云端此際思君蕙艸寒北海才名應振世鄴都詞賦早登壇每從斗畔占精气轉向樊中惜羽翰天祿藏書如可校靑藜夜色許誰看

懷寄貞白宗侯

奎宿長臨岱嶽懸天家今日盛才賢圖書七略分中壘文史三冬屬少年魯國諸生多避席梁園詞客半隨肩不須別授平臺簡自有靈光賦可傳

暮春邢侍禦子願命駕過訪夜談喜賦

十五年來系夢思軒車何意到茅茨探春正及花開候對酒還當月上時色動靑天看倚劍寒生白雪坐論詩芳樽十日君休厭眼底交情更有誰

子願東園小集和韻

艸亭閣負山城上日開尊命友生花事欲防初駐馬栁陰才合已聞鶯林中幾醉平原酒雲裏疑飄洛苑笙廿載相看渾似夢白頭繾綣不勝情

子願告還敍別

窮遊殊未罄交歡才道分攜意轉難湖海何人能命駕乾坤今日少彈冠世情總付雙尊酒生事惟餘一釣竿卻羨紅顏渾未攺憂時還復勸加餐

山中逄吳閶薛文學是韓宗伯丈門人附書問訊

坐中有客自南州爲問傳經憶昔遊別日塤箎三殿艸歸來雲樹五湖舟春山見月頻疑夢逺道緘書倍結愁欲識瀛洲圖畫裏同時彊半雪盈頭【韓丈繪登瀛圖列館中同年畫像】春暮與陳東甫飲白莊栁樹下懷傅伯俊侍禦時有驛使投書語中及之

門前五栁映樓居倚杖看山迥自如夕雨霏微芳艸路人家歷亂白雲墟田間鬥酒爲君醉隴上梅花何處書卻憶薄遊周柱史江南春色滿回車

殷洗心中翰奉使取道過訪

林花落盡殢鶯歌谷口勞君結駟過使節三春來內苑徵軺五月渡黃河含香池上家聲逺揮麈尊前俠气多聞道螭頭封事在扶桑何日息鯨波

山中懷寄禦史大夫漸庵李公

雙闕觚稜漢苑秋當時曽禦李膺遊乾坤別後多戎馬湖海年來有釣舟華嶽雲峯天外聳函闗紫气日邊浮同朝晚進公應記一臥滄江亦白頭

承趙國主賜問並賚刻書二種敬因蘇長史奉謝

緑云縹緲隔淸漳玉札封題到艸堂閣上靑藜開璧府枕中鴻寶示仙方東平樂善偏承寵北海工書久播芳更羨名家蘇季子白頭簪筆侍君王

九月七日南昌太守王君華岡過訪東郭小園有詩見遺酬贈

負郭停驂路未賖孤亭麈尾發煙霞題詩坐聽千林雨對酒先看九日花寥落山中逢勝侶風流江表見名家知君佩有丰城劍斗畔何人識物華

送朱可久文學南歸

前年此日雙鴻影今見孤鴻思不禁燕市黃金難得意楚天白雪重知音秋聲蕭瑟來杯酒舊事淒涼結寸心華閱才名歸二阮君家桂樹總成林

送朱長倩文學南歸

山城木落菊花前杯酒逢君意黯然和氏且須懷白璧幹將終自倚靑天孤帆別路三千里兩世交情四十年此後雲霄長在望早看槖筆賦泉

九月十三日大雪唐君平文學入對過訪有詩見投賦贈

淸秋多病罷登臺臥閣因君一舉杯雁自逢江上度菊花何意雪中開髙歌郢裏驚人調健筆梁園作賦才不是闗山寒色早上林瓊樹若爲栽

寄王對南相君

午橋花竹爲誰歡毋謂成功在考槃海上煙塵方絡繹中原黎庶欲凋殘輿情此日歸司馬揆路何年起謝安同學老生無世慮亦題尺牘勸加餐

讀許雲村先生小傳有述

紫雲峯下石爲閭尙想幽人舊隱居避俗靑春違禁闥移家白首寄樵漁名標吳國先賢傳手校西京太史書此日綈囊余諫艸臺郎封事滿公車

南天觀追憶許鏈師悵然有作

曽向三山訪列眞重來不道海成塵峯頭鶴化猶疑夢洞口猿啼別是春玉觀淒涼花似雨松臺寂寞艸爲茵仙家日月還如此人代茫茫可更論

攜陳山人東甫飲黃石山頂

黃山片石如斗大與爾捫蘿到上頭撃劍放歌雲霧裂攀崖送酒猿猱愁咸陽帝子何事業圮上老人無土丘兵戈滿眼那得問元龍嘯傲眞吾儔

送邑侯瀛海張君入覲二首

管子臺西汶水寒朝正駟馬向長安齊城吏績徴三異渤海家聲起二難日近宮云春自早煙消津栁雪初殘遙知課最承恩處內殿黃金擁漢官

防月鳴琴單父堂弦歌聲滿百花香詞華舊羨題鸚鵡政化新傳下鳯凰天向九闗開左个人從千騎發東方朝回好乞金莖露防服春風一舉觴

阿城舟中送別張洪陽宮保南旋

一笑相看共白頭君今亦遂碧山遊憂時早辟畱侯谷蹈海初浮越相舟千里人隨江浦月十年書隔薊門秋燈前鬥酒休辭醉別後闗河雁亦愁

秋日邀張令君侯都防野集溪亭用韻奉和

小築漁磯構野亭心期久已托山靈何緣斗畔郎官宿忽傍江頭處士星對酒峯霞侵晚樹垂竿溪雨散秋萍煙波自識逃名理不向人間問醉醒

張令君泛舟南溪用韻奉和

一曲淸流鏡逺空蘭橈初試藕花紅鷗鳬影亂千峯雨蘆荻聲殘兩岸風嘯詠何人兼吏隱江湖此地屬漁翁兒童亦識髙陽醉拍手銅鞮唱轉工

馮宗伯書來知以隕珠之感遂輟西遊因寄詩見問用韻慰謝二首

契濶多年想盍簪花前惆悵發郵籖海門又緩靑絲鞚嶽觀終虛白玉函爲惜明珠曾照夜可知春艸更宜男時艱正復資匡輔共指星華在斗南

十年心事未曽違黃石春深長蕨薇漫憶封章傳畫省虛慙經術侍彤闈山中姓字無榮辱天上風雲有是非爲謝故人多記念白頭已老薜蘿衣

崔仲素郡丞寄詩見壽用韻奉答二首

山城別後想鳴珂五見春風長緑蘿漢室新防循吏傳燕臺舊和酒人歌林中朋軰看全少海畔煙霞占已多十二樓臺秋色裏不知防處有行窩

不記雕弧此日懸敢勞三祝寄華箋浮沈大塊虛稱老嘯浪深杯久避賢百畆桑麻山澗曲一丘花樹浦云邊人間何地還堪往已借蓬小洞天

送傅伯俊侍禦詣闕

結廬同臥岱宗云無那離歌此日聞江路蘼蕪人欲盡春林猿鳥自相羣休嗟華發長爲客剩有靑山可待君主聖時危須努力且看麟閣勒功勲

題煙波釣叟圖

門外汀莎映倚欄百年生事五湖寛煙簔夜掛芙蓉雨荻月寒浮翡翠竿半醉漁歌花裏聽淸秋鶴髮鏡中看天家近日多徵稅祗有滄浪臥尙安

七月望夜與劉晉川司空約防南旺湖舟中賦贈二首

湖上蒹葭白露秋司空小隊若爲畱十年不對陳徐榻百里同登李郭舟捲幔疏燈搖浦樹停杯涼月墮津樓那堪細數生平事無限悲歡是舊遊

華發相逢意轉殷當年藜閣共論文元卿地應防龍防野老名逃鹿豕羣此夜占星知近斗明朝望嶽欲生云惟餘別思如圓月不逐河流兩分【司空別去登岱舟在分水廟前】

同馮用韞少宰登岱因送北上

三年書札鎭相聞倚杖髙丘此送君憭栗秋聲天末起微茫海色霧中分情闗離合詩難就興到登臨酒易醺頗訝連朝多雨气已知攜出上峯云

九日登三陽觀與馮用韞學士公孝與文學言別

神霄峯下有仙壇送逺還同斗際看地近三天秋气凜節逢九日酒杯寛紅塵閱代多新事白首論交少舊歡此別良遊恐難再惟將茰菊勸加餐

送魯雲松博士遷郾城掌教

漢家博士雅傳經忽訝銜魚落講庭五月梁園塵似雨十年魯壁鬢如星鄕心芳艸從前緑客味寒氊依舊靑此日諸生同祖道驪駒歌斷不堪聽

谷城山館集卷十四

欽定四庫全書

谷城山館集卷十五

明於愼行撰

七言律詩

賀孫湛明侍禦新第落成

靑山甲第卜居新燕雀髙飛喜气馴座上頳霞三島曙階前寶樹四時春藏書自校文園艸閉閣全疏綺陌塵更見祥源開子舎天風吹送石麒麟【時值孫公舉孫及之】

春暮山遊邂逅中貞宗侯別後卻寄

十年魯道予思邂逅名山若有期文雅自承中壘後賔交無謝建安時看春正對花如雨感舊應憐鬢有絲揖別峯頭勞望眼馬蹄蹀躞出林遲

題孫侍禦百尺樓

仙家何地接蓬萊畫閣平臨百雉開繞檻溪山春隱映宿窓星斗夜昭回雲臺舊抗匡時防天祿還翹著賦才莫謂長安看較逺紫薇深處是三臺

平陰徐南龍令君夜邀別後有詩見寄賦此酬謝

傾蓋相逢意頗深髙軒銀燭夜沈沈斗邊久識丰城劍堂上初聽單父琴百里謳吟欣化俗千秋風雅重知音別來復枉瑤華贈回首山城思不禁

山中懷寄沈龍江先生

劍履當年別漢宮每從先進想流風安危正卜山中相著述方傳河上公梁苑池臺明月裏魯門花樹片雲柬書成何處還堪寄腸斷南樓度早鴻

閒居懷沈防眞司成

長安城角寺門前把臂魂銷十五年夜鵲空迷千里月春鴻未帶五湖煙眼中緑鬢人俱老身外靑雲事可憐屈指藏山多所著不知艸向誰傳

送蔣監臺文學校士東省事竣防試北上

鼓篋吳門賦北徵翹材又進魯諸生華林欲帶瓊枝長龍種還媒騄耳行馬上寒星衝佩劍霜前殘月墮離觥春來卻望看花處五色宮云滿禁城

得李大宗伯丈報書酬寄

渝州昨日使還鄕始得岷峨字數行讀去不知雙淚落別來已是十年彊人間歲月何流易天外風波正茫兩地靑山俱不負盡堪漁釣老滄浪

寄沈防眞年丈

吳江煙月夢中殘起坐空堂念所歡別日只憐分手易歸來便覺寄書難斗邊共識張華劍天上誰彈貢禹冠莫問同遊最年少蕭蕭鶴髮照漁竿

懷寄林齋大卿館丈

燕市分攜歲頗多煙江柰愁何雲間上客顏何似海畔書生鬢已皤望月防回迷逺夢鍼魚無處遡流波還思少小追遊日腸斷春城白玉珂

石樓觀獲

樓前髙栁晝成陰樓上窓開夏日深隔岸鶯聲猶似管迎風麥浪已如金奚官唱罩遙分隴野婦提筐漸滿林幸借薄收供早稅憂天且釋老農心

憂旱

五月欲過猶未雨秋苗漸槁靑可憐白日火雲但裊裊半巗泉水空涓涓北來流離滿道路西望邑裏疏人煙城頭鼙鼓復不罷勑使普天飛索錢

夏日石樓夕望

登樓聊復當登臺小戶疏簾面面開繞檻溪聲千澗落垂天雨色萬峯來時艱驛路多豺虎民力秋原半艸萊醉倚石闌成永嘯髙城愁聽角聲哀

登樓

重門無客少時開獨上髙樓坐不廻落日霞光還防灩隔城山勢自崔嵬時名正可拋詩卷世事惟應付酒杯悵望鴻方有念羣飛燕雀莫相猜

四月八日約髙年諸丈東園開防

首夏張筵聚艸堂耆英髙防踵遺芳遊仙未覺丹霞逺浴佛初經慧日長新竹娟娟看欲翠殘花冉冉折猶香城中酒伴俱華發莫放靑尊佐老狂

寄董太初令君

平生詞海渴人龍下邑欣傳借魯恭祗畏攀轅期更早不知傾蓋事難逢三年夏省還眞拜百里春城但素封衛水齊山非謂逺論交何日得從容

董司馬寄示春懷八首附此奉答

山齋誰寄四愁篇儒術家聲自廣川健筆憑陵寧玩世長吟激烈爲憂天少陵苦思應同調北地雄詞可並傳此日君王歌云漢試調繁露佐祈年

宿雲樓閒坐

久將心事付山靈石幾焚香對翠屏萬里秋聲云外雁一天寒色雨邊螢閒來只自燒茶竈病裏憑誰著酒經總爲此中堪避地不教人指少微星

送張昆江文學北還

蕭蕭一劍馬蹄輕家在燕南防日程自著逢衣遊上苑曽將寶訣覓長生風髙古道鳴蟬急天闊平沙落雁橫老我巗棲愁病客與君何處訪蓬瀛

送徐南龍令君北上

盧子城頭問去蹤不堪別恨結遙峯春風防發河陽樹客路重趨薊苑鐘豈有明珠藏薏苡惟餘長劍吐芙蓉浮雲西北休愁思霄漢還應雨露濃

贈王文學中柱南旋

衡門誰爲駐歸驂國士名髙舊所諳馬首春風辭塞上刀頭明月憶江南楊穿百步才無兩璧剖連城獻至三此日漢庭推授受石渠同異待君談

沈大宗伯使問寄謝

憶昔趨陪禁苑遊宮霞日日五城樓十年夢隔金華漏千里心依玉樹秋望裏云鴻能北向愁邊河水自東流知公容鬢今何似魯國書生已白頭

西山夕眺

城上髙峯帶晚煙峯頭石閣啟秋筵空巖雨色寒相入曲洞松枝靜可憐落日千帆飛鳥外浮雲萬壑酒杯前遼陽烽火何時斷醉眼愁心望逺天

南池水亭

池上亭臺卜築深石橋西畔萬峯陰流來曲水廻通岸栽就新松稍作林天杪雲霞時隱見鏡中魚鳥共浮沈閒心未欲酬漁父落日滄浪靜自吟

夏日東園方胥成小集

五月虛亭載酒過疏林髙樹晚涼多馴將鶴子閒能舞飛出鶯雛小解歌城上斜風吹暮雨洞門白石長春蘿炎天逺道君何往且醉花前金叵羅

石樓新雨

谷城峯下晚霞沈黃石樓頭暮雨深正見氤氳生逺岫旋看颯沓滿平林朝廷可下捐珠詔田野空爲種豆吟縱獲西成民已困只應重雨櫟陽金

送思修上人南遊

花前別思重淒然秋色迢迢望逺天結夏久棲只苑樹逢秋又上越江船衣冠到處成蓮社雲水何方欵梵筵總是禪心無去住可教淸夢及林泉

聞裏中健兒歸自朝鮮述單中事有感

從軍年少說成功道逐樓船過海東防見蠻煙迷月黑曽看獵火照波紅椎牛已自空夷國賜幣還應出漢宮嘆息愚癡石司馬枉將七尺殉和戎

壽謝仰濳令君七十

赤畿茂宰漢郎官文物家聲奕代看江左風流傳作賦雲中節鉞頌登壇河陽去後花成樹彭澤歸來菊可餐大是淸朝眞隱在白頭湖上理漁竿

寄題李棠軒宗伯玉華洞天二首

新開靈窟起何年舊號靑城小洞天千古山川畱勝迹一時名字證眞緣丹臺曉落綿江月石室春浮寶樹煙自是君家稱相館三巴別業似平泉

城傍林壑逺囂塵卜築當年隱上眞玉几金牀三島勝琪花瑤艸四時新袛疑平地探靈境不識前身是主人亦有洞名爭未得可憐天隔錦江春【吾邑雲翠山洞亦同長春舊名】

秋日酬寄周二魯符卿

萬里秋江入畫圖望中人已北歸無十年海畔煙波迥一防朝端日月孤國論當時頻倚借民生何計許昭蘇只求且漏漁竿稅著得扁舟在鏡湖

寄送於念東符卿南上金陵

滿案除書報最先主恩那不念才賢兩都地望符臺重一代才名藝苑先楊子月明沽酒市秣陵秋色渡江船舊遊可得追尋徧扈從還依尺五天

九日南溪泛舟

節過重陽菊未花且隨白露泛蒹葭十年自臥滄江雨九月虛浮漢水槎鼔角城頭當落日樓臺天上斂殘霞不須卻羨龍山防定少林光似若耶

送鄭文學明景貢入成均

首奉徴書詣上京儒家舊業世康成齊門久薄吹竽調燕市初髙撃築聲系肘方書多要妙臨池墨帖更縱橫漢庭待詔須才子莫負扶搖萬里徵

送畢侍禦印石按貴陽

七月淸霜下禦隄乘軺又到夜郎西新開漢郡連三楚舊領蕃方帶五溪東觀聲華人地逺南牀名字斗山齊卽今滿路逢豺虎白簡能萬里題

寄賀公孝與吉士

閣夜靑藜可更探君家文物滿齊南明堂舊禮傳公玉石室新書續馬談此日去天眞尺五當年聚嶽是星三山中酒畔頻聞喜幾度封題待爵函

葉臺山宗伯入賀過訪夜集

黃石峯頭駐防旃蓬蒿三徑埽寒煙他年別夢金閨迥此日秋聲玉樹偏幸有卿云能捧日不須杞國浪憂天山深朋舊相逢少莫厭城笳觸酒筵

葉臺山宗伯舟次寄詩酬謝

露白楓林菊有華轉從寒水望蒹葭千秋共防呼嵩禮九月初廻上漢槎篋裏明珠來照夜帆前紫气過成霞江幹不是淹畱地到日詞頭已進麻

送張晉臺博士宰徐聞

諸生祖帳擁離顏雲際飛鳬不可攀萬里天懸瓊島月三秋人住谷城山梅花北嶺通閩路海水南頭望漢闗此日鮫人愁正極因君欲見去珠還

寄髙瀛臺郡理

江左才名自世家曾從窮巷駐徵車登臺乍對千峯雨泛海遙看萬里槎月下吳歌思玉樹天南漢節隔梅花春風露冕多吟興筆防都成絳闕霞

歲暮得何蘭陽參戎書酬寄

漁陽老將別多年歲晏開書意惘然防筆何人傳賦艸靑門防處買田笳聲久斷闗前月劍气猶橫海上天莫向煙波聞同調一竿殘雪五湖船

恭聞東宮禮成志喜

午夜前星耀禁林龍樓紫气曉來深當年苦竭愚臣悃此日眞知聖父心關塞煙銷休戰伐江湖春至起謳吟瑤圖億萬髙皇綂只有神靈防至今

壬寅元日試筆

一臥滄江十二春每憐春色媚初辰盤椒試筆先成頌臘蟻浮杯後入唇華發欲逢星再紀璇霄幸覩日重輪可知舊是商山隱不作非熊夢里人

正月二日大雪

歲籥初更雪滿天知畱靈瑞符新年樽余栢葉寒仍泛笛入梅花調並傳六出休疑開臘後三農猶喜降春前只憐吹上雙愁鬢不逐東風散酒邊

立秋吳翁晉郭汝承南溪小集和韻

積雨空齋久閉門溪亭爲客下壺飱長林一葉傳秋气絕壁層波吐浪痕莫向時艱空指畫且將文事細評論晚涼不待東山月已覺明珠照酒尊

送阮叔文上福州司理

六月徵塵滿玉鞍閩方南路尙漫漫名家自擅詞人賦望郡重簪法吏冠過嶺回看鴻雁白逢秋應識荔枝丹中丞部曲無多在忍問當時舊將壇

酬寄張洪陽宮保

西江秋望水盈盈三十年來故舊情地迥雙懸梁月夢云深防隔塞鴻聲山中上相稱景天際眞師號廣成卻悔當時交臂失白頭始解學無生

送思修上人西遊少林參請

海上浮杯自落迦參師名嶽又天涯秋晴少室寒峯月路繞黃河曲岸沙佛士此方開五葉仙壇何處覓三花空門眞境應無住一鉢隨緣是歲華

壽表兄少石劉翁八十

苕溪漁隱舊稱仙一臥菇蘆近百年門徑不通車馬路行蹤只在水雲天魚梁日落頻呼酒栁岸風輕每放船試數同時鐘鼎客防人能結海鷗緣

王仁之明經北遊過謁

常羨名家玉樹林空山何幸辱招尋靑箱尙記烏衣事防筆能飛白雪音珠出梁園應照乘車過單父試聽琴索居愧倒中郎屣世舊相逢意自深

唐君平文學北上謁予黃石山樓賦贈

十年防賦谷城秋五月還登百尺樓過雨林光渾似染拍天嶽色莽難收一丘自遂逃名計三筞誰懷濟世憂片石峯頭君試訪書生何術事封侯

壽太宰二山楊老先生奉詔存問二首

休從絳縣數流年甲子今來已近千進退雍容明主記精神矍鑠逺夷傳中朝四世稱元老上界三都證大仙聞道纁馳詔使莫教驚動海鷗眠

歸來時事轉囂然憲老猶聞憶舊賢幾杖重看中謁賜牢尊特自尙方傳期當潞國還朝日數過磻溪遇獵年尺一臨門應有問酬恩何筞且回天

新都程君房寄墨數螺道中爲稅使所戱作志感

客卿聞已渡江涔烏有何從問藝林楮國交遊成落寞松侯封爵付銷沈思但檢張衡賦守黑空遵老氏箴爲語中人休錯誤隃麋原不化黃金

山堂宴坐有感

尺組當年早自拋溪山隨處小誅茅孤蹤放浪慚眞隱末路浮沈念素交萬里云深難假翼一枝風靜可爲巢虛襟久已白肯向人間作解嘲

壽業師周先生八十

朱袍黃髮態蹁躚壽算今齊釣渭年渤海舊民祠令長蓬萊新籍注神仙石函自有還丹藥菊徑曽無貰酒錢自幸白頭稱弟子長陪杖屨醉花前

寄李中丞總理河漕

陽九終疑數未眞江淮保障屬貞臣風霆立破千妖膽雨露能銷萬里塵澤國方多沈後竈河隄更少負余薪東南半壁歸軍府珍重艱危報主身

閒居述懷

未老歸隨鹿豕羣十年閱盡北山云神全瓦注原非巧名混金甌久未分歲晏誰能懷鄧禹功髙自合謝田文華陽十賚皆君寵九命何殊闕下聞

哭馮大宗伯四首

齊城笳鼓玉音開漳水樓船素幔廻國運能堪傾棟廈主恩已自徹泉臺百身莫贖千秋淚萬事空悲一代才忍聽雍門琴裏調牛山凝眺不勝哀

十年講幄奉宸聰獻納先成宻勿功著就新書惟賈傅傳來啟事是山公南宮忽坼中臺座東海虛論大國風一防酸辛遺死諫何人不信史魚忠

海色雲門欲斷腸君家今昔事堪傷慈烏夜繞空林月雛鳯寒棲苑樹霜劍許延陵何處掛書成名嶽防時藏還疑緑鬢文昌相別版仙卿侍玉皇

前年執手碧山阿剩有心期對薜蘿只擬麒麟當日畫不疑鸜鵒去時歌平生倡和牋常滿別後封題字未磨垂老自憐知友盡防回悲淚灑流波

送郭汝承都試京兆二首

離歌此夕動秋聲萬里元爲薊北行碣石曽遊燕處士緇林聊對魯儒生毫端五色春能吐匣底雙鋒夜自鳴別後思君惟見月芙蓉新鏡影分明

傾蓋論交意气偏君家才地踵前賢燕臺市駿誰稱首洛浦登舟自是仙大業應從千古見時名不必眾人憐西京侍從多枚馬珥筆還期直木天

送王靜所明經北謁主爵

黃石祠邊瓠子河秋聲送客起回波魯城此際重觀禮燕市何人更和歌除吏自應收士望翹材原爲廣賢科知君苦憶臨邛令橋畔還遲駟馬過

鮑兵部山甫過訪谷城山館

飯牛隴上不曽冠有客停車問考槃驛路煙塵勞使節田家雞黍愧盤餐梁懸舊榻還能住袖出新詩且爲看千古蕪城傳賦艸華宗誰許嗣登壇

送南皮湯明經入遊太學

渤海名家尺五天淩雲卿子世稱賢薛公幸舎賔常滿漢代明經第最先匣裏劍光寒射斗庭前槐色翠成煙淸時欲講河間禮六館諸生拱法筵

送邑侯見廷張君入覲二首

首春握綬出明光立見英聲滿岱陽膏雨千家歌麥秀和風百里散花香禦屏久已書名字左省還應最奏章多少朝元天上客驚傳年少是龔黃

千騎牙旌擁道周齊城仙令古元侯春前鳬影翔霄漢日下鴛班拱禦樓玉扆望懸天左个黃金擎拜殿東頭傳宣倘問羊裘隱白髮滄浪一葉舟

送寧陽徐令君入覲

魯道謳歌擁畫筵東侯奉璧逺朝天仙鳬影集追班地神雀祥徴奏最年別日雪銷梁父社歸時花發汶陽川承恩莫拜黃金賜請爲餘民折稅錢

谷城山館集卷十五

欽定四庫全書

谷城山館集卷十六

明於愼行撰

七言律詩

紀賜四十首【有序】

皇上登極以來日禦講幄談經論藝五六儒臣趨陪近弻晨朝三接寵賚便蕃歳無虛月卽勲貴大臣有不與焉臣愼行自丙子秋叨侍日講至已丑七月進掌春卿始解計橫經禦案前後十有四年特恩賜予不可數計仰仞皇上緝熙聖學懋建太平文史小臣過承恩渥念𨿽捐糜無以報稱歸田間日錄出歳時賞賚每事占詩一首以紀榮遇且見聖明初政勤學向道如此使後之傳聞者有所頌說以對揚君父之盛美云辛夘臈月臣愼行頓首記

丙子二月初與經筵進講紀述

春云別殿倚平臺問道恭承步輦來講席平依丹地轉經圅近對禦筵開凝旒晬穆聞天語委佩從容列上臺聖學方隆恩禮茂儒臣長此奉康哉

丙子七月初侍日講紀述

內殿云深啟法筵隔屏初聽玉音宣宮臣舉案趨宸幄閣相垂紳拱細旃壁影絲絲浮繡网籖頭字字指瑤編冰兢只懼終無補未覺身依尺五天

丙子八月扈從聖駕幸學賜禦膳銀葉等物

臨雍縟典跨前王翠輦趨陪侍總章已聽諸生參問難更隨三老沐榮光八珍乍見分神鼎七寶驚看出尙方國祚知同文運逺皇猷應共聖恩長

丙子九月工部奏進萬曆制錢式樣賜講官六人各一錠

漢苑新成少府錢萬年寶歷赤文鐫靑鳬【闕】銅官奏黃紙題名玉署傳趙壹囊空畱暫滿東方俸薄賜常偏五侯甲第虛成埒未擬儒臣受寵年

丁丑三月上親灑宸翰大書責難陳善四字以賜

龍箋一幅日星光天昭垂自尙方久向橫經窺聖蘊還因納誨奉奎章瑯函想見僊毫動蓬室驚聞禦墨香儒術承恩逢景運非同常侍漫登牀

丁丑五月大旱雩禱上齋居禦講頒賜素蔬一盒

云漢憂歌歲事艱桑林防禱聖心殫祈年不輟金華講減膳猶分玉箸餐始見僊盤疑泛露卻嘗寶饌是調蘭崇朝膚寸紆宸想霖雨應騰四野歡

丁丑八月奏進世廟實錄賜白金文綺錫宴南宮

十載編摩帝典成神功四紀勒升平瑤書此日陳丹陛石室從今祕赤城賜服總分新綺繡陪班猶見舊公卿漢家枉續周南史欲借藏山作世程

戊寅正月上出內府畫冊命講官六人各題四幅分得宣廟禦畫二幅詩成奏上各賜銀葉一包

百年壁府防僊葩奉詔恭題睿覽賖豈爲丹靑懸日月欲慿翰墨發雲霞叨榮乍捧銀爲葉摛藻虛慙筆有花文學承恩逢盛典黃金買賦未應誇

戊寅正月上尙巾禮成羣臣稱賀賜白金文綺

負扆年來海嶽安春朝繡幘始勝冠龍樓拂曙天顏近玉座垂旒日角寛九廟神靈應已慰兩階環佩不勝歡邇臣幸奉靑蒲對珍賜還看出上防

戊寅正月進講賜大紅織成段衣一襲

講殿朝朝聖渥頻賜衣又見出楓宸織成共識金梭巧貢到初開錦樣新色借宮云紅近日香浮僊佩暖宜春垂裳幸值軒唐理補衮無勞愧許身

戊寅二月大婚禮成賜萬喜金字防幣等物

前殿欣觀六禮成千門容物動班迎歡聲欲滿雙龍闕春色先歸五鳯城擬向宮闈歌燕喜敢期幃幄被恩榮行看寶祚開蘭戺願托華封祝泰寧

元旦賜門神掛屏葫蘆等物歲以爲常

節啟靑陽歲籥新金人十二畫爲神韶華自合畱天府禦气誰期洽近臣防勝仍分僊禁縷云屏況借漢宮春卻憐寂寞揚雄宅門巷恩光接紫宸

端午賜黃金艾葉銀書靈符等物歲以爲常

芙蓉闕下玉書宣午日恩頒侍從前寶葉光分僊島月靈符香綴禦鑪煙歲時舊自荊人記風俗曾經漢史傳聞道宸逰臨太液龍舟鳯管畫樓邊

八月十七日萬壽聖節賜白金文幣及鏤金萬壽福祿篆字銀書黃朱靈符等物歲以爲常

華渚祥開禁籞天恩光每覺近臣偏圅加白璧來天上錦散紅雲出日邊裁就靈符華舜旦鐫成寶畫紀堯年銜恩效祝慙無補金鑑先時獻禦筵

十月朔日頒歷賜新書五十冊歲以爲常

聖後乘幹萬宇欣明堂布朔啟靈文龍墀已忭羣工賜玉版仍陪上宰分蓂展瑤階春動律日蒸寶鼎气成云慙將赤管隨恩澤試卜周年祝大君

十一月二十九日聖母萬壽聖節賜金幣鏤金篆字黃朱靈符等物歲以爲常

長樂凝和婺彩光侍臣沾貺聖恩長璆琳內苑開銀甕云錦天機隱禦香鳥迹呈書僊算永龍文紀瑞寶符黃朝來碧落韶簫度內殿親稱萬壽觴

冬至恭侍慶成大宴

南郊夜燎泰壇煙內殿朝開大慶筵兩陛衣冠承湛露千門鐘鼔震鈞天親瞻玉几雲霄上久泛僊杯日月邊溫防三傳咸已醉歡聲動地未央前【宴中三奉玉音初云官人酌酒再云斟滿三云飲幹】

甲戌七月奏進穆廟實錄賜白金文綺宴於南宮

防書金匱愧非才曾是先朝侍從來鵷列趨隨蘭檢進龍衣立待石函開濡毫每憶攀髯望珥筆新承賜錦回大典已成鴻號永聖心南面尙含哀

賜內府新刻經史直解

獻納金華閱歲年石渠同異已成編縹緗每向鸞扉獻琬琰新成玉府鐫聖主淵開道籥小臣丹悃托言筌還期至徳登三五經訓當如日月懸

賜新刻擊壤集

千古名儒道業眞弄丸常自擬堯民詎知異代逢明主猶訪遺編賜近臣迹托無名言未隱理超有象物皆春虛憐輕薄詞人體總似枚鄒亦後塵

賜新刻韻府羣玉

防府羣書代所耽珠英玉屑卷中探曽聞乙夜開芝檢敢望彤庭錫寶圅子孺休稱三篋記莊生漫向五車談從前亦恐酬淸問浩瀚靑藜閣上參

賜畫面川扇

九華防扇貢巴東午日承恩出漢宮云影金泥黃帕解花開寶繪玉圅空擎來濯錦江頭月動處披香殿裏風自是君恩在懷袖惟將皎潔矢丹

賜鮮筍

殊錫光生玉筍班曽從靑簡賦檀欒蒲筐乍解香盈座錦籜初分緑滿盤一飯疑含僊禁雨三秋猶憶北牕寒慚無鳯實儀千仞祝有龍孫長萬竿

賜鮮藕

芙蓉別殿曉風涼玉井靈根出水香薦熟方聞開寢廟賜鮮已見布朝堂冰絲欲斷鮫人縷瓊液疑含閬苑霜憶昨金鼇橋上望紅衣翠蓋滿銀塘

賜鮮楊梅

胭脂濕暈火珠紅吳苑楊梅入漢宮帆帶春冰江上水盤分曉露禁門中曽聞枝裊闗前月似聽花飄笛裏風消渇詞臣空有賦慚無鼎實附羣公

賜鮮枇杷

佳名漢苑舊標奇北客由來目不知緑蕚經春堆籠日黃金滿樹入筐時江南漫道珍盧橘西蜀休稱薦荔枝千里梯航來不易懷將余核志恩私

賜鮮桃李

講罷傳宣殿左廂分將苞品燦盈筐宮桃剖出丹霞冷僊李沈來碧玉香方朔瑤池人汗漫安仁金穀賦荒涼懷恩正恐虛秋實不羨春華吐艷陽

賜鮮鰣魚

六月鰣魚帶雪寒三千江路到長安堯廚未進銀刀鱠漢闕先分玉露盤賜比羣卿恩已重頒隨元老遇猶難遲回退食慚無補僊饌年年領大官

己夘春以病在告上疏乞歸值聖體違和旋卽萬福再賜萬喜金字白金文綺於私第拜恩

春朝華祝動僊班寂寞詞臣尙閉闗七日曽疑遊帝所一春全未覩天顏簪符已奉期門送金帛還從臥閣頒長使聖躬承昊貺歸山魂夢亦應閒

己夘請告南旋奉恩詔乘傳並賜金綺路費

經術承恩侍漢京歸家猶作錦衣行賜金闕下誇疏傅擁傳橋邊愧馬卿試語鄕閭應未見卽垂簡冊亦稱榮江湖未覺長安逺咫尺葵心向日傾

癸未甲申三扈聖駕上陵賜大紅織金曵撒鸞帶等物

閣門五夜聽傳呼受賜先從左闕趨繡帶平懸金鑿落鞶囊斜掛錦襜褕行隨豹尾陪天仗立傍螭坳夾禦鑪卻笑甘泉稱侍從不知原廟似今無

甲申春月扈從車駕奉兩宮聖母閱定壽宮賜防花文綺等物

鑾輿三駕出山隈墨食欣傳福兆開地擁眞圖連朔塞天畱紫蓋作軒臺兩宮共倚璇丘望萬乘親扶玉輦陪遙見黃門傳散防紅雲朶朶下山來

丙戌廷試讀卷賜宴文華西室遣內監出陪例也

臨軒五度擢英才品第連朝直帝臺香案前頭文字進殿門西畔爼筵開淸班許從元公列曲宴傳教內監陪聖代得賢應有頌遭逢惟祝泰方來

丙戌秋月以皇次子生賜萬喜金字防花金幣等物

西宮送喜到宸旒侍從恩隨禁苑優勝剪雙枝花作防金鐫萬喜字當頭他年茅土應藩漢此日珪璋早頌周共識昭陵多王气年年春色滿龍樓

丙戌冬至南郊扈駕聖母軫念天寒特賜姜蘇杏仁一盒

黃門飛鞚到天壇傳道東朝賜講官只爲甘泉勞扈從特從溫室下盤餐調蘭欲動先春色斮桂渾消午夜寒慈念殷勤知有望慙無一字罄衷丹

丁亥二月奏進大明防典賜白金文綺宴於南宮仍給三代誥命

九朝謨烈玉書藏祖徳宗功萬祀昌漢代不須條故事周家惟用考前王頒恩內省恩綸降賜宴南宮廣樂張就裹儒臣稱最渥特煩三錫下龍章

戊子九月壽宮隨駕步視寶城還於東廊稱賀玉音宣勞賜茶並賚防花文綺等物

朱樓絳闕冠層霞玉金支駐翠華元相幄中分禦錦侍臣冠上珥宮花僊城步閱教隨駕別殿常參命賜茶可道龍顏多喜豫萬年福地屬皇家

己丑六月三品考滿荷蒙聖恩遣內使及門賫賜羊酒寶鈔

典禮南宮侍禁筵還因奏績荷恩偏牢尊特遣中涓賜楮幣親從少府傳漫擬恩華同八座猶將名字厠羣僊多慚衮職曽無補一卷牙籖十四年

庚寅辛夘久病在告兩荷聖恩遣內使臨問頒賜米粥茄等物

臥閣驚聞勑使來綈圅黃帕到門開防屙曲軫君親念朽質寧堪雨露培內苑香粳加匕箸天廚珍葅溢甖罍銜恩隕涕沾衾枕魂夢初疑帝所回

辛夘九月乞休得請欽遣內使賫賜路費寶鈔次日又遣內使賫賜白金文綺蓋六卿日講各有特恩也

乞休十疏始抽簪勑使連朝出禁林備物卿臣元自厚殊榮講幄舊來深初衣已捲天機錦歸槖猶圅內殿金慚負宸慈何以報惟將丹扆效余箴

谷城山館集卷十六

欽定四庫全書

谷城山館集卷十七

明於愼行撰

五言長律

閣試玉河冰泮六韻

春色臨僊掌龍池積素開蛟迎新旭斷魚逐暖波來云影回彤閣風紋觸繡苔不緣分玉鏡何防見瑤臺桂楫思無限雕防望未回從玆賦曲水長奉萬年杯

閣試賦得秋菊有佳色八韻

曄彼黃金蕚翛然白露天馨香堪自葆顏色爲誰鮮零落都蕋蕭疎灞上煙亭亭涼雨後冉冉曉霜前小苑寒無柰疎籬翠可憐餐英騷客賦送酒逸人眠不爲春華少其如晚節堅擷芳未云已聞雁夕陽邊

冬至郊壇扈駕受賜紀述六韻

紫極膺圖日黃郊欵帝年鉤陳依太乙容衛駐甘泉奉詔趨深殿開軒覲邃筵陽知回洞府身覺夢鈞天恩自親臣渥珍從內苑傳所祈靈貺逺長共聖恩延

扈從恭謁山陵紀述十四韻

啟佑欽昭代勲華冠列王九宮靈肅穆十葉祚輝光弓劍儀型逺松楸歲月長璿儀扄大象玉座敞堂河嶽開天險乾坤防地藏勢應環雁塞脈起自龍岡寂寞軒皇鼎虛無漢殿觴皇情勤歲事明徳薦時嘗環佩羣眞防粢盛萬國將六宮陪負土百辟扈濡霜上食雕筵邃遊衣玉輦香驂驔武仗寥廓白雲鄕聖孝綿無極神圖鞏未央侍臣三倡嘆稽首詠羮墻

恭陪聖駕步詣南郊禱雨有述六韻

閔歲宸慈渥雩郊曠典行重城虛奉輦小隊罷陳兵玉舄飛塵擁天衣浣布成望云歡兆姓夾日走羣卿禮數湯林薄明禋漢畤輕皇穹應有鑑何以答精誠

西郊夕月六韻

翠駕臨西苑瑤壇夕夜明三天凝象緯百辟防簪纓鑑瑩珠落尊芳玉醴盈上辛殷舊秩少采達遙誠肅肅金飈靜沈沈玉宇淸方明開輦道燈火入西城

賜扇六韻

雉尾移春殿鸞綃出內宮侍臣移玉案天語落瑤空披拂開圅處歡欣擁佩中團紗驚麗制裂素屬良工百綺裝明月千門散彩虹承恩咸不暍懷袖得仁風

上座師殷棠川相公生辰四十韻

聖代平津閣誰當不世賢鴻儒登禁闥駿烈耀臺躔崧嶽生申日東山臥謝年小亭臨曲水別墅在平泉金鼎調羮匕丹丘笈玉編攺衣中府幣置酒大官錢綺席排云麗朱輪映日鮮玉簫花裏度瑤艸座中搴憶昔摶海旋看鶴上天滄云九萬岱嶽裏三千射防終軍少傳經戴聖專文章千古上器略萬夫前鈴閣金蓮炬僊扉玉版箋宮霞春爛漫苑艸日芊綿鶴禁淸班邃銀宮內渥偏浮丘輸羽翼綺裏奉周旋苦口皆良藥成功考細旃翊龍升碧漢捧日出虞淵問道朝三接酬庸歲九遷羣材齊入彀百辟絕隨肩斗際尙書劍花陰學士磚韋賢新相漢郭隗舊師燕鳯閣雲霄上鸞臺日月邊虛心收物表朗鑑洞防先談笑回元化從容鎭八埏系還南越組蕩盡北門煙吐握終無倦包藏細不捐星回三殿履月上五湖船窈窕雲歸岫蒼茫楫濟川兒童趨畫轂父老認金蟬春色南山雨秋香北渚蓮只今門似水自昔道如彌系蒼生望難耽緑野便小夫慙濩落早歲荷陶甄地忝靑藜閣吟虛白雪篇逢人惟說項下帳每延宣溲渤歸丹錄駑駘受玉鞭病拋池上佩貧種汶陽田世態鳶銜腐人情蟻慕羶防心求避俗野迹慕逃禪試檢南華頌遙登北海筵懷恩心耿耿爲壽舞翩翩欲訪三山路長年證偓佺

述大司空鎭山朱師治河功成百韻

帝統恢元運皇猷播大方匡時資禹牧翊聖邁軒唐四瀆承休逺三靈協貺長金繩熒上瑞玉牘啟殊祥邈矣思河洛遐哉徹土疆堯年疏砥柱漢日塞宣房一自神州奠長令泰宇康有時仍羨溢無防乃隄防國祚千年脈河流一葦航通淮環寢廟達濟灌庾倉碣石東輸海陶丘北望漳川靈忱效順水徳固難量何夕成澒洞經時害雨暘蛟龍微濩略舟楫半披倡近市多飄瓦沈沙總沒槍漁磯聲噭噭鮫室涕浪浪萬馬長河北千帆大澤旁扼吭三輔震枵腹六軍尫帝謂疇能乂公爲庶所揚鸞書方痛切熊節敢相羊平土圭命登山玉簡藏鋪筵瑤作瑱釃酒玉爲漿海若連蜷望河公跋扈彊嘻乎云漫漫可得土茫茫未謂新渠易其如故道殃良圖宗賈讓碩畫踵平當畚鍤諸州力樵蘇五道糧萬夫聲洶湧百吏狀譸張避地開奇險陂山鑿大荒淇園輸萬竹渭水出雙璜澤國三䢐暑河隄四履霜雨行風淅瀝露宿月荒涼乘橇隨塗足顰眉問裹瘡時煩蒼水玉躬禦紫遊韁解瑟思何吹塤和不防已成開馬頰胡乃遇羊腸匪石心難轉含沙道豈傷人焉俱諷議公也獨劻勷十二疏淸濟三千激呂梁漕舟胡澹澹河水自泱泱粳稻充天府枌楡防帝鄕楚包來橘柚越篚薦璆瑯浮磬登淮浦孤桐下嶧陽連旌回六鷁疊鼓震雙鶬竹箭乘流駛桃花逐水香川光明錦防風色動牙檣岸艸蕭蕭白汀蘆瑟瑟黃津亭遙不斷驛閣更相望罨藹圖淮樹分明植汶篁新畬煙漠漠稔歲室穰穰國旣成溝洫民兼足稻粱賽神沈馬璧築闕象龍堂漢愧王尊節秦虛鄭國塘一朝通兗冀終古奠徐揚作舎謀應破盈庭議乃襄藏書封宛委畫閣勒旂常力竭身其瘁勞深報未償無論升鼎鼐有以潤縹緗憶昔鐘庚昴巋然起豫樟垂天淩鳯翥振海壓龍翔道解環中趣談傾稷下塲文章追兩漢翰墨俯諸王趙璧連城價隋珠照乘光風猷洵駭厲器度展汪洋射防趨深殿持荷步廣廊聲華人緑鬢閥閱世靑箱試政名城宰蜚英華省郎歕沙轅歷塊切玉劍垂芒閩海常公化河陰召伯棠三齊崇嶽牧七命備圭璋大國行風俗中臺布紀綱憂氓思扇暍祝歲試吞蝗望野飈猶赤搴帷鬢欲蒼非因勤振貸安得慰流亡北斗回星履東人宿繡裳方齊祠漢相學壘社庚桑藻火庸匡舜鹽梅實佐商九流欽水鑑百辟式羔羊自錫虞廷瑞因違漢殿觴維新承歷服求舊匹明良周度登元老殷憂侍禦牀六符光太紫八座列文昌玉燭輝無斁瑤圖鞏未央精忠孚黼扆孤立抗銀璫砥石千鈞力兼金百鏈鋼巉巖兼土壤泱漭納污潢座有陳遵客奩無陸賈裝功崇心愈下道久力方將禦廐騰騏驥天池沐鳯凰家聲知璨曜神理固昭彰賤冑生無賴孱資少不颺垂髫操誦籥束捲侍門墻推食家闈禮趨庭子弟行如天何以報矢日耿難防久矣虛燕價蕭然滯魯狂吹噓欣化枳斵削謝爲杗豈有光沖斗應無頴脫囊鑄顏慚上第報陸已荒莊忝載蘭臺筆曽隨桂浦塘河渠焉敢續聊以播餘芳

送禦史大夫與川葛公致仕東歸四十韻

赫矣皇王代庥哉社稷臣三朝依日月八座上星辰海岱鐘元气防龍托後身由來人望久莫訝主恩頻自奏三千牘今更五十春風霜隨處歷雨露防回新譽籍僊曹佩文操郢匠斤分符全陜地開府大河濵畱省司邦禮銓曹佐國均云方離逺岫鴻復上秋旻兩著東山屐重徴渭水綸明時登鼎鼐晚節識松筠北斗當喉舌西臺領搢紳從龍仍沛靄象嶽再嶙峋只爲酬丹扆應難厭紫宸紀綱羣吏肅聲教一時淳石砥中流柱風淸要路塵門無朱履客座有布衣親共味心如水何妨鬢似銀況逢衝聖主全仗老成人尙父開周日韋賢相漢辰猶閒靑玉杖卻憶白綸巾五疏辭逾切三秋願始伸感恩寧避世頤老欲韜眞展轉紆皇眷從容出帝闉宮階行日拜天語賜時諄酒醉都門帳花飛易水津廩人共白粲臺從朱輪異數優元老休聲鬯九垠志原暌雁鶩名已畫麒麟始謝人間事還隨物外賔安期新寄語曼倩舊爲鄰境地煙波隔心期鳥雀馴固知風後侶本是葛天民先子同攀桂他時吐獲茵執鞭曽入洛伏軾亦逰秦倉卒情何渥蒼茫迹已陳遺孤重接待舊事轉酸辛自幸依髙矩誰堪愴別神踟躕歌此曲聊爾謝鴻鈞

夏日從馮葛二太史遊碧雲寺十韻

靈峯環禦苑寶地敞僊筵磴道湖邊出重闗木杪懸危巖深吐月曲洞細生煙壁防捎云竹階流噴玉泉松風聞梵夜梅雨散花天淨土風塵絕空門伏臘偏十千初地境百萬尙方錢響屧苔防積璇題鳥迹鐫無生應證法有漏未稱緣浩刼何由問踟躕翠嶂前

從二太史遊香山寺十韻

夙慕香山勝振衣度石林煙嵐開上界臺殿倚層岑地盡羣峯合天回四壁陰松闗旁翳日杏閣仰捫參樹結菩提色泉飛梵唄音歸云朱拱宿閒鳥翠屏吟湧塔名多寶開田號布金西湖寒雨斷北闕暮煙深客飯伊蒲供僧房薜茘侵禪心無去住遊迹且浮沈

曲阜謁少昊陵六韻

白帝傳遺迹窮桑訪故城丘陵何代築碑石防時傾鳯紀金天歲虹分華渚精人煙連聖裏鳥雀識官名落日荒原冷悲風古木平只令郯子國百世遡宗盟

東平謁堯祠六韻

古殿空山裏荒丘野戍邊星文臨魯甸雲气仰堯天綺棟丹霓落雕楹翠蘚鐫僊蓂猶應月黛柏自含煙化想垂裳代人懷擊壤年名言志浩蕩流眺土階前

曲阜謁周廟六韻

新宮嚴禴祀舊域應奎婁負扆開王化分茅胙帝丘勲勞周禮樂宗祏魯春秋暮色䢐徠雨寒聲泗汶流雲霞丹殿敞苔蘚玉階幽闕里長鄰近猶疑寤寐遊

恭謁闕裏聖廟二十韻

運防皇風邈乾坤聖宇開文章苞六代道徳範三才象應奎婁次靈鐘海嶽隈人傳歌鳯去地想泣麟回舊裏僊源祕遺宮帝制恢樂聲存魯殿車器出秦灰羽籥諸生肄牲牢萬乘來兩楹儀紫闥雙觀表璇臺問禮庭猶在藏書壁已頽畫廊圖藻緑寶閣寫瓊瑰古檜當時植新松幾代栽唐碑鐘作篆漢石繡成苔黻冕三千侍云仍百憶陪小儒慚朽質防分簉羣材鑪冶從甄鑄章縫荷翦裁繪天防色相望海隔沿洄日月丹霄曜江河晚世催懷恩知防極不去久低徊

從二兄登雲翠山南天觀十二韻

大地標瓊觀眞遊入翠防中天開突兀半嶺度崔嵬回見平原繞低看野气圍河流剛若帶云出宛成衣霄漢身應近煙霞手自揮林篁天杪盡村落谷中稀過雨鳴松壑懸泉幕石扉地余丘子竈名仿富春磯人去無雞犬春歸有蕨薇歌從靈運和藥向長房祈緑酒聊爲爾丹砂不可幾醉來忘日夜戀賞未言歸

雲翠絕頂東望山十韻【二山在邑東南二十里水經所謂大也】

躡屩登丹嶂開尊矚錦岑懸厓分日月眾壑異晴陰鳥道霞標度泉流樹杪侵神工圖紫翠靈斧削嵚崟縹緲云生岫霏微霧出林依稀瑤艸色彷象玉笙音人代迷陵谷山形自古今醉餘歌爛漫秋至气蕭森舊紉蘭蓀佩新抽玳瑁簪登髙仍望逺都寄采芝心

夏日逰扈泉六韻

奇峯秀景絕境劚靈泉逺脈遙通海平流半倚天歘驚銀漢落隱似白虹懸歕雪圖靑壁飛珠散紫煙風恬聲未歇月出影相連對酒沾瓊液分波灑玉田濯纓同調在流水共潺湲

恭謁孝陵有述十四韻

聖迹開造神都奠舊疆基圖垂萬祀謨烈冠千王風雨園陵閉衣冠寢用藏霞標懸綘闕雲際拱雕梁勝地盤龍虎髙丘下鳯凰石麟秋作雨鐵馬汗爲霜落月鋪金鎖飛花上玉牀重闗陳豹旅濡露集鴛行扈蹕羣靈防包茅九域將長江縈閣道疊嶂列宮墻禮樂恢函夏明威肅大方治成周六典法畫漢三章縹緲松楸路昭回日月光小臣歌帝則繩武祝今皇

登報恩寺浮屠覽眺十韻

寶域橫三界璇標鎭八盤空依日月飛磴躡辰星乍似攀僊掌旋疑陟紫庭五城秋雨霽九市晚煙逺樹層層白連山面面靑曇花揮麈落僊梵倚櫺聽彌覺皇居麗因知佛土靈前朝流水盡初地刼灰經銷歇悲人代疎狂混醉醒不愁天路近風禦自泠泠

魯國主賜宴述謝十韻

閭門停使節國府覲親賢別殿陳丹扆重樓敞禦筵三淸甘醴泛七部法音傳舞曲秋霜麗歌聲淥水妍奎婁古分野鳬嶧奠山川申白談詩日枚鄒獻賦年爲儒原在魯作客久逰燕幸侍蘭臺宴慙無桂樹篇春生修竹雨人醉緑雲天欲勝延陵客觀風六代前

雙鶴六韻

白鶴歸何暮雙飛下海田夜寒華表月春暖玉臺煙赴影隨疎節流聲應別弦緱山疑是雪吳市儼如僊燕雀空卑翼蜉蝣自小年何當成六翮飈舉閬風前

己丑入院部宴八韻

東閣頒新命南宮考上筵車旌三殿下劍佩五云邊栁映金隄日花飛紫陌煙九衢欣聚覩百吏奉周旋鷟鸑儀瓊樹驊驑望玉鞭四科卑漢制三物狹周年桃李歸薇省人文列琰編得賢應有頌欲獻衮衣前

貢院臨校卽事八韻

桂闕翹賢日蘭宮列署開五方偕計吏三試擢英才畫燭通宵映金鉦動地回千林輸郢匠萬馬防燕臺防筆全成陣明珠半出胎藻衡懸玉府鐘漏切璇臺幸厠春城賞欣看上苑裁垂衣逢景運側席泰方來

上太保夢山楊公八袠生辰五十韻

海嶽鐘元气臺樞列大賢功成循歲序名重屬林泉共羨生申旦眞逢獵渭年延齡瑤艸進續命防絲懸磊落山中相婆娑地上僊冰肌姿綽約黃髮步蹁躚盛瑞人間紀殊恩闕下宣尙方頒壽杖少府致餐錢使者車臨巷門人佩委筵蓬壺樓十二桃嶺歲三千善頌連纓緌榮名耀史編傳芳知有後樹偉固無前憶昔登丹地精忠拱邃綖兩朝資弼亮百辟奉周旋履聽星辰上身依日月邊惟師官六典作宰柄三銓要羣情肅淸通一節堅退朝門似水輟饋防無煙雅和鹽梅味工調燥濕弦帝臣元不蔽王道允無偏機重千鈞弩丹成百鏈鉛同升稀在野獨樂憶歸田解紱猷方壯懸輿歲屢遷庖刀藏自滿扁鑿巧誰傳小築嗤金穀淸吟慕輞川雨餘南隴望日靜北牕眠鳥外登山屐花間送酒船曉猿迎客報暮鶴寄書旋姓字雕題問聲華繡簡鐫溫公耆社逸裴令午橋便黯淡看時事蕭疎絕世緣風塵何逼側道路日喧闐鯨海方傳箭龍沙有控樓船南動越烽火北通燕料敵爭前箸和戎喪左旃爭臣翻避地遊客正談天可惜朝廷體休論將相權人今思拯溺公豈念扶顚潞國威名重汾陽壽祉全後車應命載前席佇登延夙忝龍門役曽參豹尾聨周行歸矩彠鄭重想陶甄自祖都亭帳尋歸岱畝防海天云漠漠濟水月姢姢夜雪虛蘭棹春風沐錦牋防聞稱上壽防欲致微防只是心饑渇其如路綿斗山終在望枌梓敬誰先東壑安期棗西峯玉女蓮無因持獻祝聊賦紫芝篇

送平陰楊令遷晉府審理二十二韻

借甚神明宰循良踵二京闗西綿世冑梁苑茂家聲玉季雄霜府蘭昆比月卿談經推上第緤組試專城濊澤同春育孤操共水淸萊蕪塵甑滿單父玉琴鳴紀政馴田雉憂時憤海鯨懸金親教射握槊自觀兵月稟揮將盡云徒練已成不甘馳羽檄直欲請長纓廟畫方搜儁藩僚亦采英防聞公府辟先假士師名彭澤歸陶令長沙召賈生兒童啼擁路父老泣沾紘花樹存遺愛棠陰鬱別情幽居門久杜過訪蓋頻傾聽雨山坳醉衝寒渡口迎談詞要妙舉白气縱橫自覺交情洽誰堪逺思盈寒冰結去水飛雪繞前旌鼓吹聲何急驪駒賦載賡壯心應未巳斗畔倚靑萍【楊善談兵適被撫臺檄畱欲赴東徵故篇中及之】

代送劉侍禦出按滇南十韻

借甚西臺客才名起蜀都使星今六詔家學古三蘇倚柱傳新艸題橋出舊塗驄連原上轡柏集府中烏越巂兵多少昆池瘴有無人稱八使選地入百蠻孤魚服遙通海蟬冠近渡瀘風霜隨漢節雷電偃軒弧聲教南荒盡封章北闕敷明光須早入聊此賦驪駒

挽闗西馬相公十二韻

揆路登賢日臺階扈聖年長庚光若月太華降從天聽履鸞臺舊橫經鶴禁偏兩朝資棐亮萬化想陶甄不悟鴻鈞運眞如糾纆纒黃麻花裏拜素幔雪中旋一夕虛金鉉千秋閉玉泉都人捐佩玦明主輟宮懸無復梅和鼎空悲楫濟川函闗銷紫气渭水出新阡慘愴秦臺月淒涼隴樹煙惟餘麟閣畫終古繡靑傳

哭賈石葵司馬張玉陽宗伯二十韻

出處分岐路朋交望各天一朝知己盡兩地訃音傳賦艸張平子詩名賈浪僊銅龍行比翼金馬入隨肩然諾俱相信襟期各自憐盤飱談謔浪杯酒意流連聚散浮雲失升沈宦海牽逺遊江上省小隱嶧陽田密勿頒新渥艱難訪舊賢南宮陪聽履西府佐籌邊魯道軒車發梁園駟馬旋同時趨寵命連月入重泉照乘悲沈璧孤桐悵絕弦臺烏何日返池鳯防時騫裏思齊休杵皇恩再輟懸丹旌津樹雨繐帳海門煙夢斷論交地心摧憶別年報書猶在篋畱劍已成阡糾纆何交錯蘧廬總遞遷楊朱非一涕南北兩澘然

谷城山館集卷十七

欽定四庫全書

谷城山館集卷十八

明於愼行撰

七言絕句

四時宮詞

繡閣春深自捲衣侵階芳艸閉宮扉東風亦惜花零落吹向昭陽殿裏飛

萬戶簾櫳下水晶沈沈宮閣夜無聲惟憐一片長門月照見啼妝防處明

金屋愔愔夜欲長螢流鴛瓦月如霜階前玉樹無情思早送西風入洞房

午夜香銷斗帳寒雪花光滿玉樓端虯池漏水知多少別殿笙歌久未闌

艷歌行四首

夜色迢迢五鳯城斜牕宿霧月防明含啼小婦調春管吹入梅花調不成

繡箔珠簾旭日長東風吹動郁金香雙棲乳燕渾無語脈脈春情繞杏梁

寶帳流蘇四角低燈花凝翠冷淒淒愁心未歇歡情少惱殺城烏夜半啼

寶珥朝分淺靨妝雙鬟初試越羅裳花前只恐春無力不道春愁可斷腸

送周啟明水部上淮陽憲使四首

十年武署中居建節初乘六傳車此日宣房沈璧馬河渠已有著成書

薊門別思艸萋萋五月樓船泊大堤欲問風流何水部梅花東閣防時題

詞賦名歸楚客豪和歌燕市曲彌髙不禁白雪淒淸色灑作揚州八月濤

揚子橋邊月滿城鄕心大隄橫長幹估客今多少共聽襄陽曲裏聲

送王洪陽光祿冊封靖江四首

親函玉節到炎洲萬里名山不厭遊一自輿圖開百粵蠻中今列內諸侯

餘寒馬上試春衣四月楊花撲地飛行過故園應悵望荒郊無樹蕨苗稀

衡陽秋色暮云深湘水南來是桂林七十二峯靑未了刺桐花裏鷓鴣吟

南海西分驛路長紅塵飛惹漢宮香奚囊自有明珠在不帶千金陸賈裝

送余太史云衢冊封周藩四首

名都茅土建親賢春艸平臺萬戶煙此日鄒枚應罷賦詞臣已和柏梁篇

五月隋隄栁色醺炎風吹浪滚黃雲河壖滿目無靑艸瓠子歌聲更忍聞

夷門邸第列儲胥十里朱樓夾道居少府金錢渾欲盡王孫彊半食無魚

碣石宮前負弩過閭門秋色入鳴珂可知瀛海多僊气九中分太史河

題忠順夫人畫像四首

燕支山色防平蕪染出春愁上畫圖一曲胡笳明月夜邊聲又度小單於

邊城新舞柘枝辭降得渾邪罷漢師不道長安春色少甘泉宮裏畫閼氏

天山獵罷雪漫漫繡襪斜偎七寶鞍半醉屠蘇雙頰冷桃花一片殢春寒

蓮花寶鋏緑雲鬟不脫襜褕欵漢闗枉殺白登城下畫此中原自有紅顏

送田鐘臺殿讀省覲南還四首

十載金門隱歲星故園歸去爲趨庭武夷山色休相訝不染風塵兩鬢靑

憐君萬里入滄洲天際孤防水上浮別後相思無處寄鴻聲不到海南頭

零落心期世路難河梁鬥酒爲誰歡不知十二街頭月今夜君從何處看

別恨歸心總不支薊門煙雨送行時離人莫折官橋栁爲我畱將一兩枝

送人作府幕二首

少年來作五陵遊一掾風塵已白頭今日送君秋色裏疎鐘小雨上離舟

幕下風流何處尋芙蓉秋水白雲深府中不識參軍筆試問甘泉舊羽林【其人金吾掾故云】

望僊吟二首送王鏈師入闗

雲中白鹿上僊家緱氏城頭落防霞吹斷玉笙人不見春風一樹碧桃花

玉女芙蓉接漢京金人髙掌露華淸茂陵松柏今零落雲裏空聞衛叔卿

壽京山李太封君八十四首

駐世誰稱陸地僊竟陵秋雨芰荷船歲華欲問今多少曽記興皇入楚年

一臥滄江少世情西牕鶴夢不曽驚日髙欲進雕胡飯堂下風吹佩玉聲

鳯詔雙函錦字芳紫煙白石釣蘭塘閒來卻向宮云望香案前頭緑鬢郎

八十年來臥楚山緋袍春酒醉紅顏從今歲月應難紀名在丹臺玉室間

塞下曲八首爲薊門大夫賦

漁陽九月海風秋漢使行邊雪滿裘一拍胡笳雙鬢攺應憐飛將不封侯

落日黃雲古戍平鐃歌千騎逺橫行江南劍客多年少笛裏初聞塞上聲

材官角射技爭施十石輕開未是奇虛發自矜能下雁陰山愁殺射雕兒

鐵騎翩翩塞艸平詔書十道大徴兵弓懸明月秋常滿劍倚靑天夜自鳴

薊門迢遞雁門東百二河山紫气中一自單於稱保塞邊城弦管識春風

西山重疊防燕臺鳯舞龍飛勢自回鳥道千尋天上落孤城一片日邊開

萬里呼韓欵塞年君王大發水衡錢從教白璧揮如土只看龍堆一縷煙

城下驂驔鐵騎飛名王盡著漢臣衣少年笑解茱茰帶換得胡姬善馬歸

夢笑

不知蝴蝶是莊周開口蘧蘧笑未休若使人生渾似夢誰能更解許多愁

春日懷寄可大

灞上魂銷已隔年禦溝煙栁送潺湲春深欲問南來雁知到瀟湘若个邊

送範虛太史請假南歸四首

握手離亭一黯然北風吹送渡江船斗邊自上丰城气明月誰知是各天

與君連棹謁楓宸五見長安碧艸春今日送君江上去自憐猶作未歸人

年年陌上起驪歌別恨秋聲可柰何欲折一枝橋畔栁長條零落已無多

莫擬扁舟泛五湖六橋煙月舊遊孤停橈試隔秦淮聽子夜歌聲尙有無

聽琴曲二首戱贈子充

一夜秋聲入洞房朱弦調罷理淸商琴心自合相如識可道旁人枉斷腸

纎手雙鬟一拍成西風吹冷鳯凰城忽驚塞雁天南起彈到瀟湘第防聲

遊僊詞二首送聶鏈師

玉洞沈沈曉霧寒鼎中絳露轉金丹黃庭閱罷心無事閒數飛花落石壇

野鶴閒雲自有家萬山深處住煙霞無端出到人間世落盡僊臺白玉花

送靜上人還雞鳴山二首

縹緲靈山枕帝畿安禪一榻舊荊扉鐘聲杳靄秋雲裏萬戶江煙鎖翠微

杖錫新辭闕下歸從今出世有傳衣經臺到日春應暮多少天花作雨飛

答二兄書

鴻聲不到夜郎天故國音書又隔年兩地愁心何處夢長安秋月不成眠

贈相工李生遊金陵謁洪陽張丈二首

落魄人間六尺身懶充唐舉目中塵鳶肩燕頷渾閒事只此形骸總未眞

看盡長安馬上衣秦淮秋色去如飛到來試拭風塵眼細認壺丘善者機

題棠軒便面

羣山橫黛樹橫煙隱隱迢迢似輞川獨坐虛亭秋萬里个中眞意若爲傳

查虞臯文學自越中遣書相訊寄謝四首

春風曽泊孝亷船握手相看各黯然別後秋鴻江上去一封來到海云邊

曉月山城夢斷時六橋煙樹不勝思梅花忽送江南色滿目僊郎白玉枝

奕世才名珥漢貂淩雲防筆起垂髫卽今過夏看行捲猶帶錢塘六月潮

絕代紅顏眾所降休將春色怨秋江若耶溪裏分明見一入吳宮自少雙

四月一日曹常侍園看花同馮用韞葛仲明二館丈賦

西城僊館侍中家別苑春深玉洞霞一曲歌聲聽不散隨風吹落小桃花

春紅盡向野亭開萬緑輕陰鎖碧苔獨有梨花能似雪尊前半拂舞衣回

垂栁池邊見海棠一枝寂寞倚殘妝娉婷可柰移燈看何處春愁不斷腸

宮霞半吐玉防幹春色遲遲上牡丹不是東風催未得天香綽約不勝寒

題江村秋晚小畫四首

小亭獨坐思依依十里煙波冷釣磯鷗鳥不知塵夢逺驚回猶自背人飛

萬壑蕭蕭近晚秋暮天寒雁水悠悠月明應是多愁思玉笛霜前自倚樓

一曲長隄沒斷橋寒煙斜日逺迢迢閒心無事看秋水不是錢塘半夜潮

茅屋疎籬映短莎牕前髙樹夕陽多白雲不斷橋邊路猶許幽人防杖過

伾麓山房十詠爲朱槐石令君賦

雲樹渾如緑野蹤宮槐常帶紫泥封不知漢日華陰裏得似靑壇第幾峯【一槐莊】

一樂堂懸百丈峯郎君僊桂大夫松春蘿翠滴宮袍色若个瑤臺十二重【一樂堂】

百年長嘯寄乾坤煙水平臺逺樹村莫在黎陽秋色裏何人不道是蘇門【舒嘯堂】

萬樹赬霞數畆壇東風防染石防幹主人舊有蓬萊種歲歲明光殿裏看【杏花巖】

暮雨翛翛鶴夢驚西風吹送萬竿淸渭川不比封君畆自是僊曹舊佩聲【修竹廬】

回首長安似奕年枰丘坐隱白鷗邊僊人六博何須防只住人間亦是僊【局丘】

歌裏春遊盡落梅埜亭煙雨百花開天香不屬東皇領自是河陽客子栽【於野亭】

寶座蓮花萬仞成中天飛現白毫輕秋來一片瑤臺月常似摩尼掌上擎【大佛巖】

玉洞山坳帶夕曛神功片石吐氤氳不緣洞口春雷起誰識蛟龍萬里云【夕陽洞】

亭榭髙鄰梵帝筵千章古柏黛參天尊前瓠子秋風起吹送漳河萬里船【虛曠亭】

送沈晴峯太史北上二絕

山中昨夜解春衣天杪徵鴻正北飛欲問舊遊零落裏蓬萊闕下幾人歸

時來公等共彈冠直北浮雲萬里防莫笑故人生事少五湖隨處有漁竿

韓敬堂年丈連舉二子戱賀

不分君家樂事頻畫堂簫鼓日如春蘂宮乞得雙龍女各捧明珠獻主人

送朱可大工部奉使歸省四首

寶馬鳴珂禦苑東路人爭識小司空看君晝錦應難似兩袖天香出漢宮

才入鵷鸞舊日羣寧親早已望江云稱觴剰有芙蓉色可是僊人掌上分

形影相依自兩生重逰春苑不勝情如何芳艸橫門月又度陽闗曲裏聲

南極天髙動使槎五云縹緲上公家趨庭儻問垂髫侶避世如今鬢已華

送張洪陽學士請告南旋四首

歸舟端不異登僊予告恩深侍從年臨發黃門傳尺詔尙方馳賜買山錢

長河南下水曽波吳楚靑山枕上過行到潯陽江口望應憐秋色故園多

秋風湖上鱖魚肥明月扁舟興欲飛蕙帶從來渾未攺江猿應識主人歸

笑遣麒麟閣上名閒居聊得賦西徵只愁拈出金甌字夜鶴山中夢又驚

題張學士閒雲館四首

芙蓉江館閉霏微江面閒雲擁釣磯春色不勝芳艸緑萋萋長似待人歸

滕王閣下碧波寒徐孺祠前木葉丹一曲池臺千竹裏可知無夢到長安

齋心自捧玉圅經永日焚香坐小亭隱幾蕭然秋似水不知江上防峯靑

山中叢桂碧氤氳十畆煙臯領白雲防得靑萍雙劍在鬥間遙夜動星文

王忠銘宗伯山房四詠

文筆孤峯入紫霞管城湯沐屬誰家炎風吹散江淹夢灑作僊人掌上花【文筆晴煙】

彩霞爲羽日爲冠啼破桃都五夜寒似向蓬萊宮裏見春聲曉殿簇鵷鸞【金雞春曉】

石隴雙峯控錦鞍五花蹀躞駐云端不禁更向吳門望海色遙分練影寒【石隴馬鞭】

石橋流水拍長隄半似苕溪半剡溪一自主人題柱別年年春色灞陵西【橋頭碧水】

壽封禦史中丞姚江邵翁六首

西臺斧繡下觚稜八座新階帝股肱更道髙堂承內渥一時眞拜兩中丞

世代衣冠直漢宮家聲萬石舊稱雄丹書映日傳江上白簡飛霜出殿中

淸秋鶴髮自樵漁年已非熊入夢餘雙闕舊分蒼水玉五云重展緑綈書

曽是先朝畫省郎江湖白首荷恩光卽看寶帶渾如舊不綰南陽召父章

九十行歌閱大年紅顏春酒萬花邊人間自有桃源隱不到蓬萊已是僊

防服親擎白玉缸朱轓聊駐碧油幢八龍自是荀家盛就裏慈明更少雙

少年行四首

五云深處見僊家十二樓頭醉彩霞莫倚防幹橫玉笛春風愁殺白楊花

鵔鸃著出未央宮粉色爭防漢侍中昨夜春寒沾賜酒天香不散舞衣紅

錦帶珠袍緑臂鞲相逢盡說富平侯南山夜獵春城晚系馬新丰舊酒樓

從獵期門拜射聲玉鞭騎馬出重城尋常借客長陵市小吏無勞問姓名

告中題齋閣紅梅四首

花時伏枕殢歸情紙帳羅浮夢未成不是宮霞分片色空教笛裏落春聲

瑤臺舊日侶羣眞雪骨冰肌別有神化作彩雲銷不得多因染郤漢宮春

疎枝向月倚雕防粉色盈盈鏡裏丹爲憶故園春色早愁時只作杏花看

姑射山中綽約姿嫣然額上防胭脂妝成卻得東君笑不信紅兒是雪兒

爲潘海濵處士題竹萱圖二首

素節淩霜耐歲寒翛翛池影夾瑯玕不知鳯去瑤臺後長得孫枝更防竿

栢舟髙詠事淒涼漫樹忘憂向北堂此日春風轉蘭蕙靈根猶自發天香

山中奉寄太宰夢山楊公四首

爲慕僊家九節筇白雲秋色逺相從那知黃石山頭月猶隔丹丘海畔峯

曽記都門祖帳開驅將雙鶴與歸來只今養得修翎在海上傳書日幾回

夢中山色可曽驚陌上煙塵塞上兵千樹桃花月明夜半間樓側聽吹笙

滄海西頭系釣船蕭蕭春雨緑楊煙垂綸莫近磻溪防恐是非熊入夢年

歸山寄賈石葵年丈四首

一別心知幾度秋歸來相望轉悠悠長安舊侶多年少馬上如今半白頭

陌上論交意總殷眼中誰是嶧陽君如何同作東山隱卻隔山前一片雲

瑕丘南去路漫漫月滿山牕夢易殘君在滄浪秋色裏同心誰伴采芳蘭

聞道君王憶月卿徴書蚤晚到山城可知昨夜東風起碧玉峯頭鶴夢驚

聞子衝被徴寄問兼趣早出四首

谷城山色五峯亭十日相過酒未醒底事西河橋畔栁殘枝又傍馬頭靑

西山烽火照邊城殉國何人更請纓知是濟南年少在匣中長劍作龍鳴

潘園無限北堂歡捧得除書掩涕看一夕烽煙勞聖主雄心那不指樓蘭

四十男兒報主身時艱安得避風塵功成自有抽簪日且借靑山與故人

山中承蘇岱髯國相寄自制銅雀瓦硯戱謝

磨不多時染未幹鄴都宮殿防回殘題名自是西園客不必重鐫漢建安

題路鳯岡庭中巨石

雕防四面鎖崔嵬碣石殘山此地開若在錢塘江上見何人不道小飛來

天臺小畫

春雨桃花夾岸香天臺流水路茫茫塵緣自與僊源隔誤殺人間學阮郎

巫山小畫

霞作綃衣霧作裙恍疑神女降氤氳明朝試向陽臺望只是尋常一段云

山中贈王生攺予二首

當年供奉禁中遊親捧綈囊侍殿頭何事白雲峯下見蕭然秋色滿吳鉤

盈盈靑鬢嘆飄零千里江湖應客星錯憶韓康曽賣藥不知劉向自傳經

戱賀侯六新納少姬四首

宛轉銀屏怯向人蘭釭斜背拭羅巾妾身不恨生來晚只小檀郎四十春

梅花斗帳月沈沈夢到陽臺路正深何處愁聲聽不得隔房人誦白頭吟

鳯女新調玉管簫碧桃花底夜迢迢陽臺一段閒雲雨總向襄王夢裏消

雙鬟嬌小未當壚嫁得虯髯美丈夫一曲琴心何處應新聲挑出鳯將雛

相工劉北上過謁書示二首

戰勝年來久杜機忽逢遊客叩荊扉龍鐘此日無他問只比歸時可較肥

篛笠漁竿一魯狂不煩姑布再平章君眸縱似靑銅鏡那摘星星兩鬢霜

路鳯岡民部第中牡丹冬開寄題四首

春風亭館上公家小至重開木藥花不是秋分僊掌露那因寒殢赤城霞

沈香亭北醉多時霜後依然絕代姿道是經秋渾不解先春早發向陽枝

一朶宮云百寶欄不妨人作艷陽看同時桃李皆零落贏得天香耐歲寒

任是東風別有情秋容寂寞轉傾城夜來飛落瓊臺雪一片紅妝傅粉成

爲侯六悼妾六首

玉貌當年入畫堂盈盈團扇試新妝無端曉鏡銷鸞影一夜潘郎鬢有霜

秦樓少女舊多情解伴吹簫學鳯鳴今日樓空人不見簫中吹出斷腸聲

緑珠枉向瓊樓墜碧玉空因防筆傷何似芳魂能戀主化爲只燕宿雕梁

雨僽風僝暗結愁落花銜怨赴東流紅顏不待盧郎老付與文君共白頭

頗怪春來勝賞稀花時無緒掩重扉知君半醉詩成後淚落牀頭舊舞衣

惆悵東風恨萬重難將春夢覓僊蹤香魂一逐行雲去知在巫山第防峯

觀孫山人虎丘西湖畫卷【有引】

常聞虎丘武林之勝志欲一往歸且老矣玆遊不遂翹首茫然因煩孫山人夢陽爲作二卷朝夕披閱以當逺遊圖成書此爲贈

生平不識江南路越水吳山寄夢遊爲掃秋光盈片紙卻疑身在五湖舟

姑蘇臺畔武林西指防橫綃咫尺迷便使春遊能萬里也應只作畫中題

路鳯岡民部第中芭焦作花一叢百瓣諸公稱爲奇瑞有書見示燈下聊賦二章以寄嘉賞

陸地蓮開世所稀瑤臺秋色轉芳菲湘紋已自舒歌扇金縷還應繡舞衣

莫向秋聲問是非緑雲紅雨正霏微總疑覆鹿全非夢蝴蝶枝頭底又飛

方山別後得馮少宰寄詩賦答口號

不堪別思倚髙秋人自魂銷水自流莫問畱侯何事業只今已伴赤松遊

夏日過二兄石淙別業同遊洪範東流用韻六首

十里行歌路欲迷石橋曲徑過龍溪村翁底事爭相笑驢背風吹白接防

桃花落盡武陵溪碧艸芊芊防栁齊洞口主人今不在靑山如畫鳥空啼

兩代豪華盡可哀中丞樓榭故侯臺多情惟有東流水依舊聲從樹杪來

谷口花深日欲低水邊村落聽雞啼晚山更自多佳气一帶寒煙暮雨西

古廟空壇枕石城殘碑埋沒落花平池邊何代長楊樹嗚咽寒濤作雨聲

霸主荒墳俯碧溪夕陽艸樹冷淒淒山泉帶雨聲何急流到臺前不向西

老君巖

萬仞峯頭碧玉壇丹霞爲佩月爲冠應知一化金僊後象教惟從過去防

朗公石

朗公已逐諸緣滅此石何緣號朗公莫向精魂論片石都無生滅是眞空

送可大行方山道中二絕

馬上朝朝望翠微山中處處有泉飛人間岐路能如此半防紅塵不上衣

煙林六月早涼生夾道靑山畫不成流水亦知人送客潺湲學作斷腸聲

牛山贈百歲僧二絕

百歲眞僧住翠微白毫光散六銖衣逢迎猶自過山半指防巖泉步似飛

匡牀一缽飽胡麻不記山中歲月賖惟有少時松桂在眼防落盡六朝花

題文學鄭生墨海壺天卷二首

長安可識魯諸生筆底龍鸞到處驚好去漢宮題署牓今年太極殿新成

戱取刀圭鏈紫霞壺天深駐上僊家等閒種就千林杏開作宜春內苑花

郭汝承詩有鄕思書此解之

十年防作五陵遊一劍髙橫萬里秋此夜龍光方射斗鄕心且莫視刀頭

谷城山館集卷十八

欽定四庫全書

谷城山館集卷十九

明於愼行撰

七言長律

館課燈市八韻

燕市風光傍帝臺上元燈火欲重開五城繡箔連雲起九陌笙歌動地來翡翠妝成花下翥芙蓉擎出日邊栽雕鞍馬上迷芳艸錦瑟樓中醉落梅遙見銀花隨月合不教玉漏逐人催九天乍轉迎春仗三殿行傳上壽杯豹髓鸞膏渾費盡防調玉燭詠明哉

送王對南太史奉使蜀藩冊封十韻

持節蘭臺著作郎緋衣朝下出明光千秋茅土傳新渥三晉雲山識舊鄕馬度宜春花似雨雞鳴圅谷月如霜雄圖百二蟬聲裏棧閣三千鳥道傍負弩奔趨巴郡吏開圅拜舞漢親王錦官城入空江斷玉壘霞連太白長載酒能過揚子宅浣花試訪杜陵莊朱門旭日當筵醉碧艸輕煙滿路香一鶴只今天外去雙魚可遣歲前將離心不盡靑驪逺平蕪對夕陽

六言絕句

夏日村居四十二首

檻外千山過雨階前獨樹含風座對山光曉暮牀隨樹影西東

地僻炎天不暑心空小閣常寛隱幾山當睥睨鉤簾月上防幹

乞竹多煩問訊栽花毎費平章亦自開成三徑相過惜少求羊

雲裏靑山盡處花間流水來時行負鴟夷載酒吟揮麈尾成詩

蝴蝶飛來栩栩蚍蜉戰罷蘧蘧枕上驚消宿酒掌中閃落殘書

采得石花試煮掃將柏子閒焚色共龍團鬭品煙隨鵲尾成文

莬城頭鼓角白狼河北煙塵宵旰知勞聖主安危定有謀臣

稚子分操幾杖蒼頭並挽巾車樹底停杯聽鳥溪邊覓鼎烹魚

乳燕盈盈掠水流鶯恰恰啼煙雨著緑楊枝上云生白石磯邊

撫枕沈吟焦鹿銜杯嘯傲蠃已悟覺時是夢還知醉裏爲醒

天籟非闗比竹園林片片春聲栁畔提壺勸酒花間布谷催耕

倚杖雲中送鳥投竿水上觀魚述志何曽著賦絕交亦自無書

雀入大水爲蛤橘逾長淮化枳天地豈私我哉人生貴適志耳

石幾移當薜幌絲囊凴對花欄門外何方騎吹紅塵北走長安

家住谷城山下行蹤半慕畱侯初無黃石公授但從赤松子遊

握筆峯霞縹緲彈琴澗水潺湲艸閣終年不閉荊扉鎭日常闗

面面溪山繚繞村村花樹蒙籠人在淵明記裏家居摩詰圖中

偶遇城中客列因知海上烽傳零落張騫使節沈浮楊僕樓船

九陌朱輪華轂五陵駿馬輕裘眼底蜉蝣楚楚枕中蝴蝶悠悠

啜茗風生瓦缽焚香日上疎簾坐久渾無个事函開一卷楞嚴

世界都無廣狹人生各有盈虛鯤兩海不足鷦鷃一枝有餘

開卷百年萬里連篇落日中原一任騷壇定霸爭教學海窮源

呼馬呼牛易應夢魚夢鳥難分人世百年過客勲名一片浮雲

春盡新醅緑醑日髙旋煮雕胡不羨金韲玉膾休稱琬液瓊蘇

水繞項王冡畔山圍管子臺前萬古英雄事業斜陽衰艸寒煙

海岸漁竿自把閭門雀网空張浪迹眞成汗漫閒心不見炎涼

春日雕梁燕雀秋風髙冡麒麟賢聖誰能自免身名何物爲親

齷齪漢庭作吏盤跚魯國爲儒羞殺杜陵男子笑倒髙陽酒徒

有竹有山有水宜煙宜雨宜晴欲似浣花溪畔主人背郭堂成

舉袖翩翩調鶴臨池策策呼魚回憶天街躍馬當年心事何如

竹影能畱月影松聲頗亂琴聲此際翛然似水應教多病身輕

報歲常多野祭迎年亦有巫歌擊壤升平舊老欣隨社鼓婆娑

古木千章水際香泉萬斛山阿樵客空巖鳥道田家半夜牛歌

畏聽山猿報客愁看海鶴傳書可幸知交漸少音塵不到幽廬

薫爲含香自爇膏因吐焰常煎擁腫能逃大匠支離可盡天年

碧竹靑蘿院宇黃雞白酒盤飱有客聊除花徑無人自掩蓬門

黃鳥聲中酒肆緑楊影裏漁蓑隔舎村翁泥飲隨身豎子徴歌

蔓艸生來勿翦閒花落處休除只任常生常落年年防綴幽居

秋夢渾如春夢春情化作秋情出世何須避世無名不用逃名

量似飲河鼴鼠居同粘壁蝸牛閱世惟須滿腹謀身只合藏頭

水面時喧雁鶩山坳逺下牛羊細雨疎槐落日披襟小坐繩牀

見客端愁結韈開門最怯梳頭贏得北牕偃臥湘簾翠簟如秋

五言絕句

題巴西甘大夫年譜小像十首

蜀都方著賦漢闕正求才借問題橋去何當擁傳回馬上碧衣郎春風錦帶長上林花萬樹無處不飛香被冷明光夜蘭香畫省秋淸時閒法吏吟倚白雲樓軺軒秦塞逺防府漢江開萬里橋邊路鄕書防度來帷幄談兵地風煙隴樹秋不因羌管月誰道近涼州尺籍徴兵下銅魚使者章臨淄十萬戶一半戍漁陽朝正開左个玉帛古元侯千騎東方至朱衣在上頭掛冠三觀頂長揖海云孤羞殺秦人樹猶稱五大夫一艇煙波裏垂鉤傍月親風塵回首地多少未歸人輟耕隴頭夕山云稍欲沒散髮嘯平林飯牛待涼月

憶逺集句

春艸年年緑煙波處處愁所嗟人異雁猶隔洞庭秋

思歸集句

云暗雙龍闕花明綺陌春悠悠洛陽夢莫作未歸人

谷城山館集卷十九

欽定四庫全書

谷城山館集卷二十

明於愼行撰

賦附

敍曰班氏有言賦者古詩之流也蓋云雅頌不作流而爲騷賦爾五言旣兆又賦之流而爲詩去古逺矣然自屈宋以下所謂古賦者猶有雅頌之遺若二京三都則辭類紀述江左六朝則體淪俳偶於詩道益遼然哉予兄無妄好擬楚騷予雅慕之久涉風塵曽無暇晷竟不能爲也徒從應酬搦筆間作俳賦於古無當焉爲其列於六義稍存二三以附詩體云爾

閣試經筵賦

皇帝嗣基禦宇奉一徳協三靈建元極合天中掃地肅乎泰畤圜橋穆於澤宮祕軒弧於武庫櫜舜戚於空同玉馬金牛表淸明之景瑞龍庭蛟窟沾覆露之鴻功旣已恢神聖之大統鬯三五之遐風而猶防搜乎幹幹翼翼勤思乎赫赫明明凝神九主之戒遊心六代之英乃詔司存惇掌故搜衢室之遺文究石渠之榘度趾二祖之遺謩踵七宗之舊步髙駝禮法之塲遐獵皇王之路探蓬觀之丹鉛發蕓臺之湘素儒衣禮席列內殿之九賔玉檢芝圅考西京之四部爰昧爽而負屏蓋大昕而展輅爾乃九衢霧斂雙闕霞光萬國防塗山之玉百靈拱軒後之堂翊旂旌於殿陛鏗鐘鼔於巖廊望中天之廣座方晬穆以垂裳爰慨焉而四顧思問道乎總章遂乃轉金根響云蹕導容容之羽旂啟森森之枑梐徑防極之通門憇文華之奧室瑤芳布乎蘭戺明月輝乎椒壁伊雕幾之前陳覩黻扆之中出尙衣陳席司儀贊揖元公秉圭徹侯奉璧四輔雍雍六官秩秩或左侍中之貂或前期門之防或聳柱後之冠或珥螭頭之筆劍佩陸離冕裳舄奕莫不鵠立廣庭屬耳乎前王之迹於是惇誨之傅博碩之儒出夔龍之髙列懷旦說之良謨振褒衣而徐進步方履而前趨瞻靑蒲而拜手委玉佩之瓊琚環鳯掖鰲扉之彥奉赤文緑字之圖松槧芳乎帙气柏燻起乎文廚於是石圅微展錦帙輕舒覈之妙義闡洋洋之聖謨帝驟王馳六藝之文郁若周情孔思一統之義昭如若乃授簡載筆之紀連云委閣之儲或亹亹小心而鴻名無斁或涓涓不塞而狂瀾競䢐羌從容而抽衍期儆戒於無虞於是天子超然覽朗然遐覩探五際濳遊三古傾道藝之芳華憩文章之林府喟上聖之遐風想哲王之髙矩抵舜壁於窮巖投隨珠於奧浦朝懸告善之軺門設乞言之鼓焫六符於泰階晰八埏於庭戶爾來命中使戒大官釃桂醑出椒盤元公授幾羣辟登筵晞湛露而鴻恩溥奏鈞天而廣樂讙跨金華於往籙輾白虎於前編願緝熙之無斁保隆稱乎萬年重曰於昭維皇崇至徳兮鉅典煌煌猷孔赫兮措軌堯階躋舜室兮吹萬亭毒建皇極兮聿駿有聲與天無息兮

魯藩三瑞承恩賦

維魯建邦傳阼九葉誕啟哲王昭假前烈誦聲洋洋國容有曄乃奉天書載修璇闕考閟宮之鴻圖踵靈光之鉅轍庶民子來百工歡悅九成之構方新百順之徴咸浹於是申白侍前浮丘在列胥陳瑞應之圖競檢含嘉之篋王乃召列大夫而問曰維殿之基爲磩爲皇有產維物厥狀未詳如龍如馬非圓非方九莖煒煒三秀煌煌色苞金翠質有沃光此何物也大夫對曰此芝艸也記曰王者慈仁有道則芝艸殖服之延年與眞人息故漢武帝以甘泉興歌黃軒以齋房紀迹其爲君王獻壽瑞乎王曰唯唯否否寡人何敢當此眉壽萬年防及九族敢爲天子一祝異日又召列大夫而問曰維苑之隙厥有腴菑禾易長畝頴栗標奇殊穗協莖同本三岐其秀累累其實離離有邰之所不藝田畯之所不知此何種也對曰此嘉禾也記曰王者徳下至地則嘉禾生厥爲五穀之長璇星之精故異畆書於周典六穗長於漢庭其爲君王獻富瑞乎王曰唯唯否否寡人何敢當此嘉谷順成兆民用康敢爲天子再祝異日又召列大夫而問曰先王之宮列松在庭有榦輪囷枝亦縱橫睠曲綿冪結而成形外宻如綺內疎如籠仰而窺之狀如飛蓬又何植也對曰此謂松巢松者百木之長冬夏靑靑上集鸞鳯下棲僊靈枝枝相值葉葉相繩故曰如松茂矣無不爾或承其爲君王獻傳世之瑞乎王曰唯唯否否寡人愈不敢當本支百世宜君宜王敢爲天子三祝於是采風之官陳詩之史延諸士民聞於天子曰惟王孝友之誼表於宗姻恭儉之澤孚於國人傾身下士防帑振貧恪修侯度以贊皇仁宜有褒勞用徳音帝曰兪哉諸禮臣乃錫命曰叔父茂昭厥徳以蕃屏餘一人餘一人實嘉饗之其遣內史以璽書幣玉往勞叔父尙永終厥譽用撫我東土時則有郡邑師帥宗室長年諸生庶士濟濟翩翩造王宮而賀焉兕觥載雕爼升筵無小無大拜手於前乃歌曰瑞芝兮熒熒含輝兮揚榮金柯兮九華翠蓋兮六英出銅池兮表瑞秀瓊兮長生荃服之兮宜年荷寵命兮千齡又歌曰嘉禾兮翼翼偕秀兮偕實和風兮披靡寶露兮滋液紀北裏兮兆祥產昆丘兮服食降康兮有年佐我皇兮無斁又歌曰惟鳯有巢兮蒼蒼者松繁枝繚繞兮密葉蘢蓯上爲偃蓋兮下有遊龍取之䢐徠兮封之岱宗翊本支兮萬世流苗裔兮無窮王乃徧揖宗室吏民而謝曰以不谷之無似徼有天靈受帝嘉祉父兄士庶賁予小子敢不夙夜以光圖史乃命藏室著之麟紀

栩栩園賦【有序】

禦史中丞尹公家於漢上厥有十畝之樊命曰栩栩蓋志適也谷城居士聞而羨之爲賦以紀焉其辭曰

漢陰主人遊神秇苑棲志蹤狹塵遊於紱冕馳逸軌於雲松覽辟疆之素業慕公理之提封將以偶平泉於哲相匹獨樂於人宗乃卜於湖洲之壤而辟是園也其始薙丘榛翦柞棫脈奧衍圭曲直偭云岑之綿邈瞰平臯之茂碩繚大隄以象環疏淸渠以帶璧搆文杏之駢梁拍芳椒之室固已金穀之豪奢笑玉津之汰逸爾乃葺以蕙茝擷以菅茅不黝不堊匪琢匪雕髙軒博敞傑觀岧嶤亭參差以星置臺蹇產以云標鏡虛池以映牖衡曲徑以通橋納浮雲而翠棟借旭日以丹寮莫不謝炎蒸於溽暑屏雪霰於寒宵於是瑤艸盈除琳華被屋裛露繽紛從風淑郁熒曄兮崇蘭檀欒兮修竹或含景兮披香或淩寒兮振緑畦沅芷之猗靡畹江蘺之陸縟山霞影而成文溪雨零而如沐則有荷蕖菱芡薀藻菇蔣泛紅葩之狎獵翹緑葉之芬芳朱鱗浮而散綺皓鶴翥以飛霜惠气沈兮秋水澹夕陰起兮虛館涼又有文梓長楊髙梧翠竹松落落以停雲楓森森以翳日梢橘柚之葳蕤拂栟櫚之茂宻淮山之桂樹凝丹秦洞之桃華耀碧莫不槭墜葉於秋隄煦初條於春陌乃陟曽丘裵回騁望左右殊姿俯仰異狀其前則岷峨別嶓支河滔滔駭浪澄波韻鳴榔之夕響聆采芰之晨歌隱帆檣於逺樹集网罟於煙莎斜睨舊宅遙倚崇阿畫閣之陰迢遞朱槐之影婆娑檝分流而送酒門隔水以鳴珂旣避喧於闤闠亦選勝於江沱其後則積水漩澴明湖漫涆日月之所沈煙雲之所沃灌值閌閬而浮天觸堆埼而激電水禽喋唼以襂崇荻箾篸而萰蒨遊落日之黿鼉叫寒蕪之鵠雁固將混江漢以朝宗絡荊巴而表觀者也夫其遐探臣澤逺眺雄都瀹以洞庭之野苞以云夢之區逆黃牛而上峽連靑艸以成湖子虛之所著賦三閭之所卜居有不扈下游而襟帶略上界以縈紆者與主人於是偃仰髙棲周回晏陳圖史於匡牀列琴尊於奧館鳴鑾廣莫之區縱緤淸虛之苑旣欲去而思畱每懷歸而恨逺乃援夫蝶夢之嘉名以躅彼漆園之舊簡聊弭興於林臯尙圖芳於琬琰客謂主人曰先生之志深矣夫心無兩在物不兼存故理得者迹逺形略者神尊先生方擁旄方夏緤組金門沛濟川之舟楫邅稅鞅之丘樊乃僴然結遙思於薜荔標遐想於蘭蓀得無待神遊以適願甘夢境以怡魂者與主人曰唯唯否否夫道探防象徳黜雄成物無適而不愜心有寄其必盈彼莊之寓言夢亦覺也而不可以覺遇吾之眞境覺亦夢也而不可以夢徴方吾之遊是園而其在園也栩栩焉爾矣及吾之去是園而忘其不在園也栩栩焉爾矣千里可周俯仰咫尺可謝將迎何覺何夢何隱何形而子乃嘐嘐於眞幻之際亦淺於防而陋於情者與詞旣都閒意復夷晏陳圖抽管續而爲亂亂曰緬彼中園介漢沱兮搴蘭樹蕙藝女蘿兮我行日逺歲蹉跎兮愛而不見謠且歌兮匪覺匪夢神栩栩兮萬物熙熙遊吾宇兮無有邇遐遺出處兮縱心逍遙其則侶兮

菊齋賦爲習封君作【有序】

菊齋先生者廬陵隱君子也懷才砥行髙蹈丘園有鹿門防稽之風焉號菊蓋其志也行從厥孫太史君遊慕先生之淸風作菊齋賦其辭曰

相士林以覽偉南國之逸民性狷潔而遺世志俶儻而絕塵羌抱璞而不試翳握瑜而自珍旣髙挹乎物表乃稅駕於津搆閒宇以遊志借瑤圃以爲鄰約芳蓀於四壁防椒桂而成林爛羣芳之所處班陸離而彬彬桃春華而夙謝槿朝榮而暮湮何靡麗之不有匪予之所欽偉嘉樹之秋茂挺孤英以自陳亶歲寒而不攺信幽香之可親諒素心之所托遂名齋以自倫爾其爲植也標蒼震以葳蕤稟金商而肅穆靑柯布以四延密幄森以上矗葉萋萋而猗靡藻英英而耀燭曄乎束於雕防淒其施於寒谷淹白露而彌榮淸霜而逾緑爛朱華之若錦倚素容之如玉振翠袖而淩風躍金英而奪目紛云布而星羅狀斕斑而馥鬱芳菲菲而襲人態娟娟而可掬華不露而已章情有鐘而更蓄士窮巷之淒淸女空閨之幽獨恥雜植之繽紛賤羣穠之朴簌寧後時而見珍豈爭妍以自鬻掩芙蕖於江澤躒桂華於修陸芬菲舊列於騷經味貌復標於僊籙覽百卉之雜糅孰可齊乎此菊若乃虛亭爽塏間館重深降霜庭之藹藹升檐月之沈沈號孤鴻於漢表唫蟋蟀於堂陰慨羣芳之零落萬木之蕭森罷歌鐘於北裏靜絲竹於南鄰何寒英之蒨粲塊獨立乎秋林璨明妝之映日宛靚質之驚人佩綺組之灼爍翥鸞鶴之繽紛主人於斯時也感年歲之將暮羨芳華之自新襲寒香以飾性覽孤植以怡心倚東籬而淸嘯步三徑而長唫或酌兕觥或橫玉琴醉流霞而矯首鼔淸商而整襟招碩人於槃澗謝俗駕於塵芬擢柔條之荏苒餐落英之苦辛興飄飄而彌逺思耿耿而難禁弔湘累於澤畔呼陶令於江潯諒千古而同駕匪斯世之所忱爾乃故業空存幽人長往流冉冉之餘香戢泠泠之絕響鶴步砌而裵回猿嘯庭而惝怳竹團欒而自修桂蘢蓯而日長防蘭苕於虛堂掛松蘿於舊幌蓋華林落而成墟金穀銷而爲莽嗟富貴之如雲豈浮沈之可彊胡一卉之芬芳與一楹之軒敞澤逾世而彌深徳歷年而逾朗企楚澤而流嘆望江臯而結想托赤管以宣衷孰予言之有爽

劍泉賦壽黃封君【有序】

吳門黃君道登以萬曆甲戌舉南宮髙第大人劍泉先生六十春秋母錢夫人年與之齊蓋道登欲予有言也嗟夫先生夫人之壽道登所自致予言亦奚足哉嘗聞吳之良工名曰幹將與其妻莫邪不愛髮爪爲王造劍劍成因以名焉今吾道登華藻頴脫雄鋩曜世卽太阿龍泉不足儷矣而先生之居適在鑄劍之所輒因以自號倘亦有良冶之志否耶夫莫邪干將吳之鄙人也而聲浹於後世其所鑄者然也先生夫人棲光巖藪之中匿迹衡茅之下而有休問於世則不以道登哉此其爲親增榮長也無有涯矣作劍泉賦其辭曰

昔者吳后之承基也佩神器以開疆固欲鍛齊代而爲鍔指晉鄭而埀鋩淬長洲之泱漭鼓溟海之汪洋召神工於域內懿夫莫邪與幹將何靈之巧妙歘陶鑄乎陰陽其始作也赤堇開耶溪涸六气飛灰三光扇爍蛟龍捧鑪飛亷鼓槖太乙感其精誠天帝通其制作百神拭目而下觀玉女窺牕而眙歷百鏈以成文覩三尺之錯落爾其爲狀也沈沈爚爚似芙蓉出水冒江壖烱烱熒熒似列星成行羅逺天漫漫兮秋塘之溢煌煌兮朝旭之懸鐔陸離而電鍔閃爍而霞鮮切白玉而泥解刜金鐘而騞然鵠雁回翔於漢渚虯螭俛首於重淵走犀於宿莽泣防兩於林煙器因人而擅美人以器而永傳於是純鉤藏鍔魚腸祕彩風胡撟舌而沮防歐冶盱衡而摧悔蔑分景於周年陋含光於殷載晉射斗而气升漢剖蛇而歷攺斯蓋振古之雕奇寄休稱而如在者也爾乃鶴飛吳市鹿去蘇臺鑄劍之城尙在躍龍之水空回則有首逸人齊眉淑相仰龎公之淳修企梁生之髙亮韜景曜於泉阿掩重輝於海上旣卜地而幽棲遂假名而標尙甘雌伏於長林想雄飛於哲匠豈不以神用而無方者通人之令圖命物而不宰者上士之模遂假龍淵之契思燕翼之謨鼓道徳以爲槖建詩禮以爲鑪鍛鏈以發其磨礱以厲其隅帶連城之文玉佩明月之流珠價賤千金之駿名傾萬戶之都於是紫气射天白光略地鳴玉匣而充庭躍金鑪而瑞世張華識之於幹文薛燭標之於利器駭化龍以髙驤借割雞而自試固將決浮雲而上徵倚長天而旁晰矣豈非上善之濬源而神光之永利者防重曰鑄劍者金爲世珍兮鑄人者徳徳通神兮彼美伉儷儀古人兮泉之洋洋以葆眞兮厥名不冺壽無垠兮

雙壽堂賦爲劉畏所侍禦作【有序】

廬陵有劉明齋先生者博雅慕古之儒也冡嗣侍禦君臺奉其訓成以行業顯而先生伉儷偕壽同荷褒封諸好侍禦者皆爲文壽焉侍禦出按遼左以其帙觀於生乃作賦曰

蓋觀夫三楚之南陬也亶風气之所交帶文江之旁濞防廬嶽之岧嶤英俊紛其奇挺冠裳以盈朝何山澤之逸士修然托於林臯爾其早握遺編晚棲雲壑比气沖虛遊神恬漠恨洙泗之不傳想巢由之可作悟朝舜之虛華慕防鴻之寥廓奏流水而淒淸據槁梧而寂寞始揮麈而登壇竟鑿壞而遁爵乃有華閨淑媛女史名流遐綜古訓夙稟芳猷采緑蘋於江浦和瑤瑟於河洲躡雞鳴之舊範踵鹿挽之遺休逐龎公而髙舉侶梁生而逺遊浦澹淡而生珠山嵚巖而剖玉流光蜿蟺於靈蛇縟彩晶熒於結緑方馳藝苑之聲遂籍金閨之錄掞麗藻而驚人播髙風而絕俗希攬轡於往圖仿埋輪於前籙理何隱而不彰徳無幽而不矚爾乃承恩帝苑渙寵天宮褒荀公之舊徳訪孟母之休風錫鳯翥鸞回之錦降金泥玉檢之封冠切云之岌岌佩明月之泠泠於是鵠髮同班鶴姿並耀飯芝術以延年掬煙霞而寄傲驂兩鳯於瑤臺馭雙龍於華嶠玩萱菊之幽芳契松筠之晚操則有東海羨門躡靑霓佩明月總姑射之羣僊降瑤宮而下紫闕亦有西山金母飄翠蓋駕雲車梯丹丘而航弱水折閬苑之瑤華鳴玉管之啁啾兮班陸離而下之授以僊臺之籙右以長春之辭歌曰碧海兮茫茫三神山兮日正長螭驂兮虯馭仙之人兮虎豹裳騎日月兮嬉遊千秋歲兮長翺翔又歌曰日旭兮扶桑雙玉樹兮琳瑯桂生兮在戶蘭靑靑兮滿堂折若木兮翳日千秋嵗兮長芬芳亂曰邈防伊人聞至道兮含醇抱一遊物表兮磊磊者天下寶兮受天之祜以難老兮

谷城山館集卷二十

