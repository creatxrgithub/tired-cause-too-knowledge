

欽定四庫全書

集部三

範太史集目錄

別集類二【宋】

卷一

詩

卷二

詩

卷三

詩

卷四

表狀札子

卷五

表狀札子

卷六

表狀札子

卷七

表

卷八

表狀

卷九

表

卷十

表狀【牋功徳疏右語附】

卷十一

表

卷十二

表【笏記附】

卷十三

奏議

卷十四

奏議

卷十五

奏議

卷十六

奏議

卷十七

奏議

卷十八

奏議

卷十九

奏議

卷二十

奏議

卷二十一

奏議

卷二十二

奏議

卷二十三

奏議

卷二十四

奏議

卷二十五

奏議

卷二十六

奏議

卷二十七

進故事

卷二十八

翰林詞艸

卷二十九

翰林詞艸

卷三十

翰林詞艸

卷三十一

翰林詞艸

卷三十二

翰林詞艸

卷三十三

翰林詞艸【樂語附】

卷三十四

啟狀

卷三十五

賦

論

策問

卷三十六

記

序

銘

書

傳

卷三十七

靑詞

祭告文

哀詞

誄文

卷三十八

墓志銘

卷三十九

墓志銘

卷四十

墓志銘

卷四十一

墓志

神道碑銘

卷四十二

墓志銘

卷四十三

墓志銘

卷四十四

墓志銘

卷四十五

皇族墓志銘

卷四十六

皇族墓志銘

卷四十七

皇族墓志銘

卷四十八

皇族墓志銘

卷四十九

皇族墓志銘

卷五十

皇族墓志銘

卷五十一

皇族墓志銘

卷五十二

皇族墓志銘

卷五十三

皇族追封記

石記

卷五十四

皇族石記

卷五十五

手記

【臣】等謹案範太史集五十五卷宋範祖禹撰祖禹字淳甫華陽人嘉祐八年登進士甲科從司馬光修通鑑書成薦爲祕書省正字歷官龍圖閣學士知陜州爲言者所誣謫徙賓化而卒事迹具宋史本傳所著帝學及唐鑑諸書已別著錄其文集世有兩本一本僅十八卷乃明程敏政從祕閣借閱因爲摘鈔以行世實非全書此本五十五卷與宋史藝文志馬端臨經籍考所載捲目相符蓋猶宋時舊帙也祖禹平生論諫不下數十萬言其在邇英守經據正號講官第一史臣稱其開陳治道區別邪正辧釋事宜平易明白洞見底蘊故本傳載所上防至十五六篇而集中章奏尢多類皆湛深經術練達事務深有禆於獻納其中偶涉偏執者如合祭天地一事祖禹謂分祭之禮自漢以來不能舉行又謂一年再郊此必不能且夏至之日尢未易行同時蘇軾等據周禮以分祭爲是而祖禹與顧臨堅持之後卒從祖禹之議蓋其君習於宴安而議者遂爲遷就之論誠不免於賢者之過然其大端伉直持論切當要自無愧於醇儒當時以賈誼陸贄比之說者不以爲溢美云乾隆四十四年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

範太史集卷一

宋範祖禹撰詩

樂通神明【禦試】

世治興和樂陽來符正聲純能格天地幽可逮神明協气流無外靈心識太平九歌人鬼享八變地只迎翕縱多祥集欣歡萬祉生須知勲徳大聖作掩英莖

春鮪初登【錫慶院試】

風煦陽和冰消水澤春乘舟施密罟豋鮪薦明神大壑翻紅鬛長波失錦鱗味參籩實美羞與澗毛新事異觀棠日時非濫泗辰猗歟潛有頌率職自人

遊先主祠堂置酒

驅車出郊坰渉谿上靑岑峯頭野寺不足到先主祠堂猶可尋祠堂之前流水長翠屏重疊揺淸光老松窈窕入云漢五月鬱鬱炎天涼廟中女巫日歌舞神去神來何處所龍吟虎嘯生風雲未似當時臣遇主三分割據霸業開山河气象皆西來功名烜赫陵宇宙顧盼可使彊敵摧西南歷數俄遷攺岷峨霸气今何在萬里浮雲捲壯圗空餘江水東流海山風吹月海上來松間雲气噓酒杯髙歌且醉一杯酒昔日英雄安在哉此時分散已陳迹何足慘愴令心哀

四皓

南山石壁陵蒼蒼中有四老眉如霜中原龍虎困格鬭九霄鸞鳯髙飄翔赤精斬蛇入咸陽南極老人轉遁藏一朝相顧下云巘共爲羽翼安儲皇白雲黃鵠髙飛揚𨿽有矰繳安能傷君王慷慨但飲酒戚姫起舞無輝光古人不見𨿽已逺吾將杖防登崇岡

席上探題二首

紅蕉花誰植風流太守家爍爍犀燈燃晚雨亭亭蜜炬照晴霞

秋夜雨防滴梧桐亂人語幾行寒雁起沙汀萬里漁舟泊煙渚

資水

資水通巫峽誰家萬里船隨云排楚气隠幾上吳天神女迷朝雨湘娥泣暮煙何時一飛檝長嘯下牢邊

資中八首

劍閣橫空鏁蜀門資中巖岫若云屯天傾白日千山厎峽束長江萬里奔

資山巖谷多神仙鸞車鳳馬隨飛煙神女蕭蕭來暮雨浮丘往往下云軿

醮壇髙倚碧天開中有淸都白玉臺霧擁霓旌乘月去風吹仙樂下天來

五月江流萬賈船迅如飛電擘羣山荊雲峽雨須防過白帝江陵朝暮間

六月炎蒸烈火髙黑雲驅雨駕波濤千崖雪浪飛泉吼萬壑陰雲古木號

風定江澄境象閒水淸波影倒雲山漁舟蕩漾淸光裏白鷺驚飛杳靄間

夷界荒山幾萬重西窮月窟與天通何時漢使還持節從此乘槎上碧空

武侯祠廟徧空山萬古名垂宇宙間昔日南人皆稽首至今歌舞聚夷蠻

資州路月山亭

軒亭枕蒼峯縹緲視空濶長江翻天去回斡地軸折洪濤破山門崖谷盡爭裂孤云行無蹤飛鳥去自沒遊子怨路長煩襟此披豁昔觀黃河流浩蕩窺禹穴乾坤何壯觀永嘆舊逰絕玆亭𨿽非匹山水頗秀發茫茫八紘內所歷但毫末安得乘飛颷人寰恣超越

資州路東津寺【寺有古佛殿唐幹寧元年所建】

山行無晨暮日暝崖谷昬哀猿落客淚永路驚旅魂慿陵髙山巓俯視大江奔迥環島嶼合縈轉洲渚屯行雲赴楚天飛鳥下蜀門地遐怪物聚寺古深殿存憶昔李氏末煙塵暗中原姦雄競艸竊割據窮海根干戈百年後見此敗屋垣我來屬淸秋登覽無俗喧山深虎豹歸水靜蛟鼉騫臨風獨笑吒浩蕩欲飛翻

月夜船行入資州

憶昨臥碧山蒼蒼叢桂間白雲爲屏石爲枕緑蘿長掛明月閒忽乘輕舟泛江水山月隨人還在此白鷺驚飛宿靄間靑山倒臥滄波厎此時孤棹發中流川後停波聽棹謳不學子猷中夜返欲乘眀月向資州

七月五日熱退喜涼資中有懷二十四韻

仲夏金火爭陰陽勢相奪乾坤鼓洪鑪誇父死奔渴普天無纎云厚土萬丈裂亭亭太陽午安得日車跌淸冷想寒門浩蕩思舞雪嘆彼老農耕有苖不得活乞雨禱潭龍望云驅旱魃帝車俄廻指四序苦飄忽木落天地秋淸霜洗空濶涼風破閶闔勢欲捲溟渤眾鳥盡不飛崢嶸見孤鶻登臨滌魂神颯爽動毛骨因懷京洛間車馬塡城闕紅塵暗天宇愚智共汩沒出門無所適肝肺爲枯竭平生喜林泉瀟灑愛風月滄浪有漁父逸步脫羈紲超然思逺逰萬古訪遺轍安能公侯間俯僂事干謁及來山水縣素志得少豁白石拂云眠芳蓀乘露擷尋山喜幽勝照水翫澄澈𨿽無巢許操夙慕夷齊潔庶以保吾眞無爲事其末

文潞公生日

天監仁皇徳惟時嶽降神英姿備文武賢業富經綸夢賚求巖野於畋載渭濵三朝瞻上宰四海入洪鈞謨烈重光啟樞衡萬化新珪璋扶日月劍履上星辰述職分東陜宣威震北垠長城萬里逺奠枕四夷賔自昔登儲後惟公秉國均川河賴舟檝霜雪見松筠閶闔朝黃道雲龍對紫宸忠勲藏廟祏異禮冠臣鄰風雨王城防煙花洛苑春麾幢近泉石衮繡出埃塵照社祥光盛充閭慶旦臻禦鑪燻黼黻天廐輟騏驎帝念深元老邦基屬柄臣公𨿽慕前哲天欲覺斯民左右蕭何手安危晉國身濟時歸壽域遐算等靈椿

送趙淸憲入蜀

上聖隆西眷中朝報鉅賢三刀重夢寐四國賴蕃宣自昔方隅逺惟公惠澤偏弦歌初撫字使節再聨翩召父深仁浹文翁美化全南圗廻海浪北極上星躔霖雨蘇羣物卿云被八埏從容方論道引避不居權忠馭何頻叱行帷義一褰漏天開霧雨燒棧掃雲煙玉壘山橫雪羅江水映緜閭閻瞻冕服父老識旌旃淸靜嘗能理煩苛冀盡蠲銷兵無吠警含哺但安眠富庶寧加此功名固有焉豈惟私蜀土佇更秉陶甄

送聖徒入京兼呈紀常子進

二年隔京洛思見亦已久驪駒將戒行姑共一杯酒君來買園林山川旣富有顧我猶旅人安排臥林藪不意嵩嶺雲輸君先入手謀生已知拙髙遁慙居後貴富等浮雲名聲似箕斗終當結茅屋鄰捨聞雞狗杖屨作往還過從惟野叟愛君修竹間一水似崖口掃除石上月寒檜揺靑箒早賦歸去來無爲事奔走前期知非逺同集待諸友寄我思洛詩東風想回首

大雪入洛陽

昨夜關山雪僕夫晨起驚揮鞭騎紫馬曉入洛陽城川原渺茫茫長嘯視八紘有如乘風馭迢逓奔玉京伊水象天河雲濤向東傾喧然古都市沽酒吹玉笙予心正浩蕩萬里赴歸程遙望嵩峯頂連天凍崢嶸欲攀玊女窓舉手摩太淸思之不可去悵望空含情

寄名山李著作

劍外𨿽云逺名山信日聞漏天常泄雨防頂半藏雲萬里飛鳬舄三年隠豹文茗芽春後好應許故人分

厎柱四首

黃河傾落九天來厎柱三山立欲摧崖谷吐吞成霧雨蛟龍戰鬭作風雷

巨靈贔屭兩山開東放黃河萬里來地軸橫斜爭斡轉天維欹側恐傾摧

禹開厎柱放河奔濁浪軒軒日月昏惟有三門君不見驚波一起動乾坤

厎柱初開禹力窮黃河從此去朝宗長鯨一噴連山起岌嶪髙於太華峯

望嶽

客行西入函關道秀气東來滿關好北顧黃河天際流回望荊山欲傾倒前瞻太華三峯髙中天屹立爭雄豪羣山朝嶽皆西走勢似長風驅海濤金天殺气何蕭爽羽駕颷輪應可往安得云梯倚碧空上拂煙霞防仙掌

希夷陳先生祠堂

太華朝紫淸蓮花開緑煙嘗聞希夷隱欲學南華仙道與寥廓友形隨變化遷飡霞倚八極禦气逰九天靜夜披蘂笈淸晨潄瑤泉閒臨日谷嘯下拂云窓眠一朝玉棺墜委體同蛻蟬霓旌自宛轉羽駕何飄翩空餘故館在遺像猶依然嗟吾生已後不得見當年扶揺若可借永謝區中緣

望朝元閣

昔年曽上閣邊行步步淩霞出太淸鶴駕不歸云縹緲鳳簫空斷目分明秦川錯繡孤煙媚渭水浮銀落日橫惆悵重逰今未遂參差天半望飛甍

長安

東風吹塵客心起京華去蜀三千里我來踏雪走函關下視秦川坦如坻曉登太華三峯寒慿髙始覺天地寛卻惜京華不可見煙花二月過長安長安通衢十二陌出入九州橫八極行人來往但西東莫問興亡與今昔昔人富貴髙臺傾今人歌舞曲池平終南虛繞帝王宅壯气空蟠佳麗城黃河之水東流海漢家已去唐家攺茂陵秋艸春更多豪傑今無一人在細觀此事何足愁不如飲酒登髙樓秦王何苦求九鼎魏武空勞營八州當年富貴一時事身後寂寞余髙丘春風開花不易得一醉何必封公侯

過朝天嶺二首

夜上朝天曉不極舉頭惟見蒼蒼色廻看初日半輪明下視嘉陵千丈黑

地拆天開此險成飄蕭毛髮壯心驚人間行路難如此嘆息何時險阻平

遊李少師園十題

松島

孤嶼何亭亭蒼松郁相對池中蛟龍起天際風雨防

芡池

向日鋪靑蓋浮波散緑盤明珠洛浦佩白玉水仙丹

笛竹

鳳食實已美龍吟聲更奇惜無蔡邕識那得馬融吹

鶴

王子吹笙去仙禽下云端夜棲松月靜朝舞檜風寒

水輪

崩騰噴雪浪晝夜無停息廻旋天磨轉運動日卓側

竹逕

整整植翠旗森森列羽衛防風羣玉動赫日蒼云翳

蓮池

藻荇徧廻塘芙蕖出淸水紅燈疊照映翠蓋相磨倚

月桂

天寒桂子墮花發向庭中月華十二滿常照此芳叢

雁翅栢

髙枝含煙霧密葉張羽翼參差隨風勢慘澹入云色

茅庵

結茅深林下開戶流水邊曉聽松風坐夜枕雲濤眠和張二十五逰白龍谿甘水谷郊居雜詠七首

君家瀟灑住園林更入靑山逕路深惟有白雲爲得侶祗應流水是知音

松姿鶴性自宜閒天與幽奇避俗喧謝客風流臨海嶠秦人歌嘯入花源

南窗髙臥看云生日暮廻風動紫荊鼓吹不須過野塢靑蛙雨後自能鳴

田家何所樂野老飯蒿藜沙月鷺投宿松風猿亂啼侵衣靑竹冷拂面緑蘿低幽步無車馬惟應杖可攜石逕人行少山云袖拂防水流情共逺天濶望隨寛笙磬珍禽響龍蛇怪蔓盤洛川回首處煙靄暮漫漫夜靜月明谿水喧先秋風物已蕭然藤蘿作帳云爲枕冷掛絺衣石上眠

靑山跬步去無由惟有登臨可散憂浮世只知軒冕樂幾人能得少時休

西街

西街春日永輦道與天通禦水橫銀漢仙橋掛防虹艸荒平樂館花發上陽宮擾擾都門路輪蹄日向東

和子進六言二首

夜靜碧天如水山空明月隨人此興庾公非淺逺逰王子何頻

蕭散獨逰何處寂寥四顧無人月露霑衣覺久水風吹面宜頻

和子進千春院觀桃花二首

西度天津水見沙輕風飛蓋緑楊斜相逢喜到千春寺最後方開第一花富媼英華當間出東君照育想非賖神仙髙格黃裳色安得深根植帝家

鳯剎花光照碧霄龍樓栁色暗朱橋誇娥素月人疑近姑射仙山路豈遙琮玉溫姿輕拂拂鞠衣嘉色宛飄飄都人莫怪芳華晚如隔煙霞在泬寥

三月十八日雨後訪張二十五以詩見寄次其韻

池上魚相樂林間鳥不驚雨餘荷气濕風動水紋生俗客心猶爽髙人興自淸何時作鄰里卜宅剪榛荊

又和再寄二首

靑春忽已過白髮不須驚招隠尋居士論文訪友生到來塵慮息歸去夢魂淸尙想穿幽徑楸花間紫荊花落春臺靜鸎啼曉枕驚竹間流水過窗外白雲生襟抱懷冰爽詩篇叩玊淸荒唐漆園吏環堵但披荊

張三十病愈久不相見以詩寄問

公幹淸漳臥維摩淨室居作詩心在否問法意何如臺榭花飛盡池塘雨洗初劇談能彊起便欲駕柴車

和張二十五春日見寄五首

綽約花無語間關鳥自吟及時須賞翫風雨不能禁莫恨生華髮惟須不負春風光無老少祗屬有情人【來詩云未分生華髮】

瀟灑幽棲地山嵐日夕昬松風吹緑綺溪月湛淸樽白日春臺上歡娛莫訴杯飛花畱客醉啼鳥近人來流水家家入修篁處處同城南履道宅白傅有遺風

和子進夏日憶寶上人

徑蘚鋪蒼錦林花落絳趺山光入戶牖雲气起瓶盂宴坐期三月迷行有萬途寥寥方丈室一物更應無

秋夜

月上霜威重煙消霽景分嶺猿寒嘯侶澗鹿夜呼羣天靜纎毫見山空落葉聞此時眞吏隠髙臥看浮雲

送廷珍殿丞兄通判閬州

十年京洛弄殘書喜見西歸別駕車錦裏追逰貧莫厭防衣榮侍樂何如詔條安逺民爲本才刃如君地有餘不日還趨宣室召伊川重訪野人廬

寄題傅欽之濟源艸堂

傅公有幽居近在盤山下淸濟出其間白石明可把盈科赴溟渤習坎日傾瀉竹色洗娟嬋松姿照蕭灑室有古詩書門無俗車馬公居𨿽畎畆寤寐惟朝社雲山聊嘯遨魚鳥同遊冶在我本無心羣生系用捨終當入帝夢肖象求巖野題詩寄林坰俚調慙非雅

範太史集卷一

欽定四庫全書

範太史集卷二

宋範祖禹撰詩

和蜀公紫薇花再發寄中書舍人

幾年幽獨飽風霜一日榮觀似堵墻地養深根成異產天回淑气發新陽賔朋須醉千鐘酒蜂蝶爭偸百和香畱得靑氊眞舊物於今鳯閣有名郎

和五十四翁登恩第後贈楊君章

力穡良農晚嵗收英名初喜動凝旒光如劍气鬥間沒文似河源天上流莫嘆黃金才易箒安知布被不封侯【平津侯年六十方對防擢第】暮年烈士心方壯雙鶻摶風向九秋孫秀才下第蹔還京口畱別起居邀余和以贈行

翔鸞戢翼下層空南浦歸帆逐曉風夢寐蘭陔淸露白嘯歌江國火雲紅王畿結綬來無久天漢乘槎去可通莫爲淹回銷壯節力行須與古人同

和蜀公八十嵗自詠

衛武年將百僖公壽有千形方通帝夢兆始見王田白髮髙山雪新詩淸水蓮福綏眞樂只燕處自超然濁酒中徐聖泠風禦列仙勁松臨絕壁獨鶴在靑天出處邦之望淸虛性所便老謀方眷用防物正思憐漢室求園綺周家重夭顚𨿽懷箕潁志應未許終焉

答孫莘老病中寄謝諸同捨

言有逆耳忠藥有苦口利康彊本危慮憂患生逸意先生蹈周孔陋巷樂仁義新命登諫垣四方想平治舞雩逐淸爽伏枕送炎熾作詩存警戒教告在同志蒼生系正人丹扆渴髙議矧當敷經訓勸講日嚴侍桓榮大師尊鄭公三鑑備天衢進方亨王路坦無陂告猷補衮職正色伏蒲地陽城可以起醇酒毋數醉

春日有懷僕射相公洛陽園

闕塞當門外伊流繞捨西松筠不攺色桃李自成蹊穉筍穿堦迸珍禽拂面棲公歸臥林壑好作釣璜溪

和呂龍圗賀僕射相公

鼎鉉承家有慶基蒼生翹首聖神知韋賢世徳傳經逺衛武年華入相遲霖雨八方隨說命帶河千古誓蕭規行看鳳沼原鴒集莫爲旌麾滯朔陲

蜀公懇辭經席攺領嵩宮賦詩以代獻壽

累詔褒優免造庭兩宮虛竚想儀形千年遼鶴髙華表萬里云鴻獨杳綺皓采芝終佐漢桓榮稽古舊傳經眞宮岑寂煙霞外南極光中作壽星

和門下侍郎東省夜直寄左丞光祿

黃閤訏謨作帝龍【門下之職蓋古納言】文昌綱轄振邦風羣才藻鑑歸能哲萬事鈞衡仰至公連璧輝光時共美斷金情契昔相同折衝千里精神壯正似山河繞漢宮

和子開從駕朝謁景靈宮

雨師泛灑霽光勻華蓋香風不起塵億兆歡呼眞帝啟謀猷左右盡君陳雲隨仙馭三山逺日出咸池六合新一別都門變桑海來瞻原廟祗悲辛

瑤池眞气降東萊營室新臨渭北開載見辟王遐邇至思齊任姒肅雝來龍胡尙泣遺弓劍燧火俄驚變栁槐誰識九重宵旰意中天云漢望昭回

四月三十日慈孝寺山亭席上次韻經父舍人送子惇都運待制赴河北

去年使河東飲餞天始秋今年使河北復作蕭寺逰愧我燕居息送公頻按州雍容鵷鷺列環佩鳴瑯球豈知勤徒禦與國揚王休譬如果適口安問梨與橊此行功名防肯使嵗月流載酒都門餞行當迓歸輈

同子瞻送子惇赴河北都運次韻

顧公渉滄海宇宙觀奇偉十年守沈防應笑柱下史動靜𨿽有殊要之蓋棺已邇來拜東臺巖穴彈冠喜昂藏出風塵壯志在千里忽持膚使節急病仁爲美翰林出新詩風霆奔落紙朝廷日淸明君子愼所履行當繼禹功灑災澹洪水過我伊洛間松風醒俗耳

和張給事喜雨

玊座焦勞側席居侍臣憂國盡應徐宸心有感先離畢星使分祈未下輿觸石寸云寰防徧稽天巨浸百川趨不才太史那能頌惟待丰年以喜書

又和張給事喜雨

瞻望昭回毎夜分崇朝忽起泰山云乾坤蕩暑如醒醉江海生波想織紋禁漏深迷天闕曉朝衣涼帶禦鑪燻時淸封奏何妨簡獻納賡歌見愛君

席上分韻送天覺使河東以登山臨水送將歸爲韻分得臨字

唐堯茹藜藿民俗猶憂深晉國壯山川虜皆外禽宸心敬折獄使節愼所臨夫君臺閣舊空老翰墨林松柏飽嵗寒雕鶚秋陰攬轡上太行北風爽煩襟當令桑棗地愁嘆爲謳吟二江帶雙流三峨聳危岑何時早歸耕杖屨日相尋

謝賜禦書詩五言十韻【並序】

臣今月十五日賜燕東宮伏防聖恩就賜禦書詩一首臣不揆荒淺謹賦五言詩十韻少謝榮遇之萬一謹隨表上進

聖志探淵學皇慈示至仁論經窮古訓錫燕比嘉賓天醴堯觴舉簫韶舜樂陳隆恩均近輔賜札下嚴宸灑墨星辰爛飛毫日月新聰明欽作後气志儼如神龍馬觀犧迹【伏犧氏畫八卦始作書契】延陵識聖眞【孔子親書有吳延陵季子字】受藏輝蔀屋榮遇極儒紳方講三王治思還四海淳顧慙愚陋識何所補涓塵

殿試覆考和子由侍郎

十五年前宿殿廬伊川一紀臥巖居雕虫尙憶長楊賦汗簡猶殘太史書日月當天瞻法座煙霞落紙看華裾品題幸預諸公末更許追隨侍玊除

和子瞻禁林鎖院詔賜燭酒

晨入金華暮浴堂聲容不動筆奔忙星間忽降龍銜耀天上重分玉醴香【是日早邇英講讀退以風寒賜執政講筵官禦酒是夜翰林又被燭酒之賜】欲炧寒宵宮漏永半酣歸夢蜀山長起看絳闕銀河曉山立千官拱未央

送周思道再知漢州三首

千山行盡見平川雞犬相聞俗晏然父老共知仁聖意十年重借使君賢

使君昔日撫疲羸曽奏囊封有直詞一臥家山今白首重來猶擁舊旌旗

兩川相望各繁華二牧蕃宣出一家衣繡聊爲鄕社寵行看召節向天涯

送周正孺知梓州

先朝直節貫秋霜殿壁於今有諫囊汲黯猶煩臥居郡馮唐何事老爲郎山川壯麗開戎幕艸木榮華過故鄕靑蓋從來宜白髮行看髙步入明光

寄題蒲氏淸風閣

閬山錦屏秀閬水碧玉寒髙閣俯城邑飛甍出云端惟昔隠君子卜築玆考槃圗書侔藏室一一手自刋山園養松桂庭砌被芝蘭霧深豹文蔚風壯鵬翼摶來爲廊廟重歸爲裏閭歡乃知哲人訓基構自艱難我昔侍先君借書嘗縱觀題詩尙可記手澤想未幹爾來三十載感事一汍瀾側身西南望安得陵風翰

久雨中廚屋壊

我從山中來安宅豈敢卜窮秋積霖潦陋巷沒車轂環堵不蔽風下牀毎塗足竈鼃日已長釡魚時可漉瓦解豈一朝糞土扶朽木中夜若崩山微軀憂壓覆晨炊無尺椽慨嘆食重肉益思反蓬茅終老依松竹雲居防薜蘿野性狎麋鹿澗溪可濯飲薇蕨余肴蔌寧惟此寓館薄宦同旅宿吾食敢求飽民生猶歉腹囊空庶無防囷竭尙有粟墨突不暇黔誰能憂破屋

寄題潁昌王氏巽亭二首

危檻跨層城憑髙俗慮醒鵬飛適莽蒼鴻去上靑防隠地臨箕嶺賢逰防徳星躋攀何日共逺目寄郊坰舊館懷賢躅先朝翊帝圗虹梁引層構血汗出奇駒幾杖延鄕老詩書問魯儒南天望雲气應泣舜蒼梧

送道純歸南康

平生聞廬嶽夢想入松門京華走塵土嵗月空崩奔緲思放巖壑枕石淸心魂羨君歸舊隠山水當髙軒雲林對寢食煙靄變朝昬晴空天池溢瀑布銀河翻奇觀窮宇宙夢澤可以吞少年負志气海運期鵬鯤晚登桂堂籍燕石笑璵璠飄飄考城吏放浪彭澤園回首出都邑仙禽謝籠樊顧我老文史望天方戴盆俛仰半世間同僚念金昆存亡已永隔風義古所惇寄語謝嵇紹終慚山巨源

珍臺閒館切昭回笙鶴應無俗駕陪天浸祥池三島向春迷神囿百花開沙鷗泛泛人相近風燕飛飛隼莫猜淸洛故園荒徑在與君何日賦歸來

同安誕日賦小詩祝延

海上蟠桃方結子月中仙桂欲生枝須知陰徳多餘慶仁者從來與壽宜

【闕】

又

奕世登公衮羣生入化鈞須知盛徳後宜有正家人令日垂門帨淸風采澗蘋兒孫環坐側嵗嵗祝千春

送呂通直致仕南遊歸壽州

掞天疇昔阻雄飛未及耆年早拂衣白日浮丘仙袂逺淸秋範蠡片帆歸京華嵗月雙奔轂淝上滄浪一釣磯況有孟光爲道侶散花諸國叩巖扉

答劉中叟

十年臥伊洛半世老鉛槧君恩還故棲蠧簡幸窺覘濫陪英雄遊自覺山野僭有美劉夫子相逢樂無厭騰騫入霜臺便若阻城塹朝言渴蹇諤民瘼待鍼砭淸詩叩哀玉孤秀出羣艶伐木激頺風佩蘭起幽念顧我久羈寓來如水鳬泛晨興想三川夕夢越雙劍終當出都門瘦馬揺破韂事業付公等斯言免爲玷

和劉莘老贈王聖美三子侄補試太學聨中髙等

風流江左並淮原王氏衣冠不乏賢文似三珠才競爽名如羣玉气相連九秋鴻雁方遵陸萬里驊驑始下鞭白髮星郎推雅量似聞折屐喜成顚

黃魯直示千葉黃梅余因憶蜀中冬月山行江上聞香而不見花此眞梅也魯直然餘言曰不得此樂久矣感而賦小詩

江上淸香隔水聞林間不見雪紛紛春寒忽憶登山屐歸夢猶尋谷口云

水紋扇

翦出瀟湘一片秋動揺君手向空流防風自有雲濤气夢入江天一釣舟

寄蜀州吳廷珍太守

紅斾前驅一捨間裏閭相望俗安閒春風城郭千家栁落日樓臺四面山南畆勸耕丹詔逺北堂侍膳防衣斑梁園倦客思歸久五馬何時命駕還

臘後一日雪晴西郊

臘後寒威壯春回嵗律窮薄雲霏小雪愛日解嚴風銀闕千門迥瑤林萬里同誰能拂毫素移入畫屏中

寄華州提舉崇福李侍郎

洛社曽陪祭酒閒承明復接侍臣班論交晚見松筠操駐景長思冰雪顏【純之服兔絲老而有少容】華嶽閉門窮簡冊【來書云閉門讀書所樂甚多】邵堂隠幾防河山相逢一笑知何日心逐飛雲出故關

李方叔饋潭筍

穿雲劚石逺林空來渉煙波幾萬重實比梧桐堪食鳳籜翻風雨便成龍一枝未許塵鞍掛千畆終畱渭水封陋巷菜羮知不稱君王玉食願時供

和李方叔恵嵩山術煎松黃

八公淮水畱丹竈四皓商山余紫芝嵩嶺今成花鏈術周原空詠堇如飴容顏冰雪端能變心肺塵埃信可治多病直疑生羽翼更防仙客上淸詞

右術煎

直幹千年老雪霜不隨羣木四時芳防防黛色凝寒碧冉冉雲英末嫰黃仙桂一枝聊比徳幽蘭九畹幸同香移文應怪歸來晚安石東山興未忘

右松黃

石耳

廬山五老峯下臨大江水絕壁千餘仞靑防洞無底烝云自太古流雨灑千里白日照層巓陽崖生石耳采之懸繩梯磴蘚滑屐齒朱門登華筵味敵蒓絲美小人勇趨利所得僅刀匕鴻毛輕軀命一墜卽已矣吾思窒羣欲豈獨艮其趾髙深有前戒來者愼所履

範太史集卷二

欽定四庫全書

範太史集卷三

宋範祖禹撰詩

和張蕓叟左司被賜資治通鑑

六世承平有史臣【班固稱六世史臣謂司馬遷】防書東洛布成均网羅遺佚三千載采擷精華十九春天作冠篇墳典大上思稽古憲章新烏臺禦史辭讐校頭白空餘汗簡人【蕓叟同校定以執憲先罷】

送鄭閎中待制提舉洞霄宮

成均祭酒出儲胥嘆息東門祖二疏顧我言非韓吏部多公節似孔尙書諸生共惜陽城去三徑重開蔣詡居琳館遙瞻霄漢外秋風一鶴上空虛

和呂原明上淸宮落成

炎歷儲祥億萬年宮成四海共熈然玊虛眞境朝羣帝金闕泠風下列仙初日翠華來照耀半天碧瓦欲飛騫已瞻聖孝勤三殿【有司定儀本命殿遣官分獻是日有防親獻三本命殿】更寫歡聲入五弦

送李邠州

文昌冠劍輟名卿書殿丹靑得老成曉日旌旗熊虎動秋郊組練雪霜明邠郊風教農桑國秦帝山河屏翰城竹馬兒童應借問使君攬轡舊澄淸

和門下相公從駕視學

堯天云漢炳文章親學嚴師款上庠萬乘及門先降輦諸生望日儼成行三雍盛典遵前訓千古元鑑逸王儒服觀光眞幸防爲容深愧魯髙堂

興龍節傳法院譯經禦筵

誕聖千年日祈祥億刼尊祕言翻貝葉勝事集祗園寶蓋天香住銀璫詔語溫曾無了義學空愧酌堯樽

送文周翰出守陜郊

維師謝公衮稷契仰髙躅公子睠庭闈西郊作侯牧飄颻丹穴鳳燦爛文昌宿雅望冠朝端妙年分陜服防衣照洛水紅斾驅崤谷荊山連太華翠气堆羣玉長河從天來防斡捲坤軸東奔觸砥柱北向摧平陸壯哉山河固屛翰神明隩秦人亦勞止生气日已蹙兵戈困瘡痍賦斂苦敲朴使君得召父庶可飽饘粥耕桑徧南畆禮義興比屋門前長安道日夕撃徵轂念昔西䢐東經過厭結束爾來臥巖谷十載歸天祿猶如閉樊籠恨未隨鴻鵠隠幾思故山側身望喬木何時拂塵衣假道西走蜀駐馬問甘棠歌謡聴淳俗

守嵗

嵗逐更籌盡春隨斗柄廻和風先傍栁薄雪暗驚梅坐對燈花結歡吹酒蟻開莫嗟華髮短且喜一年來

和呂子進元夕

何處元宵好天街第一坊九重金闕外萬壽防山旁扈蹕凝祥島【十四日】迎鑾資善堂【十五日】帝城燈火滿歸坐若禪房

原明官閒以余兼職良苦作詩見勞次韻二首

忘言象外已無求應物環中自不憂匠石旁觀傷手斲尙應皮裏有陽秋【右原明】

野性從來麋鹿逰彊加冠服秪爲憂何時放出樊籠去定似飛鴻上九秋【右言志】

送秦主簿赴仁和

我思適吳越懷古意如何太伯振髙風仲雍揚淸波緒餘有季子饑食玉山禾山水發奇秀古來英俊多秦君淮海彥文鋒雄太阿早依蘓揚州匠手爲礲磨光芒侵星鬥气象奔江河靑衫拾科第試邑佐弦歌春水生南國扁舟浮緑羅方將剖蚌璞焜燿隨與和我病久廢詩緬思眄庭柯徬徨戀紫闥嵗月屢蹉跎防君登朝廷奏頌助猗那爲我謝蘇公先歸待江沱

和錢穆父尙書蔣潁叔侍郎從駕景靈宮二首

紫嵩淸洛映重闉【紫嵩淸洛西都二館】舊隠荒蕪白髮新麋鹿未能馴野性鸞凰何敢望前塵分班拜舞趨文陛扈蹕賡歌紀慶辰共助成王朝太室慙非史佚奉明禋

寢廟威神挾正元【天興殿左右門名曰正元】初晨天仗下端門寒生碧瓦气防郁日麗雕輿景晏溫霜露感時知世逺星辰拱極見君尊自憐多病思歸客惟有山川役夢魂子瞻尙書恵防星硯月石風林屏作歌以送之賦十二韻以謝

端溪千仞防明星虢山木古藏陰靈蘇公贈我此二寶使我坐臥瞻云屏我觀天地間有物皆流形或從淸空入幽谷中夜隕石翻堦蓂齊諧誌怪不能狀欲說但恐同優伶公逰浙江探禹穴長嘯宇宙臨滄溟手攀天河弄星月醉落大筆還防醒故分星月入我室光照窗戶風生庭長林偃絕壁晚色寒靑似聞洪濤卷萬木直榦不折當風霆云欲落雪夜久孤燈熒報贈愧無靑玊案苦吟徒使鬼神聴

送蔣潁叔赴熈州

詩書謀帥得豪英去擁洮河十萬兵舒捲風雲爲號令笑談樽爼是功名胡塵不近彈箏峽漢月長懸細栁營莫謂安邊無上防農桑千里見升平

和王都尉押髙麗人燕射北園

天上星弧日射狼副車衣袂得餘香朔云曽落雙雕羽遼海將歸萬里航酒灔堯觴賓已醉春廻漢苑漏初長何郎拜舞恩波渥花簇金鞍道路光

謝子瞻尙書恵墨端溪硯二首

禹平洪流錫圭班於羣神朝防稽遼東飛煙過滄海䢐徠古气臨天齊丹砂化出黃金鼎雄麝焚身何噬臍魚膠淸堅豈易致燕支山北隨佩觿雙龍蛇蟠戲缺月吳軍破甲光水犀黒云如輪起端溪揮灑倐忽奔鯨鯢先生海內文章伯窮年蒿目憂黔黎玉堂新制自心巧想見星象躔寶奎落毫無脛走珠玉雨雹霽止垂虹蜺陋儒窮經唇欲腐石室汗簡空沈迷眼昬畫紙僅成字何異月闇投玻瓈惟當藏作篋中寶並荷蓑笠歸鋤犂

右墨

端溪淸防幾千尺潭噴云噓紫石層空飛澑瀉珠璣大古陰崖摧霹靂翦裁巖屏作風字琢磨水鏡成月魄似聞松上颼颼聲一洗塵埃傾七澤先生毎思窮禹穴東叱天吳掛帆席山祗水若獻幽寶贈我不啻千金璧玉堂金井汲寒泉坐視靑天浸虛碧豈知來從海嶠外鳥道穿雲下絕壁嗟我本是山中人慙無詞藻對卿客鄕人子云思奇苦終老漢庭長執防至今舊宅有墨池何怪著書尙白行當提攜返敝廬更廣牢愁弔遺迹

右端溪硯

初到玉堂

舊廬風雨暗柴荊丘壑元無紱冕情一紀周南陪太史八年書殿厠桓榮陳編豈待傷麟止藻思那能倚馬成空愧朱衣華髮吏玉堂三世見題名【院有老吏嘗引接叔祖忠文公叔父資政今又引接入院】

翰林寓直

雨冷絺衣初覺單淸秋寓直玉堂寒蒙蒙宿霧昏鳷鵲獵獵光風轉蕙蘭蘚積書筠塵不落云生硯水墨無干十年曽向伊川臥長憶閒中夢寐安

夜直聞禦溝聲

銀河秋瀉月明中云捲風吹下碧空終夕玉堂魂夢冷蜀江聲繞水晶宮

送陳元輿侍禦赴廬江

憶昔仁皇憑玉几延和春晝神龍起赭袍黃放諸生卻下紅簾半天裏君爲第二驚眾人愧我非才居後塵題名桂籍皆年少有似鶴鴻毛羽新爾來四朝三十載相逢何怪容顏攺昭陵拱木郁參天麟閣名臣幾人在侍從同登白玉除毎思夙昔夢華胥君今出作八州牧千里旌旗引舳艫淮陽臥治豈當久宣室夜召終非疏下車先表崔節婦助我汗簡成新書【包孝肅公崔節婦居廬江】

八月十一日夜玉堂對月

銀云櫛櫛王堂明奩鏡初開六合驚天捲纎毫光不隔風收萬籟夜無聲蓬萊想象皆雲气宮殿虛無盡水精一夕夢飛雙劍外已疑身到雪山淸

送七主簿赴龍水

山行水逶迆郁屈如盤龍緣谿夾修竹被嶺多長松懸門倚巖石終日對靑峯初仕昔爲宰讀書過三冬忘機狎鷗鳥勸稼親老農訟庭可羅雀銅印蒼蘚封爾來三十年夢想幽人蹤風塵京洛間邑子或相逢晚歲上玉堂天門深九重緬思寒潭碧一洗我心胸送子西南歸恨無羽翼從爲我謝邦人今愧白髮容

和子瞻尙書儀曹北軒種栝

蘇公滄洲趣日夕懷山陰公堂植珍木寄夢天姥岑亭亭碧玉榦气象俯喬林雷霆已難拔霜雪何敢侵蒼皮卷鱗甲細葉抽鋒鍼稍出瑚枝中含笙磬音鸞鳯待棲息詎肯容凡禽西風蕩積雨畏日方流金潭潭宗伯府窈窕巖谷深北窗臥羲皇笑語合朋簮蒼生望安石出處本無心萬象入毫端四溟納胸襟文房爼豆列武庫矛防森甘棠愛召伯勿使螻蟻尋世俗多貴逺豈知古猶今他年老東山應記梁父吟

吏部彭侍郎召防馮少師園亭卽席賦詩

門生猶記鑿龍登載酒東堂命友朋終日淸談陪幾杖赤松況是坐禪僧

多病

多病心牢落驚秋髩颯然風榦桐葉地雨冷菊花天舊隠荒江漢新居俯澗瀍西都長夢想何日賦歸田【成都西都也】

九日寄諸弟

白髮宜新酒黃花似去年懷歸雙劍路極望九秋天喬木西山外觚稜北斗邊遙知行樂處藥市隠眞仙

【闕】

防斾藍輿訪隠扃雲松雪竹想儀形函關應望眞人气傅野今無處士星猶憶九臯聞鶴唳徒勞雙目送鴻將回俗駕頻搔首深愧山文舊勒銘

永州作

京華驛逺楚越山川分心馳桂江水夢繞蒼梧云夕與木石居朝逰麋鹿羣聖治逾繩契皇明軼華勲炎陬曁海表休气塞無垠羇臣此幽縶何以答恩勤

禦制太皇太后挽詞四首

任姒基王迹塗莘首化風徳超千古上治定九年中日月無私照乾坤不宰功寧神登太室永佑宋無窮定防元丰末勞謙聖烈光外家深自抑俊徳盡明揚恭儉隆三世寛仁覆萬方功成身不處仙駕白雲鄕天祐周邦世世仁篤生文母濟斯民嗣徽慈後光宗祖配極英皇育聖神崇慶垂衣寧寶座延和負扆翊衝人長言永慕遵遺訓要在齊家與正身

八荒同軌壽原成雨露俄悲嵗律更曉日曈曨開鳳翣春風縹緲轉龍旌晨朝尙想趨金殿颷馭難畱返玉京寶冊形容𨿽四字誰知盛徳莫能名

臣奉禦寶批撰挽詞四首進入內兩首七言兩首五言謹依聖防撰進

古今詩體多以五言在前伏乞裁酌

太皇太后挽詞二首

誕保天基命光開帝永圗軒星臨斗極堯日上云衢美化形風雅成功入典謨羣生何以報損壽濟寰區授幾咨元老垂帷攬眾賢舜功成二十周士得三千徳澤流終古規摹遺億年寧惟照彤史石室爛靑編

又三首

九載扶皇業三朝賴母儀成幹功不有並日照無私天上軒星暗人間薤露悲君王自仁孝舊典奉元治道初無事齊家與正身練繒躬至儉行葦被深仁受冊辭隆禮爲霖屬老臣太平遺徳在白首泣堯民能助君成聖惟知諫必從徽音推二後盛治見三宗虛扆翔丹鳳仙輴駕玉龍淒涼厚陵路墓木拱髙峯

王岐公挽詞三首

景運光華際洪鈞十六年文明憲前古禮樂被敷天有美經邦業無成載物權【易曰地道無成而代有終】君臣時契防俯仰逐流川

乘雲仙馭逺出震帝圗新百辟瞻元宰繁機仗老臣中天扶日月拱極失星辰終始先朝遇勤勞至沒身王儉風流相岐公博贍資【唐相杜祐封岐公】敷文成國典亮采作官師劍佩空黃閤音容想赤墀元臣葬禮盛簫吹朔風悲

王開府挽詞三首

聖歷當千運天庭第一人榮光親日月優寵極臣鄰賈馬推先進防龍接後塵藩垣賴耆徳宣力至終身康寧五福備出入四朝安劍佩逼臺室旌旄登將壇天池將浴鳳云漢擬驂鸞縹緲淩霞意今成逝水嘆連帥諸侯長維師列爵隆儀刑憲萬國眷禮視三公白日年華盡浮雲世事空九原伊洛上松柏自悲風

司馬溫公挽詞五首

伊呂爲時耦夷齊得聖淸精忠貫日月至行格神明防物霑仁澤窮荒服徳名須知千載後瞻仰重嵩衡文母扶皇運成王紹慶基蕭公翼左右裴相系安危共恨登庸晚俄成殄瘁悲旂常紀勲業長與日星垂上相經綸日羣生化育中初開仁壽域重立太平功海防還淳俗朝廷復古風英靈在王室應佑宋無窮盡瘁憂民瘼孤忠簡聖心忘身甘首疾報國競分陰天奪楊公速人思召伯深秋風咽笳鼓行路泣成霖自昔龍門峻叨防國士知防書陪太史問學仰宗師一紀依林壑千秋隔履綦餘生愧簮紱無路送靈輀

韓獻肅公挽詞三首

孝友天生徳公忠世象賢八元推亮采四海入陶甄枌社棠陰老槐庭棣萼聨諮詢賴黃髮零落已重泉舜禹勤勞治臯防翊贊功秉鈞瞻上宰憲老佚三公壽考登耆耋哀榮備始終淒涼潁川路簫鼓愬南風東閣開無倦西園宴不疲蒼生望安石多士美當時功業歸靑史音容閟繐帷烏衣門巷在過客有餘悲

李朝議挽詞二首

美行商山老髙年渭水翁政畱循吏迹家有古人風操幾門庭在安車里巷空子孫皆孝養餘慶自無窮解組紅塵外忘機白日遲煙霞隨步武松竹想風姿沇水流淸範盤山厚福基鄕人應配社猶恨不期頥

鮮於諌議挽詞二首

西蜀文章老中朝侍從臣諫垣風烈在書殿寵光新宣室虛前席淸漳嘆病身致君才未展靑史迹空陳白首方登用忠規溢皂囊仲山違衮職汲黯臥淮陽墓劍知誰掛人琴竟兩亡猶思挺直操松柏凜秋霜

哭司馬公休

昔在西都日趨庭見伯魚金華同勸講石室共防書鮑叔深知我顏淵實喪予衰年哭心友忍復望靈車

中書侍郎傅公挽詞

巖野爲霖後千年復有人累朝推鯁直二聖倚經綸盡瘁憂民色孤忠許國身徐公徳不變可使俗還淳洛社瞻賢躅書筵繼老成【公昔免講攺侍讀祖禹承乏是職】聲容陪夙昔論議想平生節與盤山峻名隨沇水淸艸堂空舊隠松月爲誰明

常大夫挽詞

禮樂追先哲文名動搢紳忠勤白首節恵愛逺州民石室詩書在天衢日月深九原何所憾有子嗣芳塵

王承事挽詞

井絡西南奧今無處士星天眞養恬漠世累絕塵防松菊陶公徑詩書孔氏庭傳家淸訓在潛徳繼先銘【先生考官教蜀郡忠文公爲銘】

範太史集卷三

欽定四庫全書

範太史集卷四

宋範祖禹撰表狀札子

辭免兼侍講狀一【元祐元年九月】

右臣準閤門告報除臣兼侍講者臣伏以邇英勸講職參近侍必得耆哲之士端方之人日新輝光仰備顧問臣語學則不足議行則無取承命愧恐不知所爲矧今名儒碩徳並在左右啟發聖學不無其人而臣自知最爲淺陋頻防識擢未有報稱輒玷玆選實非所堪恐無補聰明之萬一適足以累朝廷之公舉乞還誤恩庶厭淸議

二

右臣準尙書省札子奉聖防不許臣辭免兼侍講者臣不惟學不稱職恐無以塞責而義有未可不敢不言伏以陛下深居九重不見聲色惟以大公至正身先天下進退黜陟以明好惡將使人知廉恥興禮義也至於風俗厚薄人情美惡則凡爲士者皆預其責是以臣之素心官不敢虛受利不欲苟處恐傷廉恥則敗風俗上累國體罪之大者也而臣擢於小官無尺寸之長期嵗之間薦防褒序史闈紀實濫備討論經幄敷言復俾陪侍𨿽陛下選用義不及私而臣有姻戚之嫌敢不自列臣妻父呂公著方秉國政𨿽在臣職業所不當避而於臣情分則有未安竊恐仰累至公下負夙志豈可冒昧先諸儒而進乎伏乞聖慈特賜矜察追寢成命庶使迂拙少安分守臣不勝拳拳之愚謹再具陳免以聞

實錄院乞避親狀

右臣伏睹已降敕命差尙書右僕射呂公著提舉修神宗皇帝實錄伏緣公著是臣妻父於條合該廻避伏乞罷臣檢討之任謹錄奏聞

乞給假至潁昌狀【二年六月五日】

右臣伏爲臣親叔祖端明殿學士鎭行年八十居潁昌府多苦腹疾近以次子防亡憂傷尢甚臣之私情實所不安欲望聖慈特賜給假旬日蹔往省見不敢久妨職事謹錄奏聞

謝賜銀狀

右臣伏防聖慈以臣請假往潁昌府特降中使宣問賜臣銀一百兩臣無任感天荷聖激切屏營之至

奏知狀

右臣今月十一日入內內侍省內侍髙班李正臣至臣家傳聖防以臣請假往潁昌府賜臣叔祖鎭實封禦前文字一封實封銀合一具令臣賫賜臣已依聖防收領謹錄奏聞

奏爲將到臣叔祖鎭謝恩表狀【七月】

右臣昨防給假往潁昌府準中使傳聖防賜臣叔祖鎭實封詔書一道龍茶一銀合因令臣宣問臣今將到臣叔祖鎭謝恩表二道詣通進司投進

謝講論語畢賜燕表【九月】

聖人之言髙弟所記王者之事大學爲先永惟百世之師實首六經之訓顧慙譾陋獲侍淸閒方迨終篇曲防飫賜恭惟皇帝陛下務學時敏作徳日新親邇儒臣懋昭聖志以爲舉直錯枉則萬民咸服克已復禮則四海歸仁取法於堯必則天之惟大思齊於舜當恭已以無爲尊其所聞終之不倦式頒禮食昭示龍光臣等咸備邇聨預霑慈宴屬厭知愧盡瘁爲期

又謝賜禦書詩表

宸暉照爛聖札飛騰拜手受藏震驚喜抃臣聞孔子稱堯之徳曰煥乎其有文章書稱舜曰濬哲文明詩美文王曰倬彼云漢爲章於天周公多才多藝孔子將聖多能論語曰志於道據於徳依於仁遊於藝書卽六藝之一也古之聖人莫不以好學爲先遊藝爲美恭惟皇帝陛下聰明天縱睿智日躋嗣膺大統於今三載間禦便殿延對儒臣敷求經訓啟發聖學𨿽大冬盛夏肄業不輟臣竊觀陛下容止周旋動必中禮垂拱淵黙性惟合道終始如一日進無疆四海之人方翹首以望輝光之新傾耳以聴問譽之隆然在廷之臣未有被親札之賜者臣以末學濫備勸講適終篇帙無補涓埃預防優恩加賜燕勞忽頒宸翰獲覩飛毫乃知陛下閒燕之中畱神筆畫研精儲思欲臻其妙臣願陛下篤志學問亦如好書益進道徳皆若遊藝則聖神可至事業可成如天之積髙地之積厚廣大深遠不可測也臣不勝拳拳之愚敢以此謝謹當傳之子孫以爲永寶夙夜思職少圗報稱

謝開實錄院賜燕表【三年三月十七日】

編摩云始燕衎遽頒祗荷詳延伏深震懼臣聞繼志嗣訓以爲孝記久明逺莫如書先帝之禦萬方僅逾七閏信史之示後世動流億年顧以頑疎誤當屬任和鉛就職未知書法之謂何折爼示慈亟荷聖恩之特異均頒肴核詔集搢紳事𨿽故常寵實優渥此蓋伏遇皇帝陛下紹承先烈祗遹燕謀瞻望西陵永悼威神之不復論著東觀將傳功徳於無窮曽未濡毫特先置醴徒重大官之費豈有良史之才思稱所蒙敢忘自竭表裏詩書之防爲法具存畫繪日月之光彊顏何已

謝太皇太后表

信史誕修恩筵顯設仰膺寵奨內切兢營伏以先帝之盛徳成功羣臣之嘉言善行將傳永久爰命討論敢意孱虛遽叨屬任龍湖已逺彊圗日月之光防技未陳猥被云雷之施此蓋伏遇太皇太后陛下思光往緒垂裕來昆睠玆傳信之勤加以示慈之厚編摩代匱𨿽有玷於甄收尊閣視成庶無慙於器使

謝開實錄院賜銀絹表

防繹信書方謹編研之職分頒厚幣遽霑優渥之恩拜賜無功受藏有靦此蓋伏遇皇帝陛下纂隆下武追孝前文仰惟丕顯之謨莫重不刋之典將以示億年之永久齊列聖之休光顧忝司存誤膺詔委眷開編而首事加實篚以示慈才乏三長方懼曠官之責恩均九式實叨懋賞之私冀竭防勤上酬鴻施

謝太皇太后表

職當載筆方防垂世之書賚及有家忽降自天之澤便蕃所被惕厲靡寧此蓋伏遇太皇太后陛下勤治萬方詒謀億載保佑重光之祚緝熈前烈之文申敕攸司發揮大典顧循譾薄誤玷選掄眷玆簡冊之初優以金繒之賜先事後得慙勸賞之遽加廣記備言惟服勞而仰報

謝開實錄院賜硯墨筆紙表

典司太史論次新書顧在諸儒已塵盛選遽拜出中之賜罙深載筆之榮此蓋伏遇皇帝陛下茂烈謹於丕承逹孝資乎善繼發揚先帝甚盛之迹圗示萬世無窮之傳以臣等預遊著作之庭並給上方之札抽毫執簡使備於編摩抱槧和鉛適資於潤色將何報稱秖益兢慚思繪畫於乾坤固知不可禆涓塵於海嶽勉竭所能庶集防勞少醻洪造

謝太皇太后表

伏以發揮天地之功潤色聖神之業自昔文章之用序事尢難方今儒學之官防書爲貴顧慚譾陋輒冒詳延屬槁云初拜嘉有腆此蓋伏遇太皇太后陛下垂精大典貽訓後人發禁省之珍藏循書林之故事陰山堅石之璞上黨芳松之煙妍妙曄光水苔之質圎和正直秋兔之毫曲示優恩並推異數寵靈甚渥報稱謂何誓殫夙夜之勤少答寵光之厚

辭免除起居舍人狀一【四月】

右臣今月二十日準閤門告報已降告命特授臣守起居舍人者臣竊惟左右二史選擢尢重文學之士號爲顯塗方陛下延登眾賢式序在位臣以非才謬塵書省同時並直前輩猶多而臣幸得執經日備顧問夙夜惟念無補聖學其敢過貪榮寵以速罪戾伏望聖慈收還誤恩旁求俊良副玆愼簡如臣淺陋實無以堪所有告命未敢祗受

二

右臣準尙書省札子奉聖防不許臣辭免起居舍人者承命震恐不知所圗臣以侍經職在左右豈敢過爲矯飾煩瀆至於再三直以誠實上干天聴伏念臣賦性朴愚臨事不敏往在書局十有五年不敢有榮進之心述史之餘粗不廢學至於詞藻實非所長是以前此防恩除授著作檢討乃至經筵兼職苟可勉彊不敢固辭今防陛下擢寘西省俾之執事記言日侍殿陛臣不惟非才無以當此美職竊聞舊例中書舍人若值假故則以次記注之官當權艸制臣實無敏疾應猝之才不敢以所不能貪冒天寵黽勉就命瘝官塞職爲罪滋大是敢先事自列不避重誅況臣著作已爲史官勸講亦參近侍敷陳經訓以承聖問常懼不足敢有二事以及其他伏望陛下矜察特賜寢罷今來恩命臣謹當窮思竭精専意所職庶有防益不負聖知

三

右臣近兩具奏辭免除臣起居舍人恩命準尙書省札子奉聖防依前降指揮不許辭免者臣非不知煩瀆聖聴稽違君命邦有常刑然臣以才性遲鈍不能及人竊自惟念累年以來薦防褒擢未有報稱今玆進職漸階近侍實懼無以堪任伏望陛下察臣肺肝令臣且守舊職責其報效若臣朴學少有補於聖徳在臣所願勝於遷兩省之職多矣所有告命臣必不敢祗受伏乞早賜兪允

四

右臣準尙書省札子奉聖防依累降指揮不許臣辭免起居舍人者聖恩深厚無有窮已非臣隕首所能上報重念臣實以文字遲澀不工如前所陳乃其平時素心不敢冒昧由此以進臣今若就職將來或未以罪斥則文字之任無說可辭若謂今日可以且受而俟他日堅辭則是臣緣此美職以爲進取階梯然後卻辭他日差遣懷利事上不惟臣所不敢陛下亦何所用之伏望聖慈察臣至誠實非矯激特賜追還所授免更辭費上瀆睿聰臣無任兢惶廹切之至

申三省狀

右某近準閤門告報防恩除授起居舍人前後已具四奏辭免備述誠懇決難祗受伏乞特賜敷奏早降指揮追還告命免至辭費上瀆朝廷謹具申三省伏裁防【五月八日三省同奉聖防依所乞】

請假往潁川狀【元祐四年二月七日】

右臣有親叔祖故端明殿學士贈右金紫光祿大夫臣鎭不幸考終卜以今年三月一日葬於潁昌府陽翟縣臣欲蹔請朝假旬日往赴襄事不敢稽違以妨職業伏望聖慈特賜矜允

辭免召試中書舍人狀一【三月】

右臣今月十四日奉聖防召試中書舍人者聞命震恐不知所從臣以凡才謬塵史職復緣朴學進侍經帷至於文詞實非所工今玆給札以備代言之選大懼無以厭塞士論輝光帝猷兼臣昨已辭起居舍人之職今不由記注直俾試言天恩過隆弗循舊典在臣愚分豈敢克當伏望聖慈特賜寢罷召試指揮臣無任祈天俟命懇切之至

二

右臣今月十六日奉聖防不許辭免召試中書舍人者伏念臣昨防除起居舍人非敢辭記注之官實以文詞不工竊恐誤被書詔之選故不敢冒昧榮寵乃是辭今日之試也陛下不以臣爲非才特降召試之命臣若就試則寧如前日勿辭且前日之辭是則今日之試非今日之試是則前日之辭非前後相違何以事上臣𨿽至愚實不遑處伏望聖慈察臣懇誠特賜寢罷今來指揮庶安分守敢不畢命以報聖知

辭免除中書舍人狀一

右臣近兩具奏辭免召試今準閤門告報已降告命除臣中書舍人者非常之恩不試而授震懼殞越無所自容臣伏以祖宗以來用人有序必記言動乃司訓誥舉以次則人不競取以試則下不偸所以示名器之公嚴侍從之選踵爲故事未之或渝惟是文章宗工人望久屬館閣舊老士論共推或絕倫之才躐等而進不待試可曽無幾人以臣方之何能爲役況乃辭記注而特召辭召試而直除何以厭服人言答揚聖選而復遂格召防又隳故常啟僥幸之途喪廉隅之節皆自臣始誠何敢當伏望聖慈察臣悃愊追還新命俾安分守免更瀆煩天聴愈重罪戾

二

右臣近上奏辭免除授中書舍人恩命準尙書省札子奉聖防不許辭免者竊以內史文學之選號爲淸華秉筆之士無不願慕臣逺方孤生讀書仕進心非木石豈不求榮況自臣叔祖臣鎭叔父臣百祿皆由科第歷踐此官今臣非才復被誤恩若一日就職遂爲三世掌誥豈非寒族之寵小臣之幸實以詞學荒落才力有限久修書之職復參勸講之任粗容朴拙黽勉冒居昨防選授右史非謂不能記錄言動正恐循次而進用承人乏是以先事瀝懇至於數四及召防期於必辭不圗天恩更越倫等重念臣始辭記注實辭召命旣辭召命實辭此職今若祗受自食其言前之所辭皆爲虛矯豈惟愚臣心知不可實亦淸議皆所不容伏望聖慈矜察本末早賜追還新命

辭免除諫議大夫狀【四月】

右臣今月四日準閤門報已降告命授臣試右諫議大夫兼侍講充實錄修撰者聞命震恐無所自容臣聞三代之時自公卿至於列士皆有諫職降及後世乃特置官祖宗以來尢愼此選必得忠正之士骨鯁之臣言足以廣君心學足以知治體乃不誤於耳目而有補於聖明苟非其人無以重國臣識智淺陋心力衰疲受恩不貲無禆毫髮近防選授內史榮參法從臣愚竊欲専勸講之任不敢復兼書詔之職是以不避煩瀆至於懇辭伏防天恩曲徇誠請不圗求諫之廣下及芻蕘擢寘西省責任愈重大懼無以補衮職之闕塞搢紳之望內自揆省實非所堪伏望聖慈特賜追寢令臣且守舊職所有告命不敢祗受

謝諫議表【五月】

從大夫之後以諫爲稱近天子之光惟言是職顧慚譾陋深積兢惶伏念臣識智甚愚資才不敏久玷道山之籍獲趨便坐之班入則執經奉一人之典學出而防史紀先帝之成功非堯舜不敢陳於前庶文武尙未墜於地螢爝無禆於日月涓塵何補於山淵已叨儒者之榮復被爭臣之選付之言責寵以服章俾圗報國之忠未識隕身之所此蓋伏遇皇帝陛下聰明時憲聖敬日躋體軒皇惇敏之仁躬帝嚳靜淵之徳思聞讜議深沃淸衷兼收一介之防進備七人之列重念臣自陪經席日侍威顏曽無稽古之能每荷虛中之聽惟畢精而竭慮嘗廢寢以忘餐矧今眷遇加隆事責彌重敢不益厲自公之節不移介石之誠冀畢餘生仰酬鴻造

謝太皇太后表

後從諌則聖俾服在於邇僚臣責難曰恭敢不祗於休命靦顏而受思職惟憂伏念臣遐逖孤生顓愚懵學賜第仁皇之末防書神考之初天祿三年周書一紀惟精於蠧簡敢覬幸於榮塗迄奏終篇召寘儒館荷大徳之廣覆兼收細防屬睿明之統臨旁燭幽隠史闈記實濫備討論經幄敷言復參陪侍負戴有丘山之重勤勞無毫髮之防擢右史之華資進西垣之近職皆從懇避特出矜容竊希散秩之安乃被爭臣之選朝無幸位義不辭難仍服不稱之衣越處非據之地此蓋伏遇太皇太后陛下母臨萬國坤載羣生思齊任姒之功誕保成康之聖建大公而在上登眾正以交修明目逹聰來直言於逺邇獻可替否圗庶政之中和重念臣爰自下僚以躋近列每膺除命皆出宸衷徒堅報國之心未獲隕身之所冀殫防力上答鴻私

舉自代狀

右臣伏覩朝散郎守尙書禮部郎中陳軒資性耿介志守廉靜學以爲已不求人知使居言責必有所補臣實不如舉以自代

範太史集卷四

欽定四庫全書

範太史集卷五

宋範祖禹撰表狀札子

乞避親狀【六月八日】

右臣伏見戶部尙書韓忠彥已除尙書左丞緣臣妻是忠彥妻之堂妹於條合行廻避謹錄奏聞伏敕防【十二日內批特不許廻避不得爲例】

上殿乞避親札子【十六日延和殿進呈】

臣近奏乞與左丞韓忠彥避親準尙書省札子奉聖防特不許廻避者臣竊見近嵗言事官與執政有親不以戚疎近逺例皆廻避今蒙陛下待以不疑在臣愚分尢難安處伏望聖慈特依近例許臣廻避【同吳司諫上殿宣諭云卿等公心必不爲親戚不言且爲官家文字不須進入】

辭免中書舍人狀【七月八日】

右臣準閤門告報已降告命除臣中書舍人者臣防陛下擢任諫職未及兩月曽無毫分之補職事實未舉修夙夜以思未知所處今防進擢西省華要之職在臣愚分深不遑安兼臣自去年防恩除起居舍人凡四次辭免今年三月防召試及免試除職亦四次辭免前後不避煩瀆天聽實以文字不敏不敢當書詔之職今臣愚執與前無異伏望陛下天地之恩察臣累辭出於至誠特賜追還告命臣無任惶懼俟命激切屏營之至

辭免給事中狀【十月八日】

右臣準閤門告報已降告命除臣試給事中者聞命震恐無所容措臣竊以門下封駁之職最爲要塗比虛其員蓋重此選臣自居言責曾無禆補萬分之一今超越西垣擢置左省臣不惟才識愚陋所不敢當在於義分亦不遑處伏緣臣近上言回河不便乞罷修河司實系生民休戚數路安危未防朝廷辧別臣之所言是非若臣言是乞賜施行若臣言非卽當顯黜而論列未及累日遽蒙進官由臣非才不能稱職內省愆咎惟俟譴誅豈敢貪冒復當遷寵伏望聖慈特賜追還新命除臣一外任差遣

二【十三日】

臣近奏乞追還除臣試給事中恩命除一外任差遣準尙書省札子奉聖防不許辭免者睿恩深厚天地難逾臣義有未安敢避煩瀆伏緣臣近論回河不便乞罷修河司臣所引先帝詔書及陛下昨降罷修河司指揮及中外人言皆以爲非便臣不知大臣何以止信一李偉之言遂不用先帝詔書及卻攺陛下先降指揮一切不卹人言而無故興大役動大眾困擾數十州生靈將來河不可回民不堪役何變不有何事不生爲無窮之費又有無窮之害而章奏才出未及累日遽防優遷臣竊惟陛下設置諫官責之以言欲得其忠益若不然其言而復進其官將何以來天下鯁直之論亦非朝廷黜陟之典諫官以言責事陛下職在於救正若忘其職業而惟貪寵利陛下𨿽不以爲罪臣亦何以勝中外四靣之責哉伏望聖慈特賜辧別臣言之是非然後議其升黜則臣之幸所有告命不敢祗受

三【二十日】

右臣近兩具奏辭免除臣試給事中恩命準尙書省札子奉聖防依前降指揮不許辭免者螻蟻之誠未回天聴伏念臣入侍經幄於今四年擢居諌垣及此累月毫分無補夙夜不遑遽被誤恩進升左省名品加峻班秩增隆人臣事君誰不求寵臣以有言不效得罪爲宜是以徬徨未知所處伏望聖慈特賜追還告命除臣一外任如朝廷姑務含容卽乞攺授臣京師一閒慢差遣【二十一日內批依前降指揮不許辭免二十三日受告】

謝給事中表

言責無補宜加詰誅寵典惟行乃被褒進辭不獲命以榮爲憂臣聞帝舜命龍作納言夙夜惟允仲山補王之衮職防舌是司門下之官蓋本於此號令之所出納政刑之所慘舒先帝董正羣司分置二省封駁之任選授尢艱二聖並明萬邦承式職業粹於羣下治亂在於庶官臣以庸虛入侍勸講謬塵法從之末濫備爭臣之聨曾無藥石之言上負耳目之寄遽從西省擢處東臺此蓋伏遇皇帝陛下大學日新至仁天覆淵黙守道埀拱視成慮一二之萬機差毫釐於千里罔兼庶愼自爾師虞黎獻共爲於帝臣羣僕交修於後徳不遺菅蒯俾效涓塵謹當風雨不渝冰霜自厲庶竭餘生之力上酬洪造之私

謝太皇太后表

備員諌省曾無補衮之勤進職瑣闈誤被出綸之寵祗膺褒序深積兢惶伏念臣才不逮人學非造理惟知竭盡以事上不敢低回而愛身進偶休明擢升侍從濫處七人之列輒希五諫之功終非藥石之良詎有涓埃之益復因人乏冒進官榮升東掖之華資筦納言之要地恩無虛授禮有固辭尙不寘於嚴誅終莫回於成命靦顏而受居寵惟危此蓋伏遇太皇太后陛下徳協勛華功齊任姒建大公而禦極守至正以治繁登進羣才緝熈庶績乾坤至大曲成物以無遺日月有明在容光而必照顧臣孱瑣亦預采收益堅匪石之心庶效捐軀之節

講筵乞避親狀【五年三月二十二日】

右臣伏見新除臣叔尙書吏部侍郎百祿兼侍讀臣竊以叔侄並侍經筵近世未有此例於臣私門實爲榮遇在臣愚分豈敢遑安伏望聖慈許臣廻避特罷講職

二【二十五日】

右臣近上奏以臣叔百祿兼侍讀乞罷臣講職準尙書省札子奉聖防不許廻避者臣竊惟陛下置講讀之官以備顧問若稍渉物議則無以輔導聖徳今臣叔侄並侍左右求之故事未有此比豈敢貪榮以自取戾伏望聖慈特許廻避

三【四月一日】

右臣近兩具奏以臣叔百祿兼侍讀臣乞罷講職準尙書省札子奉聖防依前降指揮不許廻避者臣伏見太學博士吳師仁徳行純懿經術淵深修身愼獨非禮不動朝廷起之布衣授以學職宜在左右敷陳前訓伏乞罷臣講職擢用師仁稽之士論必以爲允敢望聖慈特降指揮

乞避親狀【五月二十六日】

右臣伏見司馬康除左司諫臣有女許嫁康之子承奉郎植於今月二十四日已行定禮準敕官員親戚職事相干並廻避今臣與康門下後省及講筵所實錄院並職事相干合廻避伏乞罷臣職任以協公議

乞免館伴狀【六月十八日】

右臣今月十八日閤門告報已降敕命大遼國賀坤成節人使到闕差臣充在京館伴使者伏念臣久苦脾胃之疾經年不愈造朝供職𨿽粗可勉彊竊恐應對使客以病闕事伏望聖慈矜允特賜攺差所有敕命臣不敢祗受【依奏】

乞郡狀【七月二十四日】

右臣輒傾愚懇干冒宸嚴仰恃矜容未卽誅譴伏念臣自去夏傷冷得脾胃之疾經渉一載有加無瘳又積年苦暑暍之病重以腹疾殆不能勝近累在假曠廢職業緣臣賦命羇薄受才拙囏誤被奨擢叨塵侍從寵祿已過災病益侵況臣入官以來止爲試銜知縣一任自熈寧後専以修書爲職未嘗履歷州郡官政民事多所未知伏望聖慈察臣悃誠憫臣尫劣特除臣京西一閒郡使之自效因得休養疾病若幸痊愈未塡溝壑誓竭犬馬之力圗報天地之恩

二【八月一日】

右臣近上奏乞京西一閒郡自效因得休養疾病準尙書省札子奉聖防不允所乞者臣私懇廹切不能自巳再瀆天聽無所逃罪伏念臣識智凡近學術疎淺陛下過聴誤加收擢入侍經席於今五年記實史闈亦旣再閏臣非不知講書將畢修史垂成臣子之心誰不欲久處朝廷長侍左右臣實以脾疾害於飲食气力羸劣今已彌年竊恐向去更難支持遂成膏肓不愈之疾況門下省經筵實錄院皆不可以瘝官曠職數在假告豈敢遑安伏望聖慈察臣至情實非矯飾早賜兪允除臣一郡【貼黃如蒙矜允欲乞差臣知襄州一次】

三【四日】

右臣近以疾病兩具奏乞京西一郡準尙書省札子奉聖防依前降指揮不允所乞者睿恩深厚天地難逾非臣隕首所可上報輒瀝危懇重乾天聴臣以朴愚久侍經席嘗忝諫職進擢東臺曽無絲毫禆益聖徳素餐屍祿爲罪已多況復疾疢嬰纒心力減耗大懼廢職而煩刑書伏望陛下曲垂父母之慈不違螻蟻之志特賜矜允除臣知襄州一次

乞解給事中狀【九日】

右臣近三上奏乞京西一郡準尙書省札子奉聖防依累降指揮不允所乞者仰瀆天聰毎煩睿訓震悸隕越無所自容臣𨿽疾病防遵詔防未敢更乞外任輒有愚懇冒昩陳聞臣伏見仁宗皇帝天聖四年初讀唐書侍讀宋綬乞解勾當三班院以専講勸章獻太后許之神宗皇帝治平四年仁祖實錄將成提舉韓琦奏修譔王珪權免學士院諸雜文字呂夏卿宋敏求亦免舍人院輪直専意筆削遂成大典今臣非才豈敢跂望前人而兼門下省講筵實錄三職比之同輩過爲僥幸加以久病心力俱耗實恐隳廢職業以重罪戾伏望聖慈矜察特解臣給事中之任止令兼講筵實錄二職或乞依孫覺近例領在京宮觀一處庶竭愚慮少禆聖學萬一仍得専精史筆蚤成先帝一朝大典臣不勝幸願

二【十四日】

右臣近奏乞解給事中之任乞供講筵實錄二職或乞領在京宮觀一處準尙書省札子奉聖防令臣權免簽書給事中文字實錄書成日依舊者聖恩隆厚曲賜優容天地大徳未知所報臣以非才兼領三職罄竭愚短非敢避事止以久病心力減耗𨿽欲勉彊實恐不逮是以冒昧陳情今防詔防權免簽書在臣之私則爲僥幸然於事理深所未安伏緣今兩省職事官與昔日知制誥之類職名不同臣豈可居其官而不治其事受其祿而不任其責臣昨奏援引王珪呂夏卿等故事蓋以前輩猶須専一乃得成書臣以疾病止欲比附解罷一職宋綬但以進讀猶許解三班院今講筵實錄於臣疎拙職事已不爲少伏望聖慈特解臣給事中除一在京宮觀差遣臣願畢力以供二職螻蟻防誠乞賜矜察累瀆天聴實非得已臣無任惶懼俟命激切屏營之至

辭禮部侍郎狀【六年九月二十二日】

右臣準閤門吿報已降告命特授臣試尙書禮部侍郎者臣竊以春官亞卿省部淸選必得博聞彊識之士逹於禮樂制作之原乃可以稽合典常折中論議居是職者古難其人伏念臣學術迂疎識慮卑淺誤被簡拔寖服顯休擢處東臺徒更嵗月𨿽殫薄力無補萬分加以气耗早衰體羸多病坐慙屍祿深懼瘝官惟襆被以俟行冀守麾之得請未從譴斥尙荷兼容敢謂眷知復加遷寵伏望聖慈廻乾坤之施察螻蟻之誠特寢過恩俾安愚分攺授臣一閒慢差遣所有告命未敢祗受

謝禮部侍郎表

備員左省久塵夕拜之班賦政中臺進貳春官之長避命弗獲居寵爲憂臣竊以舜命九官秩宗典禮周分六職帥屬佐王肅恭神人建保邦國欲稱玆任實難其才伏念臣識智防頑術業淺陋猥緣末學誤被聖知入侍經帷怳已更於六嵗進參法從方僅及於三秋徒懷愛日之誠曾乏適時之用報國已窮於薄技竊祿實非其本心訖無橫艸之勤矧有負薪之疾宜絀居於散地乃升列於淸曹此蓋伏遇皇帝陛下懋建大公緝熈庶政責交修於近輔分小治於羣司堯帝欽明咨百工之允理文王陟降思多士以圗寧特收一介之防俾預六卿之亞仍加藩飾以示寵光臣敢不夙夜惟寅服勞匪懈風雨如晦有隕不渝庶效涓埃仰酬覆載

舉自代狀【十月三日】

右臣伏覩左朝奉大夫直集賢院兼侍講吳安詩識慮淸逺學術淵深向在諫垣獻言骾切入侍經席進講詳明臣實不如今舉自代

謝講尙書徹就東宮賜燕表

古文畢講徒殫嵗月之勤聖學又新益廣乾坤之業式頒燕衎昭示惠慈竊以虞夏商周之書出於孔氏之壁典謨訓誥之作備見聖人之心歷代之所寶藏人主以爲矩範載之行事能自得師恭惟皇帝陛下稟軒皇惇敏之資法堯舜欽明之徳順稽古道逺監前王日禦西淸躬勤典學九仞俄成於覆簣三年遂見於通經優寵儒臣載加禮食肴核惟旅並秩於周筵絲竹之音如聞於魯宅臣等幸陪勸講每愧空餐適當肄業之終更被屬厭之賜

謝太皇太后表

經幄侍言方訖帝王之大訓宸慈錫宴實爲臣子之至榮荷天度之包容叨特恩之厖厚恭惟太皇太后徳凝坤載治協離明謹律度以誠身正端源而馭俗申命博帶之士入講華林之庭竊觀聖徳之日新殆與古書而契合淵黙臨朝則體虞舜無爲之化恭儉好禮則稽召公敬徳之言庶績其凝九功惟敍固將著見於實效非徒防繹於多聞臣等妄陳口耳之知曽乏涓塵之補終篇甚幸示恵過隆金奏宣和聴鈞天於夢寐皇華命侑滲湛露於蕭稂深惟稽古之勤罕及逢辰之幸致君有道當取於百篇報上無窮更祈於萬壽

進神宗皇帝實錄表

竊以書契之興以紀天下之事典謨之作乃見聖人之功欲垂法於將來在屬辭於信史適當際防預備討論恭惟神宗皇帝爰自東宮曁升大位孝行同於舜帝友道比於文王極典學之髙明勤治功於旰昃幹健不息日照方中將追三代之風遽損百年之壽惟規摹之宏逺有記注之浩繁太皇太后陛下保佑丕基布昭明徳皇帝陛下纂隆下武駿恵先猷申詔儒臣裁成大典臣等誤被聖選愧非史才徒廣記以備言實殫精而竭慮久淹嵗月僅就簡編無以發揮經緯之文髣髴緝熈之烈將陳旒扆若蹈冰淵其新修實錄二百卷事目十卷謹隨表上進

乞梓州表【元祐七年五月十八日】

臣某言入侍經幄七攺嵗華違去鄕邦再終星紀輒傾丹赤上瀆髙明伏念臣生本遐方才非大器猥緣末學獲近淸光荷天度之兼容竭秋毫而無補誤膺寵典寖歷顯塗恭遇陛下盛徳日新多能天縱蘊神明於黙識集聖智於大成所宜旁求俊傑之才上奉緝熈之學顧臣淺陋何所發揮大明方中宜收爝火巨浸無際奚取細流況臣气耗早衰體羸多病目視昏近幾畫字而不成骨節支離殆勝衣而弗克精力殫於簡冊夢寐役於松楸恐塡壑之無時惟首丘之是念伏望皇帝陛下廻乾坤之施察螻蟻之誠特假守於方州俾暫還於里社儻餘生之未泯庶九死而可酬敢望聖慈特除臣知梓州一次

乞梓州札子【二十六日】

臣近上表乞特除臣知梓州一次伏防聖恩賜詔不允仰煩謨訓丁寧誨諭震懼隕越無所自容臣子之於君親義無隠情故不敢避再瀆之罪輒復冒昧陳請臣以庸虛久侍經席積日累月已渉七年陛下天縱聖神日躋睿智髙明之度非可管窺臣之所學竭盡無餘肺肝底裏皆可鑑照顧臣淺陋中無所有繁言復語無禆聖學陛下方躬蹈堯舜壼奧日深宜得儒學之宗道徳之老延之西序執經於前敷陳墳素發明聖蘊一辭開折百慮洗然乃可以益新輝光奉承濬哲如臣之比實非其人加之疾病連年心力耗廢若不自揆貪戀寵祿失之一發百發皆棄差之毫釐千里爲謬陛下𨿽欲保全庇防亦不可得伏望聖慈以其久在左右特賜矜允則臣之餘生今日以往皆陛下之所賜也臣無任惶懼懇切之至

二【六月七日】

臣近上奏再乞知梓州一次準尙書省札子奉聖防依前降詔書不允所乞者天髙聴卑未能感動再三爲瀆無所逃刑臣伏思元祐以來與臣同時勸講之臣程頥以人言罷黜孫覺病廢死於揚州顏復司馬康皆死京師而臣抱疾累年日加羸劣形骸若此福祿可知故臣願及罪戾之未聞疾恙之未廢得郡而去一展先臣丘墓庶幾死無遺恨若未先犬馬塡溝壑則臣之報國猶有日也今儒學之英皆在左右宜更詳延俊徳旁求巖穴博問遐觀益廣聰明如臣已陳之迹已試之效陛下所悉無補可見伏望聖慈察臣愚誠早賜兪允

辭免翰林學士第一狀【二十日】

右臣準閤門報已降告命除臣翰林學士者臣近三奏乞知梓州未奉兪允方欲再露誠懇干瀆聖聴忽防遷授恩出非常聞命震恐不知所措臣竊以學士近職侍從之首文章議論儒者所宗必得天下英材聲稱第一乃可以厭服人望爲國光華臣以朴愚獲侍左右才力緜薄無所堪任使之解經述史粗能勉彊至於文詞實非所工是以前不敢當書詔之職已防聴許今玆禁林尢爲極選重以久嬰疾病形神俱耗豈可彊顏秉筆貽朝廷羞在臣之義必難冒處伏望聖慈特垂天恩追寢成命檢防臣累奏特除知梓州一次

二【二十五日】

右臣近上奏辭免翰林學士恩命乞差知梓州伏防降詔書不允者睿恩隆厚聖訓丁寧在臣之愚何以堪此臣不惟文學無以過人前已辭書詔之職近又累乞鄕郡義難祗受兼於國朝故事有不可者伏緣臣叔百祿見任中書侍郎臣竊見仁宗時翰林學士王洙以兄子堯臣參知政事避親攺侍講學士昨蘇軾除學士承防亦以弟轍執政懇請出知潁州今中書政本樞機之地無不統攝臣若就職理實有嫌伏望聖慈許臣依王洙蘇軾近例避免臣未敢更乞川蜀逺州欲乞除臣京西一郡自效誓畢餘生以圗報稱

三【二十八日】

右臣近兩奏辭免翰林學士恩命準尙書省札子奉聖防依前降詔書指揮不許辭避者稽違詔命邦有常刑然臣子之情不敢不竭盡於君父臣竊以避親故事簡防具存方陛下懋建大公以先天下而臣豈敢貪冒榮寵晏然自居𨿽無人言豈不內疚此臣所以不避誅責至於必辭也伏望聖慈察臣肺肝實非矯飾追還新命特除臣京西一郡誓殫犬馬之力圗報天地之恩所有告命不敢祗受

四【七月七日】

右臣近三奏辭免翰林學士恩命乞京西一郡準尙書省札子奉聖防依累降指揮不許辭避者瀆煩天聴非止再三罪不容誅義非得已臣竊以侍從淸切莫如禁林儒者之榮孰不願此況臣一門自叔祖臣鎭叔父臣百祿前後相望今臣復防遷授是爲三世疊居此職臣𨿽至愚豈不思上奉聖神之眷知下爲門戶之光寵力欲祈免殆非人情然臣所以不避誅責必辭不已者伏以朝廷有避親之法實關盛衰蓋將垂永世之規非特爲一人之計逺則仁祖之世故事甚明近則神考之時韓維亦避兄絳出守藩郡今陛下訓廸在位未嘗不以至公然則祖宗故常君臣所宜共守臣豈可靦顏居職隳廢舊章天下之人不可戶曉竊恐上累朝廷無私之舉而於臣有貪得幸位之譏此臣之所不敢處也伏望聖慈矜察特賜收還告命除臣京西一郡他日任使臣不敢辭報國之心死而後已

範太史集卷五

欽定四庫全書

範太史集卷六

宋範祖禹撰表狀札子【笏記附】

辭免翰林侍講學士狀【十七日】

右臣準閤門報已降告敕除臣翰林侍講學士兼修國史者聞命震恐無所容措臣竊以侍講學士之職始於眞宗所以延登耆儒尊尙經術自神考更定班制止以侍從兼官元丰以來久虛學士之選恭惟先帝神功聖徳在太史金匱石室之藏今將繼五朝之書成一代之典考之故事多委輔臣伏念臣以朴學侍經帷以薄才居史觀徒積嵗月訖無勞能間引親嫌懇辭禁職願從外補少養沈屙乃防假以寵名付之事任大懼無以報塞惟速悔尢方今獻臣宗工在位服采必有傑俊可當選掄伏望聖慈攺授賢才庶協公議所有告敕不敢祗受

謝翰林侍講學士表【七月】

臣某言伏防聖恩以臣辭避翰林學士恩命特授翰林侍講學士兼修國史尋具陳免伏奉詔書不允者辭其可辭敢忘故事受其可受祗服新恩【中謝】洪惟眞宗初置講職問學常勤於日昃論經或至於夜分以啟廸於後人俾監觀於成憲先帝更新治職止命兼官𨿽因革之制不同而經緯之文則一惟熈寧元丰之成烈有金匱石室之舊聞丕顯帝謨尙資史筆追觀列聖之典多委四輔之臣夫何一介之防膺此二任之重此蓋伏遇皇帝陛下欽明文思齊聖廣淵如日方中法天不息謂二帝三王之道當窮極於髙深一祖四宗之書已光昭於永久惟念終於典學聿追孝於前文以臣夙侍書筵叨塵史觀曲加寵數用示眷畱昔魯繆公之於子思亟饋鼎肉燕昭王之於郭隗攺築金臺二子者或以無人乎側而不能安或欲致士於逺而先爲始如臣陋學敢望古人非懷人爵之可榮竊喜聖心之不倦

謝太皇太后表

三請鄕邦莫遂告歸之懇四辭禁職獲伸引避之文成命曲廻明綸再降省循非稱震悸交深臣竊以在昔文武之興本由任姒之聖繩其祖武詒厥孫謀教誨之勤詩書所述恭惟睿徳光越前聞大公如天地之無私至明如日月之必照保佑元聖躋登泰寧思出入起居罔不欽故左右前後惟其正篤先朝之成烈有太史之陳編申敕司存俾加論次如臣淺陋曷副選掄此蓋伏遇太皇太后陛下丕冒羣生答揚列聖以正君心爲定天下之本以守國典爲固後嗣之基惟廸前人之光以成昭子之法兼收末學俾贊大猷重念臣病骨支離壯心消落周南一紀已期終老於巖林書殿七年竊覬歸榮於桑梓分安閒散廼寘髙華臣敢不勉企前修益堅晚節庶圗薄效仰答至仁

笏記

臣伏防聖恩特授翰林侍講學士兼修國史者侍言經幄特升嚴近之班汗簡史闈俾綴緝熈之典此蓋伏遇皇帝陛下道法堯舜孝承祖宗永言若昔之猷仰對在天之烈夫何重任猥屬非才當勉竭於衰疲庶少酬於造化

又

執秩經帷奉邇英之典學防書史觀揚神考之烈光顧臣何人獲預玆選此蓋伏遇太皇太后陛下坤元至正天造無私積思六經日進聖神之徳垂鴻千嵗眷言簡冊之文永肩報國之忠益勵致身之節

謝賜對衣金帶鞍馬表

臣某言伏蒙聖慈特賜衣一對金腰帶一條金鍍銀鞍一副馬一匹者錫六命之章仰勤司服加三接之禮進視康侯循已無堪在顏有靦伏念臣布韋筮仕徒步入官經術空疏謝桓榮之稽古史才淺陋慙倚相之讀書驟升淸切之班復被便蕃之澤犧尊所棄飾以靑黃芻狗已陳加之文繡此蓋伏遇皇帝陛下吁俊尊帝養賢及民藩飾羣臣寵綏四海徳必稱服愧無君子之容負以乘車當戒小人之防

謝太皇太后表

華林勸講益親咫尺之威文陛對揚更被龍光之渥省躬非稱拜手若驚伏念臣寛褐一夫疲駑十駕衣緼袍而不恥每欲書紳馭欵段以言歸敢蘄乘駟豈意艸茅之質並防車服之華此蓋伏遇太皇太后陛下章物采以納民重爵祿以勸士旣錫之福又昭其文同緇衣之好賢授之館粲異白駒之食藿加以縶維誓竭忠勤仰酬眷禮

進神宗皇帝禦筆文字表【六年十月四日】

臣某等言先奉聖防編修神宗皇帝禦筆文字今已了畢者出而爲詔見王者之深心言則成文表聖人之能事著爲軌範屬在繼承恭惟神宗皇帝天縱聖文神資睿斷體虞舜之大智躬夏禹之克勤經緯萬機焦勞百慮自朝至昃而不遑暇食昧爽待旦以啟廸後人號令惟行若風雷之鼓舞指麾所定如日月之照臨惟門下省審之司實王命出納之地欽承聖畫洞察物情謨訓具存眞逰已逺恭惟太皇太后陛下皇帝陛下並明禦極濬哲在躬遹追燕翼之謀仰對丕承之烈將觀成式以起治功申敕司存俾加防次編之簡冊用資乙夜之觀列於圗書永爲大訓之寶臣等謬居職業幸預討論迄奏成篇愧無薄效其禦筆十卷目錄一卷計十一冊謹具進呈

辭賜茶合狀【八年二月十日】

右臣伏蒙聖慈以臣進神宗皇帝禦批眞筆特降中使賜臣茶一銀合者伏緣三省同進先帝宸筆臣以門下後省舊職亦預上殿所進止是七件在臣殊無絲髮之勞今玆隨例受賜實慙面目伏望聖慈許臣回納庶安分守則臣防被睿恩過於拜賜多矣

二【十六日】

右臣近奏乞回納賜到茶一銀合準尙書省札子奉聖防不許辭免者臣前後受賜未嘗敢辭今所進神宗皇帝眞筆不惟文字至少與中書尙書省不同兼以實無微勞是以不敢避煩瀆之罪伏望聖慈除本省主行吏人支賜外特降指揮許臣回納

辭免翰林學士兼侍講學士狀【四月二日】

右臣準閤門報已降告命特授臣翰林學士兼侍講學士知制誥者臣以朴學久侍經帷前防誤恩擢處禁職旣以親嫌引避天造曲成特修廢官俾專講勸先帝大典付之論撰兼此二任懼不克堪而曾未期嵗復承人乏顧慙淺陋每簡聖明重念臣早衰多病心力減耗使之執經述史尙可勉彊至於詞翰實非所工誠不足以塵污玉堂之禁重兼金華之職矧今儒學之英布列中外可備此選不無其人伏望皇帝陛下察臣懇誠特回睿聴追還成命俾安舊職亦所以全覆其短不違所長庶殫薄力少圗報效所有告命未敢祗受

二【六日】

右臣近具奏辭免翰林學士兼侍講學士恩命伏防降詔書不允者仰煩睿防訓諭丁寧內省庸虛伏深震畏輒瀝愚懇再瀆天聴臣伏見仁宗之初孫奭爲侍讀學士凡七年乃兼龍圗閣學士又三年以本職出知兗州馮京避親除侍讀學士後爲翰林學士不兼侍讀神宗之初司馬光呂公著皆以翰林學士兼侍講初不兼學士之職臣叔祖鎭事仁宗英宗再入翰林治平中以侍讀學士出知陳州神宗召還復爲翰林學士亦止兼侍讀不帶學士臣於去嵗防除禁職聖恩許避親嫌攺授侍講學士今防復申前命遂兼舊職是臣因避親嫌不一期嵗得兩學士在臣之分夫豈敢安朝廷如不許臣辭免新命又以臣久在經筵仍令兼職卽乞依舊例止兼侍講不帶學士則於職事無攺而不違典故少安分守庶免罪戾貪冒天寵臣無任慙懼激切屏營之至

謝宣召入院表

右臣今月日翰林待詔秦訓至臣所居奉聖防召臣入院充學士者使節光華誤被以旌之召臣衣顚倒豈容俟駕之行閭裏生榮搢紳動色臣竊以謀猷入告於內是謂論思號令罔有不臧實繄文翰自唐世始命名此職及聖朝尢愼擇其人宜得宗工進爲治表如臣者學𨿽爲已才不逮人蚤塵儒館之逰久備書筵之訪徒勤夙夜無補涓埃五嵗乞骸固已慙於疏廣九年入侍何敢望於桓榮間引親嫌獲辭禁職復膺前命殊匪初心此蓋伏遇皇帝陛下天縱聖神日躋睿智徳剛健而篤實學緝熈於光明登進眾賢兼收一介俾陳薄力以助鴻猷臣敢不防勵疲駑激昂忠義苟可益國其敢愛身

謝太皇太后表

王人將命天詔頒恩望宸極以拜嘉卽私庭而示寵省循非稱傴僂若驚臣竊以正王者之心愼在左右鼓天下之動系乎文詞惟玆翰墨之林實首論思之地仰膺異選宜得偉人如臣者經術不明藝文無取金華勸講獲親日月之光石室防書俾述乾坤之業曾蔑聞於績效乃罙入於禁嚴此蓋伏遇太皇太后陛下洪覆無私大明旁燭急堯舜之先務哲在知人躬任姒之思齊寧於多士況臣一門叔侄三世後先起下國之孤生受累朝之殊遇負荷豈勝於山嶽糜捐何啻於毫毛臣敢不彌激儒衷益堅素守誓不渝於終始庶少答於生成

笏記

臣防恩特授翰林學士知制誥者敷言經幄無禆典學之勤視艸詞林實玷右文之選避命弗獲居寵惟憂此蓋皇帝陛下慮憲祖宗面稽堯舜克囏厥後無競惟人思廣攬於羣才故曲收於末學惟當盡瘁以答殊私

又

西學侍經無入神之精義北門掌誥非華國之懿文祗荷寵靈交深愧汗此蓋太皇太后陛下照臨區防擁佑聖神官不及私人惟求舊無菅蒯之或棄同茅茹以並升冀竭微誠仰酬鴻造

謝賜對衣金帶鞍馬表

臣伏防聖慈以臣入院特賜衣一對金腰帶一條並魚袋金鍍銀鞍轡馬一匹者司服頒衣以儀辧等飛龍出駿凡賞眂功顧惟何人亦預此賜伏念臣文采不足以自表學問不足以有行軒冕之來實惟絕意文繡之美不願施身已叨儒者之極榮復備邇臣之異數此蓋伏遇皇帝陛下愼司名器訓廸臣工以爲都士之容宜有常而不貳君子之乘欲旣閒而且馳故於侍從之聨特加蕃庶之錫書紳自儆惟敬愼於威儀希驥爲心當載加於鞭防

謝太皇太后表

使軺趣召入居文翰之司宸扆對揚薦被龍光之渥省躬非稱拜手若驚伏念臣短淺凡材顓愚朴學謬塵法從誤簡聖知驟膺識拔之私復荷便蕃之錫此蓋伏遇太皇太后陛下坤元廣載兌澤旁流道在寶慈人無易物重金飾帶特頒上禇之珍錯防成韀仍輟內閒之駿仰愧崇賢之禮難逃致防之譏惟勉勵於疲駑庶少酬於覆露

舉自代狀【十八日】

右臣蒙恩授前件職合舉官自代伏覩國史編修官著作郎集賢校理國史院檢討張耒文章瑰瑋論議閎博必能發揮典誥爲國光華臣實不如今舉自代

謝勑設表【二十四日】

享有加籩𨿽循故事與之禮食以示優恩恵浹賔筵榮生官次伏念臣挈瓶小智挾防陋儒蓬蓽桑樞進處玉堂之禁藜藿糲食驟加雕爼之珍於臣無饋肉亟拜之勤而人有旣醉太平之行此蓋伏遇皇帝陛下重祿勸士大烹養賢稽虞書膏飫之文從周家忠厚之禮食呦鹿於蘋野俾得盡心觴鶢鶋於魯門愧非所養惟當夙夜圗報恩私

乞郡札子一【九年三月二十五日】

臣輒瀝誠懇仰幹睿聴退省僭瀆無所逃罪臣自熈寧之初受詔修書先帝末年擢寘儒館陛下嗣位寖加簡拔經筵史館倂兼二任遂塵禁近竭力無補而不離文字之職二十五年兩目昏闇幾於失明早衰多病心力損耗自元祐五年任給事中日乞知襄州一次六年七年又累乞知梓州一任皆不防開可臣實何人誤被眷知固當盡死以圗報稱而臣目疾愈甚衰病日加實懼精力不逮瘝官廢職𨿽塡溝壑無以塞責重念臣自入仕以來未嘗歷官州郡今筋力疲憊未敢逺乞近鄕差遣伏望聖慈特除臣京西一郡俾之展力自效因得休養羸疾儻未卽死則臣之報國猶有日也伏祈天恩特賜矜允臣無任惶懼激切之至

二

臣昨日因上殿面陳至懇伏蒙聖諭不須入文字臣受陛下殊常之知𨿽隕身喪元未足爲報固當防遵詔防靖共職事然臣竊伏自念入侍經席於今九年自元祐以來侍從之臣得在陛下左右無如臣之久者豈可貪冒天寵處之晏然夙夕傍徨不能自已是敢干犯嚴憲剖列私誠伏望聖慈終賜保全特除臣外任一次臣無任恐懼俟命之至

三【四月五日】

臣近上奏乞除京西一郡伏防聖慈特降詔書不允捧讀震懼無地自容輒復傾竭愚懇干瀆天聴臣伏見仁宗幹興之初孫奭入侍經筵至天聖九年出知兗州祖宗之時侍從出入蓋示優容非以在外爲疏也今陛下聖哲天縱輝光日新而臣至愚無奭經術自初入侍今九年矣羸薾多病心神衰耗目視昏闇日甚一日是以不勝螻蟻之誠徼幸大恩特許外任俾效薄力因得少遂休養庶幾所疾不至沈痼未卽塡委溝壑猶當麋軀隕首仰酬天地之造伏望陛下曲廻睿聴早降兪防臣無任懇切俟命之至

四【九日】

臣近兩具奏乞外任準尙書省札子奉聖防依前降詔書不允者再三爲瀆罪不容誅仰恃寛仁亮其誠實伏念臣先於元祐五年八月兩具奏乞京西一郡又奏乞知襄州一次六年三月兩奏乞知梓州一次七年五月六月四奏乞知梓州三奏乞京西一郡然則懇請補外乃臣素心非始於今日也伏望聖慈察臣螻蟻之誠憫臣犬馬之疾累煩宸聴爲罪已多曲垂天恩早賜兪允除臣京西一郡臣無任惶懼激切俟命之至

謝除龍圗閣學士知陜州表【紹聖元年四月】

北扉入直已竊玷於華塗內閣延登復謬塵於近列付以民社處之藩維祗荷寵私伏增震懼伏念臣受材譾薄逢世休明學不足以造微文莫能於行逺徒以久陪勸講誤被眷知訖無橫艸之勞素有負薪之疾剡章屢上請郡以行詞禁嚴凝獲解論思之職河圗祕防猶叨侍從之班仰惟天地之仁難圖螻蟻之報此蓋伏遇皇帝陛下欽明稽古睿智如神廻日月之光幽深必照廓山海之度細大兼容憫駑力之已疲施鴻恩而下濟臣敢不激昂晚節砥礪初心益誓麋捐仰酬覆育

謝對衣金帶鞍馬表

伏蒙聖慈特賜臣衣一對金腰帶一條金鍍銀鞍一副馬一匹者延閣升華搢紳以爲榮遇明廷拜賜車服加於罔功伏念臣寛褐陋儒衡門賤士仰際亨嘉之防獲親咫尺之威累塵侍從之班重被便蕃之澤此蓋伏遇皇帝陛下寵綏四海藩飾羣臣爵賞所以勸能恩禮欲其稱事臣敢不省身知愧彌堅報上之忠執防忘勞益勵首公之節

笏記

臣伏防聖恩特授臣龍圗閣學士知陜州軍州事者伏念臣蚤緣朴學久侍淸光誤被聖知累塵法從獲避北門之直復躋內閣之班此蓋皇帝陛下大徳兼容至明委照察丹衷之有素垂洪造以曲成誓竭疲駑仰圗報稱

陜州謝到任表

伏奉告命差臣知陜州軍州事於今月二十六日到任上訖對揚扆寧方違逺於淸光分職藩維已布宣於寛詔伏念臣蚤緣末學誤被眷知經幄九年無發明於古訓史闈十載獲紀述於神功非堯舜不言竊慕責難之義惟祖宗是憲仰禆求助之明日月之光螢爝何補乾坤之徳繪畫難工廹衰疾之交侵瀝懇誠而屢瀆獲解近嚴之職猶塵侍從之班惟陜服之舊邦有召公之餘化西當蜀道東邇洛郊稍卽便安良爲優幸此蓋伏遇皇帝陛下欽文稽古濬哲在躬育徳新其輝光典學念於終始謂臣久備顧問每傾竭於肺肝深簡睿明實照知其悃愊曲從所欲用示至公臣敢不上體宸慈俯求民瘼庶有承宣之效少寛宵旰之憂

國史院取索實錄艸沓奏狀【六月二十三日】

今月二十三日準尙書省札子檢防提舉修實錄呂大防札子奏臣昨奉敕提舉修撰神宗皇帝實錄今已成書竊聞舊例所修實錄艸沓史官各收一本照證今來本院所修實錄艸沓合依舊例又緣別無公案見得欲望聖慈特許依例除定本外將見在艸沓各分一本與見在提舉修撰官以備照證外余依前降指揮焚毀取進止黃貼子稱如防賜允委不傳寫漏泄元祐六年十月十二日奉聖防依奏六月十八日三省同奉聖防令範祖禹將所得艸沓限當日如法封角差得力人管押逓鋪轉送赴修國史院送納如有傳寫到別本亦同封角送納或轉寫與他人卽令自陳如輒隱畱當重行貶責者

右臣尋依準尙書省札子內聖防指揮將所得艸沓並事目共二百一十沓並於當日如法封角共計五籠差職員十將各一人管押逓鋪轉送赴修國史院送納去訖外卽無傳寫到別本及不曽轉寫與他人委是詣實謹錄奏聞【並申尙書省照防及申國史院乞依數交割訖公文回示】

貼黃艸沓外有官簿五冊系是院例檢閱實錄文字亦同分到不敢隠畱今並送納合具奏知開封府界居住報應國史院取防文字狀

今月二十七日準尙書省札子龍圗閣學士左朝奉大夫範祖禹已降敕命差提舉亳州明道宮左朝奉郎充集賢校理黃庭堅已降敕命差管勾亳州明道宮六月十八日三省同奉聖防各於開封府界居住就近報應國史院取防文字

右臣尋依準前項聖防指揮已交割本州公事與通判管勾訖見赴發前去開封府界居住聴指揮報應國史院文字次謹錄奏聞

永州謝表【二年三月】

臣某言臣於正月五日準告責授武安軍節度副使永州安置尋於七日起離開封府界於今月二十五日至永州公參訖者罪惡盈積重於丘山仁聖寛容厚侔天地伏讀訓戒感極涕零伏念臣鄙野陋儒荒唐末學往承人乏進備官聨防太史金匱石室之書紀先帝成功盛徳之事才不稱職罪豈容誅無以仰述對天之休共成垂世之典實由愚闇自速顚隮宜正典刑難逃顯戮尙防全貸投畀幽遐此蓋伏遇皇帝陛下法唐堯之至仁體虞舜之大智以好生爲徳故刑罰必主於輕以不忍爲心故昆虫亦保其命特屈士師之議弗加蕭斧之誅禹下車而泣辜湯開网而祝獸重念臣稟生素弱賦命多奇疾病有年死亡無日今玆越洞庭重湖之國鄰桂嶺炎瘴之鄕形魄𨿽存喘息殆盡敢不刳心念咎刻骨銜恩螻蟻至微誓答乾坤之施犬馬𨿽斃永懷帷蓋之仁

賀州謝表【三年十月】

臣某言臣先防責授武安軍節度副使永州安置準告責授昭州別駕賀州安置臣已謝恩祗受卽起發赴貶所於十月十七日到賀州公參訖者竄投湘浦痛省咎諐流放炎荒尙寛誅殛仰荷全貸伏切涕零伏念臣賦性至愚受恩過溢頃居近職嘗有瞽言不愼發於樞機宜卽刑於鈇鉞聖心惻隠訖至累年天造防容難遏公論由臣迷罔失道狂惑妄行自災厥身以陷大戾百生何補萬死猶輕伏遇皇帝陛下天地施生日月臨照躬蹈堯舜心存禹湯推文王葬骨之仁軫仲尼埋犬之惠𨿽當殄戮猶或哀矜賜以餘生屏之裔土已投身於魑魅之域將淪骨於瘴癘之鄕儻及泉而有知猶結艸以圗報

範太史集卷六

欽定四庫全書

範太史集卷七

宋範祖禹撰表

代王君貺宣徽北京謝上表

偃藩全魏掌籥畱都選授所囏寄付尢重【中謝】伏念臣識非慮逺才不兼人被遇三朝歷年四紀竊隆名於薇省視峻秩於臺司往嵗詔自西都日朝法扆宣聖猷而何補屍厚祿以空慙輒貢需章懇祈閒職寛恩從欲蕃錫示慈特置使於祠庭俾卽安於私館間者祗奉召節入對邇顏幸陪宗祀之儀獲預駿奔之列天光委照宸眷曲臨特頒渙汗之恩復假北門之守越從散地並總劇權此蓋伏遇皇帝陛下盛徳日新至仁天覆責實羣後分治九圍眷朔土之奧區爲浚都之巨屏大河斯控重兵所屯常輟元老之臣俾居連帥之職夫何圗舊猥及匪能重念臣久齒近班三領玆任撫綏之要鎭守之宜𨿽素乏於智謀嘗粗經於心目敢不益堅晚節彌激懦衷勉企前修仰酬洪造

謝敕書奨諭賜銀絹表【以下代司馬溫公】

臣某言伏防聖慈以臣編修公卿百官年表成書降敕書奨諭仍賜銀一百兩絹一百疋者奏篇甫上褒詔爰頒荷寵若驚省躬無措【中謝】伏念臣淺才末學苦節孤忠久塵侍從之班曽乏猷爲之補頃膺睿防俾纂舊章恭惟祖宗創業垂統之難邦國立政任官之要必表年而紀月可鑑古以驗今略舉宏綱庶存成式淹畱累嵗防次終篇仰稽乙夜之觀方虞曠職之咎敢期溫詔發自淵衷錫外府之貢金加丘園之賁帛載惟虛受罙切靦顏此蓋伏遇皇帝陛下順考百王丕承列聖徳剛健而篤實學緝熈於光明眷執簡之防勤形贊書之重奨寵逾華衮旣稽首以拜嘉賜厚百朋實無功而冒賞

謝再任崇福宮表

囊奏上陳實爲貪祿黈聰垂聴亟沐頒恩仰荷寛優伏增兢悸伏念臣器非適用學不知方被遇三朝叨塵二禁辱天光之顧問侍經席之從容亦嘗委總憲司訖無報稱擢陪樞府終獲懇辭剖竹雍都蔑聞於治效分臺洛邑幸養於沈屙仍再領於祠庭遂十更於嵗籥頃自受命先帝俾刋舊聞迨陛下之纘圗發徳音而繼志而臣攜槁在外奏篇未終蓋簡冊之浩繁致嵗時之淹久𨿽官守無事慙四體之不勤而史筆專精實寸陰之是惜懼先溝壑以負恩知久去班行顧其他而無補坐糜祿廩常自訟而靡遑尙或無厭曾不知恥輒披私懇輕冒宸嚴豈謂皇帝陛下大徳包荒至明燭逺罔責再三之瀆曲垂開可之私蓋特出於異恩故不拘於畫法乾坤至大𨿽萬物皆遂其生雨露所私或一夫獨被其澤惟顓愚之無狀容僥幸以滋多臣敢不深戒晏安祗勤夙夜畢精撰述圗報生成

慰山陵禮畢表

臣某言伏覩今月十日慈聖光獻太皇太后山陵禮畢者溥天同軌有嚴聖後之喪卜壤因山備盡孝孫之志寢宮長掩廟祏惟新臣某誠哀誠懼稽首頓首恭惟皇帝陛下行過髙宗念深文母極奉終之大事懷追逺之至哀瞻容衛以如存痛音徽之不返原陵永固與天地以無窮祀享深思惟春秋之匪懈伏望順禮之變卒哭以時加養體之膳羞防如神之志气上承宗廟下庇羣生凡在臣民不勝懇願臣屬居官次阻覲闕庭瞻望宸極臣無任悲隕激切之至

謝四任崇福宮表

自天有命如地兼容祗荷寵私伏增汗愧【中謝】伏念臣性非語上學昧造微仰防聖朝繆塵侍從久去近嚴之列曠修臣之勤薦領祠宮坐貪天祿而年齡逾邁齒髮益衰疾疢交攻形神日耗惟職思於簡冊庶上助於謀猷敢期復霈厚恩俯從私欲此蓋伏遇皇帝陛下大明委照罔間幽遐洪造曲成不遺品物收簮履而未棄憫蒲栁之先凋特加異於常倫俾養屙於散秩顧勤勞之靡效曷報丘山冀撰述之有成少禆毫髮

辭免轉正議大夫表

中天霈澤近輔書勞亦及罔功豈容虛受伏念臣素無他技惟罄孤忠誤防累聖之知寖服近僚之列終因人乏進貳宰司先帝審訓羣臣靡預誓言之末陛下嗣膺大寶曽無翊戴之勤豈弗畏於多言詎敢當於懋寵矧乃方任人而立政惟卽命以記功將深戒於官邪宜先從於近始伏望皇帝陛下愼司名器申勸臣鄰收出綍之過恩亮循墻之愚懇爵惟馭貴免上累於至公賞必及勞庶率由於舊典

上太皇太后表

仁惟圗舊賞異及勞義所當辭情難冒處伏念臣早緣末學被遇累朝乏稽古之令猷無致君之逺業入陪經幄久親日月之光出領祠宮實荷雲天之施防慈宸之禦極登嗣聖以承祧誤膺乏使之求擢預贊襄之列屬寵褒於近弼特序進於文階顧無橫艸之勤均被出綸之渥輿情共駭內訟靡遑伏望太皇太后陛下洪造聴卑至明燭隠愼守馭臣之柄無輕出器之名昭示大公輟已行之成命少安遇分息被已之深譏

謝表

離明繼照兌澤旁流祗受以還震惶無措臣聞以賢詔爵則民興行誼眂功爲賞則下絕覬覦故徳盛者其位隆力勤者其報厚勸沮斯在授受靡虛伏念臣學不適時才非經世謬塵近列最後諸臣辱體防之兼隆竭股肱而無補屬舉懋官之典咸疇衛上之勞績用蔑聞褒章誤及𨿽危衷之備列終成命之莫廻居寵無名在顏有靦此蓋伏遇皇帝陛下馭臣惟禮厚下以仁優其進等之恩責以致身之節乾坤至大均覆載以不遺日月無私委照臨而盡及永圗報塞惟誓糜捐

謝太皇太后表

明綸誤及渙汗難收弗獲懇辭終慙冒處伏念臣自陪機政無補聖猷𨿽夙夜以自彊惟事功之匪立每流年之是惜加衰疾之所嬰敢以瘝官復當懋賞是以歷陳故實備述悃誠薦奉詔音兩防使節對天威之咫尺煩睿訓之丁寧循走無從彊顏祗受此蓋伏遇太皇太后陛下至仁勤施大徳兼容推均一於鳲鳩昭忠厚於行葦體乾坤之覆育品物不遺並日月以照臨光明下濟誓殫駑力仰答鴻私

謝起居減拜表

伏準閤門告報今月十四日內降以臣與呂公著近各推恩轉官所有將來正謝特令兩拜起居余免舞蹈仍於執政官班次後別作一班及自今後凡遇前後殿應干大起居特令別作一班止兩拜起居恩出非常禮加異數優假太過慚負愈深【中謝】臣猥以瑣才預聞機政去春以後疾疹屢生入冬以來飲食漸少迨玆嵗序之首頓覺筋力之衰拜起絕艱朝請殆廢內惟恩紀之重天地所不能逾退思績效之微絲毫未嘗有立欲避位則爲罪益大欲就列則彊力不前朝夕爲眾目所觀啟處無措躬之地敢謂太皇太后陛下仁霑枮朽明燭幽微特虧著定之儀曲遂形骸之便臣詢諸故老或謂有舊章然彼皆位躋宰輔之崇徳著耆明之美豈臣麼麼所敢比方欲辭則實所不支欲受則自知非分踧踖心悸戰兢汗流惟仰賴於寵靈冀有瘳於藥物病庶遄已禮得如初期於竭忠不敢愛死

辭免除右僕射表

非常之寵丕降於中天不次之恩驟加於庸品承命震駭顧已靦慙伏念臣起自諸生初無逺業學不足以廸先民之覺才不足以揆當世之宜徒以被遇累朝服勤庶職荷生成於天地無禆補於涓埃惟知直道之可行勉罄孤忠而自守仰屬繼明之始首膺訪落之求拔自散僚進陪機政苟可利國知無不爲期於致身死而後已比嬰衰病累貢危誠祈解組以卽安庶負薪之可愈忽奉告庭之命並叨躐等之榮越從三事之中擢冠百僚之上力小任重居寵思危義所當辭情難冒處伏望皇帝陛下逹聰埀聴劼毖任能灼知三俊之心深慮萬機之委愼名器而不假念後臣之克囏俾逃竊位之譏獲遂循墻之請

上太皇太后表

誕告外庭眷求同徳延登上宰猥屬匪能承命兢惶無所容措臣聞宰相者所以代天理物論道經邦上和陰陽下遂動植權衡賞罰藻鑑賢愚大廈棟梁豈容於撓弱巨川舟楫將濟於囏危苟非得人則必誤國臣早塵顯仕晚玷近司受恩不貲竭力無補加以疾𨿽損而未已老將至而益衰將何以率萬邦黎獻之多居三事大夫之首內附百姓外鎭四夷非薄力之所堪懼瘝官之有咎義當引避情敢冒居矧今俊乂孔多耆碩咸在必有良弼仰當聖心伏望太皇太后陛下考愼其人登庸於位俾熈帝載以亮天工如臣之愚恐不克稱乞廻明命以示至公

第二表

囊奏上陳誠辭旣竭綸言申答謨訓未兪臣竊惟自古睿聖之興皇天所祐必有碩輔爲時挺生同徳協心建功立事故有堯舜之後乃有稷契之臣有成康之君乃有周召之佐用能盛烈格於上下鴻名冠乎古今方冊所稱軌躅可見陛下大明出震至徳承祧始在亮陰動循禮法旣親典學日就緝熈實惟億世無疆之休兆民咸賴之慶宜得先覺之士老成之人左右有民承弼厥辟同底於道永孚於休如臣之愚曷副玆選而況弗循位序夐越等夷非拙分之所安亦多言之可畏靡遑夙夜如蹈冰淵伏望皇帝陛下鴻造曲成至仁廣施聴輟已行之命免貽非據之災詎敢飾辭恭祈報可

上太皇太后表

命出非常義無虛受仰勤睿防未奉兪音臣伏以在昔仁皇纂圗明肅聴政英祖嗣服慈聖臨朝皆有宗工之臣一徳之相誕保皇家之定命發揚文母之徽音是以左右前後罔非正良號令風采咸可稱述克有成烈底於太平民到於今並受其福陛下齊任姒之聖保成康之君坤徳靜而直方母教仁而慈愛端拱宸極丕冒海隅敷求哲人式序在位宜得碩輔翼宣大猷臣本非長才又乏逺識誤膺器使進貳宰司不以徳功超居鼎鉉將何以對揚休命追配前人安海內於覆防尊京師而奠枕玆任尢重非臣所堪伏望太皇太后陛下深軫睿慈亟廻成命庶少安於過分免上累於知人

謝表

君勞求賢實出過聴聖職論相非容懇辭拜命以還靦顏無措伏念臣受才至薄造道匪深無所有以及人惟自信而行已逮事仁祖被遇英皇膺前席之眷知奉邇顏之顧問當熈寧之初政近神考之淸光惟知至誠可事明主冀以直道少禆聖時先帝察知不欺聴順所守恩厚侔於天地禮待優於臣鄰思隕首以無從痛上賔之已逺陛下大明繼照庶政惟新祗遹先猷眷求舊物越從散地擢寘近司屍厚祿以空慚罄拙謀而無補屬嬰病苦久賜告休宜從防免之科乃奉庭揚之命延登揆路進備冡司顧非經世之才實玷代天之任日有萬防之愼慮身無數器之兼能辭不獲從居之益懼此蓋伏遇皇帝陛下防膺駿命誕受丕基永惟立政之囏思致生民之義謂職業粹於羣下故加體貌之隆治亂在於庶官必自股肱之助方恭黙以思道將垂拱而責成乃俾瑣才遽當重任臣敢不上體至眷愈堅一心不遺力於餘生庶少酬於鴻造

謝太皇太后表

成命已行難收渙汗力辭如僞終負靦顏祗受以還震惶無措臣竊以經綸天下之務必得名世之才斟酌元气之和實惟宰物之任徳稱其位古難其人矧當宵旰之勤協濟囏難之治伏念臣早緣末學歷事累朝徒罄愚忠無禆至化荷天地生成之徳防山海包納之仁知其一介之無他惟有寸誠而可錄陛下睿明臨照旁及幽遐聖政始初眷求耆艾擢居左省參翊大猷豈聞嵗計之有餘未覩時雍之於變臥家嬰疾曠日瘝官猶圗報於君親已分塡於溝壑遽奉告庭之命並加躐等之恩承乏宰司秉均揆路越處百僚之上榮升三吏之崇夫何迂拙之人驟被爕和之寄此蓋伏遇太皇太后陛下布昭明徳保佑丕基思濟羣生永綏四海惟責成而任下故獨斷而不謀特出淵衷俾司大柄𨿽自昔君臣之防遇如此幾希而當今宗社之安危莫斯爲重臣敢不夜以繼日公爾忘私庶圗毫髮之勤上答乾坤之施

謝優禮表

非常之禮振古未聞不世之恩容身無所伏念臣自嬰疹疾久限朝趨違夙夜匪懈之勤廻日月並明之報方祈病免乃被褒升旣孚號於大庭仍賜告於私室相臣如此舊典所無欲辭則阻覲於天顏欲拜則不防於君命進退維谷戰兢履冰實上賴於寵靈幸小瘳於藥物猶以足瘍爲梗體力未勝詔免造朝俾先治事愈弗遑於寧處終獲遂於懇辭復膺眷注之優曲就疲羸之便諒非獲已乃敢欽承肩輿及門百辟駭視給扶入殿兩宮賜存對咫尺之天威幾顚倒於臣節自昔元勲碩輔大老宗公或以詢謀特加異數豈伊庸瑣乃更超逾顧玆綿薄之餘生益恐危亡之無日此蓋伏遇太皇太后陛下覆載侔於天地恩義兼於君親曲垂卹下之仁特越循常之制𨿽不能陳力就列猶將使同寅協恭慙非論道之才叨被攺容之禮極臣鄰之殊遇損著定之彛儀顧𨿽殺身無以報徳斗筲近器螻蟻微誠苟有益於公家惟常致其死力

遺表

臣聞始則有終物之常理生而必死人之大期垂沒之言哀鳴以敍伏念臣久居散地寖廹頺齡仰被眷知遽當大任伏遇陛下恭黙思道垂拱仰成圗庶政之惟艱登眾賢而共濟臣備位上宰總率羣司嬰疾三時臥家累月殊常之寵曠古罕聞每思糜捐無以報稱常欲竭股肱之力繼之以死圗國家之利知無不爲𨿽喘息之僅存惟憂勤而不已而膏肓之苦藥石難攻將永謝於明時猶瀝陳於愚懇伏望皇帝陛下務學時敏作徳日新體堯舜之欽明視祖宗之憲度奉親思孝守位以仁永建無窮之基益隆有大之業臣𨿽瞑目猶生之年臣無任瞻天戀聖哀切屏營之至

上太皇太后表

臣聞凡物之生必皆反本忠臣之死猶不忘君敢陳屬纊之言上逹垂帷之聴伏念臣天與愚直性惟拙迂謂古道之可行排眾言而自信常欲省躬而無愧事上以不欺被遇累朝照知忠藎擢居上宰斷自睿神伏遇陛下思齊任姒之功誕保成康之聖延登眾正共濟多艱而臣受命以來半居病告造朝之際每荷優容蠲其下拜之勤寵以給扶之禮惟知盡瘁以訖微生聖明之時獨先隕越太平之業不逮落成沒身有銜報國無所伏望太皇太后陛下明昭在位保佑有邦禦六气之中和躋羣生於仁壽疇咨哲乂慮憲祖宗汔登濟於成功不惑移於浮議臣𨿽終螻蟻之壤猶依日月之光永辭聖朝無任瞻天戀聖哀切屏營之至

爲司馬公休謝賜銀修碑樓表

臣康言伏防聖慈差管勾修建先臣光碑樓入內供奉官李永言賫賜臣銀二千兩充修碑樓支費者天恩逺臨優賜下逮銜感泣血未知所報伏念先臣歷事四世惟堅一心晚節遭遇得行所學是以夙夜盡瘁不敢愛身勞心役精繼之以死恭惟皇帝陛下天地覆載日月照臨深軫股肱之虧曲流泉壤之澤卹典之厚超越常倫窀穸送終哀榮已極今丰碑之建復加頒賚矜念存歿感格幽明重惟先臣儉約淸貧未嘗畜積啟手之日家無餘貲聖明燭知俾濟終事伏思前後罕此異恩非臣隕身喪元所可上報待盡丘壠不知所言瞻望天庭臣無任攀戀號殞激切屏營之至

爲司馬植謝賜錢營葬表

右某言伏防聖恩差將作監丞張某催黃河運木就管勾先臣康殯葬仍賜錢一千貫已於今月二十四日遷葬了畢者忠如皦日痛親志之永沈徳及幽泉戴君仁之下逮伏念臣父康篤行成巳力學傳家二聖以似其先人一旦欲加之顯任而頃因過毀已屬沈屙揜遺恨而莫伸委深恩於不報自初告臥以至喪還賜藥賜珍歸賻歸襚優命沓至常分已逾復因匠屬之鳩材俾過家塋而視堋克襄大事無費秋毫此蓋伏遇皇帝陛下禮遇臣工孝治邦國將爲世忠良之勸豈獨臣父祖之私往者不亡當有鬼神之結艸防而含气猶知鳥雀之銜環

謝太皇太后表

致主之心已淪幽壤飾終之錫更躐舊章兆協卜之以時恩殞身而莫報伏念臣祖光以徳業名世嘗擢任於宰衡臣父康以詩禮傳家亦登延於勸講而侈俗方攺哀楊綰之已亡太醫遽臨痛桓榮之未老無祿私室薦罹鞠凶自啟手足之初至掩窀穸之際君命屢至賵賜有加復因匠屬之鳩材俾過家塋而視堋殘喘何力秋毫在官此蓋伏遇太皇太后仁深念功禮不遺舊將博勸於士類豈曲私於臣門克意紹先獨自期於忠孝纒哀待盡兩無報於君親

範太史集卷七

欽定四庫全書

範太史集卷八

宋範祖禹撰表狀

慰太皇太后梓宮發引表【以下代富韓公】

眞馭不畱慈顏莫覩奄及祖庭之禮永違壽殿之居恭惟皇帝陛下感創至深哀號難處儼龍輴之將駕攀鳯翼以無從凡在食毛同增隕涕臣退居田裏阻覲闕庭瞻望宸極臣無任悲哀隕越之至

慰皇太后表

山陵備禮儀衛啟行祖載及期眞遊永逺恭惟皇太后殿下孝思罔極號慕難居瞻服禦以如存望輜軿而不返凡在臣庶同切哀惶臣退老田廬久違京闕不獲奔詣宮庭無任悲殞哀越之至

慰梓宮掩皇堂表

昊天罔極率土同哀逺日有期因山制禮掩玉衣於栢寢閟金殿於泉扃恭惟皇帝陛下號慕難居孝誠備至痛慈闈之永隔哀眞馭之不還億兆之心感涕斯切臣身居田裏心在闕庭瞻望宸極臣無任悲戀殞越之至

慰皇太后表

神山祔卜從先帝以上賔眞宅言歸與厚坤而同久恭惟皇太后殿下奉嚴宗廟致孝皇姑想眞馭以如疑痛徽音之永逺臣退居田裏阻詣宮庭臣無任悲隕之至

慰祔廟表

三殿問安音容永隔九虞畢祭廟貌惟新恭惟皇帝陛下孝極奉先感深追逺天長地久防休佑以無窮春禘秋嘗惟時思而匪懈伏願節哀順變調膳禦宜仰奉宗祧俯安區防臣阻陪慰覲徒切悃誠

慰皇太后表

仙仗徐還容衣長掩升靈淸廟合食宗彜恭惟皇太后殿下追慕增深哀懷罔極惟春秋之孝享感雨露以時思臣不獲奔詣宮庭無任悲殞之至

賀同天節表

伏以朱火司辰薰風應律當眞聖挺生之旦乃皇家累洽之期罄海宇以傾心望帝宸而獻祝恭惟皇帝陛下躬膺駿命寅禦寶圗體幹健以當陽向離明而布治流虹紀慶甲觀誕祥文軌所臻華夷胥抃臣叨塵三事親際千齡退老故廬阻趨魏闕處陶唐之俗豈知帝力之深效華封之民但祝聖人之壽

乞免赴明堂大禮陪位表

合宮蕆事將嚴宗祀之儀宸檢頒恩俾預駿奔之列顧惟衰耄實切兢惶恭惟皇帝陛下聖孝日躋慈仁廣被秩百王之盛典因四海之歡心對越上靈陟配昭考執籩在列拱侯甸以同寅鳴玉造庭儼臣工之率職何圗求舊亦齒陪祠伏念臣自處田廬久嬰疾疢步趨多梗拜伏爲囏懼殞越以無堪顧恪恭而難勉徒荷乾坤之施曲廻日月之光惟同擊壤之氓預享寜神之福心搖魏闕莫申顯相之容夢想鈞天阻聴我將之頌臣以老疾不獲依詔奔詣闕庭無任瞻天感聖戰汗激切屏營之至

謝詔書允所乞表

昭事上神特降陪祠之召閔勞黃髮復推從欲之恩祗荷寛優伏增榮悸伏念臣久塵爵位無補聖明𨿽退老於故廬實系心於魏闕尙紆宸眷洊沐恩波將嚴享帝之儀俾預造庭之列防奉自天之命豈當俟駕而行俯念殘年素甘多疾奏囊封而懇惻望宸極以踟躕莫克駿奔惟懷惕厲伏遇皇帝陛下至仁廣覆大徳兼容知其筋力之衰旣難爲禮免其道路之苦俾遂養屙頒溫詔以撫存荷淸衷之矜允禮加舊物風厚寰區冀畢餘生仰酬鴻造

賀明堂禮畢表

五室奉祠嚴祖宗而陟配諸神受記祚邦國以流光熈事備成普天同慶恭惟皇帝陛下防恭寶位駿恵先猷澤浸羣生化孚四表建大中而順帝茂馨徳以事神載謀載惟祗率精禋之典我將我享式隆孝治之風物采備陳福祥紛委禦中天而發號宥率土以均恩書軌所臻動植咸遂臣退居田裏阻覲闕庭徒傾就日之誠莫預稱觴之列

辭免轉司徒表

明緡忽降寵數並加內自省循交深震栗伏念臣本由孤進仰防先朝擢居三事之崇謬處眾賢之列當仁祖禦圗之久惟英皇毓徳之初於時執政之臣肇啟建儲之議計安社稷乃惟報國之宜力贊聖明是亦秉均之職九廟威靈以在上慈闈保佑以居中景命有開大統終集實由天啟諒非人謀敢伐善以稱功期抱忠而沒世年逾二紀事歷三朝退安田裏之居俯廹桑楡之景豈意故臣之奏議仰紆當寧之覽觀特簡淵衷遽形褒詔敷聞華夏震聳縉紳渙大號於明廷霈鴻恩於私室發自睿斷匪由僉諧特遷五教之司益重三階之秩顧玆衰朽敢冒寵榮且旣往之功復何足錄而非常之澤義所當辭伏望皇帝陛下俯亮丹誠愼行過賞聴輟出綸之命免貽據蒺之災重念臣早玷近班素安拙分年將及耄寵則逾涯已竊位於公槐仍兼華於將鉞當知止之日豈饕榮之時𨿽蒙虞帝之念功曷稱武公之善職由衷之請報可是期

謝明堂加恩表

世室奉祠明庭渙號鴻恩俯被黃髮爲榮伏念臣素乏異能早逢亨防荷三朝之眷遇秉二府之鈞衡徒膺體貌之隆豈有涓埃之補迨引年而遂請防佚老之推慈獲偃息於故廬幸優防於聖日伏遇皇帝陛下講求國典親饗明堂對越上靈嚴配昭考受皇天之篤祐擁宣室之蕃釐麗澤丰融羣生鼓舞薦紳防福朽枿回春顧惟殘槁之姿均被厖鴻之渥矧更新於官制特序正於文階圖鼎餁之前勞形贊書之厚奨衰悰感槪舊蓽光華𨿽居畎畝之微敢忘天地之施

謝轉司徒表

渙汗難收末由懇避宸章申答重荷褒嘉祗受以還震惶無措伏念臣早緣末學進齒淸朝誤防仁祖之知擢備宰司之位迨英皇之嗣服長樞府以秉均曽無補於聖猷遂出修於藩職熈寧初載睿哲統天入居論道之司重辱攺容之禮屬嬰疹疾靡效毫分幸賴曲全始終久遂休佚豈意登儲之請仰關當寧之懷特追念於前勲俾對揚於休命顧臣何力冒此殊榮此蓋伏遇皇帝陛下駿恵先猷纂隆下武推至仁而求舊舉懋典以記功上昭神祖之明丕承文考之志不遺耄齒猶錄微勞𨿽貪天之功古有明戒而惟帝之念敢不奉承當仁寧負於靦顏追孝實彰於睿徳昔爲羽翼之助者隠不復顯書龍蛇之詩者死而後知逢時之榮在臣何幸顧廹桑楡之景曷酬天地之仁

謝男受閤門祗表

有命自天延賞於世祗奉宸防弗獲懇辭俯念衰遲豈勝感慰伏念臣本興孤族幸守素風惟忠孝以傳家非公侯之繼世致位上宰席寵三朝何圗退老之時猶被褒功之典中臺進秩弱息預榮斷自淸衷加於私室此蓋伏遇皇帝陛下天臨萬防子育黎元追先帝之升儲眷輔臣之定防以爲固社稷者猶將宥其十世詔爵祿者所以馭於羣臣體虞帝之寛仁法周家之信厚特推懋賞以及貳宗因垂勸於將來故深矜於舊物臣敢不知恩所自重義於生𨿽典謁無能益勵教忠之訓儻析薪克負俾酬及幼之仁

辭免冊命表

君牙拜命祗聖訓以奉承史佚贊辭在臣工而曷稱輒殫悃愊上冒髙明伏念臣起自諸生謬塵三事乏代天之逺用竊浮實之隆榮眷求輔政之初嘗有登儲之請因推懋賞追錄微勞矧惟吿老之人當避涓辰之禮伏望皇帝陛下特廻睿聴俯徇私誠罷法扆之臨軒寢明庭之發冊庶安止足之分免昭過溢之尢

慰慈聖光獻太皇太后大祥表

再期之喪三代所共禮制有限聖情無窮適臨祥事之辰深切永懷之感伏惟皇帝陛下奉先思孝追逺厚民體髙宗之宅憂同大舜之終慕上尊祖統防遵服重之文仰法天時俯就立中之制淵衷軫念率土同哀臣以告老不獲奔詣闕庭云云

遺表

臣竊以天地者生成之本故物終必復其初君父者倫類之先故人死不忘其報垂沒之懇泣血以陳伏念臣夙以薄材起於孤族思有爲於當世竊志學於古人進防休明寖躋華顯奉使方彊之敵馳身不測之淵仰憑宗廟之靈復繼先皇之好仁皇帝以臣粗知忠義嘗冒險囏擢自諸生俾司大政英皇纘服慈後臨朝入長天樞助宣聖化陛下大明繼照濬哲統臨祗遹先猷眷求舊物延登三事委總萬機任遇不殊於兩朝優禮實冠於羣後而臣拙謀無補衰疾有加乏期月之成功辜帝心之妙簡守藩無狀報政蔑聞俄得請以告歸俾養屙而自便曲全終始許遂退休間者聖孝奉先皇明燭隠尙忝防勲之拜特遷掌教之司而臣沈瘵日侵頺齡愈廹蓋桑楡之向盡非藥石之可瘳重念臣歷事三朝辭榮一紀年登八十位正三公進則光顯於朝廷退則安佚於田裏在臣揣分何啻逾涯故𨿽喘息之僅存惟抱忠誠而不已臣常思竭股肱之力繼之以死徇國家之急奮不顧身苟蹈義而可爲𨿽沈族而不悔今乃幸終牖下獲盡天年將歸窀穸之墟莫效糜捐之節顧瞻白日睠戀明時受恩不貲圗報無所伏望皇帝陛下欽承寶命光宅慶基養气志以如神憲聰明而作後臨下以簡守位以仁躋俗雍熈之期納民富壽之域臣𨿽瞑目猶生之年臣永辭聖世無任瞻天戀聖激切屏營之至

代範堯夫辭給事中兼侍講表

右臣準閤門報已降吿命除臣給事中兼侍講者臣竊以門下封駁之職實惟出納之司苟非公忠正直之人無以振舉綱條論議得失選任所重實難其才伏望陛下日親儒臣啟發聖學勸講帷幄敷陳典訓必得經術行誼之士厚重端方之臣緝熈光明陪侍左右臣久去朝廷待罪外官識智闇淺記問渉獵加以衰遲心神耗廢學憂不講經患不明將何以供奉禁密仰承訪逮兼是二職皆非所堪聞命震栗靡所自容又臣與司馬光舊爲姻戚臣左省義亦有嫌伏乞天恩聴許引避亟收誤寵遴簡眾賢必得時髦以副眷委所有告命不敢祗受

代楊中散遺表

臣聞生則盡忠乃人臣之常守沒猶有戀惟君父之難忘輒陳忍死之言仰瀆蓋髙之聴伏念臣早由科舉進齒仕途愼守詔條悉心民政惟謹廉而潔已【闕】勤恪以在公未嘗枉道以事上官附勢而取髙位宰司五邑典守三州𨿽無可紀之能薄有見思之愛徒積勞於嵗閥遂升秩於卿曹洛邑分臺蓋免守麾之責祠庭領職益懷屍祿之慙伏遇宗祀熈成鴻恩普被更新官制敷錫臣工特易文階仍疇封邑而臣頺光已薄衰病內侵杳杳重泉將歸於幽壤昭昭白日永謝於明時顧無論報之因徒切哀鳴之懇伏望皇帝陛下禦中和於六气同長久於二儀聚防百祥覆庇四海臣𨿽瞑目猶生之年重念臣自歷官途逾五十載未嘗被監司之刺舉煩朝憲之譴訶內揆始終實無愧悔猶希漏澤俯及微宗輒瀝悃誠敢援故實臣今有孫男某粗承家訓未齒官榮伏望聖慈特賜於文資內安排臣永荷及泉之恩敢忘結艸之報臣無任瞻天戀聖激切屏營之至

代唐通直提防利州路刑獄謝上表

中寧頒恩外臺領使載驅傳遽已案部封祗荷甄升伏增震悸伏念臣材資最下術業無聞徒服教於義方遂防名於士路備員冗吏絕意榮階防召對於燕閒獲親聆於謨訓防有嶠南之役俾爲湖外之行惟罄忠勤懼辜選使擢參公掾旋屬家艱起哀疚之餘生貳轉輸於外計猥惟孤進盡出淵衷當右輔之劇煩顧小材之綿薄一塵官次三換嵗華曽無奏最之能宜被黜幽之典敢期易地仍委案刑叨任使之寖隆荷寵靈之下矚惟岷梁之舊域邇庸蜀之奧區封壤𨿽遐獄訟素簡俯容防勵分職糾防此蓋伏遇皇帝陛下剛健博臨髙明廣照總覈英髦之效不遺疎逺之臣特収轉餉之微勞進備宣條之乏使臣敢不上體欽卹志期肅淸俾山谷之遐氓識朝廷之恵澤益殫犬馬之力圗報天地之私臣無任云云

代楚待制謝再任崇福宮表

宸扆頒恩琳宮分職載循衰朽祗荷寛優伏念臣世緒單平天資闇淺誤膺煩使寖履榮塗曽無尺寸之長諒乏涓埃之補延登天閣久塵侍從之班委總價藩薦被幹城之寄自戌歸於外閫獲退領於祠庭屢易嵗華坐糜祿廩及玆滿秩輒復冒聞敢期從欲之仁特遂庇身之請此蓋伏遇皇帝陛下至仁天覆大徳海容無一物之遐遺俾羣生之咸若故𨿽蒲栁之質猶霑雨露之私冀竭微誠仰酬洪造

代忠文公遺表

臣聞生也有涯卒隨於物化人之將死尢切於情言易簀以正其終視壙而知所息敢忘忠懇仰列睿聰伏念臣起自孤生出逢華旦蚤備諌垣之職誤膺仁祖之知入三朝之禁林侍二帝之經席堅一心而事上冒萬死以進言荷山海之兼容返耕桑而自樂伏遇陛下大明出震盛徳承祧延登正人眷求舊物錄臣初議進陟峻班逺追尙齒之風特降邇英之召而臣已不任於筋力阻趨覲於威顏旣獲懇辭復遂休佚竊惟禮樂之大實系國家之隆臣在先朝嘗陪末議是敢輒伸所學猶惜餘生克諧金石之音仰備廟堂之奏方志願之永畢廹年齡之已頺儻聖作明述之有成則朝聞夕死而無憾伏望皇帝陛下日躋聖敬時憲聰明畜徳新其輝光典學念於終始刑孝風於四海冒仁澤於羣生追堯舜之隆名揚祖宗之大烈臣𨿽瞑目猶生之年臣永辭聖世無任悲戀激切屏營之至

上太皇太后表

臣聞自古有死乃前聖之訓言君子曰終亦先賢之志願啟手足而知免視丘原而與歸猶陳垂沒之誠上逹蓋髙之聴伏念臣本由孤進素乏異能被遇仁皇擢居諫省期於死職不敢愛身曁防英祖之知再入禁林之直神宗皇帝召從近輔復寘邇聨惟堅一心如事二帝辱賜骸骨許歸田廬荷天地之兼容戴丘山而莫報犬馬之齒逾八十年麋鹿同遊幾二十載伏遇陛下翊扶眞聖保佑丕基登進羣賢眷求遺老錄至和之初議加祕殿之華資仍推延世之恩以及負薪之息召陪經幄起領祠宮特矜枯朽之餘再遂佚休之請得以攷正鐘律之法講明禮樂之原莫獲造庭克諧奏禦方同百獸之舞未覩三雍之成而臣年已廹於桑楡疾無瘳於藥石將歸黃壤難戀明時方今天人和同夷夏歡悅功莫髙於任姒俗將躋於成康儻制作之有期𨿽隕越而無恨伏望太皇太后陛下深惟廟社之重仰對祖宗之休澄宸慮於繁機納天和於沖气加膳玉食頥神法宮永庇烝民之生益隆萬壽之祉臣永辭聖世無任悲戀激切屏營之至

代呂正獻公遺表

臣竊以死不忘君乃人臣之常節窮則反本惟生物之大情𨿽余喘之至微猶孤忠之未泯伏念臣早由末學進備邇聨重膺累聖之知克紹前人之烈材力不逮豈期位列於三公气血早衰敢望年逾於七十伏遇陛下踐盛徳之阼擁無疆之休思庶政之惟艱圗舊人而共濟給扶以登文石之陛特班以拜大昕之朝顧未能致主於唐虞躋民於仁壽慚無補衮之效已廹首丘之期伏望皇帝陛下思先帝之緒以遺大投艱奉文母之訓以永世克孝不替詢謀於黃髮勿忘視戒於丹書作徳日新務學時敏無爲以守至正好問而察邇言崇成聖功永對宗祏臣沒而不朽尙依日月之末光死者有知𨿽爲泉壤而受賜臣無任瞻天戀聖激切屏營之至

上太皇太后表

臣聞學不羨生古皆有死惟歸全而知免乃得正以吿終敢忘垂絕之言上冒蓋髙之聴伏念臣夙聞前訓早服近僚席累世之弓箕備六朝之鼎鉉升降相與休戚是同伏遇陛下思齊任姒之功誕保成康之聖延登眾正共濟多難而臣入侍經帷進陪冡席獨膺一相之任愧乏三年之成屢陳請老之言歷罄避賢之懇重辱攺容之禮特躋論道之司同軍國之謀謨參師保之輔導尙貪天寵往踐世官惟髙位之疾顚矧羸軀之多病僅存殘喘猶抱孤忠𨿽深軫於慈宸訖無瘳於藥伏望太皇太后陛下儲神蠖濩澄慮穆淸疇咨哲乂之良顧諟祖宗之憲納民仁壽躋俗雍熈則臣𨿽委骨於重泉猶銜恩於永世臣無任瞻天戀聖激切屏營之至

範太史集卷八

欽定四庫全書

範太史集卷九

宋範祖禹撰表

賀升許州爲潁昌府並徳音表【以下代王樂道侍讀】

伏覩某月日勅命升許州爲潁昌府今月某日徳音赦潁昌府管內徒罪以下並蠲放秋稅進士免解賜耆老粟帛祭山川祠廟者太嶽舊封伊昔建旄之地黃圗近輔惟時啟聖之基爰錫嘉名特開新府上奉祖宗之慶俯慰臣民之心當扆顧懷寰區抃蹈臣竊以帝堯光宅肇發於唐邦孝文纂承越從於代邸然未有邇王畿而夾輔固宗子之維城遂升明兩之輝以久太平之運珍圗大定景命有融考濬哲之勃興在冊書而絕擬恭惟皇帝陛下大明出震盛徳統天丕承五聖之休髙視百王之表惟英考禦圗之始席仁皇累洽之期陛下天授至神地居上嗣溫文夙茂淵懿日躋於時特隆主器之儀初被撫軍之寄疏封東土仗鉞南邦允當四海之宅心奉答皇天之眷命旋膺帝典登踐儲闈歷數在躬謳歌歸啟運屬離明之盛嵗逾星紀之周命式九圍光被四表乃眷興王之舊聿懷追孝之誠冠潁府之大名卽許昌之故號合爲美稱用協休祥明命惟新鴻恩下霈宥罪寛賦招亡禮神甄錄賢能優卹耆老神祗共喜動植交歡況臣被遇靑宮觀光朱邸潛躍之始攀附最先仰麗澤之洊加與羣黎而同慶阻預稱觴之列徒傾就日之誠榮幸之私倍萬倫等

謝傳宣撫問表

今月日入內內侍省內東頭供奉官某乙至西京伏防聖慈以大行太皇太后山陵並祔葬事臣幹治悉已辦集傳宣撫問並賜臣茶一銀合者先後在天方飭尊崇之禮屍臣謹職特加撫諭之恩拜以受言感如挾纊恭惟皇帝陛下徳齊天地孝格神明銜罔極之深哀嚴送終之大事瞻原陵而感慕知臣子之勤勞臨遣使軺俯傳天問念違離之嵗久憐衰朽之力殫載聴絲言如親咫尺乃頒茗飲俾滌防煩況臣早翊儲闈今司宮鑰夙夜匪懈惟知勉效於公忠日月有明敢謂特回於私照益當盡瘁仰答見知

謝山陵禮畢表

今月十日慈聖光獻太皇太后山陵禮畢者云收仙馭從列祖之威神天作崇丘與厚坤而長久克終襄事幸免瘝官伏以先後扶持保佑之功邦家永賴陛下報復尊崇之志典禮極隆申詔有司恪共大事嗟上賔之遽逺廹同軌之屆期臣夙夜在公寢食俱廢猶懼不及豈敢遑寧資羣吏之鳩功致多儀之肅給此蓋伏遇皇帝陛下大孝格於天地至行感於神明遐邇一心中外畢力靈祗幽贊先寢永寧曲全守土之臣俾逃曠職之咎臣荷恩實厚居守方遙無任瞻天望聖激切屏營之至

祔葬禮畢謝表

今月十日濮安懿王二夫人祔葬禮畢者寢園祔卜眞宅言歸克成三板之封永閟六珈之服訖無曠失苟逭譴訶臣竊以濮王二夫人福慶所基音容久翳未備葬禮實軫聖情因展事於橋山俾制儀於藩國二役並作庶功實繁廹先逺之屆期幸烝徒之克集此蓋伏遇皇帝陛下孝嚴宗廟惇睦懿親追逺以厚生民送終以當大事禮儀悉備兆宅以安上承英考之聖靈永慰濮園之泉壤惟庀司之官守免獲戾於簡書臣分職畱都阻覲宸闕無任瞻天望聖激切屏營之至

謝宣賜銀絹表

伏準宣命以臣修奉慈聖光獻太皇太后山陵了畢賜臣銀一百五十兩絹一百五十疋者橋山展事曽無述職之能宸扆頒恩猥被賞勞之典載自惟省深積靦慚臣聞以庸制祿則下不覬覦先事後得則人無僥幸故功大者其禮厚力勤者其報優授受靡虛勸沮斯在伏自軒宮掩耀宸極纒哀四海遏音共奉宅憂之政萬邦同軌恪承送往之儀而臣居守都畿典司陵寢固當上體聖孝祗率官常竭臣子之至情奉邦國之大事庀徒僅集卜兆克成皆上稟於睿謨實俯資於眾力凡居執事敢憚服勤至於道路所經次捨之設惟懼不供之獲罪豈謂有勞而可書錫外府之貢金加丘園之賁帛顧玆忝冒深切兢惶此蓋伏遇皇帝陛下大孝格天至仁育物使人不求其備序情而閔其勞上嚴聖後之喪內盡神孫之志務從優厚以稱尊崇顧無補於涓埃亦預霑於寵賚𨿽賞之寧僭曲存勸善之方而受以無功豈逭伐檀之刺誓殫忠力仰答恩私

皇后賜絹謝皇帝表

云軿逺降方展禮於因山星使俯臨遽頒恩於守土宮庭之積私室是充祗受以還兢惶無措伏念臣典司筦籥營奉陵園駿奔逺郊迎扈仙蹕屬母儀之屆路修官守以在公曽無供億之勞僅免曠瘝之責已荷內朝之大庀復叨實篚之殊恩仰戴便蕃實爲僥冒此蓋伏遇皇帝陛下教先宮壼徳禦家邦禮尊奉於宗祧恵曲加於臣子體乾坤之覆載品物不遺並日月以照臨光明下濟推恩有自論報何階冀竭愚衷少酬鴻造

謝徳音表

陵寢卽安甫終於大事宗祧升祔肅奉於明禋孝惻宸衷恩覃甸服詔音所被蠢類相歡恭惟皇帝陛下祗遹詒謀布昭明徳極奉終之盛禮廣立愛之慈仁眷言二宅之郊爰及三城之壤陵土旣復役車告休謂眞馭之所遊意聖靈之降格哀矜庶獄悉緩於眚災甄序百工特疇其勤績賜田租於農畝蠲屋粟於經塗開釋逋逃之辜申嚴樵采之禁恩被動植徳歆神人臣等分職畱都叨司陵邑恭陪營奉幸免曠瘝已防寛宥於簡書更獲究宣於睿澤感抃踴躍倍百常情

慰蜀國長公主薨表

臣某言得進奏院狀報今月十七日蜀國長公主薨謝輟朝五日者主第纒哀天支掩秀訃傳中夏慘結輿情伏以故蜀國長公主柔靜宜家肅雍成徳鐘先朝之至愛有賢女之令聞姆教弗煩化風自逺早築王姫之館大開蜀土之封宜茂享於修齡永增徽於寶萼而穠華蚤落藥無瘳倐爲降渚之防遽終歸妹之祉恭惟皇帝陛下念深同气愛本篤親趣駕臨喪驚復衣之不返廢朝出令極卹典以追榮況宗祧之升祔猶新昭寢之哀思未逺重此悲惻撓夫睿神伏願推理於難諶割情於無益上釋慈闈之悼念俯安羣下之憂惶臣掌鑰畱都違顏法坐莫由慰覲徒切悃誠

賀明堂禮畢表

饗帝報功極聖人之能事配天嚴考舉有國之盛容熈典備成鴻恩誕布聲名所曁抃蹈攸同恭惟皇帝陛下神智在躬至仁守位法陶唐之稽古専講於舊章放帝嚳之執中丕冒於羣品荷三靈之眷命因四表之歡心練日季秋戒期百執齋宮蠖濩儲精意以致防淸廟顯嚴展孝思而入祼然後禦六龍而旋軫躋五室以交神黍稷馨香式昭於明徳金石擊拊備薦於和聲辟公顯相以在庭侯衛駿奔而率職靈心昭格景貺洊臻發大號於中天均洪休於率土巽風鼓舞兌澤丰融凡在萌生率同茂遂臣幸班持槖阻預侍祠守籥畱都病嘆周南之滯受釐宣室何階前席之榮

謝傳宣撫問賜藥差醫官表

今月一日某官某乙至西京伏蒙聖慈特賜傳宣撫問並賜臣湯藥一銀合仍差醫官某乙看醫臣所患者王人俯降天語遙臨頒藥品之良俾蠲除於積疢詔醫師之屬就診療於微軀九死之餘再生可望祗荷憫卹伏切兢惶伏念臣自領畱都實殫拙力顧久屍於爵祿冀少效於涓埃惟成周分正之郊素稱多事屬先後因山之禮仰廹嚴期夙夜在公寢食俱廢惟知竭節且昧養生甫及暮春已動累年之病苦載離炎暑復加百體之尫羸寒熱交爭於肺腸瘡痏外毒於肌革精魄飛越蓋積勞而損神視息眇緜嗟鮮食而伏枕藥餌苦口極瞑而弗瘳疾痛呼天廹困窮而反本輒傾血懇仰吁宸閽豈謂皇帝陛下曲記舊臣特回睿眷恩深覆育軫父母惟疾之憂徳過生成念犬馬至微之命逺馳星使傳諭堯言仍分禦劑之珍更委國醫之妙慈仁俯被沈瘵復蘇顧玆望外之所加豈盡生涯之可報臣謹當専精飲藥委命就醫儻肉骨以生存誓沒身而酬補

辭觀文殿學士正議大夫表

恩惟求舊賞乃及私聞命若驚撫躬無措伏念臣本由孤進仰防先朝徧躋臺閣之榮詎有謀猷之補徒以朴忠少與狷直自將當陛下潛躍之初首東朝翊防之選回淵講學最承訪逮之私內寢問安日奉溫恭之徳寖叨誤寵進履亨衢掌右掖之贊書奉西淸之密議旋升內閣之直出領全秦之師屬景命之有開方儲闈之肇建亟膺嚴召俾預下僚遽承英馭之賓天幸防飛龍之撫運擢居憲府曽無報稱之能斥守輔藩曲荷保全之力越從舊許入領大農復違去於邇顏尙保釐於西洛守符屢易報政蔑聞俄得請於別臺幸卽安於私館衰遲晚節蹭蹬十年已絕望於榮塗惟系心於魏闕間自淮陽之臥再司鼎邑之繁疲力已殫頺齡浸逼養生素拙多病日侵旣歷三時僅存余喘曠瘝斯久隕越是虞方哀吁於宸閽丐生還於裏捨忽奉自天之命特加躐等之恩載自揣循實爲僥冒伏望皇帝陛下至明日照洪造天垂延登俊髦愼假名器聴輟出綸之命俾安據蒺之憂況當陛下旰食九重勵精百度憲章前古董正治官曷可無功而進階豈容越次而受職輿情共駭自訟何安重念臣疾疢未瘳醫療方切實懼滿盈之咎敢饕寵數之榮髙位疾顚昔賢明戒由衷之請報可是期

謝觀文殿學士正議大夫表

渙汗難收絲言俯諭末容懇避徒積兢惶恭惟先朝經始內殿聚典學之古訓延備問之宗儒擇人甚囏其職多闕必踐二府乃居此官未有夐越等夷輒假名器上聖有作百度惟新稽古建官任人立政始定大夫之位以易貳卿之聨諒惟考績之明乃預升階之典如臣者識非慮逺學不知方歷事三朝叨塵二禁震闈調防慚無羽翼之能甸服蕃宣屢被股肱之寄素甘多疾久去近班荷大徳之包容嗟微生之屯阨自膺睿防再領畱都甫及周星半居病告危衷備列委照曲臨防降侍醫俯救殘喘薦被出綸之命並加躐等之恩內揆無功敢當誤賞𨿽露章之甚苦終賜禮之靡兪祗服寵榮實逾涯分此蓋伏遇皇帝陛下布昭明徳保宥羣生承英考之烈光禦寰區之泰定謂啟封之地已優復於黔黎賜履之邦亦恵霑於動植追惟潛躍之始猶錄攀附之勤因宗祀之休成霈鴻禧而普被方敍勞於庶尹亟興念於遺簮推潁邸之餘恩記儲宮之舊物力排羣議深簡聖衷將特示於寵私故靡循於功次臣敢不益親醫藥彊整筋骸冀畢桑楡少酬塵霧

謝加開府判大名表【以下代韓康公】

進階極品易鎭別都懇避莫遑冒榮有靦伏念臣才非經濟識昧幾深兩塵鼎鉉之司累玷節旄之寵頃從詞館起涖洛師廹神考之遺弓奉裕園之復土遽被中天之命再叨朔部之行肆覲闕庭仰祈旒扆冀遂乞身之請靡收渙汗之恩顧殘槁以何堪豈勤勞之敢憚勉祗成命深積愧懷矧乃相印聨華天倫並列逢辰之幸曠古莫儔此蓋伏遇皇帝陛下濬哲統天至仁浹物責成羣後分治九圍圗任舊人特舉懋官之典奄受北國俾修述職之勤誓竭疲駑仰酬覆育

謝太皇太后表

禮均三事寵冠文階節制諸軍任隆藩閫伏念臣早緣末學進齒近班被遇累朝歷年四紀𨿽朴忠之自竭無嘉績之可書夙聞知止之風屢有告歸之請邇者對揚宸陛親奉徳音疊貢需章特紆使節懼頻煩於睿防敢確守於私誠終叨將相之榮尙被腹心之寄顧循朽質深切汗顏此蓋伏遇太皇太后陛下保宥羣生照臨萬國眷求舊物宣布上仁錫以龍光玆及臣工之品倚之屏翰特嚴宮鑰之司惟誓麋捐以圗報稱

辭免恩命表

恩惟厚下曷可誤加賞異及勞豈容虛受伏念臣早塵上宰出守別都愴神馭之賔天屬橋山之卜壤八荒同軌極喪考之深哀七月戒期嚴送終之大事而臣典司陵邑申畫畿封曁復土之克成乃居官之所職惟虞獲戾敢謂書勞上簡聖衷誕宣庭告進陪多賦衍食眞封懍如蹈渉於冰淵敢避瀆煩於旒扆伏望皇帝陛下特回宸聴深亮愚誠亟收出綍之恩俾逭伐檀之刺恭祈報可詎敢飾詞

上太皇太后表

明綸薦降寵數並加義所當辭情難冒處臣向以典司宮鑰修奉寢園竭臣子之至情嚴邦國之大卹實惟官守非曰事功而況萬國防同百執奔走共奉因山之禮豈繄守土之勤麗澤天垂明庭辰告益疏井賦增食爰田夫何送往之微勞乃預報功之懋典伏望太皇太后陛下曲回睿聴深軫淵衷輟成命於已行愼褒章之或過俾安愚分庶協公言

再免恩命表

記功惟厚祗寵靡遑恭布危誠未奉兪防臣竊以愼終追逺以惇教義之風送往事居當竭公忠之力臣備位藩鎭服勞國家何足言功乃防推賞伏望皇帝陛下愼司名器深察肺肝特寢過恩免貽公議

上太皇太后表

宸暉下濟睿澤曲加敢避瀆煩必期兪允臣竊以命書之寵井賦之封表疏爵之隆恩系馭臣之大柄非其分義𨿽一介以難加苟有勲勞則萬鐘而可受臣職當居守禮在奉終乃事國之所宜顧何顏而冒處伏望太皇太后陛下俾人浮食愼賞罔功深矜悃愊之誠特輟褒優之命

謝表

因山制禮奉神考之眞遊復土書勞錫屍臣之壤賦弗容懇避惟切兢榮伏念臣席寵累朝受恩奕世義均休戚任處蕃宣方聖寧之宅憂當臣工之走職共襄大事咸底庶功惟殫夙夜之勤敢期日月之照此蓋伏遇皇帝陛下奉先思孝守位以仁眷惟西屏之臣實司同軌之防爰加懋賞特越常倫益圗報國之忠仰答念功之賜

謝太皇太后表

命出吿庭恩加守土懇辭弗獲祗受尢慚伏念臣傾蒞別都奄承遺訓方切上賔之痛已驚先逺之臨祗率羣司克集大事而況中外咸獻其力遐邇各致其誠豈臣獨勞膺此異數此蓋伏遇太皇太后陛下穆淸垂照睿哲宣慈知臣子之服勤重原陵之送往贊書示寵率土知仁誓竭精忠仰酬鴻施

北京謝上表

分正成周獲辭宮鑰偃藩全魏復總兵符祗荷寵光伏增震悸伏念臣久塵近列仰際先朝委秉洪鈞再司上宰一違鼎鉉累建節旄引年則過於從心報國惟知於盡力頃從西洛入覲邇顏歷陳匪石之誠願遂歸田之請疊膺睿防莫奉兪音終叨衮鉞之榮重被翰垣之寄此蓋伏遇皇帝陛下仁如天覆明與日升方庶政之始初飭羣工而勵翼深簡股肱之舊曲加體貌之隆乃登進於文階俾殿臨於巨屏臣敢不上體至眷乃心本朝防修述職之勤勉企壯猷之效誓堅晚節仰答鴻私

謝太皇太后表

保釐洛宅曾無分正之勤偃息魏藩更委居畱之重方臨舊部祗荷渥恩伏念臣被遇累朝歷年四紀秉鈞宰席再塵上衮之司授鉞齋壇薦忝元戎之寄惟朴忠而許國無敏智以過人顧廹殘年久司厚祿未遂乞身之請復膺渙汗之恩此蓋伏遇太皇太后陛下懋建大功敷求至治仁惟圗舊道在宣慈眷朔野之奧區爲浚都之巨屏洪流蕩析生齒墊昏郛郭阽危耕桑失責老臣之綏輯分聖寧之憂勤特加三事之宜俾修連帥之職臣敢不恪恭夙夜彊勉事爲庶圗毫髮之功上答乾坤之施

範太史集卷九

欽定四庫全書

範太史集卷十

宋範祖禹撰表狀【牋功徳疏右語附】

求退第一表【以下代文潞公】

竊以不能者止蓋量力以效忠有疾則辭豈愛身而避事輒殫悃愊上冒髙明伏念臣學古迂疎受材淺薄惟不欺而行已敢有志於濟時徒以辱先朝過聴之知荷陛下非常之眷越從散地擢處近司𨿽智力之已窮諒毫分之無補屬嬰衰病累渉旬時沈綿幾及於膏肓羸瘠僅存於皮骨桑楡向暮藥物難瘳未知朝謁之何期惟恐顚隮之無日千鐘賦祿豈髙臥而可當三事列居非養屙之所處夙宵興念惕厲匪寧何待人言固當自省伏望皇帝陛下仁深惻隱明燭幽微曲成萬物之宜不奪匹夫之守使其全進退之義察其無矯激之心早賜允兪俾遂安養伏乞除臣宮觀差遣一任下情上逹必冀於感通人欲天從誓期於得請

二

忱辭仰請初冀於必從溫詔報聞敢煩於曲諭荷並容之至廣增危懼以彌深再瀝由衷仰祈垂鑑伏念臣少而志學出則事君豈徒幹祿以代耕顧已委身而許國竊欲粗行其志庶幾有補於時在畎畝以無忘矧廟堂之或處自陪機政思竭愚忠蓋欲知無不爲期於死而後已儻非疹疾敢就便安防賜吿之恩已將彌月在具瞻之位曷可瘝官久處公居坐屍厚祿豈敢慕名而自潔蓋惟揣分以難安伏望皇帝陛下感動至仁哀矜舊物回大明之久照察一介之微誠賜以殘年全其素守使得上還重任退卽散僚則臣永荷生成之恩猶圗隕越之報

三

疾難自力蓋將止於不能聴未及卑尙莫從其所欲敢避再三之瀆終期開可之私臣伏自學古以入官常欲捐軀而報國在下位猶將竭力備輔臣豈敢憚爲所惜者難際之時所處者可行之地初心未遂羸疾已侵彊力外殫疲神內竭革膚日削食飲至微顧此形骸已臨溝壑況復眷存特厚禮貌加隆累降侍醫頻煩詔使垂天地大生之徳軫父母惟疾之憂展轉伏思戰兢無所非不欲力圗報塞勉就痊除而勿藥難期造朝曷日所以懇祈引避實不遑寧伏望皇帝陛下深諒至誠曲加大惠察臣力小而任重閔臣福過而災生處以閒官俾安拙分肉骨之賜沒身敢忘兪允爲期屏伏以俟

再求退第一表

竊以論道經邦惟人乃可以勝其任陳力就列不能曷可以彊其爲輒瀝愚誠上干天聴伏念臣久安散地寖廹頺齡猥以薄才遽當大任伏遇陛下恭黙思道垂拱仰成圖庶政之惟囏登眾賢而共濟臣位上宰總率羣司而嬰疾三時臥家累月虧君臣之至敬損著定之常儀每自省循不遑啟處威顏咫尺莫伸下拜之勤病骨支離猶貪攘臂之祿復以足瘍爲梗步履益艱賜告滋多在公幾廢不惟非養疾之所亦恐違責任之宜豈可瘝官猶將卒嵗伏望皇帝陛下曲垂昭鑑深惻至仁閔枯枿之逢春榮華無幾哀疲駑之盡力驅防何堪特解近司俾安散秩儻未塡於溝壑猶圗報於毫分

二

囊封有請恭布悃誠綸防載頒曲垂訓諭荷眷存之至厚增惕厲以彌深敢避瀆煩必祈開可臣伏以君爲元首臣作股肱休戚所均逸勤胥共旣委身而許國敢避事而貪生況臣親逢難際之時道在可行之地豈不欲久安祿位益勉事功而力不逮心事將違願嬰纒多病困阨百罹舊痏未平新瘍復潰形骸若是溝壑可虞豈可猶居三吏之崇徒竊千鐘之廩廟堂之上乃處病夫軒冕之榮仍加槁質實恐累國誠非愛身伏望皇帝陛

下洪造曲成至明委照【闕】

俾全進退之宜特示始終之賜上還相印退卽裏居則臣永荷更生之恩敢忘九殞之報

三

臣以久嬰沈疾累貢危誠【闕】

頻煩睿防尙閟兪音義不遑安言非獲已臣竊以上宰之任大君是毗師長百僚儀刑近列巨川舟楫將濟艱危大廈棟梁豈容撓弱當靖共於夙夜以帥正於朝廷而臣受命以來半居病告造朝之際每損國容復歸臥家又已逾月革膚益削喘息僅存儻勉彊以能支必疲羸之愈甚內則萬目所視外則四夷所聞豈可尙備冡司猶屍重祿邇者合宮蕆事百執駿奔旣免侍祠又違宿衛端居公館阻受釐宣室之朝近望闕庭有臥病周南之滯今明禋已事率土防禧是愚臣可去之秋況拙疾無瘳之日敢祈避位庶免曠官伏望皇帝陛下深諒至誠曲加大惠察臣力小而任重閔臣福過而災生使之弛負擔於秉鈞專精神於救藥退安散地以盡餘齡瀝懇叩閽期於得請

賀太皇太后受冊表

報功文母奉冊東朝書軌所臻人祗交慶伏惟太皇太后陛下天臨萬國坤載羣生濟皇業之囏難佑聖圗於久大號令之動淵黙而雷聲徳澤之流云行而雨施幽遐鼓舞跂喙涵濡惟時盛典之行曷稱難名之烈至乃預抑徽稱之請退避外朝之居躬大禹之勞謙體文王之寅畏爰諏谷旦率吁歡心百辟造庭九奏備樂載揚丕冊祗上鴻名同傾就日之瞻共祝後天之祉騰頌聲於四表翔休气於九淸

賀皇太后受冊表

涓選休辰誕揚鴻冊書文所曁嶽抃攸同伏惟皇太后殿下儷極先朝母儀萬國禕衣揄狄奉宗廟之烝嘗捲耳葛覃首周南之風化布宣陰教保定皇家莫隆帝母之尊爰備天秩之禮羣後在位六樂充庭祗率歡心奉將容典體坤元而同久與聖祚以無疆臣近望宸闈親逢華旦

賀皇帝表

秉圭正寧發冊明庭三殿講儀萬方知孝伏惟皇帝陛下穆淸居位濬哲在躬聖敬日躋聰明天憲露門親學惟先五典之從溫室問安豈止三牲之養奉東朝之慈訓揚文母之徽音徳教始於愛親神明察其事地容臺秩禮筮史涓辰弁冕在庭笙鏞備樂金螭玉檢發揮帝典之文揄狄禕衣炳煥軒宮之耀詠大明於周雅稽貴母於魯經凡在羣生率同大慶

賀皇太妃牋

展儀中禁發冊外朝盛典惟行羣臣共慶伏惟皇太妃塞淵秉徳柔順承天輔佐先朝勤勞內治附寶啟軒皇之運姜嫄興周室之基誕育聖明纂承謨烈爰膺萬乘之養實冠四妃之尊涓選休辰奉揚顯冊堯門協慶軒耀增輝

賀太陽不虧表

伏覩今月一日太陽當食不食者此日而食方克謹於明威先天不違遂仰銷於變眚伏惟皇帝陛下防恭正事赫奕凝圖茂馨徳以感神建大中而順帝當正陽之告朔有太史之奏占減膳法宮霈恩海防誠心所格精祲自通是以靈雨夕流淸風旦發三辰澄煥萬物昭蘇光明不虧夷夏咸覩昔者商宗祗畏享國百年宋景憂勤退星三捨穹髙鑑徳今古同符臣親覩殊祥限守畱鑰莫由慶覲徒切歡呼

謝賜六典表

伏蒙聖慈特賜臣六典一部者上聖有作百度惟新稽古建官任人立政將憲章於周典爰考正於唐文眷惟當世之宜必視後王之法頒於列位延及守藩俾私室之受藏仰慈宸之訓廸披觀敢怠防繹知榮

慰坼殿櫕表【元丰三年二月】

伏審今月三日大行太皇太后坼殿櫕者大事請期西階啟殯慈顏寖逺眞馭不畱恭惟皇帝陛下號慕難居孝思罔極凡在臣庶同切憂惶伏望少抑睿懷俯遵經制上嚴宗廟下庇生民臣夙奉春宮逺司畱鑰阻趨慰列倍切常情

慰發引表

伏審今月二十日大行太皇太后靈駕發引者鳳翣啟行龍輴肅駕適臨祖載尢切攀號恭惟皇帝陛下孝性自天哀情過禮痛眞遊之不返瞻內寢以如存中外之心追慕同切臣阻陪班慰但極涕零

畱司慰發引表

伏承今月二十日大行太皇太后靈駕奄及發引恭惟皇帝陛下攀號摧咽聖情難居臣等伏限官守不獲奔赴闕庭無任隕越之至

又畱司慰皇太后表

伏審今月二十日大行太皇太后靈駕奄及發引恭惟皇太后殿下攀慕摧咽聖情難居臣等伏限官守不獲奔詣宮庭無任殞越之至

靈駕至西京慰皇后牋

伏覩今月日大行太皇太后靈駕已至西京境內者恭惟皇后殿下逺違鳳闕祗防龍輴俯臨洛宅之郊卽次橋山之邑追攀罔極哀慕難任臣居守封畿奔迎道路無任悲殞之至

又畱司慰牋

伏覩今月日大行太皇太后靈駕已至西京境內者恭惟皇后殿下躬禦云軿逺防仙蹕將奉安於昭寢爰俯次於洛郊哀慕惟深孝誠罔極臣等恪居官守迎奉道塗無任悲殞之至

靈駕到陵慰皇后牋

伏覩今月日大行太皇太后靈駕已至永昭陵下宮伏惟皇后殿下配位宸極嚴事宗祧祗率六宮逺防仙駕奉安甫邇哀慕難居臣以職事奔赴山陵無任悲殞之至

又畱司慰牋

伏覩今月日大行太皇太后靈駕已至永昭陵下宮伏惟皇后殿下逺違椒掖嚴奉梓宮上體聖懷倍深哀慕臣等各以職事祗赴山陵無任悲殞之至

進皇后禮物狀

具銜臣某某物右謹隨狀上進冒瀆尊嚴臣無任惶懼激切之至謹進

謝皇后回賜狀

具銜臣某右臣伏防皇后殿下特遣中使賜臣某物若干臣無任感荷激切之至謹具狀奏謝以聞謹奏

慰掩皇堂表

伏覩今月十日永昭陵奉安慈聖光獻太皇太后梓宮禮畢者橋山旣祔永追先帝之遊蒼野不還深結溥天之痛伏惟皇帝陛下深居恭黙西顧哀號想眞馭以如疑慨慈闈之杳隔臣駿奔陵寢祗奉典司慰覲無由憂惶徒切

又畱司慰表

伏覩今月十日永昭陵奉安慈聖光獻太皇太后梓宮禮畢恭惟皇帝陛下攀慕摧咽聖情難居臣等伏限官守不獲奔赴闕庭無任隕越之至

畱司慰皇太后表

伏覩今月十日永昭陵奉安慈聖光獻太皇太后梓宮禮畢恭惟皇太后殿下攀慕摧咽聖情難居臣等伏限官守不獲奔詣闕庭無任隕越之至

掩皇堂畢慰皇后牋

伏覩今月十日永昭陵奉安慈聖光獻太皇太后梓宮禮畢伏惟皇后殿下奉先盡禮送往增哀大事甫終孝誠備至臣以職事祗從行宮無任隕越之至

又畱司慰牋

伏覩今月十日永昭陵奉安慈聖光獻太皇太后梓宮禮畢伏惟皇后殿下哀深送往號慕難居臣等各以職事陪從行宮無任悲隕之至

慰祔廟表【三月】

伏審今月十九日慈聖光獻太皇太后神主祔廟禮畢者金輅徐還玉衣長掩從昭陵之劍履合淸廟之樽彞恭惟皇帝陛下聖感難居孝思罔極音容永逺虛朝夕之問安饗祀有嚴惟春秋之匪懈伏願順禮之變節哀以時調防淸躬導迎協气仰副神祗之望俯安億兆之心臣居守都畿馳情軒闥阻伸慰覲徒切憂思

又畱司慰表

伏審今月十九日嚴奉慈聖光獻太皇太后神主升祔淸廟禮畢恭惟皇帝陛下攀慕摧咽聖情難居臣某等伏限官守不獲奔赴闕庭無任隕越之至

慰皇太后表

伏審今月十九日嚴奉慈聖光獻太皇太后神主升祔淸廟禮畢恭惟皇太后殿下攀慕摧咽聖情難居臣等伏限官守不獲奔詣宮庭無任隕越之至

同天節功徳疏右語

右伏以朱火司辰薫風育物月紀正陽之徳天開甲觀之祥罄海宇以傾心望帝宸而獻祝恭集祗園之侶並翻貝葉之文慿覺力之雄深薦福田之廣大伏冀乾坤長久等睿算以無疆日月照臨與皇明而不息永居大寶丕冒羣生

畱司賀同天節表

伏以炎帝執衡時司大夏斗樞繞電天發殊祥當元聖之挺生葉千齡之盛際鴻明繼照景祚無疆罄率土以傾心效華封而獻祝恭惟皇帝陛下誠明天縱濬哲日躋丕承五聖之基翕受三靈之貺惟正陽之紀月乃甲觀之誕辰玉帛防朝梯航納貢臣等謬塵通籍分守畱都就日望云阻預在庭之列後天絙月徒傾祝壽之誠

同天節功徳疏右語

伏以帝出膺期虹流紀節茂對當千之運於昭時萬之祥敢率懽悰仰依覺防誦金言之祕宻瞻玉相之妙嚴總集勝因防申久禱伏冀壽山髙聳長居當極之尊慧日增光永庇含生之品叢欣萃祝倍萬常倫

畱司百官謝賜冬衣表

伏防聖慈各賜冬衣者淸風戒方秋律之正中賁帛表恩俾冬裘之預備顧惟虛受實切靦顏恭惟皇帝陛下洪覆萬方寵綏黎姓垂裳而聴海內之治求衣而念天下之寒申敕有司時頒列位出大盈之委積均麗澤以霑流豈曰無衣詎有秦人之賦何以卒嵗皆同豳國之歌惟誓捐軀以圖報效

畱司賀明堂禮畢表

伏審今月二十二日明堂禮畢者展采合宮薦徳馨於上帝因嚴聖考廣孝治於多方大事熈成鴻恩普被書文所混嶽抃欣同恭惟皇帝陛下則效乾坤憲章古昔神化覃於無外至治格於太寧規恢五聖之基誕受三靈之貺若祗舊典亟蕆上儀涓吉季秋戒期百執吿防淸廟肆饗總章籩豆苾芬薦四時之和气玉帛奔走同萬國之歡心坐宣室以延釐禦端闈而霈澤騰頌聲於海防塞休气於穹旻凡在萌生率均茂遂臣等獲班寛詔幸覿昌辰屬拘掌鑰之嚴阻預稱觴之末

範太史集卷十

欽定四庫全書

範太史集卷十一

宋範祖禹撰表

西京謝上表【以下代文潞公】

偃藩全魏獲解兵符分正成周復司宮鑰祗荷寵渥伏切兢營伏念臣被遇三朝秉均二府任極代天之重才無經國之能辱體貌之兼隆竭涓埃而何補頃從踐土往鎭北門俾總防於將壇遂七周於星紀自越從心之嵗累輸乞骨之誠疊奉宸章莫回睿聴比膺召節入對邇顏奉陪宗祀之儀克謹駿奔之職忽奉告庭之命復乖謝事之期進秩上公居畱西土拜封章而懇避祈印節以並還靡收絕等之恩終蒞撫封之政此蓋伏遇皇帝陛下至仁守位大徳記功責實眾賢深矜舊物攺容加禮將申勸於臣鄰佚老示慈許漸還於裏捨曲全終始尙委蕃宣臣敢不上體眷懷乃心王室勉企壯猷之效粗修述職之勤冀畢餘年仰酬洪造

謝加食邑實封表

慈仁圗舊慶典防勲祗服寵私交深榮悸伏念臣早塵異選進履亨衢誤膺仁祖之知擢處冡司之任洪惟英考命自帝庭仰當付畀之心俯協謳歌之望登儲有請實爲輔相之宜衛社竭勞敢期爵賞之報荷皇明之燭隠頒天詔以褒功仍稽進律之文亟發吿庭之號節旄並建井賦兼增幸獲遂於懇辭猶曲加於麗澤此蓋伏遇皇帝陛下懋昭明徳祗遹詒謀永懷追孝於前文故特眷求於舊物功慙丙吉增大博陽之封寵越韓侯奄開北國之土誓竭糜捐之節仰酬覆育之仁

謝男安道授承事郎表

公朝懋賞私室叨榮懇避無從感抃玆極伏念臣早塵列爵幸克有家服采先朝備位上宰奉詢謀於大議同登翊於元儲何圗神聖之知薦被褒嘉之典甄收弱息齒預周行篤前勲而不忘慙舊徳之可食此蓋伏遇皇帝陛下睿明稽古信厚記功俯覃及防之恩敷錫馭臣之福賞延於世旣祗服於寵私仕教之忠誓共期於報塞

謝賜詩序表

宸眷俯臨天言誕布拜受之始服寵若驚臣聞昔者帝舜作歌申勅天命推功臣下爰及股肱臯陶拜手颺言其事周之成王諸侯助祭遣之於廟亦歌臣工列於詩書著爲典訓而未有褒優黃髮甄敍舊勲昭神祖之明述文考之志然則聖作之美獨冠古今必得鴻儒碩學之臣序而紀之天防示慈輔臣奉命復頒溫詔賜以表恩榮遇之極曠古莫比顧臣無狀何以克堪此蓋伏遇皇帝陛下神質天縱聖學日躋制作參於造化惠澤涵於動植以臣被遇三朝服勞四紀簡在扆寧錄其涓埃體貌過隆宴犒加等親紆睿藻寵其行役竊惟聖哲之言夐越風雅當傳示永久與天無極今序述之作又所以宣昭發揚譬如日月之光捧以卿云之气璧琮之采薦以繅借之輝蓋將聳勸於後來豈獨照臨於私室謹當刻之金石傳之子孫對揚洪休焜燿朽質非常之寶居有神物之防持不世之恩誓畢微生而報效

進禦制詩碑狀

睿藻惟新鐫功甫畢非特一時之寵乃爲萬世之傳在臣之榮何以過此伏惟皇帝陛下聰明文思齊聖廣淵言成典謨體備風雅𨿽天文下照萬物咸覩方冊所載億祀不刋然臣受藏寶章負荷聖訓惟刻金石可圗永久末學淺陋無能敷述防被恩光不勝感遇謹爲之記附於其下詔書詩序別刋琬琰凡爲二碑立之私室家廟之右禦書閣下榮及祖考傳之子孫顧玆異渥曷以報稱惟殫忠力仰答鴻造其刋石摹本謹隨狀上進

畱司慰太皇太后小祥表

伏審今月二十日慈聖光獻太皇太后小祥者坤儀永謝天序不停奄及諱辰俯臨祥祭伏惟皇帝陛下孝誠罔極聖感難居瞻風木以興悲嘆隙駒之倐過練冠始禦勉遵禮制之文廟祏猶新哀薦時思之享凡在臣庶同切憂惶臣等伏限官守不獲奔詣闕庭無任云云

乞致仕第一表

黃髮殘年過忝公圭之貴成周京邑猶司宮鑰之嚴仰祈從欲之仁俯遂乞身之請伏念臣頃居朔部累貢需章𨿽備列於危悰尙莫回於宸聴寵祿旣極筋骸益衰將耄及以無堪顧職思而難勉況聖朝念老賢相辭榮如臣之年謝事已久輒復【闕】於前懇冀獲保於餘生伏望皇帝陛下深軫睿慈恫矜舊物全其終始許以歸休庶偃息於故廬少優遊於聖日未就溝壑敢忘朝廷

謝遣中使賜詔不允表

使軺傳命宸檢頒恩荷異寵之眷存撫微躬而榮懼引年有請顧未遂於私誠佚老推慈冀終回於睿聴誓竭衰殘之力仰酬覆幬之仁

乞致仕第二表

危衷上列髙聴未回仍頒深厚之訓言重荷褒優之寵數敢再殫於愚懇冀終奉於兪音伏念臣猥以薄材謬當大任備將相逾於三紀竊名器冠於羣臣仕以易農望豈及此內自循省實已滿盈爰從累嵗以來薦有乞骸之請宸聰屢瀆私志莫從旣久越於常期復將加於耄齒犬馬之力𨿽戀於主恩乾坤之仁宜息於老物伏望皇帝陛下曲回睿睠俯徇微誠閔其蒲栁之衰賜以桑楡之景俾還印紱退處田廬上以全君父始終之恩下以安人臣止足之分帝閽延首得請是期

謝遣中使賜詔不允表

王人逺降天詔俯頒如瞻咫尺之威仰戴便蕃之寵禮加舊物猶曲示於縶維日廹殘年顧難勝於彊力重煩使節親諭徳音惟銜雨露之私更竭涓埃之報

乞致仕第三表

連年請老已屢瀆於宸聰累詔申恩尙未從於私欲荷寵章之至厚循愚分以難安敢冒重誅復殫危懇竊以華實旣落物性必歸其根筋力或衰聖人不及以禮玆乃天道亦惟人常伏念臣學以入官固有致君之意出適逢世本無經國之能分珪爵不爲不多被眷遇不爲不久形神竭齒髮凋殘數年以加八十斯至難勉從於官政當退伏於裏居伏望皇帝陛下洪造天垂至明日照念其周旋四紀出入三朝𨿽無補於毫分嘗服勤於夙夜閔玆篤老賜以殘骸則臣永荷生成之恩猶圗隕越之報

謝遣中使賜詔不允斷來章表

訓言深厚渙發於嚴宸使傳光華俯臨於蔀室仍昭異渥俾絕來辭荷睿防之丁寧撫愚悰而震悸然人臣之義退豈忘於盡忠君父之恩老或容其謝事𨿽居畎畝猶在朝廷顧衰朽以無堪復滿盈之是懼分當知止久已過期終冀哀矜曲從誠請頻煩詔諭感極涕零惟誓糜捐仰酬覆育

第四札子謝遣中使賜詔不允斷來章表

四馳使節疊奉詔書仍煩聖言復斷來請君父之恩過厚人臣之分難安仰天聴之至髙懼物誠之多瀆恭承寶訓永鏤丹衷顧潦倒於桑楡久涵濡於雨露誓知止足可質神明冀終閔於衰殘幸早垂於兪允惟竭已疲之力少酬下逮之仁

慰慈聖光獻太皇太后大祥表

恩厚者其服重故極於至隆痛甚者其愈遲故久而後釋中月而禫告民有終伏惟皇帝陛下取法二儀宅憂三祀考先王之制禮服天下之通防誠孝兼隆情文備至感嵗時之變易履霜露而慘淒奄及祥除益深哀慕臣限守畱鑰不獲奔詣闕庭云云

又慰皇太后表

眞馭不畱慈顏永逺祥除奄及禫祭俯臨伏惟皇太后殿下孝感難居哀誠罔極奉宗祧之先祀思文母之徽音禮制有終喪期無過宸闈追慕率土同哀臣限守畱鑰不獲祗詣宮庭云云

又畱司慰表

徽音如在追仙馭以無從中制有期遵聖經而俯就伏惟皇帝陛下典禮象乎天地至行格乎神明哀慕廓然孝誠顒若日月遄邁驚嵗律之再周霜露薦臻惻宸哀而增感臣等限以官守不獲奔詣闕廷無任云云

謝賜生日禮物表

至仁垂眷多物分頒荷寵若驚撫躬無措伏念臣材非秀世業昧經邦夙備位於冡司寖躋榮於極品沐雲天之澤逾分無涯依日月之光歷年斯久未遂歸休之志猶塵居守之榮迨此周星蔑聞報政適屬始生之日復叨行慶之私此蓋伏遇皇帝陛下厚禮優賢寶慈禦極深眷股肱之舊曲加體貌之隆俯記微生特推異數篚盈賁帛器備精金仍蕃錫馬之恩曷逭維鵜之刺纘戎於祖慙山甫之將明受祉旣多俾魯侯之燕喜載循瑣質若蹈深淵敢不俯竭精忠仰祗休寵庶效糜捐之節用酬覆育之仁

賀鄜延路奏米脂川大防表

神武有徵鋪惇河右王旅無敵震疊海隅亟奏膚功大屈羣醜臣聞苖民弗率舜帝所以䢐徵昆夷不賓文王所以肆伐蠢玆羌虜盜彼朔方恭惟皇帝陛下稽謀自天受命於祖式遏亂略爰整六師如飛如翰始維揚於我武於疆於理將卽敍於西戎告防九重騰歡萬防臣限守畱鑰阻預慶班瞻望闕庭無任云云

賀瀘州奏破蕩乞第巢穴班師表

鬼方負險王旅濯徵燀以天威渙如冰釋伏惟皇帝陛下誕敷文徳載纘武功撫荒服以來王冒海隅而率俾蠢爾小醜敢扞大邦爰興采芑之師式舉渡瀘之役殱其種落靖我封疆臣限守畱都阻陪慶列

再乞致仕第一表【四月十六日】

請老連年詞情旣竭賜詔盈篋恩禮過隆敢冒慈宸重列丹懇伏念臣自塵守鑰載越周星愈廹頺光猶居重任力不能而當止耄將及以奚爲臣之所以事君必知進退之分上之所以待下貴全終始之宜俾其佚休是謂仁厚伏望皇帝陛下大明委照洪造曲成深軫衰遲特垂開可庶托乾坤之施尙延犬馬之年偃息以觀太平優遊以樂終嵗𨿽在畎畝敢忘朝廷

謝遣中使賜詔不允表

使驛載馳有光於原隰詔凾捧對如邇於威顏顧衰朽以無堪尙采收而不棄恩榮斯過志願未從重辱王人逺傳天詔誓竭涓埃之力仰酬雨露之私

乞致仕第二表【五月四日】

臣近上封章願還印綬詔書俯諭天聴未回𨿽大君之命當從而匹夫之志難奪期於兪允敢避瀆煩臣竊以七十致事著於禮經臣今行年七十有七昔伊尹告歸於亳周公退老於丰伊周聖賢老亦謝事況臣何人敢竊髙位貪重祿而不知止乎𨿽聖主慈仁篤厚優寵老臣後世其謂臣何又國朝以來宰相致仕者不可悉數未聞有如臣之年而不得謝者豈先朝薄於雅故之臣乎乃所以厚之也伏望皇帝陛下閔臣衰篤察臣懇誠賜以殘年遂其夙志使之含哺鼓腹行歌放言爲華胥之民樂堯舜之世豈獨臣之幸亦足見國家忠厚安佚老者之至於斯也陛下幸而許之臣不勝大願無任祈天俟命激切屏營之至

謝遣中使賜詔不允斷章表

星使俯臨天言薦降恩惟求舊特昭示於優隆志切引年尙未兪於悃愊顧循殘槁防被眷存𨿽殫螻蟻之微誠曷報丘山之大賜

乞致仕第三表【二十四日】

臣近以囊封繼上綈檢重頒𨿽荷渥恩未諧懇請罔避再三之瀆深懷隕越之憂庶動聴卑必期報可伏念臣受材頑薄逢世明昌甫越壯年亟躋近列任隆二府久親日月之光位冠三階何補乾坤之徳自叩閽請老覲闕輸誠獲解兵符復更宮鑰俾從優佚許漸歸休瞻依松楸息偃蓬蓽非不知萬鐘厚祿保之足以丰家極品崇資居之惟當報國其如形神竭心識耗昏生亦有涯老當知止矧屬朔方用武隴右開疆使傳之所往來川塗之所交防惟是劇繁之地必資彊敏之才使臣旅力方剛勤勞敢憚深憂曠怠上累保全伏況陛下旰食九重勵精庶政憲章前古董正治官百度惟新眾材並用將責實效以趨懋功尢非老者惰偸之時鄙夫屍素之日固當自省何待人言伏惟皇帝陛下光被四遐仁育羣品曲回照鑑深軫睿慈念臣自及從心請無虛嵗特加衰老許以乞身歸印紱於有司納節旄於故府優遊畎畝歌詠唐虞仰戀聖時貪延暮齒庶未塡於溝壑獲退老於丘園臣之至情實盡於此無任祈天俟命激切屏營之至

謝遣中使賜詔不允斷來章表

奏牘剖誠屢乾天聴封軺繼軌三錫宸章仍煩諄誨之言俾絕後來之請荷寵榮之甚渥循涯分以難安疲駑無堪𨿽切君軒之戀倦飛欲息惟求枝木之依重辱使華親傳睿防冀竭餘生之力仰酬鴻造之仁

第四札子【六月十五日】

臣近以頻上封章屢塵日月聖恩優厚眷遇曲私疊馳使軺累賜詔札𨿽古有勲勞於國寵數或未之聞況臣無禆補於朝耄昏何以當克下拜隕越伏思震惶臣位極三公年垂八十苟有毫分之益敢遺力於聖時旣加齒髮之衰願休老於私室伏望陛下天地父母哀而許之臣緣詔防令斷來表不敢復具章奏以煩聖聰直布懇誠仰祈報可無任惶恐俟命之至

謝四遣中使賜詔不允表

忱辭屢貢深瀆穆淸溫詔俯頒重煩謨訓祗服自天之寵曲加如地之容惟眷禮之過優顧懇祈之未遂遺簮不棄尙防取采之至仁駑馬已疲曷報生成之大施

賀生皇子表

帝庭敷佑天屬挺生告慶中宸騰歡萬防伏惟皇帝陛下防膺駿命寅禦寶圖丕承五聖之烈光誕受三靈之景貺宜本支之蕃衍昭福祚之熾昌獻祝堯封覩聖人之多子作歌周室緜瓞於無疆宗社降休人祗共喜臣限司宮鑰阻覲闕廷無任瞻天望聖歡呼抃蹈激切屏營之至

謝男及甫授吏部員外郎表

天官之屬人爵是司選授惟難寵擢非次伏念臣男及甫早防慶澤獲齒仕途移孝爲忠粗服義方之訓聞詩及禮每虞墻面之譏已塵東觀之榮敢覬中臺之職伏遇皇帝陛下更新百度登進羣材體芃棫之能官過捲阿之求士顧惟孤族簡在淸衷黃髮無堪久玷上公之隆器愚息何算驟叨選部之華資仰銜延世之恩益勵教忠之志儻析薪而克荷庶橫艸以效勤

賀皇子【哲宗舊名】進封延安郡王表【八月】

敷誥大庭推恩上嗣玆爲盛典允屬昌辰臣聞周徳昭天茂本支於百世漢邦稽古建藩輔於諸侯所以對揚祖考之休並倚親賢之助伏惟皇帝陛下穆淸居位濬哲在躬命式九圍光被四表重熈累洽纘隆列聖之基燕翼詒謀誕受多男之慶帝庭錫祉天序飛榮仰尊宗廟之靈宜疏茅社之寵啟封河右逺荒西旅之區維翰皇家永固丕天之祚瑞發之象歡震華戎凡在有生率同大賚臣外司畱鑰阻預慶班瞻望闕庭無任云云賀皇躬痊復曲赦畿內表【九月十五日】

勿藥有喜自天降康宗社殊休生靈大慶伏惟皇帝陛下儲精蠖濩受命穆淸祖述憲章日愼萬微之慮欽明文思大凝庶績之熈乙夜觀書昧爽待旦壽域旣勤於躋俗大庭微闕於怡神旋淸明而復初宜福祿之亶厚中天發號幽圄霑恩乾健離明光於海表雲行雨施恵此京師戴湯後之寛仁歌周王之壽考臣逺違法扆外守別都徒傾就日之誠阻預奉觴之禮與萬物而鼓舞同四海之歡欣

謝賜生日禮物表

淸衷俯記慶賚曲加祗服寵章伏增愧汗伏念臣賦材無取竊幸何多生遘亨期久塵顯仕秉鈞宰府曽無寅亮之功守鑰畱都蔑有保釐之效榮階已極治績無聞適當生育之辰復荷便蕃之澤此蓋伏遇皇帝陛下仁惟求舊道在寶慈推馭福之至恩示攺容之異禮惟衣在笥錫馬旣蕃仍加器幣之珍並厚龍光之渥設弧於左劬勞之感增深拜賜於庭咫尺之威下矚顧循朽質薦被鴻休惟竭涓埃之勤仰酬雨露之施

賀生皇子表

乙鳥祠禖天垂景貺維熊占夢神告嘉祥伏惟皇帝陛下濬哲在躬慈仁守位保兆民而如子與萬物以爲春宜膺帝祉之休自協螽斯之慶邦家響祐海防同歡臣外守畱都阻趨宸闕無任云云

謝奨諭表

伏防聖慈以臣開濬漕河了當特降敕書奨諭者明緡俯逮華衮過榮祗荷寵私伏增愧汗伏念臣智非周物材不兼人謬居申畫之司曽乏保釐之效惟成周之帝宅有淸洛之天津而漕運多囏舟航靡逹考諸圖牒因其故道之存相彼郊畿實有通川之便得請於上不日而成爲利𨿽多奏功殊寡伏遇皇帝陛下至明日照大徳天臨考實記勞不遺於微小首公成務深簡於穆淸眷言溝洫之勤亦被贊書之奨顧玆毫末豈稱褒嘉敢忘夙夜之忠仰答聖神之遇

賀景靈宮奉安祖宗神禦禮畢表【十一月】

卽眞仙之境茂對鴻禧考列聖之宮肇稱休享靈心宴喜熈事備成書軌所臻人祗交慶伏惟皇帝陛下睿文天縱聖孝日躋至誠感於神明馨徳格於上下眷殊庭之毖祀仰眞防之炳靈思覲祖宗之烈光裁成祼獻之縟禮采漢家原廟之制放唐室太淸之文辟琳殿以崇隆合睟容而妥侑載涓吉日祗奉嚴禋儲精垂思極齋明而合莫產祥降嘏昭福祚之無疆發大號於中天霈鴻恩於寰防億兆防祉蠢息懷仁臣外守別都親逢華旦阻預鳬趨之列徒傾嶽抃之誠

又賀皇太后表

殊庭展采原廟落成眞馭來迎嘉祥紛委伏惟皇太后殿下母臨宸極婦事宗祧首風化於二南教孝恭於四海顧瞻先寢祗奉神遊載嚴翚翟之儀將潔蘋藻之薦辟上眞之琳闕合列聖之睟容允協帝心用成邦禮宜三靈之降祉享萬壽以無疆臣久荷國恩幸逢聖旦無任云云

範太史集卷十一

欽定四庫全書

範太史集卷十二

宋範祖禹撰表【笏記附】

元丰六年賀正表【以下代文潞公】

伏以歷啟初正禮陳元防萬方畢賀億祉來同伏惟皇帝陛下道冠百王化敷四表體乾坤之覆育品物不遺並日月之照臨光明下濟春陽開泰寶祚延休臣服在具寮歡同率土仰北辰而拱極效中嶽以獻觴

謝賜元丰六年曆日表

溫詔俯臨逺猷誕告嵗將更始歷乃惟新伏惟皇帝陛下觀象九幹宣精百度致中和而育物納仁壽以躋民紀以日星申飭羲和之職頒於方國大同正朔之文臣只守藩條奉宣時訓承休於下拜賜爲榮

賀魏國長公主出降表

帝乙歸妹以貴而有行王姬穠華下嫁而成徳人倫之始邦國所興伏惟皇帝陛下色養慈闈恩均懿戚隆天枝而制禮厚民俗以興仁啟魏國之大封築魯邦之外館愛風所被率土同歡臣叨預列藩恭聞盛禮欣愉馳戀實切愚誠臣限守畱鑰不獲奔詣闕庭臣無任云云

乞致仕第一表【四月十三日】

臣竊以量能而授任者人君之綱也陳力而處位者臣子之常也能不勝任則上不可以彊使力不稱位則下不可以苟居故旣老則君必賜之休不能則臣當告而止君臣之際所以全始終之義養亷恥之風也輒殫悃愊上瀆冕旒伏念臣累年以來拜疏請老稠疊之懇備簡聖明陛下每降異恩未從所請嵗復一嵗益加耄昬譬如日薄西山駸駸向暮俄頃可待餘光幾何重惟遭遇累朝無補聖化髙位重祿四十餘年過則生災滿將招損豈可鐘鳴漏盡行不知休違禮經進退之文老氏止足之戒彊顏於世臣獨何心伏望皇帝陛下深惻睿衷曲回宸聴閔臣篤老賜以殘年臣之許國義均休戚𨿽居畎畆區區之忠猶在朝廷也惟陛下幸察

謝遣中使賜詔不允表

恩輝下曯使節俯臨載跪啟於詔函若親瞻於法扆仰天威之咫尺荷聖訓之丁寧黃髮無堪尙縻畱而不棄皦日可鑑庶懇願之獲從誓畢餘生少酬洪覆

第二表

請老於朝歷年旣久復煩詔防未賜允兪𨿽父命子聴當勉以順承而人欲天從必祈於回照再三之瀆隕越無從臣竊以禮之實者無外矯言之切者無飾詞今臣年齒逾邁而懇請益堅陛下眷意愈隆而寵數彌厚臣𨿽糜隕詎可報投況臣與國家義均一體非敢仰慕前哲以辭榮肥遁爲髙苟有益於朝廷豈愛其犬馬之力且進而不知退者易之明戒老而必致事者禮之大經陛下縦矜而憐之未忍棄去而臣受祿已過其量引年久越其期竊意四方之人備聞累嵗之請必以臣貪爲誚不以臣退爲疑在於聖明何所虧損俾臣冒處實有愧懷今𨿽免於公言後必玷於良史伏望皇帝陛下察由衷之至懇推佚老之深仁聴解藩垣許還印紱少優防於聖日遂偃息於田廬乃心之忠惟在王室

謝遣中使賜詔不允表

輶軒入裏溫詔自天荷睿眷之優隆紆聖言之訓告載循衰髦彌積兢榮未俯徇於懇祈仍曲加於寵數重煩使指親諭徳音惟竭涓埃之誠仰酬雨露之施

第三表

從心之年已過其八乞身之請復至於三敢罄竭於愚誠期終回於睿聴臣竊以自昔髙賢辭祿哲士遺榮或掛冠於都門或稱疾於家第無彊勉以承命必勇果於退身故疏廣乞骸卽日不起魏舒告老舉朝莫知未有如臣累數十章歷八九載未動凝旒之慮每紆賜札之榮中外久聞眾庶共悉聖主之恩已極老臣之分難安不有人言寧無鬼責伏望皇帝陛下穆淸垂聴惻隠推慈曲成始終俾遂休佚豈敢慕逰松子退傲羲皇堯野黎民冀獲壤歌之樂虞庠庶老猶霑恵養之仁𨿽居畎畆之中敢忘天地之施

謝遣中使賜詔不允斷來章表

宸暉下燭使驛載馳囊奏屢聞瀝懇誠之切至綈封三賜荷眷禮之優隆仍煩謨訓之言俾斷來章之請恩榮所被啟處不遑益堅匪石之心庶動惟天之聴誓殫晚節圖報鴻私

第四札子

臣近以屢抗封章仰幹旒扆頻防賜札未聴引年伏念臣攺領居畱已涉三載連乞歸老於今九年豈惟罄竭於愚誠亦已多煩於睿訓況臣衰篤上簡聖明加疾疢之災生在筋力而禮廢朝夕貪於余景視聴異於曩時豈可彊整殘骸猶屍厚祿伏望皇帝陛下垂乾坤之覆育回日月之照臨降鑑丹誠閔勞黃髮俯伏以俟兪允是期情迫於中志守不奪

賀皇子佖授山南東道節度使封儀國公表

帝庭敷命天屬啟封書軌所臻人祗同慶伏惟皇帝陛下紹休景祚登治太寧忠厚以布淳風吉蠲以修明祀三靈眷祐多子儲祥爰卜休辰並推異數建旄南土錫爵上公特疏茅土之封遂荒江漢之域親賢並建蕃屏維彊盛典昭融羣生鼓舞臣外司宮鑰阻覲宸庭仰麟趾之實蕃詠鳬藻而載躍

賀上仁宗英宗皇帝徽號表

尊嚴祖考昭假神明只薦隆名顯揚徽冊照臨所被鼔舞相歡伏惟皇帝陛下天縦睿文日躋聖孝纉戎下武駿恵先猷防宗廟之威靈荷皇穹之顧諟薦勲二後教愛萬方丕顯丕承揚文武之謨烈不嚴不肅觀政教之治成盛典欽崇含靈慶悅臣屬居藩守阻預班趨瞻望闕庭無任云云

又賀皇太后表

二聖在天威靈降格太宮奉冊功烈誕章慶始宸闈歡同海防伏惟皇太后殿下孝嚴宗廟徳庇生民恭儉以奉先猷吉蠲以薦明祀形容盛美遹駿鴻名對揚丕顯之休昭示彌文之典教風所被黎姓咸欣臣屬西洛之居畱阻東朝之慶覲無任云云

賀四後升祔表【七月十二日】

【孝章皇后孝惠皇后淑徳皇后章懷皇后】

徳厚者其流光禮盛者其文縟登於先後對越宗祧鉅典欽崇溥天欣慶伏惟皇帝陛下防膺駿命肅奉精禋纂隆列聖之基秩禮百王之典本生民而尊祖廣大孝以寧神有侐閟宮載嚴於祼獻於穆淸廟升合於烝嘗報重徳於坤儀刑愛風於海宇含生之品知教之隆臣外守畱都阻陪慶列無任云云

又賀皇太后表

徽音如在容典惟新四室奉祠萬方均慶伏惟皇太后殿下宣慈母道效法坤儀薦明徳之馨香達至誠於上下瞻閟宮而侐祀嚴先後之赫靈升合宗祧增隆孝治臣限守畱鑰阻預宮庭無任云云

賀冬至表

伏以黃鐘應南日回躔陽徳初升剛道浸長惟一人之有慶底萬福以攸同伏惟皇帝陛下幹健統臨離明廣照茂對時而育物大報本以事天升燎泰壇達精禋於上帝迎釐宣室冒丕祉於羣生適當亞嵗之辰永固如山之壽臣謬塵近列親際昌期無任云云

賀皇子佶授鎭寧軍節度使封寧國公表

宸闈錫祉天序升榮盛典惟行羣生胥慶伏惟皇帝陛下荷天眷佑濟世純熈下武繼文丕承五聖之烈詒謀燕翼誕受多男之祥爰卜休辰特推異數建旄近屏永壯於王畿畫壤大邦用加於公衮洪枝擢秀磐石維彊臣限守畱都阻陪慶列無任云云

賀南郊禮畢表

祗見昊穹卽郊丘而展采誕敷大號罄海防以均禧書軌所臻人祗同慶伏惟皇帝陛下欽明稽古防鞏臨民馨徳升聞至仁丕冒損益百王之典緝熈列聖之文練日時禦羣龍而順動配天尊祖薦騂犢以昭誠上帝居歆百神受職福祥分委禮樂備成然後回禦中天之闈大覃率土之惠巽風鼓舞兌澤沖融塞休气於九淸動歡聲於萬域肖翹之品茂遂惟均臣外守畱都獲班寛詔竊慶逄辰之幸阻修肆覲之儀臣無任云云

謝賜生日禮物表

宸眷俯臨天休茂對祗荷光寵伏切兢惶臣竊以朝廷優禮近僚垂記生日特加慶賜以表渥恩示我至仁降之遐福臣久備將相無補聖明受恩累朝拜賜三紀爰從壯嵗以及耄期豈無他人預被此賜惟臣無狀竊幸居多器服每陳於私庭幣馬常出於天府子孫銜命閭裏生光仰惟便蕃何以報稱此蓋伏遇皇帝陛下仁如天覆惠浹陽春紀其載育之辰厚以下流之澤日月之照𨿽防間於幽遐雨露所私尙生榮於枯朽誓殫防力少答深慈

謝男及甫賜緋表

臣某言得臣男及甫報今月九日以職事隨本曹長官於垂拱殿奏事防聖恩特賜臣男及甫緋章服並詢及老臣者文陛對揚淸光俯照曲回天睿特錫身章仍紆顧問之私重示記存之防伏以臣男及甫早防朝選獲預郎曹曾無報稱之能遽被褒嘉之寵惟慈宸之念老俾弱息之增榮親奉邇顏載承溫語此蓋伏遇皇帝陛下勵精政治申飭官常收一介之微臣及二宗之末品赤芾不稱知席寵之有因黃髮猶詢見在心之所簡衰悰感慰私室光輝共誓糜捐仰酬覆育

賀正表

伏以天地交泰品物維新日月相推嵗時更始伏惟皇帝陛下穆淸居位濬哲在躬體皇穹覆育之仁順靑帝發生之徳三靈薦祉萬壽膺期臣獲齒近班親逢華旦無任云云

辭免轉太師充兩鎭節度使致仕表

乞身之請屢凟於淸衷賜幾之榮曲加於舊物推恩絕等曠世罕儔命出非常義難虛受伏念臣素惟頑薄仰防亨嘉無數器以兼人惟一心而許國秉均二府被遇三朝曽無補於明時已過貪於厚祿𨿽誓畢生而永報顧當陳力以無堪自及從心之年累伸乞骨之懇愚誠備竭宸聴莫回九載於玆四方具委天矜民而從欲聖念老以俾休豈圗進秩維師兼榮二鎭益封井賦命作冊書詔示殊恩並加槁質矧乃出綸溢美褒衮過優眷禮備於始終龍光照乎今古幸防得謝敢玷懋官伏望皇帝陛下特回睿思俯鑑精懇聴輟已行之命免貽非據之災重念臣位冠三公年垂八十載循涯分深戒滿盈豈宜叨極品以歸田擁雙旌而就第非惟濫處實懼疾顚願守舊官祗承明命寶藏謨訓榮示子孫言則由衷恩期報可所防聖恩除臣守太師及兩鎭之命乞賜寢罷止令臣守本官致仕仍乞貼麻處分臣無任云云

第二表

君恩佚老身則至榮天寵殊常義難苟黙不遑啟處敢避瀆煩臣竊以帝師之官人爵最極爲臣及此自古防希矧乃並建節旄兼領方鎭惟懿親而可授非列辟之敢當伏念臣已忝上公甫周三載今𨿽退老詎可復加往者懇避殊榮嘗防矜允誓堅晚節敢易初心況臣常戒滿盈素知止足公槐亢極之位豈有屢遷將鉞駢聮之名無容虛受方當謝事曷可冒榮匪惟興朝野之譏實懼獲神明之譴伏望皇帝陛下淸衷日照洪造天垂俯鑑精誠特追異數俾守舊秩卽安故廬則臣永荷始終之恩猶圗隕越之報

第三表

臣近以告歸得請霈澤過優繼上封章仰祈旒扆乞收異渥祗守舊官載錫詔函未奉兪防防瞻寵答薦被華褒忝冒益深震惶無所臣竊以乞骨而歸田裏乃人臣之始終安車以示子孫實儒者之榮幸固已上還於印紱豈宜濫假於器名惟當解其所處之官致其所職之事方且追隨野老祝頌堯封而乃寵以衮衣繡裳加之虎符犀節在丘園而曷稱豈蓬蓽之所施一已非宜二焉安可況臣常守止足之戒實懼滿溢之尢殊異之恩崇隆之禮敢以死請誓於懇辭伏望皇帝陛下昭鑑危衷特垂可報重久虛之職秩寢不世之龍光俾拙分之少安庶餘生之未促如以臣旣諧請老必欲推恩卽乞止授維師之官聴辭兩鎭之命過貪榮遇深負靦顏宸睠下臨恐違天而有咎精誠必照恃簡帝之在心期於獲従守不可奪

謝辭免兩鎭節度批答不允表

天言俯諭宸檢載頒命出非常未從於報罷恩加無狀益愧於便蕃誓竭精衷仰回睿聴冀慈仁之矜允俾耄齒之保全庶畢桑楡之年少酬天地之施

辭免冊命表

呂望維師勉奉承於休命史佚作冊曷仰稱於隆榮輒瀝悃悰重祈兪允伏念臣妨賢玆久告老獲従荷神聖之誤恩陟宗公之極品末容懇避終愧冒居儻煩法扆之臨軒復受明庭之備禮匪惟僣越實懼顚隮伏望皇帝陛下俯徇物誠特回天聴罷涓辰之故事停賜冊之盛儀庶安止足之心免招過溢之咎

謝授守太師致仕表

再加兩鎭五拜三公爲臣有終舉世莫比𨿽獲辭於將鉞猶袛寵於帝師受命以還撫躬無措伏念臣早塵顯仕徒罄朴忠乏經世之逺謀屬代天之重任仁祖恭黙守道垂拱責成委秉洪鈞再登上宰英皇纂嗣聖政始初召自外藩入長衡弼陛下大明出震盛徳承祧協同神人翊載日月極三朝之榮遇冠羣後之邇聮及玆休退之辰重被褒嘉之典惟是父師之位首乎天秩之崇官惟其人君豈虛授唐虞之際一二蔑聞夏商之間闕遺靡記周則公旦繼乎呂望畢命出於康王漢唐以來職位多闕𨿽或器名之假匪由勲徳而居國朝惟趙普以佐命元臣太宗特優禮舊相其後久虛此職垂及百年夫何老臣乃忝異數此蓋伏遇皇帝陛下至仁勤施洪造曲成總攬英髦不遺耉老委容輝於蔀室哀盡力於壯途特全始終俾遂休佚極臣鄰之位號隆體貌之寵光撃壤而歌將優防於卒嵗循墻而走惟俯僂以益恭𨿽居畎畝之中誓答乾坤之施

謝遣男吏部員外郎及甫賜誥命並傳聖防宣諭表

嘉命自天殊恩不世師垣進秩裏第居榮俾愚息之言歸備皇華而出使奉將宸澤親諭徳音恭承謨訓之撫存若對威顏之咫尺誓畢桑楡之景仰酬雨露之私

謝遣使賜詔許入覲表

王人逺降天詔俯頒眷惟耉老之臣入謝龍光之渥重辱訓辭之厚特紆召節之嚴言不宿家仍載馳於使傳行無俟駕將趨造於宸庭瞻周道以忘勞望堯云而孔邇

笏記

防恩特授臣守太師致仕依前開府儀同三司河東節度使太原尹加食邑實封者進秩師垣歸榮裏第禮全終始恩許佚休顧慙衰槁之姿備極褒嘉之寵謹當身居畎畝心在朝廷庶畢餘生上酬洪造

謝男貽慶等轉官表

恩容謝事退老家庭賞異及勞霈霑子姓莫遑懇避惟切兢榮伏念臣早遇聖時久妨賢路過被不貲之寵每懷知足之誠而位卽臣鄰方還印紱慶流宗族並襲簮裳靜言忝冒之多敢有幹祈之請𨿽愚誠之備列終睿澤之靡回典謁未能亟擢陞於近職析薪克荷咸甄敍於榮階此蓋伏遇皇帝陛下明與日升仁如天覆眷秉均之舊物推延世之隆恩俾私室之光輝示本朝之信厚生馭其福旣祗服於寵休仕教之忠誓共圗於報塞

範太史集卷十二

欽定四庫全書

範太史集卷十三

宋範祖禹撰奏議

論防服儉葬疏【元丰八年六月七日】

臣謹案禮防服斬衰父傳曰爲父何以斬衰也父至尊也諸侯爲天子傳曰天子至尊也君傳曰君至尊也先王制禮以君服同於父皆斬衰三年蓋恐爲人臣者不以父事其君此所以管乎人情也自上世以來未之有攺至漢文帝遺詔始令吏民三日羣臣三十六日而除後世又爲易月之制二十四日而大祥三日禫而釋服防紀之數尢薄於漢焉自漢以來不惟人臣無防君之服而人君遂亦不爲三年之防惟晉武帝以疏素終三年其羣臣多以爲非蓋諂防之人習於流俗而不知禮也唐之人主無有爲三年服者而三百年間議者亦未嘗及之蓋世無達禮之士而人不知事君之義也惟國朝自祖宗以來外廷𨿽用易月之制而宮中實行三年之服且易月之制前世所以難攺者以人君自不爲服故也今君上之服已如古典而臣下之禮猶依漢制是以大行在殯而百官有司皆已復其故常容貌衣服無異於行路之人無哀戚思慕之心豈人之性如此其薄哉由上不爲之制禮也夫衰麻哭泣孝子仁人之所以表其衷也賢者無服則無以致其哀不肖者無服則遂忽而忘之是以禮義偸薄忠孝陵遲則由無服以管其情也素冠之詩刺不能三年蓋爲是矣且其禮之失者臣請得以悉陳之今羣臣易月而人主實行防故十二日而小祥期而又小祥二十四日而大祥再期而又大祥夫練祥不可以有二也旣以日爲之又以月爲之此禮之無據者也古者再期而大祥中月而禫禫者祭之名也非服之色也今乃爲之縿服三日然後禫此禮之不經者也旣除服矣至葬而又服之蓋見梓宮不可以無服也祔廟而後卽吉才八月矣去山陵未久也而遽純吉無所不佩此又禮之無漸者也臣伏見大行皇帝之喪自三月十三日服至二十八日而除羣臣衰麻才十六日遺詔易月因襲故事已行之禮不可追也臣愚以爲過山陵宜令羣臣朝服止如今日而未除衰至期而服之漸除其重者再期而又服之乃釋衰其餘則君服斯服可也此非有所難行惟存其衰麻而已今之冠服非古之制也至於禫不必爲之服惟未純吉以至於祥然後無所不佩則三年之制略如古矣夫衰裳不可以服勤斷以日月而易朝服以治事誠是也然旣葬而遂除之臣竊以爲太早矣孔子曰喪事不敢不勉又曰上好禮則民莫敢不恭伏惟皇帝陛下聖政之美四方風動上順天意下順人心書曰今王嗣厥徳防不在初於以革千餘嵗之獘正一代之禮教天下使知君臣之義其於風化非小補也如以臣言爲然乞下有司考正其禮臣又聞儉葬者聖哲之訓也奢葬者世俗之失也宋華元厚葬其君君子以爲不臣漢世山陵多藏金寶故有張釋之之言劉向之論世所明知也武帝在位嵗久茂陵中物無所容霍光不達大體以厚爲愛君無所減損従而益之故西漢之末惟霸陵猶完葬之厚薄禍福可睹矣臣誠知國家山陵送往儉於前代然猶以爲言者欲於儉約之制損之又損使天下知其中無所有見其中無可欲則萬世之利也臣昔者伏見仁宗皇帝葬於昭陵有緘封皮匣納之方中者甚多皆出於禁中人莫得而知也臣竊以爲如此之類無益於先帝竊恐沿襲故事猶或藏之推此類以損之必猶有可省者也昔周太祖將終戒世宗曰昔吾西徵見唐十八陵無不發掘者此無它惟多藏金玉故也我死當衣以紙衣斂以瓦棺勿作石羊虎人馬惟刻石置陵前云周天子平生好儉約遺令用紙衣瓦棺嗣天子不敢違也汝或吾違吾不福汝周祖生於五季之末非有前聖之識而其葬乃如太古此其智賢於秦始皇逺矣近事不逺卽本朝所代也臣以爲周祖懲唐奢葬故以儉薄矯之然以天子之喪而防於臝則太偪而不可以爲繼今惟於儉制之中加損約焉可也臣頃在書局未嘗敢越職言朝廷得失今非職而言者竊以先帝之服臣子所同也先帝之四海所共也臣身服先帝之服預先帝之葬知其不合於禮而不言憂其或過於厚而不以告臣所不能已也臣嘗采唐事爲唐鑑數百篇欲獻之先帝屬先帝不豫未及上其中一篇論厚葬一篇論喪服輒不自揆謹錄上進庶防觀古以知今少禆萬一焉干冒旒扆臣無任惶懼俟罪之至

唐鑑二篇

太宗

正觀十一年二月帝自爲終制初文徳皇后疾篤言於帝曰妾生無益於人不可以死害人願勿以邱壠勞費天下因山爲墳器用瓦木而已及帝復爲文刻之石稱皇后節儉遺言薄葬以爲盜賊之心止求珍貨旣無珍貨復何所求朕之本志亦復如此王者以天下爲家何必物在陵中乃爲已有今因九山爲陵鑿石之工才百餘人數十日而畢不藏金玉人馬器皿皆用土木形具而已庶幾姦盜息心存無累當使百世子孫奉以爲法至是帝以漢世豫作山陵免子孫倉猝勞費又志在儉恐子孫從俗奢靡於是自爲終制因山爲陵容棺而已

臣祖禹曰厚之禍古今之所明知也夫藏金玉於山陵是爲大盜積而標示其處也豈不殆哉是以自漢以來無不發之陵後之人主知其有害無益而姑爲之以賈禍迹相接而莫之或戒也太宗𨿽爲終制以戒子孫而昭陵之亦不爲儉及唐之末不免暴露之患豈非髙宗之過乎

髙宗

永徽元年正月太宗女衡山公主應適長孫氏有司以爲服旣公除欲以今秋成昬於志寜上言漢文立制本爲天下百姓公主服本斬衰縦使服隨例除豈可情隨例攺請俟三年畢成昬帝従之

臣祖禹曰書曰三載四海遏宻八音君喪三年自古以來未之有攺也漢文率情變禮薄於喪紀始令吏民三日羣臣三十六日釋服𨿽欲自損以便人而不知風俗實自此壊也自是以後民不知戴君之義而嗣君遂亦不爲三年之服唐之人主鮮能謹於禮者故有公除而議昬亮陰而舉樂內無父子外無君臣而欲教化行禮俗成難矣夫君者父道也臣者子道也無君是無父也況人君而可以無父乎若君服於內臣除於外是有父子無君臣也爲國家者必務革漢文之薄制遵三代之隆禮教天下以方喪三年則眾著於君臣之義矣再論喪服疏【七月九日】

臣前上疏論大行皇帝防服乞令羣臣依典禮三年之制臣之愚見以爲過山陵𨿽易朝服宜存其衰麻而服乘之飾止如今日至期年而漸變之以至於祥禫然後全吉此非有所難行惟令有司考正之而已今已卒哭山陵有期喪服事重道之隆污俗之厚薄系焉不可不早裁定也國家承平百有餘年列聖欽明動循典禮人倫之正朝廷之治考之前世自三代以後未之有也惟是喪服猶依漢制遂使臣居君喪情禮至薄后世或謂本朝無一逹禮之士臣竊惜之且在禮臣子一也今君服於上臣除於下是有父子而未有君臣也天子者天下之共主也故其喪使天下共服之臣伏見朔望之禮羣臣朝服以造於先帝之殯宮是以吉服臨喪也而人主獨以衰服在上上下異禮是以先帝之服爲人主之私喪也以吉服臨喪以先帝之服爲人主之私喪此皆禮之不安者也臣前所言君服斯服者竊以爲君臣當同服也伏惟祖宗以來此禮未攺者蓋防事常出於倉猝而有司惟舉故事因襲而行無所損益焉今欲風天下以忠孝使民徳歸厚莫若先正此禮則眾庶曉然明於君臣之義矣夫居喪之禮衰麻本不可以去身然而朝廷之上異於私家故古者君臣居防而行吉禮則釋衰而服冕旣終禮則釋冕而服衰今人君素服以聴朝羣臣素服以治事蓋亦古之遺法也臣愚以爲羣臣燕服亦宜爲之制度以齊之吉禮則朝服與燕服皆吉凶禮則朝服與燕服皆凶居喪朝服所以從宜也而燕服有紅紫之飾則何以異於無服者乎聖人所以制服者使民見其服而哀不忘於心也必使之脫去朝服而猶以有防者自處則人情不可得而忘矣期年之內燕服宜純縞素至小祥而漸變之古者練衣黃裏縓緣此練之服也旣小祥則燕服亦可以有色而服乘之飾漸加以緣可也書曰三載四海遏宻八音古者禮不下庶人惟遏宻三年所以爲君服也詩曰溥天之下莫非王土率土之濵莫非王臣然則民亦臣也今祔廟以後惟羣臣不舉樂而四海之內萬民得以作樂焉此所以不知戴君之重也臣愚以爲宜禁民舉樂三年竊惟朝廷所以不循遏宻之制者蓋不欲使天下之民三年不樂而爲樂工者所在有之恐其失業故寧殺禮以便民也臣以爲凡天下之爲俗樂者率皆防民非良農也使之廢業三年乃所以教之使知爲君之有服也彼不爲樂必有他業以養其生未必至於困窮也今殺禮以姑息之是使人不知君臣之義也故臣以爲禁之合於禮而無傷於俗足以厚天下之情夫爲國家者以禮爲急不可忽也伏望陛下幸察斷之以禮而勿疑

貼黃乞並臣前疏降附尙書省

進唐鑑表【元祐元年二月二十八日】

臣竊以自昔下之戒上臣之戒君必以古驗今以前示後禹益之於舜則言其所無於佚於樂傲虐之作防於未然周召之於成王則相古先民歷年墜命日陳於前皆所以進哲徳而養聖功也臣某誠惶誠懼頓首頓首臣昔在先朝承乏書局典司載籍實董有唐嘗於防次之餘稽其成敗之迹折以義理緝成一書思與庶人傳言百工執藝獻之先帝庶補萬分比臣赴職不幸先帝洮颒被冕遽迫登遐追攀莫及抱恨沒世伏遇皇帝陛下嗣膺大統睿智日躋詳延耆儒啟廸聖學監於前代宜莫如唐儀刑祖宗之典則四方承式萬世永賴臣之此書𨿽不足以發揮徳業廣助聰明拳拳之忠不能自已苟有所得不敢不告輒以狂愚塵玷日月罪當誅死伏惟淸閒之燕少賜省覽其唐鑑十二卷繕寫成六冊謹隨表上進以聞

又上太皇太后表

臣聞觀古所以知今彰往所以察來唐於本朝如夏之於商商之於周也厥監不逺著而易見臣頃在書局多歷年所不勤而祿無補聖世神宗皇帝明燭幽逺一物不遺特垂誤恩擢寘祕省臣比及赴職不幸先帝違豫遽棄羣臣不獲一覩淸光螻蟻之志無所復伸臣嘗於職事之餘討論唐史摭其行事緝成一書妄以私意而發明之可以稽參得失監觀成敗伏遇太皇太后陛下母臨萬國天覆羣生酌於民言以美聖政臣區區之忠旣無及於先帝思報之於陛下是以冒昧自竭不敢隠黙古者史爲書瞽爲詩百工獻藝庶人傳語思不出職交修於上冀以塵露仰禆崇深臣職文史敢忘斯義竊惟治亂興廢皆起細防言之於已然不若防之於未然慮之於未有不若視之於旣有故曰前事之不忘後事之師也其唐鑑十二卷繕寫成六冊謹隨表上進以聞上太皇太后乞崇儉戒奢疏【二年四月四日】

臣濫備勸講夙夜思職愚慮所及不敢不言伏以自先帝厭代諒闇三年今祥禫將終卽吉方始服禦器用內外一新奢儉之端皆自此始臣愚以爲珠璣金玉之飾錦繡纂組之工凡可以蕩心悅目者不宜有加於舊增多於前也皇帝方向儒術親學問睿質日長聖性未定覩儉則儉覩奢則奢陛下所以訓導聖徳者宜動皆有法不可不愼也古之聖帝明王莫不以儉爲美徳侈爲大惡帝堯所居之室土堦三尺茅茨不翦舜稱禹曰克勤於邦克儉於家孔子曰禹吾無間然矣菲飲食而致孝乎鬼神惡衣服而致美乎黻冕黻冕祭服也伊尹曰愼乃儉徳惟懷永圗言儉之可以長久也文王卑服卽康功田功周公戒成王以先知稼穡之艱難凡此皆陛下所宜日以啟迪皇帝之志者也東漢明徳馬皇后常服大練左右但衣布帛無香薫之飾欲以身率下前史以爲美談臣竊惟陛下聖政度越前古必不使明徳馬后専美漢朝若崇儉惇朴飭正後宮以輔養皇帝之徳使目不視靡曼之色耳不聽淫哇之音非禮不言非禮不動則學問日益聖徳日隆此宗社無疆之福也孔子曰少成若天性習慣如自然老子曰不見可欲使心不亂古語有之曰貴不與驕期而驕自生富不與奢期而奢自至夫少習儉約長猶侈靡少習侈靡長將若何今天下之大生民之眾系在陛下陛下儉於上則百姓富於下陛下奢於上則百姓貧於下比年以來天災流行年谷不熟國用虛乏百姓困敝幸賴陛下勤卹民隠存養休息視之如子有所不便輒弛禁以利民民方有樂生之意小康之望當今之務宜痛爲節約昭示儉朴以率天下自古爲國未有不先儉而能致四海富實者也漢文帝身衣弋綈愼夫人衣不曵地帷帳不得文繡以示惇朴爲天下先景帝遵業務農訓儉以雕文刻鏤傷農事錦繡纂組害女紅下詔戒之故太倉之粟陳陳相因紅腐而不可食都內之錢貫朽而不可校稱賢君必曰文景以比周之成康及其衰防民心思漢而不能忘以文景恭儉徳澤及民者深也臣願陛下上觀帝堯舜禹文王之法考伊尹周公孔子之言下視文景之效則皇帝少而習之長而安之惟知儉約不知侈靡他日海內富庶自今日儉徳爲之始生民之類受陛下之賜豈有窮極哉臣竊聞奉宸庫已取珠子至六十斤戶部已用金至三千六百兩不爲不多矣臣所以先事而言者恐增加無已滋長侈心也唐太宗問禇遂良曰舜造漆器禹雕其俎諫者十餘人何也遂良對曰奢靡之始危亡之漸也漆器不已必金爲之金器不已必玉爲之古之爭臣必諫其漸若事巳橫流則無所諫矣是以紂爲象筯箕子嘆曰爲象筯必爲玉杯爲玉杯則思逺方珍怪之物而禦之矣輿馬宮室之漸自此始不可振也古之人見防而防患如此唐明皇開元之初悉取珠玉錦繡服玩之物焚之於庭以示儉徳及其末年猶以窮極奢侈天下敗亂今臣區區之愚竊以皇帝卽吉之始若一開侈靡之端恐後日奢費之無已也故願豫爲之防止於未然臣愚不識忌諱惟陛下裁赦

範太史集卷十三

欽定四庫全書

範太史集卷十四

宋範祖禹撰奏議

乞罷開樂宴札子【六月二十一日】

臣伏見今月一日以後羣臣累拜表請聴樂所請愈數而批答愈緩以此見太皇太后陛下皇帝陛下仁心孝性深逺無窮發於至誠有所未忍今已批答允許臣竊恐有司請置宴開樂不敢不先言之臣愚以爲居防則行防禮在吉則行吉禮除防之後如遇吉禮卽可聴樂不當特置一宴以開樂爲名君子之於防服以爲至痛之極不得已而除之若以開樂故特設宴則賜除服而慶賀非君子不得已而除之之意也臣伏請𨿽至七月其開樂宴亦更不作惟因事則聴樂庶合先王禮意取進止

貼黃如以臣言爲然乞有司奏請只作聖防指揮

論農事札子【七月十日】

臣近防賜告蹔至許昌竊見畿內已苦雨潦詢之村民皆云鄕村安靜公私少事無呼召煩擾惟是年嵗未得丰熟不旱則水民嘗艱食夏麥旣薄或全不收秋苖𨿽茂惟憂澇損臣竊惟陛下哀矜百姓賑卹鰥寡徳澤所及可謂至厚然猶和气未應陰陽隔並欲修政事以應之願陛下推其心而已矣夫天道不逺在君心所以感之人君愛民則天亦愛人君愛民者在知其勞苦而卹其困窮天下之人至勞苦而常困窮者農民是也周公作無逸戒成王以先知稼穡之囏難又言商之逸王不知稼穡之囏難不聞小人之勞惟耽樂之從夫稼穡之囏難與小人之勞人君不可以不知天生時而地生財自一粒一縷以上皆出於民力然後人得而用人臣之祿受之於君故不可不報君人君之奉取之於民故不可不愛民天子者合天下之力而共尊養之凡宮室車馬服食器用無非取於天下皆百姓之膏血也其作之也甚勞其成之也甚難安而享之不可不思其所從來思其所從來則愛之而有不忍費財之心憂之而有不忍勞民之心以此之心行此之政而天下不安者未之有也天下之大生民之眾惟系於一人之心君心靜則天下靜君心不靜則天下亦不靜朝廷惟躬儉節用無所營爲常恐煩百姓則天下安息先王豈能人人而食之人人而衣之哉推其仁心修其仁政以及天下則所被者廣矣臣願陛下當食則思天下有饑而不得食者當衣則思天下有寒而不得衣者凡於每事莫不皆然惟推至誠以召和气庶防皇天報應降丰年之祥使百姓家給人足則太平矣昔漢昭帝耕於鉤盾弄田其事至微史臣書之蓋以昭帝欲知稼穡之囏難與周公戒成王之意同也周世宗畱心農事嘗刻木爲耕夫蠶婦置之殿庭欲見之而不忘國朝祖宗以來尢重農穡太宗嘗謂近臣曰耕耘之夫最可矜閔春蠶旣登並功紡績而繒帛不及其身田禾大稔充其腹者不過疏糲若風雨稼穡不登將如之何眞宗於內殿植稻麥臨觀刈獲欲知田畆之勞至今遵之惟陛下深畱意於農政而常以保恵小民爲先則天下幸甚取進止

乞畱無逸孝經圗札子

臣竊以無逸者周公之至戒孝經者孔子之大訓陛下嗣守祖宗鴻業方以孝治天下二書所宜朝夕觀省以益聖徳昔仁宗皇帝初建邇英閣卽書無逸於屏間其後嵗久而敝又命知制誥蔡襄書之仁宗曰朕不欲背聖人之言乃置之左右又諭侍讀學士丁度取孝經之天子孝治聖治廣要道四章對爲右圗命侍讀學士王沐書之又命學士承防王拱辰爲二圗序亦令襄書之仁宗尊崇經訓如此陛下宜以爲法今邇英閣止書圗序於屏間而無逸孝經二圗不復張列臣欲乞指揮所司檢尋如舊圗尙在乞置之左右如已不存卽乞特命侍臣善書者書之其蔡襄所書圗序從來置在禦坐之後昨因修展邇英閣方徹去卻書於屛間此圖乃祖宗舊物臣竊惜之伏乞依舊張掛三圗並列如仁宗朝故事以彰陛下欽明稽古仰遵先烈之意取進止

貼黃邇英閣兩壁見有前代帝王事迹畫圗如置到無逸孝經二圗只乞重上張掛別不換動卽無所妨

十月二十九日上此奏十一月一日邇英進講三圗皆張掛無逸孝經仁宗朝舊圗王沐書無逸蔡襄書孝經此云襄書無逸沐書孝經乃據實錄之誤兩朝寶訓與實錄不同據圗則寶訓是也乞不限人數收養貧民札子【十二月二十日】

臣伏見陛下以今冬大寒異於常年聖心憂軫救卹小民無所不至近又出禁中錢十萬貫以賜貧民此誠博施濟眾堯舜之仁也禮記曰財聚則人散財散則人聚臣知此財一散而人心皆聚於朝廷矣古之聖人未有不矜卹孤窮者堯命舜舜命禹皆以四海困窮爲托書稱不虐無告不廢困窮惟帝堯能之蓋置而不卹則是虐之矣棄而不養則是廢之矣伊尹稱湯曰先王子恵困窮周公曰文王懷保小民恵鮮鰥寡孟子曰文王發政施仁必先鰥寡孤獨夫聖人養天下之民使貧者不至失所則不貧者自安是故古者爲政必先卹困窮之民國朝祖宗以來恵卹孤貧仁政非一每遇大雨雪則放公私房錢以至糶米賣炭散錢死者則賜錢瘞埋恵及存歿近日朝廷無不舉行而又發內帑之錢降非常之恩徳澤之厚無以加矣陛下勤卹小民如此而臣忝在左右竊思有可以少補聖政之萬一者忍黙而不言哉古者鰥寡孤獨廢疾皆有養旣養之則不至於凍餒而死朝廷自嘉祐以前諸路有廣惠倉以救卹孤貧京師有東西福田院以收養老防廢疾至嘉祐八年十二月又增置城南北福田共爲四院此乃古之遺法也然毎院止以三百人爲額臣竊以爲京師之眾孤窮者不止千二百人又朝廷每遇大冬盛寒則臨時降防救卹𨿽仁恩溥博然民已凍餒死損者眾夫救饑於未饑之時先爲之法則人不至於饑死救寒於未寒之時預爲之備則人不至於凍死今每嵗收養與臨時救濟二者等爲費用不若多養之爲善也臣愚以爲宜於四福田院增蓋官屋以處貧民不限人數並依舊法收養委左右廂提舉使臣每至冬月多設方略救濟或給米豆設糜粥不必専散見錢其使臣存活到人數書爲課績量與酬奨死損多者亦立殿罰如四廂使臣提舉難徧卽委吏部臨時更選差使臣四貟相兼提舉量與添給仍理爲重難短使存活死損殿最亦依四廂使臣法其天下廣惠倉竊慮州縣不以爲急乞更申明成法每嵗以時舉行委逐路監司丁寧行下所屬州縣及因巡歷案視或於逐州別差官防檢使知朝廷掛意令官吏用心振卹須要實惠及貧民不得輕易以爲末事畿內諸縣亦乞令擘畫官屋依京師收養無令逺者聚於都下重立條禁以絕主掌支散之人減刻之獘如此則物不虛費而所活益多矣國家冨有四海每嵗用系省錢一二萬緡於租賦之入無異海水之一勺而饑窮之人日得食錢之資升合之米則不死矣此乃爲國者所當用王政之所先也況朝廷幸不惜費惟更增修舊法推廣祖宗仁政以副陛下慘怛愛民之意夫何難哉臣竊惟陛下近日所行萬萬於此而臣之所陳事乃至防然古之聖人莫不以此爲先務所以拯生民之性命其法不可不備也如臣言稍有可采伏乞詳酌施行取進止

貼黃臣竊見四福田院條制逐院每年特與僧一名紫衣行者三人剃度推恩至厚而所養人數不多今若增添人其恩澤亦乞詳酌立定分數每存活若干人卽與剃度一名如死損及若干人卽減剃度一名所貴各務存養人命

進經書要言札子【三年四月】

臣近於邇英閣進講嘗指陳尙書要切之語望陛下因習筆札書之以置座右臣退而伏思古之人君𨿽在閒燕之中出入起居必存儆戒左右前後動有箴規所以正心修身自彊於徳以舜之聖而益戒之曰防失法度罔逰於逸防淫於樂禹戒之曰無若丹朱傲湯有盤銘武王於席之四端爲銘於幾杖爲銘於衣帶爲銘於履屨爲銘於觴豆爲銘於戶牖爲銘舜湯武王其自修如此而況於後世之君乎今陛下纂承累聖日勤問學若於翰墨之際不出聖人之經略舉要言以爲明鑑置之左右朝夕觀省與夫舜禹之戒湯武之銘其揆一也臣職在勸講無補毫分茍有愚見不敢不盡謹節略尙書孝經論語切要之語訓戒之言得二百一十九事以備聖札所冀陛下手書之目觀之心存之庶可以少助進徳之萬一臣不勝拳拳之愚干冒宸嚴臣無任惶懼之至

進古文孝經說札子【八月二十日】

臣伏覩國史章獻明肅太后嘗命侍讀宋綬擇前代文字可以資孝養補政治者以備仁宗觀覽臣職勸講𨿽不足以跂望前人之髣髴然區區忠益敢不盡愚竊以聖人之行莫先於孝書莫先於孝經孝經有古文有今文今文卽唐明皇所注十八章古文凡二十二章由漢以來惟孔安國馬融爲之傳自余諸儒多疑之故學者罕習仁宗朝司馬光在館閣爲古文指解一卷表上之臣竊考二書𨿽不同者無防然古文實得其正故嘗妄以所見又爲之說非敢好異尙同庶因聖言少闗省覽伏惟陛下方以孝治天下此乃羣經之首萬行之宗儻畱聖心則天下幸甚其古文孝經說謹繕冩爲一冊上進干冒宸嚴臣無任惶懼之至

勸學札子【二十二日】

臣不侍經席已逾兩月陛下深居閒燕聖學日勤然臣等無由罄竭愚短補助萬一昔唐憲宗不對學士兩月李絳奏曰爲臣等竊祿偸安之計則便矣其如陛下何今臣之愚竊欲陛下以學爲急故敢略陳一二惟陛下畱聽臣聞孔子曰學如不及猶恐失之揚雄曰學之爲王者事其已久矣堯舜禹湯文武汲汲孔子皇皇其已久矣夫學者所以學治天下王者之事也故自堯舜禹湯文武之君皆汲汲於學仲尼𨿽聖亦皇皇有所不暇此聖人所以不可及也後世繼體守文之君生而驕逸不能務學忘其祖宗之艱難累世之勤勞徒見天下無事以爲禍亂無從而生或荒耽於酒或盤於逰畋或窮奢極侈或輕用民力諂防日親忠正日疎人心離貳遂亡其國其所行之迹後世視以爲戒自古以來治日常少亂日常多推原其本由人君不學故也天下治亂皆系於人君之心君心正則朝廷萬事無不正故天地順而嘉應降陰陽和而風雨時古者三公太師太傅太保論道經邦燮理陰陽無他術焉惟正君心而已保保其身體傅傅其徳義師道之教訓皆所以正君心也如欲心正未有不由稽古好學而能致也臣竊考之前世揆之當今恭惟本朝累聖相承百有餘年四方無虞中外底寜動植之類防被涵養徳澤深厚逺過前世皆由以道徳仁義文治天下人主無不好學故也太祖皇帝以神武定四方創業垂統日不暇給然而晚年尢好讀書嘗曰宰相須用讀書人陛下試思太祖此言宰相旣用讀書人則自余執政侍從之臣臺諫之職必皆文學之士然後可用外至州縣亦必由進士出身乃可委以親民刑獄之任是朝廷之士皆不可以無學也然則天子豈可以獨不知學乎太宗嘗謂近臣曰人君當澹然無欲形見於外則姦佞無自而入朕年老無他欲但喜讀書用鑑古今成敗耳眞宗之時益修太宗之業仁宗在位四十二年問學未嘗少廢今邇英講讀乃仁祖之成規也英宗神宗皆遵守仁宗之法稽古好學陛下所知不幸先帝早棄四海累聖已成之業任大守重傳付陛下陛下嗣位於今四年幸賴太皇太后以至仁盛徳母臨天下陛下垂拱無爲海內晏然當今之務莫如學問之爲急也陛下今日學與不學系天下他日之治亂臣不敢不盡言之陛下如好學則天下之君子皆欣慕願立於朝以直道事陛下輔助徳業而致太平矣陛下如不好學則天下之小人皆動其心欲立於朝以邪諂事陛下竊取富貴而專權利矣君子專於爲義小人專於爲利君子之得位欲行其所學也小人之得位將濟其所欲也用君子則治用小人則亂君子與小人皆在陛下心之所召也凡人進學莫不在於年少之時陛下聖質日長龍徳進升數年之後𨿽欲勤於學問恐不得如今日之專也臣竊爲陛下惜此日月願以學爲急則天下幸甚論語記聖人言行之要修身治國之道無不在焉尙書言帝王政事人君之軌範也論語𨿽已講畢望陛下更加詳熟尙書未講者亦望陛下先熟其文臣等以次講解及之則陛下聖意已先有得矣臣不勝拳拳之愚

薦講官札子【十一月十七日】

臣伏聞仁宗天聖初嘗詔天下訪求講說之士今陛下方向學問宜博選正人置之左右臣誠愚陋承乏於此大懼無以少補聰明茍有所知不敢不言臣伏見前校書郎司馬康年三十九篤志好學行如古人資性端方克肖其父臣昔與司馬光修資治通鑑康爲本局檢閱文字與之相接近十五年備覩其人操守如一尢長於講說使之執經必能稱職質於公論皆以爲宜臣竊以光之忠直簡在聖心如康之賢陛下必自拔擢今臣止言其所長伏望陛下知察而巳取進止

貼黃臣聞先朝舊置講官四貟今孫覺在寛假臣與顏復輪講委是闕官臣與司馬光相知眾所共悉今之所言非敢私於知巳輒薦其子實以康之學行可備勸講臣受陛下厚恩惟欲得人以助聖學故不敢畏避嫌疑宻入此奏伏乞畱中特自聖意處分【二十二日司馬康除侍講】

進尙書說命講義札子【四年正月七日同崇政殿說書顏復上】

臣等近進講尙書說命竊以爲君治天下國家欽天稽古修身務學任賢立政至言要道備在此書誠能法之可爲堯舜昔太宗皇帝嘗曰尙書主言治世之道說命最備特詔孫奭講此三篇伏望陛下詳覽深思必有啟迪聖學之益臣等𨿽罄竭謏聞講解於前謹輒記錄所言編寫成冊以備尋繹或賜顧問庶幾少助聰明之萬一其說命講義三冊謹具上進取進止

防論語札子

臣等昨進講論語伏見舊本防句差誤不少臣等𨿽逐受攺正尙未能盡竊慮禦前見用本亦有誤防欲乞降付講筵所臣等參詳攺正進入以備溫覽取進止貼黃或乞下國子監別取一本防定進呈取聖防

範太史集卷十四

欽定四庫全書

範太史集卷十五

宋範祖禹撰奏議

正始札子【元祐四年五月十六日】

臣防陛下擢授諫職才力淺薄懼不克勝受命以來夙夜不遑寜處深思天下之事自非大者逺者未之敢先恭惟祖宗受天明命百三十年自三代以來未有承平如此之久累聖基業付子孫成之至難壊之至易是以古之明王欲治天下先正其本其本在扵人君一心而已天下治亂出扵君心君心一正則萬事無不正孟子曰君仁莫不仁君義莫不義君正莫不正一正君而國定矣易曰正其夲萬事理差之毫釐失以千里臣侍經筵因進講每及人君正心修身之要君子小人系扵治亂之際未嘗不反覆開陳伏計陛下聞之巳熟今有言責不敢防此竊惟天下之本在扵君心臣愚伏望太皇太后陛下日以祖宗之囏難治天下之勤勞萬民之疾苦羣臣之邪正政事之得失說諭皇帝存之於心若皇帝陛下聖心曉然明於邪正是非他日眾說不能惑小人不能進則萬事定矣臣竊熟思莫大扵此惟陛下深畱聖意以幸天下取進止

乞再貶蔡確札子【十七日】

臣伏見巳責降蔡確分司南京確之罪惡天下不容尙以列卿分務畱都未厭眾議伏乞處以典刑更重行竄謫取進止【乞降付三省】

論執政闕官札子

臣伏見自胡宗愈罷闕尙書右丞一員執政系朝廷重輕自非人望所屬有益扵國不可以備位乞陛下精加審擇若聖意未得其人寧且虛此一員亦未至扵闕事取進止【乞畱中】

乞差實錄檢討官札子

臣伏聞曽肇巳除外郡修實錄闕官一員昨差司馬康充檢討康以非久書成固辭而罷今來曽肇未了文字須得一人成之欲乞卻差康充檢討官不惟史官得人亦公議皆允取進止【乞畱中出自聖意指揮】

貼黃著作與修撰檢討文字相通夲不可分今康見在史院修日曆不兼實錄職事未得安便乞寛刑札子【二十三日】

臣伏見蔡確已責降英州別駕新州安置臣知陛下宸謀逺慮斷在不疑除去大姦實爲宗廟社稷之計非以陛下一心私喜怒也忍扵一人所以不忍扵天下之人不愛一人所以愛天下之人也然確以凶徳叨竊相位作威作福欺罔先帝屢起大獄排防善良故聞確名者無不震畏以朝廷名器爲巳私物市恩結黨故貪利之士多爲確用今佐佑確者不過懷其舊恩嘗與之相濟爲惡或畏其復起不敢結怨不然則所見偏謬謂確以詩得罪欲薄其責不出此三者而已臣聞帝堯刑一人而天下服書曰殱厥渠魁脇從罔治古之明王徵討叛逆亦不過誅其元惡餘皆赦而不問使之自新若窮治支黨滋蔓不巳懼罪者眾則人情不安必有過刑濫及無辜此先王所深戒也夫聖人之道不過得中天下之事不可極意一時極意後必有悔用刑寕失之扵寛不可失之扵急寕失之扵略不可失之扵詳自幹興貶丁謂以來不竄逐大臣六十餘年今年已用大刑四方聞之無不震聳然人無愚智皆以確之得罪爲當不宜更有驚駭物聼且丁謂見在相位故朝廷有黨不可不黜然而章獻明肅太后仁宗旣黜謂黨卽下詔曰內外臣僚凡與謂往還者一切不問所以安人情也今確巳罷相數年陛下所用多非確黨其有素懷姦心爲眾所知者固不逃扵聖鑑自余偏見異論者若皆以爲黨確而逐之臣恐刑罰之失中人情之不安也又確巳投荒裔不憂不死小人破膽不憂不慴惟當選用忠良力行仁義繼之以善政而巳若因一凶人延及士大夫相繼黜逐不巳則人情震動不安方今朝廷惟宜安靜臣願陛下天地之徳包含隱忍容養羣臣不責其全俟有顯過黜逐未晚臣受防深厚不同他人茍有益扵國家不敢隱情臣無任恐懼之至取進止

上殿札子二道

辧邪正

臣聞邪必害正正必去邪自古以來未有邪正並立而可以爲國者也𨿽堯舜在上未嘗無小人惟能使小人不勝君子所以治也𨿽桀紂在上未嘗無君子惟使君子不勝小人所以亂也在易內君子而外小人其卦爲防防者通而治也內小人而外君子其卦爲否否者閉而亂也天下治亂未有不由君子小人君子在位必無惡政小人在位必無善政聖人爲天下惟能使小人外而不內在野不在位而已非能使天下皆無小人也陛下自初臨政以辧別君子小人爲先登進忠良黜退邪惡以致今日之治所進所退天下之人皆以爲然𨿽舜舉十六相去四凶不過如此也而比年以來大臣以兼容小人爲寛好惡不明邪正不分所引進者不盡得人夫今日之省寺他日之侍從也今日之侍從他日之輔弼也宰相豈能使之終身不進乎周公作立政以戒成王自準人綴衣虎賁趣馬小尹左右防僕藝人表臣百司皆勿以憸人其惟吉士夫憸人在上位則害政事在下位則壊風俗大則傾覆邦國小則戕敗善類朝廷之內何官可不擇人也邪人得志則正人不安正人不安則國無善政宰相以進賢退不肖爲職而邪正不分豈不負國書曰惟說式克欽承旁招俊乂列於庶位此相之事也臣伏望陛下戒飭大臣各以公心求賢多引鯁正之人以重朝廷無使小人得在下位爲他日之患以副陛下至誠求治之意取進止

論城濠

臣伏聞開修京城濠日役三四千人𨿽和雇夫力調發不及民其錢不屬戶部然財出扵民一也豈可不計校愛惜而枉費用之臣聞開濠深二丈五尺濶二百五十一步廣扵汴河三倍自古未聞有此城池也新城周世宗所築太祖因之建都扵此百三十年無山川之險可恃所恃者在修徳在用人在得民心此三者累聖所以遺後嗣子孫也神宗時宋用臣提舉修京城大興土功版築過當小人之情惟欲廣用民力多費國財上則徼幸爵賞次則隱盜官物故役無有不大費無有不廣此姦臣之所利本非先帝意也陛下始初聽政散遣修城役夫百姓皆歡呼鼔舞今欲終成前功但完之而已可也何必廣作無益以害有益乎又京城外門正門卽爲方城偏門卽爲甕城其外門皆用純鐵裹之此祖宗時所無有也甕城乃邊城之制非所以施扵京師今東西南三靣偏門亦欲爲甕城臣不知大臣以何見而爲此謀也必以爲備北朝也使北朝果渝盟南向大臣將坐守此以受敵乎春秋時楚囊瓦爲令尹城郢沈尹戌曰子常必亡郢茍不能衛城無益也古者天子守在四夷天子卑守在諸侯諸侯守在四鄰諸侯卑守在四竟愼其四竟結其四援民狎其野三務成功民無內憂而又無外懼國焉用城今吳是懼而城扵郢守已小矣卑之不獲能無亡乎昔梁伯溝其公宮而民潰民棄其上不亡何待今大臣不修徳政而急扵城池此囊瓦城郢之計也唐神龍中張仁願爲朔方總管築三受防城不置甕門曲敵戰格或曰邊城無守備可乎仁願曰兵貴攻取賤退守防至當並力出拒敢回望城者斬何事守備退忸其心哉後常元楷代爲總管始築甕門議者益重仁願而輕元楷今扵京城爲受矢石之備是不如張仁願之守邊城也自修城浚池以來議者皆以爲無戎而城無防而溝公宮此言不可不畏其北門甕城已就攺之重勞臣欲乞降指揮東西南三靣偏門止爲方城其濠廣濶可減三分之二稍正王城之體以惜民力以省國用取進止

論李之純蔡京札子

臣伏聞知成都府李之純除戶部侍郎知瀛州蔡京除寶文閣直學士知成都府臣竊以成都兼兩路鈐轄方靣之任最爲要重祖宗以來尢愼付與聞之純寛厚簡靜蜀人安之宜且令終任或增秩再任今戶部𨿽欲得人而逺方數千里休戚安危所系亦不爲輕蔡京素附防姦臣蔡確眾所共知𨿽有才能而年少輕鋭非端厚之士又故事自成都回者多爲執政其次猶爲三司使知開封府朝廷方當分別邪正如京者在所裁抑不宜崇長今進職逺帥則資任愈隆爲他日大用之漸實未允愜伏望且令依舊如必欲召用之純乞別擇人付以逺方取進止【二十日批出未得施行二十四日蔡京攺江淮發運使李之純任滿取防再任】

論執政闕官札子【七月七日】

臣伏聞安燾以母病在假孫固以老疾求退聞燾母病已危惙固年逾七十必是筋力漸難支持臣竊慮執政又有員闕不敢不先事而言執政與人主同執天下之權其任至重必有才徳公正無邪可保其不欺謾爲天下所服者乃可登用不可止以勲舊亦不可止以科第也樞宻院必得曉知邊事多所更歷之人門下侍郎資任最隆皆比宰相伏乞深畱聖意愼加選擇陛下自去年以前所用執政多協人望其間𨿽非全徳亦有所長可稱惟近日所用二人殊不類前後差除臣昨扵簾前奏陳料陛下必盡記憶今若有闕不可更不得人重失天下所望也臣不勝區區之愚取進止【乞畱中】

再論城濠札子【十四日】

臣昨上殿論修城開濠欲乞攺東西南三靣偏門甕城曲門爲方城直門其濠廣濶可減三分之二稍正王城之體以惜民力以省國用今將兩月未防施行臣竊以京城爲甕城尢爲失體議者必謂可以威服四夷今使外國傳聞天子居枯甕城不足以示威乃所以啟侮此公卿大夫之辱也而大臣以此爲守國之計臣愚竊所未諭況當國用窘乏之際計無所出而枉興土功爲此無益之費不知紀極假使作之有用不惜費而爲之可也今實無用其費豈不可惜又發掘旣廣多發人塜墓害及幽明恐傷和此皆朝廷所當卹也伏乞檢防臣前奏早降指揮施行取進止

論封樁札子

臣伏見近遣戶部郎官往京西防計轉運司財用出入之數自來諸路毎告乏朝廷詳酌應副其餘則責辦扵外計今旣遣郎官防計必見闕少實數若其數不多則朝廷可以應副若其數浩大不知朝廷能盡應副邪或止如常歲量事與之也若量事與之則朝廷旣見其闕少之實而不盡與無以爲說若盡數與之則恐他路援以爲例朝廷視天下如一無有厚薄欲悉應副則力或有所不逮不悉應副則轉運司無以爲計不刻剝百姓何所取之如此則陛下赤子必受其不可不深慮也又朝廷旣委轉運使副以一路財計而不信其所言虛實必遣卽官然後可信是使諸路使者人人有不自信之心毎遇闕少則倚望朝廷遣官防計愈不任責臣以爲此不可爲後法欲乞自今諸路凡有告乏只委轉運司官防計保明聞奏如有不實卽重行黜責其誰敢妄臣竊謂今諸路經費所以不足者由提刑司封樁闕額禁軍請受錢帛斛斗萬數不少此乃戶部轉運司本分財計先帝特令封樁以待邊用蓋恐倉猝調發不及故爲此權宜之制今朝廷方務安邊息民則封樁之法宜悉蠲除欲乞自熈寧十年初封樁以來已起發上京及今日已前未起發上京數目盡以賜尙書戶部諸路轉運司以佐經費今天下諸路例多窮乏而畜其財扵無用之所坐視困竭而不爲救濟非均通有無足用裕民之政也緣自封樁至今巳十餘年一旦撥還諸路必稍紓緩其利害較然無疑伏乞早降指揮施行取進止貼黃臣恐議者或謂先帝以此備邊今不當變攺臣恭聞先帝嘗有防張之議蓋自古權宜之法多不可久行時異事殊則後人必有更張三代以來無不如此若張而不防不惟無以濟國家之急亦非先帝聖意

論常平札子【二十日】

臣竊以當今天下之患在扵公私俱無畜積無以待水旱凶歉一時不雨則民饑饉流亡昨春夏旱京西陜西艱食尢甚唐鄧人民相食遺棄男女流離道路其存者食犬彘之食饑民羣行刼米坐法配流者系累相屬幸而得麥民復有生望故大盜不作耳然轉扵溝壑與配逺方者巳不可勝數仁聖在上豈不哀閔而爲之計慮哉夫以數月不雨適當靑黃不接之際民巳如此若不幸復有方二三千里之水旱將何以救之自中夏以來雨水不至過多秋成可望諸郡𨿽有被水災之處然約計之收熟之處必多年谷稍丰則公私逋負督廹民間速欲得錢無由貯積必至甚賤此農民所以丰凶皆困也自非朝廷廣謀收糴以時發斂則無以平糴濟民今諸路提刑司積常平錢猶多竊恐自罷散靑苖錢以來常平之法尙未修復如舊臣愚欲乞速降指揮諸路提刑司乘今秋丰稔穀賤之時盡以所有之錢增價收糴使不至扵甚賤傷農來春谷貴則減價出糶使不至扵甚貴傷民若止以常平錢收糴恐亦未廣陛下誠能出內庫金帛數十萬以爲糴本専以備水旱凶荒發斂以時則官本存常而民被惠澤無窮濟民之命無大扵此祖宗置內藏庫本以備軍旅非常之用仁宗嘗出錢一百萬緡以助常平糴本此仁防所以深結扵民心也夫財出扵民復以濟民但使民存不至流亡則今年防之明年復有何患乎無財也前年冬大寒陛下出錢十萬緡散之窮民民苦扵寒陛下不忍坐視其死捐以與之誠知民爲國本不可不愛惜也況糴本常不動而可以利民止是以內庫之錢借之外路又有先朝故事何憚而不爲乎如以臣言爲然乞早賜施行取進止

再論封樁札子【二十三日】

臣近上奏乞以熈寧十年以來諸路提刑司封樁闕額禁軍請受錢帛斛斗悉歸之尙書戶部諸路轉運司以佐經費以紓困急臣竊以當今之患在扵天下空虛朝廷不可不爲之計封樁之與經費均出扵民皆陛下一家之財也茍可以利國何所愛焉譬如移之扵東而還之扵西出之扵內而歸之扵外也昔唐之制天下財賦皆納扵左藏庫太府四時以數聞尙書比部覆其出入至代宗之時租賦悉進入大盈內庫以中人主之天子以取給爲便遂不復出以天下公賦爲人君私藏有司不得窺其多少國家不能計其贏縮殆二十年及徳宗卽位宰相楊炎頓首扵上前曰夫財賦邦國之大本生人之喉命天下理亂輕重皆由焉是以前代歷選重臣主之猶懼不集往往覆敗大計一失則天下搖動先朝權以中人領其職丰儉盈虛𨿽大臣不得知則無以計天下利害請出之以歸有司如此然後可以議政徳宗乃詔凡財賦皆歸左藏庫炎以片言移人主意議者美之以炎知爲相之體徳宗知爲國之務也今封樁之法未至如唐之大盈陛下聽言納諌逺過扵唐之徳宗若大臣有楊炎之請陛下豈有不從之者乎昔先帝有經略四夷之志是故別貯以待用今陛下垂拱守成志扵無爲畜聚扵此將安用之昔漢髙祖創業老扵兵間日不暇給文帝躬修儉節勸課農桑則髙祖之政文帝有所不用也武帝驅攘戎狄無歲不徵昭帝輕徭薄賦與民休息遂罷鹽鐵議酤宣帝總核名實選用郡守則武帝之法昭帝宣帝有所不用也臣前所謂時異事殊則後人必有更張自三代以來無不如此非獨漢唐也今諸路窘乏不可不救若其計窮豈免掊克是奪之扵此而取之扵民也惟陛下無疑扵攺先帝權宜之制則天下之民幸甚取進止

再論常平札子【同日】

臣竊以爲國之本在扵務農務農之本在扵貴谷舜咨十二牧曰食哉惟時洪範八政以食爲首孔子曰所重民食畜積者邦國之大本生民之大命也臣伏見累年以來天災流行年谷不熟昨春夏之交天久不雨陛下憂勞昃食扵上大臣惶恐請罪扵下豈非以倉廩空虛民無所食盜賊並起將有不可知之變哉一朝得雨報賽神只則君臣釋然慶防不復以民生爲念矣夫歲之有丰凶天之常也丰年常少凶年常多水旱之災堯湯所不能免然而國不困民不亡者有畜積以爲之備也昨春夏未雨之時民已無復生理幸而得麥出扵望外豈可常思僥幸天災之不成也臣訪聞諸路今秋可望大熟民間不惟速欲得錢必至甚賤又小民不爲逺慮一熟則輕賤五穀粒米狼戾古之聖王知其如此是故操斂散之術以權之管子曰民有餘則輕之故人君斂之以輕民不足則重之故人君散之以重輕重之權在上則其利不入扵兼並之家而農民常得其平此所以家給人足也至扵衰世丰不知斂凶不知散故其政荒其民流孟子曰狗彘食人食而不知檢塗有餓莩而不知發如此者其國幾何而不亡也今天下背本趨末民惟視上之所好若朝廷以農爲急乃可以使民務本黃金珠玉饑不可食寒不可衣然而人貴之者好之者眾也誠使貴五穀而賤金玉則民豈有不以谷爲重者哉布帛不可一日而闕亦皆人力之所爲至扵五穀天不生地不長則非人力所能致也昔梁武帝享國幾五十年江南久安風俗奢侈不務畜積侯景之亂連年旱蝗富民皆懷金玉衣錦綺相枕籍而死唐末髙駢亂淮南揚州米斗至直錢五十千皆史冊所載古有此事安知來世之必無也今夫夏則畜炭冬則藏冰凡民皆能知之至扵丰年則不知爲凶歲之備蓋以五穀爲常有而輕之耳古人旱則備水水則備旱丰登則備凶歉知天時之有必至也惟陛下畱意扵務農貴谷修常平之政以厚天下取進止

範太史集卷十五

欽定四庫全書

範太史集卷十六

宋範祖禹撰奏議

乞罷韓忠彥札子【七月二十六日】

臣伏見韓嘉彥巳宣制授駙馬都尉其兄忠彥執政祖宗以來無此故事陛下動遵成憲懋建大公豈可使後世戚預政自今日始夫祖宗舊典君臣當共守之而不可隳也伏乞罷忠彥政事以爲後法取進止

二【八月】

臣伏見韓忠彥弟嘉彥巳授駙馬都尉忠彥執政非祖宗故事陛下方以大公至正率先天下豈可首變累朝舊典開戚預政之端伏乞早罷忠彥政事以爲後世之法取進止

論樞宻院闕官札子【十二日】

臣竊見樞宻院闕官陛下選用執政臣不當預然臣忝備耳目之任有所聞見不敢不盡若但避嫌疑形迹恐非陛下所以任臣之意謹具開列如後

一臣扵六月十六日上殿面論中外未見有可相之人在外惟有馮京聞其病損亦有女嫁蔡確臣言如此非謂京便不可用也但欲陛下知而察之耳文彥博亦與蔡確爲昬姻吳充亦與王安石爲親家趣向各異何嘗相黨若趣向皆同𨿽不爲親自是黨也馮京在神宗朝爲參知政事與王安石論議常不合先帝知京中立亦甚倚之其後與呂惠卿同執政又多不協遂爲惠卿所傾因鄭俠獄罷京政事天下爲之不平及王安石與呂惠卿爲仇敵惠卿繳進安石私書其一紙云勿令齊年知京與安石同歲故安石謂之齊年先帝因此知京不欺故安石再罷相之日卽召京扵成都府知樞宻院其後京疾病廢忘以此罷去卽無他過聞京精神不至虧損陛下如欲知子細只須遣一使至北京觀之可用與不可用不難見也京久在宻院經歷事多仁宗朝翰林學士存者惟京一人今人才難得若復以京知樞宻公論必皆允愜又得一前輩老成之人與後進者相參後進者亦必有所畏忌京年垂七十必不爲欺宻院止借其謀慮知識宜得老成之人臣與京素無恩分止是京初作執政臣守官京師隨例旅見後來臣一向在西京修書京過西京臣亦止與賔客一見此外更不相接今之所言采之公論謂宜如此非獨臣一人以爲然也【京與王安石呂惠卿論議不合多書於時政記今修入神宗實錄可以考驗】

一趙禼守邊治軍素有威略深知兵法善揣敵情熈寧之初先帝一見禼卽知其有將帥才驟加拔擢委以西邊之事今巳二十年中間討伐安南𨿽無大功然處置南事多禼之力故先帝𨿽貶禼官使知桂州久不得還蓋借其鎭遏故也今禼久在延州扵國實有勤勞陛下若寘在樞宻則所照管者不獨鄜延一路西北二邊及蠻夷之事皆可訪問廟堂謀慮動系天下安危豈比鄜延一路也臣竊料朝廷以守延州者難其人故未用禼臣愚以爲若使禼自擇一人可代巳者必須得人禼是臣叔母之兄叔母巳亡有此親嫌若果用禼臣自當引避今不敢以親之故不言扵陛下【臣僚中熟知邊事實未有如禼者】

右取進止

明堂札子【九月七日】

臣伏見明堂大禮巳在散齋恭惟仁宗皇帝若稽古典斷以聖意自皇祐二年始制明堂之禮先詔有司乘輿服禦務從簡儉無枉勞費禦撰樂曲舞名服靴袍禦崇政殿閱試雅樂如行禮之次又扵禁中靴袍親書明堂及明堂之門二榜將近祀日霖雨不止仁宗禁中齋禱極扵恭防應禱開霽天日淸潤風和气協祀前之夕卽罷警嚴仁宗毎詣神座行禮畢鞠躬卻行須盡褥位方攺步移向以示肅恭之至又令侍臣徧諭獻官及進徹爼豆悉安徐謹嚴無怠遽失恭質明禮畢比之他時行禮加數刻之緩禦樓宣赦畢降詔中書門下止絕請托應內降恩澤及原減罪犯者不得施行仁宗欽崇禋祀布昭明徳傳之萬世大略如此英宗神宗聖孝遵承皆極嚴敬今陛下嗣位五載再舉宗祀上帝顧饗神考配侑國之大事莫重扵此惟陛下內盡誠敬法則祖宗則神天降祉羣生防福夫齋者所以致其精明之徳孔子之所愼者齋齋必有専一精潔之誠乃可以交扵神明禮之言齋曰心不茍慮必依扵道手足不苟動必依扵禮古之君子其齋如此齋三日必見其所祭者誠之至也夫惟致齋肅恭然後動容周旋無不中禮書曰皇天無親克敬惟親鬼神無常享享扵克誠夫皇天惟親至敬鬼神惟享至誠天人之交相去不逺惟誠與敬可以感通陛下躬行扵上則百官有司莫敢不只肅扵下經曰聖人之徳無以加扵孝惟陛下防恭祀事以教天下之孝使羣臣萬國瞻望盛徳休光臣不勝拳拳之愚取進止

上殿論法度札子【十八日】

臣竊以朝廷治道必歸扵一祖宗創業傳之萬世造立法度皆因眾人之智積日累月講磨而成非獨出一人之意取一時之便而已累聖相承百三十年比之前代治安最爲長久其法有巳成之效此可信而不疑也然行之旣久則其間不能無熈寧之初先帝勵精求治思致太平稍欲更革事以光大祖宗之業而王安石用意過當獨任私智悉排眾論呂惠卿曽布之徒欲以攺法進身一切變易祖宗舊政至今天下以爲不便前後臣僚論之已詳不待臣言而知也自魏晉以後官名不正國家承平日久未遑制作元丰中先帝置局講求此誠一代大典然有司亦失先帝本意一切遵用唐之六典夫唐六典𨿽修成書然未嘗行之一日今一一依之故自三省以下無不繁冗重復迂滯不如昔之簡便臣恭聞先帝巳厭官制之煩但未及修完不幸早棄天下今二聖垂拱循守成規除去事十巳七八海內安靖巳有成效今臣之愚竊謂朝廷旣以王安石之法爲非惟當修復祖宗舊政則天下無事伏望陛下明諭大臣凡所措置變攺悉遵故常無得出意扵新舊之間別立一法自官制兵制將法民事有未便者更加修完祖宗時所無而今所有其可行者存之不可者去之祖宗時所有而今所無可復者復之如官制正名則如先帝之規事實則仍祖宗之舊其他可以類推如此則上可以存祖宗經久之法成先帝制作之意下亦便扵當今之宜庶使法度不至數變紀綱不寖隳壊取進止

論回河狀【二十八日】

右臣伏見元丰四年五月河決小吳六月三日神宗皇帝詔防更不修閉決口至十二月又宣諭輔臣曰以道治水無違其性其詔書及聖語巳書扵實錄謹節錄進呈恭惟先帝聰明睿智窮神燭理不出九重而洞知河之利害斷以聖意如親臨覩𨿽神禹復生亦不過此所以終先帝之世人莫敢輕議河行大吳今已九年自元丰八年以來議者乃有異同朝廷疑惑故前遣李常馮宗道後又遣臣叔百祿趙君錫案視皆言無可塞之理卽用北流爲便士大夫亦言不可塞者十有九可謂眾矣昔堯之時洪水防天堯咨四嶽誰可治水者四嶽皆薦鯀堯知鯀不可用曰吁咈哉方命圯族言其爲人狠戾必不能順五行之性也四嶽皆曰試之堯乃命鯀治水九載而功不成夫堯旣知鯀不可用然而勉從四嶽者何也稽扵眾捨巳從人也𨿽勉從四嶽然鯀治水果無成功卒如堯之言夫以堯之聖知鯀不可用然猶捨巳以從人而況執政大臣出一言而欲天下莫之敢違乎夫河爲四瀆之宗萬水所防自大禹患其難治然禹所以能治之者順水之性而已漢武帝時河決瓠子使汲黯鄭當時興人徒塞之輒復壊武帝好神仙時方憂河決方士言曰黃金可成而河決可塞不死之藥可得仙人可致也此四者皆武帝所欲而不能得故方士以此說之至以塞決河比求神仙及長生其難可知也自是以後二十餘年不復塞武帝旣封禪巡祭山川因祠太山還至瓠子自臨決河沈白馬玉璧令羣臣從官自將軍以下皆負薪塡決河帝悼功之不成作瓠子之歌乃卒塞之名曰宣防其難亦至矣昨朝廷使李偉分導大河入孫村口歸故道以觧下流之患遂命偉専管勾疏導二股河臣竊詳李偉止因開沙河直隄第三鋪口放漲水入孫村口彊名之爲二股水落當復如故其理必難久行就使大河能成二股則東西兩流占地愈多所備益廣隄防之費自倍先朝亦嘗爲二股而終不成者河之大勢必歸扵一故也而李偉因此乃欲以塞宗城決口及移深州之費回奪大河復歸故道希合執政無所忌憚敢肆大言以罔朝廷朝廷更不博謀扵眾卽依偉奏置都提舉修河司亦未嘗審問吳安持可與不可卽令與範子奇同提舉安持旣開直隄第四鋪口而第七鋪危急觀安持奏自八月八日救防至二十八日日數不爲不多用梢艸等百萬物料不爲不丰調急夫至六七千人力不爲不至官吏自夜逹旦不爲不勤埽緷愈危隨卽墊去甚扵漏巵何時窮巳終不能守而直隄自潰決百餘步今才開一鋪而河勢變移人意巳不能測功役巳不爲小安持所奏巳執兩端將來閉塞北流何止萬倍扵此若其無成豈任責又聞範子奇爭言河不可回朝廷已令分析昨謝卿材奏乞兼領河事制置一年必使國用不加費民力不加勞河淸住招物料住買水行地中冀不決溢河灘之地漸可耕墾自來春府界京東不銷調夫亦免科出夫錢又乞赴闕稟議河事自河決以來監司未嘗肻任咎責獨卿材所奏如此朝廷何不且試之一年若其無成顯行黜責如此則誰不盡力孰敢妄言而尙書省批令先具措置利害聞奏不令赴闕昨先移卿材河東及復置修河司而攺用範子奇意謂子奇必不敢違耳然子奇亦明言不可者豈固欲違朝廷哉子奇久任河北必亦知其可與不可也臣竊見去年初遣二使之時大臣方且力爭或曰可塞或曰不可今言不可者巳罷免所以廟堂無異議之人止用一李偉之言暴然復興此役用物料發急夫調兵已不爲少凡河役一起則公私遂空將來聚十萬兵夫不惟窮困河北一路生靈京東京西亦皆震擾人民離散盜賊並興國之大憂或在扵此今河去北京止十五餘里若進馬頭廹蹙河水則其勢不可測知脫有疏虞北京將何以捍禦當此之時𨿽誅李偉軰不足以謝天下生靈陛下悔之何及夫河不可塞在理甚明稽之帝堯則當從眾驗之神禹則當順下質之先帝詔書具存陛下昨欲遣使之時先巳降詔恐人有觀望之意復追攺之此乃陛下以大公爲心無所専主不輕河事愼之至也及二使還奏大臣論議猶不能一獨陛下聖意主張遂罷修河司數路之人方稍休息中外無不以爲至當今才歷三時復爲回河之役先帝旣以爲不可陛下又以爲不可而執政恥其前言之失必欲遂非不復顧天下之安危生民之休戚妄舉大役輕動大眾河本無事而人彊擾之臣不知執政以何爲詞必以北流有決溢之害也夫夏秋之際百川皆漲非獨大河河中河陽兩山之間猶時有決溢況扵河北河出平地無所扼束而北流隄防未理水性趨下安得全不爲患也今秋水潦多扵常年如昨潁昌水入城郭陳蔡亦有水災豈由河不復故道乎熈寜中河決曹村東南注鉅野與漢武帝時瓠子正同河決而南不可不塞故大興人徒塞之然曹村之役人力巳無所施一夕河自退背靈平乃成故議者以爲天助非人功也祖宗時王楚橫壠商胡皆不可塞非不欲塞也勢不可廻也先帝知其如此及河決而北遂不復閉蓋幸其北去無南決逼近都邑之患而河薄西山稍近禹之故道李垂孫民先嘗欲導河使之北流當時議者但以功費太大力不能爲而已今河自行其地此乃天意非人事也夫河者天地之气气之所向誰能禦之今東行故道巳髙借使能以人力開之至海終不能使水自下升髙自大禹以來未聞用人功開土渠而引大河行其中者今不以人意順水而法使水隨人意此乃鯀陻洪水汩陳五行之失也元丰中範子淵爲武濟之役欲橫絕大河費國財害人命不可勝計京西之人恨不食子淵之肉及其敗事姦臣黨庇止奪一官陛下嗣位方加貶責今欲塞北流與子淵何以異校其勞費與其爲害又非武濟之比也夫水官欲興河役正如邊臣欲生邊事官員使臣利扵功賞俸給吏胥主典利扵官物浩大得爲姦幸豪民利扵貴售梢艸瀕河之人利扵聚眾營爲凡言回河之利者率皆此輩非爲國家計也且以國家今日事力何如漢武帝與先帝之時以漢武帝之防材先帝之神武皆以塞河爲難而今日執政容易爲之此臣所不敢信也假使有可回之理可塞之勢方今國用虛乏民力困敝朝廷惟宜安靜猶當省費息民況必無可回之理乎又有言北流之害者或曰淤塘濼或曰河入北界則失中國之險此皆私憂過計也塘水不依原法已久非緣河決而後淤淺今河入界河日益深濶東流幾二百里乃入扵海昔以界河爲阻今以大河爲限其爲天險豈有過扵此者乎漢武帝時齊人延年上書請案圖書觀地形令水工開大河上嶺出之匈奴東注之海可以省隄防備塞士卒轉輸匈奴侵盜覆軍殺將暴骨原野之患天下常備匈奴而不憂百越者以其水絕壤斷也此功一成萬世大利武帝壯之詔報曰延年計議甚深然河乃大禹所道也聖人作事爲萬世功通扵神明恐難攺更夫延年猶欲決河以灌匈奴武帝以其非禹迹故不爲也今設使河入北界此乃天送禍扵契丹也彼河入百里則失百里之地入二百里則失二百里之地河之所在國之災也何利扵我而必欲專之議者又以爲恐敵渡河入冦此又私憂過計也今河上流自西夏經北敵乃入中國自古未有匈奴以舟師入冦者也況其居下流乎若北敵能以舟檝與中國校勝此則書契以來未之聞也假使東流成功北流退爲平陸臣不知朝廷能聚兵扵北境浚塘水而修界河乎凡以北朝爲說者皆以妄言恐朝廷望陛下拒絕勿聽而已自古欲舉大事動大眾必先盡天下之言不惡異同之論使人人各伸所見而後利害是非出焉至扵治河必委忠實可信之人其論議必斷以經術非專用貪利邀功之人也漢武帝使汲黯鄭當時塞瓠子猶復壊成帝時平當以經明禹貢使行河領河隄今乃欲望大禹之功扵王孝先李偉之徒不亦難乎陛下凡兩遣使行河執政皆不以爲信而獨信一李偉輕犯大河與討伐西北二邊無異其費無有限極國財民命委扵洪流比之邊事尢不可計而朝廷晏然爲之此臣之所大惑也臣愚伏望陛下明諭大臣博采羣言息意回河勿輕動眾無以有限之財力生民之性命塡不測之巨壑勿爲無窮之役興無涯之費以狥一言之失而望必不可成之功罷都提舉修河司散遣官吏兵夫以弭將然之患其北流決溢隨宜救防委外都水使者自來春爲始亟理隄防仍速行相度修閉諸處決口臣自聞復置修河司指揮卽欲建言緣臣叔百祿嘗被使指言出臣口理亦有嫌是以躊躇至扵閱月今中外訩訩皆言不便臣有言責當陛下耳目之任若避嫌緘嘿坐觀國事有誤則臣之罪大矣陛下亦何賴焉是以冒昧竭盡其誠惟陛下深察臣無任懇悃激切之至

範太史集卷十六

欽定四庫全書

範太史集卷十七

宋範祖禹撰奏議

乞罷回河札子【元祐五年十月五日】

臣竊聞巳有防除臣試給事中臣防陛下擢任言職未有毫分禆補今遽防遷擢實懷愧懼𨿽捐軀隕首無以上報然臣有愚懇不敢不陳臣自九月以來聞朝廷復置修河司實見人情訩訩不安皆言回河不便臣因經筵每與傅堯兪相見講求利害皆以爲此事至大不可不言至二十八日臣方進入文字今才數日聞堯兪攺授吏部尙書臣除左省之職臣非不知給事中職髙而責輕諫議大夫班下而責重人情誰不以升進爲榮以免憂責爲喜然臣竊以回河之役最爲當今大患又聞差使臣五十九員往五十九州剗刷差兵赴役又差內臣大使臣四員團結興發次第如此天下豈不騷動且河北百姓未嘗吿訴乞朝廷回河而無故興此大役逆天地之埋易山川之位以國財民命塡無窮之壑而取不測之憂此實安危所系臣豈敢不力爭夫河不可回臣論之已詳朝廷若以臣言爲然卽乞罷回河之役以免河北將來倒垂之急息數十州困擾之患臣願以一身救數路生民之命𨿽死無憾若河不可不回以臣言爲不然則當顯行黜責不當卻得優遷此乃執政大臣欲以美職塞臣等之口使人貪利而不言耳朝廷若使執政得以官職誘人則畏威者無不鉗口貪利者亦皆結舌天下利害之實人主何由得知此非陛下之福也恭惟大皇太后陛下方垂簾聽斷皇帝陛下未親政事正當明目逹聰之時而大臣乃以陛下官爵爲蔽言之具臣𨿽至愚所不敢當臣若黽勉就職是與執政同爲欺君若陛下一日覺悟以臣爲如何人也伏望陛下詰問大臣臣所引先帝詔書可用與不可用陛下昨降罷修河司指揮可行與不可行今來復置修河司是與不是中外人言便與不便然後考核臣言之是非若臣言是乞賜施行若臣言非乞加黜責免至叨冒恩命再三辭避煩瀆天聽臣無任懇激之至取進止

又乞罷回河札子【七日】

臣聞周靈王之時谷洛鬭將毀王宮太子晉諫以爲不可夫谷洛二水小川也王宮天子所居也小川水鬭而妨王宮太子晉猶深陳禍福之戒言川不可壅壅必有禍以其違天地之性也今大河豈谷洛之比又無王宮之害以何理而欲塞之也六國之時鄰敵相傾則勸人以動眾役民韓聞秦之好興事欲疲之無令東伐乃使水工鄭國爲間以說秦令鑿涇水爲渠漑田夫以一渠猶能疲秦使無東伐今回河之役不知幾渠而自困民力自竭國用又多殺人命有不可勝言之害此乃西北二虜所幸也是以臣與傅堯兪極言論列實以河北數路生民休戚國家安危朝廷輕重所系天地血脈巳北向九年必非人力所能遏絕今之河流方稍復大禹舊迹入界河趨海初無壅底萬壑所聚其來逺大必無可回之理自古亦無容易塞河之事欲望陛下與執政大臣考臣等言之是非若臣等所言爲是卽乞以數路生民爲念以國家安危輕重爲急速賜指揮停罷修河今將大冬盛寒宜早降徳澤免生民饑凍死亡正李偉等欺罔之罪如以臣等言爲不然方冊中語皆不可信而河有必回之理不扵他處決溢爲州縣大患不至苦虐數路兵民力役以致逃亡起爲羣盜及不至火急收買數千萬物料致非時斬伐林木殘害天地之所生科擾州縣鄕村坊郭人民鞭笞枷錮星火督責致百姓驚搔流離之苦又免枉費國家不貲之計以致公私匱乏倉庫空竭內則姦狡窺伺別致生事外則四夷傳聞萌心作過但令大臣保得必無上件數事回河必有成功則臣言顯爲謬妄豈可但隱忍而巳須當正臣等所言不當之罪黜責以勵後來乃可以示朝廷典法今不試驗臣等所言是否以救朝廷過舉而章奏才下未及累日卽防優加美遷臣不知大臣此謀爲國耶爲身耶若爲國則當公天下之言盡河事之利害不當以官職姑息使人不言若爲身則是惟欲人之同巳而不欲人之異巳豈惟國事不當如此爲大臣身計亦未爲得也人臣官愈進則當憂國愈深寵益加則當愛君愈切臣若聞命遂緘嘿不言不惟臣心實有所愧有識之士必指臣爲貪利無恥忘國不忠之人伏望聖慈宣問大臣等所言回河是否如上所陳數件事理必有必無別白是非明辧可否使如臣輩不得緘嘿取進止

貼黃昨開第三第四鋪而第七鋪潰決已非人意所料恐將來閉塞必有不測之患

乞罷河役狀【十一月六日】

臣所領工房伏見朝廷應副修河司所司如支河陰汜水等處綱米五萬石及差裝卸兵士二千人洛口防武埽鍬手各三百人支在京箔塲蘆蕟四萬領修役兵營寨之類日有行下文字臣昨爲諫官極論回河不便未防施行今河役不息功費漸大恐修河司須索不止扵此朝廷若不罷河役則無不應副之理門下亦無由不行下臣稽之扵古考之扵今質之中外人言竊謂此功必不可成恐𨿽應副枉費國財民力有害無利謹具所聞見回河不便畫一如後

一水性趨下自祖宗以來河決以次向西此則地勢東髙西下其理不疑商胡故道已行三十餘年隄防日增如築垣居水淤塡積久其地必髙此不待見而可知今北流千餘里欲使復爲平陸故道千餘里欲使復爲洪流恐非人力之所能也

一四瀆者天地所以節宣其气如人之血脈不可壅遏今北流巳九年豈非天意有定就不趨海乃是地形順便今來回河上違天意下逆地理騷動數路幾半天下枉害兵民性命空竭公私財力投之洪流不知紀極非徒無益更取患害

巳上是河不可回之理

一北流水行地中已是見成河道只須修立隄防便爲永久之利若歲歲增修一尺一寸皆是所得不爲枉費東流已廢九年聞故隄穿穴一萬餘處陵谷遷變況於埽岸人力所爲今若修完便同創置恐非人功國力所能供億譬如朽爛水槽多年不使一旦盛水豈不疎漏況水之性必不舍下就髙設使能以人力蹙向故道必爲大患

一北流毎年不免決溢自是隄防未理水政不修埽岸怯薄全無備禦當夏秋之際小川猶漲自古未有無患之河豈可因漲水噎淩決潰便欲全河回攺設使能回向東不知可保無決溢之患否

一南宮上下埽連年決潰皆緣隄岸卑薄深冬噎淩衝破臣不知去冬以來曽與不曽增葺隄防如其不然則今冬噎淩之際豈可保其無虞訪聞北流西隄自信都以南三百里許一例卑薄昨南宮埽止髙二尺濶五尺瀕河長老無不寒心又官中累年不調春夫埽岸使臣皆有免責罰指揮河淸兵士爲修河司諸處抽使所存無幾水政如此豈得爲河不爲患及有決潰則歸咎北流便欲回河豈爲實論

一議者謂北流橫絕禦河失漕運之利及西山諸水壅蹙爲患且大河向北自可漕運何必禦河西山諸水自上古以來有之非獨今日大禹舊迹循西山而行與今北流正相符合西山諸水入河無疑但築隄防空畱西山水道使之入河何爲不可

一李偉元奏欲以閉宗城決口及遷深州之費回奪大河夫宗城決口𨿽大必不至費一千八百萬物料竊意元初檢計官故作情大數檢計意欲朝廷見其費大不若用以回河然後李偉卻索此數自謂能了朝廷若遣可信之人別行檢計的確合用物料當見欺防且塞全河與宗城一決口大小不同可坐而知臣竊計一千八百萬物料塞宗城則必多塞北流則不足李偉必是且索此數將來一千八百萬必了不得朝廷旣已興工不可中輟必須接續應副大抵興事之人無不如此範子淵武濟之役巳用此計及至敗事又無窮須索朝廷知其不可方罷而子淵猶以此借口歸過朝廷以爲不應副非是功不成今李偉與子淵正同而河役浩大又非武濟之比柰何信偉此言

一熈寧初巳議移深州至今不能移者人情重遷故也今欲回河𨿽免深州之患而不顧北京可乎昨沙河第七鋪潰決已逼北京可爲寒心今欲移一深州二十年猶不能也況北京之大豈比深州將來河不可測萬一北京被患如何可移

一李偉稱北流破放省稅近一百萬臣以爲此是隄防未理水政不修今若理隄防修水政則河不決溢不占民田河灘可耕省稅可復而又東流故道多爲膏壤彌數百里皆出省稅今爲失稅而欲回河不知先費用幾百料稅

一閉塞北流蹙水旣髙則上流必深諸處隄埽豈可不慮大抵河患常出入人意外如昨來開第三第四而第七鋪決將來閉合未知爲患所在豈可保上流諸埽必無決溢

一昨吳安持奏第七鋪危急調過急夫七千人而役兵不在其數用梢芟一百餘萬聞其實數不止扵此下七緷埽皆被吹墊勢如漏巵經二十日用功終扵棄捨任其決潰此乃救防積年壯隄上一決口猶不能爲力而況兩防漸進馬頭扵急流巨浪中旋下梢艸客土欲合龍門此必不可爲明矣

一北流𨿽有決溢乃是天災非人所爲瀕河之民𨿽被水害然亦有塡淤肥羙及漁采之利不聞失業愁苦之嘆今回河向東若有潰決乃是引河水以灌注州縣百姓豈得不歸怨扵朝廷譬如天火人火天火自是災孽人火必有歸咎且自古未有無患之河利多害少卽不須攺作今北流實有大利豈可以有小害便妨大計

一塘濼淤淺非因河決所致熈寧中先帝以塘水多堙廢嘗遣監司以巡歷爲名案行檢視此乃積年不修然先帝亦未遑疏濬也且朝廷與契丹通好幾及百年豈是塘水能限敵兵乃朝廷恩信深結其心毎歲饋遺金帛敵貪厚利所以不動若其棄好背盟何路不可入冦豈塘濼所能捍禦朝廷亦何嘗恃此以爲險固

一河入界河幾二百里乃入海此最爲天險實中國大利議者曽不計此乃憂河入北界若入北界當扵初決時一直北注不應卻東入海又西隄屢決水還北流此可知向北地形髙仰設使河入北界乃是契丹之災況必無此理

一竊聞欲用沙囊以合龍門自古惟韓信用沙囊壅濉水以敗楚兵未聞大河可用沙囊壅合此與範子淵用鐵龍爪濬河無異河水所向土山亦摧豈有布袋盛沙土可禦洪流也

一臣見傅堯兪言有人自河北來言北京地無橫艸石炭非常踴貴此乃九月中所聞未知今更如何聞往年六塔河役民間費錢五百文方了納梢艸一束審如此則生靈何辜朝廷聞之豈得不動心也

一近依修河司所請降朝防下河北轉運司並修河司曉諭州縣民戶向去別無科配物料臣竊恐此止是空文物料不出扵民何從而得興動大役豈有不騷擾者但恐朝廷𨿽降此指揮民間困苦亦無由盡知如役兵死未免只作逃亡申報民夫死則官中更不知數此尢可哀憫也

一修東流故道是一大役閉塞北流又一大役此二大役其害已不可勝言非民力所能堪今西戎未欵服萬一更有邊事將何以枝梧

一天聖初朝廷遣參知政事魯宗道往滑州相度塞河口功料其後欲塞商河亦下學士院集兩省臺議官議先朝愼重河事如此今倚仗一李偉卽興舉大事臣前上言士大夫言不可塞者十有九今采扵中外之論無小無大皆言不可非止十有九而已自古未有違眾作事而能成功者也

一修河司奏打量第四鋪已下至孫村口大河水靣卽目髙如孫村口二丈五尺九寸者臣聞前年顧臨謝卿材王孝先唐義問陳祐之張景先等眾官講議躬親相視據孫勍等開防井筒眾定得有二丈一尺有餘取引不過難以還復故道後來再遣使案視與前所驗無異今修河司所奏巳是河水伏槽之時猶髙二丈五尺已上則昨來夏秋之際漲水必更倍髙何以回奪不過且京師去北京不逺河水深淺地形髙下皆可案驗而二年之間前後所定如此不同豈可不考核虛實坐受欺防就使孫村口實爲低下要是東行故道大勢已髙流河不快所以就下昔漢成帝時河決平原遣王延世塞之杜欽說大將軍王鳳言延世前受楊焉術以塞河而蔽匿不言不若遣焉與延世雜作延世與焉必相破壊深論便宜更相難極足以分別是非擇其善者而從之鳳如欽言奏遣焉等作治六月乃成古者欲舉大事故欲人爲異同反覆詰難至扵窮極然後利害可見朝廷擇而從之昨謝卿材以議不合先罷範子奇至河北才兩月又以異議罷而専信李偉偏說此中外所以未服也

一臣案歐陽修言慶曆中橫壠之水自下流先淤是時修爲河北轉運使海口巳淤一百四十餘里其後下流旣梗乃扵商胡口決據此則先是上流不快上流乃決小吳之決恐亦無異商胡今修河司専閉塞北流而不管故道可行與不可行海口快與不快若海口出泄不快將如之何今只打量孫村口髙下便望成功亦恐利害未盡

一李偉稱北流河道動濶三五十里至七八十里然大河行流謂之一一疊豈能必使之攤平徧滿故每澑走移或東或西所向卽決蓋無隄防扼束之者臣觀古人惟不欲與水爭地故逺爲隄防使防波寛緩而不廹正以隄防扼束爲水之害則多決溢若兩隄相去數十里其河自有中流豈有攤平徧滿之理水退則人皆種麥比及水至麥巳倍收且先帝宣諭惟欲遷州縣以避水而李偉乃欲以隄防束水不惟極非先帝聖意亦正與古人治河相反

巳上是河不可回及不須回之事

右臣竊以論議之臣止言其理至扵知河事者則言其事今其理巳極爲不可而其事又如前之所陳先帝所謂以道治水者言其理而已至扵以人事治水乃後世之先帝之所不取也昔堯知鯀不可使治水然而四嶽請試鯀者豈固欲違堯意而害天下哉蓋當時治水之人未有以易鯀而鯀必執其說以爲水可堙塞而治故也仁宗時李仲昌欲塞商胡復橫壠歐陽修極言不可執政不聽修而聽仲昌仲昌終以敗事得罪以仁宗之明豈不知修可信而仲昌功必無成然而用仲昌者亦堯試鯀之意也熈寧初張鞏宋昌言欲塞二股河北流神宗遣司馬光等往案視光亦極言不可而鞏等急扵有功才塞而復決泛濫大名恩徳滄永靜五州軍之境以神宗之明豈不知光可信而鞏等功必無成然而用鞏等者亦堯試鯀之意也夫前事不逺後事之師方今四方無虞西北宴然年谷稍稔民力稍紓若更休養數年庶幾有太平之望惟息河役則中外無復一事豈可試一李偉必待如鯀及仲昌而後止也臣考之方冊自古壅塞川瀆必有禍敗共工隳髙堙卑以致滅亡鯀堙洪水上帝震怒績用弗成殛扵羽山周靈王欲壅谷洛太子晉深陳禍福以共鯀爲戒梁武帝伐魏作浮山堰壅淮水以灌壽陽窮竭境內之力以爭一州四月堰成而九月堰壊緣淮城戍村落十餘萬口皆漂入海怨毒盈扵逺邇古今以爲無道今塞北流與堰淮何異且梁武以灌敵國今乃自困吾民而河之大又不比淮以此較之尢爲不可凡論河役正如邊事搢紳之儒則言和戎介冑之士則言徵伐今問儒者必欲息民若問水官必欲興事欲塞河者是用兵之說也欲不塞者是息兵之說也彼水官之欲興役如將士但知攻戰而已朝廷豈可不審擇利害而興天下大役止以爲此輩進身之資臣今𨿽無言責而有官守職在出納通逹上下之情聞見如此不敢不言伏望陛下與大臣平章若審如眾論有害無利卽乞早罷河役以幸天下以福生民其修河司兵夫物料可就用修塞諸處決口委外都水使者漸理北流隄防如此則數路人心必安此乃管仲相齊桓公轉禍爲福之計也臣言狂愚伏乞少賜裁擇

範太史集卷十七

欽定四庫全書

範太史集卷十八

宋範祖禹撰奏議

論大使臣持服狀【元祐四年十二月十五日】

右臣近準樞宻院錄白髙陽闗路兵馬鈐轄兼河北第六將楊永節爲母亡乞解官行服續據本路都總管司奏乞不許本官解官行服所貴得人協力勾當奉聖防依髙陽闗路總管司所奏者臣檢防元祐編勅諸武臣丁憂者若系小使臣及原是軍班換授並見任管軍或充緣邊路分總管鈐轄都監知州縣城都監寨主都同巡檢𨿽系大使臣並不觧官其乞觧官行服者除緣邊任使奏候朝防外余並聽臣竊以小使臣不觧官行服已損孝治之風朝廷卹小官非俸祿無以養不得已而未之攺耳自大使臣以上官旣升朝祿亦足養而緣邊任使亦不觧官其乞行服者又須奏候朝防帥臣因而奏畱朝廷重違其請循例奪服惟狄詠是狄靑之子帥臣爲之奏請特許觧官當今緣邊無異內地帥臣遭喪者無不觧官自余將領寄任輕扵帥臣非有金革之事而無故奪其喪服全無義理若言借才則方今武臣常患員多豈至無人可使若卹其貧則在內地者均是人也何獨扵緣邊卹之若以觧官爲優恩必待如狄靑之子然後許之則父母之喪無貴賤一也古者庶人有喪三年不從徵役豈可仕至升朝以上而不使執親之喪臣愚欲乞今後大使臣以上丁憂者𨿽系緣邊任使並觧官行服如遇有邊事卽許本路奏畱系自朝廷指揮庶使武臣皆知禮法有益風教而緩急借才亦不失金革從權之制如以臣言爲然乞下有司修立

貼黃臣竊以奪服之禮本非古典祖宗時文武官尙少故因襲前代權制不許觧官今承平日久吏員益多宜使人知禮教或遇有邊事借武臣宣力則奪其喪服亦可

乞夏國人使只從宻院指揮狀【同日】

右臣近準樞宻院錄白勘會夏國賀興龍節及正旦人使過界及到延安府日月計程合至某日到京竊慮至時朝見不及並奉聖防令引伴官緣路量力蹉程須管扵某日到闕者臣竊以西戎陪臣朝賀闕庭自當奔走以赴期會若有稽緩責在有司今煩聖防催促行程非所以示朝廷之尊也臣欲乞今後夏國人使過界奏到只從樞宻院勘會日數舉行催促訖奏知更不畫降聖防庶扵事體爲允

乞進徳愛身疏【二十三日】

臣伏見陛下嗣位以來端拱淵黙專意學問臣侍經席扵今累年陛下天縱生知聖徳純茂接對臣下日日如一未嘗小有差失此實上天眷佑皇家保育生民宗廟社稷無疆之福也恭惟太祖皇帝肇造區夏櫛風沐雨削平僭亂以立子孫萬世之基傳之太宗至扵眞宗遂致太平仁宗年十三卽大位章獻明肅太后安定邦家調防聖性是以四十二年之間徳澤深結扵民天下至今思慕不忘英宗自藩邸入繼大統四海之內同心愛戴先帝勵精求治宵衣旰食躬勤萬事十有九年不幸早棄天下陛下年始十歲嗣登大位當此之時人心懍懍憂危萬端幸賴太皇太后保佑扶持勤濟囏難斥退凶邪登進忠良詔令所至百姓歡呼鼓舞數年以來中外晏安北狄西戎無不從順此皆太皇太后之徳也臣不知陛下將何以報之臣竊思陛下所以報之惟在扵進徳愛身而巳陛下進徳則爲太平髙世之主光顯祖宗之烈發揚文母之訓使天下之人皆欣然曰祖宗之徳太皇太后之力如此則豈惟皇天祖宗向佑陛下太皇太后亦不虛勤勞矣陛下愛身則無疾疢不貽太皇太后之憂武伯問孝孔子曰父母惟其疾之憂夫父母之憂莫切扵子孫之有疾疢他日陛下有子當自知之陛下若不進徳不愛身𨿽極四海九州之養亦未足爲孝也臣自今秋聞外人言陛下扵後宮巳有所近幸臣初聞之不以爲信數月以來傳者益多或云巳有懷娠將誕育者言之所起必有其端臣誠至愚不能不惑故敢先事懇切言之陛下內承慈訓外勤聖學方當只畏以事天地誠孝以奉宗廟思六聖之勤勞念帝業之囏難四方之人無不延頸舉踵注目傾耳觀聽陛下徳業之光名譽之隆以想望太平陛下可不愼哉今陛下未建中宮而先近幸左右好色伐性傷扵太早有損聖徳不益聖體此臣之所甚憂也孔子曰君子有三戒少之時血未定戒之在色言人少時血未定而先傷伐根本則損壽考之福故君子戒之陛下今年十四歲而生扵十二月其實猶十三歲也此豈近女色之時乎陛下上承天地宗廟社稷之重守祖宗百三十年基業爲億兆之人父母豈可不愛惜聖體哉孟子曰事孰爲大事親爲大守孰爲大守身爲大守身所以事親也愛身所以愛天下也陛下上有太皇太后皇太后皇太妃休戚皆系扵陛下之一身豈可不愛惜聖體哉中庸曰君子之道本諸身未有不先愛身而可以進道也陛下方向學問躬儒術欲爲堯舜禹湯文武成康之君堯舜禹湯文武成康之君未有不勤而成者也昔先帝年十五六講學東宮一言一動天下傳之是以多才多藝羣臣莫及今陛下聖學天下未有所聞而先以嗜欲聞扵天下此臣之所甚憂也陛下有上聖之性必行上聖之事有上聖之位必求上聖之名豈可不愛惜聖體哉方今羣臣之心萬民之情正望朝廷如天聖以來所願陛下法則仁宗而已祖宗天下百三十年如寶器之無缺陛下行純徳備如美玉之無臣竊爲陛下寶之惜之愛之重之陛下豈可不愛惜聖體哉臣聞仁宗未納皇后以前未嘗近幸後宮是以體康實在位最久臣今觀陛下怯恐不能如仁宗少時豈可不愛惜聖體哉前世人君多所經歷乃能周知天下之情今陛下生長深宮稼穡囏難未知也人之情僞未見也國家政事未習也六經聖人之言未盡讀也前世興亡之戒未盡閱也天下至大萬事至眾何所不闗聖慮豈可不愛惜聖體哉古人有言後宮盛色則賢者隱處佞人用事則諍臣杜口陛下春秋鼎盛方當崇經術邇端士惇尙素朴屏去紛華不宜先畱意女色使天下失望以啟小人之心何則陛下如好徳則賢人皆動其心欲助陛下之徳而圖天下治安故扵陛下有益陛下如好色則小人皆動其心欲奉陛下之欲而圖一身富貴故扵陛下有損賢人進則治小人進則亂人君所好不惟系一身損益實系天下治亂不可不愼也陛下扵此二者將何擇焉昔漢成帝自爲太子時以好色聞其後逸欲無節終爲漢室昏亂之主漢之基業由成帝而壊豈可不愼其細哉唐太宗欲納鄭仁基女魏徵諫而止之憲宗時教坊使稱宻詔選良家子納禁中李絳上疏乃悉還之文宗沒李孝本女入宮魏謩諫卽出之古之忠臣愛君必拂其邪心防其嗜欲置君扵無過之地使天下莫得而非議也人君所愛莫切扵身人臣亦莫切扵愛君之身臣濫備勸講以輔導聖徳爲職懷此憂慮已二三年不能言扵未然致陛下已有聲聽流聞扵外此臣之罪也臣今若猶不言他日陛下或専意聲色委權臣下紀綱壊亂政事荒僻使天下以陛下爲逸欲之主則臣之罪豈可勝責𨿽悔恨萬狀何所及哉伏望陛下察臣之言専精一意彊扵學問日新徳業無時逸豫事親則思孝居處則思敬動作則思禮祭祀則思誠服用則思儉養民則思仁使人則思恕心則思道視則思正當食則思天下之饑當衣則思天下之寒陛下每思及此而彊學不已則將以道徳爲麗以仁義爲美豈聲色之可移哉惟陛下抑情制欲以愛養聖體爲先則動植之類無不防福生靈幸甚臣不勝拳拳愛君之心干冒宸嚴臣無任惶懼俟罪之至

上太皇太后乞保防皇帝聖體疏【二十五日】

臣伏見陛下臨禦天下於今五年昧爽聽朝親斷萬事所以勞心竭力者凡皆爲祖宗社稷億兆人民將以太平天下付之皇帝也臣愚竊謂陛下憂勤天下之事必先憂天下之本愛養四方之民必先愛一人之身夫一人之身天下之本也孟子曰天下之本在國國之本在家家之本在身天下安危系扵人君之一身身安則天下安天下治亂出扵人君之一心心正則天下正欲安天下必先安身欲正天下必先正心此二者當今之急務久逺之計慮也陛下內保佑聖躬調防起居外成就睿徳勉進學問前此未嘗聞有纎毫之失今之所聞則異扵前外議籍籍皆謂皇帝已近女色後宮將有就館者有識聞之無不寒心皇帝今年十四其實猶十三歲耳千金之家有十三歲之子猶不肯使近女色而況扵萬乘之主乎陛下愛子孫而不畱意扵此非愛子孫之道也譬如美木方長正當封植培壅以待其蔽日淩雲若戕伐其根豈不害哉臣嘗見司馬光言章獻明肅太后保防仁宗皇帝最爲有法自卽位以後未納皇后以前仁宗居處不離章獻臥內所以聖體完實在位歷年長久章獻扵仁宗此功最大臣考之國史仁宗在乳褓章獻使章惠太后防視章獻臨朝仁宗起居飲食章恵必與之俱所以保佑扶持恩意勤備然則章恵保防仁宗乃章獻太后之意也今陛下臨朝日有萬幾至扵左右防視皇帝臣不知有如章惠者乎若未能如章恵則陛下豈得不畱聖意也陛下以朝事責宰相以邊事責將帥人君闕失羣臣邪正責諌官禦史皇帝學問責講讀官若朝事不治宰相之罪也邊鄙不寧將帥之罪也人君闕失不知羣臣邪正不分諫官禦史之罪也皇帝學問不進臣等之罪也至扵皇帝早夜起居之節嗜欲之際此最切身之事豈可無任其責者乎陛下慱覽史冊洞知古今古之帝王何嘗不以女色損壽考之福惟傷扵太早敗扵無節耳思之至此可爲切骨之戒臣所以不避誅戮爲陛下言之伏望陛下與皇太后皇太妃詳論此事有損聖徳不益聖體宜戒敕保傅令一以章惠爲法今聖心已有所知𨿽不能防扵未形猶可以止其將然俟中宮旣建然後漸廣繼嗣之路則陛下亦可以不勞聖慮矣今若不加止節女色爭進數年之後敗徳亂政無所不有陛下𨿽欲悔之豈可及乎臣竊觀皇帝天質純粹有上聖之資年益長則宜徳益進方當向學以養聖躬天下引領以望輝光之新傾耳以聽名譽之隆聰明之開發睿智之深逺皆系扵十五六之時不可失也陛下必欲皇帝气體康彊徳性成就以爲宗社無疆之福莫切扵今日矣不宜先以好色聞扵天下失眾庶之望臣所以拳拳而不能已也惟陛下深思逺慮察臣狂瞽之言干冒宸嚴臣無任惶懼俟罪之至

謝宣諭札子【二十七日】

臣自今月二十三日爲吐瀉腹髒不安請假將理扵二十七日參假門見退至門下省見宰臣呂大防諭臣二十四日靣奉聖防兩諫議並臣所言後宮禦幸無此事者臣自二十三日爲病家居當日上皇帝疏至二十四日呂大防令實錄院吏語臣如入省卽過防相見臣以方病未能入至二十五日又上太皇太后疏緣臣二十五日以前未見大防不知已有聖防所以更入後來文字今日大防靣諭乃知臣等所聞外議皆是虛傳陛下恕臣狂愚不賜誅責復防宣諭令臣具委臣且喜且懼不能自勝實天下幸甚天下幸甚然臣所言皇帝進徳愛身所宜常以爲戒太皇太后保防皇帝安身正心久逺之慮亦願因而勿忘今外議𨿽虛亦足爲先事之戒也臣竊惟皇帝有上聖之資方養徳向學涵育仁義臣侍經左右而有聞扵道路實懷私憂是以不存舊迹不知忌諱發扵誠心愛上不敢避妄言之罪凡亦言扵未然則誠爲過慮及其已然則又無及𨿽言無益陛下寧受未然之言勿使臣等有無及之悔因聞虛言以爲實戒則四海生靈動植之類永被其福臣防寛宥罪戾無任恐懼喜幸之至伏緣聖防令大防諭臣合具奏知謹奏

貼黃大防令臣諭與本省諌官臣退至門下後省已諭劉安世令安世轉諭朱光庭訖

乞畱文彥慱札子【五年正月】

臣伏聞陛下已許文彥慱求退降詔俟至中春議從所欲者彥慱年八十五爵位巳極惟是得觧重任歸休私第乃其幸也陛下憫其過老以其累請而從之爲彥慱身計私計則可謂美矣若爲朝廷計則臣請試言之彥慱爲相四十餘年曆事四朝仁宗時平貝州之亂名聞契丹英宗神宗時爲樞宻相八九年先帝已加優禮許其致仕陛下嗣位復召而起之蓋借其威名宿望以爲朝廷之重也京師及四方軍民久服彥慱之名以爲在朝廷則朝廷必重向若陛下不復召之則亦已矣今旣起之則不可使輕去朝廷彥慱𨿽老精力尙彊臥置京師足以爲重外則西北二虜必懷畏憚夫以四海之大若常無事則人人皆可爲大臣矣豈無萬一非常之慮哉彥慱在朝非謂日日有用蓋備緩急或有時而用之耳當先帝之時足以容彥慱閒退今二聖垂拱委政大臣尢宜得老成之人以服天下之心詩曰𨿽無老成人尙有典刑言老成之人重扵國之典法也蓋以其經歷旣多但問以累朝之事所知尢勝他人況其別有所補哉今舊老惟彥慱一人若去則其餘在朝者皆是後進無復前輩矣老者任用之日不久國家所宜重惜臣自聞陛下許彥慱之去朝夕思慮竊謂陛下若欲彥慱更得優逸但聽其觧軍國重事以太師就第畱之京師以備訪問不必再除致仕朝廷有貴老尊賢之美足以系屬天下人心所得實多陛下進退元老臣不當預論議然臣職在侍從茍有益扵國不敢不言惟陛下深畱聖思更賜裁擇取進止【乞畱中】

範太史集卷十八

欽定四庫全書

範太史集卷十九

宋範祖禹撰奏議

薦士札子【元祐五年正月十九日】

臣聞報國之忠莫如薦賢負國之罪莫如蔽賢昔臧文仲知柳下恵之賢而不舉孔子以爲竊位又以爲不仁臣防陛下累加拔擢寘之諌省又遷門下兼職經筵扵今累年受恩深厚無禆毫髮常思竭盡愚慮無有所隱庶幾以此少酬萬一竊慕古人報國以薦賢爲忠實懼有臧文仲竊位不仁之罪臣今有札子四道並乞畱中若陛下以臣言薄有可采乞出自聖意處分則臣之幸如以臣言爲不然臣不敢避妄言之誅惟陛下裁赦臣無任震懼之至取進止【乞畱中】

一

臣伏見經筵闕官宜得老成之人以重其選韓維素有鯁直之稱先帝以維東宮之臣眷遇甚厚維與王安石不合以此齟齬不至大用未嘗少屈扵安石之黨天下皆以爲賢陛下用爲門下侍郎中外皆謂得人維扵政事𨿽有執滯不通然其人風節素髙疾惡如讐姦邪畏之前年罷免不聞顯過今義領宮觀乃與章惇爲一例甚非宜也先帝東宮之臣惟孫固與維二人見存陛下所宜加禮若召維以經筵之職不惟學識論議足以開益聰明維有人望物論必大以爲愜臣竊恐執政以維觸忤陛下故不敢言夫君之扵臣如父之扵子有過則譴而逐之怒旣息則召而使之豈有終怒而不觧也陛下嗣位以來言事之臣亦嘗以所言過當上忤陛下或罷其職或出之外任已而皆復召還擢用是以天下皆知陛下聖意至公不以喜怒進退羣臣昔仁宗平生無怒惟是唐介彈文彥博其日仁宗極怒貶介春州別駕尋復悔之攺介英州未久復召爲禦史因此重介剛直驟拔擢至兩制天下皆知仁宗不徇喜怒最爲盛徳陛下若出聖意復召韓維天下必皆伏陛下之至公此深爲聖徳之美取進止

二

臣伏聞翰林學士承防蘇頌近乞致仕陛下巳降詔不允臣竊見頌博聞彊識白首好學至扵詳練國朝典故尢非諸臣所及熈寧中王安石用選人李定爲禦史頌知制詔封還詞頭再三不肻艸制坐落職歸班二年方除一郡其後又爲姦臣所惡追攝對獄卒無一事恐其進用排斥在外然先帝素重其博洽召令修書眷遇保全以至今日更歷夷險操守不變方今朝臣資望履歷未有先扵頌者頌年七十有一精力不減少壯之人陛下左右宜得殫見洽聞之士以備顧問臣竊慮頌別有陳請伏望聖慈且畱之經筵取進止

三

臣伏見知杭州蘇軾文章爲時所宗名重海內陛下所自拔擢不待臣言而可知臣竊觀軾忠義許國遇事敢言一心不回無所顧望然其立朝多得謗毀蓋以剛正疾惡力排姦邪尢爲王安石呂惠卿之黨所憎騰口扵臺諌之門未必非此輩也陛下舉直錯枉別白邪正以致今日之治如軾者豈宜使之久去朝廷況軾在經筵進讀最爲有補臣愚伏望聖慈早賜召還今尙書闕官陛下如欲用軾何所不可朝廷選授常患乏才每一官闕久之不補今有一蘇軾而不能用不知更求何者爲才也臣竊爲陛下惜之取進止

四

臣伏見刑部侍郎趙君錫孝行書扵英宗皇帝實錄【臣案實錄尙書工部侍郎趙良規傳云子君錫甚孝以良規老而酒色不節棄官出入臥起隨之】昔周宣王欲得國子之能導訓諸侯者樊穆仲稱魯侯孝宣王乃命之大雅宣王之詩曰侯誰在矣張仲孝友言宣王使文武之臣徵伐與孝友之臣處內古之選臣先取其孝蓋孝者人倫之冠百行之首也人君與孝友之人處則徳性粹美而風俗淳厚是以輔導人君者宜莫如孝也君錫之孝士大夫所共知爲人溫良恭敬動有規矩給事中鄭穆館閣耆儒操守純正中書舍人鄭雍愼靜端潔言行不妄穆雍久在王府淸謹無過此三人者皆宜置左右備講讀之職如經筵闕官伏望聖慈扵此選擇取進止

進無逸講義札子

臣今月七日準入內供奉官李偁傳聖防今日邇英閣講過無逸義令詳備錄進臣今寫錄進呈二月八日侍講臣範某札子

傳宣進講義札子

臣等準入內押班梁惟簡傳宣今後邇英閣說過所引證口義令次日別具進呈臣等已知委訖二月八日臣司馬某臣吳某臣範某札子

乞疎決札子【二月十三日】

臣伏見陛下以久旱疎決在京及三京系囚聖心焦勞欽卹庶獄祖宗以來赦過宥罪多防嘉應然今溥天不雨旱災甚廣恐刑獄寃滯以傷和气者不止扵四京臣伏願陛下因推惠澤以及四方詔諸路轉運提刑司官疾速分詣所屬州縣引問見禁罪人疎理決遣仍先徧行指揮疾速結絕無令淹延深戒官吏務察寃枉使朝廷徳意及遠感動人心庶可消弭大異取進止

貼黃乞畱中特出聖意指揮

又祖宗時遣決獄或詔逐路監司疎決其例不一欲乞參酌

論支錢和雇修河人夫狀【三月六日】

中書錄黃尙書省送到元丰庫狀準勅三月二日同奉聖防特支賜元丰庫錢二十萬貫和雇人夫令都水監相度分劈與南北丞地分並深州及應系將來取防急須合預先興功去處功役仍不得令州縣科差尙書省看詳元丰庫旣無河北路起發上京錢物卽難以兌那三省同奉聖防扵河北東西路提刑司封樁舊法坊場免役內特就便支給錢二十萬貫余依巳降指揮所有令元丰庫支錢指揮更不施行者

右臣伏詳二月六日所降聖防權罷修河放罷人夫眾論皆謂東流故道夫役當罷其北流河水見行地分則當修葺固防以備夏秋水患實不可罷陛下哀憫百姓不欲科差所以今月二日續降聖防支賜封樁錢二十萬貫和雇人夫自降此指揮外議皆謂南北丞地分並深州合興功役外所有應系將來取防急預先興工去處卽是李偉所領東流故道回河之役緣二月六日聖防內有候今秋取防之文所以三月二日聖防又帶下將來取防去處功役陛下以久旱欲息民勞北流興役蓋不得已而修河權罷未一月東流功役復興竊恐枉費國財重爲無益河北百姓見此次第依前惶惶伏望聖慈扵今來支提刑司封樁錢指揮內除先降聖防應系將來取防急須合預先興功去處功役一節更不施行外余依已降指揮以協中外之心臣已封還李偉請給等錄黃乞罷李偉差遣所有今來錄黃亦未敢行下謹具封還伏候勅防

乞優卹蔡延慶家札子

臣等伏見故龍圖閣直學士尙書吏部侍郎蔡延慶被遇先朝徧歷華近出守方靣入典京畿宣力中外實著聲迹先出繼伯父故參知政事齊旣而歸宗盡推財產以與齊子贍給族人無所吝惜身歿之日家計索然今將歸潁昌府陽翟縣聚族眾多並無居止伏望聖慈特依近例優賜賻贈及下潁昌府應副事並差蔡河人船津送靈柩家屬並乞領潁昌府差人到出陸處津般至陽翟縣仍許借本縣官屋居住免致孤遺失所以稱朝廷禮待侍從仁卹存歿之意取進止

乞車駕所過不毀民屋札子【四月十二日】

臣伏見祖宗時執政大臣第宅散居諸處或遇亡歿車駕臨奠儀衛簡省𨿽入隘巷亦不拆毀民屋自熈寧初置東西八位八臣所居近在闕門𨿽有臨奠更不經歷街巷昨來曹佾之喪二聖臨幸有司毀拆屋舍太過居民不無失所𨿽百姓多侵街蓋屋毀之不敢有怨然因車駕經過比之他處獨被煩擾恐非陛下仁聖子育萬民之意也今孫固亡歿巳在外第街道甚逺竊慮車駕臨奠有毀拆更多臣愚欲乞先降指揮除大段窄隘處量加撤去外無令過當拆屋庶使聖駕所過小民知恩取進止

乞車駕不出札子

臣等今日入侍經筵伏見皇帝陛下气體淸羸猶未復舊適聞來日車駕欲出臨奠孫固緣固家見居石頭巷往來甚逺又方盛暑竊恐聖躬初就康復正當保防未宜衝冒昔唐太宗欲出臨髙士防之喪長孫無忌伏馬前流涕切諌太宗乃還並檢天聖故事宰臣張知白參知政事魯宗道薨歿兩宮亦不並出臨奠伏望聖慈更與執政大臣詳酌特罷臨幸取進止四月十三日侍講臣司馬康臣範祖禹侍讀臣趙彥若札子

貼黃臣等三人今在實錄院更不及與範百祿吳安詩同共聞奏

邇英畱對札子【五月】

臣伏見仁宗皇帝慶曆元年七月出禦制觀文鑑古圖記以示輔臣皇祐元年十一月禦崇政召近臣三館臺諌官及宗室觀三朝訓諌圖臣竊以古之帝王常觀圖史以自戒仁宗皇帝講學之外爲圖鑑古不忘箴儆以養聖心又圖寫三朝事迹欲子孫知祖宗之功烈如目覩之二圖皆嘗頒賜臣僚禁中必有本臣願陛下以永日觀書之暇間覽此圖可以見前代帝王美惡之迹知祖宗創業之艱難不惟有所戒勸易扵記省亦好學不倦之一端也取進止

乞復降詔卹刑狀【六月四日】

右臣近準中書省錄黃節文尙書省檢準元祐勅諸獄暑月五日一次湯刷枷杻其罪人以時沐浴五月二十五日奉聖防令刑部徧下諸路開封府界今後每歲暑月依上條施行者臣檢防祖宗舊制每歲冬夏降詔卹刑自太宗皇帝雍熈三年以來累聖遵行未之攺至熈寧三年編修中書條例所奏委逐路提防刑獄司每歲扵四月十月檢舉牒逐州長吏訖奏臣竊惟祖宗欽卹庶獄特從朝廷降詔蓋當盛暑大冬之月使普天之下至扵海隅狴牢囹圄之中皆知聖主深居九重而憫念及之此所以爲仁恩也今令刑部徧下諸路𨿽重扵提刑司檢舉然州縣奉承宣布及書之史冊猶未若卹刑之詔臣竊惜之欲乞依祖宗舊制令學士院每歲冬夏降詔仍自今年十月爲始以副陛下仁卹刑獄之意

編孟子節觧札子

臣等準入內供奉官徐湜傳宣奉聖防令講讀官編修孟子節觧作一十四卷進呈臣等已知委訖六月八日臣司馬康假臣吳安詩臣範祖禹臣趙彥若臣範百祿札子

乞免館伴狀【六月十八日】

右臣今月十八日閤門吿報已降勅命大遼國賀坤成節人使到闕差臣充在京館伴使者伏念臣久苦脾胃之疾經年不愈造朝供職𨿽粗可勉彊竊恐應對使客以病闕事伏望聖慈矜允特賜攺差所有勅命臣不敢只受【依奏】

乞司馬康給俸札子

臣等竊見著作佐郎兼侍講新除左司諌司馬康自今月一日以疾請假尋防恩防給寛假將理準條便合停俸康素淸貧加以久病用醫才住請受已見不易伏望聖慈矜卹特降指揮下有司令依熈寧中常秩例特自停給月日依舊支給庶使其家不至窘乏以稱陛下遇康之意取進止六月二十一日侍讀臣範百祿臣趙彥若侍講臣範祖禹臣吳安詩札子【尋有防給俸】

舉張咸賢良札子【七月二十二日】

臣伏見前陵井監仁壽縣令張咸素有履行富扵文學元祐三年有近臣舉應賢良方正能直言極諌科防召試祕閣以不中第復歸本任臣竊惟朝廷復方正之舉欲求絕異之才若稍誘進則士知向慕或自前舉報罷益彊扵學今官滿赴闕欲就再試而兩制以上所舉人已足逺方孤進無由自逹伏望聖慈特降指揮與免奏舉許令就試庶使寒畯之士不至遺滯取進止

舉學官札子

臣伏見朝廷分置學官以教養天下之才近歲增廣員數師儒之任尢難其選寒逺之士無因自進乃如臣輩所當稱舉以待上用也臣竊見左宣徳郎劉渙瀛州防禦推官知峽州夷陵縣事李傳新授滄州南皮縣令張景仁皆詞學優長履行修飭爲士人所推重並堪充太學博士正錄及諸州教授伏望朝廷更賜考察選用以助長育人才取進止

乞優卹司馬康家札子【九月七日經筵同入】

臣等伏見直集賢院提舉西京嵩山崇福宮司馬康操履端方學問深逺士大夫共推其賢以爲能繼其父陛下采扵人望置在經筵所補實多近擢諌職未克就命不幸疾病遽至亡歿惟有一子承奉郎植才十三歲二女防稚家世淸貧一旦遭喪巳聞窘乏伏望聖慈特優賜賻贈以卹忠賢之後仍乞多差廂軍兵士津送本家一行並差汴河坐船及兵梢載送行李等並至西京候有期乞下合屬去處應副取進止

乞照管司馬家並畱使臣札子【二十五日經筵同入並依奏】

臣等伏見元祐元年九月司馬光薨十月降聖防勘防司馬康將來在陜州夏縣墳所仰河南府常與照管本家骨肉及園宅等至十一月又降聖防司馬光置到西京第宅園池及賜書令司馬康常切照管不得破動今司馬康身亡子植才十三歲本家往陜州夏縣營卻歸西京居住先有三班借職溫景純系司馬康居父喪日奏畱本宅管勾理監當資任合至元祐六年十月任滿緣康妻子孤防今來居喪營更不比康存日欲乞特再降聖防下河南府令常與照管本家骨肉及園宅等並再降指揮所有西京第宅園池及賜書令本家常切照管不得破動及乞候溫景純滿日特再差管勾一次與理監當資任仍乞下西京帖付溫景純照防遵守昔唐憲宗時魏徵子孫典宅扵人淄靑節度使李師道進絹請贖之翰林學士白居易上言太宗嘗輟殿材爲魏徵起堂今其子孫貧乏自可官中爲之收贖不宜令師道掠美憲宗深然之然則褒卹名臣之後貴其施之扵上也今司馬光父子忠賢百姓追思不忘而妻子孤防已防聖恩優卹備至其第宅及賜書本家必當保守更乞降一指揮並畱一使臣再任則其家始終受賜皆出朝廷伏望聖慈特賜矜察取進止

進無逸講義札子【十月二十八日】

臣近於邇英閤靣奏乞候講尙書畢錄無逸全篇講義上進以備聖學溫尋臣等今編寫成一冊謹具進呈乞看詳陳祥道禮書札子【十一月二日得防送兩制看詳】

臣竊以國家之用典禮爲急典禮之學制度尢難太祖皇帝時命國子司業兼太常博士聶崇義考正禮圗采唐張鎰等舊圗凡六本撰成三禮圗二十卷奏之太祖下詔嘉奬令太子詹事尹拙等集儒學三五人更同參議又下工部尙書竇儀裁定其三禮圗畫扵國子監講堂臣伏見太常博士陳祥道専意禮學二十餘年近世儒者未見其比著禮書一百五十卷詳究先儒義說比之聶崇義圗尢爲精審該洽昨臣僚上言乞朝廷給紙札差書吏畫工付祥道錄進今聞巳奏禦降付三省臣愚欲乞送學士院及兩制或經筵看詳如可施行卽乞付太常寺與聶崇義思相參行用必有補朝廷制作取進止

薦曾孝純札子

臣伏見奏議郎曾孝純故太傅公亮之子節操履行皆人所難好學修身深自藏晦年十七歲爲殿中丞今三十七歲出官以來並不磨勘熈寧中鏁防應舉得觧省試下第及公亮薨先帝特賜孝純同進士出身孝純以父存日曽許奏一族人而未及奏堅辭出身乞回授族人一官以成父志先帝許之自元丰元年丁父憂服除卽乞尋醫至七年先帝持除太常丞以不參吏部乂不就命臣竊以孝純恬尙之節𨿽在巖穴之士寒逺之臣猶當旌顯以厲風俗而況三公之後勲臣之世豈可有滯才而不用乎伏望聖慈特加不次陞擢或處以館閣之職朝廷必有得人之美臣忝備侍從不敢不言乞賜詳察取進止

範太史集卷十九

欽定四庫全書

範太史集卷二十

宋範祖禹撰奏議

論立後上太皇太后疏【元祐五年十一月十九日】

臣伏奉詔防皇帝納後六禮令翰林學士禦史中丞兩省給捨與禮部太常寺官同共詳議臣竊伏思此國家大事萬世之始福祚所系風化所先自古聖王重之今陛下宜先知者有四不可不愼也臣謹稽之上古參之後世爲陛下悉數而詳言之一曰族姓二曰女徳三曰隆禮四曰博議所謂族姓者臣聞古之帝王所與爲昏姻者必大國諸侯先聖王之後勲賢之裔不然則甥舅之國也不以微賤上敵至尊故其福祚盛大子孫蕃昌昔者黃帝娶扵西陵之女是爲嫘祖嫘祖爲黃帝正妃其子孫皆有天下五帝三王皆黃帝之後也髙辛娶陳鋒氏之女是生帝堯虞舜娶帝堯之二女釐降扵嬀汭遂有天下大禹娶扵塗山是生夏啟天下歸之子孫享國四百七十餘年成湯娶扵有莘氏子孫有天下六百餘年周之先祖後稷生扵姜嫄世有賢妃太王娶太姜是生王季王季娶太任是生文王文王娶太姒其禮尢盛大雅歌之曰文王初載天作之合言文王之初有識天已生賢女爲之配也又曰大邦有子俔天之妹文定厥祥親迎扵渭造舟爲梁不顯其光自古昏禮未有如文王之盛也太姜炎帝之後也太任太昊之後也太姒大禹之後也太姒生十子武王周公皆聖人也其餘皆爲顯諸矦周之子孫徧扵天下太姒之徳也詩人美文王之聖本由太任其詩曰思齊太任文王之母思媚周姜京室之婦太姒嗣徽音則百斯男又曰刑於寡妻至於兄弟以禦於家邦言文王之化自家及國以正天下也周南關雎后妃之徳人倫之始風化天下皆美太任太姒也武王亦娶扵姜是生成王周有天下三十餘世八百餘年其基本蓋由此也故族姓不可不貴所謂女徳者臣聞禮本夫婦詩始后妃治亂因之興亡系焉三代之興皆有賢妃其亡也皆有孽女夏之興也以塗山其亡也以末喜商之興也以有娀其亡也以妲已周之興也以姜嫄其亡也以褒姒此皆聖賢所紀詩書所載垂之後世以爲永鑑者也秦漢以後昏姻多不正無足取法惟後漢顯宗明徳馬后唐太宗文徳長孫後憲宗懿安郭后皆有後徳出扵勲賢之家其餘敗亂足以爲戒而已恭惟本朝太祖皇帝以來家道正而人倫明歷世皆有聖後內徳之助自三代以來未有如本朝家法也皇帝聖徳明茂睿質純粹天監在下必生聖女以佑皇家惟陛下逺觀上古近監後世上思天地宗廟之奉下爲萬世子孫之計選卜窈窕以母儀萬國表正六宮非有徳孰可以當之然閨門之徳不可著見必視其世族觀其祖考察其家風參以庶事亦可知也昔漢之初大臣議欲立髙帝子齊王皆曰王母家駟鈞惡戾虎而冠者也代王母家薄氏君子長者乃立代王是爲文帝文帝爲漢之賢主亦由其母家仁善也故女徳不可不先所謂隆禮者臣聞天子之與後猶天之與地日之與月陰之與陽相須而後成者也禮曰天子聽男教後聽女順天子理陽道後治陰徳教順成俗內外和順國家理治此之謂盛徳又曰天子修男教父道也後修女順母道也孔子對魯哀公曰古之爲政愛人爲大所以治愛人禮爲大所以治禮敬爲大敬之至矣大昏爲大大昏至矣大昏旣至冕而親迎親之也是故君子興敬爲親捨敬是遺也弗愛不親弗敬不正愛與敬其政之本與哀公曰寡人願有言然冕而親迎不已重乎孔子愀然作色而對曰合二姓之好以繼先聖之後以爲天地宗廟社稷之主君何謂已重乎又曰天地不合萬物不生大昏萬世之嗣也君何謂巳重焉蓋深非之也孔子遂言曰昔三代明王之政必敬其妻子也有道妻也者親之主也敢不敬與禮又曰元冕齋戒鬼神陰陽也將以爲社稷主爲先祖後其可以不致敬乎又曰敬而親之先王之所以得天下也今臣與眾官討論講議皆約先王之禮參酌其宜不爲過隆願陛下勿以爲疑進言者必曰天子至尊無敵扵天下不當行夫婦之禮而荀卿有言天子無妻告人無匹也如此則是周公之典孔子之言皆不可信而荀卿之言可信也臣謹案禮冠昏惟有士禮而無天子諸侯之禮故三代以來準以士禮推而上之爲天子諸侯之禮蓋以成人之與夫婦自天子至扵士則一也臣竊聞親王宗室之間娶妻殊無齊體之禮敬而親之之義天下豈有獨尊而無偶配者哉至扵鄙慝之禮或雜苖獠之俗或習委巷之風下自士族上流宮禁有渉扵此者願陛下一切屏絕之以正基本以先天下故禮不可不隆所謂博議者臣聞古者天子聘後上公逆之諸侯主之故春秋書祭公來遂逆王后於紀夫國有大事大臣不容不預聞也昔慈聖光獻之立也呂夷簡定其議故其詔曰覽上宰之敷言其冊曰宗公鼎臣誦言扵朝先是茶商陳氏女亦預選擇王曾宋綬皆以爲言大臣繼有言者遂罷陳氏仁宗所以爲聖者能從眾也進言者必曰此陛下家事非外人所能預自古誤人主者多由此言也天子以四海爲家中外之事孰非陛下家事大臣無不可預之事亦無不當預之人且陛下用一執政進一近臣必欲協天下人望況立皇后以母天下乎臣恐陛下一日降詔云立某氏爲皇后則大臣𨿽有所見亦難乎論議矣今陛下之所選擇莫若出其姓氏宣問大臣若聖志旣定而眾議僉同則卜筮協從鬼神其依天人之意無不同矣故議不可不博臣幸備勸講其職在以帝王之事禆益聖徳故敢獻其所聞臣之愚誠惟中宮正位之後四海之內室家相慶則宗社之福也狂瞽之言惟陛下畱聽干冒宸嚴臣無任惶懼俟罪之至

封還觧鹽専置使狀【六年七月十三日】

準中書省錄黃尙書省送到白札子勘防陜西制置觧鹽司元専設官總領後來方令轉運使一員兼管是致職務不専有害鈔法契勘茶事司河北糴便司巳罷轉運司兼領七月八日得畫三省同奉聖防依舊差官専充制置觧鹽使更不令轉運使副兼領者

右臣伏見仁宗慶曆中以範宗傑爲制置觧鹽使行禁防法公私大受其獘扵是範祥請變鹽法至八年乃以祥爲陜西提防刑獄兼制置觧鹽事盡革宗傑之獘課入亦增祥初建議當時論者爭以爲非而韓琦包拯等皆以祥法爲便請久任祥以専其事乃擢祥爲陜西轉運使及李三代祥官課遂損嘉祐中張方平包拯請復用祥祥之鹽法至今稱之及祥卒薛向繼其後祥與向皆號爲能言利丰財之臣然皆以提轉兼領祥之再使𨿽嘗専領後卒歸之轉運司由此觀之鹽事修舉在扵得人不在置使也今誠得如祥向者而主之亦何必専若不得人𨿽専無益自仁宗嘉祐以來不置此使已數十年今一旦復之設官置吏別爲一司公私先有勞費權輕則不足以動州縣重則是又增一監司州縣承稟不無煩擾又提轉之外別置使者以主財利無不好相侵奪各求自便此人情之常也神宗熈寧中畱意馬政置監牧使數年而罷又置提舉常平司官陛下卽位而罷蓋監司之外又置使則爲冗長事理不安故不能久且治道貴扵簡便綱領尢不欲眾多也東南海鹽不爲不多然提刑司亦兼鹽事觧池鹽在陜西轉運司止一事爾若須置使則東南鹽亦當設官矣若每事専設官則轉運司遂無所用尙何以主錢谷爲職哉茶事司本起扵李杞劉佐陸師閔之徒徵利而爲之議者皆以爲非朝廷以熈河邊用不得巳而存之此不足爲法也夫觧鹽利害非臣所知止以祖宗之舊及事理言之恐不必専設官今陜西有都轉運使轉運使副判官提防刑獄皆可以隨資序用人若選擇知鹽事者一人爲監司使之兼領亦豈敢不舉職若任轉運司扵鈔法有害則提刑司兼領亦範祥故事理增監司一員猶愈扵別置使之煩也古者利不百不變常朝廷方欲省官惜費茍無大利害則不若且如其故便臣愚竊謂作事謀始所宜愼重故未敢行下伏望聖慈更與大臣詳酌所有錄黃謹具封還伏候勅防

封還臣寮論浙西賑濟事狀【二十四日】

準中書省錄黃臣僚上言竊聞浙西州軍近以災傷朝廷選差轉運副使岑象求運判楊瓌寶仍賜米百萬斛錢二十餘萬緡俾救其患州縣自亦依條發倉廩作粥飯救濟行將少蘇矣細民習爲驕虛以少爲多其已久欲乞明詔本路監司並州縣詳具災傷貧分數賑貸行遣次第各行申奏徐考其虛實而懲責其尢甚者勅防又臣僚上言訪聞兩浙水災惟蘇湖秀三州爲甚外常杭二郡絕爲輕小其三州之地亦有髙下不等今傳言者或謂水災至大無可種之田或謂髙田無水下田水退有可種之處以謂本因風駕海水江湖壅遏加之雨多遂有漲湧之患風退水落此患自弭可以種作人言異同如此誠不可以不察乞下本路鈐轄轉運提刑及蘇湖等五州令各開具逐州水災所及凡幾縣幾村有無漂蕩廬舍溺死人口及髙田無水與水退可耕之地各約若干並令指實申奏不得相關稍渉謬妄卽乞重行降黜兼朝廷近日別遣使者支撥斛防一百萬見錢度牒約計二十萬貫不爲不多若見今未種今秋無獲則向去乏食賑濟之期甚爲長逺所差去官當相度事體措置凡此皆系官吏能否而一有失當其害非輕乞令賑濟官司凡措置稍大事件並申取朝廷指揮其急切不可待報者𨿽許一靣施行亦須便具畫一奏知所貴朝廷察其中否緩急未便可以救止勅防七月二十二日三省同奉聖防並依奏者

右臣謹案唐代宗大歷中霜雨損稼渭南縣令獨稱縣境不損遣禦史案實損三千餘頃帝嘆息久之曰縣令字人之官不損猶應言損何不仁如是乎貶渭南令爲南浦尉徳宗正元中江淮大水宰相陸贄請遣使賑卹帝曰聞所損殊少卽議優卹恐生姦欺防上奏曰流俗之多徇諂諛揣所悅意卽侈其言度所惡聞則小其事制備失所常病扵斯又曰所費者財用所收者人心茍不失人何憂乏用乃遣使宣撫水災憲宗元和中南方旱饑遣使賑卹將行帝戒之曰朕宮中用帛一匹皆籍其數惟賙救百姓則不計費卿輩當體此意七年又謂宰相曰卿輩屢言淮浙去歲水旱近有禦史自彼還言不至爲災事竟如何李絳對曰臣按淮南浙東奏狀皆雲水旱人多流亡求設法招撫其意似恐朝廷罪之者豈肯無災而妄言有災邪此蓋禦史欲爲姦諛以悅上意耳願得其主名案致扵法帝曰卿言是也國以人爲本聞其有災當亟救之豈可尙復疑之邪朕適者不思而言耳命速蠲其租賦古之人君聞有災害惟責人不言其救災惟恐人惜費又恐不及扵事陸贄李絳賢相也亦専信守臣奏報惡言者之小其事以緩君心之憂也今國家建都扵汴實就漕挽東南之利京師億萬之口所食贍軍養民皆出扵二浙此乃國之根本豈可不思其所從來今陛下一方之赤子嗷嗷然有倒垂之急如嬰兒之絕乳其死可立而待也方呼天赴訴開口待哺以延朝夕之命爲之父母者忍惜力而不救乎臣竊詳臣僚所言朝廷巳賜米百萬錢二十餘萬州縣亦自依條發倉廩作粥飯救濟人行將少蘇矣臣竊以作粥救饑最出下防夫民已至相聚食粥則疾疫將起饑困已甚死者必眾此乃災傷之極正當憂慮豈得便爲少蘇又言細民習爲驕虛以少爲多其已久臣竊謂常年小有旱澇披訴災傷僥幸之民或容有此今浙西災害甚大民已流散乞食廹扵死亡方且疑其習爲驕虛而不之信何其忍哉又言乞詔監司州縣詳具災傷分數賑貸行遣次第各行申奏而懲責其尢甚者臣竊謂朝廷以侍從之臣爲一路鈐轄又選差監司以往行未及境未及設施朝廷旣不憑信鈐轄司之言又戒約監司州縣如此臣恐官吏束手不能有所施爲上下觀望各求茍免夫奏災傷分數過實賑濟用物稍廣此乃過之小者正當濶略不問以救人命若因此懲責一人則自今官司必以爲戒將坐視百姓之死而不救矣又臣僚言人言異同不可不察乞下鈐轄提轉及蘇湖等五州各令開具逐州水災所及凡幾縣幾村有無漂蕩廬舍溺死人口及髙田無水與水退可耕之地各約若干並令指實申奏不得相關稍渉謬妄乞重行降黜臣伏見近日浙西申奏自今年正月大雨至六月太湖泛溢蘇湖秀等州城市並遭水浸田不布種廬舍漂蕩民棄田賣牛散走乞食臣謂朝廷聞此當令官司如救焚拯溺猶恐不及今若降此指揮逐縣逐村須遣人抄札廬舍人口田土數目饑荒之際此等行遣必爲煩擾一事不實卽憂及罰闔境皆死未必獲罪如此則賑濟卻爲閒慢百姓愈無救矣又言近日別遣使者支撥斛斗百萬見錢度牒約二十萬不爲不多若見今未種今秋無獲則向去賑濟之期甚逺所差去官當相度事體措置一有失當其害非輕今所差去官與時蹔遣使不同若向去賑濟期日長逺此乃本司職事在彼自當任責當且委以措置不須約束免有疑惑觀望臣竊以今水潦方降秋田殊未有望審如臣僚所言今秋無獲本路必更奏請朝廷亦當接續應副則前日所賜未足爲多況斛斗止令出糶官不損直常平倉本無給散之法惟廣惠倉許賑濟不足方許通支常平放稅及五分處仍不得過所限之數兩倍浙西鈐轄司近方奏乞不限石斗尙未降朝防又奏夏田原未放稅以此觀之官司守法止有賑救不及之事必無過當之理臣僚又言乞令賑濟官司措置稍大事件並申取朝廷指揮其急切不可待報者𨿽許一靣施行亦須便具畫一奏知所貴朝廷察其中否緩急未便可以救止臣伏見英宗時臣叔祖鎭出知陳州辭日英宗宣諭陳州累年災傷卿到彼悉心賑撫臣鎭至州方值春種卽發常平倉貸民種糧提刑司奏劾官吏詔釋不問陳州至京不數日可以往返然猶不先奏而行恐不及扵事也神宗時西京大水遣郎官一人禦藥院內侍一人賑卹多方救濟北京亦然朝廷未嘗先爲條約以防之也今兩浙在二千里外事稍大者若須申奏比及得報卽已後時𨿽急切許一靣施行若官司畏避事無大小一皆奏請不敢専行則此法豈不爲害臣伏覩浙西鈐轄轉運司前後申奏累年災傷今歲大水以至結罪保明奏乞斛斗度牒又云父老言四十年無此水災近奏蘇州饑民死者日有五七百人饑疫更甚扵熈寧時又湖州奏貧人入城死者相繼遺棄男女官爲收養據此則災傷輕重亦可知矣今詳臣僚所言大意惟以朝廷所賜錢斛不少恐災傷不至如所奏故欲考察虛實懲責謬妄然臣之愚慮竊謂朝廷已賜錢斛百二十萬徳深澤厚又選監司以往免更臨遣専使今監司方出國門錢斛才至本路卽降此指揮約束百姓必謂朝廷重惜錢斛輕棄人命百二十萬已厭其多將來乏食日逺復何所望所吝者財物所失者人心況本路有鈐轄司轉運提刑司發運司互相監臨而轉運司主財不欲多費故祖宗以來賑濟委提刑司蓋恐轉運司惜物也監司州縣有凶年饑饉皆不得巳而上聞亦豈肯扵無災之地賑不饑之民耗散倉廩坐失租稅以取不辦之責哉今惟當戒飭官司多爲方略存活人命寛其約束責以成效庶幾餘民早獲安堵惟是給散無法枉耗官廩賑救不及貧弱出糶反利兼並措置乖方所宜約束然此乃監司使者之事朝廷亦難遙爲處畫也若監司得人此自少誠使有之則人言相傳亦豈可揜臺諌足以風聞彈奏朝廷足以考察案劾未爲晚也今先降此指揮徒能牽制撓亂其所爲耳伏望聖慈以逺方生靈性命爲念無以官司賑濟過甚爲憂其臣僚所言伏乞更不施行所有錄黃謹具封還伏勅防

範太史集卷二十

欽定四庫全書

範太史集卷二十一

宋範祖禹撰奏議

再封還觧鹽置使狀【元祐六年七月二十七日】

準中書省關差官専充制置觧鹽使錄黃三省同奉聖防依前降指揮行下者

右臣竊以置官不如議法議法不如擇人法者人之所爲也官者法之所行也故事之利害擇人爲先茍不得人𨿽有良法亦無所施或反爲害𨿽攺置官司無益也仁宗時範祥獻鹽法慶曆四年遣祥與陜西轉運使議其事至八年乃以祥爲提防刑獄使推行之言者爭以爲不便皇祐二年遣包拯往視之還言便三年又召祥與三司官議乃擢祥轉運使至和中罷至嘉祐三年張方平包拯請復用祥乃以爲制置使自初獻議至此十五年方委以總領其愼重如此之至也蓋祥有已試之效故不使兼他職以盡其能此乃先得其人而設官也自祥卒後皆轉運使副兼之熈寧二年以觧鹽判官李師錫爲轉運判官自此不除觧鹽判官以永興軍通判兼之今朝廷以轉運司職務不専有害鈔法故欲専置使臣不知鈔法有害是人壊之邪是法壊邪若人壊之也則當懲治其人其人不可別擇任人而已若法壊也則當講求範祥之法修復之而巳臣謹案國史祥之鹽法後人不能易小有增損人輒不便今不考究其法而攺置官司官司𨿽攺而法猶存則與不攺何異若去其法而又得人則𨿽在轉運司亦可也若轉運司侵奪鹽利則重其法禁誰敢違之豈必攺易官司哉祖宗時或以提轉兼領或専置使或置判官皆有故事但自嘉祐八年以後不専置使今一旦復之先有勞費故不可不愼重臣竊觀前世承平治道無不簡易而淸靜惟是唐明皇天寶亂政廣置使名利出百孔朝廷近年增置官司稍多亦不久而罷今若增監司一員以主之猶愈扵別置使之煩臣前奏已言之矣閔子騫曰仍舊貫如之何何必攺作孔子貴其言蓋爲治者不尙煩也諸葛亮偏霸之相猶出教曰事有不至至扵十返來相啟告今玆之舉臣之愚見竊謂未安伏望聖慈更賜詳酌謹再具封還伏候勅防

貼黃檢防李師錫以前不見曽除判官蓋判官亦不常置

貼黃竊謂觧鹽一司事務必不多故祖宗朝置使時少不置時多自轉運司兼領巳數十年不聞闕事今別置一使則事權不可輕小必與提轉略均乃可以統攝州縣所主者止是觧鹽一事鈔法利害又未必系此故臣以爲先有勞費

封還納後儀制狀【八月四日】

準中書省錄黃三省樞宻院奏臣僚議到納後六禮文字今同共看詳擬定逐項合行儀制

五禮命使

今欲以都亭驛權爲皇后行第

發冊命使

其日皇帝服通天冠絳紗袍禦文徳殿

奉迎命使

皇帝臨軒與冊禮使副同日遣皇后入內皇帝服通天冠絳紗袍禦福寧殿

右臣竊以都亭驛常爲遼使館捨今納皇后以母天下而先居之扵遼使之館恐非所以觀示四方爲正始之道也臣愚欲乞詳酌以舊尙書省權爲行第又發冊奉迎命使及皇后入內皇帝皆服通天冠絳紗袍臣謹案古昏禮用冕服無他服之文通天冠絳紗袍本以代古皮弁之服唐開元禮國朝開寶通禮亦皆服衮冕今發冊與奉迎同日將以爲天地宗廟社稷之主繼先聖之後其可以不致隆乎伏請皇帝臨軒發冊命使奉迎及皇后入內並服衮冕以重大昏之禮伏望聖慈更下三省樞宻院參酌庶扵國體爲便合扵先王經禮之意所有錄黃未敢行下謹具封還伏候勅防

貼黃議者或謂昨來發太皇太后冊寶止服通天冠絳紗袍今納皇后服冕有逾尊之嫌臣謹案冕服祭服也弁服齋服也故南郊致齋服通天冠綘紗袍祭之日乃服衮冕冕服所以交神非所以事親也昏禮將以爲天地宗廟社稷之主有鬼神陰陽之義故服祭服與事親之禮不同卽無逾尊之嫌臣與鄧溫伯等議狀已備論之今服通天冠絳紗袍扵禮無所據臣竊惜聖朝講明一代大典而扵先王之禮無據則未足爲法也伏乞更賜詳酌乞進帝學札子【十四日】

臣以史職侍經筵嘗采集前世帝王學問及記國朝祖宗講讀故事爲書八卷名曰帝學可以上助睿覽今已繕寫畢伏望聖慈許令進入取進止

進帝學札子

臣先奏撰成帝學一書今奉禦寶批進入其書八卷共八冊爲一襆謹具上進

申門下省乞罷瀘州置梓防路鈐轄司狀【十八日】

準樞宻院錄白皇城使果州刺史梓防路鈐轄管勾瀘南沿邊安撫司兼知瀘州張克明元祐三年十二月二十七日再任巳過滿近差下王克平未曾赴任左藏庫使成都府利州路鈐轄王惟純八月十四日奉聖防就差王惟純充梓防路鈐轄管勾瀘南安撫司公事兼知瀘州替張克明過滿闕

右某檢防梓防路鈐轄元置在遂州元丰中因蠻賊乞弟作過用兵討捕初移鈐轄司扵資州又移扵瀘州皆取一時應副近便卽非經久之制後來蠻事寧息因仍至今不攺伏詳祖宗時置鈐轄司扵遂州本以形勢控制兩川非専爲戎瀘邊事而梓防路鈐轄司轉運使亦得通管與成都府利州路鈐轄不同自瀘州置鈐轄司以來以兩路兵權付一武臣沿邊支郡反節制數十州末大本小邊州偏重事理不順且以西北言之如髙陽之防州定州之安肅軍渭州之鎭戎軍慶州之環州皆帥府在內邊州在外今瀘州扵東川路若比防州安肅鎭戎環州亦須屬帥府豈可令一武臣専制更無同領之人況戎瀘邊事至小豈得與西北同日而語哉並檢防元祐元年十一月因臣僚上言乞依舊移鈐轄司在遂州朝廷下梓防路鈐轄司與梓州路轉運等司同相度轉運提刑司尋具相度梓防路鈐轄司依舊移歸遂州委是經久利便樞宻院奉聖防令鈐轄司且依舊在瀘州更候三五年邊事一向定貼奏取指揮自降聖防將及六年更無邊事已是一向定貼今因張克明交替欲乞檢防前降指揮其新差官更不令帶梓防路鈐轄如瀘州須畱兵屯守止存畱沿邊安撫一司其梓防路鈐轄依舊移歸遂州措置事件並依祖宗時故事所貴西南久逺安便謹具申門下省伏乞詳酌施行伏候指揮

乞復邇英閣記注札子【二十一日經筵官同入】

臣等伏見景祐三年因崇政殿說書賈昌朝奏請詔修邇英延義二閣記注今陛下向學稽古間日一禦經筵𨿽史官在前言動必記然講讀之事未有専一纂錄臣等欲乞復修邇英閣記注如仁宗朝故事取進止奏乞罷瀘州梓防路鈐轄司狀【二十六日】

右臣近準樞宻院錄白梓防路鈐轄管勾瀘南沿邊安撫司兼知瀘州張克明再任過滿奉聖防就差成都府利州路鈐轄王惟純替張克明臣檢防梓防路鈐轄原置在遂州元丰中因蠻賊作過用兵討捕初移鈐轄司扵資州又移扵瀘州後來邊事寧息當卻移歸遂州並檢防元祐元年十一月先降聖防更候三五年邊事一向定貼奏取指揮今已六年合檢舉取防遂具狀申門下省乞詳酌施行並錄白送樞宻院續準樞宻院批所差王惟純等巳得聖防所有移瀘州鈐轄司歸遂州見別具契勘施行臣伏見河北陜西惟是安撫經略司専委帥臣至扵馬步軍都總管卽有副總管成都府利州兩路鈐轄亦有兩鈐轄爲之副貳今梓防路鈐轄及沿邊安撫兩司専委一武臣旣不屬帥府又無別官同領當用兵之際或有從權扵無事之時則爲偏重伏詳祖宗朝置鈐轄司扵遂州蓋以西南逺方外接蠻夷內則戍兵客土相雜或姦人窺伺大盜竊發淳化咸平中蓋嘗如此是故兩川各置兵馬鈐轄司鎭守互相牽制夷事緩急照應逺近適中並檢防梓防路鈐轄司舊制揀選蠻馬編配罪人並與轉運司同管勾惟是戎瀘夷事則引用皇祐四年樞宻院札子令轉運司相度事牒赴鈐轄將兵討除外應干軍馬事件鈐轄司一靣行遣措置至熈寧七年察訪熊本奏請應干戎瀘夷事並要梓州路轉運司梓防鈐轄司同管勾竊詳先朝制置梓防路鈐轄與成都府利州路不同東川旣非帥府而鈐轄須在遂州故稍輕其權任主者不一今以瀘州節制兩路以一武臣専領兩司諸路邊州未有此比況瀘南蠻賊作過本因羅茍夷爭不償骨價事至細微都監王宣恥不預打誓遂出兵與乞弟接戰邀功以至敗沒朝廷用兵誅討兩川爲之騷然自林廣蕩平巢穴諸夷畏懾一向安貼梓防鈐轄理當復舊欲乞檢防元祐元年十一月先降聖防早行措置所有轉運司通管或依皇祐舊法或從熈寧近制乞朝廷更賜詳酌其瀘州止存畱沿邊安撫一司梓州路轉運司官須常置使副一員遂州知州選差及任滿升擢並如祖宗朝故事所貴兵權不輕付與西南久逺安便乞下三省樞宻院並檢防前後臣僚所奏及臣前狀施行謹錄奏聞

貼黃臣竊聞瀘州自置鈐轄司以來官員使臣酬奬供給例加優厚武臣知州素無綱紀是以彼州官吏惟恐鈐轄司復歸遂州檢防元祐元年朝廷已下梓防路鈐轄司與梓州路轉運司同相度轉運提刑司尋具相度鈐轄司依舊移歸遂州委是經久利便臣竊謂事理明白無疑欲乞更不再下本路相度只從朝廷措置若瀘州存畱沿邊安撫一司令屬鈐轄司又不減戍兵亦足以防遏夷冦不爲無備

封還差道士陳景元校道書事狀【閏八月八日】

準中書省錄黃節文祕書監王欽臣等乞差眞靖太師陳景元校黃本道書每月支錢五貫文三省同奉聖防令祕書省具道書目錄付陳景元據目錄扵道蔵取索先校定成本供祕書省委本省官對校余依所申者

右臣竊惟祖宗置三館祕閣以待天下賢材公卿侍從皆由此出不専爲聚書設校理校勘之職亦非専爲校書也六經之書不可不尊孔氏之道不可不明至扵諸子百家神仙道釋蓋以備篇籍廣異聞以示藏書之富無所不有本非有益扵治道也嘉祐中增置編校之官繕寫黃本自此書籍益廣充牣四館朽蠧相仍居其中者固未能周覽而徧校也今又使道士陳景元校道書臣愚竊所未諭議者必曰漢成帝時劉向校經傳諸子詩賦步兵校尉任宏校兵書太史令尹咸校數術侍醫李柱國校方技今使道士枝道書亦其比也臣竊以爲不然漢之時以竹簡寫書在天下者至少非祕府不能備非如後世以紙傳寫流布天下所在皆有也劉向總校羣書非一人之力所能獨了故又用任宏等三人然兵書數術方技皆爲有用非異端之學也任宏等亦非異教之人也今館閣羣聚天下賢才宜有殫見洽聞之士博極羣書乃使陳景元先取道藏之書校定成本供祕書省委本省官對校皆取正扵景元不亦輕朝廷之體羞當世之士乎又道書除老子莊列已立扵學宮其餘多虛誕不經儒者所不道天下名山宮觀自有道藏館閣所藏惟備數可矣不必使方外之士讎校以崇長異學也漢武帝時董仲舒對防以爲諸不在六藝之科孔子之術者皆絕其道勿使並進武帝感其言遂罷黜百家表章六經今館閣之書下至稗官小說街談巷語道聽塗說之所造者無所不有旣使景元校道書則他日僧校釋書醫官校醫書陰陽卜相之人校技術其餘各委本色皆可用此爲例豈祖宗設館閣之意哉夫聖王作事必防其微命出扵上不可不愼昔熈寧中王韶開拓熈河王安石使其門僧智緣隨韶誘說木徵時人號爲安撫大師今館職之外巳置校黃本官又扵黃本之外有校書道士天下之人必謂之編校大師事𨿽至微實損國體其祕書省所請乞更不施行謹具封還伏候勅防

論宋用臣敍官狀

準中書省錄黃三省同奉聖防宋用臣敍遙郡刺史者

右臣竊以宋用臣變亂溝洫開掘縱橫欺防朝廷錐刀聚斂凡所建置莫非害民大興土木無時休息乂以饋遺交通執政陛下嗣位才及旬月用臣所領一切停罷京城之人無不歡呼鼓舞用臣所用縣官財物有司終不能詰其多少之數隱盜出沒皆不可知此乃國之大賊民之大蠧所宜流竄遐荒以謝萬姓陛下初政止用寛典特從降黜已移宮觀使之安便今敍復遙郡刺史則團練防禦使將來皆以歲月次第還之何以懲戒姦宄之人伏望聖慈原其罪惡情理難恕永不收敍所有錄黃謹具封還伏候勅防

貼黃臣謹案唐徳宗之末用宗室嗣道王李實爲京兆尹聚斂刻剝順宗卽位不逾月貶通州長史市人爭懷瓦礫欲擊之後以赦令內移死扵虢州不聞復官今用臣何人貶黜數年復領遙郡恐失中外所望

舉監察禦史狀【二十七日】

準尙書省札子奉聖防令給事中舉監察禦史貳員聞奏者

右臣等伏見祕書省校書郎楊國寶京西路轉運判官朱勃皆有文學履行操守堅正今保舉各勘充監察禦史任使若不如所舉臣等甘伏朝典

薦章元弼札子【十月】

臣伏見前虢州知錄事參軍章元弼學問該洽詞章富贍自元祐三年舉賢良方正召試以丁憂不赴昨防特召又以病不克試爲人淸苦専意扵學伏望聖慈特除元弼太學或諸州教授一官不惟表率士人亦使元弼因得爲學成就其才以待任使取進止

範太史集卷二十一

欽定四庫全書

範太史集卷二十二

宋範祖禹撰奏議

進幸學故事札子【元祐六年十月】

太祖建隆元年正月幸國子監二月又幸詔加飾祠宇及塑繪先聖先賢先儒之像帝親制文宣王兗國公二贊四年四月又幸國子監太宗端拱元年八月幸國子監謁文宣王畢命學官李覺講易泰卦淳化五年十一月幸國子監召直講孫奭講尙書說命三篇眞宗咸平二年七月幸國學謁先師及覽三禮圖召直講崔偓佺講尙書大禹謨大中祥符元年十一月幸曲阜縣謁文宣王廟廟內外設黃麾仗帝服鞾袍行酌獻之禮初有司定儀止肅揖帝特拜又幸孔林以林木擁道降輿乘馬詣墳拜奠下詔追諡夫子曰元聖文宣王先是帝曰唐明皇褒先聖爲王朕欲追諡爲帝可乎當令有司檢討故事以聞或言宣父周之陪臣周止稱王不當加以帝號遂止增美名仁宗天聖二年八月幸國子監謁文宣王召從臣升講堂令直講馬符說論語一篇已而觀七十二賢讚述閱三禮圗因問侍講馮元三代制度慶曆四年五月幸國子監謁至聖文宣王有司言舊儀止肅揖帝特再拜右謹進呈

乞攺正先聖冠服札子

臣伏見禮部員外郎楊傑上言唐開元中追諡先聖爲文宣王內出王者衮冕之服以衣之今乞用唐故事衣以衮冕之服臣竊惟祖宗褒崇先聖比之前代禮意加隆而冕服未用王者之制此蓋有司之誤誠爲闕典陛下欽明稽古聖徳日躋臣愚欲乞因駕幸太學酌獻之日親覩先聖服章特降聖防命有司攺正用三代王者之禮以彰陛下尊師重道崇儒之意此乃一朝之盛典聖學之美事也取進止

轉對條上四事狀【十一月三十日】

準禦史臺牒十二月一日文徳殿視朝輪當轉對奏事臣有管見謹具如後

一臣伏以自祖宗肇造區夏剗削藩鎭分天下爲十八路置轉運使副提防刑獄有州三百州置守皆得専逹扵朝廷有縣一千二百縣置令皆命扵天子其始也收鄕長鎭將之權悉歸扵縣收縣之權悉歸扵州收州之權悉歸扵監司收監司之權悉歸扵朝廷監司者古州牧連帥之職也郡守者古公侯之國也縣令者古子男附庸之君也自古封建則有彊逼之患郡縣則無蕃屏之衛漢法古建侯王終有七國之變郡守權重得専生殺唐世自方鎭至縣令皆有専殺之威不請扵朝廷惟本朝之法上下相維輕重相制如身之使臂臂之使指民自徒罪以上吏自罰金以上皆出扵天子藩方守臣統制列城付以數千里之地十萬之師單車之使尺紙之詔朝召而夕至則爲匹夫是以百三十餘年海內晏然謀閉而不興冦竊亂賊而不作舟車所至海隅出日無異近地不惟祖宗仁恩徳澤深結扵民亦由制置郡縣最得其道前此所未有也夫監司付以一路守臣付以一郡縣令付以一縣皆與天子分土而治者也其可以不擇人乎夫一縣令不得人則百里之地受其害一郡守不得人則千里之地受其害監司所以代天子巡狩黜陟功罪進退能否內集財賦外衛封疆者也若不得人則一路可知矣朝廷比年命中外兩制舉監司又出省郎爲之亦有意扵愼選矣然監司有善未嘗知也有不善亦未嘗問也夫人之情能者不見異而不能者亦見容則自中人以下幾何而不惰是以議者多言監司職事不舉夫天下之吏患在不奉法令而觀望朝廷之意朝廷之意寛則吏治茍簡遂至扵怠朝廷之意急則吏治慘刻遂至扵苛夫觀望上下以爲寛猛者是未得人也賢人君子豈有觀望而爲政者哉祖宗以來有考課監司之法神宗時猶行黜陟近歲廢而不舉臣望陛下詔大臣舉行考課之法専考察諸路監司置簿扵中書凡有奏請及功罪皆書之參之以眾言驗之以行事歲終則較其優劣簡其能者亦簡其不能者而廢置之舉天下十八路監司不過數十人欲皆知之亦無難矣夫選天下郡守此大臣之職也古者天子親之漢宣帝曰庶民所以安其田裏而無愁怨嘆息之聲者政平訟理也與我共此者其惟良二千石乎以爲太守者吏民之本數變易則下不安故二千石有治理效輒以璽書勉勵增秩賜金公卿缺則選諸所表以次用之是以漢世良吏扵玆爲盛稱中興焉光武廣求民瘼觀納風謡吏多得人百姓寛息建武永平之治後世莫及唐太宗曰爲朕養民者惟在都督刺史朕嘗書其名扵屏風得其善惡之迹皆注扵名下以備黜陟是以貞觀之治幾扵三代明皇開元之初欲重都督刺史選京官才望者爲之十二年以山東旱命選臺閣名臣以補刺史十三年帝自選諸司長官有聲望者十一人爲刺史又勅京官五品以上外官刺史四府上佐各舉縣令一人視其政善惡爲舉者賞罰是以郡縣多得良吏其治幾扵貞觀國朝太宗皇帝嘗語宰相曰朕擇循吏俟選及三百人則天下何憂不理臨禦以來郡縣未理由擇人之未當也太宗又嘗選祕書丞楊延慶等十餘人分爲諸道知州謂宰相曰刺史之任最爲親民非其人則下受其審官院上新所選京朝官充知州者二十餘人禦前印紙歷子太宗親書以賜之其略曰惠愛臨民奉法除姦因謂知院錢若水曰所賜戒諭有除姦之語恐不曉者從而生事可諭以除姦之要在乎奉法耳朕盛暑中寫此豈不勞乎蓋爲官擇人以安百姓也神宗嘗謂執政曰朕思祖宗百戰而得天下今以一郡付之庸人深可痛心自太祖至神宗未嘗不畱意親擇郡守今二聖垂拱悉以政事付之大臣然則今日擇郡守乃大臣之職也自京朝官以上功罪善惡無若吏部知之爲詳臣愚欲乞先委吏部尙書取當爲知州者具其功過舉主而擇其可任者保明之以上三省三省召而審察之凡當召者使之言二事以上如轉對法或前任利害或朝政闕失不惟可以觀其才識亦因以廣言路通下情昔堯之試舜亦詢事考言舜之用人亦敷奏以言明試以功夫欲知其人不過以言與事二者而巳若其言可厎行及有功狀與其舉主多名人則可用無疑矣其不及者以次差之其否者與京府或藩郡通判其罷癃不能任職者與宮觀有罪者自依舊法降監當旣定其等然後使禦史臺糺其不當者到官則委監司考其課每及一年則以優劣聞而行黜陟焉如此則能者必出不能者必漸退𨿽未盡善得人必多矣夫有監司則有郡守有郡守則有縣令未有監司郡守得人而縣令可以容貪虐昏闇之人也是故天子任宰相宰相擇監司與郡守監司郡守當擇縣令宰相察監司而已監司察郡守郡守察縣令朝廷據其所察而行賞罰此豈難哉夫有考課而無黜陟與不考同今吏部𨿽以上中下爲等文具而已非有賞罰使人勸沮也臣伏望陛下明諭大臣使愼擇監司而専考之又使大臣代陛下擇郡守其監司郡守考課必行賞罰使監司郡守専察縣令庶使天下官吏漸多得人然後可以言治矣

一臣伏見近制舉殿中侍禦史監察禦史須通判資序實歷任一年以上人充臣嘗受詔與兩制同舉防議終日無一資序相當可充選者間有一人應格又眾論未以爲允𨿽由舉者審知人才不廣實亦拘礙資格所以尢難得人緣資格之設本以向者多不拘資序或特除選人故立此法矯枉過正臣愚欲乞參酌前後條制裁處其中應舉監察禦史取第二任知縣以上殿中侍禦史取初任通判以上更不限實歷一年其寄祿官並以奉議郎以上所貴資序稍寛易得應格兼收眾才益廣言路亦經久之通法也

一臣竊見朝廷常患將帥之才難得其人仁宗時每邊臣闕或自禁近除授試之藩閫然後大用外任則都轉運使待制雜學士可用者常數人選擇而使之未嘗言乏豈人才獨多扵今由朝廷養之有素也將帥之選多出扵監司初爲監司者先自逺路漸擢至京東西淮南其資望最深績效尢著者乃擢任陜西河東河北三路及成都路自三路及成都召爲三司副使其未可輟者或與理副使資序自副使除待制出爲都轉運使夫自初爲監司至三路及三司副使者其人年勞已深經歷已多緣邊山川道路甲兵錢谷皆所諳知故帥臣有闕可備任使中才之人亦能勉彊朝廷以其經歷亦倚仗而不憂夫人𨿽有聰明絕人之才若未嘗目覩終不如親歷者所得之多也自王安石用資淺之人爲監司使之推行新法其奉法稍寛者則以爲不才往往廢斥其苛急聚斂爲士民所共疾者乃得在職或不次進擢是故才與不才兩皆廢壊而資序一切不用二聖臨禦以來深懲監司刻薄多以罪黜其任用者又未嘗以逺近爲之資序每邊帥有闕則不知可用者爲誰由朝廷養之無素也臣愚欲乞復祖宗時用監司之法先自逺路漸擢至京東西淮南然後選其能者任三路及成都試之戶部司農太府或左右司郎官然後出爲都轉運使邊臣有闕扵此選授則可用之才必多矣今監司除授無法或初除卽與近路及三路自三路卻遷之逺地則人情已不樂在三路者或久而不遷其才能資望又不足以備邊帥之任此所以人常乏也今若復祖宗三路之法以任轉運使其提防刑獄轉運判官亦擇才能者與諸路更互爲之使往來出入扵三路者常多則知邊事者必眾矣

一臣聞昔季康子患盜問扵孔子孔子對曰茍子之不欲𨿽賞之不竊季康子又問政扵孔子曰如殺無道以就有道何如孔子對曰子爲政焉用殺子欲善而民善矣君子之徳風小人之徳艸艸上之風必偃臣始讀書蓋嘗疑之以爲聖人之言主扵教化而已行之未必有近效也及觀唐太宗初卽位與羣臣論止盜或請重法以禁之太宗哂之曰民之所以爲盜者由賦繁役重官吏貪求饑寒切身故不暇顧亷恥耳朕當去奢省費輕徭薄賦選用防吏使民衣食有餘則自不爲盜安用重法耶自是數年之後海內升平路不拾遺外戶不閉商旅野宿焉臣觀太宗之政如此乃始知聖人之言不欺後世行之必有近效也夫以區區之魯國季康子爲相孔子猶勸之不欲所以止盜而況天子之爲天下乎季康子魯之執政猶不可以言殺當欲善而已而況天子之扵天下乎自古用重法以止盜者莫如五代之漢漢髙祖卽位之年患四方盜賊眾多制盜賊無問贓多少皆抵死仍分命使者逐捕宰相蘇逢吉艸詔意云應賊盜其本家並四鄰同保皆全族處斬眾以爲盜猶不可族況鄰保乎逢吉固爭不得已但省去全族二字由是鄆州捕賊使者張令柔殺平陰縣十七村民其法可謂重矣然盜賊不爲衰止漢室不四年而亡夫唐太宗之政如彼漢髙祖之法如此有天下者當以盛唐爲法乎當以季漢爲法乎至周太祖時竊盜賊滿三匹者猶棄市太祖皇帝代虐以寛稍輕盜法累聖仁厚哀矜庶獄遞加減貸故竊盜遂無死刑然今編敕所定盜贓猶重扵律三倍蓋承五代刑罰世重減之極輕猶至扵此豈可更增重乎臣伏見熈寧四年中書檢正官奏請開封府東明考城長垣等縣京西滑州淮南宿州河北澶州京東應天府濮齊徐濟單兗鄆沂等州淮陽軍別立盜賊重法其後又有他州奏請乞比東明等處行重法者有重法之地又有重法之民夫普天之下莫非王土食土之毛誰非君民今猶視此州縣如蠻貊異域之人別立盜法自行法以來二十餘年不聞盜賊衰止但聞其愈多耳老子曰法令滋彰盜賊多有又曰民常不畏死柰何以死懼之夫上以善待民乃可望民爲善以應上若其不應罪在民也上以惡待民則民爲惡以應上乃其理也何足怪其多乎古者開衣食之源立教化之官先之以節儉示之以惇朴倉廩實而知禮節衣食足而知榮辱則自不爲盜有邪僻之民然後從之以刑豈有不治其本而専禁其末不淸其源而欲塞其流也若以重法爲權時之宜行之數年而盜少扵前固當除之復用中典若盜益多扵前則是重法不足止盜甚明其可除去無疑也又重法之地皆舉知縣必擇彊健之吏被此選者奉法除盜視民如讎一切以擊斷爲稱職此豈平世所宜爲乎臣愚欲乞悉除重法攺重法地分爲舉知縣地分夫天下縣令皆不可不擇獨此諸縣先已舉吏則不可廢民多姦猾尢須良吏以治之選吏以養民不命吏以敵民也及今四方人情少安攺峻法爲平法庶可以變惡俗爲善俗止用常典足以禁姦其刑亦不輕矣若行重法不已盜賊益多臣將見此數十州之民無樂生之心一有凶年饑饉則爲等死之計羣起而爲大盜𨿽有重法又可禁乎惟陛下無以孔子之言爲迂無以唐太宗之治爲難無以教化爲不急無以峻法爲足恃則民皆可使爲善矣

右謹件如前臣智慮短淺闇扵世務待罪班列無補毫分伏遇皇帝陛下明目逹聰推廣言路每因視朔博訪在廷臣輒以狂瞽仰塞明詔干冒天聽敢逃刑命臣無任惶懼隕越之至

乞不遷開封府狀【七年正月八日】

右臣準尙書省批送工部狀乞遷開封府扵舊南省令禮工部與將作監同勘當者臣竊以開封府自太祖皇帝開國建置扵此太宗眞宗皆嘗尹京潛龍故迹至今存焉昨因廨捨遺火逼近原廟遂有遷攺之議若以火而遷則廟之東北皆有民居比之開封尢更不逺火何可防又舊南省已爲試院今欲以開封府爲試院豈可不嚴火禁乎若以開封敲撲之地不可近原廟則景靈宮在祖宗時巳有列聖神禦比之今日輕重亦均若以狹隘而遷則祖宗以來官吏所容亦足以治事且開封非貯火之所但長吏與僚屬住家扵其中爾比之民居孰爲難防惟當申嚴火禁或築髙墻以爲隔限亦可以備患矣今乃欲攺巳成之試院爲府廢百三十餘年之府爲試院此兩大役營造不小夫土木之功使匠人度之無不言費省而易了及其作之便見費大臣恐枉勞人力虛費國用無大利害不必遷也今若因舊興葺稍徙近南比之兩處營造功費猶小凡官舍數遷攺則民心亦不定不若因其故便昔魯人爲長府閔子騫曰仍舊貫如之何何必攺作孔子稱之蓋爲國者姑務省事不欲多變革也伏望聖慈更賜詳擇謹錄奏聞

範太史集卷二十二

欽定四庫全書

範太史集卷二十三

宋範祖禹撰奏議

邇英閣奏對札子【元祐七年三月二十七日】

臣掌國史伏觀仁宗皇帝在位四十二年丰功盛徳固不可得而名言所可見者其事有五畏天愛民奉宗廟好學納諌仁宗能行此五者扵天下所以爲仁也陛下嗣位扵今八年昧爽而聽朝旦晝而講學風雨不易寒暑無倦可謂勤扵進徳矣然而天淵黙聖度髙逺中外之人未知陛下睿意所好如仁宗之五者見扵天下羣臣𨿽欲少禆萬一亦無所自而入方今四海顒顒想望太平臣願陛下深畱聖思法象祖宗日新輝光昭示所好以慰答羣生之望則天下幸甚取進止

薦陳祥道禮官札子【四月二日】

臣伏見祕書省正字陳祥道深扵禮學用意専精求之諸儒未見其比昨任太常博士上其所著禮書一百五十卷防擢寘祕省校正之職𨿽爲淸流然祥道之學未有所施今太常禮官皆朝廷所選用宜更多得禮學之士則議論有所質正伏望聖慈候禮官有闕員復以祥道充職與理祕書省校正資任如及歲限就除貼職不惟禮官得人亦朝廷器使人才用其所長之意也取進止

薦張舉札子

臣伏見前睦州靑溪縣尉張舉志趣髙潔詞學淸贍治平四年甲科登第以侍親未嘗出官旣終養又屏居不仕已二十六年今年四十九歲元祐之初以近臣論薦除潁州教授亦辭不赴臣竊惟朝廷常患士人廉退之風未立無以厲之惟稍奬進安恬之人則奔競者不抑而自息如舉之履行文學豈可使老扵巖穴終不收錄方明聖在上樂育人材必不其然況前後累有臣僚論薦不一伏望聖慈特以不次擢寘館閣必恊士論若以舉未嘗歷官或乞且令校黃本書籍以待任使如防朝廷擢用後犯正入已贓臣甘與同罪取進止

進家人卦觧義札子【五月四日】

臣近以權住經筵久不進講陛下今月一日巳禦邇英又先防聖防過端午未住講讀此見陛下好學之至也而臣自五日以後北郊奉祠未獲入侍伏覩中宮初建將行嘉禮實爲正始之道王化之基恭惟本朝祖宗家法自三代以還蓋未之有由漢以下皆不及也今陛下納後以承天地以奉祖宗內盡孝養外美風化將以爲萬世法臣愚竊爲陛下重之謹案周易家人之卦乃聖人所以定天下之端本臣輒不自揆敢撰集所聞先聖先賢之言爲觧義一篇謹錄上進以代奏事伏望聖慈少賜省覽臣無任惶懼激切之至謹進

家人卦

【離下巽上】家人

臣祖禹曰家人之道以內爲主女正則家正矣故其利在女之正彖曰家人女正位乎內謂六二也男正位乎外謂九五也六二以柔得位而居中九五以剛得位而居尊男子居外女子居內男不言內女不言外男女之正莫大扵此此天地之義陰陽之分也禮曰天子聽男教後聽女順天子理陽道後治陰徳天子聽外治後聽內職教順成俗外內和順國家理治此之謂盛徳故天子之與後猶日之與月陰之與陽相須而後成者也其可以不正乎天子者天下之君也諸侯者一國之君也父母者一家之君也君不可以不嚴天子則天下之所嚴也諸侯則一國之所嚴也父母則一家之所嚴也故家人有嚴君焉父母之謂也父得父之道則慈子得子之道則孝兄得兄之道則友弟得弟之道則恭夫得夫之道則義婦得婦之道則聽如此然後家道正推而行之以治天下故正家而天下定矣舜文王是也舜事父母瞽瞍底豫而天下之爲父子者定象憂亦憂象喜亦喜而天下之爲兄弟者定釐降二女於嬀汭嬪於虞而天下之爲夫婦者定文王孝扵王季太任刑於太姒友幹兄弟以禦於家邦大學曰心正而後身修身修而後家齊家齊而後國治國治而後天下平象曰風自火出家人何謂也離火也巽風也火在內而風在外家人之道由內以相成故文中子曰明內而齊外也君子之居家也言必有物行必有常所以爲家人法也孔子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎逺言行君子之所以動天地也可不愼乎初九曰閒有家悔亡何謂也處家之初治家之始故必防閒之然後悔可亡王弼曰凡教在初而法在始當治之扵未變嚴之扵未瀆也旣變而後治之旣瀆而後嚴之則悔矣孟子曰身不行道不行扵妻子君子言有物行有常無僻志無滛好所以閒家也昔者桀惑扵末喜故夏亡紂惑扵妲已故商亡幽王惑扵褒姒故周亡晉獻公惑扵驪姬三世大亂唐髙宗制扵武后唐祚中絕中宗制扵韋後身防大禍皆不能閒之扵初也閒之在扵人心未變之時故象曰閒有家志未變也六二曰無攸遂在中饋正吉何謂也坤之文言曰地道也妻道也臣道也地道無成而代有終也陰不爲倡陽不爲和故坤道柔順承天而時行妻道無攸遂在中饋則正而吉矣古者女子十年不出姆教婉娩聽從執麻枲治絲繭織紝組紃學女事以供衣服觀扵祭祀納酒漿籩豆菹醢禮相助奠后妃在父母家則志在扵女功之事恭儉節用服澣濯之衣尊敬師傅故關雎美后妃之徳其職在扵供荇菜備庶物以奉宗廟又當輔佐君子內有進賢之志而無險詖私謁之心關雎之化行則諸侯之夫人采蘩於沼沚用之公侯之事大夫之妻亦采蘋藻盛之箱筥湘之錡釜以供祭祀之用皆無攸遂在中饋之事也三代之亡皆以孼女亂政不修其職而預外事故武王數紂曰古人有言曰牝雞無晨牝雞之晨惟家之索今商王受惟婦言是用詩人刺幽王曰哲夫成城哲婦傾城婦有長舌惟厲之階亂匪降自天生自婦人又曰赫赫宗周褒姒滅之皆反此者也九三曰家人嗃嗃悔厲吉婦子嘻嘻終吝何謂也以陽處陽居下卦之上爲家人之長剛嚴者也王弼曰行與其慢寧過乎恭家與其瀆寧過乎嚴故家人嗃嗃至扵有悔𨿽危猶不失吉婦子嘻嘻言笑無節終必有吝凡家之道主扵嚴敬故象曰家人嗃嗃未失也婦子嘻嘻失家節也六四曰富家大吉何謂也以陰處陰體柔居巽少長有禮各得其序以聽扵上故象曰順在位也富者非富扵財而已家之富猶人之肥也禮曰父子篤兄弟睦夫婦和家之肥也其大吉不亦宜乎九五曰王假有家勿卹吉何謂也陽居君位以家道治天下者也聖人以天下爲一家以中國爲一人故視天下如家視百姓如身愛人如愛身治天下如治家孔子曰身以及身子以及子妃以及妃君行此三者則愾乎天下矣太王之道也如此國家順矣孟子曰天下之本在國國之本在家家之本在身修身所以治人正家所以治天下也舜舉八元使布五教扵四方父義母慈兄友弟恭子孝內平外成此以家道治天下而四海之內莫不交相愛也詩曰之子幹歸宜其家人大學曰宜其家人而後可以教國人先王欲正天下必自家始此家人之盛也故勿卹而吉王弼曰王至斯道以有其家古之人有行之者舜文王是也上九曰有孚威如終吉何謂也以陽居上處家之終誠發扵中而著扵外人皆信之故曰有孚治家之道初則閒之終則嚴之故曰威如閒之者制扵未變也嚴之者所以長久也孔子曰君子不重則不威傳曰有威可畏謂之威揚雄曰貌重則有威又曰或問何如動而見畏曰畏人何如動而見侮曰侮人夫見畏與見侮無不由已又曰人必其自敬也然後人敬之君子之道本諸身故治家者始扵修身終則反諸其身其身正而天下歸之矣身處威敬人亦畏敬之夫如是豈有不終吉者乎故象曰威如之吉反身之謂也

舉魏釗札子

臣伏見內殿崇班成都利州路走馬承受公事魏釗資性詳整風力敏彊曽歷邊任所居稱職伏望朝廷更賜考察陞擢邊要將領繁難任使以觀其才取進止

論求言札子【七月】

臣聞禹戒舜曰後克囏厥後臣克囏厥臣政乃乂黎民敏徳舜曰兪允若玆嘉言防攸伏野無遺賢萬邦咸寧稽於眾捨已從人不虐無告不廢困窮惟帝時克後克艱厥後者知爲君難也臣克囏厥臣者知爲臣不易也君知爲君之難則不可不求言扵臣臣知爲臣之難則不可不極言扵君如此則政乃治黎民化之敏扵爲徳矣君知爲君之難此孔子所謂一言而可以興邦也不知爲君之難則所樂者惟其言而人莫予違也夫爲人君出言不善而人莫敢違此孔子所謂一言而喪邦也舜知其如此故答禹曰信如此則嘉言無所隱伏人臣得行其言則天下之士願立扵朝故野無遺賢賢人皆在朝則萬國咸寧矣人君能盡天下之善言不遺天下之賢人又動必稽於眾捨已以從人故能不虐無吿皆得其所不廢困窮皆得其養惟帝堯能之禹以道陳戒故以此吿舜舜以堯爲法故以此答禹其要在扵聽言用賢從眾愛民而已臣今日所講孟子不敢勸齊王發粟以救饑則與此正相違齊王爲民父母坐視齊國饑饉其民將轉死溝壑而孟子不敢復言譬之馮婦摶虎豈得嘉言無所伏哉臣觀齊王不忍一牛之死以羊易之非無仁心也然而不能推愛牛之心而愛民見牛將死則知愛之見民將死則不知愛之是以民饑而不救此所以爲不仁也齊人無以仁義與王言者孟子非堯舜之道不敢陳扵王前孟子見之時少齊人見之時多譬如萌生之物一日溫之十日寒之𨿽欲其生豈可得哉此所以爲不智也齊王不仁不智由不能聽言用賢也昔仁宗謂輔臣曰如聞州郡嘗扵夏秋之際先奏時雨霑足稼穡登茂後或災傷畏罪不敢以聞使民不得免賦租甚非長吏愛民之意乃著令不罪州郡吏而聽除民租又有奏水災過實者有司請加之罪仁宗曰州郡多奏祥瑞至扵水旱之災或抑而不聞今守臣自陳墊壊官私廬舍意亦在民豈當加罪也仁宗聖心卹民如此若使孟子遇仁宗之時豈有不言者哉臣願陛下以舜禹之言爲法以仁宗之心爲心以齊王爲戒知爲君之難不可不求言求言不可不訪問使嘉言日聞賢人日進則四海生民幸甚仁宗故事伏乞常畱聖覽取進止

議合祭狀一【九月朔日】

準尙書禮部牒親祠皇地只三省同奉聖防令侍從官尙書侍郎給捨臺諌禮官集議聞奏者

右臣等謹案經曰昔者明王事父孝故事天明事母孝故事地察禮曰天子祭天地祭四方祭山川祭五祀歲徧三代之禮天子無不親事天地周禮冬日至祀天扵地上之圜丘夏日至祭地扵澤中之方丘自玉器牲幣樂舞皆不同由漢以來乃有合祭之文至於國朝踵爲故事元丰中神宗皇帝用禮官之議詔定北郊親祀之儀始罷合祭之禮陛下嗣位扵今八年將肇祀圜丘而疑扵未見地只欲循祖宗之舊則禮不經見欲如元丰之制則慮北郊或未可行故下有司博議此誠欽崇明祀愼重之至也臣等謹議書曰惟天地萬物父母禮曰地載萬物天垂象取財扵地取法扵天是以尊天而親地也王者父事天母事地皆不可以不親今三年一郊巳非古典而北郊未有親祠之日若不因見地只則是尊天而不親地事父而未事母也朝廷審能以夏日至盛禮備物躬祠北郊舉千餘年之墜典此則三王之盛復見扵今矣其誰敢以爲不然然臣等竊恐北郊之禮未必親行徒崇空文則天子長無親事地之禮亦非聖情之所安也伏請合祭天地如祖宗故事俟將來親行北郊之禮則合祭可罷謹錄奏聞【太常博士臣張瓛殿中侍禦史臣吳立禮起居郎權給事中臣喬執中尙書戶部侍郎臣蔣之奇禦史中丞臣李之純權戶部尙書臣錢勰翰林侍講學士臣範祖禹翰林學士兼侍讀臣顧臨】

二【初十日】

右臣等近扵尙書禮部集議親祠皇地只已具奏聞伏請南郊合祭未聞聖防指揮臣等竊以天地特祭經有明文然自漢以來不能行之千有餘年矣昔商因夏禮周因商禮皆有損益孔子曰其或繼周者𨿽百世可知也可知者亦猶商因扵夏周因扵商也時異事變不可盡同𨿽有聖人繼周亦必損益是以先代之禮後代有不相沿前王之禮後王有不相襲唐虞五載一巡守周則十二年豈可謂唐虞非乎蓋周不能行也先帝朝獻景靈宮十一殿一日而徧陛下一歲乃徧亦因時制宜欲可行也合祭之禮臣等不敢逺引前代自太祖建隆四年初郊至扵元丰百二十年已成一代之禮後嗣可以遵承天地父母理無不可以並不得言瀆太祖平一海內太宗眞宗皆致太平仁宗享國長久英宗神宗紹休聖緒率用此禮神只饗答非不防福報也惟元丰六年用詳定郊廟奉祀禮文所議云殆非所謂以類求神之意遂遷皇地只之位蓋以地只當祭扵方丘樂以八變不可以升圜丘也夫周之後稷本朝之太祖皆當享扵宗廟樂以九變而周公制禮以祖配天未有或非之者也祖可以配則地何爲不可以並乎然先帝所以行之者決欲親祠北郊也若先帝能力行之而陛下未能猶當且復其舊況先帝尙未行乎設先帝巳行而復知其難未必不攺而從舊也宋興以來太祖郊四太宗郊五眞宗郊五仁宗郊九英宗郊一神宗郊三皆合祭不合祭者惟元丰六年一郊耳陛下嗣位八年已再饗明堂當並見天地今初郊祀若循祖宗之舊他日果能行北郊之禮然後罷合祭未爲失也今未能用周禮而先罷之他日欲親祠則不果欲合祭則已罷父天母地偏而不備伏恐聖慮未得安也若北郊旣不可行而復議合祭則慢神已甚𨿽燕享賔客猶不可以如此況事大神只乎臣等不知今欲親祠北郊如之何而可也一年再郊此必不能且夏日之至未易行也減損北郊之儀以就可行是扵父母有隆殺也南北郊與明堂間祀則南郊愈防亦未爲得禮也或六年或九年而一郊此豈周禮乎如此則北郊之禮必爲空文未有可行之日也今近捨祖宗百餘年已行之禮而欲逺復三代千餘年不舉之祭去所易而就所難守周禮爲空文虛地只之大祀失今不定後必悔之伏望聖慈早以時決無疑扵祖宗之舊以昭大孝之隆圜丘合祭依熈寧十年典禮則四海羣生並受其福臣等忝備近臣義不敢黙謹錄奏聞

進合祭故事札子

太祖南郊四【合祭】

太宗南郊五【合祭】

眞宗南郊五【合祭】

封禪一【昊天上帝皇地只】

汾陰一【祭后土】

恭謝一【合祭】

仁宗南郊九【合祭】

明堂二【一合祭】

恭謝一【合祭】

英宗南郊一【合祭】

神宗南郊四【三合祭元丰六年一罷合祭】

右謹進呈

範太史集卷二十三

欽定四庫全書

範太史集卷二十四

宋範祖禹撰奏議

乞節講禮記札子【元祐七年九月十二日講官同入】

臣等奉聖防講禮記伏緣禮記漢儒所集非聖人全經當有去取欲乞除喪禮十三篇不講外如篇中有不須講者亦節講取進止【聖防依奏】

再薦章元弼札子【十月十六日】

臣扵去年十月具札子奏舉新授知潤州錄事參軍章元弼乞除太學正錄或諸州教授未防施行臣伏見元弼履行淸修文章華贍可充館閣之選自元丰五年銓試第一得循一資初任未赴以母病乞侍養歲滿調官未赴又丁母憂兩舉賢良方正以丁憂疾病不克赴試實緣畱滯未有考第卽與初及第未出官人不同臣竊聞林自除太學錄田述古鄭州教授皆無歷任伏望聖慈特賜比附林自等例除元弼太學正錄一官長育其才勸率學者以增王國多士之美取進止

乞除賊盜重法狀【二十七日】

右臣扵去年十二月轉對奏事乞除賊盜重法未防施行臣聞王者之徳如天無不覆地無不載四海之內皆赤子也無有逺邇當視之如一今重法之地獨爲匪民一人犯罪連及妻孥沒其家產便同反逆先王制刑必使民得以自新不聞別異州域偏行峻令恐非聖世所宜爲也陛下將郊見天地禦樓肆赦若扵赦文悉除此法一切蕩滌與之更始足以感格人心召致和气則帝舜好生之徳大禹泣辜之仁成湯觧网之恩復見扵今矣恭惟祖宗無不哀矜庶獄刑罰從寛逺過前代實有陰徳上當天心是以承平百年福祚無窮惟自嘉祐七年初立窩藏重法至熈寧中中書檢正官奏請遂爲著令皆因有司建議非仁宗神宗本意此乃權時之制不可久行臣前奏論之已詳今因初郊宜以爲仁政之始聖人順動雲行雨施刑淸民服此其時也伏望聖慈斷而不疑特防睿防扵將來赦書行下使百姓曉然知二聖天地涵養無私之徳不獨視此諸郡如夷貊之人臣將見民之戴恩淪扵骨髓則勝殘去殺庶可望矣謹錄奏聞

貼黃議者必謂一除此法賊盜必熾臣竊以爲不然自嘉祐以來行重法至今不聞地分賊盜衰少近元祐編勅比舊法稍輕亦不聞賊盜滋多以此知賊盜多少不系重法決可除去無疑並乞檢防臣前奏施行

薦鮮於之武札子【二十八日】

臣伏見左朝請郎前監東作坊鮮於之武博學能文愼靜有守可備臺閣任使滯扵筦庫眾論惜之其人年四十以上伏望聖慈特賜差充諸宮教授或內外學官一次漸加試用必有可觀取進止

薦張康國札子

臣伏見左宣徳郎張康國敏而好學文雅有餘自登科第兩防堂除學職今授知鄭州新鄭縣事以父守官東南別無兼侍𨿽得近邑又已見闕而扵私不便恐不能赴官臣竊惟朝廷方長育人才如康國者所宜收采伏望聖慈特賜差充內外學官一任取進止

薦王周道札子【二十九日】

臣伏見翰林醫學王周道博通方術用藥精審伏望朝廷特賜差充太醫局丞一次俾領教導必有補扵醫事取進止

進郊祀慶成詩狀【詩附】

右臣伏覩今月十四日南郊大禮慶成文學之臣歌頌盛徳臣不揆荒斐輙作古詩一章並序謹繕寫隨狀上進𨿽不足以形容天地之美亦臣子各言爾志之義也干冒宸嚴臣無任惶懼激切屛營之至

郊祀慶成詩【並序】

臣伏覩皇帝陛下以冬日至郊見天地臣幸得待罪從官在侍祠之列進俎授嘏攝官承事恭陪大禮迄扵慶成目覩嘉應昔所未有歡忭踴躍倍萬扵常今玆羣公卿士皆作詩頌鼓舞盛徳而臣執經帷幄其職在以先王訓典敷陳勸戒以補萬一其敢無辭昔周之成王郊祀天地其詩曰昊天有成命二後受之成王不敢康夙夜基命宥宻於緝熈單厥心肆其靖之此告神之詩不敢防戒也羣臣進戒成王其詩曰敬之敬之天惟顯思命不易哉毋曰髙髙在上陟降厥士日監在玆此頌君之詩亦不敢忘戒也君不防戒以吿扵神臣不防戒以告扵君此所以能永保天命也恭惟祖宗光有天下百三十餘年陛下纂承聖統恭勤典學實賴文母保佑扶持扵今八年海內晏寧再祀明堂肇禋南郊神只顧饗受祉萬億此乃持盈守成之初居安慮危之際也臣是以敢緣周頌之義作爲四言詩一章凡百四十句直敍事實不爲侈詞具述陛下只事天地嚴奉宗廟精一之意傳示中外顯揚盛美因以勸戒其詩曰

皇帝嗣位照臨四極恭已八年日愼一日惟我文母振古光越登玆太平誕保元辟再饗合宮無文咸秩未見於郊帝心若愓詢謀卿士作告吉只率舊章無敢有易乃動大輅龍旂黻防國容煌煌軍容赫赫謁欵眞宮明薦蠲潔乃入太廟用事八室神門降乘齋殿只栗曽孫孝思風雲慘戚省牲之夕陰翳霏雪日入而霽乾坤開辟列聖在天精誠合莫升自阼階如見容色樂作九變祖考咸格厥明禮成復步而出齊扵帷宮百禮旣飭輦及內壝卻蓋而入乃命百官勿回班列一意尊神庶幾有懌圓壇中天徹茵登級二儀並位太祖東席蒼璧黃琮陶匏稾稭升煙颺空休气四塞六合淸晏冬回溫律上神來下飈駕欻忽柔只顧饗萬靈咸集登歌再成太史祝冊凡此犧牲天民之力凡此粢盛天民之穡天實子民來歆子食帝厚其子其有弗答福祿穰穰旣委旣積乃整法駕回禦丹闕大賚萬方恩施艸木釋除逋負瑕垢蕩滌日月所照莫不被澤東夷南蠻西戎北貊服我聲教來覲來覿皇帝至仁惟天是則昆虫不傷況乃含識黃髮之叟歡呼阡陌曰似仁祖堯舜之質皇帝大孝溫恭朝夕師法文母至公惟一子子孫孫永奉成式天錫皇帝壽考萬億皇帝體道垂拱淵黙不言而化萬物自得皇帝秉心淸明正直訓扵有位無敢頗僻天鍚皇帝多士孔碩皇帝聖學若稽古昔商宗寅畏周文翼翼曰予一人實懼弗克天人之際不違咫尺毋曰在上視予動息毋曰蓋髙聽予於側天命不常惟敬勿失祖宗囏難惟愼毋忽危生扵安禍兆扵福如執大器傾扵滿溢兢兢惟畏渉冰將釋天錫皇帝一謙四益髙明博厚日新其徳從臣祖禹古訓是職稽首陳戒惟監無逸

邇英畱對札子【十二月三日】

臣伏覩陛下近者郊見天地雪止風和景气淸霽神只饗答福應尢盛侍祠之臣以爲前後未有都城之人瞻望玉色歡呼洋溢皆云陛下克類仁宗臣觀天意人心如此實宗社無疆之福也然臣愚竊以聖人福至而益戒則能長享其福譽美而副之以實則能永保其譽惟兢兢業業不自暇逸乃可以答天休眾之所欲因而從之乃可以副民望若一有滿假之意則今日之福乃他日危亂之基也不能副之以實則今日之譽乃他日怨誹之端也故臣願陛下旣受大福又獲民譽益思戒愼惟勤修徳修徳之實惟法祖宗恭惟一祖五宗畏天愛民後嗣子孫皆當取法惟是仁宗在位最久徳澤深厚結扵天下是以百姓思慕終古不防陛下誠能上順天意下順民心専法仁宗則垂拱無爲海內晏安成康之隆不難致也臣承乏史官嘗采集仁宗聖政得數百事欲乞撰錄成書上進少資睿覽監觀成憲皆舉而行以副羣生之所願則天下幸甚取進止

薦陳祥道儀禮觧札子【九日】

臣伏見館閣校勘太常博士陳祥道注觧儀禮爲三十二卷精詳博洽非諸儒所及臣竊以儀禮爲書其文難讀其義難知自古以來學者罕能潛心故爲之傳注者至少祥道深扵禮學凡二十年乃成此書先王法度如指諸掌昨進禮圗一百五十卷已防朝廷藏之祕閣伏望聖慈特降指揮取祥道所注儀禮奏禦下兩制防詳並前所進禮圗並付太常以備禮官討論必有補扵制作取進止

進仁皇訓典札子【八年正月十九日】

臣昨具札子乞撰集仁宗聖政靣奉聖防令進入臣已編錄成書名曰仁皇訓典凡六卷並目錄一卷繕寫爲七冊謹具進呈伏惟淸閒之燕特賜省覽干冒宸嚴臣無任惶懼激切屏營之至

乞賜故修書官資治通鑑札子【二十一日】

臣先與故祕書丞劉恕同編修資治通鑑恕在職十餘年臣昨受詔校定板本奏禦頒行校對官皆防賜書恕有子前池州華容縣尉羲仲見丁母憂有書與臣以不被賜爲其先人之辱欲臣奏請義不可抑臣檢防故中書舍人劉攽及恕皆自英宗朝開置書局卽預編修不幸亡歿不及受賜伏望聖慈特防指揮下國子監印造資治通鑑並目錄考異二部賜其家子孫則澤及淵泉存歿榮感他人亦難以援例取進止

薦榮輯札子

臣伏見左宣徳郎榮輯彊學力文履行純茂譽望之美士夫所推自登科以來兩防朝廷選充西京潁昌學官元祐四年吏部侍郎傳堯兪銓量堪任文館之士五人輯爲之首伏望聖慈特差充太學教官一次以待館閣之選質扵公論必謂得人取進止

薦常安民札子【二十九日】

臣伏見左朝奉卽致仕常安民前任開封府推官以母喪去職因求地往來道路忽得危疾家人憂惶卽乞致仕安民文學政事精敏過人操履端方守公盡瘁已經朝廷擢任太常禮官宗正寺丞及佐開封皆有已試之效不幸丁憂暴疾壯年納祿尋得平復今已服除臣竊惜其人才可備侍從之選伏望聖慈特落安民致仕還其舊職稽之公論必以爲允取進止

畏天札子【三月十三日】

臣前上仁皇訓典願陛下法則仁宗宜以至誠好學爲先今因進講月令聖人奉天之事臣竊以畏天者莫如仁宗故願陛下先誠扵事天臣聞聖人之事天也非在扵七日戒三日齋執圭幣以饗圓丘之時也天之佑聖人也亦非在扵祭則降福之時也聖人無一日而不事天天無一日而不佑聖人昔堯授舜舜授禹皆曰天之歷數在爾躬夫帝王之興受天眷命豈一朝一夕哉由其積行累功素合扵天也堯有聖神文武之徳故天命以爲天下君孔子曰惟天爲大惟堯則之所以事天也元亨利貞幹之四徳君子行仁義禮智以法之天地之大徳曰生聖人之大徳曰仁天敍有典故奉之以五典天秩有禮故奉之以五禮天命有徳故奉之以五服天討有罪故奉之以五刑賞有徳罰有罪皆天之事非人君所得私也故官謂之天官民謂之天民官不可非其人民不可以失其心易曰大人者先天而天不違後天而奉天時夫能使天不違者奉天之至也仲虺之誥曰天乃錫王勇智聖人聰明淵懿皆天所與豈可不學以奉天乎湯誥曰爾有善朕弗敢蔽罪當朕躬弗敢自赦惟簡在上帝之心言人有善巳有過皆天所知不可誣也聖人推此心扵天下故其徳合扵天伊尹曰惟尹躬曁湯咸有一徳克享天心夫一者何惟誠而已不誠則有僞故不一不一則無以享天心又曰非天私我有商惟天佑扵一徳非商求扵下民惟民歸於一徳天之所佑民之所歸惟誠而已召誥曰今天其命哲命吉凶命歷年命哲則有智有不智故不可不一於學命吉凶則有禍有福故不可不一扵徳命歷年則有永有不永故不可不一於仁此皆所以事天也詩曰文王陟降在帝左右言文王升降動靜皆合天之意也又曰昊天曰明及爾出王昊天曰旦及爾防衍言天常與人君出入防處不可不畏也夫天之與人同一气耳故民愁則天爲之戚民悅則天爲之和書曰天視自我民視天聽自我民聽是也恭惟仁宗深體此意是以能誠扵事天誠扵畏天臣伏見自去冬郊祀以來天人協應風雨時若有丰年之祥此乃皇天向佑陛下至誠之所感也而自中春以來暴風雨雪寒气過甚節令不時丰年之祥復未可必夫天之扵人君亦猶人君之扵臣下也小過則戒飭之若其不攺然後責罰加焉人君覩小異而不儆戒則大異將至矣是以洊雷震則君子恐懼修省迅雷風烈孔子必變敬天威怒也惟陛下戒之愼之無忽天地之小異側身修徳以消大異扵未然則天心常悅人心常和四海幸甚取進止

進紀艸札子【二十日】

臣伏見仁宗時蔡襄上眞宗所制奉神述摹本仁宗拱立命襄進讀神宗禦資政殿史臣進仁宗英宗紀艸神宗立聽顧問至讀畢徹案史臣將防階始坐此皆祖宗孝徳嚴敬奉先之大禮也臣本院近奉聖防二十三日進呈神宗紀艸伏緣其日系大宴前一日禦集英殿獨防恭惟陛下方覽先帝史冊而閱史旣畢卽觀百戲理似未安伏望聖慈特防指揮罷二十二日獨防以示陛下聖孝欽崇神考大典専一之意取進止

舉學官狀【四月】

臣伏見左奉議郎李晰奉寧軍節度推官孫勰咸平縣主簿鼂將之皆有文學履行詞章富贍爲士人所推伏望聖慈特差充內外學官一任以助長育人才取進止

救疾疫札子【五月五日】

臣竊聞京城逐廂散藥所差使臣止是監醫生給散小民旣不知藥所主療醫生亦不防診是何疾病病者妄請醫者妄散故飲藥者多死今疾疫方起又重爲藥所誤實可憫傷伏望聖慈特防指揮下太醫局從上差撥學生以代醫生令依先防朝防分定地分委使臣同學生就病患之家令學生診切使臣上歷散藥其學生日給食錢二百文仍扵步軍司或馬鋪權差借官馬各一匹乘騎免令冒暑奔走困乏實得防醫用藥則救活必眾不誤人命以副二聖惻隠卹民之意取進止

貼黃臣訪聞太醫局學生系已試中之人久經治病其醫生是初入學之人未曽試中今乞權蹔差撥學生仍與理爲差遣一次所貴各肯盡心及聞今所差醫生旣無乘騎隨逐使臣不及所以力不能防診須與給借人馬乃可責其治療又緣京師人民至眾欲乞多差學生數人或更添差使臣管勾並乞朝廷詳酌指揮

範太史集卷二十四

欽定四庫全書

範太史集卷二十五

宋範祖禹撰奏議

乞免節讀漢唐史札子【元祐八年五月講官同入】

臣等近奉聖防令講讀官同將漢唐正史內可以進讀事迹鈔節成篇遇讀日進呈敷演已具札子奏見欲鈔節繕寫成卷帙卽具進讀臣等竊以經筵故事講官講經讀官讀史仁宗時詔丁度等讀過前後漢書令撰序賜名前史精要止是讀官職事今臣等分講禮記讀官分讀兩朝寶訓若令講讀官同進讀漢唐史書卽是講官兼讀官之職名分不正恐非經筵分置講讀官之意也伏乞特降指揮専令讀官鈔節進讀取進止

薦張云卿札子

臣伏見前陳州州學教授張云卿文學履行稱扵鄕黨爲西都士人領防家貧四壁志操益堅晚得學官専意職業安恬靜嘿不求人知年逾六十終老未遇朝廷所宜收采以勸多士伏望聖慈特差太學官或三京教授一任取進止

辭押賜札子【六月】

臣今月十三日準敕徐王六月二十九日生日禮物等差臣押賜者臣先扵元祐三年任修實錄檢討官著作郎兼侍講日巳防差押宗晟禮物一次今玆重煩敕命實所不遑臣伏見梁燾任中丞日曽辭押賜伏望聖慈特降指揮許臣依近例辭免攺差未經押賜之人臣無任惶懼隕越之至取進止

薦龔史尙潁札子【七月十三日】

臣伏見左宣徳郎簽書鎭寜軍節度判官龔史蚤登髙第節操方正新授陳畱縣丞尙潁彊學力文履行修飭皆宜寘之學校伏望聖慈特差充內外學官一次以助長育人才取進止

薦馮山張舉札子【八月十五日】

臣伏見左朝請郎馮山熈寜九年爲祕書丞通判梓州禦史中丞鄧綰舉充臺官山自以素與鄧綰迹疎又不諳知朝廷事體乞免赴闕辭順義正不爲激訐而風節自髙山以母老連任鄕國二十餘年不到京師臣素不識山之靣因修先帝實錄見有辭奏而知其賢詢之西南士人稱山之美如出一口山年巳六十三丁母憂服除當赴闕朝參臣又伏見前睦州靑溪縣尉張舉自治平四年甲科登第以侍親未嘗出官旣終養遂屏居不仕元祐之初近臣論薦除潁州教授亦辭不赴臣扵去年四月具札子奏舉未防施行舉有節行文學登科二十七年年已五十不爲世用二人者皆可爲朝廷惜也伏望聖慈並加不次進擢寘之淸要以厲風俗必有所補取進止

薦曽孝純文居中札子

右臣先扵元祐五年十月札子奏伏見奉議郎曽孝純故太傅公亮之子出官以來並不磨勘自丁父憂服除卽乞尋醫先帝特賜孝純進士出身辭不受又除太常丞亦不就乞不次陞擢或處以館閣之職未防施行臣竊以公亮定防勲亞韓琦歷相三朝配享英廟所宜甄錄子孫紹續門戶孝純不磨勘已二十餘年尋醫已十餘年尢當旌顯臣又伏見太官令文居中太師彥博之子資性端潔行如寒素昨任太常寺奉禮郎以避親嫌攺太官令稍爲下遷居中不以進退累心恬然安職方朝廷推廣至公求賢不間逺邇況可用之才出扵公相之門此尢不可遺也伏望聖慈並特賜擢用取進止

聽政札子【九月十五日同蘇軾上】

臣等伏以天下不幸大行太皇太后登遐陛下號慕哀毀孝性天至在廷聞者無不摧隕今將總攬庶政延見羣臣四方之民傾耳而聽拭目而視此乃宋室隆替之本社稷安危之基天下治亂之端生民休戚之始君子小人消長進退之際天命人心去就離合之時也嗚呼可不愼哉可不愼哉臣等久備講讀職在論思首當獻言以助萬一陛下宜先誠意正心推廣聖孝發爲徳音行爲仁政以慰答天下生民之望此在陛下加意而巳非有所難也願陛下循其本而行之則其末可以無難昔周公以成王防弱故位冢宰治天下七年制禮作樂以致太平其功徳至隆周公旣沒成王追念周公之勲勞賜魯以天子禮樂使世世祀周公以爲非此不足以稱周公之徳也成王所以報周公如此故天下莫不歸心漢大將軍霍光尊立宣帝霍光旣沒宣帝亦以天子之禮帝始親政事又思報大將軍功徳夫周公霍光皆人臣也有非常之功故成王宣帝皆報以非常之禮而況太皇太后英宗之配神宗之母陛下之祖母有大功扵宗廟社稷有大徳扵億兆人民扵陛下之恩與天地無極豈人臣之比哉然則今陛下所宜先者莫如報太皇太后之徳也自仁宗以來三後臨朝皆有大功章獻明肅之扵仁宗慈聖光獻之扵英宗鞠育扶持勤勞囏難亦未得如太皇太后之扵陛下也元丰之末神宗寢疾已不能出號令陛下年始十歲太皇太后內定大防擁立陛下儲位遂定陛下之有天下乃得之扵太皇大後也聽政之初詔令所下百姓無不歡呼鼓舞自古母后多私外家惟太皇太后未嘗有毫髮假借族人不惟族人而巳徐王魏王皆親子也以朝廷之故疎逺隔絕魏王病旣歿然後一往太皇太后疾已革然後徐王得入進退羣臣必從天下人望不以已意爲喜怒賞罰故至公無私之徳𨿽匹夫匹婦之口亦能道之臨朝九年未嘗少自娛樂焦勞刻苦以念生民所以如此豈有他求哉凡皆爲趙氏社稷宗室宗廟専心一意以保佑陛下也故身當其勞苦而使陛下享其安逸昔章獻明肅時親黨多僥幸濫恩仁宗旣親萬幾不免釐革故小人不能無怨今太皇太后自臨朝以來左右請求一切拒絕內外肅然蓋以朝廷不可無紀綱故身當其怨而使陛下坐收肅淸之功陛下如欲報太皇太后之徳莫若循其法度而謹守之祖宗以來惟以徳澤結百姓之心欲四海安靜無事仁宗行之四十二年天下至今思之恭惟太皇太后之政事乃仁宗之政事也然而仁宗聖性寛裕不忍拒人內防濫恩其後亦比比而有惟太皇太后嚴正至靜不可干犯故能外斥逐姦邪以淸朝廷內裁抑僥幸以肅宮禁九年之間終始如一故𨿽徳澤深厚結扵百姓而小人怨者亦不爲少矣今必有小人進言曰太皇太后不當攺先帝之政逐先帝之臣此乃離間之言陛下不可不察也當陛下嗣位之初太皇太后同聽政中外臣民上書者以萬數皆言政令有不便者太皇太后因天下人心欲攺故與陛下同攺之非以已之私意而攺也旣攺其法則作法之人及主其法者有罪當逐陛下與太皇大後亦以眾言而逐之其所逐者皆上負先帝下負萬民天下之所讎疾眾庶所欲同去者也太皇太后豈有憎愛扵其間哉顧不如此則天下不安耳惟陛下淸心照理辧察是非斥逺佞人深拒邪說有敢以姦言惑聖聽者宜明正其罪付之典刑痛懲一人以儆羣慝則帖然無事矣陛下若稍入其語不正其罪則恐姦言邪說繼進不已萬一追報之禮小有不至此扵太皇太后聖徳無損而扵陛下孝道有虧必大失天下人心陛下豈不見司馬光以公忠正直爲天下所信服陛下與太皇太后用以爲相海內之人無不欣悅光沒之日無不悲哀乃至茶坊酒肆之中亦事其畫像光所以得人心如此者爲其能輔佐陛下與太皇太后功及天下也以光之功比之太皇太后止是萬分之一而百姓思之如此而況太皇太后有天地之恩扵陛下有父母之徳扵生民四海愛戴思慕無窮陛下若聽小人讒說或追報有所不至或輕攺其政事豈不大失天下人心乎人心離扵下則天變見扵上陛下𨿽欲爲善以救之攺過以補之亦無及矣孝者萬行之本本旣不立則其餘何足觀焉夫小人之情非爲朝廷之計亦非爲先帝之事皆爲其身之利也日夜伺欲逞其憾者久矣今太皇太后新棄天下陛下初攬政事乃小人乘間伺隙之時也故不可不預防之此等旣上悞先帝今又欲復悞陛下天下之事豈堪小人再破壊邪臣等恭聞陛下自太皇太后寢疾朝夕不離左右躬親藥膳衣不觧帶憂瘁泣涕形扵顏色自遭變故以來哀慕毀瘠中外具聞喪服之禮務從至隆又下詔發揚太皇太后盛徳推恩髙氏此大孝之極也至親之際無所間然然而臣等猶言及此者竊以小人眾多恐置陛下扵有過之地也如臣等所言𨿽萬萬無之然不敢不慮扵未然或有纎芥流聞扵外則臣等上負陛下不先言之罪大矣不勝憂國愛君之至惟陛下深畱聖思取進止

貼黃臣等伏見英宗卽位之初小臣中有張唐英者上愼始書預言不宜追尊濮王近臣中惟司馬光先言之其後建議者上誤英宗追尊濮廟舉朝皆以爲不可朝廷𨿽盡逐臺諌而言者不息英宗終不能奪眾論聖意但悒怏而已及神宗卽位深悔英宗不從眾言遂擢張唐英爲禦史而司馬光大被信任今小人進言臣等固未知其有無然不敢不預言者亦慮朝廷旣有其端則忠正之士必爭論不已不惟上撓聖懷亦使天下聞而不平人心一離不可復收陛下他日追悔無及臣等憂懼危栗實在扵此惟陛下深察

第二札子【二十三日】

臣竊惟太祖受天眷命剗革五代之亂櫛風沐雨爲子孫立萬世之基太宗平一海內守之以文由眞宗至扵神宗皆致太平海內晏安百三十有四年𨿽三代之盛未有如此其久者也自古創業之君起扵細防身歷囏難親履勤勞先有功及民然後享天下之奉故失之者常少守成之主生扵深宮不歷囏難不履勤勞無功及民而享天下之奉故失之者常多是以古人有言創業非難守成爲難蓋危亡必起扵治安禍亂必生扵逸豫也今陛下承六聖之遺烈守百三十四年之大業當思天下者祖宗之天下不可一日而怠人民者祖宗之人民不可須臾而忘百官者祖宗之百官不可私非其人府庫者祖宗之府庫不可用非其道常自抑畏儆飭聖心一言一動如祖宗臨之在上質之在旁則可以常享天下之奉而不失矣自元丰之末時運囏厄先帝早棄天下陛下嗣位幸賴先太皇太后以大公至正爲心罷王安石呂惠卿等所造新法而行祖宗舊政故社稷危而復安人心離而復合乃至契丹主亦與其宰相議曰南朝専行仁宗皇帝政事可敕燕京畱守使戒邊吏守約束無生事陛下觀敵國之情如此則中國人心可知也先太皇太后日夜苦心勞力以爲陛下立太平之基九年之間安靜無事巳有成效陛下但由此以持循之則成康之隆不難致也臣願陛下守之以靜毫髮無所攺爲恭巳以臨之虛心以處之詔左右大臣動必循守祖宗法度陛下躬攬扵上諮諏善道察納讜言則羣臣邪正萬事是非必皆了了扵聖心矣夫水所以能照毛髮而物無所隱其形者至平也鏡所以能鑑妍醜而人無所遁其迹者至明也水所以能平鏡所以能明者至靜也使水鏡自動則𨿽山嶽不能見也人心亦然惟至公可以見天下之私惟至正可以見天下之邪惟至靜可以見天下之動荀卿曰虛一而靜謂之淸明聖人淸明燭理生扵心之虛一也陛下何不觀先太皇太后自英宗神宗時不出房闥未嘗知天下之事一旦臨朝所行之政上當天意下合人心其故何哉惟至公至正至靜而已夫小人之情専爲私故不便扵公専爲邪故不便扵正専好進故不便扵靜惟欲人君多所作爲朝廷多所變動則已有所希冀扵其間矣若朝廷守靜上下各安其分則小人何所望哉今陛下旣親萬幾小人必欲有所動搖而懷利者亦皆觀望臣願陛下上念祖宗之囏難先太皇太后之勤勞痛心疾首以聽用小人爲刻骨之戒守元祐之政當堅如金石重如山嶽山嶽可移聖政不可攺也金石可毀聖心不可變也使讒邪者不能進說觀望者亦皆革心則自今以往朝廷淸明必日勝一日歲勝一歲矣陛下如以臣言爲然乞因大臣奏事之時明示以聖意所向使中外一心歸扵至正則天下幸甚臣久侍帷幄不敢自同扵眾人恐有姦言邪說惑誤天聽故近與蘇軾先事上奏必防省覽陛下聖學稽古不必逺師前世之事惟是儀刑仁宗法則太皇太后使天下熈熈然至扵昆虫艸木各安其生則臣之志願也不勝區區之愚取進止

議諡狀【十月十日】

右臣伏聞大行太皇太后擬謚曰宣仁聖烈臣恭以先太皇太后極功全徳保佑皇家光越前人冠映千古𨿽究盡謚法不足以形容盛美上副陛下孝思欲報罔極之意臣竊懷愚見不敢不言謹案謚法聰明睿智曰獻若以獻字易烈字則功烈可從而知又明肅太后上二字曰章獻慈聖太后下二字曰光獻今謚先太皇太后下二字若曰聖獻則扵稱號尢美伏望聖慈更與大臣詳酌以慰答神人之望謹錄奏聞

旌孝札子【十四日】

臣先修神宗皇帝實錄伏見元丰六年資州奏資陽縣民支漸扵熈寜中喪母累年始克因廬墓側日三時號慕肘行膝步自負土起墳初有雙白雀徘徊松上明年有一貍馴墳側觀漸上土又明年夏毎當午培墳日色炎盛輙有陰雲蔽覆卽遇霖雨方負土時亦暫霽止又有異烏一目如丹至漸哭常悲鳴向漸夜有二狐貍呼繞如巡警之狀久之有烏羣集內一白烏獨日至漸培墳處回旋後又有五色雀萬餘隨漸行哭十日而去漸已年七十毎號慟涕淚如雨日惟食脫粟飯不盥手濯足所衣苴麻至爛碎須髮亦皆斷亂見者爲之惻楚所居鄰人勾氏之子自娶妻卽棄其親不養觀漸至行因夫婦感慟卽日迎其親還捨朝夕侍奉不少懈漸精誠格物諸祥屢至變其裏俗乞旌賞之詔賜粟帛臣今因修正史再牒資州防問支漸事迹恐有未盡及要見本人存亡據資州今年七月回申資陽縣追到支漸取問漸見年八十與妻阿王同歲夫妻各無疾恙漸自培墳三年歸家後扵元祐五年內白髮退落再生黒髮及四齒已落復生今身體輕健二時飲食如舊臣竊謂支漸以匹夫行孝能感天佑助報以壽考康寜之福在扵朝廷理宜奬勸況在先帝巳賜粟帛付之史官今漸八十尙存伏望聖慈特授漸一長史助教或更優與名目旌其至行可以激勵風俗有補孝治之化取進止

舉學官札子【十一月十一日】

臣伏見左奉議郎石景略左宣徳郎李瑺新知防州奉節縣事楊彭皆有文學履行爲士大夫所稱伏望聖慈特差充內外學官一次以待任使取進止

論召內臣札子

臣近聞陛下召內臣十人而李憲之子亦在其中又召數人而王中正之子亦預其數中外之人以至民庶無不籍籍私議深以爲憂皆言執政大臣不能固執置陛下扵有過之地自今更有大扵此者驟加召用必駭眾聽若大臣又不能固執則是朝廷全無綱紀公議遂廢其扵聖徳爲損不細何者陛下初親庶政今方逾月四海之人傾耳屬目未嘗聞行一美政訪一賢臣先進用內臣如此眾多必謂陛下私扵近習人心一失不可復收𨿽家至戶說無以自觧臣竊爲陛下惜之伏望聖慈更加審慮特賜追攺以安中外之心取進止

範太史集卷二十五

欽定四庫全書

範太史集卷二十六

宋範祖禹撰奏議

論邪正札子【元祐八年十一月十六日崇政殿進呈奉防畱中】

臣伏見熈寜之初王安石呂惠卿等造立新法先言天不足畏眾不足從祖宗不足法使朝廷不懼災異不卹眾言悉變更祖宗舊政多引小人以誤先帝勲舊之臣屏棄不用忠正之士相繼引去又啟導先帝用兵開邊結怨外域至熈寜七八年間天下愁苦百姓流離幸賴先帝聖明覺悟再罷安石兩逐惠卿終元丰之世不復召用而所引小人已布滿中外不可復去如蔡確連起大獄王韶開邊熈河章惇開邊湖南沈起引惹交賊冦防三州朝廷討伐前後死傷二十萬呂惠卿沈括兪充李稷種諤等興造西事死傷者又二十萬先帝悔悼親諭輔臣曰安南西師死傷皆不下二十萬朝廷不得不任其咎又言呂惠卿可誅元丰之末吳居厚行鐵冶之法扵京東王子京行茶法扵福建蹇周輔行鹽法扵江西李稷陸師閔李元輔行茶法市易扵西川劉定教保甲扵河北此諸路之民皆愁苦嗟怨比屋思亂當此之時人心懍懍朝夕不保幸賴陛下與先太皇太后蚤從眾言悉罷新法修復舊政天下之民如觧倒垂九年之中海內晏安事理無疑明如日月外至戎狄無不咸賴惟是向來所逐小人日夜伺今日事變妄意陛下不以修攺法度爲是如使小人得至朝廷必進姦言上以惑誤陛下次以傾害善人下以脇持羣臣萬一陛下過聽而小人復用豈惟正人不敢立朝臣恐宋室自此陵遲不復振矣臣每思元丰之末人心已離不意朝廷復有今日所以不避萬死爲陛下明言之伏望陛下常以社稷爲念深懲小人傾危國家明諭執政大臣凡向來所逐除已死亡外存者屏廢永不復用則海內無不安枕矣取進止

論宦官札子【同上】

臣聞書曰與治同道防不興與亂同事防不亡漢有天下四百年唐有天下三百年及其亡也皆由宦官相去五百餘年如循一軌蓋與亂同事未有不亡者也漢自元帝任用石顯委以政事殺蕭望之周堪而廢劉向等漢之基業壊扵元帝東漢鄧後臨朝中官用事手握王爵口含天憲順帝以後五侯専朝桓帝靈帝之時十常侍擅天下子弟親黨割剝百姓毒流四海附之者寵及三族違之者防及五宗大考黨獄夷戮天下名士扵是黃巾賊起朝野崩離及袁紹誅宦官獻帝奔播困餓而曹操因之以簒漢唐自明皇使髙力士省決章奏宦官始盛李林甫楊國忠等皆因力士以進唐亡之禍基扵開元肅宗任李輔國末年寢疾輔國以兵刼遷明皇扵西內殺張皇后及二王明皇以幽崩肅宗以駭沒貴爲天子上不保其父中不保其身下不保其妻子由用輔國一人而已代宗用程元振功臣畏讒吐蕃冦防京師播遷扵陜徳宗用宦官分領神防禁兵其後天子由其所立唐室終以此亡憲宗服金丹躁忿爲陳洪志所弒敬宗爲劉克明所弒文宗欲討憲宗之賊謀泄仇士良殺四宰相及朝臣滅其族流血成渠朝廷半空文宗憂憤以至扵沒武宗以後皆由宦官所立僖宗呼田令孜爲父天下大亂黃巢賊起播遷扵蜀又幸興元楊復恭自稱定防國老呼昭宗爲負心門生天子劉季述等廢昭宗扵東內韓全誨等刼昭宗幸鳯翔扵是崔裔誅中官而朱全忠刼遷昭宗遂弒之因以簒唐觀漢唐亡國之禍其酷如此後之人主豈可不以爲刻肌刻骨之戒哉太宗時王繼恩有平蜀之功中書欲除宣徽使太宗曰朕讀前代書史不欲宦官預政事宣徽使執政之漸也宰相懇言繼恩有大功非此不足爲賞太宗切責宰相等乃命學士別立宣政使之目以授繼恩布衣韓拱辰詣檢院上言繼恩功大賞薄太宗大怒以拱辰妖言惑眾杖脊黥靣配流崖州太宗可謂鑑前古而塞禍亂之源矣英宗服藥任守忠往來交搆兩宮致慈聖太后與英宗不相悅言者劾奏其罪貶蘄州安置盡逐其黨然後慈聖英宗母子如初宮省淸肅至熈寧元丰間內臣之中李憲王中正宋用臣三人者最爲魁傑憲總兵熈河兼領三路中正總兵河東兼領四路其權勢震動內外自陜以西人不敢斥言憲名中正口敕募兵州郡不敢違師徒凍餓奔潰死亡最甚憲陳再舉之防以誘夏賊致永樂陷沒在熈河僭擬不法用臣興土木之役無時休息舟船置堆垜网市井之微利奪細民之衣食専事刻剝爲國斂怨此三人者𨿽加誅戮未足以謝萬姓朝廷止從寛典量加廢黜惟憲獨死中正用臣猶存陛下近召內臣十人續又召數人而李憲王中正之子皆在其中又除押班二人帶禦器械一人中外無不駭愕旣而聞二人以執政言其有過先罷三人以舍人繳詞頭且輟然前來指揮首違故事又李憲王中正之子旣得入侍則中正用臣亦將進用人心不得不憂故臣敢極言之陛下與太皇太后同聽政之初外逐蔡確章惇呂惠卿等及羣小人故朝廷肅淸內逐李憲王中正宋用臣等及羣小人故宮禁肅淸內外皆無凶人故天下安靜臣歷觀近古內外肅淸未有如今日也祖宗法度所以維持後世不可輕變陛下柰何先自壊之陛下所以享南靣之尊防巳成之業四方萬里奔走而聽命者以朝廷公正天下心服也陛下何不愼守法度規矩增修徳政使過扵垂簾之時然後不失天下之望今未及進一賢行一善先驟用中官如此之盛四方聞之必以爲政出宮掖無復綱紀如衰季之世豈不大失人心哉夫人心一失欲復收之甚難陛下若作一二事使中外悅服四方竦動則他日所爲有順流之易人心先信故也若作一二事使中外憂疑四方觧體他日𨿽有美意人已不信在前豈得便心服乎如此而望徳業之光名譽之隆非臣之所知也今中官止是陛下左右給事使令臣𨿽至愚亦知其必未有害政之事然欲治外者必先治內欲治逺者必先治近是以明王愼選左右壬人堯舜畏之佞人孔子逺之恐其有損而不自覺也昔唐之時仇士良教其黨曰天子不可令閒常宜以奢靡娛其耳目使日新月盛無暇更及他事則吾輩可以得志愼勿使之讀書親近儒生彼見前代興亡心知憂懼則吾輩疎斥矣士良以此固其權寵故能専恣二十餘年夫漢唐之事當今必無然以先帝天資英睿聖學髙明可謂不世出之主而內外爲小人所誤外興師旅內興百役先帝未嘗享太平之樂終以憂勤損壽凡不便民之事皆羣小所爲而使先帝受天下之謗臣嘗痛之故不願陛下復近小人蓋以此也陛下誠能聽臣之言悉追罷除用內臣指揮未到者別與差遣已入者復授外官則中外之人稱誦聖徳萬口一詞以爲至美乃可以觧眾庶之惑洗陛下之謗此如反掌之易何難而不爲哉自聞近日兩次指揮以來外議洶洶皆云大臣不能爭執防陛下扵過舉防諫之臣又皆畏避中人莫敢一言但恐陛下未之知耳若使知之必不爲也臣侍經筵八年日望一日歲望一歲期陛下爲令徳之主惟恐有纎毫之失故不避違拂聖意數進苦切之言陛下毎畱睿聽以臣愚直見知臣亦不量微力竊以獻納自任今玆事體實系朝政污隆人情去就臣義均休戚榮辱不忍黙黙坐視敢冒萬死而獻其忠惟陛下裁察取進止

論曹誦札子

臣伏見樞宻副都承防曹誦權馬軍司事姚麟回日依舊𨿽非正授止是蹔權然扵事理有二不可祖宗制兵之法天下之兵本扵樞宻有發兵之權而無握兵之重京師之兵總扵三帥有握兵之重而無發兵之權上下相維不得専制此所以百三十餘年無兵變也自唐室衰季以及五代樞宻之權偏重動爲國患由手握禁旅又得興發也今副都承防爲樞宻屬官權任管軍是本兵之地又得握兵合而爲一非祖宗制兵之意其不可一也自英宗以來不用外戚管軍蓋以管軍之臣止有三人而外戚素非將領又無勲勞止緣恩澤遂爲統帥豈得將士心服哉神宗時曹佾𨿽爲中書令封郡王止奉朝請而已今陛下初聽政而開外戚管軍之漸示人以私非所以爲後法其不可二也臣無言責然備位侍從國家事有未便無所不當言與其言之扵大不若言之扵小言之扵著不若言之扵微伏以先太皇太后九年之中內外無毫髮之私天下未嘗有間言陛下總覽庶政四海方屬耳目臣之愚誠不欲使有識之人指某事不善曰此先太皇太后時無之今陛下有之思某事善曰此先太皇太后時有之今陛下無之所以拳拳而不能已也伏望聖慈特防指揮攺正庶不違祖宗故事取進止

辭潤筆札子【十二月十五日】

臣先奉勅撰故魏王墓志已具進呈今月十四日懷州防禦使孝詒與臣書送潤筆銀二百兩絹三百匹臣誤膺詔委撰述志銘翰墨微勤乃其職業豈可緣公輙受饋遺伏望聖慈特降指揮令孝詒寢罷臣無任懇切之至取進止

論宣押知舉官札子

臣伏見祖宗時差知貢舉官常以晝日入省近歲毎宣召知舉官至閤門須等其餘官作一番押入或已昏晚則受勅扵宮城門外往往夜深方入試院元丰八年孫覺同知舉臣爲防檢官親見覺宿扵東華門外衛士榻上天將曉方隔門受勅而去臣竊惟朝廷差侍從近臣兩省以上官知貢舉及同知舉委以進退天下多士其體不輕而近世陵遲至此恐非所以觀示四方爲國光華也臣欲乞自今宣知貢舉官到閤門三人已上令便受勅先次差內臣一人押入乞下禮部施行取進止

論防檢試卷官札子

臣竊見禮部貢舉差防檢試卷官二十人自來久例防檢官先考校書鑿等第送知舉官然後知舉官再考定去畱髙下防檢官自入試院未謄錄到卷子以前及將卷子送知舉官以後別無職事止是中間考校及知舉官考畢然後分定合格卷子防檢雜犯故前後空閒之日常多考試防檢之日常少而知舉官以夜繼晝力猶不給臣愚欲乞將防檢官二十人分屬知舉官每員各得屬官五人使之相通考校去畱髙下可以共議如此則不獨任一人之見又得稍均勞逸必更精審乞下禮部相度施行取進止

乞試院差官治雜事札子

臣竊見祖宗時知貢舉官止以出題校藝爲職専意掄選天下之士間得奇偉絕異之才由其用心精一也承平日久舉人寖多比歲以來法令益宻知舉官受接詞狀兼知雜事日力常若不給爲之者無不告勞非復如曩時之優裕也夫承平之世政事所宜從容況選賢取士朝廷必愼擇其人付以文柄今乃疲扵吏事如此恐非設貢舉之意也臣愚欲乞每遇貢舉別差禮部郎官一員専治雜事凡詞狀之類委知舉官判送檢法施行庶使知舉官専意扵考校以副陛下求賢之意取進止

上殿論試院事札子【九年三月二十四日三知舉院對垂拱殿】

臣等伏覩省試舉人尙書禮部貢舉一案文書吏人並隨過貢院知舉官所治乃是禮部侍郎官之職事務繁冗有妨考校臣等欲乞今後省試差禮部郎官一員専治雜務令知舉官得専意考校又考試刑法舉人準例差官十四人員數過多亦妨本寺治事臣等詢問可以減半據今舉就試人數隻合差官七人欲乞今後減半差官若就試人增減數多卽所差官亦隨數增減其専治牒親戚官止令考試刑法官一員兼領並乞下禮部施行取進止

畏天札子【同日畱對】

臣伏見今月一日日食不盡如鉤見者駭懼以爲數十年來日食之異未有如此之甚者也臣聞日食者陰侵陽臣侵君也自古陰盛陽微小人浸長虧損人君之明則謫見扵天日爲之食陛下初禦前殿聽政月朔之日皇天見異以儆聖心𨿽言語丁寜不過扵此矣陛下所宜恐懼修省以答天戒深思變異之來殆由人事有以感致之務在安靜以寧人心夫天人之際相去不逺應如影響不可不畏能應之以徳則災變而爲福異變而爲祥不能應之以徳則重違天意何由消弭臣恐邪人佞臣欲寛陛下聖慮或言日食自有定數又云天道逺而難知此乃小人誤國之言非聖人畏天之意也惟陛下畱神省察臣不勝灼怛憂國之至取進止

卹民札子

臣伏見陛下卽位以來惻怛愛民出扵誠心一有災傷則遣使賑救倉廩府庫無所愛惜十年之間凡兩出內庫錢十萬緡以賜京師寒凍之民祖宗之時惟是蠲放欠負未聞賜錢如此之多陛下徳澤深厚乃古聖帝明王之用心也然而天災流行民食猶難臣訪聞河北諸郡聚饑民所在以數萬若今歲夏秋更一不熟不知國力何以繼之臣願陛下更與執政大臣圖救民之術朝廷政事宜務安靜無所作爲専聽扵民左右從之未有民安而國不安民和而天不應者也陛下養民如子視民如傷今民方饑困尢當以安之爲急惟陛下深畱聖思以固邦本天下幸甚取進止

薦講讀官札子

臣自居講職竊謂天子當博求天下賢才置之左右以備顧問禆益聖學追觀祖宗之時講筵之臣多由舊官薦引故臣每思得人聞逹天聽然無因而言懼爲煩瀆或渉親舊言則有嫌今臣巳三奏乞外任將去講職肝鬲所懷不敢不吐露扵陛下臣之愚見可充講讀者具列如後

讀官

王存蘇軾趙彥若鄭雍

講官

程頥孔武仲呂希哲呂大臨吳師仁

右王存端方厚重素有人望前已執政若使之進讀足以重經筵之選蘇軾文章爲天下第一其名亞扵司馬光但忌嫉之者多此在陛下主張而用之耳趙彥若父師民以經行淳懿久侍仁宗書筵彥若徳性類其先人博學多聞詳練故事去年爲其子得罪其情可亮非有大過不宜久棄鄭雍自爲中書舍人臣嘗言其可備講讀雍自居言職風望愈髙今讀官猶有闕員此四人者實允眾論程頥本末臣別具札子論列孔武仲學問該洽講說明白仁宗時賈昌朝曽公亮皆以知制誥兼講職今武仲若以中書舍人兼職自如故事呂希哲是司空公著之子公著嘗言此子不欺暗室其人經術履行識者皆謂可備勸講今巳五十四歲但希哲是臣妻兄故臣久不敢稱薦今將去朝廷竊謂言之可以無嫌更乞陛下詢問大臣參考其人呂大臨是大防之弟修身好學行如古人臣𨿽不熟識然知之甚久亦以宰相之弟故不敢言陛下素知臣不附執政又臣巳乞外任故不自疑望陛下記其姓名以備它日選用吳師仁自爲布衣以行誼稱扵士大夫元祐初朝廷特召爲學官眾論皆謂師仁宜入侍經筵臣前後已三薦師仁更乞采扵眾論臣誠狂愚惟陛下裁赦無任震懼之至取進止

二

臣伏見元祐之初陛下召程頥對便殿自布衣除通直郎充崇政殿說書天下之士皆謂得人𨿽眞宗之待種放亦不過此也孔子曰舉逸民天下之人歸心焉夫舉一人而天下莫不歸心者何哉爲善扵幽隱者知其必不廢也陛下用頥實爲希濶之美事而才及歲餘卽以人言罷之頥之經術行誼天下共知司馬光呂公著皆與頥相知二十餘年然後舉之此二人者非爲欺防以誤聖聽也頥在經筵切扵皇帝陛下進學故其講說語常繁多頥艸茅之人一旦入朝與人相接不爲闗防未習朝廷事體迂疏則固有之而言者謂頥大佞大邪貪黷請求奔走交結又謂頥欲以故舊傾大臣以意气役臺諫其言皆誣罔非實也蓋當時臺諌官王巖叟朱光庭賈易皆素推服頥之經行故不知者指以爲頥黨頥匹夫也有何權勢動人而能傾大臣役臺諫自古處士入朝無有不被謗毀蓋處士本不求仕進能輕富貴公卿大夫自以已不能如此故無不稱重將謂處士入朝必有過人之能致太平之術故其責望常重至扵不賢者則直以處士爲矯詐爲沽激爲釣名又處士多不次得美官故其憎嫉之多是以自古處士入朝未有無謗毀也陛下愼擇經筵之官如頥之賢乃足以輔導聖學至如臣軰叨備講職實非敢望頥也臣久欲爲頥一言懷之累年猶豫不果使頥受誣罔之謗扵公正之朝臣毎思之不無愧也今臣已乞去職若復召頥勸講必有補聖明臣𨿽終老在外無所憾矣取進止

朝辭論卹刑札子【紹聖元年閏四月二日垂拱殿】

臣竊以先王欽卹庶獄務在扵寛刑期無刑蓋非得已國家一祖五宗以聖繼聖以仁繼仁哀矜扵民率用中典此所以祈天永命垂百三十年太平之本也臣伏觀陛下聖性仁厚有堯舜成康之質比聞有司奏獄多務從寛臣願陛下長守此意操之勿失有勸陛下嚴刑峻法以威肅四方者宜拒而勿聽陛下爲民父母海內皆赤子也人君之勢其尊如天其不測如神誰敢不畏何患威之不立而必嚴刑以肅之惟陛下聖意専主扵寛仁如天地之防養萬物則刑罰庶可淸省矣臣久侍經幄無所禆補今將逺違左右思所以助陛下施陰徳益福祚結人心者莫先扵此故不敢不言伏望陛下深畱聖心天下幸甚取進止

範太史集卷二十六

欽定四庫全書

範太史集卷二十七

宋範祖禹撰進故事

唐太宗幸洛陽宮苑謂侍臣曰煬帝作此結怨扵民今悉爲我有正由宇文述之徒內爲謟諛外蔽聰明故也可不戒哉

臣祖禹曰昔周公召公之相成王一話一言未嘗不以夏桀商紂爲戒也其臣危亡之言不絕扵口其君危亡之言不絕扵耳故天下國家可得而安也唐太宗見隋煬帝亡國故親至其宮苑而以謟防掩蔽誡羣臣夫知彼之所以亡則圖我之所以存而不敢怠矣此三王所由興也

漢昭帝詔曰朕以眇身獲保宗廟戰戰栗栗夙興夜寐修古帝王之事通保傅傳孝經論語尙書未云有明其令三輔太常舉賢良各二人郡國文學髙第各一人臣祖禹謹按大戴禮保傅傳曰昔者周成王防在𦇤褓之中召公爲太保周公爲太傅太公爲太師保保其身體傅傅其徳義師導之教訓此三公之職也扵是爲置三少皆上大夫也曰少保少傅少師是與太子宴者也三公三少明孝仁禮義以導習之逐去邪人不使見惡行扵是皆選天下之端士孝悌博聞有道術者以輔翼之使與太子居處出入故太子乃生而見正事聞正言行正道左右前後皆正人也夫習與正人居不能無正猶生長扵齊不能不齊言也習與不正人居不能無不正猶生長扵楚之地不能不楚言也及太子少長則入扵學學禮曰帝入東學上親而貴仁則親疏有序而恩相及矣帝入南學上齒而貴信則長防有差而民不誣矣帝入西學上賢而貴徳則聖智在位而功不匱矣帝入北學上貴而尊爵則貴賤有等而下不逾矣帝入太學承師問道退習而端扵太傅太傅罰其不則而正其不及則徳智長而治道得矣三代之禮天子春朝朝日秋暮夕月所以明有敬也春秋入學坐國老執醬而親饋之所以明有孝也行中鸞和步中采齊趨中肆夏所以明有度也其扵禽獸見其生不忍見其死聞其聲不忍食其肉故逺庖廚所以長恩且明有仁也明堂位曰篤仁而好學多聞而道愼天子疑則問問則應而不窮者謂之道道者導天子以道也常立扵前是周公也誠立而敢斷輔善而相義者謂之充充者充天子之志也常立扵左是太公也潔廉而切直正過而諌邪者謂之弼弼者拂天子之過也常立扵右是召公也博文彊記接給而善對者謂之丞丞者丞天子之遺忘也常立扵後是史佚也故成王中立而聽朝則四聖維之是以慮無失計而舉無過事商周之前所以長久者其輔翼天子有此具也天子不論先聖之徳不知國君畜民之道不見禮義之正不察應事之理不博古之典傳不閒扵威儀之數詩書禮樂無經學業不法凡此其屬太師之任也天子無恩扵父母不惠扵庶民不禮扵大臣不中扵刑獄無經扵百官不哀扵喪不敬扵祭不信扵諸侯不戒扵戎事不誠扵賞罰不厚扵徳不彊扵行賜與侈扵左右近臣吝扵疏逺卑賤不能懲忿窒欲不從太師之言凡此其屬太傅之任也天子處位不端受業不敬言語不序聲音不中律進退節度無禮升防揖讓無容周旋俯仰視瞻無儀凡此其屬太保之任也天子宴廢其學左右之習反其師答逺方諸侯不知文雅之辭應羣臣左右不知巳諾之正簡聞小誦不博不習凡此其屬少師之任也天子居處出入不以禮冠帶衣服不以制禦器在側不以度縱上下雜采不以章忿怒悅喜不以義賜與奪讓不以節凡此其屬少傅之任也天子宴私安所易樂而湛飲酒而醉食肉而飽飽而彊饑而惏自取玩好自執器皿凡此其屬少保之任也不知日月之時節不知先王之諱與大國之忌不知風雨雷雹之眚凡此其屬太史之任也昭帝先通保傅傳謂此書也

唐太宗縱死囚使歸家期以秋來就死皆如期自詣朝堂上皆赦之

臣祖禹以爲太宗縱天下死囚皆如期自歸此由至仁愛人至誠感物之所致也書曰好生之徳洽於民心太宗之謂矣

唐明皇東封還至宋州宴從官扵樓上刺史冦泚預焉上謂張說曰向者屢遣使臣分巡諸道察吏善惡今因封禪歷諸州乃知使臣負我多矣懷州刺史王丘餼牽之外一無它獻魏州刺史崔沔供帳無錦繡示我以儉濟州刺史裴耀卿表數百言莫非規諫如三人者不勞人以市恩眞良吏矣顧謂冦泚曰比亦屢有以酒饌不丰訴扵朕者知卿不借譽扵左右也自舉酒賜之臣祖禹以爲漢武帝好用慘酷之吏故董仲舒以守令未得人爲言夫一郡守不得人則千里之地受其害一縣令不得人則百里之地受其害欲天下之民皆得其所莫如選擇守令之爲急也唐明皇東封過諸州而懷魏濟宋皆有良守亦足見其時州郡多得人矣豈非姚崇宋璟爲相之效乎

太宗至道元年正月望夜禦乾元樓觀燈召司空致仕李昉賜坐扵禦榻之側慰撫良久酌禦樽酒飲之自取果餌以賜上觀京城繁盛親指前朝坊巷省寺之所今拓爲通衢長廊因曰晉髙祖優柔無斷稔成姦惡少主昏防卒至亡滅洎至漢朝其政愈亂致蘇逢吉史肇輩互相猜貳李崧之族枉防塗炭是時京城人情倉惶殆無生意豈暇營繕都邑乎昉對曰晉漢之事老臣備經今陛下恭勤治道聽政無倦是致四海淸晏輦轂繁盛上曰勤政憂民帝王常事耳朕不以繁華爲樂蓋以民安爲安

仁宗嘉祐七年上元禦宣徳門召近臣宗室觀燈酒行上顧左右曰朕非欲獨爲逰觀此因歲時與萬姓同樂耳漢制立春秋日下寛大書制詔三公方春東作敬始愼微動作從之罪非殊死且勿案驗皆須麥秋退貪殘進柔良下當用者如故事【月令曰命相布徳和令蔡邕曰卽此詔之謂也】

臣祖禹曰【闕七行】

唐舊制雅俗之樂皆太常明皇精曉音律以太常禮樂之司不應典倡優雜伎開元二年更置左右教坊以教俗樂又選樂工數百人自教法曲扵梨園謂之皇帝梨園弟子又教宮女使習之又選妓女置宜春院給賜其家禮部侍郎張庭珪酸棗尉袁楚客皆上疏以爲上春秋鼎盛宜崇經術邇端士尙朴素深以悅鄭聲好逰獵爲戒上𨿽不能用欲開言路咸嘉賞之

臣祖禹曰昔紂作靡靡之樂北裏之舞以亡其國明皇卽位之初畱意聲樂故其末年耽樂奢侈以致大亂幾亡天下人君所好可不愼哉夫太常掌天地人之禮郊廟之樂舜命伯夷典禮防典樂之職也以明皇之好音猶不使雅俗相雜國朝祖宗以來教坊宴樂宣徽院自宣徽院廢乃屬太常以鄭衛之樂瀆典禮之司此有司官制之失也

漢髙祖七年丞相蕭何治未央宮立東闕北闕前殿武庫太倉上見其壯麗甚怒謂何曰天下匈匈勞苦數歲成敗未可知是何治宮室過度也何曰天下未定故可因以就宮室且夫天子以四海爲家非令壯麗無以重威且無令後世有以加也上悅

臣祖禹曰禹卑宮室孔子美之曰吾無間然矣周宣王初卽位更爲儉宮室小宗廟而致中興之功詩人歌之蕭何不能以道佐漢祖乃襲亡秦之奢侈創業之君一言一動子孫視效此乃武帝千門萬戶所以興也臣恭聞太祖皇帝詔宮殿之制準得赤白累聖遵守不敢有加儉徳之美過扵漢祖逺矣

唐太宗嘗罷朝怒曰防須殺此田舍翁文徳皇后謂帝曰誰觸忤陛下帝曰魏徵毎廷辱我後退具朝服立扵廷帝大驚曰皇后何爲若是後曰妾聞主明臣直今魏徵直由陛下之明故也妾敢不賀帝乃悅

臣祖禹曰詩人美后妃輔佐君子求賢審官國家將興必有淑哲之配儆戒以成君子之徳若長孫皇后感悟太宗其可謂賢矣

後漢建武初任延拜武威太守光武親見戒之曰善事上官無失名譽延對曰臣聞忠臣不私私臣不忠履正奉公臣子之節上下雷同非陛下之福善事上官臣不敢奉詔帝嘆息曰卿言是也

唐太宗本以兵定天下𨿽已治不忘經略四夷也魏徵侍宴奏破陣武徳舞則俛首不顧至慶善樂則諦玩無斁舉有所諷切如此【慶善樂者文徳之舞】

漢武帝建元三年上始爲微行嘗以夜出自稱平陽侯旦明入南山下射虎豕狐兔馳騖禾稼之地民皆號呼罵詈鄠杜令欲執之示以乘輿物乃得免又嘗夜至柏谷投逆旅宿就逆旅主人求漿主人翁曰無漿止有溺耳且疑上爲姦盜聚少年欲攻之主人嫗覩上狀貌而異之止其翁曰客非常人也且又有備不可圖也翁不聽嫗飲翁以酒醉而防之少年皆散走嫗乃殺雞爲食以謝客明日上歸召嫗賜金千斤拜其夫爲羽林郎臣祖禹曰仁宗皇帝皇祐二年四月禦邇英閤讀漢書東方朔傳至武帝微行數出仁宗曰帝王毎出須中嚴外辦何容易如此侍讀丁度對曰武帝以承平日久借文景之資所以窮志極欲仁宗曰若安寜之時常思危亡之戒豈有後悔臣愚竊謂武帝以天子之尊而好狂夫之逰困扵逆旅幾至爲殆考其行事足爲永戒仁宗皇帝特發徳音所以垂訓萬世也

唐肅宗爲太子時常侍膳尙食置熟俎有羊臂臑【臂臑肱骨也臑奴到反】明皇顧使太子割肅宗旣割余污墁在刀以餅潔之上熟視不懌肅宗徐舉而啖之上甚悅謂太子曰福祿當如是愛惜

臣祖禹曰明皇教太子愛惜福祿不棄一餅可謂知稼穡之艱難矣然扵其身窮極奢侈用財物如糞土卒致天下大亂何其明扵子而闇扵已乎書曰非知之艱行之惟艱明皇之謂矣

史記樂書君子曰禮樂不可斯須去身致樂以治心則易直子諒之心油然生矣【致猶深審也樂由中出故治心也易平易直正直子諒愛信也】易直子諒之心生則樂樂則安安則久久則天天則神天則不言而信神則不怒而威【若善心生則寡扵利欲寡扵利欲則樂矣志明行成不言而見信如天也不怒而見威如神也】致樂以治心者也致禮以治躬者也致禮以治躬則莊敬莊敬則嚴威【禮自外作故治身】心中斯須不和不樂而鄙詐之心入之矣【鄙詐入之謂利欲生】外貌斯須不莊不敬而慢易之心入之矣【易輕易也】故樂也者動扵內者也禮也者動扵外者也樂極和禮極順內和而外順則民瞻其顏色而弗與爭也望其容貌而民不生易慢焉徳輝動扵內而民莫不承聽理髮諸外而民莫不承順【鄭曰徳輝顏色潤澤也理容貌進止也孫炎曰徳輝明恵也理言行也】故曰致禮樂之道舉而措之天下無難矣

臣祖禹謹案禮記樂記祭儀皆載此語司馬遷取之以爲樂書蓋古之君子傳先王之法言論禮樂之本而造扵道徳之精微孔子之門人祖述而傳之亦猶大學誠意正心齊家治國之說也此學者所當盡心而人君所宜畱意臣是以敢獻之

唐明皇毎酺宴先設太常雅樂坐部立部繼以鼓吹胡樂教坊府縣散樂雜戲又以山車陸船載樂往來又出宮人舞霓裳羽衣又教舞馬百匹銜杯上壽又引犀象入塲或拜或舞安祿山見而悅之後祿山反旣克長安命搜捕樂工運載樂器舞衣驅舞馬犀象詣洛陽司馬光論曰聖人以道徳爲麗仁義爲樂故𨿽茅茨土階惡衣菲食不恥其陋惟恐奉養之過以勞民費財明皇恃其承平不思後患殫耳目之玩窮聲技之巧自謂帝王富貴皆不我如欲使前莫能及後無以逾非徒娛已亦以誇人豈知大盜在旁已有窺窬之心卒致鑾輿播遷生民塗炭乃知人君崇華靡以示人適足爲大盜之招也

史記吳世家吳王僚九年公子光伐楚拔居巢鐘離初楚邊邑卑梁氏之處女與吳邊邑之女爭桑二女家怒相防兩國邊邑長聞之怒而相攻防吳之邊邑吳王怒故遂伐楚取兩都而去

臣祖禹曰疆塲之事常起扵細微故兩女子爭桑而吳楚相攻由漢以來守邊之吏或忿爭細故或徼幸功賞以怒鄰敵至兵連禍結而國家受其敗人君不知者多矣可不戒哉

漢光武建武八年帝自徵隗囂隴右潰囂奔西城遣大司馬吳漢徵南大將軍岑彭圍之時公孫述將李育將兵救囂守上邽帝命虎牙大將軍蓋延建威大將軍耿弇攻之潁川盜賊冦沒屬縣河東守守兵亦叛帝自上邽晨夜東馳車駕還宮勅彭書曰兩城若下便可將兵南擊蜀虜人苦不知足旣平隴復望蜀毎一發兵頭須爲白

臣祖禹曰漢光武以兵定天下中興漢室是時隗囂據隴公孫述據蜀未得息師光武厭苦軍事𨿽謀臣猛將眾多猶曰每一發兵頭須爲白其憂畏如此蓋深知百姓疾苦懲用兵之爲天下害也

順帝時災異屢見陽嘉二年春郎顗上書其四事曰易傳曰陽無徳則旱陰僭陽亦旱陽無徳者人君恩澤不施扵人也陰僭陽者祿去公室臣下専權也自冬渉春訖無嘉澤數有西風反逆時節朝廷勞心廣爲禱祈薦祭山川暴龍移市【董仲舒春秋繁露曰春旱以甲乙日爲蒼龍一長八尺居中央爲小龍七各長四尺扵東方皆東向其間相去八尺小童八人皆齊三日服靑衣而舞之夏以丙丁日爲赤龍服赤衣季夏以戊巳日爲黃龍服黃衣秋以庚辛日爲白龍服白衣冬以壬癸日爲黒龍服黒衣牲各依其方色皆燔雄鷄燒豭豬尾扵裏北門及市中以祈焉禮記歲旱魯穆公問扵縣子縣子曰爲之徙市不亦可乎】臣聞皇天感物不爲僞動災變應人要在責已若令雨可請降水可禳止則歲無隔並太平可待然而災害不息者患不在此也【不在祈禱】立春以來未見朝廷賞錄有功表顯有徳存問孤寡賑卹貧弱而但見洛陽都官奔車東西收系纎介牢獄充盈臣聞恭陵火處比有光耀【比頻也時恭陵百丈廡災仍有光耀不絕】明此天災非人之咎丁丑大風掩蔽天地風者號令天之威怒皆所以感悟人君忠厚之戒又連月無雨將害宿麥若一谷不登則饑者十三四矣陛下誠宜廣被恩澤貸贍元元昔堯遭九年之水人有十載之畜者簡稅防災爲其方也【簡少也方法也】願陛下早宣徳澤以應天功若臣言不用朝政不攺者立夏之後乃有澍雨扵今之際未可望也若政變扵朝而天不雨則臣爲誣上愚不知量分當鼎鑊書奏特詔拜郎中辭病不就卽去歸家至四月京師地震遂防夏大旱秋鮮卑入馬邑城破代郡兵明年西冦隴右皆略如顗言

臣祖禹曰天人之交相去不逺故漢世儒者各以所學推言災異其言多驗臣恭聞仁宗皇帝最深洪範之學毎有變異恐懼修省必求其端近世學者廢而不習人君奉順天道不可不畱意也

漢文帝時賈誼上書曰三代之禮春朝朝日秋暮夕月所以明有敬也【朝日以朝夕月以暮皆迎其初出也下朝直遙反】春秋入學坐國老執醬而親饋之所以明有孝也行以鸞和【鸞和車上鈴也】步中采齊【樂詩名也齊或作薺又作茨音才私反】趨中肆夏【亦樂詩名趨疾步也凡此中者謂與其節相應也音竹仲反】所以明有度也其扵禽獸見其生不忍其死聞其聲不食其肉故逺庖廚所以長恩且明有仁也夫三代之所以長久者以其輔翼太子有此具也鼂錯上書言人主所以尊顯功名揚扵萬世之後者以知術數也故人主知所以臨制臣下而治其眾則羣臣畏服矣知所以聽言受事則不欺蔽矣知所以安利萬民則海內必從矣知所以忠孝事上則臣子之行備矣此四者臣竊爲皇太子急之

臣祖禹曰賈誼之學本扵詩禮故欲人君知禮義鼂錯之學本扵刑名故欲人君知術數三代之君以禮義治故下以誠應之秦漢之君以術數治故下以詐應之人主臨制羣臣聽言受事錯皆以爲術數而不知聖人之道無二惟一以至誠而已唐太宗猶恥以權數接臣下而況扵三代之主乎【闕】

臣祖禹曰自唐天寶之亂兵革不息訖扵五代後周顯徳凡二百十有五年天下分裂爲八九生民糜爛扵兵周世宗以雄武之才在位六年南徵北伐以彊中國𨿽綱紀稍振而大功未成太祖受命削平僭亂然後海內爲一蓋天將啟太平之運以授聖人世宗徵伐之功實爲有宋開創之基也觀周顯徳以前治少而亂多然後知本朝百三十餘年中外晏安自三代以來未之有也可不兢兢業業以守之哉【闕】

臣祖禹曰古者至治之世麟鳳在郊藪龍防宮沼河出圖洛出書舜之時簫韶九成鳳凰來儀文王之興鸑鷟鳴扵岐山聖人在上則四靈爲畜所以謂之瑞也漢武帝幸雍祠五畤獲一角獸若麃然有司以爲麟武帝博謀羣臣而終軍上對宜因昭時令日攺定告元苴白茅扵江淮發嘉號扵營丘帝甚異之由是攺元爲元狩臣竊考元狩之間有淮南衡山之獄坐死者數萬人吏益慘急而法令察武帝方甘心快意結怨扵匈奴命衛靑霍去病等將兵連歲出徵匈奴亦數入爲冦扵是天下騷然倉庫空虛貧民流徙乃與公卿議白金及皮幣以奪商賈之利取諸侯之財吏民犯法者不可勝數扵是酷吏用事多至公卿而繡衣直指之使斬斷扵外當此之時生民如處扵鑪炭之上然則何以致天地之和气麟曷爲出哉昔魯哀公十四年西狩扵大野獲麟以爲不祥以賜虞人仲尼觀之曰麟也然後取之麟扵魯出非其時惟聖人識之故春秋書獲麟武帝得一角獸而有司謂之麟終軍因勸以攺元封禪甚矣羣臣之諛也後世言帝王窮兵黷武嚴刑峻法者必曰秦皇漢武蓋以始皇無道而武帝亦近似之矣考其行事豈獨武帝之過哉其臣諛佞以成之也孟子曰長君之惡其罪小逢君之惡其罪大漢之羣臣豈不然哉

範太史集卷二十七

欽定四庫全書

範太史集卷二十八

宋範祖禹撰翰林詞艸

賜翰林學士承防蘇軾乞郡不允詔【元祐六年七月二十二日】

省所札子奏近者四次上章乞除一郡至今未防指揮伏望早賜施行事具悉卿文學爲時宗工名譽爲國重器剛直之節足以消沮羣邪仁勇之謀足以折衝萬里召自藩守入長禁塗譬如猛虎之處山林祥麟之在郊藪豈惟獻納之益實有榮懷之光而書筵未開坐席不暖奏封屢上引疾力辭中外所觀進退豈易且用賢則如轉石非朕所聞玉音而有遐心亦卿之戒姑安厥位深體至懷所請宜不允

賜新除宣徽南院使檢校太傅依前太子太保致仕張方平辭免恩命不許詔【二十四日】

卿逮事仁宗蚤服近僚被遇先朝進司大政眷惟舊徳久謝塵紛加徽省之隆名示裏居之優寵矧安車就第嘗參置使之華今行馬在門尙有乞言之禮玆爲懋典毋或過辭所請宜不許

又不允詔

朕惟五帝憲老三王乞言尙齒之風逹扵天下尊賢之禮簡在王庭以卿防正服勞耄期稱道眷言夢寐想見儀刑領使內徽惟卿舊秩魯侯多祉以介於壽臧考父益恭尙勤於循走勉服休命毋爲固辭所請宜不允

西嶽開啟祈雨道塲靑詞【二十九日】

伏以自陜以西失時不雨旱苖將槁粒食且囏惟神嶽之配天主油云之防澤載馳使傳申飭祠宮只薦精誠仰祈休應俾三農之望歲無爽於西成庶八蠟之記方益欽於明祀

撫問資政殿學士知永興軍李淸臣口宣

卿早陪機政出守價藩時屬商秋宜綏吉履特加問賚以示眷懷今差入內內侍省內東頭供奉官張稹傳宣撫問兼賜卿茶一銀合想宜知悉

賜外任臣寮進奉坤成節功徳疏詔敕書

覽所進奉坤成節功徳疏一軸銀軸頭事具悉節紀誕辰慶均率土集眞乘之妙教演寶梵之洪音式將臣子之誠同罄人天之祝眷惟忠恪良用嘆嘉

賜太師文彥慱辭免溫溪心馬不允詔【八月五日】

省所奏伏防詔書溫溪心欲以馬一匹送與卿巳敕邊吏答賜所直其馬今以賜卿臣恐有異故常特啟新例伏望特寢巳行之命事具悉種獻誠屬我大老𨿽異康侯蕃庶晝日三接以彰裴度勲徳名聞四夷玆豈故常奚煩謙避所請宜不允

賜宰相呂大防辭免弟大臨除祕書省正字不允詔

省所札子奏伏覩敕命除弟大臨充祕書省正字弟巳兩次辭免未防開允緣臣冒居重位逺方傳聞必以臣私扵其親不能爲國求士伏望特許辭免事具悉古之賢相簡拔人才內不避親外不避怨心若權衡之設物無輕重之私此朕所望扵卿卿宜自任以此大臨學行之美士夫所稱進職書林非緣親授勿爲嫌避宜體眷懷所請宜不允

賜新除樞宻直學士提舉萬壽觀趙彥若辭免乞齊州一任不允詔【七日】

卿再世淳徳一時名臣以學行侍經帷以文章登翰苑比攬奏封之引咎聊從易地以示恩尙不遑寜力祈外補免冠席藳知卿省過之深加膝墜淵非朕遇臣之意往服成命毋爲固辭所請宜不允

賜交阯南平王李幹徳敕書

敕南平王幹徳省所差人進奉馴象五頭象鉤五柄裝象銅鐸連鐵索五副朱裝纒象藤五副事具悉卿世奉聲教鎭守封陲逺自海邦來修貢職載惟忠恪良用嘆嘉今特賜卿國信物等交付差來使副李延恩等具如別錄至可領也

賜外任臣僚進奉坤成節馬詔敕書

覽所進奉坤成節馬一匹事具悉誕彌紀節萬國傾心方貢在庭諸閒收駿眷言恭恪良用嘆嘉

召翰林學士範百祿入院口宣

卿學問淵博文章粹純訪對西淸復竚謀猶之益延登中禁還追典誥之風宜服寵嘉以副眷遇今差待詔秦訓就第召卿入院充學士想宜知悉

賜新除翰林學士兼侍讀範百祿辭免恩命不許詔

卿以學行陪經席以文章登禁林京邑劇繁已聞治效承明嚴近方竚嘉謀再入之榮公議惟允率由舊服奚以辭爲所請宜不許

不允詔

卿在英祖之時以直言奉大對當神考之世以正論居諌垣逮朕纂承參華侍從進陪經席入直禁林眷言浩穰之勞方竚論思之益只率舊職毋爲過辭所請宜不允

賜寶文閣直學士新除權知開封府李彥純辭免不允詔

卿出守全蜀有中和宣布之風入貳冡卿有銓綜公平之美眷言郡國之首實難尹正之才特擢老成庶從民譽往欽厥職毋費扵辭所請宜不允

賜新除天章閣待制守吏部侍郎趙君錫辭免不允詔

卿有潁封人之純孝可移扵君以正考父之滋恭不懈扵位禦史執法天官亞卿圖任實均服寵惟舊仍兼華扵延閣尙虛竚扵嘉謀其往欽承毋爲固避所請宜不允

就驛賜交州進奉人使朝辭禦筵口宣【十一日】

汝等來貢闕庭言歸藩服特賜賔筵之餞載嘉王事之勤示我惠慈慰爾行役今差入內內侍省東頭供奉官李稷臣賜汝等禦筵想宜知悉

賜夏國主生日禮物詔

詔夏國主世修藩職聿來防幣之儀日紀誕生乃眷忠誠之美爰加慶賜用示渥恩益介壽康永綏福祉今差供備庫副使安侖賜生日禮物具如別錄至可領也

賜夏國主中冬時服詔

詔夏國主眷彼西土世爲外臣述職以時旅庭有實方屬戒寒之爰頒旌禮之衣宜服寵嘉益懷忠恪今差內殿承制閤門祗候劉程賜中冬時服具如別錄至可領也

賜同樞宻院事韓忠彥生日詔【十二日】

惟乃顯考功格皇天篤生良臣翊我樞近用錫祉福以昭寵光今賜卿生日羊酒米麫等具如別錄至可領也醴泉觀感通等殿疎漏翻修奏告靑詞【十七日】

伏以瑤闕琳宮奉威神之來下震風淩雨宜棟宇之載嚴有司庀工揆日只事敢伸昭告庶妥明靈

賜新授龍圖閣學士知潁州蘇軾辭免賜銀不允詔【二十日】

省所札子奏辭免撰及書上淸儲祥宮碑賜銀一千兩不敢只受事具悉作宮於東降監在下克成先帝之事奉答皇天之休宜得宗工發揚鴻烈非卿文翰莫造精微過魏徴之九成兼世南之五絕勒之金石炳若日星爰有匪頒用昭眷奨義所當受禮無費辭所請宜不允賜中大夫新除試禦史中丞鄭雍辭免不允詔

朝有正色之士則精神足以折衝國有司直之臣則讒說不能殄行風憲之長綱紀所持必得淸忠乃稱骨鯁卿自居諫省卽以直聞今求其人莫若考實斷自朕志無以易卿表正羣司公論所屬勉思報稱無或過辭所請宜不允

賜張方平再辭免恩命不許詔

昔元老壯猷遂興周室四臣爲輔實定漢邦卿望重累朝名髙四海𨿽君子戒之在得而盛王未有遺年宜視輔臣之崇仍兼帝傅之重豈特鄕閭之寵乃惟邦國之光其勉欽承毋煩固避所請宜不許

又不允詔

祖宗之臣遺我後嗣朕宅丕後圖任舊人顧瞻在廷防或耆壽詢謀黃髮尙有望焉養桓榮扵辟廱𨿽存其禮延管寜扵東序莫致其人加使徽猷視儀近輔矧由舊服何足多辭所請宜不允

賜皇弟武成軍節度使祁國公偲生日禮物口宣

卿常棣聮華孟侯啟國當仲秋之令序紀彌月之嘉辰宜有匪頒用綏福祉

西嶽開啟謝雨道塲靑詞

伏以千里亢陽三農失望是用精意祈於有神山川出云休應如答槁苖復起比屋咸蘇只案眞科用伸美報仰慿靈貺尙有丰年

又朱表

闗輔之間旱暵爲虐焦勞西顧夙夜不寜神享其誠天降之澤勃然嘉谷粒此烝民庶修蠲潔之儀上答髙明之施

閏八月旦日景靈宮起居宣祖皇帝至神宗皇帝表

伏以少昊司秋歷官紀閏居王門而吿朔瞻原廟以寜神恭惟【某】諡號皇帝陟配在天詒謀垂世功光簡冊如日月之照臨慶佑基圗與乾坤而久大永惟感慕曷究名言

起居昭憲皇太后慈聖光獻皇后表

伏以歷正仲秋月更閏朔瞻閟宮之有侐侔厚地以無疆恭惟【某】諡號皇后徳並姜任功髙馬鄧流徽音扵億載返眞馭扵九霄時律䢐遷孝思永結

閏八月旦日諸陵起居仁宗英宗神宗表

伏以秋成萬物閏正四時履霜露而慘淒瞻原陵而感慕恭惟【某】諡號皇帝紹天立極流澤庇民蔵弓劍扵橋山防衣冠扵原廟寤言興念哀結增深

永昭陵起居慈聖光獻皇后表

伏以璇樞紀候適屬扵閏秋園寢寜神載更扵月朔恭惟【某】諡號皇后登翊二聖覆育羣生功冠古以無儔神在天而逾逺永言瞻慕彌切悃悰

閏八月望日景靈宮起居宣祖皇帝至神宗皇帝表

伏以天序後秋正四時而閏定月行在望想七廟之神防恭惟【某】諡號皇帝徳厚流光仁深澤逺天開千歲之統民畏百年之威對越如存孝思防極

起居昭憲皇后至慈聖光獻皇后表

伏以中秋歲閏瞻斗建扵兩辰先寢時思悵月行扵幾望恭惟【某】諡號皇后道光彤史訓紀東朝覩禕服以如存仰飈輪之益逺永懷慈範增結深誠

就驛賜於闐國進奉人進發禦筵口宣【閏八月十六日】

汝等逺服化風來修貢職眷言行役及此旋歸宴勞有加渥恩斯厚今差入內內侍省內侍髙班史平一賜汝等禦筵想宜知悉

賜宣徽南院使檢校司空充中太一宮使馮京再上表乞致仕不許仍斷來章詔

卿昔在先朝再登近弼讜言正論具載冊書久均逸扵侯藩宜協輔扵王室豈敢煩以官職蓋將備扵諮謀徳齒天下之逹尊愷悌神明之所勞矧卿年𨿽耆艾身則康彊宜體至懷難徇來請所請宜不許仍斷來章

不允詔

股肱舊臣與國同體耆老俊徳惟民所瞻尙賴謀猷俾朝朔望𨿽蚤知止足欲追老氏之訓言而尊禮壽祺庶及周家之忠厚勉畱輔朕毋或憚煩所請宜不允

賜馮京乞致仕不允詔【十七日】

省所札子奏陳乞致仕事具悉古之大夫有不得謝尊賢貴老三代所同惟我祖宗優禮耆哲著扵史冊前後相望卿以直道事君乃心王室是以先帝召自西蜀入長近樞逮朕纂承眷求舊徳從容經幄方覿儀形班扵羣公足以重國遽欲引去義所未安其體至懷勉綏厥位所請宜不允

賜張方平辭免恩命允詔

省所札子奏伏奉詔書以臣三上表辭免恩命不允仍斷來章竊以宣徽使爲待材用之宅臣旣退老多年今非復任用之人虛受無名伏望特垂降鑑庶扵朝廷大公之體粗有補扵涓埃事具悉朕夙寤思賢眷求耆徳徽猷置使循用舊章卿身退而志愈謙年髙而節彌厲以祁奚請老之久有衛武自儆之防力抗奏封深陳至意載嘉素守是用曲從足以惇厚邦風垂榮史牒益綏壽嘏庸副眷懷所請宜允

賜資政殿學士新除守吏部尙書王存赴闕詔【十九日】

卿夙陪機政丞轄中臺再易麾符蕃宣近服天官之長人望所同其趣造朝毋久虛位已除卿守吏部尙書詔書到日卿可依條交割公事訖乘遞馬疾速發來赴闕

賜馮京再乞致仕不允詔

老成之徳重扵典刑是以先王尊禮不聽其去卿自還朝闕才歷三時耆俊在廷中外所望遽欲謝事人其謂何卿𨿽至誠在朕未可體玆諄諭勿復有云所請宜不允

合祭天地詔

朕聞五帝不相沿樂三王不相襲禮世有損益因時制宜惟我祖宗嚴奉郊廟當遣官攝事皆考合扵前文惟奠玉親祠自裁成扵大禮每以三歲對越二儀咸秩百神大賚四海迄先帝元丰之末講方丘特祭之儀蓋將補一代之闕容振百王之墜典朕惟菲徳嗣守丕基列聖已行謹當遵奉先朝未舉懼不克堪是以昔歲仲冬竭誠大祀神只饗答祖考燕寜前詔有司再加集議猶欲資度諸儒之論稽參六藝之文然理旣不疑則事無可議斷自朕志協於僉言只率舊章永爲成式今後南郊合祭天地依元祐七年例施行仍罷禮部集官詳議賜溪峒知龍賜州彭允宗等進奉賀坤成節溪布敕書

覽所進奉賀坤成節溪布一十五疋事具悉汝世守遐域心在本朝爰屬壽辰逺修貢職永言恭順良用嘆嘉賜彭允宗等進奉賀端午節溪布敕書

省所進奉賀端午節溪布一十五疋事具悉汝地居邊陲世服聲教時屬盛炎之月逺輸任土之儀言念忠勤不防嘉奬

趙州賜大遼賀坤成節大使茶藥詔

卿只役使華防朝慶節眷言勤瘁特有匪頒宜體渥恩無憚煩暑今差入內內侍省內東頭供奉官江洙往趙州賜卿茶藥具如別錄至可領也

趙州賜大遼賀坤成節副使茶藥詔

卿介紹展儀星言在道時方畏暑行靡憚勞並有恩頒用彰眷遇今差入內內侍省內東頭供奉官江洙往趙州賜卿茶藥具如別錄至可領也

趙州賜大遼賀坤成節使副茶藥口宣

卿等逺奉鄰歡來修慶禮適當炎燠言念勤勞頒賚惟優眷恩斯厚今差入內內侍省內東頭供奉官江洙賜卿等茶藥想宜知悉

賜尙書左丞梁燾乞退不許批答

輔弼之臣與國同體進退之際海內所瞻卿正色直言歷踐臺省沈謀逺慮乃心朝廷是以擢自禁嚴入陪廟論曾未期歲方觀猷爲乃以宿疢時作抗章去位此非吾所望也所請宜不許

不允批答

昔舜有五臣而天下治周有十亂同心同徳朕日勤典學上嘉先王惟股肱之臣共圗庶政虞周之盛蓋有望焉卿服在近僚進陪輔朕歷日未久遽以疾辭夫心平气和何恙不已姑安厥位無或多雲所請宜不允

賜梁燾乞退不允批答口宣

卿丞轄中臺輔政未久乃以疾吿形扵奏封尙當勉畱以副眷倚今差入內內侍省內東頭供奉官王綬賜卿乞退不允批答想宜知悉

賜梁燾第二表乞退不允斷來章批答

昔汲黯多病臥治淮陽魏徵久疾參議朝政朕以漢武帝之待汲黯不如唐太宗之用魏徵卿𨿽足疾未宜云也所請宜不允仍斷來章

不許批答

詩曰無競維人四方其訓之今闕政猶多恊气未應民力凋敝羌戎不庭方與眾賢共圗至治而卿引疾求去豈其時乎所請宜不許

賜梁燾第三表乞退不允斷來章批答口宣

卿疊抗封章懇辭機政難徇來請宜體至懷方賜告休竚聞藥喜今差入內內侍省內東頭供奉官李永言賜卿乞外郡不允斷來章批答想宜知悉

賜梁燾乞除東北一郡不許詔

省所札子奏實以素有足疾比來發動殊甚𨿽漸獲安愈而未能趨拜乞除授東北一郡事具悉人君勞扵求賢佚扵任人進之惟艱則退之豈易朕嘉與疑丞輔弼若昔大猷方將恭巳以仰成豈可引身而亟去姑務安養體玆至懷所請宜不許

不允詔

卿廸簡在庭圗任共政𨿽難進易退乃事君之常而有始無終亦用賢之戒矧遄聞損疾之喜加有賜告之優其康乃心以輔予治所請宜不允

範太史集卷二十八

欽定四庫全書

範太史集卷二十九

宋範祖禹撰翰林詞艸

中太一宮眞室殿開啟謝晴道塲靑詞【八年五月二十日】

伏以中春以來常雨爲沴是用精禱夙夜不寧山川收云日月舒照農殖嘉谷尙有西成惟神之休敢不昭報

又朱表

積雨累月下民其咨仰祈皇穹萬物父母側身思咎震懼靡寧惟神降鑑在玆旻閔有眾時暘來應陰沴廓消只案眞科上答靈貺

後苑華景亭開建謝晴齋文

伏以苦雨數來嘉生不殖仰祈妙覺廻鑑精誠大明顯融六合淸霽防修法防昭報慈防

賜資政殿學士知定州許將知眞定府李淸臣夏藥口宣

卿鎭臨邊閫宣布藩條適當憚暑之辰宜愼頤生之理特頒良劑用示眷懷今差入內內侍省內侍殿頭黃彥賜卿夏藥兼傳宣撫問想宜知悉

賜新除龍圖閣直學士權知開封錢勰辭免不許詔

開封郡國之首四方所則尹正之任蓋難其才卿治行尢異見於巳試吏畏民愛於今稱之是以輟自地官再領天邑進職內閣增華近班實允師言大從民譽借卿之重毋或憚勤所請宜不許

不允詔

仲尼有言觀過知仁卿昔尹京邑期於刑措今玆新命蓋多前功宜體眷懷往只舊職矧卿政事文學當及孔門必不使趙張三王專美漢世也所請宜不允

賜新除守戶部侍郎範育辭免不允詔

邦國大計本於地官卿貳之聫實難其選以卿分閫於外扞邊有勞以治軍旅之餘而當金穀之問足以優裕副玆簡求毋爲過辭勉服成命所請宜不允

除皇弟偲制

寶玉展親愛莫先於兄弟車服彰徳命用錫於公侯朕稽古昔之大猷奉祖宗之成憲推恩同气孚號在廷皇弟武成軍節度使檢校太尉祁國公偲稟慶仙源承華寶蕚孝悌得於天性聰哲見於夙成均愛東朝方勝衣而趨拜請肄外傳已敬業而樂羣是用仍秩上公視儀三事以重本支之勢俾兼將相之榮因右輔之節旄加爰田之井賦於戲親之欲貴𨿽有國之舊章位不期驕乃先王之明訓爾其務學時敏作徳日休知稼穡之艱難永思克儉守富貴於長久自牧以謙尙有令聞對玆嘉命可特授依前檢校太尉開府儀同三司祁國公充武成軍節度使加食邑實封

賜龍圖閣直學士知成都府蔡京乞移東北一郡不允詔

朕惟祖宗以來視逺如邇全蜀之寄尢難其人自非望實兼允不以輕授卿服在侍從一紀於玆邦畿浩穰邊閫要重巳試之效眾庶所知是以輟自闗中付之劍外期年報政西土用寧何疑上書求易便郡昔文翁以循吏之教爲學者師王襄有中和之詩稱盛徳事治迹可想流風尙存勉企前哲寛予西顧益務綏靖以副眷懷所請宜不允

賜皇弟偲辭免防命不許批答

卿席慶先朝啟封北國就傅之始好學有聞視秩公臺作藩帝室惟益勤於成徳以茂對於嘉休往卽欽承勿爲固避所請宜不許

不允批答

朕褒崇天屬屏翰皇家因使閫之旌麾加輔臣之印綬匪予私愛乃國舊章延告誕敷師言允穆往只成命毋或固辭所請宜不允

賜皇弟偲辭免防命不允批答口宣

寵加懿戚位列宰司玆爲至公靡有虛授朕命不易其往欽哉今差入內內侍省西頭供奉官李祁賜卿辭免防命不允批答想宜知悉

撫問成都府利州路臣寮口宣

卿汝等逖矣西土簡在朕心眷言官師宣力夙夜特加勞問以慰忠勤今差東頭供奉官趙某傳宣撫問想宜知悉

賜皇弟偲上第二表辭免恩命不許批答

昔周之子孫並建蕃屏實由任姒之教以致成康之隆今吾端處宸闈共熙庶政覩先帝之防子從諸兄而雁行是惟宗廟之靈國家之福也褒陞之典何足多辭所請宜不許

不允批答

諸侯制節故髙而不危君子勞謙故卑以自牧𨿽再命而傴深嘉爾誠而懷徳惟寧實爲予輔序進以位夫復何辭所請宜不允

賜皇弟偲第二表辭免防命不允批答口宣

王者愼用名器不以假人選建親賢固無幸位宜膺懋寵勿復來辭今差入內內侍省東頭供奉官鄭居簡賜卿辭免防命不允斷來章批答想宜知悉

賜捧日天武四廂都指揮使沂州團練使充熙河蘭岷路馬步軍副都總管王文郁進奉賀南郊禮畢馬敕書

朕躬執圭幣只見神只百禮備成萬方來賀眷予禦侮之任爰有修貢之儀言念恪勤不防嘉嘆

賜端明殿學士兼翰林侍讀學士守禮部尙書蘇軾乞越州不允詔

昔汲黯願拾遺補過漢武帝終出之淮陽魏徴每犯顏諫爭唐太宗不使之一日離左右後世視武帝太宗之得失豈不相逺哉卿望髙一時名滿四海正直之節冠於本朝方以道學輔朕不逮乃亟欲引去玆所未諭也所請宜不允

賜觀文殿大學士知潁昌府範純仁茶藥口宣

卿夙秉國均久勞藩服特馳使指往諭詔音宜有寵頒用昭眷禮今差入內內侍省內東頭供奉官勾當禦藥院李倬賜卿詔書銀合茶藥兼傳宣撫問想宜知悉賜端明殿學士兼翰林侍讀學士守禮部尙書蘇軾乞攺知越州不允詔

昔齊之臣有黔夫者使守徐州則燕人祭北門趙人祭西門齊王寶之重於照乘之珠楚之臣有左史倚相者能道訓典以朝夕獻善敗於君使無防先王之業楚王寶之重於白珩夫以區區齊楚猶以賢臣爲寶豈朕獨無其人哉卿侍經席日陳法戒眷吾北圉𨿽無一日之虞而中山巨屏實難其帥借卿之重姑輟以行𨿽失倚相於中庶得黔夫於外以越爲請非朕所望也所請宜不允

賜尙書左僕射呂大防生日詔

崧嶽降神傅巖肖象爲時柱石秉國鈞衡土王在辰門弧紀慶特加頒賚以介壽祺今賜卿生日羊酒米麫等具如別錄至可領也

賜尙書左僕射呂大防生日禮物口宣

卿論道冡司代天眞宰間於二社式是百僚稟昴宿之元精應臺階之上象用錫爾祉俾壽而臧今差卿男右宣義郎景山賜卿生日禮物想宜知悉

賜皇弟大寧郡王佖生日禮物口宣

履武發祥復記初生之旦展親備物莫先同气之恩往致壽昌宜膺寵數今差入內內侍省東頭供奉官勾當禦藥院李倬賜卿生日禮物想宜知悉

賜皇叔徐王顥生日禮物口宣

叔父秉徳佑我邦家大路啟封眷親賢之莫二左弧紀慶宜福祿之無疆臨遣使華往綏眉壽今差翰林學士左朝請郎知制誥兼侍講國史院修撰兼知院事兼修國史範百祿賜卿生日禮物想宜知悉

西京無畏三藏開啟祈晴齋文【六月】

伏以苦雨累月積潦害田麰麥不登巳失三農之望禾稼旣病將謂艱食之憂寤寐永嘆穰祈未弭載馳使傳逺卽靈祠只建淸塲薫修淨供覬時暘之協應俾陰沴之廓消尙有西成以蘇羣品

除範純仁制

朕嗣宅丕後若昔大猷勞於求賢職在論相眷言舊徳還涖宰司乃頒命書播告在位觀文殿大學士太中大夫髙平郡開國公範純仁秉心直諒履道坦夷寛閎出於天資忠義本於家學始終一節出入四朝向觧鈞衡久臨藩屏介圭修覲喜見儀刑公衮言歸益隆體貌是用延登右弼仰應中臺寵進文堦增陪井賦於戲髙宗恭黙思道得傅說以代言康王垂拱仰成有畢公之正色惟賢能俊傑盡其用則陰陽寒暑得其和外鎭四夷內附百姓非至公不能成庶務非一徳無以底丕平其殫乃心無替朕命可特授通議大夫守尙書右僕射兼中書侍郎加食邑實封

賜新除尙書右僕射範純仁三上札子詔

宰相代天理物坐而論道安危治亂系於其人斷自予衷圖任舊徳深謀逺慮將倚老成蚤衰多疾亦惟常理勉起就位毋或過辭所請宜不允

賜新除尙書右僕射範純仁三上札子辭免不允詔

卿夙以人望嘗居宰司今玆還朝復踐舊位朕嘉與良弼共圖康功勉紓賢猷以輔予治尙體注意勿爲費辭所請宜不允

賜新除尙書右僕射範純仁上第二表辭免防命不許斷來章批答

昔周召之相成王實爲左右平勃之輔文帝系其安危若防大川必得舟楫若作巨室必勤垣墉卿名譽之隆洽聞逺邇謀猷之益夙罄忠嘉同寅協恭屬在耆徳成命不易無勞執謙所請宜不許仍斷來章

不允詔

人主之職在於任相宰相之職在於擇人權衡無私故不可欺以輕重冰鏡至靜故不能防以妍媸朕夙寤晨興學於古訓思得賢佐同底丕平以卿老成復畀大任其佑乃辟無事於辭所請宜不允

賜新除尙書右僕射範純仁辭免防命第二表不允斷來章批答口宣

卿鼎槐舊徳柱石時才已頒渙恩誕告中外往欽厥職毋復固辭今差入內內侍省東頭供奉官李永言賜卿辭免恩命不允斷來章批答想宜知悉

白溝驛賜大遼賀坤成節人使禦筵兼傳宣撫問口宣

卿等肅將瑞節來慶壽辰方暑在塗入疆授館特先迎勞當體眷恩今差某官賜卿等禦筵兼傳宣撫問想宜知悉

雄州撫問大遼賀坤成節人使口宣

卿等載馳使隰首次邊藩䢐暑在辰嚴程趣駕特伸勞問以示眷懷今差入內內侍省內侍殿頭秦肅之傳宣撫問想宜知悉

趙州賜大遼賀坤成節使副茶藥口宣

卿等逺奉鄰歡來修慶禮適當炎燠言念勤勞頒賚惟優眷恩斯厚今差入內內侍省內東頭供奉官江洙賜卿等茶藥想宜知悉

就驛賜大遼賀坤成節人使銀鈔鑼唾盂等口宣

卿等跋歷畏途憩休賔館飾精金之用器制文錦之寢衣以慰勤勞式昭寵渥今差入內內侍省內侍殿頭裴絢賜卿等銀鈔鑼唾盂盂子錦被褥等想宜知悉

賜大遼賀坤成節使副生餼口宣

卿等命圭申信慶幣講歡式將館粲之儀往致饔牢之餽以紓勤勩宜佩寵私今差入內內侍省內侍殿頭馮說賜卿等生餼想宜知悉

玉津園使大遼賀坤成節人使射弓例物口宣

卿等圭璋修聘旣已展儀弓矢延賔亦將觀徳宜有珍華之錫用旌審固之能今差入內內侍省內侍殿頭王端賜卿等弓箭例物兼差殿前副都指揮使武康軍節度使劉昌祚伴射想宜知悉

賜泰寧軍節度觀察畱後李珣以下罷散坤成節道塲香酒果口宣

卿等共修法供仰祝壽祺以迄告成無防嘉善特伸寵賚用示眷私今差內侍省內侍殿頭王道賜卿等香酒果想宜知悉

賜馬步軍都指揮使以下罷散坤成節道塲香酒果口宣

卿等帥乘協恭人天修供祝南山之永壽集西竺之勝因乃眷忠勤爰加慶賜今差內侍省內侍黃門王備賜卿等香酒果想宜知悉

賜皇伯祖彰化軍節度使判大宗正事宗晟以下罷散坤成節道塲香酒果口宣

卿等惟予懿親與國同體修等慈之妙供祝難老於誕辰嘉此告成均其慶賜今差內侍省內侍髙品陳溫之賜卿等香酒果想宜知悉

賜知太原府韓縝進奉坤成節金酒器並馬詔

覽所進奉坤成節金酒器一副馬六匹事具悉載誕紀辰於蕃致貢心馳魏闕禮奉壽觴器陳三品之金馬備六閒之駿眷言誠悃良用嘆嘉

賜外任臣寮進奉坤成節功徳疏勅書

省所進奉坤成節功徳疏一軸銀軸頭事具悉誕彌紀節遐邇獻誠眷惟臣工心在王室集人天之徳善祝海嶽之壽祺載省忠勤良深嘉嘆

賜外任文武臣寮進奉坤成節馬勅書

覽所進奉坤成節馬一匹事具悉載誕紀辰眷多方之來慶右牽修貢充上乘以思臧言念恪勤不防嘉嘆賜五臺山十寺僧正省奇等奬諭勅書

勅五臺山十寺僧正省奇等覽所進奉坤成節功徳疏等事具悉節紀誕彌慶均漙率眷名山之寶剎祝萬壽於華封言念精勤不防嘉嘆今賜省奇等紫僧衣一對絹二十疋故玆奨諭想宜知悉

後苑華景亭開啟祈晴道塲齋文【二十八日】

伏以孟秋之月苦雨數來農失丰登民興咨怨仰憑覺力祗建淸塲庶竭精誠遄防嘉應時暘來若年谷順成賜徐王罷散坤成節道塲香酒果口宣

卿親賢莫二忠孝實兼祝萬壽於慈闈集百祥於法防特加頒賚以答精勤今差內侍省內侍髙班黃昪賜卿香酒果想宜知悉

範太史集卷二十九

欽定四庫全書

範太史集卷三十

宋範祖禹撰翰林詞艸

班荊館賜大遼賀坤成節人使回程禦筵口宣

卿等使華復命郊館畱行臨遣近臣特伸飲餞勿辭旣醉用副眷懷今差內侍省內西頭供奉官董溫之賜卿等禦筵想宜知悉

班荊館賜大遼賀坤成節人使回程酒果口宣

卿等徒馭旋歸山川悠緬抗旃首路柅轄頒恩加錫芳甘式昭勤厚今差內侍省內侍殿頭王祺賜卿等酒果想宜知悉

相州賜大遼賀坤成節人使回程禦筵口宣

卿等壽辰展慶瑞節言歸聊息駕於近藩因肆筵於華館式頒燕衎益示恩榮今差內侍省內侍殿頭梁惇賜卿等禦筵想宜知悉

賜資政殿學士守吏部尙書胡宗愈乞知揚州不允詔

卿昔在先朝素推骾直廼者輔政未幾懇請守藩西蜀宣布流聞甚美以卿舊徳宜在朝廷入長天官民望攸屬夫賢人進退系國重輕而以私卹遽求外補春秋之義不以家事辭王事姑安厥位以副眷懷所請宜不允賜觀文殿大學士集禧觀使蘇頌乞致仕不許詔

祖宗以來貴徳尙齒鼎槐之老莫不眷畱班於大廷表儀百辟卿向由省轄進涖宰司深執勞謙懇求去位置使祠館勉徇雅懷巳退處於丘園尙何殊於田裏矧卿筋力克壯聰明不衰中外所瞻足以重國體玆至意無或費辭所請宜不許

不允詔

古者三公在朝三老在學或坐而論道或就而咨謀身𨿽佚休不離王室降及後世則異於斯以蟬蛻軒冕爲髙以屣遺祿位爲潔卿多識前世之載雅意本朝之隆君臣之交禮義相與乞身之請姑務少安所請宜不允賜龍圖閣學士知瀛州曽布乞揚州不允詔

卿昔在先朝服休侍從宣力中外靡憚勤勞南臨長沙實濟師役西控靑海以威羌戎眷言老成付以北道疆場無事使傳相望緩帯雅歌足以綏靖忽攬封奏欲求便藩尙當勉畱以副寄委所請宜不允

賜宰相呂大防上札子乞罷不允詔

省所札子奏重任久次今玆譴戒所加殆緣臣致伏望獨罷事具悉朕恭聞仁宗皇帝因讀前史嘗諭侍臣漢以災異策免三公莫若罪已以答天眚皇祖有訓禹湯格言朕承宗祧敢不只服卿位上宰歷年於玆乃以譴戒之來獨祈罷免移過於下非予所聞勉思消復之宜毋重朕之不徳所請宜不允

賜宰相呂大防等爲雨水乞降黜不允詔

省所札子奏伏見雨水過常害及民物皆由充位無補致此災譴伏望特賜降黜事具悉常雨爲災歷時不已𨿽竭精禱未防神休陰陽失和眾庶被害側席思咎殆天儆予實賴左右輔臣交修不逮卿等躬任燮理志同憂勞𨿽引責抗章義深懇惻而遽請避位予何倚毗惟先格王飭已正事不聞歸罪股肱大臣當體至懷共圖救政所請宜不允

賜蘇頌第二表乞致仕不許詔

昔衛武耋老猶聞箴儆之言方叔壯猷實繄顯允之徳卿巳謙避宰席退領祠宮以時造朝精力未艾黃髮在位重於典刑𨿽嘉知止之風且異尙賢之意勉綏厥服以副眷懷所請宜不許

不允詔

輔弼之任體貌所隆進退之宜輕重攸系卿亮采三事施勤四方圖任舊人久勞於共政賔禮故老尙賴於咨謀而累抗封章願還印紱於卿爲美非朕所安所請宜不允

賜資政殿學士許將免知揚州乞便鄕一郡不許詔

卿自仁皇之末首冠多士宣力中外服在近僚向觧機務出分邊寄及此歸戍攺藩東南而累抗奏封懇祈鄕郡過家上冢𨿽懷桑梓之至情憂國防私宜體朝廷之重委往卽乃治無或故辭所請宜不許

不允詔

昔申伯於蕃用寧周室貢禹懷土終老漢廷蓋邦家惟欲得賢則人臣豈可自便卿入位丞轄出總戎麾身𨿽侯方心在王室而近辭淮海逺請甌閩求之故常未有此比只服成命以副眷懷所請宜不允

賜皇叔徐王辭免乘檐子至下馬處不允詔

省所札子奏許乘檐子至下馬處伏望特賜免罷事具悉叔父秉徳位冠宗藩入侍慈闈宜有優禮惟予衝人方以孝愛順天下其敢弗欽肩輿造朝矧有故事深執謙退當體眷懷所請宜不允

大相國寺大殿上開啟謝晴道塲齋文【八月】

伏以常雨爲沴下民其咨只竭精誠仰祈妙覺天地斂气山川收云淸風時興白日顯照爰修法防庶答慈恩

上淸儲祥宮開啟謝晴道塲靑詞

伏以常雨爲災歷時不已肅將誠懇仰叩淸虛陰沴廓消離明廻照顧惟南畝尙有西成只案眞科用昭靈貺

又朱表

廼以霖雨害及下民夙夜不寧永思愆咎輙瀝誠懇仰吁穹旻惟神降休時暘協應顧玆寡昧曷動髙明只建淸塲上答鴻施

故贈開府儀同三司駙馬都尉李瑋堂祭文【十五日】

惟靈章懿近屬仁祖副車王姬築館蚤膺選尙寵榮福祿累紀於玆旌節在門以侯就第奄終壽考深用防傷特設奠筵庶昭恩禮尙饗

又下事祭文

惟靈外戚藩侯奉車帝壻四朝寵遇遂擁節旄康寧考終奄及襄事褒贈之典視秩三公侑以奠觴慰玆幽穸尙饗

又舉靈前一夕祭文

惟靈位爲戚藩居列主第富貴壽考哀榮始終訃音初聞趣駕臨奠葬期奄至遣使防防旣啟菆塗將及祖載侑以肴醴慰玆營魂尙饗

太廟逐室各津漏及滴濕神帳奏告僖祖皇帝等祝文

伏以寢廟有嚴威神所宅歳時旣久風雨寖隳攸司庀工揆日只事敢不防告用昭孝誠尙饗

賜資政殿學士新除守戶部尙書李淸臣茶藥口宣

卿夙贊鈞衡久臨蕃屏已趨召節入長地官行渉暑塗宜綏福履特加問賚當體眷懷今差入內內侍省內東頭供奉官徐湜賜卿茶藥兼傳宣撫問想宜知悉內外神廟開啟消災祈福道塲祝文【二十三日】

伏以崇慶至仁溥天共戴勤勞成疚治療未平徧欵靈祠仰祈休應所冀祓除災疾降集福祥永庇羣生益隆萬壽尙饗

五嶽開啟消災祈福道塲靑詞

伏以天祚有徳神享至誠太皇太后保佑眇躬焦勞庶政偶嬰疢疾未底和平是以夙夜靡遑齋明歷禱惟神望於秩典庇此生民其克相於慈闈永綏安於壽祉太皇太后服藥消災祈福金籙道塲靑詞

臣夙以眇躬嗣膺大統實賴太皇太后保育衝菲扶持囏危歷年於玆其徳惟一至靜能久大公無私天地之所鑑知華夷之所愛戴焦勞遘疾治療未平臣冰淵戰兢夙夜憂栗是用載涓祕殿申敕輔臣案金籙之眞科祈琁穹之寶命伏冀三淸教父眾聖天宗敷佑宋邦介福文母勿藥有喜獲濟於屯災無疆惟休永綏於壽祉

又朱表

上帝景命旣申鍚於宋邦衝人眇躬實仰賴於文母自總臨於庶政惟思濟於羣生無毫髮之私神天所鑑有惻怛之愛億兆歸心久積憂勤屬嬰疢疾臣夕惕惟厲啟處不遑是用請命皇穹呼窮元父仰惟福善助順棐忱益謙拯其囏厄之虞降以康寧之吉

太皇太后服藥奏告天地宗廟社稷祝文

伏以太皇太后擁佑眇躬敉寧方夏勤勞遘疾治療未瘳心之憂危靡所底告謹擇良日請命大神伏惟昭鑑精衷曲垂靈貺庶有感格以速和平尙饗【皇地只云請命大只宗廟云請命宗祊社稷云請命於神】

故贈永嘉郡夫人王氏堂祭文【二十八日】

惟靈服在內庭奉循法度祗勤夙夜靡有愆違遽殞厥身乃加追命將殯之夕送以奠觴尙饗

又墳所祭文

惟靈序職宮闈其儀令淑生有禮秩沒有恩榮遣奠菆塗致我誠惻尙饗

延福宮穆淸殿開啟上祝太皇太后消災集福道塲朱表【九月】

上神孚佑降監孔昭洪造何言至誠必應顧惟眇質獲奉丕基仰繄崇慶之仁大庇羣生之命偶乖和豫實自勤勞是以惕厲薰心齋明滌慮告防淨宇薦信穹旻延集福祥祓除譴咎所冀勿藥有喜遄底康寧無疆惟休永膺壽考

賜諸道州府告諭敕書

敕眞定府官吏軍員將校僧道百姓等上天降災九月三日大行太皇太后奄棄四海道揚遺命顧念眇躬摧毀荒迷未知所濟咨爾有眾務安厥常以副朕哀諭之意故玆告諭想宜知悉

崇慶宮開啟大行太皇太后初七水陸道塲齋文【八日】

伏以功被寰區登眞不返法周沙界應供無邊式陳哀薦之誠大啟等慈之防冀慿妙界仰奉靈防

皇帝爲大行太皇太后成服祭告祝文

昊天降凶四海防妣攀號防極至痛無文初被縗麻式陳哀薦以今日成服不敢不告尙饗

賜文武百僚請聽政第一表不允批答【九日】

旻天降禍大行太皇太后奄棄萬方朕以眇末之身嬛嬛在疚充窮永慕未知攸爲而公卿大夫遽以聽事爲請夫三年之喪方處苫廬未易縗服乃欲臨便坐見羣臣其可得乎所請宜不允

賜文武百僚第三表請聽政不允批答【十二日】

朕遭家不造早失先帝實賴太皇太后保佑眇躬勤勞囏難於玆九載大徳未報奄及升遐悼心失圖銜卹在疚卿等乃廹以遺誥奪其哀情𨿽一日萬幾理難久曠而終天至痛力未能勝毋遽執於權宜庶獲專於喪紀所請宜不允

大行太皇太后二七於崇慶宮設九幽醮靑詞【十五日】

伏以慈顏永隔飇馭不畱欲報之勤追攀防極載嚴禁宇只建淸塲覬慿眞聖之靈上濟仙逰之路願回昭鑑深諒精誠

賜文武百僚請聽政第五表不允批答

昔髙宗三祀亮陰不言滕文五月未有命戒朕自嬰荼苦方此逾旬哀疚在心縗麻在體欲言國政所未忍也而況三事大夫服勞夙夜百司庶尹率由典常官不易方朝無廢事當少伸朕志毋奪喪焉所請宜不允

太皇太后山陵務從節儉詔

朕恭以大行太皇太后保祖宗之基命定社稷之永圖徳參二儀功冠千古憂民慘怛如肌體之有傷克已公淸無絲毫之自奉今普天喪恃四海同哀𨿽築陵髙於泰山備禮殫於萬物顧無以報亦未爲多惟遵奉於訓言益光昭於儉徳以對在天之盛烈以揚愛物之遺仁緣山陵非久修奉深慮有司過有煩勞枉費人力不能仰承遺誥務遵儉省之意其令尙書戶部斟酌轉移應副毋得寛剩計置除京西路轉運司自合供辦其諸道非特降毋得妄有進助咨爾中外當體朕懷

大行太皇太后殿菆祭告祝文【二十一日】

伏以音容永隔服禦如存筮協從日月流速爰依正寢只設菆宮光靈在天攀號防極尙饗

賜文武百僚請聽政第七表俟終易月之制批答

朕惟先王制禮稱情立文君子居喪與易寧戚以日易月斷防從權祖宗以來亦未遑攺朕外遵遺訓內服通喪𨿽三年不言仰企前哲而公除聽政抑有舊章卿等疊抗奏封備殫懇欵朕承宗廟之重所不得辭彊抑至情興言摧切宜勉從來請俟終易月之制委有司定日施行

崇慶宮開啟大行太皇太后三七水陸道塲齋文【二十二日】

伏以眞馭不畱慈顏永逺仰慿覺力追奉靈防祗祓禁塗大陳法防庶集無邊之福用資不測之神

大行太皇太后大祥祭告祝文【二十七日】

創鉅難任終天永痛祥除奄及易月有期瞻慕幾筵式陳哀薦尙饗

十月朔資薦大行太皇太后於福聖禪院作水陸道塲齋文

伏以仙防永逺日禦遄流履霜露以增哀想音容之如在仰慿妙覺祗薦眞靈恭卽仁祠大陳法防庶緣勝果用助遐升

皇帝逹大行太皇太后與大遼皇帝遺畱書

十月一日侄孫大宋皇帝謹致書於叔祖大遼聖文神武全功大略聰仁睿孝天佑皇帝【闕下】閔凶如昨茶苦至深奉慈幄之遺言逹寶鄰之永信特馳使介往致物儀今差龍圖閣直學士左朝散大夫土防軍河東縣開國子食邑五百戶賜紫金魚袋呂陶西京左藏庫使兼閤門通事舍人上騎都尉太原縣開國伯食邑七百戶郝惟立充大行太皇太后遺畱禮信使副其禮物具諸別幅專奉書不次謹白

大行太皇太后遺賜南平王李幹徳衣物示諭敕書

敕南平王幹徳昊天不弔崇慶上賓廼眷海邦世修藩職奉諱之日銜卹所均申錫遺恩仰承先防益肩忠順庸副誠懷今大行太皇太后遺賜卿對衣金腰帯銀絹鞍轡馬等具如別錄至可領也

賜夏國主告諭遺畱詔

詔夏國主上天降禍大行太皇太后奄棄宮朝爾自纉世邦早膺恩卹𨿽畫疆保塞久未訖於溝封然悔過上章比已馳於使介仰承慈防終軫嗣藩緬惟奉諱之辰同切摧情之慕今差供備庫使曹譜賫賜大行太皇太后遺畱銀絹具如別錄至可領也

皇帝賀大遼皇帝正旦書

正月一日侄孫大宋皇帝謹致書於叔祖大遼聖文神武全功大略聰仁睿孝天佑皇帝【闕下】歳歷更端方春陽之發育鄰邦繼好宜壽祉之綏將善頌所深名言曷旣今差左朝散大夫守祕書少監上防軍河東縣開國男食邑三百戶賜紫金魚袋呂希績供備庫使上騎都尉贊皇縣開國男食邑三百戶李昌世充正旦國信使副有少禮物具諸別幅專奉書陳賀不次謹白

賜文武百僚請禦正殿第二表不允批答

朕嗣位以來仰恃崇慶同禦便殿端拱防成不圖閔凶遽失慈訓哀慕恍惚謦欬如存廹於羣言勉力聽政𨿽終易月之制方執三年之喪前臨正朝實所未忍興念及此心焉若摧所請宜不允

賜文武百僚請禦正殿第四表不允批答

昔我仁祖神考追孝二後感格天地通於神明垂裕後昆永錫厥類朕庶幾程式率而行之執喪致哀圖報防極卿等𨿽志在家國其亦以禮愛君俾予一人無忝祖考所請宜不允

範太史集卷三十

欽定四庫全書

範太史集卷三十一

宋範祖禹撰

翰林詞艸

崇慶宮開啟資薦大行太皇太后道塲盡七齋文【二十一日】

伏以坤儀永謝日禦遄流追防極之深防修等慈之妙教禁塗載辟法防無遮庶慿十力之勝因上濟九天之仙路謹言

三陵上宮並諸後位及諸王等神臺值霖雨埿皮脫落下手添修奏告帝後表文

伏以神靈所宅陵寢載嚴風雨侵尋塗丹剝落將加完餙防敢輒興爰擇吉辰是用防告

大行太皇太后山陵封山斬艸動土興功祭告五帝祝文【二十六日】

恭以大行太皇太后臨朝九年嘉靖四海昊天不弔厭代登遐山陵有期龜防獻兆爰得吉穴祔於厚陵鳩工使徒將集大事練此時日肇興土功惟神之休降佑在下安固眞宅億萬斯年與宋無極敢用防告尙饗大行太皇太后山陵封山斬艸奏告諸陵帝後表

伏以先後在天崇邱卜壤練此吉日作於新宮乃興工徒將啟兆域防告陵寢用嚴威神謹差右朝散郎臣邢端奉表奏告以聞

故魏王鄧國蔡國公主墳斬艸破地祭告五方帝並后土等神祝文

伏以先後山陵帝子從祔考卜幽宅圖惟永寧托神之休是用防告尙饗

皇帝禦正殿祭吿大行太皇太后文【十一月】

伏以日月遄流慈顏永逺夙夜哀慕不敢遑寧羣臣抗言統業至重已卽便坐躬攬萬幾當臨正朝時見百辟勉從眾論增愴五情臣以今月二日禦正殿不敢不告尙饗

賜資政殿學士新除知大名府許將辭免不允詔

朕以全魏別都國之巨屏大河決溢烝民流離慘怛於心哀此鰥寡思用舊徳往拊一方以卿歷典藩垣夙陪機政特輟東南之寄庶無朔易之憂當體眷懷勿爲遜避所請宜不允

撫問涇原路臣僚口宣

卿汝等宣力塞垣服勞王事履玆寒律簡在予衷存問有加眷恩斯厚今差東頭供奉官曹允則傳宣撫問想宜知悉

諸路走馬赴闕奏覆回傳宣撫問本路臣寮口宣

卿汝等爲國蕃宣自公夙夜眷言外服簡在予衷存問有加恩勤斯至今差西頭供奉官張彥孫傳宣撫問想宜知悉

賜樞宻直學士簽書樞宻院事劉奉世辭免生日生餼不允詔

輔翼之臣禮有慶賜玆爲故事不可一日而廢也朕方銜卹而有司舉典夫何足辭所請宜不允

白溝驛賜大遼賀興龍節人使禦筵口宣

卿等載馳原隰適及溝封眷言行李之勤方屬祁寒之爰加郊勞以示寵私今差某官某賜卿等禦筵兼傳宣撫問想宜知悉

趙州賜大遼賀興龍節大使茶藥詔

皇華將命瑞節在途加異品之榮頒慰祁寒之行役式昭眷寵以助保綏今差入內內侍省內侍殿頭楊珪往趙州賜卿茶藥具如別錄至可領也

趙州賜大遼賀興龍節副使茶藥詔

上介展儀命圭申信眷風霜之嚴洌頒荈劑之珍良慰乃勤勞體予防渥今差入內內侍省內侍殿頭楊珪往趙州賜卿茶藥具如別錄至可領也

賜觀文殿大學士新差知揚州蘇頌再辭免知揚州不允詔

朕以東南之寄淮海爲重思用舊徳惠綏一方與其引逸於祠宮曷若均勞於侯服尹玆揚土以屏王家尙賴仲山之將明庶聞衞武之箴儆所請宜不允

賜北京等路臣寮中冬衣襖口宣

卿汝等職在外服時方大冬用均安燠之恩以慰勤勞之念欽承寵賚益體眷存今差學士院待詔段從易賜卿汝等中冬衣襖想宜知悉

賜安武軍節度使知太原府韓縝進馬詔

省所進奉謝南郊禮畢奏薦子孫恩澤馬二匹事具悉卿鼎槐舊老藩閫元侯因推延世之恩來效充庭之貢眷言忠藎良用嘆嘉

賜龍圗閣直學士知成都府蔡京進馬詔

省所進奉謝恩授龍圖閣直學士馬一匹事具悉卿輟守雍部總麾劍川進陞內閣之華來效外閒之貢眷惟勤藎良用嘆嘉

趙州賜大遼賀興龍節使副茶藥口宣

卿等恭持信幣方次中途爰有恩頒以慰行役欽承眷渥用助保綏今差入內內侍省內侍殿頭楊珪賜卿等茶藥想宜知悉

相州賜大遼賀興龍節使副禦筵口宣

卿等肅持使節來防誕辰涉歷山川少休徒禦式頒燕衎用示防私今差入內內侍省內侍殿頭關琳賜卿等禦筵想宜知悉

白溝驛賜大遼賀正旦人使禦筵口宣

卿等踐修久好衝涉祁寒興言行役之勤用錫燕休之禮體玆眷寵懋乃使華今差某官某賜卿等禦筵兼傳宣撫問想宜知悉

撫問太原府代州等路臣寮口宣

卿汝等爲國蕃宣在公夙夜方冬寒烈言念勤勞當體眷懷俾加存問今差入內內侍省內東頭供奉官裴彥臣傳宣撫問想宜知悉

崇慶宮冬至資薦大行太皇太后設醮靑詞【二十三日】

伏以日月遄邁霜露薦臻銜追逺之深哀感迎長之新令載嚴禁宇大講科儀庶慿眞勝之靈上濟仙逰之駕永垂道防常祐寶圖無任懇禱之至

撫問接伴大遼賀正旦人使副口宣

卿等載馳華隰逺迓使旜蒙犯風霜勤勞夙夜惟宜尙愼以副予懷今差某官某傳宣撫問想宜知悉

撫問大遼賀正旦人使口宣

卿等踐修久好來防元正川陸塗遙風霜气烈宜勤調防以副眷存今差某官某傳宣撫問想宜知悉

賜尙書右僕射範純仁乞除一閒局或小郡不允詔

朕宅憂三祀深慮萬幾方倚老成共圖政治卿昔以人望延登宰司召自輔藩復還揆路於玆未幾日竚謀猷乃以前有小言引咎自列弼臣進退爲國重輕其亟起就位以副朕簡注之意焉所請宜不允

班荊館賜大遼賀興龍節使副到闕禦筵口宣

卿等載馳華隰已次近郊少憩使旃特頒燕豆勿辭旣醉尙體至恩今差內侍省內侍殿頭孫承禧賜卿等禦筵想宜知悉

就驛賜大遼賀興龍節使副銀鈔鑼唾盂盂子錦被褥等口宣

卿等並飭使車方休賔館備精金之用器制華錦之寢衣慰薦良勤眷懷斯厚今差入內內侍省內東頭供奉官鄧友直賜卿等銀鈔鑼唾盂盂子錦被褥等想宜知悉

興龍節賜殿前太尉以下罷散道塲香口宣

卿等翊衛竭忠誕彌均慶預嚴淨防以薦壽祺及此告成宜加寵賚今差內侍省內侍髙品衞克忠賜卿等香想宜知悉

賜大遼賀興龍節人使朝見訖歸驛禦筵口宣

卿等肅將瑞節已致慶函方適館以少休特賜筵而示寵玆爲勤厚當體眷懷今差入內內侍省內侍殿頭梁隱賜卿等禦筵兼差通議大夫知樞宻院事上柱國韓忠彥押伴想宜知悉

興龍節賜知樞宻院事以下罷散道塲香口宣

卿等樞機之臣社稷是衞夙設人天之供共祈箕翼之祥宜有寵頒用昭眷遇今差內侍省內侍殿頭王祺賜卿等香想宜知悉

十二月七日就驛賜大遼賀興龍節人使內中酒果口宣

卿等命圭修好信幣展儀頒禁宇之芳甘飾賔筵之燕喜用昭殊遇當體至恩今差入內內侍省內侍殿頭康承錫賜卿等內中酒果想宜知悉

賜大遼賀興龍節人使不射弓例物口宣

卿等並膺藝選來展使華適當徹樂之辰難舉射侯之禮特加賚予以示眷勤今差入內內侍省內侍殿頭羅宿賜卿等射弓例物想宜知悉

就驛賜大遼賀興龍節人使不宴禦筵口宣

卿等夙駕星軺來趨壽節屬在遏音之旦莫伸折爼之儀就錫燕私用昭寵遇今差入內內侍省內侍殿頭羅宿賜卿等禦筵兼差樞宻直學士中大夫簽書樞宻院事劉奉世押伴想宜知悉

興龍節賜徐王罷散道塲香口宣

惟我叔父作藩王家饌蒲塞於祗園祝椿齡於誕日旣成法防宜有寵頒今差內侍省內侍黃門王備賜卿香想宜知悉

賜大遼賀興龍節人使朝辭訖歸驛禦筵口宣

卿等聘儀已事辭謁言歸少畱捨館之安特賜賔筵之寵用將誠意以慰勤勞今差入內內侍省內侍殿頭王佐賜卿等禦筵兼差大中大夫守門下侍郎蘇轍押伴想宜知悉

班荊館賜大遼賀興龍節人使回程酒果口宣

卿等抗旌歸路脂轄近郊念川陸之阻修眷冰霜之嚴烈特頒芳防用示恩私今差內侍省內西頭供奉官張翚賜卿等酒果想宜知悉

太廟添修石室奏告僖祖宣祖太祖太宗眞宗仁宗神宗皇帝祝文【十二月】

於穆淸廟列聖在天思齊太任皇祖合食神宮有侐石室肇修防遵舊章不敢不告尙饗

太廟奏告英宗皇帝祝文

伏以祔陵涓日配主有期增廣祖筵奉嚴廟室僝功經始祗率舊章昭鑑在天不敢不告尙饗

瀛州賜大遼賀興龍節人使回程禦筵口宣

卿等聘事告成還車言邁攺轅北道弭節近關眷言行役之勤宜有燕私之寵今差內侍省內侍殿頭蔣維恭賜卿等禦筵想宜知悉

雄州賜大遼賀興龍節人使卻回禦筵口宣

卿等徒禦旋歸山川悠緬𨿽不遑於啟處諒無爽於保頤特錫燕休仍加問勞今差內侍省內侍殿頭孫承禧賜卿等禦筵想宜知悉

趙州賜大遼賀正旦大使茶藥詔

歳歷更端使軺講好眷星霜之夙駕有荈劑之榮頒綏乃沖和副玆優渥今差入內內侍省內侍殿頭馮說往趙州賜卿茶藥具如別錄至可領也

趙州賜大遼賀正旦副使茶藥詔

使華將命介紹展儀眷言行役之勤宜有防頒之厚尙綏乃履以副予懷今差入內內侍省內侍殿頭馮說往趙州賜卿茶藥具如別錄至可領也

班荊館賜大遼弔慰人使到闕禦筵口宣

卿等夙馳星駕來防喪期已次近郊少休賔館特頒燕勞當體誠懷今差內侍省內西頭供奉官石琦賜卿等禦筵想宜知悉

班荊館賜大遼皇帝祭奠人使酒果口宣

卿等載馳原隰來奠宮朝宻邇都城少休郊館特加頒賚用示眷存今差內侍省內西頭供奉官李世長賜卿等酒果想宜知悉

班荊館賜大遼祭奠人使到闕禦筵口宣

卿等肅馳使傳來奠皇儀近望國門少休郊館宜頒燕犒用示寵私今差內侍省內侍殿頭孫承禧賜卿等禦筵想宜知悉

雄州賜大遼弔慰人使回程禦筵口宣

卿等奉將使指來展弔儀載整歸驂巳臨邊圉宜頒燕勞用示寵私今差內侍省內侍殿頭王懷敏賜卿等禦筵想宜知悉

接伴大遼弔慰人使送伴回程沿路與賀大遼正旦使副回相逄傳宣撫問口宣

卿等持節出疆抗旜復命防犯霜露跋履山川言念勤勞俾加存問今差某官某傳宣撫問想宜知悉

接伴大遼弔慰人使送伴回程沿路與大遼賀正旦人使相逄傳宣撫問口宣

卿等輶軒將命瑞節講儀防犯風霜馳驅原隰俾伸問勞當體眷懷今差某官某傳宣撫問想宜知悉

趙州賜大遼賀正旦使副茶藥口宣

卿等並驅星駕載涉冰塗乃眷勤勞特加賚予宜膺寵渥用助綏將今差入內內侍省內侍殿頭馮說賜卿等茶藥想宜知悉

相州賜大遼賀正旦人使赴闕禦筵口宣

卿等抗旜逺道弭節近藩少畱捨館之安宜有肆筵之寵用昭眷渥以慰勤勞今差入內內侍省內侍殿頭王端賜卿等禦筵想宜知悉

班荊館賜大遼賀正旦使副到闕酒果口宣

卿等驂騑夙駕來修上日之儀醴實時珍往致近郊之勞玆爲勤厚當體眷存今差內侍省內西頭供奉官李世長賜卿等酒果想宜知悉

班荊館賜大遼賀正旦使副到闕禦筵口宣

卿等馳驅川陸蒙犯風霜近望都城少休郊館式頒燕衎用示恩私今差內侍省內侍殿頭王祺賜卿等禦筵想宜知悉

賜大遼賀正旦使副生餼口宣

卿等肅持華節巳奉信書方賔館之賜休俾行人之致餼玆爲加勞當體渥恩今差入內內侍省內侍殿頭馮說賜卿等生餼想宜知悉

大行太皇太后諡號冊寶奏告天地景靈宮等處靑詞祝文【二十四日】

伏以議行誄功請於宗廟尊名節惠質之神天乃勒鴻休奉薦寶冊恭舉舊典以今月二十六日上大行太皇太后尊諡曰宣仁聖烈皇后不敢不告尙饗

大行太皇太后諡號冊寶奏告宗廟社稷祝文

伏以姜任之功社稷是賴受諡於廟配祖在天乃勒鴻名奉薦寶冊防遵舊典以今月某日上大行太皇太后尊諡曰云云

景靈宮奉安太皇太后神禦詔

朕惟神宗皇帝大新館禦追孝祖宗合原廟之睟容萃景靈之吉壤大行太皇太后每思克巳惟務卹民特於元佑之初預敕永終之制避神皇之宣寢從英祖於治隆仁愛之深與天無極謙光之美振古未聞今將先逺橋山升祔宗祏載嚴像設以奉神防敢只率於訓言用述成於聖志咨爾中外當體朕懷將來景靈宮奉安大行太皇太后神禦衣元祐元年正月二十六日手詔施行

撫問修奉官姚麟以下口宣

卿等營奉先寢時方大冬防犯雪霜勤勞夙夜眷言忠力深軫朕懷臨遣使人往伸存問今差入內內侍省內東頭供奉官許日傳宣撫問想宜知悉

賜尙書右僕射範純仁辭免弟純禮樞宻都承防不允詔

省所札子奏辭免弟純禮樞宻都承防伏望特除在京一閒慢差遣事具悉古者盛治之世惟才是用父子兄弟並列於朝茍存至公不事形迹朕方仰成宰輔推委誠心庶幾君臣不愧古昔純禮承宣樞幄於卿夫復何言載覽來章非予所望勿爲疑慮當體眷懷所請宜不允

賜新除尙書吏部侍郎王欽臣辭免不允詔

天官亞卿古之小宰攝職而授圗惟得人卿以文雅自將歷更省部巳試之效僉曰汝諧疇其久勞寵以眞秩往服成命毋庸遜辭所請宜不允

賜新除戶部侍郎王覿辭免不允詔

朕以六卿之貳難於用人故攝職而授以圖其效考實而進以勸其能卿歷踐臺省嘗參侍從頃由憲部蹔處地官僉言汝諧寵以眞秩往服成命勿爲謙詞所請宜不允

賜禮部侍郎孔武仲乞江淮一郡不允詔

卿以履行文學爲時名儒剛毅近仁質直好義春官之貳邦禮是司宜在朝廷時聞議論廼引防疾遽求外補非所望也姑安厥位以副眷懷所請宜不允

範太史集卷三十一

欽定四庫全書

範太史集卷三十二

宋範祖禹撰翰林詞艸

崇慶宮爲大行太皇太后正旦設水陸道塲齋文【九年】

伏以飇馭賔天望珠而永逺星杓紀嵗驚玉曆之更新履濡露以摧心依眞乘而追福崇嚴淸供蠲潔至誠仰祈妙覺之慈升濟仙防之路謹言

賜大遼賀正旦使副正月一日慰畢就驛禦筵口宣

卿等踐修久好來防元正已將命於外朝宜肆筵於公館昭予眷厚慰乃忠勤今差某官某賜卿等禦筵兼差某官某押伴想宜知悉

賜大遼賀正旦使副正月一日慰畢就驛酒果口宣

卿等展幣執圭巳勤使事盈樽實篚加錫時珍用示誠懷玆爲眷禮今差某官某賜卿等酒果想宜知悉

正月五日賜不宴禦筵口宣

卿等靑陽肇節華隰講儀適當撤樂之辰就錫示慈之燕勿辭旣醉當體至恩今差某官某賜卿等禦筵兼差某官某押伴想宜知悉

正月五日賜不宴酒果口宣

卿等驂騑在館不防啟處之勤觴豆燕賔爰有芳甘之錫式將厚意宜服渥防今差某官某賜卿等酒果想宜知悉

六日就驛賜大遼賀正旦使副朝辭訖禦筵口宣

卿等來修聘事已上謁辭惟信宿之少畱將旋歸而言邁宜頒燕衎用示恩勤今差某官某賜卿等禦筵兼差某官某押伴想宜知悉

賜朝辭訖歸驛酒果口宣

卿等奉辭文陛歸整華驂豈無置醴之優宜有加籩之厚特頒芳防用助燕私今差某官某賜卿等酒果想宜知悉

相州賜大遼賀正旦使副回程禦筵口宣

卿等抗旜歸路弭節近藩涉卉木之載榮念山川之云逺宜頒飲禦以慰賔勞今差某官某賜卿等禦筵想宜知悉

瀛洲賜大遼賀正旦使副回程禦筵口宣

卿等聘圭復命使節【闕】闗眷言行役之勤用錫燕私之厚少畱歸馭當醉湛恩今差某官某賜卿等禦筵想宜知悉

皇帝回大遼賀正旦書

正月【闕】日侄孫大宋皇帝謹致書於叔祖大遼聖文神武全功大略聰仁睿孝天祐皇帝闕下歳歷更端導春陽之發育鄰邦繼好馳使乘以皇華厚幣展儀信書致問永惟防睦苐切感悰今泰州觀察使蕭禮等回謹奉書陳謝不次謹白

賜五臺山十寺僧正省奇等進奉功徳疏奬諭敕書

省所進奉興龍節並新正功徳疏事具悉誕辰頌壽元嵗祈祥誠修禁苑之儀疏上彤廷之貢覽其勤悃良用嘆嘉今賜省奇等紫僧衣一對絹二十疋故玆奬諭想宜知悉

賜知樞宻院事韓忠彥乞降黜不允詔

朕聞先王作罰兄弟無相及之罪嘉彥之責卿何所疑當體至懷復於而位所請宜不允

賜知樞宻院事韓忠彥待罪不允批答

卿元勲之後登翊近樞歷年於玆一節匪懈嘉彥以卿同气爲國懿親戚實自貽罪無相及抗章引咎深用憮然當體眷懷勉綏厥位所請宜不允

賜尙書右丞鄭雍生日詔

日底營室月維孟春篤生良臣作我右輔用錫爾祉俾壽而臧今賜卿生日羊酒米麪等具如別錄至可領也故蔡國長公主奉先禪院啟攢於攢堂前開啟資薦道塲齋文

伏以娥皇慧質夙爲降渚之防善逝法身普現隨方之應爰因啟窆追薦往生覬慿妙覺之慈永濟超升之路謹言

故魏王拆攢祭文

維元祐九年歳次甲戌正月癸酉朔十日壬午皇帝遣某官某致祭於故魏王之靈維靈英宗愛子神考友弟惟予李父敢防尊禮龜筮言吉菆塗告啟心焉孔疚侑以肴醴尙饗

故魏王興靈前一夕夜祭文

先後上賔賢王從祔祖宗之原鞏洛之路靈輴嚴駕卹典告具致此遣奠展予誠素尙饗

故魏王大葬前一夕夜祭文

惟靈秉徳宗藩夾輔帝室自我不見於今七年從祔原陵卽安宅兆逺日之夕饋奠有儀尙饗

故魏王下事祭文

昔周成王追念叔父俾其子孫世祀於魯在漢章帝感思東平處存人亡哀不勝情今予季父永歸窀穸奠以送之義兼古昔尙饗

故鄧國蔡國長公主拆攢祭文

惟靈寶婺儲精璿源毓慶降年不永卜日有期爰啟菆塗將歸宅兆侑以奠禮展予至情尙饗

故鄧國蔡國長公主興靈前一夕夜祭文

惟靈淑質防成穠華夙隕將從先後往祔西陵明發啟行奠觴以訣尙饗

故鄧國蔡國長公主大葬前一夕夜祭文

惟靈王姬之美未成肅雝帝妹之貴永違元吉厚陵從祔日月告期爰稽舊章是用尹祭尙饗

故鄧國蔡國長公主下事祭文

金粟之原神皇是宅蒼梧之野帝子所遊永閟幽宮酹觴告訣尙饗

故貴妃苖氏充儀陳氏拆攢祭文

爰命太史考卜吉辰乃啟菆塗卽安宅兆式陳饋奠以示哀榮尙饗

故貴妃苖氏充儀陳氏下事前一日祭文【六月】

逺日惟良防典告備將以明發適於幽宮魂而有知歆此遣奠尙饗

故貴妃苖氏充儀陳氏下事祭文【七月】

爰備禮儀厚終襄事載寧體魄永固萬年酹此奠觴惟以妥侑尙饗

崇慶殿開啟大行太皇太后發引前二日道塲齋文

伏以慈顏永逺眞馭不畱大事請期西階啟殯仰憑覺力追奉靈防涓祓禁塗只陳法防庶集無邊之妙善以資不測之至神謹言

大行太皇太后靈駕發引皇太后日奉起居表正月十七日

龍輴取道鳯翣戒行萬旅畢從百神來防恭惟大行太皇太后厚徳載物至仁代天正座臨朝已致九年之治佳城卜兆遽臨七月之期攀慕無從哀摧罔極

十八日

幽宮恊吉已占龜洛之都靈駕祖行寖逺鳯城之地恭惟大行太皇太后憂勤祖業燕翼孫謀成化始基方詠周詩之雅流陰易度忍聞楚挽之悲引望光靈苐深悲隕

十九日

路指漢陵巳隔旌旟之望風回魏闕空聞笳吹之聲恭惟大行太皇太后徳參二儀功冠千古聖如文母實隆周室之基化若華胥俄返軒臺之馭追攀何及隕涕無窮

二十日

金旌風轉畫翣星陳想六列之徐驅度三川而益逺恭惟大行太皇太后接統千載臨朝九年日月之照無私乾坤之功不有方專美於彤史遽上賔於白雲緬想行輿尙陳哀牘

二十一日

曉日深沈掩衣冠於東殿春風慘愴咽簫鼓於西畿恭惟大行太皇太后徳茂塗莘功髙任姒神罔恫怨家用平康每懷勤政之憂未盡卹民之樂想安神駕惟極哀悰

二十二日

輼車夙駕縞駟宵徵悼日月之難居望山川之易逺恭惟大行太皇太后儉追太古誠感至神瑞滿寰中俄列羽仙之馭澤流方外豈惟椒殿之悲瞻想光靈益增悲涕

二十三日

祕殿垂帷尙想衣紳之侍靈輿載路莫諧羽衛之陪恭惟大行太皇太后知下勤勞躋民仁壽懷捲耳之深念有比屋之可封方隆正始之基遽起送終之禮違離寖久摧殞兼深

二十四日

六綍在塗正遙北闕八神陪扈將次西陵恭惟大行太皇太後天覆無私坤載至靜慈容可想悲深瀍水之涯眞馭莫回望極嵩之表尙馳哀訴莫盡孝思

二十五日

黼帷玉座奄棄東朝縞駟金車已臨西洛恭惟大行太皇太后作配英祖載誕神宗象耕鳥耘將祔蒼梧之野龍盤鳯翥永從金粟之原瞻望無窮悲號何極

大行太皇太后靈駕至陵所未掩壙已前皇太后日奉起居表

二十六日

日月遄邁山川正遙緬惟車駕之行少駐寢陵之地恭惟大行太皇太后疇咨前代啟廸後人神器旣安遽返賔天之禦幽堂未掩猶瞻儷極之輝卽逺難攀馳誠曷旣

二十七日

挽紼駐行屬車觧馭已就因山之制將申揜隧之儀恭惟大行太皇太后徳配姜任仁行堯舜始被六宮之教逺繼國風終流四表之光實增帝典尙馳誠悃少述哀悰

二十八日

自違祖載已卽壽原𨿽亡道路之虞苐結幾筵之戀恭惟大行太皇太后公恕統下法令合人攀號非特於六宮哀慕實同於萬國興言摧愴豈易敷陳

二十九日

去景易流悵金車之至止違顏已逺瞻玉座以如存恭惟大行太皇太后治國以家視民如子時臻奠枕方同萬國之歡禮就因山遽起九原之恨將臨引竁苐切摧心

三十日

神明所宅扈蹕固嚴倐驚晦朔之更愈結晨昏之慕恭惟大行太皇太后博施濟眾不廢困窮發政施仁必先鰥寡宜享卹民之樂遽臨復土之期緬想無窮哀號罔極

二月一日

桃華肇節籩鮪薦新將臨引竁之期彌切對時之感恭惟大行太皇太后仁被艸木信及豚魚動植何知自遂勾萌之理音容永隔惟深哀疚之懷瞻望如疑誦言曷旣

二日

厚陵木拱正瞻儷極之儀慈殿云垂尙想問安之禮恭惟大行太皇太后吁俊尊帝養賢及民永隆千載之基奄棄萬方之養將臨成壙苐切摧心

三日

宮陵在望月律更端屬蕆事於橋山苐纒哀於彤禁恭惟大行太皇太后體坤持載並日照臨盛治難名方受宜民之福流陰易失遽臨襄事之期攀向無從悲摧何巳

四日

天序宻移春陽載淑將畢送終之禮莫申報本之誠恭惟大行太皇太后圗治憂勤檢身恭儉疎繒大練化巳被於宮闈丹旐素帷悲莫陪於陵寢興言追慕豈易名言

五日

諏辰恊吉復土有期正纒同軌之哀愈切中闈之慕恭惟大行太皇太后明並日月徳合乾坤朝無險詖之私壽有憂勤之損永違大養罔極哀悰

六日

云繞橋陵遽就因山之制星陳羽葆將臨成壙之期恭惟大行太皇太后逮事仁皇嗣音慈後增光洪業率由舊章方措世於泰寧遽興悲於先逺追攀何及隕涕無從

七日

宮禁纒哀巳極違顏之恨寢陵蕆事遽當掩隧之辰恭惟大行太皇太后修已安人對時育物珠永閟與厚地以皆安蘭殿增悲悵昊天之罔極尙申省問罔諭哀恫

大行太皇太后神帛回程皇太后日奉起居表本

八日

皇堂云揜絳闕初成屬祫事之戒期回祥車而載路恭惟宣仁聖烈太皇太后治登九載仁覆羣生龍馭上賔悼廞衣之永祕玉容如在佇黼座以來寧瞻望尙遙悲摧無諭

九日

大暮無晨莫展寢門之問靑陽在言瞻吉仗之回恭惟宣仁聖烈太皇太后擁佑聖孫奉答天命幹儀旣判難名太極之功雨澤旣施莫見還云之迹反虞將至哀牘奚殫

十日

因山云畢載主以歸欽承六翟之來已次一圻之近恭惟宣仁聖烈太皇太后以思齊之徳垂燕翼之謀眞馭旣安永隔壽原之逺慈容可想少安祕殿之嚴惟劇哀恫尙祈降鑑

十一日

九虞將至萬旅畢還望悠逺於漢陵瞻光華於魏闕恭惟宣仁聖烈太皇太后功流社稷徳洽民人故物尙存永結中闈之慕神防如在將升淸廟之嚴哀戀徘徊精爽飛越

永厚陵下宮告遷奉安英宗皇帝並大行太皇太后禦容道塲齋文

伏以聖徳在天攀號罔極佛乘應物防妙難思涓祓閟庭具嚴法防覬慿神貺升濟靈防謹言

大行太皇太后陵所前一日夜祭奠祝文

龜筮協從禮儀旣備將以明發遷坐新宮瞻望哀號終天罔極尙饗

大行太皇太后陵所遷奠祝文

伏以眞馭在天壽原卜宅揆此吉日適於英祖惟哀顯相敬用吉遷尙饗

永厚陵上宮開啟大行太皇太后掩皇堂道塲齋文

伏以金粟壽原徽音永閟玉毫光相慧力長存卽蒼野之陵宮啟只園之法防庶慿妙善少答慈恩升濟靈防頓超覺路謹言

範太史集卷三十二

欽定四庫全書

範太史集卷三十三

宋範祖禹撰翰林詞艸【樂語附】

大行太皇太后山陵掩皇堂祭奠祝文【九年二月七日】

八荒同軌防奉夫事敬卜玆日將掩幽宮復土戒期終天永慕尙饗

皇后謝賜禦筵表本

妾言伏防聖恩特賜禦筵者先後賔天壽原復土八荒同軌萬旅獻功仰聖孝之感通獲神休之佑助屬當陪扈莫展勤勞曲頒燕犒之私只荷惠慈之厚顧無少補深切愧懷

皇后謝皇太后賜茶藥及傳宣撫問表本

妾言某人至伏蒙聖慈特賜妾茶若干藥若干及傳宣撫問者西陵先逺屬當扈駕之行長樂問安實切違顏之戀睿懷所軫慈訓曲加仍頒茗劑之珍以慰道塗之念欽承撫諭仰戴恩私

皇后謝皇帝傳宣撫問表本

妾言某人至伏防聖恩傳宣撫問者寢陵修祔莫展於勤勞道路安行屬當於陪扈荷睿懷之仁厚頒溫詔以丁寧仰戴恩私益深感惻

皇后謝皇太后傳宣撫問表本

妾言某人至伏防聖慈傳宣撫問者只扈靈輿敢憚勤於次捨近違禁掖徒結戀於晨昏特軫慈仁曲加勞問仰荷寵綏之眷彌深感惻之情

皇后謝皇太妃問牋本

妾言某人至特賜問者只扈靈輴蹔違禁閤上體聖神之仁孝居防道路之馳驅特軫溫慈曲加勞問仰眷存之至厚懷感惻以增深

皇后謝皇太妃送茶藥牋本

只防行輴敢憚勤於道路蹔違中禁實結戀於晨昏上軫慈懷逺傳溫旨屬春陽之在頒珍劑以養和戴荷所深名言防旣

大行太皇太后山陵下事掩皇堂訖於隧道陵治地爲方壇上設五方五帝神位座鎭謝墓法祝文

伏以因山制禮爰始鳩功復土告成迄終大事惟神敷佑於役罔囏祗祓精誠肅陳明薦尙祈來顧申錫永寧尙饗

大行太皇太后山陵掩皇堂訖九虞祭祝文第一【七日】

伏以光靈在天體魄降地惟哀顯相夙夜不寧防遵典禮只薦祫事謹以制幣柔毛剛鬛明粢薌合薌萁嘉蔬嘉薦醴齊哀薦祫事尙饗

第二【八日】

伏以送形而往旣襄大事迎精而返惟極孝思敬以柔日哀薦虞事

第三【九日】

伏以其返如疑若有求而弗得以虞易奠惟至痛之無窮明薦吉蠲神保是格

第四【十日】

伏以眞馭賔天主車在道日修虞事於以寧神瞻慕哀恫防有終極

第五【十一日】

伏以成壙而虞日接於祔翟車近止將次都畿嘉薦普淖惟以爰侑

賜山陵陵使呂大防茶藥兼傳宣撫問詔

敇大防先後在天新宮復土惟時冡相總率羣司防典備成還車載道服勞大事興念不防宜有匪頒用昭眷禮今差使臣沿路賜卿茶藥具如別錄至可領也賜徐王髙宻郡王宗晟安定郡王世準觀察使仲先世雄仲當仲損仲覽團練使孝騫茶藥詔敕書

敕徐王躬侍靈輴䢐安吉竁哀恫防極行役載勤宜有匪頒用昭親睦

賜駙馬郭獻卿錢景臻王師約張惇禮曹詩王詵韓嘉彥都大管勾張茂則防禦使呂眞刺史孟在光祿卿韓宗師衞尉卿趙令鑠少府監陳弦內侍省都知劉有方茶藥詔敕書

敕師約肅防靈輴奄終吉窆屬陽和之紀月只行役以在塗宜有匪頒用昭眷渥

賜禮儀使李淸臣鹵簿使胡宗愈儀仗使李之純橋道使錢勰茶藥詔

敕淸臣躬防靈防奄終吉窆眷使車之勤役陪虞輅以言旋宜有匪頒以爲慰勞

賜山陵諸司使副右司郎中承議郎以上內殿承制崇班通直郎入內供奉官陳衍等茶藥並傳宣撫問敕書

敇吳靖方因山修祔復土告成乃眷臣工服勞夙夜特加頒賚以示恩私今差使臣沿路賜汝臘面茶七斤防子茶七斤藥物一銀合合重三十兩至可領也

賜知河南府安燾茶藥詔

敇安燾因山蕆事復土畢功眷宻幄之舊臣守別都之畱鑰典司陵邑陪扈輼輿宜有匪頒以慰勤勩

西路祔葬皇親賜故魏王新婦譚國夫人王氏以下茶藥並傳宣撫問詔敇書

敇故魏王新婦譚國夫人王氏躬防靈輿往安吉竁屬陽和之紀月銜哀疚以在塗特有寵頒用昭眷禮今差使臣沿路賜茶藥具如別錄至可領也

賜感徳軍節度使同知大宗正事兼西路祔葬惇睦宗室宗景以下茶藥詔

敇宗景以下喪期先逺祔禮告成時屬暄和眷惟勤勩特加珍錫用示渥恩今差使臣沿路各賜卿等茶藥具如別錄至可領也

賜西路祔葬皇親監防葬使左朝散大夫守太常少卿盛陶以下並祔葬魏王鄧國蔡國長公主管勾等使臣茶藥並沿路傳宣撫問敇書

敇盛陶以下肅駕使轓躬臨原兆涉塗良苦庀事尢勤宜推勞賜之恩用示眷存之意今差使臣沿路賜汝臘面茶五斤防子茶五斤藥物一銀合合重二十兩內祔葬鄧國蔡國長公主允弼新婦等管勾列端張禹偁竇鐸修墳宋良臣諸司張祜各賜臘面茶二斤防子茶二斤藥物一銀合合重一十兩沿路香火張師逸李綬並袝葬故魏王沿路香火續燾各賜臘面茶一斤防子茶一斤藥物一銀合合重五兩至可領也

賜西路祔葬皇親惇睦宗室感徳軍節度使同判大宗正事宗景以下並監防葬使左朝散大夫太常少卿盛陶以下茶藥口宣

有敇卿汝等爰協吉期克襄大事陽和在夙夜良勤宜有匪頒以爲慰勞今差入內內侍省內西頭供奉官劉友端賜卿汝等茶藥兼傳宣撫問想宜知悉

虞主回京雙調四曲

導引一曲

思齊文母盛徳對皇天演寶祚千年卿云復旦治功全厭人世登仙龍輿忽掩三川防仗屬車旋維淸象舞告英宣入詩頌歌弦

六州一曲

太平功擁佑帝堯聰歌九徳偃五戎寰海被祥風車書萬里丈軌同自南北西東耕田鑿井戱垂髫華發躋仁壽域變時雍大明方天中棄養東朝苦怱怱玉座如存永隔慈容恨難窮崇慶空颷輪仙馭無蹤超宇宙駕雲龍禕翟掩軒宮栢城王气長鬱蔥溫洛照寒崧光靈在上徽音流千古昭如日月麗層穹太任家邦隆彤史靑編永垂鴻淸廟笙鏞奏假欽崇

十二時一曲

轉招搖厚陵回望雙闕起岧嶤曉日麗譙金爵上干霄風雨闋夜宮閉不重朝奉鸞鑣漸遙玉京知何處飛英銜卹亂絮纒悲春路迢迢縹緲哀音發龍笳鳯簫光景同慘澹度巖邑指河橋馬蕭蕭絡繹皇軺拂天容衛江海上寒潮萬國魂銷追昔禦東朝開鈿扇垂珠箔侍璫貂寶香燒散飄手開仁燾域神孫髙拱昆侖渤澥玉燭方調一旦宮車晚旋歸泬寥九載初如夢次功得瓊瑤

虞神歌一曲

駕玉龍設初虞祭終前旌舉天回洛水路轉崧峯瞻寥廓煙霏沖融杳無蹤震地鼓吹悲雄誰何羽衞重拂云旗幟靑紅來漸來淸塵灑道修職百神恭回首蒼茫

霧雨吹風掩泉宮【闕】

寰畿入山川攺容鼔鐘臨近次千官望拜涕淚衡從人如堵晨光蔥朧闕穹隆馳道禁水相通當年逰幸空皇儀事畢泣重瞳哀未窮巍巍餘烈輝映簡編中億萬斯年覆載同功

虞主祔廟日中呂導引一曲

延和幄座臨禦九年中往事已成空皇基固覆盂四海本自太任功九虞初畢下西宮廟祏與天崇周家盛卜年卜世萬祀永無窮

撫問鄜延路臣寮口宣

卿汝等夙以材能並膺選寄外勤邊要久效官成式厚眷存俾加勞問今差入內內侍省內東頭供奉官陳嘉言傳宣撫問想宜知悉

賜新除寶文閣直學士知成都府韓宗道辭免不允詔

朕惟全蜀之寄實難其人卿以才猷歷位省府矧乃祖叔父世守西南卿在先朝亦嘗奉使於玆三世出牧一方必能宣布中和惠綏逺俗則朕無西顧之慮豈不休哉褒加寵名厥惟常典其趣只命無或固辭所請宜不允

賜資政殿學士守吏部尙書胡宗愈辭免兼侍讀不允詔

朕邇英訪道十年於玆方當博延儒臣總覽載籍卿純誠懿學直諒有餘進讀於前渴聞嘉論勉膺新命無或重辭所請宜不允

徐王攺封冀王制

周尊公旦倚爲四輔之師漢重王蒼位處三公之上及我仁祖加禮荊王顧惟衝人敢後叔父誕敷明命播告治廷皇叔永興鳯翔等軍節度管內觀察處置等使守太尉開府儀同三司雍州牧兼鳯翔牧上柱國徐王食邑一萬四千五百戶食實封四千九百戶賜詔書不名顥稟訓英皇同气神考仁義根於天性孝友冠於人倫昔在先朝蚤膺異數迨宣後九年之政無愛子一豪之私追惟崇慶之功防極昊天之報方畢太宮之祔饗莫先尊屬之褒嘉是用登拜師垣仍聫使節徹彼徐土受【闕】冀方內奬皇家外綏侯服進陪多賦衍食眞封於戲並建親賢實爲社稷之衞益彊藩屏用承祖考之休往膺典冊之光永介壽祺之祉式昭令徳無愧前人可特授守太師依前開府儀同三司雍州牧兼鳯翔牧賜詔書不名充永興鳯翔等軍節度管內觀察處置等使攺封冀王加食邑實封

賜新除守太師冀王札子奏辭免不允詔

敕冀王省所札子奏辭免恩命事具悉朕永懷先後圖報無窮地近屬尊莫如叔父宜有異數以先列藩遽攬奏封力形謙避𨿽深嘉嘆難徇懇誠所請宜不允

賜冀王再上札子辭免不允詔

朕以上公錫命莫若帝師之尊北土啟封莫如冀國之大非予叔父孰冠宗藩其勉欽承勿庸遜避所請宜不允

閤門賜冀王告口宣

卿親賢莫二屏翰所尊進秩帝師攺封王國其承寵典以副眷懷今賜卿告想宜知悉

賜冀王三上札子奏辭免不允詔

卿秉徳謙沖神明所相爲善最樂宜得仁者之壽損疾有喜當聞勿藥之瘳褒崇懿親玆率舊典朕命不易其可以辭所請宜不允

賜安武軍節度使河東經略安撫使兼知太原府韓縝再上表並札子奏陳乞致仕不允詔

卿出入將相勤勞四朝古之大夫有不得謝況於股肱之舊方膺蕃屏之寄志气克壯臥防有餘宜深體於眷懷其無拘於禮制請宜不允

賜永興鳯翔等軍官吏等示諭敕書

敇永興軍官吏軍人僧道百姓等朕以顥地親叔父位冠宗盟追惟文母之深慈乃眷賢王之令徳方畢升祔宜先寵褒進秩維師增榮舊鎭大啟冀土永爲宋藩想聞渙號之頒益洽周邦之喜今特授顥守太師依前開府儀同三司雍州牧鳯翔牧賜詔書不名充永興鳯翔等軍節度管內觀察處置等使攺封冀王加食邑七百戶食實封三百戶勲如故故玆示諭想宜知悉將士等各得平安好參佐官吏僧道耆壽百姓等並存問之遣書指不多及

冀王顥布政牓

應永興軍管內官吏軍人僧道百姓等玆者奉膺制命進位公師無攺旌麾更分茅社奄受冀土作蕃皇家顧有列於內朝莫獲臨於賜履惟玆多政厥有故常爰咨文武之良深體聖神之寄務農重本先教後刑實倉廩以賑貧窮修戎兵以遏冦虐庶成仁壽之俗上寛宵旰之憂將校在和緇黃式化道𨿽云逺心不謂遐諸有尊親亦附存問

攺元禦札

朕荷皇穹之眷命守列聖之丕基十年於玆四海用人日聽外朝之治躬勤萬物之防若涉淵未知所濟顧念祗承上帝誕保受民惟駿惠於先猷以纉隆於下武乃稽仁祖之成憲思大文考之烈光其因盛夏之辰載新元統之號庶導迎於景貺用敷錫於羣黎宜攺元祐九年爲紹聖元年布告多方咸體朕意故玆札示想宜知悉

坤成節教坊致語【八年】

臣聞後天申祝已稱內殿之觴湛露示恩爰有外朝之燕使幣致北鄰之聘星躔開南極之祥防芾充庭慶千載濶希之遇舞童成佾奉一時交際之歡恭惟皇帝陛下膺受正符統臨神器昭哉嗣服承六聖之鴻休大矣孝熙盡三宮之至養恭惟太皇太后陛下執思齊之道禦假樂之時用楫濟川始仰成於傅說斷鼇立極俄追配於媧皇天地得以淸寧艸木遂其零茂食旣充於四鬴歌亦備於九功肆及誕辰具陳樂闋童冠紫袴稍依慶善之文容寶鑑露嚢盡斥開元之侈事臣猥居法部叨奉常冒凟天聰敢獻口號

口號

防仗含風縹緲間神孫當寧燕千官太陰入夢祥初發中嶽聞呼老更難諸夏丰年生詔令兩儀和气入吹彈下臣拜獻坤成樂長奉千秋萬嵗歡

勾合曲

賔筵初秩觴行露酎之醇樂節克諧技奏鈞天之妙雲龍在望魚藻恃時上奉宸歡教坊合曲

勾小兒隊

禦香成蓋宮漏穿花霓裳羽衣方聽妙音之舉瑤環瑜珥忽逄稚子之逰申以宮商教坊小兒入隊

隊名

浴沂童子詠獻壽老人星

問小兒

悸帯並趨抗霓旌而布武髧髦相顧應畫鼔以分行宜露悃誠雍容敷奏

小兒致語

臣聞南北通觀必有豆觴之盛君臣飾喜亦資磬管之和矧千秋載誕之期當萬寶惟成之始所以命大師而奏雅延百辟以釃醇恭惟皇帝陛下至道生知英能天縱日禦金華而講藝間臨璧水以崇儒奠玉郊丘獲神只之昭答薦祧祖廟防祖考之歆安逰幸闕然防朝勤止辰不動而星拱天何言而物生遂追釗誦之隆皆自姜任之訓乃修故事以樂嘉時臣等猥以弱齡值玆華旦躬緣薄技旅進廣除未敢自專伏進止

勾雜劇

慶均天壤可無燕衎之私樂備古今斯有俳優之戲仰祈天笑雜劇來歟

放小兒隊

音容秀整被服鮮華干羽初陳來謁舜階之下風雲旣闋卻歸沛邑之中再拜天墀相將好去

勾女童隊

寶階三道取化國於逡巡力士五丁獻仙山於咫尺中有驂鸞之侶來呈舞鳯之工鐘律方諧兩軍女童入隊

隊名

九重開舞地一气結歌云

問女童

翩若鵷鸞來自風塵之表璀然珠玉隨生謦咳之間詞令必多雍容敷奏

女童致語

妾聞昔嵗誕彌浴致九龍之瑞玆辰飲禦舞騰百馬之豪蓋以下伸臣子歸報之心上奉祖宗舉行之事藹頌聲而並作郁恊气以橫流恭惟皇帝陛下育徳淵防收功敏妙殆致邦刑之措數膺年糓之穰露效甘滋近在禁嚴之地蠶呈異蠒自成組織之文至於三韓獻金匱之書五嶺貢炎洲之布貺符旣至氛沴自銷比置酒於未央實廣恩於長信妾等家居京甸籍占梨園間雅奏之發揚謹成班列瞻睟容之懌穆願奉歡愉未敢自專伏進止

勾雜劇

仰瞻魏闕橫佳气之鬱蔥申命優臣示湛防之汪濊少停舞袂雜劇來歟

放女童隊

綴行孌娩步節虛徐璧月瓊枝蹔相輝於宮闕朝雲暮雨盍各返於山川再拜天階相將好去

範太史集卷三十三

欽定四庫全書

範太史集卷三十四

宋範祖禹撰啟狀

回知洺州張朝奉賀啟

右某近奉命書進升左史寵靈非次惕厲靡容力抗封章願收綸綍方旁求於俊彥宜不假於器名祿勝已則近貪聲過情而有恥荷聖神之回聽察孤賤之由衷乾坤之仁曲垂於從欲日月之照下逮於容光獲寢過恩還只舊職豈謂伏防知郡朝奉至誠樂善厚義惇風初傳命於置郵遽占書於記室逺詒慶問仰服勞謙拜貺尢深銘藏無斁下情不任感荷之至

回陜西都運葉待制謝啟

伏審光奉命書近升法從付兵民之大計總闗陜之奧區慶典惟行僉言允協恭惟某官天資彊敏行表方嚴以才猷結主知以儒雅飭吏事優防余刃揮發壯圖朝廷倚之以丰財士論期之於亮采仲山將命曽無吐茹之私孟博登車漫有澄淸之志蹔擁旄於方面俄易節於外臺吏自不欺服劉晏精明之智軍無絕餉推蕭何轉漕之功上寛顧憂時所資仰未遑修慶遽辱貽書瞻令徳以惟勤奉謙光而載惕其於感頌曷罄敷宣

回喬學士謝啟

伏審只膺宸綍進直書林伏惟慶慰竊以人文化成莫先於典籍古訓是式實賴於賢才恭惟祖宗以來尢重館閣之設詳延天下方聞之士討論上世帝王之書所以昭云漢之文章盛乾坤之徳業凡居是職卽踐淸途自非卓有異能曷稱妙選恭以侍講學士瑚璉妙器杞梓天材漸遊夏之淵源兼卿云之華藻景行推於鄕黨淸名聳於縉紳領袖一時蓍龜後學宗藩朱邸久賴於敷經防閣蓬山復畱於校籍大任玆始輿論所歸側聞褒升尢切忭蹈未馳慶牘先枉謝緘載研薀藻之文益仰謙沖之徳誦言無斁永光篋笥之藏佩服殊深更甚瓊瑰之賜制拘出謁禮阻造門謹奉啟陳賀兼謝

回孫舍人謝啟

伏審光膺宸綍進直掖垣伏惟慶慰竊以內史之贊宰司邇臣之與國論玆任尢重得人爲難詔見王者之心詞鼔天下之動賞罰號令之所自出典謨訓誥於是乎成發諸朝廷沛若江河之決書之方策炳若日星之垂自非傑異之才曷稱光華之選恭以中書舍人行成坊表學造淵源蚤以方聞入奉大對忠言切於利行直節見於當官出處歸潔其身夷險不易其操迨夫訪落倚以防愆霜簡所加朝紳自肅諫垣鯁議深沃淸衷蜀宇宣風久勞外使繇螭塗之近列陟綸閣之淸班黼藻訓詞方發揮於賢業謀謨王體實參贊於鴻猷公論所歸柄任玆始欽聞成命竊慶登賢未遑剡牘之儀先辱貽書之貺感誦無斁敷述奚殫

回顏舍人謝啟

伏審只膺帝制進直綸闈伏惟慶慰竊以內史之贊宰司邇臣之與國論玆任尢重得人爲難詔見王者之心詞鼔天下之動賞罰號令之所自出典謨訓誥於是乎成發諸朝廷沛若江河之決書之方冊炳若日星之垂自非潤色之才曷副光華之選恭惟中書舍人行爲坊表學造淵源蚤由直道之行進被先朝之遇宣風使部有仲山之將明分職郎曹見公孫之潤飾論經王府載筆【闕】廷益隆當寧之知顯奉試言之召越從左史序進西垣矧令養賢而及萬民吁俊以尊上帝欲圖庶政之人實賴近侍之良惟出入起居防不欽故左右前後無非正交修後徳時亮天工延登哲人協慰公論益觀逺業光輔鴻猷某久以庸虛幸同陪侍欽聞成命竊忭私懷辱貺長言過形謙徳感頌激切不任下情

回館職謝啟

伏審只奉宸綍進直書林伏惟慶慰竊以人文化成莫先於典籍古訓是式實賴於賢才恭惟祖宗以來尢重館閣之設詳延天下方聞之士討論上世帝王之書所以昭云漢之文章盛乾坤之徳業歷觀前哲皆踐此塗自非問望之隆曷副髙華之選恭惟學士幾深蘊識徳性存誠由孔孟之門墻入淵騫之壼奧居今之世與古爲徒宜進登於天朝久退避於公府上庠講道師表儒紳庶子治官典司宗籍逮玆徳舉允協僉諧東觀校讎尙有畱賢之嘆西淸顧問行膺側席之求欽聞褒升尢切喜忭特紆傾蓋重辱貽書仰謙眷之過隆拜嘉貽而已厚制拘出謁禮阻造門感悚之深不任下懇

回孔舍人謝啟

伏審只膺帝制進直綸闈伏惟慶慰竊以內史之贊宰司邇臣之與國論玆任尢重得人爲難詔見王者之心詞鼔天下之動賞罰號令之所自出典謨訓誥於是乎成發諸朝廷沛若江河之決書之方冊粲若日星之垂自非潤色之才曷副光華之選恭惟中書舍人系承聖裔學號儒宗實有力於斯文屢先鳴於多士令徳中積英聲四馳冊府著書虞庠教冑經帷勸講防非堯舜之談詞掖代言式是商周之體越從左史序進西垣矧今養賢而及萬民吁俊以尊上帝欲圖庶政之人實賴近臣之良惟出入起居防不欽故左右前後無非正交修後徳時亮天工延登哲人協慰公論益光逺業久輔鴻猷某久以庸虛幸聫陪侍忝預交遊之末獲聞風義之詳昔參賜第之榮今遂同朝之願欽聆成命竊忭私懷辱貺長言過形謙徳感頌激切不任下情

回陳舍人謝啟

伏審祗膺帝制進直綸闈伏惟慶慰竊以內史之贊宰司邇臣之與國論玆任尢重得人爲難詔見王者之心詞鼓天下之動賞罰號令之所自出典謨訓誥於是乎成發諸朝廷沛若江河之決書之方冊粲若日星之垂自非潤色之才曷副光華之選恭惟中書舍人才通倫類學造淵源懿文爲吾道之表儀髙行乃諸儒之凖的先鳴多士獨擅英聲布武靑雲久淹髙步初慶郎曹而分職旋聞柱史以記言侍咫尺之天威𨿽膺妙選出絲綸之帝制乃副僉言矧今養賢而及萬民吁俊以尊上帝欲圖庶政之人實賴近侍之良惟出入起居防不欽故左右前後無非正交修後徳時亮天工延登哲人協慰公論益觀逺業光輔鴻猷某久以庸虛幸聫陪侍忝預交防之末獲聞風義之詳昔參賜第之榮今遂同朝之願欽聆成命竊忭私懷辱賜長言過形謙徳感頌激切不任下情

回知郡周承議賀啟

比者叨奉命書進升講席固辭弗獲居寵惟憂伏念某學古迂疎受才譾薄誤參華於法從遽召直於禁林只率舊章懇祈散秩初謂一麾而出守終膺三接之延登執帙經帷特復久虛之職防書史觀俾成傳信之文顧省衰疲詎勝眷委此蓋某官至誠樂善厚義惇風過有奬成廼容冒處曲垂慶問益仰謙勤感誦所深諭言奚悉

回賀翰林學士狀

比者只奉綸言進陞禁直久玷露門之講復塵浴殿之班蓋奬飾之有初致寵光之誤及特防慶問深切感悰

謝訪及狀

伏防尊慈特垂寵訪拙疾爲梗造謁未遑感之深不任下懇

回知全州王左藏賀冬啟【永州】

伏以書云紀瑞測日迎長是爲建子之正宜享自天之佑伏惟某官膺時納慶與國均休阻修賔謁之儀特辱音書之貺感頌之切敷述奚宣

回知道州秦承議賀冬啟

【上同】伏惟某官懿文博古厚徳庇民聊敷政於方州竚告猷於宸扆逢時之吉受祉無疆【下同前】

回縣令以下賀冬狀

亞歳令辰特煩慶問感佩之至但切下情

回鄰州通判啟【賔州】

謫居湘浦已仰髙風逺徙邊州復鄰治境伏窮閻而念咎通記室以不遑豈意謙光復垂書問載披華藻如佩芬蘭伏惟通判宣徳世濟忠嘉天資明哲孝友施政愷悌宜民出貳名藩久洽聞於輿頌入朝宸扆行峻被於寵章厚義所臨瞻言尢切永惟銘感曷罄敍陳

納采啟

夙仰慶閎願修嘉好某第二子溫朴愚粗立日訓義方賢女令淑有聞尙勤姆教已協宜家之卜敢先納采之儀欣幸所深諭言奚悉

代資政公回司馬諫議言定狀

某啟積善之家有慶正卿之世其昌特紆用雁之儀奚取食魴之美第五十三侄孫女未閒姆教尙在衝年令侄承務蚤服義方已親外傅遽示問名之禮俾修合姓之歡嘉命所臨固辭弗獲愧無以諭言不能宣

代富公回豫章郡王狀

伏念退老田廬久違朝闕沐雲天之澤幸偃息於太和仰邦族之仁徒詠歌於信厚惟筋骸之難勉致牋問之靡通逖想光儀坐馳勞素屬園陵之展事承騶馳之在途緬惟跋履之勤倍協保綏之妙恭以大王慶源鐘粹景行推髙懷徳惟寧用彊於周道爲善最樂有美乎漢風分寶玉以隆恩錫脤膰而異禮表儀藩後屏翰天朝實資夾輔之賢永底變雍之盛敢圖謙眷俯逮衰殘特垂貺於緘縢頓生輝於蔀室其於銘荷曷罄敷宣

代王宣徽北京謝兩府啟

比者只膺中詔再鎭北門撫全魏之封畿總元戎之節制偃藩之始思職爲憂伏念某官閥𨿽深事功匪立視秩二府久塵徽省之班歷守三都屢掌帝宮之籥間祈安逸越去近嚴爰領使於殊庭幸息勞於私館屬合宮之蕆事祗召節以陪祠肆覲威顏具瞻衡弼俄奉中天之命復叨朔部之行言念衰遲豈勝寄委此蓋某官斟酌元化登翼大猷率同羣後之心光輔一人之治顧惟舊物嘗預僉諧特於戶牖之間曲加甄藻之賜致玆樗散被乃帝兪敢不寅亮惇誠勤勞宣力庶禆毫髮仰答壞陶

代司馬公回趙龍圖啟

伏審祗膺宸渥榮總藩條還內閣之禁嚴委中軍之節制淵衷所簡僉議允諧恭以經略龍圗敏智爲資公忠秉節出逢亨防自結眷知領使外臺逺邇想聞其風績臨戎極塞朝廷倚賴其籌謀屬王旅之䢐徵驅傳車而西邁勤勞夙夜經畫始終惟隴右之故區乃闗中之外屏往宣廟略必得珍才果膺推轂之行復峻登壇之拜折衝禦侮從容樽俎之間柔逺安邊弭息烽燧之警欽聞成命方切欣悰猶稽慶問之儀遽辱華牋之貺興言感忭曷罄敷陳

與集賢相公啟【以下代文潞公】

伏自一別光儀十逾稔嵗仰熒煌之星座久曠音書荷坱圠之化鈞屢分符竹屬因山而蕆事承整駕以在塗載惟跋履之勤懋協保綏之勝恭以某官中和秉徳宻勿告猷發揮經濟之文登翊昌明之運天工時亮帝載

惟熙【闕】

品物無不茂遂自宮闈之遏宻及龜筮之告期特輟宰司逺防仙駕萬方同軌共嚴聖後之喪三事登車實總橋山之禮某畱司管籥祗奉陵園夙夜惟勤𨿽殫於拙力期防所廹實懼於闕供仰系庇賴之私獲免曠瘝之咎將迎於公衮增系望於心扃更冀上爲廟朝精調寢餗云云

岐王嘉王先狀

伏以聖後賔天因山制禮賢王扈蹕整駕在塗仰惟跋歷之勞仍盡哀摧之感神明所佑寢餗惟和某居守都畿只事陵邑阻伸慰覲苐切瞻馳

曹侍中先狀

伏以聖後賔天橋山卜壤特倚戚藩之重逺陪仙蹕之儀恭惟夙駕之勤仍盡哀號之感卽諧展慰預切馳誠

山陵集賢相公

伏以聖後賔天橋山卜壤特委宰司之重逺陪仙馭之儀跋履封圻勤勞夙夜神明佑助寢餗康和仰惟哀慕之餘無爽節宣之勝卽諧參覲預切瞻依

禮儀使以下先狀

伏以聖後賔天橋山卜壤特委侍臣之重逺陪仙馭之儀卽遂披承預深瞻跂

回隨靈駕皇親先狀

伏審肅駕行軒逺防仙蹕俯臨近甸特枉緘縢感佩之私不任下悃

謝兩府啟

比者只奉渙恩俾司洛宅觧北門之筦鑰畫西土之封畿荷寵惟優偃藩玆佚伏念某久塵上衮素乏異能出入三朝勤勞四紀自避繁於樞府旋攺鎭於魏都再奉命書七更歳籥引年甚懇陳力無堪累叩天閽未回宸聽屬合宮之蕆事趨召節以陪祠肆覲威顏具瞻衡弼期盡還於印紱獲歸老於田廬不圖寵進上公禮優羣後莫容謝事猶委分符任隆周召之勲庸榮極甫申之褒賞帝宮居守私室就安此蓋某官登翼大猷斟酌元化勤收舊物廣厚羣倫秉國論以僉諧贊上心之簡在致玆衰朽叨被恩榮惟修屏翰之勤庶答陶鎔之賜感銘至切敷敍奚殫

謝章參政啟

近奉詔書特賜詩序眷恩隆厚麗藻鋪宣君都臣兪戴若太山之重聖作明述寵逾華衮之褒參政太中蘊嘉謀猷有大手筆親膺睿防渙發英詞臯陶颺言乃贊襄於舜帝吉甫作誦實歸美於宣王載觀敍事之工益慶逢辰之極刋之琬琰永爲不朽之光飾以靑黃俯愧無庸之質感佩之切不任下情

與兩制啟

某近膺召節入侍祠宮宸眷曲加便蕃渥澤逢辰之幸衰朽極榮伏蒙軒車訪臨垂慰欣企奉別如昨瞻懷實勞欲丐雅章以寵行色少煩藻思永爲蔀室之光也附答布懇幸惟悉察不宣

謝兩制寄詩別啟

伏蒙英私垂貺佳什寵賁衰質發揮榮遇言贈之美穆如淸風誦詠於再感服無斁當令琰刻永爲家寶奉啟述謝一二不宣

答蔡參政別啟

伏防寵示先公太師志文發揮潛徳薦慰幽壤論譔之美光於無窮積善餘慶信爲不誣顯親掦名何以尙此眷私之厚雅故不遺循覽再三感服無斁敍謝之懇言不能宣

謝史館王相公別啟

昨防聖恩賜詩寵行繼以上宰賡歌盛作二府諸公並防雅制固已焜耀爲榮無窮今復蒙送示兩制館閣羣賢之詩文采相輝增諸琰刻遂使私室上有聖神云漢之章次有舉朝公卿大夫淸風之誦求之近古蓋所未聞此豈獨衰朽之光亦足以見邦國風化之厚也茍非上恩隆異深眷優禮同徳協贊上承下率爲之寵數殊於等倫何以致玆盛事乎幸甚幸甚奉啟敍謝言不能宣

謝執政啟

向緣謝事入覲威顏特辱防謙俯臨僻陋玉津賜宴瓊林寵行同醉堯觴共飽周徳聖作物覩兩承天漢之章君都臣兪疊委宗工之制卿云比爛華衮垂褒臯陶賡歌蓋奉惟幾之命吉甫作誦皆貽孔碩之詩焜燿歸塗輝光蔀室永惟榮幸實罕比倫仰宸眷之曲私見邦風之篤厚言旋裏閈方逺臺閎感戀增深銘藏至切

與兩府賀冬狀

伏以書云紀瑞測日迎長挺萬物之幽萌亞三朝之元防恭惟某官气鐘英粹道契亨嘉師尹庶工式協具瞻之望燮和元化宣膺助順之祥阻伸慶謁之儀徒切傾依之懇

曹郡王

某官慶承勲閥望重戚藩兼馬鄧之寵榮大許申之土宇升陽介祉並國延休歡頌所叢名言防旣

元資政

某官懿文華國令望端朝夙推職衮之功日奉經帷之對升陽屆序視履延祥慶頌所深名言防旣

賀樞宻孫知院啟

伏審奉膺廷誥進長天樞伏惟慶慰恭以某官沈正秉彛惠和廸哲登於廊廟益隆當寧之知委以鈞衡遂冠本兵之任阻修慶謁苐切歡悰

賀樞宻呂正議啟

伏審只膺明誥進位中樞伏惟慶慰恭以某官問望端朝誠明體國經綸之學已參翊於洪機啟沃之忠更倚毗於近輔欽聞嘉命深切歡悰

賀樞宻韓太中啟

伏審只奉命書進登樞府伏惟慶慰恭以某官時推問望世濟忠純簡在上心久贊襄於機政擢居近輔爰登翊於聖謀聞命以還歡言豈敍

賀都承防張客省啟

伏審只奉制恩總承樞筦伏惟慶慰恭以某官通才成務敏誠造防宻勿帝猷久司於宣納彌綸機政進貳於疑丞欣忭所深名言豈敍

回熙州苖團練謝啟

伏審只膺溫綍就領價藩撫隴右之故封分閫外之隆寄折衝禦侮久欽名將之風柔逺安邊遂總中軍之政威懷殊俗宣布上仁承協嘉時已臨盛府遽貽芳訊備識衝規感佩所深諭言奚旣

賀北京王太尉啟

伏審光膺綸綍寵建旌旄進登上將之壇再領畱都之鑰帝心妙簡輿論均歡恭以畱守太尉夙冠時英徧參法從奧學本乎經濟賢業發於盛明出入三朝蕃宣四國撫封畿於全魏壯屏翰於神都樽爼折衝方倚老成之碩畫詩書謀帥乃揚休命於外廷懋典傳聞欣悰交切阻修慶謁倍積瞻馳

回謝北京王太尉啟

近者伏審畱守太尉顯奉命書榮分將鉞敢圖謙眷首墜緘縢國朝革五季之風重三軍之節制元戎之寄必屬名儒舊徳之求乃登上將矧踐揚之滋久惟問望之素隆僉謀所諧寵拜宜渥鎭魏都之巨屏防朔野之列城幕府初開藩閫增重遽煩記室逺示書筠感忭交深諭言奚旣

賀王太尉啟

伏審光膺帝制進陟將壇榮擁節旄再司宮鑰伏惟慶慰恭以畱守太尉英名髙世碩望端朝徧參法從之華升翊大猷之美淸衷妙簡僉議攸歸全魏撫封方倚安邊之略中軍制閫爰加授鉞之崇開府云初偃藩增重欽聞誕告實切歡悰阻伸望履之儀苐極瞻風之素

回熙州趙龍圖啟

比審只膺宸渥榮總藩條伏惟慶慰經略龍圖夙以才升自結主眷外臺領使風采著聞極塞臨戎方略屢上復峻齋壇之拜還登內閣之華竚觀逺猷益對來寵方開幕府首墜書筠感忭所深諭言奚旣

賀韓樞宻知院啟

伏審奉膺廷誥正位天樞伏惟慶慰恭以某官世濟純忠時歸碩望延登廊廟益隆當寧之知進秉鈞衡遂冠本兵之任壯邦家之柱石宣帷幄之籌謀翊贊聖明鎭服中外阻修慶謁苐切歡悰

賀安副樞啟

伏審只膺帝制進位天樞伏惟慶慰恭以某官沈正秉彛惠和廸哲訏謨足以經逺厚徳足以鎭浮法從參華宣忠勞於內外地官領計隆問望於弼諧允當夢卜之求升贊璿璣之政淵衷妙簡輿論僉諧阻伸慶謁之儀苐切瞻依之至

賀畱守韓相公啟

伏審光膺帝制榮鎭洛師伏惟慶慰恭以某官厚徳明謨純誠亮節再登上宰協贊太平領使殊庭聳具瞻於四海陪祠泰畤只顯相於一人寵建節旄出司宮鑰眷求元輔分正成周先十乘以啟行冠諸侯而述職某乞身得謝交政預榮將覿髙風倍欣勞素

謝兩府狀

只奉命書獲觧宮鑰恩容就第寵冠在廷𨿽辭兼鎭之隆尙忝維師之拜搢紳聳嘆閭裏光榮竊念某被遇三朝服勞累紀疊居二府歷拜五【闕】駢珪組以褒崇慙鼎彛之勲伐自縱心而請老無虛歳以告歸荷異禮之眷畱示至仁之厚賜賜詔盈幾軺軒接塗以及耄期始諧夙志天惟從欲俯矜一物之誠相亦有終遂繼前人之美極臣鄰之榮遇實今古之罕倫此蓋某官登翊皇猷布昭元化人惟求舊義不防勞防廊廟之矢謨贊聖神之軫慮閔其衰篤許遂佚休猥以華顚膺玆殊渥方棲僻陋退屏塵紛荷徳至深誦言奚旣

謝外任前兩府啟

某官左右王家緝熙帝載夙贊鈞衡之化嘗防廊廟之言致此衰遲獲遂休佚復膺殊渥不廢舊勞感幸所深諭言奚旣

兩制

某官勵翼帝猷參華法從允諧僉論交贊淸衷【以下同】

曹郡王

某官望重藩垣地兼勲戚贊襄上徳柔惠邦風【以下同】

北京王太尉

某官望重本朝任隆羣後惇風玆久樂善有初【以下同】

回謝孫觀文啟

只奉制函俯從懇請恩容就第寵冠在廷伏念某被遇三朝服勞累紀久塵上衮無補鴻猷早聞知止之風備竭告歸之懇上仁篤厚眷禮縻畱已寖廹於耄期始聽還於官政惟寵光之絕異非涯分之可安此蓋某官左右王家緝熙帝載夙冠鈞衡之任嘗紆廊廟之言致此衰遲獲全終始方力辭於天寵將退托於裏居幸謝塵紛卽安休佚鄰封宻邇慶問先臨仰懷求舊之私益見惇風之美永惟感佩曷罄敷宣

範太史集卷三十四

欽定四庫全書

範太史集卷三十五

宋範祖禹撰賦

寅畏以饗福賦【只畏天道能饗隆福】

禦試

天道昭顯聖心肅只欲興隆而饗福乃寅畏以承時深愼淸衷以上當於帝眷誕膺純祉能永固於邦基若夫究精祲之所由勤夙宵而當畏何修而臻治道何飾而致休气惟天爲大每懷懼而敢寧惟聖爲能宜擁祥而不旣欽若元後簡於上天日月星辰有順而有盭風雨寒暑或應而或愆是必建大中而茂對圖至治以周旋動以至誠仰徳威而自懼介之純嘏享宗祉以長延則知萬幾非逸豫而爲四海在憂勤而保宜軫慮於當極以延禧於有昊惕焉若厲惟應以實而不以文善則降祥蓋親有徳而饗有道豈不以助順者惟天之理降福者乃人之能無其畏則心或怠有其畏則徳乃興五事交修惴如臨於淵谷萬靈來助固若保於岡陵噫位豈不尊志非自廣災常懼於未至福乃來於無象所以文王小心而事帝多祉常懷髙宗見異以飭身百年常饗若然則寶命增永蘿圖浸隆謹天戒以當國延帝休而在躬用能薦享郊丘答純禧之所自躋民壽域傳徽號於無窮大哉建功所以永年宜人所以受祿應如律呂之動報逾影響之速夫知天之仁愛人君寅畏者饗其福天子龍衮賦【天子龍衮文以爲貴】

錫慶院試

徳至尊者其服稱禮甚盛者惟君全作龍衮以昭物表聖人之禦天繪以文章旣盡飾身之美【闕】其變化斯爲取象之先稽若禮經富哉天子內之尊也必有以副其外表之著也蓋有以彰其裏乃衣龍章以昭徳美始惟制法考古象而逺觀終乃修容飭帝躬而光被若夫祭以嚴備服而示恭采交華於五色衣炳象於羣龍助國體之輝赫壯天威之肅雍有降有升固異三公之服或飛或躍蓋尊萬乘之容觀其驤首君躬存身帝衮若翔云之初矯如在天而益逺佩玉焉以節其行步冕旒焉以增其赫烜絢采章之十二其制昭昭賁儀禮之三千厥容宛宛豈不以至廣大者凾夏極崇髙者聖君不尊不顯何以一於眾不美不飾何以大其勲是必以多爲貴有放而文下視華虫豈攀鱗之可及旁開繡黼疑奮翼以相分上不可以降而卑下不可以僣而擬四靈之瑞惟王者之應六衣之用惟人君而已宜乎尊衮冕以陳之案禮圖而得以是故舜帝明而作服制所由興周人取以登山文爲之始則知大而化者聖之謂化而神者龍之爲服之身而益顯稱其徳以攸宜彼交以爲旂間日星而並麗章而作韍配山火以猶卑又曷若服以昭明文惟經緯矯如奔翥之狀蔚若騰陵之气故曰衣者身之章其斯以知天子之貴

論

成敗之機在察言論

禦試

天下之事已成而後知其是已敗而後知其非此眾人之智也聖人觀成敗於未然之前而知成敗於已然之後不慮之於行事之始而慮之於聽言之時以爲凡事之機出於此也天下非一日而成亦非一日而敗也故古人有一言可以興邦而亦可以廢者𨿽其言未必如是然而興廢之所由也今夫有以仁義之言說於人主而人主知其所謂仁義而行之則凡事莫不成於仁義然而仁義必久而效不可一日而成也知其不可一日而成而遂不行則天下之事亦不成也惟能久而行至於成則是由於察言之善也今夫有以佞邪之言說於人主而人主不察於佞邪之言而從之則凡事莫不敗於佞邪然而佞邪必久而效亦非一日而敗也知其非一日而敗而試爲之則天下之事終亦必敗則是由於察言之不善也然而成敗之效不可不察也昔舜之時天下可謂大治矣然而君都臣兪其相戒則曰防防於逸防滛於樂又曰無怠無荒夫舜固無逸樂怠荒之事也然而必以爲戒者防其所由也舜不以其言爲過而從之是以無逸樂怠荒之事而所以成也堯之時咨天下之可登庸者放齊曰朱也可堯曰吁嚚訟可乎夫堯之心欲求天下之聖賢而付之以天下之事而放齊以朋比舉朱堯不以其言爲是而卒不用故終無敗事向使從其一言之舉而用則天下之事幾何而不敗哉是以書稱堯曰聰明文思而稱舜曰濬哲文明以能察成敗於未然也然而言有似是而非者則人主何以知之曰惟至正能辧天下之邪惟至靜能制天下之動聖人必先深其思慮廣其聰明虛巳以來直言考古以鑑成敗是以言之一入乎耳而事之利害計之得失昭然已在其前獨觀萬化之原而修之廟堂之上豈待於巳然之後乃爲慮哉然則成敗之機在察言信矣

中庸論五首

聖人之道必始於小而後至於大必始於防而後至於顯其始也入乎毫末而不足以爲小其至也塞乎天地而不足以爲大此道之所以難言也中庸者聖人言性之書也出於孔子而傳於子思其爲言也精防其爲道也閎深嘗試言之記曰君子戒愼乎其所不睹恐懼乎其所不聞君子之道盡於此而巳乎是不然君子於其不睹不聞之間出處語黙無愧乎吾心然後於其可睹可聞之間動靜周旋無愧乎天下故君子之道必始於愼其獨也人之不睹也如其欲睹之也人之不聞也如其欲聞之也此非有所難𨿽匹夫匹婦而可知也始於修身而終於治人至於治天下國家可以育萬物而配天地則𨿽聖人有所不知也故曰君子之道費而隱夫婦之愚可以與知焉及其至也𨿽聖人有所不知焉夫婦之不肖可以能行焉及其至也𨿽聖人有所不能焉又曰君子之道造端乎夫婦及其至也察乎天地此所謂始於小而後至於大始於防而後至於顯也天下之所甚易莫若眾人之所能者也其所甚難莫若聖人之所不能者也以眾人之所能而教人是使易之而不勉也以聖人之所不能而教人是使難之而不爲也聖人旣曰難行之又曰易行之旣曰易知之又曰難知之易者所以諭於人難者所以諭於巳蓋誘於人者不可以不易責於巳者不可以不難也始於易終於難而不可以過乎中是故謂之中庸開之以易使天下可得而入也嚴之以難使天下不得而輕也制之以中使天下不得而過也夫中庸有眾人之所易行者焉有聖人之所難行者焉有聖人與眾人之所同行者焉子曰人皆曰予智驅而納諸罟獲陷阱之中而莫之知辟也人皆曰予智擇乎中庸而不能期月守也言中庸之易而人不守也天下國家可均也爵祿可辭也白刃可蹈也中庸不可能也言中庸之難而人鮮能也道之不行也我知之矣知者過之愚者不及也道之不明也我知之矣賢者過之不肖者不及也言中庸之不可過中也口之於味也酸鹹甘苦有偏好其一者是不知味之人焉惟其五味均齊而得其節然後適於口而和於心君子之於道也亦然不可以過亦不可以不及故曰人莫不飲食也鮮能知味也中庸之大略也

中庸者言性之書也旣舉其略矣而未及乎性也夫誠者聖人之性也誠之者賢人之性也聖人生而知之者故其性自內而出自內而出者得之天而不恃乎人賢人學而知之者也故其性自外而入自外而入者得之人而後至於天故曰誠者天之道誠之者人之道也又曰自誠明謂之性自明誠謂之教誠者所以成性也明者所以求誠也誠者不勉而中不思而得從容中道者聖人之性也誠之者擇善而固執之者賢人之明也目之視乎色耳之聽乎聲鼻之別乎臭口之識乎味此四者有諸內而無待於外聖人之性猶此也譽之則勸非之則沮順之則喜逆之則怒此四者動乎外而應之於內賢人之性猶此也聖人先得於誠而有明者也賢人先得於眀而後至誠者也夫中庸所以使賢者學爲聖人也故欲誠者莫若眀用眀者莫若知夫所謂知者何也致其知也故曰致知在格物又曰物格知至物至而後有知也知然後好惡形焉有知而後有好惡也君子則好善而惡惡小人則好惡而惡善此君子小人之所以分也夫眀者有善未嘗不知焉有不善未嘗不知焉擇其善者而執之其不善者而拂之昭昭乎知所以爲善知所以爲不善此所謂眀也此謂致知也是知之至也知至而後意誠意誠而後心正心正而後身修身修而後家齊家齊而後國治國治而後天下平此大學之道賢人所以學而成聖者也子曰回之爲人也擇乎中庸得一善則拳拳服膺又曰有不善未嘗不知知之未嘗復行夫顏子豈無不善哉惟能知而不行也故曰欲誠者莫若眀用眀者莫若知致知者是所以學爲聖人之端也

聖人之治天下未嘗不以誠也誠者存乎其心不可得而見之故其說曰惟天下之至誠爲能盡其性能盡其性則能盡人之性能盡人之性則能盡物之性能盡物之性則可以贊天地之化育可以贊天地之化育則可以與天地參矣夫性者何也仁義是也聖人以爲仁義者生於吾之性而不生於外是故用之以誠仁焉而必出於誠義焉而必出於誠不誠於仁則人不親不誠於義則事不成誠仁者不施而親誠義者不爲而成誠在內者形於外是所以貴誠也是故不賞而人勸不怒而人威不動而人化不言而人諭此所謂盡其性也是故爲人子者誠於孝爲人臣者誠於忠爲人弟者誠於恭舉天下之性莫不誠於爲善此所謂盡人之性也是故天地爲之誠化日月爲之誠明四時爲之誠行風雨爲之誠節艸木爲之茂鳥獸爲之蕃凡在天地之間者莫不安其性命此所謂與天地參也聖人有其徳有其時有其位而行其道堯舜禹湯文武周公是也有其徳無其時無其位而言其道孔子是也是故欲觀賢人之道聖人是也欲觀聖人之道天地是也天不言而四時行焉地不動而萬物生焉天地所以不言而人諭不動而物成者何也誠之至也聖人所以無爲而天下治亦誠之至也故天者髙之積也地者厚之積也聖人者誠之積也天積於髙及其逺則人不能知也地積於厚及其廣則人不能窮也聖人積於誠及其神則人不能測也髙不積不足以爲天厚不積不足以爲地誠不積不足以爲聖人聖人者明並乎日月徳配乎天地惟積於誠也聖人之徳旣與天地參然而孜孜焉常有不巳之心記曰不勉而中不思而得從容中道此聖人之性也其行之也蓋未嘗不勉不思而終身以爲不足夫聖人之所不可及者其在此乎昔者堯舜之爲君思天下有一夫不獲其所則其心恥之有一物不得其養則其心憂之夫恥之憂之者何也恐其徳之有所不至也聖人之徳固無所不至矣然而常以不至爲心故仁矣而曰未足以爲仁義矣而曰未足以爲義是以有一物不被其澤者聖人之恥也其責已也如此其待人也則不然夫人或生而知之或學而知之或困而知之此三者之異眾人之所知也聖人必曰及其知之一也或安而行之或利而行之或勉彊而行之此三者之異亦眾人之所知也聖人必曰及其成功一也此所以引天下之不肖者而爲賢也生而知者不可以人人而求也有學而能知者焉有困而能知者焉則與夫不學者異矣是故進而一之於聖使天下皆曰困而知者亦可以爲聖而聖亦與我同類如此則孰不欲知聖人之道此所以爲教也安而行者亦不可以人人而求也有利而能行者焉有勉彊而能行者焉則與夫不能勉彊者有間矣是故進而一之於聖使天下皆曰勉彊而行者亦可以爲聖而聖亦與我同類如此則孰不欲行聖人之道此所以爲教也聖人所以待人者如此而其責巳者未嘗不重也子曰何事於仁必也聖乎堯舜其猶病諸又曰舜好問而好察邇言隠惡而揚善執其兩端用其中於民夫其仁足以博施濟眾而猶以爲病此其所以責已也好問而好察邇言隱惡而揚善此其所以待人也夫其責巳也則爲善而不足其待人也則恐其不得爲君子二者皆出於其性推之以治天下聖人之道未嘗有過於此者也夫子亦何爲哉知所以責巳知所以待人則𨿽欲爲堯舜而無難也

聖人不以已能而責天下之人故擇其近於中庸者而行之曰忠恕忠恕者所以爲中庸也何謂忠曰推巳之心之謂忠何謂恕曰如巳之心之謂恕夫聖人者天下一人而已矣眾人之所不能爲也以聖人之所能而責眾人是率天下而爲一人之行也記曰聖人之制行也不以已使民有所勸勉愧恥以行其言故不爲人之所不能不行人之所不及動則思天下之可法言則思天下之可道要以使人皆可以爲善此所謂忠也巳所不欲勿施於人人常欲爲君子而不欲爲小人此天下之情也以巳欲爲君子之心而使人皆得爲君子以已不欲爲小人之心而使人皆不爲小人此所謂恕也仁義禮智四端之用未有不由於忠恕之道而可行也仁者過乎仁聖人不以爲能也義者過乎義聖人不以爲行也禮者過乎禮聖人不以爲教也智者過乎智聖人不以爲法也仁義禮智非獨以善一人也必使天下皆可以行之不惟使天下皆可以行之又將使後之人皆可以繼之如是而後可以爲中庸之道此所以貴乎忠恕也故曰忠恕違道不逺而曾子曰夫子之道忠恕蓋堯舜三王之治天下與夫孔子六經之道莫不由於忠恕也若夫以己能而責天下之人此老莊所以肆其放蕩虛空之論而不能自反也聖人者爲天下而言者也故巳可用而人亦可行老莊者爲一人而言者也故巳獨可言而人不可用是欲以一人之私論而率天下以行之也其意曰治身者曷不爲我之等貴賤齊生死治天下者曷不爲太古之爲無爲事無事是以言之而不可行也聖人之言其自爲也過少而爲人也過多老莊之言其自爲也過多而爲人也過少此其所以異也老莊之說如此而好之者或以爲治性之書是不然夫治性者莫如中庸而亂性者莫如老莊故學中庸以治其性則性可得而見也學老莊以亂其性則性不可得而反也惟不惑乎老莊之言則可與由中庸以入於堯舜之道也

策問

省試策問二首

問古之士與君言言使臣與人臣言言事君與防者言言孝悌與居官者言言忠信自童子以至於成人自灑掃應對以入於道徳學不淩節教不躐等有非其所問而問者鄕先生君子不以告也譬如拱把之桐梓長之養之至於成材無不適於用如其未至而曰至未能而曰能則是賊夫人之子非先王長育之意也蓋孔子之教曰文行忠信興於詩立於禮成於樂孟子曰謹庠序之教申之以孝悌之義其所教者皆以眀人倫也以孔子之聖四十而始不惑五十而知天命𨿽曰知之猶罕言之性與天道自子貢不得而聞況其下者乎近世學士大夫自信至篤自處甚髙或未從師友而言天人之際未多識前言往行而窮性命之理其浮虛而無實鍥薄而不惇𨿽然十室之邑必有忠信天下之大豈無豪傑不待文王而興者然聖人之教必爲中人設也比年以來朝廷患之詔禁申韓莊列之學流風寖息而猶未絕夫申韓本於老而李斯出於荀卿學者失其淵源承其末流將無所不至故秦之治文具而無惻隱之實晉之俗浮華而無禮法之防天下靡然卒至大亂此學者之罪不可以不戒也子大夫以文行舉於鄕羣至於有司且登進於朝廷風俗之媺惡政事之得失將於此乎在必有中正之論以捄斯其悉陳之

問二帝三王之道亦惟仁義而已矣孔子傳之詩書所述爲萬世法其要不過曰稽古法天修身親親舉賢而用之其言甚易知則宜其事甚易行然自三代以還後世之治終莫能及焉由漢至於有唐其間明君賢臣爲不少矣其治曾不得庶幾於古何耶豈其學者論卑而不足以有明歟抑其時君不能勉而行之歟昔孟子非堯舜之道不敢陳於王前與王言未嘗不以王道如其不可行豈徒爲空言哉以區區之齊五十里之滕孟子猶欲勉之以王況不爲齊滕者乎夫道之不明也學者不講之過也旣明矣而不行者在上者之過也古之學者講而明之所以待在上者舉而行之四代養士於學校蓋以此也子大夫學於此久矣其茂眀之

範太史集卷三十五

欽定四庫全書

範太史集卷三十六

宋範祖禹撰記

龍門山勝善寺藥寮記

龍門距洛城十五里其西山有浮屠祠曰勝善興於唐開元而壞於五代迄本朝太平百餘年諸祠稍復葺而勝善尢古未能興之事之興敝存乎其人藥寮者太尉潞國文公之所建也公閔下民之疾苦而不得其療者思有以濟之相其地得勝善祠之下方當闕塞之阨水陸之衝南北之通塗而行旅之所便也其山出泉曰眞珠泉公出俸錢命工徒疊石以爲址卽泉爲藥井而建寮於其上十有三楹是嵗熙寧六年也公又以勝善爲功徳寺擇僧之知醫者爲寮主以長之出醫書數百卷家之良藥珍劑貯之寮和藥之器用備焉凡郊野之民無有逺邇與道路之往來有疾病者造寮而請之其施與無窮所及者之眾可知矣寮之上則泉之所出也爲堂曰珠淵其南則三嵁爲屋以覆大像又其南曰第四嵁亦屋之於是勝善之祠復新人之至者有防息之所故樂而防其勞而藥寮之地益加勝矣其東俯視伊水暉光澄澈望香山石樓若屏障圖畫蓋天下奇偉之觀也王公大人建祠宇修福田者有之矣未有濟民拯疾誠意之篤如公者也民受天地之和以生陰陽寒暑之不時飲食動作之不節於是有癘疫之災札瘥之昏聖人爲之醫藥以救其夭死三代以後醫師職廢民之有疾者無所控告於其長上有志之士𨿽或能施而未光也公視人之疾若已赤子建長利圖廣濟前民之患而爲救以待之俾民不勞而獲醫不費而飲藥古未有也惟公左右三朝勤施四方陰功顯徳被於民物不可遽數其著見於洛邑者如此可謂仁矣古之君子思一夫不獲其所如已推而納之溝中惟能推巳以及人也孟子曰有不忍人之心斯有不忍人之政後之君子觀是寮也則知公之心知公之心則知公之政知公之政則朝廷徳澤之厚從可知焉來者守之其勿廢也某嘗侍坐於公公語及藥寮顧曰子爲我記之某不敢辭公之命退而書其事云元丰六年十月日奉議郎同編修資治通鑑範某記

賜墨記

元祐三年三月十七日修神宗皇帝一朝實錄於門下後省開局賜李廷珪眞墨臣某謹記【中使李永言】

司馬溫公布衾銘記

溫國文正公所服之布衾書百有十字曰景仁惠者端明殿學士範蜀公所贈也曰堯夫銘者右僕射髙平公所作也元丰中公在洛蜀公自許往訪之贈以是衾先是髙平公作布衾銘以戒學者公愛其文義取而書於衾之首及寢疾東府治命斂以深衣而覆以是衾公於物澹無所好惟於徳義若利欲其淸如水而澄之不已其直如矢而端之不止故其居處必有法動作必有禮其被服如陋巷之士一室蕭然圖書盈幾終日靜坐泊如也又以圓木爲警枕小睡則枕轉而覺乃起讀書蓋恭儉勤禮出於天性自以爲適不勉而能與二範公爲心交以直道相與以忠告相益凡皆如此其誠心終始如一將歿而猶不防某觀公大節與其細行𨿽不可遽數然本於至誠無欲天下信之故能奮然有爲超絕古今居洛十五年若將終身焉一起而功被天下內之嬰童婦女外之蠻夷戎狄莫不敬其徳服其名惟至誠故也公兄子宏得公手澤紙本於家屬某序其本末俾後世師公之儉云元祐三年七月壬子範某謹記

和樂庵記

河南張子京結茅爲庵於其所居防隱之園元丰中司馬溫文正公爲書以名之取常棣之詩兄弟和樂云後十年子京書與余曰庵得名於溫公近以雨壊復新之溫公歿矣是不可防也子其爲我記之始余以熙寧中入洛溫公方買田於張氏之西北以爲獨樂園公賔客滿門其常往來從公遊者張氏兄弟四人出處必偕余每見公幅巾深衣坐林間四張多在焉或奕棋投壺飲酒賦詩公又鑿園之東南墉爲門開徑以待子京之昆弟杖屨相過於流水修竹之間入乎幽深出乎防翳乃得是庵焉美木嘉卉四時之變無一不可喜者賔至則兄弟倒屣怡怡然信所謂和且樂也溫公與其兄伯康友愛尢篤伯康年將八十公奉之如嚴父保之如嬰兒每食少頃則問曰得無饑乎天少冷則拊其背曰衣得無薄乎康伯入洛則二家兄弟日相從防其名子京之庵不惟以善張氏亦公之志也詩曰凡今之人莫如兄弟外物之娛悅其有可以易此者歟張氏伯曰明叔仲曰才叔次則子京季曰和叔自其先君棄官隱居園池之美爲洛之冠子孫不墜其素風而大賢以爲鄰有徳義之益之可尙也已是庵也其與獨樂之園久而人益愛之宜子京欲爲之記而余不得辭也敝又新之其勿替哉

大師堂記

神宗熙寧六年潞國文公以司徒侍中河東之節自樞府出鎭三城明年畱守北都後七年拜太尉保釐洛宅又三年以太師就第今天子嗣位元祐元年起公平章軍國重事元老在朝海內晏寧五年復請老章數十上二聖不得已許之以公位極宗臣無以復加聽觧重事以維師舊節歸老於洛六年十二月詔以公之子集賢殿修撰周翰守三城明年二月周翰迎公安輿至河陽父老覩公儀形擁道讙呼如見父母蓋自公去鎭十有八年而公之子繼守是邦流風善政相望不逺公旣老而復臨之故邦人皆喜以爲不獨公家之光寵亦朝廷之盛美也府捨瀕河地鹵下濕庳陋不葺上旁風不足以奉幾杖羞防甘周翰因其舊廬治而新之榜曰太師之堂朝夕溫凊問安視膳其中公作二詩以識其事逍遙防燕逾月而後歸洛周翰旣以公詩刻之石又以書來曰子爲史官爲我記之某觀古堯舜之君壽皆過百年其臣亦無不耋老子孫有國數百歳而不絕周公老於丰魯公封於魯凡蔣邢茅胙祭皆爲諸召公相四世其子封於燕成王之封周公也周公拜前魯公拜後所以康周公也傳曰周人之思召公愛其甘棠況其子乎夫其相如此則其君之徳可知也惟潞國公光輔四朝功格上下垂五十年事載冊書由今觀之邈若古昔天錫之報壽考康寧八十有七而聰明不衰由漢以來輔相之臣福祿之盛未有如此比者𨿽三代而上唐虞之際歷選賢哲無幾人焉是以外至四夷敬仰公名或瞻望而嘆息或聞風而獻馬此豈可以聲音笑貌使之然哉蓋其陰徳之所被者廣仁聲之所及者逺愛公之深者不獨孟人而已然則斯堂之作其在周翰如魯公之養周公其在孟人如召國之殖甘棠於以勸天下爲臣子者之忠孝爲人父者之慈訓其永無窮惟後之人勿替引之元祐七年四月丙子試尙書禮部侍郎兼侍講國史院修撰範某記

序

唐鑑序

承議郎著作佐郎臣祖禹受詔與臣光修資治通鑑臣祖禹分職唐史得以考其興廢治亂之所由昔隋氏窮兵暴斂害虐生民其民不忍共起而亡之唐髙祖以一旅之眾取闗中不半歳而有天下其成功如此之速者因隋大壊故也以治易亂以寛易暴天下之人歸往而安息之方其君明臣忠外包四荒下遂萬物此其所由興也其子孫忘前人之勤勞天厭於上人離於下宇內圯裂尺地不保此其所由廢也其治未嘗不由君子其亂未嘗不由小人皆布在方策顯不可揜然則今所宜監莫近於唐書曰我不可不監於有夏亦不可不監於有商臣謹采唐得失之迹善惡之效上起髙祖下終昭宣凡三百六篇爲十二卷名曰唐鑑唐之事𨿽不能徧舉而其大略可睹矣元祐元年二月日臣謹上

東宮錫燕集序

上之元祐二年秋九月壬戌禦邇英閣召侍臣講論語畢甲子賜燕於東宮命宰臣主之執政及講讀起居之官預焉遣中使勸侑命卒飲所以寵勞甚厚中燕又遣中使賜禦書唐人詩各一首凡十有三人拜賜於庭捧觀皆驚嘆喜忭太師彥博以疾不赴遣中使就第賜之翼日彥博以下上表謝講讀起居之官又進詩以謝於是寫而輯之臣某拜手稽首言曰伏犧氏觀河圖畫八卦始爲書以紀萬事昭明天下聖人務焉洪惟祖宗皆好筆札皇帝生知天縱典學日新繼文守成克篤前烈聖作神契得之自然而嗣位以來羣臣未嘗獲覩眞迹今玆儒臣首被此賜非夫稽古好學研精儲思丕承列聖之顯謨奉若文母之慈訓則何以躬勤翰墨假寵諸臣如此其至乎其所輯題曰東宮錫燕寘於資善俾有司掌之以爲故事旣又各蔵其副以傳之子孫元祐二年九月臣某謹序

古文孝經說序

古文孝經二十二章與尙書論語同出於孔氏壁中歷世諸儒疑莫能明故不列於學官今文十八章自唐明皇爲之注遂行於世二書𨿽大同而小異然得其眞者古文也臣今竊以古爲據而申之以訓說𨿽不足以明先王之道庶幾有萬一之補焉元祐三年八月日臣謹上

仁皇訓典序

臣竊以語聖人之徳必以甚盛者爲稱觀先王之治必以所多者爲尙堯以仁舜以孝禹以功文王以文皆其甚盛者也夏之政忠商之政質周之政文皆其所多者也三代以後其徳不極其治不純然而亦必有盛多者焉漢孝文之恭儉唐太宗之功烈考之三王抑其次也惟我有宋受天眷命太祖無心於有天下而神器歸之至仁如天神武不殺終捨其子以授大聖堯舜傳賢不是過也太宗繼文海內爲一眞宗守成治致太平至於仁宗當勝殘去殺之運制禮作樂之防光有天下四十二年宋興以來享國最久修身於一堂之上而置天下於太山之安端拱於法宮之中而躋一世於仁壽之域舟車所通日月所照無思不服威靈在天旣三十年仁深澤厚淪浹海防流風未息故老猶存窮山窟穴之民言之則流涕被髮左袵之俗聞之則稽首用能光大累聖無前之烈恢建後嗣無窮之基昔周公作無逸本之太王王季以及文王追配三宗四人廸哲多稱文王之徳以勸成王取其可以爲者也昔漢自髙祖至於肅宗非無賢君而漢世之治獨稱孝文唐自髙祖至於宣宗亦非無令主而唐世之治獨稱太宗皆取其子孫可守以爲成憲也洪惟本朝祖宗以聖繼聖其治尙仁而仁宗得其粹焉古者史爲書以勸戒人君唐史官吳兢作貞觀政要仁宗時命史臣編三朝寶訓神宗時亦論次兩朝之事陛下又命臣以神宗之訓上繼五朝以備邇英進讀日陳於前考自三代以來未有六聖相承其徳克類者也恭惟仁宗言爲謨訓動爲典則實守成之規矩致治之準繩臣謹錄天禧以來訖於嘉祐五十年之事凡三百十有七篇爲六卷名其書曰仁皇訓典以助睿覽庶有萬一之補焉元祐八年正月日臣祖禹昧死謹上

銘

義塜銘【並序】

余叔父故通直郎舉夫人故華陽縣君宇文氏捨田於成都東郭之外以給死之無葬者戒子孫使勿廢其事子龍水主簿祖亮請余記之餘名之曰義塜而揭之以銘曰吾嘗觀於北邙之原聖賢所藏嘆萬古之同此究終始其何鄕物生於土而反於土惟人之化欲人之不覩是以聖人教民葬之中野太古不墳厚衣以薪末世厚葬澆風變淳君子之於天下不忍一物不得其所故已有餘則推以及人鄕人有死葬於何所縣曰華陽鄕曰積善裏曰東廟白土之間範氏之田松柏丸丸骨復於土魄化爲泉誰謂無歸於此終焉其無忘吾叔之徳而返汝魂气於天

書

答劉仙尉書

某啟人至辱書承令叔令弟相繼淪謝想悲痛可勝言耶嘗謂道純气節不減先正惜其一病遂廢不爲世用今又止此甚可嘆也讀足下所爲亡弟述又怪天賦其才如此而不予之壽豈所謂難諶者哉足下史學足以繼先正譬如美木已有千尺淩雲之勢在所長養以待他日之用耳足下勉之無以悲傷摧損其志古之人困窮而通有憂患而啟發事業者多矣劉氏門戶所系惟在足下可不念哉寄示先正墓碣石刻甚精十國紀年序欲求張左司書已面懇許諾溫公之文張固不惜書也近資治通鑑印本奏禦因思同時修書之人墓木已拱存者惟僕尢可感嘆人生防歸於此但有先後耳足下所寄紀年畱此甚久京師殊苦少暇方將冩本校正蜀中求人刻板猶須一二年乃可成惟不訝其緩春暄千萬厚愛不宣某頓首

答鼂教授書

某頓首教授鼂君足下某聞足下之名久矣以未得見爲恨承過京師乃辱示書將先屈致顧某無似何以當之某始聞足下於司馬公休又黃魯直道足下爲揚子云別傳公休魯直皆某心慕而畏服者其稱道足下不容口是某已得足下於二君矣然子云別傳亦未之見也譬如工人聞一美木賈人聞一至寶欲見之意何如哉恨以拘出入之禁不得走館捨然幸識尊公風采有家世之舊且與校書聫職事羣從獲見者非一也古人或相望於千里或相得於異世未識其面往往已知其心況今相因巳如是乎或車從尙少畱休日不鄙如書所戒幸甚幸甚某再拜

傳

康節先生傳

邵雍字堯夫衛州人家世貧賤雍刻厲爲學夜不就席者數年雍嘗適吳楚過齊魯客梁晉而歸徙居於洛蓬蓽環堵躬防以養父母講學於家不彊以語人而就問者日眾士人道洛者必過其廬雍與人言必依於孝悌忠信樂道人之善不及其惡故賢不肖無不親之病畏寒暑常以春秋時乘小車二人挽之行防城中所過倒屣迎致居洛三十年洛人共爲買田宅士大夫多助之者雍皆受而不辭爲人坦夷無表襮防畛不爲絕俗之行其學自天地運化陰陽消長以數推之逆知其變自以爲有師授世無能曉之者而雍內以自樂浩如也有書十二卷曰皇極經世詩二千篇曰擊壤集雍初舉遺逸試將作監主簿熙寧初以爲潁州團練推官與常秩同召雍卒不起卒年六十七知河南府賈昌衡言雍行義聞於鄕裏乞贈防吳充請於上贈袐書省著作郎賜粟帛韓絳守洛言雍隠徳邱園聲聞顯著賜諡曰康節

王延嗣傳

唐宋間延平郡有隠君子姓王氏諱延嗣字季先光州固始人也世爲州裏豪右從父潮審知俱以勇俠霸於一鄕唐末之亂四方豪傑競起大者以王小者以伯壽春王緒攻陷光州得潮兄弟相持大喜曰恨相得之晚因畱軍中計事將爲誅巢之舉時秦宗權約防兵討賊審知語於緒曰此何足以成事哉遂逗畱不進宗權爲巢敗走大怒以兵攻緒乃【闕】南奔入閩有眾數萬而緒以猜刻失將佐士卒心一夕爲亂軍所斃推潮爲主帥遂奄有福建景福元年唐拜潮福建觀察使審知爲副使潮卒審知代立幹寧四年唐升福州爲威武軍拜審知節度使累遷同中書門下平章事封瑯琊王君防失怙恃養於審知爲兒童時謹願端慤如成人未嘗戲笑事審知如父晨昏侍左右彌謹審知寢疾躬奉湯劑未始須臾離庭闈𨿽甚勞苦不見有倦色審知亦以是器而憐之撫如已子審知諸子豪气相髙日以馳馬試劍爲事君獨泊然無欲惟喜耽玩書史夜以繼日手不釋卷寢食爲之幾廢故多識前言往行褆身行已每以古人自期儒冠書服雍容委折似不能言者然邦有大政國有大疑將就謀焉則引古驗今抵掌議論凜凜風生不可尙已審知嘗戱謂之曰此吾家措大兒也審知旣撫有全閩將欲錄君以官君聞之力辭懇免至於三四不聽乃稱疾不出者逾月審知使人往訊之因手書以上審知其略云春秋傳載孔子之言曰惟名與器不可以假人蓋以名器者國家礪世之具茍上有私授之失則下啟姦覦之心居平世猶之可也況今天子播遷大盜蠭起迹其所由正緣朝廷政出多門刑賞滋濫大王親舉義兵爲國平亂軋於賊臣決策入閩士卒將佐棄鄕井墳墓捨父母妻子從王南徵何所圗哉志於立功名耳今師旅暴露日久大勲未集大王膺茅土之封領節鉞之寄肅將明命作鎭於閩尙未班爵策勲以旌戰士而首欲以爵命猥及無知之私親將士觀望觧體必矣昔衞懿公好寉寉有乘軒者及狄伐衞授甲者皆曰使寉寉實有祿位僕𨿽愚瞢粗靈於寉倘或僥榮冒祿偸安利已以陷王於衞君之地𨿽粉骨糜肌亦不足以贖其過審知以其言切利害益器重之然終不能奪其志稍寢其命曰姑俟他日而巳未幾唐亡梁太祖拜審知中書令封閩王仍升福州爲大都督府命至閩審知將拜賜焉君力諫之曰吾家本田舍郎二父防國厚恩疊秉節旄朱全忠賊臣固嘗與我比肩事主徒以挾穿窬之資逞豺狼之暴肆虐流毒盜有神器人神共憤其能久有此土我縱不能如畱侯爲韓復仇沛公爲義帝發喪其忍北面以事之義不帝秦此其時也審知俛首久之曰此特腐儒陳言無補實用知彼不知已兵法所大忌彼𨿽僣逆然旣巳南面朝諸侯加之堅甲利兵半於天下東徵西伐艸折卵碎我慿數州之地輒嬰其鋒是自取顚僕安能成大事哉君曰是大不然梁𨿽弒逆僣舉大號而外窘於晉日夕支梧方且不暇重以楊行宻方據江淮實吾之外屏似出天造以限南北梁人𨿽欲襲我得乎此正所謂風馬牛不相及也況彼以新造之梁雄據中原大統未一內怨外叛腹背受敵尢其甚者與晉相持雌雄未決其能越大江度修嶺以與我角耶故司勲杜牧有言上策莫如自治誠能於此鋭意自治內以修政外以治軍使府庫充實兵革犀鋭如小白之於齊勾踐之於越國勢日張霸圖日盛近約吳越逺結江淮外連荊楚仗義合兵爲國討賊其誰敢不從孔子曰如有用我者吾其爲東周乎反覆條陳數百言審知竟不能用其策君拂膺太息私竊嘆曰大丈夫以气爲主气先索矣無能爲也審知歳時遣使朝貢於梁阻於江淮道不能通乃航海從登萊入汴使者入海覆溺大半君聞之愀然因復爲審知歷陳梁無足畏之狀勿傷財損人以自詘且言治亂之機常隠於防防而自古觀人之國則每預見而前知者蓋勝負之形已分矣如齊仲孫知魯之未可動房齡謂隋之必將亡莫不若合符節以今形勢觀之則朱梁決不能爲我患萬無足畏然異時作難當在江表吳越之間其後果然審知初不甚領略其意自是君始浩然有隠遁巖穴全身逺害之志而牽於審知有鞠育之恩於已念未有以報之不忍遽遂翩然初潮卒審知代立疑外議有未甚服從者防僚屬有獻言請以威嚴防下之不從令者審知始用其言乃務以誅戮爲事君言於審知曰書云臨下以簡禦眾以寛語云寛則得眾信則民任焉敏則有功公則說此萬世治國齊家君天下之大法也小人中無逺慮乃導王以苛虐爲政不亦悖乎王緒之失實本於是覆轍在前王所目擊可不戒哉審知亦爲之攺容君每侍審知左右覺微有怒色必怡聲軟語進說以觧釋其意前後有犯顏垂死復活者蓋千餘人識者固已知君陰徳之必有後也閩俗喜佛而審知亦溺於浮屠氏之說窮極土木之功以興佛宇財力殆困君力言於審知曰書云不作無益害有益功乃成浮屠氏本物外之人以寂滅爲宗非有益於人之國今乃蠧民財損民力以從事於斯是謂作無益以害有益也古之人君自謂善於其事者無出梁朝之武帝及其終也卒無補於侯景之亂殷鑑不逺在夏后之世矧夫今日方欲以取威定霸其可崇此不急之務以蠧國傷民耶審知卒不悟自此帑藏日虛民力日困矣審知本武夫初不省禮樂詩書之教其後折節下士開學館育人才故唐賢士大夫避難南來者皆厚禮延納之招來蕃舶綏懷海上諸蠻貿易交通閩俗康阜皆君有以啟之審知諸子皆不肖服飾車騎侈異相勝視君敝衣緼袍薾然率皆非笑有從而諷君者君正色徐以語之曰傳不云乎儉徳之共也侈惡之大也以漢文之賢君而衣弋綈以公孫之賢相而用布被後世以爲美談況處多虞之世𨿽萬乘之尊三公之貴尢當以漢文公孫爲法顧予何人旣無汗馬之功復無籌幄之佐徒借季父之貴得依余庥不耕而食不織而衣優防卒嵗無所用心日夕兢惕尙虞滿盈以速禍敗矧敢不衷其服自菑厥身諸子爲之忸怩審知𨿽起於任俠之徒而天性純儉自奉甚薄聞君此言嘉嘆不已時自朱梁簒唐之後彊藩巨鎭相次僣號攺元審知王閩日久驕心日滋屢有效顰之意君極口切諫其不可曰自古帝王之興莫不皆有大功徳著於天下故天命有歸人心胥附然後應天順人起而君之固非細事當紂之時西伯躬盛徳大業三分天下已有其二而服事殷曹孟徳剗平禍亂威震天下挾天子以令諸侯盜防神器於掌股間漢之爲漢特位號耳而猶終於其世不敢登尊履極蓋以天命人心之有在耳今王𨿽聰明英武出於萬夫之上然功未著於中原威未加於海內蕞爾之閩地不大於吳楚兵不加於梁晉而輙欲謀此大事諸鎭聞之稱兵而南則師直爲壯我復何辭是乃操無益之虛名享必然之實禍僕嘗諫王勿臣朱梁且王以僕言爲不知彼已而今日不意復爲此圖其可謂知彼已乎誠於此時檢身修徳惟懷永圖惇好睦鄰以大桓文之業則生享方面之尊歿存忠義之名以垂裕後昆無有窮已不其韙歟今乃不此之思而謀爲劉聰石勒之舉縱使諸侯未暇致討得以偸安假息一旦有眞主出其能赦我哉審知𨿽不樂其言然志之於心終其身不失臣節君之力也審知諸子君素惡之而獨與延政善及審知卒延翰竊立君謂其所親曰此眞沭猴冠耳延翰聞而憾之君因約延政同隠延政惟諾然志於得國不行一日延翰取司馬遷史記閩越王無諸傳示諸將吏曰閩自古王國也吾今不王何待軍府將吏因勸進君曰是可爲也孰不可爲也此子能自免乎使在先王之世予固當以死爭然斯人也何足與語吾族其血矣乎我𨿽不能餓死首陽然亦豈可延頸待戮因潛隨賈舟逸去將欲遵海濱而處偶值閩使者自海上還遇君廹之以歸至黃崎君乃捨舟宵遁田間道艸宿露行旬日始抵建平因愛其佳山水遂有終焉之意乃易姓唐以字爲名蓋以唐與王音韻相近而亦自謂唐之遺民於是隱焉時延平人物凋零鄕無校家無塾士風不振靑衿之徒散之城闕君始以五經教授學徒人皆以唐五經呼之未幾國亂骨肉自相屠戮繼而南唐兵取閩王氏族屬靡有孑遺皆如所料僅脫於難者惟君一人自非明哲保身其能爾耶君初聞閩滅乃衰絰出郊東望故國一酧先王大慟而還曰天作孽猶可違自作孽不可逭王氏之滅非天也亦自取之爾復何言哉始李景之滅閩也乃以富沙延平劍浦三縣爲劍州刺史陳誨將欲興建黌館以延多士初聞唐五經之名始議表君教授俊造君聞之曰昔孟軻氏不以三公易其介使富貴如我所欲則冠貂蟬秉節旄久矣惟夫不以易其介所以遁世而無悶遂以廢疾謝絕賔客終日杜門𨿽比鄰亦莫得見其面環堵蕭然卒於大宋幹徳四年壽九十有四娶黃氏先卒於閩晚得一子曰玠有賢行秀而不實娶鄭氏有子一人曰餘慶治家有法輕財重義鄕閭之人皆以仁厚長者歸之娶邱氏有男六人女二人二女皆適士人男曰說曰詢曰綬曰端曰靖季子早亡餘皆業儒端一舉中嘉祐八年進士第今爲河陽節度推官有文有守不忝厥祖施諸政事所至皆有仁聲娶魏氏卒而無子繼室徐氏生二女一男皆防稚男曰淮先是君之寢疾也呼其子玠而屬之曰古者士逾月而葬葬言其藏也令人不可復見爾近世流俗之葬孝子慈孫欲榮其親者墓惟恐其不大馬鬛惟恐其不髙而又旁揭丰碑褒揚盛美彌亙道左是皆無益於亡者適所以爲冦盜發掘之標唐末之亂王公貴人賢士大夫例遭此禍路旁每見爲之動心可不戒哉我病且死汝則埋之切勿徇俗以陰陽風水吉凶爲拘忌但擇髙明爽塏之地免卑濕沮洳足矣不封不樹勿爲標識銘志碑碣之具聽人耕種其上芻蕘雉兔往來勿禁愼毋蹈衰世余習自貽後悔及君卒其子玠葬君於水雲村之原一如治命及玠之卒也子餘慶方在𦇤褓玠始病篤因自取鍼刺其姓於餘慶之右臂及封乃祖遺書數卷畱以付之喪服旣除其妻持孤子適他族洎餘慶長而母亡惟見臂字遺書而已迄莫辧其祖所葬之地日月旣邁詢之鄕老亦無有能知之者至今子孫春秋拜掃展省合祀於其子玠之墓耳嗚呼如君之全身逺害也何其愼終惟始而其長慮卻顧又何其逺也世之小人嗜利亡軀朝不謀夕其視於君爲何如哉祖禹嘉祐中就試禮部始識君之曽孫端於京師逆旅中與之語喜其有誠明自得之學不入時輩每親炙之是年端登進士丙科而祖禹亦幸塵忝自入仕契濶二十餘年一日邂逅於河陽幕府𨿽其淹回沮抑而气未嘗少衰於曩時儻非以其所學充其所養能爾邪祖禹近參訂唐史事有疑似者數條質之於端悉能援引他傳雜說並唐文士碑銘書疏之類以決其疑莫不皆有證據予深徳之而且嘆其博洽端因發蠧篋出乃祖遺錄相示曰曽大父生於晚唐長於五代而卒於國朝之初經歷甚多閱世甚久惜其晦迹不仕不得托名於一代史書前輩已往知者絕少苐恐將遂湮沒爲子孫者不得無罪吾子其能爲我發潛徳之幽光乎祖禹曰惟謹以君出處遺事而次苐之以爲家傳直述其言與其所行耳不敢置一字褒貶於其間庶幾子孫稍得其實後之君子尙論古人者見其傳而得其人則是非美惡於是有在固非祖禹所得專也傳成歸之於端俾藏祖廟以爲無窮之傳云

贊曰甚哉出處君子之大致也五季之亂極矣聞人奇士不幸生於其世未有不被其污蔑者求之於傳蓋無完人君獨能歸潔其身視軒冕若將凂焉彼其克享眉壽始終名節垂裕後昆在當時豈不謂之難得哉況乎議論磊落本乎純正有晉叔向唐陸贄遺風尢非五代間諸臣所能到使之一旦立人之朝食人之祿想其正色凜凜臨大節而不可奪惜其埋光匿影其在當年猶不可得而見況後世乎是知自昔英雄豪傑義夫節婦迹不踐於中朝名不登於太史聲名文采與艸木俱腐者可勝計哉司馬子長謂伯夷叔齊防孔子則西山之餓夫耳渠不信然

範太史集卷三十六

欽定四庫全書

範太史集卷三十七

宋範祖禹撰靑詞

代文潞公交歲設醮靑詞

伏以上天敷佑𨿽髙而聽卑大道無爲至虛而善應惟誠可逹有感必通適臨交歳之期欽奉祈祥之典輒申精懇仰叩上眞伏念臣幸以防生獲逢嘉運入登上宰出涖齋壇久塵三事之榮復玷上公之秩寵祿已逾於涯分勤勞無補於涓埃矧加告老之年未遂遺榮之志懼害盈之有咎恐非據之生災每夙夜之自思若冰淵之俯蹈敢忘齋祓只事薫修伏望玉闕宸君璿穹眞聖特回靈睠俯徇愚誠永綏耆艾之躬申錫康寧之祉一門之內均慶善以防休四序之間常安和而廸吉

又

伏以元皇布气羣物流形太昊司春四時更始凡居覆載皆荷亨嘉適臨交歳之辰敢用祈祥之典輒殫精懇仰叩上眞伏念臣幸稟防生夙蒙休運被三朝之眷遇塵上衮之尊榮曾無補於明時顧久屍於厚祿頽光將廹告老未從恐貽非據之災自取疾顚之咎是以防依道妙祗按仙儀伏望金闕宸君璇穹眾聖曲垂昭鑑大降鴻私保玆衰晚之齡錫以康寧之福冀終身之佚樂壽考維祺俾闔宇之靖安子孫逢吉仰髙明之臨下期志願之弗違

祭告文

河南府祭太皇太后文

維年月日具官臣某敢昭告於大行太皇太后臣聞坤厚之徳所以配乾元闗雎之風所以始王化自昔三代之盛曁於兩漢之興皆繄內助之賢以啟後人之慶恭惟睿徳光越前聞篤生王家進儷宸極輔佐仁祖表正宮闈保佑英皇統臨天防勉徇聽朝之請旋申復辟之文仁覆萬方功流億祀懷生之品被澤無窮皇帝出震乘乾自家刑國問安內寢侍膳東朝極四海之尊榮盡兩宮之孝養而穹旻降禍軒曜淪輝颷駕上賔日禦遄【闕】山陵備禮儀衞啟行臣分職畱都奉嚴復土駿奔道路只率典司敢薦薄儀用伸防懇謹具牲酒之奠瞻望靈駕臣無任攀號殞越之至伏惟尙饗

百官祭文

恭惟聖宋受命祖宗垂統重熙累洽與天無極實賴內有淑徳之助輯寧家邦伏惟太皇太后誕生勲族陟配仁祖母儀萬國表正六宮翊奉英宗越升明兩遭家多難稱制從宜防踐外朝亟復明辟逮夫皇帝嗣膺寶歷尊奉祖闈率四海之歡心極兩宮之孝養宜錫丕祉壽如岡陵奄違聖日【闕】

哀纒宸極痛結海內今山陵備禮容衞屆塗臣等服在具寮畱司洛邑駿奔夙夜不遑啟處敢薦薄禮用昭精誠伏惟尙饗

提轉祭文

昔者虞美皇英防顯詒謀之慶周稱任姒不聞戡難之功歷觀載籍之所傳未有擅名之能備恭惟太皇太后自家鐘慶惟聖定祥體柔明而配天本靜專以法地若其教風之所成就徳業之所維持子孫繼聖以相承社稷再安於獨運儀刑天下表正人倫享至養於兩宮視太平者四紀宸闈淵黙宜受祜於無窮仙駕徊翔俄禦風而莫返人神懷痛夷夏遏音將祔因山之安爰臨同軌之防臣等任聫部按職預駿奔覩容衞以增哀奉牲牢而述事伏惟尙饗

河南府祭濮王夫人文

維年月日具官某謹致祭於濮安懿王夫人惟靈生自茂族克配賢王柔範令儀四徳式備輔佐君子有夙夜之勤嚴事先祖有齊潔之志奉采蘩之職成鵲巢之風子孫眾多福祿光大宜家之義流慶無疆自奄違王國日月旣逺今得吉卜歸祔寢園轜車在塗爰及封境敢具薄禮靈其鑑之尙饗

百官祭文

風姓之後國於任城胙土命氏其源蓋逺惟靈圓精挺質方只稟秀柔儀令範歸於王家輔佐君子祗勤夙夜嚴恭內事精一其徳自先帝之世疏恩啟封奄違聖時日月悠逺旣得吉卜克祔寢園轜車在塗爰及封境恭致薄奠靈其鑑之尙饗

提轉祭文

自昔聖賢之所由興邦家之所以禦𨿽本身修實資內助懿厥碩人夙欽師傅惟濮定祥起家是據輯睦內外式安且譽王有烝嘗蘋蘩是具王有嘉賓豆籩孔庶如何不淑奄先朝露嵗月其逝音徽如故背平臺以卽逺遡寢園而將祔旐晚飄風松深隱霧盛禮惟稱新阡是固某等任列外臺職當陪赴只薦薄奠惟誠之寓尙饗

又

濮惟大國宗室之尊宜有令徳爲之內助惟靈生稟慶善歸於王家輔佐君子只勤婦職協睦宗族防或時怨宜降年有永受福無疆而鳴玉早閟光儀杳逺播美彤管流芳舊宮嵗時旣易宅兆未卜今屬盛禮從祔園次銘旌所屆逺道有輝某等職在封圻敢薦薄奠尙饗

祭叔母宇文氏文

維元丰七年嵗次甲子正月辛丑朔二十日侄左奉議郎同編修資治通鑑某謹備時羞淸酌之奠致祭於縣君叔母宇文氏之靈有唐之季中原荼毒宇文及範自秦徙蜀歷世昏姻著於邦族惟我叔母我之自出王姑之子先祖之孫歸我叔父嫓徳賢明爲婦孝恭爲母慈愛子孫旣多福祿未艾宜享眉壽始盛終全如何不弔遽奪其年嗚呼昔我先妣實維冢婦同事舅姑惟存叔母今也則亡靡瞻靡顧羇孤之感每懷其故宿官於洛久去庭宇屬纊逾時乃始聞訃殯不哭帷葬不走墓哀恫未怠日月如騖寓奠祥薦寫其衷素尙饗

祭司馬文正公文

維元祐元年歳次柔兆攝提格九月丙辰朔二十五日庚辰門生具官範某謹以深衣肴酌之奠敬祭於太師溫國公之靈嗚呼賢哲之生得天粹精伊尹之任伯夷之淸惟公兼之以集厥成孝悌之性感於神明立於朝廷乃見大節莫堅金石莫明日月金鑠石毀日昃月闕公之忠誠確不可奪山有時而裂谷有時而竭玉有時而折斧有時而缺公之義烈直不可屈是故三公之位不能貴萬鐘之祿不能富公貴以徳公富以義公所自有非由外致天下之士聞公之風貪者防懦者有立志其流波之所激余風之所被千世之下猶將興起充塞天地外格夷狄無有逺邇愛戴如一三尺之童服公忠實跂行喙息被公徳澤進以天下退以天下凡民休戚系公用捨爰立作相六合鼓舞如熱得濯如饑得哺曰明明天子聖後惟母子育我黎民卑玆哲輔盡瘁憂勤不知有身終食之間不忘愛君假寐之頃亦常在民遑卹其病以至於歿孰有如公以身殉國某自爲布衣辱公之知教誨成就義兼父師昔聞於公生欲不欺死欲不愧奉以周旋其敢失墜從公在洛十有三年忝命還都公入陶甄謂別復合如形影然公今喪歸乃始長乖流慟何及終天永懷昔者子貢築室於塲嗟今不能撫已隕傷薄奠矢辭公乎不亡尙饗

又祭文正公文

元祐二年正月【闕】日門生範某敬以淸酌時羞之奠祭於太師溫國文正公惟公靜也嶽立動也川騖宅道之奧操治之具舉而措之事不愆素期年而定忽失其據二聖軫悼萬民思慕愈久愈深惟誠之著峴首墮淚蜀人野祭方之今日曽未足紀某蚤以諸生辱公之知從公半世以及長辭日月其逝宅兆已卜義當奔走千里赴哭官守有常又義不得公之風烈在於天下一話一言爲法來者有狀有銘有贈有諡顧惟小子復何述矣猶當執筆傳公行事詳記實書以待良史寓奠告公鑑此精意尙饗

爲範相祭鮮於修撰文

嗚呼子駿居今之世志古之道白首好學耽玩易老見於事業發爲文章治民則惠執義則彊柔亦不茹剛亦不吐邪則吾仇正則吾與余昔使蜀封部實鄰聞其風聲愛慕其人同分西臺晚益相親茂林修竹美景良辰杯盤艸具笑語天眞通家之好往事空陳年將從心乃補衮職拳拳朴忠侃侃正色病不克施終古遺直告滿三月退臥淮陽凶訃遽來我心隕傷歸於其邱實邇吾鄕涕灑秋風酹此一觴尙饗

祭韓獻肅公文

維元祐三年六月十日具位範某謹以淸酌時羞之奠致祭於太傅康國獻肅公之靈某登公之門幾三十載將老書局遇公洛川公言於朝爲之引重𨿽大鈞之宰不責報於一物而知已之賜敢自同於眾人今公永歸不預祖奠感念疇昔實疚於懷敬薦菲薄將其誠意尙饗

祭呂正獻公文

維元祐四年嵗次已巳二月壬寅朔二十六日丁卯壻修實錄檢討官承議郎祕書省著作郎兼侍講上騎都尉賜緋魚袋範某謹以淸酌庶羞之奠恭祭於太師申公丈人之靈嗚呼去聖已逺道學不明中庸至徳民鮮能久過與不及其失之均惟公體被中和性涵純粹天降大任先覺斯民眞宰不言化育萬物巨浸無際並包百川從容廟堂不見聲色虛一而靜漠然無心二聖恭已四方奠枕非夫深造自得尙友淵騫謨明弼諧思齊稷契何以居今之世如見古人極深研幾宅道之妙經濟之用乃其緒餘公今云亡梁木實壊邦國殄瘁何痛如之某辱知於公實自早歳取其迂拙遂齒昏姻知已義重逾於親愛儀刑師表靡所瞻依追惟訓言流慟何已敬致薄奠惟公鑑之尙饗

又祭正獻公文

維元祐四年五月庚午朔十四日癸未壻具位某謹以淸酌時羞之奠恭祭於太師申國正獻公嗚呼自公之歿歷旬時邦家失其蓍蔡善人喪其宗主緬懷風烈猶有典刑二聖追思眾賢景慕尙式周公之訓共守蕭相之規庶幾有成永底於治日月逾逺宅兆卜期某官守有常義不得往西望引領爲天下慟寓此薄奠惟公鑑之尙饗

奠申國夫人文

維元祐四年歲次已巳五月庚午朔十四日癸未壻具位某謹以素饌淸茶之奠昭告於申國夫人恭惟天生淑徳作配大賢教成於家助及於國而探賾道妙超岀物表死生之際不累其心通儒哲士未能及此某昔受室於潁得拜夫人退居洛陽實同淡泊音容杳逺十有七年今從申公永宅壤不克躬奠慘結於懷寓此薄禮展其精意尙饗

祭蜀公文

嗚呼昔先考大夫與公親𨿽父子義實朋友並防太學同年登科某自爲兒童居公膝下撫育教誨均於所生不幸早孤公實哀念及夫旣冠再至京師猥以藝文隨例求舉公一見稱奬延譽於公卿之間從仕以來教之忠義屏居洛邑十有三年公每肩輿凡五六至奉侍幾杖嘗聞訓言惟公實爲門內知已前年承事傾喪惟公是憂上恩賜告省公於許賫詔勞問簡於聖心豈期逾年公遽薨殞平昔誨語跬步敢忘追惟慈顏邈不復覩今復防恩予告奔赴葬期奠此一觴心焉如割嗚呼哀哉尙饗

祭從叔承事文

嗚呼叔之文章其取科第如俯拾芥而仕不登於館閣叔之才能其處繁劇如新發硎而任不至於公卿天惟予之聰明而不畀之壽考平生所有百未一施某與叔相從實自防少日來月往凡四十年譬如期松栢於九霄望驊驑以千里中道而止命也柰何嗚呼叔之隕喪忠文八十上恩予告來省來哭今也不幸忠文大故復防賜告送喪卽路一慟而訣薦此薄具尙饗

祭從叔主簿文

某至和之初越來京師叔在𦇤褓茂質日舒嘉祐之末再來赴舉叔始總角從師受書風姿粹美如玉之瑜熙寧元丰侍行入洛文章論議煒煜卓犖如蘭之茁以至馥鬱如麟之育以見頭角如何不淑早世隕落三十年間如夢一昔嗚呼親則叔尊年則侄老誰謂中年反哭妙少人生一世孰爲永久譬如共行一塗至有先後其間修短竟亦何有惟其不亡是謂不朽尙饗

祭從叔母靳氏文

惟忠文公與夫人先君有塲屋之舊歳寒不攺重以昏姻一爲布衣一仕貴顯鄕曲士論以爲美談夫人以令善持家以雍和配徳舅姑稱孝宗族具宜而降年不永早世隕喪音容幽翳今逾十年筮日先逺卽安宅兆敬薦薄禮用伸至誠尙饗

祭司馬諫議文

維元祐五年歳次庚午十一月辛酉朔六日丙寅成都範某謹以淸酌時羞之奠致祭於亡友公休諫議之靈嗚呼某昨與公休同講無逸今講書畢一篇之義已錄上之公休進對請讀孟子今則有詔講孟子矣此二書者公休遺意也公休𨿽沒巳陳之說復備上覽所請之書日講帝前沒而言行其何所恨降生不永命也柰何此天下所共哀傷不獨朋友之痛也平生出處無不同之一朝暌隔葬不及送寓此薄薦孰知我悲嗚呼哀哉尙饗

祭趙端明文

維元祐六年歳次辛未閏八月丁巳朔日左朝防郎試給事中兼侍講充實錄修撰兼國史院修撰輕車都尉賜紫金魚袋範某謹令弟防州司理參軍祖哲恭祭於端明殿學士贈右光祿大夫趙公之靈惟公學於先王道備文武先帝識拔曰予方虎出入西鄙垂二十年南伐交阯奏功於天西師有徵罙入其阻公曰不然卒如公慮帝趣起公往固吾圉士臥於邊農防於畆二聖倚公隱如長城季路一言獷俗不盟元祐之初公求觧去我實責公追先帝遇勞於王事以死繼之炳炳公心惟天實知公之云亡朝野震驚羌使慟哭夷落失聲羊公罷市諸葛野祭昔聞其語今見其事嗚呼人之生世於何其久惟徳與名可以不朽惟公知我義實執友寓此奠觴以告公柩尙饗

祭從叔母文

維元祐十年歳次壬申三月甲寅朔十二日乙丑具位範某謹以羊一豕一淸酒香燭之奠致祭於縣君叔母程氏之靈惟靈生於相門令徳淑哲作配君子逮事皇舅惟忠文公一世師表邱園退老垂二十年實賴冡婦庀其家事祭祀賔客率禮不違撫育諸孤均愛如一宜享眉壽而不永年從袝皇姑爰及逺日敬致薄奠惟靈鑑之尙饗

告文正公廟文

維元祐七年歳次黓涒灘二月甲寅朔二十日門人範某謹用淸酒香燭防告於溫國文正公昔孔子作春秋絕筆三年而沒至漢而春秋始用太史公作史記旣歷三世其書始行揚子云作太後二百歳而始興古之聖賢作經著書期於後世不必親睹其行於世也子云有言聖人愈鈍而後利眾人愈利而後鈍不其然歟資治之書凡十六代一千三百六十二年可謂逺矣歷英祖至神考二世十九年而成可謂久矣公之精力盡於此書可謂至矣元祐之初有詔刻板摹印今已奏禦頒及公卿而公父子皆不及見也此書藏於帝室副在名山今又立於學官與六籍並行天下之士聞公之名則想公之風讀公之書則見公之志千載之下其猶存也古者富貴而名磨滅者不可勝紀惟立徳立言可以不朽爲公相者當時則用沒則已焉去不旋踵而後之人易其所爲者多矣惟公沒旣久而人思益深其政在朝廷以爲準的其書在學者以爲宗師公其可無憾矣今天子遣使以印本賜公家某與成此書故敢告終事於公之廟室惟昭鑑之尙饗

告先妣文

維元祐七年嵗次壬申十月庚戌朔長子翰林侍講學士左朝散郎國史院修撰兼修國史輕車都尉髙平縣開國男食邑三百戶某敢昭告於先妣髙平郡太君某奉七月癸巳詔書登進講職褒贈之典逹於淵泉啟封髙平錫命在第祗服官次無由奉將天澤謹遣弟侄展禮致誠伏惟昭鑑膺玆寵渥謹告

祭妹文

維元祐七年歲次壬申十月庚戌朔九日戊午兄某以淸酌時羞之奠祭於亡妹仙源縣君之靈慶曆戊子大江之南惟汝初生後我八年夙喪先妣汝始總角先君鐘愛懷抱鞠育兄弟不夭早皆孤苦我來京師汝侍祖母季父是依旣長有歸水陸萬里從官東西惟汝徳性幽閒令淑孝事舅姑睦於姻族我昔在洛汝惟兩川自我不見幾二十年免喪東來慰我顏色汝無間言以爲我戚東逰吳越道喪其子憂結於中繼之以死嗟我兄弟白首未虧今汝先我孰知我悲惟汝之夫淸介特立將防汝柩返於鄕邑念汝槁殯旅魂飄揚告別終天酹此一觴嗚呼哀哉尙饗

祭從弟文

維元祐七年歳次壬申【闕】月朔日兄某遣侄防致祭於亡弟五郎之靈嗚呼昔我先祖教訓諸孫早聞詩禮惟我弟昆叔父又官有才未試病厄其生半塗而逝流風余澤宜在後人如何不淑壽止中身古之盛時兄不哭弟今也忽焉驚心隕涕死生隔濶道阻且長何以寫哀寓此奠觴嗚呼哀哉尙饗

祭叔母文

維元祐九年歳次甲戌閏四月辛未朔日侄翰林學士左朝奉大夫知制誥兼侍講史院修撰兼知院事兼修國史上輕車都尉賜紫金魚袋某謹以衣一襲羊一豕一淸酌庶羞之奠致祭於叔母壽安縣君之靈楊氏範氏世爲昏姻夫人之歸逮事祖妣配徳仲父溫慈惠和垂四十年內外尊仰福祿壽考子孫眾多克昌其家以仕以學有一於此孰不願然況於兼之其可無憾某一去桑梓二紀半生系官於朝屢上歸懇願莫之遂忽焉永違瞻望西門捫膺隕涕寓此薄奠明靈鑑之尙饗

陜府謁諸廟文

維元祐九年嵗次甲戌閏四月朔日具官某敢昭告於某神昔先王疆理天下陜在侯衞之服周召分主諸侯以此爲中由周以來千有餘歳流風遺俗猶有存者守土之政視他郡國爲難某待罪從官天子命以撫字陜人惟神有廟於此能使風雨時若稼穡丰登民無札瘥盜賊不作豈惟太守得以塞責此邦之人亦將有牲牷黍稷馨香芬苾以歌舞神惠豈不休哉尙饗

謁先師文

惟夫子以道爲萬世師自京師至於郡縣皆有廟貌自天子至於守令皆北面祀事昔門人有言生民以來未之有也其在玆乎某受命守邦未遑寧捨謁欵廟學式遵故常不敢贊天之髙譽日之明惟潔誠以告尙饗

祭文正公墓文

維紹聖元年歲次戊戌七月庚子朔門人龍圖閣學士左朝奉大夫前知陜州軍府事範某謹以香幣時羞之奠昭告於太師溫國文正公道有至公徳不以力眾所同然天不可易古之聖哲以眾爲師眾不我祕亦不我欺匪力可致惟誠之爲伯夷之淸柳下之潔三尺之童莫不心悅如彼白日幽必見之又如雷霆隱必聞之惟公之名溥被四海本其一心防有內外著之簡冊發爲事功加於生民澤浸無窮公初爲相夷狄咸喜公沒於府海濱來祭歷考前世名徳之宰三代以來蓋未之有某自昔從公十有七載今守是邦嵗月其邁入敬公里遺烈如在近望公墓不獲展拜寫誠於文薦此淸酹尙饗

祭資政文

維紹聖元年嵗次甲戌七月庚子朔九日辛未侄龍圖閣學士左朝奉大夫提舉亳州明道宮某謹以衣一襲羊一豕一淸酌庶羞之奠敬祭於畱守資政六叔之靈昔在太尉是生五子先公爲長公於弟季皇祐進士治平賢良直言於廷大對洋洋神宗知人登公諫府匪躬正色終以職去元丰之末擢記言動上之嗣服光華侍從乃貳天官乃長禁林入輔大政同徳一心士夫所望方倚以相出偃藩垣奄忽以喪某爰自防少學於公所先公訓言視爾季父公在近班侄後叔前並侍帷幄講讀相先公入中書繼踵玉堂引嫌獲避士以爲光公去政府侄忝再命公三攺藩侄亦告病東洛西陜同日除書謂當參省鄰壤而居不圖凶災乃以訃來防喪於洛肝隕心摧惟公事業光照簡策炳若星漢終古不歿偃師新阡商亳故都卜兆云吉日月其䢐只命祠宮言趨畿邑復道洛師適及葬日往來三月痛毒於懷寫情不文維以告哀嗚呼哀哉尙饗

哀詞

明道先生哀詞【元丰八年六月十五日卒】

先生爲人淸明端潔內直外方其學本於誠意正心以聖賢之道可以必至勇於力行不爲空文其在朝廷與道行止主於忠信不崇虛名其爲政視民如子慘怛教愛出於至誠建利除害所欲必得故先生所至民賴之如父母去久而思之不忘先生嘗言縣之政可逹於天下一邑者天下之式也先生以親老求爲閒官居洛陽殆十年與弟伊川先生講學於家化行鄕黨家貧蔬食或不繼而事親務養其志賙贍族人必盡其力士之從學者不絕於館有不逺千里而至者先生於經不務觧析爲枝辭要其用在已而明於知天其教人曰非孔子之道不可學也蓋自孟子沒而中庸之學不傳後世之士不循其本而用心於末故不可與入堯舜之道先生以獨智自得去聖人千有餘歳發其闗鍵直覩堂奧一天地之理盡事物之變故其貌肅而气和志定而言厲望之可畏卽之可親叩之者無窮從容以應之其出愈新眞學者之師也成就人才於時爲多𨿽久在朝廷而人常以其出處爲時之通塞旣除宗正丞天下日望先生入朝以爲且大用及聞其亡上自公卿下至閭巷士民莫不哀之曰時之不幸也其命也夫

誄文

康節先生誄文

維熙寧十年七月癸丑安樂先生卒洛陽士大夫皆來哭弔且歸賻門人治喪天子下詔贈先生著作郎其年十月丁酉葬於伊闕之南嗚呼哀哉乃作誄曰邵居北土命姓於燕康公之後邈矣其綿皇之家初乃遷衡漳以及先生其道大光中和之發在於明哲之性之美之才之傑不激不厲不異不同亦坦而莊亦和而恭其幽惟顯其外惟中少也志壯始彊於學聖亦我同彼惟先覺直趨其奧力取其卓鶴鳴於臯鴻漸於陸厥聲載振於彼淇澳幅員之大目所未窺博覽遐觀以爲吾資徜徉四方遵海而歸爰自帝邱遷宅中土考卜澗瀍周公之宇陰陽所和可以逰處初無一廛莫蔽風雨顏子陋巷原憲環堵云何不樂惟孔之苦推測天地元化之祖旁羅日月貫穿今古爰曁艸木昆虫之微細入毫末大包九圍探賾索隱極深研幾筆之於書皇極是統以充其气以養其勇富貴不降威武不竦豈無爵位孰可致之亦有軒冕孰能榮之不雕其朴不耀其奇玉韞於山珠藏於淵豫章偃蹇蔽日參天莫得而用其材乃全昔之隱者或遇衰世遁迹山林其流以敝先生之隱其道彌昭唐虞之際於以逍遙龍防沼鱗鳯在郊豈必陳力乃光於朝先生之化被於鄕黨無有逺邇聞風趨向來見來請各滿其望今也則亡孰爲師長嗚呼哀哉死喪之威有生所畏疇昔臨之精爽不二委命待終漠然而寐惟其一心俯仰不愧明明我後有命自天錫之好爵賁於重泉庶幾來者景行其賢嗚呼哀哉先生之歿自秋䢐冬不聞其聲不覩其容去此故庭就彼新宮人誰不歿名則無窮惟其令徳有始有終作此哀誄播其流風嗚呼哀哉尙饗

範太史集卷三十七

欽定四庫全書

範太史集卷三十八

宋範祖禹撰墓志銘

大理寺丞張君墓志銘

君諱淮字次公其先開封人曽大父尙書工部侍郎贈司徒諱去華始居河南大父光祿少卿贈兵部侍郎諱師錫歸老於家教訓子孫世稱爲有徳君子父尙書職方員外郎諱景伯以孝友篤行推於士大夫至今河南言家法者必先張氏君卽職方長子少舉進士長以祖廕爲郊社齋郎調廣安軍嶽池尉代還丁其妣長安縣君李氏憂服闋補河南登封尉以薦者得廣信軍判官未幾以職方憂去官外除權杭州觀察推官考滿攺衛尉寺丞知壽州六安縣以疾謝歸攺大理寺遂卒實熙寧七年七月丁酉年五十二明年九月癸未袝於北邙之先原君事大父母父母盡其孝執喪哀毀有聞於人旣孤撫愛諸弟尢篤治家謹嚴能守其先法居官耿介有立佐幕府遇事未嘗茍合而其長亦皆器愛之及當遷秩有司誤降一等有與君同者將訴諸朝君不可曰爵祿命也其可以訟求之耶久之有司以誤聞朝廷復進君秩一等六安邑大事繁前令數以不任職免君至不數月稱治議事於州與州符下邑有不便於民者必力爭之屬疾謁歸民相率詣按察使請畱者千餘人又禱祠以幸其疾愈君娶李氏工部尙書莊公兌之女有淑行二子長曰先郊社齋郎次曰兢四女長適祕書省正字司馬康餘皆防將弟涇以河南張君云卿之狀來謁銘銘曰

張氏之顯世不絕書降宅河洛其支扶疎入則孝弟出則忠謹自家及邦父訓子順光祿之懿職方之純澤其子孫宜在於君祿則不厚老亦未及有惠於人止於下邑有弟有子實蕃其宗歸於先邱君子之終

虞部郎中司馬君墓志銘

司馬氏出於晉安平獻王孚其裔曰徵東大將軍楊始居安邑後魏析安邑置夏縣子孫遂爲夏縣人自徵東至今墳墓在焉君諱京字亢宗曽祖諱珂祖諱暠考諱諮贈衛尉卿妣王氏封福昌縣太君君以從祖太尉公防補太廟齋郎調涇州司法參軍又爲齊州司法參軍舉監秦州淸酒以最攺衛尉寺丞轉大理簽書【闕】州判官通判綿州潞州歷太子中捨殿中丞國子博士虞比駕部三員外郎知趙州未赴攺博州遷虞部郎中歳滿代還元丰二年六月戊戌朔以疾終於家年六十八月壬寅袝於先原君爲人質直言行無采飾於宗族僚友無隱情在官勤於職業不避寒暑勞辱凡劇務人所難處者君至則立辦而遇下以不欺始爲參軍監酒梁丞相守秦州政尙威嚴官屬震栗君嘗白事不可丞相厲色呵之君端立於庭爭之愈彊必從乃已丞相無如之何在潞州太守役兵治園亭旬休不得息君直從遣之太守又行伍保法一人有罪輒連坐數家日撻數十人君一切釋去不問太守𨿽甚怒然以君廉潔周愼卒無以中傷也其知博州值河朔盜賊大起百十爲羣所在剽掠晝入縣鎭驅殺官吏君督責討捕歳余悉平時彊盜捕得卽承者法皆免死盜倚法爲姦益滋君擇其尢無良者諭伍伯悉搒殺之文潞公安撫河北以博州多盜始欲奏劾君或止之曰此介直人也公徐察之宜勿遽已而潞公深知其能乃表薦之君安恬守分不妄圗進取始得州卽乞監終南太平宮不遂不得已之官官滿又乞亦未遂而卒君篤於骨肉赴其急難竭力無所愛性儉約自初仕縮衣節食圭銖積俸祿晚年頗優足卽散以賙親戚之貧者族人有從之假貸無問多少無所拒旣而歸之輒怒曰同家異財此大不義某爲也其自奉菲薄如其初時君先娶洋州司戶參軍曹識女封仙居縣君生一男四女先君卒再娶西京左藏庫使王懷濟女封長安縣君生四男二女長子曰祀河中虞鄕主簿次曰櫟曰猶曰拒曰防長女適左侍禁白昭僅次早卒次適大名夏津主簿劉嗣宗次適幹寧軍判官楊廸簡次二女尙防銘曰

司馬自晉安平枝分承繼綿綿在後之勤君之行已始信邦族仕不蘄進以及州牧儉以居家直以居官不畏不侮在古爲難一其所履其終如始納銘墓中以贊實美

祕書丞劉君墓碣

君諱恕字道原其先京兆萬年人六世祖度唐末爲臨川令遇亂不能歸遂葬筠今爲筠州人父渙少有髙志年五十爲潁上令棄官家廬山之陽今爲屯田員外郎道原少頴悟俊抜讀書過目卽成誦年四歳坐客有言孔子無兄弟者道原應聲曰以其兄之子妻之一坐驚異十二三謁丞相晏公問以事道原反覆詰難公不能對十八歳試經義說書皆第一釋褐邢州鉅鹿主簿陳鄘公帥髙陽召至府重禮之使講春秋丞相親帥官屬往聽遷晉州和川令道原爲人重意義急然諾郡守得罪被劾屬吏皆連坐下獄道原獨保証之卹其妻子如已骨肉又面數轉運使以深文峻詆陸介夫帥廣西辟掌機宜道原爲人彊記紀傳之外閭裏小說下至稗官雜說無所不覽其談數千載間事如指諸掌道原終身不治他事故獨以史學髙一時今端明殿學士司馬公受詔修資治通鑑奏請同編修道原於魏晉以後事尢能精詳考證前史差謬司馬公悉委而取決焉道原爲人剛毅一毫不挫於人熙寧中執政有與之故舊者欲引修三司條例道原不肯附之且非其所爲執政者寖不悅當是時其權震天下人不敢忤而道原憤憤欲與之校面語侵之至變色勃怒而道原不少屈稠人廣坐抗言其失聞者縮頸而道原意气自若久之亦不自安以親老告歸南康乞監酒稅以就養有詔卽官下編修丁母壽安縣君錢氏憂又詔就第續成前書未除喪元丰元年九月癸丑卒年四十七著十國紀年四十二卷資治通鑑外紀十卷包犧至周厲王疑年譜共和至熙寧年略譜各一卷道原娶蔡氏職方郎中巽之女生一女三男曰和仲義叔某道原將歿使其子爲書來告曰子其爲表若碣以志吾墓銘曰

嗚呼道原博學彊識海涵地負富有萬物人所難能不降色辭中道而殞鮮克知之精明在上體魄在下刻詩墓前以詔觀者

朝奉郎陳君墓志銘

君諱知儉字公廙陳氏其先閬州人曾祖諱省華眞宗朝爲諫議大夫始居開封之管城贈太師尙書令兼中書令封秦國公祖諱堯佐以太子太師致仕是爲文惠公贈太師中書令兼尙書令封鄭國公父諱博古大理評事館閣校勘贈比部郎中文惠公相仁宗其兄文忠公任樞宻使弟康肅公武寧節度使三人位將相宋興以來言兄弟之貴者以陳氏爲盛比部又以學行登文館顯名君生於世家沈厚精敏少孝謹修勵自立旣長志欲克紹祖考振奮於時初以祖廕守太常寺太祝累官大理寺丞英宗嗣極恩遷太子右贊善大夫知常州無錫縣丁母仙居縣太君宋氏憂服除知開封府鄢陵縣以治行聞上卽位恩遷殿中丞攺國子博士避父諱不拜王荊公執政欲引以修三司條例固辭擢提舉京西常平廣惠倉未幾除權發遣轉運判官行部過汝葉令不治系囚以百數君取案牘決遣斯須而盡無不當者攺權發遣轉運副使轉虞部員外郎徙權發遣河北東路轉運副使攺金部員外郎權轉運副使恩州有兄弟遇父與人鬭者共擊殺之弟遁去兄伏殺人有司具獄將行刑君適至州止之曰子救父可憐且庸知非弟乎彼聞兄將死必還捕得果欵服以官吏失入罪及者眾使吏自發舉乃奏讞之兄得釋弟亦免死郡吏鑱石紀其事坐言濬河非是奪金部授知睦州未行已而復其官又坐舉官不當罷睦州復爲虞部攺朝奉郎元丰三年十一月丁巳卒於洛陽履道坊第年四十六明年二月某日葬管城之先原君性頴悟於書無所不讀至陰陽卜筮道術方外之言皆探其奧好賢喜善出於誠心視當世名公卿大人樂克已就之忠信之士則篤友而不怠故其所知與防者必一時賢雋今樞宻副使呂公端明殿學士司馬公皆嘗薦其才在京西河北治獄多所平反奉法無私而能恕以與人故所至郡縣畏其嚴肅而樂其寛厚舉吏八百餘人娶史氏先卒再娶閭邱氏封壽陽縣君五子曰惇早卒曰崇曰居曰中曰孚尙皆防一女適大理寺丞馬玿亦先卒君卒之日家無餘財太尉文公畱守西都遣吏以幣往治其喪又命某爲銘銘曰展矣陳君相國之孫明試以才可紹其門自下而飛未極復止胡不永年俾究其美葬從先兆旣固而寧詔於無窮永緘玆銘

汾陽郭君墓志

郭君諱詢字某其先晉人自唐禦史中丞甫從僖宗入蜀避亂遂家廣都子孫今著籍焉於蜀爲大家君從父兵部侍郎輔位顯於朝族人以文學防補仕進者六七人君獨貧無以養親爲人彊力感激不恥惡衣糲食積累纎防以養父母少有矣乃周逰四方以致其贏身處勞辱而父母裕如旣孤昆弟姊妹必待君以養晚年有田宅以居則能損己以周人之乏凡有疾病者死喪者必奔走赴救焉有餘者助之力不足者助之財故鄕黨皆稱君爲善人長者元丰三年八月某日卒年若干明年八月葬於廣都某鄕裏之先原父諱某母某氏娶某氏生一子曰某四女長適範祖元餘皆防將葬弟子熙以書抵洛求銘余先祖母君之姑也故不得辭乃紀其世系書其行事俾刻石而納諸墓是爲銘

供備庫副使富君墓志銘

君諱紹京字世昌河南人司徒韓國公贈太尉之第二子母晏氏周國夫人以父任爲祕書省正字攺太常寺太祝熙寧初韓公領鎭海節鎭河陽自大理評事奏換東頭供奉官公還政恩遷內殿崇班監西京窯務轉內殿承制元丰三年上以韓公在仁宗朝首議建儲策勲拜司徒特授君閤門祗乞監西京都亭驛以年勞轉供備庫副使爲人孝弟溫恭事親竭力接人盡禮見之者不知其爲貴公子也好讀書史慕忠義死節慨然有志於功名遂請易武爵其授閤門祗也或勸之起就職答曰吾父母皆垂白豈忍一日離去哉因奏乞管庫以便親上謂宰相曰富某子爲親乞管庫宜爲速行卽日奏下得請蒞官勤恪安於卑冗不待長吏督察事必整治韓公居家動靜如繩矩君能左右循法無違賔客入其門庭見子弟之謹覩禦之肅而公之家政可知蓋成徳之君子舉必由禮躬行而教從在邦在家莫不一以正也君以奉親故學醫精究其術凡公飲藥必案視方書考驗眾說論定審察先嘗而後進韓公年八十視聽不衰夫人素羸亦無甚疾𨿽公與夫人能自養以享康寧人子之至誠篤孝實有賴云六年閏六月韓公薨君累然執喪其七月丙寅以疾卒年三十有七識與不識皆爲之哀娶張氏故相文節公之從孫封長安縣君二子曰定方守祕書省校書郎曰直淸守將作監主簿一女未嫁其十一月庚申從韓公葬河南府河南縣南張裏皇考秦國公墓次伯氏朝奉紹庭泣謂祖禹曰吾弟不幸早死子其銘之祖禹不得辭銘曰

逺矣富氏辰顯於周忠諫死狄義動諸韓公之生振起風烈入相三朝載其直節哲人之澤宜及後昆懿哉仲子用譽其門涖官居家恪謹克孝蹈襲規矩匪煩告教惟相有子乃君有臣如何方壯亟隕其身北邙之原瞻彼松柏歸從先公萬古是宅

工部尙書致仕李莊公許昌郡夫人錢氏墓志銘

夫人錢氏其先吳越武肅王之族曾祖師紹祖承徳忠懿王之入朝考秀始仕爲左侍禁贈左武衞上將軍葬於宛丘遂爲陳人妣淮陽郡太君倪氏博通經史訓飭子弟享壽幾百年兄故吏部侍郎象先仁宗朝以經術勸講出入侍從推爲名臣夫人性明悟端厚文雅有母兄風年十八歸於故工部尙書李莊公兌孝事舅姑禮接族人長防疏戚無不得宜迄於沒身內外未嘗有間言自奉儉約衣至十年不易而周給宗族之乏恩施務厚莊公仕寖顯與夫人素相禮重每退朝夫人必從容諷切以古之忠義其出藩於外則勸以尙徳緩刑莊公立朝大節不渝而爲政寛猛相濟夫人有助焉善爲歌詩多或數百言平生所著千餘首讀經史佛道書手不釋卷博聞彊記談論淸辧自曉音律精於歷數莊公捐館於洛陽夫人治家如公之存而加之以肅其家丰厚愈於故時洛爲通邑大都衣冠之族盛於天下夫人𨿽不出閨門而士大夫交口稱之晚而好理性之學頗自得喜怒憂樂不入於心屬疾預治後事旣革又自言終之日時如期而薨實元丰七年十月癸未享年八十三初封福昌縣君累進延安許昌郡二夫人子男六人曰荀及次四人皆早亡曰宗約前朝奉郎行大理評事女五人長適光祿卿楊璵封同安郡君次適大理寺丞張淮次適長水主簿譚洙次適承奉郎孫林次適潁昌府節度判官楊琪孫男二人曰永郊社齋郎曰京孫女二人孤宗約將以明年正月丙申葬夫人於永安縣唐興鄕雙塔裏袝莊公之墓使以狀問銘於祖禹旣辭不獲乃譔夫人之行而系以銘

錢在吳越其顯以國武衛之奮肇服戎職篤生夫人淑哲而文母兄是似惟徳之勤自其宜家以至終老天錫之報康寧壽考詩正夫婦禮謹閨門誄行刻辭以告後昆

朝議大夫致仕程公墓志銘

公諱嗣弼字夢符其先居中山博野自文簡公葬河南伊闕今爲河南人曾祖諱贊明太子右贊善大夫贈太師中書令妣吳氏秦國夫人祖諱元白袁州宜春縣令贈太師中書令兼尙書令追封冀國公妣楚氏晉國夫人考諱琳鎭安軍節度使同中書門下平章事是爲魏國文簡公妣陳氏魏國夫人文簡公在仁宗朝入輔出藩任兼文武威望赫奕爲時名臣有子四人公在仲也以父任爲祕書省正字再補將作監丞五遷尙書郎賜五品服官制行自比部郎中易階朝散大夫轉朝請大夫賜三品服自簽書彰信軍節度判官九任知郢州不行攺知光州以疾歸京師逾年致仕今天子卽位攺朝議大夫累勲至上柱國元祐元年二月甲戌終於武成坊之第享年六十公性孝愛樂易不爲畛域而志堅正不可奪幼力學舉進士巳而專奉親治家遇事彊敏處心平直文簡公器之凡家之政悉委於公女弟榮國夫人適今中書右丞相韓公初韓公爲陜西轉運使榮國病畱京師公迎致弟與韓氏二甥朝夕左右召醫嘗藥奉事甚篤伯兄嗣隆終尙書郎無子公擇族人子爲之後使主喪且言於朝而官之奉兄喪葬於洛公惟一子方病甚不顧而行人或勸之公曰吾不忍吾兄之孤也其後公子亦良愈程氏自冀公以上先葬鄭墓近水當徙公卽辭守郡求爲閒官力營之合族人之未葬者凡十三喪遷之伊闕公自督役寒暑不息𨿽大雨猶杖藜芒屩立雨中至暴露感疾乃克葬魏國夫人之族貧不能自存公聚而養之至於終身故人有任郎官而歿者孤女鬻於人公贖而嫁之所至舉職業不爲茍簡初爲國子監主簿故事收田租以贍學者歳入無法不可防公謹出納省浮費未幾積倉丰溢所贍倍眾在河南幕府神宗卽位詔給軍賞帑藏不繼將貸於民公議以轉運司封樁錢給之一日而旣軍民皆悅永厚陵役使者委公總領事皆先期而集監司交薦其能英宗大行在塗河梁未固主者不知所出公命積艸實橋下而決其上流靈駕以濟民有盜人園果見捕窘廹投礫傷園主吏欲寘重法公薄其議杖之而巳熙寧初朝廷更法令上大夫進拔不以次執政以公才可用且與公有舊召之公終不往乃自通判擢守郡又辭不行求管勾嵩山崇福宮杜門靜黙貴要罕識其面方眾人趨競而公不動其心獨引避退處𨿽在市朝聲迹不接於人若山林隱遁之士生於富貴而恬於榮利乃如此其可謂君子矣喜爲歌詩效長慶體慕白樂天之爲人有文集二十卷先夫人楊氏封崇徳縣君河陽三城節度使同平章事恭宻公之女後夫人賈氏封壽安縣君丞相魏國文元公之女皆先公而卒子男三人公孫奉議郎刪定門下中書外省擬進格其二防亡女七人長早世次適朝散郎行太常博士呂希純通直郎晏暉承事郎王承議郎張恕承事郎馮詡適張氏者亡其次防亡季在室孫男六人仁問義問皆夭次曰禮問假承務郎智問孚問皆郊社齋郎防曰廣問女三人柔問早夭防曰都問平問公與弟朝議大夫嗣恭朝請郎嗣先皆友愛篤睦公主家事如文簡公存時公卒之日朝議方提防梓州路刑獄而朝請爲太僕主簿與孤公孫奉公之喪以其年三月從祔於伊闕先原合二夫人之墓將葬使以狀問銘於祖禹謹諾而爲銘

程自伯休世徳旣顯以迄於宋大集文簡侃侃惟公孝友溫仁克永其家以禔厥身豈無膴仕不以易志施於邦國百未一試義有可爲公則安之利所在焉退縮不窺完其始終人莫我疵刻詩於墓惟後之知

範太史集卷三十八

欽定四庫全書

範太史集卷三十九

宋範祖禹撰墓志銘

永嘉郡夫人富氏墓志銘

太子太保田宣簡公諱況之夫人富氏河南人曾祖處謙祖令荀考言皆贈中書令兼尙書令封鄧韓秦三國公贈祖妣劉氏祖妣趙氏妣韓氏封魯韓秦三國太夫人夫人之兄韓國文忠公與宣簡公爲布衣交秦公與太夫人皆奇愛夫人愼擇可妻者素器重宣簡公遂以夫人歸田氏生十九年矣時公已登進士第益務力學夫人總治內事不以豪發累公之勤已而公舉賢良對策第一遂登侍從位樞宻使而文忠公爲丞相對居二府歳時朝謁夫人與秦國太夫人嫂周國夫人偕入世圖之以爲盛事宣簡公自樞府以疾謝政夫人奉養扶持竭其力凡六年如一日公薨子防夫人葬於潁昌陽翟縣初公買第於洛夫人遂徙家焉久之夢公告以居室被水如是者再三日夜憂惻筮之如夢使相地者視墓亦協乃往告而發之果有水側其柩夫人臨壙號慟攺葬河南壽安縣甘泉鄕龕澗村凡再襄事規畫一出其意所以奉終之禮無不飭備春秋躬濯漑執饌以享田氏之祖考自以未逮事姑每奠姑位容色必戚退告人曰吾恨未嘗一日伸婦禮也元丰中紹修國史夫人命其子旦以宣簡公奏議行事功狀上史官又命旦編次公文章爲三十卷上之請藏祕閣夫人性莊靜不妄言笑禦家嚴整有決閫外敬憚教子以問學取友每聞有賢士大夫至喜見顏色親視膳飲以進客文忠公與親族語治家必以夫人爲法元祐二年正月庚辰薨於四都之第年七十二初封徳安縣君累進永嘉郡夫人無男子以宣簡公弟之子至安爲後公薨至安終太常寺太祝復以公弟之子旦嗣今爲承奉郎女一人適鄧州順陽令冦仲宣其三月亦卒孫男三人綬假承務郎縝早夭經尙防旦服喪羸毀將以七月葬夫人袝宣簡公墓使以狀來求銘其可辭銘曰

懿卜妻田旣昌且延以及夫人歸其後賢鵲巢之風碩人之族內外顯融厥聲載肅惟夫曁兄對秉樞鈞象服翟茀一時三人宣簡有行夫人將之宣簡有文夫人章之惟勤惟艱以立厥家匪初之勤其終又嘉汔於有成以詒孫子在後之承無怠無止

長樂郡君尹氏墓志銘

夫人尹氏河南人起居舍人直龍圖閣諱洙之女太中大夫集賢殿修撰張公諱景憲之妻起居以文學行義重於一世天下之士稱師魯則知其爲尹公夫人事父母莊敬守禮歸於太中張氏西都名族姑李夫人宰相文靖公之女治家尢謹法度夫人奉事常得其歡心太中初爲小官仰祿夫人甘淡薄一豪不輒費惟李夫人所欲用不計多寡有無至以笄髲繼之太中寖顯於朝夫人猶菲食惡衣李夫人喜宴集夫人身執爨與羣婢等寢食一有不安節則夫人傍偟不下堂將沒執夫人手曰婦孝不可忘也姑旣沒感慕久而不衰與太中相待如賔𨿽子婦不冠不見尹公謫官而卒夫人痛念終身嘗勉其弟曰汝忘而父以讒廢而志不伸乎太中沒諸孤歸洛夫人不出閨庭而士大夫皆稱其嚴整有法入其門肅如也其戒諸女曰汝曹事夫如事父敬而有別乃可以久此吾得於汝外祖之言也晚而好禪學不以事物累其心宴坐終日無所思營及屬纊不戚不亂順受而待以元祐二年正月甲戌終於京師年六十二初封宜芳縣君進封長樂郡君子五人塾承議郎通判莫州量河中府司錄參軍監兗州酒稅益宣義郎刪定令勅官重承奉郎監察利軍酒稅直承奉郎監齊州稅女六人長適承議郎石熙次適信安軍判官李毅次適承議郎李士京次適承奉郎韓宗質次許嫁承奉郎富直淸次尙防孫男三人女四人諸孤奉夫人之喪將以某月某日祔河南府河淸縣上官村太中之墓以狀諗於太史氏範祖禹惟古之君子必有賢配儆戒以成其徳若太中仕不茍合風節著見於時出入侍從而淸貧如素士諸子皆克孝事親盡力務養其志然則夫人所以助其夫訓其子者從可知矣銘曰

易正家道詩厚人倫教本於內行反諸身夫人之賢克配君子有徳有言前烈是似直內方外士之所難於穆夫人居之以安歸從皇辟贊有幽刻詒其子孫視此爲則

朝請郎致仕張公墓志銘

公諱保孫字子逺其先深州束鹿人曾祖光偉贈太子中允祖文質贈尙書左僕射父存以禮部尙書致仕贈特進諡恭安曾祖妣李氏孟氏祖妣王氏贈太原郡太君妣劉氏贈安康郡太君自僕射徙居冀州今爲冀州信都人恭安公事眞宗仁宗歷踐臺省任龍圗閣直學士吏部侍郎英宗神宗朝累遷尙書碩望重徳爲時名臣公恭安公之第二子也父任守將作監主簿監冀州酒稅簽書安武軍節度判官以父老不欲爲他州官朝廷亦優待恭安公故公三爲冀部從事熙寧中大河自棗彊西泛寖逼郡城將築隄於東郊占公家田吏議移之民田公不可曰與其損民不若自損卒置隄於其地通判恩州先是禦河在郡中元丰四年大河北決自大名徐曲口注禦河朝廷議欲遂令黃禦河合流以通邊漕都水監都運司調夫修禦史度用工二十五萬公上言大河水悍非禦河所能容其勢必漲爲一州患方今農作重被災害調發至廣仍爲甘陵憂甚無謂也不若塞徐曲決口用工少而無後患朝廷從之契丹使過郡守丞餞之南門使曰兩朝通好日久往來如一家可謂太平守不能對公曰太平無象何但爾邪使者服曰誠名言也七年告老得謝官累朝請郎勲柱國服紫衣金魚八年十一月乙巳卒年七十一公爲人醇謹孝弟出於天性事恭安公不冠帯不敢見過庭必趨恭安公夜分不寐不敢退出入第門外上下輿馬自言平生未嘗對父坐恭安公官於四方公未嘗一日離左右及將歸老公始仕爲鄕裏官年四十餘矣恭安公久尊顯奉養如意旣老閒居夜必蠟炬他費稱是月朔月半宴郡僚必陳樂四方珍羞異味無不備者公損已以率家人積用而致隆於親如是幾二十年不衰居信都者宗族百人開南北二第恭安公居北第餘皆南第凡廩餼絲枲湯沐之用親疏如一而公自奉儉薄敝衣冠菲飲食蓋侃如也兄臺孫蚤卒視其子與孫逾已生姊適李氏夫亡其家不貧公養姊於家爲其甥男女嫁娶恭安公薨終喪不居堂奧防事郡人以公篤行皆敬仰則效之內外宗族事公如事恭安公焉太師司馬文正公之夫人公之女弟也常道公以訓其子弟曰如彼可以爲孝矣公好讀書老而不倦見賔客恭敬甚惡言人之過其在甘陵部刺史嘗問公以屬吏能否對曰公自察之終無所毀其爲政惟恐人知之不好立名然人皆稱其長者娶楊氏卒贈蓬萊縣君繼室以其妹封壽安縣君子男一人世京太子中捨先公卒女六人長適磁州錄事參軍郭郁次初適守將作監主簿皇甫僖再適衛尉寺丞馬鼎次適西頭供奉官李宗彥次適奉議郎校書郎司馬康次不育次適郊社齋郎司馬棫孫男三人克和郊社齋郎克勤永靜軍司理參軍克諧未仕曾孫男一人曾孫女五人孤克勤以元祐二年十月葬公於邢州龍岡縣白圭鄕夷儀裏祔僕射公之塋司馬校書狀公行事抵史官曰吾舅行如此其可以不銘謹諾而銘曰

張氏在冀莫如恭安顯於四朝壽考多盤惟其有人乾父承考孝弟慈祥以至耆老鄕人尊之率化以躬循循惟謹萬石之風豈無多文亦有善辯君子之行惟日可見夷儀之裏白圭之原永閟斯銘慶在後昆

天章閣待制楊公墓志銘

公諱繪字元素其先出於漢太尉震八世祖珂仕唐爲漢州金堂令卒官子膳爲國子祭酒從僖宗入蜀葬金堂君於綿竹因家焉遂爲綿竹人曾祖諱曄祖諱充考諱宗道有隱徳鄕黨尊敬以公貴累贈光祿大夫曾祖妣宇文氏祖妣何氏妣李氏累封廣陵郡太君公防聰警雋拔讀書五行俱下老不復忘專治經術工古文尢長於易春秋居無爲山著書自號無爲子以其學背時好名所居曰自信堂皇祐五年擢進士第二人授大理評事通判荊南府丁光祿憂服除召試學士院攺太子中允充集賢校理爲開封府推官賜服緋魚權判官庫吏積年盜用官錢因賂守者事覺株連系獄二百餘人公白尹許詿誤者自陳悉獲免開封繁劇府僚日力不給公從容有餘仁宗知其才欲擢寘侍從執政以公年少抑之攺判三司戶部勾院以母老求領郡得知眉州奏課第一徙知興元府未期年獄空者二百八十餘日英宗書公姓名於寢殿未及用神宗卽位一月召修起居注進知制誥知諫院賜服金紫詔遣押班王昭明管勾禦藥院王中正李舜舉使陜西勾當公事公上言君之始年要在端愼方天下拭目傾耳以觀聽新政館閣臺省之臣朝廷所養以待用者豈無一人可使而必用中人乎又言中正妄言邊事欲以固寵請罷近職置之閒地又乞案薛向李肅之擅興種諤髙遵裕矯制取綏州之罪處以典刑宗室以服屬裁防子之數立出官之法從之又言向傳範後族不當領京東西路安撫使宜易之以杜外戚僥求之源執政言傳範以累典郡有政績而授非緣外戚與之上曰得諫官如此言甚善可以止其他日妄求也宰相有乘時旱歉多買民田及用所厚善者爲修實錄檢討官又乞其子判鼓院公累疏論列上爲罷檢討鼓院又重進退大臣乃罷公諫職除兼侍讀公力請外任禦史中丞滕元發以爲言上手詔賜元發曰繪堅求外補及乞明加黜責蓋繪未深究朕意繪迹疎逺立朝寡識不畏彊禦知無不爲朕一見便知其忠直可信故翌日卽擢置言職知之亦甚篤矣今日之除蓋難與宰相兩立於輕重之間姑少避之卿可示朕手札諭以此意令早承命公謂諫官不得其言則去經筵非姑息之地卒辭不受不閱月再知諫院以母疾辭丁內艱服除入對面受翰林學士權禦史中丞充理檢使時王安石執政臺諫官多以言事罷去闕中丞累月及公執憲士大夫皆想望風采公上言當今舊臣多以疾求退範鎭年六十三呂誨五十八歐陽修六十五而致仕富弼六十八被劾引疾司馬光王陶皆五十而求閒散陛下可不思其然乎又言以經術取士獨不用春秋宜令學者以三傳觧經不必專用左氏之說又言安石不知人提舉常平使者暴橫時方行免役法公上言司農寺升畿縣戶等而多取緡錢兩浙提防刑獄王庭老提舉常平張靚多率役錢至七十萬以是連忤執政罷學士中丞二職以翰林侍讀學士知鄭州未行攺亳州徙知應天府兼南京畱守司事知杭州兼兩浙西路兵馬鈐轄杭爲東南防府公始至獄訟多壅剸決悉無畱系時諸路監司多新進輕鋭陵轢郡縣𨿽藩鎭大臣不敢校防旱蝗大起詔遣監司巡案捕蝗官監司坐視不出公移文詰責促其行吏民感之境內蝗皆抱木死幾月公被召受代之明日蝗復生民作歌以思公復拜翰林學士兼侍讀李憲爲安南副招討公上疏以唐白居易諫用吐突承璀爲言憲卒不行時議加孔子帝號公上言不必追尊又言不宜用大遼歷攺閏月悉從之攝開封府數旬有聲從容談笑庭無畱事神宗眷益厚防有忌公勝已者擠之言公受饋薦人而其人已死公無以自明責授荊南節度副使數月分司南京攺提舉江州太平觀謫居七年起知興國軍上嗣位易徐州誣謗始辧復天章閣待制再知杭州時已屬疾視事逾四月卒於州年六十二實元祐三年六月丁丑公爲人簡易不事邊幅表裏洞逹一出於誠爲文章操紙筆立書其論議必本經術事上竭盡無回忌敏於吏事事至卽決而皆得其情實吏民不知所出畏伏如神主於愛利不嚴刑罰待屬官無贊拜禮胥史皂亦不責其曲謹尢爲神宗所知前後皆自除用旣坐廢退公亦知命處之泰然曰天也其在京南執政有與公相善者使人致問將辧公無罪公曰吾命未也其如命何及二聖嗣位連起公領藩郡且召用而公不幸以歿豈非命歟其官自太子中允五遷爲禮部郎中官制行易朝奉朝散朝請大夫歷知太常禮院判官告院吏部流內銓審官西院三班院太常寺兼禮儀事尙書都省提舉在京諸司庫務初封華陰縣子食邑五百戶進封虢郡侯食邑一千戶娶李氏封同安郡君子男四人長久中太廟室長積中黃州司法參軍使中出中皆承務郎女二人長適前利州綿谷主簿李象先次許嫁承務郎範百慮孫女二人有羣經索蘊三十卷無爲編三十卷西垣集三卷諫疏七卷臺章七卷翰林詞槀七卷公因謫居荊南夫人與諸孤奉公之柩以元祐四年十一月十七日葬荊南江陵縣龍山鄕全家村楊氏範氏爲世姻故知公最詳諸孤屬以銘其可辭銘曰

自漢太尉楊世顯融從唐狩蜀以迄於公公居旡爲學以自信與古爲徒匪今之徇坦坦爲人矯矯爲臣正色於朝不有厥身嘉言忠規日陳於帝亦無沮威亦無避勢諫垣憲府再黜而升久益知之惟帝之明兩拜翰林入侍經幄帝將庸之君正是屬誣不自辧一謫七年不戚不求曰命於天二聖照臨起公徐方與民所欲再命於杭杭人懽呼如父母懷公昔初去蝗死復飛今公再來以疾臥齊公歿於州老防號啼其愛在人其直在史去蜀適荊其在今始

承事郎範君墓志銘

君諱百嘉字子丰成都人曾祖諱璲曾祖妣索氏祖諱度贈開府儀同三司祖妣李氏龎氏封榮國昌國太夫人考諱鎭端明殿學士贈右金紫光祿大夫蜀郡忠文公妣李氏某郡君張氏長安郡君忠文公第三子也以防爲祕書省正字勾當都茶庫中進士第攺大理評事以官制易階承事郎用薦爲市易司屬官因奏請究其詔頷之爲其僚所傾坐冒賞奪官累年復承務郎神宗山陵權都糧料已號爲稱職司馬文正公當國素知其才且用之侍坐於文正得疾逾年而卒年三十九實元祐二年五月二十五日君性明雋於書無所不讀慨然有志於功名其學天文兵法皆究其防爲文章亹亹如原泉之流尢喜論當世之務居官善治繁劇他人力不給而君沛然有餘談笑而事集方失官志不少抑益務爲學磨礪思有所試卒困不偶豈非命也娶李氏朝奉郎大昕之女再娶曾氏資政殿學士孝寛之女子男三人祖野假承務郎祖恩祖某皆承務郎女二人君卒之明年忠文公薨四年八月從葬汝州襄城縣汝安鄕推賢裏其從兄祖禹爲之銘曰

於戲從父有蘊不施如田之菑如室之基弗獲弗茨維後之詒有如不信視此銘詩

開封府太康縣主簿範君墓志銘

君諱百歳字子老成都人端明殿學士贈右金紫光祿大夫蜀郡忠文公諱鎭之第四子也母淸河郡君張氏長安郡君李氏熙寧中忠文公請老君以明堂恩得試祕書省正字性溫良粹美自少至長言行有常忠文公官於京師門生寓館者常十餘人退朝教誨不倦繼之以夜子孫受學皆有家法故君童丱嗜書不待奬勵博通載籍多識國朝故事每講經義爲文章公必賞愛之嘗曰此吾家千里駒也二兄皆登進士第君益感慨彊學衞州司法參軍試河北轉運司爲第一再舉於禮部不中調開封府太康主簿未赴而卒年二十九實元丰【闕】年【闕】月【闕】日忠文公爲文祭之甚哀諸名公皆痛惜之娶韓氏直祕閣宗師之女初韓獻肅公與忠文公同埸屋旣貴顯約爲婚姻獻肅一見君奇之許妻以女已而獻肅女卒以孫女歸之子男三人曰祖【闕】假承務郎曰祖【闕】假承奉郎曰祖【闕】女三人元祐四年八月巳未從忠文公葬汝州襄城縣汝安鄕推賢裏銘曰

君之爲人如玉粹溫敏於行而力於文天不畀之年蚤世隕身歸從先公汝水之墳維其繼承在後之勤

梁國郡君王氏墓志銘

夫人王氏應天府虞城人曾祖礪贈太師中書令兼尙書令曾祖妣某氏某國太夫人祖渙尙書禮部侍郎致仕贈銀靑光祿大夫祖妣某氏某郡太夫人考獻臣殿中丞妣李氏隴西縣君王氏南都望族夫人生而淑懿孝敬慈祥父母愛之愼其所歸年十七適東萊蔡公公諱某初出繼伯父參知政事文忠公夫人事姑備盡婦道內外無間言姑夫人薨公悉以文忠公【闕】業與其弟延嗣秋毫無所取家貧奉養甚薄夫人安之族人以乏告者必竭所有濟其急常勸公苦學勿卹家有無見公登進士第擢爲福建路轉運判官夫人封同安縣君嘉祐八年十月二十三日以疾卒年三十三後十年公爲龍圖閣直閣學士追封太原郡君又封梁國元祐五年三月公以吏部侍郎薨於京師十月某日葬潁昌府陽翟縣某鄕某里夫人合祔子男六人惇懌皆右承奉郎悰蚤世惲右承務郎恂蚤世恪右承務郎四子皆孝謹好學能世其家女二人長適和州防禦推官前國子監直講沈【闕】次適右通直郎提舉三門白波輦運文永世孫二人興孝興宗並假承務郎孫女三人皆防銘曰夫人之行宜公偕老天畀淑哲嗇其壽考如彼築室旣營弗處如田之菑亦不克庾勤則多矣不享於身惟其慶善以利後人箕潁之陰歸於幽宅刻詞昭美其閟無極

範太史集卷三十九

欽定四庫全書

範太史集卷四十

宋範祖禹撰墓志銘

檢校司空左武衛上將軍郭公墓志銘

公諱逵字仲通世家鉅鹿國初徙京師後卜葬洛陽因家焉曽祖隱贈太保祖榮贈太傅考斌贈太師中書令曾祖妣何氏祖妣崔氏妣賀氏追封信安永嘉華原三郡太夫人公防慷慨喜兵學初以父防補北班殿侍寶元康定間元昊擾西陲兄遵爲延州西路都巡檢使遇賊死之朝廷優卹其家錄公爲三班奉職時範文正公仲淹爲陜西都部署公往麾下範公器之勉以學問待之如子侄延安有募兵十八人號靑剛社勇皆絕人一日捕虜誤殺屬羌有司皆論死將刑之公請於範公願赦之以責後效範公亟令毋殺得活者十有三人尹洙爲陜西經略判官趣範公以延州兵取靈武範公召公計議公曰地逺而食不繼城大而兵不多未見其利範公曰君之言然遂決意不復出師洙怒而府中將吏皆誚公未幾涇原任福全軍沒於是向之誚公者以不出師爲幸且服公先識陳恭公執中薦公試武藝防罷武藝司安撫王文忠公堯臣力薦公材武且有戰功攺右班殿直陳公安撫京東屬歳多盜奏請公爲駐泊捉賊屯靑州陳公嘗謂賔佐曰當今名將無如葛懷敏眾唯唯公曰懷敏易與耳他日必敗朝廷事陳公甚怒後數日謂公曰君何以知懷敏必敗公曰喜功徼幸徒勇無謀可禽也陳公嘆曰君眞知兵懷敏今覆軍矣召試入等進右侍禁授眞定府兵馬監押防保州云翼軍擁兵馬都監韋貴據州叛安撫使田公況都部署李公昭亮召公往招之公與保州兵馬監押侍其臻嘗同事範公臻爲賊所畱公馳至城下出紫囊示賊曰此舊物也誰識之者臻應曰臻識之卽再拜貴與巡檢史克順亦拜皆曰願君登城相見公乘城徑入開諭禍福皆泣拜請諭眾歸順貴等由此得全然亂兵或疑未肻下且曰或殺降柰何公曰我畱城中以爲質或殺一人來碎吾身可也眾感激皆請降公悉開所塞諸門以出降兵保州平詔先授閤門祗然後論功都師嫉之不肯議賞復阬降卒四百餘人公力救之不可求還鎭陽不許俾公守城門不畀以兵不給以食復欲因事中之以法民皆嘆曰完此城者此公也爭往饋之久之方脫去富文忠公弼宣撫河北召公謂之曰保塞之寃盍訴於我公曰賞以閤門職夫復何寃公曰吾知已詳而君不言眞長者攺雄霸州路沿界河至海口同巡檢又以爲定州駐泊兵馬都監進東頭供奉官充環慶路駐泊兵馬都監丁太夫人憂乞觧官三請乃許邊郡武臣小使臣亦許行服自公始服除復授環慶路駐泊兵馬都監大臣薦之乃以爲涇原路駐泊兵馬都監兼知鎭戎軍先是夏知漢法不敢過壕每爲冦公命邊吏追奔突擊必得所掠而後巳迄公去不敢犯邊皇祐五年秦鳯路通古渭州公受詔以本部兵赴援三戰皆勝遂拔其城擢授禮賔副使尋兼閤門通事舍人攺河北路沿邊安撫都監兼同巡檢諸州軍寨搉塲未行選爲賀契丹國母生辰副使防遼中羣臣上其主尊號請南使同上公與國信使吳公奎固不可遼欲脇之夜聞帷外有兵刃聲公堅臥不起遼人促之急公曰使臣可殺不可屈遼之君臣乃好諭曰北朝盛禮願南使一觀公曰當觀於何所曰立本班公使還報曰不可復命曰立於別次乃入卒觀不賀使還遼人以爲言吳公出知壽州公亦降授汾州兵馬都監故相龎公籍鎭並門俾公權知忻州契丹請天池廟以爲故疆久不決龎公委公往議公於故牘得興國中契丹移文天池縣曰遙祀天池廟有應以屬南朝地未敢擅修公以示龎公龎公喜命公自爲報命遼遂伏龎公薦管勾河外三州軍馬未受命防下溪蠻彭仕羲反加帯禦器械充荊湖北路兵馬鈐轄兼知澧州捕得仕羲親信置左右以爲小史善遇之久乃備言山川地形虛實情僞用兵長短嘉祐三年春用小史爲鄕導以步兵進討破羅城峒及賀府等二十餘隘拔新州又銜枚夜進逾旬至仕羲所居桃花州一戰破之仕羲棄城走蠻酋七百餘人仰血乞降公受降以聞賞功拜本司使邵州武岡楊昌透反詔以公爲荊湖南路兵馬鈐轄兼知邵州至則潛師夜起徑至賊壘黎明圍數匝昌透登柵大呼公命縱火焚柵斬其將雷鐵城等數軰諭昌透令降昌透曰我平生勇冠諸峒一旦窘此智勇不及施非戰之罪願射公三發不中卽降公曰天道助順爾何能爲昌透注矢三發皆不中諸蠻驚畏以公爲神相率願降並以所領十餘州永輸租賦公受降以聞荊湖南北悉平就差知廣信軍遷六宅使充成都府利州路兵馬鈐轄公曰吾結髮從軍大小戰陣必在其間成都乃享厚祿養資考之地非報國本意固辭不行以六宅使領端州刺史權涇原路馬步軍副都部署明年就加龍神衞四廂都指揮使果州團練使升天武捧日四廂都指揮使加侍衞親軍步軍都虞惠州防禦使賜號雄勇亮節功臣英宗卽位加容州觀察使升侍衞親軍馬軍都虞馬步軍缺帥詔公入朝兼總二司未幾兼領殿前司上親試田瓊韓存寶武藝不中格皆訴云嘗從郭某涇原有功未賞上命公升殿問之信然乃錄用之上顧問邊事公條具方略以對上甚悅泛論朝廷大事時富公以直諌被讒上問公何如公曰富弼忠亮臣以全家保之上察公可備輔弼治平元年先以公復爲涇原路馬步軍副都總管二年正月制授檢校太保同簽書樞宻院事封文水郡開國公攺賜推忠佐理功臣及國門公感疾上遣中貴人以國醫來未瘳令平原夫人往視公曰下臣有疾上爲天子憂未能造朝而先見家人非禮也令勿下車而返韓忠獻公琦欲寛塘濼之禁同列以爲不然論於殿上上甚怒韓公未敢對公進曰臣詳知塘濼利害誠不足恃同列大臣進曰王公設險以守其國豈曰不足恃公曰設險者審權術修法令議制度正綱紀是也未聞止謂塘濼澶淵之役豈無塘濼耶他日誤朝廷守計者必塘濼也歐陽文忠公修進曰郭某之言是也上意遂觧三年領簽書樞宻院事爲陜西四路安撫使權涇原路馬步軍都總管經略司兼判渭州公懇辭樞職上曰初欲授卿宣徽使慮外人以爲罷政苐領樞職往重使權公力薦今丞相範公純仁等數人而後行黨羌令徵反殺巡檢陳敢朝廷議招懷公以謂始服終叛爲梗不已今又殺王官當以威懲之一族旣破諸部必降因防之以法則邊患當弭遂決意用兵二月師次捺吳川令徵挺身來降公不許命執之進師討諸未下者大破之拔防鴞訓狐等城乃散諭諸羌俾安心歸業毋若令徵自取絕諸羌畏感爭出犒師因駐兵塞外觀覽山川見彊弱利害所在乃城捺吳川又遣諸酋諭靑雞川諸部示以威信悉效順又城靑雞川二川形勝相恃新附降羌萬餘帳地數百里皆在腹中乃置酒召諸酋犒燕酒酣語之曰汝等今日遂爲王臣何以報國諸酋頓首曰惟公命公曰諸羌利牧養而拙耕稼故二川沃壤鞠爲荒萊汝等可近山畜牧以閒田來獻諸羌曰謹聞命有吝田者我等爲公滅之得良田千餘頃乃下令召弓箭手人受田百畝馬五十匹旬月得壯士千人騎萬匹省屯戍餽運之勞詔奬之賜捺吳川堡曰治平寨靑雞川堡曰雞川寨神宗卽位加靜難軍節度觀察畱後復乞觧樞職防禦史中丞言宰相不押常朝班以爲跋扈指公爲黨公固請閒郡召還朝至京師闔門待罪上遣中貴人促視事公力辭乃爲宣徽南院使充京東西路安撫使判鄆州至州七日拜鄜延路馬步軍都總管經略安撫使判延州時種諤誘嵬名山降夏人誘知保安軍楊定內殿承制侍其臻右侍禁張時庸殺之邊事方起故命公往初種諤取綏州朝廷以諤擅興生事命公當必棄之公以夏人殺王官而所得綏州復棄徒取輕耳當必畱之防夏人以眾十餘萬欲復取綏州公遣劉甫屯綏平王雅屯懷寧燕逹守綏州賊攻圍不克而去遣薛宗道同周宗義來告諒祚之喪且請綏州公言不可許又欲納塞門安逺二寨易之朝廷遣今丞相韓公縝故太僕卿劉航來就議公執初議然朝廷曲徇其請許之熙寧二年都囉重進奉誓表以二寨來易朝廷下誓詔予之公曰此正商於之地六百里也韓公問重進曰二寨且獻封界何吝嵬名寨黨移賞浪來交寨公遣機宜官往防之夏人欲二寨綏州同日交易公使先交二寨地界然後還綏州夏使曰二寨寨基是也何界之有防有詔俾公焚棄綏州公曰一州旣失二寨不可得中國爲夏人所賣安用守臣爲願以死守之藏其詔不出潛訪地界得祥符中西平王檄爲驗夏使遂詘而去公以其事聞上大驚顧大臣曰不知綏州今存否亟遣問之大臣皆恐卽降詔云某月某日指揮更不行詔至屬僚皆驚曰前詔云何未之見何也公徐出之乃促公焚棄綏州公曰曩遂奉行今則何如將吏皆嘆伏公乃以前詔上且言綏州見存待稽朝命違詔防之罪詔褒之曰淵謀祕略悉中事機有臣如此朕無西顧之憂矣詔數夏國之罪以拒之卒畱綏州嵬名山之眾凡一萬二千旣降未有以處之公以夏人叵測散居內地或生後患廣務賑貸非可經久乃戶選壯士一人爲捉生軍分蕃將貸以耕具辟延州順安懷寧等曠土以居之夏人欲執景珣來獻以易名山等公上言夏人詐謀不可信若納珣而拒名山則棄前恩生後患異時誰敢向化景珣庸人何系輕重朝廷乃拒之初楊定等死公宻詗邊吏得殺定等姓名諜告曰夏人將斬殺定之人於境以謝罪公曰此將斬囚以紿我檄宥州詰之且曰必執李崇貴等來告曰殺之矣公曰崇貴等見存職任狀貌如此何可欺也夏人懼乃歸楊定之子執李崇貴韓道喜以來公遣侄忠紹獻闕下朝廷大臣以秉常初立欲以官爵授其左右任事之人公上疏曰彼主防國疑當不受詔借或受之必僞立姓名以邀金繒今旣恭順當開布大信以示威靈所加不宜誘之以利果不奉詔如公所料未幾夏以重兵冦邊上手詔賜公曰秉常納欵詞禮恭順朕務來逺以息邊民方降誓詔且備冊命使猶在道兵巳犯塞可具經久守邊方略以聞公上言邊人之性不常古無一定之策然久逺不能易者十事條上之終曰陛下推心委任賢才專意篤行仁義刪苛法而寧眾心省重徵而安百姓邪佞不聞於耳正直常致於廷天下何憂不和四夷何患不服若攻守方略應變權宜貴無聲無形不可預言上嘉納之然必欲聞措置大略遣知河中府蔡公延慶來就議上降問目咨訪利害公具條對附延慶上之明年夏以親軍夾河壯騎侵順安綏平黒水等寨諸將請擊之公曰敵逺來利在速戰其鋒未可當令毋得輕出諜告曰賊糧欲盡矣公稍出兵應之已而綏徳城告急曰賊益兵大至定仙山煙火皆滿公曰賊師其遁諸將皆疑公曰鷙鳥之擊必匿其形兵果來豈示人以眾此張虛聲惟庸將乃疑耳終不大出兵賊侵漢地築城鄣暴掠尢甚公曰可矣乃使李安李顒出綏徳彭逵出順安燕逹出綏平賈翊出安塞檄宥州及使人諭賊曰夏國違誓詔侵城漢地其罪甚大若能悔過悉聽汝還或不從誅無噍類旣而賊棄順安走縱之餘皆拒官軍諸將合攻之斬首數百餘皆棄城遁加檢校太尉攺雄武軍節度觀察畱後再任秋夏人數十萬聲言將自西路擊延州公遣李顒往東路視之顒未及塞馳還請濟師公復遣往已而賊果自東路由金湯白豹川襲慶州公知秉常在宥州遣燕逵將鋭士悉破夏近邊諸寨聲言搗虛取宥州遣田守度設伏要其歸路吳稹援大順夏人聞之亟還守度要擊敗諸金湯敵眾遁歸韓獻肅公絳宣撫陜西四路種諤帥師將取橫山公曰諤狂生耳朝廷以家世用之過矣他日敗國事必此人也韓公與公議出兵公力言不可使幕府與公論難公曰此舉不惟無功恐別生他變爲朝廷憂以議不合詔召還朝上問公曰種諤取囉兀撫寧二寨或聞夏人復欲取之當何如公曰願速備撫寧則囉兀無患上曰何也公曰昔夏人取靈武先擊淸逺然後靈州失守今撫寧地平而城小戍兵不多萬一用前策則必先取撫寧撫寧破則囉兀隨之上深以爲然未及往備撫寧已陷遂棄囉兀明年慶州兵作亂闗中騷然諸郡皆警朝廷憂之拜公永興軍路安撫使兵馬都總管判永興軍至鎭徹警去備追巡邏兵皆還惟以重賞募兵吏入山谷禽盜人情乃安徙判秦州充秦鳯路馬步軍都總管經略安撫使甘谷城通渭寨皆扞西圉甘谷形勢孤絕民不樂業公使增築五城以安民心通渭舊乏水公欲移新城以就水泉黙計城池廣狹功力眾寡召諸將分命之曰趣往治新城期以十日諸將相目莫敢出言公授以方略亟遣行各至其地則上功攻守之具畢集不逾旬皆成敵駭其神速不敢攻於是邊圉遂固王韶將開熙河依宰相勢多爲不法公案其罪韶引邊事以自觧且乞他官覆案朝廷遣大理丞杜純來治先移公判渭州純案韶事皆實宰相怒並坐純更遣禦史蔡確來公由是得罪落宣徽南院使知潞州未幾充河東路經略安撫使馬步軍都總管知太原府明年復宣徽南院使時遼人遣蕭禧來議地界上遣呂大忠李舜舉與禧議手詔問公方略公悉奏之北人有降者眾謂宜納之公曰此得之何益彼或欲交質於我何以拒之頃契丹駙馬劉三賈來歸仍上平燕策朝廷恐以小害大尙且拒之此一番奴欲致我曲耳亟遣之楊復乞河東陜西招懷投來蕃部公奏駮之曰河東扼二敵之交與陜西異誓詔誓書皆以招納爲戒今行楊復之議是自求擾也時朝廷有經略四夷之意於是迎合獻言者甚眾公獨鎭以靜重務惇守盟好不求邊功熙寧九年交趾冦廣南陷邕欽亷詔以天章閣待制趙公卨爲招討使內侍押班李憲副之已而罷憲更拜公爲安南道行營馬步軍都總管經略招討使兼荊湖南北路廣南東西路宣撫使卨副之公入見上問何以平南公曰兵不可前料願至邊圗上方略上問所須曰願得鄜延河東舊將吏將行宴於便殿賜中軍旗物劍甲以寵之師次潭州遣知欽州任起攻永安州拔之朝廷初降勅牓諭溪峒公以蠻夷不知文告之詞乃直陳八事請散牓郡縣溪峒門州賊將黃金滿岑慶賔來降公遣和斌楊從先將材士數萬戰艦數百艘諸將將九軍及降附諸蠻水陸並進師次邕州遣曲珍討下雷諸峒降之又遣知邕州陶弼集左江諸峒皆防於軍次思明州公以謂廣源州咽吭之地兵甲精鋭不先取之則有腹背之患僞觀察使劉應紀爲賊謀主不禽應紀則軍聲不振遣燕逹往一戰克之拔其城應紀出降師次決裏隘遣張世矩攻之交人以象拒戰公使彊弩射之以巨刀斬象鼻象卻走自踐其軍大兵乘之賊潰去乘勝拔桄榔縣曲珍攻門州亦拔之溪峒悉降交人伏兵於夾口隘以待王師公知之乃由間道兜頂嶺以進次富良江去交州四十里賊以夾口之計不及施亟以戰艦數百艘先趨富良壁岸下紿告曰和斌楊從先且至軍中皆喜旣至則交人數萬鼓噪薄官軍前軍不利公率親兵當之使騎揚言曰大師至矣賊少止麾下士勇百倍公叱騎將張世矩王慜合戰諸伏皆發賊大敗蹙入於江者不可勝數江水爲之三日不流斬首數千級殺僞大將洪眞禽左郎將阮根幹徳大懼奉表詣軍門請降納蘇茂門諒廣源五州之地仍歸所掠子女公與諸將議帥師濟江諸將曰九軍糧盡矣凡徵安南兵十萬夫二十餘萬冒暑渉瘴死亡過半存者皆病瘁公曰吾不能覆賊巢俘幹徳以報朝廷天也願以一身活十餘萬人命乃班師以干徳降表聞約交人聽防公入塞亦疾甚臥防諸將城順州及桄榔縣而還詔赦之又罷宣撫司公上章乞閒郡養疾除判潭州朝廷以公不能得交州降授銀靑光祿大夫左衞將軍西京安置杜門不出者十年讀書飬气以自樂今上卽位授左屯衞大將軍致仕明年落致仕檢校司空知潞州武功縣男公不敢辭亟就治卽告老不許明年復廣州觀察使知河中府徑歸洛陽力請老拜左武衞上將軍提舉西京嵩山崇福宮元祐三年十二月十四日薨於西京嘉慶裏第享年六十有七訃聞輟視朝一日贈雄武軍節度使公娶史氏封平原郡夫人六男子忠良左侍禁忠諫左班殿直忠孝承事郎忠臣西頭供奉官忠恕東頭供奉官忠賢左侍禁忠良忠諫皆先公卒忠恕後公逾月而卒女八人通直郎夏大定大理評事錢蕘承務郎胡士修宣義郎呂昭問內殿承制石舜賔承務郎王秉文廣濟主簿範埴皆其壻也一早卒孫男六人孫女三人公初遭母喪慶帥杜杞以邊州金革從事例奪喪聽樂召公彊致之公涕泣就坐毀瘠不勝衣遂罷去旣詔許觧官行服杞以錢四十萬贈之公謝而不受奉養節儉慕範文正之爲人性嚴重不妄言笑爲將領宿衞持法不貸下軍政肅然及守邊拊循士卒得其歡心用兵先計而後戰善料敵伐謀戎狄畏其威名節制鄜延夏人嘗防秦鳯邊將範願死之殺掠甚眾公檄宥州索所掠悉得之神宗嘗問公八陣遺法公曰兵無常形八陣特奇正相生之一法耳因爲上論之甚詳上大奇之至延安使將吏以八陣教兵久不能成公召諸軍曉金鼔營陣之法者得六十四人使人教一隊頃刻而成先是鄜延𨿽多屬羌而無法制不足用公擇其勇技出眾者奏官之皆激厲賈勇數萬皆爲精鋭兵械犀利爲諸路最善用將校每至所部使人人自言所能暇則閱試而記之故所用無失慶州之役主帥歸罪偏裨旣斬李信劉甫又治鄜延西路都巡檢使白玉之罪玉見公托以後事且言不得終養老母公惻然哀之曰君苐以我不遣爲詞力救之得免明年玉大勝於新寨神宗謂公曰白玉能以功補過今立戰功皆卿之力也公每戰必戒諸將先招懷而後戰鬭故降附多而誅戮少尢愛惜士卒南徵旣上道有犯罪者或請從便宜誅之公曰若從此殺戮至賊境則我軍將盡矣命一如法令須入賊境乃行便宜殺賊婦女老弱者皆不賞故不以多級爲功嘗語其子曰吾用兵陰徳多矣公𨿽以武立名然刻意學問書無所不讀日有程不中程不止自得於聖賢之意者甚多手自錄之曰竹庵精慮又古人言行可師者擬劉向新序編次之以自鑑戒至於陰陽占百工技藝無不精曉國朝故事四夷名邑用兵地名山川形勢成敗事迹莫不精究喜爲詩有五原蘭江二集節制集五卷奏議五十卷經制集五十卷對境圖釋五卷以某年某月某日葬於某鄕某里從太師之兆公在仁宗時有功南海爲名將英宗神宗尢深知公遂大用之出入中外常爲重輕所至隱然如長城朝廷四方恃以爲安論將帥必以公爲首及南徵困於瘴毒𨿽不得交州然洪眞授首應紀面縛得五州之地全師而返交人畏詟遂不敢動公嘗言曰兵防事也必有大獄隨之理勢自然無足怪者故公一謫不復振處之怡然晚居洛陽門庭寂如無人治家如官府子弟非冠帯不見及二聖嗣位起公將復用之而公病寖久無意於世矣年未六十卽自有槨棺貯之居第每與客觀之幕府辟士極一時之選趙卨初掌機宜未防代公帥鄜延其餘多爲名臣世以公爲知人初範文正最先知公奬拔之韓忠獻富文忠司馬文正及今丞相範公皆稱公不容口某從祖忠文公嘗曰吾防諸公間每見郭公言必及深逺觀知公之人與公之所知𨿽古之賢將何以加此孤忠孝以銘爲請辭不獲乃銘曰

惟郭之先受氏自號世有顯庸以踐邦伯桓桓郭公允武允文出入四朝克成厥勲仁宗惟仁天徳不殺疆理南海公初奮伐英宗惟英整肅四方登公樞廷大震氐羌神宗惟神耀我聖武西守南徵公爲元虎蠢爾交蠻自昔邦讐帝命公往匪亟匪防披其五州炎荒是宅功成身危爲眾受責釋師十萬耽玩簡編樂以忘憂卒嵗窮年二聖起公將収桑楡公以老告身與疾俱惟其成烈萬夫之特云誰無勇孰如公識不知其人視其所知嗚呼郭公名則不夷

範太史集卷四十

欽定四庫全書

範太史集卷四十一

宋範祖禹撰墓志銘

長壽縣太君楊氏墓志銘

家退翁居母夫人之喪將葬命其子太學博士彬以左奉議郎黎君持之狀請銘於太史氏謹摭其實曰夫人楊氏眉州眉山人曾祖某祖某父某爲州著姓母侯氏尢深浮圖氏之學諸講師聞其言皆闇然服自以弗及夫人年十九適家氏贈朝散大夫某其夫也大夫兄弟八人族大口眾皇舅治家嚴整每稱夫人曰吾家順婦夫人性仁孝謹甚雞初鳴立舅姑戶外侍婢問起居已乃趨中饋具飲食滌器皿必手所親睦娣姒怡如也待妾禦未嘗厲聲色欣欣如也大夫事親孝居兄弟宗族間友愛夫人有助焉大夫旣不仕退居東郊用窶狹二親喪畢分其器服夫人一不取及子朝請更守二郡夫人躬儉素衣至屢澣有敝衾家人請易之不許曰吾方安此卒不易猶其在東郊時也性好施約已以趨親戚之急其待遇之惟恐不至然未嘗伐其徳日誦佛書以祝子孫𨿽寢食不廢自彬及餘慶幼時與俱臥起慈愛甚篤或誦書夜分夫人亦爲不寐大夫捐館時夫人治家每夙興以待旦其居處語黙皆有法度故子孫以文行稱於鄕黨仕於朝廷夫人之教有自已朝請所至夫人必戒以治獄務仁恕不可以喜怒輕重神宗祀南郊恩封長壽縣太君元祐五年正月某日終於第享年八十有二子定國卽退翁爲左朝請郎前知懷安軍女二人適孫圭程參孫彬左宣徳郎太學博士孫女三人長適某次未嫁而卒次適某曾孫餘慶曾孫女四人七年三月合祔於大夫之墓銘曰

天施無親惟彰厥善有淑諸幽必報於顯夫人居家孝敬溫慈仁以爲徳壽考是宜動則規矩言則教訓有子有孫莫不令問眉山峩峩江水湯湯福基慶源旣厚且長

宋君夫人史氏墓志銘

夫人史氏成都人考諱遜以懿行稱於鄕黨妣張氏夫人溫淑莊靜事親至孝歸宋氏夫諱瑱以文學中鄕舉不第而卒夫人事舅中散公姑壽安郡太君盡婦道宗族無間言事夫以禮教子有法安貧處約未嘗慍嘆元祐四年正月乙亥終於裏第年七十其年四月葬金沙合祔其夫四男子曰先曰觀曰允曰充二女子適宇文渭範祖義孫男三人女五人允薦於國學方寓京師求仕夫人訃至乃歸祖禹先妣崇徳縣太君夫人姊也余顧念先妣卽世而諸舅皆喪獨夫人存今亦亡矣允以銘爲請乃銘以寄哀銘曰

歸從其辟終古是宅瞻彼鮮原有敏松柏爲善白首胡報之嗇子孫其昌視此幽刻

同知樞密院趙公神道碑銘

元祐三年四月登進輔臣以尙書戶部侍郎趙公爲樞密直學士簽書樞密院事明年六月拜中大夫同知院事五年三月丙寅薨於位年七十有二訃聞皇帝太皇太后震悼趣駕臨奠哭之哀輟視朝二日賻襚加等贈右銀靑光祿大夫諸孤奉喪歸盩厔詔遣使防之其年九月壬午葬孟兆社先塋中書侍郎傅堯兪誄公行而銘諸墓其孤又以狀請於太史氏將刻之碑祖禹竊惟元祐之初太皇太后保佑皇帝功格於天眷求老成經緯萬事凡所建置必視祖宗之舊與吾民之所欲是以海內歡忻震動頌詠聖徳如祖宗時豈有他哉由用得其人也當是時公召自滄州不三嵗登右府人不以爲速旣在位天下想聞其風所言於上前者人不得而悉知其所可見者寛厚淸靜息兵省刑民無勞役四方安枕公旣沒而人皆嘆恨以爲未盡其用也然則宜以是銘於碑公諱瞻字大觀其先亳州永城人曾祖贈太子太保諱翰曾祖妣昌國夫人王氏祖供備庫使贈司徒諱彬祖妣岐國夫人李氏考太子賔客贈太尉諱剛妣慶國夫人張氏自太尉始徙鳳翔今爲盩厔人公少力學以行義髙鄕裏登慶曆六年進士第初仕爲孟州司戶參軍移河中府萬泉令以圭田修學校鄰邑之士裹糧而至攺祕書省著作佐郎知陜州夏縣作八監堂書古賢令長治迹以自爲監不煩刑罰而獄訟理父老至今稱頌之以祕書丞知彭州永昌縣築六堰均灌漑以絕水訟民以比召杜攺太常博士知威州公以威茂雜夷獠險甚而難守不若合之而建郡於汶川因條著其詳爲西山別錄及熙寧中朝廷經略西南就公取其書考焉遷尙書屯田員外郎英宗治平元年自都官員外郎除侍禦史上疏請攬威柄愼賞罰廣聰明更積獘帝嘉納對垂拱殿稱善久之詔遣內侍王昭明等四人使陜西招撫蕃部公言唐用宦者爲觀軍容宣慰等使後世以爲至戒宜追還使者責成守臣章三上甚激切防文彥博孫沔經略西鄙又遣馮京安撫諸路公請罷京使専委宿將夏人入防王官慶帥孫長卿不能禦防長卿加集賢院學士公言長卿當黜賞罰倒置京東盜賊數起公請易置曹濮守臣之不才者未報乃求對力言乞追昭明等不則受顯逐帝爲攺容納之二年秋京師大水詔百官言事多畱中公請悉出章疏付兩省官詳擇以聞帝從之先是以六月詔議追尊濮安懿王典禮公首上疏論稱親非是願與建議之臣對辧以定邪正章七上又與呂誨等合十餘疏旣而皇太后手書尊濮王爲皇三夫人並爲後公杜門請罪翌日詔令速赴臺公懷侍禦史敕告納帝前乞去職詔還其敕告公又上疏以死爭之劾議臣與中人交結惑母后降手書反欲歸過至尊自揜其惡其十月假太常少卿接契丹賀正使入對延和殿帝問濮園議公曰陛下爲仁宗子而濮王稱皇考卽二父非典禮帝曰卿嘗見朕言欲皇考濮王乎公曰此乃大臣之議陛下未嘗自言也帝曰此中書過議朕自數嵗先帝養以爲子豈敢稱濮王爲皇考耶公曰臣請退諭中書作詔以曉天下之疑是時連日陰晦帝指天色示公曰天道如此安敢更褒尊濮王乎朕意已決亦無庸宣諭公曰陛下祗畏天戒不以私妨公甚盛徳非臣愚所及帝重違大臣又嘉臺官敢直言不決者久之防建議者言於帝以爲難與言者並立於是呂誨等皆罷公使還待罪乞與誨等同貶不報閤門趣公入對復懇請帝曰卿欲就龍逢比干諫爭之名乎孰若學伊尹傅說畱以輔朕之不逮公惶恐退上疏曰臣何敢擬倫前賢亦終不敢奉詔使朝廷有同罪異罰之譏章又十一上遂出通判汾州自是公名重天下神宗卽位遷尙書司封員外郎知商州就除提防陜西刑獄熈寧三年入爲開封府判官奉使契丹因奏事帝問曰卿爲監司久當知靑苗法便也公曰靑苗法唐行之於季世擾攘中掊民財誠便今陛下欲爲長久計愛百姓誠不便時用事者以公有人望可借以爲重欲公助已使其徒陰諭公曰當以禦史知雜奉待公不應由是不得畱京師出爲陜西路轉運副使同列欲更置運事與公議異除公知涇州後公之言頗與事酬復以公爲轉運副使攺永興軍路轉運使以親老請便郡得知同州七年朝廷患錢重欲置交子以權之命公制置公以謂交子恃本錢法乃可行如多出空劵是防民也轉運使皮公弼議不合章交上朝廷方以事委公弼移公京西南路轉運使以親老不行十年差知陜州未幾請還鄕裏除提舉鳳翔府太平宮丁太尉憂服除易朝請大夫知滄州今天子嗣位轉朝議大夫召爲太常少卿拜戶部侍郎元祐三年請老優詔不允其四月遂輔政封開國侯因進對言機政所急人才而已今臣選武臣難遽盡知請詔諸路安撫轉運使舉使臣科別其才第爲三等籍之以備選任自元丰中河決小吳北注界河東入於海先帝詔曰東流故道淤髙理不可回其勿復塞乃開大吳以防北都至是水官請還河故道下執政議公曰開河役夫三十萬用梢木二千萬自河決已八年未有定論而遽興此大役臣竊憂之今朝廷方遣使相視果以東流未便宜亟從之若以爲可回宜爲數嵗之計以緩民力議者又謂河入界河而北則失中國之險澶淵之役非河爲限則契丹不止公曰王者恃徳不恃險昔堯舜都蒲冀周漢都咸鎬皆歷年數百不聞以河障契丹澶淵之役蓋廟社之靈章聖之徳將相之智勇故邊帥授首豈獨河之力哉後使者以東流非便而水官復請塞北流公固爭之卒詔罷夫役如公所議洮河諸戎以靑唐首領寖弱可制欲倚中國兵威以廢之邊臣亟請用師公曰不可禦契丹以大信爲本朝廷旣爵命之矣彼𨿽失眾心而無犯王略之罪何詞而伐之若其不克則兵端自此復起矣乃止又乞廢渠陽軍紓荊湖之力詔諭西夏使歸永樂遺民夏人聴命公旣屬疾猶以邊防爲憂及薨太皇太后諭輔臣曰惜哉忠厚君子也公寛仁愛人惟恐傷之色溫而气和人望之知其長者也其在朝廷義所當爲勇若賁育守之不變事君與人一以至誠表裏洞澈如見肺腑故面引廷爭而人主益知其忠未嘗爲同而僚友莫之或怨其誠慤素信於人也娶劉氏尙書駕部郎中晃之女賢淑孝敬配徳君子治家有法度先公十六年歿追贈益昌郡夫人子四人孝諶瀛州錄事參軍獻誠知唐城縣事某早卒彥詒太康主簿皆彊學力行是似是宜孫男六人基郊社齋郎垂假承務郎塈右承務郎壁墾堅未仕孫女五人曾孫男二人戭戡公所著春秋論三十卷史記抵牾論五卷唐春秋五十卷奏議十卷文集二十卷西山別錄一卷惟公在仁宗之世爲循吏事英宗爲爭臣神宗朝出處以義二聖從民所望遂大用之而居位未幾功業不究然其著見之效已暴於天下炳於後世列於太常藏之史官考公行事所至可紀今掇其大者揭之神道以詔於無窮銘曰

挺挺趙公惇徳有容遺我後嗣實自祖宗在仁宗時公始試吏民曰父母來予攸塈簡於英宗正色匪躬帝欽良臣曰惟汝忠爰曁神考公心如一言有違從不撓其直二聖曰咨汝惟舊臣亟其就位翊我樞鈞元祐之政惟天是若天聴於民惟民是諾公在廟堂四鄙戢兵靡有內外皆吾孩嬰天向仁人錫公壽考方終相之不憖一老南山有虧公名永垂過者必式忠厚之碑

直集賢院提舉西京嵩山崇福宮司馬君墓志銘

元祐五年六月丁酉詔以祕書省著作佐郎兼侍講司馬康爲左司諫時已屬疾五辭不許就賜告君奏曰臣不敢拜君命於家疾間當亟起受乃畱告閤門以俟詔以君久疾不給俸其自止日續給之君辭不受七月小間將受命疾作不能造朝卽奏臣不可以備言職矣願卒辭新命詔遣內侍挾禦醫三人診視治療以君淸貧命醫毋得受饋俟疾損取防八月君奏曰臣之力憊矣言職不宜久虛願領宮觀養疾西都二聖不得已許之除直集賢院提舉西山崇福宮詔曰勿藥有聞卽膺吾用遣內侍諭防俾畱京師就醫藥賜錢三十萬九月丙寅以不起聞明日輔臣對延和殿未及奏事二聖嗟悼不已命優卹其家特贈右諫議大夫遣將作監丞張淳督運木就防殯葬官給錢百萬遣中使弔問妻子賜錢五十萬又賻錢三十萬布帛有加旣又遣內侍問行日賜白金五百兩助襄事十一月甲申葬陜州夏縣太師溫國文正公墓次君字公休文正公諱光之子也其先出於晉安平獻王孚歷後魏隋唐以及本朝子孫未嘗去鄕裏積厚流逺是生大賢曾祖諱炫試祕書省校書郎知耀州富平縣贈太子太傅祖諱池以淸直事仁宗爲天章閣待制贈太師追封溫國公曾祖妣皇甫氏祖妣聶氏妣張氏皆封溫國太夫人文正公以道徳事四朝進退以天下起相二聖勤勞帝室慰答民望爲元祐宗臣君幼端謹不妄言笑事父母至孝出於天性文正公與夫人皆器愛之或當逺出夫人必自挾以往旣長入官或數日不返家夫人輒憂思形於寐厭或逾月而後歸則相顧慘然喜欲泣敏學過人博通羣書熈寧三年以明經擢上第釋褐試祕書省校書郎耀州富平縣主簿時文正公爲翰林學士奏畱國子監聴讀四年奏授守正字五年監西京糧料院遷大理評事文正公以端明殿學士提舉嵩山崇福宮修資治通鑑奏君檢閱文字官制易階承事郎丁母夫人憂勺飲不入口者三日杖而後能起毀幾滅性見者哀之文正公居洛十五年往來陜洛間士之從學於公者退與君語未嘗不有得塗之人見其容止𨿽不識皆知其爲司馬公之子也服除授簽書山南東道節度判官公事元丰八年以韓獻肅公薦擢祕書省正字轉奉議郎元祐元年爲校書郎文正公爲左僕射力疾入對詔君扶掖上殿賜緋章服公薨執喪如喪夫人哀毀有加焉治喪皆用禮經家法不爲世俗事得遺恩悉以予族人其啟夫人之喪而合祔也號慕如初喪旣葬廬於墓凡文正公終事竭誠盡力無一不致其極者三年服除召爲著作佐郎兼侍講進講詳明傳經義勸上以進徳上必虛已聴之四年爲修神宗實錄檢討官上疏言王者以民爲天民以食爲天自古禍亂之興皆由饑饉爲國必有九年之畜乃可以備水旱比年以來旱暵爲虐民必囏食若今秋不稔則公私困竭盜賊可虞昔魏李悝爲平糴之法國以富彊東漢永初以後水旱十年和熹鄧太后臨朝用徵和故事徙置饑民於丰熟諸郡躬自減撤以救災戹故天下復平唐太宗貞觀初天下連嵗災害太宗勤而撫之民𨿽東西就食未嘗嗟怨至四年天下大稔流散者咸歸鄕裏米鬥不過三四錢自古賢聖之君非無水旱之災惟有以待之則不爲甚害如漢唐之防已非處處皆有畜積故令民東西就食此防之下者也魏文侯舉國四境悉令平糴所在有儲此防之中者也三代而上國有九年之畜此防之上者也今臣願陛下先爲漢唐之下防以濟目前之囏俟及丰穰乃爲魏文侯之中防積以嵗月漸及三代之上防乘今秋熟令州縣廣糴民食所餘悉歸於官今冬來春令饑民就食俟鄕土丰穰乃還本土夫國家積貯惟以安國民安則國安故凡爲國者一絲一毫皆當愛惜惟於濟民則不當吝陛下誠能捐數十萬金帛以爲天下大本則四海幸甚夫實倉廩使百姓足食非獨可以消患太平之化由是而興措刑之本無先於此矣初文正公在相位與呂正獻公及同列共議稍修官制以就簡便令門下中書二省通職事亦先帝詔書本意也艸具未上而文正公薨至是君復上舊藳降付三省而朝廷未遑有所行也十月除右正言以執政親嫌辭不就職五年春上疏歷陳前世治少而亂多祖宗創業之艱難積累之勤勞以勸上及時向學守天下大器曰徳曰才曰識三者皆由於學又勸太皇太后每於禁中訓導其言切至四月詔講讀官奏對邇英閣君初對勸上自彊於學以孝徳爲治道之先再對又言孟子爲書最醇正陳王道尢明白所宜觀覽上曰方讀孟子尋詔講筵官編修孟子節解爲十四卷以進君自文正公喪居廬蔬食寢於地遂得腹疾親戚勉以肉食終不肻及免喪毀瘠累然治療不愈至是益侵累奏乞畱臺宮觀詔不許遣內侍賜禦膳勞問後乃予優告猶力疾解孟子二卷自是疾有加除諫職未受條具諸所當言以待曰得一對極言而死無所恨疾病召醫李積於兗積居野年七十矣鄕民聞之告積曰百姓受司馬公恩深今其子病願速往也來告者日夕不絕積遂行至則疾不可爲也沒語妻子以不報國恩爲恨享年四十一公卿嗟痛於朝士大夫相弔於家處士相弔於野市井之民無不哀之君篤行內外淳備必欲如古人燕居如對大賔動靜有矩法望之色荘气和而言厲嚴於祭祀爲人潔廉未嘗言財文正公旣葬二聖遣使賜白金二千兩立神道碑君以文正公葬皆官給碑已具固辭不許遣家吏如京師納之其事君務責難非堯舜仁義之道不陳於上前待族人委曲周旋惟恐不得其所欲與朋友忠信久而益親有文集十卷初娶張氏朝散郎保孫之女追封眞寧縣君再娶張氏大理寺丞淮之女封安仁縣君二子曰植曰桓皆承奉郎桓早夭三女長適假承務郎楊克覲先君卒其二皆幼祖禹與君同修資治通鑑同爲正字著作同修實錄同侍經筵相與猶一體也君初疾屬以後事其孤請銘嗚呼其可勝哀也夫銘曰

烈烈溫公廸我祖宗卒相二聖以成天功公休之賢是學是似民曰幸哉溫公有子溫公有子天子有臣世其休風澤我下民執經帝前日勸帝徳帝曰良哉補予衮職惟其所有訖未一施中道而止天實奪之惟人之生惟徳可久沒而民思是謂不朽

範太史集卷四十一

欽定四庫全書

範太史集卷四十二

宋範祖禹撰墓志銘

安康郡太夫人胡氏墓志銘

夫人胡氏故寶文閣待制通議大夫彭城開國錢公諱暄之配也其先居婺州之永康曾祖瀫大理寺丞祖承師尙書吏部郎中贈禮部侍郎父賁右班殿直母朱氏夫人幼失所怙世父尙書公則愛其容徳有異親鞠育之尙書爲三司使徙家開封遂爲開封人彭城公吳越忠懿王之孫英國文僖公之子少以文學有聲塲屋間英國夫人尢所鐘愛愼擇昏姻聞夫人之賢遂委聘焉錢氏宗族盛大夫人入門內外莫不贊賀從姑入見仁宗面賜冠帔彭城公陞朝封文安縣君夫人孝於姑順於夫和於娣姒待上下親疏皆適其宜性寛裕凝重𨿽燕必荘未嘗有疾言遽色閨庭自肅彭城公不殖財產累官列卿而家甚淸約夫人能安之稱家之有無以遇親賔教諸子有法度故皆謹飭自立熈寧中仁宗女周國大長公主將下嫁神宗擇主壻欲得士之敏秀而文者夫人之子景臻在選中帝見其名氏曰此大勲之後忠孝之家當無以逾矣召見大悅卽詔以景臻尙主擢彭城公少府監進封夫人同安郡君入謝禁中帝勞問甚渥顧謂近侍曰溫厚若此宜其有令子也再錫命服彭城公出守南陽夫人入辭帝見所進名猶稱郡君詔封永嘉郡夫人是日三宮幸後苑因畱侍宴在鄧得風痺疾大長公主遽入面請遣其子景升省疾詔乘驛以往彭城公還朝賜第於苑城之北與主第相望初神宗詔陳國長公主等行見舅姑禮及大長公主出降中書請如故事帝曰大長公主朕宮中每見必拜𨿽皇太后亦敍姑嫂之儀不可與朕諸妹等也宜依兗國公主之禮然大長公主天性孝恭每見夫人親執婦道防甘溫凊惟恐不至夫人春秋旣髙恬愉安養十有餘年嵗時家人獻壽防服戲膝下孫曾滿前未始以貴盛自驕嘗謂人曰吾何以致之此自錢氏徳澤長逺爾吾敢忘平昔乎今上祀明堂加安康郡太夫人夫人篤信釋氏晚年深究性理惡殺生類未嘗鮮食將終方晝寢忽謂左右當掖我興正坐奄然而化時元祐五年十二月丁巳享年七十有六上與太皇太后皇太后遣內嬪臨奠賜白金千兩皇太妃淑妃亦問卹相繼大長公主爲姑行服哭臨如禮太皇太后聞之遣使賜縞帛二百疋子男十二人景傑成都府溫江尉早卒景略右朝奉郎景歷右奉議郎先夫人而亡景升右朝散郎景棻右宣徳郎景孺保靜軍節度推官景勲復州玉沙縣令景規集慶軍節度推官景臻隨州觀察使駙馬都尉景振右班殿直景持景特皆右承務郎女二人長適朝散大夫少府少監呂希績次亡孫男女四十四人忱右騏驥副使及次男宜春郡主及次女皇家所自出也恢前汝州司理參軍愷博皆右班殿直懌潞州司理參軍悌潁昌府法曹參軍防陳州司理參軍愉太廟齋郎忭愼愭皆假承務郎懈忻恦惕恜惲悟防未仕二未名女適宗室右衛率府副率令珂次適右班殿直夏大章次適宗室右千牛衛將軍令珪余在室曾孫男女六人彭城公以元丰八年薨葬開封府祥符縣魏陵鄕諸孤將以夫人捐館之明年二月辛卯合祔以少府少監呂君之狀問銘於太史氏不惟紀夫人之懿行亦所以見本朝家法之正也銘曰

胡本姚氏帝舜之冑爰及太姬實啟厥後錢以吳越入爲帝臣毓慶蕃昌世惟有人忠懿之孫文僖之子夫人宜家並受多祉仁宗天屬神考擇配夫人有子以賢克對夫列近侍啟封大邦赫奕寵榮一世之光壽考令終歸從皇辟魏陵之原閟此幽刻

左中散大夫守少府監呂公墓志銘

公諱希道字景純其先自太原副畱守始爲河東人由文穆公而下三相五尹遂家開封世族冠天下曾祖防亨大理寺丞贈太師中書令兼尙書令魏國公祖夷簡守太尉致仕贈太師中書令兼尙書令秦國公諡文靖公配饗仁宗廟庭考公綽翰林侍讀學士贈司徒曾祖妣李氏祖妣馬氏妣上官氏封魏秦英三國太夫人公爲兒童時已端願不妄言動文靖公參國政奏授守校書郎遇郊禮將復奏遷官公方七嵗固辭請及族人之未仕者文靖公由是奇之慶曆六年獻所爲文二十卷召試學士院賜進士出身司徒出鎭永興秦鳳皆以書寫機密侍行入判登聞鼓院宗室女之子例得官無嫡庶辧公上疏請殺庶子官爵至今以爲定法通判揚州大姓湯氏訟閱十二年不決部刺史檄責州將患之公曰世豈有不可窮竟事實耶請不問洗先治吏果得情鞫吏受財數百千黥吏止訟三司使邵必以解池嵗課久負愼擇守奏公知州事陜西轉運使張靖言薛向鹽法非是詔委近臣同三司考究漫生鹽嵗約增二十餘萬緍靖以爲非實移公案驗公曰漫生鹽歲實若以爲鈔卽溢鈔分布諸路害鹽法如此𨿽無漫生可也議者以公言爲然始解人不知向學公毀淫祠及寺無舊額者百餘處取其材廣學宮士得居處講習卽學爲公立生祠知和州郡境有麻湖瀕江二十里環湖田數千頃無畜泄之備雨久則田皆陷澤中爲一方患甚鉅公疏河通江介湖中爲溝港雨暴注則瀉諸江因溝港通運舟逹城中數千頃皆爲良田歲収三百餘萬斛朝廷優賞其功熈寧六年初行免役法有司欲過取羨錢公召諸邑令使量民力爲入額一定無所增損使者謂公措置不當奏劾以他事竟釋罪而朝廷以公所定役法推之一路爲式神宗方講修馬政置河南北監牧二使樞宻使陳公升之薦公權領其事朝廷素知公遂任爲河南監牧使公建議川茶色帛蕃部資以爲急用卭蜀茶歲出不勝計積久賤卽棄之內帑縑帛新壓故不時泄且壞請以西川上供銀易茶帛漬損者變緋緑轉致塞下以易蕃馬詔卽行之並廢原武淇水兩監嵗省錢二萬緍民佃牧地四千五百餘頃得租六萬斛以助買馬朝廷方委公馬政而獻言者以冗占牧地民兵請一切廢監公言兵馬錢谷國之要務兵闕可招錢谷可斂馬廢不可旦夕得唐初因隋馬三千匹命張萬嵗領牧事麟徳中孳數至七萬六千置八使領監跨蘭渭秦原四州之地猶爲狹隘國馬之盛獨稱有唐而緩急有備今兩監牧地止二萬頃比唐十不及一臣承乏領使國馬大事不敢避萬死盡言書上建議者慚沮不敢辧乃捃公以報孳息不實卒廢監公亦還朝神宗察公言直釋其罪公初以奏課對神宗諭以言者欲於沙苑牧羊計綱入京公言此細務臣不敢煩天聴上曰有唐故事公曰唐都雍去沙苑近今京師非比也條其利害凡費緍錢數萬神宗釋然納之爲開封府推官民有相詈激語近訕上無悖慢情尹及同僚皆欲以指斥抵法公力爭請上聞神宗果笑曰小人無知灼非本情釋之府中皆嘆伏廨火延燒比屋坐左遷監南京糧料院數月朝廷察其非辜遷知滁州又知汝州權發遣三司都勾院除知澶州辭日上諭公以河徙欲鎭安百姓執政進擬從官朕選用卿公至澶以治績稱秩滿再任河朔保甲白晝持梃公爲盜教隊巡檢和徳挾提舉司勢因緣枉法掠聚貨賄監司隠忍不敢詰公一日發其贓狀僚屬皆惶恐公卽獨奏其事捕徳下獄提舉官聞之馳驛至澶取保甲囚盡釋之公曰山可移獄不可變旣窮治取其首領於刼掠處斬之餘皆配澶人感泣朝廷亦命他路監司審其獄皆實重貶徳自是與提舉司益不協保甲有犯法者諸邑稍加懲治則必反中以他事公檄諸邑保甲犯法有疑必送州至則悉論如法提舉官怒欲劾公其同僚以公詞直不敢書乃已元丰五年夏河東注靈平埽一夕潰岸幾決公曰此正前日之曹村也事不可再卽馳至河上自督役河得無虞先是河決小吳南直靈平下埽甚急當嵗有水患乃請開大吳口導河循西山北流論者以爲得禹之舊迹自是曹村無水患矣轉運判官張適上河朔鹽利以助邊計詔推行之公曰祖宗手詔在北門地多斥鹵民所衣食故通鹽不禁河朔之人可安不可擾適深恨怒初澶河未徙南北城相望河貫其內故並河爲禁地河旣徙而北流人往來退灘未有禁有盜十餘人刼掠他州縣夜道退灘適因奏彊賊由城中過法當案責守臣遂罷還朝今上卽位朝廷亦悟公無罪除知湖州吳興六邑出役錢七萬七百餘緍而募直止四萬二千其餘爲羨公首請蠲除書上適與詳定所議合卽施行之徙知亳州淮南饑仍嵗大雪民凍餓濵於溝壑公至卽請出常平倉粟賑救民有壞屋以防公不俟聞發官芻賤鬻之公上言朝廷以孤幼財產盡錄以寄官俟長而給之此仁聖惠防之至也今之諸路監司不能上體朝廷意往往假貸借以爲他用民有終身垂白不能得者請立法母輒貸用入爲少府監元祐六年三月乙丑寢疾終於京師興寧坊之第享年六十七公性寛厚平居沈靜端黙𨿽子弟不見其喜慍熈寧元丰中士急於進取公雍容其間安分隨所適而樂遇事有不可必力爭及元祐之初吏治寛平公雅量自如亦不攺其故常爲十郡皆有惠政去而人思之有文集二十卷其官自祕書省校書郎五遷爲太常博士又七遷至太常少卿易朝議大夫中散大夫左中散大夫娶虞部郎中王珣瑜之女累封華原郡君先公五年亡子男九人之問朝奉郎延問宣徳郎君問通直郎昭問宣徳郎榮問河南府左軍巡判官徽問眞州六合縣主簿舜問泗州司理參軍芻問假承務郎次不及名延問先亡女四人長次皆適宣義郎張埴次適通直郎王博古次適宣義郎張卿佐孫男十人時中早亡有中守中剛中並假承務郎和中惇中並亡民中適中余未名孫女十人其年六月壬寅諸孤奉公之喪葬鄭州管城縣懷忠鄕神崧裏司徒公墓之右華原夫人合祔前葬以太學博士許君之彥狀來謁銘謹諾而銘曰溫溫呂公惇徳有容奕世不顯公奮自躬有惠於州有勞於使惟帝知之乃命以事屢進屢已不見色詞如川之渟人莫撓之謂公不逹公事四世開國中都正卿是位謂公不壽亦旣耆老公多孫子福祿是保懷忠之原神崧之宅嗚呼呂公玆謂不沒

壽昌縣太君王氏墓志銘

夫人王氏曾祖繼華贈太師中書令尙書令陳國公祖兼著作佐郎贈太師中書令尙書令魯國公父子融尙書兵部侍郎致仕其先靑州益都人夫人伯父沂國文正公曾相仁宗徙京師今爲開封人夫人幼聰悟妣張夫人卒哀毀如成人事繼母張夫人至孝張夫人愛之如所生十九歸於尙書職方員外郎贈左正議大夫張公仲莊張公太府卿居業之孫祁國文孝公觀之子夫人逮事太府奉舅姑盡婦道文孝立朝居家細行必謹有漢萬石君之風夫人動循法度文孝嘉之曰有婦如此吾家無慮矣文孝公薨不月而姑河南夫人亦捐館夫人毀瘠幾不能勝治喪事以禮睦族人以恩族人之貧者出奩具以周其急撫諸侄如已子由是內外皆尊敬之嘉祐中正議守劍州還卒於京師二子皆未冠夫人畢力襄大事嚴治家庭性仁愛寛厚待子孫遇婢妾無大聲色而閫內自肅平居服飾質素歲時祭祀常先諸婦視牲滌濯𨿽老不懈凡家事無攺於舊率如正議時初文孝將薨召夫人屬以後事夫人奉遺訓斯須不忘教子必以禮義嘗曰文孝以徳行起家淸白之訓以屬於餘子孫當勉以繼之勿使人謂家風衰於祖考則爲孝矣少好內教老而彌篤晨起具服焚香誦佛書視外物翛然元祐六年七月庚申寢疾卒於京師武成坊之第側身而沒神識不亂享年六十有七以正議封壽昌縣君以子進封太君二子曰保防右朝奉大夫太府寺丞曰保衡大理評事早卒四女長適右朝奉郎呂昌文次適右宣徳郎王價余幼亡孫男二人山凡女二人長適右承事郎吳某次適進士趙希旦其年【闕】月【闕】葬河南府【闕】縣【闕】鄕【闕】裏【闕】祔正議之墓銘曰夫人之生徳禮之門歸於令族仁孝之昆爰初盥饋夙夜勤止乃薦蘋藻以奉永祀爲婦爲母皆可矜式視其子孫足以知徳傳家之訓在後承之詔於幽壤系此銘詩

朝奉郎郭君墓志銘

君諱子臯字徳臣其先京兆人廣明之亂六世祖禦史中丞甫從僖宗入蜀弟及爲廣都令遂家焉曾祖漢平祖仁渥贈職方員外郎父輔尙書工部郎中梓州路轉運使累贈光祿大夫母徐氏贈天興縣太君君以光祿廕補太廟齋郎好學屬文嘗薦於有司初任成都府新繁主簿丁內艱服除調成都犀浦主簿卭州大邑主簿陜州司理參軍舉者十有四人攺衛尉寺丞知卭州大邑縣縣北與蜀州晉原接境每嵗二邑之民鳩工爲堰決渠漑田晉原防上流有餘則注之他江以邀邑民得重賂乃不爲病謂之買水人素苦之君至均以夫井斷木爲平以限水廣深多寡自木爲準目曰水平由是大邑之水不買而足號曰郭公平舉監成都交子務紙幣之設本與錢相權至是大壊價賤不售法幾爲廢君講究其病錢幣復稱官民利之先是交子務以二年爲任監司奏畱君半嵗遂著令以二年半爲任舉者三十人知昌州遷太子中捨易階通直郎瀘卒譙靑因博戲殺人獄五徙輒變監司委君一訊而折以具獄讞竟獲免死於是一路獄之難決者多以委焉徙知劍州官軍討瀘夷道出劍闗戍闗卒數十人輒亡從軍以幸戰功及師還主將悉捕送郡有司以爲禁卒逋亡逾月當死君曰離戍從軍非亡命也止罰而釋之郡當兩山間民架竹爲茅屋依山而居故多火災君教民易以瓦官爲陶瓦貸貧民不費而革自是無火患遷奉議郎知利州今天子卽位覃恩遷承議郎以疾請便郡歸成都遷朝奉郎元祐二年四月十日卒於家享年五十有五君居家孝友族人有貧不能葬者君出家資市地具喪以葬居官忠信明習法令精於吏治務在愛民不以勢利易其守以是所居可紀所去見思娶石氏中大夫洵直之女封【闕】縣君六子曰防蜀州江原主簿曰瑜太醫局丞曰瑀曰璉皆業進士曰瓛曰某早亡四女長適進士陳叔逹次適進士史折其二亡孫男六人女一人以六年【闕】月【闕】葬於鄕裏君早有退居之志嘗曰仕爲郎其可已矣及病乞致仕命下而卒銘曰

郭氏自唐從狩於蜀世有令人以曁光祿恂恂使君孝友篤誠有惠在人不隕厥聲爵位豈多嶽牧方試壽老豈多耆耋未至如彼泉流旣深旣長慶在後人子孫其昌

範太史集卷四十二

欽定四庫全書

範太史集卷四十三

宋範祖禹撰墓志銘

寶文閣待制鄭公墓志銘

元祐六年五月寶文閣待制國子祭酒鄭公穆三上表乞骸骨天子以提舉杭州洞霄宮祿之而不煩以政敕過門下給事中範祖禹奏疏曰穆𨿽年過七十精力尙彊自爲布衣閩中士人稱四先生穆其一也平生歷官多掌學校在王府十餘年持身淸謹未嘗有過擢居左省論議不茍復爲祭酒多士矜式旋觀其人終始無缺年耆徳茂力求引去在穆進退誠爲可榮而爲朝廷計則可惜也古者大夫七十而致仕人君未【闕】許之故有不得謝者則賜之幾杖安車自虞夏商周皆然也祭酒爲國子師非借其筋力趣辦職事正宜用老者爲之不必拘以年願畱穆舊職以示朝廷貴老貪賢之美不報太學諸生千餘人以狀詣司業又詣丞相府請畱公亦不報公將行公卿大夫多爲詩以贈之三學之士皆爲詩空學出祖供張汴東門外三獻酒再拜堂下學官拜堂上辭訣而去都人觀之嘆息曰所未見也公至杭州明年正月告終於皇華館年七十有五將葬子璆使人來請銘祖禹接公於館閣又爲僚於左省實知公者其何以辭乃序而銘之公字閎中其先光州固始人唐末髙祖爲王潮所虜入閩遂死之子孫家福州今爲官人曾祖諱某祖諱某皆不仕考諱某以公貴累贈正議大夫妣曹夫人以賢孝稱於鄕黨生公及一兄一妹嘗教之曰汝曹當各爲世人矩範乃足吾志追封文城郡太君公醇懿端謹出於天資始志學閉門讀書或累月不出至忘櫛沐進退容止必以禮與鄕人陳襄陳烈周希孟爲友皆力古人閩中號爲四先生天下聞其名鄕閭及四方之士稱弟子者以千數舉進士廷試不第居正議喪哀毀盡禮旣葬將廬於墓而終焉門人族屬惇勉且告以正議遺命乃復有仕進志皇祐中再至京師六試於有司四爲第一登進士末科初仕爲河南府壽安主簿詔任滿以爲國子學官至壽安不數月西京畱守王舉正奏爲西監直講久之【闕】前詔召爲國子監直講除編校集賢院書籍歲滿【闕】館閣校勘累遷太常博士乞納一官先南郊追封考妣許之攺集賢校理求外補得通判汾州神宗熈寧三年召爲岐王侍講嘉王出閣攺諸王侍講時王府官猶缺員陳襄爲禦史知雜事因進對言府僚不可不愼擇人神宗曰如鄭穆徳行乃宜左右王也公居館閤三十年非公事不及執政之門在王府一紀每講說可爲勸戒者必反覆極陳之二王深敬禮焉元丰三年請外任知越州特遷朝散大夫至則修校捨飾先聖像帥厲學者先是鑑湖以旱漧民多田於其中延袤百里官籍而稅之旣而連年水溢民逋官租積至萬緡公悉奏免之未滿秩告老差管勾杭州洞霄宮上卽位元祐元年入爲國子祭酒三年揚王荊王請爲侍講罷祭酒除直集賢院復入王府荊王薨爲揚王翊善太學諸生上書乞公爲師復除祭酒兼徐王翊善四年拜給事中兼祭酒人曰鄭公長者居門下必簡靜公遇事抗直無所避士論益多之請解祭酒許之五年除寶文閤待制復爲祭酒公自爲直講及祭酒諸生請問祁寒大暑必朝服接之童子進見亦以禮迎送諸生尊其經術安其教訓心悅而誠服之其成就人才爲多都官郎中張景晟公妻兄也將死遺公白金五百托其孤公曰托孤吾所願金豈宜有哉歸金而卹孤皆得其所先妻陳氏樞密直學士襄之妹早卒追封永福縣君繼室張氏太常丞師雄之女封同安縣君陳夫人生一男三女男曰璆通州軍事推官女長適楊子令張溥次幼亡次適左宣徳郎林敷先公卒孫男二人畯畛女一人公之東歸也過廣陵愛其土風淳厚復邇先世之居曰卽此亦吾之故鄕也買地築室於州之積善坊及公歿璆遵遺命以其年八月某日葬公於江都蜀岡之原銘曰

有宋醇儒曰鄭先生幼壯及老惟一以誠鄕黨髙其風天下仰其名王府求傅學者求師天子不違皆以畀之惟其道徳眾之所資有始有終無愧幽顯銘公之迹以勸爲善

集賢院學士致仕髙公墓志銘

公諱賦字正臣唐申國公士廉之後五代祖官於中山因爲中山人曽祖整不仕祖柔贈左神武將軍考尹右衛將軍累贈太尉母某氏某郡太君所生母楊氏累贈遂平郡太君公以太尉防補右班殿直景祐中登進士乙科攺授奉禮郎四遷太常博士累太常少卿神宗卽位遷光祿卿特拜祕書監賜三品服加直龍圗閣進集賢院學士元丰官制易中大夫今上卽位遷太中大夫以通議大夫致仕公初爲武爵非其所好力學中第乃仕知眞定府眞定縣通判劍州成徳軍邢州石州知慶成軍衢唐滄潞蔡廬郢七州提防陜西河東兩路刑獄判尙書司封太常寺提舉萬壽觀最後守郢求閒局再提舉崇福宮遂請老公在成徳永寧軍云翼兵謀作亂公密知之以白主帥主帥委公平其事人遂以安先是保州軍亂掠公私金帛萬計檄公往受而復散之皆得均一以其事聞朝廷旌賞焉慶成地狹民困於役殆無虛嵗多破產者公言於朝十減六七民力遂寛城東嵗被水患募民築堤禦之軍城獲安衢民好巫鬼毛氏柴氏二十餘家世畜蠱毒有小忿卽毒之每閏嵗殺人尢多公命擒捕伏辜者數人蠱毒遂絕饒州有寃獄更累守不能決公奉制推鞫不數旬而辦人皆服之婺州民相率詣轉運使請徙公易其守唐州土曠民寡嵗入至薄公以治平元年至郡取圖籍考之自唐乾元時領縣七戶四萬二千六百四十有四歷五代亂及本朝承平今領縣四戶六千一百五十有五公相其川原曰是皆沃壤可辟而人力不至與棄之無異募兩河饑民計口與田比公罷歸增民萬一千三百八十戶給田三萬一千三百二十八頃而山林榛莽之地皆爲良田嵗益稅二萬二千二百五十七作陂堰四十有四詔書奨之曰召杜南陽世稱循吏其亡久矣朕尙思之卿招懷饑流墾辟荒梗繕修陂堨績效具昭前人之良何以逺此公再治唐凡五嵗與前守趙尙寛皆防褒賞天子諭執政曰尙寛等在唐辟土疏水招輯民戶殆無曠土已有成效宜宣布治狀加職以勸天下公自直龍圖閣至集賢院學士皆朝廷嘉其墾辟之功也中人程昉以帶禦器械領都水外監丞奏請於滄州境開西流河口引水河卣州城西入北流河灌三塘洎公時守滄州執政先以書抵公意其協力公以謂大河廹州城嵗增隄防猶恐奔溢不可妄引不從昉議然昉卒開西流河費工鉅萬而功亦不成昉方以貴近用事執政者主之公力排其說後昉數以事捃公而卒不能得公上言二府大臣或僦捨委巷散處京城間有第宅亦公私非便宜仿前代丞相府於端門前列置大第俾執政居之又言仁宗時兗國公主下嫁一第之費緍錢數十萬它物稱是臣聞禁中今有大長主長主凡五人若皆以兗國爲比則其費無極乞講求前代及祖宗時典故取中制爲定式俾有司守之又言國家置提防刑獄司蓋欲平反獄訟使民不寃自罷武臣以來多止一員兼河渠農政常平盜賊兵甲而刑書繁多省閱不給若委之吏則爲大獘請逐路置檢法官以専平讞疏駁又言漢有雲臺唐有淩閣皆圖功臣祖宗有天下以來文武之臣有大功者不爲少而繪像之制未聞宜於禁中建閣圖寫命詞臣爲贊事多見施行公𨿽歷顯仕家無餘貲退居襄陽元祐七年冬十月戊寅以疾終享年八十有四有白雲集十卷雜文十卷奏議五卷刀筆二十卷事類書抄一百卷娶某氏封【闕】郡君三子曰興嗣未仕曰興仁【闕】京副使皆先公卒曰興禮北京畱守推官一女適進士李齊孫五人傳正三班借職傳式傳行皆郊社齋郎傳慶傳道未仕孫女六人公曆內外官幾六十年天資彊力無一日少懈爲人剛嚴內實平恕所居皆有善政吏民紀之衢唐二郡民爲立生祠云八年九月丙申襄州襄陽縣順徳保檀溪之陰夫人某氏祔余從祖父奉議郎嘗爲公掾屬公深知之公旣歿其孤因奉議以狀求銘於太史氏余不得辭銘曰

余觀熈寧中天子方畱意民事興農田水利遣使者四出冠蓋相望當此之時士大夫爭言功利然考其實未能如所言也惟髙公自治平中孜孜民政招懷流亡戶口歲增發於誠心勞來不怠與夫希世而爲之者異矣故詔書最先褒賞數進職秩以風天下之吏比之召杜豈虛乎哉嗚呼髙公施實徳於民而見知於人主生有顯榮沒有遺愛名垂後世爲宋循吏凜凜古人之風烈矣

長壽縣太君聶氏墓志銘

夫人聶氏其先太原人曾祖遵美贈大理評事徙居陳祖詠右補闕贈尙書刑部員外郎父震太常博士祕閣校理母呂氏永樂縣君校理以徳行文學名一世生五女皆適士大夫之賢者夫人其季也年十七歸郝氏郝公諱戭蔡人也夫人之歸諸姊之夫皆已官逹郝公家世淸白篤行若節夫人安於淡泊若將終身郝公晚登進士第爲通山令年五十以父耋老上書辭祿守太子中允致仕請防授父官未及命而丁憂居喪毀瘠負土起墳廬墓三年乃還家詔賜粟帛大臣交薦朝廷累降告命起之郝公志不可奪所親或勸夫人公方年逾知命盍勉以仕乎夫人曰吾不徳無以助君子矧敢彊其所不欲以累其髙哉郝公終辭不受由是得贈父大理寺丞母斛斯氏繼母顧氏冉氏田氏皆追封縣太君夫人事舅歷事皇姑前後如一皆以孝聞聚族眾多接之禮意得宜郝公三妹在室夫人愛養過於已子夫族有甚貧者日周其急斥奩具以繼之嘗飭家人曰事能忍則何所不利至於妾禦亦不加以聲色中外未嘗有間言教諸子涖官守法廉愼平恕勿爲苛察故諸子從政所居稱治所去見思夫人從夫封長安縣君以長子升朝進封長壽縣太君元祐八年九月戊戌終於河南府福昌縣季子之官舍享年七十有九四子皆力學長辟之及進士第累官左朝奉郎大宗正丞闡之右宣徳郎知汝州郟城縣事皆先卒問之河南府永安主簿閱之鄕舉經明行修爲福昌尉二女長適進士董詵早卒次適鄕貢進士李祐孫男女二十九人曾孫一人夫人之沒福昌吏民往往聚哭盡哀喪歸蔡過郟城次子舊治邑人輟耕罷市弔酹而哭皆曰此善教其子者也夫人不出閨闥而仁心所感如此其年十一月甲申祔於西平縣明化鄕徳化裏郝公之墓初夫人伯姊嫁天章閣待制司馬公池是生太師溫國文正公夫人旣葬季氏以左朝請郎元某之狀來請曰先君之葬文正公銘其墓惟吾母之行不可以隠晦不聞願爲之銘余諾而銘曰

惟古君子必有賢配敬修於家由內及外猗歟郝公孝感神明實惟夫人輔以至誠克成其夫又訓其子立朝居官是有是似天錫之報壽考令終子孫振振不墜素風黔婁之妻孟氏之母夷考夫人無愧於古

集賢院學士知潞州朱公墓志銘

公諱光庭字公掞河南偃師人曾祖琪贈衛尉少卿妣氏安陵縣太君祖文郁尙書主客郎中贈工部尙書妣孔氏河南郡太君髙氏許昌郡太君考景光祿卿贈太尉妣宗氏崇國太夫人李氏防昌縣太君公太尉長子幼好學十嵗能屬文賦詩有警句尙書拊其背曰大吾門者汝也得任子恩辭以與其弟尙書益奇之嘉祐二年登進士第調萬年主簿數假邑事邑人謂之明鏡時程伯淳主鄠縣簿張山甫主武功簿與公皆以才名稱闗中號爲三傑遷臨晉令以太尉疾解官侍養太師文潞公舉公應制科防仁宗登遐罷試丁李夫人憂服除爲虢略令又丁太尉憂終喪爲修武令邑有牧地民久侵冒轉易皆爲稅籍朝廷遣使案畝加租總四萬餘石公爭之得減萬餘石修武廢爲鎭民以爲不便公力爭不能得察訪官欲奏畱公領鎭事公辭之攺垣曲令他邑斂靑苖錢類以嚴督取辦公不笞一人而輸以時足代還攺著作佐郎今範丞相帥慶州辟簽書判官樞臣薦公得召對神宗問所治何經公對以少從孫復受春秋又問中外有所聞乎公對曰陛下卽位以來更張法度臣下行之或非聖意故有便有不便誠能去其不便則天下均被福矣用上殿恩得簽事河陽判官今呂丞相守長安辟簽書判官朝廷伐西夏五路出師雍爲都防事多倚公以辦調發有非朝廷意而急於期防者公每執白不從部使者怒宣言將加以乏軍興罪公請督治嶽祠以避之亦賴呂公力防獲免官制行攺奉議郎代還簽書湖州判官遷承議郎今上卽位遷朝奉郎賜五品服神宗山陵韓獻肅公守洛奏公勾當山陵事事以時集洛人不知有大役用司馬文正公薦召爲左正言首以辧大臣忠邪爲言又請天子燕閒與儒臣講習罷提舉常平司官不散靑苗錢廣儲蓄備水旱太學置明師以養人材論奏無虛日多所薦逹人無知者太皇太后嘉公正直問公民已蘇息未愛民當如赤子朝廷自非臺諫公正執政得人一人耳目何由盡天下事又諭公薦賢不當避親避親則有遺賢朝政闕失當安心言之勿畏避公自以遇二聖之知夙夜竭力知無不言時進退大臣損益政事公密勿啟沃多見施行遷左司諌請罷遣使髙麗褒崇先聖增錫土田別異世襲論急務十事一議官制二罷保甲三糾合宗室四省浮費五罷京師倉法六汰冗官七議河患八愼數易吏以省送迎九懲獄官慘酷十禁淫祠河北饑遣公賑濟大發倉廩所全活甚眾攺左司員外郎遷太常少卿除侍禦史議明堂請天神悉從祀諸陵薦新復祖宗之舊西戎疆場不可許以城寨拜右諫議大夫賜三品服請召講官便殿訪以治道是歲旱論救災十事遷給事中有詔幸後苑賞花釣魚燕羣臣防春寒公請罷燕以祗天戒其夏日食上疏論修徳應變乞戒諸州讞獄毋得爲疑似之言以論事求補外除集賢殿修撰知亳州數月復召爲給事中劉丞相罷政守鄆公封還麻制坐落職復知亳州嵗余復修撰知潞州遷集賢院學士紹聖元年三月辛丑晦以疾終於官年五十有八公天性純孝居太尉喪廬墓側三年事叔父盡其道教諸弟以友愛上下惇睦靡有間言爲人端厚方重望之可畏卽之謙恭虛已常若不足修身治家居官立朝與朋友交一以至誠再守亳亳人懷其徳爲之立祠亳大饑公開倉賑濟量口給粟五月而止民無菜色在潞以鄰境荒歉流民至者相踵公勞來安定日爲食以食之一日食饑者至暮不暇食遂感疾猶彊視事未終前二日親禱雨拜不能興憂民之心瞑而後已初受學於安定胡先生告以爲學之本主於忠信公終身力行之後又從程伯淳正叔二先生於洛陽其所聞以致知格物爲進道之門正心誠意爲入徳之方公服行之造次不忘見善勇若賁育惟恐不及見不善如避水火嘗謂百世以俟聖人而不惑者惟孔孟爲然故力排異端以扶聖道家資素厚所取甚薄仕至朝列猶糲食不足後歷淸顯其自奉如故時娶王氏衛尉寺丞恕之女封壽仁縣君子男三人純之假承務郎二早夭四女長適洛陽尉範鎬次適三班奉職時操先公卒次適河中府教授程頴次許嫁假承務郎王康民孫男二人完假承務郎宏幼有諫疏文集若干捲其年五月壬寅葬河南偃師祁村北原先塋之次弟左朝奉大夫光逢與孤純之請銘余昔友公於洛又爲僚於左省公餘之所畏也銘其可辭銘曰嗚呼公掞誠明篤實行直而方居則愼獨靡有作輟道學之彊正色於朝見義能勇志气之剛我思古人庶見來者今也則亡其名在人其事在史愈久而光祁村之原前洛後邙永固其藏

範太史集卷四十三

欽定四庫全書

範太史集卷四十四

宋範祖禹撰墓志銘

資政殿學士範公墓志銘

紹聖元年四月詔以資政殿學士太中大夫知河陽範公知河南府畱守西都旣拜命閏月壬申以疾薨於河陽府居之正寢年六十有五訃聞上輟視朝一日賻防有加以右銀靑光祿大夫吿公第其年七月已酉葬河南偃師縣洛南鄕土中村天池原範氏之先本家長安唐末避亂徙蜀爲成都華陽人公諱百祿字子功曽祖諱璲贈太保祖諱度贈太師考諱鍇以衛尉寺丞致仕贈太尉曾祖妣張氏祖妣李氏龎氏妣郭氏追封嘉漢唐昌四國太夫人太尉五子先公中大夫爲長公其季也少頴悟秀防力學不捨晝夜季父忠文公文章爲一世所宗太尉攜公入京師忠文奇之曰廊廟器也年十六遊太學諸生少之已而文詞聲名在千百人上眾乃驚服舉進士中第釋褐爲應天府楚丘主簿渦河役民夫數千人公拊循愛養不一月工畢縣人徳之相與爲佛事三日爲公謝以薦者爲懷州武徳令丁太尉憂服除調綿州龍安令遷祕書省著作佐郎舉才識兼茂明於體用科治平中京師大水制防降問時執政方議尊濮安懿王公對以五行傳簡宗廟廢祭祀則水不潤下昔漢孝哀尊共王而河南潁川大水孝安尊徳皇而京師及郡國二十九大水孝桓尊崇皇而六郡地裂水湧井溢又曰大宗隆也小宗殺也天地宗廟之祀重也門內之私輕也宜殺而隆之宜輕而重之則不得於先王之禮不得於先王之禮則不得於人心不得於人心則不合於天意此變異之所從來也又陳十二事以勸上徳考官第防入三等英宗親覽嘉嘆欲不次用之爲執政所惡遷一官以祕書丞知彭州蒙陽縣國朝制防三等惟吳育蘇軾及公凡三人焉丁昌國憂終喪知開封府咸平縣禦史中丞鄧綰舉公禦史召對固辭神宗從之擢提防江南東路刑獄發運司應詔於江池等州市木修金明池橋梁郡縣以戶等科之民以爲患公奏曰陛下勤儉之徳出於天縱今有司乃以方土所無有而求市於民恐官吏督責或有不堪其求者矣詔卽罷之徙利州路閬州兩稅外有新稅自唐僖宗優山南免其稅移之閬中由是山南輕而閬重公請免新稅歸山南利守用武臣有周永懿者以贓虐敗公又言至道前文臣知利州其後以右職兼監益利兵轄文龍邊界令領郡政名實兩失乞選文臣知州而武臣監路分兵則名分正事任一皆如所請瀘夷犯淯井官軍覆敗選部使者經畫其事徙公梓州路加直集賢院旣而檢正官熊本爲察訪専節制使者聴於軍所羅个墓夷數千人窮蹙請命禆將賈昌言貪功欲屠之公諭以殺降之禍未聴亟見本謂之曰活千人者子孫必封彼以窮歸我而君將殱之乎本矍然遣屬官程之元持檄畀昌言受其降召還同知諫院嵗荒民流公三上奏乞以淸閒之燕召政府大臣詰其所因使各書以對所以勞徠安輯之防又言民方困苦而定令未已有手實告匿之法有保甲給請之制臣謂治務有先後理勢有緩急今不先安民而亟欲行法前日之令固有未便設復爲此而至於擾則周之餘黎不殆乎靡有孑遺也哉乞以臣前後奏疏諭大臣使講求今日之急務收還法令之未便者以救將死之民公在言路不爲訐激朝廷小事有所不言所言多天下大計上亦以是知之時郡縣常平或不知發或增價與民爭糴或自爲閉糴之令河南開封諸邑不卹荒凶而督累年逋負決河淤田而平原沃壤反有浸灌之害公悉以聞又論手實法曰造簿手實告匿有賞爲是法者欲民之均推而行之恐必不如法意而至於騷動此生民治亂之所系也戶令𨿽有手實之文而未嘗行蓋謂使人自占理必不盡而明許告言則家家有告訐人人爲仇怨禮義廉恥其可得乎設若役錢由此暫均而使四維乖失所損孰大其後手實竟罷常平法行郡縣吏有詿誤輒以罪去公奏曰立法之始旣要之以謹嚴成物之終宜濟之以寛易請薄其罪使得自新五路兵置三十七將選拔或非其人事任過重且許辟召布衣爲參謀公上疏曰今大將未命而已除將佐有以勲防恩澤用有以瘝敗收有未嘗歷邊任經戰陣有以故羣盜得官而才無聞有碌碌無他能適以幸防有微功而遷官願詳覈其素若功與夫舉者當否之實校其所長參而伍之又列其甚無狀者十有四人姓名以上且曰付之新格責以訓練給銅符以備差法賜鎧甲以寵軍容所在長吏不得而預然匪人十數麤暴之才𨿽一夫之勇但可爲人指蹤而未可蒞眾也況又委之辟使臣許以察官吏小人處此必有乖忤識慮無取紀律不明五千之兵何所不至乞依畿縣舊制將佐専部分教閱余卽付之州縣而罷參謀上善其言皆見施行選人鄭俠上書言事語狂悖付諫官禦史雜治公請對奏曰連逮者眾或可寛宥願諭治獄之臣戒其延蔓帝覽奏色厲曰俠詈朕公對俠狂生安足爲陛下輕重以天地之造誠能容貸適足以增重聖徳帝攺容嘉納詔趣具獄執政有忌公者絀諫官班以沮之公奏曰國朝兩省官不必正員行其事則立其班所以明分職厲官守今修起居注直舍人院則綴兩省知諫院則絀而不與詔如舊執政愈不悅防公與禦史治趙居獄妖人李士寧嘗以仁宗禦制詩贈居母有後族意及許與刀飾以龍方訊鞫而宰相素與士寧厚善禦史徐禧言公鍛鏈士寧罪公奏士寧熒惑愚婦狂童以致不軌當誅無赦禧縱出有罪以媚大臣不可以任風憲朝廷以禦史知雜樞密承防辧曲直主者直禧公坐落職奪一官監宿州酒稅久之上察其非罪就除提防淮南東路刑獄徙知唐州官制行爲司門郎中遷吏部元丰七年除起居郎明年召試遷中書舍人司馬溫公議復差役法公謂溫公曰熈寧初某爲咸平縣役法之行罷開封牙前數百人而民甚悅其後有司求羨余務刻剝爲法之害今苐減出泉之數以寛民力可也溫公不從及議郡縣吏因差役受賕從重法加等配流公押刑房固執不可且謂鄕民被徭役今日執事而受賕明日罷役復以財遣人旣以重法懲之將見當黥衣赭充塞道路矣溫公曰微公言幾爲民害遂已之是年冬使遼接伴蕭祐曰南朝皇帝何以樂公曰崇髙富貴復何言哉又曰打圍飛放否公曰無有也上日出視朝近臣奏事百官各以其職進已而禦便殿召儒臣講讀經史燕息則覽中外章疏以修政事此所以爲樂也祐嘆服次防同館說儀制公爲右番國信使引左番而不問皇帝聖躬公曰儀未盡也何獨問太皇太后而不及皇帝必正之乃可館伴梁援曰此萬世法不可攺公曰是豈可爲法者耶反覆詰問敵屈而從之遂兩宣問使還權刑部侍郎有以彊盜及故殺鬭殺情可矜者讞於朝法官援例貸免而溫公謂宜論死公請間言之溫公曰彊盜可憫也殺人不死則法廢矣公以書辧之曰謂之殺人則可制刑而謂之不疑原情而謂之無可憫則不可今予之死則二殺之科自是無可疑與可憫者矣天下之獄嵗以萬計如是而殺之則死者不亦多乎溫公復書曰鬭而救死尙可貸也因田稼而殺人牽牛蹊田奪之牛且不可況殺人乎此介甫鵪鶉獄也公又曰昔楚子滅陳而縣之申叔時惡其滅人之國而欲復之也故有蹊田之譬設有此訟不過還之牛而息訟矣今也初無殺之之心非若利於得牛而有之也遂寘之死與還之牛豈不異乎恐遂爲例則差之毫釐後將噬臍其可得耶溫公不能奪卒從之朝廷以公議獄持平眞拜刑部侍郎先是元丰八年冬詔天下奏獄不當讞者案其罪有司重請讞斷刑峻密至有枉情以合法者公奏曰熈寧之令非疑慮與可憫而輒奏者免駮勘至元丰刪去之去年詔書不得用例貸配有不當卽奏劾自是官吏畏罪不憚論殺因以元丰六年至元祐二年冬十月終死者貸者之數以聞明年奏獄門下省多駮正當貸者皆欲殺公屢以告不可退又與執政書論之執政不從大理官亦以書勉公從執政意公復書責之執政怒言於上有詔例在有司者收還中書置檢例官二人使議去取閱刑部大理所奏疑慮若可憫情法輕重之狀有異同各以上公自以不得其官三奏乞外任不許上疏極論其事疏奏悉如公請旣宥諸囚而例復歸刑部自是中外奏讞無所避如執政前所欲殺者皆得擬例從貸免逮今八年其所活不可勝計矣遷吏部侍郎右選官冗累嵗乃得調旣赴官而宗室許占射成資卽罷去爲筦庫者患之公奏請宗室員外置不獨恩厚公族且使在官無非次替移之怨時患員多無以注公檢索諸路久闕員而州不以報者百餘所亟補之人情悅服外選所以便逺官久而有僥幸公請用集注法人皆以爲宜領詳定省寺敕令公患吏胥猥冗議加澄汰以白宰相宰相遽欲廢其半公不可曰失職者眾法必不行莫若以漸銷之自今犯法及死亡皆勿補不數嵗所減過半矣宰相不從於是胥吏之去者怨讟囂然至有棄妻子凍餒而死者吏額書成賜金帛公固辭朝廷從之初元丰四年河決小吳元祐初水官請於北京之南開孫村口引河還故道宰相主之朝論異同不決三年冬命公與給事中趙君錫同行視公曆東西二河觀地形究利害而東流髙仰北流順下河不可回中途卽馳奏至黎陽閱舊牘得神宗詔都水使者李立之曰河決小吳東流故道已淤髙理不可塞宜勿復閉決口俟見大河歸納修立隄防公又以所得先帝詔書並陳之時宰相多以回河爲便見公奏不悅旣還尙書省以詔防問利害且謂大河東流爲中國之險要自大吳決由界河入海旣壊塘濼又界河淤淺則河必北流注敵界失險阻之限公奏曰塘濼𨿽有限河之名而無禦敵之實今之塘水又異昔時淺足以蹇裳而渉深足以維舟而濟冬寒冰堅尢爲坦途如滄州等處商胡之決卽已淤澱今四十二年迄無邊陲之警亦無人言以爲深憂自回河之議起首以此爲辭是欲動朝聴煩聖慮若謂河注敵中失險阻之限是大不然何者大吳初決水未有歸猶不北去今河流八年矣入海遄迅界河益深誠不宜過慮設有此則中國據上游北人豈不慮乘流而擾之乎自古匈奴入漢之路朝那蕭關雲中朔方定襄雁門上郡太原右北平之類無險而不入豈塘濼界河之足限也哉及進對二聖以公之言然退詣政事堂大臣曰河不北去可必否公曰累章論列如之何不可又十數日而未有定議公再上疏極陳其不可且謂本朝河決必塞巳塞復決未嘗復回於故道也今河行大岯之西至於衡漳北過洚水至於大陸趨徒駭分注木門由閻官道防獨流口入界河東歸於海合禹之迹前人欲爲而不可得者也元丰以前未有回河之論八年以後乃有橫議王孝先兪瑾輩緣旁以自進爾臣旣案視究見利害而大臣廷議逾月未決臣竊惑之況小吳之決先帝神幾睿斷不下堂而見萬里之外順天地髙卑之性知百川脈絡之理明詔中出藏在有司大略以故道淤髙理不可復更不修塞逺近心服人無異論今一孝先乃敢妄議乞罷修河司以省大費正孝先瑾之罪以明典刑疏入卽降付外詰朝執政奏事二聖諭以亟罷河役詔下如公奏初欲爲是役調夫費財其用不貲縣官所不能給科率調發出於六路百餘州之民欲以冀幸不可必成之功而成之且有後災公獨抗權彊絀眾論其事乃寢以是爲吏部久不遷五年三月兼侍讀五月除翰林學士時初詔經筵官邇英講讀畢畱對公首進言分別邪正自古所難惟察言觀行攷其事實所謂正直之人或天資亮直或家世忠義或有志報國或自立名節所謂姦邪之人或逢迎上意或希合權貴或性識頗僻或冀望寵利凡此二端其情非一不可徧舉於是疏其條目導人主以某事者爲公正某事者爲姦邪以類相反凡二十條願畱聖意推此事類以觀人情則邪正可分而聰明無惑矣上深嘉納公每進讀凡所以啟廸人主皆仁義之意與夫前古治亂安危之迹其說以修身正心任賢容諫愼賞罰重守長勸農桑安邊卹民爲要皆見於章疏至於造膝面啟必反覆陳之嵗旱以仁宗寶訓三事進且請詔臣僚直言得失罷五月朔視朝以避正殿詔太官減膳以示貶損又曰因災異求直言仁祖聖謨也陛下卽位之始嘗降詔求言逮今五六年一日萬幾四海九州之廣豈無一夫不獲一事失當形於人言從而修之下可以感人心上可以消天變可不務乎髙麗屢入貢所在不無煩擾公奏待之之禮宜損於前俟其欲辭勿復畱止且不遣報使使天下曉然知陛下以安逺爲令徳不以來逺崇虛名知元祐六年貢舉奏罷參詳官除龍圖閣學士權知開封府始視事畱獄無慮千人公審覈精敏未及月庭無畱事凡爲開封者多略細務公獨省民事如他州日閱牒訴五百號未盡五月盜賊畏爭訟息獄無系者僚屬請以圄空言公曰千里之縣而無一人之獄此上徳所格豈守臣之功耶固請不聴復召入翰林兼侍讀轉對援祖宗故事幸國子監謁文宣王召儒臣講說請上視學從之七年六月拜中書侍郎旣輔政知無不爲是嵗郊祀禮官議合祭以昊天有成命爲言公曰先帝定南北郊辧天地之祀此三代之禮也柰何復欲合祭於圜丘乎昊天有成命乃祀天祭地皆歌此詩故曰郊祀天地亦如噫嘻春夏祈谷於上帝豈春夏亦合爲一祭也哉三省樞府凡八人惟公獨爲是說爭論不已公曰非天子不議禮諸公豈可輕變耶久之辯於上前宰執皆言範某之言禮經也然上始郊祀宜並見天地公乃已熈河帥範育累奏鄂特淩古酷暴且久病族帳怨叛願降附乞招納河南八族開拓數千里之地坐獲數十萬之眾大臣欲從之公力爭言於上曰中國納夷狄之叛理固不順今鄂特淩古未有過溫錫沁軰叛否未可知若發兵應援先伐鄂特淩古降者不能必而無釁者先動矣大臣曰外事不可隃度姑使専之而責其成功公曰此𨿽漢武聞之亦不爲也初公在翰林範育請以趙純忠節度靑唐代鄂特淩古如拒抗卽討之公奏曰彼自相殘以來求哀當從而綏之示我恩信此守在四夷之道豈可遣人刺聞有離貳遂選置蕃官而代之耶安得聴順而受代也臣恐邊臣之功未必毫髮徒啟夏國唇齒之隙狼子不伏之心及是再請公獨不從其後八族竟無降者而鄂特淩古恭順如前日育又奏進築舒策納密結中龍川三城大臣韙其謀樞府亦欲連書以上公曰此必爭之地我旣城之賊馬時出居民豈得安全後欲棄之則城費已甚必不可與邊禍何時而息況版築之初蕃冦衝突勝敗未可知耶公於禦邊不欲生事上多開納水官陰爲回河之計增隄防進緷埽公固守前議又奏曰水官壅遏北流嵗月旣久洪流湍迅安得不激射奔赴東流而東流不能吞納爲禍必轉大不數月東流決淸丰復北入內黃而徳淸軍實被水患如公言公罷政之明年朝廷又命中書舍人呂希純殿中侍禦史井亮采同案視亦無以易公之議距公初使凡八年右相蘇公稽畱除書以言者罷公曰同省也責不可逭蘇公制下卽待罪累章請補外以資政殿學士知河中府徙知河陽河南寢疾薨士大夫知公者莫不哭之慟公天資純良內剛外和始筮仕慨然有經濟之意及在言職歷侍從位廊廟所言所行必窮盡義理好賢樂善以人才爲急聞一善喜若已有性淸約好施與自奉養如寒士而親戚族屬之貧者喪葬嫁娶必待而後具與人交始終如一立朝有本末要之至誠而已嘗語人曰吾於朋友未嘗爲欺也況事君乎平生不畏彊禦故多忤權勢無左右之助及大用數可否事論議不少貶以是不期嵗而罷好學終身不釋卷經術尢長於詩文章精醇典麗有古人气格所著詩傳二十卷文集五十卷內制集五卷外制集三卷奏議十卷娶趙氏屯田郎中贈金紫光祿大夫宗古之女追封蜀郡夫人再娶宋氏職方貟外郎端平之女追封蜀郡夫人七子祖徳右宣徳郎勾當京東下卸司祖修右承務郎勾當嵩山崇福宮祖述右承奉郎勾當西京糧料院祖羲雄州軍事推官知開封府祥符縣丞皆謹厚而文祖徳祖述屢薦試禮部祖羲登進士第祖和右承奉郎祖臨祖言未官皆幼三女長適鄧州司法參軍鮮於羣次未嫁孫男十三人澤湜瀷浹測洌淢渥濈滌液湒激女十一人前葬太學博士杜敏求狀公行事將上之太常史官諸孤請銘諸壙中祖禹少受學於公先公深友愛常曰汝季父所爲皆可法上之視學祖禹與勸講邇英及公入侍祖禹固避不獲命父子先後讀講或同進對獻納左右公旣輔政祖禹繼召爲學士懇避得請公出藩上恩復申前命與公同奉內朝凡五年及出守陜將省公於洛而薨訃至何痛如之惟古之君子論譔其前人之美而銘之後世乃摭杜君之狀取其系朝廷大者傳信紀實不溢不誣哭而銘曰

惟我範氏陶唐之裔自蜀成都世顯以儒公來造廷英祖親防言人所難帝奨其直入補衮職神考欽明蹇蹇匪躬帝諒其誠置諸左史以遺聖嗣乃贊書命乃議祥刑必本於仁必正於經河決而北朔方其咨二聖命公往視所宜行其無事惟禹是師敷文禁林入侍經幄辧別忠邪以禆聖學中書基命考愼其人登貳宰司帝屬良臣公拜稽首惟艱於玆在始愼微庶終不墮事有可否惟獻替之秉義執徳匪石不移入輔出藩四國其治天奪之年不究厥位有洛之南實惟土中刻銘幽宮以詔無窮

範太史集卷四十四

欽定四庫全書

範太史集卷四十五

宋範祖禹撰皇族墓志銘

保州防禦使贈崇信軍節度使房國公墓志銘

公諱仲洽字景和曾祖魏王元佐太宗之子祖允升平陽郡王考宗回崇信軍節度觀察畱後漢東郡公妣李氏隴西郡君公幼聰敏謹重不妄語笑初賜名授太子右內率府副率歷右監門率府率右千牛衛將軍求師擇友専精於詩書積十餘年或勸其就試於有司公曰讀書學古足以治吾身而已安可干國之賞耶攺右監門衛大將軍領昌州刺史漢東捐館居喪哭泣幾失明遷均州團練使丁母憂號毀聞者傷之乞守墳百日宗正以例不許公遣長子士瞻以狀詣丞相府力請朝廷憫其懇切從之遂爲定制宗室守墳自公始於是伏處墓次布衣蔬食至卒哭則形體殆無人色咸稱其孝制詔曰銜卹旣久善喪有聞今上卽位遷右金吾衛大將軍開州防禦使攺領保州刺史本州防禦使元祐七年十月十四日卒年五十有三遺命薄葬贈崇信軍節度使房國公公天資儉約無聲樂玩好家多藏書手不釋卷𨿽居私室必斂袵正席內外肅然無敢犯者奉朝請四十餘年未嘗有小失娶王氏封和政郡君贈中書令秦王審琦之曽孫先公九年卒和政事舅姑以孝聞嘗割股愈姑之疾論者以配公之徳爲宜四男一早亡曰士瞻右內率府副率曰士慡曰士防皆左班殿直十女三早亡長適左班殿直劉建中次適左侍禁劉佃次適承務郎樊彥和次適田珣次適焦元叔次適範陶皆三班奉職余在室孫男四人女一人九年二月已酉河南永安縣銘曰

翼翼房公率履自躬一其初終惟孝惟恭稽其徳行宗室曾閔子孫不忘萬石之謹

右金吾衛大將軍原州防禦使墓志銘

公諱世復字希靜曾祖徳芳楚康惠王祖惟能集慶軍節度觀察畱後南康郡公父從贄鄧州觀察使南陽侯母防稽郡夫人康氏所生母陸氏封安福縣太君初賜名授太子右內率府副率歷右監門率府率右千牛衛將軍右監門衛大將軍右武衛大將軍衡州刺史右羽林大將軍吉州團練使坐罪非自犯奪官二等未幾還一等官又數年復舊官遷右金吾衛大將軍原州防禦使公性剛嚴治家整肅事親孝事長順發言質直無少阿曲畱意圖史通尙書大義仁宗嘗賜禦書十二軸有忠孝世復字希靜七字公嘗集三聖宸筆艸字兩進於上寵賚金帛元祐二年十月葬安福君往來墓次冒寒感疾明年四月八日卒年五十有四娶姚氏右千牛衛上將軍宗望之女封河東縣君十二男曰令匹太子右內率府副率曰令逭贈徐州觀察使曰令介太子右內率府副率皆卒曰令涔右侍禁曰令寧左班殿直監常州鹽稅七人皆未賜名而卒女十五人長適右侍禁郭譯次適東頭供奉官姚彥輔次適奉職張惇皆卒次適內殿承制陳仲立次適故右侍禁劉俁次適前舒州桐城縣主簿張祁次適三班奉職史厚躬次適奉職耿之常六人在室而亡一人幼在室孫男六人曰子讜三班奉職次皆幼孫女七人長適奉職袁弼次皆幼九年二月已酉葬河南永安縣銘曰

仁皇手札以寵宗親公得之多禮異羣臣惟其忠孝行本諸身

右監門衛大將軍贈眉州防禦使追封通義侯墓志銘

侯諱仲科字師哲魯恭靖王元份之曾孫信安僖簡王允寧之孫韓榮思王宗諤之第八子母韓國夫人馮氏所生母仁和縣太君閻氏初賜名授右內率府副率歷右監門率府率右千牛衛將軍右監門衛大將軍侯少好學通五經専治尙書以喪服未嘗一試孝敬友悌性寛厚樂施予侍韓王夫人疾衣不解帶者各逾旬浹居喪致哀如禮所生母卒以毀得疾元祐五年四月二十八日卒年三十有二娶劉氏皇城使永吉之女也封嘉興縣君二男曰士泚曰士陴皆左班殿直女一人幼九年二月已酉葬河南永安縣銘曰

振振宗子孝敬友悌刻意藝文曾未一試從祔九原永賫此志

右金吾衛大將軍慶州防禦使墓志銘

公諱令苕字曼叔曾祖惟忠贈彰化軍節度觀察畱後舒國公祖從藹贈武勝軍節度觀察畱後韓國公父世本贈武寧軍節度觀察畱後彭城郡公母張氏安定縣君初賜名補率府副率累遷鳳州團練使慶州防禦使卒於元祐七年五月二十一日年四十有四公性聰敏好學博通羣書喜爲詩不尙華采初葬彭城公有司穿壙於陰穴旣畢而公知之累表請攺卜朝廷以旣定不可易特置角堠以識其名母夫人疾藥必親嘗而後進居喪毀瘠表乞廬墓遂感疾而終娶吳氏封永福縣君九男曰子筌率府副率曰子隆右班殿直曰子遵三班奉職曰子遡子適未仕餘皆夭十女太和縣令吳罕右班殿直張永錫右班殿直陳頵三班借職李縝三班奉職吳披其壻也二在室三早亡孫女三人二早夭九年二月已酉河南永安縣銘曰

生於軒冕樂在名教君子之行維民則效系此銘詩以彰純孝

右武衛大將軍吉州團練使墓志銘

侯諱令瞿字思聖彰化軍節度使舒國公惟忠之曾孫定州觀察使博陵侯從質之孫右屯衛大將軍世鎭之子母長安縣君周氏初賜名補率府副率歷右監門率府率右千牛衛將軍右監門衛大將軍右武衛大將軍和州刺史吉州團練使元祐四年四月九日卒於昭化坊私第年三十有八侯幼時事母以孝聞好學博通經史善爲歌詩工筆札宗室碑刻多請侯書娶郭氏封太康縣君一男曰子完三班奉職三女適三班奉職梁允明三班借職張克侁故進士王舜欽九年二月已酉河南永安縣銘曰

昔漢東平爲善以顯惟侯克孝文藝勉勉弗克庸顯喪此邦彥

右武衛大將軍秀州團練使墓志銘

侯諱令巍字君則彰化軍節度使舒國公惟忠之曽孫萊州防禦使東萊侯從恪之孫武寧軍節度觀察畱後魯國公世規之子母涇陽縣君和氏初賜名補太子右內率府副率歷右監門率府率右千牛衛將軍右監門衛大將軍右武衛大將軍澤州刺史秀州團練使初魯公譽望爲宗室一時之冠處身正家悉有法度每聞昕鼓必先至學館族人無敢後者英宗建宮學取以爲法侯克紹先徳惇厚荘謹不妄言笑好讀書篤志於學性尙儉素居處茍安而已治家以嚴中外敬憚子孫在側𨿽閒燕必正立拱手平居終日容貌端肅魯公薨執喪哀毀元丰中兩乞試以期服不得就元祐六年十二月二十七日卒年四十有三娶劉氏封永泰縣君五男曰子綏右班殿直曰子絳三班奉職曰子維曰子縝曰子綽九女左班殿直李球張濟右班殿直王澈左班殿直孟滋太廟齋郎王子充其壻也孟氏女早卒四在室孫女一人九年二月已酉葬河南永安縣銘曰

翼翼魯公宗室之冠思古僖侯興學自泮廣陵嗣音亦廣徳心弗試而隕流風可欽

左朝請郎通判亳州軍州事墓志銘

君諱令懇字懇之冀康孝王惟吉之曾孫楚國僖安公守巽之孫濵州防禦使贈開府儀同三司惇惠公世該之子母南陽縣君李氏繼曰壽昌縣君李氏初賜名令始補太子右內率府副率歷右監門率府率試換朝請大夫太子中允監北京糧料院攺太常丞監在京倉官制行攺奉議郎遷承議郎丁開府憂服除監進奏院攺今名今上登極轉朝奉郎簽書鎭海軍判官遷朝散郎通判亳州轉左朝請郎君防不戲弄長嗜書力學不倦每厭宮邸思有所效用其材神宗之初許宗室補外官得召試學士院換文資初至北京人謂宗子長於富貴必不事事君淸愼廉勤過於寒素監司交薦之丁開府憂旣除喪家財一毫不取或以爲言君曰吾不忍父母歿而與兄弟競財也歷官十五年所居見稱性無他好𨿽在職未嘗廢書歷代史皆手抄精筆札工篆籀善爲尺牘而恬於勢利未嘗謁公卿之門人或勸之君曰富貴儻有不假妄求命若止此求之何益聞者賢之元祐七年二月二十八日卒於亳州官舍年四十有一娶田氏贈太師中書令欽祚之孫女封秀容縣君二男曰子意業進士次早夭四女長適成安主簿滑延年一在室二早亡九年二月已酉河南永安縣銘曰

祖宗以來不假名器公族異材終老不試先帝稽古試以吏事君以文學始逾彊仕命不可延亦遂其志

左班殿直墓志銘

君諱士幅字信之鎭江節度使郇國公允成之曽孫容州觀察使宗儒之孫右監門衛大將軍坊州刺史仲午之子母福昌縣君王氏以父防補右班殿直攺左班少渉學頗能詩性有巧思監相州臨漳鹽酒稅勤於吏職未幾課增羨元祐八年六月七日卒年二十有五娶王氏二男一女皆幼九年二月巳酉河南永安縣銘曰吏事惟勤緣飾以文壽𨿽不遐亦克有聞

左班殿直墓志銘

君諱令泌集慶軍節度觀察畱後惟能之曾孫保靜軍節度使同中書門下平章事遂寧郡王從古之孫右監門衛大將軍嘉州刺史世設之子母永嘉縣君程氏初賜名補授右班殿直攺左班補外任監郾城酒稅元祐六年六月七日卒於官年二十娶田氏九年二月已酉葬河南永安縣銘曰

振振王孫試吏以勤旣冠而隕未克有聞

右侍禁妻王氏墓志銘

君王氏開封人曾祖亮洛苑使祖察西頭供奉官父復供備庫副使母壽安縣君趙氏君旣笄適宗室右侍禁令組元祐元年七月二十五日卒年十八君資性柔明服勤婦道善於女工不妄笑語檢身以禮居家以儉事上接下爲人所稱二男曰子權次未名【闕】女幼九年二月已酉葬河南永安縣銘曰

宜其家室惟儉以勤年則不永婦徳有聞

安化軍節度使榮國公妻馮翊縣君郭氏墓志銘

夫人郭氏曾祖密贈保順軍節度使祖守信贈右監門衛將軍考琮贈左領軍衛將軍夫人年十六適安化軍節度使榮國安恪公仲玘封馮翊縣君事舅姑晨昏有常節接夫相敬如賔榮公薨罄其資裝盡禮以撫育諸子隆於慈愛而其情均一子士濘將赴官亳州夫人與之訣曰吾不復見汝矣左右皆怪之不一月而感疾元祐二年五月十八日卒年五十有四五男曰士仡早卒贈右屯衛將軍曰士歸右武衛大將軍嘉州刺史曰士簮右武衛大將軍端州刺史曰士雕右監門率府率卒曰士濘右侍禁三女長適東頭供奉官田良彥次適右班殿直唐振次適假承務郎周諲孫男五人曰不疑右監門率府率曰不佞未仕曰不晦曰不厭皆三班奉職次未名孫女十人九年二月已酉河南永安縣銘曰

爲婦孝敬爲母慈愛子孫詵詵福祿未艾宜享眉壽養不可待

華州觀察使妻永福縣君郭氏墓志銘

君郭氏唐尙父子儀之後曽祖守信贈太傅祖世隆贈太子少師父承顏贈左淸道率府率年二十適華州觀察使仲寂入門而娣姒皆喜受饋而舅姑交慶觀察捐館守孀育孤凡二十年左右媵侍常假以顏色內外親戚不覺有薄厚禦僕使治居第皆有條理宗族稱之多取法焉元祐五年六月二十五日卒年四十有五五男長早卒曰士眾右監門率府率卒贈左領軍曰士編右監門衛大將軍榮州刺史以力學登科第曰士斚士俛皆右侍禁居官有稱皆君之善教云五女長適左侍禁王植次適節度推官王璋次幼亡次適左班殿直霍祥卒次適假承務郎陳敏求孫男四人曰不匿曰不虛皆三班奉職余未仕孫女八人長適三班借職朱輔國餘皆幼九年二月已酉河南永安縣銘曰

尙父在唐功格於天覃延厥後其慶綿綿歸於公族宜其家室爲父爲母皆可矜式

右監門衛大將軍妻長安縣君蔚氏墓志銘

君蔚氏曾祖興四廂都虞贈太師祖昭敏殿前都指揮使贈太師中書令考保用東染院副使贈左領軍上將軍君幼喪父母萬年縣君李氏攜之攺嫁宋氏旣笄歸監門衛大將軍贈懷州防禦使河內侯仲謙封長安縣君河內侯好學構閣於邸中以藏書君助而成之聞別院樂聲則曰淫哇之音吾家不可有也河內侯卒君教諸子専以經史斥出服禦華靡惇尙儉素以至終身元祐二年七月二十三日卒年五十男六人曰士見右監門率府率卒曰士奄右監門衛大將軍次早亡曰士域右內率府副率卒次二人早亡六女長適西頭供奉官彭珪次適左侍禁曹希仲次早亡次適河淸主簿楊元振次適順陽縣尉任綽次適莒縣尉夏琦孫男六人曰不傲三班奉職曰不忮曰不求卒曰不撓曰不屈曰不妄卒孫女二人皆早夭九年二月己酉河南永安縣銘曰

助夫藏書惡鄰好樂以此治家勤儉素朴思古賢淑九原可作

右監門衛大將軍妻長壽縣君李氏墓志銘

君李氏開封人曾祖繼隆贈太師尙書令楚國公祖昭亮贈太師尙書令崇國公考惟賞右騏驥副使母曹氏譙郡君君幼孤鞠於兄嫂性和靜處於閨室𨿽婣戚罕獲見自恨幼失怙恃每時節忌日哀號不食家人稱其孝年二十歸右監門衛大將軍仲戭奉其姑榮國夫人盡婦道居夫室未嘗厲聲宗族疏戚交譽其美元祐二年十月二十六日卒年二十有四一男曰士位右班殿直七女皆幼九年二月已酉河南永安縣銘曰顯顯令族作配宜家孝敬淑愼壽考弗遐

太子右監門率府率妻張氏墓志銘

君張氏浚儀人曾祖堯封贈太師祖化基觀察使考守素國子博士君幼孤養於伯父左藏庫使守誠伯母宜春縣主性孝謹伯父母愛之過於已女年十八歸太子右監門率府率仲璑事舅姑盡禮與家人上下雍睦率府好學君常勉之治家有法服用節儉女工不矜巧婦容不尙侈居則嚴整淡如也元祐八年五月十四日卒年二十有七四男曰士泍士滫皆右班殿直二未賜名五女四尙幼第二女早夭九年二月已酉河南永安縣銘曰

婦有四徳持以靜専宜享遐壽云胡不延

右武衛大將軍康州團練使妻安平縣君江氏墓志銘

君江氏開封人曾祖文溥儀鸞副使祖規揚州司理參軍父惟善西頭供奉官年十六歸右武衛大將軍康州團練使士競封安平縣君與康州皆好佛書悟空理緝室異處外世事屏紛華以淸靜爲樂及疾家人出珠璣錦繡之服將爲斂具君卻之易以常服乃受元祐五年六月八日卒年三十有六二男曰不溢曰不匱皆右班殿直二女長適進士李絳次幼九年二月已酉河南永安縣銘曰

婦道専靜亦克盡性屬纊弗華其終以正

右監門衛大將軍吉州刺史妻安福縣君王氏墓志銘

君王氏開封人曾祖承休贈左金吾衛上將軍祖世範左驍衛將軍父克惇內殿承制母杜氏永和縣君年十五歸靑州觀察使仲覽之子士戴爲介婦與其姒協力治內事奉舅姑孝敬接姻族柔順待夫以禮而惇睦禦妾以嚴而不忌奉身以約而不華元祐五年十二月七日卒年二十有八五男曰不倦早卒曰不三班奉職曰不損曰不俅曰不作皆幼二女長在室次早夭九年二月已酉葬河南永安縣銘曰

宜其宗家惟孝以勤弗克壽考婦徳有聞

右武衛大將軍榮州刺史妻大寧縣君花氏墓志銘

君花氏開封人父永安左班殿直君年十八適右武衛大將軍榮州刺史令羣爲繼室封大寧縣君事舅姑孝謹奉祭祀嚴敬接族人以睦爲繼母以慈宗室稱焉元祐八年五月十日卒年二十有七五男曰子建三班奉職卒曰子延三班奉職次早夭曰子佐曰子某七女皆在室九年二月巳酉葬河南永安縣銘曰

爲婦孝敬爲母均一是惟可銘以賁幽室

範太史集卷四十五

欽定四庫全書

範太史集卷四十六

宋範祖禹撰皇族墓志銘

左承議郎妻崇徳縣君宋氏墓志銘

君宋氏七世祖太子太師蔡國公彥筠有功於五代時退老及國初爲開封人曾祖文質贈左屯衛將軍祖世寧西頭供奉官考良肱左侍禁君年十八適太子右監門率府率令時賜霞帔服率府少孤貧力學欲以立名君喜悉捐簮珥縏帨易書史輔成其志元丰初禁士子防宗室甚率府表乞就學外第宗老大人皆不欲率府不敢違君力勸之乃得出諸常與往來者厚具待之客不知其貧未幾疾革聞大宗正方審察率府文藝上朝廷謂宗人曰延吾數日聞召命足矣卒年二十有一實元丰八年十二月二十日旣卒率府召試祕書省中等換授通直郎賜五品服今爲左承議郎光祿寺丞追封崇徳縣君君性靜慧喜翰墨博誦浮屠書戒家人不殺生物初羣居族人防廟中有以侈服相尙者君曰新婦家故薄今奉孀姑縫衣裳外不敢及其他也由是尊老皆敬之教諸女諸婦必以君爲言侍姑壽光太夫人四年恭恪無間言一男曰志女元阿秀后君一年卒元祐九年二月已酉葬河南永安縣銘曰

樂羊斷織勉夫以學聞君之風死者可作如彼稽田勤而弗獲

左班殿直妻王氏墓志銘

君王氏父徳用杭州助教母張氏年十六適左班殿直士屹性柔淑奉舅姑惟勤能睦其族人精於音律女工之事元祐五年三月十五日卒年一十九男早夭九年二月已酉葬河南永安縣銘曰

作嬪於宗孝敬睦婣云何不淑早隕厥身

左班殿直妻魏氏墓志銘

君魏氏曾祖杲贈左驍衛大將軍祖處約贈左金吾衛上將軍父孝祥左藏庫副使母趙氏平原縣君君旣笄適宗屬左班殿直士穠元祐八年五月二十九日卒年二十四一女始三嵗矣九年二月巳酉葬河南永安縣銘曰

懿彼魏姜柔靜順専胡嗇其壽陪祔新阡

右千牛衛將軍妻王氏墓志銘

君王氏開封人曾祖士安祖諫左班殿直父益試將作監主簿母張氏歸右千牛衛將軍令劭賜霞帔服性溫恭節儉奉身不華主中饋戒殺生物元祐二年七月三日卒年二十有二一男一女皆幼九年二月已酉河南永安縣銘曰

作嬪宗家約禮無華心不違仁壽胡弗遐

右武衛大將軍賀州刺史墓志銘

侯諱世資字承之越懿王徳昭之曾孫舒國公惟忠之孫楚國安僖公從信第三十四子母孫氏贈富陽郡君所生母王氏贈永寧縣太君初賜名補太子右內率府副率歷右監門率府率右千牛衛將軍右監門衛大將軍右武衛大將軍賀州刺史侯少聰慧長而敏學長於詩書英宗選置諸宮學官立大小學限以年能記誦試合格者始遷太學得預聴書時多以大宗正司之試爲囏故𨿽年長者往往多在小學侯尙幼首應格於是宗室勸勵執經者眾矣神宗選宗子執事太廟眾皆憚讀冊侯獨以選攝太祝寢疾誡其子曰吾𨿽無奇節亦自省無大過汝曹愼勿以富貴自驕元祐七年三月十二日卒年四十有一初娶李氏振武軍節度使璋之女封仁和縣君再娶賈氏供備庫使世京之女封崇徳縣君七男曰令錯曰令黌皆右班殿直曰令弮左班殿直曰令紓右班殿直三人未名五女三人早卒二在室九年二月已酉河南永安縣銘曰

於皇神考永世克孝相維宗子駿奔在廟平陽冊祝維徳馨香肅恭神人令聞不忘

右武衛大軍嘉州刺史墓志銘

侯諱世職字叔良越懿王徳昭之曾孫彰化軍節度使舒國公惟忠之孫保寧軍節度使楚國安僖公從信之第二十六子母孫氏富陽郡君所生母徐氏太寧縣太君初賜名補率府副率歷右監門率府率右千牛衛將軍右監門衛大將軍右武衛大將軍嘉州刺史侯性警敏髫齔就學宗藩器之年十二安僖公嘗防宮傅侯侍坐賔戲之曰聞好讀書有何事侯卽對曰資父事君忠孝而已安僖公深嗟賞及長無侈靡玩好之欲聚書至千餘帙名儒碩學之士多從之遊趣尙淸逺不屑世務志在多識前言往行經籍自娛而已富陽夫人疾亟侍藥衣不解帶灼臂灌頂禱請備至由是崇信佛教深戒殺生居喪哀毀骨立及葬遇大雪跣扶匶行數十里哀感行路晚而好禪宗之學棲心眞寂不復茹葷超然有遺俗之意爲贊頌至二三百篇曰通明集元祐元年閏二月二十日卒年三十有九支體柔弱如生內外異之娶陳氏南康王洪進之裔右侍禁宗誨之女封壽安縣君自寡居不禦脂澤常服大練非祭祀賔客酒肉不陳於前送迎不逾閾能守侯之家法四男長未賜名卒曰令流曰令丙並右班殿直曰令玕左班殿直九女亡者四人第二女適陳寧之次適王正臣第五女適王存皆三班奉職一在室九年二月已酉葬河南永安縣銘曰亹亹東陽敏學而文惟孝惟忠事父事君非茍知之亦行之勤刑於室家壼範有聞

右武衛大將軍康州防禦使墓志銘

公諱令防字順之昭信軍節度使英國公惟憲之曾孫全州觀察使新興侯從郁之孫防州觀察使南康侯世奕之子母王氏河南縣君初賜名補太子右內率府副率歷右監門率府率右千牛衛將軍右監門衛大將軍濵州刺史右武衛大將軍貴州團練使康州防禦使公幼而頴悟喜讀書不好弄動靜語黙如成人居父喪哀毀瘠過制事母以孝聞夙夜彊學日誦數百言書無所不觀尢工律詩肄業之餘間以習射仁宗嘗試賜弓矢以寵之禦家有法閨門嚴肅爲人沈厚詳雅趨進應對從容可觀天資淸約飲食衣服不事華侈及祭祀賔客則致其丰美素嗜唐史成癖嘗語諸子曰汝曹將補外官當務淸白兢愼勿爲諂佞貪污吾每觀李勉林甫之行事正邪如白黑誠宗臣之鑑戒也元祐八年五月壬寅卒年四十有九娶安氏封安福縣君十一男曰子西右監門衛大將軍秀州刺史次未名而卒曰子晉左班殿直曰子噩右班殿直曰子平子貢並早卒曰子亞子霖並三班奉職曰子工子丙子亙皆早夭九女長適左班殿直王冕次適左侍禁張宗晟次適左班殿直王偲次適右班殿直倪圭次適右班殿直張克和次三人早卒一幼在室孫男三人彥國左班殿直彥輔彥廸未仕孫女二人九年二月已酉葬河南永安縣銘曰

彬彬公子敏學而藝帝錫弓矢魯邦分器尙論古人以詔子弟厥鑑不逺在唐之世

右千牛衛將軍妻劉氏墓志銘

君劉氏開封人曾祖懷懿南作坊副使祖用可閤門祗贈左千牛衛將軍父漢卿內殿崇班母崇徳縣君趙氏年十五適右千牛衛將軍令振奉舅姑盡婦道事夫以禮閨門雍睦元祐二年正月癸亥卒年二十有一二女皆幼九年二月已酉葬河南永安縣銘曰

士防適秦其處爲劉遙遙厥後有嫁公侯曄曄其榮忽掩諸幽

皇城使榮州團練使墓志銘

侯諱仲韠字子儀魏恭憲王元佐之曾孫密國公允信之孫祁國公宗說之子母張氏封淸河縣君初賜名補太子右內率府副率歷率府率右千牛衛將軍右監門衛大將軍右武衛大將軍瓊州刺史西作坊使左騏驥使皇城使榮州團練使侯好學不事豪靡爲人坦夷睦於宗族博物多能技藝無所不通熈寧中詔宗子服屬疎逺者得補外官授曹州兵馬都監任滿除許州兵馬鈐轄又歷鄆潁二州曹素多盜侯設方計督捕盜發輒得終侯去無畱患人賴以安許有殺一家數人而亡去吏不能得侯逐捕指其家執之曰此殺人者也驗之果服在鄆及潁前後守將及部使者以事諉之類得辦治故多薦之者行營場閱軍士防天大寒疾作不少輟元祐二年正月癸亥卒於潁之官舍年五十贈密州觀察使追封髙密侯娶劉氏封永安縣君繼室錢氏封仁和縣君八男曰士冰曰士兢皆西京左藏庫使曰士愻荘宅副使曰士訏右侍禁曰士桴左班殿直余早卒九女長適內殿崇班程保民次適右侍禁彭寅次適西頭供奉官劉公亮次適曹州濟陰縣主簿顏幾道次適三班奉職應發一在室余早夭孫男十三人不輒不疑皆三班奉職不惑不輕皆三班借職不輟不憖不悔不茹不倦不偏不傳不瑑未仕孫女七人曾孫男一人善孜曾孫女一人皆幼九年二月已酉葬河南永安縣銘曰矯矯公子出而試吏智則有餘莫不辦治夙夜匪懈以身徇公卒爲宗藩有賁其終

右監門衛大將軍妻王氏墓志銘

君王氏京師人曾祖堯基贈驍衛上將軍祖諤文思副使父曈東頭供奉官母趙氏君端麗聰頴喜讀書善爲歌詩精於筆札父嘗奇之年十六適北海郡王之子右監門衛大將軍仲塤內外宗族莫不宜之父監通州酒稅君出送悲泣而返數日不食憂思感疾元祐元年四月癸巳卒年二十男女各一人皆夭九年二月已酉河南永安縣銘曰

女子有行逺父母兄弟夫豈不思自約以禮之子於歸出祖其親卒以憂隕觀過知仁

定國軍節度觀察畱後追封東陽郡王墓志銘

王諱仲曄字子華曾祖魯恭靖王祖濮安懿王考沂國公宗詠王沂公長子也母杜氏河南郡夫人初賜名授太子右內率府副率歷率府率右千牛衛將軍右監門衛大將軍右武衛大將軍康州刺史忠州團練使濮王三夫人祔濮園預從行還拜潭州觀察使今上卽位遷定國軍節度觀察畱後初杜夫人娠王七月而生幼多疾不好弄及長儀質端謹性寛而和事上知禮節居家不妄言笑旣富且貴奉已尢儉約無聲樂妓妾玩好嗜欲一不以經心平居掃一室終日坐寐其間幽閒閴寂常人所不堪王處之泊如也或勸王曰身爲侯伯屬籍親近而所養太薄奚至自苦如此耶王正色曰世人有不免饑寒者吾爲宗室賴祖宗之徳致位丰顯其獲溫飽爲幸厚矣安可爲侈汰之事哉每朝廷加官錫賚命旣下王憮然曰我不幸有負薪之疾力不足以奉朝請髙爵重祿自取便安死有餘責矣元祐元年七月病劇以聞天子命中貴人挾太醫診治太皇太后撫問尢至癸酉薨年四十有五兩宮傷悼遣內人致奠賻錫加等贈保寧軍節度使追封東陽郡王命入內省供奉官勾當禦藥院梁惟簡典治喪事八月已丑具鹵簿鼓吹出殯於城北慶恩佛祠夫人郭氏再娶王氏皆無出終以無嗣九年二月已酉葬河南永安縣銘曰

濮國子孫蕃衍而昌沂卒於公以啟東陽猗嗟東陽幼極於病澹泊無欲安以順命寵至而懼居逸而憂流連荒亡爾公爾侯四十五終兩宮所悼孰如王賢而不耉老王𨿽無子宗不絕世琢石有文以詔來裔

太子右內率府副率妻呂氏墓志銘

君呂氏開封人曾祖祐之贈司徒祖士隆贈工部侍郎考防吉太子中捨母伊氏適太子右內率府副率子獻事舅彭城公以孝和其夫族以睦嵗時祭祀躬執饌內外親族稱爲賢婦彭城公薨居喪盡禮元祐二年六月丁酉卒年二十有三溫恭柔恵寡於言笑未嘗以喜怒形顏色精於女工誦書歌詩筆札音律不學而能二子曰伯夷舉進士曰伯通早亡一女亦夭九年二月巳酉河南永安縣銘曰

行潦之藻季女尸之寘諸宗室神實饗之庶聞其風命已亡之

三班奉職墓志銘

君諱子琦字韞之宣州觀察使宣城侯從謹之曾孫保寧軍節度使昌國公世享之孫文州團練使令禠之子母平原縣君陳氏以父任爲三班借職遷奉職監汝州都作院性孝謹平居深黙似不能言而臨事明敏居官夙夜勤職逺家庭數百里畏愼常若在旁元祐八年七月庚子卒年二十有三娶史氏供奉官永年之女男女各一人九年二月已酉河南永安縣銘曰

其來也孰與之其去也孰奪之宜壽而夭維世之悲

三班奉職妻史氏墓志銘

君史氏開封人曾祖逹左金吾衛大將軍祖靑右領軍衛大將軍父永年西頭供奉官母王氏年十九歸文州團練使之子三班奉職子琦事舅如父佐夫以法度不敢懈才六月而卒實元祐六年五月癸未九年二月已酉河南永安縣銘曰

母結其褵夫脫其纓如桃之華蕡實未成

右金吾衛大將軍袁州防禦使贈安武軍節度觀察畱後信都郡公墓志銘

公諱世繁字約之曾祖徳昭越安懿王祖惟正同安郡王考從讜同州觀察使馮翊侯母襄國夫人符氏初賜名補太子右內率府副率歷右監門率府率千牛衛將軍右監門衛大將軍右武衛大將軍嘉州刺史臺州團練使右金吾衛大將軍袁州防禦使元祐元年十一月癸酉薨年四十有五公幼孤嶷嶷能自立趣操不羣長而好學嗜書史黃老百家之言無所不觀善歌詩得風人古雅之思嘉祐中上巳仁宗錫宗室燕命射屢中的受賞賚仁宗禦書守信義不巧作好碩學精六藝十二字以賜之公持心近厚喜忠孝常戒子弟以燕語無臧否人物當自顧何如爾有以是非言者必艴然郤之或曰豈以爲妄邪公曰人之言𨿽眞僞雜出大抵生於愛憎之變吾不願聞也有卒喪母貧無以盜公白金以爲送具公捕得之置金而釋其罪語人曰吾不欲以金傷孝子之心所受祿均贍族人之孤遺者率常無餘襄國夫人喪旣殯與昆弟表乞廬於菆室卒哭而返著忠孝錄五卷有歌詩十卷夫人和氏故相凝之後六子曰令閒右武衛大將軍舒州團練使曰令畎太子右內率府副率早亡曰令玧右班殿直次未名卒曰令艟左班殿直次未名卒一女早亡孫男四人子升承務郎簽書淮康軍節度判官次未名卒子溫右班殿直次未名孫女三人長適三班奉職葛逹次早亡次幼九年二月已酉河南永安縣銘曰

王孫嗜學仁祖所知賜札丁寧實寵嘉之東平樂善馬侯戒子寥寥千載公繼其美

右監門率府率贈左領軍衛將軍防軍天水縣開國子墓志銘

君諱仲靡字和叔魯恭靖王元份之曾孫濮安懿王之孫濟陰郡王宗輔之子母惠國夫人裴氏初賜名補太子右內率府副率遷右監門率府率幼靜黙不爲遨嬉旣長有志於學丁內囏治喪紀奉祭祀盡心竭力不得遂其學問之志繼以育母嬰疾累年躬親藥膳勤苦憂戚傷其生之不幸元祐七年四月戊寅感疾卒年二十有一娶郭氏生二女皆早夭君旣歿郭氏服喪盡禮如君之存九年二月已酉葬河南永安縣銘曰

濮王之孫濟陰之子志於學問惟才之美濯濯嘉禾方秀而止

範太史集卷四十六

欽定四庫全書

範太史集卷四十七

宋範祖禹撰皇族墓志銘

右武衛大將軍寧州團練使贈襄州觀察使襄陽侯墓志銘

侯諱令字君寶彰化軍節度使舒國公惟忠之曾孫萊州防禦使東萊侯從恪之孫武寧君節度觀察畱後魯國公世規之子母涇陽縣君和氏初賜名補右監門率府副率歷右監門率府率右千牛衛將軍右監門衛大將軍右武衛大將軍代州刺史寧州團練使侯幼聰悟不爲兒童戲惟喜筆硯長而好學魯公愛之不使治他務惟令奉賔客掌詞翰魯公薨未禫而涇陽夫人棄養哀毀幾滅性執喪五年無違禮生長富貴深以驕奢爲戒志行修潔不蘄人知性仁愛不喜殺生婢僕有疾必躬爲拯療不邇聲色好學不倦宗室稱之元祐五年九月庚午卒年四十有四娶梁氏封和順縣君八男曰子囊右內率府副率早卒曰子買卒贈蘄州防禦使蘄春侯曰子贄左班殿直曰子賀三班奉職曰子賢曰子贊曰子質曰子賁六女長適右班殿直李宗彞次適左侍禁劉和卿次適右侍禁路志行次適涇陽縣尉邢希古二人在室孫男三人女三人九年二月已酉河南永安縣銘曰

惟古邦君荒墜厥緒侯不驕溢以守貴富附以韓魏猶貴欿然凡厥子孫視侯之賢

楚州刺史本州防禦使楚國公贈奉國軍節度使諡良僖墓志銘

公諱世恩字君貺曾祖楚康惠王徳芳太祖第三子祖英國公惟憲考榮安僖王從式母【闕】

某氏初賜名補太子右內率府副率歷右監門衛率府率右千牛衛將軍右監門衛大將軍右武衛大將軍梅州刺史熈寜七年神宗命公以潮州刺史楚國公主康惠王之祀正拜袁州刺史景靈宮奉安祖宗神禦禮成以康惠繪像恩遷雅州團練使今上卽位授楚州刺史本州防禦使公幼有成人之量及長謙沖謹厚動循禮節居家孝友與人愷悌榮王之喪三年不入寢室不飲酒茹葷元祐元年兄崇信軍節度使世采卒公哀悼感疾二年四月乙未薨年四十有七贈奉國軍節度使諡良僖夫人宋氏封永康縣君八男曰令勔右武衛大將軍濠州刺史次早卒曰令瓈右侍禁曰令防曰令覿皆左班殿直曰令右班殿直早卒曰令珸左班殿直曰令剔右班殿直早卒九女長適故右班殿直宋安國次早卒次適左班殿直範湍卒次適陳州司法參軍吳瓌卒次三人早卒次二人幼孫男十二人子裪三班奉職子禋右千牛衛將軍襲楚國公子禨三班奉職子早卒子祿子祾子球子禬子琰子禪未仕二人幼孫女十人四人早卒六人幼九年二月己酉河南永安縣銘曰

太祖洪支追王楚邦爰曁良僖啟楚故封禴祠烝嘗薦其苾香龍衮桓圭以對先王於皇神宗惇睦繼絕列聖在天緜緜瓜瓞公多孫子仁孝之祉乃公乃侯世奉楚祀

右班奉職妻安氏墓志銘

君安氏開封人曾祖靖贈太子右內率府副率祖居簡供備庫副使父巽左班殿直母馬氏歸宗室三班奉職子瓔君在家孝於親順於長巧於女功及適趙氏事舅如父母奉夫如長上內外親屬無不得其歡心平居下气怡聲未嘗忤物宗族每娶婦輒指爲法式奉職官深州君內治家事祭祀賔客必竭其力或捐脂澤奩具以佐賙急故奉職入官未幾眾翕然稱之元祐八年十二月辛酉卒年二十有五一男一女皆幼九年二月已酉河南永安縣銘曰

婦無攸遂是職中饋克相其夫以濟外事宜壽而夭永賫厥志

右監門衛大將軍贈博州防禦使博平侯墓志銘

侯諱令駰字希才永淸軍節度觀察畱後宣城郡公惟和之曾孫寧國軍節度觀察畱後宣城郡公從審之孫右屯衛大將軍世仍之子母安福縣君潘氏初賜名補右內率府副率歷右監門率府率右千牛衛將軍右監門衛大將軍侯幼喪父號毀族人幾不忍聞當祭感薦具之不丰約日費甘疏糲以奉先祀如其志乃語人曰某之願足矣事母以孝聞從師受書易好學不倦爲詞章雅麗淸新美風姿善筆札字尢得古法娶朝散郎劉革之女先卒貴戚求昏預言資送鉅萬侯曰娶妻以爲宗祀非爲利也將再娶妻之妹或曰彼貧而陋侯曰貧陋而賢此吾所逑也將納采元祐二年四月丁亥卒年二十有五一男曰子侃三班奉職一女在室九年二月己酉河南永安縣銘曰

藝而有文宗子之秀天畀之明而嗇其壽惟其不享以利厥後

右武衛大將軍舒州刺史贈明州觀察使追封奉化侯墓志銘

侯諱令愔字和叔彰化軍節度使舒國公惟忠之曾孫武勝軍節度觀察畱後韓國公從藹之孫均州防禦使武當侯世宣之子母普寧郡太君張氏初賜名補太子右內率府副率歷右監門率府率右千牛衛將軍右監門衛大將軍右武衛大將軍舒州刺史性孝友厚重不妄笑語居家謹嚴接人謙恭口不言人過失好讀書祁寒盛暑不少怠爲篇章操紙筆立成音律奕射之藝無不通喜賙人之急屬疾普寧夫人每往視之侯恐貽母憂𨿽至困彊怡悅未嘗言疾苦元祐二年三月丙子卒於顯仁坊私第年三十三娶王氏【闕】壽縣君七男曰子勱三班奉職曰子威右班殿直曰子三班奉職曰子奎子翚餘皆幼三女長適三班借職鄭燎余在室九年二月已酉河南永安縣銘曰

言不訾毀無辱身兮力疾自悅恐傷親兮君子之行宗室信兮慶則有餘在後人兮

右武衛大將軍光州刺史贈明州觀察使追封奉化侯墓志銘

侯諱令壼字聖奧彰化軍節度使舒國公惟忠之曾孫定州觀察使博陵侯從質之孫右屯衛大將軍世鎭之子初賜名補太子右內率府副率歷右監門率府率右千牛衛將軍右監門衛大將軍右武衛大將軍光州刺史侯幼孤事母兄孝友性純儉治家如寒素者絕聲妓之玩喜讀書爲歌詩屢求試換外官不許元祐五年十二月壬子卒年三十有六娶蘇氏封永安縣君一男曰子伯三班奉職早夭五女長適三班奉職髙去華次適左侍禁劉佖余在室九年二月已酉河南永安縣銘曰

寵而能降富而能約惟孝惟忠必謂之學欲試其有訖未及施用昭厥美刻此銘詩

右監門衛大將軍慶州刺史贈【闕】州【闕】使追封遂寧侯墓志銘

侯諱令剸字子思同安僖靖王惟正之曾孫同州觀察使馮翊侯從讜之孫安化軍節度使世覃之子母武昌郡夫人郭氏繼曰壽安郡夫人夏氏所生閻氏初賜名補太子右內率府副率歷右監門率府率右千牛衛將軍右監門衛大將軍元祐五年獻所爲文召試有司入等加慶州刺史六年五月丁丑卒年三十有三侯弱不好弄澹然終日無所忤夙喪父哀毀如成人事嫡母及所生無違禮友於兄弟處閨門雍穆上下無間言篤志好學未嘗以聲色自娛月入俸度所費外皆以市經史購祖宗禦書前代筆迹畜異墨奇硯盈於篋笥爲人美須髯善嚴飾進退雍容可觀娶安氏封徳安縣君三男曰子琥三班奉職曰子璪次幼三女長適假承務郎王偃次在室次早夭九年二月已酉河南永安縣銘曰玉隠於山珠潛於淵其美發外如人之賢惟侯之行不晦亦顯刻銘於幽以勸爲善

右監門衛大將軍贈登州防禦使追封東牟侯墓志銘

侯諱令賽字聖美同安郡王惟正之曾孫同州觀察使馮翊侯從讜之孫安化軍節度使世覃之子母武昌郡夫人郭氏繼曰壽安郡夫人夏氏所生閻氏初賜名補太子右內率府副率歷右監門率府率右千牛衛將軍右監門衛大將軍元祐六年五月丙戌卒年三十有二侯夙喪父毀瘠如禮性沈毅寛厚寡言志樂淸靜無他好燕居爲小室聚書史圖畫耽玩無斁善威儀進退容止可觀好施予得俸祿以濟貧窮施浮屠無所愛卒之日家無餘財娶任氏封崇徳縣君二男曰子涼三班奉職次早夭四女皆在室九年二月已酉河南永安縣銘曰

惟侯之生居養不移偃仰一室耽玩書詩自禔其身而不耉老瘞詞於幽惟後之考

左班殿直妻呂氏墓志銘

君呂氏開封人父師道東頭供奉官母張氏君年十七適左班殿直士僅徳州防禦之子事舅至孝宗族長幼皆得其歡心勉其夫以學宮邸稱賢元祐七年六月丙寅卒年十八生一男逾年亦夭九年二月己酉河南永安縣銘曰

崧之下洛之滸藏諸幽惟永固

保寧軍節度觀察畱後東陽郡公妻仁壽郡夫人李氏墓志銘

夫人李氏祖漢瓊彰徳軍節度使父文昶供備庫使夫人年十五歸於東陽郡公宗辦宜於家和於族人富貴榮溢自視欿然尢好修身養性之術每閱儒釋書欣然有所得常勉東陽公以學東陽由是力於文皇祐中爲舉首召試禁中獨中髙選熈寧初薨夫人持戒絕葷茹澹泊縞素若將終身訓諸子孫以學繼東陽之業諸子孫服其教菲飲食耽經史寤寐勤勞數年之業成於是仲綰仲瑝仲緘士獲繼登科第遷優秩宗屬攺觀以相勸勵魏邸文學之盛由夫人之訓也仁宗時嘗召燕宮中夫人同命婦特髻見上顧之曰宗戚近屬有徳者固當異數若東陽家無宜碌碌以朝詔有司命攺服自後以包髻入當時榮之初封金鄕縣君後以夫貴封徳安郡君神宗時以積行之懿特封仁壽郡夫人元祐五年五月丁亥薨年六十有八至今宮邸言婦徳之美可以爲閨門軌範者以夫人爲稱首男十六人曰仲富左率府率幼亡曰仲尋故羽林大將軍黎州團練使贈鄆州觀察使追封東平侯曰仲綰故臺州防禦使贈武康軍節度使追封崇國公曰仲瑝邠州觀察使曰仲緎右武衛大將軍端州團練使曰仲汧右監門衛大將軍曰仲琨右千牛衛將軍曰仲闓仲防並右監門率府率餘七人皆早卒女十九人長適殿直張從懋次適供奉官李仲正次適侍禁王鎬次適左藏宋安道次續侍禁王鎬次適奉職髙烈次適侍禁石繼承次適殿直李士宏次適假承奉郎周剔餘十人皆幼亡孫男三十二人士獲右武衛大將軍濮州團練使士托右武衛大將軍汀州刺史士陸右監門衛大將軍士純士怤並右侍禁士伴士舂士士泈並左班殿直士今士聰士琰士牽並右班殿直一人未賜名餘十八人皆早亡孫女出適者八人未出適者十二人餘皆早亡曾孫男二十二人不黨右班殿直不諂不燐不溢不惑並三班奉職十二人未名餘五人皆早亡曾孫女岀適者一人未出適者十有二人九年二月已酉從宣仁聖烈太皇太后之喪河南永安縣銘曰

於穆夫人宗婦之賢有母之教蕃其子孫仁祖神宗異禮錫命凡厥有家宜視其慶

右監門衛大將軍榮州團練使妻金華縣君石氏墓志銘

君石氏洛陽人曾祖繼逺贈太尉祖熈政贈右屯衛將軍考中本供備庫副使兄中立參知政事君幼專靜不爲嬉戲長適右監門衛大將軍榮州團練使仲奚入見賜命服以夫貴封金華事舅姑孝接親族恭教育子孫均一榮州好學所友多賢俊君具膳飲致饋遺未嘗少倦榮州試學士院爲第一君有助焉元祐三年正月丙辰卒年四十有三八男曰士綴右監門衛大將軍曰士矼右侍禁第六第八皆幼四人未名而夭七女長適右班殿直馮安老次適右班殿直張采次適右班殿直楊安惇第七尙幼余亦早夭孫男九人曰不慍三班奉職八人皆幼孫女五人皆夭九年二月已酉河南永安縣銘曰

石氏自衛碏爲純臣以及洛師世有顯人賢淑宜家宗子之門克成其夫施於子孫

贈華州觀察使華陰侯永安縣君陳氏墓志銘

夫人陳氏曾祖堯咨贈太師尙書令兼中書令祖榮右衛尉少卿父知徳尙書虞部員外郎母董氏今封仁壽郡太君其先閬州人自髙祖秦國公顯遂居開封今爲開封人夫人年二十二適宗室贈華州觀察使華陰侯世瑞封永安縣君旣嫁六年而觀察捐館除喪未幾長子右屯衛將軍令騶亦卒奉祿亦薄殆無以養給夫人安於窮約處之不憂鞠育幼子令郾盡其勤愛嫠居十七年始終如一令郾旣長以左班殿直監泰州稅乃迎侍之官夫人教子有素故居職見稱薦者甚眾元祐七年七月戊戌卒於官舍年四十有五二子卽令騶令郾也孫男三人曰子惇三班奉職其二幼孫女二人適進士陳元均髙公肅九年二月已酉河南永安縣銘曰陳氏大家奕世冠冕以及夫人在家亦顯終養於子少報爲善

右千牛衛將軍妻李氏墓志銘

君李氏開封人曾祖應機贈戶部尙書祖咸熈贈衛尉卿父昭嗣君年十五適右千牛衛將軍士注事舅姑孝而謹接幼少和而肅千牛有美才善爲文章尢通音律君聞其講誦書史畱意翰墨則喜稍習聲樂則終日若有戚容千牛嘉其志悉屏他好自力於學試有司中髙選君有內助焉元祐已巳六月甲子卒年二十有一生一子早夭九年二月已酉河南永安縣銘曰

關雎之詩以婦人勉夫以正爲道化之行如君之少而能如此是可嘉也已

右監門率府率妻劉氏墓志銘

君劉氏開封人曾祖仁罕贈太子太師祖謙保靜軍節度使贈中書令考懷安供備庫使母長安縣君伊氏君年十六歸右監門率府率仲軾率府不喜聲色而頗好學君事舅姑夙夜不懈間斥奩具以佐率府與親賔逰舅防禦病飲藥未愈君刲股肉爲粥以進防禦服之翼日而瘳上其事於宗正諸宮稱其孝元祐五年正月已丑卒年二十有二男長未名而夭曰士鈒右班殿直一女幼九年二月已酉河南永安縣銘曰

截髮教子陶氏之母割肌愈舅趙宗之婦千載之後過者式墓

右千牛衛將軍贈左屯衛大將軍墓志銘

公諱仲肩字聖稽漢恭憲王元佐之曾孫安逺軍節度使同平章事密國公允言之孫巴州團練使祁國公宗說之子初賜名授右內率府副率三遷至環衛官元祐七年五月戊戌卒年三十有四贈大將軍公幼聰敏樂詩書無富貴之習事上以恭接下以禮兄弟聚居雍睦尢喜賑施急難皇族姻媾或非士族公常恥之父母察其意及昏爲求公族得楊氏故中書令崇勲之孫女公旣沒治家規範一不攺其舊教諸子以善道宮中稱賢六男曰士左班殿直曰士幰曰士防曰士�皆右班殿直二人幼未賜名五女長適三班奉職張昞一在室三早卒九年二月已酉葬河南永安縣銘曰

詩歌魯侯壽母令妻屯衛有室其徳克諧公𨿽早世子孫保之

右武衛大將軍通州團練使贈洪州觀察使追封豫章侯墓志銘

侯諱令琮字子奇太尉中書令冀王惟吉之曾孫武寧軍節度使楚國公守巽之孫鎭寧軍節度使開府儀同三司遂國公世該之子母李氏南陽縣君繼母李氏壽昌縣君侯性沈厚方二三嵗出語輒驚人有老成之風初賜名授右內率府副率歷右監門率府率右千牛衛將軍右監門衛大將軍右武衛大將軍常州刺史以大將軍領通州團練使遭母南陽縣君喪粥飲不入口三日毀瘠追慕事父盡孝親教諸弟以經史勉之以學由是諸弟皆以文學試換多爲文資見稱於人侯長於詩書好論語孟子老荘𨿽閒燕非法言不道出居外第俾諸子接朝士通世務效官知所守久之復還宮邸感先人棟宇而哭元祐七年六月已未卒年四十有九娶董氏封蓬萊縣君三子曰子球三班奉職曰子瑛右班奉直曰子道三班奉職四女長適左班殿直焦通次適進士劉希顏二幼九年二月已酉葬河南永安縣銘曰曾孫侯氏惟忠與孝克顯克承祖考之教俾其後人永有則效

範太史集卷四十七

欽定四庫全書

範太史集卷四十八

宋範祖禹撰皇族墓志銘

贈左領軍衛將軍墓志銘

君諱令迆冀康孝王之曾孫僖安公守巽之孫鎭寧軍節度使開府儀同三司遂國公世該之子初賜名補太子右內率府副率遷率府率性孝友謙恭好學刻意於書史文章將求試有司元祐元年七月辛未卒年二十有二娶王氏朝奉郎子淵之女九年二月已酉河南永安縣銘曰

陋巷之士易以成名公子公孫鮮克有聲惟君力學有志於古如適千里躓於跬步

右監門衛大將軍妻孝感縣君王氏墓志銘

君王氏曾祖惟志左屯衛大將軍祖凱威武軍節度使贈太尉父大方西京左藏庫使嫁右監門衛大將軍令誠性惠和勤儉甚宜其家元祐元年閏二月已酉卒年二十有三二男長不育次曰子孟三班奉職一女幼九年二月已酉河南永安縣銘曰

王氏世將於歸公族胡嗇其年不畀遐福

右侍禁妻翟氏墓志銘

君翟氏開封人曾祖藏之內殿崇班祖儀供備庫副使父元衡右宣徳郎君幼端麗勤於女工組紃之事承順父母顏色無違年十五歸相孝定王孫成州防禦使之子右侍禁士掄事舅姑盡婦道從夫之官監武勝軍酒稅元祐四年七月癸巳卒於官舍年十有九九年二月已酉河南永安縣銘曰

翟氏自周世有顯人之子於歸早隕厥身

右侍禁妻鄭氏墓志銘

君鄭氏世氏族少卿隨之孫女歸右侍禁令詗事舅姑孝以勤從夫順而正雍容肅愼以禮自防娣姒稱其賢元祐二年九月卒年二十有二九年二月已酉河南永安縣銘曰

鄭本姬氏來歸公族如春之華其隕何速

左班殿直妻錢氏墓志銘

君錢氏髙祖吳越忠懿王曾祖惟演英國公祖晦贈定武軍節度使父景祥右宣徳郎君年十五嫁宗室左班殿直令愇事舅姑盡婦道處閨門之內肅如也趙君伯叔兄弟最眾多君奉其長以敬待其幼以和下至婢妾皆得其歡心元祐四年六月戊申卒年十有七一女幼九年二月巳酉河南永安縣銘曰

錢自吳越納其山川女爲宗婦珪組蟬聨旣克有家而不永年

隨州觀察使漢東侯妻陳畱郡君吳氏墓志銘

夫人吳氏曾祖廷祚永興軍節度使追封燕王祖元慶左羽林衛將軍父守仁西京左藏庫副使母華容縣君髙氏嘗夢羣女鮮服擁旌仗而至有一女跪拜於前父占之曰必有女貴者及生室有紅光家人異之年十七適故隨州觀察使漢東侯宗楷事舅姑盡婦道治家恭勤節儉𨿽臧獲亦遇之以禮媵妾滿前無妒忌之行主於慈愛有饋生者必育之而不忍殺嵗放禽魚以萬數輕財好施賑貧卹孤侯先娶崔氏有寡妹無子夫人待之如已妹人莫知其非親侯薨夫人教子以義俾開閤延賔客當世名士樂從之遊故子孫以多才顯於宗藩元祐八年六月庚午卒於春明坊之別邸年七十有四九年二月已酉從宣仁聖烈太皇太后之喪河南永安縣啟侯之窆而合諸墓男十有五人曰仲臯建州觀察使曰仲俟卒贈密州觀察使曰仲參卒贈右屯衛大將軍曰仲晊右監門率府率曰仲廖右武衛大將軍文州團練使曰仲冉右監門衛大將軍寧州刺史九人未名而卒六女長適西京作坊使張扶封長壽縣君次適東頭供奉官杜宗弼封長安縣君次適內殿承制張瑛封福寧縣君次適左班殿直郭若一封福昌縣君次適左侍禁吳祥封仁壽縣君次適東頭供奉官婁嗣正封永康縣君孫男二十有四人士富右武衛大將軍榮州團練使士極右武衛大將軍吉州刺史士侐右武衛大將軍慶州刺史士鱣右監門衛大將軍士品故左領軍衛將軍士晉右侍禁士贛右監門率府率士聞士許士闛皆右侍禁士葆士堵士蒞士愰士咥士皆左班殿直士暇士士士侍士防皆右班殿直三人未名孫女十有九人長適左侍禁向正卿次適東頭供奉官陳迪次適西頭供奉官康伸次適潤州司法參軍郭弼次適左班殿直李端信次適右班殿直鄭造次適假承務郎李垣次適三班奉職唐公彥次適假承務郎孫公宣次適三班奉職劉璹次適三班奉職張珪次適三班奉職孫思誠余在室曾孫二十人不剛不器不恡不貪皆三班借職不習右班殿直不求不憂不劌不愆皆三班奉職余未仕曾孫女二十有二人銘曰

宗子宗婦居天屬之貴享天祿之富所不足者爲善所可願者永年也如夫人之福祿壽考子孫眾多其爲善也可知矣

權孟州節度推官妻田氏墓志銘

君田氏曾祖承謂贈左驍衛將軍祖紹淵贈右金吾衛將軍父良佐西京左藏庫副使母旌徳縣君趙氏君旣笄適馮翊侯之子孟州節度推官子櫟初君在提孩趙君祖母柴夫人嘗謂其女旌徳君曰我孫子櫟當娶此女後柴夫人卒馮翊侯亦卒君父母以趙君孤幼欲求昏它族察君意不可故卒歸趙氏是時趙君補三班奉職未幾以詞學登科賜進士出身攺授文資親族以此多君隨夫寓於博州元祐六年八月卒於博年二十有一男女各一皆幼九年二月已酉葬河南永安縣銘曰鳳得其凰和鳴鏘鏘防日苦短別日苦長

右千牛衛將軍妻仙源縣君王氏墓志銘

君王氏父詵文州團練使尙越國賢惠大長公主越國養君以爲子君旣長事所養禮敬不怠越國亦愛之如已出爲擇良匹年十七嫁宗室右千牛衛將軍子綸入謝禁中神宗延問進止如禮言對詳而不華神宗嘉嘆優賜金帛兩宮太后遣中使勞問皆有賜焉君事舅姑孝睦夫族曲有禮意居務簡儉專誦釋氏書元丰八年十月庚寅卒年十有九太皇太后賜錢十萬賻其喪一男曰伯益二女皆早卒九年二月已酉河南永安縣銘曰

英宗之女賢惠有聞女嫁宗子芝蘭染芬

右監門衛大將軍妻崇安縣君石氏墓志銘

君石氏曾祖保吉太祖朝尙公主祖先普光州團練使考繼勲左藏庫副使幼奇警能讀班大家女戒及笄聰明和靜歸右監門衛大將軍士鄄事皇姑彭城郡君盡婦道執姑喪毀瘠性不妒忌能和其族人元祐三年七月辛亥卒年三十有三三女二早卒季女生七年矣九年二月已酉河南永安縣銘曰

石氏近世昏姻天屬以及其孫來嫁公族朱輪煌煌彤管煒煒不克偕老中道而止

左班殿直妻吳氏墓志銘

君吳氏曾祖均贈太子左淸道率府率祖世安贈左朝散大夫父沛左朝散郎母伊氏華容縣君天資聰慧柔順善音律年二十歸原州防禦使仲防之子左班殿直士専從姑齊安郡君入謁禁中賜霞帔服事舅姑孝接娣姒睦約於奉已至躬自澣濯元祐五年九月乙亥卒年二十有二二女皆幼九年二月巳酉河南永安縣銘曰

有吳之先泰伯仲雍慶流苖裔以有延陵女嫁於宗命服是膺早世而隕未克顯承

右監門衛大將軍妻壽安縣君張氏墓志銘

君張氏曾祖永和贈太尉祖茂則入內內侍省都都知寧國軍節度觀察畱後父巽客省副使母壽昌縣君髙氏年十九適右監門衛大將軍士宥性靖淑閒於容止奉祭祀無違禮其家宜之事寡姑朝夕不懈元祐五年三月戊辰卒年二十有二一女早夭九年二月已酉河南永安縣銘曰

瞻彼西陵祖宗之原從先後永固萬年

右監門衛大將軍妻孫氏墓志銘

君孫氏曾祖可度祖成贈左監門衛大將軍父吉左金吾衛大將軍母延安郡君費氏君幼孤鞠養於兄嫂敬服姆教容止有聞年十六適右監門衛大將軍士愫事寡姑盡婦道居家雍睦元祐六年九月辛亥卒年二十有六三男早卒二女皆幼九年二月已酉河南永安縣銘曰

西陵之原祖宗所宅從夫家是謂天屬

贈防州觀察使南康侯墓志銘

侯諱世掌字持正越懿王徳昭之曾孫彰化軍節度使舒國公惟忠之孫保寧軍節度使安僖公從信之子妣富陽郡夫人孫氏所生母贈太寧縣太君徐氏初賜名補右內率府副率累遷右監門衛大將軍右武衛大將軍威州刺史光州團練使元祐七年九月辛丑卒年四十有六侯性淸約不以紛華盛麗爲悅藏書滿室喜與賢士遊親舊急難畢力賙之九年二月已酉葬河南永安縣銘曰

與奢寧儉爲禮之本好書日益好施日損泛愛親仁其道則逺

贈靑州觀察使北海侯墓志銘

侯諱士倞字子彊信安僖簡王允寧之曾孫越州觀察使防稽侯宗敏之孫定武軍節度觀察畱後博陵郡公仲仍之子初賜名補太子右內率府副率累遷臺州刺史性謙約厚於族人處其事不啻如已事弟妹幼孤者盡力鞠育以至昏姻皆有成立宗室稱之元祐四年四月乙卯以疾終於正寢享年三十三娶曹氏封仁壽縣君一男曰不惕三班奉職三女長適何興宗次皆幼九年二月已酉葬河南永安縣銘曰

君子務本愛始於親幼吾之幼以及他人惟侯之行有志於仁

右千牛衛將軍妻崇徳縣君郭氏墓志銘

君郭氏曾祖慥海州司理參軍祖珪承奉郎父履祥年十八適北海郡王之子右千牛衛將軍仲奒性淡素善書禮勤孝盡婦道與夫相待如賔平居無戲言元祐七年二月甲子卒年二十有一一女早夭九年二月巳酉河南永安縣銘曰

冀妻饁耨梁婦舉案幽人之正中不自亂家道尙嚴聖哲所嘆

右武衛大將軍臺州刺史妻仁壽郡君曹氏墓志銘

君曹氏開封人曾祖玹贈左屯衛將軍祖僅贈左驍衛大將軍父諤贈左武衛將軍年十五適右武衛大將軍臺州刺史士倞治家循理常以奢僭爲戒北海侯好義君尢喜之撫諸幼禦婢妾皆曲有恩意元祐五年正月壬戌卒年三十有七一男曰不惕三班奉職三女長適何興宗次皆幼九年二月已酉河南永安縣銘曰曹氏勲族赫奕後家女適宗子儉而不華凡厥子孫母失之奢

欽州防禦使妻安康郡君柴氏墓志銘

夫人柴氏世京師人曾祖禹錫贈中書令尙書令祖宗亮贈太子太師父貽憲贈左驍衛大將軍母壽安縣太君張氏夫人在家時事父母孝敬待人寛以和內外親族無長少皆稱之旣笄適欽州防禦使世表逮事舅姑如父母皆得其歡心其待欽州循理而順以善相告欽州亮直行已有方嘗曰夫人助我舅姑沒執喪哀毀平居奉佛持齋多蔬食戒殺生賑施孤貧幾五十年終始如一初無疾病一夕勉欽州以自愛重守舊節教子孫元祐六年八月甲午卒年五十有八六男曰令佗右內率府副率曰令皛右內率府副率皆早卒曰令甘右武衛大將軍保州團練使曰令椿卒贈右領軍衛將軍曰令航右監門衛大將軍曰令泮右千牛衛將軍三女長早卒次適故侍禁李需次適侍禁張汝弼孫男十一人子平三班借職次子受未官子兆殿直子力奉職次七人未官孫女四人長適奉職張宗璟次適奉職武詧二人在室曾孫女二人九年二月已酉河南永安縣銘曰

柴氏大宗作配於宗率婦之職性孝惟恭從夫之榮大邦啟封慶在後人乃侯乃公

右監門衛大將軍贈洺州防禦使廣平侯墓志銘

侯諱士穎字濟叔濮安懿王之曾孫寧海軍節度使沂國公宗詠之孫郢州防禦使仲山之子母臨安縣君王氏初賜名補太子右內率府副率三遷至所終官自能言至丱性質和靜爲兒戲必陳書帙筆硯七嵗從諸父兄擇師友以經史自課日誦數百言及冠通大義爲詞章淸警藻贍王家故多前代名帖心想手臨爲人書石刻以百數或報以珍玩卻而不受風格整秀內融外潤恥爲膏粱之飾頂破烏帽防欵段馬日奉朝請出入閭巷人莫知其王孫也事母至孝屬疾恐貽親憂忍不治者累月元祐二年九月丁丑卒年二十有五娶王氏男女各一人九年二月已酉葬河南永安縣銘曰

濮國子孫眾多蕃衍廣平好學亦樂爲善純素之行𨿽隠而顯

右侍禁妻劉氏墓志銘

君劉氏曾祖永崇供備庫使祖允濟贈左驍衛將軍父仲逵供備庫副使母靖安縣君蔡氏年十七適右侍禁士洞容質婉淑性識聰悟巧於女工通文史能爲詩奉舅姑孝事夫順族人稱之元祐四年七月戊寅卒年十九九年二月已酉葬河南永安縣銘曰

歸於王孫宜其室家三嵗爲婦壽胡不遐

右班殿直妻林氏墓志銘

君林氏曾祖懋祖秀保防指揮使父澤東頭供奉官母董氏適右班殿直子縉事舅姑孝與娣姒輯睦恭儉溫惠治家有法元祐八年七月丁亥卒年二十有六一男早夭九年二月已酉葬河南永安縣銘曰

林氏之先問禮孔門名過泰山千古如存歸於公族不享永祿壽夭自天云何其速

賀州團練使妻長安縣君侍其氏墓志銘

君侍其氏曾祖某贈左千牛衛上將軍祖溥供備庫副使父防右侍禁適右武衛大將軍賀州團練使天水郡公士雋事舅姑孝閨門雍穆無慍色怨言治家有常法飲食衣服器皿不爲華侈取適而已元祐元年七月已巳卒年三十有七七男曰不溢右監門率府率曰不惑右班殿直曰不愚不怍未仕餘皆早卒五女二早卒孫男二人女一人九年二月已酉河南永安縣銘曰婦之徳惟中饋勤於家儉弗侈從西陵利後嗣

範太史集卷四十八

欽定四庫全書

範太史集卷四十九

宋範祖禹撰皇族墓志銘

左武衛大將軍貴州刺史妻渤海縣君髙氏墓志銘

夫人髙氏曾祖瓊贈太師尙書令中書令韓武烈王祖繼和贈左金吾衛上將軍父遵武文思副使母李氏夫人以元祐八年八月歸宗室右武衛大將軍貴州刺史子騫十二月癸亥卒年二十有三夫人性惇惠在父母家柔靜而和巧於女工善筆札旣嫁事舅姑如父母相夫以正而順誨子以義而慈貴州前夫人男女十八人夫人鞠育一如已出𨿽處室未易寒暑及卒男女號慕哀毀一如喪親妣焉五男曰伯應曰伯膺曰伯廣皆三班奉職曰伯慶曰伯廑五女在室九年二月已酉葬河南永安縣銘曰

夫人之歸鳴雁始旦宛其沒矣嵗律方晏有子十人愛母無間

右監門衛大將軍贈蘄州防禦使蘄春侯妻長壽縣君杜氏墓志銘

夫人杜氏曾祖彥鈞贈安化軍節度使祖贊皇城使父宗旦歸宗室故蘄春侯子買封長壽縣君性慧巧善治家事舅姑孝接親族和𨿽媵妾遇之必以禮居侯家儉若寒素之族衣服不喜華侈厭逐遊觀之樂侯以賢稱於宗室夫人有內助焉侯卒夫人居喪如禮不飲酒茹葷元祐八年六月庚申卒年二十有九三男曰伯璵早卒二人幼三女在室九年二月已酉葬河南永安縣銘曰

杜氏之先世出陶唐嬪於宗子佩玉鏘鏘蚤世而隕令問不防

三班奉職妻安氏墓志銘

君安氏開封人曾祖靖贈太子右內率府副率祖居簡供備庫副使父巽左班殿直母馬氏歸宗室三班奉職子瓔君在家孝於親順於長巧於女工及適趙氏事舅如父母奉夫如長上內外親屬無不得其歡心平居下气怡聲未嘗忤物宗族毎娶婦輒指爲法式奉職官深州君內治家事祭祀賓客必竭其力或捐脂澤奩具以佐賙急故奉職入官未幾眾翕然稱之元祐八年十二月十八日卒年二十有五一男一女皆幼九年二月已酉葬河南永安縣銘曰

婦無攸遂是職中饋克相其夫以濟外事宜壽而夭永賫厥志

贈開府儀同三司昌國公妻同安郡君安氏墓志銘

夫人安氏京師人曾祖解州防禦使習祖左侍禁懷正父東頭供奉官承祐母李氏年十七歸宗室昌國公仲騑事舅姑謹肅治家有法待內外親屬無貴賤長幼一以禮𨿽遇婢妾亦未甞大聲色故無不得其歡心故和義郡夫人昌公之繼母也夫人奉之愈加敬順未嘗以纖介致異昌公事繼母亦以孝聞人以爲有內助焉旣而公先夫人捐館夫人執舅姑及公之喪哀毀盡禮戒子孫必以慈儉爲稱首子孫服其教訓循以爲法累封同安郡君元祐七年四月壬午卒年五十有六九男曰士感右武衛大將軍渭州刺史曰士齒右內率府副率曰士趨左班殿直曰士勿右班殿直曰士頒右班殿直卒四人早夭女二十人適左侍禁劉鈜供備庫副使張從厚西頭供奉官葛世明承務郎劉公佐三班奉職王審方二人幼十三人皆早卒孫男五人不求三班奉職不愚右班殿直不惑三班奉職二人幼孫女三人二早夭一人在室九年二月已酉河南永安縣銘曰澗溪沼沚潢污行潦筐筥錡釡蘋蘩薀藻夫人是職公侯之宮著爲壼則繼彼國風

右侍禁妻張氏墓志銘

君張氏世京師人曾祖玉贈中書令兼尙書令祖耆贈太師中書令兼尙書令父舉一左藏庫使母任氏封永安縣君君天資勤儉志於女工父母愛之歸宗室右侍禁士普嵗時祠享饋奠必盡恭敬禮如事生宗族稱焉奉姑孝謹治家和柔從夫官於汜水元祐四年七月壬申卒於官舍年二十有四一女幼九年二月已酉葬河南永安縣銘曰

惟張氏遭遇獻後仁祖之世寵祿盛大子孫眾多昏姻公族宜矣降年不永其命也夫

右班殿直妻陳氏墓志銘

君陳氏閬州人曾祖省華贈太師尙書令兼中書令秦國公祖堯佐相仁宗贈太師中書令兼尙書令鄭國文惠公父象古右宣徳郎母陸氏繼母鄭氏君幼頴悟長而端麗巧於女功奉順母教未嘗有違母有所怒君在傍必移而爲喜其言如不出諸口家人未嘗聞笑語之聲適宗室右班殿直子明冀王之後也以孝敬爲舅姑所愛族人莫不宜之元祐七年三月丙申卒年二十三二女皆幼九年二月已酉葬河南永安縣銘曰

有嬀之後國爲陳氏鄭公文孫來嫁宗子方華而隕如彼桃李

右武衛大將軍贈華封觀察使追封華陰侯墓志銘

侯諱仲遄字行可魏恭獻王元佐之曾孫平陽懿恭王允升之孫武寧軍節度觀察畱後彭城郡公宗厚之子母王氏同安郡君繼曰曹氏壽安郡君初賜名補太子右內率府副率歷右監門率府率右千牛衛將軍右監門衛大將軍原州刺史風儀秀偉神气惇實幼不好弄讀論語孟子通大義旣長服膺儒術覃思經典英宗患宗室不學增教官立課式俾日試月考由小學升大學簡不率教者損俸以懲之侯夙夜勤勵率常中選神宗以經術取士侯治易及周禮大宗正以名聞兩試祕閣不中第遂不復舉徧讀歷代史氏諸子百家之書間爲歌詩雜著以見志神宗大興太學教養多士侯以宗室不可無學圖立宗子學立升進法條上之防西師興不報天子朝饗太廟侯以司尊相灌鬯禮成因論周官尊彞作上中下三篇奏之屢欲試吏事齟齬不得施乃絕意於仕教二子力學試有司中選元丰二年魏邸災侯力負所蓄經史以出室無了遺徙居京城之西北隅門無車馬之迹與兄弟和樂辟軒於序南手植叢竹作篠軒記以志焉日以詩酒自娛初與教官侯溥逰甚欵密溥死累年因過其墓作詩以弔之又與進士劉克惇爲布衣交克惇死哭之於墓爲哀詞十章宗室稱其善交元祐二年正月已巳卒年三十有七娶劉氏封永康縣君六男曰士宇以文學中選爲左承議郎曰士淝試亦中格爲侍禁曰士洋殿直曰士嶟曰士隆曰士巵皆殿直五女長適殿直張燾次適借職髙秩三尙幼孫男女十六人九年二月已酉河南永安縣銘曰

英宗勸學侯入鼓篋神宗造士侯出挾防雝雝在宮肅肅在廟公子信厚邦國之教

前右監門衛大將軍墓志銘

君諱令騂太尉中書令冀王惟吉之曾孫陳州觀察使淮陽侯守約之孫鎭江軍觀察畱後北海郡公世靜之子母襄陽郡太君張氏繼母壽光縣君慕容氏元祐五年十月癸丑卒年二十有九娶徐氏永寧縣君五男一女九年二月已酉葬河南永安縣銘曰

厥祖考惟公侯厚其終掩諸幽

左班殿直妻翟氏墓志銘

君翟氏開封人曾祖藏之內殿崇班閤門祗祖儀供備庫副使父元弼西頭供奉官母皇伯彭城郡公宗厚之女君幼喪母鞠於父性至孝卓然有立父命主閨門之事家人裕如也及長適母兄故華陰侯仲遄之子左班殿直士隆事姑謹而敬治家嚴而理相其夫以正而順中外族人稱之元祐八年十二月壬申卒年十有六一女曰馮奴九年二月巳酉河南永安縣銘曰君出自趙歸爲宗婦才華而隕何夙不莫

右監門衛大將軍贈博州防禦使博平侯墓志銘

侯諱令岏字子固贈昭信軍節度使英國公惟憲之曾孫贈金州觀察使新興侯從郁之孫贈洺州防禦使廣平侯世芬之子初賜名補太子右內率府副率歷右監門率府率右千牛衛將軍右監門衛大將軍元祐四年五月甲申卒年二十有八侯幼而老成及長篤學治詩書𦇤褓喪父所生母劉氏適人侯及冠始知之訪求無所不至俸入罄其所有慶弔人事皆絕期以知存沒而後已元祐三年得其母迎入宮晨昏定省竭力致養乃有生意寢食始自安宗族稱孝娶張氏封壽安縣君三男曰子確三班奉職二人並女皆幼九年二月已酉河南永安縣銘曰

昔唐徳宗亂失其母轍迹四海沒身弗覩惟侯克孝終得其親凱風寒泉今有令人

三班奉職墓志銘

君諱子皓字商老贈萊州防禦使東萊侯從恪之曾孫贈武寧軍節度觀察畱後魯國公世規之孫右武衛大將軍貴州刺史令卞之子嫡母樂平縣君徐氏所生母王氏初授三班奉職幼不妄言笑旣長能自擇所守有老成人之志燕居端肅如見大賔與人交必求勝已者事父母以幾微而諫亦無少忤其意接親族和順而有禮義內外莫不敬愛之十嵗能爲詩往往有驚人之句六經諸子百家無不該覽每旦未冠櫛手已執捲夜分猶聞書聲父欲室之【闕】登一第以爲親榮誓不娶也篤志於學過勤得疾事親素謹𨿽病未嘗去側父母屢遣終不易其志也元祐七年正月癸丑卒年二十所爲詩賦雜文十五卷藏於家九年二月已酉河南永安縣銘曰

英英公子被文華兮少而彊學樂無家兮天畀之才生有涯兮旣冠而字命不遐兮

左班殿直妻李氏墓志銘

君李氏開封人曾祖惟寶贈左驍衛大將軍祖宗旦西京左藏庫副使父豫右侍禁母柴氏年十八歸左班殿直士鐃事舅姑孝敬嫁之明年姑病扶侍躬承湯藥灼臂祈請數日而愈元祐六年六月辛亥卒年二十有一一男一女皆幼九年二月已酉河南永安縣銘曰婦道內夫家外父母家惟事舅姑孝斯可已矣降年不永其命矣夫

右屯衛大將軍妻康氏墓志銘

君康氏京師人曾祖琪左內率府率祖公元左侍禁閤門祗父徳濟供備庫副使母長安縣君王氏適左屯衛大將軍仲瞞不逮事舅事姑以孝聞元祐二年五月丙子卒年三十有四三男曰士宰曰士遃曰士唪並左班殿直女二人皆幼九年二月巳酉葬河南永安縣銘曰

凡婦之行宜莫如孝姑慈而從古之善教子孫繩繩永有則效

左奉議郎妻旌徳縣君彭氏墓志銘

君彭氏京師人曾祖睿武昌軍節度使贈中書令祖再問右千牛衛上將軍父崇一左藏庫副使母安福縣君折氏年十八歸右內率府副率令珦君幼聰慧端靜精於女功嵗時爲奇巧纖麗以獻中外尊親而自服用甚質歸率府事舅姑勤敬所居隘狹幾不容足鄰捨未嘗聞人聲率府以千牛將軍大宗正與教官偕薦補外官召試祕書省換授奉議郎監滑州倉艸場君治內益淸儉雅尙淸素有儒者風元祐六年二月丙辰卒於官舍年二十有八四男三早亡幼曰子砥三女皆幼九年二月已酉葬河南永安縣銘曰

逺矣彭氏大邦之後歸於公族宗子之秀克成其家不享眉壽

右屯衛大將軍妻安樂縣君陳氏墓志銘

夫人陳氏其先泉州人自曾祖寧逺軍節度使文顗始居京師今爲開封人祖緩大理評事考承徳東頭供奉官夫人幼警悟未笄適右屯衛大將軍世侹事舅姑孝謹撫育子孫下逮媵禦莫敢不肅而皆得其歡心內外親族貧乏者必賙卹之親疏輕重各稱其情人無間言屯衛在宗子中號爲家法可稱者夫人內助預有力焉元祐四年六月乙卯卒七男曰令休右金吾衛大將軍成州防禦使曰令族右武衛大將軍髙州團練使餘皆卒女適內殿承制楊應善孫男女二十有三人曾孫男女七人九年二月已酉河南永安縣銘曰

帝舜之後胡公國氏在齊爲田苗裔實繁夫人宜家內外雍肅以有子孫顯於公族

右千牛衛將軍贈左屯衛大將軍墓志銘

公諱令致字景炤贈彰化軍節度使舒國公惟忠之曾孫贈宣州觀察使宣城侯從謹之孫貴州防禦使世怙之子母大寧郡君邢氏初賜名授右內率府副率歷右監門率府率右千牛衛將軍公幼不好弄舉止嚴重長治書易徧觀先儒及近世名家義說擇其善者從之其餘誦習不務博而貴精非終帙非嘗越視他書論語孟子荀掦諸書皆能諷誦學李白歌詩沈傳師字書平居靜掃一室文史筆硯列置後前正坐或竟日素樂施與或以貧乏告則視其戚疎緩急而厚薄先後之甚者不暇請於父兄或解衣乞之無難色性篤孝視父母色少有不悅未甞安寢已而見喜容必命酒自慶元祐二年得疾大寜郡君素鐘念每來視公必自力冠櫛而興若無所苦者囑兄弟以儉葬十一月壬申卒年二十有五娶張氏二女在室九年二月已酉河南永安縣銘曰事親色難子夏所聞力行有餘篤志典墳施不獲報早隕厥身

右武衛大將軍慶州刺史妻徳安縣君王氏墓志銘

君王氏髙祖承衍尙秦國大長公主贈尙書令鄭王曾祖世隆贈尙書令祖克明昭州團練使父誨文思副使君生於富貴天資淑懿長適右武衛大將軍慶州刺史世劬事舅姑盡婦道治閨門以禮法奉祭祀敬而嚴卹惸獨惠而均元祐四年十一月壬午卒年三十有九六男曰令夤左班殿直次早亡曰令澶左班殿直曰令愩曰令竿皆右班殿直次未賜名八女長適右班殿直季珣次適三班奉職楊訓二早亡余在室九年二月巳酉葬河南永安縣銘曰

詩歌碩人宗族盛大惟君之貴赫奕內外𨿽不眉壽亦顯不晦

右侍禁墓志銘

君諱士爚字明叔濮安懿王之曾孫廣陵郡王宗誼之孫英國公仲論之子母建安郡君杜氏五嵗授右班殿直濮王二王夫人祔園廟轉左車遷右侍禁少秀頴好學性純孝英公薨哀毀感疾而卒年二十實元祐四年十一月已酉娶髙氏【闕】祖【闕】在大夫之侄九年二月已酉河南永安縣銘曰

子野毀卒春秋哀之𨿽不勝喪君子懷之

左班殿直妻李氏墓志銘

君李氏曾祖繼隆贈太師尙書令兼中書令楚國公祖昭亮贈太師尙書令兼中書令追封崇國公父惟賞贈右驍衛將軍母曹氏沂王之孫女年十五適淮康軍畱後沂國公之子右班殿直士澧君聰慧而安靜幼喪其母深處房闥兄弟罕見其面旣嫁事舅淮康孝敬衣服飲食不務華侈見其夫好學則有喜色欲罄所有以助之元祐三年十二月癸酉卒年十有六九年二月已酉河南永安縣銘曰

父母后族舅夫天屬其新孔嘉其究何促

右武衛大將軍賀州刺史妻長壽縣君劉氏墓志銘

君劉氏開封人曾祖知信贈太師中書令祖承嗣皇城使資州刺史父永壽三班奉職君柔順寡言好施惡殺承上禦下動循法則族人皆樂其有純徳諸子𨿽幼切於求師以教之常語其夫以子孫不立爲衣冠之恥年十五適右武衛大將軍賀州刺史士薦封長壽縣君元祐三年十月甲午卒年二十有九二男曰不侮三班奉職次幼三女長適李偉餘皆幼九年二月已酉河南永安縣銘曰

不榮世祿以教其子賢母之行宜賁彤史

贈曹州觀察使妻安康縣君王氏墓志銘

夫人王氏開封人曾祖漢忠保靜軍節度使贈司空祖【闕】政睂州防禦使贈司徒父道恭慶州團練使贈明州觀察使夫人幼端慧不爲嬉戲旣笄柔閒婉淑事父母孝敬年十八歸宗室贈曹州觀察使濟陰侯世統封安康縣君入見坤儀殿慈聖光獻皇后顧問家世夫人言母永嘉郡太君李氏章懿皇后之侄也慈聖勞問久之夫人性溫靜衣服飲食約而不華喜賙中外之貧者事姑如母友娣姒如同气敬夫如賔主左右給侍未甞見其喜慍之色而皆得其歡心濟陰侯病且卒夫人悲泣感疾敕諸子曰爾曹幼孤宜力學治身以無防先王之訓則吾𨿽死目且瞑矣諸子恭愼能如其教嫠居十餘年元祐八年五月癸未卒年五十男五人曰令香右千牛衛將軍曰令傪內殿崇班次早卒曰令礿左班殿直曰令防右班殿直三女長早卒次適潘乘次適王僅皆三班奉職孫男【闕】人子防三班借職餘皆幼孫女五人九年二月已酉河南永安縣銘曰

顯以世族嬪於宗室守義而教實惟母徳子孫詵詵先訓是則

範太史集卷四十九

欽定四庫全書

範太史集卷五十

宋範祖禹撰皇族墓志銘

右金吾大將軍濰州刺史充本州防禦使贈安化軍節度觀察畱後追封髙密郡公墓志銘

公諱令教字景修曾祖惟忠彰化軍節度使舒國公祖從質定州觀察使博陵侯考世京徐州觀察使彭城侯母臨安郡夫人張氏初賜名補右內率府副率歷右監門率府率右千牛衛將軍右監門衛大將軍右武衛大將軍環州刺史左武衛大將軍成州團練使右金吾衛大將軍濰州防禦使公少聰敏善屬文通五經諸子百家無所不觀蓄書數萬卷美風儀洞曉音律好讀晉史慕嵇叔夜阮嗣宗之爲人閒居座右多植修竹每援弦賦詩超然有遺世之志然尊賢樂施常若不及奉身端潔治家簡儉元祐五年四月庚子薨臨終戒諸子以不能終養爲恨年四十有四著詩書大義十卷歌詩集十卷娶郭氏故參知政事防之曾孫封徳安縣君先公一年卒九男曰右監門衛大將軍子云曰右班殿直子思曰三班奉職子防曰子才餘皆幼女十人長適右侍禁向子平次適右班殿直錢岵余在室九年二月已酉河南永安縣銘曰

博陵之孫彭城之子敏而好學世濟其美振振信厚時如麟趾

安化軍節度觀察畱後髙密郡公妻徳安縣君郭氏墓志銘

夫人郭氏曾祖防中書令襄國文懿公祖紹升光祿卿父肅之母陳氏夫人適安化軍節度觀察畱後髙密郡公令教性靜専願順歷三十年其終如初門中無慍色無怨言治家有常法其飲食器皿𨿽不丰侈而必精以防其衣無故新澣濯縫紉而必潔以完其語言周旋容止進退必從容以和元祐四年三月壬午卒年四十有四九男曰子云右監門衛大將軍曰子思右班殿直曰子泰三班奉職曰子才余幼九女長適右侍禁向子平次適右班殿直錢岵余在室九年二月已酉河南永安縣銘曰

易在中饋婦無外事詩美鵲巢徳如鳲鳩起家而有可配公侯夫人宜之是以似之

秀州刺史充本州防禦使贈保寧軍節度使追封昌國公墓志銘

公諱世享字公壽太祖四世孫也曾祖徳昭越懿王祖惟忠贈彰化軍節度使舒國公父從謹贈宣州觀察使宣城侯嫡母薛氏髙平郡夫人育母張氏以公貴封寧國縣太君初賜名補太子右內率府副率歷右監門率府率右千牛衛將軍右監門衛大將軍右武衛大將軍逹州刺史右羽林軍大將軍文州團練使沂州防禦使今上卽位遷秀州防禦使公幼朴茂不羣宣城愛之九歲喪父號毀如成人長嗜學治詩書論語孟子通大義熈寧中學官薦公明經可召試防有制宗室不許舉而許自列公不欲蘄進然爲學不已間爲詩以自樂躬訓子弟督責嚴甚故家庭遵尙禮義肄習學業爲宗藩所矜式精於書札善射藝性孝友惇睦輕財喜施事髙平夫人盡禮寧國君初喪英宗遣內人奠慰自是宗子育母死內人致奠自公始居心喪晨夕定省憂戚未嘗見於色容恐失君母之意退就異宮則哀苦備極以訖喪期故髙平愛之如已出髙平之喪哀毀過制遣子侄上表願守菆至卒哭詔許之及葬在道稍遇險阻必躬自扶匶仁宗山陵仲兄均州防禦使世祥從子幼穉未能任事著令許命婦送防其妻病不能往公四上奏請行詔特從之其後許弟防自公始燕居大書積陰徳三字揭之座隅其撫養教督濟贍族屬之孤遺惟恐不至凡衣食之用凶嘉之費皆仰給焉故人丁淳之女失身於人公以財購出之又辦資裝擇良家子嫁之族人有疑事必咨公公爲處畫如已事無不中節善與人交久而益厚喜賔客多蓄名書畫筆硯紙墨遇朋友親舊把酒相樂推誠無間故士多稱愛之元祐元年二月癸亥卒年四十有七病革遺命教戒諸子托後事於弟貴州防禦使世恬或勉以饘粥藥劑可愈公曰死生命也其逃乎訃聞天子賻防甚厚贈保寧軍節度使追封昌國公諡曰良恭娶錢氏封金城縣君吳越王之後供奉官隆祐之女先公二十六年卒十三男曰令禠右武衛大將軍文州團練使次未名而夭曰令誑曰令咺並右侍禁曰令精曰令薿曰令諧曰令龔並左班殿直曰令橡曰令柱並右班殿直一未名而夭十六女其壻奉議郎胡仔右侍禁張宗桀三班奉職馬綖右班殿直郭永璋承務郎李大中三班奉職董臬呂執中李塾向慤劉蒙三人在室余夭適郭氏呂氏者皆卒孫男十六人子琦三班奉職卒子琬子琳早卒子玓右班殿直子玕三班奉職餘皆幼孫女八人曾孫男女各一人九年二月已酉河南永安縣銘曰

翼翼昌公孝友溫恭簡於帝衷善積厥躬其生也榮其沒也令公多子孫天錫之慶

右武衛大將軍處州刺史妻壽光縣君王氏墓志銘

君王氏曾祖貽永贈尙書令兼中書令祖道卿贈右領軍衛上將軍考彭年左藏庫使妣李氏崇徳縣君年十六適右武衛大將軍處州刺史士健事姑盡禮溫恭朝夕無少懈勤於家事凡十七年如一元祐七年九月戊子卒年三十有二六女一早卒九年二月已酉河南永安縣銘曰

有崧維嶽有洛維川永固其藏於萬千年

右千牛衛將軍妻永和縣君張氏墓志銘

君張氏其先河東人徙居開封曾祖延貴贈左衛上將軍祖宗益工部郎中贈朝請大夫考修逺奉議郎母壽昌縣君趙氏君純粹燕婉淑愼溫恭未笄適右千牛衛將軍仲醻封永和縣君性樂詩書尢喜屬文元祐五年三月丁卯卒年三十有二十一子曰士燕曰士防皆左班殿直曰士曰士代曰士皆右班殿直次二未名其四未名而夭一女在室九年二月巳酉河南永安縣銘曰

張氏自晉歸於本朝昏姻天屬令問宣昭其華早落其實椒聊

右武衛大將軍榮州團練使贈徐州觀察使彭城侯墓志銘

侯諱仲雪字潔巳韓恭懿王元偓之曾孫相孝定王允弼之孫彰信軍節度觀察畱後北海郡公宗制之子母文安縣君柴氏初賜名授太子右內率府副率歷右監門率府率右千牛衛將軍右監門衛大將軍右武衛大將軍瀛州刺史榮州刺史榮州團練使侯性夷淡嗜學至防寒暑北海公藏書萬卷教育諸子侯以通經一試於有司不中選遂不復舉爲詩多警句日飲鬥酒不以家事屑意事母以孝聞與諸弟友愛居喪哀毀至性過人元祐八年八月已丑卒年四十有一娶宋氏朝請大夫惠國之女封永昌縣君五男曰士壁左班殿直曰士溔右班殿直余未名六女其壻池州司理參軍劉寔右班殿直潘稟余幼侯月受奉錢十萬一妻一妾而處室沒之日家無餘財九年二月巳酉河南永安縣銘曰孝定賢王北海好書侯克承之亦有名譽在後之人無忘厥初

右侍禁墓志銘

公諱令緄字景武贈彰化軍節度使舒國公惟忠之曾孫宣州觀察使宣城侯從謹之孫今貴州防禦使世恬之子母大寧郡君邢氏所生石氏初賜名授右班殿直遷左班殿直右侍禁幼好學誦書日數千言長而治易博通先儒及近世名家義說喜唐人詩諷誦不廢寢食燕語必及之故宗族朋友皆樂與之遊性復好施人以急見抵解衣與之家𨿽屢空晏如也年二十始調監富國倉門在官専以賦詩自遣旣罷吏惜其去遮畱終日乃得歸授京西巡轄馬逓鋪未赴元祐五年四月丁酉卒年二十有五娶王氏一男三女皆幼九年二月已酉河南永安縣銘曰

孔惡飽食博奕猶賢況於言詩樂以窮年道未之思夫何逺焉

贈左領軍衛將軍墓志銘

君諱士覯字公防贈鎭江軍節度使郇國公允成之曾孫贈武寧軍節度觀察畱後宗嚴之孫原州防禦使仲防之子母齊安郡君石氏初賜名授右內率府副率遷右監門率府率性醇素惇謹事親竭力奉已務儉元祐二年七月已巳卒年二十贈左領軍衛將軍娶張氏西京左藏庫副使禹錫之女三男長未名而夭曰不珪三班借職曰不璪未仕一女在室九年二月已酉河南永安縣銘曰

厚於親薄於已爲人子能如是全而歸可無媿

右屯衛大將軍妻平原縣君張氏墓志銘

君張氏曾祖受益贈贊善大夫祖文炳殿中丞考用荘左班殿直歸右屯衛大將軍令講屯衛羣從及諸父姑姊當執婦禮以見者數十人君待以和敬一無間言屯衛捐館旣除喪君尙少父以其無子欲更嫁之君泣以死自誓不許元祐元年正月乙巳卒年二十有八生一女失之九年二月已酉河南永安縣銘曰

共姜守義衛作柏舟如君之節乃宜公侯無愧死者往從之逰

右屯衛大將軍妻崇徳縣君張氏墓志銘

君張氏父道周左侍禁適右屯衛大將軍令箋封崇徳縣君君夙喪父事母以孝聞旣歸不及其舅事姑如事母族人稱焉屯衛兄弟四人最處幼君常勉以悌由是親愛益篤屯衛卒君嫠居不樂其生元祐元年宮中火驚而感疾十二月庚申卒年三十男二人曰子賡三班奉職次男及一女皆幼九年二月已酉河南永安縣銘曰

伯姬火死諸侯畏宋君以駭隕亦惟義重凡婦之節沒而爲用

左班殿直妻杜氏墓志銘

君杜氏曾祖正已蓬州錄事參軍祖宗敏贈太子左淸道率府副率父士言樞密院兵房副承防年十九適康州刺史仲弓之子左班殿直士防君幼聰敏性質婉麗巧於女功父母愛之求昏得公族事舅姑盡孝閨門肅然元祐八年三月壬辰卒年二十有三一男三歲矣九年二月已酉河南永安縣銘曰

杜氏後族派別流長嫁於宗支防克壽臧銘以昭之俾後不忘

右監門衛大將軍威州刺史贈徐州觀察使彭城侯墓志銘

侯諱令逭字歸聖集慶軍節度觀察畱後南康郡公惟能之曾孫鄧州觀察使南陽侯從贄之孫保寧軍節度觀察畱後東陽郡公世復之子初賜名補太子右內率府副率歷右監門率府率右千牛衛將軍坐罪非自犯奪一官未幾復舊秩遷右監門衛大將軍威州刺史侯性和裕未嘗失色於人力學好古熟漢唐史書善音律多畜古器以爲玩侍東陽公疾冠帶不去體居喪致毀事母盡孝元祐四年七月辛卯卒年三十有二娶永和縣君姚氏文思副使公綽之女繼室永嘉縣君王氏內殿崇班悔之女二男曰子讜三班奉職次尙幼七女長適三班奉職袁弼餘皆在室九年二月已酉河南永安縣銘曰

君子之行不見聲色疇克能之惟侯可則

右監門衛大將軍贈博州防禦使追封北平侯墓志銘

侯諱令史字仲揚冀王惟吉之曾孫廬州觀察使廬江侯守度之孫建武軍節度使嘉國公世括之子母彭城縣君劉氏長樂郡君髙氏初賜名補太子右內率府副率歷右監門率府率右千牛衛將軍右監門衛大將軍侯秀頴刻意於學無聲色狗馬之好宗族稱其孝友元祐元年八月庚子卒年二十有八娶張氏封永康縣君二男曰子欽右班殿直次二人及一女皆幼九年二月已酉河南永安縣銘曰

善積於身宗族信之不永厥年亦未克施

左班殿直墓志銘

君諱子建贈保寧軍節度使楚國安僖公崇信之曾孫贈同州觀察使馮翊侯世登之孫右武衛大將軍榮州刺史令羣之子母秀容縣君髙氏以父防補三班借職攺奉職幼有成人之志不妄言笑從師受學樂讀書喜筆札日誦數百言元祐七年六月辛未卒年十有三九年二月已酉河南永安縣銘曰

揚氏童烏育而不苖懿懿宗子亦隕瓊瑤

右監門衛大將軍嘉州刺史妻永壽縣君程氏墓志銘

君程氏曾祖坦贈太師中書令兼尙書令祖戡宣徽南院使武安軍節度使贈太師中書令兼尙書令父莘文思使君幼端謹沈厚精於女功不喜華飾年十七歸遂寧郡王之子右監門衛大將軍嘉州刺史世設承上接下不失其宜侍姑疾夫婦衣不解帶宗族稱之性儉約治內嚴肅而能寛恕教諸子以孝友諸女以禮法元丰中封永喜縣君賜霞帔服元祐三年十月庚辰卒年三十有七六男曰令泌左班殿直卒曰令諓曰令悺曰令咒曰令玓並左班殿直曰令茨右班殿直六女長適三班奉職王誨次適三班奉職韓端仁次適三班奉職宋克先次在室余早夭九年二月已酉葬河南永安縣銘曰

程氏近世執政之門教於公壼以適宗藩鵲巢之風麟趾之配宜家有慶在其後裔

內殿崇班贈左領軍衛將軍墓志銘

君諱士防字和叔平陽郡王允升之曾孫滕王宗旦之孫右屯衛大將軍仲寅之子初賜名令瑋補太子右內率府副率本唐州防禦使世滋之子也元丰初出繼屯衛攺今名以學官薦換右職補外任攺授西頭供奉官監壽州酒稅未赴權勾當翰林司遷東頭供奉官內殿崇班磁州兵馬都監元祐四年四月已巳卒於官年二十有七君幼誦詩書嘉議論與之交者無不愛其材歷官處繁劇彊敏有餘薦之者十餘人初赴壽春請對得上殿論當時利害數事神宗嘉之下其章有司面諭令過郊禮而行乃命權翰林司娶張氏二男皆幼一女在室九年二月已酉葬河南永安縣銘曰

神宗定宗子補外官之法故凡有一善必奨之所以長育其才也聖意豈不逺哉

左侍禁妻範氏墓志銘

君範氏京師人曾祖守斌贈左司禦率府率祖文玉內殿崇班父滋累舉進士隱居自適君旣笄歸於郢州防禦使越國公之子左侍禁子閔性質溫粹儀度端雅喜習筆札尢嗜書史事舅姑勤孝姑愛之如已女中外宗族一無間言元祐四年五月癸未卒年二十有三三男曰伯度次早夭曰伯庠一女九年二月已酉葬河南永安縣銘曰

範本祁氏陶唐之裔嬪於宗子令儀婉懿宜其家人弗克永世

範太史集卷五十

欽定四庫全書

範太史集卷五十一

宋範祖禹撰皇族墓志銘

昭信軍節度處州管內觀察處置等使檢校司空開府儀同三司贈太師追封崇王諡孝溫墓志銘

王諱宗瑗字君玉太宗之曾孫魯恭靖王之孫濮安懿王第十三子英宗之弟也嫡母王三夫人王氏韓氏任氏所生母耿氏以王貴封徳國太夫人仁宗賜名補右監門率府副率歷左淸道率府率右監門衛將軍右領軍衛大將軍右驍騎大將軍龔州刺史治平中英宗謂輔臣曰朕自卽位罕見都兄弟心實慊然宜以正官奉內朝冀時得顧視遷眞州團練使神宗踐阼遷憲州防禦使攺邕州觀察使三夫人攺葬濮園王護喪如禮還拜鎭寜軍節度觀察畱後王兄濟陰郡王薨神宗臨奠因詣濮王祠堂王與昆弟序班祠下神宗勞問甚悉遂下詔曰因謁濮祠顧瞻諸伯叔父形容齒髮皆非昔日深用惻然除崇信軍節度使封漢東郡王今上嗣位授昭信軍節度使檢校司空開府儀同三司王性沈靜喜慍不形於色器質渾厚容止荘肅𨿽疎賤必冠帶見之而寛大無所不容居室器用不尙華侈衣服純素食無珍異愛人好施振卹急難親族之貧者多賴焉英宗入居儲宮委王調防神宗習之世務意甚勤切徳國在堂王祿未丰顯怡顏養志服禦玩好凡可以順適其心者罄其所有無所不爲英宗雅稱王篤孝徳國病逾嵗王晝夜省視席不安寢衣不緩帶灼臂禱請無所不至卒不起居喪哀毀徒跣扶柩以至墓所表乞廬墓終制天子𨿽奪情不許深嘉嘆之自徳國薨不邇聲色獨居靜處出侍妾數十人元丰中從幸瓊林苑命射一發中的神宗稱賞賜與甚厚神宗不豫王處一室憂見於色外人不得入者月餘聞宮車晏駕號慟不食感疾失語逾年稍復自支常追懷神宗眷遇之厚𨿽久而哀不忘居家嵗時祭享必先期處別室齋潔累日然後行事恭恪無少惰燕閒諸子侍左右教以忠孝皂有過必三犯然後罰閨門上下雍睦嚴整宗室親戚多指以爲法喜讀左氏春秋歷代史書晚年無疾方食於正寢神色精明如平日忽不語少頃而薨年五十有六實元祐三年五月癸亥訃聞天子震悼輟視朝三日制服苑中哭之百官慰於崇政殿門太皇太后同臨奠卹其孤恩意甚厚歸賵賻別賜金帛加等贈太師追封崇王諡曰孝溫命入內省押班梁惟簡內供奉官劉永年入內省髙品季祁防喪事六月甲午具鹵簿鼓吹出殯於城北乾元福聖佛祠王先娶彭氏武昌軍節度使眷之孫女封英國夫人今正室劉氏昭化軍節度觀察畱後與之孫女封嘉國六男曰仲伊右監門率府率早卒曰仲詰右武衛大將軍永州【闕】

嘩曰仲皆右千牛衛將軍十女長壽縣主適東頭供奉官任懷亮太康縣主適內殿崇班徐珪秀容縣主適文思副使程逹卒永寧縣主適西頭供奉官胡天經和義郡君適西頭供奉官周軫卒遂寧郡君適右侍禁夏悅同安郡君適左侍禁彭訽長樂郡君適右侍禁翟士永文安郡君適右班殿直周涇次在室孫男十人士耑左班殿直士邁右班殿直士苛士碌皆卒士士仇右班殿直四人未名女八人長早亡余幼九年二月已酉從太皇太后之喪於河南永安縣永裕陵之西銘曰太宗諸孫安懿多子英宗承統藩國奉祀於穆崇王宗邸稱賢治平之初有命自天帝曰嗟予伯仲叔季咸造內朝以慰予志神宗嗣服濮屬攸尊大啟土宇並王而藩惟是崇王協贊帝徳英宗所托神考是翼上之光宅惇敍九宗將旄相印益以附庸生有顯榮沒有令譽從西陵利其後嗣

楚州防禦使楚國公贈奉國軍節度使夫人宋氏墓志銘

夫人宋氏開封人曾祖龜贈太師中書令尙書令祖臯贈太師中書令尙書令譙國公考絪西頭供奉官母張氏伯父綬參知政事年十七歸楚州防禦使楚國公世恩封永康縣君夫人奉舅姑恭順接娣姒以和撫諸子均一元祐八年五月二十四日卒年五十有二八男曰令勔右武衛大將軍濠州刺史次未名而亡曰令右侍禁曰令防曰令覿並左班殿直曰令右班殿直早卒曰令珸左班殿直曰令剔右班殿直早卒九女長適故右班殿直宋安國次早卒次適右侍禁範湍卒次適陳州司法參軍吳環卒次三人早卒次二人尙幼孫男十二人子裪三班奉職子禋右千牛衛將軍襲封楚國公子禨三班奉職子早卒子祿子祾子球子禬子琰子禪未仕二人幼孫女十人四人早卒六人幼九年二月已酉河南永安縣銘曰

遠矣宋氏有商之裔宋在今朝世徳孔昭懿哉夫人終始惟一載其令淑有銘斯石

左侍禁妻郭氏墓志銘

君郭氏開封人後徙家許州今爲潁昌人曾祖榮祖澄贈左千牛衛大將軍考瓌左藏庫使母長安縣君李氏君生數嵗已能承順父母顏色旣長喪父白其母曰不幸早孤劬勞無所報惟是不嫁以終養母母兄不能抑處室二十三嵗宗室士聞其孝行嘆曰吾母亦寡居嵗久幼弟未昏若得此女爲婦使娣姒共奉甘防豈不善歟遣行媒力請於長安君長安君感其意奪君志而嫁之遂適士弟左侍禁士兟贈防州觀察使仲行第三子也入見禁中賜霞帔服君旣嫁果能事姑與兄公恭恪盡禮閨門雍穆上下欣悅然未甞須忘母思念感疾元祐三年十一月十一日卒年二十有四一子後三嵗未賜名亦卒九年二月已酉河南永安縣銘曰處爲孝女歸爲孝婦𨿽則有行終念其母銘以昭之純孝之墓

右監門衛大將軍贈洺州防禦使追封廣平侯墓志銘

侯諱令攀字子髙贈保靜軍節度觀察畱後髙平郡公惟敍之曾孫贈同州觀察使齊國公從貺之孫耀州管內觀察使世逸之子侯幼而奇警記誦文字一見如宿習比旣長嚴於禮法動靜周旋容止必肅衣冠必正母和義郡夫人疾篤醫有難色公刲股爲羮以進母疾隨愈仁宗爲育宗子聞侯幼敏賜以飛白小字宗室榮之初賜名補太子右內率府副率歷右監門率府率千牛衛將軍右監門衛大將軍元祐五年某月甲辰卒年三十有六娶李氏皇城使詵之女封仁壽縣君三男曰子安三班奉職早卒曰子巂右班殿直曰子宏三班奉職四女長適石州司錄參軍吳徳言三人幼九年二月已酉河南永安縣銘曰

廣平早慧仁祖所知旣長克孝以禮自持玊韞於櫝其卒不施

廉州防禦使贈感徳軍節度使華國公墓志銘

公諱仲歜字子威魯恭靖王之曾孫濮安懿王之孫濟陰榮王宗輔之子母惠國夫人裴氏少自刻厲不狃驕侈翹然秀穎見者不敢待以常兒及長循守法度上下無間言內外莫不加敬事榮王能順顏色怡聲气諭之於道終王身無過行宗族以爲有賢子之助王寢疾藥必嘗而後進病革刲股肉以饋王薨廬於殯卒哭而後返惠國太夫人薨時神宗山陵有日上與太皇太后遣內人弔臨公因復命號訴願與王皆得從許之歸悉出王余積陳於庭召諸弟子姓下至妾媵頒之無不滿其意俸廩悉均分孤弱爲置師友教育如已子諸子弟矜愼謙儉如寒素之士晚益淸約所居一室蕭然終日服用不過繒布元祐七年二月乙卯卒年四十有三娶安定郡君康氏男四人右侍禁士閌右班殿直士士黍士九年二月已酉河南永安縣銘曰

孔氏之門閔子克孝人無間言舉以爲教公孝於親以睦族人有聞於宗是謂立身

右監門衛大將軍贈蘄州防禦使蘄春侯墓志銘

侯諱子買字漢翁萊州防禦使東萊侯從恪之曾孫武寧軍節度觀察畱後魯國公世規之孫襄州觀察使襄陽侯令龜之子母和順縣君梁氏初賜名補右監門率府副率歷右監門率府率右千牛衛將軍右監門衛大將軍侯天資挺特不待教而有立初魯公未有冡孫得侯甚喜故極愛之長而好學事親孝敬友於兄弟睦於宗族𨿽生長富貴而有儒者之風或勉以換官吏部者侯曰余重去親側如不得奉晨昏之養𨿽日受萬鐘不願元祐五年三月某日卒年三十有七娶杜氏封長壽縣君三男曰伯璵三班奉職二人及三女皆幼九年二月已酉河南永安縣銘曰

古之求仕不逺千里或以親屈捧檄而喜惟侯之孝不去其親南陔戒養今見其人

右監門衛大將軍墓志銘

侯諱仲全字端玉曾祖元佐贈魏恭憲王祖允言安逺軍節度使同平章事父宗說池州團練使祁國公母淸河縣君張氏初賜名補環衛官累遷右監門衛大將軍仁宗不豫上表請灼臂以禱仁宗疾愈賜禦書以旌之輕財好施治第吹臺之東亭榭池閣雕飾甚麗圗書翰墨環列左右當世知名之士間與往來曉音律尢善奕棋通於工巧技藝之事元祐六年二月庚寅卒年六十二娶陳氏封新安縣君先卒九男曰士雋右武衛大將軍賀州團練使曰士琫右監門衛大將軍曰士貝早亡贈右屯衛大將軍曰士黝右監門衛大將軍曰士儻士遒皆右侍禁士鋭左班殿直余幼亡十六女長早亡次適左侍禁裴公謹次適內殿崇班周復古次適吉州司理參軍王洌次適臺州錄事參軍許求次適三班奉職裴阡次適三班奉職曹參三在室六人亡孫男十三人不溢右監門率府率不惑右班殿直不愚未仕不燐三班奉職不怍未仕不謟三班借職不佞不懼不華不危不羣不疑不瀆皆防孫女十人四早亡曾孫男二人女二人長夭次幼九年二月已酉葬河南永安縣銘曰振振宗子侯多才藝灼肌請命忠簡於帝保其寵位以沒於世詒厥子孫繩繩善繼

蔡國長公主墓志銘

神宗皇帝之第九女母曰武美人生於元丰八年正月庚戌上卽位爲皇妹封嘉國薨於元祐五年正月壬辰生六嵗矣上輟視朝三日主性慧悟已能好書畫追封蔡窆奉先資福院九年二月已酉祔永厚陵之西原銘曰

易贊帝妹詩美王姫其位在中車服有儀英宗之孫神宗之子何彼穠華未齔而止

右監門衛大將軍嘉州刺史妻永安縣君向氏墓志銘

君向氏皇太后之侄女曾祖傳正贈太尉祖約贈工部侍郎考宗儒刑部貟外郎君年十五適右監門衛大將軍嘉州刺史仲企性専靜寡言事舅姑勤孝溫謙敬愼族人稱之爲皇太后所親愛嵗時賜賚有加及疾日遣中人存問國醫診視元祐三年十一月癸丑卒年三十有四太后遣中使致奠厚賻其喪十男曰士鑈曰士慮曰士焆曰士誃皆左班殿直曰士次未名餘皆幼亡女八人其壻三班奉職田有嘉施求三女未嫁餘皆幼亡孫男三人孫女三人皆幼九年二月已酉河南永安縣銘曰

作嬪於宗帝母所親宜其室家子孫詵詵遐不眉壽早世隕身

右監門衛大將軍貴州刺史妻永興縣君程氏墓志銘

君程氏開封人曾祖懷亮左藏庫副使祖勲父祥供備庫副使歸宗室右監門衛大將軍貴州刺史令話事舅姑循法度以禮自防安素樂儉不喜紛華教子日督程課惇序夫黨勤勞中饋盡斥奩具置書史以助其夫之學有古賢女儆戒相成之風元祐六年三月癸亥卒年二十有九二男曰子傳三班奉職曰子僊三女長早夭余在室九年二月已酉河南永安縣銘曰

程伯休父宣王司武孌彼宗婦克永其緒敬戒夙夜配古賢女

右監門衛大將軍妻仁和縣君曹氏墓志銘

君曹氏京師人曾祖詡贈比部郎中祖同文贈朝奉郎父評右奉議郎通判潁州君事父母孝性尙儉素好讀儒者書作五七言詩百有餘篇人多誦之其筆札亦精妙父嘗曰此女所配宜得賢君子年十八歸宗室右監門衛大將軍仲孴濮安懿王之孫南康郡王之子夫婦相敬如賔其夫前室之諸子愛之不異已出者無少不均接內外親族以和莫不宜之元祐四年四月丁巳卒年十有九二男曰士䢐左班殿直曰士右班殿直四女皆在室九年二月巳酉河南永安縣銘曰

曹出於周叔鐸始封遙遙後裔有嫁於宗方結其縭早閟厥容

右侍禁墓志銘

君諱士字子輿鎭江軍節度使兼中書令郇國公允成之曾孫華州觀察使華陰侯宗鼎之孫奉國軍節度使申國良僖公仲嬰之子母金華縣君陳氏繼曰長壽縣君魏氏君事親以孝聞丱嵗知學旣長博通羣書善屬文美風儀材武過人尢長於射禦初賜名授右班殿直遷左班請補外官監軍器庫門累遷右侍禁監西京商稅未赴元祐六年五月甲戌卒年二十有六娶曹氏四男二人幼未名二人與二女皆早夭九年二月已酉河南永安縣銘曰

男子之事禮樂射禦詩美魯侯允有文武矯矯公子早終令譽

右班殿直妻李氏墓志銘

君李氏開封人五世祖昉相太宗曾祖昭述翰林侍讀學士祖正卿贈朝議大夫父士彥朝奉郎母嘉興縣君劉氏君夙喪父嘉興擇壻得其姊之子冀康孝王之云孫英州防禦使之子右班殿直子翔入見禁中賜霞帔服君性淳和動有法則善書札通音律篤志於女功旣嫁以書札音律非婦事絕不復爲専奉祭祀勤定省箴纊紉縫未嘗不親動必聴於其夫無所敢専隨夫監驛於邢州享年二十元祐八年九月已亥卒於官舍二男皆幼九年二月已酉河南永安縣銘曰

李氏家法未墜素風捨彼繁聲専此婦功潔薦蘋藻公侯之宮

右屯衛大將軍妻吉安縣君楊氏墓志銘

君楊氏開封人曾祖全美贈太師中書令兼尙書令邢國公祖崇勲贈太師中書令兼尙書令齊國公考宗識贈左衛大將軍母福昌縣太君趙氏君幼端重容止有法柔靜寡言長適右屯衛大將軍仲參敬其夫如賔事舅姑以孝聞屯衛早世君年始二十母憫其孀獨欲奪志而嫁之君泣而不許母憐其節不彊也自是屏簮珥斥鉛華衣服無文采晨起掃一室薰潔誦佛書柔日必齊素終老不厭穉兒未勝衣俾就學學晝誦夜講日課稍怠必嚴顏色而訓之族人或曰夫人有子單子名系屬籍設不使知道學富貴可坐致何苦效寒素家急祿養耶君曰生子不可不教吾獨一兒尢當力學以榮其身惰而愚非吾之志也族人乃服君有兄曰中孚有弟曰中良皆早卒藳殯未福昌君以爲憂君捐斥奩具珠玊服玩以相其費余以賙族人之貧者福昌君卒君號慕每哭衂血不止旣以哀毀感疾病革子孫環泣囑其子曰吾見若成立瞑目無憾矣元祐五年十二月癸丑卒年五十男二人長未名而卒次士侐右武衛大將軍慶州刺史一女早亡孫男四人不器三班奉職不習右班殿直不憂三班奉職次未名孫女四人長適右班殿直防彥若三人幼九年二月已酉於河南永安縣屯衛之墓銘曰

衛母七子不安其室邦人刺之凱風是作宋有宗婦二十居之死靡他義殉其夫始爲節婦終爲賢母千載之後當式其墓

範太史集卷五十一

欽定四庫全書

範太史集卷五十二

宋範祖禹撰皇族墓志銘

左班殿直妻楊氏墓志銘

君楊氏曾祖延福左監門衛上將軍祖忠金吾衛大將軍父永保左侍禁母費氏年十八元祐五年正月適宗室左班殿直士諘十一月丙子卒君性柔和幼敏悟寡言笑在家孝父母愛之及歸趙氏勤共婦道閨門之內上下皆得其歡心姑復愛焉九年二月已酉河南永安縣銘曰

之子於歸春冰未泮不臘於室良人哀嘆

右侍禁墓志銘

君諱令注字景相贈彰化軍節度使舒國公惟忠之曾孫贈宣州觀察使從謹之孫貴州防禦使世恬之子母大寧郡君邢氏初賜名授右班殿直遷左班進右侍禁幼不好弄及長靜黙寡言笑喜學論語孟子揚雄法言皆略成誦治尙書通大義讀史傳必反復詳洽然後進不貪多務得而渉獵不精間則作詩以自適初調監河南第二艸場門公方二十吏卒以其未嘗更事皆易之已而蒞事敏察無敢以欺始大畏服司農卿廉正臣操下嚴急部吏鮮能可其意獨薦君之才文潞公一見器之曰吾讀史愛漢唐宗子之賢子其勉之授光州監酒稅未赴元祐六年十一月乙巳卒年二十有五娶曹氏左藏庫副使備之女二男曰子彀三班借職次未名一女在室君俸入無幾而輟之以延文士者常三之一及卒室無餘貲九年二月已酉河南永安縣銘曰振振宗子學以入官工欲善事器利且完方升而隕如彼飛翰

右武衛大將軍鳳州刺史妻永安縣君郭氏墓志銘

君郭氏開封人髙祖從義事漢爲燕王曾祖彥升左監門衛大將軍祖遵式左領軍衛將軍父昭簡內殿崇班母長安郡君王氏繼曰長樂縣君王氏君年十六適右武衛大將軍鳳州刺史令緝君在家事父母孝及歸鳳州事舅姑如事父母鳳州昆弟眾多君上奉兄公下待諸叔處娣姒和敬夫族長幼莫不稱之鳯州性疎財君約已儉素奉養有節𨿽脂澤奩具金珠服玩往往斥以佐用度助家費殆盡不以介懷元祐八年八月癸丑卒年三十有八五男曰子玊前監潁昌府舞陽縣酒稅曰子稱三班奉職曰子懿早卒曰子佩三班奉職一幼未名七女長適三班奉職王仲約次適三班借職潘絳次早卒次在室次夭次二人幼九年二月已酉河南永安縣銘曰

郭本姬氏二虢之後世有顯人以及宗婦成夫之義不以其富

右千牛衛將軍妻崇仁縣君髙氏墓志銘

君髙氏曾祖繼忠四方館使榮州團練使贈左金吾衛上將軍祖遵奭內殿承制贈左驍衛將軍考士永文思使君宣仁聖烈太皇太后之侄也年二十歸右千牛衛將軍士紘事舅姑孝敬教子以義方喜讀儒書尢能翰墨千牛力學應科舉家事悉以委君治有條理好賙人之急俸祿隨輒費盡不介其意常若有餘元祐五年二月十一日卒年三十子男四人曰不矜早亡曰不逺三班借職二人幼三女在室九年二月已酉葬河南永安縣銘曰

姜任之族馬鄧之家賢淑有聞而壽不遐

右屯衛大將軍妻靜安縣君鄭氏墓志銘

君鄭氏開封人曾祖守忠贈太師中書令兼尙書令諡安毅祖惟懿贈左衛大將軍父佐內殿承制母趙氏君嫁右屯衛大將軍令音封靜安縣君六年而屯衛卒元祐四年五月十二日君卒年二十有九君歸屯衛爲冡婦敬事舅姑如事父母溫和謙謹喜慍不形於色居夫喪晝哭夜止心內慘怛而奉舅姑貌常舒裕見者不知其抱憂戚也三男曰子漸三班奉職次早夭曰子涓三班借職孫男一人九年二月已酉葬河南永安縣銘曰造次用禮企彼敬姜壽弗克永名則不亡

右監門衛大將軍妻永安縣君夏侯氏墓志銘

君夏侯氏曾祖廷敏不仕祖仁訥安陸尉父緬右侍禁君年十七歸右監門衛大將軍令蛻勤孝儉約夫族宜之封永安縣君元祐元年四月二十日卒年二十有三殯於金輝門外興教佛祠九年二月已酉河南永安縣銘曰

柔惠且淑宜其公族胡嗇其年弗享終祿

右監門衛大將軍妻孫氏墓志銘

君孫氏開封府助教惟道之女母張氏適右監門衛大將軍士稷性簡靜奉舅姑敬接娣姒睦長幼稱之嫁六年元祐二年三月二十三日卒年二十有一一男曰不屈三班奉職二女皆幼九年二月已酉河南永安縣銘曰

坤道柔順陰徳靜専無非無儀乃婦之賢

臺州防禦使贈武康軍節度使追封崇國公墓志銘

公諱仲綰字公權魏恭憲王元佐之曾孫懿恭平陽王允升之孫保寧軍節度觀察畱後東陽公宗辯之子初賜名授右內率府副率歷右監門率府率右千牛衛將軍右監門衛大將軍右武衛大將軍雅州刺史侯少願慤寡言有成人風長而機警無他好燕居一室環列書史凝塵滿席澹然終日每嘆曰宗室托肺腑坐糜爵祿無補於時飽食暖衣喪其良心豈不惜哉由是盡心於學専治詩從師受易通大義是時朝廷屢詔選教官以教宗子有能通經術行誼修飭者以名聞公爲舉首召試學士院以詩易對義中選拜開州防禦使遷衛州防禦使今上卽位遷臺州元祐三年二月戊子疾卒享年四十有七夫人王氏封永康郡君十二男曰士托右武衛大將軍汀州刺史曰士仹士舂並左班殿直士並右班殿直卒余早卒七女第三女適推官任寶賢余早卒孫男七人曰不謟曰不柔並三班奉職余幼孫女三人皆幼九年二月已酉河南永安縣銘曰

維古公族溺於富貴宴安懷毒敗徳速戾有斐宗子學以自修詒厥子孫以公以侯

贈蔡州觀察使汝南侯墓志銘

侯諱令赫字民瞻冀康孝王之曾孫陳州觀察使淮陽侯之孫彰信軍節度觀察畱後濟陰公之子太祖元子越王卽侯之髙祖康孝王國於冀特命立宮故子孫別而屬於冀母張氏金華縣君侯初賜名授太子右內率府副率歷右監門率府率右千牛衛將軍右監門衛大將軍右武衛大將軍領龔州刺史幼而秀頴自異於羣兒中或戲之則正色儼然笑語不妄記識敏悟四嵗受孝經六嵗通論語七嵗能爲二韻詩喪父哀毀如成人旣長渉獵百家書能爲文章事母尢篤孝奉諸兄敬順爲雁序齋日學侯每先至及退必最後金華君性嚴治門內有繩法子孫諸婦皆畏憚侯有所規則能寛容而納之元祐元年閏二月戊申卒年三十有九娶王氏封永和縣君一男曰子瑜右班殿直三女皆幼九年二月已酉河南永安縣銘曰

英宗建宗學廣教官神宗俾宗子得從科舉而公族彬彬益向學矣如侯之美秀而文使之立朝廷豈不爲名卿才士大夫哉

右監門衛大將軍天水郡開國侯妻新安縣君陳氏墓志銘

夫人陳氏曾祖明之尙書駕部郎中祖易祠部員外郎父祐之袁州分宜縣主簿適右監門衛大將軍仲全性儉約衣服不爲文繡飲食不務丰備祭祀不親以爲不恭四十餘年所求於夫者薄而施於人者眾室無餘貲天水公延置門下皆宿師老儒夫人厚具供給故諸子皆以藝業稱而諸孫亦舉進士事母李氏盡其力母年九十有五而終棺槨衣衾如禮元祐四年三月甲午卒年六十有二九男曰士雋右武衛大將軍賀州團練使曰士琫右監門衛大將軍曰士貝早卒贈右屯衛大將軍曰士黝右監門衛大將軍曰士儻士遒皆右侍禁曰士鋭左班殿直余幼卒十六女長早卒次適左侍禁裴公謹次適內殿崇班周復古次適吉州司理參軍王洌次適臺州錄事參軍許球次適三班奉職裴阡次適三班奉職曹參三人在室餘六人亡孫男十三人不溢右監門率府率不惑右班殿直不愚未仕不燐三班奉職不怍未仕不謟三班借職不佞不懼不華不危不羣不疑不瀆皆舉進士孫女十人六人幼四早亡曾孫男二人女二長夭次幼九年二月巳酉河南永安縣銘曰懿彼令徳宜其侯宮澣濯是服粢盛以丰子孫振振詩禮之風

右武衛大將軍嘉州刺史妻同安縣君馬氏墓志銘

君馬氏京師人曾祖徳韜贈左武衛將軍祖崇正贈左金吾衛上將軍父用舟贈右金吾衛將軍母萬年縣太君武氏年十七適右武衛大將軍嘉州刺史士歸君沈厚溫純簡靜嚴潔無侈靡之習姑馮翊君久病侍醫藥積憂成疾未幾姑沒君執喪哀毀疾益侵元祐五年六月己亥卒年三十八一男曰不晦三班奉職七女長適左侍禁王治次適左班殿直宋齊次適太學進士張鉉次適開封進士唐諮三人幼九年二月已酉河南永安縣銘曰

馬氏之先蓋出司武命姓以官世不絕史惟此宗婦允矣淑人致孝於姑而隕厥身

右監門衛大將軍逹州刺史贈眞州觀察使追封常山侯墓志銘

侯諱令擢字公秀冀康孝王惟吉之曾孫僖穆王守節之孫彭城郡公世延之子母李氏崇仁縣君劉氏徳興縣太君初賜名補右內率府副率歷右監門率府率右千牛衛將軍右監門衛大將軍逹州刺史侯性質端重眉宇軒秀自爲兒時彭城公常奇之服公夫人喪號毀過制治家治身皆有法度𨿽家人未嘗見其喜慍與伯兄濟州防禦使令續友愛極於雍睦輕財重義俸入以賙貧窶不問有無善騎射洞曉音律擊拂博奕皆妙然未嘗縱以爲樂書無所不觀觀輒記憶不忘至學官講義則執經就列聳聴難問從橫不窮又復以訓諸子神宗享太廟始擇用宗子執事侯首被其選元祐五年五月乙丑卒年四十有四初娶王氏左藏庫使遵道之女封壽昌縣君繼室曹氏文思使謹之女封長安縣君十男長早夭曰子神右監門率府率曰子縉右班殿直曰子綱三班奉職曰子綸三班借職曰子綬曰子純曰子經曰子繹未仕其一幼亡八女長適右承務郎吳宰次適右班殿直張百常次適三班奉職張格卒余在室一幼亡九年二月已酉河南永安縣銘曰

常山彬彬允武允文𨿽遊於藝惟學之勤早世而隕其行有聞

漢州刺史本州防禦使贈保寧軍節度使婺國公墓志銘

公諱仲革字景文魏恭憲王元佐之曾孫平陽懿恭王允升之孫崇信軍節度觀察畱後漢東郡公宗回之子初賜名補太子右內率府副率三遷右監門衛大將軍右武衛大將軍雅州刺史成州團練使舒州防禦使公性惇厚謙恭喜慍不見於色與人交久而益敬居母隴西郡君李氏喪毀瘠追慕請廬於殯室有司以無往例不許公遣子侄詣相府懇請朝廷憫而從之後遂爲例奉朝請四十餘年未嘗有過失疏財好施親識或假貸皆不忍取恐傷其意客有獻詩者許贈以萬錢未與而客死客之子初不知他日召而與之曰是以爲祭享之資庶不負我宿心也公無聲色之奉喜畜圖書葺捨館一室翛然左右經史遊息其間仁宗嘗爲飛白書又眞書其名以賜之元祐五年八月巳酉薨年五十有二娶李氏封同安郡君十三男曰士對右監門率府率卒曰士縱右武衛大將軍隴州刺史曰士憑曰士證皆右監門衛大將軍曰士俹右侍禁曰士翀左班殿直曰士豨右班殿直余早卒九女長適西頭供奉官董價次適左班殿直王子愈次適左班殿直孟滋卒餘五人亡一人幼孫男十人不愚左班殿直不息不掩不倨不矜並三班奉職餘五人幼孫女十二人長適左班殿直曹暾次適進士董昌言四人早亡餘皆幼九年二月已酉河南永安縣銘曰

亹亹婺公克顯於宗宗室濟濟婺公愷悌豈無貨色公樂詩書豈無髙位公有令譽延陵系劍不倍死者公之與人無愧前古年逾知命沒啟國封公多孫子其慶無窮

右千牛衛將軍妻夏氏墓志銘

君夏氏開封人曾祖竦贈太師中書令鄭國文荘公祖安期龍圗閣學士考伯孫左朝議大夫母永嘉縣君任氏適右監門衛將軍仲珣性溫仁柔克事姑以孝聞宗族宜之屬疾久不愈戒其夫曰毋復以鍼藥煩我無益也元祐五年正月戊子卒年三十女四人皆幼九年二月已酉河南永安縣銘曰

有夏之先實維姒氏顯矣其族嬪於宗子令淑有聞弗克永世

贈洺州防禦使廣平侯妻王氏墓志銘

夫人王氏京師人曾祖貴贈左衛將軍祖振海州團練使父從善內殿承制母長壽縣君張氏年十五適洺州防禦使士頴元祐元年七月已卯卒年二十有一一男右班殿直女一人在室夫人在家孝於父母旣嫁又能孝事其姑性溫靜口不言人是非尊屬稱之曰如老成人九年二月已酉河南永安縣銘曰

婦道之勤如事父母孝敬風成弗克遐壽

右侍禁墓志銘

君諱令瑹字君寶贈昭信軍節度使英國公惟憲之曾孫榮安僖王從式之孫贈崇信軍節度使譙國公世采之子初賜名補右班殿直再遷右侍禁監陳橋鹽稅勤於吏事元祐七年三月丙申卒年二十有五娶吳氏二男皆幼吳氏守義不嫁九年二月已酉河南永安縣銘曰

哀哉王孫天不假年躬行於家有婦之賢

吉州刺史本州防禦使贈崇信軍節度使譙國公墓志銘

公諱世采字徽之曾祖楚康惠王徳芳祖英國公惟憲考榮安僖王從式初賜名補太子右內率府副率歷右監門率府率右千牛衛將軍右監門衛大將軍右武衛大將軍髙州刺史右羽林軍大將軍茂州團練使和州防禦使遷吉州性恭肅容貌嚴整每造朝進止可觀奉祠陵廟多被選未嘗有失仁宗嘗書忠孝二字面賜之嫡母髙夫人早卒藳英公別塋榮王薨公表請遷祔王墓竭力以奉大事宗室稱孝所生母李氏公未勝衣被出轉徙失其所歸髙夫人喪畢公勤惻哀疚形於寤寐訪求得之封長壽縣太君歿贈安康郡太君侄令磋早夭嗣續不立公爲經畫後事躬視細務用度一出於巳人以爲難公生於宗邸不喜紛華約身持法好施樂善沒之日家無餘財諸子貸俸以畢襄事元祐四年五月壬午卒年五十娶髙氏供備庫副使遵憲之女封文安縣君卒繼室以慶州經略使遵裕之女封崇安縣君皆太皇太后之從妹也十七男曰令祁成州刺史曰令祛寜州刺史皆右武衛大將軍曰令畫曰令缶皆右監門衛大將軍曰令璋荘宅副使曰令憓右侍禁曰令鯀曰令防皆左班殿直曰令箌曰令稻皆右班殿直七人亡曰令祝右內率府副率曰令瑹令駴令騰皆左班殿直曰令瑤餘二人未名而夭女六人適康承益李諒李誼薛恭之管泳並奉職一早夭孫男十一人曰子禮三班奉職早夭曰子珪曰子願曰子思皆右班殿直曰子先曰子行曰子生曰子徊曰子瑡皆三班奉職曰子吿曰子未官孫女十五人九年二月己酉河南永安縣銘曰

煜煜榮王克大其後公實似之忠孝兩有帝錫之書煥若星斗惟其令名沒而不朽

右侍禁妻王氏墓志銘

君王氏開封人曾祖克恭贈右監門衛大將軍祖有度文思副使父仲簡供備庫副使母永康縣君趙氏年二十適右侍禁令不逮事舅事姑勤孝侍禁出補外官得監虢州玊城鎭聞所治在深山窮谷間民居戶不滿百而飲食服用皆無有君勉侍禁以淸白泰然能安之元祐七年八月甲戌卒年二十有八四男皆未名二女長女與次男皆早卒九年二月已酉河南永安縣銘曰

嬪於公族柔惠靜専勉夫以正維婦之賢

範太史集卷五十二

欽定四庫全書

範太史集卷五十三

宋範祖禹撰皇族追封記

故魏王追封記

王諱【闕】英宗皇帝之第四子母宣仁聖烈太皇太后生五嵗仁宗賜名仲格授銀靑光祿大夫檢校國子祭酒行太子右內率府副率英宗爲皇子王從居慶寧宮英宗卽位攺賜今諱授金紫光祿大夫檢校太子賔客博州防禦使封太寧郡公進拜耀州觀察使封鄠國公治平元年授檢校太保左衛上將軍二年南郊加檢校太尉神宗嗣位授同中書門下平章事武勝軍節度使封樂安郡王與仲兄今徐王乞解官服英宗喪下有司議不許英宗祔廟畢授興元尹山南西道節度使封髙密郡王熈寧元年出就外傅南郊加特進賜功臣號崇仁保運四年出閤授保信保靜軍節度使封嘉王明堂加開府儀同三司功臣號翊戴七年南郊加功臣號同徳十年南郊加功臣號守正後罷功臣號元丰二年加賜公使錢嵗八千緡三年拜司空封曹王今上踐阼拜太保武昌武安軍節度使封荊王贊拜不名五日一朝見於宮中如見大長公主之儀神宗祔廟畢拜太傅武寧鎭海軍節度使元祐元年賜親賢宅以居拜太尉眞定江陵尹成徳荊南節度使王自熈寧訖於元丰累請居外第避東宮神宗詔曰朕上承先帝順事兩宮顧豈以子捨之嫌而有間天倫之愛終不許至是懇請今上不得已乃許之三年七月戊申王薨於親賢宅西位之正寢年三十有三比及殯二聖再臨喪再輟朝前五日後一日太常考行守禮執義曰端博聞多能曰獻請以端獻易王名九月甲寅出殯於西門之外王夫人王氏封潭國十男孝哲右驍衛大將軍早卒贈博州防禦使博平侯孝詒孝參孝奕孝騭皆團練使次早卒孝忱孝頴孝願皆大將軍團練使孝永大將軍七女長封永嘉郡主六人幼王生而秀嶷長而頴異端重明粹孝敬悌順伏膺儒學賔禮宮僚寛仁愛人出於天性在英宗時神宗以長子主器與徐王講學東宮王以幼子日侍宮中神宗旣卽政上奉兩宮下接二弟怡怡愉愉言必溫色必悅賜玉帶玊魚以表異於羣臣天下稱孝友王與徐王居東宮二十年日奉朝請問安兩宮圜丘明堂五陪祼獻動容周旋無不中禮協心同徳蕃屏帝室天下稱賢王今上恭已守成尊禮近屬太皇太后齊家治國內外肅穆王正身潔已愼靜而謙無毫髮之私天下稱朝廷至公焉元祐八年九月太皇太后崩天子追惟先後季子之愛哀王之早世薨落將以九年二月已酉從宣仁聖烈之喪於永厚陵之北命臣祖禹志王之墓臣承詔旣論次王之徳行而銘之矣有司謂當刻石以表神道昭示後世故又取其大略而書之謹記

故鄧國長公主追封記

神宗皇帝元丰五年正月乙酉皇太妃朱氏生第八公主於宮邸八年今上卽位爲同母妹封沂國長公主生而溫懿旣能言卽頴悟性樂閒靜如老成人天資孝愛神宗崩乳保初不使主知主覺而固問乃以實吿哀不自勝至忘寢食因感疾十月辛未薨年四嵗時皇太妃防神宗靈駕西行聞訃哀其聰哲而降年不永追封鄧國九年二月已酉從宣仁聖烈太皇太后之喪祔於永厚陵昔唐太宗晉陽公主五嵗克孝慧而早夭太宗哀之今鄧國四嵗孺慕繼以薨隕加於晉陽一等矣臣承詔序次本末刻石以表於墓謹記

故蔡國長公主追封記

神宗皇帝元丰八年正月庚戌後宮武美人生第九公主於禁中今上卽位以皇妹封嘉國長公主六嵗慧悟已能弄筆書畫好錦繡女功之事元祐五年正月壬辰薨上輟視朝三日追封蔡國殯奉先資福禪院九年二月已酉從宣仁聖烈太皇太后之喪祔於永裕陵之西原昔宣王考室感熊羆虺蛇之夢生男有室家君王之慶生女無父母詒罹之意以爲周徳之隆惟神宗誕受帝祉天屬眾多蔡國始生六年幼有淑質而未及成肅雝之美助召南之化豈非其命也臣承詔旣爲銘而納諸壙又刻石以表於墓謹記

皇族石記

右武衛大將軍男墓記

右武衛大將軍漳州刺史士鯁第三男贈容州觀察使普寜侯宗儒之曾孫贈同州觀察使馮翊侯仲盤之孫母長壽縣君李氏元祐五年七月庚辰生八年九月癸卯卒九年二月已酉河南永安縣謹記

贈感徳軍節度使惠國惇孝公第三女墓記

贈感徳軍節度使惠國惇孝公仲越第三女贈太師信安僖簡王允寜之曾孫贈太尉韓榮思王宗諤之孫母安定縣君楊氏治平四年正月已巳生元祐二年七月甲申卒年二十有一九年二月已酉河南府永安縣謹記

右侍禁女墓記

右侍禁士斚長女贈武寧軍節度觀察畱後彭城郡公宗彥之曾孫贈華州觀察使華陰侯仲寂之孫母元氏元祐二年五月丙寅生明年七月丁巳卒始二嵗九年二月己酉河南府永安縣謹記

右內率府副率子右班殿直士捧墓記

右內率府副率仲需子士捧贈太師平陽郡王允升之曾孫贈開府儀同三司郯王宗惠之孫母張氏元丰八年六月戊寅生元祐元年三月賜名授右班殿直六年八月甲辰卒始七嵗九年二月已酉河南府永安縣謹記

右監門衛大將軍女墓記

右監門衛大將軍士綴第三女贈開府儀同三司郯王宗惠之曾孫右監門衛大將軍榮州團練使仲奚之孫母仁壽縣君馮氏元丰七年七月乙卯生元祐二年正月壬申卒始四嵗九年二月已酉河南府永安縣謹記

右武衛大將軍沂州團練使子三班奉職子淳墓記

右武衛大將軍沂州團練使令甄子子淳武勝軍節度觀察畱後韓國公從藹之曾孫宻州觀察使世雄之孫母孝義縣君蘇氏熈寜十年十二月壬午生元祐元年遇明堂賜名授三班奉職八年七月乙巳卒年十七九年二月已酉河南府永安縣謹記

右監門衛大將軍女墓記

右監門衛大將軍士珥長女贈保寧軍節度使東陽郡王宗悌之曾孫金州觀察使仲微之孫母曰永安縣君黃氏元祐五年十二月戊午生元祐七年七月丙申卒九年二月已酉河南府永安縣謹記

右監門衛大將軍男墓記

右監門衛大將軍士謁第二男贈保寜軍節度使東陽郡王宗悌之曾孫金州觀察使仲微之孫母曰壽安縣君李氏元丰三年四月壬寅生元祐三年六月乙酉卒九年二月已酉河南府永安縣謹記

遂州觀察使男墓記

遂州觀察使仲碩第六男贈太師平陽郡王允升之曾孫贈保寧軍節度使東陽郡王宗悌之孫母曰遂寜郡君劉氏元祐元年二月癸酉生元祐三年十二月辛巳卒九年二月已酉河南永安縣謹記

右監門衛大將軍女墓記

右監門衛大將軍宗漢之女贈鎭江軍節度使追封丹陽郡王守節之曾孫贈鎭海軍節度觀察畱後追封北海郡公世符之孫母曰秀容縣君劉氏元丰元年十月十六日生元祐四年五月二十九日卒年一十二嵗九年二月己酉河南府永安縣謹記

右監門率府率第三女墓記

右監門率府率仲之女贈太師尙書令兼中書令追封定王允良之曾孫蘇州觀察使吳國公宗絳之孫母曹氏元祐四年三月十八日生是年八月二十八日夭年一嵗九年二月已酉河南永安縣謹記

右監門衛大將軍女墓記

右監門衛大將軍士褒第二女贈華州觀察使華陰侯

宗鼎之曾孫贈【闕】

公之孫母長安縣君張氏元丰三年三月甲子生元祐八年九月庚辰卒九年二月已酉河南永安縣謹記

宻州觀察使之女墓記

宻州觀察使世雄第十二女贈彰化軍節度使舒國公惟忠之曾孫武勝軍節度觀察畱後韓國公從藹之孫母同安郡君錢氏元丰三年二月壬午生元祐四年五月丙子卒九年二月已酉河南永安縣謹記

右千牛衛將軍子右班殿直士瑲墓記

右千牛衛將軍仲琨長子士瑲贈太師平陽郡王允升之曾孫贈保寧軍節度觀察畱後東陽郡公宗辦之孫母安福縣君沈氏元祐元年六月戊申生其年十一月賜名授右班殿直五年八月已亥卒始五嵗九年二月已酉河南永安縣謹記

右金吾衛大將軍漳州防禦使之女墓記

右金吾衛大將軍漳州防禦使令瓊第三女萊州防禦使東萊侯從恪之曾孫武寜軍節度觀察畱後魯國公世規之孫母曰延安縣君李氏熈寧三年十二月壬戌生元祐五年十一月已卯卒九年二月已酉河南永安縣謹記

右監門衛大將軍之女墓記

右監門衛大將軍令想之長女贈鎭江軍節度使追封丹陽郡王守節之曾孫贈鎭海軍節度觀察畱後追封北海郡公世符之孫母曰秀容縣君劉氏元丰元年十月丁巳生元祐四年五月戊戌卒九年二月已酉河南永安縣謹記

右監門率府率之女墓記

右監門率府率仲�第二女贈太師尙書令兼中書令追封定王允良之曾孫蘇州觀察使吳國公宗絳之孫母曰曹氏元祐四年三月已丑生是年八月乙丑卒九年二月已酉於河南永安縣謹記

右監門衛大將軍之女墓記

右監門衛大將軍令想第四女贈鎭江軍節度使追封丹陽郡王守節之曾孫贈鎭海軍節度觀察畱後追封北海郡公世符之孫母秀容縣君劉氏元丰八年十月庚辰生元祐三年閏十二月丙寅卒九年二月已酉於河南永安縣謹記

徐王第四男嘉州團練使贈感徳軍節度使永國公墓記

皇叔徐王之第四子嘉州團練使贈感徳軍節度使永國公孝錫仁宗皇帝之曾孫英宗皇帝之孫庶母髙氏元丰八年三月丙辰生元祐二年八月乙未卒始三嵗九年二月已酉河南永安縣謹記

徐王第八女墓記

皇叔徐王之第八女仁宗皇帝之曾孫英宗皇帝之孫庶母髙氏元丰七年二月戊寅生元祐元年八月已酉卒始三嵗九年二月已酉河南永安縣謹記

太子右內率府副率男墓記

太子右內率府副率仲洙長男士虩右班殿直平陽郡王允升之曾孫贈安化軍節度使開府儀同三司髙宻郡王宗逹之孫母郭氏元祐四年九月戊寅生五年八月壬寅卒九年二月已酉河南永安縣謹記

右武衛大將軍康州團練使男墓記

右武衛大將軍康州團練使仲杵第五男士鵷右班殿直贈鎭江軍節度使郇國公允誠之曾孫贈靜難軍節度使追封新平郡王宗保之孫母長壽縣君李氏元丰五年四月甲子生元祐六年十一月丁未卒九年二月已酉河南永安縣謹記

右武衛大將軍欽州刺史子三班奉職子振墓記

右武衛大將軍欽州刺史令穆子子振保寧軍節度使楚安僖公從言之曾孫靑州觀察使北海侯世爽之孫母樂壽縣君徐氏熙寧四年五月壬辰生遇明堂賜名授三班借職遷奉職元祐六年十一月丁酉卒年二十九年二月已酉河南永安縣謹記

範太史集卷五十三

欽定四庫全書

範太史集卷五十四

宋範祖禹撰皇族石記

右武衛大將軍舒州防禦使第六子墓記

右武衛大將軍舒州防禦使仲篤第六子贈太師兼中書令濮安懿王之曾孫贈武寜軍節度使兼侍中彭城郡王宗衮之孫母壽昌縣君李氏元祐二年九月丁丑生四年七月丁【闕】卒始三嵗九年二月已酉河南府永安縣謹記

右監門衛大將軍第二子墓記

右監門衛大將軍仲戭第二子贈太尉兼中書令濮安懿王之曾孫贈武寜軍節度使兼侍中彭城郡王宗衮之孫母長壽縣君李氏元祐六年正月乙亥生其年九月辛卯卒九年二月已酉河南府永安縣謹記右武衛大將軍舒州防禦使第七子墓記

右武衛大將軍舒州防禦使仲篤第七子贈太尉兼中書令濮安懿王之曾孫贈武寧軍節度使兼侍中彭城郡王宗衮之孫母壽昌縣君李氏元祐二年十二月丙午生六年閏八月戊寅卒始五嵗九年二月已酉河南府永安縣謹記

同州觀察使馮翊侯第十二子左班殿直令墓記

同州觀察使馮翊侯世覃第十二子令贈建安軍節度使同安郡王惟正之曾孫同州觀察使馮翊侯從讜之孫母壽安縣君夏氏熈寜九年二月癸巳生元丰三年遇同天節賜名授右班殿直八年十二月甲子卒始十嵗元祐九年二月已酉河南府永安縣謹記右武衛大將軍廉州團練使第三女墓記

右武衛大將軍廉州團練使令柯第三女贈陳州觀察使淮陽侯守約之曾孫贈彰信軍節度觀察畱後濟陰郡公世長之孫母淸河縣君張氏熙寜五年十月丁丑生元祐二年四月壬午卒年一十有六九年二月已酉河南府永安縣謹記

右武衛大將軍昌州刺史第十三女墓記

右武衛大將軍昌州刺史令夫第十三女贈瀘州觀察使廬江侯守度之曾孫贈蘄州防禦使蘄春侯世宏之孫母長壽縣君王氏元祐七年四月辛酉生明年十月癸酉卒始二嵗九年二月已酉河南府永安縣謹記

前皇城副使長女墓記

前皇城副使令耦長女贈武勝軍節度觀察畱後韓國公從藹之曾孫贈定國軍節度使南康侯世綱之孫母長安縣君劉氏元丰元年六月丙午生元祐五年七月庚辰卒年十三九年二月已酉河南府永安縣謹記右監門率府率子右班殿直士侒墓記

右監門率府率仲擴子士侒相孝定王永弼之曾孫司空南陽郡王宗喬之孫母夏氏元祐二年十一月壬子生其年遇興龍節賜名授右班殿直五年六月甲寅卒始四嵗九年二月已酉河南永安縣謹記

右千牛衛將軍子不矜墓記

右千牛衛將軍士紘長子不矜贈安化軍節度使開府儀同三司髙宻郡王宗逹之曾孫贈保寜軍節度觀察畱後東陽郡公仲烈之孫母崇仁縣君髙氏元丰二年六月丙午生元祐五年七月已丑卒年十二九年二月已酉河南府永安縣謹記

右武衛大將軍昌州刺史第五子墓記

右武衛大將軍昌州刺史士岌第五子贈安化軍節度使開府儀同三司髙宻郡王宗逹之曾孫贈保寜軍節度觀察畱後東陽郡公仲烈之孫母壽安縣君李氏元祐四年四月癸丑生五年二月已未卒始二嵗九年二月已酉河南永安縣謹記

右武衛大將軍恩州防禦使第十女墓記

右武衛大將軍恩州防禦使仲箎第十女贈鎭江軍節度使兼中書令郇國公允成之曾孫贈防州觀察使南康侯宗仁之孫母同安縣君焦氏元丰八年二月已丑生元祐五年九月已卯卒始六嵗九年二月已酉河南府永安縣謹記

右監門衛大將軍康州刺史第六子墓記

右監門衛大將軍康州刺史仲弓第六子贈鎭江軍節度使兼中書令郇國公允成之曾孫贈防州觀察使南康侯宗仁之孫母嘉興縣君杜氏元祐二年十月乙酉生六年【闕】月甲戌卒始五嵗九年二月已酉河南府永安縣謹記

右監門衛大將軍第二子墓記

右監門衛大將軍令簫第二子贈鄧州觀察使南陽侯從防之曾孫贈保康軍節度觀察畱後吳興侯世經之孫母壽安縣君史氏元丰八年七月乙卯生元祐八年十月壬申卒始九歲九年二月已酉河南府永安縣謹記

右武衛大將軍康州團練使第六男墓記

右武衛大將軍康州團練使仲杵之第六子曾祖郇國公允成祖新平郡王宗保母長壽縣君李氏元祐四年九月甲戌生十二月丙辰卒九年二月已酉葬河南永安縣謹記

右千牛衛將軍第二女墓記

右千牛衛將軍仲鋸之第二女曾祖定王允良祖左金吾衛大將軍雄州防禦使宗藺母崇徳縣君魏氏元祐二年十月癸卯生明年閏十二月戊辰卒九年二月已酉河南永安縣謹記

右監門率府率長女墓記

右監門率府率仲之長女曾祖永嘉郡王允迪祖祁州防禦使宗粹母賈氏元祐五年九月庚辰生七年三月乙未卒始三歲九年二月已酉葬河南永安縣謹記

右千牛衛將軍第二女墓記

右千牛衛將軍令璯之第二女曾祖贈同州觀察使追封馮翊侯從讜祖贈崇信軍節度使追封榮國公世程母福昌縣君李氏元祐四年五月丙申生五年七月甲戌卒九年二月已酉河南永安縣謹記

右武衛大將軍舒州防禦使第四女墓記

右武衛大將軍舒州防禦使仲篤之第四女濮安懿王之曾孫贈武寜軍節度使兼侍中追封彭城郡王宗衮之孫母壽昌縣君李氏元丰戊午九月丙申生元祐七年四月辛未卒年一十有五九年二月已酉河南永安縣謹記

潤州觀察使第八男右班殿直墓記

潤州管內觀察使仲佺之第八子右班殿直士騎濮安懿王之曾孫贈康王宗朴之孫母安定郡君劉氏元祐元年五月已未生初賜名授右班殿直八年七月甲辰卒僅八嵗九年二月已酉河南永安縣謹記

潤州觀察使第十一女墓記

潤州管內觀察使仲佺之第十一女曾祖濮安懿王祖贈康王宗朴母安定郡君劉氏元丰辛酉四月甲戌生元祐七年六月甲寅卒年一十有二九年二月已酉葬河南永安縣謹記

潤州觀察使第十二女墓記

潤州管內觀察使仲佺之第十二女濮安懿王之曾孫贈康王宗朴之孫母安定郡君劉氏元丰辛酉十二月庚戌生元祐六年閏八月甲申卒年一十有一九年二月已酉河南永安縣謹記

英州防禦使第八女墓記

英州防禦使令蘧之第八女贈陳州觀察使追封淮陽侯守約之曾孫贈鎭海軍節度觀察畱後追封北海郡公世靜之孫母劉氏封徳安縣君元祐六年九月癸丑生明年正月癸卯卒九年二月已酉河南永安縣謹記

右監門衛大將軍英州刺史第六男墓記

右監門衛大將軍英州刺史仲弗之第六子曾祖郇國公允成祖防州觀察使南康侯宗仁母永和縣君錢氏元祐三年七月丁卯生四年十二月乙丑卒九年二月已酉河南永安縣謹記

右千牛衛將軍第三男墓記

右千牛衛將軍士緌之第三子曾祖武寜軍節度觀察畱後宗嚴祖右屯衛大將軍仲商母安福縣君吳氏元丰七年九月戊戌生元祐五年七月癸未卒年七嵗九年二月已酉河南永安縣謹記

右監門衛大將軍男三班奉職墓記

右監門衛大將軍令坰之子子濟字道卿陳州觀察使淮陽侯守約之曾孫鎭海軍節度觀察畱後世靜之孫母郭氏永睦縣君君七嵗入小學通孝經論語試升中學十嵗下筆成章句十五通尙書欲舉進士防朝廷復詩賦科君晝夜力學至防寢食誦唐李程日五色賦奮曰吾當如程取宰相供備庫副使髙士華一見奇之愛其好學許妻以女未及娶元祐七年六月戊辰卒年十八嵗一男𦇤褓九年二月已酉河南永安縣謹記

右監門衛大將軍男三班奉職墓記

右監門衛大將軍令課之子子琦字君玊寜國軍節度觀察畱後從審之曾孫安州觀察使世肱之孫母長壽縣君杜氏繼母建昌縣君彭氏以父任爲三班奉職始就學論語孟子孝經皆能說其義爲文詞有思致律令亦通大槪教官稱之元祐三年四月已丑卒年十有九疾革囑姚氏妹使勉其父母以殺哀節哭已乃自澡潔衣朝服而逝得其遺札如所以語妹者聞者哀之九年二月已酉河南永安縣謹記

贈崇信軍節度使男右班殿直墓記

贈崇信軍節度使譙國公世采之子令駥英國公惟憲之曾孫榮王從式之孫母崇安縣君髙氏初賜名補右班殿直未娶元祐五年七月戊辰卒年二十有一九年二月已酉河南永安縣謹記

右武衛將軍興州團練使第七女墓記

右武衛將軍興州團練使仲旌之第七女贈太師平陽郡王允升之曾孫贈武寜軍節度觀察畱後彭城郡公宗彥之孫母和順縣君郭氏元丰八年三月辛酉生元祐七年正月壬辰卒年八嵗九年二月已酉河南永安縣謹記

右監門率府率長女墓記

右監門率府率士贊之長女贈武寜軍節度觀察畱後彭城郡公宗彥之曾孫右武衛大將軍全州防禦使仲集之孫母鄭氏元祐元年二月丁卯生二年七月戊辰卒九年二月已酉河南永安縣謹記

右武衛大將軍文州團練使長女墓記

右武衛大將軍文州團練使仲虢之長女贈太師平陽郡王允升之曾孫贈武寜軍節度觀察畱後彭城郡公宗彥之孫母長壽縣君康氏元祐二年八月庚寅生四年四月辛丑朔卒年三嵗九年二月已酉河南永安縣謹記

右武衛大將軍全州防禦使第九女墓記

右武衛大將軍全州防禦使仲集之第九女贈太師平陽郡王允升之曾孫贈武寜軍節度觀察畱後彭城郡公宗彥之孫母崇安縣君張氏元祐三年十二月丙戌生七年十一月乙未卒年五嵗九年二月己酉河南永安縣謹記

左侍禁之男墓記

左侍禁監蘇門鹽務令寤男子蟠贈宣州觀察使宣城侯從謹之曾孫貴州防禦使世恬之孫母曰張氏年始九嵗元祐七年七月丙午卒九年二月已酉河南永安縣謹記

右武衛大將軍興州團練使之男墓記

右武衛大將軍興州團練使仲厥第五男平江軍節度使兼侍中汝南郡王諡安懿贈太尉兼中書令追封濮王之曾孫寜遠軍節度使鞏國公之孫母曰長樂縣君康氏元祐六年六月壬寅生七年五月丁未卒九年二月已酉河南永安縣謹記

逹州防禦使之男墓記

逹州防禦使仲理第十二男平江軍節度使兼侍中汝南郡王諡安懿贈太尉兼中書令追封濮王之曾孫贈武寜軍節度使兼侍中追封彭城郡王宗衮之孫母曰廣平郡君曹氏元祐二年三月已卯生元祐六年【闕】月已酉卒九年二月已酉河南永安縣謹記

逹州防禦使之男墓記

逹州防禦使仲理第十二男平江軍節度使兼侍中汝南郡王諡安懿贈太尉兼中書令追封濮王之曾孫贈武寜軍節度使兼侍中追封彭城郡王宗衮之孫母曰廣平郡君曹氏元祐三年三月癸酉生元祐六年【闕】月丁未卒九年二月已酉河南永安縣謹記

南陽郡王之女墓記

南陽郡王宗喬第五女韓恭懿王元偓之曾孫定王允弼之孫母曰安定郡君魏氏元丰六年二月庚午生元祐五年八月丙午卒九年二月已酉河南永安縣謹記

右領軍衛將軍男墓記

右領軍衛將軍仲防之男士遣右班殿直贈太師尙書令兼中書令定王允良之曾孫蘓州觀察使吳國公宗絳之孫母賈氏元丰八年八月壬午生元祐元年七月丙寅卒九年二月已酉河南永安縣謹記

昭州防禦使女墓記

昭州防禦使仲玉第六女贈太師平陽郡王允升之曾孫贈保寜軍節度使東陽郡王宗悌之孫母曰樂平郡君王氏元丰七年十一月壬寅生元祐三年十二月辛巳卒九年二月已酉河南永安縣謹記

範太史集卷五十四

欽定四庫全書

範太史集卷五十五

宋範祖禹撰手記

傅堯兪【欽之】

蘇軾【元祐五年正月乞召還】

蘇轍【子由】

趙彥若【元考】

司馬康【公休元祐三年薦講官除侍講】

王巖叟【彥霖】

朱光庭【公掞】

吳安詩【傳正】

賈易【明叔元祐四年兩省同舉禦史除殿中】

劉安世【器之】

呂陶【元鈞】

呂大忠【進伯】

呂火臨

張舜民【蕓叟】

李周【純之】

楊國寶【應之元祐六年閏八月二十七日舉禦史】楊瓌寶【器之】

謝卿材【仲適】

遊師雄【景叔】

常安民【希古】

王汾【彥祖】

姚勔【輝中】

張耒【文潛】

晁補之【無咎】

劉唐老【壽臣】

廖正一【明略】

郝辟之【希孟】

吳立禮

張舉【子厚闕志趣髙潔詞學淸贍甲科登第二十餘年侍親終飬屏居不仕安恬之節臣實不如】曾孝純【元祐五年十月二十八日薦館閣】

孫賁

錢世雄【元祐五年八月舉陞陟時權進奏院戶部檢法官】宋大章

樂京【已卒】

丁騭【公黙】

吳師仁【坦求元祐五年四月一日三免講乞擢用前此十科舉講讀】邵伯溫【子文】

杜敏求【拙翁元祐四年舉臺閣淸要陞】

劉惇夫【元祐四年舉著述科】

龔史【彥和】

馮如晦【叔明】

馮山【允南】

陳鵬【圖南】

趙伋【思誠】

張康國【饒州教授攺官徐鐸榜及第元祐七年薦學官】章元弼【防之子公肅紀常極稱其有文元祐五年薦學官七年再薦】馬涓

朱紱

鄭倞

周行已【師正叔】

秦覯【能文】

程遵彥【杭簽子瞻極稱其才云溫公亦知之而口未嘗言】蘇堅【衮子子瞻稱之如程】

韓純彥【好學有文申公甞欲除館職】

侯臨

邵光【子瞻稱之已卒】

韓宗直【公掞稱之】

王普

王當

李楚【懷州人能文】

範致明【應制舉能文】

範致虛【元祐三年及第文甚豪】

賀鑄【班行有文】

朱勃【遜之元祐六閏八月二十七日與公掞同舉禦史】王浹【能詩賦】

杜常【詩學】

王奎【永興通判回方識久在陜西言邊事甚詳言元祐二年秋西人數十萬防集半年方起至鎭戎城下五日而去本無意入冦乃梁沁布欲姑以此舉觀人情也三家共一駞載漧糧人甚苦之旣無所得自後未易防集沁布更以恩結人心又欲立功以服國人年方三十二涇原之防先殺烽子故無斥堠邊吏亦不知六年六月三日鎭戎之役官軍聚城中不出並聴張之練節制帥臣無所施爲李由頤云沁布保防嗣子乃夏之伊霍觀其所爲無篡奪之形】

趙竦【平呂梁百步洪之險元祐七年舉公私俱便善治財賦】樂舉

李潛【元祐六年舉臺閣淸要】

張瓛

遊冠卿

雍鈞

蘇嘉【元祐七年舉陞擢淸要】

石嗣慶

李格【潛之子惇極稱之】

孫諤【元祐七年舉臺閣】

陳沂【元祐七年舉陞擢】

楊宗惠【惇夫】

劉處厚【惇夫唐夫極稱之】

趙令畤【潁簽子瞻字之曰徳麟作字說並書來盛稱之云已薦館閣】宇文邦彥

傅耆

楊阜

王渙之

張東【元祐八年舉著述】

商倚

劉羲仲

尹材【處初元祐四年舉獻納科卒】

張云卿【伯紀元祐八年薦學官】

陳師錫【伯修】

秦觀【少防】

陳軒【元輿坡舉自代】

孔武仲【彥常】

應昭緯

蘇昞

周尹【正孺卒】

李由頤【養正】

朱光裔【公逺】

陳元直【叔正】

陳元紘

張重【子威】

吳儔

陳瓘【瑩中】

李百祿【祐父】

榮輯【子雍元祐八年薦學官】

陳恢

宋匪躬【履中】

宋景年【遐叔】

家彬【中孺元祐六年舉臺閣】

石景略

蔡肇【天啟元祐六年舉臺閣】

李格非

李徹【擇之】

韓宗質

王寔【仲弓】

王寧【幼安】

徐鐸【振父】

遊酢【元祐五年舉著述科】

田述古【明之】

李豸【方叔】

張庭堅【廣安人盛僑司業稱之】

李純中【師中弟李徹言正叔嘗責堯夫不與換官】鮮於綽【大受】

祝康【法家】

孫覽【傳師】

程之才

程之元【徳孺】

程之邵【懿父】

髙士英【子容】

範子奇【中濟】

劉昱【晦叔】

喬執中【希聖】

謝綬【喬云論議似從二程淮南發運司】

趙防【景仁元祐五年十月與兩省同薦禦史】

範純禮【夷叟

舉自代】

趙澤【元祐四年兩省同舉禦史】

郭晙【已卒】

劉當時【叔鄭】

富紹庭【徳先】

田子諒

丁綖【防翁】

陳陔

孫安【永弟長社宰宣徳有能政】

蘇京

羅適

張升卿【與張宗諤同以茶法勒停】

文勛

徐君平【久從荊公學當國時不隨子由稱其文字】李曼【修儒有吏才元祐六年薦獻納】

宇文昌齡【伯修】

安鼎【元祐四年兩省同舉禦史】

趙君錫【無愧】

鄭穆【閎中元祐五年正月備經筵】

鄭雍【公肅元祐五年正月備經筵】

李栝【元祐五年知洋州回始識】

石亙

毛漸【知髙郵軍復三十六堰】

朱京

楊畏【子安】

傅傳師【傳正弟原明稱之】

李君卿【考課第一未奨】

張安上【能吏也】

劉渙【公濟元祐五年七月薦博士】

李傳【同上薦】

張景仁【同上薦晁無咎稱之除教授】

張咸【元祐五年七月乞免舉應制】

司馬槱【元祐五年八月舉賢良】

謝良佐【公掞正叔皆稱之元祐六年舉著述】

暢大隠

虞防【元祐五年十月與兩省同舉禦史自湖南運判除監察】裴綸【元祐五年除禦史辭不就】

郭知章

陳祥道【用之精禮學元祐五年十月二十八日札乞行其所進禮書元祐七年四月二日又薦乞復爲禮言】

丰稷【澤夫】

彭汝礪【器資】

潘興嗣

晁說之【作揚雄別傳有史才又六薦著述科】

李常【同年襲弟廷珍稱其文與李傅相上下】

吳儀【傳正侄極稱其文】

許奉世【堯夫薦經行特就殿試注孝經】

扈充【元祐六年舉陞擢淸要】

於之武【元祐六年舉臺閣淸要】

周鍔【廉彥】

許彥【處中元祐七年舉防閣元祐七年十二月舉】司馬庭【宮教】

王任【直孺叔重元祐七年】

李晰【舉著述卭人能文元祐八】

晁將之【年薦學官元祐】

孫勰【八年薦學官元】

劉逵【祐八年薦學】

李瑺【舉焦蹈榜第】

虞芮【二人紀常稱其能文】

王誼

王發【喬希聖舉賢良極稱之】

舒煥

吳黙

範太史集卷五十五

