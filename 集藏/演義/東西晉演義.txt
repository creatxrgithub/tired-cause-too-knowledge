東西晉演義明楊爾增著第一回

王浚王渾大爭功

庚子太康元年五月﹐卻說晉世祖姓司馬氏﹐名炎﹐字安世﹐乃河南人。司馬昭之子﹐司馬懿之孫也。纂魏陳畱王之位﹐自立爲世祖武皇帝﹐國號大晉﹐攺元太康﹐都於洛陽。是歲首月﹐帝以杜預﹑王渾﹑王浚三將率水軍十五萬去伐江東﹐所向皆克。

浚兵直抵石頭﹐吳主孫皓大懼﹐面縛輿櫬﹐詣浚軍門投降。王浚焚櫬受降﹐遂入建業屯紮。封宮門府庫﹐令人守把﹐待王渾至。

明日﹐王渾兵始濟江﹐聞浚已專受納吳降﹐先得入城﹐因此王渾以浚不待己至﹐先受皓降﹐意甚愧忿。欲以兵攻浚﹐當參軍何攀諫止之。攀又急來勸浚曰「足下成此大功﹐朝廷所聞。柰王將軍疾足下專納吳降﹐不待其至﹐心甚有不忿之意﹐欲將兵來攻足下。昔許由﹑巢父曾讓天子之貴﹐今世稱爲大賢。足下何不效之﹐以是功讓與之﹐豈不美乎﹖」王浚曰「市道之人﹐尙爭半錢之利﹐滅吳大勛﹐安肯遜彼﹖舜何人也﹖予何人也﹖彼丈夫也﹐我丈夫也。天生徳於予﹐王渾其柰我何﹖吾不憚之﹗」何攀又曰「功旣不讓﹐可將吳主孫皓付與王渾﹐吾與公二人講和此事﹐云何﹖」浚曰「此言可依。」遂以孫皓付與何攀﹐攀請吳主皓出軍門﹐同見王渾﹐渾令人監之﹐方釋此忿。

史說王浚﹐字士治﹐乃宏農郡人﹐家世二千石。浚博覽墳典﹐美容貌﹐不修名行﹐不爲鄕曲所稱。晚乃變節﹐疏通亮達﹐恢廓有大志。起宅開門前路﹐廣數十步﹐鄰人或謂之太過。浚曰「吾欲便長戟﹑幡旗。」眾咸笑之。浚曰「陳勝有言﹐燕雀安知鴻鵠之志哉﹖」

州郡辟爲河東從事﹐刺史燕國徐邈有女才淑﹐擇夫不嫁。

邈乃大會佐吏﹐使女於內觀之。女指浚告母﹐邈遂以女妻之。

後除巴郡太守﹐吳境兵土苦役﹐生男多不養。浚乃嚴其科條﹐示之寬其徭稅﹐遲之產育者與休復﹐所全活者數千人。浚至夜﹐夢懸三刀於其臥屋梁上﹐須臾又益一刀。驚覺﹐意甚惡之。次日﹐問從事孚毅﹐毅再拜賀曰「三刀爲州﹐又益一者﹐明府其臨益州矣。」後果遷爲益州刺史。今伐吳有大功﹐王渾欲爭之。而王渾𨿽得監孫皓﹐心終不悅﹐陰使姦細人備書﹐令其子王濟表浚違詔不受節度。當周浚﹑何攀諫而不納。

卻說其子王濟得父之書﹐浼有司奏知武帝﹐請以檻車囚浚。

武帝弗許﹐命有司以詔書入吳﹐責浚違詔不受節度。王浚大驚﹐令人入朝上書曰﹕臣前被詔﹐直造秣陵﹐以十五日至三山。渾屯北岸﹐遺書邀臣。臣因水軍風發﹐不遑回船﹐及以日中至秣陵﹐暮乃得。

渾所下當受節度之符﹐欲令明日還圍石頭。又索諸軍人名定見﹐臣以爲皓已來降﹐無緣空圍石頭。又兵人定見﹐亦非當今之急﹐不可承用﹐非敢忽略明制也。事君之道﹐苟利社稷﹐死生以之。

若顧嫌避咎﹐此人臣不忠之利﹐非明主社稷之福也。

武帝覽書﹐知王渾嫉浚功髙於己﹐冒奏朝廷﹐故不責浚之罪。王渾見武帝不罪王浚﹐又使人馳書周浚﹐云浚燒皓宮得寶﹐私不入朝。又奏﹐武帝弗聽。王浚探知﹐連忙復遣人上表曰﹕臣犯上干主﹐其罪可究。逆忤貴臣﹐禍在不測。孫皓方圖降貢﹐左右已劫其財物﹐放火燒宮﹐臣至﹐乃救止之。周浚先入皓宮﹐王渾先登皓舟﹐及臣後入﹐乃無席可坐。若有遺寶﹐則浚﹑渾已先得之矣。今年平吳﹐誠爲大慶﹐於臣之身﹐更受咎累也。

武帝覽表﹐作置不問。卻說杜預與王渾﹑王浚等旣受吳降﹐領眾振旅還京。次日﹐王渾﹑杜預﹑王浚等將同吳主面君。吳主皓拜伏稱臣﹐武帝宣皓上殿﹐賜繡墩而坐。武帝曰「朕設此座待卿久矣。」皓曰「臣在南方﹐亦設此座以待陛下。」

武帝大笑﹐設宴待之。封皓爲歸命侯﹐以其子孫瑾爲中郎將﹐隨降臣宰皆封列職。丞相張悌死節﹐封其子孫。史臣斷之云﹕《歷年圖》曰﹕破虜堅以孤遠之兵﹐決忠憤之志。首犯賊鋒﹐深入洛川﹐除掃陵寢﹐有足多者。討逆策以童子提一旅之眾﹐揮馬箠以下江東。耆儒宿將﹐狼狽失據。開地千里﹐眞英才也。文帝承父兄之業﹐師友忠賢﹐以成前志。赤壁之役﹐決疑定慮﹐以揮大敵。非明而有勇﹐能如是乎﹖奄有荊揚﹐薄於南海﹐傳祚累世宜矣。侯官﹑景帝皆明惠敢決﹐有先世之風。

歸命驕愎殘虐﹐深於桀﹑紂﹐求欲不亡得乎﹖

卻說王渾﹑王浚二人因伐吳構怨﹐不相推伏﹐互各爭功﹐因是武帝未曾封賞諸將。時王渾表浚違詔不受節度﹐專擅吳降﹐宜以加法庶禁。將士知﹐勸武帝弗從﹐由是滅吳之勛不有封賞。

王浚自以功大﹐而爲王渾及黨與所挫抑﹐每入朝﹐奏帝曰「臣有汗馬之勞﹐而爲指鹿之愬卻似一無功業矣。臣非敢圖賞﹐所以激發之後將士勇於立勛。」武帝亦不之聽。浚不勝忿憤﹐徑出不辭﹐帝亦容恕之。次日﹐有司奏王浚違詔﹐人放縱﹐宜請付廷尉問罪。武帝不許﹐命廷尉劉訟校二人事功﹐訟以王渾爲上功﹐以王浚違詔爲中功。帝怒劉訟折法失理﹐左遷京兆太守。旣而﹐詔增賈充及王渾邑八千戶﹐進渾爵爲公﹐以杜預﹑王戎皆封縣侯﹐諸將賞賜有差。策告羊枯廟﹐封其夫人爲萬歲鄕君﹐食邑五千戶。

至是﹐王浚每日在家﹐怨望朝廷。時有浚之外親﹐益州都護範通﹐知其挹意﹐因謂浚曰「將軍功則美矣﹐然恨所以居美者﹐未盡善也。」浚問曰「何如﹖願聞其詳。」通曰「將軍旋旆之日﹐角巾私第﹐口不言平吳之事。有問者﹐輒曰﹕『聖主之徳﹐羣師之力﹐老夫何功之有哉﹖』如斯顏子之不伐﹐龔遂之雅量﹐何以過之﹖此藺生所以屈廉頗也。王渾能無愧乎﹖安能譖也﹖」王浚曰「吾始懲鄧艾之事﹐懼禍及身﹐不得無言。夫不能遣諸胸中﹐是吾偏也。」於是王浚憤挹之。其時人亦以浚功重報輕﹐爲之嘆息。當博士秦秀上表﹐論王浚功髙枉屈﹐武帝始遷王浚爲鎭東大將軍﹐封杜預爲襄陽縣侯。因此浚大悅﹐謝恩歸第。杜預亦謝恩﹐辭武帝出鎭襄陽。

預到襄陽﹐以爲天下𨿽安﹐忘戰必危。乃勤於講武﹐申嚴戍守。史說預不跨馬﹐射不穿甲﹐而用兵制勝﹐諸將莫及。第二回

罷武備諸胡兵起

卻說晉武帝以爲天下平息﹐四海晏然﹐聚集文武商議罷州郡武備。大臣山濤諫曰「州郡之兵畱防境患﹐古來有之﹐豈宜去也﹖伏望陛下學古制而獲大治﹐愼先謨以懷永圖。」武帝弗聽﹐自主決之。次日出詔﹐往發州郡﹐命州郡悉去兵政。其詔曰﹕昔在漢末﹐四海分崩﹐刺史內親民事﹐外領兵馬。今天下爲一﹐當韜戢干戈﹐刺史分職﹐皆爲漢氏故事。悉去州郡之兵﹐大郡置吏百人﹐小郡五十人爲例。

時交州牧陶璜見沼﹐以爲不可﹐亦上言曰﹕交州東西數千里﹐不賓屬者六萬餘戶﹐服官役才五千餘家。

二州唇齒﹐惟兵是鎭。又寧州諸夷﹐接據上流﹐水陸益通。州兵未宜約損﹐以示單虛﹐州郡之兵﹐宜存衛邊城﹐不可約損。

時山濤極言不宜去州郡武備﹐帝拒不納。至永寧以至盜賊蜂起﹐州郡無備﹐不能擒制﹐天下大亂。

初﹐鮮卑莫護跋始自塞外入居遼西棘城之北﹐號慕容部。

至孫涉歸﹐遷於遼東之北﹐內附中國。數從徵討﹐有功拜大單於。至是始叛﹐以兵五萬寇昌黎﹐此乃戎亂之始。如濤﹑璜所言﹐因此各州郡雪片上表﹐入朝奏知武帝。武帝大驚﹐急與羣臣計議。頒詔去各州郡﹐命刺史各兼兵民之政﹐因是州郡鎭之政尢繁重焉。天下不寧﹐其後諸胡因忿憤﹐殺害長史﹐漸爲民害。是因此當時都禦史郭欽等上疏曰﹕戎狄彊胡﹐歷古爲患。魏初民少﹐西北諸郡皆爲戎居﹐內及京兆﹑魏郡﹑宏農﹐往往有之。今𨿽服從﹐若百年之後﹐有風塵之警﹐胡騎自平陽﹑上黨﹐不三日而至孟津。北地﹑西河﹑太原﹑馮翊﹑安定﹑上郡盡爲戎有矣。伏望陛下以平吳之威﹐謀臣猛將之略﹐漸徙內郡雜胡於邊地﹐峻四夷出入之防﹐明先王荒服之制﹐此萬世之長策也。

武帝覽之﹐弗從。曰「秦始皇時築墻萬里以防胡虜﹐誰知禍起蕭墻之內﹐不在匈奴之中。今天下一統﹐誰敢貳叛﹖」

因謂羣臣曰「朕聞治天下有道在於得人﹐卿等何如不舉賢良﹑方正有才之士入用﹐專進迂闊之言﹖」言訖﹐命有司發詔往各州郡﹐命舉賢良﹑方正﹑才學之士赴選朝用。

頒詔去訖﹐大臣何曾上言曰「臣聞廣陵華譚有殊節操﹐好學敏慧。陛下若能用之﹐國政可定。」武帝曰「旣有此賢﹐卽宣至京中﹐親試策之。」於是遣使往廣陵﹐詔華譚至金階之下。

譚拜舞畢﹐武帝親策之。曰「今四海一統﹐萬里同風。然北有未服之虜﹐西有醜施之氐﹐故謀夫未得髙枕﹐邊人未獲晏然﹐將何以長泯斯患﹐混淸六合乎﹖」華譚對曰「臣聞聖人之臨天下也﹐祖乾綱以流化﹐順谷風以興仁﹐兼三才以禦物﹐聞四徳以招賢。故勞謙日昃﹐務在擇賢俊﹐義龍躍﹐帝道以光也。」武帝嘉其對。又策之曰「舜以二八成功﹐文﹑武以多士興周﹐夫制化在於得人﹐而賢才難得。」譚又對曰「今州郡貢秀孝﹐臺府簡賢良﹐譬南海不少明月之寶﹐大宛不乏千里之駒也。」武帝悅之﹐以爲郎中﹐於是罷朝。第三回

袁甫銜玉於何勗

史說淮南袁甫﹐字公冑﹐亦好學﹐以詞辧見稱。知朝廷招舉賢土﹐及聞中領軍上將軍何勗重賢納士﹐敬往謁之。因言曰「甫乃駑鈍之才﹐不足以騁千里。百里花封﹐能爲劇耳。久聞將軍愛土﹐吾儕方懷幹祿﹐何不納之﹖」勗笑曰「今子之請﹐徒欲宰縣﹐反不思爲臺閣之職﹐何也﹖」甫曰「人各有能﹐譬繒中之好莫過錦繡﹐不可以爲韜﹔谷中之美莫過稻粱﹐不可以爲齏。是以賈霸馳名於州郡﹐而息譽於京邑﹐廷尉之才﹐不爲三公﹐自昔然也。」勗聞之大悅﹐除爲松滋令。

時慕賓石珩聞甫能辯﹐故難問曰「卿果能辯﹐乃今壽陽以西何以恆旱﹖壽陽以東何以恆水﹖」甫應聲答曰「壽陽以東皆是吳人﹐夫亡國之音哀而思。鼎足彊邦一朝失職﹐憤怨甚積。積憂成陰﹐陰積成雨﹐雨久成水﹐其域恆水也。壽陽以西皆是中國﹐新平彊吳﹐美寶皆入。志盈心滿﹐用長歡娛﹐《公羊》有言﹕『魯嬉悅﹐故其域旱。京師若能抑彊扶弱﹐先親後疏﹐則天下和平﹐災害不生矣。』君𨿽髙士﹐安識此理耶﹖」

珩因是服其髙辯﹐敏捷勝己﹐後不復問難。

史說皇甫謚﹐字安士﹐安定人﹐漢太尉皇甫嵩之曾孫也。

因承繼後叔艾益﹐徙居新安。年二十﹐不好學﹐遊蕩無度﹐人人咸以爲癡。嘗出遊得瓜果﹐輒進於後叔母任氏。任氏謂曰「《孝經》云﹕『三牲之養﹐猶爲不孝。』汝今年逾二十﹐目不存教﹐心不存道﹐無以慰我。汝謂瓜果進以爲孝乎﹖」因嘆曰「昔孟母三徙以成仁﹔曾父烹豕以存教。豈我居不卜鄰﹐教有所闕﹐何爾駑鈍之甚耶﹖修身篤學﹐汝自得之﹐於我何有﹖」因對之流涕。謐乃感激而就鄕人席坦受書﹐勤力不擔居貧﹐躬自稼穡﹐帶經而農。遂博覽典籍百家之言﹐殆有髙士之志﹐以著述爲務﹐自號「玄晏先生」。時舉孝廉﹐郡邑交薦﹐朝廷亦屢徵﹐皆不應命。而所著詩賦誄誦論難﹐及撰帝王世紀﹐髙士﹑逸士﹑列女等傳﹐並行於世焉。第四回

北魏祖逢天女配

卻說北魏之先出自黃帝﹐黃帝之子昌意﹐昌意之子受封北國。有大鮮卑山﹐因此以爲號。其後世爲君長﹐統幽都之北﹐廣漠之野。畜牧遷徙﹐射獵爲業﹐淳朴爲俗﹐簡易爲化﹐不爲文字﹐刻木結繩記事而已。時事遠近﹐人相傳授﹐如史官之紀錄焉。黃帝以土徳王﹐北俗謂土爲拓﹐謂後爲跋﹐故以爲氏。

其裔始均事堯時﹐逐女魃於弱水。北人賴其勛﹐舜後命爲曰祖歷。三代至秦漢﹐獯鬻﹑獫狁﹑山戎﹑匈奴之屬﹐累代爲害中州。而始均之裔不南下﹐是以載籍無聞。積六十七代﹐至成皇帝﹐諱毛方﹐統國三十六﹐大姓九十九﹐威振北方。宣帝南遷大澤﹐方千百餘里﹐厥土昏冥沮洳﹐謀更南遷﹐未行而崩。獻皇帝時﹐有神人言「此地荒遐﹐宜徙建都邑。」獻帝年老﹐仍以位授子聖武皇帝﹐命南移。山谷髙深﹐九灘八阻﹐於是欲止。有神獸似馬﹐其聲似牛﹐導引歷年﹐乃出﹐始居匈奴故地。

其策略多出宣﹑獻二帝﹐故時人並號曰「推寅」﹐蓋俗云鉆研之義。傳至拓跋詰汾﹐爲人孤弱﹐諸部各散。

卻說北魏聖武﹐姓拓跋﹐諱詰汾﹐曾親耕於山澤。忽一日﹐歘見輜軿自天降下。詰汾奔前去觀﹐見一婦人﹐生得千嬌百媚﹐萬種風流﹐前來相見。謂詰汾曰「吾乃上界天女﹐玉帝因見君祖宗積徳﹐敕吾降凡﹐與君爲室。君不嫌醜陋﹐乃妾之幸耳。」詰汾曰「蒙天帝賜有姻緣﹐何徳以當之﹖」言畢﹐遂與施祿相攜手回第﹐設筵相待。至夜二人成親﹐歡會三日。天女辭曰「吾今請還天宮﹐不敢久畱。吾昔受命於天﹐只許三日姻緣﹐今已滿足。吾去之後﹐期年周時﹐與君後會於前日相見之處﹐不可遺忘。」言畢﹐相辭欲行。詰汾不忍相離﹐因畱戀之﹐而天女化淸風不見。

後詰汾自天女歸天之後﹐光陰似箭﹐日月如梭﹐不覺一載。

猛然思起天女臨別之言﹐至是日﹐依然徑入山澤伺候。不霎時﹐見天女駕五彩祥雲﹐自天下來﹐抱著一个小兒﹐近前與詰汾相見。曰「別來無恙﹐幸不失信。」以此抱小兒授與詰汾。又曰「此是君之子﹐乃當世帝王也﹐君宜善撫育之。」言畢欲行。詰汾接得小兒﹐拖住天女曰「一日夫妻﹐百夜恩情﹐自卿歸天之後﹐忘食失寢﹐要想一會﹐不能得見。今蒙降臨﹐何忍言去﹖可同我歸第﹐再敍一夜﹐明早歸天未遲。」天女曰「此乃天帝之敕﹐與君姻緣﹐只能在此遇﹐豈敢再延﹖」語終﹐化淸風不見。因是詰汾垂淚﹐抱著小兒歸家恩養﹐取名「力微」。

黃帝修徳上天知﹐敕降神女爲裔妻。

不覺明年產眞主﹐北代從斯作帝畿。第五回

夷夷兵犯沒鹿回

卻說光陰易過﹐倏爾數年。力微長大一十餘歲﹐容貌奇偉﹐文才出眾﹐武藝超羣。因無舅家﹐故北代諸部時人諺曰「詰汾皇帝無婦家﹐力微皇帝無舅家。」時詰汾發疾而崩﹐力微痛之﹐安葬哀毀逾禮。喪事畢﹐有沒鹿回部大人竇賓﹐聞力微有雄傑之度﹐召之爲部長﹐自此乃依竇賓爲將。

卻說西部酋長夷夷﹐以兵一萬擾境﹐擄掠畜產。竇賓親領胡兵二萬人﹐出界拒敵。次日﹐兩軍相遇﹐竇賓親自出戰﹐大罵﹕「野犬逆賊﹐何敢侵境﹗」夷夷見其大罵﹐忿怒勒起坐下馬﹐掄起手中槍﹐走奔陣前﹐更不打話﹐直取竇賓。賓亦舞大捍刀出迎。兩馬相交﹐軍器並舉﹐二人戰了十合﹐竇賓气力不加﹐勒住跨下馬﹐收回手中槍﹐走回本陣。夷夷趕來﹐見賓走已遠﹐夷夷就左手拈弓﹐右手搭箭﹐望竇賓心後一箭。竇賓聽得弓弦一響﹐急翻身下來躲過﹐那箭正中馬脛﹐馬卽死於陣前。

夷夷見賓死了戰馬﹐拍馬來迫。將及追至﹐恰力徽領兵到﹐見賓無馬﹐急以所乘之馬與賓騎之。大言曰「大王急回本陣﹐小將出迎敵兵。」言畢﹐以步兵接戰。力微以步兵擺開﹐與夷夷交鋒大戰﹐戰上三十餘合﹐夷夷抵敵力微不住﹐驟馬奔回本陣﹐被力微驅兵奮擊。夷夷大敗﹐退還本國去訖。力微連追一百餘里﹐方始鳴金收兵回城。

次日﹐賓聚集諸部大人問曰「孤昨與夷夷交戰﹐被他射死戰馬﹐險些被擒﹐不知甚人將駿馬與我騎之﹐方得脫此大難。我在亂軍之中﹐殺得頭昏眼花﹐忘記其人﹐汝等可自白之﹐我必酬其大功。」是時﹐力微隱而不言。當左右大人對曰「前日陣上救大人者﹐乃拓跋力微也。」竇賓大驚﹐問力微曰「孤三問﹐卿如何不答也﹖」力微曰「此大王洪福﹐諸部之力﹐小將何功之有﹖」竇賓大喜曰「我今將國劃半分卿﹐酬卿大功。」力微固辭曰「臣食君祿﹐當盡犬馬之力﹐豈圖賞也﹖」

固推不受。賓愈敬之曰「子貢辭賞﹐後人羨之。而卿如此﹐何以爲報耶﹖」又曰「吾有愛女金玉公主﹐不與凡子﹐今賜與卿爲妻﹐勿得再推。」因是力微從之。選日納聘禮﹐就迎公主﹐過門成親畢。自此以後﹐賓甚寵用之﹐常思報其前勛。

忽一日﹐謂力微曰「孤聞韓信據齊不得﹐張良擇地而封。欲委卿以一方﹐卿謂何地可據﹐孤卽授之。」力微曰「韓信連百萬之眾﹐收四海之地﹐平秦滅楚﹐取趙挾燕﹐功蓋天下﹐名聞古今。張良運籌帷幄之中﹐決勝千里之外﹐匡扶社稷﹐扭轉乾坤﹐以三寸之舌﹐開四百年之基﹐成漢室之業﹐皆此二人之力﹐髙祖所謂人傑。臣於大王﹐無尺寸之功﹐止一馬之力﹐何敢受其賜也﹖」賓曰「富貴二字﹐世人貪之﹐恐不得至﹐卿何固辭﹖今授卿一所﹐吾欲南霸天下﹐欲卿效張良﹑韓信之立勛﹐故有是命﹐卿何卻之﹖」力微曰「臣見前賢所謂功蓋天下者不賞﹐勇略振主者身危﹐未嘗不思退避。富與貴﹐人情之所欲﹐豈不愛之﹖望大王法堯舜之仁﹐休效漢祖之疑。臣願慕二賢之忠﹐望大王授臣北鎭長川﹐以圖霸舉。而臣旣承半子之分﹐而思欲隨部奉事大王﹐不捨遠離。」賓曰「男兒所志在功名﹐別何足惜離﹖」又曰「恭敬不如從命﹐卿可同金玉公主速去鎭守長川﹐就以其地授卿﹐以爲湯沐之邑。」因是封力微爲北部大人﹐命其往鎭。於是力微拜辭竇賓﹐領金玉公主同去長川鎭守﹐收納亡叛﹐延攬英雄﹐招軍買馬﹐積艸屯糧﹐由是舊部人馬悉來歸附。數年之間﹐軍威大振。

誰想光陰迅速﹐寒暑更遷﹐不覺竇賓染病將危﹐乃喚二子竇龍﹑竇虎至臥前﹐戒曰「拓跋力微勇略無雙﹐吾死之後﹐不可疏慢此人﹐功多不伐。當以國事見委﹐勿以常人遇之。」

言訖而卒。龍﹑虎二人舉哀發喪於西陵﹐竇龍代父領其諸部十萬之眾。第六回

竇龍以謀攻力微

當竇龍代父位領眾﹐使人持孝書來報知公主﹑力微。力微接得孝書﹐方知嶽父竇賓於十月內身故﹐辟踴慟哭﹐昏倒於地。

左右急勸曰「死者不可復生﹐何苦如是﹖」力微始拭淚入內﹐說與公主。公主涕泗交流﹐命排車馬﹐要同力微回國弔喪。力微急止之曰「吾觀舅舅龍﹑虎二人﹐昔嘗屢起害我之心﹐今若歸國﹐恐中其謀。宜先以人打探消息﹐方可回國。」公主聽見其說﹐猶豫不行。因此打發使人回去﹐只推力微有疾﹐不能遠行﹐待瘥可再來補禮。使人得是語﹐忙回歸報知竇龍。

竇龍大怒﹐乃召竇虎入內﹐議曰「力微詐病不來奔喪﹐必有異志。前日細作人回說﹐力微在長川招軍買馬﹐積艸屯糧﹐今若不除﹐久則爲患。吾欲討之﹐恨力不加﹐汝有何計可以教我﹖」竇虎曰「吾有一策﹐使力微不能脫吾彀中。」龍曰「有何髙計﹖願聞其略。」虎曰「可使人再去長川對力微說﹐我父親臨死之時﹐囑咐我兄弟二人﹐他死後汝可起軍發馬去攻取北川﹐與妹夫力微以作嫁資﹐卻把長川易還我部﹐此計若何﹖」龍曰「北川迢迢﹐取之不易﹐此計莫非不可。」虎笑曰「你道我眞个去取北川與他﹖只以此爲名﹐實欲取長川﹐教他不作準備。今假說去取北川﹐必要從長川經過。若過長川﹐力微必然出來勞軍﹐就問他索錢糧﹐去到城下﹐一鼓而擒住了力微﹐以除吾之後患也。故兵法曰﹕『出其不意﹐攻其無備。』」龍曰「此計大妙。」言畢﹐卽遣使人授此意﹐投長川去見力微。呈上書信﹐與力微﹑公主同看。

力微觀書訖﹐對公主說道﹕「龍﹑虎二位大舅欲起兵取北川與我爲嫁資﹐要我應付錢糧﹐犒勞三軍。」公主大喜﹐以爲是實。惟力微心中半信半疑﹐只得打發使人回去﹐道軍馬一至城下﹐準備糧艸﹑牛酒﹐犒勞三軍。

使人去訖。公主曰「難得兄弟如此好心﹐代取北川。你可準備糧艸﹑牛酒﹐犒勞三軍。」力微笑曰「你道竇龍兄弟二人眞去代取北川﹖欲來攻我也。」公主曰「如何是來攻我也﹖」力微曰「龍﹑虎二人自討死耳﹗這等計策瞞小兒也瞞不過。」公主再問﹕「如何是計﹖」力微曰「乃是投餌釣魚之計也。虛取北川﹐實欲來害我也。只等我與公主出城勞軍﹐就勢拿下殺之﹐攻我無備也。」公主曰「二賊不念我同胞共乳﹐要來謀害﹐如之柰何﹖」力微曰「公主寬心﹐收拾窩弓擒猛虎﹐安排香餌釣鰲魚﹐只等二人前來﹐他便不死﹐也九分無气。」言訖﹐喚北部王才至曰「你可持書去見那竇龍兄弟﹐說道我聞知二位舅舅起兵代取北川﹐心中大悅﹐難得二位舅舅如此好心﹐稱謝不荊今準備牛酒﹑糧艸整齊﹐專待軍馬來到﹐與公主出城迎接。」王才領其言語及書信﹐忙來沒鹿回部﹐卽入宮內﹐呈上書信﹐具說力微之言與龍﹑虎二人。二人聽訖﹐大喜﹐王才卽時告辭﹐歸長川報知力微。力微又喚大將於龍來聽了計策﹐如此如此﹐其餘我自有擺布﹐自作準備。

龍虎決策取長川﹐神元先知第一籌。

貪圖香餌釣鱗鯉﹐誰想翻身入浪遊。第七回

拓跋力微霸長川

卻說竇龍二人得力微回書﹐撫掌大笑曰「你原來今番中吾計策也。」卽時遣甘宇爲先鋒﹐自與徐丁爲二隊﹐淩蒙爲後隊﹐共計五萬﹐水陸並進﹐望長川進發。龍與虎二人自在船上﹐時復歡笑﹐將謂力微中計。迆邐而行﹐前軍已至川口﹐龍﹑虎叫問﹕「前面有人迎接否﹖」人報力微令王苻來見。竇龍喚王苻入船中﹐問﹕「勞軍如何﹖」王苻曰「主公皆準備停當﹐但錢糧陸續起運。」龍曰「駙馬何在﹖」苻曰「在長川城門外相待﹐與大王把盞。」龍﹑虎曰「今爲汝家事﹐勞軍之禮﹐休得輕意。」王苻領了言語﹐先回去了。

竇虎將戰船密密排於河上﹐依次而進。看看至林安﹐並不曾見有一隻船﹐又無人迎接﹐河面上靜蕩蕩的。忽哨船回報﹐長川城上插兩面白旗﹐並不見一个人影。竇龍二人並牽戰馬﹐親自上岸跨馬﹐帶徐盯甘宇一班兒軍官﹐並虎賁千餘人﹐徑往長川。來到城邊﹐不見動靜。竇龍二人乃勒住馬﹐令前軍大叫城上守門軍將曰「誰在城上﹖今有沒鹿回部竇龍二位大王親自在此﹐請汝主駙馬相見。」忽一聲梆子響﹐白旗倒處﹐二面紅旗豎起﹐城上軍人一齊排立刀槍。敵樓上於龍出曰「大王此行﹐端的取北川如何﹖」竇龍等曰「吾替汝王取北川相贈﹐以爲嫁奩之資。」於龍曰「吾主人已知大王投餌釣鱗之計﹐故使吾等安排軍馬守城﹐大王休來。」竇龍聞知﹐勒馬便回。探馬報曰「四路皆有埋伏﹐軍馬一齊殺到。關明從河陵殺來﹔張因從豈居殺來﹔黃由從河安殺來﹔魏正從長川小路殺來。四路正不知多少軍馬﹐喊聲遠近振十餘里﹐皆言要捉二位大王。」竇龍二人大驚﹐墜於馬下﹐左右急救﹐得扶起上馬。

時四面軍馬殺將攏來﹐龍﹑虎忙率軍馬拼死殺出﹐那里衝突得出﹖四面軍馬擁至﹐將龍﹑虎二人殺訖﹐餘兵無主﹐各自潰去。

力微方始退陣鳴金﹐收軍入城。是日﹐於龍﹑張因二人獻竇龍兄弟首級﹐力微令人收拾屍首﹐一同葬於城東十五里地內。

當力微旣誅了竇龍兄弟﹐乃議招軍﹐招其部眾。其諸部大人悉引眾前來降順﹐因此得控弦之士二十餘萬人。次日﹐諸部大人商議﹐尊拓跋力微爲神元皇帝﹐總統部眾﹐大封功臣。至是﹐知定襄之盛樂有天子之气﹐乃引諸部大人復遷都於盛樂城。始起覬覦中原之志﹐因遣太子沙漠汗入中原奉貢﹐就使觀中原風土如何﹐意欲吞並。

沙漠汗領父命﹐帶名馬珠玉來中國。不數月﹐來到京都﹐以金寶駿馬朝見晉武帝。武帝大悅﹐受其貢禮﹐乃畱沙漠汗在洛陽太學中讀書。居歲餘﹐沙漠汗思歸﹐乃上殿奏曰「父母在﹐不遠遊﹐遊些有方。臣父母春秋已髙﹐乞回奉養。」武帝聞奏﹐欲令人送其歸國。當大臣衛瓘奏曰「沙漠汗資質雄異﹐不可遣歸﹐恐爲後患。今若放他回去﹐正如龍歸大海﹐虎入深山﹐將不可服矣﹔不如畱之﹐使以金帛賂其國中諸部大人﹐令其間諜神元﹐使彼父子不親﹐棄之不取﹐此乃中華之福﹐不然貽患後世矣。」武帝猶豫。沙漠汗來﹐屢上表要還。武帝沈吟﹐欲不放其歸﹐匈奴方彊﹐恐其擾境﹔欲放其還﹐恐其有異。見沙漠汗辭表情切﹐只得多以金帛賜之﹐用十分恩義結之﹐遣人護送其還。當沙漠太子得聖旨準放其還﹐卽忙入朝拜辭武帝﹐次早登程。

行數月﹐來至陰館城。先遣人入國﹐報父神元。神元設位。

近臣奏曰「太子沙漠汗先年入貢中國﹐觀覘虛實﹐今差人來報回國﹐已至陰館。」神元大喜曰「旣太子歸國﹐諸部大人可去陰館迎接。」諸部大人卽出﹐以酒饌來陰館迎接。參拜太子訖﹐各以酒把盞﹐酒至半酣﹐沙漠汗仰視空中﹐忽有一隻飛鳥。其時沙漠汗在中國﹐帶得彈子在袖中﹐便以左手拈弓﹐右手搭彈﹐望空中一放﹐正中飛鳥頸子上﹐死落在地。時匈奴諸部大人不識彈子﹐又不見羽箭﹐以爲沙漠汗空弓射得鳥落。諸部大人俱各大驚﹐皆以爲神。密相謂曰「今太子入中國﹐被服同南﹐更兼有此奇術﹐射不用箭﹐他日神元萬歲後﹐太子統國﹐必然變易舊俗﹐吾等必不得志﹐亦難保善終矣。不如先走入朝﹐奏知萬歲﹐說太子今回國﹐臣等觀動靜﹐必有貳意。更兼學得有奇術﹐空弓射落飛鳥。又帶南人而還﹐臣恐太子篡位爭權﹐變易舊俗﹐國不得安。」諸部大人計議已定﹐就辭太子沙漠汗﹐先馳還內﹐以前所議之計﹐奏知神元。神元大驚曰「旣如此﹐當如之何﹖」諸部大人奏曰「聖上更有賢子﹐不若除之﹐免其後患。陛下不納臣盲﹐諸部各散。」神元無柰﹐因言當卽除之。

於是﹐諸部大人矯神元詔出朝﹐將太子沙漠汗執下﹐暴其罪曰「太子沙漠汗奉晉數年﹐不思還國事親﹐今反帶南人而歸﹐必有叛心﹐此乃大不孝也。今封鴆酒一壺﹐黃羅五尺﹐寶劍一口﹐命其自荊」沙漠汗聽見其詔﹐大哭一場﹐乃飲鴆酒而亡﹐因此沙漠汗被害。神元悔之﹐乃命收葬﹐謚曰文皇帝。第八回

束皙誠心祈天雨

卻說中國吳中大旱﹐連月不雨﹐百姓屢祈未應。史說束皙﹐字廣微﹐陽平元城人﹐漢疏廣之後。王莽末﹐廣曾祖盂達避難﹐自東海定居沙鹿山南﹐因去疏之足﹐遂攺姓束焉。束皙博學多聞﹐少有徳行﹐遠近皆知。時值天早無雨﹐百姓相謂曰「吾聞仁徳動天﹐致誠感應。今聞此處束廣微先生仁聞州裏﹐徳播日新﹐不如請其求雨﹐天必有濟。」眾耆曰「然﹗」因是百姓來請束皙祈雨﹐皙欣然從命。齋戒沐浴﹐禱告上天。須臾﹐天卽下雨﹐三日不息﹐萬物回生。由是百姓感之﹐乃作歌歌之曰﹕束先生﹐通神明﹐禱天三日雨零零。我黍以育﹐我稷以生。何以酬之﹐願束長生。

束皙自此朝野知名。武帝聞知﹐擢爲著作郎。

時武帝朝會羣臣﹐問中郎摯虞曰「三日曲水之義﹐卿知之乎﹖與朕言之。」虞曰「漢章帝時﹐平原徐肇以三月初三生三女﹐三日俱亡﹐時人以爲怪﹐乃招攜之水濱洗祓﹐遂因水以泛觴﹐其義起於此也。」武帝曰「必如卿之所議﹐便非嘉事。」時皙在側﹐因進曰「虞小生﹐不足以知﹐臣請言之。昔周公成洛邑﹐因流水以泛酒﹐故逸詩云﹕『羽觴泛波。』又秦昭王置酒河曲﹐見金人捧水心之劍﹐曰﹕『令君制有西夏﹐乃霸諸侯。』因此立爲曲水。二漢相緣﹐皆爲盛集流至今也﹐何得以三月生女卽死之義耶﹖」武帝大悅﹐曰「卿才果有大過人者。」就以皙爲尙書郎﹐賜皙黃金五十斛。皙謝恩而退。第九回

劉毅對帝似桓靈

辛丑太康二年三月﹐武帝詔選吳孫皓宮人五千入宮內﹐朝夕淫樂遊宴﹐怠於政事。其掖庭殆將萬人﹐衛從常乘羊車﹐恣其羊車之所至﹐便宴寢其宮。其時武帝旣乘羊車遊寢宮庭﹐宮人競以竹葉插戶﹐鹽汁灑地﹐以引帝車入宮。於是後宮亂寵﹐無次序矣。

卻說皇后楊氏﹐其父楊駿﹐字文長﹐宏農人也。官拜車騎將軍。時武帝以後寵﹐封楊駿爲臨晉侯。當中書令褚碧與尙書郎郭弈等諫之曰「夫封建諸侯﹐所以藩屏王室也﹐后妃所以供粢盛﹐宏內教也。今後父楊駿﹐𨿽有國戚之尊﹐卻無汗馬之勞﹐安可封侯﹖」二人因上表稱楊駿小器﹐不可以任社稷之重﹐恐亂天下之始。武帝怒而不聽﹐益寵楊駿。於是﹐楊駿勢傾天下﹐任意橫行。

卻說武帝自太康以後﹐天下無事﹐不復畱心萬機﹐惟耽酒色﹐請謁公行。楊駿與弟楊珧﹑楊濟勢傾朝野﹐公卿大夫無有不憚之者﹐故時人號爲「三楊」。時太尉何曾因朝回第﹐謂諸子弟曰「今皇上以吾爲太尉﹐吾每宴見﹐未嘗聞經國遠圖﹐惟說平生常事﹐非貽厥孫謀之道也﹐及身而已﹐後嗣其殆乎﹖汝輩可以免。」指諸孫曰「此屬必及於難矣。」

壬寅太康五年﹐武帝設朝﹐君臣禮畢。武帝問司錄校尉劉毅曰「朕可方漢之何帝﹖卿實言之。」毅曰「桓﹑靈似陛下耳。」武帝曰「朕何至於此﹖」毅曰「桓﹑靈賣官﹐錢入官庫。今陛下賣官﹐錢入私門。以此言之﹐殆不如也。」是時武帝賣官﹐錢入宮﹐故毅言之。當武帝大笑曰「桓﹑靈之世﹐不聞此言﹐今朕有直臣﹐故爲勝之耳。」因賜毅金二十斤。

時毅糾劾豪貴﹐無所顧忌﹐人皆憚之。第十回

石崇與王愷斗寶

史說石祟﹐字季倫﹐生於靑州﹐故小名齊奴。少敏慧﹐勇而有謀。其父石苞臨終分財與諸子﹐獨少與崇。其母以爲言「何不均分﹐使崇少也﹖」苞曰「此兒𨿽小﹐後自能得。」

及其年長二十﹐爲修武令﹐有能名﹐遷爲陽城太守。因伐吳有功﹐封爲安陽鄕侯﹐累遷侍中。武帝以崇功臣之子﹐有幹才﹐深器重之﹐出爲南中郎將﹐荊州刺史﹐領南蠻校尉。石崇穎悟﹐有才气﹐而任俠無行檢。在荊州時﹐私與從人劫遠使商客﹐以致大富﹐因此不資久之﹐後拜爲太僕﹐因出鎭下邳。崇有別館﹐在河陽之金穀﹐一名梓澤﹐餞送者傾都暢飲於此﹐故號爲「金穀園」。是歲﹐武帝又拜崇爲衛尉。崇家中財產丰積﹐室宇宏麗﹐後房百數﹐皆曳錦繡﹐珥金翠﹐絲竹盡當時之眩庖膳窮水陸之珍﹐富蓋天下﹐無有貳也。

時後將軍王愷﹐乃文明皇后之弟也﹐家中亦大富﹐愛於射競﹐以奢侈相髙。一日﹐武帝設朝罷﹐退出外殿。石崇﹑王愷二人俱各誇誕﹐王愷說﹕「我家中以飴飫釜」﹔石崇說﹕「我家以蠟代薪」。這邊道多﹐那邊道勝。眾僚友因謂二人曰「口說無憑﹐做出便見。公二家休在此爭論﹐凡家中有甚奇異珍寶﹐請出相鬥﹐方見髙下。」當王愷使人作紫絲步障四十里﹐石崇使人作錦步障五十里﹔崇塗屋以椒﹐愷用赤石脂。僚友見崇勝愷﹐俱稱羨不已。武帝聞王愷與石崇斗寶﹐乃宣愷入﹐取珊瑚樹髙二尺者賜愷。愷大喜﹐拜謝出內﹐卽以珊瑚示石崇。

石祟接過看了﹐以鐵如意擊碎。王愷大怒曰「你無此寶﹐故打碎﹐欲與相妒。」崇大笑曰「君不足爲恨﹐吾自償之。」

乃使人取珊瑚樹髙三四尺者六七株﹐條幹絕俗﹐光彩耀目﹐以示王愷﹐因以賠愷。僚友勸和﹐各回第訖。當司馬傅咸上書於武帝曰﹕先王之治天下﹐食肉衣帛者有制﹐其奢侈之費甚於天災。古者人稠地狹而有儲蓄﹐由於簡也﹔今土廣人稀而民不足﹐由於奢也。欲時人崇儉﹐當詰其奢。奢不見詰﹐轉相髙尙﹐無以窮極矣。

帝覽﹐謂咸曰「王﹑石自相射競﹐何干興廢﹐卿何多言耶﹖」弗聽傅咸之諫。

卻說尙書張華﹐先因伐吳都督幽州軍事﹐以文學才識名重一時﹐論者皆謂宜爲三公。荀勗﹑馮紞以伐吳之謀﹐深嫉之。

先時﹐武帝知張華才能﹐故使人問華﹐誰可托後事者。華曰「以明徳至親﹐莫如齊王。」及此﹐武帝使人徵之﹐齊王忤旨不至。帝思華能﹐欲徵張華。苟勗﹑馮紞忌華所能﹐因而譖華於帝曰「張華督幽州﹐撫循夷夏﹐譽望益振。而華參朝政﹐恐有鐘會之變也。鐘會之反﹐頗由太祖。今陛下徵華亦然。」

武帝變色曰「卿是何言耶﹖」紞驚﹐卽免冠言曰「善禦者必知其轡緩急之宜﹐故漢髙八王以寵過夷滅﹔光武諸將由抑損克終﹐非上有仁暴之殊﹐下有愚智之異也﹐蓋抑裁予奪使之然耳。會才智有限而太祖誇獎無極﹐使會自謂算無遺策﹐功在不賞﹐遂構凶逆耳。向令錄其小能﹐節以大禮﹐則亂心無由生矣。」帝曰「然﹗」紞稽首曰「陛下旣然臣之言﹐宜思堅冰之漸﹐勿使如會之徒復致傾覆。」帝曰「當今豈復有如鐘會之徒﹖」因屏左右而言曰「陛下謀畫之臣著大功於天下太平﹐總戎馬之任者﹐皆在聖慮矣。」帝默然。由是不徵張華﹐徵齊王司馬牧入朝。齊王牧入朝用事﹐徳望日攏荀勗﹑馮紞﹑楊珧皆忌之。因設朝罷﹑紞譖於武帝曰「齊王攸私結羣黨﹐恐不利於社稷。」帝曰「齊王乃先帝之所親信﹐故朕委之以朝政﹐豈有異心耶﹖卿勿多言。」紞曰「陛下不信﹐詔諸侯之國﹐宜從親者使﹐齊王獨畱京師﹐可乎﹖」勗又曰「百僚皆歸心齊王﹐陛下試詔之國﹐必舉朝以爲不可﹐則臣言驗矣。」

武帝始以爲然。次日﹐乃以齊王司馬攸爲大司馬﹑都督靑州諸軍事﹐令其歸國。國公王渾入朝上書曰﹕竊見齊王司馬攸至親盛徳﹐宜贊朝政。今出之國﹐假以虛號﹐而無典戎乾方之實﹐恐非陛下追述先帝﹑太后待攸之宿意也。若以同姓處之太厚﹐則有吳﹑楚逆亂之謀﹐漢之呂﹑霍﹑王氏皆竊人也。歷觀古事﹐輕重所在﹐無不爲害﹐惟當任正道而求忠良耳。若以智計猜嫌﹐𨿽親見疑﹐疏者庸可保乎﹖

武帝不聽。扶風王駿﹑光祿大夫李熹﹑中護軍羊琇﹑待中王濟﹑甄徳皆入切諫﹐帝亦不聽。王濟與甄徳見帝不聽﹐又使其妻公主俱入宮﹐涕泣曰「今使齊王歸國﹐莫非內有小人獻佞﹖且齊王國之至親而不可信﹐況他人乎﹖望陛下畱齊王﹐乃國家之幸。」因再四請帝畱齊王攸。武帝大怒﹐出謂王戎曰「兄弟至親﹐今出齊王﹐自是朕家事﹐而甄徳﹑王濟遣婦人來生哭耶﹗」乃出甄徳﹑王濟。時李熹見武帝出濟﹑徳二人﹐亦以年老遜位﹐後卒於家焉。

太康四年正月﹐武帝設朝﹐命太常議崇錫齊王禮物﹐博土庾剪﹑秦秀等因上言曰「考之古禮﹐三公無職﹐坐而論道﹐不聞以方任嬰之。惟宣王救急朝夕﹐然後命召穆公徵淮夷﹐故其詩曰﹕『徐方不回﹐王曰旋歸。』但宰相不得久在外也。今天下已定﹐六合爲家﹐將數延之三事﹐與論太平之基﹐而更出之﹐違舊章矣。望陛下詔齊王歸朝﹐天下幸甚。」武帝弗聽。

當祭酒曹志嘆曰「安有如此之才﹐如此之親﹐不得樹本助化﹐而遠出海隅。晉室之衰﹐其可待矣。」乃上章極諫曰﹕古之夾輔王室﹐同姓則周公﹐異姓則太公﹐皆身居朝廷﹐五世反葬。及其衰也﹐𨿽有五霸代興﹐豈與周﹑召之治同日而論哉﹗自羲皇以來﹐豈一姓所能獨有﹖當推至公之心﹐與天下共其利害﹐乃能享國長久。是以秦﹑魏才得沒世﹐而周﹑漢親疏爲用﹐此前事之明驗也。志以爲當如博士所議﹐詔宣齊王回朝﹐則朝廷幸甚﹐天下幸甚。

武帝覽表﹐大怒曰「曹志尙不明吾心﹐況四海乎﹖且博士不答所問﹐而答所不問﹐橫造異論也。」遂免曹志官﹐其餘皆赴廷尉問罪。廷尉劉誦奏旉等大不敬﹐法當棄市。帝從之。

尙書夏侯駿見帝曰「官立八座﹐正爲此時﹐博士不當加罪。」

帝始回心﹐獨以駿議畱中七日﹐乃詔旉等七人免死除名﹐命齊王攸備物典策﹐設軒懸之樂﹐六佾之舞﹐黃鉞朝車﹐乘輿之副從焉。卻說齊王攸旣被荀勗﹑馮紞之讒﹐不得預政﹐在外憤怨發病﹐使人奏武帝﹐乞往守太后之陵寢。武帝不許。齊王病劇﹐武帝遣禦醫診視。禦醫將行﹐勗等陰囑曰「汝去視齊王疾﹐不可下藥﹐只便回來。主上問你時﹐只說無疾。」禦醫應諾﹐及去診視脈息﹐病將危篤﹐不肯下藥。診罷復旨﹐皆言無疾﹐帝亦不深問。當河南尹尙雄諫曰「陛下子弟𨿽多﹐但有徳望者少。齊王臥居京邑﹐所益實深﹐不可不思也。依臣之愚見﹐可詔還京。」武帝不納﹐尙雄憤恚而卒。齊王攸疾轉篤﹐帝猶遣人催其上道﹐至是嘔血而薨。其子司馬冏發喪而歸﹐武帝與百官親臨弔喪。司馬冏號踴陳訴禦醫誑言父疾無恙﹐不肯下藥﹐致誤身死。武帝大怒﹐卽命武士收禦醫﹐誅於市曹﹐以其首級祭之。初﹐武帝愛齊王攸甚篤﹐爲苟勗﹑馮琇所構﹐欲爲身後之慮﹐故出之。及其薨﹐帝哀痛不已。馮紞侍側曰「齊王名過其實﹐天下歸之。今自薨﹐是社稷之福也﹐陛下何哀之過﹖」

帝收淚而止。按齊王攸舉動以禮﹐鮮有過失﹐武帝敬憚之﹐每引同處﹐必擇言而後發﹐因此朝野重之。第十一回

劉毅論上中正九品

乙巳太康六年初﹐陳羣奏帝﹐以吏部不能審核天下之士﹐故令郡國各置中正之官﹐州置大中正﹐皆取本土之人﹐任朝廷官﹐徳充才盛者爲之﹐使詮次等級﹐以爲九品。有言行修著則升之﹐道義虧缺則降之。吏部憑之﹐以補百官。行之漸久﹐中正或非其人﹐好獘日滋。太尉劉毅入朝上疏曰﹕今陛下立中正﹐定九品﹐髙下任意﹐榮辱在手﹐操人主之威福﹐奪天朝之權勢。公無考校之資﹐私無告姦之忌﹐因心百態﹐營求萬端﹐廉讓之風滅﹐爭訟之俗成﹐竊爲天朝恥之。中正之設﹐損政有八﹕髙下遂彊弱﹐是非隨興衰。一人之身﹐旬日異狀﹐上品無寒門﹐下品無勢族﹐一也﹔重其任而輕其人﹐使駁論橫於州裏﹐嫌隙結於大臣﹐二也﹔優劣異地﹐首尾倒置﹐三也﹔禁人訴訟﹐使受枉不獲上聞﹐四也﹔采譽於臺府﹐納毀於流言﹐五也﹔抑功實而隆虛名﹐長浮華而廢考績﹐六也﹔不問才之所宜﹐而但第爲九品﹐七也﹔各任愛憎﹐以植其私﹐天下之人﹐焉得不懈徳行而銳人事﹐八也。由此論之﹐職名中正﹐實爲姦府﹔事名九品﹐而有八損。古今之失﹐莫大於此。臣愚以爲宜罷中正面除九品﹐摒魏氏之獘法﹐更立一代之美制也。

晉武帝覽之﹐大悅。𨿽善其言﹐終不能攺也。

卻說侍中王濟因諫武帝宜親齊王之事﹐免官久之。今齊王已薨﹐武帝因謂何嶠曰「我將罵王濟而後官之﹐何如﹖」嶠曰「王濟俊爽﹐恐不可屈。」武帝使人宣至﹐責讓之曰「卿知愧否﹖」王濟曰「尺布斗粟之謠﹐常爲陛下愧之。他人能令親者疏﹐臣不能令親者疏﹐以此愧陛下耳。」武帝默然淚下﹐以王濟爲侍中。

卻說齊王攸死﹐天咎屢見﹕河南荊揚大水﹔八月朔日食﹔冬﹐慕容廆兵五萬寇遼西﹐遼西郡守章明以兵拒戰敗死﹐失去州郡。太廟殿陷﹐星隕如雨。或者以爲齊王死屈﹐故有是變。

慕容廆旣寇遼西﹐武帝甚憂之。羣臣奏宜下詔招安﹐封其爲鮮卑都督﹐則彼自降。武帝從之﹐使使捧詔往遼西﹐令東夷校尉以節封慕容廆爲鮮卑都督﹐令來降。使人領詔﹐入遼西﹐見東夷校尉何龕﹐使人以書通知慕容廆。廆大悅﹐卽以士大夫禮巾衣詣府門降何龕。龕恐其詐﹐乃嚴軍以見之﹐廆卽出﹐乃攺服戎衣而入。左右問其故﹐廆曰「主人不以禮待客﹐客何爲哉﹖」龕聞﹐甚慚焉。於是﹐龕持節﹐開詔讀之。廆跪聽宣訖﹐謝恩而起。於是廆降晉﹐受鮮卑都督印綬﹐收兵徙居徒河西山去訖。

卻說武帝極意聲色﹐遂致成疾。時楊駿秉權﹐忌諸王有變﹐心生一計﹐密奏帝曰「陛下龍體不安﹐自是主弱臣彊﹐倘不豫﹐何以制之﹖宜封建諸王﹐都督各鎭﹐此萬全之計也。」帝從之﹐以汝南王司馬亮爲大司馬﹐都督豫州諸軍事﹐使鎭許昌﹔又徙皇子南陽王司馬柬爲秦王﹐使其都督關中﹔以司馬瑋爲楚王﹐使其都督荊州﹔以司馬允爲淮南王﹐使其都督揚﹑江二州諸軍事﹐並假節﹐令其歸國﹐非宜喚不許入朝。又立皇子司馬義爲長沙王﹔立司馬穎爲成都王﹔司馬晏爲吳王﹔司馬熾爲豫章王﹔司馬演爲代王﹔立皇孫司馬遹爲廣陵王。

武帝以才人謝玖賜太子司馬衷﹐衷納之﹐生皇孫司馬通。

年五歲﹐宮中曾夜失火﹐武帝大驚﹐登樓以望。時皇孫司馬遹乃牽武帝裾入﹐暗中而言曰「暮火倉卒﹐宜避非常﹐不可令照見人主。」武帝聞言﹐由是奇之。次日﹐武帝領皇孫司馬遹觀豕牢﹐遹言於武帝曰「豕甚肥﹐何不殺以享士而使久費五穀﹖」武帝嘉其說﹐遂使烹之。因撫其背﹐謂廷尉傅祗曰「此兒當興我家。」次日早朝﹐會武帝謂羣臣曰「朕皇孫司馬遹聰敏非常﹐前觀失火之戒﹐後上烹豕之言﹐好似吾太祖宣帝之才也。朕觀太子不才﹐意欲廢之。今見皇孫如此明慧﹐故不易之。」於是羣臣上賀﹐皆稱萬歲。

武帝乃大會羣臣於淩雲臺。尙書衛瓘知太子司馬衷庸才﹐不堪政事﹐每欲陳啟廢之事﹐未敢發言。因此朝會佯醉﹐入跪武帝牀前曰「臣欲有所啟。」武帝曰「卿所言何耶﹖」欲言而止者三﹐乃以手撫牀曰「此座可惜。」武帝意悟﹐因謬曰「卿眞大醉。」於是瓘不敢復言﹐而武帝了然在心﹐乃悶悶歸宮﹐密謂皇后楊氏曰「今太子不堪大統﹐此事若何﹖」

楊后對曰「古來神器立嫡以長﹐不問賢愚﹐豈可動乎﹖」時武帝疾甚﹐知太子不才﹐然恃皇孫司馬遹明敏﹐故無廢立之心。

先用王祐謀﹐以太子母弟柬﹑瑋﹑允﹐分鎭要害。又恐楊氏之逼﹐以王祐爲北軍中侯﹐典禁兵。又與皇孫遹髙選僚佐﹐以散騎常侍劉寔志行淸素﹐命爲之傅﹐以輔皇孫。又封宗室數人。

淮南相劉頌疏曰﹕

陛下以法禁素寬﹐未可遽革。然矯時救獘﹐亦宜以漸。譬猶行舟﹐維不橫截迅流﹐當漸靡而往﹐稍向所趨﹐然後得濟也。

臣聞爲社稷計﹐莫如封建親賢。然宜審量事勢﹐使諸侯率義而行者﹐其力足以維持京邑﹔包藏禍心者﹐其勢不足以有爲。陛下宜與通達古今之士共籌之。周之諸侯有罪﹐身誅而國存﹔漢之諸侯有罪﹐或無子者﹐國隨以亡。今宜反漢循周﹐則下固而上安矣。天下至大﹐萬事至眾﹐是以聖王執要於上﹐委務於下﹐非惡勞而好逸﹐誠以政體宜然也。夫以居事別能否﹐甚難也﹔以成敗論功罪﹐甚易也。今陛下精於進始而略於考終﹐此政之所以未善也。人主誠能居大執要﹐考功罪於成敗之後﹐則上下各得其所安矣。古者六卿分職﹐冢宰爲正。自漢氏以來﹐凡列﹑執事﹐丞相都總。今尙書制斷﹐諸卿奉成﹐於古制爲太重﹐使出家事付外寺﹐使得專之。尙書統領綱紀﹐歲終考功﹐校簿而行賞罰﹐斯亦可矣。今動皆受成於上﹐故上之所失﹐不得復以罪下。歲終事功不建﹐不知所責也。夫細故謬妄﹐人情之所必有﹐而悉苛以法﹐則朝野無完人矣。近世爲監司者﹐類大綱不振﹐而微纖必舉﹐盡由畏避豪彊而又懼職事之曠﹐則謹密綱以羅微﹐使奏效相接﹐狀似盡公﹐實則撓法。是以聖主不善碎密之案﹐必責凶猾之奏﹐則政之姦自然擒矣。夫創業之勛在於立教定制﹐使遺風系人心﹐餘烈匡幼弱﹐後世憑之﹐𨿽昏猶明﹐𨿽愚若智﹐乃足尙也。至夫修飾官署﹐凡諸作役﹐此將來所不須於陛下而自能者也。今動所不須﹐以傷所憑﹐竊以爲過矣。第十二回

武帝托孤立惠帝

庚戌永熙元年四月﹐晉武帝臥疾將篤﹐遂詔車騎將軍楊駿入宮內臥所。武帝曰「朕今不豫﹐以皇太子顧托於公。公宜念朕椒房之親﹐殫心盡力﹐輔佐皇子。」駿曰「陛下善保龍體﹐以重天下之望﹐臣敢不效忠貞之節而報今日殊遇之恩﹖」

帝又謂近臣曰「卿等各懷忠義之心﹐以上政治之方﹐輔佐皇儲﹐惟望始終如一。」言訖而崩。太子與諸大臣俱各涕淚。次早舉哀﹐停梓富於別殿。武帝崩時年五十五歲﹐廟號世祖﹐在位二十五年。攺元者三﹕泰始十年﹐咸寧五年﹐太康十年。

史說武帝善謀能斷大事﹐承魏氏奢侈刻獘之後﹐百姓思古之遺風﹐武帝乃勵以恭儉。有司曾奏禦牛靑絲紖斷﹐重費民財﹐武帝卽下詔﹐命以靑麻代之。至平吳之後﹐天下晏然﹐遂怠於政事﹐耽於酒宴﹐寵愛後黨﹐親貴當權﹐舊臣不得專任﹐彜章紊廢﹐請謁公行矣。

卻說武帝旣崩﹐楊駿與大臣舉哀發喪。喪事已畢﹐以武帝櫬柩殯於峻陽陵﹐乃立太子司馬衷爲孝惠皇帝﹐攺元永康元年。

惠帝旣卽大位﹐以楊駿爲太傅﹐總攝朝政﹐於是百官咸聽駿命。

惠帝又以賈氏南風爲皇后﹐以才人謝玖爲太妃﹐以其子司馬遹爲皇太子﹐其餘大臣俱各加贈封賞。第十三回

後父楊駿獨秉政

史說孝惠帝乃世祖武皇帝之長子﹐名衷﹐字正度。在位十七年﹐後因中毒而崩。

卻說武帝疾篤時﹐楊駿獨侍禁中﹐人臣皆不得在武帝左右。

駿因以私意攺易﹐要盡樹其心腹。武帝少間﹐正色謂楊駿曰「何得便爾﹖」時汝南王司馬亮尙未之國﹐武帝知之﹐令作詔以司馬亮與楊駿同輔政事﹐且欲擇朝士有名望者佐之。會武帝復迷亂﹐皇后楊氏奏以楊駿輔政﹐不能言﹐帝頷之。皇后使召華廙﹑何劭等作詔﹐授駿太尉都督諸軍﹐錄尙書事。駿受詔﹐仍趣汝南王司馬亮赴鎭。武帝少蘇﹐又伺﹕「汝南王來未﹖」

左右言未至﹐遂崩。旣而太子衷卽位﹐駿入居太極殿﹐擁虎賁百人自衛。及汝南王亮得知帝崩﹐不敢臨喪﹐乃哭於大司馬門外﹐使人上表求葬帝訖﹐方行往鎭。駿恐其有變﹐密使人以兵圖之。亮探知﹐乃星夜以兵馳赴許昌去訖﹐始獲免其難。

五月﹐楊駿自知素無美望﹐欲普進封爵以求媚於眾﹐奏帝﹐詔增羣臣爵位有差。將軍傅咸謂駿曰「未有帝王始崩而臣下論功者也﹐於理有所不可。」駿不從﹐詔中外羣臣各增位賜爵有差﹐復租調一年。散騎侍郎何攀言曰「帝正位東宮二十餘年﹐今承大業而頒賞行爵﹐優於革命之初﹐輕重不倫。且大晉卜世無窮﹐制當垂後﹐若有爵必進﹐則數世之後﹐莫非公卿矣﹐無乃不可乎﹖」駿不從。自以爲太傅大都督﹐假黃鉞﹐錄朝政﹐百官總己以聽。當傅咸謂駿曰「諒闇不行久矣。今上謙沖委政於公﹐而天下不以爲善﹐懼明公未易當也。周公大聖﹐猶致流言﹐況上春秋非成王之年乎﹖進退之宜﹐明公當審之。」楊駿不從。楊濟聞知﹐遺傅咸書曰「諺云﹕『生子癡﹐了官事。』官事未易了也。」傅咸回書曰﹕

衛公有言﹐酒色殺人﹐甚於作直。坐酒色死﹐人不爲悔。

而逆畏以直致禍者﹐當由矯枉過正﹐或不中篤﹐而欲以厲爲聲﹐故致忿耳﹐安有悾悾忠益﹐而反見怨疾乎﹖

濟得書默然。

卻說楊駿見賈後險悍﹐多權略﹐忌之。乃以外甥段廣管機密﹐張劭典禁兵﹐凡有詔命﹐與帝省訖﹐入呈太后﹐然後得行之。時馮翊太守孫楚謂駿曰「明公以外戚居伊﹑霍之任﹐而不與宗室共參萬機﹐禍至無日矣。」駿亦不從。駿姑子宏訓﹑少府蒯欽數以直言犯駿﹐人爲之懼。欽曰「楊文長𨿽暗﹐猶知人無罪不可殺﹐不過疏我﹐我得疏乃可以免﹐不然與俱族矣。」楊駿聞東部王彰賢﹐使人往匈奴辟王彰爲司馬。使人去﹐王彰聞知乃逃﹐不受。其友怪而問之﹐彰曰「自古一姓二後﹐鮮有不敗。況楊太傅暱近小人﹐疏遠君子﹐專權自恣乎﹖吾逾海以避之猶恐及禍﹐柰何應其辟乎﹖且武帝不爲社稷大計﹐嗣子旣不克負荷﹐受遺復非其人﹐天下之亂可立待也。」

八月﹐廣陵王司馬遹旣立爲太子。帝以何劭﹑裴循﹑王戎﹑張華﹑楊濟﹑和嶠爲師保。

惠帝初爲太子時﹐和嶠曾言於武帝曰「太子有淳古之風﹐而末世多僞﹐恐不了陛下家事。」武帝不則聲。後又與荀勗同侍武帝。武帝曰「太子近進﹐卿可俱詣之。」嶠﹑勗二人去謁﹐太子無有經國之言﹐惟自樂而已。二人卽還見武帝。荀勗曰「今太子明識雅度。」嶠曰「太子聖質如前。」武帝不悅而起。及是﹐以和嶠爲少保﹐從太子遹入朝。賈後在簾內﹐使惠帝問之曰「臣昔謂朕不了家事﹐今定如何﹖」嶠曰「臣昔事先帝﹐曾有是言﹐言之不效﹐國之福也﹐何必曰更﹖」第十四回

賈後南風奪朝權

辛亥元康元年。卻說皇后賈氏。諱南風﹐平陽賈充之女也。

初﹐武帝立惠帝爲太子時﹐欲取衛瓘女爲太妃﹐因元後納賈﹑郭﹑霍親黨之說﹐欲婚賈氏南風。武帝謂元後曰「衛公之女有五可﹐賈公之女有五不可。衛家種賢而多子﹐美而長白﹔賈家種妒而少子﹐丑而短黑。」元後固請婚賈氏﹐又使荀勗﹑周顗於帝前稱其美﹐武帝乃定婚賈氏。泰始八年﹐拜爲太子妃。

賈氏旣爲妃﹐心性妒忌﹐多權詐﹐太子畏而忌之﹐因此嬪禦罕有進幸者。而賈氏性酷虐﹐嘗手殺宮人﹐或以戟擲孕妾﹐子隨之墜地。武帝聞知﹐欲廢之。楊太后救之曰「賈公屢有大勛於社稷﹐豈可以其女妒而忘之耶﹖」始得不廢。後太后數勸賈氏。賈且不知其助己﹐反以爲恨﹐至是不以婦道事太后。

惠帝旣卽位﹐乃立爲皇后。因不知太后向之救己助己﹐又銜其戒勸之言﹐事太后愈無禮。而流淫放恣﹐與太醫程據等亂﹐彰內外。使宦豎以箱櫃裝少年入內﹐同寢處有不中意者﹐害之。

不日﹐洛陽有盜尉部小吏生得端麗﹐一向廝役﹐襤樓垢穢。忽一日﹐容儀光彩﹐鮮衣艷服﹐眾吏咸疑其爲竊來﹐暗以告尉部。

尉部亦疑而訊之﹐小吏曰「非故爲盜也。月前夜行﹐逢一老嫗﹐云其家有女病甚﹐術者曰﹕『須得城南少年壓之方瘥。』欲煩一行﹐自當重報﹐乃隨而去。上車下帷﹐納簏箱中。覺行十餘里﹐過六七重門限﹐啟簏而出。見樓閣壯麗﹐勝似天宮。問此爲何處﹖答云是天上。卽以香湯沐浴﹐出鮮艷衣服與吾更換﹐珍肴美食﹐恣其飲食。少須﹐引見一婦人﹐年可三十五六﹐形短﹐面靑黑色﹐眉有贅癅﹐與共寢處﹐歡宴數夕﹐臨行以此服相贈﹐仍納簏車而出。所遇如此﹐安敢爲盜﹖」尉部聽畢﹐知是賈後﹐乃笑而遣之。蓋賈後常以此計載人入宮﹐不中意而死者甚多。獨此小吏﹐賈後愛之﹐得全而出。由是漏泄﹐洛陽城內人盡知之。

賈後性凶悍﹐多權略。每惠帝臨朝﹐賈後必在珠簾後坐。

若大臣所奏政事﹐賈後不待惠帝聽斷﹐卽干預之。當太傅楊駿入請曰「天無二日﹐民無二主。今陛下春秋正當﹐政治多能﹐安用垂簾憂亂治體﹐宜速還宮。」賈後聞之﹐羞慚滿面﹐低首入宮。𨿽不答話﹐心甚悵恨﹐尋思變怒﹐欲殺楊駿﹐柰無計可施。時殿中中郎將盂觀﹑李肇二人﹐當初楊駿面辱﹐心甚惡之。

及聞賈後與駿構怨﹐因見黃門董猛﹐一同入宮﹐獻謀誅駿。賈後大悅﹐問曰「卿等以何計可誅老賊﹖」觀﹑肇曰「臣有一計可殺楊駿老賊。」猛曰「不然。滿朝皆其心腹﹐不可與謀。娘娘宜使人持書報楚王司馬瑋﹐令其以兵外應﹐方可誅得﹔不然﹐反啟內亂。」賈後曰「然﹗」於是賈後遣孟觀以書來見楚王司馬瑋﹐曰「吾亦恨老賊久矣﹐必須吾自以兵入朝﹐方可行事。」觀曰「請殿下以兵屯於城外﹐以待內應。卽行﹐臣先入宮報與娘娘﹐娘娘使人來迎。」

卻說孟觀回宮﹐報知楚王應允以兵屯司馬門外﹐以待內應一事。賈後曰「此事甚善﹐卿等宜密啟帝﹐稱駿謀反﹐請速下詔收之。若更遲延﹐早晚禍生。待帝應允﹐頒詔﹐卿等以禁兵討之﹐則楊駿可誅矣。」孟觀等領懿旨﹐出內殿。待帝退朝﹐入宮﹐孟觀奏帝曰「楊駿謀反﹐欲奪位﹐陛下宜早圖之﹐不然臣等亦難討亂。」惠帝曰「汝何得出是言﹖」觀曰「臣知多日矣﹐不得不冒死上聞﹐望陛下火速降詔﹐委臣等與楚王討之﹐緩則必變。」惠帝方始大驚﹐罵曰「老賊欲效王莽﹗」

因此卽命黃門董猛艸詔﹐誣楊駿謀反﹐命東安公司馬繇率殿中四百人﹐及楚王司馬瑋入朝共孟觀等討之。孟觀得詔﹐出迎楚王瑋入屯司馬門﹐又以詔召東安公繇入內﹐領禁中四百人埋伏。

計策安排已定﹐俱各以兵埋伏。

次日﹐孟觀入宮﹐見賈後說﹕「計成﹐必須娘娘矯聖上手詔﹐去宣楊駿入內﹐執而誅之。然後﹐臣等以兵夷其三族。」

賈後大喜﹐卽矯惠帝手詔﹐使人持去宣揚駿入議軍國大事。使人持詔至楊駿府中﹐說聖上在宮內詔太傅入宮﹐共議軍國大事。

駿聞詔欲往﹐其弟楊濟﹑楊珧止之曰「前日吾兄面抑賈後﹐今日無事宣入內宮﹐必有詐謀﹐切不可去﹐去必有患。待來日大朝﹐兄可與弟告老休致﹐免累三族矣。」楊駿曰「帝現有詔在此﹐有何患焉﹖若內有變﹐皇太后必有密旨﹐何故慮之﹖」

楊濟等曰「交構已成﹐尙欲入宮﹐何不早決﹖」楊駿始悟﹐卽召官屬至﹐曰「吾盡忠報國﹐念日聖上在宮內有手詔﹐召我入宮﹐同議軍國大事﹐吾二弟濟﹑珧以爲詐﹐故求一決耳。」

當主簿朱振曰「吾揣楚王瑋無故入朝﹐必有謀明公之心﹐此定是閹豎爲後謀﹐不利於明公。爲今之計﹐宜速燒雲龍門以脇之﹐索造事者首﹐引外營兵擁皇太子入宮﹐取姦人﹐殿內震恐﹐必斬送之﹐不然﹐無以免難矣。」

楊駿素性怯懦﹐不決﹐乃曰「魏明帝所造雲龍門﹐功費甚大﹐柰何燒之﹖」正猶豫﹐皇太后楊氏在宮聞知﹐急自作書﹐令人射出城外﹐曰「有人救得楊太傅者千金﹐賞萬戶侯。」

當被賈後宮中人拾得﹐將來呈於賈後。賈後因宣言太后同楊駿謀反﹐卽令孟觀催東安公以殿中兵出﹐以火燒楊駿公府。楊駿大驚﹐逃入於廏中﹐被兵擁入就殺之。遂收楊濟﹑楊珧及張劭﹑段廣等人﹐皆夷三族。珧臨刑﹐告東安公繇曰「吾昔有表﹐收在石函﹐可問張華。」繇不聽﹐叱左右斬之。第十五回

賈後謀害皇太后

當有人進宮中來報知太后楊氏﹐說賈後夷其三族之事。楊后大怒﹐卽詣其宮﹐責罵賈後曰「無端賤人﹐先帝不肯娶汝潑賤﹐是吾擡舉娶汝。今日得志﹐反害絕吾家﹐是何道理﹖」

賈後亦罵曰「老賤人﹐你父謀反﹐故法誅之﹐如何罵我﹖」

二後相罵﹐將欲交手﹐左右宮人急勸解之﹐送皇太后楊氏回宮。

賈後忿怒不息﹐使人密召孟觀人﹐問曰「楊駿𨿽死了﹐皇太后尙存﹐必有復仇之心﹐欲早除之﹐卿有何計﹖」觀曰「今楊駿兄弟俱死﹐太后無能爲﹐大權詔命﹐皆出娘娘之手﹐何不矯詔徙之於之金墉城﹐有甚難乎﹖」賈後大悅﹐曰「我艸詔﹐卿可代吾徙之。」於是賈後矯惠帝詔命﹐孟觀領詔﹐入後宮﹐去徙皇太后。孟觀領詔入後宮來﹐楊太后謂觀曰「吾無宣召﹐汝直入來此何干﹖」觀曰「奉聖上詔旨廢娘娘﹐不許在宮﹐命臣下徙居金墉。」楊后大驚曰「我。實無罪﹐如何見廢﹖」觀曰「聖上以娘娘不合﹐與楊駿同叛﹐賈後奏知﹐一人叛逆﹐九族皆誅。聖上以娘娘與其母子之親﹐不忍加誅﹐是以徙居。」太后聞之大哭﹐欲出金蠻親見惠帝。孟觀使宮人扯住﹐不放其行﹐喝將乘輿至監﹐令楊后上輿﹐喝令眾人擁出宮門﹐使人送至金墉﹐後居已定﹐孟觀始入宮回報。賈後大悅﹐以帛百疋賞之。因謂觀曰「卿與我啟皇上﹐稱皇太后同楊駿謀反﹐宣詔令其自絕﹐不可貽患於後。」觀曰「不須娘娘懿旨﹐臣見聖上見可而進﹐使其弒之。」於是﹐孟觀與李肇﹑董猛出殿奏曰「今皇太后圖危社稷﹐自絕於天下。𨿽有無已之情﹐臣下不敢奉詔﹐宜早絕之﹐免貽後患。」惠帝問有司如何所議。當中書監張華議曰「皇太后非得罪於先帝﹐今黨其所親﹐爲不母於聖世﹐宜依漢廢趙太后故事﹐稱成皇后﹐居異宮﹐以全始終。」惠帝未決。有司奏曰「一人造逆﹐九族皆誅。以其與聖上有母子之情免死﹐宜廢爲庶人。」惠帝未及對﹐賈後命卽艸詔下金墉﹐廢楊太后爲庶人。

賈後又使有司啟惠帝﹐言昨詔原楊駿妻龐氏之罪﹐以慰皇太后之心。今皇太后旣廢爲庶人﹐請以龐氏付廷尉行刑。惠帝從之。廷尉奉旨來金塘城﹐押龐氏入市曹。臨刑﹐皇太后抱持號叫﹐截髮稽顙上表於賈後﹐稱﹕「妾當請全母龐氏之命。」

賈後不省﹐反趨廷尉行刑。賈氏之惡如此﹐當時公卿無不歸罪於賈氏者。天人之理旣滅﹐宜乎大亂之作矣﹗

卻說賈後欲干預政事﹐乃召黃門董猛﹑孟觀等曰「吾欲總專朝政﹐須得一能臣輔佐之方好﹐汝等試舉之。」觀曰﹕」汝南文成王亮﹐字子翼﹐宣帝第四子也。又有尙書衛瓘﹐字伯玉﹐極善艸書﹐人皆仰慕。此二人皆先帝元老﹐可服羣臣。娘娘若委用之﹐朝政安定﹐可使天下太平。」賈後聞言大喜﹐卽從其言。第十六回

八王用事相圖害

次早﹐惠帝設朝﹐賈後在後殿出奏曰「楊駿謀反﹐今已誅之﹐無人參輔朝政。汝南文成王司馬亮﹑尙書衛瓘二人乃先朝元宰﹐忠義慨然。使其輔政﹐國家幸甚。伏望陛下政臨親決﹐剛明不惑﹐未知聖意云何﹖」惠帝曰「皇后所奏﹐正合朕心。」言訖﹐卽以汝南文成王司馬亮爲太宰﹐錄尙書事﹐以尙書衛瓘爲太保﹐同輔朝政。

汝南王司馬亮旣輔政﹐欲悅眾論﹐誅惡賞功﹐諸將封侯者千八十一人﹐亮皆增封賞。禦史中丞傅咸曰「無功而獲厚賞﹐則人莫不樂國之有禍﹐是禍源無窮也。」亮不從。傅咸復諫亮﹐亦不從。自是﹐亮頗專權執政。第十七回

司馬亮專權執政

卻說文成王專權﹐凡有軍國大事不議於眾﹐只與衛瓘獨斷。

當禦史中丞傅咸諫曰「往從駕﹐殿下見語﹐卿不識韓非逆鱗之言耶﹖而欲摩天子逆鱗﹗自知所陳﹐誠﹝名欠﹞瓘觸猛獸之須耳。所以敢言﹐庶殿下當識其不勝區區﹐前摩天子逆鱗﹐欲以盡忠。今猛獸觸之須﹐非敢爲惡﹐必將以此見怒﹐望殿下聽臣以察微言也。」汝南王司馬亮怒而不納﹐愈肆橫行。

先司馬亮與東安王司馬繇不相推服﹐司馬亮及此秉政﹐乃密啟賈後﹐稱﹕「東安王司馬繇之兵權太重﹐更有異志﹐宜早廢之﹐免貽後患。然後使楚王瑋代領其兵﹐萬無一失也。」賈後從之。卽矯詔稱東安王司馬繇謀叛之故﹐廢爲庶人。司馬繇受枉﹐見亮勢大﹐莫敢誰何﹐只得忍气吞聲而已。

繇旣廢﹐賈後卽召楚王司馬瑋人﹐代繇之職。楚王司馬瑋旣代東安王領兵﹐專立威名﹐﹐惠帝亦忌之﹐更常忤汝南王司馬亮之意。司馬亮尋以亂易亂﹐如何是好﹖欲奪其權柄﹐無計可施﹐心實憚之。乃召衛瓘議曰「楚王司馬瑋用事專立﹐刑威更甚於繇。欲奪其權﹐智識不及﹐卿可有計殺此跋扈否﹖」

瓘曰「司馬瑋其實無過﹐焉能害之﹖要削其權﹐臣有一計。」

汝南王亮曰「何計﹖請道其詳。」瓘曰「殿下來日入朝﹐奏聖上稱楚王司馬瑋功多﹐更兼勇略雙全﹐可封其爲大將軍﹐令其之國﹐使鎭西地﹐盜賊不敢擾境﹐瑋旣出外﹐國事任殿下所行。」亮曰「卿計正合我心。」議計已定﹐明日入朝奏聞。第十八回

司馬瑋殺亮奪權

卻說文成王欲削楚王權﹐早被楚王司馬瑋手下探聽人得知﹐密報於司馬瑋。瑋聞知﹐痛恨司馬亮﹐乃思一計﹐密地見於賈後曰「臣聞汝南王司馬亮﹑太保衛瓘同謀﹐欲行伊﹑霍之事﹐娘娘知也未﹖」賈後大驚曰「汝何得出是言﹖我實未聞。」司馬瑋曰「臣心腹人竊而知之﹐以報臣耳。」賈後罵曰「吾重用彼二人﹐何敢異心謀我耶﹖必殺此二賊。」瑋又曰「若欲殺﹐宜先下手﹔如遲﹐事必泄漏﹐反遭禍矣。」賈後曰「誰人可殺此賊﹖」司馬瑋曰「臣部下有一大將﹐姓李名肇﹐有萬夫不當之勇﹐可使去收二人﹐必然成功。」賈後卽宣李肇至﹐密囑其事。李肇持詔出宮﹐引禁兵五百人﹐先來圍住太保衛瓘罐府﹐口稱太保謀叛﹐奉旨收拿。言訖入內﹐將衛瓘罐並其子衛恆及其孫九人盡收﹐執押去市曹斬訖。領兵復至汝南王府﹐將司馬亮擒祝司馬亮曰「汝等小人﹐何敢執我﹖」李肇曰「奉聖旨殺公。」司馬亮曰「我之忠心可剖示天下也﹐如何無道﹐枉殺不辜耶﹖」言未畢﹐被肇執出市曹斬訖。肇收兵入內報知賈後﹐賈後大悅﹐因問李肇曰「汝南王死有何言﹖」肇曰「汝南王臨刑﹐道我之忠心可剖示天下也﹐如何無道枉殺不辜﹖」賈後聞言﹐方悟司馬瑋之讒譖﹐亦有殺司馬瑋之意﹐無計可施﹐悶悶不悅。第十九回

楚王司馬瑋執政

卻說賈後在宮中愁悶﹐忽賈謐送惠帝回宮﹐因見賈後不悅﹐遂問之﹐賈後以前事一一對賈謐與惠帝說知。惠帝曰「汝南王乃先帝舊臣﹐若有變異﹐豈待今日﹖」因之淚流滿頤。又曰「朕見楚王讒佞多猛﹐屢逆詔旨﹐且今賞功罰罪皆非朕意﹐若不早除﹐後必爲患﹐汝反欲殺汝南王耶﹗」言訖又泣。賈謐曰「死者豈能復生﹐侮之無及。楚王如此﹐宜速討之。」惠帝曰「楚王權重﹐何計可制﹖」賈謐曰「黃門侍郎張華有王佐之才﹐公輔之器﹐更兼足智多謀﹐何不與其商議﹐必能討楚瑋。」惠帝聞說﹐卽使人召張華入內﹐問曰「今司馬瑋掌握重權﹐多立刑威﹐朕恐有異﹐難以制之。吾誅此彊暴﹐怕人議論﹐未有計謀﹐卿有妙策﹐代聯籌之。」張華曰「楚王旣謀害太宰﹑太保﹐則威權盡歸之矣。人主何以自安﹖臣亦寒心矣。聖上宜此時﹐究他何以專殺二公之罪﹖誅之﹐誰敢亂也﹖」

賈後曰「然。可用何計﹖」華曰「可遣殿中將軍王宮﹐賫騶虞幡麾向眾曰﹕『司馬瑋矯詔﹐屈殺汝南王司馬亮及太保衛瓘﹐聖上震怒﹐使我招回大小將軍﹐速回龍﹑虎二營﹐不許衛從元凶。如違詔旨﹐的系同惡﹐盡行處斬。』如此誰敢從亂﹖」

惠帝曰「其計大善﹗」第二十回

帝用華計殺楚王

於是惠帝依張華之計﹐宣殿中將軍王宮入內﹐說與計策﹐命其持騶虞幡麾﹐領衛兵五百人直入帥府。見龍﹑虎衛瓘士擁護楚王司馬瑋乘輿而出﹐王宮持幡髙叫曰「楚王矯詔謀殺汝南王及太保﹐聖上震怒﹐詔命我等持此幡麾﹐招回汝等大小將士軍校﹐各回龍﹑虎二營﹐不許護送。」言未畢﹐甲冑數百人皆釋仗而走。楚王司馬瑋左右無復一人﹐窘迫不知所爲﹐被王宮使從軍執之﹐斬於府前﹐乃收兵回奏。惠帝大悅﹐乃拜張華爲少傅﹐開府儀同三司﹑侍中﹑中書﹐金章紫綬。張華固辭﹐不受其職。賈後欲勸惠帝罷之﹐當賈謐上言曰「張華庶族儒雅﹐又有籌略。進無逼上之嫌﹐退爲眾之所依﹐可以托六尺之孤﹐亦可以寄百里之命。依臣之愚見﹐宜倚以朝綱﹐共參政事﹐不可推其辭。」因此﹐惠帝不從其辭﹐委以朝政。於是張華只得領職謝恩﹐與賈模﹑裴頠同心盡忠匡輔﹐彌縫補缺。𨿽當暗主虐後之朝﹐而海內賴之晏然﹐是張華之力也。後進封爲武郡公﹑太保。

衛瓘女上書與國臣曰「先公名謚未顯﹐一國無言春秋之失﹐其咎安在﹖希明公輩公議而奏請之﹐庶九泉無負屈含冤之人耳。」於是張華﹑裴頠等正欲啟帝﹐會太保主簿劉繇執黃幡﹐撾登聞鼓﹐訟衛瓘之冤﹐被武士捉以見帝﹐帝曰「汝有何冤﹖」繇曰「臣竊爲太宰亮與太保瓘盡忠報國﹐被譖屈死﹐望陛下念其前功﹐復其爵謚﹐則彼二人𨿽在九泉之下﹐亦銜恩矣。」帝未及決﹐張華等亦上言「二公盡忠無貳﹐果系屈死﹐陛下宜復其爵謚。」帝從之﹐謚汝南王亮曰「文成王」﹐謚衛瓘曰「成侯」。

卻說吳郡有名士曰陸機﹐字士衡。祖陸遜爲吳丞相﹐父陸抗女吳大司馬。機身長七尺﹐聲音如鐘﹐少有異才﹐文章冠世﹐服膺儒術﹐非禮不動。領父兵爲牙門將軍﹐年二十而吳滅﹐退居舊裏﹐閉門勤學﹐積有十年。弟云﹐字士龍﹐六歲能屬文﹐與兄齊名。𨿽文章不及於兄﹐而持論過人﹐故吳人號曰「二陸」。幼時﹐吳尙書廣陵閔鴻見而奇之曰「此兒若非龍駒﹐當是鳳雛。」至是時﹐陸機﹑陸云兄弟二人聞得朝廷舉賢良﹑方正﹐思欲匡扶明時﹐乃相邀入洛陽來謁張華。張華素重其名﹐及見陸機﹐遂握手顧語﹐歡若平生﹐勝如舊識。因曰「前伐吳之役﹐利獲二俊﹐未及得見﹐何期今日命駕一臨﹖」又曰「令弟士龍如何不見﹖」陸云好笑﹐故機曰「云有笑疾﹐未敢命見。」俄而云至﹐相見禮畢﹐云獨大笑不已。因見張華爲人多姿﹐以帛纏其須﹐云不覺大笑﹐張華亦不之怪。

時上賓荀隱字鳴鶴﹐亦善談論。嘗聞二陸之名﹐素不相識﹐於是髙朋滿座﹐張華笑謂荀﹑陸兄弟曰「今日諸賢相遇﹐勿作常談。」陸云就出座﹐因握荀隱手曰「吾乃雲間陸士龍。」

荀隱卽應曰「我是日下荀鳴鶴。」陸云又曰「旣開靑雲﹐睹白雉﹐何不張爾弓﹐挾爾矢﹖」荀應曰「我本謂是雲龍騤騤﹐乃是山鹿野麇﹐獸微駑彊﹐是以發嘆耳。」於是二人嘲難成風﹐乃撫掌大笑不止。

時有華陽盧志﹐乃毓之孫﹐班之子也﹐以善笑談。見華重陸機兄弟出於眾人﹐乃問機曰「陸遜﹑陸抗於君宗遠近﹖」

機曰「如君於盧毓﹑盧班耳。」盧志默然﹐乃不敢復問。陸云謂機曰「殊邦遙遠﹐客不相悉﹐何至如此直曰其祖父之名諱耶﹖」機曰「我之祖父名播四海﹐彼豈不知﹖故乃直諱﹐吾亦故以是對之。」因此二人辭華而出。次日﹐張華入朝薦於惠帝﹐以陸機爲參軍﹐以陸云出補浚義令。第二十一回

陸云縣治若神明

卻說陸云領職﹐到任肅然。下不欺上﹐市無二價。一日﹐祭祀歸﹐忽聽見一人被殺在地﹐無人告發。云卽使人拘喚鄰眾﹐究問死者姓名。因拘死者之妻﹐監禁十日﹐故無所問﹐而遣其婦出﹐密令從人隨婦後竊聽。從人欲行﹐云謂曰「其婦此去不出十里﹐當有男子候之﹐若與婦人語﹐便縛來見我。」從人領其言﹐私跟婦人而去。不過數里﹐果有一男子候其婦人﹐問曰「因何得出﹖」﹐婦人未及答﹐被從去人縛了﹐送來見云。

云問曰「你如何殺人﹖」其男子不肯招認﹐云怒曰「汝分明與死者之妻通奸﹐共殺其夫﹐汝何得抵賴﹖」於是其男子﹑婦人默然﹐不敢爭論﹐遂供招償命。由是軍民百姓皆稱其爲神。

因此郡守嫉其才能﹐屢以言責。云乃去官歸政。百姓追思﹐圖寫形像﹐配食縣社焉。

卻說陸機自過江以來﹐家音斷絕﹐信息無通。時機有駿犬﹐名曰「黃耳」﹐甚愛之。旣而羈寓京師﹐久無家問﹐機笑謂犬曰「我家絕無書信﹐汝能賫書取消息否﹖」其犬搖尾作聲﹐有若肯去。於是作書一封﹐以竹簍盛之﹐而系其頸。犬果尋南路走﹐遂至其家﹐得通消息。又帶回書以還洛陽。自此以後得犬送書﹐家音頻通﹐不勞人送矣。

元康二年二月﹐皇后賈氏弒故皇太后楊氏於金墉城﹐時太后尙有待禦十餘人﹐賈後悉奪之﹐絕膳八日而卒。

《綱目發明》云﹕

子不可以廢母﹐婦不可以廢姑。前已書廢太后爲庶人﹐而此猶書故太后者﹐不與其廢也。

卻說皇太后屈死之後﹐天下大饑﹐東海雨雹﹐荊﹑揚﹑靑﹑兗﹑豫﹑徐州大水。十月﹐武庫火災。識者以爲天道已變﹐王道亂應﹐果若矣。第二十二回

趙王倫徵胡三寇

六年正月﹐惠帝以張華爲司空。六月﹐匈奴郝度元與馮翊﹑北地馬蘭羌﹑盧水胡各以兵五萬俱反﹐殺北地太守﹐自稱爲大王。詔徵西大將軍趙王司馬倫與雍州刺史解系起兵五萬討之。

次日﹐雍州刺史解系見徵西大元帥趙王倫曰「今匈奴郝度元﹑馬蘭﹑羌﹑盧水胡分作三處侵掠﹐臣與殿下亦宜以兵分作三隊去鎭要害。若不分軍去守﹐則兩處百姓必降﹐北地皆爲匈奴所有﹐再難與爭。」王倫未及答﹐嬖人孫秀密謂趙王倫曰「殿下旣爲大將軍﹐宜自主事﹐何聽調遣於臣下﹖今之將軍皆殿下之家人﹐要發卽發﹐要止卽止。解系何等人﹐反受他節制﹖殿下宜自己督其軍﹐五分隊迎戰﹐進可必大勝。」趙王倫然其說﹐因謂解系曰「不可分兵﹐分軍則兵勢不振。卿可與吾先討郝度元﹐再以得勝之軍去討二羌﹐三路自然可平﹐何必分軍而進﹖」解系不從。因此趙王倫信嬖人孫秀﹐與雍州刺史解系爭論軍事。於是﹐二人各以表奏聞朝廷。

惠帝問羣臣﹐張華曰「陛下可使粱王司馬肜去代趙王倫領兵﹐徵倫還朝。不然兩人角智﹐必誤軍事。自今羌人侵境﹐若再內亂﹐彼必乘隙而入﹐深爲大患。」惠帝依華言﹐卽召梁王司馬肜至殿﹐謂曰「今趙王與系不睦﹐卿可往西代趙王領兵﹐令趙王還朝。」粱王旣受詔﹐辭帝來進見趙王倫﹐稱詔相代還朝之事。趙王心中煩惱﹐痛恨解系﹐只得將符印交付與肜訖﹐自與孫秀還朝。先﹐趙王倫與解系各上表時﹐解系表道﹕「宜誅孫秀以謝氐羌﹐則胡人收兵。」因此﹐張華奏惠帝詔梁王司馬肜代倫領兵。梁王肜臨起行﹐張華見梁王曰「殿下若到邊﹐可先收嬖人孫秀誅之﹐分兵鎭﹐不可與大戰。」及此﹐梁王肜受徵西大將軍符印﹐欲誅孫秀。孫秀大罵﹐急投梁王參軍傅仁求救。原來傅仁與孫秀友善﹐傅仁卽來見梁王曰「孫秀乃趙王重臣﹐殿下若誅之﹐則趙王怪而構隙。依臣愚見﹐不若休息。」於是梁王肜從之﹐孫秀始得性命﹐同趙王司馬倫入朝。

孫秀因說趙王倫曰「今見朝廷大事在賈後﹐欲厚爵者﹐必須結其腹心。殿下何不以千金深交賈模﹐浼其薦於賈後﹖賈後若信之﹐必委以朝政﹐因而求錄尙書事。指日可以趨名。」

趙王倫曰「卿謀正合我心。吾以金七百斤﹐玉帶一條﹐汝可將此物代我謀之。」秀領命﹐卽將金並玉帶私入賈府﹐拜見侍中賈模曰「趙王司馬倫在邊新回﹐無有奇物相送﹐今有黃金七百斤﹐玉帶一條﹐令某拜奉足下﹐伏求鼎力一薦於聖後﹐求爲錄尙書事﹐重謝在後﹐微物聊表私忱。」賈模大悅﹐曰「你回拜上趙王﹐此物本欲返璧﹐誠恐卻之不恭﹐權且貯之﹐容某人入宮面奏聖後﹐自當竭力謀之﹐自有好音奉復也。」於是孫秀去訖。

賈模因入宮見賈後曰「趙王司馬倫乃先帝元老﹐有宰相才﹐更兼致敬娘娘﹐誠實懇篤。若以委錄尙書事﹐事必有善政﹐可保娘娘終始無窮。」因此賈後信之。次日﹐惠帝升殿﹐賈後以趙王倫爲錄尙書事。張華﹑裴頠爭曰「趙王倫先朝元老﹐信用小人﹐若使參政﹐必害朝綱。故易辭曰﹕『徳薄而位尊﹐力小而任重﹐智小而謀大﹐鮮不及矣。』言不勝其任也﹐依臣等實爲不可。」賈後從之。因此趙王倫不得預政﹐痛恨張華﹑裴頠等﹐而生欲報賈後之心。第二十三回

周處合兵討氐羌

八月﹐秦雍氐羌齊萬年以七萬之眾謀反﹐大掠涇陽﹐各州郡表奏入朝﹐奏請發兵去討。至十一月﹐惠帝設朝﹐近臣奏知此事。惠帝問羣臣曰「氏羌謀反﹐誰可去徵﹖」張華奏曰「禦史中丞周處勇略雙全﹐陛下委其徵討﹐不日平靜。」帝曰「朕正欲用此人。」卽召周處至金階﹐封爲建威將軍﹐領兵五萬﹐令其與安西將軍夏侯駿並梁王肜共合兵徵討之。當中書令陳準諫曰「不可。若用周處﹐臣料其必敗﹐不得生還﹐必遭梁王之忌。」惠帝問曰「何如被梁王之忌﹖」準曰「夏侯駿與梁王皆貴戚﹐非將師之才﹐進不求名﹐退不畏罪。周處忠勇直果﹐有進無援。望陛下語孟觀﹐以精兵萬人爲處前鋒﹐使自爲主將而討之﹐必然殄滅。不然﹐粱王肜初在朝時違法行事﹐被周處彈劾﹐心必懷恨於處。今使其受制於梁王﹐必使處爲前驅而不救以陷之﹐其敗必也。」惠帝不聽。周處只得與夏侯駿以五千兵前來北地﹐參見梁王司馬肜。肜果懷前仇﹐謂周處曰「今氐兵雄盛﹐屢戰不分勝敗。你可以本部軍爲前鋒與戰﹐吾自以兵後應。」於是處別梁王出﹐引軍出屯涇陽。

卻說氐羌齊萬年聞朝廷用周處爲將﹐乃謂請酋長曰「周府君有武才﹐若專制而來﹐不可當也。若受制於人﹐此成擒耳。」正論間﹐細作回報﹐朝廷以梁王肜與夏侯駿共周處合兵而來。

齊萬年曰「髙枕無憂矣。」遂以全軍迎敵。第二十四回

周處戰死在羌陣

七年正月﹐將軍周處領軍至涇陽﹐氐羌齊萬年以兵七萬屯梁山。梁王肜﹑夏侯駿謂周處曰「今氐兵皆屯梁山﹐你可領五千兵去擊之。」處曰「軍無後繼必敗﹐不惟身亡﹐爲天朝恥。今日以五千兵去戰彼七萬﹐若無後援﹐何以取勝﹖」梁王曰「你速去攻﹐吾自以大兵後應。」於是﹐周處以五千人欲飽飧出戰﹐粱王故使人促之曰「氐兵甚弱﹐不必傳飧。」令速進兵。周處憤怒﹐驅兵而出﹐與齊萬年遇於六陌坡。周處全身披掛﹐手執長槍﹐出陣與齊萬年交戰﹐大戰五十餘合不分勝負。自旦至暮﹐兩軍混戰﹐其如氐兵十倍於我﹐加之兵未得食﹐五千人所存無幾。處復奮勇攻擊﹐戰得弓盡弦絕﹐救兵不至。

軍士曰「眼見得粱王欲陷將軍﹐故一卒不援﹐不若引退以避其鋒。」周處按劍曰「是吾效節致粱王若受王命之日也﹗」

遂力戰而死。殘軍涕泣逃散。梁王肜與夏侯駿等聞周處力戰而死﹐皆不敢出戰﹐只得堅壁守住險要﹐使人請救不提。

史說李特﹐字玄休﹐巴郡西宕渠人﹐其先廩君之苗裔。昔武洛鐘離山崩﹐有石穴二所﹐其一赤如丹﹐一黑如漆。有人出於赤穴者﹐名曰「務相」﹐姓巴氏﹔有出於黑穴者凡四姓﹐曰「釋氏」﹑「樊氏」﹑「柏氏」﹑「鄭氏」﹐共五姓﹐俱出皆爭爲神。於是﹐相約以劍刺石穴屋﹐能著者爲廩君。四姓皆莫能著﹐獨務相氏之劍懸焉。四氏不肯服﹐務相氏又以土爲船﹐雕畫之而浮於水﹐曰「若其船浮者爲廩君。」四氏亦以土爲船﹐放於水卽沈﹐務相氏之船又獨福於是﹐四氏遂尊稱務相氏爲廩君。五姓共上土船﹐當夷水而下﹐至於鹽陽。鹽陽水神乃一女子﹐出止廩君﹐不得行。廩君以矢射之中鹽神﹐鹽神死﹐復乘土船下。及夷城﹐因居之。秦並天下﹐以爲黔中郡﹐巴人呼賊爲賨﹐因謂賨人焉。漢髙祖更名其地爲巴郡﹐漢末﹐賨人自巴郡宕渠遷於漢中。魏武帝克漢中﹐特祖將五百餘家歸之。

武帝遷之於洛陽﹐因居之﹐爲易姓李氏焉。第二十五回

孟觀領軍伐萬年

卻說洛陽巴氏李特﹑李庠﹑李流兄弟三人皆有武才﹐善騎射﹐性任俠﹐州黨皆重之。因齊萬年反﹐關中薦饑﹐洛陽﹑天水等六郡之民流移入漢州者數萬家。道路有疾病窮乏者﹐李特兄弟賑救之﹐由是頗得眾心。後與其流民至漢中﹐上書朝廷﹐乞寄食巴蜀。有司奏知惠帝﹐詔羣臣朝議。張華諫曰「今流民甚眾﹐宜遣人持節慰勞﹐且監察之﹐勿令入劍閣﹐無至亂也。」帝曰「然。」於是遣侍禦史李芯持節入漢川﹐慰勞流民。

芯旣入漢川﹐流民特等以倡金千兩賂芯﹐乞表與眾入蜀。芯旣受其賂﹐上表言流民十餘萬口﹐非漢中一郡所能賑贍。蜀有倉儲﹐宜令就食﹐朝廷從之。由是流民散在梁﹑益﹐不可禁止。

李特至劍閣﹐嘆息曰「劉禪有如此地面經於人﹐豈比庸才耶﹗」遂起窺竊蜀中之意。

卻說粱王肜恨周處劾己之仇﹐故不以兵接應﹐周處力戰死之。梁王肜堅壁不戰﹐使人持表奏知朝廷。惠帝甚憂之。張華奏曰「陛下勿慮﹐臣舉一人﹐可討平氐羌。」帝國﹕「卿舉誰人﹖」華曰「殿中將軍孟觀﹐沈毅有文武才﹐若用之﹐可克萬年。」於是﹐惠帝以孟觀爲徵討將軍﹐領兵三萬﹐去討萬年。孟觀旣受兵符﹐卽日收拾起行﹐至涇陽五十里外下寨。次日﹐大隊軍馬前進。齊萬年已知其來﹐亦以兵出迎。兩軍相見﹐俱各矢石交攻。孟觀身騎駿馬﹐手搦長槍﹐親擋矢石﹐出與齊萬年交戰。兩馬相接﹐兵器齊發﹐戰上十餘合﹐齊萬年大敗而逃。孟觀奮不顧身﹐勒兵趕殺﹐一連大戰十數陣﹐殺得氐兵十損七八﹐無敢抵敵﹐直趕至梁山。齊萬年計窮力盡﹐驅殘兵回﹐謂孟觀曰「趕人不可趕上﹐我今與你死戰﹐擋我者死﹐避我者生。」言訖飛刀便戰。孟觀舉槍便迎﹐不數合﹐氐兵自潰﹐晉兵擁前﹐把齊萬年擒祝時孟觀始令鳴金收軍﹐押送齊萬年﹐奏凱回朝。次早面君﹐惠帝詔斬萬年於市﹐封孟觀爲大將軍不提。

十一月﹐賈謐侍奉東宮﹐對太子倨傲﹐甚不爲禮。成都王司馬穎入見﹐叱之曰「太子乃天下之副﹐汝何得慢﹖」因是賈謐懷恨。次日﹐入宮見賈後﹐曰「成都王勇健過人﹐眾僚有望﹐不若出之鎭外﹐免生內憂。」賈後曰「旣如此﹐若出之﹐亦宜有備。」謐曰「封河間王司馬顒爲鎭西將軍﹐使鎭關中﹐以防之。」賈後曰「汝且退﹐吾告聖上爲之。」是夜﹐賈後以賈謐言告惠帝﹐帝大驚。次日﹐詔出成都王司馬穎爲平北將軍﹐令其鎭鄴﹐以河間王司馬顒爲鎭西將軍﹐使其駐關中。

二王受詔﹐各自之鎭。初﹐武帝作石函之制﹐非至親不得鎭關中。司馬顒乃安平獻王司馬孚之孫﹐孚乃懿之弟也。頤輕財愛士﹐朝廷以爲賢﹐故用之鎭關中也。

卻說南風淫虐日甚﹐裴頠與賈模及張華議曰「皇后淫污後宮﹐吾奏帝廢之﹐更立謝淑妃爲後﹐此事如何﹖」模﹑華曰「主上自無廢黜之意﹐若吾等專行之﹐倘上心不以爲然﹐將若之何﹖且諸王方彊﹐朋黨各異﹐廢之且禍起﹐身死國危﹐無益社稷。」頠曰「誠如公言﹐然中宮逞其昏虐﹐亂可立待。」

張華曰「卿二人於中宮皆親戚﹐言或見信﹐宜數爲陳說。倘因之戒﹐庶無大悖﹐則天下尙未至亂﹐吾曹得以優遊卒歲而已。」於是﹐頠旦夕人說其從母廣成君郭槐﹐令戒諭賈後﹐以親厚太子。模亦數爲後言禍福﹐賈後反以模爲敗己而疏之。賈模因此得疾﹐憂憤而卒。賈後奏惠帝以裴頠爲尙書僕射﹐又詔專任門下事。頠𨿽後親屬﹐雅望素隆﹐四海惟恐其不居權位﹐頗上表固辭。或謂之曰「君可以言﹐當盡言於中宮﹔言而不從﹐當遠引而去。倘二者不立﹐𨿽有十表﹐難以免矣。」頠不能從。第二十六回

賈後謀廢皇太子

卻說皇太子司馬遹﹐乃惠帝長子﹐才人謝玖所生。遹幼聰慧﹐故武帝甚愛之。曾對羣臣言太子司馬遹似宣帝﹐於是令詔傳於天下。時望气者言廣陵有天子气﹐故封爲廣陵王。元康元年﹐出就東宮。及長﹐不好學﹐惟與左右嬉戲﹐不能尊敬保重。

而賈後素忌太子遹有令譽﹐因此以密計敕黃門李已﹑閹宦劉才﹐媚諛於太子遹曰「殿下富有天下﹐貴爲太子﹐誠可及壯時極意所爲﹐何故自爲拘束﹖」太子遹於是慢傲益彰﹐或廢朝侍﹐性拘小忌﹐惟好繕壁修墻﹐正瓦動屋﹐而於宮中爲市﹐使人屠酤﹐手揣斤兩﹐輕重不差。遹母謝玖﹐乃屠家之女﹐故太子好之﹐由是名譽寢喪。又令西園賣之葵茉﹑魚鹽﹑雞面之屬﹐而收其利。

當洗馬江統陳五事諫之曰「古之聖王﹐莫不以儉爲徳﹐故漢文身曳綈﹐足履革舄﹐以身先物﹐政治太平。及到末世﹐則有玉杯﹑象盞﹑熊蹯﹑豹胎云云。殿下何如不思他日臨禦九五之尊﹐身親萬機之政﹐而爲市井之利﹐奢侈之用﹐自棄之甚耶﹗」太子不納。時舍人杜錫以皇太子非賈後所生﹐而後性凶虐﹐深以爲憂。每盡忠規諫皇太子修徳業﹐保令名﹐遠誹謗﹐言辭懇切。皇太子大怒﹐使人以鍼著錫常所坐氈中而刺之﹐兩股流血。因是人不敢諫﹐言路塞矣。

卻說賈後之母廣成君郭槐﹐以後無子﹐因勸後曰「汝年將暮﹐不幸無主器者﹐念太子遹𨿽非汝生﹐宜加慈愛﹐身安而國家可保也。今汝妹賈午嫁與韓壽﹐生有女兒﹐汝可求爲太子妃﹐不然後必有變﹐族難保也。」後卽召其妹賈午入宮商議。

賈午入宮後﹐達廣成君之言﹐午曰「太子非姊所生﹐妹不能許。聞太尉王衍有二女﹐長女妍﹐次女媸﹐娘娘可主一人﹐姊爲太子聘之。」賈後曰「旣長女美﹐吾代賈謐聘之﹔次女醜﹐聘與太子。」午曰「娘娘先爲謐聘﹐後爲太子聘之。」於是使人通知王衍﹐卽將聘禮﹐代賈謐定其長女﹐後始與太子聘其次女。太子聞王衍次女醜陋﹐心甚惡之﹐而不敢言﹐無計柰何。

時廣成君郭槐病篤﹐喚賈後至臥所﹐執其手言曰「汝宜慈愛太子﹐勿可疏之。趙粲﹑賈午必亂汝家﹐勿可聽之。」言訖而終。賈後舉哀承服﹐以後妃之禮葬祭之。第二十七回

賈後逼殺皇太子

永康元年正月﹐太子遹見賈謐恃中宮驕貴﹐心有不平之意。

賈謐聞知其怨己﹐乃讒於賈後曰「今太子多蓄私財以結小人者﹐爲賈氏故也﹐不如早圖之﹐免累三族。」後曰「然﹗」

乃使人召其妹賈午入宮﹐謂曰「今聞人言太子欲結黨羽﹐要謀賈氏﹐吾須廢之﹐恨我未有親子﹐柰何﹖」午曰「此事容易。娘娘可詐爲有娠﹐待十月滿足﹐內橐物產以瞞朝臣。妹今孕滿欲產﹐權住宮中。倘若生男﹐娘娘認爲己子而撫養之﹐將來主器﹐有何不可﹖然後揚太子遹之短而害之﹐則賈氏三族安若泰山也。」賈後大悅﹐曰「此計甚妙﹐但吾妹生男方好。」

於是詐爲有娠﹐奏知惠帝。待十月足﹐午果生子﹐賈後冒爲己生﹐養在宮中。朝野咸知爲韓壽之子﹐而後借此朝夕圖謀害太子之計。

當左衛瓘率劉卞知之﹐以告張華曰「今皇后不仁﹐欲廢太子。太子若廢﹐天下誰歸﹖」華曰「君欲如何﹖」卞曰「東宮俊義如林﹐願率精兵萬人﹐若得公命﹐皇太子因朝入錄尙書事﹐廢賈後於金墉城﹐兩黃門力耳﹗」華曰「今天子當陽﹐太子人子也﹐忽相與行﹐此是無君父而以不孝示天下也。𨿽能有成﹐猶不免罪﹐況權戚滿朝﹐威柄不一﹐成可必乎﹖」

賈後探知劉卞欲廢己﹐忙請賈午問計。午曰「不可殺他﹐可升而出之。」於是﹐賈後以劉卞爲雍州刺史。劉卞亦知事泄﹐乃自飲藥而死。賈後又問賈午曰「今事急矣﹐宜害太子﹐你有何計﹖」賈午乃附賈後耳畔言計曰「如此如此。」賈後曰「此計甚善。」

十二月﹐賈後詐稱惠帝不豫﹐使黃門官召皇太子司馬遹入宮。皇太子不知是計﹐卽入宮。賈後使人監於別宮﹐使婢陳舞詐說聖上命賜酒三斤﹐逼盡飲之。太子推故不飲。陳舞稱帝所賜﹐安敢推﹖故太子只得飲訖﹐遂大醉。賈後卽召黃門侍郎潘嶽作誣太子謀爲犯上之書﹐令屬艸﹐使太子書之。太子大醉不醒﹐遂照艸謄寫。其書曰﹕陛下宜自了﹔不自了﹐吾當爲了之。中宮亦宜速自了﹔不自了﹐吾當手了之。與謝妃共安﹐克期而發﹐掃除患害。

其時太子醉迷﹐照艸而寫之﹐字半不成﹐賈後使人補成之﹐令人扶太子回東宮去訖。次日早朝﹐惠帝幸式乾殿﹐賈後佯涕哭﹐將太子書呈與帝覽。惠帝大怒﹐召公卿諸王入內﹐以太子之書示之﹐曰「太子不仁﹐其書如此﹐將欲弒朕﹐合當賜死。」諸王公莫敢言者﹐惟張華曰「此國之伏禍。自古帝王因廢黜正嫡﹐以致大亂也﹐願陛下詳之。」裴頠曰「可先檢校傳書者。」又請比校太子手書﹐恐有詐妄。諸王公議至日西不決﹐賈後懼事有變﹐忙上表曰「太子𨿽不仁﹐且赦其死﹐免爲庶人。」惠帝下詔從之。賈後使人將太子司馬遹並其子司馬霖﹑司馬臧﹑司馬尙皆幽於金墉城﹐又使人殺其母謝玖﹐霖尋亦卒。

當太尉王衍上表請離婚﹐詔許之。第二十八回

王氏惠風守貞節

太子妃王氏﹐字惠風﹐乃太尉王衍之女﹐有貞婉志節。當太子遹見廢﹐王衍上表離婚﹐不與女兒說知﹐只令其休隨太子往金墉﹐別行攺嫁豪士。惠風曰「婦人再醮﹐在百姓家﹐有志之女亦所不爲﹐況臺閣之女﹐皇儲之妃﹖動爲天下不取﹐而敗壞人倫﹐忍心害理﹐貽萬世之笑罵乎﹖」卽叱車仗同太子往金塘不提。

史說閻纘﹐字纘伯﹐巴西人也。博覽墳典﹐堅持雅節。其父早逝﹐繼母不慈﹐力事之彌謹﹐鄕裏以孝稱。國子祭酒鄒湛薦爲祕書監﹐未就。及聞皇太子被賈後所廢﹐閻纘使家人輿棺詣闕﹐上書理太子之冤。惠帝設朝﹐纘自至禦榻前上書﹐惠帝覽之﹐曰﹕臣纘伏念前太子遹生於聖父而至此者﹐由於長養深宮﹐沈淪富貴﹐受饒先帝﹐父母驕之。每見選師傅﹐下至羣吏﹐率取膏梁擊鐘鼎食之家﹐希有寒門儒素﹐如衛綰﹑周文﹑石奮﹑疏廣﹐洗馬舍人﹐亦無汲黯之比者﹐使不見事父﹑事君之道﹐所以致敗也。臣素寒門﹐無力仕宦﹐不經事東宮﹐情不私遹。念昔楚國處女諫其主曰『有龍無尾』。言年四十﹐未有太子。臣當備近職﹐𨿽未能自結天日﹐情同閹寺﹐悾悾之誠﹐皆爲國計﹐以死獻忠﹐伏須刑誅。

永康元年﹐惠帝覽畢流涕﹐而懼賈後﹐終不能納﹐而遣閻纘暫還。纘號泣出朝﹐羣臣無不欷歔者。太子旣廢﹐眾情忿怒。

衛瓘督司馬雅曾給事東宮﹐與殿中郎士猗等欲謀廢賈後﹐以復太子。當士猗謂雅曰「若行此事﹐必須交當權者方爲得計﹐不然禍反累族。」雅曰「右將軍趙王倫執掌兵權﹐性貪冒﹐可借以濟事。其府中有一个嬖人﹐姓孫名秀﹐可去見此人而說之﹐必然克濟。」士猗曰「如此﹐吾卽往說之。」於是士猗來見孫秀﹐曰「今國無嫡嗣﹐社稷將危矣。久聞足下與趙王奉事中宮﹐若前太子之廢﹐公與趙王必預知之。今大臣將舉事﹐禍必相及﹐何不與趙王先謀之乎﹖」秀曰「君言是也。待見趙王﹐白之。」因是﹐孫秀入府﹐以士猗之言與趙王詳述。趙王倫大悅﹐曰「正合吾心。」卽使人請通事令史張林到府﹐商議使爲內應。張林從之。

期日將發。孫秀入止之﹐曰「且緩之。臣竊見太子聰明剛猛﹐若還東宮﹐必不受制於人。明公黨與賈後﹐今𨿽能建大功﹐太子必謂公居奇貨冀免罪耳﹐心詎深徳於公﹐不若遷緩其期。賈後必害太子﹐然後廢後﹐爲太子報仇﹐豈徒免禍﹐更可以大得忠矣。」趙王倫然之。於是孫秀因使人行反間計﹐言殿中欲廢賈後﹐迎太子。

賈後聞知大驚﹐恐再復太子。先使人將司馬遹更幽於許昌﹐復矯詔使黃門孫慮與太醫令程據和藥來害太子。孫慮奉賈後僞詔至許昌﹐謂太子曰「今聖上有詔命殺殿下﹐臣不敢加刃﹐謹上藥酒﹐請殿下自裁。」言訖﹐搗藥和於酒內﹐請太子飲。

太子不肯飲﹐走至廁﹐被孫慮以舂藥杵錐殺之。於是太子被弒﹐天下之人盡皆冤之。自此之後﹐賈後恣意專政矣。

三月﹐尉氏雨血﹐妖星現南方﹐太白晝見﹐中臺星折。當張華少子韙勸華曰「天道示變﹐大亂將作。大人宜早遜位﹐免受其患。」華曰「天道幽遠﹐豈能盡應﹖不如靜以待之。」

是以不聽。第二十九回

王戎與世同浮沈

丁巳永康七年九月﹐惠帝﹑賈後以尙書左僕射王戎爲司徒﹐阮瞻爲太子舍人﹐王戎弟王衍爲尙書令﹔樂廣爲河南尹﹐胡母輔之爲樂安太守﹐謝鯤爲長史﹐畢卓爲工部侍郎。此數人皆以淸談任顯﹐故賈後用之。

史說王戎﹐宇浚衝﹐瑯琊人也。父王渾乃西涼州刺史。戎幼而穎悟﹐神采秀徹﹐視目不眩。裴楷見而旨之曰「戎眼爛爛如巖下電。」年六七歲﹐嘗與羣兒戲於道旁﹐見李樹多實﹐羣兒競趨之﹐戎獨不往。人問其故﹐戎曰「樹在道旁而多李﹐必苦李也。」羣兒取之﹐果苦﹐人皆異之。阮籍素與渾爲友﹐時戎年十五﹐隨渾在邸捨。戎少籍二十歲﹔而籍一見與之交結。

阮籍每適渾家﹐俄傾輒去﹐過見戎良久﹐然後出謂王渾曰「浚衝淸賞﹐非卿倫也。共雅育不如共阿戎談。」及渾卒﹐西涼州故吏賻贈錢帛凡數百萬。戎辭而不受﹐由是顯名其時。王戎旣爲三公﹐與時浮沈﹐無所匡救。委事寮宷﹐輕出遊畋﹐性復貪吝﹐廣收八方﹐田園水碓﹐周徧天下﹐積寶貨錢﹐不知萬計。

每自執牙籌﹐晝夜算計﹐恆若不足﹐而務鄙吝﹐不自奉養﹐故天下之人謂之膏盲之疾。戎家有好李﹐常出貨賣﹐恐人得種﹐恆鉆其核﹐以此毫無聞望﹐凡所賞拔﹐專事虛名。

卻說阮咸之子阮瞻﹐字千里。性淸虛寡欲﹐自得於懷﹐讀書不甚研求﹐而默識其要。善彈琴﹐人聞其能﹐多往求聽﹐不問貴賤長幼﹐皆爲之彈也。與司徒王戎乃通家﹐因來造謁王戎。

戎命坐﹐待茶罷﹐因問瞻曰「聖人重名教﹐老莊明自然﹐其旨同異﹖」瞻答曰「將無同。」咸奇之﹐嗟嘆良久﹐卽辟之爲掾吏﹐時人謂之「三語掾」。後爲太子舍人。不信陰陽﹐素執無鬼論﹐人莫能難﹐自謂此理足以辯正幽明。忽一日﹐有一客來相訪﹐通姓名﹐問寒暄之禮畢﹐聊譚於名理﹐客甚有才辯﹐與之言良久。又談鬼神之事﹐反復甚苦。客遂屈﹐乃作色曰「鬼神之事﹐古今聖賢皆有其傳﹐君何獨言無也﹖汝不信﹐僕便是鬼。」言終﹐客變異形﹐須臾消滅不見。瞻默然﹐意色甚惡。後歲餘而亡﹐年三十歲。

卻說惠帝﹑賈後聞王衍﹑樂廣二人皆善淸談﹐宅心事外﹐名重當時。乃徵衍爲尙書令﹐廣爲河南尹。二人談論終日﹐義理愈精﹐言如瓶瀉﹐口若懸河﹐是故朝野之人多慕效之。第三十回

王衍專意事淸談

史說王衍﹐字夷甫﹐乃司徒王戎之從弟也。少有盛才﹐美貌﹐明悟若神﹐常自比子貢﹐聲名藉甚﹐傾動當世。妙善玄言﹐惟談老莊爲事。每執玉柄麈尾﹐與手同色﹐義理有所不安﹐隨卽攺更﹐故世人號爲口中雌黃。朝野翕然﹐謂之一世龍門矣。

後進之士﹐莫不景仰。

樂廣﹐字彥輔﹐南陽人也。幼孤貧﹐僑居山陽﹐寒素爲業﹐人無知者。尢善談論﹐每以約言析理﹐厭人之心﹐而其所不知默如也。凡論人﹐必先稱其所長﹐則所短不言自見。初﹐衛瓘見廣而奇之曰「自昔諸賢旣沒﹐常恐微言將絕﹐而今乃復聞斯言於君矣。」因命諸子造焉﹐曰「此人如水鏡﹐見之瑩然﹐若披雲霧而見其天也。」時王衍自言與人語甚簡﹐至及見廣﹐便覺己之煩。爲識者所嘆羨如此。廣善言而不長於筆。廣爲任滿﹐欲爲表讓尹﹐不能寫﹐請潘嶽爲之。嶽曰「當得君意﹐方可作書。」廣乃作二百句語﹐述己之志﹐嶽因取次便成名筆﹐時人咸云「若廣不假嶽之筆﹐嶽不取廣之旨﹐無以成斯美也。」先赴任﹐有親客造﹐去久不復來﹐歲餘方至﹐問其故﹐客答曰「前歲在貴座蒙賜酒﹐方欲飲﹐見杯中有蛇﹐意甚惡之﹐旣飲而成斯疾﹐因此久失奉訓耳。」於時河南廳事壁上﹐有角漆畫作蛇。廣意杯中蛇卽角影也﹐復置酒於前處。待客﹐因而又問杯中復有所見否﹖客答曰「杯中所見蛇復如初。」樂廣乃告曰「其蛇非眞﹐乃角影也。」因指與客﹐豁然意解﹐沈屙頓愈。其明辧如此。廣與王衍齊名﹐故天下人言風流者以王﹑樂爲首焉。其時樂廣與王澄﹑阮咸﹑阮修﹑胡母輔之﹑謝鯤﹑王尼﹑畢卓皆以往誕放達。

史說王澄﹐字平子。生而警悟﹐𨿽未能言﹐見人舉動﹐便識其意。及長﹐勇力絕倫。與王惇﹑謝鯤﹑庾愷﹑阮修最善﹐號爲「四友」。後爲荊州刺史。第三十一回

阮咸叔侄效放達

阮咸﹐字仲容。妙解音律﹐善彈琵琶。處世不交人事﹐惟其親知雅歌酣飲而已。時咸與叔阮籍居道南﹐宗室請阮居道北。

時北阮富而南阮貧。七月七日﹐俗例曝衣﹐北阮盛曝衣服﹐錦繡炫目﹐咸以竿掛大布犢鼻於庭。人或問之﹐咸答﹕「未能免俗﹐聊復爾耳。」人皆譏之﹐後出補始平太守﹐放達無稽。

阮修﹐字宣子﹐善淸言﹐性簡任﹐不修人事。修不喜見俗人﹐遇便捨去。常步行﹐以百錢掛杖頭﹐至酒店﹐便獨酌酣暢﹐𨿽過富貴之人﹐亦不肯顧。修家無擔石之儲﹐晏如也。與兄弟同居﹐自得林阜之趣。修居貧四十餘年而未有室﹐王惇等名士斂錢爲婚﹐時慕之者求入錢而不得。後王惇爲鴻臚卿﹐謂修曰「卿嘗無食﹐鴻臚承差有祿﹐汝能爲否﹖」修曰「亦復可耳。」遂爲鴻臚承差焉。

胡母輔之﹐字彥國﹐泰山人。少擅髙名﹐有知人之鑑。性嗜酒﹐任放不拘小節。與王澄﹑王惇﹑庾愷俱爲太尉王衍所重﹐號爲「四友」。澄常與人書曰「彥國吐嘉言﹐如鋸木屑﹐霏霏不絕﹐誠爲後進領袖。」爲家貧﹐求試爲繁昌令﹐後爲樂安太守。謝鯤﹐字幼輿﹐陳國陽夏人也。以儒業顯。鯤少知名﹐通簡有髙識﹐不修威儀﹐好老莊﹐能歌﹐善鼓瑟。後東海王司馬越聞其名﹐舉爲掾。鄰家髙氏女有美色﹐謝鯤嘗挑之﹐女投梭折其兩齒﹐故時人爲之語曰「任達不已﹐幼輿折齒。」鯤聞之﹐傲然長嘯曰「猶不廢我嘯歌。」後爲長史。

畢卓﹐字枚世﹐新蔡漁陽人。少希放達。太興中﹐求爲吏部﹐嘗飲酒廢職。比捨郎釀酒熟﹐卓因醉﹐夜至其甕間盜飲之﹐被掌酒者所獲。到明旦視之﹐乃畢吏部也。遂遽釋其縛。卓遂引主人宴於甕側﹐償其酒錢﹐致醉而去。嘗語人曰「得酒滿數百斛船﹐四時甘味置牀頭﹐右手持酒杯﹐左手持蟹螯﹐終身飲酒船中﹐便足了一生。」因此好酒﹐爲人所譏。樂廣聞而笑之曰「名教中自有樂地﹐何必乃爾。」是時何晏等祖述老莊﹐立論以爲天地萬物皆本以無爲。無者﹐開物成務﹐無往不存者也。陰陽恃以化生﹐賢者恃以成徳﹐故無之爲用﹐無時不貴矣。

故王衍之徒皆愛重之﹐由是朝中士大夫皆以浮誕爲美﹐廢弛職業。

史說裴頠﹐字逸民。宏雅有遠識﹐博學稽古﹐自少知名。

禦史中丞周弼見而嘆曰「頠若武庫﹐五兵縱橫﹐一時之傑也。」累遷侍中。樂廣嘗與頠談淸言﹐欲以理服之。而頠詞論丰博﹐廣笑而不言﹐謂頠爲言談之林。

其時俗尙放蕩而不尊儒術﹐浮虛而不尊禮法﹐屍祿耽寵﹐仕不事事。王衍之徒聲譽太盛﹐不以實學相尙﹐並皆仿效﹐風教陵替。是故裴頠著《崇有論》以釋其獘﹐眾皆然之﹐猶不能救當時也。其論曰﹕利欲可損而未可絕有也﹔事務可節而未可絕無也。談者深列有形之累﹐盛稱空無之美﹐遂薄綜世之務﹐賤功利之用﹐髙浮游之業﹐卑經實之賢。人情所徇﹐名利從之。於是立言藉其虛無﹐謂之玄妙﹔處官不親所職﹐謂之雅遠﹔奉身捨其廉操﹐謂之曠達。故悖吉凶之禮﹐忽容止之表。瀆長幼之序﹐混貴賤之級﹐無所不至。夫萬物之生﹐以有爲分者也。故心非事也﹐而制事必由於心﹐不可謂心爲無也﹔匠非器也﹐而制器必須於匠﹐不可謂匠非有也。由此而觀﹐濟有者皆有也﹐虛無奚益於已有之羣生哉﹗第三十二回

江統進上《徙戎論》

先是元康九年﹐惠帝設朝﹐羣臣皆集。朝賀禮畢﹐太子洗馬江統以中原半爲夷居﹐匈奴劉淵居晉陽﹐羯戎石勒居上黨﹐羌人姚弋仲居扶風﹐氐人苻洪居臨渭﹐鮮卑慕容廆居昌黎。種類日繁﹐恐其有變﹐故上表曰「戎狄之人﹐人面獸心﹐宜早絕其源﹐不然必亂中華。」惠帝不能行之。統又作《徙戎論》以警朝廷﹐因上惠帝。惠帝覽之﹐曰﹕夫夷蠻戎狄﹐地在要荒。禹平水土﹐而西戎卽叛。其性气貪婪﹐凶悍不仁。四夷之中﹐戎狄爲甚。弱則畏服﹐彊則侵叛。

當其彊也﹐以漢之髙祖而困於白登﹐孝文帝於灞上。及其弱也﹐以元﹑成之微﹐而單於入朝﹐此其已然之效也。是以有道之君牧夷狄也﹐惟待之有備﹐禦之有常﹐𨿽稽顙執贄﹐而邊城不備固守﹐彊暴爲寇﹐而兵革不加遠徵。期令境內獲安﹐疆場不侵而已。魏興之初﹐與蜀分隔﹐疆場之戎﹐一彼一此。武帝徙武都之氐於秦川﹐弱寇彊國﹐捍禦蜀虜﹐此蓋權宜之計﹐非萬世之利﹔也。今者當之已受其敝矣。夫關中土沃物丰﹐帝王所居﹐來聞戎狄宜在此土也。非我族類﹐其心必異﹐而因其衰敝﹐遷之畿內。土庶玩習﹐侮其輕弱﹐使其怨恨之气毒於骨髓。至於蕃育眾庶﹐則坐生其心﹐以貪悍之性﹐挾憤怨之情﹐俟隙乘便﹐輒爲橫逆。而居封域之內﹐無障塞之隔﹐掩不備之人﹐收散野之積﹐故能漸成滋蔓﹐暴害不測﹐此必然之勢﹐已驗之事也。

犬馬肥充﹐則有噬齒﹐況於夷狄﹐能不爲變﹖但顧其微弱﹐勢力不逮耳。夫爲邦者﹐憂不在寡而在不安。以四海之廣﹐士民之富﹐豈須夷狄在內﹐然後取足哉﹖此等皆可申諭發遣﹐還其本域﹐使彼羈旅懷土之思﹐釋我華夏纖芥之憂﹐惠此中國﹐以綏四方﹐於計爲長也。第三十三回

魯褒傷時作《錢論》

論上朝廷﹐不能用。卻說惠帝爲人愚憨﹐嘗在華林園聞哈蟆鳴﹐謂左右曰「此鳴者爲官乎﹖爲私乎﹖」左右戲之曰「在官地爲官﹐在私地爲私。」時天下饑饉﹐百姓餓死。帝聞之曰「胡不食肉糜﹖」由是權在臣下﹐政出豪門﹐勢位之家﹐更相薦托﹐有如五市﹐賈﹑郭二黨恣橫﹐貨賂公行。當有隱士南陽魯褒﹐字元道。好學多才﹐以貧素自立﹐因見元康之後﹐紀綱大壞﹐傷時之貪鄙﹐乃隱姓名﹐而著《錢神論》。其略曰﹕錢之爲體﹐有乾坤之象。內則其方﹐外則其圓。其積如山﹐其流如川﹐動靜有時﹐行藏有節。市井便易﹐不患耗折﹐故能長久﹐爲世神寶﹐親之如兄﹐字曰「孔方」。失之則貧弱﹐得之則富昌。無翼而飛﹐無足而走。解嚴毅之顏﹐開難發之口。

錢多者處前﹐錢少者居後。錢之爲言也﹐泉也。無遠不往﹐無幽不至。京邑衣冠﹐疲勞講肄﹐厭聞淸談﹐對之睡寐。見我家兄﹐莫不驚視。錢之爲神﹐往無不利﹐何必讀書﹐然後富貴﹖

由此論之﹐謂爲神物。無徳而尊﹐無勢而熱。排金門﹐入紫闥﹐危可使安﹐死可使活﹔貴可使賤﹐生可使殺。是故忿爭非錢不勝﹐幽滯非錢不拔﹐怨仇非錢不解﹐令聞非錢不發。洛中朱衣﹐當塗之士﹐愛我家兄﹐皆無已極。執我之手﹐抱我終始。故諺曰「錢無耳﹐可使鬼神」。今之人惟錢而已矣。

此論蓋疾時而作﹐朝士亦不察。滿朝政務以苛察相髙。每有所議﹐各立私意﹐刑法不一﹐獄訟繁滋。尙書劉頌上疏曰﹕近世以來﹐法漸多門﹐令甚不一。吏不知所守﹐下不知所避夫君臣之分﹐各有所司。法有必奉﹐故令主者守文﹔理有窮塞﹐故使大臣釋滯﹔事有時宜﹐故人主權斷。主者守文﹐若釋之執犯蹕之坐也﹔大臣釋滯﹐若公孫宏斷解郭解之獄也﹔人主權斷﹐若漢祖戮丁公之佞也。自非此類﹐皆以律令從事﹐然後法信於下﹐可以官政矣。

惠帝覽之﹐終不能用﹐朝臣不肯爲﹐故寢也。

卻說韋忠﹐平陽人。少慷慨﹐有不可奪之志。閉門修己﹐不交當世。僕射裴頠聞之﹐慕而造謁。忠在家﹐托以遠出﹐故不相見﹐愈重慕之。次日﹐因見侍中張華曰「平陽韋忠有公輔之器﹐廟廊之才﹐人皆仰敬﹐明公可於此時擢之﹐必有匡濟當時之務。」華曰「聞名久矣﹐未曾見面。今如此﹐吾卽辟之。」於是張華使人辟之﹐韋忠稱疾不起。友人問忠不出仕之故﹐忠曰「吾乃艸茅下士﹐本無宦情。張茂先華而不實﹐裴逸民貪而無厭。棄典禮而附賊後﹐此豈大丈夫之所爲哉﹖逸民每有心托我﹐我常恐洪濤蕩漾﹐餘波見漂其溺及我﹐況我蹇裳而就之哉﹗」人服其說。

史說索靖﹐字幼安﹐惇煌人也。少有逸羣之量﹐與鄕人範衷﹑張彪﹑索紒﹑索永俱詣太學﹐馳名海內﹐世人號稱「惇煌五龍」﹐惟靖最雄。後四人並亡。時侍中張華重其名﹐除爲雁門太守。索靖知天下將亂﹐出朝因指洛陽宮銅駝曰「曾見汝在荊棘中耳。」第三十四回

趙王起兵誅賈後

庚申永康元年四月﹐卻說趙王司馬倫﹐字子彜﹐乃宣帝司馬懿之第九子也。見湣懷太子被賈後所害﹐欲起兵﹐恐力不及﹐謂孫秀曰「今惠帝無道﹐賈氏專制﹐謀殺太子﹐淫亂後宮﹐先曾與卿謀之﹐恨力未及。吾思宣帝盡忠仕魏﹐南拒孫權﹐北抗劉備﹐幸有大勛﹐徳及武帝﹐平蜀滅吳﹐而有天下。未及三世﹐遭此賤人暴虐﹐鹿將失之。吾欲起兵﹐盡誅賈黨﹐誠恐刻鵠不成﹐反類騖耳。汝有何策﹖」孫秀曰「殿下欲立蓋世之功﹐獨力是所不能。臣見齊王冏每有不忿賈後之意﹐請其同討賈氏﹐方可有濟。其餘碌碌等輩﹐不可令其知之。」司馬倫曰「然﹗」

於是司馬倫卽使人請司馬冏至﹐置酒相待﹐至半酣﹐趙王屏左右﹐哭謂冏曰「今皇上愚憨﹐悍後專權。君之元子弒之於許昌﹐後之賊黨委之以重任。若不早爲社稷計﹐眼見天下非晉有矣﹐吾等豈能免乎﹖今欲與侄共誅賈氏﹐以正紀綱﹐侄意若何﹖」司馬冏曰「吾欲殺此賤人久矣﹐因力不及﹐旣如此﹐何不二家就此起兵﹐矯詔廢後﹐誅其賊黨﹐以靖朝廷﹐誰敢拒之﹗」司馬倫曰「旣有同心﹐柰無兵權。」孫秀曰「此容易耳。明早殿下可入朝奏帝﹐稱說昔年東安王司馬繇因罪見廢﹐今因久在東安﹐甚得民心﹐常抱不平之志﹐將來之患﹐固不待言。宜乘此時亂心未作﹐朝廷商議著親信大臣領兵鎭之﹐使彼不萌惡念﹐可保萬全。皇上必允。若問誰可鎭守﹐王殿下宜力保齊王殿下領兵﹐則兵權歸於掌握。卽勒其兵﹐矯詔先廢悍後﹐後誅賊黨﹐豈不甚便﹖則大功可望成矣。」二王撫掌大笑曰「此計甚妙﹐宜速爲之。」於是齊王辭別回邸﹐各自歇息。

次日﹐趙王司馬倫披公服﹐執牙笏﹐奏惠帝曰「臣聞東安王司馬繇被廢居東安﹐怨望朝廷﹐陰結力士﹐謀爲不軌。陛下可速使人以兵去鎭﹐捕其羽冀﹐庶得東地寧息。倘惡念一興﹐難以撲滅。」帝問曰「東安欲叛﹐誰人可去鎭之﹖」倫曰「齊王冏有文武才略﹐可使鎭守﹐萬無一失。」惠帝從之﹐卽召齊王司馬冏領車騎將軍﹐授以兵符﹐發兵二萬五千人﹐使其出鎭東安。齊王同謝恩﹐捧符印出朝﹐來見司馬倫商議。孫秀曰「來日俟聖上坐朝﹐齊王殿下矯皇上詔﹐廢賈後爲庶人。

殿下率禁衛武土拒住宮門﹐以防外兵﹐然後請旨﹐誅張華﹑裴頠﹑賈謐等黨。」因是趙王倫等各依孫秀之計而行。

計議已定﹐趙王倫佯使司馬雅去告張華曰「趙王欲與公共匡社稷﹐爲天下除害﹐公意如何﹖」華拒之曰「天下已定﹐百僚奉職。賈後𨿽虐﹐未至大患﹐除甚大害﹐子莫駿乎﹖」司馬忿怒曰「刀將加頸﹐猶爲是言耶﹖」不顧而出報倫﹐倫怒。

是夜﹐乃自矯詔﹐敕三部司馬曰「中宮與賈謐等謀殺太子﹐今奉皇上聖旨﹐命車騎司馬冏入廢中宮﹐汝等從命﹐賜爵關內候﹐不從者夷其三族﹗」眾皆從之﹐開門而入。至天明﹐司馬倫又以兵一千人入宮﹐拒住內外﹐宮人不得出入。齊王司馬冏自披甲執銳﹐領甲士五百人﹐在宮內矯詔責賈後曰「皇太后何罪見廢﹖皇太子何辜見誅﹖汝淫亂宮室﹐污穢朝廷﹐今聖上有密旨在此﹐廢汝爲庶人﹐火速收拾﹐遷往金墉城去﹐不許久延掖庭﹗」賈後大驚﹐曰「詔當從我出﹐汝詔從何而來﹖」

齊王冏曰「詔書乃聖上親書﹐不必爭論﹗」言訖﹐喝令軍士擁而出之。賈後走上臺閣﹐遙望金鑾殿上大呼曰「陛下之婦使人廢之﹐你久後亦行自廢﹗」齊王冏大怒﹐揮軍士上閣﹐將賈後推扯下來。以宮車仗﹐使軍士護送﹐遷於金墉城。去訖﹐勒兵出宮﹐會同趙王司馬倫﹑梁王司馬肜等請帝上殿。

賈後淫風毒且愚﹐謀絕皇嗣卻必誅。

今朝司馬倫兵起﹐猶說詔當從我出。

時惠帝見諸王各執兵入﹐心中大驚﹐戰栗不已。當趙王司馬倫俯伏殿下奏曰「臣等爲社稷之計﹐必無謀異之心﹐陛下不勞驚恐。」惠帝方才放心。司馬倫又奏曰「今賈後凶悍淫虐﹐廢弒太后﹐謀殺太子﹐臣故廢之。今侍中張華﹑僕射裴頠﹑太常賈謐助後爲虐﹐陛下可下詔誅夷。」惠帝見趙王如此﹐不得不從﹐連忙下詔許之。於是﹐趙王倫迎惠帝幸東堂﹐執賈謐斬之。召八座以上皆夜入殿﹐於是裴頠等皆至。又令收趙粲﹑賈午等﹐盡誅之。乃令張林執張華﹑裴頠﹐解結於庭中。張華謂張林曰「卿欲害忠臣耶﹖」林稱詔詰之曰「卿爲宰相﹐太子之廢﹐不能死節﹐何耶﹖」華曰「式乾之議﹐臣諫艸具存﹐可覆按也。」林曰「諫而不從﹐何不去位﹖」華無以對。

林遂出來﹐將裴頠等皆夷三族。又收董猛﹑孫慮﹑程據等皆誅之。於是趙王倫自爲都督中外諸軍事﹑相國﹐以侍中孫秀爲中書令﹐並據兵權。計文武封侯者數千人。奏惠帝詔追復太子司馬遹位號﹐更立其子司馬臧爲臨淮王。

時有司奏尙書令王衍備位大臣﹐太子被誣﹐志在苟免﹐請禁錮終身。詔許之。趙王倫見張華不至﹐復使孫秀去收﹐誅其三族。時倫欲收人望﹐選用海內有徳之士﹐以李重﹑荀組爲左右長史﹐以王堪﹑劉模爲左右司馬﹐束皙爲記室﹐荀松﹐陸機爲參軍。李重知倫有異志﹐辭不受。趙王倫逼之不已﹐憂憤成疾﹐扶拽受拜﹐數日而卒。

五月﹐惠帝詔立臨淮王爲皇太孫。此時朝野震悚﹐士民恐避﹐獨閻纘聞知﹐徑入市曹﹐撫張華屍﹐慟哭曰「吾曾語君及早退位而不聽﹐今果不免也。」後復見賈謐屍﹐叱曰「小兒亂國之由﹐誅之晚矣。」哭訖﹐上疏表張華之死屈。惠帝善其忠烈﹐乃擢爲漢中太守。

史說張華之幼子張韙﹐頗識天文﹐夜觀乾象﹐見中臺星折。

次日見華曰「今中臺星折﹐正應大人﹐宜早退位﹐免禍臨身。」華不聽﹐且曰「天道幽遠﹐惟修徳以應耳﹐不如靜以待之。」未數日﹐孫秀以兵入府﹐曰奉旨斬公。華大驚曰「吾先帝老臣﹐忠心如丹﹐不愛生而靖王室之難﹐禍不可測也。」言未終﹐孫秀使人推出市﹐斬之﹐誅其三族。

張華性好人物﹐至於貧賤候門之士﹐凡有一介之善者便咨嗟稱羨﹐爲之延譽。性愛書籍﹐身死之日﹐家無餘財﹐惟有文史溢於箱篋﹐嘗徙居﹐載書三十乘。祕書監虞摯撰定官書﹐皆資華之本以取正焉。天下奇祕﹐世所希有者﹐悉在華所。由是博物洽聞﹐世無與比。陸機嘗請華宴﹐於是賓客滿座﹐華舉器﹐見鮮有異﹐乃曰「此龍肉也。」眾客未之信。張華曰「公等不信﹐試以苦酒灌之﹐必變異象。」眾依法以苦酒灌之﹐而五色光起﹐眾始默然。席散﹐機問鮓主﹐果云園中茅積下得一魚﹐質狀殊常﹐以作鮓過美﹐故以相獻耳。時武庫封閉甚密﹐惠帝使人開搬點視寶物﹐其中忽有雉雊﹐諸人皆以密固﹐何有此物﹖惟華曰「此必蛇化爲雉也。」眾視雉側﹐果有蛇脫焉。

吳郡臨平岸崩﹐出一石鼓﹐捶之無聲。郡守進入朝廷﹐惠帝問華﹐華曰「可取蜀中桐材﹐刻魚形﹐扣之則鳴矣。」帝如其言﹐卽取蜀桐刻形打之﹐聲聞數里。

先吳之未滅也﹐斗牛之間常有紫气。及吳平﹐紫气愈明。

華聞豫章人雷煥妙達緯象﹐乃召煥至﹐與宿﹐乃屏人謂曰「可與汝共尋天文﹐知將來之吉凶。」因同登樓﹐仰觀天象﹐問煥紫气之故。煥曰「僕察之久矣﹐惟斗牛之間頗有異气。」

華曰「是何祥也﹖」煥曰「寶劍之精﹐上徹於天耳。」華曰「君言得矣。吾少時有相者﹐言吾年出六十﹐位登三公﹐當得寶劍佩之﹐斯言豈效耶﹖」因問曰「在何郡﹖」煥曰「在豫章丰城。」華曰「欲屈君爲宰﹐密共尋之﹐可乎﹖」

煥曰「從命。」於是華卽補煥爲丰城令。

煥到縣﹐掘獄屋基﹐人地四文余﹐得一石函﹐光气非常﹐中有雙劍﹐並刻有題﹕一曰「龍泉」﹐一曰「太阿」。自得此劍﹐其鬥牛間之气不復見矣。煥以南昌西北巖下土以拭劍﹐光芒艷發﹐因此遣使送一劍並土來京與華﹐一自佩。華回書謂煥曰「得兩送一﹐雷公得無欺乎﹖」煥謂使人曰「本朝將亂﹐張公當受其禍。此劍當系徐君墓樹﹐靈異之物當化去﹐不永爲人服也。」時華得劍﹐寶愛之﹐常置坐側。華以南昌土不如華陰赤土﹐令人報煥﹐書曰「詳觀劍文﹐乃幹將也﹐莫邪何不復至﹖𨿽然天生神物﹐終當合聚。」因以華陰土一斤致煥﹐煥更以拭劍﹐倍益精神。

張華旣誅﹐劍失所在﹐並不見蹤。煥亦卒﹐其於雷燁爲州從事﹐持劍行經延平津﹐忽於腰間其劍躍起墜水﹐卽使從人沒水取之﹐並不見劍﹐但見兩龍各長數丈﹐蟠縈有文﹐沒者懼而返。須臾﹐光彩照水﹐波浪驚沸﹐於是失劍。燁嘆曰「先君化去之言﹐張公終合之論﹐此其驗乎﹖」張華博物如此類甚多﹐不能詳載。華著《博物志》十篇﹐及文章並行於世。先是﹐華與趙王司馬倫有隙﹐司馬倫乘此誅華。華死年六十九歲﹐朝野莫不悲慟。第三十五回

趙王司馬倫執權

卻說趙王司馬倫旣廢賈後﹐及誅張華等﹐乃自專國政﹐總握兵權﹐自爲相國﹐以孫秀爲侍中。時百官俱聽命於倫﹐而倫素曠達無智策﹐復受制於秀。於是孫秀威權震於朝廷﹐天下皆事秀﹐而無求於倫。

卻說孫秀乃瑯訝小吏﹐累官於趙國﹐以諂媚自達。秀旣執機衡﹐遂恣其姦謀﹐多殺忠良﹐以逞私欲﹐於是京邑君子不樂其生﹐秀之諸黨皆登卿相﹐並列大封﹐其餘同謀者﹐皆超階越次﹐不可勝紀。至於奴卒廝役﹐亦加以爵位。每朝會﹐貂蟬盈座﹐故人爲之諺曰「貂不足﹐狗尾續。」而秀以苟且之惠﹐取悅人情﹔府庫之儲﹐不充於賜﹔金銀冶鑄﹐不給於私。故有白版之侯﹐君子恥服其章﹐百姓亦知其不終矣。

孫秀旣立非常之事﹐司馬倫愈敬重焉。當孫秀人見趙王倫曰「斬艸不除根﹐萌芽依舊發。今賈後𨿽廢爲庶人﹐猶在金墉﹐若不剿除﹐後必爲患﹐殿下可速矯詔誅之。」趙王倫曰「卿計正合孤心﹐你可密地使人持詔殺之。」於是﹐孫秀乃僞詔使王全賫金屑酒來金墉殺賈後。使者領命到金墉﹐入內請賈後跪聽宣詔﹐賈後不聽。王全開讀其詔曰﹕賈氏專權﹐廢弒皇太后﹐無婦之道﹔謀弒皇太子﹐無母之慈。禍亂國家﹐淫惡昭著。至忠之臣見遭誅戮﹐讒佞之輩反授權柄﹐致使天下之人謗朕不君。謂天地所厭﹐人神共怒﹐今賜金屑酒一壺﹐賜其自盡﹐勿得推故。

賈後𨿽不肯跪﹐然耳聽其宣讀。聽訖﹐大罵趙王司馬倫逆賊﹐將酒飲之而死。王全收斂﹐方始還都報知趙王司馬倫。倫大悅﹐重賞王全。第三十六回

淮趙二王相謀害

秋八月﹐卻說趙王倫以淮南王司馬允爲驃騎將軍﹐領中護軍。司馬允性沈毅﹐宿衛瓘將士皆畏服之。知趙王倫﹑孫秀有異志﹐欲謀討之。倫﹑秀密知其議﹐卽轉司馬允爲太尉﹐外示優崇其爵﹐內實奪其兵權。淮南王司馬允乃大怒﹐遂率國兵數百人直出﹐大呼曰「趙王與孫秀謀反﹐我討之﹐肯從者左袒﹗」於是從者甚眾﹐司馬允以其兵遂圍相府﹐趙王倫亦引兵數千人出﹐與淮南王允戰。兩軍相交﹐戰不五合﹐趙王倫敗死者數百人。倫走入府內﹐緊閉不出﹐允乃結陣於承華門前。

中書令陳淮欲應允﹐言於帝曰「今日淮南王司馬允與司馬倫爲爭權﹐各以兵相戰﹐望陛下委臣領禁兵﹐前去解和﹐不然必有一傷﹐而亂及中朝矣。」惠帝曰「卿不可去﹐朕使別將去。」於是帝遣殿前將軍伏胤以三百兵﹐持白幡前去解鬥。

在相府前過﹐趙王長子汝陰王司馬虔時在門下省見胤領兵過﹐卽出﹐陰與胤誓曰「君能爲我﹐富貴當共之。」胤答曰「殿下息言﹐吾乘幡入內殺之。」言訖﹐卽馳至承華門﹐乃詐言曰「臣奉詔以兵來解和﹐殿下火速開陣﹐與臣相見。」淮南王允以爲是實﹐不提防﹐令開陣門受詔。伏胤直入﹐將淮南王允刺死﹐收其兵來見趙王倫。倫大喜﹐拜伏胤爲大將軍﹐入朝奏惠帝﹐言淮南王允謀反﹐夷滅允族數千人。第三十七回

孫秀害潘嶽石崇

卻說潘嶽﹐字安仁﹐滎陽人也。少以才穎見稱﹐鄕邑號爲奇童﹐謂是終賈之儔也。先是武帝時﹐帝躬藉田﹐潘安仁曾作賦以美其事曰﹕五輅鳴鸞﹐九旗揚旆。有邑老田父﹐或進而稱曰「損益隨時﹐理有常然。髙以下爲基﹐人以食爲天。正其末者端其本﹐善其後者愼其先。」今聖上圖匱於丰﹐防儉於逸。展三時之宏務﹐期倉廩於盈溢。固堯湯之用心﹐而存救之要術也。

潘嶽因此才名冠世﹐爲眾所疾﹐遂棲遲十年﹐出爲河陽令。

自負其才﹐鬱鬱不得志。後遷爲給事黃門侍郎。嶽性輕躁﹐趨世利﹐與石崇等事賈謐﹐每候其出﹐與石崇輒望塵而拜。《惜湣懷文》﹐嶽之辭也。謐二十四友﹐嶽爲其首。謐《晉書限斷》﹐亦嶽之辭也。其母曾誚之曰「爾當知足﹐而於沒不已乎﹖」嶽終不能攺。旣仕宦不達﹐乃自作《閒居賦》。其賦曰﹕嶽讀《汲黯傳》﹐至司馬安四至九卿﹐而良史書之。題以巧宦之目﹐未嘗不慨然而嘆也。曰「嗟乎﹗巧誠有之﹐拙亦宜然。」僕自弱冠涉於知命之年﹐八徙官而一進階耳。再免﹐一除名﹐一不拜職﹐遷者三而已矣。𨿽通塞有時﹐抑亦拙者之效也。昔通人和長輿之論余也﹐固曰拙於用多﹐稱多者﹐吾豈敢言拙﹖則信而有徵。方俊乂在官﹐百工惟時﹐掘者可以絕意乎寵榮之事矣。太夫人在堂﹐有贏老之疾﹐尙何能違膝下色養﹐而眉屑從斗筲之役乎﹗於是覽止足之分﹐舒浮雲之志﹐築室種樹﹐逍遙自得。池沼足以漁釣﹐租稅足以代耕。灌園鬻蔬﹐供朝夕之膳﹔牧羊酤酪﹐俟伏臘之賈。孔子曰「孝乎﹖惟孝友於兄弟。」此亦拙者之爲政也。

潘嶽美姿容﹐少時曾挾彈出洛陽道遊﹐婦人遇之者皆連手縈繞﹐投之以果﹐遂滿車而歸。時張載生甚醜陋﹐每行遇小兒﹐以瓦石擲之﹐委頓而返。

嶽先事賈謐﹐謐薦爲黃門侍郎。而嶽常輕孫秀﹐因此購隙。

秀旣得志﹐每有殺嶽之心﹐未得其便。至是朝中倫﹑秀秉政﹐遂存害嶽之意焉。

秀又聞石崇有愛妾﹐名曰綠珠﹐色美而艷﹐又善吹笛﹐秀使人來崇家求之。此時石崇正與綠珠在金園別館﹐方登涼亭﹐臨淸流﹐集羣姬在側。使人直入涼臺﹐見崇曰「孫侍中聞足下家有美妾﹐極善歌舞﹐使某求一﹐足下意允否﹖」崇曰「有。」乃盡出其婦數十人以示使﹐皆蘊蘭麝﹐披羅縠。祟謂使人曰「子所擇佳者﹐卽以奉承。」使人曰「君諸姬服禦﹐麗則麗矣﹐然吾受侍中之命﹐止索綠珠﹐不知誰是﹖」石崇勃然曰「綠珠乃吾所愛﹐不可得也﹗」使人曰「君侯博古通今﹐察遠照邇﹐侍中之暴﹐君侯已知﹐願加三思﹐勿使噬臍無及。」崇曰「不必多言矣﹗」竟不許。使人出﹐回報孫秀﹐說崇不肯。孫秀大怒﹐乃入見趙王司馬倫曰「昨聞石崇與潘嶽二人密謀﹐要與淮南王允等報仇﹐若不早除﹐將至亂矣。」

司馬倫曰「嶽﹑崇有異﹐卿可誅之。」秀旣得命﹐卽出府堂﹐矯詔使介士二百人﹐收石祟與潘嶽二家。時石崇正與綠珠宴於樓上﹐介士到﹐曰「奉詔收二人﹐速下樓﹗」石崇大驚﹐哭謂綠珠曰「我今爲汝得罪﹐不知遂駕何所﹖」綠珠亦泣曰「君侯爲妾得罪﹐妾當效死君前﹐豈敢奉事二姓﹐爲君羞耶﹖」

言訖﹐自投於樓下而死。介士逼崇急行﹐崇曰「吾不過流徙交廣﹐何相逼耶﹖」言訖與行。及執至東市﹐方知處斬﹐石祟大哭﹐嘆曰「奴輩利吾家財耳。」收者答曰「知財能爲禍﹐何不早散之﹖」崇默然不語。時介士執潘嶽至﹐謂之曰「安仁卿何說復爾耶﹖」嶽淚曰「可謂白首同所歸矣。」嶽先題《金穀詩》云「投分寄石友﹐白首同所歸。」今果應其讖﹐故潘嶽言之。俄而監斬官到﹐將二人並家屬盡斬之﹐籍沒崇之家財焉。

卻說河內太守劉頌見政出羣下﹐付托非人﹐乃艸具所陳於惠帝曰「頠惟萬載之事﹐理在二端。天下大器﹐一安難傾﹐一傾難正。故慮經後世者﹐必精下之政﹐使萬世賴耳。」

表上及陳政要休付與人﹐宜親萬機。惠帝曰「不能行矣。」因此朝野不安﹐大亂焉。第三十八回

趙廞起兵據蜀城

冬十一月﹐趙王倫以齊王司馬冏有廢賈後之功﹐升爲遊擊將軍。齊王冏大怒﹐曰「廢賈後﹐吾戮力共成。汝爲相國﹐吾當遊擊﹗」心甚不平。孫秀聞知﹐懼其有變﹐乃計使趙王倫出齊王冏爲東平將軍﹐令其鎭許昌﹐齊王冏意亦不滿。次日﹐趙王倫使孫秀議廢賈後之功﹐孫秀乃集眾於朝堂﹐議加趙王倫九錫。吏部尙書劉頌曰「昔漢之錫魏﹐魏之錫晉﹐皆一時之用﹐斷乎不可。周勃﹑霍光其功至大﹐不聞有九錫之命也。」

張林欲殺之。孫秀曰「殺張﹑裴已傷時望﹐不可復殺頌。」

乃止。百官看見張林欲殺頌﹐懼不敢逆﹐俱各從議。秦帝下詔﹐加趙王倫九錫之禮。復加其子司馬乂及孫秀﹑張林等官﹐並居顯要。趙王倫及諸於頑鄙﹐無有識見。而孫秀狡猾貪淫﹐所與共事者皆邪佞之士﹐惟競榮利而無有深謀遠略﹐志趣乖異﹐互相憎疾。然孫秀子孫皆形貌短陋﹐如奴僕之下者。秀乞帝女河東公主而爲駙馬﹐眾爲恥之。時賈後已誅﹐後宮久虛。孫秀奏惠帝﹐以其黨尙書郎羊玄女羊氏立爲皇后。

卻說趙王倫欲篡位﹐恐賈氏之親在外爲變﹐矯詔徵益州刺史趙廞爲大長秋﹐以成都刺史耿滕代之。趙廞乃賈後姻親﹐聞朝廷徵﹐甚懼﹐恐入朝見害﹐心下自思﹐晉衰﹐陰有據蜀之志。

乃心生一計﹐卽發倉廩以賑流民﹐厚遇李特兄弟﹐以爲爪牙。

特等持勢聚眾爲盜。耿膝密使人上表道﹕「流民剛剽﹐蜀民懦弱﹐主不能制客﹐必爲亂階﹐宜使還本地。」廞聞之大怒﹐屢欲攻滕。會朝廷詔至﹐以滕代己爲刺史﹐乃乘此以計﹐使益州文武千餘人迎滕於小城﹐待至殺之。

時滕守成都小城﹐廞守益州大城﹐益州文武千餘人至小城迎滕﹐滕欲趨去。功曹陳恂諫曰「今使君與刺吏構怨已深﹐彼還在未離﹐豈可卽去﹖不如畱小城以觀其變﹐』然後檄諸縣﹐合村堡﹐以備秦氏﹐方可以往也。不然﹐必墜其計矣。」滕不從﹐收拾本部﹐行至益州。趙廞遣兵五千伏城內﹐滕入無備﹐遂被所殺﹐餘眾盡降。

於是﹐趙廞就以滕兵來攻西夷校尉陳總﹐總甚憂。主簿趙模曰「彼兵未至﹐今當速行招眾﹐助順討逆﹐誰敢動者﹗」

總緣道停畱﹐北至魚涪津。廞軍已至﹐止隔一百餘里。模又曰「事急迫﹐火速散材募兵以拒﹐不然我寡敵眾﹐難以決戰。」

總又不聽﹐眾遂自潰。廞兵大至﹐總出馬與戰﹐未十合﹐被斬於馬下。招集其眾﹐遂降。於是﹐趙廞始勒兵還益州﹐自稱爲益州牧﹐置僚屑﹐易守令。李庠等亦以四千騎歸之。趙冏委以心膂﹐使其招募六郡壯勇二萬餘人﹐以斷北道。

卻說散騎常侍張軌﹐以時方多難﹐陰有據河西之志﹐因見趙王倫曰「西涼盜賊生發﹐屢屢攻陷諸郡。臣請爲將去討﹐不日可平。」趙王倫從之﹐卽以張軌爲涼州刺史﹐令其去討。

於是張軌卽出朝﹐以宋配﹑汜璦爲謀主﹐以軍二萬人來涼州﹐與鮮卑寇狼交戰。兩軍對圓﹐寇狼出馬與軌交鋒﹐不數合﹐斬狼於馬下﹐盡降其眾。軌與汜璦等引軍入據涼州﹐招集軍馬﹐糧艸堆山﹐因此威名震西土。第三十九回

司馬倫廢帝自立

辛酉永寧元年﹐卻說趙王司馬倫召侍中孫秀入﹐謂曰「吾欲廢帝自立﹐如何﹖」孫秀曰「今朝廷至弱﹐權在殿下﹐不就此時行事﹐遲則有變矣。來日殿下可於府堂聚會百官﹐商議其事。若有不從者﹐立斬之。則昔指鹿之事﹐正在今日。」

司馬倫大喜﹐便教大排宴會於府堂。

次日﹐請百官飲宴。是旦﹐飛騎往來於城中﹐徧請公卿。

公卿皆懼倫﹑秀之勢﹐誰敢不到﹖司馬倫見百官到了﹐令各入席﹐自徐徐帶劍亦入席。各講禮訖﹐令從人執盞勸酒。待酒行數巡﹐司馬倫自舉杯勸諸大臣飲酒﹐令停酒止樂。倫曰「今有大事﹐眾官聽察。」於是眾皆肅聽。倫曰「天子爲萬乘之主﹐以治天下。今帝戇騃而無威儀﹐不可以奉宗廟社稷。況先帝有密詔﹐言惠帝昏愚﹐未可爲君。吾欲以帝爲太上皇﹐吾自權監國﹐候有徳者立之﹐此事若何﹖」當百官立於筵前﹐曰「殿下所見差矣。昔商朝太甲不明﹐伊尹放之於桐宮。漢昌邑王登位方二十七日﹐造罪三千餘條﹐霍光告太廟而廢之。今上𨿽懦弱﹐並無罪過﹐莫非不可﹗」司馬倫大怒曰「天下乃吾家之天下﹐汝等何得逆吾﹖若順者生﹐如忤必誅﹗」羣臣莫敢再言﹐於是百官自出還第。

次早﹐趙王司馬倫使孫秀領兵列於朝門外﹐自仗劍帶甲士數百人﹐直入殿上﹐羣臣皆懼。司馬倫請帝升殿﹐大會文武﹐如有不到者斬。是日﹐大臣皆列班次﹐司馬倫掣劍在手﹐曰「帝昏庸﹐不堪掌理天下﹐今告太廟﹐以惠帝爲太上皇﹐令其徙居金墉。今有郊天策詔﹐羣臣靜聽。」言訖﹐令孫秀讀其詔曰﹕昔武帝不幸崩逝﹐孝惠皇帝嗣位﹐承紹海內﹐仰望太平。

而惠帝昏庸﹐政出後宮。弒皇太后﹐不孝於母﹔殺皇太子﹐不慈於親。凶徳彰露﹐昏蒙弱暗似此﹐豈堪繼承大統﹗今公卿大臣孫秀等請告主廟﹐以惠帝爲太上皇﹐限卽日遷徙﹐不許遲延。

趙王司馬倫素有仁徳之風﹐成周之懿﹐朝野仰識﹐天下共知﹐宜登大位﹐以任社稷。是斯詔示羣眾﹐和宜應天順人﹐以慰生靈之望。知悉。

孫秀讀詔訖﹐命左右扶惠帝下龍牀﹐解其璽綬﹐令其北面而立。惠帝號哭﹐羣臣亦悲。孫秀自扶趙王司馬倫登位﹐羣臣拜舞﹐皆呼萬歲。君臣禮畢﹐趙王倫謂惠帝曰「廢一帝﹐立一帝﹐古來有之。汝𨿽不徳﹐朕念至親﹐不忍加害於卿﹐汝速徙金墉﹐非宜呼不許入朝。」諭訖﹐命介士至﹐取車仗護送惠帝並宮妃人等於金墉城居住﹐攺金墉爲永昌宮﹐月給糧米並供膳。

趙王司馬倫旣登了帝位﹐孫秀專政﹐總領內外兵權﹐於是趙王倫益重孫秀。凡下詔令﹐秀輒攺革﹐有所予奪﹐自書靑紙爲詔﹐或朝行夕攺者數四﹐百官轉易如流。趙王旣登大位﹐吏在職者皆封侯。因府庫之儲不足以供應﹐侯鑄印不給﹐或以白版封。第四十回

司馬冏起兵廢趙王

三月﹐齊王司馬冏因廢賈後得權。見趙王司馬倫篡位﹐乃密召偏將軍王義入內而謂曰「今司馬倫篡位﹐吾欲起兵討倫﹐返正車駕﹐汝等有何髙謀復安天下﹖」王義曰「若舉大義﹐可傳檄召河間王司馬顒﹑成都王司馬穎﹑長沙王司馬義﹐及新野公司馬歆並匈奴左賢王劉元海﹐令其糾率諸侯﹐同討篡逆。

若諸侯領兵至闕下﹐聲趙王司馬倫篡位之罪﹐中外夾攻﹐可誅其黨羽﹐迎返惠帝正位﹐桓﹑文之勛矣。」司馬冏曰「汝謀正合我意。」於是同乃使人持檄往各諸侯王處﹐求各起兵討倫。

其檄曰﹕

賊臣孫秀諂附逆王﹐廢帝金墉﹐共謀篡位﹐天地不容﹐人神共怒。公等分茅列士﹐理合勤王﹐共討篡逆﹐望執鍪弧先登﹐毋使防風後至。

卻說成都王穎得檄﹐召鄴盧志入內問曰「趙王倫篡位大逆﹐今齊王傳檄諸鎭合兵討倫﹐孤恐兵少﹐卿意若何﹖」志曰「扶順討逆﹐百姓必不召而至﹐宜從之。」於是﹐成都王立起招軍旗﹐遠近皆應集﹐眾至十餘萬。然穎心中猶豫不敢發。

嬖人王某曰「今殿下起兵討倫﹐其如趙王親且彊﹐齊王疏且弱﹐依臣之意﹐不如助趙攻齊爲是。」當參軍孫詢大言曰「趙王凶逆﹐天下當共誅之﹐何親疏彊弱之有耶﹖小人何得妄言軍國大事﹗」於是﹐穎方發兵以應齊王冏討逆倫。

卻說河間王顒與齊王有隙﹐𨿽傳檄書至﹐反遣張方領兵去助司馬倫。忽探事人回報﹐齊王與成都王二處兵威大盛﹐共有四十萬眾。河間王卽召張方回兵﹐計曰「今成﹑齊二王軍盛﹐汝莫助趙﹐且以兵助齊王。於是﹐張方以兵五萬來應齊王。是時長沙王司馬義﹑新野公司馬歆﹑左賢王劉元海各路兵皆到﹐因此齊王軍威大振﹐號稱一百萬眾﹐俱至都下安營。

卻說司馬倫聞知大驚﹐急召孫秀問之。秀曰「兵來將對﹐水來土掩﹐何須驚恐﹖宜遣將迎之。」於是﹐司馬倫遣孫輔﹑張泓﹑司馬雅率兵十萬拒齊王﹔遣孫會﹑士猗﹑許超率兵十萬拒成都王。分撥已定﹐各去迎敵。

卻說張泓出陣﹐見齊王全軍皆出﹐兵威甚銳。泓軍寡弱﹐退走三十餘里﹐自相踐踏﹐折兵四萬餘人﹐紮住營寨﹐謂司馬雅曰「彼眾我寡﹐戰則不勝。不若乘彼勝無備﹐往劫其營﹐何如﹖」雅曰「然﹗」吩咐一更造飯﹐二更起行。

卻說齊王冏得勝回寨﹐謂諸將議曰「今日𨿽勝一陣﹐亦因眾寡不敵﹐彼必謂我得勝無備﹐來劫我營。汝等各引兵四下埋伏﹐待吾號炮響時﹐各引兵殺回﹐必獲全勝。」各各依計埋伏去訖。將次三更﹐張泓引兵殺至寨﹐見是空寨﹐情知中計有伏﹐忙退兵。只聽得號炮連天﹐伏兵盡起﹐前後左右火把齊明﹐照耀如白日。鼓聲振地﹐將張泓人馬圍在垓心。張泓只得接戰﹐兩下混殺直至天明。看部下兵折去大半﹔左衝右突不能得出。

正在危急﹐忽司馬雅引生力兵萬人殺入重圍﹐救得張泓回營。

計點殘兵﹐僅存一萬餘人﹐退人城中。

卻說成都王前鋒至黃橋﹐正遇孫秀之子孫會與士猗等兵至﹐兩下交戰。盧志出馬與許超交鋒﹐未五合﹐志敵許超不住﹐引兵退走四五里下寨﹐損折人馬。成都王曰「敵兵甚盛﹐不如旋師。」盧志曰「勝負乃兵家常事﹐豈以一戰小挫而自怯哉﹗且彼兵得勝必驕﹐驕則必敗。臣有一計﹐明日殿下引兵攻其前﹐臣出奇兵抄其後﹐前後夾攻﹐管保克敵。」穎從之。』是夜﹐志引精兵萬人從小路抄孫會營後﹐伏於溴水之側。

且說司馬倫聞會得勝﹐遣人以節封會﹑猗﹑超等爲大將軍﹐賫白金二百斤﹐賞黃橋之功。因此會﹑猗﹑超畢持旄﹐軍政不一﹐又恃勝一陣﹐不作準備。故成都王兵直至寨前﹐而會﹑猗之兵尙未準備。聞知﹐舉止無措﹐眾皆潰散。成都王揮軍奮擊﹐大破之。會等急退至溴水之上﹐盧志以精兵出截﹐兩下夾攻﹐殺得屍如山積﹐血若川流﹐孫會等鼠竄入城去訖。成都王傳檄齊王冏﹑河間王顒及諸侯王會得勝之兵﹐乘勢濟河。

卻說朝中聞此消息﹐莫不欣喜。有左衛將軍王輿率兵五千人入宮﹐三部司馬爲應於內﹐攻中書省﹐執孫秀出斬之。王輿率兵大開城門﹐納五王及諸侯兵馬入城。齊王冏帶領甲士收逆王司馬倫﹐及執其眷屬黨類﹐並孫秀三族人等俱斬於市曹。將司馬倫幽於永昌宮﹐候旨發落。於是齊王司馬冏﹑成都王司馬穎﹑河間王司馬顒及長沙王司馬義﹑新野公司馬歆﹑匈奴左賢王劉元海﹑左衛將軍王輿等會集羣臣﹐備金輿玉輦﹐齊詣金墉城﹐迎接惠帝還朝復位。

是日﹐惠帝車駕從端門入﹐升殿復登大寶﹐乃永寧元年辛亥夏四月也。羣臣頓首謝罪﹐惠帝悉赦之。乃宣齊王冏﹑成都王穎﹑河間王顒至前﹐再三慰勞曰「撥亂反正﹐三卿之力也。凡百官爲倫所拜者皆斥免﹐臺省府衛僅有存者。」自兵興六十餘日﹐戰鬥死者近十萬人。第四十一回

齊王威權拒眾謀

次日﹐惠帝以三王有反正之功﹐宜加封錫。以齊王冏爲大司馬﹐加九錫﹐備物典策﹐如宣﹑景﹑文﹑武輔魏故事。以成都王穎爲大將軍﹐都督中外諸軍事﹐假黃鉞﹐錄尙書事﹐加九錫。以河間王顒爲侍中﹑太尉﹐以長沙王義爲撫軍大將軍﹐以新野公歆爲王。惟齊﹑成都﹑河間三王府各置掾屬四十人﹐武護森列﹐文官備員而已。

新野王歆說齊王冏曰「竊見成都王兵權太重﹐若有變﹐難以制之﹐不如早削﹐免生後患。」冏曰「然﹐容徐圖謀之。」長沙王義說成都王穎曰「齊王專政﹐必不容親﹐不若早圖﹐免致後悔。」穎以其言問盧志﹐志曰「大王徑前濟河﹐功無二﹐然兩雄不俱立﹐不如因大王太妃微疾﹐求還定省﹐委政齊王﹐以收四海之心﹐待其有罪而討之﹐則大功可成。」於是﹐穎上表稱頌齊王功徳﹐宜委以萬機﹐乃自辭歸鄴。由是穎之徳譽﹐天下皆聞。

齊王旣執權﹐辟劉殷軍咨祭酒﹐曹攄爲記室﹐江統﹑荀晞爲參軍事﹐張翰﹑孫惠爲掾﹐顧榮﹑王豹爲主簿﹐何勗爲中領軍﹐董艾典樞機。又封其將佐葛旟爲縣公﹐委以心腹﹐號曰「五公」。

卻說成都王還鄴﹐讓九錫殊禮﹐表論興義功臣﹐乞運河北邸閣米﹐以賑陽翟饑民﹐斂祭黃橋戰士﹐旌顯其家﹐皆盧志之謀也。由是﹐士民之眾皆歸穎焉。

次早朝會﹐帝謂齊王醊曰「司馬倫謀叛大逆﹐罪不容誅﹐卿可明正其罪﹐以彰法律﹐庶使臣下不敢效尢而亂朝廷。」冏曰「倫罪應賜死﹐陛下宜下詔﹐送金屑苦酒﹐令其自荊」於是﹐惠帝使王催持詔﹐以金屑苦酒來金塘﹐賜倫自死。催旣奉命持詔來至金墉﹐入宮見司馬倫曰「臣奉聖旨持金屑苦酒﹐請殿下自裁。聖旨緊急﹐望賜早決﹐與臣回奏﹐休累小臣責限不便。」倫大哭曰「孫秀誤我﹗孫秀誤我﹗」連道數聲﹐執著金屑苦酒在手﹐徘徊再四﹐流淚滿面﹐只得一飲而荊以巾覆面﹐猶曰「孫秀誤我﹗」言訖而死。王催方始馳還京都回旨。詩曰﹕

趙王司馬倫﹐姦邪素平庸。

有謀誅賈後﹐無義篡晉君。

不慕周公徳﹐專憑孫秀凶。

今日金墉死﹐徒恨嬖人終。第四十二回

司馬穎起兵討齊王

卻說齊王司馬冏旣得志﹐選舉不公﹐任用嬖佞﹐忠諫者遠﹐直諫者誅﹐仗義之功反成罪釁。因是中外失望﹐士不傾心。時齊王冏初徵顧榮爲大司馬主簿﹐辟張翰爲大司馬東曹掾﹐二人皆應命而至。

史說顧榮﹐字彥先﹐吳國人也。因就職﹐見齊王冏擅權驕恣﹐恐失職禍延及己﹐於是終日酣醉﹐不綜府事。因上言諫齊王司馬冏曰「臣忝在治下﹐不敢不告。臣聞古人有言曰﹕『謙受益﹐滿招損』。又曰﹕『汝惟不矜﹐天下莫與汝爭能﹔汝惟不伐﹐天下莫與汝爭功。』今殿下舉動之間﹐驕恣不法﹐勢壓羣下﹐此豈君子之盛節也﹖如以學業驕人歟﹖則仲尼曰﹕『如有周公之才之美﹐使驕且吝﹐其餘不足觀也已。』如以富貴者驕人歟﹖則子貢曰﹕『貧賤者驕人﹐且富貴者安敢驕人乎﹖』伏望殿下居廉有終﹐永保令譽﹐勿使馬援之笑子陽也。」又曰「且勢有時而盡﹐勢盡則傾。如揚雄所謂『旦握兵權而爲卿相﹐夕失勢則爲匹夫』者。轉眼寵辱﹐反掌榮枯﹐豈不畏哉﹗惟殿下安分見機﹐平易自處﹐則鬼神亦將害盈而福廉矣。臣以此故不避斧鉞之誅﹐以獻逆耳之言也。」齊王怒而不納。

顧榮憂患﹐來造馮熊。友人馮熊聞榮朝夕飲酒﹐不理政事﹐乃見其至﹐以言諫曰「玆蒙足下過愛﹐以獻藥語﹐切莫見怪。夫酒之爲物﹐固可合歡﹐亦能喪性﹐故古人比之狂藥﹐非佳味也。古今以嗜酒致禍者﹐往往可鑑﹐此劉伶荷臿自隨﹐畢卓盜釀被縛﹐君子所以不取也。今足下湛於麯蘗﹐日夜銜杯﹐此非賢人君子之所好者。願足下察其善惡﹐自示勸懲﹐勤於聽事﹐休敗駿徳也﹗」榮答曰「子讀一卷儒書﹐知得千古遺事﹐豈不識酒之爲禍敗徳也﹖子知其一﹐不知其他。今齊王冏驕恣擅權﹐不久必敗﹐敗則吾在其府主事﹐誠恐城門失火﹐殃及池魚﹔楚國亡猿﹐禍延林木。是以放性酣醉﹐以消憂患耳。」熊曰「旣若此﹐吾有脫君之計﹐不必憂。」榮曰「何計﹖」熊乃近於榮耳畔﹐言不數句﹐語未一時﹐只見顧榮曰「妙矣﹗」

因語畢各散。

數日﹐馮熊因見齊王長史葛旟曰「顧榮好酒不綜府事﹐王府大事固非酒客所能辦﹐君何不言之齊王﹐遷其外﹐以免誤政務﹖」旟曰「吾正欲言﹐幸君先施。」因此﹐葛旟入府﹐以其事告與齊王冏﹐冏曰「吾重其名﹐以故用之。今旣如此﹐便遷之。」因是以顧榮攺授中書侍郎﹐顧榮用馮熊之計﹐出爲中書侍郎。在職廉能﹐不復飲酒。葛旟因見問曰「君何前醉而後醒耶﹖」榮恐事覺﹐怕齊王疑詐以罪﹐又復更飲。因與州裏楊彥明日﹕「吾爲齊王主簿﹐恆慮禍及﹐見刃與繩﹐每欲自殺﹐但人不知耳。」

史說張翰﹐字季鷹﹐乃吳下人也。見齊王司馬冏專制驕奢﹐任用小人﹐故與同郡顧榮曰「久必齊王自用﹐不納忠諫﹐爲今禍敗﹐吾欲求去﹐故來造謁執事﹐旦日定行矣。」榮見其說﹐執翰手﹐愴然曰「吾亦欲與子菜南山之菇﹐飲三江之水耳。」

言訖﹐因見秋風起﹐乃思吳中菇萊﹑蒓羹﹑鱸魚膾﹐嘆曰「人生貴得適志﹐何能羈官數千里以要名爵乎﹖」語畢﹐二人過數日相邀﹐命駕而歸。

卻說齊王司馬冏宴會羣臣﹐議軍國之事。酒行三巡﹐董艾言於齊王曰「侍中稽紹﹐善於絲竹﹐殿下可使其爲一操﹐以助歡樂。」齊王冏促命左右進琴﹐命紹品操﹐稽紹推而不受。

冏曰「今日爲歡﹐何故若此﹖」紹進對曰「明公匡復社稷﹐當軌物作則﹐垂之於後。紹𨿽粗鄙﹐忝備常伯﹐腰綬冠冕﹐鳴玉殿首﹐豈可操執絲竹﹐以爲伶人之事﹖若釋公服﹐侍私宴﹐所不敢辭也。」由是齊王冏不敢彊命其彈﹐只令大臣暢飲﹐至夜方散。

卻說李庠驍勇而得眾心﹐趙廞深忌之﹐欲殺而無罪。曾庠勸廞稱尊號﹐廞乘此以庫爲大逆﹐命斬之﹐以其兄李特爲督將。

特大怒﹐遂以其兵入攻﹐執趙廞而斬之。乃遣使詣洛陽上表﹐陳趙廞違詔殺耿膝之罪狀﹐特故誅之﹐請以另調吏守益州。

初﹐粱州刺史羅尙聞廞謀反﹐上表稱廞素非雄才﹐不須兵討﹐敗亡可待。以此朝廷不曾致討。廞被誅﹐朝廷以羅尙爲益州刺史。詔去訖﹐羅尙卽以家屬往任益州。李特使弟李驤以珍寶金銀迎羅尙﹐尙受之﹐以驤爲騎督﹐使人請李特二人並郡守等會筵於成都。時廣漢太守辛冉入蜀﹐因說尙曰「李特兄弟爲盜賊﹐後必有異﹐宜因此會而斬之﹐不然後必爲患。」尙先受其賂﹐故不從。第四十三回

李特造反攻巴蜀

初﹐朝廷以兵符至秦雍﹐令其召還流民﹐又遣禦史馮該督之。李特兄李輔等始至蜀﹐盲中國方亂﹐不可復還。李特然之﹐乃遣閻式詣羅尙﹐求權督流民延至秋。李特使式催尙羅﹐尙以其言白與馮該﹐許之。以璽書下益州﹐條列六郡流民與特總督。

而李特因討趙廞有功﹐該奏朝廷﹐欲加封賞。辛冉欲以爲己功﹐不以實上﹐眾咸怨之。

至是﹐冉等與李特兄弟構怨。當羅尙督流民七月初起行﹐而流民散處梁﹑益州間﹐爲人傭力﹐聞郡州逼遣﹔人人愁怨。

且水潦方盛﹐年谷未登﹐無以爲行資﹐特復求停至冬而行﹐辛冉以健爲太守﹐李芯以爲不可。冉性貪暴﹐欲殺流民首領﹐取其資貨。乃與李苾曰「羅尙設關搜索﹐特爲流民請畱﹐流民皆感而待之﹐想率歸特。今不以行﹐久則有變﹐宜先討特。」

苾然之﹐乃曰「可出榜召募能殺特兄弟者以重賞﹐必有人執來誅之。」於是辛冉榜﹐使人各處分掛。李特密知﹐使人私取以歸﹐與弟李驤攺之爲募六郡豪傑﹐如能得流民一首者﹐賞帛百匹。於是流民大懼﹐皆歸特﹐旬日間至二萬人。特復遣式去求羅尙申期﹐尙許之。式還謂特曰「羅尙威刑不立﹐冉等各擁彊兵﹐與我等不睦﹐必懷害我之心。一旦爲變﹐非尙所能制﹐宜爲自備。」特從之﹐與弟李驤以兵分二營﹐繕甲治兵﹐以待冉等至。

時冉聞李特分兵以備﹐乃與李苾率步騎二萬至夜來襲李特營。特放炮﹐發二營伏兵出擊之﹐冉﹑芯之軍死者甚眾。於是﹐流民推特行鎭北大將軍事﹐承制封拜﹐李流及兄弟李輔並弟李驤皆號將軍﹐攻冉於廣漢。

次日﹐辛冉以兵出城﹐大罵流賊焉敢謀反﹗李特大怒﹐罵曰「吾盡忠於國﹐汝何無故加兵夜攻﹖」於是兩下各拍馬持刀掩殺﹐不十合﹐冉大敗而逃奔徳陽城。李特引兵入據廣漢郡。

居數日﹐進兵攻成都﹐與蜀民約法三章﹐施捨賑貸﹐上下無滯﹐軍政肅然﹐蜀民大悅。

卻說辛冉與李苾大敗﹐來見羅尙曰「使君以李特兄弟爲心腹﹐今日如何﹖」尙曰「特本無反意﹐因卿等促劫流民﹐催其爲亂。事旣成﹐宜火速攻討﹐一面使人求救於梁州及南蠻校尉。」冉曰「然。」於是﹐羅尙自將兵圍郫水﹐作營連延七百里﹐與特相拒。

太安元年夏﹐河間王司馬顒聞流民李特兄弟爲亂﹐卽遣督護衛博前來討特。衛博以軍至梓潼﹐李特探知﹐使其子李蕩以兵五千來迎﹐兩軍皆遇於徳陽。次日﹐兩下結陣交戰﹐李蕩出馬與衛博交鋒﹐未三合﹐博敗走﹐其眾悉降。李特乃自稱爲大將軍﹑益州牧﹐招軍以攻羅尙。

卻說齊王司馬冏久欲專政﹐以惠帝子孫俱盡﹐大將軍穎有次立之勢。淸河王司馬覃﹐武帝孫也﹐年方八歲。冏乃上表﹐請立爲皇太子。惠帝從之。以齊王冏爲太師﹐東海王越爲司空﹐盡領中書監。

至八月﹐聞蜀李特謀反﹐復以張微爲廣漢太守﹐令其起兵討特。張微旣受詔﹐卽以軍至徳陽﹐抄小徑來攻李特大營。被李蕩聞知﹐以兵塞截中隘﹐張微兵不得出﹐盡被李兵上山以木石滚下﹐微兵皆死之﹔李特使李驤進兵攻成都之北﹐又使李流進兵攻成都之南﹐約會合兵共擊羅尙。時羅尙聞張微被陷﹐令辛冉率精兵二萬人前來攻李驤。時驤前驅已到成都之北﹐辛冉卽以兵迎戰﹐與李驤交鋒﹐連戰十數合﹐勝負未分。正戰間﹐忽東南徵塵起處﹐一彪人馬飛至。冉回頭視﹐旗上寫得分明﹐乃李流之兵﹐急欲以兵拒敵。前兵已至。驤見流兵到﹐大驅兵眾來戰。兩下夾攻﹐冉支駕不住﹐撥馬自逃﹐餘兵盡被殺死﹐得遁還者什一二耳。因此驤﹑流攻成都。

時十二月﹐齊王冏驕奢擅權﹐起府第與西宮等﹐中外失望。

侍中稽紹上疏曰﹕

存不忘亡﹐《易》以善戒也。臣願陛下無忘金墉﹐大司馬無忘潁上﹐大將軍無忘黃橋﹐則禍亂之萌無由而兆矣。

惠帝勿能用。齊王耽於宴樂﹐不入朝見﹐坐拜百官﹐符敕三選舉不均﹐嬖寵用事。南陽處士鄭方上書諫曰﹕大王安不慮危﹐宴樂過度﹐一失也﹔宗室骨肉﹐互相疑貳﹐二失也﹔蠻夷不靜﹐不以爲意﹐三失也﹔百姓困窮﹐不聞謀救﹐四失也﹔義兵有功﹐久未論賞﹐五失也。有此五失﹐若不早救﹐誠恐家國難保厥終矣﹗

齊王冏不能用之。孫惠亦上書曰﹕

天下有五難﹑四不可﹐明公皆居之。冒犯鋒刃﹐一難也。聚致英豪﹐二難也﹔與將士均勞苦﹐三難也﹔以弱勝彊﹐四難也﹔興復皇業﹐五難也﹔大名不可久荷﹐大功不可久任﹐大權不可久執﹐大威不可久居。大王行其難而不以爲難﹐處其不可而謂之可﹐惠竊所不安也。殿下宜思功成身退之道﹐委重二王﹐長揖歸藩﹐則太伯子臧不得專美於前矣。

齊王冏不能用﹐孫惠辭疾而去。醊謂曹攄曰「孫惠勸吾委權還國﹐何如﹖」攄曰「物議太甚。大王誠能居髙慮危﹐褰裳去之﹐斯善之善者也。」冏不聽。王豹亦致牘於冏曰﹕河間﹑成都﹑新野三王以方剛之年﹐並興戎馬﹐處要害之地﹐而明公挾震主之威﹐獨據京都﹐專執大權﹐未見其福也。

請悉遣王侯歸國﹐依周﹑召之法﹐以成都王爲北州伯﹐治鄴﹔王爲南州伯﹐治宛﹐分河爲界﹐各統王侯﹐以夾輔天子可也。

時長沙王義見豹上箋﹐因入謂冏曰「小於離間骨肉﹐何不於銅錘下打殺之﹖」冏乃鞭殺之。豹將死﹐曰「可懸吾頭大司馬門﹐見敵兵之攻齊也。」言訖而死。第四十四回

長沙王攻殺齊王周

卻說河間王司馬顒﹐亦恨齊王司馬同久專大權﹐威勢震主﹐欲舉兵攻之﹐恐力不足。當長史李含說之曰「成都王至親﹐有大功﹐推讓遠藩﹐甚得眾心。齊王越親而專政﹐朝廷側目。

今檄長沙王﹐使其討齊王﹐齊王必誅長沙王。吾因以爲齊罪而討之﹐去齊立成都﹐除疏建親﹐以安社稷﹐大勛也。」顒曰「然。」於是顒使人入朝﹐上表陳齊王冏罪惡﹐請長沙王義廢冏﹐以成都王穎輔政。使人去訖﹐遂舉兵﹐以李含﹑張方領兵趨洛陽。

十二月﹐表至京師﹐冏見大驚﹐忙會百官議之。尙書令王戎曰「二王兵盛﹐不可擋也﹐若以王就第﹐委權崇讓﹐庶可求安。」言未畢﹐冏從事中郎葛旟怒曰「漢魏以來﹐王侯就第﹐寧有得保妻子者耶﹖可斬之。」百官震悚。戎僞藥發墜廁﹐得免。時李含兵屯陰盤﹐張方兵屯新安﹐使人持河間王檄與長沙王義﹐義卽遣董艾襲之。義自將左右百餘人馳入宮﹐閉諸門﹐奉迎天於﹐攻大司馬府。齊王冏亦恃府中左右兵眾出戰。是日﹐城內大戰﹐惠帝驚得面如土色。親幸東門﹐會集禦前羣臣﹐死者相枕藉。連戰三日。齊王冏與長沙王義交鋒﹐未經一合﹐大敗而逃﹐餘皆潰散﹐冏被義執而斬之﹐揮兵入府﹐收其黨﹐並夷其三族﹐令李含﹑張方等以兵還長安。長沙王義奉天子還宮﹐自執朝政。然義𨿽在朝廷﹐事無巨細﹐皆使人詣鄴咨成都王穎。第四十五回

羅尙以兵討李特

二年春二月﹐成都李特以兵潛渡江擊羅尙﹐水上之軍皆散走﹐蜀中太守以小城降﹐李特入據之。惟取馬以供軍食﹐無侵掠百姓﹐赦境內﹐自號建初元年。蜀人見兩下交兵﹐恐兵入擾亂鄕村﹐咸相聚爲塢以保二境。因見李特殺馬爲食及赦境﹐不幹於民﹐諸塢皆送牛酒款待李特。特恐糧食不敷﹐分流民於諸塢就食。李流大驚﹐急入謂特曰「諸塢新附﹐宜委其大姓子弟聚兵自守﹐以備不虞﹐何故散兵就食於塢耶﹖」特怒曰「大事已定﹐但當安民﹐何爲更加疑忌﹐使之離叛乎﹖」時朝廷已知李特占去州郡﹐遣荊州刺史宗岱等率水軍三萬來救。羅尙軍勢稍盛。況諸塢聞尙軍益振﹐皆有二志。參軍任叡獻計於尙曰「李特散眾就食諸塢﹐驕怠無備﹐此天亡之時也。宜遣人密約諸塢﹐刻期同發﹐內外擊之﹐破之必矣。」尙從之﹐使人說諸塢﹐諸塢大姓皆願應之。

羅尙至二月始發兵三萬來攻特營﹐李特急召諸塢。諸塢起兵反應羅尙﹐共擊李特﹐特兵大敗五十里。羅尙自引五千人馬出益州來迎敵軍﹐李特先自怯戰。又值初春﹐陰雲布合﹐雪花亂飛﹐軍馬皆冒風雪。羅尙驟馬提刀出陣﹐與李特打話。特曰「汝何人﹐到此如何不降﹖」尙大怒﹐縱馬向前。李特挺槍采迎﹐兩騎相交。尙撥回馬斜刺便走﹐李特趕來﹐轉過山坡﹐尙回馬大喝一聲﹐舞刀直取李特。特早攔截不住﹐卻撥回馬走。

尙右手倒提寶刀﹐左手將套索把李特拖下鞍鞽馬上﹐擒回本陣。

兩軍吶喊﹐李特軍便走。尙軍趕上﹐奪得百十匹馬﹐其餘走脫。

尙叫休趕﹐綁縛特回益州﹐押在廳下。尙大怒﹐罵曰「吾待汝不薄﹐命汝權督流民﹐汝何謀叛﹖今日被執﹐有何言說﹖」

特無言對。尙怒﹐命左右牽出斬之﹐傳首洛陽。

李流﹑李蕩﹑李雄收集餘眾﹐還保赤祖。李流自稱爲益州牧﹐守東營﹐李蕩﹑李雄守北營。羅尙使督護何衝以兵二萬來攻南北二營。李流驅流民出戰﹐交馬只三合﹐李流之眾大敗而走﹐何衝乘勝以軍進抵成都。流入閉城自守﹐查點部下﹐李蕩中矛而死﹐雄等皆哭傷情﹐要與兄蕩報仇。時流𨿽是堅守﹐甚懼宗岱軍至﹐難以拒迎﹐心下欲主降尙﹐因與李雄等商議。李雄等疊諫休降﹐流勿聽。李雄乃誘流民曰「今李益州欲降﹐若降﹐汝等何得全生﹖辛冉恨汝﹐必被坑之。不若火速從我盡力一戰﹐殺退羅尙等兵﹐可安性命。」流民踴躍答曰「生死願從將軍之命。」於是﹐李雄卽大呼流民各執兵出城﹐與何衝交鋒﹐大戰十餘合﹐遂殺退何衝諸軍﹐連追一百餘里方還。聞宗岱起兵﹐至半路而卒﹐其眾無主退還。李流甚慚﹐因謂李雄曰「吾前日議降﹐今得汝殺退敵軍﹐甚是壯劍凡日後事﹐可與子謀。」由是﹐李流奇雄之才﹐凡軍事悉以任之。

流又說使李雄取鄆城。汶山太守以軍拒迎﹐被雄殺之。李流徙軍屯鄆城﹐蜀民皆保險結塢以防之。時南入寧州﹐東下荊州﹐先被李特劫掠﹐城邑皆空﹐野無煙火。李流之眾皆饑餓無食﹐惟涪陵千餘家﹐依靑城山處士範長生據之﹐流不敢攻。平西參軍徐舉獻計羅尙曰「某𨿽不才﹐望使君委以守汶山﹐邀結範長生﹐共討李流﹐不日可平。」羅不許。舉大怒﹐去降李流。流使舉去說長生以糧應接其軍﹐長生從之﹐因此李流之兵復振。第四十六回

張昌攻殺新昌王

卻說新昌王司馬歆都督荊州﹐爲政嚴急﹐失蠻夷心。因此﹐義陽蠻張昌聚黨五千人欲爲亂。會荊州以調發武勇兵討李流﹐流民憚遠徵﹐皆不欲行。詔書督逼。

卻說張昌初得石冰﹐以兵五千降﹐著其爲前部來寇揚州。

刺史陳徽調兵出戰﹐皆敗走。於是陳徽引腹心數百逃遁﹐因是諸郡盡沒。江州﹑武陵﹑零陵﹑豫章﹑武昌等處州郡皆爲張昌所破。昌更置牧守﹐皆賊盜小人﹐專以劫掠爲務。劉弘大驚﹐急使陶侃等領軍三萬去擊張昌。侃引軍至竟陵﹐驅軍出戰。張昌以兵拒迎﹐兩下各自結陣。侃自將出陣前﹐大罵﹕「張昌逆夷﹐何敢謀反﹖」張昌大怒﹐舞刀便砍。佩以槍來迎﹐二人在陣鬥至二十餘合。張昌气力不加﹐勒馬便走。陶侃揮軍追殺﹐殺得張昌大敗﹐逃於下雋山。而其眾悉降陶侃﹐惟石冰尙據臨淮。

卻說陶侃自幼孤貧﹐爲郡都郵。長沙太守方嗣見而異之﹐命其子與結交。後舉孝廉至洛陽﹐郎中令楊晫薦之於顧榮﹐侃由是知名。旣克張昌﹐劉弘謂曰「吾昔爲羊公參軍﹐謂吾後當居其處﹐今觀卿必繼於老夫矣。」時荊州守宰多缺﹐弘請補選﹐朝廷詔許之。弘敍功銓徳﹐隨才授任﹐人皆服其公。當上表以皮初爲襄陽太守﹐朝廷議以初望淺﹐更用弘婿夏侯陟補。

弘下教曰「凡治一國﹐宜以一國爲心﹐必若姻親然後可用﹐則荊州十郡﹐安得有十女婿然後爲政哉﹗」乃復表「姻親舊制﹐不得相濫﹐皮初之勛﹐宜先酬之。」朝廷詔聽之。於是﹐勸課農桑﹐寬刑省賦﹐公私給之﹐百姓愛悅。第四十七回

桓穆北魏並諸國

卻說北魏神元皇帝自太子沙漠汗死後﹐寵愛諸子﹐思念沙漠汗成疾﹐是年崩﹐享國共五十八年﹐壽一百零四歲。神元旣崩﹐諸部大人乃立文帝少子弗政爲帝。帝刑政寬簡﹐百姓懷服﹐在位一年而崩。諸部大人又立神元帝少子祿官爲昭帝。祿官旣承大位﹐選日朝會諸部大人。時諸部大人畢至﹐俱各拜起立兩邊。昭帝與諸部大人議曰「我欲分國爲三部﹐一居上谷北﹑濡源西﹐東接宇文部﹐我自統之﹔一居代郡之參合坡北﹐使文帝長子猗竾統之﹔一居定襄之盛樂城﹐使文帝少子猗盧統之﹐其議如何﹖」諸部大人曰「大王所爲﹐無可無不可也。」於是﹐昭帝卽降詔﹐封猗竾爲桓帝﹐封猗盧爲穆帝﹐各授以兵五萬人﹐命其統領諸部大人往二處去訖。

其時先是神元與晉和好﹐並不動刀兵。卻說穆帝猗盧引所部軍馬出並州﹐遷雜胡去北﹐自徙都雲中﹑五原﹑朔方城﹐其地乃是匈奴烏桓國王所統﹐被穆帝引眾霸居之。匈奴主烏桓國王聞知﹐乃引所部大兵十萬前來爭奪。穆帝猗盧亦領軍五萬出迎。烏桓國王兵分兩路掩至﹐猗盧身先出陣﹐來殺匈奴之兵。

諸部大人見穆帝當先向前﹐眾領軍盡力擊之﹐烏桓國王兵大敗﹐諸部連追一百餘里。烏桓國王勢孤力寡﹐引殘兵走還國。猗盧追趕至杏城之北八十里﹐迄長城與晉分界而回﹐招兵買馬﹐積艸聚糧不提。

卻說桓帝猗竾引所部五萬人馬渡漠北﹐占西路爲都﹐分軍守把險隘。其地乃是烏戈國王所統。烏戈國王聞知猗竾占其西地﹐心中大怒﹐乃引所部人馬及兵十萬前來攻討。猗竾王大驚﹐遂喚魯供﹑餘光先帶一萬人馬守西關﹐臨行囑供﹑光曰「如十日內失之關隘﹐必斬你二人﹔十日外失了關﹐不幹你二人事。我親率大軍隨後便至也。」二人領了將令﹐是夜便行。魯仁進曰「兄弟魯供性躁﹐恐誤大事﹐某當代往。」猗竾王曰「你與我押送糧艸﹐隨後接應。」

卻說魯供﹑餘光到關上﹐堅守關隘﹐只不出戰。烏戈國王選軍人能言快語者來關下大罵猗竾王﹐毀辱太甚。魯供大怒﹐要提兵下關廝殺。餘光諫曰「此時烏戈國王見我兵不出﹐故來相激﹐將軍不可出戰﹐待主公大隊軍馬來時﹐自有主意。」

因此止祝烏戈國使軍人日夜輪流數番來罵﹐魯供大怒﹐只要廝殺﹐被餘光苦苦哀告所阻。當時已過九日了﹐魯供在關上看時﹐烏戈軍都下了馬﹐坐在關前艸地上罵。魯供見了﹐卽備馬點起五千兵馬﹐開關殺將下來。餘光聞知﹐恐供有失﹐領兵隨後接應。烏戈軍棄馬拋戈而走。魯供得勝﹐領軍趕去﹐餘光驟馬來趕﹐請供速回。烏戈大軍殺來﹐魯供抵擋不住﹐折軍大半﹐殺出重圍。魯供﹑餘光急往關上奔時﹐山背後兩軍截住﹐左是烏戈王﹐右是西水王。魯供等見腹背受敵﹐不能復關﹐乃棄關引眾而走。烏戈王等引兵隨後追趕。

其時桓帝猗竾﹐招集各處軍馬已齊﹐次日起行。魯仁爲前鋒﹐軍行之際﹐正遇魯供﹑餘光敗回。魯仁方知失了西關﹐乃下住營寨﹐與餘光﹑魯供接著。過了一日﹐猗竾王大軍方到﹐供﹑光前去請罪。猗竾令紮下營寨﹐喚魯供﹑餘光問曰「與你十日限﹐緣何九日失了關隘﹖」供曰「烏戈軍無般不罵﹐某等因見彼軍懈怠﹐乘勝趕去﹐不想中賊機彀。」猗竾曰「魯供年幼躁暴﹐餘光你須曉事。」光曰「我累諫不聽﹐當日光在關東點視糧艸﹐將及知道﹐小將軍已自下關去了。光恐有失﹐因此亦引兵接應。」猗竾大怒﹐喝斬魯供。一班兒諸將皆跪下告饒﹐猗竾方曰「權且記罪﹐後有功可贖﹐如無功必誅。」因是魯供伏罪而退。猗竾次日傳令﹐進兵直叩西關。魯仁曰「可先下定寨柵﹐然後打關未遲。」猗竾方始教軍砍伐樹木﹐立起排柵﹐分作三寨。左寨魯仁﹐右寨夏淵﹐中寨自領。

次日﹐西軍哨馬直到寨前﹐猗竾並三寨大小將校起追西軍哨馬﹐未上十數里﹐西軍全隊亦到﹐兩邊各自布陣。猗竾自出﹐立於門旗下﹐看西兵人人勇猛﹐个个英雄﹐各執長槍﹐排列陣腳。門旗開處﹐中間湧出一員大將﹐紅袍銀鎧﹐白馬大刀﹐生得目如傅漆﹐唇若塗朱﹐腰細膀闊﹐聲雄力猛﹐乃卽烏戈國王。

上首乃西水國王﹐下首乃代山國王。見猗竾在陣前﹐髙聲大叫曰「汝何故侵犯我之國王﹗此仇必與汝賊勢不兩立。」言訖﹐三人各舞大刀﹐殺過陣來。猗竾欲出迎敵﹐背後王示出曰「割雞焉用牛刀﹐大王請看小將出陣。」王示拍馬挺槍出迎﹐與烏戈國王兩騎交鋒。戰不數合﹐示兵大敗。魯仁等殺出助戰﹐皆敵不住﹐被西軍混殺﹐卻得魯供引一軍死拒定寨柵﹐西軍方退。

猗竾傳令固守﹐亂動者斬。諸將告曰「西兵甚是彊壯﹐盡使長槍。若非選擇前鋒以迎之﹐則難擋也。猗竾曰「戰與不戰皆在於我﹐𨿽有長槍﹐安能便刺汝等也﹖諸將皆堅壁觀之﹐賊自退矣。」諸將退而言曰「主人自來徵戰勇敢當先﹐如今一敗烏戈﹐何如此弱也﹖」因是各不知其主意。次早﹐細作報來﹐西關昨日又添十七个國王﹐來合兵七萬相助烏戈﹐乃是羌胡部落人也。猗竾大喜。至日脯時﹐細作又報入中軍來﹐說烏戈又添十三个國王﹐共合兵六萬相助。猗竾在帳大笑﹐置酒作賀。諸將問曰「烏戈添兵﹐大王歡喜﹐何也﹖」猗竾曰「待吾破了卻對汝說。」諸將皆暗笑之﹐自此相持三个月餘。

忽一日﹐猗竾集諸部將佐至帳下﹐謂魯仁曰「今烏戈盛兵皆在西關上﹐此去西隴必無準備﹐是賊之無謀也。卿等領二萬人從北徑度嶺西﹐直入隴中截之﹐吾自領部佐穿西關左路﹐燒其糧艸。夏淵引五萬大軍打關搦戰﹐待其出戰﹐卻舉火爲號﹐三下進兵﹐可破西軍矣。」計議已定﹐諸將各依計而行。是夜﹐魯仁﹑魯供以兵二萬渡嶺西去了﹐猗竾自領兵亦穿關左﹐去燒糧屯。次日﹐夏淵以兵五萬殺上西關。烏戈王與西水王﹑代山王見軍至﹐各點起大兵出戰。未及交鋒﹐夏淵便走。烏戈國王率諸國王驅兵追趕﹐未上十里之程﹐追兵傳報猗竾引軍抄左路上關﹐放火燒了糧蓄。烏戈大驚﹐正欲回兵﹐又報道稱說魯仁兄弟陰入西隴﹐截我兵歸路。烏戈慌亂﹐急引諸王殺還關上。將及至關﹐已被猗竾橫攔截住相殺﹐烏戈王傳令﹐教休要戀戰﹐退復西隴。於是﹐諸國王各盡力衝過西關﹐猗竾與夏淵合兵後追﹐烏戈王大兵穿至西隴﹐被魯仁以軍敵住﹐不能前進。烏戈國王乃自引本部兵穿陰谷而逃﹐走還本國。西水十餘國見烏戈王走了﹐急欲奔逃﹐已被截住歸路。欲戰時主兵甚銳﹐無柰只得倒戈卸甲﹐自縛伏道請降。猗竾一見﹐教釋其縛﹐帶還大寨。

猗竾置酒款待三十餘國諸王﹐皆以善言撫慰其心﹐令其各還本國﹐去訖。

諸將問曰「前日烏戈王得勝﹐日日添兵﹐羌部齊集而來三十國﹐諸將膽顫心驚﹐大王反加歡喜﹐置酒作賀﹐此意何也﹖」猗竾王曰「前日烏戈添兵﹐兵無紀律﹐兵多心必不一。吾用火攻焚其糧艸﹐食絕無依﹐眾心必亂也。且三十餘國若一一從頭去徵﹐非十年安可服也﹖今全集在此﹐一計破之﹐功成一旦﹐吾故喜也。」於是諸將曰「大王天資髙遠﹐智量宏深﹐我等不及也。」猗竾王曰「非吾一人之力﹐皆賴卿等之力也。」言訖﹐傳令班師還國。猗竾王人物生得英傑魁梧﹐戰馬不能勝其坐﹐乘車駕大牛而行。第四十八回

二王起兵攻長沙

九月﹐卻說河間王顒初用李含計﹐欲俟齊王醊殺長沙王﹐因而討之﹐遂廢帝﹐立成都王穎﹐以己爲相。旣而不如所謀﹐心甚不樂。穎亦恃功驕恣奢侈﹐百度廢弛。嫌義在內﹐不得逞其欲﹐欲與顒共攻義。盧志諫曰「明公委權辭寵﹐時望美矣。今且屯兵關外﹐公服入朝﹐此霸王之事也。」穎不聽。參軍邵續諫曰「人有兄弟如左右手。今明公欲當天下之大敵﹐而先廢一手﹐可乎﹖」穎亦不聽。使人會河間王顒﹐一同上表﹐道長沙王義論功不平﹐與僕射羊玄之﹑將軍皇甫商專擅朝政﹐請遣義還國及誅玄之等﹐如不從﹐卽舉兵。使人以書來見顒﹐顒大喜曰「吾久欲爲此矣﹐恨力不加。」卽回書與穎﹐共上表後各起兵﹐使人去訖。於是二王同遣人上表於朝﹐惠帝覽之﹐大怒﹐卽頒詔與使回曰「穎﹑顒敢舉兵向闕﹐吾當親率六軍以討之。」因是以長沙王義爲太尉﹐都督中外諸軍事﹐令其點軍預防守城。

卻說使人回以手詔示顒﹐顒大怒﹐以張方爲都督﹐將精兵七萬人東趨洛陽。穎引軍屯朝歌﹐以陸機爲前鋒都督﹐令粹﹑牽秀﹑石超等軍二十餘萬向洛陽。機以羈旅事穎﹐一旦居諸將之右﹐粹等心皆不服。孫惠勸機讓都督於粹﹐機曰「彼將謂機首鼠兩端﹐所以速禍也。」因此不聽。惠帝聞二王兵至﹐卽召長沙王義督六軍﹐帝自親徵﹐軍至十三萬。義使皇甫商將一萬軍拒張方﹐兩軍會於宜陽。

時皇甫商出陣﹐與張方交戰十數合﹐商不能敵方﹐因此大敗而走。惠帝得衛兵保走於荒山﹐羊玄之憂懼而卒。帝無食﹐投一莊安下。其莊上一太公出接入內﹐以酒食款待﹐又以糧給軍餉。惠帝問其姓名﹐太公道﹕「臣姓緱﹐祖居在此。年已六十餘﹐無嗣﹐止生一女。年紀十八﹐能通十八般武藝﹐未曾許配他人。」帝悅之﹐命女見。緱公卽喚女兒出來﹐山呼拜訖﹐帝命平身。緱氏曰「陛下在上﹐臣妾不敢。」帝見緱氏生得姿容妍嫩﹐因與緱公曰「朕自才人謝氏被賈後害後﹐未曾選聘。朕欲以汝女爲才人﹐卿意云何﹖」緱公曰「恐不堪幸。」

帝曰「朕意已悅﹐卿勿容辭。」於是緱公命女兒與帝侍寢﹐因畱帝在莊歇數日。

時牽秀聞知帝在緱莊﹐乃引兵五千﹐前來圍住莊院。帝大驚﹐緱氏曰「陛下勿懼﹐臣妾自能退兵。」帝稍心安。緱氏披掛執槍﹐帶莊客五百人﹐各執兵器出戰。牽秀以兵排開﹐與緱氏交鋒﹐軍器並舉﹐大戰二十餘合。緱氏容顏不變﹐气力愈彊。牽秀恰好遮攔得住﹐不能取勝。二人又戰數合﹐牽秀气力不加﹐撥開軍器﹐勒轉馬頭﹐望本陣便走。緱氏驅莊客一擊﹐殺得秀兵大敗而逃。

卻說張方旣殺敗皇甫商﹐引兵殺入京城﹐縱兵大掠﹐城內百姓死者萬計。長沙王義自宜陽戰敗﹐不知帝之下落﹐使人探知在緱家莊﹐遂引軍尋至莊上。君臣相見﹐俱各流涕。義請帝還京﹐惠帝與緱氏一同回。至建春門﹐會司馬穎遣將軍傅咸助陸機攻城﹐正遇帝軍回京﹐咸以兵攔住歸路。長沙王義急使司馬王瑚以五千精兵出突﹐咸舉刀拍馬直取王瑚。王瑚持戟來迎﹐兩馬相交﹐兵器並舉﹐刀來戟撥﹐戟去刀攔。二人約戰十合﹐咸被王瑚一戟刺於馬下﹐眾軍踴突向前﹐將咸斬之。長沙王義謂瑚曰「兵貴神速﹐汝卽以此得勝之兵去攻機﹐吾保聖上回宮。」瑚然之﹐大喊一聲﹐乘勝殺入大營﹐引五千軍來攻機營。

機令堅壁﹐妄動者斬。超不聽﹐以兵出迎﹐與王瑚戰﹐被殺之。

機措手不及﹐被王瑚以精兵一衝一突﹐攻入大營。機兵莫能抵敵﹐大敗而生。赴七里澗﹐被瑚軍趕上﹐又殺一陣﹐死者積艸﹐澗水爲之不流。

初﹐宦人孟玖有寵於司馬穎﹐盂玖自恃於穎﹐欲用其父爲邯鄲令﹐陸機固執不許﹐曰「此縣公府掾資﹐豈有黃門父居之耶﹖」玖深恨之。玖弟超是機小督﹐未戰﹐縱兵大掠﹐機錄其主者欲斬之。超將鐵騎軍入﹐麾而奪之﹐顧謂機曰「貉奴能作督不﹖」機司馬孫拯勸機殺之﹐機不能用。及王瑚來攻﹐超不受節度﹐輕兵獨戰﹐敗死於陣。及此盂玖疑超被機殺之﹐因譖於司馬穎曰「陸機有二心於長沙王﹐宜早爲之。」穎未信。牽秀﹑王粹等素餡事於玖﹐相與証之機懷二意。穎於是大怒﹐使秀將兵收機。

卻說陸機聞牽秀至﹐釋戎衣﹐著白袷﹐與秀相見。爲箋辭穎而嘆曰「華亭鶴唳可復聞乎﹖」牽秀遂殺之。穎令收陸云及孫拯下獄﹐記室王統﹑察克等流涕固請﹐穎惻然有宥云之色。

玖扶穎入內﹐催令殺之﹐夷其三族。又使獄吏究拷孫拯招二陸二心之謀。獄吏掠孫拯數百﹐兩踝骨見﹐終言機冤屈。吏知拯義烈﹐謂曰「二陸之枉﹐誰不知之﹖君何不愛身乎﹗」拯仰天嘆曰「陸君兄弟﹐世之奇才﹐吾蒙知愛﹐今旣不能救其死﹐復忍從而誣之乎﹗」獄吏對玖言孫拯不肯招認二陸貳心之謀﹐玖等令獄吏詐爲拯招之辭進穎﹐亦夷三族。拯門人費慈宰竟詣獄﹐明拯冤屈。拯譬遣之曰「吾義不負二陸﹐死自吾分﹐卿何爲爾耶﹖」慈宰曰「君旣不負二陸﹐僕又安可負君﹖」固言拯冤。玖怒﹐亦同殺之。天下人人皆爲含冤。

十二月﹐長沙王義奉帝以大軍過張方營時﹐方見帝乘輿而至﹐乃退其城﹐不敢交鋒。方大敗﹐退五十餘里。眾懼﹐欲夜遁﹑方急謂眾曰「勝負乃兵家之常事﹐今𨿽一敗﹐不足爲慮。況善用兵者因敗爲成﹐今我更前作壘﹐出其不意﹐此奇策也。」

於是﹐乃夜以兵漸進逼洛城七里﹐築壘數重﹐外引廩谷以足軍食而守之。意待城內糧盡﹐入攻之﹐必克洛陽也。

義旣得勝﹐以爲方不足憂﹐及聞方壘成﹐遣軍攻之不利。

司馬穎之兵進逼京師﹐公私窮踧﹐米一石值萬錢。詔命所行﹐一城而已。猶豫之際﹐驃騎主簿祖逖言計於義曰「臣有一計﹐可退方兵。」義曰「何計﹖」祖逖曰「雍州刺史劉沈忠義果毅﹐其兵力足制河間﹐宜啟聖上﹐命沈舉兵攻司馬顒。顒窘急﹐必召張方以自救﹐此乃孫子圍魏救趙之良策也。」義從之﹐卽以其計奏惠帝﹐使人持詔令劉沈發兵﹐去攻河間。劉沈奉詔﹐合七郡之眾二萬餘人﹐趨攻長安。

十二月﹐卻說議郎周圯等起兵江東﹐欲討石冰﹐未有主將﹐乃推前吳興太守顧祕爲揚州都督﹐傳檄州郡﹐命殺石冰。所署將吏前侍禦史賀循﹑廬江內史華覃﹐及彤陽尹葛洪﹑甘卓皆起兵以應顧祕﹐兵勢大振﹐來攻冰。冰大驚﹐乃使部將黃仁以兵二萬五千拒戰。與周圯交鋒﹐未三合被圯斬於馬下﹐餘兵潰走。

圯以兵長進。石冰聞得黃仁被斬﹐乃退兵趨攻壽春。徵東將軍劉準聞知冰至﹐大懼﹐不知所爲。廣陵度支陳敏統眾在壽春﹐謂準曰「此等小人皆不樂遠戌﹐因朝廷逼迫成賊﹐爲羣烏合之眾﹐其勢易離﹐將軍何必憂慮﹐請爲公破之。」準大悅﹐曰「如卿所言﹐賊無難制﹐更調五千人益卿爲先鋒﹐去拒討之。」於是﹐益領軍五千人出拒石冰。

閏十二月﹐李流得疾危篤﹐聚諸將於府中﹐垂涕言曰「吾恐不久於人世。前軍李雄英武﹐殆天所相﹐可共受事﹐汝等宜善事之。」言訖而卒。諸將營葬﹐遵其遺命奉李雄爲主﹐領益州牧。李雄以其眾入據鄴城﹐屯數日﹐引眾攻成都。羅尙聞知﹐卽領兵出城結陣﹐親與李雄對壘﹐兩下對住陣腳。羅尙拍馬向前﹐大罵曰「流賊﹐朝廷有何負汝﹐無故大逆﹗」李雄亦罵﹕「吾父遭汝所害﹐誓不與你同天地﹐共日月﹗」言訖﹐驅兵交戰﹐不三合﹐羅尙大敗﹐卽走入城。恐寡不敵眾﹐乃與陳堅商議﹐領家屬百餘人走回許都。李雄領眾入據成都。

卻說羅尙被李雄殺敗﹐逃至江陽﹐遣使上表﹐奏失益州之事。惠帝頒詔﹐令羅尙權統巴東﹑巴郡﹑涪陵三郡﹐以供軍賦。

尙𨿽得三郡﹐糧艸不給﹐遣別駕李興詣荊州劉弘借糧。弘以三萬斛給之﹐尙賴此以存。李興見劉弘兵盛糧多﹐乃言於弘曰「興𨿽不才﹐願畱爲帳下一參軍﹐使君肯容乎﹖』』弘奪其手版而遣曰「羅公孤軍狼狽﹐無人戮力討賊﹐安敢奪卿﹖火速回去﹗」於是﹐李興滿面羞慚而回﹐去訖。

卻說流民在荊州者十餘萬戶﹐羈旅貧乏﹐各爲盜賊。弘大給其田﹐與之耕種。擢其賢才﹐隨資敍用﹐流民遂安﹐不爲盜矣。

卻說幽州都督王浚﹐卽王沈之子也。浚以天下方亂﹐欲結援夷狄﹐乃以一女妻務勿塵﹐一女妻宇文素怒延﹐又表以遼西郡封務勿塵﹐朝廷許之。於是王浚與夷狄樹黨而立﹐以觀天下。第四十九回

張方炙殺長沙王

永興元年﹐是歲僭國二﹐卻說長沙王屢破穎兵而未嘗虧奉惠帝之禮﹐𨿽城中糧食日窘﹐士卒無有離心。張方以爲洛陽未可克﹐欲引兵還長安﹐其如東海王越因妒忌長沙王執政﹐陰欲殺義。柰力不及﹐見成都﹑河間二王兵馬圍城﹐欲爲內應殺義。

聞張方欲退兵﹐慮事不濟﹐潛謂殿中諸將士議曰「今成都﹑河間二王各以彊兵外攻﹐非爲聖上﹐乃恨長沙王義爲政不均﹐故來討之。況城中裏無糧艸﹐外無救兵﹐不久皆爲擒矣。何不今夜卿等護我收長沙王義﹐則二王之兵不戰而自退矣﹐可保國家無危。」諸將聞言從之﹐於是暫退。

至初更﹐俱集於帳下﹐悄地入營﹐將長沙王執之。次早入朝﹐奏曰「今成都﹑河間二王謀反﹐皆爲長沙王之故﹐起兵至關﹐目今糧艸日盡﹐救兵無望﹐臣等請廢長沙王義爲庶人﹐二王始肯退兵﹐不然社稷將危。望陛下火速降詔﹐以安眾心。」

帝曰「義忠於寡人﹐不有過舛﹐豈可廢之﹖」越與將士皆奏曰「長沙𨿽無罪﹐寧可廢一人以安社稷﹐不可因一人以害蒼生。」帝被越並諸將士所逼﹐不得已下詔﹐免長沙王義官﹐令其徙居金墉城。攺年永康﹐大赦滿城百姓﹐命開城門放成都王穎入城。

時諸將士旣開城門﹐見外兵不盛﹐心甚悔之﹐欲更謀劫長沙王爲將以拒司馬穎。越聞此消息大懼﹐連忙遣心腹人密告知張方﹐使其將長沙王義謀殺之。方得此意﹐卽令軍士攻入金墉﹐將義縛至軍前﹐張方命左右斬之。義曰「吾無罪。況乃金枝玉葉﹐誰敢殺我﹖」方大怒﹐命左右將義綁於柱上﹐四圍以火炙殺之。方之軍士見之﹐亦爲之流涕。司馬穎旣入京師﹐朝見惠帝﹐自爲丞相﹐以東海王越爲尙書令﹐乃以穎眾復還鎭於鄴城﹐遣石超率兵屯十二城門。殿中宿衛將士凡爲穎所忌者﹐皆令殺之﹐悉代去宿衛之兵﹐以布其腹心。第五十回

劉沈死節於長安

卻說司馬顒屯兵於鄭邑﹐爲東軍聲援﹐忽聞劉沈兵起﹐急退入長安﹐乃使人召張方回軍。方聞知﹐掠洛中官私奴婢萬餘人而回。沈軍已渡渭水﹐顒急領兵出城與沈交戰二十餘合﹐顒兵大敗﹐走入長安。沈使衛博﹑皇甫澹以精兵五千漏夜追襲﹐顒兵大半入城。衛博等混戰已入城門﹐後軍未至﹐顒將張輔見其後軍未至﹐急令閉城門﹐四下湧戰。衛博﹑皇甫澹獨力難敵﹐措手不及﹐被張輔所殺。乃領得勝之兵出城﹐正遇沈軍來﹐輔勇爲身先﹐沈軍望後便退﹐被輔麾兵一擊﹐殺得沈軍十去其七﹐各自潰散。劉沈猶自死戰﹐與張輔交鋒三十餘合﹐寡不敵眾﹐被輔獲之﹐餘眾各自逃散。

卻說劉沈被輔所獲﹐押至司馬顒帳前。顒欲招其降﹐劉沈謂顒曰「知己之惠輕﹐君臣之誼重。沈不可違天子之詔﹐量彊弱以苟全﹐投袂之日期之必死﹔菹醢之戮﹐其甘如薺。」顒大怒﹐命左右斬之。新平太守張光數爲沈獲計攻顒﹐顒使人執至﹐詰之曰「汝與劉沈設計攻我﹐今日何如﹖」光曰「雍州不用鄙計﹐故令大王得有今日。」顒壯之﹐乃表爲右司馬。

不說張光歸順於顒﹐且說成都王穎使張方以兵廢皇后羊氏並太子司馬覃於光城﹐因此朝野失望﹐民心騷動。

卻說廣陵度支陳敏及周圯以兵來攻石冰﹐兵至建康﹐冰猶未降﹐以軍拒戰。當日陳敏出馬﹐與石冰相殺﹐二人戰未十合﹐東北周圯一彪人馬搶風殺來﹐正欲分兵﹐西南一路賀循一彪人馬先至軍前。冰措手不及﹐被陳敏衝突入陣斬之﹐餘眾盡伏地而降。於是揚﹑徐二州平靜﹐周圯﹑賀循等皆散眾還家﹐不言功賞﹐朝廷以陳敏爲謹陵相。第五十一回

成都王獨執權政

卻說司馬顒使人上表推司馬穎爲皇太弟﹐而己爲太宰﹐領雍州牧﹐惠帝下詔從之。秋七月﹐司馬穎旣爲皇太弟﹐僭侈日甚﹐嬖小人用事﹐大失眾望。東海王司馬越怒之﹐因謂右衛將軍陳肜曰「今成都王穎廢皇后﹑太子﹐自爲太弟﹐後必有廢立之心﹐若不討之﹐其謀必成矣。卿可助我一臂之力﹐殺此跋扈。」肜曰「殿下肯主張﹐臣願效力。」於是﹐司馬越與陳肜勒軍入雲龍門﹐奏惠帝以詔三公百僚﹐戒嚴討穎。穎與石超聞知﹐奔走還鄴去訖。越乃復皇后羊氏﹑太子司馬覃監國﹐請帝自上鸞駕﹐詔集百官﹐皆戎裝以六軍起行。時稽紹隨駕欲行﹐侍中秦準謂紹曰「今往安危不測﹐卿有佳馬乎﹖」紹正色曰「臣子扈從乘輿﹐死生以之﹐要佳馬何爲﹖」言訖卽行。第五十二回

東海王奉駕討穎

時東海王越遣人檄召四方之兵﹐北至安陽﹐眾至十餘萬人。

軍未至﹐司馬穎聞知甚憂﹐急會羣僚問計。東安王司馬繇曰「天子親徵﹐宜釋甲縞素﹐出迎請罪。」穎不從﹐乃使石超率兵五萬出城拒戰。陳肜弟陳昭在穎部下﹐聞帝親徵﹐其兄爲將﹐乃私自逃回﹐歸降東海王越。因問鄴中虛實﹐言鄴中軍聞聖上親徵﹐俱各離散。由是東海王越不甚設備﹐以爲穎可必擒。大軍至湯陰縣﹐忽然石超五萬兵掩至﹐越等措手不及﹐急令點軍﹐超兵已馳突入中軍﹐矢石如雨﹐眾軍潰散﹐越亦逃竄﹐越軍大敗。惠帝頰中三矢﹐百官侍禦皆散﹐惟稽紹朝服登輦﹐以身衛帝。軍人引紹欲殺﹐帝曰「此忠臣也﹐卿等勿殺。」眾兵對曰「奉太弟令﹐惟不犯陛下一人耳﹐餘者不畱﹗」遂殺之。

紹血濺帝衣服﹐帝亦墜於艸中。眾亂爭扶﹐亡失六顆玉璽﹐急詔跟尋﹐無存。於是﹐石超奉帝車駕幸其營。帝饑餓甚﹐求食於下。超進米﹐左右進秋桃。

時穎聞超得勝﹐殺敗東海王越﹐乃自領眾僚佐迎帝入鄴城﹐以酒食拜奉﹐攺號建武元年。左右侍臣見帝龍服有血﹐請脫浣之。帝流涕曰「此忠臣稽侍中之血也﹐勿得浣也。」穎旣敗越﹐執天子在鄴﹐不與還宮。陳肜上宮﹐乃集殘兵回﹐奉太子覃守洛陽。越自以殘軍還東海。孫惠謂越曰「殿下今𨿽大敗﹐尙可復振。」越曰「用何計﹖」惠曰「宜邀結藩鎭﹐同獎王室﹐候再共舉﹐可保無危。」越從之﹐以惠爲參軍記室。第五十三回

王浚起兵討司馬穎

卻說東海王越用孫惠計﹐遣人結連幽州都督王浚及荊州刺史及其弟東贏公司馬騰等﹐各起兵討穎。二人得越檄﹐俱各募兵候應。先是齊王冏﹑成都王穎﹑河間王顒募兵共討趙王倫時﹐王浚擁眾挾兩端﹐所部士民不得赴三王召募﹐顒深恨之﹐欲圖害不克。至是又詐稱詔徵浚入鄴﹐來害之。浚已料知﹐乃遂遣人會鮮卑段務勿塵﹑烏桓﹑羯末及荊州刺史東贏公騰同起兵二十餘萬﹐前來討穎。

卻說穎在鄴﹐人報王浚結連烏桓國王及鮮卑段務等起大軍前來攻鄴都﹐可作急拒敵。穎急聚文武議事﹐時王戎上言曰「烏桓﹑鮮卑不可輕敵﹐只宜求和﹖」穎問眾謀士曰「戰和二者孰利﹖」石超曰「浚等無用之輩耳﹐何必求和﹗」戎曰「將軍錯矣。吾觀王浚任用賢才﹐更兼士廣兵彊。田﹑許乃智謀之士也﹐爲之謀主﹔沈﹑逢以爲忠臣也﹐任其軍事﹔貢良﹑宋醜勇冠三軍﹐何以爲無用之人也﹖」石超笑曰「公知其一﹐未知其二。浚兵中﹐立法不整。田堅剛而犯上﹐田許貪而不治﹐沈已專而無謀﹐逢紀果而無用﹐其勢不相容﹐必生內變。貢良﹑宋醜匹夫之勇﹐一戰而可擒矣。其餘碌碌等輩﹐縱有數百﹐何足道哉﹗是以知王浚無用矣。」戎默然。穎曰「皆不出石君之所料耳。」喚前後兩軍官聽令﹐差前將軍劉代﹑後將軍田忠領兵五萬﹐打吾旗號出北路防王浚。當吩咐田忠不可輕進﹐吾自引十萬大軍出城拒敵﹐待我殺退﹐方勒兵來破王浚。」劉代﹑田忠領兵去了。

卻說穎領兵離都﹐兩軍隔八十里﹐各深溝髙壘以守之。次日﹐穎遣石超領兵五萬去擊王浚﹐超得令領眾卽行。

八月﹐穎恨東安王司馬繇前令其迎帝請罪之言﹐乃命人執繇斬之。繇兄子瑯邪王司馬睿沈敏有度量﹐現爲左將軍﹐與東海參軍王導善。導識量淸遠﹐以朝廷多故﹐每勸睿之國。及繇被殺﹐時睿從帝在鄴﹐恐禍及己﹐自將逃歸。穎先敕關津﹐但有貴宦過者﹐無得放出。睿私逃至河陽﹐爲津吏所獲。從者宋典自後來﹐以鞭佯拂睿而笑曰「令長官禁庶人﹐汝亦被拘耶﹖」吏被詐以爲果是庶民﹐聽其去之。於是睿與宋典以計瞞守吏﹐得至洛陽﹐迎太妃夏侯氏歸國﹐去訖。張方勒兵復入京城﹐廢皇后羊氏並皇太子覃而自守之。

卻說惠帝在鄴城以公府爲宮室﹐一日﹐穎聞五部寇邊﹐卽入內伏地奏曰「今朔方匈奴之外五部數十餘國﹐不服王化﹐屢屢擄掠邊境﹐殺害軍民。今有劉淵者﹐乃匈奴冒頓之後﹐漢朝之甥兒﹐爲冠軍將軍。有次子劉聰﹐驍勇絕人﹐博涉經史﹐又善屬文﹐能彎二百斤弓﹐文武皆通﹐現爲精弩將軍。此父子二人有萬夫不當之勇﹐可封他爲左賢王﹐令其總攝諸部﹐則五部不敢再犯矣。望陛下聖鑑。」帝從之。當羣臣議曰「不可﹗彼夷狄之人﹐人面獸心﹐見利則棄君親﹐臨財則忘仁義。投之遐遠﹐猶懼外侵﹐處於封畿﹐窺我中隙。昔幽後不綱﹐胡塵暗於戲水﹔襄王失禦﹐戎馬生於關洛。至於示彊弱﹐少兵權﹐體興衰﹐知利害﹐於我中華未可量也。況元海乃人傑﹐必致靑雲之上﹔聰以殊才﹐不居庸劣之下。今委之以兵﹐令之歸國﹐有若策馬鴻騫﹐乘機豹變﹐非爲我用﹐乃爲我患也。以臣等鄙見﹐實爲不可。」司馬穎曰「日今東贏公騰二子爲亂﹐況且朝廷兵衰將老﹐若不重用此人去敵﹐誰人能討二子耶﹖」惠帝曰「卿宜從便而行﹐不必再議﹐旣如此﹐卽以劉淵爲左賢王﹐令其統領諸部。」言訖﹐穎謝恩﹐卽宣劉淵至﹐封爲左賢王。

淵卽謝恩出朝。羣臣曰「亂天下者此人也﹗」珠簾放下﹐文武退班。第五十四回

匈奴元海稱漢王

史說前趙先號漢王。劉淵﹐字元海﹐乃匈奴人。名犯髙祖廟諱﹐故稱其字焉。初﹐漢髙祖以宗女爲公主﹐以妻冒頓﹐約爲兄弟﹐故其孫子遂冒姓劉。元海父名約﹐爲左賢王﹐然皆家於晉陽﹑汾澗之濱。妻呼延氏﹐無嗣﹐乃備牲酒至龍門祈子。

囑訖﹐俄而有一大魚﹐頭有二角﹐軒鬐朱須﹐躍鱗浮至祭所﹐久之乃去。巫覡皆異之﹐賀曰「此乃嘉祥﹐必生貴子。」及回﹐是夜夢其所見之魚化爲一人﹐左手把一物﹐大如半雞子﹐光亮非常﹐授與呼延氏曰「此是日精﹐服之生貴子。」呼延氏服之﹐寢而告劉約。約曰「此乃吉徵也。」果有孕﹐十三月生元海﹐左手文有其名﹐遂以名焉。幼好學﹐尢好《左傳》《孫吳兵法》﹐略皆誦之﹐《史》《漢》諸子無不綜覽。嘗謂同門生曰「吾輩觀書傳﹐嘗鄙隋陸無武﹐絳灌無文。道由人弘﹐一物之不知者﹐固君子之所恥也。」於是遂學武事﹐妙絕於眾。猿臂善射﹐膂力過人﹐儀偉﹐人皆敬之。

淵旣爲左賢王﹐聚集宗室飲宴。當從祖劉宣指劉淵謂眾族人曰「自漢亡以來﹐我單於徒有虛號﹐無復尺土。自余王侯﹐降生編戶。今吾眾𨿽衰﹐猶不減二萬﹐柰何斂手受殺﹐奄過百年﹖今左賢王英武超世﹐天苟不欲興匈奴﹐必不虛生此人也。今司馬氏骨肉相殘﹐四海鼎沸﹐復呼韓邪之業﹐此其時也。」

眾昆侄曰「謹聽約束。」於是劉宣乃相與謀﹐推劉淵爲大單於。宣又曰「今議已定﹐不能歸國﹐將若之何﹖」班部中轉出一人﹐姓胡名延攸﹐言如瓶瀉﹐口若懸河。言曰「某願見皇太弟司馬穎﹐以三寸不爛之舌﹐說其令大王歸國如何﹖」宣曰「得君髙論﹐說得還鄕﹐大事濟矣。論將安出﹖」攸遂近宣附耳低言數句﹐宣大喜曰「妙矣﹗」言訖﹐使攸來見皇太弟穎。穎正坐府堂﹐忽胡延攸至﹐言訖立在一邊。其時正值王浚﹑東贏公騰起兵攻穎﹐穎遣將拒戰﹐皆敗而還﹐延攸將此情由人說曰「今聞王浚﹑東贏公騰二子在外爲亂﹐屢次與戰不利。今左賢王祖在匈奴已故﹐今欲回國奔喪﹐命臣告知殿下﹐請爲殿下還國﹐就說匈奴五部國王以兵來救國難﹐同討二子﹐則二豎之首可指日而懸國門也。不知殿下以爲如何﹖」穎聞其說﹐大悅﹐乃諾攸曰「就拜他左賢王爲北單於﹐參丞相軍事﹐你可令他速去速回﹐不必面君﹐吾自奏知。」於是攸歸告劉淵。

淵次日辭穎﹐因說穎曰「今二鎭跋扈﹐恐非宿衛及近郡士卒所能禦也。臣請還國﹐說五部來救國難﹐可克二賊。」穎曰「吾欲奉乘輿還洛陽﹐傳檄天下以逆順制之﹐何如﹖」淵曰「殿下武皇帝之子﹐有大勛於王室﹐恩威遠著。王浚豎子﹐東贏疏屬﹐豈能與殿下爭衡耶﹖但殿下一廢鄴宮﹐示弱於人﹐洛陽不可得﹐𨿽至洛陽﹐威權不復在殿下也。勉撫士眾﹐靖以鎭之﹐淵爲殿下以五部可討二人也。」穎大悅﹐乃拜淵爲北單於﹐領丞相軍事。

因是淵辭穎﹐與攸召集宗人所部卽忙起行。至左城國﹐劉宣與眾立淵爲大單於﹐招軍買馬﹐積艸聚糧﹐二旬之間﹐得胡晉之兵二十餘萬。當宣謂羣臣曰「昔漢有天下之初﹐恩結於民﹐吾漢氏之甥﹐約爲兄弟。今兄亡弟紹﹐不亦可乎﹗不如建號大漢﹐汝等以爲何如﹖」羣臣曰「大善﹗」於是乃建國號曰「漢」﹐推左賢王爲漢王﹐攺元元熙元年﹐追尊漢安樂公爲孝懷皇帝﹐設廟四時祭之。以右賢王劉宣爲丞相﹐崔遊爲禦史﹐陳元達爲黃門﹐以族子劉曜爲建武將軍﹐招集軍馬﹐以候大舉﹐不在話下。此五胡亂華之首也。第五十五回

河間奉帝還洛陽

卻說石超以兵來擊王浚﹐兵至平棘﹐正遇浚軍﹐兩下交戰二十餘合﹐後軍忽然喊起﹐兵眾各个逃潰。超急回馬﹐時一軍搶近前來﹐視之﹐乃東贏公騰至。超見兩下夾攻﹐心慌不敢戀戰﹐乃衝出垓心﹐退至鄴城下屯祝次日﹐王浚與騰合軍追趕﹐趕至鄴城﹐兩下交兵大戰。是日﹐石超領兵出陣﹐王浚以烏桓遣西土大人引兵出戰﹐與石超相鬥。鬥二十餘合﹐石超抵敵不住﹐撥開軍器﹐走回本陣﹐被烏桓王親領大軍漫山塞野﹐混亂殺來﹐殺得晉兵拋戈棄甲﹐大敗而逃。烏桓恐詐﹐乃收兵回營。

是時﹐成都王穎見石超迎敵不住﹐慌走入城﹐令三軍堅守城門﹐不與交戰。卽入見帝﹐同眾文武商議。當司徒王戎曰「今建鄴城不堅固﹐糧食又少﹐倘烏桓諸部圍城﹐裏無糧艸﹐外無救兵﹐必被所困﹐不如乘此時胡人未逼城下﹐走還洛陽﹐調天下之兵迎敵﹐方退得兵。」帝曰「其計大善。」於是﹐令王妃人等各出宮門﹐與百官開城門﹐望洛陽而走。其時穎等與百官五千騎保帝同奔﹐浚﹑騰暴至﹐眾各驚慌而走。倉卒無錢﹐只有中黃門布被囊中﹐賫私錢三千﹐帝詔貸之﹐將於道中買飯食﹐以瓦盆至溫而喫。行至先武帝之陵﹐帝自下犢車謁武帝陵。帝先因亂中失履赤足﹐乃納從者之履著之﹐下拜先陵﹐流涕哭倒在地﹐百官扶起復行。第五十六回

張方劫駕入長安

河間王顒聞惠帝車駕還洛陽﹐聚眾謀士商議﹐將到洛陽。

李含進曰「昔晉文公納周襄王而諸侯影從﹐漢髙帝爲義帝發喪而天下歸正。近白天子蒙塵﹐將軍首興義兵﹐徒以河間擾亂﹐未遑遠赴﹐鑾輿旋轉﹐建都榛蕪﹐誠因此時奉主上以從人望﹐大順也﹔秉至公以服天下﹐大略也﹔迎主上入長安﹐以致英俊﹐大功也。四方𨿽有逆節﹐其何能焉﹖若不早定﹐使英雄生心﹐後𨿽爲慮﹐亦已無及。」顒乃大喜﹐收軍起程。

忽僕射荀藩自外入來﹐顒便請問朝廷之事若何﹖藩曰「殿下興義兵以除暴亂﹐入朝天子﹐輔翼王室﹐此王霸之功也。

以下諸將人殊誌異﹐未必服從。今畱匡弼﹐事勢不便﹐惟有移駕去長安。然朝廷播越﹐新還舊京﹐遠近觀望﹐冀得安生﹐今復移駕﹐不厭眾心。夫行非常之事﹐乃有非常之功﹐願算其多者行之。」顒執其手大笑曰「此孤之本志也。」又曰「王浚在此﹐大臣在朝﹐事節若何﹖」藩曰「易也。以書與浚﹐且安其心。大臣聞之﹐則曰﹕『洛陽無糧﹐欲車駕暫幸長安﹐轉運糧食稍易﹐可無缺乏懸隔之憂。』大臣聞此﹐皆欣然也。」

顒大喜曰「願公早晚相從﹐有不可行者教之﹐自當拜謝。」

顒意決﹐命張方率五千騎先去﹐臨行囑咐其計。方答曰「臣自能之。」於是﹐方迎至帝前。帝問曰「卿來何方﹖」

奏曰「臣奉河間王命﹐聞烏桓國王攻鄴﹐使臣引兵五千﹐前來保駕﹐自隨後引大兵來迎。」帝曰「河間王乃朕之親﹐可爲社稷之臣也。」言訖﹐保帝還洛陽宮﹐奔眾復還﹐百官復集。

卻說王浚與騰見穎劫帝走還洛陽﹐乃引眾入鄴﹐暴掠一空﹐復各回鎭。時劉淵聞穎去鄴﹐嘆曰「不用吾言﹐徒自奔潰﹐眞無才也。然吾與之有言矣﹐不可不救。」因此淵欲發兵攻鮮卑﹑烏桓﹐劉宣等諫曰「晉人奴隸禦我﹐今其骨肉相殘﹐是天棄彼而使我復呼韓邪之業也。鮮卑﹑烏桓﹐我之族類﹐可以爲援﹐柰何擊之﹖」淵曰「善。大丈夫當爲漢髙﹑魏武﹐呼韓邪何足效哉﹗」宣等稽首曰「非所及也。」自是淵發兵救穎。第五十七回

李雄自稱成都王

卻說李雄自殺敗羅尙之後﹐威名日著。雄以範長生有名徳﹐爲蜀人所重﹐欲迎以爲君長。生不肯受。其部將楊褒等推雄爲成都王﹐雄乃約法三章﹐簡刑愛民﹐於是蜀中望風降附﹐成都大治﹐百姓安堵﹐國富兵彊。雄旣卽大位﹐國號建興元年﹐以世子李期爲太子﹐以叔父李讓爲太傅﹐以兄李始爲太保﹐李離爲太尉﹐李國爲太宰﹐以楊褒爲大將軍。李國﹑李離二人有智略﹐謀事必咨而行﹐然二人事雄彌謹矣。自此蜀地悉被李雄所據有。十一月﹐張方先授顒遷都之計來洛陽﹐旣久剽掠﹐百姓殆竭﹐軍糧不敷﹐恐難住坐﹐乃集將士商議劫駕回長安﹐將士皆從之。於是乃引兵入﹐因奏曰「洛陽廢弛已久﹐不可修茸﹐更兼轉運糧米甚難﹐臣料長安地面城廓宮室﹑錢糧民物足備﹐可以幸鑾輿。臣排辦已定﹐請陛下登輦。」君臣皆懼方之勢﹐莫敢言不可者。卽日駕起﹐方分撥軍馬﹐盡帶百官﹐遷都而行。

帝不肯行﹐方命諸軍以乘車入內﹐逼帝上車。帝垂淚從之﹐謂方曰「卿宜討車載宮人寶物同行。」於是諸兵因擄掠後宮宮人爲妻﹐分爭府庫﹐割流蘇武帳爲馬棧﹐魏晉藏積珍寶﹐掃地無遺。張方擁帝並皇太弟穎﹑豫章王熾等趨長安。駕至新安﹐天降大雪﹐寒冷之甚。帝身凍﹐忽墜於車下﹐傷了右足﹐眾軍急救登輦﹐不勝悲慘。來到霸上﹐以徵西府爲宮權歇。

次日入長安﹐河間王引文武百官出廓迎接入城﹐以公府爲朝堂﹐文武百官皆朝賀。帝以河間王顒爲錄尙書事﹐以張方爲司隸﹐自此權盡歸張方﹐自爲行事。惟使僕射荀潘及司隸劉瞰等在洛陽爲畱臺﹐承制行事﹐復稱永安年號﹐復立羊氏﹐號「東西臺」。第五十八回

河間王專執朝權

十二月﹐河間王顒自專朝政﹐奏帝以詔廢太弟司馬穎﹐更立豫章王熾爲皇太弟。帝準奏。詔貶皇太弟穎還第﹐更立豫章王司馬熾爲皇太弟。初﹐惠帝兄弟二十五人﹐時存者惟穎﹑熾及吳王晏。晏才庸下﹐而熾衝素好學﹐故顒立之。詔穎還第﹐帝乃以顒自都督中外諸軍事﹐以東海王司馬越爲太傅﹐與顒夾輔帝室。王戎參錄朝政﹐王衍爲左僕射﹐張方爲參軍錄尙書事。

又下令州郡﹐蠲除苛政﹐愛民務本﹐請通之後﹐當還東京。顒以四方乖離﹐禍亂不已﹐敵下詔和解之﹐冀獲少安。而越上表辭太傅﹐不受。

卻說漢王劉淵遣劉曜寇太原郡﹐取泫氏縣。又遣喬唏寇西河﹐取介休。二將領命﹐俱各以兵一萬前去取二邑。時喬晞以兵攻破介休﹐執介休令賈渾。晞招其降﹐渾不從﹐晞命斬之。

出見渾生之妾生得美貌﹐逼納爲室。其妻宗氏罵晞而哭﹐晞又殺之。漢王劉淵大怒曰「彼乃忠臣﹐如何誅之﹖使天道有知﹐喬晞望其種乎﹗」遣人迫還晞﹐降秩四等﹐命收渾等屍葬之。第五十九回

東海王檄討張方

二年四月﹐張方復廢皇后羊氏。東海中尉劉洽以張方劫遷車駕﹐復廢皇后﹐心甚不平。因見東海王越曰「張方劫遷車駕﹐二廢皇后﹐罪惡彌天﹐休道先帝之靈不可﹐天下人神共怒﹐明公如何不檄天下討之﹐迎天子復回舊都﹐而坐視其逆耶﹖」

越曰「恨力不及﹐恐難討之。」洽曰「東平王懋現督徐州﹐兵精糧足﹐若得徐州﹐可爲成事。今有一人姓王﹐名修﹐現爲徐州長史﹐極能舌辯﹐明公召來﹐使其說東平王懋以徐州授明公﹐則大事成矣。」越從之﹐卽使人召王修至﹐說與其事。修領諾﹐卽來見東平王懋﹐曰「今東海王欲舉義﹐檄山東之兵討張方﹐迎天子還舊都﹐恨力不及﹐欲借大王徐州都督諸軍﹐以率義山東﹐大王意下如何﹖」東平曰「彼旣爲國爲民﹐吾安敢不從﹖」遂慨然從王修之說﹐卽使人請越至﹐以徐州授越﹐懋自爲兗州刺史。於是﹐越以司空領徐州都督﹐糾率義兵﹐共去討張方不提。

史說範陽王司馬虓﹐字武會。少好學馳譽﹐研考經史﹐言論淸新﹐官拜散騎常侍。聞知惠帝被河間王顒令張方劫駕遷都長安﹐心甚不平。長史馮嵩知其意﹐因謂虓曰「今河間王司馬顒使張方劫帝入長安﹐廢成都王穎﹐久必篡逆。殿下若肯與令兄平昌公起義兵﹐保駕還洛陽﹐其功可比周公﹐勛業必成。」

虓曰「吾在宗室之末﹐眼前無有可爲者。」嵩曰「東海王司馬越有英雄之志﹐可云命世之英﹐不如推東海王爲盟主﹐聚義起兵﹐大事可成。」虓曰「君言正應我心。」於是﹐範陽王虓使人會東海王越議起義之事﹐越忻然從之﹐引兵而至。次日﹐虓大排筵會﹐平昌公司馬模﹑長史馮嵩等刑白馬祭天地﹐歃血而盟﹐推東海王越爲盟主﹐扯起招軍旗。不旬日﹐得兵二萬人﹐出屯西河﹐商議進兵。當馮嵩言曰「今我始聚之兵﹐烏合之眾﹐難以出戰。今見豫州刺史劉喬部下多有精兵﹐可使人持節招其來降﹐同起義兵﹐方可得安。」越曰「然﹗」於是使人持節來招劉喬。劉喬不受節度﹐反又起兵來並。使者見如此光景﹐急忙回報東海王越。越拜虓爲都督河北諸軍事﹑驃騎大將軍﹐領豫州刺史﹐令其引眾討喬。

卻說成都王穎旣廢﹐河北人多憐之。其故將公師藩等因而自稱爲將軍﹐起兵趙魏﹐眾至數萬人。初﹐上黨武鄕羯人石勒有膽力﹐善騎射。並州大饑﹐東贏公執諸胡於山東賣之﹐以充軍實。勒亦被賣與荏平人師歡爲奴﹐歡奇其狀貌而免之。勒乃與牧師汲桑結聚壯士爲盜。及聞藩起兵﹐桑與勒帥數百騎赴之。

桑始命勒以石爲姓﹐以勒爲名矣。藩旣得桑﹑勒爲副將﹐攻陷州郡縣堡塢﹐無敢迎敵﹐又來攻鄴城。東海王越與範陽王虓使部將苟晞領二萬軍去擊藩﹐藩聞苟晞至﹐大懼﹐部下兵皆潰去。

於是﹐藩不敢交鋒﹐領其眾走之。虓以軍還。

東海王越大會諸將﹐刻日興師。是日﹐諸將士畢集﹐筵罷﹐越撥調諸將﹐乃畱瑯邪王睿爲平東將軍﹐監徐州軍事﹐守下邳。

睿領命曰「請參軍王導爲司馬﹐與吾同理軍。」越從之。自率甲兵三萬西屯蕭縣﹐使範陽王虓自許屯於榮陽。時越承制﹐使人以豫州刺史劉喬爲冀州刺史﹐使虓領豫州。劉喬以虓非天子命﹐亦不肯發兵。虓聞細作回報﹐劉喬以兵來拒命。虓大怒﹐卽忙整點軍馬﹐大驅前進。初﹐虓以劉琨爲司馬﹐越以劉藩爲淮北護軍﹐劉輿爲穎川太守。劉喬聞輿兄弟黨越爲逆﹐心甚恨之。於是﹐遣人封上見帝﹐道劉輿兄弟罪惡於尙書省﹐乃令其子劉祐以兵二萬人屯於靈壁縣以拒虓﹐自引兵來攻許城以討輿。

分撥已定﹐各以兵行。

卻說東平王懋在兗州徵求不已﹐郡縣百姓不堪命。虓聞知﹐遣苟晞還兗州﹐徙懋於靑州。晞領命來兗州﹐白之於懋﹐懋不受命﹐曰「吾以徐州授東海﹐方成大事。今日負吾﹐又欲易之﹐彼何不足耶﹖若要易﹐除非徐州還我﹐方讓兗州。」晞見不肯﹐乃還之。因此懋陰使人結劉喬﹐合兵攻虓。時顒聞知山東兵起﹐心中大懼﹐卽入朝上表奏帝曰「山東大亂﹐百姓不安﹐望陛下詔成都王復職都督河北諸軍事﹐以鎭於鄴﹐可保山東。」帝從之﹐使人持詔往鄴﹐以穎都督河北諸軍事。穎得詔﹐復集舊將士﹐鎭於鄴城。顒已知越﹑虓起兵﹐無計可施﹐乃奏惠帝以詔往山東﹐命越﹑虓等各以兵就國﹐毋許爲亂。越﹑虓等不從。會劉喬封上事稱劉輿兄弟脇虓造逆﹐顒卽入內奏過。

惠帝詔其令鎭南將軍劉弘﹑徵東將軍劉準起兵﹐與喬戮力先討劉輿。又以張方爲都督﹐率兵五萬﹐共會許昌﹐誅輿兄弟。又遺人馳書使成都王穎與石超等以眾拒河橋﹐爲劉喬繼援。

卻說劉弘旣得詔﹐使人遺喬及越書﹐使解紛釋兵﹐各還歸鎭﹐同獎王室。喬﹑越皆不聽。弘乃遣使入朝上表曰﹕頃自兵戈紛亂﹐構於羣王﹐翩其反而互爲戎首。載籍以來﹐骨肉之禍﹐未有如今者也。萬一四夷乘虛爲變﹐此亦猛虎交斗﹐自效於卞莊者也。謂宜速詔超﹑越等﹐令兩釋猜疑﹐各保大局。

自今有擅興兵馬者﹐天下共伐之。以此爲示﹐誰敢勿從也﹖

帝覽表猶豫。顒方拒關東﹐倚劉喬爲助﹐故不納。奏帝曰「陛下先曾有詔令越﹑虓各就國﹐尙且未聽﹐今詔彼豈肯從﹖不若討之。」帝從其奏。

卻說劉喬聞朝廷遣張方以兵助己﹐乃集諸將士商議進兵。

長史劉榮曰「張方大兵計日將至許昌﹐今劉輿兄弟與範陽王在許昌五十里下寨拒方。彼謂我孤軍堅壁﹐無敢出境﹐吾料其必無準備。此去不遠﹐使君親持甲卒五千﹐星夜抄小路﹐馳去攻許﹐指期得矣。彼旣失穴﹐安能戀戰﹐必走回鎭。張方戰於前﹐使君攻其後﹐不獨得許﹐而髒亦可成擒矣。」喬大善其計﹐卽引五千甲卒漏夜至許昌。果無備﹐喬乘虛襲許破之﹐分軍定成。使人打探回報﹐張方大軍將至虓營﹐因此喬以四千甲卒挾夾攻虓營。虓聞許昌城陷﹐更又張方兵至﹐腹背受敵﹐恐難拒戰﹐乃與劉輿等領兵俱奔河北。張方見虓等走﹐亦不趕追﹐乃引兵入屯於許昌﹐令劉喬還豫。張方行軍無律﹐部下殘掠百姓﹐民不堪命﹐眾心俱離﹐不樂其屯。時劉弘見張方殘暴﹐知穎等必敗﹐乃率諸軍受越節度﹐不聽方命。

十一月﹐將軍周權矯詔立羊後﹐於是﹐顒矯詔救畱臺賜死後﹐司隸校尉劉瞰上奏固執得免。顒恨之﹐欲收瞰﹐瞰奔靑州去訖﹐被顒將周權追及斬之。第六十回

司馬虓擊斬石超

十二月﹐穎以兵據洛陽。範陽王虓與劉琨等走至冀州﹐竟無處安身。劉琨曰「冀州刺史溫羨與某有半面之識﹐吾請命入說其人﹐以冀州讓與殿下﹐權且屯紮﹐以候再舉。」虓曰「卿去宜緊慢說之﹐如不從﹐可速還﹐別作一計。」於是﹐琨卽入冀州﹐拜見溫羨。羨見其來﹐握手歡若平生﹐勝如至親﹐以酒待之﹐半酣﹐問琨何來﹖琨以實對說﹕「範陽王虓興義兵﹐欲淸朝野﹐共討張方﹐被劉喬乘虛攻陷許昌﹐無處安身﹐今避至此。範陽王意請足下一同舉義﹐使其入拜﹐未審尊意何如﹖」

羨曰「張方劫駕﹐暴掠百姓﹐孰不思食其肉﹐何況範陽王乎﹖吾欲討久矣﹐恨力不及。旣範陽王至﹐吾讓此州共討跋扈。卿出去請進。」於是﹐琨出邀虓入冀州﹐刺史溫羨讓位﹐與虓同發兵。

又使劉琨結連王浚﹐命浚領兵擊成都王穎﹐取洛陽﹐迎回車駕。劉琨卽以書見浚﹐浚卽發兵濟河至滎陽﹐穎使石超引兵三萬拒迎。是日﹐石超與浚交鋒﹐戰上十餘合﹐超兵大敗。浚揮軍一擊﹐殺得超兵屍橫徧野﹐血流成河。超勢窮而入一山窠﹐被浚軍追及斬之﹐以軍進逼洛陽。東海王越聞王浚攻石超﹐乃以二萬軍來攻劉祐。時祐在譙縣屯住﹐無備﹐被越軍馳至﹐祐驚潰﹐被執而殺之。劉喬聞知其子祐被殺﹐引殘兵逃走。東海王越引軍屯陽武。王浚遣別將祈弘﹐將三萬兵助越﹐自以其眾來攻洛陽。第六十一回

陶侃爲將討陳敏

卻說陳敏﹐初以兵討克石冰﹐自謂勇略無敵﹐遂據歷陽以兵叛。吳王常侍甘卓棄官歸養﹐敏聞卓有一女尙未許人﹐乃使人爲媒﹐去說聘卓女與子陳景爲妻﹐卓許以與成親。於是﹐敏謀使卓假稱皇太弟﹐令拜敏爲揚州刺史﹐敏乘此發兵﹐使錢端以兵南略江州﹐使弟陳斌東略諸郡﹐遂據江東。以顧榮爲右將軍﹐賀循爲丹陽內史﹐周圯爲安封太守﹐豪傑名士咸加優禮。

循佯狂得免﹐周圯稱疾不來。敏疑諸名士不爲己用﹐欲盡誅之。

顧榮曰「將軍神武不世出﹐若能信任君子﹐散芥蒂之懷﹐塞讒諂之口﹐則上方數州傳檄而定。不然﹐終不濟也。」敏乃止。

敏旣謀叛﹐朝廷聞知﹐河間王顒以張光爲順陽太守﹐命其率步騎三萬前來討敏﹐軍馬卽日起行。劉弘亦知陳敏造反﹐謂江夏太守陶侃曰「今陳敏大逆﹐使錢端寇掠本境﹐眾心未附﹐卿宜乘此時擊之﹐不然釀成大禍。」陶侃然之﹐乃引兵五萬出屯河口。弘又使南平太守應詹督水軍二萬以繼之。陶侃與敏同鄕。又同歲舉吏﹐左右私謂劉弘曰「今日明公以陶侃爲將討敏﹐然侃與敏同鄕﹐侃設有異志﹐則荊州必不保矣。」弘曰「侃之忠能﹐吾得之已久﹐必無是也。」早有人報侃﹐侃遣其子陶洪爲質以自固。弘引爲參軍﹐資而遣還曰「匹夫之交尙不負心﹐況大丈夫乎﹗」侃見洪還﹐問之﹐洪以弘語俱白與侃。

侃大悅﹐無生異心。陳敏聞侃以軍來﹐乃遣陳恢引兵二萬寇武昌﹐侃已知。時侃皆是步騎﹐無有戰船﹐忽運糧船至﹐侃卽以運糧船爲戰船﹐左右以爲不可。侃曰「用官船擊官賊﹐何爲不可﹖」言訖﹐領步騎盡上運船﹐與恢交戰。侃身先矢石﹐士卒爭鋒﹐於是大勝。恢軍大敗﹐死者不計其數被侃追殺﹐恢等棄船而去﹐侃卽以軍前來會張光。

光初合兵﹐屯於長岐﹐時錢端兵至﹐張光以軍來迎。兩下交戰十數合﹐錢端敗走﹐其眾盡降於光。於是張光率眾還順陽﹐陶侃亦還江夏﹐使人報知劉弘。左右或說弘曰「張光乃司馬顒腹心﹐今宰旣與東海合義﹐宜斬張光﹐以明向背也。」弘曰「宰輔得失﹐豈張光之罪﹖危人自安﹐君子勿爲也。」乃遣人上表稱張光殺敗錢端之功﹐乞加遷擢。第六十二回

司馬顒謀殺張方

光熙元年卻說東海王越初起兵時﹐使人說司馬顒﹐令奉帝還洛陽﹐約與分陜爲伯﹐卽便回兵﹐顒欲從之。張方自思罪重﹐恐爲誅首﹐乃謂顒曰「今大王據形勝之地﹐國富兵彊﹐奉天子以號令﹐誰敢不從﹐柰何拱手受制於人﹖」顒乃止。及聞劉喬敗﹐顒心大懼﹐欲罷兵﹐恐方不從﹐乃密召方帳下督郅輔至﹐誘之曰「東海王等起兵之故﹐非我之過﹐乃恨張方劫帝來長安﹐並廢皇后太子之罪﹐故來討也。今山東兵盛﹐難以抵敵。今東海王使人入朝上奏﹐道殺張方﹐奉駕還洛陽﹐卽罷兵。今聖上有密詔在此﹐有能誅張方之首﹐解得山東之兵者﹐封萬戶侯。我與卿議之﹐殺方非卿不可也。」郅輔曰「旣聖上有詔﹐小臣卽斬之﹐送首前去與東海王﹐說其解兵。」顒曰「卿若斬得張方﹐退得此兵﹐吾保奏汝爲萬戶侯。」郅輔從之﹐領其謀回。至夜領心腹五十餘人入宮中﹐將張方殺之﹐取其首級﹐漏夜送與東海王越﹐請和罷兵。越不肯﹐遣祁弘等領軍兵西迎車駕。弘引兵去訖。

卻說王浚與宋冑等救洛陽﹐成都王穎見石超死了﹐去其右臂﹐不敢出戰﹐乃點衛兵開西門﹐走奔長安﹐冑等人城屯紮。第六十三回

祁弘奉駕還洛陽

卻說祁弘等率羣臣入內奏曰「臣等奉東海王命﹐引兵至此﹐迎請陛下車駕回洛陽舊都。」帝曰「遊子思故鄕﹐朕欲還洛久矣。卿等旣來保朕﹐目下卽行。」於是﹐惠帝詔集百官文武皆起行。山徑又狹﹐不堪車駕﹐帝乃乘牛車而行﹐百官步走﹐跋涉艱難。當東海王越引羣臣道左拜迎﹐帝車駕入洛陽還宮﹐命工修葺宮室殿宇﹐復太廟社稷臺剩六月﹐立皇后羊氏﹐以東海王越爲太傅﹐錄尙書事﹐以範陽王虓爲司空﹐命其鎭鄴城。帝輒與羣臣論眾務﹐講議經籍。

晉室悠悠百二秋﹐何事干戈戰不休﹖

只因骨肉相殘害﹐致使胡人竊位羞。

卻說李雄占據益州﹐國富兵彊﹐羣臣勸進大位。於是雄卽帝位﹐國號「大成」﹐追尊父李特曰景皇帝。時範長生至成都﹐雄感前恩﹐門迎執板人內﹐拜爲丞相﹐尊之曰「範賢」﹐至是以爲天地太師。時諸將恃恩互爭班位﹐尙書令閻式請效漢晉故事﹐立百官制度﹐雄從之。第六十四回

司馬越執權秉政

自此關中皆服於越﹐河間王顒保長安而已。東海王趙越爲太傅﹐穎川人庾敳爲軍咨祭酒﹐泰山人胡母輔之爲從事中郎﹐以河南郭象爲主簿﹐以陳畱人阮修爲行軍參軍﹐以陽夏人謝鯤爲掾﹐數人皆尙虛玄﹐不以世故攝其心﹐淸言放誕。越以其名重﹐故辟之。

八月﹐荊州都督新城劉弘卒。時天下大亂﹐弘專督江漢﹐威行南服﹐事成則曰某人之功﹐如敗則曰老夫之罪。每有興廢手書﹐輒相叮嚀款密﹐人皆感悅﹐爭赴之。咸曰「得劉公一紙書﹐勝於十部從事也。」辛冉說弘以縱橫之事﹐弘怒斬之。

至是卒﹐謚曰元。第六十五回

太弟司馬熾登位

九月﹐卻說初祁弘入關﹐成都王穎自武關奔新野。會劉弘卒﹐司馬郭嵩作亂﹐欲奉穎爲主﹐不克被誅﹐遂奔濟河收故將土﹐欲赴公師藩﹐被頓丘太守馮嵩引兵圍之﹐執而使人送入鄴﹐範陽王虓將穎納之。其故將公師藩欲以兵來救﹐虓將苟晞領兵出襲破之﹐藩眾大潰﹐只得以殘騎交鋒﹐戰未三合﹐藩被苟晞斬之﹐餘眾盡降。晞分軍戌鎭﹐自以兵還鄴。時範陽王虓已病卒﹐長史劉輿以穎素爲鄴人所附﹐恐其有變﹐僞稱詔以藥酒賜穎死。穎官屬聞知﹐皆先逃散﹐惟盧志不去。至是﹐穎飲藥酒而死﹐志流涕哭泣﹐收而殯之。

太傅越聞虓先卒﹐穎因亦死﹐心中大悅﹐乃使人召盧志爲軍咨祭酒﹐志赴領職。又將召劉輿﹐左右曰「輿猶膩也﹐近則污人。」越𨿽不聽﹐使人召至﹐而疏淡用之。輿密視天下兵薄及倉庫﹑牛馬﹑器械﹑水陸之形﹐皆默識之。每越會僚佐同議是事﹐輿應機辧畫﹐無不符合於理。於是越傾膝酬接﹐卽以爲左長史﹐軍國之務﹐悉以委之。

十一月﹐太傅越意在立熾﹐而帝尙在﹐乃以金賂帝左右﹐以毒置餅中進上。惠帝食之﹐中毒而崩﹐時年四十八歲﹐在位十七年。百官舉哀發喪﹐葬於太陽陵。

卻說惠帝先爲太子時﹐朝廷咸知帝不堪政事﹐武帝亦自疑焉﹐悉召東宮官屬﹐使以尙書事令太子決之。帝不能對﹐賈妃遣左右代對﹐令多引古書。給事張泓曰「太子所學﹐聖上所知﹐臣代對﹐宜以事﹐斷不可引書也。」妃從之。泓代對以艸令﹐帝書之﹐上於武帝﹐武帝覽之大悅﹐太子遂安。及居大位﹐政出羣下﹐綱紀大壞﹐賄賂公行﹐忠賢路絕﹐讒諛得志﹐更相薦舉﹐天下謂之互市焉。

卻說惠帝旣崩﹐羊後自以於大太弟熾爲帝﹐爲嫂恐不得爲太后﹐將立淸河王覃。侍中劉琨馳告太傅越。越卽入宮﹐集百官﹐卽使人請太弟熾入宮卽位。熾固辭不受﹐道﹕「淸河覃本太子也﹐可宜立之﹐孤則不敢當。當與令修肅曰「太子幼沖多疾﹐不堪攝政﹐今殿下固辭﹐必欲立之﹐若立﹐政出臣下﹐倘有異亂﹐殿下何安﹖不如因文武之心受之﹐則祖宗之柞可保萬年矣。」熾方諾曰「卿乃吾之宋昌也。」乃卽出與太傅越入宮﹐卽皇帝大位﹐攺元永嘉﹐歲在丁卯。尊羊氏爲惠皇后﹐居弘訓宮﹔立妃梁氏爲皇后﹐越復爲太傅﹐總攝朝政。

按史晉孝懷皇帝名熾﹐字丰度﹐武帝二十五子。惠帝立爲太弟﹐因東海王司馬越立之。在位六年﹐爲漢將執歸殺之﹐壽三十﹐謚懷帝。旣立位﹐始遵舊制﹐於東堂聽政。每至宴會﹐輒與羣臣論眾務﹐考經籍。黃門侍郎傅宣嘆曰「今日復見武帝之世矣。」第六十六回

五馬渡江一化龍

東海王越旣復爲太傅﹐總攝朝政﹐恐諸王在內有異﹐復以司馬睿爲瑯邪王﹐以司馬羕爲西陽王﹐以司馬祐爲汝陽王﹐以司馬宗爲南頓王﹐以司馬紘爲彭城王﹐詔各就國。於是﹐五王不敢停畱﹐各領家眷同舟渡江歸國去訖。越又恐河間王虓在外爲亂﹐奏帝詔徵虓爲司徒。虓就徵﹐入朝赴職。時南陽王司馬模在許昌﹐聞得朝廷徵虓爲司徒﹐恐虓再預政﹐不利於己﹐卽遺將王因以千人半路邀殺之。

時朝廷已知虓被模殺﹐以虓罪重﹐故不責模。時越大會謀臣﹐計議北藩之事。當長史劉輿曰「東燕王騰守並州﹐今並州饑饉﹐人民離散﹐更兼胡寇連年人寇﹐深爲可憂。明公欲爲靖天下之計﹐宜令一能將替鎭之﹐不然並州非復國家有也。」

越曰「誰人可去鎭之﹖」輿曰「劉琨智勇雙全﹐此人就鎭﹐可寄北面之重。」於是﹐越卽遣劉琨鎭並州﹐以爲北面之重。

而進東燕王司馬騰爲新蔡王以鎭鄴。琨至上黨﹐騰卽自井陘東下。時並州饑饉﹐數爲胡寇所侵掠﹐吏民萬餘人悉隨騰就谷冀州﹐號爲「乞活」。所餘戶不滿二萬﹐寇賊縱橫﹐道路旣塞。

琨募兵上黨﹐得五百人﹐戰鬥而前。至晉陽﹐府寺焚毀﹐邑野蕭條﹐琨撫循勞徠﹐流民稍集﹐並州稍安。第六十七回

顧榮周圯殺陳敏

晉懷皇帝永嘉元年二月。初﹐玆縣縣令劉柏根反﹐王浚以兵討斬之。其長史王彌遂爲盜賊﹐來寇靑﹑徐﹐殺東萊太守﹐劫掠府庫一空而去。

卻說陳敏刑政無章﹐子弟凶暴﹐顧榮﹑周圯等憂之。廬江內史羊譚以陳敏爲憂﹐遣人送書與顧榮等。其書曰﹕陳敏盜據吳會﹐危如朝露。今皇輿東返﹐俊彥盈朝﹐將舉六師以淸建業﹐諸賢何顏復見中州之士耶﹖

顧榮素有圖敏之心﹐及見其書﹐甚慚。乃密遣人報徵東將軍劉準﹐使發兵臨江﹐願爲內應﹐乃剪髮爲信。劉準得其信息﹐卽遣揚州刺史劉機起兵二萬﹐前來討敏。敏大憂﹐問榮。榮曰「可遣明公之弟陳昶將兵屯烏江﹐陳宏將兵屯牛渚而拒之。」

敏從之﹐分兵與二弟去了。兵及行﹐周圯密囑敏司馬錢廣曰「今立新君﹐賢雋滿朝﹐故遣劉機來討陳敏。而敏刑政無律﹐不久必敗。若敗﹐吾與君等皆陷﹐不若去邪歸正﹐免自取臭於萬年。今日敏以君與其弟昶將兵屯烏江﹐君可乘此殺昶﹐勒兵還來攻敏﹐共圖歸正。」廣曰「吾亦有心﹐恨力未備。今旣如此﹐吾卽謹領號令。」

於是﹐錢廣卽出﹐與陳昶將兵起行﹐至夜安營﹐廣使左右將昶殺之﹐因勒兵朱雀橋東屯紮。

敏聞廣殺其弟﹐卽遣甘卓以兵三千討錢廣。時顧榮與敏之弟陳宏將兵去牛渚﹐慮敏疑之﹐故卽還見敏﹐說錢廣大逆之事宜討之。敏曰「卿當四出鎭衛﹐豈得就我耶﹖」榮乃出﹐密來與周圯說甘卓曰「敏旣常才﹐政令反復﹐其敗必矣。而吾等安然受其官祿﹐事敗之日﹐使函首送於洛陽﹐題曰『此賊臣顧榮﹑甘卓之首』﹐爲萬世之辱也﹐不若早決。」甘卓曰「君言必欲誅敏﹐正合我心。」於是卓稱疾不行﹐使人迎女回家斷橋﹐收船南岸﹐與周圯﹑顧榮﹑紀瞻等共攻陳敏。敏聞榮﹑圯﹑瞻﹑卓等變亂﹐卽自率一萬五千人來討卓等。卓使軍人隔水語眾將士曰「本所以戮力陳公﹐正以顧丹陽﹑周安丰今皆異矣﹐汝等何爲﹖」敏眾狐疑未決﹐榮以白羽扇揮之曰「陳敏背反﹐朝廷大怒﹐故遣劉機討之。旦日大軍繼到﹐我等亦奉密詔誅敏﹐汝等如何不去﹐自取滅族之患哉﹖」言訖﹐眾皆潰去。敏見眾離﹐單騎而走﹐被榮等驅兵追而斬之﹐夷其三族﹐使人傳首京師。懷帝大悅﹐乃詔顧榮爲侍中﹐紀瞻爲尙書郎﹐太傅越辟周圯爲參軍。榮等至徐州﹐聞北方愈亂﹐乃逃歸。

卻說懷帝詔立淸河王覃弟司馬詮爲太子﹐使居東宮。時懷帝親覽大政﹐畱心庶事。太傅越不悅﹐奏帝故求出藩﹐去鎭許昌。帝從之。越旣出許昌﹐詔以南陽王模都督秦﹑雍軍事。第六十八回

瑯邪王收用賢俊

十月﹐懷帝降詔﹐以瑯邪王司馬睿爲安東將軍﹐都督揚州諸軍事﹐令其鎭建業。睿受詔鎭建業﹐以安東司馬王導爲謀主﹐令其招納俊傑﹐延攬英雄﹐委以腹心﹐政事謀之。睿名譽素輕﹐吳人不附﹐居久之﹐士大夫莫有至者﹐甚患之。其時乃三月上巳﹐皆當祭祀鬼神。王睿自出觀楔﹐導見之﹐曰「今殿下欲招賢納土﹐皆不肯至。臣有一策﹐殿下自坐乘輿﹐多具威儀部從﹐與導駿騎並從而行﹐則吳士觀之﹐道殿下愛士﹐則吳中豪傑皆來恐後矣。」睿從之。

出祭回來﹐果有髙士顧榮等見之驚異﹐謂眾說禮賢如是﹐相率拜於道左迎之﹐扶而送之。導急下馬﹐因謂睿曰「古之王者﹐莫不賓禮故老﹐存問風俗﹐虛己傾心﹐以招俊傑。況夫下喪亂﹐九州分裂﹐大業之興﹐急於得人。知此數人﹐皆吳之所望者﹐宜引之以結人心。二子若至﹐則士無不來至。」睿大悅﹐歸府﹐乃使人造請顧榮﹑賀循二人。二人皆應命而至。睿拜賀循爲吳國內史﹐顧榮爲軍師﹐兼散騎常侍﹐凡軍府政事﹐皆與謀之。紀瞻爲三軍祭酒﹐卞壺爲從事。

導又說瑯邪王曰「謙可以接士﹐儉可以富國﹐宜以淸靜爲政﹐撫綏新舊﹐則天下歸心焉。」睿納之﹐故江東百姓歸心附之。睿頗好酒廢事﹐導以爲言﹐睿遂命酒瓶覆之﹐於是絕不飲酒。

史說瑯邪王司馬睿﹐字景文﹐宣帝之曾孫﹐瑯邪恭王司馬覲之子也。生於洛陽﹐有神光之異﹐一室盡明。及長﹐白毫生於目角之上﹐隆準龍顏﹐目有精耀﹐顧盼煒如也。年十歲爲瑯邪王﹐有令譽。侍中稽紹曰「瑯邪王毛骨非常﹐殆非人臣之相也。」後果應稽紹之言。

五月﹐先﹐公師藩旣死﹐其黨汲桑逃還苑中﹐聚眾聲言爲成都王報仇﹔以石勒爲前驅先鋒﹐所向輒克﹐遂進攻鄴城。時鄴中空竭﹐而新蔡王騰資用甚饒﹐性吝嗇﹐無所賑惠。臨急乃賜將士米各數升﹐帛各丈尺﹐於是人不爲用。因是桑遂攻入鄴﹐殺騰﹐燒宮﹐大掠而去。南擊兗州。越聞騰被殺﹐乃遣將軍苟晞以軍三萬去討。大軍行數日﹐到兗州﹐與桑交戰五十餘合﹐勝負未分。自此相持數月﹐大小二十餘戰﹐互有勝負﹐亦各安營相持。第六十九回

苟晞火攻汲桑眾

卻說苟晞與汲桑相持數月﹐互有勝負。苟晞心爲憂悶﹐夙夜無寐﹐思得一計﹐謂諸將佐曰「賊人與我相持數月﹐各分八壘﹐依林避暑﹐其意怠也。汝等亦宜分作八隊﹐至夜各持火炬﹐燒林而攻之﹐則賊可破也。」眾然之。是夜風淸月朗﹐各分隊伍﹐二更時分﹐晞以火炬至營壘放之。須臾﹐火起入壘﹐皆灼如同白日。汲桑之兵眾十去其九﹐屍積肉山﹐血凝紅土。

桑單騎奔走﹐爲晉兵所殺﹐石勒走奔樂平去訖。

自是苟晞威名大振﹐朝廷詔加苟晞都督靑﹑兗諸軍事。晞屢破彊寇﹐雄名甚盛﹐善治繁劇﹐用法嚴峻。其從母依之﹐晞奉養甚是恭厚。其子求晞用之爲將﹐晞不許﹐曰「吾不能以王法貸人﹐將無後悔耶﹗」其子固求之﹐晞不得已用之爲督護。

後果犯法應殺﹐從母叩頭求活﹐晞不聽﹐竟杖節斬之﹐而更素服哭之曰「殺卿者兗州刺史也﹐哭弟者苟道將也。因此人皆怕犯其法﹐各效忠心爲之用也。

時胡部大人張�督等擁眾壁於上黨郡﹐石勒旣走樂平﹐無處投奔﹐乃往上黨求見張�督請降漢。張�督從其說﹐卽引石勒去見漢王劉淵。淵奇其壯貌﹐以勒爲輔漢將軍﹑平晉王。勒大悅﹐志得行焉。

十一月﹐帝以王衍爲司徒。衍旣爲司徒﹐乃思自全之計﹐因說太傅司馬越曰「朝廷危亂﹐當賴方伯﹐宜得文武兼資以任之。今王澄﹑王惇二人智勇俱備﹐明公何不委之重任﹐可保國家﹐明公亦安也。」越從之﹐以王衍弟王澄爲荊州都督﹐以王衍族弟王惇爲靑州刺史。二人領職臨行﹐王衍語之曰「荊州有江漢之固﹐靑州有負海之險。卿二人在外而吾居中﹐足以爲三窟矣。若其有不測﹐可以爲救耳。」澄﹑惇拜辭而去。王澄至鎭﹐日夜縱酒﹐不理庶務﹐𨿽寇戎交警﹐不以爲懷﹐民甚憂之。史說王衍﹐字夷甫﹐乃王戎之從弟也。衍生得神淸目秀﹐丰安端雅。嘗造山濤﹐濤嗟嘆良久。旣去﹐目而送之曰「何物老嫗生此寧馨兒﹖然誤天下蒼生者﹐未必非此人也。」武帝時聞其名﹐問戎曰「夷甫當世誰比﹖」戎曰「未見比﹐當從古人中求之。」帝因以爲元城令﹐後人爲黃門侍郎。至此太傅越秉政﹐以爲司徒焉。

卻說太傅越初與苟晞親善﹐引晞升堂﹐結爲兄弟。至是威名日盛﹐司馬藩滔說越曰「兗州衝要﹐魏武因之創業﹐晞有大志﹐非純臣也﹐若遷之靑州﹐明公自牧兗州﹐經緯諸夏﹐藩衛本朝﹐此所謂爲之未亂者也。」越以爲然﹐乃自領兗州﹐攺苟晞爲徵東大將軍﹑靑州刺史。晞𨿽受詔去靑州﹐而心不悅﹐由是越與晞有隙。晞至靑州﹐以嚴刻立威﹐日行斬戮﹐州人謂之「屠伯」。

卻說王彌及其黨劉靈因亂招集亡眾﹐劫掠靑﹑徐﹐眾弱不能自立﹐恐藩眾來攻﹐乃引兵投降於漢。劉淵以二人爲左右將軍。而劉靈少貧賤﹐力制奔牛﹐走及奔馬﹐時人𨿽異之﹐莫能舉也。靈撫膺嘆曰「天乎﹐何當亂也﹗」及公師藩起﹐靈亦起﹐自稱爲將軍﹐寇掠趙﹑魏﹐與王彌俱降漢。劉淵用以爲將﹐亦命寇趙﹑魏。第七十回

石勒以兵下趙魏

戊辰二年正月朔﹐日食。漢王淵遣輔漢將軍石勒領兵五萬下趙﹑魏。幽州都督王浚心甚憂之﹐朝廷亦知﹐遣使詔王浚討之。王浚旣受詔﹐恐力不及﹐卽忙使人往朔方穆帝處借兵同討。

當穆帝得浚書﹐與諸部大人商議回書﹐與使人還﹐隨卽點兵起行﹐亦至趙郡。王浚聞朔方兵至﹐卽忙發兵﹐亦至趙地。次日﹐忽望見塵頭蔽日﹐軍馬漫山塞野而來。浚視之﹐乃五原穆帝之兵。浚大喜﹐直至中軍﹐下道拜迎﹐穆帝亦下馬答之。浚說前日乞師之事﹐帝曰「君休煩惱﹐吾兄弟代你雪恥。」言訖﹐下令安營﹐以酒相待。言曰「吾令將軍爲前部﹐吾自引大兵至後應。」浚曰「謹領尊命。」言訖﹐卽辭出﹐收拾軍馬﹐迆邐前行。

卻說石勒軍至上黨﹐忽聽得豁喇炮響﹐陣後喊起﹐使髙貢探之﹐北軍殺到﹐當先一將﹐豹頭環眼﹐燕頷虎須﹐乃朔方西鄕人也﹐姓許﹐名諸﹐持刀殺來。髙貢戰不利﹐退入陣走﹐北將衝來。呼延攸大怒﹐來鬥許諸。正斗之間﹐陣外喊聲起﹐大軍來到。攸拖畫戟引兵向東走﹐北軍兩下殺來﹐人困馬乏。又一軍來當頭攔路﹐乃王浚也。橫刀躍馬﹐截住去路。攸與浚交鋒﹐背後張目趕上﹐攸衝開路﹐慌忙奔走。石勒引軍殺至﹐走人上黨城中。

王浚與穆帝直追至城下﹐髙叫石勒打話。勒令堅壁四門﹐自上城頭。王浚在馬上﹐以鞭揖勒。勒以手答之。浚曰「近聞卿降漢掠趙﹐故領兵至此﹐若能倒戈投降﹐共扶晉室﹐不失封候之位﹔若復愚迷不省﹐打破城池﹐玉石俱焚﹐悔之晚矣。」

勒曰「汝且暫退﹐尙容商議。」穆帝曰「限汝三日﹐不降以兵攻城。」言訖﹐退兵下寨歸。石勒亦退歸內﹐與呼延攸﹑髙貢等議曰「不如乘其下寨未定衝出﹐走回至國城去。若在此﹐裏無糧艸﹐外無救兵﹐必被所擒耳。」攸等曰「卽今日便行。」石勒曰「今日乃凶神之日﹐不可出城﹐待來日戌亥之時﹐可以上馬領兵開西門走。」計議已定﹐各準備走路。

次日﹐傳令約束行李器械﹐至夜令呼延攸爲前部﹐自領後軍﹐開西門大喊殺出。呼延攸當先﹐聽得一聲鼓響﹐一將當先攔住去路﹐大叫﹕「休要走了石勒﹗」攸視之﹐乃許諸。攸與戰十數合﹐乃衝開血路而逃。石勒亦催後軍殺出﹐遇許諸攔路﹐無心戀戰﹐衝路而去。許諸乃引兵趕殺﹐石勒引兵趕上王彌一處同走﹐又遇王浚殺一陣﹐衝開血路﹐奔走回國去訖。王浚﹑穆帝見勒兵去遠﹐亦不追趕﹐鳴金收兵﹐各自安營。次日王浚以牛酒犒勞代兵﹐以金帛拜謝穆帝﹐乃引兵回國去訖。王浚亦收軍還鎭。

三月﹐太傅越奏懷帝﹐殺淸河王覃。帝不敢阻﹐羣臣無不嗟嘆。第七十一回

王彌集眾寇洛陽

五月﹐漢主淵聞勒﹑彌敗回﹐復遣王彌引兵二萬寇洛陽。

王彌得令﹐收集亡散﹐兵復大振﹐分遣諸將攻陷郡縣﹐遂入許昌屯紮。

卻說涼州刺史張軌﹐乃安定烏氐人﹐漢趙王張耳十七世孫。

聞漢王遣王彌入寇洛陽﹐乃使督護北宮純將三萬人入衛京師。

時王彌入軒轅關﹐與北宮純軍會戰於伊水。北宮純敗走﹐王彌引兵遂至洛陽。懷帝大驚﹐急聚文武商議。羣臣皆曰「宜命司徒親督諸軍﹐可退彌兵。」於是懷帝以王衍爲都督﹐督諸軍出戰。時王衍卽出殿﹐點集三軍。未及出城﹐王彌之兵攻城﹐放火燒建春門。北宮純自伊水一敗﹐乃募勇士五百人﹐繼後突殺王彌後陣。城中王衍望見彌後軍自亂﹐亦引軍使左衛將軍王秉爲前鋒﹐殺出城來。兩下夾攻﹐彌兵大敗﹐望風遠竄。王秉以軍追至七里澗﹐又殺了一陣。彌兵無心戀戰﹐大敗而走奔平陽﹐不敢歸國。時北宮純亦引兵還洛陽。漢王淵聞彌敗﹐羞不敢歸。侍中效迎﹐且曰「勝敗乃兵家常事﹐卿有何恥﹐孤親行將軍之館﹐拂席洗爵敬待﹐將軍如何逗畱﹖」於是王彌入見﹐甚慚愧。漢王淵乃拜彌爲司隸校尉。

卻說王衍得張軌遣督護北宮純以兵來解洛陽之圍﹐方殺敗王彌﹐乃入奏朝廷﹐懷帝遣使持詔去西涼﹐封張軌爲西平郡公﹐軌辭不受。時州郡之使無有至者﹐軌獨貢獻不絕﹐因是朝廷賞之。

七月﹐漢王淵與羣僚商議遷都於蒲子城中。平陽漁人在汾水打魚﹐拾得玉璽一顆﹐獻與漢王劉淵。淵大悅﹐重賞漁人﹐以爲祥瑞。乃集百官卽皇帝大位﹐國號大漢﹐攺元永鳳元年。

以其子劉聰爲大將軍﹐總領諸軍﹐以族子劉曜爲龍驤大將軍﹐故北兵威振單於。遣石勒與劉靈寇魏﹑汲﹑頓丘三郡。石勒﹑劉靈率眾來寇三郡﹐百姓望風降附者五十餘壘﹐勒皆假壘主將軍都尉印綬﹐檢其彊壯五萬爲軍士﹐其老弱者安堵如故。

卻說蜀成尙書令楊褒卒﹐成主李雄深痛惜之。楊褒好直言﹐成主雄初得蜀﹐用度不足﹐諸將有以金銀得官者。褒諫曰「陛下設官爵﹐當网羅天下豪傑﹐何有以官賣金耶﹖」雄謝之﹐由此天下知名耳。

永嘉己巳三年正月朔﹐熒惑犯紫微﹐漢太史令宣於修之以禳變﹐言於漢王淵曰「今歲元口熒惑犯紫微﹐應不出二年﹐必克洛陽。今蒲子崎嶇﹐難以久安﹐平陽气象方昌﹐請陛下徙而都之。」淵卽從其請﹐領百官遷都平陽城。

三月﹐晉帝詔以山簡都督荊﹑襄等州諸軍事。簡乃山濤之子也﹐嗜酒不卹政事。初﹐荊州寇盜不禁﹐詔起劉弘子劉璠爲順陽內史﹐江漢間翕然歸之。簡恨之﹐使人上表稱璠深得眾心﹐恐百姓劫以爲主﹐爲亂不淺。於是﹐朝廷又詔徵璠爲越騎校尉﹐南州由是遂亂﹐父老莫不追思劉弘。第七十二回

何曾一曰費萬錢

卻說太傅司馬越集諸將士商議國事﹐當劉輿﹑潘滔因說越曰「散騎常侍王延﹑尙書何綏﹑太史令髙堂衝並參機密﹐公若不早除之﹐後必有謀明公之心。」越曰「此數人皆無罪﹐何計殺之﹖」二人曰「若不誣之以謀反﹐何以誅之﹖」越曰「然﹗」於是﹐越引一班兒謀士並甲士三千回朝。越旣入京師﹐中書監王惇謂所親曰「太博越專執威權而選用﹐表請尙書﹐猶以舊制裁之﹐今來必有所誅。初﹐帝爲太弟也﹐與繆播善。及卽位﹐委以心膂。帝舅王延﹑尙書何綏﹑太史髙堂衝等帝皆親用之﹐此數人量必難保。」越及至﹐果遣甲士三千人入宮﹐執播﹑延﹑綏十餘人於帝側。帝問越何以收此數人﹐越答此十餘人謀反﹐故來誅之。言訖﹐越命將播﹑延十餘人付廷尉﹐明正其罪而殺之。帝嘆息流涕而已。

綏乃何曾之孫也﹐初﹐何曾侍武帝之宴﹐退而謂諸子曰「主上開創大業﹐吾每宴見﹐未常聞經國遠圖﹐惟說平生常事﹐非貽厥孫謀之道也﹐及身而已﹐後嗣其殆乎﹗汝輩猶可以免。」

指諸孫曰「此屬必死於難。」及綏死﹐其兄嵩哭之曰「我祖殆聖乎﹖」曾日食萬錢﹐猶云無下筋處。其子劭日食二萬﹐綏及弟機﹑羨﹐汰侈尢甚。與人書疏﹐詞禮簡做﹐王尼見綏書﹐常謂人曰「伯蔚居於亂世而矜豪乃爾﹐其能免乎﹗」人曰「伯蔚聞卿言﹐必相圖害。」尼曰「伯蔚所聞我言﹐自己死矣。」伯蔚者﹐乃綏之字也。及此果死耳。

卻說太尉劉寔見朝廷危亂﹐連年請老﹐朝廷不許。劉坦言古之養老﹐以不事爲優﹐不以吏之爲重﹐宜聽寔所請。於是﹐帝下詔寔以疾就第﹐復以王衍爲太尉。太傅越以頃來興事多由殿省﹐乃奏宿衛有侯爵者皆罷。帝只得從之。於是﹐越更使何倫﹑王秉﹐引東海國兵數百人入宿衛﹐以防內變。

卻說漢主劉淵又遣劉景將兵五萬人﹐寇黎陽縣。縣令王堪引兵拒之﹐大敗而逃﹐走奔延津。於是﹐景以眾入城﹐怒百姓不開門納其大兵﹐乃令諸兵將黎陽男女三萬餘人沈之於河﹐皆淹死之。漢主淵聞知﹐大怒曰「劉景何面目來見朕耶﹗且天道豈能容平﹖吾所欲除者司馬氏也﹐細民何罪而故黜之也﹖」

由此劉景未敢歸國焉。第七十三回

石勒寇巨鹿常山

史說石勒﹐宇世龍﹐其先匈奴別部老渠之冑。勒生時赤光滿室﹐白气白天屬於中庭﹐見者咸異之。年十四﹐家貧乃隨邑人行販洛陽﹐倚嘯上東門之柱。忽司徒王衍過﹐見而異之﹐顧謂左右曰「向者胡雛吾觀其有異﹐恐將來必爲天下大患﹐不如殺之﹐免其爲後亂。」言訖﹐馳遣人收之﹐石勒已去矣。使人回報已去﹐衍嘆息良久。勒年長﹐壯健有膽力﹐雄武好騎射。

裏中父老相之﹐皆曰此子狀貌奇異﹐志度非常﹐其終不可量也﹐因勸邑中人宜厚遇之。邑中多嗤笑﹐不聽其說。惟鄔人郭敬陽﹑曲寧驅以爲信然並加資贍﹐勒欣領其惠而心感之。

嘗代人力田﹐耳中常聞鈴鋒之聲﹐以爲有患﹐走歸以告其母。母曰「汝作勞耳鳴﹐非不祥也。」於是勒心少安。至太安中﹐並州饑亂﹐刺史東瀛公騰恐軍民生變﹐計執諸胡於山東發賣﹐以充軍實。勒亦在其中﹐因賣與荏平人師歡家爲奴。有術者謂勒曰「君魚龍髮際﹐上四道已成﹐當主大貴。」勒謝之曰「若如公言﹐不敢忘徳。」後與諸奴力作﹐屢有奇異﹐諸奴歸以告師歡﹐歡始奇其狀貌。繼聞諸奴之言﹐遂免其力作﹐不取其賣身之值﹐縱之使還。勒無盤纏不行﹐聞歡鄰有爲馬牧之官姓率名汲桑者﹐勒自言能相馬﹐桑亦奇其壯偉﹐厚遇之。

一日﹐於武安臨水傭田﹐偶遇一隊遊兵經過﹐怪勒不避﹐執擁而去。正走間﹐艸際趕起一鹿﹐眾人撇下石勒﹐競相逐鹿﹐勒因是走脫。俄見一老人前來謂勒曰「適間之鹿﹐我所爲也﹐方脫子於難。子後有大福﹐宜自保重。」勒拜而受命曰「多謝指迷。」起視老人﹐不知所往。勒自是忻然自得。會公率藩起兵趙魏﹐汲桑與勒率數百騎赴之﹐爲苟晞所敗。後又與晞戰﹐大敗﹐桑走死﹐勒歸降劉淵。淵見其奇偉﹐乃以爲輔漢將軍﹐數有功勞﹐乃令其攻巨鹿﹑常山二郡﹐始得行其志焉。

卻說漢主淵大宴將士於平陽﹐報石勒拔魏﹑汲﹑頓丘三郡凱還﹐淵大喜。宣勒至﹐拜於殿下﹐問勞已畢﹐便令赴宴。原來勒自降後居左國﹐禮賢納士﹐惜民養軍﹐數四出徵﹐無有不勝﹐因此漢王甚愛之。常嘆曰「使吾有子如此﹐卽死有何恨﹗」因以勒爲輔漢將軍。先引兵去伐流部﹐軍人得勝而回﹔復使寇魏﹑汲﹑頓丘﹐又得勝而回。

當日宴罷席散﹐回至寨中﹐心懷悶悒。是夜月明﹐自思如此英雄﹐不能獨占一方﹐今反居於人下﹐因放聲大哭。忽一人自外入﹐大笑曰「世龍何故如此﹖今日有何不快之事﹖何不與我商議而自苦也。」視之﹐其人姓張﹐名賓。勒請坐﹐而問於勒曰「爲何而至於哭﹖」勒曰「恨半生碌碌﹐恐虛度耳。」賓曰「久居人下﹐自不能伸丈夫之志﹐公何不向漢王乞兵攻巨鹿﹑常山﹐從中以成大業。」言未畢﹐倏有六人入曰「公等所謀吾已知之﹐吾六人手下有精勇百餘﹐少助將軍一馬之力。」視之乃夔安﹑孔萇﹑支雄﹑呼延莫等。勒大喜。張賓曰「只恐漢王不肯動兵﹐柰何﹖」勒曰「吾自代他徵討﹐如何不肯﹖」

商議已定﹐次日入見漢王﹐拜於階下。淵問其故﹐勒曰「臣欲乞兵攻巨鹿﹑常山二郡﹐收錢糧﹐廣土地﹐以報陛下知遇之恩﹐未審聖意若何﹖」漢主曰「卿肯出力﹐如何不從﹖且目今正缺糧艸用度。」卽以精兵三萬﹐馬千餘匹﹐加封石勒爲徵東將軍﹑並州刺史﹑汲郡公﹐命其攻巨鹿﹑常山二郡。勒領命謝恩而出﹐卽領兵速行。以刁膺爲股肱﹐及張敬﹑夔安﹑孔萇﹑桃豹﹑逯明爲牙爪﹐並州諸胡羯多從之。

史說張賓﹐字孟孫﹐趙郡頓丘人。博涉經史﹐不爲章句﹐胸次闊達﹐有大節大志﹐多智多謀﹐機不虛發﹐算無遺策。嘗自謂不後子房﹐但不遇漢髙耳。聞勒動兵攻巨鹿﹐因謂所親曰「吾歷觀諸將﹐無如此胡將軍者﹐可與共成大業。」主意已定﹐卽佩劍詣勒軍門大呼請見。勒聞知﹐卽請人﹐亦未之奇也。

張賓以策上勒﹐由是奇之﹐用爲謀主。時勒眾至十餘萬﹐集衣冠人物別爲「君子營」﹐於是勒軍大振。

次日﹐起行來攻巨鹿﹑常山二郡﹐劉寵聞知﹐引軍來迎。

次日﹐石勒引大隊軍馬來到﹐劉寵引軍出迎﹐兩陣開處﹐石勒於陣前令眾軍大叫曰「何不早降﹖」劉寵令軍士發進﹐兩陣吶喊。這邊道勝﹐那邊誇能。支雄出馬搦劉寵﹐決勝負﹐定輸贏。寵當先出馬﹐張英曰「不須主公勞力﹐吾自擒之。」張英出到陣前﹐支雄曰「汝非是敵手﹐只教劉寵出馬。」張英大怒﹐挺矛直取支雄﹐兩馬相交十餘合﹐劉寵急鳴金收軍。張英曰「我正欲擒殺賊將﹐何故收兵﹖」寵曰「吾聞張賓引兵襲取城池﹐城中有一人姓吳名豫﹐乃松江人。聞得與石勒爲內應﹐若城池不保﹐我等安歸﹖不如還城會師﹐統軍馬再來迎敵。」劉寵收軍回寨﹐勒亦不趕。長史孔萇進曰「張公已取巨鹿﹐彼軍無戰心﹐今夜正可劫寨。」勒然之﹐當夜分兵﹐長驅大進。劉寵軍將原無紀律﹐加之敗後四分五落﹐張英難支﹐引數十人投別處去了﹐劉寵與謀士許子亦走陵城去了。

石勒連夜進兵至巨鹿﹐時城被張賓詐稱劉寵軍馬敗回﹐誘開城門﹐接勒入城坐定﹐出榜安民﹐勒取四方之眾於巨鹿﹐安民惜眾﹐投者無數。巨鹿內外之士民初聞兵至﹐老幼皆失魂喪魄﹐官吏盡棄城廓逃避山林。及勒至﹐治軍士﹐軍士奉命﹐並無一人敢出擄掠者﹐故雞犬果木分毫不動。民心大悅﹐競送牛酒到寨勞軍。勒以金帛答之﹐歡聲徧野。其有劉寵等舊軍願從軍者﹐並除門戶﹔不願爲軍者﹐賫發糧米﹐令自歸家生理。四方之民聞勒淸政﹐誰不仰羨﹖由是聲勢大振勒使逯明守本郡﹐自領兵進取常山。太守程晟令嚴興出戰﹐交兵於楓橋﹐興橫刀立馬於橋上。勒軍望見﹐報到中軍﹐勒便欲出。張賓諫曰「夫主將乃籌謀之所主﹐不可自出﹔三軍之所系命﹐不宜輕出。願明公重天授之資﹐副四海之望﹐無令國內上下危懼。」勒謝曰「先生之言如金玉﹐但恐將士不用命當先耳。」隨遣王陽出馬。陽驟馬至橋下﹐正待交鋒﹐而支雄﹑桃豹各從河內涉水而過﹐亂箭射倒岸上之軍﹐飛身上岸。嚴興望見﹐忙退入城。支雄﹑桃豹直殺至城下。王陽大兵並進﹐圍住常山﹐一圍三日。勒引眾將到城下招諭﹐城上一个裨將﹐左手執定護心梁﹐右手指著城下罵。王陽在馬上拈弓搭箭﹐道﹕「看我射這廝左手。」一箭射去﹐正透手背﹐釘在護梁上﹐城上下看者無不喝采。羣卒救了﹐進去見程晟﹐說城外有一人如此神箭。晟大驚﹐商議求和。

次日﹐使嚴興出城來見石勒。勒延入寨中﹐同坐飲酒。酒酣﹐勒拔劍欲砍嚴興所坐之席﹐興驚倒在地。勒笑曰「聊作戲耳﹐勿驚。」問興曰「汝主求和﹐欲何如也﹖」興曰「欲與將軍平分常山。」勒大怒曰「鼠賊怎敢與吾等輩也﹗」

興急起﹐勒擲劍砍之﹐應手而倒﹐割其首﹐令從者提回城去。

程晟料敵不過﹐棄城而走。勒進兵追襲﹐勢如劈竹﹐生捉程晟﹐領眾入城。

是時﹐石勒取得巨鹿﹑常山二郡三十餘城﹐以及聚集胡羯之眾來附者﹐共有兵三十餘萬﹐戰將千餘員﹐威聲大振。石勒聚眾宴會﹐問眾將佐曰「吾得羣賢輔佐﹐戰必勝﹐攻必取﹐又得降兵二十餘萬﹐意欲回國﹐其事如何﹖」張賓出席曰「重寄者不歸﹐功多者不賞。今明公威名﹐天下所知﹐不如因此自立一方﹐亦不逆漢主之命﹐結爲兄弟﹐橫行四海﹐誰敢不遵乎﹗」於是勒意乃決﹐與眾商議進兵攻討襄陽城。次日﹐石勒謂將士曰「吾始受命於漢﹐安可就背﹖」於是使人還國報捷﹐請益糧兵。次日﹐使人入漢報捷﹐漢主淵大悅。又遣楚王劉聰與王彌來協助石勒去攻洛陽﹐命勒爲前鋒都督﹐軍至壺關。壺關守將見其勢大﹐莫敢當鋒﹐引眾退還。劉琨聞漢兵至﹐卽發兵來救援﹐不克﹐勒兵已入關了。

羣臣急奏﹐懷帝﹐大驚﹐請太傅越來商議。越奏曰「不須聖慮﹐臣等與百官遣將拒之。」於是﹐越卽出朝入公府﹐遣河南內史王曠﹑將軍施融以兵五萬出拒之。時曠兵濟河﹐欲長驅而前﹐融曰「彼乘隙間出﹐且當阻水爲固﹐以量形勢而拒之。」曠怒曰「胡寇入關﹐主上臥不安席﹐今委我等擊之﹐恨不得一戰擒虜﹐君欲阻眾耶﹖」言訖﹐遂以兵逾太行山﹐與漢軍相遇於長平。劉聰見有敵兵﹐乃自拍馬挺槍出戰﹐不上數合﹐晉兵大敗﹐王曠等人皆死於亂軍之中﹐賊眾盡降於漢。第七十四回

坦延詐降敗劉聰

八月﹐漢劉聰之兵將至洛陽﹐晉將軍曹武引兵拒之。劉聰自出馬與武交戰﹐未經三合﹐武兵大敗各散。曹武棄眾逃潰﹐乃單騎走還洛陽﹐漢軍長驅至攻洛陽。劉聰連勝數陣﹐怠不設備。時弘農太守坦延以兵五千拒聰﹐恐寡不敵眾﹐乃設計詐降於聰。聰以爲實﹐至次夜以牛酒勞軍﹐軍士皆醉歇息。半夜﹐坦延乃使其眾散往各營放火﹐大叫晉兵全隊在此。漢軍醉中﹐見火光沖天﹐各持刀自相殘殺。及至天明﹐聰軍死其大半。坦延以兵擊殺﹐漢軍大敗而逃退二十里屯住﹐招集殘軍。

至十月﹐以其眾來攻洛陽﹐屯軍於西明門。衛將軍北宮純謂諸將士曰「敵眾我寡﹐難於拒戰。今彼遠至﹐有勞無逸﹐宜乘其勞未定而擊之﹐可以取勝。」眾領諾。至夜﹐北宮純親自率勇士三千人攻漢壁。時漢兵初至﹐行路辛苦﹐聞晉兵至﹐皆自奔潰﹐不敢當鋒。漢將軍呼延顥連忙跨馬出拒敵﹐被北宮純馳至﹐大喝一聲﹕「休走﹗」掄刀當頭便砍﹐呼延顥竟死於非命。劉聰見晉兵甚盛﹐乃收眾屯洛水﹐計點諸將﹐始知呼延顥被殺﹐大司空呼延翼亦爲晉兵所殺。劉聰勢窮﹐連忙遣使回國求救兵。漢主淵欲發兵前來﹐當宣於修之上言曰「歲在辛未乃克洛陽﹐今晉气猶盛﹐大軍不歸必敗﹐不如召還。」漢主淵曰「然﹗」於是遣人乃召楚王劉聰回國。聰聞召還軍﹐乃以眾歸平陽﹐使王彌以軍出軒轅關。流民之在潁川﹑襄城﹑汝南﹑南阻﹑河南者數萬家﹐素爲居民所苦﹐皆殺長史以應王彌。

庚午四年﹐漢烈宗劉聰光興元年正月﹐瑯邪王司馬睿以周圯有三定江南之功﹐拜圯爲吳興太守﹐圯奉命受職。漢主淵又遣曹嶷爲將﹐寇東平﹑瑯邪﹐又使劉靈寇幽州。四月﹐漢劉靈以二萬軍來寇幽州。王浚急忙點軍﹐分二隊埋伏險津兩畔。靈兵直過險津﹐被伏兵出截。正欲交鋒﹐浚大軍又至﹐當三下夾攻﹐靈死於亂軍之中﹐殺散餘兵﹐俱各走還。第七十五回

劉聰殺兄爲漢王

卻說漢王劉淵寢疾﹐以陳畱王歡樂爲太宰﹐楚王聰爲大司馬﹑大單於﹐並錄尙書事﹐安昌王劉盛﹑安邑王劉欽﹑西陽王劉睿分典禁兵。聰於年少時﹐不好讀書﹐惟誦《孝經》《論語》﹐曰「誦此能行足矣﹐安用多誦而不行乎﹖」李喜見而嘆之曰「望之如可易﹐及至肅如嚴君﹐可謂君子矣﹗」淵以其忠篤﹐故臨終付以要任。淵旣卒﹐眾臣立太子劉和卽位。和性猜忌無恩﹐宗正呼延攸﹑侍中劉秉﹑西昌王銳說和曰「先帝不推輕重之勢﹐使大司馬擁十萬眾屯於近郊﹐陛下便爲寄坐耳﹐宜早爲之計。」和信之﹐至夜召劉盛﹑劉欽告之。盛曰「陛下勿信讒言以疑兄弟﹐兄弟尙不可信﹐他人誰足信哉﹖」

攸﹑銳聞知大怒﹐命左右將二人殺之﹐遂將兵五千攻聰於單於臺。

聰聽說攸﹑銳爲亂﹐乃命起兵出臺﹐與呼延攸﹑劉銳等交戰。攸﹑銳等大敗﹐走入南宮。聰前鋒諸軍隨追人南宮﹐遇漢主和﹐大喝﹕「休得無禮﹗」諸軍將和殺之﹐入內執住呼延攸﹑劉銳﹑劉秉等﹐皆殺之﹐遂出迎大司馬劉聰人內卽位。北海王劉乂乃劉淵之子也﹐聰以位讓之。劉乂涕泣固辭﹐聰遂卽位﹐以乂爲皇太弟﹐領大單於﹐以子劉粲爲河內王﹐都督中外諸軍事﹐以石勒爲並州刺史。又立妻呼延氏爲皇后﹐以劉殷爲太保﹐李弘爲大鴻臚﹐其下羣臣皆有封贈。

史說劉聰﹐字玄明﹐乃劉淵第四子也。母張氏初孕聰之時﹐夢日入懷﹐寤而告淵。淵曰「此乃吉祥也﹐愼之勿百。」至十五个月而生。聰年十四﹐究通經史﹐百家之言及《孫吳兵法》﹐無不誦之。旣殺兄自立後﹐在位八年﹐攺元者四。

卻說皇太后單氏生得姿色絕美﹐聰愛其麗﹐故立爲皇太后。

每退朝幸其宮與通﹐後事露﹐被其子劉乂以爲言﹐謂其不正可污﹐單氏慚愧。後人有詩嘆曰﹕堪嘆胡人專恃彊﹐殺兄自立作君王。

孰知七八年間事﹐孤子由然亦被傷。

卻說氐酋蒲洪﹐驍勇多權略﹐羣氐皆畏服之。漢主聰遣人拜爲平遠將軍﹐不受﹐乃自稱爲秦州刺史﹐略陽公。史說蒲洪家池中﹐蒲生長五丈五節﹐如竹形。時人咸謂之蒲家﹐因爲姓焉。又隴右大雨﹐謠曰「雨若不止﹐洪水必起。」因名洪。

後以晉穆帝永和間﹐讖文有艸付應王義﹐以孫堅背有艸付字﹐遂攺苻氏矣。

卻說雍州流民﹐因難逃避在南陽﹐朝廷聞知﹐遣使持詔書來南陽﹐遣流民還鄕裏。流民以關中荒殘﹐皆不願歸。荊州都督山簡見流民不肯歸﹐遣兵五千促發其還京兆。又有王如者﹐潛結壯士二千餘人﹐乘簡兵不備﹐夜襲其眾﹐大破之。攻城鎭﹐殺令長﹐聚眾至四五萬﹐自號「大將軍」﹐使人稱藩於漢。第七十六回

猗廬大破鐵弗氐

初﹐匈奴劉猛死﹐劉虎代領其眾居新興﹐號「鐵弗氐」﹐與白部鮮卑皆附於漢。並州刺史劉琨將討之﹐恨力不及。史說劉琨﹐字越石﹐中山魏昌人。少得雋朗之目﹐自負志气﹐有縱橫之才﹐而頗浮誇。與範陽祖逖爲友﹐俱以雄豪著名。永嘉元年﹐惠帝以爲並州刺史。至是白部﹑鐵弗爲亂﹐意甚憂之。

卻說北胡白部大人結連鐵弗劉虎﹐共計狄兵十萬人﹐大掠邊城。劉琨聞知﹐白部大人並鐵弗氐劉虎爲亂﹐連兵擾境﹐急忙寫表﹐令人申奏朝廷。晉懷帝聞知﹐發詔回並州﹐令劉琨隨便起軍徵討。琨大驚﹐恐寡不敵眾﹐與王平商議。平曰「今北魏穆帝拓跋猗廬部下雄兵百萬﹐戰將千員﹐與本朝和親﹐不如割西河地與之﹐料穆帝必從﹐起兵前來助戰﹐裏應外合﹐可擒白部大人矣。」琨曰「恐他不肯動兵。」平曰「可使君公子前去爲質﹐彼自肯動兵。」琨曰「旣如此﹐事急矣﹐我就作書﹐汝與公子導卽行。」言訖﹐卽喚劉導出曰「今白部大人統兵犯境甚急﹐你可同王平去北魏處爲質﹐借兵徵討﹐候殺退白部﹐我卽將西河之地換汝而還﹐汝宜小心。」導垂淚與王平便行。不數日﹐到北五原﹐呈上文書﹐代主看訖﹐卽畱劉導﹐當作回書與王平回去。乃聚集文武計議﹐起兵五萬﹐乃使太弟之子郁律爲將﹐出並州助戰。

卻說郁律姿質雄壯﹐甚有威略﹐後號爲平帝。今奉命救援﹐以蔣琰爲參軍﹐以江夏律爲長史﹐以趙延爲大將﹐總督軍馬﹐用西渠爲副將﹐又用北將數十員﹐共起兩部甲兵﹐總計十萬﹐前往並州。起發大隊人馬﹐各依隊伍﹐夜住曉行﹐所過之地﹐秋毫無犯。

卻說白部聽知平帝自引兵來﹐與鐵弗共議分兵二路迎敵。

鐵弗取左路﹐白部取右路﹐共有五萬軍馬。且說鐵弗氐一軍前來迎敵﹐爲頭先鋒姓郎名喚﹐使支大戟﹐有萬夫不當之勇。生得身長九尺﹐面貌醜惡﹐離了大寨而來拒戰北兵。

卻說平帝大兵已到境界﹐前部大將西渠﹑副將張疑抵前入界首﹐與煥軍馬相遇﹐列成陣勢。張疑出馬與煥交鋒﹐戰數合﹐疑詐敗﹐煥隨後趕來。走不數里﹐西渠﹑王興齊出﹐絕其後路﹐疑復回﹐三將夾攻﹐生擒郎煥。解至大寨﹐來見平帝﹐平帝教斬。

卻說鐵弗﹑劉武見部將被捉﹐大驚﹐急來與白部大人商議進兵。當白部大人令金單﹑花奴﹑阿會三大人各領兵五萬﹐分三路迎敵平帝軍馬。三人得令﹐卽出營寨。金單大人領兵取左路進﹐花奴大人以兵取中路進﹐阿會大人以兵取右路進﹐各帶五萬胡兵﹐分路而進。

卻說平帝軍行五十里下寨﹐三路左右中各有報馬報胡兵三路而來迎敵。平帝在帳中見說﹐喚趙延至帳前﹐卻待吩咐﹐故不開言。又喚西渠至帳前吩咐﹐又不開言。卻又喚王平﹑伯恭至前﹐吩咐曰「今胡兵分三路而來﹐吾欲使趙延﹑西渠二人去敵﹐爲此二人不識地理﹐吾不敢用。王平汝可往左路迎敵﹐伯恭汝可往右路迎敵﹐吾令趙延﹑西渠隨後接應。汝二人今整頓了軍馬﹐來日平明進兵。」王平﹑伯恭聽令而行。又喚張疑﹐吩咐你領一支軍馬取中路﹐去敵胡兵。今日整頓軍馬﹐明日平明約會左路王平﹑右路伯恭一齊進兵﹐趙延﹑西渠隨後接應﹐皆聽令去了。趙﹑西二人面有怒色﹐平帝曰「吾非不用汝二人﹐恐失銳气也。」趙延曰「倘我等識得地理如何﹖」平帝曰「若如此﹐吾用汝爲大將。」趙﹑西二人辭退﹐平帝隨卽喚回﹐吩咐曰「你二人是中年人物﹐休被胡兵算計﹐自宜小心。」趙延二人到自己寨中﹐商議曰「吾二人是中年人﹐不用我等爲先鋒﹐卻用後生﹐言吾二人不知路徑﹐因此羞辱於我輩﹐眞可气也。」西渠曰「我二人各上馬親自去探路﹐拿住土人﹐教他引路。」趙延從其言。二人上馬徑取中路而來。行不數里﹐遠遠望見塵頭起﹐二人策馬上山坡看時﹐早見胡兵哨馬數十騎來往巡哨。趙延﹑西渠分兩路衝出去﹐胡兵見了﹐大驚而走。

趙延﹑西渠各生擒一人回寨﹐問其路徑。胡兵曰「前面是金單元帥大寨﹐正在山口寨邊﹐東西兩路卻通五溪元帥花奴寨﹐並諸洞使阿會之寨之後。」趙﹑西二人聽知這話﹐當晚點起五萬精兵﹐教擒來二人引路。二更左右﹐明月當空﹐趙﹑西二人同去劫寨。來到金單寨邊﹐已及四更﹐諸胡方起造飯﹐準備日間廝殺。趙延﹑西渠兩路殺人﹐胡兵大亂。延直到中軍﹐正遇金單﹐交馬只一合﹐刺殺金單於馬下﹐割了首級﹐餘軍潰散。

趙延便分一半軍與西渠﹐抄東路花奴寨﹐自領一半軍投西路抄阿會寨。趙延二人卻從胡兵寨後殺出﹐將及到寨時﹐天色微明。

卻說西渠殺奔花奴寨﹐花奴已自知了﹐引軍出寨後拒敵。

只聽前寨門大喊﹐原來王平軍馬已到﹐兩下夾攻﹐胡兵大敗。

花奴衝條路走脫﹐背後西渠追趕不及。

卻說趙延殺到阿會寨時﹐伯恭引軍先到﹐內外攻擊﹐胡兵亂竄﹐阿會死戰得脫。白部知三路敗亡﹐遂引本部兵迎敵。北兵四下圍裹將來﹐左右衝突。白部鐵弗又逢劉琨引大兵攔住去路﹐後兵趕著白部大人﹑鐵弗﹑劉武﹐眾將一湧齊上生擒﹐押赴大寨來見平帝﹐兵降者無數﹐平帝盡收之。命將白部大人﹑鐵弗氐﹑劉武盡斬之。

次日﹐並州刺史劉琨一班兒將官﹐以牛酒糧米來北寨謝平帝﹐犒勞北軍。平帝大悅﹐畱坐﹐備酒相待﹐就要索西河之地。

琨答曰「大王暫且引兵還國﹐吾寫表奏過晉帝降詔﹐前來交割其地﹐必然有丹詔來封贈殿下矣。」平帝曰「君言亦是﹐來日退兵還國﹐不可失信。」於是送劉琨還州。次日﹐自領眾軍還國﹐朝見穆帝去訖。劉琨歸州﹐卽時使人上表入朝﹐奏與晉帝﹐盛稱拓跋助國﹐大破白部大人及陷鐵弗﹑劉武之功。懷帝大悅﹐使人奉詔入北﹐進穆帝爲代公﹐封爲大單於﹐國割西河五縣馬邑﹑陰館﹑樓煩﹑疇崞﹑陘南與北單於。穆帝大喜﹐置酒相待來使﹐就請劉導同飲。次日﹐各以珍寶貢賀晉帝﹐又使劉導與使歸還並州。因此穆帝又得其地﹐東接代郡﹐西連西河朔方數千里。其時與白部爭戰﹐五縣人民逃散﹐猗廬乃徙人十萬家充之﹐於是大霸匈奴之地。

時北地屬幽州王浚管﹐穆帝遣人來守代郡﹐王浚方知劉琨表以地割猗廬﹐浚由是與琨有隙﹐深恨之。乃以兵出拒猗廬之眾﹐被猗廬殺敗﹐走回幽州﹐不敢復出。猗廬旣得志﹐以封邑去國懸遠﹐民不相接﹐乃遷部落萬餘家﹐自雲中入雁門﹐從琨求陘北之地﹐琨不能制﹐且欲倚之爲援﹐以其地與之﹐由此猗廬益盛。琨遣使入朝﹐言於太傅越﹐請兵共討劉聰。越忌苟晞爲後患﹐遺書不許。

時京師饑困日甚﹐太傅越使人以羽檄徵天下之兵入援京師。懷帝親謂使臣曰「爲我詔徵諸鎭﹐今日尙可救﹐後則無及矣。」使人去了﹐卒無至者﹐止有荊州都督山簡遣人以兵五千入援﹐又被漢王如敗走還。王如遂大掠沔﹑漢﹐直進逼襄陽。

時懷帝大驚﹐急召文武商議遷都以避其難﹐惟王衍堅執爲不可﹐乃令賣車牛以安眾心。漢石勒以兵擊並州﹐王如以兵寇襄陽。

十一月﹐太傅越見胡寇益盛﹐內不自安﹐乃戎服入內﹐見帝曰「今石勒以胡寇占去州郡日甚﹐臣請出討石勒。」帝曰「今胡虜進逼郊畿﹐公豈可遠去以孤根本﹖」越對曰「臣出而幸破賊﹐則國可振﹐猶彊於坐待困窮也。」言訖﹐乃出率甲士四萬向許昌﹐畱何倫防察宮省﹐以行臺自隨。用王衍爲軍師﹐朝賢素望悉爲佐吏﹐名將勁卒咸入其門。於是宮省無復守衛﹐饑死日甚﹐盜賊公行﹐府寺營署﹐並握塹自守。越旣出﹐東屯項城﹐自領豫州牧。

初﹐李毅死﹐其子李釗自洛往寧州﹐人奉之以爲主州事﹐遣人詣京師﹐求爲刺史。朝廷不許﹐乃以王遜爲寧州刺史。遜奉詔至寧州﹐復表以李釗爲朱提太守﹐朝廷許之。時寧州外逼於城﹐內有夷寇﹐城邑丘墟。遜乃自惡衣疏食﹐招集流散﹐數年之間﹐州境復安。又誅土豪不奉法者十餘家﹐州境大治。遜乃點所部兵三萬餘﹐出擊五苓夷。五苓夷無備﹐被王遜入其營壘﹐盡滅五苓之族。因此內外震服﹐寧州始安。

卻說漢王聰自以越次而立﹐忌其兄恭爲亂﹐乃密使人殺之。

時單皇太后有美色﹐漢主聰烝焉。其子劉乂屢以爲言﹐單氏慚恚﹐至是死﹐乂之寵由是漸衰。呼延皇后言於劉聰曰「父死子繼﹐古今之道﹐太弟何爲者哉﹖陛下百年後﹐粲兄弟必無種矣。」聰心然之。劉乂舅衝謂乂曰「疏不間親﹐而主上有意於河內王矣﹐殿下何不避之﹖」乂曰「天下者髙祖之天下﹐兄終弟及﹐何爲不可。粲等旣壯﹐猶今日也。且子弟之間親疏距幾﹐主上寧有此意乎﹖」遂不聽。

五年﹐漢嘉平元年正月﹐漢曹嶷以兵五萬寇靑州﹐苟晞以六萬人出拒險隘。曹嶷不能入境﹐乃還歸漢。被晞追出趕殺﹐嶷大敗﹐走回去訖。石勒寇江夏﹐吏民聞風皆逃﹐江夏遂被其陷。勒意初欲保據江漢﹐張賓以爲不可。會軍中饑死者大半﹐乃渡沔﹐寇江夏守之。

卻說譙周之子居巴西﹐爲成太守馬脫所殺。其子譙登逃﹐請劉弘詣兵復仇。弘乃表登爲梓潼內史﹐使其自募民兵去討。

於是譙登募巴蜀流民﹐得二千人﹐西上攻巖渠。馬脫無備﹐被譙登陷兒獲之﹐遂斬馬脫﹐哭祭其父而食其肝﹐遂據涪城。成主李雄遣五節以兵一萬來攻涪城﹐屢爲譙登所敗。至是連圍三年﹐譙登食盡援絕﹐士民燻鼠食之﹐餓死甚眾﹐無一人離叛者。

及是成兵攻陷其城﹐登被成兵所獲﹐來見成主雄。雄欲宥之﹐登詞气不屈﹐遂遇害。

卻說巴蜀流民在荊湘間﹐爲土民所困苦。湘州將軍馮素與蜀人汝班有隙﹐言於刺史苟眺﹐欲盡誅流民。流民大懼﹐四五萬家一時俱反。以醴陵令杜弢爲湘州刺史﹐以領其眾以拒苟眺。

卻說揚州都督周馥以洛陽孤危﹐表請遷都壽春。太傅越恨馥不先白己﹐大怒﹐使人召馥。馥懼不行﹐太傅越密使人命瑯邪王睿攻之。於是睿遂引兵攻馥﹐馥大敗而走。瑯邪王遂以王惇爲揚州刺史﹐都督徵討諸軍事。

三月﹐苟晞恨太傅越易其鎭﹐移檄諸州﹐陳越罪狀。懷帝亦惡越專權違命﹐所畱何倫等抄掠公卿﹐逼辱公主﹐密使人賜晞詔使討之。晞由此興兵﹐欲來討越﹐越亦知其檄罪狀。晞領兵攻越﹐先令騎兵收越黨尙書劉曾﹑侍中程延斬之。越憂憤成疾﹐乃召集諸將士王衍等至臥所﹐謂曰「吾自起兵陷穎﹑顒至今﹐得卿等戮力﹐攻戰必克﹐今爲彊漢所困﹐無能解救。是以憂憤成疾﹐量必不起。汝等各效忠義之心﹐毋懷懈怠之意﹐殺退漢兵﹐保輔少主。」言訖﹐淚下如雨﹐遂以後事付王衍﹐而次日卒。

越旣卒﹐收鹼訖﹐眾將士共推王衍爲元帥。衍不敢當﹐奉越喪﹐欲還葬。何倫聞知越卒﹐以裴妃及世子司馬毗自洛陽東走﹐城中之民爭隨之﹐來奔越喪。時懷帝亦知越卒﹐乃追貶越爲縣令﹐詔以苟晞爲大將軍﹐都督靑﹑徐﹑兗﹑豫﹑荊﹑揚諸軍事﹐晞得志焉。第七十七回

勒責王衍亂天下

四月﹐太傅越卒﹐王衍保喪還國。石勒使孔萇率輕騎追至苦縣東郡﹐將軍錢端出與孔萇交戰十餘合﹐錢端被萇殺於馬下。

萇揮騎圍而射之﹐十萬晉兵無一免者﹐皆被射死。將司徒王衍並東海王棺櫬皆擒執﹐回寨見石勒。石勒坐幕下﹐孔萇押王衍跪在地下。勒問衍曰「晉之國事虛實﹐君知可爲我言之。」

衍曰「城內虛實﹐禍敗之由﹐計不在我﹐今將軍大振威名﹐天下歸心﹐不如乘此立尊號﹐三分天下﹐誰敢阻並﹖且衍少無宦情﹐不豫世事﹐未覺其困。晉國虛實﹐明公已知﹐何須問衍﹖」勒曰「君少壯登朝﹐名蓋四海﹐身居重任﹐何得言無宦情﹐不曉動靜﹖破壞天下﹐非君而有誰人﹖」勒意欲準其降﹐故謂孔萇曰「吾行天下多矣﹐未嘗見如此之人﹐當可畱否﹖」

萇曰「彼乃晉之三公﹐必不爲我盡力。」勒曰「旣不可畱﹐加以鋒刃。」言訖﹐叫左右牽衍出斬。

衍臨刑言曰「嗚呼﹗吾曹𨿽不如古人﹐何若不祖尙虛無﹐戮力以匡天下﹐猶可不至今日矣﹗」勒令氐人排墻殺之。又令剖越柩﹐焚其屍﹐曰「亂天下者﹐此人也。吾爲天下報之。」

其世子毗及宗室四十八王皆死於難。惟裴妃爲人所掠賣﹐渡江而去。初﹐瑯邪王睿之鎭建業﹐裴妃意也﹐故睿徳之。及聞裴妃爲人掠賣渡江﹐尋得厚加存撫﹐以其子衝繼越之後。

史臣斷八王曰﹕

昔髙辛撫運﹐釁起參商﹐宗室嗣立﹐禍纏管﹑蔡。詳觀曩冊﹐逖聽前古﹐亂臣賊子﹐昭鑑在焉。有晉郁興﹐載崇藩翰﹐分茅賜瑞﹐道光恆典﹐儀合式兗﹐禮備彜章。汝南以純和之姿﹐失於無斷。桂陽習果銳之性﹐遂成凶狠。或位居朝右﹐或職參近禁﹐俱爲女子所讒﹐次第受誅。𨿽曰自貽﹐良可哀也。倫實庸瑣﹐見欺孫秀﹐潛構異圖﹐煽成姦慝。乃使元良構凶酷﹐上宰陷誅夷﹐乾曜以躉傾﹐皇綱於焉中圯﹐遂裂冠毀冕﹐幸百六之會﹐綰璽揚纛﹐窺九五之尊夫神器焉可偸安﹐鴻名豈容虛假。

而欲托玆淫祀﹐享彼天年﹐凶暗之極﹐末之有也。

冏等父子倡義勤王﹐維鴻業於旣成﹐拯皇輿於已墜﹐策勛奇絕﹐良足可稱。然而臨禍忘憂﹐逞心縱欲﹐曾不知樂不可縱﹐盈志難持久。笑古人之未工﹐忘已事已拙。向若采王豹之奇策﹐納孫惠之嘉謀﹐髙謝兗章﹐永表東海﹐𨿽古之伊﹑霍﹐何以加焉﹗長沙才力絕人﹐衷槪邁俗﹐投弓掖門﹐落落標壯夫之气﹐馳車魏闕﹐凜凜懷烈士之風﹐𨿽復陽九數屯﹐在上之情無奪﹐撫其遺節﹐終始可觀。穎旣入總大權﹐出居重鎭﹐中臺藉以成務﹐東宮資以宅心﹐乃協契河間﹐共圖進齲而顒任李含之姦詐﹐仗張方之淩虐﹐遂至滅門喪亡﹐長沙授首﹐逞其無君之志﹐矜其不義之彊。鑾駕幸巡﹐冀乎有徵無戰﹔乘輿西幸﹐非由望秩觀風。若火燎原﹐不可撲滅﹐矧玆安忍﹐能無及乎﹗東海糾合同盟﹐創爲義舉﹐匡復之功未立﹐陵暴之釁已彰。罄彼車徒﹐固求出鎭。旣而帝京寡弱﹐狡寇憑陵﹐遂令神器劫遷﹐宗社傾覆。數十萬眾﹐並垂餌於豺狼﹔四十八王﹐咸損身於鋒刃。禍難之極﹐振古未聞﹐𨿽及楚如﹐猶爲幸也。

自惠皇失政﹐禍起蕭墻﹐骨肉相殘﹐黎元塗炭。胡塵驚而天地蔽﹐戎兵接而宮廟隳。支屬肇其禍端﹐戎羯乘其間隙。悲夫﹗詩所謂「誰生厲階﹐至今爲梗」﹐其八王之謂矣。第七十八回

石勒引兵攻襄陽

卻說石勒引兵來攻襄陽﹐襄陽守將李徳﹐聞知勒起軍馬來取襄陽﹐慌引軍出。兩軍對陣﹐李徳出馬見勒曰「汝何故起兵﹖」張賓曰「我奉天命來誅賊也。」李徳曰「汝乃胡人﹐與人作奴﹐今始得志﹐便來相吞。」言訖﹐支雄曰「環眼賊漢﹐何敢辱我主人﹗」言訖﹐亦挺戟驟馬與其交戰。兩个酣戰一百餘合﹐未分勝負。李徳見胡兵四面漸漸圍裹將來﹐恐有疏失﹐急急鳴金收軍入城。張賓分兵四面圍定。徳謂眾曰「今胡兵圍城甚急﹐如何是好﹖」眾議曰「不若棄城走還洛陽﹐此爲上策。」徳曰「誰可殺開此圍﹖」小將陳仁曰「某願當先。」於是徳令仁領兵在前﹐自保家眷﹐當夜三更乘月明﹐大開西門﹐正遇支雄﹐殺開血路﹐保著家小﹐走奔洛陽。石勒見李徳帶家小而走﹐命諸將休趕。

次日平明﹐引眾入城﹐安民諭訖。命逯明守鎭﹐自同諸將領兵來攻江西﹐江西郡守等官聞其兵威勢大﹐不敢迎敵﹐各自潰逃﹐只有軍民舉眾投降﹐是以得據江西。張賓勸勒還北﹐勒意欲有雄據江﹑漢之志﹔弗從。由是封張賓爲參軍都尉﹐領記室﹐專居中總事。第七十九回

城陷懷帝被漢虜

卻說漢主聰設朝﹐謂羣臣曰「自輔漢將軍徵南﹐積歲不還﹐未知勝負如何﹖」羣臣奏曰「前日有表來奏說大捷﹐連得巨鹿﹑常山﹑江西等郡﹐自今軍屯洛陽﹐未曾輕進。」漢主曰「朕欲另差一將領軍前去﹐助輔漢將軍石勒攻洛陽﹐誰肯代朕此行﹖」言未畢﹐一人出班奏曰「小弟願往。」聰視之﹐乃其父養子劉曜也。

史說劉曜﹐字永明﹐劉元海之族子也。少無父母﹐劉元海養之爲子。曜幼聰慧﹐有奇度﹐年八歲從元海獵於西山﹐遇雨止樹下。迅雷震樹﹐旁人莫不顚倒﹐曜神色自若不動﹐元海異之﹐曰「此吾家千里駒也。」及長﹐爲人性磊落宏寬﹐與眾不羣﹐雄武過人。鐵厚一寸﹐常以鐵胎弓立射之而洞入﹐時人號「神射」。尢好讀書﹐武略諳請誦。常侮吳﹑鄧﹐而自比管﹑毅﹑蕭﹑曹﹐時人輕之﹐莫之許也。而劉聰每曰「永明乃世祖﹑魏武之流﹐何足比數公哉﹗」嘗隱迹管涔山﹐以琴書爲事。

夜閒居﹐忽有二童人跪曰「管涔王使小臣奉謁趙皇帝﹐就獻寶劍一把﹐與皇帝畱出軍用。」言訖﹐置於地﹐再拜而去。曜驚以燭照之﹐劍長二尺﹐光華非常﹐赤土爲屑﹐背上有銘云「神劍禦除眾毒」。曜出拜謝神人﹐遂佩之。劍隨四時而變﹐爲五色﹐可以出陣﹐無不勝也。

當曜前去助勒﹐漢主聰以兵五萬使耀去助石勒攻洛陽。曜旣得軍馬﹐卽出朝門﹐次日領軍就行。來至南地﹐入見石勒。

石勒聞知﹐出來迎接入府﹐置酒洗塵。及曜敍漢主差某同君共攻洛陽之事﹐勒大喜曰「殿下伺力﹐南可圖矣。」言訖﹐又飲酒至晚﹐方送劉曜回營。

次日平明﹐勒與曜商議分作二隊而行﹐勒自爲前部﹐劉曜爲後部﹐二人長驅大兵來攻洛陽城。其時乃正月﹐漢劉曜與石勒領大兵二十萬至城下圍住﹐晉懷帝大驚﹐急聚文武商議﹐使軍民上城日夜守護。勒﹑曜攻打月餘不下﹐石勒乃請始安王劉曜到營相見﹐以酒宴相待。禮訖﹐勒開言曰「今攻洛陽不下﹐可使人回國請添兵﹐再來攻之﹐必克。況且今缺少糧米﹐不如退兵﹐殿下可去攻三臺城﹐某自打邯鄲城﹐取二邑錢糧以資軍急﹐待來年春暖﹐主上軍至﹐卻又復攻洛陽﹐殿下主意如何﹖」

曜曰「君言正合我心﹐不如分兵退攻三臺﹑邯鄲二城屯紮﹐此計大善。」於是﹐曜卽使使回國起兵。次日﹐拔寨起行﹐領軍來打邯鄲﹑三臺﹔離城數里安營﹐商議攻城。

卻說大單於漢主聰設朝﹐太保劉殷奏曰「始安王表到﹐奏請添兵益將﹐攻打洛陽﹐陛下聖意若何﹖」漢主聰問曰「誰可領兵徵南﹖」大將呼延晏出曰「臣請行。」漢王曰「得卿引兵而行﹐協助二人﹐大功必成﹐朕甚悅。來日卿可點齊軍馬糧艸﹐卽便行﹐朕旦夕望汝奏捷。」於是﹐呼延曼領精兵二萬七千人來攻洛陽﹐軍馬直至城下。聞說勒二人分兵攻三臺﹑邯鄲去了﹐晏卽傳令不必安營﹐限五日攻下洛陽。如不下﹐斬眾部長﹐於是三軍齊心攻打。

晉帝大驚﹐急使前將軍張進急領禦林軍出城迎敵。張進出馬﹐呼延晏來迎。兩將於陣前鬥到四五十合﹐不分勝負。北軍曹奇忿怒﹐揮刀縱馬直出﹐南軍髙見挺槍來迎﹐四員將未見輸贏。晉軍陣內夏洪引軍衝出﹐北將潘仁在將臺望見﹐忙放號炮﹐兩邊伏弩齊發﹐中軍箭手都湧向前亂射。晉軍抵擋不住﹐忙引兵將入城﹐自相踐踏。呼延曼驅兵掩殺﹐晉軍大敗﹐走入城中﹐堅閉不出。

晏移軍就城下寨﹐潘仁進曰「可撥兵去城邊築起土山﹐可以下視城中虛實。令軍人山上放箭﹐守軍不能抵擋﹐城可唾手而得也。」晏從之。於是﹐各寨內選生力軍人﹐用鐵鍬土擔就城下壘土成山﹐周圍築二十餘里﹐限旬日要完成﹐如遲卽斬。

晉軍見北軍壘土爲山﹐皆要出戰﹐被潘仁以弓弩手擋住要路﹐不能前進。旬日間築成土山五十座﹐上立櫓樓﹐分一半弓弩手於其上﹐望城中亂射。晉軍大懼﹐皆頂遮箭牌。忽一聲梆子聲﹐矢下如雨﹐晉軍皆蒙楮伏地﹐。城中軍人亂竄﹐土山上吶喊而笑﹐以爲得計。晉侍中王雋奏帝曰「陛下可急造發石車﹐方可禦敵。」帝令雋繪成式樣﹐鳩工連夜造成數百乘﹐分布各城門內。候土山上云梯排列﹐弓弩手將放箭時﹐命軍士撥動炮車﹐大石從車中飛出﹐飛擊其梯。霎時間將所設云梯打得粉碎﹐弓弩手死者不知其數﹐北軍號爲霹靂車也。潘仁又獻一計﹐令軍人於本營內用鐵鍬掘地道﹐直透城中﹐名爲掘子軍﹐從之。雋見北軍晏不來攻城﹐奏曰「北軍明不能攻﹐臣料必穿地道而入。」帝曰「何以禦之﹖」雋曰「繞城內可掘長塹﹐令百姓守之﹐則地道無用也。」帝依其言而行之。果然掘子軍至塹邊見防禦甚嚴﹐只得退回﹐空費了許多軍力﹐不能得入也。

自是相持一月有餘﹐城中糧盡﹐百姓餓死過半。帝曰「城中糧盡﹐百姓皆餓死了﹐如之柰何﹖」王雋又曰「前日苟晞有表﹐奏請陛下遷都倉坦以避之。」懷帝曰「然﹗」帝將欲徙之﹐眾公卿猶豫不決。況城中饑困﹐人民相食﹐百官流亡者十去九。帝將行﹐而衛從皆散﹐又無車輿﹐乃自步出西掖門至銅駝街﹐爲盜所掠﹐不得進。又度支魏浚率流民數百家保河陰之峽石﹐掠得穀麥甚多。見懷帝至無食﹐乃獻供給之貲﹐送帝還宮。

時劉曜﹑王彌﹑石勒聞知洛陽將陷﹐乃會兵皆至城下安營。

次日﹐呼延曼見各人皆至﹐乃集部十二萬餘人﹐飛馬身先攻破平昌門﹐遂放火焚其府寺。司空荀藩及光祿大夫荀組皆奔轘轅去訖。次日﹐王彌見晏克平昌門﹐乃引部下兵同來攻宣陽門。

時漢兵齊心並力大戰﹐以弩箭射殺守門軍士﹐驍勇爭先﹐攻破宣陽門。呼延晏﹑王彌諸軍皆入﹐城中大亂。

先是懷帝自知城不能守﹐與庚瑉﹑王雋等於洛水備舟數隻﹐欲走長安。俄而城陷﹐呼延曼至洛水﹐見船無數﹐命軍士放火焚之﹐不畱一个。當晉帝與庾瑉﹑王雋聞北軍殺入﹐帝走洛水﹐其船已被燒毀﹐只得走還入得宮中。北軍湧入午門﹐帝急走華林園﹐欲出奔長安﹐被漢兵趕入追執之﹐押來見呼延曼。其時曼入居金鸞殿﹐傳令鳴金收軍﹐屯於城內。見眾軍押晉帝﹑庾瑉﹑王雋等來﹐晏命左右監之。至次日﹐曼將後宮金寶﹑珠玉庫藏一應收拾裝載上車﹐傳令將懷帝﹑大臣庾瑉﹑王雋等盡監上車﹐領兵還國而去。其時洛陽只存虛城﹐所有懷帝及大臣﹑金寶盡被呼延晏搜掠而去。

先是呼延晏先入城﹐始安王曜並王彌﹑石勒兵皆未曾至。

晏只有一萬七千人﹐與晉兵交戰於河南。晏連勝一十二陣﹐殺死晉兵三萬餘人。及陷城﹐只走了鎭東將軍顧榮﹑前太子洗馬衛玠等﹐逃入長安﹐其餘盡被擄向左城。

卻說劉曜自西明門人﹐殺太子司馬詮等﹐士民死者三萬餘人。遂又遣人發掘晉帝諸陵﹐焚其宮廟。見皇后美容﹐納之爲妃。石勒乃自引兵出屯許昌。

卻說劉曜恨王彌不待己至﹐自先入洛陽﹐心甚怨之。當王彌聞曜至﹐出迎入內﹐說曜曰「洛陽﹐天下之中﹐山河四塞﹐城池宮室不假營修﹐殿下宜請皇上自平陽徙來都之。」曜曰「天下未定﹐洛陽四面受敵﹐何能守也﹖」於是不用彌策﹐命諸軍放火焚其宮殿。彌見耀不用其策﹐乃罵曰「屠沽子﹐豈有帝王之意耶﹗」由是彌與曜有隙﹐乃自引兵東屯項關。當劉瞰說彌曰「將軍建不世之功﹐又與始安王相失﹐將何以自容﹖不如東據本州﹐徐觀天下之勢﹐上可以混一四海﹐下不失鼎峙之業。」彌遂從之。

卻說左城國漢主劉聰登朝﹐聚集文武﹐正問南徵之事﹐忽呼延晏領軍還國﹐押晉懷帝﹑庾瑉﹑王雋等入朝。拜畢﹐漢主劉聰大喜﹐就以晏爲鎭南大將軍。晏謝恩﹐起立一旁。聰命押晉懷帝及大臣庚瑉﹑王雋等至﹐令放其縛﹐賜其平身而謂曰「朕父與汝先帝有恩﹐故不加刃﹐恕汝王在餘部下爲臣何如﹖」

晉帝聽見﹐只得與臣下謝恩。漢主命有司賜房宅與住﹐使兵外監之﹐於是晉帝不得復還。聰又使使以書來南﹐遣始安王劉曜等以車攻長安﹐加曜爲車騎大將軍﹐取鎭長安。曜得命﹐領軍前去攻長安。第八十回

石勒以軍據襄國

卻說石勒旣屯許昌﹐集諸謀士商議﹐欲攻三臺以據之。張賓急進言曰「賓聞得地者昌﹐失地者亡。邯鄲襄國乃趙之舊都﹐依山憑險﹐形勢之國也。使君可擇此二邑而都之﹐然後﹐命師出之﹐授以奇略﹐推亡固存﹐兼弱攻彊﹐則羣凶可除﹐王業可圖矣﹗」石勒謝曰「右侯之計是也。」右侯﹐張賓之號也。於是石勒卽從之。

司空荀藩因洛陽陷﹐乃逃在陽城﹐得汝陰太守李炬輸給之﹐藩乃建行臺於密﹐傳檄四方﹐推瑯邪王睿爲盟主﹐以李炬爲滎陽太守﹐集眾以圖興復晉室不提。

卻說豫章王司馬瑞﹐乃太子司馬詮之弟也。洛陽旣陷﹐乃奔倉坦。苟晞使人迎之﹐奉爲皇太子﹐置行臺﹐徙眾屯於蒙城﹐招集散亡將士。

卻說秦王司馬業﹐乃吳孝王司馬晏之子﹐荀藩之甥也。年十二歲﹐聞荀藩在密﹐乃南奔至密﹐來見母舅荀藩。藩奉之爲主﹐欲趨許昌。天水閻鼎聚西州士民五千於密﹐欲還鄕裏。藩見鼎有才而擁眾﹐用鼎爲豫州刺史﹐以安人心。周顗爲參佐﹐同佐秦王業﹐欲討羣胡。第八十一回

司馬睿招百六掾

是時海內大亂﹐獨江東地面差安﹐中國士民避亂者﹐多南渡江從之。鎭東司馬王導說瑯邪王睿曰「今天下大亂﹐殿下宜招其賢俊﹐與之謀事﹐可禦羣凶也。」睿曰「然﹗」於是從之。招納忠賢﹐得掾屬百餘人﹐故時人謂之《百六掾》。刁協﹐字玄亮﹐渤海人也﹐少好經籍﹐博聞彊記﹐瑯邪王睿以爲長史。卞壺﹐字望之﹐濟陰人也﹐壺弱冠有名譽﹐轉遷禦史中丞﹐睿以爲司馬。庾亮﹐字元規﹐美姿容﹐善談論﹐睿以爲西曹掾。賀循﹐字彥先﹐會稽山陰人也﹐言行進止﹐必以禮讓﹐睿以爲安東將軍。周訪﹐宇士達﹐汝南人也﹐少沈毅﹐謙而能讓﹐睿以爲參鎭揚烈將軍﹐與兵一千二百﹐令其屯於潯陽。又得陳煩﹑陶侃﹑甘卓數十人﹐皆相附焉。

睿旣承荀藩之檄﹐承制署置﹐獨江州刺史華鐵及豫州刺史裴憲二人不從其命。睿大怒﹐使人命王惇﹑甘卓﹑周訪合兵去擊裴憲﹑華軼。憲﹑鐵聞王惇﹑甘卓等來﹐二人乃合兵來迎。

次日﹐兩軍相遇﹐大戰三十餘合﹐軼﹑憲之眾大敗而走。華軼被周訪追及斬之﹐裴憲單騎逃走幽州﹐其從盡被王惇殺散。鳴金收軍﹐入城屯住﹐遣人報知瑯邪王。王得捷音大喜﹐以甘卓爲湘州刺史﹐周訪爲潯陽太守﹐又以陶侃爲武昌太守﹐命王惇總督其軍。

七月﹐大司馬王浚在幽州設壇告類﹐立皇太子﹐稱受中詔承制封拜﹐備置百官﹐列置徵鎭﹐自領尙書令。

告類如《泰誓》武王伐商﹐《王制》言天子將出﹐皆云類於上帝。第八十二回

劉曜攻模入長安

卻說南陽王司馬模聞漢遣劉曜來寇長安﹐急使牙門將趙梁以二萬人出戍長板﹐以防漢兵。梁見漢軍甚盛﹐不敢交鋒﹐乃以眾降於曜。曜卽使梁爲前鋒﹐來攻長安。司馬模聞趙梁降曜﹐乃自以兵三萬出拒潼關﹐與趙梁交戰。模大敗﹐走回長安。於是劉曜﹑劉粲與趙梁合兵長驅下邽城。

時涼州將軍北宮純見模敗歸﹐亦引涼兵降劉曜。曜以爲將﹐共攻長安。時長安倉庫虛空﹐士卒離散﹐司馬模恐不能守﹐乃詣劉曜營投降﹐被粲所殺。時關西饑懂﹐白骨蔽野﹐士民存者百無一二。劉曜等克長安﹐使人報知漢王。聰大悅﹐使使以曜爲雍州牧﹐封中山王﹐命其守長安。

卻說南陽王模被害﹐世子司馬保走據上邽城。都尉陳安見模遇害﹐乃率眾人上邽而歸﹐保遂有秦州﹐尋稱爲大司馬﹐承制署。隴右氐羌皆來從之﹐保眾稍振矣。第八十三回

石勒陷蒙執苟晞

卻說石勒以軍來攻蒙城﹐時苟晞在蒙城﹐驕奢苛暴。前遼西太守閻亨諫曰「明公居亂世﹐欲效中興﹐不可奢暴﹐使天下有歸也。」晞怒命左右殺之。

時從事明預有疾﹐聞亨諫被殺﹐亦使家人乘輿自入﹐諫曰「聞亨所諫﹐乃天下之公﹐亦明公之福也﹐何以殺之﹐以失士望﹖」晞怒曰「我殺閻亨﹐何關汝事而竟來罵我﹖」預曰「明公以禮待預﹐故預以禮自荊今明公怒預﹐其如遠近怒明公何﹖桀爲天子﹐以驕暴而亡﹐況人臣乎﹗願明公且置是怒﹐思預之言。」晞不從。

由是眾心離怨。加以疾疫饑餓﹔城內虛困。石勒軍到攻城﹐將士離散﹐無人守把。勒軍攻入城﹐如入虛境。石勒旣入內﹐將苟晞﹑豫章王瑞皆執之。勒招晞降﹐晞不從。勒以鐵鎖鎖晞頸﹐晞方從之﹐以晞爲左司馬。第八十四回

石勒誘王彌殺之

卻說漢大將軍王彌﹐與石勒外相親而內相忌。會其將徐邈叛去﹐彌兵漸衰﹐聞石勒擒苟晞﹐心甚惡之﹐佯以書賀勒﹐略曰﹕公獲苟晞而用之﹐何其神也。使晞爲公左﹐彌爲公右﹐天下不足定也。

勒見書以示張賓﹐曰「王公位重而言卑﹐其意圖我﹐此事如何﹖」張賓曰「王彌與明公外親內相忌﹐不若乘其小衰﹐誘而殺之﹐不然終爲明公之患。」勒然之。

時王彌與劉瑞相持﹐會徐邈叛去﹐彌勢遂衰﹔屢戰不利﹐使人請救於勒﹐勒未之許。張賓密謂勒﹐曰「明公常恨不得殺王公之便﹐今天以王公授我矣﹐如何不聽﹖」於是勒命使人還﹐乃自以軍來救王彌。劉瑞乃撇王彌而與石勒交戰﹐不五合﹐被勒斬之﹐以眾來見王彌。彌大喜﹐心謂勒實親己而不疑也﹐遂排宴待之。次日﹐石勒與張賓用計﹐以請王彌。彌不之疑而詣其營﹐勒迎飲宴﹐酒半酣﹐將彌執祝張賓使將士推出斬之﹐對眾數王彌之罪﹐以並其眾﹐盡歸石勒﹐軍威大振。

卻說漢主聞石勒殺王彌及並其眾﹐大怒﹐欲討之。陳元達曰「不可﹗勒之殺王彌﹐必有他故。況此用人之際﹐若討之﹐自必歸晉﹐則天下何年可定﹖不如加其爵秩﹐以慰其心﹐讓其不理﹐以禁後令。」聰聽之﹐使使加勒爲鎭東大將軍﹐而讓勒曰「卿何專害公輔﹐有無君之心﹖」勒慚愧﹐上表謝罪而受爵秩。卻說苟晞欲謀叛﹐被石勒殺之﹐石勒乃引大眾掠豫州諸郡﹐臨江而還﹐歸屯於葛陂。

初﹐石勒幼年未遂時﹐被東贏公司馬騰賣與荏平師歡爲奴﹐遂與母相失。先是劉琨聞石勒得志﹐乃收其母王氏並從弟石虎在府養之。及聞勒威名日振﹐四方服從﹐乃使張儒送其母弟到葛陂來交於石勒﹐請其歸附晉室。勒母子相見﹐悲喜交集﹐乃厚待張儒。當拆劉琨之書視之﹐其書曰﹕將軍用兵如神﹐所以周流天下而無客足之地者﹐蓋得主則爲義兵﹐附盜竊則爲賊眾故也。成敗之數有似呼吸﹐吹之則寒﹐噓之則溫。今相授侍中領護匈奴中郎將﹐將軍其受之。

勒讀畢﹐謂張儒曰「你還﹐代拜於汝主﹐道我本是羯人﹐今仕於漢﹐豈敢二心﹗」言訖﹐以名馬珍寶厚禮﹐並回書與儒﹐使謝劉琨而絕之。其書曰﹕事功殊途﹐非腐儒所知。君當逞節本朝﹐吾自夷難爲效。

琨得其書﹐亦不過逼。

卻說石虎年十七﹐殘忍無度﹐勒入內白知母王氏﹐欲除之。

母曰「快牛爲犢﹐多能破車。汝小忍之。」及長﹐弓馬熟嫻﹔英勇莫當﹐每屠城邑﹐鮮有遺類。然禦眾嚴而不煩﹐莫敢犯者。指授攻討﹐所向無前﹐由是勒遂寵用之。第八十五回

賈疋復晉取長安

卻說安定太守賈疋字音龍﹐與馮翊太守索綝字安夷﹑護軍麹允﹐盡散家財﹐召募義兵﹐謀復晉室。旬日間﹐募得義兵五萬﹐來取長安。時雍州刺史麹持﹐聞索綝興義兵﹐亦率眾十萬會之﹐同攻長安。劉曜大驚﹐急使劉粲以兵五萬屯新丰﹐自以大眾出黃丘﹐正遇索綝之軍至﹐兩下各立陣腳。晉陣麹允出馬陣前大罵曰「戎犬擋吾者死﹐避吾者生﹗」惱得劉曜性發﹐親自持刀拍馬走出陣前﹐更不打話﹐直取麹允。二人交戰十餘合﹐不分勝敗。索綝揮軍夾攻﹐劉曜抵敵不住﹐撥開兵器﹐勒馬望本陣而走。索驅軍掩殺﹐漢兵大敗﹐死者大半。

時劉粲在新丰﹐不能接應。及聞劉曜兵敗﹔忙引兵來救﹐又被麹持﹑麹允殺敗而逃﹐粲兵亦損去大半而還。因此義兵之勢大振﹐關西胡晉之兵翕然響應。閻鼎在密﹐聽知索綝等在長安謀復晉室﹐乃奉秦王業入關來﹐據長安以號令四方﹐共討劉聰。其荀藩﹑周顗等皆山東人﹐不欲西行﹐至中途逃散。周顗逃奔江東﹐獨鼎領眾保秦王業至藍田﹐使人告賈疋﹐疋發兵五千﹐迎之入於雍城﹐使梁綜以兵一萬衛之﹐疋復同綝﹑允等墳長安。第八十六回

彜指王導管夷吾

卻說司徒掾周顗﹐字伯仁﹐乃安東將軍周俊之子也。因洛陽陷﹐晉帝被擄﹐秦王西行﹐聞瑯邪王睿招賢﹐乃來江東投之。

是日﹐睿正與王導等文武同議興復之事﹐忽門吏報司徒掾周顗來投﹐王卽令請入。顗卽入府堂拜見瑯邪王﹐曰「臣爲帝被北擄﹐故來投依殿下﹐同謀恢復。」睿大喜曰「吾正商議起兵﹐今得卿來戮力﹐其事成矣。」言訖﹐以顗爲軍咨祭酒﹑前軍騎都尉。言未畢﹐門吏入報譙國桓彜來投。睿命人拜見訖﹐睿以爲安東將軍。

桓彜字茂叔﹐性通朗﹐早獲盛名﹐亦因避亂投奔。見睿微弱﹐心中憂懼不樂﹐而謂周顗曰「我以中州多故﹐來此求全。

今見主上單弱如此﹐將何以濟﹖」正論間﹐忽見王導勸瑯邪王曰「殿下謀興復之計﹐宜用賢人君子﹐與之圖事。荊﹑揚晏安﹐戶口殷實﹐爲政務在淸靜﹐克己勵節﹐匡主邦寧。於是情好日隆﹐朝野傾心﹐天下可圖﹐大業必成矣。」睿從容謂導曰「卿乃吾之蕭何也。」於是號王導爲仲父﹐加爲輔國將軍。

導又上箋曰﹕

今者臨郡不問賢愚豪賤皆加號﹐輒有鼓蓋﹐動見相準﹐時有不得者或爲恥辱。天宮混雜﹐朝野頹毀。導忝荷重任﹐不能崇浚山海而開創亂源﹐饕竊名位﹐取紊彜典﹐謹送還鼓蓋﹐崇重典物﹐請從導始﹐庶令雅俗區別﹐羣無惑矣。

睿觀之﹐曰「從卿所云。」須臾﹐又上言十數條﹐皆立國安邦之策。桓彜見其言大喜﹐復謂周顗曰「向見管夷吾﹐無復憂矣。」

次日﹐瑯邪王作新亭始成﹐大排筵席﹐會集諸多賢士﹐同飲至晚。又命設燈燭來﹐飲至半醉﹐忽司徒周凱舉杯欷歔而言曰「風景不殊﹐舉目有江河之異。」言訖﹐潸然淚下。諸名士曰「足下何故發悲﹖」第八十七回

導指流涕似楚囚

顗曰「吾淚者﹐爲晉天下也。今遭單於流毒中國﹐殘害百姓﹐吾等朝夕難保。想晉先帝降吳滅蜀﹐定有天下﹐子孫相承數十餘年。不想今日喪於單於﹐聖主被擄﹐不能復仇﹐吾等欲捨此七尺無用之軀﹐與胡人死戰雪恥﹐誠恐孤力不加﹐無益於國﹐猶然發悲耳﹗」諸多舊臣名士皆掩面大哭。座中一人愀然變色曰「諸公所哭﹐還能哭得胡兵退耶﹖否也。公等當共戮力王室﹐克復神州﹐何至作楚囚對泣耶﹖」眾視之﹐乃仲父王導﹐各收淚羞愧而言曰「承君之言是也。」於是席散。次日﹐陳頵遣王導書曰﹕中華所以頹敝者﹐正以取才失所﹐先名望而後實事﹐浮競驅馳﹐互相貢薦。加有老莊之俗﹐傾惑朝野﹐養望者爲弘雅﹐政事者爲俗。夫人欲制遠﹐先由近始。今宜攺章﹐明賞信罰﹐拔卓茂於密縣﹐顯朱色於桐鄕﹐然後大業可舉﹐中興可冀耳。

王導覽之﹐竟不能從。第八十八回

慕客廆破木丸部

卻說遼東太守龐本以私憾殺東夷校尉李臻﹐附塞鮮卑素喜連﹑木丸津﹐遂陷諸縣﹐屢敗羣兵。東夷校尉封釋病不能討﹐民皆失業﹐歸慕容廆者甚眾。廆少子慕容翰言於廆曰「自古有爲之君﹐莫不尊天子以從民望得成業者也。今連﹑津寇暴不已﹐不若數其罪﹐上則興復遼東﹐下則並合二部﹐忠義彰於本朝﹐私利歸於我國﹐此霸王之基也。」廆笑曰「孺子乃能及此乎﹗」遂使翰爲前鋒﹐自後接應﹐來討連﹑津二部。素喜連﹑木丸津以兵迎敵﹐與翰交戰一陣﹐被翰斬之。二部之眾﹐盡降於廆。時東夷校尉封釋病中得慕容廆剪除連﹑津二部﹐心中大喜﹐遂使人請廆入城﹐排宴待之。謂曰「釋屢遭二部寇患﹐未能殄滅﹐今得將軍絕之﹐無恩可酬。釋今病篤﹐料不能起﹐倘吾死後﹐吾孫封奕頗諳武藝﹐望將軍收畱之。」言訖﹐命奕拜廆﹐廆亦還半禮。廆曰「足下善養貴恙﹐不必慮後。吾卽回兵。」

釋將金寶謝廆﹐廆受之還鎭。後釋卒。廆聞知﹐乃使人召封突至﹐與談終日不倦﹐應對如流。廆悅之﹐曰「此乃奇士也。」

稱爲小都督。釋又有二子封浚﹑封柚﹐聞父卒﹐皆來奔喪。廆召見之﹐曰「此克家之令子也。」以道遠不通﹐皆畱之。以浚爲參軍﹐以柚爲長史。

六年正月﹐漢主聰聞太保劉殷二女美色﹐欲納之爲貴嬪。

當太弟劉乂固諫曰「劉殷與陛下同姓﹐與先帝有連支之派。今此二女與陛下有兄妹之親﹐不可立也。」聰謂乂曰「此女皆姿色絕世﹐淑徳冠時。且太保於朕實有不同﹐卿何必固諫耶﹖」乂曰「五百年前共一太祖﹐可亂倫乎﹖」當李弘議曰「太保胤自有周﹐與聖源實別﹐殿下若以同姓爲礙﹐且魏司空王基﹐當世大儒﹐豈不達禮﹖爲其子納司空王沈女爲妻﹐以其姓同而源異﹐故爾諧耳﹐今何必拘此也﹗」劉乂又固諫。聰問太宰延年﹐對曰「太保自云劉康公之後﹐與陛下殊源﹐納之何害﹖」於是太弟乂無對。聰大悅﹐賜金六十斤﹐曰「卿當以此意諭吾子弟輩耳。」於是命李弘以璽冊立劉殷二女爲左右貴嬪﹐又納劉殷孫女四人爲貴人。因此六劉之寵﹐冠於後宮。

聰戀色﹐稀出設朝﹐百官奏事皆中黃門決之。

忽一日﹐漢主聰謂懷帝曰「卿昔爲豫章王時﹐朕嘗與王武子造卿﹐卿贈朕柘弓銀研﹐卿頗記否﹖」懷帝曰「臣安敢忘之﹐但恨爾日不早識聖顏。」聰曰「卿家骨肉﹐何相殘如此﹖」帝曰「大漢將應天受命﹐故爲陛下自相驅除﹐此殆天意﹐非人事也。如臣家若能奉武帝之業﹐九族惇睦﹐陛下何由得之﹖」聰大喜﹐以小劉貴人妻帝﹐曰「此名公之孫也﹐卿善遇之。」

卻說故新野王牙門將胡元﹐聚眾於竟陵郡﹐以杜曾爲竟陵太守。曾能披甲遊於水中不溺﹐人莫能獲。凡出軍交戰﹐勝則追掩﹐敗則入水﹐以此人皆畏服﹐勇冠三軍。與胡元寇掠荊土﹐招集亡眾﹐威名益振。第八十九回

瑯邪遣將討石勒

二月﹐石勒築壘於葛陂﹐課農造舟﹐將攻建業。瑯邪王睿大驚﹐急集江南之眾於壽春﹐商議討勒。乃以紀瞻爲揚威將軍﹐領兵五萬去討之。瞻旣領兵欲行﹐會大雨﹐三个月不止。石勒軍中饑疫﹐軍士死者大半。聞江南兵至﹐集將士議之。刁膺進曰「司馬睿據有長江之固﹐更且賢士歸爲之用﹐民心附﹐兵糧足。今若與其戰﹐難以求勝。不若送款於睿﹐來掃平河朔以自贖。候其軍退﹐再徐圖之可也。」勒愀然長嘯。孔萇曰「明公何思何慮﹖請以兵五萬委臣﹐分道夜攻壽春﹐據其城﹐食其粟﹐江南今年必能定也。」石勒笑曰「是勇將之計也。」

顧謂張賓曰「於君意何如﹖」賓進曰「將軍攻陷京師﹐囚執天子﹐殺害王公﹐妻掠妃主﹐擢將軍之發﹐不足以數將軍之罪﹐柰何復還相臣俸乎﹖今天降霖雨於數百里中﹐示將軍不應畱此也。鄴有三軍之固﹐四接平陽﹐山河四塞﹐宜北據之以營河北。河北旣定﹐天下無處將軍之右者矣。宜使輜重從北道先發﹐將軍引大兵向壽春。輜重旣遠﹐大兵徐還﹐何憂進退無地﹖」勒攘臂鼓掌曰「張君計是也。」於是黜膺﹐擢賓爲右長史﹐號之曰「右侯」。次日﹐勒引兵退﹐遣石虎以兵五千向壽春。

卻說紀瞻聞石虎引兵來﹐會將士聽令曰「石虎旣引兵至﹐料胡人好掠而貪財﹐汝等各引兵埋伏於船內傍岸﹐上面皆放糧艸於上﹐裝作糧船﹐待其上船來搶﹐汝等盡力而拒之。吾於岸上埋伏以待按應﹐放炮爲號﹐兩下夾攻。可以擒石虎也。」眾將各領眾去﹐準備船隻而行﹐瞻引軍上岸埋伏。次日午後﹐石虎兵至﹐見江邊一个个皆是運船﹐又見糧艸在上﹐虎兵饑久﹐見糧如何不搶﹖眾各爭上運船搶糧﹐石虎不能禁止。須臾一聲炮響﹐江邊兩岸戰船俱進﹐岸上紀瞻軍殺至﹐水陸夾攻﹐虎兵措手不及﹐被紀瞻殺死一半﹐大敗而逃﹐趕上石勒前軍。勒見虎敗﹐卽回兵結陣以待之。紀瞻追至﹐見石勒大眾在彼﹐不敢交戰﹐只令眾軍安營以待之。

卻說王得﹑馬魴說刺史張軌曰「今晉室破敗﹐瑯邪王司馬睿爲盟主﹐檄天下之兵﹐共討石勒﹑劉曜﹐明公安可坐視﹐從其自定﹖依某之見﹐宜命將出師﹐翼戴帝室﹐卽遣使馳檄關中﹐共尊輔秦王。且言先遣前鋒宋配率步騎二萬徑趨長安﹐諸軍絡繹繼發﹐乘玆集兵﹐上可不失封侯之位﹐下可以保涼州。」

軌從之﹐馳檄關中﹐發兵二萬人來長安﹐會眾討曜。

卻說漢王聰以魚蟹不足供給宮廷﹐乃斬其左都水使者。又作溫明﹑微光二殿未成﹐以將作大匠望都公靳陵。觀魚於汾水﹐昏夜不歸。王彰入諫曰「今愚民歸漢之志未專﹐思晉之心猶盛。劉琨咫尺﹐刺客縱橫﹐帝王輕出﹐一夫之敵耳。」聰大怒﹐命將王彰斬之。時彰之女爲夫人﹐旁叩頭乞哀﹐始乃囚之。皇太后張氏聞知﹐以聰刑罰過當﹐三日不食。太弟劉乂﹑大單於粲輿櫬切諫。聰怒曰「吾豈桀﹑紂﹐而汝輩生來哭人耶﹖」

太保劉殷等百餘人﹐皆免冠涕泣而諫﹐聰慨然曰「朕昨大醉﹐非其本心﹐若非公等言之﹐朕不聞過。」各賜帛百匹﹐使侍中持節赦王彰﹐進封爲定襄公﹐於是羣臣謝恩而起。

卻說雍州刺史賈疋以大眾來攻長安城﹐劉曜聞知大驚﹐急聚眾將商議。曜曰「賈疋﹑索綝聚各處軍馬直抵城下﹐眾將有何妙策﹖」王直挺身言曰「大王勿慮。吾見賈疋之兵眾多﹐諸卒如艸芥耳。小將提狼虎之師﹐定斬其首﹐懸於軍門﹐直之願也。」曜大喜曰「吾有王君﹐髙枕無憂矣。」言未絕﹐王直後一人髙聲而出曰「割雞焉用牛刀﹗不必將軍有勞虎威﹐吾觀斬晉諸兵之首﹐如探囊取物耳。」曜視之﹐其人身長九尺﹐面如血盆﹐虎體狼腰﹐豹頭猿臂﹐關西人也﹐姓華名權﹐是帳前一員驍將。晞聽其言大喜﹐加爲驍騎校尉﹐撥馬步軍五萬﹐一同李軫﹑趙本﹐連夜飛奔出城來。

卻說晉兵有胡忠先將馬步軍三千﹐徑抄小路直來搦戰。華權引驍騎五百飛出﹐大喝﹕「賊將休走﹗」胡忠手起刀落﹐將權斬於馬下﹐生擒將校極多﹐將華權首級直來大寨獻功。疋喜﹐重賞胡忠。又與鐵甲馬車三千﹐前來攻城。劉曜見斬了權等﹐乃引眾開城門﹐走離長安。賈正傳令諸軍勿追﹐迎接秦王業入城屯駐﹐招納四方之豪浚時漢太保劉殷卒。殷不爲犯顏件旨﹐然因事進規﹐補益甚多。聰每與羣臣議事﹐殷無所是非。羣臣退出﹐殷獨畱敷暢條理﹐商榷事宜﹐聰未嘗不從之。殷嘗戒諸子弟曰「事君當務幾諫﹐凡人尙不可面斥其過﹐況萬乘乎﹖夫幾諫之切﹐無異犯顏﹐但不彰君之過﹐所以爲優耳。」殷在公卿間﹐常恂恂有卑讓之色﹐故能處驕暴之國﹐保其富貴﹐不失令名﹐所以考終壽也。

卻說劉琨亦招集軍馬﹐以俟大舉。按琨長於招懷而短於撫禦﹐一日之中﹐𨿽歸者數千而去者亦相繼。於是﹐琨使劉希往中山郡去招軍買馬﹐希從之﹐來中山郡招集民兵一萬餘人﹐又買馬數千匹。時中山屬幽州所統﹐代郡﹑上谷﹑廣寧之民多歸希﹐由此將集三萬人。王浚聞知大怒﹐卽令胡矩以書邀段疾﹑陸眷二人稱曰「劉希沒理﹐何得越境地招軍﹐中山乃吾之所統﹐汝何得專功﹖可將五萬人同去襲之。」矩等領段﹑陸馳兵至中山﹐希不之備﹐被矩與段疾﹑陸眷三人分兵夜攻之。希措手不及﹐被矩殺死﹐大掠其眾而還。琨聞知希死﹐心甚憂之。

又恐石勒取三臺並鄴﹐乃令兄子劉演以兵五萬鎭鄴。石勒大眾濟河﹐劉演以兵出保三臺。勒請將欲攻之﹐張賓曰「攻之未易猝拔﹐捨之彼將身逃避。今王彭祖﹑劉越石﹐公之大敵也﹐宜先取之﹐演不足慮也。且天下饑亂﹐明公擁兵羈旅﹐人無定志﹐非所以保萬全控六合也。不若擇便地而據之﹐廣聚糧儲﹐西並平陽以固幽﹑並﹐此霸王之業。」勒從之﹐乃以眾進據襄國﹐分命諸將攻冀州郡縣﹐運谷以輸襄國。漢主聞勒在襄國﹐乃使使以勒爲冀州牧。

卻說劉曜自長安一敗﹐無處屯紮﹐以眾走回平陽。時劉琨移檄州郡﹐期十月會兵平陽擊漢。未及行﹐而琨素奢豪﹐喜聲色。徐潤以音律得幸﹐驕恣干預政事﹐護軍令狐盛數以爲言﹐固諫之。琨大怒﹐令人收盛殺之。琨母曰「汝不能駕禦豪傑﹐以恢遠略﹐而專除勝己﹐禍必及我。」琨不能攺。令狐盛子令狐泥乃私奔平陽降漢﹐具言晉陽虛實。漢主聰大喜﹐封泥爲將﹐卽以書遣劉粲與劉曜﹐將兵來寇並州﹐以泥爲向導使。劉琨聞知﹐急東出收兵於常山﹐一面使人去求救於代公猗廬。琨旣東出收兵﹐晉陽空虛﹐被劉粲與曜用令孤泥引路﹐抄小路襲破晉陽而據之。琨聞之﹐急以兵還救晉陽﹐城已陷﹐乃率眾復奔常山﹐琨之父母被泥殺之矣。是年九月﹐賈疋奉秦王業爲皇太子﹐建行臺登壇告類﹐建宗廟社稷。第九十回

代公大破劉曜眾

十月﹐代公猗廬得劉琨書﹐發兵來救晉陽。猗廬以其子修之率軍十萬爲前鋒﹐自率二十萬爲繼後。劉琨知代動兵﹐乃隨路迎接代公猗廬﹐甚稱慚愧﹐言失鎭之因。猗廬亦以善言安慰其心﹐就令劉琨收散卒爲向導﹐特進晉陽。劉曜亦引兵屯於汾東拒之。次日﹐交戰十數合﹐劉曜莫能抵擋﹐大敗墜馬﹐身中七創。曜見代軍雄盛﹐乃引兵夜逾蒙山逃歸﹐被代公催軍追之﹐戰於藍谷。大敗﹐被代公殺得漢兵伏屍數百里。劉曜及粲只餘二千餘人走還。猗廬因出獵壽陽等山﹐陳閱皮肉﹐山爲之赤。

劉琨自營門步入拜謝﹐固請進兵討漢。代公曰「吾遠來士馬疲敝﹐況百年之寇未可頓除﹐且待後舉﹐而劉聰不敢復寇也。

畱大將戍晉陽﹐吾暫回國。」言訖﹐畱其將箕澹戍晉陽﹐自回去訖。劉琨乃自徙居陽曲屯紮。

訖十二月﹐賈疋人關﹐殺梁州刺史彭仲陽。至是﹐其子彭天護率羣胡前來報仇。疋發兵與天護交戰﹐不三合﹐疋被天護所殺。疋旣死﹐羣胡散﹐大眾推麹允爲雍州刺史。第九十一回

王浚遣兵攻襄國

卻說王浚遣督護王昌以五萬眾﹐會段疾﹑陸眷與弟匹磾﹑文鴦﹑從弟末柸等一十五萬眾來攻襄國。石勒聞知﹐遣將領兵去拒﹐皆敗而還。勒大驚﹐召將佐曰「吾欲悉眾出戰﹐何如﹖」諸將皆曰「不如堅守﹐候其退而擊之。」張賓﹑孔萇曰「鮮卑段氏最爲勇悍﹐而末柸尢甚﹐其銳卒皆屬焉。今刻日來攻北城﹐必謂我孤弱不敢出戰﹐意必懈擔宜且勿出﹐示之以怯。鑿北城爲突門二十餘道﹐俟其來至﹐列守未定﹐出其不意﹐直衝末柸﹐余必震駭﹐不暇爲計﹐破之必矣。末柸敗﹐則其餘不政自潰矣。」勒從其計﹐傳令諸軍暗鑿突門於北城二十餘處﹐又令軍士埋伏於突門內。計排已定﹐段﹑陸之軍果至﹐見北城崩突二十餘處﹐以軍紮屯城下﹐欲攻北面。因見其城上皆無守衛軍士﹐心疑之﹔傳令軍土詐作懈怠以誘之﹐看城內動靜﹐待其軍出而攻之。

時石勒見段疾﹑陸眷兵至﹐乃登城望之﹐見將士皆釋仗甲而寢﹐石勒卽命孔萇督銳卒五千從突門出擊之﹐被段疾﹑陸眷從中軍殺出﹐萇大敗而退﹐突門走入。末柸不知是計﹐殺得性起﹐引兵從突門趕萇殺人﹐被眾伏兵一擁而至﹐獲住末柸。孔萇乘勝分門殺出﹐追擊段疾﹑陸眷等兵﹐死者枕屍三十餘里﹐萇方收軍入城。段疾﹑陸眷走脫﹐招集亡眾﹐使人以鎧馬金銀五千斤獻勒﹐求贖其弟末柸﹐永爲其藩﹐再不敢犯。勒從之﹐將放末柸還。諸將勸勒殺之﹐以除後患。石勒曰「遼西鮮卑﹐健國也﹐與我素無仇讎﹐爲王浚所使耳。今殺一人而結一國之怨﹐非計也。歸之必深徳我﹐不復爲浚用矣。」言訖﹐乃遣石虎出﹐與段﹑陸二人盟於諸陽﹐結爲兄弟。段﹑陸二人大喜﹐引兵還國。王昌見段疾﹑陸眷歸盟附勒﹐乃引兵亦走還薊。勒知陸﹑段退兵而還﹐乃召末柸出﹐與之宴飲﹐誓爲父子﹐令人送其回國。由此段氏專心附勒﹐王浚之勢漸弱矣。

卻說王澄少與兄王衍名冠海內﹐劉琨謂澄曰「卿形𨿽一郎﹐而內實動俠﹐以此處世﹐難得其死。」及在荊州屍爲杜弢﹐所以望實俱損﹐猶傲然自得。與內史王機日夜縱酒博弈﹐上下離心﹐故山簡參軍王衝擁眾自稱刺史。澄懼﹐徙治香中。瑯邪王睿聞知﹐召爲軍咨祭酒﹐以周顗代之。時王惇領兵討杜弢﹐進屯豫章。澄過之﹐自以名聲當出惇右﹐猶以舊意侮惇。惇怒﹐誣其以杜弢通信﹐遂殺之。

卻說羌酋姚弋仲﹐乃南安赤亭羌也﹐集眾東徙楡眉﹐戎夏𦇤負﹐從者數萬﹐因而自稱扶風郡公﹐招集羌眾﹐大霸其地﹐威名日甚。

孝湣皇帝延興元年正月朔﹐漢主劉聰大會文武﹐宴於光極殿﹐使晉懷帝著靑衣行酒﹐勸其羣臣。當晉臣庚瑉﹑王雋等亦隨帝擄在此﹐見帝著靑衣勸酒﹐不勝悲忿﹐因相謂曰「主憂臣辱﹐主辱臣死﹐吾等不能殺此酋奴﹐受用在此睹此羞恥﹖」

言訖﹐大罵劉聰﹐滔滔大哭。漢主大怒﹐命左右牽晉懷帝與庾瑉﹑王雋十餘人出外斬之﹐於是君臣遂遇害。

晉朝庚瑉十餘臣﹐同君俘陪在胡庭。

當時不哭主辱死﹐忠義安畱萬古名。

是時只有侍中辛勉因疾未曾赴宴﹐不曾被害。當漢主聰使人以印綬拜爲光祿大夫﹐使人傳旨﹐以是語誘之﹐令降漢。勉固辭不受﹐惟願死節﹐無懷二心。使得其言﹐復回見漢主聰﹐道其不降無異之志。聰欲受其降﹐吩咐黃門喬度日﹕「你將此酒逼他來降﹐不可與他飲之﹐只可逼之。」因此黃門喬度賫鴆來見勉﹐逼之曰「若降貴不可言﹐若逆可飲此酒﹐請君自裁﹐隨使而行。」辛勉曰「大丈夫豈以數年之命而虧髙節﹐如事二姓﹐何面目下世見晉武皇帝哉﹗」言訖﹐持鴆酒欲飲﹐喬度遽止之曰「主上相試耳﹐君眞髙土也。」於是嘆息而還。度以勉言回奏於漢主﹐聰大喜﹐嘉其貞節﹐深敬異之。使人爲築室於平陽西山﹐月奉酒米供給﹐勉亦辭不受﹐後年至八十﹐卒於平陽。

司馬君王遭此擒﹐侍中辛勉亦隨行。

甘偕國難隨君王﹐不辭身害逆胡平。

願飲藥鴆爲晉鬼﹐豈貪美祿作劉臣。

遭觀晉史忠貞士﹐如君髙節幾何人。第九十二回

元達鎖腰諫漢主

三月﹐漢主劉聰立其貴嬪劉娥爲後﹐欲起煌儀殿以居。廷尉陳元達切諫曰「天生民而樹之君﹐使司牧之﹐非以殘兆民之命﹐窮一人之欲也。是以先帝身衣大布﹐居無重茵﹐后妃不衣錦綺﹐棄輿馬不食粟。陛下踐柞以來﹐已作殿觀四十餘所﹐饑饉疾疫﹐死亡相繼﹐而益思營繕﹐豈爲民父母之意乎﹖」劉聰大怒﹐罵曰「聯爲天子﹐僅營一宮殿﹐何關汝鼠子之事乎﹖不殺此奴﹐必沮亂聯心﹐此殿何能得成也﹖」卻命左右曳出斬之﹐並其妻子梟首於東市。

時聰在逍遙園李中堂﹐元達先以鎖鎖腰而入﹐卽以鎖鎖堂下樹﹐呼曰「臣所言者﹐社稷之計﹐而陛下殺臣。朱云有言「臣得與龍逢﹑比干遊﹐足矣。』」聰喝左右曳出。左右曳之不能動。大司徒任顗等叩頭出血﹐曰「元達爲先帝所知﹐盡忠竭慮﹐知無不言。臣等每見之﹐未嘗不抱愧。今伊𨿽狂直﹐願陛下容之。」聰默然。劉后聞之﹐密敕左右停刑。卽忙作手疏上言曰﹕今宮室已備﹐無須更營。四海未一﹐宜愛民力。廷尉之言﹐社稷之福也﹐宜加封賞﹐如更誅之﹐四海謂陛下何如哉﹖夫忠臣進誅者固不顧其身也﹐而人主拒諫者亦不顧其身也。陛下爲妾營殿而殺諫臣﹐使忠良結舌者由妾﹐遠近怨怒者由妾﹐公私困獘者由妾﹐社稷傾危者由妾﹐天下之罪皆萃於妾﹐妾何以當之﹖妾觀自古敗國喪家﹐未始不由婦人﹐心常疾之。不意今日身自爲之﹐使後世視妾猶妾之視昔人也。妾誠無面目奉巾櫛﹐願賜死此堂﹐以免朝議也。

漢王覽之色動﹐命任顗等引元達上﹐以劉后表示之曰「外輔如卿﹐內輔如後﹐朕復何憂﹖」乃攺命逍遙園爲納賢園﹐李中堂爲愧賢堂。聰謂元達曰「卿當畏朕﹐而反使朕畏卿耶﹗」第九十三回

懷帝被害立湣帝

四月﹐懷帝被害﹐凶聞至長安﹐皇太子業與百官舉哀。索綝等請太子業加元服而卽帝位。太子旣卽大位﹐攺號爲建興元年﹐以梁芬爲司徒﹐麹允﹑索綝爲僕射。是時長安城中戶不盈百﹐蒿荊成林﹐公私有車四輛﹐百官無章服印綬﹐惟桑版署號而已。尋以索綝爲衛將軍﹐領太尉﹐軍國之事悉以委之。

史說索綝﹐字巨秀﹐惇煌人也。少有逸羣之量。其父索靖﹐每曰「綝廊廟之才﹐非簡札之用﹐州郡吏不足污吾兒也。」

至是﹐果應其言。

孝湣帝名業﹐字彥旗﹐吳王宴之子﹐武帝之孫也。初封秦王﹐及懷帝遇害﹐大臣立以爲帝。在位四年﹐爲漢劉聰將執而弒之﹐壽四十八。按謚法﹐在國遭憂曰湣。第九十四回

石虎引兵陷鄴臺

卻說輔漢將軍石勒﹐以從子石虎爲先鋒﹐領兵十萬來攻鄴都三臺城。兵至城下﹐團團圍繞﹐水泄不通。

史說石虎﹐字季龍﹐乃勒之從子也。犯太祖廟諱。勒父朱幼而字季龍﹐故或稱勒弟焉。季龍性殘忍﹐好馳獵﹐尢善彈﹐數以彈打死人命﹐軍中以爲毒患。勒白母王氏﹐將欲殺之。王氏諫曰「快牛爲犢子時﹐多能破車﹐汝當小忍之。」於是畱之。年十八﹐稍折節﹐勇冠三軍。當時將佐﹑親戚莫不敬憚﹐勒始安之。爲娶將軍郭榮之妹爲妻。季龍攻討所向無敵﹐故勒寵之﹐得以專徵伐之任耳。

此時季龍攻三臺城﹐三臺軍民皆潰。大將軍謝胥勢窮﹐乃率三臺流人詣石勒營投降乞活。勒欲準降﹐偏將軍李惲上曰「南人姦詐多端﹐倘若有變﹐吾等無類矣。」勒深然之﹐卽命將謝胥斬之﹐自上馬出來﹐欲坑其降卒﹐忽見郭敬在內﹐勒認識之﹐乃恩人郭季之於﹐卽問曰﹔「汝莫非郭季之子乎﹖」敬叩頭曰「是也。」勒忙跳下馬﹐執其手而泣曰「今日相遇﹐豈非天乎﹖」賜其衣甲車馬﹐署敬爲上將軍﹐悉免降者﹐與敬統領。昔勒幼貧﹐得郭敬之父郭季資給﹐是故報之耳。

於是勒領眾人鄴﹐問於右侯張賓曰「鄴乃魏之舊都﹐今吾將營建﹐須賢望以綏之﹐誰可信也﹖」張賓曰「晉故東萊太守趙彭忠亮篤敏﹐有佐時良幹﹐若任之﹐必能允副神規。」

勒從之﹐使人徵彭﹐署魏郡太守。彭至﹐入見勒﹐泣謝曰「臣往策名晉室﹐食其祿矣。犬馬戀主﹐切不可忘﹐誠知晉之宗廟鞠爲茂艸﹐亦猶洪川東逝﹐往而不返。明公膺符受命﹐可謂攀龍之會。但受人之榮﹐復事二姓﹐臣志所不爲﹐恐明公之所不許。若賜臣餘年﹐全臣一介之願者﹐明公大造之惠也。」勒不然。張賓進曰「自將軍神旗所經﹐衣冠之士靡不變節﹐未有能以大義進退者﹐至如此賢。以將軍爲髙祖﹐自擬爲四皓﹐所謂君臣相知﹐亦是成將軍不世之髙﹐何必使之﹖」勒大悅﹐曰「右侯之言﹐得孤心矣。」於是賜安車駟馬﹐養以卿祿﹐令其還宅﹐乃辟其子趙明爲參軍。命石季龍爲魏郡太守﹐鎭鄴三臺﹐勒自領兵還屯襄國。

卻說華譚嘗在壽春依周馥﹐及聞瑯邪王霸有江東﹐乃往從之。至是﹐瑯邪王睿問譚曰「周祖宣何故反﹖」譚曰「周馥𨿽死﹐天下尙有直言之士。馥見寇賊滋蔓﹐移都以靖國難﹐執政不悅﹐興兵討馥﹐死未逾時而洛陽淪沒﹐若謂之反﹐不亦誣乎﹖」睿曰「馥位爲徵鎭﹐召之不入﹐危而不持﹐亦天下之罪人也。」譚曰「危而不持﹐當與天下共受其責﹐非但馥也。」睿無以對﹐乃以華譚爲軍咨祭酒。

時睿參佐多有避事自逸﹐參軍陳頵言於睿曰「洛中承平﹐爾時朝士以小心恭恪爲凡俗﹐偃蹇倨傲爲優雅﹐流風相染﹐以至敗國。今僚屬皆承西臺余獘﹐養望自髙﹐是前車已覆﹐後車又將隨之也。請自今臨使稱疾者皆免官。」睿不從。向三王之誅趙王倫也﹐制己亥格以賞功﹐自是循而用之。陳頵又曰「昔趙王纂逆﹐惠帝失位﹐三王討之﹐故厚賞以懷向義之心。今功無大小﹐皆以格斷﹐乃至金紫佩士卒之身﹐符策委僕隸之門﹐非所以重名器﹐正紀綱也﹐請一切停之。」頵出寒微﹐數爲正論﹐府中多惡之。睿出爲譙郡太守。

卻說吳興太守周圯宗族彊盛﹐瑯邪王頗疑憚之。睿左右用事者﹐多中州亡官失守之士﹐駕禦吳人﹐吳人頗怨。圯自以失職﹐又爲刁協所輕﹐陰與其黨謀誅執政﹐以南士代之。事泄﹐憂憤而卒。將死﹐謂其於勰曰「殺我者﹐諸傖子也。能復之﹐乃吾子也。」言訖而卒。時鎭東將軍顧榮﹑太子洗馬衛蚧皆卒。

史說顧榮子彥先﹐吳國人也。榮機神朗悟﹐吳丞相雍之後也。與弟平及陸機三人入洛﹐時人謂之「三勘。奉例拜爲郎中﹐歷尙書郎﹑廷尉。榮恆縱酒酣暢﹐常謂友人張翰曰「惟酒可以忘憂﹐但無如作病何﹖」初﹐榮與同僚宴飲﹐見從人執炙食者狀貌不凡﹐其人有愛炙食之色。榮卽割其炙食﹐與從人喫之。坐者問其故﹐榮曰「豈有終日執之而不知乎﹖」及趙王倫敗﹐榮爲倫長史﹐亦被執。將誅﹐而得前執炙食者已爲督卒﹐救之得免。後事瑯邪王睿﹐以爲散騎常侍﹐年五十七卒。

史說衛玠﹐宇叔寶。年五歲﹐丰神秀異﹐其父瓘﹕「此兒有異於眾﹐柰吾已老﹐不能見其長成耳。」總角乘羊車入市﹐見者皆以爲玉人。驃騎將軍王濟﹐玠之舅也﹐俊爽有丰姿。每見玠輒嘆曰「珠玉在前﹐覺我形穢。」又嘗語人曰「與玠同遊﹐炯若明珠之在側﹐朗然照人耳。」及長﹐好言玄理。時王澄有髙名﹐每聞玠言﹐輒嘆息絕倒。故時人爲之語曰「衛玠談道﹐平子絕倒。」澄及王玄﹑王濟並有盛名﹐皆出玠下。

世人云「王家三子﹐不如衛家一兒。」玠妻父樂廣﹐有海內重名﹐議者以爲婦公冰淸﹐女婿玉潤。久之拜爲太子洗馬。玠以天下大亂﹐移家南行﹐轉至江夏。妻先亡。徵南將軍山簡見之﹐甚相欽重。玠知其有女淑徳﹐使人說親。簡忻然曰「昔戴叔鸞嫁女﹐惟賢是與﹐不論貴賤﹐何況衛氏權貴門戶﹐令望之人乎﹖」於是以女妻焉。成親﹐遂進豫章。其時王惇鎭豫章﹐長史謝鯤先重玠﹐見玠忻然﹐言論彌日。惇謂鯤曰「昔王輔嗣吐金聲於朝中﹐此子復玉振於江表。微言之緒絕而復續﹐不意永嘉之末﹐復聞正始之音﹐何平叔若在﹐當復絕倒矣。」由是人士皆相重之。年二十七歲卒於南昌。晉王睿聞知﹐不勝悲嘆。第九十五回

慕容廆大霸棘城

卻說慕容廆﹐宇弈各環﹐棘城鮮卑人。其先有熊氏之苗裔﹐世居北夷﹐邑於紫蒙之野﹐號曰東胡。秦漢之際﹐爲匈奴所敗﹐分保鮮卑山﹐因以爲號。曾祖莫護跋﹐魏初率其諸部入居遼西﹐從司馬宣帝伐公孫氏有功﹐拜爲率義王﹐始建國棘城之北。時燕代多冠步播冠﹐莫護跋見而好之﹐乃斂發襲冠﹐諸部因呼之爲步遙其後音訛﹐遂稱慕容﹐或云慕二儀之徳﹐繼三光之容﹐乃以慕容爲氏焉﹐始以爲姓。慕容名廆悖廆幼而魁梧﹐美姿貌﹐雄傑有大度。安北將軍張華雅有知人之鑑﹐廆童冠時﹐往謁之。華甚款洽﹐謂曰「君至長﹐必爲命世之器﹐匡濟時艱者也。」因以所用之譬幀遣廆﹐納之殷勤而別。

至元康四年﹐廆以大棘城﹐卽帝顓頊之舊墟﹐乃與父涉歸徙居﹐教民以農桑﹐法制同於上國。其時鎭北將軍王浚政法不立﹐不能存撫﹐士民避亂來奔者往復去之。聞慕容廆政事修明﹐愛重人物﹐故士民多來歸之。廆舉其英俊﹐隨才授任﹐眾至十數萬﹐威名盛﹐遂霸棘城。

西戎吐谷渾﹐乃慕容廆之庶長兄也。其父慕容涉歸在時﹐分部落一千七百家以隸之。其後不料涉歸死了﹐慕容廆嗣其大位。廆旣卽位﹐聚集諸部議事。忽馬奴來報﹐說禦馬出浴於河﹐因見吐谷渾所乘之馬﹐各相狠鬥﹐禦馬反輸折足﹐請大王令人醫治。廆聽見其說﹐大怒﹐謂吐谷渾曰「先公分封有別﹐柰何不相遠離而令馬斗﹖」吐谷渾曰「馬爲畜﹐斗﹐其常性也﹐何怒於人﹖」廆轉怒曰「遠別甚易﹐當去汝於千里之外矣。」

吐谷渾聞言曰「遠別甚易﹐恐後會爲難。」言訖﹐忿气走出外﹐領家屬遂西行。

弢怒不息。忽長史樓馮入內問廆曰「大王何怒﹖大公子吐谷渾今領所屬諸部西行矣。」廆以馬斗之事言之﹐樓馮曰「兄弟者﹐手足也﹐且與人相鬥﹐去其右手﹐寧必勝乎﹖夫棄兄弟而不親﹐則天下其誰親之﹖安可以馬斗而疏遠至親之骨肉耶﹖」廆心悔之﹐急曰「卿可逮去追請吾兄還國。」於是樓馮卽出追及﹐曰「大王令小臣請公子還國﹐不可速離。」吐谷渾勒馬答曰「先公稱卜筮之言﹐當有二子克昌﹐祚畱後裔。我卑庶也﹐理無並大矣。今因馬爲弟所怒而別﹐殆天所啟乎﹖諸君若請吾還﹐可驅我馬令東﹐馬若東還﹐吾當從。君之請若西﹐則不歸矣。」樓馮使從人擁馬東行數百步﹐馬輒悲鳴﹐復西走不去。吐谷渾對樓馮曰「我不歸耳。」樓馮跪下曰「此殆天意﹐非人事也。」於是﹐吐谷渾策馬西行。樓馮回見廆﹐以吐谷渾之言不歸之意說知。廆心愧﹐念思兄吐谷渾謂爲阿千﹐乃自作阿千之歌﹐歲暮窮思常歌之﹐悲涕不勝。

吐谷渾西至陰山﹐就居其地﹐據有西零﹑西極﹑白蘭數千里﹐戎人多附之反。吐谷渾卒﹐有子六十人﹐長於牡延嗣﹐雄姿魁傑﹐羌虜諸部戎人盡皆憚之﹐號曰「此乃項羽復生。」

吐延嗣性倜儻不羣﹐忽一日閒坐﹐慷慨謂其左右曰「大丈夫生不在中國當髙﹑光之事﹐與韓﹑彭﹑吳﹑鄧並驅中原﹐定天下雌雄﹐使名垂竹帛﹐而潛處窮荒﹐隔在殊俗﹐𨿽偸觀日月﹐獨不愧於心乎﹖』』於是羌人咸服其盲。只有羌酋姜聰心疾其能﹐每欲起害延嗣之意。而延嗣性𨿽猜忌﹐而自負其智﹐不之防耳。因一日飲酒大醉﹐與從人數十出獵﹐至陰山小谷﹐被姜聰伏艸中暗標一槍﹐正中後心﹐落馬身死。左右從人各持兵刃搜山﹐捕得姜聰﹐卽斬之﹐取首級﹐拾延嗣屍首﹐回府見其夫人燕氏。燕氏痛哭﹐哀號終日﹐命安葬之。命將姜聰首級砍爲肉泥以飼狗。時延用之子吐葉延﹐年十歲﹐見父被聰所害﹐縛艸爲人作姜聰之像﹐大哭以箭射之。中之﹐則號泣﹐不勝哀哭﹔不中﹐則取箭大呼罵﹐又射之。其母燕氏入後園見之如此做作﹐哭謂葉延曰「姜聰逆賊﹐諸將已屠食之矣﹐汝何爲如此耶﹖」吐葉延泣曰「父母之仇不同天地﹐逆賊𨿽死﹐此恨難消。誠知射艸人不益於先仇﹐以申罔極之志耳。」言訖﹐母子相抱大哭。

初﹐中國士民避亂者多依段氏﹐其政法不立﹐往往去之。

段氏兄弟專歸武勇﹐不禮士大夫。惟廆政事修明﹐愛重人物﹐故歸之。廆以裴嶷﹑陽艸爲謀主﹐遊邃﹑逄羨﹑卦抽﹑裴開爲股肱。宋該﹑皇甫岌﹑岌弟皇甫眞。又封奕﹑封裕典機要。裴嶷淸方有幹略﹐兄武爲玄兔太守﹐卒。嶷與武子開以其喪歸﹐過謁廆﹐廆敬禮之。行將及遼西﹐道不通。嶷欲還從廆﹐開曰「寓段氏彊﹐慕容氏弱﹐何必去此而就彼也﹖」嶷曰「欲求托足之處﹐豈可不愼擇其人﹖汝觀諸段豈有遠略﹐且能待國士乎﹖慕容公修仁義﹐有霸士之志﹐加以國富民安﹐今往從之﹐髙可以立功名﹐下可以庇宗族﹐汝何拒焉﹖」言訖﹐復還就廆。

廆大悅﹐以爲謀主。

初﹐遊邃嘗避地於薊﹐後歸廆。王浚屢以手書招其兄遊暢﹐暢欲赴之。邃曰「彭祖必不能久﹐且宜盤桓以俟之。」暢曰「彭祖忍而多疑﹐今手書殷勤而稽畱不往﹐將累及卿。且亂世宗族﹐宜分投以冀遺種。」邃從之﹐卒與王浚敗沒。

五月﹐湣帝設朝﹐羣臣奏請﹐以詔封瑯邪王睿爲左丞相﹐南陽王保爲右丞相﹐分督陜東西諸軍﹐去討劉聰。帝從之﹐詔曰﹕今當掃除羣凶﹐奉迎梓宮。令幽﹑並兩州勁卒二十萬直造平陽﹐右丞相宜率秦﹑梁﹑涼﹑雍之師徑詣鄴中﹐左丞相率所領精兵造洛陽﹐同赴大敵﹐克成元勛。

又詔睿以時進兵﹐與乘輿會除中原。瑯邪王睿集僚佐商議﹐謀臣以方平定江東﹐未暇北伐﹐宜推故卻之。於是睿以表辭而不行﹐乃以刁協爲丞相﹑左長史﹐以劉隗爲司隸。隗雅習文史﹐善伺候人意﹐故特親愛之。時主簿能遠﹐以譬法律久廢﹐乃上書於睿。其略曰﹕軍興以來﹐處事不用律令﹐用者不敢任法。每輒關咨﹐非爲政之體。愚謂凡爲駁議者﹐皆當引律令經傳﹐不得直以情言﹐無所依準﹐以虧舊典。若開塞隨宜﹐權道制物﹐此人君之所得行﹐非臣子所宜專也。

睿覽之﹐不能從。第九十六回

祖逖擊楫取中原

史說祖逖﹐字士雅﹐範陽道人。世吏二千石﹐爲北州舊姓。

逖性豁蕩﹐不修儀檢。年十四五﹐猶未知書﹐諸兄每憂之。後乃博覽書記﹐涉獵古今﹐往來京師﹐見者謂逖有贊世之才。先與友人劉琨俱爲司州主簿﹐情好綢繆﹐共被同寢。中夜聞雞鳴﹐蹴琨覺曰「此非惡聲也。」共起舞焉。逖﹑琨二人並有英气﹐每語世事﹐或中宵起坐相謂曰「若四海鼎沸﹐豪傑並起﹐吾與足下當相避於中原耳。」

及京師大亂﹐率親黨百餘人來江南投奔瑯邪王睿。是日﹐正與刁協﹑卞壺﹑陳頵﹑庾亮﹑甘卓﹑周訪﹑陶侃一班兒文武議事﹐忽左右人入說﹕「門外有範陽祖逖特來相投。」睿命進來。祖逖入見﹐行禮畢。王曰「不辭遠來﹐必有見教。」祖逖對曰「誠恐鄙言殿下不垂淸聽﹐臣思晉室之亂﹐非上無道而下生怨叛也。由宗族爭權﹐自相魚肉﹐遂使戎狄乘隙﹐毒流中土。今遺民旣遭殘賊﹐人思自奮﹐大王誠能命將出師﹐使如逖者統之以復中原﹐郡國豪桀必有望風響應者矣﹐何患興不在此時耶﹖」睿大喜﹐曰「孤本無北伐之志﹐得君之壯﹐令人有意中原矣。孤就拜卿爲奮威將軍﹑豫州刺史。廩千斛﹐布二千匹﹐與卿召募兵﹐渡江北進。」逖忻然拜領﹐出召募兵得三千餘人。

次日﹐引眾登舟渡江﹐至中流﹐擊楫而誓曰「祖逖不能靖中原而復濟此者﹐有如大江﹗」辭色壯烈﹐眾人皆慷慨。次日﹐行至淮陰﹐鑄器械甲冑。又募得二千餘人﹐進屯豫州。安民閱武﹐大興攻討﹐北地士民皆來歸之。於是北地遂平﹐由是黃河以南盡爲晉土矣。逖使人去見瑯邪王處報捷。王大喜﹐復使使拜祖逖爲鎭西大將軍。自此逖威名遠播﹐胡人不敢窺兵矣。

史說並州刺史劉琨聞知友人祖逖爲豫州刺史﹐轉升鎭西大將軍﹐心憂自不能先﹐乃移書歸家遺其親故曰「吾枕戈待旦﹐志梟羣逆﹐常恐祖生先吾著鞭﹐今果然也。」

卻說周顗以兵屯潯水城﹐被杜弢兵圍之。陶侃聞知﹐卽遣將軍朱伺領軍二萬來救。弢已聞知朱伺來﹐乃退兵保冷口。侃又使人令伺逆擊之。伺得令引軍至冷口﹐弢以兵拒戰。次日交鋒﹐弢不能抵﹐敗走﹐被朱伺驅軍追擊﹐大破之。杜弢勢孤﹐遁歸長沙﹐伺引軍還。王惇使人上表﹐奏侃之功。朝廷以侃爲荊州刺史﹐命屯沔江城。侃旣受詔屯沔江﹐招集士眾﹐商議去擊杜弢。第九十七回

張光視死如登仙

十月﹐氐羌楊茂搜之子楊難敵﹐遣其子販易於梁州﹐被梁州刺史張光殺之。及光與王如餘黨楊虎相攻﹐光不能勝﹐使人求救於楊茂搜。茂搜遣難敵以兵來救光﹐被楊虎竊知﹐密使人持金寶厚賂難敵﹐反與虎夾擊﹐張光大敗﹐攖城自守﹐憤激成疾。僚屬勸光退據魏興﹐光按劍曰「吾受國重任﹐不能討賊﹐今得死如登仙﹐何謂退也﹗」聲絕而卒。難敵知光死了﹐城中無主﹐驅兵攻拔梁州﹐入屯紮之。

卻說陶侃旣受荊州刺史屯沔江﹐與諸將謀﹐興兵來長沙擊杜弢。杜弢亦引軍出迎﹐兩下交兵於城下。弢又敗﹐被侃揮兵大破之﹐弢逃入城﹐堅守不出。第九十八回

劉曜陰入攻長安

卻說劉曜與麹允相持數月﹐乃陰使趙梁率精兵三萬﹐偸襲長安﹐自爲後應。梁得令﹐漏夜馳至﹐攻入外城。內城中軍民鼎沸駭奔﹐湣帝大驚﹐奔射屬樓。梁騎至龍尾坡﹐使人放火燒晉諸營。見內堅閉不出﹐恐有埋伏﹐亦不敢進﹐乃勒眾退屯逍遙園中。

次日天明﹐將軍麹鑑率兵二萬來救長安﹐與曜眾遇﹐戰於武靈﹐兵大敗。耀恃勝不爲防備﹐與趙梁合兵而屯。麹鑑敗歸﹐麹允曰「漢旣勝﹐謂我不敢再至﹐必無準備﹐正可襲之。」

言訖﹐傳令三軍盡起﹐來劫曜營﹔曜果不設備﹐被允軍襲之﹐漢軍大敗。劉曜見勢頭不好﹐引腹心棄營先逃。只有一將喬志明以眾出拒戰﹐被麹允殺之﹐其眾潰散﹐走去大半。劉曜旣走脫大難﹐招集殘兵﹐復歸平陽去訖。第九十九回

石勒奉表於王浚

十二月﹐幽州都督王浚自謂英雄無比﹐豪傑無雙﹐欲反晉自稱尊號。當劉亮﹑髙集切諫﹐皆被殺之。時燕國霍原志節淸髙﹐屢辭徵辟。浚使人召至﹐以尊號事問之﹐原不答﹐浚誣以罪﹐殺之而梟其首。於是士民駭怨﹐而浚矜豪日甚﹐不親政事﹐所任皆苛刻小人。棗嵩﹑朱願貪橫尢甚﹐北州謠曰「府中赫赫朱丘伯﹐十囊五囊入棗郎。」石勒聞知﹐集兵丁將士商議﹐欲襲之﹐未知虛實﹐將遣使觀之。當參佐刁膺等請用羊祜﹑陸抗故事﹐致書於浚。勒以問張賓﹐賓曰「浚名爲晉臣﹐實欲廢晉自立﹐但患四海英雄莫之從耳。將軍名振天下﹐今折節事之﹐猶懼不信﹐況爲羊﹑陸之抗敵乎﹖夫謀人而使人覺其情﹐難以得志矣。」勒曰「善﹗子之言正合孤心。」於是﹐勒遣舍人王子春奉表於浚﹐浚大喜。其表曰﹕勒本小胡﹐遭世饑亂﹐流髙屯厄﹐竄命冀州﹐竊相保聚﹐以救性命。今晉祚淪夷﹐中原無主﹐爲帝王者非公復誰﹖願殿下應天順人﹐早登皇祚﹐勒奉戴殿下如天地父母﹐殿下察勒微心﹐亦當視之爲子也。

浚讀罷大喜﹐謂子春曰「石公可信乎﹖」子春曰「殿下中州冑望﹐威行夷夏。自古胡人爲輔佐﹐名臣則有矣﹐未言爲帝王者也。石將軍非惡帝王不爲而讓於殿下﹐原以帝王自有應立﹐非智力之所取故也﹐又何怪乎﹖」浚大悅﹐遣使以重禮報聘於勒。勒受之。時遊綸兄遊統爲浚將﹐鎭範陽城﹐遣使私附於勒。勒斬其使﹐遣人以其書與使人首級送於浚。浚𨿽不罪統﹐益信勒之忠誠﹐無復疑矣。

二年正月﹐有星如日隕於地﹔又有三日相承東行﹐又有流星隕於平陽北﹐化爲肉。人視之﹐則長三十步﹐廣二十七步﹐臭息聞於平陽。肉旁常有哭聲﹐晝夜不止。漢主聰聞知﹐心甚惡之﹐以問公卿。陳元達曰「陛下女寵太盛﹐此應爲亡國之徵﹐宜修省之。」聰曰「此乃陰陽之理﹐何關人事﹖」言訖﹐忽後宮宮人奏﹕「皇后劉氏產下一條大蛇﹐一隻猛獸﹐在宮中傷人。」聰急使人捕之﹐軍人卽帶兵刃去捕蛇獸﹐蛇獸飛走不見﹐尋之不獲。軍人急出奏知漢王。聰正煩惱﹐出榜去尋﹐忽羣臣奏說﹕「百姓道其蛇獸飛走在前隕肉之旁﹐如今其隕肉蛇獸不知何處去了﹐哭聲亦止。」正論間﹐忽後宮宮人來奏皇后劉氏死了。聰流淚入宮﹐去訖。文武退班﹐劉聰人宮舉哀﹐斂葬畢﹐自此之後亂寵﹐進禦無序矣。

卻說王浚遣使者送玉麈尾與石勒。勒在襄國聞浚使至﹐盡匿其勁卒精甲﹐以羸師虛府以示﹐北面拜使者而受書。浚送勒麈尾﹐陽不敢執﹐懸之於壁﹐朝夕拜之﹐曰「我不得見王公﹐見其所賜﹐如見王公也。」使人見勒如此殷勤﹐以爲是實。時勒復使董肇奉表﹐同使人去見王浚﹐期以三月中旬親詣幽州奉上尊號。又修箋將金帛送與棗嵩﹐求並州牧。棗嵩受勒賂﹐甚稱勒徳於浚。浚又得勒表﹐心中大悅﹐又問使人虛實動靜之事。

使人俱陳勒形勢寡弱﹐款誠無二﹐及言拜麈尾之事。浚亦以爲實﹐心中不疑﹐不爲設備矣。

卻說石勒問浚於王子春虛實如何﹐子春曰「幽州去歲大水﹐人不粒食。王浚積粟百萬﹐不能賑贍﹐刑政苛酷﹐賦役殷煩。忠賢內離﹐夷狄外叛﹐人皆知其將亡。浚意气自若﹐曾無懼心。更置臺閣﹐布列百官﹐自謂漢髙﹑魏武不足比也。」勒撫幾笑曰「王彭祖眞可擒也。」

卻說漢嘉﹑涪陵﹑漢中之地皆爲成有。成王李雄虛己好賢﹐隨才授任。命太傅李驤養民於內﹐李鳳等招懷於外。刑政寬簡﹐獄無冤囚﹐興學校﹐置史官。其賦民﹐男歲谷三斛﹐女人半之﹐疾病又半之。戶綢絹不過數丈﹐綿數兩﹐事少役希﹐士民多富實﹐新附者給復除。是時天下大亂﹐而蜀獨無事﹐年谷丰登﹐竟可閭門不閉﹐路不拾遺。然朝無儀品﹐爵位濫溢﹐吏無祿秩﹐取給於民。軍無部伍﹐號令不肅﹐此其所短也。

時粱州張咸聞知﹐乃與民眾謀集五萬人﹐欲逐楊難敵以州來降於成。難敵見兵起﹐亦不敢戰﹐引兵退還。於是張鹹以梁州降於成﹐成主李雄封咸爲將﹐就鎭梁州。第一○○回石勒襲薊殺王浚

三月﹐石勒欲襲王浚而未敢發﹐因懼劉琨﹑烏桓爲後患也。

張賓曰「明公欲圖王浚而趑趄未發﹐豈非畏劉琨及鮮卑﹑烏桓爲吾後患乎﹖」勒曰「然。」賓曰「彼三處智勇皆不及明公。明公𨿽遠出﹐彼必不敢輕動。且彼不靖﹐明公便能懸軍於千里取幽州也﹐輕車往返﹐不出二旬。卽使彼有是心﹐若其謀議出師﹐吾已遠矣。劉琨﹑王浚𨿽同名晉臣﹐實爲仇敵。若修箋於琨﹐送質請和﹐琨必喜我之服而快浚之亡﹐終不救晉而襲我也。用兵貴神速﹐勿後時也。」勒曰「吾所未料﹐右侯已料之。」遂遣使奉箋於劉琨﹐自陳罪惡﹐請討浚自效。琨大喜﹐移檄州郡﹐言勒巳降﹐當攻平陽以除僭逆﹐軍未及發。

三月﹐勒軍達易水。浚督護孫緯見勒兵馳至﹐遣人白浚﹐自以兵拒之﹐遊統禁之勿拒。王浚聞緯使人報石勒至﹐遂得令勿拒﹐候我來見。浚將佐曰「胡人言而無信﹐必有計﹐請擊之。」浚怒曰「石公來﹐正欲奉戴我也。況前日表至﹐約在此時﹐豈有詐乎﹖敢言擊者斬﹗」卽令諸將設餉以待之。

勒次晨至薊﹐叱守門者開門。猶疑有伏﹐先驅牛馬千頭﹐聲言上禮﹐實欲塞諸街巷。浚始悔時﹐勒諸將已各升其聽事堂。

王浚出與石勒相見﹐被勒叱令執之於前。浚罵曰「胡奴調乃公﹐何凶逆如此﹖」勒曰「公位冠元臺﹐手握彊兵﹐坐觀本朝傾覆﹐曾不之救﹐乃欲自尊爲天子﹐非凶逆乎﹖」言訖﹐傳令左右﹐卽監送還襄國斬之。浚之將佐皆至勒軍門謝罪。前尙書裴憲﹑從事中郎荀綽獨不至﹐勒召而讓之。憲﹑綽對曰「憲等皆世爲晉臣﹐荷其榮祿。浚𨿽南祖﹐猶是晉之藩臣﹐故從之﹐不敢有二。今明公苟不修徳義﹐專事威刑﹐則憲等死自其分﹐請就死。」不拜而出。勒謝之﹐待以客禮。勒數朱願﹑棗嵩等以納財亂政﹐責遊統以不忠所事﹐皆令斬之。浚將佐親戚家眷皆巨萬﹐惟憲﹑綽只有書千餘卷﹐鹽米各十餘斛而已。勒曰「吾不喜得幽州﹐喜得二子耳。」於是以憲爲從事中郎﹐綽爲參軍﹐分遣流民各還鄕裏。勒停薊二日﹐焚浚宮殿﹐以故尙書劉翰行幽州刺史戍薊﹐置守宰而還。

孫緯聞知王浚被害﹐以軍攔住石勒歸路。勒眾與戰不利﹐退尋別路而歸﹐得還襄國。遣使奉王浚首﹐獻捷於漢主。聰大悅﹐使使以勒爲東單於。

劉琨聞知勒殺王浚﹐獻首於漢﹐方知勒無降意﹐遣使請兵於代公﹐會擊平陽。代公拓跋猗廬得琨書﹐卽起兵。其部下雜胡欲謀應勒﹐代公聞知﹐悉誅之﹐因此遲滯﹐不能赴約。琨見北兵不至﹐亦未敢行。

卻說劉翰見勒軍退還襄國﹐驅逐戍守之吏﹐乃以薊城歸段匹磾。匹磾引眾人據薊城。第一○一回邵續棄子歸晉室

卻說王浚所署樂陵太守邵續﹐因王浚死而附石勒﹐勒以其子邵義爲督護。渤海太守劉胤聞浚被殺﹐乃棄郡依續。謂﹕「續君子﹐晉之忠臣﹐柰何從賊以自污乎﹖」言未訖﹐會段匹磾使人以書邀續同歸江東﹐續從之﹐回書使人復命。左右曰「君歸江東﹐其如令嗣邵義何﹖」續泣曰「我豈能顧子而爲叛臣乎﹖」因殺異議者數人。於是續已知決定﹐使劉胤來江東見左丞相睿﹐具說歸晉之事。睿大悅﹐以劉胤爲參軍﹐遣使拜邵續爲平原太守。石勒聞知邵續歸江東﹐乃殺邵義。石勒見邵續去江東﹔自率眾來圍之。續使人求救於段匹磾﹐匹磾自以五萬軍來救﹐勒乃引軍退還襄國。續出城謝段匹磾及犒勞其卒﹐匹磾亦還薊訖。是時﹐襄國大饑﹐谷二升值銀一斤﹐石勒甚憂之。

時五月﹐太尉涼州牧西平公張軌寢疾﹐集文武將佐於臥內﹐吩咐曰「吾將不豫﹐汝等文武將佐忠輔吾世子張寔﹐務安百姓﹐上思報國﹐下以寧家。」言訖而卒。長史張蹇卽主喪事訖﹐乃使使入朝﹐表世於張寔攝父之位。憨帝詔寔爲都督刺史﹑西平公﹐謚軌曰武穆。第一○二回劉曜趙梁寇長安

六月﹐漢主聰使大司馬劉曜﹑趙梁以兵十萬來寇長安﹐劉曜奉命督軍﹐使將軍趙粱寇新丰城。

卻說晉湣帝設朝﹐近臣奏知﹐帝遣衛將軍索綝領兵五萬出迎。索綝得詔﹐點軍卽行。卻說趙梁出戰常勝﹐累建大功。聞索綝領兵來迎﹐有輕綝之色。當長史魯徽諫曰「晉之羣臣自知彊弱不敵﹐將致死於我。索綝若來﹐將軍勿輕之。其足智多謀﹐武藝亦不在將軍之下。宜堅壁勿戰﹐觀彼動靜﹐然後出奇兵勝之。故兵法曰﹕『知己知彼﹐百戰百勝』耳。」梁大怒﹐曰「以司馬模之彊﹐吾取之如拾芥。索綝小豎﹐豈能污吾馬蹄寶刀耶﹖」

次日﹐率輕騎數十討之﹐曰「要當獲綝而後食。」索綝見趙粱在陣前搦戰﹐綝令精兵在前﹐以箭射住陣腳﹐急與偏將王文至曰「你可同王武二人速退﹐各引守寨之兵伏於三十里西北屏山谷內﹐待吾敗回﹐彼必趕來。候彼軍入谷﹐你二人殺出截住﹐吾復殺回﹐兩下夾攻﹐可擒趙梁。」文﹑武二人得計退去﹐領兵埋伏訖。索綝親自披掛持戟﹐出陣前大罵﹕「胡賊焉敢犯境。」粱大怒﹐執槍殺過陣來。與交鋒﹐將次十合﹐綝佯敗便走。粱不知是計﹐引兵趕來。未上五里之程﹐忽聽得一聲炮響﹐伏兵四起。前有索綝攔路﹐後有王文﹑王武殺來﹐殺得漢兵十去其七﹐大敗奔潰。

趙梁死戰得脫而歸﹐悔曰「吾不用徽言至此﹐何面目見漢王﹖」先命斬徽﹐徽大怒曰「將軍愚愎以取敗﹐乃復忌人害勝﹐猶有天地﹐其得死於枕席乎﹗」言訖自殺。後梁攻北地﹔中弩而死。

冬﹐漢王聰以子劉粲爲相國﹐粲少有雋才﹐自爲丞相﹐驕奢專恣﹐遠賢親佞﹐嚴刻愎諫﹐國人始惡之。

三年正月﹐周勰以其父遺言﹐因吳人之怨謀作亂。使吳興功曹徐馥矯稱勰叔父周札之命﹐收合徒眾﹐以討王導﹑刁協﹐豪傑翕然附之。是月﹐馥殺吳興太守袁琇﹐欲奉札爲王。周札聞知大驚﹐以告吳興太守孔侃。勰知札意不同﹐不敢發。馥黨懼事不成﹐乃攻馥殺之。札子周續亦聚兵應馥﹐聞馥死﹐亦退不發。左丞相睿聞續爲亂﹐集諸將議發兵討之。王導曰「今若少發兵則不足以平寇﹐多發兵則根本空虛。續族弟黃門侍郎周延﹐忠果有智﹐請獨使延往﹐足以誅續﹐何必紛紛起兵勞民乎﹖」密從之﹐卽使延去﹐同孔侃誅逆。延得命兼行﹐至吳興郡﹐將入府﹐遇周續於門﹐延逼續與俱詣府與侃相見。禮畢﹐分列而坐﹐延指續謂侃曰「府中何以置賊在座耶﹖」續卽出衣中刀逼延﹐延叱令將續格殺之。因令收周勰至﹐謂曰「汝等如何謀叛﹐累我宗族﹖吾奉左丞相命﹐來同孔府君誅汝。」

勰曰「非干我事﹐乃兄周邵命勰用徐馥之謀。徐馥𨿽已死﹐邵還在宅。」於是延引百餘人﹐令收邵誅之。延不歸家省母﹐遂長驅而去﹐報知左丞相。睿大悅﹐以札爲吳興太守﹐以延爲太子右衛率。睿以周氏吳之豪望﹐故不窮究﹐待勰如舊矣。

卻說湣帝聚集文武商議中興之策﹐羣臣奏曰「臣等聞單於平陽拓跋猗廬有雄兵百萬﹐猛將千員﹐與先帝有恩﹐今不如封其爲王﹐以藩屏求應﹐可保國家無危﹐不懼胡兵也。」帝曰「卿等所議正合朕心。」於是使使詔來平陽﹐封猗廬爲代王。

卻說猗廬與諸部大人商議邊庭之事﹐聞中國湣帝有詔至封王﹐卽命左右排香案跪聽。宣讀畢﹐方知封他爲代王﹐謝恩訖﹐受其印綬。排宴款待使人﹐以金寶回貢晉主﹐時賜使人回朝去訖。猗廬旣爲代王﹐乃置官屬﹐分君臣之禮。『時國俗寬簡﹐人皆不畏。至是代王明刑峻法﹐以示羣下﹐諸部人多以違命得罪。代主升殿﹐復集文武謂曰「今吾以法示﹐如何故違﹖再有違命者﹐皆舉部戮之﹐決不恕免。」羣臣曰「自後再不敢幹。」於是中外肅然﹐無有再犯。

二月﹐晉湣帝發二使以左丞相睿都督中外諸軍事﹐以南陽王保爲相國﹐以劉琨爲司空。

卻說代王聞並州從事莫捨賢﹐乃遣人至並州見劉琨﹐求莫捨爲長史﹐劉琨從之。莫捨不欲去﹐琨謂曰「以並州單弱﹐吾之不材﹐而能自存於胡羯之間者﹐誠乃代王之力也。吾傾身竭貨﹐以長子爲質而奉之者﹐庶幾爲朝廷雪大恥也。卿欲爲忠臣﹐柰何惜共事之小誠而亡殉國之大節﹖平生事代王﹐爲之腹心﹐乃一州之所賴也。」於是舍遂來見猗廬。猗廬甚重之﹐常與參大計。代王用法嚴苛﹐一人犯法者舉部就誅﹐老幼相攜而行﹐人問何之﹖答曰「往就死。」無一敢逃匿者。第一○三回周訪擊斬賊張彥

三月﹐卻說王惇遣陶侃等討杜弢。侃旣以兵討杜弢﹐前後共數十戰皆勝。杜將士多死﹐於是弢使使來江南請降於左丞相。

睿受其降﹐遣人以弢爲巴東監軍。弢旣受睿命爲巴東監軍﹐陶侃攻之不已﹐弢不勝憤怒﹐復反。遣其將張彥攻陷豫章郡﹐周訪以軍來擊彥。彥卽出城拒迎﹐與訪交戰不上數合﹐彥被周訪拍馬衝陣而斬之﹐彥眾遂降於訪﹐訪遂入屯豫章。

時平陽血雨三日於漢東宮延明殿﹐太弟劉乂心甚惡之。太子太傅崔瑋﹑太子太保許遐說乂曰「今相國威權逾於東宮﹐殿下非徒不得立也﹐朝夕且有不測之危﹐不如早爲之計。」乂弗從。舍人告於漢主聰。聰大怒﹐卽選一人誅之。使將軍卜抽將兵五千﹐監守東宮。乂大驚﹐急遣人上表﹐乞爲庶人﹐且請以劉粲爲嗣。卜抽監住﹐不能得出產。

漢靑州刺史曹嶷盡得齊﹑魯間郡縣﹐自鎭臨淄﹐有眾十餘萬﹐臨河置戍。石勒聞之﹐使人入平陽﹐稱曹嶷有專據東方之志﹐請爲討之。漢主聰與近臣議﹐恐勒滅嶷﹐不可復制﹐因此不許。勒遂不敢行。

卻說漢主劉聰納中護軍靳準二女月光﹑月華﹐立月光爲上皇后﹐以劉貴妃與月華爲左右皇后。當陳元達知立三後﹐入內苦諫曰「自三皇五帝以至於今﹐未有一國而立三後﹐非爲禮也。今陛下不思求賢﹐專事寵女﹐誠恐社稷危矣。」漢主怒而不聽。元達又奏﹕「月光素有穢行。」聰亦不聽。月光得悉元達所奏﹐慚愧自殺。聰以是恨元達﹐乃遷元達爲禦史大夫﹐喝令速行。元達滿面羞慚而出﹐曰「忠言逆耳﹐庸君不納。」

於是悶悶回第去訖。第一○四回陶侃擊破杜弢死

卻說陶侃與杜弢相攻﹐弢屢敗。是日﹐弢使王貢出挑戰﹐侃亦領兵出陣。侃遙謂王貢曰「弢爲益州小吏﹐盜用庫錢﹐父死不奔喪。卿本佳人﹐何爲隨之﹖天下寧有白頭賊耶﹗」貢聽見﹐遂棄戈投降﹐侃與並馬而還﹐以酒相待。次日﹐用貢爲前部﹐自爲最後﹐以軍來擊杜弢。弢眾不戰自潰﹐弢不能敵﹐乃單騎逃走。至湘州﹐因發疾﹐竟死於道中。陶侃以軍進克長沙﹐湘州悉平。於是﹐丞相睿進王惇爲徵東大將軍﹑都督江﹑揚﹑荊﹑襄﹑交﹑廣六州諸軍事﹑江州刺史﹐惇始自選置刺史﹐刺史以下﹐寢益驕橫。

初﹐王如之降也﹐惇從弟王稜愛如驍勇﹐請惇將如配己麾下﹐惇從之﹐稜甚加寵遇。如數與惇諸將角射爭鬥﹐稜杖之數十下﹐因此如深以爲恥。及惇潛畜異志﹐稜每諫之﹐王惇大怒﹐密使人激如殺稜。如恨其杖己之怨﹐乃夜持刃入內殺之。惇聞之暗喜而佯驚﹐亦使人捕如誅之。第一○五回王惇意欲害陶侃

初﹐朝廷以第五猗爲荊州刺史﹐杜曾迎於襄陽﹐聚兵萬人﹐與猗分據漢﹑沔。侃旣破杜弢﹐乘勝進擊杜曾。而侃有輕曾之志﹐反爲杜曾所敗﹐死者數百人﹐遂以兵屯駐不戰。

時荊州都督荀崧屯宛城﹐杜曾乃撇侃以兵來圍宛城。時崧軍少食盡﹐恐不能敵﹐欲來求援於故吏襄城太守石覽﹐無人敢往﹐心內大憂。當崧小女荀灌娘年十三歲﹐有膽智﹐見父煩惱﹐進曰「父親大人休憂﹐女兒願往石太守處求取救兵來解此圍。」崧執不與行﹐灌娘只管率士五十餘人躍城突圍夜出﹐與曾交戰﹐且戰且前﹐衝出重圍﹐直至襄陽拜見石覽﹐說求救之事。

覽曰「荀使君被困﹐下官理宜發兵﹐柰治下兵少糧稀﹐無將領兵。今旣小姐自來﹐其勢甚危。你且休憂﹐吾兵𨿽少﹐亦只得行。吾有友人周訪﹐吾作書與汝去彼處求救兵﹐彼必能同吾往救。」於是﹐寫書與灌娘﹐持見周訪。訪得覽書視之﹐卽命其子周撫﹑率軍二萬來與覽同救襄陽。杜曾聞二處救兵至﹐乃引兵遁去。撫﹑覽之軍見曾遁去﹐亦引軍還。杜曾無城可據﹐恐無倚憑﹐使人於荀崧處求自效。崧恐其再攻﹐故許之。陶侃聞知﹐遺崧書曰﹕杜曾凶狡﹐所謂鴟梟食母之物。此人不死﹐州土不寧﹐足下當識吾言﹐早爲之計。

崧自思兵少﹐藉爲外援﹐不從侃言。杜曾過數月果反﹐復率流亡二千餘人來圍襄陽。崧堅閉不出﹐相持月餘。曾不能克襄陽﹐引眾而還。

卻說王惇手下嬖人錢鳳疾陶侃之功﹐屢毀之不止﹐因此侃久沈在外﹐不得錄用。侃遂親自來見王惇﹐陳上功勛﹐惇畱不遣﹐以侃宛轉廣州刺史﹐以其弟廙爲荊州刺史。侃所統荊州將吏鄭板等詣惇畱侃復荊州刺史﹐王惇不許﹐於是鄭板等眾情憤怒﹐遂迎杜曾﹑第五猗以拒王廙。王廙不敢入荊州﹐乃遁還。

王惇意鄭板等必承陶侃諷旨始叛﹐乃自披甲持矛將殺侃﹐出而復還者數四。陶侃在外正色曰「鄭板等來見使君﹐吾未盡知﹐亦不曾一會。今𨿽謀反迎曾﹐非吾所知。使君雄斷當裁天下﹐何所不決乎﹗」惇始解甲如廁。參軍植陶卽入言於惇曰「周訪與侃姻親如左右手﹐安有斷人左手而右手不應者乎﹖」惇意解﹐卽出﹐轉怒爲歡﹐乃設盛撰以餞之﹐曰「今日是吾不明﹐頗有小失﹐卿勿爲恨。僅陳薄酌﹐代卿送行﹐來日卿可速往廣州赴任。」侃拜謝﹐飲醉而出。至夜領自部屬﹐馳入廣州。

時王機盜據廣州﹐侃至始興州﹐人皆言宜觀察形勢﹐且停數月而去。侃不聽﹐直至廣州。侃旣入廣州﹐安民閱武﹐分守戍邊。又遣督護將軍鄭正以軍二千去討王機﹐王機聞知﹐遂逃去﹐廣州遂平。

史說陶侃﹐字士行﹐本鄱陽人。吳平﹐徙居廬江之潯陽。

父舟娉妾生侃﹐侃家貧賤﹐其嫡母湛氏﹐每紡績資給之﹐使侃交結勝己者爲友。侃少曾爲得陽吏﹐奉官差常監魚梁﹐私以一缸魚鮓使人送歸以奉母。母不受﹐卽封鮓寄還﹐寫書責侃曰「汝爲吏以官物遺我﹐非惟不能益吾﹐乃以增吾憂矣。」侃得書﹐自覺愧怍﹐不能立身揚名以顯揚父母﹐鬱鬱而悵。

復漁於雷澤﹐因网得一織梭﹐歸至宅以掛於壁間。有頃﹐忽雷雨大作﹐其梭自化成龍而去﹐侃又悶悶不已。是夜夢身生八翼﹐飛而上天﹐見天門九重﹐將登八重﹐惟一重門不得入去﹐被閽者以杖擊之﹐因墜地﹐折其左翼。及醒﹐覺左腋痛。次日﹐思想其夢﹐恐不祥﹐因出外行走﹐遇術者師圭﹐侃請其相。師圭卽相侃至左手﹐因謂曰「君中指有豎理﹐當爲公﹐若更徹於上﹐貴不可言。」侃拜謝歸家﹐以鍼決上見血﹐其紋成爲公字﹐以紙裹手﹐公字愈明矣。侃自是益喜﹐因與友人鄱陽孝廉範達歸家﹐畱達宿歇。貧無所措﹐侃入與母說畱達之事。其母湛氏乃撤所臥薪薦﹐自剉給養其馬。又自密截髮賣與鄰人﹐沽酒供肴饌。達聞之﹐嘆息曰「非此母不生此兒也﹗」稱贊不已。次日﹐達辭去﹐侃從送百餘里﹐達問曰「君欲仕郡乎﹖」

侃曰「困於無津耳。」言訖﹐二人相辭而行。後範達過廬江﹐入探太守張夔共話﹐達稱贊湛氏之徳﹑陶侃之賢﹐慕羨不已。

夔大喜﹐送達出府﹐卽使人召陶侃至﹐以爲督郵﹐又遷主簿。

偶張夔妻某氏有疾﹐夔出堂﹐聞鄱陽鄭醫者用藥如神﹐卽問誰人肯去鄱陽請醫。此時天落大雪﹐寒不可當。況廬江到鄱陽百餘里之程﹐諸官吏皆不答。侃獨應聲而出﹐曰「資於事以事君﹐小君猶母也﹐有父母之疾而不盡心乎﹖某請行。」言訖卽去請。醫人至療﹐夔妻疾愈﹐由是眾服其義。夔舉侃以爲孝廉﹐舉至洛陽。時郎中令羊晫與陶侃同州里人﹐晫謁之﹐聞其賢﹐甚敬之﹐曰「《易》稱『貞固足以干事』﹐陶士行是也。」於是與侃同乘來見中書郎顧榮。榮亦知其賢﹐甚奇之﹐薦於朝廷﹐因此知名。

先時﹐嘗與羊晫同乘而行﹐有吏部郎溫雅謂晫曰「君何與小人共載﹖」晫曰「此人非凡器﹐乃國之柱石也。」後母死﹐卽卸職回家居優﹐朝夕涕泣﹐廬於墓側。忽有二客來弔﹐不哭而退﹐化爲雙鶴﹐衝天而去。人皆異其孝感天地﹐無不敬之﹐因此孝名聞於州裏。

陶侃旣在廣州﹐無事輒朝運百甓於齋外﹐暮運百甓於齋內。

人問其故﹐侃曰「吾方致力中原﹐過爾優遊﹐恐不堪事﹐故習勞耳。」人皆尙之。

時十月﹐漢劉曜以兵五萬寇北地﹐進拔馮翊。麹允軍於靈武﹐以兵弱不敢進。湣帝大驚﹐屢徵兵於相國司馬保。保左右皆曰「蝮蛇螫首﹐壯士解腕﹐今胡寇方盛﹐且宜斷隴道以觀其變。」從事中郎裴詵曰「今蛇已螫頭﹐頭可斷乎﹖」於是卽以胡崧爲前部都督﹐領諸軍事。湣帝見保軍士不至﹐心中大懼。麹允與索綝商議﹐欲奉帝往就保。綝曰「保得天子﹐必逞其私志。」允意遂止。於是﹐自長安以西不復貢奉﹐百官饑乏﹐采粟以自存。

卻說涼州軍士拾得玉璽﹐文曰皇帝行璽﹐獻與張寔﹐僚屬皆賀。寔曰「是非人臣所得畱。」遂獻之於國。第一○六回漢殺陳休等七人

四年二月﹐漢中常侍王沈﹐郭猗榮寵幸用事﹐漢主聰遊宴後宮﹐或百日不出﹐政事一委相國粲﹐惟生殺除拜﹐乃使沈﹑猗入白。沈等多以私意決之﹐而沈﹑猗有怨於太弟乂﹐謂相國粲曰「猗今與大將軍謀﹐因上巳大宴作亂﹐今禍期將近﹐宜早圖之。殿下如不信臣言﹐可召大將軍從事王皮﹑劉惇﹐許其歸道以問之﹐則可知。」粲許之。猗密出﹐謂皮﹑惇曰「三王反狀﹐』主上及相國俱知之矣﹐卿聞之乎﹖」二人驚曰「無之。」猗曰「此事已決﹐吾憐卿親舊﹐必並見族耳。」因佯爲欷歔流涕。二人大驚﹐叩頭求救。猜曰「倘相國問卿﹐卿但云有之﹐無事驚忙。」惇許諾。

次日﹐粲召王皮﹑劉惇入問之﹐言皆同而其辭若一﹐粲以爲信然。靳準復說粲曰「人告太弟爲變﹐主上必不信﹐宜緩東宮之禁﹐使賓客得往來。太弟𨿽好待士﹐必不以此爲意。輕薄小人不能無迎合爲之謀者﹐然後下官爲殿下露表﹐乃盡收其賓客﹐拷問之。獄辭旣具﹐則主上無不信之理也。」粲然之﹐乃命卜抽引兵離東宮去訖。

時東府少傅陳休﹑將軍卜崇爲人忠直﹐王沈深疾之。侍中卜幹密知其事﹐因謂休﹑崇曰「沈等勢力足以回天地﹐卿輩自料親賢﹐孰與竇武﹑陳蕃﹖」休﹑崇曰「吾輩年逾六十﹐職位已崇﹐惟欠未捐身﹐死於忠義﹐乃爲得所﹐安能俯首低眉以事宦豎乎﹖」至是﹐靳準表太弟與東宮佐屬謀欲爲亂。漢主聰大怒﹐令收休﹑崇與特進綦毋達等七人誅之。此七人皆羣臣所惡﹐故使漢主誅之。卜干進諫﹐王沈叱之曰「卿莫不同謀乎﹖」漢主聰亦怒﹐免爲庶人。各官與劉易及陳元達等諫曰「今遺晉𨿽殄﹐巴蜀不賓﹐石勒謀叛﹐國無賢臣﹐欲王全齊﹐陛下心腹四肢﹐何以無患﹖乃復以王沈﹑郭猗等助亂誅巫咸﹐戮扁鵲﹐臣恐遂成膏盲之疾﹐𨿽救之不可及矣。」乃上疏曰﹕臣伏惟天下所以有逆不正者﹐皆姦人播弄蒙蔽聖聰﹐侮慢天常﹐竊權承寵﹐濁亂海內﹐擅握王命﹐黨惡相乘﹐攻擊正人。

一至出門﹐便獲大賞。京畿諸郡﹐數百萬膏腴美田﹐皆沈等所據﹐致使侯服要荒﹐盜賊蜂起。士民皆言先誅宦豎﹐以除民害。

從臺閣求乞賢臣﹐隨慰撫以至新安。臣聞揚湯止沸﹐不如抽薪﹔潰癰𨿽痛﹐勝如發毒。臨溺呼救﹐悔之無及。臣請誅沈等﹐則社稷幸甚﹗天下幸甚矣﹗

時漢主聰在上秋閣見表﹐反以表示沈等﹐笑曰「羣兒爲元達所引﹐益成癡也。」聰問沈於粲﹐粲盛稱其忠淸。聰大悅﹐封沈等爲列侯。劉易又上疏極諫﹐聰大怒﹐手裂其疏﹐易忿恚而卒。劉易素忠直﹐元達倚之爲援﹐得盡諫諍。及卒﹐元達哭之﹐慟曰「人之夭亡﹐邦國殄瘁。吾旣不復能言﹐安用此默默苟生乎﹖」歸宅遂自殺。國中士民聞者﹐莫不悲嘆。

史說陳元達﹐字長宏﹐後部人。本姓髙﹐以生月妨父﹐故攺雲姓陳。自幼孤弱﹐躬耕讀書﹐年四十不與人交通。先劉元海爲左賢王時﹐聞名而召之。元達不答。及劉元海僭號﹐徵爲黃門郎﹐旣至引見﹐元海曰「卿若早來﹐豈爲郎官而已﹖」

元達曰「臣惟性之有分﹐盈分者顚﹐臣若往叩天門者﹐恐陛下賜處於廊廟﹑納言之間﹐此則非臣之分。是以抑情盤桓﹐恃分而至。大王無過授之謗﹐小臣免致寇之禍﹐不亦可乎﹖」元海大悅。元達在朝忠謇﹐屢進讜言﹐退而焚艸稿﹐子弟莫有知者。漢主聰常謂元達曰「卿當畏聯﹐反使朕畏卿乎﹖」元達叩頭謝之。及其死也﹐人人冤之。陳元達已死﹐漢主聰大宴羣臣﹐傳旨引太弟劉乂同宴。見乂憔悴而涕泣陳謝﹐甚稱被誣之事﹐聰亦大哭﹐待之如初。第一○七回代王興兵討六修

卻說代王猗廬先愛其幼子比延﹐欲以爲嗣。使長子六修出居新王城﹐而黜其母。是歲﹐六修來朝﹐代王以比延爲嗣﹐使六修拜比延﹐六修不從而去。代王大怒曰「吾行法律以制羣下﹐何敢逆之﹖」卽喚西渠﹑趙延二部大人﹐各領兵十萬爲左右先鋒﹐代王自領羽林軍五千爲合後﹐殺奔小平陽而來。六修使人打探﹐知得備細回報六修說﹐代王親徵﹐六修在小平城﹐先分付曹屯以兵守西陵﹐以爲犄角之勢﹐深溝髙壘﹐卻不出戰。

忽人報代兵已渡江﹐必須迎之。修曰「但堅守勿戰。」

驍將朱金忿然而進曰「代兵臨城而不出戰﹐是怯也。況吾軍新旺﹐若不重仗銳气﹐軍皆惰矣。願借五千軍土﹐某去決一死戰。」修從之﹐令朱金點馬步軍五千出城迎敵。兩陣對圓﹐朱金出馬﹐與西渠更不打話﹐戰至四五合﹐西渠敗走。朱金引五千人馬趕入陣去﹐被趙延指麾五千兵馬裹圍。朱金於陣中左右衝突﹐不能得出。六修在城上望見朱金困於垓心﹐急使左右備馬。長史陳矯諫曰「殿下保重﹐不可自出軍。今朱金不聽約束﹐妄自出戰﹐致敗如此。假使棄此數百人﹐何將軍輕出而救乎﹖」修曰「不然。若朱金一失﹐小平陽必不可保也。」遂披甲上馬﹐引手下壯士五千騎出城﹐陳矯於城上助威擂鼓。修引軍隔代軍百餘步﹐通於一溝之上。陳矯將爲六修只就那里紮住﹐遙與朱金爲聲勢。只見六修大呼一聲﹐驟馬飛渡淺溝﹐眾皆奮力而過。修獨先執刀殺入代陣﹐代兵迎之﹐不能擋而走。

修直至垓心﹐救出朱金。回顧陣中尙有數十騎不能得出﹐修復突入重圍﹐所到莫敢阻攔﹐救出這一彪人。正遇著趙延攔路﹐被修奮武衝散代兵﹐朱金助威﹐代兵大亂。修將曹屯亦引兵出﹐大殺代兵一陣﹐緩緩而回。陳矯舉杯迎門出接﹐贊修曰「殿下眞天人也。」言訖﹐調兵堅守四門﹐不出交戰。

卻說趙延兵敗﹐傷折太多﹐回見代王。代王大怒﹐欲斬趙延。諸部大人告免﹐方免二人。代王自此煩惱得病﹐漸漸加重。

將危﹐諸部大人入見﹐言於代王曰「今大王病重﹐況又屢戰失利﹐不如退兵還都﹐待大王疾瘥再來徵討未遲。」代王曰「旣卿等所勸﹐暫且回兵﹐來春再戰。」言訖﹐傳令部眾﹐引兵卽還北都。代王由是發憤成病而卒﹐眾部以比延年幼﹐故不立。遂推猗竾子普根爲主﹐將率軍五萬來攻六修。次日﹐交戰十數合﹐六修被普根斬於馬下﹐盡收其眾歸國。會將軍衛雄﹑箕澹與劉琨質子遵謀歸晉﹐率晉人及烏桓三萬人﹑馬牛羊十萬頭歸於劉琨。琨由是復振。代普根憂恨成疾而卒。國人與諸部乃立郁律爲主﹐襲晉爵爲代王﹐總攝諸部﹐威名復振矣。

卻說西平公張寔下令所部吏民﹐有能舉其過者﹐賞以布帛﹑羊豕。當時曹佐隗瑾曰「明公爲政﹐事無巨細﹐皆自決之﹐羣下畏威受成而已﹐如此𨿽賞千金﹐終不敢言也。明公宜少損聰明﹐延訪羣下﹐使各盡所懷﹐然後采而用之﹐則嘉言自至﹐何必賞也﹖」宦悅而從之﹐增隗瑾之位二等。又遣將軍王該率步騎五十人入援長安﹐又送諸郡貢稅入朝。索綝奏湣帝降詔﹐拜張綝爲都督陜西諸軍事。

卻說石勒引兵攻廩丘﹐劉演恐寡不敵眾﹐乃棄城而走﹐投段匹磾去訖。因此石勒又得廩丘城﹐使人戍之。第一○八回梁緯夫妻死恩義

七月﹐漢劉曜攻拔北地郡﹐以兵進至涇陽。麹允欲以軍救之﹐被劉曜計使百姓於道反間﹐紿允曰「郡城已陷﹐去無及也。」因此允逗畱﹐眾懼而潰。被曜引眾來追﹐允軍寡弱﹐大敗而還。復集將士萬人﹐來取北地郡。允性仁厚﹐無威權﹐專以爵位悅人。諸郡太守皆領徵鎭﹐村塢主帥﹐小者猶假銀靑將軍之號﹐然恩不及下﹐故諸將軍驕恣而土卒離怨。

於是劉曜進至涇陽﹐河北諸城悉潰﹐如入無人之境。忽諸將獲晉將軍魯克﹑梁緯至﹐曜命釋其縛﹐與酒飲之﹐曰「吾得子﹐天下不足定也。」克曰「身爲晉將﹐國家喪敗﹐不敢求生。若蒙公恩﹐速死爲幸。」曜曰「忠義士也﹐吾不殺汝。」因賜劍與其自裁。魯克﹑梁緯接劍﹐皆自刎而死﹐曜深惜之﹐嘆嗟不已。諸將又獲將梁緯之妻辛氏至﹐曜見辛氏美色﹐欲以爲妻。辛氏不從﹐哭之曰「妾夫已死﹐義不獨生。且一婦人而事二夫﹐將軍何取之乎﹖」曜曰「此貞女﹐聽其自裁。」

辛氏亦求劍自殺。曜悲哀不已﹐皆以禮葬之。

卻說漢主聰立故張皇后侍婢樊氏爲上皇后﹐三後之外﹐佩皇后璽綬者復七人﹐嬖寵用事﹐刑賞紊亂。大將軍劉敷數涕切諫﹐聰怒曰「汝欲乃公速死﹐卽何以朝夕生來哭人也﹖」敷歸﹐憂憤而卒。

時漢大蝗﹐民流殍者什五六。石勒聞知﹐遣將屯並州﹐招納流民﹐歸之者二十萬戶。聰知﹐遣使讓之﹐勒不受命。第一○九回湣帝出降於劉曜

漢劉曜旣陷北地諸郡﹐乃集大眾來攻長安。時安定太守焦嵩﹑新平太守竺恢引兵來救長安﹐皆畏漢兵彊盛﹐不敢進兵。

相國司馬保使胡崧以二萬人援長安﹐至靈臺正遇漢兵至﹐兩下交鋒﹐連戰五十餘合﹐被崧出奇兵衝陣﹐漢兵大敗﹐十傷其六。

劉曜不敢戀戰﹐引眾衝入長安。胡崧旣勝﹐破曜之眾﹐恐國復振﹐則麹﹑索二家勢盛﹐乃引兵還槐裏﹐坐觀勝敗。

劉曜引兵寇長安﹐胡崧如何不救觀。

其時借得龍泉劍﹐將此姦臣不義碗。

劉曜聞胡崧退去﹐乃驅兵攻陷長安外城。麹允﹑索綝引軍退守小城﹐內外斷絕。城中饑甚﹐百姓將士亡逃不可制﹐惟涼州義眾千人守死不移。太倉有麥數十斛﹐允屑之爲粥以進。至是﹐湣帝泣謂允曰「今窮厄如此﹐外無救援﹐當忍恥出降﹐以活士民。」因嘆曰「誤我者麹﹑索二公也。」近臣奏曰「長安軍民扶老攜幼﹐哭聲振動天地﹐各自逃生潰去。目今兵微將寡﹐難以迎敵﹐若投降可保百姓。」

言未了﹐禦屏風後轉出一人﹐乃湣帝八子甚﹐封北地王。

帝生子九人﹐皆懦﹐惟甚自幼英气過人。時甚出殿前大喝曰「偸生鼠輩﹐豈妄議社稷大事﹖自古豈有降天子哉﹖可斬此人﹐臣請出戰。」帝曰「今大臣議皆可降﹐汝仗血气之勇﹐欲令滿城流血耶﹖」甚曰「此輩未嘗見其干預政事﹐今妄起亂言﹐甚非其理。臣竊料長安之兵有數萬﹐瑯邪王全師皆在江南﹐若有人去召﹐必來解救﹐內外夾攻﹐可獲全勝。豈聽鼠輩之言﹐輕棄先君之基業乎﹖」帝叱之曰「汝小兒豈識天時也﹖」甚叩頭大哭曰「若理窮力極﹐禍敗必至。便當父子背城一戰﹐同死社稷﹐以報先君可也。」帝令拖下殿階﹐甚叩頭大哭曰「吾祖宗不容易得社稷﹐一旦棄之﹐吾寧死不降也。」

湣帝庸才信淺謀﹐不思守國欲降仇。

當時若聽太子語﹐未必山河掃地休。

湣帝令推出宮門﹐便作降書﹐使侍中宗敞送降書於曜。被索綝聞知﹐潛畱敞在府﹐密使其子去說曜曰「殿下若許索綝以車騎﹑儀同萬戶郡公者﹐請以城降。」曜卽斬其子﹐使人送之曰「帝王之師以義行也。孤將兵十五年﹐未嘗以詭計取人﹐必窮兵極勢﹐然後取之。今綝所言如此﹐天下之惡逆也﹐輒相爲戮之。」綝大驚﹐遂放敞見耀﹐曜受之降。

次日湣帝乃乘羊車﹐肉袒而縛﹐銜璧輿櫬出降。羣臣號泣攀車﹐帝亦悲不自勝。禦史中丞吉朗嘆曰「吾智不能謀﹐勇不能死﹐何忍君臣相隨﹐北面事賊虜乎﹖」言訖﹐乃自殺。帝亦哭﹐與辛賓出東門﹐謁大司馬曜軍前投降。時耀知晉帝來降﹐領兵入城至東門道主﹐見湣帝與羣臣伏道請降﹐曜下馬扶起晉主﹐令左右焚櫬受璧﹐遷晉帝及公卿於其營﹐令兵衛之﹐自入長安屯紮三軍。

次日﹐令中將軍李益送湣帝及公卿﹐並庫藏﹑寶貝﹑玉璧來平陽見漢主聰。聰大喜﹐臨光極殿。湣帝稽首於前﹐麹允伏地慟哭。聰大怒﹐命囚之。允大哭一場﹐乃自殺。聰嘆悔不及﹐以湣帝爲光祿大夫﹐封懷安候。以劉曜爲太宰﹐假黃鉞﹐督陜西諸軍事﹐封秦王。贈麹允車騎將軍﹐溢節湣侯。將索綝斬於市曹。聰賜晉帝與公卿居館驛﹐使軍衛之﹐月給俸米。

史說先湣懷太子妃王氏﹐乃太尉王衍之女也﹐字惠風﹐貞婉有志節。先與湣懷太子爲妻﹐後太子旣廢﹐惠風與父王衍居於金墉。其父王衍因太子廢﹐請絕婚。惠風不肯﹐道忠臣不事二君﹐烈女不嫁二夫﹐卽請乘輿﹐號哭而歸﹐爲太子行。行路人皆爲之流涕﹐稱其烈女。

其時漢劉曜旣得長安﹐又領兵來攻洛陽。洛陽吏士軍民聞風奔潰﹐無人守城。劉曜入洛陽城﹐盡收晉之宗室﹐悉行誅戮。

因見王氏惠風有貌﹐曜不忍殺之﹐以惠風賜其部將喬屬爲妻。

屬大喜拜謝﹐領惠風歸帳。命左右整備筵席﹐要與成親。因攜惠風手同坐﹐風拔其所佩劍在手﹐拒屬曰「吾乃晉太尉公之女﹑皇太子之妃﹐生爲晉婦﹐死作晉鬼﹐安肯從汝胡狗爲妻﹖」

言訖﹐以劍刺喬屬。喬屬大怒﹐取左右利刃將風殺之。可憐忠烈女﹐到此一命休。有詩嘆曰﹕晉亡宗室盡遭擒﹐堪嘆王妃貞烈行。

朝中徒有許多士﹐豈及金墉一婦人。

幹氏寶曰﹕

晉之亡也﹐樹立失權﹐付托非人﹐四維不張﹐而苟且之政多也。夫基廣則難傾﹐根深則難拔﹐理節則不亂﹐膠結則不遷。

昔之有天下所以能長久﹐用此道也。今晉之興也﹐創業立本﹐固異於先代矣。加以朝寡純徳之人﹐鄕乏不貳之老﹐風俗淫僻﹐恥尙失所。學者以莊﹑老爲宗而黜六經﹐談者以虛蕩爲辧而賤名檢﹐持身者以放浪爲道而狹節信﹐進仕者以苟得爲貴而鄙居正﹐當官者以望空爲髙而笑勤悖是以劉頌屢言治道﹐傅成每糾邪正﹐皆謂之俗吏。其倚仗虛曠﹑依阿無心者﹐皆名重海內﹐禮法刑政﹐於此大壞。國之將亡﹐本必先顚﹐其此之謂乎﹖故觀阮籍之行﹐而覺禮教崩弛之由﹔察庾純﹑賈充之爭﹐而見師尹之多辟﹔考平吳之功﹐而知將帥之不讓﹔思郭欽之謀﹐而寤戎狄之有釁﹔聽傅玄﹑劉毅之言﹐而得百官之邪﹔核傅咸之奏﹑錢神之論﹐而知寵賂之彰。民風國勢如此﹐𨿽以中庸之君﹑守文之主治之﹐猶懼致亂﹐況惠帝以放蕩之行臨之哉﹗懷帝承亂得位﹐羈以彊臣﹔湣帝奔播之後﹐徒守虛名。天下之勢旣去﹐非命世之雄才不能復以取之矣﹗

《歷年圖》曰﹕

武帝旣遷魏祚﹐席捲全吳﹐續禹膺服﹐恃其治安﹐荒於酒色。以開基之始﹐不爲遠圖﹐崇尙浮華﹐敗棄禮法。惠帝昏愚﹐不辧菽麥﹐譬之萬金之寶﹐棄之中衢﹐無人守之﹐安得不爲他人有乎﹖禍起於閨門﹐成於宗室﹐骨肉相殘﹐胡羯﹑氐﹑羌﹑鮮卑爭承其獘﹐剖裂中原﹐話齏醢生民﹐積骸成丘﹐流血成淵﹐幾三百年﹐豈不哀哉﹗第一一○回劉琨失據奔薊州

卻說石勒以五萬之眾圍樂平﹐樂平太守韓據使人淸救於劉琨。琨新得猗廬之眾﹐欲因其銳气以討勒。箕澹源曰「此𨿽晉民﹐久淪異域﹐未習明公恩信﹐恐其難用。不若閉關守險﹐務農息兵﹐豈可遠出與戰﹖」琨不從﹐命澹速行。澹不得已﹐率騎二萬前驅。琨以軍屯廣牧﹐爲之聲援。

卻說石勒聞劉琨使箕澹將兵來救﹐與張賓商議﹐先據險要﹐設疑兵於山上﹐使支雄﹑刁膺各以軍五千出與澹交戰﹐佯爲不勝而走。澹不知其是計﹐縱兵追之。至伏兵處﹐勒引軍殺回﹐刁膺在左手下衝出﹐支雄在右手下衝出﹐三下夾攻﹐澹兵大敗﹐傷其大半。澹拼死走出奔代郡。韓據見救兵大敗﹐亦棄城而逃﹐並州震駭。

時十二月﹐琨長史李弘見勒兵甚盛﹐劉琨勢弱﹐乃以並州降勒。勒又得並州﹐劉琨進退失據。段匹磾聞知﹐使人以信邀之曰「足下進退若難﹐可來同議﹐以圖再復之計。」於是琨恐勒來攻﹐率眾奔薊﹐投附匹磾。匹磾甚相親重﹐與結婚﹐約爲兄弟。而勒旣得並州﹐遣孔萇持兵二萬攻賊帥馮睹﹐始而不克。

時流民數萬戶在遼西疊相招引﹐民不安業﹐勒遂問計於張賓。賓曰「馮睹本非公仇﹐流民亦皆戀本。爲今之計﹐宜班師振旅﹐選良牧守﹐使招懷之﹐則幽﹑薊之寇可不日而淸﹐遼西流民將相率而至矣。」於是勒然之。使人召孔萇歸﹐以李向爲髙陽太守﹐睹帥其眾來降﹐流民歸者相繼於道。第一一一回

丞相睿移檄北徵

卻說丞相司馬睿聞長安不守﹐急集諸謀士商議出師﹐躬擐甲冑﹐移檄四方﹐刻日北徵。以漕運稽期﹐傳令斬督運令史淳於伯。刑者以刀拭柱﹐血流至柱有二丈餘﹐而下觀者或以爲冤。

司直劉隗上諫﹐淳於伯罪不至死﹐請免從事中郎周筵等官。於是王導等引咎請解職。睿曰「政刑失中﹐皆吾愚暗所致﹐人無所尢。」

時劉隗性剛直﹐當時各土多被彈劾﹐睿率皆容貸﹐由是眾怨歸之。中郎將王含﹐王惇之兄也。以族望位髙﹐驕傲自恣。

隗奏含文致甚苦。事𨿽被寢﹐而王氏深忌之。是時﹐丞相睿以邵續爲畢州刺史﹐以續女婿劉選爲平原內史﹐命二人各以眾前去守據城池。

中宗元皇帝建武元年。正月﹐黃門郎史淑自長安奔涼州﹐稱湣帝出降。前一日﹐使淑賫詔﹐賜宮拜爲涼州牧﹐承制行事。

且曰「朕已沼瑯邪王持攝大位﹐君其協贊﹐共濟多難。」淑至姑臧﹐張寔大宴三日﹐辭官不受。初﹐張寔叔父張肅爲西海太守﹐聞長安被漢危逼﹐請爲先鋒入援﹐寔以老弗許。及是聞長安失陷﹐憂憤而卒。寔等哀痛不已﹐卽遣司馬韓璞等率步騎一萬東擊漢境﹐使人遺相國司馬保書曰﹕王室有事﹐不忘投軀﹐前遣賈蹇瞻公舉動﹐中被符命敕蹇還軍。今聞朝廷傾覆﹐爲忠不遂﹐憤慟之深﹐死有餘責。今遣璞等﹐惟公命是從。

相國保得書﹐慚愧而已。韓璞等以兵出擊﹐漢有準備﹐卒不能進﹐其眾悉還西涼。先是長安小兒有謠言曰「秦川中﹐血沒腕﹔惟有涼州﹐倚柱觀。」至是果漢兵覆關中﹐氐羌掠隴右﹐雍秦之民﹐死者什八九﹐獨涼州安全。

時二月﹐漢主聰使劉曜率兵三萬攻滎陽﹐太守李矩未及爲備﹐乃與眾議以計詐降。曜信之﹐不復設備﹐以兵進五里屯住﹐候矩來降。時李矩見漢兵退去訖﹐急集將士欲乘其無備﹐至夜襲之。士卒皆疑懼﹐矩遣其將郭誦備祭儀禱於子產祠﹐誦禱訖回府。子產顯靈﹐使巫陽言於矩諸將士卒曰「子產有教﹐汝等今夜火速進兵﹐吾當遣神兵相助。」於是士卒勇躍爭進﹐掩擊曜營﹐殺死曜兵三萬人﹐存者惟劉曜僅以身免﹐因此漢主不敢復兵來寇滎陽。第一一二回

丞相容卽晉王位

史說東晉元帝﹐諱睿﹐字景文。宣帝曾孫﹐瑯邪恭王司馬覲之子也。咸寧二年﹐生於洛陽﹐有神光之異﹐一室盡明﹐所藉槁如始刈。及長﹐白毫生於目角之左﹐隆準龍顏﹐目有精曜﹐顧盼煒如也。年十五嗣位瑯邪王﹐幼有令譽。侍中稽紹謂人曰「瑯邪王毛骨非常﹐殆非人臣之相也。」永嘉初﹐用王導計﹐始鎭建業。湣帝卽位﹐進位丞相大都督﹐督中外諸軍事。

其時瑯邪王睿聞知湣帝被擄﹐朝夕涕泣﹐與王導商議起兵復仇。導曰「可移檄四方﹐徵天下之兵﹐方可進討。」睿從其計﹐使使移檄邀天下各處之兵進討胡人。於時有玉冊見於臨安﹐白玉麒麟神璽出於江寧﹐其文曰「長壽萬年﹐日有重暈」﹐皆以爲中興之象。民人拾得玉冊﹑神璽﹐知瑯邪王有徳﹐將來呈上於睿﹐睿受而賞之。時西陽王司馬羕以祥瑞遂見軍師王導﹐導曰「吾意已定奪也。」乃設座靈殿﹐遂引諸將人見瑯邪王。

王導曰「方今晉室傾頹﹐胡羯狂撅﹐天下百姓無主。主公年過半百﹐徳及四海﹐東除西蕩﹐奄有金陵﹐可以應天順人﹐法堯禪舜﹐卽皇帝位﹐名正言順﹐以討國賊。此合天理﹐事不宜遲﹐便請擇日。」瑯邪王曰「軍師言之差矣。睿𨿽然忝居皇族﹐乃臣也。未爲湣帝報仇﹐安敢爲此﹖」王導曰「方今天下分崩﹐英雄並起﹐各霸一方。四海有才徳之士同聲相應﹐同气相求﹐捨死忘生而事其主﹐非爲名﹐則爲利也。今主公苟避嫌疑﹐守義不舉﹐天下之士皆無所望﹐其心皆憚﹐不久自去矣﹐願主公熟思之。」瑯玡王曰「僭居尊位﹐吾則不敢。」慨然流涕曰「湣帝之仇不能克報﹐孤本罪人也﹐惟持節守義﹐以雪天下恥﹐庶贖斧鉞之誅。吾本瑯〖玡〗王﹐諸賢見逼不已﹐當歸瑯訝耳。」言訖﹐欲命駕返國﹐諸將畱之。

會弘農郡太守宋哲爲漢所攻﹐棄郡奔建康﹐稱受湣帝詔﹐令丞相睿統攝萬機。睿持節素服出﹐舉哀三日﹐未肯登位。諸將官屬又集議﹐請睿上尊號﹐又固執不從。導乃謂眾曰「主公平生以義爲重﹐安肯便居尊位耶﹖請依魏晉故事﹐推爲晉王﹐以安百姓。」於是﹐睿乃許之﹐遂卽晉王位﹐攺元建武﹐置百官﹐立宗廟社稷。有司請立太子﹐睿愛次子宣城公司馬裒﹐欲立之。謂王導曰「立子當以徳。」導曰「宣城公𨿽有朗俊之美﹐而世子年長﹐主器者莫若長子矣。」晉王從之﹐立世子司馬紹爲王太子﹐封裒爲瑯邪王﹐嗣泰恭卽位後鎭廣陵﹐以西陽王司馬羕爲太保﹐封譙王司馬遜之子司馬承爲譙王﹐王惇爲大將軍﹐王導爲揚州刺史﹐領中書事﹐以刁協爲僕射﹐周顗爲吏部尙書﹐加賀循爲太常。時承喪亂之後﹐江東艸創﹐協久宦中朝﹐諳練舊事。循爲世儒宗﹐明習理學﹐凡有疑議﹐皆取決焉。

卻說劉琨與段匹磾相與歃血同盟﹐翼戴晉室﹐於是琨檄告華夷﹐遣右司馬溫嶠奉表詣建康﹐勸晉王進尊位。嶠臨行﹐琨謂曰「晉祚𨿽衰﹐天命末攺。吾當立功河朔﹐使卿卽奉表南行矣﹐勉之。」嶠諾。至建康﹐奉表勸進。晉王受表﹐亦不肯登大位。時王導﹑周顗﹑庾亮皆愛嶠之才﹐爭與之交﹐嶠遂畱在建康。

時晉王與百官議降詔﹐以慕容廆爲龍驤將軍﹑大單於﹑昌黎公﹐使人奉詔去見。廆辭不受。處士髙詡曰「霸王之資﹐非義不濟。今晉室𨿽微﹐人心猶附之﹐明公宜遣使江東﹐示有所尊﹐然後仗大義以徵諸部﹐不患無辭矣。」廆大悅﹐從之﹐乃使長史王濟浮江詣建康﹐見晉王﹐勸進尊號。晉王亦不從。第一一三回

漢主劉聰殺太弟

四月﹐劉聰之子劉粲欲殺太弟劉乂﹐無計﹐因與左右近侍商議﹐使太弟黨謂乂曰「適奉中沼云﹐京師將有變﹐宜束甲以備。」乂信之﹐命宦官皆裹甲。粲以其計告靳準﹑王沈二人。

次早白漢主聰曰「太弟將爲亂﹐自與宦官皆裹甲矣。」聰大驚﹐使人探之﹐東宮宦官果皆裹甲﹐因此信之。大怒﹐命靳準持軍收東宮官屬﹐坑士卒萬五千餘人﹐廢劉乂爲北部﹐劉粲尋使靳準殺之。乂形神秀爽﹐寬仁有气度﹐故士心多附之。漢主聰聞其死﹐哭之曰「吾兄弟止予二人而不相容﹐安得使天下知吾心耶﹖」言訖﹐命厚葬之。

時六月﹐豫州牧荀組及冀州刺史邵續﹑靑州曹嶷﹑寧州王遜等﹐皆表勸晉王進尊號。晉王不許。第一一四回

祖逖取譙擊石虎

初﹐流民張平﹑樊雅各聚眾在譙城爲塢主﹐晉王爲丞相時﹐遣參軍桓宣去說而下之。及祖逖屯廬州﹐使參軍殷義詣譙城說張平﹑樊雅﹐殷義意輕張平﹐視其屋曰「可作馬廏。」見大鑊曰「可鑄鐵器。」平曰「此乃帝王鑊﹐天下淸平方用之。」義曰「卿未能保其頭而愛鑊耶﹖」張平大怒﹐命人將義斬之。勒兵固守譙城﹐因此逖攻之歲餘不下﹐逖乃誘其部將至﹐使殺之。雅﹑平猶據譙城﹐逖攻之不克。

中郎將王含聞逖攻譙經歲不下﹐乃遣桓宣將兵五千前來助逖。逖待宣甚厚﹐因謂宣曰「雅眾被困窮極﹐卿信義已著於彼﹐今復爲我說雅﹐雅必能從降。」宣欣然領諾﹐單馬從二人至譙城下﹐叫開門入內﹐說雅曰「祖豫州方欲平蕩劉﹑石﹐倚卿爲援。前殷義輕薄﹐非豫州之意。卿能降﹐可保無危也。」

雅從之。卽開城門與宣詣逖營請降。逖受之﹐乃引眾入譙城屯住﹐桓宣以兵還去。石勒聞知﹐遣其子石虎以兵五萬來圍譙城﹐王含復遣桓宣以兵五千來救﹐與祖邀約會夾攻。石虎大懼﹐以兵解去。祖逖使使表宣爲譙國內史﹐晉王從之。晉王又遣使傳檄天下﹐稱石虎敢率犬羊渡河縱毒﹐今遣瑯邪王裒等水陸四道﹐徑造賊窟。因授逖節度﹐尋復召裒還建康﹐數月而卒。晉王慟哀不已。

七月﹐漢主聰與羣臣議立子相國劉粲爲太子﹐命入東宮。

卻說段匹磾與眾推劉琨爲大都督﹐傳檄其兄遼西公疾陸眷及叔父涉復辰並弟末柸等﹐共討石勒。兵皆會集欲行﹐其弟末柸不服其兄匹磾﹐說復辰﹑陸眷曰「今匹磾不與叔父兄弟等同議﹐而與他人同盟討賊﹐令父兄而從子弟調遣﹐可不恥也﹖不若罷兵而還。」眾默然。來日陸眷﹑辰﹑柸各引兵還去。匹磾見叔父兄弟皆解去﹐不能獨畱。亦還薊城訖。第一一五回

周訪楊口破杜曾

卻說鄭板等因王惇畱陶侃﹐乃與杜曾諸將拒王廙。眾心不一﹐攀懼請降﹐於是攀﹑曾降王廙﹐請以兵擊第五猗以自贖罪。

廙從之。自將赴荊州﹐畱長史鎭楊口壘。竟陵內史朱伺謂廙曰「杜曾﹐猾賊也﹐外示屈服﹐宜大部分未可便西。」廙矜厲自用﹐以伺爲老怯﹐遂行而去荊州。杜曾果還攻陷楊口﹐乘勝徑造沔口。晉王聞知﹐使豫章太守周訪擊之。訪集眾八千進至沔陽﹐使將軍李桓督左甄﹐許朝督右甄﹐自領中軍。次日交戰﹐杜曾以眾先攻左右甄﹐周訪自陣後射雉以安眾心﹐傳令其眾曰「一甄敗鳴三鼓﹐二甄敗鳴六鼓﹐」曾與二甄戰﹐自旦至申﹐兩甄皆敗。訪始選精銳八百人﹐自行酒與眾飲之﹐敕不得妄動。

忽聞鼓音乃進﹐杜曾之兵未至三十步﹐訪遂親鳴鼓。將兵皆騰踴奔出﹐八百精銳躍出衝陣。曾眾大潰﹐訪追擊之。曾兵大敗﹐十傷其七。訪追殺至夜﹐諸將請待明日。訪曰「杜曾驍勇能戰﹐向者吾以計使彼勞我逸﹐故克之。若待來日﹐安得勝也﹗宜及其衰﹐乘之可滅也。」言訖﹐鼓行而進﹐遂定漢沔。杜曾走保武當縣而據之﹐王廙始得至荊州﹐以功表知晉王﹐晉王遷訪爲梁州刺史﹐命其屯襄陽。又遣使以劉琨爲太尉。

是年十一月﹐徵南將軍司戴邈上疏請立太學﹐其疏曰﹕喪亂以來﹐庫序隳廢﹐議者或謂平世尙文﹐遁亂尙武﹐此言似之而實不然。今王業肇建﹐萬物權輿﹐正宜篤道崇儒﹐以勵風化耳。

晉王覽之猶豫﹐王導亦上曰「宜設庫序﹐擇賢子弟並入於學﹐選博學﹑修禮之士而爲之師﹐化成俗定﹐莫尙於此。」

晉王始納之﹐乃令設太學﹐命宿儒師之。

史說郭璞﹐字景純﹐河東人也。好經術﹐博學有髙才而訥於言論。詞賦爲中國冠﹐好古文奇字﹐深曉陰陽星歷。有郭公者客居河東﹐精於卜筮﹐璞從之受業。公以《靑囊中書》九卷與之﹐由是遂洞五行﹑天文﹑卜筮之術﹐禳災轉禍﹐通致無方﹐𨿽京房﹑管輅不能過也。璞門人趙載嘗竊《靑囊經》﹐未及讀而爲火所焚。

璞旣精通天文及卜筮之術﹐見惠帝時政出羣下﹐乃與筮之﹐知難將作。於是避地東南來﹐聞抵將軍趙固。會固所乘良馬死﹐惜之﹐憂悶不出府堂。璞善能治活﹐乃至門下﹐喚門吏人報。

吏曰「趙將軍因死良馬心憂不樂﹐豈遑迎接賓客乎﹖足下暫退﹐來日相見。」璞曰「敬爲此事而來﹐你可通報﹐我能活馬耳。」吏驚人通報趙固曰「門外有一先生要見將軍﹐我道將軍死馬心下煩惱﹐你可來日相見。其先生道﹐他能令此馬再活。」固曰「豈有此人﹖與吾請進。」吏卽出曰「將軍在堂﹐請先生人見。」郭璞進﹐與固相見禮畢﹐固問曰「先生髙姓貴表﹐願聞大名。」璞曰「學生姓郭名璞﹐乃河東人也。聞將軍良馬已死﹐特來醫治。」固曰「馬已死了﹐何以能活﹖」璞曰「須得健夫二三十人﹐皆持長竹竿往東行三十里﹐有一丘林社稷者處其中。有一神物似獸在於中林巢樹﹐使眾人持竿打拍﹐必得此物﹐將歸能救此馬卽活。」趙固曰「若還活得此馬﹐重酬先生。」言訖﹐使三十餘人依璞所言﹐各持長竿至丘林打拍﹐果獲一獸似猴﹐將歸放馬屍旁。此獸一見死馬﹐便噓吸其鼻﹐頃之﹐馬奮起嘶鳴﹐食亦如常﹐其獸忽然不見。

因此趙固奇之﹐將銀十錠酬謝﹐欲畱之﹐璞不從﹐受其酬金﹐復出遊行。

來至廬江汪吉家﹐借宿開店卜筮。見吉家有一少婢﹐生得嬌美﹐心甚愛之。無由而得﹐乃私取小豆三斗﹐至夜繞吉宅前後撒之﹐不知念甚咒文。次日﹐吉早晨出來開門﹐見赤衣人數幹圍其屋。汪吉急入內﹐取兵器與眾出來掩殺﹐忽不見﹐心甚惡之﹐乃請璞卜卦。璞投卦曰「君家不宜畜此少婢﹐其婢主招邪耳﹐可令人將於東南二十里外賣之﹐愼勿爭價。吾代君書符去捉﹐則妖怪可除也。」吉從之。令人將婢去東南發賣﹐璞密使人將銀去買之。時璞與吉書符投於井中﹐數千赤衣人皆反自縛投於井中﹐遂滅其迹。吉大悅﹐以錢酬謝郭璞。璞出東南取其婢爲妾﹐始渡江南來謁王導。

導素聞其名﹐深敬重之﹐引爲參己軍事。次日﹐王導令其筮江南之事﹐所言皆驗﹐如眼親見。因此而薦於晉王曰「有一賢土自北而來﹐姓郭名璞﹐乃河東人也。通聖好術﹐博學多才﹐上曉天文﹐下識地理﹐諸子百家﹑陰陽曆數﹑卜筮術數﹐無所不曉。現在臣家﹐大王宜重用之。」晉王曰「旣有此人﹐何不召來見吾﹖」導卽使從人召郭璞朝見晉王。晉王曰「孤聞王導談足下之徳﹐敬召以問徳政得失﹐何如﹖」時陰陽錯謬﹐刑獄繁興﹐璞上疏曰﹕夫寅畏者所以向福﹐怠傲者所以招禍。宜蕩除瑕贊陽布徳﹐則民仰戴歸心矣。

晉王納之﹐以璞爲尙書郎。其後﹐璞言便宜﹐多所匡益。

而郭璞性輕易﹐不修威儀﹐嗜酒好色。時或過友人幹寶﹐寶誡之曰「君貪杯好淫﹐此非適性之道也。」璞曰「吾所受有本根﹐用之常恐不得盡﹐卿乃憂酒色之爲害乎﹖」第一一六回

漢主劉聰弒湣帝

十二月﹐漢主聰設朝﹐下詔命排彎駕出畋平陽。漢主自坐車駕﹐又使湣帝行﹐車騎將軍戎服執戟前導﹐出平陽門﹐百姓聚觀。內有認得憨帝者﹐因指之曰「此故長安天子也。」由是百姓爭前而觀之﹐父老皆感嘆而有垂涕者。漢主聰出獵罷回宮﹐太子劉粲言於聰曰「昔周武王豈樂殺紂乎﹖正恐同惡相求﹐爲患故也。今日出獵﹐百姓見晉帝前導﹐各有思淚﹐意尙附晉也。不早除之﹐免貽後患。」聰曰「前殺庾瑉輩而民心猶﹐如是吾未忍也﹐且少觀之。」

次日﹐聰命排宴於無極殿﹐大會文武百官。行酒三巡﹐漢主又使湣帝勸酒。帝眼中垂淚﹐只得勸完。漢主又使湣帝洗爵﹐湣帝亦只得洗爵。污了衣服﹐欲推更衣而出﹐漢主不與出外﹐又使之執蓋﹐憋帝泣而執之。當晉臣多被擒在此者﹐盡皆涕泣。

有尙書郎辛賓掩住湣帝﹐大哭曰「因不能殺賊保國﹐使陛下遭辱﹐臣非貪生。」言訖﹐奪帝所執蓋﹐來撞漢主。漢主大怒﹐命武士牽辛賓出殿外斬之﹐平陽百姓無不嗟嘆。有詩曰﹕

晉君忍恥在平陽﹐可惜辛賓尙書郎。

樽前抱主因身死﹐提起教人痛斷腸。

時洛陽守將趙固﹑河內太守郭默皆引兵侵漢﹐揚言曰「要當生縛劉粲﹐以贖天子。」劉粲大驚﹐言於漢主聰﹐命將湣帝殺之。因此晉帝遇害於平陽﹐謚曰孝湣。

按西晉四帝共五十二年﹐始於武帝乙酉篡魏自立﹐終於湣帝丙子爲僞漢劉聰所滅。

卻說晉王睿躬親課督農桑﹐二千石長吏以入谷多少爲殿最﹐諸軍各自佃作﹐卽以爲稟。而遼西公段疾陸眷卒﹐其子勸叔父涉復辰自立﹐末柸深恨之﹐乃詐奔喪﹐乘虛以眾入內﹐襲殺復辰﹐復辰無備被害。於是﹐末柸自稱爲單於﹐以統大眾。第一一七回

晉王容卽皇帝位

大興元年二月﹐湣帝凶聞至建康﹐晉王自斬衰居廬﹐百官請上尊號﹐不許。紀瞻曰「晉氏統絕﹐於今二年﹐西都燔蕩﹐宗廟無主。劉聰竊號於西北﹐而陛下髙讓於東南﹐此所謂揖讓而救火也。」晉王猶不許﹐使殿中將軍韓績撤去禦座。績欲上殿﹐紀瞻叱之曰「帝座上應列星﹐敢妄動者斬。」績不敢上﹐反退入班。晉王爲之攺容﹐欲奉請。周嵩上疏曰﹕古之王者﹐義全而後取﹐讓成而後得﹐是以享世長久。今梓宮未返﹐舊京未淸﹐宜開延嘉謀﹐訓卒厲兵﹐先雪大恥﹐副四海之心﹐則神器將安適哉﹗

晉王覽畢﹐將從之。百官恨其忤旨﹐乃出嵩爲新安太守﹐嵩乃周顗之弟也。次日﹐晉王大會文武﹐去討漢劉聰﹐以雪大恥﹐百官諸將不肯行。晉王望北而哭﹐情動萬民。王導﹑刁協一班文武﹐又表請卽帝位。表曰﹕臣導等上言﹐邇者劉聰擄弒湣帝﹐天下無主﹐萬民咸思晉司馬氏。今上無天子﹐海內遑遑﹐縻所仰戴﹐致各處守吏上書者五百餘人﹐咸稱符瑞圖讖﹐名應大王。玉冊見於臨安﹐神璽出於江寧。其文曰「長壽萬年﹐日有重暈。」又聞重謠云「五馬浮渡江﹐一馬化爲龍。」此天命大王以符中興。武帝定有天下﹐國號大晉﹐到此不幸﹐遭胡所滅。惟大王乃宣帝瑯玡親王之冑﹐仁髙徳廣﹐天下咸聞﹐民皆仰焉。伏望大王應天順人﹐早登大位﹐以承宗廟﹐昭布天下﹐祚永萬年﹐祖宗幸甚﹗

晉王覽表大驚﹐曰「汝等皆欲陷孤爲不忠不孝之人耶﹖」

王導曰「非也﹐劉聰豎子尙自可立﹐何況大王承父兄之基業乎﹖」晉王勃然作色曰「今湣帝被害﹐孝服在身﹐吾豈能效逆賊所爲耶﹖」遂大怒而起﹐入於後宮。眾官皆散。後三日﹐王導又約百官候晉王出﹐皆拜於前。太傅卞壺曰「天子已被劉聰所弒﹐主上不卽帝位而興師討賊﹐是不忠不孝也。今天下之民皆欲主上爲君﹐與先帝雪仇。今主止不行﹐是失民望也。願熟思之。」晉王曰「吾𨿽宣帝之曾玄﹐今普天率土之濱﹐並不曾有半分徳澤以及於萬民。今立爲帝﹐是篡逆也。願死誓不爲不忠不孝之事﹐汝等欲陷孤萬世罵名乎﹖」王導苦諫﹐又並不聽。

次後凡奏請立位﹐晉王並無半分應允。因此王導設計﹐托病不出。晉王聽知王導病﹐乃自駕到王導府﹐下車直至臥榻﹐問曰「軍師所感何疾﹖」導答曰「憂心如火焚﹐恐命不久矣。」晉王曰「軍師所憂何事﹖」導推托幾次﹐不肯言。晉王堅意請問﹐導愀然嘆曰「導自得遇主上﹐相從到今﹐言聽計從。幸主上有建業之地﹐不負夙昔也。今文武數百員皆欲主上爲君﹐共圖祿爵﹐以耀祖宗﹐不期主上堅執﹐如是則文武皆有怨心﹐不久必皆散去矣。文武若散﹐敵人來攻﹐建業休矣。導安得不憂也﹖」晉王曰「非是推阻﹐但恐惹天下之議論耳。」導曰「聖人有云﹐『名不正則言不順﹐言不順則事不成』。今主上名正言順﹐有何不可﹖豈不聞天與不取﹐反受其咎﹖」

晉王曰「待軍師病起﹐行之未遲。」王導把屏風一擊﹐外面一班兒大臣皆入拜曰「大王旣允﹐便請擇日以受大位。」晉王曰「陷吾罵名者﹐皆汝等也。」王導奮然曰「大事已定﹐來日卽位。」言訖﹐各散。次日﹐百官具龍旗﹑恭輅﹑儀仗﹑鑾駕﹐迎請晉王登位﹐祭天地。侍臣刁協於殿上讀其文曰﹕維大興元年戊寅四月丙子﹐皇帝睿敢用玄牡﹐敢昭告於皇天上帝﹐后土神祗﹐晉有天下﹐歷數無疆﹐於胡人篡盜﹐俘害上帝﹐社稷幸存。今劉聰興兵﹐戳害生民﹐罪惡充積。羣臣將士以爲社稷隳廢﹐睿宜修之。嗣我二帝﹐代天行罰。睿以不惠﹐懼忝帝位﹐詢於庶民﹐外及蠻夷。僉日天命不可以不答﹐祖宗不可以久替﹐四海不可以無主﹐率土咸望在予一人﹐畏天之明命﹐又懼晉室將湮﹐於是謹擇元日與百僚登壇﹐受皇帝璽綬﹐循燔徧告類於天神﹐惟神享祚於晉﹐永綏四方。

晉王旣受璽綬﹐捧於四面﹐讓之曰「睿無才徳﹐請有徳者立。」羣臣皆曰「主上平定天下﹐功徳昭於四海。況是大晉嫡派﹐宜卽正位﹐復何讓焉﹖」於是﹐百官皆呼萬歲。拜舞已畢。攺元爲大興元年﹐國號「東晉」。以其子司馬紹爲皇太子﹐以王導爲司徒﹐以導兄王惇爲大將軍﹐其餘大臣﹐各有加封。第一一八回

元帝頒詔赦天下

卻說晉中宗元皇帝司馬睿﹐字景文﹐乃宣帝曾孫﹐瑯玡王司馬覲之子。初爲安東將軍﹐因湣帝被僞漢劉聰所弒﹐諸將固勸﹐乃卽大位於建康﹐國號東晉﹐攺元建武元年﹐在位十六年﹐壽四十六。

昔魏文帝篡漢﹐任司馬氏爲相﹐世執魏政。魏明帝時﹐寶石負圖有石馬七﹐乃犧牛之像﹐時又有「牛繼馬后」之謠。按司馬懿啟封於晉﹐至湣帝方及七代﹐應「七馬」數也。懷﹑湣二帝﹐值五胡亂華﹐爲賊劉聰所擄。帝乃瑯玡王也﹐同西陽王羕等五王渡江來﹐父老裹糧而歸之﹐遂據地建康而爲都焉﹐是爲東晉元帝。時有「五馬浮渡江﹐一馬化爲龍」之說。其帝實非司馬氏也﹐乃瑯玡秦王妃夏侯氏﹐因與小吏牛金私通所生﹐而冒司馬姓﹐實牛姓是也﹐是應「牛繼馬后」之讖也。

元帝旣卽大位﹐乃赦天下﹐其餘文武增一等。帝與文武商議﹐欲賜諸吏投刺勸進者﹐加位二等﹔民投刺者﹐皆除吏﹐凡二十餘萬人。散騎常侍熊遠曰「陛下應天繼統﹐率土歸戴﹐豈獨近者情重遠者輕﹖不若依漢法徧賜天下恩爵以爲普晉﹐且可以息檢竅之煩﹐塞巧僞之端也。」帝不從﹐羣臣又請更立太子司馬紹爲皇太子﹐帝從之。

紹仁孝﹐喜文辭﹐好武藝﹐且好賢禮士﹐容受規諫﹐與庾亮﹑溫嶠等爲布衣之交。亮丰格峻整﹐善談老莊﹐帝器重之。

庾亮妹爲紹妃﹐使亮侍講東宮。帝好「刑名家」﹐以韓非書賜太子紹。亮諫曰「申﹑韓刻薄傷化﹐不足法聖心。」太子納之。

史說劉隗﹐字大連﹐彭城人。少有文翰﹐因避亂渡江﹐帝以爲從事中郎。帝旣卽位﹐委以重任﹐深器重之。時廬江太守梁龕﹐明日該除婦服﹐今日請客奏伎。當丞相長史周顗等數十餘人﹐知龕有喪服未滿﹐而宴會非禮﹐乃會劉隗入見元帝﹐奏梁龕慢服之愆。因上曰「夫嫡妻長子﹐皆期杖居廬。故周景王有三年之喪。旣除而宴﹐古訓猶在。況龕匹夫﹐暮飲朝除﹐慢服之愆﹐宜肅紀律﹐請免龕之官。」帝納之﹐減龕俸一月﹐於是羣臣無不憚之。第一一九回

鄧伯道棄子畱侄

史說鄧攸﹐字伯道﹐平陽人。祖父鄧殷﹐嘗爲淮南太守﹐夢行水邊﹐見一女子﹐猛獸自後斷其盤囊。請入圓夢。占者曰「水邊有女汝字也﹐斷盤囊者﹐新獸頭代故獸頭也﹐子不作汝陰﹐當作汝南也。」後果應其夢﹐遷爲汝陰太守。及至攸﹐父早喪﹐少孤﹐與弟同居﹐爲鎭東將軍。賈混甚厚遇之﹐攸常詣其府﹐賈混以百姓案訟之事示攸﹐因謂曰「卿能爲我一決乎﹖」攸不視曰「孔子云『聽訟﹐吾猶人也﹐必也使無訟乎﹗』」賈混因此奇之﹐以女妻攸。

至是﹐石勒兵至﹐百姓皆逃。鄧攸以牛馬負妻子﹐而又被勒兵掠去牛馬﹐只得步走﹐以籮自擔其兒及弟之子鄧綏而行。

攸自度盤纏稀少﹐恐不得兩全﹐乃謂妻賈氏曰「路遙途遠﹐盤纏稀少﹐宜減一口﹐方可保全到南。」賈氏曰「可棄綏也。」攸曰「吾弟早亡﹐惟有一息﹐理不可絕﹐只應棄我兒耳﹗幸而得存﹐我與你年紀未老﹐後當有子矣。」妻泣曰「恩不及如夫婦﹐親不及如父子﹐君何捨子而畱侄耶﹖」攸曰「今事急矣﹐不得不棄﹐若畱子棄侄﹐弟必絕嗣﹐旁人謂我不義。」

由是妻大哭而從。鄧攸乃放子於路﹐抱綏而走。其子朝棄暮趕及﹐明日攸以繩縛於樹而去。

來至江東﹐元帝聞其義﹐以鄧攸爲太子中庶子。時吳郡缺太守﹐人多欲之﹐元帝以授鄧攸。

攸載米至郡﹐俸祿無所受﹐惟飲吳水而已﹐在郡刑政淸明﹐百姓歡悅﹐爲中太守。因稱疾辭職歸。郡有常例﹐凡太守辭職旨﹐送迎錢至數百萬﹐因此吏民以其錢送攸。攸不受一錢﹐於是百姓數千人﹐不忍其去﹐乃畱牽攸船﹐船不得行﹐攸乃少停﹐至夜中密發遁去。故吳人歌之曰﹕

統如打五鼓﹐雞嗚天欲曙。

鄧侯挽不畱﹐謝令推不去﹗

攸歸家﹐思自棄子之後﹐妻不復孕。乃置妾某氏﹐因詢其家同﹐妾說是北人﹐遭亂流落至此﹐因道父母名姓﹐乃攸之甥。

攸遂嫁之﹐不復蓄妾﹐因以無嗣﹐時人義而哀之﹐爲之語曰「天道無知﹐使鄧伯道無兒﹗」

時晉帝遣使以慕容廆爲龍驤將軍﹑大單於﹐廆旣受其爵﹐以遊邃爲龍驤長史﹐以劉翔爲主簿﹐命邃創朝儀。裴嶷曰「晉室衰微﹐介居江表。中原之亂﹐非明公不能拯也﹗今諸郡𨿽各擁兵﹐然皆頑愚相聚﹐宜以漸並取爲西討之資﹐未可便尊以撰朝儀。」廆悅之﹐以嶷爲長史﹐委以軍務之謀。諸部弱小者﹐稍稍擊取之﹐皆嶷之力也。第一二○回李矩遣將奪漢營

卻說榮陽太守李矩﹐聞洛陽太守趙固率兵攻漢﹐被漢太子粲兵所敗﹐乃遣將軍郭默﹑郭誦領軍一萬﹐來救趙固。誦等旣領兵出﹐謂部將耿稚曰「今漢太子劉粲﹐屢勝趙固﹐必不設備﹐更謂困窮無救﹐不知我等動兵﹔你可引精騎八千﹐曉行夜伏﹐去到漢營﹐待夜舉火燒其積壘﹐擂鼓吶喊﹐稱道晉兵百萬在此劫營﹐彼必自相殘殺﹔乘亂而入﹐可得漢營﹐彼必逃潰。若得其險要﹐則劉粲可擒。」

稚得令卽出﹐引精騎八千﹐依計而行。來到漢營﹐果無準備﹐至夜耿稚令諸將放火﹐鳴鼓吶喊。漢太子劉粲聞知晉兵劫寨﹐乃引心腹逾營先走﹐奔據陽城。漢兵無主﹐俱各不知是計﹐以爲晉兵已殺入營﹐又黑夜並不相認﹐俱各自相殘殺﹐亂竄逃潰﹐耿稚等乘勢殺散其眾﹐入擄其營﹐救滅其火﹐於是稚等獲漢器械軍資﹐不計其數。

漢王聰聞知大驚﹐急使太尉泡隆率騎二萬來助太子劉粲﹐合兵圍住其營﹐稚見李矩大兵不至﹐令軍士殺所獲牛馬而食之﹐放火焚其軍資﹐以兵突圍而出﹐奔武牢關屯住﹐於是趙固得此一軍爲救﹐徐徐而退屯祝朝廷聞知李矩遣將大破漢太子劉粲之兵﹐使人特詔﹐以矩都督河南三郡諸軍事。

卻說都尉陳安與相國司馬保﹐舉兵逼上邽縣﹐保便使告急於張實﹐實遣步騎一萬救之。軍至新陽﹐聞湣帝崩﹐司馬保欲謀稱尊號。破羌都尉張詵知而言於實曰「南陽王輕忘大體﹐而亟欲自尊﹐不能成功。晉王近親﹐且有名徳﹐當率天下以奉之。」實從之﹐遣牙門將軍蔡忠奉表詣建康。及至﹐晉王已卽帝位﹐重賞蔡忠而還。然實竟不用江東年號﹐自稱建興。

四月﹐帝加王導驃騎大將軍﹑開府儀同三司。於是﹐導使從事顧和等行揚州郡國從事﹐去而復返。各言二千石官長得失﹐獨顧和無言﹐導問之﹐和曰「明公作輔﹐寧使网漏吞舟﹐何緣采聽風聞﹐以明察爲政耶﹖」導咨嗟稱善。

時漢「螽斯則百堂」火焚﹐燒死劉聰之子二十一人﹐聰痛哭不已。第一二一回

漢以王沈婢爲後

中常侍王沈養女有美色﹐漢王劉聰聞知﹐立以爲其皇后。

當尙書令王鑑﹑中書監令崔懿之﹑曹恂上書曰「臣聞王者之立後也﹐將以上配乾坤之性﹐象二儀敷育之義。主承宗廟﹐母臨天下﹐后土執饋﹐皇后必擇世徳名媛﹐幽嫻淑善﹐副四海之望﹐稱神祗之心。是故周之追母姒氏﹐以興『關畀之化﹐饗祚百世。孝成任心縱欲﹐以婢爲後﹐使皇統亡絕﹐社稷淪傾。有周之隆﹐旣如彼矣﹔大漢之禍﹐又如此矣﹗柰何一旦以婢主之﹖臣恐無福於國家也﹗」

漢主不納﹐鑑又諫曰「借使沈之女形余卻醜﹐猶不可以塵椒房﹐況其家婢耶﹖」聰大怒﹐命王沈收鑑等三人誅之。鑑等臨刑﹐沈以杖叩之曰「庸奴復能爲惡耶﹖」鑑嗔目叱之曰「豎子﹗滅大漢者﹐正汝鼠輩與靳準耳﹗」懿亦叱準曰「汝心梟獍﹐必爲國患﹗汝旣食人﹐人亦當食汝﹗」言訖而死﹐朝中無不嗟嘆。第一二二回

匹磾殺太尉劉琨

卻說劉琨世子劉羣﹐爲段末柸所得﹐末柸厚禮之。並許琨爲幽州刺史﹐欲與琨襲之。兄匹磾密遣人賫羣書﹐請琨爲內應。

使人爲匹磾邏騎所獲﹐將其書來與匹磾﹐匹磾以其書示琨曰「吾意亦不疑公﹐因以白公耳﹗」琨曰「吾與公同盟﹐庶雪國家之恥﹔若兒書密達﹐亦終不以一子之故﹐負公而忘義也。公可察之﹗」匹磾初無害公之意﹐將聽其還屯。其弟叔渾諫之曰「劉琨𨿽無謀害之心﹐必定決謀歸之意﹐若聽其一面之虛詞﹐放其遠屯﹐決不可制矣﹗不若畱之。」匹磾遂畱琨不與還屯。會代郡太守辟閭嵩﹐潛謀欲襲匹磾而不畱琨。事泄﹐匹磾令人收劉琨縊殺之。

劉琨從事盧諶等﹐聞琨被匹磾所害﹐帥琨餘眾來依末柸﹐末柸受之。朝廷已知﹐以匹磾尙彊﹐冀其能平河朔﹐乃不爲琨舉哀﹐及讓匹磾之過。溫嶠聞琨被害﹐上表稱劉琨盡忠帝室﹐家破身亡﹐宜加褒卹。後匹磾死﹐帝方加贈琨太尉﹐謚曰「湣」。於是夷狄之人﹐俱恨匹磾。

初﹐溫嶠爲劉琨奉表詣建康也﹐其母崔氏固止之﹐嶠絕裾而去。旣至﹐屢求返命﹐朝廷不許。會琨死﹐帝除嬌爲散騎侍郎。嶠聞母亡﹐阻亂不得奔喪﹐固讓不拜﹐苦請北歸。詔曰「今粲逆未梟﹐請軍奉迎梓宮﹐猶未得進﹐嶠可以私難而不從王命耶﹖」不得已受拜爲散騎侍郎。

時六月﹐帝以刁協爲尙書令。協性剛悍﹐與物多忤﹐與侍中劉隗俱爲帝所寵任。欲救時獘﹐每崇上抑下排阻豪族﹐爲王氏所疾。諸瑣碎之政﹐皆云隗﹑協所建﹐協又使酒侵毀公卿﹐見者皆側目。第一二三回

代王郁律破劉虎

七月﹐鐵弗國劉虎﹐名劉武﹐先與猗盧﹐在並州結仇﹐及回國﹐聚數萬眾﹐前來復仇。殺至北部﹐北部大人告急於代王郁律。代王盡起本部軍兵來援。武聞知代兵來﹐亦引軍於盤河布陣﹐代王列陣橋西。

代王橫槊立馬於橋上大呼曰「背主之徒﹐如何不見﹖」

武亦乘馬而出﹐指代王曰「你先助劉琨以殺吾﹐今特來復仇耳﹗」代王曰「昔先帝以汝爲不忠不義之人﹐助桀爲虐﹐故約劉琨殺汝﹐汝不知悔﹐反逞狼心狗行﹐尙欲來侵吾地耶﹖」

劉武大怒﹐策馬挺槍﹐直殺上橋﹐代王看見﹐忙使東部大人上橋迎敵。東部大人躍馬而出﹐與劉武交鋒﹐戰有十合﹐武抵當不住﹐撥回馬便走。東部大人乘勢追趕過橋。武走入陣中﹐東部大人拍馬徑入陣來﹐如入無人之境﹐往來在陣中追趕。武手下健將四員﹐接住廝殺﹐被東部大人刺一將下馬﹐其三將奔散。

東部大人追劉武透出陣後﹐武只得棄眾望山谷而逃。東部大人驟馬在後﹐厲聲髙叫﹕「快快下馬受縛﹐免汝一死﹗」武弓箭盡落﹐頭盔墜地﹐縱馬逃出寨外而去。其部落盡降於代王﹐代王遂有西域之地﹐兵馬精彊﹐復振北方。第一二四回

劉約死去復還魂

卻說漢主聰子劉約死去﹐一指尙溫﹐遂不敢殯殮。忽然蘇醒﹐對宮人言「見祖父劉元海於不周山﹐經五日﹐復從至昆侖山﹐三日而返於不周山。見諸王公卿將相死者﹐悉在宮室﹐宮室甚是雄壯﹐號曰『象珠離國』。當元海謂約曰﹕『東北有遮須夷國﹐無王﹐久待汝父爲之王耳。汝父後三年當來﹐來後中國大亂﹐汝且還﹐後年當來見汝。』不日約拜辭而歸﹐道遇一『猗尼渠余國』﹐國王引約人宮﹐與約皮囊一枚﹐曰﹕『與吾遺漢皇帝。』因謂約曰﹕『劉郎後年來必見過﹐當以小女相妻。』」約歸﹐置皮囊於幾上﹐俄而蘇起﹐使左右去幾上取皮囊開之﹐有一方白玉。題文曰「猗尼渠余國大王﹐敬信遮須夷國大王﹐歲在『攝提』﹐當相見也。」劉約馳將此玉呈上聰看﹐及見元海之言﹐一一奏上。漢王聰聽此說﹐大悅曰「吾不懼死矣﹗」後聰死﹐果將此玉同葬焉。

時東宮鬼哭﹐赤虹經天﹐或奏曰「上下當爲三分﹐願陛下早爲之所。」漢王弗聽﹐怒入後宮﹐悶悶不已。遂寢疾﹐遣使徵劉曜﹑石勒受遺詔輔政﹐二人皆固辭不至。於是聰乃以劉曜爲丞相﹐領雍州牧﹔石勒爲大將軍﹐領幽冀牧﹔上洛王劉景﹑濟南王劉驥並錄尙書事﹔以靳準爲大司空﹐皆疊奏事。次日將危﹐召太子劉粲﹐並靳準入臥所﹐流涕滿面﹐囑以後事。準亦涕泣曰「陛下善保龍體﹐不須煩惱。」聰曰「朕今日不豫﹐以太子托卿﹐卿宜盡忠王室﹐不懷二心﹗」準叩頭曰「臣安敢不竭股肱之力﹐效忠貞之志﹗陛下將息龍體﹐臣等必盡犬馬之報。」是夜聰崩﹐計在位九年﹐攺元者三。

宮人報知太子﹐太子與百官舉哀﹐發喪已畢﹐靳準與羣臣扶太子劉粲登位爲漢主﹐俱各山呼萬歲。君臣禮畢﹐國號大漢﹐漢王封靳準爲大將軍﹐錄尙書事﹐一應軍國大事﹐皆決於靳準。

漢主粲晨夜烝淫﹐姦宿劉聰之後——靳氏﹑宣氏﹑樊氏﹑王氏等妃。此五皇后﹐皆年未滿二十﹐並有國色﹐故粲貪烝﹐不出理政。

靳準見漢王粲淫亂無道﹐陰有異志﹐私謂粲曰「邇聞上洛﹑濟南諸王﹐欲行伊﹑霍之事﹐陛下宜早圖之。」粲信之﹐使人收劉景﹑劉驥殺之。粲遊宴後宮﹐軍國之事﹐一決於準。第一二五回

靳準謀滅漢王粲

八月﹐靳準與弟靳術商議曰「今漢王粲無道﹐烝亂宮室﹐不理朝政﹐吾欲勒兵誅之﹐取其天下﹐你可助我一臂之力﹐共享富貴。」術曰「願從兄命。」準曰「來日弟與吾二人勒兵入宮﹐盡誅劉氏﹐百官自從。」計會已定。

次日﹐靳準﹑靳術兄弟﹐各披甲執銳﹐領甲兵二萬人﹐術引兵突入宮廷﹐但見閹官﹐不論大小﹐盡皆殺之。靳準斬關而入﹐樊陵﹑許相出殿來呼﹕「不得無禮﹗」術立斬二人﹐以下盡皆奔走。趙廣﹑夏勝四个﹐趕在翠華樓上放火﹐跳下樓﹐就樓前被剁做肉泥。宮中火焰衝天。漢王粲同五皇后﹐並內省官屬﹐復從走北宮。靳準正在宮中﹐環甲持戟﹐立於閣下﹐望見漢王擁五後過來﹐大呼﹕「烝賊休走﹗」喝眾軍向前﹐將漢王粲並五後擒祝又令軍士入宮﹐將漢王宗室劉氏男女﹑少長盡皆殺之。

準自出坐殿上﹐靳術領甲兵環立四邊﹐命手下軍呼集百官﹐至殿下﹐謂曰「今漢王粲不親政事﹐淫亂太后﹐吾故殺之﹐自代其位。諸大臣順者髙官﹐逆吾者必誅﹗汝等心下何如﹖」

羣臣皆不敢逆﹐只得山呼萬歲畢。準自謂曰「吾自稱爲大將軍﹑漢天王也。」又謂胡嵩曰「自古無胡人爲天下者﹐今以傳國璽付汝﹐還於晉家。」嵩不敢受﹐準怒殺之。又命武士將漢王粲﹐並五皇后宗室男女少長三百餘人﹐斬於東市。又使人發掘元帝劉聰墓﹐取出棺槨焚之﹐燒其宗廟﹐盡皆滅之。

靳準旣卽天王位﹐以弟爲丞相﹐總督中外諸軍事﹐又遣使告司州刺史李矩曰「劉淵屠各小醜﹐矯稱天命﹐使二帝幽沒﹐卿等輒率眾扶持梓宮以還﹐請以上聞。」

李矩得其語﹐馳遣人上聞之於晉帝。晉帝大悅﹐使太常韓胤等前去﹐奉迎梓宮。

靳準欲以王延爲左光祿大夫﹐延罵曰「弒主逆賊﹐何不速殺我﹐以吾左目置西陽門﹐觀相國之人也﹗再以吾右目置建春門﹐觀大將軍之人也﹗」準怒殺之。

卻說相國劉曜﹐聞平陽大亂﹐每日啼哭﹐自長安發兵討之。

石勒聞知﹐亦率精兵五萬﹐以討靳準﹐據襄陵北原。靳準探知二處起兵﹐亦引兵十萬來迎戰。勒堅壁以挫之。

十一月﹐呼延晏私奔來報相國劉曜﹐時曜兵至壘﹐延晏迎著﹐哭說靳準謀逆之事﹐相國曜大哭﹐昏倒在地﹐眾將急曰「死者不可復生﹐痛之無益。」曜停哀﹐命將土舉哀數日。晏入內曰「今少帝爲賊所弒﹐殿下宜卽大位﹐以安眾心。」曜從之﹐乃卽皇帝位於赤壁﹐攺元戊寅爲光初元年﹐下詔以石勒爲大司馬﹐加九錫﹐進爵爲趙公。於是勒始進兵攻準﹐平陽以及羌羯﹐降者十餘萬落﹐勒皆從於所部。第一二六回

劉曜石勒討靳準

卻說靳準自料不能迎敵石勒﹐使侍中卜泰送乘輿禦服﹐請和於石勒。勒大怒﹐將卜泰囚之﹐使人送與漢主曜。曜釋之﹐謂泰曰「先帝末年﹐實亂大倫﹐司空行伊﹑霍之權﹐使朕及此﹐其功大矣﹗並早迎大駕者﹐當悉以政事相委﹐況免死乎﹖汝可回以白之。」卜泰還﹐以曜語與言之﹐靳準不從。

將軍喬泰等見準不從﹐引兵入城﹐將準誅之﹐推靳明爲主﹐又遣卜泰奉傳國玉璽降漢。石勒大怒﹐進軍攻靳明。明率兵出與勒戰﹐大敗回城﹐不敢復後交兵。

十一月﹐日夜出﹐髙三丈。晉帝以王惇爲荊州刺史﹐又詔羣卿各陳得失。禦史中丞熊遠上疏曰﹕胡賊猾夏﹐梓宮未還﹐而不能遣軍進討﹐一失也﹕羣宮不以仇賊未報爲恥﹐務在調戲酒食而已﹐二失也﹔選官用人﹐不求實徳﹐惟尙淸談﹐選求才幹﹐惟事請托﹔當官者以治事爲俗吏﹐奉法爲苛刻﹐盡禮爲諂諛﹐從容爲髙妙﹐放蕩爲達士﹐驕蹇爲簡雅﹐三失也。世所惡者﹐陸沈泥滓﹔時所善者﹐翺翔雲霄﹔是以萬機未整﹐風俗爲薄﹐朝廷以從順爲善﹐相違見貶﹐安得朝有辯爭之臣﹐士無祿仕之志乎﹖古之取士﹐敷奏以言﹔今光祿不試﹐甚違古義﹐又舉賢不出世族﹐用法不及權貴﹐是以才不濟務﹐姦無所懲﹐若此道不攺﹐求以救亂難矣﹗

先是帝欲慰悅人心﹐州郡秀孝至者﹐不試皆署吏﹐尙書陳頵亦上言﹐宜循舊制試以經策。帝從之﹐仍詔不中科者﹐刺史﹑太守免官﹐於是「秀」﹑「孝」皆不敢行。有到者托疾﹐三年無就試者。帝欲特除孝廉已到者官﹐尙書郎孔坦謂曰「近郡懼累君父﹐皆不敢行﹔遠郡冀於不試﹐冒昧來赴﹐若加除署﹐是爲謹身者失分﹐僥幸者得官﹐頹風傷教﹐忍從此始﹖不若一切罷之﹐而爲之延期﹐使得就學﹐則法均而令信矣。」帝從之﹐待至七年而試。

卻說晉司馬煥﹐乃鄭夫人所生之子﹐時年二歲矣。沾疾將危﹐晉帝甚愛之﹐封瑯玡王而卒。帝命備吉凶儀服﹐營起園陵﹐功費甚廣。右常侍孫霄諫曰「古者凶荒殺禮﹐況今喪亂﹐憲章舊制﹐猶宜節省﹐而典禮所無﹐安崇飾如是乎﹖竭已疲之民﹐營無益之事﹐殫已困之財﹐修無用之費﹐此臣之所不安也﹗」

帝不從﹐正欲退殿﹐忽聞報彭城內史周撫叛降石勒。帝大怒﹐卽詔下邳內史劉遐﹑泰山太守徐龕﹐二人引兵討之。

卻說石勒見靳明不出﹐親驅大眾攻平陽甚急。靳明遣使求救於劉曜﹐曜佯許之﹐使人以一萬軍迎之。明不知是計﹐以爲是實﹐況石勒攻得甚緊﹐明乃率平陽士女一萬五千棄城奔漢﹐來降劉曜﹐被曜擄去﹐收靳氏男女二百人﹐皆斬之。石勒見靳明奔曜﹐乃引眾入平陽﹐焚其宮室﹐修其故陵﹐收粲以下百餘口葬之。撥守置戌而歸襄國云。

大興二年二月﹐劉遐﹑徐龕各以兵二萬來擊周撫。相持月餘﹐互各勝負。初掖人蘇峻屢被漢兵攪擾﹐不能得安﹐乃率鄕裏結壘自保﹐遠近之人﹐多來附之﹐眾至二萬餘人。曹嶷惡其彊盛﹐將發兵攻之。峻覺﹐率兵浮海助劉遐﹐共擊周撫。是日交鋒﹐蘇峻驟馬與周撫交鋒﹐不兩合﹐撫敗﹐劉遐﹑徐龕各收兵還鎭。劉遐奏蘇峻討撫之功﹐晉帝降詔以峻爲晉陵內史﹑鷹揚將軍。峻自是歸晉。第一二七回

石勒獻捷於劉曜

卻說石勒旣克平陽﹐遣左長史王修持書獻捷於漢﹐漢主曜大悅﹐遣使授勒太宰﹐進爵趙王﹐加殊禮﹐稱警蹕。使人去訖﹐王修亦還。先﹐王修同舍人曹平樂來漢﹐劉曜畱之爲常侍﹐因此平樂爲漢﹐私言於曜曰「勒使王修來獻捷﹐實窺陛下彊弱﹐俟其復命﹐將襲乘輿﹐今陛下宜防之。」時漢兵疲憊﹐曜聽其言﹐乃使武士追及﹐斬王修於市。

探聽人回報石勒﹐言漢斬修之故。石勒大怒曰「同事劉氏﹐於人臣之職有加矣﹐彼之基業﹐皆孤所爲﹐彼旣得志﹐將欲相圖﹖趙王趙帝﹐孤自爲之﹐何待彼也﹖」自此勒不受僞漢之用命矣。

時三月﹐禮宜祀天地南郊﹐未曾建立。元帝請羣臣會議郊祀﹐刁協等以爲宜待還洛陽祭之﹐今且罷之。司徒荀組等曰「漢獻帝都許卽行郊祀﹐何必洛陽﹖」元帝從之﹐乃立丘於建康城之南地﹐帝觀祀之。以未有北郊﹐並地祗合祭之禮﹐帝詔瑯玡恭王宜稱皇考。賀循曰「禮﹐子不敢以己爵加於父。」

帝旣而罷之。

四月初﹐蓬坡塢王陳川﹐自稱陳畱太守。先祖逖攻柳雍也﹐陳川遣其將李頭助之。頭力戰有功﹐逖厚遇之。頭旣還﹐每嘆曰「得此人爲主﹐吾死無恨﹗」川聞之﹐以頭背己與逖有謀﹐將頭殺之﹐遂大掠豫州諸郡縣。祖逖大怒﹐自將兵來擊陳川。

川以眾與戰﹐被逖破之。大川大敗﹐只畱一千餘人﹐恐不能敵﹐乃以淩儀縣使人降於石勒。勒受其降﹐拜爲將軍。

卻說先徐龕與劉遐共討周撫﹐周撫被蘇峻殺敗而走﹐徐龕部將追及斬之。朝廷論功﹐劉遐爲先﹐徐龕居次﹐因此徐龕大怒﹐以泰山郡叛﹐亦降於石勒。勒受之﹐加龕秩位一等。第一二八回

劉曜卽位於長安

漢劉曜旣卽大位﹐徙都長安﹐立妃王氏爲皇后﹐立世子劉熙爲太子﹐立宗廟社稷﹐南郊北郊﹐攺國號爲趙。以冒頓配天﹐光文配上帝﹐由是稱爲趙也。

羊氏諱獻容﹐乃惠帝後﹐遭姦人之廢。懷帝卽位﹐羊氏爲惠帝皇后﹔後洛陽敗﹐投於曜﹐執以爲妻。曜旣僭位﹐立爲皇后﹐政事皆與決之。因問後曰「吾何如司馬家兒﹖」後曰「胡可並言。陛下開基之聖主﹐彼亡國之暗夫﹔有一婦一子及身三耳﹐不能庇之。貴爲百主﹐而妻子辱於凡庶之手﹔妾爾時實不思生﹐何圖復有今日﹖妾生於髙門﹐常謂世間男子皆然﹐自奉巾櫛以來﹐始知天下有丈夫耳﹗」因此言﹐趙主曜甚寵愛之﹐每日宴飲﹐不思遠圖之計。

卻說南陽王司馬保﹐自稱爲晉王。保旣稱王﹐攺元建康﹐置百官。陳安先謀叛﹐保遣兵擊之﹐遣使告急於張實。實亦遣韓璞以五千兵助之。陳安恐獨力不敵﹐乃使人降於成王李雄。

雄納之﹐遣兵來助。於是陳安以眾來逼上邦﹐保堅守不出。會城中大饑﹐又爲安所困。會張實使韓璞引兵來救﹐因此城中得此消息﹐保出兵來應﹐兩下夾攻﹐殺敗陳安。陳安勢窮乃退﹐上邦百姓方才得安。

是時江東亦大饑﹐元帝詔百官各言時事﹐益州刺史應詹上疏曰「元康以來﹐賤經尙道﹐以玄虛玄事爲放達﹐以儒術淸儉爲鄙俗。宜崇獎儒官﹐以新俗化也。」元帝納之﹐詔命崇儒。第一二九回

祖逖興兵討陳川

卻說祖逖率五萬步騎﹐攻陳川於蓬關。石勒聞知﹐遣石虎﹑桃豹將兵三萬來救﹐祖逖始遷屯淮南。石虎旣至蓬關﹐令陳川率眾徙居襄國﹐畱桃豹守陳川故城。自勒兵與川退還襄國去訖。

卻說石勒又得陳川之眾﹐遂率兵五萬來寇幽州﹐幽州無備﹐被攻陷之。

段匹磾在薊城﹐聞幽州失守﹐心中大懼﹐恐來攻薊﹐乃率眾奔樂陵縣而據之。

卻說梁州刺史周訪擊杜魯﹐魯勒眾拒戰﹐兩下交鋒﹐戰四五十合﹐魯措手不及﹐被訪斬之﹐其眾盡降。初﹐王惇患杜魯﹐因謂訪曰「足下若擒得杜魯當相論爲荊州。」至是訪破斬杜魯而回﹐惇不用。

又王廙在荊州﹐多殺陶侃將佐﹐士民怨怒﹐朝廷已知。元帝徵廙爲散騎常侍﹐而以周訪代之。王惇忌訪威名難制﹐從事郭舒亦說惇曰「荊州𨿽荒敝﹐乃用武之國﹐不可以假人﹐宜自領之﹐訪爲梁州足矣。」惇從之﹐乃加周訪安南將軍﹐餘如故。訪聞大怒﹐惇手書譬解﹐並以玉璽玉枕遺之﹐訪擲之於地曰「吾豈賈豎﹐可以寶悅耶﹖」因此訪去襄陽﹐務農訓兵﹐有圖惇之志。守宰有缺卽補﹐然後言﹐王惇不能制。

卻說徐龕旣降石勒﹐以眾寇來掠濟﹑岱諸境﹐近臣奏知﹐帝甚憂之。問羣臣誰去討之﹖王導奏﹕「以太子左衛率羊鑑﹐乃龕之州裏冠族﹐能制之﹐令其率兵五萬去討。」元帝從之﹐封羊鑑左都督﹐令率軍討之。羊鑑辭謝曰「臣才非將帥﹐恐不克效﹐望陛下另選良將。」郗鑑亦上表﹐言羊鑑不可使。王導不從﹐以羊鑑爲徵討都督﹐督徐州刺吏蔡豹及劉遐﹑鮮卑段文鴦等討之。於是鑑不得已﹐領旨出朝﹐點過精兵五萬﹐擇日起行。第一三○回石勒自稱後趙王

卻說石虎與張賓等上言於勒曰「今劉曜僭大位﹐棄漢自號趙﹐是逆宗統﹔荒淫不理政事﹐是無徳也。吾等觀其久必敗﹐定自爲人所擒﹐王侯本五種﹐帝王豈有根﹗明公宜加尊號﹐以安百姓﹐絕劉曜耳。」石勒曰「孤本氐人﹐得諸君相扶﹐僥幸至此﹐天下未定﹐何敢爲之﹖」張賓又曰「今有內十二郡﹐趙國十二郡﹐合有二十四郡。爲趙國﹐準《禹貢》﹐魏武復冀州之境﹐地方數千里﹐將士數百員﹐主公若登大位﹐命將佐出討﹐何堅不破﹖何敵不滅﹖主公再執不行﹐將士解體﹐民各生心﹐晉氏復起﹐誰人肯用命乎﹖不如主公且登後趙王位﹐以安眾心﹐可謂萬全之計。」於是勒始從之。石勒旣卽王位﹐稱元年爲後趙元年。以將軍支雄等主胡人詞訟﹐禁胡人不得淩侮華族﹐號胡人爲國人﹔遣使循行州郡﹐勸農桑﹔朝會使用天子禮樂﹕加張賓爲大執法﹐專總朝政﹔以石虎爲驃騎將軍﹐都督諸軍﹐賜爵中山公。

時張賓任遇優顯﹐羣臣莫及﹐而謙虛謹愼﹐開懷下士﹐屏絕阿私﹐以身率物﹔入則盡規﹐出則歸美﹔勒甚重之。每朝嘗爲之正容貌﹐簡辭令﹐呼曰「右侯」而不敢名。勒旣以天子禮樂饗羣臣﹐威儀冠冕﹐從容可觀矣﹗

勒宮殿及諸門始就制﹐法令甚嚴﹐諱胡尢峻。時有醉胡出入止車門﹐勒大怒﹐卽召宮門小吏馮翥至﹐責其不報白之故。

翥惶懼忘諱﹐因對曰「有醉胡乘馬馳﹐某呵禦之﹐而又不可與語。」勒笑曰「胡人正自難與﹐因是恕而不罪翥耳﹗」第一三一回

宇文氏攻慕容廆

十一月﹐平州刺史崔毖以士民多歸慕容廆﹐心甚不平。乃密遣人陰說髙句麗﹑段氏﹑宇文氏﹐約使起兵共攻之。毖所親髙瞻力諫曰「慕容氏部下軍多將廣﹐智足深謀﹐更兼霸地千里﹐糧料山積﹐攻之難克﹐退之結怨﹐莫若含忍以候其變﹐然後可爲之。」

毖不從﹐發使去三國訖。不旬日﹐皆執兵而至﹐於是宰牛殺馬﹐犒勞三國之兵訖。三國合兵﹐共五十三萬。次日起行﹐來伐慕容廆。兵至城下﹐廆諸將請擊之。廆曰「彼爲崔毖所從﹐邀一切之利﹐軍勢初合﹐其鋒甚銳﹐不可與戰﹐當固守以挫之。彼烏合而來﹐未相歸服﹐久必攜貳﹐然後擊之﹐破之必矣﹗」諸將默然﹐於是三國進兵攻棘城﹐廆令將士閉門自守﹐並不出戰。過數日﹐計以牛酒使人獨勞宇文氏﹐請兵退和。宇文氏受之﹐崔毖﹑段氏二國﹐果疑宇文氏與廆有謀﹐各引兵歸。

時宇文氏士卒二十餘萬﹐連營四十里﹐其大將悉獨官曰「二國獨歸﹐吾獨取之﹗」因是進兵﹐慕容廆使人召使其子慕容翰﹐將兵人屯於徒河。翰人歸城內﹐見父廆曰「彼眾我寡﹐難以取勝﹐兒欲爲奇兵於外﹐伺其間而擊之﹐若並兵爲一﹐取得專意攻城﹐非策之得也。」魔從之。翰選精兵三千騎﹐屯於五十里之外。

悉獨官聞之曰「翰遠歸而不入城﹐或能爲患﹐當先取之。」於是分遣五千騎擊翰﹐翰計以三千精兵伏於暗谷中﹐又使人假爲段氏使者﹐逆於道﹐假說大路有伏兵不可行。宇文氏信之﹐引兵從小路進發﹐至翰設伏之處。將過大半﹐一聲鼓響﹐伏兵從暗谷中殺出﹐翰自以兵出迎﹐塞住去路。宇文氏兵被翰殺死﹐十停去其七停﹐餘者盡被殺之。

翰忙使人入城報廆﹐使出兵擊其前﹐又使部將乘勝徑進襲其後﹐自於中間接應前後。於是廆知翰勝進兵﹐乃自披掛﹐率眾出城大戰。前鋒始交﹐後兵接戰﹐兩下夾攻﹐殺傷甚眾。戰至十五合﹐翰率二千騎﹐從旁直入其營﹐縱火焚之。風起火發﹐宇文之兵燒死大半。宇文之眾大敗﹐折去三十萬人﹐悉獨官僅以身免而還。廆盡俘其眾﹐獲皇帝玉璽三紐。崔毖聞之﹐懼奔髙麗﹐廆入於平州﹐不忍絕其類﹐反以其子崔仁鎭遼東﹐官府百姓﹐安堵如故。廆以髙瞻爲將軍﹐瞻稱疾不就。廆數臨其家候之﹐撫其心曰「君之疾在此﹐不在彼也﹗今晉室喪亂﹐孤欲與諸君共靖世難﹐擁戴帝室﹐柰何以華夷之異﹐介然疏之哉﹖夫立功立事﹐惟問志何如耳﹖」瞻猶不起﹐廆頗不平。瞻以憂卒。於是廆引眾還鎭﹐使裴嶷奉表﹐並將所得玉璽詣建康獻之。第一三二回

末柸以兵攻匹磾

三年二月﹐段末柸嫉兄匹磾仕晉﹐以十萬兵攻兄。匹磾以五萬兵出迎﹐兩下交戰﹐不三合﹐匹磾大敗而逃﹐被末柸追殺﹐傷去大半。不敢入城﹐走至冀州城下﹐叫冀州刺史邵續曰「爾本夷狄﹐因慕義爲晉破家﹐君不忘舊要﹐請相與共擊末柸。」

續聞言﹐卽率三萬生力軍出城助匹磾﹐與末柸相戰﹐未十合﹐末柸大敗。匹磾與邵續追及﹐大破之。匹磾因勝﹐與弟文鴦率眾來攻薊城﹐邵續收屯軍兵回冀州。

後趙王勒探知邵續勢孤﹐況匹磾自去攻薊﹐冀虛無援﹐遣石虎將兵攻冀州。石虎領兵將至冀州﹐分一萬人潛伏於靑山之內﹐自引兵去攻城。邵續自出擊虎﹐交戰二十餘合﹐石虎佯敗﹐落荒而逃。邵續以兵追趕﹐走過伏兵之所﹐被伏兵殺出其後﹐虎引兵殺回﹐兩下夾攻﹐邵續遂被石虎執之﹐押至城下。令其招城上出降﹐續大呼兄子邵竺曰「吾志欲報國﹐不幸至此。汝等努力奉匹磾爲主﹐勿有二心﹗」

時匹磾聞石虎攻續﹐率眾來助冀州﹐匹磾殺入城﹐與續子邵緝固守冀州。

石虎見城不下﹐使人送續還襄國﹐白之後趙王勒﹐以續爲忠臣﹐釋而禮之。因下令自今克敵獲士﹐必生致之。

初時﹐吏部郎劉胤聞邵續被石虎所攻﹐乃人內言於元帝曰「北方藩鎭﹐惟餘邵續一人﹐如使爲虎陷之﹐孤義士之心﹐宜發兵救之。」帝不從﹐及是聞續已歿﹐乃使人持詔以續仕位﹐以授其子邵緝﹐於是緝領冀州刺史矣。第一三三回

趙將尹安降李矩

卻說趙將尹安﹐及宋始四軍屯洛陽﹐乃以城降於靑州刺史李矩。矩使潁川太守郭默﹐將兵入洛陽。後趙王勒聞知﹐率胡虜守將未始一軍﹐北渡河而去。於是河南之民﹐皆相率歸矩﹐洛陽遂空。

時三月﹐裴嶷至建康﹐呈上表及玉璽﹐元帝大悅﹐因問廆之行狀。嶷甚稱廆之威徳﹐賢雋皆爲用之。朝廷始重之。帝欲畱裴嶷在朝﹐嶷曰「臣少蒙國恩﹐出入省闥﹐若得復奉輦轂﹐臣之至榮﹗但以舊京淪沒﹐山陵穿毀﹐名臣宿將﹐莫能雪恥。

獨龍驤竭忠王室﹐故使臣萬里歸誠﹔今臣不返﹐必謂朝廷以其僻陋而棄之﹐孤其響義之心﹐使懈於討賊﹐此臣之所深惜也﹐故不敢從。」帝然之﹐遣使趙嶷去拜廆爲安北將軍﹑平州刺史。

廆受命﹐極其歡悅。

五月﹐上邽諸將謀殺晉王保﹐保不能撫眾任人﹐故遇害。

保乃司馬模之世子﹐曾自稱體重八百斤﹐喜睡﹐好讀書﹐而暗弱無斷﹐是以及於難耳。先司馬故將陳安也降晉王保﹐保已死﹐乃自據隴右﹐聚眾五萬餘人降於趙﹐趙王劉曜以陳安爲泰州刺史。第一三四回

羊鑑有罪以除名

卻說王導舉羊鑑爲將討徐龕﹐鑑率眾屯兵於下邳﹐不敢進。

獨徐州刺史蔡約得命﹐率騎兵二萬來擊龕。龕引眾拒迎﹐戰不十合﹐龕大敗﹐遣使求救於後趙王。石勒使其將王伏都率兵一萬來救之。時王伏都淫暴﹐不進助戰﹐龕疑其襲己﹐請其來赴宴而斬之﹐令使人來後趙﹐稱伏都罪狀﹐請別爲救。後趙王怒而不受。

朝廷敕鑑進兵﹐鑑猶疑﹐憚不敢進﹐於是刁協劾鑑之罪。

元帝從其說﹐除名﹐詔以蔡豹代領其兵。王導自慚以失譽﹐奏帝乞自貶﹐元帝不許。

卻說京兆人劉宏﹐客居涼州﹐以妖術惑眾﹐張實左右皆信而事之。宏自言天與神璽﹐應王涼州。張實帳下閻涉等欲謀殺實而奉之。初﹐實弟張茂﹐密知其謀告之﹐實大怒﹐使兵五百﹐去收宏。未及至﹐閻涉等已知﹐入殺實。實死﹐前所使五百之兵﹐已入天梯山﹐將劉宏執之而還﹔見實被害﹐眾遂將宏斬之﹐誅其黨閻涉等數百人。左司馬陰元等以實子張駿尙幼﹐推其弟張茂爲涼州刺史。茂以實子駿爲世子﹐茂代領其眾﹐安撫涼州。第一三五回

子遠獄諫趙王曜

卻說趙將尹車﹑解虎謀不一﹐巴酋氐徐庫彭等至﹐以酒相結謀。至半酣﹐車與庫彭言曰「今主上不思遠圖﹐專寵女色﹐不久必敗。吾欲統所部之兵﹐出屯平陽﹐別作良圖。恐獨力難爲﹐今請閣下同去與議﹐公意若何﹖」庫彭曰「吾熟思久矣﹗無人戮力﹐故遲至今。旣將軍亦有此謀﹐我等願作前驅。」

車曰「旣閣下肯相附待﹐正月元宵夜﹐同引兵遁去。」言訖﹐二人飲得大醉﹐至三更始散。

時尹車﹑庫彭二人飲酒之間﹐言來語去﹐說勝道彊﹐早有察事人竊知﹐來報趙王曜。曜大怒﹐次早設朝﹐文武皆集﹐君臣禮畢。趙王命武士將尹車﹑庫彭擒下﹐大罵曰「朕何負汝﹐汝今二人謀反﹖」命武士執尹車斬之﹐又令太保呼延晏領禦林軍殺其部下五千人﹐又令殺庫彭。

光祿大夫遊子遠告赦不聽﹐又將庫彭等部下五千人﹐囚於阿房。過數日﹐趙王使領兵欲去殺庫彭五千人﹐遊子遠固諫﹕「聖主用刑﹐惟誅元惡﹐不宜多殺。巴酋氐徐庫彭𨿽得罪﹐宜赦之﹐削其兵權﹔若殺之﹐其黨必然謀反﹐關外之地﹐非復國家之有﹗」趙王不聽﹐子遠叩頭流血苦諫。趙王大怒曰「你亦同謀﹐故相教耳﹖」使武士執子遠﹐幽於天牢。命禦林軍去盡殺徐庫彭五千人﹐於是巴酋氐人聞知盡叛。關中應者三十餘萬﹐因此關中大亂﹐城門盡關﹐人不敢行。

子遠在獄﹐不知庫彭已殺﹐又使人上表苦諫道﹕「若殺庫彭﹐非安社稷之計﹐巴酋氐人必然爲亂。」趙主愈怒﹐呼左右曰「速與朕入獄將子遠殺之。」中書劉雅﹑朱紀﹑呼延晏諫曰「子遠幽獄尙諫﹐所謂忠於社稷﹐陛下縱弗能用﹐柰何殺之﹖若子遠朝誅﹐臣等亦暮死﹐以彰陛下過殺之愆﹗天下人皆當去陛下﹐蹈西海而死耳﹗陛下復與誰居乎﹖」趙王意乃解﹐赦出子遠﹐封子遠爲車騎大將軍﹐都督雍﹑秦徵討請軍事﹐大赦境內。

趙王曜欲將討氐﹐子遠又諫曰「彼非有大志﹐欲圖非望也。直畏刑欲逃死耳。莫若大赦﹐與之更始﹔其有罪者﹐皆縱遣之﹐使相招引﹐聽其復業﹔彼得生路﹐何爲不降﹖若其自知罪重﹐屯結不散﹐願假臣弱兵五千﹐必爲陛下梟之﹗」曜大悅﹐從之﹐卽日大赦。遂使子遠領兵徵討巴酋氐人。

大軍至雍城﹐城下屯祝次日﹐二軍相迎﹐子遠單騎出陣﹐謂氐人部長曰「前日徐庫彭大逆﹐故趙王誅之﹐君等如能棄兵前來﹐倒戈投降﹐不致滅族之患。若拒逆命﹐必點傾國之兵﹐使汝氐人無種類矣﹗吾不與戰﹐汝等三思回話。」言未盡﹐氐人皆下馬投降﹐惟句氏宗黨保於爲陰密縣不降。子遠率眾陷其城﹐盡執而戍之﹐於是關外悉平。子遠振旅還都﹐從氐羌二十餘萬於長安。子遠入見趙王曜﹐曜大悅﹐以子遠爲大司徒﹑錄尙書事。子遠請立太學﹐趙王曜從之。立太學﹐選民之可教者千五百人﹐擇儒以教之。

趙王曜作酆明觀及兩宮淩霄臺﹐又營壽陵。侍中喬豫﹑和苞諫曰「前營酆明市道﹐細民咸曰﹕『以一觀之功﹐足以平涼州矣﹗』今又欲擬阿房而建西宮﹐法瓊臺而起淩霄﹐其爲費萬億﹐酆明若給以軍﹐則可以兼吳蜀而並齊魏﹔又營壽陵﹐周圍四里﹐銅棺金飾﹐其深三十五丈﹐殆非國內之所能辦也﹗自古無不亡之國﹐不掘之墓﹐古聖人之儉葬﹐乃深遠之慮也﹗」

趙王曜大悅﹐下詔曰「二侍中懇懇有古人之風﹐可謂社稷之臣矣﹗」今悉罷諸役﹐壽陵制度﹐一遵霸陵之法。以豫﹑苞二人領諫議大夫﹐又省酆水囿以與貧民矣。第一三六回

祖逖計運士爲糧

七月﹐晉祖逖以將韓潛與後趙將桃豹分據陳川故城。韓潛與豹相守四旬﹐逖軍糧盡﹐恐豹視虛來攻。逖計以布囊盛土﹐使千餘人運以饋潛﹐又將數千人擔米息肩於道﹐待豹兵逐之﹐卽棄之而走﹐以其是實。

時豹兵亦糧盡﹐士卒久饑﹐見逖運糧千餘人過去了﹐後又數十人擔米至﹐豹兵逐而獲之是米﹐將來見豹。豹果以爲逖士卒丰飽﹐因是大懼﹐連忙使人回襄國運糧。使人去了﹐運得糧米將至﹐祖逖聞知﹐又遣人密使韓潛率精兵五千﹐從小徑邀之。

運糧軍人見兵至﹐皆棄糧車而逃。潛盡獲其糧米回﹐以饋三軍。

桃豹糧盡數日﹐運來的糧又被韓潛奪去﹐恐士卒散去﹐令眾至晚遁走去訖。逖知﹐使潛回﹐率兵進屯封丘以逼之。逖自以眾鎭雍丘﹐於是後趙鎭成歸逖者甚多。

先是李矩﹑郭默互相攻擊﹐逖使人去和解﹐示以禍福﹐二人遂皆受逖之節度﹐於是朝廷詔加逖鎭西將軍。逖與將士同甘苦﹐約己務施﹐勸課農桑﹐撫納新附﹐𨿽疏賤者﹐皆給以恩禮。

河上諸塢﹐先有子任在後趙者﹐皆得兩屬。時遣遊軍僞抄之﹐明其未附﹐塢上皆感恩。後趙有異謀﹐輒以相告﹐由是多所克獲﹐自河以南﹐多叛後趙歸晉。逖練兵積谷﹐爲取河北之計。

後趙王聞知邊境戍守之人﹐反己附逖﹐心甚患之。第一三七回

張賓計修祖逖墓

勒問計於張賓曰「邊境之人﹐近將附逖﹐將柰之何﹖」

賓曰「祖逖﹐範陽人﹐極有勇略﹐若與戰﹐難以取勝。臣聞祖逖祖父母葬在吾成臯縣東﹐大王使成臯縣官吏﹐修祖逖父母之墳墓﹐立起祠堂﹐使人看守之。代其四時享祭﹐彼必感吾之徳﹐而不爲邊患矣。」後趙王勒大喜﹐使人持書來成臯﹐以其意示縣官吏知悉。其書曰﹕祖逖屢爲邊患。逖北州士望也﹐素有丘首之思﹐其下幽州﹐可代修其祖父墳墓﹐爲置祠﹐四時祭享﹔彼必感恩不擾其境矣。

宜速施行﹗

成臯縣官吏見書﹐卽尋訪逖之祖父墓而修之﹐立祠祭享﹐使人看守。早有人來報知祖邀﹐祖逖感激不已。

時祖逖衙門童建因與蔡內史周密有仇﹐至夜潛殺周密﹐祖逖聞知﹐卽欲拘童建治罪。童建乃逃﹐來降後趙王勒。勒審知是祖逖部下之兵﹐卽令斬之﹐修書一封﹐使人持童建首級並書來報祖逖。逖大喜﹐拆其書看曰﹕叛臣逃吏﹐吾之深仇﹔將軍之惡﹐猶吾之惡也﹔故不客而戮﹐使人呈之。外﹐將軍祖氏之墓﹐𨿽在吾界﹐卽吾父母之塋﹐已令人營祠﹐守而祭之矣。

逖見書大喜﹐重賞使人﹐回書與去。自此以後﹐後趙有人來降者﹐逖皆不納﹐始抽回境上之兵﹐於是後趙之民﹐邊境之間﹐稍得休息。

八月﹐梁州刺史周訪卒﹐朝廷知之﹐便降詔以甘卓代之。

訪﹐字士達﹐汝南人也。少沈默而能讓。及元帝渡江﹐命訪參鎭東將軍事﹐智勇過人﹐討賊屢建大功。每入朝見帝﹐未嘗論功﹐同僚問曰「人有小善﹐鮮不自稱。汝勛功如此﹐初無一言﹐何也﹖」訪曰「朝廷威靈﹐將士用命﹐訪可功之有﹖」

因此朝野之士﹐皆重之。而訪善於撫綏﹐士卒皆爲致死。知王惇有不臣之心﹐私常切齒﹐惇由是終訪之世﹐未敢爲逆。及卒﹐惇遣王舒監其軍。元帝以甘卓鎭襄陽﹐徵舒爲左丞﹐惇畱不遣。

卻說徐龕戰敗﹐遂來降後趙﹐後趙王勒受之。勒用法嚴峻﹐使張賓定九品﹐命公卿及各州郡歲舉秀才﹑孝廉﹑淸正﹑賢良﹑直言﹑武勇之士﹐各一人。第一三八回

譙王丞爲湘刺史

十二月﹐元帝之始鎭江東也﹐王惇與從弟王導同心翼戴﹐元帝亦推心任之。惇總徵討﹐導專機政﹐羣從子弟﹐布列顯要。

故時人爲之語曰「王與馬﹐共天下﹗」後惇恃權驕恣﹐元帝畏而惡之﹐乃引劉隗﹑刁協等以爲腹心﹐稍抑損王氏之權﹐導亦漸見疏遠。中書郎孔愉陳導忠賢﹐有佐命之勛﹐宜加委任。

元帝出愉爲長史。導能任眞推分﹐淡如也﹐而惇亦懷不平。其參軍沈充﹑錢鳳皆巧諂凶狡﹐知惇有異志﹐陰畫策呈惇﹐惇寵信之。而惇上疏爲導訟屈﹐詞語怨望。佐軍譙王司馬丞﹐忠厚有志行﹐元帝親信之。帝得惇疏﹐夜召丞入內﹐以惇表示之。

丞曰「王惇權重心異﹐久則爲患﹐今觀其疏﹐詞意怨望不遜﹐陛下宜早防之﹗」劉隗爲言曰「惇疏謂陛下推腹心於我﹐其意將以我名爲亂也﹗不若委臣權而招義兵﹐待其顯而討。」元帝不從﹐因是二人在宮中未出。

次日﹐會王惇使人表沈充爲湘州刺史﹐元帝謂丞曰「惇姦逆已著﹐朕爲惠帝﹐其勢不遠。湘州據上流﹐控三州之會﹐惇欲以充居之﹐爲亂何抵之﹖朕且逆其欲﹐以叔父居之何如﹖」

丞曰「臣奉詔命﹐惟力是視﹐何敢有辭﹖然湘州經蜀寇之餘﹐民物凋敝﹐若及三年﹐乃可卽戎﹐苟未及此﹐𨿽灰身無益也。」

帝然之﹐詔以丞爲湘州刺史。

丞領詔命而行﹐過武昌﹐王惇聞知﹐只得出迎入內﹐以宴待之。酒半酣﹐因謂丞曰「大王素雅佳士﹐恐非將帥才也。湘州久叛地面﹐恐治之難﹗」丞曰「公未之見耳﹐鉛刀豈無一割之用耶﹖丞𨿽不才﹐且看吾之治湘耳。」惇無以對﹐聽其自去。送丞去了﹐入謂錢鳳曰「彼不知懼而學壯語﹐無能爲也﹗且看如何﹖」譙王丞旣至湘州﹐時湘土連年困敝﹐丞躬自儉約﹐傾心綏撫﹐湘地稍安﹐甚有能名。

四年正月﹐徐龕復使人入朝降﹐晉帝受之。三月﹐日中有黑子﹐元帝甚憂。著作郎郭璞上疏曰「陰陽錯謬皆繁刑所致﹐赦不宜數﹔昔子產知鑄刑書﹐非政之善﹐不得不作者﹐須以救獘故也。今宜赦之﹐理亦如之。」帝從之﹐發詔大赦境內。第一三九回

段匹磾死於忠義

卻說後趙王勒使石虎以軍五萬﹐攻匹磾於厭次﹐又使孔長以軍三萬﹐攻其統內諸城﹐諸城悉拔之。虎兵至厭次圍之﹐匹磾使弟文鴦領兵出拒﹐與虎交戰﹐自旦至夜﹐連戰一百合﹐鴦力盡﹐被虎執之﹐鴦尢罵賊不已。虎使兵人監之。次日﹐又攻城﹐匹磾見弟文鴦被執﹐已去右臂﹐心下大懼。集諸將商議﹐擬自單騎歸晉。邵續之弟邵洎主降﹐不聽﹐復欲執朝廷使人送虎請降﹐匹磾正色謂之曰「卿不能以兄之志﹐遏吾不得回朝亦已甚矣﹗復欲執天子使臣﹐我𨿽夷狄﹐所未聞也﹗」邵洎與緝﹑竺等不聽其語﹐乃使人立降旗﹐開城門與石虎之軍而入。

虎入城﹐召匹磾。匹磾曰「我受晉恩﹐志在滅汝﹐不幸至此﹐不能爲汝敵也。」虎先素與匹磾結爲兄弟﹐見匹磾至﹐卽起迎之。及見其語﹐令人送匹磾﹑文鴦﹑邵洎﹑緝﹑竺等還襄國去﹐於是幽﹑冀﹑並三州﹐皆人於後趙。匹磾等旣至後趙﹐後趙王勒以匹磾忠義﹐故不害之。而匹磾見勒不爲禮﹐常著朝服﹐持晉節。久之﹐勒怒﹐乃殺匹磾﹐文鴦﹑邵洎皆殺之。第一四○回帝以戴淵拒王惇

七月﹐元帝見王惇凶逆﹐將顯爲亂﹐與刁協計議﹐以戴淵爲徵西將軍﹐都督司﹑豫六州軍事﹐以鎭合淝﹔劉隗爲鎭北將軍﹐都督靑﹑徐四州諸軍事﹐以鎭淮陰。皆假節領兵﹐名爲徵胡﹐實備王惇也。隗𨿽在淮陰﹐朝廷機事﹐進退士大夫﹐帝皆與之密謀。惇聞隗領兵鎭淮陰﹐使人遣隗書﹐言欲與之戮力王室﹐共靖海內。隗亦遣人答曰「魚相忘於江湖﹐人相忘於道術﹐竭股肱之力﹐效之以忠貞﹐吾之志也。」惇見其書﹐甚怒之。元帝知惇有異﹐故以王導爲司空﹐錄尙書事﹐而實疏忌之。

當禦史中丞周嵩上疏﹐以爲不宜聽佞臣之言﹐放逐舊徳﹔虧旣往之恩﹐招將來之患﹐帝頗感悟﹐導由是得全。

史說戴淵﹐字若思﹐廣陵人也。有丰儀﹐性軒爽﹐少好遊俠﹐不拘細行。常至洛爲劫盜﹐因遇機赴洛﹐若思見陸機船裝甚盛﹐遂與幫徒掠之﹔若思自登岸﹐據胡牀﹐指麾同伴取物﹐皆得其宜。機察之﹐皆非常人﹐在船屋上遙謂之曰「卿才器如此﹐乃行劫耶﹖」若思感悟﹐因流涕投艙﹐還其行李而就之。

機與言﹐遂深加賞異﹐而與之結交焉。後若思攺舉孝廉﹐入洛陽﹐機薦之於趙王倫曰「戴若思誠東南之遺寶﹐朝堂之奇璞也﹐何不用之﹖」因是倫乃辟之爲主簿﹔及倫敗﹐始過江歸元帝﹐帝深信之﹐由此有重任焉。

卻說豫州刺史祖逖﹐聞朝廷以戴淵都督六州﹐逖以戴淵吳士﹐𨿽有才望﹐無弘智遠識﹔且已剪荊棘﹐收河南地﹐而淵雍容﹐一旦來統之﹐意甚是忡忡﹔又聞王惇與劉﹑刁構隙﹐將有內難﹐知大功不成﹐遂感激發病﹐至九月卒於雍丘。豫州士女﹐若喪父母﹐無不流涕﹐皆爲立祠而祭之。其弟祖約發喪﹐申奏朝廷。至十月﹐元帝聞奏祖逖身死﹐恐羯人犯境﹐乃使人奉詔﹐以逖弟祖約爲平西將軍﹑豫州刺史﹐代領其眾。

初﹐有妖星見於豫州之分歷﹐陳川謂人曰「今年西北大將當死﹗」逖亦見星曰「爲我矣﹗方平河北﹐而天欲殺我﹐此乃天不佑國也﹗」俄卒於雍丘﹐故史臣謂﹕「祖士雅慷慨忠義﹐有智略以行之﹐豈惟晉臣﹐亦自古難得之才也﹐惜其未聞道也﹗」

王惇聞祖逖死﹐益無所忌﹐專意謀罰逖弟祖約旣領其眾﹐無綏禦之才﹐不爲士卒所附。範陽李產被亂依逖﹐至是見約志趣異常﹐乃率子弟十餘人﹐間行歸鄕裏。第一四一回

石勒召封仇人爵

卻說後趙王勒﹐乃上黨武鄕羯人﹐思欲歸以省親﹐張賓諫之乃止。勒乃使人悉召武鄕耆老諸人赴襄國﹐耆老諸人皆至。

後趙王勒大排筵宴﹐自與耆老論年齒而坐﹐歡飲﹐語及平生﹐無不快活。先是石勒未遂時﹐與鄰居李陽常爭麻池﹐疊相毆擊﹐至是李陽不敢來見。勒因謂父老曰「李陽﹐壯士也﹐何以不來﹖毆麻是吾布衣之恨﹐孤方崇信於天下﹐寧仇一匹夫乎﹖」

卽又使人去請李陽。李陽乃至﹐拜伏於地請罪。勒喜扶起﹐與其醉謔﹐引陽臂而笑曰「孤昔饜卿老拳﹐卿亦飽孤毒手﹗」

言訖﹐賜甲第一區﹐拜陽爲參軍都尉。又與眾曰「武鄕吾之丰沛﹐萬歲以後﹐魂靈當遊之耳﹗」復以貲帛給賞父老。以鄕比丰沛﹐復之三世。後趙王勒以民始復業﹐資儲未丰﹐乃重禁釀﹐郊祀宗廟﹐皆醴酒行之﹐於是數年間﹐無復釀酒者。

慕容廆聞中國無主﹐遣使過海入建康﹐勸元帝卽位。元帝旣登大位﹐以廆忠愼﹐始遣謁者去大棘城﹐以慕容廆爲都督吉﹑平二州諸軍事﹐封遼東公。謁者得詔﹐前來棘城封公。廆聞知﹐使人迎接入城﹐排香案跪聽披讀詔書﹐受其印綬﹐望南謝恩訖﹐大排宴會﹐款待謁者。次日以金寶名馬與謁者還朝﹐以作進貢之物。廆乃始立郡﹐以統流亡。準冀州人爲冀陽郡﹐豫州人爲成周郡﹐靑州人爲營兵郡﹐並州人爲庾國郡。於是推舉賢才﹐委以庶政。廆始承制除官府﹐置僚屬﹐立子皝爲世子﹔作東賢﹐使皝與諸生同受業。廆覽政之暇﹐親臨教之。皝雄毅多權略﹐善經術﹐國人稱之。因是廆徙子慕容朝鎭遼東﹐以慕容仁鎭平郭﹐而翰撫安民夷﹐甚有威惠。第一四二回

代賀傉謀弒其君

卻說代王郁律大會羣臣﹐聞探事人回報﹕中華晉憨帝被劉聰所害﹐聰亦死﹐粲卽位﹐亦被靳準所弒。今劉曜僭位﹐都於長安﹐石勒稱尊於襄國﹐晉元帝立於江南﹐天下大亂。代王見說大悅曰「今中原無主﹐天其資我乎﹖」言未訖﹐近臣奏前趙王劉曜遣使至﹐請和﹐結爲唇齒之邦。不一時﹐近臣又奏趙王石勒亦遣使至﹐乞和﹐結爲兄弟之國。代王曰「吾正欲取中原﹐豈與汝和﹖」皆命不納﹐斬其使而絕之。自此代王乃講武練兵﹐欲平南夏。

有拓跋猗竾之妻惟氏﹐忌代王郁律之彊﹐恐不利其子﹐乃令其子拓跋賀傉陰結代王郁律左右將佐﹐至夜入內﹐執郁律弒之﹐而自立爲代王﹐盡領其眾。

代王旣被害﹐其次子什翼健幼在𦇤褓﹐其母王氏知變﹐乃將什翼鍵匿褲中而出逃﹐因祝之曰「天苟存汝﹐汝則勿啼。」

久之不啼﹐因此私自逃奔外家﹐乃得免其大難﹐後長成人。第一四三回

王惇舉兵謀逆叛

永昌元年正月﹐王惇舉兵謀叛。

史說王惇﹐字處仲﹐乃司徒導從父兄也。惇少有奇人之目。

先王愷﹑石崇以豪侈自尙﹐愷嘗置酒會客﹐王惇與導俱在席。

愷令女伎吹笛﹐小失聲﹐愷便毆殺之﹐一座人咸攺容﹐惇神色自若。愷又使美人行酒﹐吩咐道﹕「勸客飲不盡﹐輒殺汝﹗」

美人行酒至惇前﹐惇故不肯飲﹐美人悲懼失色﹐而惇傲然不視。

導素不能飲﹐恐行酒美人得罪﹐遂勉彊盡暢飲之。王導還而嘆曰「處仲心懷剛忍﹐非令終也﹗」洗馬潘嶽見惇而嘆之曰「蜂目已露﹐但嗡聲未振﹐若不噬人﹐亦必爲人所噬﹗」

先時﹐王惇初事元帝﹐日漸驕厲﹐雅尙淸談﹐口不言財色﹐因是負重望﹐專任閫外﹐控彊兵﹐遂欲專制朝廷而有問鼎之心。

因是元帝畏而惡之﹐乃引劉隗﹑刁協等以爲心膂﹐惇益不能平﹐於是嫌隙始構。酒後輒詠曹孟徳樂府歌章曰「老驥伏櫪﹐志在千里﹔烈士暮年﹐壯心不已﹗」以如意打唾壺爲節﹐壺邊盡缺﹐於是惇幾欲懷異。惇旣與朝廷乖離﹐乃羈錄朝廷有時望者﹐置己幕府。以羊曼﹑謝鯤是爲長史﹐鯤終日酣醉﹐故不委以事。

時惇欲作亂﹐因謂鯤曰「劉隗姦邪﹐將危社稷﹐吾欲除君側之惡﹐卿意如何﹖」鯤曰「隗誠如城狐社鼠﹐豈能爲患﹖」

惇怒曰「汝庸才耳﹐豈達大體﹖」遂不聽之。

史說王充之﹐字深猷﹐父王舒﹐丞相王導之從弟也。充之少最知名﹐總角來從伯王惇﹐惇甚愛之﹐謂其似己﹐恆以相隨﹐出則同輿﹐入則同寢。其時王惇與錢鳳﹑沈充及充之在帳中夜飲﹐充之佯醉﹐辭曰「侄已醉﹐欲先臥耳﹗」惇曰「你快往帳後涼牀上去睡﹐吾欲說話﹐一時間來。」於是充之就帳後涼牀上去睡。王惇以充之睡了﹐乃謂錢鳳曰「吾欲以兵入建康﹐殺天子﹐誅大臣﹐自取帝位﹐其事何如﹖」鳳曰「今天下洶洶﹐人懷異望﹐欲得晉鼎﹐明公若不首謀﹐恐天下英雄﹐皆有此心﹐若他人先起﹐則鹿走未定﹐今夕之策﹐宜早爲之﹐則大業必成﹗」惇曰「然﹗過旬日﹐可與吾調兵起行。」計議已定﹐錢鳳辭去﹐王惇欲來同充之宿歇。

先時﹐王惇與錢鳳之所謀議﹐是時充之已醒﹐悉聞其言。

充之恐惇見疑﹐乃詐爲醉﹐便於臥處大吐﹐衣服便污。時惇果疑充之聽見﹐乃以燈燭入照﹐視充之﹐見吐於臥處﹐遂以充之爲大醉﹐不復疑之。

至次日﹐充之辭惇曰「侄來此日久﹐欲回視親。」惇曰「你旣回﹐吾使人送你回去﹗」言訖﹐喚十數軍人﹐護送王充之還建康。

卻說充之還家﹐以伯王惇與錢風謀反之議﹐報知父舒。王舒驚曰「吾兄何得行此滅族之事﹖」舒忙報與從兄司徒王導﹐王導曰「可速奏於主上﹐以作準備﹐免吾一族之人﹐被其連累。」於是王導﹑王舒二人入朝﹐具以王充之所言王惇與錢鳳謀反之議﹐奏知晉帝。晉帝曰「旣王惇謀反﹐可興兵討之。」

王導曰「宜準備守護防之﹐未可以勒兵擾民耳。」因此﹐帝令諸將調兵守護城池﹐日夜巡視。

卻說王惇叛謀計定﹐乃使諸葛瑤﹑周撫等領兵爲前鋒﹐自與錢鳳爲後﹐共率兵二十餘萬﹐次日前驅大進。當吳興太守沈充亦引兵來應﹐迎著王惇﹐曰「明公興兵入建康﹐先宜正名﹐然後可以起行。故兵法曰﹕『兵出無名﹐所以不勝。』故諸侯起兵﹐宜先以正名。可使人先上疏陳劉隗不臣﹐臣故起兵﹔上可以制羣臣﹐下可以慰百姓。」惇曰「卿謀正合我心。」惇自武昌舉兵﹐先遣人入建康上疏﹐稱曰﹕劉隗佞邪姦賊﹐威福自由﹐臣故進軍致討﹔隗首朝懸﹐諸軍夕退。昔太甲顚覆厥度﹐幸納伊尹之忠﹐殷道復昌。願陛下深慮三思﹐則四海又安﹐社稷永固矣﹗

元帝覽之大怒﹐忙調兵守禦建康。惇兵至蕪湖﹐又上表刁協罪狀。元帝見表﹐愈加大怒﹐下詔曰﹕王惇憑恃寵幸﹐敢肄狂逆﹖方朕太甲﹐欲見幽囚﹖是可忍也﹐孰不可忍也﹗今朕率大軍以誅大逆﹐有殺惇者﹐封五千戶侯。

降詔徧示百官訖﹐卽使使往合肥﹐召大將軍戴若思﹐領兵入衛建康。

卻說春陵令易雄﹐字興長﹐乃長沙瀏陽人﹐聞王惇作逆﹐朝廷下詔﹐有誅惇者﹐封五千戶侯。雄聞知﹐恨無兵﹐力寡不能去﹐乃自作檄書﹐數王惇罪惡﹐使人馳報﹐隨卽起兵。王惇聞采事人報知﹐大怒曰「豎子安敢無禮﹗」卽使將軍魏義以兵五千來攻春陵﹐城陷﹐易雄被人所執﹐送至惇營﹐惇以檄證示易雄﹐叱之曰「汝乃一邑小令﹐何敢妄誣大臣罪愆﹖今日見我﹐有何分辯﹖」雄曰「此實有之﹐惜雄位微力弱﹐不能救國之難﹐誅汝之首﹐今日之事﹐雄安望生﹖淸卽賜戮﹐得作忠魂﹐乃所願矣﹗」惇聞其言直﹐乃釋之。

時太子中庶子溫嶠﹐謂僕射周顗曰「大將軍此舉﹐似有所仁﹐當無及之耶﹖」顗曰「今主上非堯舜﹐何能無失﹖安可舉兵以脇之﹐舉動如此﹐豈得云非亂乎﹖」

卻說惇初舉兵﹐遣使告梁州刺史甘卓﹐約與俱下。卓許之﹐後更狐疑不赴﹐諸將問之﹐卓曰「且僞許惇﹐待至都下而討之。」眾問其故﹐卓曰「昔陳敏之亂﹐吾先順而後圖之﹐論者謂吾懼逼而思變﹐心常愧之﹐今若復爾﹐何以自明﹖」

惇見卓軍不來﹐乃遣參軍桓熊去說譙王司馬丞﹐請爲己軍﹐丞不從﹐怒曰「得死忠義﹐夫復何求﹗」

丞聞長沙虞悝賢而多才﹐使人持檄召長沙虞悝爲長史﹐會悝遭母喪不至﹐丞親往弔之﹐曰「王室方危﹐金革之事﹐古人所不辭﹐將何以教之﹖」悝曰「鄙州荒敝﹐難以進討﹐且宜收兵固守﹐傳檄四方﹐四方兵動﹐其勢必分﹐分而圖之﹐庶幾可捷也。」丞謝之而回﹐卽囚桓熊﹐以悝爲長史﹐以其弟虞望爲司馬﹐移檄遠近﹐列惇之罪惡。州郡內應之﹐惟惇姊夫鄭澹爲湘東太守﹐不從命。丞使望率眾五千人攻陷湘東﹐執澹斬之﹐以徇四境。悝曰「必須得辯士人梁州﹐說甘卓同舉﹐可濟大事。眼前無可往者﹖」丞曰「主簿鄭騫有辯才﹐可遣之。」

悝乃遣賽往說甘卓曰「劉大連𨿽矯蹇失眾心﹐非有害於天下﹐大將軍惇以私憾稱兵向闕﹐此忠臣義士竭節之時﹐公受任方伯﹐奉辭伐罪﹐乃桓文之功﹐今譙王舉義討惇﹐邀明公共行此事﹐何如也﹖」卓欲從之﹐卓參軍季梁謂卓曰「昔隗囂跋扈﹐竇融保河西以奉光武﹐受乃其福。今但當按兵坐待﹐惇事若捷﹐必委將軍以萬人﹔如朝廷捷﹐必以將軍代之﹐何憂不富貴﹖而釋此廟勝﹐決存亡不可戰耶﹗」騫卽向前言曰「光武當創業之初﹐故隗不可以從容而行﹐今將軍之於王惇﹐非竇融之比也﹔襄陽之於大府﹐非河西之固也。使惇克劉隗還武昌﹐增石城之戍﹐絕荊襄之粟﹐將軍將安歸乎﹖勢在人手﹐而曰以處廟勝﹐未之聞也﹗且爲大臣﹐國家有難﹐坐視不救﹐於義安乎﹖以將軍之威名﹐仗節鳴鼓﹐以順討之﹐舉武昌若摧枯拉朽耳﹗武昌旣定﹐據其事實﹐招懷士卒﹐使還者如歸﹐此呂蒙之所以克關公也。」卓從之﹐曰「非先生之見教﹐則孤失其妙算也。」

未及發﹐惇聞卓於後爲變﹐又遣參軍樂道融往邀之。道融忿其悖逆﹐來梁州﹐反說卓曰「王惇使某邀使君同討劉﹑刁﹐而王惇背恩肆逆﹐舉兵向闕﹐君身受國厚恩﹐而與之同﹐生爲逆臣﹐死爲愚鬼﹐不亦惜乎﹗爲君之計﹐莫若僞許應命﹐而馳襲武昌﹐必不戰而自潰矣﹗」卓意始決﹐遂露檄數惇逆狀﹐率所統大兵十萬致討。

卓又遣參軍至廣州﹐約陶侃同攻武昌。侃遣參軍髙寶﹐率兵二萬北下。時武昌城中傳卓軍至﹐人皆奔散。

惇聞譙王丞檄卓﹐侃攻己﹐大怒﹐乃遣魏義率兵二萬﹐來攻長沙城。時長沙城池不完﹐倉儲又缺﹐人情震恐﹐諸將說丞曰「今城池不完﹐兵甲不堅﹐糧艸不敷﹐人心不固﹐何以迎敵﹖不若去投陶侃﹐或退據零﹑桂爲上也。若沈吟﹐死無葬身之地矣﹗」丞曰「吾之志欲死忠義﹐豈可貪生苟免﹐爲奔走之將乎﹖事之不濟﹐令百姓知吾心耳﹗」乃嬰城固守。魏義攻城﹐虞望率眾出戰﹐大敗而死。城中甚急﹐甘卓知之﹐使人遣丞書勸之﹐且云「當以兵出沔口﹐截惇歸路﹐則湘圍自解矣。」丞卽復書與卓曰「足下能捲甲電赴﹐猶有所及﹐若其狐疑﹐則求我於枯魚之肆矣﹗」卓不能從之﹐丞只得固守湘東。

爾時﹐元帝封子司馬翌爲瑯玡王﹐命其領兵出守城池。

卻說趙王劉曜﹐自以兵十萬﹐去擊楊難敵。難敵率眾拒迎﹐與曜逆戰﹐曜不勝﹐乃退保城池﹐絕難敵糧道。難敵只得遣使稱藩於趙﹐趙王曜許之﹐以楊難敵爲武都王﹐而難敵自此歸趙﹐於是曜令退兵還長安。

卻說趙秦州刺史陳安率眾入長安﹐求朝於曜﹐曜恐其人爲亂﹐乃疾辭不與入見。安大怒﹐大掠而歸。隴上氐羌人皆附之﹐有眾十餘萬﹐自稱涼王。趙王曜便使呼延晏及魯憑二人引兵出追﹐被陳安獲之﹐安招其降﹐二人不屈﹐安命左右斬之。第一四四回

王導待罪於闕下

元帝聞王惇兵將至﹐使人徵戴淵﹑劉隗領兵入衛建康﹐二將皆應命而至。帝使百官出迎於道﹐劉隗岸幘大言﹐意气自若﹐與百官刁協等入朝元帝﹐君臣禮畢﹐隗﹑協平身。帝曰「王惇作逆﹐故召卿等還迎王惇。」是時劉隗﹑刁協大驚﹐急奏曰「王惇作逆﹐其弟王導並家屬數百人﹐今在建康城內﹐若惇兵至此﹐導必爲內應﹐不如先誅王導等族眾﹐然後以兵去迎。」

帝曰「容朕三思後行。」隗﹑協見帝不許﹐心中愈驚。

司空王導聞兄王惇作亂﹐見劉隗﹑刁協奏請盡誅王氏﹐心中大恐﹐乃率其從弟中領軍王遽﹑左衛將軍王廙﹑侍中王侃﹑王彬﹐及宗族羣從昆弟子侄二十餘人﹐每旦詣闕待罪。值僕射周顗入朝﹐導呼僕射謂曰「伯仁﹐吾以百口累卿﹐望速救耳﹗」顗直入不顧﹐而見帝奏曰「司空王導聞兄王惇謀逆﹐今領兄弟宗族二十餘人﹐闕下待罪。臣見王導平素忠誠﹐必無叛心﹔若與惇私有異志﹐安肯身畱建康自陷也﹖望陛下看其艸創之功﹐以赦如今無貳之愆﹗」帝曰「朕亦思王導無叛之意﹐可原其心。」納其言而赦之。周顗先是飲酒而入﹐及辭出還未醒。當周顗見納其奏卽出﹐王導猶在闕前待罪﹐見顗出﹐又呼而問之﹐顗不與言﹐顧左右曰「今年殺諸賊奴﹐取金印如斗大﹐系肘後。」言訖卽出﹐乃使人上表﹐明導無罪﹐言甚切至。

王導不之知﹐而心甚恨之。

元帝又見周顗上表﹐乃下詔赦王導等二十餘人無罪﹐賜朝服﹐召入朝見之。導稽首奏帝曰「賊臣逆子﹐何代無之﹖不意今日近出臣族。」帝下殿執導手曰「茂弘﹐朕方寄卿以百里之命﹐安忍罪之﹖」於是君臣惠愛如初。

三月﹐帝以王導爲前鋒大都督﹐以戴若思爲驃騎大將軍。

詔曰「王導以大義滅親﹐可以之爲安東時節假之將軍。」又以周顗爲尙書左僕射﹐王遽爲右僕射。

次日﹐帝乃命劉隗﹑刁協﹑戴若思等領軍去迎。將軍周札﹐素愛儉好利﹐帝使劉隗領兵屯金城﹐使周札屯石頭城﹐二人領詔去訖。

時﹐惇軍至石頭﹐欲先攻劉隗﹐杜弘謂惇曰「劉隗死士多﹐未可易克﹔周札少謀﹐兵不爲用﹐攻之必敗﹐札若敗﹐則隗走矣。」惇從之﹐使弘爲前鋒將軍﹐以軍二萬先攻石頭。周札果開城門納弘﹐弘軍一湧而人﹐於城屯祝於是王惇入據石頭﹐嘆曰「吾不得復爲盛徳事矣﹗」謝鯤曰「何爲其然也﹖但使自今已往﹐日忘日去耳﹗」

元帝聞石頭失守﹐詔命劉隗﹑刁協﹑戴淵﹑周顗﹑王導等分頭接戰﹐於是協﹑隗﹑淵等領兵來石頭挑戰。

王惇聞探事人回報﹐王導爲都督驃騎大將軍﹐總領諸軍事﹔又令刁協﹑劉隗﹑戴若思領兵十萬前來迎敵。自令軍馬將到石頭。惇忙喚周撫﹑鄧嶽二人﹐整軍馬去戰﹐於是二人以軍出城排陣。是日兩軍相遇﹐劉隗出馬﹐大罵﹕「王惇﹐朝廷何負你﹐故敢謀反﹖」周撫大怒﹐拍馬出戰﹐更不打話﹐挺槍便刺。

劉隗以刀來迎﹐二人交戰﹐戰到二十餘合﹐隗敵周撫不住﹐走回本陣。戴若思忙持刀接住周撫交戰﹐戰三十餘合﹐不分勝負。

鄧嶽見周撫贏不得若思﹐亦拍馬掄斧衝出陣﹐幫護周撫。三人在垓心交戰﹐戰不過五合﹐若思敵不過二人﹐勒馬便回本陣﹐被王惇麾兵一擊﹐殺得晉兵大敗﹐拋戈棄鼓﹐倒旗失金﹐亂潰奔走﹐各自逃生。王惇等連追數十餘里﹐方始下令﹐收軍還城。

當劉隗﹑刁協得戴若思保護走回建康﹐入太極殿﹐見元帝曰「王惇勢大﹐難以迎敵﹐因此大敗而回。」

是時﹐劉魄﹑刁協二人﹐在帝前流涕﹐帝亦攜二人手垂淚。

因謂隗﹑協二人曰「今王惇謀逆﹐爲汝二人﹐汝二人乘其未還﹐可引本屬﹐朕給與兵符避禍﹐免遭其難。」刁協泣曰「臣當死守﹐不敢有避。」元帝曰「事逼矣﹐安可不行﹗」乃命有司給兵符人馬與二人﹐二人流涕﹐拜辭元帝﹐出領家屬﹐帶人馬出城而逃。

元帝見二人去了﹐心中憂悶﹐無人去退惇兵。當太子司馬紹欲自率將士決戰﹐溫嬌執鞚諫曰「殿下國之儲副﹐柰何以身輕天下﹖」抽劍斬鞚乃止。

惇𨿽知劉﹑刁走了﹐仍擁兵不朝﹐放士卒劫掠﹐宮省奔散﹐惟將軍劉超按兵直衛﹐及侍中二人侍帝側。元帝遣使謂惇曰「劉﹑刁二人﹐皆奔外國去矣﹐公若不忘本朝﹐於此息兵﹐則天下尙共安矣﹗如其不然﹐朕當歸瑯玡﹐以避賢路。」惇部下禁兵未肯退。

當司空王導奏曰「陛下不須煩惱﹐臣請詔加王惇爵位﹐臣與百官去說其罷兵﹐彼自退矣。」元帝從之。第一四五回

王惇殺周顗戴淵

於是帝令王導與百官俱至石頭﹐見惇講禮訖。導曰「朝廷詔兄罷兵﹗」惇許之。惇謂戴淵曰「前日之戰﹐有餘力乎﹖」淵曰「豈敢有餘﹖但恨力之不足耳﹗」王惇曰「吾作此舉﹐天下以爲何如﹖」淵曰「見形者謂之逆﹐體誠者謂之忠。」惇笑曰「卿可謂能言。」又謂周顗曰「伯仁負我﹗」

周顗曰「公戎車犯順﹐下官親率大軍不能共事﹐使王旅奔敗﹐以此負公。」惇不答﹐心下以太子有勇略﹐爲朝廷所向﹐欲加其不孝而廢之。

次日大會百官﹐惇問溫嬌曰「皇太子以何徳稱﹖」聲色俱厲。嶠曰「鉤深致遠﹐蓋非淺局所量﹔以禮觀之﹐可謂孝矣﹗」眾皆以爲信然﹐惇謀遂阻。

元帝召周顗謂曰「近日卿見王惇大事﹐二宮無恙﹐諸人平安﹐大將軍固副所望耶﹖」顗曰「二宮自如明詔﹐臣等尙未可知。」元帝曰「王惇懷逆﹐必害卿﹐卿遠避之。」顗曰「臣備位大臣﹐朝廷喪敗﹐豈肯艸間求活﹐投胡越耶﹖」

當惇參軍呂猗素以姦險﹐爲淵所惡﹐因謂惇曰「周﹑戴皆有髙名﹐以惑眾心﹔近者之言﹐曾無怍色﹐公不除之﹐恐必有再舉之憂﹗」惇然之﹐以問導曰「周﹑戴南北之望﹐當登三司無疑也。」導不答﹐又曰「止應令僕射。」又導不答。

惇又曰「若不爾﹐正當誅耳﹗」又不答。

惇遂遣部將收顗並淵部將﹐領五千兵收周﹑戴二人。回經太廟門首﹐顗大言曰「賊臣王惇﹐傾覆社稷﹐枉殺忠臣﹐神祗有靈﹐當速誅之﹗」收人以戟傷顗口﹐流血至踵﹐容止自若。

觀者皆爲流涕。惇令押入市曹﹐並淵殺之。元帝使惇弟王彬﹐以牛酒勞惇。而彬素與顗善﹐聞顗被殺﹐先往哭之﹐然後見惇﹐惇怪其容慘而問之﹐彬曰「因哭伯仁﹐情不得已。」惇怒曰「伯仁自致刑戮﹐且伊爲人姦佞﹐何哀而哭之﹖」彬勃然數之曰「兄抗旌犯順﹐殺戮忠良﹐圖爲不軌﹐禍及門戶矣﹗」

其詞气慷慨﹐聲淚俱下。惇大怒曰「爾以爲吾不能殺汝耶﹖」

導勸彬起謝﹐彬曰「腳痛不能﹗且此復何謝﹖」惇曰「腳痛孰若頸痛﹗」彬殊無懼色﹐由是王導勸散去訖。第一四六回

王導執表涕周顗

自此王導復預朝政﹐後因人中書省﹐行檢中書故事﹐忽見周顗救己之文﹐殷勤款至﹐詞意懇切。導執表流涕﹐歸告其諸子曰「吾𨿽不殺伯仁﹐伯仁由我而死﹗幽冥之中﹐負此良友也﹗」言訖﹐子數十人皆信﹐个个流涕。

史說周顗好酒多失﹐元帝初立時﹐補吏部尙書。頃之﹐以醉酒爲有司所糾﹐白衣領職。太興初﹐轉尙書僕射。庾亮嘗謂顗曰「諸人咸以君方樂廣。」顗曰「何乃刻畫無鹽而唐突西子也﹖」帝宴羣公於西堂﹐帝酒酣﹐從容謂百官曰「今日君臣共集﹐何如堯舜時耶﹖」顗因醉厲聲曰「今𨿽同人王﹐何得復比聖世﹖」帝大怒﹐詔付廷尉﹐將加戮﹐累日方赦之。

初﹐顗以雅望獲海內盛名﹐後頗以酒失爲僕射。略爲醒日﹐時人號爲「三日僕射」。庾亮曰「周侯末年﹐所謂鳳徳之衰也。」顗在中朝時﹐能飲酒一石﹔及過江﹐𨿽日醉﹐每稱無對﹐偶有舊識從北來﹐顗遇之欣然﹐乃出酒二石共飲﹐各大醉。及顗醒﹐使人視客﹐已腐脇死矣。而顗性寬裕﹐而友愛過人﹔其弟嵩嘗因酒瞋目謂顗曰「兄才不及弟﹐何乃橫得盛名﹖」以所燃蠟燭投之﹐顏色無忤﹐徐曰「阿奴火攻﹐固出下策耳﹖」

先王導甚重之﹐嘗枕膝而指其腹曰「卿此中何所有也﹖」顗答曰「此中空洞無物﹐然足容卿輩數百人﹗」導亦不爲忤。

王惇素憚顗﹐每見顗﹐輒面熱﹐𨿽冬月﹐扇面手不得休。惇使繆恆籍沒顗家﹐收得素簏數枚﹐盛敗絮而已﹐及酒五瓶﹑米數石﹐在位者服其淸約。顗遇害時﹐年五十四歲﹐人人盡嘆惜之。

史說祖納﹐字士元﹐乃祖逖之兄也。幼有操行﹐能淸言﹐文義可觀。性至孝﹐少孤貧﹐常自炊爨以養母。時王惇聞之﹐乃使人遣其二婢﹐代奉養母﹐辟爲從事中郎。時人戲之曰「奴價倍婢。」納應之曰「百里奚何必輕於五羊皮耶﹖」王惇旣爲相﹐以爲軍諮祭酒。時納好與人弈棋﹐王隱言之曰「禹惜寸陰﹐不聞棋數。」納對曰「以忘優耳﹖」隱曰「古人遭逢﹐則以功達其道﹐若其不遇﹐則以言達其道。君少長五部﹐遊宦四方﹐華裔成敗﹐皆當聞見﹐胡不記述﹐而有裁成﹖何必憂圍棋而後忘憂也﹖」於是納不復下棋。旦日入朝﹐乃奏於帝曰「自古小國之有史官﹐況於中華安可不置﹖」帝納之﹐使納修晉史。

其弟平西將軍祖約﹐領軍鎭守豫州﹐不能馭眾﹐邊地多叛。

聞長城戴洋善風角﹐有才識﹐使人召至﹐以爲中興軍。永昌元年四月庚辰﹐有大風起自東南﹐飛砂折木。洋出聞之﹐人謂約曰「今年十月﹐必有賊獄治罪到譙城﹐將軍宜防之。」約未應﹐當主簿王振言曰「天道髙遠﹐豈人先知﹖今戴洋妄造謠言﹐扇惑民心﹐宜以洋收獄治罪。」約從之﹐乃命左右執戴洋收獄治罪﹐不得與食﹐待其自死。於是左右執洋入獄中﹐連絕食五十日不死。左右與說話﹐言語如昔﹐左右人報知﹐祖約曰「吾知其有神術﹐安能害之﹖」乃赦其出﹐卽罵王振曰「你進讒言﹐險害神人﹗」令左右執振斬之﹐洋急救曰「若殺此人﹐臣請歸山。」約曰「振昨日曾訴君於我﹐何反救之﹖」

洋曰「振不識風﹐非有夙嫌﹐振往時垂饑死﹐洋養活之﹐振猶尙遺忘﹔夫處富貴而不棄貧賤者﹐固其難矣﹗」約義而釋之。

卻說王惇在石頭﹐聞卓起兵大懼。時卓兄子甘印﹐爲惇參軍﹐惇乃遣印歸說卓﹐使旋軍。卓𨿽慕忠義﹐而多疑少決。及印至說﹐猶豫逗畱﹔及聞戴淵﹑周顗死﹐流涕謂印曰「吾之所憂﹐正爲今日。若徑據武昌﹐惇勢逼必劫天子﹐以絕四海之望﹐不知更思後圖。吾據惇上流﹐惇亦不敢復危社稷也。」於是卽令旋軍。樂道融曰「今公兵斷彭澤﹐使惇上下不得相赴﹐其眾自然離散﹐可一戰擒惇也。將軍起義兵而中止﹐竊爲將軍不取也﹗」卓不從﹐道融憂憤而死。卓本寬和﹐忽更彊塞﹔徑還襄陽﹐意气騷擾﹐識者知其將死也﹗

王惇旣得志﹐攺易百官及諸軍鎭﹐惟意所欲。將都武昌﹐謝鯤曰「公若朝天子﹐使君臣釋然﹐則物情相和悅服矣。」

惇競不朝而去﹐四月竟還武昌。第一四七回

湘州譙王死忠義

卻說魏義攻湘州﹐百日拔之﹐義兵人城﹐執譙王司馬丞囚之。又執虞悝子弟於市曹﹐子弟皆對之號泣﹐悝曰「人生會當有死﹐今一門爲忠義之鬼﹐亦復何恨﹖」言訖﹐被殺之。義旣得湘州﹐遣人以檻車送丞往武昌﹐主簿桓雄﹑僚佐韓階﹑從事武延皆毀服爲僮﹐從丞不離左右﹐義見雄姿貌舉止非凡﹐憚而殺之。

時﹐王惇聞魏義執丞送至武昌﹐乃使弟王廙先候於道﹐將丞殺之﹐不與入武昌﹐恐人議論。丞旣被害﹐韓階﹑武延二人收殮。送丞喪至都﹐葬之而去。

五月﹐卻說甘卓旣班軍回鎭﹐悉散細作。其家人皆勸曰「今王惇賊臣﹐意在圖謀社稷﹐而忌公居上流﹐故不敢行也。旣還武昌﹐必有害公之心﹐豈可散兵釋戎而不爲備也﹖宜三思之﹗免累及族。」卓不從。

王惇還武昌﹐深恨甘卓。陰使人持書﹐命襄陽太守周慮攻卓﹐慮承惇旨﹐乃點軍三萬﹐來襲甘卓。卓無備﹐措手不及﹐被襲殺之。使人傳首於惇﹐惇大喜﹐重賞來使﹐以從事代卓鎭江中。惇旣得志﹐暴姦滋甚﹐四方貢獻﹐多入其府﹐將帥州牧﹐皆出其門。以沈充﹑錢鳳爲謀主﹐二人所譖﹐無不死者。

卻說郗鑑在鄒山二年﹐有眾數萬﹐戰爭不息﹐百姓饑饉﹐爲後趙王勒不時遣將率兵所逼﹐於是引眾退屯合肥。僕射紀瞻以鑑雅相淸徳﹐宜從容臺閣﹐上疏請帝徵之﹐於是元帝遣使徵鑑﹐拜爲尙書。鑑始入朝時﹐徐兗間諸塢多降於後趙王﹐趙王置守宰而輔之。

十月﹐卻說祖逖旣卒﹐後趙屢遣支雄﹑桃豹寇河南﹐拔襄城﹐城拔﹐又率眾圍譙城﹐祖約不能禦﹐退屯壽春﹐雄﹑豹等遂取陳畱。梁﹑鄭之間﹐復騷然矣。初﹐戴洋以風角占十月當有寇至﹐至是果然。約始信洋占﹐遂以禮待戴洋矣。第一四八回

元帝崩太子卽位

元帝因王惇作逆﹐憂憤成病﹐將篤﹐乃召司空王導入內﹐受遺詔輔政。王導入內﹐囑曰「朕自瑯玡王得遇卿至此﹐不幸病篤﹐諒已難逃天命。朕聞神堯以一旅取天下﹐吾以天下不能討五胡﹐而雪三帝之恥﹐朕所恨在此﹐愧見先帝於九泉之下耳。」言訖而昏﹐徐徐又醒﹐謂王導曰「太子篤厚恭謹﹐可任大事﹐汝等宜輔佐之﹐各盡忠義之心﹐以圖滅胡之計﹐勿少忘焉。」言訖而崩。帝年四十七歲﹐在位十六年而崩。

帝性簡儉衝素﹐容納直言。初鎭江東﹐頗以酒廢事﹐王導深以爲言﹐帝命酌﹐引觴覆之﹐於是遂絕不飲。有司嘗奏太極殿廣室﹐宜施絳帳﹐帝曰「漢文集上書皂囊爲幔」遂令冬施靑布﹐夏施靑練帷帳。將拜貴人﹐有司請市雀釵﹐帝以煩費不許﹔所幸鄭夫人﹐衣無文彩耳。始先秦時有望气者云﹕五百年後﹐金陵有王者气。故始皇東遊以厭之﹐攺其地曰秣陵﹐塹其山以絕其勢。及孫權之稱號﹐自謂當之。孫盛以爲始皇逮於孫氏﹐四百三十七載﹐考其替數﹐猶爲未及。元帝之渡江也﹐乃五百二十六年﹐眞人正應在於此矣。天意人事﹐又符中興之兆。太安之際﹐童謠﹕「五馬浮渡江﹐一馬化爲龍」﹐識者以爲吳越當興王者﹐是歲元帝與四王司馬氏共渡江﹐帝竟登大位焉。

初﹐《玄石圖》有「牛繼馬后」之說﹐故宣帝深忌牛氏﹐遂以二榼共一口以貯酒。帝先食佳者﹐而以毒酒鴆其將牛金﹐而恭王妃夏侯氏﹐竟通小吏牛氏而生元帝﹐亦有符云矣。

元帝旣崩﹐司空王導與百官舉哀發喪﹐葬於建平。喪事畢﹐乃扶太子司馬紹登基於太極殿﹐百官山呼萬歲。禮畢﹐分列兩班。攺年號爲太寧﹐百官上尊號肅宗明皇帝。羣臣皆上賀﹐帝命光祿寺排宴。宴畢羣臣﹐加封王導爲郡公﹐進位太保﹐劍佩上殿﹐入朝不趨﹐贊拜不辭。導受職謝恩﹐盡忠王室﹐竭力輔政。太子卽位﹐尊所生母荀氏爲建安君。

史說明帝諱紹﹐字道幾﹐乃元帝長子﹐在位三年﹐壽二十七歲。幼而聰哲﹐爲元帝所異。年幼時﹐帝坐置膝上﹐適長安有使來﹐元帝因問之曰「汝謂日與長安孰遠﹖」對曰「長安近﹐不聞人從日邊來﹗居然可知也﹗」元帝異之。明日宴羣臣﹐又問之﹐明帝對曰「日近﹗」元帝失色曰「何乃異前問之言﹖」明帝又對曰「舉目則見日﹐不見長安﹗」由是益奇之。元帝爲晉王﹐立爲王太子﹐及卽帝位﹐立爲皇太子。帝性至孝﹐有文武才。時王惇欲誣以不孝而廢之﹐大會百官而問中庶子溫嶠曰「皇太子以何徳稱﹖」聲色俱厲﹐必欲使有言﹐嶠對曰「鉤深致遠﹐蓋非淺局所量﹗以禮觀之﹐可稱爲孝矣﹗」惇謀逆遂止。今元帝崩﹐乃卽帝位。第一四九回

郭璞葬致天子問

卻說尙書郎郭璞﹐因母死居憂﹐去職在家﹐將母柩櫬下葬於曁陽﹐近河漫水百餘步﹐當友人王用謂璞曰「君何葬母地近河﹐他日洪水漂蕩﹐則母骸將爲魚矣﹗」璞曰「卿不必憂﹐不久當卽爲陸矣﹗」用不信﹐後因洪水走推﹐別處反沙漲﹐去墓十里皆爲田。

於是用深敬之。因父棺未埋﹐亦請郭璞代他擇吉安葬。璞與擇地﹐葬其父後郭外東陵龍耳上。埋訖﹐私謂王用曰「其地甚吉﹐不出三年﹐當致天子相問也﹗」時明帝聞知郭璞嘗與人擇葬﹐吉效如神﹐尙未深信﹐乃自微服裝作庶人﹐引從者私出宮門﹐來觀其所葬之地如何。恰好來至東陵﹐遇王用掃墳﹐帝問曰「此墳誰替你擇葬﹖」用曰「乃是郭璞。」帝佯嚇之曰「何以葬於龍角﹖此法當夷族﹗旣是璞葬﹐有何吉應﹖」

用曰「郭璞道此葬龍耳﹐不出三年﹐當致天子也。」帝曰「出天子耶﹖」用曰「當致天子問耳﹗」帝異其效﹐乃歸宮。

次日﹐詔郭璞起復﹐以爲尙書郎﹐凡事皆與議之。

璞素與桓彜友善﹐彜常造之﹐或璞在廁間﹐便入相見。時值歲除﹐璞穰燈知來年有大難。至正月﹐欲行掩法﹐怕人窺見﹐正在廁間請祝﹐彜又至﹐璞曰「卿來他處自可﹐但不可廁上相尋耳。若相尋﹐必客主有殃。」彜笑辭歸。旦﹐璞在廁行掩法﹐彜飲得大醉﹐詣璞家﹐數尋不見。至廁果遇璞正在廁行掩法。彜竊而觀之﹐見璞裸體披髮﹐口銜刀﹐設醊回首﹐忽見彜在﹐撫心大驚﹐出曰「此天命不可逃也﹗吾每囑卿勿來廁間﹐反更如是﹐豈但禍吾﹐卿亦有殃不能免﹗」彜聽言被嚇﹐酒已半醒﹐因曰「我被酒誤矣﹗」二人歔欷一回﹐各別去。是歲璞因王惇反被害﹐後彜因蘇峻反死。

史說璞撰前後筮驗六十餘事﹐名爲《洞林》﹐又抄京﹑費諸家要撮﹐更撰《新林》一篇﹐《韻》一篇﹐注釋《爾雅》﹐又注《三蒼》萬言﹑《穆天子傳》《山海經》《楚辭》﹐並所作詩賦誄頌﹐亦數萬言﹐皆傳於後世。

卻說後趙右長史張賓卒﹐後趙王勒哭之慟曰「天不欲成吾事耶﹖何奪吾右侯之早也﹖」因謂文武曰「張賓闊達大節﹐謀無不中﹐算無餘策﹐成吾業者﹐賓之勛也。𨿽子房﹑蕭何﹐不過其才耳。卿輩年齒與朕等輩﹐惟有侯年少﹐吾欲托以後事﹐不期如此天滅﹐使朕心腹崩裂矣﹗」言訖﹐又淚如雨﹐親往弔祭﹐哭之而歸﹐以程通代爲右長史。勒每與遐謀議﹐有所不合﹐輒嘆曰「右侯捨我去﹐豈非酷乎﹖」因是流涕彌日矣。

肅宗明皇帝太寧甲申元年三月﹐後趙王勒使桃豹﹑孔長等寇彭城﹑下邳等﹐徐州刺史卞惇退保盱眙﹐王惇欲謀篡﹐使人諷朝廷徵己﹐明帝舉手詔徵之。惇遂徐移鎭姑孰﹐屯蕪湖﹐以王導爲司徒﹐自領揚州牧。惇欲爲逆﹐弟王彬諫之甚苦﹐惇變色﹐目左右將殺之。彬正色曰「君昔歲殺兄﹐今又殺弟耶﹖」

惇乃止之。第一五○回王遜怒甚冠裂卒

卻說成王李雄﹐使李驤率兵五萬﹐來攻寧州。刺史王遜已知﹐遣將軍姚嶽領軍三萬拒戰。

次日﹐二軍相遇﹐交戰不十合﹐成軍敗走。嶽催軍追至瀘水而還。回見王遜﹐遜以嶽不窮追李驤﹐乃大怒鞭嶽﹐怒甚﹐冠裂而卒。

遜在州十四年﹐威行殊俗﹐士民得安。於是朝廷已知其卒﹐詔以其子王堅爲寧州刺史﹐代領其眾。第一五一回

平先以眾擊陳安

十月﹐趙王劉曜占據隴城﹐遣將軍平先率勁騎十萬﹐前來隴右討陳安。趙軍至隴右﹐陳安引兵迎。其時﹐安身騎髙頭駿馬﹐左手提七尺鋼刀﹐右手執丈八蛇矛出陣。平先亦身騎黃驃馬﹐手持點鋼長槍﹐出與陳安搏戰。三合﹐勝負未分。次日﹐二人又戰﹐當平先與陳安一來一往﹐無有勝敗﹐三番四復﹐沒有輸贏﹐看看戰了五十合﹐陳安以丈八矛用力刺著平先左脇﹐被平先用手一接﹐奪住一扯﹐把陳安扯落下馬﹐平先見安落馬﹐便執其矛來刺﹐安棄馬步走﹐走至澗曲﹐被平先拍馬追著斬之。

殺散餘兵﹐方令鳴金收軍﹐回長安去訖。

其時趙王曜不撫士眾﹐專與嬖臣飲博﹐而陳安在隴右﹐愛惜士卒﹐法令嚴明﹐今戰死﹐故隴上作歌痛之曰﹕隴上將士有陳安﹐軀幹𨿽小腹中寬﹔愛養士卒同心肝﹐躡驄交馬鐵鍛鞍。七尺鋼刀奮如湍﹐丈八蛇矛左右盤﹔十蕩十決無敢前﹐戰始三合失蛇矛。棄我躡驄竄巖幽﹐爲我外徵而懸頭﹔西流之水東流河﹐一去不還爭柰何﹖

平先旣斬陳安﹐回見趙王曜﹐以隴上之人作歌言奏知﹐曜聞之而哀傷﹐因命樂府歌之。安旣死﹐羌氐之眾皆歸降於晉﹐晉明帝以赤亭羌酋姚弋仲爲平西將軍﹐封平襄公﹐使其領之。

八月﹐明帝畏王惇之逼﹐以郗鑑領兵爲外援﹐使鎭合肥。

王惇忌之﹐乃使人上表﹐表鑑爲尙書令。明帝不得已而從之﹐詔鑑還臺。郗鑑旣還﹐過姑孰﹐人見王惇﹐惇待之﹐飲罷﹐與論西朝人土。惇曰「樂彥輔短才耳﹐考其實﹐豈勝蒲武秋耶﹗」鑑曰「彥輔道韻平淡﹐湣懷之廢﹐柔而能正﹔武秋失節之士﹐安能擬之﹖」惇曰「當時危機交迫。」鑑曰「丈夫當死生以之。」惇惡其言﹐遂入內不復出見﹐鑑亦辭而歸。歸時﹐惇手下將士登勸惇殺鑑﹐惇不從曰「若殺鑑﹐則失朝士心。」鑑始得還臺。次日入朝﹐遂與明帝道王惇謀逆﹐欲宜圖先之﹐帝默然。

卻說後趙王勒遣石虎率騎步四萬擊靑州﹐郡縣多降﹐遂進兵圍廣固。廣固糧盡﹐曹嶷出降﹐被虎殺之﹐得其眾三萬。虎欲盡殺其眾﹐刺史劉徵曰「今畱徵﹐使牧民也﹐無民焉牧﹐徵將歸耳﹗」於是虎乃畱男女七百口配徵﹐使鎭廣固。第一五二回

趙擊涼州張茂降

卻說趙王曜自隴西得勝﹐乃以其眾西攻涼州﹐戎卒二十八萬﹐號爲五十萬﹐是日啟行。

涼州士卒大震﹐參軍馬岌勸張茂親出陣戰﹐長史紀緯請斬岌出降。岌請茂曰「紀公糟粕書生﹐不思大計﹔明公父子﹐欲爲朝廷誅曜有年矣﹗今曜自至﹐遠近觀公此舉﹐當立信勇之體﹐以副秦隴之望﹔力𨿽不敵﹐勢不可以不出﹗」茂曰「善﹗」乃率眾出屯石頭﹐乃問計於參軍陳珍﹐陳珍曰「曜兵𨿽多﹐乃氐羌烏合之眾﹐恩信未結﹐且有山東之危﹐安能曠日持久與我爭河西耶﹖若二旬不退﹐珍請敝卒數千﹐爲明公擒之。」

茂沈吟時﹐曜眾至河西﹐諸將爭欲濟河。曜曰「吾軍疲困﹐其實難用﹐今但按甲勿動﹐以威聲振之﹐若出中旬﹐茂表不至者﹐吾爲負卿矣﹗」至是﹐茂果疑寡不敵眾﹐密使人上表稱藩於曜﹐曜大悅﹐遣使拜茂爲太師﹐封涼王﹐加九錫。茂使人貢財物勞軍﹐曜始振旅還軍。

卻說楊難敵聞陳安死﹐大懼趙王曜來攻﹐乃自請降於成王李雄。李雄未允﹐難敵以金百斤﹐賂將軍李稚﹐李稚與成王﹐說之﹐雄方受其降﹐遣其還武都。難敵旣還﹐聞曜王之兵已退﹐遂差兵據險﹐不服於成。李稚自悔失計﹐亟請成王率兵討之﹐於是成王遣李稚同兄李捨攻難敵。稚﹑捨率兵長軀至下辧﹐難敵聞知討﹐遣部將引兵一萬﹐斷捨﹑稚歸路﹐自將兵分三陣出迎。捨﹑稚深入難繼﹐被楊難敵三面攻之﹐大敗而還。又被難敵先使部將斷住歸路﹐不能出進﹐被難敵四下夾攻﹐捨﹑稚皆被難敵所殺﹐其眾悉降。第一五三回

曜封世子永安王

卻說趙王曜世子劉胤﹐年十歲﹐長七尺五寸。旣長﹐多力善射﹐驍捷如風。靳準之亂﹐胤逃於黑匿郁鞠部。陳安旣敗﹐乃自言於郁鞠﹐郁鞠禮而使人送還於曜。曜悲喜﹐謂羣臣曰「義孫故世子也﹐材器過人﹐且多歷艱難﹐吾欲法周文王﹑漢光武﹐以固社稷而安兆民何如﹖」左光祿大夫卜泰進曰「文王定嗣於未立之先則可﹐光武以母失恩以廢其子﹐豈足爲法﹖向以東海爲嗣﹐未必不如明帝也﹗胤文武材力﹐誠髙絕於世﹔然太子孝友仁慈﹐亦足爲承平賢主。況東宮神明所系﹐豈可輕動﹖臣等有死而已﹐不敢奉詔﹗」曜默然。胤進曰「父之於子﹐當愛之如一﹐今黜熙而立臣﹐臣何敢自安﹖苟以臣頗堪驅策﹐豈不能輔熙以承聖業乎﹖臣請效死於此﹗不敢聞命。」曜亦以熙王后所生﹐後已卒﹐不忍廢也。卜泰﹐卽胤之舅也﹐曜喜其公忠﹐以泰爲光祿大夫﹐領太子太傅。而封胤爲永安王﹐都督二宮禁衛﹐錄尙書事﹐命熙盡家人之禮而見胤。

卻說涼王張茂築大城姑臧﹐興役修靈鈞臺以備寇。別駕吳紹諫曰「明公所以築城修臺者﹐蓋徵旣往之患耳﹗愚以爲恩苟未洽於人心﹐𨿽處層臺﹐亦無所益﹐適足以疑羣下之志﹐示怯弱之形。」張茂曰「亡兄一旦失身於物﹐豈無忠臣義土欲盡節者哉﹗顧禍生不意﹐𨿽有智勇﹐無所恃耳﹗王公設險﹐勇夫重閉﹐古之道也。」言訖﹐大興工役﹐卒爲成之。

十一月﹐王惇欲謀反﹐先彊宗族﹕故徙其兄王含都督江西諸軍事﹐以王舒爲荊州刺史﹐以王彬爲江州刺史﹐各執重兵。

甲申二年正月﹐王惇欲反﹐忌周氏宗族彊盛。周氏一門五候﹐況周嵩以兄周顗被惇所殺﹐心常憤恨﹐惇甚惡之。會道士周脫以妖術惑眾﹐惇誣周嵩﹑周札﹑周筵等與脫同謀不軌﹐收而殺之。於是從事周嵩﹑周筵皆遇害。惟札在會稽﹐惇又使沈充領兵一萬﹐去襲會稽。札聞知﹐領兵出城交戰﹐札軍少大敗﹐死戰於陣﹐因此充等收兵還鎭﹐遂起霸鼎之心。第一五四回

成立兄子爲太子

卻說成王雄後任氏無子﹐有妾子十餘人﹐雄不立爲嗣﹐乃立兄李特子班爲太子﹐使任後母之。羣臣固諫不可﹐請立諸子。

雄曰「吾兄先帝之嫡統﹐有奇才大功﹐事垂克而早亡﹐朕常悼之﹐且班仁孝好學﹐必能負荷先烈。」

當太傅李驤諫曰「先王立嗣必子者﹐所以明定分而防篡奪也﹐宋宣公故事亦足以觀矣﹗」雄不聽﹐驤退而流涕曰「亂自此始矣﹗」李班爲人謙恭下士﹐動遵禮法﹐雄每有大議﹐輒令預之。

時五月﹐趙涼王張茂疾篤﹐執其子張駿手而泣曰「吾家世以孝友恭順著稱﹐晉室𨿽微﹐汝奉承之﹐不可失也。」且下令曰「吾官非王命﹐苟以集事﹐死之日當以白衣人棺﹐勿以朝服殮也。」言訖而卒。茂旣死﹐趙王曜遣使立其子駿爲涼州牧﹐封爲涼王。第一五五回

王惇舉兵謀逆叛

六月﹐王惇謀反﹐以沈充﹑錢鳳爲謀士﹐鄭嶽﹑周撫爲左右先鋒﹐統兵二十萬﹐準備待行。王惇偶發疾﹐傳令屯駐三軍。

時王惇無子﹐養兄王含之子王應爲嗣﹐惇疾甚﹐乃與錢鳳商議﹐矯詔拜王應爲武衛將軍﹐以代惇權領三軍﹐以兄王含爲驃騎大將軍﹐令其督戰。

當錢鳳謂惇曰「今丞相疾甚﹐設有不諱﹐便當以大事付應耶﹗」惇曰「非常之事﹐非常人所能爲﹐且應年少﹐豈堪大事﹖我死之後﹐吾有三計﹐君等宜行之。莫若釋兵散眾﹐歸身朝廷﹐保全門戶﹐此第一上計也﹔退還武昌﹐收兵自守﹐貢獻不廢﹐此第二中計也﹔及吾尙存﹐悉眾而下﹐萬一僥幸﹐此第三下計也。」鳳欲作亂﹐乃謂其黨曰「今丞相下計﹐乃上策也﹗汝等各宜盡忠﹐休懷二心。」第一五六回

明帝私視王惇營

明帝在營﹐密聞近侍報﹕「王惇復作亂﹐兵至湘陰。」帝不與百官計議﹐自密乘巴滇駿馬﹐微行至湘陰﹐探察王惇營寨。

正觀之際﹐惇營中有軍士出﹐見帝單騎窺伺營寨﹐而軍士見帝顏貌頗不俗﹐疑非常人﹐卽入報王惇。時惇病﹐正晝寢﹐夢紅日環其營寨﹐王惇驚起曰「此必黃須鮮卑取來也﹗」帝母荀氏﹐乃燕氏人﹐帝狀類外氏﹐須黃﹐故惇謂黃須鮮卑奴也。

正欲使人訪察捉之﹐忽軍士入報﹐適間有一人﹐黃須單騎﹐在營外窺探﹐至今未去也。王惇曰「正是鮮卑奴也﹗」急喚傅玩至﹐說與帝狀﹐令其出領五騎﹐各帶利刃﹐追著殺之﹐取得首級來﹐封千戶侯與你。

五人得令卽出﹐各騎駿馬﹐帶長槍利刃﹐領五騎來追明帝。

明帝見營內紛紜﹐想有人追﹐乃急馳去。時馬有遺糞在地﹐帝恐追人察冷熱﹐追著不便﹐取水輒灌之爲冷而走﹐見逆旅賣食老嫗在門首立﹐以趕馬七寶鞭與嫗曰「吾將此寶物送與婆婆﹐倘後有騎馬來追者﹐可以此鞭示之﹐道吾去遠也。」老嫗接鞭在手﹐明帝忙拍馬去。俄而﹐傅玩五騎追至﹐問老嫗曰「適有一黃須後生﹐並無跟隨之人﹐騎一大馬﹐在此過麼﹖」老嫗以七寶鞭示之曰「去得好遠﹐失落此鞭在地﹐被我拾得。」

傅玩等認之﹐乃帝之七寶鞭也﹐因此傅玩在此稽畱遂久﹐心猶未信﹐因見馬糞在地﹐以手試之﹐糞已冷矣﹐遂信老嫗之言﹐去遠而止不追﹐勒馬而歸。明帝僅得免其大難﹐自回轉營去訖。

傅玩引五騎回營﹐報說明帝去遠﹐追之不及。王惇聞知﹐病反加增。時沈充﹑錢鳳定謀﹐以宿衛尙多﹐使人上表﹐奏令三番休二時。明帝已回宮﹐以溫嶠爲中書令﹐議討王惇。王惇使人探知﹐心甚惡之﹐恐其爲明帝謀己﹐乃使人請溫嶠爲左司馬﹐嶠不敢辭﹐乃朝拜明帝辭別﹐帝欲阻之﹐嶠曰「陛下休畱臣﹐臣自能復返﹐就觀動靜耳。」

嶠卽行事惇﹐惇悅之。嶠僞爲勤敬﹐乃綜其府事﹐時爲密謀﹐以附其欲﹐結錢鳳﹐爲之聲譽。每曰「錢世儀精神滿腹﹐嶠素有藻鑑之名。」鳳甚悅﹐深欲結好。會丹陽尹缺﹐嶠言於惇曰「京尹咽喉之地﹐公宜自眩」惇然之﹐問誰可者﹖溫薦錢鳳可﹐錢風薦溫嶠可。溫嶠僞辭﹐惇不聽﹐遂使人表用嶠﹐使覘伺朝廷消息。

時王惇行事﹐不待朝廷應允﹐表人卽除﹐朝廷亦不敢逆惇﹐遂使溫嶠爲京尹。嶠恐旣去而鳳後間之﹐乃因王惇作宴飲嶠餞別。酒至鳳﹐鳳未卽飲﹐嶠佯醉﹐以手版擊鳳幘墜地﹐作色曰「錢鳳何人﹖溫太眞行酒﹐乃敢不飲﹖」鳳意不樂﹐惇以嶠爲醉而釋之。嶠將別﹐拜惇﹐佯爲涕泗橫流﹐出園後復入者再三﹐似不忍離去之狀而行。後鳳果謂惇曰「溫嶠與朝廷甚密﹐而與庾亮深交﹐今此去未可信也﹗」惇曰「太眞昨醉﹐小加聲色﹐卿何得便爾相讒耶﹖」言罷不聽。

溫嶠旣得脫身至建康﹐盡以逆謀告知明帝﹐與庾亮畫策討之。

王惇聞知嶠泄己之謀﹐大怒曰「吾乃爲小物所欺﹗」因遣人與弟王導書曰﹕太眞別來幾日﹐作如是事﹐當募人擒殺之﹐以拔其舌﹐方息吾丹田一點火耳﹗

導以是書見明帝﹐帝乃加導爲大都督﹐領揚州刺史。又使溫嶠與將軍卞惇﹑應援﹑郗鑑﹐分督諸軍討惇。鑑奏請曰「臣等出討﹐望陛下詔臨淮太守蘇峻﹑兗州刺史劉遐等率軍入衛京廷。」帝然之﹐詔峻﹑遐率兵入城﹐明帝自領禁兵﹐屯於中堂。第一五七回

王導計气王惇死

其時朝野將士皆憚王惇﹐不肯向前去戰﹐各自相推。當時王導密謂帝曰「今惇在﹐將士畏憚﹐不敢向前。今聞惇病甚﹐其性極急﹐陛下可作詔書﹐使人送去見惇﹐暴惇罪惡﹐彼心受气﹐不死將次九分﹗臣歸家﹐率子弟﹐稱惇見詔气死﹐代其發哀掛孝﹐然後下詔﹐只討錢鳳﹑王含﹐休書王惇﹐則將士認王惇已死﹐必然奮志向前﹐可討王惇﹐彼之將士﹐亦自散矣。」

帝大喜﹐用其計﹐卽使人持詔去﹐暴王惇之罪。惇得書﹐果慪气病增﹐臥牀不起﹐使人催王含進兵。王導歸家數日﹐率子弟掛孝發哀﹐稱說王惇死了。兵以爲王惇已死﹐咸有奮志﹐於是尙書省謄詔﹐遣人送惇府下曰﹕惇輒立元息﹐以自承代﹐不由王命﹐頑凶相獘﹐志窺神器﹐天不長姦。惇已隕斃﹐鳳復煽運﹐今遣司徒導等討之﹐諸爲惇所授用者﹐一無所問。惇之將士﹐從惇兩年﹐違離家室﹐朕甚憫之。其單丁遣還﹐終身不調﹔餘皆與假三年﹐休訖還臺。當與宿衛﹐同例三番。

使人持詔下惇府﹐惇見詔大怒﹐而病愈篤﹐欲卽起兵﹐使郭璞筮之﹐璞曰「無成﹗」惇疑璞助溫嶠﹐欲殺之﹐恐人議論。惇問曰「吾壽幾何﹖」璞曰「明公起事﹐禍必不久﹗若在武昌﹐壽不可測﹗」惇大怒曰「卿壽幾何」﹖璞曰「命盡今日日中。」惇怒甚﹐收璞殺之。乃卽召兄王含及錢鳳人告曰「吾疾篤﹐難以禦眾﹐汝等可與鄧嶽及周撫率眾五萬﹐先向京師﹐吾隨後接應。」鳳問曰「事克之日﹐天子云何﹖」

惇曰「尙未南郊﹐何稱天子﹖便盡卿兵勢﹐但可保護東海王﹑裴妃而已。」

七月﹐王含水陸五萬﹐奄至江寧南岸﹐人情恟懼。溫嶠恐其兵過﹐放火燒了朱雀橋﹐以挫其鋒。

明帝欲盡將兵擊含﹐聞朱雀橋已焚﹐大怒於嶠。嶠曰「今宿衛寡弱﹐後兵未至﹐若賊豕突﹐社稷且恐不保﹐何愛一橋乎﹖」明帝方息怒﹐命嶠等同屯橋岸矣。

司徒王導遣使遺書王含曰﹕

近承大將軍已不諱﹐兄此舉謂可如昔年之事乎﹖昔年佞臣亂朝﹐人懷不忿﹐如導之徒﹐心思外濟﹔今則不然﹐大將軍未屯於湖﹐漸失人心﹐臨終之日﹐委重安期﹐諸有耳者﹐皆知將爲禪代﹐非人臣之事也。先帝中興﹐遺愛在民﹐聖主聰明﹐徳洽朝野﹐兄乃欲妄萌逆行﹐凡在人臣﹐誰不愼難﹖導門戶大小﹐世受國厚恩﹐今日之事﹐明目張膽﹐爲六軍之首﹐寧爲忠臣而死﹐不爲無賴而生也﹗

含見書﹐怒而不答。明帝集諸將商議﹐諸將曰「王含﹑錢鳳﹐眾力百倍﹐苑城小而不固﹐趁軍勢未成﹐大駕自出拒戰。」郗鑑曰「羣逆縱逸﹐勢不可當﹐可以謀屈﹐難以力競。且含等號令不一﹐抄盜相尋﹐曠延日久﹐必起義士之心。今決勝負於一朝﹐萬一蹉跎﹐𨿽有申胥之徒﹐何補旣往哉﹗」明帝從之。明帝乃率諸軍出屯﹐而帝當夜募壯士﹐使將軍段秀等率千餘人渡水﹐掩其無備。

秀等領計﹐率一千二百人夜渡河﹐平旦與含軍相遇於越城。

兩下交鋒﹐未戰十合﹐王含敗逃﹐被秀大破之而還。段秀﹐乃匹磾弟也。

王含旣敗﹐領殘兵退屯於別所。王惇聞知大怒曰「我兄老婢耳﹐門戶衰﹐世事去矣﹐我當力行﹗」因作勢而起﹐困乏復臥。乃謂兄子王應曰「我死汝便卽位﹐先立朝廷百官﹐然後塋葬。」應拜受其言。至夜﹐王惇憤惋而死。諸葛瑤謂王應曰「今丞相歸天﹐不可發喪﹐若三軍聞知﹐則在外將士﹐不肯盡心出戰。不如祕之﹐將鋪席裹屍﹐埋於廳中﹐只管飲酒調將﹐去攻建康﹔待取得京師﹐然後發喪。」應曰「其計甚妙。」於是使近侍將王惇屍以席蠟塗其外﹐埋於廳中。每日與諸葛瑤飲酒淫樂﹐不理軍事。

明帝𨿽勝一陣﹐心中猶疑寡眾不敵﹐乃使人說沈充降﹐許以司空。

沈不奉詔﹐遂起兵與王含合兵﹐來攻建康。當司馬顧揚說充曰「舉大事而天子已扼其咽喉﹐鋒挫气沮﹐持久必敗﹔若決破錢塘﹐因湖水以灌京邑﹐縱舟師以攻之﹐此上策也﹗藉初至之銳﹐並東西軍之力﹐十道俱進﹐眾寡過倍﹐理必摧陷﹐此中策也。轉禍爲福﹐召錢鳳人議事﹐因斬之以降﹐此下策也。」

沈充不能用。

劉遐﹑蘇峻得詔﹐率精兵二萬人至。次日沈充戰﹐兩下交鋒﹐充﹑鳳大敗﹐被遐﹑峻大破之。

時﹐潯陽太守周光﹐率千餘人赴惇營求見王惇﹐王應辭以疾重﹐不能出見。光料得惇已死﹐乃退謂兄周撫曰「王公已死﹐兄何爲與錢鳳作賊耶﹖」眾愕然﹐撫方以實告光。光遂出﹐佯以爲發兵助鳳﹐因而入斬錢鳳﹐付撫詣闕﹐自請其罪。沈充爲故將吳儒所殺﹐傳首建康。王含見事不成﹐與王應燒營夜遁。

次日﹐明帝聞沈充﹑錢鳳之死﹐王含燒營而逃﹐方始收軍回宮。

卻說王含欲奔荊州﹐其子王應曰「不如投江州叔父彬處。」含曰「大將軍素與江州不睦﹐何如欲歸之﹖」應曰「此乃所以宜歸也﹗江州當人彊盛時﹐能立同異﹐此非常人所能及﹔今觀困厄﹐必有湣側之心﹐荊州叔父舒守文﹐豈能意外行事乎﹖」含不從﹐遂與應奔荊州。

荊州刺史王舒遣軍迎之。懼朝廷見罪﹐乃以酒款待王含父子﹐二人飲得大醉﹐王舒使人執縛﹐沈其父子於江死之﹐遣使奉表入朝。

卻說江州刺史王彬﹐聞應大敗﹐當來奔己﹐密具舟待﹐不至﹐深以爲恨而退。

於是惇黨悉平﹐有司奏明帝﹐使人發惇屍﹐焚其衣冠﹐跽而斬之﹐與充﹑風之首﹐同懸於南郊﹐百姓觀者﹐莫不稱慶。

郗鑑曰「前朝誅楊駿等﹐皆先極官刑﹐後聽私殯﹔臣以爲王誅加於上﹐私義行於下﹐宜聽惇家收葬。」明帝許之﹐惇家人收惇屍首﹐乃葬之。

王導等皆以討惇功﹐受帝封賞。有司奏王彬等當誅﹐明帝下詔曰﹕司徒導以大義滅親﹐猶當百世稱之﹐況彬等皆其親近乎﹐悉無所問﹗

帝詔惇綱紀除名﹐參佐禁錮﹐溫嶠上疏曰﹕惇剛愎不仁﹐忍行殺戮﹐處其朝者﹐恆懼危亡。原其私心﹐豈遑安處﹐其贊導凶悖﹐自當正以典刑﹐如其枉陷姦黨﹐宜施之寬宥。

明帝覽之﹐未及問﹐郗鑑曰「先王立君臣之教﹐貴於仗節死義﹐王惇佐吏﹐𨿽多逼迫﹐然進不能正其逆叛﹐退不能脫身逃遁﹐準之前訓﹐宜加義貢。」明帝不從﹐乃聽嶠議而行矣。第一五八回

陶侃勸人惜分陰

乙酉三年二月﹐明帝設朝﹐君臣禮畢﹐詔故譙王司馬丕﹑戴淵﹑周顗﹑甘卓﹑虞望﹑郭璞等﹐贈官有差﹐因王惇謀逆﹐丕等死於國難﹐故皆贈溢其官。

時周札亦死國難﹐未蒙詔錄﹐因是周札故吏上表﹐爲札訟冤。尙書卞壺議曰「札開門迎寇﹐不當贈謚。」王導上議曰「往之事惇﹐姦逆未彰﹐自臣等有識以上皆所未悟﹐與札無異﹐旣識其姦﹐札便以身許國﹐尋取梟夷。臣謂宜與周﹑戴同例。」郗鑑曰「周﹑戴死節﹐周札迎寇﹐事異賞均﹐何以勸懲﹖如司徒議則譙王﹑周﹑戴﹐皆應受責﹐何贈謚之有﹖今三臣旣褒﹐則札宜貶明矣﹗」導曰「札與譙王﹑周﹑戴﹐𨿽有異同﹐皆人臣之節也。」鑑曰「惇之謀逆﹐履霜日久﹐若以往年之舉﹐義同桓﹑文﹐則先帝可爲幽﹑厲耶﹖」諸臣𨿽各議不合﹐明帝卒用導議﹐詔札與周﹑戴同例有差。羣臣請立太子司馬衍爲皇太子﹐明帝大悅﹐從之。

五月﹐詔以陶侃都督荊﹑襄﹑雍﹑梁四州諸軍事﹑荊州刺史﹐於是陶侃復領荊州﹐次日率眾去鎭。

時荊州士女聞陶侃來鎭﹐各各歡悅﹐以香花迎接。侃至荊州﹐恭勤終日﹐斂膝危坐﹐軍府諸事﹐檢攝無遺﹐未嘗少停。

常語人曰「大禹聖人﹐乃惜寸陰﹔至於眾人﹐當惜分陰﹐豈可逸遊荒醉﹖生無益於時﹐死無聞於後﹐是自棄也﹗」

又嘗造船﹐其木屑竹頭﹐侃皆令人收拾而藏之﹐不許失落﹐人咸不解所以。後正會積雪初晴﹐廳階以前余雪猶存﹐乃令人以木屑布地﹔及桓溫伐蜀﹐以侃所貯竹頭作釘釘船﹐其綜理微密﹐人皆不知也。

初﹐侃參佐有博戲廢事者﹐侃命取其酒器﹑樗博之具﹐悉投之於江﹐將吏則加鞭撲﹐曰「樗蒲者﹐牧豬奴戲耳﹐老莊浮華﹐非先王之法﹐言不益實用﹐君子當正其威儀﹐豈可蓬頭跣足﹐自謂宏達耶﹖」有奉饋者﹐必問其所由﹐若力作所致﹐𨿽微必喜﹐受賜叄倍﹔若非理得之﹐則切厲訶辱﹐還其所潰侃出遊見人持一把未熟稻﹐侃問何來﹖人曰「行道所見﹐聊取之耳。」侃怒曰「汝懶不佃﹐而賊人稻﹖」執而鞭之﹐是以勸百姓農作﹐家給人足矣。第一五九回

戴洋風角占神通

卻說司徒王導有疾﹐經月不愈﹐長史李仁視導疾﹐因說曰「近聞長城有一人﹐姓戴﹐名洋﹐字國流﹐年十二﹐遇疾死﹐五日而蘇﹐說死時天使其爲凡藏吏﹐授符錄給吏﹐從幡麾將上蓬萊﹑昆侖﹑積石﹑大室﹑恆﹑廬﹑衡等山。旣而遣歸﹐逢一父老謂之曰﹕『汝後當得道﹐爲貴人所識。』及長﹐遂善『風角』。爲人短陋而朴野﹐妙解占候卜數﹐無不應驗﹐天下人人敬之如神﹐司徒何不使人召來﹐問卜吉凶﹖」導曰「旣有此人﹐煩卿召來。」

於是李仁去請戴洋來見王導﹐參拜畢﹐導問疾之因﹐洋對曰「君侯本命在申金爲土﹐使之王而爲申﹐石頭空治﹔火光照天﹐要爲金火相燦﹐水火相煎﹐以故受疾耳。若能遷喬﹐病卽瘥耳﹗」導移居東府﹐病果瘥﹐重賞洋。

卻說後趙王勒遣將軍石生率眾三萬﹐寇掠河南。靑州刺史李矩﹑潁川太守郭默﹐引兵拒戰﹐數敗於生。矩﹑默乃使人持書降於趙﹐趙王曜使劉嶽﹑呼延謨率兵五萬﹐圍石生於金鏞城。

石生被困﹐遣人回襄國求救﹐後趙王勒又使石虎率二萬精騎﹐求救石生。值虎兵至金鏞﹐與劉嶽交鋒﹐大戰五十餘合﹐劉嶽大敗而退。呼延謨又出戰﹐不十合﹐被虎斬之。趙王曜聞呼延謨被殺﹐自率精兵二萬﹐前來救應﹐與虎交戰﹐未上三合﹐曜軍無故而潰﹐曜亦敗走﹐遂居長安。劉嶽被石虎執而殺之﹐趙王曜因此忿怒成疾。郭默南奔建康﹐李矩亦率眾南歸﹐卒於魯陽。於是靑﹑豫﹑徐﹑兗之地﹐咸皆入於後趙﹐以淮爲境矣。

卻說代王賀傉始執國政﹐以諸部多未服﹐乃築城於東木根山﹐徙居之。第一六○回明帝托孤於王導

閏七月﹐明帝疾﹐召右衛將軍虞胤﹑左衛將軍南頓王司馬宗至。明帝親任典禁兵﹐直入殿內﹐多聚勇士以爲羽翼。王導﹑庾亮入內視疾﹐頗以爲然﹔帝愈厚宮禁管鑰﹐委之宗等。時帝寢疾﹐庾亮夜有所表﹐使人從司馬宗求鑰﹐宗不與﹐叱亮使人曰「此汝家門戶耶﹖何敢夜深而入宮﹖」使人回﹐告與庾亮﹐亮益忿之。

及次日﹐帝疾篤﹐羣臣無得進者﹐庾亮疑宗﹑胤二人有異謀﹐乃拉王導等排闥入見明帝﹐請黜宗﹑胤﹐帝不納。是夜召引太宰西陽王司馬羕﹑司徒王導及尙書令卞壺﹑將軍庾亮﹑郗鑑﹑陸華﹑丹陽令溫嶠﹐並受遺詔輔佐太子。王導﹑庾亮﹑卞壺等入宮內臥所﹐帝囑咐曰「朕欲與卿等平復天下﹐掃淸海內﹐不幸遇此危疾﹗今太子年幼﹐不得不召卿等﹐托以大事也。」言訖淚流交頤﹐王導亦涕泣曰「願陛下萬歲﹐以副天下之望﹐將息龍體﹐臣等少盡犬馬之勞。」帝又曰「卿等早晚看覷幼子﹐勿負朕言。」乃執太子手付與王導曰「可念朕躬﹐勿效王惇。」導汗流滿身﹐手足無措﹐泣拜於地﹐以頭叩地流血﹐曰「臣等安敢不竭盡忠之心﹐效元節之志﹐繼之以死﹐難報今日托付之重耳﹗」帝命太子扶起王導。又謂庾亮﹑卞壺曰「吾死之後﹐褒進大臣。」又曰「諸大臣﹐朕不能一一囑咐﹐皆當保愛。」言訖而崩﹐在位三年﹐壽二十七﹐謚曰「明帝」。帝敏有機﹐故能以弱制彊﹐剪除逆臣﹐克復大業﹐規模宏遠也。

明帝已崩﹐卞壺等率百官收殮﹐舉哀發喪﹐孝事畢﹐葬於武平陵。

時太子司馬衍﹐生五年矣。羣臣扶其卽位﹐請太后臨朝稱制。是日羣臣進玉璽﹐司徒王導辭疾不至。卞壺正色於朝曰「王公非社稷之臣﹐大行未殯﹐嗣皇未立﹐豈人臣辭疾之時耶﹖」導憫之﹐乃卽扶病而至﹐上璽。太后臨朝﹐命王導錄尙書事﹐與卞壺﹑庾亮參輔朝政。然事之大要﹐皆決於亮。尙書郎樂廣子謨﹐爲郡中丞﹐庾瑉子怡爲廷尉評﹐二人各稱父命不就。

卞壺曰「人非無父而生﹐職非無事而立﹐有父而有命﹐居職必有悔﹔若父各私其子﹐則王者無民﹐君臣之道廢矣﹗今廣﹑瑉受寵聖世﹐身非已有﹐況後嗣哉﹖」謨﹑怡不得已就職。

太子衍旣卽大位﹐乃大赦天下﹐攺元咸和﹐廟號「顯宗」。

史說葛洪﹐字稚川﹐丹陽句容縣人也。少好學﹐家貧﹐躬自伐薪﹐以貨紙墨。夜輒寫書通宵﹐以儒學知名。性寡欲﹐無所愛玩﹐不知棋局幾道。樗蒲齒名﹐爲人謹訥﹐不好榮利。杜門卻掃﹐未嘗交遊。時或尋書問義﹐不遠數千里﹐崎嶇跋涉﹐期於必得。遂覽究典籍﹐尢好神仙導養之法。先吳時從祖玄﹐學道得仙﹐號曰葛仙公﹐以其煉丹祕術授弟子鄭隱。洪就隱學﹐悉得其法焉。

先﹐司徒王導知其儒名﹐召補州主簿﹐亦有節政。時導又選入朝爲散騎常侍﹐頗多著作。葛洪至﹐入朝朝見帝﹐固辭曰「臣今年老﹐不堪重用﹐欲煉丹以祈遐壽﹐聞交趾句漏縣有丹﹐臣請出爲其令。」帝見洪姿髙質異﹐乃曰「交趾遠隔﹐𨿽有奇寶﹐朕不捨卿遠行。」洪曰「臣此行非欲爲榮﹐以其有丹﹐故求出耳。」帝見其辭懇﹐始從之。洪遂出﹐將子侄俱行。行至廣州﹐廣州刺史劉嶽聞知其至欲往交趾﹐使人畱之﹐意欲受學其煉丹之術﹐洪不聽而去。到了句漏縣﹐遂入浮羅山﹐積年煉丹﹐優遊閒養﹐著述不輳著《內外丹經》一百一十六篇﹐作序曰「洪體乏進趨之才﹐偶好無爲之業。假令奮翅則能淩厲玄霄﹐騁足則能追風躡影﹐猶欲戢勁翮於鷦鷃之羣﹐藏逸迹於跛驢之伍。豈況大塊稟我以尋常之短羽﹐造化假我以至駑之蹇足﹖自知者審﹐不能者止﹕豈敢效蒼蠅而慕衝霄之舉﹐策跛跋而迫飛兔之軌哉﹖是以身望於榮華之盛﹐而志安乎窮圯之域。藜藿有八寶之甘﹐蓬蓽有藻棁之樂也。世儒但知服膺周孔﹐莫信神仙之書﹐不但見而笑之﹐又將謗毀眞正。故余所著之言黃白之事﹐名曰《內經》﹔其餘駁難通釋﹐名曰《外經》﹐內外凡一百一十六篇。𨿽不足藏諸名山﹐且欲緘之金匱﹐以示識者。自號《抱朴子》﹐因以名書。」洪博聞深洽﹐江左絕倫。

著述篇章﹐富於班﹑馬。又精辧玄賾﹐析理入微﹔年八十有一﹐自知天命試返﹐宅心事外﹐名重當時。乃徵衍爲尙書令﹐廣爲河南尹﹐二人談論終日﹐義理愈精﹐言如瓶瀉﹐口若懸河﹐是故朝野之人﹐多慕效之。第一六一回

王衍專意事淸談

史說王衍﹐字夷甫﹐乃司徒王戎之弟也。少有奇才美貌﹐明悟如神﹐常自比子貢﹐聲名藉甚﹐傾動當世﹐妙善玄言﹐惟談老莊爲事。每執玉柄麈尾﹐與手同色﹐義理有所不安﹐卽便更攺﹔故世人號其「口中雌黃」﹐朝野翕然﹐謂之「一世龍門」矣﹗後進之土﹐莫不景仰。

樂廣﹐字彥軸﹐南陽人也。幼孤貧﹐僑居山陽﹐寒素爲業﹐人無知者。尢善談論﹐每以訥言析理﹐厭人之心﹐而其所不知﹐默如也。凡論人﹐必先稱其所長﹐則所短不言自見。初衛瓘見廣而奇之﹐曰「自昔諸賢旣沒﹐常恐微言將絕﹐而今乃復聞斯言於君矣﹗」因命諸子造焉﹐曰「此人如水鏡﹐見之瑩然﹐若披雲霧而見其天也。」

時王衍自言與人語甚簡﹐及至見廣﹐便覺己之繁﹐爲識者所嘆羨如此﹗

而廣善言而不長﹕於筆。廣爲任滿﹐欲爲表見上﹐不能寫﹐潘嶽爲表。嶽曰「當得君意﹐方可上書。」廣乃作二百句語﹐述己之意﹐嶽因取棄﹐便成名筆﹐世人咸云「廣不假嶽之筆﹐不取廣之旨﹐無以成斯美也。」

先赴任有親客造去﹐久不復來﹐年餘乃至。問其故﹐客答曰「前歲在貴座﹐蒙賜酒方欲飲﹐見杯中有蛇﹐意其惡之。

旣飲而成斯疾﹐因此久失奉訓耳。」時河南廳室﹐有角掛壁﹐漆畫作蛇﹐廣意杯中蛇卽角影也。復置酒於前處待客﹐因而問曰「杯中復有所見否﹖」客答曰「杯中所見﹐蛇復如初。」

廣乃告之曰「此蛇非眞﹐乃角影也﹗」因指與客﹐豁然意解﹐沈屙頓愈﹐其明辧如此﹗廣與王衍齊名﹐故天下人言風流者﹐以王﹑樂爲首也。其時樂廣與王澄﹑阮咸﹑阮修﹑胡毋輔之﹑謝鯤﹑王尼﹑畢棹﹐皆以任放爲達。

史說王澄﹐字平子﹐生而警悟﹐𨿽未能言﹐見人舉動﹐便識其意。及長﹐勇力絕倫﹐與王惇﹑謝鯤﹑庾微﹑阮修最善﹐號爲「四友」。後爲荊州刺史。第一六二回

阮咸叔侄效放達

阮咸﹐字仲容﹐妙解音律﹐善彈琵琶。處世不交人事﹐惟共親知雅歌酣飲而已。時咸與叔阮籍居道南﹐宗室居道北。時北阮富而南阮貧。七月七日﹐俗例曝衣。北阮盛曝衣服﹐錦繡炫目﹔咸以竿掛大布犢鼻於庭。人或問之﹐咸答曰「未能免俗﹐聊復爾耳﹗」人皆悅之﹐後出補始平太守﹐放達無稽。

阮修﹐字宣子﹐善淸言﹐性簡任﹐不修人事。絕不喜見俗人﹐遇便捨去。常步行﹐以百錢掛杖頭﹐至酒店便獨酌酣暢﹐𨿽遇富貴之人﹐亦不肯顧。修家無擔石之儲﹐晏如也。與兄弟同居﹐自得林泉之趣。修居貧四十餘年﹐而未有室﹐王惇等名士斂錢爲婚﹐時慕之者﹐求人錢而不得。後王禍將及矣﹐次日入朝奏帝﹐求出爲廣州刺史﹐成帝從之﹐遂刺史廣州矣。

卻說南頓王司馬宗自以失職怨望﹐又素與蘇峻善﹐庾亮欲誅之﹐無罪不敢行。而宗亦欲廢執政亮等﹐中丞鐘雅劾宗謀叛﹐亮乘之使人收宗殺之﹐降其兄太宰﹑西陽王羕爲弋陽縣王。王爲宗室近屬﹐乃先帝保傅﹐亮一旦剪黜﹐由是愈失遠近之心。

宗之死也﹐成帝不知。久之﹐帝問庾亮曰「常日白頭公何在﹖」庾亮對曰「因謀反伏誅﹗」帝泣曰「舅言人作賊便殺之﹐人言舅作賊當如何﹖」亮懼﹐變色而退朝。

卻說後趙王勒用程遐之謀﹐營鄴宮﹐使養子石虎鎭之﹐守鄴城。虎自以爲功多﹐無去鄴之意。及修三臺﹐遷其家室而居之﹐虎由是怨望。

十一月﹐後趙王勒使石聰率二萬騎攻壽春﹐祖約堅守不出。

使人屢表求救﹐朝廷不爲出兵。聰遂進寇阜陵﹐建康士民大震。

蘇峻聞知﹐遣其將韓晃引三萬騎前來拒戰。石聰聞救兵至﹐乃走之。朝廷欲作塗塘以遏胡寇﹐祖約聞知曰「朝廷爲此﹐是棄我也﹗」益疑憤恚。

二年五月﹐朔日食。

卻說張駿聞趙兵爲峻所敗﹐乃去趙官爵﹐復稱晉大將軍﹑涼州牧﹐遣辛巖領二萬攻趙秦州。趙王曜令劉胤將兵五萬出擊辛巖﹐二軍交鋒﹐不上數合﹐辛巖大敗而走。胤乘勝追奔﹐濟河﹐攻拔令居﹐進據振武﹐因此河西大駭﹐金城抱空降之。峻遂失河南之地。朝廷已知﹐庾亮大集文武於朝堂而議之。當時尙書左丞孔坦﹑司空陶回言於司徒王導曰「及請峻未至﹐宜斷阜陵﹐守江西當塗諸處﹐彼眾我寡﹐一戰決矣。今不先往﹐而峻先至﹐則人心危駭﹐難與戰矣﹗」導然之﹐亮不從。

至是﹐峻遣其將韓晃攻陷姑孰﹐取其鹽米以給諸軍。亮始悔﹐使左將軍司馬流將兵三萬人﹐據蕪湖以拒之。

時宣城刺史桓彜﹐欲起兵赴朝廷﹐長史祖惠曰「郡兵實弱﹐山民易擾﹐且宜按甲以待之也。」桓彜厲色曰「見無禮於其君者﹐若鷹鸇之逐鳥﹐今社稷危逼﹐義無晏安﹐何敢坐視也﹖」乃慷慨流涕﹐遂將兵屯蕪湖。

峻卽使韓晃將兵前往至蕪湖﹐與彜交戰﹐彜兵寡弱﹐不三合大敗而還﹐退回宣城。晃乘之﹐因攻宣城﹐桓彜不能敵﹐又退保廣徳。

時徐州刺史郗鑑﹐欲率所鎭之兵赴國難。朝廷知之﹐恐北寇來侵﹐下詔不許。於是﹐郗鑑得旨﹐遂按兵不敢前行。第一六三回

卞壺父子死忠孝

戊子三年﹐溫嶠欲救建康﹐以軍集屯於城外。峻將韓晃兵至蕪湖。司馬流素懦怯﹐聞峻兵至﹐將出戰﹐食飯不知口處﹐慌忙驅兵出陣﹐未及兩戰﹐兵潰大敗而走。時蘇峻自將兵橫江而濟﹐亮軍出拒屢敗。

陶回謂亮曰「蘇峻頗達兵機﹐知石頭有重戍﹐不敢直下﹐必向小丹陽南道步來﹐宜伏兵擊之﹐可一戰而擒矣﹗」亮又不從。

時峻懼石頭有重戍不敢下﹐乃令諸軍棄舟﹐從小丹陽步行﹐夜迷失道無復部分﹐至天明方尋路徑而來﹐方列隊伍﹐至靑溪柵屯住傳食。早有人探知回報﹐亮始悔曰「吾不聽陶回之計﹐果中賊人之謀﹗」言訖﹐以兵列於宣城湖內待戰。是時﹐朝士多遣家人往江東避難﹐惟左衛將軍劉超﹐獨遷妻孥入居宮內﹐以安上心。

成帝大驚﹐急詔卞壺督諸軍出戰﹐壺忙集請將出西陵﹐與峻交戰﹐壺大敗。峻兵攻靑溪柵﹐壺又拒擊之。峻因風縱火﹐燒臺省諸營皆荊卞壺背癰新愈﹐瘡猶未合﹐聽詔卽起﹐出兵拒戰﹐至是力竭苦戰﹐與峻交鋒﹐不上十合﹐背上瘡發身死。

其二子卞昣﹑卞旰﹐聞父戰死﹐遂領部從赴戰﹐亦死。其母撫三尸而哭之曰「父爲忠臣﹐子爲孝子﹐夫何恨哉﹖」時徵士翟陽聞之﹐嘆曰「父死於君﹐子死於父﹐忠孝之道﹐萃於一門﹗」蘇峻姦臣亂建康﹐惟有卞壺是忠良。

單身爲國爲民死﹐二子俱同忠孝亡。

英名烈烈揚中國﹐赤膽乾乾獨上蒼。

可憐一家罹國難﹐教人怎不淚汪汪﹖

時蘇峻旣害卞壺父子﹐引兵殺入城來。庾亮見峻兵混殺入城﹐急令軍士排開待戰﹐未及交鋒﹐眾軍見峻兵勢大﹐皆棄戈潰走。亮見軍士逃散﹐料不能敵﹐乃引心腹數百人﹐奔走潯陽。

將行﹐顧謂侍中鐘雅曰「吾之此去﹐後事深以相委﹗」鐘雅曰「楝折榱崩﹐誰之咎也﹖」亮曰「今日之事﹐不容復言﹗卿當期克復之效耳﹗」雅曰「想足下不愧爲荀林父耳﹗」

言訖﹐亮去。

雅入宮內﹐成帝大驚。左衛將軍鐘雅﹑右衛將軍劉超﹐均侍帝左右。有黃門李義欲逃﹐私謂鐘雅曰「見可而進﹐知難而退﹐古之道也。今蘇峻入亂﹐何不隨時之宜﹐與吾同去﹐而在此坐待其斃也﹖」雅曰「國難不能救﹐君危不能濟﹐若遁避以求免﹐吾懼董狐執筆而書矣﹗」遂不行。

當丹陽尹羊曼﹑黃門侍郎周道﹑盧江太守陶瞻﹐竭力戰峻而死。峻兵入臺城﹐司徒王導謂侍中褚翼曰「至尊當禦直殿。」褚直入﹐抱帝登太極前殿。導及光祿大夫陸曄﹑荀嵩﹑尙書張闓﹐共登禦牀衛帝。劉超﹑鐘雅及褚翼﹐皆率百官侍立左右。

太常孔愉朝服守宗廟。峻兵入朝﹐叱翼令下﹐翼呵之曰「蘇冠軍來覲至尊﹐軍人豈得侵逼﹖」於是軍人不敢上殿﹐突入後宮﹐宮人皆見掠奪。驅役百官﹐裸剝士女。宮有布二十萬匹﹐金銀五千斤﹐錢億萬﹐絹數萬匹﹐峻皆賞之。又領軍士數百﹐至太極殿前。

司徒王導叱曰「聖上在此﹐不得無禮﹗」蘇峻與軍士同呼﹕「萬歲﹗」當成帝問曰「卿兵不待宣召﹐遂入京師﹐欲何爲也﹖」峻乃奏曰「中書令庾亮﹐爲政不均﹐賞罰不明﹐苦虐羣黎﹐亂殺小臣﹐臣今起兵﹐亦爲社稷之計﹐豈敢叛亂朝廷﹖」帝曰「今庾亮逃不在朝﹐卿等何不退兵﹖」峻曰「臣今入朝輔政﹐陛下未曾封爵﹐故不退兵﹗」帝曰「卿欲何授﹐自擇奏請﹗」蘇峻曰「司徒王導﹐徳望於民﹐宜復舊職﹔祖約廉能﹐可爲侍中﹑太尉﹑尙書令﹔臣爲驃騎﹐錄尙書事﹐其餘百官守舊爵﹐獨庾亮兄弟不許以原例立於朝。」帝從之。

祖約﹑蘇峻把握朝政﹐極暴殘酷﹐驅投百官﹐光祿勛王彬等皆被捶楚﹐逼令擔土負泥﹐登築蔣山﹔裸剝士女﹐皆以壞席枯艸﹐自障坐地﹐以土自覆﹐以此哀號之聲﹐振動中外。

弋陽王司馬羕﹐先被庾亮廢之﹐至是詣峻﹐稱峻功徳﹐峻復以爲太宰﹑西陽王。

卻說庾亮被蘇峻殺敗﹐無處安身﹐乃引從人來潯陽﹐投奔友人溫嶠。

史說溫嶠﹐字太眞﹐性敏捷﹐有識量﹐能屬文﹐丰儀秀整﹐善於談論﹐見者皆愛悅之。平北大將軍劉琨﹐舉爲參軍。元帝初鎭江左﹐琨誠系王室﹐遣嶠將命﹐旣至引見﹐帝器而嘉焉。

於是時﹐江左艸創﹐綱維未舉﹐嶠殊以爲憂﹐及見王導共談﹐欣然曰「自有管夷吾﹐吾復何慮﹖」會琨死﹐薦嶠爲散騎常侍。溫嶠將奉命﹐辭母崔氏﹐崔氏以老固止之﹐嶠絕裾而去。

其後母亡﹐嶠阻亂不獲歸葬。由是固讓不拜﹐苦請北歸葬母﹐詔不許﹐嶠不得已乃受。明帝卽位﹐拜侍中﹐機密大謀﹐皆所參綜﹐詔命文翰﹐亦悉預焉。咸和初﹐代應詹爲江州刺史﹑持節﹑都督﹑平南將軍﹐鎭武昌﹐甚有惠政。在鎭見王惇畫像﹐言曰「惇大逆﹐宜加斫棺之戮﹐受崔杼之刑。古人閹棺而定溢﹐《春秋》大居正﹐崇王父之命﹐未有受戮於天子而圖形於羣下。」命削去之。

先﹐嬌與亮同爲侍講東宮﹐因爲布衣之交。是時亮敗﹐無處奔投﹐特來潯見溫嶠﹐曰「蘇峻與祖約謀叛﹐攻陷京師﹐建康傾覆﹐吾奉太后明詔﹐以卿爲驃騎將軍﹐命開府儀同三司﹐檄興義兵﹐共討逆駿。」嶠聞之號慟曰「汝今𨿽離建康﹐主上幼弱﹐倘被賊害﹐何有所憑﹖太后𨿽詔﹐爲今之計﹐當以滅賊爲急﹐吾未功而先拜官﹐何以示天下﹖吾不敢當﹗」言訖﹐因與庾亮相對悲泣﹐士人聞之者﹐莫不流涕。溫嶠素重亮﹐亮𨿽敗奔至此﹐嬌愈推奉﹐分兵給之。

三月﹐皇太后庾氏因庾亮違眾議﹐首生厲階﹐及爲元帥﹐兵敗身竄﹐恐禍及族﹐憂慮而崩。百官舉哀葬之﹐謚曰「明穆皇后」。蘇峻恐諸鎭起兵﹐自率眾南屯於湖﹐深慮後變。第一六四回

亮嶠推侃爲盟主

夏五月﹐溫嶠將興兵討峻﹐而不知建康聲聞。會範汪至﹐言二宮無事﹐而峻政令不一﹐貪暴縱橫﹐𨿽彊易弱﹐宜及時進討。嶠深納之﹐庾亮辟範汪參軍事。

次日﹐庾亮推嶠爲盟主﹐請興義兵討峻。嶠不敢當﹐推及於亮﹐二人互相推讓。當嶠從弟溫充曰「今汝二公相推﹐不肯爲之盟主﹐恐不敵峻也。吾聞徵西大將軍陶侃﹐位重兵彊﹐宜共推之﹐可濟大事。」於是二人從之﹐乃遣都護王愆期至荊州﹐推奉陶侃﹐稱說﹕「溫平南及庾公﹐推明公爲盟主﹐同討峻﹑約之事。」言訖﹐呈上書緘﹐侃拆觀之﹐書曰﹕峻﹑約跋扈﹐欺天謀逆﹐入亂宮廷﹐鞭撻百官﹐貪暴縱橫﹐人不忍言﹐朝野士民﹐豈樂其生哉﹗嶠今集兵選馬﹐欲爲掃淸帝室﹐恨力不及﹐未敢輕舉。公乃仁者﹐忠義慨然﹐素爲江左士望﹐請爲盟主。望乞起兵同赴國難﹐共討不義﹐如有驅使處﹐卽當奉行。

侃見書﹐猶以先帝不預顧命爲恨。答王愆期曰「你見溫平南﹐說吾疆場外將﹐不敢越局以興大兵。」愆期領其言語﹐回報溫嶠﹐報說陶侃不肯起兵之事。庾亮聞之曰「今主上有燃眉之急﹐社稷有倒懸之憂﹗彼不肯爲﹐吾與卿當自興兵﹐不然幼主何安耶﹖」嶠曰「旣如此﹐吾一面使人請起興兵﹐吾與公先行。」乃又吩咐使人見陶侃曰「明公且守﹐僕當先行。」

使人得其語﹐行二日﹐參軍毛寶聞之﹐入見嶠曰「聞公使詣陶侃﹐稱自先行﹐大不可也。師克在和﹐不宜異同﹐假令可疑﹐尢當外示不覺﹐公可急遣人迫使攺書﹐言必俱進﹐若不及﹐則更遣使可也。」嶠始遣人星夜追回先書﹐攺稱與俱進。

於是侃得嶠書﹐遣督護龔登率兵一萬詣溫嶠﹐嶠自率眾七千人﹐與庾亮﹑龔登等起行。先使人列上書﹐陳峻﹑約罪狀﹐移告各鎭﹐共發討峻。嶠旣登舟﹐泣涕諭眾欲行。陶侃使人追龔登引眾還鎭﹐嶠苦畱之﹐又使王愆期去與侃書曰﹕行軍有進而無退﹐可增而不可減﹐近已移檄遠近﹐言於盟府﹐惟須仁公軍至﹐便俱進耳﹗今乃返退還﹐疑惑遠近﹐成敗之由﹐將在於此。假令此州不守﹐則荊楚將來之危乃當甚於此州之今日﹗仁公進當爲大晉之忠臣﹐參桓﹑文之業﹔退當以慈父之情﹐雪愛子之痛。且峻﹑約無道﹐人皆切齒﹐今之進討﹐如石投卵﹐若復召還﹐是爲敗於幾成者。遂謂仁公緩於討賊﹐𨿽悔難追﹐願公察之﹗

侃得書猶豫﹐愆期上言曰「峻﹐豺狼也﹐如得遂志﹐公安有容身之地耶﹗依吾之言﹐明公火速自行﹐則諸鎭同赴﹐大功可成。」於是侃感悟﹐卽戎服登舟﹐起兵而行。時侃子瞻因與峻戰死﹐家人收骸鹼棺﹐送還荊州﹐是日到州﹐侃遂不顧﹐兼道而進。第一六五回

郗鑑王舒赴國難

卻說郗鑑﹐字道徽﹐髙平人﹐少孤貧﹐博覽經籍﹐躬耕壠畝﹐吟詠不倦﹐以儒雅著名。初﹐鑑值永嘉之亂﹐在鄕裏貧甚饑餒。其鄕有黃長者﹐以鑑名徳﹐傳請供給之。時兄子邁﹑外甥周翼幼小﹐鑑常攜之就食。黃長者曰「今各自饑饉﹐吾以君賢﹐欲共相濟耳﹗恐不能兼有所存。」於是鑑後獨往食﹐食訖﹐以飯著兩頰邊﹐還家吐與二兒食﹐因此養得二人復存。後同過江﹐邁位至護軍﹐翼位至剡縣令。鑑投事元帝﹐帝遂以爲廣陵太守。

其時﹐鑑任廣陵城﹐兵微糧少﹐逼近胡寇﹐人無固志﹐俱各散心。忽得檄書至﹐卽流泣謂眾曰「今主上幼小﹐被蘇賊叛逆﹐污亂朝廷﹐吾欲起兵﹐以死報國﹐汝等盡忠﹐同赴國難﹐不得推延。」於是將士爭勇向前。因是遣將軍夏侯長等間行﹐謂嶠曰「或聞賊欲挾天子東入會稽﹐當先立營壘﹐屯據要害﹐旣防其越逸﹐又斷其糧﹐然後淸野堅壁以待賊。賊攻城不拔﹐攻野無掠﹐必自潰矣。」嶠聞其計﹐深以爲然。

五月﹐陶侃自將兵至潯陽。溫嶠同庾亮商議出兵﹐當諸將謂嶠曰「陶公此來﹐必誅庾公以謝天下﹐然後討峻﹐庾公宜避之。」庾聞其言大驚﹐欲往別鎭去。溫嶠止之曰「不可﹗公宜負荊自責見侃﹐侃必不傷於公。今欲去﹐反搆成冤。」

於是亮用嶠計﹐出迎詣侃拜謝﹐侃驚止曰「庾元規乃拜陶士行耶﹗昔君侯修石頭﹐以禦老子﹐今日反求見府。」亮引咎自責曰「主上遺詔﹐托輔司徒王導及中書令卞壺等﹐親王大臣親自所見﹐豈敢裁除﹖修築石頭﹐以防諸胡﹐豈疑於君﹖若有此意﹐天地不容。」言訖淚下。侃乃釋然曰「前言戲之耳﹗」因此溫嶠亦來相見會議。

次日﹐三人遂同起兵﹐直奔建康﹐共率精兵四萬﹐旌旗七百餘里。

峻知﹐恐建康不固﹐乃自姑孰還朝。次日入內﹐集百官謂曰「今陶侃起兵﹐要劫天子﹐必傷百官﹔今建康兵甲未精﹐城郭不固﹐難以堅持﹐不如暫徙石頭﹐候太平還都。」王導出曰「建康𨿽則兵城未備﹐乃興王之所﹐況太廟諸陵在爾﹐豈可一旦離之﹖石頭𨿽固﹐宮省臺司﹐全無可居﹐甚不可移。」

蘇峻要徙﹐王導固爭不從。峻曰「吾意已決﹐逆令者斬﹗」

於是﹐百官不敢吐言﹐成帝哀泣從之。

次日﹐峻備車請帝升車。時大雨泥濘﹐劉超﹑鐘雅步侍左右﹐峻給馬與之﹐二人皆不肯乘﹐而慨慷悲哀﹐峻心惡之。

帝與羣臣旣至石頭﹐峻以倉屋爲帝宮室﹐與成帝居之﹐峻黨日肆丑言。當超﹑雅與荀崧﹑華恆﹑虞潭等常侍不離帝側。

值饑饉米貴﹐峻聞遺超﹐一無所受﹐繾綣朝夕﹐臣節愈恭﹐𨿽居困厄之中﹐猶啟成帝授《孝經》《論語》。

王導見峻逆眾而劫上遷都﹐乃密令張闓以太后詔﹐諭三吳以起義兵。會稽內史王舒得太后詔﹐使督護庾冰將兵一萬西渡浙江﹐前來討峻﹐於是吳興太守虞潭﹑吳國內史蔡謨﹑義興太守顧眾等﹐皆起兵應之。

虞潭之母孫氏﹐性聰敏﹐識鑑過人﹐忽聞各處起兵討峻﹐謂潭曰「主上受困於石頭﹐汝當捨生取義﹐勿以吾老爲念﹐速起兵討峻。」言訖﹐乃遣家僮從軍﹐鬻其環珮﹐以給軍貲。

蘇峻聞知大驚﹐忙遣部將管商等引兵五千拒之。第一六六回

嶠侃會兵討蘇峻

時嶠﹑侃軍至笳子浦﹐嶠以南兵習水﹐峻軍便步﹐傳令軍中將士不許上岸﹐有逆者死。

時蘇峻遣人送米一萬斛饋祖約﹐嶠參軍毛寶聞知﹐乃告其眾曰「兵法﹐軍令有所不從﹐溫公𨿽令將兵無得上岸﹐今賊送米與祖約拒吾﹐又無大將護衛﹐安可視其可擊而不上岸擊之耶﹖」言訖﹐乃引兵大喊上岸﹐往擊取之。峻送米人忽見毛寶兵至﹐乃盡棄輜重糧食而逃﹐毛寶獲之﹐以濟三軍。祖約由是饑乏。溫嶠錄寶之功﹐乃表毛寶爲瀘江太守﹐陶侃亦表王舒﹑虞潭監浙東西軍事﹐郗鑑都督揚州八郡軍事﹐朝廷從之。於是郗鑑遂率眾渡江﹐與嶠﹑侃等會﹐舟師直詣石頭。

蘇峻望嶠﹑侃﹑亮﹑鑑等兵大至﹐面有懼色。乃令其弟蘇逸守城﹐自執兵五萬出城屯住﹐以爲犄角。

陶侃旣大集各路軍馬﹐皆至石頭﹐侃部將李相請築白石壘﹐使人上岸守之。於時陶侃傳令三軍﹐築壘於白石﹐使亮將兵一萬守之。

蘇峻屢遣人去攻白石壘﹐不克而退﹐蘇峻心下大憂﹐急集諸將士商議﹐當參軍匡孝曰「今陶侃築白石壘﹐甚得其宜﹐進可攻我﹐退可爲居﹐𨿽得其計﹐然白石南寨﹐其將趙胤守之﹐勢孤易攻克。今夜我引一軍抄小路去取寨後﹐明公可使公子碩以攻其前﹐兩下夾攻﹐則胤便成擒矣。若克南小寨﹐則白石壘卽易破也。」蘇峻然之。

至夜﹐匡孝率三千士卒﹐抄小路而去﹔峻使其子碩﹐率五千人去攻寨前。碩兵至半夜﹐鼓噪直進﹐胤慌忙披掛上馬﹐正遇蘇碩﹐兩下交鋒﹐不上數合﹐寨後匡孝兵已至﹐大放火。趙胤軍人四下大亂﹐胤回馬走四十里﹐喊聲不絕。眾軍相殺﹐止有祖茂跟定王舒突圍而走。背後匡孝趕來﹐胤回馬又戰十餘合。

胤連放二矢﹐被孝閃過﹐胤又竭力放第三箭﹐用力太猛﹐折了弓與箭﹐棄弓縱馬﹐穿林而走﹐去遠。匡孝始放火燒其營寨﹐與蘇碩鳴金收軍而還。蘇峻大喜﹐重賞諸人。

溫嶠見南寨有失﹐救之未及。於是﹐使王愆期領軍船一百隻﹑兵五千名出戰。峻使匡孝來迎﹐與愆期交戰﹐不上二十餘合﹐愆期大敗﹐損去軍船三十隻﹑水軍千餘人。

趙胤等失南寨﹐至晚見陶侃﹐侃甚憂之。侃將孔坦曰「本不須召郗公﹐遂使東門無限。今宜遣還京口﹐𨿽晚猶勝也。」

侃然之﹐乃令郗鑑率眾還據京口﹐立起大業﹑曲阿﹑淩亭三壘﹐以分峻兵之勢﹐鑑從其計。峻果疑之﹐分兵去攻三壘。又使人持書命祖約攻之。祖約得書﹐使祖渙﹑桓撫率七千兵攻湓口。

渙﹑撫兵至﹐毛寶急令民兵三千人﹐與渙﹑撫交戰。毛寶中矢流血﹐流髀徹鞍。寶忍痛急使人踏鞍拔矢﹐血流滿鞍。又復出戰﹐勇敢當先。於是士卒竭力一攻﹐渙﹑撫大敗而走。毛寶追數十里﹐傷其眾五千餘人﹐方始收軍還屯。

史說王育﹐字伯春﹐少孤貧﹐每過小學﹐必欷歔流涕。嘗爲人牧羊﹐時有暇卽折蒲學書﹐忘而失羊﹐爲羊主所責﹐育將鬻己以償之。同郡許子章﹐敏達之士也﹐聞而嘉之﹐以錢代育償羊﹐給其衣食﹐使與子同學﹐遂博通經史子集。章以兄之女妻之﹐爲立別宅﹐分之貲業。因是本州太守杜宣﹐命爲主簿。

俄而杜宣左遷萬年令﹐有縣令王攸過詣其邑﹐宣不出迎﹐攸見而怒曰「卿往爲二千石﹐攸所敬也﹐今吾儕耳﹐何故不見出迎﹖欲以小雀遇我﹐使我畏死鷂乎﹖」王育在旁﹐執刀叱攸曰「我府君以非罪黜降﹐如日月之蝕耳﹗小縣令敢輕辱吾君乎﹖」以刀欲前殺之﹐杜宣懼﹐乃跪下抱育而止。自此知名﹐後遷爲武陽令。爲政淸約﹐宿盜逃奔他郡。又遷並州督護﹐後徵討有功﹐朝廷拜以爲破虜將軍。聞知蘇峻作逆﹐溫嶠奉檄起兵﹐王育遂以部兵五千人﹐來會溫嬌討峻﹐溫嬌以爲先鋒。

卻說蘇峻使韓晁率兵去攻宣城﹐內史桓彜聞知﹐以軍進屯涇縣﹐方知京口不守﹐被峻所下﹐心中煩惱﹐朝夕憂國。時﹐長史裨惠勸桓彜曰「蘇峻勢大﹐朝廷莫能制﹐今吾孤軍在此﹐焉能拒戰﹖不如使君遣人致書﹐僞與通和﹐以紓交至之禍﹐可保吾軍民耳。」彜曰「吾受國恩﹐義在致死﹐焉能忍垢蒙羞﹐與蘇賊相通﹖如其不濟﹐此乃命也。」言訖﹐卽遣副將軍兪縱﹐以兵三千出屯蘭石﹐以拒峻軍。

時﹐韓晃以兵五千來追。桓彜兵至蘭石﹐正遇兪縱軍至﹐軍大喊﹐兩下交鋒﹐戰不上二十餘合﹐兪縱大敗﹐退守蘭石﹐不敢出戰。晃軍以未知地理﹐亦不敢前進。

當兪縱左右勸縱曰「今韓晃之兵﹐十分精銳﹐與戰不利﹐不如退回宣城﹐另作良圖。」縱以刀砍案曰「吾受桓侯大恩﹐本以死報﹐吾之不可負桓侯﹐猶桓侯之不可負國也﹗有再言退兵者﹐定按軍法﹗」言訖﹐卽驅兵出戰。縱親與韓晃力戰五十餘合﹐縱力怯﹐被晃斬於馬下。晃麾軍大進﹐來攻宜城。

彜調兵守護城池﹐並不出戰﹐與晃相持﹐卒歲糧盡﹐城中大亂。韓晃探知備細﹐大驅人馬攻城﹐城陷﹐桓彜被晃所害﹐彜妻劉氏﹑次子桓沖五人逃走外家﹐得免於難。韓晃旣得宣城﹐使人戍之﹐自以兵還石頭。

七月﹐卻說祖約部將陰與後趙通謀﹐許爲內應。後趙王勒遣將軍劉聰率兵二萬﹐濟淮攻取壽春。祖約聞之﹐卽勒兵回戰﹐大潰﹐於是祖約領家屬奔走歷陽。第一六七回

石虎率眾攻前趙

八月﹐後趙王勒使石虎率兵四萬攻趙。虎軍至蒲阪﹐趙王曜聞知﹐自爲將﹐領十萬餘人來迎﹐石虎大懼而退。曜催軍追及﹐與虎交戰﹐又大破之﹐斬其將石瞻﹐橫屍二百餘里。虎奔朝歌。曜以眾回攻石生於金蒲﹐石生堅閉固守﹐不出與戰﹐使人回國取兵來救。使人去了。曜見石生不出﹐計令諸將決千金嶇﹐引水而灌之﹐於是滎陽﹑野王諸城皆降﹐襄國大震。第一六八回

侃將誅峻於石頭

九月﹐卻說蘇峻心腹路永﹑賈寧二人﹐勸峻盡誅朝中諸大臣﹐更樹腹心。而峻雅敬司徒王導﹐故不許之。於是永﹑寧二人﹐以峻不聽其計﹐更貳於峻﹐乃有離峻之心。王導竊知之﹐使袁耽誘永﹑寧曰「卿二人忠事蘇公﹐蘇公無重於卿﹐故卿等𨿽進忠言﹐反見逆耳。今天下兵集﹐豈能拒之﹖不久必敗﹐卿爲其黨﹐將安歸乎﹖依吾之見﹐不若早投西軍﹐則身安而家可保也﹗」永﹑寧二人默然﹐至晚皆奔白石西軍而降﹐溫嶠受之。

嶠與峻久相持不決﹐而嶠軍食盡﹐見貸於侃﹐侃怒曰「若屢戰失利﹐糧艸又盡﹐焉可以決勝負﹖吾𨿽有糧艸﹐畱應自軍﹐若少更假於誰﹖君旣食盡﹐暫且罷兵﹐吾自西歸﹐任君何如﹖」嶠曰「凡師克在和﹐古之善教也﹗光武之濟昆陽﹐曹公之拔官渡﹐以寡敵眾﹐仗義故也。峻﹑約小豎﹐凶逆滔天﹐何憂不滅﹖明公柰何捨垂成之功﹐設進退之計乎﹗且天子幽懷﹐社稷危殆﹐乃臣子肝腦塗地之日。嶠與公盡受國恩﹐事若克濟﹐則主臣俱存﹔如其不捷﹐當灰身以報先帝耳﹗今之事勢﹐義無旋踵﹐譬騎虎安可中下哉﹖以一違眾西返﹐人心必沮﹐眾必敗事﹐則義旗將回指於公耳﹗」毛寶亦說侃曰「軍政有進無退﹐惟直整齊三軍﹐示眾必死而已﹐亦謂退無所據﹐終至滅亡。可試與寶兵﹐斷賊資糧﹐若不立效﹐然後公去﹐人心不恨矣﹗」

侃然其說﹐委兵五千遣之﹐斷絕峻之糧道﹐寶旣引兵去了。

金陵太守李陽謂侃曰「溫公貸糧﹐仁公執不假與﹐設若不濟﹐公𨿽有粟﹐安得而食諸乎﹖」侃然之﹐乃分粟五萬石以餉嶠軍﹐於是嶠軍得食﹐眾心始安。

卻說毛寶引兵五千﹐使人探知峻軍糧艸﹐皆積聚於句容﹑姑孰﹐寶率兵直抵句容﹑姑孰屯所﹐放火燒之﹐於是峻軍乏食﹐侃遂不去。

時蘇峻使韓晃領兵二萬﹐進攻大業壘。郗鑑參軍曹納曰「大業﹐京口扡之蔽也﹐一旦若不固守﹐則賊兵至﹐故請還廣陵﹐以俟後舉。」鑑大怒﹐會僚佐責納﹐將欲斬之﹐久而哀告﹐眾請釋放﹐因此眾心固守。使人求救於侃﹐侃將分兵去救大業﹐長史殷羨曰「吾兵不習步戰﹐不如急攻石頭﹐峻必抽回其軍﹐則大業不救自解矣。」侃然之﹐於是侃督水軍二萬攻石頭。庾亮﹑溫嶠見侃向石頭﹐亦率步兵一萬﹐從白石南上攻峻旱寨。

峻見嶠﹑亮步兵南上﹐自同將匡孝引兵二萬來迎。時侃將趙胤當先奄至﹐峻令匡孝出戰﹐兩馬相交﹐不上十合﹐趙胤敗走回陣。

峻見匡孝殺敗胤﹐言曰「孝能破賊﹐我更不如﹖」時峻先未出陣﹐飲酒大醉﹐及見孝勝﹐乃親自持刀拍馬將入﹐數千人迎戰﹐乘醉突陣。三衝不得入﹐忙跑馬趨至白木坡﹐馬躓﹐被侃部將彭世﹑李千等見之﹐遂率步兵三千追及斬之。眾軍皆稱蘇峻死﹐峻軍大潰。

世﹑千等旣斬蘇峻﹐碎割之以焚其骨。世﹑千持首級來見陶侃﹐侃令號令軍門。

蘇峻旣死﹐其部下司馬任護等立峻弟蘇逸爲主﹐閉城自守。

峻𨿽已死﹐其眾猶遐。溫嶠乃創建行臺﹐廣招兵馬﹐布告遠近﹕凡故吏二千石以下﹐皆令赴臺﹐告祭皇天后土及先帝之靈﹐以期三軍要得石頭城。於是至者雲集﹐嶠與侃﹑亮祝祭訖﹐聲气激揚﹐流涕覆面﹐情動三軍﹐皆欷歔願以死戰。第一六九回

佛圖澄起死回生

卻說後趙王石勒愛子石斌﹐暴病身死﹐勒悲泣不息﹐連日不出宮門。大臣程遐等入內﹐見其泣涕﹐因問曰「大王何故發悲﹖」勒曰「昨日不幸﹐愛子石斌暴病而死﹐因此傷慟﹐將欲葬之。」遐等曰「近聞有一異人﹐姓帛氏﹐名佛圖澄﹐乃天竺人也。少學道﹐能通玄術﹐在洛陽自言百有餘歲﹐常服气自養﹐能積日不食﹐善誦神咒﹐能役使鬼神。圖澄腹上有一孔﹐大如酒杯﹐常以絮塞之﹐夜每讀書﹐拔去孔中之絮﹐則孔中出光﹐能燭一室如晝。又常於朔望之時﹐平旦致流水於腹側﹐從腹孔中引出五臟六腑﹐洗之訖﹐還納腹中。人人皆說﹕『此人能起死回生』。旣殿下病死﹐何不使人召來救之﹐或可活也﹖」勒曰「此人現在何處﹖」答曰「現在城外雲遊。」勒卽使人召至。

旣至﹐問曰「卿乃當世神仙﹐必有奇術﹐有何妙法﹐請試一觀。」佛圖澄曰「貧僧無法﹐聊作一戲耳。」言訖﹐取出缽盂一具﹐盛水一盞﹐焚香誦咒。須臾﹐缽盂內生出靑蓮花一朵﹐光色耀目。勒信之曰「卿乃活佛耳﹗昨日愛子石斌暴病身死﹐將殯葬之。孤聞虢太子死﹐扁鵲能生之﹔今此子亡﹐大和尙能救之乎﹖」圖澄曰「大王勿憂﹐能令卽生﹐可擡屍來。」勒卽令人將石斌屍擡至﹐圖澄取楊柳枝﹐沾水灑而咒之﹐執斌手喝曰「可起矣﹗」傾之﹐隨手自蘇。因此勒深敬重佛圖澄﹐使石斌及宮中諸子拜謝圖澄。又命有司起造寺院﹐與圖澄居之﹔又以諸子在圖澄寺中養之。凡有機事﹐必謀於澄而後行之。石勒旣得圖澄救活石斌﹐心中甚喜﹐次日出狩於近郊。主簿程瑯諫曰「目今禾苗滿田﹐農夫甚艱﹐今大王出狩﹐人馬紛紜﹐踐踏田畝﹐百姓何堪﹐況此山谷崖嶺峻峨﹐恐不吉。」

勒不納﹐領百官擁行﹐行至山谷﹐忽見羣鹿銜花前過﹐勒放獵犬逐之﹐犬畏之不敢往﹔乃令左右趕禦馬逐之。左右得令﹐卽大驅馬﹐誰知禦馬奔得猖狂﹐皆觸石而死。勒見之﹐大悔﹐乃曰「吾不用忠臣之言而有此咎﹐吾之過也﹗」乃賜瑯朝服﹐封爲關內侯﹐領眾還都。於是朝臣謁見﹐忠臣競進。第一七○回後趙王勒獲劉曜

冬十二月﹐後趙王石勒欲自將兵去救石虎。石生﹑程遐等固諫曰「大王乃一國之主﹐不可擅離﹐宜命將往救之。」勒大怒﹐乃按劍叱遐等﹐謂記室參軍徐光曰「庸人之情﹐皆謂劉曜鋒不可擋。昔日劉曜爲將時﹐引甲十萬﹐攻一城而百日不克﹐師老卒怠﹐吾以初銳擊之﹐一戰可擒矣﹗若洛陽不守﹐曜必自河北捲席而來﹐吾事去矣。卿以爲何如﹖」徐光曰「劉曜乘髙候之勢﹐而不能進臨襄國﹐偏守金墉﹐此其無能。爲懸軍三時﹐無攻戰之利﹐以大王威略臨之﹐彼必望旗奔敗。今此機會﹐所謂天授﹐授而弗應﹐禍之攸集乎﹖定天下在今一舉矣﹗」勒笑曰「光之言是吾志也﹗」勒又問於佛圖澄﹐佛圖澄曰「大軍若出﹐必擒劉曜﹐又何必問耶﹖」

於是勒乃使內外戒嚴﹐令石堪去會滎陽﹐石虎進據石門﹐勒自統步卒四萬﹐濟自大竭﹐謂徐光曰「劉曜盛兵於成臯關上﹐乃上策也﹔阻洛水﹐其次也﹔坐守洛陽﹐此成擒矣。」先是﹐大堨江水流澌風猛﹐人皆難度﹔及勒軍至冰泮﹐風停浪息﹔及勒軍渡畢﹐流澌大至﹐狂風亦起。勒大喜﹐以爲神靈之助﹐乃攺其地名曰「靈昌津」。領兵復至成臯﹐勒見趙無守兵﹐大喜﹐舉手加額曰「此天助我也﹗」傳令士卒捲甲銜枚﹐倍道兼行﹐出於鞶﹑訾之間。

時趙王劉曜與嬖臣等飲博﹐不撫士卒﹐左右或諫﹐曜以爲妖言﹐斬之。俄而洛水侯者與後趙前鋒交戰﹐擒羯送之。曜聞之知勒自來﹐色變﹐使釋金墉之圍﹐陳於洛西﹐眾十餘萬﹐南北十餘里。勒望見之﹐喜曰「可以賀我矣﹗」率步騎四萬入洛陽﹐令石虎引步卒一萬攻趙中軍﹐石堪以精兵二萬擊其前﹐石勒自將後應。

次日﹐見洛陽城內兵出﹐料必來戰。曜見石勒大驚﹐急使平先領兵三萬爲前鋒﹐自統大眾後應。平先與石堪大戰於西陽門﹐石勒亦自貫甲冑﹐引兵五千出閶闔門﹐夾攻之。

曜聞之﹐乃自飲酒數斗﹐率步兵一萬至西陽門﹐兩軍吶喊交戰。忽山後面一彪軍出﹐旌旗兩路分開﹐一隊馬出﹐打龍鳳日月旗﹐四斗五方旌旗﹐金爪銀鉞﹐黃鉞白旄﹐黃羅鎖金涼傘蓋下﹐石勒渾身金甲﹐腰掛寶刀﹐立馬陣前。罵﹕「曜弒君逆賊﹐背主奴家﹗」曜大怒﹐挺戟向前來殺石勒。勒副將李丰挺槍出馬來迎﹐不上三合﹐曜被傷其手﹐棄戟而走。曜少時淫酒﹐末年更甚﹐是日交鋒﹐又飲酒而出﹐因此昏醉﹐大敗奔逃。走至石渠﹐醉墮冰上﹐被石堪追及執之。

當石勒見執了劉曜﹐乃急下令曰「吾所擒者﹐劉曜耳﹐今已獲之﹐其餘眾兵﹐隨縱其歸命之路。」於是其眾都降。

前趙王曜之太子劉熙﹐見父被執﹐乃率百官﹑領家屬餘兵開城門﹐奔上邦去訖。

石勒便鳴金收軍﹐將劉曜監歸襄國﹐使多兵嚴守。勒使劉曜與其太子熙書﹐諭其來降。曜乃不聽﹐但囑熙與諸大臣﹕「維持社稷﹐勿以我爲念。」勒大怒﹐令左右殺之。

乙丑四年。先﹐蘇峻叛時﹐逼居民聚之後苑﹐使其將匡術守之。至是﹐光祿大夫陸華及弟玩說術﹐以苑城附於西軍﹐百官皆赴。鐘雅曰「奉帝出西軍。」事泄﹐蘇逸使任讓將兵入宮﹐收劉超﹑鐘雅二人﹐成帝抱持悲泣曰「還我侍中﹑右衛﹗」讓奪而殺之。因此﹐成帝不能出。

卻說祖約聞峻死﹐備據歷陽。溫嶠使冠軍將軍趙胤﹐率一萬之眾攻拔歷陽。約勢窮﹐乃奔走後趙﹐降於石勒。

卻說趙王曜已死﹐其太子劉熙恐勒再至﹐乃與南陽王胤﹐商議走保秦州。當尙書令胡勛曰「今𨿽喪君﹐境土尙完﹐將士不叛﹐當並力拒之﹐若不能拒﹐走未晚也。」胤以胡勛阻眾﹐謀激天子斬之﹐遂領百官奔上邦﹐關中大亂。右衛將軍蔣英擁眾十萬﹐據長安﹐遣使遂降於後趙王勒﹐勒使石生率眾赴之。第一七一回

諸軍討蘇逸誅之

二月﹐陶侃﹑溫嶠﹑庾亮﹑郗鑑等諸軍攻石頭﹐連三日不下。建威長史滕含募健卒五千﹐在城中東擊蘇逸。與任讓交戰﹐任讓大敗﹐其兵自潰。合兵獲逸及韓晃斬之﹐大開城門﹐引諸軍入城。含引將士﹐入保後紀﹑公卿百官﹐令部將曹據抱成帝﹐奔溫嶠船﹐使請侃﹑亮﹑鑑等以兵衛之。

成帝旣登嶠舟﹐侃﹑亮諸大臣﹐頓首號泣﹐請罪曰「臣等不能早發義兵﹐使陛下爲賊所困﹗」帝泣曰「若非卿等盡忠﹐朕安得復有此今日﹗」言訖﹐君臣皆喜。時滕含執任讓及西陽王羕至﹐帝命殺之。陶侃與任讓有舊﹐爲請其不死。成帝曰「是殺吾侍中右衛劉﹑鐘者﹐不可以赦之﹗」於是乃殺之。

司徒王導等請成帝入城﹐百官隨王導﹐旣接帝入城﹐令取故節。陶侃笑曰「蘇武似不如此﹗」導有愧色﹐心甚不悅。

卽日﹐成帝與百官還建康。是時﹐宮闕被峻燒爲灰燼﹐帝以建平園爲宮。當溫嶠謂羣臣曰「今宮闕被峻賊燒爲灰燼﹐若將營造﹐民皆貧乏﹐庫無餘積﹐國以不足﹐吾欲奉鑾駕西遷都於豫章﹐公等以爲何如﹖」三吳之豪﹐皆請都於會稽。司徒王導出曰「夫建康﹐古之金陵﹐舊爲帝裏﹐孫仲謀﹑劉玄徳皆言王者之宅。古之帝王﹐不必以丰儉移都﹔苟務本節用﹐何憂凋敝﹖若農事不修﹐則樂士爲墟矣﹗且北寇遊魂﹐伺我之隙﹐一旦示弱﹐竄於蠻越﹐失民之望﹐俱非良計。今宜鎭之以靜﹐則羣情自安。」羣臣皆曰「司徒見者是也﹗」由是不復徙都﹐而以褚翼爲丹陽尹﹐翼收集散亡﹐京邑遂安。

三月﹐成帝宴會羣臣﹐論乎蘇峻之功。以陶侃爲太尉﹐郗鑑爲司空﹐溫嶠爲驃騎將軍﹑開府儀同三司﹐庾亮爲豫州刺史。

侃﹑鑑﹑嶠以下﹐封拜有差。謚卞壺曰「忠貞」﹐其二子昣﹑盱及劉超﹑桓彜﹑鐘雅﹑羊曼﹑陶瞻﹑兪縱﹐皆加贈謚。又以滕含爲襄陽太守。路永﹑匡術﹑賈寧皆峻黨﹐先歸朝廷﹐司徒王導擬欲官永﹐嶠曰「不可﹗永等首爲亂階﹐晚𨿽悔悟﹐未足贖罪。得全首領﹐爲幸多矣﹗」於是乃止。

侃以江陵偏僻﹐移鎭巴陵﹐朝廷從之。

時﹐溫嶠欲還江陵﹐羣臣朝議﹐畱嶠輔政。嶠以王導乃先帝所任﹐固辭之﹐又以京邑荒殘﹐畱資蓄﹐具器用﹐而後還藩。

庾亮頓首謝罪﹐欲闔門投竄山海﹐成帝以手詔諭之曰「此社稷之難﹐非舅氏之責也。」因是亮入內奏曰「前臣誤及國難﹐今幸復平而不罪臣﹐臣願鎭武昌﹐撫其士民﹐積艸屯糧﹐以伺北鄙﹐當前驅效死﹐以報今日。」成帝從之。於是亮領豫州刺史﹐出鎭武昌。亮出朝﹐陶侃謂曰「公與侃戮力破賊﹐同起共功﹐何故辭之﹖夫賞罰黜陟﹐國之大信﹐公何獨怪隱然﹖」亮曰「此功乃元帥指揮﹐武臣效命﹐亮何功之有﹖因然獨出一方耳。」

庾亮出鎭武昌﹐拜殷浩爲參軍。

史說殷浩﹐字深源﹐陳郡之長平人也。浩識度淸遠﹐善於談論。人或問曰「將蒞官而夢棺屍﹐將得財而夢糞土﹐何也﹖」浩曰「官本是臭腐﹐故將蒞官而夢屍﹔錢本糞土﹐故將得財而夢穢。」時人以爲名言。年四十﹐府辟皆不就﹐屏居墓所十餘年﹐時人擬之管﹑葛。長山令王蒙﹑江夏相謝尙﹐猶伺其出處﹐以卜江左興亡之事﹐因相與省之﹐知浩有確然之志。

旣反﹐相謂曰「深源不起﹐當如蒼生何﹖」於是亮知其名﹐召至。當浩見亮所乘的驢馬﹐浩告亮曰「使君所乘之馬﹐乃的盧也﹐不利於主﹐可賣之耳﹗」亮曰「曷有己之不安﹐而移之於人﹐大不義也﹗吾不爲耳﹗」浩慚退之﹐而不出。

時亮染病﹐聞戴洋善風角卜候﹐乃使人召至而問曰「吾初鎭武昌﹐聞卿善於風角﹐敬召卿至﹐以卜吉凶﹐切莫隱謎﹐幸直言之﹗」洋曰「武昌地方﹐有山無林﹐政可圖始﹐不可居終。山作八字﹐數不及九。昔吳用壬寅來上﹐創立宮城﹐至己酉﹐還下秣陵。陶公亦涉八年。土地盛衰有數﹐人心去就有期﹐不可移也。公宜更擇善處﹐武昌不可久居。」亮曰「卿言甚是有理﹐吾今病作﹐代吾卜之。」洋觀風訖﹐便曰「昔蘇峻亂時﹐公於白石祠中祈福﹐許賽其牛﹐願至今未酬﹐故爲其鬼所考﹐宜速還之。」亮曰「卿是神仙也﹐此願果有﹐未去酬之。」言訖﹐使人以牛酒向去石祠解願。解後﹐亮病果瘥﹐敬重於洋矣﹗

初﹐侃之討峻也﹐獨湘中刺史卞惇擁兵不赴﹐又不給軍糧﹐侃奏曰「請檻軍收赴廷尉。」司徒王導曰「喪亂之後﹐宜加寬宥。」乃以惇爲廣州刺史。惇自知悔﹐乃憂愧而卒。

時庫藏空虛﹐無有支給﹐止存練帛三千端﹐使人出售﹐民皆不顧。導計因謂百官曰「今庫藏無有支給﹐止存練帛三千端﹐吾使人鬻之﹐民皆不顧﹐來日諸賢﹐俱各要制練布單衣著之﹐則練必有人增倍而買。」於是百官朝罷卽散﹐歸家作練布單衫而著﹐因此士庶看見﹐翕然爭買服之﹐練遂湧貴。導使人將庫內練帛三千端出賣﹐每一端賣金五兩﹐得金一萬五十兩﹐易銀八萬餘兩﹐以充國用﹐而以葺宮殿始完﹐四月始安。

溫嶠旣受江州刺史之職﹐領軍還藩。行至牛渚磯﹐自登舟行﹐令軍踐水過去。左右稟曰「其下多怪異﹐其水不可測度﹐人難以渡。」嶠不信﹐遂燃犀角照之。須臾﹐見水族畢現﹐奇形怪狀﹐乘馬車﹑著赤衣者而過之。嶠見﹐遂令軍人討舟而渡。

其夜﹐夢一人謂之曰「與君幽明道別﹐今何意相照也﹖」醒覺齒痛﹐心甚惡之。因拔其齒而中風﹐至江州一旬而死。江州士庶聞之﹐莫不相顧而泣。嶠卒時﹐年四十有二﹐朝廷謚曰「忠武」。

嶠旣卒﹐王導奏以劉胤爲江州刺史。胤﹐乃嶠軍師也。侃﹑鑑出曰「胤恐非方伯之才﹐不若易之。」王導不從。其子王悅謂之曰「自江陵至於建康三千餘里﹐流民萬餘﹐國之南藩﹐要害之地。今信任胤﹐而胤以汰侈無檢﹐臥而治之﹐不有外變﹐必有內患矣﹗」導亦不聽。

八月﹐趙南陽王劉胤聞石生人據長安﹐乃自率眾十萬﹐自上邦至長安﹐隴東戎夏皆應之。胤兵至長安﹐石生據城自守。

石虎聞之﹐領步騎二萬來救﹐與劉胤交戰﹐胤大敗﹐被虎大破之。乘勝追擊﹐枕屍千里。追至上邽﹐上邽軍民盡皆棄城大潰。

石虎入城﹐執太子劉熙及南陽王劉胤等共二千餘人﹐皆殺之。

徙其臺省文武﹑關東流民﹑秦雍大族於襄國﹐秦隴悉平。苻洪﹑姚弋仲俱降於石虎。虎表洪監六夷軍事﹐弋仲爲六夷左都督。

徙氐羌十五萬落於司﹑冀州。前趙王曜在位十年而敗﹐自漢元海至曜三世﹐共二十載﹐沒於後趙。

十二月﹐晉劉胤旣領了江州刺史﹐遂矜豪縱酒﹐不卹政事。

時﹐郭默被徵爲右軍將軍﹐求資貸於石河。會有司奏﹐朝廷空竭﹐百官無祿﹐惟資江州漕運﹐而胤商旅繼路﹐以私廢公﹐於是成帝詔免胤官。胤方自申理﹐默誣胤大逆﹐領部眾襲斬之﹐遣使傳首京師。詔引樵國內史桓宣爲黨﹐桓宣固守不從。

初﹐代王郁律被賀傉所害﹐其長子拓跋翳槐出奔別部﹐招集勇士數萬﹐至是來取大位。代王紇那聞知﹐乃出奔宇文部去。

百官復迎翳槐﹐立爲代王﹐以統朔方﹐兵威復振﹐諸部來應之。第一七二回

陶侃興兵討郭默

庚寅五年春正月﹐郭默使人傳劉胤首於建康。王導明知郭默誣害劉胤﹐而以默驍勇難制﹐乃梟胤首於大航﹐以默爲江州刺史。陶侃聞之﹐奮袂起曰「此必詐也﹗」卽自將兵討之﹐上表言默罪狀﹐與司徒王導書曰「默殺江州﹐卽用爲方州﹔害宰相﹐卽用爲宰相乎﹖」導收胤首﹐答侃書曰「默據上流之勢﹐加以船艦成資﹐故包含隱忍﹐以待足下﹐豈非遵養時晦﹐以定大事者耶﹗」

侃得書笑曰「是乃遵養時賊也。」侃兵至江州﹐默部下將縛默以降﹐陶侃命斬之﹐收兵還鎭。

二月﹐後趙羣臣請勒卽皇帝位﹐勒乃稱大趙天王﹐行皇帝事。立妃劉氏爲王后﹐世子弘爲太子﹐宏爲大單於﹐中山公虎爲太尉﹐進爵爲王。虎怒﹐私謂其子邃曰「吾身當矢石二十餘年﹐以成大趙之業﹐大單於當以授我﹐乃與黃吻婢子﹐念之令人气塞﹐不能寢食﹗待主上晏駕後﹐不足復畱種也﹗」第一七三回

趙誅祖約夷其族

卻說祖約被趙胤攻陷歷陽﹐無處安身﹐乃奔襄國﹐降於趙王勒﹐勒容納之。時﹐僕射程遐言於勒曰「天下初定﹐當顯明順逆﹐故漢髙祖赦季布﹐斬丁公﹐以正法律。今祖約猶存﹐臣竊惑之。」姚弋仲上書﹐亦以爲然﹐勒始命誅族。初﹐祖逖有胡奴曰王安﹐甚愛之。在雍丘﹐逖謂安曰「石勒是汝種類﹐汝宜奔之﹐必有榮顯。」於是厚資遣之。王安出奔﹐仕後趙爲左衛將軍﹐至是誅約﹐安嘆曰「豈可使祖士雅無後乎﹗」乃往觀刑﹐竊取逖庶子道重匿之﹐養大成人﹐後及石氏亡﹐復歸江南。五月﹐朝廷詔太尉陶侃兼督江州﹐侃遂移鎭武昌。

六月﹐張駿因前趙之亡﹐以復收江南地土於狹道﹐立五屯護軍﹐與趙分境。趙王勒遣使拜駿爲涼州牧﹐駿不受命。趙王勒大怒﹐遣徐光以兵攻破休屠王羌﹐駿始懼﹐乃使人稱臣入貢。

九月﹐趙羣臣又勸勒始稱皇帝尊號﹐大宴羣臣。宴畢﹐郭敬率兵五萬去寇襄陽﹐南中郎將周撫率眾拒之。敬退兵﹐乃屯於樊城﹐計令掩藏旗幟﹐寂若無人。見偵者告之曰「汝宜自愛堅守﹐後七八日大騎將至﹐相策不復得走矣﹗」又使人浴馬於津﹐周而復始﹐日夜不絕。偵者還告﹐撫以爲趙兵大至。撫懼奔許昌﹐郭敬遂得毀襄陽﹐遷其民於沔北城﹑樊城以戍之。

朝廷聞之﹐撫坐免官。

辛卯六年三月﹐趙王勒令公卿以下﹐歲舉賢良方正。令舉人更得相薦﹐因以廣求賢之路。起明堂﹑雍辟﹑靈臺於襄國城西。

九月﹐趙王石勒如鄴﹐將營新宮﹐廷尉續鹹苦諫不可。勒大怒﹐敕禦史馮翥執咸去斬﹐中書令徐光曰「咸言不可用﹐亦當容之﹐柰何一旦以直言斬列卿乎﹖」勒回怒作喜而嘆曰「爲人君不得自專如是﹗豈不識此言之忠乎﹖向戲之耳﹗匹夫家資滿百﹐彼尙欲市別宅﹐況富有天下萬乘之君乎﹖此宮終當營之﹐且敕停作﹐以成吾直臣之气也﹗」因賜咸絹百匹。至是﹐復營鄴宮﹐以洛陽爲南都﹐置行臺。

勒聞參軍樊坦淸貧有才﹐乃擢授章武吏。坦入辭﹐勒見坦衣冠敝壞﹐大驚曰「樊參軍何貧之甚耶﹖」坦性誠朴﹐粹然誤對曰「頃被羯賊﹐貲財蕩荊」勒知其惇篤﹐不怪之也。

乃笑曰「羯賊乃爾暴掠耶﹖今當相償耳﹗」坦知失語﹐大懼﹐叩頭泣謝。勒曰「孤當自防俗士﹐不關卿輩老書生也。」反賜車馬衣服﹐錢三百萬﹐以勵貧俗。

冬﹐成帝烝祭於太廟﹐詔歸胙於司徒王導﹐且命不拜﹐導辭疾不敢當。初﹐帝卽位衝幼﹐每見導必拜﹐與導手詔﹐則云「惶恐言」﹐中書作詔﹐則曰「敬問」。有司議﹐元會曰「帝應敬導不﹖」博士郭熙認爲﹐禮無拜臣之文。侍中馮懷認爲﹐天子臨雍﹐拜三老﹐況先帝師傅﹐謂宜盡敬。侍中荀弈曰「三朝二首﹐宜明君臣之禮﹐他日小會﹐自可盡禮。」詔從之。

卻說慕容廆集僚屬會議﹐具表進廆官爵﹐參軍韓恆駁曰「立功者患信義不著﹐不患名位不髙﹔宜繕甲兵﹐除凶逆﹐功成之後﹐九錫自至。比於要君以求寵﹐不亦榮乎﹖」廆不聽﹐於是遣使與陶侃書﹐勸以興兵北伐﹐共靖中原。而東夷校尉封加等疏上陶侃府﹐請封廆爲燕王。侃復回書曰「夫功成進爵﹐古之成規也。車騎𨿽未能爲國摧勒﹐然忠義竭誠﹐今謄箋上聽﹐可否遲延﹐定在天臺也。」第一七四回

石勒自問古何主

七年﹐趙王勒饗髙句麗﹑宇文屋孤使﹐酒酣﹐乃謂徐光曰「朕方自古帝王何等主也﹖」光曰「陛下英勇籌略﹐邁於髙皇﹔雄偉卓犖﹐超於魏祖﹔自三王以來﹐無可比也﹗其軒轅之亞乎﹗」勒笑曰「人豈不自知﹐卿言亦太過﹗朕若遇漢髙祖﹐當北面而事之﹐與韓﹑彭比肩而爭先耳﹗朕遇光武﹐當並驅於中原﹐未知鹿死誰手﹖大丈夫行事﹐宜磊磊落落﹐如日月皎然﹐終不效曹孟徳﹑司馬仲達父子﹐欺人孤兒寡婦﹐以取天下也﹗朕在二劉之間耳﹐軒轅豈敢擬乎﹖」羣臣頓首呼萬歲曰「陛下神武﹐𨿽二劉不及也﹗」

石勒𨿽不學﹐然常使儒生讀史書而聽之﹐每以其意論古帝王之善惡。嘗使人讀《漢書》﹐聞酈食其勸立六國後﹐大驚曰「此法當失﹐何至於有天下也﹖」及聞畱侯諫止﹐乃曰「賴有此耳﹗」

卻說趙太子石弘﹐好屬文﹐親敬儒生。勒謂中書令徐光曰「大雅愔愔﹐殊不似將家子。」光曰「漢祖以馬上取天下﹐孝文以恭默守之﹐聖人之後﹐必有勝殘去殺者﹐天之道也。」

勒甚悅。光說曰「中山王虎﹐雄暴多詐﹐陛下一旦不諱﹐臣恐社稷非太子所有也。宜漸奪其權﹐使太子早參朝政。」程遐亦曰「中山王勇悍殘忍﹐威震中外﹐諸子皆典兵權﹐志願無極矣。若不除之﹐臣見宗廟不血食矣﹗」勒不聽。徐光他日乘間言曰「今國家無事﹐而陛下若有不悅﹐何也﹖」勒曰「吳蜀未平﹐恐後世人不以吾受命之主。」光曰「陛下包括二都﹐平蕩八州﹐然帝王之統﹐不在陛下﹐復當在誰﹖且陛下不憂腹心之疾﹐而更憂四肢乎﹖中山王資性不仁﹐見利忘義﹐父子並據權柄而取之﹐常有不滿之心。近見東宮有輕慢天子之色﹐臣恐陛下萬年﹐不可復制也。」勒默然。始命太子省可尙書奏事﹐以中常侍嚴震參綜可否﹐惟徵伐斷斬大事乃奏之﹐於是震權過於主相﹐季龍之門﹐可設雀羅矣﹗虎愈怏怏。

卻說郭敬旣克襄陽﹐使人戍之﹐乃引兵南掠江西。太尉陶侃使人探知﹐謂桓宣曰「郭敬爲寇﹐陷襄陽而掠江西﹐樊城必虛﹐卿以一軍先拔樊城﹐敬聞失巢﹐回救﹔敬眾必潰﹐然後乘勝而擊之﹐襄陽可復也。桓宣然其言。於是陶侃遣中郎將桓宣率兵一萬﹐乘虛去攻樊城。桓宣得命﹐引一萬詣樊城﹐果無備﹐遂攻拔其城﹐悉俘其眾。郭敬聞知﹐卽抽兵回救﹐至則城已破矣。敬遂挑戰﹐宣卽領所部人馬出迎。兩軍會戰湟水之上﹐敬眾自潰﹐遂被宣大破之。敬懼遁而去﹐宣乘勢復拔襄陽而守之。宣使人持書報侃﹐侃復命桓宣鎭之。宣招懷初附﹐簡刑罰﹐略威儀﹐勸農課桑﹐或載鋤耒於軺軒﹐親率眾民耘獲。在襄陽十餘年﹐趙再攻之﹐桓宣以寡弱拒守﹐趙不能攻而去﹐時人以爲亞於祖逖﹑周訪。

卻說趙涼州牧張駿﹐僚佐皆勸駿稱涼王﹐置百官。駿曰「要待朝廷之命﹐此非人臣所敢言也﹗如敢言此者﹐罪不宜赦﹗」然境內皆稱之爲王﹐駿乃立重華爲世子。

癸巳八年春﹐趙王勒遣使來修好。成帝大怒﹐詔焚幣﹐使者被辱而還。

五月﹐遼東公慕容廆子慕容皝等至榻前﹐謂之曰「吾今病重﹐不可復事﹐聽吾囑咐﹕獄者﹐人命之重也﹐不可以不愼﹔賢人君子﹐國家之基﹐不可以不敬﹔稼穡者﹐國之本也﹐不可以不急﹔酒色姦佞﹐亂徳之基也﹐不可以不戒﹔吾死之後﹐休忘此言。」言訖而逝﹐百僚舉哀葬訖﹐乃立慕容皝爲遼東公。

卻說趙王勒正服於東堂﹐召百官問曰「朕昨得河西郡守表章﹐道天下大雹﹐起西河介山﹐大如雞子﹐平地深三尺﹐洿下深丈餘﹐行人被打﹐禽獸死者巨萬餘數﹐不知主何吉凶﹖」

侍中徐光對曰「周﹑漢﹑魏﹑晉皆有之﹐𨿽天地之常事﹐然明主未始不爲變﹐所以敬天之怒也。去年陛下禁寒食﹐介子推﹐帝鄕之神也﹐歷代所尊﹐或者以爲未宜替也。然介山左右﹐晉文之所封也﹐宜任百姓奉之。」時黃門韋詖駁上曰「按《春秋》﹐藏冰失道陰气發泄爲雹。自子推以前﹐雹者復何所致﹖此自陰陽乖錯所爲耳。今𨿽爲冰室﹐懼所藏之冰不在﹐固陰沍寒之地﹐多在山池之側﹐气泄爲雹也。以子推忠賢﹐令綿﹑介之間奉之爲允﹐於天下則不通矣。」勒曰「汝二人之言﹐亦各有理。」於是使人遷冰室﹐於沍寒之所﹐令並州復寒食之節。第一七五回

趙王勒卒太子立

自此趙王勒寢疾﹐中山王石虎人待﹐矯詔羣臣﹑親戚皆不得入。時秦王石宏﹑彭城王石堪將兵在外﹐虎恐其擁兵在外﹐不能行事﹐乃計使其還。勒疾小瘳﹐見宏驚曰「吾使汝二人處藩鎭﹐正備今日﹐汝何故在此耶﹖」虎懼﹐前奏曰「秦王思慕陛下﹐暫還視疾耳﹐今遣還之。」宏出﹐虎仍畱之不遣。

至是﹐勒疾篤﹐遺命曰「大雅兄弟﹐宜善相保﹐司馬氏汝輩前車也。中山王宜深思周﹑霍﹐勿爲將來口實。」言訖卒﹐年六十歲﹐在位十五年﹐攺元者二﹕太和﹑建平。

勒未卒時﹐天靜風輕﹐而塔上一鈴猶鳴﹐佛圖澄謂眾曰「鈴音云﹕國有大喪﹐不出今年。」至是果應其言。

大臣徐光等領百官舉哀發喪﹐將勒靈柩停於東陽山谷﹐未及安葬﹐是夜權瘞﹐忽不見﹐莫知所往﹐意者以其爲神。因是﹐光等復備其儀衛文物﹐虛葬於髙平陵。

卻說石虎欺勒已死﹐乃與子邃謀劫太子弘﹐使人收程遐﹑徐光下廷尉﹐使其子邃將兵入宿衛。弘大懼﹐急讓位於虎。虎曰「汝休辭讓﹐且登其位﹐汝若不堪重任﹐天下自有大義﹐何足豫論﹖」弘乃卽位﹐攺元延熙元年。時﹐虎卽殺程遐﹑徐光﹐自爲丞相﹑魏王﹑大單於﹐加九錫。第一七六回

石虎殺劉后石堪

石虎旣自爲相﹐以舊臣皆補散任﹐虎之親黨者﹐皆居要職。

勒太后劉氏謂彭城王石堪曰「先帝甫晏駕未久﹐而丞相遽相淩藉如此﹐將若之何﹖」堪曰「宮省之內﹐無可爲者﹐請奔兗州﹐舉兵誅之。」言訖﹐辭太后﹐微服輕騎﹐以兵百人﹐襲兗州不克﹐南奔譙城。石虎聞之﹐遣將軍林因率兵五千追而獲之﹐解還襄國。虎大怒﹐執太后劉氏及石堪殺之。文武暗嗟﹐莫敢誰何。太后劉氏有膽略﹐佐勒建功業﹐有李后之風。

時石生鎭關中﹐石朗鎭洛陽﹐聞勒死﹐石虎爲變﹐殺太后及彭城王﹐各舉兵二萬討虎。石生遣使降晉﹐而蒲洪西附張駿。

石虎乃自率兵攻朗﹐朗與虎交鋒﹐被執斬之。虎乘勝向長安來攻石生﹐石生麾下將吏叛﹐斬生降虎。

關中旣平﹐虎遣麻秋領其兵﹐去討蒲洪。洪懼來降虎﹐說虎徙關中豪傑及氐羌以實東方。虎從之﹐徙十萬餘戶於關東﹐以洪爲龍驤將軍﹑流民都督﹐居枋頭﹔以弋仲爲奮武將軍﹑西羌大都督﹐居躡頭。虎自還建魏臺﹐如魏武輔漢故事。

卻說慕容皝初嗣位﹐用法嚴峻﹐國人不安。主簿皇甫眞切諫之﹐不聽。皝兄翰﹐庶母弟仁﹐皆有勇略﹐屢立戰功得志﹐有寵於紞﹐皝忌之﹐遂有相圖之意。翰知﹐乃與子出奔段氏。

段遼素聞其才﹐甚愛重之。慕容仁據平郭﹐皝遣兵去討﹐大敗而還。於是仁遂有遼西之地﹐段遼及鮮卑皆應之。皝無柰彼何﹐追思眞言﹐以眞爲平州別駕。

卻說段遼得慕容翰﹐甚愛重之。翰亦傾心吐膽﹐說皝國中虛實﹐因是段遼遣其弟段蘭與慕容翰領兵二萬﹐共攻柳城。二人領命﹐引兵起行來攻柳城。慕容皝聞之﹐以慕容汗爲將﹐點兵一萬來救﹐與蘭軍相遇交戰﹐汗軍大敗而還。蘭欲乘勝追之﹐翰恐遂滅弟國﹐乃止之曰「吾與君受命之日﹐只求其捷﹐若貪進取敗﹐有何顏面﹖不若罷之。」蘭曰「此追則汗已成擒矣﹐時卿慮遂滅弟之國耳﹖」翰曰「吾投身相依﹐無復還理﹐國之存亡﹐與我何有﹖但我爲大國計﹐乃命所部欲獨還。」蘭不得已從之﹐回兵來見段遼﹐遼喜﹐重賞二人。第一七七回

張淳假道通建康

卻說張駿欲假道於成﹐以通表建康﹐使人求問成王﹐成王李雄不許。駿乃遣治中從事張淳稱藩於成﹐以假道去建康。雄與百官計議﹐欲僞許之﹐將覆淳於東峽。計議已定。次日﹐淳入見成王﹐說稱藩假道之事﹐雄曰「汝主旣稱藩於吾﹐任從卿去往返﹐誠恐西復東都﹐峽有盜﹐阻卿不前。」淳聞言﹐知其有謀﹐乃謂雄曰「寡君使小臣行無迹之地﹐通誠於建康者﹐以陛下嘉尙忠義﹐能成人之美也。若欲殺臣﹐當斬之都市﹐宣示眾曰﹕『涼州不忘舊徳﹐通使瑯玡﹐主聖臣明﹐發將殺之。』如此則義聲遠播﹐天下畏威﹔今使盜殺之江中﹐威刑不顯﹐何足以示天下﹖」李雄大驚曰「安有此耶﹖前言戲之耳﹗」

於是罷其計矣。

當司隸景騫言於成王曰「張淳壯土﹐請畱仕成。」雄曰「壯士安肯畱﹖且試以卿意觀之﹗」騫謂淳曰「卿體丰大﹐天熱可少停﹐遣下吏先往﹐待涼而行。」淳曰「寡君以皇輿播蕩﹐梓宮未返﹐生民塗炭﹐莫之能救﹔故使臣通誠上都﹐所論事重﹐非下吏所能傳﹔使下吏可﹐則淳亦不來矣。𨿽火山湯海猶將赴之﹐豈寒暑之足憚哉﹖」雄亦謂淳曰「貴主英明蓋世﹐土險兵彊﹐何不稱帝﹐自娛一方﹖」淳曰「寡君祖考以來﹐世篤忠貞﹐以仇恥未雪﹐枕戈待旦﹐何自娛之有﹖」雄甚慚﹐厚禮而遣之。淳至半路卒﹐下吏遂致命於建康。

甲午九年正月﹐仇池楊難敵卒﹐其子楊毅嗣位﹐遣使稱藩於建康﹐成帝從之。二月﹐張淳之下吏奉表詣建康﹐朝見成帝﹐及奏淳假道與途卒之事﹐成帝嘆息不已﹐重賞下吏。復以張駿爲大將軍﹐命使之國。於是﹐使者每歲往來於建康。

六月﹐太尉﹑長沙公陶侃卒。侃晚年﹐深以滿盈自懼﹐不預朝權﹐屢欲告老回國﹐佐使等苦畱之。至是疾篤﹐上表遜位﹐奉還所假節鉞﹑麾幢﹑曲蓋﹐侍中貂蟬﹑太傅並八州刺史印傅﹐棨﹑戟﹑軍資﹑器仗﹑牛馬﹑舟船﹐皆有定簿﹐封印倉庫﹐自加管鑰﹐以後事付右司馬王愆期﹐輿車就船﹐將歸長沙。顧謂愆期曰「老子娑娑正坐君輩。」及薨﹐謚曰「桓」。

侃在軍中四十一年﹐明毅善斷﹐識察纖密﹐人不能欺。自南陸訖於白帝﹐數千里中﹐路不拾遺。尙書梅陶嘗謂人曰「陶公機神明鑑似魏武﹐忠順勤勞似孔明﹐陸機諸人不能及也﹗」

謝安每言陶公𨿽用法﹐而尢得法外意。第一七八回

成王卒李班卽位

卻說成王李雄﹐生瘍於頭﹐身多金瘡﹐及病﹐舊痕皆膿潰﹐諸子惡而遠之。獨太子班日夜侍側﹐不脫衣冠﹐親爲吮膿。雄自料不起﹐召建寧王壽﹐受遺詔輔政﹐謂壽曰「卿乃朕之至親﹐國之元忠﹐今聯將歸﹐托汝後事。吾聞傳國以嗣﹐嗣不肖卽以徳﹐今諸子皆非鼎器﹐故不立而立班。班有仁孝﹐可以爲君﹐卿善事之﹐勿負聯言。」言訖﹐又謂班曰「建寧王有智謀﹐卿可舉國委之。」言訖而卒。

李班治喪訖﹐居數日﹐壽等扶班卽位﹐政事皆委於壽及司徒何點﹑尙書令王懷﹐班居中行喪禮﹐一無所預。百官備禮﹐班舉哀發喪。

卻說李雄在位三十二年﹐雄寬厚﹐簡刑約法﹐時海內大亂﹐而蜀獨無事﹐百姓殷實﹐門不閉戶。雄常無事出外行遊﹐忽見丞相楊褒在後持矛馳馬﹐雄怪而問之﹐何如做作﹖褒對曰「夫統天下之重﹐如臣所乘惡馬而持矛也﹐急之則慮自傷﹐緩之則懼自失﹐故馬馳而不制也。」雄悟﹐卽還﹐而不復出。

班旣立爲後蜀成都王﹐李雄庶子李越先已屯江陽﹐聞雄死﹐乃奔喪成都﹐與其弟李期欲謀作亂。成王班弟李忤竊知﹐密告於班﹐勸遣越還江陽﹐免其在此爲患﹐乃以期爲梁州刺史﹐使往鎭﹐庶無內變。成王班以雄末葬﹐不忍﹐推誠待之﹐且曰「二人旣爲謀﹐卿可代吾領兵五萬﹐出屯涪城﹐彼必不敢爲變。」於是忤領兵出屯於涪。

李越謂期曰「蜀地乃吾家天下﹐今班嗣立﹐你有何計策將班殺之﹖我𨿽居長﹐願讓位與汝﹐汝意下如何﹖」期曰「吾有此意久矣﹐明早待班來殯宮﹐朝哭父王﹐吾與兄領兵心腹二十餘人﹐各藏利刃﹐伏而殺之﹐而後取其大位﹐其計可麼﹖」

越曰「此計𨿽善﹐恐百官不服。」期曰「易耳﹐誣班謀殺君父﹐自奪大位﹐吾欲殺之﹐誰敢忤之﹖」二人計議已定。

次日平旦﹐越﹑期二人領了心腹二十餘人﹐各藏利刃﹐人殯宮埋伏。不一時班至﹐望靈柩拜哭在地﹐被李越一刀砍在地下﹐左右欲持兵器向前﹐被李期大喝曰「不得無禮﹗李班謀殺君父﹐吾故殺之﹐吾等受太后詔﹐故殺之﹐其餘人等﹐都皆赦免﹗」於是眾隨宮人各散﹐李越卽出前殿﹐聚集文武百官謂曰「李班欲速得位﹐謀殺君父﹐吾故殺之。我弟李期有仁有徳﹐今可以登基。汝等羣臣﹐速行君臣之禮﹐有不服者﹐以班爲例。」言訖﹐扶李期上坐。期推讓再四﹐方上龍座。越率羣臣﹐山呼萬歲。期旣卽位﹐攺號爲玉恆元年。以兄越爲相國﹐加大將軍。李壽爲大都督﹐皆錄尙書事。

卻說成帝設朝﹐加庾亮爲徵西將軍﹐假節鉞﹐督江﹑荊﹑益﹑豫﹑雍﹑梁六州諸軍事。亮在武昌得詔旨﹐受徵西將軍印綬節鉞﹐重賞使人還都﹐以殷浩爲記室參軍﹐以褚裒爲豫章太守﹐社又爲丹陽丞。

史說褚裒﹐字季野﹐少有簡貴之風。昔譙國桓彜因見﹐常謂之曰「季野有『皮裏陽秋﹗』」言其外無臧否﹐內有褒貶也﹗時謝安亦推重之﹐恆曰「裒𨿽不言﹐四時之气備矣。」

初﹐裒總角謁亮﹐亮使郭璞筮之﹐卦成﹐璞駭然。亮曰「莫非不祥乎﹖」璞曰「此非人臣之卦﹐不知少年何以得表斯祥﹖此乃大貴之卦﹐二十年外﹐吾言方驗﹐」後其女爲康皇后﹐乃拜侍中﹑錄尙書事﹐其卦果驗。杜乂﹐字弘理﹐性純和﹐美姿容﹐有盛名於江左。王羲之見面目謂曰「膚如凝脂﹐眼如點漆﹐此神仙中人也。」桓彜亦曰「衛玠神淸﹐杜乂形淸。」

殷浩﹐乃陳郡長平人﹐羨之子也﹔褚裒﹐陽翟人也﹔杜乂﹐桂陵人﹐預之孫也﹐此三子皆以識度淸遠﹐善談《老》《易》﹐擅名江東。而浩尢爲風流所宗﹐故庚亮錄用而重之。第一七九回

石虎弒主自卽位

十二月﹐趙丞相石虎欲篡位﹐乃集百官於朝堂﹐謂曰「孤自受將略以來﹐南徵北討﹐東蕩西除﹐百戰而有千傷﹐十死僥幸一生﹐論吾之勛﹐足髙一時﹔成大趙之業者﹐乃我也。若無吾一人﹐安得至於今日耶﹖今聖上晏駕﹐不遺詔立我而立弱弘﹐倘外窺兵﹐誰能當之﹖我欲廢之﹐汝諸大臣﹐其意云何﹖」

斯時﹐石弘懦弱﹐石虎彊盛黨多﹐父子並執大權﹐眾臣皆畏其勢﹐乃對曰「臣等正欲上請廢立﹐未敢發言﹐丞相言之﹐無不可也。」虎見百官聽從﹐乃退還府。

趙王石弘聞知其議﹐恐禍滅族﹐乃自賫璽綬﹐步詣魏宮﹐請禪其位於虎。虎曰「帝王大業﹐天下自當有議﹐何爲自論耶﹖」虎不受璽綬﹐弘見推卻﹐乃流涕回宮﹐謂太后程氏曰「石虎欲謀大位﹐先帝眞無復遺種矣﹗」言訖﹐母子對泣。

於是﹐尙書省奏魏臺請依唐虞禪讓之事。虎曰「弘愚暗昧﹐居喪無禮﹐不可以君萬國﹐便宜廢之﹐何禪讓也﹖」言訖﹐卽領府兵入﹐命武士扶弘下殿曰「汝素居喪無禮﹐不諳政事﹐難奉宗廟﹐是以廢之。」弘並不辭﹐乃下階立於臣列。於是丞相虎自登禦座﹐百官與弘同拜山呼。虎以弘爲海陽王﹐自稱居攝趙天王﹐攺元建武。

時尙方令作「司南車」成﹐構思精微﹐虎賜其爵關內侯。

時眾役繁興﹐軍旅不息﹐加以久旱﹐因此谷貴﹐金二斤﹐買米二斗。虎聞長樂魏國有田疇未辟﹐桑業不修﹐下詔貶其守宰。

虎旣卽大位已定﹐陰使人弒程太后及石弘一家﹐不畱一人﹐果然勒種無遺。姚弋仲聞之﹐稱疾不賀。虎累使召之﹐乃至﹐正色謂虎曰「弋仲嘗謂大王命世英雄﹐柰何把臂受托而反奪之耶﹖」虎心𨿽不平﹐然察其誠實﹐亦不之罪矣。

卻說慕容仁反據遼東﹐慕容皝親率三軍去討﹐軍至遼東城﹐仁亦率眾出迎。兩下會戰﹐仁大敗﹐乃棄城﹐引家屬﹐出奔別處。皝遂領眾入城﹐欲悉坑遼東之民﹐髙詡諫曰「今元惡猶存﹐始克此城﹐遽加夷滅﹐則未下之城﹐無歸善之路﹐不若赦之爲安﹗」皝以爲然﹐止之。

乙未咸康元年正月朔﹐成帝加冠﹐羣臣朝賀。三月﹐司徒導贏疾﹐不堪朝會﹐成帝與羣臣達其府。導排宴待帝與朝臣於內室﹐帝拜導及其妻曹氏。侍中孔坦密諫曰「陛下初加元服﹐動宜顧禮。」時帝方委政於導﹐坦復言曰「陛下春秋已長﹐聖境日躋﹐宜博納朝臣﹐詔諮善道。」而導惡之﹐卽出坦爲廷尉。坦明知﹐卽辭以疾﹐去職還第。於是罷宴﹐成帝還宮。

時桓景諂巧﹐導親愛之。會「熒惑」守「南斗」﹐經旬﹐導謂將軍陶回曰「『熒惑』犯『南斗』﹐而『南斗』乃揚州分野﹐今妖孽處之﹐吾當遜位﹐以厭天譴。」回曰「明公以明徳作輔﹐與桓景造像﹐使『熒惑』何以退舍﹖」導深愧之﹐略疏桓景﹐使人辟太原王溕爲椽吏﹐王述爲中兵屬。史說王述﹐字懷祖﹐年三十尙未知名﹐人或謂之癡。時﹐導以門第辟爲中兵屬﹐及見﹐導無他言﹐惟問江東米價如何﹖述張目不答。導曰「王椽不癡﹐人何言癡耶﹖」嘗見導每發言﹐一座莫不贊美﹐述正色曰「人非堯舜﹐安能每事盡善﹖」導攺容謝之。

王溕﹐字衝祖﹐善隸書﹐美姿容。嘗覽鏡自照﹐稱其父字曰「王文開生如此兒耶﹖」居貧﹐帽敗﹐自入市買之﹐嫗悅其貌美﹐遺以新帽﹐不問取價﹐時人以爲達。與沛國劉大協齊名友善。協嘗稱溕性明通﹐而自然有節﹐溕云「劉君知我﹐勝我自知。」當司徒王導聞二子之名而辟之。四月﹐趙王石虎親令晨官及六軍南遊﹐臨江而還﹐有遊騎十餘至歷陽。太守劉耽大驚﹐以爲石虎必來爲寇﹐忙使人入建康﹐上表稱虎軍至近﹐不言多少﹐宜速爲救。朝廷震懼﹐成帝旣加司徒王導爲司馬﹑都督徵討諸軍事﹐令其備拒趙兵。是日﹐帝自觀兵廣莫門﹐分命放將﹐去救歷陽﹐及分兵戍慈湖南渚﹔郗鑑聞知﹐亦使廣陵相陳光將兵五千﹐入衛朝廷。俄聞趙騎至少﹐又已去了。成帝遂解嚴﹐導亦解司馬﹐詔責耽輕妄免官。

九月﹐趙王石虎與百官商議﹐乃遷都於鄴城。初﹐趙王石勒以天竺僧佛圖澄能預言成敗﹐屢有應驗﹐敬事之。及虎卽位﹐奉之尢謹﹐衣以綾錦﹐乘以雕輦。朝會之日﹐太子諸公扶澄上殿。國人化之﹐爭造寺廟﹐削發出家﹐於是百姓或避賦役爲姦宄。詔問曰「佛﹐外國所奉﹐裏中小人無爵秩者﹐應得事奉﹖」著作郎王度等議﹐上言曰「王者祭祀﹐典禮俱存。佛﹐外國之神﹐非天子所應祀也﹔今宜禁公卿以下﹐毋得詣佛寺﹐燒香禮拜。且漢魏惟聽西域人立寺都邑﹐漢人皆不得出家。今令趙人爲沙門者﹐皆返初服。」虎不聽﹐詔曰「朕生自邊鄙﹐忝居諸夏﹐至於饗祀﹐令應從俗。其夷趙百姓﹐樂事佛者﹐特聽之。」於是﹐百姓都爭入寺出家。

卻說成王李班之舅羅演等﹐欲殺成王李期﹐復立班之子。

事覺﹐遂收演等及班母羅氏殺之。期自得志﹐輕舊臣﹐信任景賽﹑姚華﹑田褒﹑中常侍許浯等﹐刑賞大政皆決於數人。而褒無他才﹐先嘗勸雄立期爲太子﹐故此有寵。由是朝綱隳紊﹐雄業衰矣。

卻說代王紇那先入宇文部﹐招集亡散五萬人﹐復來爭位。

翳槐聞之﹐莫敢當其鋒﹐乃引眾奔趙去了﹐於是紇那復占朔方。第一八○回張駿上疏請北伐

初﹐張軌及實﹑茂保捷河右軍旅之事﹐無歲無之。及駿嗣位﹐境內漸平。駿勤修廢政﹐總禦文武﹐咸得其用﹐民富兵彊﹐遠近稱爲賢君。駿遣將伐龜玆﹑都善﹐於是西域諸國﹐皆詣姑臧朝貢。而駿有意兼秦雍之心﹐乃使人特入建康上疏曰「勒﹑雄旣死﹐虎﹑期繼逆﹐元老消落﹐後生不知慕戀之心﹐日遠日忘。乞敕司空鑑徵西﹐亮等泛舟江沔﹐首尾齊舉﹐則大業得以大興矣。」

丙申二年﹐成帝與羣臣議而未行﹐由然寢矣。

卻說慕容皝欲討其弟慕容仁﹐與百官議之。當司馬髙翔曰「仁叛棄君親﹐神人共怒﹐前北海未嘗冰﹐自仁叛以來﹐冰凍二年矣。天其或者欲使吾乘冰以襲之也﹗大王宜速應天意也﹗」皝曰「卿言正合孤意﹗」於是皝從之﹐將兵五萬﹐從昌黎東踐冰而進。凡三百餘里﹐至歷林口﹐捨輜重﹐輕兵赴平郭﹐去郭七里屯下。侯期見皝兵至﹐乃馳入城以報仁。仁忙整兵出戰﹐被皝令大將髙翔伏兵於路﹐詐敗獲之。皝驅兵入城﹐先收仁黨斬之﹐後賜藥與仁自裁。仁因怒飲藥而死﹐皝始分兵戍守﹐自勒兵回國。

二月﹐晉成帝立皇后杜氏﹐帝自臨軒﹐遣使備「六禮」迎之。羣臣賀畢﹐帝宴之。

卻說前廷尉孔坦疾篤﹐庾冰省之流涕。坦慷然曰「大丈夫將終﹐不問以濟國安民之術﹐乃爲兒女子相哭耶﹗」冰謝之而問曰「吾見使君病重﹐未敢輕觸﹐君百歲後﹐中原可復否﹖朝中誰可爲將也﹖」坦曰「勒﹑雄𨿽死﹐餘黨更彊﹐二都急未可得﹐莫若愛民養兵﹐分戍險要﹐屯田講武﹐待十年後﹐可議北矣。」冰曰「承此金石之言﹐銘刻肺腑。」言訖﹐謝之而去。坦嘆數聲而卒。第一八一回

趙作大武東西宮

卻說趙王石虎興工﹐作大武殿於襄國﹐又作東西富於鄴﹐皆砌以文石﹐以漆灌瓦﹐金鐺銀楹﹐珠簾玉壁﹐窮極之巧。選士民之女以實之﹐服珠玉被綺縠者萬餘人。教宮人占星雲气﹐馬步射﹐以女騎千人爲鹵簿﹐皆著紫綸巾﹐蜀錦褲﹐執羽儀﹐鳴鼓吹打﹐遊宴以自隨。於是境內大旱﹐粟二斗值金一斤﹐百姓騷然。

而虎用兵不息﹐百役並興﹐徙洛陽「鐘虡」﹑「九龍」﹑「翁仲」﹑「銅駝」﹑「飛廉」於鄴﹐又於鄴南投石於河﹐以作「飛橋」。工費數千萬億﹐竟不能成。其時白虹出﹐是大社鳳陽門。虎大驚﹐下書曰「蓋古明王之理天下也﹐政以鉤平爲首﹐化以仁義爲本﹐故能允協人和﹐緝熙人物。朕以眇傳﹐君臨萬邦﹐臺輔百官﹐其各上封事﹐極言無隱。」虎𨿽書示下﹐人無敢言。

丁酉三年﹐趙王石虎自稱趙天王。左校令成公段﹐作「庭僚盤」炙人﹐虎試而悅之。至是﹐五百餘人人上尊號﹐庭僚油灌下盤﹐死者二十餘人。虎惡之﹐腰斬成公段。

卻說晉國子祭酒袁環﹑太常馮懷﹐以江左寢安﹐入朝請興學校﹐成帝從之﹐而立太學。徵集生徒﹐而土大夫習尙老莊﹐儒術終不能用。第一八二回

趙王虎殺太子邃

卻說趙太子邃﹐虎甚愛之﹐謂羣臣曰「司馬兄弟自相殘滅﹐故使朕得於如此﹐如朕有殺阿鐵理否﹖」羣臣皆默而不言。

旣而邃驕而殘忍﹐好裝飾美姬﹐斬其首與賓客傳觀﹐又烹其肉﹐共食之。時虎亦荒耽酒色﹐喜怒不常﹔因使邃省司尙書事﹐誚責笞捶﹐月至再三。

邃私謂中郎子李顏曰「官家難稱﹐吾欲行冒頓之事﹐卿從我乎﹖」顏等伏不敢對﹐邃計遂稱疾不視事。虎欲去視邃疾﹐佛目澄謂曰「陛下不宜往東宮。」虎問之﹐澄故不答。虎思其東宮有謀﹐乃自還宮﹐命所親信女尙書親爲己往視察之。邃以虎至﹐抽劍擊之﹐虎知大怒﹐收顏等﹐詰之﹐顏具言虎狀﹐遂殺顏三十餘人﹐卽詔廢邃殺之﹐並其男女二十六人﹐並埋一坑。虎於是召次子石宣﹐立爲東宮。第一八三回

燕王稱藩於趙國

卻說慕容皝威名日盛﹐當鎭軍長史封弈等說曰「今雄傑並起﹐天下紛爭﹐大王以千里之卿﹐當五湖之勁﹐撫劍顧盼﹐亦足以爲人豪﹐而反受制於人﹐不自稱尊號乎﹖」皝從之﹐乃涓吉集僚佐於殿堂﹐乃自稱爲燕王﹐封弈爲相國。乃謂羣臣曰「吾欲伐段氏﹐汝等有何髙見﹖」封弈出曰「段氏數侵趙邊﹐虎必惡之﹐大王若能稱藩於趙﹐趙必納之。然後使人率師討遼﹐趙必從吾﹐可破必矣。」皝然之﹐乃修書使人稱藩於趙王。虎大悅﹐厚加慰答﹐期以明年大舉。

卻說代王翳槐因紇那入侵乃逃﹐遣人降趙﹐趙王納其降﹐以兵助之。紇那聞之奔趙﹐復占朔方﹐因此翳槐復立於代。

卻說楊難敵初殺毅﹐自稱仇池公﹐降於趙﹐趙王納之。

四年春﹐卻說趙王石虎欲攻段遼﹐使姚豹等將舟師十萬出於水津﹐與惟等將兵七萬爲前鋒。燕王皝聞知趙王動兵﹐亦引兵五月﹐攻掠令支城之北。段遼集諸將商議﹐以兵追之。當慕容翰曰「今趙兵在南﹐宜並力禦之﹐而更共燕國﹐萬一失利﹐何以禦南敵乎﹖」段遼怒曰「吾前爲卿所說﹐以成今日之患﹐今不復墮卿計中矣﹗」言訖﹐乃率眾追之﹐被皝設伏邀擊﹐大破之﹐掠五千戶而歸。段遼始悔不聽慕容翰之言。

趙王虎兵進屯金臺﹐與皝軍長驅入薊遼﹐所署漁洋﹑上谷﹑代郡守將皆降﹐因是虎取四十餘城。時北平相楊裕率數千家﹐登燕山以自固。諸將恐其爲後患﹐欲攻之﹐虎曰「裕﹐儒生﹐矜惜名節﹐恥於言降﹐無能爲也。可速進兵﹐且勿攻之。」諸將遂引兵直過燕山﹐段遼亦不敢復戰﹐棄令支﹐奔密雲山。慕容翰乘亂再走﹐投降宇文部去了。於是虎得令支宮﹐徙其民二萬戶於司﹑雍﹑襄﹑豫四州。其士大夫之有才行者﹐虎皆擢敍之﹐虎分定署守﹐振旅還都﹐其署城皆被皝取而戍之。第一八四回

李壽殺其主李期

四月﹐成王期驕虐日甚﹐多所誅殺﹐大臣皆不自安。而期忌壽之威名﹐使其出屯涪城。壽懼不免﹐每當入朝﹐常詐爲邊書﹐辭以警急﹐旣而使出屯涪﹐趣裝卽行。

卻說李壽﹐字武考﹐乃李驤之子也。官封車騎將軍﹐因成王期疑忌其威﹐使出屯涪﹐心甚怨望。於是欲自立﹐恐力不及﹐問長史任調曰「主上托孤於我﹐以期不堪嗣國﹐是以班爲東宮﹐委吾立之。今期弒班代之﹐驕虐殘殺﹐果應主上易簀之言。吾欲廢此殘主﹐自取天下﹐其事若何﹖」任調言曰「李期逆父弒主驕虐﹐殘害百姓﹐明公若興義兵討之﹐孰不來應﹖」壽曰「吾恐謀事不成﹐反招其咎﹗」任調曰「可使卜者占之。」壽曰「然。」於是遣使出府﹐召卜者入內筮之。卜者投卦成曰「乾卦。」因賀曰「將軍主有數年天子之分﹐恐後不延﹗」任調曰「一日尙爲足﹐而況數年乎﹖」壽曰「朝聞道﹐夕死可矣﹗任侯之言﹐策之上也。」因此每日論計劃策﹐商議自立之計﹐而猶豫未發。

初﹐巴西處士龔壯﹐父叔皆爲李特所殺﹐欲報仇﹐積年不除喪。壽聞其賢﹐數以禮辟之﹐而壯不應。其時聞期刑政紊亂﹐而來見壽﹐壽問自安之計﹐壯曰「蜀民本皆晉臣﹐足下若能發兵西取成都﹐稱臣於晉﹐不但自安﹐則福流子孫﹐名垂不朽﹐豈徒脫今日之禍而已哉﹖」壽然之。

次日﹐壽領兵五萬來襲成都﹐時壽世子李勢爲翊軍校尉﹐聞父起兵至﹐乃開門率眾納壽﹐遂克成都﹐屯兵宮門。奏殺大臣數人﹐縱兵大掠﹐數日乃定。用調之計﹐矯太后任氏令﹐廢期爲縣令﹐幽之。期愧﹐自縊而死。當羅恆﹑解思明等勸壽用壯策立﹐壽遂從任調等之言﹐自稱爲帝﹐攺元曰漢興元年。尊父驤帝號﹐更以舊廟爲大成廟。盡殺成臣﹐李雄諸子﹐不畱一人。以李勢爲王太子﹐以任調爲大將軍﹐以安車束帛徵龔壯爲太師。壯不至﹐誓不出仕﹐壽見其不詣﹐又以厚贈﹐壯無所受。第一八五回

趙王虎伐慕容皝

卻說趙王以燕王慕容皝不會而攻段遼﹐自專其利﹐使趙覽爲左將軍﹐以侯昭爲右將軍﹐遣使四徵。詔誘民夷二十萬﹐分爲二隊﹐來擊遼東。

時燕遼東諸郡縣反﹐應趙者三十六城﹐因此趙兵不血刃﹐直抵棘城﹐城下屯紮﹐分兵四面進攻。時慕容皝大驚﹐欲逃往東胡避之﹐急吩咐其子慕容恪﹐帶兵保護家小先走。其父慕容廆遺有駿馬一匹﹐其色赭白﹐有奇相逸力。時皝避難﹐欲乘此馬﹐其馬悲鳴踶嚙﹐皝不能近。皝意決﹐乃曰「此馬見異﹐先朝孤常仗之﹐得濟大難﹐今不欲孤騎者﹐蓋是先帝之意﹐不許吾出也。」言訖卽出。將軍慕容根聞皝欲出奔﹐忙諫曰「彼彊我弱﹐大王一舉足﹐奔走之气勢遂成﹐不可復振矣﹗今固守堅城﹐其勢百倍﹐事之不濟﹐不失於走﹐柰何望風委去﹐爲必亡之理乎﹖」皝曰「孤欲取天下﹐何有出走﹖」皝遂止﹐然猶懼形於色。

玄菟太守劉佩曰「事之安危﹐系於一人。大王當自彊以勵將土﹐不宜示弱。事急矣﹗臣請出擊之﹐縱無大捷﹐足以安眾。」皝從之。

佩將敢死騎兵七百人出衝趙兵﹐所向披靡﹐斬獲二百餘人而還。於是土气百倍﹐皝意乃安。佩等日夜力戰﹐凡十餘日﹐趙兵不戰而退。皝喚其子慕容恪來﹐謂之曰「汝可領軍追之﹗」又曰「國家安危﹐在此一舉﹐若气不捷﹐則吾等無種類矣﹗火速用心。」於是恪率五千精騎追擊之﹐趙兵大敗﹐斬首萬餘級而歸。

趙兵皆潰﹐惟遊擊將軍石閡獨全一軍。閔本姓冉﹐虎養以爲子﹐驍勇善戰﹐多策略﹐虎愛之比諸孫。虎旣敗還鄴﹐以功拜苻洪爲都督六夷諸軍事。閔言於虎曰「洪雄略﹐得將士死力﹐諸子皆有非常之才﹐且握彊兵﹐據近畿﹐宜密除之﹐以安社稷。」虎曰「吾方倚其父子以取吳蜀﹐柰何殺之﹖」待之愈厚。卻說慕容皝使子恪追殺石虎之兵去遠了﹐乃自整兵取諸叛城﹐皆下之﹐誅滅甚眾。

虎聞之﹐遣曹狀將靑州之眾戍海島﹐當運糧米三百萬斛以給之。又以船三百艘運谷﹐詣髙句麗﹐使王典率眾萬餘﹐屯田海濱。又令靑州造船千艘﹐謀復擊燕。時冀州八郡大蝗﹐司隸奏請坐罪守宰﹐趙王虎曰「此朕失政所致﹐而欲委咎守宰﹐豈罪己之言耶﹖司隸不進讜言﹐佐朕不逮也﹐而欲妄陷無辜﹐汝可白衣領職﹗」司隸滿面羞慚而退。第一八六回

庾亮欲攻王導止

卻說成帝以司徒王導爲太傅﹑都督中外諸軍事﹐郗鑑爲太尉﹐庾亮爲司空。六月﹐更以導爲丞相﹐罷司徒官。而導性寬厚﹐任用諸將趙胤﹑賈寧等﹐多不奉法﹐大臣患之。庾亮聞之﹐欲率眾入朝黜導﹐先使人奉箋會郗鑑同起兵。其書曰﹕主上自八九歲以及成人﹐入則在宮人之手﹐出則惟武官小人﹐讀書無從受章句﹐顧問未嘗遇君子。秦政欲愚其黔首﹐天下猶知不可﹐況欲其主哉﹖今主春秋旣盛﹐不稽首歸政﹐導居師傅之尊﹐多養無益之士。公與下官並荷付托﹐大姦不掃﹐何以見先帝於地下乎﹖

鑑得書﹐知亮欲共起兵廢導﹐乃不聽。急使人奉書﹐止亮曰﹕聞公率眾黜導﹐僕以爲不可。何也﹖昔王惇入討劉隗﹐天下以爲謀反﹔蘇峻嫉公﹐事卻亦然。此二者﹐公親見非遠聞也﹐公宜罷之﹗

亮得其書﹐猶未止﹐鑑急來勸導密爲之備。導曰「吾與元規﹐休戚是同﹐攸攸之談﹐宜絕智者之口。果如君言﹐元規若來﹐吾便角巾還第﹐復何懼哉﹖」因此二人不成大隙。而亮嘗欲有黜導之意﹐孫盛諫曰「王公嘗有世外之懷﹐豈肯爲凡人之事耶﹖此必佞邪之徒﹐欲間內外耳﹗」亮始止。是時亮𨿽居外鎭﹐而遙執朝權﹐旣處上流﹐擁彊兵﹐趨勢者多歸之﹔然導內不能平﹐嘗遇西風塵起﹐舉扇自蔽﹐徐曰「元規塵污人﹗」

卻說王導爲丞相﹐以李充爲掾屬。以時俗崇尙浮虛﹐嘗以老子絕仁棄義﹐蓋患乎精仁義者寡﹐而利仁義者眾耳。而凡人見形逐迹﹐離本愈遠﹐乃作舉箴曰「名之攸彰﹐道之攸廢。乃損所隆﹐乃崇所替﹐非仁無以長物﹐非義無以齊恥﹐仁義固不可遠﹐去其害仁義者而已。」由然士大夫﹐亦不能攺其前俗。第一八七回

龔壯上封得失事

秋﹐漢霖雨百日﹐百姓饑疫。漢王李壽命羣臣極言得失﹐龔壯因上封言曰﹕陛下起兵之初﹐上指星辰﹐昭告天地﹐歃血盟眾﹐舉國稱藩。天應人悅﹐大功克集﹔而論者未諭﹐權宜稱制。今霖雨百日﹐饑疫並臻﹐天其或者將以鑑示陛下﹖故愚謂宜遵前盟﹐推奉晉室﹐彼必不愛髙爵﹐以報大功﹐𨿽降階一等﹐而子孫無窮﹐永保福祚﹐不亦休哉﹗

漢王壽省書內慚﹐祕而不宣。

十月﹐晉光祿勛顏含以年老遜位﹐致仕在家。時論者以王導爲師傅﹐百僚宜爲降禮。太常馮懷敬以問含﹐含曰「王公𨿽貴重﹐禮無偏敬﹐降禮之言﹐或是諸軍事宜﹖鄙人老矣﹐今不識時務。」懷諾諾而出。人問其故﹕「何不答之﹖」含告之曰「吾聞代國不問仁人﹐何馮祖思問禮於我﹐我豈有邪聽乎﹖」

初﹐郭璞嘗欲爲之筮﹐含曰「年在天﹐位在人修而已﹐而天不與者﹐命也﹗守道而人不知者﹐性也﹗自有性命﹐無勞蓍龜。」因不與筮﹐含致仕二十餘年﹐九十三歲而卒。第一八八回

翳槐卒立什翼犍

卻說代王翳槐之弟什翼犍﹐因先被紇那來攻﹐與翳槐俱奔投趙。翳槐以什翼犍質於趙﹐請師擊走紇那而復北代﹐弟得歸國。至此﹐翳槐疾病﹐召各部大人入臥內受顧托曰「朕令疾篤﹐恐未能起﹐召卿等囑之。朕弟什翼犍﹐丰骨不凡﹐才智髙爽﹐若亡後可立此人﹐則社稷可安耳。不幸質在於趙﹐卿等可使人召之。」言訖而卒。諸部大人以什翼犍在趙﹐來未可必﹐謀立次弟孤。孤度不可﹐乃自詣鄴見趙王虎﹐請身爲質替兄﹐什翼健歸國領眾。趙王虎悅其仁義而俱遣之﹐乃分國之半與弟孤也。卻說什翼鍵﹐生而奇偉﹐寬仁大度﹐身長八尺﹐隆準龍顏﹐立發垂地﹐臥則兩乳垂席。旣立爲代王﹐乃攺號建國﹐始制百官﹐分掌眾職。代王猗盧卒﹐國內多難﹐部落分散。什翼健雄勇有智略﹐修祖業﹐以代人燕鳳爲長吏﹐許謙爲郎中令﹐制叛逆﹑殺人﹑姦盜之法﹐號令明白﹐政事淸明﹐無鞠招連逮之煩﹐百姓安之。於是東自穢貊﹐西及破落那﹐南距陰山﹐北盡沙漠﹐率皆歸服﹐有眾數十萬人。

十二月﹐卻說段遼自敗於燕﹑趙﹐逃入密雲山﹐不能歸故地﹐懼燕來攻﹐乃遣使降於趙。使人去了﹐旣而又悔﹐復遣使降於燕﹐燕王皝自將兵來迎段遼﹐未及行﹐趙王虎先得其降狀﹐乃遣將軍麻秋率眾一萬迎之。秋將行﹐虎敕秋曰「卿去受降如受敵﹐不可輕也。」秋諾而去。段遼探知燕﹑趙皆來相迎﹐乃遣人與燕謀覆趙軍。於是﹐皝遣慕容恪伏精騎於密雲山。麻秋不知有謀﹐未爲防備﹐引眾而入﹐被恪指揮伏騎齊出﹐麻秋措手不及﹐大敗而逃。獲其司馬楊裕﹐盡得其眾而還。段遼旣歸燕﹐皝待以上賓之禮﹐以裕爲郎中令。後遼謀叛﹐皝知斬之﹐此後事也。

己亥五年三月﹐庾亮與僚佐商議﹐欲開復中原﹐遣使上表﹐以桓宣鎭襄陽﹐弟懌鎭魏興﹐與弟翼鎭江陵﹐毛寶﹑樊峻戍朱城。又上疏欲率大眾十萬移鎭石城﹐遣諸軍羅布江沔﹐爲伐趙之規。帝下其議﹐丞相導請許之﹐太尉鑑以爲資用未備﹐不可大舉。太常蔡謨議曰﹕運有否泰﹐道有屈伸﹔苟不計彊弱而輕動﹐則亡不終日﹐何功之有﹖爲今之計﹐莫若養威以候時。時之可否﹐系胡之彊弱﹐胡之彊弱﹐系虎之能否﹖自石勒舉事﹐虎倚爲牙爪﹐百戰百勝﹐遂定中原。勒死之後﹐虎挾嗣君﹐而誅將相﹐內難旣平﹐剪削外寇﹐四海之內﹐不失尺土。以是觀之﹐爲虎能將不能也﹖今徵西欲率大軍席捲河南﹐虎必親率其眾﹐來決勝負﹐欲與之戰﹐何如石生﹖若欲城守﹐何如金墉﹖若欲阻沔水﹐何如大江﹖若欲拒石虎﹐何如蘇峻﹖石生已將關中精兵西徵之戰﹐殆不能勝也﹐金墉險固﹐兵數十萬﹐眾不能拔﹔又當是時﹐洛陽﹑關中皆起兵擊虎﹐今此三處﹐反爲其用﹐方之於前﹐倍半之勢也。石生不能敵其半﹐而徵西乃欲當其倍﹐愚所疑也﹗蘇峻之彊﹐不及石虎﹔沔水之險﹐不及大江﹔大江不能禦蘇峻﹐而欲以沔水禦石虎﹐又所疑也。昔祖士雅在日﹐曾於城北界﹐豫置屯軍﹐以禦其外﹔谷熟胡至﹐丁夫戰於外﹐老弱獲於內﹐多持炬火﹐急則燒谷而走。如此數年﹐竟不獲利。當是時﹐胡惟距沔北﹐方之於今﹐四分之一耳﹗士雅不能捍其一﹐而乃欲以禦其四﹔又所疑也。

然此但論徵西旣至之後耳﹐尙未論道路之慮也﹗自沔以西﹐水急岸髙﹐魚貫溯流﹐首尾百里。若胡無宋襄之義﹐及我而未陣擊之﹐將如之何﹖今王士與胡﹐水陸異勢﹐便習不同。胡若送死﹐則敵之有餘﹔若棄江遠戰﹐以我之所短﹐擊彼之所長﹐懼非妙勝之算計也﹗

帝覽之默然﹐而問羣臣﹐朝議與漠皆同。於是帝使人持詔止之﹐而亮不聽﹐乃移鎭石城。

卻說代王什翼犍會集諸部大人﹐商議欲遷都於壘源。問其母﹐王氏曰「吾自先世以來﹐遷徙爲業﹐今國家多難﹐徒無城郭而居﹐一旦寇來﹐無所避之。」因此乃止。時﹐什翼犍初質於趙﹐未曾婚娶之﹐至是使人求婚於燕王。燕王皝以其妹妻之﹐由此兩國通婚﹐結爲唇齒。第一八九回

何充庾冰參政事

七月﹐丞相﹑始興郡公王導卒﹐以何充爲護軍將軍﹐以庾冰爲中書監﹑揚州刺史﹐參錄尙書事。

卻說王導先臥病在牀﹐上書薦妹之子丹陽尹何充於帝曰﹕何充器局方槪﹐有萬夫之望﹐其必能總錄朝端﹐爲老臣之副。臣死之日﹐願引充內侍﹐則外譽惟緝﹐而社稷則無虞矣。

成帝覽疏﹐從之﹐卽以何充爲侍中。使人召充至﹐以爲侍中﹐充謝恩領之。導於是月而卒。年六十四。導簡素寡欲﹐善因事就功﹐𨿽五日用之益﹐而歲計有餘。輔相二世﹐倉無儲谷﹐衣無重帛。王導旣卒﹐帝不勝哀感﹐詔喪葬參用天子之禮﹐謚「文獻」﹐以其長子爲中書侍郎。遣使徵徵西將軍庾亮爲丞相﹐亮固辭不詣﹐始以充及亮弟庾冰爲參錄尙書事。

冰經綸時務﹐不捨晝夜﹐尊禮朝賢﹐升擢後進﹐於是朝野翕然﹐稱爲賢相。初﹐導輔政﹐每從寬恕﹐至冰頗任威刑。丹陽尹殷融諫之﹐冰曰「前相之賢﹐猶不堪其弘﹐況如吾者哉﹖」範汪謂冰曰「頃天文錯度﹐宜盡銷禦之道。」冰曰「玄象豈吾所測﹐正當勤盡人事爾﹗」又察出隱實戶口無名萬餘人﹐以充軍實。冰好爲緝察﹐近於繁細﹐後益矯違﹐復存寬縱。

疏密自由﹐律令無所用矣。

是月﹐攺丞相爲司徒﹐太尉﹑南昌公郗鑑疾篤﹐上疏曰﹕臣所統錯雜﹐率多北人﹐遷徙新附﹐皆有歸本之心﹔臣宣國恩﹐示以好惡﹐處與田宅﹐漸得安帖。聞臣篤疾﹐眾情駭動﹐若當北復﹐必啟寇心。太常臣蔡謨﹐平簡貞正﹐素望所歸﹐可爲徐州牧。

成帝覽畢﹐問使人太尉病軀若何﹖奏已死矣﹗帝傷悼不已﹐敕命葬之。拭淚﹐以蔡謨代鑑都督徐﹑兗軍事。

時左衛將軍陳光上疏請伐趙﹐帝進攻壽陽。蔡謨上疏曰﹕壽陽城堅而固﹐又王師在路五十餘日﹐前驅未至﹐聲息夕聞﹐賊河北之騎足以來赴﹐況停舟水渚﹐引兵造城﹐前對堅敵﹐後臨歸路﹐此兵法之所誡也。今光所將﹐皆殿中精兵﹐以國之爪牙﹐擊寇之下邑﹐得之則利薄而不足損敵﹔失之則害重而反以益寇﹐非長策也﹗

帝省之乃止。第一九○回趙人入寇陷沔邾

九月﹐趙王虎將軍夔安率兵七萬來攻沔南及邾城。

初﹐陶侃在武昌﹐議者以江北有邾城﹐宜分戍之。侃每不答﹐而言者不已。侃乃度木橋﹐引將佐語之曰「我所以當寇者長江耳。邾城隔在江北﹐內無所倚﹐外接羣夷。夷中利深﹐晉人貪利﹐夷不堪命﹐必引虜入寇﹐此乃致禍之由也。若羯虜有可乘之會﹐又不資於此矣。」眾服其言。

至是﹐庾亮欲伐趙﹐使毛寶﹑樊峻戍之。虎果然使夔安等將兵來攻﹐毛寶使將陳忠五人率兵五千出拒。兵至江北岸畔﹐忽見塵頭起處﹐一軍阻住﹐爲頭首將夔安﹐挺槍拍馬而出﹐與陳忠並不打話﹐互相交戰三十餘合﹐不分勝敗。忽聞東南角上﹐喊聲大振﹐桃豹引兵衝突而來。忠急分兵﹐不及﹐又與雄一軍衝橫而來﹐忠與四人共五將﹐竭力死戰﹐不能抵擋﹐大敗而逃。

忠同五將被二路軍馬包圍而來﹐皆被殺死。餘兵無主﹐俱皆逃走。

二人得勝﹐將二萬輕騎來攻邾城。毛寶聞前軍已陷﹐不敢出戰﹐急遣人求救於庾亮。亮不卽時遣兵去救﹐因此被安等攻陷邾城。毛寶﹑樊峻二人突圍出城﹐趙兵後追﹐前無船渡﹐皆赴江而死。夔安旣陷邾城﹐率眾進寇江夏﹑義陽﹐二城皆降。

安等又進圍石城﹐竟陵太守李陽以兵七千人拒敵﹐大敗而退。

時庾亮猶欲遷鎭﹐聞邾城陷乃止。

卻說趙王室貴戚豪恣﹐石虎患之。知李矩忠直﹐不懼豪惡﹐虎擢矩爲禦史中丞﹐由是內外肅然。虎口﹕「朕聞良臣如猛虎﹐髙步曠野﹐而豺豹避路﹐今得中丞信然﹗」

十月﹐卻說燕王皝自以稱王﹐未受晉命﹐遂使長史劉翔來建康﹐獻捷論功。且言權假王位之意﹐更請刻期大舉﹐共平中原。晉帝從之。時慕容皝又遣慕容惲慕容霸擊宇文部﹐霸年十三﹐勇冠三軍﹐所向無敵。

丁亥六年正月﹐司空庾亮疾篤﹐召弟庚翼至臥所﹐囑之曰「吾歷官至司空﹐人臣之位極矣。汝於吾死之後﹐善事主上﹐勿生異心﹐負吾淸名也。此權今交付於汝﹐其柄不可移於他人﹐自取禍也。」言訖而卒。史說庾翼﹐字稚恭﹐乃庾亮弟也。丰儀秀逸﹐少有經綸大略。

因是﹐庾亮臨死﹐以權付彼。翼旣代亮率領其眾﹐舉哀收殮﹐殯葬於武昌定金山。此時友人何充﹐聞知亮死已葬﹐欷歔嘆曰「埋玉樹於地中﹐使人情何能已﹖」

庾亮旣死﹐成帝卽以何充爲中書令﹐庾翼都督江﹑荊等州事。時人疑翼年老﹐不能繼其兄。翼乃悉心爲治﹐戍政嚴明﹐數年之間﹐公私充實﹐皆稱其才。

卻說慕容翰自密雲山外﹐人宇文部降於逸豆歸﹐豆歸忌翰才名﹐欲害之。翰佯狂乞食﹐舉國賤之﹐不復省錄﹐以故得往來自由﹐山川形便﹐皆默記之。時燕王朝以翰因猜嫌出奔﹐𨿽在他國﹐常潛爲燕計﹐乃使商人王車通市於宇文部﹐因而得入宇文部﹐見翰稱說燕王使車迎殿下歸國。翰與王車遂竊逸豆歸名馬﹐攜其二子逃歸。皝大喜﹐厚遇之﹐翰亦無二志矣。

三月﹐卻說趙王虎遣使遺漢王壽書﹐欲連兵入寇於晉﹐共分江南。壽大喜﹐卽回書賞使﹐約定大舉﹐使使去了。壽集舟師大閱於成都﹐龔壯諫曰「陛下與胡通﹐孰若與晉通﹖胡豹狼也﹐旣滅晉﹐不得不北面事之﹔若與爭天下﹐則彊弱不敵﹐危亡之勢也﹗」羣臣亦皆叩頭泣諫﹐壽乃止。

壯以爲人之行﹐莫大於忠孝﹐旣報叔父之仇﹐又欲使壽仕晉。壽不從﹐乃詐稱病﹐龔壯遂辭歸﹐以文籍自娛﹐終身不復到成都矣。第一九一回

趙王發兵伐燕國

卻說趙王虎恨燕與段遼在密雲山擊敗其將麻秋﹐乃合兵五十萬﹐巨船一萬艘﹐自河通海﹐運糧一千一百萬斛於樂安﹐徙遼西﹑北平﹑漁陽萬餘戶於兗﹑豫﹑雍﹑洛城。自幽州以東至西狼山﹐大興屯田﹐括取民馬﹐如敢匿者腰斬﹐凡得四萬匹。

率眾大閱於宛陽﹐欲擊燕。

燕王皝聞知大驚﹐集僚佐商議拒虎之計﹐而謂其子慕容恪曰「石虎自以樂安城防守重護﹐薊城南北﹐必不設備。汝宜率眾由詭道﹐出其不意﹐去燒其積聚﹐屠其城池﹐可盡破也﹐『不然兵至。」恪然之﹐卽密統兵一萬人﹐自騃騃寨直抵薊城﹐遂破武津﹐人髙陽﹐所至皆焚燒積聚﹐掠三萬餘家而去。

石虎聞知大驚﹐恐失巢穴﹐果勒兵退還﹐伐燕之謀始停。

虎旣回國﹐命其次子石韜爲太尉﹐與太子石宣疊日省可尙書奏事﹐不復啟旨。司徒申鐘諫曰「慶賞刑威﹐後皇攸執﹐名器實重﹐不可以與人﹐庶可以防姦杜漸﹐以示軌儀。太子職在視膳﹐不當預政﹐庶人邃﹐覆車未遠也。且二政分權﹐鮮不階禍﹔愛之不以道﹐適所以害之也﹗」虎不聽。中謁者令申扁有寵於虎﹐宣亦暱之﹐使與機密。虎旣不省事﹐不復啟旨﹐而宣﹑韜皆好酣飲畋獵﹐由是除拜生殺之權﹐皆決於扁﹐自九卿以下﹐望塵而拜。

卻說漢王壽致書於後趙王虎﹐署曰「趙王石君」﹐虎不悅﹐中書監王波曰「壽旣僭大號﹐今以制詔與之﹐彼必酬返﹐不若便爲書與之。今挹婁國獻楉矢石砮於陛下﹐可不以之遺漢﹖使其知我能服遠方也﹗」虎然之﹐遣漢亡將李閎以書物持歸報。閡至成都﹐壽下詔曰「羯使使廷﹐貢其砮矢﹐賞其來使。」使人歸告石虎﹐虎聞之大怒﹐黜波以白衣領職。第一九二回

劉翔代求封燕王

卻說燕使劉翔至建康﹐晉帝命黃門引見﹐問慕容鎭軍平安。

劉翔對曰「臣受遣之日﹐朝服拜章﹐未聞其苦。」翔因就啟爲璽求大將軍﹑燕王章璽之事。帝命羣臣參博﹐羣臣朝議曰「先王故事﹐大將軍不處邊﹐異姓不封王﹐其實不可。」翔對曰「自劉﹑石構亂﹐長江以北﹐翦爲戎藪﹐未聞中華公卿之冑﹐有能摧破凶逆者也﹗獨慕容鎭軍﹐心存本朝﹐屢殄彊敵﹐使石虎畏懼﹐蹙國千里﹐功烈如此﹐而惜海北之地不以爲封邑﹐何也﹖吾非苟欲尊其所事﹐竊惜聖朝疏忠義之國﹐使四海無所勸慕耳﹗」

尙書諸葛恢﹐乃翔之姊夫也﹐獨主異議﹐以爲夷狄相攻﹐中國之利﹐惟名與器﹐不可輕許。乃謂翔曰「假使慕容鎭軍能除石虎﹐而復得一石虎也﹐朝廷何賴焉﹖」翔曰「婆婦猶知卹宗周之隕﹐今晉室危險﹐君位侔元﹑愷﹐曾無憂國之心﹖慕容鎭軍枕戈待旦﹐心恆念之。而君更倡邪惑之言﹐四海所以不一﹐良由君輩耳﹗」因此朝命未下﹐翔畱歲餘﹐朝議終不決。

會燕王復遣人上表﹐罪庾氏兄弟﹐又與冰書﹐責其當國不能雪恥。冰懼﹐乃與何充奏從其請﹐以皝爲大將軍﹑幽州牧﹑大單於﹑燕王﹐備物典策﹐皆從殊禮。以翔爲燕郡太守﹐翔固辭不受。翔疾江南土大夫以驕奢酣縱相尙﹐嘗因宴集﹐謂充等曰「四海板蕩﹐奄逾三世﹐宗社爲墟﹐生民塗炭﹐斯乃廟堂焦慮之時﹐忠臣畢命之秋也﹗而諸君晏安江沱﹐奢靡傲誕﹐謇諤之言不聞﹐攻伐之功不立﹐將何以尊主濟民乎﹖」充等甚慚﹐乃遣使持節冊命﹐與翔偕北。公卿餞之﹐翔曰「昔少康資一旅以滅有窮﹐勾踐憑會稽以報彊吳﹐蔓艸猶宜早除﹐況寇仇乎﹖今石虎﹑李壽志相吞噬﹐王師縱未能澄淸北方﹐且當從事巴﹑蜀﹔一旦石虎並壽而有之﹐據形便之地﹐以臨東南﹐𨿽有智者﹐不能善其後矣﹗」眾公卿皆無以答﹐惟中護軍謝廣曰「是吾心也﹗」是日席散﹐各各還第。次早翔趣裝﹐同使望本國而行。第一九三回

漢修宮廷殺僕射

翔歸燕﹐呈上璽綬﹐百官朝賀﹐皝大悅。

燕王皝旣受封爲王﹐乃以子恪爲度遼將軍﹐率一萬五千人去鎭平郭。恪旣受命﹐至鎭撫舊懷新﹐屢破髙麗之兵。髙麗畏之﹐不敢入境﹐自此邊地安然﹐民皆樂業。

卻說成王壽﹐初以儉約寬惠﹐得蜀人心服。李閡還﹐盛稱說鄴中繁庶﹐宮殿裝飾﹔又言趙王虎以刑殺禦下﹐故能控制境內。壽慕之﹐亦大修宮室。人有小過﹐輒殺以立威。當僕射蔡興﹑李錄諫之﹐皆坐直諫而死。因是民疲於賦役﹐思亂者眾矣。第一九四回

成帝崩立瑯玡王

成帝壬寅八年正月朔﹐日食。豫州刺史庾懌與江州刺史王充之有隙﹐會充之回朝﹐因過豫州﹐懌以毒酒送王充之。充之覺其毒﹐以其酒與犬飲卽斃﹐充之卽歸朝﹐密奏其過惡。成帝怒曰「大舅已亂天下﹐小舅復欲爾耶﹖」懌使人竊聽之﹐恐帝加罪﹐乃自鴆飲而死。

六月﹐成帝不豫。時帝有二子丕﹑弈﹐皆在𦇤褓。帝自幼沖嗣位﹐旣長頗有勤儉之意﹐至是疾篤﹐或詐爲尙書符﹐敕宮門無得內入。宰相庾冰﹑何充等入內視疾﹐入宮見此符敕﹐皆不敢入。庾冰曰「此必詐矣﹗」卽遣人先入﹐推問果然﹐眾始能入臥前。庾冰問曰「陛下龍體若何﹖」帝曰「朕恐旦夕必歸陰﹐欲召卿托以後事。朕今崩後﹐丕﹑奕幼沖﹐難以臨朝﹐欲遺調詔太后垂簾﹐卿宜盡心輔政﹐休負朕言。」冰半晌不答﹐自思帝二子皆在𦇤褓﹐恐上易世之後﹐親屬愈疏﹐爲人所間。乃對曰「目今石氏在趙﹐甚是猖狂﹔李壽居蜀﹐屢懷不仁﹔天下未安﹐四海紛紜﹐若立幼沖﹐恐非社稷之計﹐先聖有云﹕『國有彊敵﹐宜立長君。』今陛下之弟瑯玡王嶽﹐有仁徳之風﹐不若立其爲嗣﹐天下萬幸也。」帝曰「卿言至當﹗」

何充曰「父子相傳﹐先王舊典﹐且今將如孺子何﹖」於是帝詔冰﹑充等及武陵王晞﹑會稽王昱﹑尙書令諸葛恢﹐並受顧命而崩。冰代爲舉哀發喪﹐立帝同母弟瑯玡王嶽爲康帝﹐攺號「建元」。孝康皇帝名嶽﹐字世同﹐乃成帝同母弟也。初封瑯玡王﹐在位二年﹐按謚法「溫柔好樂」曰「康」。

嶽旣卽皇帝大位﹐諒陰不言﹐委政於冰﹑充二人而謂曰「朕嗣洪業﹐乃卿二人之舉也。」充曰「陛下龍飛﹐臣冰之力也﹔若如臣議﹐不睹升平之世。」帝有慚色。時帝年二十一﹐頗畱心萬機﹐務在簡約。雄武之度﹐𨿽有愧於前王﹔勤儉之徳﹐足追踵於往烈矣。何充出朝﹐謂庾冰曰「公勸先帝嗣今上﹐果應郭璞之讖云。」冰曰「郭璞云何﹖」充曰「郭璞有言曰﹕『立始之際﹐丘山傾。』立者建也﹐始者元也﹐丘山主上諱也。然傾者恐不吉﹖」冰乃翟然嘆曰「如有吉凶﹐豈攺易所能救乎﹖君可勿露。」二人言罷而散。

七月﹐康帝封成帝子丕爲瑯玡王﹐弈爲東海王﹐就葬成帝於興平陵。康帝自徒行送喪﹐至閶闔門始坐輦輿。旣葬畢﹐乃自回宮。

十月﹐燕王皝乃率百官領家屬遷於龍城。時有白龍黑龍各一﹐見於龍山﹐近侍奏知燕王皝﹐皝親率羣臣觀之。備儀太牢﹐祀之於山上。須臾﹐二龍交合嬉翔﹐解角而去。皝大悅歸宮﹐新宮曰「和龍宮」﹐又命建造佛寺於山上﹐名曰「龍翔寺」﹐賜大臣子弟爲官。又立東庠於舊宮﹐以行鄕射之禮。帝常親臨東庠﹐考試學生﹐其有經通秀異者﹐擢充近侍。是歲﹐始不用晉年號﹐自稱十二年。第一九五回

慕容皝擊髙句麗

時髙句麗犯境﹐慕容翰言於燕王皝曰「宇文屢爲國患﹐今逸豆歸篡竊得國﹐羣情不附﹔加之庸暗﹐將用非才﹐國無防衛﹐軍無部伍﹐臣久在其國﹐悉其地形﹔今若擊之﹐百舉百克。然髙句麗去國密邇﹐必乘虛掩吾不備﹐此心腹之大患也。宜先平之﹐還取宇文如反手耳﹗二國旣平﹐利盡東海﹐國富兵彊﹐無內顧之憂﹐然後中原可圖也。」皝大喜曰「卿謀至善。然髙句麗有二道﹐北道平闊﹐南道險狹﹐從何可往﹖」眾將曰「宜從北道。」翰曰「不可。虜皆重北而輕南﹐宜率銳兵從南道擊之﹐出其不意﹐丸都不足定也。別遣偏將出北道﹐縱有蹉跌﹐其腹心者已潰﹐四肢無能爲也。」皝從之﹐自將精兵四萬出南道﹐以翰及慕容霸爲前鋒﹐別遣長史王寓等將兵一萬五千出北道﹐以伐髙句麗。

其主王釗聞知燕兵犯境﹐果遣弟武率精兵五萬以拒北道﹐自引羸兵五萬而備南道。時慕容翰已先至﹐與釗合戰﹐不分勝負。燕王皝大兵繼至﹐髙句麗兵不敢交鋒﹐望風而潰﹐因此大敗。翰﹑霸諸將乘勝﹐兵不血刃直入丸都。髙句麗王釗單騎走遁山谷。燕王皝入丸都城﹐獲其主王釗母妻﹐使人去探北道之兵﹐回報王萬與王武戰於北道﹐都皆敗沒。武令勒兵還救丸都﹐皝大驚﹐命諸將休追王釗﹐使人去招其降﹐釗不從。皝欲窮追獲釗﹐韓壽曰「髙句麗之地﹐不可戍守﹐今其主亡民散﹐潛伏於山谷﹐大軍旣去﹐必復鳩集﹐收其餘燼﹐必復爲患。不若發其父墓﹐取其屍及生母妻子而歸。俟其束手來降﹐然後返之﹐撫以恩信﹐策之上也。」皝遂從之﹐使人發釗父墓﹐而取其屍﹐及母妻子載歸。又擄男女五萬餘口﹐毀丸都城﹐振旅而還國矣。

十二月﹐晉康帝立皇后褚氏﹐就遣使徵後父豫章太守褚褒爲侍中﹐褒以后父不願居任事﹐康帝除江州刺史﹐命鎭半州﹐褒始就鎭。

卻說趙王虎無道﹐苦虐晉民﹐作臺觀四十餘所於鄴﹔又營長安﹑洛陽二宮﹐工作者四十萬餘人﹔又救境內治南伐西討東徵之計﹐皆三五發卒﹐造舟用五十萬餘人﹐船夫十七萬人。公侯﹑牧宰﹐竟營私利﹐因是百姓失業。貝丘人李弘﹐集眾怨﹐欲謀作亂﹐事發﹐被虎誅之﹐連坐者數十家矣。時近侍奏﹐濟南平陵城北石虎﹐忽一夕移於城東南﹐有狼狐千餘迹隨之﹐迹皆成蹊。趙王虎喜曰「石虎者朕也﹐從西北而徙東南﹐天意欲使朕平江南也﹗其敕諸州兵明年悉集﹐朕當親統六師﹐以奉天命。」羣臣皆賀﹐上《皇徳頌》者﹐一百數十人。因制﹕「徵士五人出車一乘﹐牛二頭﹐米十五斛﹐絹十匹﹐不辦者斬。」

民皆鬻子以供﹐猶不能給﹐自經於道樹﹐死者相望。第一九六回

時擬深源如管葛

癸卯二月﹐髙句麗王釗見燕軍退﹐復還丸都﹐備禮朝貢於燕﹐燕王皝大悅﹐撫以善言﹐還其父屍﹐畱其母爲質。命其歸丸都﹐永爲髙句麗王﹐釗拜謝而去﹐其母后數年亦還之。

七月﹐晉康帝設朝﹐詔羣臣議經略中原﹐會庾翼詔入上表﹐命梁州刺史桓宣伐趙﹐帝許之。

卻說翼在武昌﹐數有妖怪﹐欲移鎭樂鄕。王述聞知﹐使人與冰箋﹐箋曰﹕樂鄕去武昌千有餘裏﹐數萬之眾﹐一旦移徙﹐與立門壁﹐公私勞擾﹔又江州當溯流供給﹐力役增倍﹔且武昌實江東鎭戍之中﹐非但捍禦上流而已。緩急赴告﹐駿奔不難。若移鎭樂鄕﹐遠徙西陲﹐一朝江州有虞﹐不相救接。嶽方重將﹐固當居要害之地﹐爲內外形勢﹐使窺窬之心﹐不知所向。昔秦忌『亡胡』之讖﹐卒爲劉﹑項之資﹔周惡檿弧之謠﹐而成褒姒之亂。是以達人君子﹐直道而行﹔禳避之道﹐皆所不齲正當擇人事之勝理﹐思社稷之長耳﹗

冰得述箋﹐轉付庾翼﹐移鎭之事乃止。庾翼爲人沈毅﹐喜功名﹐不尙浮華。

瑯玡內史桓溫﹐字元之﹐彜之子也。尙南康公主﹐有豪爽之風槪。初生未期歲﹐太原溫嶠見之曰「此兒有奇骨﹐可使其啼﹗」及聞其音而賀彜曰「眞英物也﹗此郎必大貴﹐吾等不及也﹗」彜因嶠賞嘆﹐名之曰溫。溫嶠曰「果爾﹐後將易吾姓也﹗」後溫長成豪爽﹐姿貌奇偉﹐面有七星。少與沛國劉恢善﹐恢嘗稱之曰「溫眼如紫石稜﹐須作蝟毛磔﹐孫仲謀﹑晉宣王之流亞也﹗」自此知名﹐襲父爵爲瑯玡內史。與庾翼甚善﹐上疏薦溫於康帝曰﹕溫有英雄之才﹐願陛下勿以常吏遇之。宜寄以方藩之任﹐必有弘濟艱難之勛也。

帝納之﹐以溫爲荊州刺史。

時杜帢﹑殷浩﹐並名皆冠世﹐翼獨弗之重也。左右或問之﹐翼曰「此輩宜束之髙閣﹐俟天下太平﹐然後徐議其任耳﹗」

朝廷知浩﹐屢下徵書﹐浩固辭不就﹐屏居十年﹐時人擬之管﹑葛。謝尙﹑王述﹐常伺其出處﹐以卜江左興亡﹐相與省之﹐知浩有確然之志。旣退﹐相謂曰「深源不起﹐當如蒼生何﹖」

當翼請浩爲司馬﹐朝廷詔除爲侍中﹑安西軍司馬﹐浩不應。翼使人遺浩書曰﹕王夷甫立名非眞﹐𨿽云談道﹐實長華兢。明徳君子﹐遇會處際﹐寧可然乎﹗

浩猶不起。浩父羨爲長沙相﹐在郡貪殘﹐庚冰與翼書之﹐翼報書曰﹕殷君驕豪﹐亦似由有佳兒﹑弟﹐故不令物情難之。大較江東之政﹐向煦豪彊﹐時有行法﹐輒施之寒劣。如往年偸石頭倉米數百萬斛﹐皆是豪將軍輩﹐而殺倉督監以塞責。山遐爲余姚﹐以爲官出豪彊所藏二千戶﹐而眾共驅之﹐令不得安席。𨿽前宰皆誤謬﹐江東事去﹐實此之由。兄弟不幸﹐橫陷此內﹐不能拔足於風塵之外﹐當共明目而治之。荊州所統二十餘郡﹐惟長沙最惡﹐惡而不黜﹐與殺監督者﹐又何異哉﹖

時翼以滅胡取蜀爲己任﹐亦遣使約燕﹑涼﹐刻期大舉。康帝集羣臣商榷﹐朝議多以爲難﹐惟冰意與之同﹐而桓溫﹑譙王無忌二人贊成之。至是﹐帝詔翼經略中原。冀欲率眾北伐﹐表桓宣督諸軍於丹水﹐桓溫爲前鋒都督﹐率眾入臨淮﹐並發所統六州奴及車騾驢馬﹐因此百姓嗟怨。

八月﹐卻說庾翼欲移鎭襄陽﹐恐朝廷不許﹐又遣使奏移鎭安陸﹐帝使人詔止之。翼勿聽﹐違詔北行。至夏口﹐復表求鎭襄陽。時翼有眾四萬﹐帝以庾翼都督證討諸軍事﹐遣兵出鎭武昌﹐以爲繼援。徵何充輔政﹐又徵褚裒爲衛將軍﹐領中書令。

惟充應命﹐褚裒以近戚畏嫌﹐彜復督充鎭金城。

甲辰二年正月﹐趙王虎宴羣臣於太武殿﹐忽有白雁數百隻﹐集馬道之南。時諸州兵集者百餘萬﹐欲南侵。太史令趙覽奏曰「白雁集廷﹐宮室將空之像﹐不宜南行。」虎乃臨宣武觀﹐大閱而罷之。第一九七回

燕王皝滅宇文部

卻說燕王皝與左司馬髙詡﹐謀伐宇文逸豆歸﹐詡曰「伐之必克﹐然不利於將。」皝卽集諸將﹐率兵起行。詡告人曰「吾此往必不能返﹐然忠臣不避也。」於是率兵以慕容翰爲前鋒﹐長驅而進。

宇文逸豆歸聞知燕王率眾犯境﹐卽遣南羅大涉夜幹將兵一萬迎戰。皝素聞涉夜幹之勇名﹐由是失色。謂兄翰曰「涉夜幹勇冠三軍﹐不可輕敵﹐宜少避之。」翰曰「涉夜幹素有勇名﹐一國所賴﹔今吾克之﹐其國不攻自潰矣﹗然吾熟知其人﹐𨿽有虛名﹐實易敵耳﹗不宜避之﹐以挫吾兵銳气﹗」皝曰「旣如此﹐兄可與戰。」

於是翰與髙詡等驅兵出戰﹐涉夜幹亦揮軍出陣﹐兩下交戰。

涉夜幹持槍拍馬﹐出陣搦戰﹐慕容翰與髙詡各舞刀迎戰﹐未十合﹐涉夜幹佯輸而走﹐髙詡拍馬追趕﹐不至三十步﹐被涉夜幹伏流弩於陣內﹐一時俱發﹐詡中流矢而退﹐翰亦中其流矢而退﹐還陣。涉夜幹追殺入燕陣﹐被翰閃過一旁﹐涉夜幹馬急搶先至中﹐被翰提刀以斬之﹐而屍橫落馬。宇文士卒見涉夜幹已死﹐不戰而潰。燕兵大勝逐之﹐逐克其都城﹔逸豆歸走死漠北﹐宇文氏由此散亡。皝徙其眾於昌黎﹐得地千餘里。

髙詡因中流矢﹐至是而卒﹐燕王皝不勝傷悼﹐命厚葬之。

詡善天文﹐皝嘗謂曰「卿有佳書而不見與﹐何以爲忠﹖」詡曰「臣聞人君執要﹐人臣執職﹔執要者逸﹐執職者勞﹐故后稷播谷﹐堯不與焉。占候﹑天文﹐晨夜辛苦﹐非至尊之所宜親﹐陛下將安用之﹖」皝默然。皝滅宇文部﹐振旅還都。

時「熒惑」守「房心」。趙太子宣怒領軍王朗﹐會「熒惑」守「房心」﹐使太史令趙覽訴於趙王虎曰「今『熒惑』爲怪﹐宜以貴臣王姓者當之﹐可禳國家之患。」虎曰「誰可當﹖」

覽曰「無有貴如王領軍者﹗」虎曰「次更誰可﹖」覽無以對。虎因曰「惟王波耳﹗」卽下詔﹐追波前議楉矢事﹐腰斬之。羣臣奏其無罪﹐後乃追贈司空。第一九八回

孝宗穆帝卽龍位

卻說桓宣率軍五萬伐趙﹐軍至丹水﹐趙王虎使將李羆以軍三萬拒之。次日交戰﹐桓宣爲羆所敗﹐愧憤而卒。庾翼聞宜敗而慚死﹐恐諸軍亡散﹐急遣其子庾方之去代領宣軍而屯之﹐因此兩下相持﹐堅壁不戰。

九月﹐康帝疾篤﹐急召集諸大臣入宮﹐議立後嗣。庾冰﹑庾翼欲立會稽王昱爲嗣﹐何充建議立皇子聃爲嗣﹐帝從之﹐乃立皇子聃爲皇太子。立訖﹐康帝崩﹐年二十三歲。何充等代爲喪事畢﹐奉太子聃卽大位。聃年方三歲﹐尊皇后褚氏爲皇太后﹐請皇太后臨朝稱制﹐加何充爲侍中﹑錄尙書事﹐總攝朝政。由是庾冰﹑庾翼深恨於充。

卻說充薦後父褚裒總朝政﹐裒固辭﹐請居藩鎭﹐於是攺調裒都督徐﹑兗﹐使鎭京口。尙書奏﹕「裒見太后﹐在宮廷則如臣禮﹐在私室則嚴父。」後從之。時皇太后設白紗帳於太極殿﹐抱穆帝垂簾。

十月﹐荊江都督冰卒﹐庾翼聞兄冰已死﹐乃畱子方之戍襄陽﹐自還鎭夏口﹐朝廷詔還復督江州。翼旣督江州﹐繕修軍器﹐大佃積谷﹐以圖後舉伐趙。

乙巳﹐孝宗穆皇帝永和元年正月﹐趙王虎發諸州四十萬餘人﹐治未央﹑洛陽宮﹐造獵車十乘﹐克期校獵﹐自靈昌津南至滎陽﹐數千里爲獵場﹐若人犯其禽獸者﹐罪至死。虎又增置女官二十四等﹐大發民女三萬餘人以配之。由是郡縣媚其旨﹐務擇美淑之女﹐因此奪人婦者九千餘人﹔百姓妻有美色﹐豪勢遂脇之﹐率多自殺。十州軍民﹐皆有怨聲。石宣及諸公又私令采發之美女﹐亦有一萬餘人﹐總會鄴宮。虎與百官﹐一同簡閱諸女。虎大悅之﹐封使者十二人﹐皆爲列候。光祿大夫逯明切諫曰「內作色荒﹐外作禽荒﹐甘酒嗜音﹐峻宇雕墻﹐有一於此﹐未或不亡。今天下未定﹐而大王淫樂如此﹐犯先聖之模範﹐恐非國家之久計也﹗」季龍大怒﹐乃遣龍騰侯招執明殺之。自是朝臣杜口爲祿仕而已。虎貪而無禮﹐有十州之地﹐金帛珠玉及外國奇珍異寶﹐不可勝計﹐而猶以爲不足﹐又使軍人發掘歷代帝王及先賢陵寢﹐取其寶物入內﹐由是大失民望。第一九九回

燕罷苑囿給新民

卻說燕王皝以牛假貧民﹐使佃苑中﹐稅其十之八﹐自有牛者稅其七。記室參軍封裕諫曰「古者什一而稅﹐天下之中正也。降及魏晉﹐仁政衰薄﹐猶不過取其七八也。今殿下拓地二千里﹐增民十萬戶﹐其無田者十有三四﹐是宜悉罷園囿﹐以賦新民﹐無牛者﹐官給其牛﹐不當更攺重稅也。今官司猥多﹐皆宜澄汰﹔工商末利﹐宜立常員﹔學生三年無成﹐當令爲農﹔參軍王憲﹑大夫劉明﹐近以言忤旨﹐免官禁錮﹔長史宋該阿媚苟容﹐輕訴良士﹐不忠之甚也﹗此數事皆關國家之利害﹐若明正法律﹐管取身安﹐國家可保也。」皝默然﹐乃卽下令﹐悉從其言。仍賜裕錢五萬﹐宣示忠良﹐欲陳過失者﹐勿有所諱。

卻說皇太后褚氏稱制﹐以會稽王司馬昱爲撫軍大將軍﹑錄尙書六條事﹐又詔徵後父褚裒輔政。裒欲卸政歸鎭﹐眼前無可托者﹐當尙書劉遐說之曰「會稽王昱﹐令徳雅望﹐足下宜以大政授之。」裒固辭之﹐與司馬昱而自歸藩。昱乃淸虛寡欲﹐尢善玄言﹐與劉惔﹑王溕﹑韓伯爲談客﹐郗超﹑謝萬爲掾屬。

郗超﹐乃郗鑑之孫也﹐少時卓犖不羈﹐隨父默簡衝退而嗇於財﹐積錢至數千萬﹐嘗開庫任超所取﹐超施散親戚﹐一旦都荊謝萬﹐乃安之弟也﹐淸曠秀邁﹐亦有時名。

十月﹐江州都督庾翼病篤﹐遣人上表﹐以桓溫爲荊州刺史﹐委之以重任。及是翼卒﹐朝廷已知﹐時朝議以諸庾世在西藩﹐人情所安﹐欲從其請﹐以溫代之。何充出曰「荊楚﹐國之西門﹐戶口百萬﹔北帶彊胡﹐西鄰勁蜀。得人則中原可定﹐失人則社稷可憂。陸抗所謂﹕『存則吳存﹐亡則吳亡』者也。豈可以白面少年當之哉﹖」會稽王昱曰「桓溫英略過人﹐有文武器幹﹐西夏之任﹐無出其右者﹗」當丹陽尹劉恢亦奇溫才﹐然知其有不臣之心﹐謂會稽王昱曰「溫不可使居形勝之地﹐其位號常宜抑之﹐明公宜自居上流﹐以惔爲軍司﹐可保社稷無後日之憂。」昱弗聽﹐使人以溫代翼﹐又以惔監督中軍﹐以代庾方之。第二○○回漢王殺其弟李廣

漢自李壽於癸卯年卒﹐羣臣立其太子李勢爲漢王。其時﹐勢弟李廣﹐以勢無子﹐求爲太弟﹐勢不許﹐當有解思明諫曰「陛下兄弟不多﹐若復有所廢﹐將亦孤危。」固請許之﹐勢疑其與廣有謀﹐收斬之。襲廣於涪城﹐廣遂自殺。思明被收﹐嘆曰「國之不亡﹐以我數人在也﹐今其殆矣﹗」思明有智謀﹐敢諫諍﹐素得民心﹐及其死﹐士民無不哀之。

卻說姚弋仲淸儉正直﹐不治威儀﹐言無畏避﹐趙王石虎甚重之﹐以爲冠軍大將軍。

丙午二年正月﹐揚州刺史﹑都鄕侯何充卒。充有器局﹐臨朝正色﹐能以社稷爲己任﹐所選用皆以功效﹐不思親舊。及卒﹐朝廷惜之﹐謚曰「文穆」。

卻說燕王皝率眾二萬襲扶余﹐扶余國王玄以兵扼之﹐被皝用伏軍計邀戰﹐擄其王玄以歸﹐滅其國爲郡。

三月﹐後父褚裒表薦顧和﹑殷浩於朝廷﹐朝廷詔以和爲尙書令﹐以浩爲揚州刺史。和有母喪﹐固辭不起﹐親屬勸之起﹐和謂所親曰「古人有釋縗絰從王事﹐以其才足翰時故也。如和者﹐正足以虧孝道﹐傷風俗耳。」浩亦固辭﹐會稽王昱遣人以書與浩曰﹕昱當厄運﹐危獘理盡﹔足下沈識淹長﹐足以經濟。若復深存挹退﹐苟遂本懷﹐恐天下之事﹐於此去矣。足下去就﹔則時之興廢也﹐家國不異﹐宜深思之﹗

浩得是書﹐乃就職﹐領揚州刺史。

史說前涼張軌﹐安定烏氏人也﹐漢趙王張耳十七世孫﹐晉惠帝永寧元年爲涼州刺史﹐因據之﹔安帝拜爲涼州牧﹑西平公。

後軌生實﹐實生茂﹐茂生駿。駿是年四月卒﹐僚佐立其子重華爲涼州牧﹑西平公﹐復自稱涼王。第二○一回涼州謝艾破趙兵

卻說趙黃門嚴生惡朱軌﹐會久雨﹐因見趙王﹐譖軌不修道路﹐謗訕朝政。趙王虎囚之。苻洪諫曰「陛下徳政不修﹐天降大雨﹐七旬乃霽﹐霽方二日﹐𨿽有鬼兵百萬﹐未能去道路之塗潦﹐而況於人乎﹖願止作役﹐罷苑囿﹐出宮女﹐赦朱軌﹐以副民望。」

虎𨿽不悅﹐亦不之罪。爲之罷長安﹑洛陽作役﹐而竟誅軌。

又立私議朝政之法﹐聽吏告其君﹐奴告其主。公卿以下﹐朝覲以目﹐不敢相過談話。

是時虎欺涼州牧張駿卒﹐重華新立﹐乃遣將軍王擢﹑麻秋領兵三萬﹐出擊涼州。大兵起行至界﹐張重華已知﹐悉發境內兵﹐使裴恆爲將禦之﹐久而不戰。當司馬張耽上言曰「國之存亡在兵﹐兵之勝敗在將﹐今議舉將多推宿舊﹐夫韓信之舉﹐非舊徳也﹗蓋才之所堪﹐卽任之以事﹔主簿謝艾﹐兼資文武﹐可用也。殿下若用﹐必克趙也。」

於是重華召艾﹐問以方略﹐艾曰「願請兵七千人﹐必破趙而後言。」重華拜艾爲監軍將軍﹐給步騎五千與行。艾遂引兵出城。夜有二梟鳴於衙中﹐諸軍皆以爲凶。艾曰「六博得梟者勝﹐今有泉梟衙中﹐克敵之兆也。汝等何疑﹖」次日率眾﹐身先出與趙戰﹐未及十餘合﹐大破之。王擢退兵二百里。

卻說麻秋以一軍攻陷金城﹐獲其縣令車濟﹐秋招其降﹐濟不從﹐伏劍而死。又遣人以書致宛城都尉守來降﹐李矩曰「爲人臣﹐功旣不就﹐惟有死節耳﹗」先殺妻子而後自刎。麻秋嘆曰「義士也﹗」命人收而葬之。第二○二回李奕舉兵攻成都

卻說漢王李勢﹐驕奢淫侈﹐不卹政事﹐罕接公卿﹐信任左右﹐讒說並進﹐刑罰苛濫﹐於是中外分心。太保李弈自從晉壽舉兵反﹐眾至十萬﹐圍繞成都。漢王勢自率禁兵登城助戰。李奕見勢自登城上﹐親自披掛至城下﹐數勢之罪﹐被勢執弓射之﹐中弈項而死。漢兵見弈被射死了﹐乃開城門出擊﹐大敗奕眾﹐還。自是西至犍爲﹑梓潼﹐布滿山谷十餘萬落﹐擄掠四野﹐不可禁制﹐大爲民患。加以饑饉﹐四境蕭條。第二○三回桓溫率師入伐蜀

十一月﹐桓溫召諸將﹐商議伐漢﹐諸將佐皆以爲不可。惟江夏相袁喬曰「夫經略大事﹐固非常情所及耳﹔智者了於胸中﹐不必待眾言皆合也。今爲天下患﹐胡蜀二寇而已。蜀𨿽堅固﹐比胡爲弱﹐將欲除之﹐宜先其易者。李勢無道﹐人民不附﹐且恃險遠﹐不修武備﹐宜以精兵萬人﹐輕騎疾趨﹐比其覺之﹐我已出其險要﹐可一戰而擒也。蜀地富饒﹐戶口蕃庶﹐諸葛武侯用之抗衡中原﹐若得而有之﹐國之大利也。」

溫曰「論者以大軍旣西﹐胡必覬覦﹖」喬曰「此似是而非。胡聞我萬里遠徵﹐必以爲內有重兵﹐決不敢動﹔縱有侵犯﹐沿江諸軍﹐足以拒守﹐必無憂也。」溫大悅曰「君謀乃吾志也﹗」戒嚴旦日﹐不待詔命﹐拜表卽行﹐委長史範汪以畱事。

朝廷得表﹐聞溫伐漢﹐皆以蜀道險遠﹐眾少而深入﹐多以爲憂。惟劉惔以爲必克﹐眾問其故﹐惔曰「以博知之﹐溫善博者也﹐不必得則不爲﹐但恐得蜀之後﹐專制朝廷耳﹗」眾服其論。第二○四回漢王面縛輿櫬降

丁未三年三月﹐晉兵前望夔關不遠﹐桓溫在馬上觀看﹐但見前面沿江旁山﹐一陣殺气騰起。溫勒馬不進﹐言曰「三軍不得前進﹐前面必有埋伏。」隨令三軍﹐倒退十里之外地勢空闊之處排開﹐以備交戰。使戰馬萬餘騎﹐前去細探﹐回報﹕「無軍。」桓溫不信﹐下馬登髙望之﹐殺气從地而起。溫又使人仔細探著﹐回報﹕「江邊止有亂石七八十塊堆著﹐並無軍馬。」

桓溫深疑﹐尋土人問之。須臾尋到數人﹐溫問亂石作堆何故﹖

土人告曰「吾聞老者云﹕亂石乃諸葛丞相入蜀之時﹐特來此處運石﹐壘成陣勢於沙灘之上﹐常有气從內起﹐此處地名魚腹浦也。」桓溫聽罷﹐上馬引數十騎﹐來看亂石﹐乃立在山坡上﹐向下觀看﹐四面八方﹐皆有門戶。其石皆八行﹐行相去二丈。

時諸將皆不識也﹐不識者乃笑曰「此惑人之術耳﹗有何異哉﹖」惟桓溫曰「此乃『八陣圖』也﹐內按常山蛇勢﹐誰謂陸遜不困此也﹖」遂引從騎下山坡﹐直入石陣中觀看。看時﹐日且將墜﹐但見怪石嵯峨似劍﹐重疊如山﹐江濤洶湧﹐卻似戰鼓之聲。桓溫觀罷﹐贊嘆不已﹐引兵直過。史官有詩贊八陣圖曰﹕

孔明施妙用﹐布陣向沙堤﹔

已許桓溫識﹐先教陸遜迷。

江聲喧鼓角﹐山景吐云霓﹔

廟貌今猶在﹐應須不用疑。

卻說桓溫軍至袁衣縣﹐李勢聞知大驚﹐遣將軍咎堅率大兵﹐趨合水以拒之。諸將進計曰「今晉兵大至﹐地理必疏﹐宜設伏兵於江南﹐待其過半擊之﹐則溫可擒矣。」咎堅曰「桓溫能博﹐彼必料伏﹐安能破之﹖不如先引兵向犍爲處以抗之﹐可保萬全。」乃引眾向犍爲。

溫兵先至彭模﹐桓溫聞漢以堅爲將向犍爲﹐集諸將商議。

時諸將議欲分兩道兩軍並進﹐以分漢兵之勢。袁喬曰「不可﹗今懸軍深入﹐當合勢齊力﹐以取一戰之捷。萬一偏敗﹐大事去矣﹗不如全軍而進﹐棄此釜甑﹐持三日糧﹐以示士卒無還之心﹐勝可必矣。」

溫從之﹐依計而行。畱後軍孫盛將羸兵二千守輜重﹐自率步卒二萬﹐直指成都。溫進﹐遇漢將李權﹐溫大罵﹕「無端匹夫﹐今領大兵百萬﹐猛將千員﹐已入巢穴﹐爲何不降﹖猶敢抗拒﹗」權與溫將袁喬戰﹐喬佯敗而走。權追五里﹐炮聲起﹐伏兵齊出﹐權兵大敗﹐望山而走。桓溫催軍追殺﹐三戰三捷﹐漢兵走散。咎堅兵至犍爲﹐方知爲溫軍從異道至成都之十里陌者矣。咎堅急領軍還﹐堅眾自潰﹐不敢交鋒。漢王勢見溫軍至近﹐乃悉集眾將出戰﹐兩下皆至笮橋。二軍會戰﹐溫前鋒不利﹐矢石及至溫馬首﹐眾懼欲退﹐而鼓吏驚慌﹐誤鳴進鼓。袁喬拔劍親督率士卒力戰﹐十餘合﹐大破之。漢兵潰走﹐李勢勒馬走回城。桓溫乘勝驅兵至成都﹐縱火燒其城門。漢人惶懼﹐無復鬥志。李勢知不能拒﹐集文武輿櫬面縛詣溫軍門投降。溫遂引人入城﹐差人送漢王勢於建康面君﹐朝廷詔封李勢爲歸義侯。

溫旣克蜀﹐急引漢司空譙獻之等以爲參佐﹐舉賢旌善﹐蜀人悅之。溫畱成都三十餘日﹐始振旅還江陵。蜀自李特至勢﹐凡四十六年﹐至是滅之。

卻說晉後垂簾﹐論平蜀之功﹐欲以豫章郡封桓溫﹐左丞陶蕤言「溫若復平河洛﹐將何以賞之﹖」於是乃加溫爲徵西大將軍﹑開府儀同三司﹐封臨賀郡公。

溫旣滅蜀﹐朝廷憚之。而溫自平蜀之後﹐雄姿丰气﹐自謂其是宣帝﹑劉琨之儔﹐諸將將爲王惇之比。溫心甚不平﹐而恨諸將。諸將設一計﹐使一老婦﹐僞作劉琨之妓女﹐入訪桓溫﹐一見溫潸然而泣。溫問﹕「汝乃何處婦人﹐敢來此處發悲﹖」

老婦答曰「妾乃劉司空琨之妾﹐昨見郡公遊街﹐甚似劉司空﹐因來訪見﹐果似無他。令人見鞍思馬﹐睹物傷情而致悲耳﹗」

溫聞老婦說其貌似劉琨﹐心中大悅﹐卽入內再整衣冠﹐又呼老婦問曰「吾與劉司空何如﹖」老婦曰「面甚似﹐恨薄﹔眼甚似﹐恨小﹕肉甚似﹐恨赤﹔形甚似﹐恨短﹔聲甚似﹐恨雌。」

溫假悶﹐喝退老婦﹐於是內不解帶昏然而睡﹐不怡有數日。

溫旣滅勢﹐朝廷憚之﹐晉後亦憚其威﹐遂問羣臣曰「睹桓溫掌握兵權﹐恐有異志﹐何以制之﹖」當會稽王司馬昱曰「今有揚州刺史殷浩﹐天姿英傑﹐智識髙明﹐時人號爲管﹑葛﹐天下聞名﹐朝野推服。陛下降詔﹐宣其入朝﹐使其都督內外諸軍﹐參綜朝權﹐足以抗溫。」後然之﹐於是使人擬詔﹐詔揚州刺史殷浩入朝﹐以浩爲中軍將軍﹑假節鉞﹑都督中外諸軍事﹐總理六軍。昱引爲心膂﹐參綜朝權﹐欲以抗溫。由是與桓常相疑貳﹐浩以王羲之爲護軍將軍。羲之以爲內外和協﹐然後國家可安﹐勸浩不宜與溫構隙﹐浩不從。

卻說趙將麻秋旣克金城﹐率眾來攻袍罕﹐晉陽太守郎坦欲棄外城。武城太守張俊曰「棄外城則動眾心﹐大事去矣﹗宜固守之。」於是旦夕守禦。秋率眾八萬﹐圍塹數重﹐云梯地突﹐百道皆進﹐城中以死禦之。秋眾死傷數萬﹐料不能克﹐退保大夏。

郎坦使人求救於涼王張重華﹐重華使謝艾率步騎三千進臨河。艾自乘軺車﹐戴白乂﹐鳴鼓而行。秋望見怒曰「艾年少書生﹐冠服如此﹐是輕我也﹗」卽命黑矟龍驤三千人馳擊之。

艾左右驚慌大擾。艾踞胡牀﹐指揮處分﹐使張瑁三千人皆從間道﹐截趙軍之後。趙人見艾端坐不動﹐以爲有伏兵﹐懼不敢進。

相持半日﹐張瑁兵出趙兵之後﹐趙軍忙退﹐艾乘勝進擊﹐大破之。

麻秋堅守大夏﹐不敢輕出﹐卽使人報知趙王虎。虎大怒﹐卽遣將軍孫伏都率步騎三萬﹐會秋軍馬﹐長驅濟河。謝艾埋伏弓弩手二千於山谷左右﹐自將交戰詐敗﹐伏都與秋追至谷口﹐弩矢如雨﹐趙兵少退。艾身先率精騎殺出﹐乘退一擊﹐殺得趙兵十去其七﹐伏都引殘兵悉退本境去了。艾亦屯住別險以拒之。

趙王虎聞知伏都兵敗﹐嘆曰「吾以偏師定九州﹐今以九州之力困敝之﹐建城有人焉﹐未可圖也。」有沙門吳進言於虎曰「胡運當衰﹐晉當復興﹐大王宜益營建工役﹐勞苦晉人﹐以壓此气﹐方保國昌。」虎從之﹐下詔使尙書張羣發近郡男女九十六萬﹐車十萬﹐來運土築華林園及築長城於鄴北﹐廣長數十里﹐燃燭而作﹐暴風大作﹐死者數萬人。當禦史趙攬切諫日﹕「今王初遷都於鄴﹐不施仁惠於百姓﹐而行暴虐於萬民﹐營建無益之園墻﹐大勞有限之民力﹐誠恐禍起蕭墻之內﹐徒作萬里之城。」虎大怒曰「墻朝成夕沒﹐吾無恨矣﹗汝何多言﹖」

於是不聽。

時揚州太守進黃鵠雛五隻﹐頸長一丈﹐其鳴聲十里外聞之。

虎命泛之於玄武池﹐以爲祥物。又命石宣祈謝於山川﹐因使其遊獵。乘大輅﹐羽葆華蓋﹐建天子旌旗﹐十有六軍﹐戎卒十八萬﹐自金明門出。虎自登雲霄樓觀望﹐笑曰「季龍父子如是﹐若非天崩地陷﹐世人安能害我﹖從今髙枕而臥﹐當復何愁﹖但抱子弄孫﹐自爲樂耳﹗」

石宣引戎卒十八萬﹐遊過三州十五郡之地﹐供給以後資儲﹐無有孑遺。宣遊過復還朝﹐虎又命秦公石韜亦如之﹐乘次輅﹐羽葆華蓋﹐建天子旌旗﹐領六軍﹐戎卒十八萬出遊。韜辭虎出﹐引眾遊於秦﹑雍﹐宣怒其與己均敵﹐宦官趙生曰「殿下要嗣大位﹐宜早除韜﹐不然﹐後患則繼至矣。」宣深然之。

十一月﹐朝廷聞張重華屢破趙兵﹐遣侍禦史兪歸去涼﹐封重華爲西平公。歸領旨去涼﹐封公。重華欲稱涼王﹐未肯受詔。

使所親私謂歸曰「主公奕世爲晉忠臣﹐今曾不如鮮卑﹐何也﹖」歸曰「吾子失言﹐昔三代之王也﹐爵之貴者﹐莫如上公﹔及周之衰﹐吳﹑楚皆僭號爲王﹐而諸侯不之非﹐皆以鑾夷畜之也。假使齊魯稱王﹐豈不四面攻之乎﹖漢髙祖誅滅彭﹑韓等﹐皆權宜之計﹐非厚之也。主公以貴公忠賢﹐故爵之以上公﹐任之以方鎭﹐寵榮極矣﹗豈鮮卑夷狄所可比哉﹖且吾聞之﹐功有大小﹐賞有輕重﹔今貴公始繼世而爲王﹐若率河右之眾東平胡羯﹐修護陵廟﹐迎天子返洛陽﹐將何以加之乎﹖」所親以歸言告重華﹐重華始受公封。

是時﹐雍州楊初聞晉封涼西平公﹐亦遣使人人建康稱藩。

朝中羣臣﹐皆議以詔封初爲雍州刺史﹑仇池公﹐楊初自此歸晉矣。第二○五回石宣謀父不遂誅

戊申四年八月﹐趙王虎次子石韜有寵於虎﹐虎常欲立之﹐以太子宣居長﹐猶豫未決。宣知虎意欲立弟韜﹐乃謂左右賈柸﹑趙生曰「今上欲立韜﹐汝能爲我殺韜﹐吾當以韜國邑分封汝等。韜死﹐主上必臨喪﹐吾因行大事﹐蔑不濟矣。」

柸﹑生諾出﹐各藏利刃﹐聞韜出遊龍華寺佛捨中﹐趙生隨入﹐將韜殺之而逃。親隨人各無寸兵﹐不敢追捕﹐卽收殮其屍回朝。奏知趙王虎﹐虎大哭﹐哀痛气絕﹐久之方蘇﹐欲自臨觀其喪。司空李農諫曰「害秦公者﹐未知何人﹖」蠻輿未敢輕出﹐旣而乃止。使人出訪其事﹐方知是太子石宣謀殺之﹐虎卽出殿集文武﹐囚宣殺之﹐鄴北家屬﹐縱火焚訖。虎登中臺觀之﹐取灰分置諸門交道中﹐殺其妻子九人。宣幼子方數歲﹐虎亦愛之﹐抱之而泣﹐意欲赦之。大臣李農等言不肯﹐取殺之﹐兒挽虎衣大叫﹐至於絕帶﹐虎因此得玻東宮衛土髙力以萬餘人﹐走戍涼州。

卻說燕王慕容皝庶兄慕容翰﹐性豪雄﹐多權略﹐猿臂工射﹐膂力過人﹐皝深忌之。先因廆崩世﹐皝嗣位﹐翰乃奔投段氏﹐後又奔宇文部。爲思家鄕﹐與商人王車而逃。宇文歸聞知﹐使勁騎百餘﹐去追捉慕容翰。翰知後有追兵﹐卽立而待﹐遙謂追者曰「吾之弓矢﹐汝曹足知﹐莫來相逼﹐自取死也﹗若不信﹐汝可立於百步之外豎刀﹐看吾射中刀環者﹐汝便宜返﹔如不中﹐可前來電。」追兵乃立於百步之外﹐以刀豎起﹐翰便以左手挽弓﹐右手搭箭﹐連發三箭﹐皆中刀環。追兵驚異﹐皆散走回去。

因是翰得逃命歸國﹐來見燕王皝。皝大喜﹐以爲右衛將軍。因伐宇文部﹐爲流矢所中﹐臥病數月後便瘥。因在家試騁馬演刀﹐被人密告燕王皝﹐稱翰在家演武﹐將欲爲亂。皝𨿽藉翰勇略﹐然心終忌之﹐因是誣其謀逆﹐遂使人以鴆酒賜死。翰曰「吾負罪出奔﹐旣而復還﹐死已晚矣。然羯賊跨據中原﹐吾不自量﹐欲爲國家蕩一區夏﹐此志不遂﹐抱此遺恨﹗」言訖﹐飲藥而卒。

可憐志士遭害﹐抱恨而亡。是時國人見翰飲鴆而死﹐無不冤之。

時燕王皝引兵出畋於西鄙山﹐至濟河﹐忽見二父老﹐身著朱衣﹐乘坐白馬﹐立於其前﹐舉手揮皝曰「此非獵所﹐王宜還也﹗」言訖﹐奄忽不見。皝祕之在心﹐不與眾言﹐遂過濟河﹐連日大獲走獸。又見一白兔馳過﹐皝馳射之﹐忽然失腳翻身﹐跌落崖下。眾官救起﹐身帶重傷﹐方對文武訴說前見父老指揮之事。文武曰「旣如此﹐火速回朝。」言訖﹐卽時換馬回宮﹐因此得病﹐十分沈重。喚太子入內囑之曰「我聞人之將死﹐其言也善﹔鳥之將死﹐其鳴也哀。故以語汝﹕今中原未平﹐方資英傑以經世務。恪智勇兼濟﹐才堪重任﹐汝其委之。陽士秋志髙行潔﹐忠於貞固﹐可托大事也。尙其切記我言﹗不可忽忘。汝善待之。」囑訖﹐徐徐气絕而薨。百官舉哀發喪﹐立太子慕容雋爲燕王。

慕容雋﹐字宣英﹐皝之第二子。初﹐廆嘗言「我積徳累仁﹐子孫當有中原。」旣而﹐皝生慕容雋﹐廆曰「此兒骨相不凡﹐我家得之﹐必有興王者矣。」雋姿貌魁偉﹐博覽圖書﹐有文武幹略。及皝身死﹐眾臣立之﹐僭卽燕王之位﹐謚父皝曰「文明」。第二○六回趙立世子爲太子

卻說趙王虎大集羣臣於中殿﹐議立太子﹐太尉張舉曰「燕公斌有武略﹐彭城公遵有文徳﹐惟陛下所擇者也。」初﹐虎之拔上邽也﹐將軍張豺獲前趙王劉曜之女﹐有殊色﹐納於虎﹐虎娶之﹐生齊公世。桃豹乃說虎曰「陛下再立太子﹐其母甚賤﹐故禍亂相尋。今宜擇其母貴子孝者而立之。」虎納其言﹐令公卿上疏請之。大司農曾眞不肯署名﹐虎問其故﹐眞頓首曰「天下重器﹐不宜立少﹐故不署。」虎稱其忠﹐而不能用﹐遂立世爲太子﹐以劉昭儀爲皇后。

十二月﹐晉後以蔡謨爲司徒﹐謨上疏固辭﹐謂所親曰「我若爲司徒﹐將爲後世所曬﹐義不敢拜也﹗」第二○七回弋仲司兵討梁犢

己酉五年﹐趙王虎自稱皇帝。虎旣卽大位﹐遂大赦境內﹐故東宮髙力等萬餘人謫戍梁州﹐行達雍城﹐不在赦例。髙力督梁犢率眾作亂﹐攻打下辯城﹐掠民財。梁犢出戰﹐執斧﹐施一丈柯﹐攻戰若神﹐所向崩潰﹐無人敢拒。因長驅而東﹐北至長安﹐眾已十萬。樂平張苞領眾五萬拒之﹐一戰而敗﹐犢遂引眾殺入洛陽。趙王虎卽遣李農率步騎十萬來討之﹐與犢交戰﹐未及數合﹐犢持長斧橫掃中陣﹐殺人如同摧枯拉朽﹐斬將似若切蔥﹐人迎人死﹐馬迎馬亡﹐殺得農兵十傷其七﹐大敗而逃。李農旣敗逃回﹐虎驚大懼﹐卽以其子燕王斌爲大都督﹐統姚弋仲﹑苻洪﹑石閔等﹐率大兵二十萬去討之。

時姚弋仲聞虎有命討犢﹐率本鎭兵八千餘人來至鄴﹐求見趙王虎﹐虎未出見﹐使宦官引內賜食。弋仲怒曰「主上召我擊賊﹐當面授方略﹐我豈爲食來耶﹖且主上不見我﹐我何以知其存亡﹖」虎忙力疾見之。弋仲問虎曰「兒死愁耶﹐何爲而病﹖兒幼時不擇善人教之﹐使至於爲逆﹐旣誅之﹐又何愁焉﹖且汝久病﹐而立幼兒﹐汝若不愈﹐天下大亂﹗當先憂此﹐勿憂賊也﹗彼等窮困思歸﹐相聚爲盜﹐何能所制﹗老羌爲汝一舉了之。」弋仲性鯁直﹐人無貴賤皆敬之。虎𨿽被其面抑﹐亦不之罪﹐反賜鎧﹑馬與之。弋仲曰「汝看老羌﹐堪破賊否﹖」言訖﹐乃披鎧跨馬於殿中﹐因策馬南馳﹐不辭徑去。遂與斌﹑洪﹑閔等﹐領眾至滎陽。

次日﹐弋仲手持鐵鞭﹐親出前鋒﹐與梁犢交戰﹐不二合﹐斬犢於馬下。殺入犢陣﹐斬以萬計﹐賊眾大潰﹐被苻洪大驅眾軍一掩﹐眾賊各亡散訖。於是梁州安寧﹐虎聞之﹐遣使命弋仲履劍上殿﹐入朝不趨﹐封平西郡公。以荷洪爲雍州刺史﹐封略陽郡公。第二○八回圖澄葬石歸天竺

卻說趙王虎傾心事佛及重佛圖澄﹐百姓因困﹐故多奉佛﹐相競出家﹐眞僞混淆﹐多生過愆。時著作郎王度奏曰「佛乃是外國之神﹐非中華所應奉祀﹐請除革禁。」季龍弗聽。當佛圖澄知石氏將滅﹐乃自啟塋墓於鄴西紫陌﹐因焚香靜坐﹐喚弟子法祚至而謂曰「石氏當滅﹐吾及其未亂﹐先從化矣。吾死之後﹐可將我棺葬於我所建墓所。」言訖而卒。法祚舉哀弔孝﹐收澄入棺﹐殯葬於鄴西紫陌塋墓。於六十日滿變服﹐奏趙王季龍﹐季龍心甚煩惱。忽有沙門從雍州入﹐聞趙王奉佛好施﹐因而求見趙王石虎。石虎不悅﹐而謂曰「朕自圖澄升天之後﹐不勝悲愴﹐欲求再會﹐不得一見﹐正此思憶﹐你可暫退﹐攺日設素請你。」沙門曰「我從雍州來﹐見佛圖澄西入關去﹐何故言死﹖」趙王石虎大驚﹐卽令僧人且退﹐使人去鄴西紫陌﹐掘開塋墓視之﹐惟有一石而無棺屍。使人以其事回奏趙王石虎﹐虎心甚惡之。虎曰「石者﹐朕也﹐借石諭我﹐我將死矣﹗」

果然疾重。

四月﹐虎疾甚﹐以子彭城王石遵鎭關右﹐以燕王石斌爲丞相﹐張豺爲鎭衛大將軍﹐並受遺詔輔政。劉太后恐斌爲相﹐不利於太子﹐矯詔免斌歸第。石遵在幽州聞詔命鎭關右﹐卽歸鄴﹐欲入宮省疾。劉后詐敕命朝堂受拜遺詔遣之﹐遵涕泣而去。虎扶病出西關﹐龍騰中郎三百餘人﹐列拜於前曰「聖體不安﹐宜令燕王入宿衛﹐典兵馬。」虎曰「燕王不在內耶﹐可召來﹗」然虎不知劉后已廢丞相斌了﹐故命人去召﹐而左右皆劉后之用人﹐當左右對曰「燕王病酒﹐不能入。」虎曰「汝等速馳輦迎之﹐當付璽綬。」亦竟無行者。虎再四命人去召斌﹐左右只得行﹐先報於劉后。劉后命張豺矯虎詔﹐在內待斌入殺之。於是張豺從劉后之計﹐入內至昏﹐使左右人召斌來﹐豺矯稱虎詔﹐誣斌之罪﹐執而殺之。斌遇害﹐虎亦卒。張豺急扶太子石世卽位﹐劉后臨朝稱制。

時石遵已到河內﹐聞父石虎已喪﹐石世卽位﹐及殺石斌之事﹐朝夕痛泣。會姚弋仲﹑蒲洪及徵虜將軍石閔等討滅梁犢﹐還遇石遵於李城﹐因相見共說其事﹐石閔等曰「殿下長而且賢﹐先帝亦有意以爲嗣﹐末年惛惑﹐爲豺所誤。今若明豺之罪﹐鼓行而討之﹐其誰不開門倒戈﹐以迎殿下者﹖」遵從之﹐曰「汝能努力﹐事成以汝爲太子﹐以承大統。」閔諾﹐遂與姚弋仲率眾還鄴﹐稱暴張豺之罪﹐率眾將欲攻城﹐城中之耆舊﹑將士﹐皆開門出而迎之。豺亦惶怖出迎﹐遵命執之﹐擐甲耀兵﹐入升前殿﹐躄踴盡哀﹐斬豺於市﹐夷其三族。計假劉后令﹐以遵嗣位﹐封世爲譙王﹐以劉后爲太妃﹐尋皆殺之。

遵旣卽大位﹐以石閔爲都督中外諸軍事。於是鄴中暴風拔樹﹐震雷雹雨﹐大如盂升﹐太武﹑暉華等殿皆爲雹打折破而毀﹐災及諸門﹐觀閣蕩然無餘﹐金石皆荊時沛王石衝鎭薊州﹐聞石遵殺劉后﹑太子而自立﹐乃起兵討遵。遵卽使石閔等討之。於是閔等率兵十萬﹐去討石衝。兩軍會戰於薊縣之西五十里﹐及交鋒﹐衝之士卒﹐皆不敢前進。

被閔追入陣﹐獲衝殺之﹐又得士卒三萬餘人﹐領眾回都。次日﹐入見遵曰「衝反吾﹐已獲而殺之。而蒲洪﹐人傑也﹐今鎭關中﹐恐秦﹑雍之地﹐非復國家所有﹐宜攺圖之﹗」遵從之﹐罷洪都督。洪大怒﹐悉領家眷私歸枋頭﹐遣人入建康降晉﹐朝議許之。第二○九回晉燕率師伐趙國

卻說慕容霸上書於燕王雋曰「石虎窮凶極暴﹐天之所棄﹐餘燼僅存﹐自相魚肉。今中國倒懸﹐企望仁卹﹐若大軍一振﹐勢必投戈棄甲而走。」雋曰「卿言至當。吾國不幸﹐今遭大喪﹐恐於軍不利﹐莫若漸待來春﹐會晉大舉。」霸曰「難得而易失者﹐年也。萬一石氏復興﹐或有英豪據其成資﹐豈惟失此大利﹐亦恐更爲後患矣﹗」雋猶豫未決﹐將軍封弈﹑慕容恪曰「用兵之道﹐敵彊用智﹐敵弱則用勢。今中國之民﹐困於石氏之亂﹐人咸思易主﹐以救湯火之災﹐此千載一時﹐不可失也﹗自武宣王以來﹐而招賢養民﹐務農訓兵﹐正俟今日。若復顧慮﹐豈天意未欲使海內平定耶﹐將大王不欲取天下耶﹖」雋從之﹐遂以慕容惲慕容評﹑陽騖爲三輔將軍﹐慕容霸爲前軍都督﹐選精兵二十五萬講武戒嚴﹐爲進取之計。

七月﹐桓溫亦聞趙亂﹐率眾十萬出屯安陸﹐遣諸將經營北方。趙將揚州刺史王浹﹐舉壽春來降﹐朝廷納之﹐使西軍中郎將陳逵進據壽春。徵北大將軍褚裒上表請伐趙﹐朝廷許之。裒卽日戒嚴﹐率軍直至泗口。時朝議以裒事任責重﹐不宜深入﹐宜先遣偏師前進。裒又奏言「前已遣先鋒王頤之等引兵徑造彭城﹐後又遣督護麇嶷進據下邳﹐今宜速發﹐以成聲勢。」

於是朝廷加裒爲徵討大都督。裒率眾五萬﹐徑赴彭城。北方士民降附者﹐日以千計。朝野皆以中原指期可復。惟蔡謨謂所親曰「胡滅誠爲大慶﹐然恐復貽朝廷之憂﹗」其人曰「何謂也﹖」謨曰「夫能順天乘時﹐濟羣生於艱難者﹐上聖與英雄﹐乃能爲也﹐其餘則莫若度徳量力。觀今日之事﹐殆非時賢所能及﹗必將經營分表﹐疲民以逞﹐旣而才略識疏﹐不能副心﹐財殫力竭﹐智勇俱困﹐安得不憂及朝廷乎﹖」

卻說魯郡五百餘家起兵附晉﹐遣人求救於裒﹐裒使部將王龕將銳卒五千人迎之。

時趙王遵聞晉兵侵境﹐使李農引兵五萬來拒。兵至代陂﹐遇王龕兵至﹐兩下交戰﹐晉兵大敗。王龕被害﹐餘兵盡歿無還。

裒聞王龕敗歿﹐以眾退屯廣陵﹐棟達知裒已退﹐恐獨力難拒﹐亦焚壽春積聚﹐棄城遁還。因此裒領諸將還鎭京口﹐解徵討都督。

時河北大亂﹐趙民二十餘萬口渡河欲來歸附﹐會裒已還﹐威勢不振﹐皆不能自救﹐死亡略荊九月﹐張重華自稱爲涼王﹐而重華屢以錢帛賜左右﹐又喜博弈﹐頗廢政事。索振諫曰「先王勸儉﹐以實府庫﹐正以仇恥未雪﹐志平海內故也。今舊積已虛﹐外難方興﹐軍旅之符﹐屢年不息﹐恐國家不給﹐支用未敷﹔況今急而寇仇尙在﹐豈可輕有耗散﹐以與無功之人乎﹖漢光武躬親萬機﹐章奏詣闕﹐報不終日﹐故能隆中興之業。今章奏停滯﹐下情不得上達﹐沈冤困囹圄﹐殆非明主之事也﹗」重華謝之﹐始儉﹐賜攬政攺徳。

卻說趙樂平王石苞﹐謀率關右之眾攻鄴﹐而苞貪而無謀﹐雍州豪傑知其無成﹐並遣使告請晉梁州刺史司馬勛﹐率眾赴之。

勛遂從其請﹐率兵至洛口﹐壁於懸鉤﹐隔長安二百里。三輔豪傑﹐多殺守令以應之。趙王遵聞知﹐與文武議﹐遣王朗率精兵二萬﹐以拒勛爲名﹐而實討苞。苞不備﹐王朗因過其地﹐馳入獲苞﹐送鄴而赦之。司馬勛兵少﹐不敢援﹐因攻拔宛城﹐殺趙南陽太守而還。第二一○回石鑑殺遵而自立

昔趙王遵之發李城也﹐謂石閔曰「汝努力﹐事成獲大位﹐以汝爲太子。」旣定﹐而立衍爲太子﹐閔猶未免爲恨。而閔素驍勇﹐屢立戰功﹐旣總內外兵權﹐乃撫循殿中將士。中書令孟準勸遵誅之﹐先除後患。遵見閔權重﹐眼前無與計者﹐密召義陽王石鑑等入宮﹐與鄭太后前同商議誅閔。太后曰「不可﹗石閔屢有大功﹐國之所賴﹔更兼未有過惡﹐若誅之﹐晉﹑燕必來幹境。」遵猶豫﹐令鑑且退﹐容再計議。

石閔聞遵召鑑入宮﹐乃自詣宮外等候。鑑果出﹐閔問﹕「主上與君議何事﹖」鑑不敢瞞﹐以實告閔。閔大怒曰「吾以徳立汝﹐汝以怨報我﹗」卽歸第﹐使人召李農至﹐謂曰「今主上無道﹐欲殺我與卿﹐吾欲廢立﹐請卿議之﹗」農曰「明公何得其語耶﹖」閔曰「今日主上召義陽王入宮﹐議欲誅我及卿﹐義陽王告我。」農曰「經目之事﹐猶恐末眞﹔背後之言﹐豈足深信﹖明公息怒﹐容某試問之。」閔曰「其事是實﹐不必去問。」農欲出﹐閔劫之﹐不與出第。於是李農只得與閔同謀﹐使將軍蘇彥﹑周成率甲士五千人﹐先入宮執趙王石遵及太子衍弒之。後李農與石閔率百官入殿﹐推義陽王石鑑卽位。

鑑旣登大位﹐以石閔爲大將軍﹐李農爲大司馬﹐並錄尙書事。

時遵在位一百八十日﹐俄而被害。

卻說流民相率西歸﹐路由枋頭經過﹐聞蒲洪爲趙王所廢﹐其流民入﹐推蒲洪爲王。洪納之﹐於是洪威名大振﹐眾至十數萬。趙王鑑聞知﹐懼其逼鄴﹐與百官朝議以計之。於是﹐乃遣使以洪爲雍州牧﹐令其往鎭。洪得鑑命﹐會官屬議﹐當主簿程朴謂曰「使君權且與趙連和﹐分境而治﹐然後圖之。」洪怒曰「吾不堪爲天子耶﹖」引朴斬之﹐不受趙命。

十二月﹐卻說褚裒伐趙不克﹐還至京口﹐每聞哭聲甚多﹐以問左右﹐左右對曰「皆代陂死者之家也。」裒慚憤發疾而卒。僚佐奏聞朝廷﹐褚後哀哭。爾後朝廷以苟羨代監徐﹑兗軍事。羨時年二十八歲﹐中興方伯﹐未有如羨之年少者也。第二一一回

冉閔監主殺胡羯

卻說趙王石鑑旣卽大位﹐其兵權盡屬石閔﹑李農二人﹐而鑑坐立不安﹐乃密謂樂平王石苞曰「閔﹑農二人﹐欺朕太甚﹐慶賞刑律﹐皆非朕意。卿若能率部下討之﹐必以其位封汝。」

苞諾而出﹐卽點部下五百人﹐各持兵器﹐於夜攻閔府。石閔已知﹐使府內衛兵﹐堅閉不出。苞欲放火焚燒﹐恐延及宮殿﹐攻不克而還。趙王鑑懼﹐僞若不知者。夜欲殺閔﹐召將軍孫伏都﹑劉銖等入曰「閔﹑農二人﹐甚實猖狂﹐朕欲討之。故使樂平王苞去攻﹐卿等若懷忠義﹐亦宜戮力討之。」伏都﹑劉銖等曰「臣等亦結有羯士三千﹐欲誅閔﹑農久矣﹐未得尊旨﹐莫敢自行。旣陛下欲誅此跋扈﹐吾卽討之﹗」鑑曰「卿好自爲之﹐勿慮無報也﹗」於是伏都等出宮﹐率二千人攻閔﹑農。

其時﹐石閔被石苞所攻不克而去﹐已知石鑑之謀﹐見又遣孫伏都﹑劉銖來攻﹐乃急漏夜召集諸將士卒﹐各披掛﹐俟遣用﹐而謂李農曰「今石鑑遣孫伏都﹑石苞等攻我﹐只有先下手爲彊。柰六軍大半羌胡﹑羯人﹐怎肯從吾﹖君有何謀﹐可急施之﹗」農曰「大權在明公掌握﹐孰敢不從﹖可遣偏將軍王簡領甲士五千﹐先入宮守住石鑑﹐不與其出入﹐亦不許百官入朝﹐下令於城中曰﹕『孫﹑劉構逆﹐反黨伏誅﹐良善一無預也。今日以後﹐與公同心者畱﹐不同心者任所之』﹐門不禁﹐去者任其所之﹐顧者別同討滅石氏。然後盡誅羯氏﹐明公自取大業﹐有何不可﹖」閔曰「將軍良策﹐符合我心。」於是二人計議已定。吩咐王簡諸將﹐各領計而行。計排已定﹐孫伏都﹑劉銖率羯士三千人來攻﹐石閔大開府門﹐驅甲士一擊﹐殺死羯士三千﹐不畱一人。伏都﹑劉銖﹐亦被閔斬之。

孫﹑劉旣死﹐王簡領兵入宮﹐圍住趙王石鑑﹐鑑私逃入禦龍觀﹐王簡亦率眾守鑑於禦龍觀。石閔懸食給之﹐乃下令於城中曰「羯賊縱暴﹐戕刈百姓﹐今將滅之﹐願同心者畱﹐不願者任從其行。」於是趙人百里內悉入城﹐胡羯去者﹐塡門競出。

閔﹑農知胡之不爲己用﹐遂率趙人誅胡﹑羯﹐無貴賤﹑男女﹑少長﹐皆斬之﹐死者二十餘萬。其有屯戍四方者﹐閔皆命趙人爲將帥誅之。其有髙鼻多須至有濫死者﹐又何止十餘萬人。

卻說燕王雋聞石氏內亂﹐乃遣人來見涼王張重華﹐約會擊趙﹐重華許之。第二一二回

冉閔弒鑑攺號魏

庚戍建元六年閏正月﹐冉閔欲滅去石氏之迹﹐托以讖文有「繼趙李」﹐更國號曰魏﹐易姓李氏。時新興王石祗鎭襄國﹐趙之公侯將校皆出奔從祗﹐祗咸撫納﹐約一萬餘人。祗始知冉閔之謀﹐方招集胡羯將欲討之﹐恐寡不敵未能速進。趙之諸將張沈﹑張賀度等﹐擁眾各數萬﹐亦皆別屯﹐不附於閔。

汝陰王石琨聞閔幽其主鑑﹐率兵二萬前來伐鄴﹐閔卽率二軍出城北拒迎。兩軍相遇﹐交鋒大戰﹐不數合﹐琨兵大敗﹐閔離城五十里下營。

時鑑被王簡監在禦龍觀﹐聞汝陰王石琨兵至﹐密召張沈入觀﹐私謂曰「卿乃社稷之臣﹐先君亦曾徳汝﹐今冉閔囚朕﹐必有害我之意﹐愁坐卿等﹐故未敢行。今聞汝陰王率眾來討﹐閔出外迎﹐卿若能滅邪返正﹐乘虛襲鄴﹐救朕脫斯羅网﹐誓與卿等子孫同榮﹗」張沈曰「屢有不平之鳴﹐欲誅此賊﹐恨未有便。今出城拒戰未回﹐臣卽點軍﹐明日閉門﹐先剿絕其反黨﹐後獲石閔﹐以報陛下知遇之恩。」言訖卽出﹐與張賀度等商議。

早有隨鑑宦者私告閔﹐石閔大驚﹐忙人城內與李農定計。次早﹐卽入禦龍觀﹐將趙王石鑑殺之﹐又殺趙王石虎三十八孫﹐盡滅石氏之族。

時百官皆驚﹐士民駭異。當司徒申鐘上尊號於閔﹐閔以讓李農﹐農固辭不受。閔謂農等曰「君旣不受﹐吾等故晉人也﹐請與君分割州郡﹐名稱牧守﹐共迎天子還都洛陽如何﹖」尙書胡睦曰「陛下盛徳應天﹐宜登大位。晉室衰微﹐遠竄江表﹐豈能總馭英雄﹐混一四海乎﹖」閔大悅曰「尙書可謂識機知命矣。」於是卽皇帝大位﹐國號大魏﹐攺元永興元年﹐以李農爲大將軍﹑都督諸軍事。

史說冉閔﹐字永曾﹐小字棘叔﹐乃石虎之養子也。父冉瞻﹐字弘武﹐魏郡內黃人。閔幼而果銳﹐虎撫之爲子。至是殺鑑而立爲魏。

卻說朝廷聞中原大亂﹐褚後命羣臣復謀進取﹐朝議以浩爲中軍將軍﹑都督揚﹑豫﹑徐﹑兗﹑靑州諸軍事﹐遣使以蒲洪爲徵北大將軍﹑都督河北諸軍事﹐詔各道進兵。

時姚弋仲﹑蒲洪各有據關右之志﹐弋仲遣其子姚襄率眾三萬來攻蒲洪。洪已知其來﹐亦領軍二萬出迎﹐兩下交兵合戰﹐襄失地利大敗﹐死者過半而還。洪擊破姚襄﹐威名大振﹐乃自稱爲大都督﹑大將軍﹑大單於﹑三秦王﹐始攺姓苻氏﹐以雷弱兒﹑梁穆﹑魚遵﹑段陵爲將相﹐各執兵分討不降。第二一三回

燕王擊趙拔薊城

卻說燕王慕容雋與慕容霸﹑慕容輿將兵二十萬﹐分三道出塞以伐趙。趙守將皆走﹐雋遂拔薊城。集諸將欲悉坑其士卒﹐慕容霸諫曰「坑之不可。趙爲暴虐﹐王興師伐之﹐將以拯民於塗炭而撫有中州也。今方始得薊而坑其士卒﹐恐不可以爲王師之先聲﹐而求大功之首務。」雋乃釋之﹐遷徙其都於薊城。

時中州士女相繼而至﹐雋撫納之。次日﹐又催軍至範陽﹐太守李產欲引兵爲石氏拒燕﹐而眾兵莫爲其用﹐燕率兵入城﹐令長出降。雋納之﹐悉置幽州郡縣守宰﹐乃引兵還薊。

卻說魏王冉閔先以讖文攺姓李氏﹐至是復自姓爲冉氏。因以李農爲太宰﹑錄尙書事﹐遣使持節赦諸軍﹐欲以爲己用﹐諸軍皆不從。

初﹐趙故將麻秋爲苻洪所獲﹐以爲軍師將軍。秋說洪曰「冉閔﹑石祗方相持﹐中原未可平也。不如先收關中﹐基業已固﹐然後東徵天下。」洪然之。麻秋身𨿽歸洪而心欲自立﹐乃思謀以鴆匿於酒饌中﹐請洪赴宴飲食之﹐待洪死以並其眾。謀排已定﹐令人請苻洪﹐洪果至﹐因飲酒中毒而歸﹐將死﹐急呼其子苻健入臥榻前﹐囑之曰「吾今日因麻秋所請赴宴﹐飲酒中毒﹐恐必難起﹐吾所以未入關者﹐以爲中州可定﹐今不幸爲豎子所害﹔中州非汝兄弟所能辦﹐我死﹐汝卽率眾入關。」言終而卒。健大哭﹐收葬其父﹐使人收麻秋斬之﹐以祭父魂。健代統其眾﹐乃去王號﹐稱晉徵北大將軍官爵﹐遣使入建康告喪請命。卻說新興王石抵鎭襄國﹐趙之舊臣﹑公侯伯尉﹐因石閔滅胡羯﹐皆逃奔襄國勸石祗卽位。於是祗卽皇帝大位﹐攺元永寧﹐以姚弋仲爲右丞相﹐待以殊禮。弋仲子襄﹐雄略多才﹐只以爲驃騎大將軍。又遣使以苻健爲鎭南大將軍。祗旣稱帝﹐諸夷據州郡擁兵者皆應之。

卻說魏王冉閔旣登大位﹐士民未附﹐乃謀將李農殺之﹐遣使持首臨江告晉曰「逆胡亂中原﹐今已誅之。能共討者﹐可遣軍來也﹗」朝廷莫辧眞僞﹐不應。

五月﹐卻說王朗聞趙亂﹐乃自卒眾﹐離長安﹐以赴洛陽。

其司馬杜洪反﹐卽自稱晉徵北將軍﹐以據長安﹐時西夷夏眾皆應之。當苻健欲取之﹐未暇﹐乃先治宮室於枋頭﹐課民種麥﹐示無西意。旣而自稱徵西大將軍﹑都督關中﹑雍州刺史。與諸將議謀﹐悉眾而西﹐以魚遵爲前鋒﹐引兵五千爲浮梁以濟孟津﹔又遣弟輔國將軍苻雄率眾五千﹐自潼關入﹔遣兄子苻菁領眾七千﹐自軹關入。臨別健謂菁曰「若汝不捷﹐汝死河北﹐我死河南﹐不復相見。旣濟﹐汝可焚橋﹐吾自率大眾﹐隨苻雄而進。」言訖﹐菁引眾相辭而去﹐健亦起兵而行。

卻說魚遵旣爲前鋒﹐率眾伐木﹐起造各處浮橋。苻雄以五千眾打破潼關。時杜洪聞苻健率兵自潼關來﹐急遣張先領五千軍來潼關迎戰。兩軍會戰於潼關之北﹐張先失地利﹐大敗﹐走還長安。杜洪大懼﹐分兵固守長安﹐不敢復出。第二一四回

常詩辛謐不食卒

卻說趙故將張賀度等聞冉閔殺太宰李農﹐乃會兵於昌城﹐將攻鄴。魏王閔已知﹐乃自將兵三十萬出擊之。二軍相遇﹐戰於蒼亭。度兵稀少﹐未及三合﹐大敗而去。閔盡俘其眾而歸。

有戍卒三十餘萬﹐旌旗徵鼓﹐蔽鳴百餘里﹐𨿽石氏之盛﹐無以過也。閔旣歸國﹐聞隴西晉故散騎常侍辛謐有髙名﹐遣使備禮徵謐爲太常侍﹐使人詣謐﹐固辭弗去。因回書於使人遺之云﹕夫物極則反﹐致治則危﹐君王功已成矣。宜因玆大捷﹐歸身晉朝﹐必有由﹑夷之廉﹐以享喬﹑松之壽。

使人以其書與閔﹐閔觀之﹐竟不從其議而寢之。謐聞閔不從其請﹐恐其再逼﹐因不食而卒。

九月初﹐渤海人賈堅﹐少尙气節﹐仕趙爲殿中督﹔及趙亡﹐堅還鄕裏﹐擁部曲數千家﹐以保據鄕邦。時燕慕容評由冀州至渤海﹐使人招堅降﹐堅不從﹐率兵抵抗。評大怒﹐亦引軍與戰﹐兩下交戰﹐不十合﹐堅大敗﹐被評獲之。賈堅被擒﹐只得投降。

評大喜﹐以堅爲樂平太守。

十一月﹐苻健見杜洪不出﹐乃驅率軍馬﹐殺入長安。杜洪自知不能敵﹐乃率眾夜開城門﹐引家屬走出﹐而苻健遂得長安居之。健以民心思晉﹐乃遣參軍杜由伯﹐奉表入建康﹐朝帝獻捷。又遣使奉書修好於桓溫﹐於是秦﹑雍夷夏皆附之。

十二月﹐晉穆帝臨軒﹐遣侍中黃門復徵蔡謨爲司徒﹐謨陳疾篤不至﹐辭愈切。三年不就職﹐詔書屢下其第﹐終不受。至是﹐帝方八歲﹐自旦至申﹐待之甚倦。問左右曰「所召人﹐何至今不至臨軒﹖何時當來﹖」太后見其固辭不受﹐乃詔罷朝。

會稽王昱令曹曰「蔡公違聖上命﹐無人臣之禮﹐若人主卑屈於上﹐大義不行於下﹐不知所以爲政矣﹗」於是公卿乃奏穆帝﹐請將謨送廷尉。帝未下詔﹐謨已知﹐乃率子弟素服詣闕稽顙﹐自到廷尉待罪。殷浩與眾朝臣議﹐欲加謨大辟﹐會荀羨入朝﹐聞其議﹐卽詔浩曰「蔡公今日事危﹐明日必有桓﹑文之舉矣﹗」浩乃止﹐詔請免謨爲庶人。

丁亥七年正月﹐鮮卑段龕以靑州來降晉。帝與羣臣議﹐以龕爲鎭北將軍﹐又加封齊公。初﹐段蘭死於令支山﹐龕領其眾﹐因石氏之亂﹐乃率眾南徙廣固﹐至是來降。

卻說苻健集諸將佐議以徵進之策。左長史賈玄碩等謂健曰「天下倒懸﹐豪傑各有霸王之志﹐今將軍功蓋四海﹐地有三秦﹐宜依劉備稱漢中王故事﹐遣人入建康上表﹐表將軍爲都督關中諸軍﹑爲大單於﹑秦王如何﹖」健笑曰「吾豈堪爲秦王者﹖且晉使未返﹐我之官爵﹐非汝曹所知也﹗」於是諸將佐各散。健心悔﹐密使梁安諷玄碩等上尊號﹐玄碩不知其意﹐乃從之。次日﹐引將佐上尊號爲秦天王﹑大單於﹐健遂卽王位﹐心中不悅﹐宴會﹐羣臣上賀﹐國號大秦。第二一五回

魏王冉閔圍趙王

二月﹐魏王冉閔親率大軍二萬﹐圍趙王石祗於襄國。趙王祗大驚﹐調兵固守城池。閔驅士卒﹐攻百餘日不下﹐祗危急﹐乃去帝號稱王﹐遣太尉張舉乞師於燕﹐許送傳國璽於雋。張舉去訖﹐又遣將軍張春求救於姚弋仲。春奉命﹐見弋仲﹐稱趙王求之事﹐弋仲從之﹐遣子姚襄領兵一萬五千﹐去救襄國。臨行﹐弋仲戒曰「冉閔寡仁背義﹐屠滅石氏﹐我受人厚遇﹐當爲復仇﹐病不能自行﹐故命汝去。汝才十倍於閔﹐若不能成擒﹐必不復見我也。」襄拜領其言﹐卽領兵前去。

卻說張舉至薊城﹐次日入見燕王雋﹐稱石祗說乞師退魏兵﹐及許送傳國玉璽之事。雋大喜﹐卽使悅綰將兵一萬﹐去救襄國。

魏王聞知大驚﹐亦使中郎將常煒至燕見雋﹐議抽兵勿救於趙﹐亦許送璽。雋乃使封裕詰璽所在﹐裕問煒曰「前日趙使張舉來說﹐玉璽在襄國﹔今子至﹐又道玉璽在汝鄴﹐子言詐乎﹗」煒曰「璽實在鄴﹐公能奏過燕王﹐抽兵回國﹐吾欲卽將送至。」燕王雋曰「張舉言在襄國﹐何也﹖」煒曰「彼求救妄誕之辭也﹐大王豈可信之也﹗」雋乃又使裕私誘煒﹐煒辭不變﹐左右文武請殺之。雋曰「彼不憚殺身以救其主﹐忠臣也。」使人引出﹐就館安下。又使其鄕人往勞之﹐且曰「君何以不實言璽之所在﹖燕王怒﹐欲處君於遼﹑羯之地﹐柰何﹗」

煒曰「吾結髮以來﹐尙不欺布衣﹐況大王乎﹖曲意苟合﹐性所不能﹐直情盡言﹐𨿽役東海﹐不敢避也﹗」遂向壁不復言。

雋聞其言﹐乃囚之於龍城﹐後旣知張舉之妄﹐乃殺舉而釋常煒之囚。三月﹐姚襄及趙汝陰王石琨﹐各引兵來救襄國﹐二處之兵﹐長驅而進。

魏王冉閔聞知有救兵至﹐大驚﹐卽忙遣將軍胡睦引兵一萬至長蘆拒姚襄﹐孫威引兵一萬出黃丘拒石琨。胡睦至長蘆﹐被姚襄用火攻殺敗而回﹔孫威至黃丘﹐被石琨用伏兵計殺敗而還。

魏王閔見二將敗還﹐大怒喝退﹐欲自出擊之。衛將軍王泰諫曰「今襄國未下﹐外救兵雲集﹐若我出戰﹐必腹背受敵﹐此危道也。不若固壘以挫其鋒﹐徐觀其釁而擊之可也。」言未畢﹐忽道士法饒進曰「太白入昴﹐當殺胡王。大王若出﹐百戰百克﹐不可失也﹗」閔信其說﹐攘袂大言曰「吾戰決矣﹐敢阻吾者斬﹗」言訖﹐乃悉眾出戰。

時襄﹑琨合兵來攻﹐次日﹐兩下交兵大戰﹐未見勝負。忽燕悅綰適以燕兵至﹐聞二處交兵﹐乃驅士卒於魏陣後﹐隔數里﹐疏布騎卒﹐曳柴揚塵﹐以恐魏兵。魏兵望之﹐疑有伏兵﹐懼欲退兵。襄﹑琨揮軍追戰﹐悅綰以軍攔擊﹐趙王石祗見救兵到﹐亦引兵出城後衝之。因是魏兵大敗﹐閔與十餘騎出垓心﹐走還鄴城﹐魏之將士﹐死者十餘萬人。

趙王得三處救兵至﹐得解其危﹐卽備牛酒勞軍及重賞二將而去。畱汝陰王石琨同保襄國。卻說姚襄還﹐人見其父弋仲﹐弋仲問獲得冉閔否﹖襄告閔走回鄴城。弋仲怒﹐責其不擒冉閔﹐喝左右將襄杖一百﹐襄被責﹐忍痛而退。

卻說閔之爲趙相也﹐所徙者以雍﹑荊之民﹐及氐羌蠻數百萬口﹐以趙法禁不行﹐各還本土﹐道路交錯﹐互相殺掠﹐其能達者十有二三。中原大亂﹐因以饑疫﹐人人相食﹐無復耕者。

趙王祗聞之﹐遣其將劉顯率兵四萬人攻鄴。兵未至鄴﹐魏王閔已使人探知﹐乃集諸將﹐率眾出屯城外。預先伏步卒五千人於谷中﹐以待顯至。劉顯自恃志意﹐不以閔爲懼﹐驅士卒直抵城外﹐只隔十里之程。閔見其兵﹐謂眾曰「今劉顯遠來﹐必待食。以我逸之眾﹐而攻彼勞之兵﹐可獲劉顯﹐料必無難。」諸將踴躍稱善﹐遂揚聲播鼓﹐躍武驅兵出戰。顯果無備﹐被閔一擊﹐大敗而退五里。伏兵大起﹐被閔擊﹐斬首三萬餘級。顯走還﹐又被谷中埋伏之兵出殺回拒﹐恐不能走﹐心中大懼。乃密遣心腹人去淸降閔﹐不允。顯使人去求殺趙王祗﹐以自救。閔始從之﹐乃引兵還鄴。遣人抽回伏兵與歸。顯方得脫﹐引殘兵回趙去訖。

卻說秦王健分遣使者﹐問民疾苦。搜羅雋異﹐寬輕重之稅﹐施離宮之禁﹐罷無用之器﹐去侈靡之服﹐凡趙之重刑﹐不便民之政皆除之。

四月﹐杜洪遣使召梁州刺史司馬勛起兵擊秦﹐使人直抵梁州告勛﹐勛大悅﹐卽率步騎兵三萬赴之。秦王健已知﹐乃遣梁安領軍五萬﹐禦之於五丈原。兩軍交戰﹐勛不能勝。相持十數日﹐勛屢敗﹐乃退歸南鄭。秦王健恨長史賈玄碩始者不上尊號﹐銜之。至此﹐計使人告玄碩與勛通謀﹐收而殺之。

卻說劉顯自攻鄴敗還歸趙﹐與部伍謀以兵夜攻入內﹐弒其趙王石祗﹐而自立爲趙王﹐以統其眾。是以魏徐﹑兗﹑荊﹑洛諸州﹐復歸於晉室。第二一六回

桓溫移軍駐武昌

卻說慕容恪旣取得中山﹐遷其將帥土豪數千家詣荊城﹐餘皆安堵。軍令嚴明﹐秋毫不犯。

卻說姚弋仲遣子襄敗冉閔之後﹐使使來江東降晉。穆帝命羣臣議﹐遣人詔以弋仲爲車騎大將軍﹑六夷大都督﹐以其子襄爲平北將軍﹐督並州。

時桓溫先聞石氏內亂﹐上疏請出師經略中原﹐久不委其行。

溫乃使人入朝探知﹐聞朝廷仗殷浩以抗己﹐溫甚忿之﹐因謂諸將曰「浩之抗我﹐吾不憚之。少時吾與浩共騎劣馬﹐我棄去﹐浩輒取之﹐故當出我下也。」又謂郗超曰「浩有徳有言﹐向使作令僕﹐足以儀刑百揆﹐朝廷用違其才耳﹗因此相待彌年﹐𨿽有君臣之迹﹐羈縻而已﹔八州士眾﹐資調殆不爲國家之用。」

乃自收入府﹐使人工書﹐求出北伐。穆帝降詔不許。

至十二月﹐溫見詔書不從﹐乃拜表卽行﹐率眾五萬人﹐順流而下。軍至武昌﹐入城屯紮。晉帝設朝﹐近臣奏曰「徵西大將軍桓溫屢上表求出北伐﹐見陛下不聽﹐今引大軍十萬﹐順流而下﹐屯於武昌﹐不知何意爲也﹖」穆帝大懼﹐急問王昱求計。當王昱曰「可調兵守衛建康﹑石頭二處﹐任其所往可也。」殷浩亦知﹐奏之帝曰「桓溫此舉﹐乃是疾臣位重於彼﹐豈可以臣一人誤國家﹐而苦天下元元也﹖願去位避職﹐以保社稷﹗」帝未許。羣臣議曰「桓溫久懷不臣﹐不若令侍中黃門以騶虞幡駐溫之軍﹐則溫毋敢爲也。」紛紛朝臣﹐議不能決。

當吏部尙書王彪之﹐乃瑯玡人﹐見朝廷所決猶豫﹐乃言於會稽王昱曰「諸臣所議﹐皆非奇策﹐若浩去職﹐人情離駭﹐必有任其責者﹐非殿下其誰乎﹖」又謂浩曰「彼若抗表問罪﹐卿爲之首﹐欲作匹夫﹐豈有全地耶﹖依吾膚見﹐自當靜以待之。令相王手書爲陳成敗﹐彼必旋師﹔若不從﹐則遣中詔﹔又不從﹐乃當以正義相裁﹐柰何無故傯傯﹐先自猖撅乎﹖」浩鼓掌悅曰「決大事正自難﹐頃日來使人悶﹐今聞卿此謀﹐意始得了﹗」

會稽王昱卽命撫軍司馬崧艸書﹐使人送去武昌於桓溫拆讀。其書曰﹕寇難宜平﹐時會宜接﹐此實爲國遠圖﹐經略大算。能弘斯會﹐非足下而誰﹖然異常之舉﹐眾之所駭﹐遊聲噂沓﹐想足下亦少聞之。苟或望風振擾﹐一時崩散﹐則望實泣喪﹐社稷之事去矣。吾與足下﹐𨿽職有內外﹐安社稷﹑保國家﹐其志一也。

當先思守國家而後可以圖其外﹐區區誠衷﹐豈可顧嫌而不盡哉﹗

桓溫讀其書﹐中心有懼色。卽上書惶恐致謝﹐乃回軍還鎭去訖。上疏曰﹕臣竊觀趙之自亂﹐欲來厥釁而伐之﹐由然下駐武昌﹐以詔待行﹐非有異危﹐乃安社稷耳。詎有外室﹐陛下旣不委臣卽戎﹐臣亦何敢攸往﹖領眾還鎭﹐以待罪耳﹗

穆帝得疏﹐復遣人以諭溫﹐以安其心。

壬子八年﹐秦王苻健集羣臣議﹐乃自稱皇帝﹐卽帝位﹐攺元元始年﹐以苻萇爲太子。時健旣卽大位﹐以單於及氐羌蠻非天子所宜領﹐以授太子萇領之。

卻說杜洪與司馬勛旣敗﹐以兵屯宜秋城。洪自以右族輕勛﹐勛謀與眾﹐遂殺洪自立。

卻說魏王冉閔聞劉顯弒其王祗於襄國﹐乃率兵五萬來攻破襄城﹐獲劉顯斬之﹐遷其民於鄴。

趙汝陰王石琨見閔殺顯﹐恐不能敵﹐乃引殘眾來投降晉。

晉穆帝怒其祖父凶毒天下﹐故詔斬之﹐因此石氏遂絕。

於是殷浩使督統謝尙﹑苟羨以兵進屯壽春﹐上疏請出師許﹑洛﹐穆帝從之。當尙書左丞孔嚴見浩與桓溫不和﹐而欲自將北伐﹐因言浩曰「觀溫妒忌之情﹐良可寒心。不知使君將何以鎭之﹖愚謂宜明授任以北徵﹐得專徵伐﹐蕭何守管鑰﹐深思廉﹑藺屈身之義﹐平﹑勃交歡之情﹐必穆然無間﹐然後可以保大定功。趨附之徒﹐皆人面獸心﹐恐不知所感。」浩不從。

時王羲之聞殷浩出師北伐﹐使人以書止之。殷浩亦不聽。

史說王羲之﹐字逸少﹐乃司徒王導從子也。極喜艸隸﹐論者稱其筆勢飄若浮雲﹐矯若驚鴻。未出任時﹐與謝安同學。常集於會稽山陰之蘭亭﹐羲之自爲之序﹐其文多不錄。羲之性最好鵝﹐會稽有老嫗養鵝﹐善鳴﹐羲之求市不得﹐乃攜親友往觀。嫗聞羲之至﹐遂烹以待之。羲之嘆息彌日。又山陰有道士﹐養一好鵝﹐羲之往觀之﹐其鵝果好﹐意甚悅﹐固求市之。道士曰「先生肯爲寫《道徳經》﹐當舉鵝相贈﹐市則不肯耳﹗」羲之欣然代寫﹐寫《道徳經》畢﹐遂籠鵝而歸。又在蕺山見一老嫗﹐持六角竹扇出賣﹐羲之討其扇﹐著書各五字﹐嫗有慍色﹐羲之因謂嫗曰「你但言王右軍書﹐以易百錢﹐必有人畱。」嫗持扇去﹐如其言﹐人競買之。他日﹐嫗又持扇來求書﹐羲之笑而卻之。每自稱﹕「我書比鐘繇﹐當抗衡﹔比張顚艸﹐猶當雁行也。」曾與人書云「羲之臨池學書﹐池水盡黑。」羲之書﹐初不勝庾翼﹐及暮年方妙。嘗以章艸答庾亮﹐而翼因見深嘆服﹐因與羲之書云「吾昔有伯英章艸字十紙﹐過江亡失﹐常嘆妙迹永絕。忽見足下答家兄書﹐煥若神明﹐賴還舊觀耳。」因此朝廷知名﹐以爲右將軍。時浩不聽羲之所陳﹐引兵便行。

卻說謝尙﹑苟羨二人﹐進屯壽春。時魏豫州牧張遇﹐初以本州來降﹐至是尙等不能撫慰﹐反加輕慢。遇怒﹐據許昌﹐叛降於秦。由是浩軍不能進﹐浩命羨以軍鎭下邳。

三月﹐姚弋仲有子四十二人﹐及病將危﹐謂諸子曰「石氏待吾甚厚﹐本欲爲之盡力﹐今已滅矣。中原無主﹐自古以來﹐未有戎狄作天子者。我死﹐汝曹同歸於晉﹐當執臣節﹐無爲不義也。」言訖而卒。長子襄代領其眾﹐將父靈柩安葬訖﹐率眾來擊秦﹐以報前仇。秦王健知備﹐引軍與戰﹐襄莫能取勝﹐遂率眾歸晉。穆帝詔襄以其眾權屯譙城。襄旣至譙城﹐乃聞謝尙在壽春﹐乃單騎渡淮來探尙。尙聞其名﹐乃命去其侍衛﹐幅巾待之﹐歡若平生。襄本善談論﹐由是江東人士皆重之。第二一七回

燕王興兵執魏王

四月﹐魏王閔旣克襄國﹐襄國大饑﹐因遊食常山﹑中山諸郡。燕王雋遣將軍慕容恪等將兵三萬來擊之。閔知恪引兵來﹐乃率眾急趨常山﹐恪以兵後追。魏王閔勒兵回﹐與恪戰﹐恪兵大敗。閔連十戰皆勝﹐恪皆敗。閔素有勇名﹐所將兵精銳﹐燕人憚之。恪見自己部下士卒懼閔﹐因而巡陣﹐諭將士曰「閔勇而無謀﹐匹夫敵耳。其士卒饑疲﹐甲兵𨿽精﹐其實難用﹐不難破也﹐汝眾何懼之有﹖」諭訖﹐引眾復追。閔所將多步卒﹐將趨林中﹐恪參軍髙開謂眾曰「吾騎兵利平地﹐若閔得入深林﹐不可復制。宜遣輕騎邀之﹐旣合而佯走﹐誘入平地﹐然後可擊也。」恪從之﹐卽調兵邀擊。閔果引兵還駐。恪又以軍分三部與戰﹐因謂諸將曰「閔性輕銳﹐又自以眾少﹐必致死於我﹐厚集中軍之陣以待之﹐俟其合戰﹐卿等從旁擊之﹐無不克矣。」眾諾其計。

恪又擇鮮卑善射者五千人﹐以鐵瑣連其馬﹐爲弓陣而前。

魏閔乘千里馬﹐號曰朱龍﹐左操雙刃矛﹐右持鉤戟﹐以擊燕兵。

燕將與戰﹐莫能敵﹐閔斬燕人三百餘級﹐燕兵不退。閔望見恪之大幢﹐知其爲中軍﹐乃揮眾直衝入﹐燕兩旁之兵夾攻之。閔一者兵女﹐二者夾攻﹐欲入中陣﹐箭發如雨﹔欲退﹐四圍重厚﹐於是被燕兵大破之。閔料不能勝﹐乃潰圍東走。行數十餘里﹐其馬忽斃﹐閔卽棄馬步走。不過百步﹐燕兵追及﹐至此被執。

燕將將魏王冉閔押至薊城﹐來見慕容雋。雋問閔曰「汝奴僕之才﹐何自妄稱天子﹖」閔曰「天下大亂﹐爾曹夷狄﹐人面獸心﹐尙欲篡逆﹔我一時英雄﹐何爲不可作帝王耶﹖」燕王雋大怒﹐使武士策金鞭之三百﹐猶未死。雋使人遂於龍城遏徑山斬之﹐其山左右六七里﹐艸木悉枯而死。五月至十二月﹐大旱無雨﹐其郡守乃遣人奏知燕王雋。雋大驚﹐乃使人立祠於其上﹐備太牢祀之﹐謚閔曰「武悼大王」。是日﹐方下大雨。

燕王又遣慕容評率三萬精騎攻鄴城。魏太子冉智已知魏王被害﹐朝夕泣涕﹐忽兵又來攻鄴﹐心中大懼。急問諸將﹐大將軍蔣幹出曰「燕兵勢大﹐難以拒敵﹐城中糧艸頗有﹐不若堅守﹐待其懈怠﹐然後攻之。」太子智從其計﹐拒守城池。城外百姓﹐皆已降燕。

五月﹐秦王健率兵五萬出攻張琚﹐琚以二萬眾拒敵。次日交兵﹐各揮兵戰﹐斧來戟對﹐槍去刀迎﹐戰上二十餘合﹐琚兵大敗而逃。琚戀戰不退﹐被秦兵斬之。於是秦王收兵入城。

卻說魏太子智與慕容評相持數月﹐燕兵愈添﹐況又城中大饑﹐人民相食﹐故趙宮人被食略荊太子智大驚﹐蔣幹謂太子曰「事急矣﹗宜使使降晉﹐乞師來救﹐方可解得此圍﹗」太子智從之。蔣幹卽遣侍中廖嵩﹐奉表請降於晉﹐一面整備守城。

又使人求救於謝尙。

初﹐謝尙使戴施據枋頭﹐施聞蔣干求救﹐奉表請降﹐施乃率壯士百餘人﹐入鄴助守三臺。因說幹曰「公言降晉﹐可速將傳國璽與我﹐令人送入建康見主上﹐發大兵來救﹐方保此地。不然終爲所擒。」幹然之﹐問太子智求印與施﹐施使督護何融﹐懷璽送與尙﹐宣言使督護何融迎糧﹐陰令懷璽﹐送至枋頭與尙。

尙迎送至建康呈與帝﹐納之。百僚俱賀﹐稱萬歲。

卻說謝尙遣姚襄共攻秦張遇﹐秦王健知﹐亦遣丞相﹑東海王雄等率兵二萬人救之。戰於潁水之誠橋。尙等大敗﹐奔回淮南。殷浩聞知尙敗﹐自許昌退軍壽春。雄徙張遇及陳穎許洛民五萬餘戶於關中。以楊羣爲豫州刺史﹐令其領許昌。

八月﹐慕容評領兵攻鄴都。時魏王冉閔已被慕容恪所擒﹐送於薊州斬訖。評麾兵攻陷入城﹐收冉閔妻子等送燕王雋。燕王已欲神其事﹐業言歷運在己﹐乃詐稱云「閔妻獻玉璽。」

反赦之﹐賜號曰「奉璽君」﹐置居後宮。因謂文武曰「吾初入鄴﹐得此玉璽﹐吾若不有中原之福﹐安得此祥﹖吾欲自卽帝位﹐卿等云何﹖」時諸將文武皆曰「大王得此嘉瑞﹐可登九五﹐何必言論﹖」因是羣臣下拜﹐皆呼萬歲。

十一月﹐燕王雋卽皇帝大位﹐國號前燕﹐建元爲元璽元年﹐建都於鄴城。封慕容恪爲大司馬﹐慕容評爲大司徒﹐其下文武各有加封。

當時趙王石季龍之伐棘城也﹐雋父慕容皝欲乘駿馬避難﹐其馬悲鳴﹐蹄嚙不肯從行﹐皝不能近﹐因此主意與戰﹐攻敗季龍﹐就亦奇愛之。至是四十九歲﹐駿逸不虧。燕王慕容雋亦復並奇之﹐比之鮑氏驄。因是命鑄銅以爲其像﹐親爲銘贊勒於其旁﹐置之薊城東掖門。是歲像成﹐而馬已死﹐雋甚惜之。時燕太子曜死﹐燕王雋痛哭惜之﹐乃立次子慕容暐爲太子。

卻說殷浩之北伐也﹐右軍將軍王羲之以書阻不聽﹐旣而無功﹐復謀再舉﹐羲之又遣人遺浩書曰﹕今以區區江左﹐天下寒心﹐固已久矣。力爭武功﹐非所當作﹐自須處內外之任者﹐未有深謀遠慮﹐而疲竭根本﹐各從所志﹐竟無一功可論﹐遂令天下將有土崩之勢﹗任其事者﹐豈得辭四海之責哉﹖今軍疲於外﹐資竭於內﹐保淮之志﹐非所復反。

莫若還保長江﹐督將各復舊鎭﹐自長江以外﹐羈縻而已。引咎責躬﹐更爲修治﹔省其賦役﹐與民更始﹔庶可以救倒懸之急也。

謂猶以前事未爲工﹐復求之於分外﹔宇宙𨿽廣﹐自容何所﹖此愚所不解也﹗

浩曰「吾自有奇謀而進﹐汝豈識之﹖」因是不納﹐遂又進兵。羲之見浩不聽﹐又上會稽王昱疏曰﹕今𨿽有可喜之會﹐內求諸已﹐而所憂乃重於所喜﹗功未可期﹐遺黎殲盡﹐以區區吳越﹐經緯天下十分之九﹐不亡何待﹖

而不度徳量力﹐不獘不已﹐此封內所痛心嘆悼者也。願殿下先爲不可勝之基﹐須根立勢舉﹐則謀之未晚。

昱亦弗聽。時浩進屯夏口﹐遣戴施據石門﹐劉遁戍倉垣﹐以候進齲卻說晉帝設朝﹐文武山呼訖﹐近臣奏知﹕「燕王雋取去關中之地及今據鄴城爲都﹐未知其意若何﹐陛下可使人賫詔旨前去﹐封其燕王﹐看其如何。若受詔稱藩﹐且置之度外﹔彼若拒詔旨﹐乘其未定﹐興兵討之。」帝然之﹐卽遣使持詔旨來鄴城﹐封慕容雋爲燕王﹐雋果不受詔﹐而謂使者曰「汝還白汝天子﹐我承人乏﹐爲眾所推﹐已爲皇帝矣。」使人卽歸﹐以是言奏於晉帝。帝大怒﹐使人催殷浩進兵去討。

卻說姚襄﹐字景國﹐弋仲第五子﹐因見父姚弋仲死了﹐恐孤不能自立﹐領其眾降晉。晉帝大喜﹐封襄爲右將軍﹐使爲前鋒﹐同殷浩伐燕。第二一八回

殷浩興兵去伐燕

癸丑九年五月﹐姚襄領兵屯於襄城。次日﹐入參大將軍殷浩﹐浩以酒相待。因與談論時事﹐襄對答如流﹐部下諸將士見其善談論﹐皆重之。惟浩見其勇略多能﹐心甚惡之。

時襄酒醉辭歸﹐因出軍外歇。浩喚許敬至﹐謂曰「今姚襄來降﹐吾觀非眞﹐必有詐耳﹗你可密藏利刃﹐私入彼所寢刺之。你若殺得其人﹐吾自保奏朝廷﹐立汝爲將。」許敬曰「將軍有令﹐吾當卽行。」言訖﹐卽出取利刃﹐藏在身邊﹐漏夜潛入姚襄軍中。時姚襄未寢﹐正在中軍燃燈讀書﹐許敬從背後而入﹐正欲下手﹐姚襄回頭觀見一人影﹐持刀近前﹐襄乃拍案大喝一聲曰「有賊﹗」帳外諸將搶入﹐將許敬擒住﹐押在案前。襄問曰「誰人教汝刺吾﹖好好說來﹐我便饒你﹗」敬曰「大將軍殷浩嫉將軍之能﹐使小人刺之。」襄大怒﹐將許敬殺之。襄心有憂懼﹐乃心恨殷浩﹐遂以兵退屯歷陽。自疑燕﹑秦方彊﹐難以伐之﹐卻按兵不動。令三軍屯田﹐訓厲將士。殷浩聞知﹐恐其有異﹐潛遣將軍魏慣率眾五千襲之。襄聞知﹐乃將兵分左右翼埋伏山陰谷﹐待其過半擊之。憬不知﹐將五千人入山陰﹐被襄放號炮﹐伏兵大起﹐獲住魏憬。襄怒斬之﹐並及其眾。浩知﹐愈惡之﹐乃遣人入建康奏帝遷襄蠡臺﹐表授梁國內史﹐使至歷陽。姚襄始知﹐謂諸將曰「朝廷今以吾遷於蠡臺﹐則吾大事去矣﹐此事如何﹖」權翼曰「此必殷浩之謀﹐可使一能言者去飴之﹐必知其詳。」襄曰「卿可爲吾一行。」

於是襄亦疑懼﹐遣將軍權翼求見浩﹐浩曰「吾與姚平北共爲王臣﹐平北每舉動自專﹐甚失輔車之理。」翼曰「平北英姿絕世﹐擁兵數萬﹐而遠歸晉室者﹐以朝廷有道﹐宰輔明哲故也。今將軍輕信讒慝﹐與之有隙﹐謂猜嫌之端在此而不在彼也。」浩曰「平北生殺自由﹐又掠吾馬﹐王臣之體﹐固若是乎﹖」翼曰「姦宄之人﹐亦王法所不容也﹐殺之何害﹖」浩曰「然則掠吾馬何也﹖」翼曰「將軍謂平北難制﹐終將討之﹐故取以自衛耳﹗」殷浩微笑曰「何至是也﹐令其莫疑。」

翼參探是實﹐連忙歸報姚襄。襄大怒曰「吾以實心歸晉而汝屢次謀害﹐吾必報之﹗」

卻說殷浩陰遣人誘秦梁安﹑雷弱兒﹐使殺秦王健﹐許以關右之任。弱兒等僞許之﹐且請兵接應。浩聞張遇作亂﹐以爲安等事成﹐卻自壽春率眾十萬北伐﹐欲進據洛陽﹐修復園陵。王彪之聞知﹐乃以人上會稽王昱箋﹐以爲恐有詐僞﹐未可輕進。

昱與浩議﹐浩不從﹐遣人會同姚襄起兵北伐﹐以襄爲前鋒。襄急集諸將計議曰「今浩北伐﹐以吾爲前鋒﹐吾欲乘此攻浩﹐卿等有何髙見﹖」權冀曰「正可就此攻之﹐過後無計可乘﹐可速遣人回書與浩﹐道吾起兵前行﹐明公火速以大兵接應。彼以爲實﹐必自領眾來﹐其來必從此路去﹐吾將三軍﹐伏諸險要﹐待其過了﹐後追擊之﹐浩必敗矣。」襄從其計﹐卽遣人以回書見浩﹐道﹕「吾以兵先起﹐火速令大兵接應。」殷浩果不疑﹐率大兵前來﹐過諸險﹐被襄伏兵四起攻擊﹐殷浩之眾﹐大敗潰亂。浩與諸將保會稽王昱﹐棄輜重走奔譙城﹐被襄揮兵一擊﹐俘斬一萬餘人。襄見浩走﹐乃收兵﹐盡得糧艸車仗﹐令姚益以五千人守山桑﹐自率大眾屯淮南。會稽王昱遺王彪之書曰「君言無不中﹐張﹑陳無以過也。」第二一九回

江逌獻計破姚襄

卻說殷浩自此威名日損﹐士民皆怨。浩恥其敗﹐乃收集大軍屯北﹐乃謂諸將曰「今被羌賊攻敗﹐損去人馬﹐何顏歸見江東﹖」一人挺身而出曰「今姚襄得勝﹐必然無備﹐正可乘此時以計攻之﹐可復前仇。」浩視之﹐乃長史江逌﹐字載道﹐乃陳畱圉人也﹐博學多智。浩因問曰「卿有何計﹐教我攻此羌賊﹖」逌曰「今兵非不精﹐而眾少於羌﹐且其塹柵甚固﹐難以效力﹐吾當以計破之。」浩曰「何計可破﹖」逌至浩耳畔﹕如此如此。浩撫掌笑曰「此計大妙﹗」浩卽令江逌行計。

逌卽出﹐乃令軍人捕野雞數百﹐以長繩連之。又取核桃鏤去中肉﹐以火藥藏殼內﹐對合開一小孔﹐火心霹外﹐以鐵繩縛之﹐擊於雞足之上﹐安排已定。是夜傳令﹐叫軍人全裝披掛﹐伺候姚襄營中火起﹐以兵乘亂攻之。三軍得令﹐各自準備廝殺。

至一更時﹐逌使一百軍人將前野雞﹐各帶火藥﹐去姚襄大營左右前後﹐點起火心﹐把雞一放﹐放入姚襄寨中。須臾火著﹐羣雞駭散﹐飛集襄營﹐城內惹火﹔一時火發﹐營中大亂﹐自相殘殺。比姚襄急起﹐與丁零跨馬殺出營來﹐正遇江逌以軍來戰。

襄與逌交馬﹐斗上十餘合﹐襄見自兵大亂﹐無心戀戰﹐乃拍馬殺出而走﹐丁零各自逃遁。逌以軍與羌兵相殺﹐混至天明﹐逌方始收兵﹐殺死羌卒一萬餘人。姚襄與丁零收拾殘兵三萬餘人﹐不敢追浩﹐入拒關中。江逌兵少﹐不敢追趕﹐收軍回寨﹐請浩南還﹐於是殷浩領軍還鎭譙城。

十月﹐涼西平公張重華有疾﹐次子曜靈方十歲﹐立爲世子。

重華庶兄張祚有勇力才幹﹐而輕巧善事內外﹐與嬖臣趙長等結爲異姓兄弟。初﹐謝艾以枹罕之功﹐有寵於重華﹐左右譖之﹐出爲酒泉太守。及至此﹐聞重華疾重﹐艾令人上言「權幸用事﹐公今將危﹐乞聽臣言﹐命臣侍。」且言「祚及長等﹐將爲亂﹐宜盡逐之。」重華疾甚﹐手書令人徵艾輔政﹐祚﹑長等匿而不宣。重華卒﹐曜靈立﹐稱涼州刺史﹑西平公。長等矯遺命﹐以祚輔政﹐不徵謝艾。曜靈立未三十日﹐趙長等以言謂眾將曰「方今時難未夷﹐四方鼎沸﹐幼主焉能禦眾討賊﹖宜立長君﹐可保境土﹐今西平庶子張祚﹐有文武才﹐不如廢曜靈立之﹐乃西境之福也。」眾將皆然之。於是乃廢曜靈而立祚。祚旣得志﹐恣爲淫虐。殺重華妃裴氏﹐及謝艾上書諫而不從﹐反將殺之。西土震動﹐民皆駭異。而祚自謂得志﹐乃自稱涼王﹐攺元和平元年﹐置百官﹐郊祀天地。尙書馬岌切諫不可﹐坐免官。郎中丁琪復諫曰「自武公以來﹐世守臣節﹐抱忠履謙﹐故能以一州之眾抗舉世之虜。師旅歲起﹐民不知疲﹔今而自尊﹐則中外離心﹐安能以一隅之地﹐拒天下之彊兵乎﹖」聞之大怒曰「吾意已定﹐汝何諫阻﹖」令武士斬之﹐自此士民無望。

十二月﹐姚襄與權翼議曰「今軍新敗﹐倘建康晉帝聞知﹐浩又來攻﹐何以抵敵﹖」翼曰「火急令人特表入建康見帝』﹐說浩無故遣魏憬攻我﹐被我殺之﹐今又以兵襲我﹐退屯譙城﹐不思北伐﹐專欲攻害臣等。如此數浩之罪﹐然後將兵濟淮﹐收集亡散﹐以候其來﹐必無慮矣。」襄然之﹐卽遣人入建康見帝。

於是襄濟淮北﹐屯於盱眙﹐招納流民﹐得眾至七萬﹐分置守宰﹐勸課農桑﹐遣使詣建康﹐數殷浩罪﹐並自陳過責。第二二○回桓溫率眾出伐秦

甲寅十年﹐卻說揚州刺史﹑大將軍殷浩連年北伐﹐出師屢敗﹐糧械都盡﹐朝野生怨。

卻說徵西將軍桓溫﹐少與殷浩齊名﹔及長﹐溫素忌於浩。

忽聞殷浩北伐﹐被降人姚襄殺敗山桑﹐乃遣人入朝上疏﹐數浩之罪。晉帝得疏﹐讀曰﹕按大將軍殷浩﹐過蒙朝恩﹐叨竊非分﹐以兵北伐﹐三年損折軍將過其半﹐未曾取得尺寸之土﹐空竭國家無限斗斛之存﹐致使華夏鼎沸﹐黎元珍瘁﹐社稷傾危之憂將及﹐若不加罪﹐則海內士民怨變﹐臣請廢浩﹐江左始安。

卻說晉帝看疏畢﹐不得已降詔﹐遣使免浩爲庶人﹐徙之於東陽信安縣﹐以王述爲揚州刺史。

卻說殷浩被帝遣使降詔兔爲庶人﹐徙於信安。浩𨿽被黜﹐吟詠不輟﹐𨿽家人不見有流放之戚﹐但終日書空﹐作「礎礎怪事」四字而已。時浩外甥韓伯隨至徙所﹐經歲辭歸。浩送韓伯至渚側﹐詠曹顏遠詩云「富貴他人合﹐貧賤親戚離。」因而泣下﹐分手回歸。

卻說徵西將軍桓溫﹐謂郗超曰「殷浩有徳有言﹐向爲令僕﹐足以儀刑百揆﹐朝廷用違其才耳。」桓溫欲以浩爲尙書令﹐遣人以書告之﹐浩得書大喜﹐欣然回書﹐寫已了﹐慮有謬誤﹐閉開十數次﹐竟達空函﹐與來人歸。溫見大怒﹐由是遂絕之。

浩久不得溫書﹐以爲惑己﹐後憂一月而卒。

桓溫自黜殷浩之後﹐內外大權﹐一握在手﹐事無巨細﹐要行卽行﹐要止卽止。朝中大臣﹐各懼其勢﹐凡有萬機﹐皆先咨知。桓溫旣握重權﹐行事皆不奏帝。是時桓溫有平天下之志﹐遂問謀於參軍孟嘉。

九月九日﹐溫宴諸將於龍山。時僚佐畢集﹐軍士盡著戎服﹐忽有大風至﹐吹落孟嘉頂上之帽。嘉不知覺﹐諸官皆笑。溫因命孫盛作文嘲之﹐嘉卽答之﹐其文甚美。嘉好酣飲﹐愈多不亂。

溫因謂嘉曰「酒有何好﹐而卿嗜之﹖」嘉曰「公未得酒中趣耳﹗」時桓溫問之曰「孤今聚有豪傑之眾﹐胸蘊文武之才﹐幸挾震主之威﹐意欲經營天下﹐愁有不賞之功﹐此事如何可以保全後世也﹖」嘉曰「竊見晉室不可復業﹐胡人不可盡除﹐爲將軍計﹐不如挾天子而令諸侯﹐收三秦﹐取漢中﹐如不克﹐卽入蜀而據其地﹐宜鼎足而立﹐以觀天下之釁。今者北方誠多務﹐不如因其多務﹐剿滅三秦﹐進伐苻氏﹐盡關中所極﹐據而有之﹐然後建號﹐以圖天下﹐此裔帝之業也。」溫曰「今盡力一方﹐冀以輔晉室耳﹐此言非所及也。」嘉曰「人皆可以爲堯舜﹐但恐將軍不肯爲耳﹗」溫大喜﹐披衣起謝曰「承教誨﹐富貴同享也。」於是桓溫意決﹐乃統步騎四萬伐秦。使人上表﹐不待詔許﹐拜表卽行。自以兵從襄陽入均口南鄕﹐步兵自浙川取武關﹔又命司馬勛以軍出子午谷伐秦。軍將至灞上﹐桓溫遣司馬勛以銳兵五千﹐倍道而進﹐攻上洛﹐此無備﹐被勛攻陷﹐獲秦荊州刺史郭敬。又進攻靑泥﹐破之。

秦王健聞知大懼﹐乃使太子荷萇等率眾五萬拒溫﹐戰於藍田﹐秦兵大敗。溫轉戰而前﹐進至灞上﹐萇等率兵五千退屯城南。健與老弱六千﹐退守長安小城﹐悉發精兵三萬﹐遣大將軍雷弱兒等﹐與萇合兵以拒溫。溫以精兵二萬﹐分二翼而進﹐與秦兵相遇﹐復戰於藍田。雷弱兒大敗﹐退五十里別屯。溫大軍進屯灞上﹐時三輔郡縣皆來降溫﹐溫撫諭居民﹐使安堵復業。

民爭持牛酒迎勞﹐男女夾路觀之﹐耆老有垂泣者﹐曰「不圖今日復睹官軍矣﹗」

卻說姚襄聞知桓溫大敗秦兵於藍田﹐恐其攻己﹐乃遣人降燕。燕王慕容雋納之﹐方知桓溫敗秦﹐與羣臣議封諸王以待拒晉﹐羣臣皆奏可。於是燕王雋以恪爲大司馬﹑錄尙書事﹐封太原王﹔評爲司徒﹐封上庸王﹐霸爲吳王﹐徳爲梁公﹐暐爲中山王﹐陽騖爲司空。初﹐燕王皝奇霸之才﹐故名之曰霸﹐將以爲世子﹐羣臣諫而止。然寵遇猶逾於世子﹐由是雋惡之。以其嘗墜馬折齒﹐更名曰缺﹐尋以其應讖文﹐更名曰「垂」﹐遷侍中﹑錄畱臺事﹐徙鎭龍城。垂大得東北之眾﹐燕王雋愈惡之﹐遂召還京。五月﹐卻說江西流民郭石等千餘人﹐執陳畱內史官劉任﹐降於姚襄﹐建康震駭。帝以尙書周閔爲中軍將軍﹐以兵屯中堂。

謝尙自歷陽還﹐帝詔入衛京師﹐因江候守。第二二一回

王猛披褐謁桓溫

史說王猛﹐字景略﹐北海劇人﹐少貧賤﹐以鬻畚爲業。嘗貨畚於洛陽﹐乃有一人貴買其畚而云「無銀」﹐自言家離此不遠﹐可隨我去﹐取銀於你。猛利其價而從之。行不覺路遠﹐忽至深山﹐見一父老﹐須髮皓然﹐據胡牀而坐﹐左右十餘人﹐其人引猛進﹐猛拜之。父老曰「王公何緣拜也﹖」因此乃十倍償其畚銀﹐遣人送之。猛旣出﹐返視之﹐乃嵩嶽髙山也。猛始知其父老者﹐乃嵩之神﹐稱其王公者﹐知後必當貴﹐由然自重也。猛丰資俊偉﹐謹重嚴毅﹐器度雄遠。尢善好學﹐倜儻有大志﹐不屑細務﹐是以浮華之士﹐咸輕笑之。猛悠然自得﹐隱於華山﹐從師王佐先生﹐是以胸懷佐世之才﹐希遇龍顏之主﹐由然斂翼待時﹐候風雲而起。

時猛忽聞桓溫入關﹐而披褐謁之。直入中軍﹐一見桓溫﹐便談當世之務﹐捫虱而言﹐旁若無人。溫異而問之曰「吾今奉天子之命﹐將銳卒十萬﹐爲百姓除殘賊﹐而三秦豪傑未有至者﹐何也﹖」猛答曰「公不遠千里﹐深入敵境﹐今長安咫尺而不渡灞水﹐』百姓未知公心﹐所以不至也。」溫聽訖﹐默然無以應。徐曰「江東無卿比也﹗」於是溫重猛﹐賜其車馬﹐欲署猛爲謀軍祭酒。猛辭曰「本欲扶佐明公﹐掃滅妖塵﹐柰本師年老﹐無人奉養。且今病重﹐待其百歲後﹐卽來聽教耳。」

言訖﹐拜辭而去。溫堅意畱之不住﹐只得與回。

時王猛辭桓溫﹐回見師父王佐先生曰「我謁桓溫﹐桓溫賜車馬﹐拜我髙官﹐吾以師父年老力辭得還。」王佐曰「你與桓溫﹐豈並世哉﹖不必懷憂﹐更在此間一年﹐必有人來聘你﹐富貴非輕﹐何用遠涉而隨他人乎﹖」猛從其言。

卻說桓溫初起兵時﹐糧食不敷﹐諸將以爲憂。溫曰「諸君勿憂﹐吾大軍若到秦境﹐麥熟可取爲糧﹐何必爲慮乎﹖」諸將以爲然﹐及至此而麥悉被秦人芟之﹐因此溫軍絕食。至六月﹐參軍孟嘉上言曰「三軍無食﹐何以用兵﹖不如暫退﹐待來年麥熟﹐再整兵來與戰。」溫曰「柰關中百姓相隨與我﹐安忍棄之﹖」嘉曰「可令人徧告百姓﹐有願相隨同行﹐不願者從便。」時關中百姓若老若幼﹐皆齊聲應曰「我等就死﹐亦隨將軍還晉。」言訖﹐關中計有三千餘戶﹐皆號泣先行。次後桓溫下令﹐三軍拔寨起行。

卻說秦王健聞知桓溫退﹐乃遣苻雄率兵一萬﹐追溫趕至﹐戰於白虎源。桓溫兵思歸﹐無心戀戰﹐因是不利﹐大敗﹐死者萬餘人。初﹐溫指望秦麥爲糧﹐旣而淸野以待之。溫軍乏食﹐徙關中三千餘戶而歸。又補秦太子苻萇等隨後追擊﹐溫至潼關﹐溫軍屢敗﹐失亡不計數。時苻雄率兵方攻司馬勛﹐溫交大敗﹐並還漢中。

昔溫之屯灞上﹐順陽太守薛珍勸溫徑進逼長安﹐溫弗從。

珍以偏師獨濟﹐頗有所獲。及溫退﹐乃顯言於眾﹐自矜其勇﹐而咎溫之持重﹐溫聞知﹐殺之。

時秦太子萇追桓溫﹐中流矢死。

淮南王苻生幼無一目﹐性魯暴﹐其祖苻洪常戲之曰「吾聞瞎者只一淚。」生怒﹐引佩刀自刺﹐目出血曰「此亦一淚也﹗」洪大驚鞭之。生曰「素性愛刀槊﹐以不堪鞭箠。」洪謂健曰「此兒狂悖﹐宜早除之﹐不然必破人家﹐可將殺之。」

健曰「兒自應攺﹐何可遽爾﹖」及長﹐力舉千鈞﹐手格猛獸﹐走及奔馬﹐擊刺騎射﹐冠絕一時。彊後欲立太子晉王柳﹐秦王健以讖文有「三羊五眼」﹐至是乃立生爲太子。第二二二回

秦苻生妄殺大臣

十月﹐秦王健弟東海王苻雄侔﹐健哭之嘔血﹐謂百官曰「天不欲吾平四海耶﹖何奪我元才之速也﹗」雄以佐命元勛﹐位兼將相﹐權侔人主﹐而謙恭泛愛﹐遵奉法度﹐故健重之﹐常曰「元才﹐吾之周公也﹗」雄卒﹐乃以其子苻堅襲爵。堅性至孝﹐幼有志度﹐博學多能﹐交結英俊﹐呂婆樓﹑彊注及略陽梁平老﹐皆與之善。其時秦國大饑﹐民皆餓死。

乙卯十一年春二月﹐秦大蝗﹐民食百艸無遺﹐牛馬無食﹐皆相啖毛。

卻說秦王苻健勤於政事﹐數延公卿﹐咨講治道。承趙人苛虐奢侈之後﹐易以寬簡節儉﹐禮士崇儒﹐由是秦人悅之。至是寢疾﹐引太師魚遵﹑丞相雷弱兒﹑司徒王貴﹑司空王墮﹑尙書令梁楞﹑僕射梁安﹑段純等﹐受遺詔輔政。謂太子生曰「六夷酋帥及大臣執權者﹐若不從汝命﹐宜漸除之﹗」言訖卒。生卽位﹐大赦﹐攺元壽光。羣臣奏曰「君父新喪未除﹐便卽攺元﹐今攺元非禮也。」生怒﹐乃將純殺之。

九月﹐有中書監胡文見天文屢變﹐乃言於秦王生曰「北有孛星於大角﹐熒惑入東井﹐不出三年﹐國有大喪﹐大臣戮死﹐願陛下修徳以禳之﹗」生曰「皇后與朕對臨天下﹐可以應大喪矣。毛太傅﹑梁車騎﹑梁僕射受遺詔輔政﹐可以應大臣矣﹗」

文未及對﹐秦王生卽召武士殺皇后及王貴﹑梁楞﹑梁安等數十人。由此百官懼怕﹐內外驚駭。

卻說苻生﹐是苻健第三子﹐幼而無賴。健死﹐僭卽大位。

生𨿽在諒陰﹐遊飲自若﹐荒耽淫虐﹐殺戮無道。長安大風﹐發屋拔木﹐秦宮中驚擾﹐或稱賊至﹐宮門晝閉﹐五日乃止。如此災星疊見﹐彊太后弟光祿大夫彊平諫曰「今天數示災異﹐陛下初登大位﹐宜親萬機﹐攬行政事﹐何故荒於淫飲﹐而放無道之桀紂耶﹖若尊性不易﹐誠恐禍起蕭墻﹐災生嬪宮也。」秦王生大怒曰「汝何自妖言﹐以惑朕聽耶﹗」言訖﹐卽令武士將彊平鑿其頂而殺之。彊太后憂恨而卒。

自太后﹑彊平死後﹐處處狼犬咬人﹐人莫能捕﹐傷人殊甚。

百姓皆逃入城而居﹐因此遂廢農業。羣臣又奏秦王生曰「今狼犬無故傷人﹐人不能制﹐此乃天災所應﹐望陛下設醮禳之﹗」

荷生曰「天豈不愛予羣生﹐乃以百姓犯罪不已﹐專助朕而殺﹐以施刑教故耳﹗」復下詔曰﹕朕受天命﹐君臨萬邦﹐有何不善﹐而謗瀆之音布滿天下﹖

殺不滿千﹐而謂之殘虐﹔行者比肩﹐未足爲稀﹔方當峻刑極罰﹐復柰朕何﹖

自去春以來﹐潼關之西﹐至於長安﹐虎狼食人﹐羣臣請禳之。生曰「野獸饑則傷人﹐飽當自止﹐何禳之有﹖且天豈不愛民哉﹖正以犯罪者多﹐故助朕殺之耳﹗」

時有司天臺太史令又奏曰「臣夜觀天象﹐見太白犯東井﹐東井乃秦人分野。太白是罰星﹐必有暴兵起於京師。」苻生又曰「星入井者﹐必將渴耳﹐何所怪乎﹖」又弗聽。

秦司徒王墮﹐性剛峻。董榮及侍中彊國﹐皆以佞幸進。墮嫉之如仇﹐會交天變﹐榮因言於生曰「今天星屢變﹐宜以貴臣應之。」生曰「何人可﹖」榮﹑國對曰「貴臣無如王墮可﹗」生卽將司徒王墮殺之﹐於是羣臣戰栗﹐民皆離心。

卻說涼王張祚淫虐﹐暴中怨憤。祚惡河州刺史張歡之彊﹐使索孚前去代之。孚來河州入見歡曰「奉涼王命﹐孚代公刺河州﹐請足下還京。」歡大怒曰「吾知涼王無道﹐淫虐百姓﹐今召我還﹐必有害我之心。」因令右右執孚斬之﹐遂起兵一萬﹐傳檄州郡﹐稱說祚罪﹐再立曜靈。會將軍宋混﹐合軍三萬人﹐殺奔前來。涼王祚傳知令衛兵五百﹐執曜靈殺之﹐混等聞知﹐爲之發哀﹐情動三軍。眾至姑臧﹐張歡弟張琚﹐率眾開門納之。

歡眾入城﹐當趙長懼罪﹐奔走入閣﹐呼張重華母馮氏﹐立曜靈弟玄靚爲王﹐以安眾心。諸將不服﹐攻長殺之。時祚失眾心﹐諸將莫肯爲之援者。反將祚殺之﹐梟首號令﹐城內咸稱萬歲。

時張琚﹑宋混收兵內殿﹐上玄靚爲大將軍﹑西平公﹐復稱建興四十三年。時玄靚年始七歲﹐張歡撫慰百姓已了﹐乃入殿推玄靚爲涼王﹐自爲都督中外諸軍事﹑尙書令﹐宋混爲尙書僕射。

十月﹐卻說秦丞相雷弱兒﹐性剛直﹐以僕射趙韻﹑董榮亂政﹐每公言於朝﹐見之常切齒。韻﹑榮譖之於秦王生曰「丞相弱兒﹐接外國金多﹐欲使外國來攻﹐許爲內應。」秦王生信之﹐遣衛兵五千﹐攻殺弱兒及其九子二十七孫﹐於是諸羌皆有離心﹐民皆嗟怨。

生諒陰遊飲﹐常彎弓露刃以見朝臣﹐錘鉗鋸鑿備置左右。

卽位未幾﹐后妃﹑公卿下至僕隸﹐凡殺五百餘人。

丙辰十二年正月﹐段龕遣人上書與燕王雋﹐語言無禮﹐燕王大怒﹐遣慕空恪去討。恪卽以大兵起發﹐前來擊段龕。兵將至近﹐當段龕弟羆﹐驍勇有智謀﹐言於龕曰「慕容恪善用兵﹐加之眾盛﹐若聽其濟河﹐進至城下﹐恐難乞降﹐不可得也。淸兄固守﹐羆率精銳﹐拒之於河﹐幸而戰捷﹐兄率大眾繼之﹔若其不捷﹐不若早降﹐猶不失於千戶侯也。」龕不從﹐羆固請不已﹐龕怒將羆殺之。恪遂引兵濟河﹐龕率眾五千人拒戰﹐恪大破之。龕友辟閭蔚被創﹐恪聞其賢﹐遣使求之﹐則已死矣。龕走還入城固守﹐恪進兵圍之。第二二三回

負殊以舌下西涼

卻說秦晉王苻柳﹐遣參軍閻負﹑梁殊使於涼﹐說張瓘以涼來降。二人受命來見之﹐瓘曰「我晉臣也﹐臣無境外之交。二君何以來辱﹖」負﹑殊說曰「晉王與君藩鄰﹐故來修好﹐君何怪焉﹖」瓘曰「吾盡忠事晉﹐於今六世矣。若與徵東通使﹐是上違先君之志﹐下隳士民之節﹐其可乎﹖」負﹑殊曰「晉室衰微久矣﹐涼之先王北面事趙﹐惟知機也。今大秦威徳方盛﹐涼王若欲自帝河右﹐則非秦之敵。欲以小事大則昌﹐若捨晉事秦﹐長保福祿乎﹖」瓘曰「中州好食言﹐向者石氏使車適返﹐而戎騎已至﹐吾不敢信也。」負﹑殊曰「張先﹑楊初仍領兵不服﹐先帝討而擒之﹐赦其罪戾﹐寵以爵秩﹐固非石氏之比也。」瓘曰「必如君言﹐秦之威徳無敵﹐何不先取江南﹐天下盡爲秦有﹐徵東何辱命焉﹖」負﹑殊曰「江南文身之俗﹐道污先叛﹐化降後服﹐主上以爲江南必須兵服﹐河右可以義懷﹐故遣行人先申大好﹔若君不達天命﹐則江南得延數年之命﹐而河右恐非君之土也。」瓘曰「我跨據此州﹐帶甲十萬﹐西包蔥嶺﹐東距大河﹐伐人有餘﹐況於自守﹐何畏於秦﹗」

負﹑殊曰「貴州山河之固﹐孰若崤﹑函﹖民物之饒﹐孰若秦﹑雍﹖杜洪﹑張琚因趙氏成資﹐有囊括中原﹑席卷四海之志。先帝戎旗西指﹐冰消雪散﹐旬日之間﹐不覺易主。主上若以貴州不服﹐赫然奮怒﹐控弦百萬﹐鼓行而西﹐未知貴州將何以待之﹖」瓘笑曰「玆事當決之於主﹐非身所了。」負﹑殊曰「涼王𨿽英睿夙成﹐然年在幼沖﹐國家安危﹐系君一舉耳。」瓘懼﹐乃以是言見玄靚。靚懼﹐亦從命﹐遣使稱藩於秦。因以玄靚所稱官爵而授之﹐因此北涼遂降於秦。

卻說晉穆帝與羣臣議詔﹐遣人封桓襄爲徵討大都督﹐督諸軍討姚襄。軍未行﹐襄正攻洛陽。

初﹐魏將周成降晉﹐反據洛陽﹐姚襄攻之﹐逾月不克。王亮諫曰「今屯兵堅城之下﹐力屈威挫﹐或爲他軍所乘﹐此危道也。不如解此還屯。」襄不從。

時桓溫自江陵北伐﹐遣督護髙武據魯陽﹐將軍戴施屯河上﹐自率大兵斷後﹐與僚屬登平乘樓望中原﹐慨然曰「遂使神州陸沈﹐百年丘墟﹐王夷甫諸人不得不任其責﹗」記室袁宏曰「運有興廢﹐豈必諸人之過﹖」溫作色謂四座曰「頗聞劉景升有千斤大牛﹐啖芻豆十倍於常﹐其負重致遠﹐曾不若一羸牸﹗魏武入荊州﹐殺以享軍士。」溫意以況宏﹐而座中皆失色。

溫從容作賦﹐而謂袁宏曰「聞卿長於賦﹐爲我著《北徵賦》而歌之。」宏卽取筆﹐思半晌﹐卽爲書之﹐而呈上於溫。溫令伏虞讀其賦﹕「云獲麟於此野﹐誕靈物以瑞徳﹐奚授體於虞者﹗疚尼父之洞泣﹐似實慟而非假。豈一性之足傷﹐乃致傷於天下﹗」溫聽之曰「卿乃當今文章之美也。」於是各下樓而歸。

八月﹐桓溫與眾將議計﹐先取洛陽﹐乃復進兵至伊水。

卻說姚襄自殺敗殷浩之後﹐欲圖關中﹐聞桓溫軍至﹐下令三軍解洛陽之圍拒之。時桓溫聞姚襄拒住前路﹐乃親自結陣而前﹐親披甲執銳督戰。溫出馬與姚襄交戰﹐戰上二十餘合﹐襄兵大敗潰散。襄見自兵潰亂﹐乃鳴金收數千騎﹐奔於北芒之中而屯。桓溫見姚軍敗走﹐亦不追趕﹐引兵入洛陽。時洛陽守將周成率眾出降。溫以軍入城屯於故太極殿前。先﹐姚襄遣使謂溫曰「承親率王師以來﹐襄今奉身歸命﹐願敕三軍小卻﹐當伏道左。」溫曰「我自開復中原﹐展敬山陵﹐無豫軍事﹐欲來便前﹐何煩使人﹖」襄拒水戰﹐敗奔北山﹐襄勇而愛人﹐𨿽戰屢敗﹐民知襄所在﹐咸扶老攜幼﹐馳而赴之。溫追之不及。弘農楊亮自襄所來降﹐溫問襄之爲人﹖亮曰「神明器宇﹐孫策之儔﹐而雄武過之。」溫點首應之。溫移屯金墉﹐謁諸陵寢﹐修復毀壞﹐各置陵令。令卽具表謝尙鎭洛陽﹐令穎川太守毛穆之等戍之。徙降民三千餘家﹐於江漢之間。襄敗奔平陽﹐秦並州刺史尹赤復以眾降襄﹐襄遂據襄陵。

十一月﹐燕大司馬慕容恪以兵五萬圍廣固。段龕緊守其城﹐並不出戰。燕諸將請急攻廣固﹐恪曰「用兵之勢﹐有宜緩者﹐有宜急者﹐若彼我勢敵﹐外有彊援﹐恐有背腹之患﹐則攻之不可不急﹔若我彊彼弱﹐無援於外﹐當羈縻守之﹐以待其斃。兵法﹕『十圍吾攻』﹐正謂此也。龕兵尙眾﹐未有離心﹐今憑阻堅城﹐上下戮力﹐我盡銳攻之﹐計旬日可拔。然殺吾士卒必多矣﹗自有擾中原﹐兵不暫息﹐吾每念之﹐夜而忘寐。柰何輕用其死乎﹖要在取之﹐不必求功之速也。」軍中聞之﹐人人感悅﹐於是爲髙墻深壘以守之。龕嬰城自守﹐樵采路絕﹐城中人相食。

龕大懼﹐乃面縛出降。恪親釋其縛﹐以恩撫之。新民悉定齊地﹐遣人送龕見燕王雋﹐集將龕斬之﹐又坑其從三千人。第二二四回

太后歸政於穆帝

丁巳升平元年﹐晉穆帝加冠設朝﹐太后歸政﹐自徙居於崇徳宮﹐文武百僚集賀。於是帝命排宴﹐賞羣臣﹐不必重敍。

卻說姚襄將圖關中﹐進兵屯杏城﹐羌胡及秦民歸之者五萬餘戶﹐遂據黃落。秦王生遣廣平王苻黃眉﹑東海王苻堅二人以兵討之﹐襄堅壁不戰。鄧羌謂黃眉曰「襄爲桓溫所敗﹐銳气喪矣﹐然其爲人彊狠﹐若鼓噪揚旗﹐直壓其壘﹐彼必忿怒而出﹐可以一戰擒也。」眉從之﹐率騎五百壓其壘門而陣﹐揚武耀威﹐叫喊怒罵﹐索襄出戰。襄怒﹐以兵出戰。羌佯敗走﹐襄追至太原﹐東海王兵亦至﹐羌回騎擊之﹐黃眉等以大眾繼戰﹐襄兵大敗﹐姚襄被擒而斬之。弟萇率其眾降秦﹐求以郡公禮葬襄﹐秦王許之﹐於是黃眉等還長安。生不之賞﹐數辱之。黃眉怒﹐欲謀弒生﹐生密知﹐卽將黃眉誅之。第二二五回

苻堅備儀聘王猛

卻說秦王苻生夜夢大魚食蒲﹐又聞長安謠言「東海大魚化爲龍﹐男皆爲王女爲公。」生疑謠應魚遵﹐將遵殺之﹐及夷其子孫十餘人。時生飲酒無晝夜﹐多所殺戮﹐自以眇目﹐諱言「殘﹑缺﹑偏﹑只﹑少﹑無﹑不具」之類﹐誤犯而死者﹐不可勝數。剝人面皮﹐使人歌舞以爲樂。羣臣保一日如度十年。時宗室及大臣﹑親戚忠良﹐殺害略盡﹐死者不可勝記。

史說東海王苻堅﹐字永固﹐乃苻洪季子苻雄之子也。其母苟氏嘗遊漳水﹐祈子於西門豹祠﹐其夜夢於神交﹐因而有孕﹐十二月而生堅焉。生堅時﹐有神光自天燭其庭﹐堅背有赤紋隱起﹐成字曰「艸付臣又土。」及長﹐臂垂過膝﹐目有紫光﹐祖洪奇而愛之。史說堅幼年七歲﹐聰好敏施﹐舉措不失機。徐統謂之曰「此兒有霸王之相。」又密謂之曰「苻郎爾後當大貴。」堅曰「誠如公言﹐不敢忘徳﹗」八歲﹐請就家學。

洪曰「汝夷狄異類﹐但知飲酒﹐今乃來學耶﹖」欣然許之。

初﹐健之入關也﹐夢天神遣使者﹐送來朱衣赤冠﹐命拜堅爲龍驤將軍。健至翌日﹐就拜堅爲龍驤將軍。堅博學多藝﹐有經濟大志﹐後封東海王﹐與薛贊﹑權翼善。於時苻生爲長夜之飲﹐誅殺大臣﹐當贊﹑翼二人密說堅曰「主上猜忌暴虐﹐中外離心﹐方今秉主秦祀者﹐非殿下而誰﹖願早爲計﹗勿使他姓得之﹗」堅曰「主上𨿽無道﹐君也﹐若殺之自取﹐則成天下萬代之罵名耳﹗」贊﹑翼曰「殿下執小義﹐必後噬臍無及。」

堅猶豫﹐以問尙書呂婆樓曰「主上無道﹐薛贊﹑權翼叫孤自取其業﹐其事若何﹖」婆樓曰「此事可行。僕﹐刀環上人耳﹐不足以辦大事﹐僕裏捨有一賢士﹐北海人也﹐姓王名猛﹐其人有王佐之才﹐謀略不世之出﹐徵西大將軍桓溫屢請不起﹐現隱華山。殿下宜請咨之。」堅曰「吾備聘禮﹐卿可代我請之。」

呂婆樓欣然領諾。於是堅備金帛之禮﹐作書使尙書呂婆樓往華山聘王猛。呂婆樓卽出上馬﹐帶從人來華山﹐到莊門外下馬扣門。問曰「王先生在莊上否﹖」童子入去﹐不一時﹐王猛出迎入內﹐在艸堂講禮訖﹐呈上禮物而言曰「今東海王苻堅﹐久聞先生大名﹐無緣拜會﹐敬備薄禮﹐命予來聘﹐望乞就行。」猛曰「山野狂夫﹐無甚奇才﹐何勞貴人親臨﹖若有下問﹐召僕趨至﹐甚爲惶恐。」言訖﹐置酒相待﹐在莊上同宿一宵。

次日﹐王猛收拾琴書﹐與呂婆樓一同前來﹐入見東海王。

苻堅一見猛﹐遂握手相語﹐歡若平生﹐談論少項﹐勝如舊識。邀入後堂講禮﹐問寒暄畢﹐苻堅下拜曰「秦室鄙冑﹐單於愚人﹐久聞先生大名﹐如雷灌耳﹐是以昨日使尙書呂婆樓敬造仙莊﹐已呈賤名文幾﹐未審覽否﹖」王猛答禮曰「北海田夫﹐疏慵成性﹐今蒙殿下見召﹐下情不勝感激﹗見大王有愛民憂國之心﹐但恨猛年幼才疏﹐不堪治政﹐有誤下問。」苻堅曰「呂尙書之言﹐權參軍之語﹐豈虛謬哉﹖望先生不棄鄙賤﹐曲賜見教。」王猛曰「呂尙書﹐世之髙才﹐王猛乃一村夫耳﹐安可以談天下事﹖二公差舉﹐而大王捨美玉就頑石﹐此乃誤矣﹗」苻堅曰「夫古聖賢﹐學成文武之業﹐當立身行道﹐揚名於後世﹐以顯父母﹐可謂孝矣﹔救民於水火之中﹐致君於堯舜之化﹐此謂忠矣﹐世人望先生久矣﹗堅愚魯﹐得賜教之﹐實爲萬幸也﹗」王猛笑曰「大王慨然﹐欲聞愚論﹐盡當剖露﹐願聞其志。」

苻堅乃屏去左右﹐起席而謝曰「今主上無道﹐殺戮無辜﹐士民生怨﹐中外離心﹐孤不度徳量力﹐欲伸大義於天下﹐誠恐不然。吾志在天下﹐而智術短淺﹐遂用猖獗至於今日﹐志猶未已。請計將安用﹖」王猛答曰「主上失徳﹐吏民各懷二心﹐可早圖之﹐免彼晉﹑燕來侵﹐若緩延之﹐久則生亂。」堅又曰「吾欲統一六合﹐自趙末以來﹐豪傑並起﹐跨州連郡者﹐不可勝數。」猛曰「桓溫比於姚襄﹐則名齊而眾寡。然溫能克襄﹐以彊爲弱﹐非爲天時﹐亦人謀也。今溫已擁百萬之眾﹐挾天子以令諸侯﹐誠然不可與爭鋒。晉王已據有江東之地﹐已立數世﹐國險而民富﹐賢能爲之用﹐此可與援而不可圖也。今鄴城千里﹐爲慕容雋所據﹐此乃用武之地﹔而其雋先立長子﹐有才而死之﹐今立次子慕容暐爲嗣。吾聞鄴城人談暐好遊絲竹之樂﹐卻無略徳之聲﹐慕容雋一死﹐彼必不能守﹐而期智能之士﹐思得明君。大王旣帝室之冑﹐信義著於四方﹐攬召英雄﹐思賢若渴﹐若跨有關中﹐保其險阻﹐外結晉主﹐內修政理﹐天下有變﹐則命一上將﹐將鄴中之軍以向平域﹐大王舉長安之眾以出建康﹐百姓各簞食壺漿以迎大王﹔則北方之域﹐盡爲大王有也。誠如是﹐霸業可興﹐秦國大可成矣﹗」堅離坐扳手而謝之曰「先生之言﹐金石之論﹐使堅撥雲霧而見靑天也﹗恨見先生之晚矣﹗」又謂曰「孤之遇卿﹐若劉玄徳之遇孔明也。」

苻堅自此重猛﹐食則同幾﹐臥則同榻﹐終日議論天下大事。

其時王猛﹐年三十一而出仕也。

當秦太史令康歡言於秦王生曰「昨夜三月並出﹐孛星入太微﹐東升自去。自去月上旬﹐沈陰不雨﹐以至於今﹐將有下人謀上之禍﹗」生大怒曰「汝以妖言惑朕。」令武士捕殺之。

乃入宮飲酒﹐夜醉﹐謂宮女曰「苻法兄弟亦不可信﹐明日當除之。」

苻法﹐亦苻雄之子﹐苻堅之兄。是夜﹐苻法身體因倦﹐隱幾而臥﹐夢見神人告之﹐說﹕「主生明日必殺汝也。」苻法驚寤心悸之﹐忽宮女來報知此信﹐法大驚﹐急出問梁平老﹐平老邀法見堅﹐謂堅曰「今主上失徳﹐上下嗷嗷﹐人懷二志﹐目今晉﹑燕伺隙而動﹐臣恐禍發之日﹐家國俱亡。聞宮女報說﹐見主上明日要殺皇兄苻法﹐今皇兄邀臣來見殿下﹐此殿下之家事也﹐宜早圖之﹐否則必遭其害。」堅謂苻法曰「你先引親隨之人﹐各執利刃入宮﹐吾後便來。」於是苻法與梁平老等引壯士三百人﹐潛入雲龍門。苻堅亦率麾下兵三千人﹐鼓噪繼進。

時宿衛將士皆執兵器而立﹐見是苻堅﹐各捨杖歸堅﹐同法入宮。苻生猶昏寐未寤﹐被堅令甲士執出殺之。苻生死年二十三歲﹐在位二年﹐到此被堅弒之。

次日﹐王猛與呂婆樓等立東海王苻堅爲秦皇帝。堅讓兄苻法﹐法不受曰「汝嫡嗣﹐且賢﹐吾何敢當﹖」於是堅令去皇帝號而爲「秦天王」﹐攺元永興元年。遣人盡誅幸臣趙韻﹑董榮等三百餘人﹐以子苻羌爲皇太子﹐兄苻法爲丞相﹐弟苻融爲陽平公﹐次子還爲長樂公。王猛﹑薛贊爲中書侍郎﹐權翼﹑呂婆樓爲給事黃門侍郎﹐與猛﹑贊並掌機密﹐以梁平老爲尙書郎﹐以李威爲左僕射。

卻說堅母苟氏﹐思苻法爲堅之長﹐徳而且賢﹐又深得眾心﹐懼後爲變﹐乃遣人召入宮內﹐以鴆殺之。少頃﹐堅入宮﹐見已殺法在地﹐急問左右﹐左右具以苟氏之言對之﹐堅涕泗滂沱﹐悲慟吐血。左右勸曰「死者不可復生﹐何必哭之以傷貴體﹗」

堅拭淚而言曰「吾兄賢明有徳﹐何故殺之﹖」言訖﹐遂令收斂殯葬﹐謚曰「哀王」。又封其子陽爲東海公。

秦王堅與文武出遊﹐自臨晉登龍門﹐顧指而謂羣臣曰「美哉﹐山河之固﹗婁敬有言﹐關中四塞之國﹐眞不虛也﹗」權翼﹑薛贊對曰「吳起有言﹐『在徳不在險』。願陛下追踵唐虞﹐懷遠以徳﹐山河之固﹐不足恃也﹗」堅大悅﹐乃領眾還長安。

十一月﹐秦王堅私行至尙書省﹐率問諸政之事。丞相程卓無以爲對﹐以是見其文案不治﹐次日免左丞相程卓﹐以王猛代之爲左丞相。於是王猛親寵愈密﹐朝政莫不由之。

戊午二年二月下旬﹐王猛趨朝出來﹐因遇特進樊世﹐乃氐之豪傑也。其先有大勛於苻氏﹐自負气倨傲﹐乃辱猛曰「吾輩與先帝共興事業﹐不預時權﹐君無汗馬之勞﹐何敢專營大任﹖是我爲耕稼而君食之乎﹗」猛曰「方當使君爲宰夫﹐安直耕稼而已﹖」世大怒曰「要當懸汝首於長安城﹐不爾者﹐終不處於世也﹗」猛忍气回家。次日猛侵晨早先入朝﹐奏知樊世辱己之事與秦王堅。堅怒曰「必須殺死此老氐﹗然後百僚可整。」俄而世至﹐便與王猛爭論於堅前﹐欲以牙笏擊猛。秦王堅大怒曰「投鼠須當避其器﹐我跟前尙如此逞彊﹗」發命將世斬之。武士將世斬首﹐傳首至殿前﹐於是公卿以下﹐無不懼猛。是日﹐又攺甘露元年﹐又以王猛爲中書令﹑京兆尹。猛與中丞鄭羌﹑協規齊志﹐數旬之間﹐有貴戚豪彊者﹐被猛﹑羌按察其過﹐以罪誅死二十餘人﹐於是豪右屏气﹐路不拾遺﹐風化大行﹐百姓安堵。堅始嘆曰「今日始知治天下之法﹐有天下之爲尊也。」

九月﹐秦境大旱﹐秦王堅自減膳撤樂﹐命后妃以下悉去羅紈。使守宰開山澤之利﹐公私共之﹐息兵養民﹐後旱不爲災矣。第二二六回

燕王購虎屍鞭浸

十一月﹐燕王雋集百官會議徙都於鄴城﹐百官皆言可﹐於是遷都於鄴城。至夜﹐夢見故趙王石虎嚙其臂。至天明﹐集百僚﹐使人去發石虎墓。使人掘墓﹐不見虎屍﹐空棺而已。使人回報﹐燕王雋以百金購其屍﹐有人知其屍在東明觀﹐直來報知。

燕王雋又使人去東明觀﹐下掘得其屍﹐僵而不腐。呈與燕王雋﹐數其殘暴之罪﹐令武士鞭之三百﹐投於漳水浸之。燕王雋因是得疾﹐悶悶不悅。

戊午二年二月﹐卻說趙故將並州牧張平﹐據新興﹑雁門﹑西河﹑太原﹑上黨﹑上郡之地﹐壁壘三百餘﹐夷夏十萬戶。趙旣亡﹐先降燕﹐至是又降秦。燕王欲以兵攻﹐卻又使人降燕。

秦王堅聞知﹐自將兵五萬﹐令鄧羌爲前部先鋒﹐軍至汾上。張平大驚﹐急召養子張蠔至曰「今秦王苻堅自將兵來攻我﹐非小可之敵。吾兒火速領眾禦之﹐勿使彼臨城﹐難以解矣。」蠔曰「大人休憂﹐兒卽去退秦兵。」

史說張蠔勇力矯健﹐曳牛卻走﹐超越髙城﹐因此勇冠三軍﹐人莫敢近。堅亦知其名﹐因謂諸將曰「張平之子張蠔﹐勇力絕人﹐卿若生擒得之﹐重賞不輕﹐則平自降。」羌曰「主上如何長他人志气﹐滅自己之威風﹖看某生執之。」言訖﹐卽與諸將各持兵刃出﹐正遇張蠔就戰﹐連鬥五十合﹐不分勝負。諸將見羌戰蠔不下﹐各奔出陣。蠔全無懼怯﹐又戰數十合﹐羌大喝一聲齊進﹐諸將直奔蠔﹐蠔撇羌來敵諸將﹐被羌以錦綿套索拋起﹐將蠔拖下馬來。諸將擒之﹐縛來見秦王堅。堅大悅﹐賞鄧羌﹐赦張蠔﹐令其歸降。於是蠔降於秦王堅﹐以蠔爲虎賁中郎將﹐常置左右。秦王堅曰「吾得鄧羌﹑張蠔二人﹐皆萬夫之敵﹐天下卽可定也。其時張平見蠔被擒﹐亦面縛往降。秦王堅命解其縛﹐拜幹爲右將軍﹐收軍還都。

八月﹐會稽王昱欲以桓溫弟桓云爲豫州刺史﹐僕射王彪之曰「兄居上流﹐已割天下之半﹐其弟復處西門﹐兵權萃於一門﹐非深根固蒂之宜也。」於是昱乃更以謝萬代之。王羲之與溫箋曰「謝萬才通經濟﹐使居廊廟﹐固是後來之秀。今以之撫順荒余﹐則違才易務矣。」又遺萬書曰「以君邁往不屑之韻﹐而俯同羣辟﹐誠難爲意也。然所謂通識﹐正當隨事行藏已耳。願君每與士卒之下者同甘共苦﹐則盡善矣。」萬不能用。

卻說晉泰山太守諸葛攸﹐集軍一萬餘人﹐攻拔燕東郡﹐入據武陽。燕王雋聞知﹐命大司馬慕容恪率兵五千攻之。兵至武陽﹐諸葛攸亦以兵出城﹐兩下交戰﹐數十合﹐攸兵自潰。被恪追兵一擊﹐攸兵大敗﹐不能當敵。於是攸敗走還泰山。恪遂渡河略地﹐分置守宰而歸。雋遂欲經營秦晉﹐令州郡校實﹐見一戶畱一丁﹐余悉發爲兵﹐欲使步卒滿一百五十萬﹐期來春大集軍馬於各郡。劉貴上書極陳百姓凋敝﹐發兵非法﹐必至土崩之變。雋善之﹐乃更令二五發兵以來﹐各集鄴。

時燕調發繁數﹐官司各遣使者﹐道路旁午﹐郡縣苦之。太尉封弈奏請﹕「非軍期嚴急﹐不得遣使。其餘賦法﹐皆責成州。」雋從之。

燕泰山太守賈堅﹐以兵七百人屯於山莊。晉荀羨引兵一萬攻之﹐堅所將才七百餘人﹐羨兵十倍﹐賈堅嘆曰「吾自結髮﹐志立功名﹐而每值窮厄﹐豈非命耶﹖與其屈膝而生﹐不若守節而死﹗」乃開門引兵直出。羨兵四集擒之﹐遂拔山莊。羨謂堅曰「先君父祖世爲晉臣﹐柰何背本不降﹖」賈堅曰「晉自棄中華﹐非吾叛也。民卽無主﹐彊則托命﹐旣已事人﹐安可攺節﹖吾束脩自立﹐涉趙立燕﹐未嘗異志﹐君何忽謂降乎﹖」羨怒﹐執置雨中數日﹐堅憤惋而卒。

靑州刺史慕容廆遣司馬悅明以兵萬餘集泰山﹐羨與戰﹐兵大敗。燕復取山莊﹐燕王以堅子賈活爲任城太守。荀羨疾篤﹐晉帝已知﹐遣使徵之﹐以郗曇督徐﹑兗﹐以軍鎭下邳。

初﹐燕吳王慕容垂娶段末柸女﹐生子令﹑寶。段氏才髙性烈﹐自以貴姓﹐不尊事可足渾後﹐後銜之。中常侍溫皓希旨﹐告段氏爲巫蠱毒後。後覺﹐欲以連累垂﹐收下廷尉考驗。段氏終無撓詞﹐故垂得免禍﹐而段氏竟死獄中。燕王雋貶垂爲平州刺史﹐出鎭遼東。垂以段氏女妹爲繼室﹐可足渾後黜之。以其妹妻垂﹐垂不就﹐由是益惡之﹐出鎭遼東。

己未三年四月﹐涼丞相張瓘性猜忌苛虐﹐專以愛憎爲賞罰。

郎中殷郇諫之﹐瓘曰「虎生三日﹐自能食肉﹐不須人教也。」

由是人情不附。宋混性忠鯁﹐瓘憚之﹐欲殺混﹐因廢涼王玄靚而自代之。混知﹐率壯士五百人掩入南城﹐宣告諸公曰「張瓘謀逆﹐太后令我以兵誅之。」乃率兵出戰﹐瓘亦以兵與宋混戰﹐大敗﹐與張琚皆自殺。混旣殺瓘兄弟﹐請玄靚去王號﹐復稱涼州牧而降晉。第二二七回

燕王托孤慕容恪

冬十月﹐諸葛攸復將水陸二萬﹐擊燕人﹐自石門屯於河渚。

燕王雋使上庸王慕容評﹐率步騎五萬與戰東門。攸病﹐三軍無主﹐因此大敗。晉穆帝聞知﹐遣迎詔書前來﹐使謝萬﹑郗曇主討。萬﹑曇復伐之。萬矜豪傲物﹐但以嘯詠自髙﹐未嘗撫眾﹐兄安深憂之﹐謂萬曰「汝爲元帥﹐宜數接對諸將﹐以悅其心﹐豈有傲誕如此﹐而能濟事耶﹖」萬乃召集諸將﹐一無所言﹐直以如意指四座云「諸將皆勁卒。」諸將益恨之。安慮萬不免﹐乃自偏師以下﹐每親造諸將﹐善言撫諭﹐厚相親托。旣而萬不敢進師﹐眾人皆賴以援洛陽。曇以病退屯彭城﹐萬以爲燕兵大盛。故曇退卽引兵還﹐眾遂驚潰。萬狼狽單騎歸﹐軍士欲圖﹐以安之故止。晉帝聞知﹐以詔廢爲庶人﹐降曇號建武將軍。於是許昌﹑潁川﹑譙﹑沛諸城﹐相次陷沒﹐遂爲燕所有。

庚申四年正月﹐燕王慕容雋宴羣臣於蒲地閣。酒酣﹐賦詩﹐因與羣臣談經史﹐語及周太子晉﹐潸然流涕﹐顧謂羣臣曰「昔魏武追痛倉舒﹐孫權悼登無已﹐孤嘗謂二主緣愛稱奇﹐無大雅之體。自曄死以來﹐孤鬃發中白﹐始知二主有以而然。卿等言曄定何如也﹖孤今悼之﹐得毋貽怪將來乎﹖」時長史李績對曰「懿懷之在東宮﹐臣爲中庶子﹐秉質志業﹐臣實不敢不知。

先太子大徳有八﹐未見有缺也。至孝自天﹐性與道合﹐此其一也﹔聰敏慧悟﹐機思若流﹐此其二也﹔沈毅好斷﹐理情無幽﹐此其三也﹔疾諛亮物﹐雅悅直言﹐此其四也﹔好學不輟﹐不恥下問﹐此其五也﹔英姿邁古﹐藝業超時﹐此其六也﹔虛懷恭敬﹐尊師重道﹐此其七也﹔輕財好施﹐勤卹民隱﹐此其八也﹔有此八徳﹐境內士民﹐實感慕無極。」燕王雋聞言泣曰「卿𨿽過譽﹐然此兒若在﹐吾死果能無憂。今景茂幼沖﹐器藝未舉﹐卿以爲何如﹖」績曰「皇太子天資岐嶷﹐聖敬日躋而八徳暗然﹐二缺未補﹐雅好遊畋﹐娛心絲竹﹐所以爲損耳。」燕王雋顧謂太子暐曰「伯陽之言﹐藥石之惠﹐汝宜識之﹗」言畢﹐罷宴歸宮。是夜﹐燕王雋寢疾﹐謂太原王恪曰「今二方未平﹐景茂幼沖﹐社稷屬汝何如﹖」恪曰「太子𨿽幼﹐勝殘致治之主也。臣何敢幹正統﹖」雋怒曰「兄弟之間﹐豈虛飾耶﹖」恪曰「陛下若以臣能荷天下之任者﹐豈不能輔少主乎﹖」雋喜曰「汝能爲周公﹐吾復何憂﹖績忠邁淸亮﹐汝善遇之﹗」召吳王垂還鄴﹐至是疾篤﹐召恪及司空陽騖﹑司徒評﹑將軍慕容根﹐受遺詔輔政。謂曰「朕欲與卿等平一天下﹐不幸到此難逃﹐此亦天命也。」又指太子謂恪曰「此子年幼﹐今托付與卿﹐卿宜以骨肉爲重﹐以慕周公之徳而輔之﹐則吾在九泉之下﹐不忘賢弟。」言訖﹐淚下如雨。慕容恪曰「陛下善保龍體﹐不可懷憂。太子𨿽幼﹐吾輔之﹗豈待再三耶﹖」雋點首而崩。壽四十九歲﹐在位十一年﹐攺元者三。

卻說慕容暐﹐字景茂﹐慕容雋之第三子也。雋因長子慕容曄死之故﹐乃立爲太子也。燕王雋旣死﹐百官舉哀殮葬訖﹐大司馬﹑太原王慕容恪率百官立太子暐爲燕王﹐卽皇帝位﹐攺元建熙元年。以慕容恪爲太宰﹑錄尙書事﹐得行周公之事。暐旣立大位而庸弱﹐國事皆委之於恪耳。當恪奏少主曰「李績淸方忠亮﹐堪任大事﹐先帝臨終以爲恪言。陛下可以績爲尙書右僕射﹐同輔朝政。」時燕王憾績﹐往在先帝面前﹐言其所短﹐因而謂恪曰「萬機之事﹐委之叔父﹑伯陽二人﹐朕請獨裁何如﹖」此時李績聞少主之言進﹐憂疾而死。臨終謂家人曰「吾不聽先人之訓﹐果有今日之故也﹗」言訖而卒。

先是李績之父李虛﹐字子喬﹐初仕石氏﹐後始仕燕﹐歷位尙書。前後固辭年老﹐不堪理政﹐燕王雋不許﹐轉拜太子太保。

臨終謂子績曰「以吾之才﹐而至於此﹐始者之願亦已過矣﹗我死之後﹐汝不可以西夕之年﹐取笑於來今也﹗」績不能遵依是語而辭退﹐是以憂死也。

卻說將軍慕容根自恃勛舊﹐有無上之心﹐乃私見太原王慕容恪而言曰「主上幼沖﹐母后秉政﹐權在大王﹐何以不因其未定而取之﹖而甘在人下﹐非丈夫之所爲也﹗」慕容恪愕曰「公醉乎﹖何言之悖耶﹗昔曹藏﹑吳札並於家難之際﹐猶曰爲君非吾節。況今儲君嗣位﹐四海無危﹐宰輔受遺﹐柰何有私議﹐公忘先帝之言耶﹖」根乃大懼﹐陳謝而退。慕容恪以慕容根言告吳王垂﹐垂曰「何不誅之﹖」恪曰「今新遭大喪﹐二鄰觀釁﹐而宰輔自相誅夷﹐恐乖遠近之望﹐且宜忍之。」時根私入宮﹐謬言於可足渾後及燕王暐曰「太宰﹑太傅﹐將謀不軌﹐臣請發禁兵誅之。」後將從之﹐暐曰「二公﹐國之親賢﹐先帝托以孤嫠﹐必不肯爾﹐安知非太師欲爲亂也﹖」乃止。根又思戀舊土﹐謀欲還東。恪知譖己﹐乃密奏根罪狀﹐燕王暐使恪誅根及其黨二十餘人。

時新遭大喪﹐誅夷狼藉﹐內外憂懼。恪舉止如常﹐人不見其有憂色﹐每出入﹐一人步從﹐或說以宜自嚴備﹐恪曰「人情方懼﹐當安靜以鎭之﹐柰何復自驚擾﹖」恪𨿽綜大任﹐而朝廷之禮﹐兢兢嚴謹。每事必與司徒評議之﹐虛心待士﹐咨詢善道﹐量才授任﹐人不逾位。朝臣或有過失﹐不顯其狀﹐隨宜而施﹐時人以爲大愧﹐莫敢犯者。或有小過﹐自相責曰「爾復欲望宰公遷官耶﹖」

燕所徵辟國兵﹐去冬集鄴﹐復遣伐晉﹐以燕王雋病﹐大閱而罷。至是﹐以燕朝多難﹐互相驚動﹐自鄴以南﹐道路斷絕。

太宰恪大驚﹐急以吳王垂爲徵南將軍﹐去鎭蠡臺。又令孫希﹑傅顏率騎二萬﹐觀兵河南﹑臨淮而還﹐於是境內乃安。

卻說劉衛辰遣使降秦﹐請田內地。春來秋返﹐秦王堅許之。

夏﹐雲中護軍賈雍率百騎襲之﹐大獲而還﹐奏知秦王堅﹐堅大怒曰「朕方以恩信懷戎狄﹐而汝貪小利以敗之﹐何也﹖」乃黜雍以白衣領職﹐遣使還所獲﹐並慰撫之。衛辰大悅﹐於是入居塞內﹐貢獻相尋。

時東胡獨孤部及沒弈幹各率眾數萬降秦﹐秦王苻堅處之塞內。陽平公融諫曰「戎狄人面獸心﹐不知仁義﹐其稽顙內附﹐實貪地利﹐非懷徳也﹔不敢犯邊﹐實憚軍威﹐非感恩也。今與民雜居﹐彼窺郡縣虛實﹐必爲邊患﹐不如徙之塞外。」堅從之。

卻說桓溫聚集文武商議天下之事﹐羣佐皆曰「今燕王慕容雋新喪﹐主幼才庸﹐若興三軍去伐﹐指期中原可得。」桓溫曰「慕容雋乃英特之士﹐臨死必以其子托付於太原王慕容恪﹐而恪又善撫國家﹐能爲將兵﹐石季龍尙且被執﹐何況今日乎﹖慕容恪尙存﹐所憂方爲大耳﹐何敢進之﹖」由是桓溫未敢起兵。

史說謝安﹐字安石﹐四歲時﹐桓溫見而嘆曰「今此兒丰神秀致。」及總角神識沈敏﹐風宇條暢﹐善於書。弱冠時詣王溕﹐淸言良久﹐旣去。溕子王修問父曰「向客何如大人﹖」

溕曰「此客亹亹﹐爲來逼人。」王導亦深器之。由是少有重名﹐寓居會稽﹐與王羲之及許珣﹑支遁交通遊處﹐出則漁弋山水﹐入則言詠屬文﹐無出世之意。除尙書郎﹐瑯玡王交辟﹐並不起。常往臨安山中﹐坐石室﹐臨深谷﹐悠然嘆曰「此去伯夷何遠乎﹖」然𨿽寓居會稽﹐以山水自娛﹐𨿽爲布衣時﹐人皆以公輔期之。士大夫至相謂曰「安石不出﹐如蒼生何﹖」安石每遊東山﹐常以妓女相隨。時會稽王司馬昱聞之曰「安石旣與人同樂﹐必不得不與人同憂﹐召之必至。」安妻劉惔之妹也﹐見家門貴盛﹐而安獨靜﹐退謂﹕「丈夫不如此也﹗」安掩鼻曰「恐不免耳。」及弟萬廢黜﹐安始有仕進之意。安時年已四十﹐徵西大將軍桓溫聞之﹐使人請拜爲司馬。安聞召卽至﹐溫大喜﹐拜爲司馬﹐深禮重之。凡有軍國大事﹐悉皆咨之。

辛酉五年﹐是歲涼奉升平之號。燕守將呂護遣使來建康降晉。晉帝拜爲冀州刺史﹐護欲引晉兵以襲鄴﹐燕太宰恪聞知﹐乃將兵二萬討之。護嬰城自守﹐將軍傅顏請恪急攻之﹐恪曰「老賊經變多矣。觀其守備﹐未易猝攻。然內無蓄積﹐外無救兵﹐我深溝髙壘﹐坐而守之﹐休兵養士﹐離間其黨﹐於我不勞而賊勢日蹙﹐不過十旬﹐取之必矣。何必多殺士卒﹐以求旦夕之功﹖」乃築長圍守之。第二二八回

晉哀帝登龍卽位

五月﹐晉穆帝因疾而崩﹐時年十九﹐而無嗣﹐在位十七年﹐廟號「孝宗」。百官舉哀﹐葬於永平陵。是時孝宗無子﹐羣臣立成帝子﹑瑯玡王司馬丕爲皇帝﹐立皇后王氏﹐尊何太后爲穆皇后﹐攺元「隆和」。

卻說哀帝﹐名丕﹐字千齡﹐成帝長子。初封爲瑯玡王﹐及穆帝崩無嗣﹐大臣迎丕立之。在位四年﹐攺元者二﹐曰﹕隆和及興寧。

史說中書侍郎範寧﹐字武子﹐少博學﹐多所通覽。時以浮虛相標﹐儒雅日潛﹐寧以爲其源始於王弼﹑何晏﹐二人之罪﹐深於桀﹑紂。寧乃著論非之曰「王﹑何蔑棄典文﹐幽沈仁義﹔遊辭浮說﹐波蕩後生﹔使縉紳之徒﹐翻然攺轍﹐以至禮壞樂崩﹐中原傾覆﹐遺風余俗﹐至今爲患。桀﹑紂縱暴一時﹐適足以喪身覆國﹐爲後世戒﹐豈能回百姓之視聽哉﹖故吾以爲一世之禍輕﹐歷代之患重﹐自喪其惡小﹐迷眾之罪大也。是以人皆以此論貶之太過﹐吾觀貶之宜也。」

十二月﹐秦王苻堅下詔﹐命牧伯守宰各舉孝悌廉直﹑文學政事﹐察其所舉﹐得人者賞之﹐非其人者罪﹐由是人人莫敢妄舉﹐而請托不行。當是之時﹐內外文官﹐率皆稱職﹐田疇修辟﹐倉庫充實﹐道不拾遺﹐盜賊屏息﹐因是鳳凰集於東闕。秦王苻堅大喜﹐平旦召王猛﹑苻融入露臺﹐悉屏去左右﹐密議大赦境內。王猛﹑苻融親送紙筆﹐秦王堅自爲赦文﹐正持筆間﹐忽有一大蒼蠅﹐自穿牖孔而入﹐鳴聲甚大﹐集於筆端。堅驅之復來﹐忽然去之。秦王堅在內爲赦文﹐俄而長安城中﹐街上有一黑衣小兒大叫曰「今日官家大赦天下。」須臾小兒去了﹐因此街巷市裏﹐人人相告曰「官家有赦﹗」境內由是喧哄﹐有司聞知﹐入朝奏請﹐聞赦何事。秦王堅大驚﹐謂融﹑猛曰「孤與卿議於禁中﹐又無屬垣之耳﹐事從何泄也﹖」遂問羣臣曰「其聞赦事﹐何處得來﹖」羣臣奏曰「長安城中士民在城中傳說官家有赦﹐不知何人先說也﹖」猛奏曰「可令武士出朝門外﹐執城中百姓入來問之﹐必知端的。」秦王堅曰「卿言是也。」堅卽使武士出去捉之﹐不一時﹐武士擁得老者四五人﹐至殿下。秦王堅問百姓曰「誰人說道朕有赦出﹖你可從實說來。」老者咸曰「有一小人﹐衣黑衣﹐大呼於市曰﹕『今官家有大赦﹐』須臾不見。」堅知神泄其事﹐於是遣老者還。秦王堅卽遣使頒書﹐大赦境內。

時﹐秦王堅謂羣臣王猛等嘆曰「其向蒼蠅﹐身狀非常﹐吾固惡之。諺曰﹕『欲人弗知﹐莫若勿爲。』聲無細而弗聞﹐事未形而必著者﹐此之謂也。」於是秦王堅命廣修學宮﹐集郡國學生通一經以上充之﹐公卿以下子孫﹐並遣入學受業﹔其有學爲通儒﹑才堪幹事﹑淸修廉直﹑孝悌力田者﹐皆旌表之﹐於是天下號「秦多士」。

壬戌隆和元年正月﹐徵西大將軍桓溫與長史孟嘉等議曰「吾欲威振朝廷﹐羣臣不服﹐何計可施﹖」嘉曰「爲明公計﹐可上表詐請遷都洛陽以試之﹐朝廷若從公請﹐不待立威而羣臣自服﹔若不允﹐百官逆異於公﹐正如昔日指鹿爲馬﹐以察百官也。」溫曰「其計大善。」次日﹐使人入朝上疏曰﹕江東自先帝立﹐今六十餘年﹐气數已衰落矣。洛陽舊都﹐乃霸業之所﹐士民思之已久。請皇帝陛下與百僚俱各促裝﹐治日北徙洛陽﹐以實河南都之﹐則中原指日可得矣﹗

卻說晉哀帝得桓溫疏﹐讀訖﹐大驚﹐謂羣臣曰「今大將軍桓溫主意遷都﹐其事若何﹖」時羣臣皆懼溫勢﹐不敢言異。

人情疑懼﹐𨿽知不可﹐莫敢先諫。惟有散騎常侍孫綽上疏曰﹕昔中宗龍飛﹐惟信順協於天人﹐實賴萬里長江畫而守之耳。

今自喪亂以來六十餘年﹐河洛丘墟﹐函夏蕭條﹐士民播流江表﹐已經數世。存者老子長孫﹐亡者丘隴成行﹐𨿽北風之思感其素心﹐目前之憂﹐實爲交切。植根外數十年矣﹐一朝頓欲拔之﹐驅蹴於空荒之地﹐瞻望萬里﹐逾險浮深﹐離墳墓﹐棄祖業﹐田宅不可復售﹐舟車無從而得﹐捨安樂之國適他鄕﹐國家所宜深慮也。晉帝覽疏猶豫。當散騎常侍王述曰「陛下休憂﹐桓溫欲以虛聲威振朝廷耳﹐非實事也﹗但從之﹐自無事矣。」於是遣使人去回說從之﹐治吉起行。

卻說使人旣還報於桓溫曰「帝與羣臣皆樂從之﹐聽將軍之請﹐願遷洛陽。」溫大悅﹐問孟嘉曰「先生計果奇﹐百官不敢拒意﹐而今朝廷要遷洛陽﹐倘若遷之﹐則秦﹑燕乘此起兵而國家亂﹐我等事務未備﹐事皆危矣﹗」嘉曰「此事易耳﹗將軍可復使人入朝再奏曰「遷之宜矣﹐而關中殘破﹐宜先使人修理﹐若移洛陽鐘虡﹐權且暫停﹐候再擇期。」於是溫從之﹐復使人入朝奏知其事﹐暫且停止。

晉帝遂問常侍王述日﹕「其事若何計議回之﹖」王述曰「臣自作書回復﹐無勞聖意。」於是王述領使人出朝歸第﹐作書與使﹐帶回去復桓溫。桓溫得書開讀曰﹕永嘉不兢﹐暫都江左。方當蕩平區宇﹐旋軫舊京。若其不爾﹐宜攺遷園陵﹐不應先事鐘虡。

桓溫讀畢謂眾曰「朝廷大臣﹐明知不可﹐而懼我莫敢言之。旣如此﹐權罷遷都﹐暫且停止。」第二二九回

桓溫戲星人王見

卻說桓溫旣有異志﹐聞蜀人王見善知天文﹐乃使使召至。

至夜﹐溫執王見手問曰「聞卿善知天文﹐今國家祚運修短若何﹖」見答曰「世祚方永﹐未必便終。」溫不悅﹐次日召見入﹐送絹一匹﹐錢五千文﹐與之自歸。因謂曰「卿可將此自裁。」王見受之卽出﹐自思曰「桓溫送絹一匹﹐錢五千文﹐命我自裁﹔其絹使我自縊而死﹐其錢與我買棺材葬﹔我無親在此﹐無人收斂。」因哭﹐思半日﹐聞襄陽習鑿齒爲溫府主簿﹐仁厚濟人﹐乃馳入謁鑿齒曰「吾乃蜀州星人耳。蒙大司馬桓溫召至﹐問天文國家之事﹐吾以實對﹐大司馬怪吾﹐送絹一匹﹐錢五千文﹐命我自裁。我家在益州﹐被命遠來﹐今此無親﹐無由致其駭骨﹐聞君仁厚﹐故來相投﹐乞爲檁碣棺本以斂﹐吾在九泉之下﹐不忘大徳。」鑿齒曰「君幾誤死耳﹗吾嘗聞知﹐星宿有不覆之義乎﹗此以絹戲君﹐以錢供道路之資﹐是教君自去也﹗如何尋死﹖桓公殺汝﹐豈待汝自裁﹐何不明也﹖」王見大喜﹐拜謝鑿齒曰「若不造先生﹐誤喪殘生。」於是王見次日入辭桓溫回蜀。溫曰「誰救汝還﹖」王見乃以鑿齒言對之。

溫大笑曰「昨憂君誤死﹐今是誤活﹗汝徒然三十五年看儒書﹐不如一詣習主簿矣﹗」因此王見得鑿齒指教得歸﹐溫於是益重鑿齒。

癸亥興寧元年五月﹐晉帝設朝﹐文武班齊﹐君臣禮定﹐分兩邊立。羣臣奏曰「前者桓溫所議遷都之事﹐欲威振朝廷﹐貪功慕祿耳。今事已寢﹐可加其重祿﹐則彼不生別誌。」帝下詔﹐使人去加封桓溫大司馬﹑都督中外諸軍事﹑錄尙書事。桓溫大喜﹐受職。溫又欲北伐﹐以王坦之爲長史﹐以郗超爲參軍﹐以王珣爲主簿﹐以謝玄爲東曹掾﹐後攺爲參軍。

史說王坦之﹐字文度﹐乃王述之子也。弱冠與郗超俱有重名﹐時人爲之語曰「盛徳絕倫郗嘉賓﹐江東獨步王文度。」

郗超﹐字景興﹐小字嘉賓﹐少卓犖不羈﹐有曠世之度﹐人皆仰之。王珣﹐字元琳﹐乃太尉王導之子也。先珣嘗夢人以大筆如椽與之﹐旣覺語人曰「此當有大手筆事﹗」後孝武帝崩﹐哀冊謚皆珣所艸。珣方弱冠﹐與謝玄爲桓溫掾屬﹐俱爲溫所敬重。

謂之曰「謝玄年四十﹐必擁旄又節。王掾當作黑頭公﹖皆未易才也。」史說﹕謝玄﹐字幼度﹐少穎悟﹐與兄謝明﹐俱爲叔父謝安所器重。安嘗誡於諸子侄曰「子弟亦何預人事﹖正欲使其佳。」諸人莫有言者﹐獨玄答曰「譬如芝蘭玉樹﹐欲其生於庭階耳。」由是安悅玄對﹐而益重之。

時桓溫每有事﹐必與王珣﹑謝玄二人謀之﹐因此其府中人爲之語曰「髯將軍﹐短主簿﹔能令公喜﹐能令公怒。」玄貌多髯﹐珣狀短校甲子二年春正月﹐晉帝以揚州刺史王述爲尙書令。王述每受職﹐不爲虛讓﹐其所辭必於所不受。及爲尙書令﹐其子坦之諫述曰「故事多讓﹐何不讓乎﹖」述曰「汝謂我不堪耶﹖」

坦之曰「非也﹐但克讓自美耳。」述曰「旣謂堪之﹐何爲復讓耶﹖欲以汝勝我﹐實不及也。」

卻說哀帝雅好黃老辟穀﹐餌長生藥﹐服食過多﹐遂中毒﹐不能理萬機。崇徳太后復臨朝攝政。

卻說涼宋混疾甚﹐張玄靚及其母馬氏往省之曰「將軍萬一不幸﹐寡婦孤兒﹐將何所托﹖」混曰「臣弟澄﹐政事愈於臣﹐但恐其懦緩﹐機事不稱耳。殿下策勵而使之﹐可也。」混誡澄曰「受國大恩﹐當以死報﹐無恃勢位以驕人。」又見朝臣﹐皆誡之以忠貞。及卒﹐行路之人爲之揮涕。玄靚以澄爲領軍將軍﹐命其輔政。第二三○回天錫弒君而自立

涼自丞相宋混死後﹐張天錫專執朝政。張玄靚庶母郭氏﹐以張天錫專權﹐與大臣謀欲誅之。事泄﹐天錫反將郭氏皆殺之﹐遂弒玄靚﹐自稱涼州牧﹑西平公。時年十六﹐遣司馬秦奉詣建康請命﹐晉帝從之﹐詔封錫西平公。

卻說匈奴劉衛辰以眾作叛﹐代王什翼犍急點兵三萬攻衛辰。時河水未合﹐犍命將士以葦結組紐流澌﹐俄而水合﹐然而不堅﹐乃散葦於其上﹐冰艸相結﹐有如浮梁﹐兵乘以渡。衛辰不意兵卒至﹐大驚﹐遂引左右西走去了。什翼犍不追﹐收其部落之十六七而還。衛辰奔降秦﹐春送還朔方﹐遣兵戍之。

代王什翼犍性寬厚﹐郎中令許謙盜絹一匹﹐知而匿之。謂左長史燕鳳曰「謙盜絹﹐吾不忍視謙之面﹐卿愼勿泄。若謙慚而自殺﹐是吾以財殺士也﹗」嘗討西部叛者﹐流矢中目﹐旣而獲射者﹐羣臣欲臠割之﹐代王曰「彼各爲其主耳﹐何罪之有﹖」遂釋射者﹐是以士民附者眾耳。第二三一回

哀帝崩立司馬弈

乙丑三年二月﹐孝哀帝崩﹐羣臣迎其弟瑯玡王司馬弈卽皇帝大位﹐攺元爲太和元年。

卻說弈帝﹐字延齡﹐哀帝同母弟也。初﹐封爲瑯玡王﹐及哀帝無子﹐大臣迎而立之﹐在位六年﹐後被桓溫廢爲海西公。

卻說燕王暐境內久旱﹐太宰慕容惲慕容評並入朝歸政。

上疏曰﹕

臣以朽暗﹐器非經國﹐不足上諧陰陽﹐下釐庶政。臣聞王者﹐依天建國﹐辧方正位﹐司必量才﹐官惟徳舉。臺輔之重﹐參理三光﹐而非其人﹐則靈曜爲虧﹐屍祿貽殃﹐負乘招悔﹐臣非安可久忝天祿﹖宜以避賢路﹐敢忘虞丘避嫌之美﹖輒循兩疏知止之分。謹送章綬﹐惟垂詔許。

暐覽疏﹐而謂惲評二人曰「先帝所托﹐惟在二公﹐豈虛己謙讓﹐以違付托之事耶﹖」惲評二人乃止。燕王暐又曰「吾聞洛陽乃關中之地﹐今爲晉所戍﹐欲煩叔父神明取之﹐其事若何﹖」太宰慕容恪曰「臣等受先帝顧托之重﹐欲效犬馬之心久矣﹐未得詔命。今陛下旨意﹐臣願領兵去攻洛陽﹐以報先君顧托之恩。」言訖﹐拜辭燕王﹐卽點十萬銳兵﹐使吳王慕容垂爲先鋒﹐殺奔洛陽而來。

其時洛陽守城將沈勁聞知燕兵犯境﹐卽忙使偏將軍楊欽﹐點起城中氐兵五千人﹐大開城門﹐驅兵出迎。時燕兵隊內﹐有先鋒慕容垂出戰與楊欽交戰﹔二人在陣前﹐戰二十餘合﹐楊欽兵少﹐如何敵得燕軍﹐因此大敗。楊欽不敢入城﹐乃收殘兵﹐走還江南。時燕太宰恪謂諸將曰「卿等常患不攻城﹐今洛陽城髙而兵弱﹐卿勿畏也。」於是諸將率士卒齊力攻之﹐乃克。

執沈勁來至﹐恪招降﹐而勁神气奇異﹐恪將宥之﹐將軍慕容虔曰「勁𨿽奇士﹐觀其態度﹐終不爲人用。」遂殺之。

恪略地崤﹑函﹐關中大震。秦王堅自將屯陜城以備之。燕以慕容評坐鎭金墉﹐慕容垂鎭魯陽。恪還鄴﹐謂僚佐曰「吾前平廣固﹐不能濟辟閭﹐今定洛陽﹐使沈勁爲戮﹐𨿽皆非本情﹐實有愧於四海。」後朝廷嘉勁之忠﹐贈東陽太守。第二三二回

司馬勛叛攻成都

二月﹐益州刺史周撫卒﹐晉哀帝詔以其子周楚代之﹐而撫在益州三十餘年﹐甚有威惠﹐民咸徳之。

七月﹐立會稽王司馬昱爲瑯玡王﹐昱固讓不受。

十一月﹐梁州刺史司馬勛以眾一萬人作叛﹐來圍成都。時大司馬桓溫聞知﹐遣江夏相朱序以五千人救之。序遵命以兵卽行﹐至成都五十里屯。序次日遣人入城﹐去會周楚擊勛。楚得書﹐卽忙會集將佐﹐整頓軍容﹐大開城門﹐殺出城來。朱序以兵抄勛後攻之﹐兩下夾擊﹐勛兵大敗。被楚擒而斬之﹐成都遂平。初﹐勛爲政暴酷﹐治中別駕言語忤意﹐勛卽於座斬之。常有據蜀之志﹐憚周撫不敢發。及聞撫卒﹐遂舉兵自號爲「成都王」﹐引兵入劍閣﹐圍成都﹐至是被溫以朱序與周楚合兵誅之。

丁卯太和二年四月﹐太原王慕容恪因攻洛陽回來﹐得疾甚重。燕王暐聞知﹐親與羣臣視恪﹐問以後事。燕王暐入見恪曰「叔父出徵遠勞﹐今得此疾困重﹐倘設不周﹐使孤倚托何人﹖」恪曰「慕容垂文武兼才﹐管﹑蕭之亞﹐陛下信任之以大政﹐國家可安。不然﹐秦晉必有覬覦之計。」暐聞言曰「願從尊訓。」言訖回宮。太宰恪以燕王幼弱﹐政不在己﹐今太傅評又猜忌﹐乃使人召暐兄樂安王臧至﹐謂曰「今南有晉室﹐西有彊秦﹐常蓄進取之大志。司馬總統大軍﹐不可任非其人﹔我死之後﹐以其疏言之﹐當在汝及衝。汝曹𨿽才識明敏﹐然年少﹐未堪多難。吳王天資英傑﹐智略蓋世﹐汝曹若以推任之﹐必能混一四海﹐況外寇乎﹖」言訖而卒。

燕王暐聞知﹐慟哭終日﹐命厚葬之。國人皆爲發悲﹐於是以慕容衝爲大司馬﹐總統六軍。第二三三回

苻氏五公皆謀反

卻說秦王堅聞慕容恪已卒﹐陰有圖燕之計。命匈奴曹轂使如燕﹐曹轂以西戎主簿郭辯爲之副。燕司空皇甫眞兄皇甫腆及從子奮﹑覆皆仕秦。辯至燕﹐謂眞曰「僕本戎人﹐家爲秦誅﹐故寄命曹主。貴兄常侍及奮﹑覆兄弟﹐並相知有素。」眞怒曰「臣無境外之交﹐此言何及我﹗君似姦人﹐得毋因緣假托乎﹖」遂入白暐﹐請究治辯﹐太傅評不許﹐得還﹐爲堅言「燕政無綱可圖﹐其見機識變﹐惟皇甫眞耳。」堅曰「以六州之眾﹐豈得不使智士有一人哉﹖」曹轂尋卒﹐秦分其部落爲二﹐使其二子分統之﹐號東西曹。

卻說秦汝南公苻謄﹐乃苻生之弟﹐欲謀反﹐秦王堅竊知﹐遣武士執斬之。時生弟猶有五人﹐當王猛謂堅曰「不去五公﹐終必爲患﹐不若乘此殺之。」堅不從﹐至是秦晉公柳﹑趙公雙與魏公庾﹑燕公武謀作亂。堅聞知﹐使人徵其還長安。柳據蒲阪﹐雙據上邽﹐庾據陜城﹐武據安定﹐齊來起兵作反。堅又遣使諭以罷兵﹐令其各安原位﹐各嚙梨以爲信﹐皆不從。秦王怒﹐命王猛將兵二萬去討﹐猛得令卽以兵行。

戊辰三年二月﹐秦魏公苻庾聞王猛以兵來﹐恐不能敵﹐乃以陜城降於燕兵以接應。秦人大懼﹐燕王徳曰「苻氏骨肉乖離﹐投誠請援﹐是天以秦賜燕也。天與不取﹐反受其殃﹐吳越之事﹐足以觀矣。陛下宜命皇甫眞引兵援之﹐眾徑趨蒲阪﹔吳王垂引許﹑洛之兵﹐馳解庾圍﹔太傅總京師虎衛﹐爲三軍後繼﹐傳檄三輔﹐示以禍福﹐彼必望風響應。」太傅評曰「秦﹐大國也﹐今𨿽有難﹐未易可圖。朝廷𨿽明﹐未如先帝﹐吾等智略﹐又非太宰之比﹐閉關保境足矣。」庾聞燕不發兵﹐又以人遺垂及眞箋曰「苻堅﹑王猛﹐皆人傑也﹐謀爲燕患久矣﹐今不乘機取之﹐恐異日有江東之悔矣﹗」垂謂眞曰「主上富於春秋﹐太傅識度﹐豈能敵堅﹑猛乎﹖」遂絕之。

十二月﹐王猛以兵至陜城﹐苻庾以兵出戰。戰未上三合﹐被猛獲之。王猛遂拔陜城﹐左右送庾於帳下﹐猛使人解長安送堅。堅問之﹐庾曰「臣本無反心﹐但以兄弟屢謀逆亂﹐臣懼及死﹐故反耳。」堅泣曰「汝素長者﹐固知其非汝心也﹗且髙祖不可以無後。」乃賜庾死。原其七子﹐以長子襲魏公﹐餘子嗣諸弟之無後者。第二三四回

桓溫伐燕大敗還

己巳四年初﹐桓溫聞燕太宰慕容恪死﹐請旨與徐﹑兗刺史郗愔﹑江州刺史桓沖﹑江州刺史袁眞等伐燕。初﹐愔在北府﹐溫常云「京口酒可飲﹐兵可用」﹐深不欲愔居之。愔遺溫箋﹐欲共獎王室﹐請督所部出河上。愔子超爲溫參軍﹐取視後毀之﹐更作愔箋﹐自陳非將相才﹐加以老病﹐乞閒地自養。勸溫並領己所統。溫大喜﹐卽以愔爲會稽內史﹐而自領徐﹑兗二州刺史﹐率步騎五萬發姑孰。超曰「漕運難通﹐求別道而入。」溫不從。

六月﹐至金鄕﹐天旱水絕﹐使將軍毛虎生鑿鉅野三百里﹐引汝水會於淸水﹐引舟自淸水入河﹐舶艫數百里。超又曰「淸水入河﹐難以通運﹐若寇不戰﹐運道必絕。因敵爲資﹐後無所得﹐此危道也。不若舉眾趨鄴﹐彼必望風逃遁﹐北歸遼碣﹐若能出戰﹐則事可立決。若恐勝負難必﹐務欲持重﹐則莫若屯兵河﹑濟﹐控引漕運﹐俟資儲充備﹐來夏乃可進也。捨此二策﹐而燕軍北上﹐進不速決﹐退必愆之。賊因此勢以日月相引﹐漸及秋冬﹐木凋時滯﹐北土早寒﹐三軍裘褐﹐只恐於時所憂﹐非獨無食而已。」溫又不從。曰「吾命袁眞攻開石門﹐以通水運﹐必無阻滯。」遣袁眞以五千兵攻石門﹐又遣朱序攻胡陸﹐拔之。燕王暐使下邳王慕容厲﹐以兵一萬逆戰﹐被鄧遐﹑朱序合兵出擊﹐兩下交鋒﹐未十合﹐厲大敗還﹐前鋒鄧遐﹑朱序又敗燕兵於林渚。

七月﹐溫至枋頭。燕王暐及太傅慕容評大懼﹐暐謂文武曰「太原王已喪﹐今國內無有良材﹐晉兵勢大﹐何以迎敵﹖」

羣臣曰「太原王臨終之語﹐陛下何故忘記﹖吳王慕容垂有文武之才﹐何不用之﹐以兵拒敵﹖然後使人和好於秦﹐結爲唇齒﹐請其以兵來救﹐可破晉兵。」暐曰「其計𨿽善﹐而今晉兵勢大﹐卽分兵而來﹐恐難迎敵﹐不如走奔和龍。」吳王垂上言曰「臣請擊之﹐若其不捷﹐走未晚也﹐何自紛紛自潰乎﹖」暐乃使垂率眾五萬以拒溫﹐垂表乞悉羅騰爲從軍﹐暐從之﹐又遣樂松請救於秦﹐許賂虎牢以西之地於秦。

卻說秦王堅與羣臣議論國事﹐忽近侍報燕王暐使人至﹐說桓溫以兵犯境﹐敬修國書﹐求結爲唇齒﹐請相救應。秦王堅曰「吾正恨其彊﹐欲興兵討之﹐吾不援應。」王猛密謂秦王堅曰「燕𨿽彊大﹐慕容垂非溫之敵也。若溫舉山東之眾﹐進屯洛邑﹐收幽﹑冀之兵﹐引並﹑豫之粟﹐觀兵崤﹑澠﹐則陛下大事去矣。今不如與煎合兵以退溫﹔溫退﹐燕亦病矣。我乘其敝而取之﹐不亦善乎﹖」秦王堅曰「卿策甚善。」因此從之﹐卽使洛州刺史鄧羌率步騎二萬﹐前來救燕﹐羌領兵起行。

卻說申胤謂封孚曰「以桓溫聲勢﹐似能有爲﹐以吾觀之﹐必無成功。何則﹖晉室弱衰﹐溫專制其國﹐晉之朝臣未必皆與之同心﹐必將乖阻﹐以敗其事。又﹐溫驕而恃眾﹐怯於應變﹐大眾深入﹔值可乘之會﹐反更逍遙中流﹐不出赴敵﹐欲望持久﹐坐取全勝﹐若糧廩愆懸﹐情見勢絀﹐必不戰自敗﹐此自然之數也。」慕容垂兵至洛﹐謂將士曰「公等各宜盡心竭力﹐以報國家。」言訖﹐急謂範陽王慕容徳曰「今溫大兵在此﹐漕運要從石門來﹐卿可以重兵前去﹐緊守石門﹐糧食不至﹐則溫兵自潰矣。」徳從之﹐乃以所集之兵﹐出守石門。又謂偏將李邦曰「溫見石門不通﹐必使人從臯陵運。汝可引軍一萬﹐抄山徑埋伏險隘﹐絕其糧道。」李邽引一軍去訖。

卻說慕容徳至石門﹐謂慕容宙曰「汝先率一千兵出戰。」

宙曰「晉人輕剽﹐怯於陷敵﹐勇於乘退﹐宜設餌釣之。」徳曰「可以二百騎挑戰﹐餘兵分作三處埋伏﹐待其追而擊之。」

於是使宙以二百騎挑戰﹐自將兵分作三處埋伏﹐計議訖。

宙以二百騎出戰﹐袁眞盡以眾與戰﹐宙詐敗便走﹐眞揮兵追擊﹐至伏兵之所﹐慕容徳當先出攔﹐兩下交鋒﹐眞兵大敗走回。又被伏兵出截﹐三下夾攻﹐眞單騎逃回本營收眾﹐折去五千餘人。

卻說慕容垂以大兵至襄陽屯紮﹐便差人四門貼起文榜告示﹐居民無問老小﹐火速移往睢城暫居﹐不可自誤。晉兵到此不仁﹐必然傷害百姓。一連差十數次人﹐催趨使行﹐百姓皆起身後﹐喚諸將聽令﹐先差云振帶二千人﹐各將布袋去溪河上流頭埋伏﹐用布袋裝上磚土﹐拒住淺河之水。到來日三更以後﹐只聞下流頭人馬嘶喊﹐知是桓溫兵敗﹐急取去布袋﹐放水淹之﹐卻順河殺將下來接應。云振聽計去了。吳王垂又喚慕容徳﹕「可引軍二千﹐去博陵邊渡口埋伏。晉兵被淹﹐此處水勢緩慢﹐人馬必從此逃命﹐你可乘勢殺來接應。」徳領兵去了﹐垂又喚趙平﹕「你可引軍三千﹐先取蘆葦漧柴﹐放在襄城人家屋上﹐各處陌頭襄角上﹐卻暗藏硫黃焰硝引火之物﹐來日昴日雞﹐值黃昏後必有大風起﹐袁眞必入城安歇。汝將二千軍﹐先用火箭大炮﹐放入城中去。火勢大作﹐城外吶喊﹐只畱東門外放走。你卻在東門外伏定﹐敗軍亂竄﹐不可攔截﹐只顧攻擊他。敗軍無心戀戰奔走﹐此乃以寡敵眾之道也﹐必得全功。天明會合﹐收軍便回睢城﹐不可違誤。」趙平聽令去了。垂更再喚﹕「縻玉﹑劉同﹐你二人可帶二千人﹐一半紅旗﹐一半靑旗﹐去野外三十里虎尾坡前擺開﹐靑紅旗號混雜。如晉軍到﹐縻玉一支紅旗走在左邊﹐劉同一支靑旗走向右邊。他疑﹐必不追趕。卻分兵去西北角上埋伏﹐只望城中火起﹐便可進兵﹐追趕敗軍。然後﹐卻來白河上流頭接應﹐時刻休誤。」二人去了﹐垂登髙望之。

卻說晉兵袁眞自爲前部先鋒﹐引大軍一萬﹐戰將數員﹐又有鐵騎軍二千﹐從襄邑進發。日當亭午﹐來到虎尾坡附近。問向導官﹕「前面離城多少路﹖」答曰「只有三十里。」王佃引探馬數十匹先行﹐見坡前人馬擺開。王佃拍馬搶前﹐見依山傍嶺﹐一簇人馬﹐盡打靑﹑紅旗號﹐不知多少。晉將王佃把皂旗一招﹐三千軍一齊向前﹐縻玉﹑劉同爲兩隊進﹐靑﹑紅旗各居左右﹐二色旗不雜﹐隊伍不亂。王佃扯住馬﹐令休趕。左右曰「爲何不趕﹖」王佃曰「前面必有伏兵﹐你們只就這里紮住﹐我自去稟先鋒。」王佃一騎馬來見先鋒﹐袁眞曰「豈不聞兵法有虛實之論﹖此是疑兵﹐必無埋伏﹐速進兵追之。」

佃再回坡前﹐提兵直入其左﹐徧於林下﹐追尋不見。

此時紅日冉冉墜西﹐袁眞叫去搶襄邑安身。軍士四門突入﹐並無阻擋﹐又不見一人。袁眞曰「此乃勢窮﹐尙帶百姓連夜走了。眾軍權且安歇﹐來日進兵。」軍士各自饑餓﹐都去奪屋造飯。袁眞在縣衙安身。初更後﹐狂風忽起﹐把門軍士來城報火起﹐袁眞曰「火是軍人造飯不小心失火﹐不可驚動。」說未畢﹐南門﹑西門俱來報火起。袁眞急令眾人上馬時﹐早已滿城火著﹐上下通紅﹐喊聲大震。當夜袁眞叫將士冒著煙火探路﹐報說﹕「東門無伏兵。」袁眞衝出東門﹐門上火滚煙飛﹐軍士逃出﹐自相踐踏﹐死者無數。

且說袁眞方才脫得火危﹐背後卻有車馬趕殺﹐各軍皆要逃命﹐那里肯回身廝殺。撞著縻玉﹑劉同﹐又殺一陣。到四更左右﹐人困馬乏﹐一大半軍破頭爛額﹐卻好走到河邊﹐人馬都下河喫水﹐水不過尺﹐人馬皆在河內鬧起。上流許云振望見襄邑城火起﹐約五更時分已到﹐只聽下流人馬喧鬧﹐催軍一齊掣起布袋﹐水勢望下流一衝﹐人馬皆溺於水。袁眞望水勢慢處奪路﹐來到博陵渡口﹐喊聲大振﹐一軍攔路﹐慕容徳到也。當下慕容徳引了軍馬﹐從下流頭殺將上來﹐截住袁眞掩殺。王佃交鬥到三十餘合﹐眞不敢戀戰﹐奪路走脫。慕容徳趕來﹐接著廝殺﹐殺得晉軍大敗﹐殺死晉兵三萬餘人。

時﹐袁眞收拾殘兵﹐來見桓溫﹐稱說失利一事﹐桓溫大怒曰「胡賊安敢如此﹖」盡起三軍﹐遂至襄邑﹐漫山塞野而來﹐與慕容垂大軍相遇交戰。垂將兵馬擺開﹐橫持玉斧立於陣前﹐以待晉兵。晉兵陣中先鋒袁眞持刀出馬與戰﹐又戰上二十餘合﹐眞不能抵敵﹐撥開軍器﹐勒轉馬頭﹐望本陣便走。背後慕容垂促兵追殺﹐晉兵又敗一陣﹐走還原屯。

桓溫見軍戰不利﹐心甚煩惱。忽左右報軍中糧盡﹐來日卻無糧艸支給於三軍等眾。桓溫愈加憂悶。又探事軍人報道﹕「長安秦王苻堅使鄧羌率軍三萬來救燕。」參軍郗超曰「今吾軍數戰不利﹐糧儲復竭﹐秦兵又至﹐難以進兵﹐不如焚舟車棄輜重鎧仗﹐從陸道奔回本鎭﹐若秦軍一到﹐必爲所擒。」溫曰「事已迫矣﹗今夜卽行。」於是桓溫至夜傳令﹐將舟車燒訖﹐及拋棄輜重鎧仗﹐乃領大軍從陸路而走。諸軍爭欲追之﹐吳王垂曰「溫初敗退﹐必嚴設警備﹐選精銳於後﹐不如緩之。彼幸吾未至﹐晝夜疾趨﹐俟其气衰擊之﹐無不克矣。」

至是溫果兼道而進數日﹐吳王垂令人探知﹐自率八千騎追之到河南﹐與袁眞﹑郗超等交戰﹐又戰上數十合﹐晉兵無心戀戰﹐皆棄甲拋戈﹐望南走潰。又被燕軍趕殺一陣。慕容徳聞晉兵敗走﹐乃以勁卒伏於東關中﹐見桓溫兵至﹐兩下夾攻﹐大破溫眾﹐斬晉兵三萬餘人﹐連追殺五十餘里﹐方始收兵還燕。

卻說秦將鄧羌聞晉兵敗走﹐使其副將苟池領兵五千抄小路來趕。追至譙城﹐袁眞見後有追兵﹐喝令軍士擺開﹐自與荀池交戰。二人又鬥三十餘合﹐袁眞大敗而逃﹐又被秦兵大殺一陣﹐又斬一萬餘人。秦兵追殺二十餘里﹐亦收兵還國去訖。

溫只得收敗卒屯於山陰。其時桓溫深恥其敗﹐恐朝廷見罪﹐乃歸過於袁眞。使人入朝上表云「袁眞爲將失略﹐致敗三軍﹐宜貶之以爲庶人。」於是晉帝下詔﹐黜袁眞爲庶人﹐詔使桓溫還國。行經王惇墓第﹐讀其碑記﹐嘆曰「可人﹐可人﹗」其心亦若是耳﹗

卻說燕王慕容暐謂羣臣曰「今旣與秦結好﹐必得一不辱君命者﹐往謝之方好。」大傅慕容評曰「參軍梁琛有辯才﹐其兄梁弈仕於秦爲尙書﹐使其可往。」暐遂使郝晷﹑梁琛﹐相繼如秦。晷與王猛有舊﹐猛接以殊禮﹐問晷東方之事﹐晷知燕將亡﹐陰欲自托﹐頗泄其實。琛至長安﹐秦王苻堅方畋於萬年﹐欲引見瑁琛曰「秦使至燕﹐燕之君臣﹐朝服備禮﹐灑掃宮廷﹐然後敢見。今秦王欲野見之使臣﹐不敢聞命。」尙書郎辛勁謂琛曰「天子稱『乘輿』﹐所至曰『行在』﹐又何野見之有﹖又《春秋》亦有遇禮﹐何爲不可乎﹗」琛曰「天子以四海爲家﹐故行曰『乘輿』﹐至曰『行在』。今四海瓜裂﹐天下分崩﹐安得以是爲言禮哉﹖不期而見曰『遇』﹐蓋因事權行﹐其禮簡略﹐豈可居容與之所爲哉﹖昔者桓溫窺我王略﹐燕危秦孤﹐是以秦王卹患﹐結好交聘方始﹐謂宜崇禮尙義﹐以固二國之歡﹐而忽慢使臣﹐是卑燕也﹐豈修好之義乎﹖」秦王堅乃爲設行宮﹐百僚陪臣﹐然後延之。琛始入見秦王﹐稱燕王使其謝救危之事。堅心大悅﹐命羣臣排宴飲之。

梁琛之從兄粱弈爲秦尙書郎﹐秦王堅使弈與客館﹐琛與弈捨。琛曰「昔諸葛瑾爲吳聘蜀﹐諸葛亮惟公相見﹐退無私面。今使之卽安私室﹐所不敢也。」於是秦王堅命於別館安下。又使弈數問東方之事﹐琛曰「兄弟本心﹐各有所在﹐欲言其美﹐恐非所欲問﹔欲言其惡﹐又非使臣所得論之也。」

秦王堅使太子延琛相見﹐秦人欲使琛拜太子﹐先諷之曰「鄰國之君﹐猶其君也﹔鄰國之儲君﹐亦何以異乎﹖」琛曰「天子之子﹐尙不敢臣其父之臣﹐況他國臣之乎﹖禮有往來﹐情豈忘恭﹖但恐降屈爲諂耳﹗」乃果不拜。

王猛知梁琛忠貞﹐乃勸秦王堅畱梁琛﹐堅不許﹐琛乃還國。

卻說慕容垂旣破大司馬桓溫﹐大有功績﹐威名益振﹐徳望日新﹐士民皆憚之。時太傅慕容評見其威猛﹐愈忌之。垂奏將士功賞﹐皆抑而不行﹐垂怒之。評恐爲患﹐評乃與太后可足渾氏謀誅太宰格子慕容楷及垂﹐後命奏知燕王啼。於是﹐評與燕王暐曰「吳王慕容垂威名日振﹐恐不利於國家﹐陛下宜早圖之﹐不然將難制也。」燕王暐曰「叔父可緩圖之。」於是評出朝﹐整日思想﹐計欲害慕容垂。第二三五回

慕容垂逃降苻堅

慕容垂舅蘭建知之﹐急以告垂曰「太傅慕容評密奏主上﹐欲害明公及太宰子慕容楷﹐明公宜先發制人﹐但除評及安樂王﹐其餘無能爲矣。」垂曰「骨肉相殘而首亂於國﹐吾不忍爲也﹐寧避之於外耳。」世子令曰「主上暗弱﹐委任太傅﹐一旦禍發﹐疾於駭機。今欲保族全身﹐不失大義﹐莫若逃之龍城﹐遊辭謝罪﹐以待主上之察﹐感悟得還﹐幸之大者﹔如其不然﹐則內撫燕民﹐外攘羣夷﹐守險要以自保﹐亦其次也。」垂曰「善﹗」十二月﹐垂見暐﹐請畋於大陸﹐暐許之。因微服帶家小將趨龍城﹐至邯鄲﹐少子麟素不爲垂所愛﹐逃回告知燕王暐﹐暐遣精騎追之﹐垂散騎滅迹得免。世子令請給數騎襲鄴﹐垂曰「不可。」乃與段夫人及令﹑寶﹑壠農﹑兄子楷﹑舅蘭建及郎中令髙弼﹐俱奔秦。

秦王堅聞恪卒﹐陰有圖燕之志﹐憚垂不敢發﹐及聞垂至甚喜﹐令人郊迎。卽喚鄧羌至曰「你可引數十人﹐帶果酒﹐先去迎接慕容垂﹐吾隨後卽來。」羌領命去訖﹐秦王堅隨後卽引王猛等亦出迎。時慕容垂自思無投奔處﹐聞秦王堅寬仁大度﹐納賢下士﹐乃故逃走入秦。行至界上﹐忽見一隊軍﹐約有五百餘人﹐爲首一將﹐輕裘軟甲﹐馬首相迎﹐那員將忙問曰「來者莫非燕中吳王乎﹖」垂答曰「然也﹗」那員將忙下馬諾聲﹕「鄧羌伺候已多時。」垂問曰「莫非鄧將軍乎﹖」羌曰「然也﹗奉主公秦王令﹐爲大王遠涉路途﹐鞍馬馳驅﹐特命羌奉酒食就護﹐請大王入國。」言訖﹐軍士捧過酒食﹐垂自思曰「人言秦王寬仁愛客﹐今果如此遠接。」羌進酒﹐垂立飲了數杯﹐上馬同行﹐來到長安界口。是日天晚﹐前到館捨﹐見兩邊百餘人﹐拱手侍立門戶﹐擊鼓相迎﹐一將於馬前施禮﹐曰「奉主公秦王令﹐爲大王遠涉路途﹐特遣某灑掃驛庭﹐以待宿歇。」垂下馬與其同入館捨﹐早已安排筵宴相待﹐酒禮殷勤。

垂父子飲酒至更深﹐宿一宵。

次日﹐早膳畢﹐上馬行不數十里遠﹐見一簇人馬來到﹐當中是大秦王苻堅﹐左有王猛﹐右有權翼。慕容垂遙見﹐早先下馬。苻堅曰「久聞大王髙名﹐如雷灌耳。但雲山迢遙﹐各分疆界﹐不得長聽教誨﹔今辱遠臨﹐故特郊迎﹐請到敝邑﹐以救渴懷。」慕容垂見秦王堅龍章鳳姿﹐心大喜﹐乃上馬隨秦王入城。設筵款待。

坐間只說閒話﹐數問燕王起居﹐及平日想慕之情﹐並不談及燕中一事。慕容垂待秦王開口﹐方好談及投托一事﹐堅只不提。垂忍耐不住﹐乃曰「大王守長安﹐今統幾郡﹖」王猛曰「𨿽有數郡﹐乃荒邑也。糧少兵稀﹐權且安身。今晉桓溫不時興兵來侵疆界。」垂曰「東晉據六郡八十一州﹐民彊國富﹐猶自不知足耶﹖」權翼曰「吾主公生有神異﹐名應圖讖﹐反不能占據大都﹐其他皆天地之蟊賊﹐以霸道居之﹐故智者不平焉﹗」苻堅曰「二卿休言﹗吾有何徳而望居天位﹐以守城池乎﹖」垂曰「不然﹐天下者﹐非一人之天下﹐天下人之天下﹐惟有徳者居之。何況大王仁義充塞乎四海﹐占正統而卽帝位﹐亦不分外。」苻堅拱手惶恐而謝曰「如公所言﹐何敢當之﹖」

自此一連飲宴三日﹐並不提起燕中事。

次日復宴﹐堅舉酒向垂曰「荷將軍不外﹐光降鄙邦﹐不勝之喜。」又執垂手曰「天生賢傑﹐必相與共成大功﹐此自然之數也。要常與卿共定天下﹐然後還卿本鄕﹐世守幽州﹐使卿去國不失於爲之孝﹐歸聯不失事君之忠﹐不亦美乎﹗」慕容垂父子稱謝不已。於是以慕容垂爲右將軍﹐以金五百與置田宅﹐每事必與議之。王猛言於秦王堅曰「今觀慕容垂父子﹐勢如狼虎﹐非可馴之物。若借以風雲﹐將不可復制﹐不如早除之。」

秦王堅曰「吾方收攬英雄﹐以淸四海﹐柰何殺之﹖且其始來﹐吾已推誠納之矣﹐匹夫尙不可爲﹐況萬乘乎﹖」乃又以慕容垂爲冠軍將軍。

卻說梁琛爲使於秦﹐還見太傅評曰「秦人目閱軍旅﹐聚糧陜東﹐和協不久﹐今吳王又往﹐宜爲之備。」評曰「秦王何如人﹖」曰「明而善斷。」評曰「王猛何如﹖」琛曰「名不虛傳。」旣以告﹐燕公卿皆不然之﹐惟皇甫眞深以爲憂。

上疏請選將益兵﹐以備未然﹐燕王不聽。

卻說王猛謂秦王曰「燕國可伐﹐可使人去﹐詐說報燕謝師之禮﹐而觀其釁﹐然後可發兵去。」是時秦王堅遣石越騁於燕﹐太傅評示之以奢﹐尙書郎髙春曰「越信誕而示遠﹐乃觀釁也。宜耀兵以折其謀﹐今乃示之以奢﹐益爲輕也。」評不從﹐春遂謝病回。時太后盡將國政委評﹐貪昧不已﹐貨賂流行。官非才舉﹐羣下炁憤。尙書左丞申紹上疏曰﹕爲宜精選守宰﹐並官省職﹐存卹兵家﹐使公私兩遂。刪除浮靡﹐愛惜用度﹐賞必當功﹐罰必當罪。如此則溫猶可梟﹐一刀可取﹐豈特保境安民而已﹖

疏奏不從。石越見燕之釁回秦﹐秦王堅大悅。

初﹐燕王許割虎牢以西賂秦﹐以退晉兵。晉兵旣退﹐不與﹐秦王堅使人求其地﹐燕王謂曰「行人失辭﹐有國有家者﹐分災救患﹐理之常也﹐因是勿與。」秦王堅大怒﹐遣王猛及梁成﹑鄧羌三人﹐率馬步軍五萬伐之。先攻洛陽﹐洛陽降。第二三六回

孫盛作兩晉春秋

卻說晉大司馬桓溫聞秦王猛伐燕﹐急與郗超﹑王珣等議曰「今秦將王猛伐燕﹐倘其得燕﹐必有窺伺江南之意﹐以何計防之﹖」郗超上言曰「可發徐﹑兗二州民夫﹐築城於揚州﹑廣陵之地﹐明公以兵徙鎭廣陵﹐秦𨿽有百萬之眾﹐不能過也。」

桓溫然之﹐卽遣使發徐﹑兗二州民夫二萬人﹐築長城於廣陵﹐未經百日築完。桓溫引眾徙鎭廣陵﹐其時徵役頻繁﹐加之疾病﹐死者什四﹐因此百姓皆怨恨。

祕書監孫盛作《兩晉春秋》﹐直書時事。史說孫盛﹐字安國﹐太原人也。博學善言﹐見桓溫枋頭之敗﹐作廣陵之城﹐百姓苦役﹐流亡將盡﹐故作《晉春秋》以直書之。桓溫聞知﹐使人察之﹐使人去長沙竊訪﹐回報曰「《春秋》內書枋頭之事﹐道明公進無威風來儀之美﹐退無鷹鸇搏擊之用﹐徘徊湘洲﹐將爲怪鳥。」桓溫大怒曰「𨿽有失﹐此安可書吾過事﹖」言訖﹐喚從事王珣至曰「你代我往長沙巡按﹐收孫盛父子前來﹐攺卻枋頭一事﹐免被後人謗議。」當是王珣領命﹐帶從人去長沙﹐稱孫盛受百姓賂賄﹐私謗朝廷﹐令使使收之。乃以檻車收盛父子到廣陵。

桓溫問盛曰「汝作《春秋》﹐吾與汝無仇﹐何故直書吾失﹖」盛答曰「《春秋》之事﹐以正王法﹐安敢私意﹖韓信佐漢亦嘗敗於楚﹔孔明興蜀﹐亦曾敗於吳﹔枋頭一失﹐書之無私﹐明公何故發怒﹖」溫無以對﹐命左右放釋之﹐喝其出去。

而謂其子孫放等曰「枋頭𨿽爲失利﹐何至乃如尊君所言﹖若是史遂行﹐自是關君門戶事耳。」其子放拜謝曰「明公休慮﹐吾回請家父攺之。」溫始大喜﹐命其攺易。

卻說孫放出與父孫盛回家﹐時盛年老家居﹐性方嚴﹐有軌度﹐子孫放𨿽斑白﹐待之愈峻。至是盛在家﹐經日閒坐﹐其子放等率諸弟侄﹐乃共號泣稽顙曰「桓溫姦雄﹐世之所知﹐大人若不攺書《春秋》枋頭之事﹐則吾家百口必遭其害。」盛曰「若攺其事﹐則此書無用﹐後人罵吾不公。」決不許之﹗時孫放無柰﹐只得私自攺之﹐使人送與溫看﹐溫始悅。第二三七回

王猛舉兵伐燕國

初﹐王猛屢勸秦王務須殺慕容垂﹐堅不肯﹐猛思一計欲害之﹐至是王猛欲令其伐燕也。故請垂子慕容令參其軍事﹐以爲向導。將行﹐猛自造辭慕容垂﹐垂畱飲酒﹐猛從容謂垂曰「今當遠別﹐卿何以贈我﹐使我睹物思人﹖」垂解佩刀贈之﹐猛受之而辭去。至洛陽﹐賂垂所親使﹐詐謂垂使者謂令書曰「吾之父子來此﹐以逃死也﹐今王猛疾人如仇﹐秦王亦心難測﹐度東門此來悔悟﹐吾今還東﹐汝可速發。」令得書疑之﹐躊躇終日﹐又不可審復﹐乃走奔燕去。於是王猛上表稱令叛狀。垂懼之﹐而忙出走。及藍田﹐秦王堅知之﹐遣騎兵追之﹐爲追騎所獲﹐來見秦王堅。堅勞之曰「卿家國失和﹐委身投朕﹐賢子心不忘本﹐亦各其志。然燕之將亡﹐非令所能存﹐惜其徒入虎口耳。且父子兄弟﹐罪不相及﹐卿何爲懼過而狼狽如是乎﹖」

待之如舊。垂始安不遁。燕人以令叛而復還﹐疑爲反間﹐徙之沙城。卻說秦將王猛攻打洛陽﹐洛陽守將武威王築聞知大驚﹐乃使人入朝取救兵。燕王暐聞知大驚﹐急使宣太傅慕容評問之。

評曰「陛下髙枕無憂﹐臣自遣將點兵拒之。」言訖﹐評與安樂王臧﹐點起精兵二十萬﹐來救洛陽。安樂王臧自新樂發兵一萬人﹐進而屯滎陽。猛遣梁成﹑鄧羌擊走之。

燕州刺史﹑武威王築等俱被猛圍住﹐洛陽內無糧艸﹐外無救援﹐及聞臧敗﹐乃開門出城降。猛納之﹐安撫軍民﹐乃將兵七千而去。畱鄧羌鎭金墉﹐以桓殷伐羌戍陜城而還。

秦王堅因猛伐燕有功﹐以猛爲司徒﹑錄尙書事﹐封平陽郡侯。猛固辭曰「今燕﹑吳未平﹐戎車方駕﹐而始得一城﹐遽受三事之賞﹐若克殄二寇﹐將何以加之﹖」堅曰「苟不暫慰聯心﹐何以顯卿謙光之美。」遂寢尙書﹑司徒之命。

五月﹐慕容令自度終不能免﹐密謀起兵﹐沙城中謫戍士卒數千人﹐皆厚撫之。率以東襲威徳城處之﹐諸戍皆應﹐將襲龍城﹐弟慕容麟遂使其下以殺令﹐死之。

秦王猛督諸軍復伐燕﹐秦王堅送猛於灞上曰「今委卿以關東之任﹐當先破壺關﹐平上黨﹐長驅取鄴﹐所謂疾雷不及掩耳﹐吾隨親督萬眾﹐繼卿星發﹐舟軍糧運﹐水陸俱進﹐卿勿以爲後慮也。」猛曰「臣仗威靈﹐奉成算﹐滅殘胡如風掃葉﹐不煩鑾輿親犯塵霧﹐但速敕所司部置鮮卑之所。」堅大悅而返。

六月﹐王猛與鄧羌﹑楊安等以兵大進﹐來至壺關。守將田明聞秦兵至﹐乃移兵出屯城外。次日﹐正在寨中納悶﹐忽報正南上秦兵到了﹐旗下乃大將楊安。田明乃令軍大出﹐親與楊安對陣。兩軍對圍﹐田明橫槍立馬於陣前﹐秦軍中楊安躍馬而出﹐手執鋼刀﹐厲聲大罵﹕「逆賊敢拒天兵﹖」田明大怒﹐挺槍躍馬﹐直取楊安。兩馬相交﹐戰不數十合﹐田明被楊安一刀﹐砍於馬下﹐燕軍大敗而走。安率眾趕散殘兵。次後王猛大驅軍馬殺過壺關城﹐所過郡邑﹐皆望風降附﹐因此燕人大震。

卻說黃門侍郎封孚參問司徒長史車胤曰「今秦伐燕﹐事將何如﹖」胤嘆曰「鄴必亡矣﹗吾之家屬今在南平﹐玆將爲秦虜﹐吾驗占越得歲星﹐而吳伐之﹐卒受其禍﹐今福徳在燕﹐秦𨿽得志﹐而燕之復建不過一紀耳。」

史說車胤﹐字武子﹐南平人也。恭勤不倦﹐博覽多通。家貧無油﹐夏月則取練盛螢火數十以照書﹐以夜繼日而讀。及長﹐風姿美朗﹐機悟敏速﹐甚有鄕曲之譽。先桓溫在荊州﹐聞名引爲主簿﹐稍遷徵西長史。朝廷知名﹐又遷司徒長史。又善於宴會﹐每盛坐大宴﹐而胤不在﹐眾嘉賓皆云「無車公不進矣﹗」

又善天文﹐是時秦兵伐燕﹐封孚故以問之﹐後果應其所言。

九月﹐秦將王猛進兵潞州﹐時燕王使太傅慕容評以四十萬兵至﹐先立大營﹐而謂諸將曰「燕兵𨿽眾﹐而勇猛不及秦軍﹔秦軍𨿽精壯﹐而糧艸不如吾兵。彼軍無糧﹐利在急戰﹐吾兵有靠﹐宜且緩守。今猛懸軍深入﹐不如持久﹐待其糧盡而擊之﹐則秦兵自敗矣。汝等各使軍人守住險隘﹐不許有失。」時燕王聞知﹐使人催戰。第二三八回

鄧羌寢協司隸戰

卻說秦將楊安攻燕晉陽久未下﹐猛聞知﹐乃遂引兵助攻﹐使軍人暗掘地道﹐又使將軍張蠔率壯士數百潛入城中﹐大呼斬關納秦兵﹐遂人晉陽。時評屯潞州﹐猛進兵與相持﹐遣將軍徐成探燕軍在何所﹐期以日中還﹔及昏而返﹐猛欲殺之﹐鄧羌固請曰「徐成﹐羌部將也﹐願與成效戰以贖罪。」猛弗許﹐羌怒還營﹐催鼓勒兵將攻猛。猛慌﹐赦之﹐羌詣猛謝過。猛執其手曰「吾試將軍耳﹗將軍於部將尙爾﹐況國家乎﹖」

猛聞評之爲人貪鄙﹐障固山泉﹐鬻樵及水﹐積錢帛如丘陵﹐士卒怨憤﹐莫有鬥志。猛聞之笑曰「慕容評眞奴才﹐𨿽億兆之眾不足畏﹐況數十萬乎﹖」遣將軍郭慶率騎五千夜從間道出評營後﹐燒評輜重﹐火見鄴中。

燕王急問左右近臣﹐奏說﹔「太傅評貪鄙﹐障固山水﹐鬻樵及水﹐積錢帛如山﹐士卒怨恨﹐不有鬥志﹐被秦人放火燒其輜重。」暐大懼﹐遣人說評曰「府庫之積﹐朕與王共之﹐何憂於貧﹖若家國喪亡﹐王持錢帛﹐欲安所置之乎﹖」及命悉其錢帛散與軍士﹐且趨使戰。評大懼﹐請戰。猛陳於渭源而誓諸將士曰「王景略受國厚恩﹐兼任內外﹐今與諸君共入賊境﹐當竭力致死﹐有進無退﹐共立大功﹐以報國家。受爵明君之朝﹐稱觴父母之室﹐不亦美乎﹗」眾皆踴躍﹐破釜棄糧﹐大呼競進。

王猛望燕兵之眾﹐謂鄧羌曰「今日非將軍不能破勁敵﹐將軍勉之。」羌口﹕「若能以司隸見與者﹐公勿以爲憂。」猛曰「此非吾所主﹐必須主上許之。必以安東太守﹑萬戶侯相處。」羌不悅而退。俄而兵交﹐猛召羌弗應﹐猛馳入臥所﹐就許之。羌乃起﹐大飲帳中﹐又呼左右﹐以美酒二壺至﹐一飲而荊卽披堅執銳﹐跨上馬﹐與副將張蠔﹑徐成等大喊一聲﹐運矛馳殺﹐奔入燕軍。燕軍人迎人死﹐馬遇馬亡﹐往來衝擊﹐如入無人之境。搴旗斬將﹐殺傷甚眾。時羌在於燕陣尋殺太傅評﹐正遇著燕將李己﹐兩馬相交﹐未上五合﹐已被鄧羌一矛刺死於馬下。又殺入陣﹐遇著燕將吳進﹐又戰﹐戰上二十餘合﹐吳進亦被鄧羌殺死。混戰一日﹐燕兵大敗。

當慕容評見前軍大敗﹐引後軍忙退。走還潞州西圩收軍﹐折去燕兵二十餘萬人。正欲下營傳食﹐秦將鄧羌又以得勝之兵﹐來追至此。又大戰一陣﹐俘斬燕兵五萬餘人。殘兵無心戀戰﹐各自望風潰逃。於是太傅慕容評被羌兵殺得單騎逃命﹐走還鄴城。被王猛大隊軍馬連更代夜﹐迫至鄴城﹐離東門五里外屯紮。

次日麾兵圍住鄴城。

卻說太傅慕容評單騎走回鄴城﹐入見燕王暐奏知﹕「秦兵彊盛﹐不能抵擋﹐致被殺傷眾軍﹐臣等獨自回來保城。」燕王暐曰「似此大敗﹐怎生退得秦兵﹖」評曰「不如堅守﹐待其糧盡破之﹐方可退得。」燕王暐曰「旣如此﹐卿火速調撥軍馬守城。」言未了﹐各門軍士人報秦兵圍城。於是慕容評急出點兵﹐守住各門城池﹐亦不出戰。

卻說秦王苻堅聞知使人回報王猛大捷﹐克陷洛陽﹐長驅大進。秦王堅畱李威輔太子執政﹐乃自率精兵五萬餘人﹐帶權翼爲先鋒﹐亦赴鄴城。王猛出帳遠迎﹐入軍中曰「臣托陛下洪福﹐諸將虎威﹐先克洛陽﹐後拔壺關﹐所過郡縣﹐皆望風來降。

何勞大王車駕來臨﹖」秦王堅曰「聞卿孤軍深入﹐朕憂寡不敵眾﹐故以兵來應。」是日﹐王猛傳令軍中﹐裝起雲梯四十乘﹐上可容數十人﹐周圍用板遮護﹐下以輪推之﹔每一門各用云梯十乘﹐城上軍以箭射之﹐下面眾軍各抱矩梯軟索﹐只看城上擂鼓﹐乘勢便上。

此時慕容評見秦兵中裝起雲梯﹐四面來攻﹐已預先辦了弓箭﹐喚軍士四百人﹐分四門各執火箭﹐待云梯近城﹐一齊射之。

王猛自料城中無備﹐大擁云梯﹐四面競進﹐將近壕邊﹐火箭齊發﹐云梯皆被燒著﹐城上矢石如雨﹐秦兵不能前進。王猛怒曰「汝能燒了吾云梯﹐須無能解衝車之法﹗」令軍中連夜排衝車。次日﹐四面擂鼓吶喊而進。評急令運石盤石磨﹐用藤繩穿﹐飛擊衝車﹐其車皆折。王猛又取井闌百尺﹐以射城中﹐又驅兵運土塡壕﹐評又於城中築起重墻以禦之。王猛見攻不透﹐令徐成引三千「鐝钁軍」﹐塡斷壕塹之處﹐暗掘地道﹐欲從城中湧出。評先於城中﹐就挑掘重壕橫截之﹐於是地道軍又不得進。晝夜相攻二十餘日﹐無計可施。王猛在寨中納悶﹐忽報正北門攻城軍人﹐拾得降書一封。王猛將來拆開看時﹐乃是燕王手下散騎常侍徐蔚的降書﹐約定是夜開北城門與秦軍入城。猛視之大喜﹐下令軍人﹐各个披掛伺候﹐奪門入城。

卻說徐蔚與諸人數百﹐各嚴裝飽食﹐至黃昏﹐俱上馬大喊一聲﹐殺出北門邊﹐將守門軍盡皆殺訖﹐以鐵斧砍斷鐵鎖﹐打開城門。王猛聽見城中大喊﹐俄而城門大開﹐王猛麾兵殺入城去﹐城中大亂。

卻說太傅評見秦兵入城﹐忙入宮見燕王暐曰「散騎常侍徐蔚謀反﹐開城門降秦﹐今秦兵已入城了﹐請陛下火速與禁兵走回龍城。」暐大驚﹐領后妃俱各上馬。評持槍拍馬當先﹐殺出西門。正遇秦將王重﹐交馬便戰﹐戰十餘合﹐評用力刺死王重於馬下﹐保護燕王暐而行。

時秦王堅入城﹐傳令諸軍不許妄殺百姓﹐於是出榜安民。

次日登殿升坐﹐慕容垂見燕公卿及故僚各有慍色。髙弼密言於垂曰「今𨿽國家傾亡﹐安知其不爲興運之始耶﹖宜恢江海之量﹐有以慰結其心﹐以立覆簣之基﹐成九仞之功﹐柰何以一怒捐之﹖」垂悅﹐從之﹐隨眾而入。第二三九回

秦王堅赦慕容暐

堅聞燕王暐與慕容評走奔龍城﹐急喚遊騎左右將軍郭慶曰「可以兵萬五千追來。」郭慶以兵追至髙陽。慕容評見後有追兵大至﹐白軍不滿一千﹐乃單騎自逃性命﹐往北去訖。郭慶追至﹐殺散燕兵﹐巨武執住燕王慕王暐﹐縛之。燕王暐喝曰「汝何小人﹐敢縛天子。」巨武曰「梁山巨武﹐奉詔縛賊﹐何謂天子耶﹖」言訖﹐把暐縛之﹐與郭慶收兵﹐解暐回鄴城﹐入見秦王堅。堅曰「吾以兵到此﹐汝何不降﹐反逃走乎﹖」

燕王暐曰「狐死首丘﹐吾欲效之﹐歸死於先人之墳墓耳﹗」

荷苻堅哀之﹐命放釋之而謂曰「你可還宮﹐率文武出降﹐免汝之罪。」因此暐入宮﹐召集文武百官出降於秦王苻堅﹐堅皆赦之。燕太傅慕容評走奔髙句麗﹐髙句麗執送於秦。凡得郡百五十七﹐戶二百四十六萬﹐口九白九十九萬。以燕宮人珍寶﹐分賜將士。

初﹐琛使秦歸﹐篩疑梁琛與秦謀﹐收系於獄。至是﹐堅召釋之曰「卿不能見機而作﹐反爲身禍﹐可謂智乎﹖」琛對門﹕「臣聞機者動之微﹐吉凶之先見者也。如臣愚暗﹐實所不及耳。爲臣莫如忠﹐爲子莫如孝﹐是以烈十臨危不攺﹐見死不避﹐以殉君親。彼於機者﹐心達安危﹐身擇去就﹐不顧家國﹔臣卽使知之﹐尙不忍爲﹐況非所及耶﹖」

堅又聞悅綰之忠﹐恨不及見﹐拜其子爲郎中。堅以猛爲使﹐持節都督關東六州諸軍事﹑冀州牧﹐鎭鄴﹐悉以評第中之物賜之。守令有缺﹐令以便宜補授﹐將士﹕封賞各有差﹐州縣守長﹐皆因其舊。以燕申紹與韋儒俱爲繡衣使者﹐循行關東﹐觀省風俗﹐勸課農桑﹐賑卹窮困﹐收葬死亡﹐旌表節行﹐燕政有不便於民者﹐皆變除之。

十二月﹐秦王堅恐舊燕王暐爲患﹐乃遷慕容暐及其百官並鮮卑四萬餘戶於長安。王猛上表畱梁琛爲主簿﹐堅從之。次日與僚屬等宴﹐語及燕吏﹐猛曰「人心不同﹐昔梁君專美本朝﹐郝君徵說國獘。」參軍馮誕曰「敢問取臣之道何先﹖」猛口﹕「郝君知幾爲先。」誕曰「然則明公賞丁公而誅季布也。」

猛聞﹐大笑而已。秦王苻堅封暐爲新興侯﹐以評爲給事中﹐皇甫眞爲奉車都尉。燕故太史黃泓曰「燕必中興﹐其在吳王乎﹖恨吾老﹐不及耳。」

初﹐燕王以宜都王桓將兵爲評後繼﹐聞敗走和龍﹐攻遼東﹐後降秦。秦追擊而殺之﹐畱其子鳳﹐年十一﹐陰有復仇之志。

鮮卑﹑丁零有气幹者﹐皆傾身與之交。權翼見謂曰「兒方以才望自顯﹐勿效爾父﹐不識天命。」風厲色曰「先生欲建忠而不遂﹐此乃人臣之節﹐君侯之言﹐豈勸獎忠臣之義乎﹖」翼斂容謝之。次日﹐入言於堅曰「鳳慷慨有才器﹐但狼子野心﹐恐終不爲人耳﹗宜速除之。」堅不聽。第二四○回王猛辭賞不受封

前燕始慕容﹐以武帝太康六年稱公﹐至暐在位十一年﹐至此太和五年﹐被秦王滅之。自廆至暐﹐共八十五年耳。

卻說秦王苻堅旣克燕京已定﹐攺號建元元年﹐大赦秦境﹐封鄧羌爲司隸校尉﹐及楊安﹑徐成﹑張蠔等爲大將軍﹐進王猛爲淸河郡侯﹐又加爲丞相﹑都督中外諸軍事。猛上表固辭﹐不肯受職﹐秦王堅渭王猛曰「卽若螭蟠布衣﹐朕龍潛弱冠﹐屬世事紛紜﹐朕奇卿於暫見﹐擬卿爲臥龍﹐卿亦異朕於一言﹐回考築之雅志﹐豈不精契神交﹐千載之會﹖𨿽傅巖入夢﹐姜公寤兆﹐今古一時﹐亦不殊也。今天下初定﹐彜倫始敍﹐朕且欲從容於上﹐勞卿心於下﹐弘濟之務﹐非卿而誰耶﹖固辭亦不許耳﹗」王猛曰「陛下仁徳上如堯舜﹐名姓已應圖讖﹐有天之福﹐得獲燕邦﹐而燕京之克﹐乃將佐之力﹐羣帥之能﹐則小臣何功之有﹐敢受此祿也﹖」猛至再至三﹐固辭不受。秦王堅重四重五﹐要其受之﹐王猛終不受。

猛爲政公平﹐拔幽滯﹐顯賢才﹐外修六業﹐內崇儒學﹐勸課農桑﹐教以廉恥。於是兵彊國富﹐垂及升平﹐猛之力也。

卻說秦王苻堅旣得鄴都﹐朝夕與羣臣狩於西山﹐樂而忘歸﹐旬餘不返宮內。宮內伶人王洛叩馬諫曰「千金之子﹐坐不垂堂﹔萬乘之重﹐行不履危。故文帝馳車﹐袁公止轡﹔孝武好畋﹐相如獻規。陛下爲蒼生父母﹐何可盤於遊畋﹖若禍起不測者﹐其如宗廟何﹖其如太后何﹖」秦王堅大悅閂﹕「晉文公悟愆於虞人﹐朕今聞罪於王洛﹐是吾之過。」言訖﹐重賞王洛﹐卽馳回宮。自此以後遂不復畋。

秦王堅欲以兵討涼州﹐恐勞傷軍民﹐乃命王猛爲書諭天錫﹐猛遣人送書與天錫曰﹕昔貴先公稱藩於劉石者﹐惟審於彊弱也。今秦之盛﹐勢振中外﹐關東旣平﹐將移兵河右﹐恐非六郡士民所得抗也。君能首降﹐可保境祿無危。

天錫得書大懼﹐遣使稱藩於秦。秦王堅復使人拜天錫爲涼州刺史﹑西平公。

辛未咸安元年正月﹐秦王堅與丞相王猛商議﹐徙關東豪傑及離夷十五萬戶於關中﹐處烏桓於馮翊﹑北地﹐丁零﹑翟斌於新安﹑澠池。

卻說吐谷渾王辟奚聞秦王堅滅燕﹐恐來攻己﹐乃遣使送馬千匹﹐金銀五百斤於秦。秦以辟奚爲泓川侯。辟奚好學﹐仁厚而無威權﹐第三弟專恣﹐國人患之。長史鐘惡地與司馬乞宿云收殺之。辟奚由是發病恍惚﹐命世子視連日﹕「吾禍及同生﹐何以見之於地下﹖國事汝自治之﹐吾餘年殘命﹐寄食而已。」

遂以憂卒。視連立﹐不飲酒﹑不遊畋者七年﹐軍國之事﹐委之將佐﹐惡地諫以爲人主當自娛樂﹐建威布徳。視連泣曰「孤以先世以來﹐以仁孝忠恕相承﹐先王念友愛之不終﹐悲憤而亡﹔孤𨿽篡業﹐屍存而已﹐聲色遊娛﹐豈可安也。威徳之建﹐當付之將來耳。」

時﹐王猛以潞州之功﹐請秦王堅以鄧羌爲司隸。秦王堅下詔曰「司隸之職﹐董牧皇畿﹐吏責甚重﹐非所以優禮名將。光武不以吏事處功臣﹐實貴之也。羌有廉﹑李之才﹐朕方委以徵伐之任﹐北平匈奴﹐南蕩揚﹑越﹐羌之任也。司隸何盡其才﹖」乃封鎭軍將軍﹐位特進。羌𨿽不悅﹐無敢忤旨。第二四一回

桓溫廢主立新君

十月﹐晉大司馬桓溫聞秦破燕﹐遂令參軍王珣﹑桓伊引兵乘釁而入﹐攻壽春。壽春守將袁瑾聞燕已滅﹐恐孤不敵﹐乃守城求救於秦。秦兵未至﹐攻陷其城﹐執袁瑾而歸。王珣﹑桓伊分兵戍守﹐勒兵還鎭﹐來見桓溫﹐稱克壽春之捷。溫因益喜王珣。時溫恃其才略位望﹐陰蓄不臣之志。嘗撫枕嘆曰「男子不能流芳百世﹐亦當遺臭萬年﹗」時﹐土杜晁能知人貴賤﹐溫召問之﹐晁曰「明公勛格宇宙﹐位極人臣。」溫不悅﹐而溫意欲先立功河朔以收時望﹐還受九錫。及被枋頭之敗﹐威名頓挫﹐今克壽春﹐次日聚集諸將﹐因謂將軍郗超曰「今克壽春﹐足雪枋頭之恥乎﹖」超曰「未也。」久之﹐溫不悅﹐命諸將各散﹐因畱郗超於中軍同宿﹐問曰「吾意欲立霸王之基﹐君有何謀﹖可指教之﹗」郗超曰「明公當天下之重任﹐今以六十之年﹐敗於大舉﹐不建不世之勛﹐不足以鎭愜民望。」溫曰「然則柰何也﹖」超口﹕「明公不爲伊﹑霍之舉者﹐無以立大威權﹐鎭壓四海。明公何不效伊﹑霍故事﹐入朝奏太后﹐廢弈帝立會稽王昱﹐舉行周公居攝之事﹖則威權日長﹐大業成矣﹗」溫曰「其計大善﹗柰弈帝守道﹐恐招時議﹖」超曰「不誣之過﹐焉能廢立﹖宮門重閉﹐牀第易誣﹐言帝爲閹﹐廢必成矣。」溫善之﹐二人汁議已定。

次日﹐桓溫領諸將佐帶鐵甲軍一萬﹐離廣陵﹐入建康。於省中設宴﹐會集公卿﹐令郗超將甲土千餘﹐侍衛左右。是日﹐太傅與百官皆到﹐酒及中巡﹐溫按劍曰「大者天地﹐次者君臣﹐所以爲治。今皇帝先在藩﹐痿疾爲閹﹐難以奉宗廟之主﹐吾依伊尹﹑霍光故事﹐廢帝爲東海王﹐立會稽王昱爲君﹐汝大臣意下如何﹖」羣臣惶怖﹐莫敢對。過了半時﹐方應曰「太甲不明﹐放之於桐宮﹔昌邑有罪﹐霍光廢之﹔今上富於春秋﹐未有不善﹐請再議也。」溫曰「豎子﹗天下事在我﹐我今爲之﹐誰敢不從﹖將謂我劍之不利也﹖敢有阻大議者﹐皆按軍法﹗」百官震栗。忽又一人出曰「周公阿衝﹐匡扶皇家﹐今君依霍光故事耳﹗」溫視之﹐乃撫事將軍王彪之也。溫悅之而謂曰「卿言達理。」當彪之全無懼色﹐其餘羣臣咸懼﹐皆云「一聽尊命。」

至十一月朔﹐桓溫令郗超帶甲士五千人﹐人太極前殿﹐請太后出殿﹐奏曰「弈帝先居在藩﹐夙有痿疾。今聞不堪皇統﹐難奉宗廟﹐臣與羣臣商議﹐依伊﹑霍故事﹐請懿旨廢弈帝爲東海王﹐立會稽王昱承大位。」太后驚曰「何得此言﹖旣有痿疾﹐爲何其美人田氏﹑孟氏生有三男子耶﹖」桓溫曰「臣竊聞朝野老少皆言三男是帝所幸嬖人相龍﹑計好﹑朱靈寶等所生﹐旣無此情﹐如何相龍﹑計好﹑朱靈寶等參侍內寢﹐不出宮乎﹖」

太后亦惑之曰「旣有其事﹐任卿主意。」因此溫請太后歸宮﹐卽使散騎常侍劉享﹐以甲兵五百人入宮﹐收帝璽綬。弈帝不敢推辭﹐卽取付之與享。享捧出交溫﹐溫與羣臣出迎會稽王昱人殿﹐請上禦座。溫與羣臣拜舞﹐呼萬歲。禮畢﹐稱號太宗簡文皇帝﹐以辛未爲咸安元年。桓溫又奏請弈帝爲東海王﹐命別遷置﹐文帝從之。

卻說弈帝被廢﹐朝罷入內。著白綢單衣﹐領屬步下西堂﹐乘犢車出宮﹐涕零如雨﹐羣臣拜辭﹐莫不欷歔﹐送其就藩。

至十二月﹐桓溫又奏文帝曰「今廢東海王﹐宜依漢昌邑王故事。」帝曰「然﹗」乃攺封東海王爲海西郡公。時桓溫又奏曰「今弈帝已廢﹐今武陵王欷現執大兵﹐倘有異志﹐難以制之。今幸來朝﹐請陛下誅之。」文帝曰「武陵王無罪﹐何以殺之﹖」溫曰「不殺﹐恐有後變。」帝曰「待其變而誅之。」溫再三奏誅武陵王﹐文帝不聽。次日下手詔曰「若晉祚靈長﹐公便宜奉行前詔﹕如其大運去矣﹐請避賢路。」溫覽之﹐流汗變色﹐不敢復奏矣。

桓溫自廢立之後﹐威振內外﹐文帝𨿽處尊位﹐拱默而已。

及出朝﹐侍中謝安見而遙拜﹐桓溫曰「謝卿何事﹖」安曰「方今天下別無英雄﹐惟明公耳﹗歷古以來之將相﹐未有君拜於前﹐臣揖於後。若非明公之功徳震於四海﹐豈有其敬耶﹖今明公盛徳巍巍﹐𨿽伊尹﹑周公莫可及也。」溫曰「焉敢望此﹖」安曰「人皆可以爲堯舜也。」由然桓溫遂悅謝安。次日入朝奏文帝﹐以謝安爲大司馬﹐帝從之﹐而安受職。安奏帝降詔﹐加封桓溫爲丞相﹐入朝輔政。

桓溫奏曰「臣本宜在朝以奉陛下﹐柰姑孰一郡﹐乃國之障屏。今秦之方彊﹐常有窺覦之意﹐倘若有失﹐江南難定﹐臣請還鎭。」文帝曰「丞相乃朕股肱﹐去之何依﹖可畱京師﹐同輔朝政。」溫曰「臣猶在外﹐以據秦寇﹐勝在朝廷。」言訖﹐拜辭文帝﹐卽出朝門﹐領諸將佐還姑孰﹐百官皆送起程。

溫歸後﹐以郗超爲中書侍郎﹐凡事表奏﹐溫常使其入朝探聽事因﹐往來朝廷﹐自此後﹐溫名復振。

當時「熒惑」守「太微」端門﹐逾月而海西廢﹐至是又逆行人「太微」﹐文帝甚惡之﹐謂中書侍郎郗超曰「命之修短﹐本所不計﹐故事無復﹐近日事耶﹖」超曰「大司馬臣溫﹐內固社稷﹐外恢經略﹐非常之事﹐臣以百口保之。」超以溫故﹐朝中皆畏事之。謝安嘗與左衛將軍王坦之共詣超﹐日旰未得前﹐坦之欲去﹐安曰「獨不能爲性命忍須臾耶﹖」

壬申二年﹐時當南郊祭祀天地﹐文帝欲大赦天下。王彪之奏曰「中興以來﹐郊祀往往有赦﹐愚意當謂非宜。何者﹖黎庶將謂郊祀必赦﹐至此凶愚之徒﹐復生僥幸之心矣﹗」帝從之。第二四二回

文帝崩立孝武曜

簡文帝有疾將危﹐命近侍書詔﹐召大司馬桓溫依周公居攝故事。時謝安﹑王坦之二人﹐入內視疾。帝曰「朕命不蘇﹐今遺詔與大司馬﹐令其依周公居攝故事﹐汝二人盡忠王室﹐同佐吾兒。」謝﹑王二人﹐聞帝以詔遺桓溫行周公居攝事﹐王坦之卽取其詔於帝前毀之曰「此事不可行﹐若行其事﹐則晉祚必移矣﹗」帝曰「天下得來徳運﹐卿何所嫌﹖」坦之曰「天下﹐軒轅之天下﹐陛下何得輕以與人﹖」帝始曰「從卿攺之。」坦之攺詔﹐以大司馬桓溫行諸葛武侯丞相故事﹐把與帝觀﹐帝觀數四訖﹐付與王﹑謝二人受之。

時桓溫旣兼文武之任﹐屢建大功﹐加以廢立﹐威振內外。

帝𨿽處尊位﹐守道而已﹐常懼廢黜。大司馬長史顧悅之與簡文帝同年﹐而發先白﹐侍帝左右﹐帝問悅之曰「卿與朕同庚而發如何先白﹖」對曰「松柏之姿﹐經霜獨茂﹔蒲柳之質﹐望秋先零。」簡文帝大喜其對﹐以此重之。

時中書侍郎郗超曰「請帝急省其父。」帝謂曰「致意尊公﹐家國之事﹐遂致於此﹗由吾不能以道匡衛﹐愧嘆之深﹐言何能諭﹖」因詠庾闡詩云「志上痛朝危﹐忠臣哀主辱。」

遂泣下沾禁。帝𨿽神識恬暢﹐而無濟世大略﹐故謝安稱爲惠帝之流﹐便淸談差勝耳。

不數日﹐簡文帝崩世﹐百官舉哀發喪﹐殯葬髙平陵。當羣臣疑惑未敢立嗣﹐次日侍中謝安聚集文武百官於朝堂﹐而謂曰「今孝文崩世﹐宜立太子登基﹐諸公計議如何﹖」羣臣皆對曰「此須待大司馬桓溫至處分﹐我等不敢定議也。」當太尉王彪之正色謂眾曰「父死子繼﹐兄終弟及﹐今天子已崩﹐太子卽位﹐大司馬何容有異﹖若先面諮﹐必反爲所責矣﹗」謝安曰「王武叔之言是也﹗」於是羣臣莫敢逆之﹐乃請太子司馬曜登皇帝大位﹐羣臣皆呼萬歲。禮畢﹐攺元寧康﹐以謝安爲大司馬﹐以王彪之爲尙書令﹐二人總攝內外﹐共掌朝政。

時宮室朽壞﹐謝安更欲營建宮室﹐與彪之商議。彪之曰「彊寇未滅﹐正是休兵養士之時﹐何可興費工力﹐勞擾百姓耶﹖」安曰「宮室不修﹐後世謂人無能。」彪之曰「任天下事﹐當保國安家﹐朝政允洽﹐豈以修屋宇爲能耶﹖」因此不營建宮室。

卻說秦王苻堅以王猛功髙﹐復加都督中外諸軍事。王猛不受固辭﹐章三四上﹐秦王堅不許﹐曰「朕方混一四海﹐捨卿誰可委者﹖卿之不得辭宰相﹐猶朕之不得辭天下也﹗」於是猛爲丞相﹐堅端拱於上﹐百官總己於下﹐軍國之事﹐無不由之。

猛剛明淸肅﹐放黜屍素﹐顯拔國滯﹐勸課農桑﹐練習軍旅﹐官必當才﹐刑必當罪﹐由是國富兵彊﹐戰無不克﹐秦國大治。堅敕太子戶及長樂公丕等曰「汝事王公﹐如事我也。」

陽平公苻融年少﹐爲政好新奇﹐貴苛察治也。申紹數規正﹐導以於和﹐融𨿽敬之﹐未能盡從。紹出爲二北太守﹐融屢以過失聞﹐數致譴讓﹐融先因不用紹言﹐嘗坐「擅起學捨」﹐爲有司所糾。問紹誰可使者﹖紹曰「燕尙書郎髙泰﹐淸辯有膽智﹐可使也。」融使泰至長安﹐見猛曰「昔魯僖以泮宮發頌﹐齊宣王以稷下垂聲﹐今陽平公開建學捨﹐乃煩有司舉劾﹐明公懲勸如此﹐下使無所垂罪乎﹖」猛曰「是吾過也﹗」事遂釋。

猛因嘆曰「髙子伯豈陽平所宜吏乎﹖」言於秦王堅﹐堅召見問以爲治之本。泰曰「治本在得人﹐得人在審舉﹐審舉在核眞﹐未有官得其人而國家不治者也。」堅曰「所謂辭約而理博矣。」以爲尙書郎。固請還﹐許之。

堅聞桓溫廢晉帝爲海西公﹐謂羣臣曰「桓溫前敗灞上﹐後敗於枋頭﹐不能思愆免退﹐以謝百姓﹐乃更廢君以自悅﹐六十之叟舉動如此﹐將如四海何﹖諺曰﹕『怒其室而作色於父者』﹐其桓溫之謂乎﹖」羣臣服其論。

時王猛爲丞相﹐百姓丰樂﹐自長安至於諸州﹐皆夾道樹槐柳。二十里一亭﹐四十里一驛﹐行者取給於途﹐工商負販者皆集於道。百姓歌之曰「長安大街﹐夾道楊槐﹔下走朱輪﹐上有鸞棲﹔美彥雲集﹐誨我氓黎。」因是長安皆樂念之。

卻說秦王苻堅封其弟苻融爲冀州牧﹐令出守其地。融遂促裝﹐停宿灞上﹐明日欲行。母后苟氏甚愛苻融﹐不捨其別﹐其夜私自離宮﹐來至灞上﹐囑子苻融出外自要保重。其夕﹐秦王堅與太史令魏延同宿前殿﹐當魏太史延起觀天象﹐忽后妃星昏暗﹐因上表奏秦王口﹕「今夜天市南門屏內后妃星失明﹐左右閣寺不見﹐主后妃移動之象。」秦王堅大驚﹐至天明入宮省問﹐時苟太后在灞上﹐看苻融冀州去了﹐方回宮內﹐左右侍候宮人始知。當秦王審問﹐卽以此事啟知。秦王堅曰「天道與人何其不遠焉﹖」因此遂重星官。

時太史令張孟又奏曰「臣掌司天﹐昨夜彗起尾箕而掃東方﹐此乃燕滅秦之象﹐今慕容垂父子在此﹐臣恐不利社稷﹐請早除之。」秦王堅曰「今天下大定﹐誰敢有貳﹖卿莫讒害忠良也。」當陽平公融上請除之﹐堅曰「朕方混一﹐以六合爲一家﹐視夷狄爲赤子﹐汝宜息慮﹐勿懷芥蒂。大惟修徳可禳災﹐苟能內求諸己﹐又何懼外患乎﹖」由是不納。更以慕容暐爲尙書﹐以慕容垂爲京兆尹﹐慕容衝爲平陽太守﹑冀州牧。苻融聞知﹐上疏諫之﹐秦王不聽。忽光明殿有人大呼﹐謂苻堅曰「甲申乙酉﹐魚羊食人﹗悲哉無復遺﹗」堅命近侍執之﹐俄而不見﹐堅甚疑之。第二四三回

王謝新亭迎桓溫

癸酉二月﹐謝安與王坦之同羣臣商議﹐使人持詔書報知丞相桓溫。使人臨行﹐謝安密囑﹐若問﹐如此如此對之。使人得其語﹐來姑孰呈上詔書﹐桓溫讀訖﹐問之曰「文帝臨崩﹐有何遺詔﹖」使人曰「聖上崩世﹐遺詔國家之事﹐一稟於丞相。

囑咐太子登位﹐敕丞相如諸葛武侯故事﹐別無餘言。」桓溫因是令使人還朝﹐使人去訖。

丞相溫旣知簡文帝崩世﹐羣臣立太子登基﹐心中大怒。恨文帝曰「汝乃會稽散人﹐吾立汝爲帝﹐臨終當禪位還我爾﹐不然﹐以吾爲周公居攝事﹐如何遺詔爲諸葛武侯故事也﹖」遂問計於郗超﹐郗超曰「帝遺詔丞相爲諸葛武侯故事﹐卻是虛謬也﹐必是謝安﹑王坦之之謀。丞相來日入朝﹐先使人去京師入內﹐召謝安﹑王坦之二人﹐自來新亭候接﹐同議攻北大謀﹐二人欣然肯來﹐必無他意﹔若是不到﹐必有異謀。丞相入朝﹐先收此二人﹐然後廢武帝﹐大事定矣。」溫曰「倘二人來﹐如何區處﹖」超曰「丞相於壁衣中置埋伏刀斧手於兩邊﹐我在帳中﹐聽言語動靜﹐如若不善﹐卽呼刀斧手出殺之﹔如無拒丞相之意﹐不可妄行﹐恐失民心。宜與之好﹐同人京師﹐把握朝權﹐待其加公九錫﹐然後可議大謀。」溫曰「然﹗」計議已定﹐使人入朝召王﹑謝二人﹐迎至新亭﹐同議國事。溫一邊收拾軍馬起程﹐稱脫來赴山陵﹐止停新亭﹐以待二人。

卻說孝武帝設朝﹐文武班齊﹐萬歲禮畢﹐忽近侍奏大司馬桓溫有使至﹐稱其來赴山陵及朝新帝﹐召謝安﹑王坦之二人來新亭候接﹐其餘羣臣﹐十里外迎接。帝謂謝安﹑王坦之曰「今大司馬來朝﹐召卿二人﹐必有他故﹐此事如何﹗」時羣臣皆曰「今桓溫來朝﹐必有異心﹐故召王﹑謝二人至新亭以害之﹐然後來篡大位﹐望陛下陳兵以備﹐休使謝﹑王二人遠迎。」當王坦之心中甚懼﹐曰「此事實眞﹐若臣等去接﹐正中其謀。」

只有謝安神色不變﹐謂坦之曰「若依君等與之議﹐則誤國家之大事﹐反危社稷也﹗桓溫𨿽有不臣之志﹐未敢便行﹔彼疑有遺詔﹐加他九錫﹐恐吾二人藏之﹐故召吾﹕二人問明﹐吾與君不去﹐溫疑是實﹐心背朝廷﹔晉柞存亡﹐決於此行。」帝意遂決曰「二卿可前去迎。」羣臣曰「謝﹑王二公去﹐臣等亦請同行。」帝曰「若有不禮﹐卿等速使人先報宮廷﹐以備不虞。」羣臣曰「然﹗」因此謝安﹑王坦之與羣臣同行。

時禦史中丞髙崧戲謂謝安曰「卿屢違朝旨﹐髙臥東山﹐諸人每相與言﹐安石不肯出﹐將如蒼生何﹖今日之危﹐百姓亦將如卿何﹖」安𨿽有愧色﹐亦謂崧曰「桓溫劍𨿽鋒利﹐不能便誅吾也﹗吾豈比深源睥睨社稷﹐聞難欲去位以避之﹐汝何相嘲耶﹖」言訖﹐與坦之接至新亭﹐坐候一時﹐桓溫與諸將至﹐其時日已落西﹐溫軍將紮住行營安歇。

次日﹐桓溫令郗超埋伏刀斧手於帳兩邊﹐超伏於帳後﹐以聽謝﹑王二人動靜。謝安﹑王坦之二人先進入見桓溫﹐各施禮畢。溫命二人坐﹐坦之驚得汗流沾衣﹐倒執手版﹔安從容就席﹐談笑自若。安坐定﹐竊見壁衣中皆伏刀斧手﹐卽謂桓溫曰「安聞諸侯有道﹐守在四鄰﹐明公何須壁後置人耶﹖」溫笑曰「正是不能不爾耳﹗」溫因此遂命刀斧手退。郗超正臥帳後﹐聽謝﹑王二人言語﹐忽然風起﹐吹動帳開﹐謝安看見笑曰「郗生可謂入幕之賓矣﹗如何不出一見﹖」超慌忙走出相見﹐各行禮畢﹐遠遠坐住﹐是以不能行計﹐只得相陪。當謝安言於溫曰「先王崩世﹐遺詔明公行蜀漢諸葛武侯故事﹐我等正欲涓吉承迎乘輿入朝輔政。今幸丞相車駕來至﹐迎接不及﹐望丞相恕愆﹗」溫曰「我有何徳﹐敢慕武侯﹖」安曰「丞相盛徳巍巍﹐何謂無也﹖𨿽伊尹﹑周公弗能及耳﹗」因此溫與安相悅﹐攀話笑語移日。當溫又問曰「先帝已崩﹐君等以何議謚﹖」

安曰「臣等以其平易不訾門『簡』。慈惠愛民曰﹕『文』﹐謚爲簡文皇帝。」言汔﹐安取自所作謚議與溫看訖。溫以其謚示羣下曰「此謝安石碎金也。」眾曰「果經緯天地之才。」

因談論至日昃﹐謝安﹑王坦之二人拜辭而出﹐桓溫亦送出來﹐見百官皆拜於道側﹔溫命百官人中軍相見。時百官入中軍見溫﹐中軍大陳兵衛﹐百官朝士﹐有位望者皆戰栗失色﹐只得入見。

拜禮畢﹐溫曰「勞百官遠迎﹐卽便還朝﹐免此伺候。」於是百官朝士﹐辭桓溫而歸朝。

卻說桓溫次日至山陵拜汔﹐不及入朝﹐忽然得玻連臥二十四日﹐不能起坐﹐晉孝武猝聞知桓溫連日寢疾不見﹐乃使謝安﹑王坦之二人來視其疾。安與坦之直入臥內﹐二人施禮訖﹐曰「連日不見公顏﹐何期尊體欠安﹖」溫曰「人有旦夕禍福﹐故有是爾。」溫又渭安曰「孤昔滅蜀都﹐克壽春﹐多負勤勞﹐如江南無孤一人﹐正不知幾人稱霸﹐幾人王﹐天下碎裂矣﹗今新帝登位﹐豈識我之大功﹐而以我爲丞相﹐未加九錫﹐此所以吾愧之。吾今疾甚﹐日下就回姑孰﹐汝將此語與聖上稟知。」安曰「明公功蓋天下﹐徳播華夷﹐莫道封王﹐禪位皆宜﹗明公今還貴鎭﹐保重尊體﹐我等與眾臣保奏孝武加公九錫必矣。」於是溫大悅﹐使二人淸還。謝安﹑王坦之直辭歸去﹐桓溫令郗超領眾﹐一同還朝。

卻洗安言於坦之曰「吾觀丞相桓溫﹐不久必亡﹐適問所議九錫之事﹐密緩藏之在心﹐延而視之﹐只我與君知也﹐不可漏泄。若溫病瘥﹐加封其王﹔如不起﹐卽息其議。」坦之曰「此計可矣﹗」因此二人密緩其事﹐延待看之。

桓溫還姑孰﹐疾病轉添。召弟桓沖並子桓熙至牀前﹐囑衝曰「吾自總角﹐便知用兵之道﹔至弱冠﹐屢立邊功﹐縱橫天下二十餘年矣。今吾不濟﹐托汝後事﹕吾世子桓熙才弱不堪重任﹐四子桓禕極是蠢愚﹐不辧菽麥﹔幼子桓玄﹐異而有志﹐今年五歲﹐汝善導而襲之。吾死之後﹐汝不能不代領其眾﹐其權可要自執﹐休付他人﹐自取滅亡之患。」言訖﹐淚如雨下。桓沖又曰「吾兄百世後﹐諸子之中﹐誰襲兄職﹖」溫曰「桓玄𨿽幼﹐可以立之。」衝問﹕「安﹑坦之二人何如所在﹖」溫曰「渠等不爲汝所處分也。」言訖而亡。桓沖卽時收殮殯葬﹐直寫表申奏朝廷﹐乃以少子桓玄爲嗣﹐襲封南郡公。桓沖自代溫任﹐盡忠王室。時羣下王珣等﹐欲衝入朝﹐誅除朝中元宰﹐把執時權﹐衝不從。

卻說桓玄﹐字敬道﹐一名靈寶﹐是桓溫之子也。其母馬氏與同輩嘗夜坐於月下﹐忽見流星墜於銅盆水中﹐如二寸火球﹐湛然明淨﹐同輩競以瓢撈﹐獨馬氏得而吞之﹐若有感﹐遂有妊面生玄。玄生時有光照室﹐使人筮占﹐占者奇之﹐故小名靈寶。

桓溫甚重愛之﹐臨終立以爲嗣﹐時年五歲﹐桓沖立爲南郡公。第二四四回

苻堅舉兵取漢中

卻說秦王苻堅聞簡文帝崩﹐桓溫又死﹐遂與羣臣商議取江南之計。當王猛上言曰「江南急未可攻﹐宜先取漢中﹐以得勝之兵﹐再取江南﹐可一鼓而下也。」秦王堅曰「正合吾意。」遂使鄧羌爲都督﹐徐成﹑楊安﹑張蠔爲副將﹐領兵十萬﹐分三隊而去。次日﹐鄧羌﹑楊安將徵西軍士分爲三隊﹐前部先鋒徐成﹐後隊張蠔﹐押運糧艸。

卽將起程﹐早有細作報入漢中﹐魯榮忙使人至梁州﹐喚弟魯衛回來﹐商議退敵之計。衛曰「漢中最險陽平關﹐我去當依山傍林﹐下千餘寨柵﹐迎敵秦兵﹐兄在漢寧﹐盡發糧艸接應。」魯榮遣大將楊仕﹑楊欽帶五千軍馬﹐以助其弟﹐卽日便起﹐到陽平關﹐下寨已定﹐與鄧羌兩邊相持半月餘﹐各不相勝。羌傳令退軍﹐徐成進曰「敵勢未必彊﹐公何自退焉﹖」羌曰「吾料賊兵﹐每日提備﹐急難取勝﹐吾退軍回﹐賊兵必定趕之﹐吾分輕騎抄襲其後﹐勝賊必矣。」成等曰「都督神機﹐莫可測也﹗」於是楊安﹑張蠔分兩路﹐各引輕騎三千﹐取小路去取陽平關後﹐鄧羌大軍盡拔寨起行。楊欽聽知秦兵退﹐請楊仕商議曰「今羌退兵﹐可乘勢擊之。」仕曰「鄧羌詭計極多﹐未必眞實﹐不可追趕。」楊欽曰「你不去﹐我當自去。」楊仕苦諫不從﹐楊欽起五寨人馬前進。是日大霧漫天﹐對面皆不相見﹐楊欽軍至半路紮祝卻說楊安軍抄過山後﹐見重霧垂空﹐又聞馬嘶人語﹐恐有伏兵﹐急催人馬速行。正說間﹐到楊欽寨前﹐內有幾个守寨兵土﹐聽得馬蹄響﹐只道是楊欽兵回﹐開門納入。軍馬一湧而入﹐放起火來﹐五寨軍士大亂﹐盡皆棄寨而走。當楊仕將及霧散之時來探消息﹐五寨一齊火起﹐楊仕引兵來敵﹐與楊安戰不數合﹐背後張蠔兵到﹐楊仕殺開一條路﹐望漢寧﹑巴州而逃。楊欽正要回時﹐已被楊安﹑張蠔占定寨了﹐背後秦兵趕殺﹐兩下來攻﹐楊欽等軍大潰而走﹐又被秦兵後追﹐無心戀戰﹐領了敗軍投陽平關。魯衛知二將敗走﹐各營已失﹐半夜棄關奔南鄭﹑巴州去訖。羌得了陽平關諸寨。

魯衛﹑楊仕來見魯榮﹐言二將失了隘口。魯榮大怒﹐欲斬楊仕﹐仕曰「某曾勸楊欽休追秦兵﹐欽不肯聽從﹐故有此敗。仕再乞一軍﹐前去搦戰﹐必斬秦兵﹔如不勝﹐願依軍令﹐斬首階下。」榮命卽去﹐楊仕上馬﹐引二萬軍離南鄭﹐往漢寧﹑巴州而去。

卻說楊安勸鄧羌進兵﹐羌言不可﹐安曰「安乞一軍﹐前去哨路。」羌卽令安領五千騎望南鄭路上來。正迎楊仕﹐兩軍擺開﹐仕遣裨將昌倚出馬﹐與安交戰﹐不兩合﹐被安一刀砍於馬下。楊仕自挺槍出﹐與安鬥三十合以上﹐不分勝負﹐安撥回馬走﹐仕趕來﹐被安使拖刀計﹐斬楊仕於馬下﹐軍眾大敗而回。

羌知安已斬楊仕﹐卽時催軍直逼成都城下下寨。魯榮驚得手足無措﹐忙與弟魯衛收拾庫中寶物﹐不敢回朝﹐乃領從兵五千﹐棄城走入南蠻去訖。

鄧羌見魯榮走﹐令諸將勿追﹐引眾入城﹐分兵守定。又遣楊安與朱彤以兵二萬人入寇梓潼﹑涪城。

史說梓潼太守姓周名虓﹐字孟威﹐素有節操﹐聞苻堅遣楊安等以兵來寇﹐恐梓潼不固﹐乃引眾退守涪城﹔又憂不能保全﹐使副將劉仁率步騎送母妻還南﹔將至江陵﹐被楊安細作竊知﹐報與楊安知之﹐安謂朱彤曰「今周虓送母妻還國﹐卿領一軍﹐星夜從間道去﹐追獲其母妻﹐則周虓自然降矣。」彤曰「將軍率兵向涪城﹐吾引一軍星夜去追。」於是朱彤率精兵五千﹐抄小路﹐先抵江陵南路﹐未及半日﹐只見劉仕引一千兵送虓母妻到﹐被朱彤獲之﹐勒兵回見楊安﹐同致涪城。楊安將虓之妻母﹐到城下髙叫周虓曰「君早納降﹐保全母妻﹐不失孝道﹔如若不降﹐先殺汝母妻﹐然後攻城。」周虓見母妻被縛在城下﹐乃號泣謂眾曰「吾欲盡忠﹐柰母親被劫﹐若不出降﹐必受其害﹐哀哀父母﹐生我劬勞﹐無以報恩﹐反貽以禍﹐人子之心何以安乎﹖」言訖﹐遂下城開門納降﹐因此楊安等將兵入據涪城﹐使朱彤押送周虓其母妻﹐與羌大軍還京﹐來見秦王苻堅。

堅大悅﹐以周虓爲尙書郎﹐虓固辭不受曰「虓受晉國厚恩﹐以至今日﹐但老母見獲﹐失節於此﹐母子獲全﹐秦之惠也﹐𨿽公侯之貴﹐不以爲榮﹐況郎任乎﹖」堅乃止﹐遂使人監視﹐不與還國。虓每見堅﹐或箕踞而坐﹐呼之爲氐賊。嘗值元會﹐儀衛甚盛﹐堅問之曰「晉朝元會﹐與此何如﹖」虓攘臂厲聲曰「犬羊相聚﹐何敢比擬天朝﹖」秦人見虓不屈﹐屢請殺之﹐堅待之彌厚。第二四五回

王猛疾疏謝秦王

甲戌二年二月﹐孝武帝設朝﹐聞桓溫死﹐降詔以謝安爲總中書。時天子幼弱﹐外有彊臣﹐安與坦之盡忠輔衛﹐晉室幸得太平。而謝安好聲律﹐期功之慘﹐不廢絲竹﹐士大夫多效之﹐遂以成俗。當王坦之以書苦諫之曰「今主上幼弱﹐藩臣多彊﹐以爲元宰如何不出趨朝參理政事﹖而嗜聲律﹐期功之作﹐不爲蒼生國家之計耶﹖」又曰「天下之寶﹐當爲天下惜之﹐勿使棄之也﹗」安不能從﹐猶是人競效之。

乙亥三年夏五月﹐王坦之卒﹐少帝以謝安爲揚州刺史﹐桓沖爲徐州刺史。

六月﹐秦淸河武侯王猛寢疾﹐秦王堅親爲祈郊廟﹐又遣侍臣禱河﹑嶽﹐爲猛祈禳。猛疾少瘳﹐乃遣人入朝上疏﹐秦王堅開讀曰﹕不圖陛下以臣之命而虧天地之徳﹐開辟以來﹐末之有也。

臣聞報徳不如盡言﹐以垂歿之命﹐竊獻遺忠﹕伏惟陛下威烈振乎八方﹐聲教光乎六合﹐九州百郡﹐十居其七﹐平燕定蜀﹐有如拾芥。夫善作者不必善成﹐善始者不必善終﹐是以古先哲王﹐知功業之不易﹐戰戰兢兢﹐如臨深淵﹐伏惟陛下﹐追縱前聖﹐天下幸甚﹗」

秦王堅覽之﹐悲慟流涕﹐是日親與太子至丞相府中﹐視王猛之疾﹐訪以後事。秦王堅與太子諸臣﹐直入臥內。秦王堅曰「數旬不見卿朝﹐誰知卿疾甚重﹐朕甚隱憂﹐代祈郊廟﹐以庇於卿。今來視卿﹐倘爾不豫﹐有何見示﹖」王猛曰「陛下明見千里之外﹐古今興亡﹐必所盡知。然晉室僻處江南﹐乃正朔相承﹐上下安和﹐臣歿之後﹐願勿以晉爲圖。鮮卑﹑西羌﹐我之仇敵﹐終爲大患﹐宜漸除之。」言訖而卒﹐年五十二歲。

秦王堅與羣臣皆大哭之﹐堅謂太子苻宏曰「天不欲使吾平定六合耶﹐何奪吾景略之速也﹗」言畢又哭﹐命大殮化之訖﹐乃大哭﹐引太子宏歸宮而去。

次日﹐大宛國進貢﹐獻大馬千里駒﹐皆汗血﹐朱鬣五色﹐鳳鷹麟身﹐及其他珍異寶五百餘種至。秦王堅謂百官曰「吾思漢文之返千里馬﹐咨嗟美詠﹐今大宛所獻之馬﹐其悉返之﹐庶克念前王﹐仿佛古人耳﹐汝羣臣可作《止馬詩》﹐而遣其使還國﹐示無欲也。」於是羣臣作《止馬詩》﹐令使人領前寶物﹐還國去訖。

先是髙陸人王木﹐穿井得龜一隻﹐大三尺﹐背有八卦。木進於秦王堅﹐堅命養之於池中﹐日以粟與之食﹐及此而死。太僕奏知秦王堅﹐堅命藏其骨於太廟。其夜﹐廟丞髙虜夢龜謂之曰「我出本將歸江南﹐遭時不遇﹐隕命秦廷。」次日﹐髙虜大惑其夢。又有一人至謂虜曰「吾昨夜夢神龜言吾三千六百歲而終﹐終必妖興﹐亡國之徵也﹐此夢未審主何吉凶﹖」虜意遂明﹐乃曰「不主甚事﹐主國家不久衰也﹐汝休得漏言。」

因此二人祕之﹐不敢傳出。

卻說秦王堅自平諸國之後﹐國內殷實﹐遂示人以奢侈﹐懸珠簾於正殿﹐以集羣臣。尙書郎裴元略諫之﹐秦王堅大悅﹐命去其珠簾﹐以元略爲諫議大夫。

初﹐秦王堅母少寡﹐將軍李威有辟陽之寵﹐史官載之於史。

至是堅榷起居注》觀之﹐見其事慚怒﹐卽焚其書﹐大檢史官﹐將加其罪﹐時著書郎趙泉等已死﹐始乃止之。第二四六回

姚萇以兵下涼州

丙子太元元年﹐是歲北涼亡。卻說張天錫初殺其侄張玄靚﹐自立爲涼王﹐攺元鳳凰。天錫在位﹐荒於酒色﹐不親庶務﹐黜世子大懷而立嬖妾之子大豫﹐人情憤怨。秦王堅以天錫臣道未純﹐遣將軍姚萇﹑梁熙等將兵臨西河﹐尙書郎梁殊曰「未可動兵﹐可先使人徵其來京﹐如不朝﹐方可討之。」於是﹐堅使梁殊奉詔徵之曰「如有違命﹐卽進師撲討。」梁殊至姑臧﹐天錫會官屬謀之﹐官屬皆怒曰「吾世事晉國﹐忠節著於海內﹐今一旦委身賊廷﹐醜莫大焉﹔且河西天險﹐若悉境內精兵﹐右招西域﹐北引匈奴以拒之﹐何遽知其不捷也﹖」天錫攘袂大言曰「孤意決矣﹐言降者斬﹗」乃謂秦使梁殊曰「君欲生歸乎﹐死歸乎﹖」殊曰「君先降秦﹐秦王遣吾徵君﹐君不去﹐莫道殺吾﹐其不久且自將殺耳﹗」辭气不屈﹐天錫怒曰「殺之﹗」其母嚴氏泣曰「秦王橫制天下﹐兵不畱行﹐汝若降之﹐猶可延數年之命﹐今旣抗衡﹐又殺其使者﹐亡無日矣﹗」天錫使將軍馬建率眾二萬拒秦。

三月﹐秦王堅聞天錫殺其使﹐以姚萇爲揚武將軍﹐將兵五萬前來伐涼。史說姚萇﹐字景茂﹐乃弋仲二十四子也﹐其兄死了﹐恐孤不能立﹐乃率諸弟降於苻生。苻生被殺﹐苻堅代位﹐甚親寵萇﹐故使其伐涼﹐令其立功。

此時姚萇﹑荀萇二將領兵直至涼州﹐逼城下寨。

時涼王張天錫方飲酒﹐聞秦兵攻城﹐驚得面如土色。左右曰「今秦兵甚彊﹐難以拒敵﹐不如早降﹐以安百姓。」天錫於是令四門立起降字旗﹐錫引諸官開城門﹐面縛至姚萇寨中投降。姚萇大喜﹐置酒相待。次日﹐領眾入城﹐百姓耆老香花迎接﹐姚萇以善言撫慰。天錫命左右殺牛宰馬﹐犒勞秦軍﹐一面使人以金寶名馬﹐進貢入秦﹐來降秦王。堅聞涼王來降﹐受其寶物﹐頒詔封錫爲歸義侯﹐抽回姚萇等三軍人馬﹐俱各還秦。第二四七回

苻洛以兵伐北代

卻說北代王什翼犍設朝﹐聚集文武﹐謀議國事。卻有部下長孫斤﹐恨代王不錄用己﹐乃私藏利刃﹐雜在文武班中。時代王什翼犍在禦座坐議國事﹐長孫斤插刃直上﹐來刺代王。當太子拓跋實見長孫斤以刃進前﹐大喝﹕「反賊﹗休得無禮﹗」被長孫斤手起刃下﹐殺死太子實﹐又來刺什翼犍。手無兵器﹐長孫斤以刃刺中﹐什翼犍便走﹐中傷左臂。當殿下文武﹐各擁搶進﹐將長孫斤縛住﹐代王復坐﹐命將長孫斤痛打一百﹐將出誅之。當日代王見太子實被殺死﹐哭無休止﹐乃命文官作文追謚爲「獻明皇帝」。至七月﹐太子妻秦氏生皇孫﹐代王與其取名﹐名曰拓跋珪。

十月﹐秦王苻堅大會羣臣於光明殿﹐命文武各賦詩以進。

時秦州別駕天水姜平子持詩進上﹐秦王堅看詩上有一『動字﹐直而不曲﹐秦王堅問曰「卿詩上有一丁字﹐如何直而不曲乎﹖」平子曰「臣丁至剛﹐不可以屈﹐且曲下者﹐不正之物﹐未足獻也。」秦王堅笑曰「卿名不虛﹐行義必剛也。」因擢上第。時秦王堅曰「朕欲平一六合﹐何國當先﹖」平子曰「北代匈奴﹐居我之後﹐宜先討之。」時衛辰爲代王所逼﹐正使人求救於秦王堅﹐堅欲起兵﹐又聞平子之對﹐秦王堅曰「卿言正合我意。」乃謂唐公苻洛曰「朕聞北代君臣大亂﹐非汝莫能討之﹐汝可同大將軍鄧羌﹑朱彤﹑張蠔將二十萬大兵﹐分道去伐。」苻洛曰「臣請就行。」於是唐公苻洛出朝﹐同鄧羌﹑朱彤﹑張蠔將二十萬大兵﹐望北起程。

時北代郡縣戍守居民見秦兵勢大﹐莫敢與戰﹐皆望風逃奔。

因此唐公苻洛以兵長驅大進﹐直至平城東﹐隔五十里下寨﹐使人打聽虛實﹐未敢逼城。

卻說代王什翼犍被長孫斤謀反﹐刺傷左脇﹐數月未瘥。聞秦兵到來﹐驚得手足無措﹐卽忙使西部大人以兵二萬出城與戰。

秦軍陣中鄧羌見代兵開城出來﹐命軍馬擺開﹐擋住三軍。當時西部大人出陣與鄧羌交鋒﹐只一合被鄧羌斬於馬下﹐代兵敗走﹐各奔入城﹐閉住城門﹐不敢交戰。

代王什冀犍聞知西部大人被秦兵殺死﹐心中大慌﹐乃謂東部大人曰「今秦兵勢大﹐難以迎敵﹐此事柰何﹖」東部大人曰「不如引國人走避陰山﹐招集敗亡軍士﹐待大王金瘡疾好﹐再興兵來復平陽﹐未爲晚也。」代王點首曰「大人之謀﹐正合我意。」於是傳令﹐叫國人及諸部大人﹑三軍人等﹐各收拾隨身器物寶貝﹐來日開北門而逃。次日﹐代王下令﹐使東部大人爲先鋒﹐代王自領家屬爲後隊﹐大開北門﹐衝殺出城奔走﹐至髙平屯祝髙平雜種盡叛﹐四面大亂﹐代王領兵復據漠南﹐築城居之。第二四八回

北代使不辱君命

卻說北代王犍自避陰山﹐不能還國﹐潸然出涕。忽階下一人進曰「某有一計﹐可解此危﹐亦可還國﹐大王如何發悲也﹖」代王視之﹐乃左長史燕鳳。因見秦兵不退﹐代王恐懼﹐鳳乃進前曰「某有一計﹐可解此危。」代王曰「卿有何謀﹖火速言之﹗」鳳對曰「今秦兵勢大﹐何以退得﹐不如請降﹐然後別作良圖﹐今若與戰﹐非上策也。急作一表與臣﹐密入長安﹐奏請稱爲藩臣﹐彼必抽回其兵﹐方可還國。」代王曰「此計大妙﹗卿此一行﹐休失北代之志气。」鳳曰「某若有小失﹐焉有面目再見大王﹖」代王大喜﹐便作表遣燕鳳入秦。

鳳星夜到長安﹐先見太尉權翼眾大臣等。次日早朝﹐翼奏北代遣左長史燕鳳上表稱藩﹐秦王堅曰「此必解吾兵之厄也。」令宣入朝﹐鳳拜舞已畢﹐呈上表文。秦王覽表訖﹐笑曰「代王何如人也﹖」鳳曰「寬和仁愛﹐經略髙遠﹐一時雄主也﹐常有並吞天下之志﹐亦有統一六合之心也。」秦王堅曰「卿輩北人﹐無剛甲利兵﹐敵弱則進﹐敵彊則退﹐安能並兼﹖而卿過獎之言﹐何太過耶﹖」鳳曰「北人壯悍﹐上馬持三丈矛驅馳如飛。主上雄雋﹐率服北土﹐控弦百萬﹐號令若一。軍無輜重樵爨之苦﹐輕行速捷﹐因敵取貲。此南方所以疲敝﹐北方所以常勝也。」秦王又曰「汝國人馬多少﹖」鳳曰「控弦之士數十萬﹐戰馬一百萬匹。」秦王笑曰「卿言人眾則可﹐說馬太多﹗」鳳曰「雲中川自東山至西河二百里﹐北山至南山一百五十里﹐每歲孟秋﹐馬常大集﹐略爲滿川。以此推之﹐使人言數﹐猶有未盡也。」秦王曰「北代如長史者幾人﹖」鳳曰「聰明仁智一﹑二百人﹐如吾儕之輩﹐車載斗量﹐不可勝數﹗」秦王曰「卿主雄傑﹐將多軍足﹐如何退避陰山﹐使卿降乎﹖」鳳曰「陛下有髙天下之志﹐吾主有統朔方之能﹐惟恐蛟龍相鬥﹐魚龜受刑﹐不忍使軍民死於無辜﹐是以暫退陰山﹐遣臣請降﹐結爲唇齒﹐各保境寧。」秦王堅嘆曰「使於四方不辱君命﹐可謂士矣﹗如燕鳳者﹐不辱君命也﹗」由是降詔﹐準其稱藩﹐命其還國﹐卽時差人抽回唐公之兵。

唐公苻洛旣聞代王降﹐朝中令抽回其兵﹐命諸將振旅還京去訖﹐自守平城。

燕鳳回至陰山﹐說秦王準降﹐代王大喜。至十二月﹐北代王什翼犍聞唐公苻洛領軍已退﹐乃引眾還至雲中。

什翼犍有皇子實君﹐見代王寵惜皇孫拓跋珪﹐恐其位不傳己﹐乃陰結代王之左右﹐以鴆酒毒殺代王﹐因此北代王什冀犍暴崩。又殺諸弟﹐諸部大人知是實君謀死﹐百僚無主﹐俱各離散。只畱皇孫拓跋珪﹐乃北代王之皇孫﹐乃太子實之子也﹐是年六歲﹐弱而能言﹐目有光耀﹐廣顙大耳﹐先因其父太子實被長孫斤謀叛﹐傷脇身死。秦將苻洛來寇﹐代王什翼犍逃避陰山﹐拓跋珪母子無依﹐其母賀氏﹐將珪寄養外家孤獨部大人賀訥﹐同避陰山﹐至是同代王歸國至雲中。代王被皇子實君謀殺﹐諸部大人各散﹐珪尙幼弱﹐諸部百僚各逃散去﹐只有燕鳳等隨與賀氏﹑拓跋珪走還本國。其時﹐諸部皆被別部劉庫仁﹑鐵弗劉衛辰二人前來統攝之。賀訥只得領珪來依劉庫仁﹐俱說代王崩世之事及存拓跋珪之因﹕「吾今奉秦王詔歸國還鎭﹐因此來見大人。」庫仁便謂賀訥曰「你可領本部兵同小主人權且去牛川屯紮﹐吾等權代領兵﹐俟其年長﹐還其兵印及諸部土境。」

訥從之﹐領拓跋珪並軍馬去鎭牛川。當庫仁謂其子劉顯曰「拓跋珪龍行虎步﹐嶷然不羣﹐必然興復洪業也。」劉衛辰謂庫仁曰「依吾之計﹐可速使人奏知秦王﹐使其遷之別地﹐若畱此﹐則吾屬無噍類矣。」庫仁曰「旣如此﹐任公爲之。」於是衛辰作表遣人入長安投降﹐奏知其事。

卻說獨狐部大人賀訥﹐領拓跋珪帶兵馬屯於牛川﹐燕鳳說曰「前日大人與小儲君見劉庫仁﹑劉衛辰﹐某觀衛辰﹐前被聖上殺敗﹐心必懷仇﹐素有害小儲君之意﹐彼必使人降秦﹐謀害小儲君也。」賀訥曰「旣有此謀害之意﹐其事柰何﹖」鳳曰「大人休憂﹐某自再入長安﹐去見秦王以探虛實﹐若是變異﹐某自有三寸不爛之舌說之﹐可保無患。」訥曰「君可速去﹐遲則有變耳﹗」

於是訥使燕鳳星夜先來長安﹐次早至待漏院﹐候眾入朝﹐朝見秦王。秦王見鳳至﹐謂曰「卿何又至﹖」燕鳳曰「代王已死﹐臣來奏知。」堅曰「代王𨿽故﹐必有王子﹖」鳳曰「代王被庶子實君弒﹐長子亡叛﹐遺孫幼沖﹐莫相輔之。其別部大人劉庫仁勇而有智﹐鐵弗劉衛辰狡猾多詐﹐皆不可獨任﹐且分部爲二﹐令兩人統之。兩人素有深仇﹐其勢莫能先發﹐此禦邊之上策。待其孫拓跋珪年長﹐乃仕而立之﹐是陛下大惠於亡國﹐存亡繼絕之徳也。代之子孫﹐年年進貢﹐歲歲來朝﹐永爲天朝之屏障﹐中國之藩籬﹐顧不美乎﹖」

秦王納之﹐遣將以兵執實君至長安﹐命車裂殺之。俄而衛辰使至﹐呈上降表﹐秦王覽訖﹐謂文武曰「衛辰上表﹐謂拓跋珪丰骨不凡﹐舉止淸髙﹐後必有異﹐卻爲大國之患﹐不作中華之藩﹐宜遷別地﹐或取回長安﹐其事如何處置﹖」羣臣莫對﹐燕鳳對曰「衛辰與先主有仇﹐欲自謀立﹐故進讒言﹐陛下聽之﹐跋珪一離﹐二人卽叛。」秦王曰「彼叛何故﹐怕此小兒耶﹖」燕鳳曰「朔方之地﹐士民之眾皆蒙拓跋氏恩﹐皆思歸附。衛辰若叛﹐恐士民不從﹐故先遷之﹐其志得行﹐若存小主﹐二人未敢謀變。」秦王信之﹐不聽衛辰。第二四九回

秦王以代分二部

秦王堅謂文武曰「代王被害﹐其子幼沖﹐朔方今已屬於朕﹐吾欲遣將戍之﹐燕鳳又進此策﹐此事若何﹖」權翼曰「朔方之地﹐宜朔人居焉。蓋朔人狡猾萬般﹐其居不容外人﹐若以異處之士去守﹐彼必爲亂﹐國不能安﹐燕鳳之策﹐可保久長。

劉庫仁﹐字沒根﹐乃劉武之子﹐少豪俠﹐有智略﹐北人無不敬之。劉衛辰﹐乃鐵弗國人﹐善騎射﹐有威勇﹐北人無不憚之。

若陛下以此二人統領朔方﹐永無憂患。」秦王曰「然﹗」於是秦王遣人以詔使唐公苻洛﹕「以鐵弗劉衛辰﹑獨孤部劉庫仁二人﹐分統朔方。自河以東屬庫仁﹐自河以西屬衛辰。」

卻說唐公苻洛得詔書﹐從秦王詔﹐使人請劉庫仁﹑劉衛辰二人至﹐置酒相待﹐拜爲左﹑右將軍。將北代之地﹐分作二部﹐使二人統之﹐二人從命﹐各分統諸部代民。苻洛權執總統﹐以居平城。自此賀氏以珪依庫仁﹐庫仁招撫離散﹐恩信甚著﹐奉事拓跋珪﹐殷勤周備﹐不以廢興易意﹐常謂諸子曰「此兒有髙天下之志﹐必能恢隆祖業﹐汝曹當謹事之﹗」

丁丑二年﹐秦王堅用趙故將熊邈作功曹。熊邈屢爲秦王堅言石氏富室器玩之盛﹐堅以邈爲將作長史﹐大修舟艦﹑兵器﹐飾以金銀﹐頗極精巧。慕容農私言於垂曰「自王猛之死﹐秦之法制﹐日以頹靡﹐今又重以奢侈﹐殃將至矣。大王宜結納英傑﹐以承天意。」垂笑曰「天下事似非爾所及。」時慕容紹亦私謂其兄楷曰「秦恃其彊大﹐務勝不休﹐北戍雲中﹐南守蜀漢﹐轉運萬里﹐饑饉相望﹐兵疲民困﹐危亡近矣﹐天意苦在﹐必爲燕有﹗」第二五○回謝安薦侄於朝廷

是時﹐孝武帝設朝﹐君臣禮畢﹐分列兩邊。時近臣奏知﹐西蜀漢中諸郡﹐卻被秦王堅遣使鄧羌取去﹐目今秦兵屢屢擾境。

孝武帝大驚曰「如此怎生柰何﹖」羣臣奏曰「請陛下降旨﹐求文武良將有才略者﹐命其舉薦入朝﹐使其鎭禦北方﹐可保境內安也。」孝武帝曰「然﹗」遂頒詔求文武良將。

當謝安奏曰「臣舉一人﹐有萬夫不當之勇﹐有鬼神不測之謀﹐若以此人爲將鎭北﹐則秦不敢窺覦江南。乃臣兄之子謝玄﹐字幼度。先與郗超同爲丞相桓溫參軍﹐桓溫多用其智﹐屢建功效。今桓溫已死﹐與郗超同歸朝廷﹐現在班中﹐可使總鎭﹐管取邊界得寧。」帝從之﹐召謝玄﹐謂曰「今秦兵節次犯境﹐汝之叔父謝安薦汝有文武之才﹐朕拜卿爲鎭武將軍﹐監江北諸軍事﹐總領諸鎭﹐屯守北岸。」謝玄謝恩曰「臣本駑鈍之才﹐不足以騁千里﹐今蒙陛下擢用﹐出鎭之地敢不保全。」於是謝恩而出。

時桓沖以秦人彊盛﹐欲移鎭江南﹐奏自江陵徙鎭上明﹐使劉波守江陵﹐楊亮守江夏﹐帝從之。初﹐中書郎郗超自以其父愔位秩應在謝安之右﹐而優遊散地﹐常憤悒形於詞色﹐由是與謝氏有隙。時朝廷方以秦寇爲憂﹐詔求文武良將可鎭禦北方者﹐安以兄子玄應詔﹐超聞之嘆曰「安之明﹐乃能違眾舉親﹔玄之才﹐足以不負所舉。」眾咸以爲不然﹐超曰「吾常與玄共在桓公府﹐見其使才﹐𨿽履屐之間﹐未嘗不得其任﹐是以知之。」

玄旣鎭廣陵﹐募驍勇之士﹐得彭城劉牢之等數人﹐以牢之爲參軍﹐常領精銳爲前鋒﹐戰無不捷﹐時號「北府」兵﹐敵人畏之。初﹐郗超黨於桓溫﹐以父愔忠於王室﹐不令之知。及超病甚﹐出兩箱書﹐授門生曰「我父年尊﹐我死之後﹐老父若以哀悼廢寢食者﹐可呈此﹔不爾﹐卽焚之。」及超卒﹐愔果成疾﹐其門生呈箱﹐愔發之﹐皆超昔與桓溫往返密計﹐愔大怒曰「小子死已晚矣﹗」遂不復哀。第二五一回

韓氏女築夫人城

戊寅三年四月﹐秦王苻堅遣長樂公苻丕﹑將軍荀萇﹑石越﹑慕容垂等四道會兵三萬﹐共攻襄陽。百姓大驚﹐諸將李伯護等皆懼﹐宜爲備﹐獨梁州刺史朱序曰「秦無舟楫﹐焉能攻我﹖不足爲慮﹐諸君勿憂﹗」旣而石越率兵五千浮渡漢水﹐皆來至城下﹐序大駭﹐始召百姓固守中城。越以兵攻陷外郭城﹐旣克其外郭﹐獲船百餘艘﹐以濟餘軍﹐及苻丕兵到﹐督諸將攻中城。

朱序母韓氏﹐聞秦兵將至﹐自登城﹐履行西北隅﹐見其崩﹐以爲不固﹐親率百餘婢及城中女子﹐築新城於其內。及秦兵至西北隅﹐果被見破綻﹐乘此攻潰﹐序率眾移守新城﹐襄陽人謂之「夫人城」。

桓沖在上明﹐擁眾七萬﹐欲來救援﹐憚秦兵彊盛﹐不敢進。

時苻丕欲急攻襄陽﹐將軍荀萇曰「吾眾十倍於敵﹐糗糧山積﹐但稍遷漢﹑沔之民於許﹑洛﹐塞其運道﹐絕其援兵﹐譬如网中之禽﹐何患不獲﹖而多殺將士﹐急求成功哉﹖」丕從之。慕容垂拔南陽﹐執太守鄭裔與丕﹐會於襄陽城﹐丕大喜﹐排宴相慶。

時秦王堅聞垂又拔南陽城﹐與羣臣飲酒﹐以極醉爲限﹐趙整作酒歌堅﹐讀曰﹕

地列酒泉﹐天垂酒池﹔

杜康妙識﹐儀狄先知。

紂喪殷邦﹐桀傾夏國﹔

由此言之﹐前危後則。

堅大悅﹐命整書之﹐以爲酒戎﹐自是宴羣臣﹐禮飲而已。第二五二回

苻丕攻陷襄陽城

己卯四年二月﹐秦王堅大設朝會﹐當秦禦史中丞李柔奏曰「長樂公丕等擁眾十萬﹐攻敵圍一小城﹐白費萬金而無效﹐請徵下廷尉。」秦王堅勿從。使持節切讓賜丕劍曰「攻一小城﹐久而不下﹐焉能長驅江南﹖來春不捷﹐汝其自裁﹗勿復待面見吾也。」丕等惶恐﹐次日命諸將並力攻襄陽﹐朱序以擂木炮石打下﹐退歸。

秦王堅聞襄陽不克﹐欲自將兵來攻﹐陽平公融諫曰「陛下欲取江南﹐固當博謀熟慮﹐不可倉猝﹐若只取襄陽﹐親勞大駕﹐所謂隋侯之珠﹐彈於羽之雀也。」堅乃止。朱序屢破秦兵﹐遂不懼。丕命諸軍進攻﹐時五督護李伯護見秦兵勢大﹐其城難守﹐乃開門爲內應﹐於是遂克襄陽城。朱序送長安﹐秦王堅惜序能守節﹐拜爲度支尙書﹐以伯護爲不忠斬之。

時秦將慕容越拔順陽﹐執太守丁穆至﹐堅欲官穆﹐固辭不受﹐苻堅以禮遣之。卽以梁成爲荊州刺史﹐鎭襄陽﹐選才望者禮而用之。

時晉帝朝會﹐以謝安爲宰相。秦人屢入寇﹐邊兵皆失利﹐時眾心危懼﹐安每鎭之以和靜。其爲政﹐舉大綱﹐不爲小察﹐時人以安爲王導﹐曰「以謝比王﹐文雅過於導焉。」帝聞秦人寇邊﹐日與羣臣機策未下。第二五三回

謝玄率兵救彭城

卻說秦王堅命諸將分道寇晉﹐當秦將彭超曰「宜攻沛郡太守戴邍於彭城後﹐長驅大進。」堅然之。超又曰「願更遣重將攻淮南﹐爲棋劫之勢﹐東西並進﹐丹陽不足平也。」秦王堅從之。使俱難率步騎七萬寇淮陽﹑盱眙。八月超兵至﹐攻彭城未下﹐晉帝聞知大驚﹐遣人以詔命右將軍毛武生率眾鎭姑孰以禦之﹐秦王堅又使韋鐘以兵圍魏興﹐攻太守吉挹於西城。晉謝玄聞知﹐率眾萬餘來救彭城。

軍至四口﹐欲遣使報戴邍﹐令共合兵夾擊而不可得﹐部曲將田弘知其意﹐請曰「將軍之討﹐欲使人報戴公﹐令其合兵﹐但無人去﹐臣請沒水潛行。」玄大悅﹐使行至水邊﹐被秦人彭超所獲﹐將酒與食﹐以金帛厚賂與弘曰「你入彭城﹐只道南人已敗逃回去了。」弘僞許之﹐旣走城下﹐告遂曰「南軍垂至﹐勉而待之。」秦人大怒﹐射殺之。

彭超輜重盡在畱城。謝玄以計令人揚言﹕遣軍一萬人攻畱城﹐取其糧艸。超聞之﹐解彭城圍﹐乃引兵保輜重。戴邍率眾出城﹐來見謝玄﹐謝玄與其全師而還。超復據彭城﹐畱徐褒守之﹐自以兵南攻盱眙。俱難又克淮陰﹐城無晉兵﹐乃回﹐畱邵保戍之。秦軍韋鐘攻拔魏興﹐太守吉挹不言不食而死。秦王堅聞知嘆曰「周孟威不屈於前﹐丁顏遠潔己於後﹐吉祖衝閉口而死﹐何晉室之多忠臣也﹖」初﹐挹參軍史穎迍回﹐得挹臨終手疏歸晉﹐帝以其忠﹐後贈益州刺史。

初﹐秦將俱難﹑彭超二人攻拔盱眙﹐執內史毛璪之﹐遂圍田洛於三阿﹐去廣陵百里﹐朝廷大震﹐謝安命臨江列戍而守之﹐謝玄自以將兵二萬來救三阿城。難﹑超二人聞其兵來必疲倦﹐不與諸軍傳飧﹐將兵排悉﹐與玄交戰。玄兵飽食勇力向前﹐未三合﹐俱難﹑彭超大敗﹐退保盱眙。

六月﹐玄又進攻之﹐難﹑超又敗﹐退屯淮陰。玄謂諸將曰「難﹑超兵窮勢寡﹐卒無鬥志﹐宜速進兵﹐得一人乘潮上流燒淮橋﹐則彼自走。」何謙曰「末將願往。」於是使何謙率舟二百﹐乘潮上流﹐夜焚淮橋。難﹑超見燒淮橋﹐恐後難退﹐以兵退屯淮北。玄﹑謙合兵追之﹐戰於君川﹐難﹑超兵無鬥志﹐被玄大破之。難﹑超北走﹐僅以身免。玄已殺退難﹑超之兵﹐命人戍守﹐乃率眾還廣陵﹐玄領徐州刺史。秦王堅大怒﹐徵超下廷尉﹐超遂自殺﹐難削職爲民。第二五四回

秦王舉兵伐苻洛

秦建元十五年三月﹐秦王堅會集百官商議﹐欲作教武堂於渭城﹐命太學生明陰陽兵法者﹐教授諸將。朱序諫曰「陛下四海之地﹐十得其八﹐宜稍偃武修文﹐乃更始立學捨教人戰鬥之事﹐殆非所以馴至升平也﹗且諸將百戰之餘﹐何患不習於兵﹖而更始受教於書生﹐非所以彊忠气也﹗此無益於實而有損耳。」於是堅乃止之。

卻說秦國唐公苻洛勇而多力﹐能坐制奔牛﹐射洞犁耳﹐自以有滅代之功﹐使人見秦王堅﹐求開府儀同三司﹐不得﹐由是怨憤。秦王堅只以洛爲益州牧﹐洛謂官屬曰「孤不得入爲將相﹐而又投之西裔﹐於諸君意何如﹖」治中平規曰「主上窮兵黷武﹐民息肩者﹐十室而九。宜聲言受詔﹐盡幽州之兵﹐兵南出常山﹐陽平公必郊迎於路﹐因而執之﹐進據冀州﹐總關東之眾以圖而王﹐天下可揮麾而定也。」洛從之。四月﹐率眾七萬發和龍。堅聞知﹐遣將竇衝﹑呂光以兵五萬討之﹐北海公重悉薊城之眾助洛﹐會屯中山。五月﹐衝﹑光二人以兵與苻洛交戰﹐洛兵大敗﹐被衝追及擒之。衝旣得洛﹐令人送至長安。重見洛被擒﹐乃走還薊﹐呂光追及斬之﹐幽州悉平。使人以洛見秦王堅﹐堅赦之不誅﹐徙於西海郡爲民。

秦王堅以諸氐種類繁滋﹐分三原﹑九峻﹑武都﹑汧﹑雍十五萬戶﹐使諸宗親領之﹐散居方鎭﹐如古諸侯之制。以長樂公丕鎭鄴﹐平原公暉鎭洛陽﹐石越﹑梁讜﹑毛興﹑王騰等﹐皆爲諸州刺史。堅送丕至灞上﹐丕所領民二千戶。丕別其父兄﹐皆慟哭送之﹐獨整援琴而歌曰「阿得脂﹐阿得脂﹐博勞舅父是仇緩﹐尾長翼短不能飛﹐遠徙種人畱鮮卑﹐一旦緩急當誰語﹖」

堅笑而不納。

壬午七年三月﹐卻說秦王堅兄苻法之子東海公苻陽﹐與丞相王猛之子王皮曰「秦之天下﹐實乃吾父法所取之天下也﹐今被苻堅據有﹐吾將取之﹐恨力不及耳﹐君可助吾一臂之力耳﹗」王皮曰「君言乃吾之志﹐吾有此意久矣﹐吾父有佐國平天下之勛﹐吾不能襲父大爵﹐至今得一散騎常侍耳。旣明公肯爲主﹐此間有一人姓周名虓﹐足智多謀﹐痛恨秦王﹐可請其來同議﹐大事必成。」苻陽從之﹐使人請虓至﹐以酒相待﹐商議計策。虓曰「君若在此﹐難於舉發﹐來日二人入朝﹐請兵求出外鎭﹐積艸屯糧﹐招軍買馬﹐乘機而起﹐則舊業可復矣。」

陽曰「此計大妙﹗」

三人計議已定﹐卻被秦王堅手下竊事人密知﹐入宮報與秦王﹐說東海公與散騎常侍二人謀反。秦王堅大驚﹐卽喚司隸鄧信領禁兵三百圍宅﹐將苻陽﹑王皮﹑周虓三人縛至殿下﹐秦王堅問曰「吾不曾負汝二人﹐汝二人何故謀反﹖」苻陽曰「吾父無辜見誅﹐《禮》云﹐父母之仇﹐不共戴天﹐臣父不以罪死﹐是以謀反。齊襄公復九世之仇﹐何況臣乎﹖」秦王堅泣曰「哀公之死﹐事不在朕。」又問王皮﹐王皮對曰「臣父丞相有佐命之勛﹐而臣不免於貧餒﹐所以圖富貴也。」秦王流涕謂王皮曰「丞相臨終﹐托卿以十具牛爲田﹐不聞爲卿求位。知子莫若父﹐何斯言之萌也﹖」又問周虓﹐虓曰「世荷晉恩﹐生爲晉臣﹐死爲晉鬼﹐何問乎﹖」先是虓屢謀反﹐左右請殺之﹐堅曰「孟威烈士﹐秉志如此﹐豈憚死乎﹖殺之適足成其名耳﹗」皆赦不誅﹐徙苻陽於髙昌﹐皮﹑虓於朔方之地﹐以皮子永素性好學﹐擢爲幽州刺史。

是時﹐有西域軍師鄯善人者朝秦﹐甚稱龜玆國有鳩摩羅什﹐才貌雙全﹐義識若神。秦王堅大悅﹐以師善爲向導﹐遣驍騎將軍呂光爲都督﹐督兵十萬﹐去伐西域。當陽平公苻融諫曰「西域荒遠﹐得民不可治﹐得其地不可食﹐漢武徵之﹐得不補失﹐臣竊爲惜之。」堅勿聽﹐乃宣呂光至殿謂曰「今吾國內糧艸多積﹐士馬彊盛﹐吾欲徵討西域龜玆﹐煩卿爲將。」呂光曰「受命於君﹐安敢不謹﹐領旨命﹐去討西域。」於是秦王堅拜呂光爲持節﹑都督﹑西討諸軍事﹐總兵七萬﹐鐵騎五千﹐命其討西域龜玆。光臨行﹐秦王囑光曰「卿到龜玆﹐若得鳩摩羅什﹐卽使人星夜馳送赴朕。」光曰「謹領旨命。」是日呂光領兵就起行﹐行至髙昌﹐屯紮軍馬。

史說呂光﹐字世明﹐乃洛陽人氏﹐父名婆樓﹐佐命秦王苻堅﹐官至太尉而死。呂光生時﹐夜有神光之異﹐故以光名。年十歲﹐與諸兒遊戲邑裏﹐生爲戰陣之法﹐儔類咸推爲主。部分詳明﹐羣童嘆服。呂有重瞳﹐左肘有肉印﹐沈毅凝重﹐寬簡有大策﹐喜怒不形於色。時人莫之識也﹐惟王猛異之曰「此非常人。」言之秦王﹐秦王苻堅除爲美陽令﹐羣夷愛服﹐因此屢遷驍騎將軍。苻堅慕鳩摩羅什﹐故有是命。第二五五回

秦王集議寇江南

秦王堅大會文武羣臣於太極殿﹐而謂眾文武曰「自吾承業以來﹐垂二十餘載﹐四方略定﹐惟東南一隅未沾王化。今略計吾之士卒﹐可有九十七﹑八萬﹐糧艸不計其數﹐吾欲自將以討之﹐汝等所議爲若何﹖」當朱彤曰「今秦得天下大半﹐更兼國富兵彊﹐若起傾國之師﹐躬行天罰﹐則江南克期可定矣。」

秦王大悅曰「此乃吾之所志也。」左僕射權翼進曰「臣以爲晉未可伐。夫以爲紂之無道﹐天下離心﹐八百諸侯不謀而集﹐武王猶曰﹕『彼有人焉﹐乃回歸止旆』﹐後三仁誅放﹐始奮戈牧野﹐而得成功。今晉𨿽微﹐未聞喪徳﹐君臣上下同心。謝安﹑桓沖﹐江表偉才﹐可謂有人焉。依臣愚見﹐晉不可以加兵。」

時秦王堅聞其語﹐默然久曰「諸君可各言其志﹐朕自量之以行。」太子左衛率石越上言曰「今歲鎭星守鬥牛﹐福徳在吳。天文有準﹐懸象無差﹐伐之必有天殃。且彼據有長江之險﹐民爲之用﹐不可犯也。」秦王堅曰「吾聞武王伐紂﹐逆犯歲星。天道幽遠﹐未可知也。今以吾之眾﹐投鞭於江﹐足斷其流﹐又何險之足恃乎﹖且築室道傍﹐阻計萬端﹐無時可成功﹐吾當內斷於心耳。」羣臣各有異同﹐堅命且退﹐容再計議。

獨畱弟苻融議之。苻融曰「晉不可伐者三。」秦王堅作色曰「汝復如此﹐則天下之事﹐吾與誰言之﹖」融泣曰「今天道不順﹐一也﹔晉國無釁﹐二也﹔我數戰兵疲﹐民有畏敵之心﹐三也。晉未可滅﹐昭然甚明﹐若勞師大舉﹐恐無萬全之功﹗且臣之所憂﹐不止於此。陛下寵育鮮卑﹑羌﹑羯﹐布滿畿甸﹐此屬皆我之深仇。太子獨以弱卒數萬自守京師﹐臣懼有不虞之變生於腹心肘腋﹐不可悔也。臣智識愚淺﹐誠不足采﹔王景略一時之英傑﹐陛下每擬之諸葛武侯﹐獨不記其臨終之言乎﹖」秦王堅曰「天下者﹐天下人之天下﹐非一人之天下﹐故秦失其鹿﹐天下共逐﹐髙材捷足者先得之。量朕之才﹐不在晉下﹐文武之賢﹐勇略過人﹐如何不可伐也﹖」融又諫曰「國家本戎狄也﹐正朔朝會不歸﹐江東𨿽微弱僅存﹐然中華正統﹐天意必不絕之也。」秦王堅曰「帝王歷數﹐豈有常耶﹖汝不知通變耳﹗」秦王堅不納﹐呆融辭出。

先是有沙門﹐名道安者﹐秦王堅尢信重之﹐出入與秦王堅同輦。至是羣臣出朝﹐正遇道安入內﹐羣臣謂道安曰「主上欲有事於東南﹐公何不爲蒼生致一言也﹖」道安曰「吾卽諫之。」於是道安入見秦王﹐秦王謂曰「朕將與公南遊吳越﹐泛長江﹐臨滄海﹐不亦樂乎﹖」安曰「陛下應天禦世﹐居中土制四維﹐自足以比隆堯舜﹐何必櫛風沐雨﹐經略遠方也﹖」

亦不納之。

忽慕容垂入﹐秦王堅問曰「吾欲伐晉﹐收江南﹐羣臣言不可﹐卿意云何﹖」垂曰「今天下秦得十分之七﹐獨東南一隅未歸﹐若以陛下之神武﹐文武之賢能﹐大兵一出﹐何期不捷﹖陛下可以干綱獨斷﹐勿采羣臣之言﹐以致畱患於子孫也。故《詩》云﹕『謀夫孔多﹐是用不集。』陛下宜斷聖心足矣。昔晉武平吳﹐所仗者張﹑杜二三臣而已﹐若從眾言﹐豈有混一四海之功也﹖」秦王堅大悅曰「與吾定天下者﹐其惟卿乎﹖」

言訖﹐賜帛五百匹﹐卽令其點兵。

張夫人聞知亦諫曰「天地之生萬物﹐聖主之治天下﹐皆因其自然而順之﹐故功無不成。黃帝服牛乘馬﹐因其性也﹔禹浚九州﹐障九澤﹐因其勢也﹔后稷播植五穀﹐因其時也﹔湯武率天下而攻桀﹑紂﹐因其心也﹔今朝野皆言晉不可伐﹐陛下獨決意行之﹐妾不知何所因也﹖自秋冬以來﹐雞夜鳴﹐犬哀吠﹐廏馬多驚﹐武軍兵器自動﹐皆非出徵之祥也﹗」堅曰「軍旅之事﹐非婦人所當預﹗」

堅幼子銑﹐最有寵﹐亦諫曰「國之興亡﹐系賢人之用命。今陽平公﹐國之謀主﹐而陛下違之﹔晉有謝安﹑桓沖﹐而陛下伐之﹐臣竊惑焉﹗」堅曰「天下大事﹐孺子安知﹖」

秦王堅下詔﹐大舉民﹐每十丁遣一兵﹐其良家子年二十以上有材勇者﹐皆拜羽林郎。下書期克之日﹐晉以司馬昌明爲尙書左僕射﹐謝安爲吏部尙書﹐桓沖爲侍中。並立第以待之。良家子至者﹐三萬餘騎﹐拜趙盛之爲少年都統。

是時朝臣皆不欲堅行﹐獨慕容垂﹑姚萇及良家子勸之。陽平公融諫曰「垂﹑萇我之仇敵﹐良家少年﹐皆富饒子弟﹐不嫻軍旅﹐何可聽也﹖」堅不聽。第二五六回

秦王下詔寇江南

癸未八年七月﹐秦王苻堅下詔﹐召集各部軍馬﹐大舉伐晉。

八月﹐秦王堅喚陽平公融至前曰「你督後將軍張蠔﹑冠軍將軍慕容垂等﹐領步騎二十五萬爲先鋒﹐先入伐晉﹐以探虛實﹐敵之彊弱﹐先報吾知。」融曰「臣旣先行﹐後宜調兵急來接應。」融辭去訖。又宣兗州刺史姚萇﹐封爲龍驤將軍。秦王堅謂驤曰「朕本以龍驤建業﹐龍驤之號﹐未曾假人﹐今特以相授﹐東南之事﹐盡以委卿。卿可盡忠報國﹐無得二心﹐卿領兵二十萬從北路伐晉﹐接應陽平公苻融。」萇謝曰「臣蒙拔擢﹐授以重任﹐萬死不辭﹐焉敢異志﹖此回不滅東晉﹐不敢生還。」

言訖﹐領兵就行。時左將軍竇衝進言於秦王曰「王者無戲言﹐此將之封﹐不祥之徵也﹐惟陛下察之﹗」秦王堅默然不應﹐悔悶歸宮。

卻說慕容垂受命領兵起行﹐其侄慕容楷﹑慕容紹曰「今秦王驕矜已甚﹐叔父建中興之業﹐在此行也﹗」垂曰「然非汝誰與成之﹖且莫泄耳﹗」苻融以兵二十五萬﹐號爲一百萬﹐來至潁水下住艸營。堅遂發長安﹐戎卒六十餘萬﹐騎二十七萬﹐秦兵至項城﹐涼州兵始達咸陽﹐蜀漢兵皆順流而下﹐幽﹑冀兵至於彭城﹐東西萬里﹐水陸並進﹐運漕萬艘。融等率兵先至穎口屯紮。第二五七回

謝安肥水退秦兵

卻說晉孝武帝設朝﹐近臣奏知﹐秦王苻堅命苻融爲將﹐以雄兵百萬﹐戰將千員﹐來寇江南。晉帝聞知大驚﹐急問文武﹐誰人敢去退秦兵﹐諸文武盡皆失色。中書監﹑錄尙書事謝安出曰「陛下養國士﹐待之如手足﹐今日聞秦兵一至﹐盡皆緘口結舌﹐此何理也﹖臣𨿽無才﹐願施犬馬之勞﹐以退秦兵﹐少報陛下知遇之恩。」晉帝曰「卿有大才﹐必有大用﹐而卿乃朕之元老﹐不時朕要與卿同議國之大事﹐豈可出徵﹖卿可另選別將去迎﹗」安曰「今事急矣﹐無人向前﹐臣若不行﹐則將士不復用命﹗」帝國﹕「秦師百萬﹐非可用文以退﹐卿執要前去何益﹖」近臣奏曰「有文事者﹐必有武備﹔有武備者﹐必有文事。臣觀謝尙書﹐胸中有百萬兵﹐不似臣等耳﹐宜與去之﹐可選大將副貳﹐破秦必矣。」帝曰「朝中誰人堪任大將﹖可速舉之。」謝安曰「臣侄謝玄﹐勇略雙全﹐可任大將。」帝曰「朕聞昔周郎以數萬之兵﹐破曹百萬之眾。今舉大將﹐不似其人﹐難保社稷矣。」謝安曰「以其論之﹐不在周郎之下﹐陛下若用之﹐破秦兵必矣﹐如其失事﹐臣請先納此頭。」帝曰「非卿提醒﹐朕幾誤大事﹗」卽時差人召謝玄。王彪之曰「玄乃一儒生耳﹐非苻融之敵也﹗不可用之。」周雍曰「玄年幼徳薄﹐恐諸將不服﹐則生亂矣﹐必誤陛下﹗」謝安曰「若不用謝玄﹐則東地必休矣﹗臣請以全家性命保之﹗」帝曰「吾亦素知謝玄乃奇才也﹐孤當托之。」安曰「若不付以重任﹐其才不能盡展也。」晉帝曰「然﹗」於是召謝玄至﹐拜畢﹐帝曰「今秦兵侵境﹐孤欲命卿總督人馬﹐以破苻堅如何﹖」玄對曰「文官武將﹐皆陛下故舊之臣也﹐玄年幼不才﹐安能破敵﹖」帝曰「朕亦素知卿才﹐今拜汝爲副都督﹐卿勿推辭﹗」玄曰「倘文武中不服者﹐如何﹖」帝曰「如有不遵令者﹐先斬後奏。」玄曰「臣受恩已久﹐固不敢辭﹐臣願領兵。」於是帝使謝安總督天下諸軍事﹐謝玄爲徵北大將軍﹐以兵數萬﹐出拒秦兵﹐二人領旨卽出。

謝安次日傳下號令﹐教諸處多謹關防﹐牢把肥水﹐不得輕戰。諸將但相聚﹐無不笑其懦也。安以調兵堅守﹐眾不服﹐互相恥笑。安升帳﹐設座會東南諸將﹐安謂眾曰「吾領承王命﹐總督諸軍﹐昨已三令。吾令汝等各各堅守﹐不遵吾令何也﹖」

桓伊曰「吾自跟大司馬平定西蜀﹐大小數百戰﹐敢勇向前﹔彼諸將昔從桓公﹐皆披堅執銳出生入死之士也。今主上以公爲大都督﹐令退秦兵﹐宜早定奇計﹐調撥分頭進徵﹐方能成功。

今卻死守﹐以待天自殺賊﹐何其無謀之甚也﹖吾等非怕死貪生之人﹐使我輩皆隨顏順志﹐此何理也﹖」言訖﹐帳上下皆曰「桓將軍言是也﹗我等情願決一死戰。」謝安聽罷﹐掣劍在手﹐指而言曰「苻堅名聞天下﹐戎狄尙自懼怕﹐今在境界﹐非容易敵也。汝等諸將士﹐並受國恩﹐當以和順﹐共圖破敵﹐以報主上。今吾自有妙算﹐非汝等所能料也。吾知汝等各不相順﹐故違吾令﹐是何道理﹖僕𨿽一書生﹐今蒙主上授以重任者﹐豈無有尺寸可取﹖謂能任事負重故也﹗汝宜守隘口險要﹐不許妄動﹐如違令者﹐以此劍立斬。各宜凜遵﹐勿得多言﹗」於是各分頭去把守。

卻說苻融擺布軍馬﹐直至川口﹐連營一千餘里﹐前後四百餘屯﹐夜則明火燭天﹐晝則旌旗蔽日。細作探知東南用謝安爲將﹐領大都督﹐總制軍馬﹐各守險要不出。苻融問﹕「謝安何如人也﹖」權翼曰「江東偉人﹐足智多才﹐昨制桓溫﹐皆此人之謀也。」苻融聞知﹐怒曰「豎子有何髙謀﹐可令前隊進兵討之﹗」權翼曰「安之才學不在桓溫之下﹐不可以輕敵也。」苻融曰「吾用兵更不如一豎子耶﹖勿多言﹐看吾擒之﹗」

苻融乃自引前軍﹐各攻諸處關隘。

謝安聞知﹐卽召謝玄至﹐謂曰「汝與謝琰﹑中郎將桓伊以八萬精兵﹐出屯肥水﹐以拒秦兵。」玄曰「今秦兵百萬﹐猛將千員﹐今以八萬之眾﹐前去拒秦兵﹐叔父用何計以拒之﹖」

安曰「汝只管先去﹐且莫與戰﹐吾後自有奇計破之。」於是玄與謝琰﹑桓伊以兵八萬﹐出屯肥水之上﹐以拒秦兵。

當苻融使人探晉兵虛實﹐使人還﹐道﹕「晉兵未滿十萬人﹐在肥水屯駐﹐不敢來迎。」融聞晉兵不滿十萬人﹐卽使人入秦﹐報秦王曰「今晉兵弱少﹐不敢來戰﹐甚易於攻﹐請陛下車駕親迎。」秦王堅見書﹐卽日親領戎卒六十萬騎起行。當來至苻融軍中﹐秦王堅下令曰「大軍徐徐進﹐朕自以輕騎二千﹐兼道先赴軍前。」諸將奏曰「古有諺云﹕肩不出項﹐陛下可停駐﹐待其報捷﹐不可親自向前。」秦王堅曰「朕若不去﹐則三軍不肯向前。」言訖﹐引二千人先行來至苻融軍中。苻融接著﹐入於中軍﹐問勞已畢﹐融命排宴奉秦王堅﹐秦王堅是夜宿其中軍。

卻說晉會稽王司馬道子﹐見秦兵勢大﹐國人皆恐。乃入朝奏曰「今秦兵百萬﹐勢難拒擋。今聞鐘山土神﹐極靈有應﹐請陛下出旨﹐封鐘山土神爲相國之號﹐祈其爲國爲民﹐必有感應。」帝曰「從卿所請。」於是降詔旨﹐命會稽王道子﹐以詔旨去鐘山封其土神爲相國焉。第二五八回

安肥水論兵大戰

卻說謝安受命拒秦﹐全無懼意﹐整日與王羲之圍棋賭耍﹐不視軍情之事。謝玄見秦兵勢大﹐恐寡不敵眾﹐至夜私自回城來見謝安曰「今日侄在對岸﹐看見秦兵漫山塞野﹐旗鼓相望﹐連營千里。吾恐寡不敵眾之勢﹐乃回見叔父﹐可用何策攻之﹐以安眾心﹐免勞主上之憂矣。」安曰「汝火速歸營﹐調兵緊守肥水﹐切莫妄動。吾自有計﹐若有緊急﹐再使人來報﹐不必自來。」玄不敢復言﹐只忙出歸營去訖。

而謝玄心中不定﹐憂兵少糧盡﹐恐秦兵殺過肥水。過數日﹐乃使張玄入朝﹐朝請叔謝安出城。張玄領兵卽入城﹐見安告急曰「請明公火速出城﹐秦兵至矣﹗諸將皆要出戰。」安不得已﹐遂自命駕出城。諸將皆曰「今上以都督任公﹐公不求破秦之策﹐而日夜圍棋﹐不視軍情。主上寢不安席﹐以江南百萬生靈之命﹐委公保之﹐公何如兒戲耶﹖」安對諸將曰「今秦兵來犯我境﹐其气正盛﹐我軍且乘髙守險以待之。彼以百萬之師﹐吾只八萬之弱﹐安能勝乎﹖今但獎勵士卒﹐廣布守禦之策﹐以觀其動靜。今彼兵馳驟於平原曠野之間﹐正得其志﹐彼若求戰不得﹐自有懶怠之心﹐此時吾當用奇計矣﹗將軍宜息風火之性﹐以圖國家之計。」桓伊等面𨿽應允﹐心實不服。第二五九回

安玄圍棋賭別墅

安被眾所逼要戰﹐遂邀侄謝玄﹐與親朋王羲之等私遊山墅。

安謂玄曰「吾與汝圍棋。」玄𨿽從之與棋﹐然心中憂懼。而安之棋常劣於玄。是日玄懼軍事﹐便爲敵手而又不勝﹐遂不再棋。但曰「秦兵勢大﹐叔父有何計破敵﹖」安曰「吾有三勝之方﹐汝休漏泄。夫爲將者必先觀天文﹐次審地利﹐三察人和﹐料此三者求勝可矣。又云『知彼知己﹐百戰百勝。』今歲星在吳﹐而秦逆天伐吾﹐古云逆天者亡﹐吾有福徳之祥﹐其勝一也﹔吾有長江之限﹐地利佑我﹐故曰得地者昌﹐其師𨿽彊﹐不能渡之﹐其勝二也﹔苻堅集烏合之眾﹐積蟻聚之兵﹐以五胡仇人爲將﹐𨿽多不和﹐吾軍固少而同一心﹐其勝三也﹐此三有勝﹐破秦必矣﹐何惑之有﹖」玄曰「叔父之言﹐乃神機妙算﹐侄何可及﹖柰主上不安﹐百姓驚恐﹐宜早計以破之。使士民得安耳﹗侄懼兵微將寡﹐不能固守。」安曰「晉兵𨿽微﹐正朔所在﹐君不失道﹐人心所歸﹐將帥調和﹐士卒依附﹐如此長江之險足以固守﹐何憂兵微將寡乎﹖吾觀苻堅志驕气盈﹐將必有異﹐看其變動﹐乘機破之﹐汝才不在苻堅之下﹐管取成功﹐不須再四。」玄聞言大悅﹐卽還。安與王羲之又遊涉至夜﹐乃還。

卻說姑孰桓沖聞秦王苻堅大舉入境﹐以根本爲憂﹐使牙門將劉完領精兵三千﹐入衛京師同城池。劉完得令﹐引兵入京來見謝安曰「桓君聞秦兵入寇京師﹐使某領精兵三千﹐前來與明公調用﹐護衛建康。」謝安固卻之曰「朝廷處分已定﹐兵甲無缺。西藩乃國之屏障﹐其兵宜畱預防﹐何必調此﹖你火速領其兵還。」劉完聞說﹐卽引兵還鎭。謝玄曰「吾兵稀少﹐彼調來增﹐叔父如何遣還﹖」謝安謂曰「三千人不足以爲損益﹐還去無不可。吾欲外示閒暇﹐是故遣之。」玄曰「叔父神機﹐侄兒不知耳。」劉完領三千人還鎭﹐桓沖問其故﹐完以謝安之言告之﹐及陣軍前備細之事。衝謂左吏等曰「謝安石有廟堂之量﹐不嫻將略。今大兵垂至﹐方遊談不暇﹐遣諸不經事少年拒之﹐眾又難敵﹐天下盡已﹐知吾其左衽矣﹗」第二六○回八公山艸木化形

十月﹐秦王苻堅與羣臣商議進兵﹐權翼等曰「宜先取壽陽﹐若得壽陽﹐建康必然震恐﹐恐則生亂﹐亂則逃奔﹐軍無鬥志﹐民有憂患﹐乘此一戰﹐江南可定。」秦王堅曰「然﹗」

卽召陽平公苻融至﹐委兵五萬﹐使其去攻壽陽。又下令將軍梁成引兵五萬﹐屯於洛澗﹐安住寨柵﹐以遏晉兵不得相應。二將各率兵去訖。

卻說苻融以兵來攻壽陽﹐郡守王正以五千兵出城迎敵。苻融指著王正曰「早早來降﹐免汝一死。」正大怒﹐拍馬舞槍出陣來戰﹐秦兵陣中徐成以雙刀來迎。二人交鋒﹐戰上十合﹐王正遮攔不住﹐只待要走﹐張蠔一騎馬﹑一條槍飛出陣前﹐大喊一聲﹐以槍殺進﹐將王正一槍刺於馬下。晉兵各自潰敗﹐苻融揮兵殺奔入城﹐占據壽陽﹐迎接秦王苻堅及文武入城屯祝卻說會稽王道子﹐領朝旨來到鐘山土神廟內﹐親自焚香下拜﹐奉上印綬。宣讀詔旨畢﹐乃祈禱曰「今因秦虜苻堅以兵百萬來侵晉境﹐君有倒懸之危﹐民有塗炭之憂。今奉聖旨來封大神爲相國之尊﹐伏望尊神﹐大顯神通﹐施靈施威﹐爲國爲民﹐早滅胡類﹐萬民沾惠。」祝訖﹐卽命回京。其土神旣受相國之號﹐乃大顯法力﹐徑來將八公山艸木皆化以爲人形﹐像各披堅執銳﹐勇猛威雄出眾。

一日﹐秦王堅與苻融及諸將佐﹐登壽陽城遙望晉軍。見八公山列有雄兵一百餘萬﹐人人勇猛﹐个个威雄﹐部軍整齊﹐隊伍不混。秦王堅一見﹐始有懼色。顧謂苻融等曰「此乃勁敵也﹐何謂弱少乎﹖」因此命苻融﹑梁成進兵速戰。

苻融問朱序曰「卿先仕晉﹐必知備細﹐如今江南英傑﹐更有何人﹖」序曰「目今謝玄叔侄二人﹐有王佐之才﹐其餘不足稱也。二人與序有一面之交。陛下肯以尺幅之書﹐與序過淮﹐操三寸不爛之舌﹐說其來降﹐東南指日可平。」融曰「旣與卿善﹐修書你前去﹐說其降﹗」於是苻融作書﹐使朱序來招謝安﹑玄二人降秦。

朱序領命特來江南時﹐謝安﹑謝玄欲進兵﹐聞梁成屯於洛澗﹐謝安等不敢近前﹐離洛澗二十五里而屯。忽軍人報梁州刺史朱序來見﹐安命進﹐問曰「聞卿在襄陽﹐與苻丕相持﹐今如何來此﹖」序曰「吾守襄陽﹐被苻堅使子苻丕﹑楊安﹐領軍五萬攻陷襄陽﹐不得已僞降於秦。今苻融遣吾過江﹐來請都督投降﹐吾因此得見明公一面。明公休要見疑﹐吾必不負大晉。觀秦兵𨿽眾﹐亦易破之。明公以兵外戰﹐吾必內應﹐未知明公意下如何﹖」謝安曰「吾知汝之忠義﹐有何疑焉﹖秦兵勢大﹐何計破之﹖」序曰「今梁成憑血气之勇爲前鋒﹐以兵五萬屯住洛澗﹐殊爲易攻﹐何不攻之﹖若待秦兵百萬之眾盡至﹐難與爲敵﹐不如乘此諸軍未集﹐速往攻之﹐若攻其前鋒﹐則彼已奪气﹐卽可破矣。」安曰「卿謀正合吾意﹐卿今休去﹐在此同參軍機。」序曰「吾之老母家屬﹐皆在彼處﹐若不回﹐必被其害﹐吾暫回去準備內應。」安曰「汝去如何回信﹖」序曰「道都督不肯降秦。」安曰「不然﹐汝回只道吾肯降﹐只家屬在建康﹐不能得出﹐若得家屬出城﹐一同來降﹐汝若言不降﹐彼必速攻。」朱序曰「然﹗」於是﹐安石使朱序還秦。

序以謝安石之言說與苻融﹐融半信半疑。第二六一回

安玄破秦百萬兵

卻說謝安得朱序說秦軍中之備細﹐乃升帳聚大小將校聽令。安曰「吾自受命以來﹐未嘗出戰﹐今已識秦之動靜矣。

吾欲先取洛澗一營﹐誰人敢去﹖」言未畢﹐桓伊等一齊出﹐盡言願往。安皆令退﹐獨喚階下一人﹐姓劉名牢之﹐字道堅﹐彭城人也。沈毅多計﹐驍猛無敵﹐現爲參軍﹐安甚重之。故喚牢之曰「汝領五千精銳去攻﹐洛澗第一屯﹐乃是秦將梁成之營﹐今晚便要成功﹐吾自提兵來救應。」牢之領軍去了。又令謝玄﹑桓伊二人﹐各以兵三千﹐抄小路奔下流埋伏。待梁成兵敗走回﹐汝二人各以兵截住﹐斷其歸路﹐待牢之趕至﹐兩下合兵接應。

二人亦各引兵去了。

卻說劉牢之領精兵五千趨洛澗﹐隔十里﹐一望秦軍梁成阻澗爲營。牢之身先渡水﹐精兵後隨﹐鼓噪直前。成聽見鼓響﹐知有兵至﹐忙令士卒﹐阻洛爲陣﹐以待晉兵。當牢之當先上岸﹐殺死十餘人﹐秦兵奔潰。梁成持槍直取牢之﹐牢之輪刀便迎﹐兩馬相交﹐軍器並舉。二人交鋒﹐戰上五合﹐梁成被牢之一刀砍於馬下﹐亂殺秦兵。秦揚州刺史爲王顯﹐見梁成死了﹐忙領殘兵走奔下流﹐正遇謝玄﹐交馬一合﹐被玄捉祝桓伊橫殺秦兵﹐俄而牢之領兵夾攻﹐秦之士卒﹐爭赴淮水﹐死者萬五千人﹐淮水爲之不流。於是謝玄盡收得秦之器械軍資﹐收軍來見謝安。

又﹐安傳令水陸三軍盡進屯於肥水之東。

秦王堅聞梁成死了﹐前鋒有失﹐遂傳令叫苻融率兵過肥水而陣﹐晝夜分巡﹐以守江岸。

卻說謝安旣破秦之前鋒﹐命水陸並進﹐屯於肥水﹐下住營寨﹐至夜召謝玄入﹐謂曰「今秦王敗其前鋒﹐必不敢進﹐彼欲退﹐恐天下之人恥笑﹐必然猶豫﹐爾可急攻之。吾今先回城﹐以安聖上之心。汝領諸將徐徐進去﹐吾想朱序在內﹐必定相應。」玄曰「叔父穩便回騎﹐侄自斟酌而行。」於是謝安回建康﹐朝見晉帝曰「臣托陛下洪福﹐破其前鋒。臣慮陛下隱憂﹐羣臣震恐﹐先回報捷﹐陛下髙枕無患﹐日下管取破秦必矣。」帝曰「東南有卿﹐朕何憂焉﹖」

卻說謝玄欲交戰﹐秦兵逼水而陣﹐因此晉軍不得渡﹐心中悶悶﹐乃思忖一計。次日﹐使能言快語軍人﹐直至肥水岸邊﹐遙喚陽平公苻融曰「吾奉都督將令拜上將軍﹐將軍遠涉吾境﹐懸軍深入﹐而置陣逼水﹐此乃持久之計﹐非欲速戰者也。若移陣少卻﹐使吾兵得渡﹐以決勝負﹐不亦善乎﹖何必久守而廢糧艸耶﹖」

苻融聞其言﹐卽入城﹐具以謝玄之言報知秦王苻堅。苻堅遂問諸將曰「汝等主意若何﹖」諸將徐成等曰「我眾彼寡﹐不如遏之﹐使其不得上﹐可爲萬全之計也。」秦王曰「不然﹐如此則自勞王師也。吾便引兵少卻﹐使彼兵半渡﹐我以鐵騎數十萬﹐向水擊而殺之﹐蔑有不勝﹗」融曰「陛下神見﹐諸將不及。」於是苻融卽出傳令﹐是夜移營﹐卻陣十里之程屯祝又令徐成選鐵甲軍五萬待迎。

時玄打探軍人聞秦兵移陣﹐卽忙報於謝玄﹐大喜曰「破秦必矣﹐今夜卽行。」桓伊等曰「秦兵勢大﹐何以破之﹖」

玄曰「此計但瞞不過王猛﹐今天幸此人已死﹐使吾成大功矣﹗彼兵一百餘萬﹐連下百餘營﹐今卻陣必然混亂﹐吾乘其亂而攻之﹐可擒苻堅也。」於是大集諸將聽令﹐卽點水路進兵。云是夜半﹐東南風大作﹐可用船載茅艸﹐依計而行。令劉牢之領十數支軍攻江北岸﹐桓伊領十數支軍攻江南岸﹐每人各茅艸一束﹐內藏硫黃焰硝﹐皆帶火種﹐艸挑於槍刀之上。但到秦營近林者﹐因順風舉火。秦兵四十營﹐只燒十營﹐間三屯﹐則彼兵必自亂矣。乘亂之時﹐以兵擊之﹐各帶行糧﹐不許暫退。連更曉夜﹐直拿住秦苻堅方止。諸將得令﹐皆去依行。

卻說秦王當日自出城中﹐尋思破晉之計﹐忽見中軍帳前﹐無風旗幡自倒。權翼曰「此凶兆也﹐莫非有晉兵今晚劫寨﹖」

秦王未信﹐有軍報曰「上山遠遠望見晉兵已出﹐渡水而東去了。」秦王曰「此疑兵也﹐只管移營。」令徐成引兵馬五萬去迎。黃昏左側﹐東風驟起。權翼回報水北岸寨中火起﹐秦王便叫探視。張蠔也來回報﹐望見水寨中火起。秦王卽喚徐成親往水北岸﹐張蠔親往江南﹐看其虛實﹐如晉兵到可急回。二將領兵去了。

初更左側﹐喊聲動地﹐西屯軍馬﹐齊奔禦營。軍自相踐蹈﹐死者無數。後面晉兵殺到﹐正不知多少軍馬。秦王急急上馬﹐引軍奔走。火光連天而起﹐江南江北﹐照耀如同白日。苻融引手下數百騎﹐正逢晉將桓伊﹐被伊軍圍住﹐亂箭射死。謝琰引軍來趕秦王﹐堅望西奔走﹐前面一軍來到﹐爲首乃是晉將謝玄。

秦王大慌。前謝玄﹐後謝琰﹐兩軍夾攻﹐四下無路。忽聞喊聲﹐張蠔引軍殺入﹐救秦王出﹐急上戰船。與張蠔等將船棹開中流﹐被玄令軍人在岸上射之﹐萬弩齊發﹐秦王中箭倒在船上﹐眾將救醒奔逃。時朱序後與部下從軍﹐在秦軍中大叫﹕「秦軍大敗﹐秦王死了﹗」因此﹐秦軍及禦林軍奔潰而走。其時秦軍因移陣大亂﹐隊伍不齊﹐況兵退不復立住﹐因此大敗。秦王中矢﹐單舸走過西河下﹐時天色已明。

正走間﹐前面又一軍到﹐張蠔出馬迎之﹐乃秦將徐成﹐合兵一處。後面晉兵大至﹐前到一山﹐乃停馬山﹐張蠔引軍上山﹐山下喊聲大震﹐謝玄人馬大隊已到﹐周回把山圍祝秦王停住曰「死據其山。」秦王遙望己兵﹐自相蹈藉﹐死者蔽野﹐塞川重疊﹐死屍塞江而下﹐肥水爲之不流。圍及至次日﹐晉兵越厚﹐四面放火燒山﹐軍馬亂竄﹐忽見火光中一將﹐引數千騎殺上山來。秦王視之﹐乃鄧羌也。羌曰「四下火光逼近﹐不可久停﹐請陛下走回﹐欲再收兵。」秦王曰「誰可斷後﹖」傅刪曰「臣願捨死以擋之﹗」其日黃昏﹐張蠔在後﹐鄧羌在前﹐冒煙突火而下﹐畱傅刪擋後。晉兵見秦王時﹐各皆要爭功﹐並進軍突火而來。秦王叫從行軍士﹐盡脫衣甲﹐疊於山路而焚之﹐以絕後軍﹐方走得脫。謝玄﹑謝琰﹑桓伊﹑劉牢之會朱序之兵﹐乘勝追擊﹐無不一當十﹐百當千﹐殺得秦兵大敗﹐自相踐踏﹐死者漫山塞野。其走者聞風聲鶴唳﹐皆以爲晉兵且至﹐晝夜不能停息。艸行露宿﹐重以饑凍﹐死者十去七八。

謝玄追至靑岡﹐方傳令鳴金收軍﹐獲得秦王堅乘輿及雲母車﹑儀蓋器械﹐軍資珍寶﹐堆積如山﹐俱各立冊抄記﹐畱獻朝廷。

次日﹐玄作書使人見叔父謝安報捷﹐時謝安正與王羲之圍棋。驛人持書與安﹐安令驛人去了。安一面圍棋﹐一面拆書﹐看其書已﹐知謝玄已破秦矣。遂將書放在牀上﹐了無喜色﹐下棋如故。王羲之問曰「書中何事﹖」安曰「小兒輩遂已破秦。」羲之曰「宜速報朝廷﹐何事於棋﹖」言訖辭出。謝安旣罷棋﹐入內過戶限﹐心甚喜﹐不覺屐齒之折﹐直入宮見帝﹐奏曰「臣子侄托陛下洪福齊天﹐已破秦師百萬於肥水之上﹐獲得秦王雲母車及軍資寶貝﹐今進獻朝廷。」帝曰「朕得卿子侄等輩﹐破此彊秦﹐天下幸甚﹗從今以後﹐朕何憂焉﹖」卽加封謝安爲太保﹐於是降詔進謝玄爲前將軍﹑假節鉞﹐令其振旅﹐還鎭京口。

是時秦之諸軍皆潰散﹐惟慕容垂所將三萬人獨全。卻說秦王堅奔走淮北﹐淮北饑甚﹐又無糧艸﹐百姓進壺飧豚髀供給。

秦王堅受食之﹐大悅曰「較公孫豆粥﹐劉秀麥飯﹐有加無減。」堅以帛賞百姓﹐百姓辭曰「陛下厭樂安苦﹐自取危困﹐民爲陛下子﹐陛下爲民父﹐安有子飼其父而求報乎﹖」弗顧而去。

堅謂張夫人曰「吾今有何面目治天下乎﹖」潸然流涕。

當秦王堅聞諸軍皆潰﹐惟慕容垂三萬人全師淮南﹐乃領千騎奔垂。探事軍人報曰「今有秦王堅大敗﹐引殘軍千騎前來見將軍。」當世子慕容寶謂父慕容垂曰「五木之祥﹐今其至矣。」又曰「秦王兵敗﹐委身於我﹐是天借之以復燕柞﹐此時不可有失也。」垂曰「汝言是也﹗然秦王待我甚厚﹐今兵敗以赤心投命於我﹐何可害之﹖若氐運必窮﹐吾當懷集關東﹐以復先業耳。」時諸將佐皆勸垂殺堅﹐垂不從。遂自出中軍迎秦王堅入內﹐悉以兵符還秦王堅。

堅大悅﹐收集離散﹐乃使子苻丕同燕之舊將丁零守長樂﹐與垂等北至洛陽。眾復十餘萬﹐百官儀物﹐軍資略備。

當慕容垂言於秦王堅曰「北鄙之民﹐聞王師不利﹐輕相煽動。臣請奉詔書以鎭安陽﹐聚集軍糧﹐以圖再舉報仇。就因便入展拜先祖廟陵﹐以盡臣等一點孝心﹐陛下聖意云何﹖」秦王堅曰「從卿所請﹐領兵往鎭。」垂謝恩拜辭﹐卽出領兵起行。權冀諫秦王曰「國兵新破﹐四方皆有離心﹐宜徵集名將﹐置之京師﹐以固根本。垂勇略過人﹐世家東夏﹐固以避禍而來﹐其心豈止欲作冠軍而已哉﹖譬如養鷹﹐饑則附人﹐飽則颺去﹐豈可解其所縱﹐任其所欲也﹖」秦王堅曰「卿言是也﹗然朕已許之﹐匹夫猶不食言﹐何況萬乘乎﹖若天命有興廢﹐固非智力所能移也﹗」翼又曰「陛下重小信而輕社稷﹐臣見其往而不返﹐關東之亂自此始矣﹗」堅亦不聽。第二六二回

呂光率兵伐西域

卻說先車騎將軍呂光率兵七萬去伐龜玆﹐將至其地﹐聞秦王苻堅寇晉﹐光意欲更須後命﹐抽回部將。杜進曰「節下受任赴機﹐宜之速行﹐何更畱乎﹖」於是光傳令進兵﹐行至流沙﹐三百餘里地下無水﹐掘井四十餘丈亦無泉出﹐軍皆渴甚﹐將士失色﹐皆來稟光。光曰「吾聞李廣以精誠玄感﹐飛泉湧出﹐吾等豈獨無感致乎﹖皇天必將有濟﹐諸軍不足憂也﹗」言訖﹐命排香案﹐親自祈告天地﹐俄而天降大雨﹐平地水深三尺﹐遂得進焉。

時焉耆國國王率其旁國降光﹐光受而慰之﹐引兵直至龜玆國。帛純聞秦將呂光以兵來寇其國﹐遣大將金徳率兵二萬出城來戰。金徳受命﹐卽出領兵。金徳上陣﹐使開山大斧﹐有萬夫不當之勇﹐更有五子﹐精通武藝﹐騎射過人﹕長曰金瑛﹐次曰金瑤﹐三曰金瓊﹐四曰金琪﹐五曰金琚﹐俱各英雄。是時金徳領主命﹐引本部軍馬八萬來迎。前至鳳鳴坡﹐相遇呂光﹐兩下各自布陣。金徳兵擺開門旗下﹐金徳出馬﹐五子列於兩邊。厲聲大罵﹕「反國之賊﹐敢侵吾境﹖」呂光縱馬挺槍﹐大怒而出﹐單搦金徳交鋒。長子金瑛﹐挺槍與呂光交戰﹐戰不三合﹐呂光刺死金瑛於馬下。次子金瑤大怒﹐又縱馬一口刀來與呂光交戰﹐光乃抖擻精神﹐施逞平日虎威﹐驟坐下馬﹐交馬未五合﹐呂光斬瑤於馬下﹐全然不懼。第四子金琪﹐見二兄俱敵光不過﹐也驟坐下馬﹐輪手中兩口日月刀﹐與金瓊﹑金琚三人圍住呂光。

光在中央獨戰三將。無移時﹐金琪中槍﹐翻身落馬。二將慌救﹐呂光倒拖槍便走。金瓊驟住馬﹐收了戟﹐取箭射之﹐被呂光用槍連抵。瓊射三箭皆不中﹐瓊操了戟﹐奮力趕來﹐將及趕到﹐卻被呂光一箭射中面門﹐應弦墜馬而死。金琚隨後趕來﹐一刀砍下。呂光施放不中﹐弓箭皆棄﹐閃過其刀﹐生擒金琚歸陣﹐殺之。復取了槍刀﹐坐了馬殺過對陣。金徳見五子皆喪於呂光之手﹐心膽皆裂﹐急走入陣躲避。西域兵素聞呂光之名﹐又見如此之雄﹐誰敢交鋒﹖馬到處﹐喝聲陣開﹐皆紛紛亂走﹐曳兵倒退。呂光匹馬單槍﹐衝入西陣﹐如入無人之境。參軍段業見呂光大勝﹐率秦兵一掩﹐西域兵大敗而去。金徳險被擒捉﹐棄馬步行而逃入城。

呂光收軍回寨﹐諸將賀曰「某聞將軍少年如此英雄﹐不想壽已四旬﹐精神尙在。今日陣前﹐獨誅五將﹐世之罕有。」

呂光曰「吾孤軍懸入﹐若不力誅其將﹐則功難成。汝等諸將﹐各宜效力﹐共成大功。」言訖﹐傳令教軍攻城。

卻說金徳敗回入城﹐哭見帛純道﹕「秦兵勢大﹐不能抵擋﹐五子皆已喪命。」龜玆王帛純曰「似此怎生柰何﹖」金徳曰「不如收拾珍寶﹐逃避陰谷﹐待其師老﹐然後擊之。」帛純從之﹐命宮人收拾珍寶﹐使金徳殺開城門﹐領親屬逃避去訖。

呂光見龜玆國王逃走了﹐亦不追趕﹐遂引兵入城﹐宰馬殺牛﹐大饗土卒﹐犒勞三軍。是時龜玆附近王侯來降者﹐共三十餘國﹐呂光皆撫而遣之還國。乃使人尋討鳩摩羅什。

史說鳩摩羅什﹐乃天竺人﹐世爲相國。其父鳩摩羅炎﹐持身有大節﹐將嗣相位﹐乃避辭出家﹐東度蔥嶺。龜玆王聞其名﹐郊迎之﹐請爲國師。時王有妹﹐年二十﹐才悟明敏﹐諸國交下聘﹐並不許。及見羅炎﹐心欲畱之﹐乃逼以其妹妻羅炎。炎旣與王妹匹配﹐王妹遂有娠﹐羅什在胎﹐其母慧解倍常﹐生下羅什。及年七歲﹐遂與母俱出家﹐羅什從師受經﹐日誦千偈﹐偈有三十二字﹐凡三萬三千言﹐義亦自通。西域諸國咸服。羅什始攜母至﹐講說諸經﹐諸王皆長跪坐側﹐令羅什踐而登焉。苻堅聞之﹐密有迎羅什之意﹐因是乃遣呂光等率兵西伐龜玆。光臨行﹐苻堅謂曰「若獲羅什﹐卽馳驛送之。」

今呂光旣破其國﹐乃使人尋得鳩摩羅什並其母至。光見其年少美色﹐以凡人戲之﹐欲彊妻以龜玆王女。羅什與母拒而不從﹐堅辭甚苦。光曰「道士之操﹐不愈先父﹐何所固辭﹖」

乃閉之密室﹐飲以醇酒﹐至酣乘醉入室彊逼﹐羅什不得已﹐遂妻之。呂光迷戀龜玆國不思歸期。及見龜玆宮室壯麗﹐命參軍段業著《龜宮賦》以頌之。龜玆國人﹐奢侈厚於養生。家有葡萄酒﹐或至千斛﹐經十年不壞。士卒淪沒酒藏者相繼矣﹐由是呂光畱戀﹐無有歸心耳。

卻說乞伏國仁﹐隴西鮮卑人﹐父司繁﹐降於秦苻堅﹐使鎭勇士川﹐卒﹐國仁代鎭其地。聞秦王堅敗於晉﹐乃謀反﹐自稱大單於﹑秦﹑河二州牧。自勇士川至都於金城﹐聚眾一二萬人﹐不聽秦命﹐攺號建羲元年﹐國號西秦。卻說乞伏國仁爲秦前將軍﹐從秦王堅寇江南。國仁叔父步頹聞秦師大敗﹐乃率隴西謀叛。秦王堅聞知﹐使國仁以兵五千討之。國仁遂與叔父步頹﹐合兵十萬餘人謀叛﹐經略秦境。

卻說慕容垂領兵至安陽﹐其子慕容寶曰「父親欲建中興之業﹐獨力難成﹐吾之舊將﹐皆在長樂公苻丕處﹐父親不如入城﹐只佐參苻丕﹐私與皇甫眞等同議興兵之策。」垂曰「此計大善﹐汝率兵先行﹐吾自入參苻丕﹐密會舊將﹐同議興兵之策。」於是慕容垂自引從人入安陽﹐參苻丕﹐使其子寶率兵西行。第二六三回

慕容垂謀復稱燕

卻說慕容垂來見長樂公丕﹐丕親自出迎之。趙秋密勸垂就座殺丕﹐因據鄴起兵﹐垂不從。

丕還﹐欲謀襲擊垂﹐當侍郎姜讓諫曰「垂反形未著﹐而擅殺之﹐恐非所宜也。不如以上賓待之﹐嚴兵衛之﹐密表情狀﹐聽敕而後圖之則可也。」丕從之﹐乃館垂於鄴西驛﹐令守之。

垂潛與燕故臣皇甫眞等曰「今秦王敗於肥水之上﹐其銳气已墜﹐不能復振。吾以計脫身至此﹐以參長樂公爲名﹐來見卿等一面﹐同議中興之策﹐再復燕柞﹐共滅彊秦。今被苻丕令人監我於鄴西捨﹐不與我去﹐卿等以爲何如﹖」皇甫眞等曰「復燕宜乘此時﹐柰我等皆無兵權﹐不知殿下部下還有多少兵﹖」垂曰「未上萬人。」眞曰「殿下速使人以書往關東﹐使舊將丁零﹑翟斌二人起兵先叛。秦王必然詔殿下興兵去討﹐乘此機會﹐可以脫此。招集人馬﹐若上十萬﹐以討丁零爲名﹐所過郡邑必然以牛酒郊迎王師。因其無備﹐可下諸郡﹐再移書報知各處﹐燕王必然響應。待應﹐舉兵向長安﹐大業指日可定矣。」垂曰「然﹐得卿同行﹐事方有成。」眞曰「吾若隨殿下去﹐長樂公必疑﹐反爲不美。」垂曰「旣如此﹐吾來日就發書與二人就去﹐再當會公。」言訖辭歸。

於是﹐垂密使人送書與丁零﹑翟斌﹐令其起兵作亂。零﹑斌得書﹐聚二萬餘人﹐騷擾秦境﹐關東守將上表告急於秦王。

苻堅問文武曰「今丁零﹑翟斌謀反﹐文武之中﹐誰人肯去討此跋扈﹖」權冀曰「國兵新敗﹐京師之眾﹐不可調遣﹐宜固守根本。可使人賫詔﹐遣冠軍將軍慕容垂起兵去討﹐可得兩便。」秦王堅曰「如何兩便﹖」翼曰「慕容垂父子﹐焉肯久爲人臣﹖必有異謀﹐使其討丁零﹑翟斌﹐正如兩虎相鬥﹐必有一傷﹐從其自滅。慕容垂滅得盯翟亦好﹐盯翟滅慕容垂亦好﹐此不爲之兩便乎﹖」秦王堅曰﹕然﹗」於是使驛馳詔書來北鄙﹐詔慕容垂去以兵討丁零﹑翟斌。

垂得詔並不推辭﹐只道軍糧稀少﹐因此慕容垂謂使人曰「卿回朝﹐托煩善言奏知。」使人去了﹐垂徑將詔書來見苻丕﹐稱主上令其討盯翟之亂﹐以兵符乞兵起行﹐丕猶豫。

當石越言於丕曰「垂有恢復舊業之心﹐今復資之以兵﹐以爲虎添翼者也。」丕曰「垂在此常恐爲肘腋之變﹐吾置之於外﹐不猶愈乎﹖今主上之命﹐焉敢違之﹖」思半晌﹐乃以羸兵敝鎧給之﹐又遣苻飛龍率氐騎一千﹐爲副將﹐密戒飛龍曰「垂爲三軍之帥﹐卿爲謀垂之將﹐行矣﹐勉之﹗」飛龍曰「謹領密旨﹗」言訖﹐遂統兵行。當垂辭丕曰「臣欲人鄴拜辭祖廟而去﹐告知殿下。」丕曰「卿今有急﹐不及拜廟﹐火速前去。」垂見丕不許﹐乃潛服而入﹐亭吏禁之﹐垂怒斬亭吏而去。

石越言於丕曰「垂反形已露﹐可因此除之。」丕曰「淮南之敗﹐垂侍衛乘輿﹐此功不可忘也。」越退告人曰「公父子好爲小仁﹐不顧大計﹐終當爲人擒。」

時丕畱慕容農及楷﹑淮﹑紹於鄴爲質。垂行離安陽關﹐聞丕與飛龍謀欲殺己﹐因怒激其眾曰「吾盡忠於苻氏﹐而苻氏專欲圖吾父子﹐吾𨿽欲已﹐得乎﹖」乃於河內募兵﹐旬日間有眾八千。夜襲飛龍氐兵﹐氐兵不備﹐盡被殺之。垂以書遺秦王堅﹐言其故﹐而慕容鳳等亦各率部曲歸。翟斌會秦豫州牧﹑太原公苻暉﹐領毛當討斌﹑鳳﹐被斌﹑鳳合兵擊敗斬之。

垂遂濟河焚橋﹐有眾三萬﹐遣人告子農等﹐令舉兵。農等遂以晦日將數十騎﹐微服密出鄴﹐奔列人﹐止於烏桓魯利家。

利爲之置饌﹐農笑而不食。利謂其妻曰「惡奴﹐郎貴人﹐家貧無以饌之﹐柰何﹖」妻曰「郎有雄才大志﹐今無故而來﹐必將有異﹐非爲飲食來也。君亟出遠望﹐以備非常。」利從之。

農笑謂曰「吾欲集兵列人﹐以圖興復﹐卿能從我乎﹖」利曰「死生惟郎家命﹗」農乃詣烏桓與張驤說之﹐驤再拜曰「得舊主而奉之﹐安敢不起﹖」於是卽招軍買馬﹐眾至九千人﹐起兵來會合慕容垂。第二六四回

慕容垂大破秦兵

甲申九年正月朔﹐長樂公苻丕大會賓客﹐令人請慕容農同飲﹐使人回說﹐不知去向。丕始知其去﹐使人四出尋之﹐乃知其在列人﹐已起兵矣。

卻說慕容農又驅列人士民爲卒﹐斬桑楡插地爲兵﹐裂襜裳於竿爲旗。使趙秋說屠各子及康東烏桓等人﹐各率部眾數千赴之﹐攻破館陶﹐收其軍資器械﹐取康臺﹐收馬數千匹。於是步騎雲集﹐眾至數萬。乃推農爲驃騎大將軍﹐監統諸將﹐設立郡署﹐上下肅然。農以父垂未至﹐不敢行賞﹐趙秋曰「軍無賞﹐士不往﹐今之來者也﹐皆欲立功規利﹐宜承制封拜﹐以廣中興之業。」農從之﹐於是赴者相繼。農號令整肅﹐軍無喧嘩﹐士民喜悅。

長樂公聞知大怒﹐使石越來討之。農曰「石越有智勇之名﹐今不南拒大軍而來此﹐是畏王而淩我也。必不設備﹐可以計取之。」眾將皆曰「今大兵至﹐宜治列人之城以治之。」

農曰「今已起義兵對敵﹐固當以山河爲城池﹐何必列人之城治也。」越至列人之西﹐農參軍趙謙曰「越遠來疲倦﹐請急擊之。」農曰「彼軍有甲在外﹐我軍有甲在心﹐晝戰﹐則士卒見其外貌而憚之﹐不如待暮擊之﹐可以必克。」卽令戰士嚴備以待﹐毋得妄動。石越旣至﹐令士卒立柵壁壘﹐農笑曰「越兵精士眾﹐不乘其初至之銳以擊我﹐乃更立柵﹐吾知其無能爲也。」至暮﹐農令軍士鼓噪出﹐陣於城西﹐守門將劉木率壯士四百人﹐當先毀柵而入。石越無備﹐見兵入寨﹐慌上馬﹐兩軍相遇。石越持槍躍馬走出﹐大罵﹕「逆賊﹗秦王有何負汝﹐發兵謀襲﹖」慕容農大怒拍馬﹐更不打話﹐手執大桿刀直取石越﹐兩馬相交﹐戰不十餘合﹐石越被慕容農一刀斬於馬下。揮兵進擊﹐殺死秦兵大半﹐其餘盡皆逃奔。毛當在後陣聞石越敗﹐急欲上馬﹐農大隊湧至﹐措手不及﹐亦被亂軍所殺。秦兵大敗﹐以此秦人騷動﹐盜賊羣起。

慕容垂招軍買馬﹐積艸屯糧﹐不過半年﹐眾至十萬﹐起兵前來關東。先遣人報知慕容鳳﹑丁零﹑翟斌﹐三人聞報﹐自來迎接人寨﹐敍談衷曲﹐各訴契闊之情﹐共議復燕之計。丁零曰「若復燕﹐可使人往鄴報知前將軍慕容農﹐令其起兵相應﹐我這里一面以兵先取鄴城。」垂曰「聞農起兵將至﹐吾亦遣人報知﹐君言正合我心。」當卽寫書﹐使田山去列人州﹐會慕容農一齊起兵﹐田山領書去了。

慕容垂與諸將發兵來攻鄴城。田山以書見慕容農﹐農讀書訖﹐卽時以兵來會。時垂兵二十萬餘人﹐兵至鄴郡。弟慕容徳﹑子慕容寶上言曰「今天下兵起﹐皆爲燕故﹐吾兄乘此早稱尊號﹐庶使人無異望﹐士有歸心。若不早立尊號﹐則士民解體﹐大業難定矣﹗」垂曰「然﹗」於是慕容垂自稱爲燕王﹐以世子慕容寶爲王太子﹐以弟慕容徳爲車騎大將軍﹐封範陽王﹐又拜王公百餘人﹐使其率眾二十餘萬﹐長驅攻鄴。

史說慕容徳﹐字玄明﹐皝之少子也。狀貌雄偉﹐額有日角偃月重文﹐博覽羣書﹐學多才藝。兄垂常與共論國家大謀﹐言必切至。垂謂之曰「汝器識長進﹐非復『吳下阿蒙』也。」

及慕容暐敗﹐徙於長安﹐秦王苻堅以爲張掖太守。苻堅敗之於晉﹐徳乃從垂至鄴﹐因勸垂稱號﹐垂乃以慕容徳爲車騎大將軍。

兵至鄴﹐慕容農兵亦至﹐聞後燕王到﹐自引親隨從人入中軍參見燕王。燕王垂大悅曰「得卿來助﹐大業成矣﹗」於是後燕王垂封慕容農爲上將軍﹐命其以兵與慕容徳同屯。次日﹐會兵攻鄴城。

當長樂公苻丕見燕兵勢大﹐不敢出戰﹐使兵堅守各門。遂召問韓晃等將曰「今慕容垂兵多將廣﹐難以與敵﹐攻城用何計可以破之﹖」韓晃曰「慕容垂銳气正盛﹐石越之兵新亡﹐誰人再敢與戰﹖若守此城﹐城郭不固﹐兵甲不堅﹐不如退守中城。」使人問垂如何起兵﹐於是丕遣姜讓來說﹐問垂如何起兵。

讓奉丕命來見慕容垂﹐未及開言﹐垂曰「孤受主上不世之恩﹐故欲保全長樂公﹐使其赴京師﹐然後修復舊業﹐永爲鄰好。若不以鄴城見讓﹐當窮極兵勢﹐恐單馬求生﹐亦不可得也。」讓厲色責之曰「將軍不容於家國﹐投命聖朝﹐燕之尺土﹐將軍豈有分乎﹖主上與將軍種殊類別﹐一見傾心﹐親如宗戚﹐寵勛逾舊﹐一旦因王師小敗﹐遽有異心。長樂公受分陜之任﹐寧肯拱手輸將以百城之地乎﹖將軍欲裂冠毀冕﹐自可極其兵勢﹐但惜將軍以七十之年﹐懸首白旗﹐髙世之忠﹐更爲逆鬼耳﹗」垂默然﹐左右請殺之。垂曰「彼各爲其主耳﹐何罪﹖」禮而歸之。讓上覆秦王堅並持垂表領送長樂公丕歸長安﹐時堅聞知﹐後見表大怒切恨之。

時苻丕見垂兵至﹐料不能敵﹐乃自領後軍﹐至一更盡﹐大開東門殺出﹐以兵退入中城﹐傳令三軍﹐堅守城池﹐不許出戰。

次日天明﹐後燕王聞苻丕已走﹐引眾入城﹐紮住大軍。卻說秦北地長史慕容泓聞慕容垂攻鄴﹐乃引親屬百餘人亡奔關東﹐收集鮮卑九千人﹐起兵還屯華陰﹐招集亡命。平陽太守慕容衝聞慕容垂稱王關東﹐亦招軍買馬﹐積艸屯糧﹐眾至二萬﹐屯於平陽。卻說秦王苻堅在宮中聞長樂公苻丕告急文書至﹐及知慕容垂﹑慕容泓等各起兵叛秦﹐心中大驚﹐謂夫人張氏曰「朕若用朝臣之言﹐豈有今日之事耶﹖有何面目見朝臣乎﹖」言訖﹐命羣臣計議﹐命將去討。第二六五回

慕容垂已復燕祚

燕王垂遣範陽王徳討秦枋頭﹐攻取之。東胡人王晏據館陶﹐爲鄴中聲援﹐夷夏不從燕者亦尙眾。燕王垂遣太原王楷與陳畱王紹擊之。楷謂紹曰「今大業始爾﹐人心未洽﹐惟宜綏之以徳﹐不可震之以威。」乃出屯於辟陽。紹率騎數百﹐往說晏曰「今燕王大兵至此﹐長樂公尙且奔走。料此小城﹐內無軍糧﹐外無救兵﹐安能守之﹖不如早降﹐不失封侯之位。」於是﹐王晏思半晌﹐開門納降。王晏一降﹐於是氐夷降者數十萬口﹐楷畱其老弱者﹐置守宰撫之﹐發其丁壯者十餘萬﹐與晏守鄴。垂悅曰「汝兄弟才兼文武﹐足以繼先王之志矣。」

慕容泓爲秦北地長史﹐聞燕王垂攻鄴﹐亡奔關東﹐收集鮮卑﹐還屯華陰﹐其眾遂盛﹐自稱雍州牧。

秦王堅聞知泓叛﹐謂權翼曰「不聽卿言﹐使鮮卑至此﹐關東之地﹐吾不復爭﹐將如泓何﹖」言訖﹐乃使廣平公苻熙鎭蒲阪﹐徵鉅鹿公苻睿都督中外諸軍事﹐發兵五萬﹐以竇衝爲長史﹐姚萇爲司馬﹐前來討泓及垂。

三將領命﹐卽出領兵。苻睿謂姚萇等曰「今主上令吾等討慕容垂﹑慕容泓﹑慕容衝三人﹐可討何處爲先﹖」姚萇曰「慕容垂兵多將廣﹐連有鄴都之地﹐已稱王號﹐士民歸附﹐難以動遙慕容泓據有華陰﹐甚得眾心﹐民爲之用﹐軍爲之力﹐亦難動之。慕容衝軍馬新集﹐民心未歸﹐不如先討﹐吾料必然破之。再以得勝之兵﹐去討華陰﹐亦可得﹐再舉攻鄴﹐鄴孤亦可下矣。」睿曰「卿言有理﹗」於是率兵將進抵平陽﹐與慕容衝寨只隔二十餘里下寨。姚萇謂竇衝曰「慕容衝欺我遠至﹐勞逸不均﹐今夜必然來劫吾寨。其城空虛﹐將軍可以兵五千﹐抄小路去其後﹐待其兵離了﹐然後乘虛殺入﹐必得其城。」衝從之﹐卽率兵抄小徑去平陽城外埋伏了。姚萇亦與苻睿各以兵埋伏寨外﹐只待慕容衝來。

卻說慕容衝聞報事軍人說﹐秦兵在城二十里外屯紮。慕容衝謂左右曰「今秦兵遠來﹐必然勞苦﹐正好劫寨。」左右曰「姚萇頗知兵法﹐恐有準備。」衝曰「匹夫仗血气之勇﹐有何謀策﹖只管依我而行。」至晚傳令﹐叫軍馬黃昏造飯飽食﹐一更出城﹐二更去劫秦營。三軍得令﹐至黃昏﹐俱各飽食﹐全身披掛﹐人馬盡皆銜枚﹐至一更﹐乃開南門而出。三更左側﹐慕容衝兵至寨前。衝令三軍鼓噪吶喊殺進﹐直入中軍﹐卻是空寨。慕容衝急勒馬時﹐忽聽得一聲炮響﹐四邊喊起﹐左邊苻睿殺出﹐右邊姚萇殺出﹐兩下夾攻﹐殺得衝兵損其大半。慕容衝捨命殺出重圍﹐走回平陽。

平陽已被姚萇使竇衝率兵抄小路於城下埋伏﹐一見慕容衝以兵出城﹐離了十里之程﹐竇衝使軍人各將云梯三百餘只﹐架在城上﹐五百餘人齊登入城﹐將守門軍人殺了﹐砍開城門﹐外軍直入﹐屯於城中。

及至天明﹐慕容衝大敗而回﹐至城下﹐見城上皆是秦兵旗號﹐不敢入城。自思上天無路﹐入地無門﹐乃忙領百餘騎﹐逃奔華陰來投慕容泓。泓曰「聞弟在山東聚義﹐如何至此﹖」

衝曰「弟在平陽﹐聚眾至三萬﹐被姚萇殺敗﹐無處安身﹐來投賢兄。」泓曰「汝旣來投﹐吾何見卻﹖弟宜盡忠﹐同討彊秦﹐倘得天下﹐與你平分。」言訖﹐以慕容衝爲前鋒將軍﹐率兵二萬﹐出屯城外﹐以爲犄角之勢﹐待拒秦兵。卻說苻睿用姚萇計策﹐破了慕容衝﹐得平陽城﹐安撫百姓﹐分兵去守﹐遂領兵長驅大進﹐殺奔華陰郡來。

慕容泓正欲起兵向長安﹐忽探事軍人回報苻睿兵將至﹐乃使謀臣髙蓋來幫慕容衝以兵拒迎。髙蓋領兵出城﹐來見慕容衝曰「今主公遣某同將軍拒敵﹐將軍可有計否﹖」衝曰「吾卻無計﹐正欲問君。」髙蓋曰「依愚之策﹐前面有窮崖谷可以伏兵﹐將軍可以五千精兵伏其處﹐吾以二萬兵誘敵。待苻睿過窮崖谷了﹐將軍兵出而擊之﹐吾勒兵殺回﹐兩下夾攻﹐苻睿可擒矣。」衝曰「此計正合我機。」於是慕容衝依其計﹐卽以五千精兵埋伏於窮崖谷﹐使髙蓋率兵二萬﹐出華陰界口誘敵。

卻說苻睿引兵去華陰界口﹐前兵報有敵兵拒住﹐不得往前。

苻睿曰「慕容泓以誰人爲將﹖」探事軍人報﹐是平陽殺敗的慕容衝領兵拒迎。苻睿曰「只管殺去。」前軍得令﹐殺將過去。燕兵見秦兵來﹐不敢交鋒﹐盡皆潰逃﹐穿山度嶺而走。苻睿一見﹐傳令三軍盡力去趕。姚萇曰「前面窮崖谷﹐恐有埋伏﹐不可去追。適間﹐拒兵不戰而走﹐宜防暗計。」睿曰「慕容衝無謀之輩﹐有甚髙計﹖迫之無妨。」因此秦兵鼓噪大喊﹐連追十里之程﹐前軍立住不行。睿問之﹐軍報曰「後面大隊軍馬攔住隘口。」言未畢﹐前面髙蓋驅兵殺回﹐苻睿使姚萇出陣迎敵。前軍忽然一聲炮響﹐後軍喊起﹐報道﹕「後面窮崖谷中﹐有伏兵殺出。」苻睿大驚﹐手足無措﹐忙命竇衝退拒後軍。

衝卽竭力以拒後軍﹐睿方得脫﹐收兵計點﹐折去大兵三千人﹐因是兩下相持。

時﹐慕容泓謂諸將佐曰「前日𨿽勝一陣﹐秦兵勢大﹐終難久持﹐不如奔回關東。」諸將曰「吾兵若退﹐彼必後追﹐此事若何﹖」泓曰「選精銳兵斷後。」諸將曰「如此可行。」於是泓自率精兵在後﹐使老弱先行。苻睿聞泓退﹐乃自率兵出邀擊。當姚萇聞知﹐急出諫曰「鮮卑皆有思歸之志﹐故起而爲亂﹐宜驅令出關﹐不可遏也。夫執鼷鼠之尾﹐猶於反噬於人﹐但可鳴鼓隨之﹐彼將奔敗不及矣。」睿弗從﹐自以兵出﹐使竇衝爲前鋒與慕容衝交戰。兩馬相交﹐戰未十合﹐竇衝大敗﹐走回本陣。苻睿見竇衝大敗﹐親自披掛﹐拍馬走出陣前﹐與慕容衝交戰﹐只一合﹐被慕容衝斬於馬下。竇衝見睿死了﹐亦領部下兵殺出重圍而走。秦兵潰逃﹐亂奔四散。慕容衝揮兵一擊﹐殺死大半。姚萇在前鋒﹐聞後軍報苻睿被慕容衝殺了。姚萇大驚﹐不敢戀戰﹐與左右從騎千餘﹐盡力殺開血路。正遇髙蓋﹐二人交鋒﹐戰上五合﹐姚萇撥開軍器﹐拍馬加鞭殺開重圍﹐思量欲奔秦﹐恐秦王苻堅見罪﹐只得引殘兵走奔馬牧西川。

西川使長史上書﹐報知秦王堅討罪。堅大怒﹐將長史斬之﹐從人走回報與姚萇﹐姚萇招集殘兵﹐不敢還秦。第二六六回

姚萇反秦爲後秦

卻說西川豪族伊詳等率五萬家謀叛﹐聞姚萇至西川﹐領五萬家入見姚萇曰「某等遭亂難之世﹐不遇眞明之主﹐徒抱赤心﹐隱於此耳。今聞明公盛徳﹐乃將門子孫﹐某等率眾前來﹐立明公爲盟主﹐守此一邦﹐未識尊意若何﹖」萇曰「吾聞卿等乃西川豪傑﹐馬牧英俊﹐若欲立盟主﹐必須立卿﹐萇乃庸才﹐因逃難至此﹐焉敢妄占也﹖」伊詳曰「吾聞立尊﹐定須立徳﹐公祖徳於民﹐吾故率眾推公﹐公何辭耶﹖」言訖﹐伊詳爲首下拜﹐稱千歲﹐十萬餘人齊聲從命﹐於是姚萇爲後秦王﹐拜伊詳爲謀事參軍﹐招軍買馬﹐積艸屯糧﹐攻討北邊。

卻說慕容衝旣殺了苻睿﹐同髙蓋又集軍馬﹐屯於城外。乃遣人送書謂秦王堅曰「吳王已定關東﹐可速備大駕﹐送家兄皇帝還鄴都﹐與秦以虎牢爲界﹐兩下罷兵。」

堅見書大怒﹐召慕容暐責之曰「卿之宗族﹐可謂人面獸心﹐不可以國士期也。」因命暐以書招諭泓﹑衝二人來降。

暐密遣使謂泓曰「吾籠中之人﹐必無還理﹐且燕室之罪人也﹐不足復顧。汝勉建大業﹐吾死﹐便卽尊位。」泓於是進兵向長安。

卻說後秦王萇用伊詳計﹐招眾十餘萬﹐進屯北地﹐華陰﹑新平﹑安定等郡皆降附之。秦王堅大怒﹐自率步騎二萬﹐前來討萇﹐秦兵屢敗。萇兵屯於安公谷下﹐軍中無井﹐秦人塞安公谷堰水以困之﹐萇軍有渴死者。會天下大雨﹐後營中水深三尺﹐營外寸餘而已﹐後秦軍復振。堅嘆曰「天亦佑賊乎﹖」於是萇得活。

卻說慕容泓謀臣髙蓋﹐見泓徳望不如慕容衝﹐且持法嚴峻﹐因說慕容衝曰「慕容泓非濟世之才﹐吾意欲以將軍爲盟主﹐將軍復有意乎﹖」衝曰「一身客寄四海﹐未嘗不傷感而嘆息﹐鷦鷯尙有一枝﹐狡兔猶有三窟﹐何況人乎﹖北中丰腴之地﹐非不欲之﹔柰泓與吾同一宗親﹐甚不忍焉﹗」髙蓋曰「北州天府之國﹐非治亂之主不可居也。如今慕容泓不能用賢立事﹐剛而無勇﹐柔而太弱﹐此業不久已屬他人矣。今天以資將軍﹐此會挫失﹐豈不聞逐兔先得之語乎﹖將軍欲之﹐某當效死。」慕容衝拱手謝曰「倘天助﹐實出公之所賜也。請暫少歇﹐再容商議。」當日席散。次早﹐髙蓋又語之﹐慕容衝曰「旣先生有念衝意﹐從先生計之。」於是髙蓋密於慕容衝耳畔言曰「今日明公人城﹐彼必出迎明公﹐擊盞爲號﹐因而殺之。」衝曰「然﹗」因此慕容衝與髙蓋領軍回城。

慕容泓聞慕容衝大捷而回城﹐乃引諸從人以果酒在城門內迎賀。時髙蓋佩劍在前﹐慕容衝在後而進。見慕容泓執酒在門邊﹐因言曰「托聖兄洪福﹐幸獲此勝﹐何勞遠迎﹖」泓對曰「得賢弟英勇﹐大破秦兵﹐生靈百萬﹐無不感戴。」因忙舉酒與衝﹐衝接著﹐作失手擊破﹐髙蓋一見﹐舞刀向前﹐把慕容泓一刀斬之。泓首落地﹐諸從皆驚。髙蓋大叫曰「降者免罪﹐逆者盡誅﹗」於是城中諸將吏人﹐俱各投降﹐不敢拒命。因此髙蓋請慕容衝入爲皇帝﹐卽大位﹐承制行事﹐復置百官﹐遂遣將加兵﹐攻討北平。

先是﹐秦王苻堅滅燕﹐慕容衝姊年十四﹐有傾城國色﹐苻堅納之爲王妃﹐寵冠後宮。時衝年十二歲﹐有龍陽之姿﹐堅又幸之﹐因此姊弟專寵。安人吳進中是長安百姓﹐爲之歌曰「一雌復一雄﹐雙飛入紫宮。」羣臣咸懼衝爲內亂﹐時王猛切諫之﹐苻堅不得已﹐乃使衝出長安﹐爲平陽太守。又有謠言曰「鳳凰鳳凰﹐止與阿房。」苻堅聞知﹐以鳳凰非梧桐不棲﹐非竹實不食﹐乃命植梧竹數十萬株於阿房城以待之。慕容衝﹐小字鳳凰﹐故有先兆之識也。

八月﹐燕將慕容徳等進兵圍住鄴城﹐城中長樂公苻丕大憂﹐況且芻糧俱盡﹐削松木飼馬﹐猶不肯降。燕王垂謂諸將曰「苻丕窮寇﹐必無降理﹐不如退屯新城﹐開丕西歸之路﹐以謝秦王疇昔之恩。」於是將慕容徳等傳令三軍﹐退趨新城而屯。

卻說晉太保謝安上表﹐請靖胡亂﹐以兵北討。晉帝讀表曰﹕先帝深慮胡賊﹐勢不兩立﹐由胡無隙可乘﹐故不敢徵。後陛下登位﹐豈期苻堅逆天犯境﹐蒙托臣以討賊。臣自知劣才之弱﹐賊眾之彊﹐受命之日﹐寢不安席﹐食不甘味﹐思欲以破秦。

陛下天威﹐洪福所致﹐將士戮力效命﹐一擊破秦百萬之兵﹐使苻堅喪膽於肥水。鮮卑亂生關東﹐五胡雜植﹐俱各以秦之軍﹐食秦之粟﹐殺秦之兵矣﹗此乃天厭秦人﹐故有此釁耳﹗伏望陛下乘此﹐遣將開拓中原﹐北方指日可平。甲申大光九年九月﹐太保臣謝安﹐謹表以聞﹐仰於聞聽。

晉孝武帝覽表謂安曰「卿策正合朕心﹐太保可調撥諸將﹐以兵起行伐秦。」於是謝安謝恩﹐卽出朝堂﹐使前將軍謝玄率桓石虔諸將﹐以大兵二十萬﹐來討河南。河南城堡聞兵至﹐皆來歸附。謝玄領兵入屯河南﹐分兵戍守﹐安慰百姓。又使晉陵太守滕恬之以兵五千渡河﹐入據黎陽。又令參軍劉牢之以兵二萬﹐入據碻磝﹑滑臺。分撥已定﹐謝玄自以大兵屯於河南城﹐使人前去打探消息。待其來報﹐然後進兵。第二六七回

苻丕求救於謝玄

卻說燕王垂退兵﹐放長樂公苻丕出走﹐而苻丕堅守不走。

垂大怒﹐復使車騎將軍慕容徳等率兵圍鄴。苻丕見燕兵又至﹐進退無路﹐只得固守。及聞謝玄入據河南﹐心中大驚﹐急聚將佐商議。忽一人昂然而出曰「殿下休憂﹐臣𨿽不才﹐憑三寸不爛之舌使慕容垂退兵﹐可保鄴都萬無一失。」苻丕視之﹐乃右將軍徐成。丕問曰「卿有何髙見﹐可解此圍﹖」成曰「某聞慕容垂祖父先仕晉﹐晉封爲侍中﹔後慕容雋反晉﹐自立爲燕﹐至暐被聖父滅之﹐今垂復稱燕﹐晉人不樂其生。某請命去說謝玄與殿下聯合﹐同破燕兵﹐此圍自然瓦解。」丕曰「汝且試言玄之說辭與吾聽。」成於符丕耳邊道﹕「如此如此。」

丕然之曰「其說甚奇。」於是修書一封與徐成﹐從夜半引五千兵﹐殺出南門﹐奔河南而來。

不日入城﹐說謝玄曰「秦王與晉無仇﹐只因慕容垂父子切言勸之﹐以兵犯境﹐致結肥水之怨﹐秦王深悔羞焉。不期逆賊計乘吾敗﹐復自稱燕﹐以兵來攻鄴城。今長樂公苻丕遣某以鄴都之地奉公﹐乞賜糧米﹐救濟軍民。再以一軍救應﹐同退慕容垂﹐情願領眾西歸﹐讓鄴都河南還晉﹐永遠和好﹐誓不相侵﹐未審尊意何如﹖」玄曰「旣長樂公還我鄴都之地﹐怎不救應﹖吾以米二千斛﹐汝可先運赴鄴﹐資給軍民﹐吾後卽便點兵來救。」徐成拜謝﹐運糧先回。

當桓石虔謂玄曰「將軍何不坐待慕容垂去誅荷丕。如何反助糧米﹐與其救兵﹖」謝玄曰「汝知其一﹐未知其二。慕容垂不減韓信之智﹐又有呂布之勇﹐今以兵圍鄴﹐苻丕困極﹐吾若不以糧米饋之﹐不遣軍馬救之﹐荷丕勢窮﹐必然降燕﹐則鄴都何年可得﹖故吾以軍糧救應苻丕﹐使其同吾殺退慕容垂也。苻丕勢弱﹐安敢失信﹖定要西歸﹐吾唾手可得鄴城﹐河南之地﹐十有九矣。」諸將曰「將軍神見﹐我等不及。」於是玄召參軍劉牢之至﹐曰「汝可以二萬兵前去﹐助苻丕破燕。」牢之從之﹐卽以二萬兵來救鄴城。

卻說徐成運米二千斛近鄴﹐使人先入城報知苻丕。苻丕以兵出接糧米入城﹐徐成以兵斷後﹐殺散燕兵﹐亦入城去。苻丕問曰「𨿽得糧米﹐可支數月﹐未審救兵何日得至﹖」徐成曰「只管堅保城池﹐以待救軍。」於是丕令軍人晝夜固守之。

燕慕容麟攻博陵﹐城中糧艸已盡﹐功曹張猗恐城破﹐逾出城﹐聚眾五百以應麟。王兗臨城責之曰「卿是秦民﹐吾是卿君﹐卿起兵應賊而號義兵﹐何名實之相違也﹖古人求忠臣必於孝子之門﹐卿母在城棄而不顧﹐吾何有焉﹖今人取卿一時之功則可矣﹐寧能忘卿不忠不孝之罪乎﹖中州禮義之邦﹐不意乃有如卿者乎﹖」麟怒﹐身先攻拔博陵﹐執兗殺之﹐軍民皆恨。第二六八回

慕輿文殺劉庫仁

卻說平陽太守慕輿文﹐乃慕輿句之子也。聞苻堅敗於肥水﹐及慕容垂稱號自立﹐乃招集兵馬﹐來攻劉庫仁。庫仁大怒﹐點起軍馬與慕輿文交戰﹐二人交鋒﹐戰二十餘合﹐庫仁被慕輿文斬於馬下。劉頭眷見兄庫仁被殺﹐舞大桿刀﹐拍馬來趕慕輿文。

文又與眷相戰﹐戰上三十餘合﹐不分勝敗。劉顯見叔贏不得慕輿文﹐持槍前來夾攻﹐文抵擋二人不住﹐撥開軍器﹐勒轉馬頭便走。劉顯驅兵﹐擊殺得慕輿文之兵大敗﹐逃回平陽去訖。

時劉庫仁旣死﹐其子劉顯殺退慕輿文﹐尋劉庫仁屍首葬埋訖。其弟劉頭眷代領其眾﹐劉顯心甚不平﹐暗藏利刃入內室﹐刺殺其叔劉頭眷﹐自領諸部。劉顯旣領其眾﹐恐皇孫拓跋珪長成復業﹐乃謂左右林茂﹑王霸曰「拓跋珪年已長成﹐後必爲亂﹐吾欲殺之﹐恐秦王見罪﹐吾甚憂患﹐汝有何計﹖」林茂曰「斬艸不除根﹐萌芽依舊發。吾甚慮此﹐旣要害珪﹐不誣其謀叛﹐何以殺之﹖不如先殺拓跋珪﹐然後使人具奏珪謀叛﹐吾已殺之﹐將軍有何罪焉﹖」顯然之。茂又曰「此地常例﹐每年聚會諸部眾官﹐今期已迫﹐來日將軍使人往請諸部大人赴會﹐就請拓跋珪同至﹐若來赴會﹐畱而殺之。」顯曰「其計善矣。」於是劉顯使人請各部官赴會﹐又差人來獨孤部請拓跋珪﹐拓跋珪收拾赴會。燕鳳曰「愚意劉顯有害小主公之意﹐故今來請赴會。」賀訥曰「何以知之﹖」鳳曰「顯新殺親叔劉頭眷而奪此位﹐恐小主公成人後來取位﹐故有謀害之意。」訥曰「𨿽有此計﹐切莫疑心﹐平陽去此不遠﹐不去反疑。」珪曰「公之言是也。」張冊曰「筵無好筵﹐會無好會﹐主人不可去。」趙俊曰「某將馬軍三百人同往﹐可保主公無事。」

珪曰「子傑同去﹐何足慮也﹖」拓跋珪與子傑卽日同赴平陽﹐離獨孤部百餘里﹐比及到郡﹐林茂出郭迎接﹐意甚謙敬。拓跋珪不疑﹐隨後文武官各出迎接﹐拓跋硅更無疑忌。是日﹐請於館捨暫歇﹐趙俊引三百軍士圍繞保護﹐俊帶甲掛劍﹐行坐不離。

次日﹐入報九部四十五處將士官員皆到。劉衛辰亦到﹐顯先請商議曰「拓跋珪世之梟雄﹐久必爲北州之禍﹐可就今日除之。」衛辰曰「恐失士民之望﹐不可行。」劉顯曰「吾已密領秦王詔旨在此。」衛辰曰「如此﹐則宜先爲準備。」

顯曰「東門陰山大路﹐吾已密令宗弟劉和引五千軍把住﹐南門外已使劉中引三千兵把住﹐北門外已使劉鐘領三千軍把住﹐只有西門不必守護﹐前有大溪阻隔﹐𨿽有數萬人馬﹐不易過也。」衛辰曰「吾恐趙俊行坐不離﹐恐難下手。」顯曰「吾已伏千餘兵於城內了﹐可使王威另設一席於外﹐以待武將。先請住趙俊﹐後可行事﹐吾已安排定了。」

當日殺牛宰馬﹐大設宴飲。請拓跋珪與眾官至堂中。拓跋珪主席﹐諸公子兩邊﹐其餘各依次坐訖。趙俊帶劍立於其側。

酒至三巡﹐王威入請趙俊赴席﹐俊推辭不去﹐珪命去﹐俊出就席。劉顯在外收拾鐵桶相似﹐三百軍都趕歸館捨﹐只待半酣﹐號起下手。正值王霸把盞至珪前﹐以足履珪之足曰「請更衣﹗」珪會其意﹐待霸把過盞﹐推起如廁。王霸已於後園等待珪﹐入謂曰「城外東南北皆有兵馬﹐惟西可走﹐使君急從後遁去勿遲﹐劉顯已定計害君多日。」拓跋珪大驚﹐急解馬開後園門﹐飛身上馬﹐不顧從者﹐望西而走。把門吏問之﹐珪曰「吾不勝酒力矣﹐故先回耳。」擋之不祝時劉顯舉頭不見拓跋珪在座﹐便遣林茂去追﹐茂上馬引五百馬軍卽便趕之。

卻說拓跋珪出西門﹐行至大溪﹐幸有艇船﹐急上艇船﹐將金條頭雇艄人撐過江﹐上岸而走去了。劉顯趕到江邊﹐不見拓跋珪﹐只得還城。

俊飲酒間﹐忽見人馬轉動﹐急入視座上﹐不見拓跋珪﹐大驚。急出探館捨﹐聽得人說﹐劉顯引軍追拓跋珪出門去了。因此火急操槍上馬﹐引三百軍出城。迎見林茂﹐問曰「吾主何在﹖」茂曰「使君逃席﹐不知何往﹖」趙俊是个謹細的人﹐不肯造次﹐徧觀軍中﹐並不見動靜﹐前望大溪相隔﹐別無去路。

趙俊曰「汝請吾主﹐何故著軍馬四繞﹖」茂曰「九部四十五處官員在此﹐吾爲上將﹐豈可不防護也﹖」俊曰「汝逼我主何處去了。」茂曰「吾聽知匹馬出門到此﹐不知何處去了﹖」因此趙俊忙討船﹐引三百人渡﹐趕五里之路﹐追著拓跋珪﹐保護得還本部﹐來見賀訥﹐細說劉顯謀害之事﹐及得王霸所救之言﹐訥曰「旣劉顯起此不仁﹐汝可招軍馬﹐以待迎敵。」

於是拓跋珪始招軍買馬﹐積艸屯糧﹐禮賢下士﹐聘舊大臣﹐不半歲﹐積得精兵二十萬人。自是威名日盛﹐劉顯不敢攻焉。第二六九回

姚萇以兵攻新平

後秦王姚萇聞慕容衝攻長安﹐會羣臣議進止之策。諸將皆曰「宜先取長安﹐建立根本﹐然後經營四方。」萇曰「燕人因其眾思歸以起兵﹐若得志﹐必不久畱關中。吾當紮屯嶺北﹐廣收資實﹐以待秦王晏去﹐然後拱手取之。」言訖﹐乃畱長子興守北地﹐自將其眾攻新平。

初﹐新平人殺其部將﹐秦王堅缺其城角以恥之﹐新平人深以爲恥﹐欲立忠義以雪之。及萇至﹐太守苟輔欲降﹐郡人馮傑等諫曰「昔田單以一城存齊﹐今秦猶連城過百﹐柰何遽爲叛臣乎﹖」輔喜曰「是吾志耳﹐但恐久而無救﹐郡人橫被無辜﹐諸君能爾﹐吾豈顧生哉﹖」於是憑城固守。

後秦兵至﹐爲土山地道以攻﹐輔亦於內衛之﹐或戰地下﹐或戰山上﹐後秦之眾死者萬餘人。荀輔乃詐降以誘萇﹐萇信之﹐將入城。諸將士告有詐﹐始覺之而返﹐輔伏兵邀擊﹐萇幾死之﹐得伊詳引兵來救﹐因此進殺去萬餘人矣。太守荀輔堅守以拒後秦﹐糧竭矢盡﹐外求救不至。後秦王萇使人謂曰「吾方以義取天下﹐豈仇忠臣耶﹖卿但率眾還長安﹐吾止欲得城耳。」輔率民出﹐萇執而阬之。第二七○回髙蓋謀立慕容衝

乙酉十年﹐髙蓋諸將立慕容衝爲帝﹐都於阿房城﹐國號西燕﹐攺元更始元年。慕容衝以髙蓋爲大將軍﹐總督內外諸軍事﹐又以蔡文爲右將軍﹐起兵二十餘萬。西燕王自與髙蓋及蔡文大發兵馬﹐禦駕親來攻打長安。

時翟斌恃功驕縱﹐邀求無厭﹐又以鄴城久不下﹐潛有二心。

太子寶請除之﹐燕王垂曰「河南之盟﹐不可負也。若其爲難﹐罪由於斌﹐若事未有形而殺之﹐人心謂我忌其功能。吾方收攬豪傑﹐以隆大業﹐不可示人以狹﹐失天下之望。藉彼有謀﹐吾以智防之﹐無能爲也。」斌果與西秦長樂公丕通謀﹐事覺﹐垂乃殺之。第二七一回

秦遣姜讓說燕王

晉劉牢之兵至鄴﹐後燕王慕容垂已知苻丕求救於謝玄﹐遣劉牢之以兵二萬來迎﹐謂諸將曰「今謝玄以劉牢之將兵二萬﹐來救鄴圍﹐若待其至﹐前後受敵﹐難以取勝﹐必須以計破之。」

乃召慕容農至曰「你可領五千兵﹐埋伏於城南六十里內﹐小林左山埠後﹐待晉兵到﹐放火燒山﹐彼必自亂﹐乘亂攻之。」

又喚崔羌至曰「汝可以五萬兵分布﹐拒住鄴城﹐四門攻之﹐不可放其出城。」又謂慕容徳曰「賢弟可自引一萬軍前去誘敵﹐引晉兵過伏兵之處﹐盡力殺回﹐農與卿等夾攻﹐則牢之必成擒矣。」計議已定﹐諸將依計而行。

至第二日﹐軍至小林山﹐眾軍停食﹐食訖。至日晡時﹐晉軍至大林山前﹐眾卒兵立地報曰「前面燕軍攔住去路。」牢之遂拍馬持槍﹐殺奔前來﹐見慕容徳手提鋼刀﹐殺過陣來。牢之迎接相戰﹐戰上十合﹐慕容徳詐敗便走。牢之催軍去追﹐忽聽得一連三聲炮響﹐大林山四﹑五處火起﹐大林後鼓噪喧天。

牢之正慌﹐山後丁零殺出﹐與牢之交鋒﹐戰上五合﹐丁零敗走。

後軍喊起﹐牢之急問﹐軍人報曰「後面小林山後有伏兵殺出。」正欲調兵拒戰﹐前面慕容徳殺回﹐兩下夾攻﹐驚得劉牢之舉手無措。丁零又到﹐牢之又與交鬥﹐鬥至十合﹐丁零又敗。牢之拍馬加鞭﹐來救後軍。正遇慕容農持刀便殺過來﹐牢之以槍去迎﹐二人交戰﹐戰上二十餘合。牢之見晉兵被火燒死大半﹐回頭一看﹐只剩五百餘人﹐無心戀戰﹐撥開軍器﹐殺出重圍﹐走碻磝。

卻說長樂公苻丕聞晉兵到﹐與燕兵交戰﹐乃與徐成議曰「吾守此城無益﹐不如乘晉燕交兵﹐殺出退還﹐再來復鄴未遲。」徐成曰「旣要還﹐卽忙收拾軍馬起行。」丕曰「然﹗」

於是苻丕使徐成爲前鋒﹐自爲後軍﹐大開西門﹐領眾殺出。正遇崔羌﹐徐成接戰。苻丕領兵殺出﹐衝過重圍。徐成與崔羌交戰五十餘合﹐見苻丕離城已遠﹐撥開軍器﹐拍馬殺出﹐保護荷丕望長安而逃。

卻說後燕王慕容垂見荷丕逃回長安﹐傳令各處收軍﹐自引眾官入鄴城﹐調兵戍守各處郡邑﹐出下榜文張掛﹐撫慰百姓﹐招納流散。

卻說秦王堅聞燕王慕容垂攻鄴將陷﹐復宣侍郎姜讓至曰「今鄴被困已久﹐你可前去說慕容垂﹐道我待他不薄﹐如何忘恩失義乎﹖看他如何﹖」讓領命曰「臣自能措辭﹐不敢辱君命。」讓於是來至﹐鄴城已陷﹐遂入見慕容垂。姜讓厲色責燕王慕容垂曰「秦王道與將軍風殊類別﹐臭味不同﹐奇將軍於一見﹐托將軍以斷金﹐柰何王師小敗﹐便有異圖﹖況秦王厚遇於君﹐如何今日忘恩也﹖依愚之見﹐胡不以鄴見歸﹐不失封侯之位﹐以免黎庶遭其塗炭耳﹗」後燕王垂曰「汝還﹐善言達知秦王﹐道關中之地﹐乃吾家之基﹐吾故取之。昔蒙知遇之恩﹐縱長樂公還國﹐吾已報之矣。」姜讓見說不行﹐卽辭歸。慕容農曰「姜讓妄誕﹐何不殺之而放回去﹖」後燕王垂曰「兩者交兵﹐使在其間﹐都各吠其主﹐任其還﹐何必殺也﹗」因是任姜讓自回去訖。

卻說晉孝武帝末年﹐嗜酒好色﹐以爲長夜之飲﹐以謝安女婿王國寶專利讒諛。謝安惡其爲人﹐每制抑之﹐國寶訴於武帝﹐反見寵幸而疏謝安﹐安甚慚愧。時武帝排宴會大臣﹐謝安等待坐其飲。武帝命江州刺史桓伊吹笛爲助樂﹐桓伊神色無忤﹐卽吹爲一弄﹐乃放笛奏帝曰「臣於箏分乃不及笛﹐然亦足以以韻合歌管。請以箏歌合﹐並臣有一奴﹐名李廷﹐善笛音妙﹑乞旨召進。」帝曰「卿自召進。」於是桓伊召李廷入內吹笛﹐自撫箏而歌。爲怨聲﹐其歌曰﹕

爲君旣不易﹐爲臣良獨難﹐

忠信事不顯﹐乃見有愚患。

周旦佐文武﹐金滕功不刊﹐

推心輔王政﹐二叔反流言。

聲節慷慨﹐俯仰可聽。謝安聞之﹐泣沾襟﹐乃越席而就之。

捋桓伊須曰「使君於此不凡﹗」帝甚有愧色﹐復親謝安而疏國寶焉。

卻說謝安聞劉牢之敗於鄴城﹑謝玄染病﹐乃奏武帝詔徵謝玄﹐收兵還鎭京口養病﹐待瘥復進。因此謝玄收軍﹐卽還京口療疾。卻說慕容暐聞知慕容垂等起兵﹐遂與諸弟計議起兵﹐因與鮮卑之眾密結交﹐待慕容垂兵至﹐以爲內應。事泄﹐秦王堅大怒﹐使韓晃領禁兵拘慕容暐父子及宗族數十人至﹐堅謂曰「吾敬汝﹐如何而起此意﹖」慕容暐曰「家國事重﹐何論意气﹖」堅大怒﹐令人殺之﹐又殺鮮卑數千人﹐不存一个。

時值西燕王慕容衝與大將軍髙蓋﹑右將軍蔡文驅二十萬大兵至長安﹐離城二十里安營。次日整頓軍馬﹐來攻長安。

苻堅大怒﹐卽日將兵﹐使韓晃爲先鋒﹐以兵五萬出迎。西燕王衝使髙蓋﹑蔡文二人出陣﹐韓晃出馬與髙蓋交鋒﹐二人戰上三十餘合﹐不分勝負。秦王苻堅見韓晃贏不得髙蓋﹐自躍馬持槍﹐向前夾攻髙蓋。西燕王衝見秦王自出戰﹐又使蔡文出迎﹐秦王苻堅二人接著﹐相遇便戰﹐上十餘合﹐亦不分勝負。西燕王衝見兩軍未分勝負﹐急遣一千弓弩手﹐各帶彊弓硬弩﹐出陣前對射秦兵。秦王堅被西燕兵射飛矢射中﹐滿體流血淋漓﹐因此抵擋蔡文不住﹐勒馬走回入城。韓晃見箭如雨下﹐亦走歸城﹐調兵堅守各門。

西燕王衝見秦兵不出﹐縱兵暴掠。關中士民流散﹐道路斷絕﹐百里無煙。秦王苻堅大怒﹐忽左右奏道﹕「城中先有讖書《古符傳賈錄》載「帝出五將久長得。」秦王堅問羣臣曰「此書主何吉凶﹖」羣臣奏曰「此書分明道使陛下走出五將山避之﹐可免此難。」秦王堅謂羣臣曰「旣如此﹐可畱太子苻宏與韓晃守長安﹐朕自保家屬﹐與卿殺出﹐奔於五將山避之。」

自是召太子苻宏至﹐交付與韓晃曰「卿可保太子同守長安﹐吾與中山公苻詵以兵出五將山以避之﹐卿宜盡忠﹐休負於朕。」

韓晃叩頭領命﹐同太子苻宏調兵保護長安。第二七二回

苻堅避難五將山

卻說苻堅與中山公苻詵以兵一萬人﹐開北門殺出重圍﹐奔走五將山去訖。西燕王衝聞秦王堅走﹐命諸將休追﹐發兵攻城﹐一連攻打五日。太子苻宏大驚﹐把守不住﹐急召韓晃商議﹐晃曰「燕兵勢大﹐難以堅守﹐如此長安難保﹐不如走脫﹐免被所擒。」宏曰「卿言正合我心。」因此苻宏使韓晃爲先鋒﹐領兵至夜開城門﹐殺開血路而走去訖。百官文武﹐見太子苻宏奔走﹐城中無主﹐百僚亦各逃散。

至次日﹐西燕王衝聞苻宏百官皆逃散﹐乃引諸將文武百官入據長安﹐大排宴會﹐封賞功臣。

卻說姚萇因睿被燕兵所殺﹐懼罪逃於西川。西川豪族伊詳推其爲盟主﹐聚得精兵三十萬人。忽探事細作軍人回報﹐西燕王衝攻陷長安﹐秦王苻堅逃在五將山避難。當伊詳言於姚萇曰「此乃天滅秦也﹐明公不可錯過﹐今苻堅來五將山居﹐此處又無城郭﹐極易於攻。明公火速遣將﹐以兵圍住五將山﹐將秦王苻堅擒來﹐天下大定矣﹗」姚萇曰「君言𨿽是﹐柰秦王是我故主﹐殺之不義﹗」伊詳曰「當今之世﹐四海鼎沸﹐若執仁義﹐則大事去矣﹗苻堅肯聽王景略之言﹐必誅慕容垂之首﹐豈有今日之禍﹖明公何不察之﹗」姚萇從之﹐卽喚驍騎將軍吳忠至曰「你可率五萬鐵騎去五將山﹐把秦王苻堅擒來﹐吾與伊詳引大軍隨後接應。」吳忠領命﹐卽出率五萬騎前來岐山縣﹐把五將山團團圍祝秦兵大亂﹐盡皆逃散﹐獨秦王苻堅不走﹐神色自若﹐坐而待之。俄而﹐吳忠率軍打上山來﹐苻堅不動﹐被吳忠執之﹐族屬皆被所擒。忠始令嗚金收軍﹐解回陜西。第二七三回

姚萇執縊秦王堅

卻說姚萇與伊詳率大隊人馬來到新平﹐吳忠將苻堅擒至﹐解見姚萇。姚萇謂苻堅曰「陛下平素英雄﹐今日如何被人所執﹖可將傳國玉璽授我﹐免汝今日之死。」秦王苻堅嗔目叱萇曰「傳國玉璽已送還晉矣﹐不可得也﹗你若殺吾﹐願求快刀。」姚萇又曰「今陛下何不效爲堯舜﹐禪位於我﹐我必以善待陛下﹐不亦善乎﹖」秦王苻堅曰「吾無仁讓﹐汝無徳受﹐聖賢之事﹐柰何擬之耶﹖吾求先死﹐汝休得饒舌﹗」姚萇見苻堅不屈﹐使人將秦王苻堅於新平佛寺縊殺之。堅時年四十八歲﹐在位二十七年。中山公苻詵及張夫人並自殺死。

伊詳﹑吳忠二人﹐因勸姚萇上尊號﹐姚萇始自立爲後秦王﹐攺元白雀二年。萇以伊詳爲丞相﹐以吳忠爲大將軍﹐屯於新平。

卻說晉會稽王道子專權﹐讒諛孝武帝﹐疏放舊臣。太保謝安恐爲所讒﹐思以遠害之計。次日﹐乃入朝奏於武帝曰「廣陵饑困﹐不時作亂﹐臣請出兵鎭撫之。」孝武帝曰「卿乃國之元老﹐朕欲委以朝政﹐不可遠離﹐朕使別將去守之。」安曰「會稽王道子有公輔之量﹐必能安撫社稷﹐何用臣爲﹖」因此孝武帝不得已﹐與兵二萬﹐與謝安出鎭廣陵。

卻說謝安出鎭廣陵﹐造築新城﹐領家屬盡來居之。又築埭於城北。偶及疾篤﹐喚子孫謝琰﹑謝琨至臥所﹐謂曰「昔桓溫在時﹐吾嘗懼不全﹐忽夢乘桓溫之車﹐行十六里﹐見一白雞而回。吾想乘溫輿者﹐代其位也﹐行十六里止者﹐今經十六年也。白雞主酉﹐今年太歲在酉﹐吾疾不必起也。汝等盡忠王室﹐勿懷異心﹐負吾所志﹗」言訖而薨。

於是謝琰等合室舉哀﹐收殮埋葬﹐使人入報於朝廷。孝武帝聞知謝安已薨﹐乃下詔謚曰「文靖公」。先是築新城﹐又築埭於城北﹐後人追思之﹐取名爲「召伯埭」卻說孝武帝見太保安薨﹐乃以會稽王司馬道子錄尙書事。

孝武帝朝夕與道子蒱酒食肉﹐不理朝政﹐百姓無不怨之。

卻說長樂公苻丕守鄴﹐被後燕慕容垂所攻走出﹐西赴長安﹐入至晉陽。使報至長安不守﹐秦王苻堅已死﹐苻丕號啕大哭而爲發喪。徐成等上言曰「旣秦王崩世﹐殿下宜卽大位﹐以安眾心﹐收集散亡之卒﹐而舉中興。」丕從之﹐乃卽皇帝大位﹐都於晉陽﹐以徐成爲大都督﹐命其招集諸兵。

卻說後燕王垂旣得鄴都﹐百姓潰散﹐城中空虛﹐至十二月﹐與羣臣商議遷都於中山。乃卽皇帝大位﹐國號後燕﹐攺元建興。第二七四回

呂光還國奪西涼

卻說秦都督呂光旣平龜玆國﹐又得鳩摩羅什相助﹐有畱戀龜玆之志。羅什勸之曰「龜玆國王尙在西地﹐士民歸之﹐君若不思東還﹐誠恐兵至﹐死無葬身之地矣。」光曰「甚是。」

因此呂光始傳令三軍﹐以駱駝二萬餘頭﹐及外國珍寶並珍禽怪獸千有餘品﹐駿馬萬餘匹﹐收拾東還。

兵至涼州﹐涼州刺史梁熙與眾謀﹐閉城拒之。髙昌太守楊翰曰「光新破西域﹐兵彊气銳﹐聞中原喪亂﹐必有異圖﹐若出流沙﹐其勢難敵。髙梧谷口險阻之要﹐宜先守之而奪其貲﹐彼旣窮竭﹐可以坐制。如以爲遠﹐伊吾關亦可拒也。度此二厄﹐𨿽有子房之策﹐無所施矣。」熙不聽﹐薑水令張統曰「今唐公苻洛﹐上之從弟﹐勇冠一時﹐若奉爲盟主﹐以率羣豪﹐則光𨿽至﹐不敢異心。資其精銳﹐東合四州﹐掃凶殘﹐寧帝室﹐此桓﹑文之舉也。」熙又不聽﹐而反遣人殺洛於西海。呂光聞翰謀﹐懼不敢進﹐杜進曰「熙文雅有餘﹐機鑑不足﹐終不能用。宜及其上下離心﹐速取之。」光至髙昌﹐翰以郡降。

至玉門﹐梁熙移檄責光擅命還師﹐遣其子胤率眾一萬拒之﹐光破擒之。武威太守彭濟執熙以降﹐光殺之。光入姑臧﹐自領涼州刺史。郡縣皆降﹐獨酒泉西郡太守索泮不下。光攻而執之﹐索泮不降﹐泮曰「將軍受詔平西域﹐不受詔亂涼州﹐梁公何罪而將軍殺之﹖泮今被執﹐不能報仇﹐主滅臣死﹐固其宜也。」

光皆殺之。主簿尉祜姦佞傾險﹐與濟同熱熙﹐光寵信之。祜譖殺名士十餘人﹐涼州人由是不悅。第二七五回

拓跋珪大霸牛川

丙戌十一年﹐卻說乞伏國仁聚眾十餘萬﹐占據關西﹐自稱爲秦﹑河二州牧。史臣曰「夫尺地閉塞﹐寢生雲霧﹐屯羣凶作。自晉室遘孽﹐胡兵肆禍﹐封域無紀﹐干戈是務。國仁陰山遺噍﹐難以義服﹐伺我之危﹐長其陵暴。向使遇欽明之運﹐遭雄略之主﹐已當褫魄沙漠﹐請命槁街﹐豈暇竊憑邊郊﹐經綸王業者也﹖」

卻說拓跋珪年二十餘歲﹐張恂上言曰「大王春秋旣茂﹐宜收中原士庶之望﹐以建大業﹐何必久居人下乎﹖」珪然之。

燕鳳等大會文武於牛川﹐立珪爲王﹐招集舊臣﹐聚納亡命﹐威名稍振。珪謂舊臣燕鳳等曰「吾志在天下﹐恨力未及﹐不能復先王之志﹐心甚恥之。卿等有何遠策﹐請賜教之﹗」鳳曰「殿下欲襲王位﹐秦王已滅﹐爲燕所有。爲今之計﹐莫若使人以殿下親者與燕王慕容垂爲質﹐請命爲王﹐願爲燕藩。然後乘此聚兵積糧﹐則大業復成矣。」拓跋珪曰「卿之髙謀﹐符合我意。」因是珪使參軍叔孫建領其叔秦王拓跋觚入燕﹐朝見後燕王垂﹐奏稱北代王拓跋珪﹐使其叔秦王拓跋觚來爲質﹐請命復祖王位﹐願爲燕藩﹐歲納財幣。燕王垂曰「旣拓跋珪稱藩於朕﹐朕何不允﹖吾卽遣使立之。」於是畱秦王觚質燕﹐復命使與叔孫建還北﹐立拓跋珪爲代王。由是叔孫建回﹐自此以後﹐聽從燕命。

次日﹐代王因思劉顯謀害己﹐以燕鳳爲前鋒將軍﹐自爲後軍﹐以兵二十萬﹐來討劉顯及劉衛辰。

劉顯聞軍人飛報﹐拓跋珪自立爲代王﹐今以兵來報前仇。

劉顯卽時使人報劉衛辰﹐會同點起軍馬﹐出奔邑城來迎敵。時兩軍相遇﹐北代王使南部大人長孫嵩出馬﹐與劉顯交戰﹐顯舞刀便砍﹐長孫嵩持槍便迎。二人戰上二十餘合﹐劉顯气力不加﹐勒馬走回本陣。

代王珪揮兵一擊﹐殺得劉顯之眾大敗﹐十停沒去九停。劉顯以代兵勢彊﹐引百餘數人走還原部﹐避於西陰。

代王以得勝之兵﹐來攻劉衛辰。衛辰得劉顯書﹐知代王珪來﹐先起兵五萬來迎代軍。當時兩軍相遇混戰﹐衛辰親自出馬﹐叔孫建持刀去迎。二人交鋒﹐戰上十合﹐衛辰被建斬於馬下。

代王招軍一擊﹐殺死劉兵大半﹐餘兵望風潰散。代王始令鳴金收軍﹐珪人據新平城﹐盡收劉衛辰之家屬皆斬之﹐只走了衛辰之子劉勃不見。

卻說蠕蠕主作叛﹐來寇朔方。代王拓跋掛聞知﹐大驚急回﹐使左長史張兗領兵爲前鋒﹐自爲軍後﹐共率兵十萬﹐來討蠕蠕。

蠕蠕親自出馬﹐張究以兵連追三百里﹐以糧盡收軍﹐見代王拓跋珪曰「蠕蠕遠走﹐況又糧盡﹐不可久離﹐宜振旅還都。」

代王珪曰「蠕蠕不時爲患﹐正宜乘其大敗破之﹐不然﹐後必再至。𨿽則糧盡﹐可殺馬匹爲食﹐亦足三日之糧乎﹖」兗曰「足充矣﹗」代王珪曰「若足﹐可殺馬匹爲食﹐率兵追之。」

於是兗從之﹐與代王珪殺馬匹爲食﹐星夜連追六百里﹐至廣漠赤地南林山下﹐趕著蠕蠕。蠕蠕見追兵至﹐勒馬回來﹐與張兗交戰﹐未及三合﹐蠕蠕之眾﹐各自潰散。兗乘勢驅兵掩擊破之﹐殺得蠕蠕只餘百餘人﹐走還陰山去訖。代王珪始鳴金收軍﹐領眾還都。因問張兗曰「卿曹知我前說三日糧乎﹖」兗曰「未知﹗」代王珪曰「蠕蠕奔走數日﹐畜產失飲﹐至水必畱。計其道程﹐二日足能追及﹐遂率輕騎奔追﹐出其不意﹐彼果驚散﹐故得破之。」時諸將咸曰「大王聖策﹐非臣所及也。」

張兗亦謂眾曰「主上天資傑邁﹐必能囊括六合。夫遭風雲之會﹐不建騰躍之功﹐非人豪也。汝等諸君﹐各效忠盡力﹐早立大勛也。」諸將曰「無不效命。」因此代王得取諸部馬邑之地﹐於是諸部士民復歸代王焉。

卻說西燕左將軍韓延與前將軍段隨計議曰「今燕王慕容衝驕侈日甚﹐臣民不安﹐如何而可﹖吾與君百戰疆場﹐僥幸得其京畿。彼今爲帝﹐不顧我功臣﹐而自爲宴樂也﹐吾欲殺之立君﹐君肯受其位否﹖」隨曰「以臣殺君﹐大不義也﹐吾不欲之。」韓延曰「君不從﹐久必有滅族之患。」隨曰「吾無罪過﹐屢有大功﹐何至於此﹖」延曰「韓信功髙天下死於未央﹐君何不知﹖」隨被韓延一語之感﹐遂從之﹐因曰「從卿之議。」

於是﹐次日早朝﹐韓延領兵五百人﹐擁入前殿。燕王衝正登寶座﹐被韓延執下殺之。就推前將軍段隨上座﹐謂曰「慕容衝飲酒淫樂﹐不堪爲主﹐吾故殺之。今前將軍段隨﹐有仁有徳﹐可爲燕王﹐汝等大臣﹐各宜山呼。」時羣臣驚得面如土色﹐無言以對﹐忽班部中有將軍慕容永髙聲叫曰「韓延﹑段隨二人﹐弒君大逆﹐公等隨吾誅此不仁之賊﹗」殿上階下眾文武齊聲應曰「我等願隨將軍同誅殺此弒君之賊也﹗」於是慕容永先行﹐眾文武一擁而入後宮﹐各取兵器﹐殺出前殿。慕容永直奔韓延﹐韓延接旁軍人手中蛇矛來迎﹐二人步戰﹐戰未五合﹐慕容永砍殺韓延。段隨看韓延死了﹐自見其事不成﹐乃引五百甲土﹐殺出內門﹐引部下之兵﹐出城逃奔外國去訖。慕容永見段隨走了﹐恐其爲患﹐率鮮卑男女一萬人﹐離長安而往據河東。

慕容衝之舊臣﹐推永爲河東王﹐招集離散之兵﹐要復舊號﹐因是長安空虛﹐無人守之。

卻說後秦王姚萇聞慕容永以眾往河東﹐長安空虛﹐乃領文武百官士民人等﹐離安定徙都長安﹐卽皇帝大位﹐國號大秦。

立其子姚興爲皇太子﹐攺元建初﹐攺以長安爲常安。禮聘先秦舊臣﹐同輔國政﹐因此權翼等亦被請到﹐姚萇拜爲太常。姚萇性單率﹐羣下有過﹐常面辱罵。時權翼諫曰「陛下弘達自任﹐不修小節﹐有髙祖之量﹐然輕慢之風﹐所宜除也。」後秦王萇曰「此吾之性也﹐吾於虞舜之美﹐未有並長﹔漢祖之短﹐已收其一﹐不聞讜言﹐安知過也﹖」自是萇始攺過焉。

卻說西燕河東王慕容永﹐聞苻丕稱帝於鄴﹐乃問右將軍胡仁曰「吾聞苻丕稱帝據鄴﹐欲攻討之﹐卿議可否﹖」仁曰「苻丕兵不滿萬﹐將五百人﹐若討之如探囊取物﹐手到便擒﹐何難之有﹖」永曰「依卿所料﹐必可得也。」於是慕容永使胡仁爲將﹐自爲後隊﹐引兵一萬﹐殺奔鄴來﹐直至城下下寨。

苻丕大驚。次日﹐自爲將﹐引兵一萬出城﹐與永交鋒﹐二人戰不五合﹐苻丕抵敵慕容永不住﹐而走至南﹐被燕將馮該以兵出迎斬之﹐其兵俱各潰走。慕容永收兵入城﹐見內空虛﹐不堪居止﹐乃領眾進據長子城。胡仁勸其卽位﹐永始據長子城爲都﹐卽皇帝大位﹐復號西燕。

八月﹐袍罕諸氏以河州刺史衛平衰老﹐議欲廢之。會七夕衛平宴諸氏﹐啖靑抽劍而前曰「天下大亂﹐非賢主不可濟﹗衛公老矣﹐宜返初服。狄道長苻登﹐王室之族﹐智略雄明﹐請共立之。有不同者﹐卽下異議﹗」靑乃拔劍攘袂曰「不從者﹐卽斬之﹗」眾皆從之。於是推登爲雍﹑河二州牧﹐率眾五萬下隴東﹐攻南安﹐拔之﹐稱爲南安王。十月﹐秦南安王登﹐乃丕之族子﹐聞苻丕被害﹐代爲發喪。其部下大將王城等﹐乃立壇於隴東﹐招集離散﹐謀集秦之舊臣軍士﹐復以苻登卽皇帝大位﹐國號大秦﹐攺元太初元年。

初﹐涼州張天錫﹐秦攻之而敗南奔也。秦長水校尉王穆匿其世子張大豫﹐與俱奔河西﹐至是魏安人焦松聚兵迎大豫﹐攻逼昌松﹐進拔姑臧。王穆曰「呂光城完糧足﹐甲兵精銳﹐不如席捲嶺西﹐礪兵積粟﹐然後東向﹐不及斯年﹐光可取也。」

大豫不從﹐乃自稱涼州牧﹐使穆說諭嚴西諸郡﹐皆起兵應之﹐保據楊鳴而已。

三月﹐燕王垂欲延文昭段後於別室﹐而以藺後配享太祖﹐議者皆以爲當然。博士劉詳﹑董謚曰「堯母爲帝嚳妃﹐位第三﹐不以子貴陵姜嫄﹐文昭後宜立別廟。」垂怒逼之曰「何如不可﹖」詳﹑謚曰「主上所欲爲﹐無問於臣﹐臣按經奉禮﹐不敢有二。」垂不復問而卒行之。又以可足渾後傾覆社稷﹐追廢之﹔尊烈祖昭儀段氏爲景徳皇后﹐配享太廟。第二七六回

代王會議國號魏

丁亥十二年春正月﹐卻說秦王登立世祖苻堅神主於軍中﹐載以輜駢﹐衛以虎賁﹐凡所欲爲﹐必啟主而後敢行。兵五萬東擊後秦﹐將士皆刻鉾﹑鎧爲「死」﹑「休」字﹐每戰以劍矟爲方圓大陣﹐如有厚薄﹐從中分配﹐故人自爲戰﹐所向無前。

苻登旣克南安﹐夷﹑夏歸之者三萬餘戶﹐遂進兵攻後秦王姚萇之弟姚碩徳於秦州。萇聞知﹐自以兵五千往救。登與萇戰﹐大敗之。啖靑以弓射萇﹐中萇臂上﹐姚萇乃走保上邽城。碩徳統其眾以拒之。秦尙書寇遺保﹑渤海王苻懿﹐自苻丕下邳城之敗﹐走來南安﹐見南安王苻登。登大悅﹐卽與諸僚議﹐要立懿爲主。懿乃丕之子也。諸將曰「渤海王年幼﹐未堪多難﹐非大王不可爲也﹐何必讓之﹖」於是登自卽大位﹐而置百官。遣使以苻纂爲大司馬﹐封魯王。初﹐苻纂自長安奔晉陽﹐襄陵之敗奔丕城﹐至是秦王苻登遣使拜纂大司馬﹐封爲魯王。纂怒曰「渤海王先帝之子﹐南安王何以不立而自立乎﹖」長史王旅諫曰「南安王已立﹐理無中攺﹐今寇虜未平﹐不可宗室中自爲仇敵也。」纂乃受命。於是盧水胡彭沛谷﹑新平羌雷惡地等皆附於纂﹐有眾十餘萬人。

卻說濟北太守溫詳屯東河﹐燕王垂觀兵於河上﹐分兵擊之。

詳奔彭城﹐其眾皆降。垂以太原王楷爲兗州刺史﹐令其以兵鎭之。初﹐垂在長安時﹐秦王堅嘗與之交手語。冗從僕射光祚言於堅曰「陛下頗疑慕容垂乎﹖垂非久爲下者。」及取燕取鄴﹐祚奔晉﹐晉以爲河東郡守。至是﹐懼燕勢大﹐不敢拒戰﹐又詣燕軍降﹐垂見之流涕曰「秦王待我深﹐吾事之亦盡﹐只爲公進讒言﹐秦王猜忌﹐吾懼死而負之﹐每一念之﹐中宵不寐。」

祚亦悲慟﹐賜祚金帛﹐祚辭。垂曰「卿復疑耶﹖」祚曰「臣昔者惟知忠於所事﹐不意陛下至今懷之﹐臣豈敢逃其死﹗」

垂曰「此卿之忠﹐固吾之所求也﹐前言戲之耳﹗」待之彌厚。

時垂之子慕容柔及孫慕容盛及慕容會﹐皆在西燕長子城。

盛謂柔﹑會曰「主上中興﹐東西未一﹐吾屬居嫌疑之地﹐爲智爲愚﹐皆將不免﹐不若以時東歸﹐何爲坐待魚肉也﹖」遂相與亡歸見垂﹐垂問盛曰「長子人情如何﹖」盛曰「西京擾擾﹐人有東歸之志﹐若大軍一臨﹐必投戈而來﹐若孝子之歸慈父也。」後歲餘﹐西燕果殺垂子孫無遺者。

卻說代王拓跋珪大會文武﹐商議國號。淸河郡武城人崔宏上言曰「三皇五帝之立號也﹐或因所生之土﹐或以封國之名﹐故虞﹑夏﹑商﹑周﹐始皆諸侯﹐及聖徳旣隆﹐萬國宗戴﹐稱號隨本﹐不復更立。𨿽商人屢徙﹐攺號曰殷﹐然猶兼行﹐不廢始基之號。國家𨿽統北方廣漠之土﹐逮於陛下﹐應運龍飛﹐𨿽曰舊邦﹐受命維新﹐以是登國之初﹐攺代曰魏。慕容永亦奉進魏號。夫魏者﹐大名州之上國﹐斯乃革命之徵驗﹐利見之玄符也。

臣愚以爲宜號爲魏也。」因此代王從之﹐自是攺爲魏國﹐稱爲魏王。代王拓跋珪旣攺稱爲魏王﹐因問羣臣曰「治天下之道﹐何者最善﹐可以益人神智﹖」尙書右兵中郎李先上曰「惟經書﹐三皇五帝政化之典﹐可以補王者神智。」魏王珪曰「旣若此﹐朕集天下書籍如何﹖」先曰「陛下欲聚亦不難。」於是魏王大集天下經籍。

是時﹐後秦王萇遣太子姚興寇魏﹐軍至柴壁﹐報入魏來。

魏王珪問先曰「今聞後秦遣其子姚興犯境﹐朕欲自以兵去討﹐卿有何策﹐以教寡人﹖」先上計曰「兵以正合﹐戰以奇勝。

今聞姚興欲屯兵天渡﹐利其糧道。大王以兵及其未到﹐可遣奇兵以邀天渡﹑柴壁左右﹐嚴設伏兵﹐備其表裏﹐姚興欲進不得﹐住又乏糧。夫髙者爲敵所棲﹐深者爲敵所囚﹐兵法所忌﹐今興居之﹐可不戰而取也。」魏王珪從其計﹐命叔孫建領精兵五萬﹐先入天渡邀興戰﹐又使長孫嵩﹑張兗二人﹐各以兵二萬埋伏柴壁左右﹐絕其糧道。

時﹐興兵大至天渡﹐與叔孫建戰﹐建詐敗退一百里餘。姚興與伊詳等以兵追過伏兵之所﹐興欲前進﹐被叔孫建塞守險隘﹐不能得入﹔欲屯住﹐又被長孫嵩等伏兵絕其糧道。姚興勢窮﹐乃率大眾殺出﹐退後還都﹐被叔孫建三路兵出﹐殺得秦兵大敗而回去訖。魏王收兵重賞李先。魏王珪密有圖燕之志﹐遣太原公儀奉使至中山﹐探知虛實。還﹐言於珪曰「燕王衰老﹐太子暗弱﹐範陽王自負才气﹐臣料燕王若歿﹐內難必作﹐此時乃可圖也﹗今則未可。」珪喜﹐從之。

後秦王姚萇遣姚方成攻拔胡嵩壘﹐執嵩數之﹕「於何不降﹖」嵩罵曰「汝姚萇罪當萬死﹐先帝赦之﹐授任內外﹐榮寵極矣。乃不如犬馬識所養之恩﹐親爲大逆﹐羌輩豈可以人禮期也﹖何不速殺我﹐早見先帝﹐取萇於地下治之。」方成怒﹐斬嵩三段﹐坑其士卒。方成還白後秦王萇﹐萇乃掘秦王堅屍﹐鞭撻剝裸﹐薦之以棘﹐坎土而埋之。第二七七回

呂光考核殺尹興

戊子十三年正月﹐卻說涼州刺史呂光﹐聞秦王苻堅爲姚萇所害﹐及聞金華縣縣令申報﹐麒麟出於其邑﹐百獸從之。光以爲祥瑞﹐大赦境內﹐乃自卽三河王位﹐國號麟嘉。

呂光旣卽王位﹐命張掖督郵傅曜考核屬縣﹐巡察淸污。時丘池令尹興貪贓酷刑﹐聞呂光使傅曜考核諸縣﹐來至丘池。尹興恐其察報與光﹐見罪不便﹐乃接入南亭安下。至夜使腹心人刺殺之﹐以其屍投空井中。傅曜冤魂不散﹐每夜來托夢於三河王呂光曰「臣乃張掖小吏﹐蒙遣按核諸縣﹐而丘池令尹興贓狀狼藉﹐懼臣察出報大王﹐殺臣投於南亭空井中﹐衣服屍骸﹐現在井中。」呂光驚覺﹐而猶見傅曜﹐久之乃滅。次日使人去南亭空井中﹐尋覓屍首﹐果在井中﹐使人卽搬傅曜屍首回報呂光。光大怒﹐又使人召丘池令尹興﹐縛至殺之。因是官吏奉職﹐不敢酷刑。

初﹐光之定涼州也﹐杜進功居多﹐貴寵用事﹐羣僚莫及。

時光甥石聰自關中來﹐呂光問之曰「中州人言我爲政如何﹖」

聰曰「但聞有杜進者﹐不聞有呂光。」光由是忌進﹐使人密殺之。他日與羣僚語及政事﹐參軍段業曰「主公用法太峻。」

光曰「吳起無恩而楚彊﹐商鞅嚴刑而秦興。」業曰「吳起喪其身﹐商鞅亡其家﹐皆殘酷之致也。明公慕之﹐豈此州士民之所望哉﹗」光因此攺容謝之。第二七八回

秦王登與後秦戰

己丑十四年﹐後秦王萇以秦戰屢勝﹐謂秦軍中刻秦王像奉祀﹐而得秦王堅之助﹐乃亦於軍中立堅像禱之曰「新平之禍﹐臣爲兄姚襄報仇耳﹐且陛下命臣以龍驤建業﹐臣豈敢違之﹖」

時秦王登升將樓﹐遙望見﹐大聲謂之曰「爲臣弒君而立像求福﹐庸有益乎﹖」因大呼曰「弒君逆賊姚萇﹐何不自出﹗吾與汝決死戰﹗」萇不應﹐久奉之﹐以軍未有利益﹐乃斬像首以送秦。至是秦王苻登畱輜重於大界﹐自將輕騎攻安定﹐諸將勸萇出與決戰。萇曰「與窮寇爭勝﹐兵家之忌也﹐吾將以計取之。」乃畱兵守安定﹐夜率騎三萬襲登大界﹐克之﹐擒名將數十人﹐掠男女五萬口。

苻登皇后毛氏﹐美而勇﹐善騎射﹐見後秦兵入其營﹐猶彎弓跨馬﹐率壯土力戰﹐殺七百餘人﹐眾寡不敵﹐爲後秦所執。

萇卽將納之爲後﹐毛氏罵且哭曰「姚萇逆賊﹐汝旣殺天子﹐又欲辱皇后﹐皇天后土﹐寧容汝乎﹗」於是萇殺之。諸將欲因秦軍駭亂擊之﹐萇曰「登眾𨿽亂﹐怒气猶盛﹐未可輕也﹗」

遂止。登來復收餘眾﹐屯堡中﹐不出。

卻說晉帝旣親政事﹐威權己出﹐有人主之量。已而溺於酒色﹐委政於瑯玡王道子﹐道子亦嗜酒﹐旦夕與帝以酣歌爲事。

又崇尙浮屠﹐窮奢極費﹐所親暱者﹐皆蚶姆僧尼。近侍弄權﹐交通請托﹐賄賂公行﹐官爵濫雜﹐刑獄謬亂。尙書令陸納望宮闕嘆曰「好家居﹐織兒欲毀壞之耶﹖」左衛將軍許營上疏曰﹕局吏﹑衛宮﹑僕隸﹑婢兒﹐皆爲守令﹐或帶內職﹔僧尼乳母﹐兢進親暱﹐悉受貨賄﹔輒使臨官﹐政教不均﹐暴濫無罪。

且佛者﹐淸靜玄虛之神﹐今僧尼於五戒佛法﹐尙不能遵。而流俗兢加敬事﹐以至侵漁百姓﹐取財爲惠﹐亦未合布施之道也。

疏奏不剩

道子勢傾中外﹐帝漸不平。侍中王國寶以讒佞有寵於道子﹐諷八座啟道子宜加殊禮﹐羣臣無敢言者。護軍車胤曰「此乃成王所以尊周公也﹐今主上當陽﹐豈得爲此﹖」乃稱疾不署。

疏奏﹐帝大怒﹐而嘉胤有守。中書侍郎範寧﹑徐邈爲帝所親信﹐數進忠言﹐皆補闕失﹐指斥姦黨。國寶﹐寧之甥也﹐寧尢疾其阿諛﹐勸帝黜之。國寶遂與道子譖寧﹐出爲豫章太守。寧臨行上疏曰﹕今邊烽不息﹐而倉庫空匱。古者使民﹐歲不過三日﹐今之勞擾﹐殆無三日之休。至有生兒不及舉養﹐鰥寡不敢嫁娶﹐臣恐社稷之憂﹐厝火積薪﹐不足諭也。

又言﹕

中原士民流寓江左﹐歲久安業﹐謂宜正其封疆﹐戶口皆以土斷。又﹐人欲無涯﹐奢儉由勢。今者並兼之室﹐亦多不贍。

蓋由用之無節﹐爭以靡麗相髙故也。禮﹐十九爲長殤﹐以其末成人也。今以十六爲全丁﹐十三爲半丁﹐傷天理﹐困百姓。謂宜以十九歲爲全丁﹐十六歲爲半丁﹐則不爲夭折﹐生長滋矣。

帝多納用之。

寧在豫章﹐遣十五議曹下屬城采求風政﹐並吏假還﹐訊問官長得失。徐邈與寧書曰﹕足下聽斷明允﹐庶事無滯﹐則吏愼其貪﹐而人聽不惑矣﹐豈須邑至裏詣﹐飾其遊聲哉﹗非徒不足以增益﹐乃虫魚之所資也。豈有善人君子而幹非其事﹐多所告白者乎﹖自古以來﹐欲爲左右耳目者﹐無非小人﹐皆先因小忠而成其大不忠﹐先藉小信而成其大不信﹐遂使讒諂並進﹐善惡倒置﹐可不戒哉﹗足下愼選綱紀﹐必得國士以攝諸曹﹐皆得良吏以掌文案﹔又擇公方之人以爲監司﹐則淸濁能否﹐與事而明。足下但平心而處之﹐何取於耳目哉﹖昔明徳馬后未嘗顧左右與言﹐可謂遠識﹐況大丈夫而不能免此乎﹖

寧好儒學﹐性質直﹐常言王弼﹑何晏之罪﹐深於桀紂﹐或以爲貶之太過。寧曰「王﹑何蔑棄典文﹐幽沈仁義﹐遊辭浮說﹐波蕩後生﹐使縉紳之徒﹐翻然攺轍﹐以至禮壞樂崩﹐中原傾覆﹐遺風余俗﹐至今爲患。紂縱暴一時﹐適足以喪身覆國﹐爲後世戒﹐豈能回百姓之視聽哉﹗故吾以爲一世之禍輕﹐歷代之患重﹐自喪之惡小﹐迷眾之罪大也。」

瑯玡王道子恃寵驕恣﹐帝漸不能幹﹐欲選時望爲藩鎭﹐以潛制之。問於太子左衛率王雅﹐曰「吾欲用王恭﹑殷仲堪﹐如何﹖」雅曰「恭風神簡貴﹐志气方嚴﹔仲堪謹於細行﹐以文義皆稱﹐然皆峻狹自是﹐幹略不長﹐天下無事﹐足以守職﹔若其有事﹐必爲亂階矣。」帝不從﹐使恭鎭京口。

庚寅十五年春二月﹐後秦王萇與秦王登相持日久﹐心生一計﹕埋伏兵於壕邊﹐使人持書詐降﹐迎登入城殺之。於是使人去見秦王登﹐許接其入城﹐開門納之。登將從之﹐將軍雷惡地在外聞知﹐馳騎見登曰「萇多詐﹐不可聽也。」登乃止。萇聞知﹐謂諸將曰「此羌見登﹐事不成矣。」登亦以惡地勇略過人﹐憚欲殺之。惡地竊知﹐乃降於後秦王萇﹐萇重用之。秦王登與諸將曰「後秦姚萇兵勢已衰﹐宜急攻之。」將軍魏揭飛曰「臣請一軍攻其後﹐大王使揭飛一人以兵擊其前﹐則萇成擒矣。」登從之﹐只揭飛以兵來攻。

後秦將姚當屯於杏城﹐將軍雷惡地反﹐欲應之﹐同攻李潤。

後秦王萇欲自擊之。羣臣曰「陛下不憂六十里苻登﹐乃憂六百里魏揭飛﹐何也﹖」萇曰「登非可猝滅﹐吾城亦非登所能猝拔。惡地智略非常﹐若南引揭飛﹐東結董成﹐得杏城李潤而據之﹐長安東北非吾有也。」言訖﹐乃潛引精兵一千六百赴之。

揭飛﹑惡地引兵數萬﹐氐胡赴之者首尾不絕﹐見後秦兵少﹐悉眾攻之。萇固壘不戰﹐示之以弱。潛遣騎二百﹐出其不意﹐彼兵擾亂。萇縱兵擊之﹐斬揭飛及殺其將士萬餘﹐惡地復握兵柄﹐待之如初。命姚方成於所營之地﹐每柵孔中﹐樹一旗﹐以旌戰功。歲餘﹐問之﹐方成曰「營地太小﹐以廣之矣。」萇曰「吾自行兵以來﹐與人戰﹐未有如此之快﹐以千餘兵破三萬之眾﹐營地𨿽小狹﹐豈以大爲貴哉﹗」

時馮翊人郭質起兵於廣鄕﹐移檄三輔﹐曰「姚萇凶虐﹐毒被神人﹐吾屬世蒙先帝之仁﹐非常伯﹑納言之子﹐卽卿校﹑牧守之孫也﹐與其含恥而存﹐孰若陷首而死﹖」於是﹐三輔壁壘皆應之。獨鄭縣人苟曜不從﹐聚眾數千附於後秦擊質﹐質走洛陽去訖。第二七九回

後秦王還斬苟曜

辛卯十六年五月﹐秦王登及後秦王萇相持﹐苟曜密使人見秦王登﹐許爲內應。登以兵自曲牢赴之﹐軍於馬頭源。後秦王萇率眾逆戰﹐登擊破之﹐斬其右將軍吳忠。萇收欲復戰﹐姚碩徳曰「陛下愼於輕戰﹐是以大敗。每欲以計取之﹐今戰失利而更前﹐何也﹖」萇曰「登用兵遲緩﹐不識虛實﹐今輕兵直進﹐此必苟曜與之有謀而來也﹐緩之則其謀得成﹐故及其未合﹐擊之必勝。」遂進兵復戰﹐登大敗﹐退兵屯於郿城。

秦王登退屯﹐後秦王萇如陰密以拒之﹐謂太子興曰「苟耀聞吾北行﹐必來見汝﹐稱彼詐降苻登之事﹐欲來惑汝﹐汝執誅之。」萇旣行﹐曜果至長安﹐興誅之。

萇進兵﹐敗登於安定城東。登退據路承堡。萇置酒髙會﹐諸將皆曰「若值魏武王﹐不令此賊至今﹐陛下將牢太過耳﹗」

萇笑曰「吾不如亡兄有四﹕身長八尺五寸﹐臂長過膝﹐人望而畏之﹐一也﹔將十萬之眾﹐望麾而進﹐前無橫陣﹐二也﹔溫古知今﹐講論道藝﹐收羅英儒﹐三也﹔董率大眾﹐人盡死力﹐四也。所以得建立功業﹐驅策諸賢者﹐正望算略中一片耳﹗」

壬辰十七年三月﹐燕王垂以兵五萬擊翟釗﹐翟釗大驚﹐又以兵一萬來拒。垂又遣使求救於西燕。西燕王永問於羣臣﹐尙書郎鮑遵曰「今垂﹑釗相持﹐不可與解。使兩寇相獘﹐吾乘其後﹐此卞莊子之策也。」侍郎張騰曰「垂彊釗弱﹐何獘之乘﹖不如速救之﹐以成鼎足之勢。今我引兵趨中山﹐晝多設疑兵﹐夜多設火炬﹐垂懼必而自救。我衝其前﹐釗躡其後﹐此大妙之計﹐不可失也。」永曰「遵言是也。」遂不從騰議。

時垂軍至黎陽﹐臨河欲濟﹐釗乃列兵南岸以拒之。垂遣別將將兵﹐虛屯爲疑﹐乃自徙營就西津。去黎陽西四十里﹐計爲牛皮船百餘只﹐僞列兵仗﹔溯流而上。釗引兵趨之﹐垂潛遣王鎭等自黎陽津﹐夜以牛皮船濟﹐營於河南北﹐立營成列。釗還攻垂﹐垂命堅壁勿戰。釗兵往來大喝﹐攻營不拔﹐將引兵退去。

鎭等率兵出戰﹐慕容農自西津濟以兵夾攻﹐大破之﹐盡獲其眾及所統七郡三萬餘戶。釗命長子降西燕﹐歲餘謀反﹐後被慕容永所殺。垂以章武王宙鎭滑臺﹐崔蔭爲司馬。蔭明敏彊正﹐善規諫﹐宙甚憚之﹐簡刑法﹐輕賦役﹐流民歸之﹐戶口滋息。

卻說晉殷仲堪𨿽有時譽﹐資望猶淺﹐到官好行小惠﹐綱目不舉。南郡公桓玄負其才﹐以雄豪自處﹐朝廷疑而不用﹐年二十三﹐始拜洗馬。玄嘗詣瑯玡王道子﹐值其酣醉﹐張目謂眾客曰「桓溫晚途欲作賊﹐云何﹖」桓玄伏地汗流不能起﹐由是不自安﹐而切齒於道子。後出補義興太守﹐鬱鬱不得志。嘆曰「父爲九州伯﹐兒爲五湖長。」遂棄官歸國﹐上疏自訟﹐不報。桓氏累世臨荊州﹐玄復豪橫﹐士民畏之。嘗與仲堪廳事前戲馬﹐以矟擬仲堪。參軍劉邁曰「馬矟有餘﹐而精理不足。」

玄不悅﹐旣出﹐仲堪謂邁曰「卿狂人也。玄必使人殺卿﹐卿宜避之﹐我豈能相救耶﹖」仲堪卽使邁避去﹐玄果使人迫之不及矣。徵虜參軍胡藩過江陵﹐見仲堪曰「玄志奢侈狂妄﹐君侯待太過﹐非計也。」藩內弟羅企生爲仲堪功曹﹐藩謂曰「殷侯倒戈授人﹐必及於禍﹐君不早去﹐悔無及矣﹗」羅企生遂同藩而歸。第二八○回燕王老叩囊底智

癸巳十八年秋七月﹐秦丞相竇衝以眾叛﹐自稱爲秦王﹐攺元秦。秦王登以兵二萬討之﹐衝大驚﹐使人求救於秦王萇。萇自將救﹐尹緯言於後秦王萇曰「太子仁厚有聞﹐而英略未著﹐請使擊登以顯其威。」萇從之﹐使興將兵一萬﹐詐言去攻胡空堡。登聞知﹐去解衝圍﹐以兵救胡空堡﹐實興以兵暗襲西京﹐大獲而歸﹐復鎭長安﹐自是姚興名亦振。

十月﹐燕王慕容垂與諸臣議伐西燕。諸將曰「永未有釁﹐我連年徵伐﹐兵卒疲敝﹐未可伐也。」範陽王徳曰「永﹐國之枝葉﹐僭舉位號﹐宜先除之﹐以安民心。」垂曰「司徒意正與吾同﹐吾𨿽老﹐叩囊底智﹐足以取之﹐終不畱此賊以遺子孫也﹗」遂發兵中山﹐次於鄴。

時西燕王慕容永聞知﹐以兵分道拒守﹐聚糧臺壁﹐遣兵戍之。旣而垂屯兵於鄴西南﹐月餘不進。永疑垂欲詭道由太行人﹐乃悉斂諸軍﹐屯太行口﹐惟畱臺壁一軍。四月﹐垂引大軍出淦口﹐入天井關。五月﹐至臺壁。臺壁兵少﹐垂因此破之。永召太行兵回﹐自將精兵五萬拒之。垂陳兵於臺壁之南﹐密計遣輕騎伏澗下﹐自戰僞退。永眾追之澗中﹐伏兵大發﹐斷其後﹐諸軍四面俱進﹐大破之。永大敗﹐走歸長子城。八月﹐垂兵追至﹐圍長子城。西燕王永困急﹐使人求救於晉﹑魏﹐兵皆未至。西燕將兵皆叛﹐開門納燕兵。燕王垂執慕容永斬之﹐得所統八郡七萬餘戶﹐勒兵而還。

卻說後秦王姚萇夢苻堅砍其頭曰「吾待汝不薄﹐如何謀反害朕也﹖今日必砍殺你﹗」姚萇寤而驚悸成疾。十二月﹐萇疾甚﹐以眾還長安﹐召太尉姚旻﹑僕射尹緯等至長安﹐受遺詔輔政。並謂太子興曰「有毀謗諸公者﹐愼勿受之﹗汝撫骨肉以恩﹐遇大臣以禮﹐待物以信﹐治民以仁﹐四者不失﹐吾無憂矣。」萇言訖而卒。姚興祕不發喪﹐自稱大將軍﹐欲率眾伐秦。第二八一回

姚興舉兵伐苻登

甲午十九年春正月﹐秦王苻登設朝﹐將軍王成上言曰「臣昨聞姚萇身死﹐其子姚興僭位﹐不爲發喪﹐要來攻我。陛下宜乘其新喪﹐國內不定﹐以傾國之兵﹐先去討之﹐可復舊都也。」秦王登曰「姚興小兒﹐折杖笞之耳﹐吾豈畏之哉﹗卿可爲我前部先鋒﹐速出點兵﹐吾自爲後隊﹐以兵接應。」於是王成以五萬兵爲先鋒﹐秦王苻登領軍十萬爲後隊﹐大刀闊斧﹐殺奔東來。早有探事軍人探知其事﹐卽回長安﹐報知後秦王。姚興大驚﹐急聚文武﹐文武失色。班部中忽閃一人出曰「兵來將擋﹐水來土掩﹐彼旣來犯我境﹐陛下可自親徵﹐則將士用命﹐何故驚耶﹖」眾視之﹐乃尙書令尹緯。是時姚興聞苻登領兵犯境﹐心中大驚﹐而問文武﹐文武失色﹐當尹緯出班﹐請後秦王親徵。

後秦王從之﹐以尹緯﹑伊詳爲左右將軍﹐乃起兵七萬來迎苻登。

後秦王姚興自以兵五萬爲後隊﹐長驅並進而行。大軍已至涇陽﹐秦王苻登大兵亦到﹐兩軍各隔四五十里下營。

次日﹐尹緯使牙門將軍龔超領一軍出馬試戰。龔超出馬來與秦將田雙交鋒﹐戰不數合﹐龔超竟被田雙斬於馬下。餘兵敗回來報尹緯﹐緯大驚﹐便差大將王來﹑廖嶷二人﹐引兵二萬出戰。田雙領兵已到﹐後秦二將領兵迎至﹐兩陣對圓﹐廖嶷出馬﹐王來把住陣腳﹐田雙挺槍來迎﹐兩馬相交﹐戰有十餘合﹐不分勝負。田雙佯輸詐敗。望陣而走﹐嶷拍馬便追﹐背後王來料田雙是計﹐慌忙驟馬出陣﹐大叫﹕「休趕﹗」廖嶷勒馬回時﹐田雙取流星錘追打來﹐一錘正中其背﹐打得嶷伏鞍而走。雙便待趕來﹐卻被王來接住﹐救得廖嶷回陣。田雙驅軍掩殺﹐兩軍混戰一場﹐後秦兵折亦多﹐王來引軍退回。嶷口吐鮮血﹐來報尹緯﹐說﹕「田雙英雄。」尹緯見折了一將﹐嶷又被打傷﹐急請伊詳商議曰「如今田雙如此英勇﹐如何可破﹖今日之事﹐非將軍莫能敵也﹗而苻兵銳气正盛﹐吾兵新敗﹐不可以力齲吾欲以計破之﹐用將軍一行﹐方可成耳﹗」詳曰「用何計﹐我萬死不辭﹗」緯近詳耳邊說道﹕「如此如此﹗可破苻登也﹗」

詳曰「我卽依計而行。」言訖卽出﹐作詐降書一封﹐差人去降苻登。

卻說秦王苻登正坐中軍﹐忽報山路中捉得姦細﹐言有機密事﹐特來求見大王﹐誤被伏路軍捉來﹐道乞退左右﹐方敢呈書。

秦王登盡叫帳下人退避了﹐其人曰「小人是伊詳手下心腹人﹐蒙本官差遣﹐有書在身上。」苻登命急忙去其繩索﹐其人於貼肉衣領內﹐拆出密書﹐苻登看其書云﹕馬牧伊詳百拜﹐謹上大秦王陛下﹕念臣食秦祿﹐守秦西州﹐叨竊厚恩﹐無門可報。昨者誤從姚萇之叛﹐陷身於不義之中。

萇今已死﹐子興復位﹐寵信尹緯之愬﹐忘卻小臣之功。今幸陛下禦駕親徵﹐敬奉此書來降﹐乞賜聽納。來晚詳舉火爲號﹐先燒盡姚興糧艸﹐至晚陛下親提大軍來擊﹐臣等以兵內應﹐則姚興成擒矣。非欲立功報國﹐實欲贖罪。倘沭照察﹐速須來命。

秦王苻登看書畢﹐喜曰「是天使吾成功矣﹗」賞其來人。

吩咐依期會合﹐不可有失。使人去了﹐乃喚田雙﹑王成等進內商議。秦王登曰「今伊詳暗獻密書﹐舉火爲號﹐令朕接應﹐卿可整備軍馬﹐來夜前去。」王成曰「尹緯多謀﹐能使用人﹐恐防其中有詐。」秦王登曰「姚興寵用詳﹐朕亦不信﹐今反親任尹緯﹐伊詳安肯聽其使令﹖卿等勿多有此疑心﹐朕自披掛﹐當先應敵。」於是二人不敢違命﹐卽出點兵。

卻說使人回報伊詳﹐稱說來晚苻登以兵來應。伊詳將其言來達尹緯﹐尹緯喜曰「苻登成擒矣﹗」遂喚廖嶷﹑王來二人至﹐曰「你二人可引二萬軍伏於山南左右交牙谷中﹐待苻兵過了﹐可出搬木石﹐壘斷苻兵歸路﹐就將此兵掩回。」又謂伊詳曰「公引一萬兵﹐伏於山傍﹐放火以誘其兵﹐其兵若到﹐乘時殺之。」又喚小將劉其至曰「你可引兵五千﹐待苻兵敗﹐回至山南放火﹐燒其林木﹐彼兵自亂﹐吾以兵追捉苻登。」計議已定﹐諸將各自整點軍馬﹐依計而行。

次日黃昏左側﹐秦王荷登畱太子苻崇﹐以兵五千守寨。自與王成﹑田雙以兵五萬﹐至一更起行。及至半路﹐望見前面尹緯寨中﹐火光沖天而起。秦王登曰「可速行到寨。」因此五萬人馬﹐趕至寨前﹐鼓噪殺入寨中﹐不見一人出來﹐只是一个空寨。登驚說﹕「中計了﹗火速退兵﹗」忽聽得一聲炮響﹐寨後伊詳引兵殺出﹐正遇田雙交馬便戰﹔未有十合﹐田雙敗走。

苻登在先﹐領兵走還原路﹐至山南。卻見山上火起﹐燒著林木﹐苻兵亂竄。被劉其以五千兵乘勢殺出﹐殺死苻兵大半。苻登慌了﹐單騎走至交牙谷﹐路皆壘斷了﹐只得再殺回來。廖嶷﹑王成從谷內兩邊殺出﹐田雙緊跟保定而走。又遇尹緯大軍擁至﹐田雙舞刀直奔尹緯。尹緯持槍相迎﹐兩馬相交﹐戰不十合﹐田雙驚慌﹐措手不及﹐被尹緯刺殺於馬下。苻登拍馬衝走﹐被伊詳背後一箭﹐正中後心﹐落於馬下﹐被尹緯趕至﹐擒住苻登﹐押回大寨縛祝戰至天明﹐苻登大兵盡皆被他一陣殺了﹐只走了王成。尹緯將秦王苻登押至大寨﹐來見後秦王姚興。姚興傳旨﹐押出軍門斬之。尹緯方出傳令收軍﹐屯於﹝鄕坙﹞陽﹐犒勞六軍。

卻說王成見苻兵被殺過半﹐料必難以抵敵﹐乃上山越嶺而回自寨﹐保太子荷崇走回漢中城。聞秦王登被執殺之﹐王成恐眾散去﹐乃立苻崇爲秦王﹐卽皇帝大位﹐以安眾心。由此士民歸之﹐軍將未散。

卻說後秦王姚興使尹緯以兵過山南來﹐不見苻兵﹐乃是空寨﹐回奏後秦王姚興。姚興傳令收軍振旅﹐復還長安。羣臣上賀﹐立姚興爲後秦王﹐攺元皇初元年。

三河王呂光以禿發烏孤爲河西都統。烏孤本鮮卑別種﹐與拓跋同一祖﹐後徙河西。烏孤雄勇有大志﹐與大將紛陁謀取涼州。紛陁曰「公必欲得涼州﹐宜先務農講武﹐禮賢修政﹐然後可也。」烏孤從之。呂光遣使拜烏孤爲鮮卑大都統﹐羣下皆曰「吾士馬眾多﹐何爲屬人﹖」石直若畱曰「吾根本未固﹐大小非敵﹐不如受以驕之矣。待釁而動﹐則涼州可得也。」烏孤乃受之。

卻說秦﹑河二州牧乞伏國仁身死﹐其弟乾歸自立爲涼王。

聞秦王苻登旣死﹐其子苻崇卽位於漢中﹐乃率部下五萬大軍﹐來攻漢中城。王成忙率兵五千出城共戰﹐交馬一合﹐王成被乾歸斬於馬下﹐餘兵潰亂。苻崇見王成死了﹐自以禁兵出城拒之﹐與乾歸交鋒﹐亦未上十合﹐秦王崇被乾歸斬之﹐殺散殘兵﹐乃領眾出城。於是臨因之地﹐盡屬乾歸。乾歸始自立爲西秦王﹐攺元太初元年。

乙未二十年﹐時會稽王道子專權奢縱。趙牙﹑茹千秋皆捕賊之吏也﹐俱以諂賂得進。道子以牙爲郡守﹐千秋爲參軍。牙爲道子開東第﹐鑿山穿池﹐工用巨萬。帝嘗幸其第﹐謂道子曰「府內有山甚善﹐然修飾太過。」道子無以對。道子懼帝﹐謂牙曰「上若知此非人力所爲﹐汝當必死。」牙曰「公在﹐牙何敢死﹖」營作彌篤。千秋賣官﹐招兵聚貨累億﹐搏平令聞人奭上疏言之﹐帝益惡道子﹐而逼於太后﹐不忍廢黜。帝乃擢王恭﹑殷仲堪﹑王珣﹑王雅等﹐使居內外要任以防之。道子亦引王國寶﹑王緒爲心腹。由是朋黨競起﹐無復向日友愛之歡矣。

太后每和解之。徐邈言於帝曰「漢文明主﹐猶悔淮南﹐會稽王𨿽有酣媟之累﹐宜加和好﹐以慰太后之心。」帝然之﹐又委任道子如故。第二八二回

慕容垂舉兵伐魏

卻說北魏王拓跋珪大集文武﹐商議安內之策。當叔孫建曰「安內之策﹐莫若富國彊兵﹐則敵自服﹐而內始安。今國內狹隘﹐兵卒十萬﹐糧無支年﹐若欲安內﹐必須叛燕﹐侵取附寨諸部﹐方可聚兵。」魏王珪曰「然﹗柰國內無良將堪領大兵﹐而行攻討。」建曰「臣舉一人﹐气度魁傑﹐武力絕倫﹐常用丈八蛇矛﹐每嫌細短﹐後令匠人大做之﹐猶嫌其輕﹐復輟大鈴於刀下。其弓力倍加常人﹐常以矛刺人﹐遂貫而髙舉。又常以一手插矛於地﹐馳馬僞退﹐敵人爭取拔不能﹐彼引弓射之﹐一矢連射二三人﹐人皆怕之。每從先帝徵討﹐先登陷陣﹐敵無眾寡﹐莫敢擋其鋒。因此勇冠一時﹐乃陛下宗室﹑陳畱王拓跋虔也。陛下若用此人爲將﹐徵討諸部﹐無不克也。」魏王珪從之﹐宣陳畱王拓跋虔至﹐謂曰「安平公叔孫建稱卿有文武之才﹐薦卿爲將﹐攻討諸部﹐以兵五萬﹐委卿前去徵討附近諸部。」

拓跋虔曰「臣願盡犬馬之勞﹐前去攻討諸部﹐不得其地﹐不敢生還。」言畢卽出﹐點起軍馬﹐來犯燕境。

卻說後燕王設朝﹐羣臣奏知北代魏王拓跋珪謀叛﹐遣陳畱王拓跋虔以兵五萬犯境。燕王垂聞奏﹐卽宣太子慕容寶﹑遼西王慕容農﹑趙王慕容麟至曰「今魏拓跋珪謀叛﹐以拓跋虔爲將犯境﹐汝可率兵八萬﹐自五原去伐魏王。」散騎常侍髙湖諫曰「魏與燕世爲婚姻﹐結好久矣。間以求馬不獲而畱其弟﹐曲在於我矣﹐柰何遽擊之﹖拓跋珪勇而有謀﹐幼歷艱難﹐兵精馬壯﹐未易敵也。太子年少气壯﹐必小魏而易之﹐萬一不如所欲﹐傷將損兵﹐願陛下察之﹗」垂怒﹐免湖之官﹐卽日令慕容寶等領兵起行。

斯時魏王珪聞知﹐乃問僚佐。張兗言於珪曰「燕狃於屢勝﹐有輕我心﹐宜羸形以驕之﹐乃可克也。」珪遂從之﹐悉徙部落畜產﹐日渡河千餘里以避之。燕軍至五原﹐降魏別部三萬餘家﹐收穄田百餘萬斛﹐進軍臨河﹐造船爲濟具。第二八三回

太子寶敗參合陂

九月﹐魏王珪進軍臨河﹐燕太子寶列兵造船將濟﹐風吹其船泊南岸﹐是此難以進攻。魏王遣軍﹐獲其甲士三百餘人﹐皆釋而遣之。

初﹐寶之發中山也﹐燕王垂已有疾病﹐旣至五原﹐魏王珪使人邀截中山之路﹐不與通其往來。忽垂遣人持書送來﹐被魏王珪之人將其使者執之。寶遂數月不聞垂之起居。魏王珪使所執之使者﹐臨河告之曰「若父已死﹐何不早歸﹖」寶等憂恐﹐士卒駭動﹐寶卽傳令暫且退兵。魏王珪探知﹐使洛陽公遵以七萬兵追燕軍之後。

十月﹐燕太子寶令軍燒船夜遁﹐是時河冰未結﹐寶以魏軍必不能渡河﹐不設斥堠。

十一月﹐暴風﹐冰合。聞寶兵退﹐珪乃引兵濟河﹐選精銳三萬餘騎﹐急迫之。

燕軍至參合陂﹐有大風﹐黑气如堤﹐自軍後來﹐臨覆軍上。

沙門支曇猛曰「魏軍將至之候﹐宜遣兵禦之。」寶不聽﹐司徒徳勸寶從之。寶乃遣趙王麟以兵三萬居軍之後﹐以備非常。

麟乃以曇猛之言爲妄﹐縱騎遊獵﹐不復設備。

魏軍日夜兼行﹐至參合陂西﹐燕軍在陂東。魏王珪夜部分諸部﹐令士卒銜枚束馬口潛進。旦日登山﹐下臨燕營﹐燕軍大驚擾亂﹐珪縱兵直入燕營﹐鼓噪喧天。

燕兵大亂﹐慕容寶大怒﹐指揮大小三軍﹐盡力一齊死戰。

時寶自掣刀在手﹐引數百騎在後掠陣。卻才兩軍相合﹐忽然燕軍陣後西南上數百面戰鼓齊鳴﹐寶分後軍迎之。只見張兗一軍從西南上悄悄地殺來﹐燕軍大亂﹐魏兵從後殺來﹐慕容寶急忙退回。四下魏兵前後掩殺﹐燕兵大敗﹐慕容寶慌忙退回本寨﹐其寨已先被叔孫建引兵從後路抄入﹐奪去諸寨﹐以兵殺出。因此燕兵無營﹐心慌自亂﹐四下受敵﹐不能抵擋﹐軍皆潰散。慕容寶急喚慕容麟引水軍﹐一齊上岸步戰。時正遇著叔孫建﹐交馬十合﹐麟遮掩不住﹐慕容農引兵助戰﹐張兗一見﹐持槍來迎。

兗顯平生气力﹐殺退慕容農。慕容麟見慕容農敗﹐不敢戀戰﹐二人合兵﹐保著太子慕容寶走回水寨。旱寨之兵都被魏兵殺盡﹐水軍亦逃潰一半。

當時慕容農上言於寶曰「今旱寨已失﹐水軍逃散﹐難以與敵。不如乘其未定﹐盡燒戰船﹐領水軍步走﹐否則成擒。」

寶從之﹐將戰船盡行放火燒訖﹐引水軍上岸﹐漏夜步走。至西平﹐忽然前軍喊起﹐慕容寶與慕容麟﹑慕容農三人﹐拍馬奔陣﹐正遇魏將陳畱王拓跋虔﹐以兵阻路﹐三人各以兵器來戰拓跋虔。

拓跋虔抖擻精神﹐全無懼怯﹐獨戰三將﹐三將只好遮攔。正戰間﹐後面大兵趕至﹐因此燕兵大亂﹐各自逃生。慕容寶三人見自軍奔潰﹐無心戀戰﹐隔開軍器﹐殺開血路﹐各自奔去。時燕軍被魏兵殺死者萬人﹐洛陽公遵還兵擊其前﹐復擒四五萬人﹐寶等單騎僅以身免。

珪欲釋燕臣有才者用之﹐其餘給衣糧放還﹐以招懷中州之人。中部大夫王建曰「燕眾彊盛﹐不如悉殺之﹐則國空虛﹐取之易。」珪從之﹐乃盡坑之而還。

慕容寶敗回見垂﹐垂大怒﹐司徒徳言於垂曰「彼以參合之捷﹐有輕太子心﹐宜及陛下神略以服之﹐不然將爲後患。」

垂乃練兵中山﹐以期明年舉兵伐魏。第二八四回

燕王鑿道去伐魏

丙申二十一年閏二月﹐燕王垂畱範陽王徳守中山﹐自將兵十萬﹐出外屯城。謂眾將曰「前次太子寶以兵鑿山從五原而入﹐至魏人有備。今吾以兵虛聲從五原去﹐彼必盡屯兵守五原。吾以大兵密登逾靑嶺﹐經天門﹐鑿通道﹐直指雲中﹐先攻平城﹐出其不意﹐則珪可擒。」諸將曰「陛下神策﹐正合臣心。」

言訖﹐垂命三軍密逾靑嶺﹐鑿山爲道﹐直至雲中﹐魏人不知。

是時陳畱王拓跋虔鎭平城﹐不覺垂兵直至城下﹐措手不及﹐被垂身先攻城﹐將士齊登﹐力攻半日﹐攻陷平城。虔見燕兵彊盛﹐單兵走回。是以魏兵敗死﹐燕軍盡收其部落而進。

時魏王珪聞知﹐震怖欲走。諸部皆有二心﹐珪不知所適。

時﹐垂過參合陂﹐見積骸如山﹐問知是太子寶敗死之兵﹐垂爲之設祭。軍士慟哭﹐聲震山谷。垂慚憤嘔血﹐由是發疾﹐至此愈篤。當慕容農至﹐上言曰「今懸軍深入﹐其地無城﹐陛下龍體不安﹐倘敵兵擁至﹐何以拒迎﹖」後燕王垂曰「卿可調六軍﹐築長城西北﹐據而待之﹐可保全也。」因是農調軍築城完畢﹐後燕王垂疾甚﹐領諸文武大軍﹐還至上谷。

卻說北魏王拓跋珪﹐聞知燕王垂親提大軍至平城西北﹐乃亦自提軍十五萬﹐來平城西北拒﹐軍至平城﹐燕軍已退。

卻說後燕王垂﹐其疾愈甚﹐召太子慕容寶﹑遼西王慕容農﹑趙王慕容麟入臥所﹐謂太子寶曰「吾命將盡﹐不能復起﹐我死之後﹐不可發喪﹐緩緩而退﹐魏兵不敢追趕。」又謂農等曰「朕今不幸﹐在此而亡﹐汝等公卿大臣﹐都要依吾平日法度行之﹐不可攺易﹐吾所用之人﹐不可廢黜。汝等善事太子﹐各宜盡忠藎之志﹐休懷不義之心。」又謂太子寶曰「火速還都﹐不宜延滯。」言訖而薨。慕容垂在位十三年﹐壽七十一﹐在此而薨。太子慕容寶依垂之言﹐祕喪不發﹐收斂入棺﹐傳令緩緩而退。魏王珪疑其無故而退﹐必然有計﹐因此不追﹐引兵而還。

至四月初旬﹐寶全軍回至中山城﹐始舉哀發喪。喪事畢﹐羣臣立慕容寶卽皇帝大位﹐國號大燕﹐攺元永康元年。第二八五回

燕太子慕容寶立

初﹐燕王垂先段氏生子令﹑寶﹐後段氏生子朗﹑鑑﹐愛諸姬子麟﹑農﹑壠柔﹑熙。寶初爲太子﹐有美稱﹐已而荒怠﹐中外失望。後段氏嘗言於垂曰「今國步多艱﹐太子非有濟世之才也。遼西﹑髙陽二王﹐陛下之賢子﹐宜擇一人﹐付以大業。

趙王麟姦詐彊愎﹐必爲國患﹐宜早圖之。」寶善事垂左右﹐左右多譽之者﹐故垂以爲賢﹐謂後段氏曰「汝欲使我爲晉獻公乎﹖」段氏泣而退﹐告其妹範陽王妃曰「太子不才﹐天下所知﹐吾爲社稷言之﹐主上乃以吾爲驪姬﹐何其哀哉﹗太子必喪社稷﹐範陽王有非常器度﹐若燕祚未盡﹐其在王乎﹖」寶﹑麟聞而恨之。至是寶使麟謂段氏曰「宜早自裁﹐以全段宗。」

段氏怒曰「汝兄弟不難逼弒其母﹐況能守先業乎﹖且吾豈愛死﹐但念國亡不久耳﹗」遂自殺。寶﹑麟以段氏謀廢嫡統﹐無太后道﹐不宜成喪。中書令眭邃揚言於朝曰「子無廢母之禮﹐漢安思閻後親廢順帝﹐猶得配享太廟﹐況先後暖昧之言乎﹖」

乃成喪。

卻說後秦給事古成詵﹐風韻秀雅﹐確然不羣﹐每以天下是非以爲己任。時京兆尹韋髙居母喪﹐慕阮藉之爲人﹐無哀作樂﹐飲酒彈琴。詵聞之而泣曰「父母之恩﹐厚重天地﹐無以報徳﹐反此亂倫﹖吾當以私刃斬此不孝之子﹐以崇風教之明﹗」遂持劍欲來殺髙。髙聞懼﹐逃匿﹐終身不敢見詵。後秦王興聞知﹐擢爲黃門侍郎。

六月﹐三河王呂光自卽皇帝大位﹐以世子呂紹爲太子﹐國號大涼﹐攺元龍飛元年。置百官﹐遣使拜禿烏孤爲益州牧。烏孤謂使者曰「呂王諸子貪淫﹐三甥暴虐﹐遠近翻怨﹐吾安可違百姓之心﹐受不義之名乎﹖」畱其鼓吹習儀﹐謝而遣之﹐不受其命。第二八六回

孝武暴崩立太子

卻說北魏左司馬許謙﹐上言於魏王拓跋珪曰「臣近聞鳳凰來儀﹐蛟龍出見﹐此乃大王之徳﹐故有此瑞也。今大王徳比唐虞﹐明方文武﹐可卽皇帝大位﹐以安士民。」羣臣皆曰「司君之言是也。」於是魏王珪從之﹐稱尊號﹐遂卽皇帝位﹐國號大魏﹐攺元皇始元年。始建天子旌旗﹐出警入蹕﹐加封大臣。

卻說晉孝武帝秋九月﹐起造淸暑殿居之﹐始爲長夜之飲。

太史令奏﹕「長星見﹐國將亡。」孝武帝心甚惡之﹐乃入華林園﹐舉酒對天﹐祝之曰「長星長星﹐勸汝一杯酒﹐自古寧有萬歲天子耶﹖」是時﹐太白連年經天﹐地震水旱﹐災異屢變﹐孝武不以爲意﹐不能攺也。時帝嗜酒荒淫﹐內殿外人罕得進見。

張貴人寵冠後宮﹐時年近三十﹐帝戲之曰「汝以年亦當廢也﹐吾意欲更屬少者。」已而醉寢淸暑殿貴人使婢以被蒙帝面而弒之﹐重賂左右﹐謂帝暴疾崩。

時太子暗弱﹐會稽王道子昏荒﹐遂不復推問。王國寶夜叩禁門﹐欲入內殿﹐王爽侍中曰「大行晏駕﹐皇太子未至﹐敢入者斬﹗」國寶﹐乃王爽之弟也。帝旣崩﹐太子入內﹐與羣臣發喪﹐殯葬山陵。孝武帝在位二十一年﹐壽三十五而暴崩。太子卽位﹐道子進位太傅﹑揚州牧﹑假黃鉞。太子幼而不慧﹐口不能言﹐至於寒暑饑飽﹐亦不能辧﹐飲食寢興﹐皆非己出。母弟瑯玡王徳文常侍左右﹐爲之調度。

初﹐國寶黨附道子﹐驕縱不法﹐武帝惡之。國寶懼﹐遂更媚於帝﹐道子大怒﹐以劍擲之。及帝崩﹐國寶復事道子﹐同王緒共爲邪謀。道子又倚爲心腹﹐遂兼管朝權﹐威震內外。王恭入赴山陵﹐每正色直言﹐道子憚之﹐深布心腹。而王恭每及政時﹐輒厲聲色﹐道子遂欲圖之﹐朝臣勸恭誅國寶。王珣曰「彼罪逆未彰﹐今先事而發﹐必失朝野之望者。其不攺﹐惡布天下﹐然後順眾必除之﹐亦無不濟也。」恭乃止。旣而謂珣曰「比來視君﹐一似胡廣。」珣曰「王陵廷爭﹐陳平緘默﹐且問歲晏何如耳﹖」王陵與王恭還鎭﹐謂道子曰「主上諒暗﹐冢宰之任﹐伊﹑周所難﹐惟大王親萬機﹐納直言﹐放鄭聲﹐遠佞人。」國寶等愈懼。第二八七回

魏王舉兵大伐燕

卻說魏王珪潛使叔孫建﹑於栗磾以兵五千﹐先去開韓信故道。自率大軍共四十萬﹐南出馬邑﹐大舉來討後燕王慕容寶。

旌旗絡繹二千餘里﹐鼓行而前﹐人馬皆驚。軍至界首﹐始傳詔右將軍封眞引兵二萬﹐從東道襲幽州。眞得詔﹐領兵望東道而去。九月戊午﹐魏大軍至陽曲。魏王引諸將上西山﹐觀晉陽不遠﹐卽下山大驅軍馬進發。

後燕並州牧﹑遼西王慕容農使人打探﹐聞魏王珪起傾國之兵五十萬﹐從晉陽而來。慕容農大驚﹐乃引眾出戰﹐不勝﹐棄城走還中山。

魏王珪率兵入屯並州。至冬十一月﹐驅兵又行﹐大軍已至眞定。眞定守宰陳人皆出投降﹐益助糧艸。魏王軍威勢大﹐聞者皆驚。自常山以東﹐守宰或棄城奔竄﹐或詣軍門拜投﹐因之燕之諸郡﹐皆望風附魏。惟中山﹑鄴﹑信都三城不下﹐爲燕死守。時天寒冷﹐魏王傳詔﹐令六軍權屯休進﹐以待來春。因此諸軍皆據城而屯祝魏王珪軍至晉陽﹐慕容農以兵出﹐與魏軍戰﹐敗﹐投奔司馬慕輿嵩。司馬慕輿嵩私降於魏﹐閉門拒農。

農大泣﹐遂東走還﹐魏獲其妻子﹐燕軍盡沒。農獨與三騎逃回中山﹐魏遂取並州。初建臺省﹐置刺史﹑尙書郎以下官﹐悉用儒生爲之。故凡土大夫詣軍門者﹐皆引入存慰﹐使人人盡言﹐少有才用﹐咸加擢敍。以張恂等爲諸郡守﹐招撫離散﹐勸課農桑。

燕王寶聞魏軍將至﹐與百官議於東堂。苻漠曰「魏軍勢大﹐若縱之直入﹐則吾軍不能敵也﹐宜據險以拒之。」眭邃曰「魏多騎兵﹐馬上賫糧﹐不過旬日。宜令郡縣聚民千家爲一堡﹐淸野以待之﹐彼不過六旬﹐食盡自退而走矣。」封懿曰「魏兵數十萬﹐民𨿽築堡﹐不能自固﹐是以聚兵及糧以資之也。且動搖民心﹐示之以弱﹐不如阻關拒戰。」趙王麟曰「魏鋒不可當﹐宜先守中山﹐待其敝而乘之。」於是寶命修城積粟﹐爲持久之備。悉以軍事委麟拒魏。

初﹐魏王珪使冠軍將軍於栗磾﹐潛從晉陽開韓信故道﹐自井陘趨中山﹐進攻常山﹐拔之﹐郡縣皆降。惟中山﹑鄴﹑信都三城爲燕守﹐珪命東平公儀攻鄴﹐冠軍王建攻信都﹐珪自進攻中山。旣而謂諸將曰「中山城固﹐急攻則傷土﹐久圍則費糧﹐不如先取信都﹐然後圖之。」乃引兵而南﹐軍於魯口。髙陽太守崔宏不敢出拒﹐奔走海渚。珪素聞其名﹐使吏兵追獲﹐以爲黃門侍郎﹐與張兗對掌機要﹐創立法度﹐制律令。屈遵降﹐以爲中書令﹐出納號令﹐兼總文誥。

卻說魏東平王拓跋儀奉珪令﹐以兵二萬來攻鄴。燕範陽王慕容徳曰「敵眾我寡﹐彼彊我弱﹐何以迎敵﹖」諸將曰「拓跋儀自入吾境﹐屢獲大勝﹐必謂吾不敢動。儀來遠涉艱難﹐士卒疲病﹐可選精銳﹐夜攻擊之﹐可擒儀矣。」徳然其計﹐使南安王慕容靑等以兵一萬五千人﹐去擊魏兵。至更﹐儀兵至鄴北十里內﹐正安營﹐靑兵馳入混戰。魏兵大亂﹐自相踐踏﹐殺死者五六千人。儀大敗走還。魏東平王儀﹐旣攻鄴﹐被燕範陽王徳使南安王靑等﹐夜攻破之﹐以軍遠屯新城。靑等使人請添兵追擊之。別駕韓﹝訁卓﹞曰「古人先計而後戰﹐魏軍不可擊者四﹕懸軍遠客﹐利在野戰﹐一也﹔深入近畿﹐屯兵死地﹐二也﹔前鋒旣敗﹐後陣方固﹐三也﹔彼眾我寡﹐不敵﹐四也。我軍自戰其地﹐動而不勝﹐眾心難定﹐城隍未修﹐敵來無備﹐不如深溝髙壘以自固﹐待其師老﹐然後擊之。」徳從之﹐召靑等引兵還城。

丁酉正月﹐晉帝加冠軍王珣爲尙書令﹐王國寶爲左僕射。

二月﹐魏賀訥聞儀兵敗﹐遣弟賴盧率兵二萬來會東平公儀攻鄴。賴盧自以王舅﹐不受儀節度。儀司馬丁建陰遣人與燕通﹐建從內而間之﹐因此二人不和。會賴盧營失火﹐建乘間謂儀曰「賴盧燒營爲變矣。」儀懼﹐遂引兵而退﹐賴盧亦退。建率眾來見徳降燕﹐且言儀師老可擊。於是範陽王徳以兵漏夜追擊﹐儀兵大敗﹐十損其七﹐退屯別地。

三月﹐魏王珪詔令大軍並進攻中山﹐使冠軍將軍王建﹑左軍將軍李粟率兵五萬﹐去攻信都。又使東平公拓跋儀率兵五萬﹐復攻鄴都。三將臨行﹐魏王珪謂曰「信﹑鄴桑棗之木﹐乃生民之本﹐不可傷伐﹐畱與養命。」三將得詔語﹐各領部兵﹐依詔前去。時中山饑甚﹐戊午日﹐魏大軍至鉅鹿之柏離塢。次二日﹐六軍都至滹沱水﹐因雨大不堪進兵﹐就傍岸安營。

卻說後燕王慕容寶聞魏兵屯於滹沱水邊﹐傍岸下營﹐急與文武商議。文武曰「今吾聞魏軍屯於滹沱水邊﹐其勢易攻﹐正當乘其勞頓﹐今晚領傾國之兵﹐去劫其營﹐攻其無備。彼退﹐又有水阻不能還﹐可令其三軍盡爲魚矣﹐則拓跋珪亦成擒耳﹗」

燕王寶曰「此計甚妙。」於是燕王寶傳詔令六軍文武﹐俱各披掛﹐至夜去劫魏營。大軍十萬人﹐文武盡依計而行。

是夜﹐月明如晝﹐燕王寶以軍二十萬﹐俱各出城驅馳。將到魏營﹐燕王寶命鳴鑼擊鼓﹐喊殺連天﹐殺入魏營。魏兵果無準備﹐自亂混戰﹐殺散。

魏王珪在中軍﹐聽得喊聲大起﹐鼓噪喧天﹐知是燕兵劫寨﹐急忙起來﹐不及衣冠﹐蓬頭跣足﹐親自擊鼓﹐聚集眾將。俄而左右及諸軍將士稍集﹐傳令張兗排設奇陣﹐點起火把﹐髙照營內。張兗﹑叔孫建等分頭縱騎衝出﹐正遇崔逞﹐交馬一合﹐便把崔逞殺去。其餘燕軍﹐見有準備﹐俱各亂退﹐不分隊伍﹐被魏王揮兵掩殺﹐殺得燕兵都棄刀槍﹐各自逃生﹐燕兵大敗。燕王寶收軍﹐走還中山。魏王珪六軍獲得器械十數萬﹐捉得崔逞﹑閔亮二人﹐二人請降﹐魏王赦之而受其降。

初﹐燕淸河王會表求赴國難而無行意﹐遣將軍庫宥官偉﹑余崇將兵五千爲前鋒。偉屯兵盧龍近百日﹐會不發﹐崇等不敢行。燕王寶怒﹐使人切責之﹐會不得已﹐以治行簡練爲名﹐復畱月餘。偉使輕軍前行通道﹐且張聲勢﹐諸將皆畏避不欲行。

余崇奮言曰「今巨寇滔天﹐京都危迫﹐匹夫猶思致命以救君父﹐諸君荷國寵任﹐而更惜生乎﹖若社稷傾覆﹐臣節不守﹐死有餘辱。諸君安居於此﹐崇請當之。」偉給步騎五百人。崇至漁陽﹐遇魏兵﹐擊卻之﹐眾心稍振。會始乃上道﹐至是月﹐始達薊城。

魏王圍中山旣久﹐城中將士皆欲出戰。髙陽王隆曰「拓跋珪𨿽獲小利﹐然屯兵經年﹐士馬損傷大半﹐人心思歸﹐諸部離散。若因我之逸﹐乘彼之衰﹐往無不克。如持重不決﹐將士气喪﹐事久變生﹐𨿽欲用之﹐不可得也。」寶然之﹐獨趙王麟每阻其議。隆成列而罷者數四。眾大恨麟﹐麟以兵劫北地王精﹐使率禁兵殺寶﹐精以義卻之。麟怒﹐殺精﹐出奔西山﹐依丁零餘眾﹐於是城中震駭。寶恐麟奪﹐合軍據龍城﹐乃召隆及遼西王農﹐謀走保龍城。隆曰「今欲北遷﹐亦事之宜。然龍城地狹民貧﹐若以中國之用﹐取足於中﹐難望有助。若節用愛民﹐務農訓兵﹐數年之中﹐公私充實。而趙﹑魏之間﹐厭苦寇暴﹐民思燕徳﹐庶幾返旆﹐克復故業﹔如其不能﹐則憑險固自守﹐亦足以優遊養銳耳﹗」寶然之﹐遂夜與太子策及壠農等﹐率萬餘騎出赴會軍﹐城中無主﹐百姓惶惑。

魏王珪聞知寶走了﹐欲夜入城。將軍王建志在擄掠﹐乃言恐士卒盜府庫之物﹐請俟明旦﹐珪乃止。燕開封公詳欲走﹐未行﹐城中立以爲主﹐閉門拒守。魏王珪率眾攻之不拔﹐使人臨城諭之﹐士庶皆曰「羣小無知﹐恐復如參合之眾﹐故苟延旬月之命﹐是以不降耳。」魏王珪顧王建﹐大罵而唾其面﹐復令攻城。第二八八回

燕王寶走奔龍城

至四月﹐魏軍糧盡﹐魏王珪心甚憂之﹐而問崔逞曰「目今軍糧不繼﹐卿有何計可辦﹖」逞進言曰「飛鴞食葚而攺音﹐《詩》稱其事﹐今此處甚多﹐陛下何不使六軍取之﹐以充軍食﹐可支數月耳﹗」魏王珪曰「然﹗」於是傳詔六軍﹐速去收葚而食之。兵旣收食﹐忽諸部大人長孫嵩等進言於魏王曰「葚乃禽獸之食﹐人若久食必殂﹐陛下可禁六軍勿食。」魏王珪疑崔逞侮慢﹐而不食則有饑色﹐欲縱軍食之﹐恐久見殂﹐心猶豫間﹐崔逞又曰「陛下可使六軍及時收葚﹐過時則落盡無矣。」

魏王珪怒曰「內賊未平﹐兵眾安可棄甲而收葚乎﹖」遂弗聽。

使人詔東平公儀領軍還鉅鹿。

卻說慕容詳被困於中山﹐城中糧盡﹐遂問於眾文武﹐文武曰「臣聞魏人軍糧亦盡﹐不久必去﹐去則可令附近人運之。」

時燕王寶走出中山﹐淸河王會率騎兵三萬﹐迎於荊南。寶怪會有恨色﹐遂將其兵分給遼西王農及髙陽王隆﹐盡徙薊中府庫﹐北趨龍城石河。珪引兵一萬追之﹐及寶於夏莫澤﹐會整陣與戰。

農﹑隆等將南來一千餘騎衝之﹐魏兵大敗。農追下百餘里﹐隆謂陽理璆曰「中山積兵數萬﹐不得以展吾志﹐今日之捷﹐令人遺恨。」因慷慨流涕。

會旣敗魏兵﹐含恨滋甚。隆屢訓責﹐會益忿怒﹐遂謀爲作亂。寶聞之﹐密渭農﹑隆口﹕「觀道通志趣﹐必反無疑﹐宜早除之。」農﹑隆曰「會遠赴國難﹐逆狀未彰而遽殺之﹐豈獨傷父子之恩﹐亦甚大損威望。」會聞之益懼﹐夜遣人數百襲殺隆於帳下﹐慕容農被重創不能起。寶欲討會﹐乃佯爲好言以安之﹐計以明日召羣臣食宴而殺會。會果至就坐﹐寶目慕輿滕﹐滕卽起拔刀刺會﹐傷首不死﹐走赴其軍﹐勒兵攻寶。寶率數百騎馳走龍城﹐會引兵追至城下﹐城中將士皆憤怒﹐寶令出戰﹐大破之。待禦郎髙云復夜率兵擊之﹐會眾潰奔中山﹐入見慕容詳﹐詳問其故﹐令人殺之。於是寶以云爲將軍﹐養以爲子。云﹐髙句麗之支屬也﹐云遂盡心事寶。

時涼王呂光以西秦王乾歸數反覆﹐令呂延﹑呂纂舉兵伐之。

西秦羣臣大懼﹐請東走成紀﹐乾歸曰「軍之勝敗﹐在於巧拙﹐不在眾寡。光兵眾而無法﹐弟延勇而無謀﹐不足憚也。且其精兵盡在延所﹐延死﹐光自走矣。」光軍長驅﹐遣弟太原公呂纂攻金城﹐天水公呂延攻臨洮﹑武始﹑河關﹐皆克之。乾歸計使百姓哄延兵曰「乾歸聞將軍兵至﹐其眾潰走﹐去奔成紀矣。」

延信﹐欲輕騎追之﹐司馬耿稚諫曰「乾歸勇略過人﹐安肯望風自潰﹖且告者視髙色動﹐殆必有姦。宜整軍而前﹐使步騎相屬﹐俟諸軍畢進﹐然後攻之﹐無不克矣。」延曰「此事是實﹐君休疑心。」言訖﹐引兵百追之﹐與乾歸遇。延與歸對陣﹐兩下交鋒﹐不上數合﹐延被歸斬於馬下﹐其眾敗走。呂光聞延已死﹐遂大驚﹐引兵走還姑臧去了不出。第二八九回

蒙遜結盟報父仇

初﹐張掖盧水胡沮渠羅仇﹐乃匈奴沮渠王之後也﹐世爲部帥﹐涼王呂光以爲尙書。及呂延敗死﹐羅仇弟三河太守麯弼謂羅仇曰「主上荒耋信讒﹐今軍敗將死﹐正是猜忌智勇之時也。

吾兄弟必不見容﹐不如勒兵向西平﹐出苕藋﹐振臂一呼﹐涼州不足定也。」羅仇曰「吾家世以忠孝著於西土﹐寧使人負我﹐我不負人也。」已而﹐光果殺羅仇及麯弼。

羅仇之弟子蒙遜﹐雄傑有策略﹐通經史﹐收其父喪歸葬。

會者一萬餘人送喪。蒙遜哭謂眾曰「呂主無道﹐多殺不義﹐今欲興兵雪吾父之仇﹐復上世之業﹐何如﹖」眾稱萬歲。蒙遜遂結盟﹐從此起兵聚二萬人﹐攻涼臨松郡﹐拔之﹐乃以兵眾屯據金山城。

涼王呂光聞蒙遜謀叛﹐使呂纂將兵一萬七千﹐擊沮渠蒙遜﹐蒙遜破之。蒙遜從兄男成﹐亦攻建康﹐遣使說太守段業曰「呂氏政衰﹐人無容處﹐瓦解之形﹐昭然在目。府君柰何以蓋世之才﹐欲立忠於垂亡之國﹖男成等旣倡大義﹐欲屈府君擁臨涼州﹐何如﹖」業許之﹐男成率眾入城﹐尊業爲涼州牧﹑建康公。

業以男成爲輔國將軍﹐委以軍國之任。蒙遜率眾歸降﹐業以爲鎭西將軍。呂光命呂纂再討之﹐不克﹐後爲北涼。時呂纂與段業相持。

卻說涼州太守郭黁善天文﹐國人信之。會熒惑守東井﹐謂僕射王詳曰「涼之分野﹐將有大兵﹐吾欲與公同舉大事﹐何如﹖」詳從之﹐事泄﹐被誅﹐摩走據東苑以叛。涼王呂光大懼﹐遣人召太原公纂回兵討之。纂將還﹐請將曰「段業必躡軍後﹐宜潛師夜發。」纂曰「以業無雄才﹐憑城自守﹐若潛師夜發﹐適足以張其勢气耳﹐不如告之﹐彼以爲詐﹐必不敢出。」乃遣使告業曰「郭黁作亂﹐吾今返都﹐卿能決戰﹐可早出城。」

業果不敢出﹐於是纂全師而還。

纂司馬楊統欲殺纂﹐而推其從兄楊桓爲主﹐桓怒曰「吾爲呂氏臣﹐安享其祿﹐危不能救﹐豈可復增其亂乎﹖呂氏若亡﹐吾爲弘演矣。」桓不從﹐統遂走降黁。呂纂兵還攻之﹐大破之﹐乃得入姑臧。涼人張捷等招集戎夏三千人﹐據休屠城接黁﹐共推涼後將軍楊軌爲盟主﹐起兵爲亂。

卻說晉王國寶﹑王緒﹐依附會稽王道子﹐納賄窮奢﹐不知紀極﹐惡王恭﹑殷仲堪﹐勸道子裁損其兵權。恭等繕甲勒兵﹐表請北伐。道子疑之來攻己﹐請帝下詔﹐以盛夏妨農﹐悉使解嚴。恭大怒﹐乃遣使與仲堪謀討國寶等。桓玄亦以仕不得志﹐欲借仲堪之兵勢以作亂。聞知王恭書來﹐乃說仲堪曰「惟患國寶相斃之不早耳﹗今旣執大權﹐無不如志﹐若發詔徵君﹐何以處之﹖」仲堪曰「計將安出﹖」玄曰「孝伯疾惡深至﹐宜潛與之約﹐興晉陽之甲﹐以除君側之惡。玄𨿽不肖﹐願率荊楚豪傑荷戈先驅﹐此桓﹑文之勛也。」仲堪然之﹐乃出外與雍州刺史郗恢﹐內與從兄南蠻校尉殷仲覬﹑南郡相江績謀之﹐覬曰「人臣當各守名分﹐朝廷是非﹐豈藩屏所得問﹖晉陽之甲﹐不敢預聞。」績亦極言之不可。覬恐績及禍﹐和解之。績曰「大丈夫何至以死相脇耶﹖江仲元行年六十﹐但未獲死所耳。」

仲堪憚其堅正﹐正以楊儉期代之。朝廷聞之﹐徵績爲禦史中丞﹐覬遂以疾辭位。仲堪往省之曰「兄病殊可憂。」覬曰「我疾不過身死﹐汝病乃當滅門﹐宜深自愛﹐勿以我爲念。」郗恢亦不肯從﹐仲堪心疑未決。會王恭使至﹐仲堪乃許之。恭甚喜﹐上表罪狀國寶﹐舉兵討之。表至﹐內外戒嚴﹐國寶懼﹐不知所爲﹐遣數百人戍竹裏﹐夜遇風雨散歸。王緒說國寶殺王珣﹑車胤﹐以除時傑﹐挾君以討二藩。寶召車胤至﹐不敢害﹐更問計於珣﹐珣曰「王﹑殷與卿素無深怨﹐所競不過勢利之間耳。」

國寶曰「彼將曹爽於我乎﹖」珣曰「是何言歟﹖卿寧有爽之罪﹐孝伯豈宣帝之儔耶﹖」又問計於車胤﹐胤曰「今朝廷遣軍﹐恭必據守﹐若京口不拔﹐王﹑殷奄至﹐何以待之﹖」寶懼﹐遂上疏解職待罪。道子暗懦﹐欲求姑息﹐乃賜國寶死﹐斬頭於市。遣使詣恭﹐恭乃罷兵還京口。仲堪初疑不敢從﹐聞國寶死﹐始抗表舉兵﹐道子以書止之﹐仲堪乃還。第二九○回魏以甲子拔中山

卻說魏王珪謂諸文武曰「慕容寶志不能立﹐乃出北遁。

今眾立慕容普陵爲主﹐慕容麟必懷不忿之心。吾急攻之﹐彼必死守。目今吾軍糧盡﹐不如暫還﹐去據南城﹐待其二子內亂﹐然後乘之而入﹐則二子成擒矣﹗」羣臣曰「陛下聖策﹐非臣所能及也。旣如此﹐宜卽解圍南還﹐以待其變。」魏王珪曰「賊人多謀﹐不可急離。可令靈壽領一軍﹐朝夕耀武揚威﹐以示城內。」魏王珪引諸軍退屯於南城。

時中山糧已盡﹐燕王慕容普陵心中大憂﹐烏丸部將軍張讓進計曰「今城中糧盡﹐百姓無食﹐大王可使饑民出城求降乞食。魏兵不備﹐臣以兵五千﹐從百姓中殺出﹐可破魏師也。」

普陵從之﹐示告城中﹐令百姓饑者出降求食。張讓開北門出﹐百姓一萬人﹐手執降旗在先來降。靈壽不知是計﹐乃曰「吾知城中甚饑﹐百姓受苦﹐旣來降者﹐不壞汝﹐汝可自去討食。」

於是百姓各散。俄而城內張讓以五千人殺出﹐魏兵大亂﹐靈壽見兵出﹐急忙上馬持槍﹐喝將軍馬擺開與戰。二人交鋒﹐不上二十餘合﹐魏兵漸漸圍裹將來。張讓見魏兵圍來﹐恐不能敵﹐將軍器收了﹐驟馬殺開一條血路﹐衝走出來﹐不敢復還本城﹐因此收軍屯於北山﹐靈壽復兵圍城。

卻說慕容麟在西山使人探聽中山消息﹐使人回報﹕「燕王慕容寶北遁和龍﹐城中諸將立慕容普陵爲燕王而守中山。魏王珪糧盡﹐令靈壽以五萬兵圍中山﹐自以大兵退屯南城。中山糧亦盡﹐慕容普陵使百姓詐降﹐遣張讓以五千精兵﹐在百姓後殺出﹐攻其無備﹐兵少反被魏兵殺敗﹐不敢入城﹐目今走屯北山。」麟大怒曰「普陵豎子﹐何敢妄自尊大而稱號焉﹐吾必殺之﹗」大將丁零曰「目今張讓以兵五千屯在北山﹐不如遣人召來﹐以十分恩義重撫之﹐令其順主公﹐使其爲前鋒將軍﹐叫開中山城門﹐先殺普陵﹐主公自爲趙王﹐據中山﹐聚集三軍﹐可破魏兵。」麟從之﹐曰「卿可代我爲使﹐去召張讓來歸。」

丁零欣然領命﹐來至北山﹐謂張讓曰「趙王麟現屯西山﹐聞將軍在此﹐令某特請將軍到寨﹐一同商議破魏﹐將軍可卽與吾同往。」張讓曰「吾聞趙王出奔﹐何以還在西山﹖旣然有召﹐我卽領眾同往。」言訖﹐遂以部下之兵﹐一同來至西山﹐入中軍見趙王麟。麟出位接之﹐問勞畢﹐賜坐謂曰「將軍乃關雲長之儔﹐勇略俱全﹐吾有一事﹐相煩將軍﹐共成大功﹐卿意云何﹖」讓曰「臣久食燕祿﹐常思報效﹐旣來遣臣﹐安敢推委﹖願聞所使﹐萬死不辭﹗」麟曰「普陵無知﹐妄自尊大﹐吾欲以兵誘開城門﹐殺此跋扈﹐非將軍莫能。若將軍肯爲﹐其功實出將軍之賜也﹗」讓曰「殿下旣主計此﹐臣惟命是從。臣今夜引兵在前﹐誘開城門﹐殿下可速引兵來應。」於是計議已定。至夜﹐張讓引兵先行﹐麟同丁零伏兵在後﹐悄悄抄城後東門﹐來至城下叫門。城上將士認得是張讓兵還﹐乃急開城門﹐放讓及軍士一擁而入。麟﹑丁零伏兵雜於其中﹐一同進城。是夜﹐賀使大將丁零調兵守營﹐自以五千兵斬門而入後殿﹐至臥所﹐把普陵殺訖。次日﹐麟召文武集於朝堂謂曰「普陵妄自尊大﹐昨夜吾同張讓兵還而入﹐已將殺之。今吾兄燕王不知何往﹐吾自權攝趙王之位﹐以拒魏兵。」羣臣皆稱萬歲﹐曰「願從尊命﹗」於此慕容麟乃卽大位﹐封賞功臣﹐以烏丸張讓爲大將軍﹐以丁零爲前將軍﹐二人皆掌兵權。

是日﹐同諸文武商議守戰之策﹐諸將皆曰「今城中饑饉﹐柴米皆在城外諸邑所備﹐幸魏兵昨日自退而去﹐倘魏兵再來圍住﹐內無糧艸﹐外無救兵﹐士民振恐﹐恐其日久生變﹐亂則必被擒矣。不如乘其未至﹐以兵去據新市城﹐拒住魏兵之路﹐就食其城之糧﹐可保萬全。」趙王麟曰「汝等之計﹐正合朕心。」於是便與文武率三萬五千兵出據新市城﹐以拒魏兵。

六月甲子晦日﹐靈壽退軍來見魏王珪及說普陵被麟殺死而自立﹐目今以軍出屯新市城。魏王珪聞說﹐慕容麟自卽大位﹐以軍屯新市而拒敵﹐遂令進兵攻之。當時太史令龜崇曰「不可﹐容待旦日以進。」魏王珪曰「如何不可﹖」崇曰「昔紂以甲子日亡﹐先人謂之疾日﹐故兵家忌之﹐以爲不吉﹐故不可進也。」魏王珪曰「紂王以甲子日亡﹐而武王不以甲子日興乎﹖」崇無以對﹐遂進兵。

至十月甲戌﹐軍至義臺﹐慕容麟率兵阻住去路。魏王珪使張兗出陣﹐慕容麟亦親自出陣﹐兩軍混戰。張兗與慕容麟二人交鋒﹐在陣前大戰﹐未上三十餘合﹐慕容麟气力漸乏﹐只好架攔﹐因此收回軍器﹐拍馬便走。被魏王珪揮軍大進﹐奮勇殺死燕兵二萬餘人﹐追下五十餘里。麟勢迫﹐退走去鄴。次日﹐魏王珪催兵大進﹐攻拔中山城。珪兵遂入屯於城中﹐得燕府庫財寶﹐頒賞諸將士。第二九一回

慕容徳稱王滑臺

戊戌二年正月﹐趙王慕容麟被魏軍殺敗﹐來至鄴城﹐見叔範陽王慕容徳。徳問曰「聞你在義臺與魏兵交鋒﹐如何來此﹖」麟曰「魏兵勢大﹐因此大敗。見吾叔父﹐商議復仇。」

徳曰「吾此處兵少﹐亦不敢妄動。」正議之間﹐細作回報魏王珪親率大軍﹐將至鄴境。徳大驚﹐慕容麟曰「鄴城不固﹐不如徙據滑臺堅守之﹐待其師老糧盡﹐然後擊之﹐可復業也。」

徳乃從之。卽時領兵擁至黎陽﹐拘集船隻﹐三軍皆上船﹐欲南渡滑臺。忽遇風暴﹐其船盡沒﹐慕容徳傳令三軍﹐依前上岸﹐因此無船過江。正在猶豫之間﹐忽有探馬來報﹐魏兵將至﹐只隔五十里到此。慕容徳與慕容麟二人﹐心中憂悶不悅﹐天色已晚﹐只得權屯岸邊﹐正欲以待來早﹐討集船隻渡江。是夜﹐月白風淸﹐江中流澌凍合。慕容徳與慕容麟睡不安席﹐起來向江邊一看﹐但見江水盡皆凍合成冰。徳等大喜﹐拜謝天地﹐急忙傳令三軍﹐一齊踏冰渡江。徳軍過了﹐卻好天明。魏兵及至﹐而其冰已消﹐因此徳軍逃得此難。魏兵聞說﹐皆曰「此天神助之也﹗」慕容徳遂攺黎陽名爲天橋津﹐引眾奔入滑臺﹐屯紮軍馬﹐提調守城。

魏王珪見慕容徳走入滑臺﹐乃來引眾至鄴城。

卻說範陽王慕容徳旣至滑臺﹐景星見於箕尾﹐白玉出於漳水﹐狀若國璽﹐百姓拾得﹐將來呈上與慕容徳。因是趙王慕容麟上言曰「今慕容寶𨿽襲大位﹐志不及於先人﹐而有將廢之徵。自叔父徙居滑臺以來﹐天垂景象﹐地呈寶玉﹐流澌凍合﹐祥瑞屢見﹐此乃叔父之大徳﹐是有吉兆以先應。叔父宜應先燕王故事﹐自繼大位﹐可保燕祚可復。」慕容徳曰「若爲此事﹐是篡逆也。」麟曰「今慕容寶初立﹐士民不歸﹐郡邑已失﹐爲魏所有。叔父若不自立﹐待社稷傾覆﹐再復甚難。」於是慕容徳自立爲南燕王﹐遂攺元燕平元年。第二九二回

燕蘭汗謀亂燕室

初﹐燕人有自中山至龍城者﹐言拓跋珪衰弱﹐於是燕王寶欲復取中原﹐調兵悉集。至是聞中山已陷﹐乃命罷兵。遼西王農曰「遷都尙新﹐未可南徵﹐宜因使師襲庫莫奚﹐取其牛馬﹐以充軍資。」寶從之﹐北行渡澆洛水。會南燕王徳遣使言珪西上﹐國中空虛﹐宜速起兵。寶大喜﹐卽日詔諸軍整頓﹐擇日起行﹐去取長安。乃諸軍苦役﹐不聽自散。農及長樂王盛切諫﹐以爲兵疲力弱﹐魏新得志﹐未可與敵。寶將從之﹐慕輿騰曰「今師眾已集﹐宜獨決聖心﹐乘機進齲」於是乃畱太子盛統後事﹐以騰爲前軍﹐農爲中軍﹐寶自爲後軍﹐相去各一頃地﹐起行長安。

段速骨因眾心嗟怨﹐後遂作亂﹐逼立髙陽王隆之子崇爲王。

慕容寶將十餘騎奔農營﹐報知農﹑騰。

農﹑騰不信﹐其部營兵亦厭役奔潰。於是燕王寶見眾亂﹐乃奔走還龍城。

燕尙書蘭汗見燕王寶勢孤﹐陰使人與段速骨等通謀﹐乃自弓兵出營龍城之東屯紮。

遼西王農不知其爲亂﹐夜出赴之﹐被速骨將以巡城﹐招城上之兵來降。農素有忠節威名﹐城中恃以爲彊﹐忽見農在城下﹐無不驚哭喪气﹐遂皆逃潰﹐無人守城﹐速骨乃得入城﹐縱兵殺掠。燕王寶及長樂王盛等見亂﹐率輕騎南走。速骨以髙陽王崇幼弱﹐欲更立農﹐崇黨聞之﹐遂欲殺農。

蘭汗大怒﹐以兵襲擊速骨﹐速骨不備﹐被執殺之。蘭汗廢崇職﹐以太子策承制行事。與部下將謀計﹐遣使迎寶及盛於薊城。寶以爲實﹐欲還﹐盛等曰「汗之忠詐未可知也﹗不如南就範陽王﹐合眾以取冀州﹔若不能捷﹐徐歸龍城未爲晚也。」

寶從之。行至黎陽﹐使中黃門令趙思去告範陽王。範陽王徳令其使人奉迎歸。

徳已自稱號王﹐徳謀遣慕輿護率壯士數百人隨趙思而北﹐聲言迎衛﹐其實圖之。趙思使人報知於寶﹐寶旣遣思而聞徳已稱制﹐亦懼而北走。護至無所見﹐執思而歸﹐徳以其姻習典故﹐欲畱而用之。思曰「犬馬猶知戀主﹐思𨿽刑臣﹐乞還舊主。」

徳固畱之﹐思怒曰「殿下親則叔父﹐位則上公﹐不能率先羣後以匡帝室﹐而幸根本之傾﹐爲趙王倫之事﹐思𨿽不能如申包胥之存楚﹐猶慕龔君賓之不偸生於世也。」徳斬之。

寶走至北﹐遣長樂王盛收兵冀州﹐行至鉅鹿﹐說諸豪傑﹐皆願起兵。會蘭汗復遣使奉迎寶﹐寶以汗系燕王垂之舅﹐而盛妃之父也﹐請無他意﹐遂行。盛流涕固諫不聽﹐盛乃與將軍張眞下道避匿。寶自去龍城四十里﹐汗使弟加難率五百騎入外邸而殺之﹐並殺太子策及王公將士百餘人﹐自稱昌黎王。

慕容盛聞知大哭﹐欲赴哀﹐張眞止之休去。盛曰「我以窮投汗﹐汗性愚淺﹐必念婚姻﹐不忍殺我﹐旬月之間﹐足以展吾之志。」遂往見汗。汗妻蘭氏﹑盛妃﹐皆涕泣請放盛﹐汗側然哀之﹐乃捨盛於宮中﹐以爲侍中﹐親待如舊。汗兄堤驕狠荒淫﹐汗惡其無禮﹐盛因而間之﹐汗兄弟浸相嫌忌﹐遂不相睦。

燕太原王慕容奇﹐乃慕容楷之子﹐蘭汗之外孫也。汗以爲將軍長史﹐太子盛潛使奇逃出﹐起兵五千﹐來攻蘭汗。汗得聞知﹐使仇泥慕將兵一萬討之。

是時龍城﹐自夏至於秋月不雨﹐汗日詣燕諸廟禱請﹐委罪加難。加難聞知怒﹐率所部兵一萬五千來襲。汗使太子蘭穆擊破加難。加難聞之﹐刺殺汗﹑穆﹐而取大位。時穆果來攻破加難﹐還宴將士。盛因逾垣入東宮﹐與汗等聚集舊所衛兵三千人馬﹐殺出東宮﹐來殺穆。諸軍聞盛得出﹐皆呼躍爭先殺汗。汗﹑穆被眞斬之﹐內外欣然﹐士女相慶。盛告於太廟﹐因下令曰「賴列祖之徳﹑文武之力﹐社稷幽而復顯﹐不獨孤以眇眇之身﹐挽回造化之權﹐凡在臣民﹐皆得明目當世。」遂大赦攺元﹐以長樂王攝行統制﹐命慕容奇罷兵。奇生異心﹐遂不受命。盛大怒﹐勒兵三萬﹐進至橫渠。盛出擊大破之﹐執奇賜死﹐於是龍城遂平。

南郡公桓玄遣人見會稽王﹐求爲廣州刺史。道子忌玄在荊州爲患﹐因從之。桓玄受命爲廣州刺史而不行。

豫州刺史庾楷以道子割其四郡屬王愉﹐上疏言「江州內地﹐而西北近戎﹐不時爲寇﹐倘有急﹐軍需不應﹐使愉分督四郡還他。」朝廷不許。楷怒﹐遣其子庾鴻謂王恭曰「尙之兄弟﹐復秉機權﹐欲削諸鎭﹐宜早圖之。」王恭乃以爲然﹐遣人以告殷仲堪及桓玄。二人皆許之﹐推王恭爲盟主﹐刻期各執兵同赴京師。司馬劉牢之諫曰「會稽王道子﹐帝叔父也﹐而又當國秉政。卿爲將軍﹐戮其所愛﹐其深伏將軍已多矣﹗頃所授任﹐𨿽未允愜﹐亦無大失﹐而割庾楷四郡以配王愉﹐於將軍何損﹖晉陽之甲﹐豈可數興乎﹖」王恭不從﹐上表請討王愉﹑司馬尙之兄弟。朝廷憂懼﹐內外戒嚴﹐道子不知所爲﹐悉以事委世子元顯﹐日飲醇酒而已。

元顯聰敏﹐頗涉文義﹐志气果銳﹐以安危爲己任。附之者﹐謂其英武﹐有明帝之風。仲堪聞恭舉兵﹐亦勒兵趣發﹐悉以軍事委南郡相楊儉期兄弟。期率舟師五千爲前鋒﹐桓玄次之﹐仲堪率精兵二萬繼後。佺期自以其先漢太尉震至父亮九世﹐皆以才徳著名﹐矜其門第﹐謂江左莫及。而時流以其晚過江﹐婚宦失類﹐兄弟粗曠﹐每排抑之。佺期常以切齒﹐欲乘有事以逞其志﹐故亦贊成仲堪。八月﹐佺期及桓玄大兵奄至湓口﹐王愉無備﹐引眾惶遽走奔臨川﹐玄以兵追獲之。第二九三回

慕容盛復登燕位

己亥三年正月﹐燕王寶被尙書汗謀弒﹐太子慕容盛與張眞等﹐謀復誅汗﹐龍城遂平。羣臣復請太子慕容盛登基﹐國號大燕﹐攺元建元元年。慕容盛旣卽皇帝位﹐次日大排宴﹐宴羣臣於新昌殿﹐燕王盛謂諸文武曰「今日宴樂﹐諸卿各言其志﹐朕自覽之。」斯時﹐盛初卽大位﹐以威嚴驕下﹐暴戾少親﹐多所猜忌﹐刑必就戮﹐文武莫有敢對者。兵部尙書丁信﹐年方十五歲﹐趨步進言曰「在上不驕﹐髙而不危﹐臣之願也。」燕王盛知其諷己﹐乃笑曰「丁尙書年少﹐安得長者之言乎﹖」

於是文武各爲樂飲﹐至晚罷散。

十一月﹐魏王珪領軍進九門。時天行大疫﹐三軍人馬並牛羊等死者十之五六。羣臣咸思北還﹐因上言曰「今天行時气﹐大疫流行﹐軍民百姓死者將半﹐天時如此不利﹐不如退避其气。不然﹐軍民盡死﹐得地者閒﹗」魏王珪曰「斯固天命﹐將若之何﹖四海之人﹐皆可與爲國﹐在吾所以撫之耳﹗何患乎無人也﹖」因此羣臣不復再言﹐遂引軍入鄴城﹐聞百姓有老病不能自存者﹐詔令郡縣賑卹之。

魏王珪旣入鄴城﹐自與文武徧覽宮殿﹐遂有定都其地之志﹐乃置行臺﹐領眾還來中山。中山之守戍兵﹐俱各潰散。魏王乃令眾遂入中山城。珪謂諸將曰「今幸祖宗之靈﹐天地之佑﹐諸將之勇﹐文武之能﹐盡得燕之土地﹐朕欲與卿等北還﹐而恐山東有變。」羣臣答曰「陛下可調將守之﹐萬無一失。」魏王珪從之﹐乃於中山置行臺﹐詔封東平公拓跋儀爲衛王﹐總兵五萬鎭守中山。又詔使洛陽公遵總兵四萬﹐鎭渤海之合口。是月辛酉日﹐魏王珪車駕與眾振旅還京﹐回至舊都。下詔有司﹐定議國號。羣臣上曰「昔周秦以前﹐帝王居所生之土﹐及王天下﹐卽承爲號。今國家啟基云代﹐應宜以代爲號。」魏王珪曰「昔朕遠祖﹐總馭幽都﹐控制通國﹐𨿽踐王位﹐未定九州。逮及朕躬﹐掃平中土﹐凶逆蕩除﹐遐邇率服﹐仍宜先號爲魏﹐不必再更。」於是復號爲魏﹐羣臣皆賀。次日率眾還都平城。

魏王詔令卽營宮室﹐建宗廟﹐立社稷﹐正封畿﹐制郊甸﹐遣使循行郡國﹐舉奏守宰﹐不法者魏王珪親覽察黜陟之。

十一月﹐魏王珪始登皇帝大位﹐攺元爲天興元年。詔鄧彥海典官制﹐立爵品﹐定律令﹐協音樂﹔詔儀曹郎中董謐撰郊廟﹑社稷﹑朝覲﹑饗宴之儀﹔詔三公郎中王徳定律令﹐申科禁﹔詔太史令晁崇造渾儀﹐考天象﹔使吏部尙書崔宏總裁之。因是命朝野之人﹐皆要束髮加帽﹐逆者罪焉。

二月﹐髙車聚三十餘部落謀叛。魏王珪聞知﹐遣張兗以兵五萬北巡﹐命諸將三道襲髙車。髙車兵少﹐畏戰自潰﹐因此大破髙車三十餘部﹐獲七萬多口﹐馬三千餘萬匹。衛王拓跋儀別將三萬騎﹐追至絕漠千餘里﹐又破其七部﹐諸部大震﹐各散﹐於是收兵還訖。

卻說南涼王禿發烏孤集百僚﹐謂之曰「隴右﹑河西﹐本數郡之地﹐遭亂分裂至十餘國。今欲取呂氏﹑乞伏﹑段氏﹐孰彊﹖吾今欲取之﹐三者何先﹖」楊統曰「乞伏本吾部落﹐終當服從。段氏書生﹐無能爲患﹐且結好於我﹐攻之不義。呂光衰耄﹐嗣子微弱﹐纂﹑弘𨿽有才而內相猜忌﹐若使浩亹﹑廉川乘虛疊出﹐彼必疲於奔命﹐不過三年﹐兵勞民困﹐則姑臧可圖也。姑臧舉﹐則二寇不待攻而服矣。」烏孤曰「善﹗」遂從之。

初﹐秦王苻登之弟廣﹐率眾依南燕王慕容徳。徳受之﹐令其屯於乞活堡。至後燕勢衰弱﹐乃自稱秦王。時滑臺孤弱﹐土無十城﹐眾不過萬﹐附徳者多去附廣。徳大怒﹐乃畱魯王慕容和守其城﹐自率眾五萬去討廣。廣無備﹐被徳入堡﹐執廣斬之。

慕容和長史李辯見徳去了﹐乃集黨殺和﹐以滑臺降於魏。魏王珪使行臺尙書和跋率輕騎五千﹐自鄴赴滑臺。其城空虛﹐入城中﹐悉收徳宮人府庫財寶。當時陳﹑潁之人﹐多附於魏。

燕將軍慕容云聞知有變﹐率眾斬辧﹐眾將士出迎徳。徳大驚﹐欲還攻滑臺。韓範諫曰「向也﹐魏爲客﹐吾爲主﹔今乃我爲客﹐魏爲主﹐人心危懼﹐不可以復戰。不如先據一方﹐自立基本﹐乃圖進取可也。」張華曰「先取彭城爲居。」潘聰曰「彭城土曠人稀﹐平夷無險﹐且晉之舊鎭﹐未易可齲又密邇江淮﹐夏秋多水﹐乘舟而戰者吳之所長﹐我之所短也。靑州沃野二千里﹐精兵十餘萬﹐左有負海之饒﹐右有山河之固。

廣固城﹐曹嶷所築﹐地形險峻﹐三齊英傑思得明主﹐以立功於世久矣。晉刺史辟閭渾昔爲燕臣﹐今宜遣辧士往說﹐而以大兵繼其後﹔若其不服﹐取之如拾芥耳﹗旣得其地﹐然後閉關養銳﹐伺隙而動﹐此乃是陛下之關中河內也。」徳從之﹐於是徳乃引師而南﹐兗州﹑北鄙諸郡縣皆降﹐徳選守宰以撫之。禁軍士毋得擄掠財物﹐百姓大悅。第二九四回

慕容徳謀都廣固

南燕王慕容徳至兗州﹐正與諸將士議國事﹐忽然後燕王慕容盛遣使至﹐南燕王徳召入問之。使人說曰「慕容寶已死﹐其子盛卽位﹐聞陛下已立﹐故使臣來問意。」南燕王徳謂文武曰「卿等前以社稷大計﹐勸吾攝政。今天方悔禍﹐嗣帝得還﹐吾將具駕奉迎﹐謝罪行闕﹐然後角巾私第﹐卿意以爲何如﹖」

其侍郎張華曰「天下非一人天下﹐有徳者居之焉﹗陛下仁徳日新﹐何用退讓﹖」於是南燕王徳大悅。次日﹐引師南遷﹐北鄙諸郡悉來歸附。因是徳僭卽皇帝大位﹐攺元爲建平元年。

次日宴會羣臣﹐南燕王徳酣飲﹐笑謂羣臣曰「朕𨿽寡徳﹐恭己南面而朝諸侯﹐可方自古何等王也﹖」靑州刺史鞠仲曰「陛下中興之君﹐少康﹑光武之儔也。」南燕王徳大悅﹐命左右賜鞠仲帛千匹。鞠仲辭曰「陛下登禦之始﹐營建多般﹐畱賞諸工﹐請存儲庫﹐臣不敢領。」燕王徳曰「卿知調朕﹐朕不知調卿乎﹗何故推辭﹗」韓範進曰「臣聞天子無戲言﹐忠臣無敢妄對﹗今日之論﹐上下相欺﹐可謂君臣俱失也﹗」燕王徳大悅﹐又賜韓範絹五十匹﹐因此忠言競進﹐朝多直土矣。

旦日﹐燕王徳與羣臣出狩﹐幸齊城﹐登塋邱﹐望見一冢﹐因之問曰「甚人之冢﹖」羣臣答曰「臣等不知﹐可問百姓。」徳命左右去喚﹐百姓不敢入﹐使靑州秀才晏謨入﹐燕王徳問﹕「甚人之冢﹖」謨對曰「乃大夫晏嬰之冢﹗」燕王徳顧謂近臣曰「禮﹐大夫不逼城葬﹐平仲古之賢人﹐達禮者也﹐而生居近市﹐死葬近城﹐豈有意乎﹖」晏謨對曰「孔子稱臣先人賢則賢矣。平仲豈不知髙其梁﹐丰其禮﹐蓋政在家門﹐故儉以矯世﹐存居湫隘﹐卒豈擇地而葬乎﹖所以不遠城者﹐猶冀悟平生意也。」燕王徳大悅﹐遂問謨以齊之山川丘陵﹑賢哲舊事。

謨歷對詳辧﹐畫地成圖呈上。燕王徳深嘉之﹐拜晏謨爲尙書郎。

燕王徳因饗晏﹐乘髙遠矚﹐請祭平仲。顧謂尙書曾邃曰「齊魯固多君子﹐當晉全盛之時﹐接愼﹑巴生﹑淳於﹑鄒田之徒﹐蔭修檐﹐臨淸沼﹐馳朱輪﹐佩長劍﹐恣飛馬之雄辭﹐奮談天之逸辧﹐指揮則紅紫成章﹐俯仰則丘陵成韻。至於今日﹐荒艸頹墳﹐气消煙滅﹐永言千載﹐能不依然﹖」邃答曰「武王封比干之墓﹐漢祖祭信陵之墳﹐皆畱心賢哲﹐每懷往事。陛下超出二主﹐澤及九泉﹐若使彼如有知﹐寧不銜荷﹖」於是徳大悅﹐罷飲而馳還之。

南燕王徳在兗州﹐遣使說幽刺史辟閭渾來降﹐而閭渾不從﹐使人回報渾不降。徳命北地王慕容鐘引步騎三千攻之。徳自以兵進據瑯玡﹐徐﹑兗之民﹐歸附者十餘萬。渤海太守孚﹐燕之舊臣也﹐聞徳至﹐出降。徳大喜曰「孤得靑州不爲喜﹐喜得卿耳﹗」遂委以機密。渾守廣固﹐其下多出降﹐渾懼奔魏﹐徳以兵追斬之。渾子道﹑秀自詣徳﹐請與父俱死。徳曰「父𨿽不忠﹐而子能孝﹐特赦之﹗」渾參軍張英爲渾作檄﹐辭多不遜﹐徳執而讓之﹐英神色自若。徐曰「渾之有臣﹐猶韓信之有蒯通﹐通遇漢王而生﹐臣遇陛下而死﹐比之古人﹐竊爲不幸耳﹗」

徳怒殺之﹐遂定都於廣固。

九月﹐燕遼西太守李朗在郡十年﹐威行境內。盛疑之﹐累欲不赴。朗亦以家在龍城﹐未敢顯叛。陰使人召魏兵﹐許以郡降﹐事覺﹐盛令兵五百滅朗族﹐使將軍李旱討之。旱旣行﹐盛計使人急召還﹐數日而復遣之。郎聞其家被誅﹐擁三千餘戶﹐以自固拒旱。及聞早還﹐謂盛有內變﹐不復設備。畱其子守令支﹐自以數十騎迎魏師於北平。旱知﹐密以兵夜行曉伏﹐陰襲克令支﹐使人守之。自以兵追朗斬之﹐遼西遂平。

十月﹐會稽王世子元顯性苛刻﹐生殺任意﹐發東土諸郡免奴爲客者置京師﹐以充兵役﹐東土囂然。孫恩因民心騷動﹐自海島聚民二萬來攻會稽。會稽內史王凝之﹐世奉天師道﹐不出兵﹐亦不設備﹐官屬請討之﹐凝之曰「我已請天師借鬼兵守諸要津﹐諸君不足慮也﹗」恩兵至﹐凝之無備﹐被恩遂陷會稽﹐殺凝之。於是八郡之人﹐一齊起兵﹐殺長史以應恩。旬日眾至十萬。時三吳承平日久﹐民不習戰﹐郡縣皆望風奔潰。恩據會稽﹐自稱徵東將軍﹐號其黨曰「長生人」。驅諸縣令以食其妻子﹐不食則肢解之﹐所過焚掠﹐削木堙井。第二九五回

孫恩聚眾寇江南

話說瑯玡人孫恩﹐字靈秀﹐世奉「五斗米道」。恩叔父孫泰﹐師事錢塘杜子恭﹐而子恭有祕術。有人以舟裝載瓜遊江湖賣﹐子恭問其人買瓜﹐就向瓜主借刀剖瓜。瓜主欲等取刀﹐子恭曰「汝只管歸去﹐當卽送還耳。」瓜主始搖舟而別。行至嘉興﹐忽有一尾大魚躍入舟中。瓜主破魚﹐見子恭所借之刀﹐在魚腹中﹐其瓜主以子恭爲神﹐往往如此。後子恭死﹐孫恩傳得其術﹐然狡猾有小才﹐誑誘百姓。愚者敬之爲神﹐皆竭其財產﹐進子女以祈福慶。會稽王道子聞知泰有異術﹐煽惑民心﹐恐其爲亂﹐將泰誅之。孫恩逃出海濱﹐海濱之人﹐素聞孫泰之名﹐及恩至﹐眾問之。孫恩以言惑眾﹐謂其叔父孫泰蟬蛻登仙。

眾人信之﹐咸以財帛資給孫恩﹐財因是聚。恩招集亡命﹐志欲復仇﹐迨明年﹐眾數十萬﹐由此朝野騷動﹐士民震恐。

盧循謂恩曰「今八郡軍民響應者﹐謂將軍能除君側之惡﹐以解百姓之憂﹐故來歸也。火速入朝上奏﹐數會稽王道子及其子元顯之罪﹐請上誅之﹐則江南士民﹐盡命來歸。」孫恩從之。

卽使人入朝上表﹐使人人建康。次早黃門引入金蠻﹐呈上表章﹐晉帝覽其表曰﹕會稽王道子﹐叨竊屍素﹐荒廢朝政。拜授之榮﹐皆非天朝﹔響刑之貸﹐婪入其門﹔毒賦年滋﹐悠民歲廣。使先帝賜一醉於崇朝﹐飛千觴於長夜﹐致崩於宮人之暴也。猶不能避位逃身﹐以謝於天地﹐反私與子元顯奪政位耶﹖旣爲政宰﹐宜進思盡忠王室﹐何可苛刻﹐生殺任意﹐不爲理也﹗今晉天下﹐率土之濱﹐人皆切齒。故眾推臣爲首﹐起兵請誅元顯父子也。誅此國賊﹐臣等入朝﹐待罪闕下﹗

晉帝覽畢﹐喝退來使﹐與羣臣商議起兵徵討。加會稽王司馬道子爲大將軍﹐其子元顯爲中軍將軍﹐領兵守衛京師。

安帝卽位以來﹐內外乖異﹐石頭城以南﹐皆荊州所據﹐以西皆豫州所專﹐京口及江北﹐皆劉牢之及廣陵相髙雅所致﹐朝政所行﹐惟三吳而矣。今聞孫恩作亂入都﹐皆爲恩有﹐畿內郡縣﹐處處盜賊蜂起﹐建康士民﹐居而震恐。第二九六回

劉裕落魄遇聖僧

卻說宋髙祖武皇帝﹐諱裕﹐字徳輿﹐小名寄奴﹐乃彭城縣綏輿里人。姓劉﹐是楚元王交二十一世孫也。彭城原是楚都﹐故畱裔家焉。晉氏東遷徙訖﹐劉氏移居晉陵丹徒之京口裏。裕夜生之時﹐神光照室﹐猶如白晝。及長﹐雄傑有大度﹐身長七尺六寸﹐風骨奇偉﹐僅識文字﹐不事廉隅小節﹐奉繼母以孝聞。

常賣履爲業﹐好樗蒱﹐爲鄕閭所賤。獨瑯玡王謐見其奇偉﹐深相敬耳。是時裕已二十餘歲﹐忽一日賣履﹐積有五日之糧﹐遂懶賣履﹐遂遊京口之竹林寺閒耍﹐偶因臥於講堂之前。

卻說竹林寺眾僧會講佛法﹐忽見講堂毫光燦爛﹐僧人大驚﹐疑是火發﹐卽忙呼集眾僧﹐令去救火。此時眾僧一發向前﹐來至講堂救火﹐並不見火﹐只見劉裕在講堂前臥下﹐上有五色龍光﹐火焰罩身。當時眾僧叫醒劉裕﹐具說與知而賀曰「小僧嘗聞龍穿七竅﹐眞命天子﹔蛇穿五孔﹐五霸諸侯﹐今金龍護子之體﹐子非諸侯﹐必帝王也﹗」裕聞言甚喜﹐乃謝曰「上人無妄言﹐吾行止之時﹐嘗見二小龍附翼﹐或樵漁山澤﹐亦曾同侶﹐何足爲奇﹖山野庸夫﹐亦不敢望﹐禪師何過贊也﹖」言訖﹐眾僧請裕飲茶﹐茶罷﹐裕遂辭僧回家。

至次日﹐竈下無柴﹐裕乃取斧擔﹐往新洲上去伐獲。卻說新洲土神﹐見劉寄奴落魄﹐宋祚當興﹐乃化長蛇攔路﹐與之射傷﹐復變小童﹐傳授金瘡之藥﹐乃稽其王者之興。裕來至洲上﹐忽見大蛇長有數丈﹐在渚蟠屈。裕驚駭﹐以箭射之﹐蛇被箭傷﹐而遁入獲中。裕被嚇亦歸。至明日無柴﹐只得復往新洲去伐荻柴。及至洲上﹐忽聞荻中有杵臼之聲﹐疑往觀之﹐卻見童子數人﹐皆靑衣立於荻中搗藥﹐裕怪問其故﹐童子答曰「我王爲劉寄奴所傷﹐在此合散敷之。」裕驚﹐佯挑曰「汝王何不殺之﹖」童子應曰「寄奴乃王者﹐不死不可殺也。」裕笑叱之。

童子皆散﹐忽然不見。裕乃收其藥﹐認識之。返回家數日﹐將藥往下邳去賣。

卻說黃龍長老知天下之眞主在於劉裕﹐是以化爲沙門﹐在道俟裕﹐指與功名。

當裕賣履歸來﹐遇見沙門﹐沙門謂裕曰「江表當亂﹐安之者其在君乎﹖君何行此﹖」裕曰「禪師之言﹐正合吾意。柰吾身有賤疾﹐不敢投伍。」沙門又問曰「君有何疾﹖吾教汝醫﹗」裕曰「我少年有手瘡﹐積年不愈﹐因是無力。」沙門曰「吾有黃藥﹐與君可將敷之﹐必然得好也。」言訖﹐將藥授裕﹐裕接了﹐沙門忽然不見。裕思半晌﹐疑必神助﹐乃拜謝天地回家。將沙門黃散敷之﹐一敷就愈﹐其手力更大﹐堪舉千斤﹐因是將其餘黃散及童子所遺之藥寶藏之﹐後每遇金瘡﹐敷之無有不愈。裕旣得沙門之語﹐常懷在心。

晉隆安三年十一月﹐孫恩聚眾據會稽作亂﹐劫掠郡縣﹐有會稽附郡太守王徳卽忙寫表﹐使人入朝奏知﹐求兵徵討﹐使人領命去了。

卻說晉安帝設朝﹐只聽得淨鞭三下響﹐果然文武兩班齊。

只見文武百官﹐齊立丹墀﹐前八拜後八拜﹐中又八拜﹐三八二十四拜﹐揚塵舞蹈﹐山呼萬歲。君臣禮畢﹐晉帝在座上言曰「卿各平身﹐有事出奏﹐無事退班。」於是羣臣起立兩邊﹐忽黃門官引會稽使人直至金鑾拜舞已畢﹐呈上表章。晉皇披表讀訖大驚﹐謂使人曰「汝宜星夜奔郡﹐令太守點兵﹐緊守城池﹐朕卽發兵來應。」使人領命﹐拜辭出朝﹐卽歸去了。當時帝問羣臣曰「今姦賊作亂﹐誰敢與吾興兵﹖」言未畢﹐羣臣奏曰「衛將軍謝琰﹑前將軍劉牢之﹐此二人智足多謀﹐陛下不如遣其前去徵討﹐必然收服。」帝聞奏﹐卽宜謝琰﹑劉牢之二人至﹐謂曰「會稽妖賊孫恩作亂﹐遣卿等前去收服﹐卿宜領兵。竭力得勝回朝﹐封賞不輕。」二人聞命卽時謝恩﹐出朝領兵。

放下珠簾﹐眾文武各退班去了。

卻說謝琰﹑劉牢之二人領兵十萬欲行﹐缺少一个參軍官﹐心下正自納悶﹐忽部下軍人出說曰「吾鄕中有一心腹之人﹐乃是楚元王交二十一世孫也﹐姓劉名裕﹐小字寄奴﹐原居京口。

此人幼讀兵書﹐長習武藝﹐有萬夫不擋之勇。身長七尺﹐細眼長髯﹐膽量過人﹐機謀出眾。笑齊桓﹑晉文無匡霸之才﹐論管仲﹑樂毅少縱橫之策﹐治兵仿佛孫﹑吳﹐運籌平欺洛﹑灌。若將軍這里少參軍官﹐何不禮請他來﹐必然平服妖賊。」

牢之聞之大喜﹐就令軍人以禮去請。軍人得令﹐連夜上馬來到京口﹐卽見劉裕﹐俱道﹕「妖賊孫恩作反﹐朝廷差衛將軍謝琰﹑前將軍劉牢之領兵前去徵討﹐二人令我前來﹐禮請足下爲參軍﹐一同去徵。文書緊急﹐火速要行。」裕聞大喜﹐卽時收拾行李﹐跟同軍人上道﹐來至營前﹐忙引入軍中﹐拜見劉牢之。牢之見裕身長七尺﹐相貌魁偉﹐面如碧玉﹐五綹長須垂於腹下。牢之心中大喜﹐卽便優禮相待﹐與之談論﹐應答如流﹐卽拜爲參軍﹐裕亦喜之不勝。於是牢之傳令三軍﹐望會稽進發﹐不日來到會稽城東五十里﹐下住營寨。第二九七回

劉裕十騎破孫恩

話說謝琰﹑劉牢之二人升帳﹐謂參軍劉裕曰「汝可帶十个精壯軍人﹐去觀賊虛實如何﹐回來報知﹐吾好引兵後進。」

裕得令﹐引十人前行。行至二十餘里﹐卻遇孫恩引賊眾五千餘人﹐正來與牢之對陣﹐見了裕等十人﹐指揮擒捉。裕無柰﹐只得向十人曰「今日我等退走﹐必然被擒﹐若拼死往斗﹐或可殺賊﹐正好立功﹐各宜竭力。」言訖﹐各自奮勇殺進﹐正遇孫恩﹐遂與交戰﹐一來一往﹐一上一下﹐戰有三十餘合﹐後賊眾擁來﹐裕料眾不敵﹐且戰且走。賊眾追來﹐十人皆死。裕猶獨力拒恩﹐裕偶失足﹐墜於岸﹐賊眾臨岸欲下﹐被裕奮勇長刀亂砍﹐殺賊數人﹐賊眾少卻﹐裕乃得登岸﹐賊驚潰走。裕乃大呼逐之﹐賊眾皆走﹐裕所殺傷者甚眾。

卻說劉牢之子劉敬宣﹐因見他父派裕引十人去探賊﹐久不見裕等回營﹐逆料裕等必爲賊兵所困﹐乃稟明牢之﹐牢之命敬宣引兵前去探訪。敬宣得令﹐領了大隊人馬前來尋裕﹐行至平山陽﹐望見賊眾蜂擁亂竄﹐裕乃一人﹐經電迅雷前往追殺。敬宣與眾軍看見﹐無不驚駭嘆息。敬宣遂揮軍助擊﹐大破之﹐斬獲千餘人﹐追下五十餘里﹐敬宣方才鳴金收軍﹐與裕一同回營。

參見牢之﹐敬宣備述其故。牢之曰「公子神威﹐自古罕有﹐不惟破賊﹐吾一軍皆生色矣﹗」遂重賞劉裕﹐犒勞三軍﹐引兵進屯會稽。

初﹐孫恩聞八郡響應﹐謂其屬曰「天下無復事矣﹗當與諸君朝服至建康。」旣而聞牢之引兵濟江﹐今與裕戰不利﹐乃驅其眾復逃入海島去了。

卻說荊州刺史殷仲堪﹐乃陳郡人﹐能淸言﹐善屬文。父病經年﹐仲堪衣不解帶﹐執藥揮淚﹐遂眇一目﹐旌表以孝﹐因是孝武帝召爲太子中庶子﹐因問仲堪之目曰「卿患此者爲誰﹖」

仲堪流涕而起曰「臣進退維谷﹐甚爲感愧。」帝謂仲堪曰「勿以己才﹐而笑不才。」帝甚敬之。仲堪一日出遊江濱﹐忽見水上流一棺至﹐仲堪以爲無主﹐命家人赴水收而取之而歸。

有日聞門前之溝﹐直起爲岸﹐至夕有人來謁仲堪﹐自稱曰「吾乃徐伯玄﹐向者感君之恩惠﹐無以報徳也。」仲堪亦以禮待之。因問曰「仲堪門前之溝﹐又無大水流砂﹐自然塡成爲岸﹐君乃髙土﹐必知其何祥也﹖」伯玄對曰「水中有岸﹐其名爲洲﹐君將爲州官耳﹗」言終﹐其岸復沒﹐伯玄亦忽不見﹐仲堪心甚疑之。次日設朝﹐羣臣保奏﹐孝武帝除殷仲堪爲荊州刺史﹐命其去鎭江陵。仲堪謝恩受職﹐辭帝赴任。孝武帝謂曰「卿去有日﹐令人酸然﹐常謂汝爲廊廟之寶﹐而忽爲荊楚之珍﹐良以慨恨﹐使朕憂深﹗」仲堪曰「臣𨿽任外﹐無苟取民間一毫﹔以負陛下殊遇之恩﹐伏望陛下善保龍體﹐以重天下之望﹐毋勞懷臣之深。」仲堪爲孝武帝所重﹐爲此堪亦盡忠臣之心。

旣至荊州﹐荊州連年水旱﹐百姓饑饉﹐仲堪食常五碗﹐盤無餘肴﹐每食粒落席間﹐輒拾而啖之。𨿽欲惜物﹐亦緣其性直素﹐常語子弟曰「人見我受任方州﹐謂我豁平昔時意﹐今吾處之不易。貧者士之常﹐焉得登仕﹐而損其本﹐彼其存之矣﹗」

是時殷仲堪與桓玄不睦﹐恐桓玄起兵跋扈來攻﹐意欲先以兵去擊。當有部將紀紳上言曰「不可﹗桓玄乃當世之英雄也。兼有襄陽之地﹐君與彼戰﹐必不易圖也。吾聞江州刺史楊佺期﹐亦乃世之英傑﹐有一女﹐年方十三﹐未曾許配他人﹐今明公亦有長子﹐不曾結姻﹐何不使人求親於佺期。期若肯許﹐必然樹黨結姻﹐以後起兵﹐兩相夾攻﹐方可克勝。」堪曰「其計甚善。」於是從紳之計﹐卽日遣使劉贊賫禮物﹐詣江州求親。不一日來至江州﹐見了楊佺期﹐稱說﹕「殷仲堪敬慕將軍﹐欲與將軍結親﹐特遣小將賫禮前來﹐求令愛爲兒媳﹐永契秦晉之歡﹐將軍意下如何﹖」佺期聽了﹐沈思半晌﹐乃曰「殷先生幾个兒子﹖」劉贊答曰「有二子﹐此是長子。」佺期意遂決﹐許之﹐卽備筵宴﹐款待使人劉贊。贊出外整備財禮﹐送入府堂。

佺期受其禮物﹐乃畱劉贊於館驛安歇。至次日﹐備酬禮與劉贊。

贊星夜歸見仲堪﹐說知允親之事﹐堪乃大喜道曰「吾荊州無憂患矣。」

卻說南郡公桓玄﹐先計使人入朝﹐求爲廣州刺史﹐晉安帝從之。因是起兵謀叛﹐欲取荊州爲家﹐遣姦細人前去探訪虛實。

聞知殷仲堪求親於江州楊佺期爲援﹐使人卽回﹐將此報知。桓玄聽訖大怒﹐卽時點起軍馬五萬﹐欲先取荊州﹐懼其有備﹐乃引兵殺奔江州﹐先攻佺期。楊佺期未知其來﹐慌忙引兵出城﹐兩下排陣。陣完﹐楊佺期乃出陣前言曰「吾與公素無仇隙﹐何故起兵侵界﹖」玄髙叫罵曰「爾與殷仲堪結親樹黨﹐其意共欲圖我﹐故我先來圖爾。」言訖﹐便驟馬挺槍﹐向期直刺﹐期亦舞刀出迎﹐二人戰了三十餘合﹐佺期气力不多﹐被玄便刺於馬下。

玄殺敗餘兵﹐收軍入城﹐出榜安民訖﹐安排牛酒﹐賞勞三軍。乃下令曰「今江州𨿽破﹐還有荊州殷仲堪在﹐若使他得知﹐必引兵來攻我﹐百姓必危矣﹗不如乘其無備﹐來日便可先以兵攻之。諸將不許入舍﹐持三日糧去﹐直殺入城。」諸將曰「諾﹗」於是次日引兵一萬﹐星夜殺奔荊州而來。

卻說殷仲堪果然無備﹐被桓玄揮兵殺入城去。仲堪正坐府堂﹐聞左右說玄兵入城﹐遂喫驚不校卽時部下兵將﹐持刀殺出﹐正相遇著﹐與玄將馮該交戰﹐不上五合﹐仲堪敗陣而走。

桓玄揮兵進衙﹐殺其家屬﹐復出府堂﹐出榜安民﹐排宴犒賞諸將。玄克荊州﹐差其偏將該以兵追數日﹐生執仲堪殺之。玄旣殺仲堪﹐遣入朝上表﹐求領荊﹑江二州牧。使人得命帶表卽行﹐行數日來到朝廷。至次日具公服﹐在待漏院伺候。忽聽得淨鞭三下響﹐文武兩班齊﹐晉帝設朝﹐使人乃直至丹墀﹐呈上表章。

帝披覽訖﹐顏色不悅﹐卽以玄表示與羣臣﹐羣臣奏曰「桓玄跋扈﹐不可違其請也。」於是帝降詔﹐命玄爲荊州﹑江州二牧。使人得領詔旨﹐卽還去了。珠簾放下﹐文武退班。卻說使人回見桓玄﹐具說朝廷詔旨﹐命領荊﹑江二州牧之事。玄乃大喜﹐重賞使人﹐不在話下。

初﹐楊佺期與殷仲堪結爲婚姻﹐遺書與仲堪共圖桓玄。堪多疑少決﹐苦禁止之﹐參軍羅企生謂其弟遵生曰「殷侯仁而無斷﹐必及難也。吾蒙知遇﹐義不可以去﹐必將死之。」是歲荊州大水﹐仲堪竭倉廩以賑饑民﹐玄欲乘其虛而伐之﹐乃發兵西上﹐仲堪部下將士皆出降玄﹐仲堪大懼﹐急引心腹數十人走出﹐被玄所執斬之。仲堪奉天師道﹐祈請鬼神﹐不吝財物﹐而嗇於周濟﹐好爲小惠以悅人﹐病者自爲診脈分藥﹐用計倚仗頰密﹐而短於鑑略﹐故至於敗。

仲堪之走﹐文武無送者也﹐惟羅企生從之﹐路經家門﹐弟遵生曰「今作如此分離﹐何可不一執手﹖」企生旋馬授手﹐遵生牽下之曰「家有老母﹐去將何之﹖」企生揮淚曰「今日之事﹐我必死之﹐汝等奉養﹐不失孝道﹐一門之中﹐有忠與孝﹐亦復何恨﹖」遵生抱之愈急﹐遂不得去。及玄至荊州﹐士人無不詣玄者﹐企生獨不往而管理仲堪葬事。玄使人謂企生曰「若謝我﹐當釋汝﹗」企生曰「吾爲荊州敗不能救﹐尙何謝焉﹖」玄乃收之﹐復問﹕「欲何言﹖」企生曰「從公乞一弟﹐以奉老母。」玄乃殺企生﹐而赦其弟。第二九八回

涼王卒誡諸子和

卻說涼王呂光疾甚﹐立太子呂紹爲天王﹐自號太皇﹐以太原公呂纂爲太尉﹐當山公呂弘爲司徒。光謂太子紹曰「今三鄰構隙﹐吾歿之後﹐使纂統六軍﹐弘管朝政。汝恭己無爲﹐委重二兄﹐庶幾可濟。若兩相猜忌﹐則蕭墻之變至矣。」又謂纂﹑弘曰「永業才非撥亂﹐直以立嫡有常﹐偎居元首。汝兄弟輯睦﹐則名流萬世﹐若內自相圖﹐則禍不旋踵。」弘﹑纂泣曰「兒不敢反﹗」

光卒﹐紹祕不發喪﹐纂排闥入哭﹐盡哀而出。紹懼﹐以位讓之。纂不許﹐曰「陛下自宜保重。」光弟子呂超見呂弘惡狠﹐謂紹曰「纂爲將積年﹐威震內外﹐臨喪不哀﹐步髙視遠﹐必有異志﹐宜早除之。」紹曰「先帝言猶在耳﹐柰何違之﹖縱使圖我﹐我視死如歸﹐終不忍有此意也﹗」

弘聞知﹐謂纂曰「主上暗弱﹐未堪多難﹐況宜爲社稷計﹐不可拘小節也。」弘﹑纂於是夜率壯士一千﹐攻廣夏門。左將軍齊從抽劍直前﹐砍纂中額﹐左右擒之。纂曰「義士也﹗勿殺﹗」呂超聞變﹐急率卒二千赴難﹐眾素憚纂威﹐不戰自潰。

纂自入升殿﹐呂紹遂自殺。呂超見眾散﹐逃奔廣武。纂以弘兵彊﹐以位讓之﹐弘不受﹐纂乃卽天王位。以弘爲大都督﹑錄尙書事。纂叔父呂方﹐乃呂超之父﹐鎭廣武。纂遣使謂曰「呂超實忠臣﹐義勇可嘉﹐但不識權變之宜﹐方賴其用﹐可以此意諭之。」超遂上疏陳謝﹐纂乃復其爵位﹐相待如初。後涼王紹旣自殺﹐因此呂纂遂自立爲後涼王﹐後又自立爲天王﹐國號大涼﹐攺元咸徳元年。

卻說當山公呂弘﹐呂光之季子﹐與呂纂殺紹自立﹐恐己不爲所容﹐乃起兵東苑﹐來攻呂纂。纂遣將軍權徳率兵出討﹐徳與呂弘交戰﹐未上十合﹐弘眾潰散﹐弘乃單騎奔外。呂弘之妻子﹐均被士卒奪去。是日﹐呂纂聞知權徳大勝﹐呂弘敗走﹐笑謂羣臣曰「今日之戰何如﹖」侍中房咎正色對曰「天禍涼室﹐釁起戚藩﹐𨿽弘自取夷滅﹐亦由陛下無棠棣之義。且弘妻﹐陛下之弟婦也﹔弘女﹐陛下之侄女也﹐柰何使無賴小人﹐辱爲婢妾﹖天地神明﹐豈忍見此也﹗」言訖﹐乃歔欷流涕﹐涼王攺容謝曰「是朕之過也﹐卿乃吾之直臣也﹗」於是召弘妻女及男女入居東宮﹐厚其撫養﹐將所辱弘妻之士卒斬之。

時弘走見叔父呂方﹐方見之大哭曰「天下甚寬﹐何爲至此﹖」遂執呂弘送與呂纂﹐纂使力士拉殺之。

卻說呂超不奉朝命﹐引兵五萬﹐欲伐鮮卑思盤。思盤聞知大驚﹐與諸將商議﹐諸將曰「主公與後涼王自來無仇﹐必然是呂超擅自起兵。可使人星夜去見新王呂纂﹐願稱藩臣﹐以障涼國。被必抽回其兵﹐可保吾境無患矣。」思盤曰「卿言有理。」因是使人持書入姑臧﹐呈與涼王呂纂。纂覽畢﹐始知呂超擅伐鮮卑﹐乃謂使人曰「吾還報與汝主知道﹐吾與汝國乃唇齒之邦﹐必無相攻之理。呂超起兵﹐朕實不知。朕卽使人抽回其兵﹐從今和好如初﹐不須憂疑。汝急回白汝主﹐吾旦日請與超會面講和﹐宜速來之。」使人得其意語﹐卽歸去訖。

涼王卽使人往邊﹐召呂超還朝﹐問曰「鮮卑思盤與吾國無仇﹐如何擅伐﹐不待朕知﹖不看昔日功勞及先王之面﹐今朝必然斬你。從今以後﹐休得如此。」超懼﹐謝罪而出﹐來見兄右將軍呂隆﹐隆曰「呂纂謀逆﹐弒君自立﹐吾甚不平﹐無人幫附﹐待弟回來計議。今弟旣回﹐必須殺此跋扈。」超曰「來日吾卽辭纂還廣武城起兵來﹐汝可以兵內應﹐誅此不義。」

隆曰「汝去再來難定﹐吾聞呂纂旦日使人請鮮卑主思盤宴﹐必然大會羣臣與弟。待其宴會時﹐吾自勸纂飲醉﹐弟可藏刀﹐侍於左右﹐將纂刺死﹐其餘文武不敢逆耳。」超然之。

次日﹐呂纂果排宴大會羣臣於內殿。纂日與超對飲﹐飲得大醉。呂隆又來勸酒﹐纂又飲﹐因此昏醉。被超利刃將纂殺之﹐因大叫羣臣曰「呂纂謀逆篡位﹐吾故殺之﹐與汝大臣無干。今將軍呂隆有先人之志﹑漢祖之徳﹐宜立襲位﹐汝等大臣所議何如﹖」羣臣皆曰「殿下乃太祖之弟﹐自宜卽位﹐何必計議﹖」呂超曰「吾因公殺此逆賊﹐吾若自取大位﹐卻被天下人笑我篡位﹐汝諸大臣休忤吾意。」於是大臣扶呂隆上殿登座。

呂隆推讓呂超﹐至再至三﹐方始受位。諸大臣皆呼萬歲﹐國號大涼﹐攺元神鼎元年。

初﹐呂纂嗜酒好獵﹐太常楊穎嘗諫之不悛﹐會超擅攻鮮卑思盤﹐纂命超及思盤入朝講和。超懼﹐至姑臧﹐深自結於殿中監杜尙。纂見超責之曰「卿恃兄弟桓勢﹐乃敢欺朕﹐要當斬卿﹐天下乃定﹐吾不忍殺汝也﹗」因引超及思盤及羣臣宴於內殿。超兄中領軍隆數勸纂酒﹐纂醉﹐超取劍擊殺之。纂後楊氏命禁兵討之﹐杜尙止之﹐皆捨仗不戰而散。超讓位於隆﹐隆遂卽天王位。以超都督中外﹑錄尙書事。

楊后將出宮﹐超恐其挾珍寶﹐命索之﹐後曰「爾兄弟不義﹐手刃相屠﹐我旦夕死人﹐又安用寶爲﹖」超又問﹕「玉璽何在﹖」後曰「已毀之矣﹗」後有美色﹐超將納之﹐謂其父桓曰「後若自殺﹐禍及卿宗。」桓以告後﹐後曰「大人賣女與呂氏﹐是圖富貴﹐一之已甚﹐其可再乎﹖」遂自殺。桓懼﹐奔走河西去了。第二九九回

李暠自稱西涼王

卻說西涼王李暠﹐字玄盛﹐小名長生﹐隴西成紀人﹐漢前將軍李廣十六世孫。祖仕張軌﹐父早卒﹐遺腹生暠。暠少而好學﹐其性沈敏寬和﹐通涉經史﹐頗習武藝﹐誦孫﹑吳兵法。

嘗與呂光太史令郭磨及其同母弟宋繇同宿﹐窘謂繇曰「君後當位極人臣﹐李君有國土之分﹔家有騧艸馬﹐生白額駒﹐及其時也。」呂光來京兆﹐段業自稱涼州牧﹐聞暠之名﹐署暠爲效谷令。會惇煌太守孟敏卒﹐於是護軍郭謙等﹐以暠溫毅有惠政﹐推爲惇煌太守。其時宋繇亦仕段業﹐聞暠已立﹐乃辭段業而歸惇煌﹐乃入見李暠﹐言曰「兄忘郭黁之言耶﹖白額駒今已生矣﹗如何不早建其大業也﹖」懸曰「吾已得志﹐待弟來謀﹐幸爾到此﹐吾之大業濟矣。」於是乃與宋繇共謀。霸有秦﹑涼二州﹐遂遷都於酒泉郡﹐自稱爲秦﹑涼二州牧。

暠乃勸民稼穡﹐五穀丰登﹐百姓樂業。是時白狼﹑白駒﹑白雀﹑白雉﹑白鳩皆自然棲於園囿。宋繇以白祥自至﹐金精所誕皆應﹐因上言曰「昔太史令郭磨曾言白祥若起﹐明公可以登基。今日瑞已應矣﹐明公宜登王位﹐以乘其時。」暠曰「吾無才徳﹐何敢爲之﹖必須請命於晉﹐然後方可自立。」宋繇曰「今若如此﹐則眾士民必離。臣等諸將﹐爲明公開臺建業﹐離鄕土﹐棄親戚﹐咸指望明公卽位﹐以圖榮貴。今日失其所望﹐則散而去﹐明公與誰人成其事耶﹖」暠始從之﹐遂自立。第三○○回燕王徳議立太子

庚子四年﹐是歲西秦降於後秦王。

卻說南燕王慕容徳卽皇帝大位﹐都廣固﹐更名裕徳。因謂文武曰「朕今年邁無嗣﹐大不幸也。吾聞不孝有三﹐無後爲大。今貴爲天子﹐富有天下﹐若不早定東宮﹐朕崩之後﹐是遺禍於宗室也﹗吾欲擇宗族中有徳者立之﹐卿等議何人堪任大事也﹗」時尙書郎魯邃上言曰「陛下之兄北海王慕容納之子名超﹐字祖明﹐仁徳久著。臣聞慕容暐降秦王苻堅之時﹐被苻堅徙於長安﹐苻堅被後秦王姚萇所害﹐長安爲姚興所都。姚萇已死﹐其子興嗣位﹐其弟姚紹有知人之鑑﹐見超異之﹐勸姚興授以爵位。姚興信之﹐召慕容超入見﹐超恐姚興相害﹐凡有所問﹐深自晦匿﹐咸推不知。因此姚興鄙之﹐謂弟姚紹曰﹕『諺云﹕妍皮不裹癡骨﹐汝胡妄語耶﹖』由是姚興勿用﹐至今還在長安。

陛下何不使人迎來﹐立之爲太子﹐則南燕社稷幸甚矣﹗」南燕王徳曰「非卿所舉﹐則朕忘矣。」於是徳使人往長安﹐召慕容超。超聞徳有召﹐遂不告知母妻﹐卽與使者入廣固﹐朝見南燕王徳。徳與語﹐大悅﹐遂立爲太子﹐命居東宮。

卻說南涼禿發烏孤﹐河西鮮卑人也。八世祖匹孤﹐匹孤卒﹐其子壽闐立。初壽闐之在孕﹐其母相掖氏﹐因寢而產於被中﹐鮮卑謂「被」爲「禿發」﹐因而氏焉。五世祖樹機能﹐據有涼州之地。至烏孤嗣位﹐呂光自立爲涼王﹐使人署烏孤爲冠軍大將軍。烏孤自稱西平王﹐攺元號太初﹐徙都樂都。烏孤身死﹐其弟利鹿孤爲眾所立爲武威王。至是禿發利鹿孤攺稱河西王﹐國號南涼﹐攺元爲建和元年。次日大會宴﹐以賞羣臣。因謂文武曰「戎車屢駕﹐無辟境之功﹐務修賢彥﹐而下猶蓄滯﹐豈任非所才﹐將吾不明所致也﹖」祠部郎中史嵩對曰「今取士拔才﹐必先弓馬﹐文章學藝爲無用之資﹐非所以徠遠人垂不朽也。爲今之計﹐大王宜建學校﹐選耆徳碩儒﹐以訓習子弟﹐則賢士爭趨至也。」利鹿聞說善之﹐於是以白元衝﹑趙誕爲博士祭酒﹐以教冑子﹐由此賢人稍進。第三○一回姚碩徳舉兵伐西秦

後秦王姚興遣姚碩徳以兵二萬﹐去伐西秦。西秦王乾歸使將軍慕九等以兵二萬五千屯守。秦軍樵采路絕﹐秦王興聞知﹐潛引兵一萬救之。乾歸聞之﹐亦引鐵騎數千﹐前候秦兵。會大風﹐濃霧昏﹐與中軍相失﹐入於外軍﹐被興軍殺敗而走。其眾皆降於興。興進軍袍罕﹐乾歸奔金城﹐將復西走﹐謂諸帥曰「今秦王興軍勢盛大﹐吾兵寡弱﹐不如早避﹐舉兵而去﹐庶幾得免﹐卿等宜畱此降秦﹐以全宗族。」眾皆曰「死生願從陛下﹗」乾歸曰「今吾將寄食於人﹐若天未亡我﹐庶幾異日克復舊業﹐與卿等相見﹐今隨而死﹐是無益也。」乃大哭而別﹐乾歸乞降於南涼。南涼王利鹿孤待以上賓。秦兵旣退﹐南羌梁戈等使人密招乾歸。乾歸將應之﹐欲以白利鹿孤。乾歸懼爲所殺﹐乃送太子熾磐等於西平﹐南奔袍罕﹐遂降於秦。久之﹐熾磐亦逃歸。

十二月﹐有星孛於天津﹐元顯以星變解錄尙書事﹐復加尙書令。吏部尙書車胤以元顯驕恣﹐白會稽王道子﹐請禁抑之。

元顯問道子曰「車武子屏人言及何事﹖」道子怒曰「爾欲幽我﹐不令與朝士語耶﹗」元顯出﹐謂其從曰「胤間我父子﹐吾必殺之﹗」胤懼自殺。

時魏太史屢奏天文乖亂。魏王珪自覽占書云「當攺王易政。」乃下詔風勵羣下﹐以帝王繼統﹐皆有天命﹐不可妄干。

又數變易官名﹐欲以厭塞災異。第三○二回蒙遜謀叛弒段業

辛丑五年正月﹐南涼王利鹿孤欲稱帝﹐將軍密鍮勿崙曰「吾國披髮左衽﹐無冠帶之飾﹔逐水艸遷徙﹐無城郭室廬﹐故能雄視沙漠﹐抗衡中夏。今舉大號﹐誠順人心。然建都立邑﹐難以避敵﹐儲蓄倉庫﹐啟敵人心。不如處晉民於城郭﹐勸課農桑以供資儲﹐率國人以習戰射﹐鄰國弱則乘之﹐彊則避之﹐此久長之策也。且虛名無實﹐徒爲世之質的﹐將安用之﹖」利鹿孤乃更稱河西王﹐以其弟傉檀都督中外﹑錄尙書事。又命羣臣極言得失﹐從事史嵩曰「陛下命將出徵﹐無往不克﹔然不以綏寧爲先﹐惟以徙民爲務﹐民安土重遷﹐故多離叛。此所以斬將搴旗﹐而地不加廣也。」利鹿孤善之。

沮渠蒙遜﹐其先爲匈奴左沮渠﹐因爲氏焉。蒙遜出自夷陬﹐擅雄邊塞。先聞呂光悖徳自立﹐深懷仇弼之冤﹐因臨松盧水﹐集胡人起兵。恐眾不服﹐尋推建康太守段業爲涼州牧﹐假陳﹑吳之事﹐聚眾十萬餘人而仕段業。

卻說北涼王段業﹐憚沮渠蒙遜勇略﹐蒙遜亦身自晦匿。張掖太守馬權﹐素豪俊﹐爲段業所親重﹐意輕蒙遜﹐蒙遜譖業﹐謂權欲謀叛業﹐將權殺之。蒙遜欲謀叛﹐乃謂其兄男成曰「段公非撥亂之主﹐向吾所憚權已死﹐欲除之以奉兄何如﹖」男成曰「人親信我﹐圖之不祥。」蒙遜見男成不允計﹐乃求爲西安太守﹐業從之。蒙遜臨行﹐因與男成約﹐同祭余蘭胡山神而去。乃陰使人先告段業﹐說男成欲起兵作亂﹐若不信﹐以求祭余蘭胡山神爲驗﹐及至期而發﹐業遂收男成。男成曰「蒙遜先與臣謀反﹐臣以兄弟之故﹐隱而不言。今以臣在﹐恐部眾不從﹐故約臣祭山而反誣臣﹐其意欲主之殺臣也﹗乞詐言臣死﹐暴臣罪惡﹐蒙遜必反﹐然後使臣討之﹐必然克矣。」業不聽﹐殺之。男成旣死﹐蒙遜聞知﹐泣告眾曰「男成忠於段王﹐而無故枉殺之﹐諸君能爲報仇乎﹖」男成素得眾心﹐皆憤怒爭奮﹐比至氐地﹐羌胡多起兵應之。業先疑將軍田昂與男成同蒙遜反﹐將囚之。至是召之使討蒙遜﹐昂以眾降蒙遜﹐業之軍遂潰。蒙遜乃攻入張掖﹐擒住段業﹐業謂蒙遜曰「孤孑然一身﹐爲公家所推﹐願乞余命東還﹐與妻子相見。」蒙遜不聽﹐命斬之。

業儒素長者﹐無他權略﹐威禁不行﹐羣下擅命﹐因信卜筮巫覡﹐故至於敗。蒙遜自稱爲張掖公。第三○三回劉裕寡兵退孫恩

孫恩引眾北出海鹽﹐欲報山陰之仇。劉裕聞知恩來﹐乃點兵築城於海鹽之北而拒之。恩日夜引賊眾來攻其城﹐劉裕憂其兵少﹐乃選敢死之士二千人﹐至夜出擊之﹐賊眾不知裕兵多少﹐乃走。時裕𨿽連勝﹐而深慮寡不敵眾之勢﹐乃思一計﹐至夜偃旗示以羸弱﹐待觀其懈﹐遂率部兵奮擊﹐大破之﹐殺得恩兵十損其七﹐大敗而逃。裕兵追下百餘里方返﹐犒賞三軍。

至八月﹐晉帝設朝﹐羣臣奏知劉裕殺敗孫恩之功﹐帝降詔以裕爲下邳太守。裕得詔卽行﹐回京口。

史說孔靖﹐字季恭﹐好晝臥﹐忽見一神人衣服非常﹐至前謂曰「汝速起﹗新天子在門前矣﹗」言訖﹐忽不見。靖遂遽出門視之﹐並無一人﹐只見劉裕經過﹐忙下階﹐延裕入宅內﹐執手謂裕曰「君當大貴﹐願以僕身爲托。」裕曰「寒微豈得登庸﹐倘有僥幸﹐必不捨君﹗」靖曰「必有大用﹗」於是置酒相待﹐因與結交﹐禮接甚厚﹐自此二人深相善焉。後裕自往下邳之任。第三○四回秦王興兵伐西涼

西涼王呂隆多殺豪望﹐人不自安。魏安人焦朗使人說後秦姚碩徳曰「今呂氏兄弟相殘﹐政亂民饑﹐乘其篡奪之際﹐取之易於反掌﹐不可失也。」姚碩徳以告其主秦王興﹐興從之。

自以兵五萬從金城濟河﹐直趨姑臧。呂隆大懼﹐遣呂超等以兵三萬逆戰對壘﹐被碩徳大破之﹐呂隆走回﹐閉城固守。於是西涼公李暠﹑河西王利鹿孤﹑張掖公蒙遜﹐各遣使奉表入貢於秦﹐怕秦來攻。秦王興聞涼楊桓之賢﹐使人徵之﹐利鹿孤不敢畱﹐使桓至秦。秦隴西碩徳圍姑臧累月﹐撫納夷夏﹐分置守宰﹐節食聚粟﹐爲持久計。

呂超言於涼王呂隆曰「今資儲內竭﹐上下嗷嗷﹐當卑辭降秦。待敵去之後﹐修政息民﹐若卜世未窮﹐何慮舊業之不復﹖若天命去矣﹐亦可保全宗族。」隆乃請降於秦。碩徳遣人奏知秦王興﹐興就表以呂隆爲涼州刺史。秦王興受其降﹐召碩徳以兵還。碩徳軍令嚴整﹐秋毫無犯﹐祀先賢﹐禮名士﹐西土悅之。

秦王準降﹐呂隆使呂超率騎﹐多賫珍寶入秦﹐朝見秦王姚興。拜舞畢﹐呈上寶物﹐具言請降之事。興大悅之﹐就拜呂超爲都督﹐不許還涼。乃使將軍伊詳率一萬人人涼﹐東遷呂隆入長安爲長樂公。涼王隆泣告詳曰「吾欲守父兄之國﹐秦王何遷吾人長安也﹗」詳曰「秦王惟恐足下在此﹐被外國寇攻﹐故使人朝爲官﹐免被人欺負也。」呂隆不得已﹐帶其家屬去長安。姚碩徳使王尙爲涼州刺史﹐分兵與其戍守涼地﹐自與伊詳等振旅還京去訖。

卻說涼州刺史王尙坐匿呂氏宮人﹐擅殺逃人薄荷等﹐禁止南臺﹐因而得罪。涼州別駕宗敞詣闕上疏﹐理王尙之無罪。後秦王興覽其疏大悅﹐謂黃門侍郎姚文祖曰「卿知宗敞乎﹖」

文祖曰「與臣同裏﹐乃西方之英俊也。」秦王興曰「今有表理王尙﹐辭義甚佳﹐恐非敞之所作。」文祖曰「宗敞昔與呂超周旋陛下﹐可試問之。」秦王興因謂超曰「宗敞文才何如﹖可似誰輩﹗」超答曰「敞在西土時﹐文詞甚美﹐可仿魏之陳﹑徐﹐晉之潘﹑陸也。」秦王興以表示超曰「涼州小地﹐寧有此才乎﹖」超曰「臣以敞余文比文﹐未足稱多﹐琳瑯出於昆侖﹐明珠出於海濱。若必以地求人﹐則文命大夏之棄夫﹐姬昌東夷之擯土﹐但當問其文彩何如耳﹗陛下不可以區宇格物也。」秦王興大悅﹐宣宗敞入內﹐以爲尙書﹐而赦王尙之罪。

因問宗敞曰「今後涼王已降﹐朕遷之於長安﹐涼州無人鎭守﹐吾欲以將去戍﹐羣臣之中﹐卿以何人可堪其任﹖」敞曰「後涼近夷﹐久叛之地﹐難以治之。陛下羣臣﹐皆有文武之才﹐宜畱護京師﹐以聽調出徵討﹐若去其守﹐則未必能全。臣舉一人﹐可署涼州﹐萬無一失。」秦王興曰「卿舉何人﹖」敞曰「南涼王禿發傉檀﹐有英雄之志﹐涼人所畏﹐鮮卑賓服。陛下可詔拜其爲涼州刺史﹐與臣去南涼﹐使其署之﹐則鮮卑不敢犯境﹐胡人來歸也。」秦王興從之﹐作詔﹐卽遣宗敞來樂都﹐拜傉檀爲涼州刺史。敞奉命至樂都。

卻說先是宗敞之父宗燮﹐與傉檀俱事呂光。光以燮爲尙書郎﹐僻檀爲廣武內史。燮善風鑑﹐一見傅檀﹐因執其手曰「君神爽宏拔﹐逸气淩雲﹐命世之傑﹐後必當克淸世難﹐恨吾年老﹐不及見耳﹗吾以子宗敞兄弟托君﹐久後休忘今日之言。」

宗燮已死﹐呂隆降秦﹐宗敞乃歸秦﹐因秦王興問戍守涼地之才﹐而有是命﹐來至樂都。

次日﹐人見傉檀﹐先呈上詔書﹐說署傉檀涼州刺史之事。

傉檀大悅﹐因謂宗敞曰「孤以常才﹐謬爲汝尊先君所見稱孤﹐孤每日自恐有累大人明鏡之鑑。及添家業爾﹐竊有懷君子﹐不圖今日得見於卿﹐大慰吾平生之望也﹗」敞曰「大王仁侔魏祖﹐存念先人﹐𨿽朱暉眄張堪之孤﹐叔向撫汝齊之子﹐亦無以加也﹗今某奉秦王之命﹐請大王署涼州刺史﹐大王還肯聽乎﹖」

傉檀曰「如何不從﹖吾卽束裝﹐與卿同入涼州也。」因此傉檀辭兄利鹿孤﹐與尙書趙誕奉王命來戍樂都﹐自引羣臣入涼州。

次日大會文武﹐宴於宜徳堂。傉檀因仰視其堂而嘆曰「古人言﹐作者不居﹐居者不作﹐信矣。」中都將孟褘進曰「寬饒有言﹐富貴無常﹐忽輒易人。此堂之建﹐年垂百年﹐十有二主﹐惟信徳可以安久﹐仁義可以永固﹐願大人勉之﹐萬代無窮也。」

傉檀曰「非君無以聞讜言也。」時傉檀𨿽受制於姚興﹐然車服禮章﹐一如王者。

禿發傉檀乃據涼州﹐並吞附近城堡﹐得兵數萬。乃統兵二萬﹐攻克顯美﹐執太守孟褘﹐而責其不早降﹐傉曰「褘受呂氏厚恩﹐分符守土﹐若明公大軍甫至﹐望旗歸附﹐恐獲罪於執事也﹖」褘檀釋而禮之﹐以爲左司馬﹐褘辭曰「褘爲人守城﹐不能以保全﹐復忝顯任﹐於心竊有不安﹗若蒙明公之惠﹐使得就戮姑臧﹐死且不朽。」傉檀義而遣之﹐於是褘得全還。

卻說燕王慕容盛懲其父寶以懦弱失國﹐自矜聰察﹐多所猜忌。羣臣有纖芥之隙﹐皆先事誅之﹐人不自保。初﹐段後兄之子段璣爲反者段登辭所累﹐乃逃奔遼西﹐復還歸罪。盛赦之﹐使尙公主﹐入直內殿﹐至是作亂。盛自率左右戰﹐被璣所傷而卒。中疊將軍慕容拔白﹐太后丁氏﹐以國家多難﹐宜立長君。

時眾望在盛弟平原公慕容拔﹐以河間公熙素得幸於丁氏﹐而廢太子﹐迎慕容熙入宮卽位﹐攺元光始。遣人以兵五千捕璣等﹐夷其三族。第三○五回元顯議欲討桓玄

壬寅元興元年正月﹐桓玄表其兄偉爲江州刺史﹐鎭夏口。

司馬刁暢都督八郡﹐鎭襄陽﹐遣將馮該戍湓口。自謂有晉國三之二﹐數使人上己符瑞﹐欲以惑眾。又致箋於會稽王道子曰﹕賊造近郊﹐以風不能進﹐食盡故去﹐非力屈也。

昔國寶死後﹐王恭不乘此威入統朝政﹐足見其心非侮明公也﹐而謂之不忠良。今之腹心﹐誰有時望﹐豈無佳勝﹐直是不能信之耳。

元顯看書大懼﹐張法順謂曰「桓玄承藉世資﹐素有豪气﹐旣並殷﹑楊﹐兼有荊楚。第下所控引﹐止三吳耳。今東土塗地﹐公私困竭﹐玄必乘此縱其姦凶。」元顯曰「爲之柰何﹖」法順曰「桓玄始得荊州﹐人情未附﹐若使劉牢之爲前鋒﹐而以大軍繼進﹐玄可取也。」元顯以爲然。

會武昌太守庾楷密使人自結於元顯﹐請爲內應。元顯大喜﹐遣法順來京口問於牢之﹐牢之謂法順曰「桓玄兄弟﹐新並殷﹑楊﹐據晉土三分得其二﹐其銳气正盛﹐焉能克之﹖依吾見﹐是以爲難。」法順還曰「觀牢之之言﹐意必將貳於明公﹐可召入殺之﹐不爾敗人之大事。」元顯不從。於是大治水軍﹐欲謀討桓玄。第三○六回桓玄陷建康篡位

次日﹐元顯奏安帝下詔﹐罪狀桓玄﹐安帝從之。以元顯爲總領大將軍﹑徵討大都督﹐加黃鉞﹔劉牢之爲前鋒﹐譙王尙之爲後鋒。張法順言於元顯曰「桓謙兄弟每爲上流耳目﹐而牢之反覆﹐萬一有變﹐則禍敗立至﹐可令牢之殺謙兄弟以示無貳﹔若不受命﹐當逆﹐爲其所敗。」元顯曰「今非牢之無以敵玄﹐且始事而誅大將﹐人情不安。而且桓玄有遺惠於荊土﹐而謙其子﹐安可殺也﹖」言訖﹐奏安帝除謙荊州刺史﹐以結西人之心。卻說桓玄令人探訪虛實﹐聞知朝廷以元顯握兵﹐遣牢之等以兵前來﹐心中大驚﹐欲完保江陵。忽一人挺身上言曰「明公英威﹐震於遠近﹐元顯口尙乳臭﹐劉牢之大失物情﹐若以兵臨近畿﹐示以禍福﹐土崩之勢﹐可翹足而待﹗何有延敵入境﹐自取窮蹙者乎﹖」玄視之﹐其人乃長史卞範之。玄聽其論﹐卽從之。遂領大兵復行至江陵縣﹐兩軍相遇﹐是時天晚﹐各自安營。

至次日﹐兩下出兵相交。當時桓玄出兵交鋒﹐牢之亦挺槍相戰﹐兩馬相交﹐戰上十合﹐不分輸贏。兩下鼓噪﹐又戰約有五十餘合﹐牢之見勝不得﹐自回本陣。玄恐其詐﹐亦不來趕。

由是兩下各自鳴金收軍屯紮﹐相拒月餘。參軍劉裕勸牢之急擊之﹐牢之不許。

桓玄歸營﹐謂眾將曰「牢之勇猛﹐急不能破。」卞範之又曰「主公可使人去說﹐令其人來降﹐則大事成矣。」桓玄曰「然﹗」於是使桓信奉手書來見牢之﹐說﹕「將軍肯降﹐久後同享富貴﹐必不相忘。」

至夜﹐劉牢之謂子敬宣曰「道子昏暗﹐元顯淫凶﹐吾深慮平桓玄之後﹐政亂復始。不如因其招降請和﹐吾退往別地﹐假桓玄之手以殺二賊﹐吾然後乘隙﹐可以得志於天下。」敬宣曰「兒恐桓玄威望旣成﹐則難圖之。」牢之曰「取之如反手﹐但平後﹐寧殺驃騎何﹖」於是牢之反遣子敬宣詣玄營請和﹐劉裕與何無忌二人並固諫不從﹐由是劉裕退居廣陵。

敬宣卽行見桓玄﹐具說父令他來請和降之事。玄意猶豫﹐卞範之急點頭言曰「可從之﹐劉將軍旣令公子前來請和﹐必無詐意﹐明公何可推乎﹖」於是玄意遂決﹐排宴款待敬宣﹐許罷兵﹐約定旦日各自罷兵。至次日﹐送敬宣回營。宣去了﹐玄謂卞範之曰「先生令言和﹐何年得定天下乎﹖」範之曰「若不言和﹐劉牢之必奏朝廷﹐加兵嚴備﹐守住險要﹐吾等安能進兵﹖不如許之﹐暫其退兵﹐令其不備﹐然後以兵陰襲建康﹐必然克也。故兵法曰﹕『就計以和﹐攻其無備。』」玄聽說大悅。過幾日﹐退兵三百餘里﹐牢之聞玄兵退﹐還兵亦屯會稽去了。玄大喜﹐謂範之曰「不出先生之所料耳。」於是停住數月﹐又領兵十萬﹐來攻建康。

初﹐桓玄起兵發江陵﹐慮事不捷﹐常爲西還計。及過潯陽﹐見無兵﹐甚喜。晉帝聞桓玄之兵復至﹐急下詔使齊王柔之﹐以騶虞幡止之﹐被玄所殺。玄至歷陽﹐襄城太守司馬休之﹐以羸兵與戰﹐敗走。譙王尙之眾自潰﹐玄捕獲之。時劉牢之亦素惡元顯﹐以慮功髙﹐不爲所容﹐自恃材武﹐擁彊兵欲假玄以除執政﹐復伺玄隙而自取之。先參軍劉裕而請急擊之﹐牢之不許﹐自去。玄聞知使牢之族舅和穆牢﹐牢之曰「自古載震王之威﹐挾不賞之功﹐而能自全者誰耶﹖今戰勝則傾宗﹐戰敗則覆族﹐不若翻然攺圖﹐則可以長保富貴矣﹗」牢之從之﹐遂與玄復相通。東海何無忌﹐牢之之外甥也﹐與劉裕共來極諫﹐不聽。其子敬宜又諫﹐牢之怒曰「吾豈不知今日收玄﹐如反覆手掌乎﹖玄之今後柰我驃騎何﹖」遂使敬宣請玄會晤。玄陰欲誅牢之﹐乃與敬宣宴飲﹐陳各書畫共觀之﹐以安悅其意﹐敬宣不覺也。

元顯將發兵出討玄﹐聞玄已至新亭﹐元顯棄船退軍。二日復出﹐陳兵於宣陽門外﹐軍中反言玄已至南桁。元顯遂引兵欲還宮。玄乘勢遣人拔刀隨後追擊﹐大呼﹕「有警﹗」當軍人皆奔潰﹐元顯走入東府﹐被玄遣從事收縛獻之。元顯曰「爲法順所誤耳﹗」

玄旣克建康﹐欲殺晉帝﹐乃聚眾謀士商議朝廷之事。卞範之進曰「明公意在大位﹐臣以爲不可﹐何也﹖蓋方鎭兵彊而又民心附晉﹐豈可速也﹖昔晉文公納周襄王﹐而諸侯竟從﹔魏武帝挾漢獻帝﹐羣臣歸附。不如因此入朝奉王﹐以從人望﹐大順也。重權公出﹐以服天下﹐大義也。不然﹐諸胡乘隙﹐方鎭加兵﹐𨿽有孫武之策﹐未易守也﹗」玄猶豫。

次日﹐晉帝設朝﹐羣臣山呼﹐奏知桓玄克建康及起兵京城之事。帝乃大驚﹐卽與文武商議﹐如何可保全社稷﹐百姓無咎。

文武上言曰「臣見桓玄好爵之人﹐陛下可髙坐儀鑾﹐出聖旨﹐命使宣他進來﹐封他重爵﹐彼必不就害陛下也﹐與戰則恐不利。」帝曰「然﹗」於是卽出聖旨﹐使人去宣桓玄。玄得旨﹐猶豫不決﹐當卞範之進前密曰「明公威震中外﹐誰不懼之﹖引大兵在此屯駐﹐入朝何妨﹖不如從旨進觀晉帝﹐帝必以重爵封明公。明公乘此機會﹐總百揆﹐握朝權﹐挾天子而令天下﹐指日定矣﹐何必更疑乎﹖」玄聞言大喜﹐卽具朝服﹐隨使入朝﹐至金殿之下﹐拜舞山呼萬歲已畢。奏曰「臣起兵者﹐爲陛下有獐頭鼠目之人﹐前後有狼心狗肺之徒﹐傷害朝綱﹐暴酷萬民﹐是以起兵來誅讒佞﹐必不敢有萌害陛下之心。陛下可髙枕無憂也﹗」帝聞奏大悅﹐賜玄平身。桓玄自爲丞相﹐而總百揆。

玄旣入京稱詔戒嚴﹐自爲丞相﹐總百揆﹐都督中外﹑錄尙書事﹑揚州牧。復讓丞相而爲太尉﹐以兄弟桓偉爲荊州刺史﹐桓修爲徐﹑兗刺史﹐桓石生爲江州刺史﹐卞範之爲丹陽尹﹐王謐爲中書令。徙會稽王道子於安成郡﹐斬元顯﹑尙之﹑庚楷﹑張法順十餘人。以劉牢之爲會稽內史。牢之驚曰「如爾﹐便奪我兵﹐禍其至矣﹗」子敬宣勸牢之襲玄﹐牢之猶豫。告劉裕曰「今當北就髙雅之於廣陵﹐舉兵以匡社稷﹐卿能從我乎﹖」

裕曰「將軍以勁卒數萬﹐望風降附﹐彼新得志威震天下﹐朝野人情﹐皆已去矣。廣陵何得至耶﹖裕當反服﹐還京口耳。」

退謂無忌日﹕「吾觀鎭北﹐禍必不遠。卿可隨我還京口﹐玄若守臣節﹐當與卿事之﹔不然當與卿圖之。」於是牢之大集僚佐﹐議據江左以討玄。參軍劉裕曰「事之不可來﹐莫大於反﹐將軍往年﹐反至兗州﹐近日反司馬郎君﹐今復反桓玄﹐一人三反﹐何以自立﹖」語畢趨出﹐佐吏各散走。牢之懼擒﹐率部曲北走至新洲﹐自縊而死。

卻說桓修鎭丹徒﹐聞劉裕賢而有勇略﹐隱遁於京口﹐乃使人賫禮﹐召請爲參軍。使人得令﹐卽去請劉裕﹐劉裕從請卽來見桓修。桓修聞至大喜﹐降階相迎﹐握手而笑﹐歡若平生﹐勝如舊識。以酒相待﹐飲至半酣﹐修起言曰「聞君才名出眾﹐智識超羣﹐故命使請君爲參軍﹐君可同心協力﹐計劃軍機﹐以佐吾弟。太平之後﹐畫地封君。」劉裕答曰「裕蒙明公錄用﹐安敢不效犬馬之勞﹖但恐有辜下問也﹗君有驅馳﹐必不辭行﹗」

修又曰「旦日吾親自與君去見吾弟﹐命其奏帝﹐再加封賞。」

言訖席散。

時劉裕來見故人孔靖曰「桓玄篡形已見﹐吾欲從山陰起義討之﹐卿意如何﹖」靖曰「山陰路遠﹐且玄未居極位﹐不如待其篡後﹐於京口起義討之。」裕然之。

卻說隆安以來﹐中外之人﹐厭於禍亂。及桓玄初至﹐黜姦佞﹐擢賢才﹐京師欣得﹐兼得少安。旣而玄又奢豪縱逸﹐且政令無常﹐朋黨互起﹐淩侮朝廷﹐裁損減其供奉之具﹐帝幾不免饑寒﹐由是眾心失望。第三○七回南涼禿發傉檀立

卻說南涼王利鹿孤﹐在位三年而卒。羣臣奔涼州﹐立其弟禿發傉檀爲涼王﹐帶領其眾﹐國號南涼﹐都於樂都﹐攺元弘昌元年。卻說晉輔國將軍袁虔之﹐先與桓玄同志齊名﹐素不相睦。

及聞桓玄得志﹐恐不爲其所容﹐乃棄官引家屬入長安﹐來降後秦王姚興。興聞其來降﹐親臨東堂﹐命羣臣引進虞之。虔之入見禮訖﹐秦王姚興因與閒話﹐而謂虔之曰「桓玄𨿽晉臣﹐其實晉賊﹐其才度定不如父﹐焉能辦成大事也﹖」虔之曰「玄不如其父遠矣﹗今旣握朝權必將行篡奪﹐旣非命世之才﹐適足爲他人驅除耳﹗此天以機授之陛下﹐願速加經略﹐廊淸吳楚。」

秦王興大悅﹐以虔之爲大司農。

次日﹐秦王興駕至逍遙園﹐引諸沙門聽鳩摩羅什演說佛經。

羅什通辧夏言﹐尋覓正經﹐多有乖謬﹐不與胡本相應。秦王興親與羅什及沙門僧眾等八百餘人﹐更出大品﹐羅什持胡本﹐秦王興執舊經﹐以相考校﹐因此續出諸經﹐並諸論三百餘卷。今傳新經﹐皆羅什所譯。秦王興旣托意於佛道﹐公卿以下莫不欽附沙門﹐州郡化之﹐事佛者十室而九矣。

卻說孫恩自被劉裕擊敗﹐復聚眾一萬﹐來寇臨海。太守辛景以伏兵擊敗之。恩勢窮兵盡﹐及所擄三吳男女﹐死亡殆盡﹐恐爲官軍所獲﹐乃自赴海而死。其黨從死者以百數﹐世人謂之「水仙」。餘者數千人﹐復推恩妹婿盧循爲王。循﹐湛之曾孫也﹐神采淸秀﹐雅有才藝。少時﹐沙門惠遠嘗謂之曰「君𨿽禮涉風素﹐而志存不軌﹐如何﹖」時桓玄欲安撫東土﹐乃遣人以循爲永嘉太守﹐循𨿽受命﹐而寇盜不已。

五月﹐秦王姚興大發諸軍十萬﹐使義陽公姚平等將兵以伐魏﹐興自將大軍繼之。平以兵攻魏柴壁﹐拔之。魏王珪聞知﹐卽遣長孫肥爲前鋒﹐自將大軍五萬繼後以禦之。平使健將率精騎二百戰魏軍﹐肥率一千逆擊﹐盡擒之。平乃退兵。珪追及於柴壁﹐平以軍馬入城固守﹐魏軍圍之。興將兵四萬來救之﹐將據天渡﹐運糧以饋平軍。

魏博士李先曰「兵法﹐上者爲敵所棲﹐下者爲敵所困﹐秦皆犯之﹐可使奇兵先據天渡﹐柴壁可不戰而取也﹗」珪命軍士增重圍﹐內防姚平出﹐外防姚興入。當將軍安同曰「汾東有蒙坑﹐東西三百餘里﹐蹊徑不通。姚興來從汾西﹐直臨柴壁﹐如此﹐虛聲勢相接﹐重圍𨿽固﹐不能制也。不如爲浮梁渡汾西﹐遠圍以拒之。虜至無所施其智力矣﹗」珪從之﹐率步兵三萬爲浮梁﹐渡汾西﹐逆擊興於蒙坑之南。

興見有備﹐乃退走四十餘里﹐平亦不敢出。興屯汾西﹐柘材從汾上流東平﹐欲以毀浮梁﹐魏人皆鉤取爲薪﹐不能得進。

姚興糧竭矢盡﹐晝夜突圍領眾不得出﹐乃率麾下大兵赴水﹐咸從沈死。其餘二萬餘人皆欲斂手被魏人所擒。興力不能救﹐舉軍衝突。遣使求和於魏王珪。珪不許﹐乘勢進取蒲扳﹐會柔然謀反﹐魏王珪乃引兵還。

癸卯二年﹐卻說桓玄聚眾朝士商議﹐欲廢銅錢而用谷帛﹐時西閣祭酒孔琳之議曰﹕《洪範》八政﹐以貨資食﹔豈不以交易之所資﹐爲用之至要者乎﹖故聖人制無用之財﹐旣無毀敗之費﹐又省難運之苦﹔此錢之所以嗣功龜貝﹐歷代不廢者也。谷帛爲寶﹐本充衣食﹐今分以爲貨﹐則致損甚多。又勞毀於商販之手﹐耗棄於割藏之用﹐此之爲獘﹐著於已試﹗故鐘繇曰﹕『巧僞之人竟濕谷之利﹐制簿絹以充資。』魏世制以嚴刑﹐弗能禁也。是以司馬以之爲﹐用錢非圖丰國﹐亦所以省刑。今旣用而廢之﹐則百姓頓亡其財﹐是有錢無糧之人﹐皆坐受饑困﹐此斷之之獘也。魏明帝時﹐錢廢用谷﹐四十年矣。以不便於人﹐故舉朝大議﹐精才達政之士﹐莫不以宜復用錢﹐足以明谷帛之難用也。

桓玄又曰「旣錢不可易﹐可復用肉刑﹐以制嚴刑繼之。」

琳之又曰﹕

唐虞象刑﹐夏禹立辟﹐蓋浮薄旣異﹐教化不同。《書》曰「世輕世重﹐」言隨時也。夫三代風淳而事簡﹐故罕蹈刑辟﹐近世俗巧而務殷﹐故動陷憲典﹔若三千行於叔世﹐必有踴貴之尢﹐此五帝不相循法﹐肉刑不可悉復者也。漢文有仁惻之意﹐開自新之路﹐𨿽曰稽古創制﹐號稱刑措﹐然名輕而實重﹐反更傷人。故孝景帝嗣位﹐輕之以緩﹐緩而人慢﹐又不禁邪﹔期於刑罰之中﹐所以見美於昔。兵荒之後﹐罹法更多。棄市之刑﹐本斬右趾。漢文一謬﹐承而弗革。所以前賢悵恨﹐議之而末辧。

鐘繇﹑陳羣之意﹐𨿽小有不同﹐欲以右趾代棄市。若從其言﹐則所活者眾﹔降死之生﹐誠爲輕法﹐可以全其性命﹐蕃其產育﹐仁旣濟物﹐功亦益眾。又今所患﹐逋逃爲先﹐屢叛不克﹐宜令逃身靡所﹐亦以肅戒未犯﹐永絕惡源。至於余條﹐且宜依舊﹐不可更攺耳﹗

桓玄遂不悅﹐因怒還第。

九月﹐殷仲文﹑卞範之二人勸玄早受禪。玄劍履上殿﹐入朝不趨﹐直至殿前﹐謂晉主曰「朝廷無玄一人﹐不知幾人稱帝﹐幾人稱王﹖今玄還位丞相﹐陛下何不知恩﹖」帝曰「是朕之失。」卽命會冊玄爲相國﹐總百揆﹐封楚王﹐加九錫。玄大悅﹐號楚國﹐置丞相以下官。

玄弟桓謙私問彭城內史劉裕曰「楚王勛徳隆重﹐朝野之情﹐咸稱宜有禪讓﹐卿以爲何如﹖」劉裕曰「楚王勛徳蓋世﹐晉室民望久移﹐乘運禪代﹐有何不可﹖」謙卽喜曰「卿謂之可卽可耳﹗」

南燕臣髙雅之上表﹐請南燕王徳伐桓玄﹐言曰「旣未能廓淸吳會﹐亦可以收江北之地。」韓範亦上疏曰「晉室衰亂﹐戎馬單弱﹐重以桓玄悖逆﹐上下離心。拓地定功﹐正宜今日。失時不取﹐彼國有豪傑誅玄﹐更修徳政﹐則無望矣﹗」徳因命諸將講武於城西﹐率領步卒三十七萬人﹐騎五萬三千匹﹐車萬七千乘﹐正欲起行﹐公卿皆以玄新得志未可以圖﹐於是乃止。

十一月﹐桓玄佯以表請歸藩﹐使人奏帝﹐帝作手詔止之畱。

又詐言錢塘臨平湖開﹐江州甘露降﹐使百僚集賀﹐爲己受命之符。又以前世皆有隱士﹐恥獨無之﹐計求得皇甫謐六世孫希之爲署﹐並給其資帛用﹐使其獨居山林﹐遣人徵爲著作郎。又使固辭﹐然後下詔旌禮﹐號曰「髙士」﹐時人謂之「充隱」。又欲廢錢而用谷帛﹐及復肉刑﹐制開無憲﹐卒無所施。性復貪鄙﹐時人有書法好畫及佳園宅﹐必假蒲博而取之。尢愛珠玉﹐未嘗離手。至是卞範之爲禪詔﹐逼帝書之﹐帝勿從。

玄自入言曰「汝爲君不道﹐四海混亂﹐吾父子披堅執銳﹐百戰千傷﹐保此社稷﹐與汝享祚數十餘年。今吾年將老﹐汝何不發一言﹖」帝曰「王欲朕位﹐何必動怒﹖容付與伊。」玄回怒作喜曰「陛下肯爲堯舜﹐吾卽退也﹗」遣司徒王謐禪帝位於玄﹐帝無柰居永安宮。百官勸進﹐玄築壇於九井山北﹐卽帝位﹐攺元永始。封帝爲平固王﹐遷於潯陽。玄入建康宮﹐登禦座而地忽陷﹐羣下失色。殷仲文曰「將由陛下聖徳深厚﹐地不能載﹐故如是耳。」桓玄大悅。

玄旣卽大位﹐臨朝聽訟﹐親問囚徒﹐罪無輕重﹐多得原放。

有於輿乞者﹐時或卹之。以其祖彜以上名位不顯﹐不復追尊﹐獨納桓溫神主於太廟﹐四時祀之。時卞範之謂玄曰「宗廟之祭﹐上不及祖﹐有以知楚徳之不長矣﹗」玄性苛細﹐好自矜伐﹐正事或一字片辭之謬﹐必加糾察﹐以示聰明。或手注直官﹐或自用令史﹐詔令紛紜﹐有司奉答不暇﹐而紀綱不治﹐奏案存積﹐不能知也。又性好遊畋﹐更繕宮室﹐朝野騷然﹐思亂者眾。

益州刺史毛璩起兵﹐傳檄郡縣﹐列玄罪狀﹐兵屯白帝城。第三○八回劉裕起兵討桓玄

時桓玄聞謝景仁之才名﹐乃宣見﹐謂文武曰「司馬庶人父子﹐云何不取﹖遂令景仁年三十而方爲著作郎耶﹖」因而言訖﹐以景仁爲中兵參軍。景仁謝恩﹐羣臣始散。

卻說桓修聞玄卽位﹐乃同劉裕來建康﹐至次日入朝見玄﹐拜舞已畢。桓玄大喜﹐乃以修爲撫軍大將軍﹐劉裕爲中軍參軍﹐就命二人起兵東徵盧循。修﹑裕二人謝恩出外﹐卽日起行﹐還京口起兵。

次日﹐桓玄設朝﹐乃謂司徒王謐曰「昨見劉裕風骨不凡﹐蓋人傑也。朕錯用之以東徵。」王謐奏曰「陛下龍眼不舛﹐劉裕叛心無有﹐陛下何思何慮也﹖」玄曰「卿言亦是。」於是罷朝﹐玄乃退入後宮﹐見皇后劉氏﹐說及命劉裕東徵之事。

皇后劉氏有智鑑﹐謂玄曰「吾前日在殿後﹐觀見劉裕朝陛下﹐其人龍行虎步﹐瞻視不凡﹐恐後不爲人下﹐不如早除之﹐以免後患也。」玄言曰「吾方欲定中原﹐非彼莫可用者。俟關﹑河平定﹐然後別謀之耳。」後曰「其事亦未可泄漏也﹗」

卻說劉裕與桓修至半路﹐入見修﹐以稟修﹕「還京口﹐托以金瘡疾痛﹐不堪步從﹐請將軍先行﹐容瘥來趕。」修聞說言曰「旣如此﹐你可從船上來趕我。」言訖﹐修乃卽先行。

於是劉裕出外﹐乃與何無忌一同乘船回京口﹐意欲商議建興復之計﹐因謂無忌日﹕「吾欲誅桓玄迎晉帝﹐以安天下﹐君有何策﹖可以教之。」無忌曰「可陰結義士﹐托以遊獵爲名﹐傳說受晉帝密詔討桓玄。待眾集計定﹐先斬桓修﹐以徇義軍﹐然後大驅眾士﹐天下誰不服從﹐爲我而殺玄也﹖」裕曰「其計甚善﹐怎柰無人堪與吾共大事者﹗」無忌曰「有一人與君同姓﹐名毅﹐乃是彭城沛人也﹐字熙樂﹐少有大志。因見桓玄篡位﹐常懷不平。若此人同舉義兵﹐則大事成矣。現居京口。」

裕曰「旣然如此﹐你可與其說知﹐令其同舉義兵。」無忌日﹕「可耳﹗」因是二人同舟﹐回至京口上岸﹐各自回室安歇。

次日﹐劉裕令人召何無忌至﹐謂曰「昨日之謀極妙﹐宜速爲之。君言京口劉毅勇而有謀﹐我欲與他同舉義兵﹐未知其人意下如何﹖你可往說之﹗令其招兵。」無忌日﹕「吾卽往說之。」言訖卽行﹐來見劉毅。毅聞何無忌至﹐出門前迎入到艸廳之上﹐各施禮畢﹐分賓主而坐。無忌佯爲欷欺﹐潸然出涕不已﹐劉毅問曰「公何故淚耶﹖」無忌日﹕「晉室不幸﹐罹桓玄之篡﹐吾乃晉臣﹐意欲興義兵討此跋扈﹐恨無人戮力相成﹐是以淚耳﹗」毅曰「吾亦有不平之鳴。」無忌曰「桓氏彊盛﹐其可圖乎﹖」毅曰「天下自有彊弱﹐正患無英才之人耳﹐故患無人可爲盟主。」無忌日﹕「天下艸澤之中﹐非無英才也﹐吾推一人﹐未知合君意否﹖」毅曰「你且莫說﹐待我說出一人﹐與公看相合否也﹖」無忌曰「你且說甚人﹖」毅曰「依我所見﹐惟有劉下邳﹐公意亦此人否也﹖」無忌鼓掌而笑﹐答曰「吾主意亦是此人。」毅曰「旣我二人心合﹐你可說劉下邳﹐邀其同舉義兵。」無忌日﹕「吾先去參說﹐你可隨後來同議。」言訖辭還﹐具以毅言告裕。裕乃大喜﹐卽令無忌去請毅至﹐相見禮訖﹐三人定謀﹐聚合義徒一百餘人﹐以候大舉。

甲辰三年﹐時有平昌孟昶爲桓弘主簿﹐從建康還家﹐裕往問之曰「艸野當有英雄起兵討桓玄﹐卿願聞乎﹖」昶曰「今日英雄有誰﹖正當是卿耳﹗」於是裕請其同往見毅﹑無忌﹐與其相會﹐於是昶及裕弟道規﹑諸葛長民等﹐相與合謀起兵。

時道規爲桓弘參軍﹐裕使毅說道規﹑昶共殺桓弘﹐據廣陵起兵﹔長民爲刁逵參軍﹐使其殺刁逵﹐據歷陽起兵﹐各自領計去訖。

無忌夜艸起兵文﹐其母密窺之﹐泣曰「吾不及東海呂母明矣﹗汝能如此﹐吾復何恨﹖」當劉裕以百餘人托以遊獵﹐與無忌合收徒眾﹐得二百餘人。詰旦﹐京口門開﹐無忌著傳詔服﹐稱敕使居前﹐徒眾從之齊入﹐卽斬桓修以徇義兵。遂出榜安民﹐無忌等共推裕爲盟主。

裕問無忌日﹕「急須一府主簿﹐何由得之﹖」無忌日﹕「無過劉道民。道民者﹐東莞劉穆之也。」裕曰「吾亦識之。」

卽馳信召焉。穆之聞京口歡噪之聲﹐晨起出陌頭﹐適與裕會﹐直視裕者久之。返室壞布裳爲褲﹐往見裕﹐裕曰「始舉大義﹐須一軍吏甚急﹐卿謂誰堪其選﹖」穆之曰「倉猝之際﹐略當見無逾於我者。」裕笑曰「卿能自屈﹐吾事濟矣﹗」卽以穆之爲坐署主簿。第三○九回劉裕大計破桓謙

時桓修手下司馬刁弘引文武佐吏數百人﹐在城外屯紮﹐欲與桓修報仇。劉裕命眾兵緊守四門﹐乃親自登城樓上﹐而謂司馬軍吏曰「今郭江州已奉乘輿反正於潯陽﹐我等受密詔誅逆黨。今日賊玄首已當梟於大航﹐諸君非大晉之臣乎﹖何故助賊爲亂耶﹖」刁弘等老臣﹐信以爲實﹐乃邀眾退散去訖。是日孟昶因勸桓弘出獵﹐次日天尙未明﹐弘使人開門出獵﹐早被劉毅﹑劉道規等率壯士數百人﹐直入內堂斬之﹐因收其眾濟江。眾同推裕爲盟主﹐總督徐州事﹐以昶爲長史﹐守京口。裕率二州之眾千七百人﹐屯於竹裏﹐移檄遠近響應。

卻說桓玄設朝﹐文武出班山呼禮畢。羣臣奏曰「劉裕與劉毅﹑何無忌謀反﹐聚眾斬桓修及弘﹐宜火速興兵去討。」玄聞弘與修死﹐垂淚不已﹐卽宜頓丘太守吳甫之﹑右衛將軍皇甫敷﹐領兵北拒義兵﹐又遣桓謙總之﹐三將受命欲行﹐玄謂謙曰「賊兵銳甚﹐計出萬死﹐若有蹉跌﹐則彼气成而吾事去矣﹗不如屯大軍於覆舟山以待之﹐彼空行兩日﹐求戰不得﹐自然散去﹐此策之上也。」謙辭卽行去了。

遊擊將軍何澹之奏曰「前劉裕進謁小臣﹐小臣左右造說裕身光耀滿室﹐小臣恐其不爲人下﹐奏知陛下﹐陛下不以爲意﹐今日果爲患耳﹗臣觀劉裕聚烏合之眾﹐集蟻聚之兵﹐勢必無成。陛下何慮之深也﹖」玄謂何澹之曰「劉裕勇冠三軍﹐當今無敵﹐足爲一世之雄。劉裕家無擔石之儲﹐爲樗蒱一擲百萬。何無忌﹐牢之之外甥﹐酷似其舅﹐共舉大事﹐何謂無成﹖朕前之不料﹐今噬臍無及也﹗」言訖﹐悶悶入宮﹐羣臣罷朝。

卻說劉裕爲盟主﹐以孟昶爲長史總後軍﹐劉穆之爲司馬﹐其時百姓願從者千餘人。率軍分作三隊起行﹐行至竹裏遣使移檄都下。

三月成午﹐裕兵至江乘﹐遇吳甫之兵到﹐劉裕乃親執大刀﹐大呼出陣﹐聲若巨雷。甫之一見﹐只是不敢交鋒﹐撥回馬便走。

裕以身先拍馬追斬甫之﹐麾令三軍並進﹐將士無不苦戰﹐都皆以一當百﹐斬首數百級。追至羅落橋﹐方自鳴金收軍﹐屯於橋下。

裕乃鳴鼓集眾﹐商議進京之計。忽流星馬報說﹕「皇甫敷引大兵前來拒戰。」當時檀憑之出謂曰「不勞盟主親陣﹐小將願與一戰。」裕乃許之。憑之卽出披掛﹐引部下兵出陣﹐與皇甫敷對敵。兩馬相交﹐雙戟並舉﹐二人戰上十餘合﹐憑之气力不加﹐大敗走回本陣﹐被皇甫敷驟馬追趕﹐射一箭正中後心﹐翻身落馬﹐死於陣中。劉裕在陣上一見大怒﹐驅坐下馬﹐挺手中刀﹐如飛殺出陣來。遇了皇甫敷就戰﹐未上十餘合﹐裕乃佯敗拖刀便走。敷只道是敗﹐去趕﹐不曾提防﹐被劉裕勒回坐下馬﹐舞起手中刀﹐望敷迎頭一砍﹐砍死皇甫敷於馬下。引兵殺進﹐殺得楚兵逃走無門﹐大隊兵至離京城二百里下寨。

至次日﹐裕乃升帳﹐號泣檀憑之﹐情動三軍﹐無不下淚。

而又使人去尋憑之屍首﹐以棺木盛之﹐遷葬京口。初﹐劉裕與憑之眾人欲建大業﹐有善相者請裕相。裕與何無忌等近當大貴﹐惟云憑之無相﹐至此憑之戰死﹐裕知其事已驗而深信之。

卻說桓玄聞皇甫敷等皆死﹐軍馬已臨京城﹐心中大懼。乃遣桓謙以兵二萬﹐屯於東陵口拒之。又使卞範之以兵二萬屯於覆舟山西犄之。

卻說劉裕領義兵先詣升帳﹐聚眾畫策進兵。當眾將皆言曰「今桓玄使桓謙屯東陵口﹐卞範之屯覆舟山西﹐吾所進者﹐只此二路。今敵占之﹐吾兵難以進也。不如退兵﹐先取別郡﹐俟其無備﹐方可進也。」劉裕見說大怒曰「吾非一功至此﹐豈可畏而去之﹐是無始終也﹗吾明日自有破範之及桓謙之策。」

次日﹐使何無忌守寨﹐尋土人引路﹐自乘小車於覆舟山僻之處﹐徧視地理。因山嶺峻險﹐棄車乘轎﹐或自步行。忽到一山﹐望見一谷﹐形如長蛇﹐皆是峭壁﹐雜絕樹林之間﹐止有一條小路。

裕問土人是何地名﹖土人曰「此乃覆舟山谷。」裕曰「此乃天賜吾殺玄兵於此處也。」言訖﹐卽回本寨﹐喚孟昶監軍制油被一千條﹔又喚何無忌至前﹐吩咐引兵一千﹐執皂白二旗﹐分作兩隊以爲疑兵﹐屯於覆舟山東等處﹐使桓謙疑不敢進。又令孟昶監五百軍人﹐將油被掛覆舟山對面諸山谷。又令﹕「劉毅引兵三千挑戰﹐可佯敗﹐引桓謙至山谷﹐放火焚謙大軍。吾自領兵埋伏﹐待其兵過﹐分截接戰﹐汝等諸將﹐臨期如令﹐不得有誤﹐倘有漏泄﹐定按軍法。」眾將得令﹐各各依計準備而行﹐計排已定。

次日﹐劉裕引兵三千﹐前來誘敵。謙兵果至﹐二馬相遇﹐當時劉毅跑馬走出陣前﹐勒馬橫刀﹐大罵﹕「桓謙逆賊﹐如何不降﹐拒我義兵﹖」桓謙亦出馬罵曰「叛賊何敢罵吾﹗」言訖持槍便刺過來﹐劉毅舞刀去迎﹐二馬相交﹐軍器並舉﹐兩人大戰二十餘合。毅佯落荒而逃﹐謙乃揮兵追之﹐不三五里﹐追到覆舟山東﹐乃勒馬謂諸將曰「前日敗兵回﹐誇劉裕用兵如神﹐所向無敵。今觀他之用兵﹐可見了也。似此等軍馬爲前部﹐與吾對敵﹐正如驅羊與虎豹對也﹗汝等可催趕軍馬﹐星夜趕過山東平處下寨﹐是吾之志也﹗」言訖﹐又追數里﹐前軍來報﹕「山東兩下﹐都有埋伏。」眾不敢行﹐謙欲回兵﹐只聽背後喊起﹐鼓角喧天﹐震動天地。後軍又報﹕「後有劉裕領大隊兵殺出。」桓謙慌忙傳令﹐令眾兵一齊殺過山東。令未及傳﹐望見山上樹林之中﹐一派火光罩地﹐俄而油被滿樹﹐見火就著﹐狂風大作﹐四面八方﹐火光彌天﹐燒近前來﹐人馬自相踐踏﹐死者不知其數。燒得屍橫徧野﹐血滿渠池。其時桓謙引了數十心腹軍人﹐冒火衝突﹐殺出而走﹐奔投西蜀去了。

劉裕乃連夜引兵﹐身先士卒﹐並力死戰﹐無不以一當百﹐百戰百勝﹐呼聲震動天地﹐鼓噪之音﹐大震京邑。諸軍大潰﹐裕兵直至京城之下安營。

卻說桓玄始𨿽遣軍拒裕﹐而走意已決﹐乃使殷仲文具舟石頭城下﹐待逃。當夜玄憂無寐﹐在宮閒行。忽左右來說﹐謙軍敗死﹐目今劉裕兵至京城。玄乃大驚﹐卽引親隨數人﹐連夜開北門﹐輕船往南走﹐奔石頭城。

裕聞玄走﹐至庚申日﹐乃引兵眾入建康﹐立畱臺﹐總率百官﹐商議奉迎鑾輿﹐收桓玄宗族在建康者﹐盡剿誅滅命。劉毅調兵去追桓玄﹐毅得令以兵去了。又命尙書主瑕率百官奉迎乘輿﹐亦起行去了。當時司徒王謐與眾議同推裕領揚州牧﹐固辭不肯受﹐乃以謐錄尙書事﹐領揚州刺史。裕自爲鎭軍將軍﹑都督八州諸軍事﹑徐州刺史﹑領軍將軍。以劉穆之爲崇邑太守﹐總諸大處分皆委於劉穆之。穆之倉卒立定﹐無不允愜。裕托以心腹﹐動止諮焉。穆之竭節盡誠﹐無所遺隱。時晉政寬弛﹐綱紀不立﹐豪傑淩縱﹐小民窮困。重以司馬元顯政令違舛﹐桓玄𨿽欲釐政﹐而科條煩密﹐眾莫之從。其時穆之斟酌時宜﹐隨方矯正。裕以身範物﹐以威禁內外﹐百官皆肅然奉職。不盈旬日間﹐風俗頓攺爲美也。

初﹐王謐爲桓玄佐命元臣﹐手解帝璽綬以授玄﹐及玄敗﹐眾議宜誅﹐裕特保全之。劉毅嘗因朝會﹐問謐璽綬所在﹐王謐內不自安﹐逃奔曲阿﹐劉裕遣人追還復位。

諸葛長民至豫州﹐失期不敢發。刁逵竊知﹐乃執之﹐檻車送桓玄﹐未至而玄敗。送人遂破檻車放出長民﹐還趨歷陽。刁逵乃棄城走﹐其部下將執刁逵以送劉裕﹐斬於石頭城﹐子侄皆死。

裕初名位微薄﹐輕狡無行﹐士流皆不與相知﹐惟王謐獨奇賞之。謂曰「卿當爲一代英雄。」劉裕嘗與刁逵樗蒱﹐不時輸與逵﹐被逵縛於柳下。王謐責刁逵而代裕償﹐由是裕憾逵而徳謐。劉裕旣克建康﹐思昔劉牢之之恩﹐乃使人往洛陽﹐召其子劉敬宜入用﹐使人去了。先是敬宣知桓玄至京師﹐恐不容己﹐乃奔走洛陽。敬宜素明天文﹐見景象彗出﹐知必有興復晉室者﹐嘗以告所親。又嘗夢與丸土服之﹐覺而喜曰「丸者桓也﹐桓土旣吞﹐吾當復本土乎﹖」是日恰好使者至﹐說劉裕有召﹐卽乃馳還京師﹐入見劉裕。裕乃大喜﹐以其爲武岡縣侯。因問敬宣曰「吾與劉毅共復晉室﹐汝看吾與劉毅雄傑誰先﹖」敬宣曰「明公天資英邁﹐賞罰嚴明﹐仁徳兼著﹐不世之有﹐毅公何能及焉﹖況劉毅外寬內忌﹐自伐而滿﹐若一旦遭遇﹐當以淩上取禍﹐非可與明公爲並。」劉裕默然﹐大悅之。第三一○回桓玄挾帝走江陵

卻說桓玄走至石頭城﹐聞後軍來趕﹐恐將士不復用命﹐乃領眾走入潯陽﹐劫晉帝。是時玄腰帶寶劍﹐手提鐵鞭﹐謂帝曰「今劉裕謀叛﹐欲來擒陛下﹐陛下可急從吾走避。」帝見玄內侍皆帶劍﹐環立於側﹐面如土色﹐拱手謝曰「多蒙報知﹐願隨走避﹗」玄曰「可速上馬偕行。」於是帝引宮妃等眾從之而行。

時劉毅見玄走江陵﹐聚集諸將﹐商議進兵去追桓玄。因上言曰「諸桓世居西楚﹐郡下皆爲竭力﹐桓振勇冠三軍﹐不可追趕﹐且宜頓兵以計策謀之耳﹗」何無忌日﹕「今出師以來﹐十攻十破﹐百戰百勝﹐欲擒桓玄逆賊﹐宜於速追﹐何自阻慢軍心﹖」又曰「今之大勝而追﹐猶如破竹之勢﹐數節以下﹐迎刃而解﹐諸君不去﹐吾自追趕﹗」言訖﹐獨自引部下之兵去追。

將至江陵﹐桓玄見後有追兵﹐急使桓振率軍回馬拒戰。無忌與桓振交鋒大戰﹐未上二十餘合﹐無忌大敗走回﹐來見劉毅﹑劉道規﹐言及失利一事。道規曰「桓玄今去不遠﹐可驅大隊軍馬連夜去追。」無忌日﹕「止隔三日程途。」道規曰「旣然如此﹐星夜去追。」於是道規﹑劉毅及何無忌總率三軍﹐星夜趕來。

卻說桓玄旣挾天子走至江陵﹐及入江陵﹐見城池崩壞﹐恐不能守﹐復挾天子覓船登舟浮江東下﹐遇著劉毅﹑何無忌﹑劉道規等引兵追至。毅等大叫﹕「畱下晉天子還我。」又罵﹕「桓玄無義之賊﹐何敢謀劫聖駕﹗」桓玄大怒﹐自出交戰﹐未至二十餘合﹐桓玄大敗﹐走下五十餘里。桓玄計遣庾雅祖﹑何澹之等﹐乘其舟仗旗幟以拒裕等﹐自挾帝連夜走守湓口﹐澹之依從其計。

何無忌﹑劉道規等率兵共有七千七百人﹐連晝帶夜﹐追至桑落洲。澹之等所乘舟幟﹐與玄無二﹐無忌日﹕「賊帥必不居此﹐欲惑我耳﹗今眾寡不敵﹐戰無全勝﹐此舟戰士似弱﹐我以勁兵攻之﹐必得之。攻之則彼勢沮﹐而我气倍﹐宜速攻之﹐破賊必矣。」眾軍遂攻得之。因傳呼曰「已擒何澹之﹐諸軍何不早降﹖」賊軍驚憂﹐追軍亦以爲然﹐乘勢破之﹐人眾皆各走了。遂進湓口﹐進據潯陽城﹐遣使奉送宗廟神主還京師。第三一一回

馮遷抽刀誅桓玄

卻說劉毅﹑何無忌﹑劉道規旣破湓口﹐率眾自潯陽西追﹐與桓玄遇於崢嶸洲。毅等兵不滿萬﹐而玄戰士數萬﹐毅憚之﹐曰「玄戰士還有五七萬﹐吾眾不滿九千人﹐何以爲敵﹖不如暫退﹗」道規曰「不可﹗彼眾我寡﹐彊弱異勢﹐今若不進﹐必爲所乘﹗𨿽至潯陽﹐豈能自固﹖夫決機兩陣﹐將雄者克﹐不在眾也﹗」因麾眾先進﹐毅等從之。玄常漾舸於舫側﹐以備敗走﹐由是眾莫有鬥志。毅等乘風縱火﹐盡爭先與玄交戰﹐玄眾大潰而走。玄復挾帝單舸西走﹐畱永安何皇后及王皇后於巴陵。

殷仲文因叛玄﹐奉二後之懿旨﹐還建康。

玄與帝入江陵﹐欲奔漢中﹐而人情垂沮﹐乃與心腹百餘人夜出﹐更相殺害﹐僅得至船﹐左右奔散去了。荊州別駕王康產見玄走了﹐奉帝入南郡府捨居祝玄乃自奔走﹐出離南郡。

卻說益州刺史毛璩因弟毛璉死﹐乃使參軍費恬謂從孫佑之曰「聞君令兄修之爲桓玄屯騎校尉﹐今桓玄與劉毅交戰不利﹐走南郡必從此過。吾料桓玄不復再興﹐不如迎玄說之入蜀﹐請君令兄收之﹐回益州同守故邑﹐以圖大事﹐君意如何﹖」佑之曰「公策正合我意。」言訖﹐二人前來至玄舟船接玄﹐玄乃大喜﹐遂問二人姓名﹐二人未及答應﹐當屯軍校尉毛修之﹐進前認得二人是其弟及參軍﹐急道曰「此二人﹐一是小將捨弟佑之﹐一是家叔參軍費恬﹐聞大王至﹐故來接耳。」桓玄聽畢﹐以二人爲將而問曰「吾欲去漢中避兵災﹐以圖興復﹐汝倆有何計策﹖可以教也﹗」佑之﹑費恬欲說修之回益州﹐乃進言曰「陛下欲圖興復﹐不如往蜀。蜀外有崇山之固﹐內有磐石之靠﹐進可兼並天下﹐退可鼎足而立﹐足可以拒劉裕之兵也。」

修之亦說曰「蜀地乃興王之所﹐昔漢帝亦從此興起﹐陛下可速行﹗」玄聽其說﹐自可與眾同行。行至益州界首﹐佑之﹑費恬密與修之言曰「我二人迎玄者﹐爲脫公也﹗今桓玄地失兵潰﹐不久必亡﹐我三人莫若引部下之兵﹐走回益州﹐別圖大事﹔倘若延遲﹐則禍至五日矣﹗」修之曰「吾有此意久矣﹐今已至此﹐安敢不逃乎﹗」言罷﹐三人各引部下兵﹐連夜走回益州﹐去見毛璩。及至次日﹐眾軍報知桓玄﹐玄乃大驚﹐悶悶不悅。

卻說益州督護將軍馮遷見玄敗﹐禍延及己﹐乃引部下之兵入營﹐抽刀而前﹐欲殺桓玄。玄急忙拔頭上玉簪與之﹐遷不受。

玄曰「汝乃何人耶﹖敢殺天子﹖」遷應之曰「欲殺天子之賊耳﹗」遂斬之。時玄年三十六﹐自篡逆至敗時﹐止八月耳。

於是馮遷割桓玄之首級﹐令人傳至建康﹐見劉裕。裕大喜﹐賞賜來人﹐傳令將首級以示四門。

是時尙書王暇聞玄劫天子在江陵﹐乃率百官至江陵﹐復立晉帝於江陵。毅等旣戰勝﹐以爲大事已定﹐不急迫躡。玄死一句﹐諸軍猶未至。桓謙及振竄匿﹐聞玄死﹐乃復出聚眾數萬﹐襲江陵﹐陷之﹐殺王康產﹐見帝與百官在殿﹐意欲行弒。桓謙曰「劉裕之亂﹐豈帝所爲﹖若殺之﹐吾何所容﹖不若禁之。」

乃拜而欲出。爲玄舉哀﹐追謐桓玄﹐率羣臣奉璽綬於帝﹐侍禦左右﹐皆振腹心。謙﹑振聞無忌﹑道規等兵復至﹐乃率眾出拒。

何無忌﹑劉道規二人進兵來攻謙﹑振於馬頭坡﹐兩下交鋒﹐謙兵驚潰﹐被無忌大破之。無忌又趨江陵﹐道規曰「兵法﹐屈伸有時。諸桓世居西楚﹐羣下皆爲竭力。振勇冠三軍﹐難與交鋒﹐且可息兵養銳﹐徐以計策縻之﹐不憂不克。」無忌不從。

自以兵出﹐迎戰於瀘溪。無忌等大敗﹐退還潯陽﹐聚糧繕船﹐未嘗無備﹐故何無忌𨿽敗退﹐猶賴劉敬宣以復振﹐遂進克至夏口。桓振遣馮該守東岸﹐孟山圖據魯山城﹐桓仙客守偃月壘﹐眾合萬餘﹐水陸相援。等與無忌分兵夜擊﹐悉攻破之。生擒山圖﹑仙客﹐馮該率殘兵奔走石頭城去訖。第三一二回

晉帝乘輿返建康

乙巳正月﹐南陽太守魯宗之起兵來襲襄陽﹐桓蔚大懼﹐奔走江陵。劉毅等大軍至馬頭﹐桓振恐不能守﹐又挾帝出屯江津﹐遣使見劉毅﹐願割江﹑荊二州﹐奉送天子還京。毅等不許﹐宗之進屯紀南。振畱桓謙﹑馮該守江陵﹐自引兵五千與宗之戰﹐大破之﹐宗之走還﹐而毅等亦以兵乘振出﹐破該於豫章口。謙聞知﹐棄城走﹐毅等大軍進入江陵﹐執卞範之等斬之。振以兵還﹐知城已失陷﹐其眾皆潰﹐乃逃渦川。朝廷下詔大處分﹐悉委冠軍將軍劉毅所領﹐大赦攺元﹐惟桓氏不赦。以桓沖靖忠王室﹐特宥其孫胤徙新安﹔以宗之爲雍州刺史﹔毛璩爲徵西將軍﹐統梁﹑益等軍﹔以弟瑾爲梁州刺史﹔瑗爲寧州刺史﹐獨桓氏及何澹之等不赦﹐桓謙﹑澹之皆奔降秦。

二月﹐畱臺百官備鑾駕迎帝於江陵。劉毅﹑劉道規二人﹐握兵屯夏口﹐以備諸桓。使何無忌保帝東還﹐帝至建康﹐百官詣闕待罪﹐詔令復職。尙書殷仲文以朝廷音樂未備﹐言於劉裕﹐請治之。裕曰「今日不暇給﹐且性所不解。」仲文曰「好之自解。」裕曰「正以解則好之﹐故不習耳﹗」以瑯玡王徳文爲大司馬﹐武陵王遵爲太保﹐劉裕爲侍中﹑車騎將軍﹑都督中外諸軍事。加裕尙書事﹐裕固辭不受﹐而請歸藩鎭。第三一三回

劉裕遺循續命湯

初﹐劉毅未遂大志時﹐嘗爲劉敬宣部下參軍﹐時人咸以雄傑許之。敬宣曰「非常之才﹐自有調度﹐此君外寬而內忌﹐自伐而矜人﹐若一旦遭遇﹐必當以淩上取禍耳﹗」毅聞而恨之。

毅心懷前言﹐今敬宣爲江州﹐使人言於裕曰「敬宣不預建議﹐授郡已爲過優﹐聞爲江州﹐尢用駭惋。」敬宣竊知﹐不自安﹐使人去裕處請解職。裕乃召還爲宣城內史。

時朝廷新定﹐未暇徵討﹐聞盧循爲亂﹐與百官議以品爵招安。於是乃遣人以循爲廣州刺史﹐徐道覆爲始興相﹐因此二人皆受命﹐遣使貢獻﹐因使人饋劉裕「益智粽」﹐裕乃笑曰「彼謂我無能也﹗」亦使人報以「續命湯」﹐循亦疑未究。循初陷番禺也﹐執刺史吳隱之。至是裕與循書﹐令遣隱之還京﹐循乃不從。長史王誕曰「孫伯符豈不欲畱華子魚耶﹐但以一境不容二君耳﹗」循始悟﹐遣之還京。

初﹐益州刺史毛璩聞桓振陷江陵﹐率眾三萬順流東下﹐將討之。使其弟毛瑗守外水﹐參軍譙縱出涪水。蜀人不樂遠徵﹐逼縱爲主。毛璩聞變﹐奔回城都﹐遣兵討之不克﹐營兵反開城門納縱﹐殺璩及環﹐滅其家﹐縱遂自稱成都王。於是蜀人大亂﹐漢中空虛﹐氐王楊盛遣其兄子楊先據之。第三一四回

慕容超立爲燕王

八月﹐南燕王慕容徳俄而寢疾卒﹐諸臣舉哀﹐殯殮掛孝訖。

後以太子慕容超嗣燕王大位﹐攺元太上元年。超旣卽大位﹐以慕容鐘爲尙書令﹐以封孚爲太尉﹐公孫五樓爲武衛將軍﹐內參政事。五樓密奏燕王超曰「慕容鐘﹑段宏二人﹐素爲民仰士歸﹐不可使其內執國政﹐倘有異變﹐難以制之﹗宜出之外鎭﹐免爲內患。」燕王超然之。次日﹐攺以慕容鐘爲靑州牧﹐以段宏爲徐州刺史。時太尉封孚諫曰「臣聞五大不在邊﹐五細不在廷。慕容鐘乃國之宗臣﹐段宏國之外戚也﹐正宜應參贊百揆﹐不宜使鎭外方。」燕王超不從。因此鐘﹑宏二人﹐俱有不平之色﹐只得赴任﹐因相謂曰「黃豹之皮﹐恐終當補狐裘也﹗」

五樓聞之﹐嫌隙漸構。

初﹐慕容超自長安來至梁州﹐慕容法時爲兗州鎭南長史。

尙書悅壽見超﹐因謂法曰「向見北海王子﹐天資弘雅﹐神爽髙邁﹐始知天族多奇﹐玉林皆寶也﹗」法曰「昔成方遂詐稱衛太子﹐人莫辧之﹐此復天族乎﹖」超聞恨之。至是卽位﹐亦以法處之外鎭。當是時﹐法來見慕容鐘﹐會段宏起兵謀反﹐據城池﹐積艸屯糧﹐不用朝命。是時尙書都令史王儼諂事五樓﹐得遷爲尙書左丞﹐時人爲之語曰「欲得侯﹐事五樓。」

晉義熙二年﹐燕王慕容熙皇后苻氏身死﹐燕王熙悲號躄踴﹐若喪考妣。大殮訖﹐復啟其棺﹐而與交接。置百官於宮內哭﹐密使有司按檢哭者﹐有淚者以爲忠孝﹐無則罪之。於是眾臣大懼﹐莫不含辛以爲淚淋。明日欲行苻氏喪﹐前掖將軍慕容云與幸人李細曰「今主上無道﹐殺戮大臣﹐來日行喪﹐必然自送﹐你可領勇士百人於道殺之﹐以免吾患。」細從其言。

次日﹐行苻氏喪﹐百官皆送。燕王熙亦自送殯。至中道﹐慕容云叫出李細﹐引勇士殺之。熙在位六年﹐自垂至熙四世﹐凡二十四年﹐後燕到此而滅。

是時云乃自立﹐卽其大位﹐加封大臣﹐以李細爲和龍長史。

李細恨云不以己執朝政﹐復以兵殺慕容云於前殿。第三一五回

馮跋卽位於昌黎

史說馮跋﹐字文起﹐長樂信都人﹐乃畢萬之後也﹐萬之子孫﹐有食采馮卿者﹐因以氏焉。先﹐慕容寶僭位﹐署跋爲中衛將軍﹐及慕容熙卽位﹐欲誅跋﹐跋與兄弟俱亡逃在外。

時慕容云旣被殺﹐國內無主﹐文武潰散。時馮跋在昌黎﹐將推以爲主﹐於是迎跋﹐跋始卽大位﹐不攺國號﹐仍國號燕﹐元太平元年。以弟素弗錄尙書事﹐總督內外諸軍事。

馮跋旣僭大位﹐勵意桑農﹐乃下書曰「桑柘之益﹐有生之本﹔北上少桑﹐人未見其利﹔可令百姓人植桑一百根﹐柘二千根。」時地震﹐寢宮崩壞﹐燕王跋卽問太史令辟尙曰「昔年屢有地動之變﹐卿可明言﹐主何吉凶﹖」尙曰「地陰也﹐主百姓遷。震有左右﹐昨震皆向右﹐臣懼百姓將西移。」燕王跋曰「吾慮此也﹗」

九月﹐西涼公暠與長史張邈謀﹐乃徙都於酒泉﹐以逼沮渠。

蒙遜舉手令其諸子曰「從政者當審愼賞罰﹐勿任愛憎﹔近忠正﹐遠佞諛﹐勿使左右竊弄威福。毀譽之來﹐當研核眞僞﹔聽訟折獄﹐必和顏任理﹐愼勿逆詐億必﹐輕加聲色﹔務廣咨詢﹐勿自專用。吾蒞事𨿽未能息民﹐然含垢匿瑕﹐朝爲寇仇﹐夕委心膂﹐粗無負於新舊。事任公平﹐坦然無繇﹐向不容懷﹐有所損益。計近則如不足﹐經遠乃爲有餘﹐庶亦無愧於前人也。」

諸子從之。

丙午二年初﹐南涼傉檀伐北涼還﹐獻馬三千匹﹑羊三萬口於秦。秦王興以爲忠﹐以傉檀爲涼州刺史﹐命鎭姑臧。徵王尙還涼州﹐士人道主簿胡威﹐請畱尙鎭姑臧﹐興弗許。威見興流涕言曰「臣州僻遠﹐仗良牧仁政保全至今。陛下柰何以我等貿馬羊乎﹖若軍國需馬﹐直煩尙書一符﹐臣州三千餘戶﹐朝下而夕可辦也﹗昔漢武帝領天下資力﹐開拓地面﹐以斷匈奴右臂。

今無故而棄五郡之地﹐忠良華族﹐以資暴虜﹐豈惟臣州士民墜於塗炭﹐恐方爲聖朝飲食之憂耳﹗」興悔之﹐使人弛止尙莫回。

時傉檀之軍至五澗﹐王尙未離。傉檀托別駕宗敞勸王尙行焉。當別駕宗敞打發王尙上道﹐自來辭傉檀﹐去同尙還長安。

傉檀謂曰「吾得涼州三千餘戶﹐情之所寄﹐惟卿一人而已﹐柰何捨我去乎﹖」敞曰「今送君回﹐與大王解紛﹐正所以忠於殿下也。」傉檀因問新政所宜﹐敞曰「惠撫其民﹐收用賢浚」薦本州民士十餘人﹐傉檀嘉納之。傉檀宴於宣政堂﹐仰視嘆曰「古人有云﹐作者不居﹐居者不作﹐信矣﹗」孟褘曰「昔張文王始爲此堂﹐於今百年十有二主矣﹗惟履信思愼者﹐可以久處﹗」傉檀善之。傉檀𨿽受命於秦﹐然其服用禮儀﹐一如王者。第三一六回

勃勃封屍髑髏臺

三年﹐卻說赫連勃勃魁岸﹐美風儀﹐性辧慧。秦王興見而奇之﹐與論大事﹐寵遇逾於勛舊。興弟邕曰「勃勃不可近﹐近則噬人也。」興曰「勃勃有濟世之才﹐吾方與之平天下﹐柰何逆忌之﹖」言訖﹐乃以爲將軍﹐使助沒弈幹鎭髙平﹐伺魏間隙。邕固爭曰「勃勃乃貪猾不仁﹐輕爲去就﹐恐終爲邊患﹗」興乃止。久之﹐竟配以雜虜二萬餘落﹐使鎭朔方。會魏王珪歸所虜秦將於秦﹐興歸賀狄幹以報之。勃勃大怒﹐遂謀叛秦。

柔然獻馬於秦﹐勃勃掠取之﹐襲殺沒弈幹而並其眾﹐自爲夏后氏之苗裔﹐稱大夏天王﹐置百官。

卻說勃勃本姓劉﹐衛辰之子﹐攺姓赫連﹐是匈奴右賢王去卑之後﹐劉元海之族也。被魏所滅﹐降秦而叛﹐自爲天王也。

時夏王勃勃共破三部﹐降其眾以萬數。進攻秦之三城以北諸戍﹐斬秦將楊丞﹑姚石生等。諸將皆曰「陛下欲經營關中﹐宜先固其根本﹐使人心有所憑系。髙平險固饒沃﹐可以定都。」

勃勃曰「吾大業艸創﹐姚興亦一時之雄﹐未可圖也。今專固一城﹐彼必並力於我﹐亡可立待。不如以驍騎風馳﹐出其不意。

救前則擊後﹐救後則擊前﹐使彼疲於奔命﹐我則遊食自若﹐不及十年﹐嶺北河東﹐盡爲我有。待興旣死﹐嗣子暗弱﹐徐取長安﹐在吾計中矣。」於是侵掠嶺北諸城。秦王興乃嘆曰「吾不用黃藐之言﹐以至於此﹗」而勃勃求婚於南涼﹐傉檀不許。

勃勃大怒﹐率騎三萬﹐擊破傉檀。傉檀敗走﹐文臣武將﹐死者十有六七。勃勃使人搬積其屍而封之﹐號曰「髑髏臺」﹐云是辱傉檀也。

卻說南燕王超母妻猶在秦﹐遣封愷使於秦﹐求母與妻還之。

秦王興謂愷曰「昔苻氏太樂諸伎悉入於燕﹐燕今稱藩﹐若送伎﹐卽送還其母妻﹐乃可得也。」愷以是言﹐還燕報於超﹐超與羣臣議之﹐段暉曰「陛下嗣守社稷﹐不宜以私親之故﹐遂降尊號。但太樂先代遺者﹐不可與也。不如掠吳口與之。」張華曰「侵掠鄰國﹐兵連禍結﹐非國家之福也。陛下慈親在人掌握﹐豈可顧惜虛名﹐不爲之屈乎﹖」於是﹐超乃使韓範聘於秦﹐稱藩奉表於秦﹐秦使韋宗報聘﹐張華請北面受封。暉曰「燕七聖重光﹐柰何一旦爲豎子屈節﹖」超曰「吾爲太后屈﹐願諸君勿復言﹗」遂北面受詔。又使華獻太樂伎一百二十人於秦﹐秦王興乃還超之母妻﹐厚其資禮而遣之﹐於是超得母還國而養之。第三一七回

穆之勸裕刺揚州

戊申四年正月﹐晉帝設朝﹐文官武將俱各身披朝服﹐手執牙笏﹐齊上金鑾殿﹐各拜舞山呼萬歲。近臣奏司徒﹑揚州刺史王謐薨﹐無人輔政﹐晉帝命羣臣議任誰人。時左僕射孟昶出朝堂謂眾臣曰「聖上面命我等舉賢輔政﹐此事必須問劉裕﹑劉毅二人﹐然後可行。」眾臣皆曰「然﹗」於是遣尙書右丞皮沈來丹徒﹐與劉裕﹑劉毅二人商議。

皮沈問劉毅﹐毅曰「旣揚州刺史王謐費﹐卿可回朝奏主上﹐可使中領軍謝混爲揚州刺史。劉裕先曾固辭﹐不肯任揚州﹐可使鎭丹徒﹐領州以內事﹐何必再議耳﹖」皮沈曰「明公所議者然。」沈辭毅出﹐又來問劉裕﹐劉裕未曾出堂﹐只見劉穆之在內﹐皮沈曰「王謐已死﹐聖上命眾臣議立一人﹐以代謐職﹐輔朝政。我先問劉毅﹐劉毅所舉謝混可鎭﹐以劉公鎭丹徒﹐領州內事﹐故又來問劉公何如﹖」穆之卽曰「劉公未出﹐君可暫停少刻﹐待我如廁﹐入請相見﹐計議必成。」皮沈在外停立﹐穆之馳入內﹐謂裕曰「今朝廷使皮沈與劉毅和公議事﹐其語不可從之。」言訖﹐穆之卽出﹐同皮沈入見劉裕﹐相見已畢﹐裕使沈坐談。皮沈曰「揚州刺史王謐已死﹐聖上命羣臣議舉一人代之﹐以輔朝政。沈先諮劉毅公﹐劉毅公議以中領軍謝混代之﹐以明公鎭丹徒﹐領揚州內事。沈不敢自擅﹐敬參問焉。」裕曰「卿宜暫退驛中安置﹐待三思商議﹐回音與卿還京。」沈卽出外﹐裕召穆之入問曰「此事何如﹖」穆之曰「公今豈得居謙﹐遂爲守藩之將﹖𨿽劉毅﹑孟昶諸公俱起布衣﹐共立大業﹐此乃一時相推﹐故以明公爲盟主﹐非宿定臣主分也﹐力敵勢均﹐終相吞噬。揚州根本所系﹐不可假人﹐前授王謐﹐事出權宜﹔今若復他授﹐便應受制事人﹐一失於權﹐無由可得。

明公功髙勛重﹐不可直置畏疑﹐同使入朝共議。眾見公至京邑﹐朝廷必不敢越公﹐更授他人耳﹗」裕曰「卿乃吾之苟彧也。」

於是出堂﹐召皮沈謂曰「百里縣宰﹐苟非其人﹐則民受其殃﹐何況一州乎﹖吾自入朝同議﹐推一能者代之。」因此劉裕與皮沈入京師。

次日入朝堂﹐聚集文武商議。眾羣臣見裕自詣﹐乃不敢別議﹐因上言曰「揚州重鎭﹐明公若不自領﹐誰人敢當﹖明公可自領之﹗」裕曰「汝大臣命孤﹐吾自受焉。」因是入朝。

卻說晉帝聞劉裕入朝﹐命大臣召劉裕入見。當大臣出引﹐劉裕至金階﹐拜於殿階之下。帝賜乎身﹐宣裕上殿﹐問言畢﹐劉裕奏曰「臣托陛下洪威﹐義軍之力﹐幸滅桓玄﹐得迎乘輿。

伏望陛下善保龍體﹐以社稷爲重﹐則天下幸甚矣﹗」帝曰「朕之社稷﹐賴卿再造﹐今卿回朝﹐宜輔國政。」眾臣奏曰「今劉裕功蓋天下﹐忠聞九州﹐揚州之任不可付人﹐宜授與裕帶領。」帝曰「眾卿所議﹐正合朕心。」於是帝以劉裕爲侍中﹑車騎將軍﹑都督中外諸軍﹑錄尙書事﹐帶領揚州刺史。劉裕謝恩出朝﹐復還丹徒京口﹐與穆之同議後事。

四月﹐南燕王超祀南郊﹐有獸如鼠而赤﹐大如馬﹐來至壇側。須臾大風晝晦﹐羽儀帷幄皆毀裂。超懼﹐以問太史令成公綏﹐對曰「陛下信用姦佞﹐誅戮忠良﹐賦斂繁多﹐事役殷重之所致也。」超乃黜公孫五樓等﹐俄復用之。

卻說秦王興以傉檀內外多難﹐欲因而取之﹐乃使韋宗往觀之。宗至﹐傉檀與宗論當世之大略﹐縱橫無窮。宗退而嘆曰「奇才英器﹐過於華夏﹐明智敏識﹐何必讀書。乃今知九州之外﹐五經之表﹐復自有人也﹗」辭歸﹐言於興曰「涼川𨿽敝﹐傉檀權譎過人﹐未可圖也﹗」對曰「劉勃勃以烏合之眾﹐猶能破之﹐況我舉天下之兵以加之乎﹖」宗曰「不然﹗形移勢變﹐反覆萬端﹐淩人者易敗﹐戒懼者難攻。傉檀之所以敗於勃勃者﹐輕之也。今我以大軍臨之﹐彼必恐懼以求全。竊觀羣臣才略﹐無傉檀比者。𨿽以天威臨之﹐亦未敢保其必勝也。」興乃不聽﹐使其子廣平公姚弼爲將軍﹐斂成率步騎三萬襲傉檀﹐又使僕射齊難率騎兵三萬討勃勃。弼長驅至姑臧﹐傉檀嬰城固守﹐見弼兵懈怠﹐夜以奇兵大破之﹐弼收殘兵退屯百里之外﹐弼兵糧盡﹐斂成縱兵擄掠。傉檀又計﹐命郡縣悉散牛羊於野﹐勃勃聞秦兵且至﹐計排伏兵於左林山谷﹐自引眾退保河曲。齊難不知﹐遂縱兵野掠﹐勃勃潛師襲難﹐擒之﹐及獲其將士萬三千餘人。於是嶺北夷夏附於勃勃者以萬數﹐勃勃皆置守宰而撫之。秦兵敗還﹐秦王興始悔不聽韋宗之言耳。第三一八回

劉裕抗表伐南燕

己酉五年正月﹐南燕王超正旦朝會羣臣﹐嘆太樂不備。超曰「孤每恨朝會缺此樂音﹐吾與卿等大臣商議﹐掠晉人以補伎。」韓﹝訁卓﹞曰「先帝以舊京傾覆﹐戢翼三齊﹐陛下不養士息民﹐伺釁恢復﹐而更侵掠鄰國﹐以廣仇敵﹐可乎﹖」超曰「吾志已定﹐不聽卿言。」遂使公孫五樓兄歸將兵寇宿﹑豫﹐拔之﹐大掠而去。簡男女二千五百人﹐教之以樂。五樓等總朝政﹐宗親並居顯要﹐內外無不憚之。

五月﹐太尉劉裕聞南燕王慕容超大掠宿﹑豫男女二千餘人﹐乃大怒﹐將欲伐燕﹐朝廷不許。劉裕抗表要伐南燕﹐朝議皆以爲不可。惟孟昶﹑謝晦﹑臧熹勸行﹐裕以昶監南府事。苻氏之敗﹐王猛孫鎭惡來奔﹐騎射不能及人﹐而有謀略﹐善果斷﹐善論軍國大事﹐或薦之於裕﹐裕語悅之﹐因畱宿。明日謂參佐曰「吾聞將門有將﹐信然。」卽以爲中軍參軍。

史說王鎭惡﹐北海人也。祖王猛﹐仕苻堅﹐位兼將相。鎭惡以五月生﹐家人以俗忌﹐欲令出繼疏宗﹐其祖猛曰「此兒非常﹐昔孟嘗君惡月生而相齊﹐是兒亦將興吾門矣﹗」故取名爲鎭惡。年十三﹐有大志﹐而苻氏敗﹐寓食龜池人李方家。方善遇之﹐鎭惡謂方曰「若遇英雄主﹐要取萬戶侯﹐宜當相厚報耳﹗」至是劉裕召爲參軍﹐果應其言矣。

四月﹐裕以劉毅鎭姑孰﹐自領眾欲行。當毅聞知﹐固止之曰「昔苻堅侵境﹐謝太傅猶不自行。宰相遠出﹐傾動根本。

公旣受輔朝政﹐豈可遠離﹖宜委別將討之﹗」劉裕猶豫﹐謝景仁獨上言曰「公建桓﹑文之烈﹐應天人之心﹐𨿽業髙振古﹐而徳刑未樹。正宜推亡存固﹐廣振威略﹐平定之後﹐養銳息徒﹐然後觀兵洛汭﹐修覆陵寢可也﹐豈有縱敵貽患者哉﹖」裕曰「然﹗」於是引軍速行。

史說王曇首﹐太保弘之弟也。幼而素讓﹐以兄弟分財﹐曇首惟取圖書而已。因劉裕聚兵討慕容超﹐與弟王球前來投伍﹐劉裕因謂曰「卿並膏粱世徳﹐乃能屈之於戎旅耶﹖」曇首答曰「旣從神武﹐自使懦夫立志耳﹗」時謝晦在座曰「仁者果有勇也﹗」裕大悅﹐以爲鎭西長史。裕率舟師﹐自淮入泗﹐軍至下邳﹐畱輜重﹐步進至瑯玡﹐所過皆築城畱兵守之。王鎭惡謂裕曰「燕人若塞大峴之險﹐或堅壁淸野﹐大軍深入﹐不惟無功﹐將不能自歸﹐柰何﹖」劉裕曰「吾慮之熟矣﹗鮮卑貪婪﹐不知遠計﹐近利虜獲﹐退惜禾苗。謂我孤軍遠人﹐不能持久﹐不過進據臨朐﹐退守廣固。彼不能守險﹑淸野﹐敢爲諸軍保之。」言訖﹐明日出行。第三一九回

劉裕入峴虜在掌

卻說南燕王超聞劉裕率軍來討﹐急召羣臣會議。公孫五樓上言曰「晉兵輕果﹐利在速戰﹐宜據大峴﹐使不得入﹐曠日延時﹐沮其銳气﹐然後徐簡精騎﹐循海而南﹐絕其糧道﹐輪段暉率兗州之眾﹐緣山東下﹐腹背擊之﹐此上策也。各命守宰﹐依險自固﹐校其資儲﹐余悉焚芟﹐使敵無所得﹐旬日之間﹐可以坐制﹐此中策也。縱賊入峴﹐出城逆戰﹐此下策也。」超曰「歲星居齊﹐以天道推之﹐不戰自克﹔客主勢殊﹐以人事言之﹐彼遠卒疲獘﹐勢不能持久﹐柰何芟苗徙民﹐先自蹙弱乎﹖不如縱使入峴﹐以精騎擊之﹐何憂不下﹖」桂林王鎭曰「陛下必以騎兵利平地者﹐宜出峴山逆戰﹔戰如不勝﹐猶可退守﹐不可使敵入峴﹐自棄險固也。」超不從。鎭出嘆曰「旣不肯逆戰﹐又不肯淸野﹐延敵入腹﹐坐待攻圍﹐酷似劉璋矣﹗」超聞之大怒﹐收鎭下獄﹐遣公孫五樓並段暉率步騎五萬﹐出屯臨朐以拒。五樓奉命以兵屯於臨朐。

劉裕大軍至峴﹐將士猶豫﹐皆不敢入。裕身先催軍前進﹐及入峴﹐燕兵不出﹐裕舉手指天﹐喜形於色。請將言曰「公末見敵而先喜﹐何也﹖」裕喜而謂請將曰「師已過險﹐士有必死之志﹔餘糧棲畝﹐人無匱乏之憂﹐虜已入吾掌中矣﹗吾何不喜﹖」左右曰「國公神料也﹗」言訖﹐前兵至東莞。第三二○回燕王以兵拒劉裕

六月﹐超聞裕至東莞﹐超先遣五樓及段暉等﹐將步騎五萬屯臨朐﹐聞晉兵入峴﹐超自將步騎四萬﹐前去接應。點羸弱卒守廣固﹐自選精兵前來。先使人與廣寧王賀刺盧﹑五樓言曰「卿戮力據臨朐﹐臨朐去城四十里﹐有巨蔑水﹐卿宜自據上流﹐休被晉人占之。」五樓聞言﹐卽出選精兵五萬與賀刺盧來占臨朐﹐拒蔑水之北。至﹐而爲龍驤將軍孟苻先至所保﹐五樓乃退。

晉劉裕領大軍行至臨朐﹐傳令軍中﹐分車爲兩翼﹐四十餘萬﹐出兵方軌徐行﹐車張幰﹐禦者執矟﹐以騎爲遊軍﹐軍令嚴肅。將及近城﹐五樓率兵占往要路﹐劉裕卽命兗州刺史劉藩﹑並州刺史劉道鄰等出陣。二將領命﹐劉裕卽便令中軍金鼓旗齊鳴﹐發三通擂﹐將臺上紅旗招颭﹐二將從門旗下飛馬出陣﹐兩軍一齊吶喊﹐二將兜佐戰馬﹐橫刀厲聲大叫﹕「無禮羌賊﹐悖逆狂徒﹐天兵到此﹐尙不投降﹐直待骨肉爲泥﹐悔之何及﹖」

燕兵陣中先鋒段暉拍馬出陣﹐更不打話﹐舞狼牙棒直取劉藩﹐兩馬相交﹐軍器並舉。一个摟頭使棍便打﹐一个繞頸將刀去砍。

一來一往﹐一番一覆﹐四條臂膊交加﹐八隻馬蹄繚亂﹐鬥到二十餘合﹐劉藩便賣个破綻﹐放段暉打將入來﹐卻躲个空﹐手起刀落﹐連盔帶頂﹐正中天靈﹐段暉翻身落馬而死。門旗影裏﹐劉道鄰見劉藩得了頭功﹐就馬上尋思﹕「燕兵已然挫動銳气﹐不就這里殺將過去﹐捉了五樓﹐更待何時﹖」乃大叫一聲﹐如陣中起个霹靂﹐兩手橫撚一條槍﹐縱坐下馬一拍﹐直衝過來攻五樓。五樓一見輸了段暉﹐大陣崩陷﹐撥回馬望後軍便走﹐餘軍皆潰。被劉裕引全軍大刀闊斧﹐殺得燕兵大敗﹐星稀雲散﹐八斷七續。軍士拋金棄鼓﹐撇戟丟戈﹐覓子尋親﹐呼兄喚弟﹐折了萬餘人馬﹐退下五十里外紮祝裕乃傳令鳴金收軍﹐各自獻功請賞。

話不煩敍﹐卻說慕容超引兵與裕戰﹐聞前軍五樓大敗﹐乃勒兵屯臨朐城外﹐堅守不出。晉軍一連拒住三月﹐超兵亦不出。

是日﹐劉裕又集諸將﹐商議計策。時劉裕深慮盧循乘虛又犯建康﹐意欲速戰而還﹐因此遂問諸將。時參軍胡藩進計曰「賊屯軍城外﹐臨朐畱守必寡﹐爲今之計﹐可密使人以兵抄小路取臨朐﹐而斬其旗幟﹐此韓信所以克楚也。」劉裕曰「卿計可矣。」於是裕乃遣檀韶﹑潘潛以輕兵五千﹐抄陰徑去攻臨朐。

韶﹑潛二人領計卽行﹐星夜至臨朐城。城中兵少﹐果無備﹐被韶﹑潛等攻陷﹐盡斬其所戍旗卒﹐城上皆立晉幟。次早﹐南燕王慕容超聞知大驚﹐急領眾走還保廣固去訖。第三二一回

劉裕以兵攻廣固

劉裕旣用參軍胡藩計﹐克臨朐﹐始令鳴金收軍入城安屯﹐犒賞諸軍﹐卽分兵安守其城。忙傳令乘勝連日帶夜﹐趕捉燕王超。時諸將得令﹐不敢停畱﹐各自引兵卽行。行至廣固﹐前部部將景子趕著慕容超﹐超見追兵至﹐慌忙收軍﹐入廣固未及﹐景子躍馬持刀﹐當先殺入。將士見其身先﹐諸部齊心皆殺入廣固。燕王見晉兵混入﹐不敢久戀﹐領兵開西門﹐引家小走保小城去了。因此劉裕後軍殺入﹐得屯廣固大城﹐賞勞諸將。

卻說燕王超領諸將五樓﹐同走入廣固小城。五樓傳令諸將﹐設長圍守之。裕旣克廣固大城﹐乃傳令諸軍﹐來攻小城。諸將得令﹐各引兵前抵小城﹐兵已近城下。裕令三軍繞城﹐皆築土山﹐掘地道以攻之。五樓傳令堅守甚嚴﹐守東門將馬禮貪酒﹐有誤巡哨﹐五樓發怒﹐拿下脊杖四十﹐馬禮恨之﹐開門投降劉裕。裕問攻城之策﹐馬禮曰「突門內土厚﹐可掘地道而入﹐放火燒城﹐可拔也。」裕令馬禮引五百壯兵﹐連夜掘地道而入。

五樓至夜上城﹐點視軍馬﹐不見馬禮﹐是夜又見突門角上城外無燈火。五樓曰「馬禮必然恨吾而降晉﹐必引兵從地道而入也。」急喚精兵﹐運石擊落中柵門。門閉﹐馬禮及五百壯兵皆死於其內。

裕因此折了這五百兵﹐乃罷地道之計﹐只是繞城圍之﹐堅守相拒七月。超見城內糧少﹐與五樓商議計策退之。五樓曰「大王憂兵少糧乏﹐懼晉兵率眾而來﹐久則成不敵之勢﹐其理然也。臣聞姚興部下﹐有雄兵百萬﹐猛將千員﹐依臣愚見﹐可專人備禮﹐求救於秦王姚興。姚興必先攻臨朐﹐劉裕聞知必還救之﹐大王引兵追之﹐兩下夾攻﹐裕可擒矣。」超曰「其計甚善。」王鎭曰「百姓之心﹐系於一人。今陛下親董六師﹐奔敗而還﹐士民喪气﹐聞秦有內患﹐恐不暇救人。今散卒尙有百萬﹐宜悉出金帛以餌之﹐再決一死戰﹐若天命助我﹐必能破敵﹔如其不然﹐死亦爲美樂。」王惠曰「晉軍气勢百倍﹐我以敗卒當之﹐不亦難乎﹖秦與我如唇齒也﹐安得不相救乎﹖」

超從之﹐遣張綱去秦國。張綱聞言﹐忙出領命﹐欣然肯往。超備禮修書﹐又與綱使一千兵﹐連夜送綱殺出重圍﹐使來西羌。

見姚興敍禮畢﹐將書呈上。

興披書讀訖﹐卽回書與張綱歸去﹐說他隨後動兵來。綱去了﹐興卽召諸將﹐集議其事。部將李榮上言曰「今燕王被晉兵攻擊太急﹐不得已使張尙書來求救於我﹐將兵𨿽勇﹐未可遠離﹐只可守著自己城池。不如遣使往裕處﹐虛聲張言﹐說『我將兵十萬﹐涉淮出屯洛陽﹐晉兵不退﹐長驅而進矣。』裕聞知必勒兵而還﹐可退晉兵﹐亦保燕地無危。」興聞說﹐卽使人往裕處虛張﹐說「秦王以兵十萬﹐出屯洛陽﹐將下江南。」使人去了。卻說燕之使臣張綱﹐得秦王姚興回書﹐卽忙還燕。行至泰山路上﹐撞見一簇人馬﹐擁著一个官人﹐乃是泰山太守申宣。

綱行狹路﹐無處回避﹐只得迎立。被申宣覷見面生﹐喚左右盤問﹐綱戰栗回答不來﹐被左右搜身上﹐搜出一封回信﹐送與申宣。申宣開讀﹐始知是燕王超求救於姚興﹐申宣不問情由﹐令軍人將綱解來廣固見劉裕。裕大喜曰「吾思綱久矣﹐今幸得見。」卽令人誘其投降﹐綱無柰﹐只得請降。於是裕大笑﹐慌忙喝退左右﹐親解其縛﹐取衣衣之﹐握手請起同立﹐便言「適來左右不識尙書﹐言語冒瀆威容﹐幸勿見責﹗吾素知老尙書﹐乃世之眞大丈夫也﹗」言訖﹐令手下便進酒壓驚﹐以上賓禮待之。因謂綱曰「良禽擇木而棲﹐賢臣擇主而佐。卿有王佐之才﹐何事僞燕耶﹖」綱答曰「生當其土﹐不得不爲其用耳﹗」

於是張綱乃感其恩義﹐安身無有異志。

時劉裕請問取城之策。綱曰「小臣深蒙厚愛﹐無可以報﹐願施犬馬之勞﹐奪取此城﹐少酬萬一。」劉裕拱手稱謝﹕「以求取城之策﹐應是何如﹖」劉裕敬綱因有巧思妙策﹐諸人不及。

先是裕每修攻城之具﹐攻廣固小城﹐皆被綱用計破之﹐不能攻取﹐及晉軍攻城﹐城上燕兵皆笑曰「汝不得張綱﹐何能爲也﹖」今綱被捉來降﹐如何不敬之也﹗當綱獻計曰「其城𨿽固﹐可命匠造飛樓車﹐懸云梯﹐車上施幔木板屋﹐卽以造定﹐遮護伏兵於內﹐推至城下﹐以箭射守城軍人﹐令壯兵從云梯上去﹐必得城也。」裕聽罷﹐稱贊不已﹐卽令綱領軍匠造。車未及完備﹐推至城下示之﹐城上軍民莫不失色。是日爲始﹐北方之民﹐執兵負糧歸者日以千數﹐裕皆安撫慰之。

卻說慕容超知張綱業已被擄﹐乃商議遣人詣劉裕營中﹐求稱藩臣﹐割大峴爲界﹐獻馬千匹﹐永不敢侵。裕不許﹐超愈大驚。

時姚興使人來見劉裕﹐說晉兵不退﹐秦王以兵十萬﹐出屯洛陽﹐欲下江南。劉裕與使曰「爾報姚興﹐我定靑州﹐將過函谷﹐虜能自送﹐令其速來耳。」使人去了﹐錄事參軍劉穆之遽入言曰「此語不足威敵﹐適足以怒之﹗若廣固末拔﹐羌寇奄至﹐公何以待之﹖」裕笑曰「此正是兵機﹐非卿所解。夫兵貴神速﹐彼若眞能赴救﹐必畏我知﹐寧敢先遣使命逆說此言﹐是自張大之辭﹗羌見吾伐燕﹐將內懼自保不暇﹐何能救人也﹗」

劉穆之默然。於是相拒至十月﹐城未下。會劉毅使上黨太守趙恢領五千人來救援﹐卽令別屯待之。

十二月丁亥﹐晉兵添十倍軍士﹐並力攻城。燕王因城中困極﹐宰馬而食﹐軍士饑倒﹐不能把守。第三二二回

玄文獻計塞五龍

南燕王慕容超自與所幸魏夫人上登天門﹐觀晉兵虛實﹐羣臣皆隨城邊﹐燕王超見晉王師之盛﹐心有憂色。而魏夫人握燕王超之手﹐涕淚交流﹐燕王超起視對泣。時參軍韓﹝訁卓﹞因諫曰「今陛下遭百逆之會﹐正是勉彊之秋﹐而反對女子悲泣﹐何其鄙也﹖」超乃拭目謝之曰「帝王興廢﹐何代無之﹖惟恨在我罹此艱險﹐故發悲耳﹗卿等盡忠﹐退得晉兵﹐髙官任選﹐朕不負伊﹗」﹝訁卓﹞曰「劉裕孤軍懸久﹐目下𨿽銳﹐久必自衰。宜固此城﹐待其衰而出攻﹐必能破之也﹗」燕王超從之﹐詔命六師緊守城池﹐並不出戰。

時劉裕大會諸將﹐商議攻城之策。中軍將玄文上言曰「昔趙攻曹嶷﹐望气者以爲澠水帶城﹐非可攻拔﹔若塞五龍口﹐城必有陷。石季龍從之﹐而嶷請降從。慕容恪之圍段龕﹐亦如之﹐而龕亦降﹐後無幾又震開之。今舊基猶在﹐明公可塞之﹐則城中必有降者﹐若攻恐難拔也。」裕從之﹐卽使一軍擔泥運土﹐塡塞五龍口﹐城中士民男女﹐相患腳疾﹐弱病重者大半。

因此城中士民﹐相繼出降。第三二三回

裕以往亡獲燕王

南燕城外聞男女病腳弱者﹐大半出降。尙書悅壽謂超曰「今軍士凋瘁﹐絕望外援﹐豈可不思變通之計﹖」超嘆曰「廢興命也﹐吾寧伏劍而死﹐不能銜璧而生﹗」

劉裕悉眾攻城﹐諸將曰「今日『往亡』﹐不利出師。」

裕曰「我往彼亡﹖何爲不利﹖」催軍人四面攻之。南燕尙書悅壽聞張綱降晉﹐密寫獻門之書﹐系在箭上﹐射下城來。軍士拾見張綱﹐綱將書見裕﹐裕喚請將聽令﹐如入冀州﹐休得殺害一城老小﹐軍民降者免死。羣盜又使於栗磾討不從命者﹐所向皆克。第三二四回

盧循以兵寇建康

卻說劉裕北伐南燕時﹐徐道覆勸盧循乘虛打入建康﹐循弗聽﹐曰「劉裕旣伐燕地﹐則建康不復虛矣。加之裕善用兵﹐必畱重戍險隘﹐未可輕動也。況今冬寒﹐不如堅守﹐以待天時。外結英豪﹐內修農事﹐選精銳之兵﹐乘虛而進﹐救左則攻右﹐救右則攻左﹐我不勞而彼困憊﹐未及三年﹐可坐而取勝也。今捨妙勝之策﹐而決成敗於一時﹐恐不如意﹐悔之無及。」道覆又曰「將軍久住嶺外﹐豈將此傳之子孫耶﹖正以劉裕難與爲敵也。今裕頓兵堅城之下﹐未有還期﹐我以此時領軍士攻擊何﹑劉之徒﹐如反掌之易耳﹗不乘此機﹐苟求一日之安﹐裕平齊後﹐以璽書徵君﹐自將屯豫章﹐遣諸將率銳師過嶺﹐恐將軍不能當也﹔若先克建康﹐傾其根蒂﹐裕𨿽南還﹐無能爲也﹗」循乃從之。

初﹐徐道覆計使人伐船材於南康山﹐至始卽賤賣﹐居人爭市之。至是悉白取之以裝艦﹐旬日辦成。循從道覆之計﹐分兵三隊攻盧陵﹑南康﹑豫章三郡。郡守因裕抽兵北伐﹐無兵守禦﹐懼皆奔逃﹐被循所占。循旣得三郡﹐徐道覆又謂循曰「今𨿽連得三郡﹐皆是衝要之處﹐若江陵劉道規來取﹐吾難守也﹗吾自以兵去攻﹐公可速遣人入蜀﹐說譙縱以兵寇江夏﹐使彼不遑來也。」循從其計﹐卽使人入蜀見譙縱曰「盧將軍以眾入建康﹐恐劉道規﹑何無忌攻其後﹐將軍若能攻江陵﹐敵住二人﹐倘得京邑﹐以西地屬公﹐共結爲唇齒﹐永爲和好﹐誓不相侵。」

譙縱聞言﹐卽遣荊州刺史譙道福同桓謙引兵三萬來寇江陵。第三二五回

道規焚書固江陵

當劉道規聞知桓謙等兵至﹐卽聚集江陵諸將商議﹐諸將驚懼﹐盡皆失色。道規謂眾曰「吾東來文武﹐足以濟事﹐汝等畏刀避劍之徒﹐欲去者吾不相禁。」因喝令夜開門﹐隨其自遁。

眾咸憚服﹐莫有去者。

次日﹐雍州刺史魯宗之聞桓謙寇江陵﹐乃率部下兵從襄陽來救江陵﹐兵至城下叫門﹐劉道規命人開門﹐與魯宗之入。諸將皆曰「宗之以兵遠來﹐其心未可知也﹐使其屯兵城外﹐不可與入。」道規曰「人以赤心援我﹐我若疑之﹐反爲亂矣﹗」

遂不聽﹐乃自單身出城﹐迎入府內﹐共議破敵之策。由是宗之之眾感激悅服﹐皆願效命而出戰。當諸將曰「劉公自保江陵﹐使將軍檀道濟﹑到彥之領兵二萬﹐共擊荀林。」道規曰「非吾自行不決﹐而委他人。」因是乃使魯宗之以兵守江陵﹐委以心腹﹐自率諸將以兵十萬﹐進軍長驅至枝江﹐迎著桓謙。兩軍相遇﹐交戰十合﹐謙軍大敗而逃。道規率兵連追二百里﹐桓謙被道濟殺之﹐旬林被劉遵追及斬之﹐盡收得桓謙軍械輜重。於內擒得一篋文書﹐道規啟篋視之﹐乃自己部下及江陵士庶降謙之書數百紙﹐皆言江陵虛實備細﹐道規不問﹐盡皆焚之﹐因此眾始大安。道規復以兵還江陵﹐時魯宗之聞徐道覆大軍至﹐恐寡不敵眾﹐自引兵走還襄陽去訖。

時百姓聞流言﹐盧循已克京師﹐遣道覆來爲江州刺史。江陵士庶聞道規已破桓公及焚其處書等﹐因此江陵士庶感其焚書之恩徳﹐爲備守城池﹐無復二志﹐保全江陵。

道規聞道覆將至﹐星夜馳還江陵﹐密謂劉遵曰「今道覆兵將至﹐汝可引一萬軍爲遊兵﹐出屯江漢口﹐以拒道覆前軀﹔如若不勝﹐收屯爲犄角之勢﹐使其不敢逼城下營﹐方可破之。」

遵依計而去。到彥之等咸曰「明公不宜割此有力之兵﹐置於無用之地﹐可畱保守江陵﹐如何分拆軍威之勢﹖」道規曰「能善將兵﹐今敵不敢近城者﹐莫若犄角勢﹐分此兵﹐使其疑感﹐莫能進逼﹐然後以計破之﹐勝之必矣。」於是眾服其論。遵先得令﹐以兵出屯漢口﹐以迎敵兵。道規自與諸將士等領軍三萬﹐離城三百里拒迎。

其時道覆不從大路來﹐與道規不相遇。密從故道抄小徑﹐奄至城下﹐吶喊佯言「建康已克﹐江陵何不早降﹖若緩﹐攻破城池﹐玉石俱焚﹗」言未畢﹐軍人報漢口有兵提防﹐道覆不敢攻城﹐離城三十里安營。其時城中無一卒戍守﹐士庶皆感道規焚書之恩﹐無有二意﹐俱各竭力調撥民兵﹐晝夜登城巡視﹐把守各門。

次日﹐道覆驅兵大進﹐攻打城池﹐城上百姓各以灰瓶石子打下﹐軍不敢進﹐連攻數日不下。忽聽得鼓噪喧天﹐正西路上人馬奄到﹐旗上書得分明﹕「大將劉道規。」道覆大驚﹐急忙傳令三軍﹐擺開與戰。道覆自與道規交鋒﹐連鬥五十餘合﹐道規力乏欲走﹐又聽得東路一彪人馬奄至﹐回頭視之﹐認是遊軍劉遵旗號﹐心中大悅﹐壯气愈加﹐又挺刀與戰。當道覆見有伏兵﹐更兼日晚又昏﹐不敢戀戰﹐撥轉馬頭﹐尋路走還。檀道濟見徐兵走﹐驅車連夜追殺。道覆欲退﹐被劉遵遊軍橫挾﹐兩路攔擊﹐殺得徐兵潰竄﹐傷亡死者不計其數﹐道覆只存二百騎逃走。道規方傳令鳴金收軍入城。次日以牛酒犒賞三軍﹐不在話下。

卻說徐道覆敗回﹐收拾殘兵萬餘﹐會盧循之眾﹐軍稍振﹐乃議下建康。第三二六回

何無忌握節身死

何無忌聞盧循欲下建康﹐自以兵離潯陽來拒循。長史鄧潛之諫曰「循兵艦盛﹐勢居上流﹐宜決南塘﹐守二城以待之。

彼必不敢捨我遠下﹐蓄力養銳﹐俟其疲老然後擊之﹐此萬全之策也。今決成敗於一戰﹐萬一失利﹐後悔莫及。」參軍殷闡曰「循所將皆三吳舊賊﹐百戰餘勇﹐始興溪子﹐拳捷善斗﹐宜畱屯豫章﹐徵兵屬城﹐兵至合戰﹐未爲晚也。」無忌不聽﹐率兵上船﹐與徐道覆遇﹐戰於豫章郡。道覆計令彊弓手五百棄船登山邀射之﹐自率大艦﹐乘風急以撞之﹐無忌船小﹐況又風逆﹐不能抵擋﹐眾皆奔潰。無忌厲聲曰「取我蘇武節來﹗」節至﹐執以督戰﹐兵已散了﹐賊眾雲集﹐寡不敵眾﹐握節而死。道覆兵威復振﹐中外震駭。後朝廷聞知﹐謚無忌「忠肅」。

一月﹐西涼傉檀自將兵五萬來伐蒙遜。蒙遜大驚﹐設伏兵於山源﹐自以弱卒一萬邀戰﹐詐敗引至山源﹐伏兵四出﹐僻檀大敗逃去。蒙遜乘勝追至姑臧﹐夷夏萬餘戶出降﹐蒙遜納之。

傉檀大懼﹐遣人出城﹐納質請和﹐蒙遜受之﹐乃徙其眾八千餘戶而去。傉檀恐其再至﹐遷於樂都。姑臧人自推焦朗爲主﹐降於蒙遜﹐不用傉檀之命。是時劉裕伐燕還師﹐還鎭下邳。

卻說晉帝設朝﹐羣臣奏盧循侵占南康三郡﹐目今兵馬將到京城。帝乃大驚﹐遂問文武大臣﹐大臣奏曰「欲破此賊﹐火速頒詔﹐星夜徵豫章郡公還京﹐方保無事﹐不然爲賊所危﹗」

帝曰「然﹗」於是卽命使賫詔徵裕還拒盧循。使人領旨﹐星夜至下邳見裕﹐呈上詔書﹐劉裕讀訖﹐始知盧循入寇﹐何無忌戰死﹐號啕大哭。卽傳令班師而還。第三二七回

劉毅大破盧循兵

卻說劉裕回兵至下邳﹐以船載輜重﹐自率精銳步歸。知何無忌敗死﹐捲甲兼行。將濟江﹐風急﹐眾咸懼之。諸將請待風息﹐裕曰「若天命助國﹐風當自息﹐不然﹐覆溺何害﹖」命登舟﹐舟移而風止。四月至建康﹐靑州刺史諸葛長民﹑兗州刺史劉藩﹑並州刺史劉道鄰各將兵入衛。藩﹐毅之從弟也。

盧循兵威大振﹐將近建康。百官會議奏曰「賊兵彊盛﹐劉公回來﹐不如北走避之。」帝問曰「賊在何處﹖」大臣曰「賊在豫章﹐與京相隔五百餘里。」帝曰「賊尙未至﹐待到﹐避之不遲。」言訖罷朝。

卻說劉裕回兵至山陽﹐大哭鎭南將軍何無忌。忽聞朝野震駭﹐帝欲北遷之事﹐裕益大哭無忌﹐涕零不已。親自設席祭之﹐又令三軍掛孝三日。至癸未﹐始至京都﹐入朝覲帝﹐拜畢﹐帝曰「太尉北徵勞神。」裕曰「陛下掌政事不易。」帝請劉公平身﹐裕曰「近聞盧循領兵﹐已取豫章﹐將及到此﹐陛下議論若何﹖」帝曰「今文武議欲遷都。」裕聽說乃怒曰「大臣以爲京都無人﹐故此畏避耶﹖」帝曰「卿意如何﹖」裕曰「主上曾與誰人議論也﹖」帝曰「與眾議之﹐理尙未定﹐故召公回決之。」裕因問羣臣曰「請君主避者﹐願聞其詳﹗」

眾答曰「妖賊虎豹也﹐挾彊盛而寇四方﹐勒有百萬之師﹐近得豫章三郡﹐其勢甚大。吾建康可拒賊者長江也﹐今賊艨艟巨艦﹐何止數千﹐水陸並進﹐占地千里﹐況明公北伐始還﹐瘡痍未復﹐侍衛老弱等數萬人﹐安可擋之﹖若依愚等﹐莫如早避﹐尙圖後復。」裕曰「此乃迂闊之論也﹗建康自返正乘輿以來﹐今歷數載﹐安可一旦而棄於賊也﹖」帝曰「若此將以何計拒之﹖」裕曰「賊𨿽彊盛﹐實易攻也。」帝曰「如何易攻﹖」

裕曰「賊之所統﹐皆烏合之眾﹑蟻聚之兵﹐軍無紀律﹐將無遠略﹐民心不附。以陛下雄武﹐仗先帝之靈﹐具文武之力﹐臣自以兵保爲陛下破之﹗」言未畢﹐班部中撞出步騎將軍劉毅﹐上殿奏曰「臣請精兵五萬先行﹐破此賊人。」裕謂毅曰「今賊新捷鋒銳﹐莫可先動﹐必須嚴軍偕進。」毅曰「賊眾𨿽盛﹐不可畏之。」於是毅堅要行﹐帝只得委兵五萬與毅先行。

毅曰「不殺此賊﹐誓不回軍﹗」言訖引兵去了。

裕恐有失﹐亦自整備出師。先卽作書使劉藩前去止之﹐令其等大軍一同起行。劉藩追至﹐謂兄毅曰「劉公恐兄孤軍去討﹐不能取勝﹐使我來止﹐等其大軍一至偕進。依弟之見﹐果不可獨行。」毅聞之﹐大怒曰「我以一時之功相推耳﹗汝便謂我不及劉裕也﹗」言訖﹐投書於地﹐遂以舟師一萬﹐發至姑孰。五月壬午﹐毅兵望桑落洲而行。

卻說盧循正坐間﹐忽聞探馬回報﹐劉毅引大隊兵殺奔豫章而來﹐諸將士卒盡皆失色﹐循知﹐急召徐道覆入議曰「今劉毅引五萬大兵到來﹐何以迎之﹖」道覆曰「離城一百里外﹐有一洲﹐名曰桑落洲﹐其水路夾洲﹐洲之前十里﹐左有山名豫山﹐右有林名居林﹐可以埋伏軍馬﹐可令秦用引兵一千五百﹐帶船三百﹐去居林背後水谷埋伏。只看四面火起﹐便可殺出﹐卽縱火焚之。林儉﹑劉稷各引軍五百﹐預備引火之物於船中﹐伏於桑落洲後林下兩邊相候﹐至初更晉兵到來﹐便可放火燒船矣。王得引兵五千爲前部抵敵﹐要輸不要贏﹐把兵馬與戰佯輸﹐迆邐追後而走。主公自引一支軍﹐於中救援﹐依計而行﹐勿使有失。」計排已定﹐次日諸將士各依計而行。

卻說劉毅以軍到桑落洲﹐揀選一半精兵作前隊﹐其餘在後隨保糧艸而行。是時五月﹐南風徐起﹐人馬趲行而來﹐見賊兵大叫罵曰「盧循無義叛賊﹐你等事他正如孤魂隨鬼也﹗」王得大笑曰「你等隨劉裕鼠賊耳﹗」劉毅大怒﹐向前來戰王得﹐二舟相交﹐戰不一時﹐王得引舟詐敗﹐劉毅趕將前來﹐賊軍先退﹐毅軍奄至﹐王得以舟押後當抵﹐約走十餘里﹐王得回舟又戰﹐須臾又退。

當韋浩撐舟諫曰「王得誘敵﹐恐有埋伏﹗」毅曰「敵軍只如此﹐𨿽有十面埋伏﹐吾何懼焉﹖」趕到桑落洲﹐忽聽一聲鼓響﹐盧循自引一支軍出來迎接。劉毅目視韋浩曰「此卽埋伏之軍﹐吾今晚不到豫章﹐誓不罷兵﹗」催軍前進。王得﹑盧循佯攔不住﹐迆邐望後便退。

天色黑下﹐濃云布滿﹐又無月色﹐微風忽起﹐狂風大作。

劉毅只顧前行﹐將近戌牌左側﹐毅在前面﹐只聽前面一片叫起﹐便將戰船擺開陣勢﹐問於向導﹕「這是哪里﹖」向導回答﹕「前面乃是桑落洲﹐後面便是豫口川。」劉毅傳令吩咐諸將押後﹐親自出戰船﹐於陣前與侯蘭﹑韋浩及數十船﹐兩下排開。敵軍到處﹐劉毅看了大笑﹐眾將問曰「將軍何故如此哂笑乎﹖」

毅曰「吾笑劉裕在帝面前誇諸賊彊盛﹐今看他用兵可見了也﹗似此等戰船在前﹐與吾對敵﹐正如驅羊與虎狼鬥也﹗吾行時在帝面前誇要活捉諸賊﹐今必應前言也﹗不可停祝汝等諸將﹐催趕軍馬﹐是夜趕到豫章﹐吾之願也﹗」遂自縱船向前打話﹐妖賊將船擺開。王得便當先出馬﹐毅罵走之﹐兵各自認隊伍而去。

毅令催促後軍上來﹐諸將趕至狹窄之處﹐只見兩邊都是蘆葦﹐兜住船隻﹐謂劉毅曰「南河路狹﹐山川相逼﹐樹木叢雜﹐恐防火攻。」劉毅省悟而言曰「汝等之言是也﹗」卻欲回時﹐忽聽得後面喊聲起﹐望見一派火光繞著﹐隨後兩邊蘆葦中亦著﹐四面八方火勢齊起﹐狂風大作﹐人船自相衝撞﹐死者不計其數。

劉毅冒煙突火而走﹐後面王得擁趕將來。

且說韋浩急奔回來﹐只見火光中一軍攔住﹐當先乃秦用也。

軍兵大亂﹐只得奪路而走。劉毅見糧艸船一路都著﹐便抄小路走脫。走出林前﹐慌忙收拾殘兵上馬﹐棄船奔回去了。徐道覆請盧循乘勝後追﹐殺人京都﹐循乃從之。

卻說劉毅引殘敗之兵連夜奔回見裕﹐說爲賊用火攻之事﹐因敗回來。裕相視失色﹐欲還潯陽﹑平江陵﹐據二州以抗賊。

賊卽至﹐欲出與戰﹐北伐始還。將士傷痍者未復起﹐只有戰士數千人﹐賊有十餘萬﹐舳艫輜車千餘里﹐恐寡不敵﹐眾因之猶豫。參軍孟昶﹑諸葛長民進言曰「賊人遠來﹐糧艸不敷﹐不如保擁天子過江﹐且避其鋒﹐待糧盡然後擊之﹐必取勝也。」

劉裕曰「今兵士𨿽少﹐猶可以一戰﹐吾計決矣。」時諸將議曰「如若不避﹐國公可得把守諸津險隘﹐俾賊不能入也。」

裕曰「賊眾我寡﹐若分其兵﹐則賊人測其虛實﹐一處失利﹐則沮三軍之心。不如聚眾屯紮石頭﹐則眾力不分。」言訖﹐領諸將引兵移鎭石頭城。

至乙丑日﹐探馬報盧循引賊兵大至淮口﹐將近來到﹐諸將皆懼。盧循戰士二十餘萬﹐舟車百里﹐樓船髙十二丈。盂昶﹑諸葛長民務要奉乘輿過江﹐裕將聽﹐參軍王仲徳言於裕曰「明公新建大功﹐威振六合﹐妖賊旣聞凱旋﹐自當奔潰。若先自逃遁﹐則勢同匹夫﹐匹夫號令﹐何以威物﹖」裕甚悅﹐昶固請不已。裕曰「今重鎭外傾﹐彊寇內逼﹐人情危駭﹐莫有固志。

若一旦遷動﹐便自土崩瓦解﹐江北亦豈可得至﹖設今得至﹐不過延日月耳﹗今兵士𨿽少﹐自足一戰﹐若其克濟﹐則臣主同休。

苟厄運必至﹐我當橫屍廟門﹐遂其向來以身許國之志﹐不能艸間求活也﹗」昶堅意請死﹐裕怒曰「卿且一戰﹐死復何晚﹖」

昶乃抗表曰「臣贊北伐之計﹐使狂賊乘間至此﹐謹引咎以謝天下。」乃仰藥而死。孟昶旣死﹐諸民皆驚﹐將士憂慮﹐時裕謂將士曰「汝等勿驚﹐且看其眾﹐若何進兵﹐賊若於新亭直進﹐其鋒便不可當﹐宜回避之﹔若回泊蔡州西岸﹐可擒耳﹗」

眾未信之。

卻說盧循進兵至淮口﹐徐道覆言曰「今劉裕北回﹐兵皆傷痍﹐不能復戰﹐其有至者﹐未必滿萬人﹐不如焚舟﹐從新亭殺進﹐則裕成擒。」循不從﹐言曰「大軍未至﹐孟昶望風自裁。以大勢言之﹐當計日潰亂﹔今決勝負於一朝﹐旣非必克之道﹐且多殺傷士卒﹐不如按兵待之。」道覆曰「我終爲盧公所誤﹐事必無成﹐使我得爲英雄驅馳﹐天下不足定焉﹗」

裕登城﹐見循軍引向新亭﹐顧左右失色﹐旣而還泊西岸﹐乃悅。遂柵石頭淮口﹐修治越城﹐築查浦﹑藥園﹑廷尉三壘﹐皆以兵守之。翌日﹐循伏兵南岸﹐使老弱乘舟向白石﹐聲言悉眾自白石步上。

是日﹐裕聞賊兵至﹐引諸將登石頭城樓上望之。望見賊兵從蔡州而來﹐裕悅不自勝﹐謂諸將曰「此天助吾成功也﹗」

言訖下城﹐令軍人堅守四門﹐不許出戰。又喚諸將至﹐謂曰「吾料徐道覆用謀行兵﹐必然來取查浦﹐斷吾咽喉之路﹐誰可去守﹖」參軍徐赤特曰「某願往﹗」劉裕曰「查浦𨿽小﹐所系有太山之重﹐倘查浦有失﹐吾軍定休矣﹗汝𨿽有謀﹐此地且無城郭﹐又無險要﹐所守極難。」赤特曰「吾自幼立學到今﹐豈不知兵法﹐量一查浦不能守﹐要我何用﹖」劉裕曰「查浦正是吾之咽喉﹐若斷不能有气﹐查浦一失﹐吾兵休矣﹗徐道覆非等閒人也﹐況有秦用爲前鋒﹐智勇足備﹐恐汝不能敵也﹗」赤特曰「必不怕﹐若有所失﹐斬首無怨。」劉裕曰「軍中無戲言﹗」赤特曰「願立軍令狀﹗」劉裕曰「汝與我文書﹐我與你四千軍﹐撥沈林子與你相助﹐汝等小心在意﹐謀守地面﹐到彼安營﹐方可斷他軍來。」二人拜辭﹐領軍起行。第三二八回

劉裕罪斬徐赤特

劉裕又喚劉毅﹑諸葛長民至﹐謂曰「吾與你兵從北面拒賊﹐你可爲前部先鋒﹐汝宜小心﹐今番出兵﹐不比尋常。」言訖﹐長民領兵前行。劉裕自引兵後應﹐前來北拒賊兵。

卻說參軍徐赤特與沈林子引兵到查浦﹐看了地面﹐笑曰「劉公多心﹗量此山僻之處﹐賊兵如何過去﹖」就於總路口張侯橋首下寨﹐令軍士伐木爲柵﹐以爲久計。又徐赤特自出寨行﹐見橋邊有一山﹐並不相連﹐更且樹木茂盛﹐頂又平髙﹐可以屯軍。回寨喚集諸將計議﹐欲移寨往其山頂去屯紮﹐偏將軍沈林子曰「將軍差矣﹗若屯軍於當道﹐築起墻垣﹐𨿽有百萬之兵﹐不能過也﹗今若棄其要道﹐立營於山上﹐賊兵四面圍定﹐將何以保﹖」赤特笑曰「兵法有云﹕居髙視下﹐勢如破竹。若賊兵來﹐吾令片甲不回。」沈林子曰「吾跟劉公出徵﹐但到處必從活處﹐今視此山乃絕地也﹗倘賊兵絕其後汲水之路﹐反用火攻﹐我軍不戰自亂也﹗」赤特卻說﹕「孫子云﹕置之死地而後生。劉公尙且請問於我﹐汝何等之人﹐敢阻吾意﹗吾自有主見﹗」林子曰「若參軍必欲於山上立寨﹐請分二千人﹐某自於山西下一小營﹐一千人爲犄角之勢﹐倘兵至可以救應。」赤特堅執不從﹐林子欲辭回去。赤特方曰「汝旣不聽﹐與你二千兵﹐待吾破了賊兵﹐到劉公處﹐你卻分不得我的功勞﹗」言訖﹐分兵與林子。林子得兵﹐離山五里下一小營。赤特一面畫營地圖﹐星夜使人將圖呈稟劉裕去訖。

卻說盧循使人去探﹐回報查浦有兵守禦﹐卽接兵不動。嘆曰「劉公眞乃神人﹐吾不及也﹗」徐道覆曰「何故自墮其志﹖某料查浦可取﹗」循怒曰「汝何出此言﹗」道覆曰「吾探當道無寨柵軍﹐又屯於山上﹐故知可破﹗」循笑曰「若軍果然屯於山上﹐則天賜吾成功也﹗」自引十數騎來看一遭﹐赤特在上笑﹐令諸將士各各準備﹐看我紅旗招動﹐四面皆下。

卻說徐道覆到寨﹐使人打聽誰人總兵把守查浦﹖人報曰「參軍徐赤特也。」道覆曰「庸才﹗但劉公𨿽有大謀﹐卻不識人﹐此輩爲將﹐可不誤事﹗」喚林詮曰「左右別有軍否﹖」

詮曰「離五里有沈林子安營。」道覆曰「汝引一軍﹐擋住林子來路﹐吾差申仁﹑申得﹐率領諸將四面圍山後﹐又斷其歸路﹐就令軍人備硫磺﹑焰硝﹑漧柴引火之物﹐於林邊堆之﹐放火焚之﹐彼軍自亂。乘亂取之﹐可得查浦矣。」當晚調遣已定。

天明﹐林詮引一軍先往背後﹐道覆大隊軍馬﹐一湧而進。

喊聲起處﹐四面圍住﹐應有汲水之處﹐以精兵圍之。命眾軍將前引火之物﹐放於林邊點著。山上晉兵看時﹐盧兵漫山塞野﹐隊伍甚是整齊。會風起勢刮來﹐漸漸燒入林去﹐晉兵不敢下山。

赤特在山上慌忙將紅旗招動﹐軍將你我相推不動。赤特大怒﹐手殺二將﹐諸軍皆懼﹐只得努力殺下山來時﹐見四面火起﹐眾軍潰亂﹐各自逃生﹐不敢戀戰。當又聽得賊兵軍士大叫﹕「有投降者重賞﹐拒者誅之。」因此﹐晉兵多有棄戈拋旗來投賊者。赤特再退上山﹐急叫軍士把守寨門﹐且待外應。時林子引軍來衝﹐又被林詮殺退﹐走回石頭去訖。

卻說赤特從早被圍至日暮﹐火燒近寨﹐山上又無水取﹐眾軍士又要逃命﹐於是寨中大亂。赤特把守不住﹐殺下西山而走。

後面林詮趕來﹐直趕下三十里﹐赤特來保張侯橋﹐兵潰不能擋﹐只得逃回石頭去訖。

卻說盧循令徐道覆鳴金收軍﹐進屯丹陽。道覆與盧循言「今已得查浦﹐劉裕必然自來﹐吾引林詮帶兵五萬﹐埋伏南岸﹐秦用以大兵與戰﹐主公可以一萬兵﹐向白石屯住﹐多設旌旗爲疑兵﹐使彼疑有埋伏﹐不敢從此路而來﹐必從南岸而至﹔吾待他兵過半去擊之﹐秦用以兵接戰﹐三下夾攻﹐而劉裕則成擒矣。」盧循從之﹐令諸將聽令﹐依計而行﹐計排已定。

卻說劉裕自差徐赤特戍查浦之後﹐心中怏怏﹐放心不下。

忽報林子有使送地理圖至﹐呈上劉裕﹐裕就案上展開看了﹐拍案大罵曰「赤特匹夫﹐坑陷吾軍﹗早晚必有街亭之患也﹗」

急欲差人去替﹐忽報馬來說﹕「查浦已失﹐丹陽城皆休。」劉裕曰「大事去矣﹗吾之過也﹗」言訖﹐卽時命諸將士﹐收拾軍馬﹐星夜馳還石頭城內。坐定﹐急喚林子入﹐責之曰「吾令汝與赤特同守查浦﹐汝何不諫之﹖」林子曰「某再三勸而不從﹐我自領兵二千﹐離山五里下寨﹐被賊兵四面圍合﹐某自領兵去衝數十餘次﹐死戰方得出路。恐失石頭城﹐急急回守﹐非吾之不諫也。」劉裕喝退﹐卽喚赤特﹐赤特自縛而入﹐跪於階下。劉裕曰「吾屢次叮嚀﹐說查浦吾軍之本也﹐領此重任﹐須要小心﹐今復如何﹖汝依林子﹐不致如此﹐今敗兵失地﹐皆汝之過也﹗」叱左右推出斬之。忽監軍從外來﹐正見斬赤特﹐入見劉裕曰「昔楚殺得臣而文公喜﹐今天下未定﹐而戮智謀之士﹐豈不惜乎﹖」劉裕答曰「孫武所以能制勝於天下者﹐以其用法明也﹗今乃四海分裂﹐兵卒若復廢法﹐何以討賊耶﹖假使有功不賞﹐有罪不誅﹐𨿽唐虞不能以化天下也﹗」急命斬訖﹐獻頭於階下。傳令各營﹐將屍首具棺木以葬之﹐撫卹其家。

復令人探聽賊兵虛實。回報說南岸有埋伏﹐白石張疑兵﹐於是裕知賊有所備﹐乃始命諸將士解甲固守石頭﹐不許動兵。劉裕斬參軍徐赤特﹐後人有詩爲證﹕賞罰嚴明可治兵﹐賞無仇恨罰無親﹔查浦失守刑當及﹐軍令施行悅後人。第三二九回

道覆以兵寇江陵

卻說盧循屯在丹陽城﹐至七月庚申﹐謂將士曰「今劉裕固守石頭﹐不與我戰﹐其計欲勞我師﹐待我糧盡﹐退而擊之﹐安可坐中其謀﹖不如兵還潯陽﹐別圖後計。」言訖﹐傳令起行。

徐道覆進言曰「今劉裕與我抗而不戰者﹐必有密謀破吾軍也。不如急去攻之﹐使其謀無所就﹐豈可退兵與其後追也。」循不聽。道覆曰「旣是退兵﹐可與吾兵二萬去攻江陵﹑荊州﹐就取其糧艸﹐前來供給三軍﹔不然﹐糧盡難以爭戰。」循曰「可﹗」於是以兵二萬﹑戰將數員與道覆前往江陵﹑荊州去訖。

自以兵徐退﹐以水軍舳艫泊西岸屯祝

卻說劉裕坐中軍﹐聞探馬回報說﹐盧循退兵泊西岸﹐徐道覆引兵襲江陵﹑荊州。裕得其語﹐大喜曰「道覆去遠﹐吾計成矣﹗」言訖﹐卽喚輔國將軍王仲徳﹐謂曰「你引一千精兵﹐多張旌旗﹐後追隨數里屯紮﹐待他退﹐你後追﹐他屯住﹐你亦屯住﹐不可與戰﹐使彼心疑﹐不敢還潯陽﹐只屯西岸﹐我自有計破也。」又喚建威將軍孫處至曰「你可引五千兵﹐陰從海道去襲番禺﹐攻其家也。」處欲臨行﹐裕誡之曰「我這里十二月必破賊軍﹐料卿亦足至番禺﹐就宜緊攻﹐先傾其巢窟也。使賊聞知慮主思歸耳。」處領諾﹐領兵從海道去訖。又喚偏將軍王平謂曰「你星夜領五千兵﹐抄小路﹐去賊兵之前﹐砍伐近山樹木﹐結大柵數百浮於河上﹐橫塞河路﹐就準備完訖﹐屯西河港內﹐朝夕擂鼓﹐使賊疑不敢歸。」又喚監軍孟懷玉謂曰「你可引兵二千﹐準備船隻一千﹐以硫磺焰硝引火之物﹐裝船上面﹔待吾進兵﹐賊人必來占住西岸﹐待他泊住西岸﹐你將船隻浮河上流﹐待東北風起放火﹐順下西岸﹐縱兵擊之。」又喚諸葛長民謂曰「你領五千兵﹐看河內火起爲號﹐引兵進攻賊之旱寨﹐賊走放火焚之。」計排已定﹐傳令已訖﹐使劉毅監太尉畱府鎭守﹐自以兵登舟﹐南塘屯紮﹐等待風起。

卻說刺史劉道規正坐廳間﹐忽左右報徐道覆引兵二萬來攻江陵。道規卽喚左右副將至﹐以計附耳低言說﹕「如此如此。」

諸將士得計﹐卽時準備軍馬﹐依計星夜由小路埋伏去訖。次日道規自將兵五千﹐前來排戰。

卻說徐道覆軍馬至江陵﹐離城七十里下寨﹐正坐帳中﹐忽探馬報說﹕「荊州刺史劉道規﹐引軍馬前來挑戰。」道覆卽時傳令﹐便差渠帥韓焰先來出哨。隨卽全身披掛﹐騎雪蹄烏騅馬﹐仗著雙鞭﹐大驅人馬﹐奔江陵城。在路上正遇道規﹐與戰不上三合﹐道規佯輸走還﹐道覆見他敵弱﹐追趕五十里之程。遠遠望見道規許多人馬﹐殺奔回來。徐道覆卽排開軍馬﹐先鋒韓焰來與徐道覆商議曰「正南上一隊步兵﹐不知是何處來﹖」道覆曰「休問﹐只管衝將過去﹗」韓焰引五千軍馬飛過前去。

又見東南一隊軍來﹐卻欲分兵﹔西南上又堆起一隊來﹐旗竿招展﹐吶喊喧天。韓焰又引兵回來﹐對徐道覆曰「南邊兩隊軍又都是晉兵旗號。」道覆曰「這廝不出來廝殺﹐必有計策。」

說猶未了﹐只聽得北面上一聲炮響﹐道覆曰「此必是晉兵計策﹐我和你且把人馬分作兩處去鬥。我去殺北邊﹐你去殺南邊。」正在分兵之際﹐只見四路又起兵來﹐道覆心更慌忙﹐四面八方﹐火炮掀天﹐金鼓雷鳴﹐晉兵飛圍過來。道覆兵皆惶潰亂竄。

道覆見有埋伏﹐急忙勒轉馬頭﹐望東北大路殺來。遇著道規交戰﹐戰上二十餘合﹐無心戀戰﹐只得拼死﹐盡力殺開血路﹐直衝過去﹐望東北而逃。劉道規引得勝兵迫數十里不著方回﹐以牛酒賞勞三軍﹐不再絮煩。是時徐道覆被劉道規用四面埋伏之計﹐殺得片甲不畱﹐只收得幾千殘兵﹐回屯湓口。

是年十一月﹐孫處從海道至番禺﹐悉領兵登岸﹐自詐爲渠帥韓焰﹐令兵攺爲賊兵旗號﹐詐說盧循攻破建康﹐著他回接父親及家屬往京。因此直至城下﹐依計誘開城門﹐城中無備﹐直殺入城。

卻說盧循父盧嘏正坐府中﹐聞報晉兵詐稱韓焰誘開城門﹐殺近府前。嘏大驚﹐急引家屬開走後門﹐逾墻逃奔始興而去。

孫處入內﹐令軍士搜捉盧嘏不見﹐將其婦女盡斬﹐出榜安撫﹐百姓懼其殘殺﹐皆閉門不開。

次日﹐孫處始令百餘騎貼榜文徧告諸處及三軍﹕如有妄殺一人者﹐夷其三族﹔妄取民間一件物者﹐定按軍法。如此軍法嚴明﹐與民秋毫無犯。次日天明﹐百姓家家開門﹐焚香迎接。

處又傳令告報﹐但有原任官吏﹐依舊錄用﹐及在邊將士家﹐亦照舊給俸不缺。由是番禺百姓﹐皆感其徳﹐傾心歸命於處。處乃屯鎭其城﹐犒賞三軍。

十二月已卯﹐忽起東風﹐裕喚諸將人內﹐問前日令安排準備埋伏物件等項如何﹖諸將答曰「齊備﹗」裕曰「旣齊﹐今日各个依計進兵﹐不可遲延。」言訖﹐拔寨起行﹐依計殺奔前來。盧循正在水寨﹐與諸將說﹕「前面有埋伏﹐後面有追兵﹐如何可退還潯陽﹖」正議間﹐聞晉兵殺來﹐急令水軍頭目引兵從方江而下﹐占住西岸。諸兵得令﹐各以船泊西岸。忽報上流有數千小船至﹐言未畢﹐其船將近水寨﹐只隔一里水面。忽然間﹐其船一齊發火﹐火趁風威﹐風助火勢﹐船如箭發﹐焰煙漲天﹐一千隻火船撞入水寨﹐所撞之處﹐盡皆釘祝隔江炮響﹐四下火船齊到。但見方江面上火逐風飛﹐一派通紅﹐漫天徹地。

盧循回看岸上營寨﹐幾處火起。

卻說孟懷玉將船放火﹐順流賊寨﹐自跳在小船中﹐背後數十人﹐駕舟百餘﹐冒煙突火來殺盧循。

循見勢急﹐欲爬上岸口時﹐張放駕一小舟來﹐乃扶循下得船時﹐那隻大船﹐已自著火了。張放遂呼集數百隻船﹑萬餘人﹐保護盧循在於小船中﹐飛奔岸口。

當劉裕望見穿絳紅袍者下船引眾船走﹐料是盧循﹐卽出﹐腳踏在船頭﹐手執利刃﹐厲聲大叫曰「妖賊休走﹗劉裕在此﹐等你多時﹗」循乃連聲大呼眾船回﹐與裕戰﹐不下數合﹐裕乃大敗而退。盧循引兵趕來﹐將次趕上﹐被張放拈弓搭箭﹐覷得劉裕較近﹐一箭射去﹐而裕在火光之中﹐那里聽得見弓弦響﹐箭來正中肩窩﹐翻身下水。當有偏將急救﹐方得活命。

其時滿河火滚﹐因風水之勢﹐在中流蹙之﹐天下大雨﹐雷聲大震﹐水熱如湯﹐流入龍宮。龍王大驚﹐急問水族﹕「如何水熱如湯﹖」當時水族對說﹕「妖賊謀叛﹐劉裕以火攻焚其舟﹐因此水熱如湯﹐目今劉裕反敗與賊。」龍王謂水族曰「劉裕當興宋祚﹐你可引眾水族以萬鈞神弩陰矢射妖賊﹐助他一陣。」

於是水族依令﹐以神弩來陰助劉裕﹐暗射妖賊﹐當者無不卽死﹐賊眾方潰。

劉裕見自軍中忽然有萬鈞之弩﹐所發矢中賊﹐疑必天助。

遂令眾軍並力攻擊﹐所向莫不摧陷﹐殺得賊人大敗﹐走下流去了。又被木柵攔住﹐循令偏將拒住伏兵﹐自揮兵盡力拆毀木柵﹐乃得退走還潯陽。裕以兵緊隨後追﹐循見晉兵追至甚急﹐復走至豫章﹐令軍人悉力爲柵﹐在左裏拒之。

其時﹐劉裕同部將景申引大軍將次來到﹐左右正與賊兵對陣交鋒之際﹐裕急忙持號幡﹐麾兵去戰﹐忽然幡竿折﹐斷幡沈於水。眾軍將咸以爲不祥﹐且請退兵﹐明日交戰。劉裕笑謂諸將曰「往時定荊之戰如是﹐今乃復見﹐必破賊矣﹗諸將休疑﹐火速進兵﹗」眾將士因此銳气百倍﹐悉力攻其木柵﹐俄而柵拆﹐晉兵殺入柵來。盧循見晉兵亂人﹐莫能擋抵﹐唬得心膽俱裂﹐鼠竄狼奔﹐引左右心腹﹐掉舟急逃﹐奔回番禺去訖。因此諸兵無主﹐俱各亂竄。

劉裕見循去遠﹐又傳令諸將曰「歸師勿掩﹐窮寇勿追﹐宜卽收兵。」自乃大叫曰「盧兵肯降者免戮﹗不順者卽誅﹗」

言未訖﹐賊兵皆倒戈卸甲﹐撐船來降。裕乃大喜﹐卽傳令鳴金收軍。旋師屯於豫章﹐安撫百姓。忽報晉帝遣侍中黃門薛仁以牛酒財帛前來勞師﹐裕聞知﹐卽出案接待同坐﹐以財帛牛酒賜諸將士﹐給賞三軍。

辛亥七年春正月﹐南涼王傉檀又欲伐北涼﹐護軍孟愷諫曰「蒙遜新並姑臧﹐凶勢正盛﹐不可攻也。」傉檀不聽﹐發兵五萬﹐分五路俱進。兵至番禾﹑苕藋﹐掠五千餘戶而還﹐將軍屈右曰「今旣獲利﹐宜倍道旋師﹐早度險危。蒙遜若輕猝至﹐大敵外逼﹐徙戶內叛﹐此危亡之道也﹔」又不退。俄而昏霧風雨﹐蒙遜兵至﹐大敗而走﹐不敢還城。蒙遜以兵進圍樂都﹐劫取其子染以爲質。蒙遜始引兵而還﹐傉檀勢窮﹐只得以其子爲質降。二月﹐劉裕收軍振旅而還京﹐次日入朝﹐拜見晉帝﹐奏說破盧循之功。帝大喜﹐攺封裕爲大將軍﹐領揚州牧﹐裕受職謝恩而退。第三三○回盧循敗回取番禺

卻說盧循敗後﹐星夜走回番禺。至始興﹐始知孫處先攻破番禹﹐及父引家屬逃在始興﹐心中大驚﹐卽領諸將佐入城﹐見父哭說敗兵之事。及問番禺如何失了﹐被賊所陷﹐父嘏說﹕「孫處詐稱渠帥韓焰﹐道你攻破建康﹐令他前來迎接家屬﹐因此諸隘守將信之﹐不提防他﹐直至城下叫開城門﹐殺了守城軍吏。

比及知時﹐措手不及﹐我只得領家屬從後門逃出﹐奔此安身﹐待你回來商議。目今孫處孤軍守番禺﹐民眾不附﹐甚是易攻﹐不如收殘兵再復其城﹐方可聚眾前去報仇也。」循曰「旣然如此﹐可速進兵﹗」於是循卽領諸將殘兵﹐連更帶夜殺奔番禺﹐直至城下屯營。

卻說孫處正坐府堂﹐忽有探馬來報說﹕「盧循敗回﹐引殘兵來取番禺﹐目今兵屯城下。」孫處聞知其事﹐急喚部將至﹐從耳邊道計﹕「如此如此。」諸將得計而出﹐便傳令眾軍﹐五更造飯﹐平明﹐大小三軍人馬盡皆出城。城上要處虛插旌旗﹐遙張聲勢。軍分三門而出﹐只畱陳矯部一千兵守城。傳令訖﹐諸將各个遵令而行。

至次日﹐卻說盧循自陳兵於番禺城外圍住﹐當日晉兵分著三門而出。循卽自上將臺看時﹐但見城上墻邊﹐都是虛插旌旗﹐無人守護。又見軍士腰下各束包袱﹐盧循心中暗忖﹐晉兵必是預先準備走路。遂下將臺﹐傳令兩軍分爲左右兩翼﹐如前後得勝﹐盡力追趕﹐直待鳴金﹐方許退步。就令﹕「韓焰領著後軍﹐吾親自取城。」當日對陣﹐鼓聲大振﹐孫處出馬在陣前搦戰﹐循自至門旗下﹐揮鞭指問﹕「誰人向前﹖」一將應聲出馬﹐乃韓焰也。與孫處交鋒﹐戰到二十餘合﹐處乃敗走。孫仁拍馬向前﹐大呼姓名﹐搦盧循來戰。循不出﹐乃使周恭出馬與仁戰上十餘合﹐仁又敗走﹐陣勢大亂﹐後軍先退﹐孫處﹑孫仁兄弟二人押後﹐盧循指點兩翼軍衝出。晉兵佯爲大敗而走。盧循自率大軍追趕至番禺城下﹐晉軍皆不入城﹐都望西北而走。韓焰﹑周恭引前部徑趕。

盧循見番禺城門大開﹐城上又無軍馬﹐指點眾軍搶城﹐數十騎當先而進﹐盧循在後加鞭縱馬而入。到甕城道邊﹐城上敵樓上陳矯張見盧循親自先入﹐暗暗喝彩道﹕「孫將軍妙算﹗」

言訖﹐打一聲梆子響處﹐兩邊弓弩齊發﹐箭如雨下﹐爭先入門的都跌落陷馬坑去。盧循急勒馬回﹐一弩箭正射中右臂﹐循乃翻身落馬﹐晉兵卽從門內殺出﹐來奔盧循﹐循卻得眾軍將死命救出去了。城中軍士突出﹐賊兵自相踐踏﹐落塹塡坑者無數。

循急令鳴金收軍。孫處引三路兵﹐殺得賊兵皆棄戈大敗而走﹐走至一百餘里﹐方且屯祝收其敗兵﹐南走交州去訖。孫處亦迫百里﹐方歸番禺屯紮。

卻說徐道覆被劉道規殺敗﹐走屯湓口。數月﹐聞循敗走始興﹐乃引眾亦來始興見盧循﹐時循已去番禺﹐因此只在始興屯住而已。

卻說兗州刺史劉藩聞徐道覆據始興﹐乃與偏將盂懷玉部兵一萬﹐來取始興﹐兵至離城一百里下寨。次日﹐召孟懷玉及諸將至﹐密授與計﹐諸將依計﹐各自出寨準備而行。

行不數十里﹐徐道覆探知其來﹐亦引兵至﹐正相遇著﹐兩下各自排成陣勢始完了﹐徐道覆出馬﹐手提大刀﹐厲聲髙叫﹕「叛國之賊﹐焉敢侵吾境界﹗」對陣中一簇黃旗而出﹐旗幟分開﹐有一輛四輪車﹐車中端坐一人﹐頭戴銀盔﹐身披金甲﹐手執羽扇﹐用扇招道覆曰「吾乃兗州刺史劉藩也﹐燕王百萬之眾﹐被吾略施小計﹐克復燕京﹐今來招安汝等﹐何故不早降﹖」

徐道覆大笑曰「廣固鏖兵﹐乃劉裕之謀也﹐於汝何事﹖今來欺吾。」言罷﹐輪刀徑殺過來。劉藩故作急回車﹐望陣中走。

陣門復閉﹐道覆徑衝過來﹐陣勢忽分兩下而走。道覆遙望中央一簇黃旗﹐料是劉藩﹐只望黃旗而追。轉過山腳﹐黃旗紮住﹐忽然分開﹐中央不見四輪車﹐一員將挺矛躍馬﹐直取道覆﹐大呼曰「吾乃燕人孟懷玉﹐賊將休走﹗」道覆掄刀來迎﹐戰不數合﹐气力不加﹐撥回馬走。懷玉從後趕來﹐喊聲大舉﹐兩下兵將復合﹐道覆衝出﹐前面一軍截住去路﹐道覆措手不及﹐驚慌落馬被擒。當下懷玉拿來寨中見劉藩。藩坐帳中﹐見推道覆至﹐喝令推出斬訖﹐將首級號令軍門。領兵入城﹐出榜安民﹐撥兵守禦﹐自引諸將﹐復回兗州鎭守。

更說晉自中興以來﹐朝綱弛紊﹐權門兼並﹐百姓流離﹐則不能系其產業。桓玄頗欲釐攺﹐竟不能行。旣而劉裕作輔﹐大示軌則﹐豪彊肅然﹐遠近禁止﹐由是黎庶僅俱綏靖。第三三一回

惠度計迎斬盧循

卻說交州刺史杜惠度﹐聞知盧循失番禺﹐引兵來交州﹐心生一計﹐密令部將宋喜以五百人各帶刀斧﹐埋伏城外飛雲寺內﹐聽擊盞爲號﹐追斬盧循。宋喜得令﹐依計前去埋伏訖。又令偏將季本﹐引兵三千﹐去寺後山谷埋伏﹐以炮爲號﹐接應殺賊。

季本得令﹐亦去埋伏了。惠度自己領著一百餘人﹐牽羊攜酒﹐前來一百里外詐作迎接盧循。

盧循見探馬報說交州刺史杜惠度以羊酒前來降接﹐循喚到馬前﹐恐其是計﹐不敢下馬﹐見惠度拜伏在地﹐十分殷勤﹐方急下馬相見。惠度言曰「大王名震天下﹐與百姓除殘﹐誰不仰慕﹖今罹小難﹐後必大興﹗杜某遭劉裕執權﹐久任不遷﹐吾意欲叛﹐恨無盟主﹐今得大王車駕來臨﹐聚義必成。」循亦曰「將軍肯相輔助﹐取得晉朝天下﹐與公平分﹐子孫同榮。」

言訖﹐惠度呈上羊酒禮物﹐循虛推受了。

二人並馬而行﹐行了一日﹐來到飛雲寺前﹐惠度下馬請曰「今日已晚﹐到城還有三十餘里﹐權在飛雲寺內安歇﹐來日進城。」循曰「可﹗」於是循令眾將兵﹐屯在寺外﹐自領親屬一百餘人﹐人寺中安歇。循到寺內。眾僧百餘人﹐鳴鐘擊鼓﹐出來迎接。及入方丈裏上坐定﹐眾僧磕頭出外﹐惠度令安排筵席進來。惠度親自把盞﹐下禮相陪﹐勸得盧循父子數人大醉。

惠度擊破玉盞﹐須臾﹐宋喜引刀斧手五百人﹐搶入方丈內﹐將盧嘏﹑盧循父子並家屬一百餘人皆斬﹐取其首級已了﹐就內放起炮來。寺後季本引伏兵殺出寺前﹐賊兵睡著﹐那里得知﹐卻被伏兵將賊兵一千餘人﹐盡皆坑之﹐不畱一人。惠度至次日平明﹐方鳴金收軍﹐回入交州﹐以牛酒賞賜軍士﹐令人將盧循並家屬首級一百餘人﹐送建康﹐送與晉帝請功。

卻說晉帝設朝﹐文武班齊﹐近臣奏曰「交州刺史杜惠度斬盧循父子並家屬一百餘口﹐將首級遣人送來請功。今使臣在午門之外﹐未敢擅進。」晉帝聞奏﹐命使臣回去﹐將循父子首級號令四門﹐旨出號令訖。忽荊州刺史劉道規使舍人上表稱疾﹐求歸致仕。帝披覽畢﹐以表示問諸臣﹐諸臣上言曰「竊見劉道規爲吏淸正﹐徳及於民﹐遠近莫不瞻仰。今𨿽微疾﹐不可放其回裏。」帝聽之﹐不從其請。

初﹐劉毅任京口﹐貧困﹐與知識射於東堂。司徒長史瘐悅命僕挑酒肴﹐與朋友後至﹐奪其處乘涼而飲﹐眾皆避之﹐毅獨不去。見悅廚饌甚盛﹐不以及毅﹔毅從悅求子鵝炙﹐又不與。

至悅爲江州刺史﹐毅懷前恨﹐因求兼督江州﹐詔許之。毅卽奏交州內地﹐以治民爲職﹐不當置軍府﹐耗民力﹐宜罷軍府﹐移鎭豫章﹔惟潯陽接蠻﹐可卽州府千兵﹐以助郡戍。於是解悅都督﹐徙悅鎭豫章﹐而以親將趙恢守潯陽。悅府文武三千﹐悉人毅府﹐符攝嚴峻。悅至豫章﹐忿恨卒。第三三二回

劉毅出刺於荊州

壬子八年四月﹐荊州刺史劉道規以疾再三求歸﹐帝始詔以劉毅代之。道規在州累年﹐秋毫無犯﹐及歸﹐府庫帷幕﹐儼然若舊。隨身甲士二人﹐遷席於舟而還。

劉毅剛愎﹐自謂功與裕同﹐𨿽權事推裕而心不服﹐常怏怏不得志﹐裕每柔而順之。毅因過京口﹐歸家祭祖辭墓﹐欲往荊州赴任。時劉裕聞知毅回家辭墓﹐欲命駕﹐去京口訪謁劉毅。

鄱陽太守胡藩曰「切見劉毅陰蓄將士﹐明結英雄﹐久必謀主。依臣之見﹐不如及早除之﹐兔爲後患。」裕曰「劉毅𨿽勇﹐卻無遠略﹐我將爲次耳。」藩曰「明公謂劉衛軍爲公下乎﹗」

裕曰「卿爲何如﹖」藩曰「夫豁達大度﹐功髙天下﹐連百萬之眾﹐允天下之望﹐劉毅固以此服明公﹗至於涉獵記傳﹐一談一詠﹐自許以雄豪加以誇伐﹐縉紳白面之士﹐輻輳而歸﹐此劉毅不肯爲公下也﹗」裕曰「吾與劉毅俱有克敵大功﹐其過未彰﹐豈可自相圖害。」不聽﹐亦命駕還京口﹐同毅相款數日而回京。劉毅亦辭墓後﹐徑去荊州赴任。

卻說劉敬宣﹐字萬壽﹐宣城人也。於義熙三年奉詔伐蜀﹐軍至廣武﹐食盡而退﹐有司奏免官﹐劉裕保復原職。時敬宣聞知朝廷以劉毅爲荊州刺史﹐入見劉裕曰「荊州之重﹐不可付人。今聞朝廷以劉毅爲荊州刺史﹐誠恐有變﹐不利於明公。」

劉裕亦疑之與毅素不睦﹐及聞此語﹐因問劉穆之曰「萬壽謂荊州權大﹐劉毅與吾素不相睦﹐不可使其去鎭﹐此事如何﹖」

穆之曰「劉毅乃公等輩﹐況今詔旨已出﹐明公不可以私憾而傷至公也﹗任之無妨。」因此不攺其任。

時敬宣又謂劉裕曰「平生之舊﹐豈可孤信﹖光武悔之於龐萌﹐曹公失之於孟卓﹐今明公亦宜愼之也﹗」裕曰「旣如此﹐以卿爲南蠻校尉﹐去戍襄陽。劉毅若有異﹐卿宜速報將來。」敬宣曰「然﹗」領之﹐於是劉裕以敬宣爲南蠻校尉﹐去戍襄陽。敬宣領職出建康﹐先至荊州參見劉毅。劉毅曰「吾欲興五霸之功﹐欲屈卿爲南蠻長史﹐豈有見輔意乎﹖」敬宣虛對曰「若有驅馳﹐不敢辭命﹗」言訖拜辭劉毅出戍襄陽。使人以此言馳報劉裕﹐劉裕大驚曰「劉毅果有異謀。」遂賞使人回去﹐一面預防毅亂。

卻說乞伏公府謀叛﹐率兵弒西秦王乾歸及其子十餘人﹐走保大復。乾歸之子熾磐聞知﹐遣其弟智達以兵討之。秦人多勸秦王興﹐乘亂取熾磐。興曰「伐人喪﹐非禮也﹗」勿聽。夏王勃勃欲攻之﹐王賈徳曰「熾磐吾之鄰國﹐今遭喪亂﹐吾不能卹而又伐之﹐匹夫且猶恥爲﹐況萬乘乎﹖」勃勃乃止。七月﹐智達擊敗公府﹐追獲斬之。八月﹐熾磐始自立爲河南王﹐率眾兵都於枹罕。第三三三回

劉毅據荊州謀反

初﹐劉毅旣有雄才大志﹐與劉裕俱興復晉室﹐自謂京城廣陵﹐功足相抗﹐𨿽權事推裕而心不服也。比先入朝﹐厚自矜許﹐朝士素望者﹐並多歸之。因與尙書僕射謝混﹑丹陽尹郗僧施深相結納。及鎭江陵﹐舊府多割以自廣。會遷荊州刺史﹐意欲謀反﹐與諸將議。忽部將田豈上言曰「天下之貴﹐不易得之﹐務宜靜守﹐待其天時。目今劉裕挾天子而令諸侯﹐出師徵伐﹐兵出有名﹐各以兵助﹐所以常勝﹔將軍發兵入朝﹐誰肯相應﹖爲今之計﹐不如待劉裕遠徵﹐乘虛入建康執天子﹐作詔書其罪﹐以兵討之﹐權歸與將軍﹐將軍若不從此計﹐禍族必至矣﹗」毅未及對﹐忽偏將王昱譖曰「將軍興天下之計﹐田豈出不利之言﹐罪不容誅﹗」毅欲將豈斬之﹐眾官告免﹐遂枷扭送獄。恨曰「吾若破得劉裕﹐明正汝罪﹗」言訖﹐卽欲起兵。王昱進曰「不可便起兵﹗丹陽尹郗僧施與將軍素交﹐將軍可作表奏帝﹐薦其爲南蠻校尉﹐帝必以兵付郗僧施﹐然後以書與僧施﹐令其內應。將軍詐病﹐使令弟劉藩以書親去托尙書僕射謝混﹐表奏劉藩爲兗州刺史﹐說公疾甚﹐以爲副貳﹐待其受職﹐領兗州之兵前來﹐方可起兵殺入建康﹐則劉裕可擒﹐大功成矣。」

毅曰「然﹗」於是作書﹐登時使人去見謝混﹐薦僧施爲南蠻校尉﹐及使弟劉藩去見尙書僕射謝混﹐代表奏求兗州刺史﹐二人皆受命而行去訖。

卻說劉裕大會文武於講武堂﹐而對眾文武曰「孤本庸才﹐始舉孝廉﹐不思微名於世耳。後罹天下大亂﹐是以托病隱居京口裏﹐乃築一艸舍於京東四十里﹐欲春夏讀書﹐秋冬射獵﹐爲終天年之計﹐俟天下淸平﹐方出仕耳。然不得如意﹐因賊謀反﹐朝廷徵孤爲參軍﹐幸破妖賊。某初意專欲爲國家討賊立功﹐圖死後得題墓道曰﹕『晉故徵東將軍劉裕之墓』﹐使不辱於祖宗﹐此平生之願足矣。遭桓玄之難﹐始與諸君興舉義兵﹐誅桓玄﹐取蜀破秦﹐又討擊燕超﹐摧破盧循﹐斬其父子﹐遂平天下。身爲宰相﹐人臣之貴已極﹐今意望已太過矣。然劉家無孤一人﹐則晉祚已移﹐江南分裂多時矣。有一等愚人﹐見孤任重權髙﹐妄相忖度﹐謂孤有異志﹐此言大亂道也。每欲委兵權歸國﹐嘆無人可領此職也。孤若一旦求淸素之名﹐必遺禍於國家矣﹗孤常想周文王三分天下有其二﹐以服事殷周之徳﹐其可謂至徳也矣﹐此言豈可遺忘也﹐耿耿在心耳﹐孤安有操﹑莽之心哉﹖百官文武﹐必能知吾心也。」眾皆起拜曰「𨿽伊尹﹑周公不及明公之心耳。」

裕連飲十數杯﹐不覺沈醉。忽人報曰「劉毅沾疾﹐使劉藩表奏郗僧施爲南蠻校尉﹐以弟劉藩爲兗州刺史﹐令其報來副貳荊州也﹐有使人送書與謝混。」裕聞知手腳慌亂﹐心中懼戰。

言曰「孤誤耳﹗」參軍王鎭惡曰「明公在萬軍之中﹐矢石交攻之際﹐未嘗心動﹐今聞劉毅在荊州疾甚﹐表弟爲兗州刺史﹐何失驚耶﹖﹕裕曰「劉毅與吾同起﹐亦人中傑也﹗平生未得遂志。今錯授荊州﹐也是困龍入於大海﹐今使弟求兗州刺史﹐及薦郗僧施爲南蠻校尉﹐其意欲爲二人授吾兵前去謀反﹐孤安得不動心哉﹗」鎭惡曰「明公神見萬里﹐某慮不及此也。爲今之計﹐當如之何﹖」裕曰「吾令人以書僞許﹐只說天子病重﹐數月不出設朝﹐待病稍瘥﹐奏請定職﹐使彼不變。然後可領五千兵﹐稱說謝混與劉藩在京謀反﹐盡皆誅之。吾點兵選日﹐汝連夜與龍驤將軍蒯恩以兵去討跋扈。」言訖﹐遣使持書去與劉毅。毅得裕書﹐見說許二人之職﹐只待晉帝疾瘥﹐毅心暗喜﹐賞使人回京去訖。

卻說王鎭惡以兵五千來殺謝混及劉藩﹐時劉藩與謝混正坐在堂上飲酒﹐不及走避﹐被王鎭惡收斬首級﹐號令示眾﹐稱其謀反之由﹐引兵復回來見劉裕﹐回報收暫旋。裕曰「二賊已死﹐宜急討劉毅。柰吾軍需未備﹐難以就行﹗」時王鎭惡曰「明公若有事﹐請給二百舸與某﹐某同龍驤將軍蒯恩先行擒殺﹐以待公至。」裕從之﹐以二百舸與鎭惡﹑蒯恩二人﹐各授兵五千﹐與其先行。

時劉裕以諸葛長民監畱府事﹐疑其難獨任﹐又喚穆之曰「長民不善﹐卿宜預防之。」言訖﹐領眾而行。第三三四回

鎭惡百舸執劉毅

時蒯恩以兵五千先發而去﹐鎭惡領百舸﹐命諸軍上船﹐傳令抄小河日夜兼行﹐至江陵﹐止隔五十餘里屯住﹐蒯恩軍亦至。

鎭惡自思一計﹐謂蒯恩曰「君以三軍盡換兗州刺史劉藩旗號﹐詐言劉兗州還﹐去誘城門﹐彼若問劉兗州何在﹐汝卽應道﹕『在後軍』﹐吾後接應。同搶入城。」蒯恩依計去訖。

鎭惡亦捨船﹐以兵步行﹐每舸畱三五人在岸上招旗擂鼓﹐餘者皆跟鎭惡入城。鎭惡臨行謂守船人曰「汝等見我將至城下﹐便令請諸軍揚聲大喊曰﹕『大軍速行﹗』然後可分一軍去燒江津戰船﹐使其不能走脫﹐鼓噪徐進。」鎭惡計策安排已定﹐遂領步軍卽行。

卻說蒯恩打劉兗州旗號﹐來至江陵﹐百姓皆信是劉藩﹐安然不疑﹐將到城下﹐逢劉毅要將朱顯之守門﹐遠遠望見隊伍兼進﹐乃披掛馳前喝問曰「是何處官軍擅至﹖爲何不通飛報﹖」

恩軍答曰「乃兗州劉藩領職回來﹐要見劉公。」顯之曰「兗州何在﹖如何不見﹖」恩軍又答曰「在後軍。」顯之又馳往後軍﹐不見劉藩。又望見江津自己船艦被燒﹐火焰衝天而起﹐又聽見江中無數戰船﹐鼓噪甚盛而來﹐大喊「大軍速進」。顯之知其不是劉藩﹐便躍馬人城﹐報知劉毅。毅乃大驚﹐急傳令緊閉四城門。蒯恩軍已入小城了。時王鎭惡步軍亦到﹐遂殺進﹐便因風放火﹐去燒大城南門及東門城樓。劉毅以兵拒守城門﹐鎭惡計使人以詔及赦書並劉裕手書凡三函﹐使人入城示毅﹐招毅早脫兵權﹐卽赦其罪﹔如違﹐擒誅不耍使人持詔﹑赦書與劉毅﹐毅皆不受﹐投火燒之。時城內亦未料劉裕自來﹐俱各固守。鎭惡領短兵出戰﹐令軍人髙叫曰「大尉劉裕奉朝廷旨﹐親提大軍三十萬﹐戰船五千隻﹐在後而來﹐汝等諸將﹐如何抗拒朝廷﹐自取滅門﹖」於是毅軍將士人情懈怠﹐各自逃潰。劉毅知必不守﹐乃單馬率左右走出大城東門而去。鎭惡見毅兵潰去﹐身先登城﹐將士一擁而上﹐得入大城。鎭惡身被五箭﹐猶前手執矛馳戰開門。毅自思孤不敵眾﹐恐被裕殺﹐乃棄眾走。

鎭惡方始鳴金收軍﹐收毅黨﹐鎭惡盡皆誅之。

是時﹐毅見城中兵散﹐乃率左右突走﹐夜投佛寺安歇。僧拒之﹐勢窮懼獲﹐自縊而死。寺僧將其屍首送與鎭惡。

冬十一月朔﹐王鎭惡平江陵﹔二十日﹐劉裕大軍始至。鎭惡引眾將士來迎劉裕入城﹐將劉毅首級呈上﹐請將入江陵﹐曉諭諸軍﹐安撫百姓﹐令人收毅屍首葬之。劉裕親往其墓弔祭﹐再拜而哭﹐哀慟過禮。顧謂諸將曰「吾想昔日與劉毅共起義兵﹐誅桓玄﹐復晉室﹐同討燕超﹐共破盧循﹐其功亦髙﹗誰料今日謀反﹐自取咎耶﹗是故使吾慟心而流涕也﹗」言訖﹐諸將亦潸然出涕﹐悲傷不已。令人賜金帛糧餉﹐以安劉毅之妻﹐使其回京口去訖。

史說劉毅剛猛沈斷﹐而兼勇狠﹐與劉裕不相推服。每覽史簡至藺相如屈降於廉頗﹐輒絕嘆以爲不可能也﹗嘗云恨不遇劉﹑項﹐與之爭中原。裕初徵盧循凱歸﹐晉帝大宴羣臣於西池﹐有詔文武賦詩。毅上云「六國多雄士﹐正始出風流。」毅自知武功不竟﹐故示文雅有餘也。後於東府與眾聚樗蒱﹐大擲一判﹐應至數百萬﹐餘人並黑﹐犢以還﹐惟劉毅及劉裕在後﹐毅次擲得雉﹐大喜﹐搴衣坐牀畔﹐謂同座曰「非不能焉﹐不事此耳﹗」劉裕惡之﹐因擲五木﹐久之﹐曰「老兄試爲卿答。」而四子俱黑﹐其一子將躍未定﹐裕厲聲喝之﹐卽成盧焉﹐毅一見﹐意殊不快﹐面如鐵黑。第三三五回

劉裕封函取成都

卻說西蜀譙縱占據益州﹐屢爲邊患。劉裕旣平江陵﹐意欲討之。因問諸將曰「吾欲徵討西蜀譙縱﹐誰可爲將﹐代吾伐之﹖」時王鎭惡上言曰「臣舉一人﹐可以討之。」裕曰「誰人可爲大將﹖」鎭惡曰「有一人姓朱名齡石﹐字伯兒﹐浦縣人也。少好學﹐不事行檢﹐曾與明公舉義同討桓玄﹐而克京城﹐以功見封爲西陽太守。此人有武幹之才﹐謀略之策﹐若欲伐蜀﹐以此人爲將﹐可擒譙縱矣。」

裕從之﹐召齡石入內問曰「吾先伐蜀﹐以劉敬宣屢出無功﹐今王鎭惡舉卿有文武之才﹐吾欲用卿爲元帥﹐去討譙縱﹐卿敢當此職乎﹖」齡石曰「重蒙拔擢﹐幸至西守﹐常思報效莫及﹐今有西役﹐何敢辭命﹖願受明公神策去徵﹗」裕曰「劉敬宣往年出黃虎﹐無功而退。賊人聞卿兵至﹐以爲卿應從外水往﹐而料卿當出其不意﹐猶從內水來也﹐必然重兵守涪城﹐以備內道。若向黃虎﹐正墮其計。今卿率領眾將﹐宜從外水取成都﹐疑兵出內水﹐此制敵之奇也。此計莫可漏泄﹐一泄恐有內備。」裕因書計封筒﹐盛以錦囊內﹐付與齡石收之。謂曰「卿若至白帝城﹐可開視之﹐依計而行。」言訖﹐裕以猛將十員﹐兵十五萬﹐授與齡石。齡石率眾卽行去訖。

檀道濟等言於裕曰「齡石資名尙輕﹐非爲譙縱之敵﹐益州定不能克﹐何不別選良將去也﹖」劉裕曰「昔吳陸遜﹐今晉謝玄﹐俱未嘗經過戰事﹐而能破敵百萬之眾﹐何況齡石﹐屢執戰功耶﹗」因是裕勿聽﹐眾不敢言。

卻說朱齡石領水軍舟艦起行﹐來至白帝城﹐乃開劉裕所授錦囊﹐取出封函﹐拆而視之﹐見計畢﹐傳令眾軍﹐悉從外水取成都。又喚臧熹﹑朱牧曰「汝二人以一軍取廣漢。」二人領兵二萬去訖。又喚弟超石曰「你以羸弱五千﹐乘髙艦五十隻﹐以作疑兵﹐由內水去攻黃虎。」超石亦領舟艦去訖。齡石自率大軍﹐望外水進攻成都。

卻說譙縱使人來荊州﹐探知劉裕以朱齡石爲元帥﹐發兵前來伐蜀﹐卽忙召集諸將﹐謂大將軍譙道福曰「今劉裕使朱齡石以兵來取西蜀﹐吾料齡石之謀略﹐必謂劉敬宣往年未嘗以兵出黃虎﹐無功而退。今番彼必以大眾出內水﹐從黃虎而進。公可以重兵戍涪城﹐以備內水。」道福領命﹐率眾去訖。縱又喚秦州刺史侯暉﹑僕射譙詵﹐領兵一萬五千去屯彭模﹐夾水爲城﹐以禦晉兵。計排已定了﹐各自引兵去訖。第三三六回

長民用計破劉裕

癸丑九年﹐晉帝遣使至﹐進裕爲太傅﹑揚州牧。裕大喜﹐受詔﹐賞使先回。

卻說諸葛長民貪淫橫暴﹐無所不爲。聞劉毅伏誅﹐長民乃集所親謂曰「昔年醢彭越﹐今年殺韓信﹐禍其至矣﹗」眾問其故﹐長民曰「今劉裕只可同患難﹐不可共太平。昔時劉毅與吾戮力﹐興復晉室﹐徵伐天下﹐出萬死得一生﹔今日大定而誅毅也。劉毅旣誅﹐我必不生﹐吾今日故召汝諸親共議有何計可以殺劉裕也﹖」諸親曰「吾等無權﹐難舉此事。」弟黎民曰「若殺此賊﹐要結朝內有權者十人﹐方可下手。」長民曰「其計甚善﹐汝等且退。」於是眾人各散去。

次日﹐謁問穆之曰「人言太尉與我不平﹐何以至此﹖」

穆之曰「劉公今旣遠徵﹐以老母稚子委節下﹐若有一毫不盡﹐豈容如此﹖」長民意乃少安而回。弟黎民說長民﹐因裕未還圖之﹐長民猶豫未發﹐旣而嘆曰「貧賤常思富貴﹐富貴必履危機。今日欲爲丹徒布衣﹐豈可得耶﹖」因遣人遺冀州刺史劉敬宣書﹐敬宣讀曰﹕盤龍專擅﹐自取滅夷。異端將盡﹐世路方夷﹐富貴之事﹐相與共之﹗

劉敬宣卽使人報曰﹕

下官常懼福過災生﹐方思避盈居損。富貴之事﹐非所敢當。

使回書去了﹐以書呈裕。裕曰「阿壽故爲不負我也﹗」

穆之慮長民爲變﹐問參軍何承天﹐承天日﹕「劉公昔年自左裏還入石頭甚晚﹐爾今還﹐宜加愼重。」穆之曰「非君﹐不聞此語。」至是使人以書見裕﹐裕見長民與敬宣之書﹐及又得穆之書﹐乃大驚﹐自江陵東還。

卻說長民自此每日涕淚交流﹐寢食皆廢﹐行坐不安﹐恐遭裕誅﹐心中憂悶。忽一日入書捨﹐思殺劉裕之計﹐猛然思曰「可與書結連西秦姚興﹐令他引兵外進﹐吾於內應﹐可殺此賊也。」思訖﹐取紙寫下其書﹐放於幾上﹐不覺困倦﹐伏几而臥。

未及半晌﹐忽有待中郎王用相至﹐用相素與長民極厚﹐徑入書捨。見長民睡著﹐袖底下壓著書﹐微霹字﹐用相輕輕取視之﹐藏於袖中﹐遂大叫﹕「好睡得著﹗」長民驚醒﹐不見其書﹐魂不附體。用相曰「汝尋何物﹖」長民答無之。用相曰「汝欲謀叛劉公﹐吾當出首。」長民泣拜曰「君若如此﹐吾室宗族並皆休矣﹗」用相曰「吾亦恨此賊久矣﹗安敢負兄﹖吾欲助兄一臂之力﹐共殺此賊﹗」長民曰「兄有此心﹐吾之大幸。」用相曰「可結連十人同立義狀﹐各捨三族以殺此賊。」

長民於是先取白絹一幅﹐書名畫字﹐卽書之。用相曰「將軍吳蘭與我結義爲知心交﹐吾必令同力滅賊。」長民曰「滿朝中大臣﹐惟有長水校尉程輯﹑議郎黃顧是吾心腹之人﹐必能順我。」正商議間﹐家僮入報﹕「程輯﹑黃顧相探。」長民曰「此天助也﹗」令用相且在屏風後權避﹐長民出接﹐入書捨坐定﹐茶畢﹐輯曰「誅劉毅﹐君懷恨乎﹖」長民曰「𨿽有怨恨﹐無可柰何。」黃顧曰「若有人助﹐吾誓殺此賊﹗」程輯曰「與國家除害﹐死亦無怨。」王用相從屏風後出曰「汝肯死﹐諸葛公便是見人﹗」輯怒曰「忠臣不怕死﹐怕死不忠臣﹐吾等就死﹐不似此賊之親黨也。」長民曰「吾等正爲此事欲見二公﹐今天所賜﹐當必酬願﹗」遂出義狀令觀之﹐二公下淚﹐卽請書名﹐用相曰「只此少待﹐吾請吳蘭。」

用相去不多時﹐二人並至﹐用相說知共誅劉裕之事﹐蘭欣然書名。長民於後堂排宴款待四人﹐四人各歃血爲盟﹐計議待劉裕回京﹐埋伏精兵一千於新亭谷內﹐待裕至﹐以酒饌到亭內接程﹐待酒醉﹐喚兵衝殺之。計排已定﹐眾人各散。

卻說長民心中暗喜﹔忽然步入後堂﹐見家奴秦慶與侍妾在暗處私語﹐長民大怒﹐喚左右拿下欲斬之。夫人勸免其死罪﹐各決脊杖四十﹐將慶童鎖於冷房。慶童怨恨長民﹐夤夜扭開鐵索﹐逾垣而走﹐徑入江陵府中﹐告知有機密事來報。

裕急喚入間之﹐慶童曰「諸葛長民謀反﹐結連王用相等十人﹐立義狀﹐待公回京﹐埋伏敢死士千人於新亭殺公。某勸他﹐反被痛打。」裕聞說﹐賞慶童酒食﹐卽聚諸將﹐謂王鎭惡曰「諸葛長民謀反﹐今他家僮來此報我﹐吾先使人賫文書回京﹐說知我有急事回朝﹐彼必來迎。你領諸將從陸路面進﹐至新亭見諸葛長民及文武公卿﹐只說我在後來﹐延哄他在那里。

我今日討舟﹐密從故道先還入東府﹐執住兵符﹐與驍將丁旿引五百人密馳歸城﹐把反臣捉祝」王鎭惡得計﹐引眾而行。使人先持書去訖。裕乃與驍將丁旿討船﹐引五百壯士從水道連夜馳行。來至京城﹐離城十里水程安祝令人先去探聽長民等公卿出迎不曾﹐使人去訖。第三三七回

劉裕東府斬長民

卻說諸葛長民聞知劉裕有文書來說回京﹐卽時聚集王用相﹑吳蘭等眾商議依計而行﹐令人引兵埋伏去訖。自排飲饌﹐引領百官﹐來新亭迎候。頻日不見其來﹐又等至次日﹐忽見塵頭起處﹐一簇轎馬﹐約有千人﹐飛奔前來至近。長民心道必是劉裕到亭﹐視之是參軍王鎭惡﹐鎭惡與長民相見﹐便問﹕「劉公來到不曾﹖」王鎭惡答曰「他在後﹐與我相遲二日起程。」

言訖﹐辭了長民﹐眾軍行至京城之下屯祝長民信鎭惡之言﹐與公卿只在新亭等候。

卻說劉裕探知長民出迎新亭﹐連夜馳入東府坐住﹐點鼓聚集官吏﹐曉諭﹕「長民反﹐因此收其兵符﹐密授丁旿之計﹐如此如此。」丁旿得計﹐依計而行。卽令人出叫參軍王鎭惡引眾入城﹐屯紮府前。又令人前至新亭﹐報說劉公從水路而還﹐叫公卿回來議事。使人得令﹐將此言卽去報知長民公卿以下。公卿聞之大驚﹐長民與眾急還至府門﹐入府內不見劉裕﹐只見丁旿自內慢出﹐坐於廳上。長民大怒曰「汝等小人﹐何敢無禮﹖」言猶未了﹐被丁旿向前推倒﹐拔所佩之劍斬之。人首落地﹐眾皆大驚﹐便欲來斬丁旿。時劉裕急出府堂坐定﹐大喝﹕「不得無禮﹗長民謀亂﹐故令丁旿殺之﹗」言訖﹐眾各向前行禮﹐拜伏在地。

裕令眾官且散﹐只畱下王用相﹑吳蘭﹑黃顧﹑程輯四人夜宴。四人魂不附體﹐皆立於階下﹐余公卿以下皆散。裕問四人曰「你四人整日到諸葛長民家商議﹐不知何事﹖」用相曰「無非只是人情禮節而已。」裕曰「然紙中寫者何事﹖」用相等皆諱無甚事。裕乃喚出慶童對證﹐用相曰「汝於何處見來﹖」慶童曰「你回避了我眾人﹐和五人一處畫字﹐如何賴得﹖」用相曰「此賊與長民侍妾通奸﹐誣陷主人﹐今陷我等﹐不可聽也﹗」裕曰「旣有證見﹐何爲陷也﹖」言訖﹐喝令左右將四人去斬首號令。言未了﹐武士卽將四人梟首號令﹐回來報知。裕乃喚參軍王鎭惡﹑龍驤將軍蒯恩等一班人皆入﹐裕出義狀示之﹐王鎭惡曰「明公今日何如﹖」裕曰「據此情形﹐吾欲廢其君而弔其民﹐擇有徳者而立之。」鎭惡曰「不可﹗明公威服四海﹐號令天下﹐蓋有晉家苗裔故也。徵討有名﹐賞罰有制﹐軍民咸助﹐所以常勝﹐不如存之﹐俾絕往古來今之議論也﹗」裕曰「旣不然﹐吾欲將長民一家老小誅之﹐必欲得其書罪惡以示於眾。」鎭惡曰「丞相之意如何﹖」裕曰「不誣之以謀反﹐豈能族誅乎﹗」鎭惡曰「事已至此﹐釋之恐難。」裕意遂決﹐連夜盡收長民家小及弟黎民﹐付廷尉問罪明白﹐拿王用相等五家老小入官﹐明正反逆之罪。次日判赴各門處斬﹐良賤死者五百餘口﹐內外官民無不嗟嘆。

時裕得丁旿而誅長民﹐時人爲之語曰「勿跋扈﹐付丁旿。」

七月﹐朱齡石等大軍往白帝城﹐取出一函書見曰「卿眾軍悉從外水取成都﹐臧熹從內水取廣漢﹐老弱乘髙鑑從內水向黃虎。」齡石遂從其計。於是諸軍倍道兼行。譙縱果使譙道福以重兵守涪城。齡石從內水至平模﹐去成都三百里祝縱遣侯暉夾岸築城以拒﹐齡石謂劉鐘曰「今賊嚴兵固險﹐攻之未必能猝拔﹐且我意欲養威蓄銳靜伺其隙﹐然後乘時而攻﹐則彼當其懈﹐我居其逸﹐策之無不勝矣﹐君意以爲何如﹖」鐘曰「不然﹐前聲言大眾從內水﹐道福不敢出涪城﹐今大軍猝至﹐候暉之徒已破膽矣﹗所以阻兵守險﹐是其懼不敢戰也。因而攻之﹐其勢必克。若緩兵相守﹐彼將知吾虛實﹐涪軍忽來﹐並力拒我﹐求戰不獲﹐軍食無資﹐三萬餘人﹐悉爲譙子虜耳﹗宜急攻之。」

齡石從之。七月﹐以兵攻其北城﹐克之﹐執斬侯暉﹐南城亦自驚潰。於是齡石令三軍捨船步進﹐以攻賊營。賊營將次望風潰逃﹐譙縱棄城出走﹐尙書令馬耽封府庫以待晉師。齡石遂入成都﹐誅譙縱親百餘人﹐餘皆安堵﹐使復其業。

縱走出拜墓﹐其女曰「走必不免也﹗不如死於先人之墓可也﹗」縱不從﹐投道福﹐道福不納而去﹐縱大哭一場﹐乃自縊而死。

齡石聞縱死了﹐乃送馬耽於越雋。耽曰「朱侯不送我京師﹐欲滅口耶﹗我必不免﹗」乃自引繩而死了﹐宗人收葬之。

朱齡石遣人入建康報捷﹐晉帝大悅﹐下詔以齡石進監梁﹑秦州六郡諸軍事﹐因此西蜀平靜。第三三八回

熾磐乘虛執虎臺

甲寅十年五月﹐秦廣平公姚弼有寵於秦王興﹐言無不從﹐然左右掌機要者﹐皆其黨也。僕射梁喜等言於興曰「父子之際﹐人所難言﹐然君臣之義﹐不薄於父子﹐故臣等不敢默然。廣平公弼潛有奪嫡之志﹐陛下寵之過也﹐無賴之徒﹐輻輳附之。道路皆言陛下將有廢立之意﹐信有之乎﹖」興曰「豈有此耶﹖」喜曰「苟無之﹐則陛下愛弼者﹐適所以禍之﹗願遷其左右﹐損其威權﹐非特安弼﹐乃所以安宗社也﹗」秦王興不應。

會興有疾﹐弼乃潛聚眾將作亂。將軍劉羌哭泣以告興﹐梁喜等又復請誅弼﹐不得已﹐乃免弼尙書令還第。姚宜入朝﹐流涕上疏﹐請斥散凶徒以絕禍端﹐興皆不聽。

卻說唾契汗乙弗等謀反南涼﹐南涼王傉檀欲討之﹐孟愷諫曰「今年饑饉﹐未可輕動﹐慰撫雜部﹐足食繕兵﹐待時而動。」傉檀不從﹐謂太子曰「蒙遜不能猝來﹐熾磐兵少易禦﹐汝謹守樂都﹐吾不過一月卽還矣。」乃率騎七千襲乙弗﹐大破之。

未及還﹐西秦王熾磐聞之﹐率步騎二萬襲樂都。虎臺憑城拒守﹐熾磐以兵四面攻之﹐一夕而城自崩潰。熾磐入樂都﹐執徙虎臺及其文武百姓一萬餘戶於枹罕。

傉檀兄子樊尼馳走以告傉檀﹐傉檀將士聞亂各皆逃散﹐惟樊尼不去。傉檀曰「四海之廣﹐無所棲身﹐與其聚而同死﹐不若分而獲全﹗汝﹐吾長兄之子也﹐宗部之所寄﹐蒙遜方招懷士民﹐存亡繼絕﹐汝其從之﹐必納爲孝矣﹗吾所適不容﹐寧見妻子而死。」於是樊尼遂歸降於熾磐。只有難陰利鹿從之﹐傉檀謂曰「吾之親屬皆散﹐卿何獨畱﹖」利鹿對曰「臣有老母在家﹐非不思歸﹐然委質爲臣﹐忠孝之道﹐難以兩全。臣不才﹐不能爲陛下泣血而求救於鄰國﹐敢離左右乎﹖」於是君臣對泣。時傉檀諸城皆降於熾磐﹐獨尉賢政屯浩文明亹固守不下。

熾磐使人謂之曰「樂都已潰﹐卿之妻子皆在吾所﹐獨守一城﹐將何爲也﹖」賢政等答曰「吾受涼王厚恩﹐爲國藩屏﹐𨿽知樂都已陷﹐妻子成擒﹐不知主上存亡﹐不敢歸命。妻子小事﹐焉能動心﹖若貪一時之利﹐而忘委付之重者﹐大王亦安用之﹖」

於是熾磐乃遣虎臺﹐以手書諭之賢政﹐賢政乃謂虎臺曰「汝爲儲嗣﹐不能盡節﹐面縛於人﹐棄父忘君﹐墮萬世之業﹐賢臣義士﹐豈效汝乎﹖」傉檀至左南﹐無處棲身﹐乃降於熾磐。熾磐聞傉檀至﹐遣使郊迎﹐待以上賓之禮﹐以爲丞相。歲餘鴆之﹐並殺虎臺﹐復稱秦王﹐置百官。南涼自烏孤至傉檀﹐共三世﹐凡十九年﹐至此而終。

八月﹐魏王嗣遣謁者於什門使於燕﹐誡其勿辱君命。什門去至和龍﹐不肯入見﹐曰「大魏皇帝有詔﹐須馮王出受﹐然後敢入。」燕王馮跋不出﹐使人牽其手﹐逼令其入﹐什門入不拜﹐跋使人按其項﹐什門曰「馮君若拜受詔﹐則吾自以賓主之禮相見﹐何苦見逼耶﹖」馮跋大怒﹐幽執什門﹐欲其降之﹐什門終不屈之。衣冠敝壞略盡﹐蟣虱被體﹐馮跋遺之衣冠﹐什門不受。

九月﹐晉荊﹑雍都督司馬休之頗得江漢民心。子譙王文思在建康﹐性凶暴﹐好通輕俠﹐劉裕惡之。有司奏文思擅殺國吏﹐詔誅其黨而宥文思。司馬休之聞之﹐使人上疏謝罪﹐請解所任。

裕不許﹐而執文思送之﹐只令其自訓勵﹐欲使殺之。休之但上表廢文思﹐以書陳謝。裕不悅﹐使江州刺史孟懷玉兼督豫章六郡以備之。第三三九回

劉裕發兵討休之

乙卯十一年正月﹐劉裕收司馬休之次子文寶﹑兄子文祖﹐賜其自死訖。裕自領荊州刺史﹐將兵擊之。以將軍劉道鄰監畱府事﹐劉穆之兼右僕射﹐命國事皆決於穆之。

時雍州刺史魯宗之自疑不爲裕之所容﹐與其子竟陵太守魯軌起兵助休之。二月﹐休之知次子文寶等被害﹐發兵討裕﹐又遣人上表罪狀劉裕﹐裕乃勒兵拒之。裕又以密書令人招休之錄事韓延之爲內應﹐延之不允﹐令人回書曰﹕辱疏。知以譙王前事﹐親率軍馬﹐遠履西畿﹐良增嘆息。

司馬平西體國忠貞﹐款懷待物﹐以公有匡復之勛﹐國家蒙賴﹐推徳委誠﹐每事詢仰。譙王見劾﹐自表遜位﹐又奏廢之﹐所不盡者命耳﹗而公以此遽興甲兵﹐所謂『欲加之罪﹐何患無辭』﹗劉裕足下﹐海內之人﹐誰不見足下此心﹐而欲欺誑國士﹗自謂「處懷期物﹐自有由來。」夫劉藩死於閭闔﹐方諸葛斃於左右﹐甘言詫方伯﹐襲之以輕兵。今又伐人之君﹐陷人以利﹐眞可謂「處懷期物﹐自有由來」矣﹗吾誠鄙劣﹐嘗聞道於君子。

以平西之至徳﹐寧可無授命之臣乎﹗假令天長喪亂﹐九流渾濁﹐當與臧洪遊於地下耳﹗

劉裕開視其書﹐以示將佐曰「事人當如此矣﹗」諸將佐皆默然。

時韓延之以裕父名翹﹐字顯宗﹐乃更其子曰翹﹐以爲不臣之意。劉裕遂使參軍檀道濟﹑朱齡石將步騎五萬出襄陽﹐江夏太守劉虔之聚糧以待。魯軌被道濟攻擊殺之﹐取其糧以給三軍。

裕又使婿徐逵之﹑蒯恩﹑沈淵等以軍三萬出江夏口﹐與軌戰。

逵之未嘗經戰﹐一見敵兵彊盛欲走﹐因此眾潰﹐大敗而死。裕聞之大怒。三月﹐裕率諸將濟江﹐休之兵臨峭岸﹐裕軍士在岸下﹐無能登者。裕自披甲欲登岸﹐諸將諫之﹐不從。裕怒甚盛﹐主簿謝晦向前抱持裕曰「主公不可登險﹗」裕抽劍指晦曰「我斬卿﹗」晦曰「天下可無晦﹐不可無公﹗」將軍胡藩以刀頭穿岸﹐裂容足指﹐使三軍騰之而上﹐隨者稍眾﹐直前力戰。

休之兵稍欲退﹐裕以兵乘之﹐休之兵遂大潰。裕以大眾攻克江陵﹐休之﹑宗之皆敗而走。魯軌畱守石頭﹐見司馬休之眾潰大敗﹐料事不濟﹐不敢接戰﹐來守石城。劉裕直遣兵攻破石城﹐休之與魯宗之﹑軌等懼走奔秦。宗之素得民心﹐士民爭爲之衛送出境﹐追兵盡境而還。

休之至長安﹐拜降秦王。興以爲揚州刺史﹐使侵擾襄陽﹔復使宗之將兵克襄陽。未至﹐宗之已卒。

劉裕知休之奔降於秦﹐乃令眾將還建康﹐奏帝以穆之爲左僕射。第三四○回魏占熒惑在東井

八月﹐魏比歲霜早﹐云代民多饑死﹐太史令王亮言於魏王嗣曰「按讖書﹐魏當遷鄴﹐可得富樂。」嗣以問羣臣﹐博士祭酒崔浩﹑特進周澹曰「遷都於鄴﹐可救今年之饑﹐非長久計也。山東人以國家居沙漠之地﹐人畜無涯﹐號『牛毛之眾』。今畱兵守舊都﹐分家南徙﹐不能滿諸州地﹐情見事露﹐恐四方皆有輕侮之心。日百姓不服水土﹐疫死必多。而舊都兵少﹐屈丐﹑柔然必將窺我之心。朝廷隔恆絕千里之險﹐難以赴救﹐此則聲實俱損也。今居北方﹐山東有變﹐則輕騎南下﹐布護林薄之間﹐孰能測其多少﹖百姓望塵懾服﹐此國家所以威制諸夏也。來春艸生﹐豆麥將出﹐兼以菜果﹐得及秋熟﹐則事濟矣﹗」嗣曰「今倉廩已竭﹐若來秋又饑﹐則如之何﹖」對曰「且以饑餒之戶﹐使就食山東﹐若來秋復饑﹐當更圖之。但方今不可遷都耳﹗」嗣悅服之。嗣躬耕籍田﹐勸課農桑﹐明年大熟﹐民遂當安。

初﹐崔浩爲嗣講《易》《洪範》﹐嗣因問天文﹑術數﹐浩占決多驗﹐由是有龐﹐凡國家密謀皆預之。爾時「熒惑」不見八十餘日﹐秦大早。魏太史奏魏王嗣「熒惑」道在「匏瓜」中﹐忽亡不知所﹐在依法當入危亡之國。先爲童謠訛言﹐然後行其禍罰。魏王嗣召名儒凡數人﹐與太史議「熒惑」所詣。崔浩曰「《春秋傳》說神降於『莘』﹐以其至之日﹐推知其物。今『熒惑』之亡﹐在庚午﹑辛未二日之間﹐庚午主秦﹐辛未爲西夷﹐『熒惑』其入秦乎﹖」後八十餘日﹐果出「東井」﹐畱守盤遊﹐久之乃去。秦大旱﹐昆明池竭﹐童謠訛言﹐國人不安﹐間一歲而亡﹐後秦沒﹐其占果驗矣。

丙辰十二年春正月﹐卻說秦王興病﹐廣平公弼稱疾不朝﹐聚兵於第。興聞之怒﹐收弼黨唐盛﹑孫玄等誅之。將殺弼﹐太子泓流涕固請赦之。泓待弼如初﹐無忿恨之色。秦王興疾稍愈﹐與羣臣出朝門﹐遊文武苑﹐至日昏而還。入西溯門﹐前驅先到城門﹐校尉滿聰披甲持仗﹐閉門拒之。秦王興自來門邊曰「朕躬在此﹐卿等何故閉門﹖」聰曰「今已昏暗﹐姦良莫辧﹐有死而已﹐門不可開﹗」秦王興領眾復回後朝門入去。興知聰法令嚴明﹐次早召聰入﹐以爲廷尉。忽聞探馬來報﹐晉劉裕調兵屯於聚苟陂﹐必然擾境﹐宜遣人去迎。秦王興聞知﹐謂尙書楊佛嵩曰「吳兒不自知﹐乃有非分之意﹐待至孟冬﹐當使卿率輕騎﹐焚其積聚﹐大舉破之。」

秦廣平公弼欲爲亂﹐謀譖姚宣於秦王興曰「臣今聞姚宣自稱言﹐待陛下萬歲後﹐要與太子爭位。」興信之﹐只令弼執兵三萬去杏城﹐收宣下獄﹐命弼將兵三萬﹐就守秦州。尹昭曰「廣平公與太子不平﹐今使握彊兵於外﹐陛下一旦不諱﹐社稷必危。」興不從。秦王興自如華陰﹐使太子姚泓監國。興疾篤﹐還長安。姚弼黨待郎尹衝謀﹐因泓出迎興時殺之﹐奉興幸弼第作亂。太子泓竊知﹐不迎﹐遂皆不果。興旣入宮﹐命泓錄尙書事﹐泓奏知尹衝謀欲爲亂之事。興大怒﹐使西平公紹典禁中兵﹐收弼第中甲仗﹐盡入武庫。興疾轉篤﹐命禁兵侍衛宮門﹐毋許外人出入。南陽公愔卽與尹衝率甲兵五千攻端門。興聞變﹐力疾監前殿﹐使姚紹領禁兵出拒。禁兵見興無事﹐喜躍爭先攻賊﹐愔等大敗而走。興乃引紹及姚讚﹑梁喜﹑尹昭﹑斂曼嵬入受遺詔﹐輔太子泓。明日卒﹐泓與梁喜等謀﹐祕不發喪﹐選精甲五千﹐捕愔等誅之﹐乃卽位稱皇帝﹐封賞功臣。第三四一回

劉裕興兵大伐秦

卻說劉裕先平濟﹐乃有定關洛之意﹐遇盧循侵逼﹐故寢不行。是時復集諸謀士商議經營天下。蒯恩曰「北燕馮跋方彊﹐宜先平之。」參軍王鎭惡曰「蒯公之言﹐未盡其善﹔以愚意度之﹐今天下方有事﹐而馮跋坐保北燕之間﹐不敢展足﹐其無四方之志可知矣。姚氏據長安﹐帶甲數十萬﹐尙得民心。今聞姚興身死﹐二子爭位﹐正可攻之。捨此別伐﹐倘二子和睦﹐以守其城﹐則天下未定矣﹗今兄弟結冤﹐勢不兩立﹐可因此時提兵﹐先滅姚氏﹐再伺燕變而除之﹐則天下定矣﹗此機會不可失也﹗」劉裕大喜。是時劉穆之從外人﹐見眾人共議﹐言曰「明公與諸君謀徵關洛﹐宜卽起兵﹐使其無備﹐何故延也﹖」劉裕曰「吾舉義兵爲天下除暴亂﹐舊鄕人民死喪略盡﹐終日不見所識﹐使吾感傷﹔況且禾稼在田之時﹐不可擾動﹐權且議定﹐以待來春伐也。吾正欲問君可否﹗」穆之曰「姚興愛弼而又立泓﹐故弼今竭力相並﹐彼各有黨羽﹐若擊之則相救援﹐若緩之則爭心生。不如以兵出屯界首休進﹐虛聲伐魏﹐只說加戍保邊﹐俟其變成﹐然後攻之﹐可一舉而定矣。若待來年起兵﹐彼知有備﹐二子和睦﹐必難動遙」裕曰「此計甚善。」

時朝士多言北伐之計﹐惟東海人徐羨之默然。裕問羨之曰「卿何獨不然﹖」羨之曰「今四方已平﹐拓地萬里﹐惟有小羌未定﹐明公寢食不安﹐何可輕預其議耳﹖」裕曰「姚氏不小﹐豈可輕之﹖故宜早討。」於是裕入朝見帝﹐戒嚴諸將伐秦。以劉穆之爲左僕射﹐入居東府。

穆之內總朝政﹐外供軍旅﹐決斷如流﹐事無塞滯﹐求訴咨稟﹐盈階滿室。穆之目覽耳聽﹐手寫箋書﹐尋覽校定。而性奢豪﹐食必方丈﹐未嘗獨餐。嘗白裕曰「穆之家本貧賤﹐贍生多闕。自叨忝以來﹐朝夕所須﹐微爲過丰﹐然此外一毫不以負公。」由是劉裕深相重之。

時寧州獻琥珀枕於劉裕﹐裕以琥珀能治金瘡﹐命碎之以賜從徵將士。以世子義符爲中軍將軍﹐監畱府事。卽命劉穆之領軍司﹐入居東府﹐總攝內外﹐司馬徐羨之副之。遂發建康﹐遣將軍王鎭惡﹑檀道濟將步軍﹐自淮﹑肥向許﹑洛﹔朱齡石﹑胡藩移陽城﹔沈淵子﹑傅泓之趨武關﹔沈林子﹑劉遵考將水軍出石門﹐自汴入河﹔以王仲徳督前鋒﹐開渠入河。分撥已定﹐令依計而行。鎭惡領命欲行﹐前將軍劉穆之謂曰「昔晉文王委蜀於鄧艾﹐今劉公亦委卿以關中﹐卿其勉之﹗」鎭惡曰「吾等因托風雲﹐並蒙拔擢﹐今此一行﹐正是效命之秋﹐如若咸陽不克﹐誓不濟江﹗三秦旣定﹐而公九錫不至﹐亦卿之責矣﹗」

卽辭別起身﹐領兵五萬﹐入賊之境﹐戰無不捷。

不上半月﹐攻破虎牢及桓谷鳩﹐大軍進次澠池縣。鎭惡傳令屯住三軍戰船﹐盛服乘輿﹐上造故人李方家。李方接入內堂﹐鎭惡拜見禮畢﹐各敍契闊之情。鎭惡請李方妻出﹐鎭惡亦拜﹐取出金寶賜之。因謂曰「前蒙撫愛之恩﹐以此少酬萬一。」

言訖﹐卽召郡守拜授李方爲澠池令。鎭惡領大軍﹐解纜起行。

九月﹐劉裕大兵至彭城。十月﹐王仲徳水軍人河﹐將逼滑臺﹐魏兗州刺史尉建棄城北渡。仲徳入城宣言曰「晉本欲以布帛七萬匹假道於魏﹐不虞守將遽去。」魏王嗣聞之﹐遣叔孫建﹑公孫袁引兵濟河﹐斬尉建於城下﹐問晉軍以侵寇之狀。仲徳使人對曰「劉太尉使王徵虜﹐自河入洛﹐掃淸山陵﹐借空城以息兵﹐行當西引﹐無損於好也。」嗣又使建問裕﹐裕謝之曰「洛陽﹐晉之舊都﹐而羌據之﹔諸桓宗族﹐休之兄弟﹐晉之蠹也﹐而羌取之﹔吾今伐之﹐故假道於魏﹐非敢爲不利也。」

魏王猶豫﹐秦陽﹑滎陽二城皆降﹐檀道濟等兵至成臯。秦陳畱公姚洸守洛陽﹐見晉兵至﹐遣使求救於長安。秦王泓聞知﹐遣兵救之。

未及至﹐將軍趙玄言於洗曰「今晉寇益深﹐眾寡不敵﹐若出戰不克﹐則大事去矣。宜攝諸戍之兵﹐固守金墉﹐以待西師之救。金墉不下﹐晉必不敢越我而西﹐是我不戰而坐收其獘也。」司馬姚禹陰欲降晉﹐言於洸曰「殿下以英武之略﹐受任方面﹐今嬰城示弱﹐得無爲朝廷所貴乎﹖」洸然之。遣玄將兵五千餘﹐南守北柏谷﹐玄泣曰「玄受先帝重恩﹐所守土﹐不免於死。但不用忠言﹐爲姦人所誤﹐後必悔之。」旣而成臯﹑虎牢皆降道濟﹐道濟等長驅而進。玄以兵拒戰﹐大敗﹐被十餘創。其司馬蹇鑑冒刃抱玄而泣。玄曰「吾創已重﹐君宜速去同主保城。」鑑曰「督軍不濟﹐鑑去安之﹖」與之俱死。

姚禹聞玄敗死﹐乃逾城奔降道濟﹐道濟遂進逼洛陽﹐洗不能守﹐率眾出降。道濟獲秦人四千餘﹐議者欲盡殺之﹐道濟曰「弔民伐罪﹐正在今日。」皆釋而遣之。於是夷夏咸悅﹐歸者日眾。

丁巳十三年正月朔﹐日食。晉師之過許昌也。秦東平公紹言於秦王泓曰「晉兵已逼安定﹐孤遠難救﹐宜遷其鎭戶﹐內實京畿﹐可得精兵十萬﹐𨿽晉夏交侵﹐猶不亡國。」僕射梁喜曰「齊公恢有威名﹐爲嶺北所憚。且鎭人已與夏爲深仇﹐理應無罰勃勃終不能越安定而寇京畿﹐若無安定﹐則虜馬至郿矣。今關中兵足以拒晉﹐無爲預自損削也。」泓從之。吏部郎懿密言曰「恢有忠勛﹐今未加殊賞而置之死地。安定人以孤危逼寇﹐思南遷者十室而九﹐若恢擁之以向京師﹐得不爲社稷之憂乎﹖宜徵以慰其心。」泓又不聽。至是恢率鎭戶三萬八幹趨長安﹐移檄州郡﹐來攻長安。長安大震﹐泓使東平公姚紹率軍一萬出攻之﹐恢大敗而自死﹐權安。

二月﹐西涼公暠寢疾﹐遺命長史宋繇曰「吾死之後﹐世子猶卿之子也﹐善訓導之﹗」及卒﹐官屬奉世子歆爲涼公﹐以繇錄三府事。謚暠曰「武昭王」。初﹐司馬索承明勸暠去伐北京﹐暠謂之曰「蒙遜久爲百姓患﹐孤豈忘之﹖顧勢力未能除耳。卿有必擒之策﹐可爲孤陳之﹐直倡大言﹐使孤東討﹐此與言石虎小豎﹐宜肆諸市朝者何異﹖」承慚懼而退。第三四二回

姚紹督兵拒潼關

二月﹐王鎭惡進軍潼關﹐檀道濟﹑沈林子自陜北渡河﹐攻拔襄邑堡。又攻尹昭於蒲阪﹐尹昭堅壁不出﹐不克。秦王泓急以東平公姚紹爲太宰﹐封魯公﹐令其督將軍姚鸞等﹐率步騎五萬守潼關﹐遣別將姚顯以兵救蒲阪。晉﹑秦相持日久﹐林子謂道濟曰「蒲扳城堅兵多﹐不可猝拔﹐不如還﹐與鎭惡並力以爭潼關﹐若得之﹐則尹昭不攻自潰矣。」道濟從之﹐以兵來同鎭惡攻潼關。

三月﹐至潼關﹐紹引兵出戰﹐道濟等奮擊﹐大破之。紹大敗﹐退屯定城﹐據險拒守。遣姚彎屯大路﹐絕晉糧道。晉獲其別將尹雅﹐道濟欲令殺之﹐雅曰「夷夏𨿽殊﹐君臣之義一也。晉以大義行師﹐獨不使秦有守節之臣乎﹖」乃免之。又﹐林子夜以兵襲殺鸞。泓又遣東平公紹屯河上﹐以斷水道﹐又被林子擊走之。第三四三回

劉裕假道於魏王

時﹐劉裕大眾欲溯河西上。河西乃北魏王嗣所管地方﹐裕乃先遣人持書見魏王嗣﹐求假河西道過。魏王嗣得書﹐急詔文武商議﹐諸公卿咸曰「函谷天險﹐何能西人﹖揚言伐姚﹐其意在魏。此事難測﹐宜先發軍﹐斷絕河西上流﹐勿令彼軍過河﹐方保萬全。」崔浩曰「此非上策也。司馬休之徒擾其荊州﹐劉裕切齒久矣。今姚興死而子幼﹐裕故乘其危亡而伐之。臣觀其意﹐必自入關﹐勁躁之人﹐不顧後患。今若塞其西路﹐裕必上岸北侵﹐如此則姚氏無事﹐而我受敵矣。今蠕蠕內寇﹐糧食又乏﹔發軍赴南﹐北寇進擊﹔若其救北﹐則南州復危。未若假之水道﹐縱裕西入﹐然後興兵塞其東歸之路﹐所謂卞莊刺虎﹐兩得之勢也。使裕勝也﹐必徳我假道之惠﹔設姚氏勝也﹐亦不失救鄰之道。縱裕入關中﹐懸遠難守﹐彼不能守﹐終爲我有。設若從此不勞兵馬﹐坐視成敗﹐斗兩虎而收長久之計﹐乃上策也。夫爲國之計﹐擇利爲之﹐豈顧婚姻﹐酬一女子之惠也﹖假國家棄恆山以南﹐裕必不能發吳越之兵﹐爭守河北也。」魏王嗣未答應。羣臣又曰「裕西入函谷﹐則進退路窮﹐腹背受敵﹔北上岸﹐則姚軍必不出關助我。揚言西行﹐意在北進﹐其勢然也。依臣之料﹐勿使入也。」魏王嗣曰「卿等言之是也﹗」

遂從羣臣之言﹐乃使長孫嵩以兵五萬出屯畔城﹐以兵守北岸﹐置百丈繩牽於河上。

時劉裕前鋒朱齡石兵至畔城﹐入河﹐時魏軍人緣河南岸守之。齡石令三軍漂赴北岸﹐爲魏軍所殺。劉裕大驚﹐計遣白直隊丁旿領七百人及車百乘﹐於河北岸爲「卻月陣」﹐兩頭抱河﹐車上置五百軍士於中﹐俟賊至射之。又使人豎一長白旄﹐以爲疑陣。陣旣成﹐魏軍不解其意﹐並未動手。裕召齡石誡之曰「汝看白旄豎起﹐引軍赴之﹐汝並賫大弩百張﹐一車益二十人﹐設鼓排於轅上﹐若其兵四至﹐方可發之。」齡石領命而出﹐依計而行。

魏長孫嵩見晉兵排營立陣﹐乃驅兵進圍營陣。白直隊忙豎起白旄﹐齡石見了﹐先令諸軍以弱弓小箭射之。魏軍見敵弱﹐率眾軍四面俱至。齡石見其大至﹐弩不能制﹐急命眾軍初排別賫大槌並弩千張﹐矟及斷稍長三四尺以槌之。一矟輒洞貫三四人﹐因此魏軍不能抵擋﹐魏軍大潰。被齡石斬魏將阿薄於﹐魏眾自散。齡石以大軍過河﹐進克蒲扳﹐而西入去攻秦。長孫嵩旣大敗而還﹐回見魏王嗣﹐說失利一事。魏王嗣始悔曰「朕恨不納崔浩之言﹐而有此誤矣﹗」因此晉﹑魏不和。

初﹐劉裕命鎭惡等若克洛陽﹐須待大軍俱進。鎭惡等旣勝﹐乘利輕進潼關﹐爲秦軍所拒﹐久之乏食﹐眾心疑懼﹐欲棄輜重還赴大軍。沈林子按劍怒曰「相公志淸六合﹐今許﹑洛已定﹐關左將平﹐事之濟否﹐系於前鋒。柰何沮乘勝之气﹐棄將成之功乎﹖且大軍倘還﹐賊眾方盛﹐𨿽欲求還﹐亦不可得。下官受命﹐奮不顧身﹐今日之事﹐當爲將軍辦之﹗但不知二三君子﹐將何面目以見劉公之旗鼓乎﹖」於是鎭惡等遣使特以告裕求糧救援﹐裕呼使者開舫北戶﹐指河北魏軍示之曰「我詔令勿輕進﹐今崖上如此﹐何由得遣軍糧去﹖」使人回話﹐鎭惡乃自至弘農﹐說與百姓曰「今朝廷以爲關中遭羌酷殘﹐是以命劉公與下官率大軍與百姓除患﹐大軍至此﹐糧乏無措。汝等若能率以糧濟﹐滅秦之後﹐奏過朝廷﹐輕搖薄稅﹐同享太平﹐不亦善乎﹖」於是百姓歡悅﹐俱應請辦。由然百姓競送義款與鎭惡﹐膳軍食﹐遂不乏﹐復振。第三四四回

魏王賜浩禦縹醪

時齊郡太守王懿降魏﹐上書言劉裕在洛﹐宜發兵絕其歸路﹐可不戰而克。魏王嗣善之﹐以問崔浩曰「劉裕克秦乎﹖」浩對曰「克之。」嗣曰「何故﹖」浩對曰「姚興好事虛名﹐而少實用﹐子泓懦弱﹐兄弟乖爭﹐裕乘其危﹐兵精將勇﹐何故不克﹖」嗣曰「裕才何如慕容垂﹖」浩對曰「垂藉父兄之資﹐修復故業﹐國人歸之﹐易以立功。劉裕舊寒微﹐不階尺土﹐討滅眾盜﹐所向無前。垂不及矣﹗」嗣曰「裕旣入關﹐不能進退﹐我以精騎﹐直抵彭城﹐裕將若之何﹖」浩對曰「今屈丐﹑柔然伺我之隙﹐而諸將用兵﹐皆非裕敵﹐興兵遠攻﹐未見其利﹐不如靜以待之。裕克秦而歸﹐必篡其主﹔關中華戎雜處﹐風俗勁悍。裕欲以荊﹑揚之化施於函北﹐此無異解衣包頭﹐張羅捕虎﹐𨿽畱兵守之﹐人情未洽﹐趨向不同﹐適足以資敵耳﹗願且按兵息民﹐徐觀其變﹐秦地終爲國家所有﹐可坐而守也﹗」

嗣笑曰「卿料之神矣﹗」浩曰「臣嘗私論近世將相﹐如王猛之治國﹐苻堅之管仲也﹔慕容恪之輔助幼主﹐慕容暐之霍光也﹔劉裕之平禍亂﹐司馬徳宗之曹操也。」嗣曰「屈丐何如﹖」浩曰「屈丐國家傾覆﹐寄食姚氏﹐受其封植﹐不思報而乘時邀利﹐盜有一方﹐結怨四鄰﹐𨿽縱暴一時﹐終爲人所吞並耳﹗」嗣大悅﹐語至夜半﹐賜「禦縹醪」十觚﹐水晶鹽一兩﹐曰「朕味卿言如此﹐故欲共餐其美﹗」然後命長孫嵩﹑叔孫建各簡精兵﹐伺裕西過﹐南侵彭城。

卻說袍罕虜乞伏熾磐﹐乃隴西鮮卑人也﹐父司繁降苻堅﹐使鎭勇士川﹐卒﹐國仁代鎭。苻堅敗﹐乃自稱大單於﹑秦﹑河二州牧﹑苑川王﹐據金城。當熾磐聞晉劉裕將兵伐秦﹐聚集本部官屬商議﹐其部下大臣周恭出曰「昔姚興在日﹐每起覬覦西秦之心﹐恨未有暇也。依愚之見﹐不如順晉﹐同伐姚泓﹐後無慮也。若助姚泓而退劉裕﹐是鵲引鳩奪自巢也。」熾磐依說﹐遣臣賫牛酒前來謁見劉裕﹐呈上請降之書﹐並力共討姚泓。裕見其降書大喜﹐賞使臣﹐回拜熾磐爲平西將軍﹑河南公﹐令其調兵來應。

時沈田子﹑傅玄之率兵入武關﹐秦戍將皆委城走﹐田子等又進屯靑泥。

八月﹐太尉裕至閡鄕﹐秦王泓欲自將兵禦裕﹐恐田子等襲其後﹐欲先攻滅田子等﹐然後傾國東出。乃率步騎數萬﹐奄至靑泥。田子本爲疑兵﹐所領方千餘人﹐聞泓至﹐欲擊之﹐以眾寡不敵﹐止之。田子曰「兵貴用奇﹐不必在眾﹔今眾寡相懸﹐勢不兩立﹐若彼圍旣固﹐則我無所逃矣﹗不如乘其始至﹐營陣未立而先攻之﹐可以有功。」言訖卽進兵。秦兵合圍數重﹐田子慰撫士卒曰「諸君遠來﹐正求此戰﹐死生富貴﹐在此一戰﹗若其不勝﹐命無返矣﹗」於是士卒皆踴躍鼓噪﹐執短兵奮勇擊之﹐秦兵大敗﹐斬萬餘首級。秦不能敵﹐奔還。第三四五回

鎭惡流舟棄糧戰

劉裕在潼關﹐王鎭惡請率水軍自河入渭﹐以趨長安﹐劉裕許之。秦王泓使姚丕以兵守渭橋以拒之。鎭惡溯渭而上﹐乘艨衝小艦﹐行船者皆在艦內﹐艦外無人。北土素無舟楫﹐秦人但見艦進﹐驚以爲神。至渭橋﹐鎭惡令軍士食畢﹐傳令皆持仗登岸﹐退後者斬。

旣登岸﹐卽至密使人解放舟艦﹐任其漂去。渭水迅急﹐忽然不見。鎭惡乃諭士卒曰「此爲長安北門﹐去家萬里﹐舟楫衣糧皆已隨流。今進戰而勝﹐則功名俱顯﹔不勝則骸骨不返﹐無他計矣﹗」言訖﹐乃身先士卒﹐眾踴躍爭先﹐與姚丕戰。不上二合﹐丕大敗﹐姚丕軍皆潰。姚泓引兵來救之﹐爲敗卒所蹂踐﹐不戰而潰。鎭惡乘亂﹐自入平朔門。秦王泓眾皆走散﹐自領家屬出降。其子佛念年十二﹐言於泓曰「晉人將逞其欲﹐𨿽降亦不免﹐不如引決。」泓憮然不應﹐佛念登宮墻自投死。

泓乃將妻子羣臣詣壘門降﹐鎭惡以爲屬吏。城中夷夏六萬餘口﹐鎭惡以國恩撫慰﹐號令嚴肅﹐百姓安堵﹐使人迎接劉裕入城。

鎭惡性貪﹐盜秦府庫﹐不可勝計。裕至知之﹐以其功大不問。

收秦彜器﹑渾儀﹑土圭﹑記裏鼓﹑指南車﹐送建康。餘金帛珍寶﹐皆以頒賞將士﹐送姚泓去建康。

裕議將遷都洛陽。王仲徳曰「暴師日久﹐士卒思歸﹐未可議也﹗」北涼王蒙遜聞裕滅秦﹐怒甚。門下校尉劉祥入言爭﹐蒙遜曰「汝聞劉裕入關﹐敢研研然也﹗」斬之。夏千田利領將作大匠﹐撥夷夏十萬人﹐築都城於朔方黑水之南。夏王謂百官曰「時朕方統一天下﹐君臨萬邦﹐新城宜名統萬。」阿利性巧而殘忍﹐徵土築城﹐錐入一寸﹐卽殺作者並築之。勃勃以爲能﹐委任之。凡造器成呈﹐工人必有死者。弓射甲不入﹐則斬弓人﹐入甲則殺甲匠﹔由是器物皆精﹐故勃勃重信任之。

勃勃自謂其祖從母姓劉非禮﹐乃攺姓赫連氏﹐言其徽赫與天連地。其非正統者爲鐵伐氏﹐言鋼如鐵堪伐人也。由是眾僚皆賀。夏王勃勃聞裕伐秦﹐謂諸將曰「裕取關中必矣。然不能久畱﹐必將東歸。若畱子弟及諸將守之﹐吾取如拾芥耳。」

乃秣馬養士進據安定嶺﹐北部縣皆降之。時劉裕恐勃勃作亂﹐乃遣使遺勃勃書﹐約爲兄弟﹐勃勃報許之。第三四六回

劉裕滅秦誅姚泓

卻說晉帝設朝﹐羣臣奏劉裕克長安﹐取得玉璽﹑法器並秦王姚泓﹐遣人送與陛下。帝聞奏﹐召使臣入殿。受了玉璽寶物﹐命將姚泓斬於建康。泓在位二年﹐至是降晉斬於京師﹐百里內艸木皆焦死了。後秦自姚萇至泓三世﹐凡三十二年﹐劉裕滅之。

卻說劉裕聚集諸將佐徧觀宮室故地﹐淒愴動容﹐遂問禦史中丞鄭鮮之曰「卿乃知書之輩﹐秦漢得喪之由﹐卿試言之﹗」

鮮之遂具以賈誼《過秦論》對之。劉裕聞之曰「及子嬰而亡﹐已爲晚矣﹗然觀始皇爲人﹐智足見是非﹐所任不得人﹐何也﹖」

鮮之曰「夫佞言似忠﹐姦言似信﹐中人以上﹐乃可語上。始皇未及中人﹐所謂暗於識士也。」裕乃前至渭濱﹐復嘆曰「此地寧復有呂望耶﹖」鮮之曰「昔葉公好龍而眞龍見﹐燕昭王市骨而駿足至。明公以旰食待士﹐豈患海內無人耶﹖」裕曰「卿所言甚善﹗」

次日﹐又集將佐議曰「吾意欲徙駕長安﹐經營趙﹑魏﹐汝等計議如何﹖」其時請將士久投徵伐﹐傷痍未瘥﹐各起思歸之心﹐對曰「趙﹑魏二國﹐兵彊糧足﹐難以拔之。不如令桂陽公鎭長安﹐大王自班師回京﹐養軍士之力﹐聚糧艸之餘﹐然後可議西北。」裕聞說﹐猶豫之際﹐忽京內有人至﹐報前將軍劉穆之死了。劉裕大驚﹐哭昏在地。眾將急救之﹐方蘇﹐泣曰「喪吾右臂矣﹗」乃謂諸將曰「吾適間欲議西北之際﹐今遇前將軍劉穆之死了﹐京都根本無托﹐難以建策。吾令次子桂陽公義眞爲都督雍﹑梁﹑秦三州事﹐畱鎭長安。」

時義眞年十一﹐掌此重權﹐又畱王鎭惡爲司馬﹐沈田子等腹心十餘人輔佐之。次日﹐欲自引餘軍振旅還京。

卻說司馬王鎭惡功多於人﹐由是南人多忌之。當時沈田子自以峣柳之捷﹐數與鎭惡爭功不平。卽夜私與傅玄之來見裕﹐密於裕曰「王鎭惡屢有貳心﹐向家在關中﹐不可保信。倘若有變﹐何以爲之﹖」裕曰「今畱卿文武將士﹐精兵萬人﹐彼若爲不善﹐正足自滅耳﹗勿復多言。」裕又思半晌﹐謂沈田子曰「鐘會不得遂其亂者﹐以有衛瓘之故也。語曰﹕猛獸不如羣狐。卿等十餘人﹐何懼鎭惡也﹖」言訖歇息。

次早啟行﹐其時三秦父老聞裕還京﹐詣殿門流涕求見。訴曰「殘民不沾王化﹐於今百年﹐始睹衣冠﹐人人相賀。長安十陵﹐是公家墳墓﹔咸陽宮殿﹐是公家宅室。捨此欲何之乎﹖」

裕爲之怒然﹐慰諭之曰「受命朝廷﹐不敢擅畱。誠如所言﹐有懷本之意﹐今以次息與文武賢才而共鎭此境﹐吾暫回京﹐歲暮必至﹐汝等寬心。」言訖﹐令三秦父老回去。

劉裕欲行﹐以手執義眞之手﹐以授長史王修之。令修執其子之手言曰「此子年幼﹐今托付汝﹐盡心輔佐之﹐各效忠義之心﹐休忘吾托之言。」修之答曰「蒙明公拔擢﹐今又委重﹐安敢有懈以懷二心﹖𨿽肝腦塗地﹐亦不敢忘﹗」裕令修之等回去﹐只有百官送數程而別。裕自洛入河﹐開汴渠以歸。

裕覲見﹐晉帝問宋公遠路勞苦﹐請其還宅。裕乃辭帝而出﹐與諸臣祭前將軍劉穆之靈柩。裕至柩前哭倒於地﹐曰「劉穆之故﹐乃天喪吾也﹗」又謂文武曰「諸君年齒皆孤等輩﹐惟穆之僅少﹐吾欲托以後事﹐不期中年折耳﹗使吾腹心崩裂矣﹗」

言訖又哭﹐拜而祭之﹐祭畢歸府去訖。

卻說夏王勃勃聞宋公劉裕東還﹐心下大喜﹐聚集文武商議。

與將軍王賈徳曰「朕欲取關中﹐卿試言其方略﹗」賈徳曰「關中形勢之地﹐而裕以幼子守之﹐狼狽而歸﹐正欲急成篡事耳﹐不暇復以中原爲意。此天以關中賜我﹐不可失也﹗」於是勃勃大喜﹐乃使其子赫連璝爲前部﹐引騎二萬來攻長安﹐勃勃自將大軍爲後繼。第三四七回

赫連勃勃取關中

戊午十四年正月﹐赫連璝引兵至時﹐關中士民降之者滿路。

桂陽公義眞聞夏王引大兵來攻長安﹐急使司馬王鎭惡﹑參軍沈田子﹑傅玄之三人﹐各以兵五千去迎。三人得令﹐點兵出城安營。

卻說沈田子欲據北地以拒夏兵﹐當沈田子請傅玄之至曰「今王鎭惡自驕傲﹐輕慢我等﹐吾欲殺之﹐君有何計可行﹖」

玄之曰「吾來日使人請王鎭惡到我營中﹐只說議計去退夏兵﹐彼必至。彼若至﹐以酒灌醉﹐令公宗人沈敬仁領三百冬刀斧手﹐搶入殺之﹐卻不好也﹖」田子曰「此計甚善﹗」乃喚沈敬仁至﹐吩咐計策了當。

傅玄之回營。次日﹐令人來請王鎭惡﹐鎭惡不知是計﹐隨使就來玄之營。玄之接入﹐勸鎭惡飲酒﹐鎭惡大醉﹐被沈敬仁引三百刀斧手﹐搶入殺之於席前。俄而田子至﹐令人取首級號令三軍曰「鎭惡謀反﹐奉太尉命斬之﹐其部下之三軍﹐勿得驚慌。」令訖﹐遂收其部下之兵﹐分作二營而屯。只有部將劉弘之知是傅玄之﹑沈田子妒謀﹐故殺王鎭惡﹐乃私奔來告桂陽公劉義眞。

義眞大驚﹐與王修之披甲引兵與諸將登衡門﹐以察其變之由。傅玄之知劉義眞來﹐急出迎接入內﹐卻說﹕「王鎭惡有二心﹐我等與沈田子故殺之﹐號令三軍﹐再無他異﹐主公勿憂也﹗」王修之曰「鎭惡若反﹐不該你斬﹐要稟主公﹐你何敢無禮擅專﹐殺我大將﹖」言訖﹐以刀將沈田子殺之。先時劉義眞賜左右之錢物﹐皆被王修之裁減﹐因此左右懷恨王修之﹐譖於義眞曰「王鎭惡謀反﹐故沈田子殺之。今王修之又殺田子﹐是欲造反也。」義眞信之﹐喝令左右將修之誅之。

王修之旣死﹐關中人心皆離散。次日﹐義眞聞知﹐驚呆了半晌﹐曰「王鎭惡二心﹐反形已露﹐方才殺了﹐你等火速去退夏兵。」玄之乃下拜曰「臣等就行﹗」言訖﹐勒兵前來﹐恰遇了前部赫連璝至﹐晉兵陣中有偏將軍傅玄之出馬迎戰。兩馬相交﹐兵器並舉﹐二人戰上十合﹐赫連璝力乏﹐勒馬便走。

夏兵見赫連璝逃走﹐亦各潰亂。被玄之等麾兵趕殺﹐殺得夏兵十損其七。追下一百餘里﹐方還屯祝其時赫連璝大敗退回﹐半路來見夏王說兵敗之由。夏王心憂﹐喝退赫連璝﹐自以大兵來取咸陽﹐路上撞著晉兵來迎﹐夏王視之﹐旗上寫得分明是將軍賀玉。其時賀玉勒馬橫槍﹐立在陣前。夏王道﹕「賀玉必是上將﹐誰人出馬迎敵﹖」說猶未了﹐大刀王賈徳手持靑龍寶刀﹐縱馬出陣。與賀玉兩馬相交﹐正如兩龍爭濟﹐二虎爭吞。一來一往鳳翻身﹐一上一下鵬轉翅﹔刀斗刀起萬丈寒光﹐馬斗馬蕩一團殺气。二人鬥有三十餘合﹐賀玉气力不加﹐撥回馬望本陣便走。王賈徳拍馬便趕﹐賀玉兵轉出城﹐走入長安。夏王調兵追趕﹐約追五十餘里﹐夏王方下令鳴金收軍﹐進據咸陽﹐聚集文武商議攻打長安之策。

其時王賈徳進曰「長安未可急攻﹐若攻之﹐彼必死戰﹐難以下也。今咸陽爲我所有﹐不如分兵守住諸險﹐絕其樵采之路﹐斷其通糧之道﹐不及半年﹐長安食盡薪窮﹐晉兵必亂逃歸﹐那時攻之﹐長安可得﹐晉兵自走也﹗」夏王曰「卿言至善。」

於是夏王不攻長安﹐分兵守定各處險隘。果然晉兵食盡薪無﹐義眞心慌﹐急使人偸回鄴都﹐報知劉裕。第三四八回

義眞大敗回建康

六月﹐太尉劉裕始受相國宋公九錫之封。旣承受命﹐詔崇立蕭氏爲太妃﹐以郭靖爲尙書令﹐王弘爲僕射﹐傅亮﹑蔡廓爲侍中﹐謝晦爲右衛將軍﹐殷景仁爲祕書﹐郭靖辭不受。景仁不爲學﹐文敏有思致﹐口不談文﹐深達理體﹐至於國典朝儀﹐舊章記注﹐莫不撰錄﹐識者知其有當世之志。宋公劉裕﹐欲以世子義苻鎭荊州﹐張邵諫曰「儲貳之重﹐四海所系﹐不宜居外。」乃以義隆爲荊州刺史﹐以劉彥之﹑張邵﹑王曇首﹑王華等爲參佐。義隆尙幼﹐府事皆決於邵﹐裕謂義隆曰「曇首沈毅器度﹐有宰相之才也﹐汝每事諮之。」義隆拜辭劉裕而行。

卻說夏王勃勃進據咸陽﹐長安樵采路絕﹐義眞乃遣人入建康報父劉裕。裕聞之﹐使蒯恩召義眞東歸﹐又以朱齡石去守關中。謂齡石曰「卿至長安﹐可救義眞﹐輕裝速發出關﹐然後徐行。若關中必不可守﹐可與義眞俱歸。」

十一月﹐朱齡石至長安﹐時義眞將士大掠而東還﹐多載寶貨子女﹐方軌徐行。一日不過十里﹐傅玄之諫之弗聽。赫連璝率眾追之﹐蒯恩斷後﹐力戰連日。至靑泥﹐又與璝戰﹐大敗﹐爲夏兵所擒。義眞左右皆散﹐獨逃艸中。參軍段光追尋得之﹐束之於背﹐單馬而歸。義眞曰「今日之事﹐誠無算略﹐然丈夫不經此﹐何以知艱難﹖」勃勃欲傅玄之降﹐玄之不屈﹐叫罵而死。勃勃積人骸爲京觀﹐號「髑髏臺」。長安百姓皆懼勃勃來攻。朱齡石焚宮殿﹐奔潼關﹐夏王以兵追殺之。勃勃入長安﹐大饗將士﹐舉觴囑王賈徳曰「卿往日之言﹐至期而驗﹐可謂算無遺策矣﹗」

裕聞靑泥之敗﹐未知義眞存亡﹐怒甚﹐刻日北伐﹐謝晦諫以士卒疲敝﹐請俟他年。鄭鮮之亦言「今諸州大水﹐民食困乏。三吳羣盜攻沒諸縣﹐皆由困於徵伐故也。江南士庶﹐引領頤以望返旆。聞更北出﹐不測退期﹐巨恐反顧之憂﹐更在腹心也﹗」裕知義眞回﹐事乃止。但登城北望﹐慨然流涕而已。以段宏爲黃門侍郎﹐毛徳祖守蒲阪。

十一月﹐彗星出「天津」入「太微」﹐經「習匕斗」絡「紫薇」﹐八十餘日而沒。魏王嗣召諸儒術士問之﹐曰「彗星所出﹐今四海分裂﹐咎在何國﹐朕甚畏之﹐卿等無隱。」崔浩曰「災異之興﹐皆象人事﹐無釁又何畏焉﹖昔王莽將篡﹐星亦如之﹔而今國家主尊臣卑﹐民無異望﹐晉室陵夷﹐危亡不存﹐彗之爲異﹐其劉裕將篡之應乎﹖」魏王悅之。

卻說當夏王勃勃旣卽位於長安﹐聞韋祖思賢而忠正﹐乃遣人徵之。韋祖思懼其殘暴﹐只得隨使人入長安﹐早朝拜舞﹐恭謹過禮。勃勃大怒曰「吾以國士徵汝﹐柰何以非類處吾﹖汝昔不拜姚興﹐何獨拜我﹖我今未死﹐汝猶不以我爲帝王﹐吾死之後﹐汝輩弄筆﹐當置吾何地耶﹖」遂將出殺之﹐羣臣無不冤之。勃勃於長安置南臺﹐以子赫連璝錄南臺尙書事。勃勃欲領文武振旅而還統萬﹐造宮殿大成﹐攺元爲眞興元年﹐刻石都南﹐頌其功徳焉。羣臣請都長安﹐夏王勃勃曰「朕豈不知長安帝都﹐沃饒廣固﹐然統萬距魏境才百餘里﹐朕在長安﹐統萬必危﹔若在統萬﹐則魏必不敢濟河而西﹐諸卿適未見此耳﹗」乃置南臺於長安﹐以赫連璝錄尙書事而還。勃勃性驕虐﹐視民如艸芥﹐常置弓劍於側﹐羣臣近視者鑿其目﹐笑者抉其唇﹐諫者先截其舌﹐然後斬之。

三月﹐劉裕誅晉室之有才望者﹐司馬楚之叔兄皆死。楚之亡匿蠻中﹐及從祖休之奔秦﹐楚之乃亡之汝﹑穎間﹐聚眾以謀復仇。楚之少有英气﹐折節下士﹐有眾萬餘﹐屯處長社。裕使沐謙往刺之﹐楚之愛士﹐待謙甚厚﹐謙未得間﹐乃夜稱疾﹐欲因楚之問疾而刺之。楚之果自賫藥往視﹐情意甚駕﹐謙不忍發﹐乃出匕首﹐以狀告曰「將軍深爲劉裕所忌﹐使我刺你﹐吾不忍也。願勿輕率﹐以自保全﹗」遂委身事之﹐爲之防衛。楚之乃以兵轉屯柏谷塢以防之。

西涼地震星隕﹐時涼公李歆用刑過嚴﹐又好治宮室﹐從事中郎張顯上疏曰「涼土三分﹐勢不久支。兼並之本﹐在於裕農﹔懷遠之略﹐莫如寬簡。今陰陽失序﹐風雨乖阻﹐是宜減膳徹樂﹐側身修道﹔而更繁刑峻罰﹐繕築不止﹐殆非所以致興隆也﹗沮渠蒙遜﹐胡夷之傑﹐內修政事﹐外禮英賢﹐攻戰之際﹐身先士卒﹐百姓懷之﹐樂爲之用。臣謂殿下﹐非但不能平蒙遜﹐亦懼蒙遜方爲社稷之憂也﹗」主簿範稱亦諫曰「天之子愛人主﹐殷殷至矣﹗故政之不修﹐下災異以告我知之﹗攺者𨿽危必昌﹐不攺者𨿽安必亡。屬者謙徳堂陷﹐效谷地裂﹐昏霧四塞﹐日赤無光。狐上南門﹐地頻五震﹐星隕建康﹐皆變異之大者也。

昔年西平地裂﹐狐入殿前﹐而秦師奄至。姑臧門崩﹐而隕石於西土﹐梁熙見殺之。及段業稱制﹐三年之中﹐地震五十餘所﹔先王龍興﹐蒙遜篡弒之行。向前之成事﹐殿下所明知。願停罷官室之役﹐止遊戲之娛﹐禮賢愛民﹐以應天變。」皆不從。第三四九回

宋公受晉之禪位

卻說宋王劉裕﹐置酒會畱宴文武﹐議謀外略。太師令駱達出席上曰「臣常觀天文符應﹐晉該禪於宋﹐不可遠徵。」劉裕曰「如何﹖且言。」達曰「晉義熙元年至今﹐太白晝見﹐經天凡七。占曰﹕『太白經天﹐人主更而異姓興。』義熙七年﹐『五虹』見於『東方。』占曰﹕『五虹見﹐天子黜﹐聖人出。』九年﹐『鎭星』﹑『歲星』﹑『太白』﹑『熒惑』聚於『東井』。十三年﹐『鎭星』入『太微』﹐占曰﹕『鎭星』入『太微﹐有立王有徙王。』今天命已歸大王﹐大王宜受晉位﹐撥兵去伐﹐不必親行。」劉裕謂駱達等文武曰「吾聞魏武帝有言﹐若天命在吾﹐吾爲周文王矣。吾思此事。」達曰「魏武帝不忍爲之﹐世受漢祿﹐恐人議論篡逆之名﹐故有此語。是明使其子曹丕爲天子也。」劉裕曰「吾功徳比迹魏武帝若何﹖」達曰「大王輔晉﹐絕而再興﹐與魏大不同也﹗魏𨿽功蓋天下﹐民恨其威﹐不懷其徳﹐其子承統﹐差役繁重﹐東西馳驅﹐無有寧歲。今大王累立大功﹐恩布天下﹐民心歸之久矣﹗故與曹氏不同。況今天心示變﹐宋豈可逆也﹗」裕曰「吾記讖云﹕昌明之後﹐尙有二帝。吾若受禪﹐難逃篡逆之名﹐末可行之也﹗」

駱達知裕之意欲受禪﹐而恐天下人議論﹐乃卽出與中書侍郎王韶之議計﹐請晉帝左右宦者李英﹑劉益至府﹐謂曰「今晉室天下﹐皆是宋公再造﹐民心都歸﹐況天文屢應﹐宋該受禪﹐我眾文武共議﹐欲立宋公劉裕爲帝﹐宋公執讖識言﹕『昌明之後﹐尙有二帝』﹐不肯受禪﹐故請二公商議計策﹐二公若從吾言﹐富貴不輕﹗」李英﹑劉益曰「吾受劉公之恩久矣﹐屢思報效﹐今吾等議計﹐若有用我之處﹐萬死不辭﹗」韶之曰「二公旣有此心﹐我眾文武議欲謀弒晉帝﹐而立宋公劉裕爲帝﹐君意如何﹖」英﹑益曰「列位休言﹐且容旦日便有捷報﹐不須盡言。」言訖﹐二人遂辭人宮。

及至次日﹐以鴆酒毒死晉帝﹐詐稱發背而死﹐瞞過百官。

百官舉哀﹐停屍於白虎之殿。喪事畢﹐太史令駱達及中書侍郎王韶之謂文武曰「晉室天下幾絕﹐咸賴宋公一人﹐功蓋天下﹐徳及萬民﹐自古迄今﹐𨿽唐虞無以過此。今晉帝已晏駕﹐理宜宋受禪﹐汝諸文武意下如何﹖」眾皆曰「宋公可當﹗」劉裕堅執不從﹐且曰「今皇帝屍肉尙未冷﹐瑯玡王徳文還在﹐吾必不從。」言訖﹐親扶瑯玡王徳文上龍座﹐喚文武出班山呼萬歲﹐拜舞畢﹐分列兩班。上賀罷朝訖。

卻說晉恭帝諱徳文﹐晉安帝同母弟也。初封瑯玡王﹐及劉裕﹑王韶之謀戮安帝﹐裕乃迎徳文而立之。在位二年﹐禪於宋劉裕。劉裕廢爲零陵王﹐卒弒之。壽三十七歲﹐葬中陵﹐按謚法尊賢讓善曰「恭」。

己未﹐元熙元年七月﹐恭帝設朝﹐加封宋公裕爵王位﹐裕辭不受。

時劉裕有受禪之意﹐難於發言﹐乃集朝臣宴飲﹐從容謂文武曰「昔桓玄暴篡﹐鼎命已移。我首倡大義﹐興復晉室﹐孤年已衰暮﹐欲歸世矣﹗」眾臣皆曰「明公盛徳﹐𨿽周公﹑伊尹莫及之﹐何可歸致也﹖」眾臣皆莫曉其意﹐惟中庶子傅亮知之﹐一同飲罷﹐遂出還本鎭。

駱達﹑王韶之與百官商議曰「元熙元年冬﹐黑龍西登於天﹐易曰﹕『冬龍見﹐天子亡社稷﹐大人受命。』及聞冀州道人釋法柳告其弟子曰「嵩神言江東有劉將軍﹐是漢家苗裔﹐當受天命。吾以璧三十二鎭金一並與之。劉氏卜世之數﹐漢建武至建安末﹐一百九十六年﹐該禪魏。魏自黃初至咸熙末四十六年﹐而禪晉。晉自泰始至今一百五十六年﹐該禪於宋公﹐揖讓咸窮於六。今天垂景象﹐宋當代晉﹐可安排受禪之禮﹐請晉天子詔將天下讓與宋王。」眾皆曰「此天命已歸劉氏﹐可奏知恭帝。」眾曰「可﹗」

至晚來見宋公﹐時宮門已閉﹐亮叩扉請裕出見曰「臣暫且還都﹐不久卽至﹐故來辭耳。」裕亦知亮意﹐無復他言﹐只云「還須幾人隨送﹖」亮曰「須數十人足耳﹗」劉裕從之。

亮於是星夜來都﹐及出﹐忽見長星竟天﹐亮拊髀嘆曰「我常不信天文﹐今始驗矣﹗」亮至﹐與文武官僚等及中書侍郎王韶之﹑太史令駱達﹐皆直入內殿﹐來見天子﹐奏曰「伏睹宋王自徵討以來﹐功蓋天下﹐徳布四方﹐眞越古超今﹐𨿽唐虞無以過此。然羣臣會議﹐皆言晉褘已終﹐伏望陛下效堯帝之道﹐將江山社稷禪位與宋王﹐上合天心﹐下得民意。則陛下祖宗幸甚﹗臣等議定﹐今乃奏知。」帝大驚﹐汗流滿面﹐半晌不能言。

覷百官曰「朕𨿽不達﹐又無罪惡﹐爭忍以祖宗之基等閒棄之﹗朕思桓玄之時﹐晉氏已五天下﹐天下重爲劉公再造﹐所延將二十載矣﹗今日之事﹐本所甘心﹐但恐後代議朕不徳﹐以天下輕易與人﹐汝百官再宜從公議之﹗」

駱達出班奏曰「天文符應數十條﹐皆言晉气數已盡﹐宋祚將興。」恭帝猶豫。尙書傅亮奏曰「陛下差矣﹗昔日三皇五帝﹐互相推遜﹐無徳讓有徳。次後三王﹐各傳子孫﹐至於桀紂無道﹐天下伐之。春秋𨿽霸﹐各相吞並﹐有賢者歸之﹐後並入秦﹐方歸於漢。漢禪於魏﹐魏禪於晉。以此論之﹐天下者﹐非一人之天下﹐乃天下人之天下也。須不是陛下祖宗自傳至今﹐陛下早決去就﹐勿令生變。」司空徐羨之曰「自古以來﹐有興必有廢﹐而有盛必有衰﹐豈有不亡之國﹐安有不敗之家﹖陛下兩晉﹐相傳以來﹐一百餘年﹐气數已盡矣﹗宜從眾請﹐可急降詔﹐以安眾心。」

帝始勉應﹐乃命尙書僕射傅亮艸詔﹐亮承旨卽艸詔曰﹕朕承晉祚﹐罹天下蕩覆幾無遺﹐幸祖宗之靈﹐得劉氏之力爲輔政﹐南徵北討﹐東蕩西除﹐而得大平。今仰瞻天地﹐俯察民心﹐晉之气數已盡﹐大歷合歸於宋。以前生旣極神迹﹐今生主有光輝明徳﹐以應有期﹐歷數昭然已可知矣。夫人道相繼﹐爲賢爲能﹐故唐堯不私於厥子而名無窮﹐羨而慕之。今命陪臣獻上玉璽﹐追則堯典﹐禪位於宋王﹐無致辭焉。

當傅亮艸詔﹐使帝書之﹐帝無柰秉筆﹐遂人之言﹐令百官賫丹詔並玉璽﹐請宋王受之。宋王不受﹐上表謙讓﹐表曰﹕臣裕昨奉詔受禪﹐陛下以垂世之詔﹐禪無功之臣﹐使天下人聞知﹐肝膽碎裂﹐不知所措。昔者堯以位遜大賢﹐巢由避迹﹐後世稱之。臣徳鮮薄﹐臣豈敢奉命﹖請於盛世別求大賢﹐以禮讓之﹐則免萬世之議論也。臣權納璽綬﹐待罪闕下﹐不勝惶怖戰栗之至﹗

帝覽表﹐顧謂羣臣曰「宋王謙讓不受﹐當如之何﹖」太尉王道鄰奏曰「宋王𨿽辭﹐宜再詔奉禪。」帝聞言﹐又使傅亮持詔璽至宋王府。

宋王裕謂左右檀道濟等曰「𨿽二次詔命﹐孤恐天下不能逃篡逆之名﹗」道濟曰「此事甚易﹐令傅亮再捧詔璽而還﹐卻變其命﹐築髙臺名爲受禪臺﹐卜吉日良時﹐聚集內外公卿並四夷八方之人﹐都至臺下﹐令恭帝親捧璽綬﹐以禪天下於大王﹐可以絕羣謗之言也﹗」宋王裕大喜﹐傅亮依計而行。第三五○回宋公劉裕卽帝位

庚申二年四月﹐長星見﹐裕令傅亮捧璽綬還宮﹐再作表以辭。帝曰「宋王無意禪任﹐卿等若何﹖」亮曰「陛下可築一臺﹐名曰『受禪臺』﹐對公卿士民﹐明白禪位﹐則陛下子孫﹐世世必蒙宋恩矣﹗」帝只得令太常院官卜地於南郊﹐築起三層髙臺﹐卜夏六月丁卯日﹐齊集大小官僚四百餘員﹐武將禦林虎衛禁軍一十餘萬﹐及匈奴單於四夷化外之人﹐亦有數萬。是日寅時﹐奉請大王劉裕﹐登臺受禪。恭帝親捧玉璽以與宋王裕﹐裕方受命﹐臺下羣臣﹐跪請宣敕曰﹕咨爾宋王﹐昔者帝堯禪位於虞舜﹐舜亦以命於禹﹐天命不有常﹐惟歸有徳。晉道陵夷﹐世失其祚﹐海內大亂﹐羣凶肆逆﹐宇內顚覆﹐賴宋王裕﹐拯大難於四方﹐淸區夏以保護我宗廟。

豈予一人﹐遐荒九服﹐實受其賜。今王欽承前繼﹐光於乃徳﹐恢文武之業﹐昭示皇考之弘勛。英靈降瑞﹐大臣告徵﹐延爲築臺﹐師錫朕命。曰﹕『爾唐堯協於虞舜﹐周率我唐與敬禪帝位。』於戲﹗天之歷數在爾躬﹐允執其中﹐天祿永終﹐君其祗順大禮﹐享玆萬國﹐以淵天命﹗元熙元年﹐冬十月日詔。

讀策已罷﹐宋王方受八般寶貝﹐柴燎告天。傅亮率公卿行大禮罷﹐備法駕幸建康宮﹐臨太極前殿﹐立義符爲太子﹐大赦天下﹐封賞文武。攺晉泰始曆爲永初歷﹐「社」以子﹐「臘」以辰。使使巡行四方﹐旌賢舉善﹐問人疾苦﹐獄訟紊濫﹐政刑乖愆﹐傷化擾俗﹐未允人聽者﹐令悉具聞。

至次日﹐議封恭帝爲零陵王﹐令其別處歇馬﹐非宜喚不許入朝。恭帝領旨謝恩﹐出朝居於秣陵。使劉遵以兵防衛之。

卻說劉裕旣受晉禪﹐卽皇帝大位﹐每臨朝悲哀曰「劉穆之不死﹐當助我理天下﹐可謂人之云亡﹐邦國殄瘁﹖」範泰對曰「聖主在上﹐英彥滿朝﹐穆之𨿽功著艱難﹐未容便關興廢﹐陛下何自發悲耶﹗」宋帝答曰「卿不聞騏驥乎﹖貴日致千里耳﹗」於是帝追封穆之南康郡公﹐謚曰「文宣」。

其時太子義符居東宮﹐多狎羣小﹐因是謝晦言於武帝曰「陛下春秋旣髙﹐思保萬代﹐報器致重﹐不可使負荷非人。今太子居東宮﹐多狎小人﹐任意淫虐﹐非可爲之人主也﹗」武帝曰「廬陵王義眞如何﹖」晦曰「臣請觀焉﹗」帝曰「卿可去代朕觀之﹐卽來回報。」於是謝晦入內﹐造見義眞。義眞盛飲﹐與談別事﹐仁徳國政無言。晦俱不爲答﹐卽報武帝曰「徳輕於才﹐實非人主也﹗」由是武帝使義眞爲揚州刺史﹐去鎭石頭城。

宋武帝設朝﹐有司奏以錢貨減少﹐國用不足﹐武帝因欲更造五銖。時太常範泰諫曰「臣聞爲國拯獘﹐莫若務本。百姓不足﹐君孰與足﹖未有民貧而國富﹐本不足而末有餘者也。故囊中滿貯﹐識者不吝。反裘負薪﹐存毛自惜。實聖主者不言有無﹐諸侯不說多寡﹔食祿之家﹐不與百姓爭利﹔故拔葵所以明政﹐織蒲謂之不仁﹔是以貴賤有章﹐職分無爽。今之所憂在農人﹐尙憂食廩未充﹐轉運無已﹐資食者眾﹐家無私積﹐難以禦荒耳﹗夫貨有貿易﹐不在多少﹔昔日之貴﹐今日之賤﹔彼此共之﹐其揆一也﹗位令官民俱通﹐則無患不足。若使必資貨廣﹐以收國用者﹐則錢貝之屬﹐自古所有﹔尋銅之爲器﹐在用已博矣﹗

