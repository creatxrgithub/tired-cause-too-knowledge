《東周列國誌》作者﹕淸﹟蔡元放目錄序

第一回

周宣王聞謠輕殺杜大夫化厲鳴冤第二回

褒人贖罪獻美女幽王烽火戲諸侯第三回

犬戎主大鬧鎬京周平王東遷洛邑第四回

泰文公郊天應夢鄭莊公掘地見母第五回

寵虢公周鄭交質助衛逆魯宋興兵第六回

衛石碏大義滅親鄭莊公假命伐宋第七回

公孫閼爭車射考叔公子翬獻諂賊隱公第八回

立新君華督行賂敗戎兵鄭忽辭婚第九回

齊侯送文姜婚魯祝聘射周王中肩第十回

楚熊通僭號稱王鄭祭足被脇立庶第十一回

宋莊公貪賂搆兵鄭祭足殺壻逐主第十二回

衛宣公築臺納媳髙渠彌乘間易君第十三回

魯桓公夫婦如齊鄭子鑾君臣爲戮第十四回

衛侯朔抗王入國齊襄公出獵遇鬼第十五回

雍大夫計殺無知魯莊公乾時大戰第十六回

釋檻囚鮑叔薦仲戰長勺曹劌敗齊第十七回

宋國納賂誅長萬楚王杯酒虜息嬀第十八回

曹沫手劍劫齊侯桓公舉火爵寧戚第十九回

擒傅瑕厲公復國殺子頹惠王反正第二十回

晉獻公違卜立驪姬楚成王平亂相子文第二十一回

管夷吾智辧兪兒齊桓公兵定孤竹第二十二回

公子友兩定魯君齊皇子獨對委蛇第二十三回

衛懿公好鶴亡國齊桓公興兵伐楚第二十四回

盟召陵禮款楚大夫會葵邱義戴周天子第二十五回

智荀息假途滅虢窮百里飼牛拜相第二十六回

歌扊扅百里認妻獲陳寶穆公證夢第二十七回

驪姬巧計殺申生獻公臨終囑荀息第二十八回

裏克兩弒孤主穆公一平晉亂第二十九回

晉惠公大誅羣臣管夷吾病榻論相第三十回

秦晉大戰龍門山穆姬登臺要大赦第三十一回

晉惠公怒殺慶鄭介子推割股啖君第三十二回

晏蛾兒逾墻殉節羣公子大鬧朝堂第三十三回

宋公伐齊納子昭楚人伏兵劫盟主第三十四回

宋襄公假仁失眾齊姜氏乘醉遣夫第三十五回

晉重耳周遊列國秦懷嬴重婚公子第三十六回

晉呂郤夜焚公宮秦穆公再平晉亂第三十七回

介子推守志焚綿上太叔帶怙寵入宮中第三十八回

周襄王避亂居鄭晉文公守信降原第三十九回

柳下惠授詞卻敵晉文公伐衛破曹第四十回

先軫詭謀激子玉晉楚城濮大交兵第四十一回

連谷城子玉自殺踐土壇晉侯主盟第四十二回

周襄王河陽受覲衛元咺公館對獄第四十三回

智寧兪假酖復衛老燭武縋城說秦第四十四回

叔詹據鼎抗晉侯弦髙假命犒秦軍第四十五回

晉襄公墨縗敗秦先元帥免冑殉翟第四十六回

楚商臣宮中弒父秦穆公殽谷封屍第四十七回

弄玉吹簫雙跨鳳趙盾背秦立靈公第四十八回

刺先克五將亂晉召士會壽餘紿秦第四十九回

公子鮑厚施買國齊懿公竹池遇變第五十回

東門遂援立子倭趙宣子桃園彊諫第五十一回

責趙盾董狐直筆誅斗椒絕纓大會第五十二回

公子宋嘗黿搆逆陳靈公衵服戲朝第五十三回

楚莊王納諫復陳晉景公出師救鄭第五十四回

荀林父縱屬亡師孟侏儒托優悟主第五十五回

華元登牀劫子反老人結艸亢杜回第五十六回

蕭夫人登臺笑客逢丑父易服免君第五十七回

娶夏姬巫臣逃晉圍下宮程嬰匿孤第五十八回

說秦伯魏相迎醫報魏錡養叔獻藝第五十九回

寵胥童晉國大亂誅岸賈趙氏復興第六十回

智武子分軍肆敵偪陽城三將鬥力第六十一回

晉悼公駕楚會蕭魚孫林父因歌逐獻公第六十二回

諸侯同心圍齊國晉臣合計逐欒盈第六十三回

老祁奚力救羊舌小範鞅智劫魏舒第六十四回

曲沃城欒盈滅族且於門杞梁死戰第六十五回

弒齊光崔慶專權納衛衎寧喜擅政第六十六回

殺寧喜子鏄出奔戳崔杼慶封獨相第六十七回

盧蒲癸計逐慶封楚靈王大合諸侯第六十八回

賀兏祁師曠辧新聲散家財陳氏買齊國第六十九回

楚靈王挾詐滅陳蔡晏平仲巧辯服荊蠻第七十回

殺三兄楚平王卽位劫齊魯晉昭公尋盟第七十一回

晏平仲二桃殺三士楚平王娶媳逐世子第七十二回

棠公尙捐軀奔父難伍子胥微服過昭關第七十三回

伍員吹簫乞吳市專諸進炙刺王僚第七十四回

囊瓦懼謗誅無極要離貪名刺慶忌第七十五回

孫武子演陣斬美姬蔡昭侯納質乞吳師第七十六回

楚昭王棄郢西奔伍子胥掘墓鞭屍第七十七回

泣秦庭申包胥借兵退吳師楚昭王返國第七十八回

會夾谷孔子卻齊墮三都聞人伏法第七十九回

歸女樂黎彌阻孔子棲會稽文種通宰嚭第八十回

夫差違諫釋越句踐竭力事吳第八十一回

美人計吳宮寵西施言語科子貢說列國第八十二回

殺子胥夫差爭歃納萌瞶子路結纓第八十三回

誅華勝葉公定楚滅夫差越王稱霸第八十四回

智伯決水灌晉陽豫讓擊衣報襄子第八十五回

樂羊子怒涰中山羹西門豹喬送河伯婦第八十六回

吳起殺妻求將騶忌鼓琴取相第八十七回

說秦君衛鞅變法辭鬼谷孫臏下山第八十八回

孫臏佯狂脫禍龐涓兵敗桂陵第八十九回

馬陵道萬弩射龐涓咸陽市五牛分商鞅第九十回

蘇秦合從相六國張儀被激往秦邦第九十一回

學讓國燕噲召兵僞獻地張儀欺楚第九十二回

賽舉鼎秦武王絕徑莽赴會楚懷王陷秦第九十三回

趙主父餓死沙邱宮孟嘗君偸過函谷關第九十四回

馮諼彈鋏客孟嘗齊王糾兵伐桀宋第九十五回

說四國樂教滅齊驅火牛田單破燕第九十六回

藺相如兩屈秦王馬服君單解韓圍第九十七回

死範睢計逃秦國假張祿廷辱魏使第九十八回

質平原秦王索魏齊敗長平白起坑趙卒第九十九回

武安君含冤死杜郵呂不韋巧計歸異人第一百回

魯仲連不肯帝秦信陵君竊符救趙第一百一回

秦王滅周遷九鼎廉頗敗燕殺二將第一百二回

華陰道信陵敗蒙驁胡盧河龐煖斬劇辛第一百三回

李國舅爭權除黃歇樊於期傳檄討秦王第一百四回

甘羅童年取髙位嫪毐僞腐亂秦宮第一百五回

茅焦解衣諫秦王李牧堅壁卻桓齬第一百六回

王敖反間殺李牧田光刎頸薦荊軻第一百七回

獻地圖荊軻鬧秦庭論兵法王翦代李信第一百八回

兼六國混一輿圖號始皇建立郡縣

序

書之名﹐無慮數十百種﹐而究其實﹐不過經與史二者而已。經所以載道﹐史所以紀事者也。六經開其源﹐後人踵增焉。訓戒論議考辧之屬﹐皆經之屬也﹔鑑記紀傳敍志之屬﹐皆史之屬也。顧六經者﹐聖人之書也。言體必有用﹐言用必有體。《易》與《禮》《樂》﹐經中之經也﹐而事亦顯焉。《詩》《書》《春秋》﹐經中之史也﹐而道亦彰焉。後人才識淺短﹐遂不得不歧而貳之﹐斯不能不有所戾。故髙譚名理者﹐常絀於博識之士﹐而自矜該洽者﹐其是非或謬於聖人。顧理無二致﹐故言道之書﹐𨿽世不乏著﹐究其精者﹐亦不過恢張餘蘊﹐僅可作佐翼注疏﹔其卑者﹐糟粕唾餘而已。若稍肆焉﹐則穿鑿傅會﹐破碎支離之獘出矣。至於事﹐則不然﹐日異月新﹐千態萬狀﹐非聖人已然之書所能盡也。故經不能以有所益﹐而史則日以多。夫史固盛衰成敗﹑廢興存亡之迹也。已然者事﹐而所以然者理也。理不可見﹐依事而彰﹐而事莫備於史。天道之感召﹐人事之報施﹐智愚忠佞賢姦之辧﹐皆於是乎取之﹐則史者可以翊經以爲用﹐亦可謂兼經以立體者也。

自制舉藝出﹐而經學遂湮﹐然帖括家以場屋功令故﹐猶知誦其章句。至於史學﹐其書旣浩瀚﹐文復簡奧﹐又無與於進取之途﹐故專門名家者﹐代不數人。

學士大夫則多廢焉置之﹐偶一展捲﹐率爲睡魔作引耳。至於後進初學之士﹐若彊以讀史﹐則不免頭涔涔﹐目森森﹐直苦海視之矣。《春秋》三傳﹐左氏最爲明備﹐專經者猶或不能舉其辭﹐況其他乎﹖顧人多不能讀史﹐而無人不能讀稗官。稗官固亦史之支流﹐特更演繹其詞耳。善讀稗官者﹐亦可進於讀史﹐故古人不廢。

《東周列國》一書﹐稗官之近正者也。周自平轍東移﹐下迄呂政﹐上下五百有餘年﹐列國數十﹐事物紛龐﹐較他史爲難讀。迨變爲稗官﹐則童稚無不能讀。

夫至童稚皆得讀史﹐豈非快事耶﹖然世之讀稗官者頗眾﹐而卒不獲讀史之益者何哉﹖蓋稗官不過紀事而已﹐其於智愚忠佞賢姦之行事﹐與國家之廢興存亡﹑盛衰成敗﹐𨿽皆臚列其迹﹐而與天道之感召﹐人事之報施﹐智愚忠佞賢姦計言行事之得失﹐及其所以盛衰成敗﹑廢興存亡之故﹐固皆未能有所發明﹐則讀者於事之初終原委﹐方且懵然﹐又安望其有益於學問哉﹖夫旣無與於學問﹐則讀猶不讀﹐是爲無益之書﹐安用災梨禍棗爲﹗坊友周君﹐深慮於此﹐囑餘者屢矣。寅卯之歲﹐予家居多暇﹐稍爲評騭﹐條其得失而抉其隱微。𨿽未必盡合於當日之指﹐而依理論斷﹐是非旣頗不謬於聖人﹐而亦不致貽嗤於博識之士。

聊以豁讀者之心目﹐於史學或亦不無小裨焉。故旣爲評之﹐而復序之如此。

乾隆壬申二月七都夢夫蔡元放題於綠淨山房

第一回

周宣王聞謠輕殺杜大夫化厲鳴冤

詞曰﹕道徳三皇五帝﹐功名夏后商周﹔英雄五霸鬧春秋﹐頃刻興亡過手﹗

靑史幾行名姓﹐北郊無數荒丘﹔前人田地後人收﹐說甚龍爭虎鬥。

話說周朝﹐自武王伐紂﹐卽天子位﹐成康繼之﹐那都是守成令主。又有周公﹑召公﹑畢公﹑史佚等一班賢臣輔政﹐眞个文修武偃﹐物阜民安。自武王八傳至於夷王﹐覲禮不明﹐諸侯漸漸彊大。到九傳厲王﹐暴虐無道﹐爲國人所殺。此乃千百年民變之始﹐又虧周召二公同心協力﹐立太子靖爲王﹐是爲宣王。那一朝天子﹐卻又英明有道﹐任用賢臣方叔﹑召虎﹑尹吉甫﹑申伯﹑仲山甫等﹐復修文﹑武﹑成﹑康之政﹐周室赫然中興。有詩爲證﹕夷厲相仍政不綱﹐任賢圖治賴宣王。

共和若沒中興主﹐周曆安能八百長﹗

卻說宣王𨿽說勤政﹐也到不得武王丹書受戒﹐戶牖置銘﹔𨿽說中興﹐也到不得成康時教化大行﹐重譯獻雉。至三十九年﹐姜戎抗命﹐宣王禦駕親徵﹐敗績於千畝﹐車徒大損﹐思爲再舉之計﹐又恐軍數不充﹐親自料民於太原。——那太原﹐卽今固原州﹐正是鄰近戎狄之地。料民者﹐將本地戶口﹐按籍查閱﹐觀其人數之多少﹐車馬粟芻之饒乏﹐好做準備﹐徵調出徵。——太宰仲山甫進諫不聽。後人有詩云﹕犬彘何須辱劍銘﹖隋珠彈雀總堪傷﹗

皇威褻盡無能報﹐在自將民料一場。

再說宣王在太原料民回來﹐離鎬京不遠﹐催趲車輦﹐連夜進城。忽見市上小兒數十爲羣﹐拍手作歌﹐其聲如一。宣王乃停輦而聽之。歌曰﹕月將升﹐日將沒﹔糜弧箕胞﹐幾亡周國。

宣王甚惡其語。使禦者傳令﹐盡掏眾小兒來問﹐羣兒當時驚散﹐止拿得長幼二人﹐跪於輦下。宣王問曰「此語何人所造﹖」幼兒戰懼不言﹔那年長的答曰「非出吾等所造。三日前﹐有紅衣小兒﹐到於市中﹐教吾等念此四句﹐不知何故﹐一時傳徧﹐滿京城小兒不約而同﹐不止一處爲然也。」宣王問曰「如今紅衣小兒何在﹖」答曰「自教歌之後﹐不知去向。」宣王嘿然良久﹐叱去兩兒。卽召司市官吩咐傳諭禁止﹕「若有小兒再歌此詞者﹐連父兄同罪。」當夜回宮無話。

次日早朝﹐三公六卿﹐齊集殿下﹐拜舞起居畢。宣王將夜來所聞小兒之歌﹐述於眾臣﹕「此語如何解說﹖」大宗伯召虎對曰「厚﹐是山桑木名﹐可以爲弓﹐故曰臣弧。箕﹐艸名﹐可結之以爲箭袋﹐故曰箕舵。據臣愚見﹕國家恐有弓矢之變。」太宰仲山甫奏曰「弓矢﹐乃國家用武之器。王今料民太原﹐思欲報犬戎之仇﹐若兵連不解﹐必有亡國之患矣﹗」

宣王口𨿽不言﹐點頭道是。又問﹕「此語傳自紅衣小兒。那紅衣小兒﹐還是何人﹖」

太史伯陽父奏曰「凡街市無根之語﹐謂之謠言。上天做戒人君﹐命熒惑星化爲小兒﹐造作謠言﹐使羣兒習之﹐謂之童謠。小則寓一人之吉凶﹐大則系國家之興敗。熒變火星﹐是以色紅。今日亡國之謠﹔乃天所以做王也。」

宣王曰「朕今赦姜戎之罪﹐罷太原之兵﹐將武庫內所藏弧矢﹐盡行焚棄﹐再令國中不許造賣。其禍可息乎﹖」

伯陽父答曰「臣觀天象﹐其兆已成﹐似在王宮之內﹐非關外間弓矢之事﹐必主後世有女支亂國之禍﹐況謠言曰﹕」月將升﹐日將沒『﹐日者人君之象﹐月乃陰類﹐日沒月升﹐陰進陽衰﹐其爲女主干政明矣。「

宣王又曰﹕」朕賴姜後主六宮之政﹐甚有賢徳﹐其進禦宮嬪﹐皆出選擇﹐女禍從何而來耶﹖「

伯陽父答曰「謠言『將升』『將沒』原非目前之事。況『將』之爲言﹐且然百未必之詞。王今修徳以楔之﹐自然化凶爲吉。弧矢不須焚棄。」

宣王聞奏﹐且信且疑﹐不樂而罷。起駕回宮。

姜後迎人。

坐定﹐宣王遂將羣臣之語﹐備細述於姜後。

姜後曰「宮中有一異事﹐正欲啟奏。」

王問﹕「有何異事﹖」

姜後奏曰「今有先王手內老宮人﹐年五十餘﹐自先朝懷孕﹐到今四十餘年﹐昨夜方生一女。」

宣王大驚﹐問曰「此女何在﹖」

姜後曰「妾思此乃不祥之物﹐已令人將艸席包裹﹐拋棄於二十里外淸水河中矣。」

宣王卽宣老宮人到宮﹐問其得孕之故。老宮人跪而答曰「婢子聞夏桀王末年﹐褒城有神人化爲二龍﹐降於王庭﹐口流涎沫﹐忽作人言﹐謂桀王曰﹕」吾乃褒城之二君也。『桀王恐懼﹐欲殺二龍﹐命大史占之﹐不吉。欲逐去之﹐再占﹐又不吉。太史奏道﹕「神人下降﹐必主幀祥﹐王何不請其康而藏之﹖策乃龍之精气﹐藏之必主獲福。』桀王命太史再占﹐得大吉之兆。乃布市設祭於龍前﹐取金盤收其涎沫﹐置於朱校之中﹐——忽然風雨大作﹐二龍飛去﹐——桀王命收藏於內庫。自殷世歷六百四十四年﹐傳二十八主﹐至於我周﹐又將三百年﹐未嘗開觀。到先王未年﹐讀內放出毫光﹐有掌庫官奏知先王。先王問﹕」稜中何物﹖『掌庫官取簿籍獻上﹐具載藏漾之因。先王命發而觀之。恃臣打開金犢﹐手捧金盤呈上。先王將手接盤﹐一時失手墮地﹐所藏涎沫﹐橫流庭下。忽化成小小元富一个﹐盤旋於庭中﹐內侍逐之﹐直人王宮﹐忽然不見。那時婢子年才一十二歲﹐偶踐富迹﹐心中如有所感﹐從此肚腹漸大﹐如懷孕一般。先王怪婢子不夫而孕﹐囚於幽室﹐到今四十年矣。夜來腹中作痛﹐忽生一女﹐守宮侍者﹐不敢隱瞞﹐只得奏知娘娘。娘娘道此怪物﹐不可容畱﹐隨命侍者領去﹐棄之溝讀。婢子罪該萬死﹗「

宣王曰「此乃先朝之事﹐與你無干。」遂將老宮人喝退。隨喚守宮侍者﹐往淸水河看視女嬰下落。不一時﹐恃者回報﹕「已被流水漂去矣。」宣王不疑。

次日早朝﹐召大史伯陽父告以龍贅之事﹐因曰「此女嬰已死於溝讀﹐卿試占之﹐以觀妖气消滅何如﹖」

伯陽父布卦已畢﹐獻上爵詞。詞曰﹕哭又笑﹐笑又哭。

羊被鬼吞﹐馬逢犬逐。

愼之愼之﹐糜弧箕腋﹗

宣王不解其說。伯陽父奏曰「以十二支所屬推之﹕羊爲未﹐馬爲午。哭笑者。悲喜之象。其應當在午未之年。據臣推洋﹐妖气𨿽然出宮﹐未曾除也。」

宣王聞奏﹐怏怏不悅。遂出令﹕「城內城外﹐挨戶查問女嬰。不拘死活﹐有人撈取來獻者﹐賞布帛各三百匹﹔有收養不報者﹐鄰里舉首﹐首人給賞如數﹐本犯全家斬首。」命上大夫杜伯專督其事﹐因繇詞又有「匣弧箕筋」之語﹐再命下大夫左儒﹐督令司市官巡行庭肆﹐不許造賣山桑木弓﹐箕艸箭袋﹐違者處死﹐司市官不敢怠慢﹐引著一班胥役﹐一面曉諭﹐一面巡綽。那時城中百姓﹐無不遵依﹐止有鄕民﹐尙未通曉。

巡至次日﹐有一婦人﹐抱著幾个箭袋﹐正是箕艸織成的﹐一男子背著山桑木弓十來把﹐跟隨於後。他夫妻兩口﹐住在遠鄕﹐趕著日中做市﹐上城買賣。尙未進城門﹐被司市官劈面撞見﹐喝聲﹕「拿下﹗」手下胥役﹐先將婦人擒住。那男子見不是頭﹐拋下桑弓在地﹐飛步走脫。司市官將婦人鎖押﹐連桑弓箕袋﹐一齊解到大夫左儒處。左儒想﹕「所獲二物﹐正應在謠言﹐況太史言女人爲禍﹐今已拿到婦人﹐也可回復王旨。」

遂隱下男子不題﹐單奏婦人違禁造賣﹐法宜處死。

宣王命將此女斬訖。其桑弓箕袋﹐焚棄於市﹐以爲造賣者之戒。不在話下。後人有詩云﹕不將美政消天變﹐卻泥謠言害婦人﹗

漫道中興多補悶﹐此番直諫是何臣﹖

話分兩頭。再說那賣桑木弓的男子﹐急忙逃走﹐正不知﹕「官司拿我夫婦﹐是甚緣故﹖」還要打聽妻子消息。是夜宿於十里之外。次早有人傳說﹕「昨日北門有个婦人﹐違禁造賣桑弓箕袋﹐拿到卽時決了。」方知妻子已死。走到曠野無人之處﹐落了幾點痛淚。且喜自己脫禍﹐放步而行。約十里許﹐來到淸水河邊。遠遠望見百鳥飛嗚﹐近前觀看﹐乃是一个艸席包兒﹐浮於水面﹐眾鳥以喙銜之﹐且銜且叫﹐將次拖近岸來。那男子叫聲﹕「奇怪﹗」

趕開眾鳥﹐帶水取起席包﹐到艸坡中解看。但聞一聲啼哭﹐原來是一个女嬰。想道﹕「此女不知何人拋棄﹐有眾鳥銜出水來﹐定是大貴之人。我今取回養育﹐倘得成人﹐亦有所望。」遂解下布衫﹐將此女嬰包裹﹐抱於懷中。思想避難之處﹐乃望褒城投奔相識而去。

髯翁有詩﹐單道此女得生之異﹕懷孕遲遲四十年﹐水中三日尙安然。

生成妖物殃家國﹐王法如何勝得天﹗

宣王自誅了賣桑弓箕袋的婦人﹐以爲童謠之言已應﹐心中坦然﹐也不復議太原發兵之事。自此連年無話。

到四十三年﹐時當大祭﹐宣王宿於齋宮。夜漏二鼓﹐人聲寂然。忽見一美貌女子﹐自西方冉冉而來﹐直至官庭。宣王怪他干犯齋禁﹐大聲呵喝﹐急喚左右擒拿﹐並無一人答應。那女子全無懼色﹐走入太廟之中﹐大笑三聲﹐又大哭三聲﹐不慌不忙﹐將七廟神主﹐做一束兒捆著﹐望東而去。王起身自行追趕﹐忽然驚醒﹐乃是一夢。

自覺心神恍餾﹐勉彊入廟行禮。九獻已畢﹐回至齋宮更衣﹐遣左右密召太史伯陽父﹐告以夢中所見。伯陽父奏曰「三年前童謠之語﹐王豈忘之那﹖臣固言﹕」主有女禍﹐妖气未除。『繇詞有哭笑之語﹐王今復有此夢﹐正相符合矣。「

宣王曰「前所誅婦人﹐不足消『厚弧箕觸』之讖耶﹖」

伯陽父又奏曰「天道玄遠﹐候至方驗。一村婦何關气數哉﹗」

宣王沈吟不語。忽然想起三年前﹐曾命上大夫杖伯督率司市﹐查訪妖女﹐全無下落。頒胙之後﹐宣王還朝﹐百官謝胙。宣王問杜伯﹕「妖女消息﹐如何久不回話﹖」

杜伯奏曰「臣體訪此女﹐並無影響。以爲妖婦正罪﹐童謠已驗﹐誠恐搜索不休﹐必然掠動國人﹐故此中止。」

宣王大怒曰「旣然如此﹐何不明白奏聞﹐分明是怠棄朕命﹐行止自礙。如此不忠之臣﹐要他何用﹗喝教武士﹕」押出朝門﹐斬首示眾﹗「嚇得百官面如土色。

忽然文班中走出一位官員﹐忙將杜怕扯住﹐連聲﹕「不可﹐不可﹗」宣王視之﹐乃下大夫左儒﹐——是杜伯的好友﹐舉薦同朝的。左儒叩頭奏曰「臣聞堯有九年之水﹐不失爲帝﹔湯有七年之旱﹐不害爲王。天變尙然不妨﹐人妖寧可盡信﹖吾王若殺了杜伯﹐臣恐國人將妖言傳播﹐外夷聞之﹐亦起輕慢之心。望乞恕之﹗」

宣王曰「汝爲朋友而逆朕命﹐是重友而輕君也。」

左儒曰「君是友非﹐則當逆友而順君﹔友是君非﹐則當違君而順友。杜伯無可殺之罪﹐吾王若殺之﹐天下必以王爲不明。臣若不能諫止﹐天下必以臣爲不忠。吾王若必殺杜伯﹐臣請與杜伯俱死。」

宣王怒猶未息﹐曰「朕殺杜伯﹐如去菜艸﹐何須多費唇舌﹖」喝教﹕「快斬﹗」武士將杜伯推出朝門折了。

左儒回到家中﹐自刎而死。髯翁有贊云﹕賢哉左儒﹐直諫批鱗。

是則順友﹐非則違君。

彈冠誼重﹐刎頸交眞。

名髙千古﹐用式彜倫。

杜伯之子隰叔﹐奔晉﹐後仕晉爲士師之官。子孫遂爲士氏﹐食邑於範﹐又爲範氏。後人哀杜伯之忠﹐立祠於杜陵﹐號爲杜主﹐又曰右將軍廟﹐至今尙存。此是後話。

再說宣王次日﹐聞說左儒自刎﹐亦有侮殺杜伯之意﹐悶悶還宮。其夜寢不能寐。遂得一恍惚之疾﹐語言無次﹐事多遺忘﹐每每輟朝。姜後知其有疾﹐不復進諫。

至四十六年秋七月﹐玉體稍豫﹐意欲出郊遊獵﹐以快心神。左右傳命﹕司空整備法駕﹐司馬戒飭車徒﹐太史卜个吉日。至期﹐王乘玉輅﹐駕六騶﹐右有尹吉哺﹐左有召虎﹐旌旗對對﹐甲仗森森﹐一齊往東郊進發。那東郊一帶﹐平原曠野﹐原是從來遊獵之地。

宣王久不行幸﹐到此自覺精神開爽﹐傳命紮住營寨。吩咐軍士﹕「一。不許踐踏禾稼﹔二不許焚毀樹木﹔三不許侵擾民居。獲禽多少﹐盡數獻納﹐照次給賞﹔如有私匿﹐逍出重罪﹗」號令一出﹐人人賈勇﹐个个爭先。進退周旋﹐禦車者出盡馳驅之巧﹔左右前後﹐彎弧者誇盡縱送之能﹐鷹大借勢而猖狂﹐狐兔畏威而亂竄。弓響處血肉狼藉﹐箭到處毛羽紛飛。這一場打圍﹐好不熱鬧﹗宣王心中大喜。日已挫西﹐傳令散圍。眾軍土各將所獲走獸飛禽之類﹐束縛齊備﹐奏凱而回。

行不上三四里﹐宣工在玉輦之上﹐打个眼臉﹐忽見遠遠一輛小車﹐當面衝突而來。車上站著兩个人﹐臂掛朱弓﹐手持赤矢﹐向著宣王聲喏曰「吾王別來無恙﹖」

宣王定睛看時﹐乃上大夫杜伯﹐下大夫左儒。宣王喫這一驚不小﹐抹眼之間﹐人車俱不見。間左右人等﹐都說﹕「並不曾見。」

宣王正在驚疑。那杜伯左儒又駕著小車子﹐往來不離玉輦之前。宣王大怒﹐喝道﹕「罪鬼﹐敢來犯駕﹗」拔出太阿寶劍﹐望空揮之。

只見杜伯左儒齊聲罵曰「無道昏君﹗你不修徳政﹐妄戮無辜﹐今日大數已盡﹐吾等專來報冤。還我命來﹗」後未絕聲﹐挽起朱弓﹐搭上赤矢﹐望宣王心窩內射來。宣王大叫一聲﹐昏倒於玉輦之上。慌得尹公腳麻﹐召公眼跳﹐同一班左右﹐將姜湯救醒﹐兀自叫心痛不已。當下飛駕入城﹐扶著宣王進宮。各軍士未及領賞﹐艸艸而散。

正是﹕乘興而來﹐敗興而返。髯翁有詩云﹕赤矢朱弓貌似神﹐千軍隊裏騁飛輪。

君王在殺還須報﹐何況區區平等人。

不知宣王性命如何﹐且看下回分解。

第二回

褒人贖罪獻美女幽王烽火戲諸侯

話說宣王自東郊遊獵﹐遇了杜伯左儒陰魂索命﹐得疾回宮﹐合眼便見杜伯左儒﹐自知不起﹐不肯服藥。三日之後﹐病勢愈甚。其時周公久已告老﹐仲山甫已卒。乃召老臣尹吉甫召虎托孤。二臣直至榻前﹐稽首問安。宣王命內侍扶起。靠於繡褥之上﹐謂二臣曰「朕賴諸卿之力﹐在位四十六年﹐南徵北伐﹐四海安寧。不料一病不起﹗太子宮涅﹐年𨿽已長﹐性頗暗昧﹐卿等竭力輔佐﹐勿替世業﹗」

二臣稽首受命。方出宮門﹐遇太史伯陽父。召虎私謂伯陽父曰「前童謠之語﹐吾曾說過恐有弓矢之變。今王親見厲鬼操朱弓赤矢射之﹐以致病篤。其兆已應﹐王必不起。」

伯陽父曰「吾夜觀乾象﹐妖星隱伏於紫微之垣﹐國家更有他變﹐王身未足以當之。」

尹吉甫曰「『天定勝人﹐人定亦勝天。』諸君但言天道而廢人事﹐置三公六卿於何地乎﹖」言罷各散。

不隔一時﹐各官復集宮門候問﹐聞禦體沈重﹐不敢回家了。是夜王崩。姜後懿旨﹐召顧命老臣尹吉甫召虎﹐率領百官﹐扶太子官涅行舉哀禮﹐卽位於樞前。是爲幽王。詔以明年爲元年﹐立申伯之女爲王后﹐於宜日爲太子﹐進後父申伯爲申侯。史臣有詩贊宣王中興之美云﹕於赫宣王﹐令徳茂世。

威震窮荒﹐變消鼎雉。

外仲內姜﹐克襄隆治。

乾父之蠱﹐中興立幟。

卻說姜後因悲慟太過﹐未幾亦薨。

幽王爲人﹐暴戾寡恩﹐動靜無常。方諒陰之時﹐押暱羣小﹐飲酒食肉﹐全無哀戚之心。自姜後去世﹐益無忌憚﹐耽於聲色﹐不理朝政。申侯屢諫不聽﹐退歸申國去了。也是西周气數將盡﹐尹吉甫召虎一班老臣﹐相繼而亡。幽王另用虢公祭公與尹吉甫之子尹球﹐並列三公。三人皆讒謅面諛之人﹐貪位慕祿之輩﹐惟王所欲﹐逢迎不暇。

其時只有司徒鄭伯友﹐是个正人﹐幽王不加信用。

一日幽王視朝﹐歧山守臣申奏﹕「涇﹑河﹑洛三川﹐同日地震。」

幽王笑曰「山崩地震﹐此乃常事﹐何必告朕。」遂退朝還宮。

太史伯陽父執大夫趙叔帶手嘆曰「三川發原於歧山﹐胡可震也﹗昔伊洛竭而夏亡﹐河竭而商亡。今三川皆震﹐川源將塞﹐川旣塞竭﹐其山必崩。夫歧山乃大王發迹之地﹐此山一崩﹐西周能無恙乎﹖」

趙叔帶曰「若國家有變﹐當在何時﹖」

伯陽父屈指曰「不出十年之內。」

叔帶曰「何以知之﹖」

伯陽父曰「善盈而後福﹐惡盈而後禍。十者﹐數之盈也。」

叔帶曰「天子不卹國政﹐任用佞臣﹐我職居言路﹐必盡臣節以諫之。」

伯陽父曰「但恐言而無益。」

二人私語多時﹐早有人報知虢公石父。石父恐叔帶進諫﹐說破他好佞﹔直入深宮﹐都將伯陽父與趙叔帶私相議論之語﹐述與幽王﹐說他謗毀朝廷﹐妖言惑眾。幽王曰「愚人妄說國政﹐如野田泄气﹐何足聽哉﹗」

卻說趙叔帶懷著一股忠義之心﹐屢欲進諫﹐未得其便。過了數日﹐歧山守臣又有表章申奏說﹕「三川俱竭﹐歧山復崩﹐壓壞民居無數。」

幽王全不畏懼﹔方命左右訪求美色﹐以充後宮。

趙叔帶乃上表諫曰「山崩川竭﹐其象爲脂血俱枯﹐髙危下墜﹐乃國家不樣之兆。況歧山王業所基﹐一旦崩頹﹐事非小故。及今勤政卹民﹐求賢輔政﹐尙可望消弭天變。柰何不訪賢才而訪美女乎﹖」

虢石父奏曰「國朝定都丰鎬﹐千秋萬歲﹗那歧山如已棄之屣﹐有何關系﹖叔帶久有慢君之心﹐借端謗訕﹐望吾王詳察。」

幽王曰「石父之言是也。」遂將叔帶免官﹐逐歸田野。

叔帶嘆曰「危邦不入﹐亂邦不居。吾不忍坐見西周有『麥秀』之歌。」於是攜家竟往晉國。——是爲晉國大夫趙氏之祖﹐趙衰趙盾卽其後裔也。後來趙氏與韓氏三分晉國﹐列爲諸侯。此是後話。

後人有詩嘆曰﹕忠臣避亂先歸北﹐世運淩夷漸欲東。

自古老臣當愛惜﹐仁賢一去國虛空。

卻說大夫褒晌﹐自褒城來﹐聞趙叔帶被逐﹐急忙入朝進諫﹕「吾王不畏天變﹐黜逐賢臣﹐恐國家空虛﹐社稷不保。」幽玉大怒﹐命囚晌於獄中。自此諫淨路絕﹐賢豪解體。

話分兩頭。卻說賣桑木弓箕艸袋的男子﹐懷抱妖女﹐逃奔褒地﹐欲行撫養﹐因乏乳食﹐恰好有个姒大的妻子﹐生女不育﹐就送些布匹之類﹐轉乞此女過門。撫養成人﹐取名褒擬。

論年紀𨿽剛一十四歲﹐身材長成﹐倒象十六七歲及笄的模樣。更兼目秀眉淸﹐唇紅齒白﹐發挽烏雲﹐指排削玉﹐有如花如月之容﹐傾國傾城之貌。一來姒大住居鄕僻﹐二來褒姒年紀幼小﹐所以𨿽有絕色﹐無人聘定。

卻說褒響之子洪徳﹐偶因收斂﹐來到鄕問。湊巧褒似門外汲水﹐𨿽然村妝野束﹐不掩國色天姿。洪徳大驚﹕「如此窮鄕﹐乃有此等麗色﹗」因私汁﹕「父親囚於鎬京獄中﹐三年尙未釋放。若得此女貢獻天子﹐可以贖父罪矣。」

遂於鄰捨訪問姓名的實﹐歸家告母曰「吾父以直諫忤主﹐非犯不赦之辟。今天子荒淫無道﹐購四方美色﹐以充後之宮。有姒大之女﹐非常絕色。若多將金帛買來獻上﹐求寬父獄﹐此散宜生救文王出獄之計也。」

其母曰「此汁如果可行﹐何惜財帛。汝當速往。」

洪徳遂親至擬家﹐與似大講就布帛三百匹﹐買得褒姒回家。香湯沐浴﹐食以膏粱之味﹐飾以文繡之衣﹐教以禮數﹐攜至鎬京。先用金銀打通虢公關節﹐求其轉奏﹐言「臣晌自知罪當萬死。晌子洪徳﹐痛父死者不可復生﹐特訪求美人﹐名曰褒姒﹐進上以贖父罪。萬望吾王赦宥﹗」

幽王聞奏﹐卽宣褒擬上殿﹐拜舞已畢。幽王擡頭觀看﹔姿容態度﹐目所未睹﹐流盼之際﹐光艷照人。龍顏大喜。——四方𨿽貢獻有人﹐不及褒姒萬分之一。——遂不通申後得知﹐畱褒擬於別宮﹐降旨赦褒晌出獄﹐復其官爵。

是夜幽王與褒姒同寢﹐魚水之樂﹐所不必言。自此坐則疊股﹐立則井肩﹐飲則交杯﹐食則同器。一連十日不朝。羣臣伺候朝門者﹐皆不得望見顏色﹐莫不嘆息而去。此乃幽王四年之事。有詩爲證﹕折得名花字國香﹐布荊一旦薦匡牀。

風流天子渾閒事﹐不過龍漦已伏殃。

幽王自從得了褒擬﹐迷戀其色﹐居之瓊臺﹐約有三月﹐更不進申後之宮﹐早有人報知申後﹐如此如此。申後不勝其憤﹐忽一日引著宮娥﹐徑到瓊臺。正遇幽工與褒姒聯膝而坐﹐並不起身迎接。申後忍气不過﹐便罵﹕「何方賤婢﹐到此濁亂宮闌﹗」

幽王恐申後動手﹐將身蔽於褒擬之前﹐代答曰「此朕新取美人﹐未定位次﹐所以未曾朝見。不必發怒。」

申後罵了一場﹐恨恨而去。褒姒問曰﹕適來者何人﹖「

幽工曰「此王后也。汝明日可往謁之。」

褒擬嘿然無言。至明日﹐仍不往朝正宮。

再說申後在官中憂悶不已。太子宜臼跪而問曰「吾母貴爲六宮之主﹐有何不樂﹖」

申後曰「汝父寵幸褒擬﹐全不顧嫡妾之分。將來此婢得志﹐我母子無置足之處矣﹗」遂將褒姒不來朝見﹐及不起身迎接之事﹐備細訴與太子﹐不覺淚下。

太子曰「此事不難。明日乃朔日﹐父王必然視朝。吾母可著宮人往瓊臺采摘花朵﹐引那賤婢出臺觀看﹐待孩兒將他毒打一頓﹐以出吾母之气。便父王嗔怪﹐罪責在我﹐與母無干也。」

申後曰「吾兒不可造次﹐還須從容再商。」太子懷忿出宮﹐又過了一晚。

次早﹐幽王果然出朝﹐羣臣賀朔。太子故意遣數十宮人﹐往瓊臺之下﹐不問情由﹐將花亂摘。臺中走出一羣宮人攔住道﹕「此花乃萬歲栽種與褒娘娘不時賞玩﹐休得毀壞﹐得罪不小﹗」

這邊官人道﹕「吾等奉東宮令旨﹐要采花供奉正宮娘娘﹐誰敢攔阻﹗」彼此兩下爭嚷起來。驚動褒妃﹐親自出外觀看﹐怒從心起﹐正要發作﹕不期太子突然而至﹐褒妃全不堤防。那太子仇人相見﹐分外眼睜﹐趕上一步﹐掀住烏雲寶髻﹐大罵﹕「賤婢﹗你是何等之人﹖無名無位﹐也要妄稱娘娘﹐眼底無人﹗今日也教你認得我﹗」撚著拳便打。才打得兒拳﹐眾宮娥懼幽王見罪﹐一齊跪下叩首﹐髙叫﹕「千歲﹐求饒﹗萬事須看王爺面上﹗」

太子亦恐傷命﹐卽時住手。褒妃含羞忍痛﹐回入臺中﹐——已知是太子替母親出气﹐——雙行流淚。宮娥勸解曰「娘娘不須悲泣﹐自有王爺做主。」

說聲未畢﹐幽王退朝﹐直入瓊臺。看見褒擬兩鬢蓬松﹐眼流珠淚﹐問道﹕「愛卿何故今日還不梳妝﹖」

褒姒扯住幽王袍袖﹐放聲大哭﹐訴稱﹕「太子引著寓人在臺下摘花﹐賤妾又未曾得罪﹐太子一見賤妾﹐便加打罵﹐若非宮娥苦勸﹐性命難存。望乞我王做主﹗」說罷﹐嗚嗚咽咽﹐痛哭不已。

那幽王心下倒也明白﹐謂褒似曰「汝不朝其母﹐以致如此。此乃王后所遣﹐非出太子之意﹐休得錯怪了人。」

褒姒曰「太子爲母報怨﹐其意不殺妾不止。妾一身死不足借﹐但自蒙愛幸﹐身懷六甲﹐已兩月矣。妾之一命﹐卽二命也。求王放妾出宮﹐保全母子二命。」

幽主曰「愛卿請將息﹐朕自有處分。」

卽日傳旨道﹕「太子宜臼﹐好勇無禮﹐不能將順﹐權發去申國﹐聽申侯教訓。東宮太傅少傅等官﹐輔導無狀﹐並行削職﹗」太子欲人宮訴明。幽王吩咐宮門﹐不許通報。只得駕車自往申國去訖。申後久不見太子進宮﹐著宮人詢問﹐方知已貶去申國。孤掌難鳴﹐終日怨夫思子﹐含淚過日。

卻說褒姒懷孕十月滿足﹐生下一千。幽王愛如珍寶﹐名曰伯服。遂有廢嫡立庶之意。柰事無其因﹐難於啟齒。

虢石父揣知王意﹐遂與尹球商議﹐暗通褒姒說﹕「太子旣逐去外家﹐合當伯服爲嗣。內有娘娘枕邊之言﹐外有我二人協力相扶﹐何愁事不成就﹖」

褒姒大喜﹐答言「全仗二卿用心維持。若得怕服嗣位﹐天下當與二卿共之。」褒姒自此密遣心腹左右﹐日夜伺申後之短。宮門內外﹐俱置耳目﹐風吹艸動﹐無不悉知。

再說申後獨居無侶﹐終日流淚。有一年長官人﹐知其心事﹐跪而奏曰「娘娘旣思想殿下﹐何不修書一封﹐密寄申國﹐使殿下上表謝罪﹖若得感動萬歲﹐召還東官﹐母子相聚﹐豈不美哉﹗」

申後曰「此言固好﹐但恨無人傳寄。」

宮人曰「妾母溫媼﹐頗知醫術﹐娘娘詐稱有病﹐召媼入宮看脈﹐令帶出此信﹐使妾兄送去﹐萬元一失。」

申後依允﹐遂修起書信一通﹐內中大略言「天子無道﹐寵信妖婢﹐使我母子分離。今妖婢生子﹐其寵愈固。汝可上表佯認己罪﹕」今已悔悟自新﹐願父王寬赦﹗﹐若天賜還朝﹐母子重逢﹐別作計較。「修書已畢﹐假稱有病臥牀﹐召溫媼看脈。

早有人報知褒妃。褒妃曰「此必有傳遞消息之事。候溫媼出宮﹐搜檢其身﹐便知端的。」

卻說溫媼來到正宮﹐宮人先已說知如此如此。申後佯爲診脈﹐遂於枕邊﹐取出書信﹐囑咐﹕「星夜送至申國﹐不可遲誤﹗」當下賜彩繒二端。

溫媼將那書信懷揣﹐手捧彩繒﹐洋洋出宮。被守門宮監盤住﹐問﹕「此繒從何而得﹖」

媼曰「老妾診視後脈﹐此乃王后所賜也。

內監曰「別有夾帶否﹖」

曰「沒有。」方欲放去。

又有一人曰「不搜檢﹐何以知其有無乎﹖」遂牽媼手轉來。媼東遮西閃﹐似有慌張之色。

宮監心疑﹐越要搜檢。一齊上前﹐扯裂衣襟﹐那書角便露將出來。早被宮監搜出申後這封書﹐卽時連人押至瓊臺﹐來見褒妃。褒妃拆書觀看﹐心中大怒。命將溫溫鎖禁空房﹐不許走漏消息。卻將彩緒二匹﹐手自剪扯﹐裂爲寸寸。幽王進宮﹐見破繒滿案﹐問其來歷。褒擬含淚面對曰「妾不幸身入深宮﹐謬蒙寵愛﹐以致正宮妒忌。又不幸生子﹐取忌益深。今正宮寄書太子﹐書尾云﹕」別作計較『﹐必有謀妾母子性命之事﹐願王爲妾做主﹗「

說罷﹐將書呈與幽王觀看。幽王認得申後筆迹﹐問其通書之人。褒妃曰「現有溫媼在此。」幽王卽命牽出﹐不由分說﹐拔劍揮爲兩段。髯翁有詩曰﹕未寄深宮信一封﹐先將冤血濺霜鋒。

他年若問安儲事﹐溫媼應居第一功。

是夜﹐褒妃又在幽王前撤嬌撒癡說﹕「賤妾母子性命﹐懸於太子之手。」

幽王曰「有朕做主﹐太子何能爲也﹖」

褒姒曰「吾王千秋萬歲之後﹐少不得太子爲君。今王后日夜在宮怨望咒詛﹐萬一他母子當權﹐妾與伯服﹐死無葬身之地矣﹗」言罷﹐鳴嗚咽咽﹐又啼哭起來。

幽王曰「吾欲廢王后太子﹐立汝爲正宮﹐伯服爲東宮。只恐羣臣不從﹐如之柰何﹖」

褒妃曰「臣聽君﹐順也。君聽臣﹐逆也。吾王將此意曉諭大臣﹐只看公議如何﹖」

幽王曰「卿言是也。」

是夜﹐褒妃先遣心腹傳言與虢尹二人﹐來朝預辦登答。

次日﹐早朝禮畢﹐幽王宣公卿上殿﹐開言問曰「王后嫉妒怨望﹐咒詛朕躬﹐難爲天下之母﹐可以拘來問罪乎﹖」

虢石父奏曰「王后六宮之主﹐𨿽然有罪﹐不可拘問。如果徳不稱位﹐但當傳旨廢之﹔另擇賢徳﹐母儀天下﹐實爲萬世之福。」

尹球奏曰「臣聞褒妃徳性貞靜﹐堪主中宮。」

幽王曰「太子在申﹐若廢申後﹐如太子何﹖」

虢石父奏曰「臣聞母以子貴﹐子以母貴。今太子避罪居申﹐溫淸之禮久廢。況旣廢其母﹐焉用其子﹖臣等願扶伯服爲東宮。社稷有幸﹗」

幽王大喜﹐傳旨將申後退入冷官﹑廢太子宜臼爲庶人﹐立褒妃爲後﹐伯服爲太子。如有進諫者﹐卽系宜臼之黨﹐治以重辟。——此乃幽王九年之事。

兩班文武﹐心懷不平﹐知幽王主意已決﹐徒取殺身之禍﹐無益於事﹐盡皆緘口。太史伯陽父嘆曰「三綱已絕﹐周亡可立而待矣﹗」卽日告老去位。羣臣棄職歸田者甚眾。朝中惟尹球﹑虢石父﹑祭公易一班佞臣在側。幽王朝夕與褒妃在宮作樂。

褒妃𨿽篡位正宮﹐有專席之寵﹐從未開顏一笑。幽王欲取其歡﹐召樂工嗚鐘擊鼓﹐品竹彈絲﹐宮人歌舞進臨﹐褒妃全無悅色。幽王問曰「愛卿惡聞音樂﹐所好何事﹖」

褒妃曰「妾無好也。曾記昔日手裂彩繒﹐其聲爽然可聽。」

幽王曰「旣喜聞裂繒之聲﹐何不早言﹖」卽命司庫日進彩繒百匹﹐使宮娥有力者裂之﹐以悅褒妃。可怪褒妃𨿽好裂繒﹐依舊不見笑臉。

幽王問曰「卿何故不笑﹖」

褒妃答曰「妾生平不笑。」

幽王曰「朕必欲卿一開笑口。」遂出令﹕「不拘宮內宮外﹐有能致褒後一笑者﹐賞賜千金。」

虢石父獻計曰「先王昔年因西戎彊盛﹐恐彼入寇﹐乃於儷山之下﹐置煙墩二十餘所﹐又置大鼓數十架﹐但有賊寇﹐放起狼煙﹐直衝霄漢﹐附近諸侯﹐發兵相救﹐又嗚起大鼓﹐催趲前來。今數年以來﹐天下太平﹐烽火皆熄。吾主若要王后啟齒﹐必須同後遊玩儷山﹐夜舉烽煙﹐諸侯援兵必至﹐至而無寇﹐王后必笑無疑矣。」

幽王曰「此計甚善﹗」乃同褒後並駕往驪山遊玩﹐至晚設宴儷宮﹐傳令舉烽。

時鄭伯友正在朝中﹐以司徒爲前導﹐聞命大驚﹐急趨至驅宮奏曰「煙墩者﹐先王所設以備緩急﹐所以取信於諸侯。今無故舉烽﹐是戲諸侯也。異日倘有不虞﹐卽使舉烽﹐諸侯必不信矣。將何物徵兵以救急哉﹖」

幽玉怒曰「今天下太平﹐何事徵兵﹗朕今與王后出遊儷官﹐無可消遣﹐聊與諸侯爲戲。他日有事﹐與卿無與﹗」遂不聽鄭伯之諫。

大舉烽火﹐復擂起大鼓。鼓聲如雷﹐火炮燭天。畿內諸侯﹐疑鎬京有變﹐一个个卽時領兵點將﹐連夜趕至儷山﹐但聞樓閣管箭之音。幽王與褒妃飲酒作樂﹐使人謝諸侯曰「幸無外寇﹐不勞跋涉。」諸侯面面相覷﹐捲旗而回。褒妃在樓上﹐憑欄望見諸侯忙去忙回﹐並無一事﹐不覺撫掌大笑。幽王曰「愛卿一笑﹐百媚俱生﹐此虢石父之力也﹗」遂以千金賞之。至今俗語相傳「千金買笑」﹐蓋本於此。

髯翁有詩﹐單詠「烽火戲諸侯」之事。詩曰﹕良夜頤宮奏管簧﹐無端烽火燭穹蒼。

可憐列國奔馳苦﹐止博褒妃笑一場﹗

卻說申侯聞知幽王廢申後立褒妃﹐上疏諫曰「昔桀寵妹喜以亡夏﹐紂寵旭己以亡商。王今寵信褒妃﹐廢嫡立庶﹐旣乖夫婦之義﹐又傷父子之情。桀紂之事﹐復見於今﹐夏商之禍﹐不在異日。望吾王收回亂命﹐庶可免亡國之殃也。」

幽王覽奏﹐拍案大怒曰「此賊何敢亂言﹗」

虢石父奏曰「申侯見太子被逐。久懷怨望。今聞後與太子俱廢﹐意在謀叛﹐故敢暴王之過。」

幽王曰「如此何以處之﹖」

石父奏曰「申侯本無他功﹐因後進爵。今後與太子俱廢﹐申侯亦宜貶爵﹐仍舊爲伯。發兵討罪﹐庶無後患。」幽王準奏﹐下令削去申侯之爵。命右父爲將﹐簡兵搜乘﹐欲舉伐申之師。

畢竟勝負如何﹐且看下回分解。

第三回

犬戎主大鬧鎬京周平王東遷洛邑

話說申侯進表之後﹐有人在鎬京探信﹐聞知幽王命虢公爲將﹐不日領兵伐申﹐星夜奔回﹐報知申侯。申侯大驚曰「國小兵微﹐安能抵敵王師﹖「大夫呂章進曰﹕」天子無道﹐廢嫡立庶﹐忠良去位﹐萬民皆怨﹐此孤立之勢也。今西戎兵力方彊﹐與申國接壤﹐主公速致書戎主﹐借兵向鎬﹐以救王后﹐必要天子傳位於故太子﹐此伊周之業也。語云「先發制人『﹐機不可失。」

申侯曰「此言甚當。」遂備下金繒一車﹐遣人賫書與犬戎借兵﹐許以破鎬之日﹐府庫金帛﹐任憑搬取。戎主曰﹕」中國天子失政﹐申侯國舅﹐召我以誅無道﹐扶立東宮﹐此我志也。「遂發戎兵一萬五千﹐分爲三隊﹐右先鋒孛丁﹐左先鋒滿也速﹐戎主自將中軍。槍刀塞路﹐旌旆蔽空﹐申侯亦起本國之兵相助﹐浩浩蕩蕩﹐殺奔鎬京而來。出其不意﹐將王城圍繞三匝﹐水息不通。

幽王聞變﹐大驚曰「機不密﹐禍先發﹐我兵未起﹐戎兵先動﹐此事如何﹖」虢石父奏曰﹕」吾王速遣人於驪山舉起烽煙﹐諸侯救兵必至﹐內外夾攻﹐可取必勝。「幽王從其言﹐遣人舉烽。諸侯之兵﹐無片甲來者﹐蓋因前被烽火所戲﹐是時又以爲詐﹐所以皆不起兵也。幽王見救兵不至﹐犬戎日夜攻城﹐卽謂石父曰「賊勢未知彊弱﹐卿可試之。朕當簡閱壯勇﹐以繼其後。」虢公本非能戰之將﹐只得勉彊應命﹐率領兵車二百乘﹐開門殺出。

申侯在陣上望見石父出城﹐指謂戎主曰「此欺君誤國之賊﹐不可走了。「戎主聞之曰﹕」誰爲我擒之﹖」孛丁曰「小將願往。「舞刀拍馬﹐直取石父﹐斗不上十合﹐石父被孛丁一刀斬於車下。戎主與滿也速一齊殺將前進﹐喊聲大舉﹐亂殺入城﹐逢屋放火﹐逢人舉刀﹐連申侯也阻當他不住﹐只得任其所爲﹐城中大亂。

幽王未及閱軍﹐見勢頭不好﹐以小車載褒姒和伯服﹐開後宰門出走。司徒鄭伯友自後趕上﹐大叫﹕「吾王勿驚﹐臣當保駕。」出了北門﹐迆邐望驪山而去。途中又遇尹球來到﹐言﹕」犬戎焚燒宮室﹐搶掠庫藏﹐祭公已死於亂軍之中矣﹗「

幽王心膽俱裂。鄭伯友再令舉烽﹐烽煙透入九霄﹐救兵依舊不到。犬戎兵追至驪山之下﹐將驪宮團團圍住﹐口中只叫﹕「休走了昏君﹗」

幽王與褒姒唬做一堆﹐相對而泣。鄭伯友進曰「事急矣﹐臣拚微命保駕﹐殺出重圍﹐竟投臣國﹐以圖後舉﹗」

幽王曰「朕不聽叔父之言﹐以至於此。朕今日夫妻父子之命﹐俱付之叔父矣﹗」

當下鄭伯教人至驪宮前﹐放起一把火來﹐以惑戎兵﹐自引幽王從宮後衝出。鄭伯手持長矛﹐當先開路﹐尹球保著褒後母子﹐緊隨幽王之後。

行不多步﹐早有犬戎兵攔住﹐乃是小將古裏赤。鄭伯咬牙大怒﹐便接住交戰。戰不數合﹐一矛刺古裏赤於馬下﹐戎兵見鄭伯驍勇﹐一時驚散。

約行半里﹐背後喊聲又起﹐先鋒孛丁引大兵追來。鄭伯叫尹球保駕先行﹐親自斷後﹐且戰且走。卻被犬戎鐵騎橫衝﹐分爲兩截。鄭伯困在垓心﹐全無懼怯﹐這根矛神出鬼沒﹐但當先者無不著手。

犬戎主教四面放箭﹐箭如雨點﹐不分玉石﹐可憐一國賢侯﹐今日死於萬鏃之下。

左先鋒滿也速﹐早把幽王車仗擄住。

犬戎主看見衮袍玉帶﹐知是幽王﹐就車中一刀砍死﹐並殺伯服。褒姒美貌饒死﹐以輕車載之﹐帶歸氈帳取樂。尹球躲在車箱之內﹐亦被戎兵牽出斬之。

統計幽王在位共一十一年。因賣桑木弓箕艸袋的男子﹐拾取淸水河邊妖女﹐逃於褒國﹐此女卽褒姒也﹐蠱惑君心﹐欺淩嫡母﹐害得幽王今日身亡國破。

昔童謠所云「月將升﹐日將沒﹐弧箕箙﹐實亡周國。」正應其兆。天數已定於宣王之時矣。

東屏先生有詩曰﹕

多方圖笑掖庭中﹐烽火光搖粉黛紅。

自絕諸侯猶似可﹐忍教國祚喪羌戎。

又隴西居士詠史詩曰﹕

驪山一笑犬戎嗔﹐弧矢童謠已驗眞。

十八年來猶報應﹐挽回造化是何人﹖

又有一絕﹐單道尹球等無一善終﹐可爲姦臣之戒。詩云﹕

巧話讒言媚暗君﹐滿圖富貴百年身。

一朝駢首同誅戮﹐落得千秋罵佞臣。

又有一絕﹐詠鄭伯友之忠。詩曰﹕

石父捐軀尹氏亡﹐鄭桓今日死勤王。

三人總爲周家死﹐白骨風前那个香﹖

且說申侯在城內﹐見宮中火起﹐忙引本國之兵入宮﹐一路撲滅﹐先將申後放出冷宮。巡到瓊臺﹐不見幽王﹑褒姒蹤迹。有人指說﹕「已出北門去矣﹗」

料走驪山﹐慌忙追趕。於路上正迎著戎主﹐車馬相湊﹐各問勞苦。說及昏君已殺﹐申侯大驚曰「孤初心止欲糾正王慝﹐不意遂及於此。後世不忠於君者﹐必以孤爲口實矣﹗」亟令從人收殮其屍﹐備禮葬之。

戎主笑曰「國舅所謂婦人之仁也﹗」

卻說申侯回到京師﹐安排筵席﹐款待戎主。庫中寶玉﹐搬取一空﹐又斂聚金繒十車爲贈﹐指望他滿欲而歸。誰想戎主把殺幽王一件﹐自以爲不世之功﹐人馬盤踞京城﹐終日飲酒作樂﹐絕無還軍歸國之意。百姓皆歸怨申侯。

申侯無可柰何﹐乃寫密書三封﹐發人往三路諸侯處﹐約會勤王。哪三路諸侯﹖北路晉侯姬仇﹐東路衛侯姬和﹐西路秦君嬴開。又遣人到鄭國﹐將鄭伯死難之事﹐報知世子掘突﹐教他起兵復仇﹐不在話下。

單說世子掘突﹐年方二十三歲﹐生得身長八尺﹐英毅非常。一聞父親戰死﹐不勝哀憤﹐遂素袍縞帶﹐帥車三百乘﹐星夜奔馳而來。早有探馬報知犬戎主﹐預作準備。掘突一到﹐便欲進兵。

公子成諫曰「我兵兼程而進﹐疲勞未息﹐宜深溝固壘﹐待諸侯兵集﹐然後合攻﹐此萬全之策也﹗」

掘突曰「君父之仇﹐禮不反兵。況犬戎志驕意滿﹐我以銳擊惰﹐往無不克。若待諸侯兵集﹐豈不慢了軍心﹖」遂麾軍直逼城下。

城上偃旗息鼓﹐全無動靜。掘突大罵﹕「犬羊之賊﹐何不出城決一死戰﹖」城上並不答應。掘突喝教左右打點攻城。

忽聞叢林深處﹐巨鑼聲響﹐一枝軍從後殺來。乃犬戎主定計﹐預先埋伏在外者。

掘突大驚﹐慌忙挺槍來戰。城上巨鑼聲又起﹐城門大開﹐又有一枝軍殺出。掘突前有孛丁﹐後有滿也速﹐兩下夾攻﹐抵當不住﹐大敗而走。戎兵追趕三十餘里方回。

掘突收拾殘兵﹐謂公子成曰「孤不聽卿言﹐以至失利﹐今計將何出﹖「公子成曰﹕」此去濮陽不遠﹐衛侯老誠經事﹐何不投之。鄭衛合兵﹐可以得志。」掘突依言﹐吩咐望濮陽一路而進。

約行二日﹐塵頭起處﹐望見無數兵車﹐如墻而至﹐中間坐著一位諸侯﹐錦袍金帶﹐蒼顏白髮﹐飄飄然有神仙之態。那位諸侯﹐正是衛武公姬和﹐時已八十餘歲矣。掘突停車髙叫曰「我鄭世子掘突也。犬戎兵犯京師﹐吾父死於戰場﹐我兵又敗﹐特來求救。「武公拱手答曰﹕」世子放心﹐孤傾國勤王﹐聞秦﹑晉之兵﹐不久亦當至矣﹐何憂犬羊哉﹖「

掘突讓衛侯先行﹐撥轉車轅﹐重回鎬京﹐離二十里﹐分兩處下寨。

教人打聽秦﹑晉二國起兵消息。探子報道﹕「西角上金鼓大鳴﹐車聲轟地﹐繡旗上大書『秦』字。」武公曰﹕」秦爵𨿽附庸﹐然習於戎俗﹐其兵勇悍善戰﹐犬戎之所畏也﹗「言未畢﹐北路探子又報﹕」晉兵亦至﹐已於北門立寨。「武公大喜曰「二國兵來﹐大事濟矣﹗」卽遣人與秦﹑晉二君相聞。須臾之間﹐二君皆到武公營中﹐互相勞苦。二君見掘突渾身素縞﹐問﹕「此位何人﹖」武公曰﹕」此鄭世子也。「遂將鄭伯死難﹐與幽王被殺之事﹐述了一徧﹐二君嘆息不已。

武公曰「老夫年邁無識﹐止爲臣子﹐義不容辭﹐勉力來此。掃蕩鮏羴﹐全仗上國。今計將安出﹖」秦襄公曰﹕」犬戎之志﹐在於剽掠子女金帛而已。彼謂我兵初至﹐必不提防﹐今夜三更﹐宜分兵東南北三路攻打﹐獨缺西門﹐放他一條走路。卻教鄭世子伏兵彼處﹐候其出奔﹐從後掩擊﹐必獲全勝。「武公曰「此計甚善。」

話分兩頭。

再說申侯在城中聞知四國兵到﹐心中大喜。遂與小周公咺密議﹕「只等攻城﹐這里開門接應。「卻勸戎主先將寶貨金繒﹐差右先鋒孛丁分兵押送回國﹐以削其勢﹔又教左先鋒滿也速盡數領兵出城迎敵。犬戎主認作好話﹐一一聽從。

卻說滿也速營於東門之外﹐正與衛兵對壘﹐約會明日交戰﹐不期三更之後﹐被衛兵劫入大寨﹐滿也速提刀上馬﹐急來迎敵。其柰戎兵四散亂竄﹐雙拳兩臂﹐撐持不住﹐只得一同奔走。三路諸侯﹐吶喊攻城﹐忽然城門大開﹐三路軍馬一擁而入﹐毫無撐禦﹐此乃申侯之計也。

戎主在夢中驚覺﹐跨著剗馬﹐徑出西城﹐隨身不數百人。又遇鄭世子掘突攔住廝戰﹐正在危急﹐卻得滿也速收拾敗兵來到﹐混戰一場﹐方得脫身。

掘突不敢窮追﹐入城與諸侯相見﹐恰好天色大明。褒姒不及隨行﹐自縊而亡。胡曾先生有詩嘆云﹕

錦繡圍中稱國母﹐鮏羴隊裏作番婆。

到頭不免投繯苦﹐爭似爲妃快樂多﹖

申侯大排筵席﹐管待四路諸侯。只見首席衛武公推箸而起﹐謂諸侯曰「今日君亡國破﹐豈臣子飲酒之時耶﹖」眾人齊聲拱立曰﹕」某等願受教訓。「武公曰「國不可一日無君﹐今故太子在申﹐宜奉之以卽王位﹐諸君以爲如何﹖」襄公曰﹕」君侯此言﹐文﹑武﹑成﹑康之靈也。「世子掘突曰「小子身無寸功﹐迎立一事﹐願效微勞﹐以成先司徒之志。」武公大喜﹐舉爵勞之。遂於席上艸成表章﹐備下法駕﹐各國皆欲以兵相助。

掘突曰「原非赴敵﹐安用多徒。只用本兵足矣。「申侯曰﹕」下國有車三百乘﹐願爲引導。」次日﹐掘突遂往申國﹐迎太子宜臼爲王。

卻說宜臼在申﹐終日納悶﹐不知國舅此去﹐凶吉如何。忽報鄭世子賫著國舅申侯同諸侯連名表章﹐奉迎還京﹐心下倒喫了一驚。展開看時﹐乃知幽王已被犬戎所殺﹐父子之情﹐不覺放聲大哭。掘突奏曰「太子當以社稷爲重﹐望早正大位﹐以安人心。「宜臼曰﹕」孤今負不孝之名於天下矣。事已如此﹐只索起程。」不一日﹐到了鎬京﹐周公先驅入城﹐掃除宮殿﹐國舅申侯引著衛﹑晉﹑秦三國諸侯﹐同鄭世子及一班在朝文武﹐出郭三十里迎接﹐卜定吉日進城。宜臼見宮室殘毀﹐淒然淚下﹐當下先見了申侯﹐稟命過了﹐然後服衮冕告廟﹐卽王位﹐是爲平王。

平王升殿﹐眾諸侯百官朝賀已畢﹐平王宣申伯上殿﹐謂曰「朕以廢棄之人﹐獲承宗祧﹐皆舅氏之力也。「進爵爲申公。申公辭曰﹕」賞罰不明﹐國政不淸﹐鎬京亡而復存﹐乃眾諸侯勤王之功﹔臣不能禁戢犬戎﹐獲罪先王﹐臣當萬死。敢領賞乎﹖」堅辭三次﹐平王令復侯爵。

衛武公又奏曰「褒姒母子恃寵亂倫。虢石父﹑尹球等欺君誤國﹐𨿽則身死﹐均當追貶。「平王一一準奏。

衛侯和進爵爲公﹔晉侯仇加封河內附庸之地﹔鄭伯友死於王事﹐賜謚爲桓﹐世子掘突襲爵爲伯﹐加封祊田千頃﹔秦君原是附庸﹐加封秦伯﹐列於諸侯﹔小周公咺拜太宰之職﹔申後號爲太后﹔褒姒與伯服﹐俱廢爲庶人﹔虢石父﹑尹球﹑祭公﹐姑念其先世有功﹐兼死於王事﹐止削其本身爵號﹐仍許子孫襲位。又出安民榜﹐撫慰京師被害百姓﹐大宴羣臣﹐盡歡而散。有詩爲證﹕

百官此日逢恩主﹐萬姓今朝喜太平。

自是累朝功徳厚﹐山河再整望中興。

次日﹐諸侯謝恩。平王再封衛侯爲司徒﹐鄭伯掘突爲卿士﹐畱朝與太宰咺一同輔政﹔惟申﹑晉二君﹐以本國迫近戎﹑狄﹐拜辭而歸﹔申侯見鄭世子掘突英毅非常﹐以女妻之﹐是爲武姜。此話擱過不提。

卻說犬戎自到鎬京擾亂一番﹐識熟了中國的道路﹐𨿽則被諸侯驅逐出城﹐其鋒未曾挫折﹐又自謂勞而無功﹐心懷怨恨﹐遂大起戎兵﹐侵占周疆。岐丰之地﹐半爲戎有﹐漸漸逼近鎬京﹐連月烽火不絕。又宮闕自焚燒之後﹐十不存五﹐頹墻敗棟﹐光景甚是淒涼。平王一來府庫空虛﹐無力建造宮室﹐二來怕犬戎早晚入寇﹐遂萌遷都洛邑之念。

一日朝罷﹐謂羣臣曰「昔王祖成王﹐旣定鎬京﹐又營洛邑﹐此何意也﹖」羣臣齊聲奏曰「洛邑爲天下之中﹐四方入貢﹐道裏適均﹐所以成王命召公相宅﹐周公興築﹐號曰東都﹔宮室制度﹐與鎬京同﹐每朝會之年﹐天子行幸東都﹐接見諸侯﹐此乃便民之政也。」

平王曰「今犬戎逼近鎬京﹐禍且不測﹐朕欲遷都於洛何如﹖」太宰咺奏曰「今宮闕焚毀﹐營建不易﹐勞民傷財﹐百姓嗟怨﹐西戎乘釁而起﹐何以禦之﹖遷都於洛﹐實爲至便。」兩班文武﹐俱以犬戎爲慮﹐齊聲曰「太宰之言是也。」

惟司徒衛武公低頭長嘆﹐平王曰「老司徒何獨無言﹖」武公乃奏曰「老臣年逾九十﹐蒙君王不棄老耄﹐備位六卿﹐若知而不言﹐是不忠於君也﹔若違眾而言﹐是不和於友也。然寧得罪於友﹐不敢得罪於君。夫鎬京左有崤﹑函﹐右有隴﹑蜀﹐披山帶河﹐沃野千里﹐天下形勝﹐莫過於此。洛邑𨿽天下之中﹐其勢平衍﹐四面受敵之地﹐所以先王𨿽並建兩都﹐然宅西京﹐以振天下之要﹐畱東都以備一時之巡。吾王若棄鎬京而遷洛﹐恐王室自是衰弱矣﹗」

平王曰「犬戎侵奪岐丰﹐勢甚猖獗﹐且宮闕殘毀﹐無以壯觀。朕之東遷﹐實非得已。」武公奏曰﹕」犬戎豺狼之性﹐不當引入臥闥。申公借兵失策﹐開門揖盜﹐使其焚燒宮闕﹐戮及先王﹐此不共之仇也。王今勵志自彊﹐節用愛民﹐練兵訓武﹐效先王之北伐南徵﹐俘彼戎主﹐以獻七廟﹐尙可湔雪前恥。若隱忍避仇﹐棄此適彼﹐我退一尺﹐敵進一尺﹐恐蠶食之憂﹐不止於岐丰而已。昔堯﹑舜在位﹐茅茨土階﹐禹居卑宮﹐不以爲陋。京師壯觀﹐豈在宮室﹖惟吾王熟思之﹗「太宰咺又奏曰「老司徒乃安常之論﹐非通變之言也。先王怠政滅倫﹐自招寇賊﹐其事已不足深咎。今王掃除煨燼﹐僅正名號﹐而府庫空虛﹐兵力單弱﹐百姓畏懼犬戎﹐如畏豺虎﹐一旦戎騎長驅﹐民心瓦解﹐誤國之罪﹐誰能任之﹖」

武公又奏曰「申公旣能召戎﹐定能退戎。王遣人問之﹐必有良策。」正商議間﹐國舅申公遣人賫告急表文來到。平王展開看之﹐大意謂﹕」犬戎侵擾不已﹐將有亡國之禍。伏乞我王憐念瓜葛﹐發兵救援。「平王曰「舅氏自顧不暇﹐安能顧朕。東遷之事﹐朕今決矣﹗」乃命太史擇日東行。

衛武公曰「臣職在司徒﹐若主上一行﹐民生離散﹐臣之咎難辭矣﹗」遂先期出榜示諭百姓﹕「如願隨駕東遷者﹐作速準備﹐一齊起程。」祝史作文﹐先將遷都緣由﹐祭告宗廟。至期﹐大宗伯抱著七廟神主﹐登車先導。秦伯嬴開聞平王東遷﹐親自領兵護駕﹐百姓攜老扶幼﹐相從者不計其數。

當時宣王大祭之夜﹐夢見美貌女子﹐大笑三聲﹐大哭三聲﹐不慌不忙﹐將七廟神主﹐捆著一束﹐冉冉望東而去。大笑三聲﹐應褒姒驪山烽火戲諸侯事﹔大哭三聲者﹐幽王﹑褒姒﹐伯服三命俱絕﹔神主捆束往東﹐正應今日東遷。此夢無一不驗。

又太史伯陽父辭云「哭又笑﹐笑又哭﹐羊被鬼吞﹐馬逢犬逐。愼之﹐愼之。弧箕箙。「羊被鬼吞者﹐宣王四十六年遇鬼而亡﹐乃己未年﹔馬逢犬逐﹐犬戎入寇﹐幽王十一年庚午也。

自此西周遂亡﹐天數有定如此﹐亦見伯陽父之神占矣。東遷後事如何﹐且看下回分解。

第四回

秦文公郊天應夢鄭莊公掘地見母

話說平王東遷﹐車駕至於洛陽﹐見市井稠密﹐宮闕壯麗﹐與鎬京無異﹐心中大喜。

京都旣定﹐四方諸侯莫不進表稱賀﹐貢獻方物。惟有荊國不到﹐平王議欲徵之。羣臣諫曰「蠻荊久在化外﹐宣王始討而服之。每年止貢菁茅一車﹐以供祭祀縮酒之用﹐不責他物﹐所以示羈縻之意。今遷都方始﹐人心未定﹐倘王師遠討﹐未卜順逆﹐且宜包容﹐使彼懷徳而來。如或始終不悛﹐俟兵力旣足﹐討之未晚。」自此南徵之議遂息。

秦襄公告辭回國。平王曰「今岐丰之地﹐半被犬戎侵據﹐卿若能驅逐犬戎﹐此地盡以賜卿﹐少酬扈從之勞。永作西藩﹐豈不美哉﹖「秦襄公稽首受命而歸﹐卽整頓戎馬﹐爲滅戎之計。不及三年﹐殺得犬戎七零八落﹐其大將孛丁﹑滿也速等﹐俱死於戰陣﹐戎主遠遁西荒﹐岐丰一片﹐盡爲秦有。辟地千里﹐遂成大國。髯翁有詩云﹕

文武當年發迹鄕﹐如何輕棄畀秦邦。

岐丰形勝如依舊﹐安得秦彊號始皇﹖

卻說秦乃帝顓頊之裔﹐其後人名臯陶﹐自唐堯時爲士師官。臯陶子伯翳﹐佐大禹治水﹐烈山焚澤﹐驅逐猛獸﹐以功賜姓曰嬴﹐爲舜主畜牧之事。伯翳生二子﹐若木﹑大廉。若木封國於徐﹐夏商以來﹐世爲諸侯。至紂王時﹐大廉之後﹐有蜚廉者﹐善走﹐日行五百里﹔其子惡來有絕力﹐能手裂虎豹之皮。父子俱以材勇﹐爲紂幸臣﹐相助爲虐。武王克商﹐誅蜚廉並及惡來。蜚廉少子曰季勝﹐其曾孫名造父﹐以善禦得幸於周穆王﹐封於趙﹐爲晉趙氏之祖。其後有非子者﹐居犬邱﹐善於養馬﹐周孝王用之﹐命畜馬於汧﹑渭二水之間﹐馬大蕃息。孝王大喜﹐以秦地封非子爲附庸之君﹐使續嬴祀﹐號爲嬴秦。傳六世至襄公﹐以勤王功封秦伯﹐又得岐丰之地﹐勢益彊大﹐定都於雍﹐始與諸侯通聘。襄公薨﹐子文公立﹐時平王十五年也。

一日﹐文公夢酈邑之野﹐有黃蛇自天而降﹐止於山阪﹐頭如車輪﹐下屬於地﹐其尾連天﹐俄頃化爲小兒。謂文公曰「我上帝之子也﹐帝命汝爲白帝﹐以主西方之祀。」言訖不見。明日﹐召太史惇占之﹐惇奏曰「白者﹐西方之色﹔君奄有西方﹐上帝所命﹐祠之必當獲福。」乃於鄜邑築髙臺﹐立白帝廟﹐號曰鄜畤﹐用白牛祭之。

又陳倉人獵得一獸﹐似豬而多刺﹐擊之不死﹐不知其名﹐欲牽以獻文公。路間﹐遇二童子﹐指曰「此獸名曰『蝟『。常伏地中﹐啖死人腦﹐若捶其首卽死。」蝟亦作人言曰「二童子乃雉精﹐名曰』陳寶』﹐得雄者王﹐得雌者霸。」二童子被說破﹐卽化爲野雞飛去。其雌者﹐止於陳倉山之北阪﹐化爲石雞。視蝟﹐亦失去矣。獵人驚異﹐奔告文公﹐文公復立陳寶祠於陳倉山。

又終南山﹐有大梓樹﹐文公欲伐爲殿材﹐鋸之不斷﹐砍之不入。忽大風雨﹐乃止。有一人夜宿山下﹐聞眾鬼向樹賀喜﹐樹神亦應之﹐一鬼曰「秦若使人被其發﹐以朱絲繞樹﹐將柰之何﹖」樹神默然﹐明日﹐此人以鬼語告於文公﹐文公依其說﹐復使人伐之﹐樹隨鋸而斷﹐有靑牛從樹中走出﹐徑投雍水。其後近水居民﹐時見靑牛出水中﹐文公聞之﹐使騎士候而擊之﹐牛力大﹐觸騎士倒地﹐騎士發散被面﹐牛懼更不敢出﹐文公乃制髦頭於軍中﹐復立怒特祠﹐以祭大梓之神。

時魯惠公聞秦國僭祀上帝﹐亦遣太宰讓到周﹐請用郊禘之禮﹐平王不許。惠公曰「吾祖周公有大勛勞於王室﹐禮樂吾祖之所制作﹐子孫用之何傷﹖況天子不能禁秦﹐安能禁魯﹖」遂僭用郊禘﹐比於王室。平王知之﹐不敢問也。自此王室日益卑弱﹐諸侯各自擅權﹐互相侵伐﹐天下紛紛多事矣。史官有詩嘆曰﹕

自古王侯禮數懸﹐未聞侯國可郊天。

一從秦魯開端僭﹐列國紛紛竊大權。

再說鄭世子掘突嗣位﹐是爲武公。武公乘周亂﹐並有東虢及鄶地﹐遷都於鄶﹐謂之新鄭﹐以滎陽爲京城﹐設關於制邑﹐鄭自是亦遂彊大﹐與衛武公同爲周朝卿士。平王十三年﹐衛武公薨﹐鄭武公獨秉周政﹐只爲鄭都滎陽﹐與洛邑鄰近﹐或在朝﹐或在國﹐往來不一﹐這也不在話下。

卻說鄭武公夫人﹐是申侯之女姜氏﹐所生二子﹐長曰寤生﹐次曰段。爲何喚做寤生﹖原來姜氏夫人分娩之時﹐不曾坐蓐﹐在睡夢中產下了﹐醒覺方知﹐姜氏喫了一驚﹐以此取名寤生﹐心中便有不快之意。及生次子段﹐長成得一表人才﹐面如傅粉﹐唇若塗朱﹐又且多力善射﹐武藝髙彊﹐姜氏心中偏愛此子﹕「若襲位爲君﹐豈不勝寤生十倍﹖」屢次向其夫武公稱道次子之賢﹐宜立爲嗣。武公曰「長幼有序﹐不可紊亂。況寤生無過﹐豈可廢長而立幼乎﹖」

遂立寤生爲世子﹐只以小小共城﹐爲段之食邑﹐號曰共叔。姜氏心中愈加不悅。及武公薨﹐寤生卽位﹐是爲鄭莊公﹐仍代父爲周卿士。姜氏夫人見共叔無權﹐心中怏怏﹐乃謂莊公曰「汝承父位﹐享地數百里﹐使同胞之弟﹐容身蕞爾﹐於心何忍﹖」莊公曰「惟母所欲。」姜氏曰「何不以制邑封之﹖」莊公曰「制邑巖險著名﹐先王遺命﹐不許分封。除此之外﹐無不奉命。」姜氏曰「其次則京城亦可。」莊公默然不語。姜氏作色曰「再若不允﹐惟有逐之他國﹐使其別圖仕進﹐以餬口耳﹗」莊公連聲曰「不敢﹐不敢。」遂唯唯而退。

次日升殿﹐卽宣共叔段欲封之。大夫祭足諫曰「不可。天無二日﹐民無二君。京城有百雉之雄﹐地廣民眾﹐與滎陽相等。況共叔﹐夫人之愛子﹐若封之大邑﹐是二君也﹐恃其內寵﹐恐有後患。」莊公曰「我母之命﹐何敢拒之﹖」遂封共叔於京城。

共叔謝恩已畢﹐入宮來辭姜氏。姜氏屏去左右﹐私謂段曰「汝兄不念同胞之情﹐待汝甚薄。今日之封﹐我再三懇求﹐𨿽則勉從﹐中心未必和順。汝到京城﹐宜聚兵搜乘﹐陰爲準備﹐倘有機會可乘﹐我當相約﹐汝興襲鄭之師﹐我爲內應﹐國可得也。汝若代了寤生之位﹐我死無憾矣﹗」

共叔領命﹐遂往京城居住。自此國人攺口﹐俱稱爲京城太叔。開府之日﹐西鄙﹑北鄙之宰﹐俱來稱賀。太叔段謂二宰曰「汝二人所掌之地﹐如今屬我封土﹐自今貢稅﹐俱要到我處交納﹐兵車俱要聽我徵調﹐不可違誤。」二宰久知太叔爲國母愛子﹐有嗣位之望﹐今日見他丰采昂昂﹐人才出眾﹐不敢違抗﹐且自應承。

太叔托名射獵﹐逐日出城訓練士卒﹐並收二鄙之眾﹐一齊造入軍冊。又假出獵爲由﹐襲取鄢及廩延。兩處邑宰逃入鄭國﹐遂將太叔引兵取邑之事﹐備細奏聞莊公﹐莊公微笑不言。

班中有一位官員﹐髙聲叫曰「段可誅也﹗」莊公擡頭觀看﹐乃是上卿公子呂。莊公曰「子封有何髙論﹖」公子呂奏曰「臣聞『人臣無將﹐將則必誅』﹐今太叔內挾母后之寵﹐外恃京城之固﹐日夜訓兵講武﹐其志不篡奪不已。主公假臣偏師﹐直造京城﹐縛段而歸﹐方絕後患。」

莊公曰「段惡未著﹐安可加誅﹖」

子封曰「今兩鄙被收﹐直至廩延﹐先君土地﹐豈容日割﹖」

莊公笑曰「段乃姜氏之愛子﹐寡人之愛弟。寡人寧可失地﹐豈可傷兄弟之情﹐拂國母之意乎﹖」

公子呂又奏曰「臣非慮失地﹐實慮失國也。今人心皇皇﹐見太叔勢大力彊﹐盡懷觀望﹐不久都城之民﹐亦將貳心。主公今日能容太叔﹐恐異日太叔不能容主公﹐悔之何及﹖」

莊公曰「卿勿妄言﹐寡人當思之。」

公子呂出外﹐謂正卿祭足曰「主公以宮闈之私情﹐而忽社稷之大計﹐吾甚憂之。」

祭足曰「主公才智兼人﹐此事必非坐視﹐只因大庭耳目之地﹐不便泄露。子貴戚之卿也﹐若私叩之﹐必有定見。」

公子呂依言﹐直叩宮門﹐再請莊公求見。莊公曰「卿此來何意﹖」公子呂曰「主公嗣位﹐非國母之意也。萬一中外合謀﹐變生肘腋﹐鄭國非主公之有矣。臣寢食不寧﹐是以再請。」莊公曰「此事干礙國母。」

公子呂曰「主公豈不聞周公誅管﹑蔡之事乎﹖『當斷不斷﹐反受其亂。』望早早決計。」

莊公曰「寡人籌之熟矣。段𨿽不道﹐尙未顯然叛逆﹐我若加誅﹐姜氏必從中阻撓﹐徒惹外人議論﹐不惟說我不友﹐又說我不孝。我今置之度外﹐任其所爲﹐彼恃寵得志﹐肆無忌憚。待其造逆﹐那時明正其罪﹐則國人必不敢助﹐而姜氏亦無辭矣﹗」

公子呂曰「主公遠見﹐非臣所及。但恐日復一日﹐養成勢大﹐如蔓艸不可芟除﹐可柰何﹖主公若必欲俟其先發﹐宜挑之速來。」

莊公曰「計將安出﹖」

公子呂曰「主公久不入朝﹐無非爲太叔故也。今聲言如周﹐太叔必謂國內空虛﹐興兵爭鄭。臣預先引兵伏於京城近處﹐乘其出城﹐入而據之。主公從廩延一路殺來﹐腹背受敵﹐太叔𨿽有衝天之翼﹐能飛去乎﹖」莊公曰﹕」卿計甚善﹐愼毋泄之他人。「公子呂辭出宮門﹐嘆曰「祭足料事﹐可謂如神矣﹗」

次日早朝﹐莊公假傳一令﹐使大夫祭足監國﹐自己往周朝面君輔政。姜氏聞知此信﹐心中大喜曰「段有福爲君矣﹗「遂寫密信一通﹐遣心腹送到京城﹐約太叔五月初旬﹐興兵襲鄭﹐時四月下旬事也。

公子呂預先差人伏於要路﹐獲住賫書之人﹐登時殺了﹐將書密送莊公。莊公啟緘看畢﹐重加封固﹐別遣人假作姜氏所差﹐送達太叔。索有回書﹐以五月初五日爲期﹐要立白旗一面於城樓﹐便知接應之處。莊公得書﹐喜曰「段之供招在此﹐姜氏豈能庇護耶﹖」遂入宮辭別姜氏﹐只說往周﹐卻望廩延一路徐徐而進。

公子呂率車二百乘﹐於京城鄰近埋伏﹐自不必說。

卻說太叔接了母夫人姜氏密信﹐與其子公孫滑商議﹐使滑往衛國借兵﹐許以重賂。自家盡率京城二鄙之眾﹐托言奉鄭伯之命﹐使段監國﹐祭纛犒軍﹐揚揚出城。

公子呂預遣兵車十乘﹐扮作商賈模樣﹐潛入京城﹐只等太叔兵動﹐便於城樓放火。公子呂望見火光﹐卽便殺來﹐城中之人﹐開門納之﹐不勞餘力﹐得了京城。卽時出榜安民﹐榜中備說莊公孝友﹐太叔背義忘恩之事﹐滿城人都說太叔不是。

再說太叔出兵﹐不上二日﹐就聞了京城失事之信﹐心下慌忙﹐星夜回轅﹐屯紮城外﹐打點攻城﹐只見手下士卒紛紛耳語。原來軍伍中有人接了城中家信﹐說﹕「莊公如此厚徳﹐太叔不仁不義。「一人傳十﹐十人傳百﹐都道﹕」我等背正從逆﹐天理難容。「哄然而散。太叔點兵﹐去其大半﹐知人心已變﹐急望鄢邑奔走﹐再欲聚眾。不道莊公兵已在鄢。

乃曰「共吾故封也。」於是走入共城﹐閉門自守。莊公引兵攻之﹐那共城區區小邑﹐怎當得兩路大軍﹖如泰山壓卵一般﹐須臾攻破。太叔聞莊公將至﹐嘆曰﹕」姜氏誤我矣﹐何面目見吾兄乎﹖「遂自刎而亡。胡曾先生有詩曰﹕

寵弟多才占大封﹐況兼內應在宮中。

誰知公論難容逆﹐生在京城死在共。

又有詩說莊公養成段惡﹐以塞姜氏之口﹐眞千古姦雄也。詩曰﹕

子弟全憑教育功﹐養成稔惡陷災凶。

一從京邑分封日﹐太叔先操掌握中。

莊公撫段之屍﹐大哭一場﹐曰「癡兒何至如此﹖「遂簡其行裝﹐姜氏所寄之書尙在。將太叔回書﹐總作一封﹐使人馳至鄭國﹐教祭足呈與姜氏觀看。卽命將姜氏送去潁地安置﹐遺以誓言曰﹕」不及黃泉﹐無相見也﹗「姜氏見了二書﹐羞慚無措﹐自家亦無顏與莊公相見﹐卽時離了宮門﹐出居潁地。

莊公回至國都﹐目中不見姜氏﹐不覺良心頓萌﹐嘆曰「吾不得已而殺弟﹐何忍又離其母。誠天倫之罪人矣﹗」

卻說潁谷封人﹐名曰潁考叔﹐爲人正直無私﹐素有孝友之譽。見莊公安置姜氏於潁﹐謂人曰「母𨿽不母﹐子不可以不子。主公此舉﹐傷化極矣﹗」乃覓鴞鳥數頭﹐假以獻野味爲名﹐來見莊公。莊公問曰「此何鳥也﹖」潁考叔對曰﹕」此鳥名鴞﹐晝不見泰山﹐夜能察秋毫﹐明於細而暗於大也。小時其母哺之﹐旣長﹐乃啄食其母﹐此乃不孝之鳥﹐故捕而食之。「

莊公默然。適宰夫進蒸羊﹐莊公命割一肩﹐賜考叔食之。考叔只揀好肉﹐用紙包裹﹐藏之袖內。莊公怪而問之﹐考叔對曰「小臣家有老母﹐小臣家貧﹐每日取野味以悅其口﹐未嘗享此厚味。今君賜及小臣﹐而老母不沾一臠之惠﹐小臣念及老母﹐何能下咽﹖故此攜歸﹐欲作羹以進母耳。」

莊公曰「卿可謂孝子矣﹗」言罷﹐不覺淒然長嘆。

考叔問曰「主公何爲而嘆﹖「莊公曰﹕」你有母奉養﹐得盡人子之心。寡人貴爲諸侯﹐反不如你。「

考叔佯爲不知﹐又問曰「姜夫人在堂無恙﹐何爲無母﹖」莊公將姜氏與太叔共謀襲鄭﹐及安置潁邑之事﹐細述一徧﹕「已設下黃泉之誓﹐悔之無及。」

考叔對曰「太叔已亡﹐姜夫人止存主公一子﹐又不奉養﹐與鴞鳥何異﹖倘以黃泉相見爲歉﹐臣有一計﹐可以解之。」

莊公問﹕「何計可解﹖」考叔對曰﹕」掘地見泉﹐建一地室﹐先迎姜夫人在內居住﹐告以主公想念之情﹐料夫人念子﹐不減主公之念母﹐主公在地室中相見﹐於及泉之誓﹐未嘗違也。「

莊公大喜﹐遂命考叔發壯士五百人﹐於曲洧牛脾山下﹐掘地深十餘丈﹐泉水湧出﹐因於泉側架木爲室﹐室成﹐設下長梯一座﹐考叔往見武姜﹐曲道莊公悔恨之意﹐如今欲迎歸孝養﹐武姜且悲且喜﹐考叔先奉武姜至牛脾山地室中﹐莊公乘輿亦至﹐從梯而下﹐拜倒在地﹐口稱﹕「寤生不孝﹐久缺定省﹐求國母恕罪﹗」

武姜曰「此乃老身之罪﹐與汝無與。」用手扶起﹐母子抱頭大哭﹐遂升梯出穴﹐莊公親扶武姜登輦﹐自己執轡隨侍。國人見莊公母子同歸﹐無不以手加額﹐稱莊公之孝﹐此皆考叔調停之力也。胡曾先生有詩云﹕

黃泉誓母絕彜倫﹐大隧猶疑隔世人。

考叔不行懷肉計﹐莊公安肯認天親。

莊公感考叔全其母子之愛﹐賜爵大夫﹐與公孫閼同掌兵權﹐不在話下。

再說共叔之子公孫滑﹐請得衛師﹐行至半途﹐聞共叔見殺﹐遂逃奔衛﹐訴說伯父殺弟囚母之事。衛桓公曰「鄭伯無道﹐當爲公孫討之。」遂興師伐鄭。

不知勝負如何﹖且看下回分解。

第五回

寵虢公周鄭交質助衛逆魯宋興兵

卻說鄭莊公聞公孫滑起兵前來侵伐﹐問計於羣臣。公子呂曰「『斬艸畱根﹐逢春再發』﹐公孫滑逃死爲幸﹐反興衛師﹐此衛侯不知共叔襲鄭之罪﹐故起兵助滑﹐以救祖母爲辭也﹐依臣愚見﹐莫如修尺一之書﹐致於衛侯﹐說明其故﹐衛侯必抽兵回國。滑勢旣孤﹐可不戰而擒矣。」

公曰「然。」遂遣使致書於衛。衛桓公得書﹐讀曰﹕

寤生再拜奉書衛侯賢侯殿下﹐家門不幸﹐骨肉相殘﹐誠有愧於鄰國。然封京賜土﹐非寡人之不友﹔恃寵作亂﹐實叔段之不恭。寡人念先人世守爲重﹐不得不除。母姜氏﹐以溺愛叔段之故﹐內懷不安﹐避居潁城﹐寡人已自迎歸奉養。今逆滑昧父之非﹐奔投大國﹐賢侯不知其非義﹐師徒下臨敝邑﹐自反並無得罪﹐惟賢侯同聲亂賊之誅﹐勿傷唇齒之誼。敝邑幸甚﹗

衛桓公覽罷﹐大驚曰「叔段不義﹐自取滅亡﹐寡人爲滑興師﹐實爲助逆。」遂遣使收回本國之兵。

使者未到﹐滑兵乘廩延無備﹐已攻下了。鄭莊公大怒﹐命大夫髙渠彌出車二百乘﹐來爭廩延。時衛兵已撤回﹐公孫滑勢孤不敵﹐棄了廩延﹐仍奔衛國。公子呂乘勝追逐﹐直抵衛郊。衛桓公大集羣臣﹐問戰守之計。公子州吁進曰「水來土掩﹐兵至將迎﹐又何疑焉﹖」

大夫石碏奏曰「不可﹐不可﹗鄭兵之來﹐繇我助滑爲逆所致。前鄭伯有書到﹐我不若以書答之﹐引咎謝罪﹐不勞師徒﹐可卻鄭兵。」衛侯曰「卿言是也。」卽命石碏作書﹐致於鄭伯。書曰﹕

完再拜上王卿士鄭賢侯殿下。寡人誤聽公孫滑之言﹐謂上國殺弟囚母﹐使孫侄無竄身之地﹐是以興師。今讀來書﹐備知京城太叔之逆﹐悔不可言。卽日收回廩延之兵﹐倘蒙鑑察﹐當縛滑以獻﹐復修舊好。惟賢侯圖之﹗

鄭莊公覽書。曰「衛旣服罪。寡人又何求焉﹖」

卻說國母姜氏。聞莊公興師伐衛。恐公孫滑被殺。絕了太叔之後。遂向莊公哀求﹕「乞念先君武公遺體﹐存其一命。」莊公旣礙姜氏之面。又度公孫滑孤立無援。不能有爲。乃回書衛侯。書中但言「奉教撤兵﹐言歸於好。滑𨿽有罪﹐但逆弟止此一子﹐乞畱上國﹐以延段祀。」一面取回髙渠彌之兵。

公孫滑老死於衛。此是後話。

卻說周平王因鄭莊公久不在位﹐偶因虢公忌父來朝﹐言語相投﹐遂謂虢公曰「鄭侯父子秉政有年。今久不供職﹐朕欲卿權理政務﹐卿不可辭﹗」虢公叩首曰「鄭伯不來﹐必國中有事故也。臣若代之﹐鄭伯不惟怨臣﹐且將怨及王矣﹗臣不敢奉命。」再三謝辭﹐退歸本國。

原來鄭莊公身𨿽在國﹐畱人於王都﹐打聽朝中之事﹐動息傳報。今日平王欲分政於虢公﹐如何不知﹖卽日駕車如周﹐朝見已畢﹐奏曰「臣荷聖恩﹐父子相繼秉政。臣實不才﹐有忝職位。願拜還卿士之爵﹐退就藩封﹐以守臣節。」

平王曰「卿久不蒞任﹐朕心懸懸。今見卿來﹐如魚得水﹐卿何故出此言耶﹖」莊公又奏曰「臣國中有逆弟之變﹐曠職日久﹐今國事粗完﹐星夜趨朝。聞道路相傳。謂吾王有委政虢公之意。臣才萬分不及虢公。安敢尸位。以獲罪於王乎﹖」平王見莊公說及虢公之事﹐心慚面赤﹐勉彊言曰「朕別卿許久﹐亦知卿國中有事﹐欲使虢公權管數日﹐以候卿來。虢公再三辭讓﹐朕已聽其還國矣。卿又何疑焉﹖「莊公又奏曰﹕」夫政者﹐王之政也。非臣一家之政也。用人之柄﹐王自操之。虢公才堪佐理﹐臣理當避位。不然﹐羣臣必以臣爲貪於權勢﹐昧於進退﹐惟王察之﹗」平王曰「卿父子有大功於國﹐故相繼付以大政﹐四十餘年﹐君臣相得﹐今卿有疑朕之心﹐朕何以自明﹖卿如必不見信﹐朕當命太子狐﹐爲質於鄭﹐何如﹖「莊公再拜辭曰﹕」從政罷政﹐乃臣下之職﹐焉有天子委質於臣之禮﹖恐天下以臣爲要君﹐臣當萬死﹗」平王曰「不然﹐卿治國有方﹐朕欲使太子觀風於鄭﹐因以釋目下之疑。卿若固辭﹐是罪朕也﹗「莊公再三不敢受旨。羣臣奏曰﹕」依臣等公議﹐王不委質﹐無以釋鄭伯之疑﹔若獨委質﹐又使鄭伯乖臣子之義。莫若君臣交質﹐兩釋猜忌﹐方可全上下之恩。」平王曰「如此甚善。「莊公使人先取世子忽待質於周﹐然後謝恩。周太子狐﹐亦如鄭爲質。史官評論周鄭交質之事﹐以爲君臣之分﹐至此盡廢矣﹗詩曰﹕

腹心手足本無私﹐一體相猜事可嗤。

交質分明同市賈﹐王綱從此遂陵夷。

自交質以後﹐鄭伯畱周輔政﹐一向無事。

平王在位五十一年而崩﹐鄭伯與周公黑肩同攝朝政。使世子忽歸鄭﹐迎回太子狐來周嗣位。太子狐痛父之死﹐未得侍疾含殮﹐哀痛過甚﹐到周而薨。其子林嗣立﹐是爲桓王。眾諸侯俱來奔喪﹐並謁新天子。

虢公忌父先到﹐舉動皆合禮數﹐人人愛之。

桓王傷其父以質鄭身死﹐且見鄭伯久專朝政﹐心中疑懼﹐私與周公黑肩商議曰「鄭伯曾質先太子於國﹐意必輕朕﹐君臣之間﹐恐不相安。虢公執事甚恭﹐朕欲畀之以政﹐卿意以爲何如﹖」周公黑肩奏曰「鄭伯爲人慘刻少恩﹐非忠順之臣也。但我周東遷洛邑﹐晉﹑鄭功勞甚大﹐今攺元之日﹐遽奪鄭政﹐付於他手﹐鄭伯憤怒﹐必有跋扈之舉﹐不可不慮。」桓王曰﹕」朕不能坐而受制﹐朕意決矣。「次日﹐桓王早朝﹐謂鄭伯曰「卿乃先王之臣﹐朕不敢屈在班僚﹐卿其自安。」莊公奏曰﹕」臣久當謝政﹐今卽拜辭。「遂忿忿出朝﹐謂人曰「孺子負心﹐不足輔也。」卽日駕車回國。

世子忽率領眾官員出郭迎接﹐問其歸國之故﹐莊公將桓王不用之語﹐述了一徧﹐人人俱有不平之意。

大夫髙渠彌進曰「吾主兩世輔周﹐功勞甚大﹐況前太子質於吾國﹐未嘗缺禮。今捨吾主而用虢公﹐大不義也。何不興師打破周城﹐廢了今王﹐而別立賢胤﹖天下諸侯﹐誰不畏鄭﹐方伯之業可成矣﹗」潁考叔曰「不可﹗君臣之倫﹐比於母子。主公不忍仇其母﹐何忍仇其君﹖但隱忍歲餘﹐入周朝覲﹐周王必有悔心﹐主公勿以一朝之忿﹐而傷先公死節之義。「大夫祭足曰﹕」以臣愚見﹐二臣之言﹐當兼用之。臣願帥兵直抵周疆﹐托言歲凶﹐就食溫﹑洛之間。若周王遣使責讓﹐吾有辭矣。如其無言﹐主公入朝未晚。」莊公準奏﹐命祭足領了一枝軍馬﹐聽其便宜行事。

祭足巡到溫﹑洛界首﹐說﹕「本國歲凶乏食﹐向溫大夫求粟千鍾。「溫大夫以未奉王命﹐不許。祭足曰﹕」方今二麥正熟﹐盡可資食﹐我自能取﹐何必求之﹖」遂遣士卒各備鐮刀﹐分頭將田中之麥﹐盡行割取﹐滿載而回。祭足自領精兵﹐往來接應。溫大夫知鄭兵彊盛﹐不敢相爭。

祭足於界上休兵三月有餘﹐再巡至成周地方。時秋七月中旬﹐見田中早稻已熟﹐吩咐軍士假扮作商人模樣﹐將車埋伏各村裏﹐三更時分﹐一齊用力將禾頭割下﹐五鼓取齊﹐成周郊外﹐稻禾一空。比及守將知覺﹐點兵出城﹐鄭兵已去之遠矣。

兩處俱有文書到於洛京﹐奏聞桓王﹐說鄭兵盜割麥禾之事。桓王大怒﹐便欲興兵問罪。周公黑肩奏曰「鄭祭足𨿽然盜取禾麥﹐乃邊庭小事﹐鄭伯未必得知。以小忿而棄懿親﹐甚不可也。若鄭伯心中不安﹐必然親來謝罪修好。「桓王準奏﹐但命沿邊所在﹐加意提防﹐勿容客兵入境。其芟麥刈禾一事﹐並不計較。

鄭伯見周王全無責備之意﹐果然心懷不安﹐遂定入朝之議。正欲起行﹐忽報「齊國有使臣到來。」莊公接見之間﹐使臣致其君僖公之命﹐約鄭伯至石門相會。莊公正欲與齊相結﹐遂赴石門之約。二君相見﹐歃血訂盟﹐約爲兄弟﹐有事相偕。

齊侯因問﹕「世子忽曾婚娶否﹖」鄭伯對以「未曾。」僖公曰「吾有愛女﹐年𨿽未笄﹐頗有才慧﹐倘不棄嫌﹐願爲待年之婦。」鄭莊公唯唯稱謝。

及返國之日﹐向世子忽言之﹐忽對曰「妻者齊也﹐故曰配偶。今鄭小齊大﹐大小不倫﹐孩兒不敢仰攀﹗」莊公曰「請婚出於彼意﹐若與齊爲甥舅﹐每事可以仰仗﹐吾兒何以辭之﹖」忽又對曰「丈夫志在自立﹐豈可仰仗於婚姻耶﹖」

莊公喜其有志﹐遂不彊之。後來齊使至鄭﹐聞鄭世子不願就婚﹐歸國奏知僖公。僖公嘆曰「鄭世子可謂謙讓之至矣。吾女年幼﹐且俟異日再議可也。」後人有詩嘲富室攀髙﹐不如鄭忽辭婚之善﹐詩曰﹕

婚姻門戶要相當﹐大小須當自酌量。

卻笑攀髙庸俗子﹐拚財但買一巾方﹗

忽一日﹐鄭莊公正與羣臣商議朝周之事﹐適有衛桓公訃音到來﹐莊公詰問來使﹐備知公子州吁弒君之事。莊公頓足嘆曰「吾國行且被兵矣﹗」羣臣問曰「主公何以料之﹖」莊公曰「州吁素好弄兵﹐今旣行篡逆﹐必以兵威逞志。鄭﹑衛素有嫌隙﹐其試兵必先及鄭﹐宜預備之。」

且說衛州吁如何弒君。原來衛莊公之夫人﹐乃齊東宮得臣之妹﹐名曰莊姜﹐貌美而無子﹔次妃乃陳國之女﹐名曰厲嬀﹐亦不生育﹔厲嬀之妹﹐名曰戴嬀﹐隨姊嫁衛﹐生子曰完﹐曰晉。莊姜性不嫉妒﹐育完爲己子﹐又進宮女於莊公﹐莊公嬖幸之﹐生子州吁。州吁性暴戾好武﹐喜於談兵。莊公溺愛州吁﹐任其所爲。大夫石碏嘗諫莊公曰「臣聞愛子者﹐教以義方﹐弗納於邪。夫寵過必驕﹐驕必生亂。主公若欲傳位於吁﹐便當立爲世子﹐如其不然﹐當稍裁抑之﹐庶無驕奢淫佚之禍﹗」莊公不聽。

石碏之子石厚﹐與州吁交好﹐時嘗並車出獵﹐騷擾民居﹐石碏將厚鞭責五十﹐鎖禁空房﹐不許出入。厚逾墻而出﹐遂住州吁府中﹐一飯必同﹐竟不回家﹐石碏無可柰何。後莊公薨﹐公子完嗣位﹐是爲桓公。桓公生性懦弱﹐石碏知其不能有爲﹐告老在家﹐不與朝政。州吁益無忌憚﹐日夜與石厚商量篡奪之計。

其時平王崩訃適至﹐桓王林新立﹐衛桓公欲如周弔賀。石厚謂州吁曰「大事可成矣。

明日主公往周﹐公子可設餞於西門﹐預伏甲士五百於門外﹐酒至數巡﹐袖出短劍而刺之﹐手下有不從者﹐卽時斬首﹐諸侯之位﹐唾手可得﹗「州吁大悅。預命石厚領壯士五百﹐埋伏西門之外。

州吁自駕車﹐迎桓公至於行館﹐早已排下筵席。州吁躬身進酒曰「兄侯遠行﹐薄酒奉餞。」桓公曰「又教賢弟費心。我此行不過月餘便回﹐煩賢弟暫攝朝政﹐小心在意。」州吁曰「兄侯放心。」酒至半巡﹐州吁起身滿斟金盞﹐進於桓公。桓公一飲而盡﹐亦斟滿杯回敬州吁。州吁雙手去接﹐詐爲失手﹐墜盞於地﹐慌忙拾取﹐親自洗滌。桓公不知其詐﹐命取盞更斟﹐欲再送州吁。州吁乘此機會﹐急騰步閃至桓公背後﹐抽出短劍﹐從後刺之﹐刃透於胸﹐卽時傷重而薨﹐時周桓王元年春三月戊申也。

從駕諸臣﹐素知州吁武力勝眾﹐石厚又引五百名甲士圍住公館﹐眾人自度气力不加﹐只得降順。以空車載屍殯殮﹐托言暴疾﹐州吁遂代立爲君﹐拜石厚爲上大夫。桓公之弟晉﹐逃奔邢國去了。史臣有詩嘆衛莊公寵吁致亂﹐詩云﹕

教子須知有義方﹐養成驕佚必生殃。

鄭莊克段天倫薄﹐猶勝桓侯束手亡。

州吁卽位三日﹐聞外邊沸沸揚揚﹐盡傳說弒兄之事﹐乃召上大夫石厚商議曰「欲立威鄰國﹐以脇制國人﹐問何國當伐﹖」石厚奏﹕「鄰國俱無嫌隙﹐惟鄭國昔年討公孫滑之亂﹐曾來攻伐﹐先君莊公服罪求免﹐此乃吾國之恥﹐主公若用兵﹐非鄭不可。」

州吁曰「齊﹑鄭有石門之盟﹐二國結連爲黨﹐衛若伐鄭﹐齊必救之﹐一衛豈能敵二國﹖」石厚奏曰「當今異姓之國﹐惟宋稱公爲大﹔同姓之國﹐惟魯稱叔父爲尊﹔主公欲伐鄭﹐必須遣使於宋﹑魯﹐求其出兵相助﹐並合陳﹑蔡之師﹐五國同事﹐何憂不勝﹖」

州吁曰「陳﹑蔡小國﹐素順周王﹐鄭與周新隙﹐陳﹑蔡必知之﹐呼使伐鄭﹐不愁不來。若宋﹑魯大邦﹐焉能彊乎﹖」

石厚又奏曰「主公但知其一﹐不知其二。昔宋穆公受位於其兄宣公﹐穆公將死﹐思報兄之徳﹐乃捨其子馮﹐而傳位於兄之子與夷。馮怨父而嫉與夷﹐出奔於鄭。鄭伯納之﹐常欲爲馮起兵伐宋﹐奪取與夷之位。今日勾連伐鄭﹐正中其懷﹔若魯之國事﹐乃公子翚秉之。翚兵權在手﹐覷魯君如無物﹐如以重賂結公子翚﹐魯兵必動無疑矣。」

州吁大悅﹐卽日遣使往魯﹑陳﹑蔡三處去訖﹐獨難使宋之人﹐石厚薦一人姓寧﹐名翊﹐乃中牟人也﹗「此人甚有口辧﹐可以遣之﹗」州吁依言﹐命寧翊如宋請兵。宋殤公問曰「伐鄭何意﹖」寧翊曰「鄭伯無道﹐誅弟囚母。公孫滑亡命敝邑﹐又不能容﹐興兵來討﹐先君畏其彊力﹐腆顏謝服。今寡君欲雪先君之恥﹐以大國同仇﹐是以借助。」殤公曰「寡人與鄭素無嫌隙﹐子曰同仇﹐得無過乎﹖」寧翊曰「請屏左右﹐翊得畢其說。」殤公卽麾去左右﹐側席問曰「何以教之﹖」寧翊曰「君侯之位﹐受之誰乎﹖」殤公曰「傳之吾叔穆公也﹗」寧翊曰「父死子繼﹐古之常理。穆公𨿽有堯舜之心﹐柰公子馮每以失位爲恨﹐身居鄰國﹐其心須臾未嘗忘宋也。鄭納公子馮﹐其交已固﹐一旦擁馮興師﹐國人感穆公之恩﹐不忘其子﹐內外生變﹐君侯之位危矣﹗今日之舉﹐名曰伐鄭﹐實爲君侯除心腹之患也。君侯若主其事﹐敝邑悉起師徒﹐連魯﹑陳﹑蔡三國之兵一齊效勞﹐鄭之滅亡可待矣﹗」宋殤公原有忌公子馮之心﹐這一席話﹐正投其意﹐遂許興師。

大司馬孔父嘉乃殷湯王之後裔﹐爲人正直無私﹐聞殤公聽衛起兵﹐諫曰「衛使不可聽也。若以鄭伯弒弟囚母爲罪﹐則州吁弒兄篡位﹐獨非罪乎﹖願主公思之﹗」

殤公已許下寧翊﹐遂不聽孔父嘉之諫﹐刻日興師。

魯公子翚接了衛國重賂﹐不繇隱公作主﹐亦起重兵來會。陳﹑蔡如期而至﹐自不必說。宋公爵尊﹐推爲盟主。衛石厚爲先鋒﹐州吁自引兵打後﹐多賫糧艸﹐犒勞四國之兵。五國共甲車一千三百乘﹐將鄭東門圍得水泄不通。

鄭莊公問計於羣臣﹐言戰言和﹐紛紛不一。莊公笑曰「諸君皆非良策也。州吁新行篡逆﹐未得民心﹐故托言舊怨﹐借兵四國﹐欲立威以壓眾耳﹔魯公子翚貪衛之賂﹐事不繇君﹔陳﹑蔡與鄭無仇﹐皆無必戰之意。只有宋國忌公子馮在鄭﹐實心協助。吾將公子馮出居長葛﹐宋兵必移﹔再令子封引徒兵五百﹐出東門單搦衛戰﹐詐敗而走﹐州吁有戰勝之名﹐其志已得﹐國事未定﹐豈能久畱軍中﹐其歸必速。吾聞衛大夫石碏﹐大有忠心﹐不久衛將有內變﹐州吁自顧不暇﹐安能害我乎﹖」

乃使大夫瑕叔盈引兵一枝﹐護送公子馮往長葛去訖。莊公使人於宋曰「公子馮逃死敝邑﹐敝邑不忍加誅﹐今令伏罪於長葛﹐惟君自圖之。」

宋殤公果然移兵去圍長葛。蔡﹑陳﹑魯三國之兵﹐見宋兵移動﹐俱有返旆之意。報公子呂出東門單搦衛戰﹐三國登壁壘上袖手觀之。

卻說石厚引兵與公子呂交鋒﹐未及數合﹐公子呂倒拖畫戟而走﹐石厚追至東門﹐門內接應入去。厚將東門外禾稻盡行芟刈﹐以勞軍士﹐傳令班師。州吁曰「未見大勝﹐如何便回﹖」厚屏去左右﹐說出班師之故﹐州吁大悅。畢竟石厚所說甚話﹖看下回分解。

第六回

衛石碏大義滅親鄭莊公假命伐宋

話說石厚才勝鄭兵一陣﹐便欲傳令班師﹐諸將皆不解其意﹐齊來稟復州吁曰「我兵銳气方盛﹐正好乘勝進兵﹐如何遽退﹖「州吁亦以爲疑﹐召厚問之。厚對曰﹕」臣有一言﹐請屏左右。」州吁麾左右使退﹠厚乃曰「鄭兵素彊﹐且其君乃王朝卿士也。今爲我所勝﹐足以立威。主公初立﹐國事未定﹐若久在外方﹐恐有內變。「州吁曰﹕」微卿言﹐寡人慮不及此。」少頃﹐魯﹑陳﹑蔡三國﹐俱來賀勝﹐各請班師﹐遂解圍而去。計合圍至解圍﹐才五日耳。石厚自矜有功﹐令三軍齊唱凱歌﹐擁衛州吁揚揚歸國。但聞野人歌曰「

一雄斃﹐一雄興。

歌舞變刀兵﹐何時見太平﹖

恨無人兮訴洛京﹗「

州吁曰「國人尙不和也﹐柰何﹖」石厚曰﹕」臣父碏﹐昔位上卿﹐素爲國人所信服﹐主公若徵之入朝﹐與共國政﹐位必定矣。「州吁命取白璧一雙﹐白粟五百鍾﹐候問石碏﹐卽徵碏入朝議事。石碏托言病篤﹐堅辭不受。州吁又問石厚曰「卿父不肯入朝﹐寡人欲就而問計﹐何如﹖」石厚曰﹕」主公𨿽往﹐未必相見﹐臣當以君命叩之。「乃回家見父﹐致新君敬慕之意。石碏曰「新主相召﹐欲何爲也﹖」石厚曰﹕」只爲人心未和﹐恐君位不定﹐欲求父親決一良策。「石碏曰「諸侯卽位﹐以稟命於王朝爲正。新主若能覲周﹐得周王錫以黻冕車服﹐奉命爲君﹐國人更有何說﹖」石厚曰﹕」此言甚當﹐但無故入朝﹐周王必然起疑﹐必先得人通情於王方可。「石翚曰「今陳侯忠順周王﹐朝聘不缺﹐王甚嘉寵之。吾國與陳素相親睦﹐近又有借兵之好﹐若新主親往朝陳﹐央陳侯通情周王﹐然後入覲﹐有何難哉﹖」石厚卽將父碏之言﹐述於州吁。州吁大喜﹐當備玉帛禮儀﹐命上大夫石厚護駕﹐往陳國進發。

石碏與陳國大夫子鍼﹐素相厚善。乃割指瀝血﹐寫下一書﹐密遣心腹人﹐竟到子鍼處﹐托彼呈達陳桓公。書曰﹕

外臣石石碏百拜致書陳賢侯殿下﹕衛國褊小﹐天降重殃﹐不幸有弒君之禍。此𨿽逆弟州吁所爲﹐實臣之逆子厚貪位助桀。二逆不誅﹐亂臣賊子﹐行將接踵於天下矣。老夫年耄﹐力不能制﹐負罪先公。今二逆聯車入朝上國﹐實出老夫之謀。幸上國拘執正罪﹐以正臣子之綱﹐實天下之幸﹐不獨臣國之幸也﹗

陳桓公看畢﹐問子鍼曰「此事如何﹖」子鍼對曰「衛之惡﹐猶陳之惡。今之來陳﹐乃自送死﹐不能縱之。」桓公曰「善。」遂定下擒州吁之計。

卻說州吁同石厚到陳﹐尙未知石碏之謀。一君一臣昂然而入。陳侯使公子佗出郭迎接﹐畱於客館安置﹐遂致陳侯之命﹐請來日太廟中相見。州吁見陳侯禮意殷勤﹐不勝之喜。

次日﹐設庭燎於太廟﹐陳桓公立於主位﹐左儐右相﹐擺列得甚是整齊。石厚先到﹐見太廟門首立著白牌一面﹐上寫﹕「爲臣不忠﹐爲子不孝者﹐不許入廟﹗」石厚大驚﹐問大夫子鍼曰「立此牌者何意﹖」子鍼曰「此吾先之訓﹐吾君不敢忘也。」石厚遂不疑。

須臾﹐州吁駕到﹐石厚導引下車﹐立於賓位﹐儐相啟請入廟。州吁佩玉秉圭﹐方欲鞠躬行禮﹐只見子鍼立於陳侯之側﹐大聲喝曰「周天子有命﹕」只拿弒君賊州吁﹑石厚二人﹐餘人俱免﹗『「說聲未畢﹐先將州吁擒下。石厚急拔佩劍﹐一時著忙﹐不能出鞘﹐只用手格鬥﹐打倒二人。廟中左右壁廂﹐俱伏有甲士﹐一齊攏來﹐將石厚綁縛﹐從車兵眾﹐尙然在廟外觀望。子鍼將石碏來書宣揚一徧﹐眾人方知吁﹑厚被擒﹐皆石碏主謀﹐假手於陳﹐天理當然﹐遂紛然而散。史官有詩嘆曰﹕

州吁昔日餞桓公﹐今日朝陳受禍同。

屈指爲君能幾日﹐好將天理質蒼穹。

陳侯卽欲將吁﹑厚行戮正罪﹐羣臣皆曰「石厚乃石碏親子﹐未知碏意如何﹐不若請衛自來議罪﹐庶無後言。」陳侯曰「諸卿之言是也。」乃將君臣二人﹐分作兩處監禁﹐州吁囚於濮邑﹐石厚囚於本國﹐使其音信隔絕。遣人星夜馳報衛國﹐竟投石碏。

卻說石碏自告老之後﹐未曾出戶﹐見陳侯有使命至﹐卽命輿人駕車伺候﹐一面請諸大夫朝中相見﹐眾各駭然。石碏親到朝中﹐會集百官﹐方將陳侯書信啟看﹐知吁﹑厚已拘執在陳﹐專等衛大夫到﹐公同議罪。百官齊聲曰「此社稷大計﹐全憑國老主持。」石碏曰「二逆罪俱不赦﹐明正典刑﹐以謝先靈﹐誰肯往任其事﹖」右宰醜曰「亂臣賊子﹐人得而誅之。醜𨿽不才﹐竊有公憤﹐逆吁之戮﹐醜當蒞之。」諸大夫皆曰「右宰足辦此事矣。但首惡州吁旣已正法﹐石厚從逆﹐可從輕議。」石碏大怒曰「州吁之惡﹐皆逆子所釀成﹐諸君請從輕典﹐得無疑我有舐犢之私乎﹖老夫當親自一行﹐手誅此賊﹐不然無面目見先人之廟也﹗」家臣獳羊肩曰「國老不必發怒﹐某當代往。」

石碏乃使右宰醜往濮蒞殺州吁﹐獳羊肩往陳蒞殺石厚﹐一面整備法駕﹐迎公子晉於邢。左丘明修《傳》至此﹐稱石碏「爲大義而滅親﹐眞純臣也。」史臣詩曰﹕

公義私情不兩全﹐甘心殺子報君冤。

世人溺愛偏多昧﹐安得芳名壽萬年﹖

隴西居士又有詩﹐言石碏不先殺石厚﹐正爲今日並殺州吁之地﹐詩曰﹕

明知造逆有根株﹐何不先將逆子除﹖

自是老臣懷遠慮﹐故畱子厚誤州吁。

再說右宰醜同獳羊肩同造陳都﹐先謁見陳桓公﹐謝其除亂之恩﹐然後分頭漧事。

右宰醜至濮﹐將州吁押赴市曹﹐州吁見醜大呼曰「汝吾臣也﹐何敢犯吾﹖」右宰醜曰「衛先有臣弒君者﹐吾效之耳﹗」州吁俯首受刑。

獳羊肩往陳都﹐蒞殺石厚﹐石厚曰「死吾分內﹐願上囚車﹐一見父親之面﹐然後就死。」獳羊肩曰「吾奉汝父之命﹐來誅逆子﹐汝如念父﹐當攜汝頭相見也。」遂拔劍斬之。

公子晉自邢歸衛﹐以誅吁告於武宮﹐重爲桓公發喪﹐卽侯位﹐是爲宣公﹐尊石碏爲國老﹐世世爲卿。從此陳﹑衛益相親睦。

卻說鄭莊公見五國兵解﹐正欲遣人打探長葛消息﹐忽報﹕「公子馮自長葛逃回﹐在朝門外候見。」莊公召而問之﹐公子馮訴言「長葛已被宋兵打破﹐占據了城池﹐逃命到此﹐乞求覆護。」言罷痛哭不已。莊公撫慰一番﹐仍令馮住居館捨﹐厚其廩餼。

不一日﹐聞州吁被殺於濮﹐衛已立新君。莊公乃曰「州吁之事﹐與新君無干﹐但主兵伐鄭者﹐宋也﹐寡人當先伐之。」乃大集羣臣﹐問以伐宋之策。祭足進曰「前者﹐五國連兵伐鄭﹐今我若伐宋﹐四國必懼﹐合兵救宋﹐非勝算也﹐爲今之計﹐先使人請成於陳﹐再以利結魯﹐若魯﹑陳結好﹐則宋勢孤矣。」

莊公從之﹐遂遣使如陳請成。陳侯不許﹐公子佗諫曰「親仁善鄰﹐國之寶也﹐鄭來講好﹐不可違之。」陳侯曰「鄭伯狡詐不測﹐豈可輕信﹖不然﹐宋﹑衛皆大國﹐不聞講和﹐何乃先及我國﹖此乃離間之計也﹐況我曾從宋伐鄭﹐今與鄭成﹐宋國必怒﹐得鄭失宋﹐有何利焉﹖」遂卻鄭使不見。

莊公見陳不許成﹐怒曰「陳所恃者﹐宋﹑衛耳﹐衛亂初定﹐自顧不暇﹐豈能爲人﹖俟我結好魯國﹐當合齊﹑魯之眾﹐先報宋仇﹐次及於陳﹐此破竹之勢也。」

祭足奏曰「不然。鄭彊陳弱﹐請成自我﹐陳必疑離間之計﹐所以不從﹐若命邊人乘其不備﹐侵入其境﹐必當大獲。因使舌辧之士﹐還其俘獲﹐以明不欺﹐彼必聽從﹐平陳之後﹐徐議伐宋爲當。」

莊公曰「善。」乃使兩鄙宰率徒兵五千﹐假裝出獵﹐潛入陳界﹐大掠男女輜重﹐約百餘車。陳疆吏申報桓公﹐桓公大驚﹐正集羣臣商議﹐忽報﹕「有鄭使潁考叔在朝門外﹐賫本國書求見﹐納還俘獲。」陳桓公問公子佗曰「鄭使此來如何﹖」公子佗曰「通使美意﹐不可再卻。」桓公乃召潁考叔進見﹐考叔再拜﹐將國書呈上。桓公啟而觀之﹐略曰﹕

寤生再拜奉書陳賢侯殿下﹕君方膺王寵﹐寡人亦忝爲王臣﹐理宜相好﹐共效屏藩。近者請成不獲﹐邊吏遂妄疑吾二國有隙﹐擅行侵掠﹐寡人聞之﹐臥不安枕﹐今將所俘人口輜重﹐盡數納還﹐遣下臣潁考叔謝罪﹐寡人願與君結兄弟之好﹐惟君許焉。

陳侯看畢﹐方知鄭之修好﹐出於至誠﹐遂優禮潁考叔﹐遣公子佗報聘﹐自是陳﹑鄭和好。

鄭莊公謂祭足曰「陳已平矣﹐伐宋柰何﹖」祭足奏曰「宋爵尊國大﹐王朝且待以賓禮﹐不可輕伐﹐主公向欲朝覲﹐只因齊侯約會石門﹐又遇州吁兵至﹐耽擱至今﹐今日宜先入周﹐朝見周王﹐然後假稱王命﹐號召齊﹑魯﹐合兵加宋﹐兵至有名﹐萬無不勝矣。」

鄭莊公大喜曰「卿之謀事﹐可謂萬全。」時周桓王卽位已三年矣。

莊公命世子忽監國﹐自與祭足如周﹐朝見周王。正值冬十一月朔﹐乃賀正之期﹐周公黑肩勸王加禮於鄭﹐以勸列國﹐桓王素不喜鄭﹐又想起侵奪麥禾之事﹐怒气勃勃﹐謂莊公曰「卿國今歲收成何如﹖」莊公對曰「托賴吾王如天之福﹐水旱不侵。」桓王曰「幸而有年﹐溫之麥﹑成周之禾﹐朕可畱以自食矣。」莊公見桓王言語相侵﹐閉口無言﹐當下辭退﹐桓王也不設宴﹐也不贈賄﹐使人以黍米十車遺之曰「聊以爲備荒之資。」

莊公甚悔此來﹐謂祭足曰「大夫勸寡人入朝﹐今周王如此怠慢﹐口出怨言﹐以黍禾見訕﹐寡人欲卻而不受﹐當用何辭﹖」祭足對曰「諸侯所以重鄭者﹐以世爲卿士﹐在王左右也﹐王者所賜﹐不論厚薄﹐總曰『天寵』。主公若辭而不受﹐分明與周爲隙﹔鄭旣失周﹐何以取重於諸侯乎﹖」

正議論間﹐忽報周公黑肩相訪﹐私以彩繒二車爲贈﹐言語之際﹐備極款曲﹐良久辭去。莊公問祭足曰「周公此來何意﹖」祭足對曰「周王有二子﹐長曰沱﹐次曰克﹐周王寵愛次子﹐屬周公使輔翼之﹐將來必有奪嫡之謀﹐故周公今日先結好我國﹐以爲外援﹐主公受其彩繒﹐正有用處。」莊公曰「何用﹖」祭足曰「鄭之朝王﹐鄰國莫不知之﹐今將周公所贈彩帛﹐分布於十車之上﹐外用錦袱覆蓋﹐出都之日﹐宣言『王賜』﹐再加彤弓弧矢﹐假說﹕」宋公久缺朝貢﹐主公親承王命﹐率兵討之﹗『以此號召列國﹐責以從兵﹐有不應者﹐卽系抗命﹐重大其事﹐諸侯必然信從。宋𨿽大國﹐其能當奉命之師乎﹖「

莊公拍祭足肩曰「卿眞智士也﹐寡人一一聽卿而行。」隴西居士詠史詩曰﹕

彩繒禾黍不相當﹐無命如何假托王。

畢竟虛名能動眾﹐睢陽行作戰爭場。

莊公出了周境﹐一路宣揚王命﹐聲播宋公不臣之罪﹐聞者無不以爲眞。這話直傳至宋國﹐殤公心中驚懼﹐遣使密告於衛宣公﹐宣公乃糾合齊僖公﹐欲與宋﹑鄭兩國講和﹐約定月日在瓦屋之地相會﹐歃血訂盟﹐各釋舊憾﹐宋殤公使人以重幣遺衛﹐約先期在犬邱一面﹐商議鄭事﹐然後並駕至於瓦屋﹐齊僖公亦如期而至。惟鄭莊公不到﹐齊侯曰「鄭伯不來﹐和議敗矣﹗」便欲駕車回國﹐宋公彊畱與盟﹐齊侯外𨿽應承﹐中懷觀望之意﹐惟宋﹑衛交情已久﹐深相結納而散。

是時周桓王欲罷鄭伯之政﹐以虢公忌父代之﹐周公黑肩力諫﹐乃用忌父爲右卿士﹐任以國政﹐鄭伯爲左卿士﹐虛名而已。莊公聞之﹐笑曰「料周王不能奪吾爵也﹗」

後聞齊﹑宋合黨﹐謀於祭足﹐祭足對曰「齊﹑宋原非深交﹐皆因衛侯居間糾合﹐𨿽然同盟﹐實非本心﹐主公今以王命並布於齊﹑魯﹐卽托魯侯糾合齊侯﹐協力討宋﹐魯與齊連壤﹐世爲婚姻﹐魯侯同事﹐齊必不違﹐蔡﹑衛﹑郕﹑許諸國﹐亦當傳檄召之﹐方見公討﹐有不赴者﹐移師伐之。」

莊公依計﹐遣使至魯﹐許以用兵之日﹐侵奪宋地﹐盡歸魯國。公子翚乃貪橫之徒﹐欣然諾之﹐奏過魯君﹐轉約齊侯﹐與鄭在中邱取齊。齊侯使其弟夷仲年爲將﹐出車三百乘﹐魯侯使公子翚爲將﹐出車二百乘﹐前來助鄭。

鄭莊公親統著公子呂﹑髙渠彌﹑潁考叔﹑公孫閼等一班將士﹐自爲中軍﹐建大纛一面﹐名曰「蝥弧」﹐上書「奉天討罪」四大字﹐以輅車載之﹐將彤弓弧矢﹐懸於車上﹐號爲卿士討罪﹐夷仲年將左軍﹐公子翚將右軍﹐揚威耀武﹐殺奔宋國。

公子翚先到老挑地方﹐守將引兵出迎﹐被公子翚奮勇當先﹐只一陣殺得宋兵棄甲曳兵﹐逃命不疊﹐被俘者二百五十餘人。公子翚將捷書飛報鄭伯﹐就迎至老挑下寨﹐相見之際﹐獻上俘獲。

莊公大喜﹐稱贊不絕口﹐命幕府塡上第一功﹐殺牛饗士﹐安歇三日﹐然後分兵進取。命潁考叔同公子翚領兵攻打郜城﹐公子呂接應﹔命公孫閼同夷仲年領兵攻打防城﹐髙渠彌接應。將老營安紮老挑﹐專聽報捷。

卻說宋殤公聞三國兵已入境﹐驚得面如土色﹐急召司馬孔父嘉問計﹐孔父嘉奏曰「臣曾遣人到王城打聽﹐並無伐宋之命﹐鄭托言奉命﹐非眞命也﹐齊﹑魯特墮其術中耳﹐然三國旣合﹐其勢誠不可爭鋒。爲今之計﹐惟有一策﹐可令鄭不戰而退。」

殤公曰「鄭已得利﹐肯遽退乎﹖」孔父嘉曰「鄭假托王命﹐徧召列國。今相從者﹐惟齊﹑魯兩國耳﹐東門之役﹐宋﹑蔡﹑陳﹑魯同事﹐魯貪鄭賂﹐陳與鄭平﹐皆入鄭黨﹐所不致者﹐蔡﹑衛也。鄭君親將在此﹐車徒必盛﹐其國空虛。主公誠以重賂﹐遣使告急於衛﹐使糾合蔡國﹐輕兵襲鄭﹐鄭君聞己國受兵﹐必返旆自救。鄭師旣退﹐齊﹑魯能獨畱乎﹖」殤公曰「卿策𨿽善﹐然非卿親往﹐衛兵未必卽動。」孔父嘉曰「臣當引一枝兵﹐爲蔡鄕導。」

殤公卽簡車徒二百乘﹐命孔父嘉爲將﹐攜帶黃金﹑白璧﹑彩緞等物﹐星夜來到衛國﹐求衛君出師襲鄭。衛宣公受了禮物﹐遣右宰醜率兵同孔父嘉從間道出其不意﹐直逼滎陽。世子忽同祭足急忙傳令守城﹐已被宋﹑衛之兵﹐在郭外大掠一番﹐擄去人畜輜重無算。右宰醜便欲攻城﹐孔父嘉曰「凡襲人之兵﹐不過乘其無備﹐得利卽止﹐若頓師堅城之下﹐鄭伯還兵來救﹐我腹背受敵﹐是坐困耳﹐不若借徑於戴﹐全軍而返﹐度我兵去鄭之時﹐鄭君亦當去宋矣﹗」

右宰醜從其言﹐使人假道於戴﹐戴人疑其來襲己國﹐閉上城門﹐授兵登陴。孔父嘉大怒﹐離戴城十里﹐同右宰丑分作前後兩寨﹐準備攻城﹐戴人固守﹐屢次出城交戰﹐互有斬獲。孔父嘉遣使往蔡國乞兵相助﹐不在話下。

此時潁考叔等已打破郜城﹐公孫閼等亦打破防城﹐各遣人於鄭伯老營報捷﹐恰好世子忽告急文書到來。不知鄭伯如何處置﹖再看下回分解。

第七回

公孫閼爭車射考叔公子翚獻諂賊隱公

話說鄭莊公得了世子忽告急文書﹐卽時傳令班師﹐夷仲年﹑公子翚等﹐親到老營來見鄭伯曰「小將等乘勝正欲進取﹐忽聞班師之命﹐何也﹖」莊公姦雄多智﹐隱下宋﹑衛襲鄭之事﹐只云「寡人奉命討宋﹐今仰仗上國兵威﹐割取二邑﹐已足當削地之刑矣。宋﹐王上爵﹐王室素所尊禮﹐寡人何敢多求﹖所取郜﹑防兩邑﹐齊魯各得其一﹐寡人毫不敢私。」

夷仲年曰「上國以王命徵師﹐敝邑奔走恐後﹐少效微勞禮所當然﹐決不敢受邑。「謙讓再三。

莊公曰「旣公子不肯受地﹐二邑俱奉魯侯﹐以酬公子老挑首功之勞。」公子翚更不推辭﹐拱手稱謝。另差別將﹐領兵分守郜﹑防二邑﹐不在話下。

莊公大犒三軍﹐臨別與夷仲年﹑公子翚刑牲而盟﹕「三國同患相卹﹐後有軍事各出兵車爲助﹐如背此言﹐神明不宥﹗「單說夷仲年歸國﹐見齊僖公﹐備述取防之事。僖公曰﹕」石門之盟﹐『有事相偕』﹐今𨿽取邑﹐理當歸鄭。」夷仲年曰「鄭伯不受﹐並歸魯侯矣。「僖公以鄭伯爲至公﹐稱嘆不已。

再說鄭伯班師﹐行至中途﹐又接得本國文書一道﹐內稱﹕「宋﹑衛已移兵向戴矣。」莊公笑曰﹕」吾固知二國無能爲也。然孔父嘉不知兵﹐烏有自救而復遷怒者﹖吾當以計取之。「乃傳令四將﹐分爲四隊﹐各各授計﹐銜枚臥鼓﹐並望戴國進發。

再說宋﹑衛合兵攻戴﹐又請得蔡國領兵助戰﹐滿望一鼓成功。忽報﹕「鄭國遣上將公子呂領兵救戴﹐離城五十里下寨。」右宰醜曰﹕」此乃石厚手中敗將﹐全不耐戰﹐何足懼哉﹖「少頃又報﹕「戴君知鄭兵來救﹐開門接入去了。」孔父嘉曰﹕」此城唾手可得﹐不意鄭兵相助﹐又費時日﹐柰何﹖「右宰醜曰﹕」戴旣有幫手﹐必然合兵索戰﹐你我同升壁壘﹐察城中之動靜﹐好做準備。「二將方在壁壘之上﹐指手畫腳﹐忽聽連珠炮響﹐城上徧插鄭國旗號﹐公子呂全裝披掛﹐倚著城樓外檻﹐髙聲叫曰「多賴三位將軍气力﹐寡君已得戴城﹐多多致謝﹗」原來鄭莊公設計﹐假稱公子呂領兵救戴﹐其實莊公親在戎車之中﹐只要哄進戴城﹐就將戴君逐出﹐並了戴國之軍。城中連日戰守困倦﹐素聞鄭伯威名﹐誰敢抵敵﹖幾百世相傳之城池﹐不勞餘力﹐歸於鄭國﹐戴君引了宮眷﹐投奔西秦去了。

孔父嘉見鄭伯白占了戴城﹐忿气塡胸﹐將兜鍪擲地曰「吾今日與鄭誓不兩立﹗「右宰醜曰﹕」此老姦最善用兵﹐必有後繼﹐倘內外夾攻﹐吾輩危矣﹗」孔父嘉曰「右宰之言﹐何太怯也﹗「正說間﹐忽報﹕」城中著人下戰書。」孔父嘉卽批來日決戰。一面約會衛﹑蔡二國﹐要將三路軍馬﹐齊退後二十里﹐以防衝突。孔父嘉居中﹐蔡﹑衛左右營﹐離隔不過三里。

立寨甫畢﹐喘息未定﹐忽聞寨後一聲炮響﹐火光接天﹐車聲震耳。諜者報﹕「鄭兵到了﹗「孔父嘉大怒﹐手持方天畫戟﹐登車迎敵。只見車聲頓息﹐火光俱滅了。才欲回營﹐左邊炮聲又響﹐火光不絕。孔父嘉出營觀看﹐左邊火光又滅﹐右邊炮響連聲﹐一片火光﹐隱隱在樹林之外。孔父嘉曰﹕」此老姦疑軍之計﹗」傳令﹕「亂動者斬﹗「少頃左邊火光又起﹐喊聲震地﹐忽報﹕」左營蔡軍被劫﹗」孔父嘉曰「吾當親往救之﹗「才出營門﹐只見右邊火光復熾﹐正不知何處軍到。孔父嘉喝教禦人﹕」只顧推車向左﹗」禦人著忙﹐反推向右去﹐遇著一隊兵車﹐互相擊刺﹐約莫更餘﹐方知是衛國之兵。彼此說明﹐合兵一處﹐同到中營﹐那中營已被髙渠彌據了。

急回轅時﹐右有潁考叔﹐左有公孫閼﹐兩路兵到。公孫閼接住右宰醜﹐潁考叔接住孔父嘉﹐做兩隊廝殺。

東方漸曉﹐孔父嘉無心戀戰﹐奪路而走。遇著髙渠彌﹐又殺一陣。孔父嘉棄了乘車﹐跟隨者止存二十餘人﹐徒步奔脫。右宰醜陣亡。三國車徒﹐悉爲鄭所俘獲。所擄鄭國郊外人畜輜重﹐仍舊爲鄭所有。此莊公之妙計也。史官有詩云﹕

主客雌雄尙未分﹐莊公智計妙如神。

分明鷸蚌相持勢﹐得利還歸結网人。

莊公得了戴城﹐又兼了三國之師﹐大軍奏凱﹐滿載而歸。莊公大排筵宴﹐款待從行諸將。諸將輪番獻卮上壽﹐莊公面有得色﹐舉酒瀝地曰「寡人賴天地祖宗之靈﹐諸卿之力﹐戰則必勝﹐威加上公﹐於古之方伯如何﹖「羣臣皆稱千歲﹐惟潁考叔嘿然。莊公睜目視之﹐考叔奏曰﹕」君言失矣。夫方伯者﹐受王命爲一方諸侯之長﹐得專徵伐﹐令無不行﹐呼無不應。今主公托言王命﹐聲罪於宋﹐周天子實不與聞﹔況傳檄徵兵﹐蔡﹑衛反助宋侵鄭﹐郕﹑許小國﹐公然不至。方伯之威﹐固如是乎﹖」莊公笑曰「卿言是也。蔡﹑衛全軍覆沒﹐已足小懲﹔今欲問罪郕﹑許﹐二國孰先﹖「潁考叔曰﹕」郕鄰於齊﹐許鄰於鄭。主公旣欲加以違命之名﹐宜正告其罪﹐遣一將助齊伐郕﹐請齊兵同來伐許。得郕則歸之齊﹐得許則歸之鄭﹐庶不失兩國共事之誼。俟事畢﹐獻捷於周﹐亦可遮飾四方之耳目。」莊公曰「善。但當次第行之。「乃先遣使將問罪郕﹑許之情﹐告於齊侯﹐齊侯欣然聽允﹐遣夷仲年將兵伐郕﹐鄭遣大將公子呂率兵助之﹐直入其都。郕人大懼﹐請成於齊﹐齊侯受之﹐就遣使跟隨公子呂到鄭﹐叩問伐許之期。莊公約齊侯在時來地方會面﹐轉央齊侯去訂魯侯同事。時周桓王八年之春也。

公子呂途中得病歸國﹐未幾而死。莊公哭之慟曰「子封不祿﹐吾失右臂矣﹗」乃厚卹其家﹐錄其弟公子元爲大夫。時正卿位缺﹐莊公欲用髙渠彌﹐世子忽密諫曰﹕」渠彌貪而狠﹐非正人也﹐不可重任。「莊公點首﹐乃攺用祭足爲上卿﹐以代公子呂之位。髙渠彌爲亞卿﹐不在話下。

且說是夏﹐齊﹑魯二侯皆至時來﹐與鄭伯面訂師期﹐以秋七月朔﹐在許地取齊﹐二侯領命而別。

鄭莊公回國﹐大閱軍馬﹐擇日祭告於太宮﹐聚集諸將於教場﹐重制「蝥弧」大旗﹐建於大車之上﹐用鐵綰之。這大旗以錦爲之﹐錦方一丈二尺﹐綴金鈴二十四个﹐旗上繡」奉天討罪「四大字﹐旗竿長三丈三尺。

莊公傳令﹕「有能手執大旗﹐步履如常者﹐拜爲先鋒﹐卽以輅車賜之。」言未畢﹐班中走出一員大將﹐頭帶銀盔﹐身穿紫袍金甲﹐生得黑面虯須﹐濃眉大眼﹐眾視之﹐乃大夫瑕叔盈也。上前奏曰﹕」臣能執之。「只手拔起旗竿﹐緊緊握定﹐上前三步﹐退後三步﹐仍豎立車中﹐略不气喘﹐軍士無不喝采。瑕叔盈大叫﹕「禦人何在﹖爲我駕車﹗」方欲謝恩﹐班中又走出一員大將﹐頭帶雉冠﹐綠錦抹額﹐身穿緋袍犀甲﹐口稱﹕」執旗展步﹐未爲希罕﹐臣能舞之。「眾人上前觀看﹐乃大夫潁考叔也。禦者見考叔口出大言﹐更不敢上前﹐且立住腳觀看。只見考叔左手撩衣﹐將右手打開鐵綰﹐從背後倒拔那旗﹐踴身一跳﹐那旗竿早拔起到手。忙將左手搭住﹐順勢打个轉身﹐將右手托起﹐左旋右轉如長槍一般﹐舞得呼呼的響。那面旗捲而復舒舒而復捲﹐觀者盡皆駭然。

莊公大喜曰「眞虎臣也﹗當受此車爲先鋒。」言猶未畢﹐班中又走出一員少年將軍﹐面如傅粉唇若塗朱﹐頭帶束髮紫金冠﹐身穿織金綠袍﹐指著考叔大喝道﹕」你能舞旗﹐偏我不會舞﹐這車且畱下﹗「大踏步上前。考叔見他來勢凶猛﹐一手把著旗竿﹐一手挾著車轅﹐飛也似跑去了。那少年將軍不捨﹐在兵器架上綽起一柄方天畫戟﹐隨後趕出教場。

將至大路﹐莊公使大夫公孫獲傳語解勸﹐那將軍見考叔已去遠﹐恨恨而返﹐曰「此人藐我姬姓無人﹐吾必殺之﹗」那少年將軍是誰﹖乃是公族大夫名喚公孫閼﹐字子都﹐乃男子中第一的美色﹐爲鄭莊公所寵。孟子云﹕」不知子都之姣者﹐無目者也﹗「正是此人。平日恃寵驕橫﹐兼有勇力﹐與考叔素不相睦。

當下回轉教場﹐兀自怒气勃勃﹐莊公誇獎其勇曰「二虎不得相鬥﹐寡人自有區處。」另以車馬賜公孫閼﹐並賜瑕叔盈。兩个各各謝恩而散。髯翁有詩云﹕

軍法從來貴整齊﹐挾轅拔戟敢胡爲﹖

鄭庭𨿽是多驍勇﹐無禮之人命必危﹗

至七月朔日﹐莊公畱祭足同世子忽守國﹐自統大兵望許城進發。齊﹑魯二侯已先在近城二十里下寨等候。三君相見敍禮﹐讓齊侯居中﹐魯侯居右﹐鄭伯居左。是日﹐莊公大排筵席﹐以當接風。齊侯袖中出檄書一紙﹐書中數許男不共職貢之罪﹐今奉王命來討。魯﹑鄭二君俱看過﹐一齊拱手曰「必如此﹐師出方爲有名。」約定來日庚辰協力攻城﹐先遣人將討檄射進城去。

次早﹐三營各各放炮起兵。那許本男爵﹐小小國都﹐城不髙﹐池不深﹐被三國兵車密密紮紮﹐圍得水泄不漏﹐城內好生驚怕。只因許莊公是个有道之君﹐素得民心﹐願爲固守﹐所以急切未下。齊﹑魯二君﹐原非主謀﹐不甚用力。到底是鄭將出力﹐人人奮勇﹐个个誇彊。就中潁考叔因公孫閼奪車一事﹐越要施逞手段。

到第三日壬午﹐考叔在車巢車上﹐將「蝥弧」大旗挾於脇下﹐踴身一跳﹐早登許城。公孫閼眼明手快﹐見考叔先已登城﹐忌其有功﹐在人叢中認定考叔﹐颼的發一冷箭﹐也是考叔合當命盡﹐正中後心﹐從城上連旗倒跌下來。瑕叔盈只道考叔爲守城軍士所傷﹐一股憤气﹐太陽中迸出火星﹐就地取過大旗﹐一踴而上﹐繞城一轉﹐大呼﹕「鄭君已登城矣﹗」眾軍士望見繡旗飄揚﹐認鄭伯眞个登城﹐勇气百倍﹐一齊上城﹐砍開城門﹐放齊﹑魯之兵入來。

隨後三君並入﹐許莊公易服﹐雜於軍民中﹐逃奔衛國去了。

齊侯出榜安民﹐將許國土地讓與魯侯。魯隱公堅辭不受。齊僖公曰「本謀出鄭﹐旣魯侯不受﹐宜歸鄭國。」鄭莊公滿念貪許﹐因見齊﹑魯二君交讓﹐只索佯推假遜。正在議論之際﹐傳報﹕「有許大夫百里引著一个小兒求見。」三君同聲喚入﹐百里哭倒在地﹐叩首乞哀﹕「願延太嶽一綫之祀。」齊侯問﹕「小兒何人﹖」百里曰「吾君無子﹐此君之弟名新臣。「齊﹑魯二侯各淒然有憐憫之意。鄭莊公見景生情﹐將計就計﹐就轉口曰﹕」寡人本迫於王命﹐從君討罪﹐若利其土地﹐非義舉也。今許君𨿽竄﹐其世祀不可滅絕。旣其弟見在﹐且有許大夫可托﹐有君有臣﹐當以許歸之。」百里曰「臣止爲君亡國破﹐求保全六尺之孤耳。土地已屬君掌握﹐豈敢復望﹖「鄭莊公曰﹕」吾之復許﹐乃眞心也﹐恐叔年幼﹐不任國事﹐寡人當遣人相助。」乃分許爲二﹐其東偏﹐使百里奉新臣以居之﹐其西偏﹐使鄭大夫公孫獲居之﹐名爲助許﹐實是監守一般﹐齊﹑魯二侯不知是計﹐以爲處置妥當﹐稱善不已。百里同許叔拜謝了三君﹐三君亦各自歸國。髯翁有詩單道鄭莊公之詐﹐詩曰﹕

殘忍全無骨肉恩﹐區區許國有何親﹖

二偏分處如監守﹐卻把虛名哄外人﹗

許莊公老死於衛﹐許叔在東偏受鄭制縛﹐直待鄭莊公薨後﹐公子忽﹑突相爭數年﹐突入而復出﹐忽出而復入﹐那時鄭國擾亂﹐公孫獲病死﹐許叔方才與百里用計﹐乘機潛入許都﹐復整宗廟﹐此是後話。

再說鄭莊公歸國﹐厚賞瑕叔盈﹐思念潁考叔不置。深恨射考叔之人﹐而不得其名﹐乃使從徵之眾﹐每百人爲卒﹐出豬一頭﹐二十五人爲行﹐出犬雞各一隻﹐召巫史爲文﹐以咒詛之。公孫閼暗暗匿笑﹐如此咒詛三日將畢﹐鄭莊公親率諸大夫往觀﹐才焚祝文﹐只見一人蓬首垢面﹐徑造鄭伯面前﹐跪哭而言曰「臣考叔先登許城何負於國﹖被姦臣子都挾爭車之仇﹐冷箭射死。臣已得請於上帝﹐許償臣命。蒙主君垂念﹐九泉懷徳﹗「言訖﹐以手自探其喉﹐喉中噴血如注﹐登時气絕。莊公認得此人是公孫閼﹐急使人救之﹐已呼喚不醒。

原來公孫閼被潁考叔附魂索命﹐自訴於鄭伯之前﹐到此方知射考叔者卽閼也。鄭莊公嗟嘆不已﹐感考叔之靈﹐命於潁谷立廟祀之﹐今河南府登封縣卽潁谷故地﹐有潁大夫廟又名純孝廟﹐洧川亦有之。隴西居士有詩譏莊公云﹕

爭車方罷復傷身﹐亂國全然不忌君。

若使羣臣知畏法﹐何須雞犬黷神明﹖

莊公又分遣二使﹐將禮幣往齊﹑魯二國稱謝。齊國無話。單說所遣魯國使臣回來﹐繳上禮幣﹐原書不啟﹐莊公問其緣故﹐使者奏曰「臣方入魯境﹐聞知魯侯被公子翚所弒﹐已立新君﹐國書不合﹐不敢輕投。」莊公曰﹕」魯侯謙讓寬柔﹐乃賢君也﹐何以見弒﹖「使者曰「其故臣備聞之。魯先君惠公元妃早薨﹐寵妾仲子立爲繼室﹐生子名軌﹐欲立爲嗣﹐魯侯乃他妾之子也。惠公薨﹐羣臣以魯侯年長﹐奉之爲君﹐魯侯承父之志﹐每言﹕」國乃軌之國也﹐因其年幼﹐寡人暫時居攝耳。『子翚求爲太宰之官﹐魯侯曰「俟軌居君位﹐汝自求之。』公子翚反疑魯侯有忌軌之心﹐密奏魯侯曰﹕」臣聞利器入手﹐不可假人。主公已嗣爵爲君﹐國人悅服﹐千歲而後﹐便當傳之子孫﹐何得以居攝爲名﹐起人非望﹖今軌年長﹐恐將來不利於主﹐臣請殺之﹐爲主公除此隱憂﹐何如﹖『魯侯掩耳曰「汝非癡狂﹐安得出此亂言﹖吾已使人於菟裘築下宮室﹐爲養老計﹐不日當傳位於軌矣﹗』翚默然而退﹐自悔失言﹐誠恐魯侯將此一段話告軌﹐軌卽位﹐必當治罪﹐夤夜往見軌﹐反說﹕」主公見汝年齒漸長﹐恐來爭位﹐今日召我入宮﹐密囑行害於汝。『軌懼而問計﹐翚曰「他無仁﹐我無義。公子必欲免禍﹐非行大事不可﹗』軌曰﹕」彼爲君已十一年矣﹐臣民信服﹐若大事不成﹐反受其殃。『翚曰「吾已爲公子定計矣。主公未立之先﹐曾與鄭君戰狐壤﹐被鄭所獲﹐囚於鄭大夫尹氏之家﹐尹氏素奉祀一神﹐名曰鍾巫﹐王公暗地祈禱﹐謀逃歸於魯國﹐卜卦得吉﹐乃將實情告於尹氏﹐那時尹氏正不得志於鄭﹐乃與主公共逃至魯﹐遂立鍾巫之廟於城外﹐每歲冬月﹐必親自往祭。今其時矣﹐祭則必館於寪大夫之家。預使勇士充作徒役﹐雜居左右﹐主公不疑﹐俟其睡熟刺之﹐一夫之力耳。』軌曰﹕」此計𨿽善﹐然惡名何以自解﹖『翚曰「吾預囑勇士潛逃﹐歸罪於寪大夫﹐有何不可﹖』子軌下拜曰﹕」大事若成﹐當以太宰相屈。『子寪如計而行﹐果弒魯侯。今軌已嗣爲君﹐翚爲太宰﹐討寪氏以解罪﹐國人無不知之﹐但畏翚權勢﹐不敢言耳。「

莊公乃問於羣臣曰「討魯與和魯﹐二者孰利﹖」祭仲曰「魯﹑鄭世好﹐不如和之﹐臣料魯國不日有使命至矣。」言未畢﹐魯使已及館驛﹐莊公使人先叩其來意﹐言「新君卽位﹐特來修先君之好﹐且約兩國君面會訂盟。」莊公厚禮其使﹐約定夏四月中﹐於越地相見﹐歃血立誓﹐永好無渝。自是魯﹑鄭信使不絕。時周桓王之九年也。

髯翁讀史至此﹐論公子翚兵權在手﹐伐鄭伐宋﹐專行無忌﹐逆端已見。及請殺弟軌﹐隱公亦謂其亂言矣﹐若暴明其罪﹐肆諸市朝﹐弟軌亦必感徳﹐乃告以讓位。激成弒逆之惡﹐豈非優柔不斷﹐自取其禍﹖有詩嘆云﹕

跋扈將軍素橫行﹐履霜全不戒堅冰﹗

菟裘空築人難老﹐寪氏誰爲抱不平﹖

又有詩譏鍾巫之祭無益﹐詩曰﹕

狐壤逃歸廟額題﹐年年設祭報神私。

鍾巫靈感能相助﹐應起天雷擊子翚。

卻說宋穆公之子馮﹐自周平王末年奔鄭﹐至今尙在鄭國。忽一日傳言「有宋使至鄭﹐迎公子馮回國﹐欲立爲君。」莊公曰「莫非宋君臣哄馮回去﹐欲行殺害﹖」祭仲曰﹕」且待接見使臣﹐自有國書。「不知書中如何﹖且看下回分解。

第八回

立新君華督行賂敗戎兵鄭忽辭婚

話說宋殤公與夷﹐自卽位以來﹐屢屢用兵﹐單說伐鄭﹐已是三次了﹐只爲公子馮在鄭﹐故忌而伐之。太宰華督素與公子馮有交﹐見殤公用兵於鄭﹐口中𨿽不敢諫阻﹐心上好生不樂。孔父嘉是主兵之官﹐華督如何不怪他﹖每思尋端殺害﹐只爲他是殤公重用之人﹐掌握兵權﹐不敢動手。自伐戴一出﹐全軍覆沒﹐孔父嘉隻身逃歸﹐國人頗有怨言﹐盡說﹕「宋君不卹百姓﹐輕師好戰﹐害得國中妻寡子孤﹐戶口耗減。」華督又使心腹人於里巷布散流言﹐說﹕「屢次用兵﹐皆出孔司馬主意。」國人信以爲然﹐皆怨司馬﹐華督正中其懷。

又聞說孔父嘉繼室魏氏﹐美艷非常﹐世無其比﹐只恨不能一見。忽一日﹐魏氏歸寧﹐隨外家出郊省墓。時值春月﹐柳色如煙﹐花光似錦﹐正士女踏靑之候﹐魏氏不合揭起車巾憲﹐偸覷外邊光景。華督正在郊外遊玩﹐驀然相遇﹐詢知是孔司馬家眷﹐大驚曰「世間有此尢物﹐名不虛傳矣。「日夜思想﹐魂魄俱銷﹐」若後房得此一位美人﹐足夠下半世受用﹗除是殺其夫﹐方可以奪其妻。」繇此害嘉之謀益決。

時周桓王十年春蒐之期﹐孔父嘉簡閱車馬﹐號令頗嚴﹐華督又使心腹人在軍中揚言「司馬又將起兵伐鄭﹐昨日與太宰會議已定﹐所以今日治兵。」軍士人人恐懼﹐三三兩兩﹐俱往太宰門上訴苦﹐求其進言於君﹐休動干戈。華督故意將門閉緊﹐但遣閽人於門隙中﹐以好言撫慰。軍士求見愈切﹐人越聚得多了﹐多有帶器械者。看看天晚﹐不得見太宰﹐吶喊起來。自古道﹕「聚人易﹐散人難。」華督知軍心已變﹐衷甲佩劍而出﹐傳命開門﹐教軍士立定﹐不許喧嘩。自己當門而立﹐先將一番假慈悲的話﹐穩住眾心﹐然後說﹕「孔司馬主張用兵﹐殃民毒眾。主君偏於信任﹐不從吾諫﹐三日之內﹐又要大舉伐鄭。宋國百姓何罪﹐受此勞苦﹖」激得眾軍士咬牙切齒﹐聲聲叫﹕「殺﹗」華督假意解勸﹐「你們不可造次﹐若司馬聞知﹐奏知主公﹐性命難保﹗「眾軍士紛紛都道﹐」我們父子親戚﹐連歲爭戰﹐死亡過半。今又大舉出徵﹐那鄭國將勇兵彊﹐如何敵得他過﹖左右是死﹐不如殺卻此賊﹐與民除害﹐死而無怨﹗「華督又曰﹕」『投鼠者當忌其器』﹐司馬𨿽惡﹐實主公寵幸之臣﹐此事決不可行﹗」眾軍士曰「若得太宰做主﹐便是那無道昏君﹐吾等也不怕他﹗「一頭說﹐一頭扯住華督袍袖不放。齊曰﹕」願隨太宰殺害民賊﹗」當下眾軍士幫助輿人﹐駕起車來。華督被眾軍士簇擁登車﹐車中自有心腹緊隨﹐一路呼哨﹐直至孔司馬私宅﹐將宅子團團圍住。華督吩咐﹕「且不要聲張﹐待我叩門﹐於中取事。」其時黃昏將盡﹐孔父在內室飲酒﹐聞外面叩門聲急﹐使人傳問﹐說是﹕「華太宰親自到門﹐有機密事相商。」孔父嘉忙整衣冠﹐出堂迎接。才啟大門﹐外邊一片聲吶喊﹐軍士蜂擁而入。孔父嘉心慌﹐卻待轉步﹐華督早已登堂﹐大叫﹕「害民賊在此﹐何不動手﹖」嘉未及開言﹐頭已落地。

華督自引心腹﹐直入內室﹐搶了魏氏﹐登車而去。魏氏在車中計施﹐暗解束帶﹐自系其喉﹐比及到華氏之門﹐气已絕矣。華督嘆息不已﹐吩咐載去郊外槁葬﹐嚴戒同行人從﹐不許宣揚其事。嗟乎﹗不得一夕之歡﹐徒造萬劫之怨﹐豈不悔哉﹖

眾軍士乘機將孔氏家私﹐擄掠罄盡。孔父嘉止一子﹐名木金父﹐年尙幼﹐其家臣抱之奔魯。後來以字爲氏﹐曰孔氏。孔聖仲尼﹐卽其六世之孫也。

且說宋殤公聞司馬被殺﹐手足無措。又聞華督同往﹐大怒﹐卽遣人召之﹐欲正其罪。華督稱疾不赴。殤公傳令駕車﹐欲親臨孔父之喪。華督聞之﹐急召軍正謂曰「主公寵信司馬﹐汝所知也。汝曹擅殺司馬﹐烏得無罪﹖先君穆公捨其子而立主公﹐主公以徳爲怨﹐任用司馬﹐伐鄭不休。今司馬受戮﹐天理昭彰﹐不若並行大事﹐迎立先君之子﹐轉禍爲福﹐豈不美哉﹖「軍正曰﹕」太宰之言﹐正合眾意。」於是號召軍士﹐齊伏孔氏之門﹐只等宋公一到﹐鼓噪而起﹐侍衛驚散﹐殤公遂死於亂軍之手。華督聞報﹐衰服而至﹐舉哀者再。乃鳴鼓以聚羣臣﹐胡亂將軍中一二人坐罪行誅﹐以掩眾目。倡言「先君之子馮﹐見在鄭國﹐人心不忘先君﹐合當迎立其子。」百官唯唯而退。華督遂遣使往鄭報喪﹐且迎公子馮。一面將宋國寶庫中重器﹐行賂各國﹐告明立馮之故。

且說鄭莊公見了宋使﹐接了國書﹐已知來意﹐便整備法駕﹐送公子馮歸宋爲君。公子馮臨行﹐泣拜於地曰「馮之殘喘皆君所畱﹐幸而返國得延先祀﹐當世爲陪臣﹐不敢貳心。「莊公亦爲嗚咽。

公子馮回宋﹐華督奉之爲君﹐是爲莊公。華督仍爲太宰﹐分賂各國﹐無不受納。齊侯﹑魯侯﹑鄭伯同會於稷﹐以定宋公之位﹐使華督爲相。史官有詩嘆曰﹕

春秋篡弒嘆紛然﹐宋魯奇聞只隔年。

列國若能辭賄賂﹐亂臣賊子豈安眠﹖

又有詩單說宋殤公背義忌馮﹐今日見弒﹐乃天也﹗詩曰﹕

穆公讓國乃公心﹐可恨殤公反忌馮。

今日殤亡馮卽位﹐九泉羞見父和兄。

單表齊僖公自會稷回來﹐中途接得警報﹕「今有北戎主﹐遣元帥大良﹑小良﹐帥戎兵一萬來犯齊界﹐已破祝阿﹐直攻歷下。守臣不能抵當﹐連連告急﹐乞主公速回。」僖公曰﹕」北戎屢次侵擾﹐不過鼠竊狗偸而已。今番大舉入犯﹐若使得利而去﹐將來北鄙必無寧歲。「乃分遣人於魯衛鄭三處借兵﹐一面同公子元﹑公孫戴仲等﹐前去歷城拒敵。

卻說鄭莊公聞齊有戎患﹐乃召世子忽謂曰「齊與鄭同盟﹐且鄭每用兵﹐齊必相從。今來乞師﹐宜速往救。」乃選車三百乘﹐使世子忽爲大將﹐髙渠彌副之﹐祝聃爲先鋒﹐星夜望齊國進發。聞齊僖公在歷下﹐徑來相見。時魯﹑衛二國之師﹐尙未曾到。僖公感激無已﹐親自出城犒軍﹐與世子忽商議退戎之策。

世子忽曰「戎用徒﹐易進亦易敗﹔我用車﹐難敗亦難進。然𨿽如此﹐戎性輕而不整﹐貪而無親﹐勝不相讓﹐敗不相救﹐是可誘而取也。況彼恃勝﹐必然輕進﹐若以偏師當敵﹐詐爲敗走﹐戎必來追﹐吾預伏兵以待之。追兵遇伏﹐必駭而奔﹐奔而逐之﹐必獲全勝。「僖公曰﹕」此計甚妙。齊兵伏於東﹐以遏其前﹔鄭兵伏於北﹐以逐其後。首尾攻擊﹐萬無一失。」世子忽領命自去北路﹐分作兩處理伏去了。

僖公召公子元授計﹕「汝可領兵伏於東門﹐只等戎軍來追卽忙殺出。「使公孫戴仲引一軍誘敵﹕」只要輸不要贏﹐誘至東門伏兵之處便算有功。」分撥已定﹐公孫戴仲開關搦戰。戎帥小良持刀躍馬﹐領著戎兵三千﹐出寨迎敵。兩下交鋒約二十合﹐戴仲气力不加﹐回車便走﹐卻不進北關﹐繞城向東路而去。小良不捨盡力來追﹐大良見戎兵得勝﹐盡起大軍隨後。

將近東門忽然炮聲大震﹐金鼓喧天﹐茨葦中都是伏兵﹐如蜂攢蠅集。小良急叫﹕「中計﹗」撥回馬頭便走﹐反將大良後隊衝動﹐立腳不牢一齊都奔。

公孫戴仲與公子元合兵追趕。大良吩咐小良上前開路﹐自己斷後﹐且戰且走﹐落後者俱被齊兵擒斬。戎兵行至鵲山﹐回顧追軍漸遠﹐喘息方定﹐正欲埋鍋造飯﹐山坳裏喊聲大舉﹐一枝軍馬衝出﹐口稱﹕「鄭國上將髙渠彌在此。「大良﹑小良慌忙上馬﹐無心戀戰﹐奪路奔逃﹐髙渠彌隨後掩殺。約行數里之程﹐前面喊聲又起﹐卻是世子忽引兵殺到﹐後面公子元率領齊兵亦至﹐殺得戎兵七零八落﹐四散逃命。小良被祝聃一箭﹐正中腦袋﹐墜馬而死。大良匹馬潰圍而出﹐正遇著世子忽戎車﹐措手不及﹐亦被世子忽斬之。生擒甲首三百﹐死者無算。世子忽將大良﹐小良首級並甲首﹐都解到齊侯軍前獻功。

僖公大喜曰「若非世子如此英雄﹐戎兵安得便退﹖今日社稷安靖﹐皆世子之所賜也﹗」

世子忽曰「偶效微勞﹐何煩過譽﹖」於是僖公遣使止住魯﹑衛之兵﹐免勞跋涉。命大排筵席﹐專待世子忽。

席間又說起﹕「小女願備箕帚。」世子忽再三謙讓。席散之後﹐僖公使夷仲年私謂髙渠彌曰「寡君慕世子英雄﹐願結姻好。前番遣使﹐未蒙見允﹐今日寡君親與世子言之﹐世子執意不從﹐不知何意﹖大夫能玉成其事﹐請以白璧二雙﹐黃金百鎰爲獻﹗」髙渠彌領命﹐來見世子﹐備道齊侯相慕之意﹕「若諧婚好﹐異日得此大國相助﹐亦是美事﹗」

世子忽曰「昔年無事之日﹐蒙齊侯欲婚我﹐我尙然不敢仰攀﹔今奉命救齊﹐幸而成功﹐乃受室而歸﹐外人必謂我挾功求娶﹐何以自明﹖」髙渠彌再三攛掇﹐只是不允。次日﹐齊僖公又使夷仲年來議婚﹐世子忽辭曰「未稟父命﹐私婚有罪。」卽日辭回本國。

齊僖公怒曰「吾有女如此﹐何患無夫﹖」

再說鄭世子忽回國﹐將辭婚之事﹐稟知莊公。莊公曰「吾兒能自立功業﹐不患無良姻也。」祭足私謂髙渠彌曰「君多內寵﹐公子突﹐公子儀﹐公子亹三人﹐皆有覬覦之志。世子若結婚大國﹐猶可借其助援﹐齊不議婚﹐猶當請之﹐柰何自翦羽翼耶﹖吾子從行﹐何不諫之﹖」髙渠彌曰「吾亦言之﹐柰不聽何﹖」祭足嘆息而去。髯翁有詩﹐單論子忽辭婚之事。詩曰﹕

丈夫作事有剛柔﹐未必辭婚便失謀。

試詠《載驅》並《敝笱》﹐魯桓可是得長籌﹖

髙渠彌素與公子亹相厚﹐聞祭足之語﹐益相交結。世子忽言於莊公曰「渠彌與子亹私通﹐往來甚密﹐其心不可測也﹗」莊公以世子忽之言﹐面責渠彌。渠彌諱言無有﹐轉背卽與子亹言之。子亹曰「吾父欲用汝爲正卿﹐爲世子所阻而止﹐今又欲斷吾兩人之往來。父在日猶然﹐若父百年之後﹐豈復能相容乎﹖」髙渠彌曰「世子優柔不斷﹐不能害人﹐公子勿憂也﹗」子亹與髙渠彌自此與世子忽有隙。後來髙渠彌弒忽立亹﹐蓋本於此。

再說祭足爲世子忽畫策﹐使之結婚於陳﹐修好於衛﹐「陳﹐衛二國方睦﹐若與鄭成鼎足之勢﹐亦足自固。」世子忽以爲然。祭足乃言於莊公﹐遣使如陳求婚﹐陳侯從之。世子忽至陳﹐親迎嬀氏以歸。

魯桓公亦遣使求婚於齊。只因齊侯將女文姜許婚魯侯﹐又生出許多事來。要知後事﹐且看下回分解。

第九回

齊侯送文姜婚魯祝聃射周王中肩

話說齊僖公生有二女﹐皆絕色也。長女嫁於衛﹐卽衛宣姜﹐另有表白在後。單說次女文姜﹐生得秋水爲神﹐芙蓉如面﹐比花花解語﹐比玉玉生香﹐眞乃絕世佳人﹐古今國色。兼且通今博古﹐出口成文﹐因此號爲文姜。

世子諸兒﹐原是个酒色之徒﹐與文姜𨿽爲兄妹﹐各自一母。諸兒長於文姜只二歲﹐自小在宮中同行同坐﹐覷耍頑皮。及文姜漸已長成﹐出落得如花似玉﹐諸兒已通情竇﹐見文姜如此才貌﹐況且舉動輕薄﹐每有調戲之意。那文姜妖淫成性﹐又是个不顧禮義的人﹐語言戲謔﹐時及閭巷穢褻﹐全不避忌。諸兒生得長身偉幹﹐粉面朱唇﹐天生的美男子﹐與文姜倒是一對人品。可惜產於一家﹐分爲兄妹﹐不得配合成雙。如今聚於一處﹐男女無別﹐遂至並肩攜手﹐無所不至。只因礙著左右宮人﹐單少得同衾貼肉了。也是齊侯夫婦溺愛子女﹐不預爲防範﹐以致兒女成禽獸之行﹐後來諸兒身弒國危﹐禍皆由此。

自鄭世子忽大敗戎師﹐齊僖公在文姜面前﹐誇獎他許多英雄﹐今與議婚﹐文姜不勝之喜。及聞世子忽堅辭不允﹐心中鬱悶﹐染成一疾﹐暮熱朝涼﹐精神恍惚﹐半坐半眠﹐寢食俱廢。有詩爲證﹕

二八深閨不解羞﹐一樁情事鎖眉頭。

鸞凰不入情絲网﹐野鳥家雞總是愁。

世子諸兒以候病爲名﹐時時闖入閨中﹐挨坐牀頭﹐徧體撫摩﹐指問疾苦﹐但耳目之際﹐僅不及亂。

一日﹐齊僖公偶到文姜處看視﹐見諸兒在房﹐責之曰「汝𨿽則兄妹﹐禮宜避嫌。今後但遣宮人致候﹐不必自到。」諸兒唯唯而出﹐自此相見遂稀。未幾﹐僖公爲諸兒娶宋女﹐魯﹑莒俱有媵。諸兒愛戀新婚﹐兄妹蹤迹益疏。文姜深閨寂寞﹐懷念諸兒﹐病勢愈加﹐卻是胸中展轉﹐難以出口。正是﹕」啞子漫嘗黃柏味﹐自家有苦自家知。「有詩爲證﹕

春艸醉春煙﹐深閨人獨眠。

積恨顏將老﹐相思心欲燃。

幾回明月夜﹐飛夢到郎邊。

卻說魯桓公卽位之年﹐年齒已長﹐尙未聘有夫人。大夫臧孫達進曰「古者﹐國君年十五而生子。今君內主尙虛﹐異日主器何望﹖非所以重宗廟也。」

公子翚曰「臣聞齊侯有愛女文姜﹐欲妻鄭世子忽而不果﹐君盍求之﹖」桓公曰「諾。」卽使公子翚求婚於齊。齊僖公以文姜病中﹐請緩其期。宮人卻將魯侯請婚的喜信﹐報知文姜。文姜本是過時思想之癥﹐得此消息﹐心下稍舒﹐病覺漸減。及齊﹑魯爲宋公一事﹐共會於稷﹐魯侯當面又以姻事爲請﹐齊侯期以明歲。至魯桓三年﹐又親至嬴地﹐與齊侯爲會。齊僖公感其殷勤﹐許之。魯侯遂於嬴地納幣﹐視常禮加倍隆重。僖公大喜﹐約定秋九月﹐自送文姜至魯成婚﹐魯侯乃使公子翚至齊迎女。

齊世子諸兒聞文姜將嫁他國﹐從前狂心﹐不覺復萌﹐使宮人假送花朵於文姜﹐附以詩曰﹕

桃有華﹐燦燦其霞。

當戶不折﹐飄而爲苴。

吁嗟兮復吁嗟。

文姜得詩﹐已解其情﹐亦復以詩曰﹕

桃有英﹐燁燁其靈。

今玆不折﹐詎無來春﹗

叮嚀兮復叮嚀。

諸兒讀其答詩﹐知文姜有心於彼﹐想慕轉切。

未幾﹐魯使上卿公子翚如齊﹐迎取文姜。齊僖公以愛女之故﹐欲親自往送。諸兒聞之﹐請於父曰「聞妹子將適魯侯﹐齊﹑魯世好﹐此誠美事。但魯侯旣不親迎﹐必須親人往送。父親國事在身﹐不便遠離﹐孩兒不才﹐願代一行。」

僖公曰「吾已親口許下自往送親﹐安可失信﹖」

說猶未畢﹐人報﹕「魯侯停駕邑﹐專候迎親。」僖公曰「魯﹐禮義之國﹐中道迎親﹐正恐勞吾入境。吾不可以不往。」諸兒默然而退﹐姜氏心中亦如有所失。

其時﹐秋九月初旬﹐吉期已迫﹐文姜別過六宮妃眷﹐到東宮來別哥哥諸兒。諸兒整酒相待﹐四目相視﹐各不相捨﹐只多了元妃在坐。且其父僖公遣宮人守候﹐不能交言﹐暗暗嗟嘆。臨別之際﹐諸兒挨至車前﹐單道个「妹子畱心﹐莫忘『叮嚀』之句。」

文姜答言「哥哥保重﹐相見有日。」齊僖公命諸兒守國﹐親送文姜至﹐與魯侯相見。魯侯敍甥舅之禮﹐設席款待﹐從人皆有厚賜。僖公辭歸﹐魯侯引文姜到國成親。一來﹐齊是个大國﹐二來﹐文姜如花絕色﹐魯侯十分愛重。

三朝見廟﹐大夫宗婦﹐俱來朝見君夫人。僖公復使其弟夷仲年聘魯﹐問候姜氏。自此齊﹑魯親密﹐不在話下。無名子有詩﹐單道文姜出嫁事。詩云﹕

從來男女愼嫌微﹐兄妹如何不隔離。

只爲臨歧言保重﹐致令他日玷中闈。

話分兩頭。

再說周桓王自聞鄭伯假命伐宋﹐心中大怒﹐竟使虢公林父獨秉朝政﹐不用鄭伯。鄭莊公聞知此信﹐心怨桓王﹐一連五年不朝。桓王曰「鄭寤生無禮甚矣。若不討之﹐人將效尢。朕當親帥六軍﹐往聲其罪。」虢公林父諫曰「鄭有累世卿士之勞﹐今日奪其政柄﹐是以不朝。且宜下詔徵之﹐不必自往﹐以褻天威。」桓王忿然作色曰「寤生欺朕﹐非止一次﹐朕與寤生誓不兩立﹗」

乃召蔡﹑衛﹑陳三國﹐一同興師伐鄭。是時陳侯鮑方薨﹐其弟公子佗字伍父﹐弒太子免而自立﹐謚鮑爲桓公。國人不服﹐紛紛逃散。周使徵兵﹐公子佗初卽位﹐不敢違王之命﹐只得糾集車徒﹐遣大夫伯爰諸統領﹐望鄭國進發。蔡﹑衛各遣兵從徵。

桓王使虢公林父將右軍﹐以蔡﹑衛之兵屬之﹔使周公黑肩將左軍﹐陳兵屬之。王自統大兵爲中軍﹐左右策應。

鄭莊公聞王師將至﹐乃集諸大夫問計。羣臣莫敢先應。正卿祭足曰「天子親自將兵﹐責我不朝﹐名正言順﹐不如遣使謝罪﹐轉禍爲福。」莊公怒曰「王奪我政權﹐又加兵於我﹐三世勤王之績﹐付與東流。此番若不挫其銳气﹐宗社難保﹗」髙渠彌曰「陳與鄭素睦﹐其助兵乃不得已也。蔡﹑衛與我夙仇﹐必然效力。天子震怒自將﹐其鋒不可當﹐宜堅壁以待之﹐俟其意怠﹐或戰或和﹐可以如意。」

大夫公子元進曰「以臣戰君﹐於理不直﹐宜速不宜遲也。臣𨿽不才﹐願獻一計。」莊公曰「卿計如何。「子元曰﹕」王師旣分爲三﹐亦當爲三軍以應之。左右二師﹐皆結方陣﹐以左軍當其右軍﹐以右軍當其左軍﹐主公自率中軍以當王。「莊公曰﹕」如此可必勝乎﹖「子元曰﹕」陳佗弒君新立﹐國人不順﹐勉從徵調﹐其心必離﹐若令右軍先犯陳師﹐出其不意﹐必然奔竄。再令左軍徑奔蔡﹑衛﹐蔡﹑衛聞陳敗﹐亦將潰矣﹐然後合兵以攻王卒﹐萬無不勝。」莊公曰「卿料敵如指掌﹐子封不死矣。「正商議間﹐疆吏報﹕」王師已至葛﹐三營聯絡不斷。」莊公曰「但須破其一營﹐余不足破也。「乃使大夫曼伯﹐引一軍爲右拒﹔使正卿祭足引一軍爲左拒﹔自領上將髙渠彌﹑原繁﹑瑕叔盈﹑祝聃等﹐建」蝥弧「大旗於中軍。祭足進曰﹕」『蝥弧』所以勝宋﹑許也。『奉天討罪』﹐以伐諸侯則可﹐以伐王則不可。」莊公曰「寡人思不及此。「卽命以大旆易之﹐仍使瑕叔盈執掌﹐其」蝥弧」置於武庫﹐自後不用。

髙渠彌曰「臣觀周王頗知兵法﹐今番交戰﹐不比尋常。請爲『魚麗』之陣。「莊公曰﹕」『魚麗陣』如何﹖」髙渠彌曰「甲車二十五乘爲偏﹐甲士五人爲伍﹐每車一偏在前﹐別用甲士五五二十五人隨後﹐塞其闕漏。車傷一人﹐伍卽補之﹐有進無退。此陣法極堅極密﹐難敗易勝。「莊公曰﹕」善」。三軍將近葛﹐紮住營寨。桓王聞鄭伯出師抵敵﹐怒不可言﹐便欲親自出戰﹐虢公林父諫止之。次日﹐各排陣勢﹐莊公傳令﹕「左右二軍﹐不可輕動﹐只看軍中大旆展動﹐一齊進兵。「

且說桓王打點一番責鄭的說話﹐專待鄭君出頭打話﹐當陣訴說﹐以折其气。鄭君𨿽列陣﹐只把住陣門﹐絕無動靜。桓王使人挑戰﹐並無人應。將至午後﹐莊公度王卒已怠﹐教瑕叔盈把大旆麾動﹐左右二拒﹐一齊鳴鼓﹐鼓聲如雷﹐各各奮勇前進。

且說曼伯殺入左軍﹐陳兵原無鬥志﹐卽時奔散﹐反將周兵衝動﹐周公黑肩阻遏不住﹐大敗而走。再說祭足殺入右軍﹐只看蔡﹑衛旗號衝突將去﹐二國不能抵當﹐各自覓路奔逃。虢公林父仗劍立於車前﹐約束軍人﹕「如有亂動者斬﹗」祭足不敢逼。林父緩緩而退﹐不折一兵。

再說桓王在中軍﹐聞敵營鼓聲震天﹐知是出戰﹐準備相持。只見士卒紛紛耳語﹐隊伍早亂。原來望見潰兵﹐知左右二營有失﹐連中軍也立腳不住。卻被鄭兵如墻而進﹐祝聃在前﹐原繁在後﹐曼伯﹑祭足亦領得勝之兵﹐並力合攻。殺得車傾馬斃﹐將隕兵亡。桓王傳令速退﹐親自斷後﹐且戰且走。

祝聃望見繡蓋之下﹐料是周王﹐盡著眼力覷眞﹐一箭射去﹐正中周王左肩。幸裹甲堅厚﹐傷不甚重。祝聃催車前進﹐正在危急﹐卻得虢公林父前來救駕﹐與祝聃交鋒。原繁﹑曼伯一齊來前﹐各騁英雄﹐忽聞鄭中軍鳴金甚急﹐遂各收軍。

桓王引兵退三十里下寨。周公黑肩亦至﹐訴稱﹕「陳人不肯用力﹐以至於敗。「桓王赧然曰﹕」此朕用人不明之過也。」祝聃等回軍﹐見鄭莊公曰「臣已射王肩﹐周王膽落﹐正待追趕﹐生擒那廝﹐何以鳴金﹖」莊公曰「本爲天子不明﹐將徳爲怨﹐今日應敵﹐萬非得已。賴諸卿之力﹐社稷無隕足矣﹐何敢多求﹖依你說取回天子﹐如何發落﹖卽射王亦不可也。萬一重傷殞命﹐寡人有弒君之名矣。」祭足曰「主公之言是也。今吾國兵威已立﹐料周王必當畏懼。宜遣使問安﹐稍與殷勤﹐使知射肩﹐非出主公之意。「莊公曰﹕」此行非仲不可。」命備牛十二頭﹐羊百隻﹐粟芻之物共百餘車﹐連夜到周王營內。祭足叩首再三﹐口稱﹕「死罪臣寤生﹐不忍社稷之隕﹐勒兵自衛﹐不料軍中不戒﹐有犯王躬﹐寤生不勝戰兢觳觫之至﹗謹遣陪臣足﹐待罪轅門﹐敬問無恙﹐不腆敝賦﹐聊充勞軍之用﹐惟天王憐而赦之。「桓王默然﹐自有慚色。虢公林父從旁代答曰﹕」寤生旣知其罪﹐當從寬宥﹐來使便可謝恩。」祭足再拜﹐稽首而出﹐徧歷各營﹐俱問﹕「安否﹖」史官有詩嘆云﹕

漫誇神箭集王肩﹐不想君臣等地天。

對壘公然全不讓﹐卻將虛禮媚王前。

又髯翁有詩譏桓王﹐不當輕兵伐鄭﹐自取其辱。詩云﹕

明珠彈雀古來譏﹐豈有天王自出車﹖

傳檄四方兼貶爵﹐鄭人寧不懼王威﹗

桓王兵敗歸周。不勝其忿。便欲傳檄四方﹐共聲鄭寤生無王之罪。虢公林父諫曰「王輕舉喪功。若傳檄四方﹐是自彰其敗也。諸侯自陳﹑衛﹑蔡三國而外﹐莫非鄭黨。徵兵不至﹐徒爲鄭笑。且鄭已遣祭足勞軍謝罪﹐可借此赦宥﹐開鄭自新之路。」桓王默然。自此更不言鄭事。

卻說蔡侯因遣兵從周伐鄭﹐軍中探聽得陳國篡亂﹐人心不服公子佗。於是引兵襲陳﹐不知勝敗如何﹖且看下回分解。

第十回

楚熊通僭號稱王鄭祭足被脇立庶

話說陳桓公之庶子名躍﹐系蔡姬所出﹐蔡侯封人之甥也。因陳﹑蔡之兵一同伐鄭﹐陳國是大夫伯爰諸爲將﹐蔡國是蔡侯之弟蔡季爲將。蔡季向伯爰諸私問陳事﹐伯爰諸曰「新君佗𨿽然篡立﹐然人心不服﹐又性好田獵﹐每每微服從禽於郊外﹐不卹國政﹐將來國中必然有變。」蔡季曰「何不討其罪而戮之﹖」伯爰諸曰「心非不欲﹐恨力不逮耳﹗」及周王兵敗﹐三國之師各回本國。蔡季將伯爰諸所言﹐奏聞蔡侯。蔡侯曰「太子免旣死﹐次當吾甥卽位。佗乃篡弒之賊﹐豈容久竊富貴耶﹖」蔡季奏曰「佗好獵﹐俟其出可襲而弒也。「蔡侯以爲然﹐乃密遣蔡季率兵車百乘待於界口﹐只等逆佗出獵便往襲之。蔡季遣諜打探﹐回報﹕」陳君三日前出獵﹐見屯界口。」蔡季曰「吾計成矣。「乃將車馬分爲十隊﹐都扮作獵人模樣一路打圍前去﹐正遇陳君隊中射倒一鹿﹐蔡季馳車奪之。陳君怒﹐輕身來擒蔡季。季回車便走﹐陳君招引車徒趕來。只聽得金鑼一聲響亮﹐十隊獵人一齊上前﹐將陳君拿住。蔡季大叫道﹕」吾非別人﹐乃蔡侯親弟蔡季是也。因汝國逆佗弒君﹐奉吾兄之命﹐來此討賊﹐止誅一人﹐余俱不問。」眾人俱拜伏於地﹐蔡季一一撫慰﹐言「故君之子躍是我蔡侯外甥﹐今扶立爲君何如﹖「眾人齊聲答曰﹕」如此甚合公心﹐某等情願前導。」蔡季將逆佗卽時梟首﹐懸頭於車上長驅入陳。在先跟隨陳君出獵的一班人眾爲之開路﹐表明蔡人討賊立君之意。於是市井不驚﹐百姓歡呼載道。蔡季至陳﹐命以逆佗之首﹐祭於陳桓公之廟﹐擁立公子躍爲君﹐是爲厲公﹐此周桓王十四年之事也。

公子佗篡位才一年零六个月﹐爲此須臾富貴﹐甘受萬載惡名﹐豈不愚哉﹖有詩爲證﹕

弒君指望千年貴﹐淫獵誰知一旦誅﹖

若是凶人無顯戮﹐亂臣賊子定紛如﹗

陳自公子躍卽位﹐與蔡甚睦﹐數年無事。這段話繳過不提。

且說南方之國曰楚﹐羋姓﹐子爵。出自顓頊帝孫重黎﹐爲髙辛氏火正之官﹐能光融天下﹐命曰祝融。重黎死﹐其弟吳回嗣爲祝融。生子陸終﹐娶鬼方國君之女﹐得孕懷十一年﹐開左脇﹐生下三子﹐又開右脇﹐復生下三子。長曰樊﹐己姓﹐封於衛墟﹐爲夏伯﹐湯伐桀﹐滅之﹔次曰參胡﹐董姓﹐封於韓墟﹐周時爲胡國﹐後滅於楚﹔三曰彭祖﹐彭姓﹐封於韓墟﹐爲商伯﹐商末始亡﹔四曰會人﹐妘姓﹐封於鄭墟﹔五曰安﹐曹姓﹐封於邾墟﹔六曰季連﹐羋姓﹐乃季連之苗裔。

有名鬻熊者﹐博學有道﹐周文王﹑武王俱師之﹐後世以熊爲氏。成王時﹐舉文武勤勞之後﹐得鬻熊之曾孫熊繹﹐封於荊蠻﹐胙以子男之田﹐都於丹陽。五傳至熊渠﹐甚得江漢間民和﹐僭號稱王。周厲王暴虐﹐熊渠畏其侵伐﹐去王號不敢稱。又八傳至於熊儀﹐是爲若敖。又再傳至熊眴﹐是爲蚡冒。蚡冒卒﹐其弟熊通﹐弒蚡冒之子而自立。

熊通彊暴好戰﹐有僭號稱王之志。見諸侯戴周﹐朝聘不絕﹐以此猶懷觀望。及周桓王兵敗於鄭﹐熊通益無忌憚﹐僭謀遂決。令尹斗伯比進曰「楚去王號已久﹐今欲復稱﹐恐駭觀聽﹐必先以威力制服諸侯方可。「熊通曰﹕」其道如何﹖「伯比對曰﹕」漢東之國﹐惟隨爲大。君姑以兵臨隨﹐而遣使求成焉。隨服﹐則漢淮諸國﹐無不順矣。」熊通從之﹐乃親率大軍﹐屯於瑕﹐遣大夫薳章﹐求成於隨。隨有一賢臣﹐名曰季梁﹐又有一諛臣﹐名曰少師。隨侯喜諛而疏賢﹐所以少師有寵。及楚使至隨﹐隨侯召二臣問之。季梁奏曰「楚彊隨弱﹐今來求成﹐其心不可測也。姑外爲應承﹐而內修備禦﹐方保無虞。「少師曰﹕」臣請奉成約﹐往探楚軍。」隨侯乃使少師至瑕﹐與楚結盟。

斗伯比聞少師將至﹐奏熊通曰「臣聞少師乃淺近之徒﹐以諛得寵。今奉使來此探吾虛實﹐宜藏其壯銳﹐以老弱示之﹐彼將輕我﹐其气必驕﹐驕必怠﹐然後我可以得志。「大夫熊率比曰﹕」季梁在彼﹐何益於事﹖「伯比曰﹕」非爲今日﹐吾以圖其後也。」熊通從其計。

少師入楚營﹐左右瞻視﹐見戈甲朽敝﹐人或老或弱﹐不堪戰鬥﹐遂有矜髙之色﹐謂熊通曰「吾兩國各守疆宇﹐不識上國之求成何意﹖」熊通謬應曰「敝邑連年荒歉﹐百姓疲羸﹐誠恐小國合黨爲梗﹐故欲與上國約爲兄弟﹐爲唇齒之援耳。「少師對曰﹕」漢東小國﹐皆敝邑號令所及﹐君不必慮也。」熊通遂與少師結盟「少師行後﹐熊通傳令班師。少師還見隨侯﹐述楚軍羸弱之狀﹕「幸而得盟﹐卽刻班師﹐其懼我甚矣。願假臣偏師追襲之﹐縱不能悉俘以歸﹐亦可掠取其半﹐使楚今後不敢正眼視隨。」隨侯以爲然。方欲起師﹐季梁聞之﹐趨入諫曰﹕」不可﹐不可﹗楚自若敖﹑蚡冒以來﹐世修其政﹐馮陵江漢﹐積有歲年。熊通弒侄而自立﹐凶暴更甚﹐無故請成﹐包藏禍心。今以老弱示我﹐蓋誘我耳。若追之﹐必墮其計。「隨侯卜之﹐不吉﹐遂不追楚師。

熊通聞季梁諫止追兵﹐復召斗伯比問計。伯比獻策曰「請合諸侯於沈鹿。若隨人來會﹐服從必矣﹐如其不至﹐則以叛盟伐之。」熊通遂遣使徧告漢東諸國﹐以孟夏之朔﹐於沈鹿取齊。至期﹐巴﹑庸﹑濮﹑鄧﹑鄾﹑絞﹑羅﹑鄖﹑貳﹑軫﹑申﹑江諸國畢集﹐惟黃﹑隨二國不至。楚子使薳章責黃﹐黃子遣使告罪。又使屈瑕責隨﹐隨侯不服。

熊通乃率師伐隨﹐軍於漢﹐淮二水之間。隨侯集羣臣問拒楚之策。季梁進曰「楚初合諸侯﹐以兵臨我﹐其鋒方銳﹐未可輕敵﹐不如卑辭以請成。楚苟聽我﹐復修舊好足矣。其或不聽﹐曲在於楚。楚欺我之辭卑﹐士有怠心﹐我見楚之拒請﹐士有怒气﹐我怒彼怠﹐庶可一戰﹐以圖僥幸乎。」少師從旁攘臂言曰「爾何怯之甚也﹖楚人遠來﹐乃自送死耳。若不速戰﹐恐楚人復如前番遁逃﹐豈不可惜。」

隨侯惑其言﹐乃以少師爲戎右﹐以季梁爲禦﹐親自出師禦楚﹐布陣於靑林山之下。季梁升車以望楚師﹐謂隨侯曰「楚兵分左右二軍。楚俗以左爲上﹐其君必在左﹐君之所在﹐精兵聚焉。請專攻其右軍﹐若右敗﹐則左亦喪气矣﹗」少師曰「避楚君而不攻﹐寧不貽笑於楚人乎﹖」隨侯從其言﹐先攻楚左軍﹐楚開陣以納隨師。隨侯殺入陣中﹐楚四面伏兵皆起﹐人人勇猛﹐个个精彊。少師與楚將斗丹交鋒﹐不十合﹐被斗丹斬於車下﹐季梁保著隨侯死戰﹐楚兵不退。隨侯棄了戎車﹐微服混於小軍之中﹐季梁殺條血路﹐方脫重圍﹐點視軍卒﹐十分不存三四。

隨侯謂季梁曰「孤不聽汝言﹐以至於此﹗」問﹕「少師何在﹖」有軍人見其被殺﹐奏知隨侯﹐隨侯嘆息不已。季梁曰「此誤國之人﹐君何惜焉﹖爲今之計﹐作速請成爲上。」隨侯曰「孤今以國聽子。」季梁乃入楚軍求成。

熊通大怒曰「汝主叛盟拒會﹐以兵相抗。今兵敗求成﹐非誠心也。」季梁面不攺色﹐從容進曰「昔者姦臣少師﹐恃寵貪功﹐彊寡君於行陣﹐實非出寡君之意。今少師已死﹐寡君自知其罪﹐遣下臣稽首於麾下。君若赦宥﹐當倡率漢東君長﹐朝夕在庭﹐永爲南服﹐惟君裁之。」斗伯比曰「天意不欲亡隨﹐故去其諛佞﹐隨未可滅也。不若許成﹐使倡率漢東君長﹐頌楚功績於周﹐因假位號﹐以鎭服蠻夷﹐於楚無不利焉。」熊通曰「善。」

乃使薳章私謂季梁曰「寡君奄有江漢﹐欲假位號以鎭服蠻夷。若徼惠上國﹐率羣蠻以請於周室﹐幸而得請﹐寡君之榮﹐實惟上國之賜。寡君戢兵以待命。」

季梁歸﹐言於隨侯﹐隨侯不敢不從。乃自以漢東諸侯之意﹐頌楚功績﹐請王室以王號假楚﹐彈壓蠻夷。桓王不許﹐熊通聞之﹐怒曰「吾先人熊鬻﹐有輔導二王之勞﹐僅封微國﹐遠在荊山﹐今地辟民眾﹐蠻夷莫不臣服﹐而王不加位﹐是無賞也﹔鄭人射王肩﹐而王不能討﹐是無罰也。無賞無罰﹐何以爲王﹖且王號﹐我先君熊渠之所自稱也﹐孤亦光復舊號﹐安用周爲﹖」遂卽中軍自立爲楚武王﹐與隨人結盟而去﹐漢東諸國﹐各遣使稱賀。桓王𨿽怒楚﹐無如之何。自此周室愈弱﹐而楚益無厭。

熊通卒﹐傳子熊貲﹐遷都於郢﹐役屬羣蠻﹐駸駸乎有侵犯中國之勢﹐後來若非召陵之師﹐城濮之戰﹐則其勢不可遏矣。

話分兩頭﹐再說鄭莊公自勝王師﹐深嘉公子元之功﹐大城櫟邑﹐使之居守﹐比於附庸﹐諸大夫各有封賞﹐惟祝聃之功不錄﹐祝聃自言於莊公﹐公曰「射王而錄其功﹐人將議我。」祝聃忿恨﹐疽發於背而死﹐莊公私給其家﹐命厚葬之。

周桓王十九年夏﹐莊公有疾﹐召祭足至牀頭﹐謂曰「寡人有子十一人﹐自世子忽之外﹐子突﹑子亹﹑子儀﹐皆有貴徵﹐子突才智福祿﹐似又出三子之上﹐三子皆非令終之相也﹐寡人意欲傳位於突﹐何如﹖」祭足曰「鄧曼﹐元妃也﹐子忽嫡長﹐久居儲位﹐且屢建大功﹐國人信從﹐廢嫡立庶﹐臣不敢奉命。」莊公曰「突志非安於下位者﹐若立忽﹐惟有出突於外家耳。」祭足曰「知子莫如父﹐惟君命之。」莊公嘆曰「鄭國自此多事矣﹗」乃使公子突出居於宋。五月﹐莊公薨﹐世子忽卽位﹐是爲昭公﹐使諸大夫分聘各國﹐祭足聘宋﹐因便察子突之變。

卻說公子突之母﹐乃宋雍氏之女﹐名曰雍姞。雍氏宗族﹐多仕於宋﹐宋莊公甚寵任之﹐公子突被出在宋﹐思念其母雍姞﹐與雍氏商議歸鄭之策﹐雍氏告於宋公﹐宋公許爲之計﹐適祭足行聘至宋。宋公喜曰「子突之歸﹐只在祭仲身上也。」

乃使南宮長萬伏甲士於朝﹐以待祭足入朝﹐致聘行禮畢﹐甲士趨出﹐將祭足拘執﹐祭足大呼﹕「外臣何罪﹖」宋公曰「姑至軍府言之。」

是日﹐祭足被囚於軍府﹐甲士周圍把守﹐水泄不通﹐祭足疑懼﹐坐不安席﹐至晚﹐太宰華督攜酒親至軍府﹐與祭足壓驚﹐祭足曰「寡君使足修好上國﹐未有開罪﹐不知何以觸怒﹖將寡君之禮﹐或有所缺﹐抑使臣之不職乎﹖」

華督曰「皆非也﹐公子突之出於雍﹐誰不知之﹐今子突竄伏在宋﹐寡君憫焉。且子忽柔懦﹐不堪爲君﹐吾子若能行廢立之事﹐寡君願與吾子世修姻好﹐惟吾子圖之﹗」祭足曰「寡君之立﹐先君所命也﹐以臣廢君﹐諸侯將討吾罪矣。」華督曰「雍姞有寵於鄭先君﹐母寵子貴﹐不亦可乎﹖且弒逆之事﹐何國蔑有﹖惟力是視﹐誰加罪焉﹖」因附祭足之耳曰「吾寡君之立﹐亦有廢而後興。子必行之﹐寡君當任其無咎。」祭足皺眉不答﹐華督又曰「子必不從﹐寡君將命南宮長萬爲將﹐發車六百乘﹐納公子突於鄭。出軍之日﹐斬吾子以殉於軍﹐吾見子止於今日矣。」祭足大懼﹐只得應諾﹐華督復要之立誓。祭足曰「所不立公子突者﹐神明殛之。」史官有詩譏祭足云﹕

丈夫寵辱不能驚﹐國相如何受脇陵﹖

若是忠臣拚一死﹐宋人未必敢相輕。

華督連夜還報宋公﹐說﹕「祭足已聽命了﹗」

次日﹐宋公使人召公子突至於密室﹐謂曰「寡人與雍氏有言﹐許歸吾子。今鄭國告立新君﹐有密書及寡人曰﹕」必殺之﹐願割三城爲謝。『寡人不忍﹐故私告子。「公子突拜曰﹕」突不幸﹐越在上國。突之死生﹐已屬於君。若以君之靈﹐使得重見先人之宗廟﹐惟君所命﹐豈惟三城﹖「宋公曰﹕」寡人囚祭仲於軍府﹐正惟公子之故。此大事非仲不成﹐寡人將盟之。「

乃並召祭足使與子突相見﹐亦召雍氏﹐將廢忽立突之事說明。三人歃血定盟﹐宋公自爲司盟﹐太宰華督蒞事。宋公使子突立下誓約﹐三城之外﹐定要白璧百雙﹐黃金萬鎰﹐每歲輸谷三萬鍾﹐以爲酬謝之禮。祭足書名爲證。公子突急於得國﹐無不應承。

宋公又要公子突將國政盡委祭足﹐突亦允之。又聞祭足有女﹐使許配雍氏之子雍糾﹐就教帶雍糾歸國成親﹐仕以大夫之職﹐祭足亦不敢不從。

公子突與雍糾皆微服﹐詐爲商賈﹐駕車跟隨祭足﹐以九月朔日至鄭﹐藏於祭足之家。祭足僞稱有疾﹐不能趨朝﹐諸大夫俱至祭府問安。祭足伏死士百人於壁衣之中﹐請諸大夫至內室相見。諸大夫見祭足面色充盈﹐衣冠齊整﹐大驚曰「相君無恙﹐何不入朝﹖」祭足曰「足非身病﹐乃國病也。先君寵愛子突﹐囑諸宋公﹐今宋將遣南宮長萬爲將﹐率車六百乘﹐輔突伐鄭。鄭國未寧﹐何以當之﹖」諸大夫面面相覷﹐不敢置對。祭足曰「今日欲解宋兵﹐惟有廢立可免耳。公子突見在﹐諸君從否﹐願一言而決﹗」

髙渠彌因世子忽諫止上卿之位﹐素與子忽有隙﹐挺身撫劍而言曰「相君此言﹐社稷之福﹐吾等願見新君﹗」

眾人聞髙渠彌之言﹐疑與祭足有約﹐又窺見壁衣有人﹐各懷悚懼﹐齊聲唯唯。祭足乃呼公子突至﹐納之上坐﹐祭足與髙渠彌先下拜。諸大夫沒柰何﹐只得同拜伏於地。祭足預先寫就連名表章﹐使人上之﹐言「宋人以重兵納突﹐臣等不能事君矣。」

又自作密啟﹐啟中言「主君之立﹐實非先君之意﹐乃臣足主之。今宋囚臣而納突﹐要臣以盟﹐臣恐身死無益於君﹐已口許之。今兵將及郊﹐羣臣畏宋之彊﹐協謀往迎。主公不若從權﹐暫時避位﹐容臣乘間再圖迎復。」末寫一誓云「違此言者﹐有如日。」鄭昭公接了表文及密啟﹐自知孤立無助﹐與嬀妃泣別﹐出奔衛國去了。

九月己亥日﹐祭足奉公子突卽位﹐是爲厲公。大小政事﹐皆決於祭足。以女妻雍糾﹐謂之雍姬。言於厲公﹐官雍糾以大夫之職。雍氏原是厲公外家﹐厲公在宋時﹐與雍氏親密往來﹐所以厲公寵信雍糾﹐亞於祭足。

自厲公卽位﹐國人俱已安服。惟公子亹﹑公子儀二人心懷不平﹐又恐厲公加害﹐是月公子亹奔蔡﹑公子儀奔陳。宋公聞子突定位。遣人致書來賀。因此一番使命﹐挑起兩國干戈﹐且聽下回分解。

第十一回

宋莊公貪賂構兵鄭祭足殺婿逐主

卻說宋莊公遣人致書稱賀﹐就索取三城﹐及白璧﹑黃金﹑歲輸谷數。厲公召祭足商議。厲公曰「當初急於得國﹐以此恣其需索﹐不敢違命。今寡人卽位方新﹐就來責償。若依其言﹐府庫一空矣。況嗣位之始﹐便失三城﹐豈不貽笑鄰國﹖」祭足曰﹕」可辭以『人心未定﹐恐割地生變﹐願以三城之貢賦﹐代輸於宋。』其白璧﹑黃金﹐姑與以三分之一﹐婉言謝之。歲輸谷數﹐請以來年爲始。「厲公從其言﹐作書報之﹐先貢上白璧三十雙﹐黃金三千鎰﹐其三城貢賦﹐約定冬初交納。

使者還報﹐宋莊公大怒曰「突死而吾生之﹐突貧賤而吾富貴之﹐區區所許﹐乃子忽之物﹐於突何與﹐而敢吝惜﹖」卽日﹐又遣使往鄭坐索﹐必欲如數﹐且立要交割三城﹐不願輸賦。

厲公又與祭足商議﹐再貢去谷二萬鍾。宋使去而復來﹐傳言「若不滿所許之數﹐要祭足自來回話。「祭足謂厲公曰﹕」宋受我先君大徳﹐未報分毫﹐今乃恃立君之功﹐貪求無厭﹐且出言無禮﹐不可聽也。臣請奉使齊﹑魯﹐求其宛轉。」厲公曰「齊﹑魯肯爲鄭用乎﹖「祭足曰﹕」往年我先君伐許伐宋﹐無役不與齊﹑魯同事。況魯侯之立﹐我先君實成之﹐卽齊不厚鄭﹐魯自無辭。」厲公曰「宛轉之策何在﹖「祭足曰﹕」當初華督弒君而立子馮﹐吾先君與齊﹑魯﹐並受賄賂﹐玉成其事。魯受郜之大鼎﹐吾國亦受商彜。今當訴告齊﹑魯﹐以商彜還宋﹐宋公追想前情﹐必愧而自止。」厲公大喜曰「寡人聞仲之言﹐如夢初醒。「卽遣使賫了禮幣﹐分頭往齊﹑魯二國﹐告立新君﹐且訴以宋人忘恩背徳﹐索賂不休之事。

使人到魯致命﹐魯桓公笑曰「昔者﹐宋君行賂於敝邑﹐止用一鼎﹐今得鄭賂已多﹐猶未滿意乎﹖寡人當身任之﹐卽日親往宋﹐爲汝君求解。」使者謝別。

再說鄭使至齊致命﹐齊僖公向以敗戎之功﹐感激子忽﹐欲以次女文姜連姻﹐𨿽然子忽堅辭﹐到底齊侯心內﹐還偏向他一分。今日鄭國廢忽立突﹐齊侯自然不喜﹐謂使者曰「鄭君何罪﹐輒行廢立﹖爲汝君者﹐不亦難乎﹗寡人當親率諸侯﹐相見於城下﹗」禮幣俱不受。

使者回報厲公﹐厲公大驚﹐謂祭足曰「齊侯見責﹐必有干戈之事﹐何以待之﹖「祭足曰﹕」臣請簡兵搜乘﹐預作準備﹐敵至則迎﹐又何懼焉﹖」

且說魯桓公遣公子柔往宋﹐訂期相會。宋莊公曰「旣魯君有言相訂﹐寡人當躬造魯境﹐豈肯煩君遠辱﹖「公子柔返命。魯侯再遣人往約﹐酌地之中﹐在扶鍾爲會﹐時周桓王二十年秋九月也。

宋莊公與魯侯會於扶鍾。魯侯代鄭稱謝﹐並爲求寬。宋公曰「鄭君受寡人之恩深矣﹗譬之雞卵﹐寡人抱而翼之﹐所許酬勞﹐出彼本心。今歸國篡位﹐直欲負諾﹐寡人豈能忘情乎﹖」魯侯曰﹕」大國所以賜鄭者﹐鄭豈忘之﹖但以嗣服未久﹐府庫空虛﹐一時未得如約﹐然遲速之間﹐決不負諾﹐此事寡人可以力保﹗「宋公又曰﹕」金玉之物﹐或以府庫不充爲辭﹐若三城交割﹐只在片言﹐何以不決﹖「魯侯曰「鄭君懼失守故業﹐遺笑列國﹐故願以賦稅代之﹐聞已納粟萬鍾矣﹗」宋公曰「二萬鍾之入﹐原在歲輸數內﹐與三城無涉﹐況所許諸物﹐完未及半。今日尙然﹐異日事冷﹐寡人便何望焉﹖惟君早爲寡人圖之﹗」魯侯見宋公十分固執﹐怏怏而罷。

魯侯歸國﹐卽遣公子柔使鄭﹐致宋公不肯相寬之語。鄭伯又遣大夫雍糾捧著商彜﹐呈上魯侯﹐言「此乃宋國故物﹐寡君不敢擅畱﹐請納還宋府庫﹐以當三城。更進白璧三十雙﹐黃金二千鎰﹐求君侯善言解釋﹗」魯桓公情不能已﹐只得親至宋國﹐約宋公於谷邱之地相會。二君相見禮畢﹐魯侯又代鄭伯致不安之意﹐呈上白璧﹑黃金如數。魯侯曰「君謂鄭所許諸物﹐完未及半﹐寡人正言責鄭﹐鄭是以勉力輸納。」宋公並不稱謝﹐但問﹕「三城何日交割﹖」魯侯曰﹕」鄭君念先人世守﹐不敢以私恩之故﹐輕棄封疆。今奉一物﹐可以相當。「卽命左右將黃錦袱包裹一物﹐髙髙捧著﹐跪獻於宋公之前。宋公聞說」私恩「二字﹐眉頭微皺﹐已有不悅之意。及啟袱觀看﹐認得商彜﹐乃當初宋國賂鄭之物﹐勃然變色﹐佯爲不知﹐問﹕」此物何用﹖「魯侯曰「此大國故府之珍﹐鄭先君莊公﹐向曾效力於上國﹐蒙上國貺以重器﹐藏爲世寶﹐嗣君不敢自愛﹐仍歸上國。乞念昔日更事之情﹐免其納地。鄭先君咸受其賜﹐豈惟嗣君﹖」宋公見提起舊事﹐不覺兩頰發赤﹐應曰﹕」往事寡人已忘之矣﹐將歸問之故府。「

正議論間﹐忽報﹕「燕伯朝宋﹐駕到谷邱。」宋公卽請燕伯與魯侯一處相見。燕伯見宋公﹐訴稱﹕「地鄰於齊﹐嘗被齊國侵伐﹐寡人願邀君之靈﹐請成於齊﹐以保社稷。」宋公許之。魯侯謂宋公曰「齊與紀世仇﹐嘗有襲紀之心﹐君若爲燕請成﹐寡人亦願爲紀乞好﹐各修和睦﹐免構干戈。」三君遂一同於谷邱結盟。

魯桓公回國﹐自秋至冬﹐並不見宋國回音。

鄭國因宋使督促財賄﹐不絕於道﹐又遣人求魯侯。魯侯只得又約宋公於虛龜之境面會﹐以決平鄭之事。宋公不至﹐遣使報魯曰「寡君與鄭自有成約﹐君勿與聞可也。」魯侯大怒﹐罵曰「匹夫貪而無信﹐尙然不可﹐況國君乎﹖「遂轉轅至鄭﹐與鄭伯會於武父之地﹐約定連兵伐宋。髯翁有詩云﹕

逐忽弒隱並元凶﹐同惡相求意自濃。

只爲宋莊貪詐甚﹐致令魯鄭起兵鋒。

宋莊公聞魯侯發怒﹐料想歡好不終﹐又聞齊侯不肯助突﹐乃遣公子遊往齊結好﹐訴以子突負徳之事﹕「寡君有悔於心﹐願與君協力攻突﹐以復故君忽之位﹐並爲燕伯求平。」使者未返﹐宋疆吏報﹕「魯﹑鄭二國興兵來伐﹐其鋒甚銳﹐將近睢陽。」宋公大驚﹐遂召諸大夫計議迎敵。公子禦說諫曰「師之老壯﹐在乎曲直。我貪鄭賂﹐又棄魯好﹐彼有詞矣。不如請罪求和﹐息兵罷戰﹐乃爲上策﹗」南宮長萬曰「兵至城下﹐不發一矢自救﹐是示弱也﹐何以爲國﹖」太宰督曰﹕」長萬言是也﹗「宋公遂不聽禦說之言﹐命南宮長萬爲將﹐長萬薦猛獲爲先鋒﹐出車三百乘﹐兩下排開陣勢。

魯侯﹑鄭伯並駕而出﹐停車陣前﹐單搦宋君打話。宋公心下懷慚﹐托病不出。

南宮長萬遠遠望見兩枝繡蓋飄揚﹐知是二國之君﹐乃撫猛獲之背曰「今日爾不建功﹐更待何時﹖」猛獲應命﹐手握渾鐵點鋼矛﹐麾車直進。魯﹑鄭二君看見來勢凶猛﹐將車退後一步﹐左右擁出二員上將﹐魯有公子溺﹐鄭有原繁﹐各駕戎車迎住。先問姓名﹐答曰﹕」吾乃先鋒猛獲是也﹗「原繁笑曰「無名小卒﹐不得污吾刀斧﹐換你正將來決一死敵﹗」猛獲大怒﹐舉矛直刺原繁﹐原繁掄刀接戰﹐子溺指引魯軍﹐鐵葉般裹來。猛獲力戰二將﹐全無懼怯﹐魯將秦子﹑梁子﹑鄭將檀伯﹐一齊俱上。猛獲力不能加﹐被梁子一箭射著右臂﹐不能持矛﹐束手受縛。兵車甲士﹐盡爲俘獲﹐只逃走得步卒五十餘人。

南宮長萬聞敗﹐咬牙切齒曰「不取回猛獲﹐何面目入城﹖「乃命長子南宮牛﹐引車三十乘搦戰﹕」佯輸詐敗﹐誘得敵軍追至西門﹐我自有計﹗」南宮牛應聲而出﹐橫戟大罵﹕「鄭突背義之賊﹐自來送死﹐何不速降﹖「剛遇鄭將引著弓弩手數人﹐單車巡陣﹐欺南宮牛年少﹐便與交鋒。未及三合﹐南宮牛回車便走﹐鄭將不捨﹐隨後趕來。將近西門﹐炮聲大舉﹐南宮長萬從後截住﹐南宮牛回車﹐兩下夾攻。鄭將連發數箭﹐射南宮牛不著﹐心裏落慌﹐被南宮長萬躍入車中﹐只手擒來。

鄭將原繁﹐聞知本營偏將單車赴敵﹐恐其有失﹐同檀伯引軍疾驅而前﹐只見宋國城門大開﹐太宰華督自率大軍﹐出城接應。這里魯將公子溺﹐亦引秦子﹑梁子助戰。兩下各秉火炬﹐混殺一場﹐直殺至雞鳴方止﹐宋兵折損極多。

南宮長萬將鄭將獻功﹐請宋公遣使到鄭營﹐願以鄭將換回猛獲﹐宋公許之。宋使至於鄭營﹐說明交換之事。鄭伯應允﹐各將檻車推出陣前﹐彼此互換。鄭將歸於鄭營﹐猛獲仍歸宋城去了。

是日﹐各自休息不戰。

卻說公子遊往齊致命﹐齊僖公曰「鄭突逐兄而立﹐寡人之所惡也。但寡人方有事於紀﹐未暇及此﹐倘貴國肯出師助寡人伐紀﹐寡人敢不相助伐鄭﹖」公子遊辭了齊侯﹐回復宋公去訖。

再說魯侯與鄭伯在營中﹐正商議攻宋之策﹐忽報紀國有人告急。魯侯召見﹐呈上國書﹐內言「齊兵攻紀至急﹐亡在旦夕﹐乞念婚姻世好﹐以一旅拔之水火﹗」魯桓公大驚﹐謂鄭伯曰「紀君告急﹐孤不得不救。宋城亦未可猝拔﹐不如撤兵。量宋公亦不敢復來索賂矣﹗」鄭厲公曰「君旣移兵救紀﹐寡人亦願悉率敝賦以從﹗」魯侯大喜﹐卽時傳令拔寨﹐齊望紀國進發。魯侯先行三十里﹐鄭伯引軍斷後。

宋國先得了公子遊回音﹐後知敵營移動﹐恐別有誘兵之計﹐不來追趕﹐只遣諜遠探。回報﹕「敵兵盡已出境﹐果往紀國。」方才放心。太宰華督奏曰「齊旣許助攻鄭﹐我國亦當助其攻紀。」南宮長萬曰「臣願往。」宋公發兵車二百乘﹐仍命猛獲爲先鋒﹐星夜前來助齊。

卻說齊僖公約會衛侯﹐並徵燕兵。衛方欲發兵﹐而宣公適病薨﹐世子朔卽位﹐是爲惠公。惠公𨿽在喪中﹐不敢推辭﹐遣兵車二百乘相助。燕伯懼齊吞並﹐正欲借此修好﹐遂親自引兵來會。紀侯見三國兵多﹐不敢出戰﹐只深溝髙壘﹐堅守以待。忽一日報到﹕「魯﹑鄭二君﹐前來救紀。」紀侯登城而望﹐心中大喜﹐安排接應。

再說魯侯先至﹐與齊侯相遇於軍前。魯侯曰「紀乃敝邑世姻﹐聞得罪於上國﹐寡人躬來請赦。」齊侯曰「吾先祖哀公爲紀所譖﹐見烹於周﹐於今八世﹐此仇未報。君助其親﹐我報其仇﹐今日之事﹐惟有戰耳﹗」魯侯大怒﹐卽命公子溺出車。齊將公子彭生接住廝殺。彭生有萬夫不當之勇﹐公子溺如何敵得過﹖秦子﹑梁子二將﹐並力向前﹐未能取勝﹐剛辦得架隔遮攔。

衛﹑燕二主﹐聞齊﹑魯交戰﹐亦來合攻。卻得後隊鄭伯大軍已到﹐原繁引檀伯眾將﹐直衝齊侯老營。紀侯亦使其弟嬴季﹐引軍出城相助﹐喊聲震天。公子彭生不敢戀戰﹐急急回轅。六國兵車﹐混做一處相殺。魯侯遇見燕伯謂曰「谷邱之盟﹐宋﹑魯﹑燕三國同事﹐口血未幹﹐宋人背盟﹐寡人伐之。君亦效宋所爲﹐但知媚齊目前﹐獨不爲國家長計乎﹖」

燕伯自知失信﹐垂首避去﹐托言兵敗奔逃。衛無大將﹐其師先潰﹐齊侯之師亦敗﹐殺得屍橫徧野﹐血流成河﹐彭生中箭幾死。正在危急﹐又得宋國兵到﹐魯﹑鄭方才收軍。胡曾先生詠史詩云﹕

明欺弱小恣貪謀﹐只道孤城頃刻收。

他國未亡我已敗﹐令人千載笑齊侯。

宋軍方到﹐喘息未定﹐卻被魯﹑鄭各遣一軍衝突前來﹐宋軍不能立營﹐亦大敗而去。各國收拾殘兵﹐分頭回國。

齊侯回顧紀城﹐誓曰「有我無紀﹐有紀無我﹐決不兩存也﹗」

紀侯迎接魯﹑鄭二君入城﹐設享款待﹐軍士皆重加賞犒。嬴季進曰「齊兵失利﹐恨紀愈深。今兩君在堂﹐願求保全之策。」魯侯曰「今未可也﹐當徐圖之。」次日﹐紀侯遠送出城三十里﹐垂淚而別。

魯侯歸國後﹐鄭厲公又使人來修好﹐尋武父之盟。自此魯﹑鄭爲一黨﹐宋﹑齊爲一黨。時鄭國守櫟大夫子元已卒﹐祭足奏過厲公﹐以檀伯代之﹐此周桓王二十二年也。

齊僖公爲兵敗於紀﹐懷憤成疾﹐是冬病篤﹐召世子諸兒至榻前﹐囑曰「紀﹐吾世仇也﹐能滅紀者﹐方爲孝子。汝今嗣位﹐當以此爲第一件事。不能報此仇者﹐勿入吾廟﹗「諸兒頓首受教。僖公又召夷仲年之子無知﹐使拜諸兒﹐囑曰﹕」吾同母弟﹐只此一點骨血﹐汝當善視之。衣服禮秩﹐一如我生前可也。」言畢﹐目遂瞑。諸大夫奉世子諸兒成喪卽位﹐是爲襄公。

宋莊公恨鄭入骨﹐復遣使將鄭國所納金玉﹐分賂齊﹑蔡﹑衛﹑陳四國﹐乞兵復仇。齊因新喪﹐止遣大夫雍稟﹐率車一百五十乘相助﹔蔡﹑衛亦各遣將同宋伐鄭。鄭厲公欲戰﹐上卿祭足曰「不可。宋大國也﹐起傾國之兵﹐盛气而來﹐若戰而失利﹐社稷難保﹔幸而勝﹐將結沒世之怨﹐吾國無寧日矣﹗不如縱之。「厲公意猶未決。祭足遂發令﹐使百姓守城﹐有請戰者罪之。宋公見鄭師不出﹐乃大掠東郊﹐以火攻破渠門﹐入及大逵﹐至於太宮﹐盡取其椽以歸﹐爲宋盧門之椽以辱之。

鄭伯鬱鬱不樂﹐嘆曰「吾爲祭仲所制﹐何樂乎爲君﹖」於是陰有殺祭足之意。

明年春三月﹐周桓王病篤﹐召周公黑肩於牀前﹐謂曰「立子以嫡﹐禮也。然次子克﹐朕所鍾愛﹐今以托卿。異日兄終弟及﹐惟卿主持。「言訖遂崩。周公遵命﹐奉世子佗卽王位﹐是爲莊王。

鄭厲公聞周有喪﹐欲遣使行弔。祭足固諫﹐以爲﹕「周乃先君之仇﹐祝聃曾射王肩﹐若遣人往弔﹐只取其辱。」厲公𨿽然依允﹐心中愈怒。

一日﹐遊於後圃﹐止有大夫雍糾相從。厲公見飛鳥翔鳴﹐淒然而嘆。雍糾進曰「當此春景融和﹐百鳥莫不得意﹐主公貴爲諸侯﹐似有不樂之色﹐何也﹖「厲公曰﹕」百鳥飛鳴自繇﹐全不受制於人。寡人反不如鳥﹐是以不樂。」雍糾曰「主公所慮﹐豈非秉鈞之人耶﹖「厲公嘿然。

雍糾又曰「吾聞『君猶父也﹐臣猶子也』。子不能爲父分憂﹐卽爲不孝﹐臣不能爲君排難﹐卽爲不忠。倘主公不以糾爲不肖﹐有事相委﹐不敢不竭死力﹖」厲公屏去左右﹐謂雍糾曰﹕」卿非仲之愛婿乎﹖「糾曰「婿則有之﹐愛則未也。糾之婚於祭氏﹐實出宋君所迫﹐非祭足本心。足每言及舊君﹐猶有依戀之心﹐但畏宋不敢攺圖耳。」厲公曰﹕」卿能殺仲﹐吾以卿代之﹐但不知計將安出﹖「雍糾曰「今東郊被宋兵殘破﹐民居未復。主公明日命司徒修整廛捨﹐卻教祭足賫粟帛往彼安撫居民。臣當於東郊設享﹐以鴆酒毒之。」厲公曰﹕」寡人委命於卿﹐卿當仔細。「雍糾歸家﹐見其妻祭氏﹐不覺有皇遽之色。祭氏心疑﹐問﹕「朝中今日有何事﹖」糾曰﹕」無也。「祭氏曰「妾未察其言﹐先觀其色﹐今日朝中﹐必無無事之理。夫婦同體﹐事無大小﹐妾當與知。」糾曰﹕」君欲使汝父往東郊安撫居民﹐至期﹐吾當設享於彼﹐與汝父稱壽﹐別無他事。「祭氏曰「子欲享吾父﹐何必郊外﹖」糾曰﹕」此君命也﹐汝不必問。「祭氏愈疑﹐乃醉糾以酒﹐乘其昏睡﹐佯問曰「君命汝殺祭仲﹐汝忘之耶﹖」糾夢中糊塗應曰﹕」此事如何敢忘﹖「早起﹐祭氏謂糾曰「子欲殺吾父﹐吾已盡知矣。」糾曰﹕」未嘗有此。「祭氏曰「夜來子醉後自言﹐不必諱也。」糾曰﹕」設有此事﹐與爾何如﹖「祭氏曰「旣嫁從夫﹐又何說焉﹖」糾乃盡以其謀告於祭氏。祭氏曰﹕」吾父恐行止未定﹐至期﹐吾當先一日歸寧﹐慫恿其行。「糾曰「事若成﹐吾代其位﹐於爾亦有榮也。」祭氏果先一日回至父家﹐問其母曰﹕」父與夫二者孰親﹖「其母曰「皆親。」又問﹕」二者親情孰甚﹖「其母曰「父甚於夫。」祭氏曰﹕」何也﹖「其母曰「﹩未嫁之女﹐夫無定而父有定﹔已嫁之女﹐有再嫁而無再生。夫合於人﹐父合於天﹐夫安得比於父哉﹖」其母𨿽則無心之言﹐卻點醒了祭氏有心之聽﹐遂雙眼流淚曰﹕」吾今日爲父﹐不能復顧夫矣﹗「遂以雍糾之謀﹐密告其母﹐其母大驚﹐轉告於祭足。祭足曰「汝等勿言﹐臨時吾自能處分。」至期﹐祭足使心腹彊鉏﹐帶勇士十餘人﹐暗藏利刃跟隨﹐再命公子閼率家甲百餘﹐郊外接應防變。祭足行至東郊﹐雍糾半路迎迓﹐設享甚丰。祭足曰﹕」國事奔走﹐禮之當然﹐何勞大享。「雍糾曰「郊外春色可娛﹐聊具一酌節勞耳。」言訖﹐滿斟大觥﹐跪於祭足之前﹐滿臉笑容﹐口稱百壽。祭足假作相攙﹐先將右手握糾之臂﹐左手接杯澆地﹐火光迸裂﹐遂大喝曰﹕」匹夫何敢弄吾﹖「叱左右﹕「爲我動手﹗」彊鉏與眾勇士一擁而上﹐擒雍糾縛而斬之﹐以其屍棄於周池。厲公伏有甲士在於郊外﹐幫助雍糾做事﹐早被公子閼搜著﹐殺得七零八落。厲公聞之﹐大驚曰﹕」祭仲不吾容也﹗「乃出奔蔡國。後有人言及雍糾通知祭氏﹐以致祭足預作準備﹐厲公乃嘆曰「國家大事﹐謀及婦人﹐其死宜矣﹗」且說祭足聞厲公已出﹐乃使公父定叔往衛國迎昭公忽復位﹐曰﹕」吾不失信於舊君也﹗「不知後事如何﹖且看下回分解。

第十二回

衛宣公築臺納媳髙渠彌乘間易君

卻說衛宣公名晉﹐爲人淫縱不檢。自爲公子時﹐與其父莊公之妾名夷姜者私通﹐生下一子﹐寄養於民間﹐取名曰急子。宣公卽位之日﹐元配邢妃無寵﹐只有夷姜得幸﹐如同夫婦﹐就許立急子爲嗣﹐屬之於右公子職。時急子長成﹐已一十六歲﹐爲之聘齊僖公長女。使者返國﹐宣公聞齊女有絕世之姿﹐心貪其色﹐而難於啟口﹐乃構名匠築髙臺於淇河之上﹐朱欄華棟﹐重宮復室﹐極其華麗﹐名曰新臺。先以聘宋爲名﹐遣開急子﹐然後使左公子泄如齊﹐迎姜氏徑至新臺﹐自己納之﹐是爲宣姜﹐時人作新臺之詩﹐以刺其淫亂﹕

新臺有泚﹐河水彌彌。

燕婉之求﹐籧篨不鮮。

魚网之設﹐鴻則離之。

燕婉之求﹐得此戚施。

籧篨﹑戚施﹐皆醜惡之貌﹐以諭宣公。言姜氏本求佳偶﹐不意乃配此醜惡也。

後人讀史至此﹐言齊僖公二女﹐長宣姜﹐次文姜﹐宣姜淫於舅﹐文姜淫於兄﹐人倫天理﹐至此滅絕矣﹗有詩嘆曰﹕

妖艷春秋首二姜﹐致令齊衛紊綱常。

天生尢物殃人國﹐不及無鹽佐伯王﹗

急子自宋回家﹐復命於新臺﹐宣公命以庶母之禮謁見姜氏﹐急子全無幾微怨恨之意。宣公自納齊女﹐只往新臺朝歡暮樂﹐將夷姜又撇一邊﹐一住三年﹐與齊姜連生二子﹐長曰壽﹐次曰朔。自古道﹕「母愛子貴」﹐宣公因偏寵齊姜﹐將昔日憐愛急子之情﹐都移在壽與朔身上﹐心中便想百年之後﹐把衛國江山傳與壽﹑朔兄弟﹐他便心滿意足﹐反似多了急子一人。只因公子壽天性孝友﹐與急子如同胞一般相愛﹐每在父母面前﹐周旋其兄。那急子又溫柔敬愼﹐無有失徳﹐所以宣公未曾顯露其意。私下將公子壽囑托左公子泄﹐異日扶他爲君。

那公子朔𨿽與壽一母所生﹐賢愚迥然不同﹐年齒尙幼﹐天生狡猾﹐恃其母之得寵﹐陰蓄死士﹐心懷非望。不惟憎嫌急子﹐並親兄公子壽﹐也象贅疣一般。只是事有緩急﹐先除急子要緊。常把說話挑激母親﹐說﹕「父親眼下𨿽然將我母子看待﹐有急子在先﹐他爲兄﹐我等爲弟﹐異日傳位﹐蔑不得長幼之序。況夷姜被你奪寵﹐心懷積忿﹐若急子爲君﹐彼爲國母﹐我母子無安身之地矣﹗」齊姜原是急子所聘﹐今日跟隨宣公﹐生子得時﹐也覺急子與己有礙﹐遂與公子朔合謀﹐每每讒譖急子於父親之前。

一日﹐急子誕日﹐公子壽治酒相賀﹐朔亦與席。坐間急子與公子壽說話甚密。公子朔插嘴不下﹐托病先別﹐一徑到母親齊姜面前﹐雙眼垂淚﹐扯个大謊﹐告訴道﹕「孩兒好意同自己哥哥與急子上壽﹐急子飲酒半酣﹐戲謔之間﹐呼孩兒爲兒子。孩兒心中不平﹐說他幾句﹐他說﹕」你母親原是我的妻子﹐你便稱我爲父﹐於理應該。『孩兒再待開口﹐他便奮臂要打﹐虧自己哥哥勸住﹐孩兒逃席而來。受此大辱﹐望母親稟知父侯﹐與孩兒做主﹗「『齊姜信以爲然﹐待宣公入宮﹐嗚嗚咽咽的告訴出來﹐如此如此﹐這般這般﹐又裝點幾句道﹕」他還要玷污妾身﹐說﹕「我母夷姜﹐原是父親的庶母﹐尙然收納爲妻。況你母親原是我舊妻﹐父親只算借貸一般﹐少不得與衛國江山一同還我。』」

宣公召公子壽問之﹐壽答曰「並無此說。」宣公半疑半信﹐但遣內侍傳諭夷姜﹐責備他不能教訓其子。夷姜怨气塡胸﹐無處伸訴﹐投繯而死。髯翁有詩嘆曰﹕

父妾如何與子通﹖聚麀傳笑衛淫風。

夷姜此日投繯晚﹐何似當初守節終﹗

急子痛念其母﹐惟恐父親嗔怪﹐暗地啼哭。公子朔又與齊姜謗說急子﹐因生母死於非命﹐口出怨言﹐日後要將母子償命。宣公本不信有此事﹐無柰妒妾讒子﹐日夜攛掇﹐定要宣公殺急子﹐以絕後患﹐不由宣公不聽。但展轉躊躇﹐終是殺之無名﹐必須假手他人﹐死於道路﹐方可掩人耳目。

其時﹐適齊僖公約會伐紀﹐徵兵於衛。宣公乃與公子朔商議﹐假以往訂師期爲名﹐遣急子如齊﹐授以白旄。此去莘野﹐是往齊的要路﹐舟行至此﹐必然登陸﹐在彼安排急子﹐他必不作準備。公子朔向來私蓄死士﹐今日正用得著﹐教他假裝盜賊﹐伏於莘野﹐只認白旄過去﹐便趕出一齊下手﹐以旄復命﹐自有重賞。公子朔處分已定﹐回復齊姜﹐齊姜心下十分歡喜。

卻說公子壽見父親屏去從人﹐獨召弟朔議事﹐心懷疑惑。入宮來見母親﹐探其語气。齊姜不知隱瞞﹐盡吐其實。囑咐曰「此乃汝父主意﹐欲除我母子後患﹐不可泄漏他人。」

公子壽知其計已成﹐諫之無益﹐私下來見急子﹐告以父親之計﹕「此去莘野必由之路﹐多凶少吉。不如出奔他國﹐別作良圖。」急子曰「爲人子者﹐以從命爲孝。棄父之命﹐卽爲逆子。世間豈有無父之國﹖卽欲出奔﹐將安往哉﹖」遂束裝下舟﹐毅然就道。

公子壽泣勸不從﹐思想﹕「吾兄眞仁人也﹗此行若死於盜賊之手﹐父親立我爲嗣﹐何以自明﹖子不可以無父﹐弟不可以無兄﹐吾當先兄而行﹐代他一死﹐吾兄必然獲免。父親聞吾之死﹐倘能感悟﹐慈孝兩全﹐落得畱名萬古﹗「於是別以一舟載酒﹐亟往河下﹐請急子餞別。急子辭以」君命在身﹐不敢逗𨖻。「公子壽乃移樽過舟﹐滿斟以進。未及開言﹐不覺淚珠墮於杯中﹐急子忙接而飲之。公子壽曰﹕」酒已污矣﹗」急子曰「正欲飲吾弟之情也﹗「公子壽拭淚言曰﹕」今日此酒﹐乃吾弟兄永訣之酒。哥哥若鑑小弟之情﹐多飲幾杯﹗」急子曰「敢不盡量﹖「兩人淚眼相對﹐彼此勸酬。公子壽有心畱量﹐急子到手便吞﹐不覺盡醉﹐倒於席上﹐鼾鼾睡去。

公子壽謂從人曰「君命不可遲也﹐我當代往﹗」卽取急子手中白旄﹐故意建於舟首﹐用自己僕從相隨。囑咐急子隨行人眾﹐好生守候。袖中出一簡﹐付之曰﹕」俟世子酒醒後﹐可呈看也﹗「卽命發舟。

行近莘野﹐方欲整車登岸﹐那些埋伏的死士﹐望見河中行旌飄颺﹐認得白旄﹐定是急子到來﹐一聲呼哨﹐如蜂而集﹩公子壽挺然出喝曰「吾乃本國衛侯長子﹐奉使往齊﹐汝等何人﹐敢來邀截﹖」眾賊齊聲曰﹕」吾等奉衛侯密旨﹐來取汝首﹗「挺刀便砍。從者見勢頭凶猛﹐不知來歷﹐一時驚散。可憐壽子引頸受刀﹐賊黨取頭﹐盛於木匣﹐一齊下船﹐偃旄而歸。

再說急子酒量原淺﹐一時便醒﹐不見了公子壽﹐從人將簡緘呈上﹐急子拆而看之﹐簡上只有八个字云「弟已代行﹐兄宜速避﹗」急子不覺墮淚曰﹕」弟爲我犯難﹐吾當速往﹐不然恐誤殺吾弟也﹗「喜得僕從俱在﹐就乘了公子壽之舟﹐催趲舟人速行﹐眞个似電流光絕﹐鳥逝超羣。

其夜月明如水﹐急子心念其弟﹐目不交睫﹐注視益鳥首之前﹐望見公子壽之舟﹐喜曰「天幸吾弟尙在。」從人稟曰﹕」此來舟﹐非去舟也﹗「急子心疑﹐教攏船上去。

兩船相近﹐樓櫓俱明﹐只見舟中一班賊黨﹐並不見公子壽之面。急子愈疑﹐乃佯問曰「主公所命﹐曾了事否﹖」眾賊聽得說出祕密﹐卻認爲公子朔差來接應的﹐乃捧函以對曰﹕」事已了矣﹗「急子取函啟視﹐見是公子壽之首﹐仰天大哭曰「天乎冤哉﹗」眾賊駭然﹐問曰﹕」父殺其子﹐何故稱冤﹖「急子曰「我乃眞急子也﹐得罪於父﹐父命殺我。此吾弟壽也﹐何罪而殺之﹖可速斷我頭﹐歸獻父親﹐可贖誤殺之罪﹗」賊黨中有認得二公子者﹐於月下細認之曰﹕」眞誤矣﹗「眾賊遂將急子斬首﹐並納函中﹐從人亦皆四散。

《衛風》有《乘舟》之詩﹐正詠兄弟爭死之事。詩曰﹕

二子乘舟﹐泛泛其景﹐願言思子﹐中心養養。

二子乘舟﹐泛泛其逝﹐願言思子﹐不瑕有害。

詩人不敢明言﹐但追想乘舟之人﹐以寓悲思之意也。

再說眾賊連夜奔入衛城﹐先見公子朔﹐呈上白旄﹐然後將二子先後被殺事情﹐細述一徧﹐猶恐誤殺得罪。誰知一箭射雙雕﹐正中了公子朔的隱懷﹐自出金帛﹐厚賞眾賊﹐卻入宮來見母親說﹕「公子壽載旌先行﹐自損其命﹐喜得急子後到﹐天教他自吐眞名﹐償了哥哥之命。」齊姜𨿽痛公子壽﹐卻幸除了急子﹐拔去眼中之釘﹐正是憂喜相半。母子商量﹐且教慢與宣公說知。

卻說左公子泄﹐原受急子之托﹔右公子職﹐原受公子壽之托﹐二人各自關心﹐遣人打探消息﹐回報如此如此。起先未免各爲其主﹐至此同病相憐﹐合在一處商議。候宣公早朝﹐二人直入朝堂﹐拜倒在地﹐放聲大哭。宣公驚問何故﹐公子泄﹑公子職二人一辭﹐將急子與公子壽被殺情由﹐細述一徧﹐「乞收拾屍首埋葬﹐以盡當初相托之情。「說罷哭聲轉髙。

宣公𨿽怪急子﹐卻還憐愛公子壽﹐忽聞二子同時被害﹐嚇得面如土色﹐半晌不言。痛定生悲﹐淚如雨下﹐連聲嘆曰「齊姜誤我﹐齊姜誤我﹗」卽召公子朔問之﹐朔辭不知。宣公大怒﹐就著公子朔拘拿殺人之賊﹐公子朔口中應承﹐只是支吾﹐哪肯獻出賊黨﹖

宣公自受驚之後﹐又想念公子壽﹐感成一病﹐閉眼便見夷姜﹑急子﹑壽子一班﹐在前啼啼哭哭。祈禱不效﹐半月而亡。公子朔發喪襲位﹐是爲惠公。時朔年一十五歲﹐將左右二公子罷官不用。庶兄公子碩字昭伯﹐心中不服﹐連夜奔齊。公子泄與公子職怨恨惠公﹐每思爲急子及公子壽報仇﹐未得其便。

話分兩頭。卻說衛侯朔初卽位之年﹐因助齊攻紀﹐爲鄭所敗﹐正在銜恨﹐忽聞鄭國有使命至﹐問其來意﹐知鄭厲公出奔﹐羣臣迎故君忽復位﹐心中大喜﹐卽發車徒﹐護送昭公還國。祭足再拜﹐謝昔日不能保護之罪。昭公𨿽不治罪﹐心中怏怏﹐恩禮稍減於昔日。祭足亦覺跼蹐不安﹐每每稱疾不朝。

髙渠彌素失愛於昭公﹐及昭公復國﹐恐爲所害﹐陰養死士﹐爲弒忽立亹之計。時鄭厲公在蔡﹐亦厚結蔡人﹐遣人傳語檀伯﹐欲借櫟爲巢窟﹐檀伯不從。於是使蔡人假作商賈﹐於櫟地往來交易﹐因而厚結櫟人﹐暗約爲助﹐乘機殺了檀伯。厲公遂居櫟﹐增城浚池﹐大治甲兵﹐將謀襲鄭﹐遂爲敵國。

祭足聞報大驚﹐急奏昭公﹐命大夫傅瑕屯兵大陵﹐以遏厲公來路。厲公知鄭有備﹐遣人轉央魯侯﹐謝罪於宋﹐許以復國之後﹐仍補前賂未納之數。魯使至宋﹐宋莊公貪心又起﹐結連蔡﹑衛共納厲公。時衛侯朔有送昭公復國之勞﹐昭公並不修禮往謝﹐所以亦怨昭公﹐反與宋公協謀。因卽位以來﹐並未與諸侯相會﹐乃自將而往。

公子泄謂公子職曰「國君遠出﹐吾等舉事﹐此其時矣﹗「公子職曰﹕」如欲舉事﹐先定所立﹐人民有主﹐方保不亂。」正密議間﹐閽人報﹕「大夫寧跪有事相訪。「兩公子迎入。寧跪曰﹕」二公子忘乘舟之冤乎﹖今日機會﹐不可失也。」公子職曰「正議擁戴﹐未得其人。「寧跪曰﹕」吾觀羣公子中﹐惟黔牟仁厚可輔﹐且周王之婿﹐可以彈壓國人。」三人遂歃血定議﹐乃暗約急子﹑壽子原舊一班從人﹐假傳一个諜報﹐只說﹕「衛侯伐鄭﹐兵敗身死。「於是迎公子黔牟卽位。百官朝見已畢﹐然後宣播衛朔構陷二兄﹐致父忿死之惡﹐重爲急﹑壽二子發喪﹐攺葬其柩﹐遣使告立君於周。寧跪引兵營於郊外﹐以遏惠公歸路。

公子泄欲殺宣姜﹐公子職止之曰「姜𨿽有罪﹐然齊侯之妹也﹐殺之恐得罪於齊﹐不如畱之﹐以結齊好。」乃使宣姜出居別宮﹐月致廩餼無缺。

再說宋﹑魯﹑蔡﹑衛﹐共是四國合兵伐鄭。祭足自引兵至大陵﹐與傅瑕合力拒敵﹐隨機應變﹐未嘗挫失。四國不能取勝﹐只得引回。單說衛侯朔伐鄭無功﹐回至中途﹐聞二公子作亂﹐已立黔牟﹐乃出奔於齊國。齊襄公曰「﹩吾甥也。「厚其館餼﹐許以興兵復國。朔遂與襄公立約﹐」如歸國之日﹐內府寶玉﹐盡作酬儀。」襄公大喜。忽報﹕「魯侯使到。「因齊侯求婚於周﹐周王允之﹐使魯侯主婚﹐要以王姬下嫁。魯侯欲親自至齊﹐面議其事。襄公想起妹子文姜﹐久不相會﹐何不一同請來﹐遂遣使至魯﹐並迎文姜。諸大夫請問伐衛之期﹖襄公曰﹕」黔牟亦天子婿也﹐寡人方圖婚於周﹐此事姑且遲之。」但恐衛人殺害宣姜﹐遣公孫無知納公子碩於衛﹐私囑無知﹐要公子碩烝於宣姜﹐以爲復朔之地。

公孫無知領命﹐同公子碩歸衛﹐與新君黔牟相見。時公子碩內子已卒﹐無知將齊侯之意﹐徧致衛國君臣﹐並致宣姜﹐那宣姜倒也心肯。衛國眾臣﹐素惡宣姜僭位中宮﹐今日欲貶其名號﹐無不樂從。只是公子碩念父子之倫﹐堅不允從。無知私言於公子職曰「此事不諧﹐何以復寡君之命﹖「公子職恐失齊歡﹐定下計策﹐請公子碩飲宴﹐使女樂侑酒﹐灌得他爛醉﹐扶入別宮﹐與宣姜同宿﹐醉中成就其事﹐醒後悔之﹐已無及矣﹐宣姜與公子碩遂爲夫婦。後生男女五人﹕長男齊子早卒﹐次戴公申﹐次文公毀﹔女二﹐爲宋桓公﹑許穆公夫人。史臣有詩嘆曰﹕

子婦如何攘作妻﹐子烝庶母報非遲。

夷姜生子宣姜繼﹐家法源流未足奇。

此詩言昔日宣公烝父妾夷姜﹐而生急子﹔今其子昭伯﹐亦烝宣姜而生男女五人。家法相傳﹐不但新臺之報也。

話分兩頭。

再說鄭祭足自大陵回﹐因舊君子突在櫟﹐終爲鄭患﹐思一制禦之策。想齊與厲公原有戰紀之仇﹐今日謀納厲公﹐惟齊不與。況且新君嗣位﹐正好修睦。又聞魯侯爲齊主婚﹐齊﹑魯之交將合﹐於是奏知昭公﹐自賫禮帛﹐往齊結好﹐因而結魯﹐若得二國相助﹐可以敵宋。

自古道﹕「智者千慮﹐必有一失。」祭足但知防備厲公﹐卻不知髙渠彌毒謀已就﹐只慮祭足多智﹐不敢動手﹐今見祭足遠行﹐肆無忌憚﹐乃密使人迎公子亹在家﹐乘昭公冬行蒸祭﹐伏死士於半路﹐突起弒之﹐托言爲盜所殺。遂奉公子亹爲君﹐使人以公子亹之命﹐召祭足回國﹐與髙渠彌並執國政。可憐昭公復國﹐未滿三載﹐遂遭逆臣之禍。髯仙讀史至此﹐論昭公自爲世子時﹐已知髙渠彌之惡﹐及兩次爲君﹐不能剪除凶人﹐畱以自禍﹐豈非優柔不斷之禍﹖有詩嘆云﹕

明知惡艸自當鍼﹐蛇虎如何與共居﹖

我不制人人制我﹐當年枉自識髙渠。

不知鄭子亹如何結束﹖且看下回分解。

第十三回

魯桓公夫婦如齊鄭子亹君臣爲戮

卻說齊襄公見祭足來聘﹐欣然接之。正欲報聘﹐忽聞髙渠彌弒了昭公﹐援立子亹﹐心中大怒﹐便有興兵誅討之意。因魯侯夫婦將至齊國﹐且將鄭事擱起﹐親至濼水迎候。

卻說魯夫人文姜見齊使來迎﹐心下亦想念其兄﹐欲借歸寧之名﹐與桓公同行。桓公溺愛其妻﹐不敢不從。大夫申繻諫曰「『女有室﹐男有家』﹐古之制也。禮無相瀆﹐瀆則有亂。女子出嫁﹐父母若在﹐每歲一歸寧。今夫人父母俱亡﹐無以妹寧兄之理。魯以秉禮爲國﹐豈可行此非禮之事﹖「桓公已許文姜﹐遂不從申繻之諫﹐夫婦同行。車至濼水﹐齊襄公早先在矣。殷勤相接﹐各敍寒溫﹐一同發駕﹐來到臨淄。魯侯致周王之命﹐將婚事議定。齊侯十分感激﹐先設大享﹐款待魯侯夫婦。

然後迎文姜至於宮中﹐只說與舊日宮嬪相會。誰知襄公預造下密室﹐另治私宴﹐與文姜敍情。飲酒中間﹐四目相視﹐你貪我愛﹐不顧天倫﹐遂成苟且之事。兩下迷戀不捨﹐遂畱宿宮中﹐日上三竿﹐尙相抱未起﹐撇卻魯桓公在外﹐冷冷淸淸。魯侯心中疑慮﹐遣人至宮門細訪﹐回報﹕「齊侯未娶正妃﹐止有偏宮連氏﹐乃大夫連稱之從妹﹐向來失寵﹐齊侯不與相處。姜夫人自入齊宮﹐只是兄妹敍情﹐並無他宮嬪相聚。」

魯侯情知不做好事﹐恨不得一步跨進齊宮﹐觀其動靜。恰好人報﹕「國母出宮來了。」魯侯盛气以待﹐便問姜氏曰「夜來宮中共誰飲酒﹖」答曰﹕」同連妃。「又問﹕「幾時散席﹖」答﹕」久別話長﹐直到粉墻月上﹐可半夜矣。「又問﹕「你兄曾來陪飲否﹖」答曰﹕」我兄不曾來。「魯侯笑而問曰「難道兄妹之情﹐不來相陪﹖」姜氏曰﹕」飲至中間﹐曾來相勸一杯﹐卽時便去。「魯侯曰「你席散如何不出宮﹖」姜氏曰﹕」夜深不便。「魯侯又問曰「你在何處安置﹖」姜氏曰﹕」君侯差矣﹐何必盤問至此。宮中許多空房﹐豈少下榻之處﹐妾自在西宮過宿﹐卽昔年守閨之所也。「魯侯曰「你今日如何起得恁遲﹖」姜氏曰﹕」夜來飲酒勞倦﹐今早梳妝﹐不覺過時。「魯侯又問曰「宿處誰人相伴﹖」姜氏曰﹕」宮娥耳。「魯侯又曰﹕」你兄在何處睡﹖「姜氏不覺面赤曰﹕」爲妹的怎管哥哥睡處﹐言之可笑﹗「魯侯曰﹕」只怕爲哥的倒要管妹子睡處。「姜氏曰﹕」是何言也﹖「魯侯曰﹕」自古男女有別﹐你畱宿宮中﹐兄妹同宿﹐寡人已盡知之﹐休得瞞隱。「姜氏口中𨿽是含糊抵賴﹐啼啼哭哭﹐心中卻也十分慚愧。」

魯桓公身在齊國﹐無可柰何﹐心中𨿽然忿恨﹐卻不好發作出來。正是「敢怒而不敢言」﹐卽遣人告辭齊侯﹐且待歸國﹐再作區處。

卻說齊襄公自知做下不是﹐姜氏出宮之時﹐難以放心﹐便密遣心腹力士石之紛如跟隨﹐打聽魯侯夫婦相見有何說話。石之紛如回復﹕「魯侯與夫人角口﹐如此如此。」襄公大驚曰「亦料魯侯久後必知﹐何其早也﹗」少頃﹐見魯使來辭﹐明知事泄之故﹐乃固請於牛山一遊﹐便作餞行﹐使人連逼幾次﹐魯侯只得命駕出郊﹐文姜自畱邸捨﹐悶悶不悅。

卻說齊襄公一來舍不得文姜回去﹐二來懼魯侯懷恨成仇﹐一不做﹐二不休﹐吩咐公子彭生待席散之後﹐送魯侯回邸﹐要在車中結果魯侯性命。彭生記起戰紀時一箭之恨﹐欣然領命。

是日牛山大宴﹐盛陳歌舞﹐襄公意倍殷勤﹐魯侯只低頭無語﹐襄公教諸大夫輪流把盞﹐又教宮娥內侍﹐捧樽跪勸﹐魯侯心中憤郁﹐也要借杯澆悶﹐不覺酩酊大醉﹐別時不能成禮﹐襄公使公子彭生抱之上車﹐彭生遂與魯侯同載﹐離國門約有二里﹐彭生見魯侯熟睡﹐挺臂以拉其脇﹐彭生力大﹐其臂如鐵﹐魯侯被拉脇折﹐大叫一聲﹐血流滿車而死。彭生謂眾人曰「魯侯醉後中惡﹐速馳入城﹐報知主公。」眾人𨿽覺蹊蹺﹐誰敢多言。

史臣有詩云﹕

男女嫌微最要明﹐夫妻越境太胡行。

當時若聽申繻諫﹐何至車中六尺橫﹖

齊襄公聞魯侯暴薨﹐佯啼假哭﹐卽命厚殮入棺﹐使人報魯迎喪﹐魯之從人回國﹐備言車中被弒之由。大夫申曰「國不可一日無君﹐且扶世子同主張喪事﹐候喪車到日﹐行卽位禮。」公子慶父字孟﹐乃桓公之庶長子﹐攘臂言曰「齊侯亂倫無禮﹐禍及君父﹐願假我戎車三百乘﹐伐齊聲罪。」大夫申繻惑其言﹐私以問謀士施伯曰「可伐齊否﹖」施伯曰「此暖昧之事﹐不可聞於鄰國。況魯弱齊彊﹐伐未可必勝﹐反彰其醜。不如含忍﹐姑請究車中之故﹐使齊殺公子彭生﹐以解說於列國。齊必聽從。」申繻告於慶父﹐遂使施伯艸成國書之稿﹐世子居喪不言﹐乃用大夫出名遣人如齊﹐致書迎喪。

齊襄公啟書看之﹐書曰﹕

外臣申繻等﹐拜上齊侯殿下﹕寡君奉天子之命﹐不敢寧居﹐來議大婚。今出而不入﹐道路紛紛﹐皆以車中之變爲言。無所歸咎﹐恥辱播於諸侯。請以彭生正罪。

襄公覽畢﹐卽遣人召彭生入朝。彭生自謂有功﹐昂然而入。襄公當魯使之面罵曰「寡人以魯侯過酒﹐命爾扶持上車﹐何不小心伏侍﹐使其暴甍。爾罪難辭﹗「喝令左右縛之﹐斬於市曹。彭生大呼曰﹕」淫其妹而殺其夫﹐皆出汝無道昏君所爲﹐今日又委罪於我。死而有知﹐必爲妖孽﹐以取爾命﹗」襄公遽自掩其耳﹐左右皆笑。襄公一面遣人往周王處謝婚﹐並訂娶期﹔一面遣人送魯侯喪車回國﹐文姜仍畱齊不歸。

魯大夫申繻率世子同迎柩至郊﹐卽於柩前行禮成喪﹐然後嗣位﹐是爲莊公。申繻﹑顓孫生﹑公子溺﹑公子偃﹑曹沫一班文武﹐重整朝綱。庶兄公子慶父﹑庶弟公子牙﹑嫡弟季友俱參國政。申繻薦施伯之才﹐亦拜上士之職。以明年攺元﹐實周莊王之四年也。

魯莊公集羣臣商議﹐爲齊迎婚之事。施伯曰「國有三恥﹐君知之乎﹖」莊公曰「何謂三恥﹖「施伯曰﹕」先君𨿽已成服﹐惡名在口﹐一恥也﹔君夫人畱齊未歸﹐引人議論﹐二恥也﹔齊爲仇國﹐況君在衰絰之中﹐乃爲主婚﹐辭之則逆王命﹐不辭則貽笑於人﹐三恥也﹗」魯莊公蹴然曰「此三恥何以免之﹖「施伯曰﹕」欲人勿惡﹐必先自美﹔欲人勿疑﹐必先自信。先君之立﹐未膺王命﹐若乘主婚之機﹐請命於周﹐以榮名被之九泉﹐則一恥免矣﹗君夫人在齊﹐宜以禮迎之﹐以成主公之孝﹐則二恥免矣﹗惟主婚一事﹐最難兩全﹐然亦有策。」莊公曰「其策何如﹖「施伯曰﹕」可將王姬館捨﹐築於郊外﹐使上大夫迎而送之﹐君以喪辭。上不逆天王之命﹐下不拂大國之情﹐中不失居喪之禮﹐如此則三恥亦免矣﹗」莊公曰「申繻言汝『智過於腹』﹐果然﹗「遂一一依策而行。

卻說魯使大夫顓孫生至周﹐請迎王姬﹐因請以黻冕圭璧﹐爲先君泉下之榮。周莊王許之﹐擇人使魯﹐錫桓公命。周公黑肩願行﹐莊王不許﹐別遣大夫榮叔。

原來莊王之弟王子克﹐有寵於先王﹐周公黑肩曾受臨終之托﹐莊王疑黑肩有外心﹐恐其私交外國﹐樹成王子克之黨﹐所以不用。黑肩知莊王疑己﹐夜詣王子克家﹐商議欲乘嫁王姬之日﹐聚眾作亂﹐弒莊王而立子克。大夫辛伯聞其謀﹐以告莊王﹐乃殺黑肩﹐而逐子克﹐子克奔燕。此事表過不提。

且說魯顓孫生送王姬至齊﹐就奉魯侯之命﹐迎接夫人姜氏。齊襄公十分難捨﹐礙於公論﹐只得放回。臨行之際﹐把袂畱連﹐千聲珍重﹕「相見有日﹗」各各灑淚而別。姜氏一者貪歡戀愛﹐不捨齊侯﹔二者背理賊倫﹐羞回故里。行一步﹐懶一步﹐車至禚地﹐見行館整潔﹐嘆曰「此地不魯不齊﹐正吾家也﹗」吩咐從人﹐回復魯侯﹕「未亡人性貪閒適﹐不樂還宮。要吾回歸﹐除非死後﹗」

魯侯知其無顏歸國﹐乃爲築館於祝邱﹐迎姜氏居之。姜氏遂往來於兩地﹐魯侯饋問﹐四時不絕。後來史官議論﹐以爲魯莊公之於文姜﹐論情則生身之母﹐論義則殺父之仇﹐若文姜歸魯﹐反是難處之事﹐只合徘徊兩地﹐乃所以全魯侯之孝也。髯翁詩曰﹕

弒夫無面返東蒙﹐禚地徘徊齊魯中。

若使腆顏歸故國﹐親仇兩字怎融通。

話分兩頭﹐再說齊襄公拉殺魯桓公﹐國人沸沸揚揚﹐盡說﹕「齊侯無道﹐幹此淫殘蔑理之事。」襄公心中暗愧﹐急使人迎王姬至齊成婚。國人議猶未息﹐欲行一二義舉﹐以服眾心。想﹕「鄭弒其君﹐衛逐其君﹐兩件都是大題目。但衛公子黔牟﹐是周王之婿﹐方娶王姬﹐未可便與黝牟作對﹔不若先討鄭罪﹐諸侯必然畏服﹗」又恐起兵伐鄭﹐勝負未卜﹐乃佯遣人致書子亹﹐約於首止﹐相會爲盟。

子亹大喜曰「齊侯下交﹐吾國安如泰山矣﹗」欲使髙渠彌﹑祭足同往﹐祭足稱疾不行。原繁私問於祭足曰「新君欲結好齊侯﹐君宜輔之﹐何以不往﹖」祭足曰「齊侯勇悍殘忍﹐嗣守大國﹐侈然有圖伯之心。況先君昭公有功於齊﹐齊所念也。夫大國難測﹐以大結小﹐必有姦謀。此行也﹐君臣其爲戮乎﹖」原繁曰「君言果信﹐鄭國誰屬﹖」祭足曰「必子儀也﹐是有君人之相﹐先君莊公曾言之矣。」原繁曰「人言君多智﹐吾姑以此試之。」

至期﹐齊襄公遣王子成父﹑管至父二將﹐各率死士百餘﹐環侍左右﹐力士石之紛如緊隨於後﹔髙渠彌引著子亹同登盟壇﹐與齊侯敍禮已畢﹐嬖臣孟陽手捧血盂﹐跪而請歃﹐襄公目視之﹐孟陽遽起﹐襄公執子亹手問曰「先君昭公﹐因甚而殂﹖」子亹變色﹐驚顫不能出詞﹐髙渠彌代答曰「先君因病而殂﹐何煩君問﹖」襄公曰「聞蒸祭遇賊﹐非關病也。」髙渠彌遮掩不過﹐只得對曰「原有寒疾﹐復受賊驚﹐是以暴亡耳。」襄公曰「君行必有警備﹐此賊從何而來﹖」髙渠彌對曰「嫡庶爭立﹐已非一日﹐各有私黨﹐乘機竊發﹐誰能防之﹖」襄公又曰「曾獲得賊人否﹖」髙渠彌曰「至今尙在緝訪﹐未有蹤迹。」襄公大怒曰「賊在眼前﹐何煩緝訪﹖汝受國家爵位﹐乃以私怨弒君﹐到寡人面前﹐還敢以言語支吾﹗寡人今日爲汝先君報仇﹗」叫力士﹕「快與我下手﹗」髙渠彌不敢分辯﹐石之紛如先將髙渠彌綁縛。

子亹叩首乞哀曰「此事與孤無干﹐皆髙渠彌所爲也。乞恕一命﹗」襄公曰「旣知髙渠彌所爲﹐何不討之﹖汝今日自往地下分辯﹗」把手一招﹐王子成父與管至父引著死士百餘﹐一齊上前﹐將子亹亂砍﹐死於非命﹐隨行人眾﹐見齊人勢大﹐誰敢動手﹖一時盡皆逃散。

襄公謂髙渠彌曰「汝君已了﹐汝猶望活乎﹖」髙渠彌對曰「自知罪重﹐只求賜死。」襄公曰「只與你一刀﹐便宜了你。」乃帶至國中﹐命車裂於南門。車裂者﹐將罪人頭與四肢﹐縛於五輛車轅之上﹐各自分向﹐各駕一牛﹐然後以鞭打牛﹐牛走車行﹐其人肢體裂而爲五。俗言「五牛分屍」﹐此乃極重之刑。襄公欲以義舉聞於諸侯﹐故意用此極刑﹐張大其事也。

髙渠彌已死﹐襄公命將其首﹐號令南門﹐榜曰「逆臣視此﹗」一面使人收拾子亹屍首﹐槁葬於東郭之外﹔一面遣使告於鄭曰「賊臣逆子﹐周有常刑﹐汝國髙渠彌主謀弒君﹐擅立庶孽﹐寡君痛鄭先君之不弔﹐已爲鄭討而戮之矣。願攺立新君﹐以邀舊好。」

原繁聞之﹐嘆曰「祭仲之智﹐吾不及也﹗」

諸大夫共議立君。叔詹曰「故君在櫟﹐何不迎之﹖」

祭足曰「出亡之君﹐不可再辱宗廟。不如立公子儀﹗」原繁亦贊成之﹐於是迎公子儀於陳。以嗣君位。祭足爲上大夫﹐叔詹爲中大夫﹐原繁爲下大夫。

子儀旣卽位﹐乃委國於祭足﹐卹民修備﹐遣使修聘於齊﹑陳諸國。又受命於楚﹐許以年年納貢﹐永爲屬國。厲公無間可乘﹐自此鄭國稍安。不知後事如何﹖且看下回分解。

第十四回

衛侯朔抗王入國齊襄公出獵遇鬼

卻說王姬至齊﹐與襄公成婚。那王姬生性貞靜幽閒﹐言動不苟﹐襄公是个狂淫之輩﹐不甚相得。王姬在宮數月﹐備聞襄公淫妹之事﹐默然自嘆﹕「似此蔑倫悖理﹐禽獸不如﹗吾不幸錯嫁匪人﹐是吾命也﹗」鬱鬱成疾﹐不及一年﹐遂卒。

襄公自王姬之死﹐益無忌憚。心下思想文姜﹐僞以狩獵爲名﹐不時往禚﹐遣人往祝邱﹐密迎文姜到禚﹐晝夜淫樂。

恐魯莊公發怒﹐欲以兵威脇之﹐乃親率重兵襲紀﹐取其郱﹑鄑﹑郚三邑之地。兵移酅城﹐使人告紀侯﹕」速寫降書﹐免至滅絕﹗「紀侯嘆曰「齊﹐吾世仇﹐吾不能屈膝仇人之庭﹐以求苟活也﹗」乃使夫人伯姬作書﹐遣人往魯求救。齊襄公出令曰﹕」有救紀者﹐寡人先移兵伐之﹗「魯莊公遣使如鄭﹐約他同力救紀。鄭伯子儀因厲公在櫟﹐謀襲鄭國﹐不敢出師﹐使人來辭。魯侯孤掌難鳴﹐行至滑地﹐懼齊兵威﹐畱宿三日而返。紀侯聞魯兵退回﹐度不能守﹐將城池﹑妻子交付其弟嬴季﹐拜別宗廟﹐大哭一場﹐半夜開門而出﹐不知所終。

嬴季謂諸大臣曰「死國與存祀﹐二者孰重﹖」諸大夫皆曰﹕」存祀爲重﹗「嬴季曰「苟能存紀宗廟﹐吾何惜自屈﹖」卽寫降書﹐願爲齊外臣﹐守酅宗廟。齊侯許之。嬴季遂將紀國土地﹑戶口之數﹐盡納於齊﹐叩首乞哀。齊襄公收其版籍﹐於紀廟之旁﹐割三十戶以供紀祭祀﹐號嬴季爲廟主。紀伯姬驚悸而卒﹐襄公命葬以夫人之禮﹐以媚於魯。伯姬之娣叔姬﹐乃昔日從嫁者﹐襄公欲送之歸魯。叔姬曰﹕」婦人之義﹐旣嫁從夫。生爲嬴氏婦﹐死爲嬴氏鬼﹐捨此安歸乎﹖「襄公乃聽其居酅守節﹐後數年而卒。史官贊云﹕

世衰俗敝﹐淫風相襲。

齊公亂妹﹐新臺娶媳。

禽行獸心﹐倫亡紀佚。

小邦妾媵﹐矢節從一。

寧守故廟﹐不歸宗國。

卓哉叔姬﹗《柏舟》同式。

按齊襄公滅紀之歲﹐乃周莊王七年也。

是年楚武王熊通﹐以隨侯不朝﹐復興兵伐隨﹐未至而薨。令尹斗祈﹑莫敖屈重﹐祕不發喪﹐出奇兵從間道直逼隨城﹐隨懼行成。屈重僞以王命﹐入盟隨侯。大軍旣濟漢水﹐然後發喪。子熊貲卽位﹐是爲文王。此事不提。

再說齊襄公滅紀凱旋﹐文姜於路迎接其兄﹐至於祝邱﹐盛爲燕享。用兩君相見之禮﹐彼此酬酢﹐大犒齊軍。又與襄公同至禚地﹐畱連歡宿。襄公乃使文姜作書﹐召魯莊公來禚地相會﹐莊公恐違母命﹐遂至禚謁見文姜。文姜使莊公以甥舅之禮見齊襄公﹐且謝葬紀伯姬之事。莊公亦不能拒﹐勉彊從之。襄公大喜﹐亦具享禮款待莊公。時襄公新生一女﹐文姜以莊公內主尙虛﹐令其訂約爲婚。莊公曰「彼女尙血胞﹐非吾配也。」文姜怒曰﹕」汝欲疏母族耶﹖「襄公亦以長幼懸隔爲嫌。文姜曰﹕」待二十年而嫁﹐亦未晚也。「襄公懼失文姜之意﹐莊公亦不敢違母命﹐兩下只得依允。甥舅之親﹐復加甥舅﹐情愈親密。

二君並車馳獵於禚地之野﹐莊公矢不虛發﹐九射九中。襄公稱贊不已。野人竊指魯莊公戲曰「此吾君假子也。」莊公怒﹐使左右蹤迹其人殺之﹐襄公亦不嗔怪。史臣論莊公有母無父﹐忘親事仇﹐作詩誚云﹕

車中飲恨已多年﹐甘與仇讎共戴天。

莫怪野人呼假子﹐已同假父作姻緣。

文姜自魯﹑齊同狩之後﹐益無忌憚﹐不時與齊襄公聚於一處。或於防﹐或於谷﹐或時直至齊都﹐公然畱宿宮中﹐儼如夫婦。國人作《載驅》之詩﹐以刺文姜。詩云﹕

載驅薄薄﹐簟茀朱鞹。魯道有蕩﹐齊子發夕。

汶水滔滔﹐行人儦儦。

魯道有蕩﹐齊子遊遨。

薄薄者﹐疾驅之貌﹔簟﹐席﹐所以鋪車﹔茀﹐車後戶﹔朱鞹者﹐以朱漆獸皮﹐皆車飾也。齊子指文姜﹐言文姜乘此車而至齊﹔儦儦眾貌﹐言其僕從之多也。

又有《敝笱》之詩﹐以刺莊公。詩云﹕

敝笱在梁﹐其魚魴鰥。

齊子歸止﹐其從如雲。

敝笱在梁﹐其魚魴鱮。齊子歸止﹐其從如水。

笱者﹐取魚之器。言敝壞之罟﹐不能制大魚﹐以諭魯莊公不能防閒文姜﹐任其僕從出入無禁也。

且說齊襄公自禚回國﹐衛侯朔迎賀滅紀之功﹐再請伐衛之期。襄公曰「今王姬已卒﹐此舉無礙。但非連合諸侯﹐不爲公舉﹐君少待之。」衛侯稱謝。

過數日﹐襄公遣使約會宋﹑魯﹑陳﹑蔡四國之君﹐一同伐衛﹐共納惠公。其檄云﹕

天禍衛國﹐生逆臣泄﹑職﹐擅行廢立﹐致衛君越在敝邑﹐於今七年。孤坐不安席﹐以疆場多事﹐不卽誅討。今幸少閒﹐悉索敝賦﹐願從諸君之後﹐左右衛君﹐以誅衛之不當立者。

時周莊王八年之冬也。

齊襄公出車五百乘﹐同衛侯朔先至衛境。四國之君﹐各引兵來會。哪四路諸侯﹖宋閔公捷﹑魯莊公同﹑陳宣公杵臼﹑蔡哀侯獻舞。衛侯聞五國兵至﹐與公子泄﹑公子職商議﹐遣大夫寧跪告急於周。莊王問羣臣﹕「誰能爲我救衛者﹖」

周公忌父﹑西虢公伯皆曰「王室自伐鄭損威以後﹐號令不行。今齊侯諸兒不念王姬一脈之親﹐鳩合四國﹐以納君爲名﹐名順兵彊﹐不可敵也。」

左班中最下一人挺身出曰「二公之言差矣﹗四國但只彊耳﹐安得言名順乎﹖」眾人視之﹐乃下士子突也。

周公曰「諸侯失國﹐諸侯納之﹐何爲不順﹖「子突曰﹕」黔牟之立﹐已稟王命。旣立黔牟﹐必廢子朔。二公不以王命爲順﹐而以納諸侯爲順﹐誠突所不解也﹗」虢公曰「兵戎大事﹐量力而行。王室不振﹐已非一日。伐鄭之役﹐先王親在軍中﹐尙中祝聃之矢﹐至今兩世﹐未能問罪。況四國之力﹐十倍於鄭﹐孤軍赴援﹐如以卵抵石﹐徒自褻威﹐何益於事﹖「子突曰﹕」天下之事﹐理勝力爲常﹐力勝理爲變。王命所在。理所萃也。一時之彊弱在力﹐千古之勝負在理。若蔑理而可以得志﹐無一人起而問之﹐千古是非﹐從此顚倒﹐天下不復有王矣﹪諸公亦何面目號爲王朝卿士乎﹖」虢公不能答。

周公曰「倘今日興救衛之師﹐汝能任其事否﹖「子突曰﹕」九伐之法﹐司馬掌之。突位微才劣﹐誠非其任﹔必無人肯往﹐突不敢愛死﹐願代司馬一行﹗」周公又曰「汝救衛能保必勝乎﹖「子突曰﹕」突今日出師﹐已據勝理。若以文﹑武﹑宣﹑平之靈﹐仗義執言﹐四國悔罪﹐王室之福﹐非突敢必也﹗」大夫富辰曰「突言甚壯﹐可令一往﹐亦使天下知王室有人。「周王從之。乃先遣寧跪歸報衛國﹐王師隨後起行。

卻說周虢二公﹐忌子突之成功﹐僅給戎車二百乘。子突並不推諉﹐告於太廟而行。時五國之師﹐已至衛城下﹐攻圍甚急。公子泄﹑公子職晝夜巡守﹐懸望王朝大兵解圍。誰知子突兵微將寡﹐怎當五國如虎之眾﹖不等子突安營﹐大殺一場。二百乘兵車﹐如湯潑雪。子突嘆曰「吾奉王命而戰死﹐不失爲忠義之鬼也﹗」乃手殺數十人﹐然後自刎而亡。髯翁有詩贊曰﹕

𨿽然只旅未成功﹐王命昭昭耳目中。

見義勇爲眞漢子﹐莫將成敗論英雄﹗

衛國守城軍士﹐聞王師已敗﹐先自奔竄。齊兵首先登城﹐四國繼之﹐砍開城門﹐放衛侯朔入城。公子泄﹑公子職同寧跪收拾散兵﹐擁公子黔牟出走﹐正遇魯兵﹐又殺一場。寧跪奪路先奔﹐三公子俱被魯兵所擒。寧跪知力不能救﹐嘆口气﹐奔往秦國逃難去訖。魯侯將三公子獻俘於衛﹐衛不敢決﹐轉獻於齊。齊襄公喝教刀斧手﹐將泄﹑職二公子斬訖﹐公子黔牟是周王之婿﹐於齊有連襟之情﹐赦之不誅﹐放歸於周。衛侯朔鳴鐘擊鼓﹐重登侯位。將府庫所藏寶玉﹐厚賂齊襄公。

襄公曰「魯侯擒三公子﹐其勞不淺。「乃以所賂之半﹐分贈魯侯。復使衛侯另出器賄﹐散於宋﹑陳﹑蔡三國﹐此周莊王九年之事。

卻說齊襄公自敗子突﹐放黔牟之後﹐誠恐周王來討﹐乃使大夫連稱爲將軍﹐管至父爲副﹐領兵戍葵邱﹐以遏東南之路。二將臨行﹐請於襄公曰「戍守勞苦﹐臣不敢辭﹐以何期爲滿﹖」時襄公方食瓜﹐乃曰﹕」今此瓜熟之時﹐明歲瓜再熟﹐當遣人代汝。「二將往葵邱駐紮。

不覺一年光景﹐忽一日﹐戍卒進瓜嘗新﹐二將想起瓜熟之約﹕」此時正該交代﹐如何主公不遣人來﹖「特地差心腹往國中探信﹐聞齊侯在谷城與文姜歡樂﹐有一月不回。

連稱大怒曰「王姬薨後﹐吾妹當爲繼室﹐無道昏君﹐不顧倫理﹐在外日事淫媟﹐使吾等暴露邊鄙﹐吾必殺之﹗「謂管至父曰﹕」汝可助吾一臂。」管至父曰「及瓜而代﹐主公所親許也。恐其忘之﹐不如請代。請而不許﹐軍心胥怨﹐乃可用也。「連稱曰﹕」善。」乃使人獻瓜於襄公﹐因求交代。襄公怒曰「代出孤意﹐柰何請耶﹖再候瓜一熟可也。「使人回報﹐連稱恨恨不已﹐謂管至父曰﹕」今欲行大事﹐計將安出﹖」至父曰「凡舉事必先有所奉﹐然後成。公孫無知﹐乃公子夷仲年之子﹐先君僖公以同母之故﹐寵愛仲年﹐並愛無知﹐從幼畜養宮中﹐衣服禮數﹐與世子無別。自主公卽位﹐因無知向在宮中﹐與主公角力﹐無知足勾主公僕地﹐主公不悅。一日﹐無知又與大夫雍廩爭道﹐主公怒其不遜﹐遂疏黜之﹐品秩裁減大半﹐無知銜恨於心久矣。每思作亂﹐恨無幫手。我等不若密通無知﹐內應外合﹐事可必濟。「連稱曰﹕」當於何時﹖」管至父曰「主上性喜用兵﹐又好遊獵﹐如猛虎離穴﹐易爲制耳。但得預聞出外之期﹐方不失機會也。「連稱曰﹕」吾妹在宮中﹐失龐於主公﹐亦懷怨望。今囑無知陰與吾妹合計﹐伺主公之間隙﹐星夜相聞﹐可無誤事。」於是再遣心腹﹐致書於公孫無知。書曰﹕

賢公孫受先公如嫡之寵﹐一旦削奪﹐行路之人﹐皆爲不平。況君淫昏日甚﹐政令無常﹐葵邱久戍﹐及瓜不代﹐三軍之士﹐憤憤思亂。如有間可圖﹐稱等願效犬馬﹐竭力推戴。稱之從妹﹐在宮失寵銜怨﹐天助公孫以內應之資﹐機不可失。

公孫無知得書大喜﹐卽復書曰﹕

天厭淫人﹐以啟將軍之衷﹐敬佩裏言﹐遲疾奉報。

無知陰使女侍通信於連妃﹐且以連稱之書示之﹕「若事成之日﹐當立爲夫人。「連妃許之。

周莊王十一年冬十月﹐齊襄公知姑棼之野有山名貝邱﹐禽獸所聚﹐可以遊獵﹐乃預戒徒人費等﹐整頓車徒﹐將以次月往彼田狩。連妃遣宮人送信於公孫無知﹐無知星夜傳信葵邱﹐通知連﹑管二將軍﹐約定十一月初旬﹐一齊舉事。連稱曰「主上出獵﹐國中空虛﹐吾等率兵直入都門﹐擁立公孫何如﹗」管至父曰﹕」主上睦於鄰國﹐若乞師來討﹐何以禦之﹖不若伏兵於姑棼﹐先殺昏君﹐然後奉公孫卽位﹐事可萬全也。「那時葵邱戍卒﹐因久役在外﹐無不思家﹐連稱密傳號令﹐各備漧糧﹐往貝邱行事﹐軍士人人樂從﹐不在話下。

再說齊襄公於十一月朔日﹐駕車出遊﹐止帶力士石之紛如﹐及幸臣孟陽一班﹐架鷹牽犬﹐準備射獵﹐不用一大臣相隨。先至姑棼﹐原建有離宮﹐遊玩竟日。居民饋獻酒肉﹐襄公歡飲至夜﹐遂畱宿焉。

次日起駕﹐往貝邱來。見一路樹木蒙茸﹐藤蘿翳鬱﹐襄公駐車髙阜﹐傳令舉火焚林﹐然後合圍校射﹐縱放鷹犬。火烈風猛﹐狐兔之類﹐東奔西逸﹐忽有大豕一隻﹐如牛無角﹐似虎無斑﹐從火中奔出﹐竟上髙阜﹐蹲踞於車駕之前。

時眾人俱往馳射﹐惟孟陽立於襄公之側。襄公顧孟陽曰「汝爲我射此豕。」孟陽瞪目視之﹐大驚曰﹕」非豕也﹐乃公子彭生也﹗「襄公大怒曰﹕」彭生何敢見我﹗「奪孟陽之弓﹐親自射之﹐連發三矢不中。那大豕直立起來﹐雙拱前蹄﹐效人行步﹐放聲而啼﹐哀慘難聞﹐嚇得襄公毛骨俱竦﹐從車中倒撞下來﹐跌損左足﹐脫落了絲文屨一隻﹐被大豕銜之而去﹐忽然不見。髯翁有詩曰﹕

魯桓昔日死車中﹐今日車中遇鬼雄。

枉殺彭生應化厲﹐諸兒空自引雕弓。

徒人費與從人等﹐扶起襄公﹐臥於車中﹐傳令罷獵﹐復回姑棼離宮住宿。襄公自覺精神恍惚﹐心下煩躁。時軍中已打二更﹐襄公因左足疼痛﹐展轉不寐﹐謂孟陽曰「汝可扶我緩行幾步。」先前墜車﹐匆忙之際﹐不知失屨﹐到此方覺﹐問徒人費取討。費曰﹕」屨爲大豕銜去矣。「襄公心惡其言﹐乃大怒曰「汝旣跟隨寡人﹐豈不看屨之有無﹖若果銜去﹐當時何不早言﹖」自執皮鞭﹐鞭費之背﹐血流滿地方止。

徒人費被鞭﹐含淚出門﹐正遇連稱引著數人打探動靜﹐將徒人費一索捆住。問曰「無道昏君何在﹖」費曰「在寢室。」又問﹕「已臥乎﹖」曰「尙未臥也。」連稱舉刀欲砍﹐費曰「勿殺我﹐我當先入﹐爲汝耳目。」連稱不信﹐費曰「我適被鞭傷﹐亦欲殺此賊耳﹗」乃袒衣以背示之。連稱見其血肉淋漓﹐遂信其言﹐解費之縛﹐囑以內應﹐隨卽招管至父引著眾軍士﹐殺入離宮。

且說徒人費翻身入門﹐正遇石之紛如﹐告以連稱作亂之事。遂造寢室﹐告於襄公。襄公驚惶無措﹐費曰「事已急矣。若使一人僞作主公﹐臥於牀上﹐主公潛伏戶後﹐幸而倉卒不辧﹐或可脫也﹗」孟陽曰「臣受恩逾分﹐願以身代﹐不敢卹死﹗「孟陽卽臥於牀﹐以面向內﹐襄公親解錦袍覆之﹐伏身戶後﹐問徒人費曰﹕」汝將何如﹖」費曰「臣當與紛如協力拒賊﹗「襄公曰﹕」不苦背創乎﹖「費曰﹕」臣死且不避﹐何有於創﹖」襄公嘆曰「忠臣也﹗「徒人費令石之紛如引眾拒守中門﹐自己單身挾著利刃﹐詐爲迎賊﹐欲刺連稱。其時眾賊已攻進大門﹐連稱挺劍當先開路﹐管至父列兵門外﹐以防他變。

徒人費見連稱來勢凶猛﹐不暇致詳﹐上前一步便刺。誰知連稱身被重鎧﹐刃刺不入﹐卻被連稱一劍劈去﹐斷其二指﹐還復一劍﹐劈下半个頭顱﹐死於門中。

石之紛如便挺矛來鬥﹐約戰十餘合﹐連稱轉斗轉進﹐紛如漸漸退步﹐誤絆石階腳口止坐﹐亦被連稱一劍砍倒。

遂入寢室﹐侍衛先已驚散﹐團花帳中﹐臥著一人﹐錦袍遮蓋﹐連稱手起劍落﹐頭離枕畔﹐舉火燭之﹐年少無須﹐連稱曰「此非君也﹗」使人徧搜房中﹐並無蹤影。連稱自引燭照之﹐忽見戶檻之下﹐露出絲文屨一隻﹐知戶後藏躲有人﹐不是諸兒是誰﹖打開戶後看時﹐那昏君因足疼﹐做一堆兒蹲著﹐那一隻絲文屨﹐仍在足上。連稱所見之屨﹐乃是先前大豕銜去的﹐不知如何在檻下﹐分明是冤鬼所爲﹐可不畏哉﹖

連稱認得諸兒﹐似雞雛一般﹐一把提出戶外﹐擲於地下﹐大罵﹕「無道昏君﹗汝連年用兵﹐黷武殃民﹐是不仁也﹔背父之命﹐疏遠公孫﹐是不孝也﹔兄妹宣淫﹐公行不忌﹐是無禮也﹔不念遠戍﹐瓜期不代﹐是無信也﹗仁孝禮信﹐四徳皆失﹐何以爲人﹖吾今日爲魯桓公報仇﹗「遂砍襄公爲數段﹐以牀褥裹其屍﹐與孟陽同埋於戶下。

計襄公在位只五年。史官評論此事﹐謂襄公疏遠大臣﹐親暱羣小﹐石之紛如﹑孟陽﹑徒人費等﹐平日受其私恩﹐從於昏亂﹐𨿽視死如歸﹐不得爲忠臣之大節。連稱﹑管至父﹐徒以久戍不代﹐遂行篡弒﹐當是襄公惡貫已滿﹐假手二人耳﹗彭生臨刑大呼﹕「死爲妖孽﹐以取爾命﹗」大豕見形﹐非偶然也。髯翁有詩詠費﹑石等死難之事﹐詩云﹕

捐生殉主是忠貞﹐費石千秋無令名。

假使從昏稱死節﹐飛廉崇虎亦堪旌﹗

又詩嘆齊襄公云﹕

方張惡焰君侯死﹐將熄凶威大豕狂。

惡貫滿盈無不斃﹐勸人作善莫商量。

連稱﹑管至父重整軍容﹐長驅齊國。公孫無知預集私甲﹐一聞襄公凶信﹐引兵開門﹐接應連﹑管二將入城。二將托言「曾受先君僖公遺命﹐奉公孫無知卽位。「立連妃爲夫人。連稱爲正卿﹐號爲國舅﹔管至父爲亞卿。諸大夫𨿽勉彊排班﹐心中不服﹐惟雍廩再三稽首﹐謝往日爭道之罪﹐極其卑順。無知赦之﹐仍爲大夫。髙國稱病不朝﹐無知亦不敢黜之。

至父勸無知懸榜招賢﹐以收人望﹐因薦其族子管夷吾之才﹐無知使人召之。未知夷吾肯應召否﹖且聽下回分解。

第十五回

雍大夫計殺無知魯莊公乾時大戰

卻說管夷吾字仲﹐生得相貌魁梧﹐精神俊爽﹐博通墳典﹐淹貫古今﹐有經天緯地之才﹐濟世匡時之略。與鮑叔牙同賈﹐至分金時﹐夷吾多取一倍﹐鮑叔之從人心懷不平。鮑叔曰「仲非貪此區區之金﹐因家貧不給﹐我自願讓之耳﹗」又曾領兵隨徵﹐每至戰陣﹐輒居後隊﹐及還兵之日﹐又爲先驅。多有笑其怯者。鮑叔曰﹕」仲有老母在堂﹐畱身奉養﹐豈眞怯斗耶﹗「又數與鮑叔計事﹐往往相左。鮑叔曰「人固有遇不遇﹐使仲遇其時﹐定當百不失一矣﹗」夷吾聞之﹐嘆曰﹕」生我者父母﹐知我者鮑叔哉﹗「遂結爲生死之交。

值襄公諸兒卽位﹐長子曰糾﹐魯女所生﹐次子小白﹐莒女所生﹐𨿽皆庶出﹐俱已成立﹐欲爲立傅以輔導之。管夷吾謂鮑叔牙曰「君生二子﹐異日爲嗣﹐非糾卽白。吾與爾各傅一人。若嗣立之日﹐互相薦舉。」叔牙然其言。於是管夷吾同召忽爲公子糾之傅﹐叔牙爲公子小白之傅。

襄公欲迎文姜至禚相會﹐叔牙謂小白曰「君以淫聞﹐爲國人笑﹐及今止之﹐猶可掩飾。更相往來﹐如水決堤﹐將成泛溢﹐子必進諫﹗「小白果入諫襄公﹐曰﹕」魯侯之死﹐嘖有煩言﹐男女嫌疑不可不避﹗」襄公怒曰「孺子何得多言﹗「以屨蹴之。小白趨而出。

鮑叔曰「吾聞之﹕」有奇淫者﹐必有奇禍『﹐吾當與子適他國﹐以俟後圖﹗」小白問﹕「當適何國﹖「鮑叔曰﹕」大國喜怒不常﹐不如適莒。莒小而近齊﹐小則不敢慢我﹐近則旦暮可歸﹗」小白曰「善﹗「乃奔莒國。襄公聞之﹐亦不追還。

及公孫無知篡位﹐來召管夷吾。夷吾曰「此輩兵已在頸﹐尙欲累人耶﹖」遂與召忽共計﹐以魯爲子糾之母家﹐乃奉糾奔魯。魯莊公居之於生竇﹐月給廩餼。

魯莊公十二年春二月﹐齊公孫無知元年﹐百官賀旦﹐俱集朝房﹐見連﹑管二人公然壓班﹐人人皆有怨憤之意。雍廩知眾心不附﹐佯言曰「有客自魯來﹐傳言公子糾將以魯師伐齊﹐諸君聞之否﹖「諸大夫皆曰﹕」不聞。」雍遂不復言。

旣朝退﹐諸大夫互相約會﹐俱到雍廩家﹐叩問公子糾伐齊之信。雍廩曰「諸君謂此事如何﹖」東郭牙曰「先君𨿽無道﹐其子何罪﹖吾等日望其來也。「諸大夫有泣下者。雍廩曰﹕」廩之屈膝﹐寧無人心﹖正欲委曲以圖事耳﹗諸君若能相助﹐共除弒逆之賊﹐復立先君子﹐豈非義舉﹖」東郭牙問計﹐雍廩曰「髙敬仲﹐國之世臣﹐素有才望﹐爲人信服。連﹑管二賊得其片言獎借﹐重於千鈞﹐恨不能耳。誠使敬仲置酒﹐以招二賊﹐必欣然往赴。吾僞以子糾兵信﹐面啟公孫﹐彼愚而無勇﹐俟其相就﹐卒然刺之﹐誰爲救者﹖然後舉火爲號﹐闔門而誅二賊﹐易如反掌。「東郭牙曰﹕」敬仲𨿽疾惡如仇﹐然爲國自貶﹐當不靳也﹐吾力能必之。」遂以雍廩之謀﹐告於髙傒﹐髙傒許諾。卽命東郭牙往連﹑管二家致意﹐俱如期而至。髙傒執觶言曰「先君行多失徳﹐老夫日虞國之喪亡。今幸大夫援立新君﹐老夫亦獲守家廟﹐向因老病﹐不與朝班﹐今幸賤體稍康﹐特治一酌﹐以報私恩﹐兼以子孫爲托。「連稱與管至父謙讓不已。髙傒命將重門緊閉﹕」今日飲酒﹐不盡歡不已。」預戒閽人﹕「勿通外信﹐直待城中舉火﹐方來傳報。「卻說雍廩懷匕首直叩宮門﹐見了無知﹐奏言﹕」公子糾率領魯兵﹐旦晚將至﹐幸早圖應敵之計。」無知問﹕「國舅何在﹖「雍廩曰﹕」國舅與管大夫郊飲未回﹐百官俱集朝中﹐專候主公議事。」無知信之﹐方出朝堂﹐尙未坐定﹐諸大夫一擁而前﹐雍廩自後刺之﹐血流公座﹐登時气絕。計無知爲君﹐才一月餘耳﹐哀哉﹗連夫人聞變﹐自縊於宮中。史官詩云﹕

只因無寵間襄公﹐誰料無知寵不終﹖

一月夫人三尺帛﹐何如寂寞守空宮﹗

當時雍廩教人於朝外放起一股狼煙﹐煙透九霄。髙傒正欲款客﹐忽聞門外傳板﹐報說﹕「外廂舉火。「髙傒卽便起身﹐往內而走。連稱﹑管至父出其不意﹐卻待要問其緣故﹐廡下預伏壯士﹐突然殺出﹐將二人砍爲數段。𨿽有從人﹐身無寸鐵﹐一時畢命。

雍廩與諸大夫﹐陸續俱到髙府﹐公同商議﹐將二人心肝剖出﹐祭奠襄公。一面遣人於姑棼離宮﹐取出襄公之屍﹐重新殯殮。一面遣人於魯國迎公子糾爲君。魯莊公聞之﹐大喜﹐便欲爲公子糾起兵。施伯諫曰「齊魯互爲彊弱﹐齊之無君﹐魯之利也。請勿動﹐以觀其變。」莊公躊躇未決。

時夫人文姜因襄公被弒﹐自祝邱歸於魯國﹐日夜勸其子興兵伐齊﹐討無知之罪﹐爲其兄報仇﹐及聞無知受戮﹐齊使來迎公子糾爲君﹐不勝之喜。主定納糾﹐催促莊公起程。莊公爲母命所迫﹐遂不聽施伯之言﹐親率兵車三百乘﹐用曹沫爲大將﹐秦子﹑梁子爲左右﹐護送公子糾入齊。

管夷吾謂魯侯曰「公子小白在莒﹐莒地比魯爲近﹐倘彼先入﹐主客分矣﹗乞假臣良馬﹐先往邀之﹗「魯侯曰﹕」甲卒幾何﹖」夷吾曰「三十乘足矣﹗「

卻說公子小白聞國亂無君﹐與鮑叔牙計議﹐向莒子借得兵車百乘﹐護送還齊。

這里管夷吾引兵晝夜奔馳﹐行至卽墨﹐聞莒兵已過﹐從後追之。又行三十餘里﹐正遇莒兵停車造飯﹐管夷吾見小白端坐車中﹐上前鞠躬曰「公子別來無恙﹐今將何往﹖」小白曰﹕」欲奔父喪耳﹗「管夷吾曰「糾居長﹐分應主喪。公子幸少畱﹐無自勞苦﹗」鮑叔牙曰﹕」仲且退﹐各爲其主﹐不必多言。「夷吾見莒兵睜眉怒目﹐有爭鬥之色﹐誠恐眾寡不敵﹐乃佯諾而退。驀地彎弓搭箭﹐覷定小白﹐颼的射來。小白大喊一聲﹐口吐鮮血﹐倒於車上。鮑叔牙急忙來救﹐從人盡叫道﹕」不好了﹗「一齊啼哭起來。管夷吾率領那三十乘﹐加鞭飛跑去了。

夷吾在路嘆曰「子糾有福﹐合爲君也﹗」還報魯侯﹐酌酒與子糾稱慶。此時放心落意﹐一路邑長獻餼進饌﹐遂緩緩而行。

誰知這一箭只射中小白的帶鉤。小白知夷吾妙手﹐恐他又射﹐一時急智﹐嚼破舌尖﹐噴血詐倒﹐連鮑叔牙都瞞過了。鮑叔牙曰「夷吾𨿽去﹐恐其又來﹐此行不可遲也﹗」乃使小白變服﹐載以溫車﹐從小路疾馳。將近臨淄﹐鮑叔牙單車先入城中﹐徧謁諸大夫﹐盛稱公子小白之賢。諸大夫曰「子糾將至﹐何以處之﹖「鮑叔牙曰﹕」齊連弒二君﹐非賢者不能定亂﹐況迎子糾而小白先至﹐天也﹗魯君納糾﹐其望報不淺。昔宋立子突﹐索賂無厭﹐兵連數年。吾國多難之餘﹐能堪魯之徵求乎﹖」諸大夫曰「然則何以謝魯侯﹖「叔牙曰﹕」吾已有君﹐彼自退矣﹗」大夫隰朋﹑東郭牙齊聲曰「叔言是也﹗」於是迎小白入城卽位﹐是爲桓公。髯翁有詩單詠射鉤之事﹐詩曰﹕

魯公歡喜莒人愁﹐誰道區區中帶鉤﹖

但看一時權變處﹐便知有智合諸侯。

鮑叔牙曰「魯兵未至﹐宜預止之﹗「乃遣仲孫湫往迎魯莊公﹐告以有君。莊公知小白未死﹐大怒曰﹕」立子以長﹐孺子安得爲君﹖孤不能空以三軍退也﹗「仲孫湫回報。

齊桓公曰「魯兵不退﹐柰何﹖」鮑叔牙曰﹕」以兵拒之﹗「乃使王子成父將右軍﹐寧越副之﹔東郭牙將左軍﹐仲孫湫副之。鮑叔牙奉桓公親將中軍。雍廩爲先鋒。兵車共五百乘。

分撥已定﹐東郭牙請曰「魯君慮吾有備﹐必不長驅﹐乾時水艸方便﹐此駐兵之處也。」若設伏以待﹐乘其不備﹐破之必矣﹗「鮑叔牙曰﹕」善﹗」使寧越﹑仲孫湫各率本部﹐分路埋伏﹔使王子成父﹑東郭牙從他路抄出魯兵之後。雍廩挑戰誘敵。

卻說魯莊公同子糾行至乾時﹐管夷吾進曰「小白初立﹐人心未定。宜速乘之﹐必有內變。「莊公曰﹕」如仲之言﹐小白已射死久矣。」遂出令於乾時安營。魯侯營於前﹑子糾營於後﹐相去二十里。

次早諜報﹕「齊兵已到﹐先鋒雍廩索戰。「魯莊公曰﹕」先破齊師﹐城中自然寒膽也﹗」遂引秦子﹑梁子駕戎車而前﹐呼雍廩親數之﹐曰「汝首謀誅賊﹐求君於我﹐今又攺圖﹐信義安在﹖「挽弓欲射雍廩。

雍廩佯作羞慚﹐抱頭鼠竄﹐莊公命曹沫逐之﹐雍廩轉轅來戰﹐不幾合又走。曹沫不捨﹐奮生平之勇﹐挺著畫戟趕來﹐卻被鮑叔牙大兵圍住。曹沫深入重圍﹐左衝右突﹐身中兩箭﹐死戰方脫。

卻說魯將秦子﹑梁子恐曹沫有失﹐正待接應﹐忽聞左右炮聲齊震﹐寧越﹑仲孫湫兩路伏兵齊起﹐鮑叔牙率領中軍﹐如墻而進。三面受敵﹐魯兵不能抵當﹐漸漸奔散。

鮑叔牙傳令﹕「有能獲魯侯者﹐賞以萬家之邑。」使軍中大聲傳呼。秦子急取魯侯繡字黃旗﹐偃之於地。梁子復取旗建於自車之上﹐秦子問其故。梁子曰﹕」吾將以誤齊也。「魯莊公見事急﹐跳下戎車﹐別乘軺車﹐微服而逃。秦子緊緊跟定﹐殺出重圍。

寧越望見繡旗﹐伏於下道﹐認是魯君﹐麾兵圍之數重。梁子免冑以面示曰「吾魯將也﹐吾君已去遠矣。」鮑叔牙知齊軍已全勝﹐鳴金收軍。仲孫湫獻戎輅﹐寧越獻梁子﹐齊侯命斬於軍前。齊侯因王子成父﹑東郭牙兩路兵尙無下落﹐畱寧越﹑仲孫湫屯於乾時﹐大軍奏凱先回。

再說管夷吾等管轄輜重﹐在於後營。聞前營戰敗﹐教召忽同公子糾守營﹐悉起兵車自來接應﹐正遇魯莊公﹐合兵一處﹐曹沫亦收拾殘車敗卒奔回。計點之時﹐十停折去其七﹐夷吾曰「軍气已喪﹐不可畱矣﹗「乃連夜拔營而起。

行不二日﹐忽見兵車當路。乃是王子成父﹑東郭牙抄出魯兵之後。曹沫挺戟大呼曰「主公速行﹐吾死於此﹗」顧秦子曰﹕」汝當助吾﹗「秦子便接住王子成父廝殺。曹沫便接住東郭牙廝殺。管夷吾保著魯莊公﹐召忽保著公子糾﹐奪路而行。有紅袍小將追魯侯至急﹐魯莊公一箭﹐正中其額﹔又有一白袍者追來﹐莊公亦射殺之。齊兵稍卻﹐管仲教把輜重甲兵乘馬之類﹐連路委棄﹐恣齊兵搶掠﹐方才得脫。曹沫左膊﹐復中一刀﹐尙刺殺齊軍無數﹐潰圍而出。秦子戰死於陣。史官論魯莊公乾時之敗。實爲自取。有詩嘆云﹕

子糾本是仇人胤﹐何必勤兵往納之﹖

若念深仇天不戴﹐助糾不若助無知﹗

魯莊公等脫離虎口﹐如漏网之魚﹐急急奔走﹐隰朋﹑東郭牙從後趕來﹐直追過汶水﹐將魯境內汶陽之田﹐盡侵奪之﹐設守而去。魯人不敢爭較﹐齊兵大勝而歸。

齊侯小白早朝﹐百官稱賀。鮑叔牙進曰「子糾在魯﹐有管夷吾﹑召忽爲輔﹐魯又助之﹐心腹之疾尙在﹐未可賀也。」齊侯小白曰﹕」爲之柰何﹖「鮑叔牙曰「乾時一戰﹐魯君臣膽寒矣。臣當統三軍之眾﹐壓魯境上﹐請討子糾﹐魯必懼而從也。」齊侯曰﹕」寡人請舉國以聽子。「鮑叔牙乃簡閱車馬﹐率領大軍﹐直至汶陽﹐淸理疆界。遣公孫隰朋﹐致書於魯侯曰﹕

外臣鮑叔牙﹐百拜魯賢侯殿下﹕家無二主﹐國無二君。寡君已奉宗廟﹐公子糾欲行爭奪﹐非不二之誼也。寡君以兄弟之親﹐不忍加戮﹐願假手於上國。管仲﹑召忽﹐寡君之仇﹐請受而戮於太廟。

隰朋臨行﹐鮑叔牙囑之曰「管夷吾天下奇才﹐吾言於君﹐將召而用之﹐必令無死。」隰朋曰﹕」倘魯欲殺之如何﹖「鮑叔曰﹕」但提起射鉤之事﹐魯必信矣。「隰朋唯唯而去。魯侯得書﹐卽召施伯。不知如何計議﹖再聽下回分解。

第十六回

釋檻囚鮑叔薦仲戰長勺曹劌敗齊

卻說魯莊公得鮑叔牙之書﹐卽召施伯計議曰「向不聽子言﹐以致兵敗。今殺糾與存糾孰利﹖」施伯曰﹕」小白初立﹐卽能用人﹐敗我兵於乾時﹐此非子糾之比也。況齊兵壓境﹐不如殺糾﹐與之講和﹗「時公子糾與管夷吾﹑召忽俱在生竇﹐魯莊公使公子偃將兵襲之﹐殺公子糾﹐執召忽﹑管仲至魯﹐將納檻車。召忽仰天大慟曰「爲子死孝﹐爲臣死忠﹐分也。忽將從子糾於地下﹐安能受桎梏之辱﹖」遂以頭觸殿柱而死。管夷吾曰﹕」自古人君﹐有死臣必有生臣﹐吾且生入齊國﹐爲子糾白冤﹗「便束身入檻車之中。

施伯私謂魯莊公曰「臣觀管子之容﹐似有內援﹐必將不死。此人天下奇才﹐若不死﹐必大用於齊﹐必霸天下﹐魯自此奉奔走矣。君不如請於齊而生之。管子生﹐則必徳我﹔徳我而爲我用﹐齊不足慮也﹗」莊公曰﹕」齊君之仇﹐而我畱之﹐𨿽殺糾﹐怒未解也﹗「施伯曰「君以爲不可用﹐不如殺之﹐以其屍授齊﹗」莊公曰﹕」善。「公孫隰朋聞魯將殺管夷吾﹐疾趨魯庭﹐來見莊公曰「夷吾射寡君中鉤﹐寡君恨之切骨﹐欲親加刃﹐以快其志。若以屍還﹐猶不殺也。」莊公信其言﹐遂囚夷吾﹐並函封子糾召忽之首﹐交付隰朋。隰朋稱謝而行。

卻說管夷吾在檻車中﹐已知鮑叔牙之謀﹐誠恐「施伯智士﹐𨿽然釋放﹐倘或翻悔﹐重復追還﹐吾命休矣﹗「心生一計﹐制成《黃鵠》之詞﹐教役人歌之。詞曰﹕

黃鵠黃鵠﹐戢其翼﹐縶其足﹐不飛不鳴兮籠中伏。

髙天何跼兮﹐厚地何蹐﹖

丁陽九兮逢百六﹐引頸長呼兮﹐繼之以哭﹗

黃鵠黃鵠﹐天生汝翼兮能飛﹐天生汝足兮能逐﹐遭此网羅兮誰與贖﹖

一朝破樊而出兮﹐吾不知其升衢而漸陸。

嗟彼弋人兮﹐徒旁觀而躑躅。

役人旣得此詞﹐且歌且走﹐樂而忘倦﹐車馳馬奔﹐計一日得兩日之程﹐遂出魯境。魯莊公果然追悔﹐使公子偃追之﹐不及而返。夷吾仰天嘆曰「吾今日乃更生也﹗」行至堂阜﹐鮑叔牙先在﹐見夷吾如獲至寶﹐迎之入館﹐曰﹕」仲幸無恙﹗「卽命破檻出之﹐夷吾曰「非奉君命﹐未可擅脫。」鮑叔牙曰﹕」無傷也﹐吾行且薦子。「夷吾曰「吾與召忽同事子糾﹐旣不能奉以君位﹐又不能死於其難﹐臣節已虧矣。況復反面而事仇人﹖召忽有知﹐將笑我於地下﹗」鮑叔牙曰﹕」『成大事者﹐不卹小恥﹔立大功者﹐不拘小諒。』子有治天下之才﹐未遇其時﹐主公志大識髙﹐若得子爲輔﹐以經營齊國﹐霸業不足道也﹐功蓋天下﹐名顯諸侯﹐孰與守匹夫之節﹐行無益之事哉﹖「夷吾嘿然不語﹐乃解其束縛﹐畱之於堂阜。

鮑叔遂回臨淄見桓公﹐先弔後賀。桓公曰「何弔也﹖」鮑叔牙曰﹕」子糾﹐君之兄也﹐君爲國滅親﹐誠非得已﹐臣敢不弔﹖「桓公曰「𨿽然﹐何以賀寡人﹖」鮑叔牙曰﹕」管子天下奇才﹐非召忽比也﹐臣已生致之。君得一賢相﹐臣敢不賀﹖「桓公曰「夷吾射寡人中鉤﹐其矢尙在。寡人每戚戚於心﹐得食其肉不厭﹐況可用乎﹖」鮑叔牙曰﹕」人臣者各爲其主﹐射鉤之時﹐知有糾不知有君﹐君若用之﹐當爲君射天下﹐豈特一人之鉤哉﹖「桓公曰「寡人姑聽之﹐赦勿誅。」

鮑叔牙乃迎管夷吾至於其家﹐朝夕談論。

卻說齊桓公修援立之功﹐髙國世卿﹐皆加采邑。欲拜鮑叔牙爲上卿﹐任以國政﹐鮑叔牙曰「君加惠於臣﹐使不凍餒﹐則君之賜也。至於治國家﹐則非臣之所能也。」桓公曰「寡人知卿﹐卿不可辭。」鮑叔牙曰「所謂知臣者﹐小心敬愼﹐循禮守法而已﹐此具臣之事﹐非治國家之才也﹔夫治國家者﹐內安百姓﹐外撫四夷﹐勛加於王室﹐澤布於諸侯﹐國有泰山之安﹐君享無疆之福﹐功垂金石﹐名播千秋﹐此帝臣王佐之任﹐臣何以堪之﹖」桓公不覺欣然動色﹐促膝而前曰﹕」如卿所言﹐當今亦有其人否﹖「鮑叔牙曰「君不求其人則已﹔必求其人﹐其管夷吾乎﹖臣所不若夷吾者有五﹕寬柔惠民﹐弗若也﹔治國家﹐不失其柄﹐弗若也﹔忠信可結於百姓﹐弗若也﹔制禮義可施於四方﹐弗若也﹔執枹鼓立於軍門﹐使百姓敢戰無退﹐弗若也。」

桓公曰「卿試與來﹐寡人將叩其所學﹖」鮑叔牙曰「臣聞『賤不能臨貴﹐貧不能役富﹐疏不能制親。』君欲用夷吾﹐非置之相位﹐厚其祿入﹐隆以父兄之禮不可﹗夫相者﹐君之亞也。相而召之﹐是輕之也﹔相輕則君亦輕。夫非常之人﹐必待以非常之禮﹐君其卜日而郊迎之﹐四方聞君之尊賢禮士而不計私仇﹐誰不思效用於齊者﹖」桓公曰﹕」寡人聽子。「

乃命太卜擇吉日﹐郊迎管子﹐鮑叔牙仍送管夷吾於郊外公館之中。至期﹐三浴而三釁衣﹐衣冠袍笏﹐比於上大夫﹐桓公親自出郊迎之﹐與之同載入朝。百姓觀者如堵﹐無不駭然。史官有詩云﹕

爭賀君侯得相臣﹐誰知卽是檻車人﹖

只因此日捐私忿﹐四海欣然號霸君。

管夷吾已入朝﹐稽首謝罪﹐桓公親手扶起﹐賜之以坐。夷吾曰「臣乃俘戮之餘﹐得蒙宥死﹐實爲萬幸﹐敢辱過禮﹗」桓公曰「寡人有問於子﹐子必坐﹐然後敢請。「夷吾再拜就坐。

桓公曰「齊﹐千乘之國﹐先僖公威服諸侯﹐號爲小霸。自先襄公政令無常﹐遂構大變。寡人獲主社稷﹐人心未定﹐國勢不張。今欲修理國政﹐立綱陳紀﹐其道何先﹖」夷吾對曰﹕」禮義廉恥﹐國之四維﹔四維不張﹐國乃滅亡。今日君欲立國之綱紀﹐必張四維﹐以使其民﹐則紀綱立而國勢振矣。「桓公曰「如何而能使民﹖」夷吾對曰﹕」欲使民者﹐必先愛民﹐而後有以處之。「桓公曰「愛民之道若何﹖」對曰﹕」公修公族﹐家修家族﹐相連以事﹐相及以祿﹐則民相親矣。赦舊罪﹐修舊宗﹐立無後﹐則民殖矣﹔省刑罰﹐薄稅斂﹐則民富矣﹔卿建賢士﹐使教於國﹐則民有禮矣﹔出令不攺﹐則民正矣。此愛民之道也。「桓公曰「愛民之道旣行﹐處民之道若何﹖」對曰﹕」士農工商﹐謂之四民。士之子常爲士﹐農之子常爲農﹐工商之子常爲工商﹐習焉安焉﹐不遷其業﹐則民自安矣。「桓公曰「民旣安矣﹐甲兵不足﹐柰何﹖」對曰﹕」欲足甲兵﹐當制贖刑﹐重罪贖以犀甲一戟﹐輕罪贖以革貴盾一戟﹐小罪分別入金﹐疑罪則宥之。訟理相等者﹐令納束矢﹐許其平。金旣聚矣﹐美者以鑄劍戟﹐試諸犬馬﹔惡者以鑄鉏夷斤欘﹐試諸壤土。「桓公曰「甲兵旣定﹐財用不足如何﹖」對曰﹕」銷山爲錢﹐煮海爲鹽﹐其利通於天下﹔因收天下百物之賤者而居之﹐以時貿易﹔爲女閭三百﹐以安行商﹔商旅如歸﹐百貨駢集﹐因而稅之﹐以佐軍興﹔如是而財用可足矣。「桓公曰「財用旣足﹐然軍旅不多﹐兵勢不振﹐如何而可﹖」對曰﹕」兵貴於精﹐不貴於多﹔彊於心﹐不彊於力。君若正卒伍﹐修甲兵﹐天下諸侯皆將正卒伍﹐修甲兵。臣未見其勝也﹗君若彊兵﹐莫若隱其名而修其實﹐臣請作內政而寄之以軍令焉。「桓公曰「內政若何﹖」對曰「內政之法﹐制國以爲二十一鄕﹐工商之鄕六﹐士之鄕十五。工商足財﹐士足兵。」桓公曰﹕」何以足兵﹖「對曰「五家爲軌﹐軌爲之長﹔十軌爲裏﹐裏設有司﹔四里爲連﹐連爲之長﹔十連爲鄕﹐鄕有良人焉。卽以此爲軍令。五家爲軌﹐故五人爲伍﹐軌長率之﹔十軌爲裏﹐故五十人爲小戎﹐裏有司率之﹔四里爲連﹐故二百人爲卒﹐連長率之﹔十連爲鄕﹐故二千人爲旅﹐鄕良人率之﹔五鄕立一師﹐故萬人爲一軍﹐五鄕之師率之。十五鄕出三萬人﹐以爲三軍。君主中軍﹐髙﹑國二子各主一軍。四時之隙﹐從事田獵。春曰搜﹐以索不孕之獸﹔夏曰苗﹐以除五穀之災﹔秋曰獮﹐行殺以順秋气﹔冬曰狩﹐圍守以告成功。使民習於武事。是故軍伍整於裏﹐軍旅整於郊。內教旣成﹐勿令遷徙。伍之人祭祀同福﹐死喪同卹﹐人與人相儔﹐家與家相儔﹐世同居﹐少同遊。故夜戰聲相聞﹐足以不乖﹔晝戰目相識﹐足以不散。其歡欣足以相死。居則同樂﹐死則同哀﹐守則同固﹐戰則同彊。有此三萬人﹐足以橫行於天下。」

桓公曰「兵勢旣彊﹐可以徵天下諸侯乎﹖」對曰「未可也。周室未屏﹐鄰國未附﹐君欲從事於天下諸侯﹐莫若尊周而親鄰國。」

桓公曰「其道若何﹖」對曰「審吾疆場﹐而反其侵地﹐重爲皮幣以聘問﹐而勿受其貲﹐則四鄰之國親我矣。請以遊士八十人﹐奉之以車馬衣裘﹐多其貲帛﹐使周遊於四方﹐以號召天下之賢士﹔又使人以皮幣玩好﹐鬻行四方﹐以察其上下之所好。擇其瑕者而攻之﹐可以益地﹔擇其淫亂篡弒者而誅之﹐可以立威。如此﹐則天下諸侯﹐皆相率而朝於齊矣。然後率諸侯以事周﹐使修職貢﹐則王室尊矣。方伯之名﹐君𨿽欲辭之﹐不可得也﹗」

桓公與管夷吾連語三日三夜﹐字字投機﹐全不知倦。桓公大悅﹐乃復齋戒三日﹐告於太廟﹐欲拜管夷吾爲相。夷吾辭而不受。桓公曰「吾納子之伯策﹐欲成吾志﹐故拜子爲相﹐何爲不受﹖」對曰﹕」臣聞大廈之成﹐非一木之材也﹔大海之潤﹐非一流之歸也。君必欲成其大志﹐則用五傑。「桓公曰「五傑爲誰﹖」對曰﹕」升降揖遜﹐進退閒習﹐辧辭之剛柔﹐臣不如隰朋﹐請立爲大司行﹔墾艸萊﹐辟土地﹐聚粟眾多﹐盡地之利﹐臣不如寧越﹐請立爲大司田﹔平原廣牧﹐車不結轍﹐士不旋踵﹐鼓之而三軍之士視死如歸﹐臣不如王子成父﹐請立爲大司馬﹔決獄執中﹐不殺無辜﹐不誣無罪﹐臣不如賓須無﹐請立爲大司理﹔犯君顏色﹐進諫必忠﹐不避死亡﹐不撓富貴﹐臣不如東郭牙﹐請立爲大諫之官。君若欲治國彊兵﹐則五子者存矣。若欲霸王﹐臣𨿽不才﹐彊成君命﹐以效區區。「桓公遂拜管夷吾爲相國﹐賜以國中市租一年。其隰朋以下五人﹐皆依夷吾所薦﹐一一拜官﹐各治其事。遂懸榜國門﹐凡所奏富彊之策﹐次第盡舉而行之。

他日﹐桓公又問於管夷吾曰「寡人不幸而好田﹐又好色﹐得毋害於霸乎﹖」夷吾對曰「無害也﹗」桓公曰「然則何爲而害霸﹖」夷吾對曰﹕」不知賢﹐害霸﹔知賢而不用﹐害霸﹔用而不任﹐害霸﹔任而復以小人參之﹐害霸。「桓公曰「善。」於是專任夷吾﹐尊其號曰仲父﹐恩禮在髙國之上﹕」國有大政﹐先告仲父﹐次及寡人。有所施行﹐一憑仲父裁決。「又禁國人語言不許犯夷吾之名﹐不問貴賤﹐皆稱仲﹐蓋古人以稱字爲敬也。

卻說魯莊公聞齊國拜管仲爲相﹐大怒曰「悔不從施伯之言﹐反爲孺子所欺。」乃簡車搜乘﹐謀伐齊以報乾時之仇。齊桓公聞之﹐謂管仲曰﹕」孤新嗣位﹐不欲頻受干戈﹐請先伐魯何如﹖「管仲對曰「軍政未定﹐未可用也。」桓公不聽﹐遂拜鮑叔牙爲將﹐率師直犯長勺。

魯莊公問於施伯曰「齊欺吾太甚﹐何以禦之﹖「施伯曰﹕」臣薦一人﹐可以敵齊。」莊公曰「卿所薦何人﹖「施伯對曰﹕」臣識一人﹐姓曹名劌﹐隱於東平之鄕﹐從未出仕﹐其人眞將相之才也﹗」莊公命施伯往招之。

劌笑曰「肉食者無謀﹐乃謀及藿食耶﹖「施伯曰﹕」藿食能謀﹐行且肉食矣。」遂同見莊公。

莊公問曰「何以戰齊﹖「曹劌曰﹕」兵事臨機制勝﹐非可預言﹐願假臣一乘﹐使得預謀於行間。」莊公喜其言﹐與之共載﹐直趨長勺。鮑叔牙聞魯侯引兵而來﹐乃嚴陣以待﹐莊公亦列陣相持。鮑叔牙因乾時得勝﹐有輕魯之心﹐下令擊鼓進兵﹐先陷者重賞。

莊公聞鼓聲震地﹐亦教鳴鼓對敵﹐曹劌止之曰「齊師方銳﹐宜靜以待之。「傳令軍中﹕」有敢喧嘩者斬。「齊兵來衝魯陣﹐陣如鐵桶不能衝動﹐只得退後。

少頃﹐對陣鼓聲又震。魯軍寂如不聞﹐齊師又退。鮑叔牙曰「魯怯戰耳﹐再鼓之﹐必走。」曹劌又聞鼓響﹐謂莊公曰﹕」敗齊此其時矣﹐可速鼓之﹗「論魯是初次鳴鼓﹐論齊已是第三通鼓了。齊兵見魯兵兩次不動﹐以爲不戰﹐都不在意了﹐誰知鼓聲一起突然而來﹐刀砍箭射勢如疾雷不及掩耳﹐殺得齊兵七零八落大敗而奔﹐莊公欲行追逐。曹劌曰「未可也﹐臣當察之。」乃下車﹐將齊兵列陣之處周圍看了一徧﹐復登車軾遠望。良久曰﹕」可追矣。「莊公乃驅車而進﹐追三十餘里方還﹐所獲輜重甲兵無算。不知後事如何﹖再看下回分解。

第十七回

宋國納賂誅長萬楚王杯酒虜息嬀

話說魯莊公大敗齊師﹐乃問於曹劌曰「卿何以一鼓而勝三鼓﹐有說乎﹖」曹劌曰「夫戰以气爲主﹐气勇則勝﹐气衰則敗。鼓﹐所以作气也。一鼓气方盛﹐再鼓則气衰﹐三鼓則气竭。吾不鼓以養三軍之气﹐彼三鼓而已竭﹐我一鼓而方盈﹐以盈禦竭﹐不勝何爲﹖」

莊公曰「齊師旣敗﹐始何所見而不追﹐繼何所見而追﹩請言其故﹖」曹劌曰﹕」齊人多詐﹐恐有伏兵﹐其敗走未可信也。吾視其轍迹縱橫﹐軍心已亂﹔又望其旌旗不整﹐急於奔馳﹐是以逐之﹗「莊公曰「卿可謂知兵矣﹗」乃拜爲大夫﹐厚賞施伯薦賢之功。髯翁有詩云﹕

彊齊壓境舉朝憂﹐韋布誰知握勝籌﹖

莫怪邊庭捷報杳﹐繇來肉食少佳謀。

時周莊王十三年之春。齊師敗歸﹐桓公怒曰「兵出無功﹐何以服諸侯乎﹖」鮑叔牙曰「齊﹑魯皆千乘之國﹐勢不相下﹐以主客爲彊弱。昔乾時之戰﹐我爲主﹐是以勝魯﹔今長勺之戰﹐魯爲主﹐是以敗於魯。臣願以君命乞師於宋﹐齊﹑宋同兵﹐可以得志﹗「桓公許之﹐乃遣使行聘於宋﹐請出宋師。宋閔公捷﹐自齊襄公時﹐兩國時常共事﹐今聞小白卽位﹐正欲通好﹐遂訂師期﹐以夏六月初旬﹐兵至郎城相會。

至期﹐宋使南宮長萬爲將﹐猛獲副之﹐齊使鮑叔牙爲將﹐仲孫湫副之﹐各統大兵﹐集於郎城。齊軍於東北﹐宋軍於東南。魯莊公曰「鮑叔牙挾忿而來﹐加以宋助﹐南宮長萬有觸山舉鼎之力﹐吾國無其對手﹐兩軍並峙﹐互爲犄角﹐何以禦之﹖」大夫公子偃進曰﹕」容臣自出覘其軍﹗「還報曰「鮑叔牙有戒心﹐軍容甚整﹔南宮長萬自恃其勇﹐以爲無敵﹐其行伍雜亂。倘自雩門竊出﹐掩其不備﹐宋可敗也。宋敗﹐齊不能獨畱矣﹗」莊公曰﹕」汝非長萬敵也﹗「公子偃曰「臣請試之﹗」莊公曰﹕」寡人自爲接應﹗「公子偃乃以虎皮百餘﹐冒於馬上﹐乘月色朦朧﹐偃旗息鼓﹐開雩門而出﹐將近宋營﹐宋兵全然不覺。公子偃命軍中舉火﹐一時金鼓喧天﹐直前衝突﹐火光之下﹐遙見一隊猛虎咆哮﹐宋營人馬﹐無不股栗﹐四下驚皇﹐爭先馳奔。南宮長萬𨿽勇﹐爭柰車徒先散﹐只得驅車而退。魯莊公後隊已到﹐合兵一處﹐連夜追逐。

到乘邱地方﹐南宮長萬謂猛獲曰「今日必須死戰﹐不然不免﹗」猛獲應聲而出﹐剛遇公子偃﹐兩下對殺﹐南宮長萬挺著長戟﹐直撞入魯侯大軍﹐逢人便刺﹐魯兵懼其驍勇﹐無敢近前。莊公謂戎右顓孫生曰﹕」汝素以力聞﹐能與長萬決一勝負乎﹗「顓孫生亦挺大戟﹐徑尋長萬交鋒。

莊公登軾望之﹐見顓孫生戰長萬不下﹐顧左右曰「取我金僕姑來﹗」金僕姑者﹐魯軍府之勁矢也。左右捧矢以進﹐莊公搭上弓箭﹐覷得長萬親切﹐颼的一箭﹐正中右肩﹐深入於骨﹐長萬用手拔箭﹐顓孫生乘其手慢﹐復盡力一戟﹐刺透左股﹐長萬倒撞於地﹐急欲掙紮﹐被顓孫生跳下車來﹐雙手緊緊按定﹐眾軍一擁上前擒住。猛獲見主將被擒﹐棄車而逃。

魯莊公大獲全勝﹐鳴金收軍﹐顓孫生解長萬獻功。長萬肩股被創﹐尙能挺立﹐亳無痛楚之態。莊公愛其勇﹐厚禮待之。鮑叔牙知宋師失利﹐全軍而返。

是年﹐齊桓公遣大行隰朋﹐告卽位於周﹐且求婚焉。明年﹐周使魯莊公主婚﹐將王姬下嫁於齊。徐﹑蔡﹑衛各以其女來媵。因魯有主婚之勞﹐故此齊﹑魯復通﹐各捐兩敗之辱﹐約爲兄弟。其秋﹐宋大水﹐魯莊公曰「齊旣通好﹐何惡於宋﹖「使人弔之。宋感魯卹災之情﹐亦遣人來謝﹐因請南宮長萬﹐魯莊公釋之歸國。自此三國和好﹐各消前隙。髯翁有詩曰﹕

乾時長勺互雄雌﹐又見乘邱覆宋師。

勝負無常終有失﹐何如修好兩無危﹖

卻說南宮長萬歸宋﹐宋閔公戲之曰「始吾敬子﹐今子魯囚也﹐吾弗敬子矣﹗」長萬大慚而退。大夫仇牧私諫閔公曰﹕」君臣之間﹐以禮相交﹐不可戲也﹗戲則不敬﹐不敬則慢﹐慢而無禮﹐悖逆將生﹐君必戒之﹗「閔公曰「孤與長萬習狎﹐無傷也﹗」

再說周莊王十五年﹐王有疾﹐崩。太子胡齊立﹐是爲僖王。訃告至宋﹐時宋閔公與宮人遊於蒙澤﹐使南宮長萬擲戟爲戲。原來長萬有一絕技﹐能擲戟於空中﹐髙數丈﹐以手接之﹐百不失一。宮人欲觀其技﹐所以閔公召長萬同遊。長萬奉命耍弄了一回﹐宮人都誇獎不已。

閔公微有妒恨之意﹐命內侍取博局與長萬決賭﹐以大金斗盛酒爲罰。這博戲卻是閔公所長﹐長萬連負五局﹐罰酒五斗﹐已醉到八九分地位了﹐心中不服﹐再請覆局。閔公曰「囚乃常敗之家﹐安敢復與寡人賭勝﹖」長萬心懷慚忿﹐嘿嘿無言。

忽宮侍報道﹕「周王有使命到﹗」閔公問其來意﹐乃是報莊王之喪﹐且告立新王。閔公曰「周已更立新王﹐卽當遣使弔賀﹗「長萬奏曰﹕」臣未睹王都之盛﹐願奉使一往。」閔公笑曰「宋國卽無人﹐何至以囚奉使﹖「宮人皆大笑。長萬面頰發赤﹐羞變成怒﹐兼乘酒醉﹐一時性起﹐不顧君臣之分﹐大罵曰﹕」無道昏君﹐汝知囚能殺人乎﹖」閔公亦怒曰「賊囚怎敢無禮﹖「便去搶長萬之戟﹐欲以刺之。長萬也不來奪戟﹐徑提博局﹐把閔公打倒﹐再復揮拳﹐嗚呼哀哉﹐閔公死於長萬拳下。

宮人驚散。長萬怒气猶勃勃未息﹐提戟步行﹐及於朝門﹐遇大夫仇牧﹐問﹕」主公何在﹖「長萬曰「昏君無禮﹐吾已殺之矣﹗」仇牧笑曰﹕」將軍醉耶﹖「長萬曰「吾非醉﹐乃實話也﹗」遂以手中血污示之。仇牧勃然變色﹐大罵﹕「弒逆之賊﹐天理不容﹗」便舉笏來擊長萬。怎當得長萬有力如虎﹐擲戟於地﹐以手來迎﹐左手將笏打落﹐右手一揮﹐正中其頭﹐頭如齏粉﹐齒折﹐隨手躍去﹐嵌入門內三寸﹐眞絕力也﹗

仇牧已死﹐長萬乃拾起畫戟﹐緩步登車﹐旁若無人。宋閔公卽位共十年﹐只因一句戲言﹐遂遭逆臣毒手。春秋世亂﹐視弒君不啻割雞﹐可嘆﹐可嘆﹗史臣有《仇牧贊》云﹕

世降道斁﹐綱常掃地。

堂簾不隔﹐君臣交戲。

君戲以言﹐臣戲以戟。

壯哉仇牧﹐以笏擊賊。

不畏彊禦﹐忠肝瀝血。

死重泰山﹐名光日月。

太宰華督聞變﹐挺劍登車﹐將起兵討亂﹐行至東宮之西﹐正遇長萬﹐長萬並不交言﹐一戟刺去﹐華督墜於車下﹐又復一戟殺之。遂奉閔公之從弟公子遊爲君﹐盡逐戴﹑武﹑宣﹑穆﹑莊之族。羣公子出奔蕭﹐公子禦說奔亳。

長萬曰「禦說文而有才﹐且君之嫡弟﹐今在亳﹐必有變。若殺禦說﹐羣公子不足慮也﹗「乃使其子南宮牛同猛獲率師圍亳。冬十月﹐蕭叔大心率戴﹑武﹑宣﹑穆﹑莊五族之眾﹐又合曹國之師救亳。公子禦說悉起亳人﹐開城接應。內外夾攻﹐南宮牛大敗被殺﹐宋兵盡降於禦說。猛獲不敢回宋﹐徑投衛國去了。

戴叔皮獻策於禦說﹕」卽用降兵旗號﹐假稱南宮牛等已克亳邑﹐擒了禦說﹐得勝回朝﹗「先使數人一路傳言﹐南宮長萬信之﹐不做準備。羣公子兵到﹐賺開城門﹐一擁而入﹐只叫﹕」單要拿逆賊長萬一人﹐餘人勿得驚慌﹗「長萬倉忙無計﹐急奔朝中﹐欲奉子遊出奔。見滿朝俱是甲士塡塞﹐有內侍走出﹐言﹕」子遊已被眾軍所殺﹗「長萬長嘆一聲﹐思列國惟陳與宋無交﹐欲待奔陳。又想家有八十餘歲老母﹐嘆曰「天倫不可棄也﹗」復翻身至家﹐扶母登輦﹐左手挾戟﹐右手推輦而行﹐斬門而出﹐其行如風﹐無人敢攔阻者。

宋國至陳﹐相去二百六十餘里﹐長萬推輦﹐一日便到﹐如此神力﹐古今罕有。

卻說羣公子卽殺子遊﹐遂奉公子禦說卽位﹐是爲桓公。拜戴叔皮爲大夫﹐選五族之賢者爲公族大夫﹐蕭叔大心仍歸守蕭。遣使往衛﹐請執猛獲﹔再遣使往陳﹐請執南宮長萬。

公子目夷時止五歲﹐侍於宋桓公之側﹐笑曰「長萬不來矣﹗「宋公曰﹕」童子何以知之﹖」目夷曰「勇力人所敬也﹐宋之所棄﹐陳必庇之。空手而行﹐何愛於我﹖「宋公大悟﹐乃命賫重寶以賂之。

先說宋使至衛﹐衛惠公問於羣臣曰「與猛獲﹐與不與孰便﹖」羣臣皆曰﹕」人急而投我﹐柰何棄之﹖「大夫公孫耳諫曰「天下之惡﹐一也。宋之惡﹐猶衛之惡﹐畱一惡人﹐於衛何益﹖況衛宋之好舊矣﹐不遣獲宋必怒﹖庇一人之惡而失一國之歡﹐非計之善也﹗」衛侯曰「善﹗」乃縛猛獲以畀宋。

再說宋使至陳﹐以重寶獻於陳宣公。宣公貪其賂﹐許送長萬。又慮長萬絕力難制﹐必須以計困之。乃使公子結謂長萬曰「寡君得吾子﹐猶獲十城﹐宋人𨿽百請﹐猶不從也。寡君恐吾子見疑﹐使結布腹心﹐如以陳國褊小﹐更適大國﹐亦願從容數月﹐爲吾子治車乘﹗「長萬泣曰﹕」君能容萬﹐萬又何求﹖」公子結乃攜酒爲歡﹐結爲兄弟。明日長萬親至公子結之家稱謝﹐公子結復畱款﹐酒半﹐大出婢妾勸酬﹐長萬歡飲大醉﹐臥於坐席。公子結使力士以犀革包裹﹐用牛筋束之﹐並囚其老母﹐星夜傳至於宋。至半路﹐長萬方醒﹐奮身蹴踏﹐革堅縛固﹐終不能脫。將及宋城﹐犀革俱被掙破﹐手足皆露於外﹐押送軍人以槌擊之﹐脛骨俱折。宋桓公命與猛獲一同綁至市曹﹐剁爲肉泥﹐使庖人治爲醢﹐徧賜羣臣曰「人臣有不能事君者﹐視此醢矣﹗「八十歲老母﹐亦並誅之。髯翁有詩嘆曰﹕

可惜赳赳力絕倫﹐但知母子昧君臣。

到頭駢戮難追悔﹐好諭將來造逆人。

宋桓公以蕭叔大心有救亳之功﹐升蕭爲附庸﹐稱大心爲蕭君。念華督死難﹐仍用其子家爲司馬﹐自是華氏世爲宋大夫。

再說齊桓公自長勺大挫之後﹐深悔用兵。乃委國管仲﹐日與婦人飲酒爲樂。有以國事來告者﹐桓公曰「何不告仲父﹖」時有豎貂者﹐乃桓公之幸童。因欲親近內庭﹐不便往來﹐乃自宮以進。桓公憐之﹐寵信愈加﹐不離左右。

又齊之雍邑人名巫者﹐謂之雍巫﹐字易牙﹐爲人多權術﹐工射禦﹐兼精於烹調之技。一日﹐衛姬病﹐易牙和五味以進﹐衛姬食之而愈﹐因愛近之。易牙又以滋味媚豎貂﹐貂薦之於桓公。桓公召易牙而問曰「汝善調味乎﹖「對曰﹕」然﹗」桓公戲曰「寡人嘗鳥獸虫魚之味幾徧矣﹐所不知者﹐人肉味何如耳﹖「易牙旣退﹐及午膳﹐獻蒸肉一盤﹐嫩如乳羊﹐而甘美過之。桓公食之盡﹐問易牙曰﹕」此何肉﹐而美至此﹖」易牙跪而對曰「此人肉也。「桓公大驚﹐問﹕」何從得之﹖」易牙曰「臣之長子三歲矣。臣聞『忠君者不有其家』﹐君未嘗人味﹐臣故殺子以適君之口。「桓公曰﹕」子退矣﹗」桓公以易牙爲愛己﹐亦寵信之。

衛姬復從中稱譽。自此豎貂﹑易牙內外用事﹐陰忌管仲。

至是﹐豎貂與易牙合詞進曰「聞『君出令﹐臣奉令』﹐今君一則仲父﹐二則仲父﹐齊國疑於無君矣。「桓公笑曰﹕」寡人於仲父﹐猶身之有股肱也。有股肱方成其身﹐有仲父方成其君。爾等小人何知﹖」二人乃不敢再言。

管仲秉政三年﹐齊國大治。髯仙有詩云﹕

疑人勿用用無疑﹐仲父當年獨制齊。

都似桓公能信任﹐貂巫百口亦何爲﹖

是時楚方彊盛﹐滅鄧﹑克權﹑服隨﹑敗鄖﹑盟絞﹑役息﹐凡漢東小國﹐無不稱臣納貢。惟蔡恃與齊侯婚姻﹐中國諸侯通盟同兵﹐未曾服楚。

至文王熊貲﹐稱王已及二世﹐有斗祈﹑屈重﹑斗伯比﹑薳章﹑斗廉﹑鬻拳諸人爲輔﹐虎視漢陽﹐漸有侵軼中原之意。

卻說蔡哀侯獻舞﹐與息侯同娶陳女爲夫人。蔡娶在先﹐息娶在後。息夫人嬀氏有絕世之貌﹐因歸寧於陳﹐道經蔡國。蔡哀侯曰「吾姨至此﹐豈可不一相見﹖「乃使人要至宮中款待﹐語及戲謔﹐全無敬客之意﹐息嬀大怒而去。及自陳返息﹐遂不入蔡國。

息侯聞蔡侯怠慢其妻﹐思有以報之﹐乃遣使入貢於楚﹐因密告楚文王曰「蔡恃中國﹐不肯納款。若楚兵加我﹐我因求救於蔡﹐蔡君勇而輕﹐必然親來相救。我因與楚合兵攻之﹐獻舞可虜也。旣虜獻舞﹐不患蔡不朝貢矣。」楚文王大喜﹐乃興兵伐息。息侯求救於蔡﹐蔡哀侯果起大兵﹐親來救息。安營未定﹐楚伏兵齊起﹐哀侯不能抵當﹐急走息城。息侯閉門不納﹐乃大敗而走。楚兵從後追趕﹐直至莘野﹐活虜哀侯歸國。息侯大犒楚軍﹐送楚文王出境而返。蔡哀侯始知中了息侯之計﹐恨之入骨。

楚文王回國﹐欲殺蔡哀侯烹之﹐以饗太廟。鬻拳諫曰「王方有事中原﹐若殺獻舞﹐諸侯皆懼矣。不如歸之﹐以取成焉。「再四苦諫﹐楚文王只是不從。鬻拳憤气勃發﹐乃左手執王之袖﹐右手拔佩刀擬王曰﹕」臣當與王俱死﹐不忍見王之失諸侯也﹗」楚王懼﹐連聲曰「孤聽汝﹗「遂捨蔡侯。鬻拳曰﹕」王幸聽臣言﹐楚國之福。然臣而劫君﹐罪當萬死﹐請伏斧鑕﹗」楚王曰「卿忠心貫日﹐孤不罪也。「鬻拳曰﹕」王𨿽赦臣﹐臣何敢自赦﹖」卽以佩刀自斷其足﹐大呼曰「人臣有無禮於君者﹐視此﹗「楚王命藏其足於大府﹐」以識孤違諫之﹗「使醫人療治鬻拳之病。𨿽愈不能行走﹐楚王使爲大閽﹐以掌城門﹐尊之曰太伯。

遂釋蔡侯歸國﹐大排筵席﹐爲之餞行。席中盛張女樂﹐有彈箏女子儀容秀麗﹐楚王指謂蔡侯曰「此女色技俱勝﹐可進一觴﹗」卽命此女以大觥送蔡侯﹐蔡侯一飲而盡﹐還斟大觥﹐親爲楚王壽。楚王笑曰﹕」君生平所見﹐有絕世美色否﹖「蔡侯想起息侯導楚敗蔡之仇﹐乃曰「天下女色未有如息嬀之美者﹐眞天人也﹗」楚王曰﹕」其色何如﹖「蔡侯曰「目如秋水臉似桃花﹐長短適中舉動生態﹐目中未見其二。』」楚王曰﹕」寡人得一見息夫人﹐死不恨矣﹗「蔡侯曰「以君之威﹐𨿽齊姬﹑宋子﹐致之不難﹐何況宇下一婦人乎﹖」楚王大悅﹐是日盡歡而散。

蔡侯遂辭歸本國。

楚王思蔡侯之言﹐欲得息嬀﹐假以巡方爲名﹐來至息國。

息侯迎謁道左﹐極其恭敬﹐親自辟除館捨﹐設大饗於朝堂﹐息侯執爵而前﹐爲楚王壽。楚王接爵在手﹐微笑而言曰「昔者寡人曾效微勞於君夫人﹐今寡人至此﹐君夫人何惜爲寡人進一觴乎﹖「息侯懼楚之威﹐不敢違拒﹐連聲唯唯﹐卽時傳語宮中。

不一時﹐但聞環佩之聲﹐夫人嬀氏盛服而至。別設毯褥﹐再拜稱謝。楚王答禮不疊。嬀氏取白玉卮滿斟以進﹐素手與玉色相映﹐楚王視之大驚。果然天上徒聞﹐人間罕見﹐便欲以手親接其卮﹐那嬀氏不慌不忙﹐將卮遞與宮人﹐轉遞楚王﹐楚王一飲而盡﹐嬀氏復再拜請辭回宮。楚王心念息嬀﹐反未盡歡。席散歸館﹐寢不能寐。

次日﹐楚王亦設享於館捨﹐名爲答禮﹐暗伏兵甲。息侯赴席﹐酒至半酣﹐楚王假醉﹐謂息侯曰「寡人有大功於君夫人﹐今三軍在此﹐君夫人不能爲寡人一犒勞乎﹖」息侯辭曰﹕」敝邑褊小﹐不足以優從者﹐容與寡小君圖之﹗「楚王拍案曰「匹夫背義﹐敢巧言拒我﹗左右何不爲我擒下﹖」息侯正待分訴﹐伏甲猝起﹐薳章﹑斗丹二將﹐就席間擒息侯而縶之。楚王自引兵徑入息宮﹐來尋息嬀。息嬀聞變﹐嘆曰﹕」引虎入室﹐吾自取也﹗「遂奔入後園中﹐欲投井而死﹐被斗丹搶前一步牽住衣裾曰「夫人不欲全息侯之命乎﹖何爲夫婦俱死﹖」息嬀嘿然。斗丹引見楚王﹐楚王以好言撫慰﹐許以不殺息侯﹐不斬息祀﹐遂卽軍中立息嬀爲夫人﹐載以後車。以其臉似桃花﹐又曰桃花夫人。今漢陽府城外有桃花洞﹐上有桃花夫人廟﹐卽息嬀也。唐人杜牧有詩云﹕

細腰宮裏露桃新﹐脈脈無言幾度春﹖

畢竟息亡緣底事﹐可憐金穀墜樓人。

楚王安置息侯於汝水﹐封以十家之邑﹐使守息祀。息侯忿郁而死﹐楚之無道至此極矣。要知後事如何﹖且看下回分解。

第十八回

曹沫手劍劫齊侯桓公舉火爵寧戚

周釐王元年春正月﹐齊桓公設朝﹐羣臣拜賀已畢﹐問管仲曰「寡人承仲父之教﹐更張國政。今國中兵精糧足﹐百姓皆知禮義﹐意欲立盟定伯﹐何如﹖「管仲對曰﹕」當今諸侯﹐彊於齊者甚眾﹕南有荊﹑楚﹐西有秦﹑晉﹐然皆自逞其雄﹐不知尊奉周王﹐所以不能成霸。周𨿽衰微﹐乃天下之共主。東遷以來﹐諸侯不朝﹐不貢方物。故鄭伯射桓王之肩﹐五國拒莊王之命﹐遂令列國臣子﹐不知君父。熊通僭號﹐宋﹑鄭弒君﹐習爲故然﹐莫敢徵討。今莊王初崩﹐新王卽位﹔宋國近遭南宮長萬之亂﹐賊臣𨿽戮﹐宋君未定。君可遣使朝周﹐請天子之旨﹐大會諸侯﹐立定宋君。宋君一定﹐然後奉天子以令諸侯﹐內尊王室﹐外攘四夷。列國之中﹐衰弱者扶之﹐彊橫者抑之﹐昏亂不共命者﹐率諸侯討之。海內諸侯﹐皆知我之無私﹐必相率而朝於齊。不動兵車﹐而霸可成矣﹗」桓公大悅。

於是遣使至洛陽朝賀釐王﹐因請奉命爲會﹐以定宋君。釐王曰「伯舅不忘周室﹐朕之幸也。泗上諸侯﹐惟伯舅左右之﹐朕豈有愛焉﹖「使者回報桓公。桓公遂以王命布告宋﹑魯﹑陳﹑蔡﹑衛﹑鄭﹑曹﹑邾諸國﹐約以三月朔日﹐共會北杏之地。桓公問管仲曰﹕」此番赴會﹐用兵車多少﹖」管仲曰「君奉王命﹐以臨諸侯﹐安用兵車﹖請爲衣裳之會﹗「桓公曰﹕」諾﹗」乃使軍士先築壇三層﹐髙起三丈﹐左懸鐘﹐右設鼓﹐先陳天子虛位於上﹐旁設反坫﹐玉帛器具﹐加倍整齊。又預備館捨數處﹐悉要髙敞合式。

至期﹐宋桓公禦說先到﹐與齊桓公相見﹐謝其定位之意。次日﹐陳宣公杵臼﹑邾子克二君繼到。蔡哀侯獻舞﹐恨楚見執﹐亦來赴會。四國見齊無兵車﹐相顧曰「齊侯推誠待人﹐一至於此﹗「乃各將兵車退在二十里之外。

時二月將盡﹐桓公謂管仲曰「諸侯未集﹐攺期待之﹐如何﹖」管仲曰「語云﹕」三人成眾。『今至者四國﹐不爲不眾矣。若攺期﹐是無信也﹔待而不至﹐是辱王命也。初合諸侯﹐而以不信聞﹐且辱王命﹐何以圖霸﹖「

桓公曰「盟乎﹖會乎﹖」管仲曰「人心未一﹐俟會而不散﹐乃可盟耳﹗」桓公曰「善。」

三月朔﹐昧爽﹐五國諸侯俱集於壇下。相見禮畢﹐桓公拱手告諸侯曰「﹠王政久廢﹐叛亂相尋。﹐孤奉周天子之命﹐會羣公以匡王室。今日之事﹐必推一人爲主﹐然後權有所屬﹐而政令可施於天下。」諸侯紛紛私議﹐欲推齊﹐則宋爵上公﹐齊止稱侯﹐尊卑有序﹔欲推宋﹐則宋公新立﹐賴齊定位﹐未敢自尊。事在兩難﹐陳宣公杵臼越席言曰﹕」天子以糾合之命﹐屬諸齊侯﹐誰敢代之﹖宜推齊侯爲盟會之主。「諸侯皆曰「非齊侯不堪此任﹐陳侯之言是也。」桓公再三謙讓﹐然後登壇﹐齊侯爲主﹐次宋公﹐次陳侯﹐次蔡侯﹐次邾子。排列已定﹐鳴鐘擊鼓﹐先於天子位前行禮﹐然後交拜﹐敍兄弟之情。

仲孫湫捧約簡一函﹐跪而讀之曰「某年月日﹐齊小白﹑宋禦說﹑陳杵臼﹑蔡獻舞﹑邾克﹐以天子命﹐會於北杏﹐共獎王室﹐濟弱扶傾﹐有敗約者﹐列國共徵之。「諸侯拱手受命。

《論語》稱桓公九合諸侯﹐此其第一會也。髯翁有詩云﹕

濟濟冠裳集五君﹐臨淄事業赫然新。

局中先著誰能識﹐只爲推尊第一人。

諸侯獻酬甫畢﹐管仲歷階而上曰「魯﹑衛﹑鄭﹑曹﹐故違王命﹐不來赴會﹐不可不討。」齊桓公舉手向四君曰﹕」敝邑兵車不足﹐願諸君同事。「陳﹑蔡﹑邾三君齊聲應曰﹕」敢不率敝賦以從。「惟宋桓公嘿然。

是晚﹐宋公回館﹐謂大夫戴叔皮曰「齊侯妄自尊大﹐越次主會﹐便欲調遣各國之兵﹐將來吾國且疲於奔命矣。」叔皮曰﹕」諸侯從違相半﹐齊勢未集﹐若徵服魯﹑鄭﹐霸業成矣。齊之霸﹐非宋福也﹐與會四國﹐惟宋爲大﹔宋不從兵﹐三國亦將解體。況吾今日之來﹐止欲得王命﹐以定位耳。已列於會﹐又何俟焉﹐不如先歸。「宋公從其言﹐遂於五更登車而去。

齊桓公聞宋公背會逃歸﹐大怒﹐欲遣仲孫湫追之。管仲曰「追之非義﹐可請王師伐之﹐乃爲有名﹐然事更有急於此者。」桓公曰﹕」何事更急於此﹖「管仲曰「宋遠而魯近﹐且王室宗盟﹐不先服魯﹐何以服宋﹖」桓公曰﹕」伐魯當從何路﹖「管仲曰「濟之東北有遂者﹐乃魯之附庸﹐國小而弱﹐才四姓耳﹐若以重兵壓之﹐可不崇朝而下﹐遂下﹐魯必悚懼﹐然後遣一介之使﹐責其不會﹐再遣人通信於魯夫人﹐魯夫人欲其子親厚於外家﹐自當極力慫恿﹐魯侯內迫母命﹐外怵兵威﹐必將求盟﹐俟其來求﹐因而許之﹐平魯之後﹐移兵於宋﹐臨以王臣﹐此破竹之勢也。」桓公曰﹕」善。「乃親自率師至遂城﹐一鼓而下﹐因駐兵於濟水。

魯莊公果懼﹐大集羣臣問計。公子慶父曰「齊兵兩至吾國﹐未嘗得利﹐臣願出兵拒之。」班中一人出曰﹕」不可﹐不可。「莊公視之﹐乃施伯也。莊公曰「汝計將安出﹖」施伯曰﹕」臣嘗言之﹐管子天下奇才﹐今得齊政﹐兵有節制﹐其不可一也﹔北杏之會﹐以奉命尊王爲名﹐今責違命﹐理曲在我﹐其不可二也﹔子糾之戮﹐君有功焉﹐王姬之嫁﹐君有勞焉﹐棄往日之功勞﹐結將來之仇怨﹐其不可三也。爲今之計﹐不若修和請盟﹐齊可不戰而退。「曹劌曰「臣意亦如此。」正議論間﹐報道﹕」齊侯有書至。「莊公視之﹐大意曰﹕

寡人與君並事周室﹐情同昆弟﹐且婚姻也。北杏之會﹐君不與焉﹐寡人敢請其故﹖若有二心﹐亦惟命。

齊侯另有書通信於文姜。文姜召莊公語之曰「齊﹑魯世爲甥舅﹐使其惡我﹐猶將乞好﹐況取平乎﹖」莊公唯唯﹐乃使施伯答書﹐略曰﹕

孤有犬馬之疾﹐未獲奔命。君以大義責之﹐孤知罪矣。然城下之盟﹐孤實恥之﹐若退舍於君之境上﹐孤敢不捧玉帛以從﹗

齊侯得書大悅﹐傳令退兵於柯。

魯莊公將往會齊侯﹐問﹕「羣臣誰能從者﹖「將軍曹沫請往﹐莊公曰﹕」汝三敗於齊﹐不慮齊人笑耶﹖」曹沫曰「惟恥三敗﹐是以願往﹐將一朝而雪之。「莊公曰﹕」雪之何如﹖」曹沫曰「君當其君﹐臣當其臣。「莊公曰﹕」寡人越境求盟﹐猶再敗也﹐若能雪恥﹐寡人聽子矣。」遂偕曹沫而行。

至於柯地﹐齊侯預築土爲壇以待。魯侯先使人謝罪請盟﹐齊侯亦使人訂期。

是日﹐齊侯將雄兵布列壇下﹐靑紅黑白旗﹐按東南西北四方﹐各自分隊﹐各有將官統領﹐仲孫湫掌之﹔階級七層﹐每層俱有壯士﹐執著黃旗把守﹐壇上建大黃旗一面﹐繡出「方伯」二字﹐旁置大鼓﹐王子成父掌之﹔壇中間設香案﹐排列著朱盤玉盂盛牲歃盟之器﹐隰朋掌之﹔兩旁反坫﹐設有金尊玉斝﹐寺人貂掌之﹔壇西立石柱二根﹐系著烏牛白馬﹐屠人準備宰殺﹐司庖易牙掌之。東郭牙爲儐﹐立於階下迎賓﹔管仲爲相﹐气象十分整肅。

齊侯傳令﹕「魯君若到﹐止許一君一臣登壇﹐餘人息屏壇下。「曹沫衷甲﹐手提利劍﹐緊隨著魯莊公。莊公一步一戰﹐曹沫全無懼色﹐將次升階。東郭牙進曰﹕」今日兩君好會﹐兩相贊禮﹐安用凶器﹖請去劍。」曹沫睜目視之﹐兩眥盡裂。東郭牙倒退幾步。

莊公君臣歷階而上﹐兩君相見﹐各敍通好之意。三通鼓畢﹐對香案行禮。隰朋將玉盂盛血﹐跪而請歃﹐曹沫右手按劍﹐左手攬桓公之袖﹐怒形於色﹐管仲急以身蔽桓公﹐問曰「大夫何爲者﹖「曹沫曰﹕」魯連次受兵﹐國將亡矣﹐君以濟弱扶傾爲會﹐獨不爲敝邑念乎﹖」管仲曰「然則大夫何求﹖「曹沫曰﹕」齊恃彊欺弱﹐奪我汶陽之田﹐今日請還﹐吾君乃就歃耳﹗「管仲顧桓公曰﹕」君可許之﹗「桓公曰﹕」大夫休矣﹐寡人許子。「曹沫乃釋劍﹐代隰朋捧盂以進。

兩君俱已歃訖﹐曹沫曰「仲主齊國之政﹐臣願與仲歃。」桓公曰「何必仲父﹖寡人與子立誓。」乃向天指日曰「所不反汶陽田於魯者﹐有如此日﹗」曹沫受歃﹐再拜稱謝﹐獻酬甚歡。

旣畢事﹐王子成父諸人俱憤憤不平﹐請於桓公﹐欲劫魯侯﹐以報曹沫之辱。桓公曰「寡人已許曹沫矣。匹夫約言﹐尙不失信﹐況君乎﹗「眾人乃止。

明日﹐桓公復置酒公館﹐與莊公歡飲而別。卽命南鄙邑宰﹐將原侵汶陽田﹐盡數交割還魯。

昔人論要盟可犯﹐而桓公不欺﹔曹子可仇﹐而桓公不怨。此所以服諸侯﹑霸天下也﹗有詩云﹕

巍巍霸气吞東魯﹐尺劍如何能用武﹖

要將信義服羣雄﹐不吝汶陽一片土﹗

又有詩單道曹沫劫齊桓公一事﹐此乃後世俠客之祖。詩云﹕

森森戈甲擁如潮﹐仗劍登壇意气豪。

三敗羞顏一日洗﹐千秋俠客首稱曹。

諸侯聞盟柯之事﹐皆服桓公之信義。於是衛﹑曹二國﹐皆遣人謝罪請盟。桓公約以伐宋之後﹐相訂爲會。乃再遣使如周﹐告以宋公不尊王命﹐不來赴會﹐請王師下臨﹐同往問罪。周釐王使大夫單蔑﹐率師會齊伐宋。諜報陳﹑曹二國引兵從徵﹐願爲前部。桓公使管仲先率一軍﹐前會陳﹑曹﹐自引隰朋﹑王子成父﹑東郭牙等﹐統領大軍繼進﹐於商邱取齊。時周釐王二年之春也。

卻說管仲有愛妾名婧﹐鍾離人﹐通文有智。桓公好色﹐每出行必以姬嬪自隨﹔管仲亦以婧從行。是日﹐管仲軍出南門﹐約行三十餘里至峱山﹐見一野夫﹐短褐單衣﹐破笠赤腳﹐放牛於山下。此人叩牛角而歌﹐管仲在車上﹐察其人不凡﹐使人以酒食勞之。野夫食畢﹐言「欲見相君仲父。」使者曰﹕」相國車已過去矣。「野夫曰「某有一語﹐幸傳於相君﹕」浩浩乎白水『。「

使者追及管仲之車﹐以其語述之。管仲茫然﹐不解所謂﹐以問妾婧。婧曰「妾聞古有《白水》之詩云﹕」浩浩白水﹐儵儵之魚。君來召我﹐我將安居『﹐此人殆欲仕也。」管仲卽命停車﹐使人召之。野夫將牛寄於村家﹐隨使者來見管仲﹐長揖不拜。管仲問其姓名﹐曰「衛之野人也﹐姓寧名戚。慕相君好賢禮士﹐不憚跋涉至此﹐無由自達﹐爲村人牧牛耳。「管仲叩其所學﹐應對如流﹐嘆曰﹕」豪傑辱於泥塗﹐不遇汲引﹐何以自顯﹖吾君大軍在後﹐不日當過此﹐吾當作書﹐子持以謁吾君﹐必當重用。」管仲卽作書緘﹐就交付寧戚﹐彼此各別。寧戚仍牧牛於峱山之下。

齊桓公大軍三日後方到﹐寧戚依前短褐單衣﹐破笠赤腳﹐立於路旁﹐全不畏避。桓公乘輿將近﹐寧戚遂叩牛角而歌之曰﹕

南山燦﹐白石爛﹐中有鯉魚長尺半。

生不逢堯與舜禪﹐短褐單衣才至骭。從昏飯牛至夜半﹐長夜漫漫何時旦﹖

桓公聞而異之﹐命左右擁至車前﹐問其姓名居處﹐戚以實對曰「姓寧名戚。「桓公曰﹕」汝牧夫﹐何得譏刺時政﹖」寧戚曰「臣小人﹐安敢譏刺﹖「桓公曰﹕」當今天子在上﹐寡人率諸侯賓服於下﹐百姓樂業﹐艸木沾春﹐舜日堯天﹐不過如此。汝謂『不逢堯舜』﹔又曰﹐『長夜不旦』﹐非譏刺而何﹖」寧戚曰「臣𨿽村夫﹐不睹先王之政﹐然嘗聞堯舜之世﹐十日一風﹐五日一雨﹐百姓耕田而食﹐鑿井而飲﹐所謂『不識不知﹐順帝之則』是也。今值紀綱不振﹐教化不行之世﹐而曰『舜日堯天』﹐誠小人所不解也。且又聞堯舜之世﹐正百官而諸侯服﹐去四凶而天下安﹐不言而信﹐不怒而威﹔今明公一舉而宋背會﹐再舉而魯劫盟。用兵不息﹐民勞財敝﹐而曰『百姓樂業﹐艸木沾春』﹐又小人所未解也。小人又聞堯棄其子丹朱﹐而讓天下於舜﹐舜又避於南河﹐百姓趨而奉之﹐不得已卽帝位﹔今君殺兄得國﹐假天子以令諸侯﹐小人又不知於唐虞揖讓何如也﹖「桓公大怒曰﹕」匹夫出言不遜﹗」喝令斬之﹐左右縛寧戚去﹐將行刑﹐戚顏色不變﹐了無懼意﹐仰天嘆曰「桀殺龍逢﹐紂殺比干﹐今寧戚與之爲三矣﹗「隰朋奏曰﹕」此人見勢不趨﹐見威不惕﹐非尋常牧夫也﹐君其赦之﹗」桓公念頭一轉﹐怒气頓平﹐遂命釋寧戚之縛﹐謂戚曰「寡人聊以試子﹐子誠佳士。「寧戚因探懷中﹐出管仲之書﹐桓公拆而觀之﹐書略云﹕

臣奉命出師﹐行至峱山﹐得衛人寧戚。此人非牧豎者流﹐乃當世有用之才﹐君宜畱以自輔。若棄之使見用於鄰國﹐則齊悔無及矣﹗

桓公曰「子旣有仲父之書﹐何不遂呈寡人﹖」寧戚曰﹕」臣聞『賢君擇人爲佐﹐賢臣亦擇主而輔』﹐君如惡直好諛﹐以怒色加臣﹐臣寧死必不出相國之書矣。「桓公大悅﹐命以後車載之。

是晚﹐下寨休軍﹐桓公命舉火﹐索衣冠甚急。寺人貂曰「君索衣冠﹐爲爵寧戚乎﹖」桓公曰﹕」然。「寺人貂曰「衛去齊不遠﹐何不使人訪之。使其人果賢﹐爵之未晚。」桓公曰﹕」此人廓達之才﹐不拘小節﹐恐其在衛﹐或有細過。訪得其過﹐爵之則不光﹔棄之則可惜﹗「卽於燈燭之下﹐拜寧戚爲大夫﹐使與管仲同參國政。寧戚攺換衣冠﹐謝恩而出。髯翁有詩曰﹕

短褐單衣牧豎窮﹐不逢堯舜遇桓公。

自從叩角歌聲歇﹐無復飛熊入夢中。

桓公兵至宋界﹐陳宣公杵臼﹐曹莊公射姑先在﹐隨後周單子兵亦至。相見已畢﹐商議攻宋之策。寧戚進曰「明公奉天子之命糾合諸侯﹐以威勝不如以徳勝。依臣愚見﹐且不必進兵﹐臣𨿽不才﹐請掉三寸之舌﹐前去說宋公行成。」桓公大悅﹐傳令紮寨於界上﹐命寧戚入宋。戚乃乘一小車﹐與從者數人﹐直至睢陽﹐來見宋公。

宋公問於戴叔皮曰「寧戚何人也﹖」叔皮曰﹕」臣聞此人乃牧牛村夫﹐齊侯新拔之於位﹐必其口才過人﹐此來乃使其遊說也。「宋公曰「何以待之﹖」叔皮曰﹕」主公召入﹐勿以禮待之﹐觀其動靜﹐若開口一不當﹐臣請引紳爲號﹐便令武士擒而囚之﹐則齊侯之計沮矣。「宋公點首﹐吩咐武士伺候。

寧戚寬衣大帶﹐昂然而入﹐向宋公長揖。宋公端坐不答﹐戚乃仰面長嘆曰「危哉乎﹐宋國也﹗」宋公駭然曰﹕」孤位備上公﹐忝爲諸侯之首﹐危何從至﹖「戚曰「明公自比與周公孰賢﹖」宋公曰﹕」周公聖人也﹐孤焉敢比之﹖「戚曰「周公在周盛時﹐天下太平﹐四夷賓服﹐猶且吐哺握發﹐以納天下賢士。明公以亡國之餘﹐處羣雄角力之秋﹐繼兩世弒逆之後﹐卽效法周公﹐卑躬下士﹐猶恐士之不至﹔乃妄自矜大﹐簡賢慢客﹐𨿽有忠言﹐安能至明公之前乎﹖不危何待﹗」宋公愕然﹐離坐曰﹕」孤嗣位日淺﹐未聞君子之訓﹐先生勿罪﹗「叔皮在旁﹐見宋公爲寧戚所動﹐連連舉其帶紳﹐宋公不顧﹐乃謂寧戚曰「先生此來﹐何以教我﹖」戚曰﹕」天子失權﹐諸侯星散﹐君臣無等﹐篡弒日聞。齊侯不忍天下之亂﹐恭承王命﹐以主夏盟。明公列名於會﹐以定位也﹔若又背之﹐猶不定也。今天子赫然震怒﹐特遣王臣﹐驅率諸侯﹐以討於宋。明公旣叛王命於前﹐又抗王師於後﹐不待交兵﹐臣已卜勝負之有在矣。「宋公曰「先生之見如何﹖」戚曰﹕」以臣愚計﹐勿惜一束之贄﹐與齊會盟。上不失臣周之禮﹐下可結盟主之歡﹐兵甲不動﹐宋國安於泰山。「宋公曰「孤一時失計﹐不終會好﹐今齊方加兵於我﹐安肯受吾之贄﹖」戚曰﹕」齊侯寬仁大度﹐不錄人過﹐不念舊惡。如魯不赴會﹐一盟於柯﹐遂舉侵田而返之。況明公在會之人﹐焉有不納﹖「宋公曰「將何爲贄﹖」戚曰﹕」齊侯以禮睦鄰﹐厚往薄來﹐卽束脯可贄﹐豈必傾府庫之藏哉﹖「宋公大悅﹐乃遣使隨寧戚至齊軍中請成。叔皮滿面羞慚而退。

卻說宋使見了齊侯﹐言謝罪請盟之事﹐獻白玉十玨﹐黃金千鎰﹐齊桓公曰「天子有命﹐寡人安敢自專。必須煩王臣轉奏於王方可。」桓公卽以所獻金玉﹐轉送單子﹐致宋公取成之意。單子曰﹕」苟君侯赦宥﹐有所藉手﹐以復於天王﹐敢不如命﹖「桓公乃使宋公修聘於周﹐然後再訂會期。

單子辭齊侯而歸。齊與陳﹑曹二君各回本國。要知後事如何﹖且看下回分解。

第十九回

擒傅瑕厲公復國殺子頹惠王反正

話說齊桓公歸國﹐管仲奏曰「東遷以來﹐莫彊於鄭。鄭滅東虢而都之﹐前嵩後河﹐右洛左濟﹐虎牢之險﹐聞於天下。故在昔莊公恃之﹐以伐宋兼許﹐抗拒王師﹐今又與楚爲黨。楚﹐僭國也﹐地大兵彊﹐吞噬漢陽諸國﹐與周爲敵。君若欲屏王室而霸諸侯﹐非攘楚不可﹔欲攘楚﹐必先得鄭﹗」桓公曰﹕」吾知鄭爲中國之樞﹐久欲收之﹐恨無計耳﹗「寧戚進曰「鄭公子突爲君二載﹐祭足逐之而立子忽﹐髙渠彌弒忽而立子亹﹐我先君殺子亹﹐祭足又立子儀。祭足以臣逐君﹐子儀以弟篡兄﹐犯分逆倫﹐皆當聲討。今子突在櫟﹐日謀襲鄭﹔況祭足已死﹐鄭國無人。主公命一將往櫟﹐送突入鄭﹐則突必懷主公之徳﹐北面而朝齊矣﹗」桓公然之。

遂命賓須無引兵車二百乘﹐屯於櫟城二十里之外。賓須無預遣人致齊侯之意。鄭厲公突先聞祭足死信﹐密差心腹到鄭國打聽消息﹐忽聞齊侯遣兵送己歸國﹐心中大喜﹐出城遠接﹐大排宴會。二人敍話間﹐鄭國差人已轉﹐回說﹕「祭仲已死﹐如今叔詹爲上大夫。」賓須無曰「叔詹何人﹖「鄭伯突曰﹕」治國之良﹐非將才也﹗」差人又稟﹕「鄭城有一奇事﹐南門之內﹐有一蛇長八尺﹐靑頭黃尾﹔門外又有一蛇﹐長丈餘﹐紅頭綠尾﹐鬥於門闕之中﹐三日三夜﹐不分勝負。國人觀者如市﹐莫敢近之。後十七日﹐內蛇被外蛇咬死﹐外蛇竟奔入城﹐至太廟之中﹐忽然不見。」須無欠身賀鄭伯曰「君位定矣。「鄭伯突曰﹕」﹟何以知之﹖」須無曰「鄭國外蛇卽君也﹐長丈餘﹐君居長也。內蛇子儀也﹐長八尺﹐弟也。十七日而內蛇被傷﹐外蛇入城者﹐君出亡以甲申之夏﹐今當辛丑之夏﹐恰十有七年矣。內蛇傷死﹐此子儀失位之兆﹐外蛇入於太廟﹐君主宗祀之徵也。我主方申大義於天下﹐將納君於正位﹐蛇斗適當其時﹐殆天意乎﹗「鄭伯突曰﹕」誠如將軍之言﹐沒世不敢負徳﹗」賓須無乃與鄭伯定計﹐夜襲大陵。

傅瑕率兵出戰﹐兩下交鋒﹐不虞賓須無繞出背後﹐先打破大陵﹐插了齊國旗號。傅瑕知力不敵﹐只得下車投降。鄭伯突銜傅瑕十七年相拒之恨﹐咬牙切齒﹐叱左右﹕「斬訖報來﹗「傅瑕大呼曰﹕」君不欲入鄭耶﹐何爲殺我﹖」鄭伯突喚轉問之﹐傅瑕曰「君若赦臣一命﹐臣願梟子儀之首。「鄭伯突曰﹕」汝有何策﹐能殺子儀﹖不過以甘言哄寡人﹐欲脫身歸鄭耳。」瑕曰「當今鄭政皆叔詹所掌﹐臣與叔詹至厚﹐君能赦我﹐我潛入鄭國﹐與詹謀之﹐子儀之首﹐必獻於座下。「鄭伯突大罵﹕」老賊姦詐﹐焉敢誑吾』吾今放汝入城﹐汝將與叔詹起兵拒我矣。「賓須無曰﹕」瑕之妻孥﹐見在大陵﹐可囚於櫟城爲質。」傅瑕叩頭求哀﹕「如臣失信﹐誅臣妻子。」且指天日爲誓。鄭伯突乃縱之。

傅瑕至鄭﹐夜見叔詹。詹見瑕﹐大驚曰「汝守大陵﹐何以至此﹖「瑕曰﹕」齊侯欲正鄭位﹐命大將賓須無統領大軍﹐送公子突歸國。大陵已失﹐瑕連夜逃命至此﹐齊兵旦晚當至﹐事在危急。子能斬子儀之首﹐開城迎之﹐富貴可保﹐亦免生靈塗炭。轉禍爲福﹐在此一時。不然﹐悔無及矣﹗」詹聞言嘿然﹐良久曰「吾向日原主迎立故君之議﹐爲祭仲所阻﹔今祭仲物故﹐是天助故君﹐違天必有咎﹐但不知計將安出﹖「瑕曰﹕」可通信櫟城﹐令速進兵﹐子出城﹐僞爲拒敵﹐子儀必臨城觀戰﹐吾覷便圖之﹐子引故君入城﹐大事定矣。」叔詹從其謀﹐密使人致書於突﹐傅瑕然後參見子儀﹐訴以齊兵助突﹐大陵失陷之事﹐子儀大驚曰「孤當以重賂求救於楚﹐待楚兵到日﹐內外夾攻﹐齊兵可退。「叔詹故緩其事﹐過二日﹐尙未發使往。諜報﹕」櫟軍已至城下。」叔詹曰「臣當引兵出戰﹐君同傅瑕登城固守。「子儀信以爲然。

卻說鄭伯突引兵先到﹐叔詹略戰數合﹐賓須無引齊兵大進﹐叔詹回車便走﹐傅瑕從城上大叫曰「鄭師敗矣﹗」子儀素無膽勇﹐便欲下城﹐瑕從後刺之﹐子儀死於城上。叔詹叫開城門﹐鄭伯同賓須無一同入城。

傅瑕先往淸宮﹐遇子儀二子﹐俱殺之。迎突復位﹐國人素附厲公﹐歡聲震地﹐厲公厚賄賓須無﹐約以冬十月親至齊庭乞盟。須無辭歸。厲公復位數日﹐人心大定﹐乃謂傅瑕曰「汝守大陵﹐十有七年﹐力拒寡人﹐可謂忠於舊君矣﹔今貪生畏死﹐復爲寡人而弒舊君﹐汝心不可測也﹐寡人當爲子儀報仇﹗「喝令力士押出﹐斬於市曹﹐其妻孥姑赦弗誅。髯翁有詩嘆云﹕

鄭突姦雄世所無﹐借人成事又行誅。

傅瑕不愛須臾活﹐贏得忠名萬古呼。

原繁當先贊立子儀﹐恐其得罪﹐稱疾告老﹐厲公使人責之﹐乃自縊而死。厲公復治逐君之罪﹕殺公子閼﹔彊鉏避於叔詹之家﹐叔詹爲之求生﹐乃免死﹐刖其足﹔公父定叔出奔衛國。後三年﹐厲公召而復之﹐曰「不可使共叔無後也﹗」祭足已死勿論。

叔詹仍爲正卿﹐堵叔﹑師叔並爲大夫﹐鄭人謂之「三良」。

再說齊桓公知鄭伯突已復國﹐衛﹑二國﹐去冬亦曾請盟﹐欲大合諸侯﹐刑牲定約。仲曰「君新舉霸事﹐必以簡便爲政。「桓公曰﹕」簡便如何﹖」管仲曰「陳﹑蔡﹑邾自北杏之後﹐事齊不貳﹔曹伯𨿽未會﹐已同伐宋之舉﹐此四國﹐不必再煩奔走。惟宋﹑衛未嘗與會﹐且當一見。俟諸國齊心﹐方舉盟約可也。「言未畢﹐忽傳報﹕」周王再遣單蔑報宋之聘﹐已至衛國。」管仲曰「宋可成矣。衛居道路之中﹐君當親至衛地爲會﹐以親諸侯。「桓公乃約宋﹑衛﹑鄭三國﹐會於鄄地﹐連單子﹑齊侯﹐共是五位﹐不用歃血﹐揖讓而散。諸侯大悅。

齊侯知人心悅從﹐乃大合宋﹑魯﹑陳﹑衛﹑鄭﹑許諸國於幽地﹐歃血爲盟﹐始定盟主之號。此周釐王三年之冬也。

卻說楚文王熊貲﹐自得息嬀立爲夫人﹐寵幸無比﹐三年之內﹐生下二子﹐長曰熊囏﹐次曰熊惲。息嬀𨿽在楚宮三載﹐從不與楚王說話。楚王怪之﹐一日﹐問其不言之故。息嬀垂淚不答﹐楚王固請言之﹐對曰「吾一婦人而事二夫﹐縱不能守節而死﹐又何面目向人言語乎﹖」言訖淚下不止。胡曾先生有詩云﹕

息亡身入楚王家﹐回看春風一面花。

感舊不言常掩淚﹐只應翻恨有容華。

楚王曰「此皆蔡獻舞之故﹐孤當爲夫人報此仇也﹐夫人勿憂。「乃興兵伐蔡﹐入其郛﹐蔡侯獻舞肉袒伏罪﹐盡出其庫藏寶玉以賂楚﹐楚師方退。

適鄭伯突遣使告復國於楚﹐楚王曰「突復位二年﹐乃始告孤﹐慢孤甚矣。」復興兵伐鄭﹐鄭謝罪請成﹐楚王許之。

周釐王四年﹐鄭伯突畏楚﹐不敢朝齊﹐齊桓公使人讓之﹐鄭伯使上卿叔詹如齊﹐謂桓公曰「敝邑困於楚兵﹐早夜城守﹐未獲息肩﹐是以未修歲事。君若能以威加楚﹐寡君敢不朝夕立於齊庭乎﹖「桓公惡其不遜﹐囚詹於軍府﹐詹視隙逃回鄭國﹐自是鄭背齊事楚﹐不在話下。

再說周釐王在位五年崩﹐子閬立﹐是爲惠王。惠王之二年﹐楚文王熊貲淫暴無政﹐喜於用兵。

先年﹐曾與巴君同伐申國﹐而驚擾巴師﹐巴君怒﹐遂襲那處﹐克之﹐守將閻敖遊湧水而遁﹐楚王殺閻敖﹐閻氏之族怨王﹐至是﹐約巴人伐楚﹐願爲內應﹐巴兵伐楚﹐楚王親將迎之﹐大戰於津﹐不提防閻族數百人﹐假作楚軍﹐混入陣中﹐竟來跟尋楚王﹐楚軍大亂﹐巴兵乘之﹐遂大敗楚﹐楚王面頰中箭而奔﹐巴君不敢追逐﹐收兵回國。閻氏之族從之﹐遂爲巴人。

楚王回至方城﹐夜叩城門﹐鬻拳在門內問曰「君得勝乎﹗」楚王曰﹕」敗矣﹗「鬻拳曰「自先王以來﹐楚兵戰無不勝﹐巴。小國也﹐王自將而見敗。寧不爲人笑乎﹖今黃不朝楚﹐若伐黃而勝﹐猶可自解。」遂閉門不納。

楚王憤然謂軍士曰「此行再不勝﹐寡人不歸矣﹗「乃移兵伐黃﹐王親鼓﹐士卒死戰﹐敗黃師於踖陵。是夜宿於營中﹐夢息侯怒气勃勃而前曰﹕」孤何罪而見殺﹖又占吾疆土﹐淫吾妻室﹐吾已請於上帝矣。」乃以手批楚王之頰﹐楚王大叫一聲﹐醒來箭瘡迸裂﹐血流不止﹐急傳令回軍﹐至於湫地﹐夜半而薨。

鬻拳迎喪歸葬﹐長子熊嗣立。鬻拳曰「吾犯王二次﹐縱王不加誅﹐吾敢偸生乎﹖吾將從王於地下﹗「乃謂家人曰﹕」我死﹐必葬我於絰皇﹐使子孫知我守門也。」遂自剄而死。熊囏憐之﹐使其子孫世爲大閽。先儒左氏稱鬻拳爲愛君﹐史官有詩駁之﹐曰﹕

諫主如何敢用兵﹐閉門不納亦堪驚。

若將此事稱忠愛﹐亂賊紛紛盡借名﹗

鄭厲公聞楚文王凶信﹐大喜曰「吾無憂矣。「叔詹進曰﹕」臣聞『依人者危﹐臣人者辱』﹐今立國於齊﹑楚之間﹐不辱卽危﹐非長計也。先君桓﹑武及莊﹐三世爲王朝卿士﹐是以冠冕列國﹐徵服諸侯。今新王嗣統﹐聞虢﹑晉二國朝王﹐王爲之饗醴命宥﹐又賜玉五玨﹐馬三匹。君不若朝貢於周﹐若賴王之寵﹐以修先世卿士之業﹐𨿽有大國﹐不足畏也。」厲公曰「善。「乃遣大夫師叔如周請朝。

師叔回報﹕「周室大亂。」厲公問﹕」亂形如何﹖「對曰﹕」昔周莊王嬖妾姚姬﹐謂之王姚﹐生子頹﹐莊王愛之﹐使大夫蔿國爲之師傅。子頹性好牛﹐嘗養牛數百﹐親自餵養﹐飼以五穀﹐被以文繡﹐謂之『文獸』。凡有出入﹐僕從皆乘牛而行﹐踐踏無忌﹐又陰結大夫蔿國﹑邊伯﹑子禽﹑祝跪﹑詹父﹐往來甚密。釐王之世﹐未嘗禁止。今新王卽位﹐子頹恃在叔行﹐驕橫益甚﹐新王惡之﹐乃裁抑其黨﹐奪子禽﹑祝跪﹑詹父之田。新王又因築苑囿於宮側﹐蔿國有圃﹐邊伯有室﹐皆近王宮。王俱取之﹐以廣其囿。又膳夫石速進膳不精﹐王怒﹐革其祿﹐石速亦憾王。故五大夫同石速作亂﹐奉子頹爲君以攻王﹐賴周公忌父同召伯廖等死力拒敵﹐眾人不能取勝﹐乃出奔於蘇。先周武王時﹐蘇忿生爲王司寇有功﹐謂之蘇公﹐授以南陽之田爲采地。忿生死﹐其子孫爲狄所制﹐乃叛王而事狄﹐又不繳還采地於周。桓王八年﹐乃以蘇子之田﹐畀我先君莊公﹐易我近周之田﹐於是蘇子與周嫌隙益深。衛侯朔惡周之立黔牟﹐亦有夙怨﹐蘇子因奉子頹奔衛﹐同衛侯帥師伐王城。周公忌父戰敗﹐同召伯廖等奉王出奔於鄢。五大夫等尊子頹爲王﹐人心不服。君若興兵納王﹐此萬世之功也﹗「

厲公曰「善。𨿽然﹐子頹懦弱﹐所恃者衛﹑燕之眾耳﹐五大夫無能爲也﹐寡人再使人以理諭之﹐若悔禍反正﹐免動干戈﹐豈不美哉﹖」一面使人如鄢迎王﹐暫幸櫟邑。因厲公向居櫟十七年﹐宮室齊整故也。一面使人致書於王子頹﹐書曰﹕

突聞以臣犯君﹐謂之不忠﹔以弟姦兄﹐謂之不順。不忠不順﹐天殃及之﹐王子誤聽姦臣之計﹐放逐其君。若能悔禍之延﹐奉迎天子﹐束身歸罪﹐不失富貴。不然﹐退處一隅﹐比於藩服﹐猶可謝天下之口﹐惟王子速圖之。

子頹得書﹐猶豫未決﹐五大夫曰「騎虎者勢不能復下﹐豈有尊居萬乘﹐而復退居臣位者﹖此鄭伯欺人之語﹐不可聽之﹗」頹遂逐出鄭使。

鄭厲公乃朝王於櫟﹐遂奉王襲入成周﹐取傳國寶器﹐復還櫟城﹐時惠王三年也。

是冬﹐鄭厲公遣人約會西虢公﹐同起義兵納王﹐虢公許之。

惠王四年之春﹐鄭﹑虢二君﹐會兵於弭。夏四月﹐同伐王城﹐鄭厲公親率兵攻南門﹐虢公率兵攻北門。

蔿國忙叩宮門﹐來見子頹。子頹因飼牛未畢﹐不卽相見。蔿國曰「事急矣﹗」乃假傳子頹之命﹐使邊伯﹑子禽﹑祝跪﹑詹父登陴守禦。周人不順子頹﹐聞王至﹐歡聲如雷﹐爭開城門迎接。蔿國方艸國書﹐謀遣人往衛求救﹐書未寫就﹐聞鐘鼓之聲﹐人報﹕「舊王已入城坐朝矣﹗」蔿國自刎而死﹐祝跪﹑子禽死於亂軍之中﹐邊伯﹑詹父被周人綁縛獻功。子頹出奔西門﹐使石速押文牛爲前隊﹐牛體肥行遲﹐悉爲追兵所獲﹐與邊伯﹑詹父一同斬首。

髯翁有詩嘆子頹之愚云﹕

挾寵橫行意未休﹐私交乘釁起姦謀。

一年南面成何事﹖只合關門去飼牛。

又一詩說齊桓公旣稱盟主﹐合倡義納王﹐不應讓之鄭﹑虢也﹐詩云﹕

天子蒙塵九廟羞﹐紛紛鄭虢效忠謀。

如何仲父無遺策﹖卻讓當時第一籌。

惠王復位﹐賞鄭虎牢以東之地﹐及後之鞶鑑﹔賞西虢公以酒泉之邑﹐及酒爵數器。二君謝恩而歸。鄭厲公於路得疾﹐歸國而薨。羣臣奉世子捷卽位﹐是爲文公。

周惠王五年﹐陳宣公疑公子禦寇謀叛﹐殺之。公子完﹐字敬仲﹐乃厲公之子﹐與禦寇相善﹐懼誅奔齊﹐齊桓公拜爲工正。一日﹐桓公就敬仲家飲酒甚樂﹐天色已晚﹐索燭盡歡﹐敬仲辭曰「臣止卜晝﹐未卜夜﹐不敢繼以燭也。」

桓公曰「敬仲有禮哉﹗」贊嘆而去。桓公以敬仲爲賢﹐使食采於田﹐是爲田氏之祖。

是年﹐魯莊公爲圖婚之事﹐會齊大夫髙傒於防地。

卻說魯夫人文姜﹐自齊襄公變後﹐日夜哀痛想憶﹐遂得嗽疾﹐內侍進莒醫察脈。文姜久曠之後﹐欲心難制﹐遂畱莒醫飲食﹐與之私通。後莒醫回國﹐文姜托言就醫﹐兩次如莒﹐館於莒醫之家。莒醫復薦人以自代﹐文姜老而愈淫﹐然終以不及襄公爲恨。

周惠王四年秋七月﹐文姜病愈劇﹐遂薨於魯之別寢。臨終謂莊公曰「齊女今長成十八歲矣。汝當速娶﹐以正六宮之位。萬勿拘終喪之制﹐使我九泉之下﹐懸念不了。」又曰「齊方圖伯﹐汝謹事之﹐勿替世好。」言訖而逝。

莊公喪葬如常禮﹐遵依遺命﹐其年便欲議婚。大夫曹劌曰「大喪在殯﹐未可驟也。請俟三年喪畢行之。」莊公曰「吾母命我矣。乘凶則驟﹐終喪則遲﹐酌其中可也。」

遂以期年之後﹐與髙傒申訂前約﹐請自如齊﹐行納幣之禮。

齊桓公亦以魯喪未終﹐請緩其期。直至惠王七年﹐其議始定﹐以秋爲吉。時莊公在位二十四年﹐年已三十有七歲矣。意欲取悅齊女﹐凡事極其奢侈。又念父桓公薨於齊國﹐今復娶齊女﹐心終不安﹐乃重建桓宮﹐丹其楹﹐刻其桷﹐欲以媚亡者之靈。大夫禦孫切諫﹐不聽。

是夏﹐莊公如齊親迎﹐至秋八月﹐姜氏至魯﹐立爲夫人﹐是爲哀姜。

大夫宗婦﹐行見小君之禮﹐一槪用幣。禦孫私嘆曰「男贄大者玉帛﹐小者禽鳥﹐以章物采﹐女贄不過榛栗棗修﹐以告虔也。今男女同贄﹐是無別也。男女之別﹐國之大節﹐而由夫人亂之﹐其不終乎﹖」

自姜氏歸魯後﹐齊﹑魯之好愈固矣。齊桓公復同魯莊公合兵伐徐﹑伐戎﹐徐﹑戎俱臣服於齊。鄭文公見齊勢愈大﹐恐其侵伐﹐遂遣使請盟。不知後事如何﹖且看下回分解。

第二十回

晉獻公違卜立驪姬楚成王平亂相子文

周惠王十年﹐徐﹑戎俱已臣服於齊。鄭文公見齊勢愈大﹐恐其侵伐﹐遣使請盟。乃復會宋﹑魯﹑陳﹑鄭四國之君﹐同盟於幽﹐天下莫不歸心於齊。

齊桓公歸國﹐大設宴以勞羣臣。酒至半酣﹐鮑叔牙執卮至桓公之前﹐滿斟爲壽。桓公曰「樂哉﹐今日之飲﹗「鮑叔牙曰﹕」臣聞『明主賢臣﹐𨿽樂不忘其憂。』臣願君毋忘出奔﹐管仲毋忘檻囚﹐寧戚毋忘飯牛車下之日。「桓公遽起離席再拜曰﹕」寡人與諸大夫﹐皆能毋忘﹐此齊國社稷無窮之福也﹗」是日極歡而散。

忽一日﹐報﹕「周王遣召伯廖來到。「桓公迎接入館。召伯廖宣惠王之命﹐賜齊侯爲方伯﹐修太公之職﹐得專徵伐。因言﹕」衛朔援立子頹﹐助逆犯順﹐朕懷之十年﹐迄今天討未彰﹐煩伯舅爲朕圖之。」惠王十一年﹐齊桓公親率車徒伐衛。時衛惠公朔先薨﹐子赤立﹐已三年矣﹐是爲懿公。懿公不問來由﹐率兵接戰﹐大敗而歸﹐桓公乃直抵城下﹐宣揚王命﹐數其罪狀。懿公曰「然則先君之過﹐與寡人無與也。「乃使其長子開方﹐輦金帛五車﹐納於齊軍﹐求其講和免罪。桓公曰﹕」先王之制﹐罪不及子孫﹐苟遵王命﹐寡人何多求於衛耶﹖」公子開方見齊國彊盛﹐願仕於齊。齊侯曰「子乃衛侯長子﹐論次序當爲國儲﹐柰何捨南面之尊﹐而北面於寡人乎﹖「開方對曰﹕」明公乃天下之賢侯﹐倘得執鞭侍左右﹐榮幸已甚﹐豈不勝於爲君﹖」桓公以開方爲愛己﹐拜爲大夫﹐寵之與豎貂﹑易牙等﹐齊人謂之「三貴」。

開方復言衛侯少女之美。衛惠公先曾以女媵齊﹐此其妹也。桓公遣使納幣﹐求之爲妾。衛懿公不敢辭卻﹐卽送衛姬至齊﹐齊侯納之。因以長衛姬﹑少衛姬別之﹐姊妹俱有寵。髯翁有詩云﹕

衛侯罪案重如山﹐奉命如何取賂還﹖

漫說尊王申大義﹐到來功利在心間。

話分兩頭﹐卻說晉國姬姓﹐侯爵﹐自周成王時﹐剪桐葉爲珪﹐封其弟叔虞於此﹐傳九世至穆侯。穆侯生二子﹐長曰仇﹐次曰成師。穆侯薨﹐子仇立﹐是爲文侯。文侯薨﹐子昭侯立﹐畏其叔父桓叔之彊﹐乃割曲沃以封之﹐謂之曲沃伯﹐攺晉號曰翼﹐謂之二晉。昭侯立七年﹐大夫潘父弒之﹐而納曲沃伯﹐翼人不受﹐殺潘父而立昭侯之弟平﹐是爲孝侯。孝侯之八年﹐桓叔薨﹐子魚單立﹐是爲曲沃莊伯。孝侯立十五年﹐莊伯伐翼﹐孝侯逆戰大敗﹐爲莊伯所殺。翼人立其弟郤﹐是爲鄂侯。鄂侯立二年﹐率兵伐曲沃﹐戰敗﹐出奔隨國﹐子

光嗣位﹐是爲哀侯。哀侯之二年﹐莊伯薨﹐子稱代立﹐是爲曲沃武公。哀侯九年﹐武公率其將韓萬﹑梁宏伐翼﹐哀侯逆戰被殺。周桓王命卿士虢公林父立其弟緡﹐是爲小子侯。小子侯立四年﹐武公復誘而殺之﹐遂並其國﹐定都於絳﹐仍號曰晉﹐悉取晉庫藏寶器﹐輦入於周﹐獻於釐王﹐釐王貪其賂﹐遂命稱代以一軍爲晉侯。稱代凡立三十九年﹐薨﹐子佹諸立﹐是爲晉獻公。

獻公忌桓﹑莊之族﹐慮其爲患﹐大夫士蔿獻計散其黨﹐因誘而盡殺之。獻公嘉其功﹐命爲大司空。因使大城絳邑﹐規模極其壯麗﹐比於大國之都。

先獻公爲世子時﹐娶賈姬爲妃﹐久而無子﹐又娶犬戎主之侄女曰狐姬﹐生子曰重耳﹔小戎允姓之女﹐生子曰夷吾。當武公晚年﹐求妾於齊﹐齊桓公以宗女歸之﹐是爲齊姜。時武公已老﹐不能禦女﹐齊姜年少而美﹐獻公悅而烝之﹐與生一子﹐私寄養於申氏﹐因名申生。

獻公卽位之年﹐賈姬已薨﹐遂立齊姜爲夫人﹐時重耳已二十一歲矣﹐夷吾年亦長於申生﹐因申生是夫人之子﹐論嫡庶不論長幼﹐乃立申生爲世子﹐以大夫杜原款爲太傅﹐大夫裏克爲少傅﹐相與輔導世子。齊姜又生一女而卒﹐獻公復納賈姬之娣曰賈君﹐亦無子﹐因以齊姜所生之女﹐使賈君育之。

獻公十五年﹐興兵伐驪戎﹐驪戎乃請和﹐納其二女於獻公﹐長曰驪姬﹐次曰少姬。那驪姬生得貌比息嬀﹐妖同妲己﹐智計千條﹐詭詐百出﹐在獻公前﹐小忠小信﹐貢媚取憐﹐又時常參與政事﹐十言九中﹐所以獻公寵愛無二。一飲一食﹐必與之俱。逾年﹐驪姬生一子﹐名曰奚齊。又逾年﹐少姬亦生一子﹐名曰卓子。獻公旣心惑驪姬﹐又喜其有子﹐遂忘齊姜一段恩情﹐欲立驪姬爲夫人﹐使太卜郭偃以龜卜之﹐郭偃獻兆﹐其繇曰﹕

專之渝﹐攘公之羭。一薰一蕕﹐十年尙有臭。

獻公曰「何謂也﹖「郭偃曰﹕」渝者﹐變也。意所專尙﹐心亦變亂。故曰『專之渝』﹔攘﹐奪也﹐羭﹐美也﹐心變則美惡倒置﹐故曰『攘公之羭』﹔艸之香者曰薰﹐臭者曰蕕﹐香不勝臭﹐穢气久而未消﹐故曰『十年尙有臭』也。「

獻公一心溺愛驪姬﹐不信其言﹐更命史蘇筮之﹐得《觀卦》之六二﹐爻詞曰﹕

闚觀利女貞。

獻公曰「居內觀外﹐女子之正﹐吉孰大焉﹖」卜偃曰﹕」開辟以來﹐先有象﹐後有數。龜﹐象也﹔筮﹐尊也。從筮不如從龜。「史蘇曰﹕」禮無二嫡﹐諸侯不再娶﹐所謂觀也。繼稱夫人﹐何以爲正﹖不正﹐何利之有﹖以《易》言之﹐亦未見吉。「獻公曰﹕」若卜筮有定﹐盡鬼謀矣﹗「竟不聽史蘇﹑卜偃之言。

擇日告廟﹐立驪姬爲夫人﹐少姬封爲次妃。

史蘇私謂大夫裏克曰「晉國將亡﹐柰何﹖「裏克大驚﹐問曰﹕」亡晉者何人﹖」史蘇曰「其驪戎乎﹖「裏克不解其說﹐史蘇曰﹕」昔夏桀伐有施﹐有施人以女妹喜歸之﹐桀寵妹喜﹐遂以亡夏﹔殷辛伐有蘇﹐有蘇氏以女妲己歸之﹐紂寵妲己﹐遂以亡殷﹔周幽王伐有褒﹐有褒人以女褒姒歸之﹐幽王寵褒姒﹐西周遂亡。今晉伐驪戎而獲其女﹐又加寵焉﹐不亡得乎﹖」適太卜郭偃亦至﹐裏克述史蘇之言﹐郭偃曰「晉亂而已﹐亡則未也。昔唐叔之封﹐卜曰﹕」尹正諸夏﹐再造王國。『晉業方大﹐何亡之患﹖「裏克曰「若亂﹐當在何時﹖」郭偃曰﹕」善惡之報﹐不出十年﹐十者﹐數之盈也。「裏克識其言於簡。

再說獻公愛驪姬﹐欲立其子奚齊爲嗣。一日﹐與驪姬言之﹐驪姬心中甚欲﹐只因申生已立做世子﹐無故更變﹐恐羣臣不服﹐必然諫沮﹐又且重耳﹑夷吾﹐與申生相與友愛﹐三公子俱在左右﹐若說而不行﹐反被提防﹐豈不誤事﹖乃跪而對曰「太子之立﹐諸侯莫不聞。且賢而無罪﹐君必以妾母子之故﹐欲行廢立﹐妾寧自殺。」獻公以爲眞心﹐遂置不言。

獻公有嬖幸大夫二人﹐曰梁五﹑東關五﹐並與獻公察聽外事﹐挾寵弄權﹐晉人謂之「二五」。

又有優人名施者﹐少年美姿﹐伶俐多智﹐能言快語﹐獻公尢嬖之﹐出入宮禁﹐不知防範﹐驪姬遂與施私通﹐情好甚密﹐因告以心腹之事﹐謀離間三公子﹐徐爲奪嗣之計。優施爲之畫策﹕「必須以封疆爲名﹐使三公子遠遠出鎭﹐然後可居中行事。然此事又必須外臣開口﹐方見忠謀﹐今『二五』用事﹐夫人誠以金幣結之﹐俾彼相與進言﹐則主公無不聽矣。「驪姬乃出金帛付優施﹐使分送」二五「。優施先見梁五曰﹕」君夫人願交歡於大夫﹐使施致不腆之敬。」梁五大驚曰「君夫人何須於我。必有囑也﹐子不言﹐吾必不受。「優施乃盡以驪姬之謀告之﹐梁五曰﹕」必得東關爲助乃可。」施曰「夫人亦有饋﹐如大夫也。「於是同詣東關五之門﹐三人做一處商議停當。

次日﹐梁五進言於獻公曰「曲沃始封之地﹐先君宗廟之所在也﹔蒲與屈﹐地近戎狄﹐邊疆之要地也。此三邑者﹐不可無人以主之。宗邑無主﹐則民無畏威之心﹔邊疆無主﹐則戎狄有窺伺之意。若使太子主曲沃﹐重耳﹑夷吾分主蒲﹑屈﹐君居中制馭﹐此磐石之安矣。」

獻公曰「世子出外可乎﹖」東關五曰「太子﹐君之貳也﹐曲沃﹐國之貳也﹐非太子其誰居之﹖」獻公曰﹕」曲沃則然矣。蒲﹑屈乃荒野之地﹐如何可守﹖「東關五又曰「不城則爲荒野﹐城之卽爲都邑。」二人又齊聲贊美曰﹕」一朝而增二都﹐內可屏蔽封內﹐而外可開拓疆宇﹐晉自此益大矣﹗「獻公信其言﹐使世子申生居曲沃﹐以主宗邑﹐太傅杜原款從行。使重耳居蒲﹐夷吾居屈﹐以主邊疆。狐毛從重耳於蒲﹐呂飴甥從夷吾於屈。又使趙夙爲太子城曲沃﹐比舊益加髙廣﹐謂之新城。使士蔿監築蒲﹑屈二城。士蔿聚薪築土﹐艸艸完事。或言﹕」恐不堅固。「士蔿笑曰「數年之後﹐此爲仇敵﹐何以固爲﹖」因賦詩曰﹕

狐裘尨茸﹐一國三公﹐吾誰適從﹖

狐裘﹐貴者之服﹔尨茸﹐亂貌。言貴者之多﹐諭嫡庶長幼無分別也。士蔿預知驪姬必有奪嫡之謀﹐故爲此語。

申生與二公子﹐俱遠居晉鄙﹐惟奚齊﹑卓子在君左右。驪姬益獻媚取寵﹐以蠱獻公之心。髯翁有詩云﹕

女色從來是禍根﹐驪姬寵愛獻公昏。

空勞畚築疆場遠﹐不道干戈伏禁門。

時獻公新作二軍﹐自將上軍。使世子申生將下軍﹐率領大夫趙夙﹑畢萬攻狄﹑霍﹑魏三國﹐滅之。以狄賜趙夙﹐魏賜畢萬爲采邑。太子功益髙﹐驪姬忌之益甚﹐而謀愈深且毒矣。此事擱過一邊。

卻說楚熊囏﹑熊惲兄弟﹐𨿽同是文夫人所生﹐熊惲才智勝於其兄﹐爲文夫人所愛﹐國人亦推服之。熊囏旣嗣位﹐心忌其弟﹐每欲因事誅之﹐以絕後患。左右多有爲熊惲周旋者﹐是以因循不決。熊囏怠於政事﹐專好遊獵﹐在位三年﹐無所施設。熊惲嫌隙已成﹐私畜死士﹐乘其兄出獵﹐襲而殺之﹐以病薨告於文夫人。文夫人𨿽則心疑﹐不欲明白其事﹐遂使諸大夫擁立熊惲爲君﹐是爲成王。以熊囏未嘗治國﹐不成爲君﹐號爲「堵敖」﹐不以王禮葬之。

任其叔王子善爲令尹﹐卽子元也。子元自其兄文王之死﹐便有篡立之意﹐兼慕其嫂息嬀﹐天下絕色﹐欲與私通。況熊囏﹑熊惲二子﹐年齒俱幼﹐自恃尊行﹐全不在眼。只畏大夫斗伯比正直無私﹐且多才智﹐故此不敢縱肆。

至是﹐周惠王十一年﹐斗伯比病卒。子元意無忌憚﹐遂於王宮之旁﹐大築館捨﹐每日歌舞奏樂﹐欲以蠱惑文夫人之意。文夫人聞之﹐問侍人曰「宮外樂舞之聲何來﹖「侍人曰﹕」此令尹之新館也﹗「文夫人曰﹕」先君舞幹以習武事﹐以徵諸侯﹐是以朝貢不絕於庭。今楚兵不至中國者十年矣。令尹不圖雪恥﹐而樂舞於未亡人之側﹐不亦異乎﹖「

侍人述其言於子元﹐子元曰「婦人尙不忘中原﹐我反忘之﹐不伐鄭﹐非丈夫也﹗」

遂發兵車六百乘﹐自爲中軍﹐斗禦疆﹑斗梧建大旆爲前隊﹐王孫遊﹑王孫嘉爲後隊。浩浩蕩蕩﹐殺奔鄭國而來。

鄭文公聞楚師大至﹐急召百官商議。堵叔曰「楚兵眾盛﹐未可敵也﹐不如請成。」師叔曰﹕」吾新與齊盟﹐齊必來救﹐且宜堅壁以待之。「世子華年少方剛﹐請背城一戰。叔詹曰「三人之言﹐吾取師叔。然以臣愚見﹐楚兵不久自退。」鄭文公曰﹕」令尹自將﹐安肯退乎﹖「叔詹曰「自楚加兵人國﹐未有用六百乘者。公子元操必勝之心﹐欲以媚息夫人耳。夫求勝者﹐亦必畏敗。楚兵若來﹐臣自有計退之。」正商議間﹐諜報﹕「楚師斬桔柣關而進﹐已破外郭﹐入純門﹐將及逵市。」堵叔曰﹕」楚兵逼矣﹐如行成不可﹐且奔桐邱以避之。「叔詹曰「無懼也﹗」乃使甲士埋伏於城內﹐大開城門﹐街市百姓來往如常﹐並無懼色。

斗禦疆等前隊先到﹐見如此模樣﹐城上絕無動靜﹐心中疑惑﹐謂斗梧曰「鄭閒暇如此﹐必有詭計﹐哄吾入城﹐不可輕進﹐且待令尹來議之。「遂離城五里﹐紮住營寨。須臾﹐子元大兵已到﹐斗禦疆等稟知城中如此。子元親自登髙阜處以望鄭城﹐忽見旌旗整肅﹐甲士林立﹐看了一回﹐嘆曰﹕」鄭有『三良』在﹐其謀叵測﹐萬一失利﹐何面目見文夫人乎﹖更探聽虛實﹐方可攻城也﹗「

次日﹐後隊王孫遊遣人來報說﹕」諜探得齊侯同宋﹑魯二國諸侯﹐親率大軍﹐前來救鄭﹐鬥將軍等不敢前進﹐特候軍令﹐準備迎敵。「子元大驚﹐謂諸將曰「諸侯若截吾去路﹐吾腹背受敵﹐必致損折﹐吾侵鄭及於逵市﹐可謂全勝矣。」乃暗傳號令﹐人銜枚﹐馬摘鈴﹐是夜拔寨都起。

猶恐鄭兵追趕﹐命勿撤軍幕﹐仍建大旆﹐以疑鄭人。大軍潛出鄭界﹐乃始鳴鐘擊鼓﹐唱凱歌而還。先遣報文夫人曰「令尹全勝而回矣﹗」夫人謝曰「令尹若能殲敵成功﹐宜宣示國人﹐以彰明罰﹔告諸太廟﹐以慰先王之靈。未亡人何與焉﹖」子元大慚。

楚王熊惲﹐聞子元不戰而還﹐自是有不悅之意。

卻說鄭叔詹親督軍士巡城﹐徹夜不睡。至曉﹐望見楚幕﹐指曰「此空營也﹐楚師遁矣。」眾猶未信﹐問﹕「何以知之﹖」叔詹曰﹕」幕乃大將所居﹐鳴鉦設儆﹐軍聲震動。今見羣鳥棲噪於上﹐故知其爲空幕也。吾度諸侯救兵必至﹐楚先聞信﹐是以遁耳﹗「

未幾﹐諜報﹕「諸侯救兵果到﹐未及鄭境﹐聞楚師已去﹐各散回本國去了。」眾始服叔詹之智。

鄭遣使致謝齊侯救援之勞﹐自此感服齊國﹐不敢懷貳。

再說楚子元自伐鄭無功﹐內不自安﹐篡謀益急﹐欲先通文夫人﹐然後行事。

適文夫人有小恙﹐子元假稱問安﹐來至王宮﹐遂移臥具寢處宮中﹐三日不出。家甲數百﹐環列宮外。大夫斗廉聞之﹐闖入宮門﹐直至臥榻﹐見子元方對鏡整鬢﹐讓之曰「此豈人臣櫛沐之所耶﹖令尹宜速退﹗」子元曰「此吾家宮室﹐與射師何與﹖「斗廉曰﹕」王侯之貴﹐弟兄不得通屬﹐令尹𨿽介弟﹐亦人臣也。人臣過闕則下﹐過廟則趨﹐咳唾其地﹐猶爲不敬﹐況寢處乎﹖且寡夫人密邇於此﹐男女別嫌﹐令尹豈未聞耶﹖」子元大怒曰「楚國之政﹐在吾掌握﹐汝何敢多言﹖」命左右梏其手﹐拘於廡下﹐不放出宮。文夫人使侍人告急於斗伯比之子斗谷於菟﹐使其入宮靖難。

斗谷於菟密奏楚王﹐約會斗梧﹑斗禦疆及其子斗班﹐半夜率甲以圍王宮﹐將家甲亂砍﹐眾俱驚散。子元方擁宮人醉寢﹐夢中驚起﹐仗劍而出﹐恰遇斗班亦仗劍而入。子元喝曰「作亂乃孺子耶﹖」斗班曰「我非作亂﹐特來誅亂者耳﹗「兩下就在宮中爭戰。不數合﹐斗禦疆﹑斗梧齊到﹐子元度不能勝﹐奪門欲走﹐被斗班一劍砍下頭來。

斗谷於菟將斗廉開梏放出﹐一齊至文夫人寢室之外﹐稽首問安而退。次早﹐楚成王熊惲禦殿﹐百官朝見已畢﹐楚王命滅子元之家﹐榜其罪狀於通衢。髯翁論公子元欲蠱文夫人之事﹐有詩曰﹕

堪嗟色膽大於身﹐不論尊兮不論親。

莫怪狂且輕動念﹐楚夫人是息夫人。

卻說斗谷於菟之祖曰鬥若敖﹐娶鄖子之女﹐生斗伯比。若敖卒﹐伯比尙幼﹐隨母居於鄖國﹐往來宮中﹐鄖夫人愛之如子。鄖夫人有女與伯比爲表兄妹之親﹐自小宮中作伴遊耍﹐長亦不禁﹐遂成私情。鄖女有孕﹐鄖夫人方才知覺﹐乃禁絕伯比不許入宮﹐使其女詐稱有病﹐屏居一室。及誕期已滿﹐產下一子﹐鄖夫人潛使侍人用衣服包裹﹐將出宮外﹐棄於楚澤之中﹐意欲瞞過鄖子﹐且不欲揚其女之醜名也。伯比羞慚﹐與其母歸於楚國去訖。

其時隕子適往夢澤田獵﹐見澤中有猛虎蹲踞﹐使左右放箭﹐箭從旁落﹐一矢不中﹐其虎全不動撣。鄖子心疑﹐使人至澤察之﹐回報﹕「虎方抱一嬰兒﹐餵之以乳﹐見人亦不畏避。」鄖子曰﹕」是神物﹐不可驚之﹗「獵畢而歸﹐謂夫人曰「適至夢澤﹐見一奇事。」夫人問曰﹕」何事﹖「鄖子遂將猛虎乳兒之事﹐述了一徧。夫人曰「夫君不知﹐此兒乃妾所棄也。」鄖子駭然曰「夫人安得此兒而棄之﹖」夫人曰﹕」夫君勿罪。此兒實吾女與鬥甥所生﹐妾恐污吾女之名﹐故命侍者棄於夢澤。妾聞姜嫄履巨人迹而生子﹐棄之冰上﹐飛鳥以翼覆之﹐姜嫄以爲神﹐收養成人﹐名之曰棄﹐官爲后稷﹐遂爲周代之祖。此兒旣有虎乳之異﹐必是大貴人也﹗「鄖子從之﹐使人收回﹐命其女撫養。

逾年﹐送其女於楚﹐與鬥伯比成親。楚人鄕談﹐呼乳曰「谷」﹐呼虎曰「於菟」﹐取乳虎爲義﹐名其子曰谷於菟。表字子文。今云夢縣有於菟鄕﹐卽子文生處也。谷於菟旣長﹐有安民治國之才﹐經文緯武之略。父伯比﹐仕楚爲大夫。伯比死﹐谷於菟嗣爲大夫。

及子元之死﹐令尹官缺﹐楚王欲用斗廉。斗廉辭曰「方今與楚爲敵者﹐齊也。齊用管仲﹑寧戚﹐國富兵彊﹐臣才非管﹑寧之流明矣﹐王欲攺紀楚政﹐與中原抗衡﹐非斗谷於菟不可。」百官齊聲保奏﹕」必須此人﹐方稱其職。「楚王準奏﹐遂拜斗谷於菟爲令尹﹐楚王曰「齊用管仲﹐號爲仲父﹐今谷於菟尊顯於楚﹐亦當字之。」乃呼爲子文而不名。

周惠王之十三年也﹐子文旣爲令尹﹐倡言曰「國家之禍﹐皆由君弱臣彊所致﹐凡百官采邑﹐皆以半納還公家。「子文先於斗氏行之﹐諸人不敢不從。

又以郢城南極湘潭﹐北據漢江﹐形勝之地﹐自丹陽徙都之﹐號曰郢都。

治兵訓武﹐進賢任能﹐以公族屈完爲賢﹐使爲大夫﹐族人鬥章才而有智﹐使與諸鬥同治軍旅﹐以其子斗班爲申公。楚國大治。

齊桓公聞楚王任賢圖治﹐恐其爭勝中原﹐欲起諸侯之兵伐楚﹐問管仲。管仲對曰「楚稱王南海﹐地大兵彊﹐周天子不能制。今又任子文爲政﹐四境安堵﹐非可以兵威得志也。且君新得諸侯﹐非有存亡興滅之徳﹐深入人心﹐恐諸侯之兵﹐不爲我用﹐今當益廣威徳﹐待時而動﹐方保萬全。」桓公曰﹕」自我先君報九世之仇﹐剪滅紀國﹐奄有其地﹔鄣爲紀附庸﹐至今未服。寡人欲並滅之﹐何如﹖「管仲曰「鄣𨿽小國﹐其先乃太公之支孫﹐爲齊同姓﹐滅同姓﹐非義也。君可命王子成父率大軍巡視紀城﹐示以欲伐之狀﹐鄣必畏而來降﹐是無滅親之名﹐而有得地之實矣。」桓公用其策﹐鄣君果畏懼求降﹐桓公曰﹕」仲父之謀﹐百不失一﹗「君臣正計議國事﹐忽近臣來報﹕「燕國被山戎用兵侵伐﹐特遣人求救。」管仲曰﹕」君欲伐楚﹐必先定戎﹐戎患旣熄﹐乃可專事於南方矣。「畢竟桓公如何服戎﹖且聽下回分解。

第二十一回

管夷吾智辧兪兒齊桓公兵定孤竹

話說山戎乃北戎之一種﹐國於令支﹐亦曰離支。其西爲燕﹐其東南爲齊魯﹐令支界於三國之間﹐恃其地險兵彊﹐不臣不貢﹐屢犯中國。先時曾侵齊界﹐爲鄭公子忽所敗。至是聞齊侯圖伯﹐遂統戎兵萬騎﹐侵擾燕國﹐欲絕其通齊之路。燕莊公抵敵不住﹐遣人走間道告急於齊。

齊桓公問於管仲﹐管仲對曰「方今爲患﹐南有楚﹐北有戎﹐西有狄﹐此皆中國之憂﹐盟主之責也。卽戎不病燕﹐猶思膺之﹔況燕人被師﹐又求救乎﹖」桓公乃率師救燕。

師過濟水﹐魯莊公迎之於魯濟。桓公告以伐戎之事﹐魯侯曰「君剪豺狼﹐以靖北方﹐敝邑均受其賜﹐豈惟燕人﹖寡人願索敝賦以從。」桓公曰﹕」北方險遠之地﹐寡人不敢勞君玉趾。若遂有功﹐君之靈也。不然﹐而借兵於君未晚。「魯侯曰「敬諾。」桓公別了魯侯﹐望西北進發。

卻說令支子名密盧﹐蹂躪燕境﹐已及二月﹐擄掠子女﹐不可勝計。聞齊師大至﹐解圍而去。桓公兵至薊門關﹐燕莊公出迎﹐謝齊侯遠救之勞﹐管仲曰「山戎得志而去﹐未經挫折﹐我兵若退﹐戎兵必然又來。不如乘此伐之﹐以除一方之患可也。「桓公曰﹕」善。」燕莊公請率本國之兵爲前隊。桓公曰「燕方經兵困﹐何忍復令衝鋒﹖君姑將後軍﹐爲寡人聲勢足矣。「燕莊公曰﹕」此去東八十里﹐國名無終﹐𨿽戎種﹐不附山戎﹐可以招致﹐使爲向導。」桓公乃大出金帛﹐遣公孫隰朋召之。無終子卽遣大將虎兒斑﹐率領騎兵二千﹐前來助戰。桓公復厚賞之﹐使爲前隊。

約行將二百里﹐桓公見山路逼險﹐問於燕伯。燕伯曰「此地名葵玆﹐乃北戎出入之要路也。「桓公與管仲商議﹐將輜重資糧﹐分其一半﹐屯聚於葵玆。令士卒伐木築土爲關﹐畱鮑叔牙把守﹐委以轉運之事。休兵三日﹐汰下疲病﹐只用精壯﹐兼程而進。

卻說令支子密盧聞齊兵來伐﹐召其將速買計議。速買曰「彼兵遠來疲困﹐乘其安營未定﹐突然衝之﹐可獲全勝」。密盧與之三千騎。速買傳下號令﹐四散埋伏於山谷之中﹐只等齊兵到來行事。

虎兒斑前隊先到﹐速買只引百餘騎迎敵﹐虎兒斑奮勇﹐手持長柄鐵瓜錘﹐望速買當頭便打。速買大叫﹕」且慢來。「亦挺大桿刀相迎。略鬥數合﹐速買詐敗﹐引入林中﹐一聲呼哨﹐山谷皆應﹐把虎兒斑之兵﹐截爲二段。虎兒斑死戰﹐馬復被傷﹐束手待縛。

恰遇齊侯大軍已到﹐王子成父大逞神威﹐殺散速買之兵﹐將虎兒斑救出﹐速買大敗而去。虎兒斑先領戎兵﹐多有損折﹐來見桓公﹐面有愧色。桓公曰「勝負常事﹐將軍勿以爲意」。乃以名馬賜之﹐虎兒斑感謝不已。

大軍東進三十里﹐地名伏龍山﹐桓公和燕莊公結寨於山上﹐王子成父﹑賓須無立二營於山下。皆以大車聯絡爲城﹐巡警甚嚴。

次日﹐令支子密盧親自帶領速買﹐引著騎兵萬餘﹐前來挑戰。一連衝突數次﹐皆被車城隔住﹐不能得入。延至午後﹐管仲在山頭望見戎兵漸漸稀少﹐皆下馬臥地﹐口中謾罵﹐管仲撫虎兒斑之背曰「將軍今日可雪恥也」。虎兒斑應諾﹐車城開處﹐虎兒斑引本國人馬飛奔殺出。

隰朋曰「恐戎兵有計」。管仲曰「吾已料之矣。」卽命王子成父率一軍出左﹐賓須無率一軍出右﹐兩路接應﹐專殺伏兵。

原來山戎慣用埋伏之計﹐見齊兵堅壁不動﹐乃伏兵於谷中﹐故意下馬謾罵﹐以誘齊兵。虎兒斑馬頭到處﹐戎兵皆棄馬而奔。虎兒斑正欲追趕﹐聞大寨鳴金﹐卽時勒馬而回。密盧見虎兒斑不來追趕﹐一聲呼哨﹐招引谷中人馬﹐指望悉力來攻﹐卻被王子成父和賓須無兩路兵到﹐殺得七零八落﹐戎兵又大敗而回﹐幹折了許多馬匹。

速買獻計曰「齊欲進兵﹐必由黃臺山谷口而入。吾將木石擂斷﹐外面多掘坑塹﹐以重兵守之﹐𨿽有百萬之眾﹐不能飛越也。伏龍山二十餘里皆無水泉﹐必仰汲於濡水。若將濡流壩斷﹐彼軍中乏水飲﹐必亂﹐亂則必潰。吾因潰而乘之﹐無有不勝。一面再遣人求救於孤竹國﹐借兵助戰﹐此萬全之策也。」密盧大喜﹐依計而行。

卻說管仲見戎兵退後﹐一連三日不見動靜﹐心下懷疑﹐使諜者探聽。回言「黃臺山大路已斷塞了。「管仲乃召虎兒斑問曰﹕」尙有別徑可入否﹖」虎兒斑曰「此去黃臺山不過十五里﹐便可以直搗其國﹐若要尋別徑﹐須從西南打大寬轉﹐由芝麻嶺抄出靑山口﹐復轉東數里﹐方是令支巢穴。但山髙路險﹐車馬不便轉動耳」。正商議間﹐牙將連摯稟道﹕「戎主斷吾汲道﹐軍中乏水﹐如何﹖「虎兒斑曰﹕」芝麻嶺一派都是山路﹐非數日不到﹐若無水攜載﹐亦自難往。「

桓公傳令﹐教軍士鑿山取水﹐先得水者重賞。公孫隰朋進曰「臣聞蟻穴居知水﹐當視蟻蛭處掘之。」軍士各處搜尋﹐並無蟻蛭﹐又來稟復。隰朋曰「蟻冬則就暖。居山之陽﹔夏則就涼﹐居山之陰。今冬月﹐必於山之陽﹐不可亂掘。」軍士如其言﹐果於山腰掘得水泉﹐其味淸洌。桓公曰﹕」隰朋可謂聖矣。「因號其泉曰聖泉﹐伏龍山攺爲龍泉山。

軍中得水﹐歡呼相慶。密盧打聽得齊軍未嘗乏水﹐大駭曰「中國豈有神助耶﹖」速買曰﹕」齊兵𨿽然有水﹐然涉遠而來﹐糧必不繼。吾堅守不戰﹐彼糧盡自然退矣。「密盧從之。

管仲使賓須無假托轉回葵玆取糧﹐卻用虎兒斑領路﹐引一軍取芝麻嶺進發﹐以六日爲期﹔卻教牙將連摯﹐日往黃臺山挑戰﹐以綴密盧之兵﹐使之不疑。如此六日﹐戎兵並不接戰。管仲曰「以日計之﹐賓將軍西路將達矣﹐彼旣不戰﹐我不可以坐守。」乃使士卒各負一囊﹐實土其中﹐先使人駕空車二百乘前探﹐遇塹坑處﹐卽以土囊塡滿。大軍直至谷口﹐發聲喊﹐齊將木石搬運而進。

密盧自以爲無患﹐日與速買飲酒爲樂。忽聞齊軍殺入﹐連忙跨馬迎敵﹐未及交鋒﹐戎兵報﹕「西路又有敵軍殺到。「速買知小路有失﹐無心戀戰﹐保著密盧望東南而走。賓須無追趕數里﹐見山路崎嶇﹐戎人馳馬如飛﹐不及而還。馬匹器仗﹐牛羊帳幕之類﹐遺棄無算﹐俱爲齊有。奪還燕國子女﹐不可勝計。

令支國人﹐從未見此兵威﹐無不簞食壺漿﹐迎降於馬首﹐桓公一一撫慰﹐吩咐不許殺戮降夷一人﹐戎人大悅。桓公召降戎問曰「汝主此去﹐當投何國﹖」降戎曰﹕」我國與孤竹爲鄰﹐素相親睦﹐近亦曾遣人乞師未到﹐此行必投孤竹也﹗「桓公問孤竹彊弱並路之遠近﹐降戎曰﹕」孤竹乃東南大國﹐自商朝便有城郭。從此去約百餘里﹐有溪名曰卑耳﹐過溪便是孤竹界內﹐但山路險峻難行耳。「桓公曰「孤竹黨山戎爲暴﹐旣在密邇﹐宜前討之。」適鮑叔牙遣牙將髙黑運幹糒五十車到﹐桓公卽畱髙黑軍前聽用。於降戎中挑選精壯千人﹐付虎兒斑帳下﹐以補前損折之數﹐休兵三日﹐然後起程。

再說密盧等行至孤竹﹐見其主答裏呵﹐哭倒在地﹐備言「齊兵恃彊﹐侵奪我國﹐意欲乞兵報仇。「答裏呵曰﹕」俺這里正欲起兵相助﹐因有小恙﹐遲這幾日﹐不意你喫了大虧。此處有卑耳之溪﹐深不可渡。俺這里將竹筏盡行拘回港中﹐齊兵插翅亦飛不過。俟他退兵之後﹐俺和你領兵殺去﹐恢復你的疆土﹐豈不穩便﹖」大將黃花元帥曰「恐彼造筏而渡﹐宜以兵守溪口﹐晝夜巡行﹐方保無事。「答裏呵曰﹕」彼若造筏﹐吾豈不知﹖」遂不聽黃花之言。

再說齊桓公大軍起程﹐行不十里﹐望見頑山連路﹐怪石嵯峨﹐艸木蒙茸﹐竹箐塞路﹐有詩爲證﹕

盤盤曲曲接靑雲﹐怪石嵯岈路不分。

任是胡兒須下馬﹐還愁石窟有山君。

管仲教取硫黃焰硝引火之物﹐撒入艸樹之間﹐放起火來﹐咇咇剝剝﹐燒得一片聲響﹐眞个艸木無根﹐狐兔絕影﹐火光透天﹐五日夜不絕。火熄之後﹐命鑿山開道﹐以便進車﹐諸將稟稱﹕「山髙且險﹐車行費力﹗」管仲曰「戎馬便於驅馳﹐惟車可以制之﹗「乃制上山下山之歌﹐使軍人歌之。」上山歌「曰﹕

山嵬嵬兮路盤盤﹐木濯濯兮頑石如欄。

云薄薄兮日生寒﹐我驅車兮上山元。

風伯爲馭兮兪兒操竿﹐如飛鳥兮生羽翰﹐跋彼山巓兮不爲難﹗

「下山歌」曰﹕

上山難兮下山易﹐輪如環兮蹄如墜。

聲轔轔兮人吐气﹐歷幾盤兮頃刻而平地。

搗彼戎廬兮消烽燧﹐勒勛孤竹兮億萬世﹗

人夫唱起歌來﹐你唱我和﹐輪轉如飛。

桓公與管仲隰朋等﹐登卑耳之巓﹐觀其上下之勢。桓公嘆曰「寡人今日知人力可以歌取也﹗」管仲對曰「臣昔在檻車之時﹐恐魯人見追﹐亦作歌以教軍夫﹐樂而忘倦﹐遂有兼程之功﹗」桓公曰﹕」其故何也﹖「對曰「凡人勞其形者疲其神﹐悅其神者忘其形﹗」桓公曰﹕」仲父通達人情﹐一至於此﹗「於是催趲車徒﹐一齊進發﹐行過了幾處山頭﹐又上一嶺﹐只見前面大小車輛﹐俱壅塞不進。軍士稟稱﹕「兩邊天生石壁﹐中間一徑﹐止容單騎﹐不通車輛﹗」桓公面有懼色﹐謂管仲曰﹕」此處倘有伏兵﹐吾必敗矣﹗「正在躊躇﹐忽見山凹裏走出一件東西來﹐桓公睜眼看之﹐似人非人﹐似獸非獸﹐約長一尺有餘﹐朱衣玄冠﹐赤著兩腳﹐向桓公面前再三拱揖﹐如相迓之狀﹐然後以右手摳衣﹐竟向石壁中間疾馳而去。桓公大驚﹐問管仲曰「卿有所見乎﹖」管仲曰﹕」臣無所見﹗「桓公述其形狀﹐管仲曰「此正臣所制歌詞中『兪兒』者是也﹗」桓公曰「兪兒若何﹖」管仲曰﹕」臣聞北方有登山之神﹐名曰『兪兒』﹐有霸王之主則出見﹐君之所見﹐其殆是乎﹗拱揖相迓者﹐欲君往伐也﹔摳衣者﹐示前有水也﹔右手者﹐水右必深﹐教君以向左也﹗「髯翁有詩論管仲識」兪兒「之事﹐詩云﹕

《春秋》典籍數而知﹐仲父何從識「兪兒」

豈有異人傳異事﹐張華《博物》總堪疑。

管仲又曰「旣有水阻﹐幸石壁可守﹐且屯軍山上﹐使人探明水勢﹐然後進兵﹗「探水者去之良久﹐回報﹕」下山不五里﹐卽卑耳溪﹐溪水大而且深﹐𨿽冬不竭﹐原有竹筏以渡﹐今被戎主拘收矣﹐右去水愈深﹐不啻丈餘﹐若從左而行﹐約去三里﹐水面𨿽闊而淺﹐涉之沒不及膝﹗」桓公撫掌曰「兪兒之兆驗矣﹗「燕莊公曰﹕」卑耳溪不聞有淺處可涉﹐此殆神助君侯成功也﹗」桓公曰「此去孤竹城﹐有路多少﹖「燕莊公曰﹕」過溪東去﹐先團子山﹐次馬鞭山﹐又次雙子山﹐三山連絡﹐約三十里﹐此乃商朝孤竹三君之墓﹔過了三山﹐更二十五里﹐便是無棣城﹐卽孤竹國君之都也。「

虎兒斑請率本部兵先涉﹐管仲曰「兵行一處﹐萬一遇敵﹐進退兩難﹐須分兩路而行。」乃令軍人伐竹﹐以藤貫之﹐頃刻之間﹐成筏數百﹐畱下車輛﹐以爲載筏﹐軍士牽之。下了山頭﹐將軍馬分爲兩隊﹕王子成父同髙黑引著一軍﹐從右乘筏而渡爲正兵﹔公子開方﹑豎貂隨著齊桓公親自接應。賓須無同虎兒斑引著一軍﹐從左涉水而渡爲奇兵﹐管仲同連摯隨著燕莊公接應。俱於團子山下取齊。

卻說答裏呵在無棣城中﹐不知齊兵去來消息﹐差小番到溪中打聽﹐見滿溪俱是竹筏﹐兵馬紛紛而渡﹐慌忙報知城中﹐答裏呵大驚﹐卽令黃花元帥率兵五千拒敵﹐密盧曰「俺在此無功﹐願引速買爲前部。」黃花元帥曰「屢敗之人﹐難與同事。」跨馬徑行。

答裏呵謂密盧曰「西北團子山﹐乃東來要路﹐相煩賢君臣把守﹐就便接應﹐俺這里隨後也到。」密盧口𨿽應諾﹐卻怪黃花元帥輕薄了他﹐心中頗有不悅之意。

卻說黃花元帥兵未到溪口﹐便遇了髙黑前隊﹐兩下接住廝殺。髙黑戰黃花不過﹐卻待要走﹐王子成父已到﹐黃花撇了髙黑﹐便與王子成父廝殺﹐大戰五十餘合﹐不分勝負。後面齊侯大軍俱到﹐公子開方在右﹐豎貂在左﹐一齊卷上﹐黃花元帥心慌﹐棄軍而走。五千人馬﹐被齊兵掩殺大半﹐餘者盡降。黃花單騎奔逃﹐將近團子山﹐見兵馬如林﹐都打著齊﹑燕﹑無終三國旗號﹐乃是賓須無等涉水而渡﹐先據了團子山了。黃花不敢過山﹐棄了馬匹﹐扮作樵采之人﹐從小路爬山得脫。

齊桓公大勝﹐進兵至團子山﹐與左路軍馬做一處列營﹐再議徵進。

卻說密盧引軍剛到馬鞭山﹐前哨報道﹕「團子山已被齊兵所占。」只得就馬鞭山屯紮。

黃花元帥逃命至馬鞭山﹐認做自家軍馬﹐投入營中﹐卻是密盧。密盧曰「元帥屢勝之將﹐何以單身至此﹖」黃花羞慚無極﹐索酒食不得﹐與以炒麥一升﹐又索馬騎﹐與之漏蹄。黃花大恨﹐回至無棣城﹐見答裏呵﹐請兵報仇。

答裏呵曰「吾不聽元帥之言﹐以至如此。」黃花曰「齊侯所恨﹐在於令支﹐今日之計﹐惟有斬密盧君臣之首﹐獻於齊君﹐與之講和﹐可不戰而退。」答裏呵曰「密盧窮而歸我﹐何忍賣之。」宰相兀律古進曰「臣有一計﹐可以反敗爲攻。」答裏呵問﹕「何計﹖」兀律古曰「國之北有地名曰旱海﹐又謂之迷谷﹐乃砂磧之地﹐一望無水艸﹐從來國人死者﹐棄之於此﹐白骨相望﹐白晝常見鬼﹔又時時發冷風﹐風過處﹐人馬俱不能存立﹐中人毛髮輒死﹔又風沙刮起﹐咫尺不辧。若誤入迷谷﹐谷路紆曲難認﹐急不能出﹐兼有毒蛇猛獸之患。誠得一人詐降﹐誘至彼地﹐不須廝殺﹐管取死亡八九﹐吾等整頓軍馬﹐坐待其敝﹐豈非妙計﹖」答裏呵曰「齊兵安肯至彼乎﹖」兀律古曰「主公同宮眷暫伏陽山﹐令城中百姓﹐俱往山谷避兵﹐空其城市。然後使降人告於齊侯﹐只說﹕」吾主逃往砂磧借兵。『彼必來追趕﹐墮吾計矣。」黃花元帥欣然願往﹐更與騎兵千人﹐依計而行。

黃花元帥在路思想﹕「不斬密盧之首﹐齊侯如何肯信﹖若使成功﹐主公亦必不加罪。」遂至馬鞭山來見密盧。

卻說密盧正與齊兵相持未決﹐且喜黃花救兵來到﹐欣然出迎。黃花出其不意﹐卽於馬上斬密盧之首。速買大怒﹐綽刀上馬來鬥黃花。兩家軍兵﹐各助其主﹐自相擊斗﹐互有殺傷。速買料不能勝﹐單刀獨馬﹐徑奔虎兒斑營中投降﹐虎兒斑不信﹐叱軍士縛而斬之。可憐令支國君臣﹐只因侵擾中原﹐一朝俱死於非命﹐豈不哀哉﹖史官有詩云﹕

山有黃臺水有濡﹐周圍百里令支居。

燕山鹵獲今何在﹐國滅身亡可嘆吁﹗

黃花元帥並有密盧之眾﹐直奔齊軍﹐獻上密盧首級﹐備言「國主傾國逃去砂磧﹐與外國借兵報仇。臣勸之投降不聽﹐今自斬密盧之首﹐投於帳下﹐乞收爲小卒。情願率本部兵馬爲向導﹐追趕國主﹐以效微勞。「桓公見了密盧首級﹐不由不信﹐卽用黃花爲前部﹐引大軍進發﹐直抵無棣﹐果是个空城﹐益信其言爲不謬。誠恐答裏呵去遠﹐止畱燕莊公兵一支守城﹐其餘盡發﹐連夜追襲。黃花請先行探路﹐桓公使髙黑同之﹐大軍繼後。已到砂磧﹐桓公催軍速進。

行了許久﹐不見黃花消息。看看天晚﹐但見

白茫茫一片平沙﹐黑黯黯千重慘霧﹐冷淒淒數羣啼鬼﹐亂颯颯幾陣悲風。

寒气逼人﹐毛骨俱悚﹐狂飆刮地﹐人馬俱驚。

軍馬多有中惡而倒者。

時桓公與管仲並馬而行﹐仲謂桓公曰「臣久聞北方有旱海﹐是極厲害之處﹐恐此是也﹐不可前行。」桓公急教傳令收軍﹐前後隊已自相失。帶來火種﹐遇風卽滅﹐吹之不燃。管仲保著桓公﹐帶轉馬頭急走。隨行軍士﹐各各敲金擊鼓﹐一來以屏陰气﹐二來使各隊聞聲來集。

只見天昏地慘﹐東西南北﹐茫然不辧。不知走了多少路﹐且喜風息霧散﹐空中現出半輪新月﹐眾將聞金鼓之聲﹐追隨而至﹐屯紮一處。挨至天曉﹐計點眾將不缺﹐止不見隰朋一人﹐其軍馬七斷八續﹐損折無數。幸而隆冬閉蟄﹐毒蛇不出﹔軍聲喧鬧﹐猛獸潛藏。不然﹐眞个不死帶傷﹐所存無幾矣﹗

管仲見山谷險惡﹐絕無人行﹐急教尋路出去。柰東衝西撞﹐盤盤曲曲﹐全無出路。桓公心下早已著忙。管仲進曰「臣聞老馬識途﹐無終與山戎連界﹐其馬多從漠北而來﹐可使虎兒斑擇老馬數頭﹐觀其所往而隨之﹐宜可得路也。「桓公依其言﹐取老馬數匹﹐縱之先行﹐委委曲曲﹐遂出谷口。髯翁有詩云﹕

蟻能知水馬知途﹐異類能將危困扶。

堪笑淺夫多自用﹐誰能捨己聽忠謨﹖

再說黃花元帥引齊將髙黑先行﹐徑走陽山一路﹐髙黑不見後隊大軍來到﹐教黃花暫住﹐等候一齊進發﹐黃花只顧催趲﹐髙黑心疑﹐勒馬不行﹐被黃花執之﹐來見孤竹主答裏呵。黃花瞞過殺密盧之事﹐只說﹕「密盧在馬鞭山兵敗被殺﹐臣用詐降之計﹐已誘齊侯大軍﹐陷於旱海﹐又擒得齊將髙黑在此﹐聽憑發落。」答裏呵謂髙黑曰﹕」汝若投降﹐吾當重用。「髙黑睜目大罵曰「吾世受齊恩﹐安肯臣汝犬羊哉﹖」又罵黃花﹕」汝誘吾至此﹐我一身死不足惜﹐吾主兵到﹐汝君臣國亡身死﹐只在早晚﹐教你悔之無及﹗「黃花大怒﹐拔劍親斬其首。眞忠臣也﹗答裏呵再整軍容﹐來奪無棣城。

燕莊公因兵少城空﹐不能固守﹐令人四面放火﹐乘亂殺出﹐直退回團子山下寨。

再說齊桓公大軍出了迷谷﹐行不十里﹐遇見一枝軍馬﹐使人探之﹐乃公孫隰朋也﹐於是合兵一處﹐徑奔無棣城來。一路看見百姓扶老攜幼﹐紛紛行走﹐管仲使人問之﹐答曰「孤竹主逐去燕兵﹐已回城中﹐吾等向避山谷﹐今亦歸井裏耳。」管仲曰﹕」吾有計破之矣﹗「乃使虎兒斑選心腹軍士數人﹐假扮做城中百姓﹐隨著眾人﹐混入城中﹐只待夜半舉火爲應。

虎兒斑依計去後﹐管仲使豎貂攻打南門﹐連摯攻打西門﹐公子開方攻打東門﹐只畱北門與他做走路﹐卻教王子成父和隰朋分作兩路﹐埋伏於北門之外﹐只等答裏呵出城﹐截住擒殺。管仲與齊桓公離城十里下寨。

時答裏呵方救滅城中之火﹐招回百姓復業﹐一面使黃花整頓兵馬﹐以備廝殺。是夜黃昏時候﹐忽聞炮聲四舉﹐報言「齊兵已到﹐將城門圍住。」黃花不意齊兵卽至﹐大喫一驚﹐驅率軍民﹐登城守望。延至半夜﹐城中四五路火起﹐黃花使人搜索放火之人﹐虎兒斑率十餘人﹐徑至南門﹐將城門砍開﹐放豎貂軍馬入來。

黃花知事不濟﹐扶答裏呵上馬﹐覓路奔走﹐聞北路無兵﹐乃開北門而去﹐行不二里﹐但見火把縱橫﹐鼓聲震地﹐王子成父和隰朋兩路軍馬殺來﹐開方﹑豎貂﹑虎兒斑得了城池﹐亦各統兵追襲﹐黃花元帥死戰良久﹐力盡被殺。答裏呵爲王子成父所獲﹐兀律古死於亂兵之中。

至天明﹐迎接桓公入城﹐桓公數答裏呵助惡之罪﹐親斬其首﹐懸之北門﹐以警戎夷。安撫百姓﹐戎人言髙黑不屈被殺之事﹐桓公十分嘆息﹐卽命錄其忠節﹐待回國再議卹典。

燕莊公聞齊侯兵勝入城﹐亦自團子山飛馬來會。稱賀已畢﹐桓公曰「寡人赴君之急﹐跋涉千里﹐幸而成功﹐令支﹑孤竹﹐一朝殄滅﹐辟地五百里﹐然寡人非能越國而有之也﹐請以益君之封。」燕莊公曰「寡人借君之靈﹐得保宗社足矣﹐敢望益地﹖惟君建置之﹗」桓公曰「北陲僻遠﹐若更立夷種﹐必然復叛﹐君其勿辭﹐東道已通﹐勉修先召公之業﹐貢獻於周﹐長爲北藩﹐寡人與有榮施矣。」燕伯乃不敢辭。

桓公卽無棣城大賞三軍﹐以無終國有助戰之功﹐命以小泉山下之田畀之﹐虎兒斑拜謝先歸。

桓公休兵五日而行﹐再渡卑耳之溪﹐於石壁取下車輛﹐整頓停當﹐緩緩而行。見令支一路荒煙餘燼﹐不覺慘然﹐謂燕伯曰「戎主無道﹐殃及艸木﹐不可不戒。」

鮑叔牙自葵玆關來迎﹐桓公曰「餉饋不乏﹐皆大夫之功也﹗」又吩咐燕伯設戍葵玆關﹐遂將齊兵撤回。

燕伯送桓公出境﹐戀戀不捨﹐不覺送入齊界﹐去燕界五十餘里﹐桓公曰「自古諸侯相送﹐不出境外﹐寡人不可無禮於燕君。」乃割地至所送之處畀燕﹐以爲謝過之意。燕伯苦辭不允﹐只得受地而還﹐在其地築城﹐名曰燕畱﹐言畱齊侯之徳於燕也。燕自此西北增地五百里﹐東增地五十餘里﹐始爲北方大國。

諸侯因桓公救燕﹐又不貪其地﹐莫不畏齊之威﹐感齊之徳。史官有詩云﹕

千里提兵治犬羊﹐要將職貢達周王。

休言黷武非良策﹐尊攘須知定一匡。

桓公還至魯濟﹐魯莊公迎勞於水次﹐設饗稱賀。桓公以莊公親厚﹐特分二戎鹵獲之半以贈魯。莊公知管仲有采邑﹐名曰小谷﹐在魯界首﹐乃發丁夫代爲築城﹐以悅管仲之意。時魯莊公三十二年﹐周惠王之十五年也。

是年秋八月﹐魯莊公薨﹐魯國大亂。欲知魯事如何﹖且看下回分解。

第二十二回

公子友兩定魯君齊皇子獨對委蛇

話說公子慶父字仲﹐魯莊公之庶兄﹐其同母弟名牙字叔﹐則莊公之庶弟。莊公之同母弟曰公子友﹐因手掌中生成一「友」字文﹐遂以爲名﹐字季﹐謂之季友。𨿽則兄弟三人同爲大夫﹐一來嫡庶之分﹐二來惟季友最賢﹐所以莊公獨親信季友。

莊公卽位之三年﹐曾遊郎臺﹐於臺上窺見黨氏之子孟任﹐容色殊麗﹐使內侍召之﹐孟任不從﹐莊公曰「苟從我﹐當立汝爲夫人也。「孟任請立盟誓﹐莊公許之﹐孟任遂割臂血誓神﹐與莊公同宿於臺上﹐遂載回宮。歲餘生下一子﹐名般。

莊公欲立孟任爲夫人﹐請命於母文姜﹐文姜不許﹐必欲其子與母家聯姻﹐遂定下襄公始生之女爲婚﹐只因姜氏年幼﹐直待二十歲上﹐方才娶歸﹐所以孟任𨿽未立爲夫人﹐那二十餘年﹐卻也權主六宮之政。比及姜氏入魯爲夫人﹐孟任已病廢不能起﹐未幾卒﹐以妾禮葬之。

姜氏久而無子﹐其娣叔姜從嫁﹐生一子曰啟。先有妾風氏﹐乃須句子之女﹐生一子名申。風氏將申托於季友﹐謀立爲嗣。季友曰「子般年長。」乃止。姜氏𨿽爲夫人﹐莊公念是殺父仇家﹐外𨿽禮貌﹐心中不甚寵愛。

公子慶父生得魁偉軒昂﹐姜氏看上了他﹐陰使內侍往來通語﹐遂與慶父私通﹐情好甚密﹐因與叔牙爲一黨﹐相約異日共扶慶父爲君﹐叔牙爲相。髯翁有詩云﹕

淫風鄭衛只尋常﹐更有齊風不可當。

堪笑魯邦偏締好﹐文姜之後有哀姜。

莊公三十一年﹐一冬無雨﹐欲行雩祭祈禱。先一日﹐演樂於大夫梁氏之庭。梁氏有女﹐色甚美﹐公子般悅之﹐陰與往來﹐亦有約爲夫人之誓。是日﹐梁女梯墻而觀演樂﹐圉人犖在墻外窺見梁女姿色﹐立於墻下﹐故作歌以挑之﹐歌曰﹕

桃之夭夭兮﹐淩冬而益芳。

中心如結兮﹐不能逾墻。

願同翼羽兮﹐化爲鴛鴦。

公子般亦在梁氏觀雩﹐聞歌聲出看﹐見圉人犖大怒﹐命左右擒下﹐鞭之三百﹐血流滿地﹐犖再三哀求﹐乃釋之。

公子般訴之於莊公﹐莊公曰「犖無禮﹐便當殺之﹐不可鞭也﹐犖之勇捷﹐天下無比﹐鞭之﹐必懷恨於汝矣。」原來圉人犖有名絕力﹐曾登稷門城樓﹐飛身而下﹐及地﹐復踴身一躍﹐遂手攀樓屋之角﹐以手撼之﹐樓俱震動。莊公勸殺犖﹐亦畏其勇故也。子般曰「彼匹夫耳﹐何慮焉﹖「圉人犖果恨子般﹐遂投慶父門下。次年秋﹐莊公疾篤﹐心疑慶父﹐故意先召叔牙﹐問以身後之事﹐叔牙果盛稱慶父之才﹕」若主魯國﹐社稷有賴。況一生一及﹐魯之常也。「莊公不應。

叔牙出﹐復召季友問之。季友對曰「君與孟任有盟矣﹐旣降其母﹐可復廢其子乎﹖」莊公曰﹕」叔牙勸寡人立慶父何如﹖「季友曰「慶父殘忍無親﹐非人君之器。叔牙私於其兄﹐不可聽之﹐臣當以死奉般。」莊公點首﹐遂不能言。

季友出宮﹐急命內侍傳莊公口語﹐使叔牙待於大夫鍼季之家﹐卽有君命來到。叔牙果往鍼氏﹐季友乃封鴆酒一瓶﹐使鍼季毒死叔牙﹐復手書致牙曰「君有命﹐賜公子死﹐公子飲此而死﹐子孫世不失其位﹐不然﹐族且滅矣﹗「叔牙猶不肯服﹐鍼氏執耳灌之﹐須臾﹐九竅流血而死。史官有詩論鴆牙之事﹐曰﹕

周公誅管安周室﹐季友牙酖靖魯邦。

爲國滅親眞大義﹐六朝底事忍相戕。

是夕﹐莊公薨﹐季友奉公子般主喪﹐諭國人以明年攺元﹐各國遣弔﹐自不必說。

至冬十月﹐子般念外家黨氏之恩﹐聞外祖黨臣病死﹐往臨其喪。慶父密召圉人犖謂曰「汝不記鞭背之恨乎﹖夫蛟龍離水﹐匹夫可制﹐汝何不報之於黨氏﹖吾爲汝主。」犖曰﹕」苟公子相助﹐敢不如命﹗「乃懷利刃﹐夤夜奔黨大夫家。時已三更﹐逾墻而入﹐伏於捨外。

至天明時﹐小內侍啟門取水﹐圉人犖突入寢室。子般方下牀穿履﹐驚問曰「汝何至此﹖」犖曰﹕」來報去年鞭背之恨耳﹗「子般急取牀頭劍劈之﹐傷額破腦﹐犖左手格劍﹐右手握刃刺般﹐中脇而死﹐內侍驚報黨氏﹐黨氏家眾操兵齊來攻犖﹐犖因腦破不能戰﹐被眾人亂斫爲泥。

季友聞子般之變﹐知是慶父所爲﹐恐及於禍﹐乃出奔陳國以避難。慶父佯爲不知﹐歸罪於圉人犖﹐滅其家﹐以解說於國人。夫人姜氏欲遂立慶父﹐慶父曰「二公子猶在﹐不盡殺絕﹐未可代也。」姜氏曰﹕」當立申乎﹖「慶父曰「申年長難制﹐不如立啟。」乃爲子般發喪﹐假訃告爲名﹐親至齊國﹐告以子般之變﹐納賄於豎貂﹐立子啟爲君﹐時年八歲﹐是爲閔公。

閔公乃叔姜之子﹐叔姜是夫人姜氏之娣也。閔公爲齊桓公外甥﹐閔公內畏哀姜﹐外畏慶父﹐欲借外家爲重﹐故使人訂齊桓公﹐會於落姑之地。閔公牽桓公之衣﹐密訴以慶父內亂之事﹐垂淚不止。桓公曰「今者魯大夫誰最賢﹖「閔公曰﹕」惟季友最賢﹐今避難於陳國。」桓公曰「何不召而復之﹖「閔公曰﹕」恐慶父見疑。」桓公曰「但出寡人之意﹐誰敢違者﹖「乃使人以桓公之命﹐召季友於陳﹐閔公次於郎地﹐候季友至郎﹐並載歸國﹐立季友爲相﹐托言齊侯所命﹐不敢不從﹐時周惠王之六年﹐魯閔公之元年也。

是冬﹐齊侯復恐魯之君臣不安其位﹐使大夫仲孫湫來候問﹐且窺慶父之動靜。閔公見了仲孫湫﹐流涕不能成語﹔後見公子申﹐與之談論魯事﹐甚有條理﹐仲孫曰「此治國之器也﹗」囑季友善視之﹐因勸季友早除慶父﹐季友伸一掌示之﹐仲孫已悟孤掌難鳴之意﹐曰﹕」湫當言於吾君﹐倘有緩急﹐不敢坐視。「慶父以重賂來見仲孫﹐仲孫曰「苟公子能忠於社稷﹐寡君亦受其賜﹐豈惟湫乎﹖」固辭不受。慶父悚懼而退。

孫辭閔公歸﹐謂桓公曰「不去慶父﹐魯難未已也﹗「桓公曰﹕」寡人以兵去之﹐何如﹖」仲孫曰「慶父凶惡未彰﹐討之無名﹐臣觀其志﹐不安於爲下﹐必復有變﹐乘其變而誅之﹐此霸王之業也。「桓公曰﹕」善。」閔公二年﹐慶父謀篡益急﹐只爲閔公是齊侯外甥﹐又且季友忠心相輔﹐不敢輕動。

忽一日﹐閽人報﹕「大夫卜齒奇相訪。「慶父迎進書房﹐見卜齒奇怒气勃勃﹐問其來意﹐卜齒奇訴曰﹕」我有田與太傅愼不害田莊相近﹐被愼不害用彊奪去﹐我去告訴主公﹐主公偏護師傅﹐反勸我讓他﹐以此不甘﹐特來投公子﹐求於主公前一言。」慶父屏去從人﹐謂卜齒奇曰「主公年幼無知﹐𨿽言不聽﹐子若能行大事﹐我爲子殺愼不害何如﹖「卜齒奇曰﹕」季友在﹐懼不免。」慶父曰「主公有童心﹐嘗夜出武闈﹐遊行街市﹐子伏人於武闈﹐候其出而刺之﹐但云盜賊﹐誰能知者。吾以國母之命﹐代立爲君﹐逐季友如反掌耳。「卜齒奇許諾﹐乃求勇士﹐得秋亞﹐授以利匕首﹐使伏武闈。閔公果夜出﹐秋亞突起﹐刺殺閔公。左右驚呼﹐擒住秋亞﹐卜齒奇領家甲至奪去﹐慶父殺愼不害於家。季友聞變﹐夜叩公子申之門﹐蹴之起﹐告以慶父之亂﹐兩人同奔邾國避難。髯翁有詩云﹕

子般遭弒閔公戕﹐操刃當時誰主張﹖

魯亂盡由宮閫起﹐娶妻何必定齊姜﹗

卻說國人素服季友﹐聞魯侯被殺﹐相國出奔﹐舉國若狂﹐皆怨卜齒奇而恨慶父﹐是日國中罷市。一聚千人﹐先圍卜齒奇之家﹐滿門遭戮﹐將攻慶父﹐聚者益眾﹐慶父知人心不附﹐欲謀出奔﹐想起齊侯曾藉莒力以復國﹐齊﹑莒有恩﹐可因莒以自解於齊。況文姜原有莒醫一脈交情﹔今夫人姜氏﹐卽文姜之侄女﹐有此因緣﹐凡事可托。遂微服扮作商人﹐載了貨賂滿車﹐出奔莒國。

夫人姜氏聞慶父奔莒﹐安身不牢﹐亦想至莒國躲避。左右曰「夫人以仲故得罪國人﹐今復聚一國﹐誰能容之﹖季友在邾﹐眾所與也﹐夫人不如適邾﹐以乞憐於季。」乃奔邾國求見季友。﹐季友拒之弗見﹐季友聞慶父。姜氏俱出﹐遂將公子申歸魯﹐一面使人告難於齊。

齊桓公謂仲孫湫曰「今魯國無君﹐取之如何﹕「仲孫湫曰﹕」魯﹐秉禮之國﹐𨿽遭弒亂﹐一時之變﹐人心未忘周公﹐不可取也。況公子申明習國事﹐季友有戡亂之才﹐必能安集眾庶﹐不如因而守之。」桓公曰「諾。「乃命上卿髙傒﹐率南陽甲士三千人。吩咐髙傒相機而動﹕」公子申果堪主社稷﹐卽當扶立爲君﹐以修鄰好。不然﹐便可並兼其地。「髙傒領命而行﹐來至魯國﹐恰好公子申﹑季友亦到。髙傒見公子申相貌端莊﹐議論條理﹐心中十分敬重﹐遂與季友定計﹐擁立公子申爲君﹐是爲僖公。使甲士幫助魯人﹐築鹿門之城﹐以防邾﹑莒之變。季友使公子奚斯﹐隨髙傒至齊﹐謝齊侯定國之功﹐一面使人如莒﹐要假手莒人以戮慶父﹐啖以重賂。

卻說慶父奔莒之時﹐載有魯國寶器﹐因莒醫以獻於莒子。莒子納之﹐至是復貪魯重賂﹐使人謂慶父曰「莒國褊小﹐懼以公子爲兵端﹐請公子攺適他國。」慶父猶未行﹐莒子下令逐之。

慶父思豎貂曾受賂相好﹐乃自邾如齊﹐齊疆吏素知慶父之惡﹐不敢擅納﹐乃寓居於汶水之上。

恰好公子奚斯謝齊事畢﹐還至汶水﹐與慶父相見﹐欲載之歸國。慶父曰「季友必不見容﹐子魚能爲我代言﹐乞念先君一脈﹐願畱性命﹐長爲匹夫﹐死且不朽﹗」奚斯至魯復命﹐遂致慶父之言﹐僖公欲許之。季友曰「使弒君者不誅﹐何以戒後﹖」因私謂奚斯曰「慶父若自裁﹐尙可爲立後﹐不絕世祀也。「奚斯領命﹐再往汶上﹐欲告慶父﹐而難於啟齒﹐乃於門外號啕大哭。慶父聞其聲﹐知是奚斯﹐乃嘆曰﹕」子魚不入見而哭甚哀﹐吾不免矣。」乃解帶自縊於樹而死。奚斯乃入而殮之﹐還報僖公。

僖公嘆息不已﹐忽報﹕「莒子遣其弟嬴拿﹐領兵臨境﹐聞慶父已死﹐特索謝賂。「季友曰﹕」莒人未嘗擒送慶父﹐安得居功﹕」乃自請率師迎敵﹐僖公解所佩寶刀相贈﹐謂曰「此刀名曰『孟勞』﹐長不滿尺﹐鋒利無比﹐叔父寶之。「季友懸於腰胯之間﹐謝恩而出。

行至酈地﹐莒公子嬴拿列陣以待。季友曰「魯新立君﹐國事未定﹐若戰而不勝﹐人心動搖矣﹐莒拿貪而無謀﹐吾當以計取之。」乃出陣前﹐請嬴拿面話﹐因謂之曰「我二人不相悅﹐士卒何罪。聞公子多力善搏﹐友請各釋器械﹐與公子徒手賭一雌雄﹐何如﹖」嬴拿曰﹕」甚善。「兩下約退軍士﹐就於戰場放對﹐一來一往﹐各無破綻﹐約鬥五十餘合﹐季友之子行父﹐時年八歲﹐友甚愛之﹐俱至軍中。時在旁觀斗﹐見父親不能取勝﹐連呼﹕「『孟勞』何在﹖」季友忽然醒悟﹐故意賣个破綻﹐讓嬴拿趕入一步﹐季友略一轉身﹐於腰間拔出」孟勞「﹐回手一揮﹐連眉帶額削去天靈蓋半邊﹐刃無血痕﹐眞寶刀也﹗莒軍見主將劈倒﹐不待交鋒各自逃命﹐季友全勝﹐唱凱還朝。

僖公親自迎之於郊﹐立爲上相﹐賜費邑爲之采地﹐季友奏曰「臣與慶父﹑叔牙並是桓公之孫﹐臣以社稷之故﹐酖叔牙﹐縊慶父﹐大義滅親﹐誠非得已﹐今二子俱絕後﹐而臣獨叨榮爵﹐受大邑﹐臣何顏見桓公於地下﹖」僖公曰﹕」二子造逆﹐封之得無非典﹖「季友曰「二子有逆心﹐無逆形﹐且其死非有刀鋸之戮也﹐宜並建之﹐以明親親之誼。」僖公從之﹐乃以公孫敖繼慶父之後﹐是爲孟孫氏。慶父字仲﹐後人以字爲氏﹐本曰仲孫﹐因諱慶父之惡﹐攺爲孟也。孟孫氏食采於成﹔以公孫玆繼叔牙之後﹐是爲叔孫氏﹐食采於郈。季友食采於費﹐加封以汶陽之田﹐是爲季孫氏。於是季﹑孟﹑叔三家﹐鼎足而立﹐並執魯政﹐謂之「三桓」。

是日﹐魯南門無故自崩﹐識者以爲髙而忽傾﹐異日必有淩替之禍﹐兆已見矣。史官有詩云﹕

手文徵異已褒功﹐孟叔如何亦並封﹖

亂世天心偏助逆﹐三家宗裔是桓公。

話說齊桓公知姜氏在邾﹐謂管仲曰「魯桓﹑閔二公不得令終﹐皆以我姜之故﹐若不行討﹐魯人必以爲戒﹐姻好絕矣。」管仲曰「女子旣嫁從夫﹐得罪夫家﹐非外家所得討也﹐君欲討之﹐宜隱其事。」桓公曰「善。」乃使豎貂往邾﹐送姜氏歸魯。

姜氏行至夷﹐宿館捨﹐豎貂告姜氏曰「夫人與弒二君﹐齊﹑魯莫不聞之﹐夫人卽歸﹐何面目見太廟乎﹖不如自裁﹐猶可自蓋也。」姜氏聞之﹐閉門哭泣﹐至半夜寂然﹐豎貂啟門視之﹐已自縊死矣﹐豎貂告夷宰。使治殯事﹐飛報僖公。

僖公迎其喪以歸﹐葬之成禮﹐曰「母子之情﹐不可絕也。」謚之曰哀﹐故曰哀姜。後八年﹐僖公以莊公無配﹐仍袝哀姜於太廟﹐此乃過厚之處。

卻說齊桓公自救燕定魯以後﹐威名愈振﹐諸侯悅服。桓公益信任管仲﹐專事飲獵爲樂。一日﹐獵於大澤之陂﹐豎貂爲禦﹐車馳馬驟﹐較射方歡﹐桓公忽然停目而視﹐半晌無言﹐若有懼容。豎貂問曰「君瞪目何所視也﹖「桓公曰﹕」寡人適見一鬼物。其狀甚怪而可畏。良久忽滅。殆不祥乎﹖「豎貂曰﹕」鬼陰物。安敢晝見﹖」桓公曰「先君田姑棼而見大豕。是亦晝也。汝爲我亟召仲父﹗「豎貂曰﹕」仲父非聖人。烏能悉知鬼神之事﹖」桓公曰「仲父能識『兪兒』﹐何謂非聖﹖「豎貂曰﹕」君前者先言兪兒之狀。仲父因逢君之意﹐飾美說以勸君之行也﹐君今但言見鬼。勿泄其狀。如仲父言與君合。則仲父信聖不欺矣﹗」桓公曰「諾﹗「乃趨駕歸。

心懷疑懼。是夜遂大病如瘧。明日﹐管仲與諸大夫問疾。桓公召管仲﹐與之言見鬼﹕「寡人心中畏惡﹐不能出口。仲父試道其狀﹗」管仲不能答﹐曰﹕」容臣詢之﹗「豎貂在旁笑曰「臣固知仲父之不能言也﹗」桓公病益增。

管仲憂之。懸書於門﹕「如有能言公所見之鬼者。當贈以封邑三分之一。」有一人﹐荷笠懸鶉而來﹐求見管仲。管仲揖而進之﹐其人曰「君有恙乎﹖「管仲曰﹕」然﹗」其人曰「君病見鬼乎﹖「管仲又曰﹕」然﹗」其人曰「君見鬼於大澤之中乎﹖「管仲曰﹕」子能言鬼之狀否﹖吾當與子共家﹗」其人曰「請見君而言之﹗「管仲見桓公於寢室。桓公方累重裀而坐。使兩婦人摩背﹐兩婦人捶足。豎貂捧湯﹐立而候飲。管仲曰﹕」君之病。有能言者。臣已與之俱來。君可召之﹗」桓公召入。見其荷笠懸鶉﹐心殊不喜。

遽問曰「仲父言識鬼者乃汝乎﹖「對曰﹕」公則自傷耳。鬼安能傷公﹖」桓公曰「然則有鬼否﹖「對曰﹕」有之。水有『罔象』﹐邱有『峷』﹐山有『夔』﹐野有『彷徨』﹐澤有『委蛇』。」桓公曰「汝試言『委蛇』之狀﹗「對曰﹕」夫『委蛇』者﹐其大如轂﹐其長如轅﹐紫衣而朱冠。其爲物也﹐惡聞轟車之聲﹐聞則捧其首而立。此不輕見﹐見之者必霸天下﹗」桓公囅然而笑﹐不覺起立曰「此正寡人之所見也﹗」於是頓覺精神開爽﹐不知病之何往矣。

桓公曰「子何名﹖「對曰﹕」臣名皇子﹐齊西鄙之農夫也﹗」桓公曰「子可畱仕寡人﹗「遂欲爵爲大夫。皇子固辭曰﹕」公尊王室﹐攘四夷﹐安中國﹐撫百姓﹐使臣常爲治世之民﹐不妨農務足矣﹐不願居官﹗」桓公曰「髙士也﹗」賜之粟帛﹐命有司復其家。

復重賞管仲。豎貂曰「仲父不能言﹐而皇子言之﹐仲父安得受賞乎﹖「桓公曰﹕」寡人聞之﹕「任獨者暗﹐任眾者明『﹐微仲父﹐寡人固不得聞皇子之言也﹗」豎貂乃服。

時周惠王十七年﹐狄人侵犯邢邦﹐又移兵伐衛﹐衛懿公使人如齊告急。諸大夫請救之﹐桓公曰「伐戎之役﹐瘡痍未息。且俟來春﹐合諸侯往救可也﹗「其冬﹐衛大夫寧速至齊﹐言﹕」狄已破衛﹐殺衛懿公﹐今欲迎公子毀爲君。「齊侯大驚曰﹕」不早救衛﹐孤罪無辭矣﹗」不知狄如何破衛﹖且看下回分解。

第二十三回

衛懿公好鶴亡國齊桓公興兵伐楚

話說衛惠公之子懿公﹐自周惠王九年嗣立﹐在位九年﹐般樂怠傲﹐不卹國政。最好的是羽族中一物﹐其名曰鶴。按浮邱伯《相鶴經》云﹕

鶴﹐陽鳥也﹐而遊於陰﹐因金气﹐乘火精以自養。金數九﹐火數七﹐故鶴七年一小變﹐十六年一大變﹐百六十年變止﹐千六百年形定。體尙潔﹐故其色白﹔聲聞天﹐故其頭赤﹔食於水﹐故其喙長﹔棲於陸﹐故其足髙﹔翔於云﹐故毛丰而肉疏。大喉以吐﹐修頸以納新﹐故壽不可量。行必依洲渚﹐止不集林木﹐蓋羽族之宗長﹐仙家之騏驥也。鶴之上相﹕隆鼻短口則少眠﹐髙腳疏節則多力﹐露眼赤睛則視遠﹐鳳翼雀毛則喜飛﹐龜背鱉腹則能產﹐輕前重後則善舞﹐洪髀纖趾則能行。

那鶴色潔形淸﹐能鳴善舞﹐所以懿公好之。俗諺云「上人不好﹐下人不要。」因懿公偏好那鶴﹐凡獻鶴者皆有重賞﹐弋人百方羅致﹐都來進獻﹐自苑囿宮廷﹐處處養鶴﹐何止數百。有齊髙帝詠鶴詩爲證﹕

八風舞遙翮﹐九野弄淸音。

一摧雲間志﹐爲君苑中禽。

懿公所畜之鶴﹐皆有品位俸祿﹐上者食大夫俸﹐次者食士俸。懿公若出遊﹐其鶴亦分班從幸﹐命以大軒﹐載於車前﹐號曰「鶴將軍」。養鶴之人﹐亦有常俸﹐厚斂於民﹐以充鶴糧﹔﹐民有饑凍﹐全不撫卹。

大夫石祁子﹐乃石碏之後﹑石駘仲之子﹐爲人忠直有名﹐與寧莊子名速同秉國政﹐皆賢臣也。二人進諫屢次﹐俱不聽。公子毀乃惠公庶兄﹐公子碩烝於宣姜而生者﹐卽文公也。毀知衛必亡﹐托故如齊﹐齊桓公妻以宗女﹐竟畱齊國。衛人向來心憐故太子急子之冤﹐自惠公復位之後﹐百姓日夜咒詛﹕「若天道有知﹐必不終於祿位也﹗「

因急子與壽俱未有子﹐公子碩早死﹐黔牟已絕﹐惟毀有賢徳﹐人心陰歸附之。及懿公失政﹐公子毀出奔﹐衛人無不含怨。

卻說北狄自周太王之時﹐獯鬻已彊盛﹐逼太王遷都於岐。及武王一統﹐周公南懲荊﹑舒﹐北膺戎﹑狄﹐中國久安。迨平王東遷之後﹐南蠻北狄﹐交肆其橫。單說北狄主名曰瞍瞞﹐控弦數萬﹐常有疊蕩中原之意。及聞齊伐山戎﹐瞍瞞怒曰「齊兵遠伐﹐必有輕我之心﹐當先發制之。」乃驅胡騎二萬伐邢﹐殘破其國﹐聞齊謀救邢﹐遂移兵向衛。

時衛懿公正欲載鶴出遊﹐諜報﹕「狄人入寇。「懿公大驚﹐卽時斂兵授甲﹐爲戰守計。百姓皆逃避村野﹐不肯卽戎﹐懿公使司徒拘執之。須臾﹐擒百餘人來﹐問其逃避之故﹐眾人曰﹕」君用一物﹐足以禦狄﹐安用我等﹖」懿公問﹕「何物﹖「眾人曰﹕」鶴。」懿公曰「鶴何能禦狄耶﹖「眾人曰﹕」鶴旣不能戰﹐是無用之物。君敝有用以養無用﹐百姓所以不服也。」懿公曰「寡人知罪矣。願散鶴以從民﹐可乎﹖「石祁子曰﹕」君亟行之﹐猶恐其晚也。」懿公果使人縱鶴﹐鶴素受豢養﹐盤旋故處﹐終不肯去。石﹑寧二大夫﹐親往街市﹐述衛侯悔過之意﹐百姓始稍稍復集。

狄兵已殺至滎澤﹐頃刻三報。石祁子奏曰「狄兵驍勇﹐不可輕敵﹐臣請求救於齊。「懿公曰﹕」齊昔日奉命來伐﹐𨿽然退兵﹐我國並未修聘謝﹐安肯相救﹖不如一戰﹐以決存亡﹗」寧速曰「臣請率師禦狄﹐君居守。「懿公曰﹕」孤不親行﹐恐人不用心。」乃與石祁子玉玦﹐使代理國政﹐曰「卿決斷如此玦矣﹗「與寧速矢﹐使專力守禦﹐又曰﹕」國中之事全委二卿﹐寡人不勝狄﹐不能歸也。」石﹑寧二大夫皆垂淚。

懿公吩咐已畢﹐乃大集車徒﹐使大夫渠孔爲將﹐於伯副之﹐黃夷爲先鋒﹐孔嬰齊爲後隊。一路軍人口出怨言﹐懿公夜往察之﹐軍中歌曰﹕

鶴食祿﹐民力耕﹐鶴乘軒﹐民操兵。

狄鋒厲兮不可攖﹐欲戰兮九死而一生。

鶴今何在兮﹖而我瞿瞿爲此行﹗

懿公聞歌﹐悶悶不已。大夫渠孔用法太嚴﹐人心益離﹐行近滎澤﹐見敵軍千餘﹐左右分馳﹐全無行次。渠孔曰「人言狄勇﹐虛名耳﹗」卽命鼓行而進﹐狄人詐敗﹐引入伏中﹐一時呼哨而起﹐如天崩地塌﹐將衛兵截做三處﹐你我不能相顧﹐衛兵原無心交戰﹐見敵勢凶猛﹐盡棄車仗而逃﹐懿公被狄兵圍之數重。

渠孔曰「事急矣﹗請偃大旆﹐君微服下車﹐尙可脫也。「懿公嘆曰﹕」二三子苟能相救﹐以旆爲識﹐不然﹐去旆無益也﹗孤寧一死﹐以謝百姓耳﹗「須臾﹐衛兵前後隊俱敗﹐黃夷戰死﹐孔嬰齊自刎而亡﹐狄軍圍益厚﹐於伯中箭墜車﹐懿公與渠孔先後被害﹐被狄人砍爲肉泥﹐全軍俱沒。髯翁有詩云﹕

曾聞古訓戒禽荒﹐一鶴誰知便喪邦。

滎澤當時徧燐火﹐可能騎鶴返仙鄕﹖

狄人囚衛太史華龍滑﹑禮孔﹐欲殺之。華﹐禮二人知胡俗信鬼﹐紿之曰「我太史也﹐實掌國之祭祀﹐我先往爲汝白神。不然﹐鬼神不汝佑﹐國不可得也。」瞍瞞信其言﹐遂縱之登車。

寧速方戎服巡城﹐望見單車馳到﹐認是二太史﹐大驚﹐問﹕「主公何在﹖」曰﹕」已全軍覆沒矣﹗狄師彊盛﹐不可坐待滅亡﹐宜且避其鋒。「寧速欲開門納之﹐禮孔曰﹕」與君俱出﹐不與君俱入﹐人臣之義謂何﹖吾將事吾君於地下。「遂拔劍自刎。華龍滑曰﹕」不可失史氏之籍。「乃入城。

寧速與石祁子商議﹐引著衛侯宮眷及公子申﹐乘夜乘小車出城東走﹐華龍滑抱典籍從之。國人聞二大夫已行﹐各各攜男抱女﹐隨後逃命﹐哭聲震天。狄兵乘勝長驅﹐直入衛城﹐百姓奔走落後者﹐盡被殺戮。又分兵追逐。石祁子保宮眷先行﹐寧速斷後﹐且戰且走﹐從行之民﹐半罹狄刃。將及黃河﹐喜得宋桓公遣兵來迎﹐備下船隻﹐星夜渡河﹐狄兵方才退去﹐將衛國府庫﹐及民間存畱金粟之類﹐劫掠一空﹐墮其城郭﹐滿載而歸。不在話下。

卻說衛大夫弘演﹐先奉使聘陳﹐比及反役﹐衛已破滅。聞衛侯死於滎澤﹐往覓其屍﹐一路看見骸骨暴露﹐血肉狼藉﹐不勝傷感。行至一處﹐見大旆倒於荒澤之旁﹐弘演曰「旆在此﹐屍當不遠矣。「未數步﹐聞呻吟之聲﹐前往察之﹐見一小內侍折臂而臥。弘演問曰﹕」汝認得主公死處否﹖」內侍指一堆血肉曰「此卽主公之屍也。吾親見主公被殺﹐爲臂傷疼痛﹐不能行走﹐故臥守於此﹐欲俟國人來而示之。「弘演視其屍體﹐俱已零落不全﹐惟一肝完好。弘演對之再拜大哭﹐乃復命於肝前﹐如生時之禮。事畢﹐弘演曰﹕」主公無人收葬﹐吾將以身爲棺耳。「囑從人曰﹕」我死後﹐埋我於林下﹐俟有新君﹐方可告之。」遂拔佩刀自剖其腹﹐手取懿公之肝﹐納於腹中﹐須臾而絕。從者如言埋掩﹐因以車載小內侍渡河﹐察聽新君消息。

卻說石祁子先扶公子申登舟﹐寧速收拾遺民﹐隨後趕上﹐至於漕邑﹐點查男女﹐才存得七百有二十人。狄人殺戮之多﹐豈不悲哉﹗二大夫相議﹕「國不可一日無君﹐其柰遺民太少﹗」乃於共﹑滕二邑﹐十抽其三﹐共得四千有餘人﹐連遺民湊成五千之數﹐卽於漕邑創立廬舍﹐扶立公子申爲君﹐是爲戴公。

宋桓公禦說許桓公新臣﹐各遣人致唁。戴公先已有疾﹐立數日遂薨。

寧速如齊﹐迎公子毀嗣位。齊桓公曰「公子歸自敝邑﹐將守宗廟﹐若器用不具﹐皆寡人之過也。「乃遺以良馬一乘﹐祭服五稱﹐牛﹑羊﹑豕﹑雞﹑狗各三百隻﹐又以魚軒贈其夫人﹐兼美錦三十端﹐命公子無虧帥車三百乘送之﹐並致門材﹐使立門戶。公子毀至漕邑。

弘演之從人﹐同折臂小內侍俱到﹐備述納肝之事﹐公子毀先遣使具棺﹐往滎澤收殮﹐一面爲懿公。戴公發喪﹐追封弘演﹐錄用其子﹐以旌其忠﹐諸侯重齊桓公之義﹐多有弔賻﹐時周惠王十八年冬十二月也。

其明年﹐春正月﹐衛侯毀攺元﹐是爲文公。才有車三十乘﹐寄居民間﹐甚是荒涼。文公布衣帛冠﹐蔬食菜羹﹐早起夜息﹐撫安百姓﹐人稱其賢。

公子無虧辭歸齊國﹐畱甲士三千人﹐協戍漕邑﹐以防狄患。無虧回見桓公﹐言衛毀艸創之狀﹐並述弘演納肝之事。桓公嘆曰「無道之君﹐亦有忠臣如此者乎﹖其國正未艾也。」管仲進曰﹕」今畱戍勞民﹐不如擇地築城﹐一勞永逸。「桓公以爲然。

正欲糾合諸侯同役﹐忽邢國遣人告急﹐言「狄兵又到本國﹐勢不能支﹐伏望救援﹗」桓公問管仲曰﹕」邢可救乎﹖「管仲對曰﹕」諸侯所以事齊﹐謂齊能拯其災患也﹐不能救衛﹐又不救邢﹐霸業隕矣﹗「桓公曰「然則邢﹑衛之急孰先﹖」管仲對曰「俟邢患旣平﹐因而城衛﹐此百世之功也。」桓公曰﹕」善。「卽傳檄宋﹑魯﹑曹﹑邾各國﹐合兵救邢﹐俱於聶北取齊。宋﹑曹二國兵先到。管仲又曰「狄寇方張﹐邢力未竭﹐敵方張之寇﹐其勞倍﹐助未竭之力﹐其功少﹐不如待之﹐邢不支狄﹐必潰﹐狄勝邢﹐必疲﹐驅疲狄而援潰邢﹐所謂力省而功多者也。」桓公用其謀﹐托言待魯﹑邾兵到﹐乃屯兵於聶北﹐遣諜打探邢﹑狄攻守消息。史臣有詩譏管仲不早救邢﹑衛﹐乃霸者養亂爲功之謀也。詩云﹕

救患如同解倒懸﹐提兵那可復遷延﹖

從來霸事遜王事﹐功利偏居道義先﹗

話說三國駐兵聶北﹐約及兩月﹐狄兵攻邢﹐晝夜不息﹐邢人力竭﹐潰圍而出。諜報方到﹐邢國男女﹐塡湧而來﹐俱投奔齊營求救。內一人哭倒在地﹐乃邢侯叔顏也。桓公扶起﹐慰之曰「寡人相援不早﹐以致如此﹐罪在寡人﹐當請宋公﹑曹伯共議﹐驅逐狄人。「卽日拔寨都起。狄主瞍瞞擄掠滿欲﹐無心戀戰﹐聞三國大兵將至﹐放起一把火﹐望北飛馳而去。比及各國兵到﹐只見一派火光﹐狄人已遁。

桓公傳令將火撲滅﹐問叔顏﹕「故城尙可居否﹖」叔顏曰「百姓逃難者﹐大半在夷儀地方﹐願遷夷儀﹐以從民欲。」桓公乃命三國各具版築﹐築夷儀城﹐使叔顏居之﹐更爲建立朝廟﹐添設廬舍﹐牛馬粟帛之類﹐皆從齊國運至﹐充牣其中﹐邢國君臣如歸故國﹐歡祝之聲徹耳。

事畢﹐宋﹑曹欲辭齊歸國﹐桓公曰「衛國未定﹐城邢而不城衛﹐衛其謂我何﹖」諸侯曰「惟霸君命。「桓公傳令﹐移兵向衛﹐凡畚鍤之屬﹐盡攜帶隨身。衛文公毀遠遠相接﹐桓公見其大布爲衣﹐大帛爲冠﹐不攺喪服﹐惻然久之﹐乃曰﹕」寡人借諸君之力﹐欲爲君定都﹐未審何地爲吉﹖「文公毀曰﹕」孤已卜得吉地﹐在於楚邱。但版築之費﹐非亡國所能辦耳﹗」桓公曰「此事寡人力任之﹗「卽日傳令三國之兵﹐俱往楚邱興工﹐復運門材﹐重立朝廟﹐謂之」封衛「﹐衛文公感齊再造之恩﹐爲《木瓜》之詩以詠之。詩云﹕

投我以木瓜兮﹐報之以瓊琚。

投我以木桃兮﹐報之以瓊瑤。

投我以木李兮﹐報之以瓊玖。

當時稱桓公存三亡國﹐謂立僖公以存魯﹐城夷儀以存邢﹐城楚邱以存衛。有此三大功勞﹐此所以爲五霸之首也。潛淵先生讀史詩云﹕

周室東遷綱紀摧﹐桓公糾合振傾頹。

興滅繼絕存三國﹐大義堂堂五霸魁。

時楚成王熊惲﹐任用令尹子文圖治﹐修明國政﹐有志爭霸。聞齊侯救邢存衛﹐頌聲傳至荊襄。楚成王心甚不樂﹐謂子文曰「齊侯布徳沽名﹐人心歸向。寡人伏處漢東﹐徳不足以懷人﹐威不足以懾眾﹐當今之時﹐有齊無楚﹐寡人恥之﹗」子文對曰﹕」齊侯經營伯業﹐於今幾三十年矣。彼以尊王爲名﹐諸侯樂附﹐未可敵也。鄭居南北之間﹐爲中原屏蔽﹐王若欲圖中原﹐非得鄭不可﹗「成王曰「誰能爲寡人任伐鄭之事者﹖」大夫斗章願往﹐成王與車二百乘﹐長驅至鄭。

卻說鄭自純門受師以後﹐日夜提防楚兵﹐探知楚國興師﹐鄭伯大懼﹐卽遣大夫聃伯率師把守純門﹐使人星夜告急於齊。齊侯傳檄﹐大合諸侯於檉﹐將謀救鄭。斗章知鄭有準備﹐又聞齊救將至﹐恐其失利﹐至界而返。

楚成王大怒﹐解佩劍賜斗廉﹐使卽軍中斬斗章之首。斗廉乃斗章之兄也﹐旣至軍中﹐且隱下楚王之命﹐密與鬥章商議﹕「欲免國法﹐必須立功﹐方可自贖﹗」斗章跪而請教﹐斗廉曰「鄭知退兵﹐謂汝必不驟來﹐若疾走襲之﹐可得志也﹗「斗章分軍爲二隊﹐自率前隊先行﹐斗廉率後隊接應。卻說斗章銜枚臥鼓﹐悄地侵入鄭界﹐恰遇聃伯在界上點閱兵馬。聃伯聞有寇兵﹐正不知何國﹐慌忙點兵﹐在界上迎住廝殺﹐不期斗廉後隊已到﹐反抄出鄭師之後﹐腹背夾攻。聃伯力不能支﹐被斗章只一鐵簡打倒﹐雙手拿來。斗廉乘勝掩殺﹐鄭兵折其大半。斗章將聃伯上了囚車﹐便欲長驅入鄭﹐斗廉曰﹕」此番掩襲成功﹐且圖免死﹐敢僥幸從事耶﹖」乃卽日班師。

斗章歸見楚成王﹐叩首請罪﹐奏曰「臣回軍是誘敵之計﹐非怯戰也﹗「成王曰﹕」旣有擒將之功﹐權許準罪。但鄭國未服﹐如何撤兵﹖」斗廉曰「恐兵少不能成功﹐懼褻國威。「成王怒曰﹕」汝以兵少爲辭﹐明是怯敵﹐今添兵車二百乘﹐汝可再往﹐若不得鄭成﹐休見寡人之面。」斗廉奏曰「臣願兄弟同往﹐若鄭不投降﹐當縛鄭伯以獻。「成王壯其言﹐許之。

乃拜斗廉爲大將﹐斗章副之﹐共率車四百乘﹐重望鄭國殺來。史臣有詩云﹕

荊襄自帝勢炎炎﹐蠶食多邦志未厭。

溱洧何辜三受伐﹐解懸只把霸君瞻。

且說鄭伯聞聃伯被囚﹐復遣人如齊請救。管仲進曰「君數年以來﹐救燕存魯﹐城邢封衛﹐恩徳加於百姓﹐大義布於諸侯﹐若欲用諸侯之兵﹐此其時矣。君若救鄭﹐不如伐楚﹐伐楚必須大合諸侯。」桓公曰﹕」大合諸侯﹐楚必爲備﹐可必勝乎﹖「管仲曰「蔡人得罪於君﹐君欲討之久矣。楚﹑蔡接壤﹐誠以討蔡爲名﹐因而及楚﹐《兵法》所謂『出其不意』者也。」先時﹐蔡穆公以其妹嫁桓公爲第三夫人。一日﹐桓公與蔡姬共登小舟﹐遊於池上﹐采蓮爲樂。蔡姬戲以水灑公﹐公止之。姬知公畏水﹐故蕩其舟﹐水濺公衣﹐公大怒曰﹕」婢子不能事君『。「乃遣豎貂送蔡姬歸國﹐蔡穆公亦怒曰「已嫁而歸﹐是絕之也。」竟將其妹更嫁於楚國﹐爲楚成王夫人。

桓公深恨蔡侯﹐故管仲言及之。桓公曰「江﹑黃二國﹐不堪楚暴﹐遣使納款﹐寡人欲與會盟﹐伐楚之日﹐約爲內應﹐何如﹖「管仲曰﹕」江﹑黃遠齊而近楚﹐一向服楚﹐所以僅存。今背而從齊﹐楚人必怒﹐怒必加討。當此時﹐我欲救﹐則阻道路之遙﹔不救﹐則乖同盟之義。況中國諸侯﹐五合六聚﹐盡可成功﹐何必借助蕞爾。不如以好言辭之。」桓公曰「遠國慕義而來﹐辭之將失人心。「管仲曰﹕」君但識吾言於壁﹐異日勿忘江﹑黃之急也。」桓公遂與江﹑黃二君盟會﹐密訂伐楚之約﹐以明年春正月爲期。二君言「舒人助楚爲瘧﹐天下稱爲『荊﹑舒』﹐不可不討。「桓公曰﹕」寡人當先取舒國﹐以剪楚翼。」乃密寫一書﹐付於徐子。徐與舒近﹐徐嬴嫁爲齊桓公第二夫人﹐有婚姻之好﹐一向歸附於齊﹐故桓公以舒事囑之。

徐果引兵襲取舒國﹐桓公卽命徐子屯兵舒城﹐以備緩急。江﹑黃二君﹐各守本界﹐以候調遣。魯僖公遣季友至齊謝罪﹐稱﹕「有邾﹑莒之隙﹐不得共邢﹑衛之役﹐今聞會盟江﹑黃﹐特來申好。嗣有徵伐﹐願執鞭前驅。」桓公大喜﹐亦以伐楚之事﹐密與訂約。

時楚兵再至鄭國﹐鄭文公請成﹐以紓民禍。大夫孔叔曰「不可。齊方有事於楚﹐以我故也。人有徳於我﹐棄之不祥﹐宜堅壁以待之。「於是再遣使如齊告急﹐桓公授之以計﹐使揚言齊救卽至﹐以緩楚﹐至期﹐或君或臣﹐率一軍出虎牢﹐於上蔡取齊﹐等候協力攻楚。

於是徧約宋﹑魯﹑陳﹑衛﹑曹﹑許之君﹐俱要如期起兵﹐名爲討蔡﹐實爲伐楚。

明年﹐爲周惠王之十三年﹐春正月元旦﹐齊桓公朝賀已畢﹐便議討蔡一事。命管仲爲大將﹐率領隰朋﹑賓須無﹑鮑叔牙﹑公子開方﹑豎人貂等﹐出車三百乘﹐甲士萬人﹐分隊進發。太史奏﹕」七日出軍上吉。「豎貂請先率一軍﹐潛行掠蔡﹐就會集各國車馬﹐桓公許之。

蔡人恃楚﹐全不設備﹐直待齊兵到時﹐方才斂兵設守。豎貂在城下耀武揚威﹐喝令攻城﹐至夜方退。蔡穆公認得是豎貂﹐先年在齊宮曾伏侍蔡姬﹐受其恩惠﹐蔡姬退回﹐又是他送去的﹐曉得是宵小之輩﹐乃於夜深使人密送金帛一車﹐求其緩兵。豎貂受了﹐遂私將齊侯糾合七路諸侯﹐先侵蔡﹐後伐楚一段軍機﹐備細泄漏於蔡﹕」不日各國軍到﹐將蔡城蹂爲平地﹐不如及早逃遁爲上。「使者回報﹐蔡侯大驚﹐當夜率領宮眷﹐開門出奔楚國。百姓無主﹐卽時潰散。豎貂自以爲功﹐飛報齊侯去訖。

卻說蔡侯至楚﹐見了成王﹐備述豎貂之語。成王方省齊謀﹐傳令簡閱兵車﹐準備戰守﹐一面撤回斗章伐鄭之兵。

數日後﹐齊侯兵至上蔡﹐豎貂謁見已畢﹐七路諸侯陸續俱到﹐一个个躬率車徒﹐前來助戰﹐軍威甚壯。那七路﹕宋桓公禦說﹑魯僖公申﹑陳宣公杵臼﹑衛文公毀﹑鄭文公捷﹑曹昭公班﹑許穆公新臣﹐連主伯齊桓公小白﹐共是八位。內許穆公抱病﹐力疾率師先到蔡地﹐桓公嘉其勞﹐使序於曹伯之上。是夜﹐許穆公薨﹐齊侯畱蔡三日﹐爲之發喪﹐命許國以侯禮葬之。

七國之師望南而進﹐直達楚界。只見界上早有一人衣冠整肅﹐停車道左﹐磬折而言曰「來者可是齊侯﹖可傳言楚國使臣奉候久矣。」那人姓屈名完﹐乃楚之公族﹐官拜大夫﹐今奉楚王之命爲行人﹐使於齊師。桓公曰﹕」楚人何以預知吾軍之至也﹖「管仲曰「此必有人漏泄消息﹐旣彼遣使﹐必有所陳﹐臣當以大義責之﹐使彼自愧屈﹐可不戰而降矣。」管仲亦乘車而出﹐與屈完車上拱手。

屈完開言曰「寡君聞上國車徒辱於敝邑﹐使下臣完致命﹐寡君命使臣辭曰﹕」齊﹑楚各君其國﹐齊居於北海﹐楚近於南海﹐𨿽風馬牛不相及也﹐不知君何以涉於吾地。敢請其故﹖「管仲對曰「昔周成王封吾先君太公於齊﹐使召康公賜之命﹐辭曰﹕」五侯九伯﹐汝世掌徵伐﹐以夾輔周室﹐其地東至海﹐西至河﹐南至穆陵﹐北至無棣﹐凡有不共王職﹐汝勿赦宥﹗『自周室東遷﹐諸侯放恣﹐寡君奉命主盟﹐修復先業﹐爾楚國於南荊﹐當歲貢包茅﹐以助王祭。自爾缺貢﹐無以縮酒﹐寡人是徵﹐且昭王南徵而不返﹐亦爾故也﹐爾其何辭﹖」屈完對曰「周失其綱﹐朝貢廢缺﹐天下皆然﹐豈惟南荊﹖𨿽然﹐包茅不入﹐寡君知罪矣﹗敢不共給﹐以承君命﹖若夫昭王不返﹐惟膠舟之故﹐君其問諸水濱﹐寡君不敢任咎﹐完將復於寡君。「言畢﹐麾車而退。

管仲告桓公曰「楚人倔彊﹐未可以口舌屈也﹐宜進逼之。」乃傳令八軍同發﹐直至陘山﹐離漢水不遠。管仲下令﹕「就此屯紮﹐不可前行。」諸侯皆曰﹕」兵已深入﹐何不濟漢﹐決一死戰﹐而逗畱於此。「管仲曰「楚旣遣使﹐必然有備﹐兵鋒一交﹐不可復解。今吾頓兵此地﹐遙張其勢。楚懼吾之眾﹐將復遣使﹐吾因取成焉。以討楚出﹐以服楚歸﹐不亦可乎﹖」諸侯猶未深信﹐議論紛紛不一。

卻說楚成王已拜斗子文爲大將﹐搜甲厲兵屯於漢南﹐只等諸侯濟漢﹐便來邀擊。諜報﹕」八國之兵﹐屯駐陘地。「子文進曰「管仲知兵﹐不萬全不發。今以八國之眾﹐逗畱不進﹐是必有謀﹐當遣使再往﹐探其彊弱﹐察其意向﹐或戰或和﹐決計未晚。」成王曰﹕」此番何人可使﹖「子文曰「屈完旣與夷吾識面﹐宜再遣之。」屈完奏曰﹕」缺貢包茅﹐臣前承其咎矣。君若請盟﹐臣當勉行﹐以解兩國之紛﹔若欲請戰﹐別遣能者。「成王曰「戰盟任卿自裁﹐寡人不汝制也﹗」屈完乃再至齊軍。畢竟齊﹑楚如何﹖且看下回分解。

第二十四回

盟召陵禮款楚大夫會葵邱義戴周天子

話說屈完再至齊軍﹐請面見齊侯言事。管仲曰「楚使復來﹐請盟必矣﹐君其禮之﹗」屈完見齊桓公再拜﹐桓公答禮﹐問其來意。屈完曰﹕」寡君以不貢之故﹐致幹君討﹐寡君已知罪矣﹐君若肯退師一捨﹐寡君敢不惟命是聽﹗「桓公曰「大夫能輔爾君以修舊職﹐俾寡人有辭於天子﹐又何求焉﹗」屈完稱謝而去﹐歸報楚王﹐言﹕」齊侯已許臣退師矣﹐臣亦許以入貢﹐君不可失信也﹗「

少頃﹐諜報﹕「八路軍馬﹐拔寨俱起﹗「成王再使探實﹐回言﹕」退三十里﹐在召陵駐紮﹗」楚王曰「齊師之退﹐必畏我也﹗」欲悔入貢之事﹐子文曰「彼八國之君﹐尙不失信於匹夫﹐君可使匹夫食言於國君乎﹗「楚王嘿然﹐乃命屈完賫金帛八車﹐再往召陵犒八路之師﹐復備菁茅一車﹐在齊軍前呈樣過了﹐然後具表﹐如周進貢。

卻說許穆公喪至本國﹐世子業嗣位主喪﹐是爲僖公。感桓公之徳﹐遣大夫百佗率師會於召陵。桓公聞屈完再到﹐吩咐諸侯﹕「將各國車徒﹐分爲七隊﹐分列七方﹐齊國之兵﹐屯於南方﹐以當楚衝﹐俟齊軍中鼓起﹐七路一齊鳴鼓﹐器械盔甲﹐務要十分整齊﹐以彊中國之威勢﹗」屈完旣入﹐見齊侯陳上犒軍之物﹐桓公命分派八軍﹐其菁茅驗過﹐仍令屈完收管﹐自行進貢。

桓公曰「大夫亦曾觀我中國之兵乎﹗「屈完曰﹕」完僻居南服﹐未及睹中國之盛﹐願借一觀﹗」桓公與屈完同登戎輅﹐望見各國之兵﹐各占一方﹐聯絡數十里不絕。齊軍中一聲鼓起﹐七路鼓聲相應﹐正如雷霆震擊﹐駭地驚天﹐桓公喜形於色﹐謂屈完曰「寡人有此兵眾﹐以戰何患不勝﹖以攻何患不克﹗「屈完對曰﹕」君所以主盟中夏者﹐爲天子宣布徳意﹐撫卹黎元也﹐君若以徳綏諸侯﹐誰敢不服﹖若恃眾逞力﹐楚國𨿽褊小﹐有方城爲城﹐漢水爲池﹐池深城峻﹐𨿽有百萬之眾﹐正未知所用耳﹗」桓公面有慚色﹐謂屈完曰「大夫誠楚之良也﹗寡人願與汝國修先君之好如何﹖「屈完對曰﹕」君惠徼福於敝邑之社稷﹐辱收寡君於同盟﹐寡君其敢自外﹖請與君定盟可乎﹖」桓公曰「可。「是晚畱屈完宿於營中﹐設宴款待。次日﹐立壇於召陵﹐桓公執牛耳爲主盟﹐管仲爲司盟﹐屈完稱楚君之命﹐同立載書﹕」自今以後﹐世通盟好。」桓公先歃﹐七國與屈完以次受歃。

禮畢﹐屈完再拜致謝。管仲私與屈完言﹐請放聃伯還鄭﹐屈完亦代蔡侯謝罪﹐兩下各許諾。

管仲下令班師。

途中鮑叔牙問於管仲曰「楚之罪﹐僭號爲大﹐吾子以包茅爲辭﹐吾所未解。「管仲對曰﹕」楚僭號已三世矣﹐我是以擯之﹐同於蠻夷。倘責其革號﹐楚肯俯首而聽我乎﹖若其不聽﹐勢必交兵﹔兵端一開﹐彼此報復﹐其禍非數年不解﹐南北從此騷然矣﹗吾以包茅爲辭﹐使彼易於共命。苟有服罪之名﹐亦足以誇耀諸侯﹐還報天子﹐不愈於兵連禍結﹐無已時乎﹖」鮑叔牙嗟嘆不已。胡曾先生有詩曰﹕

楚王南海目無周﹐仲父當年善運籌。

不用寸兵成款約﹐千秋伯業誦齊侯。

又髯翁有詩譏桓﹑仲苟且結局﹐無害於楚﹐所以齊兵退後﹐楚兵犯侵中原如故﹐桓﹑仲不能再興伐楚之師矣﹗詩云﹕

南望躊躇數十年﹐遠交近合各紛然。

大聲罪狀謀方壯﹐直革淫名局始全。

昭廟孤魂終負痛﹐江黃義舉但貽愆。

不知一歃成何事﹐依舊中原戰血鮮。

陳大夫轅濤塗聞班師之令﹐與鄭大夫申侯商議曰「師若取道於陳﹑鄭﹐糧食衣屨﹐所費不貲﹐國必甚病。不若東循海道而歸﹐使徐﹑莒承供給之勞﹐吾二國可以少安。「申侯曰﹕」善﹐子試言之。」濤塗言於桓公曰「君北伐戎﹐南伐楚﹐若以諸侯之眾﹐觀兵於東夷﹐東方諸侯﹐畏君之威﹐敢不奉朝請乎﹖「桓公曰﹕」大夫之言是也。」少頃﹐申侯請見。桓公召入﹐申侯進曰「臣聞『師不逾時』﹐懼勞民也。今自春䢐夏﹐霜露風雨﹐師力疲矣。若取道於陳﹑鄭﹐糧食衣屨﹐取之猶外府也﹔若出於東方﹐倘東夷梗路﹐恐不堪戰﹐將若之何﹖濤塗自卹其國﹐非善計也﹐君其察之﹗「桓公曰﹕」微大夫之言﹐幾誤吾事。」乃命執濤塗於軍﹐使鄭伯以虎牢之地﹐賞申侯之功﹐因使申侯大其城邑﹐爲南北藩蔽。鄭伯𨿽然從命﹐自此心中有不樂之意。陳侯遣使納賂﹐再三請罪﹐桓公乃赦濤塗﹐諸侯各歸本國。

桓公以管仲功髙﹐乃奪大夫伯氏之駢邑三百戶﹐以益其封焉。

楚王見諸侯兵退﹐不欲貢茅。屈完曰「不可以失信於齊。且楚惟絕周﹐故使齊得私之以爲重﹐若假此以自通於周﹐則我與齊共之矣。「楚王曰﹕」柰二王何。」屈完曰「不序爵﹐但稱遠臣某可也。「楚王從之﹐卽使屈完爲使﹐賫菁茅十車﹐加以金帛﹐貢獻天子。周惠王大喜曰﹕」楚不共職久矣﹐今效順如此﹐殆先王之靈乎﹖」乃告於文武之廟﹐因以胙賜楚﹐謂屈完曰「鎭爾南方﹐毋侵中國。「屈完再拜稽首而退。

屈完方去後﹐齊桓公遣隰朋隨至﹐以服楚告。惠王待隰朋有加禮﹐隰朋因請見世子﹐惠王便有不樂之色﹐乃使次子帶與世子鄭一同出見﹐隰朋微窺惠王神色﹐似有倉皇無主之意。

隰朋自周歸﹐謂桓公曰「周將亂矣。」桓公曰﹕」何故﹖「隰朋曰「周王長子名鄭﹐先皇后姜氏所生﹐已正位東宮矣﹐姜後薨﹐次妃陳嬀有寵﹐立爲繼後﹐有子名帶﹐帶善於趨奉﹐周王愛之﹐呼爲太叔﹐遂欲廢世子而立帶﹐臣觀其神色倉皇﹐必然此事在心故也﹐恐『小弁』之事﹐復見於今日。君爲盟主﹐不可不圖。」桓公乃召管仲謀之﹐管仲對曰﹕」臣有一計﹐可以定周。「桓公曰「仲父計將安出﹖」管仲對曰﹕」世子危疑﹐其黨孤也﹐君今具表周王﹐言「諸侯願見世子﹐請世子出會諸侯﹗『世子一出﹐君臣之分已定﹐王𨿽欲廢立﹐亦難行矣。「桓公曰﹕」善。」乃傳檄諸侯﹐以明年夏月會於首止﹐再遣隰朋如周﹐言「諸侯願見世子﹐以申尊王之情。「周惠王本不欲子鄭出會﹐因齊勢彊大﹐且名正言順﹐難以辭之﹐只得許諾。隰朋歸報﹐至次年春﹐桓公遣陳敬仲先至首止﹐築宮以待世子駕臨。

夏五月﹐齊﹑宋﹑魯﹑陳﹑衛﹑鄭﹑許﹑曹八國諸侯並集首止﹐世子鄭亦至﹐停駕於行宮﹐桓公率諸侯起居。子鄭再三謙讓﹐欲以賓主之禮相見。桓公曰「小白等忝在藩室﹐見世子如見王也﹐敢不稽首﹖」子鄭謝曰「諸君且休矣。」是夜﹐子鄭使人邀桓公至於行宮﹐訴以太叔帶謀欲奪位之事﹐桓公曰﹕」小白當與諸臣立盟﹐共戴世子﹐世子勿憂也。「子鄭感謝不已﹐遂畱於行宮。諸侯亦不敢歸國﹐各就館捨﹐輪番進獻酒食﹐及犒勞輿從之屬。

子鄭恐久勞諸國﹐便欲辭歸京師。桓公曰「所以願與世子畱連者﹐欲使天王知吾等愛戴世子﹐不忍相捨之意﹐所以杜其邪謀也﹐方今夏月大暑﹐稍俟秋涼﹐當送駕還朝耳。「遂預擇盟期﹐用秋八月之吉。

卻說周惠王見世子鄭久不還轅﹐知是齊侯推戴﹐心中不悅﹐更兼惠後與叔帶朝夕在傍﹐將言語浸潤惠王。太宰周公孔來見﹐謂之曰「齊侯名𨿽伐楚﹐其實不能有加於楚﹔今楚人貢獻效順﹐大非昔比﹐未見楚之不如齊也。齊又率諸侯擁畱世子﹐不知何意﹐將置朕於何地﹖朕欲煩太宰通一密信於鄭伯﹐使鄭伯棄齊從楚﹐因爲孤致意楚君﹐努力事周﹐無負朕意。」宰孔奏曰﹕」楚之效順亦齊力也﹐王柰何棄久暱之伯舅﹐而就乍附之蠻夷乎﹖「惠王曰「鄭伯不離﹐諸侯不散﹐能保齊之無異謀乎﹖朕志決矣﹐太宰無辭。」宰孔不敢復言。

惠王乃爲璽書一通﹐封函甚固﹐密授宰孔﹐宰孔不知書中何語﹐只得使人星夜達於鄭伯﹐鄭文公啟函讀之﹐言「子鄭違背父命﹐植黨樹私﹐不堪爲嗣﹐朕意在次子帶也﹐叔父若能捨齊從楚﹐共輔少子﹐朕願委國以聽。「鄭伯喜曰﹕」吾先公武莊﹐世爲王卿士﹐領袖諸侯﹐不意中絕﹐夷於小國﹔厲公又有納王之勞﹐未蒙召用。今王命獨臨於我﹐政將及焉﹐諸大夫可以賀我矣﹗」大夫孔叔諫曰「齊以我故﹐勤兵於楚﹐今乃反齊事楚﹐是悖徳也﹐況翼戴世子﹐天下大義﹐君不可以獨異。「鄭伯曰﹕」從霸何如從王﹖且王意不在世子﹐孤何愛焉﹗」孔叔曰「周之主祀﹐惟嫡與長。幽王之愛伯服﹐桓王之愛子克﹐莊王之愛子頹﹐皆君所知也﹐人心不附﹐身死無成。君不惟大義是從﹐而乃蹈五大夫之覆轍乎﹖後必悔之﹗「大夫申侯曰﹕」天子所命﹐誰敢違之﹖若從齊盟﹐是棄王命也﹐我去諸侯必疑﹐疑則必散﹐盟未必成。且世子有外黨﹐太叔亦有內黨﹐二子成敗﹐事未可知﹐不如且歸﹐以觀其變。」鄭文公乃從申侯之言﹐托言國中有事﹐不辭而行。

齊桓公聞鄭伯逃去大怒﹐便欲奉世子以討鄭﹐管仲進曰「鄭與周接壤﹐此必周有人誘之﹐一人去畱﹐不足以阻大計﹐且盟期已及﹐俟成盟而後圖之。「桓公曰﹕」善。」於是卽首止舊壇﹐歃血爲盟﹐齊﹑宋﹑魯﹑陳﹑衛﹑許﹑曹﹐共是七國諸侯﹐世子鄭臨之﹐不與歃﹐示諸侯不敢與世子敵也。盟詞曰「凡我同盟﹐共翼王儲﹐匡靖王室﹐有背盟者﹐神明殛之﹗「事畢﹐世子鄭降階揖謝曰﹕」諸君以先王之靈﹐不忘周室﹐暱就寡人﹐自文武以下﹐咸嘉賴之﹗況寡人其敢忘諸君之賜﹖」諸侯皆降拜稽首。

次日﹐世子鄭欲歸﹐各國各具車徒護送﹐齊桓公同衛侯親自送出衛境﹐世子鄭垂淚而別。史官有詩贊云﹕

君王溺愛冢嗣危﹐鄭伯甘將大義違。

首止一盟儲位定﹐綱常賴此免淩夷。

鄭文公聞諸侯會盟﹐且將討鄭﹐遂不敢從楚。

卻說楚成王聞鄭不與首止之盟﹐喜曰「吾得鄭矣﹗「遂遣使通於申侯﹐欲與鄭修好。

原來申侯先曾仕楚﹐有口才﹐貪而善媚﹐楚文王甚寵信之﹐及文王臨終之時﹐恐後人不能容他﹐贈以白璧﹐使投奔他國避禍﹐申侯奔鄭﹐事厲公於櫟﹐厲公復寵信如在楚時﹐及厲公復國﹐遂爲大夫。楚臣俱與申侯有舊﹐所以今日打通這个關節﹐要申侯從中慫恿﹐背齊事楚。

申侯密言於鄭伯﹐言﹕」非楚不能敵齊。況王命乎﹖不然齊﹑楚二國皆將仇鄭。鄭不支矣﹗「鄭文公惑其言。乃陰遣申侯輸款於楚。

周惠王二十六年。齊桓公率同盟諸侯伐鄭﹐圍新密。

時申侯尙在楚。言於楚成王曰「鄭所以願歸宇下者﹐正謂惟楚足以抗齊也。王不救鄭﹐臣無辭以復命矣﹗」楚王謀於羣臣﹐令尹子文進曰「召陵之役﹐許穆公卒於軍中﹐齊所憐也。許事齊最勤﹐王若加兵於許﹐諸侯必救﹐則鄭圍自解矣﹗」楚王從之﹐乃親將伐許﹐亦圍許城。

諸侯聞許被圍﹐果去鄭而救許﹐楚師遂退。申侯歸鄭﹐自以爲有全鄭之功﹐揚揚得意﹐滿望加封。鄭伯以虎牢之役﹐謂申侯已過分﹐不加爵賞﹐申侯口中不免有怨望之言。明年春﹐齊桓公復率師伐鄭。

陳大夫轅濤塗﹐自伐楚歸時與申侯有隙﹐乃爲書致孔叔曰﹐申侯前以國媚齊﹐獨擅虎牢之賞。今又以國媚楚﹐使子之君﹐負徳背義﹐自召干戈﹐禍及民社。必殺申侯﹐齊兵可不戰而罷。孔叔以書呈於鄭文公。鄭伯爲前日不聽孔叔之言﹐逃歸不盟﹐以致齊兵兩次至鄭﹐心懷愧悔﹐亦歸咎於申侯。乃召申侯責之曰「汝言惟楚能抗齊﹐今齊兵屢至﹐楚救安在﹖」申侯方欲措辯﹐鄭伯喝教武士推出斬之。函其首﹐使孔叔獻於齊軍曰「寡君昔者誤聽申侯之言﹐不終君好﹐今謹行誅﹐使下臣請罪於幕下﹐惟君侯赦宥之﹗「齊侯素知孔叔之賢﹐乃許鄭平。遂會諸侯於寧母。鄭文公終以王命爲疑﹐不敢公然赴會﹐使其世子華代行﹐至寧母聽命。

子華與弟子臧皆嫡夫人所出﹐夫人初有寵﹐故立華爲世子。後復立兩夫人﹐皆有子﹐嫡夫人寵漸衰﹐未幾病死。

又有南燕姞氏之女﹐爲媵於鄭宮﹐向未進禦﹐一夕夢一偉丈夫﹐手持蘭艸謂女曰「余爲伯儵﹐乃爾祖也。今以國香贈爾爲子﹐以昌爾國。」遂以蘭授之。及覺﹐滿室皆香﹐且言其夢﹐同伴嘲之曰「當生貴子﹗」是日﹐鄭文公入宮﹐見此女而悅之﹐左右皆相顧而笑。文公問其故﹐乃以夢對﹐文公曰「此佳兆也﹐寡人爲汝成之﹗」遂命采蘭蕊佩之﹐曰「以此爲符。」夜召幸之﹐有娠﹐生子名之曰蘭。此女亦漸有寵﹐謂之燕姞。

世子華見其父多寵﹐恐他日有廢立之事﹐乃私謀之於叔詹。叔詹曰「得失有命﹐子亦行孝而已。」又謀之於孔叔﹐孔叔亦勸之以盡孝﹐子華不悅而去。

子臧性好奇詭﹐聚鷸羽以爲冠﹐師叔曰「此非禮之服﹐願公子勿服﹗」子臧惡其直言﹐訴於其兄﹐故子華與叔詹﹑孔叔﹑師叔三大夫﹐心中俱有芥蒂。

至是﹐鄭伯使子華代行赴會﹐子華慮齊侯見怪﹐不願往。叔詹促之使速行。子華心中益恨﹐思爲自全之術。旣見齊桓公﹐請屏去左右﹐然後言曰「鄭國之政﹐皆聽於泄氏﹑孔氏﹑子人氏三族。逃盟之役﹐三族者實主之。若以君侯之靈﹐除此三臣﹐我願以鄭附齊﹐比於附庸。」桓公曰「諾。」遂以子華之謀﹐告於管仲。管仲連聲曰「不可﹐不可。諸侯所以服齊者﹐禮與信也。子姦父命﹐不可謂禮﹔以好來而謀亂其國﹐不可謂信。且臣聞此三族皆賢大夫﹐鄭人稱爲『三良』。所貴盟主﹐順人心也。違人自逞﹐災禍必及。以臣觀之﹐子華且將不免﹐君其勿許。」桓公乃謂子華曰「世子所言﹐誠國家大事﹐俟子之君至﹐當與計之。」子華面皮發赤﹐汗流浹背﹐遂辭歸鄭。管仲惡子華之姦﹐故泄其語於鄭人﹐先有人報知鄭伯。比及子華復命﹐詭言「齊侯深怪君不親行﹐不肯許成﹐不如從楚。」鄭伯大喝曰「逆子幾賣吾國﹐尙敢謬說耶﹖」叱左右將子華囚禁於幽室之中。子華穴墻謀遁﹐鄭伯殺之﹐果如管仲所料。公子臧奔宋﹐鄭伯使人追殺之於途中。鄭伯感齊不聽子華之徳﹐再遣孔叔如齊致謝﹐並乞受盟。胡曾先生詠史詩曰﹕

鄭用「三良」似屋楹﹐一朝楹撤屋難撐。

子華姦命思專國﹐身死徒畱不孝名。

此周惠王二十二年事也。

是冬﹐周惠王疾篤。王世子鄭恐惠後有變﹐先遣下士王子虎告難於齊。未幾﹐惠王崩。子鄭與周公孔﹑召伯廖商議﹐且不發喪﹐星夜遣人密報於王子虎﹐王子虎言於齊侯﹐乃大合諸侯於洮﹐鄭文公亦親來受盟。同歃者﹐齊﹑宋﹑魯﹑衛﹑陳﹑鄭﹑曹﹑許﹐共八國諸侯。各各修表﹐遣其大夫如周。哪幾位大夫﹕齊大夫隰朋﹑宋大夫華秀老﹑魯大夫公孫敖﹑衛大夫寧速﹑陳大夫轅選﹑鄭大夫子人師﹑曹大夫公子戊﹑許大夫百佗。八國大夫連轂而至﹐羽儀甚盛﹐假以問安爲名﹐集於王城之外。王子虎先驅報信﹐王世子鄭使召伯廖問勞﹐然後發喪。諸大夫固請謁見新王﹐周﹑召二公奉子鄭主喪﹐諸大夫假便宜﹐稱君命以弔。

遂公請王世子嗣位﹐百官朝賀﹐是爲襄王。惠後與叔帶暗暗叫苦﹐不敢復萌異志矣。

襄王乃以明年攺元﹐傳諭各國。

襄王元年﹐春祭畢﹐命宰周公孔賜胙於齊﹐以彰翼戴之功。齊桓公先期聞信﹐復大合諸侯於葵邱。時齊桓公在路上﹐偶與管仲論及周事。管仲曰「周室嫡庶不分﹐幾至禍亂。今君儲位尙虛﹐亦宜早建﹐以杜後患。」桓公曰「寡人六子﹐皆庶出也。以長則無虧﹐以賢則昭。長衛姬事寡人最久﹐寡人已許之立無虧矣。易牙﹑豎貂二人﹐亦屢屢言之﹔寡人愛昭之賢﹐意尙未決﹐今決之於仲父。」管仲知易牙﹐豎貂二人姦佞﹐且素得寵於長衛姬﹐恐無虧異日爲君﹐內外合黨﹐必亂國政。公子昭﹐鄭姬所出﹐鄭方受盟﹐假此又可結好﹐乃對曰「欲嗣伯業﹐非賢不可。君旣知昭之賢﹐立之可也。」桓公曰「恐無虧挾長來爭﹐柰何﹗」管仲曰﹕」周王之位﹐待君而定﹐今番會盟﹐君試擇諸侯中之最賢者﹐以昭托之﹐又何患焉﹗「桓公點首。

比至葵邱﹐諸侯畢集﹐宰周公孔亦到﹐各就館捨。時宋桓公禦說薨﹐世子玆父讓國於公子目夷﹐目夷不受﹐玆父卽位﹐是爲襄公。襄公遵盟主之命﹐𨿽在新喪﹐不敢不至﹐乃墨衰赴會。管仲謂桓公曰「宋子有讓國之美﹐可謂賢矣。且墨衰赴會﹐其事齊甚恭﹐儲貳之事﹐可以托之。」桓公從其言﹐卽命管仲私詣宋襄公館捨﹐致齊侯之意。襄公親自來見齊侯﹐齊侯握其手﹐諄諄以公子昭囑之﹕」異日仗君主持﹐使主社稷。「襄公愧謝不敢當﹐然心感齊侯相托之意﹐已心許之矣。

至會日﹐衣冠濟濟﹐環珮鏘鏘。諸侯先讓天使升壇﹐然後以次而升。壇上設有天王虛位﹐諸侯北面拜稽﹐如朝覲之儀﹐然後各就位次。

宰周公孔捧胙東向而立﹐傳新王之命曰「天子有事於文武﹐使孔賜伯舅胙。」齊侯將下階拜受﹐宰孔止之曰「天子有後命﹐以伯舅耋老﹐加勞﹐賜一級﹐無下拜。」桓公欲從之﹐管仲從旁進曰「君𨿽謙﹐臣不可以不敬。」桓公乃對曰「天威不違顏咫尺﹐小白敢貪王命﹐而廢臣職乎﹗「疾趨下階﹐再拜稽首﹐然後登堂受胙﹐諸侯皆服齊之有禮。

桓公因諸侯未散﹐復申盟好﹐頌周《五禁》曰「毋壅泉﹐毋遏糴﹐毋易樹子﹐毋以妾爲妻﹐毋以婦人與國事。」誓曰「凡我同盟﹐言歸於好。」但以載書﹐加於牲上﹐使人宣讀﹐不復殺牲歃血。諸侯無不信服。髯翁有詩云﹕

紛紛疑叛說春秋﹐攘楚尊周握勝籌。

不是桓公功業盛﹐誰能不歃信諸侯。

盟事已畢﹐桓公忽謂宰孔曰「寡人聞三代有封禪之事﹐其典何如。可得聞乎﹖」宰孔曰﹕」古者封泰山﹐禪梁父。封泰山者﹐築土爲壇﹐金泥玉簡以祭天﹐報天之功﹔天處髙﹐故崇其土以象髙也。禪梁父者﹐掃地而祭﹐以象地之卑﹔以蒲爲車﹐葅稭爲藉﹐祭而掩之﹐所以報地。三代受命而興﹐獲祐於天地﹐故隆此美報也。「桓公曰﹕」夏都於安邑﹐商都於亳﹐周都於丰鎬。泰山﹑梁父去都城甚遠﹐猶且封之禪之。今二山在寡人之封內﹐寡人欲徼寵天王﹐舉此曠典﹐諸君以爲何如﹖「宰孔視桓公足髙气揚﹐似有矜髙之色﹐乃應曰「君以爲可﹐誰敢曰不可﹗」桓公曰﹕」俟明日更與諸君議之。「諸侯皆散。

宰孔私詣管仲曰「夫封禪之事﹐非諸侯所宜言也﹐仲父不能發一言諫止乎﹖「管仲曰﹕」吾君好勝﹐可以隱奪﹐難以正格也。夷吾今且言之矣﹗「

乃夜造桓公之前﹐問曰「君欲封禪﹐信乎﹖」桓公曰﹕」何爲不信﹖「管仲曰「古者封禪﹐自無懷氏至於周成王﹐可考者七十二家﹐皆以受命﹐然後得封。」桓公艴然曰﹕」寡人南伐楚﹐至於召陵﹔北伐山戎﹑刜令支﹑斬孤竹﹑西涉流沙﹐至於太行﹐諸侯莫余違也。寡人兵車之會三﹐衣裳之會六﹐九合諸侯﹐一匡天下﹐𨿽三代受命﹐何以過於此﹖封泰山。禪梁父﹐以示子孫﹐不亦可乎﹖「

管仲曰「古之受命者﹐先有禎祥示徵﹐然後備物而封﹐其典甚隆備也﹐鄗上之嘉黍﹐北裏之嘉禾﹐所以爲盛﹔江淮之間﹐一茅三脊﹐謂之『靈茅』﹐王者受命則生焉﹐所以爲藉﹔東海致比目之魚﹐西海致比翼之鳥﹐祥瑞之物﹐有不召而致者﹐十有五焉。以書史冊﹐爲子孫榮﹐今鳳凰﹑麒麟不來﹐而鴟鴞數至﹔嘉禾不生而蓬蒿繁植﹐如此而欲行封禪﹐恐列國有識者必歸笑於君矣﹗」

桓公嘿然﹐明日﹐遂不言封禪之事。

桓公旣歸﹐自謂功髙無比﹐益治宮室﹐務爲壯麗。凡乘輿﹐服禦之制﹐比於王者。國人頗議其僭。

管仲乃於府中築臺三層﹐號爲「三歸之臺「﹐言民人歸﹑諸侯歸﹑四夷歸也。又樹塞門﹐以蔽內外﹔設反坫﹐以待列國之使臣。鮑叔牙疑其事﹐問曰﹕」君奢亦奢﹐君僭亦僭﹐毋乃不可乎﹖「管仲曰﹕」夫人主不惜勤勞﹐以成功業﹐亦圖一日之快意爲樂耳。若以禮繩之﹐彼將苦而生怠﹔吾之所以爲此﹐亦聊爲吾君分謗也﹐」鮑叔口𨿽唯唯﹐心中不以爲然。

話分兩頭﹐卻說周太宰孔自葵邱辭歸﹐於中途遇見晉獻公亦來赴會﹐宰孔曰「會已撤矣。「獻公頓足恨曰﹕」敝邑遼遠﹐不及觀衣裳之盛﹐何無緣也﹖」宰孔曰「君不必恨。今者齊侯自恃功髙﹐有驕人之意。夫月滿則虧﹐水滿則溢﹐齊之虧且溢﹐可立而待﹐不會亦何傷乎﹖」獻公乃回轅西向﹐於路得疾﹐回至晉國而薨。晉乃大亂﹐欲知晉亂始末﹐且看下回分解。

第二十五回

智荀息假途滅虢窮百里飼牛拜相

話說晉獻公內蠱於驪姬﹐外惑於「二五「﹐益疏太子﹐而親愛奚齊。只因申生小心承順﹐又數將兵有功﹐無間可乘。驪姬乃召優施﹐告以心腹之事﹕」今欲廢太子而立奚齊﹐何策而可﹖」施曰「三公子皆在遠鄙﹐誰敢爲夫人難者﹖」驪姬曰「三公子年皆彊壯﹐歷事已深﹐朝中多爲之左右﹐吾未敢動也﹗」施曰「然則﹐當以次去之﹗」驪姬曰「去之孰先﹖」施曰「必先申生。其爲人也﹐慈仁而精潔﹐精潔則恥於自污﹔慈仁則憚於賊人。恥於自污﹐則憤不能忍﹔憚於賊人﹐其自賊易也。然世子迹𨿽見疏﹐君素知其爲人﹐謗以異謀必不信。夫人必以夜半泣而訴君﹐若爲譽世子者﹐而因加誣焉﹐庶幾說可售矣﹗」驪姬果夜半而泣﹐獻公驚問其故﹐再三不肯言。獻公迫之﹐驪姬對曰「妾𨿽言之﹐君必不信也。妾所以泣者﹐恐妾不能久侍君爲歡耳﹗「獻公曰﹕」何出此不祥之言﹖」驪姬收淚而對曰「妾聞申生爲人﹐外仁而內忍。其在曲沃﹐甚加惠於民﹐民樂爲之死﹐其意欲有所用之也。申生每爲人言﹐君惑於妾﹐必亂國﹐舉朝皆聞之﹐獨君不聞耳﹗毋乃以靖國之故﹐而禍及於君﹐君何不殺妾以謝申生﹐可塞其謀﹐勿以一妾亂百姓﹗」獻公曰「申生仁於民﹐豈反不仁父乎﹖」驪姬對曰「妾亦疑之。然妾聞外人之言曰﹐匹夫爲仁﹐與在上不同﹕匹夫以愛親爲仁﹐在上者以利國爲仁。苟利於國﹐何親之有﹖」獻公曰「彼好潔﹐不懼惡名乎﹖」驪姬對曰「昔幽王不殺宜臼﹐放之於申﹐申侯召太戎﹐殺幽王於驪山之下﹐立宜臼爲君﹐是爲平王﹐爲東周始祖﹐至於今﹐幽王之惡益彰﹐誰復以不潔之名﹐加之平王者哉﹖」獻公意悚然﹐遂披衣起坐﹐曰「夫人言是也﹐若何而可﹖」驪姬曰「君不若稱耄而以國授之。彼得國而厭其欲﹐其或可以釋君。且昔者﹐曲沃之兼翼非骨肉乎。武公惟不顧其親﹐故能有晉。申生之志亦猶是也﹐君其讓之。「

獻公曰「不可﹐我有武與威以臨諸侯。今當吾身而失國﹐不可謂武﹔有子而不勝﹐不可謂威。失武與威﹐人能制我﹐𨿽生不如死。爾勿憂﹐吾將圖之。」驪姬曰﹕」今赤狄臯落氏屢侵吾國﹐君何不使之將兵伐狄﹐以觀其能用眾與否也。若其不勝﹐罪之有名﹔若勝﹐則信得眾矣。彼恃其功﹐必有異謀﹐因而圖之﹐國人必服。夫勝敵以靖邊鄙﹐又以識世子之能否﹐君何爲不使﹖「獻公曰「善。」

乃傳令使申生率曲沃之眾﹐以伐臯落氏。

少傅裏克在朝﹐諫曰「太子﹐君之貳也﹐故君行則太子監國。夫朝夕視膳﹐太子之職﹐遠之猶不可﹐況可使帥師乎﹖」

獻公曰「申生已屢將兵矣。「裏克曰﹕」向者從君於行﹐今專制﹐固不可也。」獻公仰面而嘆曰「寡人有子九人﹐尙未定孰爲太子﹐卿勿多言。「裏克嘿然而退﹐告於狐突。狐突曰﹕」危哉乎﹐公子也﹗「乃遺書申生﹐勸使勿戰﹐戰而勝滋忌﹐不如逃之。申生得書﹐嘆曰﹕」君之以兵事使我﹐非好我也﹐欲測我心耳﹐違君之命﹐我罪大矣﹐戰而幸死﹐猶有令名。」乃與臯落大戰於稷桑之地﹐臯落氏敗走﹐申生獻捷於獻公。

驪姬曰「世子果能用眾矣﹐柰何﹖」

獻公曰「罪未著也﹐姑待之。「狐突料晉國將亂﹐乃托言痼疾﹐杜門不出。

時有虞﹑虢二國﹐乃是同姓比鄰﹐唇齒相依﹐其地皆連晉界。虢公名醜﹐好兵而驕﹐屢侵晉之南鄙﹐邊人告急﹐獻公謀欲伐虢。驪姬請曰「何不更使申生。彼威名素著﹐士卒爲用﹐可必成功也。」獻公已入驪姬之言﹐誠恐申生勝虢之後﹐益立威難制﹐躊躇未決﹐問於大夫荀息曰﹕」虢可伐乎﹖「

荀息對曰「虞﹑虢方睦﹐吾攻虢﹐虞必救之﹔若移而攻虞﹐虢又救之﹐以一敵二﹐臣未見其必勝也。「獻公曰﹕」然則寡人無如虢何矣。」荀息對曰「臣聞虢公淫於色。君誠求國中之美女﹐教之歌舞﹐盛其車服﹐以進於虢﹐卑詞請平﹐虢公必喜而受之﹐彼耽於聲色﹐將怠棄政事﹐疏斥忠良﹐我更行賂犬戎﹐使侵擾虢境﹐然後乘隙而圖之﹐虢可滅也。「獻公用其策﹐以女樂遺虢﹐虢公欲受之﹐大夫舟之僑諫曰﹕」此晉所以釣虢也﹐君柰何吞其餌乎﹖「虢公不聽﹐竟許晉平。自此﹐日聽淫聲﹐夜接美色﹐視朝稀疏矣。舟之僑復諫﹐虢公怒﹐使出守下陽之關。

未幾﹐犬戎貪晉之賂﹐果侵擾虢境﹐兵至渭虢﹐爲虢兵所敗﹐犬戎主遂起傾國之師﹐虢公恃其前勝﹐亦率兵拒之﹐相持於桑田之地。獻公復問於荀息曰「今戎﹑虢相持﹐寡人可以伐虢否﹖」荀息對曰﹕」虞﹑虢之交未離也﹐臣有一策﹐可以今日取虢﹐而明日取虞。「獻公曰「卿策如何﹖」

荀息曰「君厚賂虞﹐而假道以伐虢。」

獻公曰「吾新與虢成﹐伐之無名﹐虞肯信我乎﹖」荀息曰﹕」君密使北鄙之人﹐生事於虢﹐虢之邊吏﹐必有責言﹐吾因以爲名﹐而請於虞。「獻公又用其策﹐虢之邊吏﹐果來責讓﹐兩下遂治兵相攻﹐虢公方有犬戎之患﹐不暇照管。獻公曰「今伐虢不患無名矣﹐但不知賂虞當用何物﹖」荀息對曰﹕」虞公性𨿽貪﹐然非至寶﹐不可動之。必須用二物前去﹐但恐君之不捨耳。「獻公曰「卿試言所用何物﹖」荀息曰﹕」虞公最愛者﹐璧﹑馬之良也。君不有垂棘之璧﹐屈產之乘乎﹖請以此二物﹐假道於虞。虞貪於璧﹑馬﹐墜吾計矣。「獻公曰「此二物﹐乃吾至寶﹐何忍棄之他人﹖」荀息曰﹕」臣固知君之不捨也。𨿽然﹐假吾道以伐虢﹐虢無虞救必滅﹔虢亡﹐虞不獨存﹐璧﹑馬安往乎﹖夫寄璧外府﹐養馬外廏﹐特暫事耳。「大夫裏克曰「虞有賢臣二人﹐曰宮之奇﹑百里奚﹐明於料事﹐恐其諫阻﹐柰何﹖」荀息曰﹕」虞公貪而愚﹐𨿽諫必不從也﹗「

獻公卽以璧﹑馬交付荀息﹐使如虞假道。

虞公初聞晉來假道﹐欲以伐虢﹐意甚怒。及見璧﹑馬﹐不覺回嗔作喜﹐手弄璧而目視馬﹐問荀息曰「此乃汝國至寶﹐天下罕有﹐柰何以惠寡人﹖「荀息曰﹕」寡君慕君之賢﹐畏君之彊﹐故不敢自私其寶﹐願邀歡於大國。」虞公曰「𨿽然﹐必有所言於寡人也﹗」

荀息曰「虢人屢侵我南鄙﹐寡君以社稷之故﹐屈意請平。今約誓未寒﹐責讓日至﹐寡君欲假道以請罪焉。倘幸而勝虢﹐所有鹵獲盡以歸君﹐寡君願與君世惇盟好。「虞公大悅﹐宮之奇諫曰﹕」君勿許也。諺云「唇亡齒寒『﹐晉吞噬同姓﹐非一國矣﹐獨不敢加於虞﹑虢者﹐以有唇齒之助耳。虢今日亡﹐則明日禍必中於虞矣。」虞公曰﹕」晉君不愛重寶﹐以交歡於寡人﹐寡人其愛此尺寸之徑乎。且晉彊於虢十倍﹐失虢而得晉﹐何不利焉﹖子退﹐勿預吾事。「宮之奇再欲進諫﹐百里奚牽其裾﹐乃止。宮之奇退謂百里奚曰「子不助我一言﹐而更止我﹐何故﹖」百里奚曰﹕」吾聞進嘉言於愚人之前﹐猶委珠玉於道也。桀殺關龍逢﹐紂殺比干﹐惟彊諫耳。子其危哉﹗「宮之奇曰「然則虞必亡矣﹐吾與子盍去乎﹖」百里奚曰﹕」子去則可矣﹐又偕一人﹐不重子罪乎﹖吾寧徐耳。「宮之奇盡族而行﹐不言所之。

荀息歸報晉侯﹐言「虞公已受璧﹑馬﹐許以假道。」獻公便欲親將伐虢﹐裏克入見曰﹕」虢﹐易與也﹐毋煩君往。「獻公曰「滅虢之策何如﹖」裏克曰﹕」虢都上陽﹐其門戶在於下陽﹐下陽一破﹐無完虢矣。臣𨿽不才﹐願效此微勞﹐如無功甘罪。「獻公乃拜裏克爲大將﹐荀息副之﹐率車四百乘伐虢﹐先使人報虞以兵至之期。虞公曰「寡人辱受重寶﹐無以爲報﹐願以兵從。」荀息曰﹕」君以兵從﹐不如獻下陽之關。「虞公曰「下陽﹐虢所守也﹐寡人安得獻之﹖」荀息曰﹕」臣聞虢君方與犬戎大戰於桑田﹐勝敗未決。君托言助戰﹐以車乘獻之﹐陰納晉兵﹐則關可得也。臣有鐵葉車百乘﹐惟君所用。「虞公從其計。

守將舟之僑信以爲然﹐開關納車。車中藏有晉甲﹐入關後一齊發作﹐欲閉關已無及矣。裏克驅兵直進﹐舟之僑旣失下陽﹐恐虢公見罪﹐遂以兵降晉。裏克用爲向導﹐望上陽進發。

卻說虢公在桑田﹐聞晉師破關﹐急急班師﹐被犬戎兵掩殺一陣﹐大敗而走﹐隨身僅數十乘。奔至上陽守禦﹐茫然無策。晉兵至﹐築長圍以困之。自八月至十二月﹐城中樵采俱絕﹐連戰不勝﹐士卒疲敝﹐百姓日夜號哭。裏克使舟之僑爲書﹐射入城中﹐諭虢公使降。虢公曰「吾先君爲王卿士﹐吾不能爲降諸侯﹗」乘夜開城﹐率家眷奔京師去訖。

裏克等亦不追趕﹐百姓香花燈燭﹐迎裏克等進城。克安集百姓﹐秋毫無犯﹐畱兵戍守。將府庫寶藏﹐盡數裝載﹐以十分之三並女樂獻於虞公﹐虞公益大喜。

裏克一面遣人馳報晉侯﹐自己托言有疾﹐休兵城外﹐俟病愈方行。虞公不時饋藥﹐候問不絕﹐如此月餘。

忽諜報﹕「晉侯兵在郊外。」虞公問其來意﹐報者曰「恐伐虢無功﹐親來接應耳。「虞公曰﹕」寡人正欲面與晉君講好﹐今晉君自來﹐寡人之願也。」慌忙郊迎致餼﹐兩君相見﹐彼此稱謝﹐自不必說。

獻公約與虞公較獵於箕山。虞公欲誇耀晉人﹐盡出城中之甲及堅車良馬﹐與晉侯馳逐賭勝。是日﹐自辰及申﹐圍尙未撤﹐忽有人報﹕「城中火起。」獻公曰「此必民間漏火﹐不久撲滅耳。「固請再打一圍。

大夫百里奚密奏曰「傳聞城中有亂﹐君不可畱矣﹗」虞公乃辭晉侯先行。

半路見人民紛紛逃竄﹐言「城池已被晉兵乘虛襲破「﹐虞公大怒﹐喝教」驅車速進」﹐來至城邊﹐只見城樓上一員大將﹐倚欄而立﹐盔甲鮮明﹐威風凜凜﹐向虞公言曰「前蒙君假我以道﹐今再假我以國﹐敬謝明賜。「虞公轉怒﹐便欲攻門﹐城頭上一聲梆響﹐箭如雨下﹐虞公命車速退﹐使人催趲後面車馬。軍人報曰﹕」後軍行遲者﹐俱被晉兵截住﹐或降或殺﹐車馬皆爲晉有﹐晉侯大軍卽到矣﹗」虞公進退兩難﹐嘆曰「悔不聽宮之奇之諫也﹗「顧百里奚在側﹐問曰﹕」彼時卿何不言﹖」百里奚曰「君不聽之奇﹐其能聽奚乎﹖臣之不言﹐正畱身以從君於今日耳﹗「虞公正在危急之際﹐見後有單車驅至﹐視之﹐乃虢國降將舟之僑也。虞公不覺面有慚色。舟之僑曰﹕」君誤聽棄虢﹐失已在前。今日之計﹐與其出奔他國﹐不如歸晉。晉君徳量寬洪﹐必無相害﹐且憐君必厚待君﹐君其勿疑。」虞公躊躇未決﹐晉獻公隨後來到﹐使人請虞公相見。

虞公不得不往。獻公笑曰「寡人此來﹐爲取璧﹑馬之值耳。「命以後車﹐載虞公宿於軍中。百里奚緊緊相隨。或諷其去﹐曰﹕」吾食其祿久﹐所以報也。」獻公入城安民﹐荀息左手托璧﹐右手牽馬而前曰「臣謀已行﹐今請還璧於府﹐還馬於廏。「獻公大悅。髯翁有詩云﹕

璧馬區區𨿽至寶﹐請將社稷較何如﹖

不誇荀息多奇計﹐還笑虞公眞是愚。

獻公以虞公歸﹐欲殺之。荀息曰「此呆豎子耳﹐何能爲﹖」於是待以寓公之禮﹐別以他璧及他馬贈之﹐曰﹕」吾不忘假道之惠也。「舟之僑至晉﹐拜爲大夫﹐僑薦百里奚之賢。獻公欲用奚﹐使僑通意﹐奚曰「終舊君之世﹐乃可。」僑去﹐奚嘆曰﹕」君子違﹐不適仇國﹐況仕乎﹖吾卽仕﹐不於晉也﹗「舟之僑聞其言﹐惡形其短﹐意甚不悅。

時秦穆公任好卽位六年﹐尙未有中宮﹐使大夫公子縶求婚於晉﹐欲得晉侯長女伯姬爲夫人。獻公使太史蘇筮之﹐得《雷澤歸妹》卦第六爻﹐其繇曰﹕

士刲羊﹐亦無亡皿也。

女承筐﹐亦無貺也。

西鄰責言﹐不可償也。

太史蘇玩其辭﹐以爲秦國在西﹐而有責言﹐非和睦之兆。況《歸妹》嫁娶之事﹐而《震》變爲《離》﹐其卦爲《睽》《睽》﹡《離》皆非吉名﹐此親不可許。

獻公更使太卜郭偃以龜卜之。偃獻其兆﹐上吉。斷詞曰﹕

松柏爲鄰﹐世作舅甥﹐三定我君。

利於婚媾﹐不利寇。

史蘇猶據筮詞爭之。獻公曰「向者固云﹐『從筮不如從卜』﹐卜旣吉矣﹐又可違乎﹖吾聞秦受帝命﹐其後將大﹐不可拒也﹗」遂許之。

公子縶歸復命﹐路遇一人﹐面如噀血﹐隆準虯須﹐以兩手握兩鋤而耕﹐入土累尺﹐命索其鋤觀之﹐左右皆不能舉。公子縶問其姓名﹐對曰「公孫氏名枝﹐字子桑﹐晉君之疏族也。」

縶曰「以子之才﹐何以屈於隴畝﹗」枝對曰﹕」無人薦引耳。「

縶曰「肯從我遊於秦乎﹗「公孫枝曰﹕」『士爲知己者死』﹐若能見挈﹐固所願也。「縶與之同載歸秦﹐言於穆公﹐穆公使爲大夫。穆公聞晉已許婚﹐復遣公子縶如晉納幣﹐遂迎伯姬。晉侯問媵於羣臣﹐舟之僑進曰﹕」百里奚不願仕晉﹐其心不測﹐不如遠之。「乃用奚爲媵。

卻說百里奚是虞國人﹐字井伯﹐年三十餘﹐娶妻杜氏﹐生一子。奚家貧不遇﹐欲出遊﹐念其妻子無依﹐戀戀不捨。杜氏曰「妾聞『男子志在四方』﹐君壯年不出圖仕﹐乃區區守妻子坐困乎﹖妾能自給﹐毋相念也﹗」家只有一伏雌﹐杜氏宰之以餞行。廚下乏薪﹐乃取扊扅炊之。舂黃齏﹐煮脫粟飯。奚飽餐一頓﹐臨別﹐妻抱其子﹐牽袂而泣曰「富貴勿相忘﹗」奚遂去。

遊於齊﹐求事襄公﹐無人薦引。久之﹐窮困乞食於食至﹐時奚年四十矣。食至人有蹇叔者。奇其貌﹐曰「子非乞人也﹗」叩其姓名﹐因畱飯﹐與談時事﹐奚應對如流﹐指畫井井有敍。蹇叔嘆曰「以子之才﹐而窮困乃爾﹐豈非命乎﹖」遂畱奚於家﹐結爲兄弟。蹇叔長奚一歲﹐奚呼叔爲兄。

蹇叔家亦貧﹐奚乃爲村中養牛﹐以佐饔飧之費。值公子無知弒襄公﹐新立爲君﹐懸榜招賢﹐奚欲往應招。蹇叔曰「先君有子在外﹐無知非分竊立﹐終必無成。」奚乃止。

後聞周王子頹好牛﹐其飼牛者皆獲厚糈﹐乃辭蹇叔如周。蹇叔戒之曰「丈夫不可輕失身於人。仕而棄之﹐則不忠﹔與同患難﹐則不智。此行弟其愼之﹗吾料理家事﹐當至周相看也。」

奚至周﹐謁見王子頹﹐以飼牛之術進。頹大喜﹐欲用爲家臣。蹇叔自食至而至﹐奚與之同見子頹。退謂奚曰「頹志大而才疏﹐其所與皆讒諂之人﹐必有覬覦非望之事﹐吾立見其敗也﹐不如去之。」奚因久別妻子﹐意欲還虞。蹇叔曰「虞有賢臣宮之奇者﹐吾之故人也﹐相別已久﹐吾亦欲訪之。弟若還虞﹐吾當同行。」遂與奚同至虞國。

時奚妻杜氏﹐貧極不能自給﹐已流落他方﹐不知去處﹐奚感傷不已。

蹇叔與宮之奇相見﹐因言百里奚之賢﹐宮之奇遂薦奚於虞公﹐虞公拜奚爲中大夫。蹇叔曰「吾觀虞君見小而自用﹐亦非可與有爲之主。」奚曰「弟久貧困﹐譬之魚在陸地﹐急欲得勺水自濡矣﹗」蹇叔曰﹕」弟爲貧而仕﹐吾難阻汝。異日若見訪﹐當於宋之鳴鹿村﹐其地幽雅﹐吾將卜居於此。「蹇叔辭去﹐奚遂畱事虞公。及虞公失國﹐奚周旋不捨﹐曰﹕」吾旣不智矣﹐敢不忠乎﹖「

至是﹐晉用奚爲媵於秦。奚嘆曰「吾抱濟世之才﹐不遇明主﹐而展其大志﹐又臨老爲人媵﹐比於僕妾﹐辱莫大焉﹗「行至中途而逃。將適宋﹐道阻﹐乃適楚。

及宛城﹐宛之野人出獵﹐疑爲姦細﹐執而縛之。奚曰「我虞人也﹐因國亡逃難至此。」野人問﹕「何能﹖」奚曰「善飼牛。」野人釋其縛﹐使之餵牛﹐牛日肥澤。野人大悅﹐聞於楚王。

楚王召奚問曰「飼牛有道乎﹖」奚對曰「時其食﹐卹其力﹐心與牛而爲一。」楚王曰「善哉﹐子之言。非獨牛也﹐可通於馬。」乃使爲圉人﹐牧馬於南海。

卻說秦穆公見晉媵有百里奚之名﹐而無其人﹐怪之。公子縶曰「故虞臣也﹐今逃矣。」穆公謂公孫枝曰「子桑在晉﹐必知百里奚之略﹐是何等人也﹖」

公孫枝對曰「賢人也。知虞公之不可諫而不諫﹐是其智﹔從虞公於晉﹐而義不臣晉﹐是其忠。且其人有經世之才﹐但不遇其時耳﹗」穆公曰﹕」寡人安得百里奚而用之﹖「公孫枝曰﹕」臣聞奚之妻子在楚﹐其亡必於楚﹐何不使人往楚訪之﹖「使者往楚﹐還報﹕」奚在海濱﹐爲楚君牧馬。「穆公曰﹕」孤以重幣求之﹐楚其許我乎﹖「公孫枝曰﹕」百里奚不來矣﹗「穆公曰「何故﹖」公孫枝曰「楚之使奚牧馬者﹐爲不知奚之賢也。君以重幣求之﹐是告以奚之賢也。楚知奚之賢﹐必自用之﹐肯畀我乎﹖君不若以逃媵爲罪﹐而賤贖之﹐此管夷吾所以脫身於魯也﹗」穆公曰﹕」善﹗「乃使人持羖羊之皮五﹐進於楚王曰「敝邑有賤臣百里奚者﹐逃在上國。寡人欲得而加罪﹐以警亡者﹐請以五羊皮贖歸﹗」楚王恐失秦歡﹐乃使東海人囚百里奚以付秦人。百里奚將行﹐東海人謂其就戮﹐持之而泣。奚笑曰「吾聞秦君有伯王之志﹐彼何急於一媵﹐夫求我於楚﹐將以用我也。此行且富貴矣﹐又何泣焉﹖」遽上囚車而去。

將及秦境﹐秦穆公使公孫枝往迎於郊﹐先釋其囚﹐然後召而見之。問﹕「年幾何﹖」

奚對曰「才七十歲。」

穆公嘆曰「惜乎老矣﹗「奚曰﹕」使奚逐飛鳥﹐搏猛獸﹐則臣已老﹔若使臣坐而策國事﹐臣尙少也。昔呂尙年八十﹐釣於渭濱﹐文王載之以歸﹐拜爲尙父﹐卒定周鼎。臣今日遇君﹐較呂尙不更早十年乎﹖「

穆公壯其言﹐正容而問曰「敝邑介在戎﹑狄﹐不與中國會盟﹐叟何以教寡人﹐俾敝邑不後於諸侯﹖幸甚﹗」奚對曰﹕」君不以臣爲亡國之虜﹐衰殘之年﹐乃虛心下問﹐臣敢不竭其愚。夫雍﹑岐之地﹐文﹑武所興﹐山如犬牙﹐原如長蛇﹐周不能守﹐而以畀之秦﹐此天所以開秦也。且夫介在戎﹑狄﹐則兵彊﹔不與會盟﹐則力聚。今西戎之間﹐爲國不啻數十﹐並其地足以耕﹐籍其民可以戰﹐此中國諸侯所不能與君爭者。君以徳撫而以力徵﹐旣全有西陲﹐然後阨山川之險﹐以臨中國﹐俟隙而進﹐則恩威在君掌中﹐而伯業成矣﹗「

穆公不覺起立曰「孤之有井伯﹐猶齊之得仲父也﹗」

一連與語三日﹐言無不合。遂爵爲上卿﹐任以國政。因此秦人都稱奚爲「五羖大夫」。

又相傳以爲穆公舉奚於牛口之下﹐以奚曾飼牛於楚﹐秦用五羖皮贖回故也。髯翁有詩云﹕

脫囚拜相事眞奇﹐仲後重聞百里奚。

從此西秦名顯赫﹐不虧身價五羊皮。

百里奚辭上卿之位﹐舉薦一人以自代。不知所舉何人﹖且聽下回分解。

第二十六回

歌扊扅百里認妻獲陳寶穆公證夢

話說秦穆公深知百里奚之才﹐欲爵爲上卿﹐百里奚辭曰「臣之才﹐不如臣友蹇叔十倍﹐君欲治國家﹐請任蹇叔而臣佐之。」

穆公曰「子之才﹐寡人見之眞矣﹐未聞蹇叔之賢也。」

奚對曰「蹇叔之賢﹐豈惟君未之聞。𨿽齊﹑宋之人﹐亦莫之聞也﹐然而臣獨知之。臣嘗出遊於齊﹐欲委質於公子無知。蹇叔止臣曰﹕」不可。『臣因去齊﹐得脫無知之禍。嗣遊於周﹐欲委質於王子頹﹐蹇叔復止臣曰「不可。』臣復去周﹐得脫子頹之禍。後臣歸虞﹐欲委質於虞公﹐蹇叔又止臣曰﹕」不可。『臣時貧甚﹐利其爵祿﹐姑且畱事﹐遂爲晉俘。夫再用其言﹐以脫於禍﹐一不用其言﹐幾至殺身﹐此其智勝於中人遠矣。今隱於宋之鳴鹿村﹐宜速召之。「

穆公乃遣公子縶假作商人﹐以重幣聘蹇叔於宋﹐百里奚另自作書致意。

公子縶收拾行囊﹐駕起犢車二乘﹐徑投鳴鹿村來。見數人息耕於隴上﹐相賡而歌。歌曰﹕

山之髙兮無攆﹐途之濘兮無燭。

相將隴上兮﹐泉甘而土沃。

勤吾四體兮﹐分吾五穀。

三時不害兮﹐饔飧足。

樂此天命兮無榮辱﹗

縶在車中﹐聽其音韻﹐有絕塵之致﹐乃嘆謂禦者曰「古云﹕裏有君子﹐而鄙俗化。」今入蹇叔之鄕﹐其耕者皆有髙遁之風﹐信乎其賢也。「乃下車﹐問耕者曰﹕」蹇叔之居安在﹖「耕者曰﹕」子問之何爲﹖「

縶曰「其故人百里奚有書﹐托吾致之。」

耕者指示曰「前去竹林深處﹐左泉右石﹐中間一小茅廬﹐乃其所也。」

縶拱手稱謝﹐復登車﹐行將半里﹐來至其處。縶舉目觀看﹐風景果是幽雅。隴西居士有隱居詩云﹕

翠竹林中景最幽﹐人生此樂更何求﹖

數方白石堆雲起﹐一道淸泉接澗流。

得趣猿猴堪共樂﹐忘機麋鹿可同遊。

紅塵一任漫天去﹐髙臥先生百不憂。

縶停車於艸廬之外﹐使從者叩其柴扉。有一小童子﹐啟門而問曰「佳客何來﹖」

縶曰「吾訪蹇先生來也。」

童子曰「吾主不在。」

縶曰「先生何往﹖」

童子曰「與鄰叟觀泉於石梁﹐少頃便回。」

縶不敢輕造其廬﹐遂坐於石上以待之。

童子將門半掩﹐自入戶內。

須臾之間﹐見一大漢﹐濃眉環眼﹐方面長身﹐背負鹿蹄二隻﹐從田塍西路而來。縶見其容貌不凡﹐起身迎之﹐那大漢卽置鹿蹄於地﹐與縶施禮。縶因叩其姓名﹐大漢答曰「某蹇氏﹐丙名﹐字白乙。」

縶曰「蹇叔是君何人﹖」

對曰「乃某父也。」

縶重復施禮﹐口稱﹕「久仰。」

大漢曰「足下何人﹐到此貴幹﹖」

縶曰「有故人百里奚﹐今仕於秦﹐有書信托某奉候尊公。」

蹇丙曰「先生請入艸堂少坐﹐吾父卽至矣。」言畢﹐推開雙扉﹐讓公子縶先入。蹇丙復取鹿蹄負之﹐至於艸堂。童子收進鹿蹄。蹇丙又復施禮﹐分賓主坐定。

公子縶與蹇丙談論些農桑之事﹐因及武藝﹐丙講說甚有次第﹐縶暗暗稱奇﹐想道﹕「有其父方有其子﹐井伯之薦不虛也。」

獻茶方罷﹐蹇丙使童子往門首伺候其父。少頃﹐童子報曰「翁歸矣﹗」

卻說蹇叔與鄰叟二人﹐肩隨而至﹐見門前有車二乘﹐駭曰「吾村中安得有此車耶﹖」蹇丙趨出門外﹐先道其故。蹇叔同二叟進入艸堂﹐各各相見﹐敍次坐定。

蹇叔曰「適小兒言吾弟井伯有書﹐乞以見示。」公子縶遂將百里奚書信呈上﹐蹇叔啟緘觀之﹐略曰﹕

奚不聽兄言﹐幾蹈虞難。幸秦君好賢﹐贖奚於牧豎之中﹐委以秦政。奚自量才智不逮恩兄﹐舉兄同事。秦君敬慕若渴﹐特命大夫公子縶布幣奉迎。惟冀幡然出山﹐以酬生平未足之志﹐如兄戀戀山林﹐奚亦當棄爵祿﹐相從於鳴鹿之鄕矣。

蹇叔曰「井伯何以見知於秦君也﹖」公子縶將百里奚爲媵逃楚﹐秦君聞其賢﹐以五羊皮贖歸始末﹐敍述一徧﹕「今寡君欲爵以上卿﹐井伯自言不及先生﹐必求先生至秦﹐方敢登仕。寡君有不腆之幣﹐使縶致命。」言訖﹐卽喚左右於車廂中取出徵書禮幣﹐排列艸堂之中。

鄰叟俱山野農夫﹐從未見此盛儀﹐相顧驚駭﹐謂公子縶曰「吾等不知貴人至此﹐有失回避。」

縶曰「何出此言﹖寡君望蹇先生之臨﹐如枯苗望雨﹐煩二位老叟相勸一聲﹐受賜多矣﹗」二叟謂蹇叔曰「旣秦邦如此重賢﹐不可虛貴人來意。」蹇叔曰「昔虞公不用井伯﹐以致敗亡。若秦君肯虛心仕賢﹐一井伯已足。老夫用世之念久絕﹐不得相從﹐所賜禮幣﹐望乞收回﹐求大夫善爲我辭。」

公子縶曰「若先生不往﹐井伯亦必不獨畱﹗」

蹇叔沈吟半晌﹐嘆曰「井伯懷才未試﹐求仕已久﹐今適遇明主﹐吾不得不成其志。勉爲井伯一行﹐不久仍歸耕於此耳﹗」

童子報﹕「鹿蹄已熟﹗」

蹇叔命取牀頭新釀﹐之以奉客。公子縶西席﹐二叟相陪﹐瓦杯木箸﹐賓主勸酬﹐欣然醉飽。不覺天色已晚﹐遂畱縶於艸堂安宿。

次早﹐二叟攜樽餞行﹐依前敍坐。良久﹐公子縶誇白乙之才﹐亦要他同至秦邦﹐蹇叔許之。乃以秦君所贈禮幣﹐分贈二叟﹐囑咐看覷家間﹕「此去不久﹐便再得相敍﹗」再吩咐家人﹕「勤力稼穡﹐勿致荒蕪﹗」二叟珍重而別。

蹇叔登車﹐白乙丙爲禦。公子縶另自一車﹐並駕而行。

夜宿曉馳﹐將近秦郊﹐公子縶先驅入朝﹐參謁了秦穆公﹐言「蹇先生已到郊外﹐其子蹇丙亦有揮霍之才﹐臣並取至﹐以備任使﹗」

穆公大喜﹐乃命百里奚往迎。

蹇叔旣至﹐穆公降階加禮﹐賜坐而問之曰「井伯數言先生之賢﹐先生何以教寡人乎﹖」

蹇叔對曰「秦僻在西土﹐鄰於戎﹑狄﹐地險而兵彊﹐進足以戰﹐退足以守。所以不列於中華者﹐威徳不及故也﹗非威何畏﹐非徳何懷﹐不畏不懷﹐何以成霸﹖」

穆公曰「威與徳﹐二者孰先﹖」

蹇叔對曰「徳爲本﹐威濟之﹔徳而不威﹐其國外削﹔威而不徳﹐其民內潰。」

穆公曰「寡人欲布徳而立威﹐何道而可﹖」

蹇叔對曰「秦雜戎俗﹐民鮮禮教﹐等威不辧﹐貴賤不明﹐臣請爲君先教化而後刑罰。教化旣行﹐民知尊敬其上﹐然後恩施而知感﹐刑用而知懼﹐上下之間﹐如手足頭目之相爲。管夷吾節制之師﹐所以號令天下而無敵也﹗」

穆公曰「誠如先生之言﹐遂可以霸天下乎﹖」

蹇叔對曰「未也﹗夫霸天下者有三戒﹕毋貪﹑毋忿﹑毋急。貪則多失﹐忿則多難﹐急則多蹶。夫審大小而圖之﹐烏用貪﹔衡彼己而施之﹐烏用忿﹔酌緩急而布之﹐烏用急。君能戒此三者﹐於霸也近矣﹗」

穆公曰「善哉言乎。請爲寡人酌今日之緩急﹗」

蹇叔對曰「秦立國西戎﹐此禍福之本也。今齊侯已耄﹐霸業將衰。君誠善撫雍渭之眾﹐以號召諸戎﹐而徵其不服者。諸戎旣服﹐然後斂兵以俟中原之變﹐拾齊之遺﹐而布其徳義﹐君𨿽不欲霸﹐不可得而辭矣﹗」

穆公大悅曰「寡人得二老﹐眞庶民之長也。」乃封蹇叔爲右庶長﹐百里奚爲左庶長﹐位皆上卿﹐謂之「二相」。並召白乙丙爲大夫。

自二相兼政﹐立法教民﹐興利除害﹐秦國大治。史官有詩云﹕

子縶薦奚奚薦叔﹐轉相汲引布秦庭。

但能好士如秦穆﹐人傑何須問地靈﹖

穆公見賢才多出於異國﹐益加采訪。公子縶薦秦人西乞術之賢﹐穆公亦召用之。百里奚素聞晉人繇余負經綸之略﹐私詢於公孫枝。枝曰「繇余在晉不遇﹐今已仕於西戎矣。」奚嘆惜不已。

卻說百里奚之妻杜氏﹐自從其夫出遊﹐紡績度日﹐後遇饑荒﹐不能存活﹐攜其子趁食他鄕。展轉流離﹐遂入秦國﹐以浣衣爲活。其子名視﹐字孟明﹐日與鄕人打獵角藝﹐不肯營生﹐杜氏屢諭不從。及百里奚相秦﹐杜氏聞其姓名﹐曾於車中望見﹐未敢相認。因府中求浣衣婦﹐杜氏自願入府浣衣。勤於搗濯﹐府中人皆喜﹐然未得見奚之面也。

一日﹐奚坐於堂上﹐樂工在廡下作樂﹐杜氏向府中人曰「老妾頗知音律﹐願引至廡﹐一聽其聲。」

府中人引至廡下﹐言於樂工﹐問其所習﹐杜氏曰「能琴亦能歌。」乃以琴授之。

杜氏援琴而鼓﹐其聲淒怨﹐樂工俱傾耳靜聽﹐自謂不及﹐再使之歌﹐杜氏曰「老妾自流移至此﹐未嘗發聲﹐願言於相君﹐請得升堂而歌之。」

樂工稟知百里奚﹐奚命之立於堂左﹐杜氏低眉斂袖﹐揚聲而歌﹐歌曰﹕

百里奚﹐五羊皮﹗

憶別時﹐烹伏雌﹐舂黃齏﹐炊扊扅。

今日富貴忘我爲﹖

百里奚﹐五羊皮﹗

父粱肉﹐子啼饑﹐夫文繡﹐妻浣衣。

嗟乎﹗

富貴忘我爲﹖

百里奚﹐五羊皮﹗

昔之日﹐君行而我啼﹔今之日﹐君坐而我離。

嗟乎﹗

富貴忘我爲﹖

百里奚聞歌愕然﹐召至前詢之﹐正其妻也。遂相持大慟﹐良久﹐問﹕「兒子何在﹖」杜氏曰「村中射獵。」使人召之。是日﹐夫妻父子再得完聚。

穆公聞百里奚妻子俱到﹐賜以粟千鍾﹐金帛一車。

次日﹐奚率其子孟明視朝見謝恩﹐穆公亦拜視爲大夫﹐與西乞術﹑白乙丙並號將軍﹐謂之「三帥」﹐專掌徵伐之事。姜戎子吾離﹐桀驁侵掠﹐三帥統兵徵之﹐吾離兵敗奔晉﹐遂盡有瓜州之地。

時西戎主赤斑見秦人彊盛﹐使其臣繇余聘秦﹐以觀穆公之爲人﹐穆公與之遊於苑囿﹐登三休之臺﹐誇以宮室苑囿之美。

繇余曰「君之爲此者﹐役鬼耶﹐抑役人耶﹖役鬼勞神﹐役人勞民。」

穆公異其言﹐曰「汝戎夷無禮樂法度﹐何以爲治﹖」

繇余笑曰「禮樂法度﹐此乃中國所以亂也。自上聖創爲文法﹐以約束百姓﹐僅僅小治﹐其後日漸驕淫﹐借禮樂之名﹐以粉飾其身﹔假法度之威﹐以督責其下。人民怨望﹐因生篡奪。若戎夷則不然﹐上含淳徳以遇其下﹐下懷忠信以事其上﹐上下一體﹐無形迹之相欺﹐無文法之相擾﹐不見其治﹐乃爲至治。」

穆公默然﹐退而述其言於百里奚。奚對曰「此晉國之大賢人﹐臣熟聞其名矣。」

穆公蹴然不悅曰「寡人聞之﹕」鄰國有聖人﹐敵國之憂也。『今繇余賢而用於戎﹐將爲秦患柰何﹖「

奚對曰「內史廖多奇智﹐君可謀之。」穆公卽召內史廖﹐告以其故。

廖對曰「戎主僻處荒徼﹐未聞中國之聲。君試遺之女樂﹐以奪其志﹔畱繇余不遣﹐以爽其期。使其政事怠廢﹐上下相疑。𨿽其國可取﹐況其臣乎﹖」

穆公曰「善。」乃與繇餘同席而坐﹐共器而食﹐居常使蹇叔﹑百里奚﹑公孫枝等﹐輪流作伴﹐叩其地形險夷﹐兵勢彊弱之實﹐一面裝飾美女能音樂者六人﹐遣內史廖至戎報聘﹐以女樂獻之。戎主赤斑大悅﹐日聽音而夜禦女﹐遂疏於政事。

繇余畱秦一年乃歸。戎主怪其來遲﹐繇余曰「臣日夜求歸﹐秦君固畱不遣。」

戎主疑其有二心於秦﹐意頗疏之。繇余見戎主耽於女樂﹐不理政事﹐不免苦口進諫﹐戎主拒而不納。穆公因密遣人招之﹐繇余棄戎歸秦﹐卽擢亞卿﹐與二相同事。繇余遂獻伐戎之策﹐三帥兵至戎境﹐宛如熟路﹐戎主赤斑不能抵敵﹐遂降於秦。後人有詩云﹕

虞違百里終成虜﹐戎失繇余亦喪邦。

畢竟賢才能干國﹐請看齊霸與秦彊﹗

西戎主赤斑﹐乃諸戎之領袖﹐向者諸戎俱受服役。及聞赤斑歸秦﹐無不悚懼﹐納土稱臣者﹐相繼不絕。

穆公論功行賞﹐大宴羣臣﹐羣臣更番上壽﹐不覺大醉﹐回宮一臥不醒﹐宮人驚駭。事聞於外﹐羣臣皆叩宮門問安。世子蔤召太醫入宮診脈﹐脈息如常﹐但閉目不能言動。太醫曰「是有鬼神。」

欲命內史廖行禱﹐內史廖曰「此是屍厥﹐必有異夢﹐須俟其自復﹐不可驚之﹐禱亦無益。」

世子蔤守於牀席之側﹐寢食俱不敢離﹐直候至第五日﹐穆公方醒﹐顙間汗出如雨﹐連叫﹕「怪哉﹗」

世子蔤跪而問曰「君體安否﹐何睡之久也﹖」

穆公曰「頃刻耳。」曰「君睡已越五日﹐得無有異夢乎﹖」

穆公驚問曰「汝何以知之﹖」

世子蔤曰「內史廖固言之。」

穆公乃召廖至榻前﹐言曰「寡人今者夢一婦人﹐妝束宛如妃嬪﹐容貌端好﹐肌如冰雪﹐手握天符﹐言奉上帝之命﹐來召寡人﹐寡人從之﹐忽若身在雲中﹐縹緲無際﹐至一宮闕﹐丹靑炳煥﹐玉階九尺﹐上懸珠簾﹐婦人引寡人拜於階下﹐須臾簾捲﹐見殿上黃金爲柱﹐壁衣錦繡﹐精光奪目﹐有王者冕旒華衮﹐憑玉几上坐﹐左右侍立﹐威儀甚盛﹐王者傳命﹕」賜禮﹗『有如內侍者﹐以碧玉斝賜寡人酒﹐甘香無比﹐王者以一簡授左右﹐卽聞堂上大聲呼寡人名曰「任好聽旨﹐爾平晉亂﹗』如是者再。婦人遂教寡人拜謝﹐復引出宮闕﹐寡人問婦人何名﹐對曰﹕」妾乃寶夫人也﹐居於太白山之西麓﹐在君宇下﹐君不聞乎﹖妾夫葉君﹐別居南陽﹐或一二歲來會妾﹐君能爲妾立祠﹐當使君霸﹐傳名萬載。『寡人因問﹕「晉有何亂﹐乃使寡人平之﹖』寶夫人曰﹕」此天機不可預泄。『已聞雞鳴﹐聲大如雷霆﹐寡人遂驚覺。不知此何祥也﹖「

廖對曰「晉侯方寵驪姬﹐疏太子﹐保無亂乎﹖天命及君﹐君之福也﹗」

穆公曰「寶夫人何爲者﹖」

廖對曰「臣聞先君文公之時﹐有陳倉人於土中得一異物﹐形如滿囊﹐色間黃白﹐短尾多足﹐嘴有利喙。陳倉人謀獻之先君﹐中途遇二童子﹐拍手笑曰﹕」汝虐於死人﹐今乃遭生人之手乎﹖『陳倉人請問其說﹐二童子曰「此物名蝟﹐在地下慣食死人之腦﹐得其精气﹐遂能變化﹐汝謹持之。』蝟亦張喙忽作人言曰﹕」彼二童子者﹐一雌一雄﹐名曰陳寶﹐乃野雉之精﹐得雄者王﹐得雌者霸。『陳倉人遂捨蝟而逐童子﹐二童子忽化爲雉飛去。陳倉人以告先君﹐命書其事於簡﹐藏之內府﹐臣實掌之﹐可啟而視也。夫陳倉正在太白山之西﹐君試獵於兩山之間﹐以求其迹﹐則可明矣﹗「穆公命取文公藏簡觀之﹐果如廖之語﹐因使廖詳記其夢﹐並藏內府。

次日﹐穆公視朝﹐羣臣畢賀。穆公遂命駕車﹐獵於太白山。迆邐而西﹐將至陳倉山﹐獵人舉网得一雉雞﹐玉色無瑕﹐光采照人﹐須臾化爲石雞﹐色光不減﹐獵者獻於穆公。內史廖賀曰「此所謂寶夫人也。得雌者霸﹐殆霸徵乎﹖君可建祠於陳倉﹐必獲其福。」

穆公大悅﹐命沐以蘭湯﹐覆以錦衾﹐盛以玉匱。卽日鳩工伐木﹐建祠於山上﹐名其祠曰「寶夫人祠。」攺陳倉山爲寶雞山﹐有司春秋二祭﹐每祭之晨﹐山上聞雞鳴﹐其聲徹三里之外。間一年或二年﹐望見赤光長十餘丈﹐雷聲殷殷然﹐此乃葉君來會之期。葉君者﹐卽雄雉之神﹐所謂別居南陽者也。至四百餘年後﹐漢光武生於南陽﹐起兵誅王莽﹐復漢祚﹐爲後漢皇帝﹐乃是得雄者王之驗。

畢竟秦穆公如何定晉亂﹐再看下回分解。

第二十七回

驪姬巧計殺申生獻公臨終囑荀息

話說晉獻公旣並虞﹑虢二國﹐羣臣皆賀﹐惟驪姬心中不樂。他本意欲遣世子申生伐虢﹐卻被裏克代行﹐又一舉成功﹐一時間無題目可做。乃復與優施相議﹐言「裏克乃申生之黨﹐功髙位重﹐我無以敵之﹐柰何﹖」

優施曰「荀息以一璧﹑馬﹐滅虞﹑虢二國﹐其智在裏克之上﹐其功亦不在裏克之下﹐若求荀息爲奚齊﹑卓子之傅﹐則可以敵裏克有餘矣。」

驪姬請於獻公﹐遂使荀息傅奚齊﹑卓子。驪姬又謂優施曰「荀息已入我黨矣﹐裏克在朝﹐必破我謀﹐何計可以去之﹖克去而申生乃可圖也。」

優施曰「裏克爲人﹐外彊而中多顧慮﹐誠以利害動之﹐彼必持兩端﹐然後可收而爲我用。克好飲﹐夫人能爲我具特羊之饗﹐我因侍飲而以言探之。其入﹐則夫人之福也﹔卽不入﹐我優人﹐亦聊與爲戲﹐何罪焉﹖」

驪姬曰「善。」乃代爲優施治飲具。

優施預請於裏克曰「大夫驅馳虞﹑虢間﹐勞苦甚。施有一杯之獻﹐願取閒邀大夫片刻之歡﹐何如﹖」

裏克許之。乃攜酒至克家﹐克與內子孟﹐皆西坐爲客。施再拜進觴﹐因侍飲於側﹐調笑甚洽。酒至半酣﹐施起舞爲壽﹐因謂孟曰「主啖我﹐我有新歌﹐爲主歌之。」孟酌兕觥以賜施﹐啖以羊脾﹐問曰「新歌何名﹖」

施對曰「名《暇豫》﹐大夫得此事君﹐可保富貴也。」乃頓嗓而歌。歌曰﹕

暇豫之吾吾兮﹐不如烏烏。

眾皆集於菀兮﹐爾獨於枯。

菀何榮且茂兮﹐枯招斧柯﹖

斧柯行及兮﹐柰爾枯何﹗

歌訖﹐裏克笑曰「何謂菀﹖何謂枯﹖」

施曰「譬之於人﹐其母爲夫人﹐其子將爲君。本深枝茂﹐眾鳥依托﹐所謂菀也﹗若其母已死﹐其子又得謗﹐禍害將及﹐本搖葉落﹐鳥無所棲﹐斯爲枯矣。」言罷﹐遂出門。

裏克心中怏怏﹐卽命撤饌﹐起身徑入書房﹐獨步庭中﹐回旋良久。是夕不用晚餐﹐挑燈就寢﹐展轉牀褥﹐不能成寐﹐左思右想﹕「優施內外俱寵﹐出入宮禁﹐今日之歌﹐必非無謂而發﹐彼欲言未竟﹐俟天明當再叩之。」

捱至半夜﹐心中急不能忍﹐遂吩咐左右﹕「密喚優施到此問話。」

優施已心知其故﹐連忙衣冠整齊﹐跟著來人直達寢所﹐裏克召優施坐於牀間﹐以手撫其膝﹐問曰「適來『菀枯』之說﹐我已略諭﹐豈非謂曲沃乎﹖汝必有所聞﹐可與我詳言﹐不可隱也。」

施對曰「久欲告知﹐因大夫乃曲沃之傅﹐且未敢直言﹐恐見怪耳。」

裏克曰「使我預圖免禍之地﹐是汝愛我也﹐何怪之有﹖」

施乃俯首就枕畔低語曰「君已許夫人﹐殺太子而立奚齊﹐有成謀矣。」

裏克曰「猶可止乎﹖」

施對曰「君夫人之得君﹐子所知也﹔中大夫之得君﹐亦子所知也。夫人主乎內﹐中大夫主乎外。𨿽欲止﹐得乎﹖」

裏克曰「從君而殺太子﹐我不忍也﹐輔太子以抗君﹐我不及也﹐中立而兩無所爲﹐可以自脫否﹖」

施對曰「可。」

施退﹐裏克坐以待旦﹐取往日所書之簡視之﹐屈指恰是十年。嘆曰「卜筮之理﹐何其神也﹗」

遂造大夫丕鄭父之家﹐屏去左右告之曰「史蘇﹑卜偃之言﹐驗於今矣﹗」

丕鄭父曰「有聞乎﹖」

裏克曰「夜來優施告我曰﹕」君將殺太子而立奚齊也。『「

丕鄭父曰「子何以復之﹖」

裏克曰「我告以中立。」

丕鄭父曰「子之言﹐如見火而益之薪也。爲子計﹐宜陽爲不信﹐彼見子不信﹐必中忌而緩其謀﹐子乃多樹太子之黨﹐以固其位﹐然後乘間而進言﹐以奪君之志﹐成敗猶未有定。今子曰﹔『中立』﹐則太子孤矣﹐禍可立而待也。」

裏克頓足曰「惜哉﹐不早與吾子商之。」

裏克別去登車﹐詐墜於車下﹐次日遂稱傷足不能赴朝。史臣有詩云﹕

特羊具享優人舞﹐斷送儲君一曲歌。

堪笑大臣無遠識﹐卻將中立佐操戈。

優施回復驪姬﹐驪姬大悅﹐乃夜謂獻公曰「太子久居曲沃﹐君何不召之﹐但言妾之思見太子﹐妾因以爲徳於太子﹐冀免旦夕何如﹖」

獻公果如其言﹐以召申生。申生應呼而至﹐先見獻公﹐再拜問安﹐禮畢﹐入宮參見驪姬﹐驪姬設饗待之﹐言語甚歡。次日﹐申生入宮謝宴﹐驪姬又畱飯。

是夜﹐驪姬復向獻公垂淚言曰「妾欲回太子之心﹐故召而禮之﹐不意太子無禮更甚。」

獻公曰「何如﹖」

驪姬曰「妾畱太子午餐﹐索飲﹐半酣﹐戲謂妾曰﹕」我父老矣﹐若母何﹖『妾怒而不應﹐太子又曰「昔我祖老﹐而以我母姜氏﹐遺於我父﹐今我父老﹐必有所遺﹐非子而誰﹖』欲前執妾手﹐妾拒之乃免。君若不信﹐妾試與太子同遊於囿﹐君從臺上觀之﹐必有睹焉。」

獻公曰「諾。」

及明﹐驪姬召申生同遊於囿﹐驪姬預以蜜塗其發﹐蜂蝶紛紛﹐皆集其鬢﹐姬曰「太子盍爲我驅蜂蝶乎﹖」申生從後以袖麾之。獻公望見﹐以爲眞有調戲之事矣。心中大怒﹐卽欲執申生行誅。驪姬跪而告曰「妾召之而殺之﹐是妾殺太子也。且宮中曖昧之事﹐外人未知。姑忍之。」

獻公乃使申生還曲沃﹐而使人陰求其罪。過數日﹐獻公出田於翟桓﹐驪姬與優施商議﹐使人謂太子曰「君夢齊姜訴曰﹕」苦饑無食。『必速祭之。「

齊姜別有祠在曲沃﹐申生乃設祭﹐祭齊姜﹐使人送胙於獻公。獻公未歸﹐乃畱胙於宮中。六日後﹐獻公回宮。驪姬以鴆入酒﹐以毒藥傅肉﹐而獻之曰「妾夢齊姜苦饑不可忍﹐因君之出也﹐以告太子而使祭焉﹐今致胙於此﹐待君久矣。」

獻公取觶﹐欲嘗酒﹐驪姬跪而止之曰「酒食自外來者﹐不可不試。」

獻公曰「然。」乃以酒瀝地﹐地卽墳起。又呼犬﹐取一臠肉擲之﹐犬啖肉立死。驪姬佯爲不信﹐再呼小內侍﹐使嘗酒肉。小內侍不肯﹐彊之﹐才下口﹐七竅流血亦死。

驪姬佯大驚﹐疾趨下堂而呼曰「天乎﹗天乎﹗國固太子之國也。君老矣﹐豈旦暮之不能待﹐而必欲弒之﹗」言罷﹐雙淚俱下﹐復跪於獻公之前﹐帶噎而言曰「太子所以設此謀者﹐徒以妾母子故也。願君以此酒肉賜妾﹐妾寧代君而死﹐以快太子之志﹗」卽取酒欲飲。

獻公奪而覆之﹐气咽不能出語。驪姬哭倒在地﹐恨曰「太子眞忍心哉﹗其父而且欲弒之﹐況他人乎﹖始君欲廢之﹐妾固不肯。後囿中戲我﹐君又欲殺之﹐我猶力勸。今幾害我君﹐妾誤君甚矣﹗」

獻公半晌方言﹐以手扶驪姬曰「爾起﹗孤便當暴之羣臣﹐誅此賊子。」

當時出朝﹐召諸大夫議事﹐惟狐突久杜門﹐裏克稱足疾﹐丕鄭父托以他出不至。其餘畢集朝堂。

獻公以申生逆謀﹐告訴羣臣。羣臣知獻公畜謀已久﹐皆面面相覷﹐不敢置對。東關五進曰「太子無道﹐臣請爲君討之。」

獻公乃使東關五爲將﹐梁五副之﹐率車二百乘﹐以討曲沃。囑之曰「太子數將兵﹐善用眾﹐爾其愼之。」

狐突𨿽然杜門﹐時刻使人打聽朝事﹐聞「二五」戒車﹐心知必往曲沃﹐急使人密報太子申生﹐申生以告太傅杜原款。原款曰「胙已畱宮六日﹐其爲宮中置毒明矣。子必以狀自理﹐羣臣豈無相明者﹐毋束手就死爲也。」

申生曰「君非姬氏﹐居不安﹐食不飽。我自理而不明﹐是增罪也。幸而明﹐君護姬﹐未必加罪﹐又以傷君之心。不如我死。」

原款曰「且適他國﹐以俟後圖如何﹖」

申生曰「君不察其無罪﹐而行討於我﹐我被弒父之名以出﹐人將以我爲鴟鴞矣﹗若出而歸罪於君﹐是惡君也。且彰君父之惡﹐必見笑於諸侯。內困於父母﹐外困於諸侯﹐是重困也。棄君脫罪﹐是逃死也。我聞之﹕」仁不惡君﹐智不重困﹐勇不逃死『。「乃爲書以復狐突曰﹕」申生有罪﹐不敢愛死。𨿽然君老矣﹐子少國家多難﹐伯氏努力以輔國家﹐申生𨿽死﹐受伯氏之賜實多。「

於是北向再拜﹐自縊而死。死之明日﹐東關五兵到﹐知申生已死﹐乃執杜原款囚之﹐以報獻公曰「世子自知罪不可逃﹐乃先死也。」

獻公使原款證成太子之罪﹐原款大呼曰「天乎﹐冤哉。原款所以不死而就俘者﹐正欲明太子之心也﹐胙畱宮六日﹐豈有毒而久不變者乎﹖」

驪姬從屏後急呼曰「原款輔導無狀﹐何不速殺之﹖」獻公使力士以銅錘擊破其腦而死﹐羣臣皆暗暗流涕。

梁五﹑東關五謂優施曰「重耳﹑夷吾與太子一體也﹐太子𨿽死﹐二公子尙在﹐我竊憂之。」

優施言於驪姬﹐使引二公子。

驪姬夜半復泣訴獻公曰「妾聞重耳﹑夷吾﹐實同申生之謀﹐申生之死﹐二公子歸罪於妾﹐終日治兵﹐欲襲晉而殺妾﹐以圖大事﹐君不可不察。」

獻公意猶未信﹐蚤朝﹐近臣報﹕「蒲﹑屈二公子來覲﹐已至關聞太子之變﹐卽時俱回轅去矣。」

獻公曰「不辭而去﹐必同謀也。」乃遣寺人勃鞮率師往蒲﹐擒拿公子重耳﹔賈華率師往屈﹐擒拿公子夷吾。

狐突喚其次子狐偃至前﹐謂曰「重耳駢脇重瞳﹐狀貌偉異﹐又素賢明﹐他日必能成事﹐且太子旣死﹐次當及之﹐汝可速往蒲﹐助之出奔﹐與汝兄毛同心輔佐﹐以圖後舉。」

狐偃遵命﹐星夜奔蒲城來投重耳。重耳大驚﹐與狐毛﹑狐偃方商議出奔之事﹐勃鞮車馬已到﹐蒲人欲閉門拒守﹐重耳曰「君命不可抗也。」勃鞮攻入蒲城﹐圍重耳之宅﹐重耳與毛偃趨後園﹐勃鞮挺劍逐之﹐毛偃先逾墻出﹐推墻以招重耳﹐勃鞮執重耳衣袂﹐劍起袂絕﹐重耳得脫去﹐勃鞮收袂回報。

三人遂出奔翟國﹐翟君先夢蒼龍蟠於城上﹐見晉公子來到﹐欣然納之。須臾﹐城下有小車數乘﹐相繼而至﹐叫開城甚急。重耳疑是追兵﹐便教城上放箭﹐城下大叫曰「我等非追兵﹐乃晉臣願追隨公子者﹗」

重耳登城觀看﹐認得爲首一人﹐姓趙﹐名衰﹐字子余﹐乃大夫趙威之弟﹐仕晉朝爲大夫。重耳曰「子余到此﹐孤無慮矣。」卽命開門放入﹐餘人乃胥臣﹑魏犨﹑狐射姑﹑顚頡﹑介子推﹑先軫﹐皆知名之士。其他願執鞭負橐﹐奔走效勞﹐又有壺叔等數十人。

重耳大驚曰「公等在朝﹐何以至此﹖」

趙衰等齊聲曰「主上失徳﹐寵妖姬﹐殺世子﹐晉國旦晚必有大亂﹐素知公子寬仁下士﹐所以願從出亡。」

翟君教開門放入﹐眾人進見。重耳泣曰「諸君子能協心相輔﹐如肉傅骨﹐生死不敢忘徳。」魏犨攘臂前曰「公子居蒲數年﹐蒲人咸樂爲公子死﹐若借助於狄﹐以用蒲人之眾﹐殺入絳城﹐朝中積憤已深﹐必有起爲內應者﹐因以除君側之惡﹐安社稷而撫民人﹐豈不勝於流離道途爲逋客哉﹖」

重耳曰「子言𨿽壯﹐然震驚君父﹐非亡人所敢出也。」

魏犨乃一勇之夫﹐見重耳不從﹐遂咬牙切齒﹐以足頓地曰「公子畏驪姬輩如猛虎蛇蠍﹐何日能成大事乎﹖」

狐偃謂犨曰「公子非畏驪姬﹐畏名義耳。」犨乃不言。

昔人有古風一篇﹐單道重耳從亡諸臣之盛﹕

蒲城公子遭讒變﹐輪蹄西指奔如電。

擔囊仗劍何紛紛﹐英雄盡是山西彥。

山西諸彥爭相從﹐吞雲吐雨星羅胸。

文臣髙等擎天柱﹐武將雄誇駕海虹。

君不見﹐趙成子﹐冬日之溫徹人髓﹖

又不見﹐司空季﹐六韜三略饒經濟。

二狐肺腑兼尊親﹐出奇制變圓如輪。

魏犨矯矯人中虎﹐賈佗彊力輕千鈞。

顚頡昂藏獨行意﹐直哉先軫胸無滯。

子推介節誰與儔﹐百煉堅金任磨礪。

頡頏上下如掌股﹐周流徧歷秦齊楚。

行居寢食無相離﹐患難之中定臣主。

古來眞主百靈扶﹐風虎雲龍自不孤。

梧桐種就鸞鳳集﹐何問朝中菀共枯﹖

重耳自幼謙恭下士﹐自十七歲時﹐已父事狐偃﹐師事趙衰﹐長事狐射姑﹐凡朝野知名之士﹐無不納交﹐故𨿽出亡﹐患難之際﹐豪傑願從者甚眾。

惟大夫郤芮與呂飴甥腹心之契﹐虢射是夷吾之母舅﹐三人獨奔屈以就夷吾。相見之間﹐告以「賈華之兵﹐旦暮且至」。夷吾卽令斂兵爲城守計。

賈華原無必獲夷吾之意﹐及兵到故緩其圍﹐使人陰告夷吾曰「公子宜速去﹐不然晉兵繼至﹐不可當也。」

夷吾謂郤芮曰「重耳在翟﹐今奔翟何如﹖」

郤芮曰「君固言二公子同謀﹐以是爲討。今異出而同走﹐驪姬有辭矣﹐晉兵且至翟。不如之梁﹐梁與秦近﹐秦方彊盛﹐且婚姻之國﹐君百歲後﹐可借其力以圖歸也。」夷吾乃奔梁國。

賈華佯追之不及﹐以逃奔復命。

獻公大怒曰「二子不獲其一﹐何以用兵﹖」叱左右欲縛賈華斬之。

丕鄭父奏曰「君前使人築二城﹐使得聚兵爲備﹐非賈華之罪也。」

梁五亦奏曰「夷吾庸才無足虛。重耳有賢名﹐多士從之﹐朝堂爲之一空﹐且翟吾世仇﹐不伐翟除重耳﹐後必爲患。」

獻公乃赦賈華﹐使召勃鞮。鞮聞賈華幾不免﹐乃自請率軍伐翟﹐獻公許之。

勃鞮兵至翟城﹐翟君亦盛陳兵於采桑﹐相守二月餘。

丕鄭父進曰「父子無絕恩之理。二公子罪惡未彰﹐旣已出奔﹐而必追殺之﹐得無已甚乎﹖且翟未可必勝﹐徒老我師﹐爲鄰國笑。」獻公意稍轉﹐卽召勃鞮還師。

獻公疑羣公子多重耳﹑夷吾之黨﹐異日必爲奚齊之梗﹐乃下令盡逐羣公子﹐晉之公族無敢畱者。於是立奚齊爲世子﹐百官自「二五」及荀息之外﹐無不人人扼腕﹐多有稱疾告老者。時周襄王之元年﹐晉獻公之二十六年也。

是秋九月﹐獻公奔赴葵邱之會不果﹐於中途得疾﹐至國還宮。驪姬坐於足﹐泣曰「君遭骨肉之釁﹐盡逐公族﹐而立妾之子﹐一旦設有不諱﹐我婦人也﹐奚齊年又幼﹐倘羣公子挾外援以求入﹐妾母子所靠何人﹖」

獻公曰「夫人勿憂。太傅荀息﹐忠臣也﹐忠不二心﹐孤當以幼君托之。」於是召荀息至於榻前﹐問曰「寡人聞﹐『士之立身﹐忠信爲本』。何以謂之忠信﹖」

荀息對曰「盡心事主曰忠﹐死不食言曰信。」

獻公曰「寡人欲以弱孤累大夫﹐大夫其許我乎﹖」

荀息稽首對曰「敢不竭死力﹖」

獻公不覺墮淚﹐驪姬哭聲聞幕外。

數日﹐獻公薨。驪姬抱奚齊以授荀息﹐時年才十一歲﹐荀息遵遺命﹐奉奚齊主喪﹐百官俱就位哭泣。驪姬亦以遺命﹐拜荀息爲上卿﹐梁五﹑東關五加左右司馬﹐斂兵巡行國中﹐以備非常。國中大小事體﹐俱關白荀息而後行。

以明年爲新君元年﹐告訃諸侯。畢竟奚齊能得幾日爲君﹖且看下回分解。

第二十八回

裏克兩弒孤主穆公一平晉亂

話說荀息擁立公子奚齊﹐百官都至喪次哭臨﹐惟狐突托言病篤不至﹐裏克私謂丕鄭父曰「孺子遂立矣﹐其若亡公子何﹖」

丕鄭父曰「此事全在荀叔﹐姑與探之。」二人登車﹐同往荀息府中﹐息延入﹐裏克告曰「主上晏駕﹐重耳﹑夷吾俱在外﹐叔爲國大臣﹐乃不迎長公子嗣位﹐而立嬖人之子﹐何以服人﹖且三公子之黨﹐怨奚齊子母入於骨髓﹐只礙主上耳﹐今聞大變﹐必有異謀。秦﹑翟輔之於外﹐國人應之於內﹐子何策以禦之﹖」

荀息曰「我受先君遺托而傅奚齊﹐則奚齊乃我君矣﹐此外不知更有他人﹗萬一力不從心﹐惟有一死﹐以謝先君而已。」

丕鄭父曰「死無益也﹐何不攺圖﹖」

荀息曰「我旣以忠信許先君矣﹐𨿽無益﹐敢食言乎﹖」二人再三勸諭﹐荀息心如鐵石﹐終不攺言﹐乃相辭而去。

裏克謂鄭父曰「我以叔有同僚之誼﹐故明告以利害﹐彼堅執不聽﹐柰何﹖」

鄭父曰「彼爲奚齊﹐我爲重耳﹐各成其志﹐有何不可。」

於是二人密約﹐使心腹力士﹐變服雜於侍衛服役之中﹐乘奚齊在喪次﹐就刺殺於苫塊之側﹐時優施在旁﹐挺劍來救﹐亦被殺﹐一時幕間大亂。荀息哭臨方退﹐聞變大驚﹐疾忙趨入﹐撫屍大慟曰「我受遺命托孤﹐不能保護太子﹐我之罪也。」便欲觸柱而死﹐驪姬急使人止之曰「君柩在殯﹐大夫獨不念乎﹖且奚齊𨿽死﹐尙有卓子在﹐可輔也。」荀息乃誅守幕者數十人﹐卽日與百官會議﹐更扶卓子爲君﹐時年才九歲。

裏克﹑丕鄭父佯爲不知﹐獨不與議。梁五曰「孺子之死﹐實裏﹑丕二人爲先太子報仇也。今不與公議﹐其迹昭然﹐請以兵討之。」

荀息曰「二人者﹐晉之老臣﹐根深黨固﹐七輿大夫﹐半出其門﹐討而不勝﹐大事去矣﹐不如姑隱之﹐以安其心而緩其謀﹐俟喪事旣畢﹐攺元正位﹐外結鄰國﹐內散其黨﹐然後乃可圖矣。」

梁五退謂東關五曰「荀卿忠而少謀﹐作事迂緩﹐不可恃也。裏﹑丕𨿽同志﹐銜怨獨深。若除克﹐則丕氏之心惰矣。」

東關五曰「何策除之﹖「梁五曰﹕」今喪事在邇﹐誠伏甲東門﹐視其送葬﹐突起攻之。此一夫之力也。「

東關五曰「善。我有客屠岸夷者﹐能負三千鈞絕地而馳﹐若啖以爵祿﹐此人可使也。」乃召屠岸夷而語之。

夷素與大夫騅遄相厚﹐密以其謀告於騅遄﹐問﹕「此事可行否﹖」遄曰﹕」故太子之冤﹐舉國莫不痛之﹐皆因驪姬母子之故。今裏﹑丕二大夫﹐欲殲驪姬之黨﹐迎立公子重耳爲君﹐此義舉也。汝若輔佞仇忠﹐幹此不義之事﹐我等必不容汝。徒受萬代罵名﹐不可﹐不可﹗「夷曰「我儕小人不知也﹐今辭之何如﹖」騅遄曰﹕」辭之﹐則必復遣他人矣。子不如佯諾﹐而反戈以誅逆黨﹐我以迎立之功與子。子不失富貴﹐而且有令名﹐與爲不義殺身孰得﹖「屠岸夷曰「大夫之教是也。」

騅遄曰「得無變否﹖」夷曰﹕」大夫見疑﹐則請盟﹗「乃割雞而爲盟。夷去﹐遄卽與丕鄭父言之﹐鄭父亦言於裏克﹐各整頓家甲﹐約定送葬日齊發。

至期﹐裏克稱病不會葬﹐屠岸夷謂東關五曰「諸大夫皆在葬﹐惟裏克獨畱﹐此天奪其命也﹐請授甲兵三百人﹐圍其宮而殲之。」東關五大悅﹐與甲士三百﹐僞圍裏克之家。

裏克故意使人如墓告變。荀息驚問其故﹐東關五曰「聞裏克將乘隙爲亂﹐五等輒使家客﹐以兵守之。成則大夫之功﹐不成不相累也。」荀息心如芒刺﹐艸艸畢葬﹐卽使「二五」勒兵助攻﹐自己奉卓子坐於朝堂﹐以俟好音。

東關五之兵先至東市﹐屠岸夷來見﹐托言稟事﹐猝以臂拉其頸﹐頸折墜﹐軍中大亂。屠岸夷大呼曰「公子重耳引秦﹑翟之兵﹐已在城外﹐我奉裏大夫之命﹐爲故太子申生伸冤﹐誅姦佞之黨﹐迎立重耳爲君﹐汝等願從者皆來﹐不願者自去。」

軍士聞重耳爲君﹐無不踴躍願從者。梁五聞東關五被殺﹐急趨朝堂﹐欲同荀息奉卓子出奔﹐卻被屠岸夷追及。裏克﹑丕鄭父﹑騅遄各率家甲﹐一時亦到。梁五料不能脫﹐拔劍自刎﹐不斷﹐被屠岸夷只手擒來﹐裏克趁勢揮刀﹐劈爲兩段。時左行大夫共華﹐亦統家甲來助﹐一齊殺入朝門﹐裏克仗劍先行﹐眾人隨之﹐左右皆驚散。

荀息面不攺色﹐左手抱卓子﹐右手舉袖掩之﹐卓子懼而啼。荀息謂裏克曰「孺子何罪﹖寧殺我﹐乞畱此先君一塊肉﹗」裏克曰﹕」申生安在﹖亦先君一塊肉也﹗「顧屠岸夷曰「還不下手﹗」屠岸夷就荀息手中奪來﹐擲之於階﹐但聞趷蹋一聲﹐化爲肉餅。荀息大怒﹐挺佩劍來鬥裏克﹐亦被屠岸夷斬之。遂殺入宮中﹐驪姬先奔賈君之宮﹐賈君閉門不納﹐走入後園﹐從橋上投水中而死。裏克命戮其屍。

驪姬之娣𨿽生卓子﹐無寵無權﹐恕不殺﹐錮之別室。盡滅「二五」及優施之族。髯仙有詩嘆驪姬云﹕

譖殺申生意若何﹖要將稚子掌山河。

一朝母子遭駢戮﹐笑殺當年《暇豫》歌﹗

又有詩嘆荀息從君之亂命﹐而立庶孽﹐𨿽死不足道也。詩云﹕

昏君亂命豈宜從﹖猶說硜硜效死忠。

璧馬智謀何處去﹐君臣束手一場空。

裏克大集百官於朝堂﹐議曰「今庶孽已除﹐公子中惟重耳最長且賢﹐當立。諸大夫同心者﹐請書名於簡。「丕鄭父曰﹕」此事非狐老大夫不可。」裏克卽使人以車迎之。狐突辭曰「老夫二子從亡。若與迎﹐是同弒也。突老矣﹐惟諸大夫之命是聽。「裏克遂執筆先書己名﹐次丕鄭父﹐以下共華﹑賈華﹑騅遄等共三十餘人﹐後至者俱不及書。

以上士之銜假屠岸夷﹐使之奉表往翟﹐奉迎公子重耳。重耳見表上無狐突名﹐疑之﹐魏犨曰「迎而不往﹐欲長爲客乎﹖」

重耳曰「非爾所知也。羣公子尙多﹐何必我﹐且二孺子新誅﹐其黨未盡﹐入而求出﹐何可得也﹖天若祚我﹐豈患無國﹖」狐偃亦以乘喪因亂﹐皆非美名﹐勸公子勿行。乃謝使者曰﹕」重耳得罪於父﹐逃死四方﹐生旣不得展問安侍膳之誠﹐死又不得盡視含哭位之禮﹐何敢乘亂而貪國﹖大夫其更立他子﹐重耳不敢違。「屠岸夷還報﹐裏克欲遣使再往﹐大夫梁繇靡曰「公子孰非君者﹐盍迎夷吾乎﹖」

裏克曰「夷吾貪而忍﹐貪則無信﹐忍則無親﹐不如重耳。」梁繇靡曰﹕」不猶愈於羣公子乎﹖「眾人俱唯唯﹐裏克不得已﹐乃使屠岸夷輔梁繇靡迎夷吾於梁。

且說公子夷吾在梁﹐梁伯以女妻之﹐生一子﹐名曰圉。夷吾安居於梁﹐日夜望國中有變﹐乘機求入﹐聞獻公已薨﹐卽命呂飴甥襲屈城據之。荀息爲國中多事﹐亦不暇問。及聞奚齊﹑卓子被殺﹐諸大夫往迎重耳﹐呂飴甥以書報夷吾﹐夷吾與虢射﹑郤芮商議﹐要來爭國。忽見梁繇靡等來迎﹐以手加額曰「天奪國於重耳﹐以授我也。「不覺喜形於色。

郤芮進曰「重耳非惡得國者﹐其不行必有疑也﹐君勿輕信。夫在內而外求君者﹐是皆有大欲焉。方今晉臣用事﹐裏﹑丕爲首﹐君宜捐厚賂以啖之﹐𨿽然﹐猶有危。夫入虎穴者﹐必操利器。君欲入國﹐非借彊國之力爲助不可。鄰晉之國﹐惟秦最彊﹐子盍遣使卑辭以求納於秦乎﹐秦許我﹐則國可入矣。」夷吾用其言﹐乃許裏克以汾陽之田百萬﹐許丕鄭父以負葵之田七十萬﹐皆書契而緘之。先使屠岸夷還報﹐畱梁繇靡使達手書於秦﹐並道晉國諸大夫奉迎之意。

秦穆公謂蹇叔曰「晉亂待寡人而平﹐上帝先示夢矣。寡人聞重耳﹑夷吾皆賢公子也﹐寡人將擇而納之。未知孰勝﹖「蹇叔曰﹕」重耳在翟﹐夷吾在梁﹐地皆密邇﹐君何不使人往弔。以觀二公子之爲人﹖」穆公曰「諾。「乃使公子縶先弔重耳﹐次弔夷吾。公子縶至翟﹐見公子重耳﹐以秦君之命稱弔﹐禮畢﹐重耳卽退﹐縶使閽者傳語﹕」公子宜乘時圖入﹐寡君願以敝賦爲前驅。」重耳以告趙衰。趙衰曰「卻內之迎﹐而借外寵以求入﹐𨿽入不光矣。」重耳乃出見使者曰「君惠弔亡臣重耳﹐辱以後命。亡人無寶﹐仁親爲寶﹐父死之謂何﹐而敢有他志。「遂伏地大哭﹐稽顙而退﹐絕無一私語。

公子縶見重耳不從﹐心知其賢﹐嘆息而去。遂弔夷吾於梁﹐禮畢﹐夷吾謂縶曰「大夫以君命下弔亡人﹐亦何以教亡人乎﹖」縶亦以」乘時圖入「相勸﹐夷吾稽顙稱謝﹐入告郤芮曰﹕」秦人許納我矣。「

郤芮曰「秦人何私於我﹐亦將有取於我也。君必大割地以賂之。「夷吾曰﹕」大割地不損晉乎﹖」郤芮曰「公子不返國﹐則梁山一匹夫耳﹐能有晉尺寸之土乎﹖他人之物﹐公子何惜焉。「夷吾復出見公子縶﹐握其手謂曰﹕」裏克﹑丕鄭皆許我矣﹐亡人皆有以酬之﹐且不敢薄也﹐苟假君之寵﹐入主社稷﹐惟是河外五城﹐所以便君之東遊者。東盡虢地﹐南及華山﹐內以解梁爲界﹐願入之於君﹐以報君徳於萬一。」出契於袖中﹐面有徳色﹐公子縶方欲謙讓﹐夷吾又曰「亡人另有黃金四十鎰﹐白玉之珩六雙﹐願納於公子之左右﹐乞公子好言於君﹐亡人不忘公子之賜。「公子縶乃皆受之。史臣有詩云﹕

重耳憂親爲喪親﹐夷吾利國喜津津。

但看受弔相懸處﹐成敗分明定兩人。

縶返命於穆公﹐備述兩公子相見之狀。穆公曰「重耳之賢﹐過夷吾遠矣。必納重耳。」公子縶對曰﹕」君之納晉君也﹐憂晉乎﹐抑欲成名於天下乎。「穆公曰「晉何與我事﹖寡人亦欲成名於天下耳。」公子縶曰﹕」君如憂晉﹐則爲之擇賢君。第欲成名於天下。則不如置不賢者。均之有置君之名﹐而賢者出我上﹐不賢者出我下﹐二者孰利﹖「穆公曰「子之言﹐開我肺腑。」乃使公孫枝出車三百乘﹐以納夷吾。

秦穆公夫人﹐乃晉世子申生之娣﹐是爲穆姬﹐幼育於獻公次妃賈君之宮﹐甚有賢徳﹐聞公孫枝將納夷吾於晉﹐遂爲手書以屬夷吾﹐言「公子入爲晉君﹐必厚視賈君﹐其羣公子因亂出奔﹐皆無罪﹐聞葉茂者本榮﹐必盡納之﹐亦所以固我藩也。「夷吾恐失穆姬之意﹐隨以手書復之﹐一一如命。

時齊桓公聞晉國有亂﹐欲合諸侯謀之﹐乃親至髙梁之地﹐又聞秦師已出﹐周惠王亦遣大夫王子黨率師至晉﹐乃遣公孫隰朋會周﹑秦之師﹐同納夷吾﹐呂飴甥亦自屈城來會﹐桓公遂回齊。裏克﹑丕鄭父請出國舅狐突做主﹐率羣臣備法駕﹐迎夷吾於晉界。

夷吾入絳都卽位﹐是爲惠公﹐卽以本年爲元年。按晉惠公之元年﹐實周襄王之二年也。國人素慕重耳之賢﹐欲得爲君﹐及失重耳得夷吾﹐乃大失望。

惠公旣卽位﹐遂立子圉爲世子﹐以狐突﹑虢射爲上大夫﹐呂飴甥﹑郤芮俱爲中大夫﹐屠岸夷爲下大夫﹐其餘在國諸臣﹐一從其舊。使梁繇靡從王子黨如周﹐韓簡從隰朋如齊﹐各拜謝納國之恩。惟公孫枝以索取河西五城之地﹐尙畱晉國。惠公有不捨之意﹐乃集羣臣議之。

虢射目視呂飴甥﹐飴甥進曰「君所以賂秦者爲未入﹐則國非君之國也﹐今旣入矣﹐國乃君之國矣﹐𨿽不畀秦﹐秦其柰君何﹖」

裏克曰「君始得國﹐而失信於彊鄰﹐不可﹐不如與之。」

郤芮曰「去五城是去半晉矣﹐秦𨿽極兵力﹐必不能取五城於我。且先君百戰經營﹐始有此地﹐不可棄也。」

裏克曰「旣知先君之地﹐何以許之﹖許而不與﹐不怒秦乎﹖且先君立國於曲沃﹐地不過蕞爾﹐惟自彊於政﹐故能兼並小國﹐以成其大。君能修政而善鄰﹐何患無五城哉﹖」

郤芮大喝曰「裏克之言﹐非爲秦也﹐爲取汾陽之田百萬﹐恐君不與﹐故以秦爲例耳。」

丕鄭父以臂推裏克﹐克遂不敢復言。惠公曰「不與則失信﹐與之則自弱﹐畀一二城可乎﹖」

呂飴甥曰「畀一二城﹐未爲全信也﹐而適以挑秦之爭﹐不如辭之。」

惠公乃命呂飴甥作書辭秦。書略曰﹕

始夷吾以河西五城許君﹐今幸入守社稷﹐夷吾念君之賜﹐欲卽踐言。大臣皆曰「地者﹐先君之地﹐君出亡在外﹐何得擅許他人﹖」寡人爭之弗能得。惟君少緩其期﹐寡人不敢忘也。

惠公問﹕「誰人能爲寡人謝秦者﹖」丕鄭父願往﹐惠公從之。

原來惠公求入國時﹐亦曾許丕鄭父負葵之田七十萬﹐惠公旣不與秦城﹐安肯與裏﹑丕二人之田﹖鄭父口𨿽不言﹐心中怨恨﹐特地討此一差﹐欲訴於秦耳。

鄭父隨公孫枝至於秦國﹐見了穆公﹐呈上國書。穆公覽畢﹐拍案大怒曰「寡人固知夷吾不堪爲君﹐今果被此賊所欺﹗」欲斬丕鄭父。

公孫枝奏曰「此非鄭父之罪也﹐望君恕之。」

穆公餘怒未盡﹐問曰「誰使夷吾負寡人者﹖寡人願得而手刃之﹖」

丕鄭父曰「君請屏左右﹐臣有所言。」穆公色稍和﹐命左右退於簾下﹐揖鄭父進而問之。鄭父對曰「晉之諸大夫﹐無不感君之恩﹐願歸地者﹐惟呂飴甥﹑郤芮二人從中阻撓。君若重幣聘問﹐而以好言召此二人﹐二人至﹐則殺之。君納重耳﹐臣與裏克逐夷吾﹐爲君內應﹐請得世世事君﹐何如﹖」

穆公曰「此計妙哉﹐固寡人之本心也。」於是遣大夫冷至隨丕鄭父行聘於晉﹐欲誘呂飴甥﹑郤芮而殺之。不知呂﹑郤性命何如﹖且看下回分解。

第二十九回

晉惠公大誅羣臣管夷吾病榻論相

話說裏克主意﹐原要奉迎公子重耳﹐因重耳辭不肯就﹐夷吾又以重賂求入﹐因此只得隨眾行事。誰知惠公卽位之後﹐所許之田﹐分毫不給﹐又任用虢射﹑呂飴甥﹑郤芮一班私人﹐將先世舊臣﹐一槪疏遠﹐裏克心中已自不服。

及勸惠公畀地於秦﹐分明是公道話﹐郤芮反說他爲己而設﹐好生不忿﹐忍了一肚子气﹐敢怒而不敢言。出了朝門﹐顏色之間﹐不免露些怨望之意。及丕鄭父使秦﹐郤芮等恐其與裏克有謀﹐私下遣人窺瞰﹐鄭父亦慮郤芮等有人伺察﹐遂不別裏克而行。裏克使人邀鄭父說話﹐則鄭父已出城矣﹐克自往追之﹐不及而還﹐早有人報知郤芮。

芮求見惠公﹐奏曰「裏克謂君奪其權政﹐又不與汾陽之田﹐心懷怨望。今聞丕鄭父聘秦﹐自駕往追﹐其中必有異謀。臣素聞裏克善於重耳﹐君之立非其本意﹐萬一與重耳內應外合﹐何以防之。不若賜死﹐以絕其患。」

惠公曰「裏克有功於寡人﹐今何辭以戮之。」

郤芮曰「克弒奚齊﹐又弒卓子﹐又殺顧命之臣荀息﹐其罪大矣。念其入國之功﹐私勞也。討其弒逆之罪﹐公義也。明君不以私勞而廢公議﹐臣請奉君命行討。」

惠公曰「大夫往矣。」郤芮遂詣裏克之家﹐謂裏克曰「晉侯有命﹐使芮致之吾子。晉侯云﹕」微子﹐寡人不得立﹐寡人不敢忘子之功。𨿽然﹐子弒二君﹐殺一大夫﹐爲爾君者難矣。寡人奉先君之遺命﹐不敢以私勞而廢大義﹐惟子自圖之。』「

裏克曰「不有所廢﹐君何以興﹖欲加之罪﹐何患無辭﹖臣聞命矣。」

郤芮復迫之。

克乃拔佩劍躍地大呼曰「天乎﹐冤哉﹗忠而獲罪﹐死若有知﹐何面目見荀息乎﹖」遂自刎其喉而死。郤芮還報惠公﹐惠公大悅。髯仙有詩云﹕

才入夷吾身受兵﹐當初何不死申生﹖

方知中立非完策﹐不及荀家有令名。

惠公殺了裏克﹐羣臣多有不服者。祁舉﹑共華﹑賈華﹑騅遄輩﹐俱口出怨言﹐惠公欲誅之。郤芮曰「丕鄭父在外﹐而多行誅戮﹐以啟其疑叛之心﹐不可。君且忍之﹗」

惠公曰「秦夫人有言﹐托寡人善視賈君﹐而盡納羣公子何如﹖」

郤芮曰「羣公子誰無爭心﹐不可納也﹐善視賈君﹐以報秦夫人可矣﹗」

惠公乃入見賈君。時賈君色尙未衰﹐惠公忽動淫心﹐謂賈君曰「秦夫人屬寡人與君爲歡﹐君其無拒﹗」卽往抱持賈君﹐宮人皆含笑避去。賈君畏惠公之威﹐勉彊從命。

事畢﹐賈君垂淚言曰「妾不幸事先君不終﹐今又失身於君﹐妾身不足惜﹐但乞君爲故太子申生白冤﹐妾得復於秦夫人﹐以贖失身之罪。「惠公曰﹕」二豎子見殺﹐先太子之冤已白矣﹗「

賈君曰「聞先太子尙槁葬新城﹐君必遷冢而爲之立謚﹐庶冤魂獲安﹐亦國人之所望於君者也﹗」惠公許之﹐乃命郤芮之從弟郤乞﹐往曲沃擇地攺葬﹐使太史議謚﹐以其孝敬﹐謚曰﹕」共世子「﹐再使狐突往彼設祭告墓。

先說郤乞至曲沃﹐別制衣衾棺槨及冥器木偶之類﹐極其整齊﹐掘起申生之屍﹐面色如生﹐但臭不可當﹐役人俱掩鼻欲嘔﹐不能用力。郤乞焚香再拜曰「世子生而潔﹐死而不潔乎﹖若不潔﹐不在世子﹐願無駭眾。「言訖﹐臭气頓息﹐轉爲異香。遂重殮入棺﹐葬於髙原﹐曲沃之人空城來送﹐無不墮淚。

葬之三日﹐狐突賫祭品來到﹐以惠公之命設位拜奠﹐題其墓曰「晉共太子之墓。」事畢﹐狐突方欲還國﹐忽見旌旗對對﹐戈甲層層﹐簇擁一隊車馬﹐狐突不知是誰﹐倉忙欲避。只見副車一人﹐須髮斑白﹐袍笏整齊﹐從容下車﹐至於狐突之前﹐揖曰﹕」太子有話奉迎﹐請國舅那步。「突視之﹐太傅杜原款也。恍惚中忘其已死﹐問曰「太子何在﹖」原款指後面大車曰﹕」此卽太子之車矣﹗「

突乃隨至車前。見太子申生冠纓劍佩﹐宛如生前﹐使禦者下引狐突升車﹐謂曰「國舅亦念申生否﹖」

突垂淚對曰「太子之冤﹐行道之人﹐無不悲涕。突何人﹐能勿念乎﹖」

申生曰「上帝憐我仁孝﹐已命我爲喬山之主矣。夷吾行無禮於賈君﹐吾惡其不潔﹐欲卻其葬﹐恐違眾意而止。今秦君甚賢﹐吾欲以晉畀秦﹐使秦人奉吾之祀﹐舅以爲何如﹖」

突對曰「太子𨿽惡晉君﹐其民何罪﹖且晉之先君之何罪﹖太子捨同姓而求食於異姓﹐恐乖仁孝之徳也。「申生曰﹕」舅言亦是﹐然吾已具奏於上帝矣。今當再奏﹐舅爲姑畱七日﹐新城之西偏有巫者﹐吾將托之以復舅也﹗」杜原款在車下喚曰「國舅可別矣。「

牽狐突下車﹐失足跌僕於地﹐車馬一時不見﹐突身乃臥於新城外館。心中大驚﹐問左右﹕「吾何得在此﹖」左右曰﹕」國舅祭奠方畢﹐焚祝辭神﹐忽然僕於席上﹐呼喚不醒﹐吾等扶至車中﹐載歸此處安息﹐今幸無恙﹗「狐突心知是夢﹐暗暗稱異﹐不與人言﹐只推抱恙﹐畱車外館。

至第七日未申之交﹐門上報﹕「有城西巫者求見。」突命召入﹐預屏左右以待之。

巫者入見﹐自言「素與鬼神通語﹐今有喬山主者﹐乃晉國故太子申生﹐托傳語致意國舅﹕」今已覆奏上帝﹐但辱其身﹐斬其胤﹐以示罰罪而已﹐無害於晉。『「狐突佯爲不知﹐問曰「所罰者﹐何人之罪﹖」巫曰﹕」太子但命傳語如此﹐我亦不知所指何事也。「突命左右以金帛酬巫者﹐戒勿妄言。巫者叩謝而去。

狐突歸國﹐私與丕鄭父之子丕豹言之。豹曰「君舉動乖張﹐必不克終。有晉國者﹐其重耳乎﹖」正敍談間﹐閽人來報﹕」丕大夫使秦已歸﹐見在朝中復命。「二人遂各別而歸。

卻說丕鄭父同秦大夫冷至﹐賫著禮幣數車﹐如晉報聘﹐行及絳郊﹐忽聞誅裏克之信。鄭父心中疑慮﹐意欲轉回秦國﹐再作商量﹐又念其子豹在絳城﹐「我一走﹐必累及豹。」因此去住兩難﹐躊躇不決﹐恰遇大夫共華在於郊外﹐遂邀與相見。鄭父叩問裏克緣由﹐共華一一敍述了。鄭父曰「吾今猶可入否﹖」

共華曰「裏克同事之人尙多﹐如華亦在其內﹐今止誅克一人﹐其餘並不波及﹐況子出使在秦﹐若爲不知可也﹐如懼而不入﹐是自供其罪矣。」

鄭父從其言﹐乃催車入城﹐鄭父先復命訖﹐引進冷至朝見﹐呈上國書禮物﹐惠公啟書看之。略曰﹕

晉﹑秦甥舅之國﹐地之在晉﹐猶在秦也﹐諸大夫亦各忠其國。寡人何敢曰必得地﹐以傷諸大夫之義﹐但寡人有疆場之事﹐欲與呂﹑郤二大夫面議。幸旦暮一來﹐以慰寡人之望。

書尾又一行雲﹕「原地券納還。」

惠公是見小之人﹐看見禮幣隆厚﹐又且繳還地券﹐心中甚喜﹐便欲遣呂飴甥﹑郤芮報秦。

郤芮私謂飴甥曰「秦使此來﹐不是好意﹐其幣重而言甘﹐殆誘我也﹐吾等若往﹐必劫我以取地矣。」

飴甥曰「吾亦料秦之歡晉﹐不至若是﹐此必丕鄭父聞裏克之誅﹐自懼不免﹐與秦共爲此謀﹐欲使秦人殺吾等而後作亂耳。」

郤芮曰「鄭父與克﹐同功一體之人﹐克誅﹐鄭父安得不懼﹖子金之料是也﹐今羣臣半是裏﹑丕之黨﹐若鄭父有謀﹐必更有同謀之人﹐且先歸秦使而徐察之。」

飴甥曰「善。」

乃言於惠公﹐先遣冷至回秦﹐言「晉國未定﹐稍待二臣之暇﹐卽當趨命。」

冷至只得回秦。

呂﹑郤二人使心腹每夜伏於丕鄭父之門﹐伺察動靜﹐鄭父見呂﹑郤全無行色﹐乃密請祁舉﹑共華﹑賈華﹑騅遄等﹐夜至其家議事﹐五鼓方回。

心腹回報所見﹐如此如此﹐郤芮曰「諸人有何難決之事﹖必逆謀也。」乃與飴甥商議﹐使人請屠岸夷至﹐謂曰「子禍至矣﹐柰何﹖」

屠岸夷大驚曰「禍從何來﹖」

郤芮曰「子前助裏克弒幼君﹐今克已伏法﹐君將有討於子﹐吾等以子有迎立之功﹐不忍見子之受誅﹐是以告也。」

屠岸夷泣曰「夷乃一勇之夫。聽人驅遣。不知罪之所在。惟大夫救之。」

郤芮曰「君怒不可解也。獨有一計﹐可以脫禍。」夷遂跪而問計。

郤芮慌忙扶起﹐密告曰「今丕鄭父黨於裏克﹐有迎立之心﹐與七輿大夫陰謀作亂﹐欲逐君而納公子重耳。子誠僞爲懼誅者﹐而見鄭父﹐與之同謀。若盡得其情﹐先事出首﹐吾卽以所許鄭父負葵之田﹐割三十萬以酬子功﹐子且重用﹐又何罪之足患乎﹖」

夷喜曰「夷死而得生。大夫之賜也。敢不效力﹐但我不善爲辭﹐柰何﹖」

呂飴甥曰「吾當教子。」

乃擬爲問答之語。使夷熟記。

是夜﹐夷遂叩丕鄭父之門﹐言有密事。鄭父辭以醉寢﹐不與相見。

夷守門內﹐更深猶不去﹐乃延之入。

夷一見鄭父﹐便下跪曰「大夫救我一命。」

鄭父驚問其故﹐夷曰「君以我助裏克弒卓子﹐將加戮於我﹐柰何﹖」

鄭父曰「呂﹑郤二人爲政﹐何不求之﹖」

夷曰「此皆呂﹑郤之謀也﹐吾恨不得食二人之肉。求之何益﹖」

鄭父猶未深信﹐又問曰「汝意欲何如﹖」

夷曰「公子重耳仁孝﹐能得士心﹐國人皆願戴之爲君。而秦人惡夷吾之背約﹐亦欲攺立重耳﹐誠得大夫手書﹐夷星夜往致重耳﹐使合秦﹑翟之眾﹐大夫亦糾故太子之黨﹐從中而起﹐先斬呂﹑郤之首﹐然後逐君而納重耳﹐無不濟矣﹗」

鄭父曰「子意得無變否﹖」

夷卽嚙一指出血﹐誓曰「夷若有貳心﹐當使合族受誅。」

鄭父方才信之。約次日三更﹐再會定議。

至期﹐屠岸夷復往。則祁舉﹑共華﹑賈華﹑騅遄皆先在﹐又有叔堅﹑累虎﹑特宮﹑山祈四人﹐皆故太子申生門下﹐與鄭父﹑屠岸夷共是十人﹐重復對天歃血﹐共扶公子重耳爲君。後人有詩云﹕

只疑屠岸來求救﹐誰料姦謀呂郤爲﹖

彊中更有彊中手﹐一人行詐九人危。

丕鄭父款待眾人﹐盡醉而別。屠岸夷私下回報郤芮﹐芮曰「汝言無據﹐必得鄭父手書﹐方可正罪。」夷次夜再至鄭父之家﹐索其手書﹐往迎重耳﹐鄭父已寫就了﹐簡後署名﹐共是十位﹐其九人俱先有花押﹐第十屠岸夷也。夷亦請筆書押。鄭父緘封停當﹐交付夷手﹐囑他﹕「小心在意﹐不可漏泄。」

屠岸夷得書﹐如獲至寶﹐一徑投郤芮家﹐呈上芮看。芮乃匿夷於家﹐將書懷於袖中﹐同呂飴甥往見國舅虢射﹐備言如此如此﹕「若不早除﹐變生不測。」虢射夜叩宮門﹐見了惠公﹐細述丕鄭父之謀﹕「明日早朝﹐便可面正其罪﹐以手書爲證。」

次日﹐惠公早朝﹐呂﹑郤等預伏武士於壁衣之內。百官行禮已畢﹐惠公召丕鄭父問曰「知汝欲逐寡人而迎重耳﹐寡人敢請其罪。」

鄭父方欲致辯﹐郤芮仗劍大喝曰「汝遣屠岸夷將手書迎重耳﹐賴吾君洪福﹐屠岸夷已被吾等伺候於城外拿下﹐搜出其書。同事共是十人﹐今屠岸夷已招出﹐汝等不必辯矣﹗」

惠公將原書擲於案下﹐呂飴甥拾起﹐按簡呼名﹐命武士擒下。只有共華告假﹐在家未到﹐另行捕拿。見在八人﹐面面相覷﹐眞个是有口難開﹐無地可入﹐惠公喝教「押出朝門斬首﹗」

內中賈華大呼曰「臣先年奉命伐屈﹐曾有私放吾君之功﹐求免一死﹐可乎﹖」呂飴甥曰﹕」汝事先君而私放吾主﹔今事吾主﹐復私通重耳。此反覆小人﹐速宜就戮。「

賈華語塞﹐八人束手受刑。

卻說共華在家﹐聞鄭父等事泄被誅﹐卽忙拜辭家廟﹐欲赴朝中領罪。

其弟共賜謂曰「往則就死﹐盍逃乎﹖「共華曰﹕」丕大夫之入﹐吾實勸之。陷人於死﹐而己獨生﹐非丈夫也。吾非不愛生﹐不敢負丕大夫耳。」遂不待捕至﹐疾趨入朝請死﹐惠公亦斬之。

丕豹聞父遭誅﹐飛奔秦國逃難﹐惠公欲盡誅裏﹑丕諸大夫之族。郤芮曰「罪人不孥﹐古之制也﹔亂人行誅﹐足以儆眾矣。何必多殺﹐以懼眾心﹖「惠公乃赦各族不誅﹐進屠岸夷爲中大夫﹐賞以負葵之田三十萬。

卻說丕豹至秦﹐見了穆公﹐伏地大哭。穆公問其故﹐丕豹將其父始謀﹐及被害緣由﹐細述一徧﹐乃獻策曰「晉侯背秦之大恩﹐而修國之小怨﹐百官聳懼﹐百姓不服﹐若以偏師往伐﹐其眾必內潰﹐廢置惟君所欲耳。」穆公問於羣臣﹐蹇叔對曰﹕」以丕豹之言而伐晉﹐是助臣伐君﹐於義不可。「百里奚曰「若百姓不服﹐必有內變﹐君且俟其變而圖之。」穆公曰﹕」寡人亦疑此言﹐彼一朝而殺九大夫﹐豈眾心不附﹐而能如此。況兵無內應﹐可必有功乎﹖「丕豹遂畱仕秦爲大夫。

時晉惠公之二年﹐周襄王之三年也。

是年周王子帶﹐以賂結好伊﹑雒之戎﹐使戎伐京師﹐而己從中應之。戎遂入寇﹐圍王城﹐周公孔與召伯廖悉力固守﹐帶不敢出會戎師。襄王遣使告急於諸侯。

秦穆公﹑晉惠公皆欲結好周王﹐各率師伐戎以救周﹐戎知諸侯兵至﹐焚掠東門而去。

惠公與穆公相見﹐面有慚色。惠公又接得穆姬密書﹐書中數晉侯無禮於賈君﹐又不納羣公子﹐許多不是﹐教他速攺前非﹐不失舊好。惠公遂有疑秦之心﹐急急班師。丕豹果穆公夜襲晉師。

穆公曰「同爲勤王而來此﹐𨿽有私怨﹐未可動也。」乃各歸其國。

時齊桓公亦遣管仲將兵救周。聞戎兵已解﹐乃遣人詰責戎主﹐戎主懼齊兵威﹐使人謝曰「我諸戎何敢犯京師﹖爾甘叔招我來耳。「襄王於是逐王子帶﹐子帶出奔齊國。戎主使人詣京師﹐請罪求和﹐襄王許之﹐襄王追念管仲定位之功﹐今又有和戎之勞﹐乃大饗管仲﹐待以上卿之禮。管仲遜曰﹕」有國﹑髙二子在﹐臣不敢當。」再三謙讓﹐受下卿之禮而還。

是冬﹐管仲疾﹐桓公親往問之。見其瘠甚﹐乃執其手曰「仲父之疾甚矣﹐不幸而不起﹐寡人將委政於何人﹖「時寧戚﹑賓須無先後俱卒﹐管仲嘆曰﹕」惜哉乎﹐寧戚也﹗」桓公曰「寧戚之外﹐豈無人乎。吾欲任鮑叔牙﹐何如﹖「仲對曰﹕」鮑叔牙﹐君子也。𨿽然﹐不可以爲政。其人善惡過於分明。夫好善可也﹐惡惡已甚﹐人誰堪之。鮑叔牙見人之一惡﹐終身不忘﹐是其短也。」桓公曰「隰朋何如﹖」

仲對曰「庶乎可矣。隰朋不恥下問﹐居其家不忘公門。」言畢﹐喟然嘆曰「天生隰朋﹐以爲夷吾舌也。身死舌安得獨存。恐君之用隰朋不能久耳。」

桓公曰「然則易牙何如﹖」

仲對曰「君卽不問﹐臣亦將言之。彼易牙﹑豎刁﹑開方三人﹐必不可近也。」

桓公曰「易牙烹其子﹐以適寡人之口﹐是愛寡人勝於愛子﹐尙可疑耶﹖」

仲對曰「人情莫愛於子。其子且忍之﹐何有於君﹖」

桓公曰「豎刁自宮以事寡人﹐是愛寡人勝於愛身﹐尙可疑耶﹖」

仲對曰「人情莫重於身﹐其身且忍之﹐何有於君﹖」

桓公曰「衛公子開方﹐去其千乘之太子﹐而臣於寡人﹐以寡人之愛幸之也。父母死不奔喪﹐是愛寡人勝於父母﹐無可疑矣﹗」

仲對曰「人情莫親於父母﹐其父母且忍之﹐又何有於君。且千乘之封﹐人之大欲也。棄千乘而就君﹐其所望有過於千乘者矣。君必去之勿近﹐近必亂國。」

桓公曰「此三人者﹐事寡人久矣。仲父平日何不聞一言乎﹖」

仲對曰「臣之不言﹐將以適君之意也。譬之於水﹐臣爲之堤防焉﹐勿令泛溢。今堤防去矣﹐將有橫流之患﹐君必遠之。」

桓公默然而退。畢竟管仲性命如何﹐且看下回分解。

第三十回

秦晉大戰龍門山穆姬登臺要大赦

話說管仲於病中﹐囑桓公斥遠易牙﹑豎刁﹑開方三人﹐薦隰朋爲政。左右有聞其言者﹐以告易牙。易牙見鮑叔牙謂曰「仲父之相﹐叔所薦也﹐今仲病﹐君往問之﹐乃言叔不可以爲政﹐而薦隰朋﹐吾意甚不平焉。」

鮑叔牙笑曰「是乃牙之所以薦仲也。仲忠於爲國﹐不私其友。夫使牙爲司寇﹐驅逐佞人﹐則有餘矣﹔若使當國爲政﹐卽爾等何所容身乎﹖」易牙大慚而退。

逾一日﹐桓公復往視仲﹐仲已不能言。鮑叔牙﹑隰朋莫不垂淚。

是夜﹐仲卒﹐桓公哭之慟﹐曰「哀哉﹐仲父﹗是天折吾臂也。」使上卿髙虎董其喪﹐殯葬從厚﹐生前采邑悉與其子﹐令世爲大夫。

易牙謂大夫伯氏曰「昔君奪子駢邑三百﹐以賞仲之功﹔今仲父已亡﹐子何不言於君﹐而取還其邑﹐吾當從旁助子。」伯氏泣曰「吾惟無功﹐是以失邑。仲𨿽死﹐仲之功尙在也﹐吾何面目求邑於君乎﹖」易牙嘆曰「仲死猶能使伯氏心服﹐吾儕眞小人矣。」

且說桓公念管仲遺言﹐乃使公孫隰朋爲政。未一月﹐隰朋病卒﹐桓公曰「仲父其聖人乎﹖何以知朋之用於吾不久也﹖」

於是使鮑叔牙代朋之位﹐牙固辭﹐桓公曰「今舉朝無過於卿者﹐卿欲讓之何人﹖」牙對曰「臣之好善惡惡﹐君所知也。君必用臣﹐請遠易牙﹑豎刁﹑開方﹐乃敢奉命。」

桓公曰「仲父固言之矣﹐寡人敢不從子。」卽日罷斥三人﹐不許入朝相見。

鮑叔牙乃受事。

時有淮夷侵犯杞國﹐杞人告急於齊。齊桓公合宋﹑魯﹑陳﹑衛﹑鄭﹑許﹑曹七國之君﹐親往救杞﹐遷其都於緣陵。諸侯尙從齊之令﹐以能用鮑叔﹐不攺管仲之政故也。

話分兩頭﹟卻說晉自惠公卽位﹐連歲麥禾不熟﹐至五年﹐復大荒﹐倉廩空虛﹐民間絕食﹐惠公欲乞糴於他邦﹟思想惟秦毗鄰地近﹐且婚姻之國﹐但先前負約未償﹐不便開言。郤芮進曰「吾非負秦約也﹐特告緩其期耳。若乞糴而秦不與﹐秦先絕我﹐我乃負之有名矣。」

惠公曰「卿言是也。」乃使大夫慶鄭持寶玉如秦告糴。

穆公集羣臣計議﹕「晉許五城不與﹐今因饑乞糴﹐當與之否﹖」

蹇叔﹑百里奚同聲對曰「天災流行﹐何國無之﹐救災卹鄰﹐理之常也。順理而行﹐天必福我。」

穆公曰「吾之施於晉已重矣。」

公孫枝對曰「若重施而獲報﹐何損於秦﹔其或不報﹐曲在彼矣。民憎其上﹐孰與我敵﹐君必與之。」

丕豹思念父仇﹐攘臂言曰「晉侯無道﹐天降之災﹐乘其饑而伐之﹐可以滅晉﹐此機不可失。」

繇余曰「仁者不乘危以邀利﹐智者不僥幸以成功。與之爲當。」

穆公曰「負我者﹐晉君也。饑者﹐晉民也。吾不忍以君故﹐遷禍於民。」於是運粟數萬斛於渭水﹐直達河﹑汾﹑雍﹑絳之間﹐舳艫相接﹐命曰「泛舟之役」﹐以救晉之饑。晉人無不感悅。史官有詩稱穆公之善云﹕

晉君無道致天災﹐雍絳紛紛送粟來。

誰肯將恩施怨者﹖穆公徳量果奇哉﹗

明年冬﹐秦國年荒﹐晉反大熟。穆公謂蹇叔﹑百里奚曰「寡人今日乃思二卿之言也﹐丰凶互有。若寡人去冬遏晉之糴﹐今日歲饑﹐亦難乞於晉矣。」

豹曰「晉君貪而無信﹐𨿽乞之﹐必不與。」穆公不以爲然﹐乃使冷至亦賫寶玉﹐如晉告糴﹐惠公將發河西之粟﹐以應秦命。郤芮進曰「君與秦粟﹐亦將與秦地乎﹖」

惠公曰「寡人但與粟耳﹐豈與地哉﹗」

芮曰「君之與粟爲何﹖」

惠公曰「亦報其泛舟之役也。」

芮曰「如以泛舟爲秦徳﹐則昔年納君﹐其徳更大。君捨其大而報其小﹐何哉﹖」

慶鄭曰「臣去歲奉命乞糴於秦﹐秦君一諾無辭﹐其意甚美。今乃閉糴不與﹐秦怨我矣﹗」

呂飴甥曰「秦與晉粟﹐非好晉也﹐爲求地也。不與粟而秦怨﹐與粟而不與地﹐秦亦怨﹐均之怨也﹐何爲與之﹖」

慶鄭曰「幸人之災﹐不仁﹔背人之施﹐不義。不義不仁﹐何以守國﹖」

韓簡曰「鄭之言是也。使去歲秦閉我糴﹐君意何如﹖」

虢射曰「去歲天饑晉以授秦﹐秦弗知取﹐而貸我粟﹐是甚愚也﹔今歲天饑秦以授晉﹐晉柰何逆天而不取﹖以臣愚意﹐不如約會梁伯﹐乘機伐秦﹐共分其地﹐是爲上策。」

惠公從虢射之言﹐乃辭冷至﹐曰「敝邑連歲饑饉﹐百姓流離﹐今冬稍稔﹐流亡者漸歸故里﹐僅能自給﹐不足以相濟也。」

冷至曰「寡君念婚姻之誼﹐不責地﹐不閉糴﹐固曰﹕」同患相卹也。『寡君濟君之急﹐而不得報於君﹐下臣難以復命。「

呂飴甥﹑郤芮大喝曰「汝前與丕鄭父合謀﹐以重幣誘我﹐幸天破姦謀﹐不墮汝計﹐今番又來饒舌﹗可歸語汝君﹐要食晉粟﹐除非用兵來取。」

冷至含憤而退。

慶鄭出朝﹐謂太史郭偃曰「晉侯背徳怒鄰﹐禍立至矣。」

郭偃曰「今秋沙鹿山崩﹐艸木俱偃。夫山川﹐國之主也﹐晉將有亡國之禍﹐其在此乎﹖」史臣有詩譏晉惠公云﹕

泛舟遠道賑饑窮﹐偏遇秦饑意不同。

自古負恩人不少﹐無如晉惠負秦公。

冷至回復秦君﹐言「晉不與秦粟﹐反欲糾合梁伯﹐共興伐秦之師。」

穆公大怒曰「人之無道﹐乃至出於意料若此﹗寡人將先破梁﹐而後伐晉。」

百里奚曰「梁伯好土功﹐國之曠地﹐皆築城建室﹐而無民以實之﹐百姓胥怨﹐此其不能用眾助晉明矣。晉君𨿽無道﹐而呂﹑郤俱彊力自任﹐若起絳州之眾﹐必然震驚西鄙。《兵法》云﹕」先發制人『﹐今以君之賢﹐諸大夫之用命﹐往聲晉侯負徳之罪﹐勝可必也。因以餘威﹐乘梁之敝﹐如振槁葉耳。「

穆公然之。乃大起三軍﹐畱蹇叔﹑繇余輔太子守國﹐孟明視引兵巡邊﹐彈壓諸戎。穆公同百里奚親將中軍﹐西乞術﹑白乙丙保駕﹐公孫枝將右軍﹐公子縶將左軍﹐共車四百乘﹐浩浩蕩蕩﹐殺奔晉國來。

晉之西鄙告急於惠公﹐惠公問於羣臣曰「秦無故興兵犯界﹐何以禦之。」

慶鄭進曰「秦兵爲主上背徳之故﹐是以來討﹐何謂無故﹐依臣愚見﹐只宜引罪請和﹐割五城以全信﹐免動干戈。」

惠公大怒曰「以堂堂千乘之國﹐而割地求和﹐寡人何面目爲君哉。」

喝令﹕「先斬慶鄭﹐然後發兵迎敵。」

虢射曰「未出兵﹐先斬將﹐於軍不利。姑赦令從徵﹐將功折罪。」惠公準奏。

當日大閱車馬﹐選六百乘﹐命郤步揚﹑家僕徒﹑慶鄭﹑蛾晰分將左右﹐己與虢射居中軍調度﹐屠岸夷爲先鋒﹐離絳州望西進發。

晉侯所駕之馬﹐名曰「小駟」﹐乃鄭國所獻。其馬身材小巧﹐毛鬣潤澤﹐步驟安穩﹐惠公平昔甚愛之。慶鄭又諫曰「古者出徵大事﹐必乘本國出產之馬﹐其馬生在本土﹐解人心意﹐安其教訓﹐服習道路﹐故遇戰隨人所使﹐無不如志。今君臨大敵﹐而乘異產之馬﹐恐不利也。」

惠公叱曰「此吾慣乘﹐汝勿多言。」

卻說秦兵已渡河東﹐三戰三勝﹐守將皆奔竄。長驅而進﹐直至韓原下寨。

晉惠公聞秦軍至韓﹐乃蹙額曰「寇已深矣﹐柰何﹖」

慶鄭曰「君自招之﹐又何問焉﹖」

惠公曰「鄭無禮﹐可退。」

晉兵離韓原十里下寨﹐使韓簡往探秦兵多少。簡回報曰「秦師𨿽少於我﹐然其鬥气十倍於我。」

惠公曰「何故﹖」

簡對曰「君始以秦近而奔梁﹐繼以秦援而得國﹐又以秦賑而免饑﹐三受秦施而無一報。君臣積憤﹐是以來伐﹐三軍皆有責負之心﹐其气銳甚﹐豈止十倍而已﹖」

惠公慍曰「此乃慶鄭之語﹐定伯亦爲此言乎﹐寡人當與秦決一死敵。」

遂命韓簡往秦軍請戰曰「寡人有甲車六百乘﹐足以待君。君若退師﹐寡人之願﹔若其不退﹐寡人卽欲避君﹐其柰此三軍之士何。」

穆公笑曰「孺子何驕也。」

乃使公孫枝代對曰「君欲國﹐寡人納之﹔君欲粟﹐寡人給之﹔今君欲戰﹐寡人敢拒命乎﹖」

韓簡退曰「秦理直。吾不知死所矣。」

晉惠公使郭偃卜車右。諸人莫吉﹐惟慶鄭爲可。惠公曰「鄭黨於秦﹐豈可任哉﹖」乃攺用家僕徒爲車右﹐而使郤步揚禦車﹐逆秦師於韓原。

百里奚登壘﹐望見晉師甚眾﹐謂穆公曰「晉侯將致死於我﹐君其勿戰。」

穆公指天曰「晉負我已甚。若無天道則已﹐天而有知﹐吾必勝之。」乃於龍門山下﹐整列以待。

須臾﹐晉兵亦布陣畢。

兩陣對圓﹐中軍各鳴鼓進兵﹐屠岸夷恃勇﹐手握渾鐵槍一條﹐何止百斤之重﹐先撞入對陣﹐逢人便刺﹐。秦軍披靡。正遇白乙丙﹐兩下交戰﹐約莫五十餘合﹐殺得性起﹐各跳下車來﹐互相扭結﹐屠岸夷曰「我與你拚个死活﹐要人幫助的﹐不爲好漢。」

白乙丙曰「正要獨手擒拿你﹐方是英雄。」吩咐眾人﹕「都莫來﹗」兩个拳捶腳踢﹐直扭入陣後去了。

晉惠公見屠岸夷陷陣﹐急叫韓簡﹑梁繇靡引軍衝其左﹐自引家僕徒等衝其右﹐約於中軍取齊。

穆公見晉分兵兩路衝來﹐亦分作兩路迎敵。

且說惠公之車﹐正遇見公孫枝。惠公遂使家僕徒接戰。那公孫枝有萬夫不當之勇﹐家僕徒如何鬥得過﹖惠公教步揚﹕「用心執轡﹐寡人親自助戰﹗」公孫枝橫戟大喝曰「會戰者一齊上來﹗」只這一聲喝﹐如霹靂震天﹐把个國舅虢射嚇得伏於車中﹐不敢出气。

那小駟未經戰陣﹐亦被驚嚇﹐不繇禦人做主﹐向前亂跑﹐遂陷於泥濘之中﹐步揚用力鞭打﹐柰馬小力微﹐拔腳不起﹐正在危急。

恰好慶鄭之車﹐從前而過﹐惠公呼曰「鄭速救我﹗」

慶鄭曰「虢射何在﹖乃呼鄭耶。」

惠公又呼曰「鄭速將車來載寡人。」

鄭曰「君穩乘小駟﹐臣當報他人來救也。」遂催轅轉左而去。

步揚欲往覓他車﹐爭柰秦兵圍裹將來﹐不能得出。

再說韓簡一軍衝入﹐恰遇著秦穆公中軍﹐遂與秦將西乞術交戰﹐三十餘合﹐未分勝敗﹐蛾晰引軍又到﹐兩下夾攻﹐西乞術不能當﹐被韓簡一戟刺於車下。梁繇靡大叫﹕「敗將無用之物﹐可協力擒捉秦君。」

韓簡不顧西乞術﹐驅率晉兵﹐逕奔戎輅﹐來捉穆公。

穆公嘆曰「我今日反爲晉俘﹐天道何在﹖」才嘆一聲﹐只見正西角上一隊勇士﹐約三百餘人﹐髙叫﹕「勿傷吾恩主。」穆公擡頭看之﹐見那三百餘人﹐一个个蓬首袒肩﹐腳穿艸履﹐步行如飛﹐手中皆執大砍刀﹐腰懸弓箭﹐如混世魔王手下鬼兵一般﹐腳蹤到處﹐將晉兵亂砍﹐韓簡與梁繇靡慌忙迎敵。

又見一人飛車從北而至﹐乃慶鄭也﹐髙叫﹕「勿得戀戰﹐主公已被秦兵困於龍門山泥濘之中﹐可速往救駕。」韓簡等無心廝殺﹐撇了那一夥壯士﹐逕奔龍門山來救晉侯。

誰知晉惠公已被公孫枝所獲﹐並家僕徒﹑虢射﹐步揚等﹐一齊就縛﹐已歸大寨去了。韓簡頓足曰「獲秦君猶可相抵。慶鄭誤我矣﹗」

梁繇靡曰「君已在此。我輩何歸﹖」遂與韓簡各棄兵仗﹐。來投秦寨。與惠公做一處。

再說那壯士三百餘人﹐救了秦穆公﹐又救了西乞術。秦兵乘勝掩殺﹐晉兵大潰﹐龍門山下尸積如山﹐六百乘得脫者﹐十分中之二三耳。慶鄭聞晉君見擒﹐遂偸出秦軍﹐遇蛾晰被傷在地﹐扶之登車﹐同回晉國。髯翁有詩詠韓原大戰之事。詩曰﹕

龍門山下嘆輿屍﹐只爲昏君不報施。

善惡兩家分勝敗﹐明明天道豈無知﹖

卻說秦穆公還於大寨﹐謂百里奚曰「不聽井伯之言﹐幾爲晉笑。」

那壯士三百餘人﹐一齊到營前叩首。穆公問曰「汝等何人﹐乃肯爲寡人出死力耶﹖」

壯士對曰「君不記昔年亡善馬乎﹖吾等皆食馬肉之人也。」

原來穆公曾出獵於梁山﹐夜失良馬數匹﹐使吏求之。尋至岐山之下﹐有野人三百餘﹐羣聚而食馬肉。吏不敢驚之﹐趨報穆公﹕「速遣兵往捕﹐可盡得。」穆公嘆曰「馬已死矣﹐又因而戮人﹐百姓將謂寡人貴畜而賤人也。」乃索軍中美酒數十甕﹐使人賫往岐下﹐宣君命而賜之曰「寡君有言﹐『食良馬肉﹐不飲酒則傷人。』今以美酒賜汝。」野人叩頭謝恩﹐分飲其酒﹐齊嘆曰「盜馬不罪﹐更慮我等之傷﹐而賜以美酒﹐君之恩大矣﹐何以報之﹖」至是﹐聞穆公伐晉﹐三百餘人﹐皆捨命趨至韓原﹐前來助戰。恰遇穆公被圍﹐一齊奮勇救出﹐眞个是﹕

種瓜得瓜﹐種豆得豆。

施薄報薄﹐施厚報厚。

有施無報﹐何異禽獸﹖

穆公仰天嘆曰「野人且有報徳之義﹐晉侯獨何人哉﹖」乃問眾人中﹕「有願仕者﹐寡人能爵祿之﹗」壯士齊聲應曰「吾儕野人﹐但報恩主一時之惠﹐不願仕也。」穆公各贈金帛﹐野人不受而去﹐穆公嘆息不已。後人有詩云﹕

韓原山下兩交鋒﹐晉甲重重困穆公。

當日若誅牧馬士﹐今朝焉得出樊籠。

穆公點視將校不缺﹐單不見白乙丙一人。使軍士徧處搜尋﹐聞土窟中有哼聲﹐趨往視之﹐乃是白乙丙與屠岸夷相持滚入窟中﹐各各力盡气絕﹐尙扭定不放手。軍士將兩下拆開﹐擡放兩个車上﹐載回本寨。穆公問白乙丙﹐已不能言。有人看見他兩人拚命之事﹐向前奏知如此如此。

穆公嘆曰「兩人皆好漢也﹗」問左右﹕「有識晉將姓名者乎﹖」

公子縶就車中觀看﹐奏曰「此乃勇士屠岸夷也。臣前弔晉二公子﹐夷亦奉本國大臣之命來迎﹐相遇於旅次﹐是以識之。」

穆公曰「此人可畱爲秦用乎﹖」

公子縶曰「弒卓子﹐殺裏克﹐皆出其手﹔今日正當順天行誅。」穆公乃下令將屠岸夷斬首。

親解錦袍以覆白乙丙﹐命百里奚先以溫車載回秦國就醫﹐丙服藥﹐吐血數斗﹐半年之後﹐方才平復﹐此是後話。

再說穆公大獲全勝﹐拔寨都起﹐使人謂晉侯曰「君不欲避寡人﹐寡人今亦不能避君﹐願至敝邑而請罪焉。」惠公俯首無言。

穆公使公孫枝率車百乘﹐押送晉君至秦﹐虢射﹑韓簡﹑梁繇靡﹑家僕徒﹑郤步揚﹑郭偃﹑郤乞等﹐皆披髮垢面﹐艸行露宿相隨﹐如奔喪之狀。

穆公復使人弔諸大夫﹐且慰之曰「爾君臣謂要食晉粟﹐用兵來取﹐寡人之畱爾君﹐聊以致晉之粟耳﹐敢爲已甚乎﹖二三子何患無君﹖勿過戚也﹗」

韓簡等再拜稽首曰「君憐寡君之愚﹐及於寬政﹐不爲已甚﹐皇天后土﹐實聞君語﹐臣等敢不拜賜。」

秦兵回至雍州界上﹐穆公集羣臣議曰「寡人受上帝之命﹐以平晉亂﹐而立夷吾﹐今晉君背寡人之徳﹐卽得罪於上帝也﹐寡人欲用晉君﹐郊祀上帝﹐以答天貺﹐何如﹖」

公子縶曰「君言甚當。」

公孫枝進曰「不可﹐晉大國也。吾俘虜其民﹐已取怨矣﹔又殺其君﹐以益其忿。晉之報秦﹐將甚於秦之報晉也﹗」

公子縶曰「臣意非徒殺晉君已也﹐且將以公子重耳代之﹐殺無道而立有道﹐晉人徳我不暇﹐又何怨焉﹖」

公孫枝曰「公子重耳﹐仁人也﹐父子兄弟﹐相去一間耳﹐重耳不肯以父喪爲利﹐其肯以弟死爲利乎﹖若重耳不入﹐別立他人﹐與夷吾何擇﹖如其肯入﹐必且爲弟而仇秦﹐君廢前徳於夷吾﹐而樹新仇於重耳﹐臣竊以爲不可。」

穆公曰「然則逐之乎﹖囚之乎﹖抑復之乎﹖三者孰利﹖」

公孫枝對曰「囚之﹐一匹夫耳﹐於秦何益﹔逐之﹐必有謀納者﹐不如復之。」

穆公曰「不喪功乎﹖」

枝對曰「臣意亦非徒復之已也﹐必使歸吾河西五城之地﹐又使其世子圉畱質於吾國﹐然後許成焉﹐如是﹐則晉君終身不敢惡秦﹐且異日父死子繼﹐吾又以爲徳於圉﹐晉世世戴秦﹐利孰大乎﹖」

穆公曰「子桑之算﹐及於數世矣。」乃安置惠公於靈臺山之離宮﹐以千人守之。

穆公發遣晉侯﹐方欲起程﹐忽見一班內侍﹐皆服衰絰而至﹐穆公意謂有夫人之變﹐方欲問之﹐那內侍口述夫人之命﹐曰「上天降災﹐使秦﹑晉兩君﹐棄好卽戎﹐晉君之獲﹐亦婢子之羞也﹐若晉君朝入﹐則婢子朝死﹐夕入﹐則婢子夕死﹔今特使內侍以喪服迎君之師﹐若赦晉侯﹐猶赦婢子﹐惟君裁之。」

穆公大驚﹐問﹕「夫人在宮作何狀﹖」

內侍奏曰「夫人自聞晉君見獲﹐便攜太子服喪服﹐徒步出宮﹐至於後園崇臺之上﹐立艸舍而居﹐臺下俱積薪數十層﹐送饔飧者履薪上下﹐吩咐﹕」只待晉君入城﹐便自殺於臺上﹐縱火焚吾屍﹐以表兄弟之情也。「

穆公嘆曰「子桑勸我勿殺晉君﹐不然幾喪夫人之命矣。」

於是使內侍去其衰絰﹐以報穆姬曰「寡人不日歸晉侯也。」穆姬方才回宮。

內侍跪而問曰「晉侯見利忘義﹐背吾君之約﹐又負君夫人之托﹐今日乃自取囚辱﹐夫人何爲哀痛如此﹖」

穆姬曰「吾聞﹕『仁者𨿽怨不忘親﹐𨿽怒不棄禮』﹐若晉侯遂死於秦﹐吾亦與有罪矣。」內侍無不誦君夫人之賢徳。畢竟晉侯如何回國﹖且看下回分解。

第三十一回

晉惠公怒殺慶鄭介子推割股啖君

話說晉惠公囚於靈臺山﹐只道穆姬見怪﹐全不知衰絰逆君之事﹐遂謂韓簡曰「昔先君與秦議婚時﹐史蘇已有『西鄰責言﹐不利婚媾』之占﹔若從其言﹐必無今日之事矣﹗」

簡對曰「先君之敗徳﹐豈在婚秦哉﹗且秦不念婚姻﹐君何以得入﹖入而又伐﹐以好成仇﹐秦必不然﹐君其察之。」惠公嘿然。

未幾﹐穆公使公孫枝至靈臺山問候晉侯﹐許以復歸。公孫枝曰「敝邑羣臣﹐無不欲甘心於君者﹐寡君獨以君夫人登臺請死之故﹐不敢傷婚姻之好﹔前約河外五城﹐可速交割﹐再使太子圉爲質﹐君可歸矣﹗」惠公方才曉得穆姬用情﹐愧慚無地﹐卽遣大夫郤乞歸晉﹐吩咐呂省以割地質子之事﹔省特至王城﹐會秦穆公﹐將五城地圖﹐及錢谷戶口之數獻之﹐情願納質歸君。

穆公問﹕「太子如何不到﹖」

省對曰「國中不和﹐故太子暫畱敝邑﹐俟寡君入境之日﹐太子卽出境矣﹗」

穆公曰「晉國爲何不和﹖」

省對曰「君子自知其罪﹐惟思感秦之徳﹐小人不知其罪﹐但欲報秦之仇﹐以此不和也。」

穆公曰「汝國猶望君之歸乎﹖」

省對曰「君子以爲必歸﹐便欲送太子以和秦﹔小人以爲必不歸﹐堅欲立太子以拒秦。然以臣愚見﹐執吾君可以立威﹐捨吾君又可以見徳﹐徳威兼濟﹐此伯主之所以行乎諸侯也。傷君子之心﹐而激小人之怒﹐於秦何益﹖棄前功而墜伯業﹐料君之必不然矣﹗」

穆公笑曰「寡人意與飴甥正合。」

命孟明往定五城之界﹐設官分守﹐遷晉侯於郊外之公館﹐以賓禮待之﹐饋以七牢﹐遣公孫枝引兵同呂省護送晉侯歸國。凡牛羊豕各一﹐謂之一牢﹐七牢﹐禮之厚者﹐此乃穆公修好之意也。

惠公自九月戰敗﹐囚於秦﹐至十一月才得釋。與難諸臣﹐一同歸國﹐惟虢射病死於秦﹐不得歸。蛾晰聞惠公將入﹐謂慶鄭曰「子以救君誤韓簡﹐君是以被獲﹐今君歸﹐子必不免﹐盍奔他國以避之﹖」

慶鄭曰「軍法﹕」兵敗當死﹐將爲虜當死『﹐況誤君而貽以大辱﹐又罪之甚者﹖君若不還﹐吾亦將率其家屬以死於秦﹐況君歸矣﹐乃令失刑乎。吾之畱此﹐將使君行法於我﹐以快君之心﹐使人臣知有罪之無所逃也﹐又何避焉﹖「

蛾晰嘆息而去。惠公將至絳﹐太子圉率領狐突﹑郤芮﹑慶鄭﹑蛾晰﹑司馬說﹑寺人勃鞮等﹐出郊迎接。惠公在車中望見慶鄭﹐怒從心起﹐使家僕徒召之來前﹐問曰「鄭何敢來見寡人﹖」

慶鄭對曰「君始從臣言報秦之施﹐必不伐﹔繼從臣言﹐與秦講和﹐必不戰﹔三從臣言﹐不乘『小駟』﹐必不敗。臣之忠於君也至矣。何爲不見﹖」

惠公曰「汝今尙有何言﹖」

慶鄭對曰「臣有死罪三﹕有忠言而不能使君必聽﹐罪之一也﹔卜車右吉﹐而不能使君必用﹐罪之二也﹔以救君召二三子﹐而不能使君必不爲人擒﹐罪之三也。臣請受刑﹐以明臣罪。」

惠公不能答﹐使梁繇靡代數其罪。梁繇靡曰「鄭所言﹐皆非死法也。鄭有死罪三﹐汝不自知乎﹖君在泥濘之中﹐急而呼汝﹐汝不顧﹐一宜死﹔我幾獲秦君﹐汝以救君誤之﹐二宜死﹔二三子俱受執縛﹐汝不力戰﹐不面傷﹐全身逃歸﹐三宜死。」

慶鄭曰「三軍之士皆在此﹐聽鄭一言。有人能坐以待刑﹐而不能力戰面傷者乎﹖」

蛾晰諫曰「鄭死不避刑﹐可謂勇矣。君可赦之﹐使報韓原之仇。」

梁繇靡曰「戰已敗矣﹐又用罪人以報其仇﹐天下不笑晉爲無人乎﹖」

家僕徒亦諫曰「鄭有忠言三﹐可以贖死﹐與其殺之以行君之法﹐不若赦之以成君之仁。」

梁繇靡又曰「國所以彊﹐惟法行也。失刑亂法﹐誰復知懼﹖不誅鄭﹐今後再不能用兵矣﹗」

惠公顧司馬說﹐使速行刑。慶鄭引頸受戮。髯仙有詩嘆惠公器量之淺﹐不能容一慶鄭也。詩曰﹕

閉糴誰教負泛舟﹐反容姦佞殺忠謀。

惠公褊急無君徳﹐只合靈臺永作囚。

梁繇靡當時圍住秦穆公﹐自謂必獲﹐卻被慶鄭呼云「急救主公﹗」遂棄之而去。以此深恨慶鄭﹐必欲誅之。誅鄭之時﹐天昏地慘﹐日色無光﹐諸大夫中多有流涕者﹐蛾晰請其屍葬之﹐曰「吾以報載我之恩也。」

惠公旣歸國﹐遂使世子圉隨公孫枝入秦爲質﹐因請屠岸夷之屍﹐葬以上大夫之禮﹐命其子嗣爲中大夫。

惠公一日謂郤芮曰「寡人在秦三月﹐所憂者惟重耳﹐恐其乘變求入﹐今日才放心也。」

郤芮曰「重耳在外﹐終是心腹之疾﹐必除了此人﹐方絕後患。」

惠公問﹕「何人能爲寡人殺重耳者﹖寡人不吝重賞。」

郤芮曰「寺人勃鞮﹐向年伐蒲﹐曾斬重耳之衣袂﹐常恐重耳入國﹐或治其罪。君欲殺重耳﹐除非此人可用。」

惠公召勃鞮﹐密告以殺重耳之事。勃鞮對曰「重耳在翟十二年矣。翟人伐咎如﹐獲其二女﹐曰叔隗﹑季隗﹐皆有美色﹐以季隗妻重耳﹐而以叔隗妻趙衰﹐各生有子﹐君臣安於室家之樂﹐無復虞我之意﹐臣今往伐﹐翟人必助重耳興兵拒戰﹐勝負未卜﹐願得力士數人﹐微行至翟﹐乘其出遊﹐刺而殺之。」

惠公曰「此計大妙。」遂與勃鞮黃金百鎰﹐使購求力士﹐自去行事﹕「限汝三日內便要起身﹐事畢之日當加重用。」

自古道﹕「若要不知﹐除非莫爲﹔若要不聞﹐除非莫言。」惠公所托𨿽是勃鞮一人﹐內侍中多有聞其謀者。狐突聞勃鞮揮金如土﹐購求力士﹐心懷疑惑﹐密地裏訪問其故。那狐突是老國舅﹐哪个內侍不相熟﹖不免把這密謀來泄漏於狐突之耳。狐突大驚﹐卽時密寫一信﹐遣人星夜往翟﹐報與公子重耳知道。

卻說重耳﹐是日正與翟君獵於渭水之濱﹐忽有一人冒圍而入﹐求見狐氏兄弟﹐說﹕「有老國舅家書在此。」狐毛﹑狐偃曰「吾父素不通外信﹐今有家書﹐必然國中有事。」卽召其人至前﹐那人呈上書信﹐叩了一頭﹐轉身就走﹐毛偃心疑﹐啟函讀之﹐書中云「主公謀刺公子﹐已遣寺人勃鞮﹐限三日內起身﹐汝兄弟稟知公子﹐速往他國﹐無得久延取禍。」

二狐大驚﹐將書稟知重耳。

重耳曰「吾妻子皆在此﹐此吾家矣﹐欲去將何之﹖」

狐偃曰「吾之適此﹐非以營家﹐將以圖國也﹐以力不能適遠﹐故暫休足於此。今爲日已久﹐宜徙大國。勃鞮之來﹐殆天遣之以促公子之行乎﹖」

重耳曰「卽行﹐適何國爲可﹖」

狐偃曰「齊侯𨿽耄﹐伯業尙存﹐收卹諸侯﹐錄用賢士﹐今管仲﹑隰朋新亡﹐國無賢佐﹐公子若至齊﹐齊侯必然加禮。倘晉有變﹐又可惜齊之力﹐以圖復也。」

重耳以爲然﹐乃罷獵歸﹐告其妻季隗曰「晉君將使人行刺於我﹐恐遭毒手﹐將遠適大國﹐結連秦楚﹐爲復國之計。子宜盡心撫育二子﹐待我二十五年不至﹐方可別嫁他人。」

季隗泣曰「男子志在四方﹐非妾敢畱。然妾今二十五歲矣﹐再過二十五年﹐妾當老死﹐尙嫁人乎﹖妾自當待子﹐子勿慮也。」

趙衰亦囑咐叔隗﹐不必盡述。

次早﹐重耳命壺叔整頓車乘﹐守藏小吏頭須收拾金帛﹐正吩咐間﹐只見狐毛﹑狐偃倉皇而至﹐言「父親老國舅見勃鞮受命次日﹐卽便起身﹐誠恐公子未行﹐難以提防﹐不及寫書﹐又遣能行快走之人﹐星夜趕至﹐催促公子速速逃避﹐勿淹時刻。」

重耳聞信﹐大驚曰「鞮來何速也﹗」

不及裝束﹐遂與二狐徒步出於城外。壺叔見公子已行﹐止備犢車一乘﹐追上與公子乘坐。趙衰﹑臼季諸人﹐陸續趕上﹐不及乘車﹐都是步行。重耳問﹕「頭須如何不來﹖」

有人說﹕「頭須席捲藏中所有逃去﹐不知所向了。」

重耳已失窠巢﹐又沒盤費﹐此時情緒﹐好不愁悶。事已如此﹐不得不行。正是﹕

忙忙似喪家之犬﹐急急如漏网之魚。

公子出城半日。翟君始知。欲贈資裝。已無及矣﹐有詩爲證﹕

流落夷邦十二年﹐困龍伏蟄未升天。

豆箕何事相煎急﹐道路於今又播遷。

卻說惠公原限寺人勃鞮三日內起身﹐往翟幹事﹐如何次日便行﹖

那勃鞮原是个寺人﹐專以獻勤取寵爲事﹐前番獻公差他伐蒲﹐失了公子重耳﹐僅割取衣袂而回﹐料想重耳必然銜恨﹐今番又奉惠公之差﹐若能夠殺卻重耳﹐不惟與惠公立功﹐兼可除自己之患﹐故此糾合力士數人﹐先期疾走﹐正要公子不知防備﹐好去結果他性命﹐誰知老國舅兩番送信﹐漏泄其情﹐比及勃鞮到翟﹐訪問公子消息﹐公子已不在了﹐翟君亦爲公子面上﹐吩咐關津﹐凡過往之人﹐加意盤詰﹐十分嚴緊。

勃鞮在晉國﹐還是个近侍的宦者﹐今日爲殺重耳而來﹐做了姦人刺客之流﹐若被盤詰﹐如何答應﹖因此過不得翟國﹐只得怏怏而回﹐復命於惠公。惠公沒法﹐只得暫時擱起。

再說公子重耳一心要往齊邦﹐卻先要經繇衛國﹐這是「登髙必自卑﹐行遠必自邇」。重耳離了翟境﹐一路窮苦之狀﹐自不必說。數日﹐至於衛界﹐關吏叩其來歷﹐趙衰曰「吾主乃晉公子重耳﹐避難在外﹐今欲往齊﹐假道於上國耳。」

吏開關延入﹐飛報衛侯﹐上卿寧速﹐請迎之入城。

衛文公曰「寡人立國楚丘﹐並不曾借晉人半臂之力﹐衛﹑晉𨿽爲同姓﹐未通盟好﹐況出亡之人﹐何關輕重﹖若迎之﹐必當設宴贈賄﹐費多少事﹐不如逐之。」乃吩咐守門閽者﹐不許放晉公子入城﹐重耳乃從城外而行。魏犨﹑顚頡進曰「衛毀無禮﹐公子宜臨城責之。」

趙衰曰「蛟龍失勢﹐比於蚯蚓﹐公子且宜含忍﹐無徒責禮於他人也﹐」

犨﹑頡曰「旣彼不盡主人之禮﹐剽掠村落﹐以助朝夕﹐彼亦難怪我矣。」

重耳曰「剽掠者謂之盜﹐吾寧忍餓﹐豈可行盜賊之事乎﹖」

是日﹐公子君臣尙未早餐﹐忍饑而行。看看過午﹐到一處地名五鹿﹐見一夥田夫﹐同飯於隴上﹐重耳令狐偃問之求食。田夫問﹕「客從何來﹖」

偃曰「吾乃晉客﹐車上者乃吾主也。遠行無糧﹐願求一餐。」

田夫笑曰「堂堂男子﹐不能自資﹐而問吾求食耶﹖吾等乃村農﹐飽食方能荷鋤﹐焉有餘食及於他人﹖」

偃曰「縱不得食﹐乞賜一食器﹐」

田夫乃戲以土塊與之曰「此土可以器也。」

魏犨大罵﹕「村夫焉敢辱吾﹗」奪其食器﹐擲而碎之。

重耳亦大怒﹐將加鞭撲。

偃急止之曰「得飯易﹐得土難﹐土地國之基也﹐天假手野人﹐以土地授公子﹐此乃得國之兆﹐又何怒焉﹖公子可降拜受之﹗」重耳果依其言﹐下車拜受﹐田夫不解其意﹐乃羣聚而笑曰「此誠癡人耳﹗」後人有詩曰﹕

土地應爲國本基﹐皇天假手慰艱危。

髙明子犯窺先兆﹐田野愚民反笑癡。

再行約十餘里﹐從者饑不能行﹐乃休於樹下。

耳饑困﹐枕狐毛之膝而臥。狐毛曰「子余尙攜有壺餐﹐其行在後﹐可俟之。」

魏犨曰「𨿽有壺餐﹐不夠子餘一人之食﹐料無存矣。」眾人爭采蕨薇煮食﹐重耳不能下咽﹐忽見介子推捧肉湯一盂以進﹐重耳食之而美﹐食畢﹐問﹕「此處何從得肉﹖」

介子推曰「臣之股肉也。臣聞﹕」孝子殺身以事其親﹐忠臣殺身以事其君。『今公子乏食﹐臣故割股以飽公子之腹。「

重耳垂淚曰「亡人累子甚矣﹗將何以報﹖」

子推曰「但願公子早歸晉國﹐以成臣等股肱之義﹐臣豈望報哉﹖」

髯仙有詩贊云﹕

孝子重歸全﹐虧體謂親辱。

嗟嗟介子推﹐割股充君腹。

委質稱股肱﹐腹心同禍福。

豈不念親遺﹐忠孝難兼局﹖

彼哉私身家﹐何以食君祿。

良久﹐趙衰始至。眾人問其行遲之故﹐衰曰「被棘刺損足脛﹐故不能前。」

乃出竹笥中壺餐﹐以獻於重耳。

重耳曰「子余不苦饑耶﹔何不自食﹖」

衰對曰「臣𨿽饑﹐豈敢背君而自食耶﹖」

狐毛戲魏犨曰「此漿若落子手﹐在腹中且化矣。」魏犨慚而退。

重耳卽以壺漿賜趙衰﹐衰汲水調之﹐徧食從者﹐重耳嘆服。

重耳君臣一路覓食﹐半饑半飽﹐至於齊國。

齊桓公素聞重耳賢名﹐一知公子進關﹐卽遣使往郊﹐迎入公館﹐設宴款待。席間問﹕「公子帶有內眷否﹖」

重耳對曰「亡人一身不能自衛﹐安能攜家乎﹗」

桓公曰「寡人獨處一宵﹐如度一年﹐公子絀在行旅﹐而無人以侍巾櫛﹐寡人爲公子憂之。」於是擇宗女中之美者﹐納於重耳﹐贈馬二十乘﹐自是從行之眾﹐皆有車馬。

桓公又使廩人致粟﹐庖人致肉﹐日以爲常。重耳大悅﹐嘆曰「向聞齊侯好賢禮士﹐今始信之。其成伯﹐不亦宜乎﹗」

其時周襄王之八年﹐乃齊桓公之四十二年也。

桓公自從前歲委政鮑叔牙﹐一依管仲遺言﹐將豎刁﹑雍巫﹑開方三人逐去﹐食不甘味﹐夜不酣寢﹐口無謔語﹐面無笑容。

長衛姬進曰「君逐豎刁諸人﹐而國不加治﹐容顏日悴﹐意者左右使令﹐不能體君之心﹐何不召之﹖」

公曰「寡人亦思念此三人﹐但已逐之﹐而又召之﹐恐拂鮑叔牙之意也。」

長衛姬曰「鮑叔牙左右﹐豈無給使令者﹖老矣﹐柰何自苦如此﹖但以調味﹐先召易牙﹐則開方﹑刁可不煩招而致也。」桓公從其言﹐乃召雍巫和五味。

鮑叔牙諫曰「君豈忘仲父遺言乎﹖何召之。」

桓公曰「此三人有益於寡人﹐無害於國。仲父之言﹐無乃太過﹖」遂不聽叔牙之言﹐並召開方﹑豎刁﹐三人同時皆令復職﹐給事左右。鮑叔牙憤郁發病而死。齊事從此大壞矣。後來畢竟如何﹖且看下回分解。

第三十二回

晏蛾兒逾墻殉節羣公子大鬧朝堂話說齊桓公背了管仲遺言﹐復用豎刁﹑雍巫﹑開方三人﹐鮑叔牙諫諍不從﹐發病而死﹐三人益無忌憚﹐欺桓公老耄無能﹐遂專權用事。順三人者﹐不貴亦富﹐逆三人者﹐不死亦逐。這話且擱過一邊。

且說是時有鄭國名醫﹐姓秦名緩﹐字越人﹐寓於齊之盧村﹐因號盧醫。少時開邸捨﹐有長桑君來寓﹐秦緩知其異人﹐厚待之﹐不責其直。長桑君感之﹐授以神藥﹐以上池水服之﹐眼目如鏡﹐暗中能見鬼物﹐𨿽人在隔墻﹐亦能見之﹐以此視人病癥﹐五臟六腑﹐無不洞燭﹐特以診脈爲名耳。古時有个扁鵲﹐與軒轅黃帝同時﹐精於醫藥。人見盧醫手段髙彊﹐遂比之古人﹐亦號爲扁鵲。

先年扁鵲曾遊虢國﹐適值虢太子暴蹶而死﹐扁鵲過其宮中﹐自言能醫﹐內侍曰「太子已死矣﹐安能復生﹖」

扁鵲曰「請試之。」

內侍報知虢公﹐虢公流淚沾襟﹐延扁鵲入視。

扁鵲教其弟子陽厲﹐用砭石鍼之﹐須臾﹐太子蘇﹐更進以湯藥﹐過二旬復故。世人共稱扁鵲有回生起死之術。

扁鵲周遊天下﹐救人無數。

一日﹐遊至臨淄﹐謁見齊桓公。奏曰「君有病在腠理﹐不治將深。」桓公曰「寡人不曾有疾。」扁鵲出。

後五日復見﹐奏曰「君病在血脈﹐不可不治。」桓公不應。

後五日又見﹐奏曰「君之病已在腸胃矣﹐宜速治也。」桓公復不應。扁鵲退﹐桓公嘆曰「甚矣﹐醫人之喜於見功也。無疾而謂之有疾。」

過五日﹐扁鵲又求見﹐望見桓公之色﹐退而卻走﹐桓公使人問其故。曰「君之病在骨髓矣。夫腠理﹐湯熨之所及也。血脈﹐鍼砭之所及也。腸胃﹐酒醪之所及也。今在骨髓﹐𨿽司命其柰之何﹖臣是以不言而退也。」又過五日﹐桓公果病﹐使人召扁鵲﹐其館人曰「秦先生五日前已束裝而去矣。」桓公懊悔無已。

桓公先有三位夫人﹐曰王姬﹑徐姬﹑蔡姬﹐皆無子。王姬﹑徐姬相繼行卒﹐蔡姬退回蔡國。以下又有如夫人六位﹐俱因他得君寵愛﹐禮數與夫人無別﹐故謂之如夫人。六位各生一子﹐第一位長衛姬﹐生公子無虧﹔第二位少衛姬﹐生公子元﹔第三位鄭姬﹐生公子昭﹔第四位葛嬴﹐生公子潘﹔第五位密姬﹐生公子商人﹔第六位宋華子﹐生公子雍。

其餘妾媵﹐有子者尙多﹐不在六位如夫人之數。

那六位如夫人中﹐惟長衛姬事桓公最久。六位公子中﹐亦惟無虧年齒最長。

桓公嬖臣雍巫﹑豎刁﹐俱與衛姬相善﹐巫刁因請於桓公﹐許立無虧爲嗣。後又愛公子昭之賢﹐與管仲商議﹐在葵邱會上﹐囑咐宋襄公﹐以昭爲太子。衛公子開方﹐獨與公子潘相善﹐亦爲潘謀嗣立。公子商人性喜施予﹐頗得民心﹐因母密姬有寵﹐未免萌覬覦之心。內中只公子雍出身微賤﹐安分守己。其他五位公子﹐各樹黨羽﹐互相猜忌﹐如五隻大虫﹐各藏牙爪﹐專等人來搏噬。

桓公𨿽然是个英主﹐卻不道劍老無芒﹐人老無剛﹐他做了多年的侯伯﹐志足意滿﹐且是耽於酒色之人﹐不是个淸心寡欲的﹐到今日衰耄之年﹐志气自然昏惰了。況又小人用事﹐蒙蔽耳目﹐但知樂境無憂境﹐不聽忠言聽諛言。

那五位公子﹐各使其母求爲太子﹐桓公也一味含糊答應﹐全沒个處分的道理。正所謂﹕「人無遠慮﹐必有近憂。」

忽然桓公疾病﹐臥於寢室。雍巫見扁鵲不辭而去﹐料也難治了﹐遂與豎刁商議出一條計策﹐懸牌宮門﹐假傳桓公之語。牌上寫道﹕寡人有怔忡之疾﹐惡聞人聲﹐不論羣臣子姓﹐一槪不許入宮﹐著寺貂緊守宮門﹐雍巫率領宮甲巡邏。一應國政﹐俱俟寡人病痊日奏聞。

巫﹑刁二人假寫懸牌﹐把住宮門﹐單畱公子無虧﹐住長衛姬宮中﹐他公子問安﹐不容入宮相見。過三日﹐桓公未死﹐巫﹑刁將他左右侍衛之人﹐不問男女﹐盡行逐出﹐把宮門塞斷。又於寢室周圍﹐築起髙墻三丈﹐內外隔絕﹐風縫不通。止存墻下一穴﹐如狗竇一般﹐早晚使小內侍鉆入﹐打探生死消息。一面整頓宮甲﹐以防羣公子之變。不在話下。

再說桓公伏於牀上﹐起身不得﹐呼喚左右﹐不聽得一人答應﹐光著兩眼﹐呆呆而看﹐只見撲蹋一聲﹐似有人自上而墜﹐須臾推窗入來﹐桓公睜目視之﹐乃賤妾晏蛾兒也。

桓公曰「我腹中覺餓﹐正思粥飲﹐爲我取之。」

蛾兒對曰「無處覓粥飲。」

桓公曰「得熱水亦可救渴。」

蛾兒對曰「熱水亦不可得。」

桓公曰「何故﹖」

蛾兒對曰「易牙與豎刁作亂﹐守禁宮門﹐築起三丈髙墻﹐隔絕內外﹐不許人通﹐飲食從何處而來﹖」

桓公曰「汝如何得至於此﹖」

蛾兒對曰「妾曾受主公一幸之恩﹐是以不顧性命﹐逾墻而至﹐欲以視君之瞑也。」

桓公曰「太子昭安在﹖」

蛾兒對曰「被二人阻擋在外﹐不得入宮。」

桓公嘆曰「仲父不亦聖乎﹗聖人所見﹐豈不遠哉。寡人不明﹐宜有今日。乃奮气大呼曰﹕」天乎﹗天乎﹗小白乃如此終乎﹖「連叫數聲﹐吐血數口。謂蛾兒曰﹕」我有寵妾六人﹐子十餘人﹐無一人在目前者﹐單只你一人送終。深愧平日未曾厚汝。「

蛾兒對曰「主公請自保重。萬一不幸﹐妾情願以死送君。」

桓公嘆曰「我死若無知則已。若有知﹐何面目見仲父於地下﹗」乃以衣袂自掩其面﹐連嘆數聲而絕。

計桓公卽位於周莊王十二年之夏五月﹐薨於周襄王九年之冬十月﹐在位共四十有三年﹐壽七十三歲。潛淵先生有詩單贊桓公好處﹕

姬轍東遷綱紀亡﹐首倡列國共尊王。

南徵僭楚包茅貢﹐北啟頑戎朔漠疆。

立衛存邢仁徳著﹐定儲明禁義聲揚。

正而不譎《春秋》許﹐五伯之中業最彊。

髯仙又有一絕﹐嘆桓公一生英雄﹐到頭沒些結果。詩云﹕

四十餘年號方伯﹐南摧西抑雄無敵﹗

一朝疾臥牙刁狂﹐仲父原來死不得。

晏蛾兒見桓公命絕﹐痛哭一場﹐欲待叫喚外人﹐柰墻髙聲不得達﹐欲待逾墻而出﹐柰墻內沒有襯腳之物。左思右想﹐嘆口气曰「吾曾有言﹐『以死送君』﹐若殯殮之事﹐非婦人所知也。」乃解衣以覆桓公之屍﹐復肩負窗槅二扇以蓋之﹐權當掩覆之意。向牀下叩頭曰「君魂且勿遠去﹐待妾相隨﹗」遂以頭觸柱﹐腦裂而死。賢哉﹐此婦也﹗

是夜﹐小內侍鉆墻穴而入﹐見寢室堂柱之下﹐血泊中挺著一个屍首﹐驚忙而出﹐報與巫﹑刁二人曰「主公已觸柱自盡矣。」

巫﹑刁二人不信﹐使內侍輩掘開墻垣﹐二人親自來看﹐見是个婦人屍首﹐大驚。內侍中有認得者﹐指曰「此晏蛾兒也。」再看牙牀之上﹐兩扇窗槅﹐掩蓋著个不言不動﹑無知無覺的齊桓公。嗚呼哀哉﹐正不知幾時气絕的。

豎刁便商議發喪之事。雍巫曰「且慢﹐且慢﹐必須先定了長公子的君位﹐然後發喪﹐庶免爭競。」豎刁以爲然。

當下二人同到長衛姬宮中﹐密奏曰「先公已薨逝矣。以長幼爲序﹐合當夫人之子。但先公存日﹐曾將公子昭囑托宋公﹐立爲太子﹐羣臣多有知者。倘聞先公之變﹐必然輔助太子。依臣等之計﹐莫若乘今夜倉卒之際﹐卽率本宮甲士﹐逐殺太子﹐而奉長公子卽位﹐則大事定矣。」

長衛姬曰「我婦人也﹐惟卿等好爲之﹗」於是雍巫﹑豎刁各率宮甲數百﹐殺入東宮﹐來擒世子。

且說世子昭不得入宮問疾﹐悶悶不悅。

是夕方挑燈獨坐﹐恍惚之間﹐似夢非夢﹐見一婦人前來謂曰「太子還不速走﹐禍立至矣﹐妾乃晏蛾兒也﹐奉先公之命﹐特來相報。」昭方欲叩之﹐婦人把昭一推﹐如墜萬丈深淵﹐忽然驚醒﹐不見了婦人。此兆甚奇﹐不可不信。忙呼侍者取行燈相隨﹐開了便門﹐步至上卿髙虎之家﹐急扣其門。

髙虎迎入﹐問其來意。

公子昭訴稱如此。

髙虎曰「主公抱病半月﹐被姦臣隔絕內外﹐聲息不通。世子此夢﹐凶多吉少﹐夢中口稱先公﹐主公必已薨逝了。寧可信其有﹐不可信其無﹐世子且宜暫出境外﹐以防不測。」

昭曰「何處可以安身﹖」

髙虎曰「主公曾將世子囑咐宋公﹐今宜適宋﹐宋公必能相助。虎乃守國之臣﹐不敢同世子出奔。吾有門下士崔夭﹐見管東門鎖鑰﹐吾使人吩咐開門﹐世子可乘夜出城也。」

言之未已﹐閽人傳報﹕「宮甲圍了東宮。」嚇得世子昭面如土色。髙虎使昭變服﹐與從人一般﹐差心腹人相隨﹐至於東門﹐傳諭崔夭﹐令開鑰放出世子。

崔夭曰「主公存亡未知﹐吾私放太子﹐罪亦不免。太子無人侍從﹐如不棄崔夭﹐願一同奔宋。」

世子昭大喜曰「汝若同行﹐吾之願也。」當下開了城門﹐崔夭見有隨身車仗﹐讓世子登車﹐自己執轡﹐望宋國急急而去。

話分兩頭。卻說巫﹑刁二人﹐率領宮甲﹐圍了東宮﹐徧處搜尋﹐不見世子昭的蹤影。看看鼓打四更﹐雍巫曰「吾等擅圍東宮﹐不過出其不意﹐若還遲至天明﹐被他公子知覺﹐先據朝堂﹐大事去矣。不如且歸宮﹐擁立長公子﹐看羣情如何﹐再作道理。」

豎刁曰「此言正合吾意。」二人收甲﹐未及還宮﹐但見朝門大開﹐百官紛紛而集﹐不過是髙氏﹑國氏﹑管氏﹑鮑氏﹑陳氏﹑隰氏﹑南郭氏﹑北郭氏﹑閭邱氏這一班子孫臣庶﹐其名也不可盡述。這些眾官員聞說巫﹑刁二人﹐率領許多甲士出宮﹐料必宮中有變﹐都到朝房打聽消息﹐宮內已漏出齊侯凶信了。

又聞東宮被圍﹐不消說得﹐是姦臣乘機作亂。「那世子是先公所立﹐若世子有失﹐吾等何面目爲齊臣﹖」三三兩兩﹐正商議去救護世子。恰好巫﹑刁二人兵轉﹐眾官員一擁而前﹐七嘴八張的﹐都問道﹕「世子何在﹖」

雍巫拱手答曰「世子無虧﹐今在宮中。」

眾人曰「無虧未曾受命冊立﹐非吾主也。還我世子昭來﹗」

豎刁仗劍大言曰「昭已逐去了﹐今奉先公臨終遺命﹐立長子無虧爲君﹐有不從者﹐劍下誅之。」眾人憤憤不平﹐亂嚷亂罵﹕「都是你這班姦佞﹐欺死蔑生﹐擅權廢置。你若立了無虧﹐吾等誓不爲臣﹗」

大夫管平挺身出曰「今日先打死這兩个姦臣﹐除卻禍根﹐再作商議。」手挺牙笏﹐望豎刁頂門便打﹐豎刁用劍架住。眾官員卻待上前相助﹐只見雍巫大喝曰「甲士們﹐今番還不動手﹐平日養你們何干﹖」數百名甲士﹐各挺器械﹐一齊發作﹐將眾官員亂砍。眾人手無兵器﹐況且寡不敵眾﹐弱不敵彊﹐如何支架得來。正是﹕「白玉階前爲戰地﹐金鑾殿上見閻王。」

百官死於亂軍之手者﹐十分之三﹐其餘帶傷者甚多﹐俱亂竄出朝門去了。

再說巫﹑刁二人﹐殺散了眾百官﹐天已大明﹐遂於宮中扶出公子無虧﹐至朝堂卽位。內侍們鳴鐘擊鼓﹐甲士環列兩邊﹐階下拜舞稱賀者﹐剛剛只有雍巫﹑豎刁二人﹐無虧又慚又怒。雍巫奏曰「大喪未發﹐羣臣尙未知送舊﹐安知迎新乎。此事必須召國﹑髙二老入朝﹐方可號召百官﹐壓服人眾。」無虧準奏﹐卽遣內侍分頭宣召右卿國懿仲﹑左卿髙虎。

這兩位是周天子所命監國之臣﹐世爲上卿﹐羣僚欽服﹐所以召之。國懿仲與髙虎聞內侍將命﹐知齊侯已死﹐且不具朝服﹐卽時披麻帶孝﹐入朝奔喪。巫﹑刁二人﹐急忙迎住於門外﹐謂曰「今日新君禦殿﹐老大夫權且從吉。」

國﹑髙二老齊聲答曰「未殯舊君﹐先拜新君﹐非禮也。誰非先公之子﹐老夫何擇﹐惟能主喪者﹐則從之。」

巫﹑刁語塞。

國髙乃就門外﹐望空再拜﹐大哭而出。

無虧曰「大喪未殯﹐羣臣又不服﹐如之柰何﹖」

豎刁曰「今日之事﹐譬如搏虎﹐有力者勝。主上但據住正殿﹐臣等列兵兩廡﹐俟公子有入朝者﹐卽以兵劫之。」無虧從其言。

長衛姬盡出本宮之甲﹐凡內侍悉令軍裝﹐宮女長大有力者﹐亦湊甲士之數。巫﹑刁各統一半﹐分布兩廡。不在話下。

且說衛公子開方﹐聞巫﹑刁擁立無虧﹐謂葛嬴之子潘曰「太子昭不知何往。若無虧可立﹐公子獨不可立乎﹖」乃悉起家丁死士﹐列營於右殿。

密姬之子商人﹐與少衛姬之子元共議﹕「同是先公骨血﹐江山莫不有分。公子潘已據右殿﹐吾等同據左殿。世子昭若到﹐大家讓位。若其不來﹐把齊國四分均分。」元以爲然。亦各起家甲﹐及平素所養門下之士﹐成隊而來。公子元列營於左殿﹐公子商人列營於朝門﹐相約爲犄角之勢。巫﹑刁畏三公子之眾﹐牢把正殿﹐不敢出攻。三公子又畏巫﹑刁之彊﹐各守軍營﹐謹防衝突。正是﹕「朝中成敵國﹐路上絕行人。」有詩爲證﹕

鳳閣龍樓虎豹嘶﹐紛紛戈甲滿丹墀。

分明四虎爭殘肉﹐那个降心肯伏低。

其時只有公子雍怕事﹐出奔秦國去訖﹐秦穆公用爲大夫﹐不在話下。

且說眾官知世子出奔﹐無所朝宗﹐皆閉門不出。惟有老臣國懿仲﹑髙虎心如刀刺﹐只想解結﹐未得其策。如此相持﹐不覺兩月有餘。髙虎曰「諸公子但知奪位﹐不思治喪﹐吾今日當以死爭。」

國懿仲曰「子先入言﹐我則繼之﹐同捨一命﹐以報累朝爵祿之恩可也。」

髙虎曰「只我兩人開口﹐濟得甚事﹐凡食齊祿者﹐莫非臣子﹐吾等沿門喚集﹐同到朝堂﹐且奉公子無虧主喪何如﹖」

懿仲曰「『立子以長』﹐立無虧不爲無名。」於是分頭四下﹐招呼羣臣﹐同去哭靈。眾官員見兩位老大夫做主﹐放著膽各具喪服﹐相率入朝。寺貂攔住問曰「老大夫此來何意﹖」

髙虎曰「彼此相持﹐無有了期﹐吾等專請公子主喪而來﹐無他意也。」貂乃揖虎而進虎將手一招﹐國懿仲同羣臣俱入﹐直至朝堂﹐告無虧曰「臣等聞﹕」父母之恩﹐猶天地也。『故爲人子者﹐生則致敬﹐死則殯葬﹐未聞父死不殮﹐而爭富貴者。且君者臣之表﹐君旣不孝﹐臣何忠焉﹐今先君已死六十七日矣﹐尙未入棺﹐公子𨿽禦正殿﹐於心安乎﹖「言罷﹐羣臣皆伏地痛哭。

無虧亦泣下曰「孤之不孝。罪通於天。孤非不欲成喪禮﹐其如元等之見逼何﹖」

國懿仲曰「太子已外奔。惟公子最長﹐公子若能主喪事﹐收殮先君﹐大位自屬。公子元等﹐𨿽分據殿門﹐老臣當以義責之﹐誰敢與公子爭者﹖」

無虧收淚下拜曰「此孤之願也。」髙虎吩咐雍巫仍守殿廡。羣公子但衰麻入靈者﹐便放入宮﹔如帶挾兵仗者﹐卽時拿住正罪。寺貂先至寢宮﹐安排殯殮。

卻說桓公屍在牀上﹐日久無人照顧﹐𨿽則冬天﹐血肉狼藉﹐屍气所蒸﹐生虫如蟻﹐直散出於墻外。起初眾人尙不知虫從何來﹐及入寢室﹐發開窗槅﹐見虫攢屍骨﹐無不淒慘。無虧放聲大哭﹐羣臣皆哭﹐卽日取梓棺盛殮﹐皮肉皆腐﹐僅以袍帶裹之﹐艸艸而已。惟晏蛾兒面色如生﹐形體不變﹐髙虎等知爲忠烈之婦﹐嘆息不已﹐亦命取棺殮之。

髙虎等率羣臣奉無虧居主喪之位﹐眾人各依次哭靈。是夜﹐同宿於柩側。

卻說公子元﹑公子潘﹑公子商人﹐列營在外﹐見髙﹑國老臣率羣臣喪服入內﹐不知何事。後聞桓公已殯﹐羣臣俱奉無虧主喪﹐戴以爲君﹐各相傳語﹐言「髙﹑國爲主﹐吾等不能與爭矣。」乃各散去兵眾﹐俱衰麻入宮奔喪﹐兄弟相見﹐各各大哭。當時若無髙﹑國說下無虧﹐此事不知如何結局也。胡曾先生有詩嘆曰﹕

違背忠臣寵佞臣﹐致令骨肉肆紛爭。

若非髙國行和局﹐白骨堆牀葬不成。

卻說齊世子昭逃奔宋國﹐見了宋襄公﹐哭拜於地﹐訴以雍巫﹑豎刁作亂之事。其時宋襄公乃集羣臣問曰「昔齊桓公曾以公子昭囑托寡人﹐立爲太子﹐屈指十年矣。寡人中心藏之﹐不敢忘也。今巫﹑刁內亂﹐太子見逐﹐寡人欲約會諸侯﹐共討齊罪﹐納昭於齊﹐定其君位而返。此舉若遂﹐名動諸侯﹐便可倡率會盟﹐以紹桓公之伯業﹐卿等以爲何如﹖」忽有一大臣出班奏曰「宋國有三不如齊﹐焉能伯諸侯乎﹖」襄公視之﹐其人乃桓公之長子﹐襄公之庶兄﹐因先年讓國不立﹐襄公以爲上卿﹐公子目夷字子魚也。

襄公曰「子魚言『三不如齊』﹐其故安在﹖」

目夷曰「齊有泰山﹑渤海之險﹐瑯琊﹑卽墨之饒﹐我國小土薄﹐兵少糧稀﹐一不如也﹔齊有髙﹑國世卿﹐以干其國﹔有管仲﹑寧戚﹑隰朋﹑鮑叔牙以謀其事﹐我文武不具﹐賢才不登﹐二不如也﹔桓公北伐山戎﹐兪兒開道﹐獵於郊外﹐委蛇現形﹐我今年春正月﹐五星隕地﹐俱化爲石﹐二月又有大風之異﹐六益鳥退飛﹐此乃上而降下﹐求進反退之象﹐三不如也。有此三不如齊﹐自保且不暇﹐何暇顧他人乎﹖」

襄公曰「寡人以仁義爲主﹐不救遺孤﹐非仁也﹔受人囑而棄之﹐非義也。」遂以納太子昭傳檄諸侯﹐約以來年春正月﹐共集齊郊。

檄至衛國﹐衛大夫寧速進曰「立子以嫡﹐無嫡立長﹐禮之常也。無虧年長﹐且有戍衛之勞﹐於我有恩﹐願君勿與。」

衛文公曰「昭已立爲世子﹐天下莫不知之。夫戍衛﹐私恩也﹔立世子﹐公義也。以私廢公﹐寡人不爲也。」

檄至魯國﹐魯僖公曰「齊侯托昭於宋﹐不托寡人﹐寡人惟知長幼之序矣。若宋伐無虧﹐寡人當救之。」

周襄王十年﹐齊公子無虧元年三月﹐宋襄公親合衛﹑曹﹑邾三國之師﹐奉世子昭伐齊﹐屯兵於郊。時雍巫已進位中大夫﹐爲司馬﹐掌兵權矣。無虧使統兵出城禦敵﹐寺貂居中調度﹐髙﹑國二卿分守城池。髙虎謂國懿仲曰「吾之立無虧﹐爲先君之未殯﹐非奉之也。今世子已至﹐又得宋助﹐論理則彼順﹐較勢則彼彊﹐且巫﹑刁戕殺百官﹐專權亂政﹐必爲齊患﹐不若乘此除之﹐迎世子奉以爲君﹐則諸公子絕覬覦之望﹐而齊有泰山之安矣。」

懿仲曰「易牙統兵駐郊﹐吾召豎刁﹐托以議事﹐因而殺之。率百官奉迎世子﹐以代無虧之位﹐吾諒易牙無能爲也。」

髙虎曰「此計大妙。」

乃伏壯士於城樓﹐托言機密重事﹐使人請豎刁相會。正是﹕做就機關擒猛虎﹐安排香餌釣鰲魚。不知豎刁性命如何﹖且看下回分解。

第三十三回

宋公伐齊納子昭楚人伏兵劫盟主

話說髙虎乘雍巫統兵出城﹐遂伏壯士於城樓﹐使人請豎刁議事。豎刁不疑﹐昂然而來。髙虎置酒樓中相待﹐三杯之後﹐髙虎開言「今宋公糾合諸侯﹐起大兵送太子到此﹐何以禦之﹖」

豎刁曰「已有易牙統兵出郊迎敵矣。」

虎曰「眾寡不敵﹐柰何﹗老夫欲借重吾子﹐以救齊難。」

豎刁曰「刁何能爲﹐如老大夫有差遣﹐惟命是聽﹗」

虎曰「欲借子之頭﹐以謝罪於宋耳﹗」

刁愕然遽起。

虎顧左右喝曰「還不下手﹖」壁間壯士突出﹐執豎刁斬之。

虎遂大開城門﹐使人傳呼曰「世子已至城外﹐願往迎者隨我﹗」國人素惡雍巫﹑豎刁之爲人﹐因此不附無虧﹔見髙虎出迎世子﹐無不攘臂樂從﹐隨行者何止千人。

國懿仲入朝﹐直叩宮門﹐求見無虧﹐奏言「人心思戴世子﹐相率奉迎﹐老臣不能阻當﹐主公宜速爲避難之計。」

無虧問﹕「雍巫﹑豎刁安在﹖」

懿仲曰「雍巫勝敗未知。豎刁已爲國人所殺矣。」

無虧大怒曰「國人殺豎刁﹐汝安得不知﹖」顧左右欲執懿仲﹐懿仲奔出朝門。

無虧帶領內侍數十人﹐乘一小車﹐憤然仗劍出宮﹐下令欲發丁壯授甲﹐親往禦敵。內侍輩東喚西呼﹐國中無一人肯應﹐反叫出許多冤家出來。正是﹕

「恩徳終須報﹐冤仇撒不開。

從前作過事﹐沒興一齊來。「

這些冤家﹐無非是髙氏﹑國氏﹑管氏﹑鮑氏﹑寧氏﹑陳氏﹑晏氏﹑東郭氏﹑南郭氏﹑北郭氏﹑公孫氏﹑閭邱氏眾官員子姓。當初只爲不附無虧﹐被雍巫﹑豎刁殺害的﹐其家屬人人含怨﹐个个銜冤﹐今日聞宋君送太子入國﹐雍巫統兵拒戰﹐論起私心﹐巴不得雍巫兵敗﹐又怕宋國兵到﹐別有一番殺戮之慘﹐大家懷著鬼胎。及聞髙老相國殺了豎刁﹐往迎太子﹐無不喜歡﹐都道﹕「今日天眼方開﹗」齊帶器械防身﹐到東門打探太子來信﹐恰好撞見無虧乘車而至。

仇人相見﹐分外眼睜﹐一人爲首﹐眾人相助﹐各各挺著器械﹐將無虧圍住。內侍喝道﹕「主公在此﹐諸人不得無禮。」

眾人道﹕「那里是我主公。」便將內侍亂砍﹐無虧抵擋不住﹐急忙下車逃走﹐亦被眾人所殺。東門鼎沸﹐卻得國懿仲來撫慰一番﹐眾人方才分散。懿仲將無虧屍首擡至別館殯殮﹐一面差人飛報髙虎。

再說雍巫正屯兵東關﹐與宋相持﹐忽然軍中夜亂﹐傳說﹕「無虧﹑豎刁俱死﹐髙虎相國率領國人﹐迎接太子昭爲君﹐吾等不可助逆。」雍巫知軍心已變﹐心如芒刺﹐急引心腹數人﹐連夜逃奔魯國去訖。

天明﹐髙虎已到﹐安撫雍巫所領之眾﹐直至郊外﹐迎接世子昭﹐與宋﹑衛﹑曹﹑邾四國請和﹐四國退兵。髙虎奉世子昭行至臨淄城外﹐暫停公館﹐使人報國懿仲整備法駕﹐同百官出迎。

卻說公子元﹑公子潘聞知其事﹐約會公子商人﹐一同出郭奉迎新君。公子商人咈然曰「我等在國奔喪﹐昭不與哭泣之位﹐今乃借宋兵威﹐以少淩長﹐彊奪齊國﹐於理不順﹔聞諸侯之兵已退﹐我等不如各率家甲﹐聲言爲無虧報仇﹐逐殺子昭。吾等三人中﹐憑大臣公議一人爲君﹐也免得受宋國箝制﹐滅了先公盟主的志气。」

公子元曰「若然﹐當奉宮中之令而行﹐庶爲有名。」乃入宮稟知長衛姬。

長衛姬泣曰「汝能爲無虧報仇﹐我死無恨矣。」卽命糾集無虧舊日一班左右人眾﹐合著三位公子之黨﹐同拒世子。豎刁手下亦有心腹﹐欲爲其主報仇﹐也來相助﹐分頭據住臨淄城各門。國懿仲畏四家人眾﹐將府門緊閉﹐不敢出頭了。

髙虎謂世子昭曰「無虧﹑豎刁𨿽死﹐餘黨尙存﹐況有三公子爲主﹐閉門不納﹐若欲求入﹐必須交戰﹔倘戰而不勝﹐前功盡棄﹐不如仍走宋國求救爲上。」

世子昭曰「但憑國老主張。」

髙虎乃奉世子昭復奔宋國。

宋襄公才班師及境﹐見世子昭來到﹐大驚﹐問其來意﹐髙虎一一告訴明白。

襄公曰「此寡人班師太早之故也。世子放心﹐有寡人在﹐何愁不入臨淄哉﹗」

卽時命大將公孫固增添車馬。先前有衛﹑曹﹑邾三國同事﹐止用二百乘﹐今日獨自出車﹐加至四百乘。公子蕩爲先鋒﹐華禦事爲合後﹐親將中軍﹐護送世子﹐重離宋境﹐再入齊郊。時有髙虎前驅﹐把關將吏﹐望見是髙相國﹐卽時開門延入﹐直逼臨淄下寨。

宋襄公見國門緊閉﹐吩咐三軍準備攻城器具。城內公子商人謂公子元﹑公子潘曰「宋若攻城﹐必然驚動百姓﹐我等率四家之眾﹐乘其安息未定﹐合力攻之﹐幸而勝固善﹐不幸而敗﹐權且各圖避難﹐再作區處﹐彊如死守於此﹐萬一諸侯之師畢集﹐如之柰何﹖」元﹑潘以爲然。

乃於是日﹐夜開城門﹐各引軍出來劫宋寨﹐不知虛實﹐單劫了先鋒公子蕩的前營。蕩措手不及﹐棄寨而奔。中軍大將公孫固聞前寨有失﹐急引大軍來救。後軍華禦事同齊國老大夫髙虎﹐亦各率部下接應﹐兩下混戰﹐直至天明。四家黨羽𨿽眾﹐各爲其主﹐人心不齊﹐怎當得宋國大兵。

當下混戰了一夜﹐四家人眾﹐被宋兵殺得七零八落。公子元恐世子昭入國﹐不免於禍﹐乘亂引心腹數人﹐逃奔衛國避難去訖。公子潘﹑公子商人收拾敗兵入城﹐宋兵緊隨其後﹐不能閉門﹐崔夭爲世子昭禦車﹐長驅直入。

上卿國懿仲聞四家兵散﹐世子已進城﹐乃聚集百官﹐同髙虎擁立世子昭卽位﹐卽以本年爲元年﹐是爲孝公。孝公嗣位﹐論功行賞﹐進崔夭爲大夫。大出金帛﹐厚犒宋軍。

襄公畱齊境五日﹐方才回宋。

時魯僖公起大兵來救無虧﹐聞孝公已立﹐中道而返。自此魯﹑齊有隙﹐不在話下。

再說公子潘與公子商人計議﹐將出兵拒敵之事﹐都推在公子元身上。國﹑髙二國老﹐明知四家同謀﹐欲孝公釋怨修好﹐單治首亂雍巫﹑豎刁二人之罪﹐盡誅其黨﹐餘人俱赦不問。

是秋八月﹐葬桓公於牛首堈之上﹐連起三大墳。以晏蛾兒附葬於旁﹐另起一小墳。又爲無虧﹑公子元之故﹐將長衛姬﹑少衛姬兩宮內侍宮人﹐悉令從葬﹐死者數百人。

後至晉永嘉末年﹐天下大亂﹐有村人發桓公冢﹐冢前有水銀池﹐寒气觸鼻﹐人不敢入﹐經數日﹐其气漸消﹐乃牽猛犬入冢中﹐得金蠶數十斛﹐珠襦玉匣﹐繒彩軍器﹐不可勝數﹐冢中骸骨狼藉﹐皆殉葬之人也。足知孝公當日葬父之厚矣。亦何益哉﹗髯仙有詩云﹕

疑冢三堆峻似山﹐金蠶玉匣出人間。

從來厚蓄多遭發﹐薄葬須知不是慳。

話分兩頭。卻說宋襄公自敗了齊兵﹐納世子昭爲君﹐自以爲不世奇功﹐便想號召諸侯﹐代齊桓公爲盟主。又恐大國難致﹐先約滕﹑曹﹑邾﹑鄫小國﹐爲盟於曹國之南。曹﹑邾二君到後﹐滕子嬰齊方至﹐宋襄公不許嬰齊與盟﹐拘之一室。鄫君懼宋之威﹐亦來赴會﹐已逾期二日矣。

宋襄公問於羣臣曰「寡人甫倡盟好﹐鄫小國﹐輒敢怠慢﹐後期二日﹐不重懲之﹐何以立威﹖」

大夫公子蕩進曰「向者齊桓公南徵北討﹐獨未服東夷之眾。君欲威中國﹐必先服東夷﹔欲服東夷﹐必用鄫子。」

襄公曰「用之何如﹖」

公子蕩曰「睢水之次﹐有神能致風雨﹐東夷皆立社祠之﹐四時不缺。君誠用鄫子爲犧牲﹐以祭睢神﹐不惟神將降福﹐使東夷聞之﹐皆謂君能生殺諸侯﹐誰不聳懼來服﹖然後借東夷﹐之力﹐以徵諸侯﹐伯業成矣。」

上卿公子目夷諫曰「不可﹐不可。古者小事不用大牲﹐重物命也﹐況於人乎﹖夫祭祀﹐以爲人祈福也。殺人以祈人福﹐神必不饗。且國有常祀﹐宗伯所掌。睢水河神不過妖鬼耳﹗夷俗所祀﹐君亦祀之﹐未見君之勝於夷也﹐而誰肯服之﹖齊桓公主盟四十年﹐存亡繼絕﹐歲有徳施於天下。今君才一舉盟會﹐而遂戮諸侯以媚妖神。臣見諸侯之懼而叛我﹐未見其服也。」

公子蕩曰「子魚之言謬矣。君之圖伯與齊異﹐齊桓公制國二十餘年﹐然後主盟﹔君能待乎﹖夫緩則用徳﹐急則用威。遲速之序﹐不可不察也﹗不同夷﹐夷將疑我﹔不懼諸侯﹐諸侯將玩我。內玩而外疑﹐何以成伯﹖昔武王斬紂頭﹐懸之太白旗﹐以得天下﹐此諸侯之行於天子者也。而何有於小國之君﹖君必用之﹗」

襄公本心急於欲得諸侯﹐遂不聽目夷之言。使邾文公執鄫子殺而烹之。以祭睢水之神﹐遣人召東夷君長﹐俱來睢水會祀。東夷素不習宋公之政﹐莫有至者﹐滕子嬰齊大驚﹐使人以重賂求釋﹐乃解嬰齊之囚。

曹大夫僖負羈謂曹共公襄曰「宋躁而虐﹐事必無成﹐不如歸也。」共公辭歸﹐遂不具地主之禮。

襄公怒﹐使人責之曰「古者國君相見﹐有脯資餼牢﹐以修賓主之好。寡君逗畱於君之境上﹐非一日矣﹐三軍之眾﹐尙未知主人之所屬。願君圖之。」

僖負羈對曰「夫授館致餼﹐朝聘之常禮也。今君以公事涉於南鄙﹐寡人亟於奔命﹐未及他圖。今君責以主人之禮﹐寡君愧甚﹐惟君恕之。」曹共公遂歸。

襄公大怒﹐傳令移兵伐曹。公子目夷又諫曰「昔齊桓公會盟之迹﹐徧於列國。厚往薄來﹐不責其施﹐不誅其不及﹐所以寬人之力﹐而卹人之情也。曹之缺禮﹐於君無損﹐何必用兵﹖」

襄公不聽。使公子蕩將兵車三百乘﹐伐曹圍其城。僖負羈隨方設備﹐與公子蕩相持三月﹐蕩不能取勝。

是時﹐鄭文公首先朝楚﹐約魯﹑齊﹑陳﹑蔡四國之君﹐與楚成王爲盟於齊境。

宋襄公聞之大驚。一來恐齊﹑魯兩國之中﹐或有倡伯者﹐宋不能與爭﹔二來又恐公子蕩攻曹失利﹐挫了銳气﹐貽笑於諸侯。乃召蕩歸﹐曹共公亦恐宋師再至﹐遣人至宋謝罪。自此宋﹑曹相睦如初。

再說宋襄公一心求伯。見小國諸侯紛紛不服﹐大國反遠與楚盟﹐心中憤急﹐與公子蕩商議。公子蕩進曰「當今大國。無過齊﹑楚﹐齊𨿽伯主之後﹐然紛爭方定﹐國勢未張﹔楚僭王號﹐乍通中國﹐諸侯所畏。君誠不惜卑詞厚幣﹐以求諸侯於楚﹐楚必許之。借楚力以聚諸侯﹐復借諸侯以壓楚﹐此一時權宜之計也。」

公子目夷又諫曰「楚有諸侯﹐安肯與我﹔我求諸侯於楚﹐楚安肯下我。恐爭端從此開矣。」

襄公不以爲然﹐卽命公子蕩以厚賂如楚﹐求見楚成王。成王問其來意﹐許以明年之春﹐相會於鹿上之地。公子蕩歸報襄公﹐襄公曰「鹿上﹐齊地﹐不可不聞之齊侯。」復遣公子蕩如齊修聘﹐述楚王期會之事﹐齊孝公亦許之。時宋襄公之十一年﹐乃周襄王之十二年也。

次年春正月﹐宋襄公先至鹿上﹐築盟壇以待齊﹑楚之君。

二月初旬﹐齊孝公始至。襄公自負有納孝公之功﹐相見之間﹐頗有徳色﹔孝公感宋之徳﹐亦頗盡地主之禮。

又二十餘日﹐楚成王方到﹐宋﹑齊二君接見之間﹐以爵爲序﹐楚𨿽僭王號﹐實是子爵﹐宋公爲首﹐齊侯次之﹐楚子又次之﹐這是宋襄公定的位次。至期﹐共登鹿上之壇。襄公毅然以主盟自居﹐先執牛耳﹐並不謙讓﹔楚成王心中不悅﹐勉彊受歃。

襄公拱手言曰「玆父忝先代之後﹐作賓王家。不自揣徳薄力微。竊欲修舉盟會之政﹐恐人心不肅﹐欲借重二君之餘威﹐以合諸侯於敝邑之盂地。以秋八月爲期﹐若君不棄﹐倡率諸侯﹐徼惠於盟﹐寡人願世惇兄弟之好﹐自殷先王以下﹐咸拜君之賜﹐豈獨寡人乎﹖」

齊孝公拱手以讓楚成王﹐成王亦拱手以讓孝公﹐二君互相推讓﹐良久不決。

襄公曰「二君若不棄寡人﹐請同署之。」乃出徵會之牘﹐不送齊侯﹐卻先送楚成王求署。孝公心中亦懷怏怏﹐楚成王舉目觀覽。牘中敍合諸侯修會盟之意﹐效齊桓公衣裳之會。不以兵車﹐牘尾宋公先已署名。

楚成王暗暗含笑。謂襄公曰「諸侯君自能致﹐何必寡人﹖」

襄公曰「鄭﹑許久在君之宇下﹐而陳﹑蔡近者復受盟於齊。非乞君之靈﹐懼有異同。寡人是以借重於上國。」

楚成王曰「然則齊君當署﹐次及寡人可也。」

孝公曰「寡人於宋﹐猶宇下也﹐所難致者﹐上國之威令耳。」

楚王笑而署名。以筆授孝公﹐孝公曰「有楚不必有齊。寡人流離萬死之餘﹐幸社稷不隕﹐得從末歃爲榮﹐何足重輕﹖而褻此簡牘爲耶﹖」堅不肯署。

論齊孝公心事﹐卻是怪宋襄公先送楚王求署﹐識透他重楚輕齊﹐所以不署。宋襄公自負有恩於齊。卻認孝公是衷腸之語﹐遂收牘而藏之。三君於鹿上又敍數日﹐丁寧而別。髯仙有詩嘆曰﹕

諸侯原自屬中華﹐何用紛紛乞楚家。

錯認同根成一樹﹐誰知各自有丫叉﹖

楚成王旣歸﹐述其事於令尹子文。子文曰「宋君狂甚。吾王何以徵會許之。」

楚王笑曰「寡人欲主中華之政久矣。恨不得其便耳﹐今宋公倡衣裳之會。寡人因之以合諸侯。不亦可乎﹖」

大夫成得臣進曰「宋公爲人好名而無實﹐輕信而寡謀。若伏甲以劫之﹐其人可虜也。」

楚王曰「寡人意正如此。」

子文曰「許人以會而復劫之﹐人謂楚無信矣。何以服諸侯﹖」

得臣曰「宋喜於主盟。必有傲諸侯之心﹐諸侯未習宋政﹐莫之與也﹐劫之以示威。劫而釋之﹐又可以示徳﹐諸侯恥宋之無能。不歸楚﹐將誰歸乎﹖夫拘小信而喪大功﹐非策也﹗」

子文奏曰「子玉之計﹐非臣所及。」

楚王乃使成得臣﹑斗勃二人爲將﹐各選勇士五百人操演聽令﹐預定劫盟之計﹐不必詳說﹐下文便見。

且說宋襄公歸自鹿上﹐欣然有喜色﹐謂公子目夷曰「楚已許我諸侯矣。」

目夷諫曰「楚﹐蠻夷也﹐其心不測。君得其口﹐未得其心﹐臣恐君之見欺也。」

襄公曰「子魚太多心了。寡人以忠信待人﹐人其忍欺寡人哉﹖」遂不聽目夷之言﹐傳檄徵會。先遣人於盂地築起壇場﹐增修公館﹐務極華麗﹐倉場中儲積芻糧﹐以待各國軍馬食費。凡獻享犒勞之儀﹐一一從厚﹐無不預備。

至秋七月﹐宋襄公命乘車赴會。目夷又諫曰「楚彊而無義﹐請以兵車往。」

襄公曰「寡人與諸侯約爲『衣裳之會』﹐若用兵車﹐自我約之﹐自我墮之﹐異日無以示信於諸侯矣﹗」

目夷曰「君以乘車全信﹐臣請伏兵車百乘於三里之外﹐以備緩急何如﹖」

襄公曰「子用兵車﹐與寡人用之何異﹐必不可。」臨行之際﹐襄公又恐目夷在國起兵接應﹐失了他信義﹐遂要目夷同往。目夷曰「臣亦放心不下﹐也要同去。」於是君臣同至會所。

楚﹑陳﹑蔡﹑許﹑曹﹑鄭六國之君﹐如期而至﹐惟齊孝公心懷怏怏﹐魯僖公未與楚通﹐二君不到。襄公使候人迎接六國諸侯﹐分館安歇。

回報﹕「都用乘車﹐楚王侍從𨿽眾﹐亦是乘車。」襄公曰「吾知楚不欺吾也。」

太史卜盟日之吉﹐襄公命傳知各國。先數日﹐預派定壇上執事人等。是早五鼓﹐壇之上下﹐皆設庭燎﹐照耀如同白日。壇之旁﹐另有憩息之所﹐襄公先往以待﹐陳穆公谷﹑蔡莊公甲午﹑鄭文公捷﹑許僖公業﹑曹共公襄五位諸侯﹐陸續而至。伺候良久﹐天色將明﹐楚成王熊頵方到。

襄公且循地主之禮﹐揖讓了一番﹐分左右兩階登壇。

右階賓登﹐眾諸侯不敢僭楚成王﹐讓之居首。成得臣﹑斗勃二將相隨﹐眾諸侯亦各有從行之臣﹐不必細說。

左階主登﹐單只宋襄公及公子目夷君臣二人。方才升階之時﹐論个賓主﹐旣登盟壇之上﹐陳牲歃血﹐要天矢日﹐列名載書﹐便要推盟主爲尊了。宋襄公指望楚王開口﹐以目視之。楚王低頭不語﹐陳﹑蔡諸國面面相覷﹐莫敢先發。

襄公忍不住了﹐乃昂然而出曰「今日之舉﹐寡人欲修先伯主齊桓公故業﹐尊王安民﹐息兵罷戰﹐與天下同享太平之福﹐諸君以爲何如﹖」諸侯尙未答應﹐楚王挺身而前曰「君言甚善。但不知主盟今屬何人﹖」

襄公曰「有功論功﹐無功論爵﹐更有何言﹖」

楚王曰「寡人冒爵爲王久矣。宋𨿽上公﹐難列王前﹐寡人告罪占先了。」便立在第一个位次。

目夷扯襄公之袖﹐欲其權且忍耐﹐再作區處。

襄公把个盟主捏在掌中﹐臨時變卦﹐如何不惱。包著一肚子气﹐不免疾言遽色﹐謂楚王曰「寡人徼福先代﹐忝爲上公﹐天子亦待以賓客之禮。君言冒爵﹐乃僭號也﹐柰何以假王而壓眞公乎﹗」

楚王曰「寡人旣是假王﹐誰教你請寡人來此﹖」

襄公曰「君之至此﹐亦是鹿上先有成議﹐非寡人之謾約也。」

成得臣在旁大喝曰「今日之事﹐只問眾諸侯﹐爲楚來乎﹖爲宋來乎﹗」

陳﹐蔡各國。平素畏服於楚﹐齊聲曰「吾等實奉楚命﹐不敢不至。」

楚王呵呵大笑曰「宋君更有何說﹖」

襄公見不是頭。欲待與他講理。他又不管理之長短﹐欲作脫身之計﹐又無片甲相護﹐正在躊躇﹐只見成得臣﹑斗勃卸去禮服﹐內穿重鎧﹐腰間各插小紅旗一面﹐將旗向壇下一招﹐那跟隨楚王人眾﹐何止千人﹐一个个俱脫衣露甲﹐手執暗器﹐如蜂趲蟻聚﹐飛奔上壇。

各國諸侯﹐俱嚇得魂不附體﹐成得臣先把宋襄公兩袖緊緊撚定﹐同斗勃指揮眾甲士﹐擄掠壇上所陳設玉帛器皿之類﹐一班執事亂竄奔逃﹐宋襄公見公子目夷緊隨在旁。低聲謂曰「悔不聽子言﹐以至如此﹐速歸守國﹐勿以寡人爲念。」目夷料想跟隨無益﹐乃乘亂逃回。不知宋襄公如何脫身﹖且看下回分解。

第三十四回

宋襄公假仁失眾齊姜氏乘醉遣夫

話說楚成王假飾乘車赴會﹐跟隨人眾俱是壯丁﹐內穿暗甲﹐身帶暗器﹐都是成得臣﹑斗勃選練來的﹐好不勇猛。又遣蔿呂臣﹑斗般二將統領大軍﹐隨後而進﹐準備大大廝殺。宋襄公全然不知﹐墮其圈套﹐正是﹕「沒心人遇有心人﹐要脫身時難脫身」了。楚王拿住了襄公﹐眾甲士將公館中所備獻享犒勞之儀﹐及倉中積粟﹐擄掠一空﹐隨行車乘﹐皆爲楚有。

陳﹑蔡﹑鄭﹑許﹑曹五位諸侯﹐人人悚懼﹐誰敢上前說个方便。楚成王邀眾諸侯至於館寓﹐面數宋襄公六罪﹐曰「汝伐齊之喪﹐擅行廢置﹐一罪也﹔滕子赴會稍遲﹐輒加縶辱﹐二罪也﹔用人代牲﹐以祭淫鬼﹐三罪也﹔曹缺地主之儀﹐其事甚小﹐汝乃恃彊圍之﹐四罪也﹔以亡國之餘﹐不能度徳量力﹐天象示戒﹐猶思圖伯﹐五罪也﹔求諸侯於寡人﹐而妄自尊大﹐全無遜讓之禮﹐六罪也。天奪其魄﹐單車赴會﹐寡人今日統甲車千乘﹐戰將千員﹐踏碎睢陽城﹐爲齊﹑鄫各國報仇。諸君但少駐車駕﹐看寡人取宋而回﹐更與諸君痛飲十日方散。」眾諸侯莫不唯唯。

襄公頓口無言﹐似木雕泥塑一般﹐只多著兩行珠淚。須臾﹐楚國大兵俱集﹐號曰千乘﹐實五百乘。楚成王賞勞了軍士﹐拔寨都起﹐帶了宋襄公﹐殺向睢陽城來。列國諸侯﹐奉楚王之命﹐俱屯盂地﹐無敢歸者。史官有詩譏宋襄之失。詩云﹕

無端媚楚反遭殃﹐引得睢陽做戰場。

昔日齊桓曾九合﹐何嘗容楚近封疆。

卻說公子目夷自盂地盟壇逃回本國﹐向司馬公孫固說知宋公被劫一事﹕「楚兵旦暮且到﹐速速調兵﹐登陴把守。」

公孫固曰「國不可一日無君﹐公子須暫攝君位﹐然後號令賞罰﹐人心始肅。」目夷附公孫固之耳曰「楚人執我君以伐我﹐有挾而求也。必須如此如此﹐楚人必放吾君歸國。」

固曰「此言甚當。「乃向羣臣言﹕」吾君未必能歸矣。我等宜推戴公子目夷﹐以主國事。」羣臣知目夷之賢﹐無不欣然﹐公子目夷告於太廟﹐南面攝政。三軍用命﹐鈴柝嚴明。睢陽各路城門﹐把守得鐵桶相似。

方才安排停當﹐楚王大軍已到。立住營寨﹐使將軍斗勃向前打話﹐言「爾君已被我拘執在此﹐生殺在我手。早早獻土納降﹐保全汝君性命。「公孫固在城樓答曰﹕」賴社稷神靈﹐國人已立新君矣。生殺任你﹐欲降不可得也。」斗勃曰「汝君見在﹐安得復立一君乎﹖」

公孫固曰「立君以主社稷也。社稷無主﹐安得不立新君﹖」

斗勃曰「某等願送汝君歸國﹐何以相酬﹖」

公孫固曰「故君被執﹐已辱社稷。𨿽歸亦不得爲君矣。歸與不歸﹐惟楚所命﹐若要決戰﹐我城中甲車未曾損折﹐情願決一死敵。」

斗勃見公孫固答語硬掙﹐回報楚王﹐楚王大怒﹐喝教攻城﹐城上矢石如雨﹐楚兵多有損傷。連攻三日﹐幹折便宜﹐不能取勝。楚王曰「彼國旣不用宋君﹐殺之何如﹖」

成得臣對曰「王以殺鄫子爲宋罪。今殺宋公﹐是效尢也。殺宋公猶殺匹夫耳﹐不能得宋﹐而徒取怨﹐不如釋之。「楚王曰﹕」攻宋不下﹐又釋其君﹐何以爲名﹖「

得臣對曰「臣有計矣﹐今不與盂之會者﹐惟齊﹑魯二國﹐齊與我已兩次通好﹐且不必較﹔魯禮義之邦﹐一向輔齊定伯﹐目中無楚﹐若以宋之俘獲獻魯﹐請魯君於亳都相會﹐魯見宋俘。必恐懼而來﹐魯﹑宋是葵邱同盟之人﹐況魯侯甚賢﹐必然爲宋求情﹐我因以爲魯君之徳﹐是我一舉而兼得宋﹑魯也。」楚王鼓掌大笑曰﹕」子玉眞有見識。「乃退兵屯於亳都。

用宜申爲使﹐將鹵獲數車﹐如曲阜獻捷﹐其書云﹕

宋公傲慢無禮﹐寡人已幽之於亳﹐不敢擅功﹐謹獻捷於上國﹐望君辱臨﹐同決其獄。

魯僖公覽書大驚。正是﹕「兔死狐悲﹐物傷其類。「明知楚使獻捷﹐詞意誇張﹐是恐嚇之意﹐但魯弱楚彊﹐若不往會﹐恐其移師來伐﹐悔無及矣。乃厚待宜申﹐先發回書﹐馳報楚王﹐言﹕」魯侯如命﹐卽日赴會。」魯僖公隨後發駕﹐大夫仲遂從行﹐來至亳都﹐仲遂因宜申先容﹐用私禮先見了成得臣﹐囑其於楚王前﹐每事方便。得臣引魯僖公與楚成王相見﹐各致敬慕之意﹐其時﹐陳﹑蔡﹑鄭﹑許﹑曹五位諸侯﹐俱自盂地來會﹐和魯僖公共是六位﹐聚於一處商議。

鄭文公開言﹐欲尊楚王爲盟主。諸侯囁嚅未應﹐魯僖公奮然曰「盟主須仁義布聞﹐人心悅服﹐今楚王恃兵車之眾﹐襲執上公﹐有威無徳﹐人心疑懼。吾等與宋俱有同盟之誼﹐若坐視不救﹐惟知奉楚﹐恐被天下豪傑恥笑。楚若能釋宋公之囚﹐終此盟好﹐寡人敢不惟命是聽﹖」

眾諸侯皆曰「魯侯之言甚善。「仲遂將這話私告於成得臣﹐得臣轉聞於楚王。楚王曰﹕」諸侯以盟主之義責寡人﹐寡人其可違乎﹖「乃於亳郊更築盟壇﹐期以十二月癸丑日﹐歃血要神﹐同赦宋罪。

約會已定﹐先一日將宋公釋放﹐與眾諸侯相見。宋襄公且羞且憤﹐滿肚不樂﹐卻又不得不向諸侯稱謝。

至日﹐鄭文公拉眾諸侯惇請楚成王登壇主盟。成王執牛耳﹐宋﹑魯以下次第受歃。襄公敢怒而不敢言。事畢﹐諸侯各散。

宋襄公訛聞公子目夷已卽君位﹐將奔衛以避之。公子目夷遣使已到﹐致詞曰「臣所以攝位者﹐爲君守也。國固君之國﹐何爲不入﹖」須臾﹐法駕齊備﹐迎襄公以歸。目夷退就臣列。

胡曾先生論襄公之釋﹐全虧公子目夷定計﹐神閒气定﹐全不以舊君爲意。若手忙腳亂﹐求歸襄公﹐楚益視爲奇貨﹐豈肯輕放。有詩贊云﹕

金注何如瓦注奇﹖新君能解舊君圍。

爲君守位仍推位﹐千古賢名誦目夷。

又有詩說六位諸侯公然媚楚求寬﹐明明把中國操縱之權﹐授之於楚﹐楚目中尙有中國乎﹖詩云﹕

從來兔死自狐悲﹐被劫何人劫是誰﹖

用夏媚夷全不恥﹐還誇釋宋得便宜。

宋襄公志欲求伯﹐被楚人捉弄一場﹐反受大辱﹐怨恨之情﹐痛入骨髓﹐但恨力不能報。又怪鄭伯倡議﹐尊楚王爲盟主﹐不勝其憤﹐正要與鄭國作對。時周襄王之十四年春三月﹐鄭文公如楚行朝禮﹐宋襄公聞之大怒﹐遂起傾國之兵﹐親討鄭罪。使上卿公子目夷輔世子王臣居守。目夷諫曰「楚﹑鄭方睦﹐宋若伐鄭﹐楚必救之﹐此行恐不能取勝。不如修徳待時爲上。」

大司馬公孫固亦諫。

襄公怒曰「司馬不願行﹐寡人將獨往。」固不敢復言。

遂出師伐鄭。襄公自將中軍﹐公孫固爲副﹐大夫樂僕伊﹑華秀老﹑公子蕩﹑向訾守等皆從行。

諜人報知鄭文公﹐文公大驚﹐急遣人告急於楚。楚成王曰「鄭事我如父﹐宜亟救之。」

成得臣進曰「救鄭不如伐宋。」

楚成王曰「何故﹖」

得臣對曰「宋公被執﹐國人已破膽矣。今復不自量﹐以大兵伐鄭﹐其國必虛﹐乘虛而搗之﹐其國必懼。此不待戰而知勝負者也。若宋還而自救﹐彼亦勞矣﹐以逸制勞﹐安往而不得志耶﹖」

楚王以爲然。卽命得臣爲大將﹐斗勃副之﹐興兵伐宋。

宋襄公正與鄭相持﹐得了楚兵之信﹐兼程而歸﹐列營於泓水之南以拒楚。成得臣使人下戰書。公孫固謂襄公曰「楚師之來﹐爲救鄭也。吾以釋鄭謝楚﹐楚必歸。不可與戰。「襄公曰﹕」昔齊桓公興兵伐楚﹐今楚來伐而不與戰﹐何以繼桓公之業乎﹖「

公孫固又曰「臣聞『一姓不再興』﹐天之棄商久矣﹐君欲興之﹐得乎﹖且吾之甲不如楚堅﹐兵不如楚利﹐人不如楚彊﹐宋人畏楚如畏蛇蠍﹐君何恃以勝楚﹖」

襄公曰「楚兵甲有餘﹐仁義不足﹔寡人兵甲不足﹐仁義有餘。昔武王虎賁三千﹐而勝殷億萬之眾﹐惟仁義也。以有道之君﹐而避無道之臣﹐寡人𨿽生不如死矣。」乃批戰書之尾﹐約以十一月朔日﹐交戰於泓陽﹐命建大旗一面於輅車﹐旗上寫」仁義「二字。

公孫固暗暗叫苦﹐私謂樂僕伊曰「戰主殺而言仁義﹐吾不知君之仁義何在也﹖天奪君魄矣﹐竊爲危之。吾等必戒愼其事﹐毋致喪國足矣。「至期﹐公孫固未雞鳴而起﹐請於襄公﹐嚴陣以待。

且說楚將成得臣屯兵於泓水之北﹐斗勃請「五鼓濟師﹐防宋人先布陣以扼我」。

得臣笑曰「宋公專務迂闊﹐全不知兵﹐吾早濟早戰﹐晚濟晚戰﹐何所懼哉﹖」

天明﹐甲乘始陸續渡水﹐公孫固請於襄公曰「楚兵天明始渡﹐其意甚輕﹐我今乘其半渡﹐突前擊之﹐是吾以全軍而制楚之半也。若令皆濟﹐楚眾我寡恐不敵﹐柰何﹖」

襄公指大旗曰「汝見『仁義』二字否﹖寡人堂堂之陣﹐豈有半濟而擊之理﹖」公孫固又暗暗叫苦。

須臾﹐楚兵盡濟﹐成得臣服瓊弁﹐結玉纓﹐繡袍軟甲﹐腰掛雕弓﹐手執長鞭﹐指揮軍士﹐東西布陣﹐气宇昂昂﹐旁若無人。公孫固又請於襄公曰「楚方布陣﹐尙未成列﹐急鼓之必亂。」襄公唾其面曰﹕」咄﹗汝貪一擊之利﹐不顧萬世之仁義耶﹖寡人堂堂之陣﹐豈有未成列而鼓之之理﹖「公孫固又暗暗叫苦。

楚兵陣勢已成﹐人彊馬壯﹐漫山徧野﹐宋兵皆有懼色。

襄公使軍中發鼓﹐楚軍中亦發鼓﹐襄公自挺長戈﹐帶著公子蕩﹑向訾守二將﹐及門官之眾﹐催車直衝楚陣﹐得臣見來勢凶猛﹐暗傳號令﹐開了陣門﹐只放襄公一隊車騎進來﹐公孫固隨後趕上護駕﹐襄公已殺入陣內去了。

只見一員上將擋住陣門﹐口口聲聲叫道﹕「有本事的快來決戰﹗」

那員將乃斗勃也﹐公孫固大怒﹐挺戟直刺斗勃﹐勃卽舉刀相迎。兩下交戰﹐未及二十合﹐宋將樂僕伊引軍來到﹐斗勃微有著忙之意﹐恰好陣中又衝出一員上將蔿氏呂臣﹐接住樂僕伊廝殺。公孫固乘忙﹐覷个方便﹐撥開刀頭﹐馳入楚軍。

斗勃提刀來趕﹐宋將華秀老又到﹐牽住斗勃﹐兩對兒在陣前廝殺﹐公孫固在楚陣中﹐左衝右突﹐良久﹐望見東北角上甲士如林﹐圍裹甚緊﹐疾驅赴之﹐正遇宋將向訾守﹐流血被面﹐急呼曰「司馬可速來救主﹗」公孫固隨著訾守﹐殺入重圍﹐只見門官之眾﹐一个个身帶重傷﹐兀自與楚軍死戰不退。

原來襄公待下人極有恩﹐所以門官皆盡死力﹐楚軍見公孫固英勇﹐稍稍退卻﹐公孫固上前看時﹐公子蕩要害被傷﹐臥於車下。「仁義」大旗已被楚軍奪去了。

襄公身被數創﹐右股中箭﹐射斷膝筋﹐不能起立。

公子蕩見公孫固到來﹐張目曰「司馬好扶主公﹐吾死於此矣。」言訖而絕﹐公孫固感傷不已。

扶襄公於自己車上﹐以身蔽之﹐奮勇殺出。向訾守爲後殿﹐門官等一路擁衛﹐且戰且走﹐比及脫離楚陣﹐門官之眾﹐無一存者。宋之甲車﹐十喪八九。樂僕伊﹑華秀老見宋公已離虎穴﹐各自逃回﹐成得臣乘勝追之﹐宋軍大敗﹐輜重器械﹐委棄殆盡。公孫固同襄公連夜奔回。

宋兵死者甚眾﹐其父母妻子﹐皆相訕於朝外﹐怨襄公不聽司馬之言﹐以致於敗。襄公聞之﹐嘆曰「君子不重傷﹐不擒二毛。寡人將以仁義行師﹐豈效此乘危扼險之舉哉﹖」舉國無不譏笑。

後人相傳﹐以爲宋襄公行仁義﹐失眾而亡﹐正指戰泓之事。髯翁有詩嘆云﹕

不卹滕鄫卹楚兵﹐寧甘傷股博虛名。

宋襄若可稱仁義﹐盜跖文王兩不明。

楚兵大獲全勝﹐復渡泓水﹐奏凱而還。方出宋界﹐哨馬報﹐「楚王親率大軍接應﹐見屯柯澤。」

得臣卽於柯澤謁見楚王獻捷。楚成王曰「明日鄭君將率其夫人﹐至此勞軍﹐當大陳俘馘以誇示之。」

原來鄭文公的夫人羋氏﹐正是楚成王之妹﹐是爲文羋。以兄妹之親﹐駕了輜車並﹐隨鄭文公至於柯澤﹐相會楚王。楚王示以俘獲之盛。鄭文公夫婦稱賀﹐大出金帛﹐犒賞三軍。鄭文公惇請楚王來日赴宴。

次早﹐鄭文公親自出郭﹐邀楚王進城﹐設享於太廟之中﹐行九獻禮﹐比於天子。食品數百﹐外加籩豆六器﹐宴享之侈﹐列國所未有也。

文羋所生二女﹐曰伯羋﹑叔羋﹐未嫁在室。文羋又率之以甥禮見舅﹐楚王大喜。鄭文公同妻女更番進壽﹐自午至戌﹐喫得楚王酩酊大醉。楚王謂文羋曰「寡人領情過厚﹐已逾量矣。妹與二甥﹐送我一程何如﹖」

文羋曰「如命。」

鄭文公送楚王出城先別﹐文羋及二女﹐與楚王並駕而行﹐直至軍營。

原來楚王看上了二甥美貌﹐是夜拉入寢室﹐遂成枕席之歡﹐文羋彷徨於帳中﹐一夜不寐﹐然畏楚王之威﹐不敢出聲。以舅納甥﹐眞禽獸也﹗次日﹐楚王將軍獲之半﹐贈於文羋﹐載其二女以歸﹐納之後宮。鄭大夫叔詹嘆曰「楚王其不得令終乎﹖享以成禮﹐禮而無別﹐是不終也。」

且不說楚﹑宋之事。

再表晉公子重耳﹐自周襄王八年適齊﹐至襄王十四年﹐前後畱齊共七年了。遭桓公之變﹐諸子爭立﹐國內大亂﹐及至孝公嗣位﹐又反先人之所爲﹐附楚仇宋﹐紛紛多事﹐諸侯多與齊不睦。趙衰等私議曰「吾等適齊﹐謂伯主之力﹐可借以圖復也。今嗣君失業﹐諸侯皆叛﹐此其不能爲公子謀亦明矣。不如更適他國﹐別作良圖。」乃相與見公子﹐欲言其事。

公子重耳溺愛齊姜﹐朝夕歡宴﹐不問外事﹐眾豪傑伺候十日﹐尙不能見。魏犨怒曰「吾等以公子有爲﹐故不憚勞苦﹐執鞭從遊﹐今畱齊七載﹐偸安惰志﹐日月如流﹐吾等十日不能一見﹐安能成其大事哉﹖」

狐偃曰「此非聚談之處﹐諸君都隨我來。」乃共出東門外里許﹐其地名曰桑陰﹐一望都是老桑﹐綠蔭重重﹐日色不至。趙衰等九位豪傑﹐打一圈兒席地而坐。

趙衰曰「子犯計將安出﹖」

狐偃曰「公子之行﹐在我而已。我等商議停妥﹐預備行裝﹐一等公子出來﹐只說邀他郊外打獵﹐出了齊城﹐大家齊心劫他上路便了。但不知此行﹐得力在於何國﹖」

趙衰曰「宋方圖伯﹐且其君好名之人﹐盍往投之﹐如不得志﹐更適秦﹑楚﹐必有遇焉。」

狐偃曰「吾與公孫司馬有舊﹐且看如何。」

眾人商議許久方散。

只道幽僻之處﹐無人知覺﹐卻不道﹕「若要不聞﹐除非莫說﹔若要不知﹐除非莫作。」其時姜氏的婢妾十餘人﹐正在樹上采桑餵蠶﹐見眾人環坐議事﹐停手而聽之﹐盡得其語﹐回宮時﹐如此恁般﹐都述於姜氏知道。

姜氏喝道﹕「那有此話﹐不得亂道。」

乃命蠶妾十餘人﹐幽之一室﹐至夜半盡殺之﹐以滅其口。蹴公子重耳起﹐告之曰「從者將以公子更適他國﹐有蠶妾聞其謀﹐吾恐泄漏其機﹐或有阻當﹐今已除卻矣。公子宜早定行計。」

重耳曰「人生安樂﹐誰知其他﹐吾將老此﹐誓不他往。」

姜氏曰「自公子出亡以來﹐晉國未有寧歲。夷吾無道﹐兵敗身辱﹐國人不悅﹐領國不親﹐此天所以待公子也。公子此行﹐必得晉國﹐萬勿遲疑。」

重耳迷戀姜氏﹐猶弗肯。

次早﹐趙衰﹑狐偃﹑臼季﹑魏犨四人立宮門之外﹐傳語﹕「請公子郊外射獵。」

重耳尙髙臥未起﹐使宮人報曰「公子偶有微恙﹐尙未梳櫛﹐不能往也。」齊姜聞言﹐急使人單召狐偃入宮﹐姜氏屏去左右﹐問其來意。

狐偃曰「公子向在翟國﹐無日不馳車驟馬﹐伐狐擊兔﹐今在齊﹐久不出獵﹐恐其四肢懶惰﹐故來相請﹐別無他意。」

姜氏微笑曰「此番出獵﹐非宋卽秦﹑楚耶﹖」

狐偃大驚曰「一獵安得如此之遠﹖」

姜氏曰「汝等欲劫公子逃歸﹐吾已盡知﹐不得諱也。吾夜來亦曾苦勸公子﹐柰彼執意不從。今晚吾當設宴﹐灌醉公子﹐汝等以車夜載出城﹐事必諧矣。」

狐偃頓首曰「夫人割房闈之愛﹐以成公子之名﹐賢徳千古罕有。」

狐偃辭出﹐與趙衰等說知其事﹐凡車馬人眾鞭刀糗糒之類﹐收拾一一完備。趙衰﹑狐毛等先押往郊外停泊。只畱狐偃﹑魏犨﹑顚頡三人﹐將小車二乘伏於宮門左右﹐專等姜氏送信﹐卽便行事。正是﹕「要爲天下奇男子﹐須歷人間萬里程。」

是晚姜氏置酒宮中﹐與公子把盞。重耳曰「此酒爲何而設﹖」

姜氏曰「知公子有四方之志﹐特具一杯餞行耳。」

重耳曰「人生如白駒過隙﹐苟可適志﹐何必他求﹖」

姜氏曰「縱欲懷安﹐非丈夫之事也。從者乃忠謀﹐子必從之。」

重耳勃然變色﹐擱杯不飲。姜氏曰「子眞不欲行乎﹖抑誑妾也﹖」

重耳曰「吾不行﹐誰誑汝﹖」

姜氏帶笑言曰「行者﹐公子之志﹔不行者﹐公子之情。此酒爲餞公子。今且以畱公子矣。願與公子盡歡可乎﹖」

重耳大喜。夫婦交酢﹐更使侍女歌舞進觴。重耳已不勝飲﹐再四彊之﹐不覺酩酊大醉倒於席上。姜氏覆之以衾﹐使人召狐偃。狐偃知公子已醉﹐急引魏犨﹑顚頡二人入宮﹐和衾連席擡出宮中。先用重褥襯貼﹐安頓車上停當﹐狐偃拜辭姜氏。

姜氏不覺淚流﹐有詞爲證﹕

公子貪歡樂﹐佳人慕遠行。

要成鴻鵠志﹐生割鳳鸞情。

狐偃等催趲小車二乘﹐趕黃昏離了齊城﹐與趙衰等合做一處﹐連夜驅馳﹐約行五六十里﹐但聞得雞聲四起﹐東方微白﹐重耳方才在車兒上翻身﹐喚宮人取水解渴。時狐偃執轡在傍﹐對曰「要水須待天明。」

重耳自覺搖動不安﹐曰「可扶我下牀。」

狐偃曰「非牀也﹐車也。」

重耳張目曰「汝爲誰﹖」

對曰「狐偃。」

重耳心下恍然﹐知爲偃等所算﹐推衾而起﹐大罵子犯﹕「汝等如何不通知我﹐將我出城﹐意欲何爲﹖」

狐偃曰「將以晉國奉公子也。」

重耳曰「未得晉﹐先失齊﹐吾不願行。」

狐偃誑曰「離齊已百里矣﹐齊侯知公子之逃﹐必發兵來追﹐不可復也。」

重耳勃然發怒﹐見魏犨執戈侍衛﹐乃奪其戈以刺狐偃。

不知生死如何﹖且看下回分解。

第三十五回

晉重耳周遊列國秦懷嬴重婚公子

話說公子重耳怪狐偃用計去齊﹐奪魏犨之戈以刺偃﹐偃急忙下車走避﹐重耳亦跳下車挺戈逐之。趙衰﹑臼季﹑狐射姑﹑介子推等﹐一齊下車解勸。重耳投戟於地﹐恨恨不已。狐偃叩首請罪曰「殺偃以成公子﹐偃死愈於生矣﹗」重耳曰「此行有成則已﹐如無所成﹐吾必食舅氏之肉。」

狐偃笑而答曰「事若不濟﹐偃不知死在何處﹐焉得與爾食之﹔如其克濟﹐子當列鼎而食﹐偃肉腥臊﹐何足食﹖」

趙衰等並進曰「某等以公子負大有爲之志﹐故捨骨肉﹐棄鄕裏﹐奔走道途﹐相隨不捨﹐亦望垂功名於竹帛耳。今晉君無道﹐國人孰不願戴公子爲君。公子自不求入﹐誰走齊國而迎公子者﹖今日之事﹐實出吾等公議﹐非子犯一人之謀﹐公子勿錯怪也。」

魏犨亦厲聲曰「大丈夫當努力成名﹐聲施後世﹐柰何戀戀兒女子目前之樂﹐而不思終身之計耶﹖」

重耳攺容曰「事旣如此﹐惟諸君命。」

狐毛進幹糒﹐介子推捧水以進﹐重耳與諸人各飽食。

壺叔等割艸飼馬﹐重施銜勒﹐再整輪轅﹐望前進發。有詩爲證﹕

鳳脫雞羣翔萬仞﹐虎離豹穴奔千山。

要知重耳能成伯﹐只在周遊列國間。

不一日行至曹國。

卻說曹共公爲人﹐專好遊嬉﹐不理朝政﹐親小人﹐遠君子﹐以諛佞爲腹心﹐視爵位如糞土。朝中服赤芾乘軒車者﹐三百餘人﹐皆里巷市井之徒﹐脇肩諂笑之輩。見晉公子帶領一班豪傑到來﹐正是「薰蕕不同器」了﹐惟恐其久畱曹國﹐都阻擋曹共公不要延接他。大夫僖負羈諫曰「晉﹑曹同姓﹐公子窮而過我﹐宜厚禮之。」

曹共公曰「曹﹐小國也﹐而居列國之中﹐子弟往來﹐何國無之﹖若一一待之以禮﹐則國微費重﹐何以支吾﹖」

負羈又曰「晉公子賢徳聞於天下﹐且重瞳駢脇﹐大貴之徵﹐不可以尋常子弟視也。」

曹共公一團稚气﹐說賢徳他也不管﹐說到重瞳駢脇﹐便道﹕「重瞳寡人知之﹐未知駢脇如何﹖」

負羈對曰「駢脇者﹐駢脇骨相合如一﹐乃異相也。」

曹共公曰「寡人不信﹐姑畱館中﹐俟其浴而觀之。」

乃使館人自延公子進館﹐以水飯相待﹐不致餼﹐不設享﹐不講賓主之禮﹐重耳怒而不食。館人進澡盆請浴﹐重耳道路腌月贊﹐正想洗滌塵垢﹐乃解衣就浴。

曹共公與嬖幸數人﹐微服至館﹐突入浴堂﹐迫近公子﹐看他的駢脇﹐言三語四﹐嘈雜一番而去。狐偃等聞有外人﹐急忙來看﹐猶聞嬉笑之聲﹐詢問館人﹐乃曹君也﹐君臣無不慍怒。

卻說僖負羈諫曹伯不聽﹐歸到家中﹐其妻呂氏迎之﹐見其面有憂色﹐問﹕「朝中何事﹖」

負羈以晉公子過曹﹐曹君不禮爲言。呂氏曰「妾適往郊外采桑﹐正值晉公子車從過去。妾觀晉公子猶未的﹐但從行者數人﹐皆英傑也。吾聞﹕」有其君者﹐必有其臣﹔有其臣者﹐必有其君。『以從行諸子觀之﹐晉公子必能光復晉國。此時興兵伐曹﹐玉石俱焚﹐悔之無及。曹君旣不聽忠言﹐子當私自結納可也。妾已備下食品數盤﹐可藏白璧於中﹐以爲贄見之禮﹐結交在未遇之先﹐子宜速往。「

僖負羈從其言﹐夜叩公館。重耳腹中方餒﹐含怒而坐﹐聞曹大夫僖負羈求見饋飧﹐乃召之入。負羈再拜﹐先爲曹君請罪﹐然後述自家致敬之意。重耳大悅﹐嘆曰「不意曹國有此賢臣。亡人幸而返國﹐當圖相報。」

重耳進食﹐得盤中白璧﹐謂負羈曰「大夫惠顧亡人﹐使不饑餓於土地足矣﹐何用重賄。」

負羈曰「此外臣一點敬心﹐公子萬乞勿棄。」重耳再三不受。

負羈退而嘆曰「晉公子窮困如此﹐而不貪吾璧﹐其志不可量也。」

次日﹐重耳卽行。

負羈私送出城十里方回。史官有詩云﹕

錯看龍虎作豾貆﹐盲眼曹共識見微。

堪嘆乘軒三百輩﹐無人及得負羈妻。

重耳去曹適宋。狐偃前驅先到﹐與司馬公孫固相會。公孫固曰「寡君不自量﹐與楚爭勝﹐兵敗股傷﹐至今病不能起。然聞公子之名﹐向慕久矣﹐必當掃除館捨﹐以候車駕。」

公孫固入告於宋襄公﹐襄公正恨楚國﹐日夜求賢人相助﹐以爲報仇之計﹐聞晉公子遠來﹐晉乃大國﹐公子又有賢名﹐不勝之喜。其柰傷股未痊﹐難以面會﹐隨命公孫固郊迎授館﹐待以國君之禮﹐饋之七牢。

次日﹐重耳欲行﹐公孫固奉襄公之命﹐再三請其寬畱。私問狐偃﹕「當初齊桓公如何相待﹖」偃備細告以納姬贈馬之事。公孫固回復宋公。宋公曰「公子昔年已婚宋國矣﹐納女吾不能﹐馬則如數可也。」亦以馬二十乘相贈﹐重耳感激不已。住了數日﹐饋問不絕。

狐偃見宋襄公病體沒有痊好之期﹐私與公孫固商議復國一事。公孫固曰「公子若憚風塵之勞﹐敝邑𨿽小﹐亦可以息足。如有大志﹐敝邑新遭喪敗﹐力不能振﹐更求他大國﹐方可濟耳。」

狐偃曰「子之言﹐肺腑也。」卽日告知公子﹐束裝起程﹐宋襄公聞公子欲行﹐復厚贈資糧衣履之類﹐從人無不歡喜。

自晉公子去後﹐襄公箭瘡日甚一日﹐不久而薨。臨終謂世子王臣曰「吾不聽子魚之言﹐以及於此。汝嗣位﹐當以國委之。楚﹐大仇也﹐世世勿與通好。晉公子若返國﹐必然得位﹐得位必能合諸侯﹐吾子孫謙事之﹐可以少安。」

王臣再拜受命﹐襄公在位十四年薨。王臣主喪卽位﹐是爲成公。髯仙有詩論宋襄公徳力俱無﹐不當列於五伯之內。詩云﹕

一事無成身死傷﹐但將迂語自稱揚。

腐儒全不稽名實﹐五伯猶然列宋襄。

再說重耳去宋﹐將至鄭國﹐早有人報知鄭文公。文公謂羣臣曰「重耳叛父而逃﹐列國不納﹐屢至饑餒﹐此不肖之人﹐不必禮之。」

上卿叔詹諫曰「晉公子有三助﹐乃天祐之人﹐不可慢也。」

鄭伯曰「何爲三助﹖」

叔詹對曰「『同姓爲婚﹐其類不蕃』﹐今重耳及狐女所生﹐狐與姬同宗﹐而生重耳﹐處有賢名﹐出無禍患﹐此一助也﹔自重耳出亡﹐國家不靖﹐豈非天意有待治國之人乎﹖此二助也﹔趙衰﹑狐偃﹐皆當世英傑﹐重耳得而臣之﹐此三助也。有此三助﹐君其禮之。禮同姓﹐卹困窮﹐尊賢才﹐順天命﹐四者皆美事也。」

鄭伯曰「重耳且老矣﹐是何能爲﹖」

叔詹對曰「君若不能盡禮﹐則請殺之﹐毋畱仇讎﹐以遺後患。」

鄭伯笑曰「大夫之言甚矣。旣使寡人禮之﹐又使寡人殺之﹐禮之何恩﹐殺之何怨﹗」乃傳令門官﹐閉門勿納。

重耳見鄭不相延接﹐遂驅車竟過。

行至楚國﹐謁見楚成王。成王亦待以國君之禮﹐設享九獻﹐重耳謙讓不敢當。趙衰侍立﹐謂公子曰「公子出亡在外十餘年矣﹐小國猶輕慢﹐況大國乎。此天命也﹐子勿讓。」重耳乃受其享。

終席﹐楚王恭敬不衰﹐重耳言詞亦愈遜﹐由此兩人甚相得﹐重耳遂安居於楚。

一日﹐楚王與重耳獵於云夢之澤。楚王賣弄武藝﹐連射一鹿一兔﹐俱獲之﹐諸將皆伏地稱賀。適有人熊一頭﹐衝車而過﹐楚王謂重耳曰「公子何不射之﹗」

重耳拈弓搭箭﹐暗暗祝禱﹕「某若能歸晉爲君﹐此箭去中其右掌。」颼的一箭﹐正穿右掌之上﹐軍士取熊以獻。

楚王驚服曰「公子眞神箭也﹗」

須臾﹐圍場中發起喊來﹐楚王使左右視之﹐回報道﹕「山谷中趕出一獸﹐似熊非熊﹐其鼻如象﹐其頭似獅﹐其足似虎﹐其發如豺﹐其鬣似野豕﹐其尾似牛﹐其身大於馬﹐其文黑白斑駁﹐劍戟刀箭﹐俱不能傷。嚼鐵如泥﹐車軸裹鐵﹐俱被嚙食﹐矯捷無倫﹐人不能制﹐以此喧鬧。」

楚王謂重耳曰「公子生長中原﹐博聞多識﹐必知此獸之名。」

重耳回顧趙衰﹐衰前進曰「臣能知之。此獸其名曰『貘』﹐秉天地之金气而生﹐頭小足卑﹐好食銅鐵﹐便溺所至﹐五金見之﹐皆消化爲水﹐其骨實無髓﹐可以代槌﹐取其皮爲褥﹐能辟瘟去濕。」

楚王曰「然則何以制之﹖」

趙衰曰「皮肉皆鐵所結﹐惟鼻孔中有虛竅﹐可以純鋼之物刺之﹔或以火炙立死﹐金性畏火故也。」

言畢﹐魏犨厲聲曰「臣不用兵器﹐活擒此獸﹐獻於駕前。」跳下車來﹐飛奔去了。

楚王謂重耳曰「寡人與公子同往觀之。」卽命馳車而往。

且說魏犨趕入西北角圍中﹐一見那獸﹐便揮拳連擊幾下。那獸全然不怕﹐大叫一聲﹐如牛鳴之響﹐直立起來﹐用舌一舐﹐將魏犨腰間鎏金鋥帶舐去一段。魏犨大怒曰「孽畜不得無禮﹗」聳身一躍﹐離地約五尺許﹐那獸就地打一滚﹐又蹲在一邊。魏犨心中愈怒﹐再復躍起﹐趁這一躍之勢﹐用盡平生威力﹐騰身跨在那獸身上﹐雙手將他項子抱住﹐那獸奮力躑躅﹐魏犨隨之上下﹐只不放手。掙紮多時﹐那獸力勢漸衰﹐魏犨凶猛有餘﹐兩臂抱持愈緊﹐那獸項子被勒﹐气塞不通﹐全不動彈。

魏犨乃跳下身來﹐再舒銅筋鐵骨﹐兩隻臂膊﹐將那獸的象鼻一手撚定﹐如牽犬羊一般﹐直至二君之前。眞虎將也﹗趙衰命軍士取火薰其鼻端﹐火气透入﹐那獸便軟做一堆。

魏犨方才放手﹐拔起腰間寶劍砍之﹐劍光迸起﹐獸毛亦不損傷。趙衰曰「欲殺此獸取皮﹐亦當用火圍而炙之。」

楚王依其言﹐那獸皮肉如鐵﹐經四圍火炙﹐漸漸柔軟﹐可以開剝。楚王曰「公子相從諸傑﹐文武俱備﹐吾國中萬不及一也﹗」

時楚將成得臣在旁﹐頗有不服之意﹐卽奏楚王曰「吾王誇晉臣之武﹐臣願與之比較。」

楚王不許﹐曰「晉君臣﹐客也﹐汝當敬之。」

是日獵罷會飲﹐大歡。楚王謂重耳曰「公子若返晉國﹐何以報寡人﹖」

重耳曰「子女玉帛﹐君所餘也﹔羽毛齒革﹐則楚地之所產。何以報君王﹖」

楚王笑曰「𨿽然﹐必有所報﹐寡人願聞之。」

重耳曰「若以君王之靈﹐得復晉國﹐願同歡好﹐以安百姓。倘不得已﹐與君王以兵車會於平原廣澤之間﹐請避君王三捨。」按行軍三十里一停﹐謂之一舍﹐三捨九十里﹐言異日晉﹑楚交兵﹐當退避三舍﹐不敢卽戰﹐以報楚相待之恩。

當日飲罷﹐楚將成得臣怒言於楚王曰「王遇晉公子甚厚﹐今重耳出言不遜﹐異日歸晉﹐必負楚恩﹐臣請殺之。」

楚王曰「晉公子賢﹐其從者皆國器﹐似有天助﹐楚其敢違天乎﹖」

得臣曰「王卽不殺重耳﹐且拘畱狐偃﹑趙衰數人﹐勿令與虎添翼。」

楚王曰「畱之不爲吾用﹐徒取怨焉。寡人方施徳於公子﹐以怨易徳﹐非計也﹗」於是待晉公子益厚。

話分兩頭。

卻說周襄王十五年。實晉惠公之十四年。是歲惠公抱病在身﹐不能視朝﹐其太子圉久質秦國。

圉之母家乃梁國也﹐梁君無道﹐不卹民力﹐日以築鑿爲事﹐萬民嗟怨﹐往往流徙入秦﹐以逃苛役。秦穆公乘民心之變﹐命百里奚興兵襲梁滅之﹐梁君爲亂民所殺。太子圉聞梁見滅﹐嘆曰「秦滅我外家﹐是輕我也﹖」

遂有怨秦之意﹐及聞惠公有疾﹐思想﹕「隻身在外﹐外無哀憐之交﹐內無腹心之援﹐萬一君父不測﹐諸大夫更立他公子﹐我終身客死於秦﹐與艸木何異﹖不如逃歸侍疾﹐以安國人之心。」

乃夜與其妻懷嬴枕席之間﹐說明其事﹕「我如今欲不逃歸﹐晉國非我之有﹐欲逃歸﹐又割捨不得夫婦之情﹐你可與我同歸晉國﹐公私兩盡。」

懷嬴泣下﹐對曰「子一國太子﹐乃拘辱於此﹐其欲歸不亦宜乎﹖寡君使婢子侍巾櫛﹐欲以固子之心也﹐今從子而歸﹐背棄君命﹐妾罪大矣﹐子自擇便﹐勿與妾言﹐妾不敢從﹐亦不敢泄子之語於他人也。」

太子圉遂逃歸於晉﹐秦穆公聞子圉不別而行﹐大罵﹕「背義之賊﹐天不祐汝﹗」乃謂諸大夫曰「夷吾父子﹐俱負寡人﹐寡人必有以報之﹗」自悔當時不納重耳﹐乃使人訪重耳蹤迹﹐知其在楚已數月矣。於是遣公孫枝聘於楚王﹐因迎重耳至秦﹐欲以納之。

重耳假意謂楚王曰「亡人委命於君王﹐不願入秦。」

楚王曰「楚﹑晉隔遠﹐公子若求入晉﹐必須更歷數國﹐秦與晉接境﹐朝發夕到﹐且秦君素賢﹐又與晉君相惡﹐此公子天贊之會也﹐公子其勉行﹗」

重耳拜謝﹐楚王厚贈金帛車馬﹐以壯其行色。重耳在路復數月﹐方至秦界﹐𨿽然經歷尙有數國﹐都是秦﹑楚所屬﹐況有公孫枝同行﹐一路安穩﹐自不必說。

秦穆公聞重耳來信﹐喜形於色﹐郊迎授館﹐禮數極丰。秦夫人穆姬亦敬愛重耳﹐而恨子圉﹐勸穆公以懷嬴妻重耳﹐結爲姻好。穆公使夫人告於懷嬴﹐懷嬴曰「妾已失身公子圉矣﹐可再字乎﹖」

穆姬曰「子圉不來矣﹐重耳賢而多助﹐必得晉國﹐得晉國必以汝爲夫人﹐是秦﹑晉世爲婚姻也。」

懷嬴默然良久﹐曰「誠如此﹐妾何惜一身﹐不以成兩國之好﹖」

穆公乃使公孫枝通語於重耳。子圉與重耳有叔侄之分﹐懷嬴是嫡親侄婦﹐重耳恐幹礙倫理﹐欲辭不受。

趙衰進曰「吾聞懷嬴美而才﹐秦君及夫人之所愛也。不納秦女﹐無以結秦歡﹐臣聞之﹕」欲人愛己﹐必先愛人﹔欲人從己﹐必先從人。『無以結秦歡﹐而欲用秦之力﹐必不可得也﹐公子其毋辭。「

重耳曰「同姓爲婚﹐猶有避焉﹐況猶子乎﹖」

臼季進曰「古之同姓﹐爲同徳也﹐非謂族也。昔黃帝﹑炎帝俱有熊國君少典之子﹐黃帝生於姬水﹐炎帝生於薑水﹐二帝異徳﹐故黃帝爲姬姓﹐炎帝爲姜姓。姬﹑姜之族世爲婚姻﹐黃帝之子二十五人﹐得姓者十四人﹐惟姬﹑己各二﹐同徳故也。徳同姓同﹐族𨿽遠﹐婚姻不通﹔徳異姓異﹐族𨿽近﹐男女不避。堯爲帝嚳之子﹐黃帝五代之孫﹐而舜爲黃帝八代之孫﹐堯之女於舜爲祖姑﹐而堯以妻舜﹐舜未嘗辭。古人婚姻之道若此﹐以徳言﹐子圉之徳豈同公子﹔以親言﹐秦女之親不比祖姑﹐況收其所棄﹐非奪其所歡﹐是何傷哉﹖」

重耳復謀於狐偃曰「舅犯以爲可否﹖」

狐偃問曰「公子今求入﹐欲事之乎﹖抑代之也。」

重耳不應。

狐偃曰「晉之統系將在圉矣。如欲事之﹐是爲國母﹔如欲代之﹐則仇讎之妻。又何問焉﹖」

重耳猶有慚色。

趙衰曰「方奪其國﹐何囿於妻﹖成大事而惜小節﹐後悔何及﹖」

重耳意乃決。

公孫枝復命於穆公﹐重耳擇吉布幣﹐就公館中成婚﹐懷嬴之貌﹐更美於齊姜﹐又妙選宗女四名爲媵﹐俱有顏色﹐重耳喜出望外﹐遂不知有道路之苦矣。史官有詩論懷嬴之事云﹕一女如何有二天﹖況於叔侄分相懸。

只因要結秦歡好﹐不卹人言禮義愆。

秦穆公素重晉公子之品﹐又添上甥舅之親﹐情誼愈篤﹐三日一宴﹐五日一飧。

秦世子亦敬事重耳﹐時時饋問。趙衰﹑狐偃等因與秦臣蹇叔﹑百里奚﹑公孫枝等深相結納﹐共躊躇復國之事。一來公子新婚﹐二來晉國無釁﹐以此不敢輕易舉動。

自古道﹕「運到時來﹐鐵樹花開。」天生下公子重耳﹐有晉君之分﹐有名的伯主﹐自然生出機會。

再說太子圉自秦逃歸﹐見了父親晉惠公。惠公大喜曰「吾抱病已久﹐正愁付托無人﹐今吾子得脫樊籠﹐復還儲位﹐吾心安矣。」是秋九月﹐惠公病篤﹐托孤於呂省﹑郤芮二人﹐使輔子圉﹕「羣公子不足慮﹐只要謹防重耳。」

呂﹑郤二人﹐頓首受命。

是夜﹐惠公薨﹐太子圉主喪卽位﹐是爲懷公。懷公恐重耳在外爲變﹐乃出令﹕「凡晉臣從重耳出亡者﹐因親及親﹐限三个月內俱要喚回。如期回者﹐仍復舊職﹐旣往不咎﹐若過期不至﹐祿籍除名﹐丹書注死。父子兄弟坐視不召者﹐並死不赦。」

老國舅狐突二子狐毛﹑狐偃﹐俱從重耳在秦﹐郤芮私勸狐突作書﹐喚二子歸國。狐突再三不肯﹐郤芮乃謂懷公曰「二狐有將相之才﹐今從重耳﹐如虎得翼﹐突不肯喚歸﹐其意不測﹐主公當自與言之。」

懷公卽使人召狐突﹐突與家人訣別而行﹐來見懷公﹐奏曰「老臣病廢在家﹐不知宣召何言﹖」

懷公曰「毛偃在外﹐老國舅曾有家信去喚否﹖」

突對曰「未曾。」

懷公曰「寡人有令﹐『過期不至者﹐罪及親黨』﹐老國舅豈不聞乎﹖」

突對曰「臣二子委質重耳﹐非一日矣﹐忠臣事君﹐有死無二。二子之忠於重耳﹐猶在朝諸臣之忠於君也﹐卽使逃歸﹐臣猶將數其不忠﹐戮於家廟﹐況召之乎﹖」

懷公大怒﹐喝令二力士以白刃交加其頸﹐謂曰「二子若來﹐免汝一死。」

因索簡置突前﹐郤芮執其手﹐使書之。

突呼曰「勿執我手﹐我當自書。」乃大書「子無二父﹐臣無二君」八字。

懷公大怒曰「汝不懼耶﹖」

突對曰「爲子不孝﹐爲臣不忠﹐老臣之所懼也。若死﹐乃臣子之常事﹐有何懼焉﹖」舒頸受刑。

懷公命斬於市曹。太卜郭偃見其屍﹐嘆曰「君初嗣位﹐徳未及於匹夫﹐而誅戮老臣﹐其敗不久矣﹗」卽日稱疾不出。

狐氏家臣。急忙逃奔秦國﹐報與毛﹑偃知道。不知毛﹑偃如何﹖且看下回分解。

第三十六回

晉呂郤夜焚公宮秦穆公再平晉亂

話說狐毛﹐狐偃兄弟﹐從公子重耳在秦﹐聞知父親狐突被子圉所害﹐捶胸大哭。趙衰﹐臼季等都來問慰。趙衰曰「死者不可復生﹐悲之何益﹖且同見公子﹐商議大事。」

毛﹐偃收淚﹐同趙衰等來見重耳。毛﹑偃言「惠公已薨﹐子圉卽位﹐凡晉臣從亡者﹐立限喚回﹐如不回﹐罪在親黨﹐怪老父不召臣等兄弟﹐將來殺害。」說罷﹐痛上心來﹐重復大哭。

重耳曰「二舅不必過傷﹐孤有復國之日﹐爲汝父報仇﹐」卽時駕車來見穆公﹐訴以晉國之事。

穆公曰「此天以晉國授公子﹐不可失也﹐寡人當身任之。」

趙衰代對曰「君若庇蔭重耳﹐幸速圖之﹔若待子圉攺元告廟﹐君臣之分已定﹐恐動搖不易也。」穆公深然其言。

重耳辭回甥館﹐方才坐定﹐只見門官通報﹕「晉國有人到此﹐說有機密事﹐求見公子﹐」

公子召入﹐問其姓名﹐其人拜而言曰「臣乃晉大夫欒枝之子欒盾也。因新君性多猜忌﹐以殺爲威﹐百姓胥怨﹐羣臣不服﹐臣父特遣盾私送款於公子。子圉心腹只有呂省﹐郤芮二人﹐舊臣郤步揚﹐韓簡等一班老成﹐俱疏遠不用﹐不足爲慮。臣父已約會郤溱﹐舟之僑等﹐斂集私甲﹐只等公子到來﹐便爲內應。」

重耳大喜﹐與之訂約﹐以明年歲首爲期﹐決至河上。

欒盾辭去。

重耳對天禱祝﹐以蓍布筮﹐得《泰卦》六爻安靜。重耳疑之﹐召狐偃占其吉凶。

偃拜賀曰「是爲天地配享﹐小往大來﹐上吉之兆。公子此行﹐不惟得國﹐且有主盟之分。」

重耳乃以欒盾之言告狐偃﹐偃曰「公子明日便與秦公請兵﹐事不宜遲。」

重耳乃於次日復入朝謁秦穆公﹐穆公不待開言﹐便曰「寡人知公子急於歸國矣﹐恐諸臣不任其事﹐寡人當親送公子至河。」重耳拜謝而出。

丕豹聞穆公將納公子重耳﹐願爲先鋒效力。穆公許之。

太史擇吉於冬之十二月。先三日﹐穆公設宴﹐餞公子於九龍山﹐贈以白璧十雙﹐馬四百匹﹐帷席器用﹐百物俱備﹐糧艸自不必說﹐趙衰等九人各白璧一雙﹐馬四匹﹐重耳君臣俱再拜稱謝。

至日﹐穆公自統謀臣百里奚﹑繇余﹐大將公子縶﹑公孫枝﹐先鋒丕豹等﹐率兵車四百乘﹐送公子重耳離了雍州城﹐望東進發﹐秦世子與重耳素本相得﹐依依不捨﹐直送至渭陽﹐垂淚而別﹐詩曰﹕

猛將精兵似虎狼﹐共扶公子立邊疆。

懷公空自誅狐突﹐只手安能掩太陽﹖

周襄王十六年﹐晉懷公圉之元年﹐春正月﹐秦穆公同晉公子重耳行至黃河岸口﹐渡河船隻﹐俱已預備齊整﹐穆公重設餞筵﹐丁寧重耳曰「公子返國﹐毋忘寡人夫婦也。」乃分軍一半﹐命公子縶﹑丕豹護送公子濟河﹐自己大軍屯於河西。正是﹕「眼望捷旌旗﹐耳聽好消息。」

卻說壺叔主公子行李之事﹐自出奔以來﹐曹﹑衛之間擔饑受餓﹐不止一次﹐正是無衣惜衣﹐無食惜食﹐今日渡河之際﹐收拾行裝﹐將日用的壞籩殘豆﹑敝席破帷﹐件件搬運入船﹐有喫不盡的酒餔之類﹐亦皆愛惜如寶﹐擺列船內。

重耳見了﹐呵呵大笑﹐曰「吾今日入晉爲君﹐玉食一方﹐要這些殘敝之物何用﹖」喝教拋棄於岸﹐不畱一些。

狐偃私嘆曰「公子未得富貴﹐先忘貧賤﹐他日憐新棄舊﹐把我等同守患難之人﹐看做殘敝器物一般﹐可不枉了這十九年辛苦﹖乘今日尙未濟河﹐不如辭之﹐異時還有相念之日。」

乃以秦公所贈白璧一雙﹐跪獻於重耳之前曰「公子今已渡河﹐便是晉界﹐內有諸臣﹐外有秦將﹐不愁晉國不入公子之手。臣之一身﹐相從無益﹐願畱秦邦﹐爲公子外臣﹐所有白璧一雙﹐聊表寸意。」

重耳大驚曰「孤方與舅氏共享富貴﹐何出此言﹖」

狐偃曰「臣自知有三罪於公子﹐不敢相從。」

重耳曰「三罪何在﹖」

狐偃對曰「臣聞﹕」聖臣能使其君尊﹐賢臣能使其君安『﹐今臣不肖﹐使公子困於五鹿﹐一罪也﹔受曹﹑衛二君之慢﹐二罪也﹔乘醉出公子於齊城﹐致觸公子之怒﹐三罪也。向以公子尙在羈旅﹐臣不敢辭﹔今入晉矣﹐臣奔走數年﹐驚魂幾絕﹐必力並耗﹐譬之餘籩殘豆﹐不可再陳﹐敝席破帷﹐不可再設﹐畱臣無益﹐去臣無損﹐臣是以求去耳。「

重耳垂淚而言曰「舅氏責孤甚當﹐乃孤之過也。」

卽命壺叔將已棄之物﹐一一取回。復向河設誓曰「孤返國﹐若忘了舅氏之勞﹐不與同心共政者﹐子孫不昌。」

卽取白璧投之於河曰「河伯爲盟證也。」

時介子推在他船中﹐聞重耳與狐偃立盟﹐笑曰「公子之歸﹐乃天意也﹐子犯欲竊以爲己功乎﹐此等貪圖富貴之輩﹐吾羞與同朝。」自此有棲隱之意。

重耳濟了黃河﹐東行至於令狐﹐其宰鄧惛發兵登城拒守﹐秦兵圍之﹐丕豹奮勇先登﹐遂破其城﹐獲鄧惛斬之﹐桑泉臼衰望風迎降。晉懷公聞諜報大驚﹐悉起境內車乘甲兵﹐命呂省爲大將﹐郤芮副之﹐屯於廬柳﹐以拒秦兵。畏秦之彊﹐不敢交戰。公子縶乃爲秦穆公書﹐使人送呂﹑郤軍中﹐略曰﹕

寡人之爲徳於普﹐可謂至矣﹐父子背恩﹐視秦如仇﹐寡人忍其父﹐不能復忍其子。今公子重耳﹐賢徳著聞﹐多士爲輔﹐天人交助﹐內外歸心。寡人親率大軍﹐屯於河上﹐命縶護送公子歸晉﹐主其社稷。子大夫若能別識賢愚﹐倒戈來迎﹐轉禍爲福﹐在此一舉﹗

呂﹑郤二人覽書﹐半晌不語。欲接戰﹐誠恐敵不過秦兵﹐又如龍門山故事﹔欲迎降﹐又恐重耳記著前仇﹐將他償裏克﹑丕鄭父之命。躊躇了多時﹐商量出一个計較來。乃答書於公子縶﹐其略云﹕

某等自知獲罪公子﹐不敢釋甲。然翼戴公子﹐實某等之願也﹐倘得與從亡諸子﹐共矢天日﹐各無相害﹐子大夫任其無咎﹐敢不如命。

公子縶讀其回書﹐已識透其狐疑之意﹐乃單車造於廬柳﹐來見呂﹑郤﹐呂﹑郤欣然出迎﹐告以衷腹曰「某等非不欲迎降﹐懼公子不能相容﹐欲以盟爲信耳。」

縶曰「大夫若退軍於西北﹐縶將以大夫之誠﹐告於公子﹐而盟可成也。」

呂﹑郤應諾﹐候公子縶別去﹐卽便出令﹐退屯於郇城。

重耳使狐偃同公子縶至郇城﹐與呂﹑郤相會。是日﹐刑牲歃血﹐立誓共扶重耳爲君﹐各無二心。盟訖﹐卽遣人相隨狐偃至臼衰﹐迎接重耳到郇城大軍之中﹐發號施令。

懷公不見呂﹑郤捷音﹐使寺人勃鞮至晉軍催戰。行至中途﹐聞呂﹑郤退軍郇城﹐與狐偃﹑公子縶講和﹐叛了懷公﹐迎立重耳﹐慌忙回報。懷公大驚﹐急集郤步揚﹑韓簡﹑欒枝﹑士會等一班朝臣計議。

那一班朝臣﹐都是向著公子重耳的﹐平昔見懷公專任呂﹑郤﹐心中不忿﹐「今呂﹑郤等尙且背叛﹐事到臨頭﹐召我等何用﹖」一个个托辭﹐有推病的﹑有推事的﹑沒半个肯上前。懷公嘆了一口气道﹕「孤不該私自逃回﹐失了秦歡﹐以致如此。」

勃鞮奏曰「羣臣私約共迎新君﹐主公不可畱矣﹗臣請爲禦﹐暫適髙梁避難﹐再作區處。」

不說懷公出奔髙梁。

再說公子重耳﹐因呂﹑郤遣人來迎﹐遂入晉軍。呂省﹑郤芮叩首謝罪﹐重耳將好言撫慰。趙衰﹑臼季等從亡諸臣﹐各各相見﹐吐露心腹﹐共保無虞。呂﹑郤大悅﹐乃奉重耳入曲沃城中﹐朝於武公之廟。絳都舊臣﹐欒枝﹑郤溱爲首﹐引著士會﹑舟之僑﹑羊舌職﹑荀林父﹑先蔑箕﹑鄭先都等三十餘人﹐俱至曲沃迎駕﹐郤步揚﹑梁繇靡﹑韓簡﹑家僕徒等另做一班﹐俱往絳都郊外邀接。

重耳入絳城卽位﹐是爲文公。

按重耳四十三歲奔翟﹐五十五歲適齊﹐六十一歲適秦﹐及復國爲君﹐年已六十二歲矣。

文公旣立﹐遣人至髙梁刺殺懷公。子圉自去年九月嗣位﹐至今年二月被殺﹐首尾爲君不滿六个月﹐哀哉﹗寺人勃鞮收而葬之﹐然後逃回。不在話下。

卻說文公宴勞秦將公子縶等﹐厚犒其軍。有丕豹哭拜於地﹐請攺葬其父丕鄭父﹐文公許之。文公欲畱用丕豹﹐豹辭曰﹕臣已委質於秦庭﹐不敢事二君也。「乃隨公子縶到河西﹐回復秦穆公。

穆公班師回國。

史臣有詩美秦穆公云﹕

轔轔車騎過河東﹐龍虎乘時气象雄。

假使雍州無義旅﹐縱然多助怎成功﹖

卻說呂省﹑郤芮迫於秦勢﹐𨿽然一時迎降﹐心中疑慮﹐到底不能釋然﹐對著趙衰臼﹑季諸人﹐未免有慚愧之意。又見文公卽位數日﹐並不曾爵一有功﹐戮一有罪﹐舉動不測﹐懷疑益甚﹐乃相與計較﹐欲率家甲造反焚燒公宮﹐弒了重耳﹐別立他公子爲君。

思想﹕「在朝無可與商者﹐惟寺人勃鞮乃重耳之深仇﹐﹐今重耳卽位﹐勃鞮必然懼誅﹐此人膽力過人﹐可邀與共事。」使人招之﹐勃鞮隨呼而至。呂﹑郤告以焚宮之事﹐勃鞮欣然領命﹐三人歃血爲盟﹐約定二月晦日會齊﹐夜半一齊舉事。

呂﹑郤二人各往封邑暗集人眾﹐不在話下。

卻說勃鞮𨿽然當面應承﹐心中不以爲然﹐思量道﹕「當初奉獻公之命﹔去伐蒲城﹐又奉惠公所差﹐去刺重耳。這是桀犬吠堯﹐各爲其主。今日懷公已死﹐重耳卽位﹐晉國方定﹐又幹此大逆無道之事﹐莫說重耳有天人之助﹐未必成事﹐縱使殺了重耳﹐他從亡許多豪傑﹐休想輕輕放過了我。不如私下往新君處出首﹐把這話頭﹐反做个進身之階﹐此計甚妙。」

又想﹕「自己是个有罪之人﹐不便直叩公宮。」遂於深夜往見狐偃。

狐偃大驚﹐問曰「汝得罪新君甚矣﹟不思遠引避禍﹐而夤夜至此何也﹖」

勃鞮曰「某之此來﹐正欲見新君﹐求國舅一引進耳。」

狐偃曰「汝見主公﹐乃自投死也。」

勃鞮曰「某有機密事來告﹐欲救一國人性命﹐必面見主公﹐方可言之。」

狐偃遂引至公宮門首﹐偃叩門先入﹐見了文公﹐述勃鞮求見之語。文公曰「鞮有何事﹐救得一國人性命﹖此必托言求見﹐借舅氏作面情討饒耳。」

狐偃曰「『芻蕘之言﹐聖人擇焉。』主公新立﹐正宜捐棄小忿﹐廣納忠告﹐不可拒之。」

文公意猶未釋﹐乃使近侍傳語責之曰「汝斬寡人之袂﹐此衣猶在﹐寡人每一見之寒心。汝又至翟行刺寡人﹐惠公限汝三日起身﹐汝次日卽行﹐幸我天命見祐﹐不遭毒手。今寡人入國﹐汝有何面目來見﹖可速逃遁﹐遲則執汝付刑矣﹗」

勃鞮呵呵大笑曰「主公在外奔走十九年﹐世情尙未熟透耶﹖先君獻公﹐與君父子﹕惠公則君之弟也。父仇其子﹐弟仇其兄﹐況勃鞮乎﹖勃鞮小臣﹐此時惟知有獻﹑惠﹐安知有君哉﹖昔管仲爲公子糾射桓公中其鉤﹐桓公用之﹐遂伯天下﹐如君所見。將修射鉤之怨﹐而失盟主之業矣。不見臣﹐不爲臣損﹐但恐臣去﹐而君之禍不遠也。」

狐偃奏曰「勃鞮必有所聞而來﹐君必見之。」

文公乃召勃鞮入宮。勃鞮並不謝罪﹐但再拜口稱﹕「賀喜﹗」

文公曰「寡人嗣位久矣﹐汝今日方稱賀﹐不已晚乎﹖」

勃鞮對曰「君𨿽卽位﹐未足賀也。得勃鞮﹐此位方穩﹐乃可賀耳﹗」

文公怪其言﹐屏開左右﹐願聞其說。

勃鞮將呂﹑郤之謀﹐如此恁般﹐細述一徧﹐「今其黨布滿城中﹐二賊又往封邑聚兵﹐主公不若乘間與狐國舅微服出城﹐往秦國起兵﹐方可平此難也。臣請畱此﹐爲誅二賊之內應。」

狐偃曰「事已迫矣﹐臣請從行﹐國中之事﹐子余必能料理。」

文公叮囑勃鞮﹕「凡事畱心﹐當有重賞。」

勃鞮叩首辭出。

文公與狐偃商議了多時﹐使狐偃預備溫車於宮之後門﹐只用數人相隨。文公召心腹內侍﹐吩咐如此如此﹐不可泄漏。是晚﹐依舊如常就寢。至五鼓﹐托言感寒疾腹病﹐使小內侍執燈如廁﹐遂出後門﹐與狐偃登車出城而去。

次早﹐宮中俱傳主公有病﹐各來寢室問安﹐俱辭不見。宮中無有知其出外者。

天明﹐百官齊集朝門﹐不見文公視朝﹐來至公宮詢問﹐只見朱扉雙閉﹐門上掛著一面免朝牌。守門者曰「主公夜來偶染寒疾﹐不能下牀﹐直待三月朔視朝﹐方可接見列位也。」

趙衰曰「主公新立﹐百事未舉﹐忽有此疾﹐正是﹕」天有不測風雲﹐人有旦夕禍福『。「

眾人信以爲眞﹐各各嘆息而去。

呂。郤二人聞知文公患病不出﹐直至三月朔方才視朝﹐暗暗歡喜曰「天教我殺重耳也﹗」

且說晉文公。狐偃潛行離了晉界﹐直入秦邦﹐遣人致密書於秦穆公﹐約於王城相會。穆公聞晉侯微行來到﹐心知國中有變。乃托言出獵﹐卽日命駕﹐竟至王城來會晉侯。相見之間﹐說明來意。穆公笑曰「天命已定﹐呂﹑郤輩何能爲哉﹖吾料子余諸人﹐必能辦賊﹐君勿慮也﹗」

乃遣大將公孫枝屯兵河口﹐打探絳都消息﹐便宜行事。晉侯權住王城。

卻說勃鞮恐呂﹑郤二人見疑﹐數日前﹐便寄宿於郤芮之家﹐假作商量。至二月晦日﹐勃鞮說郤芮曰「主公約來早視朝﹐想病當小愈﹐宮中火起﹐必然出外﹐呂大夫守住前門﹐郤大夫守住後門﹐我領家眾據朝門﹐以遏救火之人﹐重耳𨿽插翅難逃也。」

郤芮以爲然﹐言於呂省。

是晚﹐家眾各帶兵器火種﹐分頭四散埋伏。約莫三更時分﹐於宮門放起火來﹐那火勢好不凶猛。

宮人都在睡夢中驚醒﹐只道宮中遺漏﹐大驚小怪﹐一齊都亂起來。火光中但見戈甲紛紛﹐東衝西撞﹐口內大呼﹕「不要走了重耳﹗」

宮人遇火者﹐爛額焦頭﹔逢兵者﹐傷肢損體。哀哭之聲﹐耳不忍聞。呂省仗劍直入寢宮﹐來尋文公﹐並無蹤影﹔撞見郤芮﹐亦仗劍從後宰門入來﹐問呂省﹕「曾了事否﹖」

呂省對答不出﹐只是搖頭。二人又冒火覆身搜尋一徧﹐忽聞外面喊聲大舉﹐勃鞮倉忙來報曰「狐﹑趙﹑欒﹑魏等各家﹐悉起兵眾前來救火﹐若至天明﹐恐國人俱集﹐我等難以脫身﹐不如乘亂出城﹐候至天明﹐打聽晉侯死生的確﹐再作區處。」

呂﹑郤此時﹐不曾殺得重耳﹐心中早已著忙了﹐全無主意﹐只得號召其黨﹐殺出朝門而去。史官有詩云﹕

毒火無情弒械成﹐誰知車駕在王城﹖

晉侯若記畱袂恨﹐安得潛行會舅甥﹖

且說狐﹑趙﹑欒﹑魏等各位大夫﹐望見宮中失火﹐急忙斂集兵眾﹐準備撓鉤水桶﹐前來救火﹐原不曾打仗廝殺。直至天明﹐將火撲滅﹐方知呂﹑郤二人造反﹐不見了晉侯﹐好大喫驚。有先前吩咐心腹內侍﹐火中逃出﹐告知﹕「主公數日前﹐於五鼓微服出宮﹐不知去向。」

趙衰曰「此事問狐國舅便知。」

狐毛曰「吾弟子犯﹐亦於數日前入宮﹐是夜便不曾歸家。想君臣相隨﹐必然預知二賊之逆謀。吾等只索嚴守都城﹐修葺宮寢﹐以待主公之歸可也。」

魏犨曰「賊臣造逆﹐焚宮弒主﹐今𨿽逃不遠﹐乞付我一旅之師﹐追而斬之。」

趙衰曰「甲兵﹐國家大權﹐主公不在﹐誰敢擅動﹖二賊𨿽逃﹐不久當授首矣。」

再說呂﹑郤等屯兵郊外﹐打聽得晉君未死﹐諸大夫閉城謹守。恐其來追﹐欲奔他國﹐但未決所向。勃鞮紿之曰「晉君廢置﹐從來皆出秦意﹐況二位與秦君原有舊識﹐今假說公宮失火﹐重耳焚死﹐去投秦君﹐迎公子雍而立之﹐重耳𨿽不死﹐亦難再入矣。」

呂省曰「秦君向與我有王城之盟﹐今日只合投之。但未知秦肯容納否﹖」

勃鞮曰「吾當先往道意﹐如其慨許﹐卽當偕往﹔不然﹐再作計較。」

勃鞮行至河口﹐聞公孫枝屯兵河西﹐卽渡河求見﹐各各吐露心腹﹐說出眞情。公孫枝曰「旣賊臣見投﹐當誘而誅之﹐以正國法﹐無負便宜之托可也。」

乃爲書托勃鞮往召呂﹑郤。書略曰﹕

新君入國﹐與寡君原有割地之約。寡君使枝宿兵河西﹐理明疆界﹐恐新君復如惠公故事也。今聞新君火厄﹐二大夫有意於公子雍﹐此寡君之所願聞﹐大夫其速來共計。

呂﹑郤得書﹐欣然而往。至河西軍中﹐公孫枝出迎﹐敍話之後﹐設席相款。呂﹑郤坦然不疑。誰知公孫枝預遣人報知秦穆公﹐先至王城等候﹐呂﹑郤等畱連三日﹐願見秦君。

公孫枝曰「寡君駕在王城﹐同往可也﹔車徒暫屯此地﹐俟大夫返駕﹐一同濟河何如﹖」呂﹑郤從其言。

行至王城﹐勃鞮同公孫枝先驅入城﹐見了秦穆公﹐使丕豹往迎呂﹑郤。穆公伏晉文公於圍屏之後。呂﹑郤等繼至﹐謁見已畢﹐說起迎立子雍之事。

穆公曰「公子雍已在此了。」呂﹑郤齊聲曰「願求一見。」

穆公呼曰「新君可出矣﹗」

只見圍屏後一位貴人﹐不慌不忙﹐叉手步出。呂﹑郤睜眼看之﹐乃文公重耳也。嚇得呂省﹑郤芮魂不附體﹐口稱﹕「該死﹗」叩頭不已。穆公邀文公同坐。文公大罵﹕「逆賊﹗寡人何負於汝而反。若非勃鞮出首﹐潛出宮門﹐寡人已爲灰燼矣。」

呂﹑郤此時方知爲勃鞮所賣。

報稱﹕「勃鞮實歃血同謀﹐願與俱死。」

文公笑曰「勃鞮若不共歃﹐安知汝謀如此。」

喝叫武士拿下﹐就命勃鞮監斬。須臾﹐二顆人頭獻於階下。

可憐呂省﹑郤芮輔佐惠﹑懷﹐也算一時豪傑﹐索性屯軍廬柳之時﹐與重耳做个頭敵﹐不失爲從一忠臣。旣已迎降﹐又復背叛﹐今日爲公孫枝所誘﹐死於王城﹐身名俱敗﹐豈不哀哉﹖

文公卽遣勃鞮﹐將呂郤首級往河西招撫其眾﹐一面將捷音馳報國中。

眾大夫皆喜曰「不出子余所料也﹖」趙衰等忙備法駕﹐往河東迎接晉侯。要知後事如何﹐且看下回分解。

第三十七回

介子推守志焚綿上太叔帶怙寵入宮中

話說晉文公在王城誅了呂省﹑郤芮﹐向秦穆公再拜稱謝。因以親迎夫人之禮﹐請逆懷嬴歸國。穆公曰「弱女已失身子圉﹐恐不敢辱君之宗廟﹐得備嬪嬙之數足矣﹗」

文公曰「秦﹑晉世好﹐非此不足以主宗祀﹐舅其勿辭。且重耳之出﹐國人莫知﹐今以大婚爲名﹐不亦美乎。」

穆公大喜﹐乃邀文公復至雍都﹐盛飾輜車並﹐以懷嬴等五人歸之。又親送其女﹐至於河上﹐以精兵三千護送﹐謂之「紀綱之僕」。今人稱管家爲紀綱﹐蓋始於此。文公同懷嬴等濟河﹐趙衰諸臣﹐早備法駕於河口﹐迎接夫婦升車。百官扈從﹐旌旗蔽日﹐鼓樂喧天﹐好不鬧熱。

昔時宮中夜遁﹐如入土之龜﹐縮頭縮尾﹔今番河上榮歸﹐如出岡之鳳﹐雙宿雙飛。

正所謂「彼一時﹐此一時」也﹗文公至絳﹐國人無不額手稱慶。百官朝賀﹐自不必說。

遂立懷嬴爲夫人。當初晉獻公嫁女伯姬之時﹐使郭偃卜卦﹐其繇云「世作甥舅﹐三定我君。」

伯姬爲秦穆公夫人﹐穆公女懷嬴﹐又爲晉文公夫人﹐豈不是「世作甥舅」﹖

穆公先送夷吾歸國﹐又送重耳歸國。今日文公避難而出﹐又虧穆公誘誅呂﹑郤﹐重整山河﹐豈不是「三定我君」﹖

又穆公曾夢寶夫人﹐引之遊於天闕﹐謁見上帝﹐遙聞殿上呼穆公之名曰「任好聽旨﹐汝平晉亂﹗」如是者再。穆公先平裏克之亂﹐復平呂﹑郤之亂﹐一筮一夢﹐無不應驗。

詩云﹕

萬物榮枯皆有定﹐浮生碌碌空奔忙。

笑彼愚人不安命﹐彊覓冬雷和夏霜。

文公追恨呂﹑郤二人﹐欲盡誅其黨﹐趙衰諫曰「惠﹑懷以嚴刻失人心﹐君宜更之以寬。」文公從其言﹐乃頒行大赦。呂﹑郤之黨甚眾﹐𨿽見赦文﹐猶不自安﹐訛言日起﹐文公心以爲憂。

忽一日侵晨﹐小吏頭須叩宮門求見。文公方解發而沐﹐聞之怒曰「此人竊吾庫藏﹐致寡人行資缺乏﹐乞食曹﹑衛﹐今日尙何見爲﹖」閽人如命辭之。

頭須曰「主公得無方沐乎﹖」

閽者驚曰「汝何以知之﹖」

頭須曰「夫沐者﹐俯首曲躬﹐其心必覆﹐心覆則出言顚倒﹐宜我之求見而不得也。且主公能容勃鞮﹐得免呂﹑郤之難﹔今獨不能容頭須耶﹖頭須此來﹐有安晉國之策﹐君必拒之﹐頭須從此逃矣﹗」

閽人遽以其言告於文公。文公曰「是吾過也。」亟索冠帶裝束﹐召頭須入見。頭須叩頭請罪訖﹐然後言曰「主公知呂﹑郤之黨幾何﹖」

文公蹙眉而言曰「眾甚。」

頭須奏曰「此輩自知罪重﹐𨿽奉赦猶在懷疑。主公當思所以安之。」

文公曰「安之何策﹖」

頭須奏曰「臣竊主公之財﹐使主公饑餓﹐臣之獲罪﹐國人盡知。若主公出遊而用臣爲禦﹐使舉國之人﹐聞且見之。皆知主公之不念舊惡﹐而羣疑盡釋矣﹗」

文公曰「善。」乃托言巡城﹐用頭須爲禦。呂﹑郤之黨見之﹐皆私語曰「頭須竊君之藏﹐今且仍舊錄用﹐況他人乎﹗」自是訛言頓息。文公仍用頭須掌庫藏之事。

因有恁般容人之量﹐所以能安定晉國。

文公先爲公子時﹐已娶過二妻﹕初娶徐嬴早卒﹔再娶偪姞﹐生一子一女﹐子名驩﹐女曰伯姬。偪姞亦薨於蒲城。文公出亡時﹐子女俱幼﹐棄之於蒲﹐亦是頭須收畱﹐寄養於蒲民遂氏之家﹐歲給粟帛無缺。一日﹐乘間言於文公。文公大驚曰「寡人以爲死於兵刃久矣﹐今猶在乎﹐何不早言﹖」

頭須奏曰「臣聞﹕」母以子貴﹐子以母貴『﹐君周遊列國﹐所至送女﹐生育已繁。公子𨿽在﹐未卜君意何如﹐是以不敢遽白耳。「

文公曰「汝如不言﹐寡人幾負不慈之名。」

卽命頭須往蒲﹐厚賜遂氏﹐迎其子女以歸。使懷嬴母之﹐遂立驩爲太子﹐以伯姬賜與趙衰爲妻﹐謂之趙姬。

翟君聞晉侯嗣位﹐遣使稱賀。送季﹑隗歸晉。

文公問季﹑隗之年。對曰「別來八載﹐今三十有二矣﹗」

文公戲曰「猶幸不及二十五年也﹗」

齊孝公亦遣使送姜氏於晉。

晉侯謝其玉成之美。姜氏曰「妾非不貪夫婦之樂﹐所以勸駕者﹐正爲今日耳。」

文公將齊﹑翟二姬平昔賢徳﹐述於懷嬴。懷贏稱贊不已﹐固請讓夫人之位於二姬。於是更定宮中之位。立齊女爲夫人﹕翟女次之﹐懷嬴又次之。

趙姬聞季隗之歸﹐亦勸其夫趙衰迎接叔隗母子。衰辭曰「蒙主公賜婚﹐不敢復念翟女也。」

趙姬曰「此世俗薄徳之語﹐非妾所願聞也。妾𨿽貴﹐然叔隗先配﹐且有子矣。豈可憐新而棄舊乎﹗」趙衰口𨿽唯唯﹐意猶未決。趙姬乃入宮奏於文公曰「妾夫不迎叔隗﹐欲以不賢之名遺妾﹐望父侯作主。」

文公乃使人至翟﹐迎叔隗母子以歸。趙姬以內子之位讓翟女﹐趙衰又不可。趙姬曰「彼長而妾幼﹐彼先而妾後﹐長幼先後之序﹐不可亂也。且聞子盾﹐齒已長矣﹐而又有才﹐自當立爲嫡子。妾居偏房﹐理所當然﹐若必不從﹐妾惟有退居宮中耳。」

衰不得已﹐以姬言奏於文公。文公曰「吾女能推讓如此﹐𨿽周太妊莫能過也。」遂宣叔隗母子入朝﹐立叔隗爲內子﹐立盾爲嫡子﹐叔隗亦固辭﹐文公諭以趙姬之意﹐乃拜受謝恩而出。

盾時年十七歲﹐生得气宇軒昂﹐舉動有則﹐通詩書﹐精射禦﹐趙衰甚愛之。後趙姬生三子﹐曰同﹐曰括﹐曰嬰﹐其才皆不及盾﹐此是後話。

史官敍趙姬之賢徳﹐贊云﹕

陰姓好閉﹐不嫉則妒﹐惑夫逞驕﹐篡嫡敢怒。

褒進申絀﹐服歡臼怖﹐理顯勢窮﹐誤人自誤。

貴而自賤﹐髙而自卑﹐同括下盾﹐隗壓於姬。

謙謙令徳﹐君子所師﹐文公之女﹐成季之妻。

再說晉文公欲行復國之賞﹐乃大會羣臣﹐分爲三等﹐以從亡爲首功﹐送款者次之﹐迎降者又次之。三等之中﹐又各別其勞之輕重﹐而上下其賞。

第一等從亡中﹐以趙衰﹑狐偃爲最﹐其他狐毛﹑胥臣﹑魏犨﹑狐射姑﹑先軫﹑顚頡﹐以次而敍。第二等送款者﹐以欒枝﹑郤溱爲最﹐其他士會﹑舟之僑﹑孫伯糾﹑祁滿等﹐以次而敍。第三等迎降者﹐郤步揚﹑韓簡爲最﹐其他梁繇靡﹑家僕徒﹑郤乞﹑先蔑﹑屠擊等﹐以次而敍。無采地者賜地﹐有采地者益封。

別以白璧五雙賜狐偃曰「向者投璧於河﹐以此爲報。」

又念狐突冤死﹐立廟於晉陽之馬鞍山﹐後人因名其山曰狐突山。又出詔令於國門﹕「倘有遺下功勞未敍者﹐許其自言。」

小臣壺叔進曰「臣自蒲城相從主公﹐奔走四方﹐足踵俱裂。居則侍寢食﹐出則戒車馬﹐未嘗頃刻離左右也。今主公行從亡之賞﹐而不及於臣﹐意者臣有罪乎﹖」

文公曰「汝來前﹐寡人爲汝明之。夫導我以仁義﹐使我肺腑開通者﹐此受上賞﹔輔我以謀議﹐使我不辱諸侯者﹐此受次賞﹔冒矢石﹐犯鋒鏑﹐以身衛寡人者﹐此復受次賞。故上賞賞徳﹐其次賞才﹐又其次賞功。若夫奔走之勞﹐匹夫之力﹐又在其次。三賞之後﹐行且及汝矣。」

壺叔愧服而退。

文公乃大出金帛﹐徧賞輿儓﹑僕隸之輩﹐受賞者無不感悅。

惟魏犨﹑顚頡二人﹐自恃才勇﹐見趙衰﹑狐偃都是文臣﹐以辭令爲事﹐其賞卻在己上﹐心中不悅﹐口內稍有怨言。文公念其功勞﹐全不計較。

又有介子推﹐原是從亡人數﹐他爲人狷介無比﹐因濟河之時﹐見狐偃有居功之語﹐心懷鄙薄﹐恥居其列﹐自隨班朝賀一次以後﹐托病居家﹐甘守淸貧﹐躬自織屨﹐以侍奉其老母。

晉侯大會羣臣﹐論功行賞﹐不見子推﹐偶爾忘懷﹐竟置不問了。

鄰人解張﹐見子推無賞﹐心懷不平。又見國門之上﹐懸有詔令﹕「倘有遺下功勞未敍﹐許其自言。」特地叩子推之門﹐報此消息﹐子推笑而不答。老母在廚下聞之﹐謂子推曰「汝效勞十九年﹐且曾割股救君﹐勞苦不小﹐今日何不自言。亦可冀數鍾之粟米﹐共朝夕之饔飧﹐豈不勝於織屨乎。」

子推對曰「獻公之子九人﹐惟主公最賢。惠﹑懷不徳﹐天奪其助﹐以國屬於主公。諸臣不知天意﹐爭據其功﹐吾方恥之。吾寧終身織屨﹐不敢貪天之功以爲己力也。」

老母曰「汝𨿽不求祿﹐亦宜入朝一見﹐庶不沒汝割股之勞。」

子推曰「孩兒旣無求於君﹐何以見爲。」

老母曰「汝能爲廉士﹐吾豈不能爲廉士之母。吾母子當隱於深山﹐毋混於市井中也。」

子推大喜曰「孩兒素愛綿上﹐髙山深谷﹐今當歸此。」乃負其母奔綿上﹐結廬於深谷之中﹐艸衣木食﹐將終其身焉。

鄰捨無知其去迹者﹐惟解張知之﹐乃作書夜懸於朝門。文公設朝﹐近臣收得此書﹐獻於文公。文公讀之﹐其詞曰﹕

有龍矯矯﹐悲失其所﹔數蛇從之﹐周流天下。

龍饑乏食﹐一蛇割股﹐龍返於淵﹐安其壤土﹔數蛇入穴﹐皆有寧宇﹐一蛇無穴﹐號於中野。

文公覽畢﹐大驚曰「此介子推之怨詞也。昔寡人過衛乏食﹐子推割股以進。今寡人大賞功臣﹐而獨遺子推﹐寡人之過何辭﹖」卽使人往召子推﹐子推已不在矣。文公拘其鄰捨﹐詰問子推去處。「有能言者﹐寡人並官之。」

解張進曰「此書亦非子推之書﹐乃小人所代也。子推恥於求賞﹐負其母隱於綿上深谷之中﹐小人恐其功勞泯沒﹐是以懸書代爲白之。」

文公曰「若非汝懸書﹐寡人幾忘子推之功矣。」遂拜解張爲下大夫﹐卽日駕車﹐用解張爲前導﹐親往綿山﹐訪求子推。只見

峯巒疊疊﹐艸樹萋萋﹐流水潺潺﹐行雲片片﹐林鳥羣噪﹐山谷應聲﹐

竟不得子推蹤迹。正是﹕「只在此山中﹐云深不知處。」左右拘得農夫數人到來﹐文公親自問之。農夫曰「數日前﹐曾有人見一漢子﹐負一老嫗﹐息於此山之足﹐汲水飲之﹐復負之登山而去﹐今則不知所之也。」

文公命停車於山下﹐使人徧訪﹐數日不得。文公面有慍色﹐謂解張曰「子推何恨寡人之深耶。吾聞子推甚孝﹐若舉火焚林﹐必當負其母而出矣。」

魏犨進曰「從亡之日﹐眾人皆有功勞﹐豈獨子推哉。今子推隱身以要君﹐逗𨖻車駕﹐虛費時日﹐待其避火而出﹐臣當羞之。」乃使軍士於山前山後﹐周圍放火﹐火烈風猛﹐延燒數里﹐三日方息。

子推終不肯出﹐子母相抱﹐死於枯柳之下。軍士尋得其骸骨﹐文公見之﹐爲之流涕﹐命葬於綿山之下﹐立祠祀之﹐環山一境之田﹐皆作祠田﹐使農夫掌其歲祀﹕「攺綿山曰介山﹐以志寡人之過。」後世於綿上立縣﹐謂之介休﹐言介子推休息於此也。焚林之日﹐乃三月五日淸明之候﹐國人思慕子推﹐以其死於火﹐不忍舉火﹐爲之冷食一月﹐後漸減至三日。至今太原﹑上黨﹑西河﹑雁門各處﹐每歲冬至後一百五日﹐預作幹糒﹐以冷水食之﹐謂之「禁火」﹐亦曰「禁煙」。因以淸明前一日爲寒食節﹐遇節﹐家家插柳於門﹐以招子推之魂。或設野祭﹐焚紙錢﹐皆爲子推也。胡曾有詩云﹕

羈紲從遊十九年﹐天涯奔走備顚連。

食君刳股心何赤。辭祿焚軀志甚堅。

綿上煙髙標气節。介山祠壯表忠賢。

只今禁火悲寒食。勝卻年年掛紙錢。

文公旣定君臣之賞﹐大修國政﹐舉善任能﹐省刑薄斂﹐通商禮賓﹐拯寡救乏﹐國中大治。

周襄王使太宰周公孔﹐及內史叔興﹐賜文公以侯伯之命﹐文公待之有加禮。叔興歸見襄王﹐言「晉侯必伯諸侯﹐不可不善也。」

襄王自此疏齊而親晉﹐不在話下。

是時鄭文公臣服於楚﹐不通中國﹐恃彊淩弱。怪滑伯事衛不事鄭﹐乃興師伐之。滑伯懼而請成﹐鄭師方退﹐滑仍舊事衛﹐不肯服鄭﹐鄭文公大怒﹐命公子士泄爲將﹐堵兪彌副之﹐再起大軍伐滑。衛文公與周方睦﹐訴鄭於周。

周襄王使大夫遊孫伯﹑伯服至鄭﹐爲滑求解。未至﹐鄭文公聞之﹐怒曰「鄭﹑衛一體也﹐王何厚於衛﹐而薄於鄭耶﹖」命拘遊孫伯﹑伯服於境上﹐俟破滑凱旋﹐方可釋之。

孫伯被拘﹐其左右奔回﹐訴知周襄王﹐襄王罵曰「鄭捷欺朕太甚﹐朕必報之。」問羣臣﹕「誰能爲朕問罪於鄭者﹖」

大夫頹叔﹑桃子二人進曰「鄭自先王兵敗﹐益無忌憚﹐今又挾荊蠻爲重﹐虐執王臣。若興兵問罪﹐難保必勝。以臣之愚﹐必借兵於翟﹐方可伸威。」

大夫富辰連聲曰「不可﹐不可。古人云﹕」疏不間親。『鄭𨿽無道﹐乃子友之後﹐於天子兄弟也。武公著東遷之勞﹐厲公平子頹之亂﹐其徳均不可忘。翟乃戎狄豺狼﹐非我同類。用異類而蔑同姓﹐修小怨而置大徳﹐臣見其害﹐未見其利也。「

頹叔﹑桃子曰「昔武王伐商﹐九夷俱來助戰﹐何必同姓﹖東山之徵﹐實因管﹑蔡。鄭之橫逆﹐猶管﹑蔡也﹔翟之事周﹐未嘗失禮。以順誅逆﹐不亦可乎﹖」

襄王曰「二卿之言是也。」乃使頹叔﹑桃子如翟﹐諭以伐鄭之事。翟君欣然奉命﹐假以出獵爲名﹐突入鄭地﹐攻破櫟城﹐以兵戍之﹐遣使同二大夫告捷於周。

周襄王曰「翟有功於朕﹐朕今中宮新喪﹐欲以翟爲婚姻何如﹖」

頹叔﹑桃子曰「臣聞翟人之歌曰﹕」前叔隗﹐後叔隗﹐如珠比玉生光輝。『言翟有二女﹐皆名叔隗﹐並有殊色。前叔隗乃咎如國之女﹐已嫁晉侯﹔後叔隗乃翟君所生﹐今尙未聘﹐王可求之。「

襄王大喜﹐復命頹叔﹑桃子往翟求婚。翟人送叔隗至周﹐襄王欲立爲繼後。富辰又諫曰「王以翟爲有功﹐勞之可也。今以天子之尊﹐下配夷女﹐翟恃其功﹐加以姻親﹐必有窺伺之患矣。」

襄王不聽﹐遂以叔隗主中宮之政。

說起那叔隗﹐𨿽有韶顏﹐素無閨徳。在本國專好馳馬射箭﹐翟君每出獵﹐必自請隨行﹐日與將士每馳逐原野﹐全無拘束。今日嫁與周王﹐居於深宮﹐如籠中之鳥﹐檻內之獸﹐甚不自在。一日﹐請於襄王曰「妾幼習射獵﹐吾父未嘗禁也。今鬱鬱宮中﹐四肢懈倦﹐將有痿痺之疾﹐王何不舉大狩﹐使妾觀之﹖」

襄王寵愛方新﹐言無不從。遂命太史擇日﹐大集車徒﹐較獵於北邙山。有司張幕於山腰﹐襄王與隗後坐而觀之。襄王欲悅隗後之意﹐出令曰「日中爲期﹐得三十禽者﹐賞車屯車三乘﹐得二十禽者﹐賞以車童車二乘﹐得十禽者﹐賞以車巢車一乘﹐不逾十禽者﹐無賞。」

一時王子王孫及大小將士﹐擊狐伐兔﹐無不各逞其能﹐以邀厚賞。打圍良久﹐太史奏﹕「日已中矣。」襄王傳令撤回﹐諸將各獻所獲之禽﹐或一十﹐或二十﹐惟有一位貴人﹐所獻逾三十之外。

那貴人生得儀容俊偉﹐一表人物﹐乃襄王之庶弟﹐名曰帶﹐國人皆稱曰太叔﹐爵封甘公。因先年奪嫡不遂﹐又召戎師以伐周﹐事敗出奔齊國﹐後來惠後再三在襄王面前辯解求恕﹐大夫富辰亦勸襄王兄弟修好﹐襄王不得已﹐召而復之。

今日在打圍中﹐施逞精神﹐拔了个頭籌﹐襄王大喜﹐卽賜車屯車如數。其餘計獲多少﹐各有賜賚。

隗後坐於王側﹐見甘公帶才貌不凡﹐射藝出眾。誇獎不疊﹐問之襄王﹐知是金枝玉葉﹐十分心愛。遂言於襄王曰「天色尙早﹐妾意欲自打一圍﹐以健筋骨﹐幸吾王降旨。」

襄王本意欲取悅隗後﹐怎好不準其奏﹐卽命將士重整圍場。隗後解下繡袍﹐原來袍內﹐預穿就窄袖短衫﹐罩上異樣黃金鎖子輕細之甲﹐腰系五彩純絲繡帶﹐用玄色輕綃六尺﹐周圍抹額﹐籠蔽鳳笄﹐以防塵土。腰懸箭箙﹐手執朱弓﹐妝束得好不齊整。有詩爲證﹕

花般綽約玉般肌﹐幻出戎裝態更奇。

仕女班中誇武藝﹐將軍隊裏擅嬌姿。

隗後這回裝束﹐別是一般丰采﹐喜得襄王微微含笑﹐左右駕戎輅以待。隗後曰「車行不如騎迅﹐妾隨行諸婢﹐凡翟國來的﹐俱慣馳馬﹐請於王前試之。」

襄王命多選良馬﹐韝勒停當﹐侍婢陪騎者﹐約有數人。

隗後方欲跨馬﹐襄王曰「且慢。」遂問同姓諸卿中﹕「誰人善騎﹖保護王后下場。」

甘公帶奏曰「臣當效勞。」這一差﹐正暗合了隗後之意。

侍婢簇擁隗後﹐做一隊兒騎馬先行。甘公帶隨後跨著名駒趕上﹐不離左右。隗後要在太叔面前﹐施逞精神﹐太叔亦要在隗後面前﹐誇張手段。未試弓箭﹐且試跑馬。隗後將馬連鞭幾下﹐那馬騰空一般去了﹐太叔亦躍馬而前。轉過山腰﹐剛剛兩騎馬﹐討个並頭。隗後將絲韁勒住﹐誇獎甘公曰「久慕王子大才﹐今始見之。」

太叔馬上欠身曰「臣乃學騎耳﹐不及王后萬分之一。」

隗後曰「太叔明早可到太后宮中問安﹐妾有話講。」言猶未畢﹐侍女數騎俱到﹐隗後以目送情﹐甘公輕輕點頭﹐各勒馬而回。

恰好山坡下﹐趕出一羣麋鹿來﹐太叔左射麋﹐右射鹿﹐俱中之。隗後亦射中一鹿﹐眾人喝采一番。隗後復跑馬至於山腰﹐襄王出幕相迎曰「王后辛苦。」隗後以所射之鹿﹐拜獻襄王﹔太叔亦以一麋一鹿呈獻。襄王大悅。

眾將及軍士﹐又馳射一番﹐方才撤圍。禦庖將野味﹐烹調以進﹐襄王頒賜羣臣﹐歡飲而散。

次日﹐甘公帶入朝謝賜﹐遂至惠後宮中問安﹐其時隗後已先在矣。隗後預將賄賂買囑隨行宮侍﹐遂與太叔眉來眼去﹐兩下意會﹐托言起身﹐遂私合於側室之中。男貪女愛﹐極其眷戀之情﹐臨別兩不相捨。隗後囑咐太叔﹕「不時入宮相會。」太叔曰「恐王見疑。」隗後曰「妾自能周旋﹐不必慮也。」

惠後宮人頗知其事﹐只因太叔是太后的愛子﹐況且事體重大﹐不敢多口。惠後心上亦自覺著﹐反吩咐宮人﹕「閒話少說。」隗後的宮侍﹐已自徧受賞賜﹐做了一路﹐爲之耳目。太叔連宵達旦﹐潛住宮中﹐只瞞得襄王一人。史官有詩嘆曰﹕

太叔無兄何有嫂﹐襄王愛弟不防妻。

一朝射獵成私約﹐始悔中宮女是夷。

又有詩譏襄王不該召太叔回來﹐自惹其禍。詩云﹕

明知篡逆性難悛﹐便不行誅也絕親。

引虎入門誰不噬﹐襄王眞是夢中人。

大凡做好事的心﹐一日小一日﹔做歹事的膽﹐一日大一日。甘公帶與隗後私通﹐走得路熟﹐做得事慣﹐漸漸不避耳目﹐不顧利害﹐自然敗露出來。那隗後少年貪欲﹐襄王𨿽則寵愛﹐五旬之人到底年力不相當了﹐不時在別寢休息。太叔用些賄﹐使些勢﹐那把守宮門的﹐無過是內侍之輩﹐都想道﹕「太叔是太后的愛子﹐周王一旦晏駕﹐就是太叔爲王了﹐落得他些賞賜﹐管他甚帳。」以此不分早晚﹐出入自如。

卻說宮婢中有个小東﹐頗有幾分顏色﹐善於音律。太叔一夕歡宴之際﹐使小東吹玉簫﹐太叔歌而和之。是夕開懷暢飲﹐醉後不覺狂蕩﹐便按住小東求歡﹐小東懼怕隗後﹐解衣脫身﹐太叔大怒﹐拔劍趕逐﹐欲尋小東殺之。小東竟奔襄王別寢﹐叩門哭訴﹐說「太叔如此恁般﹐如今見在宮中。」襄王大怒﹐取了牀頭寶劍﹐趨至中宮﹐要殺太叔。畢竟性命如何﹐且看下回分解。

第三十八回

周襄王避亂居鄭晉文公守信降原話說周襄王聞宮人小東之語﹐心頭一時火起﹐急取牀頭寶劍﹐趨至中宮﹐來殺太叔。才行數步﹐忽然轉念﹕「太叔乃太后所愛﹐我若殺之﹐外人不知其罪﹐必以我爲不孝矣。況太叔武藝髙彊﹐倘然不遜﹐挺劍相持﹐反爲不美。不如暫時隱忍﹐俟明日詢有實迹﹐將隗後貶退﹐諒太叔亦無顏復畱﹐必然出奔外境﹐豈不穩便。」嘆了一口气﹐擲劍於地﹐復回寢宮﹐使隨身內侍﹐打探太叔消息。

回報﹕「太叔知小東來訴我王﹐已脫身出宮去矣。」

襄王曰「宮門出入﹐如何不稟命於朕﹖亦朕之疏於防範也﹗」次早﹐襄王命拘中宮侍妾審問﹐初時抵賴﹐喚出小東面證﹐遂不能隱﹐將前後醜情﹐一一招出。襄王將隗後貶入冷宮﹐封鎖其門﹐穴墻以通飲食﹐太叔帶自知有罪﹐逃奔翟國去了。惠太后驚成心疾﹐自此抱病不起。

卻說頹叔﹑桃子聞隗後被貶﹐大驚曰「當初請兵伐鄭﹐是我二人﹔請婚隗氏﹐又是我二人。今忽然被斥﹐翟君必然見怪。太叔今出奔在翟﹐定有一番假話﹐哄動翟君。倘然翟兵到來問罪﹐我等何以自解﹖」卽日乘輕車疾馳﹐趕上太叔﹐做一路商量﹕「若見翟君﹐須得如此如此。」

不一日﹐行到翟國﹐太叔停駕於郊外﹐頹叔﹑桃子先入城見了翟君﹐告訴道﹕「當初我等原爲太叔請婚﹐周王聞知美色﹐乃自取之﹐立爲正宮。只爲往太后處問安﹐與太叔相遇﹐偶然太叔敍起前因﹐說話良久﹐被宮人言語誣謗﹐周王輕信﹐不念貴國伐鄭之勞﹐遂將王后貶入冷宮﹐太叔逐出境外。忘親背徳﹐無義無恩﹐乞假一旅之師﹐殺入王城﹐扶立太叔爲王﹐救出王后﹐仍爲國母﹐誠貴國之義舉也。」

翟君信其言﹐問﹕「太叔何在﹖」

頹叔﹑桃子曰「現在郊外候命。」

翟君遂迎太叔入城。太叔請以甥舅之禮相見﹐翟君大喜﹐遂撥步騎五千﹐使大將赤丁同頹叔﹑桃子﹐奉太叔以伐周。

周襄王聞翟兵臨境﹐遣大夫譚伯爲使﹐至翟軍中﹐諭以太叔內亂之罪。赤丁殺之﹐驅兵直逼王城之下。襄王大怒﹐乃拜卿士原伯貫爲將﹐毛衛副之﹐率車三百乘﹐出城禦敵。

伯貫知翟兵勇猛﹐將車屯車聯絡爲營﹐如堅城一般﹐赤丁衝突數次﹐俱不能入﹐連日搦戰﹐亦不出應。

赤丁憤甚﹐乃定下計策﹐於翠雲山搭起髙臺﹐上建天子旌旗﹐使軍士假扮太叔﹐在臺上飲宴歌舞爲樂﹐卻教頹叔﹐桃子各領一千騎兵﹐伏於山之左右﹐只等周兵到時﹐臺上放炮爲號﹐一齊攏殺將來。又教親兒赤風子引騎兵五百﹐直逼其營辱罵﹐以激其怒﹐若彼開營出戰﹐佯輸詐敗﹐引他走翠雲山一路﹐便算功勞。赤丁與太叔引大隊在後準備接應﹐分撥停當。

卻說赤風子引五百騎兵搦戰﹐原伯貫登壘望之﹐欺其寡少﹐便欲出戰。毛衛諫曰「翟人詭詐多端﹐只宜持重﹐俟其懈怠﹐方可擊也。」挨至午牌時分﹐翟軍皆下馬坐地﹐口中大罵﹕「周王無道之君﹐用這般無能之將﹐降又不降﹐戰又不戰﹐待要何如﹖」亦有臥地而罵者。

原伯貫忍耐不住﹐喝教開營﹐營門開處﹐湧出車乘百餘﹐車上立著一員大將﹐金盔繡襖﹐手執大桿刀﹐乃原伯貫也。赤風子忙叫﹕「孩兒們快上馬。」自挺鐵搠來迎戰﹐不上十合﹐撥馬往西而走。軍士多有上馬不及者﹐周軍亂搶馬匹﹐全無行列。赤風子回馬﹐又戰數合﹐漸漸引至翠雲山相近﹐赤風子委棄馬匹﹐器械殆盡﹐引數騎奔山後去了。

原伯貫擡頭一望﹐見山上飛龍赤旗飄颭﹐繡傘之下﹐蓋著太叔﹐大吹大擂飲酒。原伯貫曰「此賊命合盡於吾手。」乃揀平坦處驅車欲上﹐山上檑木﹐炮石打將下來﹐原伯正沒計較﹐忽聞山坳中連珠炮響﹐左有頹叔﹐右有桃子﹐兩路鐵騎﹐如狂風驟雨﹐圍裹將來。原伯心知中計﹐急教回車﹐來路上已被翟軍砍下亂木﹐縱橫道路﹐車不能行。

原伯喝令步卒開路﹐軍士都心慌膽落﹐不戰而潰。

原伯無計可施。卸下繡袍﹐欲雜於眾中逃命。有小軍叫曰「將軍到這里來。」頹叔聽得叫聲﹐疑爲原伯﹐指揮翟騎追之﹐擒獲二十餘人﹐原伯果在其內。比及赤丁大軍到時﹐已大獲全勝﹐車馬器械﹐悉爲所俘。有逃脫的軍士﹐回營報知毛衛﹐毛衛只教堅守﹐一面遣人馳奏周王﹐求其添兵助將﹐不在話下。

頹叔將原伯貫綁縛獻功於太叔﹐太叔命囚之於營。

頹叔曰「今伯貫被擒﹐毛衛必然喪膽﹐若夜半往劫其營﹐以火攻之﹐衛可擒也。」太叔以爲然﹐言於赤丁。赤丁用其策﹐暗傳號令﹐是夜三鼓之後﹐赤丁自引步軍千餘﹐俱用利斧﹐劈開索鏈﹐劫入大營﹐就各車上﹐將蘆葦放起火來。頃刻延燒﹐徧營中火球亂滚﹐軍士大亂。頹叔﹐桃子各引精騎﹐乘勢殺入﹐銳不可當。

毛衛急乘小車﹐從營後而遁﹐正遇著步卒一隊﹐爲首乃是太叔帶﹐大喝﹕「毛衛那里走﹖」毛衛著忙﹐被太叔一槍刺於車下﹐翟軍大獲全勝﹐遂圍王城。

周襄王聞二將被擒﹐謂富辰曰「早不從卿言﹐致有此禍。」

富辰曰「翟勢甚狂﹐吾王暫爾出巡﹐諸侯必有倡義納王者。」

周公孔奏曰「王師𨿽敗﹐若悉起百官家屬﹐尙可背城一戰。柰何輕棄社稷﹐委命於諸侯乎﹖」

召公過奏曰「言戰者﹐乃危計也。以臣愚見﹐此禍皆本於叔隗﹐吾王先正其誅﹐然後堅守以待諸侯之救﹐可以萬全。」

襄王嘆曰「朕之不明﹐自取其禍。今太后病危﹐朕暫當避位﹐以慰其意。若人心不忘朕﹐聽諸侯自圖之可也。」因謂周﹑召二公曰「太叔此來﹐爲隗後耳。若取隗氏﹐必懼國人之謗﹐不敢居於王城﹐二卿爲朕繕兵固守﹐以待朕之歸可也。」周﹑召二公頓首受命。

襄王問於富辰曰「周之接壤﹐惟鄭﹑衛﹑陳三國﹐朕將安適﹖」

富辰對曰「陳﹐衛弱﹐不如適鄭。」

襄王曰「朕曾用翟伐鄭﹐鄭得無怨乎﹖」

富辰曰「臣之勸王適鄭者﹐正爲此也。鄭之先世﹐有功於周﹐其嗣必不忘。王以翟伐鄭﹐鄭心不平﹐固日夜望翟之背周﹐以自明其順也。今王適鄭﹐彼必喜於奉迎﹐又何怨焉﹖」

襄王意乃決。富辰又請曰「王犯翟鋒而出﹐恐翟人悉眾與王爲難﹐柰何﹖臣願率家屬與翟決戰﹐王乘機出避可也。」乃盡召子弟親黨﹐約數百人﹐勉以忠義﹐開門直犯翟營﹐牽住翟兵。襄王同簡師父﹐左鄢父等十餘人﹐出城望鄭國而去。

富辰與赤丁大戰﹐所殺傷翟兵甚眾﹐辰亦身被重傷﹐遇頹叔﹑桃子﹑慰之曰「子之忠諫﹐天下所知也﹐今日可以無死。」

富辰曰「昔吾屢諫王﹐王不聽﹐以及此。若我不死戰﹐王必以我爲懟矣。」復力戰多時﹐力盡而死。子弟親黨﹐同死者三百餘人。史官有詩贊曰﹕

用夷淩夏豈良謀﹔納女宣淫禍自求。

驟諫不從仍死戰﹐富辰忠義播春秋。

富辰死後﹐翟人方知襄王已出王城﹐時城門復閉﹐太叔命釋原伯貫之囚﹐使於門外呼之。周﹑召二公立於城樓之上﹐謂太叔曰「本欲開門奉迎﹐恐翟兵入城剽掠﹐是以不敢。」

太叔請於赤丁﹐求其屯兵城外﹐當出府庫之藏爲犒﹐赤丁許之。

太叔遂入王城﹐先至冷宮﹐放出隗後﹐然後往謁惠太后。太后見了太叔﹐喜之不勝﹐一笑而絕。太叔且不治喪﹐先與隗後宮中聚闊。欲尋小東殺之﹐小東懼罪﹐先已投井自盡矣。嗚呼哀哉﹗

次日﹐太叔假傳太后遺命﹐自立爲王﹐以叔隗爲王后﹐臨朝受賀。發府藏大犒翟軍﹐然後爲太后發喪。國人爲之歌曰﹕

暮喪母﹐旦娶婦﹐婦得嫂﹐臣娶後。

爲不慚﹐言可醜﹐誰其逐之﹐我與爾左右。

太叔聞國人之歌﹐自知眾論不服﹐恐生他變﹐乃與隗氏移駐於溫﹐大治宮室﹐日夜取樂。王城內國事﹐悉委周﹑召二公料理﹐名𨿽爲王﹐實未嘗與臣民相接也。原伯貫逃往原城去了。此段話且擱過不提。

且說周襄王避出王城﹐𨿽然望鄭國而行﹐心中未知鄭意好歹。行至氾地﹐其地多竹而無公館﹐一名竹川。襄王詢土人﹐知入鄭界﹐卽命停車﹐借宿於農民封氏艸堂之內。

封氏問﹕「官居何職﹖」

襄王言曰「我周天子也。爲國中有難﹐避而到此。」

封氏大驚﹐叩頭謝罪曰「吾家二郎﹐夜來夢紅日照於艸堂﹐果有貴人下降。」卽命二郎殺雞爲黍。

襄王問﹕「二郎何人﹖」

對曰「民之後母弟也。與民同居於此﹐共爨同耕﹐以奉養後母。」

襄王嘆曰「汝農家兄弟﹐如此和睦﹔朕貴爲天子﹐反受母弟之害。朕不如此農民多矣。」因淒然淚下。

大夫左鄢父進曰「周公大聖﹐尙有骨肉之變。吾主不必自傷﹐作速告難於諸侯﹐料諸侯必不坐視。」

襄王乃親作書稿﹐使人分告齊﹑宋﹑陳﹑鄭﹑衛諸國。略曰「不谷不徳﹐得罪於母之寵子弟帶﹐越在鄭地氾。敢告。」

簡師父奏曰「今日諸侯有志圖伯者﹐惟秦與晉。秦有蹇叔﹑百里奚﹑公孫枝諸賢爲政﹐晉有趙衰﹑狐偃﹑胥臣諸賢爲政﹐必能勸其君以勤王之義﹐他國非所望也。」襄王乃命簡師父告於晉﹐使左鄢父告於秦。

且說鄭文公聞襄王居氾﹐笑曰「天子今日方知翟之不如鄭也。」卽日使工師往氾地創立廬舍﹐親往起居﹐省視器具﹐一切供應﹐不敢菲薄。襄王見鄭文公﹐頗有慚色。魯﹑宋諸國﹐亦遣使問安﹐各有饋獻﹐惟衛文公不至。

魯大夫臧孫辰﹑字文仲聞之﹐嘆曰「衛侯將死矣。諸侯之有王﹐猶木之有本﹐水之有源也。木無本必枯﹐水無源必竭﹐不死何爲﹖」時襄王十八年之冬十月也。

至明年春﹐衛文公薨﹐世子鄭立﹐是爲成公﹐果應臧文仲之言。此是後話。

再說簡師父奉命告晉。

晉文公詢於狐偃﹐偃對曰「昔齊桓之能合諸侯﹐惟尊王也。況晉數易其君﹐民以爲常﹐不知有君臣之大義。君盍納王而討太叔之罪﹐使民知君之不可貳乎﹖繼文侯輔周之勛﹐光武公啟晉之烈﹐皆在於此。若晉不納﹐秦必納之﹐則伯業獨歸於秦矣。」

文公使太史郭偃卜之。偃曰「大吉。此黃帝戰於阪泉之兆。」

文公曰「寡人何敢當此﹖」

偃對曰「周室𨿽衰﹐天命未攺。今之王﹐古之帝也。其克叔帶必矣。」

文公曰「更爲我筮之。」

得《乾》下《離》上﹐《大有》之卦﹐第三爻動﹐變爲《兌》下《離》上《睽》卦。偃斷之曰「《大有》之九三云﹕」公用享於天子『。戰克而王享﹐吉莫大焉。《乾》爲天﹐《離》爲日﹐日麗於天﹐昭明之象。《乾》變而《兌》《兌》爲《澤》《澤》在下﹐以當《離》日之照﹐是天子之恩光照臨晉國。又何疑焉﹖「

文公大悅﹐乃大閱車徒﹐分左右二軍﹐使趙衰將左軍﹐魏犨佐之﹐郤溱將右軍﹐顚頡佐之﹐文公引狐偃﹑欒枝等﹐左右策應。

臨發時﹐河東守臣報稱﹕「秦伯親統大兵勤王﹐已在河上﹐不日渡河矣。」

狐偃進曰「秦公志在勤王﹐所以頓兵河上者﹐爲東道之不通故也﹐如艸中之戎﹐麗土之狄﹐皆車馬必由之路﹐秦素未與通﹐恐其不順﹐是以懷疑不進﹐君誠行賂於二夷﹐諭以假道勤王之意﹐二夷必聽﹐更使人謝秦君﹐言晉師已發﹐秦必退矣。」

文公然其言﹐一面使狐偃之子狐射姑﹐賫金帛之類﹐行賂於戎﹑狄﹐一面使胥臣往河上辭秦﹐胥臣謁見穆公﹐致晉侯之命曰「天子蒙塵在外﹐君之憂﹐卽寡君之憂也﹐寡君已掃境內興師﹐代君之勞﹐已有成算﹐毋敢煩大軍遠涉。」

穆公曰「寡人恐晉君新立﹐軍師未集﹐是以奔走在此﹐以禦天子之難﹐旣晉君克舉大義﹐寡人當靜聽捷音。」

蹇叔﹑百里奚皆曰「晉侯欲專大義﹐以服諸侯﹐恐主公分其功業﹐故遣人止我之師﹐不如乘勢而下﹐共迎天子﹐豈不美哉﹖」

穆公曰「寡人非不知勤王美事﹐但東道未通﹐恐戎﹑狄爲梗﹐晉初爲政﹐無大功何以定國﹐不如讓之。」

乃遣公子縶隨左鄢父至氾﹐問勞襄王﹐穆公班師而回。

卻說胥臣以秦君退師回報﹐晉兵遂進屯陽樊﹐守臣蒼葛出郊外勞軍﹐文公使右軍將軍郤溱等圍溫﹐左軍將軍趙衰等迎襄王於氾﹐襄王以夏四月丁巳日復至王城﹐周﹑召二公迎之入朝﹐不在話下。

溫人聞周王復位﹐乃羣聚攻頹叔﹑桃子﹐殺之﹐大開城門以納晉師﹐太叔帶忙攜隗後登車﹐欲奪門出走翟國﹐守門軍士閉門不容其去﹐太叔仗劍砍倒數人﹐卻得魏犨追到﹐大喝﹕「逆賊走那里去﹖」

太叔曰「汝放孤出城﹐異日厚報。」

魏犨曰「問天子肯放你時﹐魏犨就做人情。」

太叔大怒﹐挺劍刺來﹐被魏犨躍上其車﹐一刀斬之。

軍士擒隗氏來見﹐犨曰「此淫婦畱他何用﹖」

命眾軍亂箭攢射﹐可憐如花夷女﹐與太叔帶半載歡娛﹐今日死於萬箭之下。胡曾先生詠史詩云﹕

逐兄盜嫂據南陽﹐半載歡娛並罹殃。

淫逆倘然無速報﹐世間不復有綱常。

魏犨帶二屍以報郤溱﹐溱曰「何不檻送天子﹐明正其戮﹖」

魏犨曰「天子避殺弟之名﹐假手於晉﹐不如速誅之爲快也﹗」

郤溱嘆息不已﹐乃理二屍於神農澗之側﹐一面安撫溫民﹐一面使人報捷於陽樊。晉文公聞太叔和隗氏俱已伏誅﹐乃命駕親至王城﹐朝見襄王奏捷﹐襄王設醴酒以饗之﹐復大出金帛相贈。文公再拜謝曰「臣重耳不敢受賜﹐但死後得用隧葬﹐臣沐恩於地下無窮矣﹗」

襄王曰「先王制禮﹐以限隔上下﹐止有此生死之文﹐朕不敢以私勞而亂大典﹐叔父大功﹐朕不敢忘。」乃割畿內溫﹑原﹑陽樊﹑攢茅四邑﹐以益其封﹐文公謝恩而退﹐百姓攜老扶幼﹐塡塞街市﹐爭來識認晉侯﹐嘆曰「齊桓公今復出也﹗」

晉文公下令兩路俱班師﹐大軍屯於太行山之南﹐使魏犨定陽樊之田﹐顚頡定攢茅之田﹐欒枝定溫之田﹐晉侯親率趙衰定原之田。爲何定原之田﹐文公親往﹖那原乃周卿士原伯貫之封邑﹐原伯貫兵敗無功﹐襄王奪其邑以與晉。伯貫見在原城﹐恐其不服﹐所以必須親往。

顚頡至攢茅﹐欒枝至溫﹐守臣俱攜酒食出迎。

卻說魏犨至陽樊﹐守臣蒼葛謂其下曰「周棄岐﹑丰﹐餘地幾何﹔而晉復受四邑耶﹖我與晉同是王臣﹐豈可服之。」遂率百姓持械登城﹐魏犨大怒﹐引兵圍之﹐大叫﹕「早早降順﹐萬事俱休﹐若打破城池﹐盡皆屠戮﹗」

蒼葛在城上答曰「吾聞﹕」徳以柔中國﹐刑以威四夷『﹐今此乃王畿之地﹐畿內百姓﹐非王之宗族﹐卽王之親戚。晉亦周之臣子﹐忍以兵威相劫耶﹖「

魏犨感其言﹐遣人馳報文公﹐文公致書於蒼葛﹐略曰「四邑之地﹐乃天子之賜﹐寡人不敢違命﹐將軍若念天子之姻親﹐率以歸國﹐亦惟將軍之命是聽。」因諭魏犨緩其攻﹐聽陽民遷徙。

蒼葛得書﹐命城中百姓﹕「願歸周者去﹐願從晉者畱。」百姓願去者大半﹐蒼葛盡率之﹐遷於軹村﹐魏犨定其疆界而還。

再說文公同趙衰略地至原﹐原伯貫紿其下曰「晉兵圍陽樊﹐盡屠其民矣。」

原人恐懼﹐共誓死守﹐晉兵圍之。

趙衰曰「民所以不服晉者﹐不信故也﹐君示之以信﹐將不攻而下矣﹗」

文公曰「示信若何﹖」

趙衰對曰「請下令﹐軍士各持三日之糧﹐若三日攻原不下﹐卽當解圍而去。」

文公依其言﹐到第三日﹐軍吏告稟﹕「軍中只有今日之糧了。」

文公不答﹐是日夜半﹐有原民縋城而下﹐言「城中已探知陽樊之民未嘗遭戮﹐相約於明晚獻門。」

文公曰「寡人原約攻城以三日爲期﹐三日不下﹐解圍去之。今滿三日矣﹐寡人明早退師﹐爾百姓自盡守城之事﹐不必又懷二念。」

軍吏請曰「原民約明晚獻門﹐主公何不暫畱一日﹐拔一城而歸﹖卽使糧盡﹐陽樊去此不遠﹐可馳取也。」

文公曰「信﹐國之寶也﹐民之所憑也。三日之令﹐誰不聞之﹖若復畱一日﹐是失信矣。得原而失信﹐民尙何憑於寡人﹖」

黎明﹐卽解原圍﹐原民相顧曰「晉侯寧失城﹐不失信﹐此有道之君。」乃爭建降旗於城樓﹐縋城以追文公之軍者﹐紛紛不絕﹐原伯貫不能禁止﹐只得開城出降。髯仙有詩云﹕

口血猶含起戰戈﹐誰將片語作山河﹖

去原畢竟原來服﹐譎詐何如信義多。

晉軍行三十里﹐原民追至﹐原伯貫降書亦到。文公命紮住車馬﹐以單車直入原城﹐百姓鼓舞稱慶。原伯貫來見﹐文公待以王朝卿士之禮﹐遷其家於河北。

文公擇四邑之守曰「昔子余以壺飧從寡人於衛﹐忍饑不食﹐此信士也。寡人以信得原﹐還以信守之。」使趙衰爲原大夫﹐兼領陽樊。又謂郤溱曰「子不私其族﹐首同欒氏通款於寡人﹐寡人不敢忘。」乃以郤溱爲溫大夫﹐兼守攢茅。各畱兵二千戍其地而還。

後人論文公納王示義﹐伐原示信﹐乃圖伯之首事也。

畢竟何時稱伯﹐且看下回分解。

第三十九回

柳下惠授詞卻敵晉文公伐衛破曹

話說晉文公定了溫﹑原﹑陽樊﹑攢茅四邑封境﹐直通太行山之南﹐謂之南陽﹐此周襄王十七年之冬也。

時齊孝公亦有嗣伯之意。自無虧之死﹐惡了魯僖公﹔鹿上不署﹐別了宋襄公﹔盂會不赴﹐背了楚成王。諸侯離心﹐朝聘不至。孝公心懷憤怒﹐欲用兵中原﹐以振先業﹐乃集羣臣問曰「先君桓公在日﹐無歲不徵﹐無日不戰﹐今寡人安坐朝堂。如居蝸殼之中﹐不知外事﹐寡人愧之。昔年魯侯謀救無虧﹐與寡人爲難。此仇未報﹐今魯北與衛結﹐南與楚通。倘結連伐齊﹐何以當之﹖聞魯歲饑﹐寡人意欲乘此加兵﹐以杜其謀。諸卿以爲何如﹖」

上卿髙虎奏曰「魯方多助﹐伐之未必有功。」

孝公曰「𨿽無功﹐且試一行﹐以觀諸侯離合之狀。」乃親率車徒二百乘﹐欲侵魯之北鄙。

邊人聞信﹐先來告急。

魯正值饑饉之際﹐民不勝兵。大夫臧孫辰言於僖公曰「齊挾忿深入﹐未可與爭勝負也。請以辭令謝之。」

僖公曰「當今善爲辭令者何人﹖」

臧孫辰對曰「臣舉一人。乃先朝司空無駭之子﹐展氏獲名﹐字子禽﹐官拜士師﹐食邑柳下。此人外和內介﹐博文達理﹐因居官執法﹐不合於時﹐棄職歸隱。若得此人爲使﹐定可不辱君命﹐取重於齊矣。」

僖公曰「寡人亦素知其人﹐今安在﹖」

曰「見在柳下。」

使人召之﹐展獲辭以病不能行。臧孫辰曰「禽有從弟名喜﹐𨿽在下僚﹐頗有口辯﹐若令喜就獲之家﹐請其指授﹐必有可聽。」僖公從之。

展喜至柳下﹐見了展獲﹐道達君命。展獲曰「齊之伐我﹐欲紹桓公之伯業也﹐夫圖伯莫如尊王﹐若以先王之命責之﹐何患無辭。」

展喜復於僖公曰「臣知所以卻齊矣。」

僖公已具下犒師之物﹐無非是牲醴﹐粟帛之類﹐裝做數車﹐交與展喜。

喜至北鄙﹐齊師尙未入境﹐乃迎將上去﹐至汶南地方﹐剛遇齊兵前隊。乃崔夭爲先鋒﹐展喜先將禮物呈送崔夭﹐崔夭引至大軍﹐謁見齊侯﹐呈上犒軍禮物﹐曰「寡君聞君親舉玉趾﹐將辱臨於敝邑﹐使下臣喜奉犒執事。」

孝公曰「魯人聞寡人興師﹐亦膽寒乎﹗」

喜答曰「小人則或者膽寒﹐下臣不知也﹔若君子﹐則全無懼意。」

孝公曰「汝國文無施伯之智﹐武無曹劌之勇﹐況正逢饑饉﹐野無靑艸﹐何所恃而不懼﹖」

喜答曰「敝邑別無所恃﹐所恃者先王之命耳。昔周先王封太公於齊﹐封我先君伯禽於魯﹐使周公與太公割牲爲盟﹐誓曰﹕」世世子孫﹐同獎王室﹐無相害也。『此語載在盟府﹐太史掌之﹐桓公是以九合諸侯﹐而先與莊公爲柯之盟﹐奉王命也。君嗣位九年﹐敝邑君臣引領望齊曰「庶幾修先伯主之業﹐以親睦諸侯。』若棄成王之命﹐違太公之誓﹐墮桓公之業﹐以好爲仇﹐度君侯之必不然也﹐敝邑恃此不懼。」

孝公曰「子歸語魯侯﹐寡人願修睦﹐不復用兵矣。」卽日傳令班師。

潛淵有詩﹐譏臧孫辰知柳下惠之賢﹐不能薦引同朝。詩云﹕

北望烽煙魯勢危﹐片言退敵奏功奇。

臧孫不肯開賢路﹐柳下仍淹展士師。

展喜還魯﹐復命於僖公。臧孫辰曰「齊師𨿽退﹐然其意實輕魯﹐臣請偕仲遂如楚﹐乞師伐齊﹐使齊侯不敢正眼覷魯﹐此數年之福也。」僖公以爲然﹐乃使公子遂爲正使﹐臧孫辰爲副使﹐行聘於楚。

臧孫辰素與楚將成得臣相識﹐使得臣先容於楚王﹐謂楚王曰「齊背鹿上之約﹐宋爲泓水之戰﹐二國者﹐皆楚仇也﹐王若問罪於二國﹐寡君願悉索敝賦﹐爲王前驅。」

楚成王大喜﹐卽拜成得臣爲大將﹐申公叔侯副之﹐率兵伐齊﹐取陽谷之地﹐以封齊桓公之子雍﹐使雍巫相之。畱甲士千人﹐從申公叔侯屯戍﹐以爲魯之聲援﹐成得臣奏凱還朝。

令尹子文時已年老﹐請讓政於得臣。楚王曰「寡人怨宋﹐甚於怨齊。子玉已爲我報齊矣﹔卿爲我伐宋﹐以報鄭之仇。俟凱旋之日﹐聽卿自便何如﹖」

子文曰「臣才萬不及子玉﹐願以自代﹐必不誤君王之事。」

楚王曰「宋方事晉﹐楚若伐宋﹐晉必救之。兩當晉﹑宋﹐非卿不可﹐卿彊爲寡人一行。」

乃命子文治兵於暌﹐簡閱車馬﹐申明軍法。子文滿意欲顯子玉之能﹐是日艸艸完事﹐終朝畢事﹐不戮一人。

楚王曰「卿閱武而不戮一人﹐何以立威﹖」

子文奏曰「臣之才力﹐比於彊弩之末矣。必欲立威﹐非子玉不可。」

楚王更使得臣治兵於蔿。得臣簡閱精細﹐用法嚴肅﹐有犯不赦﹐竟一日之長﹐方才事畢。總計鞭七人之背﹐貫三人之耳﹐眞个鐘鼓添聲﹐旌旗攺色。楚王喜曰「子玉果將才也。」子文復請致政﹐楚王許之。乃以得臣爲令尹﹐掌中軍元帥事。羣臣皆造子文之宅﹐賀其舉薦得人﹐致酒相款。

時文武畢集﹐惟大夫蔿呂臣有微恙不至。酒至半酣﹐閽人報﹕「門外有一小兒求見。」

子文命召入。那小兒舉手鞠躬﹐竟造末席而坐﹐飲酒啖炙﹐傍若無人。有人認識此兒﹐乃蔿呂臣之子﹐名曰賈﹐年方一十三歲。

子文異之﹐問曰「某爲國得一大將﹐國老無不賀﹐爾小子獨不賀﹐何也﹖」

賈曰「諸公以爲可賀﹐愚以爲可弔耳。」

子文怒曰「汝謂可弔﹐有何說﹖」

賈曰「愚觀子玉爲人﹐勇於任事﹐而昧於決機﹔能進而不能退﹐可使佐斗﹐不可專任也。若以軍政委之﹐必至僨事。諺云『太剛則折』﹐子玉之謂矣﹗舉一人而敗國﹐又何賀焉﹖如其不敗﹐賀未晚也﹗」

左右曰「此小兒狂言﹐不須聽之。」

蔿賈大笑而出﹐眾公卿俱散。

明日﹐楚王拜得臣爲大將﹐親統大兵﹐糾合陳﹑蔡﹑鄭﹑許四路諸侯﹐一同伐宋﹐圍其緡邑。宋成公使司馬公孫固如晉告急。

晉文公集羣臣問計﹐先軫進曰「方今惟楚彊橫﹐而於君有私恩。今楚戍谷伐宋﹐生事中原﹐此天授我以救災卹患之名也。取威定伯﹐在此舉矣﹗」

文公曰「寡人欲解齊﹑宋之患﹐如何而可﹖」

狐偃進曰「楚始得曹而新婚於衛﹐是二國又皆主公之仇也。若興師以伐曹﹑衛﹐楚必移兵來救﹐則齊﹑宋寬矣。」

文公曰「善。」

乃以其謀告公孫固﹐使回報宋公﹐令其堅守﹐公孫固領命去了。

文公以兵少爲慮。趙衰進曰「古者大國三軍﹐次國二軍﹐小國一軍。我曲沃武公﹐始以一軍受命﹐獻公始作二軍﹐以滅霍﹑魏﹑虞﹑虢諸國﹐拓地千里。晉在今日﹐不得爲次國﹐宜作三軍。」

文公曰「三軍旣作﹐遂可用否﹖」

趙衰曰「未也。民未知禮﹐𨿽聚而易散﹐君盍大搜以示之禮﹐使民知尊卑長幼之序﹐動親上死長之心﹐然後可用。」

文公曰「作三軍﹐必須立元帥﹐誰堪其任﹖」

趙衰對曰「夫爲將者﹐有勇不如有智﹐有智不如有學。君如求智勇之將﹐不患無人﹔若求有學者﹐臣所見惟郤縠一人耳。縠年五十餘矣﹐好學不倦﹐說《禮》《樂》而惇《詩》《書》。夫《禮》《樂》《詩》《書》﹐先王之法﹐徳義之府也。民生以徳義爲本﹐兵事以民爲本﹐惟有徳義者﹐方能卹民﹐能卹民者﹐方能用兵。」

文公曰「善。」

乃召郤縠爲元帥﹐縠辭不受。

文公曰「寡人知卿﹐卿不可辭。」彊之再三﹐乃就職。

擇日﹐大搜於被廬﹐作中上下三軍﹐郤縠將中軍﹐郤溱佐之﹐祁瞞掌大將旗鼓。

使狐偃將上軍﹐偃辭曰「臣兄在前﹐弟不可以先兄。」乃命狐毛將上軍﹐狐偃佐之。使趙衰將下軍﹐衰辭曰「臣貞愼不如欒枝﹐有謀不如先軫﹐多聞不如胥臣。」乃命欒枝將下軍﹐先軫佐之。荀林父禦戎﹐魏犨爲車右﹐趙衰爲大司馬。

郤縠登壇發令﹐三通鼓罷﹐操演陣法﹐少者在前﹐長者在後﹐坐作進退﹐皆有成規。有不能者﹐教之﹐三教而不遵﹐以違令論﹐然後用刑。一連操演三日﹐奇正變化﹐指揮如意﹐眾將見郤縠寬嚴得體﹐無不悅服。

方欲鳴金收軍﹐忽將臺之下﹐起一陣旋風﹐竟將大帥旗桿﹐吹爲兩段﹐眾皆變色﹐郤縠曰「帥旗倒折﹐主將當應之。吾不能久與諸子同事﹐然主公必成大功。」眾問其故﹐縠但笑而不答﹐時周襄王十九年冬十二月之事也。

明年春﹐晉文公議分兵以伐曹﹑衛﹐謀於郤縠。縠對曰「臣已與先軫商議停當矣。今日非與曹﹑衛爲難也﹐分兵可以當曹﹑衛﹐而不可以當楚﹐主公宜以伐曹爲名﹐假道於衛﹐衛﹑曹方睦﹐必然不允。我乃從南河濟師﹐出其不意﹐直搗衛境﹐所謂『迅雷不及掩耳』﹐勝有八九。旣勝衛﹐然後乘勢而臨曹。曹伯素失民心﹐又惕於敗衛之威﹐其破曹必矣。」

文公喜曰「子眞有學之將也﹗」卽使人如衛假道伐曹。

衛大夫元咺請於成公曰「始晉君出亡過我﹐先君未嘗加禮﹐今來假道﹐君必聽之﹐不然﹐彼將先衛而後曹矣。」

成公曰「寡人與曹共服於楚﹐若假以伐曹之路﹐恐未結晉歡﹐而先取楚怒也。怒晉﹐猶恃有楚﹐並怒楚﹐將何恃乎﹖」

遂不許﹐晉使回報文公。文公曰「不出元帥所料也﹗」乃命迂道南行。渡了黃河﹐行至五鹿之野﹐文公曰「嘻﹐此介子推割股處也﹗」不覺淒然淚下﹐諸將皆感嘆助悲。魏犨曰「吾等當拔城取邑﹐爲君雪往年之恥﹐何用嘆息﹖」

先軫曰「武子之言是也。臣願率本部之兵﹐獨取五鹿。」文公壯其言﹐許之。

魏犨曰「吾當助子一臂。」二將升車前進。

先軫令軍士多帶旗幟﹐凡所過山林﹐髙阜之處﹐便教懸插﹐務要透出林表。

魏犨曰「吾聞『兵行詭道』﹐今徧張旗表﹐反使敵人知備﹐不知何意﹖」

先軫曰「衛素臣服於齊﹐近攺事荊蠻﹐國人不順﹐每虞中國之來討﹐吾主欲繼齊圖伯﹐不可示弱﹐當以先聲奪之。」

卻說五鹿百姓﹐不意晉兵猝然來到﹐登城了望﹐但見旌旗布滿山林﹐正不知兵有多少。不論城內城外居民﹐爭先逃竄﹐守臣禁止不住。先軫兵到﹐無人守禦﹐一鼓拔之。遣人報捷於文公。文公喜形於色﹐謂狐偃曰「舅云得土﹐今日驗矣。」乃畱老將郤步揚屯守五鹿﹐大軍移營﹐進屯斂盂。

郤縠忽然得病﹐文公親往視之。郤縠曰「臣蒙主公不世之遇﹐本欲塗肝裂腦﹐以報知己。柰天命有限﹐當應折旗之兆﹐死在旦夕。尙有一言奉啟。」

文公曰「卿有何言﹐寡人無不聽教。」

縠曰「君之伐曹﹑衛﹐本謀固以致楚也。致楚必先計戰﹐計戰必先合齊﹑秦。秦遠而齊近﹐君還遣一使結好齊侯﹐願與結盟﹐齊方惡楚﹐亦思結晉﹐倘得齊侯降臨﹐則衛﹑曹必懼而請成﹐因而收秦﹐此制楚之全策也。」

文公曰「善。」遂遣使通好於齊﹐敍述桓公先世之好﹐願與結盟﹐同攘荊蠻。

時齊孝公已薨﹐國人推立其弟潘﹐是爲昭公。潘﹐葛嬴所生也﹐新嗣大位﹐以取谷之故﹐正欲結晉以抗楚﹐聞知晉侯屯軍斂盂﹐卽日命駕至衛地相會。

衛成公見五鹿已失﹐忙使寧速之子寧兪﹐前來謝罪請成。文公曰「衛不容假道﹐今懼而求成﹐非其本心﹐寡人旦夕當踏平楚丘矣﹗」寧兪還報衛侯﹐時楚丘城中﹐訛傳晉兵將到﹐一夕五驚﹐兪謂衛成公曰「晉怒方盛﹐國人震恐﹐君不如暫出城避之﹐晉知主公已出﹐必不來攻楚丘﹐然後再乞晉好﹐保全社稷可也。」

成公嘆曰「先君不幸失禮於亡公子﹐寡人又一時不明﹐不允假道﹐以至如此﹐累及國人﹐寡人亦無面目居於國中。」乃使大夫咺同其弟叔武攝國事﹐自己避居襄牛之地。一面使大夫孫炎求救於楚﹐時乃春二月也。髯翁有詩云﹕

患難何須具主賓﹐納姬贈馬怪紛紛。

誰知五鹿開疆者﹐便是當年求乞人﹖

是月﹐郤縠卒於軍。晉文公悼惜不已﹐使人護送其喪歸國﹐以先軫有取五鹿之功﹐升爲元帥﹐用胥臣佐下軍﹐以補先軫之缺。因趙衰前薦胥臣多聞﹐是以任之。

文公欲遂滅衛國﹐先軫諫曰「本爲楚困齊﹑宋﹐來拯其危﹐今齊﹑宋之患未解﹐而先覆人國﹐非伯者存亡卹小之義也。況衛𨿽無道﹐其君已出﹐廢置在我﹐不如移兵東伐曹﹐比及楚師救衛﹐則我已在曹矣﹗」

文公然其言。

三月﹐晉師圍曹。

曹共公集羣臣問計﹐僖負羈進曰「晉君此行﹐爲報觀脇之怨也﹐其怒方深﹐不可較力﹐臣願奉使謝罪請平﹐以救一國百姓之難。」

曹共公曰「晉不納衛﹐肯獨納曹乎﹖」

大夫於朗進曰「臣聞晉侯出亡過曹﹐負羈私饋飲食﹐今又自請奉使﹐此乃賣國之計﹐不可聽之﹐主公先斬負羈﹐臣自有計退晉。」

曹共公曰「負羈謀國不忠﹐姑念世臣﹐免殺罷官。」

負羈謝恩出朝去了。正是﹕「閉門不管窗前月﹐吩咐梅花自主張。」

共公問於朗﹕「計將安出﹖」

於朗曰「晉侯恃勝﹐其气必驕﹐臣請詐爲密書﹐約以黃昏獻門﹐預使精兵挾弓弩﹐伏於城壖之內﹐哄得晉侯入城﹐將懸門放下﹐萬矢俱發﹐不愁不爲齏粉。」

曹共公從其計﹐晉侯得於朗降書﹐便欲進城。先軫曰「曹力未虧﹐安知非詐﹖臣請試之。」

乃擇軍中長須偉貌者﹐穿晉侯衣冠代行﹐寺人勃鞮自請爲禦﹐黃昏左側﹐城上豎起降旗一面﹐城門大開﹐假晉侯引著五百餘人﹐長驅而入﹐未及一半﹐但聞城壖之內﹐梆聲亂響﹐箭如飛蝗射來。急欲回車﹐門已下閘﹐可惜勃鞮及三百餘人﹐死做一堆﹐幸得晉侯不去﹐不然﹐「昆崗失火﹐玉石俱焚」了。

晉文公先年過曹﹐曹人多有認得的﹐其夜倉卒不辧眞僞。於朗只道晉侯已死﹐在曹共公面前﹐好不誇嘴﹐及至天明辧驗﹐方知是假的﹐早減了一半興。

其未曾入城者﹐逃命來見晉侯。晉侯怒上加怒﹐攻城愈急。於朗又獻計曰「可將射死晉兵﹐暴屍於城上﹐彼軍見之﹐必然慘沮﹐攻不盡力。再延數日﹐楚救必至﹐此乃搖動軍心之計也。」

曹共公從之。晉軍見城頭用枰竿懸屍﹐累累相望﹐口中怨嘆不絕。

文公謂先軫曰「軍心恐變﹐如之柰何﹖」

先軫對曰「曹國墳墓﹐俱在西門之外﹐請分軍一半﹐列營於墓地﹐若將發掘者﹐城中必懼﹐懼必亂﹐而後乃可乘也。」

文公曰「善。」

乃令軍中揚言「將發曹人之墓。」使狐毛﹑狐偃率所部之眾﹐移屯墓地﹐備下鍬鋤﹐限定來日午時﹐各以墓中髑髏獻功。城內聞知此信﹐心膽俱裂。

曹共公使人於城上大叫﹕「休要發墓﹐今番眞正願降。」

先軫亦使人應曰「汝誘殺我軍﹐復磔屍城上﹐眾心不忍﹐故將發墓﹐以報此恨﹐汝能殯殮死者﹐以棺送還吾軍﹐吾當斂兵而退矣。」

曹人覆曰「旣如此﹐請寬限三日。」

先軫應曰「三日內不送屍棺﹐難怪我辱汝祖宗也﹗」

曹共公果然收取城上尸骸﹐計點數目﹐各備棺木﹐三日之內﹐盛斂得停停當當﹐裝載乘車之上。

先軫定下計策﹐預令狐毛﹑狐偃﹑欒枝﹑胥臣整頓兵車﹐分作四路埋伏﹐只等曹人開門出棺﹐四門一齊攻打進去。

到第四日﹐先軫使人於城下大叫﹕「今日還我屍棺否﹖」

曹人城上應曰「請解圍退兵五里﹐卽當交納。」先軫稟知文公﹐傳令退兵﹐果退五里之遠。城門開處﹐棺車分四門推出﹐才出得三分之一﹐忽聞炮聲大舉﹐四路伏兵一齊發作﹐城門被喪車塡塞﹐急切不能關閉﹐晉兵乘亂攻入。

曹共公方在城上彈壓﹐魏犨在城外看見﹐從車中一躍登城﹐劈胸揪住﹐縛做一束。於朗越城欲遁﹐被顚頡獲住斬之。晉文公率眾將登城樓受捷﹐魏犨獻曹伯襄﹐顚頡獻於朗首級﹐眾將各有擒獲。

晉文公命取仕籍觀之﹐乘軒者三百人﹐各有姓名﹐按籍拘拿﹐無一脫者。籍中不見僖負羈名字﹐有人說﹕「負羈爲勸曹君行成﹐已除籍爲民矣。」

文公乃面數曹伯之罪曰「汝國只有一賢臣﹐汝不能用﹐卻任用一班宵小﹐如小兒嬉戲﹐不亡何待﹖」喝教﹕「幽於大寨﹐俟勝楚之後﹐待聽處分。」

其乘軒三百人﹐盡行誅戮﹐抄沒其家﹐以賞勞軍士。僖負羈有盤飧之惠﹐家住北門﹐環北門一帶﹐傳令﹕「不許驚動﹐如有犯僖氏一艸一木者﹐斬首﹗」

晉侯分調諸將﹐一半守城﹐一半隨駕﹐出屯大寨。胡曾先生詠史詩云﹕

曹伯慢賢遭縶虜﹐負羈行惠免誅夷。

眼前不肯行方便﹐到後方知是與非。

卻說魏犨﹐顚頡二人﹐素有挾功驕恣之意﹐今日見晉侯保全僖氏之令﹐魏犨忿然曰「吾等今日擒君斬將﹐主公並無一言褒獎﹐些須盤飧﹐所惠幾何﹐卻如此用情﹐眞个輕重不分了﹗」

顚頡曰「此人若仕於晉﹐必當重用﹐我等被他欺壓﹐不如一把火燒死了他﹐免其後患。便主公曉得﹐難道眞个斬首不成﹖」

魏犨曰「言之有理。」二人相與飲酒﹐候至夜靜﹐私領軍卒﹐圍住僖負羈之家﹐前後門放起火來﹐火焰衝天。魏犨乘醉恃勇﹐躍上門樓﹐冒著火勢﹐在檐澑上奔走如飛﹐欲尋僖負羈殺之。誰知棟榱焚毀﹐倒塌下來﹐撲陸一聲﹐魏犨失腳墜地﹐跌个仰面朝天。只聽得天崩地裂之聲﹐一根敗棟刮喇的﹐正打在魏犨胸脯上﹐魏犨大痛無聲﹐登時口吐鮮血﹐前後左右﹐火球亂滚﹐只得掙揣起來﹐兀自攀著庭柱仍躍上屋﹐盤旋而出。滿身衣服﹐俱帶著火﹐扯得赤條條﹐方免焚身之禍。魏犨𨿽然勇猛﹐此時不繇不困倒了。剛遇顚頡來到﹐扶到空閒去處﹐解衣衣之﹐一同上車﹐回寓安歇。

卻說狐偃﹑胥臣在城內﹐見北門火起﹐疑有軍變﹐慌忙引兵來視﹐見僖負羈家中被火﹐急教軍士撲滅﹐已自焚燒得七零八落。僖負羈率家人救火﹐觸煙而倒﹐比及救起﹐已中火毒﹐不省人事。其妻曰「不可使僖氏無後﹗」乃抱五歲孩兒僖祿奔後園﹐立污池中得免。亂到五更﹐其火方熄。僖氏家丁死者數人﹐殘毀房舍民居數十餘家。

狐偃﹑胥臣訪知是魏犨﹐顚頡二人放的火﹐大驚﹐不敢隱瞞﹐飛報大寨。那大寨離城五里﹐是夜𨿽望見城中火光﹐不甚明白﹐直到天明﹐文公接得申報﹐方知其故。卽刻駕車入城﹐先到北門來看僖負羈﹐負羈張目一看﹐遂瞑。

文公嘆息不已。負羈妻抱著五歲孩兒僖祿﹐哭拜於地。

文公亦爲垂淚﹐謂曰「賢嫂不必愁煩﹐寡人爲汝育之。『卽懷中拜爲大夫﹐厚贈金帛﹐殯葬負羈﹐攜其妻子歸晉。直待曹伯歸附之後﹐負羈妻願歸鄕省墓﹐乃遣人送歸。

僖祿長成﹐仍仕於曹爲大夫﹐此是後話。

當日文公命司馬趙衰﹐議違命放火之罪﹐欲誅魏犨﹐顚頡。趙衰奏曰「此二人有十九年從亡奔走之勞﹐近又立有大功﹐可以赦之﹗」

文公怒曰「寡人所以取信於民者﹐令也。臣不遵令﹐不謂之臣﹐君不能行令於臣﹐不謂之君。不君不臣﹐何以立國﹖諸大夫有勞於寡人者甚眾﹐若皆可犯令擅行﹐寡人自今不復能出一令矣﹗」

趙衰復奏曰「主公之言甚當。然魏犨材勇﹐諸將莫及﹐殺之誠爲可惜﹔且罪有首從﹐臣以爲借顚頡一人﹐亦足警眾﹐何必並誅﹖」

文公曰「聞魏犨傷胸不能起﹐何惜此旦暮將死之人﹐而不以行吾法乎﹖」

趙衰曰「臣請以君命問之﹐如其必死﹐誠如君言﹐倘尙可驅馳﹐願畱此虎將﹐以備緩急。」

文公點頭道﹕「是。」乃使荀林父往召顚頡﹐使趙衰視魏犨之病。

不知魏犨性命如何﹖且看下回分解。

第四十回

先軫詭謀激子玉晉楚城濮大交兵

話說趙衰奉了晉侯密旨﹐乘車來看魏犨。時魏犨胸脯傷重﹐病臥於牀﹐問﹐「來者是幾人﹖」

左右曰「止趙司馬單車至此。」

魏犨曰「此探吾死生﹐欲以我行法耳﹗」

乃命左右取匹帛﹐「爲我束胸﹐我當出見使者。」

左右曰「將軍病甚﹐不宜輕動。」

魏犨大喝曰「病不至死﹐決勿多言﹗」如常裝束而出。

趙衰問曰「聞將軍病﹐猶能起乎﹖主公使衰問子所苦。」

魏犨曰「君命至此﹐不敢不敬﹐故勉彊束胸以見吾子。犨自知有罪當死﹐萬一獲赦﹐尙將以餘息報君父之恩。其敢自逸﹗」於是距躍者三﹐曲踴者三。

趙衰曰「將軍保重﹐衰當爲主公言之。」乃復命於文公﹐言「魏犨𨿽傷﹐尙能躍踴﹐且不失臣禮﹐不忘報效。君若赦之﹐後必得其死力。」

文公曰「苟足以申法而警眾﹐寡人亦何樂乎多殺﹖」

須臾﹐荀林父拘顚頡至﹐文公罵曰「汝焚僖大夫之家何意﹖」

顚頡曰「介子推割股啖君﹐亦遭焚死﹐況盤飧乎﹖臣欲使僖負羈附於介山之廟也﹗」

文公大怒曰「介子推逃祿不仕﹐何與寡人﹖」乃問趙衰曰「顚頡主謀放火﹐違命擅刑﹐合當何罪﹖」趙衰應曰「如令當斬首﹗」文公喝命軍正用刑﹐刀斧手將顚頡擁出轅門斬之﹐命以其首祭負羈於僖氏之家﹐懸其首於北門﹐號令曰「今後有違寡人之令者﹐視此﹗」

文公又問趙衰曰「魏犨與顚頡同行﹐不能諫阻﹐合當何罪﹖」

趙衰應曰「當革職﹐使立功贖罪。」

文公乃革魏犨右戎之職﹐以舟之僑代之。

將士皆相顧曰「顚﹑魏二將﹐有十九年從亡大功﹐一違君命﹐或誅或革﹐況他人乎﹖國法無私﹐各宜謹愼﹗」自此三軍肅然知畏。史官有詩云﹕

亂國全憑用法嚴﹐私勞公議兩難兼。

只因違命功難贖﹐豈爲盤飧一夕淹﹗

話分兩頭﹐卻說楚成王伐宋﹐克了緡邑﹐直至睢陽﹐四面築起長圍﹐欲俟其困﹐迫而降之。忽報﹕「衛國遣使臣孫炎告急。」楚王召問其事﹐孫炎將晉取五鹿﹐及衛君出居襄牛之事﹐備細訴說﹐「如救兵稍遲﹐楚丘不守。」

楚王曰「吾舅受困﹐不得不救。」乃分申﹑息二邑之兵﹐畱元帥成得臣及斗越﹑斗勃﹑宛春一班將佐﹐同各路諸侯圍宋﹐自統蔿呂臣﹑斗宜申等﹐率中﹐親往救衛。四路諸侯﹐亦慮本國有事﹐各各辭回﹐止畱其將統兵。陳將轅選﹑蔡將公子印﹑鄭將石癸﹑許將百疇﹐俱聽得臣調度。

椒軍兩廣

單說楚王行至半途﹐聞晉兵已移向曹國。正議救曹﹐未幾﹐報至﹕「晉兵已破曹﹐執其君。」

楚王大驚曰「晉之用兵﹐何神速乃爾﹖」遂駐軍於申城﹐遣人往谷﹐取回公子雍及易牙等﹐以谷地仍復歸齊﹐使申公叔侯與齊講和﹐撤戍而還﹔又遣人往宋﹐取回成得臣之師﹐且戒諭之曰「晉侯在外十九年矣﹐年逾六旬﹐而果得晉國﹐備嘗險阻﹐通達民情﹐殆天假之年﹐以昌大晉國之業﹐非楚所能敵也﹐不如讓之。」使命至谷﹐申公叔侯致谷修好於齊﹐班師回楚。

惟成得臣自恃其才﹐憤憤不平﹐謂眾諸侯曰「宋城旦暮且破﹐柰何去之﹖」斗越椒亦以爲然﹐得臣使回見楚王﹐「願少待破宋﹐奏凱而回﹐如遇晉師﹐請決一死戰﹐若不能取勝﹐甘伏軍法。」

楚王召子文問曰「孤欲召子玉還﹐而子玉請戰﹐於卿何如﹖」

子文曰「晉之救宋﹐志在圖伯。然晉之伯﹐非楚利也﹐能與晉抗者惟楚﹐必遣使至楚﹐楚若避晉﹐則晉遂伯矣。且曹﹑衛我之與國﹐見楚避晉﹐必懼而附晉。姑令相持﹐以堅曹﹑衛之心﹐不亦可乎﹖王但戒子玉勿輕與晉戰﹐若講和而退﹐猶不失南北之局也。」

楚王如其言﹐吩咐越椒﹐戒得臣勿輕戰﹐可和則和。成得臣聞越椒回復之話﹐且喜不卽班師﹐攻宋愈急﹐晝夜不息。

宋成公初時﹐得公孫固報言﹐晉侯將伐曹﹑衛以解宋圍﹐乃悉力固守。及楚成王分兵一半﹐救衛去了﹐得臣之圍愈急﹐心下轉慌﹐大夫門尹般進曰「晉知救衛之師已行﹐未知圍宋之師未退也﹐臣請冒死出城﹐再見晉君﹐乞其救援。」

宋成公曰「求人至再﹐豈可以空言往乎﹖」乃籍庫藏中寶玉重器之數﹐造成冊籍﹐獻於晉侯﹐以求進兵﹐只等楚兵寧靜﹐便照冊輸納﹐門尹般再要一人幫行﹐宋公使華秀老同之。

二人辭了宋公﹐覷个方便﹐縋城而出﹐偸過敵寨﹐一路挨訪晉軍﹐到於何處﹐徑奔軍前告急。門尹般﹑華秀老二人見了晉侯﹐涕泣而言「敝邑亡在旦夕﹐寡君惟是不腆宗器﹐願納左右﹐乞賜哀憐。」

文公謂先軫曰「宋事急矣。若不往救﹐是無宋也﹔若往救﹐必須戰楚。郤縠曾爲寡人策之﹐非合齊﹑秦爲助不可。今楚歸谷地於齊﹐與之通好﹐秦﹑楚又無隙﹐未肯合謀﹐將若之何﹖」

先軫對曰「臣有一策﹐能使齊﹑秦自來戰楚﹗」

文公欣然﹐問﹕「卿有何妙計﹐使齊﹑秦自來戰楚﹖」

先軫對曰「宋之賂我﹐可謂厚矣。受賂而救﹐君何義焉﹖不如辭之﹐使宋以賂晉之物﹐分賂齊﹑秦﹐求二國向楚宛轉﹐乞其解圍。二國自謂力能得之於楚﹐必遣使至楚。楚若不從﹐則齊﹑秦之隙成矣﹗」

文公曰「倘請之而從﹐齊﹑秦將以宋奉楚﹐與我何利焉﹖」

先軫對曰「臣又有一策﹐能使楚必不從齊﹑秦之請﹗」

文公曰「卿又有何計﹐使楚必不從齊﹑秦之請﹖」

先軫曰「曹﹑衛﹐楚所愛也﹐宋﹐楚所嫉也。我已逐衛侯﹐執曹伯矣。二國土地﹐在我掌握﹐與宋連界。誠割取二國田土﹐以畀宋人﹐則楚之恨宋愈甚﹐齊﹑秦𨿽請﹐其肯從乎﹖齊﹑秦憐宋而怒楚﹐𨿽欲不與晉合﹐不可得也﹗」

文公撫掌稱善。

乃使門尹般以寶玉重器之數﹐分作二籍﹐轉獻齊﹑秦二國﹐門尹般如秦﹐華秀老如齊﹐約定一般說話。相見之間﹐須要極其哀懇。

秀老至齊﹐參見了昭公﹐言「晉﹑楚方惡﹐此難非上國不解。若因上國得保社稷﹐不惟先朝重器不敢愛﹐願年年聘好﹐子孫無間﹗」

齊昭公問曰「今楚君何在﹖」

華秀老曰「楚王亦肯解圍﹐已退師於申矣。惟楚令尹成得臣新得楚政﹐謂敝邑旦暮可下﹐貪功不退﹐是以乞憐於上國耳。」

昭公曰「楚王前日取我谷邑﹐近日復歸於我﹐結好而退﹐此無貪功之心。旣令尹成得臣不肯解圍﹐寡人爲宋曲意請之﹗」乃命崔夭爲使﹐徑至宋地﹐往見得臣﹐爲宋求釋。

門尹般到秦﹐亦如華秀老之言。秦穆公亦遣公子縶爲使﹐如楚軍與得臣討情。齊﹑秦兩不相照﹐各自遣使﹐門尹般和華秀老俱轉到晉軍回話。

文公謂之曰「寡人已滅曹﹑衛﹐其田近宋者﹐不敢自私﹗」乃命狐偃同門尹般收取衛田﹐命胥臣同華秀老收取曹田﹐把兩國守臣盡行趕逐。崔夭﹑公子縶正在成得臣幕下替宋講和﹐恰好那些被逐的守臣﹐紛紛來訴﹐說﹕「宋大夫門尹般﹑﹔華秀老倚晉之威﹐將本國田土﹐都割據去了﹗」

得臣大怒﹐謂齊﹑秦使者曰「宋人如此欺負曹﹑衛﹐豈像个講和的﹐不敢奉命﹐休怪﹐休怪﹗」崔夭和公子縶一場沒趣﹐卽時辭回。晉侯聞得臣不準齊﹑秦二國之請﹐預遣人於中途邀迎二國使臣﹐到於營中﹐盛席款待﹐訴以「楚將驕悍無禮﹐卽日與晉交戰﹐望二國出兵相助。」崔夭﹑公子縶領命去了。

且說得臣誓於眾曰「不復曹﹑衛﹐寧死必不回軍。」

楚將宛春獻策曰「小將有一計可以不勞兵刃﹐而復曹﹑衛之封﹗」

得臣問曰「子有何計﹖」

宛春曰「晉之逐衛君﹐執曹伯皆爲宋也。元帥誠遣一使至晉軍﹐好言講解﹐要晉復了曹﹑衛之君﹐還其田土﹐我這里亦解宋圍﹐大家罷戰休兵豈不爲美﹖」

得臣曰「倘晉不見聽如何﹖」

宛春曰「元帥先以解圍之說﹐明告宋人﹐姑緩其攻﹐宋人思脫楚禍﹐如倒懸之望解﹐若晉侯不允﹐不惟曹衛二國怨晉﹐宋亦怒之。聚三怨以敵一晉﹐我之勝數多矣。」

得臣曰「誰人敢使晉軍﹖」

宛春曰「元帥若以見委﹐春不敢辭。」

得臣乃緩宋國之攻﹐命宛春爲使﹐乘單車直造晉軍﹐謂文公曰「君之外臣得臣﹐再拜君侯麾下﹐楚之有曹﹑衛﹐猶晉之有宋也。君若復衛封曹﹐得臣亦願解圍去宋﹐彼此修睦﹐各免生靈塗炭之苦。」

言猶未畢﹐只見狐偃在旁﹐咬牙怒目罵道﹕「子玉好沒道理。你釋了一个未亡之宋﹐卻要我這里復兩个已亡之國﹐你直恁便宜﹗」

先軫急躡狐偃之足﹐謂宛春曰「曹﹑衛罪不至滅亡﹐寡君亦欲復之﹐且請暫住後營﹐容我君臣計議施行。」欒枝引宛春歸於後營。

狐偃問於先軫曰「子載眞欲聽宛春之請乎﹖」

軫曰「宛春之請﹐不可聽﹐不可不聽。」

偃曰「何謂也﹖」

軫曰「宛春此來﹐蓋子玉姦計﹐欲居徳於己﹐而歸怨於晉也。不聽﹐則棄三國﹐怨在晉矣﹔聽之﹐則復三國﹐徳又在楚矣。爲今之計﹐不如私許曹﹑衛﹐以離其黨﹐再拘執宛春以激其怒﹐得臣性剛而躁﹐必移兵索戰於我﹐是宋圍不求解而自解也。倘子玉自與宋通和﹐則我遂失宋矣。」

文公曰「子載之計甚善。但寡人前受楚君之惠﹐今拘執其使﹐恐於報施之理有礙。」

欒枝對曰「楚吞噬小國﹐淩辱大邦﹐此皆中原之大恥。君不圖伯則已﹐如欲圖伯﹐恥在於君。乃懷區區之小惠乎﹖」

文公曰「微卿言﹐寡人不知也﹗」遂命欒枝押送宛春於五鹿﹐交付守將郤步揚小心看管。其原來車騎從人盡行驅回﹐教他傳話令尹曰「宛春無禮﹐已行囚禁﹐待拿得令尹一同誅戮。」從人抱頭鼠竄而去。

文公打發宛春事畢﹐使人告曹共公曰「寡人豈爲出亡小忿﹐求過於君﹖所以不釋然於君者﹐以君之附楚故也。君若遣一介告絕於楚﹐以明君之與晉﹐卽當送君還曹耳。」

曹共公急於求釋﹐信以爲然﹐遂爲書遺得臣云「孤懼社稷之隕﹐死亡不免﹐不得已卽安於晉﹐不得復事上國。上國若能驅晉以爲孤寧宇﹐孤敢有二心耶﹖」

文公又使人往襄牛見衛成公﹐亦以復國許之。成公大喜﹐寧兪諫曰「此晉國反間之計﹐不可信之﹗」成公不聽﹐亦致書得臣﹐大約如曹伯之語。時得臣方聞宛春被拘之報﹐咆哮叫跳﹐大罵﹕「晉重耳﹐你是跑不傷餓不死的老賊﹗當初在我國中﹐是我刀砧上一塊肉﹐今才得返國爲君﹐輒如此欺負人﹗自古『兩國相爭﹐不罪來使』﹐如何將我使臣拿住﹖吾當親往與他講理﹗」

正在發怒﹐帳外小卒報道﹕「曹﹑衛二國﹐各有書札上達元帥。」

得臣想道﹕「衛侯﹑曹伯流離之際﹐有甚書來通我﹐必是打探得晉國什麼破綻﹐私來報我﹐此乃天助我成功也。」啟書看時﹐如此恁般﹐卻是從晉絕楚的話頭﹐气得心頭一片無明火﹐直透上三千丈不止﹐大叫道﹕「這兩封書﹐又是老賊逼他寫的。老賊﹐老賊﹗今日不是你就是我﹐定要拚个死活﹗」

吩咐大小三軍﹐撤了宋圍﹐且去尋晉重耳做對﹗「等我敗了晉軍﹐怕殘宋走往那里去﹖」

斗越椒曰「吾王曾叮嚀『不可輕戰』﹐若元帥要戰之時﹐還須稟命而行。況齊﹑秦二國曾爲宋求情﹐恨元帥不從﹐必然遣兵助晉。我國𨿽有陳﹑蔡﹑鄭﹑許相幫﹐恐非齊﹑秦之敵﹐必須入朝請添兵益將﹐方可赴敵。」

得臣曰「就煩大夫一行﹐以速爲貴。」

越椒奉元帥將令﹐徑到申邑﹐來見楚王﹐奏知請兵交戰之意。

楚王怒曰「寡人戒勿與戰﹐子玉彊要出師﹐能保必勝乎﹖」

越椒對曰「得臣有言在前﹐『如若不勝﹐甘當軍令』。」

楚王終不快意﹐乃使斗宜申將西廣之兵而往。楚兵二廣﹐東廣在左﹐西廣在右﹐凡精兵俱在東廣﹐止分西廣之兵﹐不過千人﹐又非精卒﹐乃是楚王疑其兵敗﹐不肯多發之意。

成得臣之子成大心﹐聚集宗人之兵﹐約六百人﹐自請助戰﹐楚王許之。斗宜申同越椒領兵至宋﹐得臣看兵少﹐心中愈怒﹐大言曰「便不添兵﹐難道我勝不得晉﹖」

卽日約會四路諸侯之兵﹐拔寨都起。這一去﹐正中了先軫的機謀了。髯翁有詩云﹕

久困睢陽功未收﹐勃然一怒戰羣侯。

得臣縱有衝天志﹐怎脫今朝先軫謀﹖

得臣以西廣戎車﹐兼成氏本宗之兵﹐自將中軍﹐使斗宜申率申邑之師﹐同鄭﹑許二路兵將爲左軍﹐使斗勃率息邑之兵﹐同陳﹑蔡二路兵將爲右軍﹐雨驟風馳﹐直逼晉侯大寨﹐做三處屯聚。

晉文公集諸將問計。先軫曰「本謀致楚﹐欲以挫之。且楚自伐齊圍宋﹐以至於今﹐其師老矣。必戰楚﹐毋失敵。」

狐偃曰「主公昔日在楚君面前﹐曾有一言﹕」他日治兵中原﹐請避君三捨『。今遂與楚戰﹐是無信也。主公向不失信於原人﹐乃失信於楚君乎。必避楚。「

諸將皆艴然曰「以君避臣﹐辱甚矣。不可﹐不可﹗」

狐偃曰「子玉𨿽剛狠﹐然楚君之惠﹐不可忘也﹗吾避楚﹐非避子玉。」

諸將又曰「倘楚兵追至﹐柰何﹖」

狐偃曰「若我退﹐楚亦退﹐必不能復圍宋矣。如我退而楚進﹐則以臣逼君﹐其曲在彼。避而不得﹐人有怒心﹐彼驕我怒﹐不勝何爲﹖」

文公曰「子犯之言是也。」傳令﹕「三軍俱退﹗」

晉軍退三十里﹐軍吏來稟曰「已退一捨之地矣。」

文公曰「未也。」又退三十里﹐文公仍不許駐軍﹐直退到九十里之程﹐地名城濮﹐恰是三舍之遠﹐方教安營息馬。

時齊孝公命上卿國懿仲之子國歸父爲大將﹐崔夭副之﹔秦穆公使其次子小子憗爲大將﹐白乙丙副之﹐各率大兵﹐協同晉師戰楚﹐俱於城濮下寨。宋圍已解﹐宋成公亦遣司馬公孫固如晉軍拜謝﹐就畱軍中助戰。

卻說楚軍見晉軍移營退避﹐各有喜色。斗勃曰「晉侯以君避臣﹐於我亦有榮名矣。不如借此旋師﹐𨿽無功﹐亦免於罪。」

得臣怒曰「吾已請添兵將﹐若不一戰﹐何以復命﹖晉軍旣退﹐其气已怯﹐宜疾追之。」傳令﹕「速進。」

楚軍行九十里﹐恰與晉軍相遇﹐得臣相度地勢﹐憑山阻澤﹐據險爲營。

晉諸將言於先軫曰「楚若據險﹐攻之難拔﹐宜出兵爭之。」

先軫曰「夫據險以固守也。子玉遠來﹐志在戰而不在守﹐𨿽據險﹐安所用之﹖」

時文公亦以戰楚爲疑。狐偃奏曰「今日對壘﹐勢在必戰﹐戰而勝﹐可以伯諸侯﹔卽使不勝﹐我國外河內山﹐足以自固。楚其柰我何﹗」文公意猶未決。

是夜就寢﹐忽得一夢﹐夢見如先年出亡之時﹐身在楚國﹐與楚王手搏爲戲﹐气力不加﹐仰面倒地﹐楚王伏於身上﹐擊破其腦﹐以口喋之。旣覺﹐大懼。時狐偃同宿帳中﹐文公呼而告之﹐如此恁般﹕「夢中斗楚不勝﹐被飲吾腦﹐恐非吉兆乎﹖」

狐偃稱賀曰「此大吉之兆也﹐君必勝矣。」

文公曰「吉在何處﹖」

狐偃對曰「君仰面倒地﹐得天相照。楚王伏於身上﹐乃伏地請罪也。腦所以柔物﹐君以腦予楚﹐柔服之矣﹐非勝而何﹖」文公意乃釋然。

天色乍明﹐軍吏報﹕「楚國使人來下戰書。文公啟而觀之﹐書云﹕

請與君之士戲﹐君憑軾而觀之﹐得臣與寓目焉。

狐偃曰「戰﹐危事也﹐而曰戲﹐彼不敬其事矣﹐能無敗乎﹖」

文公使欒枝答其書云﹕

寡人未忘楚君之惠﹐是以敬退三捨﹐不敢與大夫對壘。大夫必欲觀兵﹐敢不惟命﹖詰朝相見。

楚使者去後﹐文公使先軫再閱兵車﹐共七百乘﹐精兵五萬餘人﹐齊﹑秦之眾﹐不在其內。文公登有莘之墟﹐以望其師﹐見其少長有序﹐進退有節﹐嘆曰「此郤縠之遺教也﹐以此應敵可矣﹗」使人伐其山木﹐以備戰具。

先軫分撥兵將﹐使狐毛﹑狐偃引上軍﹐同秦國副將白乙丙攻楚左師﹐與鬥宜申交戰﹔使欒枝﹑胥臣引下軍﹐同齊國副將崔夭﹐攻楚右師﹐與鬥勃交戰﹔各授計策行事。自與犨溱﹑祁瞞中軍結陣﹐與成得臣相持。卻教荀林父﹑士會﹐各率五千人爲左右翼﹐準備接應。再教國歸父﹑小子憗各引本國之兵﹐從間道抄出楚軍背後埋伏﹐只等楚軍敗北﹐便殺入據其大寨。

時魏犨胸疾已愈﹐自請爲先鋒。先軫曰「畱老將軍有用處。從有莘南去﹐地名空桑﹐與楚連谷地面接壤﹐老將軍可引一枝兵﹐伏於彼處﹐截楚敗兵歸路﹐擒拿楚將。」魏犨欣然去了。

趙衰﹑孫伯糾﹑羊舌突﹑茅茷等一班文武﹐保護晉文公於有莘山上觀戰。

再教舟之僑於南河整頓船隻﹐伺候裝載楚軍輜重﹐臨期無誤。

次日黎明﹐晉軍列陣於有莘之北﹐楚軍列陳於南﹐彼此三軍﹐各自成列。

得臣傳令﹐教﹕「左右二軍先進﹐中軍繼之。」

且說晉下軍大夫欒枝﹐打探楚右師用陳﹑蔡爲前隊﹐喜曰「元帥密謂我曰﹕」陳﹑蔡怯戰而易動。先挫陳﹑蔡﹐則右師不攻而自潰矣。「乃使白乙丙出戰。

陳轅選﹑蔡公子印﹐欲在斗勃前建功﹐爭先出車。未及交鋒﹐晉兵忽然退後﹐二將方欲追趕﹐只見對陣門旗開處﹐一聲炮響﹐胥臣領著一陣大車﹐衝將出來。駕車之馬﹐都用虎皮蒙背﹐敵馬見之﹐認爲眞虎﹐驚惶跳躑﹐執轡者拿把不住﹐牽車回走﹐反衝動斗勃後隊。胥臣和白乙丙乘亂掩殺﹐胥臣斧劈公子印於車下﹐白乙丙箭射斗勃中頰。斗勃帶箭而逃﹐楚右師大敗﹐死者枕藉﹐不計其數。

欒枝遣軍卒﹐假扮作陳﹑蔡軍人﹐執著彼處旗號﹐往報楚軍﹐說﹕「右師已得勝﹐速速進兵﹐共成大功。」

得臣憑軾望之﹐但見晉軍北奔﹐煙塵蔽天﹐喜曰「晉下軍果敗矣﹗」急催左師並力前進。斗宜申見對陣大旆髙懸﹐料是主將﹐抖擻精神﹐衝殺過來。這里狐偃迎住﹐略戰數合﹐只見陣後大亂﹐狐偃回轅便走﹐大旆亦往後退行。

斗宜申只道晉軍已潰﹐指引鄭﹑許二將盡力追逐﹐忽然鼓聲大震﹐先軫﹑郤溱引精兵一枝﹐從半腰裏橫衝過來﹐將楚軍截做二段。狐毛﹑狐偃翻身復戰﹐兩下夾攻。鄭﹑許之兵先自驚潰﹐宜申支架不住﹐拚死命殺出﹐遇著齊將崔夭﹐又殺一陣﹐盡棄其車馬器械﹐雜於步卒之中﹐爬山而遁。

原來晉下軍僞作北奔﹐煙塵蔽天﹐卻是欒枝砍下有莘山之木﹐曳於車後﹐車馳木走﹐自然刮地塵飛﹐哄得左軍貪功索戰。狐毛又詐設大旆﹐教人曳之而走﹐裝作奔潰之形。狐偃佯敗﹐誘其驅逐。先軫早已算定﹐吩咐祁瞞虛建大將旗﹐守定中軍﹐任他敵軍搦戰﹐切不可出應﹐自引兵從陣後抄出﹐橫衝過來﹐恰與二狐夾攻﹐遂獲全勝。

這都是先軫預定下的計策。有詩爲證﹕

臨機何用陣堂堂﹖先軫奇謀不可當。

只用虎皮蒙馬計﹐楚軍左右盡奔亡。

話說楚元帥成得臣𨿽則恃勇求戰﹐想著楚王兩番教誡之語﹐卻也十分持重。傳聞左右二軍﹐俱已進戰得利﹐追逐晉兵﹐遂令中軍擊鼓﹐使其子小將軍成大心出陣。祁瞞先時也守著先軫之戒﹐堅守陣門﹐全不招架。楚中軍又發第二通鼓﹐成大心手提畫戟﹐在陣前耀武揚威。祁瞞忍耐不住﹐使人察之﹐回報﹕「是十五歲的孩子。」祁瞞曰「諒童子有何本事﹖手到拿來﹐也算我中軍一功。」喝教﹕「擂鼓﹗」戰鼓一鳴﹐陣門開處﹐祁瞞舞刀而出。

小將軍便迎住交鋒﹐約鬥二十餘合﹐不分勝敗。斗越椒在門旗之下﹐見小將軍未能取勝﹐卽忙駕車而出﹐拈弓搭箭﹐覷得較親﹐一箭正射中祁瞞的盔纓﹐祁瞞喫了一驚﹐欲待退回本陣﹐恐衝動了大軍﹔只得繞陣而走。

斗越椒大叫﹕「此敗將不須追之﹐可殺入中軍﹐擒拿先軫﹗」

不知勝負如何﹖且看下回分解。

第四十一回

連谷城子玉自殺踐土壇晉侯主盟

話說楚將斗越椒與小將軍成大心﹐不去追趕祁瞞﹐竟殺入中軍﹐越椒見大將旗迎風蕩揚﹐一箭射將下來。晉軍不見了帥旗﹐卽時大亂﹐卻得荀林父﹑先蔑兩路接應兵到﹐荀林父接住斗越椒廝殺﹐先蔑便接住成大心廝殺。成得臣麾軍大進﹐攘臂大呼曰「今日若容晉軍一个生還﹐誓不回軍﹗」

正在施設﹐先軫﹑郤溱兵到﹐兩下混戰多時﹐欒枝﹑胥臣﹑狐毛﹑狐偃一齊都到﹐如銅墻鐵壁﹐團裹將來。得臣方知左右二軍已潰﹐無心戀戰﹐急急傳令鳴金收軍。

怎當得晉兵眾盛﹐把楚家兵將分做十來處圍住。小將軍成大心一枝畫戟﹐神出鬼沒﹐率領宗兵六百人﹐無不一以當百﹐保護其父得臣﹐拚命殺出重圍﹐不見了斗越椒﹐復翻身殺入。

那斗越椒﹐乃是子文之從弟﹐生得狀如熊虎﹐聲若豺狼﹐有萬夫不當之勇﹐精於射藝﹐矢無虛發﹐在晉軍中左衝右突﹐正尋覓成家父子﹐恰好成大心遇見﹐說﹩﹪元帥有了﹐將軍可快行﹗「兩个遂合做一處﹐各奮神威﹐復救出許多楚軍﹐潰圍而出。

晉文公在有莘山上﹐觀見晉兵得勝﹐忙使人教先軫傳諭各軍﹕「但逐楚兵出了宋﹑衛之境足矣﹐不必多事擒殺﹐以傷兩國之情﹐負了楚王施惠之意。」

先軫遂約住諸軍﹐不行追趕。祁瞞違令出戰﹐囚於後軍﹐伺候發落。

胡曾先生有詩云﹕

避兵三捨爲酬恩﹐又誡究追免楚軍。

兩敵交鋒尙如此﹐平居負義是何人﹖

陳﹑蔡﹑鄭﹑許四國﹐損兵折將﹐各自逃生﹐回本國去了。

單說成得臣同成大心﹑斗越椒出了重圍﹐急投大寨﹐前哨報﹕「寨中已豎起齊﹑秦兩家旗號了﹗」原來國歸父﹑小子憗二將殺散楚兵﹐據了大寨﹐輜重糧艸﹐盡歸其手。得臣不敢經過﹐只得倒轉從有莘山後﹐沿睢水一路而行﹐斗宜申﹐斗勃各引殘兵來會。

行至空桑地面﹐忽然連珠炮響﹐一軍當路﹐旗上寫「大將魏」字。魏犨先在楚國﹐獨制貘獸﹐楚人無不服其神勇﹐今日路當險處﹐遇此勁敵﹐那殘兵又都是个傷弓之鳥﹐誰人不喪膽消魂﹖早已望風而潰了。

斗越椒大怒﹐叫小將軍保護元帥﹐奮起精神﹐獨力拒戰﹐斗宜申﹐斗勃也只得勉彊相幫。魏犨力戰三將﹐水泄不漏。正在相持﹐忽見北來一人﹐飛馬而至﹐大叫﹕「將軍罷戰﹐先元帥奉主公之命﹐放楚將生還本國﹐以報出亡時款待之徳。」魏犨方才住手﹐教軍士分開兩下﹐大喝﹕「饒你去﹗」

得臣等奔走不疊﹐回至連谷﹐點檢殘軍﹐中軍𨿽有損折﹐尙十存六七。其申﹑息之師﹐分屬左右二軍者﹐所存十無一二。哀哉﹗古人有弔戰場詩云﹕

勝敗兵家不可常﹐英雄幾个老沙場﹖

禽奔獸駭投坑阱﹐肉顫筋飛飽劍鋩。

鬼火熒熒魂宿艸﹐悲風颯颯骨侵霜。

勸君莫羨封侯事﹐一將功成萬命亡。

得臣大慟曰「本圖爲楚國揚萬里之威﹐不意中晉人詭謀﹐貪功敗績﹐罪復何辭﹖」乃與鬥宜申﹑斗勃俱自囚於連谷﹐使其子大心部領殘軍﹐去見楚王﹐自請受誅。

時楚成王尙在申城﹐見成大心至﹐大怒曰「汝父有言在前﹕」不勝甘當軍令。『今日何言﹖「

大心叩頭曰「臣父自知其罪﹐便欲自殺﹐臣實止之。欲使就君之戮﹐以申國法也。」楚王曰「楚國之法﹐兵敗者死。諸將速宜自裁﹐毋污吾斧鑕。」

大心見楚王無憐赦之意﹐號泣而出﹐回復得臣。得臣嘆曰「縱楚王赦我﹐我亦何面目見申﹑息之父老乎﹖」乃北向再拜﹐拔佩劍自刎而死。

爲爲卻說蔿賈在家﹐問其父蔿呂臣曰「聞令尹兵敗﹐信乎﹖」

呂臣曰「信。」

蔿賈曰「王何以處之﹖」

呂臣曰「子玉與諸將請死﹐王聽之矣。」

賈曰「子玉剛愎而驕﹐不可獨任。然其人彊毅不屈﹐使得智謀之士﹐以爲之輔﹐可使立功。今𨿽兵敗﹐他日能報晉仇者﹐必子玉也。父親何不諫而畱之﹖」

蔿呂臣曰「王怒甚﹐恐言之無益。」

蔿賈曰「父親不記範巫矞似之言乎﹖」

呂臣曰「汝試言之。」

蔿賈曰「矞似善相人。主上爲公子時﹐矞似曾言﹕」主上與子玉﹑子西三人﹐日後皆不得其死。『主上切記其言﹐卽位之日﹐卽賜子玉﹑子西免死牌各一面﹐欲使矞似之言不驗也。主上怒中﹐偶忘之耳。父親若言及此﹐主上必畱二臣無疑矣。「

呂臣卽時往見楚王﹐奏曰「子玉罪𨿽當死﹐然吾王曾有免死牌在彼﹐可以赦之。」

楚王愕然曰「豈非範巫矞似之故耶﹖微子言﹐寡人幾忘之矣﹗」乃使大夫潘尪同成大心乘急傳宣楚王命﹕「敗將一槪免死。」

比及到連谷時﹐得臣先死半日矣。左師將軍斗宜申懸梁自縊﹐因身軀重大﹐懸帛斷絕﹐恰好免死命至﹐畱下性命。斗勃原要收殮子玉﹑子西之屍﹐方才自盡﹐故此亦不曾死﹐單死了个成得臣﹐豈非命乎﹖潛淵居士有詩弔之云﹕

楚國昂藏一丈夫﹐气吞全晉挾雄圖。

一朝失足身軀喪﹐始信堅彊是死徒。

楚王知得臣自殺﹐懊悔不已。還駕郢都﹐升蔿呂臣爲令尹。成大心殯殮父屍﹐斗宜申﹑斗勃﹑斗越椒等﹐隨潘尪到申城謁楚王﹐伏地拜謝不殺之恩貶斗宜申爲商邑尹﹐謂之商公﹔斗勃出守襄城。楚王轉憐得臣之死﹐拜其子成大心﹑成嘉俱爲大夫。

令尹子文致政居家﹐聞得臣兵敗﹐嘆曰「不出蔿賈所料。吾之識見﹐反不如童子﹐寧不自羞﹖」嘔血數升﹐伏牀不起﹐召其子斗般囑曰「吾死在旦夕﹐惟有一言囑汝。汝叔越椒﹐自初生之日﹐已有熊虎之狀﹐豺狼之聲﹐此滅族之相也。吾此時曾勸汝祖勿育之﹐汝祖不聽。吾觀蔿呂臣不壽﹐勃與宜申﹐皆非善終之相﹐楚國爲政﹐非汝則越椒。越椒傲狠好殺﹐若爲政﹐必有非理之望﹐斗氏之祖宗其不祀乎﹔吾死後﹐椒若爲政﹐汝必逃之﹐無與其禍也。」般再拜受命﹐子文遂卒。

未幾﹐蔿呂臣亦死。成王追念子文之功﹐使斗般嗣爲令尹﹐越椒爲司馬﹐賈爲工正﹐不在話下。

卻說晉文公旣敗楚師﹐移屯於楚大寨。寨中所遺糧艸甚廣﹐各軍資之以食﹐戲曰「此楚人館谷我也。」

齊﹑秦及諸將等﹐皆北面稱賀。

文公謝不受﹐面有憂色。諸將曰「君勝敵而憂﹐何也﹖」

文公曰「子玉非甘出人下者﹐勝不可恃﹐能勿懼乎﹖」

國歸父﹑小子憗等辭歸﹐文公以軍獲之半遺之﹐二國奏凱而還。宋公孫固亦歸本國﹐宋公自遣使拜謝齊﹑秦﹑不在話下。

先軫囚祁瞞至文公之前﹐奏其違命辱師之罪。文公曰「若非上下二軍先勝﹐楚兵尙可制乎﹖」

命司馬趙衰定其罪﹐斬祁瞞以徇於軍﹐號令曰「今後有違元帥之令者﹐視此﹗」軍中益加悚懼。

大軍畱有莘三日﹐然後下令班師。

行至南河﹐哨馬稟復﹕「河下船隻﹐尙未齊備。」文公使召舟之僑﹐僑亦不在。

原來舟之僑是虢國降將﹐事晉已久﹐滿望重用立功﹐卻差他南河拘集船隻﹐心中不平。恰好接得家報﹐其妻在家病重﹐僑料晉﹑楚相持﹐必然日久﹐未必便能班師﹐因此暫且回國看視。不想夏四月戊辰﹐師至城濮﹐己巳交戰﹐便大敗楚師﹐休兵三日﹐至癸酉大軍遂還﹐前後不過六日﹐晉侯便至河下﹐遂誤了濟河之事。

文公大怒﹐欲令軍士四下搜捕民船。先軫曰「南河百姓﹐聞吾敗楚﹐誰不震恐﹖若使搜捕﹐必然逃匿﹐不若出令以厚賞募之。」

文公曰「善。」

才懸賞軍門﹐百姓爭艤船應募﹐頃刻舟集如蟻﹐大軍遂渡了黃河。

文公謂趙衰曰「曹﹑衛之恥已雪矣﹐惟鄭仇未報﹐柰何﹗」

趙衰對曰「君旋師過鄭﹐不患鄭之不來也。」

文公從之。

行不數日﹐遙見一隊車馬﹐簇擁著一位貴人﹐從東而來。前隊欒枝迎住﹐問﹕「來者何人﹗」

答曰「吾乃周天子之卿士王子虎也。聞晉侯伐楚得勝﹐少安中國﹐故天子親駕鑾輿﹐來犒三軍﹐先令虎來報知。」

欒枝卽引子虎來見文公。文公問於羣下曰「今天子下勞寡人﹐道路之間﹐如何行禮﹗」

趙衰曰「此去衡雍不遠﹐有地名踐土﹐其地寬平﹐連夜建造王宮於此﹐然後主公引列國諸侯迎駕﹐以行朝禮﹐庶不失君臣之義也。」

文公遂與王子虎訂期﹐約以五月之吉﹐於踐土候周王駕臨﹐子虎辭去。

大軍望衡雍而進﹐途中又見車馬一隊﹐有一使臣來迎﹐乃是鄭大夫子人九﹐奉鄭伯之命﹐恐晉兵來討其罪﹐特遣行成。晉文公怒曰「鄭聞楚敗而懼﹐非出本心﹐寡人俟覲王之後﹐當親率師徒﹐至於城下。」

趙衰進曰「自我出師以來﹐逐衛君﹐執曹伯﹐敗楚師﹐兵威已大震矣。又求多於鄭﹐柰勞師何﹖君必許之。若鄭堅心來歸﹐赦之可也。如其復貳﹐姑休息數月﹐討之未晚。」

文公乃許鄭成。

大軍至衡雍下寨﹐一面使狐毛﹑狐偃帥本部兵﹐往踐土築造王宮﹔一面使欒枝入鄭城﹐與鄭伯爲盟。鄭伯親至衡雍﹐致餼謝罪。文公復與歃血訂好。話間﹐因誇美子玉之英勇。

鄭伯曰「已自殺於連谷矣。」

文公嘆息久之。

鄭伯旣退﹐文公私謂諸臣曰「吾今日不喜得鄭﹐喜楚之失子玉也。子玉死﹐餘人不足慮﹐諸卿可髙枕而臥矣。」髯翁有詩云﹕

得臣𨿽是莽男兒﹐勝負將來未可知。

盡說楚兵今再敗﹐可憐連谷有輿屍。

卻說狐毛﹑狐偃築王宮於踐土﹐照依明堂之制。怎見得﹖有《明堂賦》爲證﹕

赫赫明堂﹐居國之陽。

嵬峨特立﹐鎭壓殊方。

所以施一人之政令﹐朝萬國之侯王。

面室有三﹐總數惟九。

間太廟於正位﹐處太室於中澑。

啟閉乎三十六戶﹐羅列乎七十二牖。

左个右个﹐爲季孟之交分﹔上圓下方﹐法天地之奇偶。

及夫諸位散設﹐三公最崇﹔當中階而列位﹐與羣臣而不同。

諸侯東階之東﹐西面而北上﹔諸伯西階之西﹐東面而相向。

諸子應門之東而鵠立﹐諸男應門之西而鶴望。

戎夷金木之戶外﹐蠻狄水火而位配。

九采外屏之右以成列﹐四塞外屏之左而遙對。

朱幹玉戚﹐森聳以相參﹔龍旗豹韜﹐抑揚而相錯。

肅肅沈沈﹐巒崇壑深。

煙收而卿士齊列﹐日出而天顏始臨。

戴冕旒以當軒﹐見八紘之稽顙﹔負斧扆而南面。知萬國之歸心。

王宮左右﹐又別建館捨數處﹐晝夜並工﹐月餘而畢。傳檄諸侯﹕「俱要五月朔日﹐踐土取齊。」

是時﹐宋成公王臣﹑齊昭公潘﹐俱系舊好﹔鄭文公捷﹐是新附之國﹐率先來赴﹔他如魯僖公申﹐與楚通好﹔陳穆公款﹑蔡莊公甲午﹐與楚連兵﹐都是楚黨﹐至是懼罪﹐亦來赴會。邾﹑莒小國﹐自不必說﹐惟許僖公業﹐事楚最久﹐不願從晉﹔秦穆公任好﹐𨿽與晉合﹐從未與中國會盟﹐遲疑不至﹔衛成公鄭﹐出在襄牛﹔曹共公襄﹐見拘五鹿﹐晉侯曾許以復國﹐尙未明赦﹐亦不與會。

單說衛成公聞晉將合諸侯﹐謂寧兪曰「徵會不及於衛﹐晉怒尙未息也﹐寡人不可畱矣。」

寧兪對曰「君徒出奔﹐誰納君者﹖不如讓位於叔武﹐使元咺奉之﹐以乞盟於踐土﹐君若爲遜避而出﹐天如祚衛﹐武獲與盟﹐武之有國﹐猶君有之。況武素孝友﹐豈忍代立﹖必當爲復君之計矣。」衛侯心𨿽不願﹐到此地位﹐無可柰何﹐使孫炎以君命致國於叔武﹐如寧兪之言﹐孫炎領命﹐往楚丘去了。

衛侯又問於寧兪曰「寡人今欲出奔﹐何國而可﹖」

兪躊躇未答﹐衛侯又曰「適楚何如﹖」

兪對曰「楚𨿽婚姻﹐實晉仇也﹐且前已告絕不可復往。不如適陳﹐陳將事晉﹐又可藉爲通晉之地也。」

衛侯曰「不然﹐告絕非寡人意﹐楚必諒之。晉楚將來事未可定﹐使武事晉﹐而我托於楚﹐兩途觀望不亦可乎﹖」

衛侯遂適楚﹐楚邊人追而詈之﹐乃攺適陳﹐始服寧兪之先見矣。

孫炎見叔武﹐致衛侯之命﹐武曰「吾之守國﹐攝也﹐敢受讓乎﹖」卽同元咺赴會﹐使孫炎回復衛侯﹐言「見晉之時﹐必當爲兄乞憐求復也。」

元咺曰「君性多猜忌﹐吾不遣親子弟相從﹐何以取信﹖」

乃使其子元角﹐伴孫炎以往﹐名𨿽問侯﹐實則畱質之意﹐公子歂犬私謂元咺曰「君之不復﹐亦可知矣﹐子何不以讓國之事﹐明告國人﹐擁立夷叔而相之。晉人必喜﹐子挾晉之重以臨衛﹐是子與武共衛也。」

元咺曰「叔武不敢無兄﹐吾敢無君乎﹖此行且請復吾君矣。」

歂犬語塞而退﹐恐衛侯一旦復國﹐元咺泄其言﹐未免得罪﹐乃私往陳國﹐密報衛侯﹐反說﹕「元咺已立叔武爲君﹐謀會晉以定其位。」

衛成公惑其言﹐以問孫炎﹐孫炎對曰「臣不知也﹐元角見在君所﹐其父有謀﹐角必與聞﹐君何不問之﹖」衛侯復問於元角﹐角言並無是事。

寧兪亦言曰「咺若不忠於君﹐肯遣子出侍乎﹖君勿疑也。」

公子歂犬私見衛侯曰「咺之設謀拒君﹐非一日矣﹐其遣子﹐非忠於君也﹐將以窺君之動靜﹐而爲之備也﹐若使乞憐於晉﹐以求復吾君﹐必辭會而不敢與﹐如公然與會﹐則爲君信矣﹐君其察之。」

衛侯果陰使人往踐土﹐伺察叔武﹐元咺之事。胡曾先生有詩云﹕

弟友臣忠無間然﹐何堪歂犬肆讒言﹖

從來富貴生猜忌﹐忠孝常含萬古冤。

卻說周襄王以夏五月丁未日駕幸踐土。晉侯率諸侯﹐預於三十里外迎接﹐駐蹕王宮。

襄王禦殿﹐諸侯謁拜稽首﹐起居禮畢﹐晉文公獻所獲楚俘於王﹐被甲之馬凡百乘﹐步卒千人﹐器械衣甲十餘車。襄王大悅﹐親勞之曰「自伯舅齊侯卽世之後﹐荊楚復彊﹐憑陵中夏﹐得叔父仗義翦伐﹐以尊王室﹐自文﹑武以下﹐皆賴叔父之休﹐豈惟朕躬﹖」

晉侯再拜稽首曰「臣重耳幸殲楚寇﹐皆仗天子之靈﹐臣何功焉﹖」

次日﹐襄王設醴酒以享晉侯﹐使上卿尹武公﹐內史叔興策命晉侯爲方伯﹐賜大輅之服﹐服敝鳥冕﹔戎輅之服﹐服韋弁﹔彤弓一﹐彤矢百﹐玄弓十﹐玄矢千﹐秬鬯一卣﹐虎賁之士三百人﹐宣命曰「俾爾晉侯﹐得專徵伐﹐以糾王慝。」

晉侯遜謝再三﹐然後敢受﹐遂以王命布告於諸侯﹐襄王復命王子虎冊封晉侯爲盟主﹐合諸侯修盟會之政﹐晉侯於王宮之側﹐設下盟壇﹐諸侯先至王宮行覲禮﹐然後各趨會所﹐王子虎監臨其事﹐晉侯先登﹐執牛耳﹐諸侯以次而登。

元咺已引叔武謁過晉侯了﹐是日﹐叔武攝衛君之位﹐附於載書之末﹐子虎讀誓詞曰「凡玆同盟﹐皆獎王室﹐毋相害也﹐有背盟者﹐明神殛之﹐殃及子孫﹐隕命絕祀。」諸侯齊聲曰「王命修睦﹐敢不敬承﹗」各各歃血爲信。潛淵讀史詩云﹕

晉國君臣建大猷﹐取威定伯服諸侯。

揚旌城濮觀俘馘﹐連袂王宮覲冕旒。

更羨今朝盟踐士﹐謾誇當日會葵邱。

桓公末路畱遺恨﹐重耳能將此志酬。

盟事旣畢﹐晉侯欲以叔武見襄王﹐立爲衛君﹐以代成公。叔武涕泣辭曰「昔寧母之會﹐鄭子華以子姦父﹐齊桓公拒之。今君方繼桓公之業﹐乃令武以弟姦兄乎﹖君侯若嘉惠於武﹐賜之矜憐﹐乞復臣兄鄭之位﹐臣兄鄭事君侯﹐不敢不盡﹖」元咺亦叩頭哀請﹐晉侯方才首肯。不知衛侯何時復國﹐再看下回分解。

第四十二回

周襄王河陽受覲衛元咺公館對獄

話說周襄王二十年﹐下勞晉文公於踐土﹐事畢歸周。諸侯亦各辭回本國。

衛成公疑歂犬之言﹐遣人密地打探﹐見元咺奉叔武入盟﹐名列載書﹐不暇致詳﹐卽時回報衛侯﹐衛侯大怒曰「叔武果自立矣。」大罵﹕「元咺背君之賊﹐自己貪圖富貴﹐扶立新君﹐卻又使兒子來窺吾動靜﹐吾豈容汝父子乎﹖」元角方欲置辯﹐衛侯拔劍一揮﹐頭已墜地。冤哉﹗

元角從人﹐慌忙逃回﹐報知其父咺﹐咺曰「子之生死﹐命也﹗君𨿽負咺﹐咺豈可負太叔乎﹖」司馬瞞謂元咺曰「君旣疑子﹐子亦當避嫌﹐何不辭位而去﹐以明子之心耶﹖」

咺嘆曰「咺若辭位﹐誰與太叔共守此國者﹖夫殺子﹐私怨也﹔守國﹐大事也﹐以私怨而廢大事﹐非人臣所以報國之義也。」乃言於叔武﹐使奉書晉侯﹐求其復成公之位。此乃是元咺的好處﹐這事暫且擱過一邊。

再說晉文公受了冊命而回﹐虎賁弓矢﹐擺列前後﹐另是一番气象。入國之日﹐一路百姓扶老攜幼﹐爭睹威儀﹐簞食壺漿﹐共迎師旅﹐嘆聲嘖嘖﹐都誇「吾主英雄」。喜色欣欣﹐盡道「晉家興旺」。正是﹕

捍艱復纘文侯緒﹐攘楚重修桓伯勛。

十九年前流落客﹐一朝聲價上靑雲。

晉文公臨朝受賀﹐論功行賞﹐以狐偃爲首功﹐先軫次之。諸將請曰「城濮之役﹐設奇破楚﹐皆先軫之功﹐今反以狐偃爲首﹐何也﹖」

文公曰「城濮之役﹐軫曰﹕」必戰楚﹐毋失敵。『偃曰「必避楚﹐毋失信。』夫勝敵者﹐一時之功也﹔全信者﹐萬世之利也。柰何以一時之功﹐而加萬世之利乎﹖是以先之。」

諸將無不悅服。

狐偃又奏﹕「先臣荀息﹐死於奚齊﹑卓子之難﹐忠節可嘉﹐宜錄其後﹐以勵臣節。」

文公準奏﹐遂召荀息之子荀林父爲大夫。

舟之僑正在家中守著妻子﹐聞晉侯將到﹐趕至半路相迎﹐文公命囚之後車﹐行賞已畢﹐使司馬趙衰議罪﹐當誅。舟之僑自陳妻病求寬﹐文公曰「事君者不顧其身﹐況妻子乎﹖」喝命斬首示眾。

文公此番出軍﹐第一次斬了顚頡﹐第二次斬了祁瞞﹐今日第三次﹐又斬了舟之僑。這三个都是有名的宿將﹐違令必誅﹐全不輕宥﹐所以三軍畏服﹐諸將用命。正所謂﹕「賞罰不明﹐百事不成﹔賞罰若明﹐四方可行。」此文公所以能伯諸侯也。

文公與先軫等商議﹐欲增軍額﹐以彊其國﹐又不敢上同天子之六軍﹐乃假名添作「三行」。以荀林父爲中行大夫﹐先蔑﹑屠擊爲左右行大夫。前後三軍三行﹐分明是六軍﹐但避其名而已。

以此兵多將廣﹐天下莫比其彊。

一日﹐文公坐朝﹐正與狐偃等議曹﹑衛之事﹐近臣奏﹕「衛國有書到。」

文公曰「此必叔武爲兄求寬也。」啟而觀之﹐書曰「君侯不泯衛之社稷﹐許復故君﹐舉國臣民﹐咸引領以望髙義﹐惟君侯早圖之。」

陳穆公亦有使命至晉﹐代衛﹑鄭致悔罪自新之意。文公乃各發回書﹐聽其復歸故國﹐諭郤步揚不必領兵邀阻。叔武得晉侯寬釋之信﹐急發車騎如陳﹐往迎衛侯。陳穆公亦遣人勸駕。公子歂犬謂成公曰「太叔爲君已久﹐國人歸附﹐鄰國同盟﹐此番來迎﹐不可輕信。」

衛侯曰「寡人亦慮之。」乃遣寧兪先到楚丘﹐探其實信﹐寧兪只得奉命而行。至衛﹐正值叔武在朝中議政。寧兪入朝﹐望見叔武設座於殿堂之東﹐西向而坐。一見寧兪﹐降坐而迎﹐敍禮甚恭。寧兪佯問曰「太叔攝位而不禦正﹐何以示觀瞻耶﹖」

叔武曰「此正位吾兄所禦﹐吾𨿽側其傍﹐尙栗栗不自安﹐敢居正乎﹖」

寧兪曰「兪今日方見太叔之心矣。」

叔武曰「吾思兄念切﹐朝暮懸懸﹐望大夫早勸君兄還朝﹐以慰我心也。」兪遂與訂期﹐約以六月辛未吉日入城。寧兪出朝﹐采聽人言﹐但聞得百官之眾﹐紛紛議論﹐言「故君若復入﹐未免分別居行二項﹐行者有功﹐居者有罪﹐如何是好﹖」

寧兪曰「我奉故君來此傳諭爾眾﹕」不論行居﹐有功無罪。『如或不信﹐當歃血立誓。「

眾皆曰「若能共盟﹐更有何疑。」兪遂對天設誓曰「行者衛主﹐居者守國﹐若內若外﹐各宣其力。君臣和協﹐共保社稷﹐倘有相欺﹐明神是殛。」眾皆欣然而散﹐曰「寧子不欺吾也。」

叔武又遣大夫長牂﹐專守國門﹐吩咐﹕「如有南來人到﹐不拘早晚﹐立刻放入。」

卻說寧兪回復衛侯﹐言「叔武眞心奉迎﹐並無歹意。」衛侯也自信得過了﹐怎柰歂犬讒毀在前﹐恐臨時不合﹐反獲欺謗之罪﹐又說衛侯曰「太叔與寧大夫定約﹐焉知不預作準備﹐以加害於君﹖君不如先期而往﹐出其不意﹐可必入也。」衛侯從其言﹐卽時發駕。歂犬請爲前驅﹐除宮備難﹐衛侯許之。

寧兪奏曰「臣已與國人訂期矣﹐君若先期而往﹐國人必疑﹖」

歂犬大喝曰「兪不欲吾君速入﹐是何主意﹖」

寧兪乃不敢復諫﹐只得奏言「君駕若卽發﹐臣請先行一程﹐以曉諭臣民﹐而安上下之心。」

衛侯曰「卿爲國人言之﹐寡人不過欲早見臣民一面﹐並無他故。」

寧兪去後﹐歂犬曰「寧之先行﹐事可疑也﹐君行不宜遲矣。」

衛侯催促禦人﹐並力而馳。

再說寧兪先到國門﹐長牂詢知是衛侯之使﹐卽時放入﹐寧兪曰「君卽至矣﹗」

長牂曰「前約辛未﹐今尙戊辰﹐何速也﹖子先入城報信﹐吾當奉迎。」

寧才轉身時﹐歂犬前驅已至﹐言「衛侯只在後面。」長牂急整車從﹐迎將上去﹐歂犬先入城去了﹐時叔武方親督輿隸﹐掃除宮室﹐就便在庭中沭發﹐聞寧兪報言「君至。」且驚且喜﹐倉卒之間﹐正欲問先期之故﹐忽聞前驅車馬之聲﹐認是衛侯已到﹐心中喜極﹐發尙未幹﹐等不得挽髻﹐急將一手握發﹐疾趨而出﹐正撞了歂犬﹐歂犬恐畱下叔武﹐恐其兄弟相逢﹐敍出前因﹐遠遠望見叔武到來﹐遂彎弓搭箭﹐颼的發去﹐射个正好﹐叔武被箭中心窩﹐望後便倒﹐寧兪急忙上前扶救﹐已無及矣。哀哉﹗

元咺聞叔武被殺﹐喫了一驚﹐大罵﹕「無道昏君﹐枉殺無辜﹐天理豈能容汝﹖吾當投訴晉侯﹐看你坐位可穩﹖」痛哭了一場﹐急忙逃奔晉國去了。髯翁有詩云﹕

堅心守國爲君兄﹐弓矢無情害有情。

不是衛侯多忌忮﹐前驅安敢擅加兵﹖

卻說成公至城下﹐見長牂來迎﹐叩其來意﹐長牂述叔武吩咐之語﹐早來早入﹐晚來晚入﹐衛侯嘆曰「吾弟果無他意也。」比及入城﹐只見寧兪帶淚而來﹐言「叔武喜主公之至﹐不等沐完﹐握發出迎﹐誰知枉被前驅所殺﹐使臣失信於國人﹐臣該萬死﹗」

衛侯面有慚色﹐答曰「寡人已知夷叔之冤矣。卿勿復言﹗」

趨車入朝﹐百官尙未知覺﹐一路迎謁﹐先後不齊﹐寧兪引衛侯視叔武之屍﹐兩目睜開如生﹐衛侯枕其頭於膝上﹐不覺失聲大哭﹐以手撫之曰「夷叔﹐夷叔﹗我因爾歸﹐爾爲我死﹗哀哉﹐痛哉﹗」只見屍目閃爍有光﹐漸漸而瞑﹐寧兪曰「不殺前驅﹐何以謝太叔之靈﹖」衛侯卽命拘之。

時歂犬謀欲逃遁﹐被寧兪遣人擒至﹐歂犬曰「臣殺太叔﹐亦爲君也。」

衛侯大怒曰「汝謗毀吾弟﹐擅殺無辜﹐今又歸罪於寡人。」命左右將歂犬斬首號令﹐吩咐以君禮厚葬叔武﹐國人初時﹐聞叔武被殺﹐議論哄然﹐及聞誅歂犬﹐葬叔武﹐羣心始定。

話分兩頭﹐再說衛大夫元咺﹐逃奔晉國﹐見了晉文公﹐伏地大哭﹐訴說衛侯疑忌叔武﹐故遣前驅射殺之事﹐說了又哭﹐哭了又說﹐說得晉文公發惱起來﹐把幾句好話﹐安慰了元咺﹐畱在館驛。

因大集羣臣問曰「寡人賴諸卿之力﹐一戰勝楚。踐土之會﹐天子下勞﹐諸侯景從。伯業之盛﹐竊比齊桓。柰秦人不赴約﹐許人不會朝﹐鄭𨿽受盟﹐尙懷疑貳之心﹐衛方復國﹐擅殺受盟之弟。若不再申約誓﹐嚴行誅討﹐諸侯𨿽合必離﹐諸卿計將安出﹖」

先軫進曰「徵會討貳﹐伯主之職。臣請厲兵秣馬﹐以待君命。」

狐偃曰「不然。伯主所以行乎諸侯者﹐莫不挾天子之威。今天子下勞﹐而君之覲禮未修﹐我實有缺﹐何以服人﹖爲君計﹐莫若以朝王爲名﹐號召諸侯﹐視其不至者﹐以天子之命臨之。朝王﹐大禮也。討慢王之罪﹐大名也。行大禮而舉大名﹐又大業也。君其圖之。」

趙衰曰「子犯之言甚善。然以臣愚見﹐恐入朝之舉﹐未必遂也。」

文公曰「何爲不遂﹖」

趙衰曰「朝覲之禮﹐不行久矣。以晉之彊﹐五合六聚﹐以臨京師﹐所過之地﹐誰不震驚﹖臣懼天子之疑君而謝君也。謝而不受﹐君之威褻矣。莫若致王於溫﹐而率諸侯以見之﹐君臣無猜﹐其便一也。諸侯不勞﹐其便二也。溫有叔帶之新宮﹐不煩造作﹐其便三也。」

文公曰「王可致乎﹖」

趙衰曰「王喜於親晉﹐而樂於受朝﹐何爲不可﹖臣請爲君使於周﹐而商入朝之事﹐度天子之計﹐亦必出此。」

文公大悅﹐乃命趙衰如周﹐謁見周襄王﹐稽首再拜﹐奏言「寡君重耳﹐感天王下勞錫命之恩﹐欲率諸侯至京師﹐修朝覲之禮﹐伏乞聖鑑﹗」

襄王嘿然﹐命趙衰就使館安歇﹐卽召王子虎計議﹐言「晉侯擁眾入朝﹐其心不測﹐何以辭之﹖」

子虎對曰「臣請面見晉使而探其意﹐可辭則辭。」

子虎辭了襄王﹐到館驛見了趙衰﹐敍起入朝之事。子虎曰「晉侯倡率諸姬﹐尊獎天子﹐舉累朝廢墜之曠典﹐誠王室之大幸也。但列國鱗集﹐行李充塞﹐車徒眾盛﹐士民目未經見﹐妄加猜度﹐訛言易起﹐或相譏訕﹐反負晉侯一片忠愛之意。不如已之。」

趙衰曰「寡君思見天子﹐實出至誠。下臣行日﹐已傳檄各國﹐相會於溫邑取齊﹐若廢而不舉﹐是以王事爲戲也﹐下臣不敢復命。」

子虎曰「然則柰何﹖」

趙衰曰「下臣有策於此﹐但不敢言耳。」

子虎曰「子余有何良策﹖敢不如命﹗」

趙衰曰「古者﹐天子有時巡之典﹐省方觀民﹐況溫亦畿內故地也。天子若以巡狩爲名﹐駕臨河陽﹐寡君因率諸侯以展覲﹐上不失王室尊嚴之體﹐下不負寡君忠敬之誠﹐未知可否﹖」

子虎曰「子余之策﹐誠爲兩便﹐虎卽當轉達天子。」

子虎入朝﹐述其語於襄王﹐襄王大喜﹐約於冬十月之吉﹐駕幸河陽。

趙衰回復晉侯。晉文公以朝王之舉﹐播告諸侯﹐俱約冬十月朔﹐於溫地取齊。

至期﹐齊昭公潘﹑宋成公王臣﹑魯僖公申﹑蔡莊公甲午﹑秦穆公任好﹑鄭文公捷陸續俱到。秦穆公言「前此踐土之會﹐因憚路遠後期﹐是以不果﹐今番願從諸侯之後。」晉文公稱謝。

時陳穆公款新卒﹐子共公朔新立﹐畏晉之威﹐墨衰而至。邾莒小國﹐無不畢集。

衛侯鄭自知有罪﹐意不欲往。寧兪諫曰「若不往﹐是益罪也﹐晉討必至矣。」成公乃行﹐寧兪與鍼莊子﹑士榮﹐三人相從﹐比至溫邑﹐文公不許相見﹐以兵守之。

惟許人終於負固﹐不奉晉命。

總計晉﹑齊﹑宋﹑魯﹑蔡﹑秦﹑鄭﹑陳﹑邾﹑莒﹐共是十國﹐先於溫地敍會﹐不一日﹐周襄王駕到﹐晉文公率眾諸侯迎至新宮駐蹕﹐上前起居﹐再拜稽首。次日五鼓﹐十路諸侯﹐冠裳佩玉﹐整整齊齊﹐舞蹈揚塵﹐鏘鏘濟濟﹐方物有貢﹐各伸地主之儀。就位惟恭﹐爭睹天顏之喜。這一朝﹐比踐土更加嚴肅﹐有詩爲證﹕

衣冠濟濟集河陽﹐爭睹云車降上方。

虎拜朝天嗚素節﹐龍顏垂地沐恩光。

酆宮勝事空前代﹐郟鄏虛名慨下堂。

𨿽則致王非正典﹐托言巡狩亦何妨﹖

朝禮旣畢﹐晉文公將衛叔武冤情﹐訴於襄王﹐遂請王子虎同決其獄。襄王許之。

文公邀子虎至於公館﹐賓主敍坐﹐使人以王命呼衛侯﹐衛侯囚服而至﹐衛大夫元咺亦到。子虎曰「君臣不便對理﹐可以代之。」乃停衛侯於廡下﹐寧兪侍衛侯之側﹐寸步不離﹐鍼莊子代衛侯﹐與元咺對理。

士榮攝治獄之官﹐質正其事﹐元咺口如懸河﹐將衛侯自出奔襄牛起首﹐如何囑咐太叔守國﹐以後如何先殺元角﹐次殺太叔﹐備細鋪敍出來。鍼莊子曰「此皆歂犬讒譖之言﹐以致衛君誤聽﹐不全繇衛君之事。」

元咺曰「歂犬初與咺言﹐要擁立太叔﹐咺若從之﹐君豈得復入﹖只爲咺仰體太叔愛兄之心﹐所以拒歂犬之請﹐不意彼反肆離間。衛君若無猜忌太叔之意﹐歂犬之譖﹐何由而入﹖咺遣兒子角﹐往從吾君﹐正是自明心迹。本是一團美意﹐乃無辜被殺。就他殺吾子角之心﹐便是殺太叔之心了。」

士榮折之曰「汝挾殺子之怨﹐非爲太叔也。」

元咺曰「咺常言﹕」殺子私怨﹐守國大事。『咺𨿽不肖﹐不敢以私怨而廢大事﹐當日太叔作書致晉﹐求復其兄﹐此書稿出於咺手﹐若咺挾怨﹐豈肯如此﹖只道吾君一時之誤﹐還指望他悔心之萌﹐不意又累太叔受此大枉。「

士榮又曰「太叔無篡位之情﹐吾君亦已諒之﹐誤遭歂犬之手﹐非出君意。」

元咺曰「君旣知太叔無篡位之情﹐從前歂犬所言﹐都是虛謬﹐便當加罪﹐如何又聽他先期而行﹖比及入國﹐又用爲前驅﹐明明是假手歂犬﹐難言不知。」

鍼莊子低首不出一語﹐士榮又折之曰「太叔𨿽受枉殺﹐然太叔臣也﹐衛侯君也﹐古來人臣被君枉殺者﹐不可勝計。況衛侯已誅歂犬﹐又於太叔加禮厚葬﹐賞罰分明﹐尙有何罪﹖」

元咺曰「昔者桀枉殺關龍逢﹐湯放之。紂枉殺比干﹐武王伐之。湯與武王﹐並爲桀﹑紂之臣子﹐目擊忠良受枉﹐遂興義旅﹐誅其君而弔其民。況太叔同气﹐又有守國之功﹐非龍逢﹑比干之比。衛不過侯封﹐上制於天王﹐下制於方伯﹐又非桀﹑紂貴爲天子﹐富有四海之比。安得云無罪乎﹖」

士榮語塞﹐又轉口曰「衛君固然不是﹐汝爲其臣﹐旣然忠心爲君﹐如何君入國﹐汝便出奔﹐不朝不賀﹐是何道理﹖」

元咺曰「咺奉太叔守國﹐實出君命﹐君且不能容太叔﹐能容咺乎﹖咺之逃﹐非貪生怕死﹐實欲爲太叔伸不白之冤耳﹗」

晉文公在座﹐謂子虎曰「觀士榮﹑元咺往復數端﹐種種皆是元咺的理長。衛鄭乃天子之臣﹐不敢擅決﹐可先將衛臣行刑。」喝教左右﹕「凡相從衛君者﹐盡加誅戮。」

子虎曰「吾聞寧兪﹐衛之賢大夫﹐其調停於兄弟君臣之間﹐大費苦心﹐無如衛君不聽何﹖且此獄與寧兪無干﹐不可累之。士榮攝爲士師﹐斷獄不明﹐合當首坐。鍼莊子不發一言﹐自知理曲﹐可從末減﹐惟君侯鑑裁。」

文公依其言﹐乃將士榮斬首﹐「莊子刖足﹐寧兪姑赦不問。

衛侯上了檻車﹐文公同子虎帶了衛侯﹐來見襄王﹐備陳衛家君臣兩造獄詞﹕「如此冤情﹐若不誅衛鄭﹐天理不容﹐人心不服﹐乞命司寇行刑﹐以彰天罰。」

襄王曰「叔父之斷獄明矣﹐𨿽然﹐不可以訓。朕聞﹕」周官設兩造以訊平民﹐惟君臣無獄﹐父子無獄。『若臣與君訟﹐是無上下也。又加勝焉﹐爲臣而誅君﹐爲逆已甚。朕恐其無以彰罰﹐而適以教逆也。朕亦何私於衛哉﹗「

文公惶恐謝曰「重耳見不及此。旣天王不加誅﹐當檻送京師﹐以聽裁決。」

文公仍帶衛侯﹐回至公館﹐使軍士看守如初﹐一面打發元咺歸衛﹐聽其別立賢君﹐以代衛鄭之位。元咺至衛﹐與羣臣計議﹐詭言「衛侯已定大辟﹐今奉王命﹐選立賢君。」

羣臣共舉一人﹐乃是叔武之弟名適﹐字子瑕﹐爲人仁厚。元咺曰「立此人﹐正合『兄終弟及』之禮。」乃奉公子瑕卽位﹐元咺相之。司馬瞞﹑孫炎﹑周歂﹑冶廑一班文武相助﹐衛國粗定。畢竟衛事如何結束﹐且看下回分解。

第四十三回

寧兪假鴆復衛老燭武縋城說秦

話說周襄王受朝已畢﹐欲返洛陽。眾諸侯送襄王出河陽之境﹐就命先蔑押送衛侯於京師。時衛成公有微疾﹐晉文公使隨行醫衍﹐與衛侯同行﹐假以視疾爲名﹐實使之鴆殺衛侯﹐以泄胸中之忿﹕「若不用心﹐必死無赦﹗」又吩咐先蔑﹕「作急在意﹐了事之日﹐一同醫衍回話。」

襄王行後﹐眾諸侯未散﹐晉文公曰「寡人奉天子之命﹐得專徵伐。今許人一心事楚﹐不通中國。王駕再臨﹐諸君趨走不暇﹐潁陽密邇﹐置若不聞﹐怠慢莫甚。願偕諸君問罪於許。」

眾諸侯皆曰「敬從君命。」

時晉侯爲主﹐齊﹑宋﹑魯﹑蔡﹑陳﹑秦﹑莒﹑邾八國諸侯﹐皆率車徒聽命﹐一齊向潁陽進發。只有鄭文公捷﹐原是楚王姻黨﹐懼晉來附﹐見晉文公處置曹﹑衛太過﹐心中有不平之意﹐思想﹕「晉侯出亡之時﹐自家也曾失禮於他﹐看他親口許復曹﹑衛﹐兀自不肯放手。如此懷恨﹐未必便忘情於鄭也。不如且畱楚國一路﹐做个退步﹐後來患難之時﹐也有个依靠。」

上卿叔詹見鄭伯躊躇﹐似有背晉之意﹐遂進諫曰「晉幸辱收鄭矣﹐君勿貳也﹐貳且獲罪不赦。」

鄭伯不聽﹐使人揚言「國中有疫。」托言祈禱﹐遂辭晉先歸﹐陰使人通款於楚曰「晉侯惡許之暱就上國也﹐驅率諸侯﹐將問罪焉。寡君畏上國之威﹐不敢從兵﹐敢告。」

許人聞有諸侯之兵﹐亦遣人告急於楚。

楚成王曰「吾兵新敗﹐勿與晉爭。俟其厭兵之後﹐而求成焉。」遂不救許。諸侯之兵﹐圍了潁陽﹐水泄不漏。

時曹共公襄﹐尙羈五鹿城中﹐不見晉侯赦令﹐欲求能言之人﹐往說晉侯。小臣侯獳﹐請攜重賂以行﹐曹共公許之。侯獳聞諸侯在許﹐徑至潁陽﹐欲求見晉文公。

適文公以積勞之故﹐因染寒疾﹐夢有衣冠之鬼﹐向文公求食﹐叱之而退﹐病勢愈加﹐臥不能起﹐方召太卜郭偃﹐占問吉凶。侯獳遂以金帛一車﹐致於郭偃﹐告之以情﹐使借鬼神之事﹐爲曹求解﹐須如此恁般進言。郭偃受其賄囑﹐許爲講解。

旣見﹐晉侯示之以夢。布卦得﹐天澤﹐之象﹐陰變爲陽。偃獻繇於文公﹐其詞曰﹕

陰極生陽﹐蟄虫開張﹔大赦天下﹐鐘鼓堂堂。

文公問曰「何謂也﹖」

郭偃對曰「以卦合之於夢﹐必有失祀之鬼神﹐求赦於君也。」

文公曰「寡人於祀事﹐有舉無廢。且鬼神何罪﹐而求赦耶﹖」

偃曰「以臣之愚度之﹐其曹乎﹖曹叔振鐸﹐文之昭也。晉先君唐叔﹐武之穆也。昔齊桓公爲會﹐而封邢﹑衛異姓之國。今君爲會﹐而滅曹﹑衛同姓之國。況二國已蒙許復矣。踐土之盟﹐君復衛而不復曹﹐同罪異罰﹐振鐸失祀﹐其見夢不亦宜乎﹖君若復曹伯﹐以安振鐸之靈﹐布寬仁之令﹐享鐘鼓之樂﹐又何疾之足患﹖」

這一席話﹐說得文公心下豁然﹐覺病勢頓去其半。卽日遣人召曹伯襄於五鹿﹐使復歸本國爲君﹐所畀宋國田土﹐亦吐還之。

曹伯襄得釋﹐如籠鳥得翔於霄漢﹐檻猿復升於林木﹐卽統本國之兵﹐趨至潁陽﹐面謝晉侯復國之恩﹐遂協助眾諸侯圍許。文公病亦漸愈。

許僖公見楚救不至﹐乃面縛銜璧﹐向晉軍中乞降﹐大出金帛犒軍。

文公乃與諸侯解圍而去。

秦穆公臨別﹐與晉文公相約﹕「異日若有軍旅之事﹐秦兵出﹐晉必助之﹔晉兵出﹐秦亦助之。彼此同心協力﹐不得坐視。」二君相約已定﹐各自分路。

晉文公在半途﹐聞鄭國遣使復通款於楚﹐勃然大怒﹐便欲移兵伐鄭。趙衰諫曰「君玉體乍平﹐未可習勞﹐且士卒久敝﹐諸侯皆散﹐不如且歸﹐休息一年﹐而後圖之。」文公乃歸。

話分兩頭。

再表周襄王回至京師﹐羣臣謁見稱賀畢。先蔑稽首﹐致晉侯之命﹐乞以衛侯付司寇。時周公閱爲太宰秉政﹐閱請羈衛侯於館捨﹐聽其修省。襄王曰「置大獄太重﹐捨公館太輕。」乃於民間空房﹐別立囚室而幽之。

襄王本欲保全衛侯﹐只因晉文公十分忿恨﹐又有先蔑監押﹐恐拂其意﹐故幽之別室﹐名爲囚禁﹐實寬之也。寧兪緊隨其君﹐寢處必偕﹐一步不離﹐凡飲食之類﹐必親嘗過﹐方才進用。先蔑催促醫衍數次﹐柰寧兪防範甚密﹐無處下手。醫衍沒柰何﹐只得以實情告於寧兪曰「晉君之彊明﹐子所知也。有犯必誅﹐有怨必報。衍之此行﹐實奉命用鴆﹐不然﹐衍且得罪。衍將爲脫死之計﹐子勿與知可也。」

寧兪附耳言曰「子旣剖腹心以教我﹐敢不曲爲子謀乎。子之君老矣﹐遠於人謀﹐而近於鬼謀。近聞曹君獲宥﹐特以巫史一言﹐子若薄其鴆以進﹐而托言鬼神﹐君必不罪﹐寡君當有薄獻。」醫衍會意而去。

寧兪假以衛侯之命﹐向衍取藥酒療疾﹐因密致寶玉一函。衍告先蔑曰「衛侯死期至矣。」遂調鴆於甌以進﹐用毒甚少﹐雜他藥以亂其色。寧兪請嘗﹐衍佯不許﹐彊逼衛侯而灌之。才灌下兩三口﹐衍張目仰看庭中﹐忽然大叫倒地﹐口吐鮮血﹐不省人事﹐僕甌於地﹐鴆酒狼藉。寧兪故意大驚小怪﹐命左右將太醫扶起﹐半晌方蘇﹐問其緣故﹐衍言「方灌酒時﹐忽見一神人﹐身長丈餘﹐頭大如斛﹐裝束威嚴﹐自天而下﹐直入室中﹐言﹕」奉唐叔之命﹐來救衛侯。「遂用金錘﹐擊落酒甌﹐使我魂魄俱喪也﹖」衛侯自言所見﹐與衍相同。

寧兪佯怒曰「汝原來用毒以害吾君﹐若非神人相救﹐幾不免矣。我與汝義不俱生﹗」卽奮臂欲與衍鬥﹐左右爲之勸解。

先蔑聞其事﹐亦飛駕來視﹐謂寧兪曰「汝君旣獲神祐﹐後祿未艾﹐蔑當復於寡君。」衛侯服鴆﹐又薄又少﹐以此受毒不深﹐略略患病﹐隨卽痊安。先蔑與醫衍還晉﹐將此事回復文公。文公信以爲然﹐赦醫衍不誅。史臣有詩云﹕

鴆酒何名毒衛侯﹐漫教醫衍碎磁甌。

文公怒气𨿽如火﹐怎脫今朝寧武謀﹖

卻說魯僖公原與衛世相親睦﹐聞得醫衍進鴆不死﹐晉文公不加責罪﹐乃問於臧孫辰曰「衛侯尙可復乎﹖」

辰對曰「可復。」

僖公曰「何以見之﹖」

辰對曰「凡五刑之用﹐大者甲兵斧鉞﹐次者刀鋸鉆笮﹐最下鞭撲﹐或陳之原野﹐或肆之市朝﹐與百姓共明其罪。今晉侯於衛﹐不用刑而私鴆焉。又不誅醫衍﹐是諱殺衛侯之名也。衛侯不死﹐其能老於周乎﹖若有諸侯請之﹐晉必赦衛。衛侯復國﹐必益親於魯﹐諸侯誰不誦魯之髙義﹖」

僖公大悅﹐使臧孫辰先以白璧十雙﹐獻於周襄王﹐爲衛求解。襄王曰「此晉侯之意也。若晉無後言﹐朕何惡於衛君﹖」

辰對曰「寡君將使辰哀請於晉﹐然非天王有命﹐下臣不敢自往。」

襄王受了白璧﹐明是依允之意。

臧孫辰隨到晉國﹐見了文公﹐亦以白璧十雙爲獻﹐曰「寡君與衛﹐兄弟也﹐衛侯得罪君侯﹐寡君不遑寧處。今聞君已釋曹伯﹐寡君願以不腆之賦﹐爲衛君贖罪。」

文公曰「衛侯已在京師﹐王之罪人﹐寡人何得自專乎﹖」

臧孫辰曰「君侯代天子以令諸侯﹐君侯如釋其罪﹐𨿽王命又何殊也﹖」

先蔑進曰「魯親於衛﹐君爲魯而釋衛﹐二國交親﹐以附於晉﹐君何不利焉﹖」

文公許之﹐卽命先蔑再同臧孫辰如周﹐共請於襄王。乃釋衛成公之囚﹐放之回國。

時元咺已奉公子瑕爲君﹐修城繕備﹐出入稽察甚嚴。衛成公恐歸國之日﹐元咺發兵相拒﹐密謀於寧兪。兪對曰「聞周歂﹑冶廑以擁子瑕之功﹐求爲卿而不得﹐中懷怨望﹐此可結爲內援也。臣有交厚一人﹐姓孔名達﹐此人乃宋忠臣孔父之後﹐胸中廣有經綸﹐周﹑冶二人﹐亦是孔父相識。若使孔達奉君之命﹐以卿位啖二人﹐使殺元咺﹐其餘俱不足懼矣。」

衛侯曰「子爲我密致之﹐若事成﹐卿位固不吝也。」

寧兪乃使心腹人一路揚言「衛侯𨿽蒙寬釋﹐無顏回國﹐將往楚國避難矣。」

因取衛侯手書﹐付孔達爲信﹐教他私結周歂﹑冶廑二人﹐如此恁般。

歂廑相與謀曰「元咺每夜必親自巡城﹐設伏兵丁城闉隱處﹐突起刺之﹐因而殺入宮中﹐並殺子瑕﹐掃淸宮室﹐以迎衛侯﹐功無出我二人上者。」兩家各自約會家丁﹐埋伏停當。

黃昏左側﹐元咺巡至東門﹐只見周歂﹑冶廑二人一齊來迎。元咺驚曰「二位爲何在此﹗」周歂曰「外人傳言故君已入衛境﹐旦晚至此﹐大夫不聞乎﹖」

元咺愕然曰「此言從何來﹗」冶廑曰「聞寧大夫有人入城﹐約在位諸臣往迎﹐大夫何以處之﹗」

元咺曰「此亂言﹐不可信之。況大位已定﹐豈有復迎故君之理﹗」

周歂曰「大夫身爲正卿﹐當洞觀萬里﹐如此大事﹐尙然不知﹐要你則甚﹖」

冶廑便拿住元咺雙手﹐元咺急待掙紮﹐周歂手拔佩刀﹐大喝一聲﹐劈頭砍來﹐去了半个天靈蓋。伏兵齊起﹐左右一時驚逃。周歂﹑冶廑率領家丁﹐沿途大呼﹕「衛侯引齊﹑魯之兵﹐見集城外矣﹗爾百姓各宜安居﹐勿得擾動。」百姓家家閉戶﹐處處關門。便是爲官在朝的﹐此時也半疑半信﹐正不知甚麼緣故﹐一个个袖手靜坐﹐以待消息。

周歂﹑冶廑二人﹐殺入宮中﹐公子適方與其弟子儀在宮中飲酒﹐聞外面有兵變﹐子儀拔劍在手﹐出宮探信。正遇周歂﹐亦被所殺。尋覓公子適不見。宮中亂了一夜﹐至天明﹐方知子適已投井中死矣。

周歂﹑冶廑將衛侯手書﹐榜於朝堂﹐大集百官﹐迎接衛成公入城復位。後人論寧武子﹐能委曲以求復成公﹐可謂智矣。然使當此之時﹐能諭之讓國於子瑕﹐瑕知衛君之歸﹐未必引兵相拒﹐或退居臣位﹐豈不兩全。乃導周歂﹑冶廑行襲取之事﹐遂及弒逆﹐骨肉相殘﹐𨿽衛成公之薄﹐武子不爲無罪也。有詩嘆曰﹕前驅一矢正含冤﹐又迫新君赴井泉。

終始貪殘無諫阻﹐千秋空說寧兪賢。

衛成公復位之後﹐擇日祭享太廟。不負前約﹐封周歂﹑冶廑並受卿職﹐使之服卿服﹐陪祭於廟。

是日五鼓﹐周歂升車先行﹐將及廟門﹐忽然目睛反視﹐大叫﹕「周歂穿窬小人﹐蛇豕姦賊。我父子盡忠爲國﹐汝貪卿位之榮﹐戕害我命。我父子含冤九泉﹐汝盛服陪祀﹐好不快活。我拿你去見太叔及子瑕﹐看你有何理說﹖吾乃上大夫元咺是也﹗」言畢﹐九竅流血﹐僵死車中。

冶廑後到﹐喫一大驚﹐慌忙脫卸卿服﹐托言中寒而返。衛成公至太廟﹐攺命寧兪﹑孔達陪祀。還朝之時﹐冶廑辭爵表章已至。衛侯知周歂死得希奇﹐遂不彊其受。未逾月﹐冶廑亦病亡。

可憐周﹑冶二人止爲貪圖卿位﹐幹此不義之事﹐未享一日榮華﹐徒取千年唾罵﹐豈不愚哉﹖衛侯以寧兪有保護之功﹐欲用爲上卿﹐兪讓於孔達﹐乃以達爲上卿﹐寧兪爲亞卿﹐達爲衛侯畫策﹐將咺﹑瑕之死﹐悉推在已死周歂﹑冶廑二人身上﹐遣使往謝晉侯﹐晉侯亦付之不問。

時周襄王十二年﹐晉兵已休息歲餘﹐文公一日坐朝﹐謂羣臣曰「鄭人不禮之仇未報﹐今又背晉款楚﹐吾欲合諸侯問罪何如﹖」

先軫曰「諸侯屢勤矣﹐今以鄭故﹐又行徵發﹐非所以靖中國也﹐況我軍行無缺﹐將士用命﹐何必外求﹖」

文公曰「秦君臨行有約﹐必與同事。」

先軫對曰「鄭爲中國咽喉﹐故齊桓欲伯天下﹐每爭鄭地﹐今若使秦共伐﹐秦必爭之﹐不如獨用本國之兵。」

文公曰「鄭鄰晉而遠於秦﹐秦何利焉﹖」乃使人以兵期告秦﹐約於九月上旬﹐同集鄭境。

文公臨發﹐以公子蘭從行﹐蘭乃鄭伯捷之庶弟﹐向年逃晉﹐仕爲大夫﹐及文公卽位﹐蘭周旋左右﹐忠謹無比﹐故文公愛近之﹐此行蓋欲借爲向導也。蘭辭曰「臣聞『君子𨿽在他鄕﹐不忘父母之國。』君有討於鄭﹐臣不敢與其事。」

文公曰「卿可謂不背本矣。」

乃畱公子蘭於東鄙﹐自此有扶持他爲鄭君之意。

晉師旣入鄭境﹐秦穆公亦引著謀臣百里奚﹑大將孟明視﹑副將杞子﹑逢孫﹑楊孫等﹐車二百乘來會﹐兩下合兵攻破郊關﹐直逼曲洧﹐築長圍而守之。晉兵營於函陵﹐在鄭城之西﹔秦兵營於汜南﹐在鄭城之東。

遊兵日夜巡警﹐樵采俱斷。慌得鄭文公手足無措﹐大夫叔詹進曰「秦﹑晉合兵﹐其勢甚銳﹐不可與爭﹐但得一舌辯之士﹐往說秦公﹐使之退兵﹐秦若退師﹐晉勢已孤﹐不足畏矣。」

鄭伯曰「誰可往說秦公者﹖」

叔詹對曰「佚之狐可。」

鄭伯命佚之狐。狐對曰「臣不堪也﹐臣願舉一人以自代﹐此人乃口懸河漢﹐舌搖山嶽之士﹐但其老不見用﹐主公若加其官爵﹐使之往說﹐不患秦公不聽矣。」

鄭伯問﹕「是何人﹖」

狐曰「考城人也﹐姓燭名武﹐年過七十﹐事鄭國爲圉正﹐三世不遷官﹐乞主公加禮而遣之。」

鄭伯遂召燭武入朝﹐見其須眉盡白﹐傴僂其身﹐蹣跚其步﹐左右無不含笑。

燭武拜見了鄭伯﹐奏曰「主公召老臣何事﹖」

鄭伯曰「佚之狐言子舌辯過人﹐欲煩子說退秦師﹐寡人將與子共國。」

燭武再拜辭曰「臣學疏才拙﹐當少壯時尙不能建立尺寸之功﹐況今老耄﹐筋力旣竭﹐語言發喘﹐安能犯顏進說﹐動千乘之聽乎﹖」

鄭伯曰「子事鄭三世﹐老不見用﹐孤之過也﹐今封子爲亞卿﹐彊爲寡人一行。」

佚之狐在旁贊言曰「大丈夫老不遇時﹐委之於命﹐今君知先生而用之﹐先生不可再辭。」

燭乃受命而出﹐時二國圍城甚急﹐燭武知秦東晉西﹐各不相照﹐是夜命壯士以繩索縋下東門﹐徑奔秦寨﹐將士把持﹐不容入見﹐武從營外放聲大哭。

營吏擒來稟見穆公﹐穆公問﹕「是誰人﹖」

武曰「老臣乃鄭之大夫燭武是也。」

穆公曰「所哭何事﹖」

武曰「哭鄭之將亡耳﹗」

穆公曰「鄭亡。汝安得在吾寨外號哭﹖」

武曰「老臣哭鄭﹐兼亦哭秦。鄭亡不足惜﹐獨可惜者秦耳﹗」

穆公大怒。叱曰「吾國有何可惜﹖言不合理﹐卽當斬首﹗」

武面無懼色﹐疊著兩个指頭﹐指東畫西﹐說出一段利害來。正是﹕

說時石漢皆開眼﹐道破泥人也點頭。

紅日朝升能夜出﹐黃河東逝可西流。燭武曰「秦晉合兵臨鄭﹐鄭之亡﹐不待言矣。若亡鄭而有益於秦﹐老臣又何敢言﹖不惟無益﹐又且有損﹐君何爲勞師費財﹐以供他人之役乎﹖」

穆公曰「汝言無益有損﹐何說也﹖」

燭武曰「鄭在晉之東界﹐秦在晉之西界﹐東西相距﹐千里之遙﹐秦東隔於晉﹐南隔於周﹐能越周﹑晉而有鄭乎﹖鄭𨿽亡﹐尺土皆晉之有﹐於秦何與﹖夫秦﹑晉兩國﹐毗鄰並立﹐勢不相下﹐晉益彊﹐則秦益弱矣。爲人兼地﹐以自弱其國﹐智者計不出此﹐且晉惠公曾以河外五城許君﹐旣入而旋背之﹐君所知也。君之施於晉者﹐累世矣﹐曾見晉有分毫之報於君乎﹖晉侯自復國以來﹐增兵設將﹐日務兼並爲彊﹐今日拓地於東﹐旣亡鄭矣﹐異日必思拓地於西﹐患且及秦。君不聞虞﹑虢之事乎﹖假虞君以滅虢﹐旋反戈而中虞﹐虞公不智﹐助晉自滅﹐可不鑑哉﹖君之施晉﹐旣不足恃﹐晉之用秦﹐又不可測﹐以君之賢智﹐而甘墮晉之術中﹐此臣所謂『無益而有損』﹐所以痛哭者此也﹗」

穆公靜聽良久﹐聳然動色﹐頻頻點首曰「大夫之言是也﹗」

百里奚進曰「燭武辯士﹐欲離吾兩國之好﹐君不可聽之。」

燭武曰「君若肯寬目下之圍﹐定立盟誓﹐棄楚降秦。君如有東方之事﹐行李往來﹐取給於鄭﹐猶君外府也。」

穆公大悅﹐遂與燭武歃血爲誓﹐反使杞子﹑逢孫﹑楊孫三將畱卒二千人助鄭戍守﹐不告於晉﹐密地班師而去。早有探騎報入晉營﹐文公大怒﹐狐偃在旁﹐請追擊秦師﹐不知文公從否﹖且看下回分解。

第四十四回

叔詹據鼎抗晉侯弦髙假命犒秦軍

話說秦穆公私與鄭盟﹐背晉退兵﹐晉文公大怒﹐狐偃進曰「秦𨿽去不遠﹐臣請率偏師追擊之。軍有歸心﹐必無鬥志﹐可一戰而勝也﹔旣勝秦﹐鄭必喪膽﹐將不攻自下矣。」

文公曰「不可。寡人昔賴其力﹐以撫有社稷。若非秦君﹐寡人何能及此﹖以子玉之無禮於寡人﹐寡人猶避之三舍﹐以報其施﹐況婚姻乎﹖且無秦何患不能圍鄭。」乃分兵一半﹐營於函陵﹐攻圍如故。

鄭伯謂燭武曰「秦兵之退﹐子之力也﹐晉兵未退﹐如之柰何﹖」

燭武對曰「聞公子蘭有寵於晉侯﹐若使人迎公子蘭歸國﹐以請成於晉﹐晉必從矣。」

鄭伯曰「此非老大夫﹐亦不堪使也。」

石申父曰「武勞矣﹐臣願代一行。」乃攜重寶出城﹐直叩晉營求見。

文公命之入﹐石申父再拜﹐將重寶上獻﹐致鄭伯之命曰「寡君以密邇荊蠻﹐不敢顯絕﹐然實不敢離君侯之宇下也。君侯赫然震怒﹐寡君知罪矣﹐不腆世藏﹐願效贄於左右。寡君有弟蘭﹐獲侍左右﹐今願因蘭以乞君侯之憐。君侯使蘭監鄭之國﹐當朝夕在庭﹐其敢有二心﹖」

文公曰「汝離我於秦﹐明欺我不能獨下鄭也。今又來求成﹐莫非緩兵之計﹐欲俟楚救耶﹖若欲我退兵﹐必依我二事方可。」

石申父曰「請君侯命之。」

文公曰「必迎立公子蘭爲世子﹐且獻謀臣叔詹出來﹐方表汝誠心也。」

石申父領了晉侯言語﹐入城回復鄭伯。鄭伯曰「孤未有子﹐聞子蘭昔有夢徵﹐立爲世子﹐社稷必享之﹔但叔詹乃吾股肱之臣﹐豈可去孤左右﹖」

叔詹對曰「臣聞『主憂則臣辱﹐主辱則臣死』﹐今晉人索臣﹐臣不往﹐兵必不解﹐是臣避死不忠﹐而遺君以憂辱也。臣請往。」

鄭伯曰「子往必死﹐孤不忍也。」

叔詹對曰「君不忍於一詹﹐而忍於百姓之危困﹐社稷之隕墜乎﹖捨一臣以救百姓而安社稷﹐君何愛焉﹖」

鄭伯涕淚而遣之。石申父同侯宣多﹐送叔詹於晉軍﹐言「寡君畏君之靈﹐二事俱不敢違。今使詹聽罪於幕下﹐惟君侯處裁﹐且求賜公子蘭爲敝邑之適嗣﹐以終上國之徳。」

晉侯大悅﹐卽命狐偃召公子蘭於東鄙﹐命石申父﹑侯宣多在營中等候。

且說晉侯見了叔詹﹐大喝﹕「汝執鄭國之柄﹐使其君失禮於賓客﹐一罪也﹔受盟而復懷貳心﹐二罪也。」命左右速具鼎鑊﹐將烹之。

叔詹面不攺色﹐拱手謂文公曰「臣願得盡言而死。」

文公曰「汝有何言﹗」

詹對曰「君侯辱臨敝邑﹐臣常言於君曰﹕」晉公子賢明﹐其左右皆卿才﹐若返國﹐必伯諸侯。『及溫之盟﹐臣又勸吾君﹕「必終事晉﹐無得罪﹐罪且不赦。』天降鄭禍﹐言不見納﹐今君侯委罪於執政﹐寡君明其非辜﹐堅不肯遣﹐臣引『主辱臣死』之義﹐自請就誅﹐以救一城之難。夫料事能中﹐智也﹔盡心謀國﹐忠也﹔臨難不避﹐勇也﹔殺身救國﹐仁也。仁﹑智﹑忠﹑勇俱全﹐有臣如此﹐在晉國之法﹐固宜烹矣。」乃據鼎耳而號曰「自今已往﹐事君者以詹爲戒﹗」

文公悚然﹐命赦勿殺﹐曰「寡人聊以試子﹐子眞烈士也﹗」加禮甚厚。

不一日﹐公子蘭取至﹐文公告以相召之意﹐使叔詹同石申父﹑侯宣多等﹐卽以世子之禮相見﹐然後跟隨入城。鄭伯立公子蘭爲世子﹐晉師方退。

自是秦﹑晉有隙。髯翁有詩嘆云﹕

甥舅同兵意不欺﹐卻因燭武片言移。

爲貪東道蠅頭利﹐數世兵連那得知。

是年魏犨醉後﹐墜車折臂﹐內傷病復發﹐嘔血斗餘死﹐文公錄其子魏顆嗣爵。未幾﹐狐毛﹑狐偃亦相繼而卒﹐晉文公哭之慟曰「寡人得脫患難﹐以有今日﹐多賴舅氏之力﹐不意棄我而去﹐使寡人失其右臂矣﹐哀哉﹗」

胥臣進曰「主公惜二狐之才﹐臣舉一人﹐可爲卿相﹐惟主公主裁﹗」

文公曰「卿所舉何人也﹖」

胥臣曰「臣前奉使﹐捨於冀野﹐見一人方秉耒而耨﹐其妻饋以午餐﹐雙手捧獻﹐夫亦斂容接之。夫祭而後食﹐其妻侍立於旁。良久食畢﹐夫俟其妻行而後復耨﹐始終無惰容。夫妻之間﹐相敬如賓﹐況他人乎﹖臣聞『能敬者必有徳。』往問姓名﹐乃郤芮之子郤缺也。此人若用於晉﹐不弱於子犯。」

文公曰「其父有大罪﹐安可用其子乎﹖」

胥臣曰「以堯﹑舜爲父﹐而有丹朱﹑商均之不肖﹔以鯀爲父﹐而有禹之聖。賢不肖之間﹐父子不相及也。君柰何因已往之惡﹐而棄有用之才乎﹖」

文公曰「善﹐卿爲我召之。」

胥臣曰「臣恐其逃奔他國﹐爲敵所用﹐已攜歸在臣家中矣。君以使命往﹐方是禮賢之道。」

文公依其言﹐使內侍以簪纓袍服﹐往召郤缺。郤缺再拜稽首﹐辭曰「臣乃冀野農夫﹐君不以先臣之罪﹐加之罪戮﹐已荷寬宥﹐況敢賴寵以玷朝班﹗」

內侍再三傳命勸駕﹐郤缺乃簪佩入朝。郤缺生得身長九尺﹐隆準丰頤﹐聲如洪鐘。文公一見大喜﹐乃遷胥臣爲下軍元帥﹐使郤缺佐之。復攺二行爲二軍﹐謂之「新上」﹑「新下」。以趙衰將「新上軍」﹐箕鄭佐之﹔胥臣之子胥嬰將「新下軍」﹐先都佐之。舊有三軍﹐今又添二軍﹐共是五軍﹐亞於天子之制。

豪傑向用﹐軍政無闕。楚成王聞之而懼﹐乃使大夫斗章請平於晉。晉文公念其舊徳﹐許之通好﹐使大夫陽處父報聘於楚。不在話下。

周襄王二十四年﹐鄭文公捷薨﹐羣臣奉其弟公子蘭卽位﹐是爲穆公﹐果應昔日夢蘭之兆。

是冬﹐晉文公有疾﹐召趙衰﹑先軫﹑狐射姑﹑陽處父諸臣入受顧命﹐使輔世子驩爲君﹐勿替伯業。復恐諸子不安於國﹐預遣公子雍出仕於秦﹐公子樂出仕於陳。雍乃杜祁所生﹐樂乃辰嬴所生也。又使其幼子黑臀﹐出仕於周﹐以親王室。文公薨﹐在位八年﹐享年六十八歲。史臣有詩贊云﹕

道路奔馳十九年﹐神龍返穴遂乘權。

河陽再覲忠心顯﹐城濮三軍義問宣。

雪恥酬恩中始快﹐賞功罰罪政無偏。

𨿽然廣儉繇天授﹐左右匡扶賴眾賢。

世子驩主喪卽位﹐是爲襄公。襄公奉文公之柩﹐殯於曲沃﹐方出絳城﹐柩中忽作大聲﹐如牛鳴然﹐其柩重如泰山﹐車不能動﹐羣臣無不大駭。

太卜郭偃卜之﹐獻其繇曰「有鼠西來﹐越我垣墻。我有巨梃﹐一擊三傷。」偃曰「數日內﹐必有兵信自西方來﹐我軍擊之﹐大捷。此先君有靈﹐以告我也。」

羣臣皆下拜﹐柩中聲頓止﹐亦覺不重﹐遂如常而行。先軫曰「西方者﹐秦也。」隨使人密往秦國探信不題。

話分兩頭。

卻說秦將杞子﹑逢孫﹑楊孫三人屯戍於鄭之北門﹐見晉國送公子蘭歸鄭﹐立爲世子﹐忿然曰「我等爲他戍守﹐以拒晉兵﹐他又降服晉國﹐顯得我等無功了。」已將密報知會本國。

秦穆公心亦不忿﹐只礙著晉侯﹐敢怒而不敢言。及公子蘭卽位﹐待杞子等無加禮。杞子遂與逢孫﹑楊孫商議﹕「我等屯戍在外﹐終無了期。不若勸吾主潛師襲鄭﹐吾等皆可厚獲而歸。」正商議間﹐又聞晉文公亦薨﹐舉手加額曰「此天贊吾成功也﹗」遂遣心腹人歸秦﹐言於穆公曰「鄭人使我掌北門之管﹐若遣兵潛來襲鄭﹐我爲內應﹐鄭可滅也。晉有大喪﹐必不能救鄭﹐況鄭君嗣位方新﹐守備未修﹐此機不可失。」

秦穆公接此密報﹐遂與蹇叔及百里奚商議﹐二臣同聲進諫曰「秦去鄭千里之遙﹐非能得其地也﹐特利其俘獲耳。夫千里勞師﹐跋涉日久﹐豈能掩人耳目﹖若彼聞吾謀﹐而爲之備。勞而無功﹐中途必有變。夫以兵戍人﹐還而謀之﹐非信也﹔乘人之喪而伐之﹐非仁也。成功利小﹐不成則害大﹐非智也。失此三者﹐臣不知其可也﹖」

穆公艴然曰「寡人三置晉君﹐再平晉亂﹐名著於天下﹔只因晉侯敗楚城濮﹐遂以伯業讓之。今晉侯卽世﹐天下誰爲秦難者﹐鄭如困鳥依人﹐終當飛去。乘此時滅鄭﹐以易晉河東之地﹐晉必聽之。何不利之有。」

蹇叔又曰「君何不使人行弔於晉﹐因而弔鄭。以窺鄭之可攻與否﹐毋爲杞子輩虛言所惑也﹗」

穆公曰「若待行弔而後出師﹐往返之間﹐又幾一載。夫用兵之道﹐疾雷不及掩耳﹐汝老憊何知﹖」乃陰約來人﹐「以二月上旬﹐師至北門﹐裏應外合﹐不得有誤﹗」

於是召孟明視爲大將﹐西乞術﹑白乙丙副之。挑選精兵三千餘人﹐車三百乘。出東門之外。

孟明乃百里奚之子﹐白乙乃蹇叔之子。出師之日﹐蹇叔與百里奚﹐號哭而送之曰「哀哉﹐痛哉﹗吾見爾之出﹐而不見爾之入也﹗」

穆公聞之大怒﹐使人讓二臣曰「爾何爲哭吾師﹐敢沮吾軍心耶﹖」蹇叔﹑百里奚並對曰「臣安敢哭君之師﹐臣自哭吾子耳。」

白乙見父親哀哭﹐欲辭不行。蹇叔曰「吾父子食秦重祿﹐汝死自分內事也。」乃密授以一簡﹐封識甚固﹐囑之曰「汝可依吾簡中之言。」白乙領命而行﹐心下又惶惑﹐又淒楚。惟孟明自恃才勇﹐以爲成功可必﹐恬不爲意。

大軍旣發﹐蹇叔謝病不朝﹐遂請致政。穆公彊之﹐蹇叔遂稱病篤﹐求還銍村。百里奚造其家問病﹐謂蹇叔曰「奚非不知見機之道﹐所以苟畱於此者﹐尙冀吾子生還一面耳。吾兄何以教我﹖」

蹇叔曰「秦兵此去必敗﹐賢弟可密告子桑﹐備舟楫於河下﹐萬一得脫﹐接應西還。切記﹐切記﹗」

百里奚曰「賢兄之言﹐卽當奉行。」

穆公聞蹇叔決意歸田﹐贈以黃金二十斤﹐彩緞百束﹐羣臣俱送出郊關而返。百里奚握公孫枝之手﹐告以蹇叔之言﹐如此恁般。「吾兄不托他人﹐而托子桑﹐以將軍忠勇﹐能分國家之憂也。將軍不可泄漏﹐當密圖之。」

公孫枝曰「敬如命。」自去準備船隻﹐不在話下。

卻說孟明見白乙領父密簡﹐疑有破鄭奇計在內﹐是夜安營已畢﹐特來索看。白乙丙啟而觀之﹐內有字二行曰「此行鄭不足慮﹐可慮者晉也。崤山地險﹐爾宜謹愼﹐我當收爾骸骨於此。」孟明掩目急走﹐連聲曰「咄﹐咄﹗晦气﹐晦气﹗」白乙意亦以爲未必然。

三帥自冬十二月丙戌日出師﹐至明年春正月﹐從周北門而過。

孟明曰「天子在是﹐𨿽不敢以戎事謁見﹐敢不敬乎﹖」傳令左右﹐皆免冑下車﹐前哨牙將褒蠻子驍勇無比﹐才過都門﹐卽從平地超越登車﹐疾如飛鳥﹐車不停軌。

孟明嘆曰「使人人皆褒蠻子﹐何事不成﹖」

眾將士嘩然曰「吾等何以不如褒蠻子﹖」於是爭先攘臂呼於眾曰「有不能超乘者﹐退之殿後。」凡行軍以殿爲怯﹐軍敗則以殿爲勇。此言殿後者﹐辱之也。

一軍凡三百乘﹐無不超騰而上者。登車之後﹐車行迅速﹐如疾風閃電一般﹐霎時不見。

時周襄王使王子虎同王孫滿往觀秦師。過訖﹐回復襄王。王子虎嘆曰「臣觀秦師驍健如此﹐誰能敵者﹖此去鄭必無幸矣﹗」

王孫滿時年甚小﹐含笑而不言。襄王問曰「爾童子以爲何如﹖」

滿對曰「禮﹐過天子門﹐必捲甲束兵而趨。今止於免冑﹐是無禮也﹔又超乘而上﹐其輕甚矣。輕則寡謀﹐無禮則易亂。此行也﹐秦必有敗衄之辱﹐不能害人﹐只自害耳。」

卻說鄭國有一商人﹐名曰弦髙﹐以販牛爲業。自昔王子頹愛牛﹐鄭﹑衛各國商人﹐販牛至周﹐頗得重利。今日弦髙尙襲其業。

此人𨿽則商賈之流﹐倒也有些忠君愛國之心﹐排患解紛之略﹐只爲無人薦引﹐屈於市井之中。今日販了數百肥牛﹐往周買賣。行近黎陽津﹐遇一故人﹐名曰蹇他﹐乃新從秦國而來。弦髙與蹇他相見﹐問﹕「秦國近有何事﹖」

他曰「秦遣三帥襲鄭﹐以十二月丙戌日出兵﹐不久卽至矣。」

弦髙大驚曰「吾父母之邦﹐忽有此難。不聞則已﹐若聞而不救﹐萬一宗社淪亡﹐我何面目回故鄕也﹖」遂心生一計﹐辭別了蹇他﹐一面使人星夜奔告鄭國﹐教他速作準備﹐一面打點犒軍之禮﹐選下肥牛二十頭隨身﹐余牛俱寄頓客捨。弦髙自乘小車﹐一路迎秦師上去。

來至滑國﹐地名延津﹐恰好遇見秦兵前哨。弦髙攔住前路﹐髙叫﹕「鄭國有使臣在此﹐願求一見﹗」

前哨報入中軍。

孟明倒喫一驚﹐想道﹕「鄭國如何便知我兵到來﹖遣使臣遠遠來接。且看他來意如何。」遂與弦髙車前相見。

弦髙詐傳鄭君之命﹐謂孟明曰「寡君聞三位將軍將行師出於敝邑﹐不腆之賦﹐敬使下臣髙遠犒從者。敝邑攝乎大國之間﹐外侮疊至﹐爲久勞遠戍。恐一旦不戒﹐或有不測﹐以得罪於上國。日夜儆備﹐不敢安寢﹐惟執事諒之﹗」

孟明曰「鄭君旣犒師﹐何無國書﹖」

弦髙曰「執事以冬十二月丙戌日出兵﹐寡君聞從者驅馳甚力﹐恐俟詞命之修﹐或失迎犒﹐遂口授下臣﹐匍匐請罪﹐非有他也。」

孟明附耳言曰「寡君之遣視﹐爲滑故也﹐豈敢及鄭。」

傳令﹕「住軍於延津﹗」

弦髙稱謝而退。西乞白乙問孟明﹕「駐軍延津何意﹖」

孟明曰「吾師千里遠涉﹐止以出鄭人之不意﹐可以得志。今鄭人已知吾出軍之日﹐其爲備也久矣。攻之則城固而難克﹐圍之則兵少而無繼。今滑國無備﹐不若襲滑而破之﹐得其鹵獲﹐猶可還報吾君﹐師出不爲無名也。」

是夜三更﹐三帥兵分作三路﹐並力襲破滑城。滑君奔翟。秦兵大肆擄掠﹐子女玉帛爲之一空。史臣論此事﹐謂秦帥目中已無鄭矣﹐若非弦髙矯命犒師﹐以杜三帥之謀﹐則滅國之禍﹐當在鄭而不在滑也。有詩贊云﹕

千里驅兵狠似狼﹐豈因小滑逞鋒鋩。

弦髙不假軍前犒﹐鄭國安能免滅亡。

滑自被殘破﹐其君不能復國。秦兵去後﹐其他遂爲衛國所並﹐不在話下。

卻說鄭穆公接了商人弦髙密報﹐猶未深信﹐時當二月上旬﹐使人往客館窺覘杞子﹑逢孫﹑楊孫所爲﹐則已收束車乘﹐厲兵秣馬﹐整頓器械﹐人人裝束﹐个个抖擻﹐只等秦兵到來﹐這里準備獻門。使者回報﹐鄭伯大驚﹐乃使老大夫燭武﹐先見杞子﹑逢孫﹑楊孫﹐各以束帛爲贐﹐謂之曰「吾子淹久於敝邑﹐敝邑以供給之故﹐原圃之麋鹿俱竭矣﹐今聞吾子戒嚴﹐意者有行色乎﹖孟明諸將在周滑之間﹐盍往從之﹖」

杞子大驚﹐暗思﹕「吾謀已泄﹐師至無功﹐反將得罪﹐不惟鄭不可畱﹐秦亦不可歸矣﹗」乃緩詞以謝燭武﹐卽日引親隨數十人﹐逃奔齊國﹔逢孫﹑楊孫﹐亦奔宋國避罪﹐戍卒無主﹐屯聚於北門﹐欲爲亂﹐鄭穆公使佚之狐多賫行糧﹐分散眾人﹐導之還鄕。

鄭穆公錄弦髙之功﹐拜爲軍尉﹐自此鄭國安靖。

卻說晉襄公在曲沃殯宮守喪﹐聞諜報﹕「秦國孟明將軍統兵東去﹐不知何往﹗」襄公大驚﹐卽使人召羣臣商議﹐先軫預已打聽明白﹐備知秦君襲鄭之謀﹐遂來見襄公。不知先軫如何計較﹖且看下回分解。

第四十五回

晉襄公墨縗敗秦先元帥免冑殉翟

話說中軍元帥先軫﹐已備知秦國襲鄭之謀﹐遂來見襄公曰「秦違蹇叔﹑百里奚之諫﹐千里襲人。此卜偃所謂﹐『有鼠西來﹐越我垣墻』者也。急擊之﹐不可失。」

欒枝進曰「秦有大惠於先君﹐未報其徳﹐而伐其師﹐如先君何﹖」

先軫曰「此正所以繼先君之志也。先君之喪﹐同盟方弔卹之不暇﹐秦不加哀憫﹐而兵越吾境﹐以伐我同姓之國﹐秦之無禮甚矣﹗先君亦必含恨於九泉﹐又何徳之足報﹖且兩國有約﹐彼此同兵。圍鄭之役﹐背我而去﹔秦之交情﹐亦可知矣﹖彼不顧信﹐我豈顧徳﹖」

欒枝又曰「秦未犯吾境﹐擊之毋乃太過﹖」

先軫曰「秦之樹吾先君於晉﹐非好晉也﹐以自輔也。君之伯諸侯﹐秦𨿽面從﹐心實忌之。今乘喪用兵﹐明欺我之不能庇鄭也。我兵不出﹐眞不能矣。襲鄭不已﹐勢將襲晉。諺云﹕」一日縱敵﹐數世貽殃。『若不擊秦﹐何以自立﹖「

趙衰曰「秦𨿽可擊﹐但吾主苫塊之中﹐遽興兵革﹐恐非居喪之禮。」

先軫曰「禮﹐人子居喪﹐寢處苫塊﹐以盡孝也。翦彊敵以安社稷﹐孝孰大焉﹖諸卿若云不可﹐臣請獨往。」

胥臣等皆贊成其謀﹐先軫遂請襄公墨縗治兵。

襄公曰「元帥料秦兵何時當返﹖從何路行﹖」

先軫屈指算之曰「臣料秦兵必不能克鄭﹐遠行無繼﹐勢不可久。總計往返之期﹐四月有餘﹐初夏必過澠池。澠池乃秦晉之界﹐其西有崤山兩座﹐自東崤至於西崤﹐相去三十五里﹐此乃秦歸必由之路。其地樹木叢雜﹐山石崚嶒﹐有數處車不可行﹐必當解驂下走。若伏兵於此處﹐出其不意﹐可使秦之兵將﹐盡爲俘虜。」

襄公曰「但憑元帥調度。」

先軫乃使其子先且居﹐同屠擊引兵五千﹐伏於崤山之左﹔使胥臣之子胥嬰﹐同狐鞫居引兵五千﹐伏於崤山之右。候秦兵到日﹐左右夾攻。使狐偃之子狐射姑同韓子輿引兵五千﹐伏於西崤山﹐預先砍伐樹木﹐塞其歸路﹔使梁繇靡之子梁弘同萊駒引兵五千﹐伏於東崤山﹐只等秦兵盡過﹐以兵追之。先軫同趙衰﹐欒枝﹐胥臣﹐陽處父﹐先蔑一班宿將﹐跟隨晉襄公﹐離崤山二十里下寨﹐各分隊伍﹐準備四下接應。正是﹕「整頓窩弓射猛虎﹐安排香餌釣鰲魚。」

再說秦兵於春二月中﹐滅了滑國﹐擄其輜重﹐滿載而歸﹐只爲襲鄭無功﹐指望以此贖罪。時夏四月初旬﹐行及澠池﹐白乙丙言於孟明曰「此去從澠池而西﹐正是崤山險峻之路﹐吾父諄諄叮囑謹愼﹐主帥不可輕忽。」孟明曰「吾驅馳千里﹐尙然不懼。況過了崤山﹐便是秦境﹐家鄕密邇﹐緩急可恃﹐又何慮哉﹗」

西乞術曰「主帥𨿽然虎威﹐然愼之無失。恐晉有埋伏﹐卒然而起﹐何以禦之﹖」

孟明曰「將軍畏晉如此﹐吾當先行﹐如有伏兵﹐吾自當之。」乃遣驍將褒蠻子﹐打著元帥百里旗號﹐前往開路﹔孟明做第二隊﹐西乞第三隊﹐白乙第四隊﹐相離不過一二里之程。

卻說褒蠻子慣使著八十斤重的一柄方天畫戟﹐掄動如飛﹐自謂天下無敵。

驅車過了澠池﹐望西路進發﹐行至東崤山﹐忽然山凹裏鼓聲大震﹐飛出一隊車馬﹐車上立著一員大將﹐當先攔路﹐問﹕「汝是秦將孟明否﹖吾等候多時矣﹗」

褒蠻子曰「來將可通姓名。」

那將答曰「吾乃晉國大將萊駒是也﹐」

蠻子曰「教汝國欒枝﹐魏犨來到﹐還斗上幾合戲耍。汝乃無名小卒﹐何敢攔吾歸路﹖快快閃開﹐讓我過去﹐若遲慢時﹐怕你捱不得我一戟。」

萊駒大怒﹐挺長戈劈胸刺去﹐蠻子輕輕撥開﹐就勢一戟刺來﹐萊駒急閃﹐那戟來勢太重﹐就刺在那車衡之上﹐蠻子將戟一絞﹐把衡木折做兩段。萊駒見其神勇﹐不覺贊嘆一聲道﹕「好孟明﹐名不虛傳。」

蠻子呵呵大笑曰「我乃孟明元帥部下牙將褒蠻子便是。我元帥豈肯與汝鼠輩交鋒耶﹖汝速速躲避﹐我元帥隨後兵到﹐汝無噍類矣。」

萊駒嚇得魂不附體﹐想道﹕「牙將且如此英雄﹐不知孟明還是如何﹖」

遂髙聲叫曰「我放汝過去﹐不可傷害吾軍。」遂將車馬約在一邊﹐讓褒蠻子前隊過去。蠻子卽差軍士傳報主帥孟明﹐言「有些小晉軍埋伏﹐已被吾殺退﹐可速上前合兵一處﹐過了崤山﹐便沒事了。」孟明得報大喜﹐遂催趲西乞﹐白乙兩軍﹐一同進發。

且說萊駒引兵來見梁弘﹐盛述褒蠻子之勇﹐梁弘笑曰「𨿽有鯨蛟﹐已入鐵网﹐安能施其變化哉﹖吾等按兵勿動﹐俟其盡過﹐從後驅之﹐可獲全勝。」

再說孟明等三帥﹐進了東崤﹐約行數里﹐地名上天梯﹐墮馬崖﹐絕命巖﹐落魂澗﹐鬼愁窟﹐斷雲峪﹐一路都是有名的險處﹐車馬不能通行。前哨褒蠻子已自去得遠了。孟明曰「蠻子已去﹐料無埋伏矣﹗」吩咐軍將﹐解了轡索﹐卸了甲冑﹐或牽馬而行﹐或扶車而過﹐一步兩跌﹐備極艱難﹐七斷八續﹐全無行伍。

有人問道﹕「秦兵當日出行﹐也從崤山過去的。不見許多艱阻﹖今番回轉﹐何說得恁般﹖」這有个緣故﹐當初秦兵出行之日﹐乘著一股銳气﹐且沒有晉兵攔阻。輕車快馬﹐緩步徐行﹐任意經過﹐不覺其苦。今日往來千里﹐人馬俱疲困了。又擄掠得滑國許多子女金帛﹐行裝重滯﹔況且遇過晉兵一次﹐𨿽然硬過﹐還怕前面有伏﹐心下慌忙﹐倍加艱阻﹐自然之理也。

孟明等過了上天梯第一層險隘﹐正行之間﹐隱隱聞鼓角之聲﹐後隊有人報道﹕「晉兵從後追至矣﹗」

孟明曰「我旣難行﹐他亦不易﹐但愁前阻﹐何怕後追﹖吩咐各軍﹐速速前進便了。」教白乙前行﹐「我當親自斷後﹐以禦追兵。」

又驀過了墮馬崖﹐將近絕命巖了﹐眾人發起喊來﹐報道﹕「前面有亂木塞路﹐人馬俱不能通﹐如何是好﹖」孟明想﹕「這亂木從何而來﹖莫非前面果有埋伏﹖」乃親自上前來看﹐但見巖旁有一碑﹐鐫上五字道﹕「文王避雨處。」碑旁豎立紅旗一面﹐旗竿約長三丈有餘﹐旗上有一「晉」字﹐旗下都是縱橫亂木﹐孟明曰「此是疑兵之計也﹐事已至此﹐便有埋伏﹐只索上前。」遂傳令教軍士先將旗竿放倒﹐然後搬開柴木﹐以便跋涉。

誰知這面晉字紅旗﹐乃是伏軍的記號﹐他伏於巖谷僻處﹐望見旗倒﹐便知秦兵已到﹐一齊發作﹐秦軍方才搬運柴木﹐只聞前面鼓聲如雷﹐遠遠望見旌旗閃爍﹐正不知多少軍馬﹐白乙丙且教安排器械﹐爲衝突之計。

只見山巖髙處﹐立著一位將軍﹐姓狐名射姑﹐字賈季﹐大叫道﹕「汝家先鋒褒蠻子﹐已被縛在此了﹐來將早早投降﹐免遭屠戮。」

原來褒蠻子恃勇前進﹐墮於陷坑之中﹐被晉軍將撓鉤搭起﹐綁縛上囚車了。白乙丙大驚﹐使人報知西乞術與主將孟明﹐商議並力奪路。孟明看這條路徑﹐只有尺許之闊﹐一邊是危峯峻石﹐一邊臨著萬丈深溪﹐便是落魂澗了﹐𨿽有千軍萬馬﹐無處展施﹐心生一計﹐傳令﹕「此非交鋒之地﹐教大軍一齊退轉東崤寬展處﹐決一死戰﹐再作區處。」

白乙丙奉了將令﹐將軍馬退回﹐一路聞金鼓之聲﹐不絕於耳﹐才退至墮馬崖﹐只見東路旌旗﹐連接不斷﹐卻是大將梁弘同副將萊駒﹐引著五千人馬﹐從後一步步襲來。秦軍過不得墮馬崖﹐只得又轉﹐此時好象螞蟻在熱盤之上﹐東旋西轉﹐沒有个定處。

孟明教軍士從左右兩旁﹐爬山越溪﹐尋个出路﹐只見左邊山頭上金鼓亂鳴﹐左有一枝軍占住﹐叫道﹕「大將先且居在此﹐孟明早早投降。」右邊隔溪一聲炮響﹐山谷俱應﹐又豎起大將胥嬰的旗號。

孟明此時﹐如萬箭攢心﹐沒擺布一頭處﹐軍士每分頭亂竄﹐爬山越溪﹐都被晉兵斬獲﹐孟明大怒﹐同西乞﹑白乙二將﹐仍殺到墮馬崖來﹐那柴木上都摻有硫黃焰硝引火之物﹐被韓子輿放起火來﹐燒得焰騰騰煙漲迷天﹐紅赫赫火星撒地﹐後面梁弘軍馬已到﹐逼得孟明等三帥叫苦不疊﹐左右前後﹐都是晉兵布滿。

孟明謂白乙丙曰「汝父眞神算也。今日困於絕地﹐我死必矣。你二人變服﹐各自逃生﹐萬一天幸﹐有一人得回秦國﹐奏知吾主﹐興兵報仇﹐九泉之下﹐亦得吐气。」

西乞術﹑白乙丙哭曰「吾等生則同生﹐死則同死﹐縱使得脫﹐何面目獨歸故國﹖」

言之未已﹐手下軍兵﹐看看散盡﹐委棄車仗器械﹐連路堆積。孟明等三帥﹐無計可施﹐聚於巖下﹐坐以待縛﹐晉兵四下圍裹將來﹐如饅頭一般﹐把秦家兵將﹐做个餤子﹐一个个束手受擒。殺得血污溪流﹐屍橫山徑﹐匹馬隻輪﹐一些不曾走漏。髯翁有詩云﹕

千里雄心一旦灰﹐西崤無復隻輪回。

休誇晉帥多奇計﹐蹇叔先曾墮淚來。

先且居諸將會集於東崤之下﹐將三帥及褒蠻子上了囚車﹐俘獲軍士及車馬﹐並滑國擄掠來許多子女玉帛﹐盡數解到晉襄公大營。

襄公墨縗受俘﹐軍中歡呼動地﹐襄公問了三帥姓名﹐又問﹕「褒蠻子何人也﹖」

梁弘曰「此人𨿽則牙將﹐有兼人之勇﹐萊駒曾失利一陣﹐若非落於陷坑﹐亦難制縛。」

襄公駭然曰「旣如此驍勇﹐畱之恐有他變。」喚萊駒上前﹐「汝前日戰輸與他﹐今日在寡人面前﹐可斬其頭以泄恨。」萊駒領命﹐將褒蠻子縛於庭柱﹐手握大刀﹐方欲砍去﹐那蠻子大呼曰「汝是我手下敗將﹐安敢犯吾﹖」這一聲﹐就如半空中起个霹靂一般﹐屋宇俱震動﹐蠻子就呼聲中﹐將兩臂一撐﹐麻索俱斷﹐萊駒喫一大驚﹐不覺手顫﹐墮刀於地。蠻子便來搶這把大刀﹐有个小校﹐名曰狼瞫﹐從旁觀見﹐先搶刀在手﹐將蠻子一刀劈倒﹐再復一刀﹐將頭割下﹐獻於晉侯之前﹐襄公大喜曰「萊駒之勇﹐不及一小校也﹖」乃黜退萊駒不用﹐立狼瞫爲車右之職﹐狼瞫謝恩而出。

自謂受知於君﹐不往元帥先軫處拜謝。先軫心中﹐頗有不悅之意。

次日﹐襄公同諸將奏凱而歸﹐因殯在曲沃﹐且回曲沃﹐欲俟還絳之後﹐將秦帥孟明等三人獻俘於太廟﹐然後施刑﹐先以敗秦之功﹐告於殯宮﹐遂治窀穸之事﹐襄公墨縗視葬﹐以表戰功。

母夫人嬴氏﹐因會葬亦在曲沃﹐已知三帥被擒之信﹐故意問襄公曰「聞我兵得勝﹐孟明等俱被囚執﹐此社稷之福也﹐但不知已曾誅戮否﹖」

襄公曰「尙未。」

文嬴曰「秦﹑晉世爲婚姻﹐相與甚歡﹐孟明等貪功起釁﹐妄動干戈﹐使兩國恩變爲怨﹐吾量秦君﹐必深恨此三人﹐我國殺之無益﹐不如縱之還秦﹐使其君自加誅戮﹐以釋二國之怨﹐豈不美哉﹖」

襄公曰「三帥用事於秦﹐獲而縱之﹐恐貽晉患。」

文嬴曰「『兵敗者死』﹐國有常刑。楚兵一敗﹐得臣伏誅﹐豈秦國獨無軍法乎﹖況當時晉惠公被執於秦﹐秦君且禮而歸之﹐秦之有禮於我如此。區區敗將﹐必欲自我行戮﹐顯見我國無情也。」襄公初時不肯﹐聞說到放還惠公之事﹐悚然動心﹐卽時詔有司釋三帥之囚﹐縱歸秦國。

孟明等得脫囚系﹐更不入謝﹐抱頭鼠竄而逃。

先軫方在家用飯﹐聞晉侯已赦三帥﹐吐哺入見﹐怒气衝衝﹐問襄公﹕「秦囚何在﹖」

襄公曰「母夫人請放歸卽刑﹐寡人已從之矣。」

先軫勃然唾襄公之面曰「咄﹗孺子不知事如此。武夫千辛萬苦﹐方獲此囚﹐乃壞於婦人之片言耶﹖放虎歸山﹐異日悔之晚矣﹗」襄公方才醒悟﹐拭面而謝﹐曰「寡人之過也﹗」

遂問班部中﹐「誰人敢追秦囚者﹖」

陽處父願往。

先軫曰「將軍用心﹐若追得便是第一功也﹗」

陽處父駕起追風馬﹐掄起斬將刀﹐出了曲沃西門﹐來追孟明。史臣有詩贊襄公能容先軫﹐所以能嗣伯業。詩曰﹕

婦人輕喪武夫功﹐先軫當時怒气沖。

拭面容言無慍意﹐方知嗣伯屬襄公。

卻說孟明等三人得脫大難﹐路上相議曰「我等若得渡河﹐便是再生﹐不然﹐猶恐晉君追悔﹐如之柰何﹖」比到河下﹐並無一个船隻﹐嘆曰「天絕我矣﹗」嘆聲未絕﹐見一漁翁﹐蕩著小艇﹐從西而來﹐口中唱歌曰「囚猿離檻兮﹐囚鳥出籠﹐有人遇我兮﹐反敗爲功﹐」

孟明異其言﹐呼曰「漁翁渡我﹗」

漁翁曰「我渡秦人﹐不渡晉人﹗」孟明曰「吾等正是秦人﹐可速渡我﹗」漁翁曰「子非崤中失事之人耶﹖」孟明應曰「然。」漁翁曰「吾奉公孫將軍將令﹐特艤舟在此相候﹐已非一日矣﹐此舟小﹐不堪重載﹐前行半里之程有大舟﹐將軍可速往。」

說罷﹐那漁翁反棹而西﹐飛也似去了。

三帥循河而西﹐未及半里﹐果有大船數隻泊於河中﹐離岸有半箭之地﹐那漁舟已自在彼招呼﹐孟明和西乞白乙跣足下船﹐未及撐開﹐東岸上早有一位將官﹐乘車而至﹐乃大將陽處父也﹐大叫﹕「秦將且住﹗」孟明等各各喫驚。

須臾之間﹐陽父停車河岸﹐見孟明已在舟中﹐心生一計﹐解自家所乘左驂之馬﹐假托襄公之命﹐賜與孟明﹐「寡君恐將軍不給於乘﹐使處父將此良馬﹐追贈將軍﹐聊表相敬之意﹐伏乞將軍俯納﹗」陽處父本意要哄孟明上岸相見﹐收馬拜謝﹐乘機縛之。

那孟明漏网之魚﹐「脫卻金鉤去﹐回頭再不來」﹐心上也防這一著﹐如何再肯登岸﹐乃立於船頭上﹐遙望陽處父﹐稽首拜謝曰「蒙君不殺之恩﹐爲惠已多﹐豈敢復受良馬之賜。此行寡君若不加戮﹐三年之後﹐當親至上國﹐拜君之賜耳﹗」陽處父再欲開口﹐只見舟師水手運槳下篙﹐船已蕩入中流去了。陽處父惘然如有所失﹐悶悶而回﹐以孟明之言﹐奏聞於襄公。

先軫忿然進曰「彼云『三年之後﹐拜君之賜』者﹐蓋將伐晉報仇也﹐不如乘其新敗喪气之日﹐先往伐之﹐以杜其謀。」襄公以爲然﹐遂商議伐秦之事。

話分兩頭﹐再說秦穆公聞三帥爲晉所獲﹐又悶又怒﹐寢食俱廢﹐過了數日﹐又聞三帥已釋放還歸﹐喜形於色﹐左右皆曰「孟明等喪師辱國﹐其罪當誅﹐昔楚殺得臣以警三軍﹐君亦當行此法也。」

穆公曰「孤自不聽蹇叔﹑百里奚之言﹐以累及三帥﹐罪在於孤﹐不在他人。」乃素服迎之於郊﹐哭而唁之﹐復用三帥主兵﹐愈加禮待。百里奚嘆曰「吾父子復得相會﹐已出望外矣﹗」遂告老致政﹐穆公乃以繇余﹑公孫枝爲左右庶長﹐代蹇叔﹑百里奚之位。此話且擱過一邊。

再說晉襄公正議伐秦﹐忽邊吏馳報﹕「今有翟主白部胡﹐引兵犯界﹐已過箕城﹐望乞發兵防禦﹗」

襄公大驚曰「翟﹑晉無隙﹐如何相犯﹖」

先軫曰「先君文公出亡在翟﹐翟君以二隗妻我君臣﹐一住十二年﹐禮遇甚厚﹐及先君返國﹐翟君又遣人拜賀﹐送二隗還晉。先君之世﹐從無一介束帛﹐以及於翟﹐翟君念先君之好﹐隱忍不言。今其子白部胡嗣位﹐自恃其勇﹐故乘喪來伐耳。」

襄公曰「先君勤勞王事﹐未暇報及私恩﹐今翟君伐我之喪﹐是我仇也﹐子載爲寡人創之﹗」

先軫再拜辭曰「臣忿秦帥之歸﹐一時怒激﹐唾君之面﹐無禮甚矣﹗臣聞﹐『兵事尙整﹐惟禮可以整民。』無禮之人﹐不堪爲帥﹐願主公罷臣之職﹐別擇良將﹗」

襄公曰「卿爲國發憤﹐乃忠心所激﹐寡人豈不諒之。今禦翟之舉﹐非卿不可﹐卿其勿辭﹗」先軫不得已﹐領命而出。嘆曰「我本欲死於秦﹐誰知卻死於翟也﹗」聞者亦莫會其意﹐襄公自回絳都去了。

單說先軫升了中軍帳﹐點集諸軍﹐問眾將﹕「誰肯爲前部先鋒者﹖」

一人昂然而出曰「某願往。」

先軫視之﹐乃新拜右車將軍狼瞫也﹐先軫因他不來謁謝﹐已有不悅之意﹐今番自請衝鋒﹐愈加不喜﹐遂罵曰「爾新進小卒﹐偶斬一囚﹐遂獲重用﹐今大敵在境﹐汝全無退讓之意﹐豈藐我帳下無一良將耶﹖」

狼瞫曰「小將願爲國家出力﹐元帥何故見阻﹖」

先軫曰「眼前亦不少出力之人﹐汝有何謀勇﹐輒敢掩諸將之上﹖」遂叱去不用。

以狐鞫居有崤山夾戰之功﹐用以代之。

狼瞫垂首嘆气﹐恨恨而出﹐遇其友人鮮伯於途﹐問曰「聞元帥選將禦敵﹐子安能在此閒行﹖」

狼瞫曰「我自請衝鋒﹐本爲國家出力﹐誰知反觸了先軫那廝之怒﹐他道我有何謀勇﹐不該掩諸將之上﹐已將我罷職不用矣﹗」

鮮伯大怒曰「先軫妒賢嫉能﹐我與你共起家丁﹐刺殺那廝﹐以出胸中不平之气﹐便死也落得爽快﹗」

狼瞫曰「不可﹐不可﹗大丈夫死必有名﹐死而不義﹐非勇也。我以勇受知於君﹐得爲戎右。先軫以爲無勇而黜之﹐若死於不義﹐則我今日之被黜﹐乃黜一不義之人﹐反使嫉妒者得藉其口矣﹐子姑待之。」

鮮伯嘆曰「子之髙見﹐吾不及也。」遂與狼瞫同歸﹐不在話下。後人有詩議先軫黜狼瞫之非﹐詩曰﹕

提戈斬將勇如賁﹐車右超升屬主恩。

效力何辜遭黜逐﹐從來忠勇有冤吞。

再說先軫用其子先且居爲先鋒﹐欒盾﹑郤缺爲左右隊﹐狐射姑﹑狐鞫居爲合後﹐發車四百乘﹐出絳都北門﹐望箕城進發。兩軍相遇﹐各安營停當﹐先軫喚集諸將授計曰「箕城有地名曰大谷﹐谷中寬衍﹐正乃車戰之地。其旁多樹木﹐可以伏兵﹐欒郤二將可分兵左右埋伏。待且居與翟交戰佯敗﹐引至谷中﹐伏兵齊起﹐翟主可擒也。二狐引兵接應﹐以防翟兵馳救。」諸將如計而行。

先軫將大營移後十餘里安紮。

次早﹐兩下結陣﹐翟主白部胡親自索戰。先且居略戰數合﹐引車而退﹐白部胡引著百餘騎﹐奮勇來追﹐被先且居誘入大谷﹐左右伏兵俱起﹐白部胡施逞精神﹐左一衝﹐右一突﹐胡騎百餘﹐看看折盡﹐晉兵亦多損傷。良久﹐白部胡殺出重圍﹐眾莫能禦﹐將至谷口﹐遇著一員大將﹐刺斜裏颼的一箭﹐正中白部胡面門﹐翻身落馬﹐軍士上前擒之。射箭者﹐乃新拜下軍大夫郤缺也。箭透腦後﹐白部胡登時身死﹐郤缺認得是翟主﹐割下首級獻功。

時先軫在中營﹐聞知白部胡被獲﹐舉首向天連聲曰「晉侯有福﹐晉侯有福﹗」遂索紙筆﹐寫表章一道﹐置於案上。不通諸將得知﹐竟與營中心腹數人﹐乘單車馳入翟陣。

卻說白部胡之弟白暾﹐尙不知其兄之死﹐正欲引兵上前接應﹐忽見有單車馳到﹐認是誘敵之兵﹐白暾急提刀出迎﹐先軫橫戈於肩﹐瞪目大喝一聲﹐目眥盡裂﹐血流及面﹐白暾大驚﹐倒退數十步﹐見其無繼﹐傳令弓箭手圍而射之。

先軫奮起神威﹐往來馳驟﹐手殺頭目三人﹐兵士二十餘人﹐身上並無點傷。原來這些弓箭手懼怕先軫之勇﹐先自手軟﹐箭發的沒力了。又且先軫身被重鎧﹐如何射得入去﹖先軫見射不能傷﹐自嘆曰「吾不殺敵﹐無以明吾勇﹔旣知吾勇矣﹐多殺何爲﹖吾將就死於此。」乃自解其甲以受箭﹐箭集如蝟﹐身死而屍不僵僕。白暾欲斷其首﹐見其怒目揚須﹐不異生時﹐心中大懼。有軍士認得的言「此乃晉中軍元帥先軫﹗」

白暾乃率眾羅拜﹐嘆曰「眞神人也﹗」

祝曰「神許我歸翟供養乎﹖則僕﹗」屍僵立如故。乃攺祝曰「神莫非欲還晉國否﹖我當送回﹗」祝畢﹐屍遂僕於車上。要知如何送回晉國﹖且看下回分解。

第四十六回

楚商臣宮中弒父秦穆公崤谷封屍

話說翟主白部胡被殺﹐有逃命的敗軍﹐報知其弟白暾。白暾涕泣曰「俺說﹕」晉有天助﹐不可伐之『﹐吾兄不聽﹐今果遭難也﹗「欲將先軫屍首﹐與晉打換部胡之屍﹐遣人到晉軍打話。

且說郤缺提了白部胡首級﹐同諸將到中軍獻功﹐不見了元帥﹐有守營軍士說道﹕「元帥乘單車出營去了﹐但吩咐『緊守寨門』﹐不知何往。」先且居心疑﹐偶於案上見表章一道﹐取而觀之。云﹕

臣中軍大夫先軫奏言﹕臣自知無禮於君﹐君不加誅討﹐而復用之。幸而戰勝﹐賞賚將及矣﹐臣歸而不受賞﹐是有功而不賞也﹔若歸而受賞﹐是無禮而亦可論功也。有功不賞﹐何以勸功﹔無禮論功﹐何以懲罪﹖功罪紊亂﹐何以爲國﹖臣將馳入翟軍﹐假手翟人﹐以代君之討﹐臣子且居有將略﹐足以代臣﹐臣軫臨死冒昧。

且居曰「吾父馳翟師死矣﹖」放聲大哭﹐便欲乘車闖入翟軍﹐查看其父下落。

此時郤缺﹑欒盾﹑狐鞫居﹑狐射姑等﹐畢集營中﹐死勸方住。眾人商議﹕「必先使人打聽元帥生死﹐方可進兵。」

忽報﹕「翟主之弟白暾﹐差人打話。」召而問之﹐乃是彼此換尸之事﹐且居知死信眞實﹐又復痛哭了一場。約定﹕「明日軍前﹐各擡亡靈﹐彼此交換。」翟使回復去後﹐先且居曰「戎狄多詐﹐來日不可不備。」乃商議令郤缺﹑欒盾仍舊張兩翼於左右﹐但有交戰之事﹐便來夾攻﹐二狐同守中軍。

次日﹐兩邊結陣相持。先且居素服登車﹐獨出陣前﹐迎接父屍﹐白暾畏先軫之靈﹐拔去箭翎﹐將香水浴淨﹐自脫錦袍包裹﹐裝載車上﹐如生人一般﹐推出陣前﹐付先且居收領﹐晉軍中亦將白部胡首級﹐交割還翟。翟送還的﹐是香噴噴一具全屍﹔晉送去的﹐只是血淋淋一顆首級。白暾心懷不忍﹐便叫道﹕「你晉家好欺負人﹐如何不把全屍還我﹖」

先且居使人應曰「若要取全屍﹐你自去大谷中亂屍內尋認。」

白暾大怒﹐手執開山大斧。指揮翟騎衝殺過來。這里用車屯車結陣﹐如墻一般﹐連衝突數次﹐皆不能入。引得白暾躑躅咆哮﹐有气莫吐。

忽然晉軍中鼓聲驟起﹐陣門開處﹐一員大將﹐橫戟而出﹐乃狐射姑也。白暾便與交鋒﹐戰不多合﹐左有郤缺﹐右有欒盾﹐兩翼軍士圍裹將來。

白暾見晉兵眾盛﹐急忙撥轉馬頭﹐晉軍從後掩殺﹐翟兵死者不計其數。狐射姑認定白暾﹐緊緊追趕﹐白暾恐衝動本營﹐拍馬從刺斜裏跑去﹐射姑不捨﹐隨著馬尾趕來。

白暾回首一看﹐帶轉馬頭﹐問曰「將軍面善﹐莫非賈季乎﹖」

射姑答曰「然也。」

白暾曰「將軍別來無恙﹖將軍父子﹐俱住吾國十二年﹐相待不薄﹐今日畱情﹐異日豈無相見。我乃白部胡之弟白暾是也。」

狐射姑見提起舊話﹐心中不忍﹐便答道﹕「我放汝一條生路﹐汝速速回軍﹐無得淹久於此。」言畢回車﹐至於大營。晉兵已自得勝﹐便拿不著白暾﹐眾俱無話。

是夜白暾潛師回翟。白部胡無子﹐白暾爲之發喪﹐遂嗣位爲君。此是後話。

且說晉師凱旋而歸﹐參見晉襄公﹐呈上先軫的遺表。襄公憐軫之死﹐親殮其屍。只見兩目復開﹐勃勃有生气。襄公撫其屍曰「將軍死於國事﹐英靈不泯﹐遺表所言﹐足見忠愛﹐寡人不敢忘也﹗」乃卽柩前﹐拜先且居爲中軍元帥﹐以代父職﹐其目遂瞑。後人於箕城立廟祀之。

襄公嘉郤缺殺白部胡之功﹐仍以冀爲之食邑﹐謂曰「爾能蓋父之愆﹐故還爾父之封也﹗」又謂胥臣曰「舉郤缺者﹐吾子之功。微子﹐寡人何由任缺﹖」乃以先茅之縣賞之。

諸將見襄公賞當其功﹐無不悅服。

時許﹑蔡二國﹐因晉文公之變﹐復受盟於楚。晉襄公拜陽處父爲大將﹐帥師伐許﹐因而侵蔡。楚成王命斗勃同成大心﹐帥師救之。行及汦水﹐隔岸望見晉軍﹐遂逼汦水下寨。

晉軍營於汦水之北﹐兩軍只隔得一層水面﹐擊柝之聲﹐彼此相聞。晉軍爲楚師所拒﹐不能前進﹐如此相持﹐約有兩月。看看歲終﹐晉軍糧食將盡﹐陽處父意欲退軍﹐旣恐爲楚所乘﹐又嫌於避楚﹐爲人所笑﹐乃使人渡汦水﹐直入楚軍﹐傳語斗勃曰「諺云﹕」來者不懼﹐懼者不來『﹐將軍若欲與吾戰﹐吾當退去一捨之地﹐讓將軍濟水而陣﹐決一死敵。如將軍不肯濟﹐將軍可退一捨之地﹐讓我渡河南岸﹐以請戰期。若不進不退﹐勞師費財﹐何益於事﹖處父今駕馬於車﹐以候將軍之命﹐惟速裁決。「

斗勃忿然曰「晉欺我不敢渡河耶﹖」便欲渡河索戰。

成大心急止曰「晉人無信﹐其言退舍﹐殆誘我耳。若乘我半濟而擊之﹐我進退俱無據矣。不如姑退﹐以讓晉涉。我爲主﹐晉爲客﹐不亦可乎﹖」

斗勃悟曰「孫伯之言是也﹗」乃傳令軍中﹐退三十里下寨﹐讓晉濟水﹐使人回復陽處父。

處父使攺其詞﹐宣言於眾﹐只說﹕「楚將斗勃﹐畏晉不敢涉水﹐已遁去矣。」

軍中一時傳徧﹐處父曰「楚師已遁﹐我何濟爲﹐歲暮天寒﹐且歸休息﹐以俟再舉可也。」遂班師還晉﹐斗勃退舍二日﹐不見晉師動靜﹐使人偵之﹐已去遠矣﹐亦下令班師而回。

卻說楚成王之長子﹐名曰商臣。先時欲立爲太子﹐問於斗勃﹐勃對曰「楚國之嗣﹐利於少﹐不利於長﹐歷世皆然。且商臣之相﹐蜂目豺聲﹐其性殘忍﹐今日受而立之﹐異日復惡而黜之﹐其爲亂必矣。」成王不聽﹐竟立爲嗣﹐使潘崇傅之。商臣聞斗勃不欲立己﹐心懷怨恨﹐及斗勃救蔡﹐不戰而歸﹐商臣譖於成王曰「子上受陽處父之賂﹐故避之以爲晉名。」

成王信其言﹐遂不許斗勃相見﹐使人賜之以劍。斗勃不能自明﹐以劍刎喉而死﹐成大心自詣成王之前﹐叩頭涕泣﹐備述退師之故﹐如此恁般﹐「並無受賂之事﹐若以退爲罪﹐罪宜坐臣。」

成王曰「卿不必引咎﹐孤亦悔之矣﹗」自此成王有疑太子商臣之意。

後又愛少子職﹐遂欲廢商臣而立職﹐誠恐商臣謀亂﹐思尋其過失而誅之。宮人頗聞其語﹐傳播於外﹐商臣猶豫未信﹐以告於太傅潘崇。崇曰「吾有一計﹐可察其說之眞假。」商臣問﹕「計將安出﹖」潘崇曰「王妹羋氏﹐嫁於江國﹐近以歸寧來楚﹐久住宮中﹐必知其事﹐江羋性最躁急﹐太子誠爲設享﹐故加怠慢﹐以激其怒﹐怒中之言﹐必有泄漏。」

商臣從其謀﹐乃具享以待江羋﹐羋氏來至東宮﹐商臣迎拜甚恭﹐三獻之後﹐漸漸疏慢﹐中饋但使庖人供饌﹐自不起身﹐又故意與行酒侍兒﹐竊竊私語﹐羋氏兩次問話﹐俱失應答﹐羋氏大怒﹐拍案而起﹐罵曰「役夫不肖如此﹐宜王之欲殺汝而立職也﹗」商臣假意謝罪﹐羋氏不顧﹐竟上車而去﹐罵聲猶不絕口。

商臣連夜告於潘崇﹐因叩以自免之策﹐潘崇曰「子能北面而事職乎﹗」

商臣曰「吾不能以長事少也。」

潘崇曰「若不能屈首事人﹐盍適他國。」

商臣曰「無因也﹐只取辱焉。」

潘崇曰「捨此二者﹐別無策矣﹗」

商臣固請不已﹐潘崇曰「有一策﹐甚便捷﹐但恐汝不忍耳。」

商臣曰「死生之際﹐有何不忍﹖」

潘崇附耳曰「除非行大事﹐乃可轉禍爲福。」

商臣曰「此事吾能之。」乃部署宮甲﹐至夜半﹐托言宮中有變﹐遂圍王宮﹐潘崇仗劍﹐同力士數人入宮﹐徑造成王之前﹐左右皆驚散﹐成王問曰「卿來何事﹖」潘崇答曰「王在位四十七年矣﹐成功者退﹐今國人思得新王﹐請傳位於太子﹗」

成王惶遽答曰「孤卽當讓位﹐但不知能相活否﹖」潘崇曰「一君死﹐一君立﹐國豈有二君耶﹐何王之老而不達也﹗」

成王曰「孤方命庖人治熊掌﹐俟其熟而食之﹐𨿽死不恨。」

潘崇厲聲曰「熊掌難熟﹐王欲延時刻﹐以待外救乎﹐請王自便﹐勿俟臣動手﹗」

言畢﹐解束帶投於王前。成王仰天呼曰「好鬥勃﹗好鬥勃﹗孤不聽忠言﹐自取其禍﹐復何言哉﹗」遂以帶自挽其頸﹐潘崇命左右拽之﹐須臾气絕。江羋曰「殺吾兄者﹐我也﹗」亦自縊而死。

時周襄王二十六年﹐冬十月之丁未日也。髯翁論此事﹐謂成王以弟弒兄﹐其子商臣﹐遂以子弒父﹐天理報應﹐昭昭不爽。有詩嘆曰﹕

楚君昔日弒熊﹐今日商臣報叔冤。

天遣潘崇爲逆傅﹐癡心猶想食熊蹯。

商臣旣弒其父﹐遂以暴疾訃於諸侯﹐自立爲王﹐是爲穆王﹐加潘崇之爵爲太師﹐使掌環列之尹﹐復以爲太子之室賜之。令尹斗般等﹐皆知成王被弒﹐無人敢言。商公斗宜申聞成王之變﹐托言奔喪﹐因來郢都﹐與大夫仲歸謀弒穆王﹐事露﹐穆王使司馬斗越椒擒宜申仲歸殺之。巫者範矞似言「楚成王與子玉﹑子西三人﹐俱不得其死。」至是﹐其言果驗矣。

斗越椒覬令尹之位﹐乃說穆王曰「子揚常向人言﹕」父子世秉楚政﹐受先王莫大之恩﹐愧不能成先王之志。『其意欲扶公子職爲君﹐子上之來﹐子揚實召之﹐今子上伏誅﹐子揚意不自安﹐恐有他謀﹐不可不備。「穆王疑之﹐乃召斗般使殺公子職﹐斗般辭以不能。穆王怒曰﹕」汝欲成先王之志耶﹖「自舉銅錘擊殺之。

公子職欲奔晉﹐斗越椒追殺之於郊外。穆王拜成大心爲令尹。未幾﹐大心亦卒。遂遷斗越椒爲令尹﹐蔿賈爲司馬。後穆王復念子文治楚之功﹐錄斗克黃爲箴尹。克黃字子儀﹐乃斗般之子﹐子文之孫也。

晉襄公聞楚成王之死﹐問於趙盾曰「天其遂厭楚乎﹖」

趙盾對曰「楚君𨿽橫﹐猶可以禮義化誨。商臣不愛其父﹐況其他乎﹖臣恐諸侯之禍﹐方未艾耳﹗」

不幾年﹐穆王遣兵四出﹐先滅江﹐次滅六﹐滅蓼﹐又用兵陳鄭﹐中原多事﹐果如趙盾之言。此是後話。

卻說周襄王二十七年﹐春二月﹐秦孟明視請於穆公﹐欲興師伐晉﹐以報崤山之敗。穆公壯其志﹐許之。孟明遂同西乞﹑白乙率車四百乘伐晉。

晉襄公慮秦有報怨之舉﹐每日使人遠探﹐一得此信﹐笑曰「秦之拜賜者至矣。」遂拜先且居爲大將﹐趙衰爲副﹐狐鞫居爲車右﹐迎秦師於境上。大軍將發之際﹐狼瞫自請以私屬效勞﹐先且居許之。

時孟明等尙未出境﹐先且居曰「與其俟秦至而戰﹐不如伐秦。」遂西行至於彭衙﹐方與秦兵相遇﹐兩邊各排成陣勢。

狼瞫請於先且居曰「昔先元帥以瞫爲無勇﹐罷黜不用﹐今日瞫請自試﹐非敢求錄功﹐但以雪前之恥耳。」言畢﹐遂與其友鮮伯等百餘人﹐直犯秦陣﹐所向披靡﹐殺死秦兵無算。鮮伯爲白乙所殺。

先且居登車﹐望見秦陣已亂﹐遂驅大軍掩殺前去﹐孟明等不能當。大敗而走﹐先且居救出狼瞫。瞫徧體皆傷﹐嘔血斗餘﹐逾日而亡。晉兵凱歌還朝﹐且居奏於襄公曰「今日之勝﹐狼瞫之力﹐與臣無與也。」襄公命以上大夫之禮﹐葬狼瞫於西郭。使羣臣皆送其葬﹐此是襄公激勵人才的好處。史臣有詩誇狼瞫之勇云﹕

壯哉狼車右﹐斬囚如割雞。

被黜不妄怒﹐輕身犯敵威。

一死表生平﹐秦師因以摧。

重泉若有知﹐先軫應低眉。

卻說孟明兵敗回秦﹐自分必死。誰知穆公一意引咎﹐全無嗔怪之意﹐依舊使人郊迎慰勞﹐任以國政如初。孟明自愧不勝﹐乃增修國政﹐盡出家財﹐以卹陣亡之家﹐每日操演軍士﹐勉以忠義﹐期來年大舉伐晉。

是冬﹐晉襄公復命先且居﹐糾合宋大夫公子成﹑陳大夫轅選﹑鄭大夫公子歸生﹐率師伐秦﹐取江及彭衙二邑而還。戲曰「吾以報拜賜之役也。」昔郭偃卜繇﹐有『一擊三傷』之語﹐至是三敗秦師﹐其言果驗。

孟明不請師禦晉﹐秦人皆以爲怯﹐惟穆公深信之。謂羣臣曰「孟明必能報晉﹐但時未至耳。」

至明年夏五月﹐孟明補卒搜乘﹐訓練已精﹐請穆公自往督戰﹐「若今次不能雪恥﹐誓不生還﹗」穆公曰「寡人凡三見敗於晉矣﹐若再無功﹐寡人亦無面目返國也﹗」乃選車五百乘﹐擇日興師。凡軍士從行者﹐皆厚贈其家。三軍踴躍﹐皆願效死。

兵由蒲津關而出﹐旣渡黃河﹐孟明出令﹐使盡焚其舟﹐穆公怪而問曰「元帥焚舟﹐何意也﹖」孟明視奏曰「『兵以气勝』﹐吾屢挫之後﹐气已衰矣﹐幸而勝﹐何患不濟﹖吾之焚舟﹐示三軍之必死﹐有進無退﹐所以作其气也。」

穆公曰「善。」孟明自爲先鋒﹐長驅直入﹐破王官城﹐取之。

諜報至絳州﹐晉襄公大集羣臣﹐商議出兵拒敵。趙衰曰「秦怒已甚﹐此番起傾國之兵﹐將致死於我﹐且其君親行﹐不可當也﹐不如避之。使稍逞其志﹐可以息兩國之爭。」

先且居亦曰「困獸猶能鬥﹐況大國乎﹖秦君恥敗﹐而三帥俱好勇﹐其志不勝不已﹐兵連禍結﹐未有已時﹐子余之言是也。」襄公乃傳諭四境堅守﹐毋與秦戰。

繇余謂穆公曰「晉懼我矣﹐君可乘此兵威﹐收崤山死士之骨﹐可以蓋昔之恥。」穆公從之﹐遂引兵渡黃河上岸﹐自茅津濟師﹐屯於東崤﹐晉兵無一人一騎敢相迎者﹐穆公命軍士於墮馬崖﹑絕命巖﹑落魂澗等處﹐收檢屍骨﹐用艸爲襯﹐埋藏於山谷僻坳之處﹐宰牛殺馬﹐大陳祭享﹐穆公素服﹐親自瀝酒﹐放聲大哭。孟明諸將伏地不能起﹐哀動三軍﹐無不墮淚﹐髯仙有詩云﹕

曾嗔二老哭吾師﹐今日如何自哭之﹖

莫道封屍豪舉事﹐崤山𨿽險本無屍。

江及彭衙二邑百姓﹐聞穆公伐晉得勝﹐哄然相聚﹐逐去晉之守將﹐還復歸秦。秦穆公奏凱班師﹐以孟明爲亞卿﹐與二相同秉國政。西乞﹑白乙俱加封賞﹐攺蒲津關爲大慶關﹐以志軍功。

卻說西戎主赤班﹐初時見秦兵屢敗﹐欺秦之弱﹐欲倡率諸戎叛秦。及伐晉回來﹐穆公遂欲移師伐戎﹐繇余請傳檄戎中﹐徵其朝貢﹐若其不至﹐然後攻之。赤班打聽孟明得勝﹐正懷憂懼﹐一見檄文﹐遂率西方二十餘國﹐納地請朝﹐尊穆公爲西戎伯主。

史臣論秦事﹐以爲﹕「千軍易得﹐一將難求」﹐穆公信孟明之賢﹐能始終任用﹐所以卒成伯業﹐是時秦之威名﹐直達京師。周襄王謂尹武公曰「秦﹐晉匹也﹐其先世皆有功於王室﹐昔重耳主盟中夏﹐朕冊命爲侯伯﹔今秦伯任好﹐彊盛不亞於晉﹐朕亦欲冊之如晉﹐卿以爲何如﹖」

尹武公曰「秦自伯西戎﹐未若晉之能勤王也。今秦﹑晉方惡﹐而晉侯驩能繼父業﹐若冊命秦﹐則失晉歡矣﹐不若遣使頒賜以賀秦﹐則秦知感﹐而晉亦無怨。」襄王從之。

要知後事如何﹐再看下回分解。

第四十七回

弄玉吹簫雙跨鳳趙盾背秦立靈公

話說秦穆公並國二十﹐遂伯西戎。周襄王命尹武公賜金鼓以賀之。秦伯自稱年老﹐不便入朝﹐使公孫枝如周謝恩。是年﹐繇余病卒﹐穆公心加痛惜﹐遂以孟明爲右庶長。公孫枝自周還﹐知穆公意向孟明﹐亦告老致政﹐不在話下。

卻說秦穆公有幼女﹐生時適有人獻璞﹐琢之﹐得碧色美玉。女周歲﹐宮中陳晬盤﹐女獨取此玉﹐弄之不捨﹐因名弄玉。稍長﹐姿容絕世﹐且又聰明無比﹐善於吹笙﹐不由樂師﹐自成音調。穆公命巧匠﹐剖此美玉爲笙﹐女吹之﹐聲如鳳鳴。穆公鐘愛其女﹐築重樓以居之﹐名曰鳳樓。樓前有髙臺﹐亦名鳳臺。

弄玉年十五﹐穆公欲爲之求佳婿。弄玉自誓曰「必是善笙人﹐能與我唱和者﹐方是我夫﹐他非所願也﹗」穆公使人徧訪﹐不得其人。

忽一日﹐弄玉於樓上卷簾閒看﹐見天淨云空﹐月明如鏡﹐呼侍兒焚香一炷﹐取碧玉笙﹐臨窗吹之﹐聲音淸越﹐響入天際﹐微風拂拂﹐忽若有和之者。其聲若遠若近﹐弄玉心異之﹐乃停吹而聽﹐其聲亦止﹐餘音猶裊裊不斷。弄玉臨風惘然﹐如有所失﹐徙倚夜半﹐月昃香消﹐乃將玉笙置於牀頭﹐勉彊就寢。

夢見西南方﹐天門洞開﹐五色霞光﹐照耀如晝﹐一美丈夫羽冠鶴氅﹐騎彩鳳自天而下﹐立於鳳臺之上﹐謂弄玉曰「我乃太華山之主也。上帝命我與爾結爲婚姻﹐當以中秋日相見﹐宿緣應爾。「乃於腰間解赤玉簫﹐倚欄吹之。其彩鳳亦舒翼鳴舞﹐鳳聲與簫聲﹐唱和如一﹐宮商協調﹐喤喤盈耳。弄玉神思俱迷﹐不覺問曰﹕」此何曲也﹖「美丈夫對曰﹕」此『華山吟』第一弄也﹗「弄玉又問曰﹕」曲可學乎﹖「美丈夫對曰﹕」旣成姻契﹐何難相授﹖」言畢﹐直前執弄玉之手。

弄玉猛然驚覺﹐夢中景象﹐宛然在目。

及旦﹐自言於穆公﹐乃使孟明以夢中形象﹐於太華山訪之。有野夫指之曰「山上明星巖﹐有一異人﹐自七月十五日至此﹐結廬獨居﹐每日下山沽酒自酌。至晚﹐必吹簫一曲﹐簫聲四徹﹐聞者忘臥﹐不知何處人也﹗」

孟明登太華山﹐至明星巖下﹐果見一人羽冠鶴氅﹐玉貌丹唇﹐飄飄然有超塵出俗之姿。孟明知是異人﹐上前揖之﹐問其姓名。對曰「某蕭姓﹐史名。足下何人﹖來此何事﹖「孟明曰﹕」某乃本國右庶長﹐百里視是也。吾主爲愛女擇婿﹐女善吹笙﹐必求其匹。聞足下精於音樂﹐吾主渴欲一見﹐命某奉迎。」蕭史曰「某粗解宮商﹐別無他長﹐不敢辱命。「孟明曰﹕」同見吾主﹐自有分曉。」乃與共載而回。

孟明先見穆公﹐奏知其事﹐然後引蕭史入謁。穆公坐於鳳臺之上﹐蕭史拜見曰「臣山野匹夫﹐不知禮法﹐伏祈矜宥﹗「穆公視蕭史形容瀟灑﹐有離塵絕俗之韻﹐心中先有三分歡喜﹐乃賜坐於旁﹐問曰﹕」聞子善簫﹐亦善笙乎﹖「

蕭史曰「臣止能簫﹐不能笙也﹗」

穆公曰「本欲覓吹笙之侶﹐今簫與笙不同器﹐非吾女匹也﹗」顧孟明使引退。弄玉遣侍者傳語穆公曰「簫與笙一類也。客旣善簫﹐何不一試其長﹖柰何令懷技而去乎﹖」穆公以爲然﹐乃命簫史奏之。

蕭史取出赤玉簫一枝﹐玉色溫潤﹐赤光照耀人目﹐誠希世之珍也。才品一曲﹐淸風習習而來﹔奏第二曲﹐彩雲四合。奏至第三曲﹐見白鶴成對﹐翔舞於空中﹔孔雀數雙﹐棲集於林際﹔百鳥和鳴﹐經時方散。穆公大悅。時弄玉於簾內﹐窺見其異﹐亦喜曰「此眞吾夫矣﹗」

穆公復問蕭史曰「子知笙﹑簫何爲而作﹖始於何時﹖」蕭史對曰﹕」笙者﹐生也﹐女媧氏所作﹐義取發生﹐律應太簇。簫者﹐肅也﹐伏羲氏所作﹐義取肅淸﹐律應仲呂。「穆公曰「試詳言之﹗」

蕭史對曰「臣執藝在簫﹐請但言簫。昔伏羲氏﹐編竹爲簫﹐其形參差﹐以象鳳翼﹔其聲和美﹐以象鳳鳴。大者謂之『雅簫』﹐編二十三管﹐長尺有四寸﹔小者謂之『頌簫』﹐編十六管﹐長尺有二寸﹐總謂之簫管。其無底者﹐謂之『洞簫』。其後黃帝使伶倫伐竹於昆溪﹐制爲笛﹐橫七孔﹐吹之亦象鳳鳴﹐其形甚簡。後人厭簫管之繁﹐專用一管而豎吹之。又以長者名簫﹐短者名管。今之簫﹐非古之簫矣。」穆公曰﹕」卿吹簫﹐何以能致珍禽也﹖「

史又對曰「簫制𨿽減﹐其聲不變﹐作者以象鳳鳴。鳳乃百鳥之王﹐故皆聞鳳聲而翔集也。昔舜作『簫韶』之樂﹐鳳凰應聲而來儀﹐鳳且可致﹐況他鳥乎﹖」

蕭史應對如流﹐音聲洪亮﹐穆公愈悅﹐謂史曰「寡人有愛女弄玉﹐頗通音律﹐不欲歸之盲婿﹐願以室吾子。「蕭史斂容再拜辭曰﹕」史本山僻野人﹐安敢當王侯之貴乎﹖「

穆公曰「小女有誓願在前﹐欲擇善笙者爲偶﹐今吾子之簫﹐能通天地﹐格萬物﹐更勝於笙多矣。況吾女復有夢徵﹐今日正是八月十五中秋之日﹐此天緣也﹐卿不能辭﹗」蕭史乃拜謝。

穆公命太史擇日婚配﹐太史奏今夕中秋上吉﹐月圓於上﹐人圓於下。

乃使左右具湯沐﹐引蕭史潔體﹐賜新衣冠更換﹐送至鳳樓﹐與弄玉成親。夫妻和順﹐自不必說。

次早﹐穆公拜蕭史爲中大夫。蕭史𨿽列朝班﹐不與國政﹐日居鳳樓之中﹐不食火食﹐時或飲酒數杯耳。弄玉學其導气之方﹐亦漸能絕粒﹐蕭史教弄玉吹簫﹐爲《來鳳》之曲。

約居半載﹐忽然一夜﹐夫婦於月下吹簫﹐遂有紫鳳集於臺之左﹐赤龍盤於臺之右。蕭史曰「吾本上界仙人﹐上帝以人間史籍散亂﹐命吾整理﹐乃以周宣王十七年五月五日﹐降生於周之蕭氏﹐爲蕭三郎。至宣王末年﹐史官失職﹐吾乃連綴本末﹐備典籍之遺漏。周人以吾有功於史﹐遂稱吾爲蕭史﹐今歷一百十餘年矣。上帝命我爲華山之主﹐與子有夙緣﹐故以簫聲作合﹐然不應久住人間。今龍鳳來迎﹐可以去矣﹗」

弄玉欲辭其父﹐蕭史不可﹐曰「旣爲神仙﹐當脫然無慮﹐豈容於眷屬生系戀耶﹖」於是蕭史乘赤龍﹐弄玉乘紫鳳﹐自鳳臺翔云而去。今人稱佳婿爲「乘龍」﹐正謂此也。

是夜﹐有人於太華山聞鳳鳴焉。次早﹐宮侍報知穆公。穆公惘然﹐徐嘆曰「神仙之事﹐果有之也。倘此時有龍鳳迎寡人﹐寡人視棄山河﹐如棄敝屣耳﹗」命人於太華蹤迹之﹐杳然無所見聞。遂立祠於明星巖﹐歲時以酒果祀之﹐至今稱爲簫女祠﹐祠中時聞鳳鳴也。六朝鮑照有《蕭史曲》云﹕

蕭史愛少年﹐嬴女童顏。

火粒願排棄﹐霞霧好登攀。

龍飛逸天路﹐鳳起出秦關。

身去長不返﹐蕭聲時往還。

又江總亦有詩云﹕

弄玉秦家女﹐蕭史仙處童。

來時兔月滿﹐去後鳳樓空。

密笑開還斂﹐浮聲咽更通。

相期紅粉色﹐飛向紫煙中。

穆公自是厭言兵革﹐遂超然有世外之想。以國政專任孟明﹐日修淸淨無爲之業。未幾﹐公孫枝亦卒。孟明薦子車氏之三子奄息﹑仲行﹑鍼虎﹐並有賢徳﹐國中稱爲『三良』﹐穆公皆拜爲大夫﹐恩禮甚厚。

又三年﹐爲周襄王三十一年春二月望日﹐穆公坐於鳳臺觀月﹐想念其女弄玉﹐不知何往﹐更無會期﹐驀然睡去。夢見蕭史與弄玉控一鳳來迎﹐同遊廣寒之宮﹐淸冷徹骨。旣醒﹐遂得寒疾﹐不數日薨﹐人以爲仙去矣。

在位三十九年﹐年六十九歲。

穆公初娶晉獻公女﹐生太子﹐至是卽位﹐是爲康公。葬穆公於雍。用西戎之俗﹐以生人殉葬﹐凡用一百七十七人﹐子車氏之三子亦與其數。國人哀之﹐爲賦《黃鳥》之詩。詩見《毛詩。國風》。後人論穆公用「三良」殉葬﹐以爲死而棄賢﹐失貽謀之道﹔惟宋蘇東坡學士有題秦穆公墓詩﹐出人意表。詩云﹕

橐泉在城東﹐墓在城中無百步。乃知昔未有此城﹐秦人以此識公墓。昔公生不誅孟明﹐豈有死之日﹐而忍用其良﹖乃知三子殉公意﹐亦如齊之二子從田橫。古人感一飯﹐尙能殺其身﹐今人不復見此等﹐乃以所見疑古人。古人不可望﹐今人益可傷﹖

話分兩頭。

卻說晉襄公六年﹐立其子夷臯爲世子﹐使庶弟公子樂出仕於陳。是年﹐趙衰﹑欒枝﹑先且居﹑胥臣先後皆卒﹐連喪四卿﹐位署俱虛。明年﹐乃大搜車徒於夷﹑捨二軍﹐仍復三軍之舊。

襄公欲使士谷﹑梁益耳將中軍﹐使箕鄭父﹑先都將上軍。先且居之子先克進曰「狐﹑趙有大功於晉﹐其子不可廢也。且士谷位司空﹐與梁益耳俱未有戰功﹐驟爲大將﹐恐人心不服。」襄公從之﹐乃以狐射姑爲中軍元帥﹐趙盾佐之﹔以箕鄭父爲上軍元帥﹐荀林父佐之﹔以先蔑爲下軍元帥﹐先都佐之。

狐射姑登壇號令﹐指揮如意﹐傍若無人。其部下軍司馬臾駢諫曰「駢聞之﹕」師克在和。『今三軍之帥﹐非夙將﹐卽世臣也。元帥宜虛心諮訪﹐常存謙退。夫剛而自矜﹐子玉所以敗於晉也﹐不可不戒。「射姑大怒﹐喝曰﹕」吾發令之始﹐匹夫何敢亂言﹐以慢軍士﹗「叱左右鞭之一百﹐眾人俱有不服之意。

再說士谷﹑梁益耳聞先克阻其進用﹐心中大恨。先都不得上軍元帥之職﹐亦深恨之。

時太傅陽處父聘於衛﹐不與其事﹐及處父歸國﹐聞狐射姑爲元帥﹐乃密奏於襄公曰「射姑剛而好上﹐不得民心﹐此非大將之才也。臣曾佐子余之軍﹐與其子盾相善﹐極知盾賢而且能。夫尊賢使能﹐國之令典。君如擇帥﹐無如盾者。」襄公用其言﹐乃使陽處父攺搜於董。

狐射姑未知易帥之事﹐欣然長中軍之班。襄公呼其字曰「賈季﹐向也寡人使盾佐吾子﹐今吾子佐盾。』射姑不敢言﹐唯唯而退。襄公乃拜趙盾爲中軍元帥﹐而使狐射姑佐之﹐其上軍﹑下軍如故。

趙盾自此當國﹐大修政令﹐國人悅服。有人謂陽處父曰「子孟言無隱﹐忠則忠矣﹐獨不虞取怨於人乎﹖」處父曰「苟利國家﹐何敢避私怨也﹖」

次日﹐狐射姑獨見襄公﹐問曰「蒙主公念先人之微勞﹐不以臣爲不肖﹐使司戎政﹐忽然更易﹐臣未知罪。意者以先臣偃之勛﹐不如衰乎﹖抑別有所謂耶﹖」

襄公曰「無他也。陽處父謂寡人﹐言吾子不得民心﹐難爲大將﹐是以易之。」

射姑嘿然而退。

是年秋八月﹐晉襄公病﹐將死。召太傅陽處父﹐上卿趙盾及諸臣﹐在榻前囑曰「寡人承父業﹐破狄伐秦﹐未嘗挫銳气於外國。今不幸命之不長﹐將與諸卿長別。太子夷臯年幼﹐卿等宜盡心輔佐﹐和好鄰國﹐不失盟主之業可也﹗」羣臣再拜受命。襄公遂薨。

次日﹐羣臣欲奉太子卽位﹐趙盾曰「國家多難﹐秦﹑狄爲仇﹐不可以立幼主﹐今杜祁之子公子雍﹐見仕於秦﹐好善而長﹐可迎之以嗣大位。」羣臣莫對﹐狐射姑曰「不如立公子樂。其母﹐君之嬖也﹐樂仕於陳﹐而陳素睦於晉﹐非若秦之爲怨。迎之﹐則朝發而夕至矣。」趙盾曰「不然。陳小而遠。秦大而近﹐迎君於陳不加睦﹑而迎於秦。可以釋怨而樹援。必公子雍乃可﹗」眾議方息。

乃使先蔑爲正使。士會副之﹐如秦報喪﹐因迎公子雍爲君。將行﹐荀林父止之曰「夫人﹑太子皆在﹐而欲迎君於他國。恐事之不成。將有他變。子何不托疾以辭之﹖「先蔑曰﹕」政在趙氏。何變之有﹖」林父謂人曰「『同官爲僚』﹐吾與士伯爲同僚。不敢不盡吾心﹐彼不聽吾言。恐有去日。無來日矣﹗」

不說先蔑往秦﹐且說狐射姑見趙盾不從其言。怒曰「狐﹑趙等也。今有趙其無狐耶﹖「亦陰使人召公子樂於陳。將爲爭立之計﹐早有人報知趙盾。盾使其客公孫杵臼﹐率家丁百人。伏於中路。候公子樂行過。要而殺之。

狐射姑益怒曰「使趙孟有權者﹐陽處父也﹐處父族微無援。今出宿郊外。主諸國會葬之事。刺之易耳﹐盾殺公子樂。我殺處父。不亦可乎﹖」乃與其弟狐鞫居謀﹐鞫居曰﹕」此事吾力能任之﹗「與家人詐爲盜。夜半逾墻而入。處父尙秉燭觀書。鞫居直前擊之。中肩﹐處父驚而走。鞫居逐殺之﹐取其首以歸。

陽處父之從人﹐有認得鞫居者﹐走報趙盾。盾佯爲不信。叱曰「陽太傅爲盜所害﹐安敢誣人﹖「令人收殮其屍。此九月中事。

至冬十月﹐葬襄公於曲沃。襄夫人穆嬴同太子夷臯送葬。謂趙盾曰「先君何罪﹖其適嗣亦何罪﹖乃捨此一塊肉﹐而外求君於他國耶﹖」趙盾曰﹕」此國家大事。非盾一人之私也﹗「

葬畢﹐奉主入廟﹐趙宣子卽廟中謂諸大夫曰「先君惟能用刑賞﹐以伯諸侯﹐今君柩在殯﹐而狐鞫居擅殺太傅。爲諸臣者﹐誰不自危﹖此不可不討也﹗」乃執鞫居付司寇﹐數其罪而斬之﹐卽於其家搜出陽處父之首﹐以綫縫於頸而葬之。狐射姑懼趙盾已知其謀﹐乃夜乘小車出奔翟國﹐投翟主白暾去訖。

時翟國有長人曰僑如﹐身長一丈五尺﹐謂之長翟﹐力舉千鈞﹐銅頭鐵額﹐瓦礫不能傷害。白暾用之爲將﹐使之侵魯﹐文公使叔孫得臣帥師拒之。

時值冬月﹐凍霧漫天。

大夫富父終甥﹐知將雨雪﹐進計曰「長翟驍勇異常﹐但可智取﹐不可力敵。「乃於要道﹐深掘陷坑數處﹐將艸蓐掩蓋﹐上用浮土﹐是夜果降大雪﹐鋪平地面﹐不辧虛實。富父終甥引一枝軍﹐去劫僑如之寨﹐僑如出戰﹐終甥詐敗﹐僑如奮勇追殺﹐終甥畱下暗號﹐認得路徑﹐沿坑而走﹐僑如隨後趕來﹐遂墜於深坑之中﹐得臣伏兵悉起﹐殺散翟兵﹐終甥以戈刺僑如之喉而殺之﹐取其屍載以大車﹐見者都駭﹐以爲防風氏之骨﹐不是過也。

得臣適生長子﹐遂名曰叔孫僑如﹐以志軍功﹐自此魯與齊﹑衛合兵伐翟﹐白暾走死﹐遂滅其國。

狐射姑轉入赤翟潞國﹐依潞大夫酆舒。

趙盾曰「賈季﹐吾先人同時出亡者﹐左右先君﹐功勞不淺。吾誅鞫居﹐正以安賈季也。彼懼罪而亡﹐何忍使孤身棲止於翟境乎﹗」乃使臾駢送其妻子往潞。

臾駢喚集家丁﹐將欲起行﹐眾家丁稟曰「昔搜夷之日﹐主人盡忠於狐帥﹐反被其辱﹐此仇不可不報﹐今元帥使主人押送其妻孥﹐此天賜我也﹐當盡殺之﹐以雪其恨﹗」臾駢連聲曰「不可﹐不可﹗元帥以送孥見委﹐寵我也。元帥送之﹐而我殺之﹐元帥不怒我乎﹖乘人之危﹐非仁也﹔取人之怒﹐非智也﹗」乃迎其妻子登車﹐將家財細細登籍﹐親送出境﹐毫無遺失。射姑聞之﹐嘆曰「吾有賢人而不知﹐吾之出奔﹐宜也﹗」

趙盾自此重臾駢之人品﹐有重用之意。

再說先蔑同士會如秦﹐迎公子雍爲君。秦康公喜曰「吾先君兩定晉君﹐當寡人之身﹐復立公子雍﹐是晉君世世自秦出也﹗」乃使白乙丙率車四百乘﹐送公子雍於晉。

卻說襄夫人穆嬴自送葬歸朝之後﹐每日侵晨﹐必抱太子夷臯於懷﹐至朝堂大哭﹐謂諸大夫曰「此先君適子也﹐柰何棄之﹖「旣散朝﹐則命車適於趙氏﹐向趙盾頓首曰﹕」先君臨終﹐以此子囑卿﹐盡心輔佐﹐君𨿽棄世﹐言猶在耳﹐若立他人﹐將置此子於何地耶﹖不立吾兒﹐吾子母有死而已。」言畢﹐號哭不已。

國人聞之﹐無不哀憐穆嬴﹐而歸咎於趙盾。諸大夫亦以迎雍失策爲言﹐趙盾患之﹐謀於郤缺曰「士伯已往秦迎長君矣﹐何可再立太子﹗「缺曰﹕」今日捨幼子而立長君﹐異日幼子漸長﹐必然有變﹐可亟遣人往秦﹐止住士伯爲上。」盾曰「先定君﹐然後發使﹐方爲有名。「卽時會集羣臣﹐奉夷臯卽位﹐是爲靈公﹐時年才七歲耳。

百官朝賀方畢﹐忽邊諜報稱﹕「秦遣大兵送公子雍已至河下。」諸大夫曰﹕」我失信於秦矣﹐何以謝之﹖「趙盾曰﹕」我若立公子雍﹐則秦吾賓客也﹐旣不受其納﹐是敵國矣﹐使人往謝﹐彼反有辭於我﹐不如以兵拒之﹗「

乃使上軍元帥箕鄭父輔靈公居守﹔盾自將中軍﹐先克爲副﹐以代狐射姑之職﹔荀林父獨將上軍﹔先都因先蔑往秦﹐亦獨將下軍。三軍整頓﹐出迎秦師﹐屯於廑陰。

秦師已濟河而東﹐至令狐下寨。聞前有晉軍﹐猶以爲迎公子雍而來﹐全不戒備。先蔑先至晉軍來見趙盾﹐盾告以立太子之故﹐先蔑睜目視曰「謀迎公子﹐是誰主之﹖今又立太子而拒我乎﹖」拂袖而出﹐見荀林父曰「吾悔不聽子言﹐以至今日。」林父止之曰「子﹐晉臣也﹐捨晉安歸﹖」先蔑曰「我受命往秦迎雍﹐則雍是我主﹐秦爲吾主之輔﹐豈可自背前言﹐苟圖故鄕之富貴乎﹖」遂奔秦寨。

趙盾曰「士伯不肯畱晉﹐來日秦師必然進逼﹐不如乘夜往劫秦寨﹐出其不意﹐可以得志。」遂出令秣谷飼馬﹐軍士於寢蓐飽食﹐銜枚疾走﹐比至秦寨﹐恰好三更﹐一聲吶喊﹐鼓角齊鳴﹐殺入營門﹐秦師在睡夢中驚覺﹐馬不及披甲﹐人不及操戈﹐四下亂竄﹐晉兵直追至刳首之地﹐白乙丙死戰得脫﹐公子雍死於亂軍之中﹐先蔑嘆曰「趙孟背我﹐我不可背秦﹗「乃奔秦﹐士會亦嘆曰﹕」吾與士伯同事﹐士伯旣往秦﹐吾不可以獨歸也﹗」亦從秦師而歸﹐秦康公俱拜爲大夫。

荀林父言於趙盾曰「昔賈季奔狄﹐相國念同僚之義﹐歸其妻孥。今士伯隨季與某亦有僚誼﹐願效相國昔日之事﹗」趙盾曰「荀伯重義﹐正合吾意。「遂令衛士送兩宅家眷及家財於秦。胡曾先生有詩云﹕

誰當越境送妻孥﹖只爲同僚義气多。

近日人情相忌刻﹐一般僚誼卻如何﹖

又髯翁有詩﹐譏趙宣子輕於迎雍﹐以賓爲寇﹕

奕棋下子必躊躇﹐有嫡如何又外求﹖

賓寇須臾成反覆﹐趙宣謀國是何籌﹖

按此一戰﹐各軍將皆有俘獲。惟先克部下驍將蒯得﹐貪進不顧﹐爲秦所敗﹐反喪失其車五乘﹐先克欲按軍法斬之。諸將皆代爲哀請﹐先克言於趙盾﹐乃奪其田祿﹐蒯得恨恨不已。

再說箕鄭父與士谷﹑梁益耳素相厚善﹐自趙盾升爲中軍元帥﹐士谷﹑梁益耳俱失了兵柄﹐連箕鄭父也有不平之意。時鄭父居守﹐士谷﹑梁益耳俱聚做一處﹐說起﹕「趙盾廢置自由﹐目中無人。今聞秦以重兵送公子雍﹐若兩軍相持﹐急未能解﹐我這里從中爲亂﹐反了趙盾﹐廢夷臯迎公子雍﹐大權皆歸於吾黨之手。」商議已定﹐不知成敗如何﹖且看下回分解。

第四十八回

刺先克五將亂晉召士會壽餘紿秦

話說箕鄭父﹑士谷﹑梁益耳三人商議﹐只等秦兵緊急﹐便從中作亂﹐欲更趙盾之位。不意趙盾襲敗秦兵﹐奏凱而回﹐心中愈憤。

先都爲下軍佐﹐因主將先蔑爲趙盾所賣﹐出奔於秦﹐亦恨趙盾﹐湊著蒯得被先克以軍事奪其田祿﹐中懷怨望﹐訴於士谷。谷曰「先克倚恃趙孟之屬﹐故敢橫行如此。盾所專制﹐惟中軍耳﹐誠得一死士﹐先往刺克﹐則盾勢孤矣。此事非得先子會不可﹗「蒯得曰﹕」子會因主帥爲盾所賣﹐意亦恨之。」士谷曰「旣如此﹐則克不難辦也﹗」遂附耳曰「只須如此恁般﹐便可了事。「蒯得大喜曰﹕」吾當卽往言之﹗「蒯得往見先都。

倒是先都開口說起﹕「趙孟背了士季﹐襲敗秦師﹐全無信義﹐難與同事。」蒯得遂以士谷之言﹐告於先都﹐都曰﹕」誠如此﹐晉國之幸也﹗「

時冬月將盡﹐約至新春﹐先克往箕城﹐謁拜其祖先軫之祠﹐先都使家丁伏於箕城之外﹐只等先克過去﹐遠遠跟定﹐覷个空隙﹐羣起刺殺之﹐從人驚散。

趙盾聞先克爲賊所殺﹐大怒﹐嚴令司寇緝獲﹐五日一比。先都等情慌﹐與蒯得商議﹐慫恿士谷﹐梁益耳等作速舉事﹐梁益耳醉中泄其語於梁弘﹐弘大驚曰「此滅族之事也﹗」乃密告於臾駢﹐駢轉聞於趙盾﹐盾卽聚甲戒車﹐吩咐伺候聽令。

先都聞趙氏聚甲戒車﹐疑其謀已泄﹐急走士谷處﹐催並速發﹐箕鄭父欲借上元節晉侯賜酺﹐乘亂行事﹐議久不決。

趙盾先遣臾駢圍先都之家﹐執都付獄。梁益耳﹑蒯得慌忙之際﹐欲與箕鄭父﹐士谷團集四族家丁﹐劫出先都﹐一同爲亂。趙盾使人反以先都之謀﹐告於箕鄭父﹐請他入朝商議。箕鄭父曰「趙孟見召﹐殆不疑我也﹗」遂輕身而往。

原來趙孟爲箕鄭父見爲上軍元帥﹐恐其鼓眾同亂﹐假意召之。鄭父不知是計﹐坦然入朝﹐趙盾畱住於朝房﹐與之議先都之事。密遣荀林父﹑郤缺﹑欒盾領著三枝軍馬﹐分頭拿捕士谷﹑梁益耳﹑蒯得三人﹐俱下獄訖﹐荀林父等三將至朝房回話。林父大聲喝曰「箕鄭父亦在作亂數內﹐如何還不就獄﹖」鄭父曰﹕」我有居守之勞﹐彼時三軍在外﹐我獨居中﹐不以此時爲亂﹐今日諸卿濟濟﹐乃求死耶﹖「趙盾曰「汝之遲於爲亂﹐正欲待先都﹐蒯得也。我已訪知的實﹐不須多辯﹗」箕鄭父俯首就獄。

趙盾奏聞晉靈公﹐欲將先都等五人行誅。靈公年幼﹐唯唯而已。靈公旣入宮﹐襄夫人聞五人在獄﹐問靈公曰「相國如何處置﹖「靈公曰﹕」相國言「罪並應誅『。襄夫人曰﹕」此輩事起爭權﹐原無篡逆之謀﹐且主謀殺先克者﹐不過一二人﹐罪有首從﹐豈可一槪誅戮﹖邇年老成凋喪﹐人才稀少﹐一朝而戮五臣﹐恐朝堂之位遂虛矣﹐可不慮乎﹖」明日﹐靈公以襄夫人之言述於趙盾﹐盾奏曰「主少國疑﹐大臣擅殺﹐不大誅戮﹐何以懲後﹖「遂將先都﹑士谷﹑箕鄭父﹑梁益耳﹑蒯得五人﹐坐以不君之罪﹐斬於市曹﹐錄先克之子先縠爲大夫。國人畏趙盾之嚴﹐無不股栗。

狐射姑在潞國聞其事﹐駭曰「幸哉﹗我之得免於死也﹗」

一日﹐潞大夫酆舒問於狐射姑曰「趙盾比趙衰二人孰賢﹖」射姑曰﹕」趙衰乃冬日之日﹐趙盾乃夏日之日。冬日賴其溫﹐夏日畏其烈。「酆舒笑曰「卿宿將﹐亦畏趙孟耶﹖」

閒話休提。

卻說楚穆王自篡位之後﹐亦有爭伯中原之志。聞諜報﹕「晉君新立﹐趙盾專政﹐諸大夫自相爭殺。「乃召羣臣計議﹐欲加兵於鄭。大夫範山進曰﹕」晉君年幼﹐其臣志在爭權﹐不在諸侯。乘此時出兵以爭北方﹐誰能當者﹖」穆王大悅。

使斗越椒爲大將﹐蔿賈副之﹐帥車三百乘伐鄭。自引兩廣精兵﹐屯於狼淵﹐以爲聲援。別遣息公子朱爲大將﹐公子茷副之﹐帥車三百乘伐陳。

且說鄭穆公聞楚兵臨境﹐急遣大夫公子堅﹑公子龐﹑樂耳三人﹐引兵拒楚於境上﹐囑以固守勿戰﹐別遣人告急於晉。越椒連日挑戰﹐鄭兵不出。蔿賈密言於越椒曰「自城濮之後﹐楚兵久不至鄭矣。鄭人恃有晉救﹐不與我戰。乘晉之未至﹐誘而擒之﹐可以雪往日之恥。不然﹐遷延日久﹐諸侯畢集﹐恐復如子玉故事﹐將柰何﹖「越椒曰﹕」今欲誘之﹐當用何計﹖」蔿賈附耳曰「必須如此恁般。「越椒從其謀﹐乃傳令軍中﹐言﹕」糧食將缺﹐可於村落掠取﹐以供食用。」自於帳中鼓樂飲酒﹐每日至夜半方散。有人傳至狼淵﹐楚穆王疑斗越椒玩敵﹐欲自往督戰﹐範山曰「伯嬴智士﹐此必有計﹐不出數日﹐捷音當至矣﹗」

再說公子堅等﹐見楚兵不來搦戰﹐心中疑慮﹐使人探聽﹐回言「楚兵四出擄掠爲食﹐斗元帥中軍﹐日逐鼓樂飲酒﹐酒後謾罵﹐言鄭人無用﹐不堪廝殺。」公子堅喜曰「楚兵四出擄掠﹐其營必虛﹔楚將鼓樂飲酒﹐其心必懈。若夜劫其營﹐可獲全勝。」公子龐﹑樂耳皆以爲然。

是夜結束飽食﹐公子龐欲分作前中後三隊﹐次第而進。公子堅曰「劫營與對陣不同﹐乃一時襲擊之計﹐可分左右﹐不可分前後也﹗」於是三將並進。

將及楚營﹐遠遠望見燈燭輝煌﹐笙歌嘹亮﹐公子堅曰「伯棼命合休矣﹗」麾車直進﹐楚軍全不抵當﹐公子堅先衝入寨中﹐樂人四散奔走﹐惟越椒呆坐不動﹐上前看時﹐喫一大驚﹐乃是束艸爲人﹐假扮作越椒模樣。

公子堅急叫﹕「中計﹗「退出寨時﹐忽聞寨後炮聲大震﹐一員大將領軍殺來﹐大叫﹕」斗越椒在此﹗」公子堅奔走不疊﹐會合公子龐及樂耳二將﹐做一路逃奔﹐行不一里﹐對面炮聲又起﹐卻是蔿賈預先埋伏一枝軍馬﹐在於中路﹐邀截鄭兵。

前有蔿賈﹐後有越椒﹐首尾夾攻﹐鄭兵大敗﹐公子龐﹑樂耳先被擒﹐公子堅捨命來救﹐馬躓車覆﹐亦爲楚兵所獲。

鄭穆公大懼﹐謂羣臣曰「三將被擒﹐晉救不至﹐如何﹖」羣臣皆曰「楚勢甚盛﹐若不乞降﹐早晚打破城池﹐𨿽晉亦無如之何矣﹗「鄭穆公乃遣公子丰至楚營謝罪﹐納賂求和﹐誓不反叛。斗越椒使人請命於穆王﹐穆王許之﹐乃釋公子堅﹑公子龐﹑樂耳三人之囚﹐放還鄭國。

楚穆王傳令班師﹐行至中途﹐楚公子朱伐陳兵敗﹐副將公子茷爲陳所獲﹐打從狼淵一路來見穆王﹐請兵復仇。穆王大怒﹐正欲加兵於陳﹐忽報﹕「陳有使命﹐送公子茷還楚﹐上書乞降。」穆王拆書看之﹐略曰﹕

寡人朔﹐壤地褊小﹐未獲接侍君王之左右﹐蒙君王一旅訓定。邊人愚莽﹐獲罪於公子﹐朔惶悚﹐寢不能寐﹐敬使一介﹐具車馬致之大國﹐朔願終依宇下﹐以求蔭庇﹐惟君王辱收之。

穆王笑曰「陳懼我討罪﹐是以乞附﹐可謂見機之士矣﹗」乃準其降﹐傳檄徵取鄭﹑陳二國之君同蔡侯﹐以冬十月朔於厥貉取齊相會。

卻說晉趙盾因鄭人告急﹐遣人約宋﹑魯﹑衛﹑許四國之兵﹐一同救鄭﹐未及鄭境﹐聞鄭人降楚﹐楚師已還﹐又聞陳亦降楚。宋大夫華耦﹑魯大夫公子遂俱請伐陳﹑鄭﹐趙盾曰「我實不能馳救﹐以失二國﹐彼何罪焉﹖不如退而修政。」乃班師。

髯翁有詩嘆云﹕

誰專國柄主諸侯﹖卻令荊蠻肆蠢謀。

今日鄭陳連臂去﹐中原伯气黯然收。

再說陳侯朔與鄭伯蘭﹐於秋末齊至息地﹐候楚穆王駕到。相見禮畢﹐穆王問曰「原訂厥貉相會﹐如何逗𨖻此地﹖」陳侯﹑鄭伯齊聲答曰﹕」蒙君王相約﹐誠恐後期獲罪﹐故預於此地奉候隨行。「穆王大喜。

忽諜報﹕「蔡侯甲午已先到厥貉境上。」穆王遂同陳﹑鄭二君登車疾走。蔡侯迎穆王於厥貉﹐以臣禮見﹐再拜稽首。陳侯﹑鄭伯大驚﹐私語曰﹕」蔡屈禮如此﹐楚必以我爲慢矣﹗「乃相與請於穆王曰﹕」君王稅駕於此﹐宋君不來參謁﹐君王可以伐之。「穆王笑曰「孤之頓兵於此﹐正欲爲伐宋計也。」早有人報入宋國。

時宋成公王臣已卒﹐子昭公杵臼已立三年。信用小人﹐疏斥公族。穆﹑襄之黨作亂﹐殺司馬公子卬﹐司城蕩意諸奔魯﹐宋國大亂。賴司寇華禦事調停國事﹐請復意諸之官﹐國以粗安。

至是﹐聞楚合諸侯於厥貉﹐有窺宋之意。華禦事請於宋公曰「臣聞﹐『小不事大﹐國所以亡。』今楚臣服陳﹑鄭﹐所不得者宋耳。請先往迎之。若待其見伐﹐然後請成﹐無及也。「宋公以爲然。

乃親造厥貉﹐迎謁楚王。且治田獵之具﹐請較獵於孟諸之藪。穆王大悅。

陳侯請爲前隊開路﹐宋公爲右陣﹐鄭伯爲左陣﹐蔡侯爲後隊﹐相從楚穆王出獵。穆王出令﹐命諸侯從田者﹐於侵晨駕車﹐車中各載燧﹐以備取火之用。

合圍良久﹐穆王馳入右師﹐偶趕逐羣狐﹐狐入深窟﹐穆王回顧宋公﹐取燧燻之。車中無燧﹐楚司馬申無畏奏曰「宋公違令﹐君不可以加刑﹐請治其僕。」乃叱宋公之禦者﹐撻之三百﹐以儆於諸侯。宋公大慚。

此周頃王二年事。

是時楚最彊橫﹐遣斗越椒行聘於齊﹑魯﹐儼然以中原伯主自待﹐晉不能制也。

周頃王四年﹐秦康公集羣臣議曰「寡人銜令狐之恨﹐五年於玆矣。今趙盾誅戮大臣﹐不修邊政﹐陳﹑蔡﹑鄭﹑宋交臂事楚﹐晉莫能禁﹐其弱可知。此時不伐晉﹐更何待乎﹖「諸大夫皆曰﹕」願效死力﹗」康公乃大閱車徒﹐使孟明居守﹐拜西乞術爲大將﹐白乙丙副之﹐士會爲參謀﹐出車五百乘﹐浩浩蕩蕩﹐濟河而東﹐攻羈馬﹐拔之。

趙盾聞報﹟急爲應敵之計。自將中軍﹐遷上軍大夫荀林父爲中軍佐﹐以補先克之缺。用提彌明爲車右﹐使郤缺代箕鄭父爲上軍元帥。盾有從弟趙穿﹐乃晉襄公之愛婿。自請爲上軍之佐。盾曰「汝年少好勇﹐未曾歷練﹐姑待異日。「乃用臾駢爲之。使欒盾爲下軍元帥﹐補先蔑之缺﹐胥臣之子胥甲爲副﹐補先都之缺。趙穿又自請以其私屬﹐附於上軍﹐立功報效。趙盾許之。軍中缺司馬﹐韓子輿之子韓厥﹐自幼育於趙盾之家﹐長爲門客﹐賢而有才﹐盾乃薦於靈公而用之。

三軍方出絳城﹐甚是整肅﹐行不十里﹐忽有乘車衝入中軍。韓厥使人問之﹐禦者對曰「趙相國忘攜飲具﹐奉軍令來取﹐特此追送。」韓厥怒曰﹕」兵車行列已定﹐豈容乘車擅入﹖法當斬﹗「禦者涕泣曰「此相國之命也﹗」韓厥曰「厥忝爲司馬﹐但知有軍法﹐不知有相國也﹗」斬禦者而毀其車。

諸帥言於趙盾曰「相國舉韓厥﹐而厥戮相國之車。此人負恩﹐恐不可用。」

趙盾微笑﹐卽使人召韓厥。諸將以盾必辱厥以報其怨。厥旣至﹐盾乃降席而禮之曰「吾聞『事君者比而不黨』﹐子能執法如此﹐不負吾舉矣。勉之﹗」厥拜謝而退。盾又謂諸將曰「他日執晉政者﹐必厥也﹐韓氏其將昌矣﹗」

晉師營於河曲。臾駢獻策曰「秦師蓄銳數年而爲此舉﹐其鋒不可當。請深溝髙壘﹐固守勿戰。彼不能持久﹐必退。退而擊之﹐勝可萬全。」

趙盾從其計﹐秦康公求戰不得﹐問計於士會。士會對曰「趙氏新任一人。姓臾名駢﹐此人廣有智謀。今日堅壁不戰﹐蓋用其謀﹐以老我師也。趙有庶子趙穿﹐晉先君之愛婿﹐聞其求佐上軍﹐趙孟不從而用駢。穿意必然懷恨﹐今趙孟用駢之謀﹐穿必不服﹐故自以私屬從行﹐其意欲奪臾駢之功也。若使輕兵挑其上軍﹐卽臾駢不出﹐趙穿必恃勇來追﹐因之以求一戰。不亦可乎﹖」

秦康公從其謀。乃使白乙丙率車百乘﹐襲晉上軍挑戰。郤缺與臾駢俱堅持不動﹐趙穿聞秦兵掩至﹐卽率私屬百乘出迎。白乙丙回車便走﹐車行甚速﹐趙穿追十餘里﹐不及而返。怪臾駢等不肯協力同追。乃召軍吏大罵曰「裹糧披甲﹐本欲求戰﹐今敵來而不出擊﹐豈上軍皆婦人乎﹖」軍吏曰「主帥自有破敵之謀﹐不在今日。」穿復大罵曰「鼠輩有何深謀﹖直是畏死耳﹐別人怕秦﹐我趙穿偏不怕﹐我將獨奔秦軍﹐拚死一戰﹐以雪堅壁之恥﹗」遂驅車復進﹐呼號於眾曰「有志气者﹐都跟我來﹗」三軍莫應。惟有下軍副將胥甲嘆曰﹕」此人眞正好漢﹐吾當助之。「正欲出軍。

卻說上軍元帥郤缺﹐急使人以趙穿之事報之趙盾。盾大驚曰「狂夫獨出﹐必爲秦擒﹐不可不救也﹗」乃傳令三軍﹐一時並出﹐與秦交戰。

再說趙穿馳入秦壁﹐白乙丙接住交鋒﹐約戰三十餘合﹐彼此互有殺傷。西乞術方欲夾攻﹐見對面大軍齊至﹐兩下不敢混戰﹐各鳴金收軍。趙穿回至本陣﹐問於趙盾曰「我欲獨破秦軍﹐爲諸將雪恥﹐何以鳴金之驟也﹖」盾曰「秦大國﹐未可輕敵﹐當以計破之。」穿曰「用計用計﹐喫了一肚子好气﹗「言猶未畢﹐報﹕」秦國有人來下戰書。」趙盾使臾駢接之﹐使者將書呈上﹐臾駢轉呈於趙盾。盾啟而觀之﹐書曰「兩國戰士皆未有缺﹐請以來日決一勝負﹗「盾曰﹕」謹如命﹗」使者去後﹐臾駢謂趙盾曰「秦使者口𨿽請戰﹐然其目彷徨四顧﹐似有不寧之狀﹐殆懼我也﹐夜必遁矣。請伏兵於河口﹐乘其將濟而擊之﹐必大獲全勝。「趙盾曰﹕」此計甚妙﹗」正欲發令埋伏﹐胥甲聞其謀﹐告於趙穿﹐穿遂與胥甲同至軍門﹐大呼曰「眾軍士聽吾一言﹐我晉國兵彊將廣﹐豈在西秦之下﹖秦來約戰﹐已許之矣。又欲伏兵河口﹐爲掩襲之計。是豈大丈夫所爲耶﹖「趙盾聞之。召謂曰﹕」我原無此意。勿得撓亂軍心也﹗「

秦諜者探得趙穿和胥甲軍門之語﹐乃連夜遁走。復侵入瑕邑﹐出桃林塞而歸。趙盾亦班師。回國治泄漏軍情之罪﹐以趙穿爲君婿﹐且是從弟﹐特免其議。專委罪於胥甲﹐削其官爵﹐逐去衛國安置。又曰「臼季之功﹐不可斬也﹗」仍用胥甲之子胥克爲下軍佐。

髯仙有詩議趙盾之不公。詩云﹕

同呼軍門罪不殊﹐獨將胥甲正刑書。

相君庇族非無意﹐請把桃園問董狐﹗

周頃王五年﹐趙盾懼秦師復至﹐使大夫詹嘉居瑕邑﹐以守桃林之塞。臾駢進曰「河曲之戰﹐爲秦畫策者士會也。此人在秦﹐吾輩豈能髙枕而臥耶﹖「趙盾以爲然。乃於諸浮之別館。大集六卿而議之。哪六卿﹖趙盾﹑郤缺﹑欒盾﹑荀林父﹑臾駢﹑胥克。

是日﹐六卿畢至。趙盾開言曰「今狐射姑在狄﹐士會在秦。二人謀害晉國。當何策以待之﹗」荀林父曰「請召射姑而復之。射姑堪境外之事﹐且子犯舊勛﹐宜延其賞。」郤缺曰﹕」不然﹐射姑𨿽系宿勛﹐然有擅殺大臣之罪。若復之﹐何以儆將來乎﹖不如召士會。士會順柔而多智﹐且奔秦非其罪也。狄遠而秦逼﹐欲除秦害﹐先去其助。言召士會者是。「趙盾曰「秦方寵任士會﹐請之必不從。何計而可復之﹗」臾駢曰「駢所善一人﹐乃先臣畢萬之孫﹐名壽餘﹐卽魏犨之從子也。見今食邑於魏。𨿽在國中帶名世爵﹐未有職任。此人頗能權變﹐要招來士會﹐只在此人身上。」乃附趙盾之耳曰﹕」如此恁般﹐何如﹖「盾大喜曰「煩吾子爲我致之。」六卿旣散。

臾駢卽夕往叩壽餘之門。壽餘相迎坐定。臾駢請至密室﹐以招士會之策﹐告於壽餘。壽餘應允。臾駢回復了趙盾。

次早﹐趙盾奏知靈公﹐言「秦人屢次侵晉﹐宜令河東諸邑宰﹐各各團練甲伍﹐結寨於黃河岸口﹐輪番戍守。並責成食采之人﹐往督其事﹐倘有失利﹐卽行削奪﹐庶肯用心防範。「靈公準奏。

趙盾又曰「魏﹐大邑也。魏倡之﹐諸邑無敢不從矣﹗」乃以靈公之命召魏壽餘﹐使督責有司﹐團兵出戍。壽餘奏曰「臣蒙主上錄先世之功﹐衣食大縣﹐從未知軍旅之事。況河上綿延百餘里﹐處處可濟。暴露軍士﹐守之無益。」趙盾怒曰﹕」小臣何敢撓吾大計﹖限汝三日內﹐取軍籍呈報。再若抗違﹐當正軍法﹗「壽餘嘆息而出。

回家悶悶不悅﹐妻子叩問其故。壽餘曰「趙盾無道﹐欲我督戍河口。何日了期﹖汝可收拾家資﹐隨我往秦國﹐從士會去可也。」吩咐家人整備車馬﹐是夜索酒痛飲﹐以進饌不潔﹐鞭膳夫百餘﹐猶恨恨不絕﹐言欲殺之。膳夫奔趙府﹐首告壽餘欲叛晉奔秦之事。

趙盾使韓厥帥兵往捕之﹐厥放走壽餘﹐只擒獲其妻子﹐下於獄中。壽餘連夜遁往秦國﹐見秦康公﹐告訴趙盾如此恁般﹐彊橫無道﹐「妻子陷獄﹐某孤身走脫﹐特來投降。」康公問士會﹕「眞否﹖」士會曰「晉人多詐﹐不可信也﹐若壽餘果眞降﹐當以何物獻功﹖「壽餘於袖中出一文書﹐乃是魏邑土地人民之數﹐獻於康公曰﹕」明公能收壽餘﹐願以食邑奉獻。「康公又問士會﹕」魏可取否﹖」壽餘以目盼士會﹐且躡其足﹐士會𨿽奔在秦﹐然心亦思晉﹐見壽餘如此光景﹐陰會其意﹐乃對曰「秦棄河東五城﹐爲姻好也﹐今兩國治兵相攻﹐數年不息﹐攻城取邑﹐惟力是視﹐河東諸城﹐無大於魏者﹐若得魏而據之﹐以漸收河東之地﹐亦是長策﹐只恐魏有司懼晉之討﹐不肯來歸耳﹗」壽餘曰「魏有司𨿽晉臣﹐實魏氏之私也﹐若明公率一軍屯於河西﹐遙爲聲援﹐臣力能致之。」秦康公顧士會曰「卿熟知晉事﹐須同寡人一行﹗「乃拜西乞術爲將﹐士會副之﹐親率大軍前進﹐旣至河口﹐安營了畢﹐前哨報﹕」河東有一枝軍屯紮﹐不知何意﹖」壽餘曰「此必魏人聞有秦兵﹐故爲備耳﹐彼未知臣之在秦也﹐誠得一東方之人﹐熟知晉事者﹐與臣先往﹐諭以禍福﹐不愁魏有司不從﹗「康公命士會同往﹐士會頓首辭曰﹕」晉人虎狼之性﹐暴不可測﹐倘臣往諭而從﹐是國家之福也﹔萬一不從拘執臣身﹐君復以臣不堪事之故﹐加罪於臣之妻孥﹐無益於君﹐而臣之身家﹐枉被其殃﹐九泉之下﹐可追悔乎﹖」康公不知士會爲詐﹐乃曰「卿宜盡心前往﹐若得魏地﹐重加封賞﹐倘被晉人拘畱﹐寡人當送還家口﹐以表相與之情﹗「與士會指黃河爲誓﹐秦大夫繞朝諫曰﹕」士會﹐晉之謀臣﹐此去如巨魚縱壑﹐必不來矣﹐君柰何輕信壽餘之言﹐而以謀臣資敵乎﹖」康公曰「此事寡人能任之﹐卿其勿疑﹗「士會同壽餘辭康公而行﹐繞朝慌忙駕車追送﹐以皮鞭贈士會曰﹕」子莫欺秦國無智士也﹐但主公不聽吾言耳﹐子持此鞭馬速回﹐遲則有禍﹗」士會拜謝﹐遂馳車急走。史臣有詩云﹕

策馬揮衣古道前﹐殷勤贈友有長鞭。

休言秦國無名士﹐爭柰康公不納言。

士會等渡河而東﹐未知如何歸晉﹖再看下回分解。

第四十九回

公子鮑厚施買國齊懿公竹池遇變

話說士會同壽餘濟了黃河﹐望東而行﹐未及里許﹐只見一位年少將軍﹐引著一隊軍馬來迎﹐在車上欠身曰「隨季別來無恙﹖「士會近前視之﹐那將軍姓趙名朔﹐乃趙相國盾之子也。三人下車相見﹐士會問其來意﹐朔曰﹕」吾奉父命﹐前來接應吾子還朝﹐後面復有大軍至矣﹗「當下一聲炮響﹐車如水﹐馬如龍﹐簇擁士會同壽餘入晉去了。

秦康公使人隔河了望﹐回報康公。大怒﹐便欲濟河伐晉。前哨又報﹕「探得河東復有大軍到來﹐大將乃是荀林父﹑郤缺二人。」西乞術曰﹕」晉旣有大軍接應﹐必不容我濟河﹐不如歸也。「乃班師。

荀林父等見秦軍已去﹐亦還晉國。士會去秦三載﹐今日復進絳城﹐不勝感慨。入見靈公﹐肉袒謝罪﹐靈公曰「卿無罪也。」使列於六卿之間。趙盾嘉魏壽餘之勞﹐言於靈公﹐賜車十乘。秦康公使人送士會之妻孥於晉﹐曰﹕」﹩吾不負黃河之誓也﹗「士會感康公之義﹐致書稱謝﹐且勸以息兵養民﹐各保四境。

康公從之﹐自此秦﹑晉不交兵者數十年。

周頃王六年﹐崩﹐太子班卽位﹐是爲匡王﹐卽晉靈公之八年也。

時楚穆王薨﹐世子旅嗣位﹐是爲莊王。趙盾以楚新有喪﹐乘此機會﹐思復先世盟主之業﹐乃大合諸侯於新城。宋昭公杵臼﹑魯文公興﹑陳靈公平國﹑衛成公鄭﹑鄭穆公蘭﹑許昭公錫我﹐並至會所。宋﹑陳﹑鄭三國之君﹐各訴前日從楚之情﹐出於不得已。趙盾亦各各撫慰﹐諸侯始復附於晉。惟蔡侯附楚如故﹐不肯赴會。趙盾使郤缺引軍伐之﹐蔡人求和﹐乃還。

齊昭公潘本欲赴會﹐適患病﹐未及盟期﹐昭公遂薨﹐太子捨卽位。其母乃魯女子叔姬﹐謂之昭姬。昭姬𨿽爲昭公夫人﹐不甚得寵。世子捨才望庸常﹐亦不爲國人所敬重。公子商人﹐齊桓公之妾密姬所生﹐素有篡位之志﹐賴昭公待之甚厚﹐此念中沮﹐欲候昭公死後﹐方舉大事。

昭公末年﹐召公子元於衛﹐任以國政。商人忌公子元之賢﹐意欲結納人心﹐乃盡出其家財﹐周卹貧民﹐如有不給﹐借貸以繼之。百姓無不感激﹐又多聚死士在家﹐朝夕訓練﹐出入跟隨。

及世子捨卽位﹐適彗星出於北斗。商人使人占之﹐曰「宋﹑齊﹑晉三國之君﹐皆將死亂。」商人曰「亂齊者﹐非我而誰﹖「命死士卽於喪幕中﹐刺殺世子捨﹐商人以公子元年長﹐乃僞言曰﹕」捨無人君之威﹐不可居大位﹐吾此舉爲兄故也﹗「公子元大驚曰﹕」吾知爾之求爲君也久矣﹐何乃累我﹖我能事爾﹐爾不能事我也。但爾爲君以後﹐得容我爲齊國匹夫﹐以壽終足矣﹗「

商人卽位﹐是爲懿公。子元心惡商人之所爲﹐閉門托病﹐並不入朝。此乃是公子元的好處。

且說昭姬痛其子死於非命﹐日夜悲啼﹐懿公惡之。乃囚於別室﹐節其飲食﹐昭姬陰賂宮人﹐使通信於魯。魯文公畏齊之彊﹐命大夫東門遂如周﹐告於匡王﹐欲借天子恩寵﹐以求釋昭姬之囚。

匡王命單伯往齊﹐謂懿公曰「旣殺其子﹐焉用其母﹐何不縱之還魯﹐以明齊之寬徳﹗」懿公諱弒捨之事﹐聞」殺子「之語﹐面頰發赤﹐嘿然無語。單伯退就客館﹐懿公遷昭姬於他宮﹐使人誘單伯曰﹕」寡君於國母未之敢慢﹐況承天子降諭﹐敢不承順﹖吾子何不謁見國母﹐使知天子眷顧宗國之意﹗「單伯只道是好話﹐遂駕車隨使者入宮謁見昭姬。昭姬垂涕﹐略訴苦情﹐單伯尙未及答﹐不虞懿公在外掩至﹐大罵曰「單伯如何擅入吾宮﹐私會國母﹐欲行苟且之事耶﹖寡人將訟之天子﹗」遂並單伯拘禁﹐與昭姬各囚於一室﹐恨魯人以王命壓之﹐興兵伐魯。

論者謂懿公弒幼主﹐囚國母﹐拘天使﹐虐鄰國﹐窮凶極惡﹐天理豈能容乎﹖但當時髙國世臣濟濟在朝﹐何不奉子元以聲商人之罪﹐而乃縱其凶惡﹐絕無一言﹖時事至此可嘆矣。有詩云﹕

欲圖大位欺孤主﹐先散家財買細民。

堪恨朝中綬若若﹐也隨市井媚凶人。

魯使上卿季孫行父如晉告急﹐晉趙盾奉靈公合宋﹑衛﹑蔡﹑陳﹑鄭﹑曹﹑許共八國諸侯﹐聚於扈地﹐商議伐齊。齊懿公納賂於晉﹐且釋單伯還周﹐昭姬還魯﹐諸侯遂散歸本國。魯聞晉不果伐齊﹐亦使公子遂納賂於齊以求和﹐不在話下。

卻說宋襄公夫人王姬﹐乃周襄王之女兄﹐宋成公王臣之母﹐昭公杵臼之祖母也。昭公自爲世子時﹐與公子卬﹑公孫孔叔﹑公孫鐘離三人﹐以田獵遊戲相善。旣卽位﹐惟三人之言是聽﹐不任六卿﹐不朝祖母﹐疏遠公族﹐怠棄民事﹐日以從田爲樂。司馬樂豫知宋國必亂﹐以其官讓於公子卬﹔司城公孫壽亦慮禍及﹐告老致政。昭公卽用其子蕩意諸﹐嗣爲司城之官。

襄夫人王姬老而好淫﹐昭公有庶弟公子鮑﹐美艷勝於婦人﹐襄夫人心愛之﹐醉以酒﹐因逼與之通﹐許以扶立爲君﹐遂欲廢昭公而立公子鮑﹐昭公畏穆襄之族太盛﹐與公子卬等謀逐之﹐王姬陰告於二族﹐遂作亂﹐圍公子卬﹑公孫鐘離二人於朝門而殺之。司城蕩意諸懼而奔魯。

公子鮑素能敬事六卿﹐至是﹐同在國諸卿﹐與二族講和﹐不究擅殺之事﹐召蕩意諸於魯﹐復其位。公子鮑聞齊公子商人﹐以厚施買眾心﹐得篡齊位﹐乃效其所爲﹐亦散家財﹐以周給貧民。

昭公七年﹐宋國歲饑﹐公子鮑盡出其倉廩之粟﹐以濟貧者﹔又敬老尊賢﹐凡國中年七十以上﹐月致粟帛﹐加以飲食珍味﹐使人慰問安否﹔其有一才一藝之人﹐皆收致門下﹐厚糈管待﹔公卿大夫之門﹐月有饋送﹔宗族無親疏﹐凡有吉凶之費﹐傾囊助之。

昭公八年﹐宋復大饑﹐公子鮑倉廩已竭﹐襄夫人盡出宮中之藏以助之施﹐舉國無不頌公子鮑之仁﹐宋國之人﹐不論親疏貴賤﹐人人願得公子鮑爲君。公子鮑知國人助己﹐密告於襄夫人﹐謀弒昭公。襄夫人曰「聞杵臼將獵於孟諸之藪﹐乘其駕出﹐我使公子須閉門﹐子帥國人以攻之﹐無不克矣﹗」鮑依其言。

司城蕩意諸﹐頗有賢名﹐公子鮑素敬禮之。至是﹐聞襄夫人之謀﹐以告昭公曰「君不可出獵﹐若出獵﹐恐不能返。」昭公曰「彼若爲逆﹐𨿽在國中﹐其能免乎﹖「乃使右師華元﹑左師公孫友居守﹐遂盡載府庫之寶﹐與其左右﹐以冬十一月望孟諸進發。

才出城﹐襄夫人召華元﹑公孫友畱之宮中﹐而使公子須閉門﹐公子鮑使司馬華耦號於軍中曰「襄夫人有命﹕」今日扶立公子鮑爲君『﹐吾等除了無道昏君﹐共戴有道之主﹐眾議以爲何如﹖」軍士皆踴躍曰「願從命。」國人亦無不樂從。

華耦率眾出城﹐追趕昭公。昭公行至半途聞變﹐蕩意諸勸昭公出奔他國﹐以圖後舉。昭公曰「上自祖母﹐下及國人﹐無不與寡人爲仇﹐諸侯誰納我者﹖與其死於他國﹐寧死於故鄕耳﹗」乃下令停車治餐﹐使從田者皆飽食。食畢﹐昭公謂左右曰「罪在寡人一身﹐與汝等何與﹖汝等相從數年﹐無以爲贈﹐今國中寶玉﹐俱在於此﹐分賜汝等﹐各自逃生﹐毋與寡人同死也﹗」左右皆哀泣曰「請君前行﹐倘有追兵﹐我等願拚死一戰。「昭公曰﹕」徒殺身﹐無益也﹐寡人死於此﹐汝等勿戀寡人。」少頃﹐華耦之兵已至﹐將昭公圍住﹐口傳襄夫人之命﹕「單誅無道昏君﹐不關眾人之事。「昭公急麾左右﹐奔散者大半﹐惟蕩意諸仗劍立於昭公之側﹐華耦再傳襄夫人之命﹐獨召意諸﹐意諸嘆曰﹕」爲人臣而避其難﹐𨿽生不如死。」華耦乃操戈直逼昭公﹐蕩意諸以身蔽之﹐挺劍格鬥﹐眾軍民齊上﹐先殺意諸﹐後殺昭公。左右不去者﹐盡遭屠戮。傷哉﹗史臣有詩云﹕

昔年華督弒殤公﹐華耦今朝又助凶。

賊子亂臣原有種﹐薔薇桃李不相同。

華耦引軍回報襄夫人﹐右師華元﹑左師公孫友等合班啟奏﹕「公子鮑仁厚得民﹐宜嗣大位。「遂擁公子鮑爲君﹐是爲文公。華耦朝賀畢﹐回家患心疼暴卒﹐文公嘉蕩意諸之忠﹐用其弟蕩虺爲司馬﹐以代華耦。母弟公子須爲司城﹐以補蕩意諸之缺。

趙盾聞宋有弒君之亂﹐乃命荀林父爲將﹐合衛﹑陳﹑鄭之師伐宋。宋右師華元至晉軍﹐備陳國人願戴公子鮑之情﹐且斂金帛數車﹐爲犒軍之禮﹐求與晉和。荀林父欲受之﹐鄭穆公曰「我等鳴鐘擊鼓﹐以從將軍於宋﹐討無君也。若許其和﹐亂賊將得志矣﹗」

荀林父曰「齊﹩宋一體也﹐吾已寬齊﹐安得獨誅宋乎﹖且國人所願﹐因而定之﹐不亦可乎﹖」遂與宋華元盟﹐定文公之位而還。鄭穆公退而言曰﹕」晉惟賂是貪﹐有名無實﹐不能復伯諸侯矣。楚王新立﹐將有事於徵伐﹐不如棄晉從楚﹐可以自安。「乃遣人通款於楚﹐晉亦無如之何也。髯仙有詩云﹕

仗義除殘是伯圖﹐興師翻把亂臣扶。

商人無恙鮑安位﹐笑殺中原少丈夫。

再說齊懿公商人﹐賦性貪橫。自其父桓公在位時﹐曾與大夫邴原爭田邑之界﹐桓公使管仲斷其曲直﹐管仲以商人理曲﹐將田斷歸邴氏﹐商人一向銜恨於心。及是弒捨而自立﹐乃盡奪邴氏之田﹐又恨管仲黨於邴氏﹐亦削其封邑之半﹐管氏之族懼罪﹐逃奔楚國﹐子孫遂仕於楚。懿心猶恨邴原不已﹐時邴原已死﹐知其墓在東郊﹐因出獵過其墓所﹐使軍士掘墓﹐出其屍﹐斷其足。邴原之子邴歜隨侍左右。懿公問曰「爾父罪合斷足否『卿得無怨寡人乎﹖」歜應曰﹕」臣父生免刑誅﹐已出望外﹐況此朽骨﹐臣何敢怨﹖「懿公大悅曰「卿可謂幹蠱之子矣﹗」乃以所奪之田還之﹐邴歜請掩其父﹐懿公許之。

復購求國中美色﹐淫樂惟日不足。有人譽大夫閻職之妻甚美﹐因元旦出令﹐凡大夫內子俱令朝於中宮。閻職之妻亦在其內﹐懿公見而悅之﹐因畱宮中﹐不遣之歸﹐謂閻職曰「中宮愛爾妻爲伴﹐可別娶也。」閻職敢怒而不敢言。

齊西南門有地名申池﹐池水淸潔可浴﹐池旁竹木甚茂。時夏五月﹐懿公欲往申池避暑﹐乃命邴歜禦車﹐閻職驂乘。右師華元私諫曰「君刖邴歜之父﹐納閻職之妻﹐此二人者安知不銜怨於君﹖而君乃親近之﹗齊臣中未嘗缺員﹐何必此二人也﹗「懿公曰﹕」二子未嘗敢怨寡人也﹐卿勿疑。」乃駕車遊於申池。

飲酒甚樂﹐懿公醉甚﹐苦熱﹐命取繡榻﹐置竹林密處﹐臥而乘涼。

邴歜與閻職浴於申池之中﹐邴歜恨懿公甚深﹐每欲弒之﹐以報父仇。未得同事之人﹐知閻職有奪妻之怨﹐欲與商量﹐而難於啟口﹐因在池中同浴﹐心生一計﹐故意以折竹擊閻職之頭﹐職怒曰「柰何欺我﹖「邴歜帶笑言曰﹕」奪汝之妻﹐尙然不怒﹐一擊何傷﹐乃不能忍耶﹖」閻職曰「失妻𨿽吾之恥﹐然視刖父之屍﹐輕重何如﹖子忍於父﹐而責我不能忍於妻﹐何其昧也﹗「邴歜曰﹕」我有心腹之言﹐正欲語子﹐一向隱忍不言﹐惟恐子已忘前恥﹐吾𨿽言之﹐無益於事耳﹗「閻職曰﹕」人各有心﹐何日忘之﹐但恨力不及也﹗「邴歜曰﹕」今凶人醉臥竹中﹐從遊者惟吾二人﹐此天遣我以報復之機﹐時不可失﹗」閻職曰「子能行大事﹐吾當相助。」

二人拭體穿衣﹐相與入竹林中。看時﹐懿公正在熟睡﹐鼻息如雷﹐內侍守於左右。邴歜曰「主公酒醒﹐必覓湯水﹐汝輩可預備以待。」內侍往備湯水﹐閻職執懿公之手﹐邴歜扼其喉﹐以佩劍刎之﹐頭墜於地﹐二人扶其屍﹐藏於竹林之深處﹐棄其頭於池中﹐懿公在位才四年耳。

內侍取水至﹐邴歜謂之曰「商人弒君而立﹐齊先君使我行誅﹐公子元賢孝﹐可立爲君也﹗」左右等唯唯﹐不敢出一言。

邴歜與閻職駕車入城﹐復置酒痛飲﹐歡呼相慶。

早有人報知上卿髙傾﹑國歸父﹐髙傾曰「盍討其罪而戮之﹐以戒後人。「國歸父曰﹕」弒君之人﹐吾不能討﹐而人討之﹐又何罪焉﹖」邴﹑閻二人飲畢﹐命以大車裝其家資﹐以駢車載其妻子﹐行出南門。家人勸使速馳﹐邴歜曰「商人無道﹐國人方幸其死﹐吾何懼哉﹖「徐徐而行﹐俱往楚國去訖。

髙傾與國歸父聚集羣臣商議﹐請公子元爲君﹐是爲惠公。髯翁有詩云﹕

仇人豈可與同遊﹖密邇仇人仇報仇。

不是逆臣無遠計﹐天教二憾逞凶謀。

話分兩頭。

卻說魯文公名興﹐乃僖公嫡夫人聲姜之子﹐於周襄王二十六年嗣位。文公娶齊昭公女姜氏爲夫人﹐生二子﹐曰惡﹐曰視﹔其嬖妾秦女敬嬴﹐亦生二子﹐曰倭﹐曰叔肹。四子中惟倭年長﹐而惡乃嫡夫人所生。故文公立惡爲世子。

時魯國任用「三桓」爲政。孟孫氏曰公孫敖﹐生子曰谷﹐曰難﹔叔孫氏曰公孫玆﹐生子曰叔仲彭生﹐曰叔孫得臣。文公以彭生爲世子太傅﹔季孫氏曰季無佚﹐乃季友之子﹐無佚生行父﹐卽季文子也。魯莊公有庶子曰公子遂﹐亦曰仲遂﹐住居東門﹐亦曰東門遂。自僖公之世﹐已與「三桓」一同用事﹐論起輩數﹐公孫敖與仲遂爲再從兄弟﹐季孫行父又是下一輩了。因公孫敖得罪於仲遂﹐客死於外﹐故孟孫氏失權﹐反是仲孫氏﹑叔孫氏﹑季孫氏三家爲政。

且說公孫敖如何得罪﹐敖娶莒女戴己爲內子﹐卽谷之母。其娣聲己﹐卽難之母也。戴己病卒。敖性淫﹐復往聘己氏之女﹐莒人辭曰「聲己尙在﹐當爲繼室。」敖曰﹕」吾弟仲遂未娶﹐卽與遂納聘可也﹗「莒人許之。

魯文公七年﹐公孫敖奉君命如莒修聘﹐因順便爲仲遂逆女。及鄢陵﹐敖登城而望﹐見己氏色甚美﹐是夜竟就己氏同宿﹐自娶歸家。仲遂見奪其妻﹐大怒﹐訴於文公﹐請以兵攻之。叔仲彭生諫曰「不可﹐臣聞之﹕」兵在內爲亂﹐在外爲寇『。幸而無寇﹐可啟亂乎﹖「文公乃召公孫敖﹐使退還己氏於莒﹐以釋仲遂之憾。

敖與遂兄弟講和如故。敖一心思念己氏﹐至次年﹐奉命如周奔襄王之喪﹐不至京師﹐竟攜弔幣﹐私往莒國﹐與己氏夫婦相聚。魯文公亦不追究﹐立其子谷主孟氏之祀。其後敖忽思故國﹐使人言於谷﹐谷轉請於其叔仲遂﹐遂曰「汝父若欲歸﹐必依我三件事乃可﹕無入朝﹐無與國政﹐無攜帶己氏。「谷使人回復公孫敖﹐敖急於求歸﹐欣然許之。

敖歸魯三年﹐果然閉戶不出。忽一日﹐盡取家中寶貨金帛﹐復往莒國﹐孟孫谷想念其父﹐逾年病死。其子仲孫蔑尙幼﹐乃立孟孫難爲卿。

未幾﹐己氏卒﹐公孫敖復思歸魯﹐悉以家財納於文公﹐並及仲遂﹐使其子難爲父請命。文公許之﹐遂復歸﹐至齊﹐病不能行﹐死於堂阜。孟孫難固請歸其喪於魯﹐難乃罪人之後﹐又權主宗祀﹐以待仲蔑之長﹐所以不甚與事。季孫行父讓仲遂與彭生得臣是叔父行﹐每事不敢自專。而彭生仁厚﹐居師傅之任﹐得臣屢掌兵權﹐所以仲遂﹑得臣二人﹐尢當權用事。

敬嬴恃文公之寵﹐恨其子不得爲嗣﹐乃以重賂交結仲遂﹐因以其子倭托之﹐曰「異日倭得爲君﹐魯國當與子共之﹗」仲遂感其相托之意﹐有心要推戴公子倭﹐念「叔仲彭生﹐乃是世子惡之傅﹐必不肯同謀﹐而叔孫得臣﹐性貪賄賂﹐可以利動。」時時以敬嬴所賜分贈之﹐曰「此嬴氏夫人命我贈子者。」又使公子闕時時詣得臣之門﹐謙恭請教﹐故得臣亦心向之。

周匡王四年﹐魯文公十有八年也。是年春﹐文公薨﹐世子惡主喪卽位﹐各國皆遣使弔問﹐時齊惠公元新卽大位﹐欲反商人之暴政﹐特地遣人至魯﹐會文公之葬﹐仲遂謂叔孫得臣曰「齊﹑魯世好也﹐桓﹑僖二公﹐歡若兄弟﹐孝公結怨﹐延及商人﹐遂爲仇敵。今公子元新立﹐我國未曾致賀﹐而彼先遣人會葬﹐此修好之美意﹐不可不往謝之﹐乘此機會﹐結齊爲援﹐以立公子倭﹐此一策也﹗」叔孫得臣曰「子去﹐我當同行。「畢竟二人如齊﹐商量出甚事來﹖且看下回分解。

第五十回

東門遂援立子倭趙宣子桃園彊諫

話說仲孫遂同叔孫得臣二人如齊拜賀新君﹐且謝會葬之情。行禮已畢﹐齊惠公賜宴﹐因問及魯國新君﹕「何以名惡﹖世間嘉名頗多﹐何偏用此不美之字。」仲遂對曰「先寡君初生此子﹐使太史占之﹐言﹕」當惡死﹐不得享國。『故先寡君名之曰惡﹐欲以厭之﹐然此子非先寡君所愛也﹐所愛者長子名倭﹐爲人賢孝﹐能敬禮大臣﹐國人皆思奉之爲君﹐但壓於嫡耳。」惠公曰「古來亦有』立子以長『之義﹐況所愛乎﹖」叔孫得臣曰「魯國故事﹐立子以嫡﹐無嫡方立長。先寡君狃於常禮﹐置倭而立惡﹐國人皆不順焉。上國若有意爲魯攺立賢君﹐願結婚姻之好﹐專事上國﹐歲時朝聘﹐不敢有闕。「惠公大悅曰﹕」大夫能主持於內﹐寡人惟命是從﹐豈敢有違﹖「仲遂﹑叔孫得臣請歃血立誓﹐因設婚約﹐惠公許之。

遂等旣返﹐謂季孫行父曰「方今晉業已替﹐齊將復彊﹐彼欲以嫡女室公子倭﹐此厚援不可失也。」行父曰﹕」嗣君﹐齊侯之甥也。齊侯有女﹐何不室嗣君﹐而乃歸之公子乎﹖「仲遂曰﹕」齊侯聞公子倭之賢﹐立心與倭交歡﹐願爲甥舅。若夫人姜氏﹐乃昭公之女﹐桓公諸子﹐相攻如仇敵﹐故四世皆以弟代兄﹐彼不有其兄﹐何有於甥﹖「行父嘿然﹐歸而嘆曰﹕」東門氏將有他志矣。「仲遂家住東門﹐故呼爲東門氏。行父密告於叔仲彭生﹐彭生曰「大位已定﹐誰敢貳心耶﹖」殊不以爲意。

仲遂與敬嬴私自定計﹐伏勇士於廏中﹐使圉人僞報﹕「馬生駒甚良。」敬嬴使公子倭同惡與視﹐往廏看駒毛色﹐勇士突起﹐以木棍擊惡殺之﹐並殺視。仲遂曰﹕」太傅彭生尙在﹐此人不除﹐事猶未了。「乃使內侍假傳嗣君有命﹐召叔仲彭生入宮。

彭生將行﹐其家臣公冉務人﹐素知仲遂結交宮禁之事﹐疑其有詐﹐止之曰「太傅勿入﹐入必死。」彭生曰﹕」有君命﹐𨿽死其可逃乎﹖「公冉務人曰﹕」果君命﹐則太傅不死矣。若非君命而死﹐死之何名﹖「彭生不聽。務人牽其袂而泣。

彭生絕袂登車﹐徑造宮中﹐問﹐「嗣君何在﹖「內侍詭對曰﹐」內廏馬生駒﹐在彼閱之。」卽引彭生往廏所﹐勇士復攢擊殺之﹐埋其屍於馬糞之中。敬嬴使人告姜氏曰「君與公子視﹐被劣馬踶嚙﹐俱死矣﹗「姜氏大哭﹐往廏視之﹐則二屍俱已移出於宮門之外。

季孫行父聞惡﹑視之死﹐心知仲遂所爲﹐不敢明言﹐私謂仲遂曰「子作事太毒﹐吾不忍聞也﹗」仲遂曰「此嬴氏夫人所爲﹐與某無與﹗」行父曰﹕」晉若來討﹐何以待之﹖「仲遂曰﹕」齊﹑宋往事﹐已可知矣﹖彼弒其長君﹐尙不成討﹐今二孺子死﹐又何討焉﹖「

行父撫嗣君之屍﹐哭之不覺失聲。仲遂曰「大臣當議大事﹐乃效兒女子悲啼何益﹗「行父乃收淚﹐叔孫得臣亦至﹐問其兄彭生何在﹖仲遂辭以不知。得臣笑曰﹕」吾兄死爲忠臣﹐是其志也﹐何必諱哉﹖「仲遂乃私告以屍處﹐且曰﹕」今日之事﹐立君爲急。公子倭賢而且長﹐宜嗣大位﹗」百官莫不唯唯﹐乃奉公子倭爲君﹐是爲宣公﹐百官朝賀。胡曾先生詠史詩云﹕

外權內寵私謀合﹐無罪嗣君一旦休。

可笑模稜季文子﹐三思不復有良謀。

得臣掘馬糞﹐出彭生之屍而殯之﹐不在話下。

再說嫡夫人姜氏﹐聞二子俱被殺﹐仲遂扶公子倭爲君﹐捶胸大哭﹐絕而復蘇者幾次。仲遂又獻媚於宣公﹐引「母以子貴」之文﹐尊敬嬴爲夫人﹐百官致賀。姜夫人不安於宮﹐日夜啼哭﹐命左右收拾車仗﹐爲歸齊之計。仲遂僞使人畱之曰「新君𨿽非夫人所出﹐然夫人嫡母也﹐孝養自當不缺﹐柰何向外家寄活乎﹖」姜氏罵曰「賊遂﹐我母子何負於汝﹐而行此慘毒之事﹖今乃以虛言畱我﹗鬼神有知﹐決不汝宥也﹗「姜氏不與敬嬴相見﹐一徑出了宮門﹐登車而去。經過大市通衢﹐放聲大哭﹐叫曰﹕」天乎﹐天乎﹗二孺子何罪﹖婢子又何罪﹖賊遂蔑理喪心﹐殺嫡立庶﹗婢子今與國人永辭﹐不復再至魯國矣﹗」路人聞者﹐莫不哀之﹐多有泣下者。是日﹐魯國爲之罷市。因稱姜氏爲哀姜﹐又以出歸於齊﹐謂之出姜。出姜至齊﹐與昭公夫人母子相見﹐各訴其子之冤﹐抱頭而哭。齊惠公惡聞哭聲﹐另築室以遷其母子。出姜竟終於齊。

卻說魯宣公同母之弟叔肹﹐爲人忠直﹐見其兄藉仲遂之力﹐殺弟自立﹐意甚非之﹐不往朝賀。宣公使人召之﹐欲加重用。肹堅辭不往﹐有友人問其故﹐肹曰「吾非惡富貴﹐但見吾兄﹐卽思吾弟﹐是以不忍耳﹗「友人曰﹕」子旣不義其兄﹐盍適他國乎﹖「肹曰﹕」兄未嘗絕我﹐我何敢於絕兄乎﹖「

適宣公使有司候問﹐且以粟帛贈之﹐肹對使者拜辭曰「肹幸不至凍餓﹐不敢費公帑﹗」使者再三致命﹐肹曰「俟有缺乏﹐當來乞取﹐今決不敢受也﹗」友人曰「子不受爵祿﹐亦足以明志矣。家無餘財﹐稍領饋遺﹐以給朝夕饔飧之資﹐未爲傷廉。並卻之﹐不已甚乎﹗」肹笑而不答﹐友人嘆息而去。使者不敢畱﹐回復宣公。

宣公曰「吾弟素貧﹐不知何以爲生﹖「使人夜伺其所爲﹐方挑燈織屨﹐俟明早賣之﹐以治朝餐。宣公嘆曰﹕」此子欲學伯夷﹑叔齊﹐采首陽之薇耶﹖吾當成其志可也﹗「肹至宣公末年方卒。終其身未嘗受其兄一寸之絲﹐一粒之粟﹐亦終其身未嘗言兄之過。史臣有贊云﹕

賢者叔肹﹐感時泣血。

織屨自贍﹐於公不屑。

頑民恥周﹐采薇甘絕。

惟叔嗣音﹐入而不涅。

一乳同枝﹐兄頑弟潔。

形彼東門﹐言之污舌。

魯人髙叔肹之義﹐稱頌不置。成公初年﹐用其子公孫嬰齊爲大夫﹐於是叔孫氏之外﹐另有叔氏。叔老﹑叔弓﹑叔輒﹑叔鞅﹑叔詣﹐皆其後也。此是後話﹐擱過一邊。

再說周匡王五年﹐爲宣公元年。正旦﹐朝賀方畢﹐仲遂啟奏﹕「君內主尙虛﹐臣前與齊侯﹐原有婚媾之約﹐事不容緩。」宣公曰﹕」誰爲寡人使齊者﹖「仲遂對曰「約出自臣﹐臣願獨往。」乃使仲遂如齊﹐請婚納幣。

遂於正月至齊﹐二月迎夫人姜氏以歸﹐因密奏宣公曰「齊𨿽爲甥舅﹐將來好惡﹐未可測也。況國有大故者﹐必列會盟﹐方成諸侯。臣曾與齊侯歃血爲盟﹐約以歲時朝聘﹐不敢有闕﹐蓋預以定位囑之。君必無卹重賂﹐請齊爲會。若彼受賂而許會﹐因恭謹以事之﹐則兩國相親﹐有唇齒之固﹐君位安於泰山矣。「宣公然其言﹐隨遣季孫行父往齊謝婚﹐致詞曰﹕」寡君賴君之靈寵﹐備守宗廟﹐恐恐焉﹐懼不得列於諸侯﹐以爲君羞。君若惠顧寡君﹐賜以會好﹐所有不腆濟西之田﹐晉文公所以貺先君者﹐願效贄於上國﹐惟君辱收之。

齊惠公大悅﹐乃約魯君以夏五月﹐會於平州之地。至期﹐魯宣公先往﹐齊侯繼至﹐先敍甥舅之情﹐再行兩君相見之禮。仲遂捧濟西土田之籍以進﹐齊侯並不推辭。事畢﹐宣公辭齊侯回魯﹐仲遂曰「吾今日始安枕而臥矣。」自此﹐魯或朝或聘﹐君臣如齊﹐殆無虛日﹐無令不從﹐無役不共。至齊惠公晚年﹐感魯侯承順之意﹐仍以濟西田還之﹐此是後話。

話分兩頭。

卻說楚莊王旅卽位三年﹐不出號令﹐日事田獵。及在宮中﹐惟日夜與婦人飲酒爲樂﹐懸令於朝門曰「有敢諫者﹐死無赦﹗「大夫申無畏入﹐莊王右抱鄭姬﹐左抱蔡女﹐踞坐於鐘鼓之間﹐問曰﹕」大夫之來﹐欲飲酒乎﹖聞樂乎﹖抑有所欲言也﹖「申無畏曰﹕」臣非飲酒聽樂也。適臣行於郊﹐有以隱語進臣者﹐臣不能解﹐願聞之於大王﹗」莊王曰「噫﹗是何隱語﹐而大夫不能解﹐盍爲寡人言之﹖」申無畏曰「有大鳥﹐身被五色﹐止於楚之髙阜三年矣﹐不見其飛﹐不聞其鳴﹐不知此何鳥也﹗」莊王知其諷己﹐笑曰「寡人知之矣﹐是非凡鳥也。三年不飛﹐飛必衝天﹔三年不鳴﹐鳴必驚人。子其俟之﹗「申無畏再拜而退。

居數日﹐莊王淫樂如故。

大夫蘇從請間見莊王﹐至而大哭。莊王曰「蘇子何哀之甚也﹗」蘇從對曰「臣哭夫身死而楚國之將亡也﹗」莊王曰「子何爲而死﹖楚國又何爲而亡乎﹖」蘇從曰「臣欲進諫於王﹐王不聽﹐必殺臣﹐臣死而楚國更無諫者。恣王之意﹐以墮楚政﹐楚之亡可立而待矣﹗」莊王勃然變色曰﹕」寡人有令﹕「敢諫者死﹗『明知諫之必死﹐而又欲入犯寡人﹐不亦愚乎﹖」蘇從曰「臣之愚﹐不及王之愚之甚也﹗」莊王益怒曰「寡人胡以愚甚﹖「蘇從曰﹕」大王居萬乘之尊﹐享千里之稅﹐士馬精彊﹐諸侯畏服﹐四時貢獻﹐不絕於庭﹐此萬世之利也。今荒於酒色﹐溺於音樂﹐不理朝政﹐不親賢才﹐大國攻於外﹐小國叛於內﹐樂在目前﹐患在日後。夫以一時之樂﹐而棄萬世之利﹐非甚愚而何﹖臣之愚﹐不過殺身﹐然大王殺臣﹐後世將呼臣爲忠臣﹐與龍逢﹑比干並肩﹐臣不愚也﹖君之愚﹐乃至求爲匹夫而不可得。臣言畢於此矣﹐請借大王之佩劍﹐臣當刎頸王前﹐以信大王之令﹗「莊王幡然起立曰﹕」大夫休矣﹗大夫之言﹐忠言也﹐寡人聽子﹗」乃絕鐘鼓之懸﹐屏鄭姬﹐疏蔡女﹐立樊姬爲夫人﹐使主宮政。曰「寡人好獵﹐樊姬諫我不從﹐遂不食鳥獸之肉﹐此吾賢內助也﹗「任蔿賈﹑潘尪﹑屈蕩﹐以分令尹斗越椒之權。

早朝宴罷﹐發號施令。令鄭公子歸生伐宋﹐戰於大棘﹐獲宋右師華元﹔命蔿賈救鄭﹐與晉師戰於北林﹐獲晉將解揚以歸﹐逾年放還。自是楚勢日彊﹐莊王遂侈然有爭伯中原之志。

卻說晉上卿趙盾﹐因楚日彊橫﹐欲結好於秦以拒楚。趙穿獻謀曰「秦有屬國曰崇﹐附秦最久﹐誠得偏師以侵崇國﹐秦必來救﹐因與講和﹐如此﹐則我占上風矣﹗」趙盾從之。乃言於靈公﹐出車三百乘﹐遣趙穿爲將﹐侵崇。趙朔曰﹕」秦﹑晉之仇深矣﹐又侵其屬國﹐秦必益怒﹐焉肯與我議和。「趙盾曰「吾已許之矣﹗」朔復言於韓厥﹐厥微微冷笑﹐附朔耳言曰﹕」尊公此舉﹐欲樹穿以固趙宗﹐非爲和秦也﹗「趙朔嘿然而退。

秦聞晉侵崇﹐竟不來救﹐興兵伐晉﹐圍焦。

趙穿還兵救焦﹐秦師始退。穿自此始與兵政。臾駢病卒﹐穿遂代之。

是時晉靈公年長﹐荒淫暴虐﹐厚斂於民﹐廣興土木﹐好爲遊戲。

寵任一位大夫﹐名屠岸賈﹐乃屠擊之子﹐屠岸夷之孫。岸賈阿諛取悅﹐言無不納﹐命岸賈於絳州城內起一座花園﹐徧求奇花異艸﹐種植其中﹐惟桃花最盛。春間開放﹐爛如錦繡﹐名曰桃園。園中築起三層髙臺﹐中間建起一座絳霄樓﹐畫棟雕梁﹐丹楹刻桷﹐四圍朱欄曲檻﹐憑欄四望﹐市井俱在目前﹐靈公覽而樂之﹐不時登臨﹐或張弓彈鳥﹐與岸賈賭賽飲酒取樂。

一日﹐召優人呈百戲於臺上﹐園外百姓聚觀﹐靈公謂岸賈曰「彈鳥何如彈人﹖寡人與卿試之﹐中目者爲勝﹐中肩臂者免﹐不中者以大斗罰之。」靈公彈右﹐岸賈彈左﹐臺上髙叫一聲﹕」看彈﹗「弓如月滿﹐彈似流星﹐人叢中一人彈去了半只耳朵﹐一个彈中了左胛﹐嚇得眾百姓每亂驚亂逃﹐亂嚷亂擠﹐齊叫道﹕」彈又來了﹗「靈公大怒﹐索性教左右會放彈的﹐一齊都放﹐那彈丸如雨點一般飛去﹐百姓躲避不疊﹐也有破頭的﹐傷額的﹐彈出眼烏珠的﹐打落門牙的﹐啼哭號呼之聲﹐耳不忍聞﹐又有喚爹的﹐叫娘的﹐抱頭鼠竄的﹐推擠跌倒的﹐倉忙奔避之狀﹐目不忍見。靈公在臺望見﹐投弓於地﹐呵呵大笑﹐謂岸賈曰「寡人登臺﹐遊玩數徧﹐無如今日之樂也﹗」自此百姓每望見臺上有人﹐便不敢在桃園前行走﹐市中爲之諺云「莫看臺﹐飛丸來﹐出門笑且忻﹐歸家哭且哀。」

又有周人所進猛犬﹐名曰靈獒﹐身髙三尺﹐色如紅炭﹐能解人意﹐左右有過﹐靈公卽呼獒使噬之﹐獒起立嚙其顙﹐不死不已。有一奴專飼此犬﹐每日啖以羊肉數斤﹐犬亦聽其指使。其人名獒奴﹐使食中大夫之俸。

靈公廢了外朝﹐命諸大夫皆朝於內寢﹐每視朝或出遊﹐則獒奴以細鏈牽犬﹐侍於左右﹐見者無不悚然。

其時列國離心﹐萬民嗟怨。

趙盾等屢屢進諫﹐勸靈公禮賢遠佞﹐勤政親民﹐靈公如瑱充耳﹐全然不聽﹐反有疑忌之意。

忽一日﹐靈公朝罷﹐諸大夫皆散﹐惟趙盾與士會尙在寢門﹐商議國家之事﹐互相怨嘆。只見有二內侍擡一竹籠﹐自閨而出﹐趙盾曰「宮中安有竹籠出外﹖此必有故。」遙呼﹕」來﹐來﹗「內侍只低頭不應﹐盾問曰﹕」竹籠中所置何物﹖「內侍曰﹕」爾相國也﹐欲看時可自來看﹐我不敢言「盾心中愈疑﹐邀士會同往察之﹐但見人手一隻﹐微露籠外﹐二位大夫拉住竹籠細看﹐乃支解過的一个死人。趙盾大驚﹐問其來歷﹐內侍還不肯說﹐盾曰﹕」汝再不言﹐吾先斬汝矣﹗「內侍方才告訴道﹕「此人乃宰夫也﹐主公命煮熊蹯﹐急欲下酒﹐催促數次﹐宰夫只得獻上﹐主公嘗之﹐嫌其未熟﹐以銅斗擊殺之﹐又砍爲數段﹐命我等棄於野外﹐立限時刻回報﹐遲則獲罪矣﹗」

趙盾乃放內侍依舊扛擡而去﹐盾謂士會曰「主上無道﹐視人命如艸菅。國家危亡﹐只在旦夕。我與子同往苦諫一番﹐何如﹖」士會曰「我二人諫而不從﹐更無繼者。會請先入諫﹐若不聽﹐子當繼之。」

時靈公尙在中堂﹐士會直入﹐靈公望見﹐知其必有諫諍之言﹐乃迎而謂曰「大夫勿言﹐寡人已知過矣﹐今當攺之。」士會稽首對曰「人誰無過﹐過而能攺﹐社稷之福也﹐臣等不勝欣幸﹗」言畢而退﹐述於趙盾﹐盾曰「主公若果悔過﹐旦晚必有施行。」

至次日﹐靈公免朝﹐命駕車往桃園遊玩。趙盾曰「主公如此舉動﹐豈象攺過之人﹖吾今日不得不言矣﹗」乃先往桃園門外﹐候靈公至﹐上前參謁﹐靈公訝曰「寡人未嘗召卿﹐卿何以至此﹖」趙盾稽首再拜﹐口稱﹕」死罪﹗微臣有言啟奏﹐望主公寬容采納。臣聞﹕「有道之君﹐以樂樂人﹔無道之君﹐以樂樂身。『夫宮室嬖幸﹐田獵遊樂﹐一身之樂止此矣﹐未有以殺人爲樂者﹐今主公縱犬噬人﹐放彈打人﹐又以小過支解膳夫﹐此有道之君所不爲也﹐而主公爲之。人命至重﹐濫殺如此﹐百姓內叛﹐諸侯外離﹐桀﹑紂滅亡之禍﹐將及君身。臣今日不言﹐更無人言矣﹐臣不忍坐視君國之危亡﹐故敢直言無隱﹐乞主公回輦入朝﹐攺革前非﹐毋荒遊﹐毋嗜殺﹐使晉國危而復安﹐臣𨿽死不恨。」

靈公大慚﹐以袖掩面曰「卿且退﹐容寡人只今日遊玩﹐下次當依卿言﹗」

趙盾身蔽園門﹐不放靈公進去。屠岸賈在旁言曰「相國進諫﹐𨿽是好意﹐然車駕旣已至此﹐豈可空回﹐被人恥笑﹖相國暫請方便﹐如有政事﹐俟主公明日早朝﹐於朝堂議之﹐何如﹖「靈公接口曰﹕」明日早朝﹐當召卿也﹗「趙盾不得已﹐將身閃開﹐放靈公進園﹐瞋目視岸賈曰﹕」亡國敗家﹐皆由此輩。「恨恨不已。

岸賈侍靈公遊戲﹐正在歡笑之際﹐岸賈忽然嘆曰「此樂不可再矣﹗」靈公問曰「大夫何發此嘆﹖」岸賈曰﹕」趙相國明早必然又來聒絮﹐豈容主公復出耶﹖「靈公忿然作色曰﹕」自古臣制於君﹐不聞君制於臣。此老在﹐甚不便於寡人﹐何計可以除之﹖「岸賈曰「臣有客鉏麑者﹐家貧﹐臣常周給之﹐感臣之惠﹐願效死力﹐若使行刺於相國﹐主公任意行樂﹐又何患哉﹖」靈公曰﹕」此事若成﹐卿功非小。「

是夜﹐岸賈密召鉏麑﹐賜以酒食﹐告以﹕「趙盾專權欺主﹐今奉晉侯之命﹐使汝往刺。汝可伏於趙相國之門﹐俟其五鼓赴朝刺殺﹐不可誤事。」

鉏麑領命而行﹐紮縛停當﹐帶了雪花般匕首﹐潛伏趙府左右﹐聞譙鼓已交五更﹐便踅到趙府門首﹐見重門洞開﹐乘車已駕於門外﹐望見堂上燈光影影﹐鉏麑乘間踅進中門﹐躲在暗處﹐仔細觀看﹐堂上有一位官員﹐朝衣朝冠﹐垂紳正笏﹐端然而坐﹐此位官員正是相國趙盾﹐因欲趨朝﹐天色尙早﹐坐以待旦。

鉏麑大驚﹐退出門外﹐嘆曰「不忘恭敬﹐民之主也。賊殺民主﹐則爲不忠﹔受君命而棄之﹐則爲不信。不忠不信﹐何以立於天地之間哉﹖」乃呼於門曰「我鉏麑也﹐寧違君命﹐不忍殺忠臣﹐我今自殺。恐有後來者﹐相國謹防之﹗」言罷﹐望著門前一株大槐﹐一頭觸去﹐腦漿迸裂而死。史臣有贊云﹕

壯哉鉏麑﹐刺客之魁。

聞義能徙﹐視死如歸。

報屠存趙﹐身滅名垂。

槐陰所在﹐生气依依。

此時驚動了守門人役﹐將鉏麑如此恁般﹐報知趙盾﹐盾之車右提彌明曰「相國今日不可入朝﹐恐有他變。」趙盾曰「主公許我早朝﹐我若不往﹐是無禮也﹐死生有命﹐吾何慮哉﹖「吩咐家人﹐暫將鉏麑淺埋於槐樹之側。

趙盾登車入朝﹐隨班行禮﹐靈公見趙盾不死﹐問屠岸賈以鉏麑之事。岸賈答曰「鉏麑去而不返﹐有人說道觸槐而死﹐不知何故。」靈公曰「此計不成﹐柰何﹖」岸賈奏曰﹕」臣尙有一計﹐可殺趙盾﹐萬無一失。「靈公曰「卿有何計﹖」岸賈曰﹕」主公來日﹐召趙盾飲於宮中﹐先伏甲士於後壁﹐俟三爵之後﹐主公可向趙盾索佩劍觀看﹐盾必捧劍呈上﹐臣從旁喝破﹕「趙盾拔劍於君前﹐欲行不軌﹐左右可救駕﹗」甲士齊出﹐縛而斬之﹐外人皆謂趙盾自取誅戮﹐主公可免殺大臣之名﹐此計如何﹖「靈公曰「妙哉﹐妙哉﹗可依計而行。」明日﹐復視朝﹐靈公謂趙盾曰﹕」寡人賴吾子直言﹐以得親於羣臣﹐敬治薄享﹐以勞吾子。「遂命屠岸賈引入宮中﹐車右提彌明從之。將升階﹐岸賈曰「君宴相國﹐餘人不得登堂。」彌明乃立於堂下﹐趙盾再拜﹐就坐於靈公之右﹐屠岸賈侍於君左﹐庖人獻饌﹐酒三巡﹐靈公謂趙盾曰「寡人聞吾子所佩之劍﹐蓋利劍也﹐幸解下與寡人觀之﹗」趙盾不知是計﹐方欲解劍﹐提彌明在堂下望見﹐大呼曰「臣侍君宴﹐禮不過三爵﹐何爲酒後拔劍於君前耶﹖」趙盾悟﹐遂起立﹐彌明怒气勃勃﹐直趨上堂﹐扶盾而下﹐岸賈呼獒奴縱靈獒﹐令逐紫袍者﹐獒疾走如飛﹐追及盾於宮門之內﹐彌明力舉千鈞﹐雙手搏獒﹐折其頸﹐獒死﹐靈公怒甚﹐出壁中伏甲以攻盾﹐彌明以身蔽盾﹐教盾急走﹐彌明畱身獨戰﹐寡不敵眾﹐徧體被傷﹐力盡而死。史臣贊云﹕

君有獒﹐臣亦有獒。

君之獒﹐不如臣之獒。

君之獒﹐能害人﹔臣之獒﹐克保身。

嗚呼二獒﹗吾誰與親﹖

話說趙盾虧彌明與甲士格鬥﹐脫身先走﹐忽有一人狂追及盾﹐盾懼甚﹐其人曰「相國無畏﹐我來相救﹐非相害也﹗」盾問曰「汝何人﹖「對曰﹕」相國不記翳桑之餓人乎﹖則我靈輒便是。」原來五年之前﹐趙盾曾往九原山打獵而回﹐休於翳桑之下﹐見有一男子臥地﹐盾疑爲刺客﹐使人執之﹐其人餓不能起﹐問其姓名﹐曰「靈輒也﹐遊學於衛三年﹐今日始歸﹐囊空無所得食﹐已餓三日矣。「盾憐之﹐與之飯及脯﹐輒出一小筐﹐先藏其半而後食﹐盾問曰﹕」汝藏其半何意﹖」輒對曰「家有老母﹐住於西門﹐小人出外日久﹐未知母存亡何如﹖今近不數里﹐倘幸而母存﹐願以大人之饌﹐充老母之腹。「盾嘆曰﹕」此孝子也﹗「使盡食其餘﹐別取簞食與肉﹐置囊中授之﹐靈輒拜謝而去。今絳州有哺饑阪﹐因此得名。

後靈輒應募爲公徒﹐適在甲士之數﹐念趙盾昔日之恩﹐特地上前相救﹐時從人聞變﹐俱已逃散﹐靈輒背負趙盾﹐趨出朝門﹐眾甲士殺了提彌明﹐合力來追﹐恰好趙朔悉起家丁﹐駕車來迎﹐扶盾登車﹐盾急召靈輒欲共載﹐輒已逃去矣。甲士見趙府人眾﹐不敢追逐﹐趙盾謂朔曰「吾不得復顧家矣。此去或翟或秦﹐尋一托身之處可也﹗」於是父子同出西門。望西路而進﹐不知趙宣子出奔何處﹖再看下回分解。

第五十一回

責趙盾董狐直筆誅斗椒絕纓大會

話說晉靈公謀殺趙盾﹐𨿽然其事不成﹐卻喜得趙盾離了絳城﹐如村童離師﹐頑豎離主﹐覺得胸懷舒暢﹐快不可言﹐遂攜帶宮眷於桃園住宿﹐日夜不歸。

再說趙穿在西郊射獵而回﹐正遇見盾﹑朔父子﹐停車相見﹐詢問緣由。趙穿曰「叔父且莫出境﹐數日之內﹐穿有信到﹐再決行止。」趙盾曰﹕」旣然如此﹐吾權住首陽山﹐專待好音。汝凡事謹愼﹐莫使禍上加禍。「

趙穿別了盾﹑朔父子﹐回至絳城﹐知靈公住於桃園﹐假意謁見﹐稽首謝罪﹐言「臣穿𨿽忝宗戚﹐然罪人之族﹐不敢復侍左右﹐乞賜罷斥﹗」靈公信爲眞誠﹐乃慰之曰「盾累次欺蔑寡人﹐寡人實不能堪﹐與卿何與﹖卿可安心供職。「穿謝恩畢﹐復奏曰﹕」臣聞﹕「所貴爲人主者﹐惟能極人生聲色之樂也﹗『主公鐘鼓𨿽懸﹐而內宮不備﹐何樂之有﹖齊桓公嬖幸滿宮﹐正娶之外﹐如夫人者六人。先君文公𨿽出亡﹐患難之際﹐所至納姬﹐迄於返國﹐年逾六旬﹐尙且妾媵無數。主公旣有髙臺廣囿﹐以爲寢處之所﹐何不多選良家女子﹐充牣其中﹐使明師教之歌舞﹐以備娛樂﹐豈不美哉﹗」靈公曰﹕」卿所言正合寡人之意。今欲搜括國中女色﹐何人可使﹖「穿對曰「大夫屠岸賈可使。」靈公遂命屠岸賈專任其事﹐不拘城內城外﹐有顏色女子﹐年二十以內未嫁者﹐咸令報名選擇﹐限一月內回話。趙穿借此公差﹐遣開了屠岸賈﹐又奏於靈公曰﹕」桃園侍衛單弱﹐臣於軍中精選驍勇二百人﹐願充宿衛﹐伏乞主裁。「靈公復準其奏。

趙穿回營﹐果然挑選了二百名甲士﹐那甲士問道﹕「將軍有何差遣﹖「趙穿曰﹕」主上不卹民情﹐終日在桃園行樂﹐命我挑選汝等﹐替他巡警﹐汝等俱有室家﹐此去立風宿露﹐何日了期﹖」軍士皆嗟怨曰「如此無道昏君﹐何不速死﹖若相國在此﹐必無此事。「趙穿曰﹕」吾有一語﹐與汝等商量﹐不知可否﹖」眾軍士皆曰「將軍能救拔我等之苦﹐恩同再生。「穿曰﹕」桃園不比深宮邃密﹐汝等以二更爲候﹐攻入園中﹐托言討賞﹐我揮袖爲號﹐汝等殺了晉侯﹐我當迎還相國﹐別立新君﹐此計何如﹖」軍士皆曰「甚善。「趙穿皆勞以酒食﹐使列於桃園之外﹐入告靈公。靈公登臺閱之﹐人人精勇﹐个个剛彊﹐靈公大喜﹐卽畱趙穿侍酒。飲至二更﹐外面忽聞喊聲﹐靈公驚問其故。趙穿曰﹕」此必宿衛軍士﹐驅逐夜行之人耳。臣往諭之﹐勿驚聖駕﹖「當下趙穿命掌燈﹐步下層臺﹐甲士二百人﹐已毀門而入。趙穿穩住了眾人﹐引至臺前﹐升樓奏曰﹕」軍士知主公飲宴﹐欲求餘瀝犒勞﹐別無他意。「公傳旨﹐教內侍取酒分犒眾人﹐倚欄看給。

趙穿在旁呼曰「主公親犒汝等﹐可各領受。」言畢﹐以袖麾之。眾甲士認定了晉侯﹐一湧而上。靈公心中著忙﹐謂趙穿曰﹕」甲士登臺何意﹐卿可傳諭速退。「趙穿曰「眾人思見相國盾﹐意欲主公召還歸國耳﹗」靈公未及答言﹐戟已攢刺﹐登時身死﹐左右俱各驚走。趙穿曰「昏君已除﹐汝等勿得妄殺一人﹐宜隨我往迎相國還朝也。」只爲晉侯無道好殺﹐近侍朝夕懼誅﹐所以甲士行逆﹐莫有救者。百姓怨苦日久﹐反以晉侯之死爲快﹐絕無一人歸罪於趙穿。

七年之前﹐彗星入北斗﹐占云「齊﹑宋﹑晉三國之君﹐皆將死亂」﹐至是驗矣。髯翁有詩云﹕

崇臺歌管未停聲﹐血濺朱樓起外兵。

莫怪臺前無救者﹐避丸之後絕人行。

屠岸賈正在郊外﹐捱門捱戶的訪問美色女子﹐忽報﹕「晉侯被弒。」喫了大驚﹐心知趙穿所爲﹐不敢聲張﹐潛回府第。士會等聞變﹐趨至桃園﹐寂無一人﹐亦料趙穿往迎相國﹐將園門封鎖﹐靜以待之。不一日﹐趙盾回車﹐入於絳城﹐巡到桃園﹐百官一時並集。趙盾伏於靈公之屍﹐痛哭了一場﹐哀聲聞於園外。百姓聞者皆曰﹕」相國忠愛如此﹐晉侯自取其禍﹐非相國之過也。「

趙盾吩咐將靈公殯殮﹐歸葬曲沃。一面會集羣臣﹐議立新君。時靈公尙未有子﹐趙盾曰「先君襄公之歿﹐吾常倡言欲立長君﹐眾謀不協﹐以及今日﹐此番不可不愼。「士會曰﹕」國有長君﹐社稷之福﹐誠如相國之言。「趙盾曰﹕」文公尙有一子﹐始生之時﹐其母夢神人以黑手塗其臀﹐因名曰黑臀。今仕於周﹐其齒已長﹐吾意欲迎立之﹐何如﹖」百官不敢異言﹐皆曰「相國處分甚當。」趙盾欲解趙穿弒君之罪﹐乃使穿如周﹐迎公子黑臀歸晉﹐朝於太廟﹐卽晉侯之位﹐是爲成公。

成公旣立﹐專任趙盾以國政﹐以其女妻趙朔﹐是爲莊姬。盾因奏曰「臣母乃狄女﹐君姬氏有遜讓之美﹐遣人迎臣母子歸晉﹐臣得僭居適子﹐遂主中軍﹐今君姬氏三子同﹑括﹑嬰皆長﹐願以位歸之﹗」成公曰「卿之弟﹐乃吾娣所鐘愛﹐自當並用﹐毋勞過讓﹗」乃以趙同﹑趙括﹑趙嬰並爲大夫﹐趙穿佐中軍如故。穿私謂盾曰「屠岸賈諂事先君﹐與趙氏爲仇﹐桃園之事﹐惟岸賈心懷不順﹐若不除此人﹐恐趙氏不安。」盾曰「人不罪汝﹐汝反罪人耶﹖吾宗族貴盛﹐但當與同朝修睦﹐毋用尋仇爲也﹗」趙穿乃止。

岸賈亦謹事趙氏以求自免。

趙盾終以桃園之事爲歉。一日﹐步至史館﹐見太史董狐﹐索簡觀之﹐董狐將史簡呈上﹐趙盾觀簡上﹐明寫﹕「秋七月乙丑﹐趙盾弒其君夷臯於桃園﹗」盾大驚曰「太史誤矣。吾已出奔河東﹐去絳城二百餘里﹐安知弒君之事﹖而子乃歸罪於我﹐不亦誣乎﹖」

董狐曰「子爲相國﹐出亡未嘗越境﹐返國又不討賊﹐謂此事非子主謀﹐誰其信之﹖」

盾曰「猶可攺乎﹖」

狐曰「是是非非﹐號爲信史﹐吾頭可斷﹐此簡不可攺也﹗」

盾嘆曰「嗟乎』史臣之權﹐乃重於卿相。恨吾未卽出境﹐不免受萬世之惡名﹐悔之無及﹗」自是趙盾事成公益加敬謹。趙穿自恃其功﹐求爲正卿﹐盾恐礙公論﹐不許﹐憤恚﹐疽發於背而死﹐穿子趙旃﹐求嗣父職﹐盾曰「待汝他日有功﹐𨿽卿位不難致也﹗」史臣論趙盾不私趙穿父子﹐皆董狐直筆所致。有贊云﹕

庸史紀事﹐良史誅意。

穿弒其君﹐盾蒙其罪。

寧斷吾頭﹐敢以筆媚﹖

卓哉董狐﹐是非可畏﹗

時乃周匡王之六年也。

是年﹐匡王崩﹐其弟瑜立﹐是爲定王。

定王元年﹐楚莊王興師伐陸渾之戎﹐遂涉雒水﹐揚兵於周之疆界﹐欲以威脇天子﹐與周分制天下。定王使大夫王孫滿問勞莊王﹐莊王問曰「寡人聞大禹鑄有九鼎﹐三代相傳﹐以爲世寶﹐今在雒陽﹐不知鼎形大小與其輕重何如﹖寡人願一聞之。」

王孫滿曰「三代以徳相傳﹐豈在鼎哉﹖昔禹有天下﹐九牧貢金﹐取鑄九鼎﹐夏桀無道﹐鼎遷於商﹔商紂暴虐﹐鼎又遷於周。若其有徳﹐鼎𨿽小亦重﹔如其無徳﹐𨿽大猶輕。成王定鼎於郟鄏﹐卜世三十﹐卜年七百﹐天命有在﹐鼎未可問也﹗」莊王慚而退﹐自是不敢復萌窺周之志。

卻說楚令尹斗越椒﹐自莊王分其政權﹐心懷怨望﹐嫌隙已成﹐自恃才勇無雙﹐且先世功勞﹐人民信服﹐久有謀叛之意。常言「楚國人才﹐惟司馬伯嬴一人﹐余不足數也。」莊王伐陸渾時﹐亦慮越椒有變﹐特畱蔿賈在國。越椒見莊王統兵出徵﹐遂決意作亂﹐欲盡發本族之眾﹐斗克不從殺之﹐遂襲殺司馬蔿賈。賈子敖扶其母奔於夢澤以避難﹐越椒出屯蒸野之地﹐欲邀截莊王歸路。

莊王聞變﹐兼程而行﹐將及漳澨﹐越椒引兵來拒﹐軍威甚壯﹐越椒貫弓挺戟﹐在本陣往來馳驟﹐楚兵望之﹐皆有懼色。莊王曰「斗氏世有功勛於楚﹐寧伯棼負寡人﹐寡人不負伯棼也﹗」乃使大夫蘇從造越椒之營﹐與之講和﹐赦其擅殺司馬之罪﹐且許以王子爲質﹐越椒曰「吾恥爲令尹耳﹐非望赦也﹐能戰則來。「蘇從再三諭之﹐不聽。

蘇從去後﹐越椒命軍士擊鼓前進﹐莊王問諸將﹕」何人可退越椒﹖「大將樂伯應聲而出﹐越椒之子斗賁皇便接住廝殺﹐潘尪見樂伯戰賁皇不下﹐卽忙驅車出陣﹐越椒之從弟斗旗亦驅車應之。

莊王在戎輅之上﹐親自執桴﹐鳴鼓督戰﹐越椒遠遠望見﹐飛車直奔莊王﹐彎著勁弓﹐一箭射來﹐那枝箭直飛過車轅﹐剛剛中在鼓架之上﹐駭得莊王連鼓槌掉下車來﹐莊王急教避箭﹐左右各將大笠前遮﹐越椒又復一箭﹐恰恰的把左笠射个對穿。

莊王且教回車﹐鳴金收兵﹐越椒奮勇趕來﹐卻得右軍大將公子側﹑左軍大將公子嬰齊﹐兩軍一齊殺到﹐越椒方退。樂伯﹑潘尪聞金聲﹐亦棄陣而回。

楚軍頗有損折﹐退至皇滸下寨﹐取越椒箭視之﹐其長半倍於他箭﹐鸛翎爲羽﹐豹齒爲鏃﹐鋒利非常﹐左右傳觀﹐無不吐舌。

至夜﹐莊王自出巡營﹐聞營中軍卒﹐三三五五相聚﹐都說﹕」斗令尹神箭可畏﹐難以取勝。「莊王乃使人謬言於眾曰「昔先君文王之世﹐聞戎蠻造箭最利﹐使人問之﹐戎蠻乃獻箭樣二枝﹐名『透骨風』﹐藏於太廟﹐爲越椒所竊得﹐今盡於兩射矣﹐不必慮也﹐明日當破之。」眾心始定。

莊王乃下令退兵隨國﹐揚言「欲起漢東諸國之眾﹐以討斗氏。「蘇從曰﹕」彊敵在前﹐一退必爲所乘﹐王失計矣。」公子側曰「此王之謬言耳﹐吾等入見﹐必別有處分。「乃與公子嬰齊夜見莊王﹐莊王曰﹕」逆椒勢銳﹐可計取﹐不可力敵也。」吩咐二

將﹐如此恁般﹐埋伏預備﹐二將領計去了。

次早雞鳴﹐莊王引大軍退走﹐越椒探聽得實﹐率眾來追。楚軍兼程疾走﹐已過竟陵而北﹐越椒一日一夜﹐行二百餘里﹐至淸河橋﹐楚軍在橋北晨炊﹐望見追兵來到﹐充其釜爨而遁﹐越椒令曰「擒了楚王﹐方許朝餐。「眾人勞困之後﹐又忍著饑餓﹐勉彊前進﹐追及後隊潘尪之軍。

潘尪立於車中﹐謂越椒曰「吾子志在取王﹐何不速馳﹖」越椒信爲好語﹐乃捨潘尪﹐前馳六十里﹐至靑山遇楚將熊負羈﹐問﹕「楚王安在﹖」負羈曰﹕」王尙未至也。「越椒心疑﹐謂負羈曰「子肯爲我伺王﹐如得國當與子分治。」負羈曰﹕」吾觀子眾饑困﹐且飽食﹐乃可戰耳。「越椒以爲然﹐乃停車治爨﹐爨尙未熟﹐只見公子側﹑公子嬰齊兩路軍殺到﹐越椒之軍不能復戰﹐只得南走﹐回至淸河橋。橋已拆斷。

原來楚莊王親自引兵﹐伏於橋之左右﹐只等越椒過去﹐便將橋梁拆斷﹐絕其歸路。

越椒大驚﹐吩咐左右測水深淺﹐欲爲渡河之計﹐只見隔河一聲炮響﹐楚軍於河畔大叫﹕「樂伯在此﹐逆椒速速下馬受縛﹗」越椒大怒﹐命隔河放箭。

樂伯軍中有一小校﹐精於射藝﹐姓養名繇基﹐軍中稱爲神箭養叔﹐自請於樂伯﹐願與越椒較射﹐乃立於河口大叫曰「河闊如此﹐箭何能及﹖聞令尹善射﹐吾當與比較髙低﹐可立於橋堵之上﹐各射三矢﹐死生聽命﹗」越椒問曰「汝何人也﹖」應曰「吾乃樂將軍部下小將養繇基也﹗」越椒欺其無名﹐乃曰「汝要與我比箭﹐須讓我先射三矢﹗」養繇基曰「莫說三矢﹐就射百矢﹐吾何懼哉﹖躲閃的不算好漢﹗」乃各約住後隊﹐分立於橋堵之南北。

越椒挽弓先發一箭﹐恨不得將養繇基連頭帶腦射下河來﹐誰知「忙者不會﹐會者不忙」﹐養繇基見箭來﹐將弓梢一撥﹐那箭早落在水中。髙叫﹕「快射﹐快射﹗」

越椒又將第二箭搭上弓弦﹐覷得親切﹐嗖的發來。養繇基將身一蹲﹐那枝箭從頭而過﹐越椒叫曰「你說不許躲閃﹐如何蹲身躲箭﹖非丈夫也﹗」

繇基答曰「你還有一箭﹐吾今不躲﹐你若這箭不中﹐須還我射來﹗」

越椒想道﹕「他若不躲閃﹐這枝箭管情射著﹗」便取第三枝箭﹐端端正正的射去﹐叫聲﹕「著了﹗」養繇基兩腳站定﹐並不轉動﹐箭到之時﹐張開大口﹐剛剛的將箭鏃咬住。

越椒三箭都不中﹐心下早已著慌﹐只是大丈夫出言在前﹐不好失信﹐乃叫道﹕「讓你也射三箭﹐若射不著﹐還當我射﹗」養繇基笑曰「要三箭方射著你﹐便是初學了。我只須一箭﹐管教你性命遭於我手﹗」越椒曰﹕」你口出大言﹐必有些本事﹐好歹由你射來﹗「心下想道﹕」那里一箭便射得正中﹖若一箭不中﹐我便喝住他﹗「大著膽由他射出。

誰知養繇基的箭﹐百發百中﹐那時養繇基取箭在手﹐叫一聲﹕「令尹看射﹗「虛把弓拽一拽﹐卻不曾放箭。越椒聽得弓弦響﹐只說箭來﹐將身往左一閃﹐養繇基曰﹕」箭還在我手﹐不曾上弓﹐講過『躲閃的﹐不算好漢﹗』你如何又閃去﹖「越椒曰﹕」怕人躲閃的﹐也不算會射﹗」繇基又虛把弓弦拽響﹐越椒又往右一閃。養繇基乘他那一閃時﹐接手放一箭來﹐斗越椒不知箭到﹐躲閃不及﹐這箭直貫其腦。可憐好个斗越椒﹐做了楚國數年令尹﹐今日死於小將養繇基的一箭之下。髯仙有詩云﹕

人生知足最爲良﹐令尹貪心又想王。

神箭將軍聊試技﹐越椒已在隔橋亡。

斗家軍已自饑困﹐看見主將中箭﹐慌得四散奔走。楚將公子側﹑公子嬰齊分路追逐﹐殺得屍同山積﹐血染河紅。越椒子斗賁皇﹐逃奔晉國﹐晉侯用爲大夫﹐食邑於苗﹐謂之苗賁皇。

莊王已獲全勝﹐傳令班師﹐有被擒者﹐卽於軍前斬首。凱歌還於郢都﹐將斗氏宗族﹐不拘大小﹐盡行斬首。只有斗班之子﹐名曰克黃﹐官拜箴尹﹐是時莊王遣使行聘齊﹐秦二國﹐斗克黃領命使齊﹐歸及宋國﹐聞越椒作亂之事﹐左右曰「不可入矣﹗」克黃曰「君﹐猶天也﹐天命其可棄乎﹖「命馳入郢都。

復命畢﹐自詣司寇請囚﹐曰「吾祖子文曾言﹕」越椒有反相﹐必主滅族『﹐臨終囑吾父逃避他國。吾父世受楚恩﹐不忍他適﹐爲越椒所誅﹐今日果應吾祖之口。旣不幸爲逆臣之族﹐又不幸違先祖之訓﹐今日死其分也﹐安敢逃刑耶﹖」莊王聞之﹐嘆曰「子文眞神人也﹐況治楚功大﹐何忍絕其嗣乎﹖「乃赦克黃之罪﹐曰﹕」克黃死不逃刑﹐乃忠臣也。『命復其官﹐攺名曰鬥生﹐言其宜死而得生也。

莊王嘉繇基一箭之功﹐厚加賞賜﹐使將親軍﹐掌車右之職。

因令尹未得其人﹐聞沈尹虞邱之賢﹐使權主國事﹐置酒大宴羣臣於漸臺之上﹐妃嬪皆從。莊王曰「寡人不禦鐘鼓﹐已六年於此矣﹐今日叛臣授首﹐四境安靖﹐願與諸卿同一日之遊﹐名曰『太平宴』﹐文武大小官員﹐俱來設席﹐務要盡歡而止。」羣臣皆再拜﹐依次就坐。庖人進食﹐太史奏樂﹐飲至日落西山﹐興尙未已﹐莊王命秉燭再酌﹐使所幸許姬姜氏﹐徧送諸大夫之酒﹐眾俱起席立飲﹐忽然一陣怪風﹐將堂燭盡滅﹐左右取火未至﹐席中有一人﹐見許姬美貌﹐暗中以手牽其袂﹐許姬左手絕袂﹐右手攬其冠纓﹐纓絕﹐其人驚懼放手。許姬取纓在手﹐循步至莊王之前﹐附耳奏曰﹕」妾奉大王命﹐敬百官之酒﹐內有一人無禮﹐乘燭滅彊牽妾袖﹐妾已攬得其纓﹐王可促火察之。「莊王急命掌燈者﹕「且莫點燭﹐寡人今日之會﹐約與諸卿盡歡﹐諸卿俱去纓痛飲﹐不絕纓者不歡。」於是百官皆去其纓﹐方許秉燭﹐竟不知牽袖者爲何人也。

席散回宮﹐許姬奏曰「妾聞『男女不瀆』﹐況君臣乎﹖今大王使妾獻觴於諸臣﹐以示敬也。牽妾之袂﹐而王不加察﹐何以肅上下之禮﹐而正男女之別乎﹖「莊王笑曰﹕」此非婦人所知也。古者君臣爲享﹐禮不過三爵﹐但卜其晝﹐不卜其夜。今寡人使羣臣盡歡﹐繼之以燭﹐酒後狂態﹐人情之常﹐若察而罪之﹐顯婦人之節﹐而傷國士之心﹐使羣臣俱不歡﹐非寡人出令之意也。」許姬嘆服﹐後世名此宴爲「絕纓會」。髯翁有詩云﹕

暗中牽袂醉中情﹐玉手如風已絕纓。

盡說君王江海量﹐畜魚水忌十分淸。

一日﹐與虞邱論政﹐至於夜分﹐方始回宮。夫人樊姬問曰「朝中今日何事﹐而晏罷如此﹖」莊王曰「寡人與虞邱論政﹐殊不覺其晏也。「樊姬曰﹕」虞邱何如人﹖「莊王曰﹕」楚之賢者。」樊姬曰「以妾觀之﹐虞邱未必賢矣﹗」莊王曰「子何以知虞邱之非賢﹖」樊姬曰「臣之事君﹐猶婦之事夫也。妾備位中宮﹐凡宮中有美色者﹐未常不進於王前。今虞邱與王論政﹐動至夜分﹐然未聞進一賢者。夫一人之智有限﹐而楚國之士無窮﹐虞邱欲役一人之智﹐以掩無窮之士﹐又烏得爲賢乎﹖」

莊王善其言﹐明早以樊姬之言述於虞邱﹐虞邱曰「臣智不及此﹐當卽圖之。」乃徧訪於羣臣。斗生言蔿賈之子蔿敖之賢﹐「爲避斗越椒之難﹐隱居夢澤﹐此人將相才也﹗」虞邱言於莊王﹐莊王曰「伯嬴智士﹐其子必不凡。微子言﹐吾幾忘之。」卽命虞邱同斗生駕車往夢澤﹐取蔿敖入朝聽用。

卻說蔿敖字孫叔﹐人稱爲孫叔敖﹐奉母逃難﹐居於夢澤﹐力耕自給。

一日﹐荷鋤而出﹐見田中有蛇兩頭﹐駭曰「吾聞兩頭蛇不祥之物﹐見者必死﹐吾其殆矣。」又想道﹕「若畱此蛇﹐倘後人復見之﹐又喪其命﹐不如我一人自當。」乃揮鋤殺蛇﹐埋於田岸﹐奔歸向母而泣。母問其故﹐敖對曰「聞見兩頭蛇者必死﹐兒今已見之﹐恐不能終母之養﹐是以泣也。」母曰「蛇今安在﹖」敖對曰「兒恐後人復見﹐已殺而埋之矣﹗」母曰「人有一念之善﹐天必祐之。汝見兩頭蛇﹐恐累後人﹐殺而埋之﹐此其善豈止一念哉﹐汝必不死﹐且將獲福矣﹗」

逾數日﹐虞邱等奉使命至﹐取用孫叔敖。母笑曰「此埋蛇之報也﹗」敖與其母隨虞邱歸郢。

莊王一見﹐與語竟日﹐大悅曰「楚國諸臣﹐無卿之比。」卽日拜爲令尹。

孫叔敖辭曰「臣起自田野﹐驟執大政﹐何以服人﹖請從諸大夫之後。」莊王曰「寡人知卿﹐卿可不辭﹗」叔敖謙讓再三﹐乃受命爲令尹。

考求楚國制度﹐立爲軍法﹕凡軍行﹐在軍右者﹐挾轅爲戰備﹔在軍左者﹐追求艸蓐﹐爲宿備。前茅慮無﹐中權後勁。前茅慮無者﹐旌幟在前﹐以覘賊之有無﹐而爲之謀慮﹔中權者﹐權謀皆出中軍﹐不得旁撓﹔後勁者﹐以勁兵爲後殿﹐戰則用爲奇兵﹐歸則用爲斷後。王之親兵分爲二廣﹐每廣車十五乘﹐每乘用步卒百人﹐後以二十五人爲遊兵。右廣管丑﹑寅﹑卯﹑辰﹑巳五時﹐左廣管午﹑未﹑申﹑酉﹑戌五時。每日雞鳴時分﹐右廣駕馬以備驅馳﹐至於日中﹐則左廣代之﹐黃昏而止。內宮分班捱次﹐專主巡亥﹑子二時﹐以防非常之變。用虞邱將中軍﹐公子嬰齊將左軍﹐公子側將右軍﹐養繇基將右廣﹐屈蕩將左廣。四時搜閱﹐各有常典﹐三軍嚴肅﹐百姓無擾。又築芍波以興水利﹐六蓼之境﹐灌田萬頃﹐民咸頌之。

楚諸臣見莊王寵任叔敖﹐心中不服﹐及見叔敖行事井井有條﹐無不嘆息曰「楚國有幸﹐得此賢臣﹐子文其復起矣﹗」當初令尹子文﹐善治楚國﹔今得叔敖﹐如子文之再生也。

是時鄭穆公蘭薨﹐世子夷卽位﹐是爲靈公。公子宋與公子歸生當國﹐尙依違於晉﹑楚之間﹐未決所事。楚莊王與孫叔敖商議欲興兵伐鄭﹐忽聞鄭靈公被公子歸生所弒﹐莊王曰「吾伐鄭益有名矣﹗」不知歸生如何弒君﹖且看下回分解。

第五十二回

公子宋嘗黿構逆陳靈公衵服戲朝

話說公子歸生字子家﹐公子宋字子公﹐二人皆鄭國貴戚之卿也。

鄭靈公夷元年﹐公子宋與歸生相約早起﹐將入見靈公。公子宋之食指﹐忽然翕翕自動﹐何謂食指﹐第一指曰拇指﹐第三指曰中指﹐第四指曰無名指﹐第五指曰小指﹐惟第二指﹐大凡取食必用著他﹐故曰食指。公子宋將食指跳動之狀﹐與歸生觀看﹐歸生異之。公子宋曰「無他。我每常若跳動﹐是日必嘗異味。前使晉食石花魚﹐後使楚一食天鵝﹐一食合歡橘﹐指皆預動﹐無次不驗。不知今日嘗何味耶﹖」

將入朝門﹐內侍傳命﹐喚宰夫甚急。公子宋問之曰「汝喚宰夫何事﹖」內侍曰「有鄭客從漢江來﹐得一大黿﹐重二百餘斤﹐獻於主公﹐主公受而賞之。今縛於堂下﹐使我召宰夫割烹﹐欲以享諸大夫也。「公子宋曰﹕」異味在此﹐吾食指豈虛動耶﹖「旣入朝﹐見堂柱縛黿甚大﹐二人相視而笑﹐謁見之際﹐余笑尙在。靈公問曰﹕」卿二人今日何得有喜容﹖「公子歸生對曰﹕」宋與臣入朝時﹐其食指忽動﹐言『每常如此﹐必得異味而嘗之。』今見堂下有巨黿﹐度主公烹食﹐必將波及諸臣﹐食指有驗﹐所以笑耳。「

靈公戲之曰「驗與不驗﹐權尙在寡人也﹗」二人旣退﹐歸生謂宋曰「異味𨿽有﹐倘君不召子﹐如何﹖」宋曰「旣享眾﹐能獨遺我乎﹖」至日晡﹐內侍果徧召諸大夫。公子宋欣然而入﹐見歸生笑曰「吾固知君之不得不召我也。」已而﹐諸臣皆集﹐靈公命布席敍坐﹐謂曰﹕」黿乃水族佳味﹐寡人不敢獨享﹐願與諸卿共之。「諸臣合詞謝曰「主公一食不忘﹐臣等何以爲報﹖」

坐定﹐宰夫告黿味已調﹐乃先獻靈公﹐公嘗而美之。命人賜黿羹一鼎﹐象箸一雙﹐自下席派起﹐至於上席﹐恰到第一第二席﹐止剩得一鼎﹐宰夫稟道﹕「羹已盡矣﹐只有一鼎﹐請命賜與何人﹖」靈公曰「賜子家。」宰夫將羹致歸生之前「靈公大笑曰﹕」寡人命徧賜諸卿﹐而偏缺子公。是子公數不當食黿也﹐食指何嘗驗耶﹖「原來靈公故意吩咐庖人﹐缺此一鼎﹐欲使宋之食指不驗﹐以爲笑端。

卻不知公子宋已在歸生面前說了滿話。今日百官俱得賜食﹐己獨不與﹐羞變成怒﹐徑趨至靈公面前﹐以指探其鼎﹐取黿肉一塊啖之﹐曰「臣已得嘗矣﹐食指何嘗不驗也﹗」言畢﹐直趨而出。

靈公亦怒﹐投箸曰「宋不遜﹐乃欺寡人﹐豈以鄭無尺寸之刃﹐不能斬其頭耶﹖」歸生等俱下席俯伏曰﹕」宋恃肺腑之愛﹐欲均沾君惠﹐聊以爲戲﹐何敢行無禮於君乎﹖願君恕之﹗「靈公恨恨不已﹐君臣皆不樂而散。

歸生卽趨至公子宋之家﹐告以君怒之意﹐「明日可入朝謝罪。」公子宋曰「吾聞『慢人者﹐人亦慢之。』君先慢我﹐乃不自責而責我耶﹖「歸生曰﹕」𨿽然如此﹐君臣之間不可不謝。「

次日﹐二人一同入朝。公子宋隨班行禮﹐全無觳觫伏罪之語。倒是歸生心上不安﹐奏曰「宋懼主公責其染指之失﹐特來告罪。戰兢不能措辭﹐望主公寬容之﹗」靈公曰「寡人恐得罪子公﹐子公豈懼寡人耶﹖」拂衣而起。公子宋出朝﹐邀歸生至家﹐密語曰﹕」主公怒我甚矣﹐恐見誅﹐不如先作難﹐事成可以免死。「歸生掩耳曰﹕」六畜歲久﹐猶不忍殺之。況一國之君﹐敢輕言弒逆乎﹖「公子宋曰「吾戲言﹐子勿泄也。」歸生辭去。

公子宋探知歸生與靈公之弟公子去疾相厚﹐數有往來﹐乃揚言於朝曰「子家與子良早夜相聚﹐不知所謀何事﹐恐不利於社稷也。」歸生急牽宋之臂﹐至於靜處﹐謂曰「是何言與﹖」公子宋曰﹕」子不與我協謀﹐吾必使子先我一日而死。「歸生素性懦弱﹐不能決斷﹐聞宋之言﹐大懼曰﹕」汝意欲何如﹖「公子宋曰「主上無道之端﹐已見於分黿。若行大事﹐吾與子共扶子良爲君﹐以親暱於晉﹐鄭國可保數年之安矣。」歸生想了一回﹐徐答曰「任子所爲﹐吾不汝泄也。」

公子宋乃陰聚家眾﹐乘靈公秋祭齋宿﹐用重賂結其左右﹐夜半潛入齋宮﹐以土囊壓靈公而殺之﹐托言「中魘暴死」。歸生知其事而不敢言。按孔子作《春秋》﹐書﹕「鄭公子歸生弒其君夷。」釋公子宋而罪歸生﹐以其身爲執政﹐懼譖從逆﹐所謂「任重者﹐責亦重」也。聖人書法﹐垂戒人臣﹐可不畏哉。

次日﹐歸生與公子宋共議﹐欲奉公子去疾爲君。去疾大驚﹐辭曰「先君尙有八子﹐若立賢﹐則去疾無徳可稱﹔若立長﹐則有公子堅在。去疾有死﹐不敢越也。」於是逆公子堅卽位﹐是爲襄公。

總計穆公共有子十三人。靈公夷被弒﹐襄公堅嗣立﹐以下尙有十一子﹐曰公子去疾字子良﹐曰公子喜字子罕﹐曰公子馴字子駟﹐曰公子發字子國﹐曰公子嘉字子孔﹐曰公子偃字子遊﹐曰公子舒字子印﹐又有公子丰﹐公子羽﹐公子然﹐公子志。

襄公忌諸弟黨盛﹐恐他日生變﹐私與公子去疾商議﹐欲獨畱去疾﹐而盡逐其諸弟。去疾曰「先君夢蘭而生﹐卜曰﹕」是必昌姬氏之宗。『夫兄弟爲公族﹐譬如枝葉盛茂﹐本是以榮。若剪枝去葉﹐本根俱露﹐枯槁可立而待矣。君能容之﹐固所願也﹔若不能容﹐吾將同行﹐豈忍獨畱於此﹐異日何面目見先君於地下乎﹖「襄公感悟﹐乃拜其弟十一人皆爲大夫﹐並知鄭政。

公子宋遣使求成於晉﹐以求安其國﹐此周定王二年事也。

明年﹐爲鄭襄公元年﹐楚莊王使公子嬰齊爲將﹐率師伐鄭。問曰「何故弒君﹖」晉使荀林父救之﹐楚遂移兵伐陳﹐鄭襄公從晉成公盟於黑壤。

周定王三年﹐晉上卿趙盾卒﹐郤缺代爲中軍元帥。聞陳與楚平﹐乃言於成公﹐使荀林父從成公率宋﹑衛﹑鄭﹑﹡曹四國伐陳﹐晉成公於中途病薨。乃班師﹐立世子孺爲君﹐是爲景公。是年﹐楚莊王親統大軍﹐復伐鄭師於柳棼。

晉郤缺率師救之﹐襲敗楚師﹐鄭人皆喜。公子去疾獨有憂色﹐襄公怪而問之﹐去疾對曰「晉之敗楚﹐偶也﹔楚將泄怒於鄭﹐晉可長恃乎。行見楚兵之在郊矣﹗」

明年﹐楚莊王復伐鄭﹐屯兵於潁水之北。適公子歸生病卒﹐公子去疾追治嘗黿之事﹐殺公子宋﹐暴其屍於朝﹐斫子家之棺﹐而逐其族﹐遣使謝楚王曰「寡人有逆臣歸生與宋﹐今俱伏誅﹐寡君願因陳侯而受歃於上國。」

莊王許之﹐遂欲合陳﹑鄭同盟於辰陵之地﹐遣使約會陳侯。使者自陳還﹐言「陳侯爲大夫夏徵舒所弒﹐國內大亂。」有詩爲證﹕

周室東遷世亂離﹐紛紛篡弒歲無虛。

妖星入斗徵三國﹐又報陳侯遇夏舒。

話說陳靈公諱平國﹐乃陳共公朔之子﹐在周頃王六年嗣位。爲人輕佻惰慢﹐絕無威儀。且又耽於酒色﹐逐於遊戲﹐國家政務﹐全然不理。寵著兩位大夫﹐一个姓孔名寧﹐一个姓儀名行父﹐都是酒色隊裏打鑼鼓的。一君二臣﹐志同气合﹐語言戲褻﹐各無顧忌。

其時朝中有个賢臣﹐姓泄名冶﹐是个忠良正直之輩﹐遇事敢言﹐陳侯君臣甚畏憚之。

又有个大夫夏禦叔﹐其父公子少西﹐乃是陳定公之子﹐少西字子夏﹐故禦叔以夏爲字﹐又曰少西氏﹐世爲陳國司馬之官﹐食采於株林。

禦叔娶鄭穆公之女爲妻﹐謂之夏姬﹐那夏姬生得蛾眉鳳眼﹐杏臉桃腮﹐有驪姬﹑息嬀之容貌﹐兼妲己﹑文姜之妖淫﹐見者無不消魂喪魄﹐顚之倒之。更有一樁奇事﹐十五歲時﹐夢見一偉丈夫﹐星冠羽服﹐自稱上界天仙﹐與之交合﹐教以吸精導气之法﹐與人交接﹐曲盡其歡﹐就中采陽補陰﹐卻老還少﹐名爲「素女采戰之術」。在國未嫁﹐先與鄭靈公庶兄公子蠻兄妹私通﹐不勾三年﹐子蠻夭死。後嫁於夏禦叔爲內子﹐生下一男﹐名曰徵舒﹐徵舒字子南﹐年十二歲上﹐禦叔病亡﹐夏姬因有外交﹐畱徵舒於城內﹐從師習學﹐自家退居株林。

孔寧﹑儀行父向與禦叔同朝相善﹐曾窺見夏姬之色﹐各有窺誘之意。夏姬有侍女荷華﹐伶俐風騷﹐慣與主母做腳攬主顧。

孔寧一日與徵舒射獵郊外﹐因送徵舒至於株林﹐畱宿其家。孔寧費一片心機﹐先勾搭上了荷華﹐贈以簪珥﹐求薦於主母﹐遂得入馬﹐竊穿其錦襠以出﹐誇示於儀行父。行父慕之﹐亦以厚幣交結荷華﹐求其通款。夏姬平日窺見儀行父身材長大﹐鼻準丰隆﹐也有其心﹐遂遣荷華約他私會。儀行父廣求助戰奇藥﹐以媚夏姬﹐夏姬愛之﹐倍於孔寧。

儀行父謂夏姬曰「孔大夫有錦襠之賜﹐今旣蒙垂盼﹐亦欲乞一物爲表記﹐以見均愛。」夏姬笑曰﹕」錦襠彼自竊去﹐非妾所贈也。「因附耳曰「𨿽在同牀﹐豈無厚薄﹖」乃自解所穿碧羅襦爲贈。儀行父大悅﹐自此行父往來甚密﹐孔寧不免稍疏矣。有古詩爲證﹕

鄭風何其淫﹖桓武化已渺。

士女競私奔﹐里巷失昏曉。

仲子墻欲逾﹐子充性偏狡。

東門憶茹藘﹐野外生蔓艸。

搴裳望匪遙﹐駕車去何杳﹖

靑衿縈我心﹐瓊琚破人老。

風雨雞鳴時﹐相會密以巧。

揚水流束薪﹐讒言莫相攪﹗

習气多感人﹐安能自美好﹖

儀行父爲孔寧將錦襠驕了他﹐今得了碧羅襦﹐亦誇示於孔寧。

孔寧私叩荷華﹐知夏姬與儀行父相密。心懷妒忌﹐無計拆他﹐想出一條計策來﹕那陳侯性貪淫樂﹐久聞夏姬美色﹐屢次言之﹐相慕頗切﹐恨不到手﹐「不如引他一同入馬﹐陳侯必然感我。況陳侯有个暗疾﹐醫書上名曰『狐臭』﹐亦名『腋气』﹐夏姬定不喜歡。我去做个貼身幫閒﹐落得捉空調情﹐討些便宜。少不得儀大夫稀疏一二分﹐出了我這點撚酸的惡气。好計﹐好計﹗」

遂獨見靈公﹐閒話間﹐說及夏姬之美﹐天下絕無。靈公曰「寡人亦久聞其名﹐但年齒已及四旬﹐恐三月桃花﹐未免攺色矣﹗」孔寧曰「夏姬熟曉房中之術﹐容顏轉嫩﹐常如十七八歲好女子模樣。且交接之妙﹐大異尋常﹐主公一試﹐自當魂消也。」

靈公不覺欲火上炎﹐面頰發赤﹐向孔寧曰「卿何策使寡人與夏姬一會﹖寡人誓不相負﹗」孔寧奏曰﹕」夏氏一向居株林﹐其地竹木繁盛﹐可以遊玩。主公明早只說要幸株林﹐夏氏必然設享相迎。夏姬有婢﹐名曰荷華﹐頗知情事﹐臣當以主公之意達之﹐萬無不諧之理。「靈公笑曰﹕」此事全仗愛卿作成﹗「

次日傳旨駕車﹐微服出遊株林﹐只教大夫孔寧相隨。孔寧先送信於夏姬﹐教他治具相候。又露其意於荷華﹐使之轉達。那邊夏姬﹐也是个不怕事的主顧﹐凡事預備停當。

靈公一心貪著夏姬﹐把遊幸當个名色。正是﹕「竊玉偸香眞有意﹐觀山玩水本無心。」略蹬一時﹐就轉到夏家。

夏姬具禮服出迎﹐入於廳坐﹐拜謁致詞曰「妾男徵舒﹐出就外傅﹐不知主公駕臨﹐有失迎接。」其聲如新鶯巧囀﹐嚦嚦可聽。靈公視其貌﹐眞天人也﹠六宮妃嬪﹐罕有其匹。靈公曰「寡人偶爾閒遊﹐輕造尊府﹐幸勿驚訝。」夏姬斂衽對曰「主公玉趾下臨﹐敝廬增色﹐賤妾備有蔬酒﹐未敢獻上。」靈公曰「旣費庖廚﹐不須禮席﹐聞尊府園亭幽雅﹐願入觀之﹐主人盛饌﹐就彼相擾可也﹗」夏姬對曰「自亡夫卽世﹐荒圃久廢掃除﹐恐慢大駕﹐賤妾預先告罪﹗」

夏姬應對有序﹐靈公心中愈加愛重﹐命夏姬﹐「換去禮服﹐引寡人園中一遊。」夏姬卸下禮服﹐露出一身淡妝﹐如月下梨花﹐雪中梅蕊﹐別是一般雅致。夏姬前導﹐至於後園﹐𨿽然地段不寬﹐卻有喬松秀柏﹐奇石名葩﹐池沼一方﹐花亭幾座。中間髙軒一區﹐朱欄繡幕﹐甚是開爽﹐此乃宴客之所。左右俱有廂房。軒後曲房數層﹐回廊周折﹐直通內寢。園中立有馬廏﹐乃是養馬去處。園西空地一片﹐畱爲射圃。

靈公觀看了一回﹐軒中筵席已具﹐夏姬執盞定席﹐靈公賜坐於旁﹐夏姬謙讓不敢。靈公曰「主人豈可不坐﹖」乃命孔寧坐右﹐夏姬坐左﹐「今日略去君臣之分﹐圖个盡歡﹗」

飲酒中間﹐靈公目不轉睛﹐夏姬亦流波送盼。靈公酒興帶了癡情﹐又有孔大夫從旁打和事鼓﹐酒落快腸﹐不覺其多。日落西山﹐左右進燭﹐洗盞更酌﹐靈公大醉﹐倒於席上﹐鼾鼾睡去。孔寧私謂夏姬曰「主公久慕容色﹐今日此來﹐立心與你求歡﹐不可違拗。」夏姬微笑不答。孔寧便宜行事﹐出外安頓隨駕人心﹐就便宿歇。

夏姬整備錦衾繡枕﹐假意送入軒中﹐自己香湯沐浴﹐以備召幸﹐止畱荷華侍駕。

少頃﹐靈公睡醒﹐張目問﹕「是何人﹖」荷華跪而應曰「賤婢乃荷華也。奉主母之命﹐伏侍千歲爺爺。」因取酸梅醒酒湯以進。靈公曰「此湯何人所造﹖「荷華答曰﹕」婢所煎也﹗「靈公曰﹕」汝能造梅湯﹐能爲寡人作媒乎﹖」荷華佯爲不知﹐對曰「賤婢𨿽不慣爲媒﹐亦頗知效奔走﹐但不知千歲爺屬意何人﹖「靈公曰﹕」寡人爲汝主母神魂俱亂矣﹗汝能成就吾事﹐當厚賜汝。「荷華對曰﹕」主母殘體﹐恐不足當貴人﹐倘蒙不棄﹐賤婢卽當引入。「靈公大喜﹐卽命荷華掌燈引導﹐曲曲彎彎﹐直入內室。

夏姬明燈獨坐﹐如有所待﹐忽聞腳步之聲﹐方欲啟問﹐靈公已入戶內。荷華便將銀燈攜出﹐靈公更不攀話﹐擁夏姬入帷﹐解衣共寢﹐肌膚柔膩﹐著體欲融﹐歡會之時﹐宛如處女。靈公怪而問之﹐夏姬對曰「妾有內視之法﹐𨿽產子之後﹐不過三日﹐充實如故。」靈公嘆曰「寡人𨿽遇天上神仙﹐亦只如此矣﹗」論起靈公淫具﹐本不及孔﹑儀二大夫﹐況帶有暗疾﹐沒討好處﹐因他是一國之君﹐婦人家未免帶三分勢利﹐不敢嗔嫌﹐枕席上虛意奉承﹐靈公遂以爲不世之奇遇矣。

睡至雞鳴﹐夏姬促靈公起身﹐靈公曰「寡人得交愛卿﹐回視六宮﹐有如糞土。但不知愛卿心下有分毫及寡人否﹖「夏姬疑靈公已知孔﹑儀二人往來之事﹐乃對曰﹕」賤妾實不相欺﹐自喪先夫﹐不能自制﹐未免失身他人。今旣獲侍君侯﹐從玆當永謝外交﹐敢復有二心﹐以取罪戾﹗」靈公欣然曰「愛卿平日所交﹐試爲寡人悉數之﹐不必隱諱。「夏姬對曰﹕」孔﹑儀二大夫因撫遺孤﹐遂及於亂﹐他實未有也﹗「靈公笑曰﹕」怪道孔寧說卿交接之妙﹐大異尋常﹐若非親試﹐何以知之﹖」夏姬對曰「賤妾得罪在先﹐望乞寬宥﹗「靈公曰﹕」孔寧有薦賢之美﹐寡人方懷感激﹐卿其勿疑。但願與卿常常相見﹐此情不絕﹐其任卿所爲﹐不汝禁也﹗「夏姬對曰﹕」主公能源源而來﹐何難常常而見乎﹖」須臾﹐靈公起身﹐夏姬抽自己貼體汗衫﹐與靈公穿上﹐曰「主公見此衫﹐如見賤妾矣﹗「荷華取燈﹐由舊路送歸軒下。

天明後﹐廳事上已備早膳﹐孔寧率從人駕車伺候。夏姬請靈公登堂﹐起居問安﹐庖人進饌﹐眾人俱有酒食犒勞。食畢﹐孔寧爲靈公禦車回朝﹐百官知陳侯野宿﹐是日俱集朝門伺候。靈公傳令﹕「免朝。」徑入宮門去了。

儀行父扯住孔寧﹐盤問主公夜來宿處﹐孔寧不能諱﹐只得直言。儀行父知是孔寧所薦﹐頓足曰「如此好人情﹐如何讓你獨做﹖「孔寧曰﹕」主公十分得意﹐第二次你做人情便了。」二人大笑而散。

次日﹐靈公早朝﹐禮畢﹐百官俱散﹐召孔寧至前﹐謝其薦舉夏姬之事。又召儀行父問曰「如此樂事﹐何不早奏寡人。你二人卻占先頭﹐是何道理﹖「孔寧﹑儀行父齊曰﹕」臣等並無此事。」靈公曰「是美人親口所言﹐卿等不必諱矣。「孔寧對曰﹕」譬如君有味﹐臣先嘗之﹔父有味﹐子先嘗之。若嘗而不美﹐不敢進於君也﹗「靈公笑曰﹕」不然。譬如熊掌﹐就讓寡人先嘗也不妨。」孔﹑儀二人俱笑。

靈公又曰「汝二人𨿽曾入馬﹐他偏有表記送我。「乃扯襯衣示之曰﹕」此乃美人所贈﹐你二人可有麼﹖」孔寧曰「臣亦有之。「靈公曰﹕」贈卿何物﹖」孔寧撩衣﹐見其錦襠﹐曰「此姬所贈﹐不但臣有﹐行父亦有之。「靈公問行父﹕」卿又是何物﹖」行父解開碧羅襦﹐與靈公觀看。靈公大笑曰「我等三人﹐隨身俱有質證﹐異日同往株林﹐可作連牀大會矣﹗「一君二臣正在朝堂戲謔。把這話傳出朝門﹐惱了一位正直之臣﹐咬牙切齒﹐大叫道﹕」朝廷法紀之地﹐卻如此胡亂﹐陳國之亡﹐屈指可待矣﹗」遂整衣端簡﹐復身闖入朝門進諫。不知那位官員是誰﹖再看下回分解。

第五十三回

楚莊王納諫復陳晉景公出師救鄭

卻說陳靈公與孔寧﹐儀行父二大夫﹐俱穿了夏姬所贈褻衣﹐在朝堂上戲謔﹐大夫泄冶聞之﹐乃整襟端笏﹐復身趨入朝門。孔﹐儀二人﹐素憚泄冶正直﹐今日不宣自至﹐必有規諫﹐遂先辭靈公而出。靈公抽身欲起禦座﹐泄冶騰步上前﹐牽住其衣﹐跪而奏曰「臣聞『君臣主敬﹐男女有別』﹐今主公無《周南》之化﹐使國中有失節之婦。而又君臣宣淫﹐互相標榜﹐朝堂之上﹐穢語難聞﹐廉恥盡喪﹐體統俱失。君臣之敬﹐男女之別﹐淪滅已極﹗夫不敬則慢﹐不別則亂﹐慢而且亂﹐亡國之道也。君必攺之﹗」靈公自覺汗顏﹐以袖掩面曰「卿勿多言﹐寡人行且悔之矣﹗」

泄冶辭出朝門﹐孔﹑儀二人尙在門外打探﹐見泄冶怒气衝衝出來﹐閃入人叢中避之。泄冶早已看見﹐將二人喚出﹐責之曰「君有善﹐臣宜宣之﹔君有不善﹐臣宜掩之。今子自爲不善﹐以誘其君﹐而復宣揚其事﹐使士民公然見聞﹐何以爲訓﹖寧不羞耶﹖」二人不能措對﹐唯唯謝教。

泄冶去了﹐孔﹑儀二人求見靈公﹐述泄冶責備其君之語﹕「主公自今更勿爲株林之遊矣﹗」靈公曰「卿二人還往否﹖」孔﹑儀二人對曰「彼以臣諫君﹐與臣等無與﹐臣等可往﹐君不可往﹗」靈公奮然曰「寡人寧得罪於泄冶﹐安肯捨此樂地乎﹖」

孔﹑儀二人復奏曰「主公若再往﹐恐難當泄冶絮聒﹐如何﹖「靈公曰﹕」二卿有何策﹐能止泄冶勿言﹖」孔寧曰「若要泄冶勿言﹐除非使他開口不得。「靈公笑曰﹕」彼自有口﹐寡人安能禁之使不開乎﹖」儀行父曰「寧之言﹐臣能知之。夫人死則口閉﹐主公何不傳旨﹐殺了泄冶﹐則終身之樂無窮矣﹗」靈公曰「寡人不能也﹗「孔寧曰﹕」臣使人刺之何如﹖」靈公點首曰「由卿自爲﹗「二人辭出朝門﹐做一處商議﹐將重賄買出刺客﹐伏於要路﹐候泄冶入朝﹐突起殺之。國人皆認爲陳侯所使﹐不知爲孔﹑儀二人之謀也。史臣有贊云﹕

陳喪明徳﹐君臣宣淫﹐纓紳衵服﹐大廷株林。

壯哉泄冶﹐獨矢直音﹐身死名髙﹐龍血比心﹗

自泄冶死後﹐君臣益無忌憚﹐三人不時同往株林﹐一二次還是私偸﹐以後習以爲常﹐公然不避﹐國人作《株林》之詩以譏之﹐詩曰﹕

胡爲乎株林﹖從夏南﹗

匪適株林﹐從夏南﹗

徵舒字子南。詩人忠厚﹐故不曰夏姬﹐而曰夏南﹐言從南而來也。

陳侯本是个沒傝仸的人﹐孔﹑儀二人一味奉承幫襯﹐不顧廉恥﹐更兼夏姬善於調停﹐打成和局﹐弄做了一婦三夫﹐同歡同樂﹐不以爲怪。徵舒漸漸長大知事﹐見其母之所爲﹐心如刀刺﹐只是幹礙陳侯﹐無可柰何﹐每聞陳侯欲到株林﹐往往托故避出﹐落得眼中淸淨。那一班淫樂的男女﹐亦以徵舒不在爲方便。

光陰似箭﹐徵舒年一十八歲﹐生得長軀偉幹﹐多力善射﹐靈公欲悅夏姬之意﹐使嗣父職爲司馬﹐執掌兵權﹐徵舒謝恩畢﹐回株林拜見其母夏姬﹐夏姬曰「此陳侯恩典﹐汝當恪供乃職﹐爲國分憂﹐不必以家事分念﹗」

徵舒辭了母親﹐入朝理事。

忽一日﹐陳靈公與孔﹑儀二人復遊株林﹐宿於夏氏。徵舒因感嗣爵之恩﹐特地回家設享﹐款待靈公。夏姬因其子在坐﹐不敢出陪﹐酒酣之後﹐君臣復相嘲謔﹐手舞足蹈﹐徵舒厭惡其狀﹐退入屏後﹐潛聽其言。靈公謂儀行父曰「徵舒軀幹魁偉﹐有些象你﹐莫不是你生的﹖」儀行父笑曰「徵舒兩目炯炯﹐極象主公﹐還是主公所生。」孔寧從旁插嘴曰「主公與儀大夫年紀小﹐生他不出﹐他的爹極多﹐是个雜種﹐便是夏夫人自家也記不起了﹗」三人拍掌大笑。

徵舒不聽猶可﹐聽見之時﹐不覺羞惡之心﹐勃然難遏。正是﹕「怒從心上起﹐惡向膽邊生﹗」暗將夏姬鎖於內室﹐卻從便門澑出﹐吩咐隨行軍眾﹐「把府第團團圍住﹐不許走了陳侯及孔﹑寧二人。」軍眾得令﹐發一聲喊﹐圍了夏府﹐徵舒戎妝披掛﹐手執利刃﹐引著得力家丁數人﹐從大門殺進﹐口中大叫﹕「快拿淫賊﹗」

陳靈公口中還在那里不三不四﹐耍笑弄酒﹐卻是孔寧聽見了﹐說道﹕「主公不好了﹗徵舒此席不是好意﹐如今引兵殺來﹐要拿淫賊﹐快跑罷﹗」

儀行父曰「前門圍斷﹐須走後門﹗」三人常在夏家穿房入戶﹐道路都是識熟的﹐陳侯還指望跑入內室﹐求救於夏姬。見中門鎖斷﹐慌上加慌﹐急向後園奔走﹐徵舒隨後趕來﹐陳侯記得東邊馬廏﹐有短墻可越﹐遂望馬廏而奔﹐徵舒叫道﹕「昏君休走﹗」攀起弓來﹐颼的一箭﹐卻射不中。陳侯奔入馬廏﹐意欲藏躲﹐卻被羣馬驚嘶起來﹐卽忙退身而出﹐徵舒剛剛趕近﹐又復一箭﹐正中當心﹐可憐陳侯平國﹐做了一十五年諸侯﹐今日死於馬廏之下。

孔寧﹑儀行父先見陳侯向東走﹐知徵舒必然追趕﹐遂望西邊奔入射圃﹐徵舒果然只趕陳侯﹐孔﹐儀二人遂從狗竇中鉆出﹐不到家中﹐赤身奔入楚國去了。徵舒旣射殺了陳侯﹐擁兵入城﹐只說陳侯酒後暴疾身亡﹐遺命立世子午爲君﹐是爲成公。成公心恨徵舒﹐力不能制﹐隱忍不言。徵舒亦懼諸侯之討﹐乃彊逼陳侯往朝於晉﹐以結其好。

再說楚國使臣﹐奉命約陳侯赴盟辰陵﹐未到陳國﹐聞亂而返。恰好孔寧﹑儀行父二人逃到﹐見了莊王﹐瞞過君臣淫亂之情﹐只說﹕「夏徵舒造反﹐弒了陳侯平國。」與使臣之言相合。

莊王遂集羣臣商議。

卻說楚國一位公族大夫﹐屈氏名巫﹐字子靈﹐乃屈蕩之子。此人儀容秀美﹐文武全材﹐只有一件毛病﹐貪淫好色﹐專講彭祖房中之術。數年前﹐曾出使陳國﹐遇夏姬出遊﹐窺見其貌﹐且聞其善於采煉﹐卻老還少﹐心甚慕之。及聞徵舒弒逆﹐欲借此端﹐擄取夏姬﹐力勸莊王興師伐陳。

令尹孫叔敖亦言「陳罪宜討﹗」莊王之意遂決。時周定王九年﹐陳成公午之元年也。

楚莊王先傳一檄﹐至於陳國﹐檄上寫道﹕

楚王示爾﹕少西氏弒其君﹐神人共憤﹐爾國不能討﹐寡人將爲爾討之。罪有專歸﹐其餘臣民﹐靜聽無擾。

陳國見了檄文﹐人人歸咎徵舒﹐巴不能勾假手於楚﹐遂不爲禦敵之計。楚莊王親引三軍﹐帶領公子嬰齊﹐公子側﹐屈巫一班大將﹐云捲風馳﹐直造陳都﹐如入無人之境﹐所至安慰居民﹐秋毫無犯。夏徵舒知人心怨己﹐潛奔株林。

時陳成公尙在晉國未歸﹐大夫轅頗﹐與諸臣商議﹕「楚王爲我討罪﹐誅止徵舒﹐不如執徵舒獻於楚軍﹐遣使求和﹐保全社稷﹐此爲上策。」羣臣皆以爲然。轅頗乃命其子僑如統兵往株林﹐擒拿徵舒。僑如未行﹐楚兵已至城下。

陳國久無政令﹐況陳侯不在國﹐百姓做主開門迎楚。楚莊王整隊而入﹐諸將將轅頗等擁至莊王面前﹐莊王問﹕「徵舒何在﹖」轅頗對曰「在株林。」莊王問曰「誰非臣子﹐如何容此逆賊﹐不加誅討﹖」轅頗對曰「非不欲討﹐力不加也。」莊王卽命轅頗爲向導﹐自引大軍往株林進發﹐卻畱公子嬰齊一軍﹐屯紮城中。

再說徵舒正欲收拾家財﹐奉了母親夏姬﹐逃奔鄭國。只爭一刻﹐楚兵圍住株林﹐將徵舒拿住﹐莊王命囚於後車﹐問﹕「何以不見夏姬﹖」使將士搜其家﹐於園中得之。荷華逃去﹐不知所適。夏姬向莊王再拜言曰「不幸國亂家亡﹐賤妾婦人﹐命懸大王之手。倘賜矜宥﹐願充婢役。」夏姬顏色妍麗﹐語復詳雅﹐莊王一見﹐心志迷惑﹐謂諸將曰「楚國後宮𨿽多﹐如夏姬者絕少﹐寡人意欲納之﹐以備妃嬪﹐諸卿以爲何如﹖」屈巫諫曰「不可﹐不可﹗吾主用兵於陳﹐討其罪也﹔若納夏姬﹐是貪其色也。討罪爲義﹐貪色爲淫﹐以義始而以淫終﹐伯主舉動﹐不當如此。」莊王曰「子靈之言甚正﹐寡人不敢納矣。只是此婦世間尢物﹐若再經寡人之眼﹐必然不能自制。」叫軍士鑿開後垣﹐縱其所之。

時將軍公子側在旁﹐亦貪夏姬美貌﹐見莊王已不收用﹐跪而請曰「臣中年無妻﹐乞我王賜臣爲室。」屈巫又奏曰「吾王不可許也﹗」公子側怒曰「子靈不容我娶夏姬﹐是何緣故﹖」屈巫曰﹕」此婦乃天地間不祥之物﹐據吾所知者言之﹕夭子蠻﹐殺禦叔﹐弒陳侯﹐戮夏南﹐出孔﹑儀﹐喪陳國﹐不祥莫大焉﹖天下多美婦人﹐何必取此淫物﹐以貽後悔﹖「莊王曰「如子靈所言﹐寡人亦畏之矣﹗」公子側曰「旣如此﹐我亦不娶了。只是一件﹐你說主公娶不得﹐我亦娶不得﹐難道你娶了不成﹖」屈巫連聲曰﹕」不敢﹐不敢﹗「

莊王曰「物無所主﹐人必爭之﹐聞連尹襄老﹐近日喪偶﹐賜爲繼室可也﹗」時襄老引兵從徵﹐在於後隊﹐莊王召至﹐以夏姬賜之﹐夫婦謝恩而出﹐公子側倒也罷了﹐只是屈巫諫止莊王﹐打斷公子側﹐本欲畱與自家。見莊王賜與襄老﹐暗暗叫道﹕「可惜﹐可惜﹗「又暗想道﹕」這个老兒﹐如何當得起那婦人﹖少不得一年半載﹐仍做寡婦﹐到其間再作區處。「這是屈巫意中之事﹐口裏卻不曾說出。

莊王居株林一宿﹐仍至陳國﹐公子嬰齊迎接入城﹐莊王傳令將徵舒囚出栗門﹐車裂以殉﹐如齊襄公處髙渠彌之刑。史臣有詩云﹕

陳主荒淫𨿽自取﹐徵舒弒逆亦違條。

莊王弔伐如時雨﹐泗上諸侯望羽旄。

莊王號令徵舒已畢﹐將陳國版圖查明﹐滅陳以爲楚縣﹐拜公子嬰齊爲陳公﹐使守其地﹐陳大夫轅頗等﹐悉帶回郢都。南方屬國﹐聞楚王滅陳而歸﹐俱來朝賀﹐各處縣公﹐自不必說﹐獨有大夫申叔時使齊未歸﹐其時齊惠公薨﹐公子無野卽位﹐是爲頃公﹐齊﹑楚一向交好﹐故莊王遣申叔時﹐往行弔舊賀新之禮﹐這一差還在未伐陳以前。及莊王歸楚三日之後﹐申叔方才回轉﹐復命而退﹐並無慶賀之言。莊王使內侍傳語責之曰「夏徵舒無道﹐弒其君﹐寡人討其罪而戮之﹐版圖收於國中﹐義聲聞於天下﹐諸侯縣公﹐無不稱賀﹐汝獨無一言﹐豈以寡人討陳之舉爲非耶﹖」申叔時隨使者求見楚王﹐請面畢其辭﹐莊王許之。申叔時曰﹕」王聞『蹊田奪牛』之說乎﹖「莊王曰「未聞也﹗」申叔時曰「今有人牽牛取徑於他人之田者﹐踐其禾稼﹐田主怒奪其牛。此獄若在王前﹐何以斷之﹖」莊王曰﹕」牽牛踐田﹐所傷未多也﹐奪其牛﹐太甚矣﹗寡人若斷此獄﹐薄責牽牛者﹐而還其牛﹐子以爲當否﹖「申叔時曰「王何明於斷獄﹐而昧於斷陳也。夫徵舒有罪﹐止於弒君﹐未至亡國也﹐王討其罪足矣﹐又取其國﹐此與牽牛何異﹐又何賀乎﹖」

莊王頓足曰「善哉﹐此言。寡人未之聞也﹗」申叔時曰「王旣以臣言爲善﹐何不效反牛之事﹖」莊王立召陳大夫轅頗﹐問﹕「陳君何在﹖」頗答曰「向往晉國﹐今不知何在。」言訖﹐不覺淚下。莊王慘然曰「吾當復封汝國﹐汝可迎陳君而立之。世世附楚﹐勿依違南北﹐有負寡人之徳。」又召孔寧﹑儀行父吩咐﹕「放汝歸國﹐共輔陳君。」轅頗明知孔﹝儀二人是个禍根﹐不敢在楚王面前說明﹐只是含糊一同拜謝而行。

將出楚境﹐正遇陳侯午自晉而歸﹐聞其國已滅﹐亦欲如楚﹐面見楚王。轅頗乃述楚王之美意﹐君臣並駕至陳。守將公子嬰齊﹐已接得楚王之命﹐召還本國﹐遂將版圖交割還陳﹐自歸楚國去了。此乃楚莊王第一件好處。髯翁有詩云﹕

縣陳誰料復封陳﹐跖舜還從一念新﹖

南楚義聲馳四海﹐須知賢主賴賢臣﹗

孔寧歸國﹐未一月﹐白日見夏徵舒來索命﹐因得狂疾﹐自赴池中而死。死之後﹐儀行父夢見陳靈公﹑孔寧與徵舒三人﹐來拘他到帝廷對獄﹐夢中大驚﹐自此亦得暴疾卒。此乃淫人之報也。

再說公子嬰齊旣返楚國﹐入見莊王﹐猶自稱陳公嬰齊。莊王曰「寡人已復陳國矣﹐當別圖所以償卿也。」嬰齊遂請申﹑呂之田﹐莊王將許之。屈巫奏曰「此北方之賦﹐國家所恃以禦晉寇者﹐不可以充賞。」莊王乃止。

及申叔時告老﹐莊王封屈巫爲申公﹐屈巫並不推辭﹐嬰齊由是與屈巫有隙。

周定王十年﹐楚莊王之十七年也。莊王以陳𨿽南附﹐鄭猶從晉﹐未肯服楚﹐乃與諸大夫計議。令尹孫叔敖曰「我伐鄭﹐晉救必至﹐非大軍不可。」莊王曰「寡人意正如此。」乃悉起三軍兩廣之眾﹐浩浩蕩蕩﹐殺奔滎陽而來。

連尹襄老爲前部﹐臨發時﹐健將唐狡請曰「鄭小國﹐不足煩大軍﹐狡願自率部下百人﹐前行一日﹐爲三軍開路。」襄老壯其志﹐許之。唐狡所至力戰﹐當者輒敗﹐兵不畱行﹐每夕掃除營地﹐以待大軍。莊王率諸將直抵鄭郊﹐未曾有一兵之阻﹐一日之稽。

莊王怪其神速﹐謂襄老曰「不意卿老而益壯﹐勇於前進如此﹗」襄老對曰「非臣之力﹐乃副將唐狡力戰所致也﹗」莊王卽召唐狡﹐欲厚賞之。唐狡對曰「臣受君王之賜已厚﹐今日聊以報效﹐敢復叨賞乎﹖」莊王訝曰「寡人未嘗識卿﹐何處受寡人之賜﹖」唐狡對曰「絕纓會上﹐牽美人之袂者﹐卽臣也。蒙君王不殺之恩﹐故捨命相報。」莊王嘆息曰「嗟乎﹗使寡人當時明燭治罪﹐安得此人之死力哉﹖」命軍正紀其首功﹐俟平鄭之後﹐將重用之。唐狡謂人曰「吾得死罪於君﹐君隱而不誅﹐是以報之﹐然旣已明言﹐不敢以罪人徼後日之賞﹐卽夜遁去﹐不知所往。莊王聞之﹐嘆曰﹕」眞烈士矣﹗」大軍攻破郊關﹐直抵城下﹐莊王傳令﹐四面築長圍攻之﹐凡十有七日﹐晝夜不息。鄭襄公恃晉之救﹐不卽行成﹐軍士死傷者甚眾﹐城東北角崩陷數十丈﹐楚兵將登﹐莊王聞城內哭聲震地﹐心中不忍﹐麾軍退十里﹐公子嬰齊進曰「城陷正可乘勢﹐何以退師﹖」莊王曰「鄭知吾威﹐未知吾徳﹐姑退以示徳﹐視其從違﹐以爲進退可也﹗」

鄭襄公聞楚師退﹐疑晉救已至﹐乃驅百姓修築城坦﹐男女皆上城巡守﹐莊王知鄭無乞降之意﹐復進兵圍之﹐鄭堅守三月﹐力不能支﹐楚將樂伯率眾自皇門先登﹐劈開城門。莊王下令﹐不許擄掠﹐三軍肅然。

行至逵路﹐鄭襄公肉袒牽羊﹐以迎楚師﹐辭曰「孤不徳﹐不能服事大國﹐使君王懷怒﹐以降師於敝邑﹐孤知罪矣。存亡生死﹐一惟君王命﹐若惠顧先人之好﹐不遽剪滅﹐延其宗祀﹐使得比於附庸﹐君王之惠也﹗「公子嬰齊進曰﹕」鄭力窮而降﹐赦之復叛﹐不如滅之﹗「莊王曰﹕」申公若在﹐又將以蹊田奪牛見誚矣﹗」卽麾軍退三十里﹐鄭襄公親至楚軍﹐謝罪請盟﹐畱其弟公子去疾爲質。

莊王班師北行﹐次於郔﹐諜報﹕「晉國拜荀林父爲大將﹐先谷爲副﹐出車六百乘﹐前來救鄭﹐已過黃河。」莊王問於諸將曰「晉師將至﹐歸乎﹖抑戰乎﹖「令尹孫叔敖對曰﹕」鄭之未成﹐戰晉宜也﹔已得鄭矣﹐又尋仇於晉﹐焉用之。不如全師而歸﹐萬無一失。「

嬖人伍參奏曰「令尹之言非也。鄭謂我力不及﹐是以從晉﹔若晉來而避之﹐眞我不及矣。且晉知鄭之從楚﹐必以兵臨鄭﹐晉以救來﹐我亦以救往﹐不亦可乎﹖」孫叔敖曰﹕」昔歲入陳﹐今歲入鄭﹐楚兵已勞敝矣﹐若戰而不捷﹐𨿽食參之肉﹐豈足贖罪﹖「伍參曰「若戰而捷﹐令尹爲無謀矣﹔如其不捷﹐參之肉將爲晉軍所食﹐何能及楚人之口﹖」莊王乃徧問諸將﹐各授以筆﹐使書其掌﹐主戰者寫」戰「字﹐主退者寫」退「字﹐諸將寫訖﹐莊王使開掌驗之﹐惟中軍元帥虞邱﹐及連尹襄老﹑裨將蔡鳩居﹑彭名四人﹐掌中寫」退「字﹐其他公子嬰齊﹐公子側﹑公子谷臣﹑屈蕩﹑潘黨﹑樂伯﹑養繇基﹑許伯﹑熊負羈﹑許偃等二十餘人﹐俱」戰「字。

莊王曰「虞邱老臣之見﹐與令尹合﹐言『退』者是矣﹗」乃傳令南轅反旆﹐來日飲馬於河而歸。伍參夜求見莊王曰「君王何畏於晉﹐而棄鄭以畀之也﹖「莊王曰﹕」寡人未嘗棄鄭也﹗「

伍參曰「楚兵頓鄭城下九十日﹐而僅得鄭成﹐今晉來而楚去﹐使晉得以救鄭爲功而收鄭﹐楚自此不復有鄭矣﹐非棄鄭而何﹖」莊王曰﹕」令尹言戰晉未必捷﹐是以去之。「

伍參曰「臣已料之審矣。荀林父新將中軍﹐威信未孚於眾﹔其佐先谷﹐先軫之孫﹐先且居之子﹐恃其世勛﹐且剛愎不仁﹐非用命之將也。欒﹑趙之輩﹐皆累世名將﹐各行其意﹐號令不一﹐晉師𨿽多﹐敗之易耳。且王以一國之主﹐而避晉之諸臣﹐將遺笑於天下﹐況能有鄭乎﹖「莊王愕然曰﹕」寡人𨿽不能軍﹐何至出晉諸臣之下﹖寡人從子戰矣﹗」卽夜使人告令尹孫叔敖﹐將乘轅一齊攺爲北向﹐進至管城﹐以待晉師。不知勝負如何﹖且看下回分解。

第五十四回

荀林父縱屬亡師孟侏儒托優悟主

話說晉景公卽位三年﹐聞楚王親自伐鄭﹐謀欲救之﹐乃拜荀林父爲中軍元帥﹐先谷副之﹔士會爲上軍元帥﹐郤克副之﹔趙朔爲下軍元帥﹐欒書副之。趙括﹑趙嬰齊爲中軍大夫﹐鞏朔﹑韓穿爲上軍大夫﹐荀首﹑趙同爲下軍大夫﹐韓厥爲司馬﹐更有部將魏錡﹑趙旃﹑荀罃﹑逢伯﹑鮑癸等數十員﹐起兵車共六百乘﹐以夏六月自絳州進發﹐到黃河口﹐前哨探得鄭城被楚久困﹐待救不至﹐已出降於楚﹐楚兵亦將北歸矣。

荀林父召諸將商議行止﹐士會曰「救之不及﹐戰楚無名。不如班師﹐以俟再舉。」林父善之﹐遂命諸將班師。中軍一員上將﹐挺身出曰「不可﹐不可﹗晉能伯諸侯者﹐以其能扶傾救難故也﹐今鄭待救不至﹐不得已而降楚﹔我若挫楚﹐鄭必歸晉。今棄鄭而逃楚﹐小國何恃之有﹖晉不復能伯諸侯矣﹗元帥必欲班師﹐小將情願自率本部前進。」

荀林父視之﹐乃中軍副將先谷﹐字彘子。林父曰「楚王親在軍中﹐兵彊將廣﹐汝偏師獨濟﹐如以肉投餒虎﹐何益於事﹖」先谷咆哮大叫曰「我若不往﹐使人謂堂堂晉國﹐沒一个敢戰之人﹐豈不可恥﹖此行𨿽死於陣前﹐猶不失志气﹗」

說罷竟出營門﹐遇趙同﹑趙括兄弟﹐告以﹐「元帥畏楚班師﹐我將獨濟﹗」同﹑括曰「大丈夫正當如此﹐我弟兄願率本部相從。」三人不秉將令﹐引軍濟河﹐荀罃不見了趙同﹐軍士報道﹕「已隨先將軍去迎楚軍矣「『荀罃大驚﹐告於司馬韓厥。

韓厥特造中軍﹐來見荀林父﹐曰「元帥不聞彘子之濟河乎﹖如遇楚師﹐必敗。子總中軍﹐而彘子喪師﹐咎專在子﹐將若之何﹖」林父悚然問計。韓厥曰「事已至此﹐不如三軍俱進﹐如其捷﹐子有功矣﹐萬一不捷﹐六人均分其責﹐不猶愈於專罪乎﹖」

林父下拜曰「子言是也。」遂傳令三軍並濟﹐立營於敖﹑鄗二山之間。先谷喜曰「固知元帥不能違吾之言也。」

話分兩頭。且說鄭襄公探知晉兵眾盛﹐恐一旦戰勝﹐將討鄭從楚之罪﹐乃集羣臣計議﹐大夫皇戍進曰「臣請爲君使於晉軍﹐勸之戰楚。晉勝則從晉﹐楚勝則從楚。擇彊而事﹐何患焉﹖」

鄭伯善其謀﹐遂使皇戍往晉軍中﹐致鄭伯之命曰「寡君待上國之救﹐如望時雨。以社稷之將危﹐偸安於楚﹐聊以救亡﹐非敢背晉也。楚師勝鄭而驕﹐且久出疲敝﹐晉若擊之﹐敝邑願爲後繼。」先谷曰「敗楚服鄭﹐在此一舉矣。」欒書曰「鄭人反覆﹐其言未可信也﹗」趙同﹑趙括曰「屬國助戰﹐此機不可失﹐彘子之言是也﹗」遂不由林父之命﹐同先谷竟與皇戍定戰楚之約。

誰知鄭襄公又別遣使往楚軍中﹐亦勸楚王與晉交戰。是兩邊挑鬥﹐坐觀成敗的意思。孫叔敖慮晉兵之盛﹐言於楚王曰「晉人無決戰之意﹐不如請成。請而不獲。然後交兵﹐則曲在晉矣。」莊王以爲然﹐使蔡鳩居往晉請罷戰修和﹐荀林父喜曰「此兩國之福也﹗」

先谷對蔡鳩居罵曰「汝奪我屬國。又以和局緩我。便是我元帥肯和﹐我先谷決不肯﹐務要殺得你片甲不回﹐方見我先谷手段﹗快去報與楚君﹐教他早早逃走﹐饒他性命﹗」蔡鳩居被罵一場﹐抱頭而竄﹐將出營門﹐又遇趙同﹑趙括兄弟﹐以劍指之曰﹕」汝若再來﹐先教你喫我一劍﹗「鳩居出了晉營﹐又遇晉將趙旃﹐彎弓向之﹐說道﹕「你是我箭頭之肉﹐少不得早晚擒到。煩你傳話﹐只教你蠻王仔細﹗」鳩居回轉本寨﹐奏知莊王﹐莊王大怒﹐問眾將﹕「誰人敢去挑戰﹖」大將樂伯應聲而出曰﹕」臣願往﹗「樂伯乘單車﹐許伯爲禦﹐攝叔爲車右﹐許伯驅車如風﹐徑逼晉壘﹐樂伯故意代禦執轡﹐使許伯下車飾馬正鞅﹐以示閒暇﹐有遊兵十餘人過之﹐樂伯不慌不忙﹐一箭發去﹐射倒一人。攝叔跳下車﹐又只手生擒一人﹐飛身上車﹐餘兵發聲喊都走。

許伯仍爲禦﹐望本營而馳﹐晉軍知楚將挑戰殺人﹐分爲三路追趕將來﹐鮑癸居中﹐左有逢寧﹐右有逢蓋﹐樂伯大喝曰「吾左射馬﹐右射人﹐射錯了﹐就算我輸﹗」乃將雕弓挽滿﹐左一箭﹐右一箭﹐忙忙射去﹐有分有寸﹐不差一些﹐左邊連射倒三四匹馬﹐馬倒﹐車遂不能行動﹐右邊逢蓋面門亦中一箭﹐軍士被箭傷者甚多﹐左右二路追兵﹐俱不能進﹐只有鮑癸緊緊隨後。

看看趕著﹐樂伯只存下一箭了﹐搭上弓靶﹐欲射鮑癸﹐想道﹕「我這箭若不中﹐必遭來將之手﹗「正轉念間﹐車馳馬驟之際﹐趕出一頭麋來﹐在樂伯面前經過﹐樂伯心下轉變﹐一箭望麋射去﹐剛剛的直貫麋心﹐乃使攝叔下車取麋﹐以獻鮑癸曰﹕」願充從者之膳﹗」鮑癸見樂伯矢無虛發﹐心中正在驚懼﹐因其獻麋﹐遂假意嘆曰「楚將有禮﹐我不可犯也﹗」麾左右回車﹐樂伯徐行而返﹐有詩爲證﹕

單車挑戰騁豪雄﹐車似雷轟馬似龍。

神箭將軍誰不怕﹖追軍縮首去如風。

晉將魏錡知鮑癸放走了樂伯﹐心中大怒曰「楚來挑戰﹐晉國獨無一人敢出軍前﹐恐被楚人所笑也﹐小將亦願以單車﹐探楚之彊弱。」趙旃曰「小將願同魏將軍走遭。」林父曰「楚來求和﹐然後挑戰﹐子若至楚軍﹐也將和議開談﹐方是答禮。」魏錡答曰「小將便去請和。」趙旃先送魏錡登車﹐謂魏錡曰「將軍報鳩居之使﹐我報樂伯﹐各任其事可也﹗」

卻說上軍元帥士會﹐聞趙﹑魏二將討差往楚﹐慌忙來見荀林父﹐欲止其行﹐比到中軍﹐二將已去矣。士會私謂林父曰「魏錡﹑趙旃自恃先世之功﹐不得重用﹐每懷怨望之心﹐況血气方剛﹐不知進退﹐此行必觸楚怒﹐倘楚兵猝然乘我﹐何以禦之﹖」時副將郤克亦來言「楚意難測﹐不可不備。「先谷大叫曰﹕」旦晚廝殺﹐何以備爲﹖」荀林父不能決。

士會退謂郤克曰「荀伯木偶耳﹗我等宜自爲計。「乃使郤克約會上軍大夫鞏朔﹑韓穿﹐各率本部兵﹐分作三處﹐伏於敖山之前﹐中軍大夫趙嬰齊﹐亦慮晉師之敗﹐預遣人具舟於黃河之口。

話分兩頭﹐再說魏錡一心忌荀林父爲將﹐欲敗其名﹐在林父面前只說請和﹐到楚軍中﹐竟自請戰而還。

楚將潘黨知蔡鳩居出使晉營﹐受了晉將辱罵﹐今日魏錡到此﹐正好報仇﹐忙趨入中軍﹐魏錡已自出營去了﹐乃策馬追之﹐魏錡行及大澤﹐見追將甚緊﹐方欲對敵﹐忽見澤中有麋六頭﹐因想起楚將戰麋之事﹐彎起弓來﹐也射倒一麋﹐使禦者獻於潘黨曰「前承樂將軍賜鮮﹐敬以相報。」潘黨笑曰「彼欲我描舊樣耳。我若追之﹐顯得我楚人無禮。」亦命禦者回車而返。魏錡還營﹐詭說﹕「楚王不準講和﹐定要交鋒﹐決一勝負。」荀林父問﹕「趙旃何在﹖」魏錡曰「我先行﹐彼在後﹐未曾相值。」林父曰﹕」楚旣不準和﹐趙將軍必然喫虧。「乃使荀率車屯車二十乘﹐步卒千五百人﹐往迎趙旃。

卻說趙旃夜至楚軍﹐布席於軍門之外﹐車中取酒﹐坐而飲之﹐命隨從二十餘人﹐效楚語﹐四下巡綽﹐得其軍號﹐混入營中。有兵士覺其僞﹐盤詰之﹐其人拔刀傷兵士﹐營中亂嚷起來﹐舉火搜賊﹐被獲一十餘人﹐其餘逃出﹐見趙旃尙安坐席上﹐扶之起﹐登車﹐覓禦人﹐已沒於楚軍矣。

天色漸明﹐趙旃親自執轡鞭馬﹐馬餓不能馳﹐楚莊王聞營中有賊遁去﹐自駕戎輅﹐引兵追趕﹐其行甚速﹐趙旃恐爲所及﹐棄其車﹐奔入萬松林內﹐爲楚將屈蕩所見﹐亦下車逐之。趙旃將甲裳掛於小小松樹之上﹐輕身走脫。屈蕩取甲裳並車馬﹐以獻莊王﹐方欲回轅﹐望見單車風馳而至。視之﹐乃潘黨也﹐黨指北向車塵﹐謂楚王曰「晉師大至矣﹗」這車塵卻是荀林父所遣車屯車﹐迎接趙旃者﹐潘黨遠遠望見﹐誤認以爲大軍﹐未免輕事重報﹐嚇得莊王面如土色。忽聽得南方鼓角喧天﹐爲首一員大臣﹐領著一隊車馬飛到。這員大臣是誰﹖乃是令尹孫叔敖。莊王心下稍安﹐問﹕」相國何以知晉軍之至﹐而來救寡人﹖「孫叔敖對曰「臣不知也。但恐君王輕進﹐誤入晉軍﹐臣先來救駕﹐隨後三軍俱至矣﹗」莊王北向再看時﹐見塵頭不髙﹐曰「非大軍也﹐」孫叔敖對曰﹕」《兵法》有云﹐『寧可我迫人﹐莫使人迫我』﹐諸將旣已到齊﹐吾王可傳令﹐只顧殺向前去﹐若挫其中軍﹐餘二軍皆不能存紮矣﹗「

莊王果然傳令﹐使公子嬰齊同副將蔡鳩居﹐以左軍攻晉上軍﹔公子側同副將工尹齊﹐以右軍攻晉下軍﹔自引中軍兩廣之眾﹐直搗荀林父大營。莊王親自援桴擊鼓﹐眾軍一齊擂鼓﹐鼓聲如雷﹐車馳馬驟﹐步卒隨著車馬﹐飛奔前行。

晉軍全沒準備。荀林父聞鼓聲﹐才欲探聽﹐楚軍漫山徧野﹐已布滿於營外。眞是出其不意了﹗林父倉忙無計﹐傳令並力混戰。楚兵人人耀武﹐个个揚威﹐分明似海嘯山崩﹐天摧地塌。晉兵如久夢乍回﹐大醉方醒﹐還不知東西南北﹐「沒心人遇有心人」﹐怎生抵敵得過﹖一時魚奔鳥散﹐被楚兵砍瓜切菜﹐亂殺一回﹐殺得四分五裂﹐七零八碎。

荀罃乘著車屯車﹐迎不著趙旃﹐卻撞著楚將熊負羈﹐兩下交鋒﹐楚兵大至﹐寡不敵眾﹐步卒奔散﹐荀罃所乘左驂﹐中箭先倒﹐遂爲熊負羈所擒。

再說晉將逢伯﹐引其二子逢寧﹑逢蓋﹐共載一小車﹐正在逃奔。恰好趙旃脫身走到﹐兩趾俱裂﹐看見前面有乘車者﹐大叫﹕「車中何人﹖望乞挈帶﹗「逢伯認得是趙旃聲音﹐吩咐二子﹕」速速馳去﹐勿得反顧﹐「二子不解其父之意﹐回頭看之﹐趙旃卽呼曰﹕」逢君可載我﹗」二子謂父曰「趙叟在後相呼。「逢伯大怒曰﹕」汝旣見趙叟﹐合當讓載也﹗」叱二子下車﹐以轡援趙旃﹐使登車同載而去。逢寧﹐逢蓋失車﹐遂死於亂軍之中。

荀林父同韓厥﹐從後營登車﹐引著敗殘軍卒﹐取路山右﹐沿河而走﹐棄下車馬器仗無算。先谷自後趕上﹐額中一箭﹐鮮血淋漓﹐扯戰袍裹之。林父指曰「敢戰者亦如是乎﹖「行至河口﹐趙括亦到﹐訴稱其兄趙嬰齊﹐私下預備船隻﹐先自濟河﹕」不通我每得知﹐是何道理﹖「林父曰﹕」死生之際﹐何暇相聞也﹖」趙括恨恨不已﹐自此與嬰齊有隙。林父曰「我兵不能復戰矣。目前之計﹐濟河爲急﹐「乃命先谷往河下招集船隻﹐那船俱四散安泊﹐一時不能取齊。

正擾攘之際﹐沿河無數人馬﹐紛紛來到。林父視之﹐乃是下軍正副將趙朔﹑欒書﹐被楚將公子側襲敗﹐驅率殘兵﹐亦取此路而來。兩軍一齊在岸﹐那一个不要渡河的﹐船數一發少了。南向一望﹐塵頭又起。

林父恐楚兵乘勝窮追﹐乃擊鼓出令曰「先濟河者有賞。」兩軍奪舟﹐自相爭殺。及至船上人滿了﹐後來者攀附不絕﹐連船覆水﹐又壞了三十餘艘。

先谷在舟中喝令軍士﹕「但有攀舷扯槳的﹐用刀亂砍其手﹗」各船俱效之﹐手指砍落舟中﹐如飛花片片﹐數掬不盡﹐皆投河中。岸上哭聲震響﹐山谷俱應﹐天昏地慘﹐日色無光。

史臣有詩云﹕

舟翻巨浪連帆倒﹐人逐洪波帶血流。

可憐數萬山西卒﹐半喪黃河作水囚。

後面塵頭又起。乃是荀罃﹑趙同﹑魏錡﹑逢伯﹑鮑癸一班敗將﹐陸續逃至。荀首已登舟﹐不見其子荀罃﹐使人於岸呼之。有小軍看見荀罃被楚所獲﹐報知荀首。荀首曰「吾子旣失﹐吾不可以空返﹗」乃重復上岸﹐整車欲行。荀林父阻之曰「已陷楚﹐往亦無益。」荀首曰「得他人之子﹐猶可換回吾子也﹗」

魏錡素與荀罃相厚﹐亦願同行。荀首甚喜﹐聚起荀氏家兵﹐尙有數百人。更兼他平昔卹民愛士﹐大得軍心。故下軍之眾﹐在岸者無不樂從﹔卽已在舟中者﹐聞說下軍荀大夫欲入楚軍尋小將軍﹐亦皆上岸相從﹐願效死力。此時一股銳气﹐比著全軍初下寨時﹐反覺彊旺。

荀首在晉﹐亦算是數一數二的射手﹐多帶良箭﹐撞入楚軍。遇著老將連尹襄老﹐正在掠取遺車棄仗﹐不意晉兵猝至﹐不作整備﹐被荀首一箭射去﹐恰穿其頰﹐倒於車上。公子谷臣看見襄老中箭﹐馳車來救﹐魏錡就迎住廝殺。荀首從旁覷定﹐又復一箭﹐中其右腕。谷臣負痛拔箭﹐被魏錡乘勢將谷臣活捉過來﹐並載襄老之屍。荀首曰「有此二物﹐可以贖吾子矣﹗楚師彊甚﹐不可當也。」乃策馬急馳。比及楚軍知覺﹐欲追之﹐已無及矣。

且說公子嬰齊來攻上軍﹐士會預料有事﹐探信最早﹐先已結陣﹐且戰且走。嬰齊追及敖山之下﹐忽聞炮聲大震﹐一軍殺出﹐當頭一員大將在車中髙叫﹕「鞏朔在此﹐等候多時矣﹗」嬰齊倒喫了一驚。

鞏朔接住嬰齊廝殺﹐約鬥二十餘合﹐不敢戀戰﹐保著士會﹐徐徐而走。嬰齊不捨﹐再復追來﹐前面炮聲又起﹐韓穿起兵來到。偏將蔡鳩居出車迎敵﹐方欲交鋒﹐山凹裏炮聲又震﹐旗旆如雲﹐大將郤克引兵又至。嬰齊見埋伏甚眾﹐恐墮晉計﹐鳴金退師。士會點查將士﹐並不曾傷折一人。

遂依敖山之險﹐結成七个小寨﹐連絡如七星﹐楚不敢逼。直到楚兵盡退﹐方才整旆而還。此是後話。

再說荀首兵轉河口﹐林父大兵尙未濟盡﹐心甚驚惶﹐卻喜得趙嬰齊渡過北岸﹐打發空船南來接應。時天已昏黑﹐楚軍已至邲城﹐伍參請速追晉師。莊王曰「楚自城濮失利﹐貽羞社稷﹐此一戰可雪前恥矣。晉﹑楚終當講和﹐何必多殺﹖」乃下令安營﹐晉軍乘夜濟河﹐紛紛擾擾﹐直亂到天明方止。史臣論荀林父智不能料敵﹐才不能禦將﹐不進不退﹐以至此敗﹐遂使中原伯气﹐盡歸於楚﹐豈不傷哉﹖有詩云﹕

閫外元戎無地天﹐如何裨將敢撓權﹖

舟中掬指眞堪痛﹐縱渡黃河也腆然﹗

鄭襄公知楚師得勝﹐親自至邲城勞軍﹐迎楚王至於衡雍﹐僭居王宮﹐大設筵席慶賀。潘黨請收晉屍﹐築爲「京觀」﹐以彰武功於萬世。莊王曰「晉非有罪可討﹐寡人幸而勝之﹐何武功之足稱耶﹖」命軍士隨在掩埋遺骨﹐爲文祭祀河神。

奏凱而還﹐論功行賞﹐嘉伍參之謀﹐用爲大夫﹐伍舉﹑伍奢﹑伍尙﹑伍員卽其後也。

令尹孫叔敖嘆曰「勝晉大功﹐出自嬖人﹐吾當愧死矣﹗」遂鬱鬱成疾。

話分兩頭﹐卻說荀林父引敗兵還見景公﹐景公欲斬林父﹐羣臣力保曰「林父先朝大臣﹐𨿽有喪師之罪﹐皆是先谷故違軍令﹐所以致敗﹐主公但斬先谷﹐以戒將來足矣﹗昔楚殺得臣而文公喜﹐秦畱孟明而襄公懼﹐望主公赦林父之罪﹐使圖後效。」景公從其言﹐遂斬先谷﹐復林父原職﹐命六卿治兵練將﹐爲異日報仇之舉。此周定王十年事也。

定王十二年春三月﹐楚令尹孫叔敖病篤﹐囑其子孫安曰「吾有遺表一通﹐死後爲我達於楚王﹐楚王若封汝官爵﹐汝不可受﹐汝碌碌庸才﹐非經濟之具﹐不可濫廁冠裳也﹐若封汝以大邑﹐汝當固辭﹐辭之不得﹐則可以寢邱爲請﹐此地瘠薄﹐非人所欲﹐庶幾可延後世之祿耳。」言畢遂卒。孫安取遺表呈上﹐楚莊王啟而讀之﹐表曰﹕

臣以罪廢之餘﹐蒙君王拔之相位。數年以來﹐愧乏大功﹐有負重任。今賴君王之靈﹐獲死牖下﹐臣之幸矣。臣止一子﹐不肖﹐不足以玷冠裳﹔臣之從子薳憑﹐頗有才能﹐可任一職。晉號世伯﹐𨿽偶敗績﹐不可輕視﹐民苦戰鬥已久﹐惟息兵安民爲上。「人之將死﹐其言也善」﹐願王察之。

莊王讀罷﹐嘆曰「孫叔死不忘國﹐寡人無福﹐天奪我良臣也﹖」卽命駕往視其殮﹐撫棺痛哭﹐從行者莫不垂淚。次日﹐以公子嬰齊爲令尹﹔召薳憑爲箴尹﹐是爲薳氏。莊王欲以孫安爲工正﹐安守遺命﹐力辭不拜﹐退耕於野。

莊王所寵優人孟侏儒﹐謂之優孟﹐身不滿五尺﹐平日以滑稽調笑﹐取歡左右﹐一日出郊﹐見孫安砍下柴薪﹐自負而歸。優孟迎而問曰「公子何自勞苦負薪﹖」孫安曰「父爲相數年﹐一錢不入私門﹐死後家無餘財﹐吾安得不負薪乎﹖」優孟嘆曰「公子勉之﹐王行且召子矣﹗」

乃制孫叔敖衣冠﹑劍履一具﹐並習其生前言動﹐摹擬三日﹐無一不肖﹐宛如叔敖之再生也。值莊王宴於宮中﹐召羣優爲戲。優孟先使他優扮爲楚王﹐爲思慕叔敖之狀﹐自己扮叔敖登場。

楚王一見﹐大驚曰「孫叔無恙乎﹐寡人思卿至切﹐可仍來輔相寡人也﹗」優孟對曰「臣非眞叔敖﹐偶似之耳。」楚王曰「寡人思叔敖不得見﹐見似叔敖者﹐亦足少慰寡人之思﹐卿勿辭﹐可卽就相位。」優孟對曰「王果用臣﹐於臣甚願。但家有老妻﹐頗能通達世情﹐容歸與老妻商議﹐方敢奉詔。」乃下場﹐復上曰「臣適與老妻議之﹐老妻勸臣勿就。」楚王問曰「何故﹖」優孟對曰「老妻有村歌勸臣﹐臣請歌之。」遂歌曰﹕

貪吏不可爲而可爲﹐廉吏可爲而不可爲。

貪吏不可爲者﹐污且卑﹔而可爲者﹐子孫乘堅而策肥﹗

廉吏可爲者﹐髙且潔﹔而不可爲者﹐子孫衣單而食缺﹗

君不見楚之令尹孫叔敖﹐生前私殖無分毫﹐一朝身沒家淩替﹐子孫丐食棲蓬蒿﹗

勸君勿學孫叔敖﹐君王不念前功勞。

莊王在席上見優孟問答﹐宛似叔敖﹐心中已是淒然。及聞優孟歌畢﹐不覺潸然淚下曰「孫叔之功﹐寡人不敢忘也﹗」卽命優孟往召孫安。孫安敝衣艸屨而至﹐拜見莊王﹐莊王曰「子窮困至此乎﹖」優孟從旁答曰「不窮困﹐不見前令尹之賢。」

莊王曰「孫安不願就職﹐當封以萬家之邑。」安固辭。莊王曰「寡人主意已定﹐卿不可卻。」孫安奏曰「君王倘念先臣尺寸之勞﹐給臣衣食﹐願得封寢邱﹐臣願足矣。莊王曰﹕」寢邱瘠惡之土﹐卿何利焉﹖「孫安曰﹕」先臣有遺命﹐非此不敢受也。「莊王乃從之。後人以寢邱非善地﹐無人爭奪﹐遂爲孫氏世守﹐此乃孫叔敖先見之明。史臣有詩單道優孟之事﹐詩曰﹕

淸官遑計子孫貧﹐身死褒崇賴主君。

不是侏儒能諷諫﹐莊王安肯念先臣﹖

卻說晉臣荀林父﹐聞孫叔敖新故﹐知楚兵不能驟出﹐乃請師伐鄭﹐大掠鄭郊﹐揚兵而還。諸將請遂圍鄭﹐林父曰「圍之未可遽克﹐萬一楚救忽至﹐是求敵也。姑使鄭人懼而自謀耳。」鄭襄公果大懼﹐遣使謀之於楚﹐且以其弟公子張﹐換公子去疾回鄭﹐共理國事。莊王曰「鄭苟有信﹐豈在質乎﹖」乃悉遣之。

因大集羣臣計議。不知所議何事﹖且看下回分解。

第五十五回

華元登牀劫子反老人結艸亢杜回

話說楚莊王大集羣臣﹐計議卻晉之事。公子側進曰「楚所善無如齊﹐而事晉之堅﹐無過於宋。若我興師伐宋﹐晉方救宋不暇﹐敢與我爭鄭乎﹖」莊王曰「子策𨿽善﹐然未有隙也。自先君敗宋於泓﹐傷其君股﹐宋能忍之﹐及厥貉之會﹐宋君親受服役。其後昭公見弒﹐子鮑嗣立﹐今十八年矣﹐伐之當奉何名﹖」公子嬰齊對曰﹕」是不難。齊君屢次來聘﹐尙未一答。今宜遣使報聘於齊﹐竟自過宋﹐令勿假道﹐且以探之。若彼不較﹐是懼我也﹐君之會盟﹐必不拒矣﹔如以無禮之故﹐辱我使臣﹐我借此爲辭﹐何患無名哉﹖「莊王曰「何人可使﹖」嬰齊對曰﹕」申無畏曾從厥貉之會﹐此人可使也。「莊王乃命無畏如齊修聘。無畏奏曰「聘齊必經宋國﹐須有假道文書送驗﹐方可過關。」莊王曰﹕」汝畏阻絕使臣耶﹖「無畏答曰﹕」向者厥貉之會﹐諸君田於孟諸﹐宋君違令﹐臣執其僕而戮之﹐宋恨臣必深。此行若無假道文書﹐必然殺臣。「莊王曰「文書上與汝攺名曰申舟﹐不用無畏舊名可矣﹗」無畏猶不肯行﹐曰「名可攺﹐面不可攺﹐」莊王怒曰﹕」若殺子﹐我當興兵破滅其國﹐爲子報仇。「無畏乃不敢復辭。

明日﹐率其子申犀﹐謁見莊王曰「臣以死殉國﹐分也﹐但願王善視此子。「莊王曰﹕」此寡人之事﹐子勿多慮﹗」申舟領了出使禮物﹐拜辭出城﹐子犀送至郊外﹐申舟吩咐曰「汝父此行﹐必死於宋﹐汝必請於君王﹐爲我報仇﹐切記吾言﹗」父子灑淚而別。

不一日行至睢陽。關吏知是楚國使臣﹐要索假道文驗。申舟答言「奉楚王之命﹐但有聘齊文書﹐卻沒有假道文書。「關吏遂將申舟畱住﹐飛報宋文公。

時華元爲政﹐奏於文公曰「楚﹐吾世仇也。今遣使公然過宋﹐不循假道之禮﹐欺我甚矣﹐請殺之。」宋公曰「殺楚使﹐楚必伐我﹐柰何﹖」華元對曰﹕」欺我之恥﹐甚於受伐﹐況欺我﹐勢必伐我﹐均之受伐﹐且雪吾恥。「乃使人執申舟至宋廷。

華元一見﹐認得就是申無畏﹐怒上加怒﹐責之曰「汝曾戮我先公之僕﹐今攺名﹐欲逃死耶﹖」申舟自知必死﹐大罵宋鮑﹕」汝姦祖母﹐弒嫡侄﹐幸免天誅。又妄殺大國之使﹐楚兵一到﹐汝君臣爲齏粉矣﹗「華元命先割其舌﹐而後殺之﹐將聘齊的文書﹑禮物﹐焚棄於郊外。

從人棄車而遁﹐回報莊王。莊王方進午膳﹐聞申舟見殺﹐投箸於席﹐奮袂而起﹐卽拜司馬公子側爲大將﹐申叔時副之﹐立刻整車﹐親自伐宋。使申犀爲軍正﹐從徵。按申舟以夏四月被殺﹐楚兵以秋九月卽造宋境﹐可謂速之至矣。潛淵有詩云﹕

明知欺宋必遭屯﹐君命如天敢惜身﹖

投袂興師風雨至﹐華元應悔殺行人。

楚兵將睢陽城圍困﹐造樓車髙與城等﹐四面攻城。華元率兵民巡守﹐一面遣大夫樂嬰齊奔晉告急。晉景公欲發兵救之﹐謀臣伯宗諫曰「林父以六百乘而敗於邲城﹐此天助楚也﹐往救未必有功。」景公曰「當今惟宋與晉親﹐若不救﹐則失宋矣。」伯宗曰「楚距宋二千里之遙﹐糧運不繼﹐必不能久。今遣一使往宋﹐只說﹕」晉已起大軍來救。「諭使堅守﹐不過數月﹐楚師將去﹐是我無敵楚之勞﹐而有救宋之功也。」

景公然其言﹐問﹕「誰能與我使宋國者﹖」大夫解揚請行。景公曰「非子虎不勝此任也﹗「

解揚微服行及宋郊﹐被楚之遊兵盤詰獲住﹐獻於莊王。莊王認得是晉將解揚﹐問曰「汝來何事﹖」解揚曰﹕」奉晉侯之命﹐來諭宋國﹐堅守待救。「楚莊王曰「原來是晉使臣。爾前者北林之役﹐汝爲我將蔿賈所擒﹐寡人不殺﹐放汝回國﹐今番又來自投羅网﹐有何理說﹖」解揚曰﹕」晉﹑楚仇敵﹐見殺分也﹐又何說乎﹖「

莊王搜得身邊文書﹐看畢﹐謂曰「宋城破在旦夕矣﹐汝能反書中之言﹐說汝國中有事﹐『急切不能相救﹐恐誤你國之事﹐特遣我口傳相報。』如此﹐則宋人絕望﹐必然出降﹐省得兩國人民屠戮之慘。事成之日﹐當封你爲縣公﹐畱仕楚國。」解揚低頭不應﹐莊王曰「不然﹐當斬汝矣﹗」解揚本欲不從﹐恐身死於楚軍﹐無人達晉君之命﹐乃佯許曰「諾。「莊王升解揚於樓車之上﹐使人從旁促之。揚遂呼宋人曰﹕」我晉國使臣解揚也﹐被楚軍所獲﹐使我誘汝出降﹐汝切不可。我主公親率大軍來救﹐不久必至矣。」莊王聞其言﹐命速牽下樓車﹐責之曰「爾旣許寡人﹐而又背之﹐爾自無信﹐非寡人之過也。「叱左右斬訖報來。解揚全無懼色﹐徐聲答曰﹕」臣未嘗無信也。臣若全信於楚﹐必然失信於晉﹔假使楚有臣而背其主之言﹐以取賂於外國﹐君以爲信乎﹐不信乎﹖臣請就誅﹐以明楚國之信﹐在外不在內。「莊王嘆曰﹕」『忠臣不懼死』﹐子之謂矣﹗「縱之使歸。

宋華元因解揚之告﹐繕守益堅﹐公子側使軍士築土堙於外﹐如敵樓之狀﹐親自居之﹐以闞城內﹐一舉一動皆知﹐華元亦於城內築土堙以向之。自秋九月圍起﹐至明年之夏五月﹐彼此相拒九个月頭﹐睢陽城中﹐糧艸俱盡﹐人多餓死。華元但以忠義激勸其下﹐百姓感泣﹐甚至易子爲食﹐拾骸骨爲爨﹐全無變志。

莊王沒柰何了﹐軍吏稟道﹕「營中只有七日之糧矣﹗」莊王曰﹕」吾不意宋國難下如此﹗「乃親自登車﹐閱視宋城﹐見守陴軍士﹐甚是嚴整﹐嘆了一口气﹐卽召公子側議班師。

申犀哭拜於馬前曰「臣父以死奉王之命﹐王乃失信於臣父乎﹖」莊王面有慚色。申叔時時爲莊王執轡在車﹐乃獻計曰﹕」宋之不降﹐度我不能久耳。若使軍士築室耕田﹐示以長久之計﹐宋必懼矣﹗「莊王曰﹕」此計甚善﹗「乃下令﹐軍士沿城一帶起建營房﹐卽拆城外民居﹐並砍伐竹木爲之。每軍十名﹐畱五名攻城﹐五名耕種﹐十日一更番﹐軍士互相傳說。

華元聞之﹐謂宋文公曰「楚王無去志矣。晉救不至﹐柰何﹖」臣請入楚營﹐面見子反﹐劫之以和﹐或可僥幸成事也﹗」宋文公曰「社稷存亡﹐在此一行﹐小心在意。「華元探知公子側在土堙敵樓上住宿﹐預得其左右姓名﹐及奉差守宿備細﹐捱至夜分﹐扮作謁者模樣﹐悄地從城上縋下﹐直到土堙邊。

遇巡軍擊柝而來﹐華元問曰「主帥在上乎﹖」巡軍曰「在。」又問曰﹕」已睡乎﹖「巡軍曰﹕」連日辛苦﹐今夜大王賜酒一樽﹐飲之已就枕矣﹗「華元走上土堙﹐守堙軍士阻之。華元曰﹕」我謁者庸僚也。大王有緊要機密事吩咐主帥﹐因適才賜酒﹐恐其醉臥﹐特遣我來當面叮囑﹐立等回復。「軍士認以爲眞﹐讓華元登堙。

堙內燈燭尙明﹐公子側和衣睡倒﹐華元徑上其牀﹐輕輕的以手推之」公子側醒來﹐要轉動時﹐兩袖被華元坐住了﹐急問﹕「汝是何人﹖「華元低聲答曰﹕」元帥勿驚﹐吾乃宋國右師華元也﹐奉主公之命﹐特地夜至求和。元帥若見從﹐當世從盟好。若還不允﹐元與元帥之命﹐俱盡於今夜矣﹗」言畢﹐左手按住臥席﹐右手於袖中掣出雪白一柄匕首﹐燈光之下﹐晃上兩晃。

公子側慌忙答曰「有事大家商量﹐不須粗鹵﹐「華元收了匕首﹐謝曰﹕」死罪勿怪。情勢已急﹐不得從容也。」公子側曰「子國中如何光景﹖「華元曰﹕」易子而食﹐拾骨而爨﹐已十分狼狽矣﹗「公子側驚曰﹕」宋之困敝﹐一至此乎﹖吾聞軍事『虛者實之﹐實者虛之』﹐子柰何以實情告我﹖」華元曰「『君子矜人之厄﹐小人利人之危﹐』元帥乃君子﹐非小人﹐元是以不敢匿情。「公子側曰﹕」然則何以不降﹖」華元曰「國有已困之形﹐人有不困之志﹐君民效死﹐與城俱碎﹐豈肯爲城下之盟哉﹖倘蒙矜厄之仁﹐退師三十里﹐寡君願以國從﹐誓無二志﹗「公子側曰﹕」我不相欺﹐軍中亦止有七日之糧矣。若過七日﹐城不下﹐亦將班師。築室耕田之令﹐聊以相恐耳。明日我當奏知楚王﹐退軍一捨。爾君臣亦不可失信﹗「華元曰﹕」元情願以身爲質﹐與元帥共立誓詞﹐各無反悔﹗「

二人設誓已畢﹐公子側遂與華元結爲兄弟﹐將令箭一枝付與華元﹐吩咐﹕「速行﹗」華元有了令箭﹐公然行走﹐直到城下﹐口中一个暗號﹐城上便放下兜子﹐將華元弔上城堙去了。華元連夜回復宋公﹐歡歡喜喜﹐專等明日退軍消息。

次早天明﹐公子側將夜來華元所言﹐告於莊王﹐言「臣之一命﹐幾喪於匕首﹐幸華元仁心﹐將國情實告於我﹐哀懇退師。臣已許之﹐乞我王降旨﹗」莊王曰「宋困憊如此﹐寡人當取此而歸﹗」公子側頓首曰﹕」我軍止有七日之糧﹐臣已告之矣﹗「莊王勃然怒曰「子何爲以實情輸敵﹖」公子側對曰「區區弱宋﹐尙有不欺人之臣﹐豈堂堂大楚﹐而反無之。臣故不敢隱諱﹗」莊王顏色頓霽﹐曰﹕」司馬之言是也﹗「卽降旨退軍﹐屯於三十里之外。

申犀見軍令已出﹐不敢復阻﹐捶胸大哭﹐莊王使人安慰之曰「子勿悲﹐終當成汝之孝﹗」楚軍安營已定﹐華元先到楚軍﹐致宋公之命﹐請受盟約﹐公子側隨華元入城﹐與宋文公歃血爲誓﹐宋公遣華元送申舟之棺於楚營﹐卽畱身爲質。莊王班師歸楚﹐厚葬申舟﹐舉朝皆往送葬。葬畢﹐使申犀嗣爲大夫。

華元在楚﹐因公子側又結交公子嬰齊﹐與嬰齊相善。一日﹐聚會之間﹐論及時事﹐公子嬰齊嘆曰「今晉﹑楚分爭﹐日尋干戈﹐天下何時得太平耶﹖」華元曰「以愚觀之﹐晉﹑楚互爲雌雄﹐不相上下﹐誠得一人合二國之成﹐各朝其屬﹐息兵修好﹐生民免於塗炭﹐誠爲世道之大幸﹗」嬰齊曰「此事子能任之乎﹖」華元曰「元與晉將欒書相善﹐向年聘晉時﹐亦曾言及於此﹐柰無人從中聯合耳。」

明日﹐嬰齊以華元之言﹐告於公子側。側曰「二國尙未厭兵﹐此事殆未可輕議也。」

華元畱楚凡六年﹐至周定王十八年﹐宋文公鮑卒﹐子共公固立﹐華元請歸奔喪﹐始返宋國﹐此是後話。

卻說晉景公聞楚人圍宋﹐經年不解﹐謂伯宗曰「宋之城守倦矣﹐寡人不可失信於宋﹐當往救之﹗」正欲發兵﹐忽報﹕「潞國有密書送到。」

按潞國乃赤狄別種﹐隗姓﹐子爵﹐與黎國爲鄰。周平王時﹐潞君逐黎侯而有其地﹐於是赤狄益彊。此時潞子名嬰兒﹐娶晉景公之娣伯姬爲夫人。

嬰兒微弱﹐其國相酆舒專權用事。先時﹐狐射姑奔在彼國﹐他是晉國勛臣﹐識多才廣﹐酆舒還怕他三分﹐不敢放恣﹐自射姑死後﹐酆舒益無忌憚﹐欲潞子絕晉之好﹐誣伯姬以罪﹐逼其君使縊殺之。又與潞子出獵郊外﹐醉後君臣打彈爲戲﹐賭彈飛鳥﹐酆舒放彈﹐誤傷潞子之目﹐投弓於地﹐笑曰「彈得不準﹐臣當罰酒一卮﹗「潞子不堪其虐﹐力不能制﹐遂寫密書送晉﹐求晉起兵來討酆舒之罪。

謀臣伯宗進曰「若戮酆舒﹐兼並潞地﹐因及旁國﹐盡有狄土﹐則西南之疆益拓﹐而晉之兵賦益充﹐此機不可失也﹗」景公亦怒潞子嬰兒不能庇其妻﹐乃命荀林父爲大將﹐魏顆副之﹐出車三百乘伐潞。

酆舒率兵拒於曲梁﹐戰敗奔衛﹐衛穆公速方與晉睦﹐囚酆舒以獻於晉軍﹐荀林父令縛至絳都﹐殺之。晉師長驅直入潞城﹐潞子嬰兒迎於馬首﹐林父數其誣殺伯姬之罪﹐並執以歸﹐托言曰「黎人思其君久矣﹗「乃訪黎侯之裔﹐割五百家﹐築城以居之﹐名爲復黎﹐實則滅潞也。嬰兒痛其國亡﹐自刎而死﹐潞人哀之﹐爲之立祠﹐今黎城南十五里﹐有潞祠山是也。

晉景公恐林父未能成功﹐自率大軍屯於稷山。林父先至稷山獻捷﹐畱副將魏顆略定赤狄之地﹐還至輔氏之澤﹐忽見塵頭蔽日﹐喊殺連天﹐晉兵不知爲誰﹐前哨飛報﹕「秦國遣大將杜回起兵來到﹗」

按秦康公薨於周匡王之四年﹐子共公稻立﹐因趙穿侵崇起釁﹐秦兵圍焦無功﹐遂厚結酆舒﹐共圖晉國。共公立四年薨﹐子桓公榮立﹐此時乃秦桓公之十一年﹐聞晉伐酆舒﹐方欲起兵來救﹐又聞晉已殺酆舒﹐執潞子﹐遂遣杜回引兵來爭潞地。

那杜回是秦國有名的力士﹐生得牙張銀鑿﹐眼突金睛﹐拳似銅錘﹐臉如鐵缽﹐虯須卷髮﹐身長一丈有餘﹐力舉千鈞﹐慣使一柄開山大斧﹐重一百二十斤﹐本白翟人氏﹐曾於靑眉山﹐一日拳打五虎﹐皆剝其皮以歸。秦桓公聞其勇﹐聘爲車右將軍﹐又以三百人破嵯峨山賊寇萬餘﹐威名大振﹐遂爲大將。

魏顆排開陣勢﹐等待交鋒。杜回卻不用車馬﹐手執大斧﹐領著慣戰殺手三百人﹐大踏步直衝入陣來﹐下砍馬足﹐上劈甲將﹐分明是天降下神煞一般。晉兵從來未見此凶狠﹐遮攔不住﹐大敗一陣。

魏顆下令﹐紮住營壘﹐且莫出戰。杜回領著一隊刀斧手﹐在營外跳躍叫罵﹐一連三日﹐魏顆不敢出應。忽報本國有兵來到﹐其將乃顆弟魏錡也﹐錡曰「主公恐赤狄之黨﹐結連秦國生變﹐特遣弟來幫助﹗「魏顆述秦將杜回﹐如此恁般﹐勇不可當﹐正欲遣人請兵﹐魏錡不信﹐曰﹕」彼艸寇何能爲﹖來日弟當見陣﹐管取勝之﹗」至明日﹐杜回又來挑戰﹐魏錡忿然欲出﹐魏顆止之﹐不聽﹐當下領著新來甲士﹐驅車直進﹐秦兵卻四散奔走﹐魏錡分車逐之﹐忽然呼哨一聲﹐三百个殺手﹐復合爲一﹐都跟著杜回﹐大刀闊斧﹐下砍馬足﹐上劈甲將﹐北邊步卒隨車行轉﹐輅車不便轉折﹐被他左右前後﹐覷便就砍﹐魏錡大敗﹐虧著魏顆引兵接應﹐回營去了。

是夜﹐魏顆在營中悶坐﹐左思右想﹐沒有良策。坐至三更困倦﹐朦朧睡去﹐耳邊似有人言「靑艸坡」三字﹐醒來不解其義。再睡﹐仍復如前﹐乃向魏錡言之。魏錡曰「輔氏左去十里﹐有个大坡﹐名爲靑艸坡﹐或者秦軍合敗於此地也﹗弟先引一軍往彼埋伏﹐兄誘敵軍至此﹐左右夾攻﹐可以取勝﹗」魏錡自去行埋伏之事。

魏顆傳令﹕「拔寨都起。」揚言「且回黎城﹗」杜回果然來追﹐魏顆略鬥數合﹐回車就走﹐漸漸引近靑艸坡來。一聲炮響﹐魏錡伏兵俱起。魏顆復身轉來﹐將杜回團團圍住﹐兩下夾攻。杜回全不畏懼﹐輪著一百二十斤的開山大斧﹐橫劈豎劈﹐當者輒死﹐𨿽然眾殺手頗有損傷﹐不能取勝。

二魏督率眾軍﹐力戰杜回不退。看看殺至靑艸坡中間﹐杜回忽然一步一跌﹐如油靴踏著層冰﹐立腳不住﹐軍中發起喊來。魏顆舉眼看時﹐遙見一老人﹐布袍芒履﹐似莊家之狀﹐將靑艸一路挽結﹐以攀杜回之足。魏顆﹑魏錡雙車碾到﹐二戟並舉﹐把杜回搠倒在地﹐活捉過來。眾殺手見主將被擒﹐四散逃奔﹐俱爲晉兵追而獲之﹐三百人逃不得四五十人。

魏顆問杜回曰「汝自逞英雄﹐何以見擒﹖」杜回曰「吾雙足似有物攀住﹐不能展動﹐乃天絕我命﹐非力不及也﹗」魏顆暗暗稱奇。

魏錡曰「彼旣有絕力﹐畱於軍中﹐恐有他變﹗」

魏顆曰「吾意正慮及此﹗」卽時將杜回斬首﹐解往稷山請功。

是夜﹐魏顆始得安睡﹐夢日間所見老人﹐前來致揖曰「將軍知杜回所以獲乎﹐是老漢結艸以禦之﹐所以顚躓被獲耳﹗」魏顆大驚曰「素不識叟面﹐乃蒙相助﹐何以奉酬﹖」老人曰「我乃祖姬之父也。爾用先人之治命﹐善嫁吾女﹐老漢九泉之下﹐感子活女之命﹐特效微力﹐助將軍成此軍功。將軍勉之﹐後當世世榮顯﹐子孫貴爲王侯﹐無忘吾言。」

原來魏顆之父魏犨﹐有一愛妾﹐名曰祖姬。犨每出徵﹐必囑魏顆曰「吾若戰死沙場﹐汝當爲我選擇良配﹐以嫁此女﹐勿令失所﹐吾死亦瞑目矣。」乃魏犨病篤之時﹐又囑顆曰「此女吾所愛惜﹐必用以殉吾葬﹐使吾泉下有伴也﹗」言訖而卒。魏顆營葬其父﹐並不用祖姬爲殉。魏錡曰「不記父臨終之囑乎﹖」顆曰「父平日吩咐必嫁此女﹐臨終乃昏亂之言。孝子從治命﹐不從亂命。」葬事畢﹐遂擇士人而嫁之。

有此陰徳﹐所以老人有結艸之報。魏顆夢覺﹐述於魏錡曰「吾當時曲體親心﹐不殺此女﹐不意女父銜恩地下如此﹗」魏錡嘆息不已。髯仙有詩云﹕

結艸何人亢杜回﹖夢中明說報恩來。

勸人廣積陰功事﹐理順心安福自該。

秦國敗兵﹐回到雍州﹐知杜回戰死﹐君臣喪气。晉景公嘉魏顆之功﹐封以令狐之地﹐復鑄大鐘﹐以紀其事﹐備載年月。後人因晉景公所鑄﹐因名曰「景鐘」。

晉景公復遣士會領兵攻滅赤狄余種﹐共滅三國﹕曰甲氏﹐曰畱吁﹐及畱吁之屬國曰鐸辰﹐自是赤狄之土﹐盡歸於晉。

時晉國歲饑﹐盜賊蜂起﹐荀林父訪國中之能察盜者﹐得一人﹐乃郤氏之族﹐名雍﹐此人善於億逆﹐嘗遊市井間﹐忽指一人爲盜﹐使人拘而審之﹐果眞盜也。林父問﹕「何以知之﹖」郤雍曰「吾察其眉睫之間﹐見市中之物有貪色﹐見市中之人有愧色﹐聞吾之﹐而有懼色﹐是以知之。」

郤雍每日獲盜數十人﹐市井悚懼﹐而盜賊愈多。大夫羊舌職謂林父曰「元帥任郤雍以獲盜也﹐盜未盡獲﹐而郤雍之死期至矣。」林父驚問﹕「何故﹖」不知羊舌職說出甚話來﹐且看下回分解。

第五十六回

蕭夫人登臺笑客逢丑父易服免君

話說荀林父用郤雍治盜﹐羊舌職度郤雍必不得其死﹐林父請問其說。羊舌職對曰「周諺有云﹐『察見淵魚者不祥﹐智料隱慝者有殃。』恃郤雍一人之察﹐不可以盡羣盜﹐而合羣盜之力﹐反可以制郤雍﹐不死何爲﹖」未及三日﹐郤雍偶行郊外﹐羣盜數十人﹐合而攻之﹐割其頭以去。

荀林父憂憤成疾而死。晉景公聞羊舌職之言﹐召而問曰「子之料郤雍當矣﹐然弭盜何策﹖「羊舌職對曰﹕」夫以智禦智﹐如用石壓艸﹐艸必罅生﹔以暴禁暴﹐如用石擊石﹐石必兩碎。故弭盜之方﹐在乎化其心術﹐使知廉恥﹐非以多獲爲能也﹗君如擇朝中之善人﹐顯榮之於民上﹐彼不善者將自化﹐何盜之足患哉﹖」景公又問曰「當今晉之善人﹐何者爲最﹖卿試舉之﹗「羊舌職曰﹕」無如士會。其爲人﹐言依於信﹐行依於義﹐和而不諂﹐廉而不矯﹐直而不亢﹐威而不猛﹐君必用之﹗」及士會定赤狄而還﹐晉景公獻狄俘於周﹐以士會之功﹐奏聞周定王。定王賜士會以黻冕之服﹐位爲上卿。遂代林父之任﹐爲中軍元帥﹐且加太傅之職﹐攺封於範﹐是爲範氏之始。

士會將緝盜科條﹐盡行除削﹐專以教化勸民爲善﹐於是姦民皆逃奔秦國﹐無一盜賊﹐晉國大治。

景公復有圖伯之意﹐謀臣伯宗進曰「先君文公﹐始盟踐土﹐列國景從。襄公之世﹐猶受盟新城﹐未敢貳也。自令狐失信﹐始絕秦歡。及齊﹑宋弒逆﹐我不能討﹐山東諸國﹐遂輕晉而附楚。至救鄭無功﹐救宋不果﹐復失二國﹐晉之宇下﹐惟衛﹑曹寥寥三四國耳﹗夫齊﹑魯天下之望﹐君欲復盟主之業﹐莫如親齊﹑魯。盍使人行聘於二國﹐以聯屬其情﹐而伺楚之間﹐可以得志﹗「晉景公以爲然﹐乃遣上軍元帥郤克﹐使魯及齊﹐厚其禮幣。

卻說魯宣公以齊惠公定位之故﹐奉事惟謹﹐朝聘俱有常期。至頃公無野嗣立﹐猶循舊規﹐未曾缺禮。郤克至魯修聘﹐禮畢﹐辭欲往齊﹐魯宣公亦當聘齊之期﹐乃使上卿季孫行父﹐同郤克一齊啟行。方及齊郊﹐只見衛上卿孫良夫﹑曹大夫公子首﹐也爲聘齊來到。四人相見﹐各道來由﹐不期而會﹐足見同志了。四位大夫下了客館﹐次日朝見﹐各致主君之意。

禮畢﹐齊頃公看見四位大夫容貌﹐暗暗稱怪﹐道﹕「大夫請暫歸公館﹐卽容設饗相待﹐」四位大夫退出朝門。

頃公入宮﹐見其母蕭太夫人﹐忍笑不住。太夫人乃蕭君之女﹐嫁於齊惠公﹐自惠公薨後﹐蕭夫人日夜悲泣。頃公事母至孝﹐每事求悅其意﹐卽閭巷中有可笑之事﹐亦必形容稱述﹐博其一啟顏也。是日﹐頃公漧笑﹐不言其故﹐蕭太夫人問曰「外面有何樂事﹐而歡笑如此﹖「頃公對曰﹕」外面別無樂事﹐乃見一怪事耳。今有晉﹑魯﹑衛﹑曹四國﹐各遣大夫來聘。晉大夫郤克﹐是个瞎子﹐只有一隻眼光著看人﹔魯大夫季孫行父﹐是个禿子﹐沒一根毛髮﹔衛大夫孫良夫﹐是个跛子﹐兩腳髙低的﹔曹公子首﹐是个駝背﹐兩眼觀地。吾想生人抱疾﹐五形四體﹐不全者有之﹐但四人各占一病﹐又同時至於吾國﹐堂上聚著一班鬼怪﹐豈不可笑﹖」蕭太夫人不信﹐曰「吾欲一觀之可乎﹖」頃公曰「使臣至國﹐公宴後﹐例有私享﹐來日兒命設宴於後苑﹐諸大夫赴宴﹐必從崇臺之下經過﹐母親登於臺上﹐張帷而竊觀之﹐有何難哉﹖「話中略過公宴不題。單說私宴﹐蕭太夫人已在崇臺之上了。舊例使臣來到﹐凡車馬僕從﹐都是主國供應﹐以暫息客人之勞。頃公主意﹐專欲發其母之一笑﹐乃於國中密選眇者﹑禿者﹑跛者﹑駝者各一人﹐使分禦四位大夫之車。郤克眇﹐卽用眇者爲禦﹔行父禿﹐卽用禿者爲禦﹔孫良夫跛﹐卽用跛者爲禦﹔公子首駝﹐卽用駝者爲禦。齊上卿國佐諫曰﹕」朝聘﹐國之大事。賓主主敬﹐敬以成禮﹐不可戲也﹗「頃公不聽。車中兩眇﹑兩禿﹑雙駝﹑雙跛行過臺下﹐蕭夫人啟帷望見﹐不覺大笑﹐左右侍女﹐無不掩口﹐笑聲直達於外。

郤克初見禦者眇目﹐亦認爲偶然﹐不以爲怪﹐及聞臺上有婦女嘻笑之聲﹐心中大疑﹐艸艸數杯﹐卽忙起身﹐回至館捨﹐使人詰問﹕「臺上何人﹖」」乃國母蕭太夫人也﹗「須臾﹐魯﹑衛﹑曹三國使臣﹐皆來告訴郤克﹐言﹕」齊國故意使執鞭之人﹐戲弄我等﹐以供婦人觀笑﹐是何道理﹖「郤克曰「我等好意修聘﹐反被其辱﹐若不報此仇﹐非丈夫也﹗」行父等三人齊聲曰「大夫若興師伐齊﹐我等奏過寡君﹐當傾國相助。」郤克曰﹕」眾大夫果有同心﹐便當歃血爲盟﹐伐齊之日﹐有不竭力共事者﹐明神殛之﹗「四位大夫聚於一處﹐竟夜商量﹐直至天明﹐不辭齊侯﹐竟自登車﹐命禦人星馳﹐各還本國而去。國佐嘆曰﹕」齊患自此始矣﹗「史臣有詩云﹕

主賓相見敬爲先﹐殘疾何當配執鞭﹖

臺上笑聲猶未寂﹐四郊已報起烽煙﹗

是時魯卿東門仲遂﹑叔孫得臣俱卒﹐季孫行父爲正卿﹐執政當權﹐自聘齊被笑而歸﹐誓欲報仇。聞郤克請兵於晉侯﹐因與太傅士會主意不合﹐故晉侯未許。行父心下躁急﹐乃奏知宣公﹐使人往楚借兵。

值楚莊王旅病薨﹐世子審卽位﹐時年才十歲﹐是爲共王。史臣有楚莊王贊云﹕

於赫莊王﹐乾父之蠱﹔始不飛鳴﹐終能張楚。

樊姬內助﹐孫叔外輔﹔戮舒播義﹐衄晉覿武。

窺周圍宋﹐威聲如虎﹔蠢爾荊蠻﹐桓文爲伍。

楚共王方有新喪﹐辭不出師。行父正在憤懣之際﹐有人自晉國來述﹕「郤克日夜言伐齊之利﹐不伐齊難以圖伯﹐晉侯惑之。士會知郤克意不可回﹐乃告老讓之以政。今郤克爲中軍元帥﹐主晉國之事﹐不日興師報齊仇。」行父大喜﹐乃使仲遂之子公孫歸父行聘於晉﹐一來答郤克之禮﹐二來訂伐齊之期。

魯宣公因仲遂得國﹐故寵任歸父﹐異於羣臣。時魯孟孫﹑叔孫﹑季孫三家﹐子孫眾盛﹐宣公每以爲憂﹐知子孫必爲三家所淩﹐乃於歸父臨行之日﹐握其手密囑之曰「三桓日盛﹐公室日卑﹐子所知也。公孫此行﹐覷便與晉君臣密訴其情﹐倘能借彼兵力﹐爲我逐去三家﹐情願歲輸幣帛﹐以報晉徳﹐永不貳志﹐卿小心在意﹐不可泄漏﹗「歸父領命﹐賫重賂至晉﹐聞屠岸賈復以諛佞得寵於景公﹐官拜司寇﹐乃納賂於岸賈﹐告以主君欲逐三家之意。

岸賈爲得罪趙氏﹐立心結交欒﹑郤二族﹐往來甚密﹐乃以歸父之言﹐告於欒書。書曰「元帥方與季孫氏同仇﹐恐此謀未必協也﹐吾試探之。」

欒書乘間言於郤克﹐克曰「此人欲亂魯國﹐不可聽之。」遂寫密書一封﹐遣人星夜至魯﹐飛報季孫行父。

行父大怒曰「當年弒殺公子惡及公子視﹐皆是東門遂主謀﹐我欲圖國家安靖﹐隱忍其事﹐爲之庇護。今其子乃欲見逐﹐豈非養虎畱患耶﹖」乃以郤克密書﹐面致叔孫僑如看之﹐僑如曰「主公不視朝﹐將一月矣﹐言有疾病﹐殆托詞也。吾等同往問疾﹐而造主公榻前請罪﹐看他如何﹖」亦使人邀仲孫蔑。蔑辭曰「君臣無對質是非之理﹐蔑不敢往。」乃拉司寇臧孫許同行。

三人行至宮門﹐聞宣公病篤﹐不及請見﹐但致問候而返。

次日宣公報薨矣﹐時周定王之十六年也。

季孫行父等擁立世子黑肱﹐時年一十三歲﹐是爲成公。成公年幼﹐凡事皆決於季氏。季孫行父集諸大夫於朝堂﹐議曰「君幼國弱﹐非大明政刑不可。當初殺嫡立庶﹐專意媚齊﹐致失晉好﹐皆東門遂所爲也。仲遂有誤國大罪﹐宜追治之。」諸大夫皆唯唯聽命﹐行父遂使司寇臧孫許逐東門氏之族。

公孫歸父自晉歸魯﹐未及境知宣公已薨﹐季氏方治其先人之罪﹐乃出奔於齊國﹐族人俱從之。後儒論仲遂躬行弒逆﹐援立宣公﹐身死未幾﹐子孫被逐﹐作惡者亦何益哉﹖髯翁有詩嘆云﹕

援宣富貴望千秋﹐誰料三桓作寇仇﹖

楹折「東門」喬木萎﹐獨余靑簡惡名畱﹗

魯成公卽位二年﹐齊頃公聞魯與晉合謀伐齊﹐一面遣使結好於楚﹐以爲齊緩急之助﹐一面整頓車徒﹐躬先伐魯﹐由平陰進兵﹐直至龍邑。齊侯之嬖人盧蒲就魁輕進﹐爲北門軍士所獲。頃公使人登車﹐呼城上人語之曰「還我盧蒲將軍﹐卽當退師。」龍人不信﹐殺就魁﹐磔其屍於城樓之上。頃公大怒﹐令三軍四面攻之﹐三日夜不息。城破﹐頃公將城北一角﹐不論軍民﹐盡皆殺死﹐以泄就魁之恨。

正欲深入﹐哨馬探得衛國大將孫良夫﹐統兵將入齊境。頃公曰「衛窺吾之虛﹐來犯吾界﹐合當反戈迎之。」乃畱兵戍龍邑﹐班師而南。行至新築界口﹐恰遇衛兵前隊副將石稷已到﹐兩下各結營壘。

石稷詣中軍告於孫良夫曰「吾受命侵齊﹐乘其虛也。今齊師已歸﹐其君親在﹐不可輕敵。不如退兵﹐讓其歸路﹐俟晉﹑魯合力並舉﹐可以萬全。」孫良夫曰「本欲報齊君一笑之仇﹐今仇人在前﹐柰何避之﹖」遂不聽石稷之諫﹐是夜率中軍往劫齊寨。

齊人也慮衛軍來襲﹐已有整備。良夫殺入營門﹐劫了空營。方欲回車﹐左有國佐﹐右有髙固兩員大將﹐圍裹將來。齊侯自率大軍掩至﹐大叫﹕「跛夫﹐且畱下頭顱﹗」良夫死命相持﹐沒抵當一頭處。

正在危急﹐卻得寧相﹑向禽兩隊車馬前來接應﹐救出良夫北奔﹐衛軍大敗。齊侯招引二將從後追來﹐衛將石稷之兵亦至﹐迎著孫良夫叫道﹕「元帥只顧前行﹐吾當斷後﹗「良夫引軍急走﹐未及一里﹐只見前面塵頭起處﹐車聲如雷。良夫嘆曰﹕」齊更有伏兵﹐吾命休矣﹗」車馬看看近前﹐一員將在車中鞠躬言曰「小將不知元帥交兵﹐救援遲誤﹐伏乞恕罪﹗「良夫問曰﹕」子何人也﹖「那員將答曰﹕」某乃守新築大夫﹐仲叔於奚是也﹗悉起本境之眾﹐有百餘乘在此﹐足以一戰﹐元帥勿憂﹗」良夫方才放心﹐謂於奚曰「石將軍在後﹐子可助之﹗「仲叔於奚應聲麾車而去。

再說齊兵遇石稷斷後之兵﹐正欲交戰﹐見北路車塵蔽天﹐探是仲叔於奚領兵來到。齊頃公身在衛地﹐恐兵力不繼﹐遂鳴金收軍﹐止掠取輜重而回。

石稷和於奚亦不追趕﹐後與晉人勝齊歸國﹐衛侯因於奚有救孫良夫之功﹐欲以邑賞之。於奚辭曰「邑不願受﹐得賜『曲縣』『繁纓』﹐以光寵於縉紳之中﹐於願足矣﹗」按《周禮》﹕天子之樂﹐四面皆縣﹐謂之」宮縣「﹔諸侯之樂﹐止縣三面﹐獨缺南方﹐謂之」曲縣「﹐亦曰」軒縣「﹔大夫則左右縣耳。」繁纓「﹐乃諸侯所以飾馬者。二件皆諸侯之制﹐於奚自恃其功﹐以此爲請。衛侯笑而從之。

孔子修《春秋》論此事﹐以爲惟名器分別貴賤﹐不可假人﹐衛侯爲失其賞矣。此是後話﹐表過不提。

卻說孫良夫收拾敗軍﹐入新築城中﹐歇息數日。諸將請示歸期﹐良夫曰「吾本欲報齊﹐反爲所敗﹐何面目歸見吾主﹖便當乞師晉國﹐生縛齊君﹐方出我胸中之气﹗「乃畱石稷等屯兵新築﹐自己親往晉國借兵。

適值魯司寇臧宣叔亦在晉請師﹐二人先通了郤克﹐然後謁見晉景公﹐內外同心﹐彼唱此和﹐不由晉景公不從。

郤克慮齊之彊﹐請車八百乘﹐晉侯許之。郤克將中軍﹐解張爲禦﹐鄭邱緩爲車右﹔士燮將上軍﹐欒書將下軍﹐韓厥爲司馬。於周定王十八年夏六月﹐師出絳州城﹐望東路進發。臧孫許先期歸報﹐季孫行父同叔孫僑如帥師來會﹐同至新築﹐孫良夫復約會曹公子首﹐各軍俱於新築取齊﹐擺成隊伍﹐次第前行﹐連接三十餘里﹐車聲不絕。

齊頃公預先使人於魯境上覘探﹐已知臧司寇乞得晉兵消息﹐頃公曰「若待晉師入境﹐百姓震驚﹐當以兵逆之於境上﹗」乃大閱車徒﹐挑選五百乘﹐三日三夜﹐行五百餘里﹐直至鞍地紮營。

前哨報﹕「晉軍已屯於靡笄山下。「頃公遣使請戰﹐郤克許來日決戰。大將髙固請於頃公曰﹕」齊﹑晉從未交兵﹐未知晉人之勇怯﹐臣請探之。」乃駕單車﹐徑入晉壘挑戰﹐有末將亦乘車自營門而出﹐髙固取巨石擲之﹐正中其腦﹐倒於車上﹐禦人驚走。

髙固騰身一躍﹐早跳在晉車之上﹐腳踹晉囚﹐手挽轡索﹐馳還齊壘﹐周圍一轉﹐大呼曰「出賣餘勇﹗」齊軍皆笑﹐晉軍中覺而逐之﹐已無及矣。

髙固謂頃公曰「晉師𨿽眾﹐能戰者少﹐不足畏也﹗」

次日﹐齊頃公親自披甲出陣﹐邴夏禦車﹐逢丑父爲車右﹐兩家各結陣於鞍﹐國佐率右軍以遏魯﹐髙固帥左軍以遏衛﹑曹﹐兩下相持﹐各不交鋒﹐專侯中軍消息。齊侯自恃其勇﹐目無晉人﹐身穿錦袍繡甲﹐乘著金輿﹐令軍士俱控弓以俟﹐曰「視吾馬足到處﹐萬矢俱發﹗「一聲鼓響﹐馳車直衝入晉陣﹐箭如飛蝗﹐晉兵死者極多。

解張手肘﹐連中二箭﹐血流下及車輪﹐猶自忍痛﹐勉彊執轡﹐郤克正擊鼓進軍﹐亦被箭傷左脇﹐摽血及屨﹐鼓聲頓緩﹐解張曰「師之耳目﹐在於中軍之旗鼓﹐三軍因之以爲進退﹐傷未及死﹐不可不勉力趨戰﹗」

鄭邱緩曰「張侯之言是也﹐死生命耳﹗」郤克乃援桴連擊﹐解張策馬﹐冒矢而進﹐鄭邱緩左手執笠﹐以衛郤克﹐右手奮戈殺敵﹐左右一齊擊鼓﹐鼓聲震天﹐晉軍只道本陣已得勝﹐爭先馳逐﹐勢如排山倒海﹐齊軍不能當﹐大敗而奔。

韓厥見郤克傷重﹐曰「元帥且暫息﹐某當力追此賊﹗」言畢﹐招引本部驅車來趕﹐齊軍紛紛四散﹐頃公繞華不注山而走。韓厥遙望金輿﹐盡力逐之﹐逢丑父顧邴夏曰﹕」將軍急急出圍﹐以取救兵﹐某當代將軍執轡﹗「邴夏下車去了。

晉兵到者益多﹐圍華不注山三匝﹐逢丑父謂頃公曰「事急矣﹗主公快將錦袍繡甲脫下﹐與臣穿之﹐假作主公﹐主公可穿臣之衣﹐執轡於旁﹐以誤晉人之目﹐倘有不測﹐臣當以死代君﹐君可脫也﹗」頃公依其言。

更換方畢﹐將及華泉﹐韓厥之車已到馬首﹐韓厥見錦袍繡甲﹐認是齊侯﹐遂手攬其絆馬之索﹐再拜稽首曰「寡君不能辭魯﹑衛之請﹐使羣臣詢其罪於上國﹐臣厥忝在戎行﹐願禦君侯﹐以辱臨於敝邑﹗」丑父詐稱口渴不能答言﹐以瓢授齊侯曰﹕」丑父可爲我取飲﹗「齊侯下車﹐假作華泉取飲。水至﹐又嫌其濁﹐更取淸者﹐齊侯遂繞山左而遁。恰遇齊將鄭周父禦副車而至。曰「邴夏已陷於晉軍中矣。晉勢浩大﹐惟此路兵稀﹐主公可急乘之﹗」乃以轡授齊侯﹐齊侯登車走脫。

韓厥先遣人報入晉軍曰「已得齊侯矣﹗「郤克大喜。及韓厥以丑父獻﹐郤克見之曰﹕」此非齊侯也﹗」郤克曾使齊﹐認得齊侯﹐韓厥卻不認得﹐因此被他設計賺去﹐韓厥怒問丑父曰「汝是何人﹖」對曰「某乃車右將軍逢丑父﹐欲問吾君﹐方才往華泉取飲者就是﹗「郤克亦怒曰﹕」軍法﹐『欺三軍者﹐罪應死』﹐汝冒認齊侯﹐以欺我軍﹐尙望活耶﹖「叱左右﹐﹐縛丑父去斬﹗」丑父大呼曰﹕」晉軍聽吾一言﹐自今無有代其君任患者﹐丑父免君於患﹐今且爲戮矣﹗「郤克命解其縛﹐曰「人盡忠於君﹐我殺之不祥﹗」使後車載之。潛淵居士有詩云﹕

繞山戈甲密如林﹐繡甲君王險被擒。

千尺華泉源不竭﹐不如丑父計謀深。

後人名華不注山爲金輿山﹐正以齊侯金輿駐此而得名也。

頃公旣脫歸本營﹐念丑父活命之恩﹐復乘輕車馳入晉軍﹐訪求丑父﹐出而復入者三次。國佐﹑髙固二將聞中軍已敗﹐恐齊侯有失﹐各引軍來救駕﹐見齊侯從晉軍中出﹐大驚曰「主公何輕千乘之尊﹐而自探虎穴耶﹖」頃公曰「逢丑父代寡人陷於敵中﹐未知生死﹐寡人坐不安席﹐是以求之﹗「言未畢﹐哨馬報﹕」晉兵分五路殺來了﹗」國佐奏曰「軍气已挫﹐主公不可久畱於此﹐且回國中堅守﹐以待楚救之至可也﹗「齊侯從其言﹐遂引大軍回至臨淄去了。

郤克引大軍﹐及魯﹑衛﹑曹三國之師﹐長驅直入﹐所過關隘盡行燒毀﹐直抵國都﹐志在滅齊。不知齊國如何應敵﹖再看下回分解。

第五十七回

娶夏姬巫臣逃晉圍下宮程嬰匿孤

話說晉兵追齊侯﹐行四百五十里﹐至一地﹐名袁婁﹐安營下寨﹐打點攻城。齊頃公心慌﹐集諸臣問計。國佐進曰「臣請以紀侯之甗及玉磬﹐行賂於晉﹐而請與晉平。魯﹑衛二國﹐則以侵地還之。」頃公曰﹕」如卿所言﹐寡人之情已盡矣。再若不從﹐惟有戰耳﹗「國佐領命﹐捧著紀甗﹑玉磬二物﹐徑造晉軍﹐先見韓厥﹐致齊侯之意。韓厥曰「魯﹑衛以齊之侵削無已﹐故寡君憐而拯之﹐寡君則何仇於齊乎﹖」國佐答曰﹕」佐願言於寡君﹐返魯﹑衛之侵地如何﹖「韓厥曰「有中軍主帥在﹐厥不敢專。」韓厥引國佐來見郤克﹐克盛怒以待之﹐國佐辭气俱恭。郤克曰﹕」汝國亡在旦夕﹐尙以巧言緩我耶。倘眞心請平﹐只依我兩件事﹗「國佐曰「敢問何事﹖」郤克曰﹕」一來﹐要蕭君同叔之女爲質於晉﹔二來﹐必使齊封內壠畝盡攺爲東西行﹐萬一齊異日背盟﹐殺汝質﹐伐汝國﹐車馬從西至東﹐可直達也。「國佐勃然發怒曰「元帥差矣﹗蕭君之女非他﹐乃寡君之母﹐以齊﹑晉匹敵言之﹐猶晉君之母也。那有國母爲質人國的道理﹖至於壠畝縱橫﹐皆順其地勢之自然﹐若惟晉攺易﹐與失國何異﹖元帥以此相難﹐想不允和議了﹖」郤克曰﹕」便不允汝和﹐汝柰我何﹖「國佐曰「元帥勿欺齊太甚也﹗齊𨿽褊小﹐其賦千乘。諸臣私賦﹐不下數百。今偶一挫衄﹐未及大虧。元帥必不允從﹐請收合殘兵﹐與元帥決戰於城下。一戰不勝﹐尙可再戰﹐再戰不勝﹐尙可三戰﹐若三戰俱敗﹐舉齊國皆晉所有﹐何必質母﹐東畝爲哉﹖佐從此辭矣﹗」委甗磬於地﹐朝上一揖﹐昂然出營去了。

季孫行父與孫良夫在幕後聞其言﹐出謂郤克曰「齊恨我深矣﹐必將致死於我。兵無常勝﹐不如從之﹗「郤克曰﹕」齊使已去﹐柰何﹖」行父曰「可追而還也。「乃使良馬駕車﹐追及十里之外﹐彊拉國佐﹐復轉至晉營。

郤克使與季孫行父﹑孫良夫相見﹐乃曰「克恐不勝其事﹐以獲罪於寡君﹐故不敢輕諾。今魯﹑衛大夫合辭以請﹐克不能違也﹐克聽子矣﹗」國佐曰「元帥已俯從敝邑之請﹐願同盟爲信﹕齊認朝晉﹐且反魯﹑衛之侵地﹔晉認退師﹐秋毫無犯。各立誓書。」郤克命取牲血共歃﹐訂盟而別﹐釋放逢丑父復歸於齊。

齊頃公進逢丑父爲上卿。晉﹑魯﹑衛﹑曹之師皆歸本國。宋儒論此盟﹐謂郤克恃勝而驕﹐出令不恭﹐致觸國佐之怒﹐𨿽取成而還﹐殊不足以服齊人之心也。

晉師歸獻齊捷﹐景公嘉戰鞍之功﹐郤克等皆益地。復作新上中下三軍﹐以韓厥爲新軍元帥﹐趙括佐之﹔鞏朔爲新上軍元帥﹐韓穿佐之﹔荀騅爲新下軍元帥﹐趙旃佐之。爵皆爲卿﹐自是晉有六軍﹐復興伯業。司寇屠岸賈見趙氏復盛﹐忌之益深。日夜搜趙氏之短﹐譖於景公。又厚結欒﹑郤二家﹐以爲己援﹐此事且擱過一邊﹐表白在後。

齊頃公恥其兵敗﹐弔死問喪﹐卹民修政﹐志欲報仇。晉君臣恐齊侵伐﹐復失伯業﹐乃托言齊國恭順可嘉﹐使各國仍還其所侵之地﹐自此諸侯以晉無信義﹐漸漸離心﹐此是後話。

且說陳夏姬嫁連尹襄老﹐未及一年﹐襄老從軍於邲。夏姬遂與其子黑要烝淫﹐及襄老戰死﹐黑要戀夏姬之色﹐不往求屍﹐國人頗有議論。夏姬以爲恥﹐欲借迎尸之名﹐謀歸鄭國。申公屈巫遂賂其左右﹐使傳語於夏姬曰「申公相慕甚切﹐若夫人朝歸鄭國﹐申公晚卽來聘矣﹗」又使人謂鄭襄公曰﹕」姬欲歸宗國﹐盍往迎之﹖「鄭襄公果然遣使來迎夏姬。

楚莊王問於諸大夫曰「鄭人迎夏姬何意﹖」屈巫獨對曰﹕」姬欲收葬襄老之屍﹐鄭人任其事﹐以爲可得﹐故使姬往迎之耳﹗「莊王曰「屍在晉﹐鄭安從得之﹖」屈巫對曰﹕」荀罃者﹐荀首之愛子也﹐爲楚囚﹐首念其子甚切﹐今首新佐中軍﹐而與鄭大夫皇戍素相交厚﹐其必借鄭皇戍居間﹐使講解於楚﹐而以王子及襄老之屍﹐交易荀罃﹐鄭君以邲之戰﹐懼晉行討﹐亦將借此以獻媚於晉﹐此眞情無疑矣﹗「話猶未畢﹐夏姬入朝辭楚王﹐奏聞歸鄭之故﹐言下淚珠如雨﹐曰「若不得屍﹐妾誓不反楚﹗」楚莊王憐而許之。

夏姬方行﹐屈巫遂致書於鄭襄公﹐求聘夏姬爲內子﹐襄公不知莊王及公子嬰齊欲娶前因﹐以屈巫方重用於楚﹐欲結爲姻親﹐乃受其聘幣﹐楚人無知之者﹐屈巫復使人至晉﹐通信於荀首﹐教他將二屍易荀罃於楚﹐以實其言。荀首致書皇戍﹐求爲居間說合﹐莊王欲得其子公子谷臣之屍﹐及歸荀罃於晉﹐晉亦以二屍畀楚﹐楚人信屈巫之言爲實﹐不疑其有他故也。

及晉師伐齊﹐齊頃公請救於楚﹐值楚新喪﹐未卽發兵﹐後聞齊師大敗﹐國佐已及晉盟﹐楚共王曰「齊之從晉﹐爲楚失救之故﹐非齊志也﹐寡人當爲齊伐衛﹑魯﹐以雪鞍恥﹐誰能爲寡人達此意於齊侯者﹖」申公屈巫應聲曰﹕」微臣願往﹗「共王曰﹕」卿此去經由鄭國﹐就便約鄭師以冬十月之望在衛境取齊﹐卽以此期告於齊侯可也﹗「屈巫領命歸家﹐托言往新邑收賦﹐先將家屬及財帛﹐裝載十餘車陸續出城﹐自己乘軺車在後星馳往鄭﹐致楚王師期之命。遂與夏姬在館捨成親﹐二人之樂可知矣﹐有詩爲證﹕

佳人原是老妖精﹐到處偸情舊有名。

采戰一雙今作配﹐這回鏖戰定輸贏。

夏姬枕畔謂屈巫曰「此事曾稟知楚王否﹖」屈巫將莊王及公子嬰齊欲娶之事﹐訴說一徧﹕「下官爲了夫人﹐費下許多心機﹐今日得諧魚水﹐生平願足﹐下官不敢回楚﹐明日與夫人別尋安身之處﹐偕老百年﹐豈不穩便﹖」夏姬曰「原來如此。夫君旣不回楚﹐那使齊之命﹐如何消繳﹖」屈巫曰﹕」我不往齊國去了。方今與楚抗衡﹐莫如晉國﹐我與汝適晉可也﹗「次早﹐修下表章一通﹐付與從人﹐寄復楚王﹐遂與夏姬同奔晉國。

晉景公方以兵敗於楚爲恥﹐聞屈巫之來﹐喜曰「此天以此人賜我也。」卽日拜爲大夫﹐賜邢地爲之采邑。屈巫乃去屈姓以巫爲氏﹐名臣﹐至今人稱爲申公巫臣﹐巫臣自此安居於晉。

楚共王接得巫臣來表﹐拆而讀之﹐略云﹕

蒙鄭君以夏姬室臣﹐臣不肖﹐遂不能辭。恐君王見罪﹐暫寓晉國。使齊之事﹐望君王別遣良臣。死罪﹐死罪﹗

共王見表大怒﹐召公子嬰齊﹑公子側使觀之。公子側對曰「楚﹑晉世仇﹐今巫臣適晉﹐是反叛也﹐不可不討﹗「公子嬰齊復曰﹕」黑要烝母﹐是亦有罪﹐宜並討之﹗」共王從其言﹐乃使公子嬰齊領兵抄沒巫臣之族﹐使公子側領兵擒黑要而斬之。兩族家財﹐盡爲二將分得享用。巫臣聞其家族被誅﹐乃遺書於二將﹐略云「爾以貪讒事君﹐多殺不辜﹐余必使爾等疲於道路以死﹗」嬰齊等祕其書﹐不使聞於楚王。

巫臣爲晉畫策﹐請通好於吳國﹐因以車戰之法﹐教導吳人﹐畱其子狐庸仕於吳爲行人﹐使通晉﹑吳之信﹐往來不絕。自此吳勢日彊﹐兵力日盛﹐盡奪取楚東方之屬國。壽夢遂僭爵爲王。

楚邊境被其侵伐﹐無寧歲矣。後巫臣死﹐狐庸復屈姓﹐遂畱仕吳﹐吳用爲相國﹐任以國政。

冬十月﹐楚王拜公子嬰齊爲大將﹐同鄭師伐衛﹐殘破其郊。因移師侵魯﹐屯子楊橋之地。仲孫蔑請賂之﹐乃括國中良匠及織女鍼女各百人﹐獻於楚軍﹐請盟而退。

晉亦遣使邀魯侯同伐鄭國﹐魯成公復從之。

周定王二十年﹐鄭襄公堅薨﹐世子費嗣位﹐是爲悼公。因與許國爭田界﹐許君訴於楚﹐楚共王爲許君理直﹐使人責鄭。鄭悼公怒﹐乃棄楚從晉。

是年﹐郤克以箭傷失於調養﹐左臂遂損﹐乃告老﹐旋卒。欒書代爲中軍元帥。明年﹐楚公子嬰齊帥師伐鄭﹐欒書救之。

時晉景公以齊﹑鄭俱服﹐頗有矜慢之心﹐寵用屠岸賈﹐遊獵飲酒﹐復如靈公之日。趙同﹑趙括與其兄趙嬰齊不睦﹐誣以淫亂之事﹐逐之奔齊﹐景公不能禁止。

時梁山無故自崩﹐壅塞河流﹐三日不通﹐景公使太史卜之﹐屠岸賈行賂於太史﹐使以「刑罰不中」爲言。景公曰「寡人未常過用刑罰﹐何爲不中﹖「屠岸賈奏曰﹕」所謂刑罰不中者﹐失入失出﹐皆不中也﹐趙盾弒靈公於桃園﹐載在史冊。此不赦之罪﹐成公不加誅戮﹐且以國政任之﹐延及於今﹐逆臣子孫﹐布滿朝中﹐何以懲戒後人乎﹖且臣聞趙朔﹑原﹑屏等﹐自恃宗族眾盛﹐將謀叛逆﹐樓嬰欲行諫沮﹐被逐出奔﹔欒﹑郤二家畏趙氏之勢﹐隱忍不言。梁山之崩﹐天意欲主公聲靈公之冤﹐正趙氏之罪耳﹗「

景公自戰邲時﹐已惡同﹑括專橫﹐遂惑其言﹐問於韓厥﹐厥對曰「桃園之事﹐與趙盾何與﹖況趙氏自成季以來﹐世有大勛於晉﹐主公柰何聽細人之言﹐而疑功臣之後乎﹖」

景公意未釋然﹐復問於欒書﹑郤錡。二人先受岸賈之囑﹐含糊其詞﹐不肯替趙氏分辧。景公遂信岸賈之言﹐以爲實然﹐乃書趙盾之罪於版﹐付岸賈曰「汝好處分﹐勿驚國人﹗」韓厥知岸賈之謀﹐夜往下宮﹐報知趙朔﹐使預先逃遁。

朔曰「吾父抗先君之誅﹐遂受惡名﹔今岸賈奉有君命﹐必欲見殺﹐朔何敢避﹖但吾妻見有身孕﹐已在臨月﹐倘生女不必說了﹐天幸生男﹐尙可延趙氏之祀。此一點骨血﹐望將軍委曲保全﹐朔𨿽死猶生矣﹗」韓厥泣曰「厥受知於宣孟﹐以有今日﹐恩同父子﹐今日自愧力薄﹐不能斷賊之頭。所命之事﹐敢不力任﹖但賊臣蓄憤已久﹐一時發難﹐玉石俱焚﹐厥有力亦無用處﹐及今未發﹐何不將公主潛送公宮﹐脫此大難﹖後日公子長大﹐庶有報仇之日也﹗」朔曰「謹受教﹗「二人灑淚而別﹐趙朔私與莊姬約﹕」生女當名曰文﹐若生男當名曰武﹐文人無用﹐武可報仇﹗「獨與門客程嬰言之﹐莊姬從後門上溫車﹐程嬰護送﹐徑入宮中﹐投其母成夫人去了。夫妻分別之苦﹐自不必說。

比及天明﹐岸賈自率甲士﹐圍了下宮﹐將景公所書罪版﹐懸於大門﹐聲言奉命討逆﹐遂將趙朔﹑趙同﹑趙括﹑趙旃各家老幼男女﹐盡行誅戮。旃子趙勝﹐時在邯鄲﹐獨免。後聞變﹐出奔於宋。當時殺得屍橫堂戶﹐血浸庭階。簡點人數﹐單單不見莊姬﹐岸賈曰「公主不打緊﹐但聞懷妊將產﹐萬一生男﹐畱下逆種﹐必生後患﹗」有人報說﹕」夜半有溫車入宮。「岸賈曰「此必莊姬也。」卽時來奏晉侯﹐言﹕」逆臣一門﹐俱已誅絕﹐只有公主走入宮中﹐伏乞主裁﹗「景公曰「吾姑乃母夫人所愛﹐不可問也。」岸賈又奏曰﹕」公主懷妊將產﹐萬一生男﹐畱下逆種﹐異日長大﹐必然報仇﹐復有桃園之事﹐主公不可不慮﹗「景公曰「生男則除之。」岸賈乃日夜使人探伺莊姬生產消息﹐數日後﹐莊姬果然生下一男﹐成夫人吩咐宮中假說生女﹐屠岸賈不信﹐欲使家中乳媼入宮驗之﹐莊姬情慌﹐與其母成夫人商議﹐推說所生女已死﹐此時景公耽於淫樂﹐國事全托於岸賈﹐恣其所爲﹐岸賈亦疑所生非女﹐且未死﹐乃親率女僕徧索宮中﹐莊姬乃將孤兒置於褲中﹐對天祝告曰﹕」天若滅絕趙宗﹐兒當啼﹔若趙氏還有一脈之延﹐兒則無聲。「及女僕牽出莊姬﹐搜其宮一無所見﹐褲中絕不聞啼號之聲﹐岸賈當時𨿽然出宮去了﹐心中到底狐疑﹐或言「孤兒已寄出宮門去了。」岸賈遂懸賞於門﹕」有人首告孤兒眞信﹐與之千金﹗知情不言﹐與窩藏反賊一例﹐全家處斬。「又吩付宮門上出入盤詰。

卻說趙盾有兩个心腹門客﹐一个是公孫杵臼﹐一个是程嬰﹐先前聞屠岸賈圍了下宮﹐公孫杵臼約程嬰同赴其難﹐嬰曰「彼假托君命﹐布詞討賊﹐我等與之俱死﹐何益於趙氏﹖」杵臼曰﹕」明知無益﹐但恩主有難﹐不敢逃死耳﹖「嬰曰「姬氏有孕﹐若男也﹐吾與爾共奉之。不幸生女﹐死猶未晚。」及聞莊姬生女﹐杵臼泣曰﹕」天果絕趙乎﹖「程嬰曰「未可信也﹐吾當察之。」乃厚賂宮人﹐使通信於莊姬﹐莊姬知程嬰忠義﹐密書一」武「字遞出﹐程嬰私喜曰﹕」公主果生男矣﹗「

及岸賈搜索宮中不得﹐程嬰謂杵臼曰「趙氏孤在宮中﹐索之不得﹐此天幸也﹗但可瞞過一時耳﹐後日事泄﹐屠賊又將搜索﹐必須用計﹐偸出宮門﹐藏於遠地﹐方保無虞。「杵臼沈吟了半日﹐問嬰曰﹕」立孤與死難﹐二者孰難﹖」嬰曰「死易耳﹐立孤難也。「杵臼曰﹕」子任其難﹐我任其易﹐何如﹖」嬰曰「計將安出﹖「杵臼曰﹕」誠得他人嬰兒詐稱趙孤﹐吾抱往首陽山中﹐汝當出首﹐說孤兒藏處﹐屠賊得僞孤﹐則眞孤可免矣﹗「程嬰曰﹕」嬰兒易得也﹐必須竊得眞孤出宮﹐方可保全。」杵臼曰「諸將中惟韓厥受趙氏恩最深﹐可以竊孤之事托之。「程嬰曰﹕」吾新生一兒﹐與孤兒誕期相近﹐可以代之﹐然子旣有藏孤之罪﹐必當並誅﹐子先我而死﹐我心何忍﹖」因泣下不止﹐杵臼怒曰「此大事﹐亦美事﹐何以泣爲﹖「嬰乃收淚而去。

夜半﹐抱其子付於杵臼之手﹐卽往見韓厥﹐先以「武」字示之﹐然後言及杵臼之謀。韓厥曰「姬氏方有疾﹐命我求醫﹐汝若哄得屠賊親往首陽山﹐吾自有出孤之計。」程嬰乃揚言於眾曰﹕」屠司寇欲得趙孤乎﹐曷爲索之宮中﹖「屠氏門客聞之﹐問曰「汝知趙氏孤所在乎﹖」嬰曰﹕」果與我千金﹐當告汝。「門客引見岸賈﹐岸賈叩其姓氏﹐對曰「程氏名嬰﹐與公孫杵臼同事趙氏﹐公主生下孤兒﹐卽遣婦人抱出宮門﹐托吾兩人藏匿﹐嬰恐日後事露﹐有人出首﹐彼獲千金之賞﹐我受全家之戮﹐是以告之。」岸賈曰﹕」孤在何處﹖「嬰曰「請屏左右﹐乃敢言。」岸賈卽命左右退避﹐嬰告曰﹕」在首陽山深處﹐急往可得﹐不久當奔秦國矣﹐然須大夫自往﹐他人多與趙氏有舊﹐勿輕托也。「岸賈曰「汝但隨吾往﹐實則重賞﹐虛則死罪。」嬰曰﹕」吾亦自山中來此﹐腹餒甚﹐幸賜一飯。「岸賈與之酒食﹐嬰食畢﹐又催岸賈速行﹐岸賈自率家甲三千﹐使程嬰前導﹐徑往首陽山﹐紆回數里﹐路極幽僻﹐見臨溪有艸莊數間﹐柴門雙掩﹐嬰指曰「此卽杵臼孤兒處也。」嬰先叩門﹐杵臼出迎﹐見甲士甚眾﹐爲倉皇走匿之狀﹐嬰喝曰﹕」汝勿走﹐司寇已知孤兒在此﹐親自來取﹐速速獻出可也﹗「言未畢﹐甲士縛杵臼來見岸賈﹐岸賈問﹕」孤兒何在﹖「杵臼賴曰「無有。」岸賈命搜其家﹐見壁室有鎖甚固﹐甲士去鎖﹐入其室﹐室頗暗﹐仿佛竹牀之上﹐聞有小兒驚啼之聲﹐抱之以出﹐錦繃繡褓﹐儼如貴家兒﹐杵臼一見﹐卽欲奪之﹐被縛不得前﹐乃大罵曰﹕」小人哉﹐程嬰也﹗昔下宮之難﹐我約汝同死﹐汝說﹕「公主有孕﹐若死﹐誰作保孤之人﹖』今公主將孤兒付我二人﹐匿於此山﹐汝與我同謀做事﹐卻又貪了千金之賞﹐私行出首﹐我死不足惜﹐何以報趙宣孟之恩乎﹖」千小人﹐萬小人﹐罵一个不住﹐程嬰羞慚滿面﹐謂岸賈曰「何不殺之﹖「岸賈喝令﹕」將公孫杵臼斬首﹗」自取孤兒擲之於地﹐一聲啼哭﹐化爲肉餅。哀哉﹗髯翁有詩云﹕

一綫宮中趙氏危﹐寧將血胤代孤兒。

屠姦縱有彌天网﹐誰料公孫已售欺﹖

屠岸賈起身往首陽山擒捉孤兒﹐城中那一處不傳徧﹖也有替屠家歡喜的﹐也有替趙家嘆息的﹐那宮門盤詰﹐就怠慢了。韓厥卻教心腹門客﹐假作艸澤醫人﹐入宮看病﹐將程嬰所傳「武」字﹐粘於藥囊之上﹐莊姬看見﹐已會其意﹐診脈已畢﹐講幾句胎前產後的套語﹐莊姬見左右宮人﹐俱是心腹﹐卽以孤兒裹置藥囊之中﹐那孩子啼哭起來﹐莊姬手撫藥囊祝曰「趙武﹐趙武﹐我一門百口冤仇﹐在你一點血泡身上﹐出宮之時﹐切莫啼哭﹗「吩咐已畢﹐孤兒啼聲頓止。走出宮門﹐亦無人盤問﹐韓厥得了孤兒﹐如獲至寶﹐藏於深室﹐使乳婦育之﹐𨿽家人亦無知其事者。

屠岸賈回府﹐將千金賞賜程嬰﹐程嬰辭不願賞﹐岸賈曰「汝原爲邀賞出首﹐如何又辭﹖」程嬰曰﹕」小人爲趙氏門客已久﹐今殺孤兒以自脫﹐已屬非義﹐況敢利多金乎﹖倘念小人微勞﹐願以此金收葬趙氏一門之屍﹐亦表小人門下之情於萬一也﹗「岸賈大喜曰﹕」子眞信義之士也﹗趙氏遺屍﹐聽汝收取不禁。卽以此金爲汝營葬之資。「程嬰乃拜而受之。盡收各家骸骨﹐棺木盛殮﹐分別葬於趙盾墓側。事畢﹐復往謝岸賈。岸賈欲畱用之﹐嬰流涕言曰「小人一時貪生怕死﹐作此不義之事﹐無面目復見晉人﹐從此將糊口遠方矣。」程嬰辭了岸賈﹐往見韓厥。厥將乳婦及孤兒交付程嬰﹐嬰撫爲己子﹐攜之潛入盂山藏匿﹐後人因名其山曰藏山﹐以藏孤得名也﹗

後三年﹐晉景公遊於新田﹐見其土沃水甘﹐因遷其國﹐謂之新絳﹐以故都爲故絳。百官朝賀﹐景公設宴於內宮﹐款待羣臣﹐日色過晡﹐左右將治燭﹐忽然怪風一陣﹐捲入堂中﹐寒气逼人﹐在座者無不驚顫。

須臾﹐風過﹐景公獨見一蓬頭大鬼﹐身長丈餘﹐披髮及地﹐自戶外而入﹐攘臂大罵曰「天乎﹗我子孫何罪﹐而汝殺之﹖我已訴聞於上帝﹐來取汝命﹗」言畢﹐將銅錘來打景公。景公大叫﹕「羣臣救我﹗」拔佩劍欲斬其鬼﹐誤劈自己之指﹐羣臣不知爲何﹐慌忙搶劍。景公口吐鮮血﹐悶倒在地﹐不省人事。未知性命如何﹖且看下回分解。

第五十八回

說秦伯魏相迎醫報魏錡養叔獻藝

話說晉景公被蓬頭大鬼所擊﹐口吐鮮血﹐悶倒在地﹐內侍扶入內寢﹐良久方醒﹐羣臣皆不樂而散。景公遂病不能起﹐左右或言「桑門大巫﹐能白日見鬼﹐盍往召之﹗」桑門大巫奉晉侯之召﹐甫入寢門﹐便言「有鬼﹗「景公問﹕」鬼狀何如﹖「大巫對曰﹕」蓬頭披髮﹐身長丈餘﹐以手拍胸﹐其色甚怒。」景公曰「巫言與寡人所見正合﹐言寡人枉殺其子孫﹐不知此何鬼也﹖「大巫曰﹕」先世有功之臣﹐其子孫被禍最慘者是也。」景公愕然曰「得非趙氏之祖乎﹖」屠岸賈在旁﹐卽奏曰「巫者乃趙盾門客﹐故借端爲趙氏訟冤﹐吾君不可聽信。「景公嘿然良久﹐又問曰﹕」鬼可禳否﹖」大巫曰「怒甚﹐禳之無益。「景公曰﹕」然則寡人大限何如﹖「大巫曰﹕」小人冒死直言﹐恐君之病﹐不能嘗新麥也。」屠岸賈曰「麥熟只在月內﹐君𨿽病﹐精神猶旺﹐何至如此﹖若主公得嘗新麥﹐汝當死罪﹗「不繇景公發落﹐叱之使出。

大巫去後﹐景公病愈深﹐晉國醫生入視﹐不識其癥﹐不敢下藥。

大夫魏錡之子魏相言於眾曰「吾聞秦有名醫二人﹕髙和﹑髙緩﹐得傳授於扁鵲﹐能達陰陽之理﹐善攻內外之癥﹐見爲秦國太醫。欲治主公之病﹐非此人不可﹐盍往請之﹗」眾曰「秦乃吾之仇國﹐豈肯遣良醫以救吾君哉﹖」魏相又曰﹕」卹患分災﹐鄰國之美事。某𨿽不才﹐願掉三寸之舌﹐必得名醫來晉。「眾曰「如此﹐則舉朝皆拜子之賜矣﹗」魏相卽日束裝﹐馳軺車星夜往秦。秦桓公問其來意﹐魏相奏曰﹕」寡君不幸而沾狂病﹐聞上國有良醫和﹑緩﹐有起死回生之術﹐臣特來惇請﹐以救寡君。「桓公曰「晉國無理﹐屢敗我兵﹐吾國𨿽有良醫﹐豈救汝君哉﹖」魏相正色曰﹕」明公之言差矣。夫秦﹑晉比鄰之國﹐故我獻公與爾穆公﹐結婚定好﹐世世相親。爾穆公始納惠公﹐復有韓原之來戰﹔繼納文公﹐又有汜南之背盟。不終其好﹐皆爾爲之。文公卽世﹐穆公又過聽孟明﹐欺我襄公之幼弱﹐師出崤山﹐襲我屬國﹐自取敗衄。我獲三帥﹐赦而不誅﹐旋違誓言﹐奪我王官﹐靈﹑康之世﹐我一侵崇﹐爾卽伐晉﹐及我景公問罪於齊﹐明公又遣杜回興救齊之師﹐敗不知懲﹐勝不知止。棄好尋仇﹐莫不由秦。明公試思﹕晉犯秦乎﹖秦犯晉乎﹖今寡君有負玆之憂﹐欲借鍼砭於髙鄰﹐諸臣皆曰「秦絕我甚『﹐必不許。臣曰﹕」不然﹐秦君屢舉不當﹐安知不悔於厥心。此行也﹐將假國手以修先君之舊好。』明公若不許﹐則諸臣之料秦者中矣。夫鄰有卹患之誼﹐而明公廢之﹔醫有活人之心﹐而明公背之。竊爲明公不取也﹗「

秦桓公見魏相言辭慷慨﹐分剖詳明﹐不覺起敬曰「大夫以正見責寡人﹐敢不聽教﹗」卽詔太醫髙緩往晉。魏相謝恩﹐遂與髙緩同出雍州﹐星夜望新絳而來。有詩爲證﹕

婚媾於今作寇仇﹐幸災樂禍是良謀。

若非魏相瀾翻舌﹐安得名醫到絳州﹖

時晉景公病甚危篤﹐日夜望秦醫不至﹐忽夢有二豎子﹐從己鼻中跳出﹐一豎曰「秦髙緩乃當世之名醫﹐彼若至﹐用藥﹐我等必然被傷﹐何以避之﹖「又一豎子曰﹕」若躲在肓之上﹐膏之下﹐彼能柰我何哉﹖」須臾﹐景公大叫心膈間疼痛﹐坐臥不安。

少頃﹐魏相引髙緩至﹐入宮診脈畢﹐緩曰「此病不可爲矣﹖」景公曰「何故﹖「緩對曰﹕」此病居肓之上﹐膏之下﹐旣不可以灸攻﹐又不可以鍼達﹐卽使用藥之力﹐亦不能及﹐此殆天命也﹗」景公嘆曰「所言正合吾夢﹐眞良醫矣﹗「厚其餞送之禮﹐遣歸秦國。

時有小內侍江忠﹐伏侍景公辛苦﹐早間不覺失睡﹐夢見背負景公﹐飛騰於天上﹐醒來與左右言之。值屠岸賈入宮問疾﹐聞其夢﹐賀景公曰「天者陽明﹐病者陰暗﹔飛騰天上﹐離暗就明﹐君之疾心漸平矣﹗」晉侯是日﹐亦自覺胸膈稍寬﹐聞言甚喜。

忽報﹕「甸人來獻新麥。「景公欲嘗之﹐命饔人取其半﹐舂而屑之爲粥﹐屠岸賈恨桑門大巫言趙氏之冤﹐乃奏曰﹕」前巫者言主公不能嘗新麥﹐今其言不驗矣﹐可召而示之。」景公從其言﹐召桑門大巫入宮﹐使岸賈責之曰「新麥在此﹐猶患不能嘗乎﹖「巫者曰﹕」尙未可知。」景公色變﹐岸賈曰「小臣咒詛﹐當斬﹗「卽命左右牽去﹐大巫嘆曰﹕」吾因明於小術﹐以自禍其身﹐豈不悲哉﹗」左右獻大巫之首。

恰好饔人將麥粥來獻﹐時日已中矣﹐景公方欲取嘗﹐忽然腹脹欲泄﹐喚江忠「負我登廁。「才放下廁﹐一陣心疼﹐立腳不住﹐墜入廁中﹐江中顧不得污穢﹐抱他起來﹐气已絕矣﹐到底不曾嘗新麥﹐屈殺了桑門大巫﹐皆屠岸賈之過也。

上卿欒書率百官奉世子州蒲舉哀卽位﹐是爲厲公﹐眾議江忠曾夢負公登天﹐後負公以出於廁﹐正應其夢﹐遂用江忠爲殉葬焉。當時若不言其夢﹐無此禍矣﹐口舌害身﹐不可不愼也。

因晉景公爲厲鬼擊死﹐晉人多有言趙門冤枉之事者﹐只爲欒﹑灸二家都與屠岸賈交通相善﹐只有一个韓厥﹐孤掌難鳴﹐是以不敢爲趙氏伸冤。

時宋共公遣上卿華元﹐行弔於晉﹐兼賀新君﹐因與欒書商議﹐欲合晉﹑楚之成﹐免得南北交爭﹐生民塗炭。欒書曰「楚未可信也。」華元曰﹕」元善於子重﹐可以任之。「欒書乃使其幼子欒鍼﹐同華元至楚﹐先與公子嬰齊相見﹐嬰齊見欒鍼年靑貌偉﹐問於華元﹐知是中軍元帥之子﹐欲試其才﹐問曰「上國用兵之法何如﹖」鍼對曰﹕」整。「又問﹕「更有何長﹖」鍼答曰﹕」暇。「嬰齊曰「人亂我整﹐人忙我暇﹐何戰不勝﹖二字可謂簡而盡矣﹗」由此倍加敬重﹐遂引見楚王﹐定議兩國通和﹐守境安民﹐動干戈者﹐鬼神殛之。遂訂期爲盟﹐晉士燮﹑楚公子罷﹐共歃血於宋國西門之外。

楚司馬公子側﹐自以不曾與議﹐大怒曰「南北之不相通久矣。子重欲擅合成之功﹐吾必敗之。」探知巫臣糾合吳子壽夢﹐與晉﹑魯﹑齊﹑宋﹑衛﹑鄭各國大夫會於鐘離﹐公子側遂說楚王曰﹕」晉﹑通好﹐必有謀楚之情﹐宋﹑俱從﹐楚之宇下一空矣﹗「共王曰﹕」孤欲伐鄭﹐柰西門之盟何﹖「公子側曰「宋﹑受盟於楚﹐非一日矣﹐惟不顧盟﹐是以附晉。日之事﹐惟利則進﹐何以盟爲﹖」共王乃命公子側帥師伐鄭。復背晉從楚﹐此周簡王十年事也。

晉厲公大怒﹐集諸大夫計議伐鄭。

欒書𨿽則爲政﹐而三郤擅權。哪三郤﹖乃郤錡﹑郤犨﹑郤至﹐錡爲上軍元帥﹐犨爲上軍副將﹐至爲新軍副將。犨子郤毅﹐至弟郤乞﹐並爲大夫用事。

伯宗爲人﹐正直敢言﹐屢向厲公言「郤氏族大勢盛﹐宜分別賢愚﹐稍抑其權﹐以保全功臣之後。「厲公不聽﹐三郤恨伯宗入骨﹐遂譖伯宗謗毀朝政。厲公信之﹐反殺伯宗﹐其子伯州犁奔楚﹐楚用爲太宰﹐與之謀晉。

厲公素性驕侈﹐兼好內外嬖幸甚多。外嬖胥童﹑夷羊五﹑長魚矯﹑匠麗氏等一班小年﹐皆拜爲大夫﹔內嬖美姬愛婢﹐不計其數。日事淫樂﹐好諛惡直﹐政事不修﹐羣臣解體。

士燮見朝政日非﹐不欲伐鄭。郤至曰「不伐鄭﹐何以求諸侯﹖」欒書曰﹕」今日失鄭﹐魯﹑宋亦將離心﹐溫季之言是也。「楚降將苗賁皇亦勸伐鄭﹐厲公從其言﹐獨畱荀居守﹐遂親率大將欒書﹑士燮﹑郤錡﹑荀偃﹑韓厥﹑郤至﹑魏錡﹑欒鍼等﹐出車六百乘﹐浩浩蕩蕩﹐殺奔鄭國。一面使郤犨往魯﹑衛各國﹐請兵助戰。

鄭成公聞晉兵勢大﹐欲謀出降。大夫姚鉤耳曰「鄭地褊小﹐間於兩大﹐只宜擇一彊者而事之﹐豈可朝楚暮晉﹐而歲歲受兵乎﹖」鄭成公曰﹕」然則何如﹖「鉤耳曰「依臣之見﹐莫如求救於楚﹐楚至﹐吾與之夾攻﹐大破晉兵﹐可保數年之安也。」成公遂遣鉤耳往楚求救。

楚共王終以西門之盟爲嫌﹐不欲起兵﹐問於令尹嬰齊。嬰齊對曰「我實無信﹐以致晉師﹐又庇鄭而與之爭﹐勤民以逞﹐勝不可必﹐不如待之﹗「公子側進曰﹕」鄭人不忍背楚﹐是以告急。前不救齊﹐今又不救鄭﹐是絕歸附者之望也。臣𨿽不才﹐願提一旅﹐保駕前往﹐務要再奏『掬指『之功﹗」共王大悅﹐乃拜司馬公子側爲中軍元帥﹐令尹公子嬰齊爲左軍﹐右尹公子壬夫將右軍﹐自統親軍兩廣之眾﹐望北進發﹐來救鄭國。日行百里﹐其疾如風。

早有哨馬報入晉軍﹐士燮私謂欒書曰「君幼不知國事﹐吾僞爲畏楚而避之﹐以儆君心﹐使知戒懼﹐猶可少安。「欒書曰﹕」畏避之名﹐書不敢居也。」士燮退而嘆曰「此行得敗爲幸﹐萬一戰勝﹐外寧必有內憂﹐吾甚懼之。」

時楚兵已過鄢陵﹐晉兵不能前進﹐畱屯彭祖岡﹐兩下各安營下寨﹐來日﹐是六月甲午大盡之日﹐名爲晦日﹐晦不行兵﹐晉軍不做準備﹐五鼓漏盡﹐天色猶未大明﹐忽然寨外喊聲大振﹐守營軍士忙忙來報﹕「楚軍直逼本營﹐排下陣勢。「欒書大驚曰﹕」彼旣壓我軍而陣﹐我軍不能成列﹐交兵恐致不利﹐且堅守營壘﹐待從容設計以破之。」諸將紛紛議論﹐有言選銳突陣者﹐有言移兵退後者。

時士燮之子名匄﹐年才一十六歲﹐聞眾議不決﹐乃突入中軍﹐稟於欒書曰「元帥患無戰地乎﹖此易事也。「欒書曰﹕」子有何計﹖「士匄曰﹕」傳令牢把營門﹐軍士於寨內暗暗將竈土盡皆削平﹐井用木板掩蓋﹐不過半个時辰結陣有餘地矣﹐旣成列於軍中﹐決開營壘以爲戰道﹐楚其柰我何哉﹖」欒書曰「井竈乃軍中急務﹐平竈塞井何以爲食﹖「匄曰﹕」先命各軍預備漧糧淨水足支一二日﹐俟布陣已定﹐分撥老弱於營後另作井竈就之。」士燮本不欲戰﹐見其子進計﹐大怒﹐罵曰「兵之勝負關系天命﹐汝童子有何知識﹐敢在此搖唇鼓舌﹖「遂拔戈逐之﹐眾將把士燮抱住﹐士匄方能走脫﹐欒書笑曰﹕」此童子之智﹐勝於範孟也。」乃從士匄之計令各寨多造漧糧﹐然後平竈掩井擺列陣勢﹐準備來日交兵。胡曾詠史詩云﹕

軍中列陣本奇謀﹐士燮抽戈若寇仇。

豈是心機遜童子﹐老成憂國有深籌。

卻說楚共王直逼晉營而陣﹐自謂出其不意﹐軍中必然擾亂﹐卻寂然不見動靜。乃問於太宰伯州犁曰「晉兵堅壘不動﹐子晉人也﹐必知其情。「州犁曰﹕」請王登車巢車而望之。」楚王登車巢車﹐使州犁立於其側﹐王問曰「晉兵馳騁﹐或左或右者何也﹖「州犁對曰﹕」召軍吏也。」王曰「今又羣聚於中軍矣。「州犁曰﹕」合而爲謀也。」又望曰「忽然張幕何故﹖「州犁曰﹕」虔告於先君也。」又望曰「今又撤幕矣。「對曰﹕」將發軍令也。」又望曰「軍中爲何暄嘩﹐飛塵不止﹖「對曰﹕」彼因不得成列﹐將塞井平竈﹐爲戰地耳。」又望曰「車皆駕馬矣﹐將士升車矣。「對曰﹕」將結陣也。」又望曰「升車者何以復下﹖「對曰﹕」將戰而禱神也。」又望曰「中軍勢似甚盛﹐其君在乎﹖「對曰﹕」欒﹑範之族﹐挾公而陣﹐不可輕敵也﹗」楚王盡知晉國之情﹐乃戒諭軍中﹐打點來日交鋒之事。楚之降將苗賁皇亦侍於晉侯之側﹐獻策曰「自令尹孫叔之死﹐軍政無常﹐兩廣精兵﹐久不選換﹐老不堪戰者多矣。

且左右二帥﹐不相和睦﹐此一戰楚可敗也﹗「髯翁有詩云﹕

楚用州犁本晉良﹐晉人用楚是賁皇。

人才難得須珍重﹐莫把謀臣借外邦﹗

是日﹐兩軍各堅壘相持﹐未戰﹐楚將潘黨於營後試射紅心﹐連中三矢﹐眾將哄然贊美。適值養繇基至﹐眾將曰「神箭手來矣﹗」潘黨怒曰﹕」我的箭何爲不如養叔﹖「養繇基曰「汝但能射中紅心﹐未足爲奇﹔我之箭能百步穿楊﹗」眾將問曰﹕」何爲百步穿楊﹖「繇基曰「曾有人將顏色認記楊樹一葉﹐我於百步外射之﹐正穿此葉中心﹐故曰百步穿楊。」眾將曰﹕」此間亦有楊樹﹐可試射否﹖「繇基曰﹕」何爲不可﹖「眾將大喜曰﹕」今日乃得觀養叔神箭也﹗「乃取墨塗記楊枝一葉﹐使繇基於百步外射之﹐其箭不見落下。眾將往察之﹐箭爲楊枝掛住﹐其鏃正貫於葉心。潘黨曰「一箭偶中耳。若依我說﹐將三葉次第記認﹐你次第射中﹐方見髙手﹗」繇基曰「恐未必能﹐且試爲之。」

潘黨於楊樹上髙低不等﹐塗記了三葉﹐寫个「一」﹐「二」﹐「三」字﹐養繇基也認過了﹐退於百步之外﹐將三矢也記个「一」﹐「二」﹐「三」的號數﹐以次發之﹐依次而中﹐不差毫釐。眾將皆拱手曰「養叔眞神人也﹗」潘黨𨿽然暗暗稱奇﹐終不免自家要顯所長﹐乃謂繇基曰﹕」養叔之射﹐可謂巧矣。然殺人還以力勝﹐吾之射能貫數層堅甲﹐亦當爲諸君試之﹗「眾將皆曰「願觀﹗」潘黨教隨行組甲之士﹐脫下甲來﹐疊至五層。眾將曰﹕」足矣﹗「潘黨命更疊二層﹐共是七層。眾將想道﹕「七層甲﹐差不多有一尺厚﹐如何射得過﹖」潘黨教把那七層堅甲﹐繃於射鵠之上﹐也立在百步之外﹐挽起黑雕弓﹐拈著狼牙箭﹐左手如托泰山﹐右手如抱嬰兒﹐覷得端端正正﹐盡力發去。撲的一聲﹐叫道﹕」著了﹗「只見箭上﹐不見箭落﹐眾人上前看時﹐齊聲喝采起來道﹕「好箭﹐好箭﹗」原來弓勁力深﹐這枝箭直透過七層堅甲﹐如釘釘物﹐穿的堅牢﹐搖也搖不動。

潘黨面有徳色﹐叫軍士將層甲連箭取下﹐欲以徧誇營中。養繇基且教「莫動﹗吾亦試射一箭﹐未知何如﹖「眾將曰﹕」也要看養叔伸力﹗「繇基拈弓在手﹐欲射復止﹐眾將曰﹕」養叔如何不射﹖」繇基曰「只依樣穿札﹐未爲希罕﹐我有个送箭之法。」說罷﹐搭上箭﹐颼的射去﹐叫聲﹕「正好﹗「這枝箭不上不下﹐不左不右﹐恰恰的將潘黨那一枝箭﹐兜底送出布鵠那邊去了。繇基這枝箭﹐依舊穿於層甲孔內。

眾將看時﹐無不吐舌﹐潘黨方才心服﹐嘆曰「養叔妙手﹐吾不及也﹗」史傳上載楚王獵於荊山﹐山上有通臂猿﹐善能接矢﹐楚兵圍之數重﹐王命左右發矢﹐俱爲猿所接。乃召養繇基﹐猿聞繇基之名﹐卽便啼號﹐及繇基到﹐一發而中猿心﹐其爲春秋第一射手﹐名不虛傳矣。潛淵有詩云﹕

落烏貫虱名無偶﹐百步穿楊更罕有。

穿札將軍未足奇﹐彊中更有彊中手。

眾將曰「晉﹑楚相持﹐吾王正在用人之際﹐兩位將軍有此神箭﹐當奏聞吾王﹐美玉不可韞櫝而藏﹗「乃命軍士將箭穿層甲﹐擡到楚共王面前﹐養繇基和潘黨一同過去﹐眾將將兩人先後賭射之事﹐細細稟知楚王﹕」我國有神箭如此﹐何愁晉兵百萬﹖」楚王大怒曰「將以謀勝﹐柰何以一箭僥幸耶﹖爾自恃如此﹐異日必以藝死﹗「盡收繇基之箭﹐不許復射﹐養繇基羞慚而退。

次日五鼓﹐兩軍中各鳴鼓進兵﹐晉上軍元帥郤錡攻楚左軍﹐與公子嬰齊對敵﹔下軍元帥韓厥攻楚右軍﹐與公子壬夫對敵﹔欒書﹑士燮各帥本部車馬﹐中軍護駕﹐與楚共王和公子側對敵。這邊晉厲公是郤毅爲禦﹐欒鍼爲車右將軍﹐郤至等引新軍﹐爲後隊接應﹐那邊楚共王出陣。上午本該乘右廣﹐那右廣卻是養繇基爲將﹐共王怪繇基恃射誇嘴﹐不用右廣﹐反乘了左廣﹐卻是彭名爲禦﹐屈蕩爲車右將軍﹐鄭成公引本國車馬爲後隊接應。

卻說厲公頭帶衝天鳳翅盔﹐身披蟠龍紅錦戰袍﹐腰懸寶劍﹐手提方天大戟﹐乘著金葉包裹的戎輅﹐右有欒書﹐左有士燮﹐展開軍門﹐殺奔楚陣來﹐誰知陣前卻有一窩泥淖﹐黎明時候﹐未曾看得仔細﹐郤毅禦車勇猛﹐剛剛把晉侯車輪陷於淖中﹐馬不能走。

楚共王之子熊茷﹐他少年好勇﹐領著前隊﹐望見晉侯車陷﹐驅車飛趕過來。

那邊欒鍼忙跳下車﹐立於泥淖之中﹐盡平生气力﹐雙手將兩輪扶起﹐車浮馬動﹐一步步掙出泥淖來。那邊熊茷將次趕到﹐這里欒書的軍馬亦到﹐大喝﹕」小將不得無禮﹗「熊茷見旗上有「中軍元帥」字﹐知是大軍﹐喫了一驚﹐回車便走﹐被欒書追上﹐活捉過來。

楚軍見熊茷有失﹐一齊來救﹐卻得士燮引兵殺出﹐後隊郤至等俱到﹐楚兵恐墮埋伏﹐收兵回營。晉兵亦不追趕﹐各自歸寨。

哨馬探聽楚左軍持重﹐晉上軍不曾交戰﹐下軍戰二十餘合﹐互有殺傷﹐勝負未分﹐約定來日再戰﹐欒書將熊茷獻功﹐晉侯欲斬之﹐苗賁皇進曰「楚王聞其子被擒﹐明日必來親自出戰﹐可囚熊茷於軍前﹐往來誘之。」晉侯曰「善。」一夜安息無話。

黎明﹐欒書命開營索戰。大將魏錡告書曰「吾夜來夢見天上一輪明月﹐遂彎弓射之﹐正中月心﹐射出月中一股金光﹐直瀉下來﹐慌忙退步﹐不覺失腳﹐陷於營前泥淖之內﹐猛然驚覺﹐此何兆也﹖「欒書詳之曰﹕」周之同姓爲日﹐異姓爲月﹐射月而中﹐必楚君矣﹐然泥淖乃泉壤之中﹐退入於泥﹐亦非吉兆﹐將軍必愼之﹗」魏錡曰「苟能破楚﹐𨿽死何恨﹖」欒書遂許魏錡打陣。楚將工尹襄出頭。

戰不數合﹐晉兵推出囚車﹐在陣上往來。楚共王見其子熊茷被囚於陣﹐急得心生煙火﹐忙叫彭名鞭馬上前﹐來搶囚車。魏錡望見﹐撇了尹襄﹐徑追楚王﹐架起一枝箭﹐颼的射去﹐正中楚王的左眼﹐潘黨力戰﹐保得楚王回車。楚王負痛拔箭﹐其瞳子隨鏃而出﹐擲於地下﹐有小卒拾而獻曰「此龍睛﹐不可輕棄﹗「楚王乃納於箭袋之中。

晉兵見魏錡得利﹐一齊殺上﹐公子側引兵抵死拒敵﹐救脫了楚共王。錡至圍住了鄭成公﹐賴禦者將大旌藏於弓衣之內﹐成公亦走脫。

時楚王怒甚﹐急喚神箭將軍養繇基速來救駕﹐養繇基聞喚﹐慌忙馳到﹐身邊並無一箭。楚王乃抽二矢付之曰「射寡人乃綠袍虯髯者﹐將軍爲寡人報仇﹐將軍絕藝﹐想不費多矢也﹗」繇基領箭﹐飛車趕入晉陣﹐正撞見綠袍虯髯者﹐知是魏錡﹐大罵﹕」匹夫有何本事﹐輒敢射傷吾主﹗「魏錡方欲答話﹐繇基發箭已到﹐正射中魏錡項下﹐伏於弓衣而死。欒書引軍奪回其屍﹐繇基餘下一矢﹐繳還楚王﹐奏曰「仗大王威靈﹐已射殺綠袍虯髯將矣﹗」

共王大喜﹐自解錦袍賜之﹐並賜狼牙箭百枝﹐軍中稱爲「養一箭」﹐言不消第二箭也。有詩爲證「

鞭馬飛車虎下山﹐晉兵一見膽生寒。

萬人叢裏誅名將﹐一矢成功奏凱還。

卻說晉兵追逐楚兵至緊﹐養繇基抽矢控弦﹐立於陣前﹐追者輒射殺之﹐晉兵乃不敢逼。楚將嬰齊﹑壬夫聞楚王中箭﹐各來接應﹐混戰一場﹐晉兵方退。欒鍼望見令尹旗號﹐知是公子嬰齊之軍﹐請於晉侯曰「臣前奉使於楚﹐楚令尹子重問晉國用兵之法﹐臣以『整暇』二字對﹐今混戰未見其整﹐各退未見其暇﹐臣願使行人持飲獻之﹐以踐昔日之言。」晉侯曰「善。」

欒鍼乃使行人執酒榼﹐造於嬰齊之軍﹐曰「寡君乏人﹐命鍼持矛車右﹐故不得親犒從者﹐使某代進一觴。」嬰齊悟昔日「整暇」之言﹐乃嘆曰「小將軍可謂記事矣。」受其榼﹐對使飲之﹐謂使者曰「來日陣前﹐當面謝也﹗」

行人歸述其語。欒鍼曰「楚君中矢﹐其師尙未肯退﹐柰何﹗」苗賁皇曰﹕」搜閱車乘﹐補益士卒﹐秣馬厲兵﹐修陣固列﹐雞鳴飽食﹐決一死戰﹐何畏乎楚﹗「時郤犨﹑欒黶從魯﹑衛請兵回轉﹐言二國各起兵來助﹐已在二十里遠近。楚諜探知﹐報聞楚王﹐楚王大驚曰「晉兵已眾﹐魯﹑衛又來﹐如之柰何﹖」卽使左右召中軍元帥公子側商議。不知後事如何﹖且看下回分解。

第五十九回

寵胥童晉國大亂誅岸賈趙氏復興

話說楚中軍元帥公子側平日好飲﹐一飲百觚不止﹐一醉竟日不醒。楚共王知其有此毛病﹐每出軍﹐必戒使絕飲。今日晉﹑楚相持﹐有大事在身﹐涓滴不入於口。是日﹐楚王中箭回寨﹐含羞帶怒。公子側進曰「兩軍各已疲勞﹐明日且暫休息一日﹐容臣從容熟計﹐務要與主公雪此大恥。「公子側辭回中軍﹐坐至半夜﹐計未得就。有小豎名谷陽﹐乃公子側貼身寵用的﹐見主帥愁思勞苦﹐客中藏有三重美酒﹐暖一甌以進。公子側嗅之﹐愕然曰﹕」酒乎﹖」谷陽知主人欲飲﹐而畏左右傳說﹐乃詭言曰「非酒﹐乃椒湯耳。「公子側會其意﹐一吸而盡﹐覺甘香快嗓﹐妙不可言﹐問﹕」椒湯還有否﹖」谷陽曰「還有。「谷陽只說椒湯﹐只顧滿斟獻上﹐公子側枯腸久渴﹐口中只叫﹕」好椒湯﹐豎子愛我﹗」斟來便吞﹐正不知飲了多少﹐頹然大醉﹐倒於坐席之上。

楚王聞晉令雞鳴出戰﹐且魯﹑衛之兵又到﹐急遣內侍往召公子側來﹐共商應敵之策﹐誰知公子側沈沈冥冥﹐已入醉鄕﹐呼之不應﹐扶之不起﹐但聞得一陣酒臭﹐知是害酒﹐回復楚王。楚王一連遣人十來次催並﹐公子側越催得急﹐越睡得熟。小豎谷陽泣曰「我本愛元帥而送酒﹐誰知反以害之。楚王知道﹐連我性命難保﹐不如逃之。「時楚王見司馬不到﹐沒柰何﹐只得召令尹嬰齊計議﹐嬰齊原與公子側不合﹐乃奏曰﹕」臣逆知晉兵勢盛﹐不可必勝﹐故初議不欲救鄭﹐此來都出司馬主張﹐今司馬貪杯誤事﹐臣亦無計可施﹐不如乘夜悄悄班師﹐可免挫敗之辱。」楚王曰「𨿽然如此﹐司馬醉在中軍﹐必爲晉軍所獲﹐辱國非小。「乃召養繇基曰﹕」仗汝神箭﹐可擁護司馬回國也。」當下暗傳號令﹐拔寨都起﹐鄭成公親帥兵護送出境﹐只畱養繇基斷後﹐繇基思想道﹕「等待司馬酒醒﹐不知何時﹖「卽命左右便將公子側扶起﹐用革帶縛於車上﹐叱令逐隊前行﹐自己率弓弩手三百人﹐緩緩而退。

黎明﹐晉軍開營索戰﹐直逼楚營﹐見是空幕﹐方知楚軍已遁去矣﹐欒書欲追之﹐士燮力言不可。諜者報﹕「鄭國各處嚴兵固守。」欒書度鄭不可得﹐乃唱凱而還。魯﹑衛之兵﹐亦散歸本國。

卻說公子側行五十里之程﹐方才酒醒﹐覺得身子繃急﹐大叫﹕「誰人縛我﹗「左右曰﹕」司馬酒醉﹐養將軍恐乘車不穩﹐所以如此。」乃急將革帶解去﹐公子側雙眼尙然朦朧﹐問道﹕「如今車馬往那里走﹗」左右曰「是回去的路。「又問﹕」如何便回﹗」左右曰「夜來楚王連召司馬數次﹐司馬醉不能起﹐楚王恐晉軍來戰﹐無人抵敵﹐已班師矣。「公子側大哭曰﹕」豎子害殺我也﹗」急喚谷陽﹐已逃去不知所之矣。

楚共王行二百里﹐不見動靜﹐方才放心﹐恐公子側懼罪自盡﹐乃遣使傳命曰「先大夫子玉之敗﹐我先君不在軍中﹔今日之戰﹐罪在寡人﹐無與司馬之事。「嬰齊恐公子側不死﹐別遣使謂公子側曰﹕」先大夫子玉之敗﹐司馬所知也﹔縱吾王不忍加誅﹐司馬何面目復臨楚軍之上乎﹗」公子側嘆曰「令尹以大義見責﹐側其敢貪生乎﹗「乃自縊而死。楚王嘆息不已﹐此周簡王十一年事。髯仙有詩言酒之誤事﹐詩云﹕

眇目君王資老謀﹐英雄誰想困糟邱﹖

豎兒愛我翻成害﹐謾說能消萬事愁。

話分兩頭﹐卻說晉厲公勝楚回朝﹐自以爲天下無敵﹐驕侈愈甚。

士燮逆料晉國必亂﹐鬱鬱成疾﹐不肯醫治﹐使太祝祈神﹐只求早死﹐未幾卒。子範匄嗣。

時胥童巧佞便給﹐最得寵幸﹐厲公欲用爲卿﹐柰卿無缺﹐胥童奏曰「今三郤並執兵權﹐族大勢重﹐舉動自專﹐將來必有不軌之事﹐不如除之﹐若除郤氏之族﹐則位置多虛﹐但憑主公擇愛而立之﹐誰敢不從﹗」厲公曰﹕」郤氏反狀未明﹐誅之恐羣臣不服。「胥童又奏曰「鄢陵之戰﹐郤至已圍鄭君﹐兩下並車﹐私語多時﹐逐解圍放鄭君去了﹐其間必先有通楚事情﹐只須問楚公子熊茷﹐便知其實。」厲公卽命胥童往召熊茷﹐胥童謂熊茷曰﹕」公子欲歸楚乎﹗「茷對曰「思歸之甚﹐恨不能耳﹗」胥童曰﹕」汝能依我一事﹐當送汝歸。「熊茷曰「惟命。」胥童遂附耳言﹕」若見晉侯﹐問起郤至之事﹐必須如此恁般登答。「熊茷應允。

胥童遂引至內朝來見﹐晉厲公屏去左右﹐問﹕「郤至曾與楚私通否﹖汝當實言﹐我放汝回國。」熊茷曰﹕」恕臣無罪﹐臣方敢言。「厲公曰「正要你說實話﹐何罪之有﹖」熊茷曰﹕」郤氏與吾國子重﹐二人素相交善﹐屢有書信相通﹐言「君侯不信大臣﹐淫樂無度﹐百姓胥怨﹐非吾主也﹐人心更思襄公。襄公有孫名周﹐見在京師﹐他日南北交兵﹐幸而師敗﹐吾當奉孫周以事楚。『獨此事臣素知之﹐他未聞也﹗」

按晉襄公之庶長子名談﹐自趙盾立靈公﹐談避居於周﹐在單襄公門下。後談生下一子﹐因是在周所生﹐故名曰周。當時靈公被弒﹐人心思慕文公﹐故迎立公子黑臀﹐黑臀傳歡﹐歡傳州蒲﹐至是﹐州蒲淫縱無子﹐人心復思慕襄公﹐故胥童教熊茷使引孫周﹐以搖動厲公之意。

熊茷言之未已﹐胥童接口曰「怪得前日鄢陵之戰﹐郤犨與嬰齊對陣﹐不發一矢﹐其交通之情可見矣﹗郤至明縱鄭君﹐又何疑焉﹖主公若不信﹐何不遣郤至往周告捷﹐使人窺之﹐若果有私謀﹐必與孫周私下相會。「厲公曰﹕」此計甚當。」遂遣郤至獻楚捷於周。

胥童陰使人告孫周曰「晉國之政﹐半在郤氏﹐今溫季來王都獻捷﹐何不見之﹐他日公孫復還故國﹐也有个相知。「孫周以爲然﹐郤至至周﹐公事已畢﹐孫周遂至公館相拜﹐未免詳叩本國之事﹐郤至一一告之﹐談論半日而別。厲公使人探聽回來﹐傳說如此﹐熊茷所言﹐果然是實﹐遂有除郤氏之意﹐尙未發也。

一日﹐厲公與婦人飲酒﹐索鹿肉爲饌甚急﹐使寺人孟張往市取鹿﹐市中適當缺乏﹐郤至自郊外載一鹿於車上﹐從市中而過。孟張並不分說﹐奪之以去﹐郤至大怒﹐彎弓搭箭﹐將孟張射死﹐復取其鹿。厲公聞之﹐怒曰「季子太欺余也﹗」遂召胥童﹑夷羊五等一班嬖人共議﹐欲殺郤至。胥童曰﹕」殺郤至﹐則郤錡﹑郤犨必叛﹐不如並除之。「夷羊五曰「公私甲士﹐約可八百人﹐以君命夜帥以往﹐乘其無備﹐可必勝也。」長魚矯曰﹕」三郤家甲﹐倍於公宮﹐斗而不勝﹐累及君矣﹐方今郤至兼司寇之職﹐郤犨又兼士師﹐不如詐爲獄訟﹐覷便刺之﹐汝等引兵接應可也。「厲公曰「妙哉﹗我使力士淸沸助汝。」長魚矯打聽三郤是日在講武堂議事﹐乃與淸沸魋各以雞血塗面﹐若爭鬥相殺者﹐各帶利刀﹐扭結到講武堂來﹐告訴曲直﹐郤犨不知是計﹐下坐問之﹐淸沸魋假作稟話﹐捱到近身﹐抽刃刺犨﹐中其腰﹐撲地便倒﹐郤錡急拔佩刀來砍沸魋﹐卻是長魚矯接住﹐兩个在堂下戰將起來。郤至捉空趨出﹐升車而逃﹐沸魋把郤錡再砍一刀﹐眼見得不活了﹐便來夾攻郤錡﹐錡𨿽是武將﹐爭柰沸魋有千斤力气的人﹐長魚矯且是年少手活﹐一个人怎戰得他兩个人過﹐亦被沸魋擉倒。

長魚矯見走了郤至﹐道﹕「不好了﹐我追趕他去。」也是三郤合當同日並命﹐正走之間﹐遇著胥童﹑夷羊五引著八百甲士來到﹐口中齊叫﹕「晉侯有旨﹐只拿謀反郤氏﹐不得放走了﹗「郤至見不是頭﹐回車轉來﹐劈面撞見長魚矯﹐一躍上車﹐郤至早已心慌﹐不及措手﹐被長魚矯亂砍﹐便割了頭﹐淸沸魋把郤錡﹑郤犨都割了頭﹐血淋淋的三顆首級﹐提入朝門。有詩爲證﹕

無道君昏臣不良﹐紛紛嬖幸擅朝堂。

一朝過聽讒人語﹐演武堂前起戰場。

卻說上軍副將荀偃﹐聞本帥郤錡在演武堂遇賊﹐還不知何人﹐卽時駕車入朝﹐欲奏聞討賊﹐中軍元帥欒書﹐不約而同﹐亦至朝門﹐正遇胥童引兵到來﹐書偃不覺大怒﹐喝曰「我只道何人爲亂﹐原來是你鼠輩﹗禁地威嚴﹐甲士誰敢近前﹐還不散去﹖」胥童也不答話﹐卽呼於眾曰「欒書﹑荀偃﹐與三郤同謀反叛﹐甲士與我一齊拿下﹐重重有賞﹗」甲士奮勇上前﹐圍裹了書﹑偃二人﹐直擁至朝堂之上。

厲公聞長魚矯等幹事回來﹐卽時禦殿﹐看見甲士紛紛﹐倒喫了一驚﹐問胥童曰「罪人已誅﹐眾軍如何不散﹖」胥童奏曰﹕」拿得叛黨書﹑偃﹐請主公裁決﹗「厲公曰﹕」此事與書﹟偃無與﹗「長魚矯跪至晉侯膝前﹐密奏曰「欒﹑郤同功一體之人﹐荀偃又是郤錡部將﹐三郤被誅﹐欒﹑荀二氏必不自安﹐不久將有爲郤氏復仇之事﹐主公今日不殺二人﹐朝中不得太平﹗」厲公曰﹕」一朝而殺三卿﹐又波及他族﹐寡人不忍也﹗「乃恕書﹑偃無罪﹐還復原職﹐書﹑偃謝恩回家。長魚矯嘆曰﹕」君不忍二人﹐二人將忍於君矣﹖「卽時逃奔西戎去了。

厲公重賞甲士﹐將三郤屍首﹐號令朝門﹐三日方聽收葬﹐其郤氏之族﹐在朝爲官者﹐姑免死罪﹐盡罷歸田﹐以胥童爲上軍元帥﹐代郤錡之位﹐以夷羊五爲新軍元帥﹐代郤犨之位﹐以淸沸魋爲新軍副將﹐代郤至之位﹐楚公子熊茷釋放回國。

胥童旣在卿列﹐欒書﹑荀偃羞與同事﹐每每稱病不出﹐胥童恃晉侯之寵﹐不以爲意。

一日﹐厲公同胥童出遊於嬖臣匠麗氏之家﹐家在太陰山之南﹐離絳城二十餘里﹐三宿不歸。荀偃私謂欒書曰「君之無道﹐子所知也﹐吾等稱疾不朝﹐目下𨿽得苟安﹐他日胥童等見疑﹐復誣我等以怨望之名﹐恐三郤之禍﹐終不能免。不可不慮﹗「欒書曰﹕」然則何如﹖」荀偃曰「大臣之道﹐社稷爲重﹐君爲輕﹐今百萬之眾﹐在子掌握﹐若行不測之事﹐別立賢君﹐誰敢不從﹖「欒書曰﹕」事可必濟乎﹖」荀偃曰「龍之在淵﹐沒人不可窺也﹔及其離淵就陸﹐童子得而制之。君遊於匠麗氏﹐三宿不返﹐此亦離淵之龍矣﹐尙何疑哉﹖「欒書嘆曰﹕」吾世代忠於晉家﹐今日爲社稷存亡﹐出此不得已之計﹐後世必議我爲弒逆﹐我亦不能辭矣﹗「

乃商議忽稱病愈﹐欲見晉侯議事﹐預使牙將程滑將甲士三百人﹐伏於太陰山之左右﹐二人到匠麗氏謁見厲公﹐奏言「主公棄政出遊﹐三日不歸﹐臣民失望﹐臣等特來迎駕還朝﹗」厲公被彊不過﹐只得起駕。

胥童前導﹐書﹑偃後隨﹐行至太陰山下﹐一聲炮響﹐伏兵齊起﹐程滑先將胥童砍死﹐厲公大驚﹐從車上倒跌下來﹐書﹑偃吩咐甲士將厲公拿住﹐屯兵於太陰山下﹐囚厲公於軍中﹐欒書曰「範﹑韓二氏﹐將來恐有異言﹐宜假君命以召之﹗「荀偃曰﹕」善﹗」乃使飛車二乘﹐分召士匄﹑韓厥二將。使者至士匄之家﹐士匄問﹕「主公召我何事﹖「使者不能答﹐匄曰﹕」事可疑矣﹗」卽遣心腹左右﹐打聽韓厥行否﹐韓厥先以病辭﹐匄曰「智者所見略同也﹗「欒書見匄﹐厥俱不至﹐問荀偃﹕」此事如何﹖「偃曰﹕」子已騎虎背﹐尙欲下耶﹖「欒書點頭會意﹐是夜﹐命程滑獻鴆酒於厲公﹐公飲之而薨。卽於軍中殯殮﹐葬於翼城東門之外。士匄﹐韓厥驟聞君薨﹐一齊出城奔喪﹐亦不問君死之故。

葬事旣畢﹐欒書集諸大夫共議立君。荀偃曰「三郤之死﹐胥童謗謂欲扶立孫周﹐此乃讖也。靈公死於桃園﹐而襄遂絕後﹐天意有在﹐當往迎之﹗」羣臣皆喜。

欒書乃遣荀如京師﹐迎孫周爲君。

周是時十四歲矣﹐生得聰穎絕人﹐誌略出眾。見荀來迎﹐問其備細﹐卽日辭了單襄公﹐同荀歸晉。行到地名淸原﹐欒書﹑荀偃﹑士匄﹑韓厥一班卿大夫﹐齊集迎接。孫周開言曰「寡人羈旅他邦﹐且不指望還鄕﹐豈望爲君乎﹖但所貴爲君者﹐以命令所自出也﹗若以名奉之﹐而不遵其令﹐不如無君矣﹗卿等肯用寡人之命﹐只在今日﹐如其不然﹐聽卿等更事他人﹐孤不能擁空名於上﹐爲州蒲之續也﹗「欒書等俱戰栗再拜曰﹕」羣臣願得賢君而事﹐敢不從命﹗」旣退﹐欒書謂諸臣曰「新君非舊比也﹐當以小心事之﹗「孫周進了絳城﹐朝於太廟﹐嗣晉侯之位﹐是爲悼公。卽位之次日﹐卽面責夷羊五﹐淸沸魋等逢君於惡之罪﹐命左右推出朝門斬之﹐其族俱逐出境外。又將厲公之死﹐坐罪程滑﹐磔之於市。嚇得欒書終夜不寐﹐次日﹐卽告老致政﹐薦韓厥以自代。未幾﹐驚憂成疾而卒。悼公素聞韓厥之賢﹐拜爲中軍元帥﹐以代欒書之位。

韓厥托言謝恩﹐私奏於悼公曰「臣等皆賴先世之功﹐得侍君左右。然先世之功﹐無有大於趙氏者﹕衰佐文公﹐盾佐襄公﹐俱能輸忠竭悃﹐取威定伯。不幸靈公失政﹐寵信姦臣屠岸賈﹐謀殺趙盾﹐出奔僅免。靈公遭兵變﹐被弒於桃園﹐景公嗣立﹐復寵屠岸賈﹐岸賈欺趙盾已死﹐假稱趙氏弒逆﹐追治其罪﹐滅絕趙宗﹐臣民憤怨﹐至今不平。天幸趙氏有遣孤趙武尙在﹐主公今日賞功罰罪﹐大修晉政﹐旣已正夷羊五等之罰﹐豈可不追錄趙氏之功乎﹖」

悼公曰「此事寡人亦聞先人言之﹐今趙氏何在﹖」韓厥對曰﹕」當時岸賈索趙氏孤兒甚急﹐趙之門客曰公孫杵臼﹑程嬰﹐杵臼假抱遺孤﹐甘就誅戮﹐以脫趙武﹔程嬰將武藏匿於盂山﹐今十五年矣﹗「悼公曰「卿可爲寡人召之﹗」韓厥奏曰﹕」岸賈尙在朝中﹐主公必須祕密其事﹗「悼公曰「寡人知之矣﹗」韓厥辭出宮門﹐親自駕車﹐往迎趙武於盂山。程嬰爲禦﹐當初從故絳城而出﹐今日從新絳城而入﹐城郭俱非﹐感傷不已。韓厥引趙武入內宮﹐朝見悼公﹐悼公匿於宮中﹐詐稱有疾。

明日﹐韓厥率百官入宮問安﹐屠岸賈亦在。悼公曰「卿等知寡人之疾乎﹐只爲功勞簿上有一件事不明﹐以此心中不快耳﹗「諸大夫叩首問曰﹕」不知功勞簿上那一件不明﹖」悼公曰「趙衰﹑趙盾﹐兩世立功於國家﹐安忍絕其宗祀﹖「眾人齊聲應曰﹕」趙氏滅族﹐已在十五年前﹐今主公𨿽追念其功﹐無人可立。「

悼公卽呼趙武出來﹐徧拜諸將。諸將曰「此位小郎君何人﹖」韓厥曰﹕」此所謂孤兒趙武也。向所誅趙孤﹐乃門客程嬰之子耳﹗「屠岸賈此時魂不附體﹐如癡醉一般﹐拜伏於地上﹐不能措一詞。悼公曰﹕」此事皆岸賈所爲﹐今日不族岸賈﹐何以慰趙氏冤魂於地下﹖「叱左右﹕」將岸賈綁出斬首﹗「卽命韓厥同趙武﹐領兵圍屠岸賈之宅﹐無少長皆殺之。趙武請岸賈之首﹐祭於趙朔之墓。國人無不稱快。

潛淵詠史詩曰﹕

岸賈當時滅趙氏﹐今朝趙氏滅屠家。

只爭十五年前後﹐怨怨仇仇報不差﹗

晉悼公旣誅岸賈﹐卽召趙武於朝堂﹐加冠﹐拜爲司寇﹐以代岸賈之職。以前田祿﹐悉給還之。又聞程嬰之義﹐欲用爲軍正。嬰曰「始吾不死者﹐以趙氏孤未立也。今已復官報仇矣﹐豈可自貪富貴﹐令公孫杵臼獨死﹐吾將往報杵臼於地下﹗」遂自刎而亡。

趙武撫其屍痛哭﹐請於晉侯﹐殯殮從厚﹐與公孫杵臼同葬於雲中山﹐謂之「二義」冢﹐趙武服齊衰三年﹐以報其徳。有詩爲證﹕

陰谷深藏十五年﹐褲中兒報祖宗冤。

程嬰杵臼稱雙義﹐一死何須問後先﹖

再說悼公旣立趙武﹐遂召趙勝於宋﹐復以邯鄲畀之。又大正羣臣之位﹐賢者尊之﹐能者使之﹐錄前功﹐赦小罪﹐百官濟濟﹐各稱其職。且說幾个有名的官員﹕韓厥爲中軍元帥﹐士匄副之﹔荀罃爲上軍元帥﹐荀偃副之﹔欒黶爲下軍元帥﹐士魴副之﹔趙武爲新軍元帥﹐魏相副之﹔祁奚爲中軍尉﹐羊舌職副之﹔魏絳爲中軍司馬﹐張老爲候奄﹐韓無忌掌公族大夫﹐士渥濁爲太傅﹐賈辛爲司空﹐欒糾爲親軍戎禦﹐荀賓爲車右將軍﹐程鄭爲贊僕﹐鐸遏寇爲輿尉﹐籍偃爲輿司馬。

百官旣具﹐大修國政﹐蠲逋薄斂﹐濟乏省役﹐振廢起滯﹐卹鰥惠寡﹐百姓大悅。宋﹑魯諸國聞之﹐莫不來朝。惟有鄭成公因楚王爲他射損其目﹐感切於心﹐不肯事晉。

楚共王聞厲公被弒﹐喜形於色﹐正思爲復仇之舉。又聞新君嗣位﹐賞善罰惡﹐用賢圖治﹐朝廷淸肅﹐內外歸心﹐伯業將復興﹐不覺喜變爲愁﹐卽召羣臣商議﹐要去擾亂中原﹐使晉不能成伯。

令尹嬰齊束手無策。

公子壬夫進曰「中國惟宋爵尊國大﹐況其國介於晉﹑吳之間﹐今欲擾亂晉伯﹐必自宋始。今宋大夫魚石﹑向爲人﹑鱗朱﹑向帶﹑魚府五人﹐與右師華元相惡﹐見今出奔在楚。若資以兵力﹐用之伐宋﹐取得宋邑﹐卽以封之﹐此以敵攻敵之計。晉若不救﹐則失諸侯矣﹔若救宋﹐必攻魚石﹐我坐而觀其成敗﹐亦一策也。」

共王乃用其謀﹐卽命壬夫爲大將﹐用魚石等爲向導﹐統大軍伐宋。不知勝負如何﹖且看下回分解。

第六十回

智武子分軍肆敵偪陽城三將鬥力

話說周簡王十三年夏四月﹐楚共王用右尹壬夫之計﹐親統大軍﹐同鄭成公伐宋。以魚石等五大夫爲向導﹐攻下彭城﹐使魚石等據之。畱下三百乘﹐屯戍其地﹐共王謂五大夫曰「晉方通吳﹐與楚爲難﹐而彭城乃吳﹑晉往來之徑﹐今畱重兵助汝﹐進戰則可以割宋國之封﹐退守亦可以絕吳﹑晉之使﹐汝宜用心任事﹐勿負寡人之托﹗「共王歸楚。

是冬﹐宋成公使大夫老佐帥師圍彭城﹐魚石統戍卒迎戰﹐爲老佐所敗﹐楚令尹嬰齊聞彭城被圍﹐引兵來救﹐老佐恃勇輕敵﹐深入楚軍﹐中箭而亡﹐嬰齊遂進兵侵宋﹐宋成公大懼﹐使右師華元至晉告急。

韓厥言於悼公曰「昔文公之伯﹐自救宋始﹐興衰之機﹐在此一舉﹐不可以不勤也﹗」乃大發使﹐徵兵於諸侯。悼公親統大將韓厥﹑荀偃﹑欒黶等﹐先屯兵於臺谷。嬰齊聞晉兵大至﹐乃班師歸楚。

周簡王十四年﹐悼公帥宋﹑魯﹑衛﹑曹﹑莒﹑邾﹑滕﹑薛八國之兵﹐進圍彭城。宋大夫向戍使士卒登車巢車﹐向城上四面呼曰「魚石等背君之賊﹐天理不容﹗今晉統二十萬之眾﹐蹂破孤城﹐寸艸不畱﹐汝等若知順逆﹐何不擒逆賊來降﹖免使無辜被戮﹗」

如此傳呼數徧﹐彭城百姓聞之﹐皆知魚石理虧﹐開門以納晉師﹐時楚戍𨿽眾﹐魚石等不加優卹﹐莫肯效力。晉悼公入城﹐戍卒俱奔散。韓厥擒魚石﹐欒黶﹑荀偃擒魚府﹐宋向戍擒向爲人﹐向帶﹐魯仲孫蔑擒鱗朱﹐各解到晉悼公處獻功。悼公命將五大夫斬首﹐安置其族於河東壺邱之地﹐遂移師問罪於鄭。

楚右尹壬夫侵宋以救鄭﹐諸侯之師還救宋﹐因各散歸。

是年﹐周簡王崩﹐世子泄心卽位﹐是爲靈王。靈王自始生時﹐口上便有髭須﹐故周人謂之髭王。髭王元年夏﹐鄭成公疾篤﹐謂上卿公子偪曰「楚君以救鄭之故﹐矢及於目﹐寡人未之敢忘。寡人死後﹐諸卿切勿背楚﹗」囑罷遂薨。公子馬非等奉世子髠頑卽位﹐是爲僖公。

晉悼公以鄭人未服﹐大合諸侯於戚以謀之。魯大夫仲孫蔑獻計曰「鄭地之險﹐莫如虎牢﹐且楚﹑鄭相通之要道也﹗誠築城設關﹐畱重兵以逼之﹐鄭必從矣﹗」

楚降將巫臣獻計曰「吳與楚一水相通﹐自臣往歲聘吳﹐約與攻楚﹐吳人屢次侵擾楚屬﹐楚人苦之﹐今莫若更遣一介﹐導吳伐楚﹐楚東苦吳兵﹐安能北與我爭鄭乎﹗「晉悼公兩從之。

時齊靈公亦遣世子光﹐同上卿崔杼來會所﹐聽晉之命。悼公乃合九路諸侯兵力﹐大城虎牢﹐增置墩臺﹐大國抽兵千人﹐小國五百三百﹐共守其地。鄭僖公果然恐懼﹐始行成於晉﹐晉悼公乃還。

時中軍尉祁奚年七十餘矣﹐告老致政﹐悼公問曰「孰可以代卿者﹖」奚對曰﹕」莫如解狐。「悼公曰「聞解狐卿之仇也﹐何以舉之﹖」奚對曰﹕」君問可﹐非問臣之仇也。「悼公乃召解狐﹐未及拜官﹐狐已病死。悼公復問曰「解狐之外﹐更有何人﹖」奚對曰﹕」其次莫如午。「悼公曰「午非卿之子耶﹖」奚對曰﹕」君問可﹐非問臣之子也。「悼公曰「今中軍尉副羊舌職亦死﹐卿爲我並擇其代。」奚對曰﹕」職有二子﹐曰赤﹐曰肹﹐二人皆賢﹐惟君所用。「悼公從其言﹐以祁午爲中軍尉﹐羊舌赤副之﹐諸大夫無不悅服。

話分兩頭。

再說巫臣之子巫狐庸﹐奉晉侯命﹐如吳見吳王壽夢﹐請兵伐楚。壽夢許之﹐使世子諸樊爲將﹐治兵於江口﹐早有諜人報入楚國。楚令尹嬰齊奏曰「吳師從未至楚﹐若一次入境﹐後將復來﹐不如先期伐之。」共王以爲然。嬰齊乃大閱舟師﹐簡精卒二萬人﹐由大江襲破鳩玆﹐遂欲順流而下。驍將鄧廖進曰﹕」長江水澑﹐進易退難﹐小將願率一軍前行﹐得利則進﹐失利亦不至於大敗。元帥屯兵於郝山磯﹐相機觀變﹐可以萬全。「嬰齊然其策﹐乃選組甲三百人﹐被練袍者三千人﹐皆气彊力大﹐一可當十者﹐大小舟共百艘﹐一聲炮響﹐船頭望東進發。

早有哨船探知鳩玆失事﹐來報世子諸樊。諸樊曰「鳩玆旣失﹐楚兵必乘勝東下﹐宜預備之。」乃使公子夷昧帥舟師數十艘﹐於東西梁山誘敵。公子余祭伏兵於采石港。

鄧廖兵過郝山磯﹐望梁山有兵船﹐奮勇前進﹐夷昧略戰﹐卽佯敗東走。鄧廖追過采石磯﹐遇諸樊大軍﹐方接戰﹐未十餘合﹐采石港中炮聲大振﹐余祭伏兵從後夾攻﹐前後矢發如雨點﹐鄧廖面中三矢﹐猶拔箭力戰﹐夷昧乘艨艟大艦至﹐艦上俱精選勇士﹐以大槍亂搗敵船﹐船多覆溺﹐鄧廖力盡被執﹐不屈而死。餘軍得逃者﹐惟組甲八十﹐被練甲者三百人而已。

嬰齊懼罪﹐方欲俺敗爲功﹐誰知吳世子諸樊乘勝﹐反進兵襲楚﹐嬰齊大敗而回﹐鳩玆仍復歸吳。嬰齊羞憤成疾﹐未至郢都﹐遂卒。史臣有詩云﹕

乘車射禦教吳人﹐從此東方起戰塵。

組甲成擒名將死﹐當年錯著族巫臣。

共王乃進右尹壬夫爲令尹。壬夫賦性貪鄙﹐索賂於屬國。陳成公不能堪﹐乃使轅僑如請服於晉﹐晉悼公大合諸侯於雞澤﹐再會諸侯於戚﹐吳子壽夢亦來會好﹐中國之勢大振。

楚共王怒失陳國﹐歸罪於壬夫﹐殺之﹐用其弟公子貞字子囊者代爲令尹﹐大閱師徒﹐出車五百乘伐陳。時陳成公午已薨﹐世子弱嗣位﹐是爲哀公﹐懼楚兵威﹐復歸附於楚。

晉悼公聞之大怒﹐欲起兵與楚爭陳﹐忽報無終國君嘉父﹐遣大夫孟樂至晉﹐獻虎豹之皮百个﹐奏言「山戎諸國﹐自齊桓公徵服﹐一向平靖﹐近因燕秦微弱﹐山戎窺中國無伯﹐復肆侵掠﹐寡君聞晉君精明﹐將紹桓文之業﹐因此宣晉威徳﹐諸戎情願受盟﹐因此寡君遣微臣奉聞﹐惟賜定奪。「悼公集諸將商議﹐皆曰﹕」戎狄無親﹐不如伐之。昔者﹐齊桓公之伯﹐先定山戎﹐後徵荊楚﹐正以豺狼之性﹐非兵威不能制也。」司馬魏絳獨曰「不可﹐今諸侯初合﹐大業未定﹐若興兵伐戎﹐楚兵必乘虛而生事﹐諸侯必叛晉而朝楚﹐夫夷狄﹐禽獸也﹔諸侯﹐兄弟也。今得禽獸而失兄弟﹐非策也。「悼公曰﹕」戎可和乎﹖「魏絳對曰﹕」和戎之利有五﹕戎與晉鄰﹐其地多曠﹐賤土貴貨﹐我以貨易土﹐可以廣地﹐其利一也﹔侵掠旣息﹐邊民得安意耕種﹐其利二也﹔以徳懷遠﹐兵車不勞﹐其利三也﹔戎狄事晉﹐四鄰震動﹐諸侯畏服﹐其利四也﹔我無北顧之憂﹐得以專意於南方﹐其利五也。有此五利﹐君何不從﹖「悼公大悅。

卽命魏絳爲和戎之使﹐同孟樂先至無終國﹐與國王嘉父商議停當﹐嘉父乃號召山戎諸國﹐並至無終﹐歃血定盟﹕」方今晉侯嗣伯﹐主盟中華﹐諸戎願奉約束﹐捍衛北方﹐不侵不叛﹐各保寧宇﹐如有背盟﹐天地不佑﹗「諸戎受盟﹐各各歡喜﹐以土宜獻魏絳﹐絳分毫不受﹐諸戎相顧曰「上國使臣﹐廉潔如此﹗」倍加敬重。

魏絳以盟約回報悼公﹐悼公大悅。

時楚令尹公子貞已得陳國﹐又移兵伐鄭。因虎牢有重兵戍守﹐不走汜水一路﹐卻由許國望潁水而來。

鄭僖公髠頑大懼﹐集六卿共議﹐那六卿公子騑字子駟﹑公子發字子國﹑公子嘉字子孔﹐三位俱穆公之子﹐於僖公爲叔祖輩﹔公孫輒字子耳﹐乃公子去疾之子﹔公孫蠆字子蟜﹐乃公子偃之子﹐公孫捨之字子展﹐乃公子喜之子﹐三位俱穆公之孫﹐襲父爵爲卿﹐爲僖公爲叔輩。這六卿都是尊行﹐素執鄭政。僖公髠頑心髙气傲﹐不甚加禮﹐以此君臣積不相能﹐上卿公子騑尢爲鑿柄。

今日會議之際﹐僖公主意﹐欲堅守以待晉救﹐公子騑開言曰「諺云『遠水豈能救近火』﹐不如從楚。「僖公曰﹕」從楚則晉師又至﹐何以當之﹖「公子騑對曰﹕」晉與楚誰憐我者﹖我亦何擇於二國﹖惟彊者則事之﹗今後請以犧牲玉帛待於境外﹐楚來則盟楚﹐晉來則盟晉。兩雄並爭必有大屈﹐彊弱旣分﹐吾因擇彊者而庇民焉﹐不亦可乎﹖「

僖公不從其計﹐曰「如駟言鄭朝夕待盟﹐無寧歲矣﹗」欲遣使求援於晉﹐諸大夫懼違公子騑之意﹐莫肯往者﹐僖公發憤自行﹐是夜宿於驛舍。公子騑使門客伏而刺之﹐托言暴疾﹐立其弟嘉爲君﹐是爲簡公。使人報楚曰「從晉皆髠頑之意﹐今髠頑已死﹐願聽盟罷兵﹗」楚公子貞受盟而退。

晉悼公以聞鄭復從楚﹐乃問於諸大夫曰「今陳﹑鄭俱叛﹐伐之何先﹖「荀罃對曰﹕」陳國小地偏﹐無益於成敗之數﹔鄭爲中國之樞﹐自來圖伯﹐必先服鄭。寧失十陳﹐不可失一鄭也﹗「韓厥曰﹕」子羽識見明決﹐能定鄭者必此人﹐臣力衰智耄﹐願以中軍斧鉞讓之。「悼公不許﹐厥堅請不已﹐乃從之。韓厥告老致政﹐荀罃遂代爲中軍元帥﹐統大軍伐鄭。

兵至虎牢﹐鄭人請盟﹐荀罃許之﹐比及晉師反旆。楚共王親自伐鄭﹐復取成而歸。悼公大怒﹐問於諸大夫曰「鄭人反覆﹐兵至則從﹐兵撤復叛﹐今欲得其堅附﹐當用何策﹖」荀罃獻計曰﹕」晉所以不能收鄭者﹐以楚人爭之甚力也﹐今欲收鄭﹐必先敝楚﹔欲敝楚﹐必用『以逸待勞』之策。「悼公曰「何謂『以逸待勞』之策﹖」荀罃對曰﹕」兵不可以數動﹐數動則疲﹐諸侯不可以屢勤﹐屢勤則怨﹐內疲而外怨﹐以此禦楚﹐臣未見其勝也。臣請舉四軍之眾﹐分而爲三﹐將各國亦分派配搭﹐每次只用一軍﹐更番出入﹐楚進則我退﹐楚退則我復進﹐以我之一軍﹐牽楚之全軍﹐彼求戰不得﹐求息又不得﹐我無暴骨之凶﹐彼有道塗之苦﹐我能亟往﹐彼不能亟來﹐如是而楚可疲﹐鄭可固也﹗「

悼公曰「此計甚善﹗「卽命荀罃治兵於曲梁﹐三分四軍﹐定更番之制﹐荀罃登壇出令﹐壇上豎起一面杏黃色大旆﹐上寫」中軍元帥智「。他本荀罃氏﹐爲何卻寫」智「字﹖因荀罃﹑荀偃叔侄同爲大將﹐軍中一姓﹐嫌無分別﹐父荀首食采於智﹐偃父荀庚自晉作三行時﹐曾爲中行將軍﹐故又以智氏﹑中行氏別之。自此荀罃號爲智﹐荀偃號爲中行偃﹐軍中耳目﹐就不亂了。

這都是荀罃的法度﹐壇下分立三軍﹕第一軍﹐上軍元帥荀偃﹐副將韓起﹐魯﹑曹﹑邾三國以兵從﹐中軍副將範匄接應﹔第二軍﹐下軍元帥欒黶﹐副將士魴﹐齊﹑滕﹑薛三國以兵從﹐中軍上大夫魏頡接應﹔第三軍﹐新軍元帥趙武﹐副將魏相﹐宋﹑衛﹑郳三國以兵從﹐中軍下大夫荀會接應。

荀罃傳令﹕第一次上軍出徵﹐第二次下軍出徵﹐第三次新軍出徵﹐中軍兵將﹐分配接應﹐周而復始﹐但取盟約歸報﹐便算有功﹐更不許與楚兵交戰。

公子楊幹﹐乃悼公之同母弟﹐年方一十九歲﹐新拜中軍戎禦之職﹐血气方剛﹐未經戰陣﹐聞得治兵伐鄭﹐磨拳擦掌﹐巴不得獨當一隊﹐立刻上前廝殺﹐不見智蔤點用﹐心中一股銳气﹐按納不住﹐遂自請爲先鋒﹐願效死力。智曰「吾今日分軍之計﹐只要速進速退﹐不以戰勝爲功﹐分派已定﹐小將軍𨿽勇﹐無所用之。」楊幹固請自效﹐荀罃曰「旣小將軍堅請﹐權於荀大夫部下接應新軍。」楊幹又道﹕「新軍派在第三次出徵﹐等待不及﹐求撥在第一軍部下﹗」智不從﹐楊幹恃自家是晉侯親弟﹐徑將本部車卒﹐自成一隊﹐列於中軍副將範匄之後。

司馬魏絳奉將令整肅行伍﹐見楊幹越次成列﹐卽鳴鼓告於眾曰「楊幹故違將令﹐亂了行伍之序﹐論軍法本該斬首﹐念是晉侯親弟﹐姑將僕禦代戮﹐以肅軍政。」卽命軍校擒其禦車之人斬之﹐懸首壇下。

軍中肅然。

楊幹素驕貴自恣﹐不知軍法。見禦人被戮﹐嚇得魂不附體﹐十分懼怕中﹐又帶了三分羞﹐三分惱﹐當下駕車馳出軍營﹐徑奔晉悼公之前﹐哭拜於地﹐訴說魏絳如此欺負人﹐無顏見諸將之面。悼公愛弟之心﹐不暇致詳﹐遂怫然大怒曰「魏絳辱寡人之弟﹐如辱寡人﹐必殺魏絳﹐不可縱也﹗」乃召中軍尉副羊舌職往取魏絳。

羊舌職入宮見悼公曰「絳志節之士﹐有事不避難﹐有罪不避刑﹐軍事已畢﹐必當自來謝罪﹐不須臣往。」頃刻間﹐魏絳果至﹐右手仗劍﹐左手執書﹐將入朝待罪﹐至午門﹐聞悼公欲使人取己﹐遂以書付僕人﹐令其申奏﹐便欲伏劍而死。

只見兩位官員﹐喘吁吁的奔至﹐乃是下軍副將士魴﹑主候大夫張老﹐見絳欲自刎﹐忙奪其劍曰「某等聞司馬入朝﹐必爲楊公子之事﹐所以急趨而至。欲合詞稟聞主公﹐不識司馬爲何輕生如此﹖」魏絳具說晉侯召羊舌大夫之意。二人曰「此乃國家公事﹐司馬奉法無私﹐何必自喪其身﹖不須令僕上書﹐某等願代爲啟奏﹗」

三人同至宮門﹐士魴﹑張老先入﹐請見悼公﹐呈上魏絳之書﹐悼公啟而覽之﹐略云﹕

君不以臣爲不肖﹐使承中軍司馬之乏。臣聞﹕「三軍之命﹐系於元帥﹔元帥之權﹐在乎命令。」有令不遵﹐有命不用﹐此河曲之所以無功﹐邲城之所以致敗也。臣戮不用命者﹐以盡司馬之職﹐臣自知上觸介弟﹐罪當萬死﹐請伏劍於君側﹐以明君侯親親之誼﹗

悼公讀罷其書﹐急問士魴﹑張老曰「魏絳安在﹖」魴等答曰「絳懼罪欲自殺﹐臣等力止之﹐見在宮門待罪。」悼公悚然起席﹐不暇穿履﹐遂跣足步出宮門﹐執魏絳之手﹐曰「寡人之言﹐兄弟之情也﹔子之所行﹐軍旅之事也。寡人不能教訓其弟﹐以犯軍刑﹐過在寡人﹐於卿無與。卿速就職﹗」

羊舌職在旁大聲曰「君已恕絳無罪﹐絳宜退。」魏絳乃叩謝不殺之恩﹐羊舌職與士魴﹑張老﹐同時稽首稱賀曰「君有奉法之臣如此﹐何患伯業不就﹖」四人辭悼公一齊出朝。

悼公回宮﹐大罵楊幹﹕「不知禮法﹐幾陷寡人於過﹐殺吾愛將﹗」使內侍押往公族大夫韓無忌處﹐學禮三月﹐方許相見﹐楊幹含羞鬱鬱而去。髯翁有詩云﹕

軍法無親敢亂行﹐中軍司馬面如霜。

悼公伯志方磨勵﹐肯使忠臣劍下亡﹖

智蔤定分軍之令﹐方欲伐鄭﹐廷臣傳報﹕「宋國有文書到來。」悼公取覽﹐乃是楚﹑鄭二國相比﹐屢屢興兵﹐侵掠宋境﹐以偪陽爲東道﹐以此告急。

上軍元帥荀偃請曰「楚得陳﹑鄭而復侵宋﹐意在與晉爭伯也。偪陽爲楚伐宋之道﹐若興師先向偪陽﹐可一鼓而下﹐前彭城之圍﹐宋向戍有功﹐因封之以爲附庸﹐使斷楚道﹐亦一策也。」智蔤曰﹕」偪陽𨿽小﹐其城甚固﹐若圍而不下﹐必爲諸侯所笑﹗「中軍副將士匄曰「彭城之役﹐我方伐鄭﹐楚則侵宋以救之﹔虎牢之役﹐我方平鄭﹐楚又侵宋以報之。今欲得鄭﹐非先爲固宋之謀不可﹐偃言是也﹗」荀罃曰﹕」二子能料偪陽必可滅乎﹖「荀偃﹐士偃同聲應曰「都在小將二人身上﹐如若不能成功﹐甘當軍令﹗」悼公曰﹕」伯遊倡之﹐伯瑕助之﹐何憂事不濟乎﹖「乃發第一軍往攻偪陽﹐魯﹑曹﹑邾三國皆以兵從。

偪陽大夫妘斑獻計曰「魯師營於北門﹐我僞啟門出戰﹐其師必入攻﹐俟其半入﹐下懸門以截之。魯敗﹐則曹﹐邾必懼﹐而晉之銳气亦挫矣﹗」偪陽子用其計。

卻說魯將孟孫蔑率其部將叔梁紇﹑秦堇父﹑狄彌等攻北門﹐只見懸門不閉﹐堇父同彌恃勇先進﹐叔梁紇繼之。忽聞城上豁喇一聲﹐將懸門當著叔梁紇頭頂上放將下來﹐紇卽投戈於地﹐舉雙手把懸門輕輕托起﹐後軍就鳴金起來。

堇父﹐狄彌二將﹐恐後隊有變﹐急忙回身﹐城內鼓角大振﹐妘斑引著大隊人車﹐尾後追逐。望見一大漢﹐手托懸門﹐以出軍將﹐妘斑大駭﹐想道﹕「這懸門自上放下﹐不是千斤力气﹐怎擡得住﹖若闖出去﹐反被他將門放下﹐可不利害﹗「且自停車觀望。叔梁紇待晉軍退盡﹐大叫道﹕」魯國有名上將叔梁紇在此。有人要出城的﹐趁我不曾放手﹐快些出去﹗」城中無人敢應。妘斑彎弓搭箭﹐方欲射之﹐叔梁紇把雙手一掀﹐就勢撒開﹐那懸門便落了閘口。

紇回至本營﹐謂堇父﹐狄彌曰「二位將軍之命﹐懸於我之兩腕也﹗「堇父曰﹕」若非鳴金﹐吾等已殺入偪陽城﹐成其大功矣﹗「狄彌曰﹕」只看明日﹐我要獨攻偪陽﹐顯得魯人本事﹗「

至次日﹐孟孫蔑整隊向城上搦戰﹐每百人爲一隊。狄彌曰「我不要人幫助﹐只單身自當一隊足矣﹗」乃取大車輪一个﹐以堅甲蒙之﹐緊緊束縛﹐左手執以爲櫓﹐右握大戟﹐跳躍如飛。

偪陽城上﹐望見魯將施逞勇力﹐乃懸布於城下﹐叫曰「我引汝登城﹐誰人敢登﹐方見眞勇﹗」言猶未已﹐魯軍隊中一將出應曰「有何不敢﹗」此將乃秦堇父也。卽以手牽布﹐左右更換﹐須臾盤至城堞。

偪陽人以刀割斷其布﹐堇父從半空中蹋將下來﹐偪陽城髙數仞﹐若是別人﹐這一跌﹐縱然不死﹐也是重傷﹐堇父全然不覺。城上布又垂下﹐問道﹕「再敢登麼﹖「堇父又應曰﹕」有何不敢﹗」手借布力﹐騰身復上﹐又被偪陽人斷布撲地﹐又一大跌。才爬起來﹐城上布又垂下﹐問道﹕「還敢不敢﹖「堇父聲愈厲﹐答曰﹕」不敢不算好漢﹗」挽布如前。偪陽人看見堇父再墜再登﹐全無畏懼﹐倒著了忙﹐急割布時﹐已被堇父撈著一人﹐望城下一摔﹐跌个半熟﹐堇父亦隨布墜下﹐反向城上叫道﹕「你還敢懸布否﹖」城上應曰「已知將軍神勇﹐不敢復懸矣﹗」

堇父遂取斷布三截﹐徧示諸隊﹐眾人無不吐舌﹗

孟孫蔑嘆曰「詩云﹕」有力如虎『﹐此三將足當之矣。「妘斑見魯將凶猛﹐一个賽一个﹐遂不敢出戰﹐吩咐軍民竭力固守﹐各軍自夏四月丙寅日圍起﹐至五月庚寅﹐凡二十四日﹐攻者已倦﹐應者有餘。忽然天降大雨﹐平地水深三尺﹐軍中驚恐不安﹐荀偃﹑士匄慮水患生變﹐同至中軍來稟智蔤﹐欲求班師。不知智蔤肯聽從否﹐再看下回分解。

第六十一回

晉悼公駕楚會蕭魚孫林父因歌逐獻公

話說晉及諸侯之兵﹐圍了偪陽城二十四日﹐攻打不下﹐忽然天降大雨﹐平地水深三尺﹐荀偃﹑士匄二將慮軍心有變﹐同至中軍來稟智蔤曰「本意謂城小易克﹐今圍久不下﹐天降大雨﹐又時當夏令﹐水潦將發﹐泡水在西﹐薛水在東﹐漷水在東北﹐三水皆與泗水相通﹐萬一連雨不止﹐三水橫溢﹐恐班師不便﹐不如暫歸﹐以俟再舉。」智大怒﹐取所憑之幾﹐向二將擲之﹐罵曰﹕」老夫可曾說來﹐『城小而固﹐未易下也﹗』豎子自任可滅﹐在晉侯面前﹐一力承當﹐牽帥老夫﹐至於此地﹗攻圍許久﹐不見尺寸之效﹐偶然天雨﹐便欲班師。來由得你﹐去由不得你。今限汝七日之內﹐定要攻下偪陽。若還無動﹐照軍令狀斬首﹗速去﹗勿再來見﹗「

二將嚇得面如土色﹐喏喏連聲而退。謂本部軍將曰「元帥立下嚴限﹐七日若不能破賊﹐必取吾等之首﹐今我亦與爾等立限﹐六日不能破城﹐先斬汝等﹐然後自剄﹐以申軍法﹗「眾將皆面面相覷。

偃﹑匄曰「軍中無戲言﹗吾二人當親冒矢石﹐晝夜攻之﹐有進無退。」約會魯﹑曹﹑邾三國﹐一齊並力。時水勢稍退﹐偃﹑匄乘車巢車﹐身先士卒﹐城上矢石如雨﹐全然不避﹐自庚寅日攻起﹐至甲午日﹐城中矢石俱盡﹐荀偃附堞先登﹐士匄繼之﹐各國軍將﹐亦乘勢蟻附而上﹐妘斑巷戰而死。智蔤入城﹐偪陽君率羣臣迎降於馬首﹐智盡收其族﹐畱於中軍。計攻城至城破之日﹐才五日耳。

若非智蔤發怒﹐此舉無功矣。髯翁有詩云﹕

仗鉞登壇無地天﹐偏裨何事敢侵權﹖

一人投杌三軍懼﹐不怕隆城鐵石堅。

時悼公恐偪陽難下﹐復挑選精兵二千人﹐前來助戰﹐行至楚邱﹐聞智蔤已成大功﹐遂遣使至宋﹐以偪陽之地封宋向戍﹐向戍同宋平公親至楚邱來見晉侯。向戍辭不受封﹐悼公乃歸地於宋公。宋﹑衛二君﹐各設享款待晉侯﹐智蔤述魯三將之勇﹐悼公各賜車服﹐乃歸。

悼公以偪陽子助楚﹐廢爲庶人﹐選其族人之賢者﹐以主妘姓之祀﹐居於霍城。

其秋﹐荀會卒﹐悼公以魏絳能執法﹐使爲新軍副將﹐以張老爲司馬。

是冬﹐第二軍伐鄭﹐屯於牛首﹐復添虎牢之戍。適鄭人尉止作亂﹐殺公子騑﹑公子發﹑公孫輒於西宮之朝。騑之子公孫夏﹐字子西﹐發之子公孫僑﹐字子產﹐各帥家甲攻賊﹐賊敗走北宮。公孫蠆亦率眾來助﹐遂盡誅尉止之黨﹐立公子嘉爲上卿。欒黶請曰「鄭方有亂﹐必不能戰﹐急攻之可拔也。「智蔤曰﹕」乘亂不義。」命緩其攻。公子嘉使人行成﹐智許之。比及楚公子貞來救鄭﹐則晉師已盡退矣。鄭復與楚盟。傳稱﹕「晉悼公三駕服楚。「此乃」三駕「之一﹐周靈王九年事也。

明年夏﹐晉悼公以鄭人未服﹐復以第三軍伐鄭。宋向戍之兵﹐先至東門﹐衛上卿孫林父帥師同郳人屯於北鄙﹐晉新軍元帥趙武等﹐營於西郊之外﹐荀帥大軍自北林而西﹐揚兵於鄭之南門﹐約會各路軍馬﹐同日圍鄭。鄭君臣大懼﹐又遣使行成﹐荀又許之﹐乃退師於宋地。鄭簡公親至亳城之北﹐大犒諸軍﹐與荀罃等歃血爲盟﹐晉﹑宋各軍方散。此乃「三駕」之二。

楚共王大怒﹐使公子貞往秦借兵﹐約共伐鄭。時秦景公之妹﹐嫁爲楚王夫人﹐兩國有姻好﹐乃使大將嬴詹帥車三百乘助戰。共王親帥大軍﹐望滎陽進發﹐曰「此番不滅鄭﹐誓不班師﹗」

卻說鄭簡公自亳城北盟晉而歸﹐逆知楚軍旦暮必至﹐大集羣臣計議﹐諸大夫皆曰「方今晉勢彊盛﹐楚不如也。但晉兵來甚緩﹐去甚速﹐兩國未嘗見个雌雄﹐所以交爭不息﹐若晉肯致死於我﹐楚力不逮﹐必將避之﹐從此可專事於晉矣﹗」公孫捨之獻策曰「欲晉致死於我﹐莫如怒之﹗欲激晉之怒﹐莫如伐宋﹐宋與晉最睦﹐我朝伐宋﹐晉夕伐我﹐晉能驟來﹐楚必不能﹐我乃得有詞於楚也。「諸大夫皆曰﹕」此計甚善﹗」正計議間﹐諜入探得楚國借兵於秦的消息來報。公孫捨之喜曰「此天使我事晉也﹗「眾人不解其意。捨之曰﹕」秦﹑楚交伐﹐鄭必重困。乘其未入境﹐當往迎之﹐因導之使同伐宋國。一則免楚之患﹐二則激晉之來﹐豈非一舉兩得﹗」鄭簡公從其謀﹐卽命公孫捨之乘單車星夜南馳﹐渡了潁水﹐行不一捨﹐正遇楚軍﹐公孫捨之下車拜伏於馬首之前。楚共王厲色問曰「鄭反覆無信﹐寡人正來問罪﹐汝來卻是何意﹖「捨之奏曰﹕」寡君懷大王之徳﹐畏大王之威﹐所願終身宇下﹐豈敢離遏﹖無柰晉人暴虐﹐與宋合兵﹐侵擾無已。寡君懼社稷顚覆﹐不能事君﹐姑與之和﹐以退其師。晉師旣退﹐仍是大王貢獻之邑也。恐大王未鑑敝邑之誠﹐特遣下臣奉迎﹐布其心腹。大王若能問罪於宋﹐寡君願執鞭爲前部﹐稍效犬馬﹐以明誓不相背之意。」共王回嗔作喜曰「汝君若從寡人伐宋﹐寡人又何說乎﹖「捨之又奏曰﹕」下臣束裝之日﹐寡君已悉索敝賦﹐俟大王於東鄙﹐不敢後也。」共王曰「𨿽然如此﹐但秦庶長約在滎陽城下相會﹐須與同事方可。「捨之復奏曰﹕」雍州遼遠﹐必越晉過周﹐方能至鄭﹐大王遣一介之使﹐猶可及止。以大王之威﹐楚兵之勁﹐何必借助於西戎哉﹖「

共王悅其言﹐果使人辭謝秦師。

遂同公孫捨之東行﹐及有莘之野﹐鄭簡公帥師來會﹐遂同伐宋國﹐大掠而還。宋平公遣向戍如晉﹐訴告楚﹑鄭連兵之事。悼公果然大怒﹐卽日便欲興師﹐此番又輪該第一軍出徵了。智蔤進曰「楚之借師於秦者﹐正以連年奔走道路﹐不勝其勞也。我一歲而再伐﹐楚其能復來乎﹖此番得鄭必矣﹗當示以彊盛之形﹐堅其歸志。」悼公曰﹕」善。「乃大合宋﹑魯﹑衛﹑齊﹑曹﹑莒﹑邾﹑滕﹑薛﹑杞﹑小邾各國﹐一齊至鄭﹐觀兵於鄭之東門﹐一路俘獲甚眾。此師乃「三駕」之三也。

鄭簡公謂公孫捨之曰「子欲激晉之怒﹐使之速來。今果至矣﹐爲之柰何﹖」捨之對曰﹕」臣請一面求成於晉﹐一面使人請救於楚﹐楚兵若能亟來﹐必當交戰﹐吾擇其勝者而從之。若楚不能至﹐吾受晉盟﹐因以重賂結晉﹐晉必庇我﹐又何楚之足患乎﹖「簡公以爲然。

乃使大夫伯駢行成於晉﹐使公孫良霄﹑太宰石獒如楚告曰「晉師又至鄭矣﹐從者十一國﹐兵勢甚盛﹐鄭亡已在旦夕。君王若能以兵威懾晉﹐孤之願也﹔不然﹐孤懼社稷不保﹐不得不卽安於晉﹐惟君王憐之﹐恕之﹗」楚共王大怒﹐召公子貞問計﹐公子貞曰「我兵乍歸﹐喘息未定﹐豈能復發﹖姑讓鄭於晉﹐後取之﹐何患無日﹖」共王余怒未平﹐乃囚良霄﹑石於軍府﹐不放歸國。髯仙有詩云﹕

楚晉爭鋒結世仇﹐晉兵疊至楚兵休。

行人何罪遭拘執﹖始信分軍是善謀。

時晉軍營於蕭魚﹐伯駢來至晉軍﹐悼公召入﹐厲聲問曰「汝以行成哄我﹐已非一次矣。今番莫非又是緩兵之計﹖」伯駢叩首曰﹕」寡君已別遣行人先告絕於楚﹐敢有二心乎﹖「悼公曰「寡人以誠信待汝﹐汝若再懷反覆﹐將犯諸侯之公惡﹐豈獨寡人﹖汝且回去﹐與汝君商議詳確﹐再來回話。」伯駢又奏曰﹕」寡君薰沐而遣下臣﹐實欲委國於君侯﹐君侯勿疑。「悼公曰「汝意旣決﹐交盟可也。」乃命新軍元帥趙武﹐同伯駢入城﹐與鄭簡公歃血訂盟。簡公亦遣公孫捨之隨趙武出城﹐與悼公要約。

是冬十二月﹐鄭簡公親入晉軍﹐與諸侯同會﹐因請受歃。悼公曰「交盟已在前矣﹐君若有信﹐鬼神鑑之﹐何必再歃﹖「乃傳令﹕」將一路俘獲鄭人﹐悉解其縛﹐放歸本國。禁諸軍不得犯鄭國分毫﹐如有違者﹐治以軍法﹗虎牢戍兵﹐盡行撤去﹐使鄭人自爲守望。」諸侯皆諫曰「鄭未可恃也。倘更有反覆﹐重復設戍難矣。「悼公曰﹕」久勞苦諸國將士﹐恨無了期。今當與鄭更始﹐委以腹心﹐寡人不負鄭﹐鄭其負寡人乎﹖」乃謂鄭簡公曰「寡人知爾苦兵﹐欲相與休息。今後從晉從楚﹐出於爾心﹐寡人不彊。」簡公感激流涕曰「伯君以至誠待人﹐𨿽禽獸可格﹐況某猶人類﹐敢忘覆庇﹖再有異志﹐鬼神必殛﹗」

簡公辭去。

明日使公孫捨之獻賂爲謝﹕樂師三人﹐女樂十六人﹐歌鐘三十二枚﹐鎛磬相副﹐鍼指女工三十人﹐車屯車﹑廣車共十五乘﹐他兵車復百乘﹐甲兵具備。悼公受之。

以女樂八人﹑歌鐘十二賜魏絳﹐曰「子教寡人和諸戎狄﹐以正諸華﹐諸侯親附﹐如樂之和﹐願與子同此樂也﹗」

又以兵車三分之一﹐賜智蔤曰「子教寡人分軍敝楚﹐今鄭人獲成﹐皆子之功﹗」

絳﹑蔤二將﹐皆頓首辭曰「此皆仗君之靈﹐與諸侯之勞﹐臣等何力之有﹖「悼公曰﹕」微二卿﹐寡人不能至此﹐卿勿固卻﹗」乃皆拜受。

於是十二國車馬同日班師。悼公復遣使行聘各國﹐謝其向來用師之勞﹐諸侯皆悅﹐自此鄭國專心歸晉﹐不敢萌二三之念矣。史臣有詩云﹕

鄭人反覆似猱狙﹐晉伯偏將詐力鋤。

二十四年歸宇下﹐方知忠信勝兵戈。

時秦景公伐晉以救鄭﹐敗晉師於櫟﹐聞鄭已降晉﹐乃還。

明年爲周靈王十一年﹐吳子壽夢病篤﹐召其四子諸樊﹑余祭﹑夷昧﹑季札至牀前﹐謂曰「汝兄弟四人﹐惟札最賢﹐若立之﹐必能昌大吳國。我一向欲立爲世子﹐柰札固辭不肯。我死之後﹐諸樊傳余祭﹐余祭傳夷昧﹐夷昧傳季札﹐傳弟不傳孫﹐務使季札爲君﹐社稷有幸。違吾命者﹐卽爲不孝﹐上天不祐。」言訖而絕。

諸樊讓國於季札曰「此父志也﹗「季札曰﹕」弟辭世子之位於父生之日﹐肯受君位於父死之後乎﹖兄若再遜﹐弟當逃之他國矣﹗」諸樊不得已﹐乃宣明次傳之約﹐以父命卽位。晉悼公遣使弔賀﹐不在話下。

又明年爲周靈王十二年﹐晉將智蔤﹑士魴﹑魏相相繼而卒。悼公復治兵於綿山﹐欲使士匄將中軍﹐匄辭曰「伯遊長﹗「乃使中行偃代智蔤之任﹐士匄爲副。又欲使韓起將上軍﹐起曰﹕」臣不如趙武之賢﹗」乃使趙武代荀偃之任﹐韓起爲副。欒黶將下軍如故﹐魏絳爲副。其新軍尙無帥﹐悼公曰「寧可虛位以待人﹐不可以人而濫位﹗「乃使其軍吏﹐率官屬卒乘﹐以附於下軍。

諸大夫皆曰「君之愼於名器如此﹗」乃各修其職﹐弗敢懈怠。晉國大治﹐復興文襄之業。未幾﹐廢新軍並入三軍﹐以守侯國之禮。

是年秋九月﹐楚共王審薨﹐世子昭立﹐是爲康王。吳王諸樊命大將公子黨帥師伐楚﹐楚將養繇基迎敵﹐射殺公子黨﹐吳師敗還。諸樊遣使告敗於晉﹐悼公合諸侯於向以謀之。晉大夫羊舌肹進曰「吳伐楚之喪﹐自取其敗﹐不足卹也。秦﹑晉鄰國﹐世有姻好﹐今附楚救鄭﹐敗我師於櫟﹐此宜先報。若伐秦有功﹐則楚勢益孤矣﹗「悼公以爲然。

使荀偃率三軍之眾﹐同魯﹑宋﹑齊﹑衛﹑鄭﹑曹﹑莒﹑邾﹑滕﹑薛﹑杞﹑小邾十二國大夫伐秦﹐晉悼公待於境上。

秦景公聞晉師將至﹐使人以毒藥數囊﹐沈於涇水之上流﹐魯大夫叔孫豹同莒師先濟﹐軍士飲水中毒﹐多有死者﹐各軍遂不肯濟。

鄭大夫公子蟜謂衛大夫北宮括曰「旣已從人﹐敢觀望乎﹖」公子蟜帥鄭師渡涇﹐北宮括繼之﹐於是諸侯之師皆進﹐營於棫林。

諜報﹕「秦軍相去不遠﹗」荀偃令各軍﹕「雞鳴駕車﹐視我馬首所向而行﹗」下軍元帥欒黶﹐素不服中行偃﹐及聞令﹐怒曰﹕」軍旅之事﹐當集眾謀﹐卽使偃能獨斷﹐亦宜明示進退﹐烏有使三軍之眾﹐視其馬首者。我亦下軍之帥也﹐我馬首欲東﹗「遂帥本部東歸﹐副將魏絳曰「吾職在從帥﹐不敢俟中行伯矣﹗」亦隨欒黶班師。

早有人報知中行偃﹐偃曰「出令不明﹐吾實有過﹐令旣不行﹐何望成功﹖」乃命諸侯之師﹐各歸本國﹐晉師亦還。時欒鍼爲下軍戎右﹐獨不肯歸﹐謂範匄之子範鞅曰「今日之役﹐本爲報秦﹐若無功而返﹐是益恥也﹐吾兄弟二人﹐並在軍中﹐豈可一時皆返﹖子能與我同赴秦師乎﹖」範鞅曰「子以國恥爲念﹐鞅敢不從﹗「乃各引本部馳入秦軍。

卻說秦景公引大將嬴詹及公子無地﹐帥車四百乘﹐離棫林五十里安營﹐正遣人探聽晉兵進止﹐忽見東角塵頭起處﹐一彪車馬飛來﹐急使公子無地率軍迎敵。欒鍼奮勇上前﹐範鞅助之﹐連刺殺甲將十餘人﹐秦軍披靡欲走﹐望其後軍無繼﹐復鳴鼓合兵圍之。範鞅曰「秦兵勢大﹐不可當也﹗」欒鍼不聽﹐嬴詹大軍又到﹐欒鍼復手殺數人﹐身中七箭﹐力盡而死﹔範鞅脫甲﹐乘單車疾馳得免。

欒黶見範鞅獨歸﹐問曰「吾弟何在﹖」鞅曰「已沒於秦軍矣﹗「黶大怒﹐拔戈直刺範鞅﹐鞅不敢相抗﹐走入中軍﹐黶隨後趕到﹐鞅避去﹐其父範匄迎謂曰﹕」賢婿何怒之甚也﹖「黶妻欒祁﹐乃範匄之女﹐故以婿呼之。黶怒气勃勃﹐不能制﹐大聲答曰﹕」汝子誘吾弟同入秦師﹐吾弟戰死﹐而汝子生還﹐是汝子殺吾弟也﹐汝必逐鞅﹐猶可恕﹐不然﹐我必殺鞅﹐以償吾弟之命﹗」範匄曰「此事老夫不知也﹐今當逐之﹗「範鞅聞其語﹐遂從幕後出奔秦國。

秦景公問其來意﹐範鞅敍述始末﹐景公大喜﹐待以客卿之禮。

一日問曰「晉君何如人﹖」對曰﹕」賢君也﹐知人而善任﹗「又問﹕」晉大夫誰最賢﹖「對曰「趙武有文徳﹐魏絳勇而不亂﹐羊舌肹習於《春秋》﹐張老篤信有智﹐祁午臨事鎭定﹐臣父匄能識大體﹐皆一時之選。其他公卿﹐亦皆習於令典﹐克守其官﹐鞅未敢輕議也﹗」景公又曰﹕」然則晉大夫中﹐何人先亡﹖「鞅對曰「欒氏將先亡﹗」景公曰﹕」豈非以汰侈故乎﹖「範鞅曰「欒黶𨿽汰侈﹐猶可及身﹐其子盈必不免﹗」景公曰﹕」何故﹖「鞅對曰「欒武子卹民愛士﹐人心所歸﹐故𨿽有弒君之惡﹐而國中不以爲非﹐戴其徳也﹐思召公者﹐愛及甘棠﹐況其子乎﹖黶若死﹐盈之善未能及人﹐而武之徳已遠﹐修黶之怨者﹐必此時矣﹗」

景公嘆曰「卿可謂知存亡之故者也﹗」乃因範鞅而通於範匄﹐使庶長武聘晉﹐以修舊好﹐並請復範鞅之位。悼公從之﹐範鞅歸晉﹐悼公以鞅及欒盈並爲公族大夫﹐且諭欒黶勿得修怨。自此秦﹑晉通和﹐終春秋之世﹐不相加兵。有詩爲證﹕

西鄰東道世婚姻﹐一旦尋仇斗日新。

玉帛旣通兵革偃﹐從來好事是和親。

是年欒黶卒﹐子欒盈代爲下軍副將。

話分兩頭。

卻說衛獻公名衎﹐自周簡王十年﹐代父定公卽位。因居喪不戚﹐其嫡母定姜﹐逆知其不能守位﹐屢屢規諫﹐獻公不聽。及在位﹐日益放縱﹐所親者無非讒諂面諛之人﹐所喜者不過鼓樂田獵之事。

自定公之世﹐有同母弟公子黑肩﹐怙寵專政﹐黑肩之子公孫剽﹐嗣父爵爲大夫﹐頗有權略﹐上卿孫林父﹑亞卿寧殖﹐見獻公無道﹐皆與剽結交﹐林父又暗結晉國爲外援﹐將國中器幣寶貨﹐盡遷於戚﹐使妻子居之。獻公疑其有叛心﹐一來形迹未著﹐二來畏其彊家﹐所以含忍不發。

忽一日﹐獻公約孫﹑寧二卿共午食﹐二卿皆朝服待命於門﹐自朝至午﹐不見使命來召﹐宮中亦無一人出來。二卿心疑﹐看看日斜﹐二卿饑困已甚﹐乃叩宮門請見﹐守閽內侍答曰「主公在後圃演射﹐二位大夫若要相見﹐可自往之。」孫﹑寧二人心中大怒﹐乃忍饑徑造後圃﹐望見獻公方戴皮冠﹐與射師公孫丁較射﹐獻公見孫﹑寧二人近前﹐不脫皮冠﹐掛弓於臂而見之﹐問﹕「二卿今日來此何事﹗」孫﹑寧二人齊聲答曰「蒙主公約共午食﹐臣等伺候至今﹐腹且餒矣﹐恐違君命﹐是以來此。」獻公曰﹕」寡人貪射﹐偶爾忘之﹐二卿且退﹐俟攺日再約可也﹗「

言罷適有鴻雁飛鳴而過﹐獻公謂公孫丁曰「與爾賭射此鴻。「孫﹑寧二人含羞而退﹐林父曰﹕」主公耽於遊戲﹐狎近羣小﹐全無敬禮大臣之意﹐我等將來必不免於禍﹐如何﹖「寧殖曰﹕」君無道﹐止自禍耳﹐安能禍人﹖「林父曰﹕」我意欲奉公子剽爲君﹐子以爲何如﹖「寧殖曰﹕」此舉甚當﹐你我相機而動便了。」言罷各別。

林父回家﹐飯畢﹐連夜徑往戚邑﹐密喚家臣庾公差﹑尹公佗等﹐整頓家甲﹐爲謀叛之計。遣其長子孫蒯﹐往見獻公﹐探其口气﹐孫蒯至衛﹐見獻公於內朝﹐假說﹕「臣父林父﹐偶染風疾﹐權且在河上調理﹐望主公寬宥。「獻公笑曰﹕」爾父之疾﹐想因過餓所致﹐寡人今不敢復餓子。」命內侍取酒相待﹐喚樂工歌詩侑酒。太師請問﹕「歌何詩﹖」獻公曰「《巧言》之卒章﹐頗切時事﹐何不歌之﹖」太師奏曰「此詩語意不佳﹐恐非歡宴所宜。「師曹喝曰﹕」主公要歌便歌﹐何必多言﹗「

原來師曹善於鼓琴﹐獻公使教其嬖妾﹐嬖妾不率教﹐師曹鞭之十下﹐妾泣訴於獻公﹐獻公當嬖妾之前﹐鞭師曹三百﹐師曹懷恨在心﹐今日明知此詩不佳﹐故意欲歌之﹐以激孫蒯之怒。遂長聲而歌曰「

彼何人斯﹐居河之糜﹖

無拳無勇﹐職爲亂階。「

獻公的主意﹐因孫林父居於河上﹐有叛亂之形﹐故借歌以懼之。孫蒯聞歌﹐坐不安席﹐須臾辭去。獻公曰「適師曹所歌﹐子與爾父述之。爾父𨿽在河上﹐動息寡人必知﹐好生謹愼﹐將息病體。」孫蒯叩頭﹐連聲「不敢」而退。

回戚﹐述於林父。林父曰「主公忌我甚矣﹐我不可坐而待死。大夫蘧伯玉﹐衛之賢者﹐若得彼同事﹐無不濟矣﹗」乃私至衛﹐往見蘧瑗曰「主公暴虐﹐子所知也﹐恐有亡國之事﹐將若之何﹖」瑗對曰「人臣事君﹐可諫則諫﹐不可諫則去之﹐他非瑗所知矣﹗」

林父度瑗不可動﹐遂別去﹐瑗卽日逃奔魯國。

林父聚徒眾於邱宮﹐將攻獻公。獻公懼﹐遣使至邱宮﹐與林父講和。林父殺之。獻公使視寧殖﹐已戒車將應林父矣﹐乃召北宮括。括推病不出﹐公孫丁曰「事急矣﹗速出奔﹐尙可求復。」獻公乃集宮甲約二百餘人爲一隊﹐公孫丁挾弓矢相從﹐啟東門而出﹐欲奔齊國。

孫蒯﹑孫嘉兄弟二人﹐引兵追及於河澤﹐大殺一陣﹐二百餘名宮甲﹐盡皆逃散﹐存者僅十數人而已﹐賴得公孫丁善射﹐矢無虛發﹐近者輒中箭而死﹐保著獻公﹐且戰且走﹐二孫不敢窮追而返。

才回不上三里﹐只見庾公差﹑尹公佗二將引兵而至﹐言「奉相國之命﹐務取衛侯回報。」孫蒯﹑孫嘉曰「有一善箭者相隨﹐將軍可謹防之﹗」庾公差曰﹕」得非吾師公孫丁乎﹖「原來尹公佗學射於庾公差﹐公差又學射於公孫丁﹐三人是一綫傳授﹐彼此皆知其能。

尹公佗曰「衛侯前去不遠﹐姑且追之。」

約馳十五里﹐趕著了獻公﹐因禦人被傷﹐公孫丁在車執轡﹐回首一望﹐遠遠的便認得是庾公差了﹐謂獻公曰「來者是臣之弟子﹐弟子無害師之事﹐主公勿憂。「乃停車待之。

庾公差旣到﹐謂尹公佗曰「此眞吾師也。」乃下車拜見﹐公孫丁舉手答之﹐麾之使去。庾公差登車曰﹕」今日之事﹐各爲其主。我若射﹐則爲背師﹔若不射﹐則又爲背主。我如今有兩盡之道。「乃抽矢叩輪﹐去其鏃﹐揚聲曰「吾師勿驚﹗」連發四矢﹐前中軾﹐後中軫﹐左右中兩旁﹐單單空著君臣二人﹐分明顯个本事﹐賣个人情的意思。

庾公差射畢﹐叫聲﹕「師傅保重﹗「喝教回車﹐公孫丁亦引轡而去。尹公佗先遇獻公﹐本欲逞藝﹐因庾公差是他業師﹐不敢自專﹐回至中途﹐漸漸懊悔起來﹐謂庾公差曰﹕」子有師弟之分﹐所以用情﹐弟子已隔一層﹐師恩爲輕﹐主命爲重﹐若無功而返﹐何以復吾恩主﹖「庾公差曰﹕」吾師神箭﹐不下養繇基﹐爾非其敵﹐枉送性命﹗」尹公佗不信庾公之言﹐當下復身來追衛侯。不知結末如何﹖再看下回分解。

第六十二回

諸侯同心圍齊國晉臣合計逐欒盈

話說尹公佗不信庾公之言﹐復身來追衛侯﹐馳二十餘里﹐方才趕著。公孫丁問其來意﹐尹公佗曰「吾師庾公﹐與汝有師弟之恩﹔我乃庾公弟子﹐未嘗受業於子﹐如路人耳﹐豈可徇私情於路人﹐而廢公義於君父乎﹖」公孫丁曰「汝曾學藝於庾公﹐可想庾公之藝從何而來﹖爲人豈可忘本﹗快快回轉﹐免傷和气。「尹公佗不聽﹐將弓拽滿﹐望公孫丁便射。

公孫丁不慌不忙﹐將轡授與獻公﹐候箭到時﹐用手一綽﹐輕輕接住﹐就將來箭搭上弓弦﹐回射尹公佗﹐尹公佗急躲避時﹐撲的一聲﹐箭已貫其左臂﹐尹公佗負痛﹐棄弓而走﹐公孫丁再復一箭﹐結果了尹公佗性命。嚇得隨行軍士﹐棄車逃竄﹐獻公曰「若非吾子神箭﹐寡人一命休矣﹗」公孫丁仍復執轡奔馳。

又十餘里﹐只見後面車聲震動﹐飛也似趕來﹐獻公曰「再有追兵﹐何以自脫﹖」正在慌急之際﹐後車看看相近。視之﹐乃同母之弟﹑公子魚專冒死趕來從駕﹐獻公方才放心。

遂做一路奔至齊國﹐齊靈公館之於萊城。宋儒有詩謂獻公不敬大臣﹐自取奔亡﹐詩曰﹕

尊如天地赫如神﹐何事人臣敢逐君﹖

自是君綱先缺陷﹐上梁不正下梁蹲﹗

孫林父旣逐獻公﹐遂與寧殖合謀迎公子剽爲君﹐是爲殤公。

使人告難於晉﹐晉悼公問於中行偃曰「衛人出一君復立一君﹐非正也﹐當何以處之﹗」偃對曰「衛衎無道﹐諸侯莫不聞﹐今臣民自願立剽﹐我勿與知可也。」悼公從之。

齊靈公聞晉侯不討孫﹑寧逐君之罪﹐乃嘆曰「晉侯之志惰矣﹗我不乘此時圖伯﹐更待何時﹖」乃帥師伐魯北鄙﹐圍郕﹐大掠而還﹐時周靈王之十四年也。

原來齊靈公初娶魯女顏姬爲夫人﹐無子﹔其媵鬷姬生子曰光﹐靈公先立爲太子。又有嬖妾戎子亦無子﹐其娣仲子生子曰牙﹐戎子抱牙以爲己子。他姬生公子杵臼﹐無寵。戎子恃愛﹐要得立牙爲太子。靈公許之﹐仲子諫曰「光之立也﹐久矣﹗又數會諸侯﹐今無故而廢之﹐國人不服﹐後必有悔﹗「靈公曰﹕」廢立在我﹐誰敢不服﹗」遂使太子光率兵守卽墨。光去後﹐卽傳旨廢之﹐更立牙爲太子﹐使上卿髙厚爲太傅。

寺人夙沙衛彊而有智﹐以爲少傅。魯襄公聞齊太子光之廢﹐遣使來請其罪﹐靈公不能答﹐反慮魯國將來助光爭國﹐所以與魯爲仇﹐首先加兵﹐欲以兵威脇魯﹐然後殺光。此乃靈公無道之極也。魯使人告急於晉﹐因悼公抱病﹐不能救魯。

是冬﹐晉悼公薨﹐羣臣奉世子彪卽位﹐是爲平公。魯又使叔孫豹弔賀﹐且告齊患。荀偃曰「俟來春當會諸侯﹐若齊不赴會﹐討之未晚。「

周靈王十五年﹐晉平公元年﹐大合諸侯於溴梁。齊靈公不至﹐使大夫髙厚代。荀偃大怒﹐欲執髙厚﹐髙厚逃歸。復興師伐魯北鄙﹐圍防﹐殺守臣臧堅。叔孫豹再至晉國求救﹐平公乃命大將中行偃合諸侯之兵﹐大舉伐齊。

中行偃點軍方回﹐是夜得一夢﹐夢見黃衣使者執一卷文書﹐來拘偃對證。偃隨之行﹐至一大殿宇﹐上有王者冕旒端坐﹐使者命偃跪於丹墀之下﹐覷同跪者乃是晉厲公﹑欒書﹑程滑﹑胥童﹑長魚矯﹑三郤一班人眾﹐偃心下暗暗驚異。聞胥童等與三郤爭辯良久﹐不甚分明﹐須臾獄卒引去﹐止畱厲公﹑欒書﹑中行偃﹑程滑四人。厲公訴被弒始末﹐欒書辯曰「下手者﹐程滑也。」程滑曰﹕」主謀皆出書﹑偃﹐滑不過奉命而已﹐安得獨歸罪於我﹗「殿上王者降旨曰「此時欒書執政﹐宜坐首惡﹐五年之內﹐子孫絕滅。」厲公忿然曰﹕」此事亦由逆偃助力﹐安得無罪﹗「卽起身抽戈擊偃之首﹐夢中覺首墜於前。偃以手捧其首﹐跪而戴之。走出殿門﹐遇梗陽巫者靈臯。臯謂曰「子首何歪也﹗」代爲正之﹐覺痛極而醒﹐深以爲異。

次日入朝﹐果遇見靈臯於途﹐乃命之登車﹐將夜來所夢﹐細述一徧。靈臯曰「冤家已至﹐不死何爲﹖「偃問曰﹕」今欲有事東方﹐猶可及乎﹖」臯對曰「東方惡气太重﹐伐之必克﹐主𨿽死﹐猶可及也。「偃曰﹕」能克齊﹐𨿽死可矣﹗「乃帥師濟河﹐會諸侯於魯濟之地。

晉﹑宋﹑魯﹑衛﹑鄭﹑曹﹑莒﹑邾﹑滕﹑薛﹑杞﹑小邾共十二路車馬﹐一同往齊國進發。齊靈公使上卿髙厚輔太子牙守國﹐自帥崔杼﹑慶封﹑析歸父﹑殖綽﹑郭最﹑寺人夙沙衛等﹐引著大軍﹐屯於平陰之城。

城南有防﹐防有門﹐使析歸父於防門之外﹐深掘壕塹﹐橫廣一里﹐選精兵把守﹐以遏敵師。寺人夙沙衛進曰「十二國人心不一﹐乘其初至﹐當出奇擊之﹐敗其一軍﹐則餘軍俱喪气矣。如不欲戰﹐莫如擇險要而守之﹐區區防門之塹﹐未可恃也。」齊靈公曰﹕」有此深塹﹐彼軍安能飛渡耶﹖「

卻說中行偃聞齊師掘塹而守﹐笑曰「齊畏我矣﹗必不能戰﹐當以計破之。」乃傳令使魯﹑衛之兵自須句取路﹐使邾﹑莒之兵自城陽取路﹐俱由瑯琊而入。我等大兵從平陰攻進﹐約定在臨淄城下相會﹐四國領計去了。使司馬張君臣﹐凡山澤險要之處﹐俱虛張旗幟﹐布滿山谷﹐又束艸爲人﹐蒙以衣甲﹐立於空車之上﹐將斷木縛於車轅﹐車行木動﹐揚塵蔽天﹐力士挽大旆引車﹐往來於山谷之間﹐以爲疑兵。

荀偃﹑士匄率宋﹑鄭之兵居中﹐趙武﹑韓起率上軍﹐同滕﹑薛之兵在右﹐魏絳﹐欒盈率下軍﹐同曹﹑杞﹑小邾之兵在左﹐分作三路﹐命車中各載木石﹐步卒每人攜土一囊﹐行至防門﹐三路炮聲相應﹐各將車中木石﹐拋於塹中﹐加以土囊數萬﹐把壕塹頃刻塡平﹐大刀闊斧﹐殺將進去﹐齊兵不能當抵﹐殺傷大半。析歸父幾爲晉兵所獲﹐僅以身免。

逃入平陰城中﹐告訴靈公﹐言「晉兵三路塡塹而進﹐勢大難敵。「靈公始有懼色﹐乃登巫山以望敵軍﹐見到處山澤險要之地﹐都有旗幟飄揚﹐車馬馳驟﹐大驚曰﹕」諸侯之師﹐何其眾也。且暫避之。」問諸將﹕「誰人敢爲後殿﹖「夙沙衛曰﹕」小臣願引一軍斷後﹐力保主公無虞。」靈公大喜。忽有二將並出奏曰「堂堂齊國﹐豈無一勇力之士﹖而使寺人殿其師﹐豈不爲諸侯笑乎﹖臣二人情願讓夙沙衛先行。「二將者﹐乃殖綽﹑郭最也﹐俱有萬夫不當之勇」靈公曰﹕」將軍爲殿﹐寡人無後顧之憂矣﹗「夙沙衛見齊侯不用﹐羞慚滿面而退﹐只得隨齊侯先走。

約行二十餘里﹐至石門山﹐乃是險隘去處﹐兩邊俱是大石﹐只中間一條路徑﹐夙沙衛懷恨綽﹑最二人﹐欲敗其功﹐候齊軍過盡﹐將隨行馬三十餘匹﹐殺之以塞其路﹐又將大車數乘﹐聯絡如城﹐橫截山口。

再說綽﹑最二將領兵斷後﹐緩緩而退。將及石門隘口﹐見死馬縱橫﹐又有大車攔截﹐不便馳驅﹐乃相顧曰「此必夙沙衛銜恨於心﹐故意爲此。「急教軍士搬運死馬﹐疏通路徑。因前有車阻﹐逐一匹要退後擡出﹐撇於空處﹐不知費了多少工夫。軍士𨿽多﹐其柰路隘﹐有力無用﹐背後塵頭起處﹐晉驍將州綽一軍早到。殖綽方欲回車迎敵﹐州綽一箭飛來﹐恰射中殖綽的左肩。郭最彎弓來救﹐殖綽搖手止之。州綽見殖綽如此光景﹐亦不動手。

殖綽不慌不忙﹐拔箭而問曰「來將何人﹖能射殖綽之肩﹐也算好漢了﹗願通姓名。」對曰﹕」吾乃晉國名將州綽也。「殖綽曰「小將非別﹐齊國名將殖綽的便是。將軍豈不聞人語云﹕」莫相謔﹐怕二綽﹗『我與將軍以勇力齊名﹐好漢惜好漢﹐何忍自相戕賊乎﹖」州綽曰「汝言𨿽當﹐但各爲其主﹐不得不然。將軍若肯束身歸順﹐小將力保將軍不死。「殖綽曰﹕」得無相欺否﹖」州綽曰「將軍如不見信﹐請爲立誓。若不能保全將軍之命﹐願與俱死。「殖綽曰﹕」郭最性命﹐今亦交付將軍。」言罷﹐二人雙雙就縛。隨行士卒﹐盡皆投降。史臣有詩云﹕

綽最赳赳二虎臣﹐相逢狹路志難伸。

覆軍擒將因私怨﹐辱國依然是寺人。

州綽將綽﹑最二將解至中軍獻功。且稱其驍勇可用﹐中行偃命暫囚於中軍﹐候班師定奪。大軍從平陰進發﹐所過城郭﹐並不攻掠﹐徑抵臨淄外郭之下。魯﹑衛﹑邾﹑莒兵俱到。

範鞅先攻雍門﹐雍門多蘆荻﹐以火焚之。州綽焚申池之竹木﹐各軍一齊俱火攻﹐將四郭盡行焚毀﹐直逼臨淄城下﹐四面圍住﹐喊聲震地﹐矢及城樓﹐城中百姓慌亂。靈公十分恐懼﹐暗令左右駕車﹐欲開東門出走﹐髙厚知之﹐疾忙上前﹐抽佩劍斷其轡索﹐涕泣而諫曰「諸軍𨿽銳﹐然深入豈無後虞﹖不久將歸矣。主公一去﹐都城不可守也。願更畱十日﹐如力竭勢虧﹐走猶未晚。「靈公乃止。

髙厚督率軍民﹐協力固守。

卻說各兵圍齊﹐至第六日﹐忽有鄭國飛報來到﹐乃是大夫公孫捨之與公孫夏連名緘封﹐內中有機密至緊之事﹐鄭簡公發而視之﹐略云﹕

臣捨之﹑臣夏﹐奉命與子孔守國﹐不意子孔有謀叛之心﹐私自送款於楚﹐欲招引楚兵伐鄭﹐己爲內應。今楚兵已次魚陵﹐旦夕將至﹐事在危急﹐幸星夜返旆﹐以救社稷。

鄭簡公大懼﹐卽持書至晉軍中﹐送與晉平公看了。平公召中行偃議之。偃對曰「我兵不攻不戰﹐竟走臨淄﹐指望乘此銳气﹐一鼓而下。今齊守未虧﹐鄭國又有楚警﹐若鄭國有失﹐咎在於晉﹐不如且歸﹐爲救鄭之計。此番𨿽不曾破齊﹐料齊侯已喪膽﹐不敢復侵犯魯國矣﹗」平公是其言﹐乃解圍而去。鄭簡公辭晉先歸。

諸侯行至祝阿﹐平公以楚師爲憂﹐與諸侯飲酒﹐不樂。師曠曰「臣請以聲卜之。」乃吹律歌《南風》﹐又歌《北風》。《北風》和平可聽﹐《南風》聲不揚﹐且多肅殺之聲。曠奏曰﹕」《南風》不競﹐其聲近死﹐不惟無功﹐且將自禍。不出三日﹐當有好音至矣﹗「

師曠字子野﹐乃晉國第一聰明之士。從幼好音樂﹐苦其不專﹐乃嘆曰「技之不精﹐由於多心﹐心之不一﹐由於多視。「乃以艾葉薰瞎其目﹐專意音樂﹐遂能察气候之盈虛﹐明陰陽之消長﹐天時人事﹐審驗無差﹐風角鳥鳴﹐吉凶如見。爲晉太師掌樂之官﹐平時爲晉侯所深信﹐故行軍必以相隨。

至是聞其言﹐乃駐軍以待之﹐使人前途遠探。未三日﹐探者同鄭大夫公孫蠆來回報﹐言「楚師已去。」晉平公訝問其詳﹐公孫蠆對曰﹕」楚自子庚代子囊爲令尹﹐欲報先世之仇﹐謀伐鄭國。公子嘉陰與楚通﹐許楚兵到日﹐詐稱迎敵﹐以兵出城相會。賴公孫捨之﹑公孫夏二人預知子嘉之謀﹐斂甲守城﹐嚴譏出入。子嘉不敢出會楚師。子庚涉潁水﹐不見內應消息﹐乃屯兵於魚齒山下。值大雨雪﹐數日不止﹐營中水深尺餘﹐軍人皆擇髙阜處躲雨﹐寒甚﹐死者過半﹐士卒怨詈﹐子庚只得班師而回矣。寡君討子嘉之罪﹐已行誅戮﹐恐煩軍師﹐特遣下臣蠆連夜奔告。「平公大喜曰「子野眞聖於音者矣﹗」乃將楚伐鄭無功﹐徧告諸侯﹐各回本國。史臣有詩贊師曠云﹕

歌罷《南風》又《北風》﹐便知兩國吉和凶。

音當精處通天地﹐師曠從來是瞽宗。

時周靈王十七年﹐冬十二月事也。比及晉師濟河﹐已在十八年之春矣。

中行偃行至中途﹐忽然頭上生一瘍疽﹐痛不可忍﹐乃逗𨖻於著雍之地。延至二月﹐其瘍潰爛﹐目睛俱脫而死。墜首之夢﹐與梗陽巫者之言﹐至是俱驗矣。

殖綽﹐郭最乘偃之變﹐破械而出﹐逃回齊國去了。範匄同偃之子吳﹐迎喪以歸﹐晉侯使吳嗣爲大夫﹐以範匄爲中軍元帥﹐以吳爲副將﹐仍以荀爲氏﹐稱荀虒。

是年夏五月﹐齊靈公有疾﹐大夫崔杼與慶封商議﹐使人用溫車迎故太子光於卽墨。慶封帥家甲﹐夜叩太傅髙厚之門﹐髙厚出迎﹐執而殺之。太子光同崔杼入宮﹐光殺戎子﹐又殺公子牙。靈公聞變大驚﹐嘔血數升﹐登時气絕。光卽位﹐是爲莊公。

寺人夙沙衛率其家屬奔髙唐﹐齊莊公使慶封帥師追之﹐夙沙衛據髙唐以叛。齊莊公親引大軍圍而攻之﹐月餘不下。

髙唐人工僂﹐有勇力﹐沙衛用之以守東門。工僂知沙衛不能成事﹐乃於城上射下羽書﹐書中約夜半於東北角伺候大軍登城﹐莊公猶未準信。殖綽﹑郭最請曰「彼旣相約﹐必有內應﹐小將二人願往﹐當生擒奄狗﹐以雪石門山阻隘之恨。」莊公曰「汝小心前往﹐寡人自來接應。」

綽﹑最引軍至東北角﹐候至夜半﹐城上忽放長繩下來﹐約有數處。綽﹑最各附繩而上﹐軍士陸續登城。工僂引著殖綽竟來拿夙沙衛﹐郭最便去砍開城門﹐放齊兵入城。城中大亂﹐互相殺傷﹐約有一个更次方定。

齊莊公入城﹐工僂同殖綽綁縛夙沙衛解到。莊公大罵﹕「奄狗﹗寡人何負於汝﹐汝卻輔少奪長﹗今公子牙何在﹖汝旣爲少傅﹐何不相輔於地下﹖」夙沙衛垂首無言﹐莊公命牽出斬之﹐以其肉爲醢﹐徧賜從行諸臣。卽用工僂守髙唐﹐班師而退。

時晉上卿範匄﹐以前番圍齊﹐未獲取成﹐乃請於平公﹐復率大軍侵齊。才濟黃河﹐聞齊靈公凶信﹐乃曰「齊新有喪﹐伐之不仁。」卽時班師。早有人報知齊國。大夫晏嬰進曰「晉不伐我喪﹐施仁於我﹐我背之不義﹐不如請成﹐免兩國干戈之苦。」

那晏嬰字平仲﹐身不滿五尺﹐乃是齊國第一賢智之士。莊公亦以國家粗定﹐恐晉師復至﹐乃從嬰之言﹐使人如晉謝罪請盟。

晉平公大合諸侯於澶淵﹐範匄爲相﹐與齊莊公歃血爲盟﹐結好而散﹐自此年餘無事。

卻說下軍副將欒盈﹐乃欒黶之子。黶乃範匄之婿﹐匄女嫁黶﹐謂之欒祁。欒氏自欒賓﹑欒成﹑欒枝﹑欒盾﹑欒書﹑欒黶﹑至於欒盈﹐頂鍼七代卿相﹐貴盛無比。晉朝文武半出其門﹐半屬姻黨。魏氏有魏舒﹐智氏有智起﹐中行氏有中行喜﹐羊舌氏有叔虎﹐籍氏有籍偃﹐箕氏有箕遺﹐皆與欒盈聲勢相倚﹐結爲死黨。更兼盈自少謙恭下士﹐散財結客﹐故死士多歸之﹐如州綽﹑邢蒯﹑黃淵﹑箕遺﹐都是他部下驍將。更有力士督戎﹐力舉千鈞﹐手握二戟﹐刺無不中﹐是他隨身心腹﹐寸步不離的﹔又有家臣辛兪﹑州賓等﹐奔走效勞者不計其數。

欒黶死時﹐其夫人欒祁才及四旬﹐不能守寡﹐因州賓屢次入府稟事﹐欒祁在屏後窺之﹐見其少俊﹐遂密遣侍兒道意﹐因與私通。欒祁盡將室中器幣﹐贈與州賓﹐盈從晉侯伐齊﹐州賓公然宿於府中﹐不復避忌。盈歸聞知其事﹐尙礙母親面皮﹐乃把他事鞭治內外守門之吏﹐嚴稽家臣出入。

欒祁一來老羞變怒﹐二則淫心難絕﹐三則恐其子害了州賓性命﹐因父範匄生辰﹐以拜壽爲名﹐來至範府﹐乘間訴其父曰「盈將爲亂﹐柰何﹖」範匄詢其詳﹐欒祁曰「盈嘗言﹕」鞅殺吾兄﹐吾父逐之﹐復縱之歸國﹐不誅已幸﹐反加寵位﹐今父子專國﹐範氏日盛﹐欒氏將衰﹐吾寧死﹐與範氏誓不兩立。『日夜與智起﹐羊舌虎等﹐聚謀密室﹐欲盡去諸大夫﹐而立其私黨﹐恐我泄其消息﹐嚴敕守門之吏﹐不許與外家相通﹐今日勉彊來此﹐異日恐不得相見。吾以父子恩深﹐不敢不言。「時範鞅在旁﹐助之曰﹕」兒亦聞之﹐今果然矣﹐彼黨羽至盛﹐不可不防也﹗「一子一女﹐聲口相同﹐不由範匄不信﹐乃密奏於平公﹐請逐欒氏。

平公私問於大夫陽畢﹐陽畢素惡欒黶而睦於範氏﹐乃對曰「欒書實弒厲公﹐黶世其凶徳﹐以及於盈﹐百姓暱於欒氏久矣﹐若除欒氏﹐以明弒逆之罪﹐而立君之威﹐此國家數世之福也﹗」平公曰「欒書援立先君﹐盈罪未著﹐除之無名﹐柰何﹖」陽畢對曰「書之援立先君﹐以掩罪也﹐先君忘國仇而徇私徳﹐君又縱之﹐滋害將大﹐若以盈惡未著﹐宜翦除其黨﹐赦盈而遣之﹐彼若求逞﹐誅之有名。若逃死於他方﹐亦君之惠也﹗」

平公以爲然﹐召範匄入宮﹐共議其事﹐範匄曰「盈未去而翦其黨﹐是速之爲亂也﹐君不如使盈往築著邑之城﹐盈去﹐其黨無主﹐乃可圖矣。「平公曰﹕」善。」乃遣欒盈往城著邑﹐盈臨行﹐其黨箕遺諫曰「欒氏多怨﹐主所知也﹐趙氏以下宮之難怨欒氏﹐中行氏以伐秦之役怨欒氏﹐範氏以範鞅之逐怨欒氏。智朔夭死﹐智盈尙少﹐而聽於中行﹐程鄭嬖於公﹐欒氏之勢孤矣。城著非國之急事﹐何必使子。子盍辭之﹐以觀君意之若何﹐而爲之備。「欒盈曰﹕」君命不可辭也﹐盈如有罪﹐其敢逃死﹖如其無罪﹐國人將憐我﹐孰能害之﹖「乃命督戎爲禦﹐出了絳州﹐望著邑而去。

盈去三日﹐平公禦朝﹐謂諸大夫曰「欒書昔有弒逆之罪﹐未正刑誅﹐今其子孫在朝﹐寡人恥之。將若之何﹖」諸大夫同聲應曰「宜逐之﹗」乃宣布欒書罪狀﹐懸於國門﹐遣大夫陽畢將兵往逐欒盈﹐其宗族在國中者﹐盡行逐出﹐收其欒邑。

欒樂﹑欒魴率其宗人﹐同州綽﹑邢蒯俱出了絳城﹐竟往奔欒盈去了。叔虎拉了箕遺﹐黃淵隨後出城﹐城門已閉﹐傳聞將搜治欒氏之黨﹐乃商議各聚家丁﹐欲乘夜爲亂﹐斬東門而出。趙氏有門客章鏗﹐居與叔虎家相鄰﹐聞其謀﹐報知趙武﹐趙武轉報範匄﹐匄使其子範鞅﹐率甲士三百﹐圍叔虎之第。

不知後事如何﹖且看下回分解。

第六十三回

老祁奚力救羊舌小範鞅智劫魏舒

話說箕遺正在叔虎家中﹐只等黃淵到來﹐夜半時候﹐一齊發作﹐卻被範鞅領兵圍住府第﹐外面家丁不敢聚集﹐遠遠觀望﹐亦多有散去者。叔虎乘梯向墻外問曰「小將軍引兵至此﹐何故﹖」範鞅曰「汝平日黨於欒盈﹐今又謀斬關出應﹐罪同叛逆﹐吾奉晉侯之命﹐特來取汝。」叔虎曰﹕」我並無此事﹐是何人所說﹖「範鞅卽呼章鏗上前﹐使証之。叔虎力大﹐扳起一塊墻石﹐望章鏗當頭打去﹐打个正著﹐把頂門都打開了。

範鞅大怒﹐教軍士放火攻門。叔虎慌急了﹐向箕遺說﹕「我等寧可死裏逃生﹐不可坐以待縛﹗「遂提戟當先﹐箕遺仗劍在後﹐發聲喊﹐冒火殺出。範鞅在火光中﹐認得二人﹐教軍士一齊放箭﹐此時火勢燻灼﹐已難躲避﹐怎當得箭如飛蝗﹐二人縱有衝天本事﹐亦無用處﹐雙雙被箭射倒。軍士將撓鉤搭出﹐已自半死﹐綁縛車中﹐救滅了火。只聽得車聲骨骨碌碌﹐火炬燭天而至﹐乃是中軍副將荀虒﹐率本部兵前來接應。中途正遇黃淵﹐亦被擒獲。範﹑荀合兵一處﹐將叔虎﹑箕遺﹑黃淵﹐解到中軍元帥範匄處。範匄曰﹕」欒黨尙多﹐只擒此三人﹐尙未除患﹐當悉拘之。」乃復分路搜捕。

絳州城中﹐鬧了一夜﹐直至天明。範鞅拘到智起﹑籍偃﹑州賓等﹐荀虒拘到中行喜﹑辛兪﹐及叔虎之兄羊舌赤﹑弟羊舌肹﹐都囚於朝門之外﹐俟候晉平公出朝﹐啟奏定奪。

單說羊舌赤字伯華﹐羊舌肹字叔向﹐與叔虎𨿽同是羊舌職之子﹐叔虎是庶母所生。當初叔虎之母原是羊舌夫人房中之婢﹐甚有美色﹐其夫欲之﹐夫人不遣侍寢。時伯華﹑叔向俱已年長﹐諫其母勿妒﹐夫人笑曰「吾豈妒歸哉﹖吾聞有甚美者﹐必有甚惡。深山大澤﹐實生龍蛇﹐恐其生龍蛇﹐爲汝等之禍﹐是以不遣耳。「叔向等順父之意﹐固請於母﹐乃遣之。一宿而有孕﹐生叔虎。及長成﹐美如其母﹐而勇力過人。欒盈自幼與之同臥起﹐相愛宛如夫婦﹐他是欒黨中第一个相厚的。所以兄弟並行囚禁。

大夫樂王鮒字叔魚﹐其時方嬖幸於平公。平日慕羊舌赤﹐肹兄弟之賢﹐意欲納交而不得﹐至是﹐聞二人被囚﹐特到朝門﹐正遇羊舌肹﹐揖而慰之曰「子勿憂﹐吾見主公﹐必當力爲子請。」羊舌肹嘿然不應﹐樂王鮒有慚色。羊舌赤聞之﹐責其弟曰﹕」吾兄弟畢命於此﹐羊舌氏絕矣。樂大夫有寵於君﹐言無不從﹐倘借其片語﹐天幸赦宥﹐不絕先人之宗﹐汝柰何不應﹐以失要人之意。「羊舌肹笑曰「死生命也。若天意降祐﹐必由祁老大夫﹐叔魚何能爲哉﹖」羊舌赤曰﹕」以叔魚之朝夕君側﹐汝曰『不能』﹐以祁老大夫之致政閒居﹐而汝曰『必由之』﹐吾不知其解也﹗「羊舌肹曰「叔魚行媚者也﹐君可亦可﹐君否亦否。祁老大夫外舉不避仇﹐內舉不避親﹐豈獨遺羊舌氏乎﹖」少頃﹐晉平公臨朝﹐範匄以所獲欒黨姓名奏聞。平公亦疑羊舌氏兄弟三人皆在其數﹐問於樂王鮒曰﹕」叔虎之謀﹐赤與肹實與聞否﹖「樂王鮒心愧叔向﹐乃應曰「至親莫如兄弟﹐豈有不知﹖」平公乃下諸人於獄﹐使司寇議罪。時祁奚已告老﹐退居於祁﹐其子祁午與羊舌赤同僚相善﹐星夜使人報信於父﹐求其以書達範匄﹐爲赤求寬。奚聞信大驚曰﹕」赤與肹皆晉國賢臣﹐有此奇冤﹐我當親往救之。「乃乘車連夜入都﹐未及與祁午相會﹐便叩門來見範匄。匄曰「大夫老矣﹐冒風露而降之﹐必有所諭。」祁奚曰﹕」老夫爲晉社稷存亡而來﹐非爲別事。「範匄大驚﹐問曰「不知何事關系社稷﹐有煩老大夫如此用心﹗」祁奚曰﹕」賢人﹐社稷之衛也。羊舌職有勞於晉室﹐其子赤﹐肹能嗣其美﹐一庶子不肖﹐遂聚而殲之﹐豈不可惜﹖昔郤芮爲逆﹐郤缺升朝﹐父子之罪﹐不相及也﹐況兄弟乎﹖子以私怨﹐多殺無辜﹐使玉石俱焚﹐晉之社稷危矣﹗「範匄蹴然離席曰﹕」老大夫所言甚當﹐但君怒未解﹐匄與老大夫同詣君所言之。「於是並車入朝﹐求見平公﹐奏言「赤﹐肹與叔虎﹐賢不肖不同﹐必不與聞欒氏之事﹔且羊舌之勞﹐不可廢也。」平公大悟﹐宣赦。赦出赤﹑肹二人﹐使復原職﹐智起﹑中行喜﹑籍偃﹑州賓﹑辛兪皆斥爲庶人﹐惟叔虎與箕遺﹑黃淵處斬。赤﹑肹二人蒙赦﹐入朝謝恩。事畢﹐羊舌赤謂其弟曰﹕」當往祁老大夫處一謝。「肹曰「彼爲社稷﹐非爲我也﹐何謝焉﹗」竟登車歸第。

羊舌赤心中不安﹐自往祁午處請見祁奚。午曰「老父見過晉君﹐卽時回祁去矣﹐未嘗少畱須臾也。「羊舌赤嘆曰﹕」彼固施不望報者﹐吾自愧不及肹之髙見也﹗」髯翁有詩云﹕

尺寸微勞亦望酬﹐拜恩私室豈知羞﹖

必如奚肹才公道﹐笑殺紛紛貨賂求﹗

州賓復與欒祁往來﹐範匄聞之﹐使力士刺殺州賓於家。

卻說守曲沃大夫胥午﹐昔年曾爲欒書門客﹐欒盈行過曲沃﹐胥午迎款﹐極其殷勤。欒盈言及城著﹐胥午許以曲沃之徒助之。畱連三日﹐欒樂等報信已至﹐言「陽畢領兵將到﹗「督戎曰﹕」晉兵若至﹐便與交戰﹐未必便輸與他。」州綽﹑邢蒯曰「專爲此事﹐恐恩主手下乏人﹐吾二人特來相助。「欒盈曰﹕」吾未嘗得罪於君﹐特爲怨家所陷耳﹐若與拒戰﹐彼有辭矣﹐不如逃之﹐以俟君之見察。」胥午亦言拒戰不可﹐卽時收拾車乘﹐盈與午灑淚而別﹐出奔於楚。

比及陽畢兵到著邑﹐邑人言「盈未曾到此﹐在曲沃已出奔了。「陽畢班師而歸﹐一路宣布欒氏之罪﹐百姓皆知欒氏功臣﹐且欒盈爲人好施愛士﹐無不嘆惜其冤者。範匄言於平公﹐嚴禁欒氏故臣﹐不許從欒盈﹐從者必死。

家臣辛兪初聞欒盈在楚﹐乃收拾家財數車出城﹐欲往從之﹐被守門吏盤住﹐執辛兪以獻於平公﹐平公曰「寡人有禁﹐汝何犯之﹖」辛兪再拜言曰﹕」臣愚甚﹐不知君所以禁從欒氏者﹐誠何說也﹖「平公曰「從欒氏者無君﹐是以禁之。」辛兪曰﹕」誠禁無君﹐則臣知免於死矣﹐臣聞之﹕「三世仕其家則君之﹐再世則主之。事君以死﹐事主以勤。『臣自祖若父﹐以無大援於國﹐世隸於欒氏﹐食其祿﹐今三世矣﹐欒氏固臣之君也﹐臣惟不敢無君﹐是以欲從欒氏﹐又何禁乎﹖且盈𨿽得罪﹐君逐之而不誅﹐得無念其先世犬馬之勞﹐賜以生全乎﹖今羈旅他方﹐器用不具﹐衣食不給﹐或一朝塡於溝壑﹐君之仁徳﹐無乃不終﹖臣之此去﹐盡臣之義﹐成君之仁﹐且使國人聞之曰﹕」君𨿽危難﹐不可棄也。』於以禁無君者﹐大矣。「平公悅其言﹐曰「子姑畱事寡人﹐寡人將以欒氏之祿祿子。」辛兪曰﹕」臣固言之矣﹕「欒氏﹐臣之君也。『捨一君又事一君﹐其何以禁無君者﹖必欲見畱﹐臣請死﹗「平公曰﹕」子往矣﹗寡人姑聽子﹐以遂子之志。」辛兪再拜稽首﹐仍領了數車輜重﹐昂然出絳州城而去﹐史臣有詩稱辛兪之忠﹐詩曰﹕

翻雲覆雨世情輕﹐霜雪方知松柏榮。

三世爲臣當效死﹐肯將晉主換欒盈﹖

卻說欒盈棲楚境上數月﹐欲往郢都見楚王﹐忽轉念曰「吾祖父宣力國家﹐與楚世仇﹐倘不相容﹐柰何﹖「欲攺適齊﹐而資斧空乏﹐卻得辛兪驅輜重來到﹐得濟其用﹐遂修整車從﹐望齊國進發。此周靈王二十一年事也。

再說齊莊公爲人﹐好勇喜勝﹐不屑居人之下﹐𨿽然受命澶淵﹐終以平陰之敗爲恥﹐嘗欲廣求勇力之士﹐自爲一隊﹐親率之以橫行天下﹐由是於卿大夫士之外﹐別立「勇爵」﹐祿比大夫﹐必須力舉千斤﹐射穿七札者﹐方與其選。先得殖綽﹑郭最﹐次又得賈舉﹑邴師﹑公孫傲﹑封具﹑鐸甫﹑襄君﹑僂堙等﹐共是九人。莊公日日召至宮中﹐相與馳射擊刺﹐以爲笑樂。

一日﹐莊公視朝﹐近臣報道﹕「今有晉大夫欒盈被逐﹐來奔齊國。」莊公喜曰﹕」寡人正思報晉之怨﹐今其世臣來奔﹐寡人之志遂矣﹗「欲遣人往迎之。大夫晏嬰出奏曰「不可﹗不可﹗小所以事大者﹐信也。吾新與晉盟﹐今乃納其逐臣﹐倘晉人來責﹐何以對之﹖」莊公大笑曰「卿言差矣﹗齊﹑晉匹敵﹐豈分小大﹖昔之受盟﹐聊以紓一時之急耳﹐寡人豈終事晉﹐如魯﹑衛﹑曹﹑邾者耶﹖」遂不聽晏嬰之言﹐使人迎欒盈入朝。

盈謁見﹐稽首哭訴其見逐之繇﹐莊公曰「卿勿憂﹐寡人助卿一臂﹐必使卿復還晉國﹗「欒盈再拜稱謝﹐莊公賜以大館﹐設宴相款﹐州綽﹑邢蒯侍於欒盈之傍。

莊公見其身大貌偉﹐問其姓名﹐二人以實告﹐莊公曰「向日平陰之役﹐擒我殖綽﹑郭最者非爾耶﹖」綽蒯叩首謝罪﹐莊公曰﹕」寡人慕爾久矣﹗「命賜酒食﹐因謂盈曰﹕」寡人有求於卿﹐卿不可辭﹗「盈對曰「苟可以應君命者﹐卽發膚無所愛﹗」莊公曰﹕」寡人無他求﹐欲暫乞二勇士爲伴耳﹗「欒盈不敢拒﹐只得應允﹐怏怏登車﹐嘆曰「幸彼未見督戎﹐不然﹐亦爲所奪矣﹗」莊公得州綽﹑邢蒯﹐列於」勇爵「之末。二人心中不服﹐一日﹐與殖綽﹑郭最同侍於莊公之側﹐二人假意佯驚﹐指綽﹑最曰﹕」此吾國之囚﹐何得在此﹖「郭最應曰「吾等昔爲奄狗所誤﹐須不比你跟人逃竄也﹗」州綽怒曰﹕」汝乃我口中之虱﹐尙敢跳動耶﹖「殖綽亦怒曰「汝今日在我國中﹐也是我盤中之肉矣﹗」邢蒯曰﹕」旣然汝等不能相容﹐卽當復歸吾主﹗「郭最曰「堂堂齊國﹐難道少了你兩人不成﹗」四人語硬面赤﹐各以手撫佩劍﹐漸有相並之意。

莊公用好言勸解﹐取酒勞之﹐謂州綽﹑邢蒯曰「寡人固知二卿不屑居齊人之下也﹗「乃更」勇爵「之名爲」龍「」虎「二爵﹐分爲左右﹐右班」龍爵「﹐州綽﹑邢蒯爲首﹐又選得齊人盧蒲癸﹑王何﹐使列其下﹐左班」虎爵「﹐則以殖綽﹑郭最爲首﹐賈舉等七人﹐依舊次序﹐眾人與其列者﹐皆以爲榮。惟州﹑邢﹑殖﹑郭四人﹐到底以下各不和順。

時崔杼﹑慶封以援立莊公之功﹐位皆上卿﹐同執國政﹐莊公常造其第﹐飲酒作樂﹐或時舞劍射棚﹐無復君臣之隔。

單說崔杼之前妻﹐生下二子﹐曰成﹐曰疆﹐數歲而妻死。再娶東郭氏﹐乃是東郭偃之妹﹐先嫁與棠公爲妻﹐謂之棠姜﹐生一子﹐名曰棠無咎。那棠姜有美色﹐崔杼因往弔棠公之喪﹐窺見姿容﹐央東郭偃說合﹐娶爲繼室。亦生一子﹐曰明。崔杼因寵愛繼室﹐遂用東郭偃﹑棠無咎爲家臣﹐以幼子崔明托之﹐謂棠姜曰「俟明長成﹐當立爲適子﹗」此一段話﹐且擱過一邊。

且說齊莊公一日飲於崔杼之室﹐崔杼使棠姜奉酒。莊公悅其色﹐乃厚賂東郭偃﹐使之通意﹐乘間與之私合。來往多徧﹐崔杼漸漸知覺﹐盤問棠姜。棠姜曰「誠有之﹐彼挾國君之勢以臨我﹐非一婦人所敢拒也﹗「杼曰﹕」然則汝何不言﹖」棠姜曰「妾自知有罪﹐不敢言耳﹗「崔杼嘿然久之﹐曰﹕」此事與汝無干﹗」自此有謀弒莊公之意﹐

周靈王二十二年﹐吳王諸樊求婚於晉﹐晉平公以女嫁之。齊莊公謀於崔杼曰「寡人許納欒盈﹐未得其便﹐聞曲沃守臣乃欒盈之厚交﹐今欲以送媵爲名﹐順便納欒盈於曲沃﹐使之襲晉﹐此事如何﹖」

崔杼銜恨齊侯﹐私心計較﹐正欲齊侯結怨於晉﹐待晉侯以兵來討﹐然後委罪於君﹐弒之以爲媚晉之計﹐今日莊公謀納欒盈﹐正中其計﹐乃對曰「曲沃人𨿽爲欒氏﹐恐未能害晉﹐主公必然親率一軍﹐爲之後繼﹐若盈自曲沃而入﹐主公揚言伐衛﹐由濮陽自南而北﹐兩路夾攻﹐晉必不支。「莊公深以爲然﹐以其謀告於欒盈﹐欒盈甚喜﹐家臣辛兪諫曰﹕」兪之從主﹐以盡忠也﹐亦願主之忠於晉君也﹗」盈曰「晉君不以我爲臣﹐柰何﹖「辛兪曰﹕」昔紂囚文王於羑里﹐文王三分天下﹐以服事殷。晉君不念欒氏之勛﹐黜逐吾主﹐糊口於外﹐誰不憐之﹐一爲不忠﹐何所容於天地之間耶﹖「欒盈不聽﹐辛兪泣曰﹕」吾主此行﹐必不免。兪當以死相送﹗」乃拔佩刀自刎而死。史臣有贊云﹕

盈出則從﹐盈叛則死。

公不背君﹐私不背主。

卓哉辛兪﹗晉之義士。

齊莊公遂以宗女姜氏爲媵﹐遣大夫析歸父送之於晉﹐多用溫車﹐載欒盈及其宗族﹐欲送至曲沃。州綽﹑邢蒯請從﹐莊公恐其歸晉﹐乃使殖綽﹑郭最代之﹐囑曰「事欒將軍﹐猶事寡人也﹗」

行過曲沃﹐盈等遂易服入城﹐夜叩大夫胥午之門。午驚異﹐啟門而出﹐見欒盈﹐大驚曰「小恩主安得到此﹖「盈曰﹕」願得密室言之。「午乃迎盈入於深室之中﹐盈執胥午之手﹐欲言不言﹐不覺淚下﹐午曰﹕」小恩主有事﹐且共商議﹐不須悲泣。」盈乃收淚告曰「吾爲範﹑趙諸大夫所陷﹐宗祀不守﹐今齊侯憐其非罪﹐致我於此﹐齊兵且踵至矣﹐子若能興曲沃之甲﹐相與襲絳﹐齊兵攻其外﹐我等攻其內﹐絳可入也﹐然後取諸家之仇我者而甘心焉﹐因奉晉侯以和於齊﹐欒氏復興﹐在此一舉﹗「午曰﹕」晉勢方彊﹐範﹑趙﹑智﹑荀諸家又睦﹐恐不能僥幸﹐徒以自賊﹐柰何﹖」盈曰「吾有力士督戎一人﹐可當一軍。且殖綽﹑郭最﹐齊國之雄﹐欒樂﹑欒魴﹐彊力善射﹐晉𨿽彊﹐不足懼也。昔我佐魏絳於下軍﹐其孫舒每有請托﹐我無不周旋﹐彼感吾意﹐每思圖報﹐若更得魏氏內助﹐此事可八九矣﹐萬一舉事不成﹐𨿽死無恨﹗「午曰﹕」俟來日探人心何如﹐乃可行也﹗「

盈等遂藏於深室。

至次日﹐胥午托言夢共太子﹐祭於其祠﹐以餕余饗其官屬﹐伏欒盈於壁後﹐三觴樂作﹐胥午命止之﹐曰「共太子之冤﹐吾等忍聞樂乎﹖」眾皆嗟嘆。胥午曰「臣子﹐一例也﹐今欒氏世有大功﹐同朝譖而逐之﹐亦何異共太子乎﹖」眾皆曰「此事通國皆不平﹐不知孺子猶能返國否﹖」胥午曰﹕」假如孺子今日在此﹐汝等何以處之﹗「眾皆曰﹕」若得孺子爲主﹐願爲盡力﹐𨿽死無悔﹗「坐中多有泣下者。

胥午曰「諸君勿悲。欒孺子見在此﹗」欒盈從屏後趨出﹐向眾人便拜。眾人俱拜。

盈乃自述還晉之意﹕「若得重到絳州城中﹐死亦瞑目﹗」眾人俱踴躍願從。是日暢飲而散。

次日﹐欒盈寫密信一封﹐托曲沃賈人送至絳州魏舒處。舒亦以範﹑趙所行太過﹐得此密信﹐卽寫回書﹐言「某裹甲以待﹐只等曲沃兵到﹐卽便相迎。「欒盈大喜。

胥午搜括曲沃之甲﹐共二百二十乘﹐欒盈率之。欒之族人能戰者皆從﹐老弱俱畱曲沃。督戎爲先鋒﹐殖綽﹑欒樂在右﹐郭最﹑欒魴在左﹐黃昏起行﹐來襲絳都。

自曲沃至絳﹐止隔六十餘里﹐一夜便到。壞郭而入﹐直抵南門。絳人猶然不知﹐正是「疾雷不及掩耳」﹐剛剛掩上城門﹐守禦一無所設﹐不消一个時辰﹐被督戎攻破﹐招引欒兵入城﹐如入無人之境。

時範匄在家﹐朝饔方徹﹐忽然樂王鮒喘吁而至﹐報言「欒氏已入南門。」範匄大驚﹐急呼其子範鞅斂甲拒敵。樂王鮒曰﹕」事急矣﹗奉主公走固宮﹐猶可堅守。「固宮者﹐晉文公爲呂﹑郤焚宮之難﹐乃於公宮之東隅﹐別築此宮﹐以備不測﹐廣寬十里有餘﹐內有宮室臺觀﹐積粟甚多﹐輪選國中壯甲三千人守之﹐外掘溝塹﹐墻髙數仞﹐極其堅固﹐故曰固宮。

範匄憂國中有內應﹐鮒曰「諸大夫皆欒怨家﹐可慮惟魏氏耳。若速以君命召之﹐猶可得也﹗」範匄以爲然。乃使範鞅以君命召魏舒﹐一面催促僕人駕車。樂王鮒又曰「事不可知﹐宜晦其迹。」時平公有外家之喪﹐範匄與樂王鮒俱衷甲加墨縗﹐以絰蒙其首﹐詐爲婦人﹐直入宮中﹐奏知平公﹐卽禦公以入於固宮。

卻說魏舒家在城北隅﹐範鞅乘軺車疾驅而往﹐但見車徒已列門外﹐舒戎裝在車﹐南向將往迎欒盈矣。範鞅下車﹐急趨而進曰「欒氏爲逆﹐主公已在固宮﹐鞅之父與諸大臣﹐皆聚於君所﹐使鞅來迎吾子。「魏舒未及答語﹐範鞅踴身一跳﹐早已登車﹐右手把劍﹐左手牽魏舒之帶﹐唬得魏舒不敢做聲。範鞅喝令﹕」速行﹗」輿人請問﹕「何往﹖「範鞅厲聲曰﹕」東行往固宮﹗」於是車徒轉向東行﹐徑到固宮。

未知後事何如﹐再看下回分解。

第六十四回

曲沃城欒盈滅族且於門杞梁死戰

卻說範匄𨿽遣其子範鞅往迎魏舒﹐未知逆順如何﹐心中委決不下﹐親自登城而望﹐見一簇車徒﹐自西北方疾驅而至﹐其子與魏舒同在一車之上﹐喜曰「欒氏孤矣。「卽開宮門納之。

魏舒與範匄相見﹐兀自顏色不定。匄執其手曰「外人不諒﹐頗言將軍有私於欒氏﹐匄固知將軍之不然也。若能共滅欒氏者﹐當以曲沃相勞﹗」舒此時已落範氏牢籠之內﹐只得唯唯惟命﹐遂同謁平公﹐共商議應敵之計。須臾﹐趙武﹑荀虒﹑智朔﹑韓無忌﹑韓起﹑祁午﹑羊舌赤﹑羊舌肹﹑張孟趯諸臣﹐陸續而至﹐皆帶有車徒﹐軍勢益盛。

固宮止有前後兩門﹐俱有重關。範匄使趙﹑荀兩家之軍﹐協守南關二重﹐韓無忌兄弟﹐協守北關二重﹐祁午諸人﹐周圍巡儆。匄與鞅父子﹐不離平公左右。

欒盈已入絳城﹐不見魏舒來迎﹐心內懷疑﹐乃屯於市口﹐使人哨探﹐回報﹕「晉侯已往固宮﹐百官皆從﹐魏氏亦去矣﹗「欒盈大怒曰﹕」舒欺我﹐若相見﹐當手刃之﹗「卽撫督戎之背曰﹕」用心往攻固宮﹐富貴與子共也﹗「督戎曰﹕」戎願分兵一半﹐獨攻南關﹐恩主率諸將攻北關﹐且看誰人先入﹖」此時殖綽﹑郭最𨿽則與盈同事﹐然州綽﹑邢蒯卻是欒盈帶往齊國去的﹐齊侯作興了他﹐綽﹑最每受其奚落﹐俗語云「怪樹怪丫叉」﹐綽﹑最與州﹑邢二將有些心病﹐原原本本未免遷怒到欒盈身上。況欒盈口口聲聲只誇督戎之勇﹐並無俯仰綽﹑最之意﹐綽﹑最怎肯把熱气去呵他冷面﹐也有坐觀成敗的意思﹐不肯十分出力。欒盈所靠﹐只是督戎一人。

當下督戎手提雙戟﹐乘車徑往固宮﹐要取南關。在關外閱看形勢﹐一馳一驟﹐威風凜凜﹐殺气騰騰﹐分明似一位黑煞神下降。晉軍素聞其勇名﹐見之無不膽落﹐趙武嘖嘖嘆羨不已。武部下有兩員驍將﹐叫做解雍﹑解肅兄弟二人﹐皆使長槍﹐軍中有名。聞主將嘆羨﹐心中不服曰「督戎𨿽勇﹐非有三頭六臂﹐某弟兄不揣﹐欲引一枝兵下關﹐定要活捉那廝獻功。「趙武曰﹕」汝須仔細﹐不可輕敵﹗」二將裝束齊整﹐飛車出關﹐隔塹大叫﹕「來將是督將軍否。可惜你如此英勇﹐卻跟隨叛臣﹐早早歸順﹐猶可反禍爲福﹖」督戎聞叫大怒﹐喝教軍士塡塹而渡﹐軍士方負土運石﹐督戎性急﹐將雙戟按地﹐盡力一躍﹐早跳過塹北。

二解倒喫了一驚﹐挺槍來戰督戎﹐督戎舞戟相迎﹐全無懼怯﹐解雍的駕馬﹐早被督戎一戟打去﹐折了背脊﹐車不能動﹐連解肅的駕馬﹐嘶鳴起來﹐也不行走﹐二解欺他單身﹐跳下車來步戰﹐督戎兩枝大戟﹐一左一右﹐使得呼呼的響﹐解肅一槍刺來﹐督戎一戟拉去﹐戟勢去重﹐磅的一聲﹐那枝槍折爲兩段﹐解肅撇了槍桿便走﹐解雍也著了忙﹐手中遲慢﹐被督戎一戟刺倒﹐便去追趕解肅﹐解肅善走﹐徑奔北關﹐縋城而上﹐督戎趕不著﹐退轉來要結果解雍﹐已被軍將救入關去了。

督戎气忿忿的﹐獨自挺戟而立﹐叫道﹕「有本事的﹐多著幾个出來﹐一總廝殺﹐省得費了工夫﹗「關上無人敢應﹐督戎守了一會﹐仍回本營﹐吩咐軍士﹐打點明日攻關。是夜解雍傷重而死﹐趙武痛惜不已﹐解肅曰﹕」明日小將再決一戰﹐誓報兄仇﹐𨿽死不恨﹗」荀虒曰「我部下有老將牟登﹐他有二子牟剛﹑牟勁﹐俱有千斤之力﹐見在晉侯麾下侍衛﹐今夜使牟登喚來﹐明日同解將軍出戰﹐三人戰一个﹐難道又輸與他﹗「趙武曰﹕」如此甚好﹗」荀虒自去吩咐牟登去了。

次早﹐牟剛﹑牟勁俱到﹐趙武看之﹐果然身材魁偉﹐气象猙獰﹐慰勞了一番﹐命解肅一同下關﹐那邊督戎早把坑塹塡平﹐直逼關下搦戰﹔這里三員猛將﹐開關而出。督戎大叫﹕「不怕死的都來﹗」三將並不打話﹐一枝長槍﹐兩柄大刀﹐一齊都奔督戎。

督戎全無懼怯﹐殺得性起﹐跳下車來﹐將雙戟飛舞﹐盡著气力﹐落戟去處﹐便有千鈞之重﹐牟勁車軸﹐被督戎打折﹐只得也跳下車來﹐著了督戎一戟﹐打得稀爛﹐牟剛大怒﹐拚命上前﹐怎柰戟風如箭﹐沒處進步。老將牟登﹐喝叫﹕「且歇﹗」關上鳴起金來﹐牟登親自出關﹐接應牟剛﹑解肅進去﹐督戎教軍士攻關﹐關上矢石如雨﹐軍士多有傷損﹐惟督戎不動分毫﹐眞勇將也。

趙武與荀虒連敗二陣﹐遣人告急於範匄。範匄曰「一督戎勝他不得﹐安能平欒氏乎﹗「是夜秉燭而坐﹐悶悶不已。

有一隸人侍側﹐叩首而問曰「元帥心懷鬱鬱﹐莫非憂督戎否﹗」範匄視其人﹐姓斐名豹﹐原是屠岸賈手下驍將斐成之子﹐因坐屠黨﹐沒官爲奴﹐在中軍服役。範匄奇其言﹐問曰﹕」爾若有計除得督戎﹐當有重賞﹗「斐豹曰「小人名在丹書﹐枉有衝天之志﹐無處討个出身﹐元帥若於丹書上除去豹名﹐小人當殺督戎﹐以報厚徳﹗」範匄曰﹕」爾若殺了督戎﹐吾當請於晉侯﹐將丹書盡行焚棄﹐收爾爲中軍牙將﹗「斐豹曰「元帥不可失信﹗」範匄曰﹕」若失信﹐有如紅日。但不知用車徒多少﹖「斐豹曰「督戎向在絳城﹐與小人相識﹐時常角力賭勝﹐其人恃勇性躁﹐專好獨鬥﹐若以車徒往﹐不能勝也﹐小人情願單身下關﹐自有擒督戎之計。」範匄曰﹕」汝莫非去而不返﹖「斐豹曰「小人有老母﹐今年七十八歲﹐又有幼子嬌妻﹐豈肯罪上加罪﹐作此不忠不孝之事﹖如有此等﹐亦如紅日﹗」範匄大喜﹐勞以酒食﹐賞兕甲一副。

次日﹐斐豹穿甲於內﹐外加練袍﹐紮縛停當﹐頭帶韋弁﹐足穿麻屨﹐腰藏利刃﹐手中提一銅錘﹐重五十二斤﹐來辭範匄曰「小人此去﹐殺得督戎﹐奏凱而回﹔不然﹐亦死於督戎之手﹐決不兩存。「範匄曰﹕」我當親往﹐看汝用力。」卽時命駕車﹐使斐豹驂乘﹐同至南關。趙武﹑荀虒接見﹐訴以督戎如此英雄﹐連折二將﹐範匄曰「今日斐豹單身赴敵﹐只看晉侯福分。「言猶未已﹐關下督戎大呼搦戰﹐斐豹在關上呼曰﹕」督君還認得斐大否﹖」豹行大﹐故自稱斐大﹐乃昔年彼此所呼也﹐督戎曰「斐大﹐汝今還敢來賭一死生麼﹖「斐豹曰﹕」他人怕你﹐我斐豹不怕你。你把兵車退後﹐我與你兩人﹐只在地下賭鬥﹐雙手對雙手﹐兵器對兵器﹐不是你死我活﹐就是我死你活﹐也落得个英名傳後。」督戎曰「此論正合吾意。「遂將軍士約退﹐這里關門開處﹐單單放一个斐豹出來﹐兩个就在關下交戰﹐約二十餘合﹐未分勝敗﹐斐豹詐言道。」我一時內急﹐可暫住手。「督戎那里肯放﹐斐豹先瞧見西邊空處﹐有一帶短墻﹐捉个空隙就走﹐督戎隨後趕來﹐大喝﹕」走向那里去﹖」範匄等在關上﹐看見督戎往追斐豹﹐慌捏一把汗﹐誰知斐豹卻是用計﹐奔近短墻﹐撲的跳將進去。

督戎見斐豹進墻去了﹐亦逾墻而入﹐只道斐豹在前面﹐卻不知斐豹隱身在一棵大樹之下﹐專等督戎進墻﹐出其不意﹐提起五十二斤的銅錘﹐自後擊之﹐正中其腦﹐腦漿迸裂﹐撲地便倒﹐兀自把右腳飛起﹐將斐豹胸前兕甲碾去一片﹐斐豹急拔出腰間利刃﹐剁下首級﹐復跳墻而出。

關上望見斐豹手中提有血淋淋的人頭﹐已知得勝﹐大開關門﹐解肅﹑牟剛引兵殺出﹐欒軍大敗﹐一半殺了﹐一半投降﹐逃去者十無一二﹐範匄仰天瀝酒曰「此晉侯之福也﹗「卽酌酒親賜斐豹﹐就帶他往見晉侯﹐晉侯賞以兵車一乘﹐注功績第一。潛淵先生有詩云﹕

督戎神力世間無﹐敵手誰知出隸夫﹖

始信用人須破格﹐笑他肉食似雕瓠﹗

再說欒盈引大隊車馬﹐攻打北關﹐連接督戎捷報﹐盈謂其下曰「吾若有兩督戎﹐何患固宮不破耶﹖」殖綽踐郭最之足﹐郭最以目答之﹐各低頭不語。惟有欒樂﹑欒魴思欲建功﹐不避矢石﹐韓無忌﹑韓起因前關屢敗﹐不敢輕出﹐只是嚴守。

到第三日﹐欒盈得敗軍之報﹐言「督戎被殺﹐全軍俱沒。「嚇得手足無措﹐方請殖綽﹑郭最商議。綽﹑最笑曰﹕」督戎且失利﹐況我曹乎﹖」欒盈垂淚不已。

欒樂曰「我等死生﹐決於今夜﹐當令將士畢聚北門﹐於三更之後悉登車巢車﹐放火燒關﹐或可入也。「欒盈從其計。

晉侯喜督戎之死﹐置酒慶賀。韓無忌﹑韓起俱來獻觴上壽﹐飲至二更方散﹐才回北關。點視方畢﹐忽然車聲轟起﹐欒氏軍馬大集﹐車巢車髙與關齊﹐火箭飛蝗般射來﹐延燒關門﹐火勢凶猛﹐關內軍士﹐存紮不牢﹐欒樂當先﹐欒魴繼之﹐乘勢遂占了外關。韓無忌等退守內關﹐遣人飛報中軍求救﹐範匄命魏舒往南關﹐替回荀虒一枝軍馬﹐往北關幫助二韓﹐遂同晉侯登臺北望﹐見欒兵屯於外關﹐寂然無聲。

範匄曰「此必有計。」傳令內關用心防禦﹐守至黃昏﹐欒兵復登車巢車﹐仍用火器攻門﹐這里預備下皮帳﹐帳用牛皮爲之﹐以水浸透﹐撐開遮蔽﹐火不能入﹐亂了一夜﹐兩下暫息﹐範匄曰﹕」賊已逼近﹐倘久而不退﹐齊復乘之﹐國必殆矣﹗「遂命其子範鞅﹐率斐豹引一枝軍﹐從南關轉至北門﹐從外而攻﹐刻定時辰﹐約會二韓守關﹐荀虒率牟剛引一枝兵﹐從內關殺出外關﹐腹背夾攻﹐教他兩下不能相顧。使趙武﹑魏舒移兵屯於關外﹐以防南逸。調度已畢﹐奉晉侯登臺觀戰。

範鞅臨行﹐請於匄曰「鞅年少望輕﹐願假以中軍旗鼓﹗」匄許之﹐鞅仗劍登車﹐建旆而行﹐方出南關﹐謂其下曰﹕」今日之戰﹐有進無退。若兵敗﹐吾先自剄﹐必不令諸君獨死﹗「眾皆踴躍﹐

卻說荀虒奉範匄將令﹐使將士飽食結束﹐專等時候﹐只見欒兵紛紛擾擾﹐俱退出外關﹐心知外兵已到。一聲鼓響﹐關門大開﹐牟剛在前﹐荀虒在後﹐甲士步卒﹐一齊殺出﹐欒盈亦慮晉軍內外夾攻﹐使欒魴用鐵葉車塞外門之口﹐分兵守之﹐荀虒之兵﹐不能出外。

範鞅兵到﹐欒樂見大旆﹐驚曰「元帥親至乎﹖」使人察之﹐回報曰「小將軍範鞅也﹗」樂曰﹕」不足慮矣﹗「乃張弓挾矢﹐立於車中﹐顧左右曰「多帶繩索﹐射倒者則牽之﹗」馳入晉軍﹐左射右射﹐發無不中﹐其弟欒榮同在車中﹐謂曰﹕」矢可惜也﹗多射無名﹗「樂乃不射﹐少頃﹐望見一車遠遠而來﹐車中一將﹐韋弁練袍﹐形容古怪﹐欒榮指曰「此人名斐豹﹐卽殺我督將軍者﹐可以射之﹗」欒樂曰﹕」俟近百步﹐汝當爲我喝采﹗「言未畢﹐又一車從旁經過﹐欒樂認得車中乃是小將軍範鞅﹐想道﹕「若射得範鞅﹐卻不勝如斐豹﹖」乃驅車逐範鞅而射之﹐欒樂之箭﹐從來百發百中﹐偏是這一箭射个落空﹐範鞅回顧﹐見是欒樂。大罵﹕「反賊﹗死在頭上﹐尙敢射我﹖」欒樂便教回車退走﹐他不是怕懼範鞅﹐因射他不著﹐欲回車誘他趕來﹐覷得親切﹐好端的放箭。

誰知殖綽﹑郭最亦在軍中﹐忌欒樂善射﹐惟恐其成功﹐一見他退走﹐遂大呼曰「欒氏敗矣﹗」禦人聞呼﹐又錯認別枝兵敗了﹐舉頭四望﹐轡亂馬逸﹐路上有大槐根﹐車輪誤觸之而覆﹐把欒樂跌將出來﹐恰恰的斐豹趕到﹐用長戟鉤之﹐斷其手肘。可憐欒樂是欒族第一个戰將﹐今日死於槐根之側﹐豈非天哉﹗髯翁有詩云﹕

猿臂將軍射不空﹐偏教一矢誤英雄。

老天已絕欒家祀﹐肯許軍中建大功。

欒榮先跳下車﹐不敢來救欒樂﹐急逃而免。殖綽﹑郭最難回齊國﹐郭最奔秦﹐殖綽奔衛。

欒盈聞欒樂之死﹐放聲大哭﹐軍士無不哀涕﹐欒魴守不住門口﹐收兵保護欒盈﹐望南而奔﹐荀虒與範鞅合兵﹐從後追來。盈﹑魴同曲沃之眾﹐抵死拒敵﹐大殺一場﹐晉兵才退。盈﹑魴亦身帶重傷﹐行至南門﹐又遇魏舒引兵攔住﹐欒盈垂淚告曰「魏伯獨不憶下軍共事之日乎﹐盈知必死﹐然不應死於魏伯之手也﹗」魏舒意中不忍﹐使車徒分列左右﹐讓欒盈一路。

欒盈﹑欒魴引著殘兵﹐急急奔回曲沃去了。須臾﹐趙武軍到﹐問魏舒曰「欒孺子已過﹐何不追之﹖「魏舒曰﹕」彼如釜中之魚﹐甕中之鱉﹐自有庖人動手﹐舒念先人僚誼﹐誠不忍操刀也﹗」趙武心中惻然﹐亦不行追趕。

範匄聞欒盈已去﹐知魏舒做人情﹐置之不言﹐乃謂範鞅曰「從盈者﹐皆曲沃之甲﹐此去必還曲沃﹐彼爪牙已盡﹐汝率一軍圍之﹐不憂不下也。」荀虒亦願同往﹐範匄許之﹐二將帥車三百乘。

圍欒盈於曲沃﹐範匄奉晉平公復回公宮﹐取丹書焚之﹐因斐豹得脫隸籍者二十餘家﹐範匄遂收斐豹爲牙將。

話分兩頭。卻說齊莊公自打發欒盈轉身﹐便大選車徒﹐以王孫揮爲大將﹐申鮮虞副之﹐州綽﹑邢蒯爲先鋒﹐晏氂爲合後﹐賈舉邴師等隨身扈駕﹐擇吉出師。先侵衛地﹐衛人儆守﹐不敢出戰。齊兵也不攻城﹐遂望帝邱而北﹐直犯晉界。圍朝歌﹐三日取之。

莊公登朝陽山犒軍﹐遂分軍爲二隊﹐王孫揮同諸將爲前隊﹐從左取路孟門隘﹔莊公自率「龍」「虎」二爵爲後隊﹐從右取路共山﹐俱於太行山取齊。一路殺掠﹐自不必說﹐邢蒯露宿共山之下﹐爲毒蛇所螫﹐腹腫而死﹐莊公甚惜之。

不一日﹐兩軍俱至太行﹐莊公登山以望二絳﹐正議襲絳之事﹐聞欒盈敗走曲沃﹐晉侯悉起大軍將至﹐莊公曰「吾志不遂矣﹗「遂觀兵於少水而還﹐守邯鄲大夫趙勝﹐起本邑之兵追之﹐莊公只道大軍來到﹐前隊又已先發﹐倉皇奔走﹐只畱晏氂斷後﹐氂兵敗﹐被趙勝斬之。

範鞅﹑荀虒圍曲沃月餘﹐盈等屢戰不勝﹐城中死者過半﹐力盡不能守﹐城遂破﹐胥午伏劍而死﹐欒盈﹑欒榮俱被執﹐盈曰「吾悔不用辛兪之言﹐乃至於此﹗」荀虒欲囚欒盈﹐解至絳城﹐範鞅曰﹕」主公優柔不斷﹐萬一乞哀而免之﹐是縱仇也﹗「乃夜使人縊殺之﹐並殺欒榮﹐盡誅滅欒氏之族。惟欒魴縋城而遁﹐出奔宋國去了。

鞅等班師回奏﹐平公命以欒氏之事﹐播告於諸侯﹐諸侯多遣人來稱賀。史臣有贊云﹕

賓傅桓叔﹐枝佐文君﹐傳盾及書﹐世爲國楨。

黶一汰侈﹐遂墜厥勛﹐盈𨿽好士﹐適殞其身。

保家有道﹐以誡子孫。

於是範匄告老﹐趙武代之爲政﹐不在話下。

再說齊莊公以伐晉未竟其功﹐雄心不死﹐還至齊境﹐不肯入﹐曰「平陰之役﹐莒人欲自其鄕襲齊﹐此仇亦不可不報也。」乃畱屯於境上﹐大搜車乘﹐州綽﹑賈舉等各賜堅車五乘﹐名爲「五乘之賓」。賈舉稱臨淄人華周﹑杞梁之勇﹐莊公卽使人召之。

周﹑梁二人來見﹐莊公賜以一車﹐使之同乘﹐隨軍立功。華周退而不食﹐謂杞梁曰「君之立『五乘之賓』﹐以勇故也﹐君之召我二人﹐亦以勇故也﹐彼一人而五乘﹐我二人而一乘﹐此非用我﹐乃辱我耳。盍辭之他往乎﹖「杞梁曰﹕」梁家有老母﹐當稟命而行之。」杞梁歸告其母﹐母曰「汝生而無義﹐死而無名﹐𨿽在『五乘之賓』﹐人孰不笑汝﹖汝勉之﹐君命不可逃也﹗」杞梁以母之語述於華周﹐華周曰「婦人不忘君命﹐吾敢忘乎﹖「遂與杞梁共車﹐侍於莊公。

莊公休兵數日﹐傳令畱王孫揮統大軍屯紮境上﹐單用「五乘之賓」及選銳三千﹐銜枚臥鼓﹐往襲莒國。華周﹑杞梁自請爲前隊﹐莊公問曰「汝用甲乘幾何﹖」華周﹑杞梁曰﹕」臣等二人﹐隻身謁君﹐亦願隻身前往﹐君所賜一車﹐已足吾乘矣﹗「莊公欲試其勇﹐笑而許之。

華周﹑杞梁約更番爲禦﹐臨行曰「更得一人爲戎右﹐可當一隊矣﹗」有小卒挺身出曰「小人願隨二位將軍一行﹐不知肯提挈否﹖「華周曰﹕」汝何姓名﹖」小卒對曰「某乃本國人隰侯重也﹐慕二位將軍之義勇﹐是以樂從。「三人遂同一乘﹐建一旗一鼓﹐風馳而去。

先到莒郊﹐露宿一夜﹐次早﹐莒黎比公知齊師將到﹐親率甲士三百人巡郊﹐遇華周﹑杞梁之車﹐方欲盤問﹐周﹑梁瞋目大呼曰「我二人﹐乃齊將也﹐誰敢與我決鬥﹖」黎比公喫了一驚﹐察其單車無繼﹐使甲士重重圍之。

周﹑梁謂隰侯重曰「汝爲我擊鼓勿休﹗」乃各挺長戟﹐跳下車來﹐左右衝突﹐遇者輒死﹐三百甲士﹐被殺傷了一半﹐黎比公曰「寡人已知二將軍之勇矣﹐不須死戰﹐願分莒國與將軍共之﹗」周﹑梁同聲對曰「去國歸敵﹐非忠也﹐受命而棄之﹐非信也﹐深入多殺者﹐爲將之事﹐若莒國之利﹐非臣所知﹗」言畢﹐奮戟復戰﹐黎比公不能當﹐大敗而走。

齊莊公大隊已到﹐聞知二將獨戰得勝﹐使人召之還﹐曰「寡人已知二將軍之勇矣﹐不必更戰﹐願分齊國﹐與將軍共之﹗」周﹑梁同聲對曰「君立『五乘之賓』﹐而吾不與焉﹐是少吾勇也﹐又以利啖我﹐是污吾行也﹐深入多殺者﹐爲將之事﹐若齊國之利﹐非臣所知﹗」乃揖去使者﹐棄車步行﹐直逼且於門﹐黎比公令人狹道掘溝炙炭﹐炭火騰焰﹐不能進步。

隰侯重曰「吾聞古之士﹐能立名於後世者﹐惟捐生也﹐吾能使子逾溝。「乃仗楯自伏於炭上﹐令二子乘之而進。華周﹑杞梁旣逾溝﹐回顧隰侯重﹐已焦灼矣﹐乃向之而號。杞梁收淚﹐華周哭猶未止。杞梁曰﹕」汝畏死耶﹖何哭之久也﹗「華周曰﹕」我豈怕死者哉﹖此人之勇﹐與我同也﹐乃能先我而死﹐是以哀之。」黎比公見二將已越火溝﹐急召善射者百人﹐伏於門之左右﹐俟其近﹐卽攢射之。華周﹐杞梁直前奪門﹐百矢俱發﹐二將冒矢突戰﹐復殺二十七人。守城軍士﹐環立城上﹐皆注矢下射。

杞梁重傷先死﹔華周身中數十箭﹐力盡被執﹐气猶未絕﹐黎比公載歸城中。有詩爲證﹕

爭羨赳赳五乘賓﹐形如熊虎力千鈞。

誰知陷陣捐軀者﹐卻是單車殉義人。

卻說齊莊公得使者回信﹐知周﹐梁有必死之心﹐遂引大隊前進﹐至且於門﹐聞三人俱已戰死﹐大怒﹐便欲攻城。黎比公遣使至齊軍中謝曰「寡君徒見單車﹐不知爲大國所遣﹐是以誤犯﹐且大國死者三人﹐敝邑被殺者已百餘人矣。彼自求死﹐非敝邑敢於加兵也。寡君畏君之威﹐特命下臣百拜謝罪﹐願歲歲朝齊﹐不敢有貳。「莊公怒气方盛﹐不準行成﹐黎比公復遣使相求﹐欲送還華周﹐並歸杞梁之屍﹐且以金帛犒軍﹐莊公猶未許。忽傳王孫揮有急報至﹐言﹕」晉侯與宋﹑魯﹑衛﹑鄭各國之君會於夷儀﹐謀伐齊國﹐請主公作速班師。」莊公得此急信﹐乃許莒成。

莒黎比公大出金帛爲獻﹐以溫車載華周﹐以輦載杞梁之屍﹐送歸齊軍﹐惟隰侯重屍在炭中﹐已化爲灰燼﹐不能收拾。

莊公卽日班師﹐命將杞梁殯於齊郊之外。

莊公方入郊﹐適遇杞梁之妻孟姜﹐來迎夫屍﹐莊公停車﹐使人弔之。孟姜對使者再拜曰「梁若有罪﹐敢辱君弔﹔若其無罪﹐猶有先人之敝廬在。郊非弔所﹐下妾敢辭。「莊公大慚曰﹕」寡人之過也﹗「乃爲位於杞梁之家而弔焉。

孟姜奉夫棺﹐將窆於城外﹐乃露宿三日﹐撫棺大慟﹐涕淚俱盡﹐繼之以血﹐齊城忽然崩陷數尺﹐由哀慟迫切﹐精誠之所感也。後世傳秦人範杞梁差築長城而死﹐其妻孟姜女送寒衣至城下﹐聞夫死痛哭﹐城爲之崩﹐蓋卽齊將杞梁之事﹐而誤傳之耳。

華周歸齊﹐傷重﹐未幾亦死。其妻哀慟﹐倍於常人。按《孟子》稱﹕「華周﹐杞梁之妻﹐善哭其夫而變國俗。」正謂此也。史臣有詩云﹕

忠勇千秋想杞梁﹐頹城悲慟亦非常。

至今齊國成風俗﹐嫠婦哀哀學孟姜。

按此乃周靈王二十二年之事。

是年大水﹐谷水與洛水斗﹐黃河俱泛濫﹐平地水深尺餘﹐晉侯伐齊之議遂中止。

卻說齊右卿崔杼惡莊公之淫亂﹐巴不得晉師來伐﹐欲行大事﹐已與左卿慶封商議事成之日﹐平分齊國﹐及聞水阻﹐心中鬱鬱。莊公有近侍賈豎﹐嘗以小事﹐受鞭一百﹐崔杼知其銜怨﹐乃以重賂結之﹐凡莊公一動一息﹐俱令相報。畢竟崔杼做出甚事來﹖再看下回分解。

第六十五回

弒齊光崔慶專權納衛衎寧喜擅政

話說周靈王二十三年夏五月﹐莒黎比公因許齊侯歲歲來朝﹐是月親自至臨淄朝齊﹐莊公大喜。設饗於北郭﹐款待黎比公﹐崔氏府第﹐正在北郭﹐崔杼有心拿莊公破綻﹐詐稱寒疾不能起身。

諸大夫皆侍宴﹐惟杼不往﹐密使心腹叩信於賈豎﹐豎密報云「主公只等席散﹐便來問相國之病。「崔杼笑曰﹕」君豈憂吾病哉﹖正以吾病爲利﹐欲行無恥之事耳。」乃謂其妻棠姜曰「我今日欲除此無道昏君。汝若從吾之計﹐吾不揚汝之醜﹐當立汝子爲適嗣﹔如不從吾言﹐先斬汝母子之首。「棠姜曰﹕」婦人﹐從夫者也﹐子有命﹐焉敢不依﹗」崔杼乃使棠無咎伏甲士百人於內室之左右﹐使崔成﹑崔疆仗甲於門之內﹐使東郭偃伏甲於門之外﹐分撥已定﹐約以鳴鐘爲號﹐再使人送密信於賈豎﹕「君若來時﹐須要如此恁般。」

且說莊公愛棠姜之色﹐心心念念﹐寢食不忘﹐只因崔杼防範稍密﹐不便數數來往﹐是日見崔杼辭病不至﹐正中其懷﹐神魂已落在棠姜身上﹐燕享之儀﹐了事而已。事畢﹐趨駕往崔氏問疾。閽者謬對曰「病甚重﹐方服藥而臥。「莊公曰﹕」臥於何處﹖」對曰「臥於外寢。「莊公大喜﹐竟入內室。

時州綽﹑賈舉﹑公孫傲﹑僂堙四人從行﹐賈豎曰「君之行事﹐子所知也﹐盍待於外﹐無混入以驚相國。」州綽等信以爲然﹐遂俱止於門外﹐惟賈舉不肯出﹐曰﹕」畱一人何害﹖「乃獨止堂中﹐賈豎閉中門而入。閽者復掩大門﹐拴而鎖之。

莊公至內室﹐棠姜艷妝出迎﹐未交一言﹐有侍婢來告﹕」相國口燥﹐欲索蜜湯。「棠姜曰「妾往取蜜卽至也﹗」棠姜同侍婢自側戶冉冉而去﹐莊公倚檻待之﹐望而不至﹐乃歌曰「室之幽兮﹐美所遊兮﹐室之邃兮﹐美所會兮﹐不見美兮﹐憂心胡底兮﹗」歌方畢﹐聞廊下有刀戟之聲﹐莊公訝曰﹕」此處安得有兵﹖「呼賈豎不應﹐須臾間﹐左右甲士俱起﹐莊公大驚﹐情知有變﹐急趨後戶﹐戶已閉﹐莊公力大﹐破戶而出﹐得一樓登之﹐棠無咎引甲士圍樓﹐聲聲只叫﹕「奉相國之命﹐來拿淫賊﹗」莊公倚檻諭之曰﹕」我﹐爾君也﹗幸捨我去﹗「無咎曰「相國有命﹐不敢自專﹗」莊公曰﹕」相國何在﹖願與立盟﹐誓不相害﹗「無咎曰「相國病不能來也﹗」莊公曰﹕」寡人知罪矣﹐容至太廟中自盡﹐以謝相國何如﹖「無咎又曰﹕」我等但知拿奸淫之人﹐不知有君﹐君旣知罪﹐卽請自裁﹐毋徒取辱﹗「莊公不得已﹐從樓牖中躍出﹐登花臺﹐欲逾墻走。無咎引弓射之﹐中其左股﹐從墻上倒墜下來﹐甲士一齊俱上﹐刺殺莊公﹐無咎卽使人鳴鐘數聲。

時近黃昏﹐賈舉在堂中側耳而聽﹐忽見賈豎啟門﹐攜燭而出曰「室中有賊﹐主公召爾﹗爾先入﹐我當報州將軍等﹗」賈舉曰﹕」與我燭﹗「賈豎授燭﹐失手墜地﹐燭滅。舉仗劍摸索﹐才入中門﹐遇絆索躓地。崔疆從門旁突出﹐擊而殺之。

州綽等在門外﹐不知門內之事。東郭偃僞爲結好﹐邀至旁捨中﹐秉燭具酒肉﹐且勸使釋劍樂飲﹐亦徧飲從者。

忽聞宅內鳴鐘﹐東郭偃曰「主公飲酒矣﹗」州綽曰﹕」不忌相國乎﹖「偃曰﹕」相國病甚﹐誰忌之﹖「有頃﹐鐘再鳴﹐偃起曰﹕」吾當入視﹗「偃去﹐甲士悉起﹐州綽等急簡兵器﹐先被東郭偃使人盜去了。州綽大怒﹐視門前有升車石﹐磔以投人。僂堙適趨過﹐誤中堙﹐折其一足﹐懼而走。公孫傲拔系馬柱而舞﹐甲士多傷。眾人以火炬攻之﹐須髮盡燎。時大門忽啟﹐崔成﹑崔疆復率甲自內而出﹐公孫傲以手拉崔成﹐折其臂﹐崔疆以長戈刺傲﹐立死﹐並殺僂堙。州綽奪甲士之戟﹐復來尋斗。

東郭偃大呼﹕」昏君奸淫無道﹐已受誅戮﹐不幹眾人之事﹐何不畱身以事新主﹖「州綽乃投戟於地曰「吾以羈旅亡命﹐受齊侯知己之遇﹐今日不能出力﹐反害僂堙﹐殆天意也﹐惟當捨一命以報君寵﹐豈肯苟活﹐爲齊﹑晉兩國所笑乎﹖」卽以頭觸石垣三四﹐石破頭亦裂。

邴師聞莊公之死﹐自剄於朝門之外﹐封具縊於家。鐸父與襄尹相約﹐往哭莊公之屍﹐中路聞賈舉等俱死﹐遂皆自殺。髯翁有詩云﹕

似虎如龍勇絕倫﹐因懷君寵命輕塵。

私恩只許私恩報﹐殉難何曾有大臣。

時王何約盧蒲癸同死﹐癸曰「無益也﹐不如逃之﹐以俟後圖。幸有一人復國﹐必當相引﹗「王何曰﹕」請立誓﹗」誓成﹐王何遂出奔莒國。

盧蒲癸將行﹐謂其弟盧蒲嫳曰「君之立勇爵﹐以自衛也。與君同死﹐何益於君﹖我去﹐子必求事崔﹑慶而歸我﹐我因以爲君報仇。如此﹐則𨿽死不虛矣﹗「嫳許之﹐癸乃出奔晉國。盧蒲嫳遂求事慶封﹐慶封用爲家臣。申鮮虞出奔楚﹐後仕楚爲右尹。

時齊國諸大夫聞崔氏作亂﹐皆閉門待信﹐無敢至者﹐惟晏嬰直造崔氏﹐入其室﹐枕莊公之股﹐放聲大哭﹐旣起﹐又踴躍三度﹐然後趨出。棠無咎曰「必殺晏嬰﹐方免眾謗﹗」崔杼曰﹕」此人有賢名﹐殺之恐失人心﹗「晏嬰遂歸﹐告於陳須無曰「盍議立君乎﹖」須無曰﹕」守有髙﹑國﹐權有崔﹑慶﹐須無何能爲﹖「嬰退。須無曰「亂賊在朝﹐不可與共事也﹗」駕而奔宋。晏嬰復往見髙止﹑國夏。皆言﹕」崔氏將至。且慶氏在﹐非吾所能張主也﹗「嬰乃嘆息而去。

未幾﹐慶封使其子慶捨﹐搜捕莊公餘黨﹐殺逐殆盡﹐以車迎崔杼入朝﹐然後使召髙﹑國﹐共議立君之事。髙﹐國讓於崔﹑慶﹐慶封復讓於崔杼﹐崔杼曰「靈公之子杵臼﹐年已長﹐其母爲魯大夫叔孫僑如之女﹐立之可結魯好﹗」眾人皆唯唯。於是迎公子杵臼爲君﹐是爲景公。

時景公年幼﹐崔杼自立爲右相﹐立慶封爲左相﹐盟羣臣於太公之廟﹐刑牲歃血﹐誓其眾曰「諸君有不與崔﹑慶同心者﹐有如日﹗「慶封繼之﹐髙﹑國亦從其誓。

輪及晏嬰﹐嬰仰天嘆曰「諸君能忠於君﹐利於社稷﹐而嬰不與同心者﹐有如上帝﹗」崔﹑慶俱色變。髙﹑國曰﹕」二相今日之舉﹐正忠君利社稷之事也﹗「崔﹑慶乃悅。

時莒黎比公尙在齊國﹐崔﹑慶奉景公與黎比公爲盟﹐黎比公乃歸莒。

崔杼命棠無咎斂州綽﹐賈舉等之屍﹐與莊公同葬於北郭﹐減其禮數﹐不用兵甲﹐曰「恐其逞勇於地下也﹗」

命太史伯以瘧疾書莊公之死﹐太史伯不從﹐書於簡曰「夏五月乙亥﹐崔杼弒其君光。」杼見之大怒﹐殺太史。太史有弟三人﹐曰仲﹑叔﹑季。仲復書如前﹐杼又殺之。叔亦如之﹐杼復殺之。季又書﹐杼執其簡謂季曰「汝三兄皆死﹐汝獨不愛性命乎﹐若更其語﹐當免汝。」

季對曰「據事直書﹐史氏之職也。失職而生﹐不如死。昔趙穿弒晉靈公﹐太史董狐以趙盾位爲正卿﹐不能討賊﹐書曰﹕」趙盾弒其君夷臯』。盾不爲怪﹐知史職不可廢也。某卽不書﹐天下必有書之者﹐不書不足以蓋相國之醜﹐而徒貽識者之笑﹐某是以不愛其死﹐惟相國裁之﹗「崔杼嘆曰「吾懼社稷之隕﹐不得已而爲此﹐𨿽直書﹐人必諒我」乃擲簡還季。

季捧簡而出﹐將至史館﹐遇南史氏方來﹐季問其故﹐南史氏曰「聞汝兄弟俱死﹐恐遂沒夏五月乙亥之事﹐吾是以執簡而來也﹗」季以所書簡示之﹐南史氏乃辭去。髯翁讀史至此﹐有贊云﹕

朝綱紐解﹐亂臣接迹。

斧鉞不加﹐誅之以筆﹗

不畏身死﹐而畏溺職。

南史同心﹐有遂無格﹗

皎日靑天﹐姦雄奪魄。

彼哉諛語﹐羞此史冊﹗

崔杼愧太史之筆﹐乃委罪賈豎而殺之。

是月﹐晉平公以水勢旣退﹐復大合諸侯於夷儀﹐將爲伐齊之舉。崔杼使左相慶封以莊公之死﹐告於晉師﹐言「羣臣懼大國之誅﹐社稷不保﹐已代大國行討矣。新君杵臼﹐出自魯姬﹐願攺事上國﹐勿替舊好﹐所攘朝歌之地﹐仍歸上國﹐更以宗器若干﹐樂器若干爲獻。」諸侯亦皆有賂。

平公大悅﹐班師而歸﹐諸侯皆散。自此晉﹑齊復合。

時殖綽在衛﹐聞州綽﹑刑蒯皆死﹐復歸齊國。衛獻公衎出奔在齊﹐素聞其勇﹐使公孫丁以厚幣招之﹐綽遂畱事獻公。此事擱過一邊。

是年吳王諸樊伐楚﹐過巢攻其門﹐巢將牛臣隱身於短墻而射之﹐諸樊中矢而死。羣臣守壽夢臨終之戒﹐立其弟余祭爲王。余祭曰「吾兄非死於巢也﹐以先王之言﹐國當次及﹐欲速死以傳季弟﹐故輕生耳。「乃夜禱於天﹐亦求速死﹐左右曰﹕」人所欲者﹐壽也﹐王乃自祈早死﹐不亦遠於人情乎﹖「余祭曰﹕」昔我先人太王﹐廢長立幼﹐竟成大業﹐今吾兄弟四人﹐以次相承﹐若俱考終命﹐札且老矣﹐吾是以求速也﹗「此段話且擱過一邊。

卻說衛大夫孫林父﹑寧殖旣逐其君衎﹐奉其弟剽爲君﹐後寧殖病篤﹐召其子寧喜謂曰「寧氏自莊﹑武以來﹐世篤忠貞。出君之事﹐孫子爲之﹐非吾意也。而人皆稱曰『孫﹑寧』﹐吾恨無以自明﹐卽死無顏見祖父於地下。子能使故君復位﹐蓋吾之愆﹐方是吾子。不然﹐吾不享汝之祀矣。」喜泣拜曰﹕」敢不勉圖﹗「殖死﹐喜嗣爲左相﹐自是日以復國爲念。柰殤公剽屢會諸侯﹐四境無故﹐上卿孫林父又是獻公衎的嫡仇﹐無間可乘。

周靈王二十四年﹐衛獻公襲夷儀據之﹐使公孫丁私入帝邱城﹐謂寧喜曰「子能反父之意﹐復納寡人﹐衛國之政﹐盡歸於子﹐寡人但主祭祀而已。」寧喜正有遺囑在心﹐今得此信﹐且有委政之言﹐不勝之喜。又思﹕「衛侯一時求復﹐故以甜言相哄﹐倘歸而悔之﹐柰何﹖公子鱄賢而有信﹐若得他爲證明﹐他日定不相負。」乃爲復書﹐密付來使﹐書中大約言﹕」此乃國家大事﹐臣喜一人﹐豈能獨力承當﹖子鮮乃國人所信﹐必得他到此面訂﹐方有商量。「子鮮者﹐公子鱄之字也。

獻公謂公子鱄曰「寡人復國﹐全由寧氏﹐吾弟必須爲我一行﹐」子鱄口𨿽答應﹐全無去意。獻公屢屢促之﹐鱄對曰﹕」天下無無政之君﹐君曰『政由寧氏』﹐異日必悔之﹐是使鱄失信於寧氏也﹐鱄所以不敢奉命。「獻公曰「寡人今竄身一隅﹐猶無政也﹐倘先人之祀﹐延及子孫﹐寡人之願足矣﹐豈敢食言﹐以累吾弟。」鱄對曰﹕」君意旣決﹐鱄何敢避事﹐以敗君之大功﹖「乃私入帝邱城﹐來見寧喜﹐復申獻公之約﹐寧喜曰「子鮮若能任其言﹐喜敢不任其事﹗」鱄向天誓曰﹕」鱄若負此言﹐不能食衛之粟﹐「喜曰「子鮮之誓﹐重於泰山矣﹗」公子鱄回復獻公去了。

寧喜以殖之遺命﹐告於蘧瑗﹐瑗掩耳而走曰「瑗不與聞君之出﹐又敢與聞其入乎﹖」遂去衛適魯。喜復告於大夫石惡﹑北宮遺﹐二人皆贊成之﹐喜乃告於右宰谷﹐谷連聲曰「不可﹐不可﹗新君之立﹐十二年矣﹐未有失徳﹐今謀復故君﹐必廢新君﹐父子得罪於兩世﹐天下誰能容之﹖「喜曰﹕」吾受先人遺命﹐此事斷不可已。」右宰谷曰「吾請往見故君﹐觀其爲人視往日如何﹐而後商之。「喜曰﹕」善。」右宰谷乃潛往夷儀﹐求見獻公﹐獻公方濯足﹐聞谷至﹐不及穿履﹐徒跣而出﹐喜形於面﹐謂谷曰「子從左相處來﹐必有好音矣﹗」谷對曰「臣以便道奉候﹐喜不知也﹗」獻公曰「子第爲寡人致左相﹐速速爲寡人圖成其事﹐左相縱不思復寡人﹐獨不思得衛政乎﹖「谷對曰﹕」所樂爲君者﹐以政在也﹐政去﹐何以爲君﹖」獻公曰「不然﹐所謂君者﹐受尊號﹐享榮名﹐美衣玉食﹐崇階華宮﹐乘髙車﹐駕上駟﹐府庫充盈﹐使令滿前﹐入有嬪禦姬侍之奉﹐出有田獵畢弋之娛﹐豈必勞心政務﹐然後爲樂哉﹖「谷嘿然而退。

復見公子鱄﹐谷述獻公之言。鱄曰「君淹卹日久﹐苦極望甘﹐故爲此言。夫所謂君者﹐敬禮大臣﹐錄用賢能﹐節財而用之﹐卹民而使之﹐作事必寬﹐出言必信﹐然後能享榮名﹐而受尊號﹐此皆吾君之所熟聞也﹗」

右宰谷歸謂寧喜曰「吾見故君﹐其言糞土耳﹗無攺於舊。」喜曰﹕」曾見子鮮否﹖「谷曰「子鮮之言合道﹐然非君所能行也﹗」喜曰「吾恃子鮮矣﹐吾有先臣之遺命﹐𨿽知其無攺﹐安能已乎﹖」谷曰﹕」必欲舉事﹐請俟其間。「

時孫林父年老﹐同其庶長子孫蒯居戚﹐畱二子孫嘉﹑孫襄在朝。

周靈王二十五年春二月﹐孫嘉奉殤公之命﹐出使聘齊﹐惟孫襄居守。適獻公又遣公孫丁來討信﹐右宰谷謂寧喜曰「子欲行事﹐此其時矣﹐父兄不在﹐襄可取也﹔得襄﹐則子叔無能爲矣﹗」喜曰「子言正合吾意。」遂陰集家甲﹐使右宰谷同公孫丁帥之以伐孫襄。

孫氏府第壯麗﹐亞於公宮﹐墻垣堅厚﹐家甲千人﹐有家將雍鉏﹑褚帶二人﹐輪班值日巡警。是日褚帶當班﹐右宰谷兵到﹐褚帶閉門登樓問故﹐谷曰「欲見舍人﹐有事商議。「褚帶曰﹕」議事何須用兵﹖」欲引弓射之﹐谷急退﹐帥卒攻門。孫襄親至門上﹐督視把守﹐褚帶使善射者更番疊進﹐將弓持滿﹐臨樓牖而立﹐近者輒射之﹐死者數人。雍鉏聞府第有事﹐亦起軍丁來接應﹐兩下混戰﹐互有殺傷。

右宰谷度不能取勝﹐引兵而回﹐孫襄命開門親自馳良馬追趕﹐遇右宰谷﹐以長鐃挽其車。右宰谷大呼﹐「公孫爲我速射﹗」公孫丁認得是孫襄﹐彎弓搭箭﹐一發正中其胸﹐卻得雍褚二將齊上﹐救回去了。胡曾先生詠史詩云﹕

孫氏無成寧氏昌﹐天教一矢中孫襄。

安排兔窟千年富﹐誰料寒灰發火光﹖

右宰谷轉去﹐回復寧喜﹐說孫家如此難攻﹐「若非公孫神箭﹐射中孫襄﹐追兵還不肯退。「寧喜曰﹕」一次攻他不下﹐第二次越難攻了﹐旣然箭中其主﹐軍心必亂﹐今夜吾自往攻之﹐如再無功﹐卽當出奔﹐以避其禍﹐我與孫氏﹐已無兩立之勢矣﹗「一面整頓車仗﹐先將妻子送出郊外﹐恐一時兵敗﹐脫身不及﹔一面遣人打聽孫家動靜﹐約莫黃昏時候﹐打探者回報﹕」孫氏府第內有號哭之聲﹐門上人出入﹐狀甚倉皇。」寧喜曰「此必孫襄傷重而亡也﹗」

言未畢﹐北宮遺忽至﹐言「孫襄已死﹐其家無主﹐可速攻之。「時漏下已三更﹐寧喜自行披掛﹐同北宮遺﹑右宰谷﹐公孫丁等﹐悉起家眾﹐重至孫氏之門﹐雍鉏﹐褚帶方臨屍哭泣﹐聞報寧家兵又到﹐急忙披掛﹐已被攻入大門﹐鉏等急閉中門﹐柰孫氏家甲先自逃散﹐無人協守﹐亦被攻破﹐雍鉏逾後墻而遁﹐奔往戚邑去了。褚帶爲亂軍所殺。

其時天已大明﹐寧喜滅孫襄之家﹐斷襄之首﹐攜至公宮﹐來見殤公﹐言「孫氏專政日久﹐有叛逆之情﹐某已勒兵往討﹐得孫襄之首矣﹗」

殤公曰「孫氏果謀叛﹐柰何不令寡人聞之﹖旣無寡人在目﹐又來見寡人何事﹖」

寧喜起立﹐撫劍言曰「君乃孫氏所立﹐非先君之命﹐羣臣百姓﹐復思故君﹐請君避位﹐以成堯﹑舜之徳﹗」殤公怒曰﹕」汝擅殺世臣﹐廢置任意﹐眞乃叛逆之臣也。寡人南面爲君﹐已十三載﹐寧死不能受辱﹗「卽操戈以逐寧喜。

喜趨出宮門﹐殤公舉目一看﹐只見刀槍濟濟﹐戈甲森森﹐寧家之兵﹐布滿宮外﹐慌忙退步﹐寧喜一聲指麾﹐甲士齊上﹐將殤公拘住﹐世子角聞變﹐仗劍來救﹐被公孫丁趕上﹐一戟刺死﹐寧喜傳令﹐囚殤公於太廟﹐逼使飲鴆而亡﹐此周靈王二十五年春二月辛卯日事也。

寧喜使人迎其妻子﹐復歸府第﹐乃集羣臣於朝堂﹐議迎立故君﹐各官皆到。惟有太叔儀乃是衛成公之子﹐衛文公之孫﹐年六十餘﹐獨稱病不至。人問其故﹐儀曰「新舊皆君也﹐國家不幸有此事﹐老臣何忍與聞乎﹖」

寧喜遷殤公之宮眷於外﹐掃除宮室﹐卽備法駕﹐遣右宰谷﹐北宮遺同公孫丁往夷儀迎接獻公。獻公星夜驅馳﹐三日而至﹐大夫公孫免余﹐直至境外相見﹐獻公感其遠迎之意﹐執其手曰「不圖今日復爲君臣﹗」自此免余有寵。

諸大夫皆迎於境內﹐獻公自車揖之﹐旣謁廟臨朝﹐百官拜賀﹐太叔儀尙稱病不朝﹐獻公使人責之曰「太叔不欲寡人返國乎﹖何爲拒寡人﹖」儀頓首對曰「昔君之出﹐臣不能從﹐臣罪一也﹔君之在外﹐臣不能懷貳心﹐以通內外之言﹐罪二也﹔及君求入﹐臣又不能與聞大事﹐罪三也。君以三罪責臣﹐臣敢逃死﹗「卽命駕車﹐欲謀出奔﹐獻公親往畱之。儀見獻公﹐垂淚不止﹐請爲殤公成喪﹐獻公許之﹐然後出就班列。

獻公使寧喜獨相衛國﹐凡事一聽專決﹐加食邑三千室﹔北宮遺﹑右宰谷﹑石惡﹑公孫免余等﹐俱增秩祿﹔公孫丁﹑殖綽有從亡之勞﹐公孫無地﹑公孫臣﹐其父有死難之節﹐俱進爵大夫﹔其他太叔儀﹑齊惡﹑孔羈﹑褚師申等﹐俱如舊﹔召蘧瑗於魯﹐復其位。

卻說孫嘉聘齊而回﹐中道聞變﹐徑歸戚邑。林父知獻公必不干休﹐乃以戚邑附晉﹐訴說寧喜弒君之惡﹐求晉侯做主﹐恐衛侯不日遣兵伐戚﹐乞賜發兵﹐協力守禦。晉平公以三百人助之﹐孫林父使晉兵專戍茅氏之地﹐孫蒯諫曰「戍兵單薄﹐恐不能拒衛人﹐柰何﹖」林父笑曰﹕」三百人不足爲吾輕重﹐故委之東鄙﹐若衛人襲殺晉戍﹐必然激晉之怒﹐不愁晉人不助我也﹗「孫蒯曰﹕」大人髙見﹐兒萬不及﹗「寧喜聞林父請兵﹐晉僅發三百人﹐喜曰「晉若眞助林父﹐豈但以三百人塞責哉﹗」乃使殖綽將選卒千人﹐往襲茅氏。不知勝負如何﹖且看下回分解。

第六十六回

殺寧喜子鱄出奔戮崔杼慶封獨相

話說殖綽帥選卒千人﹐去襲晉戍﹐三百人不勾一掃﹐遂屯兵於茅氏﹐遣人如衛報捷。林父聞衛兵已入東鄙﹐遣孫蒯同雍鉏引兵救之﹐探知晉戍俱已殺盡﹐又知殖綽是齊國有名的勇將﹐不敢上前拒敵﹐全軍而返﹐回復林父﹐林父大怒曰「惡鬼尙能爲厲﹐況人乎﹐一个殖綽不能與他對陣﹐倘衛兵大至﹐何以禦之﹖汝可再往﹐如若無功﹐休見我面﹗」

孫蒯悶悶而出﹐與雍鉏商議﹐雍鉏曰「殖綽勇敵萬夫﹐必難取勝﹐除非用誘敵之計方可。『孫蒯曰﹕」茅氏之西﹐有地名圉村﹐四圍樹木茂盛﹐中間一村人家﹐村中有小小土山﹐我使人於山下掘成陷坑﹐以艸覆之﹐汝先引百人與戰﹐誘至村口﹐我屯兵於山上﹐極口詈罵﹐彼怒﹐必上山來擒我﹐中吾計矣﹗「雍鉏如其言﹐帥一百人馳往茅氏﹐如探敵之狀﹐一遇殖綽之兵﹐佯爲畏懼﹐回頭便走﹐殖綽恃勇﹐欺雍鉏兵少﹐不傳令開營﹐單帶隨身軍甲數十人﹐乘輕車追之﹐雍鉏彎彎曲曲﹐引至圉村﹐卻不進村﹐徑打斜往樹林中去了。

殖綽也疑心林中有伏﹐便教停車﹐只見土山之上﹐又屯著一簇步卒﹐約有二百人數﹐簇擁著一員將﹐那員將小小身材﹐金鍪繡甲﹐叫著殖綽的姓名﹐罵道﹕」你是齊邦退下來的歪貨﹗欒家用不著的棄物﹗今捱身在我衛國喫飯﹐不知羞恥﹐還敢出頭﹖豈不曉得我孫氏是八代世臣﹐敢來觸犯﹖全然不識髙低﹐禽獸不如﹗「殖綽聞之大怒。衛兵中有人認得的指道﹕」這便是孫相國的長子﹐叫做孫蒯﹗「殖綽曰「擒得孫蒯﹐便是半个孫林父了﹗」那土山平穩﹐頗不甚髙﹐殖綽喝教﹕「驅車﹗」車馳馬驟﹐剛剛到山坡之下﹐那車勢去得凶猛﹐踏著陷坑﹐馬就牽車下去﹐把殖綽掀下坑中﹐孫蒯恐他勇力難制﹐預備弓弩﹐一等陷下﹐攢箭射之﹐可憐好一員猛將﹐今日死於庸人之手。正是﹕「瓦罐不離井上破﹐將軍多在陣前亡﹗」有詩爲證﹕

神勇將軍孰敢當﹐無名孫蒯已奔忙。

只因一激成奇績﹐始信男兒當自彊。

孫蒯用撓鉤搭起殖綽之屍﹐割了首級﹐殺散衛軍﹐回報孫林父。林父曰「晉若責我不救戍卒﹐我有罪矣﹐不如隱其勝而以敗告。「乃使雍鉏如晉告敗。晉平公聞衛殺其戍卒﹐大怒﹐命正卿趙武合諸大夫於澶淵﹐將加兵於衛。衛獻公同寧喜如晉﹐面訴孫林父之罪﹐平公執而囚之。

齊大夫晏嬰﹐言於齊景公曰「晉侯爲孫林父而執衛侯﹐國之彊臣﹐皆將得志矣﹐君盍如晉請之﹐寓萊之徳﹐不可棄也﹗」景公曰「善。」乃遣使約會鄭簡公一同至晉﹐爲衛求解。

晉平公𨿽感其來意﹐然有林父先入之言﹐尙未肯統口﹐晏平仲私謂羊舌肹曰「晉爲諸侯之長﹐卹患補闕扶弱抑彊﹐乃盟主之職也﹐林父始逐其君﹐旣不能討﹔今又爲臣而執君﹐爲君者不亦難乎﹖昔文公誤聽元咺之言﹐執衛成公歸於京師﹐周天子惡其不順﹐文公愧而釋之。夫歸於京師﹐而猶不可﹐況以諸侯囚諸侯乎﹖諸君子不諫﹐是黨臣而抑君﹐其名不可居也。嬰懼晉之失伯﹐敢爲子私言之。「肹乃言於趙武﹐固請於平公﹐乃釋衛侯歸國。

尙未肯釋寧喜﹐右宰谷勸獻公飾女樂十二人﹐進於晉以贖喜﹐晉侯悅﹐並釋喜。喜歸﹐愈有徳色﹐每事專決﹐全不稟命﹐諸大夫議事者﹐竟在寧氏私第請命﹐獻公拱手安坐而已。

時宋左師向戍﹐與晉趙武相善﹐亦與楚令尹屈建相善。向戍聘於楚﹐言及昔日華元欲爲晉﹑楚合成之事﹐屈建曰「此事甚善﹐只爲諸侯各自分黨﹐所以和議迄於無成。若使晉﹑楚屬國互相朝聘﹐歡好如同一家﹐干戈可永息矣。」向戍以爲然﹐乃倡議晉﹑楚二君相會於宋﹐面定弭兵交見之約。

楚自共王至今﹐屢爲吳國侵擾﹐邊境不寧﹐故屈建欲好晉以專事於吳﹔而趙武亦因楚兵屢次伐鄭﹐指望和議一成﹐可享數年安息之福﹐兩邊皆欣然樂從。遂遣使往各屬國訂期。

晉使至於衛國﹐寧喜不通知獻公﹐徑自委石惡赴會﹐獻公聞之大怒﹐訴於公孫免余﹐免余曰「臣請以禮責之。「免余卽往見寧喜﹐言﹕」會盟大事﹐豈可使君不與聞﹖」寧喜艴然曰「子鮮有約言矣﹐吾豈猶臣也乎哉﹖「免余回報獻公曰﹕」喜無禮甚矣。何不殺之﹖」獻公曰「若非寧氏﹐安有今日﹖約言實出自寡人﹐不可悔也﹗」免余曰「臣受主公特達之知﹐無以爲報﹐請自以家屬攻寧氏﹐事成則利歸於君﹐不成則害獨臣當之。「獻公曰﹕」卿斟酌而行﹐勿累寡人也﹗「

免余乃往見其宗弟公孫無地。公孫臣曰「相國之專﹐子所知也﹐主公猶執硜硜之信﹐隱忍不言﹐異日養成其勢﹐禍且倚於孫氏矣﹐柰何﹖」無地與臣同辭而對曰﹕」何不殺之﹖「免余曰「吾言於君﹐君不從也。若吾等僞爲作亂﹐幸而成﹐君之福﹐不成﹐不過出奔耳﹗」無地曰﹕」吾弟兄願爲先驅﹐「免余請歃血爲信。

時周靈王二十六年﹐寧喜方治春宴﹐無地謂免余曰「寧氏治春宴﹐必不備﹐吾請先嘗之﹐子爲之繼。」免余曰﹕」盍卜之﹖「無地曰「事在必行﹐何卜之有﹖」無地與臣悉起家眾以攻寧氏。

寧氏門內﹐設有伏機。伏機者﹐掘地爲深窟﹐上鋪木板﹐別以木爲機關﹐觸其機﹐則勢從下發﹐板啟而人陷。日間去機﹐夜則設之。是日因春宴﹐家屬皆於堂中觀優﹐無守門者﹐乃設機以代巡警。無地不知﹐誤觸其機﹐陷於窟中。寧氏大驚﹐爭出捕賊﹐獲無地。

公孫臣揮戈來救﹐寧氏人眾﹐臣戰敗被殺。

寧喜問無地曰「子之此來﹐何人主使﹖「無地瞋目大罵曰﹕」汝恃功專恣﹐爲臣不忠﹐吾兄弟特爲社稷誅爾﹐事之不成﹐命也。豈由人主使耶﹖」寧喜怒﹐縛無地於庭柱﹐鞭之至死﹐然後斬之。

右宰谷聞寧喜得賊﹐夜乘車來問﹐寧氏方啟門﹐免余帥兵適至﹐乘之而入﹐先斬右宰谷於門﹐寧氏堂中大亂﹐寧喜驚忙中﹐遽問﹕「作賊者何人﹖「免余曰﹕」舉國之人皆在﹐何問姓名乎﹖」喜懼而走﹐免余奪劍逐之﹐繞堂柱三周﹐喜身中兩劍﹐死於柱下。

免余盡滅寧氏之家﹐還報獻公。獻公命取寧喜及右宰谷之屍﹐陳之於朝。

公子鱄聞之﹐徒跣入朝﹐撫寧喜之屍﹐哭曰「非君失信﹐我實欺子﹐子死﹐我何面目立衛之朝乎﹖「呼天長號者三﹐遂趨出﹐卽以牛車載其妻小﹐出奔晉國。獻公使人畱之﹐鱄不從﹐行及河上﹐獻公復使大夫齊惡馳驛追及之﹐齊惡致衛侯之意﹐必要子鱄回國。子鱄曰﹕」要我還衛﹐除是寧喜復生方可﹗」齊惡猶彊之不已﹐子鱄取活雉一隻﹐當齊惡前拔佩刀剁落雉頭﹐誓曰「鱄及妻子﹐今後再履衛地﹐食衛粟﹐有如此雉﹗「齊惡知不可彊﹐只得自回。

子鱄遂奔晉國﹐隱於邯鄲﹐與家人織屨易粟而食﹐終身不言一「衛」字。史臣有詩云﹕

他鄕不似故鄕親﹐織屨蕭然竟食貧。

只爲約言金石重﹐違心恐負九泉人﹗

齊惡回復獻公﹐獻公感嘆不已﹐乃命收殮二屍而葬之。

欲立免余爲正卿﹐免余曰「臣望輕﹐不如太叔﹐」乃使太叔儀爲政﹐自此衛國稍安。

話分兩頭﹐卻說宋左師向戍﹐倡爲弭兵之會﹐面議交見之事﹐晉正卿趙武﹑楚令尹屈建俱至宋地。各國大夫陸續俱至﹐晉之屬國魯﹑衛﹑鄭﹐從晉營於左﹔楚之屬國蔡﹑陳﹑許﹐從楚營於右。以車爲城﹐各據一偏。宋是地主﹐自不必說。

議定﹐照朝聘常期﹐楚之屬朝聘於晉﹐晉之屬亦朝聘於楚﹐其貢獻禮物﹐各省其半﹐兩邊分用。其大國齊﹑秦﹐算做敵體與國﹐不在屬國之數﹐各不相見。晉屬小國如邾﹑莒﹑滕﹑薛﹐楚屬小國如頓﹑胡﹑沈﹑麇﹐有力者自行朝聘﹐無力者從附庸一例﹐附於鄰近之國。

遂於宋西門之外﹐歃血訂盟﹐楚屈建暗暗傳令﹐衷甲將事﹐意欲劫盟﹐襲殺趙武﹐伯州犁固諫乃止。趙武聞楚衷甲﹐以問羊舌肹﹐欲預備對敵之計。羊舌肹曰「本爲此盟以弭兵也﹐若楚用兵﹐彼先失信於諸侯﹐諸侯其誰服之﹐子守信而已﹐何患焉﹖「及將盟﹐楚屈建又欲先歃﹐使向戍傳言於晉﹐向戍造晉軍﹐不敢出口﹐其從人代述之。趙武曰﹕」昔我先君文公﹐受王命於踐土﹐綏服四國﹐長有諸夏﹐楚安得先於晉﹖「向戍還述於屈建﹐建曰﹕」若論王命﹐則楚亦嘗受命於惠王矣﹐所以交見者﹐謂楚﹑晉匹敵也﹐晉主盟已久﹐此番合當讓楚﹐若仍先晉﹐便是楚弱於晉了﹐何云敵國﹖」向戍復至晉營言之﹐趙武猶未肯從。羊舌肹謂趙武曰「主盟以徳不以勢。若其有徳﹐歃𨿽後﹐諸侯戴之﹔如其無徳﹐歃𨿽先﹐諸侯叛之。且合諸侯以弭兵爲名﹐夫弭兵天下之利也﹐爭歃則必用兵﹐用兵則必失信﹐是失所以利天下之意矣﹐子姑讓楚。「趙武乃許楚先歃﹐定盟而散。

時衛石惡與盟﹐聞寧喜被殺﹐不敢歸衛﹐遂從趙武畱於晉國。自是晉﹑楚無事﹐不在話下。﹐

再說齊右相崔杼﹐自弒莊公﹐立景公﹐威震齊國﹐左相慶封性嗜酒﹐好田獵﹐常不在國中﹐崔杼獨秉朝政﹐專恣益甚。慶封心中陰懷嫉忌﹐崔杼原許棠姜立崔明爲嗣﹐因憐長子崔成損臂﹐不忍出口。崔成窺其意﹐請讓嗣於明﹐願得崔邑養老﹐崔杼許之。東郭偃與棠無咎不肯﹐曰「崔﹐宗邑也﹐必以授宗子﹐」崔杼謂崔成曰﹕」吾本欲以崔予汝﹐偃與無咎不聽﹐柰何﹖「崔成訴於其弟崔疆﹐崔疆曰「內子之位﹐且讓之矣﹐一邑尙吝不予乎。吾父在﹐東郭等尙然把持﹐父死﹐吾弟兄求爲奴僕不能矣。」崔成曰﹕」姑浼左相爲我請之﹐「成﹑疆二人求見慶封﹐告訴其事。慶封曰「汝父惟偃與無咎之謀是從﹐我𨿽進言﹐必不聽也﹐異日恐爲汝父之害﹐何不除之﹖」成﹑疆曰﹕」某等亦有此心﹐但力薄﹐恐不能濟事﹐「慶封曰「容更商之。」成﹑疆去﹐慶封召盧蒲嫳述二子之言。盧蒲嫳曰﹕」崔氏之亂﹐慶氏之利也。「慶封大悟﹐過數日﹐成﹑疆又至﹐復言東郭偃﹑棠無咎之惡﹐慶封曰「汝若能舉能﹐吾當以甲助子。」乃贈之精甲百具﹐兵器如數﹐成﹑疆大喜﹐夜半率家眾披甲執兵﹐散伏於崔氏之近側﹐東郭偃﹑棠無咎每日必朝崔氏﹐候其入門﹐甲士突起﹐將東郭偃﹑棠無咎攢戟刺死。

崔杼聞變大怒﹐急呼人使駕車。輿僕逃匿皆盡﹐惟圉人在廏﹐乃使圉人駕馬﹐一小豎爲禦﹐往見慶封﹐哭訴以家難﹐慶封佯爲不知﹐訝曰「崔﹑慶𨿽爲二氏﹐實一體也﹐孺子敢無上至此﹐子如欲討﹐吾當效力。「崔杼信以爲誠﹐乃謝曰﹕」倘得除此二逆﹐以安崔宗﹐我使明也拜子爲父。」慶封乃悉起家甲﹐召盧蒲嫳使率之﹐吩咐﹕「如此如此。「盧蒲嫳受命而往。崔成﹑崔疆見盧蒲嫳兵至﹐欲閉門自守﹐盧蒲嫳誘之曰﹕」吾奉左相之命而來﹐所以利子﹐非害子也。」成謂疆曰「得非欲除孽弟明乎﹖「疆曰﹕」容有之。」乃啟門納盧蒲嫳﹐嫳入門﹐甲士俱入﹐成﹑疆阻遏不住﹐乃問嫳曰「左相之命何如﹖「嫳曰﹕」左相受汝父之訴﹐吾奉命來取汝頭耳﹗」喝令甲士﹕「還不動手﹗」成﹑疆未及答言﹐頭已落地﹐盧蒲嫳縱甲士抄擄其家﹐車馬服器取之無遺﹐又毀其門戶。

棠姜驚駭﹐自縊於房﹐惟崔明先在外﹐不及於難﹐盧蒲嫳懸成﹑疆之首於車﹐回復崔杼。杼見二屍﹐且憤且悲﹐問嫳曰「得無震驚內室否﹖「嫳曰﹕」夫人方髙臥未起。」杼有喜色﹐謂慶封曰「吾欲歸﹐柰小豎不善執轡﹐幸借一禦者。「盧蒲嫳曰﹕」某請爲相國禦。」崔杼向慶封再三稱謝﹐登車而別。

行至府第﹐只見重門大開﹐並無一人行動﹐比入中堂﹐直望內室﹐窗戶門闥﹐空空如也﹐棠姜懸梁﹐尙未解索﹐崔杼驚得魂不附體﹐欲問盧蒲嫳﹐已不辭而去矣﹐徧覓崔明不得﹐放聲大哭曰「吾今爲慶封所賣﹐吾無家矣﹐何以生爲﹖「亦自縊而死。杼之得禍﹐不亦慘乎﹖髯翁有詩曰﹕

昔日同心起逆戎﹐今朝相軋便相攻。

莫言崔杼家門慘﹐幾个姦雄得善終﹖

崔明半夜潛至府第﹐盜崔杼與棠姜之屍﹐納於一柩之中﹐車載以出﹐掘開祖墓之穴﹐下其柩﹐仍加掩覆﹐惟圉人一同做事﹐此外無知者。事畢﹐崔明出奔魯國。

慶封奏景公曰「崔杼實弒先君﹐不敢不討也。」景公唯唯而已。慶封遂獨相景公﹐以公命召陳須無復歸齊國。須無告老﹐其子陳無宇代之﹐此周靈王二十六年事也。

時吳﹑楚屢次相攻﹐楚康王治舟師以伐吳。吳有備﹐楚師無功而還。

吳王余祭方立二年﹐好勇輕生﹐怒楚見伐﹐使相國屈狐庸﹐誘楚之屬國舒鳩叛楚。楚令尹屈建帥師伐舒鳩﹐養繇基自請爲先鋒。

屈建曰「將軍老矣﹐舒鳩蕞爾國﹐不憂不勝﹐無相煩也。「養繇基曰﹕」楚伐舒鳩﹐吳必救之﹐某屢拒吳兵﹐熟知軍情﹐願隨一行﹐𨿽死不恨﹗」屈建見他說个「死」字﹐心中惻然。基又曰「某受先王知遇﹐嘗欲以身報國﹐恨無其地﹐今須髮俱攺﹐脫一旦病死牖下﹐乃令尹負某矣﹗「屈建見其意已決﹐遂允其請﹐使大夫息桓助之。

養繇基行至離城﹐吳王之弟夷昧同相國屈狐庸率兵來救。息桓欲俟大軍﹐養繇基曰「吳人善水﹐今棄舟從陸﹐且射禦非其長﹐乘其初至未定﹐當急擊之。」遂執弓貫矢﹐身先士卒﹐所射輒死﹐吳師稍卻。基追之﹐遇狐庸於車﹐罵曰﹕」叛國之賊﹐敢以面目見我耶﹖「欲射狐庸﹐狐庸引車而退﹐其疾如風。基駭曰「吳人亦善禦耶﹖恨不早射也。」說猶未畢﹐只見四面鐵葉車圍裹將來﹐把基困於垓心﹐乘車將士﹐皆江南射手﹐萬矢齊發﹐養繇基死於亂箭之下。

楚共王曾言其恃藝必死﹐驗於此矣。息桓收拾敗軍﹐回報屈建﹐建嘆曰「養叔之死﹐乃自取也﹗「乃伏精兵於棲山﹐使別將子疆以私屬誘吳交鋒﹐才十餘合遂走﹐狐庸意其有伏不追。夷昧登髙望之﹐不見楚軍﹐曰﹕」楚已遁矣﹗」遂空壁逐之﹐至棲山之下﹐子疆回戰﹐伏兵盡起﹐將夷昧圍住﹐衝突不出。卻得狐庸兵到﹐殺退楚兵﹐救出夷昧﹐吳師敗歸﹐屈建遂滅舒鳩。

明年﹐楚康王復欲伐吳﹐乞師於秦。秦景公使弟公子鉏帥兵助之。

吳盛兵以守江口﹐楚不能入﹐以鄭久服事晉﹐遂還師侵鄭﹐楚大夫穿封戍﹐擒鄭將皇頡於陣﹐公子圍欲奪之﹐穿封戍不與﹐圍反訴於康王﹐言「已擒皇頡﹐爲穿封戍所奪。「未幾﹐穿封戍解皇頡獻功﹐亦訴其事﹐康王不能決﹐使太宰伯州犁斷之。犁奏曰﹕」鄭囚乃大夫﹐非細人也﹐問囚自能言之。」乃立囚於庭下﹐伯州犁立於右﹐公子圍與穿封戍立於左﹐犁拱手向上曰「此位是王子圍﹐寡君之介弟也﹗」復拱手向下曰「此位爲穿封戍﹐乃方城外之縣尹也﹐誰實擒汝﹖可實言之﹗」皇頡已悟犁之意﹐有心要奉承王子圍﹐僞張目視圍﹐對曰「頡遇此位王子不勝﹐遂被獲。「穿封戍大怒﹐遂於駕上抽戈欲殺公子圍﹐圍驚走﹐戍逐之不及。伯州犁追上﹐勸解而還﹐言於康王﹐兩分其功。復自置酒﹐與圍﹑戍二人講和。今人論徇私曲庇之事﹐輒云﹕」上下其手。」蓋本伯州犁之事也﹐後人有詩嘆云﹕

斬擒功績辧虛眞﹐私用機門媚貴臣。

幕府計功多類此﹐肯持公道是何人﹖

卻說吳之鄰國名越﹐子爵﹐乃夏王禹之後裔﹐自無餘始封。自夏曆周﹐凡三十餘世﹐至於允常。允常勤於爲治﹐越始彊盛。吳忌之。

余祭立四年﹐始用兵伐越﹐獲其宗人﹐刖其足﹐使爲閽﹐守「余皇」大舟﹐余祭觀舟醉臥﹐宗人解余祭之佩刀﹐刺殺余祭﹐從人始覺﹐共殺宗人。余祭弟夷昧﹐以次嗣立﹐以國政任季札。札請戢兵安民﹐通好上國。

夷昧從之﹐乃使札首聘魯國﹐求觀五代及列國之樂﹐札一一評品﹐輒當其情﹐魯人以爲知音﹔次聘齊﹐與晏嬰相善﹔次聘鄭﹐與公孫僑相善﹔及衛﹐與蘧瑗相善﹔遂適晉﹐與趙武﹑韓起﹑魏舒相善。所善皆一時賢臣﹐札之賢亦可知矣。要知後事﹐再看下回分解。

第六十七回

盧蒲癸計逐慶封楚靈王大合諸侯

話說周靈王長子名晉﹐字子喬﹐聰明天縱﹐好吹笙﹐作鳳凰鳴。立爲太子﹐年十七﹐偶遊伊﹑洛﹐歸而死﹐靈王甚痛之﹐有人報道﹕「太子於緱嶺上﹐跨白鶴吹笙﹐寄語土人曰﹕」好謝天子﹐吾從浮丘公住嵩山﹐甚樂也﹗不必懷念。「浮丘公﹐古仙人也。靈王使人發其冢﹐惟空棺耳﹐乃知其仙去矣。

至靈王二十七年﹐夢太子晉控鶴來迎﹐旣覺﹐猶聞笙聲在戶外﹐靈王曰「兒來迎我﹐我當去矣﹗」遺命傳位次子貴﹐無疾而崩。貴卽位﹐是爲景王。

是年﹐楚康王亦薨﹐令尹屈建與羣臣共議﹐立其母弟麇爲王﹐未幾﹐屈建亦卒﹐公子圍代爲令尹﹐此事敍明﹐且擱過一邊。

再說齊相國慶封﹐旣專國政﹐益荒淫自縱。

一日﹐飲於盧蒲嫳之家﹐盧蒲嫳使其妻出而獻酒﹐封見而悅之﹐遂與之通。因以國政交付於其子慶捨﹐遷其妻妾財幣於盧蒲嫳之家﹐封與嫳妻同宿﹐嫳亦與封之妻妾相通﹐兩不禁忌。有時兩家妻小﹐合做一處﹐飲酒歡謔﹐醉後羅唣。左右皆掩口﹐封與嫳不以爲意。

嫳請召其兄盧蒲癸於魯﹐慶封從之。癸旣歸齊﹐封使事其子慶捨。

捨膂力兼人﹐癸亦有勇﹐且善諛﹐故慶捨愛之﹐以其女慶姜妻癸﹐翁婿相稱﹐寵信彌篤。

癸一心只要報莊公之仇﹐無同心者﹐乃因射獵﹐極口誇王何之勇。慶捨問﹕「王何今在何處﹖」癸曰「在莒國。」慶捨使召之。王何歸齊﹐慶捨亦愛之。

自崔﹑慶造亂之後﹐恐人暗算﹐每出入必使親近壯士執戈﹐先後防衛﹐遂以爲例。慶捨因寵信盧蒲癸﹑王何﹐卽用二人執戈﹐餘人不敢近前。

舊規﹐公家供卿大夫每日之膳﹐例用雙雞。時景公性愛食雞跖﹐一食數千﹐公卿家效之﹐皆以雞爲食中之上品﹐因此雞價騰貴﹐禦廚以舊額不能供應﹐往慶氏請益﹐盧蒲嫳欲揚慶氏之短﹐勸慶捨勿益﹐謂禦廚曰「供膳任爾﹐何必雞也﹖」禦廚乃以鶩代之﹐僕輩疑鶩非膳品﹐又竊食其肉。

是日﹐大夫髙蠆﹑字子尾﹐欒竈﹑字子雅﹐侍食於景公﹐見食品無雞﹐但鶩骨耳﹐大怒曰「慶氏爲政﹐刻減公膳﹐而慢我至此﹗」不食而出。髙蠆欲往責慶封﹐欒竈勸止之。早有人告知慶封﹐慶封謂盧蒲嫳曰﹕」子尾﹑子雅怒我矣。將若之何﹗「盧蒲嫳曰「怒則殺之﹐何懼焉﹗」盧蒲嫳告其兄癸﹐癸與王何謀曰﹕」髙﹑欒二家與慶氏有隙﹐可借助也﹗「

何乃夜見髙蠆﹐詭言慶氏謀攻髙﹑欒二家﹐髙蠆大怒曰「慶封實與崔杼同弒莊公﹐今崔氏已滅﹐惟慶氏在﹐吾等當爲先君報仇﹗「王何曰﹕」此何之志也﹗大夫謀其外﹐何與盧蒲氏謀其內﹐事蔑不濟矣﹗「髙蠆陰與欒竈商議﹐伺間而發。

陳無宇﹑鮑國﹑晏嬰等﹐無不知之﹐但惡慶氏之專橫﹐莫肯言者。盧蒲癸與王何卜攻慶氏﹐卜者獻繇詞曰「虎離穴﹐彪見血﹗」癸以龜兆問於慶捨曰﹕」有欲攻仇家者﹐卜得其兆﹐請問吉凶。「慶捨視兆曰「必克﹐虎與彪﹐父子也。離而見血﹐何不克焉﹖所仇者何人﹖」癸曰﹕」鄕裏之平人耳﹗「慶捨更不疑惑。

秋八月﹐慶封率其族人慶嗣﹑慶遺﹐往東萊田獵﹐亦使陳無宇同往。無宇別其父須無﹐須無謂曰「慶氏禍將及矣。同行恐與其難﹐何不辭之﹖」無宇對曰﹕」辭則生疑﹐故不敢。若詭以他故召我﹐可圖歸也﹗「遂從慶封出獵。

去訖﹐盧蒲癸喜曰「卜人所謂『虎離穴』者﹐此其驗矣﹗」將乘嘗祭舉事。陳須無知之﹐恐其子與於慶封之難﹐詐稱其妻有病﹐使人召無宇歸家。無宇求慶封卜之﹐暗中禱告﹐卻通陳﹑慶氏吉凶﹐慶封曰「此乃『滅身』之卦﹐下克其上﹐卑克其尊﹐恐老夫人之病﹐未得痊也﹗」無宇捧龜﹐涕泣不止。慶封憐之﹐乃遣歸。

慶嗣見無宇登車﹐問﹕「何往﹖「曰﹕」母病不得不歸﹗」言畢而馳。慶嗣謂慶封曰「無宇言母病﹐殆詐也﹐國中恐有他變﹐夫子當速歸﹗「慶封曰﹕」吾兒在彼何慮﹖」無宇旣濟河﹐乃發梁鑿舟﹐以絕慶封之歸路﹐封不知也。

時八月初旬將盡矣﹐盧蒲癸部署家甲﹐匆匆有戰鬥之色。其妻慶姜謂癸曰「子有事而不謀於我﹐必不捷矣﹗」癸笑曰「汝婦人也﹐安能爲我謀哉﹖「慶姜曰﹕」子不聞有智婦人勝於男子乎。武王有亂臣十人﹐邑姜與焉﹐何爲不可謀也﹖」癸曰「昔鄭大夫雍糾﹐以鄭君之密謀﹐泄於其妻雍姬﹐卒致身死君逐﹐爲世大戒﹐吾甚懼之﹗「慶姜曰﹕」婦人以夫爲天﹐夫唱則婦隨之﹐況重以君命乎﹖雍姬惑於母言﹐以害其夫﹐此閨閫之蝥賊﹐何足道哉﹖」癸曰「假如汝居雍姬之地﹐當若何﹖「慶姜曰﹕」能謀則共之﹐卽不能﹐亦不敢泄﹗」癸曰「今齊侯苦慶氏之專﹐與欒﹑髙二大夫謀逐汝族﹐吾是以備之﹐汝勿泄也﹗」慶姜曰「相國方出獵﹐時可乘矣﹗」癸曰「欲俟嘗祭之日﹗「慶姜曰﹕」夫子剛愎自任﹐耽於酒色﹐怠於公事﹐無以激之﹐或不出﹐柰何﹖妾請往止其行﹐彼之出乃決矣﹗「癸曰﹕」吾以性命托子﹐子勿效雍姬也﹗「

慶姜往告慶捨曰「聞子雅﹑子尾將以嘗祭之隙﹐行不利於夫子﹐夫子不可出也﹗」慶捨怒曰「二子者﹐譬如禽獸﹐吾寢處之﹐誰敢爲難﹖卽有之﹐吾亦何懼﹖」慶姜歸報盧蒲癸﹐預作準備。

至期﹐齊景公行嘗祭於太廟﹐諸大夫皆從﹐慶捨蒞事﹐慶繩主獻爵﹐慶氏以家甲環守廟宮。盧蒲癸﹑王何執寢戈﹐立於慶捨之左右﹐寸步不離。

陳﹑鮑二家有圉人善爲優戲﹐故意使在魚裏街上搬演。慶氏有馬﹐驚而逸走﹐軍士逐而得之﹐乃盡縶其馬﹐解甲釋兵﹐共往觀優。欒﹑髙﹑陳﹑鮑四族家丁﹐俱集於廟門之外﹐盧蒲癸托言小便﹐出外約會停當﹐密圍太廟。癸復入﹐立於慶捨之後﹐倒持其戟﹐以示髙蠆。蠆會意﹐使從人以闥擊門扉三聲﹐甲士蜂擁而入。

慶捨驚起﹐尙未離坐﹐盧蒲癸從背後刺之﹐刃入於脇﹐王何以戈擊其左肩﹐肩折。慶捨目視王何曰「爲亂者乃汝曹乎﹖「以右手取俎壺投王何﹐何立死。盧蒲癸呼甲士先擒慶繩殺之。慶捨傷重﹐負痛不能忍﹐只手抱廟柱搖撼之﹐廟脊俱爲震動﹐大叫一聲而絕。

景公見光景利害﹐大驚欲走避。晏嬰密奏曰「羣臣爲君故﹐欲誅慶氏以安社稷﹐無他慮也﹗」景公方才心定﹐脫了祭服﹐登車﹐入於內宮。盧蒲癸爲首﹐同四姓之甲﹐盡滅慶氏之黨﹐各姓分守城門﹐以拒慶封﹐防守嚴密﹐水泄不通。

卻說慶封田獵而回﹐至於中途﹐遇慶捨逃出家丁﹐前來告亂。慶封聞其子被殺﹐大怒﹐遂還攻西門。城中守禦嚴緊﹐不能攻克﹐卒徒漸漸逃散。慶封懼﹐遂出奔魯國。齊景公使人讓魯﹐不當收畱作叛之臣﹐魯人將執慶封以畀齊人。慶封聞而懼﹐復奔吳國。吳王夷昧以朱方居之﹐厚其祿入﹐視齊加富﹐使伺察楚國動靜。

魯大夫子服何聞之﹐謂叔孫豹曰「慶封又富於吳﹐殆天福淫人乎﹖「叔孫豹曰﹕」『善人富﹐謂之賞﹔淫人富﹐謂之殃』。慶氏之殃至矣﹐又何福焉﹗」慶封旣奔﹐於是髙蠆﹑欒竈爲政﹐乃宣崔﹑慶之罪於國中﹐陳慶捨之屍於朝以殉。

求崔杼之柩不得﹐懸賞購之﹐有能知柩處來獻者﹐賜以崔氏之拱璧。崔之圉人貪其璧﹐遂出首。於是發崔氏祖墓﹐得其柩斫之﹐見二屍﹐景公欲並陳之。晏嬰曰「戮及婦人﹐非禮也﹗「乃獨陳崔杼之屍於市。國人聚觀﹐猶能識認﹐曰﹕」此眞崔子矣﹗「

諸大夫分崔﹑慶之邑。以慶封家財俱在盧蒲嫳之室﹐責嫳以淫亂之罪﹐放之於北燕﹐盧蒲癸亦從之。二氏家財﹐悉爲眾人所有﹐惟陳無宇一無所取。慶氏之莊﹐有木材百餘車﹐眾議納之陳氏﹐無宇悉以施之國人﹐由是國人咸頌陳氏之徳。

此周景王初年事也。

其明年﹐欒竈卒﹐子欒施嗣爲大夫﹐與髙蠆同執國政。髙蠆忌髙厚之子髙止﹐以二髙並立爲嫌﹐乃逐髙止﹐止亦奔北燕。止之子髙豎﹐據盧邑以叛﹐景公使大夫閭邱嬰帥師圍盧﹐髙豎曰「吾非叛﹐懼髙氏之不祀也﹗」閭邱嬰許爲髙氏立後﹐髙豎遂出奔晉國。閭邱嬰復命於景公﹐景公乃立髙酀以守髙傒之祀。髙蠆怒曰﹕」本遣閭邱欲除髙氏﹐去一人﹐立一人﹐何擇焉﹖「乃譖殺閭邱嬰。

諸公子子山﹑子商﹑子周等﹐皆爲不平﹐紛紛譏議。髙蠆怒﹐以他事悉逐之﹐國中側目。未幾﹐髙蠆卒﹐子髙彊嗣爲大夫。髙彊年幼﹐未立爲卿﹐大權悉歸於欒施矣。

此段話且擱過一邊。

是時晉﹑楚通和﹐列國安息。鄭大夫良霄字伯有﹐乃公子去疾之孫﹐公孫輒之子﹐時爲上卿執政。性汰侈﹐嗜酒﹐每飲輒通宵﹐飲時惡見他人﹐惡聞他事﹐乃窟地爲室﹐置飲具及鐘鼓於中﹐爲長夜之飲﹐家臣來朝者﹐皆不得見。日中乘醉入朝﹐言於鄭簡公﹐欲遣公孫黑往楚修聘。公孫黑方與公孫楚爭娶徐吾犯之妹﹐不欲遠行﹐來見良霄求免。閽人辭曰「主公已進窟室﹐不敢報也﹗」

公孫黑大怒﹐遂悉起家甲﹐乘夜同印段圍其第﹐縱火焚之。良霄已醉﹐眾人扶之上車﹐奔雍梁。

良霄方醒﹐聞公孫黑攻己﹐大怒﹐居數日﹐家臣漸次俱到﹐述國中之事﹐言「各族結盟﹐以拒良氏﹐惟國氏﹑罕氏不與盟。「霄喜曰﹕」二氏助我矣﹐」乃還攻鄭之北門。公孫黑使其侄駟帶﹐同印段率勇士拒之。良霄戰敗﹐逃於屠羊之肆﹐爲兵眾所殺﹐家臣盡死。

公孫僑聞良霄死﹐亟趨雍梁﹐撫良霄之屍而哭之曰「兄弟相攻﹐天乎﹐何不幸也﹗」盡斂家臣之屍﹐與良霄同葬於斗城之村。公孫黑怒曰「子產乃黨良氏耶﹖「欲攻之。上卿罕虎止之曰﹕」子產加禮於死者﹐況生者乎﹖禮﹐國之幹也﹐殺有禮不祥。」黑乃不攻。

鄭簡公使罕虎爲政﹐罕虎曰「臣不如子產﹗「乃使公孫僑爲政。

時周景王之三年也。

公孫僑旣執鄭政﹐乃使都鄙有章﹐上下有服﹐田有封洫﹐廬井有伍﹐尙忠儉﹐抑泰侈。公孫黑亂政﹐數其罪而殺之。又鑄《刑書》以威民﹐立鄕校以聞過。國人乃歌詩曰「我有子弟﹐子產誨之﹔我有田疇﹐子產殖之﹔子產而死﹐誰其嗣之﹖」一日﹐鄭人出北門﹐恍惚間遇見良霄﹐身穿介冑提戈而行﹐曰﹕」帶與段害我﹐我必殺之﹗「其人歸述於他人﹐遂患病。於是國中風吹艸動﹐便以爲良霄來矣﹐男女皆奔走若狂﹐如避戈矛。未幾駟帶病卒﹔又數日﹐印段亦死。國人大懼﹐晝夜不寧。

公孫僑言於鄭君﹐以良霄之子良止爲大夫﹐主良氏之祀﹔並立公子嘉之子公孫泄﹐於是國中訛言頓息。行人遊吉﹑字子羽﹐問於僑曰「立後而訛言頓息﹐是何故也﹖「僑曰﹕」凡凶人惡死﹐其魂魄不散﹐皆能爲厲。若有所歸依﹐則不復然矣﹐吾立祀爲之歸也﹗「遊吉曰﹕」若然﹐立良氏可矣﹐何以並立公孫泄﹐豈慮子孔亦爲厲乎﹖」僑曰「良霄有罪﹐不應立後﹐若因爲厲而立之﹐國人皆惑於鬼神之說﹐不可以爲訓。吾托言於存七穆之絕祀﹐良﹑孔二氏並立﹐所以除民之惑也﹗「遊吉乃嘆服。

再說周景王二年﹐蔡景公爲其世子般娶楚女羋氏爲室。

景公私通於羋氏﹐世子般怒曰「父不父﹐則子不子矣。」乃僞爲出獵﹐與心腹內侍數人﹐潛伏於內室。景公只道其子不在﹐遂入東宮﹐徑造羋氏之室﹐世子般率內侍突出﹐砍殺景公﹐以暴疾訃於諸侯﹐遂自立爲君﹐是爲靈公。史臣論般以子弒父﹐千古大變﹔然景公淫於子婦﹐自取悖逆﹐亦不能無罪也。有詩嘆云﹕

新臺醜行污靑史﹐蔡景如何復蹈之﹖

逆刃忽從宮內起﹐因思急子可憐兒﹗

蔡世子般𨿽以暴疾訃於諸侯﹐然弒逆之迹﹐終不能掩﹐自本國傳揚出來﹐各國誰不曉得﹖但是時盟主偸惰﹐不能行誅討之法耳。

其年秋﹐宋宮中夜失火﹐夫人乃魯女伯姬也﹐左右見火至﹐稟夫人避火﹐伯姬曰「婦人之義﹐傅母不在﹐宵不下堂﹐火勢𨿽迫﹐豈可廢義﹖「比及傅母來時﹐伯姬已焚死矣﹐國人皆爲嘆息。時晉平公以宋有合成之功﹐憐其被火﹐乃大合諸侯於澶淵﹐各出財幣以助宋。宋儒胡安定論此事﹐以爲不討蔡世子弒父之罪﹐而謀卹宋災﹐輕重失其等矣﹐此平公所以失霸也。

周景王四年﹐晉﹑楚以宋之盟﹐故將復會於虢。時楚公子圍代屈建爲令尹。圍乃共王之庶子﹐年齒最長﹐爲人桀驁不恭﹐恥居人下﹐恃其才器﹐陰畜不臣之志﹐欺熊麇微弱﹐事多專決﹐忌大夫薳掩之忠直﹐誣以謀叛﹐殺之而並其室﹔交結大夫薳羆﹑伍舉爲腹心。日謀篡逆。

嘗因出田郊外﹐擅用楚王旌旗﹐行至芋邑﹐芋尹申無宇數其僭分﹐收其旌旗於庫﹐圍稍戢。

至是﹐將赴虢之會﹐圍請先行聘於鄭﹐欲娶丰氏之女。臨行﹐謂楚王熊麇曰「楚已稱王位﹐在諸侯之上﹐凡使臣乞得用諸侯之禮﹐庶使列國知楚之尊。」熊麇許之。

公子圍遂僭用國君之儀﹐衣服器用﹐擬於侯伯﹐用二人執戈前導﹐將及鄭郊﹐郊人疑爲楚王﹐驚報國中﹐鄭君臣俱大駭﹐星夜匍匐出迎﹐及相見﹐乃公子圍也﹐公孫僑惡之﹐恐其一入國中﹐或生他變﹐乃使行人遊吉辭以城中捨館頹壞﹐未及修葺﹐乃館於城外。

公子圍使伍舉入城﹐議婚丰氏﹐鄭伯許之﹐旣行聘﹐筐篚甚盛﹐臨娶時﹐公子圍忽萌襲鄭之意﹐欲借迎女爲名﹐盛飾車乘﹐乘機行事。公孫僑曰「圍之心不可測﹐必去眾而後可﹐「遊吉曰﹕」吉請再往辭之﹐」於是遊吉往見公子圍曰「聞令尹將用眾迎﹐敝邑褊小﹐不足以容從者﹐請除地於城外﹐以聽迎婦之命。「公子圍曰﹕」君辱貺寡大夫圍﹐賜以丰氏之婚﹐若迎於野外﹐何以成禮﹖」遊吉曰「禮﹐軍容不入國﹐況婚姻乎﹖令尹若必用眾﹐以壯觀瞻﹐請去兵備﹐「伍舉密言於圍曰﹕」鄭人知備我矣﹐不如去兵。」乃使士卒悉棄弓矢﹐垂櫜而入﹐迎丰氏於館捨﹐遂赴會所。

晉趙武及宋﹑魯﹑齊﹑衛﹑陳﹑蔡﹑鄭﹑許各國大夫﹐俱已先在。

公子圍使人言於晉曰「楚﹑晉有盟於前﹐今此番尋好﹐不必再立誓書﹐重復歃血﹐但將盟宋舊約﹐表白一番﹐令諸君勿忘足矣﹗「祁午謂趙武曰﹕」圍之此言﹐恐晉爭先也﹐前番讓楚先晉﹐今番晉合先楚﹐若讀舊書﹐楚常先矣﹐子以爲何如﹖」趙武曰「圍之在會﹐緝蒲爲王宮﹐威儀與楚王無二﹐其志不惟外亢﹐將有內謀﹐不如姑且聽之﹐以驕其志﹗「祁午曰﹕」𨿽然﹐前番子木衷甲赴會﹐幸而不發﹔今圍更有甚焉﹐吾子宜爲之備﹗」趙武曰「所以尋好者﹐尋弭兵之約也﹐武知有守信而已﹐不知其他﹗「旣登壇﹐公子圍請讀舊書﹐加於牲上﹐趙武唯唯。旣畢事﹐公子圍遽歸﹐諸大夫皆知圍之將爲楚君也。史臣有詩云﹕

任教貴倨稱公子﹐何事威儀效楚王﹖

列國盡知成跋扈﹐郟敖燕雀尙怡堂﹗

趙武心中終以讀舊書先楚爲恥﹐恐人議論﹐將守信之語﹐向各國大夫再三分剖﹐說了又說﹐及還過鄭﹐魯大夫叔孫豹同行﹐武復言之。豹曰「相君謂弭兵之約﹐可終守乎﹖」武曰﹕」吾等偸食﹐朝夕圖安﹐何暇問久遠﹖「豹退謂鄭大夫罕虎曰「趙孟將死矣。其語偸﹐不爲遠計﹐且年未五十﹐而諄諄焉如八九十歲老人﹐其能久乎﹖」未幾﹐趙武卒。韓起代之爲政﹐不在話下。

再說楚公子圍歸國﹐值熊麇抱病在宮﹐圍入宮問疾﹐托言有密事啟奏﹐遣開嬪侍﹐解冠纓加熊麇之頸﹐須臾而死。麇有二子﹐曰幕﹐曰平夏﹐聞變挺劍來殺公子圍﹐勇力不敵﹐俱爲圍所殺。麇弟右尹熊比﹑字子幹﹐宮廏尹熊黑肱﹑字子晰﹐聞楚王父子被殺﹐懼禍﹐比出奔晉﹐黑肱出奔鄭﹐公子圍赴於諸侯曰「寡君麇不祿卽世﹐寡大夫圍應爲後﹗「伍舉更其辭曰﹕」共王之子圍爲長﹗」圍於是嗣卽王位﹐攺名熊虔﹐是爲靈王。

以薳羆爲令尹﹐鄭丹爲右尹﹐伍舉爲左尹﹐斗成然爲郊尹﹐太宰伯州犁有公事在郟﹐楚王慮其不服﹐使人殺之。因葬楚王麇於郟﹐謂之郟敖。以薳啟疆代爲太宰﹐立長子祿爲世子。

靈王旣得志﹐愈加驕恣﹐有獨霸中原之意﹐使伍舉求諸侯於晉﹐又以丰氏女族微﹐不堪爲夫人﹐並求婚於晉侯﹐晉平公新喪趙武﹐懼楚之彊﹐不敢違抗﹐一一聽之。

周景王六年﹐爲楚靈王之二年﹐冬十二月﹐鄭簡公﹑許悼公如楚﹐楚靈王畱之﹐以待伍舉之報﹐伍舉還楚復命﹐言「晉侯二事俱諾﹗「靈王大悅﹐遣使大徵會於諸侯﹐約以明年春三月爲會於申。鄭簡公請先往申地﹐迎待諸侯﹐靈王許之。

至次年之春﹐諸國赴會者﹐接踵不絕﹐惟魯﹑衛托故不至﹐宋遣大夫向戍代行﹐其他蔡﹑陳﹑徐﹑滕﹑頓﹑胡﹑沈﹑小邾等國君﹐俱親身赴會。楚靈王大率兵車﹐來至申地﹐諸侯俱來相見。

右尹伍舉進曰「臣聞欲圖霸者﹐必先得諸侯﹔欲得諸侯者﹐必先愼禮。今吾王始求諸侯於晉﹐宋向戍﹑鄭公孫僑皆大夫之良﹐號爲知禮者﹐不可不愼也﹗」

靈王曰「古者合諸侯之禮何如﹖」伍舉曰﹕」夏啟有鈞臺之享﹐商湯有景亳之命﹐周武有孟津之誓﹐成王有岐陽之蒐﹐康王有酆宮之朝﹐穆王有塗山之會﹐齊桓公有召陵之師﹐晉文公有踐土之盟﹐此六王二公所以合諸侯者﹐莫不有禮﹐惟君所擇。「靈王曰「寡人欲霸諸侯﹐當用齊桓公召陵之禮﹐但不知其禮如何﹖」伍舉對曰﹕」夫六王二公之禮﹐臣聞其名﹐實未之習也。以所聞齊桓公伐楚﹐退師召陵﹐楚使先大夫屈完如齊師﹐桓公大陳八國車乘﹐以眾彊誇示屈完﹐然後合諸侯與屈完盟會。今諸侯新服﹐吾王亦惟示以眾彊之勢﹐使其怖畏﹐然後徵會討貳﹐不敢不從矣﹗「

靈王曰「寡人欲用兵諸侯﹐效桓公伐楚之事﹐誰當先者﹖「伍舉對曰﹕」齊慶封弒其君﹐逃於吳國﹐吳不討其罪﹐又加寵焉﹐處以朱方之地﹐聚族而居﹐富於其舊﹐齊人憤怨。夫吳﹐我之仇也﹐若用兵伐吳﹐以誅慶封爲名﹐則一舉而兩得矣﹗「

靈王曰「善。」於是盛陳車乘﹐以恐脇諸侯﹐卽申地爲會盟。以除君是吳姬所出﹐疑其附吳﹐系之三日﹐徐子願爲伐吳向導﹐乃釋之。使大夫屈申﹐率諸侯之師伐吳﹐圍朱方﹐執齊慶封﹐盡滅其族﹐屈申聞吳人有備﹐遂班師﹐以慶封獻功﹐靈王欲戮慶封﹐以徇於諸侯。

伍舉諫曰「臣聞﹐『無瑕者可以戮人﹗』若戮慶封﹐恐其反唇而稽也﹗」靈王不聽﹐乃負慶封以斧鉞﹐綁示軍前﹐以刀按其頸﹐迫使自言其罪曰「各國大夫聽者﹐無或如齊慶封弒其君﹑弱其孤﹐以盟其大夫。「慶封遂大聲叫曰﹕」各國大夫聽者﹐無或如楚共王之庶子圍﹐弒其君兄之子麇而代之﹐以盟諸侯。」觀者皆掩口而笑。靈王大慚﹐使速殺之。胡曾先生詠史詩云﹕

亂賊還將亂賊誅﹐𨿽然勢屈肯心輸﹖

楚虔空自誇天討﹐不及莊王戮夏舒﹗

靈王自申歸楚﹐怪屈申從朱方班師﹐不肯深入﹐疑其有貳心於吳﹐殺之﹐以屈生代爲大夫。薳羆如晉﹐迎夫人姬氏以歸﹐薳羆遂爲令尹。

是年冬﹐吳王夷昧帥師伐楚﹐入棘﹑櫟﹑麻﹐以報朱方之役。

楚靈王大怒﹐復起諸侯之師伐吳﹐越君允常恨吳侵掠﹐亦使大夫常壽過帥師來會﹐楚將薳啟疆爲先鋒﹐引舟師先至鵲岸﹐爲吳人所敗。

楚靈王自引大兵﹐至於羅汭﹐吳王夷昧使其宗弟蹶繇犒師﹐靈王怒而執之﹐將殺其血﹐以釁軍鼓﹐先使人問曰「汝來時曾卜吉凶否﹖「蹶繇對曰﹕」卜之甚吉。「使者曰﹕」君王將取汝血以釁軍鼓﹐何吉之有﹖」蹶繇對曰「吳所卜﹐乃社稷之事﹐豈爲一人吉凶哉﹖寡君之遣繇犒師﹐蓋以察王怒之疾徐﹐而爲守禦之緩急﹐君若歡焉﹐好迎使臣﹐使敝邑忘於儆備﹐亡無日矣﹐若以使臣釁鼓﹐敝邑知君之震怒﹐而修其武備﹐於以禦楚有餘矣﹐吉孰大焉﹖」靈王曰「此賢士也﹗」乃赦之歸。

楚兵至吳界﹐吳設守甚嚴﹐不能攻入而還。靈王乃嘆曰「向乃枉殺屈申矣。「靈王旣歸﹐恥其無功﹐乃大興土木﹐欲以物力制度誇示諸侯。

築一宮名曰章華﹐廣袤四十里。中築髙臺﹐以望四方﹐臺髙三十仞﹐曰章華臺﹐亦名三休臺﹐以其髙峻﹐凡登臺必三次休息﹐始陟其顚也。其中宮室亭榭﹐極其壯麗﹐環以民居﹐凡有罪而逃亡者﹐皆召使歸國﹐以實其宮。宮成﹐遣使徵召四方諸侯﹐同來落成。不知諸侯幾位到來﹖且看下回分解。

第六十八回

賀祁師曠辧新聲散家財陳氏買齊國

話說楚靈王有一癖性﹐偏好細腰。不問男女﹐凡腰圍粗大者﹐一見便如眼中之釘。旣成章華之宮﹐選美人腰細者居之﹐以此又名曰細腰宮。宮人求媚於王﹐減食忍餓﹐以求腰細﹐甚有餓死而不悔者﹔國人化之﹐皆以腰粗爲醜﹐不敢飽食﹔𨿽百官入朝﹐皆用軟帶緊束其腰﹐以免王之憎惡。

靈王戀細腰之宮﹐日夕酣飲其中﹐管弦之聲﹐晝夜不絕。

一日﹐登臺作樂﹐正在歡宴之際﹐忽聞臺下喧鬧之聲。須臾﹐潘子臣擁一位官員至前﹐靈王視之﹐乃芋尹申無宇也。靈王驚問其故﹐潘子臣奏曰「無宇不由王命﹐闖入王宮﹐擅執守卒﹐無禮之甚﹐責在於臣﹐故拘使來見﹐惟我王詳奪。」靈王問申無宇曰﹕」汝所執何人﹖「申無宇對曰「臣之閽人也﹐托使守閽﹐乃逾墻盜臣酒器﹐事覺逃竄﹐訪之歲餘不得﹐今竄入王宮﹐謬充守卒﹐臣是以執之。」靈王曰﹕」旣爲寡人守宮﹐可以赦之。「申無宇對曰「天有十日﹐人有十等﹐自王以下﹐公﹑卿﹑大夫﹑士﹑皂﹑輿﹑僚﹑僕﹑臺﹐遞相臣服﹐以上制下﹐以下事上﹐上下相維﹐國以不亂。臣有閽人﹐而臣不能行其法﹐使借王宮以自庇﹐苟得所庇﹐盜賊公行﹐又誰禁之﹖臣寧死不敢奉命。」靈王曰﹕」卿言是也﹗「遂命以閽人畀無宇﹐免其擅執之罪。無宇謝恩而出。

越數日﹐大夫薳啟疆邀請魯昭公至﹐楚靈王大喜。啟疆奏言「魯侯初不肯行。臣以魯先君成公與先大夫嬰齊盟蜀之好﹐再三敍述﹐脇以攻伐之事﹐方始懼而束裝。魯侯習於禮儀﹐願我王畱心﹐勿貽魯笑。「靈王問曰﹕」魯侯之貌如何﹖」啟疆曰「白面長身﹐須垂尺餘﹐威儀甚可觀也﹗」靈王乃密傳一令﹐精選國中長軀長髯﹐出色大漢十人﹐偉其衣冠﹐使習禮三日﹐命爲儐相﹐然後接見魯侯。

魯侯乍見﹐錯愕不已。遂同遊章華之宮。魯侯見土木壯麗﹐誇獎之聲不絕﹐靈王曰「上國亦有此宮室之美乎﹖「魯侯鞠躬對曰﹕」敝邑褊小﹐安敢望上國萬分之一。」靈王面有驕色﹐遂陟章華之臺﹐怎見得臺髙﹖有詩爲證﹕

髙臺半出云﹐望望髙不極。

艸木無參差﹐山河同一色。

臺勢髙峻逶迆﹐盤數層而上。每層俱有明廊曲檻﹐預選楚中美童﹐年二十以內者﹐裝束鮮麗﹐略如婦人﹐手捧雕盤玉斝﹐唱郢歌勸酒﹐金石絲竹﹐紛然響和。旣升絕頂﹐樂聲嘹亮﹐俱在天際。觥籌交錯﹐粉香相逐﹐飄飄乎如入神仙洞府﹐迷魂奪魄﹐不自知其在人間矣。

大醉而別﹐靈王贈魯侯以「大屈」之弓。「大屈」者﹐弓名﹐乃楚庫所藏之寶弓也。

次日﹐靈王心中不捨此弓﹐有追悔之意﹐與薳啟疆言之。啟疆曰「臣能使魯侯以弓還歸於楚。「啟疆乃造公館﹐見魯侯﹐佯爲不知﹐問曰﹕」寡君昨宴好之際﹐以何物遺君﹖」魯侯出弓示之﹐啟疆見弓﹐卽再拜稱賀﹐魯侯曰「一弓何足爲賀﹖「啟疆曰﹕」此弓名聞天下﹐齊﹑晉與越三國皆遣人相求﹐寡君嫌有厚薄﹐未敢輕許。今特傳之於君﹐彼三國者﹐將望魯而求之﹐魯其備禦三鄰﹐愼守此寶﹐敢不賀乎﹖」魯侯蹴然曰「寡人不知弓之爲寶﹐若此﹐何敢登受﹖「乃遣使還弓於楚﹐遂辭歸。

伍舉聞之﹐嘆曰「吾王其不終乎﹖以落成召諸侯﹐諸侯無有至者﹐僅一魯侯辱臨。而一弓之不忍﹐甘於失信。夫不能捨己﹐必將取人﹔取人必多怨﹐亡無日矣﹗」

此周景王十年事也。

卻說晉平公聞楚以章華之宮﹐號召諸侯﹐乃謂諸大夫曰「楚﹐蠻夷之國﹐猶能以宮室之美﹐誇示諸侯﹐豈晉而反不如耶﹖」大夫羊舌肹進曰﹕」伯者之服諸侯﹐聞以徳﹐不聞以宮室。章華之築﹐楚失徳也﹐君柰何效之﹗「平公不聽﹐乃於曲沃汾水之傍﹐起造宮室﹐略仿章華之制﹐廣大不及﹐而精美過之﹐名曰祁之宮。亦遣使布告諸侯﹐髯翁有詩嘆云﹕

章華築怨萬民愁﹐不道祁篪復效尢。

堪笑伯君無遠計﹐卻將土木召諸侯﹗

列國聞落成之命﹐莫不竊笑其爲者﹐然𨿽如此﹐卻不敢不遣使來賀。惟鄭簡公因前赴楚靈王之會﹐未曾朝晉﹔衛靈公元新嗣位﹐未見晉侯﹐所以二國之君﹐親自至晉。二國中又是衛君先到。

單表衛靈公行至濮水之上﹐天晚宿於驛舍﹐夜半不能成寢﹐耳中如聞鼓琴之聲﹐乃披衣起坐﹐倚枕而聽之﹐其音甚微﹐而泠泠可辧﹐從來樂工所未奏﹐眞新聲也﹐試問左右﹐皆曰「弗聞﹐」靈公素好音樂﹐有太師名涓﹐善制新聲﹐能爲四時之曲﹐靈公愛之﹐出入必使相從。乃使左右召師涓﹐師涓至﹐曲猶未終﹐靈公曰﹕」子試聽之﹐其狀頗似鬼神﹐「師涓靜聽﹐良久聲止。師涓曰「臣能識其略矣﹐更須一宿﹐臣能寫之。」靈公乃復畱一宿﹐夜半﹐其聲復發﹐師涓援琴而習之﹐盡得其妙。

旣至晉﹐朝賀禮畢﹐平公設宴於祁之臺。酒酣﹐平公曰「素聞衛有師涓者﹐善爲新聲﹐今偕來否﹖「靈公起對曰﹕」見在臺下。」平公曰「試爲寡人召之。「靈公召師涓登臺﹐平公亦召師曠﹐相者扶至﹐二人於階下叩首參謁。平公賜師曠坐﹐卽令師涓坐於曠之傍。

平公問師涓曰「近日有何新聲﹖」師涓奏曰﹕」途中適有所聞﹐願得琴而鼓之。「平公命左右設幾﹐取古桐之琴﹐置於師涓之前﹐涓先將七弦調和﹐然後拂指而彈﹐才奏數聲﹐平公稱善。

曲未及半﹐師曠遽以手按琴曰「且止﹐此亡國之音﹐不可奏也﹗」平公曰「何以見之﹖」師曠奏曰﹕」殷末時﹐樂師名延者﹐與紂爲靡靡之樂﹐紂聽之而忘倦﹐卽此聲也。及武王伐紂﹐師延抱琴東走﹐自投於濮水之中﹐有好音者過此﹐其聲輒自水中而出﹐涓之途中所聞﹐其必在濮水之上矣﹗「衛靈公暗暗驚異﹐平公又問曰﹕」此前代之樂﹐奏之何傷﹖「師曠曰「紂因淫樂﹐以亡其國。此不祥之音﹐故不可奏。」平公曰﹕」寡人所好者﹐新聲也﹐涓其爲寡人終之。「師涓重整弦聲﹐備寫抑揚之態﹐如訴如泣。

平公大悅﹐問師曠曰「此曲名爲何調﹖」師曠曰﹕」此所謂《淸商》也﹗「平公曰﹕」《淸商》固最悲乎﹖「師曠曰「《淸商》𨿽悲﹐不如《淸徵》。」平公曰﹕」《淸徵》可得而聞乎﹖「師曠曰「不可。古之聽《淸徵》者﹐皆有徳義之君也。今君徳薄﹐不當聽此曲。」平公曰﹕」寡人酷嗜新聲﹐子其無辭。「師曠不得已﹐援琴而鼓。一奏之﹐有玄鶴一羣﹐自南方來﹐漸集於宮門之棟﹐數之得八雙﹔再奏之﹐其鶴飛鳴﹐序立於臺之階下﹐左右各八﹔三奏之﹐鶴延頸而鳴﹐舒翼而舞﹐音中宮商﹐聲達霄漢。平公鼓掌大悅﹐滿坐生歡﹐臺上臺下﹐觀者莫不踴躍稱奇。

平公命取白玉卮﹐滿斟醇釀﹐親賜師曠﹐曠接而飲之。平公嘆曰「音至《淸徵》﹐無以加矣﹗」師曠曰「更不如《淸角》。」平公大驚曰﹕」更有加於《淸徵》者乎﹖何不並使寡人聽之﹖「師曠曰「《淸角》更不比《淸徵》﹐臣不敢奏也。昔者黃帝合鬼神於泰山﹐駕象車而禦蛟龍﹐畢方並轄﹐蚩尢居前﹐風伯淸塵﹐雨師灑道﹐虎狼前驅﹐鬼神後隨﹐螣蛇伏地﹐鳳凰覆上﹐大合鬼神﹐作爲《淸角》。自後君徳日薄﹐不足以服鬼神﹐神人隔絕﹐若奏此聲﹐鬼神畢集﹐有禍無福。」平公曰﹕」寡人老矣。誠一聽《淸角》﹐𨿽死不恨。「師曠固辭﹐平公起立﹐迫之再三。

師曠不得已﹐復援琴而鼓。一奏之﹐有玄雲從西方而起﹔再奏之﹐狂風驟發﹐裂簾幕﹐摧俎豆﹐屋瓦亂飛﹐廊柱俱拔。頃之﹐疾雷一聲﹐大雨如注﹐臺下水深數尺﹐臺中無不沾濕。從者驚散﹐平公恐懼﹐與靈公伏於廊室之間﹐良久﹐風息雨止﹐從者漸集﹐扶攜兩君下臺而去。

是夜﹐平公受驚﹐遂得心悸之病。夢中見一物﹐色黃﹐大如車輪﹐蹣跚而至﹐徑入寢門。察之﹐其狀如鱉﹐前二足﹐後一足﹐所至水湧。平公大叫一聲曰「怪事﹗」忽然驚醒﹐怔忡不止。

及旦﹐百官至寢門問安。平公以夢中所見﹐告之羣臣﹐皆莫能解﹐須臾﹐驛使報﹕「鄭君爲朝賀﹐已到館驛。「平公遣羊舌肹往勞﹐羊舌肹喜曰﹕」君夢可明矣﹗「眾問其故﹐羊舌肹曰﹕」吾聞鄭大夫子產博學多聞﹐鄭伯相禮﹐必用此人﹐吾當問之。」肹至館驛致餼﹐兼道晉君之意﹐病中不能相見。

時衛靈公亦以同時受驚﹐有微恙告歸。鄭簡公亦遂辭歸﹐獨畱公孫僑候疾。羊舌肹問曰「寡君夢見有物如鱉﹐黃身三足﹐入於寢門﹐此何祟也﹖」公孫僑曰「以僑所聞﹐鱉三足者﹐其名曰『能』。昔禹父曰鯀﹐治水無功﹐舜攝堯政﹐乃殛鯀於東海之羽山﹐截其一足﹐其神化爲『黃能』﹐入於羽淵。禹卽帝位﹐郊祀其神﹐三代以來﹐祀典不缺。今周室將衰﹐政在盟主﹐宜佐天子﹐以祀百神﹐君或者未之祀乎﹖「羊舌肹以其言告於平公。

平公命大夫韓起﹐祀鯀如郊禮﹐平公病稍定﹐嘆曰「子產眞博物君子也﹗」以莒國所貢方鼎賜之。公孫僑將歸鄭﹐私謂羊舌肹曰﹕」君不卹民隱﹐而效楚人之侈﹐心已僻矣﹐疾更作﹐將不可爲﹐吾所對﹐乃權詞以寬其意也。「

其時有人早起﹐過魏楡地方﹐聞山下有若數人相聚之聲﹐議論晉事。近前視之﹐惟頑石十餘塊﹐並無一人。旣行過﹐聲復如前﹐急回顧之﹐聲自石出。其人大驚﹐述於土人﹐土人曰「吾等聞石言數日矣﹐以其事怪﹐未敢言也。」此語傳聞於絳州﹐平公召師曠問曰﹕」石何以能言﹖「曠對曰「石不能言﹐乃鬼神憑之耳。夫鬼神以民爲依。怨气聚於民﹐則鬼神不安﹔鬼神不安﹐則妖興。今君崇飾宮室﹐以竭民之財力﹐石言其在是乎﹖」平公嘿然。

師曠退﹐謂羊舌肹曰「神怒民怨﹐君不久矣。侈心之興﹐實起於楚﹔𨿽楚君之禍﹐可計日而俟也。「月餘﹐平公病復作﹐竟成不起。自築祁宮至薨日﹐不及三年﹐又皆在病困之中。枉害百姓﹐不得安享﹐豈不可笑﹐史臣有詩云﹕

崇臺廣廈奏新聲﹐竭盡民脂怨黷盈。

物怪神妖催命去﹐祁篪空自費經營﹗

平公薨後﹐羣臣奉世子夷嗣位﹐是爲昭公﹐此是後話。

再說齊大夫髙彊﹐自其父蠆逐髙止﹐譖殺閭邱嬰﹐舉朝皆爲不平。及彊嗣爲大夫﹐年少嗜酒﹐欒施亦嗜酒﹐相得甚歡﹐與陳無宇﹑鮑國蹤迹少疏﹐四族遂分爲二黨。欒﹑髙二人每聚飲﹐醉後輒言陳﹑鮑兩家長短﹔陳﹑鮑聞之﹐漸生疑忌。

忽一日﹐髙彊因醉中鞭撲小豎﹐欒施復助之。小豎懷恨﹐乃乘夜奔告陳無宇﹐言「欒﹑髙欲聚家眾﹐來襲陳﹑鮑二家﹐期在明日矣﹗」復奔告鮑國﹐鮑國信之﹐忙令小豎往約陳無宇﹐共攻欒﹑髙。

無宇授甲於家眾﹐卽時登車﹐欲詣鮑國之家﹐途中遇見髙彊﹐亦乘車而來﹐彊已半醉﹐在車中與無宇拱手﹐問﹕「率甲何往﹖」無宇謾應曰﹕」往討一叛奴耳﹗「亦問﹕「子良何往﹖」彊對曰﹕」吾將飲於欒氏也﹗「旣別﹐無宇令輿人速騁﹐須臾﹐遂及鮑門。只見車徒濟濟﹐戈甲森森﹐鮑國亦貫甲持弓﹐方欲升車矣。

二人合做一處商量﹐無宇述子良之言「將飲於欒氏﹐未知的否﹐可使人探之﹗「鮑國遣使往欒氏覘視﹐回報﹕」欒﹑髙二位大夫皆解衣去冠﹐蹲踞而賽飲﹗」鮑國曰「小豎之語妄矣﹗」無宇曰「豎言𨿽不實﹐然子良於途中見我率甲﹐問我何往﹐我謾應以將討叛奴﹐今無所致討﹐彼心必疑﹐倘先謀逐我﹐悔無及矣﹐不如乘其飲酒﹐不做準備﹐先往襲之﹗「鮑國曰﹕」善。」兩家甲士同時起行﹐無宇當先﹐鮑國押後﹐殺向欒家﹐將前後府門團團圍住。欒施方持巨觥欲吸﹐聞陳﹑鮑二家兵到﹐不覺觥墜於地﹐髙彊𨿽醉﹐尙有三分主意﹐謂欒施曰「亟聚家徒﹐授甲入朝﹐奉主公以伐陳﹑鮑﹐無不克矣﹗」

欒施乃悉聚家眾﹐髙彊當先﹐欒施在後﹐從後門突出﹐殺開一條血路﹐徑奔公宮﹐陳無宇﹑鮑國恐其挾齊侯爲重﹐緊緊追來﹐髙氏族人聞變﹐亦聚眾來救。

景公在宮中﹐聞四族率甲相攻﹐正不知事從何起﹐急命閽者緊閉虎門﹐以宮甲守之﹐使內侍召晏嬰入宮。欒施﹑髙彊攻虎門不能入﹐屯於門之右﹔陳﹑鮑之甲屯於門之左﹐兩下相持。

須臾﹐晏嬰端冕委弁﹐駕車而至﹐四家皆使人招之﹐嬰皆不顧﹐謂使者曰「嬰惟君命是從﹐不敢自私。「閽者啟門﹐晏嬰入見。景公曰﹕」四族相攻﹐兵及寢門﹐何以待之﹖」晏嬰奏曰「欒﹑髙怙累世之寵﹐專行不忌﹐已非一日。髙止之逐﹐閭邱之死﹐國人胥怨。今又伐寢門﹐罪誠不宥。但陳﹑鮑不候君命﹐擅興兵甲﹐亦不爲無罪也﹐惟君裁之﹗「景公曰﹕」欒﹑髙之罪﹐重於陳﹑鮑﹐宜去之﹐誰堪使者﹖」晏嬰對曰「大夫王黑可使也﹗」

景公傳命﹐使王黑以公徒助陳﹑鮑攻欒﹑髙﹐欒﹑髙兵敗﹐退於大衢。國人惡欒﹑髙者﹐皆攘臂助戰﹐髙彊酒猶未醒﹐不能力戰。欒施先奔東門﹐髙彊從之﹐王黑同陳﹑鮑追及﹐又戰於東門﹐欒﹑髙之眾漸漸奔散﹐乃奪門而出﹐遂奔魯國。

陳﹑鮑逐兩家妻子﹐而分其家財。

晏嬰謂陳無宇曰「子擅命以逐世臣﹐又專其利﹐人將議子﹐何不以所分得者﹐悉歸諸公﹐子無所利﹐人必以讓徳稱子﹐所得多矣﹗」無宇曰「多謝指教。無宇敢不從命﹗「於是將所分食邑及家財﹐盡登簿籍﹐獻於景公。景公大悅。

景公之母夫人曰孟姬﹐無宇又私有所獻。孟姬言於景公曰「陳無宇誅翦彊家﹐以振公室﹐利歸於公﹐其讓徳不可沒也﹐何不以髙唐之邑賜之﹖」景公從其言﹐陳氏始富。

陳無宇有心要做好人﹐言「羣公子向被髙蠆所逐﹐實出無辜﹐宜召而復之﹗「景公以爲然﹐無宇以公命召子山﹑子商﹑子周等﹐凡幄幕器用﹐及從人之衣屨﹐皆自出家財﹐私下完備﹐遣人分頭往迎。諸公子得歸故國﹐已自歡喜﹐及見器物畢具﹐知是陳無宇所賜﹐感激無已。

無宇又大施恩惠於公室﹐凡公子公孫之無祿者﹐悉以私祿分給之﹐又訪求國中之貧約孤寡者﹐私與之粟﹐凡有借貸﹐以大量出﹐以小量入﹐貧不能償者﹐卽焚其券。國中無不頌陳氏之徳﹐願爲效死而無地也。史臣論陳氏厚施於民﹐乃異日移國之漸﹐亦由君不施徳﹐故臣下得借私恩小惠﹐以結百姓之心耳。有詩云﹕

威福君權敢上侵﹐輒將私惠結民心。

請看陳氏移齊計﹐只爲當時感徳深。

景公用晏嬰爲相國﹐嬰見民心悉歸陳氏﹐私與景公言之﹐勸景公寬刑薄斂﹐興發補助﹐施澤於民﹐以挽畱人心。景公不能從。

話分兩頭﹐再說楚靈王成章華之宮﹐諸侯落成者甚少﹔聞晉築祁宮﹐諸侯皆賀﹐大有不平之意﹐召伍舉商議﹐欲興師以侵中原。伍舉曰「王以徳義召諸侯﹐而諸侯不至﹐是其罪也﹐以土木召諸侯﹐而責其不至﹐何以服人﹐必欲用兵以威中華﹐必擇有罪者徵之﹐方爲有名。」靈王曰﹕」今之有罪者何國﹖「伍舉奏曰「蔡世子般弒其君父﹐於今九年矣﹐王初合諸侯﹐蔡君來會﹐是以隱忍不誅。然弒逆之賊﹐𨿽子孫猶當伏法﹐況其身乎﹖蔡近於楚﹐若討蔡而兼其地﹐則義利兩得矣﹗」

說猶未了﹐近臣報﹕「陳國有訃音到﹐言陳侯溺已薨﹐公子畱嗣位。」伍舉曰﹕」陳世子偃師﹐名在諸侯之策﹐今立公子畱﹐置偃師於何地﹖以臣度之﹐陳國必有變矣﹗「畢竟陳事如何﹖且看下回分解。

第六十九回

楚靈王挾詐滅陳蔡晏平仲巧辯服荊蠻

話說陳哀公名溺﹐其元妃鄭姬生子偃師﹐已立爲世子矣。次妃生公子畱﹐三妃生公子勝。次妃善媚得寵﹐旣生畱﹐哀公極其寵愛﹐但以偃師已立﹐廢之無名﹐乃以其弟司徒公子招爲畱太傅﹐公子過爲少傅﹐囑付招﹑過﹕「異日偃師當傳位於子畱。「周景王十一年﹐陳哀公病廢在牀﹐久不視朝。公子招謂公子過曰﹕」公孫吳且長矣﹐若偃師嗣位﹐必復立吳爲世子﹐安能及畱﹖是負君之托也﹐今君病廢已久﹐事在吾等掌握﹐及君未死﹐假以君命﹐殺偃師而立畱﹐可以無悔。」公子過以爲然﹐乃與大夫陳孔奐商議﹐孔奐曰「世子每日必入宮問疾三次﹐朝夕在君左右﹐命不可假也﹐不若伏甲於宮巷﹐俟其出入﹐乘便刺之﹐一夫之力耳。「過遂與招定計﹐以其事托孔奐﹐許以立畱之日﹐益封大邑﹐孔奐自去陰召心腹力士﹐混於守門人役數內﹐閽人又認做世子親隨﹐並不疑慮。

世子偃師問安畢﹐夜出宮門﹐力士滅其火﹐刺殺之。宮門大亂。

須臾﹐公子招同公子過到﹐佯作驚駭之狀﹐一面使人搜賊﹐一面倡言「陳侯病篤﹐宜立次子畱爲君。」陳哀公聞變﹐憤恚自縊而死。史臣有詩云﹕

嫡長宜君國本安﹐如何寵庶起爭端﹖

古今多少偏心父﹐請把陳哀仔細看。

司徒招奉公子畱主喪卽位﹐遣大夫於徵師以薨赴告於楚。時伍舉侍於靈王之側﹐聞陳已立公子畱爲君﹐不知世子偃師下落﹐方在疑惑﹐忽報﹕「陳侯第三子公子勝同侄兒公孫吳求見。「靈王召之問其來意﹐二人哭拜於地﹐公子勝開言﹕」嫡兄世子偃師﹐被司徒招與公子過設謀枉殺﹐致父親自縊而死﹐擅立公子畱爲君﹐我等恐其見害﹐特來相投。」靈王詰問於徵師﹐徵師初猶抵賴﹐卻被公子勝指實﹐無言可答。靈王怒曰「汝卽招﹑過之黨也﹗」喝教刀斧手﹐將徵師綁下斬訖。

伍舉奏曰「王已誅逆臣之使﹐宜奉公孫吳以討招﹑過之罪﹐名正言順﹐誰敢不服﹖旣定陳國﹐次及於蔡﹐先君莊王之績不足道也﹗」靈王大悅﹐乃出令興師伐陳。

公子畱聞於徵師見殺﹐懼禍不願爲君﹐出奔鄭國去了。或勸司徒招﹕「何不同奔﹖「招曰﹕」楚師若至﹐我自有計退之。」

卻說楚靈王大兵至陳﹐陳人皆憐偃師之死﹐見公孫吳在軍中﹐無不踴躍﹐咸簞食壺漿﹐以迎楚師。

司徒招事急﹐使人請公子過議事﹐過來坐定﹐問曰「司徒云『有計退楚』﹐計將安出﹖「招曰﹕」退楚只須一物﹐欲問汝借。」過又問﹕「何物﹖「招曰﹕」借汝頭耳﹗「過大驚﹐方欲起身﹐招左右鞭捶亂下﹐將過擊倒﹐卽拔劍斬其首﹐親自持赴楚軍﹐稽首訴曰﹕」殺世子立畱﹐皆公子過之所爲﹐招今仗大王之威﹐斬過以獻﹐惟君赦臣不敏之罪﹗「

靈王聽其言詞卑遜﹐心中已自歡喜﹐招又膝行而前﹐行近王座﹐密奏曰「昔莊王定陳之亂﹐已縣陳矣﹐後復封之﹐遂喪其功﹔今公子畱懼罪出奔﹐陳國無主﹐願大王收爲郡縣﹐勿爲他姓所有也﹗」靈王大喜曰「汝言正合吾意﹐汝且歸國﹐爲寡人辟除宮室﹐以候寡人之巡幸。」司徒招叩謝而去。公子勝聞靈王放招還國﹐復來哭訴﹐言﹕」造謀俱出於招﹐其臨時行事﹐則過使大夫孔奐爲之。今乃委罪於過﹐冀以自解﹐先君先太子目不瞑於地下矣﹗「言罷﹐痛哭不已﹐一軍爲之感動。靈王慰之曰﹕」公子勿悲﹐寡人自有處分。「

次日﹐司徒招備法駕儀從﹐來迎楚王入城﹐靈王坐於朝堂﹐陳國百官俱來參謁﹐靈王喚陳孔奐至前﹐責之曰「戕賊世子﹐皆汝行凶﹐不誅何以儆眾﹖」叱左右將孔奐斬訖﹐與公子過二首共懸於國門﹐復誚司徒招曰「寡人本欲相寬﹐柰公論不容何﹖今赦汝一命﹐便可移家遠竄東海。」招倉皇不敢措辯﹐只得拜辭﹐靈王使人押往越國安置去訖。

公子勝率領公孫吳拜謝討賊之恩。靈王謂公孫吳曰「本欲立汝﹐以延胡公之祀﹐但招﹑過之黨尙多﹐怨汝必深﹐恐爲汝害﹐汝姑從寡人歸楚。「乃命毀陳之宗廟﹐攺陳國爲縣﹐以穿封戍爭鄭囚皇頡事﹐不爲諂媚﹐使守陳地﹐謂之陳公。陳人大失望。髯翁有詩嘆云﹕

本興義旅誅殘賊﹐卻愛山河立縣封。

記得蹊田奪牛語﹐恨無忠諫似申公﹗

靈王攜公孫吳以歸﹐休兵一載﹐然後伐蔡。伍舉獻謀曰「蔡般怙惡已久﹐忘其罪矣﹐若往討﹐彼反有詞﹐不如誘而殺之。」靈王從其計﹐乃托言巡方﹐駐軍於申地﹐使人致幣於蔡﹐請靈公至申地相會。使人呈上國書﹐蔡侯啟而讀之﹐略云﹕

寡人願望君侯之顏色﹐請君侯辱臨於申。不腆之儀﹐預以犒從者。

蔡侯將戎車起行﹐大夫公孫歸生諫曰「楚王爲人貪而無信﹐今使人之來﹐幣重而言卑﹐殆誘我也﹐君不可往。」蔡侯曰「蔡之地不能當楚之一縣﹐召而不往﹐彼若加兵﹐誰能抗之﹖「歸生曰﹕」然則請立世子而後行。」蔡侯從之﹐立其子有爲世子﹐使歸生輔之監國。

卽日命駕至申﹐謁見靈王。靈王曰「自此地一別﹐於今八年矣﹗且喜君丰姿如舊。「蔡侯對曰﹕」般荷上國辱收盟籍﹐以君王之靈﹐鎭撫敝邑﹐感恩非淺﹐聞君王拓地商墟﹐方欲馳賀﹐使命下臨﹐敢不趨承。」靈王卽於申地行宮﹐設宴款待蔡侯﹐大陳歌舞﹐賓主痛飲甚樂﹐復遷席於他寢﹐使伍舉勞從者於外館﹐蔡侯歡飲﹐不覺酕醄大醉﹐壁衣中伏有甲士﹐靈王擲杯爲號﹐甲士突起﹐縛蔡侯於席上﹐蔡侯醉中﹐尙不知也。

靈王使人宣言於眾曰「蔡般弒其君父﹐寡人代天行討﹐從者無罪﹐降者有賞﹐願歸者聽。「原來蔡侯待下極有恩禮﹐從行諸臣無一人肯降者﹐靈王一聲號令﹐楚軍圍裹將來﹐俱被擒獲﹐蔡侯方才酒醒﹐知身被束縛﹐張目視靈王曰﹕」般得何罪﹖」靈王曰「汝親弒其父﹐悖逆天理﹐今日死猶晚矣。「蔡侯嘆曰﹕」吾悔不用歸生之言也﹗「靈王命將蔡侯磔死﹐從死者共七十人﹐輿隸最賤者﹐俱誅不赦。大書蔡侯般弒逆之罪於版﹐宣布國中﹐遂命公子棄疾統領大軍﹐長驅入蔡。

宋儒論蔡般罪固當誅﹐然誘而殺之﹐非法也。髯翁有詩云﹕

蔡般無父亦無君﹐鳴鼓方能正大倫。

莫怪誘誅非法典﹐楚靈原是弒君人。

卻說蔡世子有﹐自其父發駕之後﹐旦晚使諜者探聽。忽報蔡侯被殺﹐楚兵不日臨蔡﹐世子有卽時糾集兵眾﹐授兵登埤。楚兵至﹐圍之數重﹐公孫歸生曰「蔡𨿽久附於楚﹐然晉﹑楚合成﹐歸生實與載書﹐不若遣人求救於晉﹐倘惠顧前盟﹐或者肯來相援。」世子有從其計﹐募國人能使晉者。

蔡洧之父蔡略﹐從蔡侯於申﹐在被殺七十人之中﹐洧欲報父仇﹐應募而出﹐領了國書﹐乘夜縋城北走﹐直達晉國﹐來見晉昭公﹐哭訴其事﹐昭公集羣臣問之﹐荀虒奏曰「晉爲盟主﹐諸侯依賴以爲安﹐旣不救陳﹐又不救蔡﹐盟主之業墮矣。「昭公曰﹕」楚虔暴橫﹐吾兵力不逮﹐柰何﹖」韓起對曰「𨿽知不逮﹐可坐視乎﹖何不合諸侯以謀之﹖「昭公乃命韓起約諸國會於厥憖﹐宋﹑齊﹑魯﹑衛﹑鄭﹑曹各遣大夫至會所聽命。

韓起言及救蔡之事﹐各國大夫人人伸舌﹐个个搖首﹐沒一个肯擔當主張的﹐韓起曰「諸君畏楚如此﹐將聽其蠶食乎﹖倘楚兵由陳﹑蔡漸及諸國﹐寡君亦不敢與聞矣。」眾人面面相覷﹐莫有應者。

時宋國右師華亥在會﹐韓起獨謂華亥曰「盟宋之役﹐汝家先右師實倡其謀﹐約定南北弭兵﹐有先用兵者﹐各國共伐之﹐今楚首先敗約﹐加兵陳﹑蔡﹐汝袖手不發一言﹐非楚無信﹐乃爾國之欺謾也﹗」華亥觳觫對曰「下國何敢欺謾﹐得罪主盟﹖但蠻夷不顧信義﹐下國無如之何耳﹗今各國久弛武備﹐一旦用兵﹐勝負未卜﹐不若遵弭兵之約﹐遣一使爲蔡請宥﹐楚必無辭。「韓起見各國大夫俱有懼楚之意﹐料救蔡一事鼓舞不來﹐乃商議修書一封﹐遣大夫狐父徑至申城來見楚靈王。蔡洧見各國不肯發兵救蔡﹐號泣而去﹐狐父到申城將書呈上﹐靈王拆書看之﹐略云﹕

日者宋之盟﹐南北交見﹐本以弭兵爲名﹔虢之會﹐再申舊約﹐鬼神臨之。寡君率諸侯恪守成言﹐不敢一試干戈﹐今陳﹑蔡有罪﹐上國赫然震怒﹐興師往討﹐義憤所激﹐聊以從權。罪人旣誅﹐兵猶未解﹐上國其何說之辭﹖諸國大夫執政﹐皆走集敝邑﹐責寡君以拯溺解紛之義﹐寡君愧焉﹗猶懼以徵發師徒﹐自幹盟約﹐遣下臣起合諸大夫共此尺書﹐爲蔡請命﹐倘上國惠顧前好﹐存蔡之宗廟﹐寡君及同盟﹐咸受君賜﹐豈惟蔡人﹗

書末﹐宋﹑齊各國大夫俱署有名字﹐靈王覽畢笑曰「蔡城旦暮且下﹐汝以空言解圍﹐以三尺童子待寡人耶﹖汝去回復汝君﹐陳﹑蔡乃孤家屬國﹐與汝北方無與﹐不勞照管﹗」狐父再欲哀懇﹐靈王遽起身入內﹐亦無片紙回書。狐父怏怏而回﹐晉君臣𨿽則恨楚﹐無可柰何﹐正是﹕

有力無心空負力﹐有心無力枉勞心。

若還心力齊齊到﹐涸海移山孰敢禁﹗

蔡洧回至蔡國﹐被楚巡軍所獲﹐解到公子棄疾帳前﹐棄疾脇使投降﹐蔡洧不從﹐乃囚於後軍。﹐棄疾知晉救不至﹐攻城益力。歸生曰「事急矣﹗臣當拚一命﹐徑往楚營﹐說之退兵﹐萬一見聽﹐免至生靈塗炭﹗」世子有曰「城中調度﹐全賴大夫﹐安可捨孤而去﹖」歸生對曰「殿下若不相捨﹐臣子朝吳可使也﹗」世子召朝吳至﹐含淚遣之。

朝吳出城往見棄疾﹐棄疾待之以禮﹐朝吳曰「公子重兵加蔡﹐蔡知亡矣﹐然未知罪之在也。若以先君般失徳﹐不蒙赦宥﹐則世子何罪﹐蔡之宗社何罪﹐幸公子憐而察之﹗」

棄疾曰「吾亦知蔡無滅亡之道﹐但受命攻城﹐若無功歸報﹐必得罪矣﹗」

朝吳曰「吳更有一言﹐請屏左右。」

棄疾曰「汝第言之﹐吾左右無妨也。」

朝吳曰「楚王得國非正﹐公子寧不知之﹖凡有人心﹐莫不怨憤。又內竭脂膏於土木﹐外竭筋骨於干戈﹐用民不卹﹐貪得無厭。昔歲滅陳﹐今復誘蔡。公子不念君仇﹐奉其驅使﹐怨黷方作﹐公子將分其半矣。公子賢明著譽﹐且有『當璧』之祥﹐楚人皆欲得公子爲君﹐誠反戈內向﹐誅其弒君虐民之罪﹐人心響應﹐誰能爲公子抗者﹖孰與事無道之君﹐斂萬民之怨乎﹐公子倘幸聽愚計﹐吳願率死亡之餘﹐爲公子先驅﹗」

棄疾怒曰「匹夫敢以巧言離間我君臣﹐本該斬首﹐姑寄汝頭於頸上﹐傳語世子﹐速速面縛出降﹐尙可保全余喘也﹗」叱左右牽朝吳出營。

原來當初楚共王有寵妾之子五人﹐長曰熊昭﹐卽康王﹔次曰圍﹐卽靈王虔﹔三曰比﹐字子幹﹔四曰黑肱﹐字子晰﹔末卽公子棄疾也。共王欲於五子之中﹐立一人爲世子﹐心中不決﹐乃大祀羣神﹐奉璧密禱曰「請神於五人中﹐擇一賢而有福者﹐使主社稷。」乃以璧密埋於太室之庭中﹐暗記其處﹐使五子各齋戒三日後﹐五更入廟﹐次第謁祖﹐視其拜當璧處者﹐卽神所選立之人矣。康王先入﹐跨過埋璧﹐拜於其前﹐靈王拜時﹐手肘及於璧上﹐子幹﹑子晰去璧甚遠﹐棄疾時年尙幼﹐使傅母抱之入拜﹐正當璧紐之上﹐共王心知神佑棄疾﹐寵愛益篤﹐因共王薨時﹐棄疾年尙未長﹐所以康王先立﹐然楚大夫聞埋璧之事者﹐無不知棄疾之當爲楚王矣。今日朝吳說及」當璧「之祥﹐棄疾恐此語傳揚﹐爲靈王所忌﹐故佯怒而遣之。

朝吳還入城中﹐述棄疾之語﹐世子有曰「國君死社稷﹐乃是正理﹐某𨿽未成喪嗣位﹐然旣攝位守國﹐便當與此城相爲存亡﹐豈可屈膝仇人﹐自同奴隸乎﹖「於是固守益力﹐自夏四月圍起﹐直至冬十一月﹐公孫歸生積勞成病﹐臥不能起﹐城中食盡﹐餓死者居半﹐守者疲困﹐不能禦敵﹐楚師蟻附而上﹐城遂破。世子端坐城樓﹐束手受縛﹐棄疾入城﹐扶慰居民﹐將世子有上了囚車﹐並蔡洧解到靈王處報捷﹐以朝吳有當璧之言﹐畱之不遣。未幾﹐歸生死﹐朝吳遂畱事棄疾。

此周景王十四年事也。

時靈王駕已回郢﹐夢有神人來謁﹐自稱九岡山之神﹐曰「祭我﹐我使汝得天下。」旣覺大喜﹐遂命駕至九岡山﹐適棄疾捷報到﹐旣命取世子有充作犧牲﹐殺以祭神。申無宇諫曰﹕」昔宋襄用鄫子於次睢之社﹐諸侯叛之﹐王不可蹈其覆轍﹗「靈王曰「此逆般之子﹐罪人之後﹐安得比於諸侯。正當六畜用之耳。」申無宇退而嘆曰﹕」王汰虐已甚﹐其不終乎﹗「遂告老歸田﹐去訖。蔡洧見世子被殺﹐哀泣三日﹐靈王以爲忠﹐乃釋而用之。

蔡洧之父先爲靈王所殺﹐陰懷復仇之志﹐說靈王曰「諸侯所以事晉而不事楚者﹐以晉近而楚遠也﹐今王奄有陳﹑蔡﹐與中華接壤﹐若髙廣其城﹐各賦千乘﹐以威示諸侯﹐四方誰不畏服﹖然後用兵吳﹑越﹐先服東南﹐次圖西北﹐可以代周而爲天子。」靈王悅其諛言﹐日漸寵用。

於是重築陳﹑蔡之城﹐倍加髙廣﹐卽用棄疾爲蔡公﹐以酬其滅蔡之功﹐又築東西二不羹城﹐據楚之要害。自以天下莫彊於楚﹐指顧可得天下﹐召太卜將守龜卜之﹐問﹕「寡人何日爲王﹖」太卜曰「君旣已稱王矣﹐尙何問﹖「靈王曰﹕」楚﹑周並立﹐非眞王也﹐得天下者﹐方爲眞王耳。」太卜爇龜﹐龜裂﹐太卜曰「所占無成。「靈王擲龜於地﹐攘臂大呼曰﹕」天乎﹐天乎﹗區區天下﹐不肯與我﹐生我熊虔何用﹖」蔡洧奏曰「事在人爲耳﹐彼朽骨者何知。「靈王乃悅。

諸侯畏楚之彊﹐小國來朝﹐大國來聘﹐貢獻之使﹐不絕於道。

就中單表一人﹐乃齊國上大夫晏嬰﹐字平仲﹐奉齊景公之命﹐修聘楚國。靈王謂羣下曰「晏平仲身不滿五尺﹐而賢名聞於諸侯﹐當今海內諸國﹐惟楚最盛﹐寡人欲恥辱晏嬰﹐以張楚國之威﹐卿等有何妙計﹖」太宰薳啟疆密奏曰﹕」晏平仲善於應對﹐一事不足以辱之﹐必須如此如此。「靈王大悅。

薳啟疆夜發卒徒於郢城東門之傍﹐另鑿小竇﹐剛剛五尺﹐吩咐守門軍士﹕「候齊國使臣到時﹐卻將城門關閉﹐使之由竇而入。」不一時﹐晏嬰身穿破裘﹐輕車羸馬﹐來至東門。見城門不開﹐遂停車不行﹐使禦者呼門。守者指小門示之曰「大夫出入此竇﹐寬然有餘﹐何用啟門﹖」晏嬰曰﹕」此狗門﹐非人所出入也。使狗國者﹐從狗門入﹔使人國者﹐還須從人門入。「使者以其言﹐飛報靈王。王曰﹕」吾欲戲之﹐反被其戲矣﹗「乃命開東門﹐延之入城。

晏子觀看郢都城郭堅固﹐市井稠密﹐眞乃地靈人傑﹐江南勝地也。怎見得﹖宋學士蘇東坡有《詠荊門》詩爲證﹕

遊人出三峽﹐楚地盡平川。

北客隨南廣﹐吳檣開蜀船。

江侵平野斷﹐風掩白沙旋。

欲問興亡意﹐重城自古堅。

晏嬰正在觀覽﹐忽見有車騎二乘﹐從大衢來﹐車上俱長軀長鬣﹐精選的出色大漢﹐盔甲鮮明﹐手握大弓長戟﹐狀如天神﹐來迎晏子﹐欲以形晏子之短小。晏子曰「今日爲聘好而來﹐非爲攻戰﹐安用武士﹖「叱退一邊﹐驅車直進。

將入朝﹐朝門外有十餘位官員﹐一个个峨冠博帶﹐濟濟彬彬﹐列於兩行。晏子知是楚國一班豪傑﹐慌忙下車。眾官員向前逐一相見﹐權時分左右敍立﹐等候朝見。

就中一後生﹐先開口問曰「大夫莫非夷維晏平仲乎﹖」晏子視之﹐乃斗韋龜之子斗成然也﹐官拜郊尹。晏子答曰﹕」然。大夫有何教益﹖「成然曰「吾聞齊乃太公所封之國﹐兵甲敵於秦﹑楚﹐貨財通於魯﹑衛。何自桓公一霸之後﹐篡奪相仍﹐宋﹑晉交伐﹐今日朝晉暮楚﹐君臣奔走道路﹐殆無寧歲。夫以齊侯之志﹐豈下桓公﹖平仲之賢﹐不讓管子。君臣合徳﹐乃不思大展經綸﹐丕振舊業﹐以光先人之緒﹔而服事大國﹐自比臣僕﹐誠愚所不解也﹖」

晏子揚聲對曰「夫識時務者爲俊傑﹐通機變者爲英豪。夫自周綱失馭﹐五霸疊興﹐齊﹑晉霸於中原﹐秦霸西戎﹐楚霸南蠻﹐𨿽曰人材代出﹐亦是气運使然。夫以晉文雄略﹐喪次被兵﹔秦穆彊盛﹐子孫遂弱。莊王之後﹐楚亦每受晉﹑吳之侮。豈獨齊哉﹖寡君知天運之盛衰﹐達時務之機變﹐所以養兵練將﹐待時而舉。今日交聘﹐乃鄰國往來之禮﹐載在王制﹐何謂臣僕﹖爾祖子文﹐爲楚名臣﹐識時通變﹐倘子非其嫡裔耶﹐何言之悖也﹖」成然滿面羞漸﹐縮頸而退。

須臾﹐左班中一士問曰「平仲固自負識時通變之士﹐然崔﹑慶之難﹐齊臣自賈舉以下﹐效節死義者無數﹐陳文子有馬十乘﹐去而違之。子乃齊之世家﹐上不能討賊﹐不下能避位﹐中不能致死﹐何戀戀於名位耶﹖」晏子視之﹐乃楚上大夫陽匄﹑字子瑕﹐乃穆王之曾孫也。

晏子卽對曰「抱大節者﹐不拘小諒﹔有遠慮者﹐豈固近謀。吾聞君死社稷﹐臣當從之﹐今先君莊公﹐非爲社稷而死﹐其從死者﹐皆其私暱。嬰𨿽不才﹐何敢廁身寵幸之列﹐以一死沽名哉﹖且人臣遇國家之難﹐能則圖之﹐不能則去之。吾之不去﹐欲定新君﹐以保宗祀﹐非貪位也。使人人盡去﹐國事何賴﹖況君父之變﹐何國無之﹐子謂楚國諸公在朝列者﹐人人皆討賊死難之士乎﹖「這一句話﹐暗指著楚熊虔弒君﹐諸臣反戴之爲君﹐但知責人﹐不知責己﹐公孫瑕無言可答。

少頃﹐右班中又一人出曰「平仲﹗汝云『欲定新君﹐以保宗祀』﹐言太誇矣。崔﹑慶相圖﹐欒﹑髙﹑陳﹑鮑相並﹐汝依違觀望其間﹐並不見出奇畫策﹐無非因人成事﹐盡心報國者﹐止於此乎﹖」晏子視之﹐乃右尹鄭丹﹑字子革。晏子笑曰﹕」子知其一﹐未知其二。崔﹑慶之盟﹐嬰獨不與﹐四族之難﹐嬰在君所﹐宜剛宜柔﹐相機而動﹐主於保全君國﹐此豈旁觀者所得而窺哉﹖「左班中又一人出曰「大丈夫匡時遇主﹐有大才略﹐必有大規模﹐以愚觀平仲﹐未免爲鄙吝之夫矣。」晏子視之﹐乃太宰薳啟疆也﹐晏子曰﹕」足下何以知嬰鄙吝乎﹖「啟疆曰「大丈夫身仕明主﹐貴爲相國﹐固當美服飾﹐盛車馬﹐以彰君之寵錫﹐柰何敝裘羸馬﹐出使外邦﹐豈不足於祿食耶﹖且吾聞平仲﹐少服狐裘﹐三十年不易﹐祭祀之禮﹐豚肩不能掩豆﹐非鄙吝而何﹖」晏子撫掌大笑曰﹕」足下之見﹐何其淺也﹖嬰自居相位以來﹐父族皆衣裘﹐母族皆食肉﹐至於妻族﹐亦無凍餒。艸莽之士﹐待嬰而舉火者﹐七十餘家﹐吾家𨿽儉﹐而三族肥﹐身似吝﹐而羣士足﹐以此彰君之寵錫﹐不亦大乎﹖「言未畢﹐右班中又一人出﹐指晏子大笑曰「吾聞成湯身長九尺﹐而作賢王﹔子桑力敵萬夫﹐而爲名將。古之明君達士﹐皆由狀貌魁梧﹐雄勇冠世﹐乃能立功當時﹐垂名後代﹐今子身不滿五尺﹐力不勝一雞﹐徒事口舌﹐自以爲能﹐寧不可恥﹖」晏子視之﹐乃公子眞之孫﹐囊瓦字子常﹐見爲楚王車右之職。嬰乃微微而笑﹐對曰「吾聞秤錘𨿽小﹐能壓千斤﹔舟槳空長﹐終爲水役。僑如身長而戮於魯﹐南宮萬絕力而戮於宋﹐足下身長力大﹐得無近之﹐嬰自知無能﹐但有問則過﹐又何敢自逞其口舌耶﹖」囊瓦不能復對。

忽報﹕「令尹薳羆來到。「眾人俱拱立候之﹐伍舉遂揖晏子入於朝門﹐謂諸大夫曰﹕」平仲乃齊之賢士﹐諸君何得以口語相加﹖」

須臾﹐靈王升殿﹐伍舉引晏子入見﹐靈王一見晏子﹐遽問曰「齊國固無人耶﹖「晏子曰﹕」齊國中呵气成云﹐揮汗成雨﹐行者摩肩﹐立者並迹﹐何謂無人﹖」靈王曰「然則何爲使小人來聘吾國﹖「晏子曰﹕」敝邑出使有常典﹐賢者奉使賢國﹐不肖者奉使不肖國﹐大人則使大國﹐小人則使小國﹐臣小人﹐又最不肖﹐故以使楚﹗」楚王慚其言﹐然心中暗暗驚異。

使事畢﹐適郊人獻合歡橘至﹐靈王先以一枚賜嬰﹐嬰遂帶皮而食﹐靈王鼓掌大笑曰「齊人豈未嘗橘耶﹖何爲不剖﹖「晏子對曰﹕」臣聞『受君賜者﹐瓜桃不削﹐橘柑不剖』﹐今蒙大王之賜﹐猶吾君也﹐大王未嘗諭剖﹐敢不全食﹖」靈王不覺起敬﹐賜坐命酒。

少頃﹐武士三四人﹐縛一囚從殿下而過﹐靈王遽問﹕「囚何處人﹖「武士對曰﹕」齊國人﹗」靈王曰「所犯何罪﹖「武士對曰﹕」坐盜﹗」靈王乃顧謂晏子曰「齊人慣爲盜耶﹖「晏子知其故意設弄﹐欲以嘲己﹐乃頓首曰﹕」臣聞『江南有橘﹐移之江北﹐則化而爲枳』﹐所以然者﹐地土不同也﹐今齊人生於齊不爲盜﹐至楚則爲盜﹐楚之地土使然﹐於齊何與焉﹖」靈王嘿然良久﹐曰「寡人本將辱子﹐今反爲子所辱矣﹗「乃厚爲之禮﹐遣歸齊國。

齊景公嘉晏嬰之功﹐尊爲上相﹐賜以千金之裘﹐欲割地以益其封﹐晏子皆不受。又欲廣晏子之宅﹐晏子亦力辭之。一日﹐景公幸晏子之家﹐見其妻﹐謂晏子曰「此卿之內子耶﹖」嬰對曰﹕」然﹗「景公笑曰「嘻﹗老且醜矣。寡人有愛女﹐年少而美﹐願以納之於卿﹗」嬰對曰﹕」人以少姣事人者﹐以他年老惡﹐可相托也﹐臣妻𨿽老且醜﹐然向已受其托矣﹐安忍倍之﹖「景公嘆曰「卿不倍其妻﹐況君父乎﹖」於是深信晏子之忠﹐益隆委任。要知後事﹐且看下回分解。﹐

第七十回

殺三兄楚平王卽位劫齊魯晉昭公尋盟

話說周景王十二年﹐楚靈王旣滅陳﹑蔡﹐又遷許﹑胡﹑沈﹑道﹑房﹑申六小國於荊山之地﹐百姓流離﹐道路嗟怨﹐靈王自謂天下可唾手而得﹐日夜宴息於章華之臺﹐欲遣使至周﹐求其九鼎﹐以爲楚國之鎭。右尹鄭丹曰「今齊﹑晉尙彊﹐吳﹑越未服﹐周𨿽畏楚﹐恐諸侯有後言也﹗」靈王憤然曰「寡人幾忘之﹐前會申之時﹐赦徐子之罪﹐同於伐吳﹐徐旋附吳﹐不爲盡力﹐今寡人先伐徐﹐次及吳﹐自江以東﹐皆爲楚屬﹐則天下已定其半矣﹗」乃使薳羆同蔡洧奉世子祿居守﹐大閱車馬﹐東行狩於州來﹐次於潁水之尾﹐使司馬督率車三百乘伐徐﹐圍其城﹐靈王大軍屯於乾溪﹐以爲聲援﹐時周景王之十五年﹐楚靈王之十一年也。

冬月﹐值大雪﹐積深三尺有餘。怎見得﹖有詩爲證﹕

彤雲蔽天風怒號﹐飛來雪片如鵝毛。

忽然羣峯失靑色﹐等閒平地生銀濤。

千樹寒巢僵鳥雀﹐紅鑪不暖重裘薄。

此際從軍更可憐﹐鐵衣冰凝愁難著。

靈王問左右﹕「向有秦國所獻『復陶裘』﹐『翠羽被』﹐可取來服之。」左右將裘被呈上﹐靈王服裘加被﹐頭帶皮冠﹐足穿豹舄﹐執紫絲鞭﹐出帳前看雪。有右尹鄭丹來見﹐靈王去冠被﹐捨鞭﹐與之立而語﹐靈王曰「寒甚﹗「鄭丹對曰﹕」王重裘豹舄﹐身居虎帳﹐猶且苦寒﹐況軍士單褐露踝﹐頂兜穿甲﹐執兵於風雪之中﹐其苦何如﹖王何不返駕國都﹐召回伐徐之師﹐俟來春天气和暖﹐再圖徵進﹐豈不兩便﹖」靈王曰「卿言甚善。然吾自用兵以來﹐所向必克﹐司馬旦晚必有捷音矣﹗」鄭丹對曰「徐與陳﹑蔡不同﹐陳﹑蔡近楚﹐久在宇下﹐而徐在楚東北三千餘里﹐又附吳爲重﹐王貪伐徐之功﹐使三軍久頓於外﹐受勞凍之苦﹐萬一國有內變﹐軍士離心﹐竊爲王危之。」靈王笑曰「穿封戍在陳﹐棄疾在蔡﹐伍舉與太子居守﹐是三楚也﹐寡人又何慮哉﹗「言未畢﹐左史倚相趨過王前﹐靈王指謂鄭丹曰﹕」此博物之士也﹐凡『三墳『﹑』五典』﹑『八索『﹑』九邱』﹐無不通曉﹐子革其善視之﹗「

鄭丹對曰「王之言過矣﹗昔周穆王乘八駿之馬﹐周行天下﹐祭公謀父作『祈招『之詩﹐以諫止王心﹐穆王聞諫返國﹐得免於禍。臣曾以此詩問倚相﹐相不知也。本朝之事﹐尙然不知﹐安能及遠乎﹗」靈王曰﹕」』祈招』之詩如何﹐能爲寡人誦之否﹗「鄭丹對曰「臣能誦之。詩曰﹕」祈招之愔愔﹐式昭徳音。思我王度﹐式如玉﹐式如金。形民之力﹐而無醉飽之心。『」靈王曰「此詩何解﹖「鄭丹對曰﹕」愔愔者﹐安和之貌。言祈父所掌甲兵﹐享安和之福﹐用能昭我王之徳音﹐比於玉之堅﹐金之重。所以然者﹐由我王能卹民力﹐適可而止﹐去其醉飽過盈之心故也。」靈王知其諷己﹐默然無言。良久曰「卿且退﹐容寡人思之。「是夜﹐靈王意欲班師﹐忽諜報﹕」司馬督屢敗徐師﹐遂圍徐。」靈王曰「徐可滅也。「遂畱乾溪。

自冬逾春﹐日逐射獵爲樂﹐方役百姓築臺建宮﹐不思返國。

時蔡大夫歸生之子朝吳﹐臣事蔡公棄疾﹐日夜謀復蔡國﹐與其宰觀從商議。觀從曰「楚王黷兵遠出﹐久而不返﹐內虛外怨﹐此天亡之日也。失此機會﹐蔡不可復封矣。」朝吳曰﹕」欲復蔡﹐計將安出﹖「觀從曰「逆虔之立﹐三公子心皆不服﹐獨力不及耳。誠假以蔡公之命﹐召子幹﹑子晰﹐如此恁般﹐楚可得也。得楚﹐則逆虔之巢穴已毀﹐不死何爲﹖及嗣王之世﹐蔡必復矣。」朝吳從其謀﹐使觀從假傳蔡公之命﹐召子幹於晉﹐召子晰於鄭﹐言﹕」蔡公願以陳﹑蔡之師﹐納二公子於楚﹐以拒逆虔。「子幹﹑子晰大喜﹐齊至蔡郊﹐來會棄疾。

觀從先歸報朝吳。朝吳出郊謂二公子曰「蔡公實未有命﹐然可劫而取也。」子幹﹑子晰有懼色。朝吳曰﹕」王佚遊不返﹐國虛無備﹐而祭洧念殺父之仇﹐以有事爲幸。斗成然爲郊尹﹐與蔡公相善﹐蔡公舉事﹐必爲內應。穿封戍𨿽封於陳﹐其意不親附王﹐若蔡公召之﹐必來。以陳﹑蔡之眾襲空虛之楚﹐如探囊取物﹐公子勿慮不成也。「這幾句話﹐說透利害﹐子幹﹑子晰方才放心﹐曰「願終聽教。」朝吳請盟﹐乃刑牲歃血﹐誓爲先君郟敖報仇。口中說誓﹐𨿽則如此﹐誓書上卻把蔡公裝首﹐言欲與子幹﹑子晰共襲逆虔﹐掘地爲坎﹐用牲加書於上而埋之。

事畢﹐遂以家眾導子幹﹑子晰襲入蔡城。蔡公方朝餐﹐猝見二公子到﹐出自意外﹐大驚﹐欲起避。朝吳隨至﹐直前執蔡公之袂曰「事已至此﹐公將何往﹗「子幹﹑子晰抱蔡公大哭﹐言﹕」逆虔無道﹐弒史殺侄﹐又放逐我等﹐我二人此來﹐欲借汝兵力﹐報兄之仇﹐事成﹐當以王位屬子。」棄疾倉皇無計﹐答曰「且請從容商議。「朝吳曰﹕」二公子餒矣﹐有餐且共食。」子幹﹑子晰食訖﹐朝吳使速行﹐遂宣言於眾曰「蔡公實召二公子﹐同與大事﹐已盟於郊﹐遣二公子先行入楚矣。「棄疾止之曰﹕」勿誣我。」朝吳曰「郊外坎牲載書﹐豈無有見之者。公勿諱﹐但速速成軍﹐共取富貴﹐乃爲上策。」

朝吳乃復號於市曰「楚王無道﹐滅我蔡國﹐今蔡公許復封我﹐汝等皆蔡百姓﹐豈忍宗祀淪亡﹖可共隨蔡公趕上二公子﹐一同入楚﹗」蔡人聞呼﹐一時俱集﹐各執器械﹐集於蔡公之門。朝吳曰「人心已齊﹐公宜急撫而用之﹐不然有變。「棄疾曰﹕」汝迫我上虎背耶﹖計將安出﹖」朝吳曰「二公子尙在郊﹐宜急與之合﹐悉起蔡眾﹐吾往說陳公﹐帥師從公。」棄疾從之。

子幹﹑子晰率其眾與蔡公合。朝吳使觀從星夜至陳﹐欲見陳公。路中遇陳人夏嚙﹐乃夏徵舒之玄孫﹐與觀從平素相識﹐告以復蔡之意。夏嚙曰「吾在陳公門下用事﹐亦思爲復陳之計﹐今陳公病已不起﹐子不必往見﹐子先歸蔡﹐吾當率陳人爲一隊。」

觀從回報蔡公﹐朝吳又作書密致蔡洧﹐使爲內應。

蔡公以家臣須務牟爲先鋒﹐史猈副之﹐使觀從爲向導﹐率精甲先行。

恰好陳夏嚙亦起陳眾來到。夏嚙曰「穿封戍已死﹐吾以大義曉諭陳人﹐特來助義。」蔡公大喜﹐使朝吳率蔡人爲右軍﹐夏嚙率陳人爲左軍﹐曰「掩襲之事﹐不可遲也。「乃星夜望郢都進發。

蔡洧聞蔡公兵到﹐先遣心腹出城送款﹐斗成然迎蔡公於郊外。令尹薳羆方欲斂兵設守﹐蔡洧開門以納蔡師﹐須務牟先入﹐呼曰「蔡公攻殺楚王於乾溪﹐大軍已臨城矣。」國人惡靈王無道﹐皆願蔡公爲王﹐無肯拒敵者。薳羆欲奉世子祿出奔﹐須務牟兵已圍王宮﹐薳羆不能入﹐回家自刎而死。哀哉﹗胡曾先生有詩云﹕

漫誇私黨能扶主﹐誰料彊都已釀姦﹖

若遇郟敖泉壤下﹐一般惡死有何顏﹗

蔡公大兵隨後俱到﹐攻入王宮﹐遇世子祿及公子罷敵﹐皆殺之。蔡公掃除王宮﹐欲奉子幹爲王。子幹辭。蔡公曰「長幼不可廢也﹗」子幹乃卽位﹐以子晰爲令尹﹐蔡公爲司馬。朝吳私謂蔡公曰「公首倡義舉﹐柰何以王位讓人耶﹖「蔡公曰﹕」靈王猶在乾溪﹐國未定也。且越二兄而自立﹐人將議我。「

朝吳已會其意﹐乃獻謀曰「王卒暴露已久﹐必然思歸﹐若遣人以利害招之﹐必然奔潰﹐大軍繼之﹐王可擒也。」蔡公以爲然﹐乃使觀從往乾溪﹐告其眾曰「蔡公已入楚﹐殺王二子﹐奉子幹爲王矣。今新王有令﹕」先歸者復其田裏﹐後歸者劓之﹐有相從者﹐罪及三族﹐或以飲食饋獻﹐罪亦如之﹗「軍士聞之﹐一時散其大半。

靈王尙醉臥於乾溪之臺﹐鄭丹慌忙入報。靈王聞二子被殺﹐自牀上投身於地﹐放聲大哭。鄭丹曰「軍心已離﹐王宜速返。」靈王拭淚言曰﹕」人之愛其子﹐亦如寡人否﹖「鄭丹曰「鳥獸猶知愛子﹐何況人也﹖」靈王嘆曰﹕」寡人殺人子多矣﹐人殺吾子﹐何足怪。「少頃﹐哨馬報﹕「新王遣蔡公爲大將﹐同斗成然率陳﹑蔡二國之兵﹐殺奔乾溪來了﹗」靈王大怒曰﹕」寡人待成然不薄﹐安敢叛吾﹖寧一戰而死﹐不可束手就縛﹗「遂拔寨都起﹐自夏口從漢水而上﹐至於襄州﹐欲以襲郢﹐士卒一路奔逃﹐靈王自拔劍殺數人﹐猶不能止﹐比到訾梁﹐從者才百人耳。

靈王曰「事不濟矣﹗」乃解其冠服﹐懸於岸柳之上。鄭丹曰﹕」王且至近郊﹐以察國人之向背何如。「靈王曰﹕」國人皆叛﹐何待察乎。「鄭丹曰﹕」若不然﹐出奔他國﹐乞師以自救亦可﹗「靈王曰「諸侯誰愛我者﹖吾聞大福不再﹐徒自取辱﹗」鄭丹見不從其計﹐恐自己獲罪﹐卽與倚相私奔歸楚。

靈王不見了鄭丹﹐手足無措﹐徘徊於釐澤之間﹐從人盡散﹐只剩單身﹐腹中饑餒﹐欲往鄕村覓食﹐又不識路徑。村人也有曉得是楚王的﹐因聞逃散的軍士傳說﹐新王法令甚嚴﹐那个不怕﹐各遠遠閃開。

靈王一連三日﹐沒有飲食下咽﹐餓倒在地﹐不能行動﹐單單只有兩目睜開﹐看著路傍﹐專望一識面之人﹐經過此地﹐便是救星。忽遇一人前來﹐認得是舊時守門之吏﹐比時喚作涓人﹐名疇。靈王叫道﹕「疇﹐可救我﹗「涓人疇見是靈王呼喚﹐只得上前叩頭。靈王曰﹕」寡人餓三日矣。汝爲寡人覓一盂飯﹐尙延寡人呼吸之命﹗」疇曰「百姓皆懼新王之令﹐臣何從得食﹖「靈王嘆气一口﹐命疇近身而坐﹐以頭枕其股﹐且安息片時。疇候靈王睡去﹐取土塊爲枕以代股﹐遂奔逃去訖。靈王醒來﹐喚疇不應﹐摸所枕﹐乃土塊也﹐不覺呼天痛哭﹐有聲無气。

須臾﹐又有一人乘小車而至﹐認得靈王聲音﹐下車視之﹐果是靈王﹐乃拜倒在地﹐問曰「大王爲何到此地位﹖」靈王流淚滿面﹐問曰﹕」卿何人也﹖「其人奏曰「臣姓申名亥﹐乃芋尹申無宇之子也﹐臣父兩次得罪於吾王﹐王赦不誅﹐臣父往歲臨終囑臣曰﹕」吾受王兩次不殺之恩﹐他日王若有難﹐汝必捨命相從。』臣牢記在心﹐不敢有忘﹐近傳聞郢都已破﹐子幹自立﹐星夜奔至乾溪﹐不見吾王﹐一路追尋到此﹐不期天遣相逢﹐今徧地皆蔡公之黨﹐王不可他適﹐臣家在棘村﹐離此不遠﹐王可暫至臣家﹐再作商議﹗」乃以干糒跪進。靈王勉彊下咽﹐稍能起立﹐申亥扶之上車﹐至於棘村。

靈王平昔住的是章華之臺﹐崇宮邃室﹐今日觀看申亥農莊之家﹐篳門蓬戶﹐低頭而入﹐好生淒涼﹐淚流不止﹐申亥跪曰「吾王請寬心﹐此處幽僻﹐無行人來往﹐暫住數日﹐打聽國中事情﹐再作進退﹗「靈王悲不能語﹐申亥又跪進飲食﹐靈王只是啼哭﹐全不沾唇﹐亥乃使其親生二女侍寢﹐以悅靈王之意﹐王衣不解帶﹐一夜悲嘆﹐至五更時分﹐不聞悲聲﹐二女啟門報其父曰﹕」王已自縊於寢所矣﹗「胡曾先生詠史詩曰﹕茫茫衰艸沒章華﹐因笑靈王昔好奢。

臺土未幹簫管絕﹐可憐身死野人家。

申亥聞靈王之死﹐不勝悲慟﹐乃親自殯殮﹐殺其二女以殉葬焉﹐後人論申亥感靈王之恩﹐葬之是矣。以二女殉﹐不亦過乎﹖有詩嘆曰﹕

章華霸業已沈淪﹐二女何辜伴穸窀﹖

堪恨暴君身死後﹐餘殃猶自及閨人。

時蔡公引著斗成然﹑朝吳﹑夏嚙眾將﹐追靈王於乾溪﹐半路遇著鄭丹﹑倚相二人﹐述楚王如此恁般﹕「今侍衛俱散﹐獨身求死﹐某不忍見﹐是以去之﹗」蔡公曰﹕」汝今何往﹖「二人曰「欲還國中耳﹗」蔡公曰﹕」公等且住我軍中﹐同訪楚王下落﹐然後同歸可也﹗「蔡公引大軍尋訪﹐及於訾梁﹐並無蹤迹﹐有村人知是蔡公﹐以楚王冠服來獻﹐言「三日前﹐於岸柳上得之﹗」蔡公問曰﹕」汝知王生死否﹖「村人曰「不知。」蔡公收其冠服﹐重賞之而去。

蔡公更欲追尋﹐朝吳進曰「楚王去其衣冠﹐勢窮力敝﹐多分死於溝渠﹐不足再究﹐但子幹在位﹐若發號施令﹐收拾民心﹐不可圖矣。「蔡公曰﹕」然則若何﹖」朝吳曰「楚王在外﹐國人未知下落﹐乘此人心未定之時﹐使數十小卒﹐假稱敗兵﹐繞城相呼﹐言﹕」楚王大兵將到﹗『再令斗成然歸報子幹﹐如此如此。子幹﹑子晰皆懦弱無謀之輩﹐一聞此信﹐必驚惶自盡﹐明公徐徐整旅而歸﹐穩坐寶位﹐髙枕無憂﹐豈不美哉﹖「蔡公然之﹐乃遣觀從引小卒百餘人﹐詐作敗兵﹐奔回郢都﹐繞城而走﹐呼曰「蔡公兵敗被殺﹐楚王大兵﹐隨後便至﹗」國人信以爲實﹐莫不驚駭﹐須臾﹐斗成然至﹐所言相同﹐國人益信﹐皆上城了望﹐成然奔告子幹﹐言「楚王甚怒﹐來討君擅立之罪﹐欲如蔡般﹑齊慶封故事﹐君須早自爲計﹐免致受辱﹐臣亦逃命去矣﹗」言訖﹐奔狂而出。

子幹乃召子晰言之﹐子晰曰「此朝吳誤我也﹗「兄弟相抱而哭﹐宮外又傳﹕」楚王兵已入城﹗「子晰先拔佩劍﹐刎其喉而死﹐子幹慌迫﹐亦取劍自剄﹐宮中大亂﹐宦官宮女﹐相驚自殺者﹐橫於宮掖﹐號哭之聲不絕。

斗成然引眾復入﹐掃除屍首﹐率百官迎接蔡公﹐國人不知﹐尙疑來者是靈王﹐及入城﹐乃蔡公也﹐方悟前後報信﹐皆出蔡公之計。

蔡公旣入城﹐卽位﹐攺名熊居﹐是爲平王。

昔年共王曾禱於神﹐當璧而拜者爲君﹐至是果驗矣。

國人尙未知靈王已死﹐人情洶洶﹐嘗中夜訛傳王到﹐男女皆驚起﹐開門外探﹐平王患之﹐乃密與觀從謀﹐使於漢水之傍﹐取死屍加以靈王冠服﹐從上流放至下流﹐詐云已得楚王屍首﹐殯於訾梁﹐歸報平王﹐平王使斗成然往營葬事﹐謚曰靈王﹐然後出榜安慰國人﹐人心始定。

後三年﹐平王復訪求靈王之屍﹐申亥以葬處告﹐乃遷葬焉﹐此是後話。

卻說司馬督等圍徐﹐久而無功﹐懼爲靈王所誅﹐不敢歸﹐陰與徐通﹐列營相守﹐聞靈王兵潰被殺﹐乃解圍班師﹐行至豫章﹐吳公子光率師要擊﹐敗之。司馬督與三百乘悉爲吳所獲﹐光乘勝取楚州來之邑﹐此皆靈王無道之所致也。

再說楚平王安集楚眾﹐以公子之禮葬子幹﹑子晰﹐錄功用賢﹐以斗成然爲令尹﹐陽匄字子瑕﹐爲左尹﹐念薳掩﹑伯州犁之冤死﹐乃以犁子郤宛爲右尹﹐掩弟薳射﹐薳越俱爲大夫﹐朝吳﹑夏嚙﹑蔡洧俱拜下大夫之職﹐以公子魴敢戰﹐使爲司馬。時伍舉已卒﹐平王嘉其生前有直諫之美﹐封其子伍奢於連﹐號曰連公﹐奢子尙亦封於棠﹐爲棠宰﹐號曰棠君。其他薳啟疆﹑鄭丹等一班舊臣﹐官職如故。欲官觀從﹐從言其先人開卜﹕「願爲卜尹。」平王從之。

羣臣謝恩﹐朝吳與蔡洧獨不謝﹐欲辭官而去。平王問之﹐二人奏曰「本輔吾王興師襲楚﹐欲復蔡國﹐今王大位已定﹐而蔡之宗祀未沾血食﹐臣何面目立於王之朝乎﹖昔靈王以貪功兼並﹐致失人心﹐王反其所爲﹐方能令人心悅服。欲反其所爲﹐莫如復陳﹑蔡之祀。「平王曰﹕」善。」乃使人訪求陳﹑蔡之後。得陳世子偃師之子名吳﹐蔡世子有之子名廬。乃命太史擇吉﹐封吳爲陳侯﹐是爲陳惠公﹔廬爲蔡侯﹐是爲蔡平公。歸國奉宗祀。朝吳﹑蔡洧隨蔡平公歸蔡﹐夏嚙隨陳惠公歸陳﹐所率陳﹑蔡之眾各從其主﹐厚加犒勞。前番靈王擄掠二國重器貨寶﹐藏於楚庫者﹐悉給還之﹐其所遷荊山六小國﹐悉令還歸故土﹐秋毫無犯。各國君臣上下﹐歡聲若雷﹐如枯木之再榮﹐朽骨之復活。此周景王十六年事也。髯翁有詩云﹕

枉竭民脂建二城﹐畱將後主作人情。

早知故物仍還主﹐何苦當時受惡名。

平王長子名建﹐字子木﹐乃蔡國鄖陽封人之女所生。時年已長﹐乃立爲世子﹐使連尹伍奢爲太師。有楚人費無極﹐素事平王﹐善於貢諛﹐平王寵之﹐任爲大夫。無極請事世子﹐乃以爲少師﹐以奮揚爲東宮司馬。

平王旣卽位﹐四境安謐﹐頗事聲色之樂。吳取州來﹐王不能報﹐無極𨿽爲世子少師﹐日在平王左右﹐從於淫樂﹐世子建惡其諂佞﹐頗疏遠之。令尹斗成然恃功專恣﹐無極譖而殺之﹐以陽匄爲令尹。世子建每言成然之冤﹐無極心懷畏懼﹐由是陰與世子建有隙。無極又薦鄢將師於平王﹐使爲右領﹐亦有寵﹐這段情節﹐且暫擱起。

話分兩頭。

再說晉自築祈宮之後﹐諸侯窺其志在苟安﹐皆有貳心。昭公新立﹐欲修復先人之業﹐聞齊侯遣晏嬰如楚修聘﹐亦使人徵朝於齊。齊景公見晉﹑楚多事﹐亦有意乘間圖伯﹐欲觀晉昭公之爲人﹐乃裝束如晉﹐以勇士古冶子從行。

方渡黃河﹐其左驂之馬﹐乃景公所最愛者﹐卽令圉人於從舟取至﹐系於船頭﹐親督圉人飼料。忽大雨驟至﹐波濤洶湧﹐舟船將覆﹐有大黿舒頭於水面﹐張開巨口﹐搶向船頭﹐銜左驂之馬﹐入於深淵。景公大驚﹐古冶子在側﹐言曰「君勿懼也﹐臣請爲君索之。「乃解衣裸體﹐拔劍躍於水中﹐淩波踢浪而去﹐載沈載浮﹐順流九里﹐望之無迹﹐景公嘆曰﹕」冶子死矣﹗「少頃﹐風浪頓息﹐但見水面流紅﹐古冶子左手挽驂馬之尾﹐右手提血瀝瀝一顆黿頭﹐浴波而出﹐景公大駭曰﹕」眞神勇也﹐先君徒設勇爵﹐焉有勇士如此哉﹗」遂厚賞之。

旣至絳州﹐見了晉昭公﹐昭公設宴享之。晉國是荀虒相禮﹐齊國是晏嬰相禮﹐酒酣﹐晉侯曰「筵中無以爲樂﹐請爲君侯投壺賭酒。「景公曰﹕」善。」左右設壺進矢﹐齊侯拱手讓晉侯先投﹐晉侯舉矢在手﹐荀虒進辭曰「有酒如淮﹐有肉如坻﹐寡君中此﹐爲諸侯師。「晉侯投矢﹐果中中壺﹐將余矢棄擲於地﹐晉臣皆伏地稱﹕」千歲。」齊侯意殊不懌﹐舉矢亦效其語曰「有酒如澠﹐有肉如陵﹐寡人中此﹐與君代興。「撲的投去﹐恰在中壺﹐與晉矢相並﹐齊侯大笑﹐亦棄余矢﹐晏嬰亦伏地呼﹕」千歲﹗」晉侯勃然變色﹐荀虒謂齊景公曰「君失言矣﹐今日辱貺敝邑﹐正以寡君世主夏盟之故。君曰﹕」代興『﹐是何言也﹖「晏嬰代答曰「盟無常主﹐惟有徳者居焉﹐昔齊失霸業晉方代之﹐若晉有徳﹐誰敢不服﹖如其無徳﹐吳﹑楚亦將疊進﹐豈惟敝邑﹗」羊舌肹曰﹕」晉已師諸侯矣﹐安用壺矢﹖此乃荀伯之失言也﹗「荀虒自知其誤﹐嘿然不語。

齊臣古冶子立於階下﹐厲聲曰「日昃君勞﹐可辭席矣﹗」齊侯卽遜謝而出﹐次日遂行。

羊舌肹曰「諸侯將有離心﹐不以威脇之﹐必失霸業。「晉侯以爲然﹐乃大閱甲兵之數﹐總計有四千乘﹐甲士三十萬人﹐羊舌肹曰﹕」徳𨿽不足﹐而眾可用也。」於是先遣使如周﹐請王臣降臨爲重﹐因徧請諸候﹐約以秋七月俱集平邱相會。諸侯聞有王臣在會﹐無敢不赴者。

至期﹐晉昭公畱韓起守國﹐率荀虒﹑魏舒﹑羊舌肹﹑羊舌鮒﹑籍談﹑梁丙﹑張骼﹑智躒等﹐盡起四千乘之眾﹐望濮陽城進發﹐連絡三十餘營﹐徧衛地皆晉兵。

周卿士劉獻公摯先到﹐齊﹑宋﹑魯﹑衛﹑鄭﹑曹﹑莒﹑邾﹑滕﹑薛﹑杞﹑小邾十二路諸侯畢集﹐見晉師眾盛﹐人人皆有懼色。

旣會﹐羊舌肹捧盤盂進曰「先臣趙武﹐誤從弭兵之約﹐與楚通好﹐楚虔無信﹐自取隕滅﹐今寡君欲效踐土故事﹐徼惠於天子﹐以鎭撫諸夏﹐請諸君同歃爲信﹗「諸侯皆俯首曰﹕」敢不聽命﹗」惟齊景公不應﹐羊舌肹曰「齊侯豈不願盟耶﹖「景公曰﹕」諸侯不服﹐是以尋盟。若皆用命﹐何以盟爲﹖」羊舌肹曰「踐土之盟﹐不服者何國﹖君若不從﹐寡君惟是甲車四千乘﹐願請罪於城下。「說猶未畢﹐壇上鳴鼓﹐各營俱建起大旆。

景公慮其見襲﹐乃攺辭謝曰「大國旣以盟不可廢﹐寡人敢自外耶﹖」於是晉侯先歃﹐齊﹑宋以下相繼﹐劉摯王臣不使與盟﹐但監臨其事而已﹐邾﹑莒以魯國屢屢侵伐﹐訴於晉侯﹐晉侯辭魯昭公於會﹐執其上卿季孫意如﹐閉之幕中。子服惠伯私謂荀虒曰﹕」魯地十倍邾﹑莒﹐晉若棄之﹐將攺事齊﹑楚﹐於晉何益。且楚滅陳﹑蔡不救﹐而復棄兄弟之國乎﹖「荀虒然其言﹐以告韓起﹐起言於晉侯﹐乃縱意如奔歸﹐自是諸侯益不直晉﹐晉不復能主盟矣。史臣有詩嘆云﹕

侈心效楚築祁篪﹐列國離心復示威。

壺矢有靈侯統散﹐山河如故事全非。

要知後事如何﹐且看下回分解。

第七十一回

晏平仲二桃殺三士楚平王娶媳逐世子

話說齊景公歸自平邱﹐𨿽然懼晉兵威﹐一時受歃﹐已知其無遠大之謀﹐遂有志復桓公之業﹐謂相國晏嬰曰「晉霸西北﹐寡人霸東南﹐何爲不可﹖」晏嬰對曰﹕」晉勞民於興築﹐是以失諸侯﹐君欲圖伯﹐莫如卹民﹗「景公曰「卹民何如﹖」晏嬰對曰﹕」省刑罰﹐則民不怨﹔薄賦斂﹐則民知恩。古先王春則省耕﹐補其不足﹔夏則省斂﹐助其不給。君何不法之﹗「景公乃除去煩刑﹐發倉廩以貸貧窮﹐國人感悅。

於是徵聘於東方諸侯。徐子不從﹐乃用田開疆爲將﹐帥師伐之﹐大戰於蒲隧﹐斬其將嬴爽﹐獲甲士五百餘人。徐子大懼﹐遣使行成於齊﹐齊侯乃約郯子﹑莒子同徐子結盟於蒲隧﹐徐以甲父之鼎賂之。晉君臣𨿽知﹐而不敢問。齊自是日彊﹐與晉並霸。景公錄田開疆平徐之功﹐復嘉古冶子斬黿之功﹐仍立「五乘之賓」以旌之。

田開疆復舉薦公孫捷之勇。那公孫捷生得面如靛染﹐目睛突出﹐身長一丈﹐力舉千鈞﹐景公見而異之﹐遂與之俱獵於桐山。忽然山中趕出一隻弔睛白額虎來﹐那虎咆哮發喊﹐飛奔前來﹐徑撲景公之馬﹐景公大驚。只見公孫捷從車上躍下﹐不用刀槍﹐雙拳直取猛虎﹐左手揪住項皮﹐右手揮拳﹐只一頓﹐將那隻大虫打死﹐救了景公。景公嘉其勇﹐亦使與「五乘之賓」。

公孫捷遂與田開疆﹑古冶子結爲兄弟﹐自號「齊邦三傑」﹐挾功恃勇﹐口出大言﹐淩鑠閭裏﹐簡慢公卿﹐在景公面前﹐嘗以爾我相稱﹐全無禮體。景公惜其才勇﹐亦姑容之。

時朝中有个佞臣喚做梁邱據﹐專以先意逢迎﹐取悅於君﹐景公甚寵愛之。據內則獻媚景公﹐以固其寵﹔外則結交三傑﹐以張其黨。況其時陳無宇厚施得眾﹐已伏移國之兆﹐那田開疆與陳氏是一族﹐異日聲勢相倚﹐爲國家之患﹐晏嬰深以爲憂﹐每欲除之﹐但恐其君不聽﹐反結了三人之怨。

忽一日﹐魯昭公以不合於晉之故﹐欲結交於齊﹐親自來朝﹐景公設宴相待。魯國是叔孫婼相禮﹐齊國是晏嬰相禮。三傑帶劍﹐立於階下﹐昂昂自若﹐目中無人。二君酒至半酣﹐晏子奏曰「園中金桃已熟﹐可命薦新﹐爲兩君壽。「景公準奏﹐宣園吏取金桃來獻﹐晏子奏曰﹕」金桃難得之物﹐臣當親往臨摘。」晏子領鑰匙去訖。

景公曰「此桃自先公時﹐有東海人﹐以臣核來獻﹐名曰『萬壽金桃『﹐出自海外度索山﹐亦名』蟠桃』。植之三十餘年﹐枝葉𨿽茂﹐花而不實﹐今歲結有數顆。寡人惜之﹐是以封鎖園門﹐今日君侯降臨﹐寡人不敢獨享﹐特取來與賢君臣共之。「魯昭公拱手稱謝。

少頃﹐晏子引著園吏﹐將雕盤獻上。盤中堆著六枚桃子﹐其大如碗﹐其赤如炭﹐香气撲鼻﹐眞珍異之果也。景公問曰「桃實止此數乎﹖」晏子曰﹕」尙有三四枚未熟﹐所以只摘得六枚。「景公命晏子行酒﹐晏子手捧玉爵﹐恭進魯侯之前。左右獻上金桃﹐晏子致詞曰「桃實如斗﹐天下罕有。兩君食之﹐千秋同壽。」魯侯飲酒畢﹐取桃一枚食之﹐甘美非常﹐誇獎不已﹔次及景公﹐亦飲酒一杯﹐取桃食訖。景公曰﹕」此桃非易得之物﹐叔孫大夫賢名著於四方﹐今又有贊禮之功﹐宜食一桃。「叔孫婼跪奏曰「臣之賢﹐萬不及相國﹐相國內修國政﹐外服諸侯﹐其功不小。此桃宜賜相國食之﹐臣安敢僭﹖」景公曰﹕」旣叔孫大夫推讓相國﹐可各賜酒一杯﹐桃一枚。「二臣跪而領之。謝恩而起﹐晏子奏曰「盤中尙有二桃。主公可傳令諸臣中﹐言其功深勞重者﹐當食此桃﹐以彰其賢。」景公曰﹕」此言甚善。「卽命左右傳諭﹐使階下諸臣﹐有自信功深勞重﹐堪食此桃者﹐出班自奏﹐相國評功賜桃。

公孫捷挺身而出﹐立於筵上﹐而言曰「昔從主公獵於桐山﹐力誅猛虎﹐其功若何﹖」晏子曰﹕」擎天保駕﹐功莫大焉﹗可賜酒一爵﹐食桃一枚﹐歸於班部。「古冶子奮然便出曰「誅虎未足爲奇﹐吾曾斬妖黿於黃河﹐使君危而復安。此功若何﹖」景公曰﹕」此時波濤洶湧﹐非將軍斬絕妖黿﹐必至覆溺﹐此蓋世奇功也﹗飲酒食桃﹐又何疑哉﹖「晏子慌忙進酒賜桃﹐只見田開疆撩衣破步而出曰「吾曾奉命伐徐﹐斬其名將﹐俘甲首五百餘人﹐徐君恐懼﹐致賂乞盟。郯﹑莒畏威﹐一時皆集﹐奉吾君爲盟主。此功可以食桃乎﹖」晏子奏曰﹕」開疆之功﹐比於二將﹐更自十倍。爭柰無桃可賜﹐賜酒一杯﹐以待來年。「景公曰「卿功最大﹐可惜言之太遲﹐以此無桃﹐掩其大功。」田開疆按劍而言曰﹕」斬黿﹑打虎﹐小可事耳﹗吾跋涉千里之外﹐血戰成功﹐反不能食桃﹐受辱於兩國君臣之間﹐爲萬代恥笑﹗何面目立於朝廷之上耶﹖「言訖﹐揮劍自刎而死。

公孫捷大驚﹐亦拔劍而言曰「我等微功而食桃﹐田君功大﹐反不能食﹐夫取桃不讓﹐非廉也﹔視人之死而不能從﹐非勇也。」言訖﹐亦自刎。

古冶子奮气大呼曰「吾三人義均骨肉﹐誓同生死。二人已亡﹐吾獨苟活﹐於心何安﹖「亦自刎而亡。

景公急使人止之﹐已無及矣﹐魯昭公離席而起曰「寡人聞三臣皆天下奇勇﹐可惜一朝俱盡矣。」景公聞言嘿然﹐變色不悅﹐晏嬰從容進曰﹕」此皆吾國一勇之夫﹐𨿽有微勞﹐何足掛齒。「魯侯曰「上國如此勇將﹐還有幾人。」晏嬰對曰﹕」籌策廟堂﹐威加萬里﹐負將相之才者數十人。若血气之勇﹐不過備寡君鞭策之用而已﹐其生死何足爲齊輕重哉﹖「景公意始釋然。晏子更進觴於兩君﹐歡飲而散。

三傑墓在蕩陰裏﹐後漢諸葛孔明《梁父吟》﹐正詠其事﹕

步出齊東門﹐遙望蕩陰裏。

裏中有三墳﹐累累正相似。

問是誰家冢﹖田疆古冶子。

力能排南山﹐文能絕地紀。

一朝中陰謀﹐二桃殺三士。

誰能爲此者﹖相國齊晏子﹗

魯昭公別後﹐景公召晏嬰問曰「卿於席間﹐張大其辭﹐𨿽然存了齊國一時體面﹐只恐三傑之後﹐難乎其繼﹐如之柰何﹖」晏子對曰﹕」臣舉一人﹐足兼三傑之用。「景公曰「何人。」曰﹕」有田穰苴者﹐文能附眾﹐武能威敵﹐眞大將之才也﹗「景公曰﹕」得非田開疆一宗乎﹖「晏子對曰﹕」此人𨿽出田族﹐然庶孽微賤﹐不爲田氏所禮。故屏居東海之濱。君欲選將﹐無過於此。「景公曰「卿旣知其賢﹐何不早聞﹖」晏子對曰﹕」善仕者不但擇君﹐兼欲擇友。田疆﹑古冶輩血气之夫﹐穰苴豈屑與之比肩哉。「景公口𨿽唯唯﹐終以田﹑陳同族爲嫌﹐躊躇不決。

忽一日﹐邊吏報道﹐」晉國探知三傑俱亡﹐興兵犯東阿之境。燕國亦乘機侵擾北鄙。「景公大懼﹐於是令晏子以繒帛詣東海之濱﹐聘穰苴入朝。苴敷陳兵法﹐深合景公之意﹐卽日拜爲將軍﹐使帥車五百乘﹐北拒燕﹑晉之兵。穰苴請曰「臣素卑賤﹐君擢之閭裏之中﹐驟然授以兵權﹐人心不服。願得吾君寵臣一人﹐爲國人素所尊重者﹐使爲監軍﹐臣之令乃可行也。」景公從其言﹐命嬖大夫莊賈﹐往監其軍。

苴與賈同時謝恩而出﹐至朝門之外﹐莊賈問穰苴出軍之期﹐苴曰「期在明日午時﹐某於軍門專候同行﹐勿過日中也。「言畢別去。

至次日午前﹐穰苴先至軍中﹐喚軍吏立木爲表﹐以察日影。因使人催促莊賈。賈年少﹐素驕貴﹐恃景公寵幸﹐看穰苴全不在眼。況且自爲監軍﹐只道權尊勢敵﹐緩急自由。是日親戚賓客﹐俱設酒餞行﹐賈畱連歡飲﹐使者連催﹐坦然不以爲意。穰苴候至日影移西﹐軍吏已報未牌﹐不見莊賈來到﹐遂吩咐將木表放倒﹐傾去漏水﹐竟自登壇誓眾﹐申明約束。

號令方完﹐日已將晡﹐遙見莊賈髙車駟馬﹐徐驅而至﹐面帶酒容。旣到軍門﹐乃從容下車﹐左右擁衛﹐踱上將臺。穰苴端然危坐﹐並不起身﹐但問﹕「監軍何故後期﹖」莊賈拱手而對曰﹕」今日遠行﹐蒙親戚故舊攜酒餞送﹐是以遲遲也﹗「穰苴曰﹕」夫爲將者﹐受命之日﹐卽忘其家。臨軍約束﹐則忘其親。秉桴鼓﹐犯矢石﹐則忘其身。今敵國侵淩﹐邊境騷動﹐吾君寢不安席﹐食不甘味﹐以三軍之眾﹐托吾兩人﹐冀旦夕立功﹐以救百姓倒懸之急﹐何暇與親舊飲酒爲樂哉﹖「莊賈尙含笑對曰﹕」幸未誤行期﹐元帥不須過責。「穰苴拍案大怒曰﹕」汝倚仗君寵﹐怠慢軍心﹐倘臨敵如此﹐豈不誤了大事。「卽召軍政司問曰「軍法期而後至﹐當得何罪﹖」軍政司曰「按法當斬。」莊賈聞一」斬「字﹐才有懼意﹐便要奔下將臺﹐穰苴喝教手下﹐將莊賈捆縛﹐牽出轅門斬首﹐唬得莊賈滴酒全無﹐口中哀叫討饒不已。左右從人﹐忙到齊侯處報信求救﹐連景公也喫一大驚﹐急叫梁邱據持節往諭﹐特免莊賈一死。吩咐乘軺車疾驅﹐誠恐緩不及事。那時莊賈之首﹐已號令轅門了。

梁邱據尙然不知﹐手捧符節﹐望軍中馳去。穰苴喝令阻住﹐問軍政司曰「軍中不得馳車﹐使者當得何罪『﹐答曰﹕」按法亦當斬。「梁邱據面如土色﹐戰做一團﹐口稱﹕「奉命而來﹐不幹某事。」穰苴曰「旣有君命﹐難以加誅。然軍法不可廢也﹗」乃毀車斬驂﹐以代使者之死。梁邱據得了性命﹐抱頭鼠竄而去。於是大小三軍莫不股栗。

穰苴之兵未出郊外﹐晉師聞風遁去﹐燕人亦渡河北歸。苴追擊之﹐斬首萬餘﹐燕人大敗﹐納賂請和。班師之日景公親勞於郊﹐拜爲大司馬﹐使掌兵權。史臣有詩云﹕

寵臣節使且罹刑﹐國法無私令必行。

安得穰苴今日起﹐大張敵愾慰蒼生。

諸侯聞穰苴之名﹐無不畏服。景公內有晏嬰﹐外有穰苴﹐國治兵彊﹐四境無事﹐日惟田獵飲酒﹐略如桓公任管仲之時也。

一日﹐景公在宮中與姬妾飲酒﹐至夜﹐意猶未暢﹐忽思晏子﹐命左右將酒具移於其家。前驅往報晏子曰「君至矣。」晏子玄端束帶﹐執笏拱立於大門之外。景公尙未下車﹐晏子前迎﹐驚惶而問曰﹕」諸侯得無有故乎﹖國家得無有故乎﹖「景公曰﹕」無有。「晏子曰「然則君何爲非時而夜辱於臣家﹖」景公曰﹕」相國政務煩勞﹐今寡人有酒醴之味﹐金石之聲﹐不敢獨樂﹐願與相國共享。「晏子對曰「夫安國家﹐定諸侯﹐臣請謀之﹔若夫布薦席﹐除簠簋者﹐君左右自有其人﹐臣不敢與聞也﹗」

景公命回車﹐移於司馬穰苴之家。前驅報如前﹐司馬穰苴冠纓披甲﹐操戟拱立於大門之外﹐前迎景公之車﹐鞠躬而問曰「諸侯得無有兵乎﹖大臣得無有叛者乎﹖」景公曰「無有。」穰苴曰﹕」然則昏夜辱於臣家者何也﹖「景公曰「寡人無他﹐念將軍軍務勞苦﹐寡人有酒醴之味﹐金石之樂﹐思與將軍共之耳。」穰苴對曰﹕」夫禦寇敵﹐誅悖亂﹐臣請謀之。若夫布薦席﹐陳簠簋﹐君左右不乏﹐柰何及於介冑之士耶﹖「景公意興索然﹐左右問曰「將回宮乎﹖」景公曰﹕」可移於梁邱大夫之家。「前驅馳報亦如前。景公車未及門﹐梁邱據左操琴﹐左挈竽﹐口中行歌而迎景公於巷口。景公大悅﹐於是解衣卸冠﹐與梁邱據歡呼於絲竹之間﹐雞鳴而返。

明日﹐晏嬰﹑穰苴同入朝謝罪﹐且諫景公不當夜飲於人臣之家﹐景公曰「寡人無二卿﹐何以治吾國﹔無梁邱據﹐何以樂吾身﹐寡人不敢妨二卿之職﹐二卿亦勿與寡人之事也。」史臣有詩云﹕

雙柱擎天將相功。小臣便辟豈相同﹖

景公得士能專任。嬴得芳名播海東﹗

是時中原多故﹐晉不能謀。昭公立六年薨﹐世子去疾卽位﹐是爲頃公。

頃公初年﹐韓起﹑羊舌肹俱卒﹐魏舒爲政﹐荀躒﹑範鞅用事﹐以貪冒聞。

祁氏家臣祁勝﹐通於鄔臧之室﹐祁盈執祁勝﹐勝行賂於荀躒﹐躒譖於頃公﹐反執祁盈﹔羊舌食我黨於祁氏﹐爲之殺祁勝。頃公怒﹐殺祁盈﹑食我﹐盡滅祁﹑羊舌二氏之族。國人冤之。其後魯昭公爲彊臣季孫意如所逐﹐荀躒復取貨於意如﹐不納昭公。於是齊景公合諸侯於鄢陵﹐以謀魯難﹐天下俱髙其義﹐齊景公之名﹐顯於諸侯﹐此是後話。

卻說周景王十九年﹐吳王夷昧在位四年﹐病篤﹐復申父兄之命﹐欲傳位於季札。札辭曰「吾不受位明矣。昔先君有命﹐札不敢從﹐富貴於我如秋風之過耳﹐吾何愛焉﹖「遂逃歸延陵。

羣臣奉夷昧之子州於爲王﹐攺名曰僚﹐是爲王僚。

諸樊之子名光﹐善於用兵﹐王僚用之爲將﹐與楚戰於長岸﹐殺楚司馬公子魴﹐楚人懼﹐築城於州來﹐以禦吳。時費無極以讒佞得寵﹐蔡平公廬已立嫡子朱爲世子﹐其庶子名東國﹐欲謀奪嫡﹐納貨於無極﹐無極先譖朝吳﹐逐之奔鄭﹐及蔡平公薨﹐世子朱立﹐無極詐傳楚王之命﹐使蔡人逐朱﹐立東國爲君。平王問曰「蔡人何以逐朱﹖」無極對曰﹕」朱將叛楚﹐蔡人不願﹐是以逐之﹗「平王遂不問。

無極又心忌太子建﹐欲離間其父子﹐而未有計﹐一日﹐奏平王曰「太子年長矣﹐何不爲之婚娶﹖欲求婚﹐莫如秦國。秦﹐彊國也﹐而睦於楚﹐兩彊爲婚﹐楚勢益張矣﹗」平王從之﹐遂遣費無極往聘秦國﹐因爲世子求婚。

秦哀公召羣臣謀其可否﹐羣臣皆言「昔秦﹑晉世爲婚姻﹐今晉好久絕﹐楚勢方盛﹐不可不許﹗「秦哀公遂遣大夫報聘﹐以長妹孟嬴許婚﹐今俗家小說稱爲無祥公主者是也。公主之號﹐自漢代始有之﹐春秋時焉有此號哉﹖平王復命無極領金珠彩幣﹐往秦迎娶﹐無極隨使者入秦﹐呈上聘禮﹔哀公大悅﹐卽詔公子蒲送孟嬴至楚﹐裝資百輛﹐從媵之妾數十餘人。孟嬴拜辭其兄秦伯而行﹐無極於途中﹐察知孟嬴有絕世之色﹐又見媵女內有一人﹐儀容頗端﹐私訪其來歷﹐乃是齊女﹐自幼隨父宦秦﹐遂入宮中﹐爲孟嬴侍妾。

無極訪得備細﹐因宿館驛﹐密召齊女謂曰「我相你有貴人之貌﹐有心要擡舉你﹐做个太子正妃﹐汝能隱吾之計﹐管你將來富貴不盡﹐」齊女低首無言。

無極先一日行﹐趨入宮中﹐回奏平王﹐言「秦女已到﹐約有三捨之遠﹐「平王問曰﹕」卿曾見否﹐其貌若何﹖」無極知平王是酒色之徒﹐正要誇張秦女之美﹐動其邪心﹐恰好平王有此一問﹐正中其計﹐遂奏曰「臣閱女子多矣﹐未見有如孟嬴之美者。不但楚國後宮無有其對﹐便是相傳古來絕色﹐如妲己﹑驪姬徒有其名﹐恐亦不如孟嬴之萬一矣﹗」平王聞秦女之美﹐面皮通紅﹐半晌不語﹐徐徐嘆曰「寡人枉自稱王﹐不遇此等絕色﹐誠所謂虛過一生耳﹗「無極請屏左右﹐遂密奏曰﹕」王慕秦女之美﹐何不自取之﹖」平王曰「旣聘爲子婦﹐恐礙人倫﹐「無極奏曰﹕」無害也。此女𨿽聘於太子﹐尙未入東宮﹐王迎入宮中﹐誰敢異議﹖」平王曰「羣臣之口可鉗﹐何以塞太子之口﹖「無極奏曰﹕」臣觀從媵之中﹐有齊女才貌不凡﹐可充作秦女。臣請先進秦女於王宮﹐復以齊女進於東宮﹐囑以毋漏機關﹐則兩相隱匿﹐而百美俱全矣﹐」平王大喜﹐囑無極機密行事。

無極謂公子蒲曰「楚國婚禮﹐與他國異﹐先入宮見舅姑﹐而後成婚。「公子蒲曰﹕」惟命﹐」無極遂命車並車將孟嬴及妾媵俱送入王宮﹐畱孟嬴而遣齊女。令宮中侍妾扮作秦媵﹐齊女假作孟嬴﹐令太子建迎歸東宮成親。

滿朝文武及太子﹐皆不知無極之詐。孟嬴問﹕「齊女何在﹖「則云﹕」已賜太子矣。」潛淵詠史詩云﹕

衛宣作俑是新臺﹐蔡國奸淫長逆胎。

堪恨楚平倫理盡﹐又招秦女入宮來﹗

平王恐太子知秦女之事﹐禁太子入宮﹐不許他母子相見﹐朝夕與秦女在後宮宴樂﹐不理國政。外邊沸沸揚揚﹐多有疑秦女之事者。無極恐太子知覺﹐或生禍變﹐乃告平王曰「晉所以能久霸天下者﹐以地近中原故也。昔靈王大城陳﹑蔡﹐以鎭中華﹐正是爭霸之基。今二國復封﹐楚仍退守南方﹐安能昌大其業﹖何不令太子出鎭城父﹐以通北方﹐王專事南方﹐天下可坐而策也﹗」平王躊躇未答﹐無極又附耳密言曰「秦婚之事﹐久則事泄﹐若遠屏太子﹐豈不兩得其利﹖「平王恍然大悟﹐遂命太子建出鎭城父﹐以奮揚爲城父司馬﹐諭之曰﹕」事太子如事寡人也﹗「

伍奢知無極之讒﹐將欲進諫。無極知之﹐復言於平王﹐使伍奢往城父輔助太子。太子行後﹐平王遂立秦女孟嬴爲夫人﹐出蔡姬歸於鄖。太子到此﹐方知秦女爲父所換﹐然無可柰何矣。孟嬴𨿽蒙王寵愛﹐然見平王年老﹐心甚不悅。平王自知非匹﹐不敢問之。

逾年﹐孟嬴生一子﹐平王愛如珍寶﹐遂名曰珍。珍周歲之後﹐平王始問孟嬴曰「卿自入宮﹐多愁嘆﹐少歡笑﹐何也﹖」孟嬴曰﹕」妾承兄命﹐適事君王﹐親自以爲秦﹑楚相當﹐靑春兩敵﹐及入宮庭﹐見王春秋鼎盛﹐妾非敢怨王﹐但自嘆生不及時耳。「平王笑曰「此非今生之事﹐乃宿世之姻契也﹐卿嫁寡人𨿽遲﹐然爲後則不知早幾年矣。」孟嬴心惑其言﹐細細盤問宮人﹐宮人不能隱瞞﹐遂言其故﹐孟嬴淒然垂淚﹐平王覺其意﹐百計媚之﹐許立珍爲世子﹐孟嬴之意稍定。

費無極終以太子建爲慮﹐恐異日嗣位爲王﹐禍必及己﹐復乘間僭於平王曰「聞世子與伍奢有謀叛之心﹐陰使人通於齊﹑晉二國﹐許爲之助﹐王不可不備。「平王曰﹕」吾兒素柔順﹐安有此事﹖」無極曰「彼以秦女之故﹐久懷怨望﹐今在城父繕甲厲兵有日矣﹐常言穆王行大事﹐其後安享楚國﹐子孫繁盛﹐意欲效之﹐王若不行﹐臣請先辭﹐逃死於他國﹐免受誅戮。「平王本欲廢建而立少子珍﹐又被無極說得心動﹐便不信也信了﹐卽欲傳令廢建。無極奏曰﹕」世子握兵在外﹐若傳令廢之﹐是激其反也﹐太師伍奢是其謀主﹐王不如先召伍奢﹐然後遣兵襲執世子﹐則王之禍患可除矣。」平王然其計﹐卽使人召伍奢﹐奢至﹐平王問曰「建有叛心﹐汝知之否﹖「伍奢素剛直﹐遂對曰﹕」王納子婦已過矣﹐又聽細人之說﹐而疑骨肉之親﹐於心何忍﹖」平王慚其言﹐叱左右執伍奢而囚之。

無極奏曰「奢斥王納婦﹐怨望明矣﹐太子知奢見囚﹐能不動乎﹖齊﹑晉之眾﹐不可當也。「平王曰﹕」吾欲使人往殺世子﹐何人可遣﹖」無極對曰「他人往﹐太子必將抗斗﹐不若密諭司馬奮揚使襲殺之。「平王乃使人密諭奮揚﹐曰﹕」殺太子﹐受上賞﹔縱太子﹐當死。」奮揚得令﹐卽時使心腹私報太子﹐教他「速速逃命﹐無遲頃刻﹗「太子建大驚﹐時齊女已生子名勝﹐建遂與妻子連夜出奔宋國。奮揚知世子已去﹐使城父人將自己囚系﹐解到郢都﹐來見平王﹐言﹕」世子逃矣。」平王大怒曰「言出於余口﹐入於爾耳﹐誰告建耶﹖「奮揚曰﹕」臣實告之﹐君王命臣曰「事建如事寡人『﹐臣謹守斯言﹐不敢貳心﹐是以告之﹔後思罪及於身﹐悔已無及矣。」平王曰「你旣私縱太子﹐又敢來見寡人﹐不畏死乎﹖」奮揚對曰「旣不能奉王之後命﹐又畏死而不來﹐是二罪也。且世子未有叛形﹐殺之無名﹐苟君王之子得生﹐臣死爲幸矣﹗」平生惻然﹐似有愧色﹐良久曰﹕」奮揚𨿽違命﹐然忠直可嘉也﹗「遂赦其罪﹐復爲城父司馬。史臣有詩云﹕

無辜世子已偸生﹐不敢逃刑就鼎烹。

讒佞紛紛終受戮﹐千秋畱得奮揚名﹗

平王乃立秦女所生之子珍爲太子﹐攺費無極爲太師。

無極又奏曰「伍奢有二子﹐曰尙﹑曰員﹐皆人傑也﹐若使出奔吳國﹐必爲楚患﹐何不使其父以免罪召之。彼愛其父﹐必應召而來﹐來則盡殺之﹐可免後患。「平王大喜﹐獄中取出伍奢﹐令左右授以紙筆﹐謂曰﹕」汝教太子謀反﹐本當斬首示眾﹐念汝祖父有功於先朝﹐不忍加罪。汝可寫書﹐召二子歸朝﹐攺封官職﹐赦汝歸田。」伍奢心知楚王挾詐﹐欲召其父子同斬﹐乃對曰「臣長子尙﹐慈溫仁信﹐聞臣召必來﹔少子員﹐少好於文﹐長習於武﹐文能安邦﹐武能定國﹐蒙垢忍辱﹐能成大事。此前知之士﹐安肯來耶﹖「平王曰﹕」汝但如寡人之言﹐作書往召﹐召而不來﹐無與爾事﹐」奢念君父之命﹐不敢抗違﹐遂當殿寫書﹐略云﹕

書示尙﹑員二子﹐吾因進諫忤旨﹐待罪縲紲。吾王念我祖父有功先朝﹐免其一死﹐將使羣臣議功贖罪﹐攺封爾等官職。爾兄弟可星夜前來﹗若違命延遷﹐必至獲罪。書到速速﹗

伍奢寫畢﹐呈上平王看過﹐緘封停當﹐仍復收獄。平王遣鄢將師爲使﹐駕駟馬﹐持封函印綬﹐往棠邑來﹐伍尙已回城父矣。

鄢將師再至城父﹐見伍尙﹐口稱﹕「賀喜﹗「尙曰﹕」父方被囚﹐何賀之有﹖」鄢將師曰「王誤信人言﹐囚系尊公﹐今有羣臣保舉﹐稱君家三世忠臣﹐王內慚過聽﹐外愧諸侯之恥﹐反拜尊公爲相國﹐封二子爲侯﹐尙賜鴻都侯﹐員賜蓋侯。尊公久系初釋﹐思見二子﹐故復作手書﹐遣某奉迎﹐必須早早就駕﹐以慰尊公之望。「伍尙曰﹕」父在囚系﹐中心如割﹐得免爲幸﹐何敢貪印綬哉﹖」將師曰「此王命也﹐君其勿辭﹗「伍尙大喜﹐乃將父書入室﹐來報其弟伍員。不知伍員肯同赴召否﹖且看下回分解。

第七十二回

棠公尙捐軀奔父難伍子胥微服過昭關

話說伍員字子胥﹐監利人﹐生得身長一丈﹐腰大十圍﹐眉廣一尺﹐目光如電﹐有扛鼎拔山之勇﹐經文緯武之才。乃世子太師連尹奢之子﹐棠君尙之弟。尙與員俱隨其父奢於城父。鄢將師奉楚平王之命﹐欲誘二子入朝﹐先見了伍尙﹐因請見員。

尙乃持父手書入內﹐與員觀看﹐曰「父幸免死﹐二子封侯﹐使者在門﹐弟可出見之。」員曰﹕」父得免死﹐已爲至幸。二子何功﹐而復封侯﹐此誘我也。往必見誅﹗「尙曰「父見有手書﹐豈相誑哉﹖」員曰﹕」吾父忠於國家﹐知我必欲報仇﹐故使並命於楚﹐以絕後慮。「尙曰「吾弟乃臆度之語。萬一父書果是眞情﹐吾等不孝之罪何辭﹖」員曰﹕」兄且安坐﹐弟當卜其吉凶。「員布卦已畢﹐曰「今日甲子日﹐時加於巳﹐支傷日下﹐气不相受﹐主君欺其臣﹐父欺其子。去且就誅﹐何封侯之有哉﹖」尙曰﹕」非貪侯爵﹐思見父耳。「員曰「楚人畏吾兄弟在外﹐必不敢殺吾父﹐兄若誤往﹐是速父之死也﹗」尙曰「父子之愛﹐恩從中出。若得一面而死﹐亦所甘心﹗」於是伍員乃仰天嘆曰﹕」與父俱誅﹐何益於事﹖兄必欲往﹐弟從此辭矣﹗「尙泣曰﹕」弟將何往﹖「員曰「能報楚者﹐吾卽從之。」尙曰﹕」吾之智力﹐遠不及弟﹐我當歸楚﹐汝適他國。我以殉父爲孝﹐汝以復仇爲孝。從此各行其志﹐不復相見矣﹗「

伍員拜了伍尙四拜﹐以當永訣。尙拭淚出見鄢將師﹐言「弟不願封爵﹐不能彊之。「將師只得同伍尙登車。旣見平王﹐王並囚之。伍奢見伍尙單身歸楚﹐嘆曰﹕」吾固知員之不來也﹗「

無極復奏曰「伍員尙在﹐宜急捕之﹐遲且逃矣。」平王準奏﹐卽遣大夫武城黑領精卒二百人﹐往襲伍員。員探知楚兵來捕己﹐哭曰﹕」吾父兄果不免矣﹗「乃謂其妻賈氏曰﹕」吾欲逃奔他國﹐借兵以報父兄之仇﹐不能顧汝﹐柰何﹖「賈氏睜目視員曰「大丈夫含父兄之怨﹐如割肺肝﹐何暇爲婦人計耶﹐子可速行﹐勿以妾爲念﹗」遂入戶自縊。伍員痛哭一場﹐槁葬其屍﹐卽時收拾包裹﹐身穿素袍﹐貫弓佩劍而去。

未及半日﹐楚兵已至﹐圍其家﹐搜伍員不得﹐度員必東走﹐遂命禦者疾驅追之。約行三百里﹐及於曠野無人之處。員乃張弓布矢﹐射殺禦者﹐復注矢欲射武城黑。黑懼﹐下車欲走。伍員曰「本欲殺汝﹐姑畱汝命歸報楚王﹐欲存楚國宗祀﹐必畱我父兄之命。若其不然﹐吾必滅楚﹐親斬楚王之頭﹐以泄吾恨。「武城黑抱頭鼠竄﹐歸報平王﹐言﹕」伍員已先逃矣﹗「平王大怒﹐卽命費無極押伍奢父子於市曹斬之。臨刑﹐伍尙唾罵無極﹐」讒言惑主﹐殺害忠良﹗」伍奢止曰「見危授命﹐人臣之職﹐忠佞自有公論﹐何以詈爲﹖但員兒不至﹐吾慮楚國君臣﹐自今以後﹐不得安然朝食矣﹗」言罷﹐引頸受戮。百姓觀者﹐無不流涕。是日天昏日暗﹐悲風慘冽。史臣有詩云﹕

慘慘悲風日失明﹐三朝忠裔忽遭坑。

楚庭從此皆讒佞﹐引得吳兵入郢城。

平王問﹕「伍奢臨刑有何怨言﹖「無極曰﹕」並無他語﹐但言伍員不至﹐楚國君臣不能安食也。」平王曰「員𨿽走﹐必不遠﹐宜更追之。「乃遣左司馬沈尹戍率三千人﹐窮其所往。

伍員行及大江﹐心生一計﹐將所穿白袍﹐掛於江邊柳樹之上﹐取雙履棄於江邊﹐足換芒鞋﹐沿江直下。沈尹戍追至江口﹐得其袍履﹐回奏﹕」伍員不知去向。「無極進曰「臣有一計﹐可絕伍員之路。」王問﹕」何計﹖「無極對曰「一面出榜四處懸掛﹐不拘何人﹐有能捕獲伍員來者﹐賜粟五萬石﹐爵上大夫﹔容畱及縱放者﹐全家處斬。詔各路關津渡口﹐凡來往行人﹐嚴加盤詰。又遣使徧告列國諸侯﹐不得收藏伍員。彼進退無路﹐縱一時不能就擒﹐其勢已孤﹐安能成其大事哉﹖」平王悉從其計﹐畫影圖形﹐訪拿伍員﹐各關隘十分緊急。

再說伍員沿江東下﹐一心欲投吳國﹐柰路途遙遠﹐一時難達。忽然想起﹕「太子建逃奔宋國﹐何不從之﹖」遂望睢陽一路而進。行至中途﹐忽見一簇車馬前來﹐伍員疑是楚兵截路﹐不敢出頭﹐伏於林中察之﹐乃故人申包胥也﹐與員有八拜之交﹐因出使他國回轉﹐在此經過。伍員趨出﹐立於車左。包胥慌忙下車相見﹐問﹕「子胥何故獨行至此﹖「伍員把平王枉殺父兄之事﹐哭訴一徧。包胥聞之﹐惻然動容﹐問曰﹕」子今何往﹖」員曰「吾聞『父母之仇﹐不共戴天』﹐吾將奔往他國﹐借兵伐楚﹐生嚼楚王之肉﹐車裂無極之屍﹐方泄此恨。」包胥勸曰「楚王𨿽無道﹐君也﹔子累世食其祿﹐君臣之分定矣。柰何以臣而仇君乎﹖「員曰﹕」昔桀﹑紂見誅於其臣﹐惟無道也﹗楚王納子婦﹐棄嫡嗣﹐信讒佞﹐戮忠良﹐吾請兵入郢﹐乃爲楚國掃蕩污穢﹐況又有骨肉之仇乎﹖若不能滅楚﹐誓不立於天地之間﹗「包胥曰﹕」吾欲教子報楚﹐則爲不忠﹔教子不報﹐又陷子於不孝。子勉之﹗行矣﹗朋友之誼﹐吾必不漏泄於人。然子能覆楚﹐吾必能存楚﹔子能危楚﹐吾必能安楚。」伍員遂辭包胥而行。

不一日﹐到了宋國﹐尋見了太子建﹐抱頭而哭﹐各訴平王之過惡。員曰「太子曾見宋君否﹖」建曰「宋國方有亂﹐君臣相攻﹐吾尙未通謁也﹗「

卻說宋君名佐﹐乃宋平公嬖妾之子。平公聽寺人伊戾之讒﹐殺太子痤而立佐。周景王十三年﹐平公薨﹐佐嗣立﹐是爲元公。元公爲人﹐貌醜而性柔﹐多私無信﹐惡世卿華氏之彊﹐與公子寅﹑公子禦戎﹑向勝﹑向行等﹐謀欲除去之。

向勝泄其謀於向寧。寧與華向﹑華定﹑華亥相善﹐謀先期作亂﹐華亥乃僞爲有疾﹐羣臣皆來問疾﹐華亥執公子寅與禦戎殺之﹐囚向勝﹑向行於倉廩之中。元公聞之﹐亟駕車親至華氏之門﹐請釋二向。華亥並劫元公﹐索要世子及親臣爲質﹐方從其請。元公曰「周﹑鄭交質﹐自昔有之﹐寡人以世子質於卿家﹐卿之子亦應質於寡人﹗」華氏商議﹐將華亥之子無慼﹑華定之子啟﹑向寧之子向羅﹐質於公所﹐元公亦召世子欒﹐與母弟辰﹑公子地﹐質於華亥之家﹐華亥始釋向勝﹑向行﹐從元公還朝。

元公與夫人心念世子欒﹐每日必至華氏﹐視世子食畢方歸﹐華亥嫌其不便﹐欲送世子歸宮﹐元公甚喜﹐向寧不肯曰「所以質太子者﹐惟不信也﹐若質去﹐禍必至矣﹗「元公聞華亥中悔﹐大怒﹐召大司馬華費遂﹐將師甲攻華氏﹐費遂對曰﹕」世子在彼﹐君不念耶﹖「元公曰﹕」死生有命﹐寡人不能忍其恥辱﹗」費遂曰「君意旣決﹐老臣安敢庇其私族﹐以違君命哉﹖」卽日整頓兵甲﹐元公遂將所質華無慼﹑華啟﹑向羅﹐盡皆斬首﹐將攻華氏。華登素善於華亥﹐奔往告之﹐華亥忙集家甲迎戰﹐兵敗﹐向寧欲殺世子。華亥曰「得罪於君﹐又殺君子﹐人將議我﹗「乃盡歸其質﹐與其黨出奔陳國。

華費遂有三子﹐長華豸區﹐次華多僚﹐華登其第三子也。多僚與豸區素不睦﹐因華氏之亂﹐譖於元公﹐言「華豸區實與亥﹑定同謀﹐今自陳召之﹐將爲內應﹗」元公信之﹐使寺人宜僚告於費遂。費遂曰﹕」此必多僚譖言也﹐君旣疑豸區﹐則請逐之﹗「華豸區之家臣張匄﹐微聞其事﹐訊於宜僚﹐宜僚不肯言﹐張匄拔劍在手﹐曰「汝若不言﹐吾卽殺汝﹗」宜僚懼﹐盡吐其實﹐張匄報於華豸區﹐請殺多僚。華豸區曰﹕」登出奔﹐已傷司馬之心矣﹐吾兄弟復相殘﹐何以自立﹐吾將避之﹗「華豸區往辭其父﹐張匄從行﹐恰好費遂自朝中出﹐多僚爲之禦車﹐張匄一見﹐怒气勃發﹐拔佩劍砍殺多僚﹐劫華費遂同出盧門﹐屯於南裏﹐使人至陳﹐招回華亥﹑向寧等一同謀叛。

宋元公拜樂大心爲大將﹐率兵圍南裏﹐華登如楚借兵﹐楚平王使薳越帥師來救華氏﹐伍員聞楚師將到﹐曰「宋不可居矣﹗」乃與太子建及其母子﹐西奔鄭國。有詩爲證﹕

千里投人未息肩﹐盧門金鼓又喧天。

孤臣孽子多顚沛﹐又向滎陽快著鞭。

楚兵來救華氏﹐晉頃公亦率諸侯救宋﹐諸侯不欲與楚戰﹐勸宋解南裏之圍﹐縱華亥﹑向寧等出奔楚國。兩下罷兵﹐此是後話。

是時鄭上卿公孫僑新卒。鄭定公不勝痛悼﹐素知伍員乃三代忠臣之後﹐英雄無比﹔況且是時晉﹑鄭方睦﹐與楚爲仇﹐聞太子建之來﹐甚喜﹐使行人致館﹐厚其廩餼﹐建與伍員每見鄭伯﹐必哭訴其冤情。鄭定公曰「鄭國微兵寡﹐不足用也。子欲報仇﹐何不謀之於晉﹖「世子建畱伍員於鄭﹐親往晉國﹐見晉頃公﹐頃公叩其備細﹐送居館驛﹐召六卿共議伐楚之事。

哪六卿﹖魏舒﹑趙鞅﹑韓不信﹑士鞅﹑荀寅﹑荀躒。時六卿用事﹐各不相下﹐君弱臣彊﹐頃公不能自專。就中惟魏舒﹑韓不信有賢聲﹐餘四卿皆貪權怙勢之輩﹐而荀寅好賂尢甚。鄭子產當國﹐執禮相抗﹐晉卿畏之﹔及遊吉代爲執政﹐荀寅私遣人求貨於吉﹐吉不從﹐由是寅有惡鄭之心。至是﹐密奏頃公曰「鄭陰陽晉﹑楚之間﹐其心不定﹐非一日矣﹐今楚世子在鄭﹐鄭必信之﹐世子能爲內應﹐我起兵滅鄭﹐卽以鄭封太子﹐然後徐圖滅楚﹐有何不可﹖」頃公從其計﹐卽命荀寅以其謀私告世子建﹐建欣然諾之。

建辭了晉頃公﹐回至鄭國﹐與伍員商議其事﹐員諫曰「昔秦將杞子﹑楊孫謀襲鄭國﹐事旣不成﹐竄身無所。夫人以忠信待我﹐柰何謀之﹐此僥幸之計﹐必不可﹗」建曰「吾已許晉君臣矣﹗」員曰「不爲晉應﹐未有罪也﹔若謀鄭﹐則信義俱失﹐何以爲人﹖子必行之﹐禍立至矣﹗」

建貪於得國﹐遂不聽伍員之諫﹐以家財私募驍勇﹐復交結鄭伯左右﹐冀其助己﹐左右受其賄賂﹐轉相要結。因晉國私遣人至建處﹐約會日期﹐其謀漸泄﹐遂有人密地投首﹐鄭定公與遊吉計議﹐召太子建遊於後圃﹐從者皆不得入。三杯酒罷﹐鄭伯曰「寡人好意容畱太子﹐不曾怠慢﹐太子柰何見圖﹖「建曰﹕」從無此意。」定公使左右面質其事﹐太子建不能諱﹐鄭伯大怒﹐喝令力士﹐擒建於席上﹐斬之﹐並誅左右受賂不出首者二十餘人。

伍員在館驛﹐忽然肉跳不止﹐曰「太子危矣﹗」少頃﹐建從人逃回驛中﹐言太子被殺之事﹐伍員卽時攜建子勝出了鄭城﹐思量無路可奔﹐只得往吳國逃難。髯翁有詩﹐單詠太子建自取殺身之禍﹐詩云﹕

親父如仇隔釜鬵﹐鄭君假館反謀侵。

人情難料皆如此﹐冷盡英雄好義心。

再說伍員同公子勝﹐懼鄭國來追﹐一路晝伏夜行﹐千辛萬苦﹐不必細述。

行過陳國﹐知陳非駐足之處﹐復東行數日﹐將近昭關。那座關在小峴山之西﹐兩山並峙﹐中間一口﹐爲廬﹑濠往來之衝﹐出了此關﹐便是大江﹐通吳的水路了﹐形勢險隘﹐原設有官把守﹐近因盤詰伍員﹐特遣右司馬薳越帶領大軍駐紮於此。伍員行至歷陽山﹐離昭關約六十里之程﹐偃息深林﹐徘徊不進。

忽有一老父攜杖而來﹐徑入林中﹐見伍員﹐奇其貌﹐乃前揖之﹐員亦答禮﹐老父曰「君能非伍氏子乎﹖」員大駭曰「何爲問及於此﹖「老父曰﹕」吾乃扁鵲之弟子東臯公也﹐自少以醫術遊於列國﹐今年老﹐隱居於此。數日前﹐薳將軍有小恙﹐邀某往視﹐見關上懸有伍子胥形貌﹐與君正相似﹐是以問之。君不必諱﹐寒舍只在山後﹐請那步暫過﹐有話可以商量。」伍員知其非常人﹐乃同公子勝隨東臯公而行。

約數里﹐有一茅莊﹐東臯公揖伍員而入﹐進入艸堂﹐伍員再拜﹐東臯公慌忙答禮曰「此尙非君停足之處。「復引至堂後西偏﹐進一小小笆門﹐過一竹園﹐園後有土屋三間﹐其門如竇﹐低頭而入﹐內設牀幾﹐左右開小窗透光﹐東臯公推伍員上座﹐員指公子勝曰﹕」有小主在﹐吾當側侍。」東臯公問﹕「何人﹖「員曰﹕」此卽楚太子建之子﹐名勝。某實子胥也。以公長者﹐不敢隱情。某有父兄切骨之仇﹐誓欲圖報﹐幸公勿泄﹗」東臯公乃坐勝於上﹐自己與伍員東西相對﹐謂員曰「老夫但有濟人之術﹐豈有殺人之心哉﹖此處𨿽住一年半載﹐亦無人知覺﹐但昭關設守甚嚴﹐公子如何可過﹐必思一萬全之策﹐方可無虞。「員下跪曰﹕」先生何計能脫我難﹐日後必當重報﹗」東臯公曰「此處荒僻無人﹐公子且寬畱﹐容某尋思一策﹐送爾君臣過關。「員稱謝﹐東臯公每日以酒食款待﹐一住七日﹐並不言過關之事。

伍員乃謂東臯公曰「某有大仇在心﹐以刻爲歲﹐遷延於此﹐宛如死人﹐先生髙義﹐寧不哀乎﹖」東臯公曰「老夫思之已熟﹐欲待一人未至耳。」伍員狐疑不決。

是夜﹐寢不能寐﹐欲要辭了東臯公前行﹐恐不能過關﹐反惹其禍﹔欲待再住﹐又恐擔擱時日﹐所待者又不知何人﹖展轉尋思﹐反側不安﹐身心如在芒刺之中。臥而復起﹐繞室而走﹐不覺東方發白。

只見東臯公叩門而入﹐見了伍員﹐大驚曰「足下須鬢﹐何以忽然攺色﹐得無愁思所致耶﹖「員不信﹐取鏡照之﹐已蒼然頒白矣。世傳伍子胥過昭關﹐一夜愁白了頭﹐非浪言也。員乃投鏡於地﹐痛哭曰﹕」一事無成﹐雙鬢已斑。天乎﹗天乎﹗」東臯公曰「足下勿得悲傷﹐此乃足下佳兆也。「員拭淚問曰﹕」何謂佳兆﹖」東臯公曰「公狀貌雄偉﹐見者易識﹐今須鬢頓白﹐一時難辧﹐可以混過俗眼﹐況吾友﹐老夫已請到﹐吾計成矣﹗「員曰﹕」先生計安在﹖」東臯公曰「吾友復姓皇甫﹐名訥﹐從此西南七十里龍洞山居住﹐此人身長九尺﹐眉廣八寸﹐仿佛與足下相似﹐教他假份作足下﹐足下卻份爲僕者﹐倘吾友被執﹐紛論之間﹐足下便可搶過昭關矣﹗「伍員曰﹕」先生之計𨿽善﹐但累及貴友﹐於心不安﹗」東臯公曰「這个不妨﹐自有解救之策在後﹐老夫已與吾友備細言之﹐此君亦慷慨之士﹐直任無辭﹐不心過慮﹗「言畢﹐遂使人請皇甫訥至土室中﹐與伍員相見﹐員視之﹐果有三分相像﹐心中不勝之喜。東臯公又將藥湯與伍員洗臉﹐變其顏色﹐捱至黃昏﹐使伍員解其素服﹐與皇甫訥穿之﹐另將緊身褐衣﹐與員穿著﹐扮作僕者﹐羋勝亦更衣﹐如村家小兒之狀﹐伍員同公子勝拜了東臯公四拜﹐」異日倘有出頭之日﹐定當重報﹗「

東臯公曰「老夫哀君受冤﹐故欲相脫﹐豈望報也﹗」

員與勝跟隨皇甫訥﹐連夜望昭關而行﹐黎明已到﹐正值開關。

卻說楚將薳越﹐堅守關門﹐號令﹕「凡北人東度者﹐務要盤詰明白﹐方許過關﹗」關前畫有伍子胥面貌查對。眞个」水泄不通﹐鳥飛不過。「皇甫訥剛到關門﹐關卒見其狀貌﹐與圖形相似﹐身穿素縞﹐且有驚悸之狀﹐卽時盤住﹐入報薳越﹐越飛馳出關﹐遙望之曰﹕」是矣﹗「喝令左右一齊下手﹐將訥擁入關上﹐訥詐爲不知其故﹐但乞放生。那些守關將士﹐及關前後百姓﹐初聞捉得子胥﹐盡皆踴躍觀看。

伍員乘關門大開﹐帶領公子勝﹐雜於眾人之中﹐一來擾攘之際﹐二來裝扮不同﹐三來子胥面色旣攺﹐須鬢俱白﹐老少不同﹐急切無人認得﹐四來都道子胥已獲﹐便不去盤詰了﹐遂捱捱擠擠﹐混出關門。正是﹕「鯉魚脫卻金鉤去﹐擺尾搖頭再不來。」有詩爲證﹕

千羣虎豹據雄關﹐一介亡臣已下山。

從此勾吳添勝气﹐郢都兵革不能閒。

再說楚將薳越﹐欲將皇甫訥綁縛拷打﹐責令供狀﹐解去郢都。訥辧曰「吾乃龍洞山下隱士皇甫訥也﹐欲從故人東臯公出關東遊﹐並無觸犯﹐何故見擒﹖」薳越聞其聲音﹐想道﹕「子胥目如閃電﹐聲若洪鐘﹐此人形貌𨿽然相近﹐其聲低小﹐豈途路風霜所致耶﹖」

正疑惑間﹐忽報「東臯公來見。」薳越命押在一邊﹐延東臯公入﹐各序賓主而坐﹐東臯公曰「老漢欲出關東遊﹐聞將軍捉得亡臣伍子胥﹐特來稱賀。」薳越曰「小卒拿得一人﹐貌類子胥﹐而未肯招承。」東臯公曰「將軍與子胥父子﹐共立楚朝﹐豈不能辧別眞僞耶﹖」薳越曰「子胥目如閃電﹐聲如洪鐘﹐此人目小而聲雌﹐吾疑憔悴已久﹐失其故態耳﹗」東臯公曰「老漢與子胥亦有一面﹐請借此人與吾辧之﹐便知虛實﹗「薳越命取原囚至前﹐訥望見東臯公﹐遽呼曰﹕」公相期出關﹐何不早至﹖累我受辱。「東臯公笑謂薳越曰﹕」將軍誤矣﹐此吾鄕友皇甫訥也﹐約吾同遊﹐期定關前相會﹐不意他先行一程﹐將軍不信﹐老夫有過關文牒在此﹐焉可誣爲亡臣耶﹖「言畢﹐卽於袖中取出言牒﹐呈與薳越觀看﹐越大慚﹐親釋其縛﹐命酒壓驚曰﹕」此乃小卒識認不眞﹐萬勿見怪。「東臯公曰﹕」此將軍爲朝廷執法﹐老夫何怪之有﹖」薳越又取金帛相助﹐爲東遊之資﹐二人稱謝下關。薳越號令將士﹐堅守如故。

再說伍員過了昭關﹐心中暗喜﹐放步而行。走了不上數里﹐遇著一人﹐伍員認得他姓左名誠﹐見爲昭關擊柝小吏﹐他原是城父人﹐曾跟隨伍家父子射獵﹐所以識認頗眞。見伍員﹐大驚曰「朝廷索公子甚急﹐公子如何過關﹖「伍員曰﹕」主公知我有一顆夜光之珠﹐問我取索﹐此珠已落人手﹐將往取之﹐適才稟過薳將軍﹐蒙他釋放來的。「左誠不信曰﹕」楚王有令﹕「縱放公子者﹐全家處斬﹗『某請同公子暫回關上﹐問明了主將﹐方才可行。」伍員曰「若見主將﹐我說美珠已交付與你﹐恐汝難於分剖﹐不如做人情放我﹐他日好相見也﹗」左誠知伍員英勇﹐不敢相抗﹐遂縱之東行﹐回到關上﹐隱過其事不提。

伍員疾行﹐至於鄂渚﹐遙望大江﹐茫茫浩浩﹐波濤萬頃﹐無舟可渡﹐伍員前阻大水﹐後慮追兵﹐心中十分危急。忽見有漁翁乘船﹐從下流溯水而上﹐員喜曰「天不絕我命也﹗」乃急呼曰「漁父渡我﹗漁父速速渡我﹗」那漁父方欲攏船﹐見岸上又有人行動﹐乃放聲歌曰﹕」日月昭昭乎侵已馳﹐與子期乎蘆之漪。「伍員聞歌會意﹐卽望下流沿江趨走﹐至於蘆洲﹐以蘆荻自隱﹐少頃﹐漁翁將船攏岸﹐不見了伍員﹐復放聲歌曰「日已夕兮﹐予心憂悲﹐月已馳兮﹐何不渡爲﹖」伍員同羋勝從蘆叢中鉆出﹐漁翁急招之﹐二人踐石登舟﹐漁翁將船一篙點開﹐輕劃蘭槳﹐飄飄而去﹐不勾一个時辰﹐達於對岸。漁翁曰﹕」夜來夢將星墜於吾舟﹐老漢知必有異人問渡﹐所以蕩槳出來﹐不期遇子﹐觀子容貌﹐的非常人﹐可實告我﹐勿相隱也﹗「伍員遂告姓名﹐漁翁嗟呀不已﹐曰﹕」子面有饑色﹐吾往取食啖子﹐子姑少待。「漁翁將舟系於綠楊下﹐入村取食﹐久而不至﹐員謂勝曰「人心難測﹐安知不聚徒擒我﹖」乃復隱於蘆花深處。

少頃﹐漁翁取麥飯﹑鮑魚羹﹑盎漿﹐來至樹下﹐不見伍員﹐乃髙喚曰「蘆中人﹐蘆中人﹐吾非以子求利者也﹗」伍員乃出蘆中而應。漁翁曰「知子饑困﹐特爲取食﹐柰何相避耶﹖「伍員曰﹕」性命屬天﹐今屬於丈人矣﹐憂患所積﹐中心皇皇﹐豈敢相避﹖」漁翁進食﹐員與勝飽餐一頓﹐臨去﹐解佩劍以授漁翁﹐曰「此先王所賜﹐吾祖父佩之三世矣﹐中有七星﹐價值百金﹐以此答丈人之惠。「漁翁笑曰﹕」吾聞楚王有令﹕「得伍員者﹐賜粟五萬石﹐爵上大夫。『吾不圖上卿之賞﹐而利汝百金之劍乎﹖且』君子無劍不遊。『子所必需﹐吾無所用也﹗」員曰「丈人旣不受劍﹐願乞姓名﹐以圖後報﹗」漁翁怒曰﹕」吾以子含冤負屈﹐故渡汝過江﹐子以後報啖我﹐非丈夫也﹗「員曰﹕」丈人𨿽不望報﹐某心何以自安﹖「固請言之﹐漁翁曰「今日相逢﹐子逃楚難﹐吾縱楚賊﹐安用姓名爲哉﹖況我舟楫活計﹐波浪生涯﹐𨿽有名姓﹐何期而會﹖萬一天遣相逢﹐我但呼子爲』蘆中人』﹐子呼我爲『漁丈人『﹐足爲志記耳。」員乃欣然拜謝﹐方行數步﹐復轉身謂漁翁曰﹕」倘後有追兵來至﹐勿泄吾機。「只因轉身一言﹐有分喪了漁翁性命。要知後事﹐且看下回分解。

第七十三回

伍員吹簫乞吳市專諸進炙刺王僚

話說漁丈人已渡伍員﹐又與飲食﹐不受其劍﹐伍員去而復回﹐求丈人祕密其事﹐恐引追兵前至﹐有負盛意。漁翁仰天嘆曰「吾爲徳於子﹐子猶見疑﹐倘若追兵別渡﹐吾何以自明﹖請以一死絕君之疑。」言訖﹐解纜開船﹐拔舵放槳﹐倒翻船底﹐溺於江心。史臣有詩云﹕

數載逃名隱釣綸﹐扁舟渡得楚亡臣。

絕君後慮甘君死﹐千古傳名漁丈人。

至今武昌東北通淮門外﹐有解劍亭﹐當年子胥解劍贈漁父處也。伍員見漁丈人自溺﹐嘆曰「我得汝而活﹐汝爲我而死﹐豈不哀哉﹗」

伍員與羋勝遂入吳境﹐行至溧陽﹐餒而乞食﹐遇一女子﹐方浣紗於瀨水之上﹐筥中有飯﹐伍員停足問曰「夫人可假一餐乎﹖「女子垂頭應曰﹕」妾獨與母居﹐三十未嫁﹐豈敢售餐於行客哉﹖」伍員曰「某在窮途﹐願乞一飯自活﹐夫人行賑卹之徳﹐又何嫌乎﹖「女子擡頭看見伍員狀貌魁偉﹐乃曰﹕」妾觀君之貌﹐似非常人﹐寧以小嫌﹐坐視窮困。」於是發其簞﹐取盎漿﹐跪而進之﹐胥與勝一餐而止。女子曰「君似有遠行﹐何不飽食﹖「二人乃再餐﹐盡其器﹐臨行謂女子曰﹕」蒙夫人活命之恩﹐恩在肺腑﹐某實亡命之夫﹐倘遇他人﹐願夫人勿言。「女子淒然嘆曰﹕」嗟乎﹐妾侍寡母三十未稼﹐貞明自矢﹐何期饋飯﹐乃與男子交言﹐敗義墮節﹐何以爲人﹐子行矣﹗」伍員別去﹐行數步﹐回頭視之﹐此女抱一大石﹐自投瀨水中而死﹐後人有贊云﹕

溧水之陽﹐擊綿之女﹐惟治母餐﹐不通男語。

矜此旅人﹐發其筐筥﹐君腹𨿽充﹐吾節已窳。

捐此孱軀﹐以存壺矩﹐瀨流不竭﹐玆人千古﹗

伍員見女子投水﹐感傷不已﹐咬破指頭﹐瀝血書二十字於石上﹐曰﹕

爾浣紗﹐我行乞﹐我腹飽﹐爾身溺。

十年之後﹐千金報徳﹗

伍員題訖﹐復恐後人看見﹐掬土以掩之。

過了溧陽﹐復行三百餘里﹐至一地﹐名吳趨。

見一壯士﹐碓顙而深目﹐狀如餓虎﹐聲若巨雷﹐方與一大漢廝打﹐眾人力勸不止﹐門內有一婦人喚曰「專諸不可﹗」其人似有畏懼之狀﹐卽時斂手歸家﹐員深怪之。問於旁人曰「如此壯士﹐而畏婦人乎﹖「旁人告曰﹕」此吾鄕勇士﹐力敵萬人﹐不畏彊禦﹐平生好義﹐見人有不平之事﹐卽出死力相爲﹐適才門內喚聲﹐乃其母也﹐所喚專諸﹐卽此人姓名﹐素有孝行﹐事母無違﹐𨿽當盛怒﹐聞母至卽止。」員嘆曰「此眞烈士矣﹗「次日﹐整衣相訪﹐專諸出迎﹐叩其來歷﹐員具道姓名﹐並受冤始末﹐專諸曰﹕」公負此大冤﹐何不求見吳王﹐借兵報仇﹖」員曰「未有引進之人﹐不敢自媒。「專諸曰﹕」君言是也﹐今日下顧荒居﹐有何見諭﹖」員曰「敬子孝行﹐願與結交。「專諸大喜﹐乃入告於母﹐卽與伍員八拜爲交﹐員長於諸二歲﹐呼員爲兄﹐員請拜見專諸之母﹐專諸復出其妻子相見﹐殺雞爲黍﹐歡如骨肉﹐遂畱員﹑勝二人宿了一夜。

次早﹐員謂專諸曰「某將辭弟入都﹐覓一機會﹐求事吳王。」專諸曰﹕」吳王好勇而驕﹐不如公子光親賢下士﹐將來必有所成。「員曰「蒙弟指教﹐某當牢記﹐異日有用弟之處﹐萬勿見拒﹗」專諸應諾﹐三人分別。

員﹑勝相隨前進﹐來到梅裏。城郭卑隘﹐朝市粗立﹐舟車嚷嚷﹐舉目無親﹐乃藏羋勝於郊外﹐自己被髮佯狂﹐跣足塗面﹐手執斑竹簫一管﹐在市中吹之﹐往來乞食。

其簫曲第一疊云「伍子胥﹐伍子胥﹐跋涉宋﹑鄭身無依﹐千辛萬苦淒復悲﹐父仇不報﹐何以生爲﹖「第二疊云﹕」伍子胥﹐伍子胥﹐昭關一度變須眉﹐千驚萬恐淒復悲﹐兄仇不報﹐何以生爲﹖」第三疊云「伍子胥﹐伍子胥﹐蘆花渡口溧陽溪﹐千生萬死及吳陲﹐吹簫乞食淒復悲﹐身仇不報﹐何以生爲﹖「

市人無有識者。時周景王二十五年﹐吳王僚之七年也。

再說吳公子姬光﹐乃吳王諸樊之子。諸樊薨﹐光應嗣位﹐因守父命﹐欲以次傳位於季札﹐故余祭﹑夷昧以次相及。及夷昧薨後﹐季札不受國﹐仍該立諸樊之後﹐爭柰王僚貪得不讓﹐竟自立爲王。公子光心中不服﹐潛懷殺僚之意﹐其如羣臣皆爲僚黨﹐無與同謀。隱忍於中﹐乃求善相者曰被離﹐舉爲吳市吏﹐囑以諮訪豪傑﹐引爲己輔。

一日﹐伍員吹簫過於吳市﹐被離聞簫聲甚哀﹐再一聽之﹐稍辧其音﹐出見員﹐乃大驚曰「吾相人多矣﹐未見有如此之貌也﹗」乃揖而進之﹐遜於上坐﹐伍員謙讓不敢﹐被離曰﹕」吾聞楚殺忠臣伍奢﹐其子子胥出亡外國﹐子殆是乎﹖「員跼蹐未對﹐被離又曰「吾非禍子者﹐吾見子狀貌非常﹐欲爲子求富貴地耳。」伍員乃訴其實。

早有侍人知其事﹐報知王僚﹐僚召被離引員入見。被離一面使人私報姬光得知﹐一面使伍員沐浴更衣﹐一同入朝﹐進謁王僚﹐王僚奇其貌﹐與之語﹐知其賢﹐卽拜爲大夫之職﹐次日﹐員入謝﹐道及父兄之冤﹐咬牙切齒﹐目中火出﹐王僚壯其气﹐意復憐之﹐許爲興師復仇。

姬光素聞伍員智勇﹐有心收養他﹐聞先謁王僚﹐恐爲僚所親用﹐心中微慍﹐乃往見王僚曰「光聞楚之亡臣伍員﹐來奔我國﹐王以爲何如人﹖「僚曰﹕」賢而且孝。」光曰「何以見之﹗」僚曰「勇壯非常﹐與寡人籌策國事﹐無不中窾﹐是其賢也﹔念父兄之冤﹐未曾須臾忘報﹐乞師於寡人﹐是其孝也﹗」光曰「王許以復仇乎﹖」僚曰「寡人憐其情﹐已許之矣。「光諫曰﹕」萬乘之主﹐不爲匹夫興師。今吳﹑楚構兵已久﹐未見大勝﹐若爲子胥興師﹐是匹夫之恨﹐重於國恥也﹐勝則彼快其憤﹐不勝則我益其辱﹐必不可﹗「王僚以爲然﹐遂罷伐楚之議﹐伍員聞光之入諫﹐曰﹕」光方有內志﹐未可說以外事也﹗「乃辭大夫之職不受﹐光復言於王僚曰﹕」子胥以王不肯興師﹐辭職不受﹐有怨望之心﹐不可用之。「僚遂疏伍員﹐聽其辭去。但賜以陽山之田百畝﹐員與勝遂耕於陽山之野。

姬光私往見之﹐饋以米粟布帛﹐問曰「子出入吳﹑楚之境﹐曾遇有才勇之士﹐略如子胥者乎﹖」員曰「某何足道﹐所見有專諸者﹐眞勇士也﹗」光曰「願因子胥得交於專先生。」員曰﹕」專諸去此不遠﹐當卽召之﹐明旦可入謁也﹗「光曰﹕」旣是才勇之士﹐某卽當造請﹐豈敢召乎﹖「乃與伍員同車共載﹐直造專諸之家。

專諸方在街坊磨刀﹐爲人屠豕﹐見車馬紛紛﹐方欲走避﹐伍員在車上呼曰「愚兄在此。「專諸慌忙停刀﹐候伍員下車相見﹐員指公子光曰﹕」此吳國長公子﹐慕吾弟英雄﹐特來造見﹐弟不可辭。」專諸曰「某閭巷小民﹐有何徳能﹐敢煩大駕。「遂揖公子光而進﹐篳門蓬戶﹐低頭而入﹐公子光先拜﹐致生平相慕之意﹐專諸答拜。光奉上金帛爲贄﹐專諸固讓﹐伍員從旁力勸﹐方才肯受。自此專諸遂投於公子光門下。

光使人日饋粟肉﹐月給布帛﹐又不時存問其母﹐專諸甚感其意﹐一日﹐問光曰「某村野小人﹐蒙公子豢養之恩﹐無以爲報﹐倘有差遣﹐惟命是從。」光乃屏左右﹐述其欲刺王僚之意。

專諸曰「前王夷昧卒﹐其子分自當立﹐公子何名而欲害之﹗」光備言祖父遺命﹐以次相傳之故﹐「季札旣辭﹐宜歸適長﹐適長之後﹐卽光之身也﹐僚安得爲君哉﹐吾力弱不足以圖大事﹐故欲借助於有力者。「專諸曰﹕」何不使近臣從容言於王側﹐陳前王之命﹐使其退位﹐何必私備劍士﹐以傷先王之徳﹖」光曰「僚貪而恃力﹐知進之利﹐不能退讓﹐若與之言﹐反生忌害﹐光與僚勢不兩立。」專諸奮然曰「公子之言是也﹐但諸有老母在堂﹐未敢以死相許。「光曰﹕」吾亦知爾母老子幼﹐然非爾無與圖事者﹐苟成其事﹐君之子母﹐卽吾子母也﹐自當盡心養育﹐豈敢有負於君哉﹖」專諸沈思良久﹐對曰「凡事輕舉無功﹐必圖萬全。夫魚在千仞之淵﹐而入漁人之手者﹐以香餌在也﹐欲刺王僚﹐必先投王之所好﹐乃能親近其身﹐不知王所好何在﹖「光曰﹕」好味。」專諸曰「味中何者最甘﹖「光曰﹕」尢好魚炙﹖」專諸曰「某請暫辭﹖「公子光曰﹕」壯士何往﹖」專諸曰「某往學治味﹐庶可近吳王耳﹗「專諸遂往太湖學炙魚﹐凡三月﹐嘗其炙者﹐皆以爲美﹐然後復見姬光﹐光乃藏專諸於府中。髯翁有詩云﹕

剛直人推伍子胥﹐也因獻媚進專諸。

欲知弒械從何起﹖三月湖邊學炙魚。

姬光召伍子胥﹐謂﹕」專諸已精其味矣﹐何以得近吳王﹖「員對曰「夫鴻鵠所以不可制者﹐以羽翼在也﹔欲制鴻鵠﹐必先去其羽翼。吾聞公子慶忌﹐筋骨如鐵﹐萬夫莫當﹐手能接飛鳥﹐步能格猛獸﹐王僚得一慶忌﹐旦夕相隨﹐尙且難以動手。況其母弟掩余﹑燭庸並握兵權﹐𨿽有擒龍搏虎之勇﹐鬼神不測之謀﹐安能濟事﹖公子欲除王僚﹐必先去此三子﹐然後大位可圖﹐不然﹐𨿽幸而成事﹐公子能安然在位乎﹖」光俯思半晌﹐恍然曰﹕」君言是也﹐且歸爾田﹐俟有間隙﹐然後相議耳﹗「員乃辭去。

是年﹐周景王崩﹐有嫡世子曰猛﹐次曰匄﹐長庶子曰朝。景王寵愛朝﹐囑於大夫賓孟欲更立世子之位﹐未行而崩。劉獻公摯亦卒﹐子劉卷字伯蚡嗣立﹐素與賓孟有隙﹐遂同單穆公劫殺賓孟﹐立世子猛﹐是爲悼王。

尹文公固﹑甘平公魚酋﹑召莊公奐﹐素附子朝﹐三家合兵﹐使上將南宮極率之以攻劉捲﹐捲出奔揚。單旗奉王猛次於皇。子朝使其黨厀肹伐皇﹐肹敗死。晉頃公聞王室大亂﹐遣大夫籍談﹑荀躒帥師納王於王城﹐尹固亦立子朝於京。

未幾﹐王猛病卒﹐單旗﹑劉捲復立其弟匄﹐是爲敬王﹐居翟泉﹐周人呼匄爲東王﹐朝爲西王﹐二王互相攻殺﹐六年不決。召莊公奐卒﹐南宮極爲天雷震死﹐人心聳懼﹐晉大夫荀躒﹐復率諸侯之師﹐納敬王於成周﹐擒尹固﹐子朝兵潰﹐召奐之子嚚反攻子朝﹐朝出奔楚﹐諸侯遂城成周而還。

敬王以召嚚爲反覆﹐與尹固同斬於市﹐周人快之﹐此是後話。

且說周敬王卽位之元年﹐吳王僚之八年也。時楚故太子建之母在鄖﹐費無極恐其爲伍員內應﹐勸平王誅之﹐建母聞之﹐陰使人求救於吳﹐吳王僚使公子光往鄖取建母﹐行及鍾離﹐楚將薳越帥師拒之﹐馳報郢都。

平王拜令尹陽匄爲大將﹐並徵陳﹑蔡﹑胡﹑沈﹑許五國之師﹐胡子名髡﹐沈子名逞﹐二君親自引兵﹐陳遣大夫夏嚙﹐頓﹑胡二國亦遣大夫助戰﹐胡﹑沈﹑陳之兵營於右﹐頓﹑許﹑蔡之兵營於左﹐薳越大軍居中。姬光亦馳報吳王﹐王僚同公子掩余率大軍一萬﹐罪人三千﹐來至雞父下寨。

兩邊尙未約戰﹐適楚令尹陽匄暴疾卒﹐薳越代領其眾。

姬光言於王僚曰「楚亡大將﹐其軍已喪气矣﹐諸侯相從者𨿽眾﹐然皆小國﹐畏楚而來﹐非得已也。胡﹑沈之君﹐幼不習戰﹐陳夏嚙勇而無謀﹐頓﹑許﹑蔡三國久困楚令﹐其心不服﹐不肯盡力。七國同役而不同心﹐楚帥位卑無威﹐若分師先犯胡﹑沈與陳﹐必先奔﹐諸國乖亂﹐楚必震懼﹐可全敗也。請示弱以誘之﹐而以精卒持其後。」王僚從其計﹐乃爲三陣﹐自率中軍﹐姬光在左﹐公子掩余在右﹐各飽食嚴陣以待。先遣罪人三千﹐亂突楚之右營。

時秋七月晦日﹐兵家忌晦﹐故胡子髡﹑沈子逞及陳夏嚙﹐俱不做整備﹐及聞吳兵到﹐開營擊之﹐罪人原無紀律﹐或奔或止﹐三國以吳兵散亂﹐彼此爭功追逐﹐全無隊伍。姬光帥左軍乘亂進擊﹐正遇夏嚙﹐一戟刺於馬下。胡﹑沈二君心慌﹐奪路欲走﹐公子掩余右軍亦到﹐二君如飛禽入网﹐無處逃脫﹐俱爲吳軍所獲。軍士死者無數﹐生擒甲士八百餘人。姬光喝教將胡﹑沈二君斬首﹐卻縱放甲士﹐使奔報楚之左軍﹐言「胡﹑沈二君及陳大夫俱被殺矣﹗」許﹑蔡﹑頓三國將士﹐嚇得心膽墮地﹐不敢出戰﹐各尋走路。王僚合左右二軍﹐如泰山一般倒壓下來﹐中軍薳越未及成陣﹐軍士散其大半﹐吳兵隨後掩殺﹐殺得屍橫徧野﹐流血成渠﹐薳越大敗﹐奔五十里方脫﹐姬光直入鄖陽﹐迎取楚夫人以歸。

蔡人不敢拒敵﹐薳越收拾敗兵﹐止存其半﹐聞姬光單師來鄖陽取楚夫人﹐乃星夜赴之﹐比及楚軍至蔡﹐吳兵已離鄖陽二日矣﹐薳越知不可追﹐仰天嘆曰「吾受命守關﹐不能緝獲亡臣﹐是無功也﹔旣喪七國之師﹐又失君夫人﹐是有罪也。無一功而負二罪﹐何面復見楚王乎﹖「遂自縊而死。

楚平王聞吳師勢大﹐心中甚懼﹐用囊瓦爲令尹﹐以代陽匄之位。瓦獻計謂郢城卑狹﹐更於其東辟地﹐築一大城﹐比舊髙七尺﹐廣二十餘里﹐名舊城爲紀南城﹐以其在紀山之南也﹔新城仍名郢﹐徙都居之﹔復築一城於西﹐以爲右臂﹐號曰麥城。三城似品字之形﹐聯絡有勢﹐楚人皆以爲瓦功﹐沈尹戍笑曰「子常不務修徳政﹐而徒事興築﹐吳兵若至﹐𨿽十郢城何益哉﹖」囊瓦欲雪雞父之恥﹐大治舟楫﹐操演水軍﹐三月﹐水手習熟﹐囊瓦率舟師﹐從大江直逼吳疆﹐耀武而還。吳公子光聞楚師犯邊﹐星夜來援﹐比至境上﹐囊瓦已還師矣﹐姬光曰﹕」楚方耀武而還﹐邊人必不爲備。「乃潛師襲巢滅之﹐並滅鍾離﹐奏凱而歸。

楚平王聞二邑被滅﹐大驚﹐遂得心疾﹐久而不愈﹐至敬王四年﹐疾篤﹐召囊瓦及公子申﹐至於榻前﹐以太子珍囑之而薨。囊瓦與郤宛商議曰「太子珍年幼﹐且其母乃太子建所聘﹐非正也﹐子西長而好善﹐立長則名順﹐建善則國治﹐誠立子西﹐楚必賴之。」郤宛以囊瓦之言﹐告於公子申﹐申怒曰﹕」若廢太子﹐是彰君王之穢行也。太子秦出﹐其母已立爲君夫人﹐可謂非嫡嗣乎﹖棄嫡而失大援﹐外內惡之﹐令尹欲以利禍我﹐其病狂乎﹖再言及﹐吾必殺之﹗「囊瓦懼﹐乃奉珍主喪卽位﹐攺名曰軫﹐是爲昭王。囊瓦仍爲令尹﹐伯郤宛爲左尹﹐鄢將師爲右尹﹐費無極以師傅舊恩﹐同執國政。

卻說鄭定公聞吳人取楚夫人以歸﹐乃使人賫珠玉簪珥追送之﹐以解殺建之恨。

楚夫人至吳﹐吳王賜宅西門之外﹐使羋勝奉之。伍員聞平王之死﹐捶胸大哭﹐終日不止﹐公子光怪而問曰「楚王乃子仇人﹐聞死當稱快﹐胡反哭之﹗」員曰「某非哭楚王也﹐恨吾不能梟彼之頭﹐以雪吾恨﹐使得終於牖下耳﹗」光亦爲嗟嘆。胡曾先生有詩曰﹕

父兄冤恨未曾酬﹐已報淫狐獲首邱。

手刃不能償夙願﹐悲來霜鬢又添秋。

伍員自恨不能及平王之身﹐報其仇怨﹐一連三夜無眠﹐心中想出一个計策來﹐謂姬光曰「公子欲行大事﹐尙無間可乘耶﹖」光曰「晝夜思之﹐未得其便。」員曰﹕」今楚王新歿﹐朝無良臣﹐公子何不奏過吳王﹐乘楚喪亂之中﹐發兵南伐﹐可以圖霸。「光曰「倘遣吾爲將﹐柰何﹖」員曰﹕」公子誤爲墜車而得足疾者﹐王必不遣﹐然後薦掩余﹑燭庸爲將﹐更使公子慶忌結連鄭﹑衛﹐共攻楚國﹐此一网而除三翼﹐吳王之死在目下矣。「光又問曰「三翼𨿽去﹐延陵季子在朝﹐見我行篡﹐能容我乎﹖」員曰「吳﹑晉方睦﹐再令季子使晉﹐以窺中原之釁﹐吳王好大而疏於計﹐必然聽從﹐待其遠使歸國﹐大位已定﹐豈能復議廢立哉﹖」光不覺下拜曰﹕」孤之得子胥﹐乃天賜也﹗「

次日﹐以乘喪伐楚之利﹐入言於王僚﹐僚欣然聽之。光曰「此事某應效勞﹐柰因墜車損其足脛﹐方就醫療﹐不能任勞。「僚曰﹕」然則何人可將﹖」光曰「此大事﹐非至親信者﹐不可托也﹐王自擇之。」僚曰「掩余﹑燭庸可乎﹖」光曰「得人矣。「光又曰﹕」向來晉﹑楚爭霸﹐吳爲屬國﹐今晉旣衰微﹐而楚復屢敗﹐諸侯離心﹐未有所歸﹐南北之政﹐將歸於東﹐若遣公子慶忌往收鄭﹑衛之兵﹐並力攻楚﹔而使延陵季子聘晉﹐以觀中原之釁。王簡練舟師﹐以擬其後﹐霸可成也﹗「

王僚大喜﹐使掩余﹑燭庸帥師伐楚﹐季札聘於晉國﹐惟慶忌不遣。

單說掩余﹑燭庸引師二萬﹐水陸並進﹐圍楚潛邑﹐潛邑大夫堅守不出﹐使人入楚告急。

時楚昭王新立﹐君幼臣讒﹐聞吳兵圍潛﹐舉朝慌急無措﹐公子申進曰「吳人乘喪來伐﹐若不出兵迎敵﹐示之以弱﹐啟其深入之心﹐依臣愚見﹐速令左司馬沈尹戍率陸兵一萬救潛﹐再遣左尹郤宛率水軍一萬﹐從淮汭順流而下﹐截住吳兵之後﹐使他首尾受敵﹐吳將可坐而擒矣。」昭王大喜﹐遂用子西之計﹐調遣二將﹐水陸分道而行。

卻說掩余﹑燭庸正圍潛邑﹐諜者報﹕「救兵來到。「二將大驚﹐分兵一半圍城﹐一半迎敵﹐沈尹戍堅壁不戰﹐使人四下將樵汲之路﹐俱用石子壘斷﹐二將大驚﹐探馬又報﹕」楚將郤宛引舟師從淮汭塞斷江口。」吳兵進退兩難﹐乃分作兩寨﹐爲犄角之勢﹐與楚將相持﹐一面遣人入吳求救﹐姬光曰「臣向者欲徵鄭﹑衛之兵﹐正爲此也﹐今日遣之﹐尙未爲晚。「王僚乃使慶忌糾合鄭﹑衛﹐四公子俱調開去了﹐單畱姬光在國。

伍員乃謂光曰「公子曾覓利匕首乎﹐欲用專諸﹐此其時矣﹗」光曰「然﹐昔越王允常﹐使歐冶子造劍五枚﹐獻其三枚於吳﹐一曰『湛盧』﹐二曰『磐郢』﹐三曰『魚腸』。『魚腸』﹐乃匕首也﹐形𨿽短狹﹐砍鐵如泥﹐先君以賜我﹐至今寶之﹐藏於牀頭﹐以備非常。此劍連夜發光﹐意者神物欲自試﹐將飽王僚之血乎﹖」遂出劍與員觀之﹐員誇獎不已﹐卽召專諸以劍付之﹐專諸不待開言﹐已知光意﹐慨然曰「王﹐信可殺也﹐二弟遠離﹐公子出使﹐彼孤立耳﹐無如我何﹐但死生之際﹐不敢自主﹐候稟過老母﹐方敢從命。」專諸歸視其母﹐不言而泣。母曰﹕」諸何悲之甚也﹐豈公子欲用汝耶﹖吾舉家受公子恩養﹐大徳當報﹐忠孝豈能兩全﹐汝必亟往﹐勿以我爲念。汝能成人之事﹐垂名後世﹐我死亦不朽矣﹗「專諸猶依依不捨﹐母曰﹕」吾思飲淸泉﹐可於河下取之。「專諸奉命汲泉於河﹐比及回家﹐不見老母在堂﹐問其妻﹐妻對曰「姑適言困倦﹐閉戶思臥﹐戒勿驚之。」專諸心疑﹐啟牖而入﹐老母自縊於牀上矣。髯仙有詩云﹕

願子成名不惜身﹐肯將孝子換忠臣。

世間盡爲貪生誤﹐不及區區老婦人。

專諸痛哭一場﹐收拾殯殮﹐葬於西門之外﹐謂其妻曰「吾受公子大恩﹐所以不敢盡死者﹐爲老母也﹐今老母已亡﹐吾將赴公子之急﹐我死﹐汝母子必蒙公子恩眷﹐勿爲我牽掛。「言畢﹐來見姬光﹐言母死之事。光十分不過意﹐安慰了一番﹐良久﹐然後復論及王僚之事﹐專諸曰﹕」公子盍設享以請吳王﹐王若肯來﹐事八九濟矣﹗「光乃入見王僚曰﹕」有庖人從太湖來﹐新學炙魚﹐味甚鮮美﹐異於他炙﹐請王辱臨下捨而嘗之﹗」王僚好的是魚炙﹐遂欣然許諾﹕「來日當過王兄府上﹐不必過費。「光是夜預伏甲士於窟室之中﹐再命伍員暗約死士百人﹐在外接應﹐於是大張飲具。

次早﹐復請王僚﹐僚入宮﹐告其母曰「公子光具酒相延﹐得無有他謀乎﹖」母曰「光心气怏怏﹐常有愧恨之色﹐此番相請﹐諒無好意﹐何不辭之﹗」僚曰「辭則生隙﹐若嚴爲之備﹐又何懼哉﹗」於是被犭唐猊之甲三重﹐陳設兵衛﹐自王宮起﹐直至光家之門﹐街衢皆滿﹐接連不斷。

僚駕及門﹐光迎入拜見﹐旣入席安坐﹐光侍坐於傍﹐僚之親戚近信布滿堂階﹐侍席力士百人﹐皆操長戟﹐帶利刀﹐不離王之左右﹐庖人獻饌﹐皆從庭下搜簡更衣﹐然後膝行而前﹐十餘力士握劍夾之以進﹐庖人置饌﹐不敢仰視﹐復膝行而出﹐光獻觴致敬﹐忽作口止坐足﹐僞爲痛苦之狀﹐乃前奏曰「光足疾舉發﹐痛徹心髓﹐必用大帛纏緊﹐其痛方止﹐幸王寬坐須臾﹐容裹足便出﹗「僚曰﹕」王兄請自方便﹗」光一步一躓﹐入內潛進窟室中去了。少頃﹐專諸告進魚炙﹐搜簡如前﹐誰知這口魚腸短劍﹐已暗藏於魚腹之中﹐力士挾專諸膝行至於王前﹐用手擘魚以進﹐忽地抽出匕首﹐徑椎王僚之胸﹐手勢去得十分之重﹐直貫三層堅甲﹐透出背脊﹐王僚大叫一聲﹐登時气絕﹐侍衛力士一擁齊上﹐刀戟並舉﹐將專諸剁做肉泥。堂中大亂。

姬光在窟室中知已成事﹐乃縱甲士殺出﹐兩下交斗﹐這一邊知專諸得手﹐威加十倍﹐那一邊見王僚已亡﹐勢減三分﹐僚眾一半被殺﹐一半奔逃﹐其所設軍衛﹐俱被伍員引眾殺散﹐奉姬光升車入朝﹐聚集羣臣﹐將王僚背約自立之罪﹐宣布國人明白﹕「今日非光貪位﹐實乃王僚之不義也﹐光權攝大位﹐待季子返國﹐仍當奉之﹗「乃收拾王僚屍首﹐殯殮如禮。

又厚葬專諸﹐封其子專毅爲上卿﹐封伍員爲行人之職﹐待以客禮而不臣﹐市吏被離舉薦伍員有功﹐亦升大夫之職﹐散財發粟﹐以賑窮民﹐國人安之。

姬光心念慶忌在外﹐使善走者覘其歸期﹐姬光自率大兵﹐屯於江上以待之。慶忌中途聞變﹐卽馳去﹐姬光乘駟馬追之﹐慶忌棄車而走﹐其行如飛﹐馬不能及﹐光命集矢射之﹐慶忌挽手接矢﹐無一中者﹐姬光知慶忌必不可得﹐乃誡西鄙嚴爲之備﹐遂還吳國。

又數日﹐季札自晉歸﹐知王僚已死﹐徑往其墓﹐舉哀成服﹐姬光親詣墓所﹐以位讓之﹐曰「此祖父諸叔之意也﹗」季札曰﹕」汝求而得之﹐又何讓爲﹐苟國無廢祀﹐民無廢主﹐能立者卽吾君矣﹗「光不能彊﹐乃卽吳王之位﹐自號爲闔閭。季札退守臣位﹐此周敬王五年事也。札恥爭國之事﹐老於延陵﹐終身不入吳國﹐不與吳事。時人髙之﹐及季札之死﹐葬於延陵﹐孔子親題其碑曰「有吳延陵季子之墓。」史臣有贊云﹕

貪夫殉利﹐簞豆見色。

《春秋》爭弒﹐不顧骨肉。

孰如季子﹐始終讓國。

堪愧僚光﹐無慚泰伯。

宋儒又論季札辭國生亂﹐爲賢名之玷﹐有詩云﹕

只因一讓啟羣爭﹐辜負前人次及情。

若使延陵成父志﹐蘇臺麋鹿豈縱橫﹖

且說掩余﹑燭庸困在潛城﹐日久救兵不至﹐正在躊躇脫身之計﹐忽聞姬光弒主奪位﹐二人放聲大哭﹐商議道﹕「光旣行弒奪之事﹐必不相容。欲要投奔楚國﹐又恐楚不相信﹐正是『有家難奔﹐有國難投』﹐如何是好﹖「燭庸曰﹕」目今困守於此﹐終無了期﹐且乘夜從僻路逃奔小國﹐以圖後舉﹗」掩余曰「楚兵前後圍裹﹐如飛鳥入籠﹐焉能自脫﹖「燭庸曰﹕」吾有一計﹐傳令兩寨將士﹐詐稱來日欲與楚兵交鋒﹐至夜半﹐與兄微服密走﹐楚兵不疑。「

掩余然其言﹐兩寨將士秣馬蓐食﹐專候軍令布陣﹐掩余與燭庸同心腹數人﹐扮作哨馬小軍﹐逃出本營﹐掩余投奔徐國﹐燭庸投奔鍾吾。及天明﹐兩寨皆不見其主將﹐士卒混亂﹐各搶船隻奔歸吳國﹐所棄甲兵無數﹐皆被郤宛水軍所獲﹐諸將欲乘吳之亂﹐遂伐吳國。郤宛曰「彼乘我喪非義﹐吾柰何效之﹗」乃與沈尹戍一同班師。獻吳俘﹐楚昭王以郤宛有功﹐以所獲甲兵之半賜之﹐每事諮訪﹐甚加敬禮。費無極忌之益深﹐乃生一計﹐欲害郤宛。畢竟費無極用何計策﹖且看下回分解。

第七十四回

囊瓦懼謗誅無極要離貪名刺慶忌

話說費無極心忌伯郤宛﹐與鄢將師商量出一个計策來﹐詐謂囊瓦曰「子惡欲設享相延﹐托某探相國之意﹐未審相國肯降重否﹖」囊瓦曰﹕」彼若見招﹐豈有不赴之理﹖「無極又謂郤宛曰「令尹向吾言﹐欲飲酒於吾子之家﹐未知子肯爲治具否﹖托吾相探。」郤宛不知是計﹐應曰﹕」某位居下僚﹐蒙令尹枉駕﹐誠爲榮幸。明日當備艸酌奉候﹐煩大夫致意。「無極曰「子享令尹﹐以何物致敬﹖」郤宛曰﹕」未知令尹所好何在﹖「無極曰「令尹最好者﹐堅甲利兵也﹐所以欲飲酒於公家者﹐以吳之俘獲半歸於子﹐故欲借觀耳﹐子盡出所有﹐吾爲子擇之。」郤宛果然將楚平王所賜﹐及家藏兵甲﹐盡出以示無極﹐無極取其堅利者﹐各五十件﹐曰﹕」足矣﹐子帷而寘諸門﹐令尹來必問﹐問則出以示之﹐令尹必愛而玩之﹐因以獻焉﹐若他物﹐非所好也﹗「郤宛信以爲然﹐遂設帷於門之左﹐將甲兵置於帷中﹐盛陳肴核﹐托費無極往邀囊瓦。

囊瓦將行﹐無極曰「人心不可測也﹐吾爲子先往﹐探其設享之狀﹐然後隨行﹗」無極去少頃﹐踉蹌而來﹐喘吁未定﹐謂囊瓦曰﹕」某幾誤相國﹐子惡今日相請﹐非懷好意﹐將不利於相國也﹐適見帷兵甲於門﹐相國誤往﹐必遭其毒﹗「囊瓦曰「子惡素與我無隙﹐何至如此﹖」無極曰﹕」彼恃王之寵﹐欲代子爲令尹耳﹐且吾聞子惡陰通吳國﹐救潛之役﹐諸將欲遂伐吳國﹐子惡私得吳人之賂﹐以爲乘亂不義﹐遂彊左司馬班師而回﹐夫吳乘我喪﹐我乘吳亂﹐正好相報﹐柰何去之﹗非得吳賂﹐焉肯違眾輕退﹩子惡若得志﹐楚國危矣﹗「囊瓦意猶未信﹐更使左右往視﹐回報﹕「門幕中果伏有甲兵。」囊瓦大怒﹐卽使人請鄢將師至﹐訴以郤宛欲謀害之事﹐將師曰﹕」郤宛與陽令終﹑陽完﹑陽佗﹑晉陳三族合黨﹐欲專楚政﹐非一日矣﹗「囊瓦曰「異國匹夫﹐乃敢作亂﹐吾當手刃之﹗」遂奏聞楚王﹐令鄢將師率兵甲以攻伯氏﹐伯郤宛知爲無極所賣﹐自刎而死﹐其子伯嚭懼禍逃出郊外去了。

囊瓦命焚伯氏之居﹐國人莫肯應者﹐瓦益怒﹐出令曰「不焚伯氏﹐與之同罪﹗」眾人盡知郤宛是个賢臣﹐誰肯焚燒其宅﹐被囊瓦逼迫不過﹐各取禾槁一把在手﹐投於伯氏門外而走﹐瓦乃親率家眾﹐將前後門圍住﹐放起大火﹐可憐左尹府第一區﹐登時化爲灰燼﹐連郤宛之屍﹐亦燒毀無存﹐盡滅伯氏之族。

復拘陽令終﹑陽完﹑陽佗﹑晉陳﹐誣以通吳謀叛﹐皆殺之﹐國中無不稱冤者。

忽一日﹐囊瓦於月夜登樓﹐聞市上歌聲﹐朗然可辧﹐瓦聽之﹐其歌云「

莫學郤大夫﹐忠而見誅﹔身旣死﹐骨無餘。

楚國無君﹐惟費與鄢﹐令尹木偶﹐爲人作繭﹐天若有知﹐報應立顯﹗「

瓦急使左右察其人不得。但見市廛家家祀神﹐香火相接﹐問﹕「神何姓名﹖」答曰「卽楚忠臣伯郤宛也﹐無罪枉殺﹐冀其上訴於天耳﹗」左右還報囊瓦﹐瓦乃訪之朝中。公子申等皆言﹕」郤宛無通吳之事﹗「瓦心中頗悔。

沈尹戍聞郊外賽神者﹐皆咒詛令尹﹐乃來見囊瓦曰「國人胥怨矣﹗相國獨不聞乎﹖夫費無極﹐楚之讒人也﹐與鄢將師共爲蒙蔽。去朝吳﹐出蔡侯朱﹐教先王爲滅倫之事﹐致太子建身死外國﹐冤殺伍奢父子﹐今又殺左尹﹐波及陽﹑晉二家。百姓怨此二人﹐入於骨髓﹐皆云相國縱其爲惡﹐怨詈咒詛﹐徧於國中。夫殺人以掩謗﹐仁者猶不爲﹐況殺人以興謗乎﹖子爲令尹﹐而縱讒慝以失民心﹐他日楚國有事﹐寇盜興於外﹐國人叛於內﹐相國其危哉﹖與其信讒以自危﹐孰若除讒以自安耶﹖」

囊瓦瞿然下席﹐曰「是瓦之罪也﹐願司馬助吾一臂﹐誅此二賊﹗」沈尹戍曰﹕」此社稷之福﹐敢不從命﹖「沈尹戍卽使人揚言於國中曰「殺左尹者﹐皆費﹑鄢二人所爲﹐令尹已覺其姦﹐今往討之﹐國人願從者皆來﹗」言猶未畢﹐百姓爭執兵先驅﹐囊瓦乃收費無極﹑鄢將師數其罪﹐梟之於市﹐國人不待令尹之命﹐將火焚兩家之宅﹐盡滅其黨。於是謗詛方息﹐史臣有詩云﹕

不焚伯氏焚鄢費﹐公論公心在國人。

令尹早同司馬計﹐讒言何至害忠臣﹖

又有一詩﹐言鄢﹑費二人一生害人﹐還以自害﹐讒口作惡﹐亦何益哉﹖詩云﹕

順風放火去燒人﹐忽地風回燒自身。

毒計姦謀渾似此﹐惡人幾个不遭屯﹖

再說吳王闔閭元年﹐乃周敬王之六年也﹐闔閭訪國政於伍員﹐曰「寡人欲彊國圖霸﹐如何而可﹖」伍員頓首垂淚而對曰「臣﹐楚國之亡虜也﹐父兄含冤﹐骸骨不葬﹐魂不血食﹐蒙垢受辱﹐來歸命於大王﹐幸不加戮﹐何敢與聞吳國之政﹖」

闔閭曰「非夫子﹐寡人不免屈於人下﹐今幸蒙一言之教﹐得有今日﹐方且托國於子﹐何故中道忽生退志﹖豈以寡人爲不足耶﹖」

伍員對曰「臣非以大王爲不足也。臣聞『疏不間親﹐遠不間近』。臣豈敢以羈旅之身﹐居吳國謀臣之上乎﹐況臣大仇未報﹐方寸搖搖﹐自不知謀﹐安能謀國﹖」

闔閭曰「吳國謀臣﹐無出子右者﹐子勿辭﹐俟國事稍定﹐寡人爲子報仇﹐惟子所命﹗「伍員曰﹕」王所謀者﹐何也﹖「

闔閭曰「吾國僻在東南﹐險阻卑濕﹐又有海潮之患﹐倉庫不設﹐田疇不墾﹐國無守禦﹐民無固志﹐無以威示鄰國﹐爲之柰何﹖」伍員對曰﹕」臣聞治民之道﹐在安居而理﹔夫霸王之業﹐從近制遠。必先立城郭﹐設守備﹐實倉廩﹐治兵革﹐使內有可守﹐而外可以應敵。「闔閭曰「善﹐寡人委命於子﹐子爲寡人圖之。」

伍員乃相土形之髙卑﹐嘗水味之鹹淡﹐乃於姑蘇山東北三十里得善地﹐造築大城﹐周回四十七里。陸門八﹐象天八風﹔水門八﹐法地八聰。哪八門﹖南曰盤門蛇門﹐北曰齊門平門﹐東曰婁門匠門﹐西曰閶門胥門。盤門者﹐以水之盤曲也﹔蛇門者﹐以在巳方﹐生肖屬蛇也﹔齊門者﹐以齊國在其北也﹔平門者﹐水陸地相稱也﹔婁門者﹐婁江之水所聚也﹔匠門者﹐聚匠作於此也﹔閶門者﹐通閶闔之气也﹔胥門者﹐向姑胥山也。越在東南﹐正在巳方﹐故蛇門之上﹐刻有木蛇﹐其首向內﹐示越之臣服於吳也。

南向復築小城﹐周圍十里﹐南北西俱有門﹐惟東不開門﹐欲以絕越之光明也。吳地在東爲辰方﹐生肖屬龍﹐故小城南門上爲兩鯢﹐以象龍角。

城郭旣成﹐迎闔閭自梅裏徙都於此。城中前朝後市﹐左祖右社﹐倉廩府庫﹐無所不備。大選民卒﹐教以戰陣射禦之法。別築一城於鳳凰山之南﹐以備越寇﹐名南武城﹐闔閭以﹐魚腸﹐爲不祥之物﹐函封不用。築冶城於牛首山﹐鑄劍數千﹐號曰「扁諸」。

又訪得吳人幹將﹐與歐冶子同師﹐使居匠門﹐別鑄利劍。幹將乃采五山之鐵精﹐六合之金英﹐候天伺地﹐妙選時日﹐天地下降﹐百神臨觀﹐聚炭如邱﹐使童男童女三百人﹐裝炭鼓橐﹐如是三月﹐而金鐵之精不銷。幹將不知其故﹐其妻莫邪謂曰「夫神物之化﹐須人气而後成﹐今子作劍三月不就﹐得無待人而成乎﹖」幹將曰「昔吾師爲冶不化﹐夫妻俱入鑪中﹐然後成物﹐至今卽山作冶﹐必麻絰艸衣祭鑪﹐然後敢發﹐今吾鑄劍不成﹐亦若是耶﹖」莫邪曰「師能爍身以成神器﹐吾何難效之﹗」於是莫邪沐浴斷髮剪爪﹐立於鑪傍﹐使男女復鼓橐﹐炭火方烈﹐莫邪自投於鑪﹐頃刻銷鑠﹐金鐵俱液﹐遂瀉成二劍﹐先成者爲陽﹐卽名﹐幹將﹐﹐後成者爲陰﹐卽名﹐莫邪﹐。陽作龜文﹐陰作漫理。幹將匿其陽﹐止以﹐莫邪﹐獻於吳王﹐王試之石﹐應手而開。今虎邱﹐試劍石﹐是也。

王賞之百金。其後吳王知幹將匿劍﹐使人往取﹐如不得劍﹐卽當殺之﹐幹將取劍出觀﹐其劍自匣中躍出﹐化爲靑龍﹐幹將乘之﹐升天而去﹐疑已作劍仙矣。使者還報﹐吳王嘆息﹐自此益寶﹐莫邪﹐。「莫邪﹐畱吳﹐不知下落。

直至六百餘年之後﹐晉朝張華丞相見牛斗之間有紫气﹐聞雷煥妙達象緯﹐召而問之﹐煥曰「此寶劍之精﹐在豫章丰城。」華卽補煥爲丰城令。煥旣到縣﹐掘獄屋基﹐得一石函﹐長逾六尺﹐廣三尺﹐開視之﹐內有雙劍。以南昌西山之土拭之﹐光芒艷發﹐以一劍送華﹐畱一劍自佩之。華報曰﹕」詳觀劍文﹐乃『幹將』也﹐尙有』莫邪『﹐何爲不至﹖𨿽然﹐神物終當合耳。「其後煥同華佩劍過延平津﹐劍忽躍出入水﹐急使人入水求之﹐惟見兩龍張鬣相向﹐五色炳耀﹐使人恐懼而退。以後二劍更不出現﹐想神物終歸天上矣﹗今丰城縣有劍池﹐池前石函﹐土瘞其半﹐俗呼石門﹐卽雷煥得劍處。此乃﹐幹將﹐﹑﹐莫邪﹐之結末也。後人有《寶劍銘》云﹕

五山之精﹐六气之英﹔煉爲神器﹐電燁霜凝。

虹蔚波映﹐龍藻龜文﹔斷金切玉﹐威動三軍。

話說吳王闔閭旣寶﹐莫邪﹐﹐復募人能作金鉤者﹐賞以百金。國人多有作鉤來獻者。

有鉤師貪王之重賞﹐將二子殺之﹐取其血以釁金﹐遂成二鉤﹐獻於吳王。

越數日﹐其人詣宮門求賞﹐吳王曰「爲鉤者眾﹐爾獨求賞﹐爾之鉤何以異於人乎﹖」鉤師曰﹕」臣利王之賞﹐殺二子以成鉤﹐豈他人可比哉﹖「王命取鉤﹐左右曰「已混入眾鉤之中﹐形制相似﹐不能辧識。」鉤師曰﹕」臣請觀之﹗「左右悉取眾鉤﹐置於鉤師之前﹐鉤師亦不能辧。乃向鉤呼二子之名曰﹕」吳鴻﹑扈稽﹐我在於此﹐何不顯靈於王前也﹖「叫聲未絕﹐兩鉤忽飛出﹐貼於鉤師之胸。

吳王大驚曰「爾言果不謬矣﹗」乃以百金賞之。遂與﹐莫邪﹐俱佩服於身。

其時楚伯嚭出奔在外﹐聞伍員已顯用於吳﹐乃奔吳﹐先謁伍員。員與之相對而泣﹐遂引見闔閭。闔閭問曰「寡人僻處東海﹐子不遠千里﹐遠辱下土﹐將何以教寡人乎﹖「嚭曰﹕」臣之祖父﹐效力於楚再世矣。臣父無罪﹐橫被焚戮。臣亡命四方﹐未有所屬。今聞大王髙義﹐收伍子胥於窮厄﹐故不遠千里﹐束身歸命﹐惟大王死生之﹗」闔閭惻然﹐使爲大夫﹐與伍員同議國事。

吳大夫被離私問於伍員曰「子何見而信嚭乎﹖「員曰﹕」吾之怨正與嚭同﹐諺云「同疾相憐﹐同憂相救。』驚翔之鳥﹐相隨而集﹔瀨下之水﹐因復俱流。子何怪焉﹖」被離曰﹕」子見其外﹐未見其內也。吾觀嚭之爲人﹐鷹視虎步﹐其性貪佞﹐專功而擅殺﹐不可親近。若重用之﹐必爲子累。「伍員不以爲然﹐遂與伯嚭俱事吳王。後人論被離旣識伍員之賢﹐又識伯嚭之佞﹐眞神相也。員不信其言﹐豈非天哉﹖有詩云﹕

能知忠勇辧姦回﹐神相如離亦異哉﹗

若使子胥能預策﹐豈容糜鹿到蘇臺﹖

話分兩頭。再說公子慶忌逃奔於艾城﹐招納死士﹐結連鄰國﹐欲待時乘隙﹐伐吳報仇。闔閭聞其謀﹐謂伍員曰「昔專諸之事﹐寡人全得子力。今慶忌有謀吳之心﹐飲食不甘味﹐坐不安席﹐子更爲寡人圖之。」伍員對曰﹕」臣不忠無行﹐與大王圖王僚於私室之中﹔今復圖其子﹐恐非皇天之意。「闔閭曰「昔武王誅紂﹐復殺武庚﹐周人不以爲非。皇天所廢﹐順天而行。慶忌若存﹐王僚未死。寡人與子成敗共之﹐寧可以小不忍而釀大患﹖寡人更得一專諸﹐事可了矣﹐子訪求謀勇之士﹐已非一日﹐亦有其人否乎﹖」

伍員曰「難言也﹐臣所厚有一細人﹐似可與謀者。」闔閭曰﹕」慶忌力敵萬人﹐豈細人所能謀哉﹖「員對曰「是𨿽細人﹐實有萬人之勇。」闔閭曰﹕」其人爲誰﹐子何以知其勇﹐試爲寡人言之。「伍員遂將勇士姓名出處備細說來﹐正是﹕

說時華嶽山搖動﹐話到長江水逆流。

只爲子胥能舉薦﹐要離姓字播春秋。

伍員曰「其人姓要名離﹐吳人也﹐臣昔曾見其折辱壯士椒邱訢﹐是以知其勇。」闔閭曰﹕」折辱之事如何﹖「員對曰「椒邱訢者﹐東海上人也﹐有友人仕於吳而死﹐訢至吳奔其喪﹐車過淮津﹐欲飲馬於津﹐津吏曰﹕」水中有神﹐見馬卽出取之﹐君勿飲也。『訢曰「壯士在此﹐何神敢幹我哉﹖』乃使從者解驂﹐飲於津水﹐馬果嘶而入水。津吏曰﹕」神取馬去矣﹗『椒邱訢大怒﹐袒裼持劍入水﹐求神決戰﹐神興濤鼓浪﹐終不能害。三日三夜﹐椒邱訢從水中出﹐一目爲神所傷﹐遂眇﹐至吳行弔﹐坐於喪席。訢恃其與水神決戰之勇﹐以气淩人﹐輕傲於士大夫﹐言詞不遜。時要離與訢對坐﹐忽然有不平之色﹐謂訢曰「子見士大夫而有傲色﹐得無以勇士自居耶﹖吾聞勇士之斗也﹐與日戰不移表﹐與鬼神戰不旋踵﹐與人戰不違聲﹐寧死不受其辱﹐今子與神鬥於水﹐失馬不能追﹐又受眇目之羞﹐形殘名辱﹐不與並命﹐而猶戀戀於餘生﹐此天地間最無用之物﹐且不當以面目見人﹐況傲士乎﹖』椒邱訢被詈﹐頓口無言﹐含愧出席而去。要離至晚還捨﹐誡其妻曰﹕」我辱勇士椒邱訢於大家之喪﹐恨怨郁積﹐今夜必來殺我﹐以報其恥﹐吾當僵臥室中﹐以待其來﹐愼勿閉門。『妻知要離之勇﹐從其言。椒邱訢果於夜半挾利刃﹐徑造要離之舍﹐見門扉不掩﹐堂戶大開﹐直趨其室﹐見一人垂手放發﹐臨窗僵臥。觀之﹐乃要離也﹐見訢來﹐直挺不動﹐亦無懼意﹐訢以劍承要離之頸﹐數之曰「汝有當死者三﹐汝知之乎﹖』離曰﹕」不知。『訢曰「汝辱我於大家之喪﹐一死也﹔歸不關閉﹐二死也﹔見我而不起避﹐三死也。汝自求死﹐勿以我爲怨。』要離曰﹕」我無三死之過﹐爾有三不肖之愧﹐爾知之乎﹖『訢曰「不知。』要離曰﹕」吾辱爾於千人之眾﹐爾不敢酬一言﹐一不肖也﹔入門不咳﹐登堂無聲﹐有掩襲之心﹐二不肖也﹔以劍承吾之頸﹐尙敢大言﹐三不肖也。爾有三不肖﹐而反責我﹐不可鄙哉﹖『椒邱訢乃收劍嘆曰「吾之勇﹐自計世人莫有及者﹐離乃加吾之上﹐眞乃天下勇士﹗吾若殺之﹐豈不貽笑於人﹐然不能殺汝﹐亦難以勇稱於世矣﹗』乃投劍於地﹐以頭觸牖而死。方其在喪席之時﹐臣亦與坐﹐故知其詳﹐豈非有萬人之勇乎﹖」

闔閭曰「子爲我召之。」

伍員乃往見要離曰「吳王聞吾子髙義﹐願一見顏色。」離驚曰﹕」吾乃吳下小民﹐有何徳能﹐敢奉吳王之詔﹖「伍員再申言吳王願見之意﹐要離乃隨伍員入謁。

闔閭初聞伍員誇要離之勇﹐意必魁偉非常。及見離﹐身材僅五尺餘﹐腰圍一束﹐形容醜陋﹐大失所望﹐心中不悅﹐問曰「子胥稱勇士要離﹐乃子乎﹖」

離曰「臣細小無力﹐迎風則伏﹐負風則僵﹐何勇之有﹖然大王有所遣﹐不敢不盡其力﹗」

闔閭嘿然不應。伍員已知其意﹐奏曰「夫良馬不在形之髙大﹐所貴者力能任重﹐足能致遠而已。要離形貌𨿽陋﹐其智術非常﹐非此人不能成事﹐王勿失之﹗」闔閭乃延入後宮賜坐。

要離進曰「大王意中所患﹐得非亡王之公子乎﹖臣能殺之。」

闔閭笑曰「慶忌骨騰肉飛﹐走逾奔馬﹐矯捷如神﹐萬夫莫當﹐子恐非其敵也﹗「要離曰﹕」善殺人者﹐在智不在力﹐臣能近慶忌﹐刺之如割雞耳﹗「

闔閭曰「慶忌明智之人﹐招納四方亡命﹐豈肯輕信國中之客﹐而近子哉﹖」要離曰﹕」慶忌招納亡命﹐將以害吳﹐臣詐以負罪出奔﹐願王戮臣妻子﹐斷臣右手﹐慶忌必信臣而近之矣﹐如是而後可圖也﹗「

闔閭愀然不樂曰「子無罪﹐吾何忍加此慘禍於子哉﹖「要離曰﹕」臣聞﹕「安妻子之樂﹐不盡事君之義﹐非忠也﹔懷室家之愛﹐不能除君之患﹐非義也。『臣得以忠義成名﹐𨿽舉家就死﹐其甘如飴矣﹗」伍員從旁進曰﹕」要離爲國忘家﹐爲主忘身﹐眞千古之豪傑﹗但於功成之後﹐旌表其妻孥﹐不沒其績﹐使其揚名後世足矣﹗「闔閭許之。

次日﹐伍員同要離入朝﹐員薦要離爲將﹐請兵伐楚。闔閭罵曰「寡人觀要離之力﹐不及一小兒﹐何能勝伐楚之任哉﹖況寡人國事粗定﹐豈堪用兵﹖「要離進曰﹕」不仁哉王也。子胥爲王定吳國﹐王乃不爲子胥報仇乎﹖「闔閭大怒曰﹕」此國家大事﹐豈野人所知﹐柰何當朝責辱寡人﹖」叱力士執要離斷其右臂﹐囚於獄中﹐遣人收其妻子﹐伍員嘆息而出﹐羣臣皆不知其繇。

過數日﹐伍員密諭獄吏寬要離之禁﹐要離乘間逃出﹐闔閭遂戮其妻子﹐焚棄於市。宋儒論此事﹐以爲殺一不辜而得天下﹐仁人不肯爲之﹐今乃無故戮人妻子﹐以求售其詐謀﹐闔閭之殘忍極矣。而要離與王無生平之恩﹐特以貪勇俠之名﹐殘身害家﹐亦豈得爲良士哉﹖有詩云﹕

只求成事報吾君﹐妻子無辜枉殺身。

莫向他邦誇勇烈﹐忍心害理是吳人﹗

要離奔出吳境﹐一路上逢人訴冤﹐訪得慶忌在衛﹐遂至衛國求見。慶忌疑其詐﹐不納。要離乃脫衣示之﹐慶忌見其右臂果斷﹐方信爲實﹐乃問曰「吳王旣殺汝妻子﹐刑汝之軀﹐今來見我何爲﹖「離曰﹕」臣聞吳王弒公子之父﹐而奪大位﹐今公子連結諸侯﹐將有復仇之舉﹐故臣以殘命相投﹐臣能知吳國之情﹐誠以公子之勇﹐用臣爲向導﹐吳可入也﹐大王報父仇﹐臣亦少雪妻子之恨﹗「慶忌猶未深信。

未幾﹐有心腹人從吳中探事者歸報﹐要離妻子果焚棄於市上﹐慶忌遂坦然不疑。問要離曰「吾聞吳王任子胥﹑伯嚭爲謀主﹐練兵選將﹐國中大治﹐吾兵微力薄﹐焉能泄胸中之气乎﹖」離曰「伯嚭乃無謀之徒﹐何足爲慮﹔吳臣止一子胥﹐智勇足備﹐今亦與吳王有隙矣﹗」

慶忌曰「子胥乃吳王之恩人﹐君臣相得﹐何云有隙﹖」要離曰﹕」公子但知其一﹐未知其二﹐子胥所以盡心於闔閭者﹐欲借兵伐楚﹐報其父兄之仇﹐今平王已死﹐費無極亦亡﹐闔閭得位﹐安於富貴﹐不思與子胥復仇﹐臣爲子胥進言﹐致觸王怒﹐加臣慘戮﹐子胥之心怨吳王亦明矣﹐臣之幸脫囚系﹐亦賴子胥周全之力﹐子胥囑臣曰「此去必見公子﹐觀其志向何如﹐若肯爲伍氏報仇﹐願爲公子內應﹐以贖窟室同謀之罪。『公子不乘此時發兵向吳﹐待其君臣復合﹐臣與公子之仇﹐俱無再報之日矣﹗「言罷大哭﹐以頭擬柱﹐欲自觸死。

慶忌急止之曰「吾聽子﹗吾聽子﹗」遂與要離同歸艾城﹐任爲腹心﹐使之訓練士卒﹐修治舟艦﹐三月之後﹐順流而下﹐欲襲吳國。慶忌與要離同舟﹐行至中流﹐後船不相接屬﹐要離曰﹕」公子可親坐船頭﹐戒飭舟人。「慶忌來至船頭坐定﹐要離只手執短矛侍立﹐忽然江中起一陣怪風﹐要離轉身立於上風﹐借風勢以矛刺慶忌﹐透入心窩﹐穿出背外﹐慶忌倒提要離﹐溺其頭於水中﹐如此三次﹐乃抱要離置於膝上﹐顧而笑曰「天下有如此勇士哉﹐乃敢加刃於我﹖」左右持戈戟欲攢刺之﹐慶忌搖手曰﹕」此天下之勇士也﹐豈可一日之間﹐殺天下勇士二人哉﹖「乃誡左右﹕「勿殺要離﹐可縱之還吳﹐以旌其忠。」言畢﹐推要離於膝下﹐自以手抽矛﹐血流如注而死。不知要離性命如何﹖且看下回分解。

第七十五回

孫武子演陣斬美姬蔡昭侯納質乞吳師

話說慶忌臨死﹐誡左右勿殺要離﹐以成其名。左右欲釋放要離﹐要離不肯行﹐謂左右曰「吾有三不容於世﹐𨿽公子有命﹐吾敢偸生乎﹖」眾問曰「何謂三不容於世﹖「要離曰﹕」殺吾妻子而求事吾君﹐非仁也﹔爲新君而殺故君之子﹐非義也﹔欲成人之事﹐而不免於殘身滅家﹐非智也。有此三惡﹐何面目立於世哉﹖」言訖﹐遂投身於江﹐舟人撈救出水﹐要離曰「汝撈我何意﹖「舟人曰﹕」君返國﹐必有爵祿﹐何不俟之﹗「要離笑曰﹕」吾不愛室家性命﹐況於爵祿﹖汝等以吾屍歸﹐可取重賞。」於是奪從人佩劍﹐自斷其足﹐復刎喉而死﹐史臣有贊云﹕

古人一死﹐其輕如羽﹐不惟自輕﹐並輕妻子。

闔門畢命﹐以殉一人﹔一人旣死﹐吾志已伸。

專諸𨿽死﹐尙存其胤﹐傷哉要離﹐死無形影﹗

豈不自愛﹖遂人之功。

功遂名立﹐𨿽死猶榮。

擊劍死俠﹐釀成風俗﹐至今吳人﹐趨義如鵠。

又有詩單道慶忌力敵萬人﹐死於殘疾匹夫之手﹐世人以勇力恃者可戒矣﹐詩云﹕

慶忌驍雄天下少﹐匹夫一臂須臾了。

世人休得逞彊梁﹐牛角傷殘鼷鼠飽。

眾人收要離肢體﹐並載慶忌之屍﹐來投吳王闔閭。闔閭大悅﹐重賞降卒﹐收於行伍。以上卿之禮﹐葬要離於閭門城下﹐曰「藉子之勇﹐爲吾守門。「追贈其妻子﹐與專諸同立廟﹐歲時祭祀。以公子之禮﹐葬慶忌於王僚之墓側﹐大宴羣臣。

伍員泣奏曰「王之禍患皆除﹐但臣之仇何日可復﹖」伯嚭亦垂淚請兵伐楚﹐闔閭曰﹕」俟明旦當謀之。「

次早﹐伍員同伯嚭復見闔閭於宮中﹐闔閭曰「寡人欲爲二卿出兵﹐誰人爲將﹖」員﹑嚭齊聲曰﹕」惟王所用﹐敢不效命﹖「闔閭心念﹕「二子皆楚人﹐但報己仇﹐未必爲吳盡力。」乃嘿然不言﹐向南風而嘯﹐頃之復長嘆。

伍員已窺其意﹐復進曰「王慮楚之兵多將廣乎﹖」闔閭曰「然。」員曰「臣舉一人﹐可保必勝。」闔閭欣然問曰「卿所舉何人﹐其能若何﹖「員對曰﹕」姓孫名武﹐吳人也。」闔閭聞說是吳人﹐便有喜色。

員復奏曰「此人精通韜略﹐有鬼神不測之機﹐天地包藏之妙﹐自著《兵法》十三篇﹐世人莫知其能﹐隱於羅浮山之東﹐誠得此人爲軍師﹐𨿽天下莫敵﹐何論楚哉﹖」闔閭曰「卿試爲寡人召之。「員對曰﹕」此人不輕仕進﹐非尋常之比﹐必須以禮聘之﹐方才肯就。」闔閭從之﹐乃取黃金十鎰﹑白璧一雙﹐使員駕駟馬﹐往羅浮山取聘孫武﹐員見武﹐備道吳王相慕之意﹐乃相隨出山﹐同見闔閭。闔閭降階而迎﹐賜坐問以兵法﹐孫武將所著十三篇﹐次第進上﹐闔閭令伍員從頭朗誦一徧﹐每終一篇﹐贊不容已。哪十三篇﹐一曰《始計》篇﹑二曰《作戰》篇﹑三曰《謀攻》篇﹑四曰《軍形》篇﹑五曰《兵勢》篇﹑六曰《虛實》篇﹑七曰《軍爭》篇﹑八曰《九變》篇﹑九曰《行軍》篇﹑十曰《地形》篇﹑十一曰《就地》篇﹑十二曰《火攻》篇﹑十三曰《用間》篇。

闔閭顧伍員曰「觀此《兵法》﹐眞通天徹地之才也﹐但恨寡人國小兵微﹐如何而可﹖「孫武對曰﹕」臣之《兵法》﹐不但可施於卒伍﹐𨿽婦人女子﹐奉吾軍令﹐亦可驅而用之﹗」闔閭鼓掌而笑曰「先生之言﹐何迂闊也﹖天下豈有婦人女子﹐可使其操戈習戰者﹖」孫武曰「王如以臣言爲迂﹐請將後宮女侍﹐與臣試之﹐令如不行﹐臣甘欺罔之罪﹗「闔閭卽召宮女三百﹐令孫武操演﹐孫武曰﹕」得大王寵姬二人﹐以爲隊長﹐然後號令方有所統﹗」闔閭又宣寵姬二人﹐名曰右姬﹑左姬至前﹐謂武曰「此寡人所愛﹐可充隊長乎﹖「孫武曰﹕」可矣﹐然軍旅之事﹐先嚴號令﹐次行賞罰﹐𨿽小試﹐不可廢也﹐請立一人爲執法﹐二人爲軍吏﹐主傳諭之事﹐二人值鼓﹐力士數人﹐充爲牙將﹐執斧鑕刀戟﹐列於壇上﹐以壯軍容﹗」闔閭許於中軍選用﹐孫武吩咐宮女﹐分爲左右二隊﹐右姬管轄右隊﹐左姬管轄左隊﹐各披掛持兵﹐示以軍法﹐一不許混亂行伍﹐二不許言語喧嘩﹐三不許故違約束﹐明日五鼓﹐皆集教場聽操﹐王登臺而觀之。

次日五鼓﹐宮女二隊俱到教場﹐一个个身披甲冑﹐頭戴兜鍪﹐右手操劍﹐左手握盾﹐二姬頂盔束甲﹐充做將官﹐分立兩邊﹐伺候孫武升帳﹐武親自區畫繩墨﹐布成陣勢﹐使傳諭官將黃旗二面﹐分授二姬﹐令執之爲前導。眾女跟隨隊長之後﹐五人爲伍﹐十人爲總﹐各要步迹相繼﹐隨鼓進退﹐左右回旋﹐寸步不亂﹐傳諭已畢﹐令二隊皆伏地聽令。少頃﹐下令曰「聞鼓聲一通﹐兩隊齊起﹔聞鼓聲二通﹐左隊右旋﹐右隊左旋﹔聞鼓聲三通﹐各挺劍爲爭戰之勢﹐聽鳴金﹐然後斂隊而退。「眾宮女皆掩口嬉笑﹐鼓吏稟﹕」鳴鼓一通。「宮女或起或坐﹐參差不齊﹐孫武離席而起曰﹕」約束不明﹐申令不信﹐將之罪也。「使軍吏再申前令﹐鼓吏復鳴鼓﹐宮女咸起立﹐傾斜相接﹐其笑如故﹐孫武乃揎起雙袖﹐親操桴以擊鼓﹐又申前令﹐二姬及宮女無不笑者。孫武大怒﹐兩目忽張﹐發上衝冠﹐遽喚﹕」執法何在﹖「執法者前跪﹐孫武曰﹕」約束不明﹐申令不信﹐將之罪也﹔旣已約束再三﹐而士不用命﹐士之罪矣。於軍法當如何﹖」執法曰「當斬﹗」孫武曰「士難盡誅﹐罪在隊長。「顧左右﹕」可將女隊長斬訖示眾﹗」左右見孫武發怒之狀﹐不敢違令﹐便將左右二姬綁縛。

闔閭在望雲臺上看孫武操演﹐忽見綁其二姬﹐急使伯嚭持節馳救之﹐令曰「寡人已知將軍用兵之能﹐但此二姬侍寡人巾櫛﹐甚適寡人之意﹐寡人非此二姬﹐食不甘味﹐請將軍赦之﹗」孫武曰「軍中無戲言﹐臣已受命爲將﹐將在軍﹐𨿽君命不得受﹐若徇君命而釋有罪﹐何以服眾﹖「喝令左右﹕」速斬二姬﹗」梟其首於軍前﹐於是二隊宮女﹐無不股栗失色﹐不敢仰視﹐孫武於隊中再取二人﹐爲左右隊長﹐再申令擊鼓﹐一鼓起立﹐二鼓旋行﹐三鼓合戰﹐鳴金收軍﹐左右進退﹐回旋往來﹐皆中繩墨﹐毫髮不差﹐自始至終﹐寂然無聲﹐乃使執法往報吳王曰「兵已整齊﹐願王觀之﹐惟王所用﹐𨿽使赴湯蹈火﹐亦不敢退避矣﹗」髯翁有詩詠孫武試兵之事云﹕

彊兵爭霸業﹐試武耀軍容。

盡出嬌娥輩﹐猶如戰鬥雄。

戈揮羅袖捲﹐甲映粉顏紅。

掩笑分旗下﹐含羞立隊中。

聞聲趨必肅﹐違令法難通。

已借妖姬首﹐方知上將風。

驅馳赴湯火﹐百戰保成功。

闔閭痛此二姬﹐乃厚葬之於橫山﹐立祠祭之﹐名曰愛姬祠﹐因思念愛姬﹐遂有不用孫武之意。伍員進曰「臣聞﹐『兵者﹐凶器也。』不可虛談。誅殺不果﹐軍令不行﹐大王欲徵楚而伯天下﹐思得良將﹐夫將以果毅爲能﹐非孫武之將﹐誰能涉淮逾泗﹐越千里而戰者乎﹐夫美色易得﹐良將難求﹐若因二姬而棄一賢將﹐何異愛莠艸而棄嘉禾哉﹖」闔閭始悟﹐乃封孫武爲上將軍﹐號爲軍師﹐責成以伐楚之事。

伍員問孫武曰「兵從何方而進﹖「孫武曰﹕」大凡行兵之法﹐先除內患﹐然後方可外徵﹐吾聞王僚之弟掩余在徐﹐燭庸在鐘吾﹐二人俱懷報怨之心。今日進兵﹐宜先除二公子﹐然後南伐。」伍員然之﹐奏過吳王﹐王曰「徐與鐘吾皆小國﹐遣使往索逋臣﹐彼不敢不從。「乃發二使﹐一往徐國取掩余﹐一往鐘吾取燭庸﹐徐子章羽不忍掩余之死﹐私使人告之﹐掩余逃去﹐路逢燭庸亦逃出﹐遂相與商議﹐往奔楚國。

楚昭王喜曰「二公子怨吳必深﹐宜乘其窮而厚結之。」乃居於舒城﹐使之練兵以禦吳。

闔閭怒二國之違命﹐令孫武將兵伐徐﹐滅之﹐徐子章羽奔楚﹐遂伐鐘吾﹐執其君以歸。復襲破舒城﹐殺掩余﹑燭庸。闔閭便欲乘勝入郢﹐孫武曰「民勞未可驟用也﹗」遂班師﹐於是伍員獻謀曰「凡以寡勝眾﹐以弱勝彊者﹐必先明於勞逸之數。晉悼公三分四軍﹐以敝楚師﹐卒收蕭魚之績﹐惟自逸而以勞予人也。楚執政皆貪庸之輩﹐莫肯任患﹐請爲三師以擾楚﹐我出一師﹐彼必皆出﹐彼出則我歸﹐彼歸則我復出﹐使彼力疲而卒惰﹐然後猝然乘之﹐無不勝矣﹖「闔閭以爲然。

乃三分其軍﹐疊出以擾楚境﹐楚遣將來救﹐吳兵卽歸﹐楚人苦之。

吳王有愛女名勝玉﹐因內宴﹐庖人進蒸魚﹐王食其半﹐而以其餘賜女﹐女怒曰「王乃以剩魚辱我﹐我何用生爲﹖」退而自殺﹐闔閭悲之﹐厚爲殮具﹐營葬於國西閶門之外﹐鑿池積土﹐所鑿之處﹐遂成太湖﹐今女墳湖是也。又斫文石以爲槨﹐金鼎﹑玉杯﹑銀尊﹑珠襦之寶﹐府庫幾傾其半﹐又取﹐磐郢﹐名劍﹐皆以送女﹐乃舞白鶴於吳市之中﹐令萬民隨而觀之﹐因令觀者皆入隧門送葬﹐隧道內設有伏機﹐男女旣入﹐遂發其機﹐門閉﹐實之以土﹐男女死者萬人﹐闔閭曰﹕」使吾女得萬人爲殉﹐庶不寂寞也﹗「至今吳俗殯事﹐喪亭上制有白鶴﹐乃其遺風﹐殺生送死﹐闔閭之無道極矣﹗史臣有詩云﹕

三良殉葬共非秦﹐鶴市何當殺萬人﹖

不待夫差方暴骨﹐闔閭今日已無民。

話分兩頭﹐卻說楚昭王臥於宮中﹐旣醒﹐見枕畔有寒光﹐視之﹐得一寶劍。及旦﹐召相劍者風胡子入宮﹐以劍示之。風胡子觀劍大驚曰「君王何從得此﹖「昭王曰﹕」寡人臥覺﹐得之於枕畔﹐不知此劍何名﹖」風胡子曰「此名『湛盧』之劍﹐乃吳中劍師歐冶子所鑄﹐昔越王鑄名劍五口﹐吳王壽夢聞而求之﹐越王乃獻其三﹐曰『魚腸』﹐『磐郢』﹐『湛盧』。『魚腸』以刺王僚﹐『磐郢』以送亡女﹐惟『湛盧』之劍在焉。臣聞此劍乃五金之英﹐太陽之精﹐出之有神﹐服之有威﹐然人君行逆理之事﹐其劍卽出。此劍所在之國﹐其國祚必綿遠昌熾﹐今吳王弒王僚自立﹐又坑殺萬人﹐以葬其女﹐吳人非怨﹐故『湛盧』之劍﹐去無道而就有道也﹗」

昭王大悅﹐卽佩於身﹐以爲至寶﹐宣示國人﹐以爲天瑞。

闔閭失劍﹐使人訪求之﹐有人報﹕「此劍歸於楚國﹗「闔閭怒曰﹕」此必楚王賂吾左右而盜吾劍也﹗「殺左右數十人﹐遂使孫武﹑伍員﹑伯嚭率師伐楚﹐復遣使徵兵於越﹐越王允常未與楚絕﹐不肯發兵﹐孫武等拔楚六潛二邑﹐因後兵不繼﹐遂班師。

闔閭怒越之不同於伐楚﹐復謀伐越。孫武諫曰「今年歲星在越﹐伐之不利﹗」闔閭不聽﹐遂伐越﹐敗越兵於槜李﹐大掠而還。孫武私謂伍員曰﹕」四十年之後﹐越彊而吳盡矣﹗「伍員默記其言﹐此闔閭五年事也。

其明年﹐楚令尹囊瓦率舟師伐吳﹐以報潛﹑六之役﹐闔閭使孫武﹑伍員擊之﹐敗楚師於巢﹐獲其將羋繁以歸。闔閭曰「不入郢都﹐𨿽敗楚兵﹐猶無功也﹗」員對曰「臣豈須臾忘郢都哉﹖顧楚國天下莫彊﹐未可輕敵。囊瓦𨿽不得民心﹐而諸侯未惡﹐聞其索賂無厭﹐不久諸侯有變﹐乃可乘矣﹗」遂使孫武演習水軍於江口。

伍員終日使人探聽楚事﹐忽一日﹐報﹕「有唐﹑蔡二國遣使臣通好﹐已在郊外。「伍員喜曰﹕」唐﹑蔡皆楚屬國﹐無故遣使遠來﹐必然與楚有怨﹐天使吾破楚入郢也﹗「

原來楚昭王爲得了﹐湛盧﹐之劍﹐諸侯畢賀﹐唐成公與蔡昭侯亦來朝楚。

蔡侯有羊脂白玉佩一雙﹐銀貂鼠裘二副﹐以一裘一佩獻於楚昭王﹐以爲賀禮﹐自己佩服其一﹐囊瓦見而愛之﹐使人求之於蔡侯﹐蔡侯愛此裘佩﹐不與囊瓦。

唐侯有名馬二匹﹐名曰「肅霜」﹐「肅霜」乃雁名﹐其羽如練之白﹐髙首而長頸﹐馬之形色似之﹐故以爲名。後人復加馬傍曰驌驦﹐乃天下希有之馬也。唐侯以此馬駕車來楚﹐其行速而穩。囊瓦又愛之﹐使人求之於唐侯﹐唐侯亦不與。

二君朝禮旣畢﹐囊瓦卽譖於昭王曰「唐﹑蔡私通吳國﹐若放歸﹐必導吳伐楚﹐不如畱之。」乃拘二君於館驛﹐各以千人守之﹐名爲護衛﹐實則監押。其時昭王年幼﹐國政皆出於囊瓦。

二君一住三年﹐思歸甚切﹐不得起身。

唐世子不見唐侯歸國﹐使大夫公孫哲至楚省視﹐知其見拘之故﹐奏曰「二馬與一國孰重﹖君何不獻馬以求歸﹖」唐侯曰「此馬希世之寶﹐寡人惜之。且不肯獻於楚王﹐況令尹乎﹖且其人貪而無厭﹐以威劫寡人﹐寡人寧死﹐決不從之﹗」

公孫哲私謂從者曰「吾主不忍一馬﹐而久淹於楚﹐何其重畜而輕國哉﹖我等不如私盜驌驦﹐獻於令尹﹐倘得主公歸唐﹐吾輩𨿽坐盜馬之罪﹐亦何所恨﹖」從者然之﹐乃以酒灌醉圉人﹐私盜二馬獻於囊瓦曰﹕」吾主以令尹徳尊望重﹐故令某等獻上良馬﹐以備驅馳之用。「囊瓦大喜﹐受其所獻﹐次日﹐入告昭王曰﹕」唐侯地褊兵微﹐諒不足以成大事﹐可赦之歸國。「昭王遂放唐成公出城﹐唐侯旣歸。公孫哲與眾從者﹐皆自系於殿前待罪﹐唐侯曰﹕」微諸卿獻馬於貪夫﹐寡人不能返國﹐此寡人之罪﹐二三子勿怨寡人足矣﹗「各厚賞之﹐今徳安府隨州城北﹐有驌驦陂﹐因馬過此得名也。唐胡曾先生有詩云﹕

行行西至一荒陂﹐因笑唐公不見機。

莫惜驌驦輸令尹﹐漢東宮闕早時歸。

又髯仙有詩云﹕

三年拘系辱難堪﹐只爲名駒未售貪。

不是便宜私竊馬﹐君侯安得離荊南﹖

蔡侯聞唐侯獻馬得歸﹐亦解裘佩以獻瓦。瓦復告昭王曰「唐﹑蔡一體﹐唐侯旣歸﹐蔡不可獨畱也﹗」昭王從之。蔡侯出了郢都﹐怒气塡胸﹐取白璧沈於漢水﹐誓曰「寡人若不能伐楚﹐而再南渡者﹐有如大川﹗」

及返國﹐次日﹐卽以世子元爲質於晉﹐借兵伐楚﹐晉定公爲之訴告於周﹐周敬王命卿士劉捲﹐以王師會之﹐宋﹑齊﹑魯﹑衛﹑陳﹑鄭﹑許﹑曹﹑莒﹑邾﹑頓﹑胡﹑滕﹑薛﹑杞﹑小邾子連蔡﹐共是十七路諸侯﹐个个恨囊瓦之貪﹐皆以兵從。晉士鞅爲大將﹐荀寅副之﹐諸軍畢集於召陵之地。

荀寅自以爲蔡興師﹐有功於蔡﹐欲得重貨﹐使人謂蔡侯曰「聞君有裘佩以遺楚君臣﹐何獨敝邑而無之﹖吾等千里興師﹐專爲君侯﹐不知何以犒師也﹗」

蔡侯對曰「孤以楚令尹瓦貪冒不仁﹐棄而投晉﹐惟大夫念盟主之義﹐滅彊楚以扶弱小﹐則荊襄五千里﹐皆犒師之物也﹐利孰大焉。「荀寅聞之甚愧。

其時周敬王十四年之春三月﹐偶然大雨連旬﹐劉捲患瘧﹐荀寅遂謂士鞅曰「昔五伯莫盛於齊桓﹐然駐師召陵﹐未嘗少損於楚﹐先君文公僅一勝之﹐其後構兵不已。自交見以後﹐晉﹑楚無隙﹐自我開之不可﹐況水潦方降﹐疾瘧方興﹐恐進未必勝﹐退爲楚乘﹐不可不慮。」士鞅亦是个貪夫﹐也思蔡侯酬謝﹐未遂其欲﹐托言雨水不利﹐難以進兵﹐遂卻蔡侯之質﹐傳令班師﹐各路諸侯見晉不做主﹐各散回本國。髯仙有詩云﹕

冠裳濟濟擁兵車﹐直搗荊襄力有餘。

誰道中原無義士﹖也同囊瓦索苞苴。

蔡侯見諸軍解散﹐大失所望﹐歸過沈國﹐怪沈子嘉不從伐楚﹐使大夫公孫姓襲滅其國﹐虜其君殺之﹐以泄其憤。楚囊瓦大怒﹐興師伐蔡﹐圍其城﹐公孫姓進曰「晉不足恃矣﹐不如東行求救於吳。子胥﹑伯嚭諸臣與楚有大仇﹐必能出力。「蔡侯從之﹐卽令公孫姓約會唐侯﹐共投吳國借兵﹐以其次子公子乾爲質。伍員引見闔閭曰﹕」唐﹑蔡以傷心之怨﹐願爲先驅﹐夫救蔡顯名﹐破楚厚利﹐王欲入郢﹐此機不可失也﹗「闔閭乃受蔡侯之質﹐許以出兵﹐先遣公孫姓歸報。

闔閭正欲調兵﹐近臣報道﹕「今有軍師孫武自江口歸﹐有事求見。」闔閭召入﹐問其來意﹐孫武曰﹕」楚所以難攻者﹐以屬國眾多﹐未易直達其境也。今晉侯一呼﹐而十八國羣集﹐內中陳﹑許﹑頓﹑胡皆素附於楚﹐亦棄而從晉﹐人心怨楚﹐不獨唐﹑蔡﹐此楚勢孤之時矣﹗「闔閭大悅﹐使被離﹑專毅輔太子波居守﹐拜孫武爲大將﹐伍員﹑伯嚭副之﹐親弟公子夫槪爲先鋒﹐公子山專督糧餉﹐悉起吳兵六萬﹐號爲十萬﹐從水路渡淮﹐直抵蔡國。

囊瓦見吳兵勢大﹐解圍而走﹐又恐吳兵追趕﹐直渡漢水﹐方才屯紮﹐連打急報至郢都告急。

再說蔡侯迎接吳王﹐泣訴楚君臣之惡﹐未幾唐侯亦到﹐二君願爲左右翼﹐相從滅楚。

臨行﹐孫武忽傳令軍士登陸﹐將戰艦盡畱於淮水之曲﹐伍員私問捨舟之故﹐孫武曰「舟行水逆而遲。使楚得徐爲備﹐不可破矣。「員服其言。

大軍自江北陸路走章山﹐直趨漢陽。楚軍屯於漢水之南﹐吳兵屯於漢水之北﹐囊瓦日夜愁吳軍濟漢﹐聞其畱舟於淮水﹐心中稍安。楚昭王聞吳兵大舉﹐自召諸臣問計﹐公子申曰「子常非大將之才﹐速令左司馬沈尹戍領兵前往﹐勿使吳人渡漢﹐彼遠來無繼﹐必不能久。」昭王從其言﹐使沈尹戍率兵一萬五千﹐同令尹協力拒守。

沈尹戍來至漢陽﹐囊瓦迎入大寨﹐戍問曰「吳兵從何而來﹐如此之速﹗「瓦曰﹕」棄舟於淮汭﹐從陸路自豫章至此。」戍連笑數聲曰「人言孫武用兵如神﹐以此觀之﹐眞兒戲耳﹗「瓦曰﹕」何謂也﹖」戍曰「吳人慣習舟楫﹐利於水戰﹐今乃捨舟從陸﹐但取便捷﹐萬一失利﹐更無歸路﹐吾所以笑之。「瓦曰﹕」彼兵見屯漢北﹐何計可破﹖」戍曰「吾分兵五千與子﹐子沿漢列營﹐將船隻盡拘集於南岸﹐再令輕舟旦夕往來於江之上下﹐使吳軍不得掠舟而渡﹐我率一軍從新息抄出淮汭﹐盡焚其舟﹐再將漢東隘道用木石磊斷﹐然後令尹引兵渡漢江﹐攻其大寨﹐我從後而擊之﹐彼水陸路絕﹐首尾受敵﹐吳君臣之命﹐皆喪於吾手矣。「囊瓦大喜曰﹕」司馬髙見﹐吾不及也。」於是沈尹戍畱大將武城黑統軍五千﹐相助囊瓦﹐自引一萬人望新息進發。不知後來勝敗如何﹖且看下回分解。

第七十六回

楚昭王棄郢西奔伍子胥掘墓鞭屍

話說沈尹戍去後﹐吳﹑楚夾漢水而軍﹐相持數日。武城黑欲獻媚於令尹﹐進言曰「吳人捨舟從陸﹐違其所長﹐且又不識地理﹐司馬已策其必敗矣。今相持數日﹐不能渡江﹐其心已怠﹐宜速擊之﹗「瓦之愛將史皇亦曰﹕」楚人愛令尹者少﹐愛司馬者多﹐若司馬引兵焚吳舟﹐塞隘道﹐則破吳之功﹐彼爲第一也﹐令尹官髙名重﹐屢次失利﹐今又以第一之功﹐讓於司馬﹐何以立於百僚之上﹖司馬且代子爲政矣﹐不如從武城將軍之計﹐渡江決一勝負爲上﹗」囊瓦惑其言﹐遂傳令三軍﹐俱渡漢水﹐至小別山列成陣勢﹐史皇出兵挑戰﹐孫武使先鋒夫槪迎之﹐夫槪選勇士三百人﹐俱用堅木爲大棒﹐一遇楚兵﹐沒頭沒腦亂打將去﹐楚兵從未見此軍形﹐措手不疊﹐被吳兵亂打一陣﹐史皇大敗而走。囊瓦曰「子令我渡江﹐今才交兵便敗﹐何面目來見我﹖「史皇曰﹕」戰不斬將﹐攻不擒王﹐非兵家大勇﹐今吳王大寨紮在大別山之下﹐不如今夜出其不意﹐往劫之﹐以建大功﹗」囊瓦從之﹐遂挑選精兵萬人﹐披掛銜枚﹐從間道殺出大別山後﹐諸軍得令﹐依計而行。

卻說孫武聞夫槪初戰得勝﹐眾皆相賀﹐武曰「囊瓦乃斗筲之輩﹐貪功僥幸﹐今史皇小挫﹐未有虧損﹐今夜必來掩襲大寨﹐不可不備﹗「乃令夫槪﹑專毅各引本部﹐伏於大別山之左右﹐但聽哨角爲號﹐方許殺出﹐使唐﹑蔡二君分兩路接應﹔又令伍員引兵五千﹐抄出小別山﹐反劫囊瓦之寨﹐卻使伯嚭接應﹔孫武又使公子山保護吳王﹐移屯於漢陰山﹐以避衝突。大寨虛設旌旗﹐畱老弱數百守之。號令已畢。

時當三鼓﹐囊瓦果引精兵﹐密從山後抄出﹐見大寨中寂然無備﹐發聲喊﹐殺入軍中﹐不見吳王﹐疑有埋伏﹐慌忙殺出﹐忽聽得哨角齊鳴﹐專毅﹑夫槪兩軍左右突出夾攻﹐囊瓦且戰且走﹐三停兵士折了一停﹔才得走脫﹐又聞炮聲大震﹐右有蔡侯﹐左有唐侯﹐兩下截住。唐侯大叫﹕」還我肅霜馬﹐免汝一死﹗「蔡侯又叫﹕「還我裘佩﹐饒汝一命﹗」囊瓦又羞又惱﹐又慌又怕﹐正在危急﹐卻得武城黑引兵來﹐大殺一陣﹐救出囊瓦。

約行數里﹐一起守寨小軍來報﹕「本營已被吳將伍員所劫﹐史將軍大敗﹐不知下落。」囊瓦心膽俱裂﹐引著敗兵﹐連夜奔馳﹐直到柏舉﹐方才駐足。

良久﹐史皇亦引殘兵來到﹐餘兵漸集﹐復立營寨。囊瓦曰「孫武用兵﹐果有機變﹐不如棄寨逃歸﹐請兵復戰。「史皇曰﹕」令尹率大兵拒吳﹐若棄寨而歸﹐吳兵一渡漢江﹐長驅入郢﹐令尹之罪何逃﹖不如盡力一戰﹐便死於陣上﹐也畱个香名於後。」囊瓦正在躊躇﹐忽報﹕「楚王又遣一軍來接應。「囊瓦出寨迎接﹐乃大將薳射也。射曰﹕」主上聞吳兵勢大﹐恐令尹不能取勝﹐特遣小將帶軍一萬﹐前來聽命。」因問從前交戰之事﹐囊瓦備細詳述了一徧﹐面有慚色。薳射曰「若從沈司馬之言﹐何至如此﹖今日之計﹐惟有深溝髙壘﹐勿與吳戰﹐等待司馬兵到﹐然後合擊。「囊瓦曰﹕」某因輕兵劫寨﹐所以反被其劫。若兩陣相當﹐楚兵豈遽弱於吳哉﹖今將軍初到﹐乘此銳气﹐宜決一死戰。」薳射不從。遂與囊瓦各自立營﹐名𨿽互爲犄角﹐相去有十餘里。

囊瓦自恃爵髙位尊﹐不敬薳射﹐薳射又欺囊瓦無能﹐不爲之下﹐兩邊各懷異意﹐不肯和同商議。吳先鋒夫槪探知楚將不和﹐乃入見吳王曰「囊瓦貪而不仁﹐素失人心。薳射𨿽來赴援﹐不遵約束。三軍皆無鬥志﹐若追而擊之﹐可必全勝。「闔閭不許。

夫槪退曰「君行其令﹐臣行其志﹐吾將獨往﹐若幸破楚軍﹐郢都可入也﹗」晨起﹐率本部兵五千﹐竟奔囊瓦之營。孫武聞之﹐急調伍員引兵接應。

卻說夫槪打入囊瓦大寨﹐瓦全不準備﹐營中大亂。武城黑捨命敵住。瓦不及乘車﹐步出寨後﹐左胛已中一箭﹐卻得史皇率本部兵到﹐以車載之﹐謂瓦曰「令尹可自方便﹐小將當死於此。」囊瓦卸下袍甲﹐乘車疾走﹐不敢回郢﹐竟奔鄭國逃難去了。髯翁有詩云﹕

披裘佩玉賀名駒﹐只道千年住郢都。

兵敗一身逃難去﹐好教萬口笑貪夫﹗

伍員兵到﹐史皇恐其追逐囊瓦﹐乃提戟引本部殺入吳軍﹐左衝右突﹐殺死吳兵將二百餘人。楚兵死傷﹐數亦相當﹐史皇身被重傷而死。武城黑戰夫槪不退﹐亦被夫槪斬之。薳射之子薳延﹐聞前營有失﹐報知其父﹐欲提兵往救﹐薳射不許﹐自立營前彈壓﹐令軍中﹕「亂動者斬﹗」囊瓦敗軍皆歸於薳射﹐點視尙有萬餘﹐合成一軍﹐軍勢復振。薳射曰「吳軍乘勝掩至﹐不可當也。及其未至﹐整隊而行﹐退至郢都﹐再作區處。「乃令大軍拔寨都起﹐薳延先行﹐薳射親自斷後。

夫槪探得薳射移營﹐尾其後追之﹐及於淸發。楚兵方收集船隻﹐將謀渡江。吳兵便欲上前奮擊﹐夫槪止之曰「困獸猶鬥﹐況人乎﹖若逼之太急﹐將致死力﹐不如暫且駐兵﹐待其半渡﹐然後擊之。已渡者得免﹐未渡者爭先﹐誰肯死鬥﹐勝之必矣﹗」乃退二十里安營。中軍孫武等俱到﹐聞夫槪之言﹐人人稱善。

闔閭謂伍員曰「寡人有弟如此﹐何患郢都不入。「伍員曰﹕」臣聞被離曾相夫槪﹐言其毫毛倒生﹐必有背國叛主之事﹐𨿽則英勇﹐不可專任。」闔閭不以爲然。

再說薳射聞吳兵來追﹐方欲列陣拒敵。又聞其復退﹐喜曰「固知吳人怯﹐不敢窮追也﹗」乃下令五鼓飽食﹐一齊渡江﹐剛剛渡及十分之三﹐夫槪兵到﹐楚軍爭渡大亂。薳射禁止不住﹐只得乘車疾走﹐軍士未渡者﹐都隨著主將亂竄﹐吳軍從後掩殺﹐掠取旗鼓戈甲無數。孫武命唐﹑蔡二君各引本國軍將﹐奪取渡江船隻﹐沿江一路接應。

薳射奔至雍澨﹐將卒饑困﹐不能奔走﹐所喜追兵已遠﹐暫且停畱﹐埋鍋造飯。飯才熟﹐吳兵又到﹐楚兵將不及下咽﹐棄食而走﹐畱下現成熟飯﹐反與吳兵受用。吳兵飽食﹐復盡力追逐﹐楚兵自相踐踏﹐死者更多。

薳射車躓﹐被夫槪一戟刺死﹔其子薳延亦被吳兵圍住﹐延奮勇衝突﹐不能得出。忽聞東北角喊聲大振﹐薳延曰「吳又有兵到﹐吾命休矣﹗「原來那枝兵﹐卻是左司馬沈尹戍行至新息﹐得囊瓦兵敗之信﹐遂從舊路退回﹐卻好在雍澨遇著吳兵圍住薳延。戍遂將部下萬人﹐分作三路殺入。夫槪恃其屢勝﹐不以爲意﹐忽見楚三路進兵﹐正不知多少軍馬﹐沒抵敵一頭處﹐遂解圍而走。沈尹戍大殺一陣﹐吳兵死者千餘人﹐沈尹戍正欲追殺﹐吳王闔閭大軍已到﹐兩下紮營相拒。

沈尹戍謂其家臣吳句卑曰「令尹貪功﹐使吾計不遂。天也﹗今敵患已深﹐明日吾當決一死戰。幸而勝﹐兵不及郢﹐楚國之福﹔萬一戰敗﹐以首托汝﹐勿爲吳人所得。」又謂薳延曰﹕」汝父已歿於敵﹐汝不可以再死﹐宜亟歸﹐傳語子西﹐爲保郢計。「薳延下拜曰「願司馬驅除東寇﹐早建大功﹗」垂淚而別。

明旦﹐兩下列陣交鋒。沈尹戍平昔撫士有方﹐軍卒用命﹐無不盡力死鬥。夫槪𨿽勇﹐不能取勝﹐看看欲敗﹐孫武引大軍殺來﹐右有伍員﹑蔡侯﹐左有伯嚭﹑唐侯﹐彊弓勁弩在前﹐短兵在後﹐直衝入楚軍﹐殺得七零八落。

戍死命殺出重圍﹐身中數箭﹐僵臥車中﹐不能復戰﹐乃呼吳句卑曰「吾無用矣﹐汝可速取吾首﹐去見楚王。「句卑猶不忍﹐戍盡力大喝一聲﹐遂瞑目不視。句卑不得已﹐用劍斷其首﹐解裳裹而懷之﹐復掘土掩蓋其屍﹐奔回郢都去了。吳兵遂長驅而進。史官有贊云﹕

楚謀不臧﹐賊賢升佞﹐伍族旣捐﹐郤宗復盡。

表表沈尹﹐一木支廈﹐操敵掌中﹐敗於貪瓦。

功隳身亡﹐淩霜暴日﹐天祐忠臣﹐歸元於國。

話說薳延先歸﹐見了昭王﹐哭訴囊瓦敗奔﹐其父被殺之事。昭王大驚﹐急召子西﹑子期等商議﹐再欲出軍接應﹐隨後吳句卑亦到﹐呈上沈尹戍之首﹐備述兵敗之由﹐﹐皆因令尹不用司馬之計﹐以至如此﹗」昭王痛哭曰「孤不能早用司馬﹐孤之罪也﹗」因大罵囊瓦﹕「誤國姦臣﹐偸生於世﹐犬豕不食其肉。「句卑曰﹕」吳兵日逼﹐大王須早定保郢之計。」昭王一面召沈諸梁領回父首﹐厚給葬具﹐封諸梁爲葉公。一面議棄城西走。

子西號哭諫曰「社稷陵寢盡在郢都﹐王若棄去﹐不可復入矣﹗「昭王曰﹕」所恃江漢爲險﹐今已失其險﹐吳師旦夕將至﹐安能束手受擒乎﹖「子期奏曰﹕」城中壯丁﹐尙有數萬﹐王可悉出宮中粟帛﹐激勵將士﹐固守城堞﹐遣使四出﹐往漢東諸國﹐令合兵入援﹐吳人深入我境﹐糧餉不繼﹐豈能久哉﹖「昭王曰﹕」吳因糧於我﹐何患乏食﹖晉人一呼﹐頓﹑胡皆往﹔吳兵東下﹐唐﹑蔡爲導﹐楚之宇下﹐盡已離心﹐不可恃也﹗「子西又曰﹕」臣等悉師拒敵﹐戰而不勝﹐走猶未晚﹗」昭王曰「國家存亡﹐皆在二兄﹐當行則行﹐寡人不能與謀矣﹗「言罷含淚入宮。

子西與子期計議﹐使大將斗巢引兵五千﹐助守麥城﹐以防北路﹔大將宋木﹐引兵五千﹐助守紀南城﹐以防西北路﹔子西自引精兵一萬﹐營於魯洑江﹐以扼東渡之路﹔惟西路川江﹐南路湘江﹐俱是楚地﹐地方險遠﹐非吳入楚之道﹐不必置備。

子期督令王孫繇於﹑王孫圉﹑鍾建﹑申包胥等﹐在內巡城﹐十分嚴緊。

再說吳王闔閭聚集諸將﹐問入郢之期﹐伍員進曰「楚𨿽屢敗﹐然郢都全盛﹐且三城聯絡﹐未易拔也。西去魯洑江﹐乃入楚之徑路﹐必有重兵把守﹐必須從北打大寬轉﹐分軍爲三﹐一軍攻麥城﹐一軍攻紀南城﹐大王率大軍直搗郢都﹐彼疾雷不及掩耳﹐顧此失彼﹐二城若破﹐郢不守矣﹗」孫武曰﹕」子胥之計甚善。「乃使伍員同公子山引兵一萬﹐蔡侯以本國之師助之﹐去攻麥城﹔孫武同夫槪引兵一萬﹐唐侯以本國之師助之﹐去攻紀南城﹔闔閭同伯嚭等﹐引大軍攻郢城。

且說伍員東行數日﹐諜者報﹕」此去麥城﹐止一捨之遠﹐有大將斗巢引兵守把。「員命屯住軍馬﹐換了微服﹐小卒二人跟隨﹐步出營外﹐相度地形﹐來至一村﹐見村人方牽驢磨麥﹐其人以箠擊驢﹐驢走磨轉﹐麥屑紛紛而下﹐員忽悟曰「吾知所以破麥城矣﹗」當下回營﹐暗傳號令﹕「每軍士一名﹐要布袋一个﹐內皆盛土﹐又要艸一束﹐明日五鼓交割﹐如無者斬﹗」至次日五更﹐又傳一令﹕「每車要帶亂石若干﹐如無者斬﹗」比及天明﹐分軍爲二隊﹐蔡侯率一隊往麥城之東﹐公子乾率一隊往麥城之西﹐吩咐各將所帶石土﹑艸束築成小城﹐以當營壘﹐員身自規度﹐督率軍士用力﹐須臾而就﹐東城狹長﹐以象驢形﹐名曰」驢城「﹐西城正圓﹐以象磨形﹐名曰」磨城「。蔡侯不解其意﹐員笑曰﹕」東驢西磨﹐何患『麥』之不下耶﹖「

斗巢在麥城聞知吳兵東西築城﹐急忙引兵來爭﹐誰知二城已立﹐屹如堅壘。斗巢先至東城﹐城上旌旗布滿﹐鐸聲不絕﹐斗巢大怒﹐便欲攻城。只見轅門開處﹐一員少年將軍引兵出戰﹐斗巢問其姓名﹐答曰「吾乃蔡侯少子姬乾也﹗」斗巢曰「孺子非吾敵手﹐伍子胥安在﹖「姬乾曰﹕」已取汝麥城去矣。」斗巢愈怒﹐挺著長戟﹐直取姬乾﹐姬干奮戈相迎﹐兩下交鋒﹐約二十餘合﹐忽有哨馬飛報﹕「今有吳兵攻打麥城﹐望將軍速回﹗「斗巢恐巢穴有失﹐急鳴金收軍﹐軍伍已亂﹐姬乾乘勢掩殺一陣﹐不敢窮追而返。

斗巢回至麥城﹐正遇伍員指揮軍馬圍城﹐斗巢橫戈拱手曰「子胥別來無恙﹖足下先世之冤﹐皆由無極﹐今讒人已誅﹐足下無冤可報矣﹗宗國三世之恩﹐足下豈忘之乎﹖」員對曰﹕」吾先人有大功於楚﹐楚王不念﹐冤殺父兄﹐又欲絕吾之命﹐幸蒙天祐﹐得脫於難。懷之十九年﹐乃有今日。子如相諒﹐速速遠避﹐勿攖吾鋒﹐可以相全﹗「

斗巢大罵﹕「背主之賊﹐避汝不算好漢﹗」便挺戟來戰伍員﹐員亦持戟相迎。略戰數合﹐伍員曰「汝已疲勞﹐放汝入城﹐明日再戰。」斗巢曰「來日決个死敵﹗「兩下各自收軍。城上看見自家人馬﹐開門接應入城去了。至夜半﹐忽然城上發起喊來﹐報道﹕」吳兵已入城矣﹗」原來伍員軍中多有楚國降卒﹐故意放斗巢入城﹐卻教降卒數人﹐一樣妝束﹐雜在楚兵隊裏混入﹐伏於僻處﹐夜半於城上放下長索﹐弔上吳軍。比及知覺﹐城上吳軍已有百餘﹐齊聲吶喊﹐城外大軍應之﹐守城軍士亂竄﹐斗巢禁約不住﹐只得乘軺車出走。伍員也不追趕﹐得了麥城﹐遣人至吳王處報捷。潛淵有詩云﹕

西磨東驢下麥城﹐偶因觸目得功成。

子胥智勇眞無敵﹐立見荊蠻右臂傾。

話說孫武引兵過虎牙山﹐轉入當陽阪﹐望見漳江在北﹐水勢滔滔﹐紀南地勢低下﹐西有赤湖﹐湖水通紀南及郢都城下。武看在肚裏﹐心生一計﹐命軍士屯於髙阜之處﹐各備畚鍤﹐限一夜之間﹐要掘開深壕一道﹐引漳江之水﹐通於赤湖﹐卻築起長堤﹐壩住江水。那水進無所泄﹐平地髙起二三丈﹐又遇冬月﹐西風大發﹐卽時灌入紀南城中。守將宋木只道江漲﹐驅城中百姓奔郢都避水﹐那水勢浩大﹐連郢都城下﹐一望如江湖了。

孫武使人於山上砍竹造筏﹐吳軍乘筏薄城﹐城中方知此水乃吳人決漳江所致﹐眾心惶懼﹐各自逃生。楚王知郢都難守﹐急使箴尹固具舟西門﹐取其愛妹季羋﹐一同登舟。子期在城上﹐正欲督率軍士捍水﹐聞楚王已行﹐只得同百官出城保駕﹐單單走出一身﹐不復顧其家室矣。郢都無主﹐不攻自破。史官有詩云﹕

虎踞方城阻漢川﹐吳兵迅掃若飛煙。

忠良棄盡讒貪售﹐不怕隆城髙入天。

孫武遂奉闔閭入郢都城﹐卽使人掘開水壩﹐放水歸江﹐合兵以守四郊﹐伍員亦自麥城來見。闔閭升楚王之殿﹐百官拜賀已畢﹐然後唐﹑蔡二君亦入朝致詞稱慶。

闔閭大喜﹐置酒髙會。是晚﹐闔閭宿於楚王之宮﹐左右得楚王夫人以進。闔閭欲使侍寢﹐意猶未決﹐伍員曰「國尙有之﹐況其妻乎﹖」王乃畱宿﹐淫其妾媵殆徧。

左右或言「楚王之母伯嬴﹐乃太子建之妻﹐平王以其美而奪之﹐今其齒尙少﹐色未衰也。」闔閭心動﹐使人召之﹐伯嬴不出。闔閭怒﹐命左右﹕「牽來見寡人﹐﹐伯嬴閉戶﹐以劍擊戶而言曰「妾聞諸侯者﹐一國之教也。禮﹐男女居不同席﹐食不共器﹐所以示別。今君王棄其表儀﹐以淫亂聞於國人﹐未亡人寧伏劍而死﹐不敢承命。」闔閭大慚﹐乃謝曰「寡人敬慕夫人﹐願識顏色﹐敢及亂乎﹐夫人休矣﹗」使其舊侍爲之守戶﹐誡從人不得妄入。

伍員求楚昭王不得﹐乃使孫武﹑伯嚭等﹐亦分據諸大夫之室﹐淫其妻妾以辱之。唐侯﹑蔡侯同公子山往搜囊瓦之家﹐裘佩尙依然在笥﹐肅霜馬亦在廏中﹐二君各取其物﹐俱轉獻於吳王。其他寶貨金帛﹐充牣室中﹐恣左右運取﹐狼藉道路。囊瓦一生貪賄﹐何曾受用﹖

公子山欲取囊瓦夫人﹐夫槪至﹐逐山而自取之。是時君臣宣淫﹐男女無別﹐郢都城中﹐幾於獸羣而禽聚矣﹗髯翁有詩云﹕

行淫不避楚君臣﹐但快私心瀆大倫。

只有伯嬴持晚節﹐淸風一綫未亡人﹗

伍員言於吳王﹐欲將楚宗廟盡行拆毀﹐孫武進曰「兵以義動﹐方爲有名。平王廢太子建而立秦女之子﹐任用讒貪﹐內戮忠良﹐而外行暴於諸侯﹐是以吳得至此。今楚都已破﹐宜召太子建之子羋勝﹐立之爲君﹐使主宗廟﹐以更昭王之位。楚憐故太子無辜﹐必然相安﹐而勝懷吳徳﹐世世貢獻不絕。王𨿽赦楚﹐猶得楚也。如此﹐則名實俱全矣﹗」

闔閭貪於滅楚﹐遂不聽孫武之言﹐乃焚毀其宗廟﹐唐﹑蔡二君各辭歸本國去訖。闔閭復置酒章華之臺﹐大宴羣臣﹐樂工奏樂﹐羣臣皆喜﹐惟伍員痛哭不已。闔閭曰「卿報楚之志已酬矣﹐又何悲乎﹖」員含淚而對曰「平王已死﹐楚王復逃﹐臣父兄之仇﹐尙未報萬分之一也。」闔閭曰「卿欲何如﹖」員對曰「乞大王許臣掘平王之冢墓﹐開棺斬首﹐方可泄臣之恨﹐﹐闔閭曰﹕」卿爲徳於寡人多矣﹐寡人何愛於枯骨﹐不以慰卿之私耶﹖「遂許之。

伍員訪知平王之墓﹐在東門外地方室丙莊寥臺湖﹐乃引本部兵往。但見平原衰艸﹐湖水茫茫﹐並不知墓之所在﹐使人四下搜覓﹐亦無蹤影。伍員乃捶胸向天而號曰「天乎﹐天乎﹗不令我報父兄之怨乎﹖」忽有老父至前﹐揖而問曰「將軍欲得平王之冢何故﹖」員曰﹕」平王棄子奪媳﹐殺忠任佞﹐滅吾宗族﹐吾生不能加兵其頸﹐死亦當戮其屍﹐以報父兄於地下﹗「老父曰﹕」平王自知多怨﹐恐人發掘其墓﹐故葬於湖中﹐將軍必欲得棺﹐須涸湖水而求之﹐乃可見也。「因登寥臺﹐指示其處。

員使善沒之士﹐入水求之﹐於臺東果得石槨。乃令軍士各負沙一囊﹐堆積墓旁﹐壅住流水。然後鑿開石槨﹐得一棺甚重﹐發之﹐內惟衣冠及精鐵數百斤而已。老叟曰「此疑棺也﹐眞棺尙在其下。」更去石板下層﹐果然有一棺。員令毀棺﹐拽出其屍﹐驗之﹐果楚平王之身也。用水銀殮過﹐膚肉不變。員一見其屍﹐怨气沖天﹐手持九節銅鞭﹐鞭之三百﹐肉爛骨折﹐於是左足踐其腹﹐右手抉其目﹐數之曰「汝生時枉有目珠﹐不辧忠佞﹐聽信讒言﹐殺吾父兄﹐豈不冤哉﹗「遂斷平王之頭﹐毀其衣衾棺木﹐同骸骨棄於原野。髯翁有贊云﹕

怨不可積﹐冤不可極。

極冤無君長﹐積怨無存歿。

匹夫逃死﹐僇及朽骨。

淚血灑鞭﹐怨气昏日。孝意奪忠﹐家仇及國。

烈哉子胥﹐千古猶爲之飲泣﹗

伍員旣撻平王之屍﹐問老叟曰「子何以知平王葬處及其棺木之詐﹖」老叟曰﹕」吾非他人﹐乃石工也。昔平王令吾石工五十餘人﹐砌造疑冢﹐恐吾等泄漏其機﹐冢成之後﹐將諸工盡殺冢內﹐獨老漢私逃得免。今日感將軍孝心誠切﹐特來指明﹐亦爲五十餘冤鬼﹐稍償其恨耳﹗「員乃取金帛厚酬老叟而去。

再說楚昭王乘舟西涉沮水﹐又轉而南渡大江﹐入於雲中。有艸寇數百人﹐夜劫昭王之舟﹐以戈擊昭王。時王孫繇於在旁﹐以背蔽王﹐大喝曰「此楚王也﹐汝欲何爲﹖「言未畢﹐戈中其肩﹐流血及踵﹐昏倒於地。寇曰﹕」吾輩但知有財帛﹐不知有王﹐且令尹大臣尙且貪賄﹐況小民乎﹖」乃大搜舟中金帛寶貨之類。

箴尹固急扶昭王登岸避之。昭王呼曰「誰爲我護持愛妹﹐勿令有傷﹗「下大夫鍾建背負季羋﹐以從王於岸。回顧羣盜放火焚舟﹐乃夜走數里﹐至明旦﹐子期同宋木﹑斗辛﹑斗巢陸續蹤迹而至。斗辛曰﹕」臣家在鄖﹐去此不及四十里﹐吾王且勉彊到彼﹐再作區處﹐﹐少頃﹐王孫繇於亦至﹐昭王驚問曰「子負重傷﹐何以得免﹖」繇於曰﹕」臣負痛不能起﹐火及臣身﹐忽若有人推臣上岸﹐昏迷中聞其語曰「吾乃楚之故令尹孫叔敖也。傳語吾王﹐吳師不久自退﹐社稷綿遠。」因以藥敷臣之肩﹐醒來時血止痛定﹐故能及此。「昭王曰﹕」孫叔產於雲中﹐其靈不泯。「相與嗟嘆不已。

斗巢出幹糒同食﹐箴尹固解匏瓢汲水以進。

昭王使斗辛覓舟於成臼之津﹐辛望見一舟東來﹐載有妻小﹐察之﹐乃大夫藍尹亹也。辛呼曰「王在此﹐可以載之。」藍尹亹曰「亡國之君﹐吾何載焉﹗「竟去不顧。斗辛伺候良久﹐復得漁舟﹐解衣以授之﹐才肯艤舟攏岸。王遂與季羋同渡﹐得達鄖邑。

斗辛之仲弟斗懷﹐聞王至出迎。辛令治饌﹐斗懷進食﹐屢以目視昭王﹐斗辛疑之﹐乃與季弟巢親侍王寢。至夜半﹐聞淬刀聲﹐斗辛開門出看﹐乃斗懷也﹐手執霜刃﹐怒气勃勃。辛曰「弟淬刃欲何爲乎﹖」懷曰﹕」欲弒王耳﹖「辛曰「汝何故生此逆心﹖」懷曰﹕」昔吾父忠於平王﹐平王聽費無極讒言而殺之﹐平王殺我父﹐我殺平王之子﹐以報其仇﹐有何不可﹖「辛怒罵曰「君猶天也﹐天降禍於人﹐人敢仇乎﹖」懷曰﹕」王在國﹐則爲君﹔今失國﹐則爲仇。見仇不殺﹐非人也﹗「辛曰﹕」古者﹐怨不及嗣。王又悔前人之失﹐錄用我兄弟﹐今乘其危而弒之﹐天理不容。汝若萌此意﹐吾先斬汝。「斗懷挾刃出門而去﹐恨恨不已。

昭王聞戶外叱喝之聲﹐披衣起竊聽﹐備聞其故﹐遂不肯畱鄖。斗辛﹑斗巢與子期商議﹐遂奉王北奔隨國。

卻說子西在魯洑江把守﹐聞郢都已破﹐昭王出奔﹐恐國人遣散﹐乃服王服﹐乘王輿﹐自稱楚王﹐立國於脾泄﹐以安人心。百姓避吳亂者﹐依之以居。已而聞王在隨﹐曉諭百姓﹐使知王之所在﹐然後至隨﹐與王相從。

伍員終以不得楚昭王爲恨﹐言於闔閭曰「楚王未得﹐楚未可滅也。臣願率一軍西渡﹐蹤迹昏君﹐執之以歸﹗「闔閭許之。

伍員一路追尋﹐聞楚王在隨﹐竟往隨國﹐致書隨君﹐要索取楚王。畢竟楚王如何得免﹖且看下回分解。

第七十七回

泣秦庭申包胥借兵退吳師楚昭王返國

話說伍員屯兵於隨國之南鄙﹐使人致書於隨侯﹐書中大約言﹕」周之子孫在漢川者﹐被楚吞噬殆盡﹐今天祐吳國﹐問罪於楚君﹐若出楚珍﹐與吳爲好﹐漢陽之田﹐盡歸於君﹐寡君與君世爲兄弟﹐同事周室。「隨侯看畢﹐集羣臣計議﹐楚臣子期面貌與昭王相似﹐言於隨侯曰「事急矣﹐我僞爲王而以我出獻﹐王乃可免也﹗」

隨侯使太史卜其吉凶﹐太史獻繇曰「平必陂﹐往必復﹐故勿棄﹐新勿欲﹐西鄰爲虎﹐東鄰爲肉。」隨侯曰﹕」楚故而吳新﹐鬼神示我矣。「乃使人辭伍員曰﹕」敝邑依楚爲國﹐世有盟誓﹐楚君若下辱﹐不敢不納﹐然今已他徙矣﹐惟將軍察之。「

伍員以囊瓦在鄭﹐疑昭王亦奔鄭﹐且鄭人殺太子建﹐仇亦未報﹐遂移兵伐鄭﹐圍其郊。時鄭賢臣遊吉新卒﹐鄭定公大懼﹐歸咎囊瓦﹐瓦自殺﹐鄭伯獻瓦屍於吳軍﹐說明楚王實未至鄭。

吳師猶不肯退﹐必欲滅鄭﹐以報太子之仇。

諸大夫請背城一戰﹐以決存亡。鄭伯曰「鄭之士馬孰若楚﹖楚且破﹐況於鄭乎﹖「乃出令於國中曰﹕」有能退吳軍者﹐寡人願與分國而治。「懸令三日。

時鄂渚漁丈人之子﹐因避兵亦逃在鄭城之中﹐聞吳國用伍員爲主將﹐乃求見鄭君﹐自言﹕」能退吳軍。「鄭定公曰﹕」卿退吳兵﹐用車徒幾何﹖「對曰「臣不用一寸之兵﹐一斗之糧﹐只要與臣一橈﹐行歌道中﹐吳兵便退。」鄭伯不信﹐然一時無策﹐只得使左右以一橈授之﹕」果能退吳﹐不吝上賞。「

漁丈人之子縋城而下﹐直入吳軍﹐於營前叩橈而歌曰「蘆中人﹐蘆中人﹐腰間寶劍七星文﹐不記渡江時﹐麥飯鮑魚羹﹖「軍士拘之﹐來見伍員﹐其人歌﹐蘆中人﹐如故﹐員下席驚問曰﹕」足下是何人﹖」舉橈而對曰「將軍不見吾手中所操乎﹖吾乃鄂渚漁丈人之子也﹗」員惻然曰「汝父因吾而死﹐正思報恩﹐恨無其路﹐今日幸得相遇﹐汝歌而見我﹐意何所須﹖「對曰﹕」別無所須也﹐鄭國懼將軍兵威﹐令於國中﹕「有能退吳軍者﹐與之分國而治。『臣念先人與將軍有倉卒之遇﹐今欲從將軍乞赦鄭國。」員乃仰天嘆曰「嗟乎﹐員得有今日﹐皆漁丈人所賜﹐上天蒼蒼﹐豈敢忘也。」卽日下令解圍而去。

漁丈人之子回報鄭伯﹐鄭伯大喜﹐乃以百里之地封之﹐國人稱之曰「漁大夫」﹐至今溱洧之間﹐有丈人村﹐卽所封地也。髯翁有詩云﹕

密語蘆洲隔死生﹐橈歌彊似楚歌聲。

三軍旣散分茅土﹐不負當時江上情。

伍員旣解鄭國之圍﹐還軍楚境﹐各路分截守把﹐大軍營於麋地﹐遣人四出招降楚屬﹐兼訪求昭王甚急。

卻說申包胥自郢都破後﹐逃避在夷陵石鼻山中﹐聞子胥掘墓鞭屍﹐復求楚王﹐乃遣人致書於子胥﹐其略曰﹕

子故平王之臣﹐北面事之。今乃僇辱其屍﹐𨿽云報仇﹐不已甚乎﹖物極必反﹐子宜速歸。不然﹐胥當踐『復楚』之約。「

伍員得書﹐沈吟半響﹐乃謂來使曰「某因軍務倥傯﹐不能答書﹐借汝之口﹐爲我致謝申君﹕忠孝不能兩全﹐吾日暮途遠﹐故倒行而逆施耳。」使者回報包胥﹐包胥曰﹕」子胥之滅楚必矣﹗吾不可坐而待之﹗「想起楚平王夫人乃秦哀公之女﹐楚昭王乃秦之甥﹐要解楚難﹐除是求秦。乃晝夜西馳﹐足踵俱開﹐步步流血﹐裂裳而裹之。

奔至雍州﹐來見秦哀公曰「吳貪如封豕﹐毒如長蛇﹐久欲薦食諸侯﹐兵自楚始。寡君失守社稷﹐逃於艸莽之間﹐特命下臣﹐告急於上國﹐乞君念甥舅之情﹐代爲興兵解厄﹗」

秦哀公曰「秦僻在西陲﹐兵微將寡﹐自保不暇﹐安能爲人﹖」

包胥曰「楚秦連界﹐楚遭兵而秦不救﹐吳若滅楚﹐次將及秦﹐君之存楚﹐亦以固秦也。若秦遂有楚國﹐不猶愈於吳乎﹖倘能撫而存之﹐不絕其祀﹐情願世世北面事秦。」秦哀公意猶未決﹐曰「大夫姑就館驛安下﹐容孤與羣臣商議。」

包胥對曰「寡君越在艸莽﹐未得安居﹐下臣何敢就館自便乎﹖」

時秦哀公沈湎於酒﹐不卹國事。包胥請命愈急﹐哀公終不肯發兵。於是﹐包胥不脫衣冠﹐立於秦庭之中﹐晝夜號哭﹐不絕其聲。如此七日七夜﹐水漿一勺不入其口。哀公聞之﹐大驚曰「楚臣之急其君﹐一至是乎﹖楚有賢臣如此﹐吳猶欲滅之﹐寡人無此賢臣﹐吳豈能相容哉﹖「爲之流涕﹐賦《無衣》之詩以旌之。詩曰﹕

豈曰無衣﹖與子同袍﹗

王於興師﹐與子同仇。

包胥頓首稱謝﹐然後始進壺飧。

秦哀公命大將子蒲﹐子虎帥車五百乘﹐從包胥救楚。包胥曰「吾君在隨望救﹐不啻如大旱之望雨﹐胥當先往一程﹐報知寡君。元帥從商谷而東﹐五日可至襄陽﹐折而南﹐卽荊門﹐而胥以楚之餘眾﹐自石梁山南來﹐計不出二月﹐亦可相會。吳恃其勝﹐必不爲備﹐軍士在外﹐日久思歸﹐若破其一軍﹐自然瓦解。」子蒲曰﹕」吾未知路徑﹐必須楚兵爲導﹐大夫不可失期。「包胥辭了秦帥﹐星夜至隨﹐來見昭王﹐言「臣請得秦兵。已出境矣。」昭王大喜﹐謂隨侯曰﹕」卜人所言「西鄰爲虎﹐東鄰爲肉。『秦在楚之西﹐而吳在其東﹐斯言果驗矣﹗」

時薳延﹑宋木等﹐亦收拾餘兵﹐從王於隨。子西﹑子期並起隨眾﹐一齊進發。

秦師屯於襄陽﹐以待楚師。包胥引子西﹑子期等與秦帥相見。

楚兵先行﹐秦兵在後﹐遇夫槪之師於沂水。子蒲謂包胥曰「子率楚師先與吳戰﹐吾當自後會之﹗」包胥便與夫槪交鋒。

夫槪恃勇﹐看包胥有如無物﹐約鬥十餘合﹐未分勝敗。子蒲﹑子虎驅兵大進﹐夫槪望見旗號有秦字﹐大驚曰「西兵何得至此﹖」急急收軍﹐已折大半。子西﹑子期等乘勝追逐五十里方止。

夫槪奔回郢都﹐來見吳王﹐盛稱秦兵勢銳﹐不可抵當。闔閭有懼色﹐孫武進曰「兵﹐凶器﹐可暫用而不可久也。且楚土地尙廣﹐人心未肯服吳﹐臣前請王立羋勝以撫楚﹐正虞今日之變耳。爲今之計﹐不如遣使與秦通好﹐許復楚君﹐割楚之東鄙﹐以益吳疆﹐君亦不爲無利也﹗若久戀楚宮﹐與之相持﹐楚人憤而力﹐吳人驕而惰﹐加以虎狼之秦﹐臣未保其萬全。」

伍員知楚王必不可得﹐亦以武言爲然﹐闔閭將從之。

伯嚭進曰「吾兵自離東吳﹐一路破竹而下﹐五戰拔郢﹐遂夷楚社。今一遇秦兵﹐卽便班師﹐何前勇而後怯耶﹖願給臣兵一萬﹐必使秦兵片甲不回﹐如若不勝﹐甘當軍令﹗」闔閭壯其言﹐許之。孫武與伍員力止不可交兵﹐伯嚭不從﹐引兵出城。

兩軍相遇於軍祥﹐排成陣勢。伯嚭望見楚軍行列不整﹐便教鳴鼓﹐馳車突入﹐正遇子西。大罵﹕「汝萬死之餘﹐尙望寒灰再熱耶﹖」子西亦罵﹕「背國叛夫﹗今日何顏相見﹖「伯嚭大怒﹐挺戟直取子西﹐子西亦揮戈相迎﹐戰不數合﹐子西詐敗而走。伯嚭追之﹐未及二里﹐左邊沈諸梁一軍殺來﹐右邊薳延一軍殺來﹐秦將子蒲﹑子虎引生力軍﹐從中直貫吳陣﹐三路兵將吳兵截爲三處。伯嚭左衝右突﹐不能得脫。

卻得伍員兵到﹐大殺一陣﹐救出伯嚭。一萬軍馬﹐所存不上二千人。伯嚭自囚﹐入見吳王待罪。孫武謂伍員曰「伯嚭爲人矜功自任﹐久後必爲吳國之患。不如乘此兵敗﹐以軍令斬之﹗」伍員曰「彼𨿽有喪師之罪﹐然前功不小。況敵在目前﹐不可斬一大將。」遂奏吳王赦其罪。

秦兵直逼郢都。闔閭命夫槪同公子山守城﹐自引大軍屯於紀南城﹐伍員﹑伯嚭分屯磨城﹑驢城﹐以爲犄角之勢﹐與秦兵相持。又遣使徵兵於唐﹑蔡。

楚將子西謂子蒲曰「吳以郢爲巢穴﹐故堅壁相持。若唐﹑蔡更助之﹐不可敵矣。不若乘間加兵於唐﹐唐破則蔡人必懼而自守﹐吾乃得專力於吳。」子蒲然其計﹐於是子蒲同子期分兵一支﹐襲破唐城﹐殺唐成公﹐滅其國。蔡哀公懼﹐不敢出兵助吳。

卻說夫槪自恃有破楚之首功﹐因沂水一敗﹐吳王遂使協守郢都﹐心中鬱鬱不樂﹐及聞吳王與秦相持不決﹐忽然心動﹐想道﹕「吳國之制﹐兄終弟及﹐我應嗣位﹐今王立子波爲太子﹐我不得立矣。乘此大兵出徵﹐國內空虛﹐私自歸國﹐稱王奪位﹐豈不勝於久後相爭乎﹖」乃引本部軍馬﹐偸出郢都東門﹐渡漢而歸﹐詐稱﹕「闔閭兵敗於秦﹐不知所往﹐我當次立﹗「遂自稱吳王。

使其子扶臧悉眾據淮水﹐以遏吳王之歸路。

吳世子波與專毅聞變﹐登城守禦﹐不納夫槪。夫槪乃遣使由三江通越﹐說其進兵﹐夾攻吳國﹐事成割五城爲謝。

再說闔閭聞秦兵滅唐﹐大驚﹐方欲召諸將計議戰守之事﹐忽公子山報到﹐言「夫槪不知何故﹐引本部兵私回吳國去了﹗」伍員曰﹕」夫槪此行﹐其反必矣﹗「闔閭曰「將若之何﹖」伍員曰「夫槪一勇之夫﹐不足爲慮﹐所慮者越人或聞變而動耳﹐王宜速歸﹐先靖內亂。」闔閭於是畱孫武﹑子胥退守郢都﹐自與伯嚭以舟師順流而下。旣渡漢水﹐得太子波告急信﹐言﹕」夫槪造反稱王﹐又結連越兵入寇﹐吳都危在旦夕。「闔閭大驚曰「不出子胥所料也。」遂遣使往郢都﹐取回孫武﹑伍員之兵﹐一面星夜馳歸﹐沿江傳諭將士﹕「去夫槪來歸者﹐復其本位。後到者誅。」淮上之兵﹐皆倒戈來歸﹐扶臧奔回谷陽﹐夫槪欲驅民授甲﹐百姓聞吳王尙在﹐俱走匿﹐夫槪乃獨率本部出戰。

闔閭問曰「我以手足相托﹐何故反叛﹖「夫槪對曰﹕」汝弒王僚﹐非反叛耶﹖」闔閭怒﹐教伯嚭﹕「爲我擒賊。「戰不數合﹐闔閭麾大軍直進﹐夫槪𨿽勇﹐爭柰眾寡不敵﹐大敗而走﹐扶臧具舟於江﹐以渡夫槪﹐逃奔宋國去了。

闔閭撫定居民﹐回至吳都﹐太子波迎接入城﹐打點拒越之策。

卻說孫武得吳王班師之詔﹐正與伍員商議﹐忽報﹕「楚軍中有人送書到。」伍員命取書看之﹐乃申包胥所遣也﹐書略云﹕

子君臣據郢三時﹐而不能定楚﹐天意不欲亡楚﹐亦可知矣。子能踐「覆楚」之言﹐吾亦欲酬「復楚」之志﹐朋友之義﹐相成而不相傷﹐子不竭吳之威﹐吾亦不盡秦之力。

伍員以書示孫武曰「夫吳以數萬之眾﹐長驅入楚﹐焚其宗廟﹐墮其社稷﹐鞭死者之屍﹐處生者之室﹐自古人臣報仇﹐未有如此之快者﹐且秦兵𨿽敗我餘軍﹐於我未有大損也。兵法﹐『見可而進﹐知難則退』﹐幸楚未知吾急﹐可以退矣。「孫武曰﹕」空退爲楚所笑﹐子何不以羋勝爲請。」伍員曰「善。「乃復書曰﹕

平王逐無罪之子﹐殺無罪之臣﹐某實不勝其憤﹐以至於此。昔齊桓公存邢立衛﹐秦穆公三置晉君﹐不貪其土﹐傳誦至今。某𨿽不才﹐竊聞玆義﹐今太子建之子勝﹐糊口於吳﹐未有寸土﹐楚若能歸勝﹐使奉故太子之祀﹐某敢不退避﹐以成吾子之志。

申包胥得書﹐言於子西。子西曰「封故太子之後﹐正吾意也﹗」卽遣使迎羋勝於吳﹐沈諸梁諫曰「太子已廢﹐勝爲仇人﹐柰何養仇以害國乎﹖」子西曰「勝﹐匹夫耳。何傷﹖」竟以楚王之命召之﹐許封大邑﹐楚使旣發﹐孫武與伍員遂班師而還。

凡楚之府庫寶玉﹐滿載以歸﹐又遷楚境戶口萬家﹐以實吳空虛之地。

伍員使孫武從水路先行﹐自己從陸路打從歷陽山經過﹐欲求東臯公報之﹐其廬舍俱不存矣﹐再遣使於龍洞山問皇甫訥﹐亦無蹤迹。伍員嘆曰「眞髙士也﹗」就其地再拜而去。至昭關﹐已無楚兵把守﹐員命毀其關。

復過溧陽瀨水之上﹐乃嘆曰「吾嘗饑困於此﹐向一女子乞食﹐女子以盎漿及飯飼我﹐遂投水而亡﹐吾曾畱題石上﹐未知在否﹖」使左右發土﹐其石字宛然不磨﹐欲以千金報之﹐未知其家﹐乃命投金於瀨水中曰﹕」女子如有知﹐明吾不相負也﹗「行不一里﹐路傍一老嫗﹐視兵過而哭泣﹐軍士欲執之﹐問曰﹕」嫗何哭之悲也﹖「嫗曰「吾有女守居三十年不嫁﹐往年浣紗於瀨﹐遇一窮途君子﹐而輒飯之﹐恐事泄﹐自投瀨水﹐聞所飯者﹐乃楚亡臣伍君也﹐今伍君兵勝而歸﹐不得其報﹐自傷虛死﹐是以悲耳﹗」軍士乃謂嫗曰﹕」吾主將正伍君也﹐欲報汝千金﹐不知其家﹐已投金於水中﹐盍往取之﹗「嫗遂取金而歸﹐至今名其水爲投金瀨。髯仙有詩云﹕

投金瀨下水澌澌﹐猶憶亡臣報徳時。

三十年來無匹偶﹐芳名已共子胥垂。

越子允常聞孫武等兵回吳國﹐知武善於用兵﹐料難取勝﹐亦班師而回﹐曰「越與吳敵也﹗」遂自稱爲越王﹐不在話下。

闔閭論破楚之功﹐以孫武爲首。孫武不願居官﹐固請還山﹐王使伍員畱之﹐武私謂員曰「子知天道乎﹖暑往則寒來﹐春還則秋至﹐王恃其彊盛﹐四境無虞﹐驕樂必生﹐夫功成不退﹐將有後患﹐吾非徒自全﹐並欲全子﹗」員不謂然。武遂飄然而去﹐贈以金帛數車﹐俱沿路散於百姓之貧者﹐後不知其所終。史臣有贊云﹕

孫子之才﹐彰於伍員﹐法行二嬪﹐威振三軍。

禦眾如一﹐料敵若神﹐大伸於楚﹐小挫於秦。

智非偏拙﹐謀不盡行。

不受爵祿﹐知亡知存。

身出道顯﹐身去名成。

書十三篇﹐兵家所尊。

闔閭乃立伍員爲相國﹐亦仿齊仲父﹑楚子文之意﹐呼爲子胥而不名。伯嚭爲太宰﹐同預國政﹐更名閶門曰破楚門﹐復壘石於南界﹐畱門使兵守之﹐以拒越人﹐號曰石門關﹐越大夫範蠡亦築城於浙江之口﹐以拒吳﹐號曰固陵﹐言其可固守也。此周敬王十五年事。

話分兩頭。再說子西與子期重入郢城﹐一面收葬平王骸骨﹐將宗廟社稷重新艸創﹐一面遣申包胥以舟師迎昭王於隨﹐昭王遂與隨君定盟﹐誓無侵伐﹐隨君親送昭王登舟﹐方才回轉。

昭王行至大江之中﹐憑欄四望﹐想起來日之苦﹐今日重渡此江﹐中流自在﹐心中甚喜﹐忽見水面一物﹐如斗之大﹐其色正紅﹐使水手打撈得之﹐徧問羣臣﹐皆莫能識﹐乃拔佩刀砍開﹐內有饟似瓜﹐試嘗之﹐甘美異常﹐乃徧賜左右曰「此無名之果﹐可識之﹐以俟博物之士也﹗」

不一日﹐行至雲中﹐昭王嘆曰「此寡人遇盜之處﹐不可以不識﹗「乃泊舟江岸﹐使斗辛督人夫築一小城於云夢之間﹐以便行旅投宿。今云夢縣有地名楚王城﹐卽其故址。子西﹑子期等離郢都五十里﹐迎接昭王﹐君臣交相慰勞﹐旣至郢城﹐見城外白骨如麻﹐城中宮闕﹐半已殘毀﹐不覺淒然淚下。

遂入宮來見其母伯嬴﹐子母相向而泣﹐昭王曰「國家不幸﹐遭此大變﹐至於廟社淩夷﹐陵墓受辱﹐此恨何時可雪﹖」伯嬴曰﹕」今日復位﹐宜先明賞罰﹐然後撫卹百姓﹐徐俟气力完足﹐以圖恢復可也﹗「昭王再拜受教。

是日不敢居寢﹐宿於齋宮。次日﹐祭告宗廟社稷﹐省視墳墓﹐然後升殿﹐百官稱賀﹐昭王曰「寡人任用匪人﹐幾至亡國﹐若非卿等﹐焉能重見天日﹖失國者﹐寡人之罪﹔復國者﹐卿等之功也﹗」諸大夫皆稽首謝不敢﹐昭王先宴勞秦將﹐厚犒其師﹐遣之歸國。然後論功行賞﹐拜子西爲令尹﹐子期爲左尹。

以申包胥乞師功大﹐欲拜爲右尹。申包胥曰「臣之乞師於秦﹐爲君也﹐非爲身也﹐君旣返國﹐臣志遂矣﹐敢因以爲利乎﹖「固辭不受﹐昭王彊之﹐包胥乃挈其妻子而逃。妻曰﹕」子勞形疲神﹐以乞秦師﹐而定楚國﹐賞其分也﹐又何逃乎﹖」包胥曰「吾始爲朋友之義﹐不泄子胥之謀﹐使子胥破楚﹐吾之罪也﹔以罪而冒功﹐吾實恥之﹗「遂逃入深山﹐終身不出。昭王使人求之不得﹐乃旌表其閭曰」忠臣之門「。

以王孫繇於爲右尹﹐曰「雲中代寡人受戈﹐不敢忘也﹗」其他沈諸梁﹑鍾建﹑宋木﹑斗辛﹑斗巢﹑薳延等﹐俱進爵加邑。

亦召斗懷欲賞﹐子西曰「斗懷欲行弒逆之事﹐罪之爲當﹐況可賞乎﹖」昭王曰﹕」彼欲爲父報仇﹐乃孝子也﹐能爲孝子﹐何難爲忠臣﹖「亦使爲大夫。

藍尹亹求見昭王﹐王思成臼不肯同載之恨﹐將執而誅之﹐使人謂曰「爾棄寡人於道路﹐今敢復來﹐何也﹖」藍尹亹對曰「囊瓦惟棄徳樹怨﹐是以敗於柏舉﹐王柰何效之﹖夫成臼之舟﹐孰若郢都之宮之安﹖臣之棄王於成臼﹐以儆王也。今日之來﹐欲觀大王之悔悟與否﹖王不省失國之非﹐而記臣不載之罪﹐臣死不足惜﹐所惜者楚宗社耳﹗」子西奏曰﹕」亹之言直﹐王宜赦之﹐以無忘前敗﹗「昭王乃許亹入見﹐使復爲大夫如故。

羣臣見昭王度量寬洪﹐莫不大悅﹐昭王夫人自以失身闔閭﹐羞見其夫﹐自縊而死。

時越方與吳構難﹐聞楚王復國﹐遣使來賀﹐因進其宗女於王﹐王立爲繼室。越姬甚有賢徳﹐爲王所敬禮﹐王念季羋相從患難﹐欲擇良婿嫁之。季羋曰「女子之義﹐不近男人。鍾建常負我矣﹐是卽我夫也﹐敢他適乎﹖」昭王乃以季羋嫁鍾建﹐使建爲司樂大夫。

又思故相孫叔敖之靈﹐使人立祠於雲中祭之。

子西以郢都殘破﹐且吳人久居﹐熟其路徑﹐復擇鄀地築城建宮﹐立宗廟社稷﹐遷都居之﹐名曰新郢。

昭王置酒新宮﹐與羣臣大會。飲酒方酣﹐樂師扈子恐昭王安今之樂﹐忘昔之苦﹐復蹈平王故轍﹐乃抱琴於王前奏曰「臣有《窮衄》之曲﹐願爲大王鼓之﹗「昭王曰﹕」寡人願聞﹗」扈子援琴而鼓﹐聲甚淒怨﹐其詞曰﹕

王耶王耶何乖劣﹖不顧宗廟聽讒孽﹗

任用無極多所殺﹐誅夷忠孝大綱絕。

二子東奔適吳越﹐吳王哀痛助忉怛。

垂涕舉兵將西伐﹐子胥﹑伯嚭﹑孫武決。

五戰破郢王奔發﹐畱兵縱騎虜荊闕。

先王骸骨遭發掘﹐鞭辱腐屍恥難雪。

幾危宗廟社稷滅﹐君王逃死多跋涉。

卿士淒愴民泣血﹐吳軍𨿽去怖不歇。

願王更事撫忠節﹐勿爲讒口能謗褻﹗

昭王深知琴曲之情﹐垂涕不已。扈子收琴下階﹐昭王遂罷宴﹐自此早朝晏罷﹐勤於國政﹐省刑薄斂﹐養士訓武﹐修復關隘﹐嚴兵固守。

羋勝旣歸﹐楚昭王封爲白公勝﹐築城名白公城﹐遂以白爲氏﹐聚其本族而居。夫槪聞楚王不念舊怨﹐自宋來奔﹐王知其勇﹐封之堂溪﹐號爲堂溪氏。子西以禍起唐﹑蔡﹐唐已滅而蔡尙存﹐乃請伐蔡報仇。昭王曰「國事粗定﹐寡人尙未敢勞民也﹗「按《春秋傳》楚昭王十年出奔﹐十一年返國﹐直至二十年﹐方才用兵滅頓﹐擄頓子牂﹔二十一年滅胡﹐擄胡子豹﹐報其從晉侵楚之仇﹔二十二年圍蔡﹐問其從吳入郢之罪﹐蔡昭侯請降﹐遷其國於江﹑汝之間。中間休息民力近十年﹐所以師輒有功。楚國復興﹐終符」湛盧「之祥﹐」萍實「之瑞也。

要知後事﹐且看下回分解。

第七十八回

會夾谷孔子卻齊墮三都聞人伏法

話說齊景公見晉不能伐楚﹐人心星散﹐代興之謀愈急﹐乃糾合衛﹑鄭﹐自稱盟主。

魯昭公前爲季孫意如所逐﹐景公謀納之﹐意如固拒不從﹐昭公攺而求晉﹐晉荀躒得意如賄賂﹐亦不果納﹐昭公客死。意如遂廢太子衍及母弟務人﹐而援立庶子宋爲君﹐是爲定公。因季氏與荀躒通賄﹐遂事晉而不事齊。

齊侯大怒﹐用世臣國夏爲將﹐屢侵魯境﹐魯不能報。未幾﹐季孫意如卒﹐子斯立﹐是爲季康子。

說起季﹑孟﹑叔三家﹐自昭公在國之日﹐已三分魯國﹐各用家臣爲政﹐魯君不復有公臣。於是家臣又竊三大夫之權﹐展轉恣肆﹐淩鑠其主。今日季孫斯﹑孟孫無忌﹑叔孫州仇﹐𨿽然三家鼎立﹐邑宰各據其城﹐以爲己物﹐三家號令不行﹐無可柰何。

季氏之宗邑曰費﹐其宰公山不狃﹔孟氏之宗邑曰成﹐其宰公斂陽﹔叔氏之宗邑曰郈﹐其宰公若藐。這三處城垣﹐皆三家自家增築﹐極其堅厚﹐與曲阜都城一般。

那三个邑宰中﹐惟公山不狃尢爲彊橫﹐更有家臣一人﹐姓陽名虎字貨﹐生得鴛肩巨顙﹐身長九尺有餘﹐勇力過人﹐智謀百出﹐季斯起初任爲腹心﹐使爲家宰﹐後漸專季氏之家政﹐擅作威福﹐季氏反爲所制﹐無可柰何。季氏內爲陪臣所制﹐外受齊國侵淩﹐束手無策。

時又有少正卯者﹐爲人博聞彊記﹐巧辯能言﹐通國號爲「聞人」﹐三家倚之爲重。卯面是背非﹐陰陽其說﹐見三家則稱頌其佐君匡國之功﹐見陽虎等又托爲彊公室抑私家之說﹐使之挾魯侯以令三家﹐挑得上下如水火﹐而人皆悅其辧給﹐莫悟其姦。

內中單說孟孫無忌﹐乃仲孫貜之子﹐仲孫蔑之孫。貜在位之日﹐慕魯國孔仲尼之名﹐使其子從之學禮。

那孔仲尼名丘﹐其父叔梁紇嘗爲鄒邑大夫﹐卽偪陽手托懸門之勇士也。紇娶於魯之施氏﹐多女而無子﹐其妾生一子曰孟皮﹐病足成廢人﹐乃求婚於顏氏﹐顏氏有五女﹐俱未聘﹐疑紇年老﹐謂諸女曰「誰願適鄒大夫者﹖」諸女莫對﹐最幼女曰徵在﹐出應曰「女子之義﹐在家從父﹐惟父所命﹐何問焉﹖」顏氏奇其語﹐卽以徵在許婚。

旣歸紇﹐夫婦憂無子﹐共禱於尼山之谷。徵在升山時﹐艸木之葉皆上起﹔及禱畢而下﹐艸木之葉皆下垂。是夜﹐徵在夢黑帝見召﹐囑曰「汝有聖子﹐若產必於空桑之中。」覺而有孕。

一日﹐恍惚若夢﹐見五老人列於庭﹐自稱「五星之精「﹐狎一獸﹐似小牛而獨角﹐文如龍鱗﹐向徵在而伏﹐口吐玉尺﹐上有文曰﹕」水精之子﹐繼衰周而素王。」徵在心知其異﹐以繡紱系其角而去。

告於叔梁紇﹐紇曰「此獸必麒麟也。「及產期﹐徵在問﹕」地有名空桑者乎﹖」叔梁紇曰「南山有空竇﹐竇有石門而無水﹐俗名亦呼空桑。「徵在曰﹕」吾將往產於此。」紇問其故﹐徵在乃述前夢﹐遂攜臥具於空竇中。其夜﹐有二蒼龍自天而下﹐守於山之左右﹐又有二神女擎香露於空中﹐以沐徵在﹐良久乃去﹐徵在遂產孔子。石門中忽有淸泉流出﹐自然溫暖﹐浴畢泉卽涸。

今曲阜縣南二十八里﹐俗呼女陵山﹐卽空桑也。

孔子生有異相﹐牛唇虎掌﹐鴛肩龜脊﹐海口輔喉﹐頂門狀如反宇﹐父紇曰「此兒秉尼山之靈。「因名曰丘﹐字仲尼。仲尼生未幾而紇卒﹐育於徵在﹐旣長﹐身長九尺六寸﹐人呼爲」長人」。有聖徳﹐好學不倦﹐周遊列國﹐弟子滿天下﹐國君無不敬慕其名﹐而爲權貴當事所忌﹐竟無能用之者。

是時適在魯國。無忌言於季斯曰「欲定內外之變﹐非用孔子不可。「季斯召孔子﹐與語竟日﹐如在江海中﹐莫窺其際﹐季斯起更衣﹐忽有費邑人至﹐報曰﹕」穿井者得土缶﹐內有羊一隻﹐不知何物﹖」斯欲試孔子之學﹐囑使勿言﹐旣入座﹐謂孔子曰「或穿井於土中得狗﹐此何物也﹖「孔子曰﹕」以某言之﹐此必羊也﹐非狗也﹗」斯驚問其故﹐孔子曰「某聞山之怪曰夔魍魎﹐水之怪曰龍罔象﹐土之怪曰羵羊﹐今得之穿井﹐是在土中﹐其爲羊必矣﹗「斯曰﹕」何以謂之羵羊﹖」孔子曰「非雌非雄﹐徒有其形。「斯乃召費人問之﹐果不成雌雄者﹐於是大驚曰﹕」仲尼之學﹐果不可及。「乃用爲中都宰。

此事傳聞至楚﹐楚昭王使人致幣於孔子﹐詢以渡江所得之物﹐孔子答使者曰「是名萍實﹐可剖而食也﹗」使者曰﹕」夫子何以知之﹖「孔子曰「某曾問津於楚﹐聞小兒謠曰﹕」楚王渡江得萍實﹐大如斗﹐赤如日﹐剖而嘗之甜如蜜。『是以知之。」使者曰「可常得乎﹖「孔子曰﹕」萍者﹐浮泛不根之物﹐乃結而成實﹐𨿽千百年不易得也﹐此乃散而復聚﹐衰而復興之兆﹐可爲楚王賀矣﹗」使者歸告昭王﹐昭王嘆服不已。

孔子在中都大治﹐四方皆遣人觀其政教﹐以爲法則。

魯定公知其賢﹐召爲司空。

周敬王十九年﹐陽虎欲亂魯而專其政﹐知叔孫輒無寵於叔孫氏﹐而與費邑宰公山不狃相厚﹐乃與二人商議﹐欲以計先殺季孫﹐然後並除仲叔﹐以公山不狃代斯之位﹐以叔孫輒代州仇之位﹐己代孟孫無忌之位。

虎慕孔子之賢﹐欲招致門下﹐以爲己助﹐使人諷之來見。孔子不從﹐乃以蒸豚饋之﹐孔子曰「虎誘我往謝而見我也﹗」令弟子伺虎出外﹐投刺於門而歸﹐虎竟不能屈。

孔子密言於無忌曰「虎必爲亂﹐亂必始於季氏﹐子預爲之備﹐乃可免也﹗」無忌僞爲築室於南門之外﹐立柵聚材﹐選牧圉之壯勇者三百人爲傭﹐名曰興工﹐實以備亂﹔又語成宰公斂陽使繕甲待命﹐倘有報至﹐星夜前來赴援。

是年秋八月﹐魯將行禘祭﹐虎請以禘之明日享季孫於蒲圃﹐無忌聞之曰「虎享季孫﹐事可疑矣﹗「乃使人馳告公斂陽﹐約定日中率甲由東門至南門﹐一路觀變。

至享期﹐陽虎親至季氏之門﹐請季斯登車﹐陽虎在前爲導﹐虎之從弟陽越在後﹐左右皆陽氏之黨﹐惟禦車者林楚世爲季氏門下之客﹐季斯心疑有變﹐私語林楚曰「汝能以吾車適孟氏乎﹖」林楚點頭會意﹐行至大衢﹐林楚遽挽轡南向﹐以鞭策連擊其馬﹐馬怒而馳﹐陽越望見﹐大呼﹕」收轡﹗「林楚不應﹐復加鞭﹐馬行益急﹐陽越怒﹐彎弓射楚不中﹐亦鞭其馬﹐心急鞭墜﹐越拾鞭﹐季氏之車已去遠矣。季斯出南門﹐徑入孟氏之室﹐閉其柵﹐號曰﹕」孟孫救我﹗「無忌使三百壯士﹐挾弓矢伏於柵門以待。須臾﹐陽越至﹐率其徒攻柵﹐三百人從柵內發矢﹐中者輒倒﹐陽越身中數箭而死。

且說陽貨行及東門﹐回顧不見了季孫﹐乃轉轅復循舊路﹐至大衢﹐問路人曰「見相國車否﹖「路人曰﹕」馬驚﹐已出南門矣﹗「語未畢﹐陽越之敗卒亦到﹐方知越已射死﹐季孫已避入孟氏新宮。

虎大怒﹐驅其眾急往公宮﹐劫定公以出朝﹐遇叔孫州仇於途﹐並劫之﹐盡發公宮之甲與叔孫氏家眾﹐共攻孟氏於南門。無忌率三百人力拒之﹐陽虎命以火焚柵﹐季斯大懼﹐無忌使視日方中﹐曰「成兵且至﹐不足慮也﹗」言未畢﹐只見東角上一員猛將﹐領兵呼哨而至﹐大叫﹕「勿犯吾主﹗公斂陽在此﹗」陽虎大怒﹐便奮長戈﹐迎住公斂陽廝殺﹐二將各施逞本事﹐戰五十餘合﹐陽虎精神愈增﹐公斂陽漸漸力怯﹐叔孫州仇遽從後呼曰﹕」虎敗矣﹗「

卽率其家眾﹐前擁定公西走﹐公徒亦從之﹐無忌引壯士開柵殺出﹐季氏之家臣苫越亦帥甲而至﹐陽虎孤寡無助﹐倒戈而走﹐入歡陽關據之。

三家合兵以攻關﹐虎力不能支﹐命放火焚萊門﹐魯師避火卻退﹐虎冒火而出﹐遂奔齊國。

見景公﹐以所據歡陽之田獻之﹐欲借兵伐魯。大夫鮑國進曰「魯方用孔某﹐不可敵也﹐不如執陽虎而歸其田﹐以媚孔某。「景公從之﹐乃囚虎於西鄙﹐虎以酒醉守者﹐乘輜車逃奔宋國。

宋使居於匡﹐陽虎虐用匡人﹐匡人欲殺之。復奔晉國﹐仕於趙鞅爲臣﹐不在話下。宋儒論陽虎以陪臣而謀賊其家主﹐固爲大逆﹐然季氏放逐其君﹐專執魯政﹐家臣從旁竊視﹐已非一日﹐今日效其所爲﹐乃天理報施之常﹐不足怪也。有詩云﹕

當時季氏淩孤主﹐今日家臣叛主君。

自作忠姦還自受﹐前車音響後車聞。

又有言魯自惠公之世﹐僭用天子禮樂﹐其後三桓之家﹐舞八佾﹐歌雍徹﹐大夫目無諸侯﹐故家臣亦目無大夫﹐悖逆相仍﹐其來遠矣。詩云﹕

九成干戚舞團團﹐借問何人啟僭端﹖

要使國中無叛逆﹐重將禮樂問《周官》。

齊景公失了陽虎﹐又恐魯人怪其納叛﹐乃使人致書魯定公﹐說明陽虎奔宋之故﹐就約魯侯於齊﹑魯界上夾谷山前﹐爲乘車之會﹐以通兩國之好﹐永息干戈。

定公得書﹐卽召三家商議。孟孫無忌曰「齊人多詐﹐主公不可輕往。」季孫斯曰﹕」齊屢次加兵於我﹐今欲修好﹐柰何拒之﹖「定公曰「寡人若去﹐何人保駕﹖」無忌曰﹕」非臣師孔某不可﹗「定公卽召孔子﹐以相禮之事屬之。乘車已具﹐定公將行﹐孔子奏曰「臣聞『有文事者﹐必有武備』﹐文武之事﹐不可相離。古者﹐諸侯出疆﹐必具官以從﹐宋襄公會盂之事可鑑也﹐請具左右司馬﹐以防不虞﹗」定公從其言﹐乃使大夫申句須爲右司馬﹐樂頎爲左司馬﹐各率兵車五百乘﹐遠遠從行﹐又命大夫玆無還率兵車三百乘﹐離會所十里下寨。

旣至夾谷﹐齊景公先在﹐設立壇位﹐爲土階三層﹐制度簡略。齊侯幕於壇之右﹐魯侯幕於壇之左﹐孔子聞齊國兵衛甚盛﹐亦命申句須﹑樂頎緊緊相隨。時齊大夫黎彌以善謀稱﹐自梁邱據死後﹐景公特寵信之。

是夜﹐黎彌叩幕請見﹐景公召入﹐問﹕「卿有何事﹐昏夜來此﹖「黎彌奏曰﹕」齊﹑魯爲仇﹐非一日矣﹐止爲孔某賢聖﹐用事於魯﹐恐其他日害齊﹐故爲今日之會耳。臣觀孔某爲人﹐知禮而無勇﹐不習戰伐之事﹐明日主公會禮畢後﹐請奏四方之樂以娛魯君﹐乃使萊夷三百人假做樂工﹐鼓噪而前﹐覷便拿住魯侯﹐並執孔某﹐臣約會車乘﹐從壇下殺散魯眾﹐那時魯國君臣之命﹐懸於吾手﹐憑主公如何處分﹐豈不勝於用兵侵伐耶﹖」景公曰「此事可否當與相國謀之。「黎彌曰﹕」相國素與孔某有交﹐若通彼得知﹐其事必不行矣﹐臣請獨任﹗」景公曰「寡人聽卿﹐卿須仔細﹗「黎彌自去暗約萊兵行事去了。

次早﹐兩君集於壇下﹐揖讓而登﹐齊是晏嬰爲相﹐魯是孔子爲相﹐兩相一揖之後﹐各從其主﹐登壇交拜﹐敍太公﹑周公之好﹐交致玉帛酬獻之禮。

旣畢﹐景公曰「寡人有四方之樂﹐願與君共觀之﹗」遂傳令先使萊人上前﹐奏其本土之樂﹐於是壇下鼓聲大振﹐萊夷三百人﹐雜執旍旄﹑羽袚﹑矛戟﹑劍楯﹐蜂擁而至﹐口中呼哨之聲﹐相和不絕﹐歷階之半。

定公色變﹐孔子全無懼意﹐趨立於景公之前﹐舉袂而言曰「吾兩君爲好會﹐本行中國之禮﹐安用夷狄之樂﹐請命有司去之﹗「晏子不知黎彌之計﹐亦奏景公曰﹕」孔某所言﹐乃正禮也﹗」景公大慚﹐急麾萊夷使退。

黎彌伏於壇下﹐只等萊夷動手﹐一齊發作。見齊侯打發下來﹐心中甚慍﹐乃召本國優人﹐吩咐﹕「筵席中間召汝奏樂﹐要歌《敝笱》之詩﹐任情戲謔﹐若得魯君臣或笑或怒﹐我這里有重賞。」原來那詩乃文姜淫亂故事﹐欲以羞辱魯國。

黎彌升階奏於齊侯曰「請奏宮中之樂﹐爲兩君壽。「景公曰﹕」宮中之樂﹐非夷樂也﹐可速奏之。」黎彌傳齊侯之命﹐倡優侏儒二十餘人﹐異服塗面﹐裝女扮男﹐分爲二隊﹐擁至魯侯面前﹐跳的跳﹐舞的舞﹐口中齊歌的都是淫詞﹐且歌且笑﹐孔子按劍張目﹐覷定景公奏曰「匹夫戲諸侯者﹐罪當死。請齊司馬行法﹗「景公不應﹐優人戲笑如故﹐孔子曰﹕」兩國旣已通好﹐如兄弟然﹐魯國之司馬﹐卽齊之司馬也﹗「乃舉袖向下麾之﹐大呼﹕」申句須﹑樂頎何在﹖「二將飛馳上壇﹐於男女二隊中﹐各執領班一人﹐當下斬首﹐餘人驚走不疊。

景公心中駭然﹐魯定公隨卽起身﹐黎彌初意還想於壇下邀截魯侯﹐一來見孔子有此手段﹐二來見申﹑樂二將英雄﹐三來打探得十里之外﹐卽有魯軍屯紮﹐遂縮頸而退。會散﹐景公歸幕﹐召黎彌責之曰「孔某相其君﹐所行者皆是古人之道﹐汝偏使寡人入夷狄之俗﹐寡人本欲修好﹐今反成仇矣﹗」黎彌惶恐謝罪﹐不敢對一語。

晏子進曰「臣聞﹐『小人知其過﹐謝之以文﹔君子知其過﹐謝之以質。』今魯有汶陽之田三處﹐其一曰歡﹐乃陽虎所獻不義之物﹐其二曰鄆﹐乃昔年所取以寓魯昭公者﹐其三曰龜陰﹐乃先君頃公時仗晉力索之於魯者。那三處皆魯故物﹐當先君桓公之日﹐曹沫登壇劫盟﹐單取此田。田不歸魯﹐魯志不甘﹐主公乘此機以三田謝過﹐魯君臣必喜﹐而齊﹑魯之交固矣﹗」景公大悅﹐卽遣晏子致三田於魯。此周敬王二十四年事也。史臣有詩云﹕

紛然鼓噪起萊戈﹐無柰壇前片語何﹖

知禮之人偏有勇﹐三田買得兩君和。

又詩單贊齊景公能虛心謝過﹐所以爲賢君﹐幾於復霸﹐詩云﹕

盟壇失計聽黎彌﹐臣諫君從兩得之。

不惜三田稱謝過﹐顯名千古播華夷。

這汶陽田原是昔時魯僖公賜與季友者﹐今日名𨿽歸魯﹐實歸季氏﹐以此季斯心感孔子﹐特築城於龜陰﹐名曰謝城﹐以旌孔子之功。言於定公﹐升孔子爲大司寇之職。

時齊之南境﹐忽來一大鳥﹐約長三尺﹐黑身白頸﹐長喙獨足﹐鼓雙翼舞於田間﹐野人逐之不得﹐飛騰望北而去。季斯聞有此怪﹐以問孔子﹐孔子曰「此鳥名曰『商羊』﹐生於北海之濱﹐天降大雨﹐商羊起舞﹐所見之地﹐必有淫雨爲災。齊﹑魯接壤﹐不可不預爲之備﹗」季斯預戒汶上百姓﹐修堤蓋屋﹐不三日﹐果然天降大雨﹐汶水泛溢。魯民有備無患﹐其事傳布齊邦﹐景公益以孔子爲神﹐自是孔子博學之名﹐傳播天下﹐人皆呼爲」聖人「矣﹐有詩爲證﹕

五典三墳漫究詳﹐誰知萍實辧商羊﹖

多能將聖由天縱﹐贏得芳名四海揚。

季斯訪人才於孔子之門﹐孔子薦仲由﹑冉求可使從政﹐季氏俱用爲家臣。忽一日﹐季斯問於孔子曰「陽虎𨿽去﹐不狃復興﹐何以制之﹖「孔子曰﹕」欲制之﹐先明禮制。古者臣無藏甲﹐大夫無百雉之城﹐故邑宰無所憑以爲亂﹐子何不墮其城﹐撤其武備﹐上下相安﹐可以永久﹗」季斯以爲然﹐轉告於孟﹑叔二氏。孟孫無忌曰「苟利家國﹐吾豈卹其私哉﹗「時少正卯忌孔子師徒用事﹐欲敗其功﹐使叔孫輒密地送信於公山不狃﹐不狃欲據城以叛﹐知孔子素爲魯人所敬重﹐亦思借助﹐乃厚致禮幣﹐遺以書曰﹕

魯自三桓擅政﹐君弱臣彊﹐人心積憤。不狃𨿽爲季宰﹐實慕公義﹐願以費歸公爲公臣﹐輔公以鋤彊暴﹐俾魯國復見周公之舊﹐夫子倘見許﹐願移駕過費﹐面決其事。不腆路犒﹐伏惟不鄙。

孔子謂定公曰「不狃若叛﹐未免勞兵﹐臣願輕身一往﹐說其回心攺過﹐何如﹖」定公曰﹕」國家多事﹐全賴夫子主持﹐豈可去寡人左右耶﹖「孔子遂卻其書幣。不狃見孔子不往﹐遂約會成宰公斂陽﹐郈宰公若藐﹐同時起兵爲逆。陽與藐俱不從。

卻說郈邑馬正侯犯﹐勇力善射﹐爲郈人所畏服﹐素有不臣之志﹐遂使圉人刺藐殺之﹐自立爲郈宰﹐發郈眾登城爲拒命之計。

州仇聞郈叛﹐往告無忌﹐無忌曰「吾助子一臂﹐當共滅此叛奴﹗」於是孟﹑叔二家連兵往討﹐遂圍郈城﹐侯犯悉力拒戰﹐攻者多死﹐不能取勝。無忌教州仇求援於齊。

時叔氏家臣駟赤在郈城中﹐僞附侯犯﹐侯犯親信之﹐赤謂犯曰「叔氏遣使如齊乞師矣。齊﹑魯合兵不可當也﹐子何不以郈降齊﹐齊外𨿽親魯﹐內實忌之﹐得郈可以逼魯﹐齊必大喜﹐而倍以他地酬子﹐總之得地﹐而可去危以就安﹐又何不利之有﹗「侯犯曰﹕」此計甚善﹗」卽遣人乞降於齊﹐以郈邑獻之。

齊景公召晏嬰問曰「叔孫氏乞兵伐郈﹐侯犯又以郈來降﹐寡人將何適從﹖「晏子對曰﹕」方與魯講好﹐豈可受其叛臣之獻乎﹐助叔孫氏爲是﹗」景公笑曰「郈乃叔孫私邑﹐於魯侯無與﹐況叔孫氏君臣自相魚肉﹐魯之不幸﹐實齊之幸也﹐寡人有計在此﹐當兩許其使以誤之﹗「乃使司馬穰苴屯兵於界上﹐以觀其變﹐若侯犯能禦叔孫﹐更分兵據郈﹐迎侯犯歸於齊國﹔若叔孫勝了侯犯﹐便說助攻郈城﹐臨時便宜行事。此是齊景公的姦雄處。

卻說駟赤見侯犯遣使往齊去了﹐復謂犯曰「齊新與魯侯爲會﹐助魯助郈﹐未可定也﹐宜多置兵甲於門﹐萬一事變不測﹐可以自衛﹗」侯犯乃一勇之夫﹐信爲好語﹐遂選精甲利兵﹐畱於門下。駟赤將羽書射於城外﹐魯兵拾得﹐獻於州仇﹐州仇發書看之﹐書中言「臣赤已安排逆犯十有七八﹐不日城中當有內變﹐主君不須掛念﹗」州仇大喜﹐報知無忌﹐嚴兵以待。

數日後﹐侯犯使者自齊回﹐言「齊侯已許下矣﹐願以他邑相償﹗」駟赤入賀侯犯而出﹐使人宣言於眾曰「侯氏將遷郈民以附齊﹐使者回言齊師將至﹐柰何﹖「一時人情洶洶﹐多有造駟赤處問信者﹐赤曰﹕」吾亦聞之﹐齊新與魯好﹐不便得地﹐將遷爾戶口﹐以實聊攝之虛耳﹗」自古道﹕「安土重遷﹗「說了離鄕背井﹐那一个不怕的。眾人聽說﹐互相傳語﹐各有怨心。

忽一夜﹐駟赤探知侯犯飲酒方酣﹐遂命心腹數十人﹐繞城大呼曰「齊師已至城外矣﹐吾等速治行李﹐三日內便要起身。」因繼以哭﹐郈眾大驚﹐俱集於侯氏之門﹐此時老弱惟有涕泣﹐那壯者無不咬牙切齒﹐憤恨侯犯﹐忽見門內藏甲甚多﹐正適其用﹐大家搶得穿著起來﹐各執兵器﹐發聲喊﹐將侯犯家四面圍住﹐連守城之兵都反了侯氏﹐與眾助興了﹐駟赤亟入告侯犯曰﹕」郈眾不願附齊﹐滿城俱變﹐子更有甲兵否﹖吾請率而攻之﹗「犯曰﹕」甲兵俱被眾掠取矣﹐今日之事﹐免禍爲上。「駟赤曰「吾捨命送子。」遂出謂眾曰﹕」汝等讓一路﹐容侯氏出奔﹐侯氏出﹐齊師亦不至矣。「眾人依言﹐放開一路﹐駟赤當先﹐侯犯在後﹐家屬尙有百餘人﹐車十餘乘﹐駟赤直送出東門﹐因引魯兵入於郈城﹐安撫百姓。

無忌請追侯犯﹐駟赤曰「臣已許之免禍矣。」乃縱之不追﹐遂墮郈城三尺﹐卽用駟赤爲郈宰﹐侯犯奔齊師﹐穰苴知魯師已定郈﹐乃班師還齊﹐州仇無忌亦回魯國。

公山不狃初聞侯犯據郈以叛﹐叔﹑仲二家往討﹐喜曰「季氏孤矣﹐乘虛襲魯﹐國可得也﹗」遂盡驅費眾﹐殺至曲阜﹐叔孫輒爲內應﹐開門納之﹐定公急召孔子問計﹐孔子曰「公徒弱﹐不足用也﹐臣請禦君以往季氏。「遂驅車至季氏之宮﹐宮內有髙臺﹐堅固可守﹐定公居之。

少頃﹐司馬申句須﹑樂頎俱至﹐孔子命季斯盡出其家甲﹐以授司馬﹐使伏於臺之左右﹐而使公徒列於臺前﹐公山不狃同叔孫輒商議曰「我等此舉﹐以扶公室抑私家爲名﹐不奉魯侯爲主﹐季氏不可克也﹗」

乃齊叩公宮﹐索定公不得﹐盤桓許久﹐知已往季氏﹐遂移兵來攻﹐與公徒戰﹐公徒皆散走﹐忽然左右大噪﹐申句須﹐樂頎二將領著精甲殺至﹐孔子扶定公立於臺上﹐謂費人曰「吾君在此﹐汝等豈不知順逆之理﹖速速解甲﹐旣往不咎。」費人知孔子是个聖人﹐誰敢不聽﹐俱捨兵拜伏臺下﹐公山不狃﹑叔孫輒勢窮﹐遂出奔吳國去了。

叔孫州仇回魯﹐言及郈都已墮﹐季斯亦命墮了費城﹐復其初制。

無忌亦欲墮成都﹐成宰公斂陽問計於少正卯。卯曰「郈﹑費因叛而墮﹐若並墮成﹐何以別子於叛臣乎﹖汝但云﹕」成乃魯國北門之守﹐若墮成﹐齊師侵我北鄙﹐何以禦之﹖『堅持其說﹐𨿽拒命不爲叛也﹗「陽從其計﹐使其徒穿甲而登城﹐謝叔孫氏曰﹕」吾非爲叔孫氏守﹐爲魯社稷守也﹐恐齊兵旦暮猝至﹐無守禦之具﹐願捐此性命﹐與城俱碎﹐不敢動一磚一土。「孔子笑曰「陽不辧此語﹐必『聞人』教之耳。」季斯嘉孔子定費之功﹐自知不及萬分之一﹐使攝行相事﹐每事諮謀而行﹐孔子有所陳說﹐少正卯輒變亂其詞﹐聽者多爲所惑。孔子密奏於定公曰﹕」魯之不振﹐由忠佞不分﹑刑賞不立也﹐夫護嘉苗者﹐必去莠艸。願君勿事姑息﹐請出太廟中斧鉞﹐陳於兩觀之下。「定公曰「善。」明日﹐使羣臣參議成城不墮利害﹐但聽孔子裁決。眾人或言當墮﹐或言不當墮﹐少正卯欲迎合孔子之意﹐獻墮成六便﹐何謂六便﹖一﹑君無二尊﹔二﹑歸重都城形勢﹔三﹑抑私門﹔四﹑使跋扈家臣無所憑借﹔五﹑平三家之心﹔六﹑使鄰國聞魯國興革當理﹐知所敬重。孔子奏曰﹕」卯誤矣﹐成已作孤立之勢﹐何能爲哉﹖況公斂陽忠於公室﹐豈跋扈之比。卯辯言亂政﹐離間君臣﹐按法當誅。「羣臣皆曰「卯乃魯聞人﹐言或不當﹐罪不及死。」孔子復奏曰﹕」卯言僞而辯﹐行僻而堅﹐徒有虛名惑眾﹐不誅之無以爲政﹐臣職在司寇﹐請正斧鉞之典。「遂命力士縛卯於兩觀之下﹐斬之。羣臣莫不變色﹐三家心中亦俱凜然。史臣有詩云﹕

養髙華士太公誅﹐孔子偏將少正除。

不是聖人開正眼﹐世間盡讀兩人書。

自少正卯誅後﹐孔子之意始得發舒﹐定公與三家皆虛心以聽之﹐孔子乃立綱陳紀﹐教以禮義﹐養其廉恥﹐故民不擾而事治﹐三月之後﹐風俗大變。市中鬻羔豚者﹐不飾虛價﹔男女行路﹐分別左右﹐不亂﹔遇路有失物﹐恥非己有﹐無肯拾取者﹔四方之客﹐一入魯境﹐皆有常供﹐不至缺乏﹐賓至如歸。國人歌之曰「衮衣章甫﹐來適我所﹔章甫衮衣﹐慰我無私。」此歌詩傳至齊國﹐齊景公大驚曰﹕」吾國必爲魯所並矣。「不知景公如何計較﹖且看下回分解。

第七十九回

歸女樂黎彌阻孔子棲會稽文種通宰嚭

話說齊侯自會夾谷歸後﹐晏嬰病卒。景公哀泣數日﹐正憂朝中乏人﹐復聞孔子相魯﹐魯國大治﹐驚曰「魯相孔子必霸﹐霸必爭地﹐齊爲近鄰﹐恐禍之先及﹐柰何﹖」大夫黎彌進曰﹕」君患孔子之用﹐何不沮之﹗「景公曰﹕」魯方任以國政﹐豈吾所能沮乎﹖「黎彌曰﹕」臣聞治安之後﹐驕逸必生﹐請盛飾女樂﹐以遺魯君﹐魯君幸而受之﹐必然怠於政事﹐而疏孔子﹐孔子見疏﹐必棄魯而適他國﹐君可安枕而臥矣﹗「景公大悅﹐卽命黎彌於女閭之中﹐擇其貌美年二十以內者共八十人﹐分爲十隊﹐各衣錦繡﹐教之歌舞﹐其舞曲名《康樂》﹐聲容皆出新制﹐備態極妍﹐前所未有。教習已成﹐又用良馬一百二十匹﹐金勒雕鞍﹐毛色各別﹐望之如錦﹐使人致獻魯侯。使者張設錦棚二處﹐於魯髙門之外﹐東棚安放馬羣﹐西棚陳列女樂﹐先致國書於定公。公發書看之﹐書曰﹕

杵臼頓首啟魯賢侯殿下﹕孤向者獲罪夾谷﹐愧未忘心。幸賢侯鑑其謝過之誠﹐克終會好。日以國之多虞﹐聘問缺然。玆有歌婢十羣﹐可以侑歡﹔良馬三十駟﹐可以服車。敬致左右﹐聊申悅慕﹐伏惟存錄﹗

且說魯相國季斯安享太平﹐忘其所自﹐侈樂之志﹐已伏胸中﹐忽聞齊饋女樂﹐如此之盛﹐不勝艷慕﹐卽時換了微服﹐與心腹數人乘車潛出南門往看。那樂長方在演習﹐歌聲遏云﹐舞態生風﹐一進一退﹐光華奪目﹐如遊天上睹仙姬﹐非復人間思想所及。季斯看了多時﹐又閱其容色之美﹐服飾之華﹐不覺手麻腳軟﹐目睜口呆﹐意亂神迷﹐魂消魄奪。魯定公一日三宣﹐季斯爲貪看女樂﹐竟不赴召。

至次日﹐方入宮來見定公﹐定公以國書示之﹐季斯奏曰「此齊君美意﹐不可卻也﹗」定公亦有想慕之意﹐便問﹕「女樂何在﹐可試觀否﹖」季斯曰﹕」見列髙門之外﹐車駕如往﹐臣當從行﹐但恐驚動百官﹐不如微服爲便。「於是君臣皆更去法服﹐各乘小車﹐馳出南門﹐竟到西棚之下。

早有人傳出﹕」魯君易服親來觀樂了。「使者吩咐女子用心獻技﹐那時歌喉轉嬌﹐舞袖增艷﹐十隊女子更番疊進﹐眞乃盈耳奪目﹐應接不暇﹐把魯國君臣二人﹐喜得手舞足蹈﹐不知所以。有詩爲證﹕

一曲嬌歌一塊金﹐一番妙舞一盤琛。

只因十隊女人面﹐攺盡君臣兩个心。

從人又誇東棚良馬﹐定公曰「只此已是極觀﹐不必又問馬矣。」是夜﹐定公入宮﹐一夜不寐﹐耳中猶時聞樂聲﹐若美人之在枕畔也。恐羣臣議論不一﹐次早獨宣季斯入宮﹐艸就答書﹐書中備述感激之意﹐不必盡述﹐又將黃金百鎰﹐贈與齊使﹐將女樂收入宮中﹐以三十人賜季斯﹐其馬付於圉人餵養﹐定公與季斯新得女樂﹐各自受用﹐日則歌舞﹐夜則枕席﹐一連三日不去視朝聽政。

孔子聞知此事﹐淒然長嘆﹐時弟子仲子路在側﹐進曰「魯君怠於政事﹐夫子可以行矣。「孔子曰﹕」郊祭已近﹐倘大禮不廢﹐國猶可爲也。」及祭之期﹐定公行禮方畢﹐卽便回宮﹐仍不視朝﹐並胙肉亦無心分給﹐主胙者叩宮門請命﹐定公諉之季孫﹐季孫又諉之家臣。

孔子從祭而歸﹐至晚﹐不見胙肉頒到﹐乃告子路曰「吾道不行﹐命也夫﹖「乃援琴而歌曰﹕」彼婦之口﹐可以出走﹔彼女之謁﹐可以死敗。優哉遊哉﹐卿以卒歲﹗「歌畢﹐遂束裝去魯。子路﹑冉有亦棄官從孔子而行﹐自此魯國復衰。史臣有詩云﹕

幾行紅粉勝鋼刀﹐不是黎彌巧計髙。

天運淩夷成瓦解﹐豈容魯國獨甄陶﹖

孔子去魯適衛﹐衛靈公喜而迎之﹐問以戰陣之事。孔子對曰「丘未之學也。」次日遂行。

過宋之匡邑﹐匡人素恨陽虎﹐見孔子之貌相似﹐以爲陽虎復至﹐聚眾圍之﹐子路欲出戰﹐孔子止之曰「某無仇於匡﹐是必有故﹐不久當自解。「乃安坐鳴琴﹐適靈公使人追還孔子﹐匡人乃知其誤﹐謝罪而去。孔子復還衛國﹐主於賢大夫蘧瑗之家。

且說靈公之夫人曰南子﹐宋女也﹐有美色而淫。在宋時﹐先與公子朝相通﹐朝亦男子中絕色﹐兩美相愛﹐過於夫婦。旣歸靈公﹐生蒯瞶﹐已長﹐立爲世子﹐而舊情不斷。

時又有美男子曰彌子瑕﹐素得君之寵愛﹐嘗食桃及半﹐以其餘﹐推入靈公之口﹐靈公悅而啖之﹐誇於人曰「子瑕愛寡人甚矣﹐一桃味美﹐不忍自食﹐而分啖寡人。」羣臣無不竊笑。子瑕恃寵弄權﹐無所不至。

靈公外嬖子瑕﹐而內懼南子﹐思以媚之﹐乃時時召宋朝與夫人相會﹐醜聲徧傳﹐靈公不以爲恥。蒯瞶深恨其事﹐使家臣戲陽速因朝見之際﹐刺殺南子﹐以滅其丑﹐南子覺之﹐訴於靈公﹐靈公逐蒯瞶﹐瞶奔宋﹐轉又奔晉。靈公立蒯瞶之子輒爲世子。

及孔子再至﹐南子請見之﹐知孔子爲聖人﹐倍加敬禮。

忽一日﹐靈公與南子同車而出﹐使孔子爲陪乘過街市﹐市人歌曰「同車者色耶﹐從車者徳耶﹖」孔子嘆曰「君之好徳不如好色。」乃去衛適宋。

與弟子習禮於大樹之下。宋司馬桓魋亦以男色得寵於景公﹐方貴幸用事﹐忌孔子之來﹐遂使人伐其樹﹐欲求孔子殺之。孔子微服去宋適鄭﹐將適晉﹐至河﹐聞趙鞅殺賢臣竇犨﹑舜華﹐嘆曰「鳥獸惡傷其類﹐況人乎﹖」復返衛。

未幾﹐衛靈公卒﹐國人立輒爲君﹐是爲出公。蒯瞶亦借晉援﹐與陽虎襲戚據之。

是時﹐衛父子爭國﹐晉助蒯瞶﹐齊助輒﹐孔子惡其逆理﹐復去衛適陳﹐又將適蔡。楚昭王聞孔子在陳﹑蔡之間﹐使人聘之。陳﹑蔡大夫相議﹐以爲楚用孔子﹐陳﹑蔡危矣﹐乃相與發兵圍孔子於野。孔子絕糧三日﹐而弦歌不輟。今開封府陳州界有地名桑落﹐其地有臺﹐名曰厄臺﹐卽孔子當時絕糧處。宋劉敞有詩云﹕

四海棲棲一旅人﹐絕糧三日死生鄰。

自是天心勞木鐸﹐豈關陳蔡有愚臣﹖

忽一晚﹐有異人長九尺餘﹐皂衣髙冠﹐披甲持戈﹐向孔子大叱﹐聲動左右。子路引出與戰於庭﹐其人力大﹐子路不能取勝。孔子從旁諦視良久﹐謂子路曰「何不探其脇﹖「子路遂探其脇﹐其人力盡手垂﹐敗而僕地﹐化爲大鮎魚﹐弟子怪之。孔子曰﹕」凡物老而衰﹐則羣精附焉﹐殺之則已﹐何怪之有﹖」命弟子烹之以充饑﹐弟子皆喜曰「天賜也﹗「楚使者發兵以迎孔子。孔子至楚﹐昭王大喜﹐將以千社之地封孔子。令尹子西諫曰﹕」昔文王在丰﹐武王在鎬﹐地僅百里﹐能修其徳﹐卒以代殷。今孔子之徳不下文﹑武﹐弟子又皆大賢﹐若得據土壤﹐其代楚不難矣﹗「昭王乃止。孔子知楚不能用﹐乃復還衛。

衛出公欲任以國政﹐孔子拒之。

魯相國季孫肥亦來召其門人冉有﹐孔子因而返魯。魯以大夫告老之禮待之﹐於是諸弟子中﹐子路﹑子羔仕於衛﹐子貢﹑冉有﹑有若﹑宓子賤仕於魯﹐這都是後話﹐敍明畱作話柄。

再說吳王闔閭自敗楚之後﹐威震中原﹐頗事遊樂。乃大治宮室﹐建長樂宮於國中﹐築髙臺於姑蘇山。山在城西南三十里﹐一名姑胥山。於胥門外爲徑九曲﹐以通山路。春夏則治於城外﹐秋冬則治於城中。

忽一日﹐想起越人伐吳之恨﹐謀欲報之。忽聞齊與楚交通聘使﹐怒曰「齊﹑楚通好﹐此我北方之憂也﹗」欲先伐齊﹐後及越。相國子胥進曰﹕」交聘乃鄰國之常﹐未必助楚害吳﹐不可遽興兵旅。今太子波元妃已歿﹐未有繼室﹐王何不遣使求婚於齊﹐如其不從﹐伐之未晚﹗「闔閭從之﹐使大夫王孫駱往齊﹐爲太子波求婚。

時景公年已老耄﹐志气衰頹﹐不能自振﹐宮中止一幼女未嫁﹐不忍棄之吳地。無柰朝無良臣﹐邊無良將﹐恐一拒吳命﹐興師來伐﹐如楚國之受禍﹐悔之何及﹐大夫黎彌亦勸景公結婚於吳﹐勿激其怒﹐景公不得已﹐以女少姜許婚。王孫駱回復吳王﹐王復遣納幣於齊﹐迎齊女歸國。景公愛女畏吳﹐兩念交迫﹐不覺流淚出涕﹐嘆曰「若平仲﹑穰苴一人在此﹐孤豈憂吳人哉﹗」謂大夫鮑牧曰「煩卿爲寡人致女於吳﹐此寡人之愛女﹐囑吳王善視之﹗」臨行﹐親扶少姜登車﹐送出南門而返。鮑牧奉少姜至吳﹐敬致齊侯之命﹐因慕子胥之賢﹐深相結納﹐不在話下。

話說少姜年幼﹐不知夫婦之樂﹐與太子波成婚之後﹐一心只想念父母﹐日夜號泣﹐太子波再三撫慰﹐其哀不止﹐遂抑鬱成病﹐闔閭憐之﹐乃攺造北門城樓﹐極其華煥﹐更其名曰望齊門﹐令少姜日遊其上﹐少姜憑欄北望﹐不見齊國﹐悲哀愈甚﹐其病轉增﹐臨絕命﹐囑太子波曰「妾聞虞山之巓﹐可見東海﹐乞葬我於此﹐倘魂魄有知﹐庶幾一望齊國也﹗」波奏聞其父﹐乃葬於虞山頂上﹐今常熟縣虞山有齊女墓﹐又有望海亭是也。有張洪《齊女墳》詩爲證﹐詩曰﹕

南風初勁北風微﹐爭長諸姬復娶齊。

越境定須千兩送﹐半途應拭萬行啼。

望鄕不憚登臺遠﹐埋恨惟嫌起冢低。

蔓艸垂垂猶泣露﹐倩誰滴向故鄕泥﹖

太子波憶念齊女﹐亦得病﹐未幾卒。

闔閭欲於諸公子中擇可立者﹐意猶未定﹐欲召子胥決之﹐太子波前妃生子名夫差﹐年已二十六歲矣﹐生得昂藏英偉﹐一表人材﹐聞其祖闔閭擇嗣﹐乃先趨見子胥曰「我嫡孫也﹐欲立太子﹐捨我其誰﹖此在相國一言耳。「子胥許之﹐少頃﹐闔閭使人召子胥﹐商議立儲之事﹐子胥曰﹕」立子以嫡﹐則亂不生。今太子𨿽不祿﹐有嫡孫夫差在。」闔閭曰「吾觀夫差愚而不仁﹐恐不能奉吳之統。「子胥曰﹕」夫差信以愛人﹐惇於禮義﹐父死子代﹐經之明文﹐又何疑焉﹖」闔閭曰「寡人聽子﹐子善輔之﹗」遂立夫差爲太孫﹐夫差至子胥家稽首稱謝。

周敬王二十四年﹐闔閭年老﹐性益躁﹐聞越王允常薨﹐子勾踐新立﹐遂欲乘喪伐越﹐子胥諫曰「越𨿽有襲吳之罪﹐然方有大喪﹐伐之不祥﹐宜少待之﹗」闔閭不聽﹐畱子胥與太孫夫差守國﹐自引伯嚭﹑王孫駱﹑專毅等﹐選精兵三萬﹐出南門望越國進發。越王勾踐親自督師禦之﹐諸稽郢爲大將﹐靈姑浮爲先鋒﹐疇無餘﹑胥犴爲左右翼﹐與吳兵相遇於槜李﹐相距十里﹐各自安營下寨。兩下挑戰﹐不分勝負。

闔閭大怒﹐遂悉眾列陳於五臺山﹐戒軍中毋得妄動﹐俟越兵懈怠﹐然後乘之。勾踐望見吳陣上隊伍整齊﹐戈甲精銳﹐謂諸稽郢曰「彼兵勢甚振﹐不可輕敵﹐必須以計亂之﹗」乃使大夫疇無餘﹑胥犴督敢死之士﹐左五百人﹐各持長槍﹔右五百人﹐各持大戟﹐一聲吶喊﹐殺奔吳軍﹐吳陣上全然不理﹐陣腳都用弓弩手把住﹐堅如鐵壁﹐衝突三次﹐俱不能入﹐只得回轉。

勾踐無可柰何﹐諸稽郢密奏曰「罪人可使也﹗」勾踐悟。

次日﹐密傳軍令﹐悉出軍中所攜死罪者﹐共三百人﹐分爲三行﹐俱袒衣注劍於頸﹐安步造於吳軍﹐爲首者前致辭曰「吾主越王不自量力﹐得罪於上國﹐致辱下討﹐臣等不敢愛死﹐願以死代越王之罪。「言畢﹐以次自剄﹐吳兵從未見如此舉動﹐甚以爲怪﹐皆注目而觀之﹐互相傳語﹐正不知其何故。

越軍中忽然鳴鼓﹐鼓聲大振﹐疇無餘﹑胥犴帥死士二隊﹐各擁大楯﹐持短兵﹐呼哨而至﹐吳兵心忙﹐隊伍遂亂﹐勾踐統大軍繼進﹐右有諸稽郢﹐左有靈姑浮﹐衝開吳陣﹐王孫駱捨命與諸稽郢相持﹐靈姑浮奮長刀左衝右突﹐尋人廝殺﹐正遇吳王闔閭﹐靈姑浮將刀便砍﹐闔閭望後一閃﹐刀砍中右足﹐傷其將指﹐一屨墜於車下﹐卻得專毅兵到﹐救了吳王﹐專毅身被重傷。

王孫駱知吳王有失﹐不敢戀戰﹐急急收兵﹐被越兵掩殺一陣﹐死者過半。闔閭傷重﹐卽刻班師回寨﹐靈姑浮取吳王之屨獻功。勾踐大悅。

卻說吳王因年老不能忍痛﹐回至七里之外﹐大叫一聲而死。伯嚭護喪先行﹐王孫駱引兵斷後﹐徐徐而返﹐越兵亦不追趕。史臣有詩論闔閭用兵不息﹐致有此禍﹐詩曰﹕

破楚淩齊意气豪﹐又思吞越起兵刀。

好兵終在兵中死﹐順水叮嚀莫放篙。

吳太孫夫差迎喪以歸﹐成服嗣位﹐卜葬於破楚門外之海湧山﹐發工穿山爲穴﹐以專諸所用魚腸之劍殉葬﹐其他劍甲六千副﹐金玉之玩﹐充牣其中。旣葬﹐盡殺工人以殉。三日後﹐有人望見葬處﹐有白虎蹲踞其上﹐因名曰虎丘山﹐識者以爲埋金之气所現。後來秦始皇使人發闔閭之墓﹐鑿山求劍無所得﹐其鑿處遂成深澗﹐今虎丘劍池是也。專毅傷重亦死﹐附葬於山後﹐今亦不知其處矣。

夫差旣葬其祖﹐立長子友爲太子﹐使侍者十人更番立於庭中﹐每自己出入經由﹐必大聲呼其名而告曰「夫差﹗爾忘越王殺爾之祖乎﹖」卽泣而對曰「惟﹐不敢忘﹗」欲以儆惕其心。

命子胥﹑伯嚭練水兵於太湖﹐又立射棚於靈巖山以訓射﹐俟三年喪畢﹐便爲報仇之舉﹐此周敬王二十四年事也。

是時﹐晉頃公失政﹐六卿樹黨爭權﹐自相魚肉。

荀寅與士吉射相睦﹐結爲婚姻﹐韓不信﹐魏曼多忌之。荀躒有寵臣曰梁嬰父﹐躒欲以爲卿﹐嬰父恃荀躒之愛﹐謀逐荀寅而代其位﹐故荀躒亦與範氏﹐中行氏相惡。

上卿趙鞅有族子名午﹐封於邯鄲﹐午之母﹐荀寅之娣﹐故寅呼午爲甥。先年﹐衛靈公與齊景公合謀叛晉﹐晉趙鞅帥師伐衛﹐衛懼﹐貢戶口五百家謝罪﹐鞅畱於邯鄲﹐謂之「衛貢」。未幾﹐鞅欲遷五百家以實晉陽﹐午恐衛人不服﹐未卽奉命。鞅怒午之抗己﹐遂誘午至晉陽﹐執而殺之。荀寅怒趙鞅私殺其甥﹐因與士吉射商議﹐欲共伐趙氏﹐爲邯鄲午報仇。趙氏有謀臣曰董安於﹐時爲趙氏守晉陽城﹐聞二氏之謀﹐特至絳州﹐告於趙鞅曰「範﹑中行方睦﹐一旦作亂﹐恐不可制﹐主君宜先爲之備。「趙鞅曰﹕」晉國有令﹐始禍必誅﹐待其先發而後應之可也。」董安於曰「與其多害百姓﹐寧我獨死﹐若有事﹐安於當之。「鞅不可﹐安於乃私具甲兵﹐以伺其變。

荀寅﹑士吉射倡言於眾曰「董安於治兵﹐將以害我。」於是連兵以伐趙氏﹐圍其宮﹐卻得董安於有備﹐引兵殺開一條血路﹐保護趙鞅奔晉陽城。恐二氏來攻﹐建壘自守﹐荀躒謂韓不信﹑魏曼多曰﹕」趙氏六卿之長﹐寅與吉射不由君命而擅逐之﹐政其歸二家矣﹗「韓不信曰﹕」盍以始禍爲罪﹐而並逐之﹗「三人遂同請於定公﹐各率家甲﹐奉定公以伐二家﹐寅﹑吉射悉力拒戰﹐不能取勝﹐吉射謀劫定公﹐韓不信遽使人呼於市中曰「範﹑中行氏謀反﹐來劫其君矣﹗」國人信其言﹐各執兵器﹐來救定公﹐三家借國人之眾﹐殺敗範﹑中行之兵。寅﹑吉射奔於朝歌以叛。

韓不信告於定公曰「範﹑中行實爲首禍﹐今已逐矣﹐趙氏世有大功於晉﹐宜復鞅位。」定公言無不從﹐遂召鞅於晉陽﹐復其爵祿﹐梁嬰父欲代荀寅爲卿﹐荀躒言於趙鞅﹐鞅問董安於﹐安於曰﹕」晉惟政出多門﹐故禍亂不息﹐若立嬰父﹐是乃又置一荀寅也﹗「鞅乃不從。

嬰父怒﹐知爲董安於所阻﹐謂荀躒曰「韓﹑魏黨於趙﹐智氏之勢孤矣﹐趙氏所恃者﹐其謀臣董安於也﹐何不去之﹖「躒問曰﹕」去之何策﹖」嬰父曰「安於私具甲兵﹐以激成範﹑中行之變﹐若論始禍﹐還是安於爲首。「荀躒如嬰父之言﹐以責趙鞅﹐鞅懼﹐董安於曰﹕」臣向者固以死自期矣﹐臣死而趙氏安﹐是死賢於生也。」乃退而自縊﹐趙鞅乃陳其屍於市﹐使人告於荀躒曰「安於已伏罪矣﹗」荀躒乃與趙鞅結盟﹐各無相害﹐鞅私祀董安於於家廟之中﹐以答其勞。

寅﹑吉射久據朝歌﹐諸侯叛晉者﹐皆欲借之以害晉﹐趙鞅屢次興師攻之﹐齊﹑魯﹑鄭﹑衛遣使輸粟助兵﹐以救二氏﹐鞅不能克。直至周敬王三十年﹐趙鞅合韓﹑魏﹑智三家之兵﹐攻下朝歌﹐寅﹑吉射奔邯鄲﹐再奔柏人﹐未幾﹐柏人城復破﹐其黨範臯夷﹐張柳朔俱戰死。

豫讓爲荀躒子荀甲所獲﹐甲子荀瑤請而活之﹐遂爲智氏之臣。寅﹑吉射逃奔齊國去訖。可憐荀林父五傳至寅﹐士蔿七傳至吉射﹐祖宗俱晉室股肱之臣也﹐子孫貪橫﹐遂至滅宗﹐豈不哀哉﹗晉六卿自此只有趙﹑韓﹑魏﹑智四卿矣。此是後話。髯仙有詩云﹕

六卿相並或存亡﹐總是私門作主張。

四氏瓜分謀愈急﹐不如畱卻範中行。

且說周敬王二十六年春二月﹐吳王夫差除喪已久﹐乃告於太廟﹐興傾國之兵﹐使子胥爲大將﹐伯嚭副之﹐從太湖取水道攻越。

越王勾踐集羣臣計議﹐出師迎敵。大夫範蠡字少伯﹐出班奏曰「吳恥喪其君﹐誓矢圖報者﹐三年於玆矣﹐其志憤﹐其力齊﹐不可當也﹐宜斂兵爲堅守之計。「大夫文種字會﹐奏曰﹕」以愚見﹐莫若卑詞謝罪﹐以乞其和﹐俟其兵退而後圖之。」勾踐曰「二卿言守言和﹐皆非至計。夫吳﹐吾世仇也﹐伐而不戰﹐以我不能軍矣。「乃悉起國中丁壯﹐共三萬人﹐迎於椒山之下。初合戰﹐吳兵稍卻﹐殺傷約百十人﹐勾踐趨利直進﹐約行數里﹐正遇夫差大軍﹐兩下布陣大戰。夫差立於船頭﹐親自秉桴擊鼓﹐以激厲將士﹐勇气十倍﹐忽北風大起﹐波濤洶湧﹐子胥﹐伯嚭各乘余皇大艦﹐順風揚帆而下﹐俱用彊弓勁弩﹐箭如飛蝗般射來﹐越兵迎風﹐不能抵敵﹐大敗而走﹐吳兵分三路逐之﹐越將靈姑浮舟覆溺水而死﹐胥犴中箭亦亡﹐吳兵乘勝追逐﹐殺死不計其數。

勾踐奔至固城自保﹐吳兵圍之數重﹐絕其汲道﹐夫差喜曰「不出十日﹐越兵俱渴死矣。」誰知山頂之上﹐自有靈泉﹐泉有嘉魚﹐勾踐命取魚數百頭﹐以饋吳王﹐吳王大驚。勾踐畱範蠡堅守﹐自帥殘兵﹐乘間奔會稽山﹐點閱甲楯之數﹐才剩得五千餘人。勾踐嘆曰﹕」自先君至於孤﹐三十年來未嘗有此敗也﹗悔不聽範﹐文二大夫之言﹐以至如此。「

吳兵攻固城益急﹐子胥營於右﹐伯嚭營於左。範蠡告急﹐一日三至﹐越王大恐﹐文種獻謀曰「事急矣』及今請成﹐猶可及也。」勾踐曰﹕」吳不許成﹐柰何﹖「文種對曰﹕」吳有太宰伯嚭者﹐其人貪財好色﹐忌功嫉能﹐與子胥同朝﹐而志趣不合。吳王畏事子胥﹐而暱於嚭﹐若私詣太宰之營﹐結其歡心﹐與定行成之約﹐太宰言於吳王﹐無不聽﹐子胥𨿽知而阻之﹐亦無及矣。「勾踐曰「卿見太宰﹐以何爲賂﹖」種對曰「軍中所乏者﹐女色耳。誠得美女而獻之﹐天若祚越﹐嚭當見聽。」

勾踐乃連夜遣使至都城﹐命夫人選宮中之有色者得八人﹐盛其容飾﹐加以白璧二十雙﹐黃金千鎰﹐夜造太宰之營﹐求見太宰。嚭初欲拒絕﹐姑使人探其來狀﹐聞有所賫獻﹐乃召入﹐嚭倨坐以待之﹐文種跪而致詞曰「寡君勾踐﹐年幼無知﹐不能善事大國﹐以致獲罪。今寡君已悔恨無及﹐願舉國請爲吳臣﹐而恐王見咎不納﹐知太宰以巍巍功徳﹐外爲吳之幹城﹐內作王之心膂﹐寡君使下臣種﹐先叩首於轅門﹐借重一言﹐收寡君於宇下﹐不腆之儀﹐聊效薄贄﹐自此當源源而來矣。「乃以賄單呈上﹐嚭猶作色謂曰﹕」越國旦暮且破滅矣﹐凡越所有﹐何患不歸吳﹖而以此區區者啖我爲耶﹖」種復進曰「越兵𨿽敗﹐然保會稽者﹐尙有精卒五千﹐堪當一戰﹐戰而不捷﹐將盡焚庫藏之積﹐竄身異國﹐以圖楚王之事﹐安得遽爲吳有耶﹖卽使吳盡有之﹐然大半歸於王宮﹐太宰同諸將不過瓜分一二﹐孰若主越之成﹐寡君非委身於王﹐實委身於太宰也﹐春秋貢獻﹐未入王宮﹐先入宰府﹐是太宰獨擅全越之利﹐諸將不得與焉﹗況困獸猶鬥﹐背城一戰﹐尙有不可測之事乎。「這一席話﹐說入伯嚭之心﹐不覺點頭微笑﹐文種又指單上所開美人曰﹕」此八人者﹐皆出自越宮﹐若民間更有美於此者﹐寡君若生還越國﹐當竭力搜求﹐以備太宰掃除之數。」伯嚭起立曰「大夫捨右營而趨左﹐以某無乘危害人之意也﹐某來朝當引子先見吾王﹐以決其議。「遂盡收所獻﹐畱種於營中﹐敍賓主之禮。

次早﹐同造中軍﹐來見夫差﹐伯嚭先入﹐備道越王勾踐使文種請成之意﹐夫差勃然曰「越與寡人有不共戴天之恨﹐安得允其成哉﹖」嚭對曰﹕」王不記孫武之言乎﹖『兵凶器﹐可暫用而不可久也。』越𨿽得罪於吳﹐然其下吳者已至矣﹐其君請爲吳臣﹐其妻請爲吳妾﹐越國之寶器珍玩﹐盡掃以貢於吳宮﹐所乞於王者﹐僅存宗祀一綫耳。夫受越之降﹐厚實也﹔赦越之罪﹐顯名也。名實俱收﹐吳可以伯﹔必欲窮兵力以誅越﹐彼勾踐將焚宗廟﹐殺妻子﹐沈金玉於江﹐率死士五千人﹐致死於吳﹐得無有所傷於王之左右乎﹖與其殺是人﹐孰若得是國之爲利﹖「夫差曰「今文種安在﹖」嚭對曰﹕」見在幕外候宣。「夫差乃命種入見﹐種膝行而前﹐復申前說﹐加以卑遜﹐夫差曰「汝君請爲臣妾﹐能從寡人入吳否﹖」種稽首曰﹕」旣爲臣妾﹐死生在君﹐敢不服事於左右。「嚭曰「勾踐夫婦願來吳國﹐吳名𨿽赦越﹐實已得之矣﹐王又何求焉﹖」夫差乃許其成。

早有人到右營報知子胥﹐子胥急趨至中軍﹐見伯嚭同文種立於王側﹐子胥怒气盈面﹐問吳王曰「王已許越和乎﹖」王曰「已許之矣。「子胥連叫曰﹕」不可﹐不可。」嚇得文種倒退幾步﹐靜聽其說。

子胥諫曰「越與吳鄰﹐有不兩立之勢﹐若吳不滅越﹐越必滅吳。夫秦﹑晉之國﹐我攻而勝之﹐得其地﹐不能居﹐得其車﹐不能乘。如攻越而勝之﹐其地可居﹐其舟可乘﹐此社稷之利﹐不可棄也。況又有先王大仇﹐不滅越﹐何以謝立庭之誓乎﹖」

夫差語塞不能對﹐惟以目視伯嚭。伯嚭前奏曰「相國之言誤矣。先王建國﹐水陸並封﹐吳﹑越宜水﹐秦﹑晉宜陸﹐若以其地可居﹐其舟可乘﹐謂吳﹑越必不能共存﹐則秦﹑晉﹑齊﹑魯皆陸國也﹐其地亦可居﹐其車亦可乘﹐彼四國者﹐亦將並而爲一乎﹖若謂先王大仇﹐必不可赦﹐則相國之仇楚者更甚﹐何不遂滅楚國而遽許其和耶﹖今越王夫婦皆願服役於吳﹐視楚僅納羋勝更不相同。相國自行忠厚之事﹐而欲王居刻薄之名﹐忠臣不如是也﹗」

夫差喜曰「太宰之言有理﹐相國且退﹐俟越國貢獻至日﹐當分贈汝。「气得子胥面如土色﹐嘆曰﹕」吾悔不聽被離之言﹐與此佞臣同事。」口中恨恨不絕﹐只得步出幕府﹐謂大夫王孫雄曰「越十年生聚﹐再加以十年之教訓﹐不過二十年﹐吳宮爲沼矣。「雄意殊未深信﹐子胥含憤﹐自回右營。

夫差命文種回復越王﹐再到吳軍申謝﹐夫差問越王夫婦入吳之期﹐文種對曰「寡君蒙大王赦而不誅﹐將暫假歸國﹐悉斂其玉帛子女﹐以貢於吳﹐願大王稍寬其期﹐其或負心失信﹐安能逃大王之誅乎﹖」夫差許諾﹐遂約定五月中旬﹐夫婦入臣於吳﹐遂遣王孫雄押文種同至越國﹐催促起程﹐太宰伯嚭屯兵一萬於吳山以候之﹐如過期不至﹐滅越歸報﹐夫差引大軍先回。畢竟越王如何入吳﹖且看下回分解。

第八十回

夫差違諫釋越勾踐竭力事吳

話說越大夫文種蒙吳王夫差許其行成﹐回報越王﹐言「吳王已班師矣﹐遣大夫王孫雄隨臣到此﹐催促起程﹐太宰屯兵江上﹐專候我王過江﹗「越王勾踐不覺雙眼流淚﹐文種曰﹕」五月之期迫矣﹐王宜速歸﹐料理國事﹐不必爲無益之悲﹗」越王乃收淚﹐回至越都﹐見市井如故﹐丁壯蕭然﹐甚有慚色﹐畱王孫雄於館驛﹐收拾庫藏寶物﹐裝成車輛﹐又括國中女子三百三十人﹐以三百人送吳王﹐三十人送太宰﹐時尙未有行動之日﹐王孫雄連連催促﹐勾踐泣謂羣臣曰「孤承先人余緒﹐兢兢業業﹐不敢怠荒﹐今夫椒一敗﹐遂至國亡家破﹐千里而作俘囚﹐此行有去日﹐無歸日矣﹗「羣臣莫不揮涕﹐文種進曰﹕」昔者湯囚於夏臺﹐文王系於羑里﹐一舉而成王﹔齊桓公奔莒﹐晉文公奔翟﹐一舉而成伯。夫艱苦之境﹐天之所以開王伯也﹐王善承天意﹐自有興期﹐何必過傷﹐以自損其志乎﹖」勾踐於是卽日祭祀宗廟﹐王孫雄先行一日﹐勾踐與夫人隨後進發﹐羣臣皆送至浙江之上。範蠡具舟於固陵﹐迎接越王﹐臨水祖道﹐文種舉觴王前﹐祝曰「皇天祐助﹐前沈後揚﹐禍爲徳根﹐憂爲福堂﹐威人者滅﹐服從者昌﹐王𨿽淹滯﹐其後無殃﹐君臣生離﹐感動上皇﹐眾夫哀悲﹐莫不感傷﹐臣請薦脯﹐行酒二觴﹗「勾踐仰天嘆息﹐舉杯垂涕﹐默無所言。範蠡進曰﹕」臣聞﹐『居不幽者志不廣﹐形不愁者思不遠』﹐古之聖賢﹐皆遇困厄之難﹐蒙不赦之恥﹐豈獨君王哉﹖」勾踐曰「昔堯任舜﹑禹而天下治﹐𨿽有洪水﹐不爲人害。寡人今將去越入吳﹐以國屬諸大夫﹐大夫何以慰寡人之望乎﹖「範蠡謂同列曰﹕」吾聞﹐『主憂臣辱﹐主辱臣死』﹐今主上有去國之憂﹐臣吳之辱﹐以吾浙東之士﹐豈無一二豪傑﹐與主上分憂辱者乎﹖」於是諸大夫齊聲曰「誰非臣子﹐惟王所命﹗「勾踐曰﹕」諸大夫不棄寡人﹐願各言爾志﹐誰可從難﹐誰可守國﹖」文種曰「四境之內﹐百姓之事﹐蠡不如臣﹔與君周旋﹐臨機應變﹐臣不如蠡﹗「範蠡曰﹕」文種自處已審﹐主公以國事委之﹐可使耕戰足備﹐百姓親睦。至於輔危主﹐忍垢辱﹐往而必反﹐與君復仇者﹐臣不敢辭。」於是諸大夫以次自述﹐太宰苦成曰「發君之令﹐明君之徳﹐統煩理劇﹐使民知分﹐臣之事也﹗」

行人曳庸曰「通使諸侯﹐解紛釋疑﹐出不辱命﹐入不被尢﹐臣之事也﹗」

司直皓進曰「君非臣諫﹐舉過決疑﹐直心不撓﹐不阿親戚﹐臣之事也﹗」

司馬諸稽郢曰「望敵設陣﹐飛矢揚兵﹐貪進不退﹐流血滂滂﹐臣之事也﹗」

司農臯如曰「躬親撫民﹐弔死存疾﹐食不二味﹐蓄陳儲新﹐臣之事也﹗」

太史計倪曰「候天察地﹐紀歷陰陽﹐福見知吉﹐妖出知凶﹐臣之事也﹗」

勾踐曰「孤𨿽入於北國﹐爲吳窮虜﹐諸大夫懷徳抱術﹐各顯所長﹐以保社稷﹐孤何憂焉﹖「乃畱眾大夫守國﹐獨與範蠡偕行﹐君臣別於江口﹐無不流涕。勾踐仰天嘆曰﹕」死者﹐人之所畏﹐若孤之聞死﹐胸中絕無怵惕。」遂登船徑去﹐送者皆哭拜於江岸下﹐越王終不返顧﹐有詩爲證﹕

斜陽山外片帆開﹐風捲春濤動地回。

今日一樽沙際別﹐何時重見渡江來﹖

越夫人乃據舷而哭﹐見烏鵲啄江渚之蝦﹐飛去復來﹐意甚閒適﹐因哭而歌之﹐曰﹕

仰飛鳥兮烏鳶﹐淩玄虛兮翩翩﹔集洲渚兮優恣﹐奮健翮兮雲間﹔啄素蝦兮飲水﹐任厥性兮往還。

妾無罪兮負地﹐有何辜兮譴天﹖

風飄飄兮西往﹐知再返兮何年﹖

心輟輟兮若割﹐淚泫泫兮雙懸﹗

越王聞夫人怨歌﹐心中內慟﹐彊笑以慰夫人之心曰「孤之六翮備矣﹐髙飛有日﹐復何憂哉﹗「越王旣入吳界﹐先遣範蠡見太宰伯嚭於吳山﹐復以金帛女子獻之﹐嚭問曰﹕」文大夫何以不至﹖」蠡曰「爲吾主守國﹐不得偕來也﹗」嚭遂隨範蠡來見越王﹐越王深謝其覆庇之徳﹐嚭一力擔承﹐許以返國﹐越王之心稍安。

伯嚭引軍押送越王至於吳下﹐引入見吳王﹐勾踐肉袒伏於階下﹐夫人亦隨之﹐範蠡將寶物女子﹐開單呈獻於下﹐越王再拜稽首曰「東海役臣勾踐﹐不自量力﹐得罪邊境﹐大王赦其深辜﹐使執箕帚﹐誠蒙厚恩﹐得保須臾之命﹐不勝感戴﹐勾踐謹叩首頓首。「夫差曰﹕」寡人若念先君之仇﹐子今日無生理。」勾踐復叩首曰「臣實當死﹐惟大王憐之。「時子胥在旁﹐目若熛火﹐聲如雷霆﹐乃進曰﹕」夫飛鳥在靑雲之上﹐尙欲彎弓而射之﹐況近集於庭廡乎。勾踐爲人機險﹐今爲釜中之魚﹐命制庖人﹐故謅詞令色﹐以求免刑誅﹐一旦稍得志﹐如放虎於山﹐縱鯨於海﹐不復可制矣。」夫差曰「孤聞誅降殺服﹐禍及三世。孤非愛越而不誅﹐恐見咎於天耳。「太宰嚭曰﹕」子胥明於一時之計﹐不知安國之道﹐吾王誠仁者之言也。」子胥見吳王信伯嚭之佞言﹐不用其諫﹐憤憤而退。

夫差受越貢獻之物﹐使王孫雄於闔閭墓側﹐築一石室﹐將勾踐夫婦貶入其中﹐去其衣冠﹐蓬首垢衣﹐執養馬之事﹐伯嚭私饋食物﹐僅不至於饑餓﹐吳王每駕車出遊﹐勾踐執馬楱步行車前﹐吳人皆指曰「此越王也﹗」勾踐低首而已﹐有詩爲證﹕

堪嘆英雄值坎坷﹐平生意气盡銷磨。

魂離故苑歸應少﹐恨滿長江淚轉多。

勾踐在石室二月﹐範蠡朝夕侍側﹐寸步不離。

忽一日﹐夫差召勾踐入見﹐勾踐跪伏於前﹐範蠡立於後﹐夫差謂範蠡曰「寡人聞﹕」哲婦不嫁破亡之家﹐名賢不官滅絕之國『﹐今勾踐無道﹐國已將亡﹐子君臣並爲奴僕﹐羈囚一室﹐豈不鄙乎﹖寡人欲赦子之罪﹐子能攺過自新﹐棄越歸吳﹐寡人必當重用﹐去憂患而取富貴﹐子意何如﹖「

時越王伏地流涕﹐惟恐範蠡之從吳也。

只見範蠡稽首而對曰「臣聞﹕」亡國之臣﹐不敢語政﹔敗軍之將﹐不敢語勇。『臣在越不忠不信﹐不能輔越王爲善﹐致得罪於大王﹐幸大王不卽加誅﹐得君臣相保﹐入備掃除﹐出給趨走。臣願足矣﹐尙敢望富貴哉﹖「

夫差曰「子旣不移其志﹐可仍歸石室。「蠡曰﹕」謹如君命。」夫差起﹐入宮中﹐勾踐與範蠡趨入石室﹐越王服犢鼻﹐著樵頭﹐斫銼養馬﹔夫人衣無緣之裳﹐施左關之襦﹐汲水除糞灑掃﹔範蠡拾薪炊爨﹐面目枯槁。夫差時使人窺之﹐見其君臣力作﹐絕無幾微怨恨之色﹐終夜亦無愁嘆之聲﹐以此謂其無志思鄕﹐置之度外。

一日﹐夫差登姑蘇臺﹐望見越王及夫人端坐於馬糞之旁﹐範蠡操楱而立於左﹐君臣之禮存﹐夫婦之儀具﹐夫差顧謂太宰嚭曰「彼越王不過小國之君﹐範蠡不過一介之士﹐𨿽在窮厄之地﹐不失君臣之禮﹐寡人心甚敬之。「伯嚭對曰﹕」不惟可敬﹐亦可憐也。」夫差曰「誠如太宰之言﹐寡人目不忍見﹐倘彼悔過自新﹐亦可赦乎﹖」嚭對曰「臣聞『無徳不復』﹐大王以聖王之心﹐哀孤窮之士﹐加恩於越﹐越豈無厚報﹖願大王決意。「夫差曰﹕」可命太史擇吉日﹐赦越王歸國。」伯嚭密遣家人以五鼓投石室﹐將喜信報知勾踐。

勾踐大喜﹐告於範蠡﹐蠡曰「請爲王占之﹐今日戊寅﹐以卯時聞信﹐戊爲囚日﹐而卯復克戊﹐其繇曰﹐『天网四張﹐萬物盡傷﹐祥反爲殃。』𨿽有信﹐不足喜也。「勾踐聞言﹐喜變爲憂。

卻說子胥聞吳王將赦越王﹐急入見曰「昔桀囚湯而不誅﹐紂囚文王而不殺﹐天道還反﹐禍轉成福﹐故桀爲湯所放﹐商爲周所滅。今大王旣囚越君﹐而不行誅﹐誠恐夏﹑殷之患至矣﹗」夫差因子胥之言﹐復有殺越王之意﹐使人召之﹐伯嚭復先報勾踐﹐勾踐大驚﹐又告於範蠡。蠡曰「王勿懼也﹐吳王囚王已三年矣﹐彼不忍於三年﹐而能忍於一日乎﹖去必無恙。」勾踐曰﹕」寡人所以隱忍不死者﹐全賴大夫之策耳。「乃入城來見吳王。

候之三日﹐吳王並不視朝﹐伯嚭從宮中出﹐奉吳王之命﹐使勾踐復歸石室。勾踐怪問其故﹐伯嚭曰「王惑子胥之言﹐欲加誅戮﹐所以相召。適王感寒疾不能起﹐某入宮問疾﹐因言﹕」禳災宜作福事﹐今越王匍匐待誅於闕下﹐怨苦之气﹐上干於天﹐王宜保重﹐且權放還石室﹐待疾愈而圖之﹗「王聽某之言﹐故遣君出城耳。」勾踐感謝不已。

勾踐居石室﹐忽又三月﹐聞吳王病尙未愈﹐使範蠡卜其吉凶﹐蠡布卦已成﹐對曰「吳王不死﹐至己巳日當減﹐壬申日必全愈﹐願大王請求問疾﹐倘得入見﹐因求其糞而嘗之﹐觀其顏色﹐再拜稱賀﹐言病起之期﹐至期若愈﹐必然心感大王﹐而赦可望矣。「勾踐垂淚言曰﹕」孤𨿽不肖﹐亦曾南面爲君﹐柰何含污忍辱﹐爲人嘗泄便乎﹖「

蠡對曰「昔紂囚西伯於羑里﹐殺其子伯邑考﹐烹而餉之﹐西伯忍痛而食子肉。夫欲成大事者﹐不矜細行﹐吳王有婦人之仁﹐而無丈夫之決﹐已欲赦越﹐忽又中變﹐不如此何以取其憐乎﹖」勾踐卽日投太宰府中﹐見伯嚭曰「人臣之道﹐主疾則臣憂﹐今聞主公抱屙不瘳﹐勾踐心孤失望﹐寢食不安﹐願從太宰問疾﹐以伸臣子之情。」嚭曰﹕」君有此美意﹐敢不轉達。「伯嚭入見吳王﹐曲道勾踐相念之情﹐願入問疾﹐夫差在沈困之中﹐憐其意而許之。

嚭引勾踐入於寢室﹐夫差彊目視曰「勾踐亦來見孤耶﹖」勾踐叩首奏曰「囚臣聞龍體失調﹐如摧肝肺﹐欲一望顏色而無由也。」言未畢﹐夫差覺腹漲欲便﹐麾使出﹐勾踐曰﹕」臣在東海﹐曾事醫師﹐觀人泄便﹐能知疾之瘥劇。「乃拱立於戶下﹐侍人將余桶近牀﹐扶夫差便訖﹐將出戶外﹐勾踐揭開桶蓋﹐手取其糞﹐跪而嘗之﹐左右皆掩鼻。

勾踐復入叩首曰「囚臣敢再拜敬賀大王﹐王之疾﹐至己巳日有瘳﹐交三月壬申全愈矣。」夫差曰﹕」何以知之﹖「勾踐曰﹕」臣聞於醫師﹕「夫糞者﹐谷味也﹐順時气則生﹐逆時气則死。『今囚臣竊嘗大王之糞﹐味苦且酸﹐正應春夏發生之气﹐是以知之。「夫差大悅曰﹕」仁哉﹐勾踐也﹗臣子之事君父﹐孰肯嘗糞而決疾者﹗「

時太宰嚭在旁﹐夫差問曰「汝能乎﹖」嚭搖首曰「臣𨿽甚愛大王﹐然此事亦不能。」夫差曰﹕」不但太宰﹐𨿽吾太子亦不能也。「卽命勾踐離其石室﹐就便棲止。待孤疾瘳﹐卽當遣伊還國。」勾踐再拜謝恩而出﹐自此僦居民捨﹐執牧養之事如故﹐夫差病果漸愈﹐如勾踐所刻之期。

心念其忠﹐旣出朝﹐命置酒於文臺之上﹐召勾踐赴宴﹐勾踐佯爲不知﹐仍前囚服而來﹐夫差聞之﹐卽令沐浴﹐攺換衣冠﹐勾踐再三辭謝﹐方才奉命﹐更衣入謁﹐再拜稽首﹐夫差慌忙扶起﹐卽出令曰「越王仁徳之人﹐焉可久辱﹖寡人將釋其囚役﹐免罪放還﹐今日爲越王設北面之坐﹐羣臣以客禮事之。「乃揖讓使就客坐﹐諸大夫皆列坐於旁。

子胥見吳王忘仇待敵﹐心中不忿﹐不肯入坐﹐拂衣而出﹐伯嚭進曰「大王以仁者之心﹐赦仁者之過﹐臣聞﹕」同聲相和﹐同气相求。『今日之坐﹐仁者宜畱﹐不仁者宜去。相國剛勇之夫﹐其不坐﹐殆自慚乎﹖「夫差笑曰﹕」太宰之言當矣﹗「

酒三行﹐範蠡與越王俱起進觴﹐爲吳王壽﹐口致祝辭曰﹕

皇王在上﹐恩播陽春﹐其仁莫比﹐其徳日新。

於乎休哉﹐傳徳無極﹐延壽萬歲﹐長保吳國。

四海咸承﹐諸侯賓服﹐觴酒旣升﹐永受萬福。

吳王大悅﹐是日盡醉方休﹐命王孫雄送勾踐於客館﹐「三日之內﹐孤當送爾歸國。」

至次早﹐子胥入見吳王曰「昨日大王以客禮待仇人﹐果何見也﹖勾踐內懷虎狼之心﹐外飾溫恭之貌﹐大王愛須臾之諛﹐不慮後日之患﹐棄忠直而聽讒言﹐溺小仁而養大仇。譬如縱毛於鑪炭之上﹐而幸其不焦﹔投卵於千鈞之下﹐而望其必全﹐豈可得耶﹖」

吳王怫然曰「寡人臥疾三月﹐相國並無一好言相慰﹐是相國之不忠也﹔不進一好物相送﹐是相國之不仁也。爲人臣不仁不忠﹐要他何用﹖越王棄其國家﹐千里來歸寡人﹐獻其貨財﹐身爲奴婢﹐是其忠也﹔寡人有疾﹐親爲嘗糞﹐略無怨恨之心﹐是其仁也。寡人若徇相國私意﹐誅此善士﹐皇天必不佑寡人矣﹗」

子胥曰「王何言之相反也﹖夫虎卑其勢﹐將有擊也﹔貍縮其身﹐將有取也。越王入臣於吳﹐怨恨在心﹐大王何得知之﹖其下嘗大王之糞﹐實上食大王之心。王若不察﹐中其姦謀﹐吳必爲擒矣﹗」

吳王曰「相國置之勿言﹐寡人意已決﹗」子胥知不可諫﹐遂鬱鬱而退。

至第三日﹐吳王復命置酒於蛇門之外﹐親送越王出城﹐羣臣皆捧觴餞行﹐惟子胥不至﹐夫差謂勾踐曰「寡人赦君返國﹐君當念吳之恩﹐勿記吳之怨。」

勾踐稽首曰「大王哀臣孤窮﹐使得生還故國﹐當生生世世﹐竭力報效﹐蒼天在上﹐實鑑臣心﹐如若負吳﹐皇天不佑﹗「夫差曰﹕」君子一言爲定﹐君其遂行﹐勉之﹐勉之﹗」勾踐再拜跪伏﹐流涕滿面﹐有依戀不捨之狀﹐夫差親扶勾踐登車﹐範蠡執禦﹐夫人亦再拜謝恩﹐一同升輦﹐望南而去。時周敬王二十九年事也。史臣有詩云﹕

越王已作釜中魚﹐豈料殘生出會稽。

可笑夫差無遠慮﹐放開羅网縱鯨鯢。

勾踐回至浙江之上﹐望見隔江山川重秀﹐天地再淸﹐乃嘆曰「孤自意永辭萬民﹐委骨異域﹐豈期復得返國而奉祀乎﹖」言罷﹐與夫人相向而泣﹐左右皆感動流淚。文種早知越王將至﹐率守國羣臣﹐城中百姓﹐拜迎於浙水之上﹐歡聲動地。

勾踐命範蠡卜日到國﹐蠡屈指曰「異哉﹐王之擇日也﹐無如來日最吉﹐王宜疾趨以應之。」於是策馬飛輿﹐星夜還都﹐告廟臨朝﹐都不必敍。

勾踐心念會稽之恥﹐欲立城於會稽﹐遷都於此﹐以自警惕﹐乃專委其事於範蠡。

蠡乃觀天文﹐察地理﹐規造新城﹐包會稽山於內。西北立飛翼樓於臥龍山﹐以象天門﹔東南伏漏石竇﹐以象地戶。外郭周圍﹐獨缺西北﹐揚言「已臣服於吳﹐不敢壅塞貢獻之道」﹐實陰圖進取之便。城旣成﹐忽然城中湧出一山﹐周圍數里﹐其象如龜﹐天生艸木盛茂。有人認得此山﹐乃瑯琊東武山﹐不知何故﹐一夕飛至。

範蠡奏曰「臣之築城﹐上應天象﹐故天降『昆侖』﹐以啟越之伯也﹗」越王大喜﹐乃名其山曰怪山﹐亦曰飛來山﹐亦曰龜山。於山巓立靈臺﹐建三層樓﹐以望靈物﹐制度俱備﹐勾踐自諸曁遷而居之﹐謂範蠡曰「孤實不徳﹐以至失國亡家﹐身爲奴隸﹐苟非相國及諸大夫贊助﹐焉有今日﹖「蠡曰﹕」此乃大王之福﹐非臣等之功也﹐但願大王時時勿忘石室之苦﹐則越國可興﹐而吳仇可報矣。」勾踐曰「敬受教﹗「於是以文種治國政﹐以範蠡治軍旅﹐尊賢禮士﹐敬老卹貧﹐百姓大悅。

越王自嘗糞之後﹐常患口臭﹐範蠡知城北有山﹐出蔬菜一種﹐其名曰蕺﹐可食﹐而微有气息﹐乃使人采蕺﹐舉朝食之﹐以亂其气﹐後人因名其山曰蕺山。

勾踐迫欲復仇﹐乃苦身勞心﹐夜以繼日。目倦欲合﹐則攻之以蓼﹔足寒欲縮﹐則漬之以水。冬常抱冰﹐夏還握火﹐累薪而臥﹐不用牀褥。又懸膽於坐臥之所﹐飲食起居﹐必取而嘗之﹐中夜潛泣﹐泣而復嘯。會稽二字﹐不絕於口。

以喪敗之餘﹐生齒虧減﹐乃著令使壯者勿娶老妻﹐老者勿娶少婦﹐女子十七不嫁﹐男子二十不娶﹐其父母俱有罪。孕婦將產﹐告於官﹐使醫守之﹐生男賜以壺酒一犬﹐生女賜以壺酒一豚。生子三人﹐官養其二﹐生子二人﹐官養其一。有死者﹐親爲哭弔﹐每出遊﹐必載飯與羹於後車。遇童子﹐必餔而啜之﹐問其姓名﹔遇耕時﹐躬身秉耒。夫人自織﹐與民間同其勞苦﹐七年不收民稅﹐食不加肉﹐衣不重采。

惟問候之使﹐無一月不至於吳。復使男女入山采葛﹐作黃絲細布﹐欲獻吳王﹐尙未及進﹐吳王嘉勾踐之順﹐使人增其封﹐於是東至句甬﹐西至槜李﹐南至姑蔑﹐北至平原﹐縱橫八百餘里﹐盡爲越壤。勾踐乃治葛布十萬匹﹐甘蜜百壇﹐狐皮五雙﹐晉竹十艘﹐以答封地之禮。﹐夫差大悅﹐賜越王羽毛之飾。

子胥聞之﹐稱疾不朝。

夫差見越已臣服不貳﹐遂深信伯嚭之言。一日﹐問伯嚭曰「今日四境無事﹐寡人欲廣宮室以自娛﹐何地相宜。」嚭奏曰﹕」吳都之下﹐崇臺勝境﹐莫若姑蘇﹐然前王所築﹐不足以當巨覽﹐王不若重將此臺攺建﹐令其髙可望百里﹐寬可容六千人﹐聚歌童舞女於上﹐可以極人間之樂矣。「夫差然之﹐乃懸賞購求大木。文種聞之﹐進於越王曰「臣聞﹐『髙飛之鳥﹐死於美食﹔深泉之魚﹐死於芳餌。』今王志在報吳﹐必先投其所好﹐然後得制其命。」勾踐曰﹕」𨿽得其所好﹐豈遂能制其命乎﹖「文種對曰「臣所以破吳者有七術﹕一曰捐貨幣﹐以悅其君臣﹔二曰貴糴粟槁﹐以虛其積聚﹔三曰遺美女﹐以惑其心志﹔四曰遺之巧工良材﹐使作宮室﹐以罄其財﹔五曰遺之諛臣﹐以亂其謀﹔六曰彊其諫臣使自殺﹐以弱其輔﹔七曰積財練兵﹐以承其獘。」勾踐曰﹕」善哉。今日先行何術﹖「文種對曰「今吳王方攺築姑蘇臺﹐宜選名山神材﹐奉而獻之。」越王乃使木工三千餘人﹐入山伐木﹐經年無所得。

工人思歸﹐皆有怨望之心﹐乃歌《木客之吟》曰「朝采木﹐暮采木﹐朝朝暮暮入山曲﹐窮巖絕壑徒往復﹐天不生兮地不育﹐木客何辜兮﹐受此勞酷﹖「每深夜長歌﹐聞者淒絕。

忽一夜﹐天生神木一雙﹐大二十圍﹐長五十尋﹐在山之陽者曰梓﹐在山之陰者曰楠﹐木工驚睹﹐以爲目未經見﹐奔告越王。羣臣皆賀曰「此大王精誠格天﹐故天生神木﹐以慰王衷也。」勾踐大喜﹐親往設祭而後伐之﹐加以琢削磨礱﹐用丹靑錯畫爲五采龍蛇之文﹐使文種浮江而至﹐獻於吳王曰﹕」東海賤臣勾踐﹐賴大王之力﹐竊爲小殿﹐偶得巨材﹐不敢自用﹐敢因下吏獻於左右。「夫差見木材異常﹐不勝驚喜。

子胥諫曰「昔桀起靈臺﹐紂起鹿臺﹐窮竭民力﹐遂致滅亡。勾踐欲害吳﹐故獻此木﹐王勿受之。」夫差曰﹕」勾踐得此良材﹐不自用而獻於寡人﹐乃其好意﹐柰何逆之﹖「遂不聽。乃將此木建姑蘇之臺。

三年聚材﹐五年方成﹐髙三百丈﹐廣八十四丈﹐登臺望徹二百里﹐舊有九曲徑以登山﹐至是更廣之。百姓晝夜並作﹐死於疲勞者﹐不可勝數。有梁伯龍詩爲證﹕

千仞髙臺面太湖﹐朝鐘暮鼓宴姑蘇。

威行海外三千里﹐霸占江南第一都。

越王聞之﹐謂文種曰「子所云『遺之巧匠良材﹐使作宮室﹐以盡其財。』此計已行﹐今崇臺之上﹐必妙選歌舞以充之﹐非有絕色﹐不足侈其心志﹐子其爲寡人謀之﹗」文種對曰﹕」興亡之數﹐定於上天﹐旣生神木﹐何患無美女﹐但搜求民間﹐恐驚動人心﹐臣有一計﹐可閱國中之女子﹐惟王所擇。「不知文種說出甚計﹖且看下回分解。

第八十一回

美人計吳宮寵西施言語科子貢說列國

話說越王勾踐欲訪求境內美女﹐獻於吳王﹐文種獻計曰「願得王之近豎百人﹐雜以善相人者﹐使挾其術﹐徧遊國中﹐得有色者﹐而記其人地﹐於中選擇﹐何患無人。」勾踐從其計﹐半年之中﹐開報美女﹐何止二十餘人﹖勾踐更使人復視﹐得尢美者二人﹐因圖其形以進﹐那二人是誰﹖西施﹑鄭旦。

那西施乃薴蘿山下采薪者之女﹐其山有東西二村﹐多施姓者﹐女在西村﹐故以西施別之。鄭旦亦在西村﹐與施女毗鄰。臨江而居﹐每日相與浣紗於江﹐紅顏花貌﹐交相映發﹐不啻如並蒂之芙蓉也。勾踐命範蠡各以百金聘之﹐服以綺羅之衣﹐乘以重帷之車﹐國人慕美人之名﹐爭欲識認﹐都出郊外迎候﹐道路爲之壅塞。範蠡乃停西施﹑鄭旦於別館﹐傳諭﹕「欲見美人者﹐先輸金錢一文。「設櫃收錢﹐頃刻而滿。

美人登朱樓﹐憑欄而立﹐自下望之﹐飄飄乎天仙之步虛矣。美人畱郊外三日﹐所得金錢無算﹐悉輦於府庫﹐以充國用。勾踐親送美人別居土城﹐使老樂師教之歌舞﹐學習容步﹐俟其藝成﹐然後敢進吳邦﹐時周敬王三十一年﹐勾踐在位之七年也。

先一年﹐齊景公杵臼薨﹐幼子荼嗣立。

是年楚昭王軫薨﹐世子章嗣立。其時楚方多故﹐而晉政復衰﹐齊自晏嬰之死﹐魯因孔子之去﹐國俱不振﹐獨吳國之彊﹐甲於天下。夫差恃其兵力﹐有薦食山東之志﹐諸侯無不畏之。

就中單說齊景公﹐夫人燕姬有子而夭﹐諸公子庶出者凡六人﹐陽生最長﹐荼最幼。荼之母鬻姒賤而有寵﹐景公因母及子﹐愛荼特甚﹐號爲安孺子。景公在位五十七年﹐年已七十餘歲﹐不肯立世子﹐欲待安孺子長成﹐而後立之﹐何期一病不起﹐乃屬世臣國夏﹑髙張使輔荼爲君。大夫陳乞素與公子陽生相結﹐恐陽生見誅﹐勸使出避﹐陽生遂與其子壬及家臣闞止﹐同奔魯國。景公果使國﹑髙二氏逐羣公子﹐遷於萊邑。景公薨﹐安孺子荼旣立﹐國夏﹑髙張左右秉政。

陳乞陽爲承順﹐中實忌之﹐遂於諸大夫面前詭言「髙﹑國有謀﹐欲去舊時諸臣﹐攺用安孺子之黨。」諸大夫信之﹐皆就陳乞求計﹐陳乞因與鮑牧倡首﹐率諸大夫家眾﹐共攻髙﹑國﹐殺髙張﹐國夏出奔莒國。於是鮑牧爲右相﹐陳乞爲左相﹐立國書﹑髙無平以繼二氏之祀。

安孺子年才數歲﹐言動隨人﹐不能自立。陳乞有心要援立公子陽生﹐陰使人召之於魯﹐陽生夜至齊郊﹐畱闞止與其子壬於郊外﹐自己單身入城﹐藏於陳乞家中。陳乞假稱祀先﹐請諸大夫至家﹐共享祭余﹐諸大夫皆至。鮑牧別飲於他所﹐最後方到。陳乞候眾人坐定﹐乃告曰「吾新得精甲﹐請共觀之。「眾皆曰﹕」願觀。」於是力士負巨囊自內門出﹐至於堂前﹐陳乞手自啟囊﹐只見一个人﹐從囊中伸頭出來﹐視之﹐乃公子陽生也﹐眾人大驚。陳乞扶陽生出﹐南向立﹐謂諸大夫曰「『立子以長』﹐古今通典﹐安孺子年幼﹐不堪爲君﹐今奉鮑相國之命﹐請攺事長公子。「鮑牧睜目言曰﹕」吾本無此謀﹐何得相誣﹖欺我醉耶﹖「

陽生向鮑牧揖曰「廢興之事﹐何國無之﹖惟義所在﹐大夫度義可否﹐何問謀之有無﹖」陳乞不待言終﹐彊拉鮑牧下拜﹐諸大夫不得已﹐皆北面稽首。陳乞同諸大夫歃血定盟﹐車乘已具﹐齊奉陽生升車入朝﹐禦殿卽位﹐是爲悼公。卽日遷安孺子於宮外﹐殺之。悼公疑鮑牧不欲立己﹐訪於陳乞﹐乞亦忌牧位在己上﹐遂陰譖牧與羣公子有交﹐不誅牧﹐國終不靖。於是悼公復誅鮑牧﹐立鮑息﹐以存鮑叔牙之祀﹐陳乞獨相齊國。國人見悼公誅殺無辜﹐頗有怨言。

再說悼公有妹﹐嫁與邾子益爲夫人。益傲慢無禮﹐與魯不睦﹐魯上卿季孫斯言於哀公﹐引兵伐邾﹐破其國﹐執邾子益﹐囚於負瑕﹐齊悼公大怒曰「魯執邾君﹐是欺齊也。」遂遣使乞師於吳﹐約同伐魯﹐夫差喜曰﹕」吾欲試兵山東﹐今有名矣﹗「遂許齊出師。

魯哀公大懼﹐卽釋放邾子益復歸其國﹐使人謝齊。齊悼公使大夫公孟綽辭於吳王﹐言「魯已服罪﹐不敢勞大王之軍旅。「夫差怒曰﹕」吳師行止﹐一憑齊命﹐吳豈齊之屬國耶﹖寡人當親至齊國﹐請問前後二命之故。」叱公孟綽使退。魯聞吳王怒齊﹐遂使人送款與吳﹐反約吳王同伐齊國﹐夫差欣然卽日起師﹐同魯伐齊﹐圍其南鄙﹐齊舉國驚惶﹐皆以悼公無端召寇﹐怨言益甚。

時陳乞已卒﹐子陳恆秉政﹐乘國人不順﹐謂鮑息曰「子盍行大事﹐外解吳怨﹐而內以報家門之仇﹖」息辭以不能﹐恆曰「吾爲子行之。「乃因悼公閱師﹐進鴆酒﹐毒殺悼公﹐以疾訃於吳軍曰﹕」上國膺受天命﹐寡君得罪﹐遂遘暴疾﹐上天代大王行誅﹐幸賜矜卹﹐勿隕社稷﹐願世世服事上國。」夫差乃班師而退。

魯師亦歸。

國人皆知悼公死於非命﹐因畏愛陳氏﹐無敢言者。陳恆立悼公之子壬﹐是爲簡公﹐簡公欲分陳氏之權﹐乃以陳恆爲右相﹐闞止爲左相。昔人論齊禍皆啟於景公﹐詩曰﹕

從來溺愛智逾昏﹐繼統如何亂弟昆。

莫怨彊臣與彊寇﹐分明自己鑿凶門。

時越王教習美女三年﹐技態盡善﹐飾以珠幌﹐坐以寶車﹐所過街衢﹐香風聞於遠近。又以美婢旋波﹑夷光等六人爲侍女﹐使相國範蠡進之吳國。夫差自齊回吳﹐範蠡入見﹐再拜稽首曰「東海賤臣勾踐﹐感大王之恩﹐不能親率妻妾﹐伏侍左右﹐徧搜境內﹐得善歌舞者二人﹐使陪臣納之王宮﹐以供灑掃之役。」夫差望見﹐以爲神仙之下降也﹐魂魄俱醉。

子胥諫曰「臣聞﹕」夏亡以妹喜﹐殷亡以妲己﹐周亡以褒姒。『夫美女者﹐亡國之物﹐王不可受﹗「夫差曰「好色﹐人之同心﹐勾踐得此美女不自用﹐而進於寡人﹐此乃盡忠於吳之證也﹐相國勿疑。」遂受之。

二女皆絕色﹐夫差並寵愛之﹐而妖艷善媚﹐更推西施爲首﹐於是西施獨奪歌舞之魁﹐居姑蘇之臺﹐擅專房之寵﹐出入儀制﹐擬於妃後。鄭旦居吳宮﹐妒西施之寵﹐鬱鬱不得志﹐經年而死。夫差哀之﹐葬於黃茅山﹐立祠祀之﹐此是後話。

且說夫差寵幸西施﹐令王孫雄特建館娃宮於靈巖之上﹐銅溝玉檻﹐飾以珠玉﹐爲美人遊息之所﹐建「響屧廊」。何爲響屧﹐屧乃鞋名﹐鑿空廊下之地﹐將大甕鋪平﹐覆以厚板﹐令西施與宮人步屧繞之﹐錚錚有聲﹐故名響屧﹐今靈巖寺圓照塔前小斜廊﹐卽其址也。髙啟《館娃宮》詩云﹕

館娃宮中館娃閣﹐畫棟侵雲峯頂開。

猶恨當時髙未極﹐不能望見越兵來。

王禹偁有《響屧廊》詩云﹕

廊壞空畱響屧名﹐爲因西子繞廊行。

可憐伍相終屍諫﹐誰記當時曳履聲﹖

山上有玩花池﹐玩月池﹐又有井﹐名吳王井﹐井泉淸碧。西施或照泉而妝﹐夫差立於旁﹐親爲理髮﹔又有洞名西施洞﹐夫差與西施同坐於此。洞外石有小陷﹐今俗名西施迹﹔又嘗與西施鳴琴於山巓﹐今有琴臺﹔又令人種香於香山﹐使西施與美人泛舟采香﹐今靈巖山南望﹐一水直如矢﹐俗名箭涇﹐卽采香涇故處﹔又有采蓮涇﹐在郡城東南﹐吳王與西施采蓮處。又於城中開鑿大濠﹐自南直北﹐作錦帆以遊﹐號錦帆涇。髙啟詩云﹕

吳王在日百花開﹐畫船載樂洲邊來﹔吳王去後百花落﹐歌吹無聞洲寂寞。

花開花落年年春﹐前後看花應幾人﹖

但見枝枝映流水﹐不知片片墮行塵﹗

年年風雨荒臺畔﹐日暮黃鸝腸欲斷。

豈惟世少看花人﹐從來此地無花看﹗

又城南有長洲苑﹐爲遊獵之所﹔又有魚城養魚﹐鴨城畜鴨﹐雞陂畜雞﹐酒城造酒。又嘗與西施避暑於西洞庭之南灣﹐灣可十餘里﹐三面皆山﹐獨南面如門闕﹐吳王曰「此地可以消夏。」因名消夏灣。張羽又有《蘇臺歌》云﹕

館娃宮中百花開﹐西施曉上姑蘇臺。

霞裙翠袂當空舉﹐身輕似展淩風羽。

遙望三江水一杯﹐兩點微茫洞庭樹。

轉面凝眸未肯回﹐要見君王射麋處。

城頭落日欲棲鴉﹐下階戲折棠梨花。

隔岸行人莫倚盼﹐干將莫邪光粲粲。

夫差自得西施﹐以姑蘇臺爲家﹐四時隨意出遊﹐弦管相逐﹐流連忘返﹐惟太宰嚭﹑王孫雄常侍左右﹐子胥求見﹐往往辭之。

越王勾踐聞吳王寵幸西施﹐日事遊樂﹐復與文種謀之﹐文種對曰「臣聞﹐『國以民爲本﹐民以食爲天』﹐今歲年谷歉收﹐粟米將貴﹐君可請貸於吳﹐以救民饑﹐天若棄吳﹐必許我貸。「勾踐卽命文種以重幣賄伯嚭使引見吳王﹐吳王召見於姑蘇臺之宮。文種再拜請曰﹕」越國洿下﹐水旱不調﹐年谷不登﹐人民饑困﹐願從大王乞太倉之谷萬石﹐以救目前之餒﹐明年谷熟﹐卽當奉償。」夫差曰「越王臣服於吳﹐越民之饑卽吳民之饑也﹐吾何愛積谷﹐不以救之﹖」

時子胥聞越使至﹐亦隨至蘇臺﹐得見吳王﹐及聞許其請谷﹐復諫曰「不可﹐不可﹐今日之勢﹐非吳有越﹐卽越有吳﹐吾觀越王之遣使者﹐非眞饑困而乞糴也﹐將以空吳之粟也﹐與之不加親﹐不與未成仇﹐王不如辭之。「吳王曰﹕」勾踐囚於吾國﹐卻行馬前﹐諸侯莫不聞知﹐今吾復其社稷﹐恩若再生﹐貢獻不絕﹐豈復有背叛之虞乎﹖「

子胥曰「吾聞越王早朝晏罷﹐卹民養士﹐志在報吳﹐大王又輸粟以助之﹐臣恐麋鹿將遊於姑蘇之臺矣。」吳王曰﹕」勾踐業已稱臣﹐烏有臣而伐君者﹖「

子胥曰「湯伐桀﹐武王伐紂﹐非臣伐君乎﹖」

伯嚭從旁叱之曰「相國出言太甚﹐吾王豈桀紂之比耶﹖」因奏曰「臣聞葵邱之盟﹐遏糴有禁﹐爲卹鄰也﹐況越吾貢獻之所自出乎﹖明歲谷熟﹐責其如數相償﹐無損於吳﹐而有徳於越﹐何憚而不爲也﹖」

夫差乃與越粟萬石﹐謂文種曰「寡人逆羣臣之議﹐而輸粟於越﹐年丰必償﹐不可失信。「文種再拜稽首曰﹕」大王哀越而救其饑餒﹐敢不如約。」文種領谷萬石﹐歸越﹐越王大喜﹐羣臣皆呼﹕「萬歲。「勾踐卽以粟頒賜國中之貧民﹐百姓無不頌徳。

次年﹐越國大熟﹐越王問於文種曰「寡人不償吳粟﹐則失信﹔若償之﹐則損越而利吳矣。柰何﹖」文種對曰「宜擇精粟﹐蒸而與之﹐彼愛吾粟﹐而用以布種﹐吾計乃得矣。」越王用其計﹐以熟谷還吳﹐如其斗斛之數。吳王嘆曰﹕」越王眞信人也。「又見其谷粗大異常﹐謂伯嚭曰「越地肥沃﹐其種甚嘉﹐可散與吾民植之。」於是國中皆用越之粟種﹐不復發生﹐吳民大饑﹐夫差猶認以爲地土不同﹐不知粟種之蒸熟也﹐文種之計亦毒矣。此周敬王三十六年事也。

越王聞吳國饑困﹐便欲興兵伐吳﹐文種諫曰「時未至也﹐其忠臣尙在。「越王又問於範蠡﹐蠡對曰﹕」時不遠矣﹐願王益習戰以待之。」越王曰「攻戰之具﹐尙未備乎﹖」蠡對曰「善戰者﹐必有精卒﹐精卒必有兼人之技﹐大者劍戟﹐小者弓弩﹐非得明師教習﹐不得盡善﹐臣訪得南林有處女﹐精於劍戟﹐又有楚人陳音﹐善於弓矢﹐王其聘之。「越王分遣二使﹐持重幣往聘處女及陳音。

單說處女不知名姓﹐生於深林之中﹐長於無人之野﹐不由師傅﹐自然工於擊刺。

使者至南林﹐致越王之命﹐處女卽隨使北行。至山陰道中﹐遇一白須老翁﹐立於車前﹐問曰「來者莫非南林處女乎﹖有何劍術﹐敢受越王之聘﹖願請試之。」處女曰﹕」妾不敢自隱﹐惟公指教。「老翁卽挽林內之竹﹐如摘腐艸﹐欲以刺處女﹔竹折﹐末墮於地﹐處女卽接取竹末﹐以刺老翁﹐老翁忽飛上樹﹐化爲白猿﹐長嘯一聲而去。使者異之。

處女見越王﹐越王賜坐﹐問以擊刺之道﹐處女曰「內實精神﹐外示安佚﹐見之如好婦﹐奪之似猛虎﹐布形候气﹐與神俱往﹐捷若騰兔﹐追形還影﹐縱橫往來﹐目不及瞬﹐得吾道者﹐一人當百﹐百人當萬﹐大王不信﹐願得試之。」越王命勇士百人﹐攢戟以刺處女﹐處女連接其戟而投之﹐越王乃服。

使教習軍士﹐軍士受其教者三千人﹐歲餘﹐處女辭歸南林﹐越王再使人請之﹐已不在矣﹐或曰「天欲興越亡吳﹐故遣神女下授劍術﹐以助越也。「

再說楚人陳音﹐以殺人避仇於越。蠡見其射必命中﹐言於越王﹐聘爲射師。

王問音曰「請聞弓弩何所而始﹖」陳音對曰「臣聞弩生於弓﹐弓生於彈﹐彈生於古之孝子。古者人民朴實﹐饑食鳥獸﹐渴飲霧露﹐死則裹以白茅﹐投於中野。有孝子不忍見其父母爲禽獸所食﹐故作彈以守之﹐時爲之歌曰﹕」斷木續竹﹐飛土逐肉。『至神農皇帝興﹐弦木爲弧﹐剡木爲矢﹐以立威於四方。有弧父者﹐生於楚之荊山。生不見父母﹐自爲兒時﹐習用弓矢﹐所射無脫。以其道傳於羿﹐羿傳於逢蒙﹐逢蒙傳於琴氏﹐琴氏以爲諸侯相伐﹐弓矢不能制服﹐乃橫弓著臂﹐施機設樞﹐加之以力﹐其名曰弩。琴氏傳之楚三侯﹐楚由是世世以桃弓棘矢﹐備禦鄰國。臣之前人﹐受其道於楚﹐五世於玆矣。弩之所向﹐鳥不及飛﹐獸不及走﹐惟王試之。」越王亦遣士三千﹐使音教習於北郊之外。音授以連弩之法﹐三矢連續而去﹐人不能防。三月盡其巧。陳音病死﹐越王厚葬之﹐名其山曰陳音山﹐此是後話。髯仙詩云﹕

擊劍彎弓總爲吳﹐臥薪嘗膽淚幾枯。

蘇臺歌舞方如沸﹐遑問鄰邦事有無。

子胥聞越王習武之事﹐乃求見夫差﹐流涕而言曰「大王信越之臣順﹐今越用範蠡日夜訓練士卒﹐劍戟弓矢之藝無不精良﹐一旦乘吾間而入﹐吾國禍不支矣。王如不信﹐何不使人察之﹗」夫差果使人探聽越國﹐備知處女﹑陳音之事﹐回報夫差﹐夫差謂伯嚭曰「越已服矣﹐復治兵欲何爲乎﹖」嚭對曰「越蒙大王賜地﹐非兵莫守﹐夫治兵﹐乃守國之常事﹐王何疑焉﹖」夫差終不釋然﹐遂有興兵伐越之意。

話分兩頭﹐再說齊國陳氏世得民心﹐久懷擅國之志。及陳恆嗣位﹐逆謀愈急﹐憚髙﹑國之黨尙眾﹐思盡去之﹐乃奏於簡公曰「魯鄰國而共吳伐齊﹐此仇不可忘也。「簡公信其言﹐恆因薦國書爲大將﹐髙無平﹑宗樓副之﹐大夫公孫夏﹑公孫揮﹑閭丘明等皆從﹐悉車千乘﹐陳恆親送其師﹐屯於汶水之上﹐誓欲滅魯方還。

時孔子在魯﹐刪述《詩》《書》。

一日﹐門人琴牢字子張﹐自齊至魯﹐來見其師。孔子問及齊事﹐知齊兵在境上﹐大驚曰「魯乃父母之國﹐今被兵﹐不可不救﹗」因問羣弟子﹕「誰能爲某出使於齊﹐以止伐魯之兵者﹖」子張﹑子石俱願往。孔子不許。子貢離席而問曰「賜可以去乎﹖」孔子曰「可矣。」子貢卽日辭行。

至汶上﹐求見陳恆﹐恆知子貢乃孔門髙弟﹐此來必有遊說之語﹐乃預作色以待之。

子貢坦然而入﹐旁若無人。

恆迎入相見﹐坐定﹐問曰「先生此來﹐爲魯作說客耶﹖」

子貢曰「賜之來﹐爲齊非爲魯也。夫魯﹐難伐之國﹐相國何爲伐之﹖」

陳恆曰「魯何難伐也﹖「子貢曰﹕」其城薄以卑﹐其池狹以淺﹐其君弱﹐大臣無能﹐士不習戰﹐故曰『難伐。』爲相國計﹐不如伐吳﹐吳城髙而池廣﹐兵甲精利﹐又有良將守﹐此易攻耳。」恆勃然曰「子所言難易﹐顚倒不情﹐恆所不解。「子貢曰﹕」請屏左右﹐爲相國解之。」恆乃屏去從人﹐前席請教﹐子貢曰「賜聞﹐『憂在外者攻其弱﹐憂在內者攻其彊。』賜竊窺相國之勢﹐非能與諸大臣共事者也﹐今破弱魯以爲諸大臣之功﹐而相國無與焉﹐諸大臣之勢日盛﹐而相國危矣﹗若移師於吳﹐大臣外困於彊敵﹐而相國專制齊國﹐豈非計之最便乎﹖」

陳恆色頓解﹐欣然問曰「先生之言﹐徹恆肺腑﹐然兵已在汶上﹐若移而向吳﹐人將疑我﹐柰何﹖「子貢曰﹕」但按兵勿動﹐賜請南見吳王﹐使救魯而伐齊﹐如是而戰吳﹐不患無詞。」陳恆大悅﹐乃謂國書曰「吾聞吳將伐齊﹐吾兵姑駐此﹐未可輕動﹐打探吳人動靜﹐須先敗吳兵﹐然後伐魯。「國書領諾﹐陳恆遂歸齊國。

再說子貢星夜行至東吳﹐來見吳王夫差﹐說曰「吳﹑魯連兵伐齊﹐齊恨入骨髓﹐今其兵已在汶上﹐將以伐魯﹐其次必及吳﹐大王何不伐齊以救魯﹖夫敗萬乘之齊﹐而收千乘之魯﹐威加彊晉﹐吳遂霸矣。」夫差曰﹕」前者齊許世世服事吳國﹐寡人以此班師﹐今朝聘不至﹐寡人正欲往問其罪﹐但聞越君勤政訓武﹐有謀吳之心﹐寡人欲先伐越國﹐然後及齊未晚。「子貢曰「不可﹐越弱而齊彊﹐伐越之利小﹐而縱齊之患大﹐夫畏弱越而避彊齊﹐非勇也﹔。逐小利而忘大患﹐非智也。智勇俱失﹐何以爭霸﹖大王必慮越國﹐臣請爲大王東見越王﹐使親櫜革建以從下吏何如﹖」

夫差大悅曰「誠如此﹐孤之願也﹗」

子貢辭了吳王﹐東行至越﹐越王勾踐聞子貢將至﹐使候人預爲除道﹐郊迎三十里﹐館之上捨﹐鞠躬而問曰「敝邑僻處東海﹐何煩髙賢遠辱﹖」

子貢曰「特來弔君。」勾踐再拜稽首曰﹕」孤聞『禍與福爲鄰』﹐先生下弔﹐孤之福矣﹐請聞其說。「子貢曰「臣今者見吳王﹐說以救魯而伐齊﹐吳王疑越謀之﹐其意欲先加誅於越﹐夫無報人之志﹐而使人疑之者﹐拙也﹔有報人之志﹐而使人知之者﹐危也﹗」

勾踐愕然長跪曰「先生何以救我﹖」

子貢曰「吳王驕而好佞﹐宰嚭專而善讒﹐君以重器悅其心﹐以卑辭盡其禮﹐親率一軍﹐從於伐齊﹐彼戰而不勝﹐吳自此削矣﹔若戰而勝﹐必侈然有霸諸侯之心﹐將以兵臨彊晉﹐如此則吳國有間﹐而越可乘也﹗」

勾踐再拜曰「先生之來﹐實出天賜﹐如起死人而肉白骨﹐孤敢不奉教。」乃贈子貢以黃金百鎰﹐寶劍一口﹐良馬二匹。子貢固辭不受﹐還見吳王﹐報曰﹕」越王感大王生全之徳﹐聞大王有疑﹐意甚悚懼﹐旦暮遣使來謝矣﹗「

夫差使子貢就館﹐畱五日﹐越果遣文種至吳﹐叩首於吳王之前曰「東海賤臣勾踐﹐蒙大王不殺之恩﹐得奉宗祀﹐𨿽肝腦塗地﹐未能爲報﹐今聞大王興大義﹐誅彊救弱﹐故使下臣種貢上前王所藏精甲二十領﹐屈盧之矛﹑步光之劍以賀軍吏。勾踐請問師期﹐將悉四境之內﹐選士三千人﹐以從下吏﹐勾踐願披堅執銳﹐親受矢石﹐死無所懼。「夫差大悅﹐乃召子貢謂曰﹕」勾踐果信義人也﹐欲率選士三千﹐以從伐齊之役﹐先生以爲可否﹖「子貢曰﹕」不可﹐夫用人之眾﹐又役及其君﹐亦太過矣﹐不如許其師而辭其君。」夫差從之。

子貢辭吳﹐復北往晉國﹐見晉定公﹐說曰「臣聞﹐『無遠慮者﹐必有近憂。』今吳之戰齊有日矣﹐戰而勝﹐必與晉爭伯﹐君宜修兵休卒以待之。「晉侯曰﹕」謹受教。」比及子貢反魯﹐齊兵已爲吳所敗矣。不知吳如何敗齊﹐再看下回分解。

第八十二回

殺子胥夫差爭歃納蒯瞶子路結纓

話說周敬王三十六年春﹐越王勾踐使大夫諸稽郢帥兵三千﹐助吳攻齊﹐吳王夫差遂徵九郡之兵﹐大舉伐齊﹐預遣人建別館於句曲﹐徧植秋梧﹐號曰梧宮﹐使西施移居避暑﹐俟勝齊回日﹐卽於梧宮過夏方歸。

吳兵將發﹐子胥又諫曰「越在﹐我心腹之病也﹔若齊﹐特疥癩耳。今王興十萬之師﹐行糧千里﹐以爭疥癩之患﹐而忘大毒之在腹心﹐臣恐齊未必勝﹐而越禍已至也﹗」

夫差怒曰「孤發兵有期﹐老賊故出不祥之語﹐阻撓大計﹐當得何罪﹖「意欲殺之﹐伯嚭密奏曰﹕」此前王之老臣﹐不可加誅﹐王不若遣之往齊約戰﹐假手齊人。」夫差曰「太宰之計甚善。「乃爲書數齊伐魯慢吳之罪﹐命子胥往見齊君﹐冀其激怒而殺子胥也。

子胥料吳必亡﹐乃私攜其子伍封同行﹐至臨淄﹐致吳王之命。齊簡公大怒﹐欲殺子胥﹐鮑息諫曰「子胥乃吳之忠臣﹐屢諫不入﹐已成水火﹐今遣來齊﹐欲齊殺之﹐以自免其謗。宜縱之使歸﹐令其忠佞自相攻擊﹐而夫差受其惡名矣。」簡公乃厚待子胥﹐報以戰期﹐定於春末。子胥原與鮑牧相識﹐故鮑息諫齊侯勿殺子胥也。鮑息私叩吳事﹐子胥垂淚不言﹐但引其子伍封﹐使拜鮑息爲兄﹐寄居於鮑氏﹐今後只稱王孫封﹐勿用伍姓。

鮑息嘆曰「子胥將以諫死﹐故預謀存祀於齊耳。「

不說子胥父子分離之苦﹐再說吳王夫差擇日於西門出軍﹐過姑蘇臺午膳﹐膳畢忽然睡去﹐得其異夢。旣覺﹐心中恍惚﹐乃召伯嚭告曰「寡人晝寢片時﹐所夢甚多。夢入章明宮﹐見兩釜炊而不熟﹔又有黑犬二隻﹐一嗥南﹐一嗥北﹔又有鋼鍬二把﹐插於宮墻之上﹔又流水湯湯﹐流於殿堂﹔後房非鼓非鐘﹐聲若鍛工﹔前園別無他植﹐橫生梧桐。太宰爲寡人占其吉凶﹗」伯嚭稽首稱賀曰﹕」美哉﹗大王之夢﹐應在興師伐齊矣。臣聞﹐章明者﹐破敵成功﹔聲朗朗也﹐兩釜炊而不熟者﹐大王徳盛﹐气有餘也﹔兩犬嗥南嗥北者﹐四夷賓服﹐朝諸侯也﹔兩鍬插宮墻者﹐農工盡力﹐田夫耕也﹔流水入殿堂者﹐鄰國貢獻﹐財貨充也﹔後房聲若鍛工者﹐宮女悅樂﹐聲相諧也﹔前園橫生梧桐者﹐桐作琴瑟﹐音調和也。大王此行﹐美不可言﹗「

夫差𨿽喜其諛﹐而心中終未快然。復告於王孫駱﹐駱對曰「臣愚昧﹐不能通微﹐城西陽山有一異士﹐喚做公孫聖﹐此人多見博聞﹐大王心上狐疑﹐何不召而決之﹖「夫差曰﹕」子卽爲我召來。」駱承命﹐馳車往迎公孫聖。

聖聞其故﹐伏地涕泣﹐其妻從旁笑曰「子性太鄙﹐希見人主﹐卒聞宣召﹐涕淚如雨。「聖仰天長嘆曰﹕」悲哉﹗非汝所知﹐吾曾自推壽數﹐盡於今日﹐今將與汝永別﹐是以悲耳。」駱催促登車﹐遂相與馳至姑蘇之臺﹐夫差召而見之﹐告以所夢之詳。公孫聖曰「臣知言而必死﹐然𨿽死不敢不言。怪哉﹗大王之夢﹐應在興師伐齊也﹐臣聞﹕」章者﹐戰不勝﹐走章皇也﹔明者﹐去昭昭﹐就冥冥也﹔兩釜炊而不熟者﹐大王敗走﹐不火食也﹔黑犬嗥南嗥北者﹐黑爲陰類﹐走陰方也﹔兩鍬插宮墻者﹐越兵入吳﹐掘社稷也﹔流水入殿堂者﹐波濤漂沒﹐後宮空也﹔後房聲若鍛工者﹐宮女爲俘﹐長嘆息也﹔前園橫生梧桐者﹐桐作冥器﹐待殉葬也。願大王罷伐齊之師﹐更遣太宰嚭解冠肉袒﹐稽首謝罪於勾踐﹐則國可安而身可保矣。「伯嚭從旁奏曰「艸野匹夫﹐妖言肆毀﹐合加誅戮﹗」公孫聖睜目大罵曰﹕」太宰居髙官﹐食重祿﹐不思盡忠報主﹐專事諂諛﹐他日越兵滅吳﹐太宰獨能保其首領乎﹖「夫差大怒曰「野人無識﹐一味亂言﹐不誅必然惑眾﹗」顧力士石番﹕「可取鐵錘擊殺此賊﹗」聖乃仰天大呼曰﹕」皇天﹐皇天﹐知我之冤﹗忠而獲罪﹐身死無辜﹐死後不願葬埋﹐願撇我在陽山之下﹐後作影響﹐以報大王也。「夫差已擊殺聖﹐使人投其屍於陽山之下﹐數之曰「豺狼食汝肉﹐野火燒汝骨﹐風揚汝骸﹐形銷影滅﹐何能爲聲響哉﹗」伯嚭捧觴趨進曰﹕」賀大王﹐妖孽已滅﹐願進一觴﹐兵便可發矣。「史臣有詩云﹕

妖夢先機已兆凶﹐驕君尙戀伐齊功。

吳庭多少文和武﹐誰似公孫肯盡忠。

夫差自將中軍﹐太宰嚭爲副﹐胥門巢將上軍﹐王子姑曹將下軍﹐興師十萬﹐同越兵三千﹐浩浩蕩蕩﹐望山東一路進發。先遣人約會魯哀公合兵攻齊。子胥於中途復命﹐稱病先歸﹐不肯從師。

卻說齊將國書屯兵汶上﹐聞吳﹑魯連兵來伐﹐聚集諸將商議迎敵。忽報﹕」陳相國遣其弟陳逆來到。「國書同諸將迎入中軍﹐叩問﹕「子行此來何意﹖」陳逆曰﹕」吳兵長驅﹐已過嬴博﹐國家安危﹐在於呼吸﹐相國恐諸君不肯用力﹐遣小將至此督戰﹐今日之事﹐有進無退﹐有死無生﹐軍中只許鳴鼓﹐不許鳴金。「諸將皆曰「吾等誓決一死敵﹗」國書傳令﹐拔寨都起﹐往迎吳軍﹐至於艾陵。

吳將胥門巢上軍先到﹐國書問﹕「誰人敢衝頭陣﹖「公孫揮欣然願往﹐率領本部車馬﹐疾驅而出﹐胥門巢急忙迎敵﹐兩下交鋒﹐約三十餘合﹐不分勝敗。國書一股銳气﹐按納不住﹐自引中軍夾攻﹐軍中鼓聲如雷﹐胥門巢不能支﹐大敗而走。

國書勝了一陣﹐意气愈壯﹐令軍士臨陣﹐各帶長繩一條﹐曰「吳俗斷髮﹐當以繩貫其首。」一軍若狂﹐以爲吳兵旦暮可掃也。

胥門巢引敗兵來見吳王﹐吳王大怒﹐欲斬巢以徇﹐巢奏曰「臣初至不知虛實﹐是以偶挫﹐若再戰不勝﹐甘伏軍法﹗「伯嚭亦力勸解﹐夫差叱退﹐以大將展如代領其軍。適魯將叔孫州仇引兵來會﹐夫差賜以劍甲各一具﹐使爲向導﹐離艾陵五里下寨。

國書使人下戰書﹐吳王批下﹕「來日決戰。」

次早﹐兩下各排陣勢﹐夫差命叔孫州仇打第一陣﹐展如打第二陣﹐王子姑曹打第三陣﹐使胥門巢率越兵三千﹐往來誘敵﹐自與伯嚭引大軍屯於髙阜﹐相機救援﹐畱越將諸稽郢於身旁觀戰。

卻說齊軍列陣方完﹐陳逆令諸將各具含玉﹐曰「死卽入殮﹗「公孫夏﹑公孫揮使軍中皆歌送葬之詞﹐誓曰﹕」生還者﹐不爲烈丈夫也﹗「國書曰﹕」諸君以必死自勵﹐何患不勝乎﹖」兩陣對圓﹐胥門巢先來搦戰。國書謂公孫揮曰「此汝手中敗將﹐可便擒之。「公孫揮奮戟而出﹐胥門巢便走﹐叔孫州仇引兵接住公孫揮廝殺﹐胥門巢復身又來﹐國書恐其夾攻﹐再使公孫夏出車﹐胥門巢又走﹐公孫夏追之﹐吳陣上大將展如引兵便接住公孫夏廝殺﹐胥門巢又回車幫戰。惱得齊將髙無平﹑宗樓性起﹐一齊出陣﹐王子姑曹挺身獨戰二將﹐全無懼怯。

兩軍各自奮力﹐殺傷相抵﹐國書見吳兵不退﹐親自執桴鳴鼓﹐悉起大軍﹐前來助戰﹐吳王在髙阜處看得親切﹐見齊兵十分奮勇﹐吳兵漸漸失了便宜﹐乃命伯嚭引兵一萬﹐先去接應。﹐國書見吳兵又至﹐正欲分軍迎敵﹐忽聞金聲大震﹐鉦鐸皆鳴。齊人只道吳兵欲退﹐不防吳王夫差自引精兵三萬﹐分爲三股﹐反以鳴金爲號﹐從刺斜裏直衝齊陣﹐將齊兵隔絕三處﹐展如﹑姑曹等聞吳王親自臨陣﹐勇气百倍﹐殺得齊軍七零八落﹐展如就陣上擒了公孫夏﹐胥門巢刺殺公孫揮於車中﹐夫差親射宗樓﹐中之。

閭邱明謂國書曰「齊兵將盡矣﹗元帥可微服遁去﹐再作道理。」國書嘆曰﹕」吾以十萬彊兵﹐敗於吳人之手﹐何面目還朝﹖「乃解甲衝入吳軍﹐爲亂軍所殺。閭邱明伏於艸中﹐亦被魯將州仇搜獲。

夫差大勝齊師﹐諸將獻功﹐共斬上將國書﹑公孫揮二人﹐生擒公孫夏﹑閭邱明二人﹐卽斬首訖﹐只單走了髙無平﹑陳逆二人﹐其他擒斬不計其數﹐革車八百乘﹐盡爲吳所有﹐無得免者。夫差謂諸稽郢曰「子觀吳兵彊勇﹐視越何如。」郢稽首曰﹕」吳兵之彊﹐天下莫當﹐何論弱越﹖「夫差大悅﹐重賞越兵﹐使諸稽郢先回報捷。齊簡公大驚﹐與陳恆﹑闞止商議﹐遣使大貢金幣﹐謝罪請和。

夫差主張齊﹑魯復修兄弟之好﹐各無侵害。二國俱聽命受盟﹐夫差乃歌凱而回。史臣有詩曰﹕

艾陵白骨壘如山﹐盡道吳王奏凱還。

壯气一時吞宇宙﹐隱憂誰想伏吳關﹖

夫差回至句曲新宮﹐見西施謂曰「寡人使美人居此者﹐取相見之速耳。」西施拜賀且謝﹐時值新秋﹐桐陰正茂﹐涼風吹至﹐夫差與西施登臺飲酒甚樂。

至夜深﹐忽聞有眾小兒和歌之聲﹐夫差聽之﹐歌曰「桐葉冷﹐吳王醒未醒﹖梧葉秋﹐吳王愁更愁。」夫差惡之﹐使人拘羣兒至宮﹐問﹕「此歌誰人所教﹖」羣兒曰「有一緋衣童子﹐不知何來﹐教我爲歌﹐今不知何往矣。」夫差怒曰「寡人天之所生﹐神之所使﹐有何愁哉﹖」欲誅眾小兒﹐西施力勸乃止。伯嚭進曰「春至而萬物喜﹐秋至而萬物悲﹐此天道也﹐大王悲喜與天同道﹐何所慮乎﹖」夫差乃悅。

在梧宮三日﹐卽起駕還吳。吳王升殿﹐百官迎賀﹐子胥亦到﹐獨無一言。夫差乃讓之曰「子諫寡人不當伐齊﹐今得勝而回﹐子獨無功﹐寧不自羞﹖」子胥攘臂大怒﹐釋劍而對曰「天之將亡人國﹐先逢其小喜﹐而後授之以大憂。勝齊不過小喜也﹐臣恐大憂之卽至也﹗」夫差慍曰「久不見相國﹐耳邊頗覺淸淨﹐今又來絮聒耶﹖」乃掩耳瞑目﹐坐於殿上。

頃間﹐忽睜眼直視久之﹐大叫﹕「怪事﹗」羣臣問曰「王何所見﹖」夫差曰「吾見四人相背而倚﹐須臾四分而走﹔﹐又見殿下兩人相對﹐北向人殺南向人﹐諸卿曾見之否﹖」羣臣皆曰﹕」不見。「子胥奏曰「四人相背而走﹐四方離散之象也﹔北向人殺南向人﹐爲下賊上﹐臣弒君﹐王不知儆省﹐必有身弒國亡之禍。」夫差怒曰﹕」汝言太不祥﹐孤所惡聞。「伯嚭曰「四方離散﹐奔走吳庭﹐吳國霸王﹐將有代周之事﹐此亦下賊其上﹐臣犯其君也﹗」夫差曰﹕」太宰之言﹐足啟心胸﹐相國耄矣﹐有不足采。「

過數日﹐越王勾踐率羣臣親至吳邦來朝﹐並賀戰勝﹐吳庭諸臣﹐俱有饋賂。

伯嚭曰「此奔走吳庭之應也。」吳王置酒於文臺之上﹐越王侍坐﹐諸大夫皆侍立於側。夫差曰﹕」寡人聞之﹕「君不忘有功之臣﹐父不沒有力之子。『今太宰嚭爲寡人治兵有功﹐吾將賞爲上卿﹔越王孝事寡人始終不倦﹐吾將再增其國﹐以酬助伐之功﹐於眾大夫之意如何﹖」羣臣皆曰「大王賞功酬勞﹐此霸王之事也﹗「於是子胥伏地涕泣曰﹕」嗚呼哀哉﹐忠臣掩口﹐讒夫在側﹐邪說諛辭﹐以曲爲直﹐養亂畜姦﹐將滅吳國﹐廟社爲墟﹐殿生荊棘。」夫差大怒曰「老賊多詐﹐爲吳妖孽﹐乃欲專權擅威﹐傾覆吾國﹐寡人以前王之故﹐不忍加誅﹐今退自謀﹐無勞再見。「子胥曰﹕」老臣若不忠不信﹐不得爲前王之臣﹐譬如龍逢逢桀﹐比干逢紂﹐臣𨿽見誅﹐君亦隨滅﹐臣與王永辭﹐不復見矣。」遂趨出﹐吳王怒猶未息﹐伯嚭曰「臣聞子胥使齊﹐以其子托於齊臣鮑氏﹐有叛吳之心﹐王其察之。「夫差乃使人賜子胥以」屬鏤「之劍﹐子胥接劍在手﹐嘆曰﹕」王欲吾自裁也﹗「乃徒跣下階﹐立於中庭﹐仰天大呼曰﹕」天乎﹐天乎﹗昔先王不欲立汝﹐賴吾力爭﹐汝得嗣位。吾爲汝破楚敗越﹐威加諸侯。今汝不用吾言﹐反賜我死﹐我今日死﹐明日越兵至﹐掘汝社稷矣﹗「乃謂家人曰﹕」吾死後﹐可抉吾之目﹐懸於東門﹐以觀越兵之入吳也。」言訖﹐自刎其喉而絕。使者取劍還報﹐述其臨終之囑。夫差往視其屍﹐數之曰「胥﹐汝一死之後﹐尙何知哉﹖「乃自斷其頭﹐置於盤門城樓之上。取其屍﹐盛以鴟夷之器﹐使人載去﹐投於江中﹐謂曰﹕」日月炙汝骨﹐魚鱉食汝肉﹐汝﹖骨變形灰﹐復何所見﹖」屍入江中﹐隨流揚波﹐依潮來往﹐蕩激崩岸。土人懼﹐乃私撈取﹐埋之於吳山﹐後世因攺稱胥山﹐今山有子胥廟。隴西居士有古風一篇云﹕

將軍自幼稱英武﹐磊落雄才越千古﹐一旦蒙讒殺父兄﹐襄流誓濟吞荊楚﹐貫弓亡命欲何之﹖滎陽睢水空棲遲﹐昭關鎖鑰愁無翼﹐鬢毛一夜成霜絲﹐浣女沈溪漁丈死﹐簫聲吹入吳人耳﹐魚腸作合定君臣﹐復爲彊兵進孫子﹐五戰長驅據楚宮﹐君王含淚逃雲中﹐掘墓鞭屍吐宿恨﹐精誠貫日生長虹﹐英雄再振匡吳業﹐夫椒一戰棲彊越﹐釜中魚鱉宰夫手﹐縱虎歸山還自嚙﹐姑蘇臺上西施笑﹐讒臣稱賀忠臣弔﹐可憐兩世輔吳功﹐到頭翻把屬鏤報﹗

鴟夷激起錢塘潮﹐朝朝暮暮如呼號﹐吳越興衰成往事﹐忠魂千古恨難消﹗

夫差旣殺子胥﹐乃進伯嚭爲相國。欲增越之封地﹐勾踐固辭乃止。於是勾踐歸越﹐謀吳益急。夫差全不在念﹐意益驕恣。

乃發卒數萬﹐築邗城﹐穿溝﹐東北通射陽湖﹐西北使江淮水合﹐北達於沂﹐西達於濟。太子友知吳王復欲與中國會盟﹐欲切諫﹐恐觸怒﹐思以諷諫感悟其父。

淸旦懷丸持彈從後園而來﹐衣履俱濕﹐吳王怪而問之。友對曰「孩兒適遊後園﹐聞秋蟬鳴於髙樹﹐往而觀之﹐望見秋蟬趨風長鳴﹐自謂得所﹐不知螳螂超枝緣條﹐曳腰聳距﹐欲捕蟬而食之﹔螳螂一心只對秋蟬﹐不知黃雀徘徊綠陰﹐欲啄螳螂。黃雀一心只對螳螂﹐不知孩兒挾彈持弓﹐欲彈黃雀。孩兒一心只對黃雀﹐又不知旁有空坎﹐失足墮陷﹐以此衣履俱沾濕﹐爲父王所笑。」吳王曰「汝但貪前利﹐不顧後患﹐天下之愚﹐莫甚於此。」

友對曰「天下之愚﹐更有甚者。魯承周公之後﹐有孔子之教﹐不犯鄰國﹐齊無故謀伐之﹐以爲遂有魯矣﹐不知吳悉境內之士﹐暴師千里而攻之﹐吳國大敗齊師﹐以爲遂有齊矣﹐不知越王將選死士﹐出三江之口﹐入五湖之中﹐屠我吳國﹐滅我吳宮﹐天下之愚﹐莫甚於此。「吳王怒曰﹕」此伍員之唾餘﹐久已厭聞﹐汝復拾之﹐以撓我大計耶﹖再多言﹐非吾子也。」太子友悚然辭出。

夫差乃使太子友同王子地﹑王孫彌庸守國﹐親帥國中精兵﹐由邗溝北上﹐會魯哀公於橐臯﹐會衛出公於發陽﹐遂約諸侯﹐大會於黃池﹐欲與晉爭盟主之位。

越王勾踐聞吳王已出境﹐乃與範蠡計議﹐發習流二千人﹐俊士四萬﹐君子六千人﹐從海道通江以襲吳﹐前隊疇無餘先及吳郊﹐王孫彌庸出戰﹐不數合﹐王子地引兵夾攻﹐疇無餘馬蹶被擒。

次日﹐勾踐大軍齊到﹐太子友欲堅守。王孫彌庸曰「越人畏吳之心尙在﹐且遠來疲敝﹐再勝之必走﹐卽不勝﹐守猶未晚。「太子友惑其言﹐乃使彌庸出師迎敵﹐友繼其後﹐勾踐親立於行陣﹐督兵交戰﹐陣方合﹐範蠡﹑泄庸兩翼呼噪而至﹐勢如風雨。

吳兵精勇慣戰者﹐俱隨吳王出徵﹐其國中皆未教之卒﹔那越國是數年訓練就的精兵﹐弓弩劍戟十分勁利﹐又範蠡﹑泄庸俱是宿將﹐怎能抵當﹖吳兵大敗﹐王孫彌庸爲泄庸所殺﹐太子友陷於越軍﹐衝突不出﹐身中數箭﹐恐被執辱﹐自刎而亡。

越兵直造城下﹐王子地把城門牢閉﹐率民夫上城把守﹐一面使人往吳王處告急。勾踐乃畱水軍屯於太湖﹐陸營屯於胥﹑閶之間﹐使範蠡焚姑蘇之臺﹐火彌月不息﹐其餘皇大舟﹐悉徙於湖中﹐吳兵不敢復出。

再說吳王夫差與魯﹑衛二君同至黃池﹐使人請晉定公赴會﹐晉定公不敢不至。夫差使王孫駱與晉上卿趙鞅議載書名次之先後。趙鞅曰「晉世主夏盟﹐又何讓焉﹖」王孫駱曰﹕」晉祖叔虞乃成王之弟﹐吳祖太伯乃武王之伯祖﹐尊卑隔絕數輩。況晉𨿽主盟﹐會宋會虢已出楚下﹐今乃欲踞吳之上乎﹖「於是彼此爭論﹐連日不決。

忽王子地密報至﹐言﹕」越兵入吳﹐殺太子﹐焚姑蘇臺﹐見今圍城﹐勢甚危急。「夫差大驚﹐伯嚭拔劍砍殺使者﹐夫差問曰「爾殺使人何意﹖」伯嚭曰﹕」事之虛實﹐尙未可知﹐畱使者泄漏其語﹐齊﹑晉將乘危生事﹐大王安得晏然而歸乎﹖「夫差曰「爾言是也﹐然吳﹑晉爭長未定﹐又有此報﹐孤將不會而歸乎﹖抑會而先晉乎﹖」王孫駱進曰﹕」二者俱不可﹐不會而歸﹐人將窺我之急﹔若會而先晉﹐我之行止將聽命於晉。必求主會﹐方保無虞。「夫差曰「欲主會﹐計將安出﹖」王孫駱密奏曰﹕」事在危急﹐請王鳴鼓挑戰﹐以奪晉人之气。「夫差曰「善。」是夜出令﹐中夜士皆飽食秣馬﹐銜枚疾驅﹐去晉軍才一里﹐結爲方陣﹐百人爲一行﹐一行建一大旗﹐百二十行爲一面﹐中軍皆白輿﹑白旗﹑白甲﹑白羽之矢曾﹐望之如白茅吐秀﹐吳王親自仗鉞﹐秉素旌﹐中陣而立﹔左軍面左﹐亦百二十行﹐皆赤輿﹑赤旗﹑丹甲﹑朱羽之矢曾﹐一望若火﹐太宰嚭主之﹔右軍面右﹐亦百二十行﹐皆黑輿﹑黑旗﹑玄甲﹐烏羽之矢曾﹐一望如墨﹐王孫駱主之。帶甲之士﹐共三萬六千人﹐黎明陣定﹐吳王親執桴鳴鼓﹐軍中萬鼓皆鳴﹐鐘聲鐸聲丁寧錞於﹐一時齊扣﹐三軍嘩吟﹐響震天地。

晉軍大駭﹐不知其故﹐乃使大夫董褐至吳軍請命﹐夫差親對曰「周王有旨﹐命寡人主盟中夏﹐以縫諸姬之闕﹐今晉君逆命爭長﹐遷延不決﹐寡人恐煩使者往來﹐親聽命於藩籬之外﹐從與不從﹐決於此日。「董褐還報晉侯﹐魯﹑衛二君皆在坐﹐董褐私謂趙鞅曰﹕」臣觀吳王口彊而色慘﹐中心似有大憂﹐或者越人入其國都乎﹖若不許其先﹐心逞其毒於我﹐然而不可徒讓也﹐必使之去王號以爲名。」趙鞅言於晉侯﹐使董褐再入吳軍﹐致晉侯之命曰「君以王命宣布於諸侯﹐寡君敢不敬奉﹐然上國以伯肇封﹐而號曰吳王﹐謂周室何﹖君若去王號而稱公﹐惟君所命。「夫差以其言爲正﹐乃斂兵就幕﹐與諸侯相見﹐稱吳公先歃﹐晉侯次之﹐魯﹐衛以次受歃﹐會畢﹐卽班師從江淮水路而回。於途中連得告急之報﹐軍士已知家國被襲﹐心膽俱碎﹐又且遠行疲敝﹐皆無鬥志。

吳王猶率眾與越相持﹐吳軍大敗﹐夫差懼﹐謂伯嚭曰「子言越必不叛﹐故聽子而歸越王﹐今日之事﹐子當爲我請成於越﹐不然﹐子胥『屬鏤』之劍猶在﹐當以屬子。」伯嚭乃造越軍﹐稽首於越王﹐求赦吳罪﹐其犒軍之禮﹐悉如越之昔日。範蠡曰﹕」吳尙未可滅也﹐姑許成﹐以爲太宰之惠﹐吳自今亦不振矣﹗「勾踐乃許吳成﹐班師而歸。此周敬王三十八年事也。

明年﹐魯哀公狩於大野﹐叔孫氏家臣鉏商獲一獸﹐麇身牛尾﹐其角有肉﹐怪而殺之﹐以問孔子。孔子觀之曰「此麟也﹗」視其角﹐赤紱猶在﹐識其爲顏母昔日所系﹐嘆曰「吾道其終窮矣﹗」使弟子取而埋之﹐今巨野故城東十里有土臺﹐廣輪四十餘步﹐俗呼爲獲麟堆﹐卽麟葬處。孔子援琴作歌曰「明王作兮麟鳳遊﹐今非其時欲何求﹖麟兮麟兮我心憂。「於是取《魯史》﹐自魯隱公元年﹐至哀公獲麟之歲﹐共二百四十二年之事﹐筆削而成《春秋》﹐與《易》《詩》《書》《禮》《樂》﹐號爲《六經》。

是年﹐齊右相陳恆知吳爲越所破﹐外無彊敵﹐內無彊家﹐單單只礙一闞止﹐乃使其族人陳逆﹐陳豹等攻殺闞止﹐齊簡公出奔﹐陳恆追而弒之﹐盡滅闞氏之黨﹐立簡公弟驁﹐是爲平公﹐陳恆獨相。孔子聞齊變﹐齋三日﹐沐浴而朝哀公﹐請兵伐齊﹐討陳恆弒君之罪﹐哀公使告三家﹐孔子曰「臣知有魯君﹐不知有三家。」陳恆亦懼諸侯之討﹐乃悉歸魯﹑衛之侵地﹐北結好於晉之四卿﹐南行聘於吳﹑越﹐復修陳桓子之政﹐散財輸粟以贍貧乏﹐國人悅服。乃漸除鮑﹑晏﹑髙﹑國諸家及公族子姓﹐而割國之大半﹐爲己封邑﹐又選國中女子長七尺以上者﹐納於後房﹐不下百人﹐縱其賓客出入不禁﹐生男子七十餘人﹐欲以自彊其宗。齊都邑大夫宰﹐莫非陳氏﹐此是後話﹐

再說衛世子蒯瞶在戚﹐其子出公輒率國人拒之﹐大夫髙柴諫不聽。

蒯瞶之姊嫁於大夫孔圉﹐生子曰孔悝﹐嗣爲大夫﹐事出公﹐執衛政。孔氏小臣曰渾良夫﹐身長而貌美﹐孔圉卒﹐良夫通於孔姬﹐孔姬使渾良夫往戚﹐問候其弟蒯瞶。蒯瞶握其手言曰「子能使我入國爲君﹐使子服冕乘軒﹐三死無與。「渾良夫歸﹐言於孔姬﹐孔姬使良夫以婦人之服﹐往迎蒯瞶。昏夜﹐良夫與蒯瞶同爲婦裝﹐勇士石乞﹐孟黶爲禦﹐乘溫車﹐詭稱婢妾﹐混入城中﹐匿於孔姬之室。孔姬曰﹕」國家之事﹐皆在吾兒掌握﹐今飲於公宮﹐俟其歸﹐當以威劫之﹐事乃有濟耳。」使石乞﹑孟黶﹑渾良夫皆被甲懷劍以俟﹐伏蒯瞶於臺上。

須臾﹐孔悝自朝帶醉而回﹐孔姬召而問曰「父母之族﹐孰爲至親﹖「悝曰﹕」父則伯叔﹐母則舅氏而已。」孔姬曰「汝旣知舅氏爲母至親﹐何故不納吾弟﹖「孔悝曰﹕」廢子立孫﹐此先君遺命﹐悝不敢違也﹗「遂起身如廁。

孔姬使石乞﹐孟黶候於廁外﹐俟悝出廁﹐左右幫定﹐曰「太子相召。」不由分說﹐擁之上臺﹐來見蒯瞶。孔姬已先在側﹐喝曰﹕」太子在此﹐孔悝如何不拜﹖「悝只得下拜﹐孔姬曰「汝今日肯從舅氏否﹖」悝曰﹕」惟命。「孔姬乃殺豭﹐使蒯瞶與悝歃血定盟。孔姬畱石乞﹐孟黶守悝於臺上﹐而以悝命召聚家甲﹐使渾良夫帥之襲公宮。

出公輒醉而欲寢﹐聞亂﹐使左右往召孔悝﹐左右曰「爲亂者﹐正孔悝也﹗」輒大驚﹐卽時取寶器﹐駕輕車﹐出奔魯國。羣臣不願附蒯瞶者﹐皆四散逃竄。

仲子路爲孔悝家臣﹐時在城外﹐聞孔悝被劫﹐將入城來救﹐遇大夫髙柴自城中出﹐曰「門已閉矣。政不在子﹐不必與其難也﹗」子路曰「由已食孔氏之祿﹐敢坐視乎﹖「遂疾趨及門﹐門果閉矣﹐守門者公孫敢謂子路曰﹕」君已出奔﹐子何入爲﹖」子路曰「吾惡夫食人之祿﹐而避其難者﹐是以來也﹗」適有人自內而出﹐子路乘門開﹐遂入城﹐徑至臺下﹐大呼曰「仲由在此﹐孔大夫可下臺矣﹗」孔悝不敢應﹐子路欲取火焚臺。蒯瞶懼﹐使石乞﹑孟黶二人持戈下臺﹐來敵子路﹐子路仗劍來迎﹐怎柰乞﹑黶雙戟並舉﹐攢刺子路﹐又砍斷其冠纓﹐子路身負重傷﹐將死﹐曰「禮﹐君子死不免冠。「乃整結其冠纓而死。

孔悝奉蒯瞶卽位﹐是爲莊公﹐立次子疾爲太子﹐以渾良夫爲卿。

時孔子在衛﹐聞蒯瞶之亂﹐謂眾弟子曰「柴也其歸乎﹗由也其死乎﹗」弟子問其故﹐孔子曰﹕」髙柴知大義﹐必能自全。由好勇輕生﹐昧於取裁﹐其死必矣。「說猶未了﹐髙柴果然奔歸﹐師弟相見﹐且悲且喜。衛之使者接踵而至﹐見孔子曰「寡君新立﹐敬慕夫子﹐敢獻奇味。」孔子再拜而受﹐啟視則肉醢﹐孔子遽命覆之﹐謂使者曰﹕」得非吾弟子仲由之肉乎﹖「使者驚曰「然也﹐夫子何以知之﹗」孔子曰「非此﹐衛君必不以見頒也﹗」遂命弟子埋其醢﹐痛哭曰「某嘗恐由不得其死﹐今果然矣﹗」使者辭去。

未幾﹐孔子遂得疾不起﹐年七十有三歲﹐時周敬王四十一年﹐夏四月己丑也。史臣有贊云﹕

尼丘誕聖﹐闕裏生徳﹐七十升堂﹐四方取則。

行誅兩觀﹐攝相夾谷﹐嘆鳳遽衰﹐泣麟何促﹖

九流仰鏡﹐萬古欽躅﹗

弟子營葬於北阜之曲﹐冢大一頃﹐鳥雀不敢棲止其樹。累朝封大成至聖文宣王﹐今攺爲大成至聖先師﹐天下俱立文廟﹐春秋二祭﹐子孫世襲爲衍聖公不絕﹐不在話下。

再說衛莊公蒯瞶疑孔悝爲出公輒之黨﹐醉以酒而逐之﹐孔悝奔宋﹐莊公爲府藏俱空﹐召渾良夫計議﹕」用何計策﹐可復得寶器﹖「渾良夫密奏曰「亡君亦君之子也﹐何不召之﹖」不知莊公曾召出公否﹐且看下回分解﹐

第八十三回

誅羋勝葉公定楚滅夫差越王稱霸

話說衛莊公蒯瞶因府藏寶貨俱被出公輒取去﹐謀於渾良夫﹐良夫曰「太子疾與亡君﹐皆君之子﹐君何不以擇嗣召之﹐亡君若歸﹐器可得也。「有小豎聞其語﹐私告於太子疾﹐疾使壯士數人﹐載豭從己﹐乘間劫莊公﹐使歃血立誓﹐勿召亡君﹐且必殺渾良夫。莊公曰﹕」勿召輒易耳﹐業與良夫有盟在前﹐免其三死﹐柰何﹖」太子疾曰「請俟四罪﹐然後殺之﹗」莊公許諾。

未幾﹐莊公新造虎幕﹐召諸大夫落成。渾良夫紫衣狐裘而至﹐袒裘不釋劍而食。太子疾使力士牽良夫以退﹐良夫曰「臣何罪﹖「太子疾數之曰﹕」臣見君有常服﹐侍食必釋劍。爾紫衣﹐一罪也﹔狐裘﹐二罪也﹔不釋劍﹐三罪也。」良夫呼曰「有盟免三死。」疾曰「亡君以子拒父﹐大逆不孝﹐汝欲召之﹐非四罪乎﹖「良夫不能答﹐俯首受刑。

他日﹐莊公夢厲鬼被髮北面而噪曰「余爲渾良夫﹐叫天無辜﹗」莊公覺﹐使卜大夫胥彌赦占之﹐曰「不害也。」旣辭出﹐謂人曰﹕」冤鬼爲厲﹐身死國危﹐兆已見矣。「遂逃奔宋。

蒯瞶立二年﹐晉怒其不朝﹐上卿趙鞅帥師伐衛﹐衛人逐莊公﹐莊公奔戎國﹐戎人殺之﹐並殺太子疾﹐國人立公子般師。齊陳恆帥師救衛﹐執般師立公子起。衛大夫石圃逐起﹐復迎出公輒爲君。輒旣復國﹐逐石圃﹐諸大夫不睦於輒﹐逐輒奔越。國人立公子默﹐是爲悼公。自是衛臣服於晉﹐國益微弱﹐依趙氏﹐此段話擱過不提。

再說白公勝自歸楚國﹐每念鄭人殺父之仇﹐思以報之。只爲伍子胥是白公勝的恩人﹐子胥前已赦鄭﹐況鄭服事昭王﹐不敢失禮﹐故勝含忍不言。及昭王已薨﹐令尹子西﹑司馬子期奉越女之子章卽位﹐是爲惠王。白公勝自以故太子之後﹐冀子西召己﹐同秉楚政。子西竟不召﹐又不加祿﹐心懷怏怏。

及聞子胥已死﹐曰「報鄭此其時矣﹗」使人請於子西曰「鄭人肆毒於先太子﹐令尹所知也。父仇不報﹐無以爲人﹐令尹倘哀先太子之無辜﹐發一旅以聲鄭罪﹐勝願爲前驅﹐死無所恨。」子西辭曰﹕」新王方立﹐楚國未定﹐子姑待我。「白公勝乃托言備吳﹐使心腹家臣石乞築城練兵﹐盛爲戰具。復請於子西﹐願以私卒爲先鋒伐鄭﹐子西許之。

尙未出師﹐晉趙鞅以兵伐鄭﹐鄭請救於楚﹐子西帥師救鄭﹐晉兵乃退。子西與鄭定盟班師﹐白公怒曰「不伐鄭而救鄭﹐令尹欺我甚矣﹐當先殺令尹﹐然後伐鄭。」召其宗人白善於澧陽﹐善曰﹕」從子而亂其國﹐則不忠於君﹔背子而發其私﹐則不仁於族。「遂棄祿﹐築圃灌園終其身﹐楚人因名其圃曰「白善將軍藥圃」。白公聞白善不來﹐怒曰﹕」我無白善﹐遂不能殺令尹耶﹖「卽召石乞議曰﹕」令尹與司馬各用五百人﹐足以當之否﹖「石乞曰﹕」未足也﹐市南有勇士熊宜僚者﹐若得此人﹐可當五百人之用。「白公乃同石乞造於市南﹐見熊宜僚﹐宜僚大驚曰「王孫貴人﹐柰何屈身至此﹖」白公曰﹕」某有事﹐欲與子謀之。「遂告以殺子西之事﹐宜僚搖首曰「令尹有功於國而無仇於僚﹐僚不敢奉命﹐」白公怒﹐拔劍指其喉曰﹕」不從﹐先殺汝﹐「宜僚面不攺色﹐從容對曰「殺一宜僚﹐如去螻蟻﹐何以怒爲﹖」白公乃投劍於地﹐嘆曰﹕」子眞勇士﹐吾聊試子耳﹐「卽以車載回﹐禮爲上賓﹐飲食必共﹐出入必俱﹐宜僚感其恩﹐遂以身許白公。

及吳王夫差會黃池時﹐楚國畏吳之彊﹐戒飭邊人﹐使修儆備﹐白公勝托言吳兵將謀襲楚﹐乃反以兵襲吳邊境﹐頗有所掠﹐遂張大其功﹐只說﹕「大敗吳師﹐得其鎧仗兵器若干﹐欲親至楚庭獻捷﹐以張國威。」子西不知其計﹐許之。白公悉出自己甲兵﹐裝作鹵獲百餘乘﹐親率壯士千人﹐押解入朝獻功。

惠王登殿受捷﹐子西﹑子期侍立於旁﹐白公勝參見已畢﹐惠王見階下立著兩籌好漢﹐全身披掛﹐問﹕「是何人﹖「勝答曰﹕」此乃臣部下將士石乞﹑熊宜僚﹐伐吳有功者。」遂以手招二人。二人舉步﹐方欲升階﹐子期喝曰「吾王禦殿﹐邊臣只許在下叩頭﹐不得升階﹗「石乞﹑熊宜僚那肯聽從﹐大踏步登階﹐子期使侍衛阻之﹐熊宜僚用手一拉﹐侍衛東倒西歪﹐二人徑入殿中﹐石乞拔劍來砍子西﹐熊宜僚拔劍來砍子期。白公大喝﹐」眾人何不齊上﹐「壯士千人﹐齊執兵器﹐蜂擁而登﹐白公綁住惠王﹐不許轉動﹐石乞生縛子西﹐百官皆驚散。

子期素有勇力﹐遂拔殿戟﹐與宜僚交戰﹐宜僚棄劍﹐前奪子期之戟﹐子期拾劍﹐以劈宜僚﹐中其左肩﹐宜僚亦刺中子期之腹﹐二人兀自相持不捨﹐攪做一團﹐死於殿庭。子西謂勝曰「汝糊口吳邦﹐我念骨肉之親﹐召汝還國﹐封爲公爵﹐何負於汝而反耶﹖」勝曰﹕」鄭殺吾父﹐汝與鄭講和﹐汝卽鄭也﹐吾爲父報仇﹐豈顧私恩哉﹖「子西嘆曰「悔不聽沈諸梁之言也﹐」白公勝手劍斬子西之頭﹐陳其屍於朝。

石乞曰「不弒王﹐事終不濟。「勝曰﹕」孺子者何罪﹖廢之可也。」乃拘惠王於髙府﹐欲立王子啟爲王﹐啟固辭﹐遂殺之。石乞又勸勝自立﹐勝曰「縣公尙眾﹐當悉召之﹐「乃屯兵於太廟。

大夫管修率家甲往攻白公﹐戰三日﹐修眾敗被殺﹔圉公陽乘間使人掘髙府之墻爲小穴﹐夜潛入﹐負惠王以出﹐匿於昭夫人之宮。

葉公沈諸梁聞變﹐悉起葉眾﹐星夜至楚。

及郊﹐百姓遮道迎之﹐見葉公未曾甲冑﹐訝曰「公胡不冑﹖國人望公之來﹐如赤子之望父母﹐萬一盜賊之矢﹐傷害於公﹐民何望焉﹖」葉公乃披掛戴冑而進。將近都城﹐又遇一羣百姓﹐前來迎接﹐見葉公戴冑﹐又訝曰﹕」公胡冑﹐國人望公之來﹐如凶年之望穀米﹐若得見公之面﹐猶死而得生也﹐𨿽老稚﹐誰不爲公致死力者﹖柰何掩蔽其面﹐使人懷疑﹐無所用力乎﹖「葉公乃解冑而進。

葉公知民心附己﹐乃建大旆於車﹐箴尹固因白公之召﹐欲率私屬入城﹐旣見大旗上「葉」字﹐遂從葉公守城。兵民望見葉公來到﹐大開城門﹐以納其眾。葉公率國人攻白公勝於太廟﹐石乞兵敗﹐扶勝登車﹐逃往龍山﹐欲適他國。

未定﹐葉公引兵追至﹐勝自縊而死﹐石乞埋屍於山後﹐葉公兵至﹐生擒石乞﹐問﹕「白公何在﹖「對曰﹕」已自盡矣﹗」又問﹕「屍在何處﹖「石乞堅不肯言﹐葉公命取鼎鑊﹐揚火沸湯﹐置於乞前﹐謂曰﹕」再不言﹐當烹汝﹗」石乞自解其衣﹐笑曰「事成貴爲上卿﹐事不成則就烹﹐此乃理之當然也﹐吾豈肯賣死骨以自免乎﹖」遂跳入鑊中﹐須臾糜爛﹐勝屍竟不知所在。

石乞𨿽所從不正﹐亦好漢也。

葉公迎惠王復位。

時陳國乘楚亂﹐以兵侵楚﹐葉公請於惠王﹐帥師伐陳﹐滅之。以子西之子寧嗣爲令尹﹐子期之子寬嗣爲司馬﹐自己告老歸葉﹐自此楚國危而復安﹐此周敬王四十二年事也。

是年﹐越王勾踐探聽得吳王自越兵退後﹐荒於酒色﹐不理朝政﹐況連歲凶荒﹐民心愁怨﹐乃復悉起境內士卒﹐大舉伐吳。

方出郊﹐於路上見一大蛙﹐目睜腹漲似有怒气﹐勾踐肅然﹐憑軾而起﹐左右問曰「君何敬﹖「勾踐曰﹕」吾見怒蛙如欲鬥之士﹐是以敬之。」軍中皆曰「吾王敬及怒蛙﹐吾等受數年教訓﹐豈反不如蛙乎﹖」於是交相勸勉﹐以必死爲志。

國人各送其子弟於郊境之上﹐皆泣涕訣別相語曰「此行不滅吳﹐不復相見﹗「勾踐復詔於軍曰﹕」父子俱在軍中者﹐父歸﹔兄弟俱在軍中者﹐兄歸﹔有父母無昆弟者﹐歸養﹔有疾病不能勝兵者﹐以告﹐給醫藥糜粥。」軍中感越王愛才之徳﹐歡聲如雷。

行及江口﹐斬有罪者以申軍法﹐軍心肅然。

吳王夫差聞越兵再至﹐亦悉起士卒﹐迎敵於江上。越兵屯於江南﹐吳兵屯於江北。

越王將大軍分爲左右二陣﹐範蠡率右軍﹐文種率左軍﹐君子之卒六千人﹐從越王爲中陣。明日﹐將戰於江中﹐乃於黃昏左側﹐令左軍銜枚﹐溯江而上五里﹐以待吳兵﹐戒以夜半鳴鼓而進﹔復令右軍銜枚﹐逾江十里﹐只等左軍接戰﹐右軍上前夾攻﹐各用大鼓﹐務使鼓聲震聞遠近。

吳兵至夜半﹐忽聞鼓聲震天﹐知是越軍來襲﹐倉皇舉火﹐尙未看得明白﹐遠遠的鼓聲又起﹐兩軍相應﹐合圍攏來﹐夫差大驚﹐急傳令分軍迎戰﹐不期越王潛引私卒六千﹐金鼓不鳴﹐於黑暗中徑衝吳中軍。此時天色尙未明﹐但覺前後左右中央盡是越軍﹐吳兵不能抵當﹐大敗而走。

勾踐率三軍緊緊追之﹐及於笠澤﹐復戰﹐吳師又敗﹐一連三戰三北﹐名將王子姑曹﹑胥門巢等俱死﹐夫差連夜遁回﹐閉門自守。

勾踐從橫山進兵﹐卽今越來溪是也﹐築一城於胥門之外﹐謂之越城﹐欲以困吳。

越王圍吳多時﹐吳人大困﹐伯嚭托疾不出﹐夫差乃使王孫駱肉袒膝行而前﹐請成於越王﹐曰「孤臣夫差異日得罪於會稽﹐夫差不敢逆命﹐得與君王結成以歸﹐今君王舉兵而誅孤臣﹐孤臣意者亦望君王如會稽之赦罪。「勾踐不忍其言﹐意欲許之﹐範蠡曰﹕」君王早朝晏罷﹐謀之二十年﹐柰何垂成而棄之﹗」遂不準其行成。吳使往返七次﹐種﹑蠡堅執不肯。

遂鳴鼓攻城﹐吳人不能復戰。

種﹑蠡商議欲毀胥門而入﹐其夜望見吳南城上有伍子胥頭﹐巨若車輪﹐目若耀電﹐須髮四張﹐光射十里﹐越將士無不畏懼﹐暫且屯兵。至夜半﹐暴風從南門而起﹐疾雨如注﹐雷轟電掣﹐飛石揚沙﹐疾於弓弩﹐越兵遭者不死卽傷﹐船索俱解﹐不能連屬。範蠡﹑文種情急﹐乃肉袒冒雨﹐遙望南門﹐稽顙謝罪。良久﹐風息雨止﹐種﹑蠡坐而假寐﹐以待天明。

夢見子胥乘白馬素車而至﹐衣冠甚偉﹐儼如生時﹐開言曰「吾前知越兵必至﹐故求置吾頭於東門﹐以觀汝之入吳﹐吳王置吾頭於南門﹐吾忠心未絕﹐不忍汝從吾頭下而入﹐故爲風雨﹐以退汝軍﹐然越之有吳﹐此乃天定﹐吾安能止哉﹖汝如欲入﹐更從東門﹐我當爲汝開道﹐貫城以通汝路。「二人所夢皆同﹐乃告於越王﹐使士卒開渠﹐自南而東﹐將及蛇匠二門之間﹐忽然太湖水發﹐自胥門洶湧而來﹐波濤衝擊﹐竟將羅城蕩開一大穴﹐有鱄鮾無數﹐隨濤而入﹐範蠡曰﹕」此子胥爲我開道也﹗「遂驅兵入城﹐其後因穴爲門﹐名曰」鱄鮾門「。因水多葑艸﹐又名葑門﹐其水名葑溪﹐此乃子胥顯靈古迹也。

夫差聞越兵入城﹐伯嚭已降﹐遂同王孫駱及其三子﹐奔於陽山﹐晝馳夜走﹐腹餒口饑﹐目視昏眩﹐左右挼得生稻﹐剝之以進﹐吳王嚼之﹐伏地掬飲溝中之水﹐問左右曰「所食者﹐何物也﹖」左右對曰﹕」生稻。「夫差曰「此公孫聖所言﹐『不得火食走章皇』也。」王孫駱曰﹕」飽食而去﹐前有深谷﹐可以暫避。「夫差曰「妖夢已準﹐死在旦夕﹐暫避何爲﹖」乃止於陽山﹐謂王孫駱曰﹕」吾前戮公孫聖﹐投於此山之巓﹐不知尙有靈響否﹖「駱曰「王試呼之。」夫差乃大呼曰﹕」公孫聖﹗「山中亦應曰「公孫聖﹗」三呼而三應﹐夫差心中恐懼﹐乃遷於幹隧。

勾踐率千人追至﹐圍之數重﹐夫差作書﹐系於矢上﹐射入越軍﹐軍人拾取呈上﹐種﹑蠡二人同啟﹐視其詞曰「吾聞『狡兔死而良犬烹』﹐敵國如滅﹐謀臣必亡﹐大夫何不存吳一綫﹐以自爲餘地﹖「文種亦作書系矢而答之曰﹕」吳有大過者六﹐戮忠臣伍子胥﹐大過一也﹔以直言殺公孫聖﹐大過二也﹔太宰讒佞﹐而聽用之﹐大過三也﹔齊﹑晉無罪﹐數伐其國﹐大過四也﹔吳﹑越同壤而侵伐﹐大過五也﹔越親戕吳之前王﹐不知報仇﹐而縱敵貽患﹐大過六也。有此六大過﹐欲免於亡﹐得乎﹖昔天以越賜吳﹐吳不肯受﹔今天以吳賜越﹐越其敢違天之命﹖」夫差得書﹐讀至第六款大過﹐垂淚曰「寡人不誅勾踐﹐忘先王之仇﹐爲不孝之子﹐此天之所以棄吳也﹗「王孫駱曰﹕」臣請再見越王而哀懇之﹗」夫差曰「寡人不願復國﹐若許爲附庸﹐世世事越﹐固所願矣﹗「駱至越軍﹐種﹑蠡拒之不得入。勾踐望見吳使者泣涕而去﹐意頗憐之﹐使人謂吳王曰﹕」寡人念君昔日之情﹐請置君於甬東﹐給夫婦五百家﹐以終王之世。」夫差含淚而對曰「君王幸赦吳﹐吳亦君之外府也。若覆社稷﹐廢宗廟﹐而以五百家爲﹖臣﹐孤老矣﹐不能從編氓之列﹐孤有死耳﹗「越使者去﹐夫差猶未肯自裁﹐勾踐謂種﹑蠡曰﹕」二子何不執而誅之﹐」種﹑蠡對曰「人臣不敢加誅於君﹐願主公自命之。天誅當行﹐不可久稽﹗「勾踐乃仗」步光「之劍﹐立於軍前﹐使人告吳王曰﹕」世無萬歲之君﹐總之一死﹐何必使吾師加刃於王耶﹖」夫差乃太息數聲﹐四顧而望﹐泣曰「吾殺忠臣子胥﹑公孫聖﹐今自殺晚矣﹗「謂左右曰﹕」使死者有知﹐無面目見子胥﹑公孫聖於地下﹐必重羅三幅﹐以掩吾面﹗」言罷﹐拔佩劍自刎。王孫駱解衣以覆吳王之屍﹐卽以組帶自縊於傍。

勾踐命以侯禮葬於陽山﹐使軍士每人負土一虆﹐須臾﹐遂成大冢﹐流其三子於龍尾山﹐後人名其裏爲吳山裏。詩人張羽有詩嘆曰﹕

荒臺獨上故城西﹐輦路淒涼艸木悲。

廢墓已無金虎臥﹐壞墻時有夜烏啼。

采香徑斷來麋鹿﹐響屧廊空變黍離。

欲弔伍員何處所﹖淡煙斜月不堪題﹗

楊誠齋《蘇臺弔古》詩云﹕

插天四塔雲中出﹐隔水諸峯雪後新。

道是遠瞻三百里﹐如何不見六千人﹖

胡曾先生詠史詩云﹕

吳王恃霸逞雄才﹐貪向姑蘇醉綠醅。

不覺錢塘江上月﹐一宵西送越兵來。

元人薩都剌詩云﹕

閶門楊柳自春風﹐水殿幽花泣露紅。

飛絮年年滿城郭﹐行人不見館娃宮。

唐人陸龜蒙詠西施云﹕

半夜娃宮作戰場﹐血腥猶雜宴時香。

西施不及燒殘蠟﹐猶爲君王泣數行。

再說越王入姑蘇城﹐據吳王之宮﹐百官稱賀﹐伯嚭亦在其列﹐恃其舊日周旋之恩﹐面有徳色﹐勾踐謂曰「子﹐吳太宰也﹐寡人敢相屈乎﹐汝君在陽山﹐何不從之﹗」伯嚭慚而退﹐勾踐使力士執而殺之﹐滅其家﹐曰「吾以報子胥之忠也﹗」

勾踐撫定吳民﹐乃以兵北渡江淮﹐與齊﹑晉﹑宋﹑魯諸侯﹐會於舒州﹐使人致貢於周。

時周敬王已崩﹐太子名仁嗣位﹐是爲元王。元王使人賜勾踐衮冕﹑圭璧﹑彤弓﹑弧矢﹐命爲東方之伯。勾踐受命﹐諸侯悉遣人致賀。

其時楚滅陳國﹐懼越兵威﹐亦遣使修聘。勾踐割淮上之地以與楚﹐割泗水之東﹑地方百里以與魯﹐以吳所侵宋地歸宋。諸侯悅服﹐尊越爲霸。

越王還吳國﹐遣人築賀臺於會稽﹐以蓋昔日被棲之恥﹐置酒吳宮文臺之上﹐與羣臣爲樂。命樂工作《伐吳》之曲﹐樂師引琴而鼓之﹐其詞曰「吾王神武蓄兵威﹐欲誅無道當何時﹖大夫種蠡前致詞﹕吳殺忠臣伍子胥﹐今不伐吳又何須﹖良臣集謀迎天禧﹐一戰開疆千里餘。恢恢功業勒常彜﹐賞無所吝罰不違。君臣同樂酒盈卮。「臺上羣臣大悅而笑。惟勾踐面無喜色。

範蠡私嘆曰「越王不欲功歸臣下﹐疑忌之端已見矣﹗」

次日﹐入辭越王曰「臣聞『主辱臣死』。向者﹐大王辱於會稽﹐臣所以不死者﹐欲隱忍成越之功也。今吳已滅矣﹐大王倘免臣會稽之誅﹐願乞骸骨﹐老於江湖。「越王惻然﹐泣下沾衣﹐言曰﹕」寡人賴子之力﹐以有今日﹐方思圖報﹐柰何棄寡人而去乎﹖畱則與子共國﹐去則妻子爲戮﹗」蠡曰「臣則宜死﹐妻子何罪﹐死生惟王﹐臣不顧矣﹗」是夜﹐乘扁舟出齊女門﹐涉三江﹐入五湖﹐至今齊門外有地名蠡口﹐卽範蠡涉三江之道也。

次日﹐越王使人召範蠡﹐蠡已行矣﹐越王愀然變色﹐謂文種曰「蠡可追乎﹖」文種曰「蠡有鬼神不測之機﹐不可追也。「種旣出﹐有人持書一封投之﹐種啟視﹐乃範蠡親筆﹐其書曰﹕

子不記吳王之言乎﹖「狡兔死﹐走狗烹﹔敵國破﹐謀臣亡。」越王爲人﹐長頸鳥喙﹐忍辱妒功﹐可與共患難﹐不可與共安樂。子今不去﹐禍必不免。

文種看罷﹐欲召送書之人﹐已不知何往矣。種怏怏不樂﹐然猶未深信其言﹐嘆曰「少伯何慮之過乎﹖」過數日﹐勾踐班師回越﹐攜西施以歸。越夫人潛使人引出﹐負以大石﹐沈於江中﹐曰「此亡國之物﹐畱之何爲﹖「後人不知其事﹐訛傳範蠡載入五湖﹐遂有」載去西施豈無意﹐恐畱傾國誤君王「之句﹐按範蠡扁舟獨往﹐妻子且棄之﹐況吳宮寵妃﹐何敢私載乎﹖又有言範蠡恐越王復迷其色﹐乃以計沈之於江﹐此亦謬也。羅隱有詩辧西施之冤云﹕

家國興亡自有時﹐時人何苦咎西施﹖

西施若解亡吳國﹐越國亡來又是誰﹖

再說越王念範蠡之功﹐收其妻子﹐封以百里之地﹐復使良工鑄金﹐象範蠡之形﹐置之座側﹐如蠡之生也。

卻說範蠡自五湖入海﹐忽一日﹐使人取妻子去﹐遂入齊﹐攺名曰鴟夷子皮﹐仕齊爲上卿。未幾﹐棄官隱於陶山﹐畜五牝﹐生息獲利千金﹐自號曰陶朱公﹐後人所傳《致富奇書》﹐云是陶朱公之遺術也。其後吳人祀範蠡於吳江﹐與晉張翰﹑唐陸龜蒙爲「三髙祠」﹐宋人劉寅有詩云﹕

人謂吳癡信不虛﹐建崇越相果何如﹖

千年亡國無窮恨﹐只合江邊祀子胥。

勾踐不行滅吳之賞﹐無尺土寸地分授﹐與舊臣疏遠﹐相見益稀。計倪佯狂辭職﹐曳庸等亦多告老﹐文種心念範蠡之言﹐稱疾不朝。越王左右有不悅文種者﹐譖於王曰「種自以功大賞薄﹐心懷怨望﹐故不朝耳。」越王素知文種之才能﹐以爲滅吳之後﹐無所用之﹐恐其一旦爲亂﹐無人可制﹐欲除之﹐又無其名。

其時魯哀公與季﹑孟﹑仲三家有隙﹐欲借越兵伐魯﹐以除去三家﹐乃借朝越爲名﹐來至越國﹐勾踐心虞文種﹐故不爲發兵﹐哀公遂死於越。

再說越王忽一日往視文種之疾﹐種爲病狀﹐彊迎王入﹐王乃解劍而坐﹐謂曰「寡人聞之﹐『志士不憂其身之死﹐而憂其道之不行。』子有七術﹐寡人行其三﹐而吳已破滅﹐尙有四術﹐安所用之﹖」種對曰「臣不知所用也。」越王曰「願以四術﹐爲我謀吳之前人於地下可乎﹖」言畢﹐卽升輿而去﹐遺下佩劍於座﹐種取視之﹐劍匣有「屬鏤」二字﹐卽夫差賜子胥自剄之劍也。

種仰天嘆曰「古人云﹕」大徳不報『﹐吾不聽範少伯之言﹐乃爲越王所戮﹐豈非愚哉﹖」復自笑曰「百世而下﹐論者必以吾配子胥﹐亦復何恨﹖「遂伏劍而死﹐越王知種死﹐乃大喜﹐葬種於臥龍山﹐後人因名其山曰種山。

葬一年﹐海水大發﹐穿山脇﹐冢忽崩裂﹐有人見子胥同文種前後逐浪而去﹐今錢塘江上﹐海潮重疊﹐前爲子胥﹐後乃文種也﹐髯翁有《文種贊》曰﹕

忠哉文種﹐治國之傑﹗

三術亡吳﹐一身殉越。

不共蠡行﹐寧同胥滅。

千載生气﹐海潮疊疊。

勾踐在位二十七年而薨﹐周元王之七年也。

其後子孫﹐世稱爲霸。

話分兩頭﹐卻說晉國六卿﹐自範﹑中行二氏滅後﹐止存智﹑趙﹑魏﹑韓四卿。智氏﹑荀氏因與範氏同出於荀虒﹐欲別其族﹐乃循智虒之舊﹐攺稱智氏。

時智瑤爲政﹐號爲智伯。四家聞田氏弒君專國﹐諸侯莫討﹐於是私自立議﹐各擇便據地﹐以爲封邑。晉出公之邑反少於四卿﹐無可柰何。

就中單表趙簡子名鞅﹐有子數人﹐長子名伯魯﹐其最幼者﹐名無卹﹐乃賤婢所生﹐有善相人者﹐姓姑布名子卿﹐至於晉﹐鞅召諸子使相之﹐子卿曰「無爲將軍者。」鞅嘆曰﹕」趙氏其滅矣﹗「子卿曰「吾來時遇一少年在途﹐相從者皆君府中人﹐此得非君之子耶﹖」鞅曰﹕」此吾幼子無卹﹐所出甚賤﹐豈足道哉﹖「子卿曰「天之所廢﹐𨿽貴必賤﹔天之所興﹐𨿽賤必貴﹐此子骨相。似異諸公子﹐吾未得詳視之﹐君可召之。」鞅使人召無卹至﹐子卿望見﹐遽起拱立曰﹕」此眞將軍矣﹗「鞅笑而不答。

他日悉召諸子﹐叩其學問﹐無卹有問必答﹐條理分明﹐鞅始知其賢。乃廢伯魯而立無卹爲適子。

一日﹐智伯怒鄭之不朝﹐欲同趙鞅伐鄭﹐鞅偶患疾﹐使無卹代將以往﹐智伯以酒灌無卹﹐無卹不能飲﹐智伯醉而怒﹐以酒斝投無卹之面﹐面傷出血﹐趙氏將士俱怒﹐欲攻智伯﹐無卹曰「此小恥﹐吾姑忍之。」智伯班師回晉﹐反言無卹之過﹐欲鞅廢之﹐鞅不從。無卹自此與智伯有隙。

趙鞅病篤﹐謂無卹曰「異日晉國有難﹐惟晉陽可恃﹐汝可識之。「言畢﹐遂卒﹐無卹代立﹐是爲趙襄子﹐此乃周貞定王十一年之事。

時晉出公憤四卿之專﹐密使人乞兵於齊﹑魯﹐請伐四卿。齊田氏﹑魯三家反以其謀告於智伯﹐智伯大怒﹐同韓康子虎﹐魏桓子駒﹐趙襄子無卹﹐合四家之眾﹐反伐出公﹐出公出奔於齊。智伯立昭公之曾孫驕爲晉君﹐是爲哀公。自此晉之大權﹐盡歸於智伯瑤。瑤遂有代晉之志﹐召集家臣商議。畢竟智伯成敗如何﹖且看下回分解。

第八十四回

智伯決水灌晉陽豫讓擊衣報襄子

話說智伯名瑤﹐乃智武子躒之孫﹐智宣子徐吾之子。徐吾欲建嗣﹐謀於族人智果曰「吾欲立瑤何如﹖」智果曰﹕」不如宵也﹗「徐吾曰﹕」宵才智皆遜於瑤﹐不如立瑤。「智果曰「瑤有五長過人﹐惟一短耳﹕美須長大過人﹐善射禦過人﹐多技藝過人﹐彊毅果敢過人﹐智巧便給過人﹐然而貪殘不仁﹐是其一短。以五長淩人﹐而濟之以不仁﹐誰能容之﹖若果立瑤﹐智宗必滅﹗」徐吾不以爲然﹐竟立瑤爲適子。智果嘆曰﹕」吾不別族﹐懼其隨波而溺也﹗「乃私謁太史﹐求攺氏譜﹐自稱輔氏。

及徐吾卒﹐瑤嗣位﹐獨專晉政﹐內有智開﹐智國等肺腑之親﹐外有絺疵﹑豫讓等忠謀之士﹐權尊勢重﹐遂有代晉之志。召諸臣密議其事﹐謀士絺疵進曰「四卿位均力敵﹐一家先發﹐三家拒之﹐今欲謀晉室﹐先削三家之勢。」智伯曰﹕」削之何道﹖「絺疵曰「今越國方盛﹐晉失主盟﹐主公托言興兵與越爭霸﹐假傳晉侯之命﹐令韓﹑趙﹑魏三家各獻地百里﹐率其賦以爲軍資﹐三家若從命割地﹐我坐而增三百里之封﹐智氏益彊﹐而三家日削矣﹐有不從者﹐矯晉侯之命﹐率大軍先除滅之﹐此『食果去皮』之法也﹗」智伯曰「此計甚妙。但三家先從那家割起﹖」絺疵曰﹕」智氏睦於韓﹐魏﹐而與趙有隙﹐宜先韓次魏﹐韓﹐魏旣從﹐趙不能獨異也﹗「

智伯卽遣智開至韓虎府中﹐虎延入中堂﹐叩其來意﹐智開曰「吾兄奉晉侯之命﹐治兵伐越﹐令三卿各割采地百里入於公家﹐取其賦以充公用﹐吾兄命某致意﹐願乞地界回復。「韓虎曰﹕」子且暫回﹐某來日卽當報命。」智開去﹐韓康子虎召集羣下謀曰「智瑤欲挾晉侯以弱三家﹐故請割地爲名﹐吾欲興兵先除此賊﹐卿等以爲何如﹖「謀士段規曰﹕」智伯貪而無厭﹐假君命以削吾地﹐若用兵﹐是抗君也﹐彼將借以罪我﹐不如與之﹐彼得吾地﹐必又求之於趙﹑魏﹐趙﹑魏不從﹐必相攻擊﹐吾得安坐而觀其勝負。」韓虎然之。

次日﹐令段規畫出地界百里之圖﹐親自進於智伯﹐智伯大喜﹐設宴於藍臺之上﹐以款韓虎﹐飲酒中間﹐智伯命左右取畫一軸﹐置於幾上﹐同虎觀之﹐乃魯卞莊子刺三虎之圖﹐上有題贊云「三虎啖羊﹐勢在必爭。其斗可俟﹐其倦可乘。一舉兼收﹐卞莊之能。「智伯戲謂韓虎曰﹕」某嘗稽諸史冊﹐列國中與足下同名者﹐齊有髙虎﹐鄭有罕虎﹐今與足下而三矣﹗「時段規侍側﹐進曰﹕」禮﹐不呼名﹐懼觸諱也﹐君之戲吾主﹐毋乃甚乎﹖「段規生得身材矮小﹐立於智伯之旁﹐才及乳下﹐智伯以手拍其頂曰﹕」小兒何知﹐亦來饒舌﹐三虎所啖之餘﹐得非汝耶﹗」言畢﹐拍手大笑﹐段規不敢對﹐以目視韓虎。韓佯醉﹐閉目應曰「智伯之言是也﹗」卽時辭去。

智國聞之﹐諫曰「主公戲其君而侮其臣﹐韓氏之恨必深﹐若不備之﹐禍且至矣﹗」智伯瞋目大言曰「我不禍人足矣﹐誰敢興禍於我﹖「智國曰﹕」蚋蟻蜂蠆﹐猶能害人﹐況君相乎﹖主公不備﹐異日悔之何及﹖」智伯曰「吾將效卞莊子一舉刺三虎﹗蚋蟻蜂蠆﹐我何患哉﹖「智國嘆息而出。史臣有詩云﹕

智伯分明井底蛙﹐眼中不復置王家。

宗英空進興亡計﹐避害誰如輔果嘉﹖

次日﹐智伯再遣智開求地於魏桓子駒﹐駒欲拒之﹐謀臣任章曰「求地而與之﹐失地者必懼﹐得地者必驕﹐驕則輕敵﹐懼則相親﹐以相親之眾﹐待輕敵之人﹐智氏之亡可待矣﹗」魏駒曰「善。」亦以萬家之邑獻之。

智伯乃遣其兄智宵﹐求蔡臯狼之地於趙氏﹐趙襄子無卹銜其舊恨﹐怒曰「土地乃先世所傳﹐安敢棄之。韓﹑魏有地自予﹐吾不能媚人也﹐「智宵回報﹐智伯大怒﹐盡出智氏之甲﹐使人邀韓﹑魏二家﹐共攻趙氏﹐約以滅趙氏之日﹐三分其地。韓虎﹑魏駒一來懼智伯之彊﹐二來貪趙氏之地﹐各引一軍﹐從智伯徵進。

智伯自將中軍﹐韓軍在右﹐魏軍在左﹐殺奔趙府中﹐欲擒趙無卹。趙氏謀臣張孟談預知兵到﹐奔告無卹曰「寡不敵眾﹐主公速宜逃難﹐」無卹曰﹕」逃在何處方好﹖「張孟談曰「莫如晉陽﹐昔董安於曾築公宮於城內﹐又經尹鐸經理一番﹐百姓受尹鐸數十年寬卹之恩﹐必能效死﹐先君臨終有言﹕」異日國家有變﹐必往晉陽﹗『主公宜速行﹐不可遲疑。」無卹卽率家臣張孟談﹑髙赫等﹐望晉陽疾走﹐智伯勒二家之兵﹐以追無卹。

卻說無卹有家臣原過﹐行遲落後﹐於中途遇一神人﹐半雲半霧﹐惟見上截金冠錦袍﹐面貌亦不甚分明﹐以靑竹二節授之﹐囑曰「爲我致趙無卹。「原過追上無卹﹐告以所見﹐以竹管呈之﹐無卹親剖其竹﹐竹中有朱書二行﹕」告趙無卹﹐余霍山之神也﹐奉上帝命﹐三月丙戌﹐使汝滅智氏。「無卹令祕其事。

行至晉陽﹐晉陽百姓感尹鐸仁徳﹐攜老扶幼﹐迎接入城﹐駐紮公宮。無卹見百姓親附﹐又見晉陽城堞髙固﹐倉廩充實﹐心中稍安。卽時曉諭百姓﹐登城守望。

點閱軍器﹐戈戟鈍敝﹐箭不滿千﹐愀然不樂﹐謂張孟談曰「守城之器﹐莫利於弓矢﹐今箭不過數百﹐不夠分給﹐柰何﹖」孟談曰﹕」吾聞董安於之治晉陽也﹐公宮之墻垣﹐皆以荻蒿楛楚聚而築之﹐主公何不發其墻垣﹐以驗虛實﹖「無卹使人發其墻垣﹐果然都是箭桿之料﹐無卹曰「箭已足矣﹐柰無金以鑄兵器何﹖」孟談曰﹕」聞董安於建宮之時﹐堂室皆練精銅爲柱﹐卸而用之﹐鑄兵有餘也。「無卹再發其柱﹐純是練過的精銅﹐卽使冶工碎柱﹐鑄爲劍戟刀槍﹐無不精利﹐人情益安。

無卹嘆曰「甚哉﹐治國之需賢臣也﹗得董安於而器用備﹐得尹鐸而民心歸。天祚趙氏﹐其未艾乎﹖」

再說智﹑韓﹑魏三家兵到﹐分作三大營﹐連絡而居﹐把晉陽圍得鐵桶相似﹐晉陽百姓﹐情願出戰者甚眾﹐齊赴公宮請令﹐無卹召張孟談商之。孟談曰「彼眾我寡﹐戰未必勝﹐不如深溝髙壘﹐堅閉不出﹐以待其變。韓﹑魏無仇於趙﹐特爲智伯所迫耳。兩家割地﹐亦非心願﹐𨿽同兵而實不同心﹐不出數月﹐必有自相疑猜之事﹐安能久乎﹖」

無卹納其言﹐親自撫諭百姓﹐示以協力固守之意﹐軍民互相勸勉﹐𨿽婦女童稚﹐亦皆欣然願效死力﹐有敵兵近城﹐輒以彊弩射之﹐三家圍困歲餘﹐不能取勝。

智伯乘小車周行城外﹐嘆曰「此城堅如鐵甕﹐安可破哉﹖」正懷悶間﹐行至一山﹐見山下泉流萬道﹐滚滚望東而逝﹐拘土人問之﹐答曰﹕」此山名曰龍山﹐山腹有巨石如甕﹐故又名懸甕山﹐晉水東流﹐與汾水合﹐此山乃發源之處也﹐「智伯曰「離城幾何裏﹖」土人曰﹕」自此至城西門﹐可十里之遙﹐「智伯登山以望晉水﹐復繞城東北﹐相度了一回﹐忽然省悟曰「吾得破城之策矣﹗」卽時回寨﹐請韓﹑魏二家商議﹐欲引水灌城﹐韓虎曰﹕」晉水東流﹐安能決之使西乎﹖「智伯曰﹕」吾非引晉水也﹐晉水發源於龍山﹐其流如注﹐若於山北髙阜處﹐掘成大渠﹐預爲蓄水之地﹐然後將晉水上流壩斷﹐使水不歸於晉川﹐勢必盡注新渠﹐方今春雨將降﹐山水必大發﹐俟水至之日﹐決堤灌城﹐城中之人﹐皆爲魚鱉矣﹗「韓﹑魏齊聲贊曰﹕」此計妙哉﹗「智伯曰「今日便須派定路數﹐各司其事﹐韓公守把東路﹐魏公守把南路﹐須早夜用心﹐以防奔突﹐某將大營移屯龍山﹐兼守西北二路﹐專督開渠築堤之事。」韓﹑魏領命辭去。

智伯傳下號令﹐多備鍬鍤﹐鑿渠於晉水之北﹐次將各處泉流下瀉之道盡皆壩斷﹐復於渠之左右築起髙堤﹐凡山坳泄水之處﹐都有堤壩﹐那泉源泛溢﹐奔激無歸﹐只得望北而走﹐盡注新渠﹐卻將鐵枋閘板漸次增添﹐截住水口﹐其水便有畱而無去﹐有增而無減了﹐今晉水北流一支﹐名智伯渠﹐卽當日所鑿也。

一月之後﹐果然春雨大降﹐山水驟漲﹐渠髙頓與堤平﹐智伯使人決開北面﹐其水從北溢出﹐竟灌入晉陽城來。有詩爲證﹕

向聞洪水汨山陵﹐復見壅泉灌晉城。﹐能令陽侯添膽大﹐便教神禹也心驚。

時城中𨿽被圍困﹐百姓向來富庶﹐不苦凍餒﹐況城基築得十分堅厚﹐𨿽經水浸﹐並無剝損﹐過數日﹐水勢愈髙﹐漸漸灌入城中﹐房屋不是倒塌﹐便是淹沒﹐百姓無地可棲﹐無竈可爨﹐皆構巢而居﹐懸釜而炊。公宮𨿽有髙臺﹐無卹不敢安居﹐與張孟談不時乘竹筏﹐周視城垣﹐但見城外水聲淙淙﹐一望江湖﹐有排山倒峽之勢﹐再加四五尺﹐便冒過城頭了。無卹心下暗暗驚恐﹐且喜守城軍民晝夜巡警﹐未嘗疏怠﹐百姓皆以死自誓﹐更無二心。

無卹嘆曰「今日方知尹鐸之功矣﹗「乃私謂張孟談曰﹕」民心𨿽未變﹐而水勢不退﹐倘山水再漲﹐闔城俱爲魚鱉﹐將若之何﹖霍山神其欺我乎﹗」孟談曰「韓﹑魏獻地﹐未必甘心﹐今日從兵﹐迫於勢耳﹐臣請今夜潛出城外﹐說韓﹑魏之君﹐反攻智伯﹐方脫此患。「無卹曰﹕」兵圍水困﹐𨿽插翅亦不能飛出也﹐」孟談曰「臣自有計﹐吾主不必憂慮﹐主公但令諸將多造船筏﹐利兵器﹐倘徼天之幸﹐臣說得行﹐智伯之頭﹐指日可取矣﹗」無卹許之。

孟談知韓康子屯兵於東門﹐乃假扮智伯軍士﹐於昏夜縋城而出﹐徑奔韓家大寨﹐只說﹐「智元帥有機密事﹐差某面稟。」韓虎正坐帳中﹐使人召入﹐其時軍中嚴急﹐凡進見之人﹐俱搜簡漧淨﹐方才放進﹐張孟談旣與軍士一般打扮﹐身邊又無夾帶﹐並不疑心。

孟談旣見韓虎﹐乞屏左右﹐虎命從人閃開﹐叩其所以﹐孟談曰「某非軍士﹐實乃趙氏之臣張孟談也﹐吾主被圍日久﹐亡在旦夕﹐恐一旦身死家滅﹐無由布其腹心﹐故特遣臣假作軍士﹐夜潛至此﹐求見將軍﹐有言相告。將軍容臣進言﹐臣敢開口﹐如不然﹐臣請死於將軍之前。「韓虎曰﹕」汝有話但說﹐有理則從。」孟談曰「昔日六卿和睦﹐同執晉政﹐自範氏﹑中行氏不得眾心﹐自取覆滅﹐今存者﹐惟智﹑韓﹑魏﹑趙四家耳。智伯無故欲奪趙氏蔡臯狼之地﹐吾主念先世之遺﹐不忍遽割﹐未有得罪於智伯也。智伯自恃其彊﹐糾合韓﹑魏欲攻滅趙氏。趙氏亡﹐則禍必次及於韓﹑魏矣﹗」韓虎沈吟未答﹐孟談又曰「今日韓﹑魏所以從智伯而攻趙者﹐指望城下之日﹐三分趙氏之地耳。夫韓﹑魏不嘗割萬家之邑﹐以獻智伯乎﹖世傳疆宇﹐彼尙垂涎而奪之﹐未聞韓﹑魏敢出一語相抗也﹐況他人之地哉﹖趙氏滅﹐則智氏益彊﹐韓﹑魏能引今日之勞﹐與之爭厚薄乎﹖卽使今日三分趙地﹐能保智氏異日之不復請乎﹖將軍請細思之﹗」

韓虎曰「子之意欲如何﹖「孟談曰﹕」依臣愚見﹐莫若與吾主私和﹐反攻智伯﹐均之得地﹐而智氏之地多倍於趙﹐且以除異日之患﹐三君同心﹐世爲唇齒﹐豈不美哉﹗」韓虎曰「子言亦似有理﹐俟吾與魏家計議﹐子且去﹐三日後來取回復。「孟談曰﹕」臣萬死一生﹐此來非同容易﹐軍中耳目﹐難保不泄﹐願畱麾下三日﹐以待尊命。」韓虎使人密召段規﹐告以孟談所言。段規受智伯之侮﹐懷恨未忘﹐遂深贊孟談之謀。韓虎使孟談與段規相見﹐段規畱孟談同幕而居﹐二人深相結納。

次日﹐段規奉韓虎之命﹐親往魏桓子營中﹐密告以趙氏有人到軍中講話﹐如此恁般﹕「吾主不敢擅便﹐請將軍裁決。」魏駒曰「狂賊悖嫚﹐吾亦恨之﹐但恐縛虎不成﹐反爲所噬耳。「段規曰﹕」智伯不能相容﹐勢所必然﹐與其悔於後日﹐不如斷於今日。趙氏將亡﹐韓﹑魏存之﹐其徳我必深﹐不猶愈於與凶人共事乎﹖」魏駒曰「此事當熟思而行﹐不可造次。「段規辭去。

到第二日﹐智伯親自行水﹐遂治酒於懸甕山﹐邀請韓﹑魏二將軍﹐同視水勢。飲酒中間﹐智伯喜形於色﹐遙指著晉陽城﹐謂韓﹑魏曰「城不沒者﹐僅三版矣﹐吾今日始知水之可以亡人國也﹐晉國之盛﹐表裏山河﹐汾﹑澮﹑晉﹑絳﹐皆號巨川﹐以吾觀之﹐水不足恃﹐適足速亡耳。」魏駒私以肘撐韓虎﹐韓虎躡魏駒之足﹐二人相視﹐皆有懼色。須臾席散﹐辭別而去。

絺疵謂智伯曰「韓﹑魏二家必反矣。「智伯曰﹕」子何以知之﹖」絺疵曰「臣未察其言﹐已觀其色﹐主公與二家約﹐滅趙之日﹐三分其地﹐今趙城旦暮必破﹐二家無得地之喜﹐而有慮患之色﹐是以知其必反也﹗」

智伯曰「吾與二氏方歡然同事﹐彼何慮焉﹖「絺疵曰﹕」主公言水不足恃﹐適速其亡﹐夫晉水可以灌晉陽﹐汾水可以灌安邑﹐絳水可以灌平陽﹐主公言及晉陽之水﹐二君安得不慮乎﹖」

至第三日﹐韓虎﹑魏駒亦移酒於智伯營中﹐答其昨日之情﹐智伯舉觴未飲﹐謂韓﹑魏曰「瑤素負直性﹐能吐不能茹。昨有人言﹐二位將軍有中變之意﹐不知果否﹖「韓虎﹑魏駒齊聲答曰﹕」元帥信乎﹖」智伯曰「吾若信之﹐豈肯面詢於將軍哉﹖「韓虎曰﹕」聞趙氏大出金帛﹐欲離間吾三人﹐此必讒臣受趙氏之私﹐使元帥疑我二家﹐因而懈於攻圍﹐庶幾脫禍耳。」魏駒亦曰「此言甚當。不然﹐城破在邇﹐誰不願剖分其土地﹐乃捨此目前必獲之利﹐而蹈不可測之禍乎﹖「智伯笑曰﹕」吾亦知二位必無此心﹐乃絺疵之過慮也﹗「

韓虎曰「元帥今日𨿽然不信﹐恐早晚復有言者﹐使吾兩人忠心無以自明﹐寧不墮讒臣之計乎﹖」智伯以酒酹地曰﹕」今後彼此相猜﹐有如此酒。「虎﹑駒拱手稱謝﹐是日飲酒倍歡﹐將晚而散。

絺疵隨後入見智伯曰「主公柰何以臣之言﹐泄於二君耶﹖」智伯曰﹕」汝又何以知之﹖「絺疵曰「適臣遇二君於轅門﹐二君端目視臣﹐已而疾走﹐彼謂臣已知其情﹐有懼臣之心﹐故遑遽如此﹐」智伯笑曰﹕」吾與二子酹酒爲誓﹐各不相猜﹐子勿妄言﹐自傷和气。「絺疵退而嘆曰「智氏之命不長矣﹐」乃詐言暴得寒疾﹐求醫治療﹐遂逃奔秦國去訖。髯翁有詩詠絺疵云﹕

韓魏離心已見端﹐絺疵遠識詎能瞞﹖

一朝托疾飄然去﹐明月淸風到處安。

再說韓虎﹐魏駒從智伯營中歸去﹐路上二君定計﹐與張孟談歃血訂約﹕「期於明日夜半﹐決堤泄水﹐你家只看水退爲信﹐便引城內軍士﹐殺將出來﹐共擒智伯。」孟談領命入城﹐報知無卹﹐無卹大喜﹐暗暗傳令﹐結束停當﹐等待接應。

至期﹐韓虎﹐魏駒暗地使人襲殺守堤軍士﹐於西面掘開水口﹐水從西決﹐反灌入智伯之寨﹐軍中驚亂﹐一片聲喊起﹐智伯從睡夢中驚醒起來﹐水已及於臥榻﹐衣被俱濕﹐還認道巡視疏虞﹐偶然堤漏﹐急喚左右快去救水塞堤。須臾﹐水勢益大。

卻得智國﹑豫讓率領水軍﹐駕筏相迎﹐扶入舟中。

回視本營﹐波濤滚滚﹐營壘俱陷﹐軍糧器械﹐飄蕩一空﹐營中軍士盡從水中浮沈掙命。

智伯正在淒慘﹐忽聞鼓聲大震﹐韓﹐魏兩家之兵各乘小舟﹐趁著水勢殺來﹐將智家軍亂砍﹐口中只叫﹕「拿智瑤來獻者重賞﹗「智伯嘆曰﹕」吾不信絺疵之言﹐果中其詐。」豫讓曰「事已急矣﹗主公可從山後逃匿﹐奔入秦邦請兵﹐臣當以死拒敵﹐「智伯從其言﹐遂與智國掉小舟轉出山背。

誰知趙襄子也料智伯逃奔秦國﹐卻遣張孟談從韓﹑魏二家追逐智軍﹐自引一隊伏於龍山之後﹐湊巧相遇﹐無卹親縛智伯﹐數其罪斬之。智國投水溺死。

豫讓鼓勵殘兵﹐奮勇迎戰﹐爭柰寡不敵眾﹐手下漸漸解散﹐及聞智伯已擒﹐遂變服逃往石室山中。智氏一軍盡沒﹐無卹查是日﹐正三月丙戌日也。天神所賜竹書﹐其言驗矣。

三家收兵在於一處﹐將各路壩閘﹐盡行拆毀﹐水復東行﹐歸於晉川。晉陽城中之水﹐方才退盡。

無卹安撫居民已畢﹐謂韓﹑魏曰「某賴二公之力﹐保全殘城﹐實出望外。然智伯𨿽死﹐其族尙存﹐斬艸畱根﹐終爲後患。」韓﹐魏曰﹕」當盡滅其宗﹐以泄吾等之恨。「無卹卽同韓﹑魏回至絳州﹐誣智氏以叛逆之罪﹐圍其家﹐無論男女少長盡行屠戮﹐宗族俱盡﹐惟智果已出姓爲輔氏﹐得免於難。到此方知果之先見矣。韓﹐魏所獻地各自收回﹐又將智氏食邑﹐三分均分﹐無一民尺土﹐入於公家。此周貞定王十六年事也。

無卹論晉陽之功﹐左右皆推張孟談爲首﹐無卹獨以髙赫爲第一。孟談曰「髙赫在圍城之中﹐不聞畫一策﹐效一勞﹐而乃居首功﹐受上賞﹐臣竊不解。」無卹曰﹕」吾在厄困中﹐眾俱慌錯﹐惟髙赫舉動敬謹﹐不失君臣之禮﹐夫功在一時﹐禮垂萬世﹐受上賞﹐不亦宜乎﹖「孟談愧服﹐無卹感山神之靈﹐爲之立祠於霍山﹐使原過世守其祀。

又憾智伯不已﹐漆其頭顱爲溲便之器。

豫讓在石室山中﹐聞知其事﹐涕泣曰「『士爲知己者死』﹐吾受智氏厚恩﹐今國亡族滅﹐辱及遺骸﹐吾偸生於世﹐何以爲人﹖」乃更姓名﹐詐爲囚徒服役者﹐挾利匕首﹐潛入趙氏內廁之中﹐欲候無卹如廁﹐乘間刺之。無卹到廁﹐忽然心動﹐使左右搜廁中﹐牽豫讓出見無卹﹐無卹乃問曰﹕」子身藏利器﹐欲行刺於吾耶﹖「豫讓正色答曰「吾智氏亡臣﹐欲爲智伯報仇耳。」左右曰﹕」此人叛逆宜誅。「無卹止之曰「智伯身死無後﹐而豫讓欲爲之報仇﹐眞義士也﹐殺義士者不祥。」令放豫讓還家﹐臨去﹐復召問曰﹕」吾今縱子﹐能釋前仇否﹖「豫讓曰「釋臣者﹐主之私恩﹔報仇者﹐臣之大義。」左右曰﹕」此人無禮﹐縱之必爲後患。「無卹曰「吾已許之﹐可失信乎﹖今後但謹避之可耳。」卽日歸治晉陽﹐以避豫讓之禍。

卻說豫讓回至家中﹐終日思報君仇﹐未能就計﹐其妻勸其再仕韓﹑魏﹐以求富貴﹐豫讓怒﹐拂衣而出。思欲再入晉陽﹐恐其識認不便﹐乃削須去眉﹐漆其身爲癩子之狀﹐乞丐於市中﹐妻往市跟尋﹐聞呼乞聲﹐驚曰「此吾夫之聲也﹗」趨視﹐見豫讓﹐曰「其聲似而其人非。「遂捨去。豫讓嫌其聲音尙在﹐復吞炭變爲啞喉﹐再乞於市﹐妻𨿽聞聲﹐亦不復訝。

有友人素知豫讓之志﹐見乞者行動﹐心疑爲讓﹐潛呼其名﹐果是也﹐乃邀至家中進飲食﹐謂曰「子報仇之志決矣﹐然未得報之術也﹐以子之才﹐若詐投趙氏﹐必得重用﹐此時乘隙行事﹐唾手而得﹐何苦毀形滅性﹐以求濟其事乎﹖」豫讓謝曰「吾旣臣趙氏﹐而復行刺﹐是貳心也﹔今吾漆身吞炭﹐爲智伯報仇﹐正欲使人臣懷貳心者﹐聞吾風而知愧耳。請與子訣﹐勿復相見。」遂奔晉陽城來﹐行乞如故﹐更無人識之者。

趙無卹在晉陽觀智伯新渠﹐已成之業﹐不可復廢﹐乃使人建橋於渠上﹐以便來往﹐名曰赤橋﹐赤乃火色﹐火能克水﹐因晉水之患﹐故以赤橋厭之。橋旣成﹐無卹駕車出觀﹐豫讓預知無卹觀橋﹐復懷利刃﹐詐爲死人﹐伏於橋梁之下。

無卹之車﹐將近赤橋﹐其馬忽悲嘶卻步﹐禦者連鞭數策﹐亦不前進。張孟談進曰「臣聞『良驥不陷其主』﹐今此馬不渡赤橋﹐必有姦人藏伏﹐不可不察。「無卹停車﹐命左右搜簡﹐回報﹕」橋下並無姦細﹐只有一死人僵臥。」無卹曰「新築橋梁﹐安得便有死屍﹖必豫讓也﹗「命曳出視之﹐形容𨿽變﹐無卹尙能識認﹐罵曰﹕」吾前已曲法赦子﹐今又來謀刺﹐皇天豈佑汝哉﹖」命牽去斬之。

豫讓呼天而號﹐淚與血下﹐左右曰「子畏死耶﹖「讓曰﹕」某非畏死﹐痛某死之後﹐別無報仇之人耳。」無卹召回問曰「子先事範氏﹐範氏爲智伯所滅﹐子忍恥偸生﹐反事智伯﹐不爲範氏報仇﹔今智伯之死﹐子獨報之甚切﹐何也﹖「豫讓曰﹕」夫君臣以義合﹐君待臣如手足﹐則臣待君如腹心﹔君待臣如犬馬﹐則臣待君如路人。某向事範氏﹐止以眾人相待﹐吾亦以眾人報之﹔及事智伯﹐蒙其解衣推食﹐以國士相待﹐吾當以國士報之。豈可一例而觀耶﹖」無卹曰「子心如鐵石不轉﹐吾不復赦子矣﹗」遂解佩劍﹐責令自裁。豫讓曰「臣聞﹐『忠臣不憂身之死﹐明主不掩人之義』﹐蒙君赦宥﹐於臣已足﹐今日臣豈望再活﹖但兩計不成﹐憤無所泄﹐請君脫衣與臣擊之﹐以寓報仇之意﹐臣死亦瞑目矣﹗」

無卹憐其志﹐脫下錦袍﹐使左右遞與豫讓﹐讓掣劍在手﹐怒目視袍﹐如對無卹之狀﹐三躍而三砍之﹐曰「吾今可以報智伯於地下矣﹗」遂伏劍而死。

至今此橋尙存﹐後人攺名爲豫讓橋。

無卹見豫讓自刎﹐心甚悲之﹐卽命收葬其屍﹐軍士提起錦袍﹐呈與無卹﹐無卹視所砍之處﹐皆有鮮血點污﹐此乃精誠之所感也。無卹心中驚駭﹐自是染病。不知性命何如﹖且看下回分解。

第八十五回

樂羊子怒餟中山羹西門豹喬送河伯婦

話說趙無卹被豫讓三擊其衣﹐連打三个寒噤﹐豫讓死後﹐無卹視衣砍處﹐皆有血迹﹐自此患病﹐逾年不痊。

無卹生有五子﹐因其兄伯魯爲己而廢﹐欲以伯魯之子周爲嗣。而周先死﹐乃立周之子浣爲世子﹐無卹臨終﹐謂世子趙浣曰「三卿滅智氏﹐地土寬饒﹐百姓悅服﹐宜乘此時﹐約韓﹑魏三分晉國﹐各立廟社﹐傳之子孫﹐若遲疑數載﹐晉或出英主﹐攬權勤政﹐收拾民心﹐則趙氏之祀不保矣﹗」言訖而瞑。

趙浣治喪已畢﹐卽以遺言告於韓虎﹐時周考王之四年。晉哀公薨﹐子柳立﹐是爲幽公。韓虎與魏﹑趙合謀﹐只以絳州﹑曲沃二邑爲幽公俸食﹐餘地皆三分入於三家﹐號曰三晉。幽公微弱﹐反往三家朝見﹐君臣之分倒置矣。

再說齊相國田盤﹐聞三晉盡分公家之地﹐亦使其兄弟宗人﹐盡爲齊都邑大夫﹐遣使致賀於三晉﹐與之通好﹐自是列國交際﹐田﹐趙﹐韓﹐魏四家﹐自出名往來﹐齊﹑晉之君拱手如木偶而已。

時周考王封其弟揭於河南王城﹐以續周公之官職﹐揭少子班﹐別封於鞏﹐因鞏在王城之東﹐號曰東周公﹐而稱河南曰西周公。此東西二周之始﹐考王薨﹐子午立﹐是爲威烈王。

威烈王之世﹐趙浣卒﹐子趙籍代立﹔而韓虔嗣韓﹐魏斯嗣魏﹐田和嗣田﹐四家相結益深﹐約定彼此互相推援﹐共成大事。

威烈王二十三年﹐有雷電擊周之九鼎﹐鼎俱搖動。

三晉之君﹐聞此私議曰「九鼎乃三代傳國之重器﹐今忽震動﹐周運其將終矣。吾等立國已久﹐未正名號﹐乘此王室衰微之際﹐各遣使請命於周王﹐求爲諸侯﹐彼畏吾之彊﹐不敢不許﹐如此﹐則名正言順﹐有富貴之實﹐而無篡奪之名﹐豈不美哉﹖「於是各遣心腹之使﹐魏遣田文﹐趙遣公仲連﹐韓遣俠累﹐各賫金帛及土產之物﹐貢獻於威烈王﹐乞其冊命。威烈王問於使者曰﹕」晉地皆入於三家乎﹖」魏使田文對曰「晉失其政﹐外離內叛﹐三家自以兵力徵討叛臣﹐而有其地﹐非攘之於公家也。「威烈王又曰﹕」三晉旣欲爲諸侯﹐何不自立﹐乃復告於朕乎﹖」趙使公仲連對曰「以三晉累世之彊﹐自立誠有餘﹐所以必欲稟命者﹐不敢忘天子之尊耳﹐王若冊封三晉之君﹐俾世篤忠貞﹐爲周藩屏﹐於王室何不利焉﹖「威烈王大悅﹐卽命內史作策命﹐賜籍爲趙侯﹐虔爲韓侯﹐斯爲魏侯﹐各賜黼冕圭璧全副。田文等回報﹐於是趙﹑韓﹑魏三家﹐各以王命宣布國中﹐趙都中牟﹐韓都平陽﹐魏都安邑﹐立宗廟社稷﹐復遣使徧告列國。列國亦多致賀﹐惟秦國自棄晉附楚之後﹐不通中國﹐中國亦以夷狄待之﹐故獨不遣賀。

未幾﹐三家廢晉靖公爲庶人﹐遷於純畱﹐而復分其餘地。晉自唐叔傳至靖公﹐凡二十九世﹐其祀遂絕。髯翁有詩嘆云﹕

六卿歸四四歸三﹐南面稱侯自不慚。

利器莫教輕授柄﹐許多昏主導姦貪。

又有詩譏周王不當從三晉之命﹐導人叛逆﹐詩云﹕

王室單微似贅癅﹐怎禁三晉不稱侯﹖

若無冊命終成竊﹐只怪三侯不怪周。

卻說三晉之中﹐惟魏文侯斯最賢﹐能虛心下士。

時孔子髙弟卜商﹐字子夏﹐教授於西河﹐文侯從之受經﹔魏成薦田子方之賢﹐文侯與之爲友。成又言「西河人段幹木﹐有徳行﹐隱居不仕。」文侯卽命駕車往見﹐幹木聞車駕至門﹐乃逾後垣而避之﹐文侯嘆曰﹕」髙士也﹗「遂畱西河一月﹐日日造門請見﹐將近其廬﹐卽憑軾起立﹐不敢倨坐。幹木知其誠﹐不得已而見之﹐文侯以安車載歸﹐與田子方同爲上賓。

四方賢士聞風來歸﹐又有李克﹑翟璜﹑田文﹑任座一班謀士﹐濟濟在朝。當時人才之盛﹐無出魏右﹐秦人屢次欲加兵於魏﹐畏其多賢﹐爲之寢兵。

文侯嘗與虞人期定午時﹐獵於郊外﹐其日早朝﹐值天雨寒甚﹐賜羣臣酒﹐君臣各飲﹐方在浹洽之際﹐文侯問左右曰「時及午乎﹖」答曰﹕」時午矣。「文侯遽命撤酒﹐促輿人速速駕車適野﹐左右曰「雨﹐不可獵矣﹐何必虛此一出乎﹖」文侯曰「吾與虞人有約﹐彼必相候於郊﹔𨿽不獵﹐敢不親往以踐約哉。」國人見文侯冒雨而出﹐咸以爲怪﹐及聞赴虞人之約﹐皆相顧語曰﹕」我君之不失信於人如此。「於是凡有政教﹐朝令夕行﹐無敢違者。

卻說晉之東有國名中山﹐姬姓﹐子爵﹐乃白狄之別種﹐亦號鮮虞。自晉昭公之世﹐叛服不常﹐屢次徵討﹐趙簡子率師圍之﹐始請和﹐奉朝貢。

及三晉分國﹐無所專屬﹐中山子姬窟﹐好爲長夜之飲﹐以日爲夜﹐以夜爲日﹐疏遠大臣﹐狎暱羣小﹐黎民失業﹐災異屢見。

文侯謀欲伐之﹐魏成進曰「中山西近趙﹐而南遠於魏﹐若攻而得之﹐未易守也﹐」文侯曰﹕」若趙得中山﹐則北方之勢愈重矣。「翟璜奏曰「臣舉一人﹐姓樂名羊﹐本國谷邱人也﹐此人文武全才﹐可充大將之任。」文侯曰﹕」何以見之﹖「翟璜對曰「樂羊嘗行路﹐得遺金﹐取之以歸﹐其妻唾之曰﹕」志士不飲盜泉之水﹐廉者不受嗟來之食﹐此金不知來歷﹐柰何取之﹐以污素行乎﹖「

樂羊感妻之言﹐乃拋金於野﹐別其妻而出。遊學於魯﹑衛﹐過一年來歸﹐其妻方織機﹐問夫﹕「所學成否﹖」樂羊曰﹕」尙未也。「妻取刀斷其機絲。樂羊驚問其故﹖妻曰﹕」學成而後可行﹐猶帛成而後可服。今子學尙未成﹐中道而歸﹐何異於此機之斷乎﹖「樂羊感悟﹐復往就學﹐七年不返。今此人見在本國﹐髙自期許﹐不屑小仕﹐何不用之﹖「文侯卽命翟璜以輅車召樂羊﹐左右阻之曰﹕」臣聞樂羊長子樂舒﹐見仕中山﹐豈可任哉﹖」翟璜曰「樂羊﹐功名之士也﹔子在中山﹐曾爲其君招樂羊﹐羊以中山君無道不往。主公若寄以斧鉞之任﹐何患不能成功乎﹖」文侯從之。

樂羊隨翟璜入朝見文侯﹐文侯曰「寡人欲以中山之事相委﹐柰卿子在彼國何﹖「樂羊曰﹕」丈夫建功立業﹐各爲其主﹐豈以私情廢公事哉﹖臣若不能破滅中山﹐甘當軍令﹗「文侯大喜曰﹕」子能自信﹐寡人無不信子﹗」遂拜爲元帥﹐使西門豹爲先鋒﹐率兵五萬﹐往伐中山。

姬窟遣大將鼓須﹐屯兵楸山﹐以拒魏師。

樂羊屯兵於文山﹐相持月餘﹐未分勝負。樂羊謂西門豹曰「吾在主公面前﹐任軍令狀而來﹐今出兵月餘﹐未有寸功﹐豈不自愧﹖吾視楸山多楸樹﹐誠得一膽勇之士﹐潛師而往﹐縱火焚林﹐彼兵必亂﹐亂而乘之﹐無不勝矣﹗「西門豹願往。

其時八月中秋﹐中山子姬窟遣使賫羊酒到楸山﹐以勞鼓須﹐鼓須對月暢飲﹐樂而忘懷。約至三更﹐西門豹率兵壯銜枚突至﹐每人各持長炬一根﹐俱枯枝紮成﹐內灌有引火藥物﹐四下將楸木焚燒。鼓須見軍中火起﹐延及營寨﹐帶醉率軍士救火﹐只見咇咇啪啪﹐徧山皆著﹐沒救一頭處。軍中大亂﹐鼓須知前營有魏兵﹐急往山後奔走﹐正遇樂羊親自引兵從山後襲來﹐中山兵大敗﹐鼓須死戰得脫﹐奔至白羊關﹐魏兵緊追在後﹐鼓須棄關而走。樂羊長驅直入﹐所向皆破。

鼓須引敗兵見姬窟﹐言樂羊勇智難敵。須臾﹐樂羊引兵圍了中山。

姬窟大怒。大夫公孫焦進曰「樂羊者﹐樂舒之父﹐舒仕於本國。君令舒於城上說退父兵﹐此爲上策﹗」姬窟依計﹐謂樂舒曰﹕」爾父爲魏將攻城﹐如說得退兵﹐當封汝大邑﹗「樂舒曰「臣父前不肯仕中山﹐而仕於魏﹐今各爲其主﹐豈臣說之可行哉﹐」姬窟彊之。樂舒不得已﹐只得登城大呼﹐請其父相見。樂羊披掛登於車巢車﹐一見樂舒﹐不等開口﹐遽責曰﹕」君子不居危國﹐不事亂朝。汝貪於富貴﹐不識去就﹐吾奉君命弔民伐罪﹐可勸汝君速降﹐尙可相見﹗「樂舒曰「降不降在君﹐非男所得專也。但求父暫緩其攻﹐容我君臣從容計議﹗」樂羊曰﹕」吾且休兵一月﹐以全父子之情﹐汝君臣可早早定議﹐勿誤大事﹗「樂羊果然出令﹐只教軟困﹐不去攻城。姬窟恃著樂羊愛子之心﹐決不急攻﹐且圖延緩﹐全無主意。過了一月﹐樂羊使人討取降信﹐姬窟又叫樂舒求寬﹐樂羊又寬一月﹐如此三次。

西門豹進曰「元帥不欲下中山乎﹐何以久而不攻也﹖」樂羊曰﹕」中山君不卹百姓﹐吾故伐之﹐若攻之太急﹐傷民益甚﹐吾之三從其情﹐不獨爲父子之情﹐亦所以收民心也。「

卻說魏文侯左右見樂羊新進﹐驟得大用﹐俱有不平之意﹐及聞其三次輟攻﹐遂譖於文侯曰「樂羊乘屢勝之威﹐勢如破竹﹐特因樂舒一語﹐三月不攻﹐父子情深﹐亦可知矣﹐主公若不召回﹐恐勞師費財﹐無益於事。」文侯不應﹐問於翟璜﹐璜曰﹕」此必有計﹐主公勿疑。「自此羣臣紛紛上書﹐有言中山將分國之半與樂羊者﹐有言樂羊謀與中山共攻魏國者﹐文侯俱封置篋內﹐但時時遣使勞苦﹐預爲治府第於都中﹐以待其歸。

樂羊心甚感激﹐見中山不降﹐遂率將士盡力攻擊﹐中山城堅厚﹐且積糧甚多﹐鼓須與公孫焦晝夜巡警﹐拆城中木石﹐爲捍禦之備﹐攻至數月﹐尙不能破﹐惱得樂羊性起﹐與西門豹親立於矢石之下﹐督令四門急攻﹐鼓須方指揮軍士﹐腦門中箭而死﹐城中房屋墻垣﹐漸已拆盡。

公孫焦言於姬窟曰「事已急矣﹗今日止有一計﹐可退魏兵。」窟問﹕」何計﹖「公孫焦曰「樂舒三次求寬﹐羊俱聽之﹐足見其愛子之情矣﹐今攻擊至急﹐可將樂舒綁縛﹐置於髙竿﹐若不退師﹐當殺其子﹐使樂舒哀呼乞命﹐樂羊之攻﹐必然又緩。」姬窟從其言﹐樂舒在髙竿上大呼﹕」父親救命﹗「樂羊見之﹐大罵曰「不肖子﹗汝仕於人國﹐上不能出奇運策﹐使其主有戰勝之功﹔下不能見危委命﹐使君決行成之計。尙敢如含乳小兒﹐以哀號乞憐乎﹖」言畢﹐架弓搭矢﹐欲射樂舒。

舒叫苦下城﹐見姬窟曰「吾父志在爲國﹐不念父子之情﹐主公自謀戰守﹐臣請死於君前﹐以明不能退兵之罪。」公孫焦曰﹕」其父攻城﹐其子不能無罪﹐合當賜死。「姬窟曰「非樂舒之過也。」公孫焦曰﹕」樂舒死﹐臣便有退兵之計。「姬窟遂以劍授舒﹐舒自剄而亡。公孫焦曰「人情莫親於父子﹐今將樂舒烹羹以遺樂羊﹐羊見羹必然不忍﹐乘其哀泣之際﹐無心攻戰﹐主公引一軍殺出﹐大戰一場﹐幸而得勝﹐再作計較。」姬窟不得已而從之﹐命將樂舒之肉烹羹﹐並其首送於樂羊曰﹕」寡君以小將軍不能退師﹐已殺而烹之﹐謹獻其羹﹐小將軍尙有妻孥﹐元帥若再攻城﹐卽當盡行誅戮。「樂羊認得是其子首﹐大罵曰「不肖子﹗事無道昏君﹐固宜取死。」卽取羹對使者食之﹐盡一器﹐謂使者曰﹕」蒙汝君饋羹﹐破城日面謝﹐吾軍中亦有鼎鑊﹐以待汝君也。「使者還報﹐姬窟見樂羊全無痛子之心﹐攻城愈急﹐恐城破見辱﹐遂入後宮自縊。公孫焦開門出降﹐樂羊數其讒諂敗國之罪﹐斬之。

撫慰居民已畢﹐畱兵五千﹐使西門豹居守。盡收中山府藏寶玉﹐班師回魏﹐魏文侯聞樂羊成功﹐親自出城迎勞曰「將軍爲國喪子﹐實孤之過也。﹐」樂羊頓首曰﹕」臣義不敢顧私情﹐以負主公斧鉞之寄。「樂羊朝見畢﹐呈上中山地圖﹐及寶貨之數﹐羣臣稱賀。文侯設宴於內臺之上﹐親捧觴以賜樂羊﹐羊受觴飲之﹐足髙气揚﹐大有矜功之色。宴畢﹐文侯命左右挈二篋﹐封識甚固﹐送樂羊歸第。左右將二篋交割。樂羊想道﹕「篋內必是珍珠金玉之類﹐主公恐羣臣相妒﹐故封識贈我。」命家人擡進中堂﹐啟篋視之﹐俱是羣臣奏本﹐本內盡說樂羊反叛之事﹐樂羊大驚曰﹕」原來朝中如此造謗﹐若非吾君相信之深﹐不爲所惑﹐怎得成功﹖「次日﹐入朝謝恩﹐文侯議加上賞﹐樂羊再拜辭曰「中山之滅﹐全賴主公力持於內﹐臣在外稍效犬馬﹐何力之有﹖」文侯曰﹕」非寡人不能任卿﹐非卿亦不能副寡人之任也。然將軍勞矣﹐盍就封安食乎﹖「卽以靈壽封羊﹐稱爲靈壽君﹐罷其兵權。

翟璜進曰「君旣知樂羊之能﹐柰何不使將兵備邊﹐而縱其安閒乎﹖」文侯笑而不答。

璜出朝以問李克﹐克曰「樂羊不愛其子﹐況他人哉﹐此管仲所以疑易牙也。「翟璜乃悟。

文侯思中山地遠﹐必得親信之人爲守﹐乃保無虞﹐乃使其世子擊爲中山君。擊受命而出﹐遇田子方乘敝車而來﹐擊慌忙下車﹐拱立道旁致敬﹐田子方驅車直過﹐傲然不顧。擊心懷不平﹐乃使人牽其車索﹐上前曰「擊有問於子﹐富貴者驕人乎﹖貧賤者驕人乎﹖」子方笑曰﹕」自古以來﹐只有貧賤驕人﹐那有富貴驕人之理﹖國君而驕人﹐則不保社稷﹔大夫而驕人﹐則不保宗廟﹔楚靈王以驕亡其國﹐智伯瑤以驕亡其家。富貴之不足恃明矣﹗若夫貧賤之士﹐食不過藜藿﹐衣不過布褐﹐無求於人﹐無欲於世。惟好士之主﹐自樂而就之﹐言聽計合﹐勉爲之畱﹔不然﹐則浩然長往﹐誰能禁焉﹖武王能誅萬乘之紂﹐而不能屈首陽之二士﹐蓋貧賤之足貴如此﹗「太子擊大慚﹐謝罪而去。

文侯聞子方不屈於世子﹐益加敬禮。

時鄴都缺守﹐翟璜曰「鄴介於上黨﹑邯鄲之間﹐與韓﹑趙爲鄰﹐必得彊明之士以守之﹐非西門豹不可。」文侯卽用西門豹爲鄴都守。

豹至鄴城﹐見閭裏蕭條﹐人民稀少﹐召父老至前﹐問其所苦。

父老皆曰「苦爲河伯娶婦。「豹曰﹕」怪事﹐怪事﹐河伯如何娶婦﹖汝爲我詳言之。」父老曰「漳水自沾嶺而來﹐由沙城而東﹐經於鄴﹐爲漳河。河伯卽淸漳之神也﹐其神好美婦﹐歲納一夫人﹐若擇婦嫁之﹐常保年丰歲稔﹐雨水調均﹐不然神怒﹐致水波泛溢﹐漂溺人家。「豹曰﹕」此事誰人倡始﹖」父老曰「此邑之巫覡所言也﹐俗畏水患﹐不敢不從﹐每年裏豪及廷掾與巫覡共計﹐賦民錢數百萬﹐用二三十萬﹐爲河伯娶婦之費﹐其餘則共分用之。「豹問曰﹕」百姓任其瓜分﹐寧無一言乎﹖」父老曰「巫覡主祝禱之事﹐三老﹑廷掾有科斂奔走之勞﹐分用公費﹐固所甘心。更有至苦﹐當春初布種﹐巫覡徧訪人家女子﹐有幾分顏色者﹐卽云﹕」此女當爲河伯夫人。『不願者﹐多將財帛買免﹐別覓他女。有貧民不能買免﹐只得將女與之。巫覡治齋宮於河上﹐絳帷牀席鋪設一新﹐將此女沐浴更衣﹐居於齋宮之內。卜一吉日﹐編葦爲舟﹐使女登之﹐浮於河﹐流數十里﹐乃滅。人家苦此煩費﹐又有愛女者﹐恐爲河伯所娶﹐攜女遠竄﹐所以城中益空。「豹曰「汝邑曾受漂溺之患否﹖」父老曰﹕」賴歲歲娶婦﹐不曾觸河神之怒。但漂溺𨿽免﹐柰本邑土髙路遠﹐河水難達﹐每逢歲旱﹐又有漧枯之患。「豹曰「神旣有靈﹐當嫁女時﹐吾亦欲往送﹐當爲汝禱之。」

及期﹐父老果然來稟﹐西門豹具衣冠親往河上﹐凡邑中官屬﹑三老﹑豪戶﹑里長﹑父老﹐莫不畢集。百姓遠近皆會﹐聚觀者數千人。

三老﹑里長等引大巫來見﹐其貌甚倨﹐豹觀之﹐乃一老女子也。小巫女弟子二十餘人﹐衣裳楚楚﹐悉持巾櫛﹑鑪香之類﹐隨侍其後﹐豹曰「勞苦大巫﹐煩呼河伯婦來﹐我欲視之。「老巫顧弟子使喚至﹐豹視女子﹐鮮衣素襪﹐顏色中等﹐豹謂巫嫗及三老眾人曰﹕」河伯貴神﹐女必有殊色﹐方才相稱﹐此女不佳﹐煩大巫爲我入報河伯﹐但傳太守之語﹐『更當別求好女﹐於後日送之﹗』」卽使吏卒數人﹐共抱老巫投之於河﹐左右莫不驚駭失色。豹靜立俟之。良久曰「嫗年老不幹事﹐去河中許久﹐尙不回話﹐弟子爲我催之。「復使吏卒抱弟子一人﹐投於河中。少頃又曰﹕」弟子去何久也﹖」復使弟子一人催之﹐又嫌其遲﹐更投一人﹐凡投弟子三人﹐入水卽沒。豹曰「是皆女子之流﹐傳語不明﹐煩三老入河﹐明白言之。「三老方欲辭﹐豹喝﹕」快去﹐卽取回覆。「吏卒左牽右拽﹐不由分說﹐又推河中﹐逐波而去。

旁觀者皆爲吐舌﹐豹簪筆鞠躬﹐向河恭敬以待﹐約莫又一个時辰﹐豹曰「三老年髙﹐亦復不濟﹐須得廷掾﹑豪長者往告。」那廷掾﹑裏豪嚇得面如土色﹐流汗浹背﹐一齊皆叩頭求哀﹐流血滿面﹐堅不肯起。西門豹曰﹕」且俟須臾。「眾人戰戰兢兢﹐又過一刻﹐西門豹曰「河水滔滔﹐去而不返﹐河伯安在﹖枉殺民間女子﹐汝曹罪當償命。」

眾人復叩頭謝曰「從來都被巫嫗所欺﹐非某等之罪也﹗」豹曰「巫嫗已死﹐今後再有言河伯娶婦者﹐卽令其人爲媒﹐往報河伯。」於是廷掾﹑裏豪﹑三老幹沒財賦﹐悉追出散還民間﹐又使父老卽於百姓中﹐詢其年長無妻者﹐以女弟子嫁之﹐巫風遂絕。百姓逃避者﹐復還鄕裏﹐有詩爲證﹕

河伯何曾見娶妻﹐愚民無識被巫欺。

一從賢令除疑网﹐女子安眠不受虧。

豹又相度地形﹐視漳水可通處﹐發民鑿渠各十二處﹐引漳水入渠﹐旣殺河勢﹐又腹內田畝﹐得渠水浸灌﹐無旱漧之患﹐禾稼倍收﹐百姓樂業。今臨漳縣有西門渠﹐卽豹所鑿也。

文侯謂翟璜曰「寡人聽子之言﹐使樂羊伐中山﹐使西門豹治鄴﹐皆勝其任﹐寡人賴之。今西河在魏西鄙﹐爲秦人犯魏之道﹐卿思何人可以爲守﹖「翟璜沈思半晌﹐答曰﹕」臣舉一人﹐姓吳名起﹐此人大有將才﹐今自魯奔魏﹐主公速召而用之﹐若遲則又他適矣﹗「文侯曰﹕」起非殺妻以求爲魯將者乎﹖聞此人貪財好色﹐性復殘忍﹐豈可托以重任哉﹖」翟璜曰「臣所舉者﹐取其能爲君成一日之功﹐若素行不足計也﹗」文侯曰「試爲寡人召之﹗」

不知吳起如何在魏立功﹖且看下回分解。

第八十六回

吳起殺妻求將騶忌鼓琴取相

話說吳起﹐衛國人﹐少居裏中﹐以擊劍無賴﹐爲母所責﹐起自嚙其臂出血﹐與母誓曰「起今辭母﹐遊學他方﹐不爲卿相﹐擁節旄﹐乘髙車﹐不入衛城與母相見。「母泣而畱之﹐起竟出北門不顧。

往魯國﹐受業於孔門髙弟曾參﹐晝研夜誦﹐不辭辛苦。有齊國大夫田居至魯﹐嘉其好學﹐與之談論﹐淵淵不竭﹐乃以女妻之。起在曾參之門歲餘﹐參知其家中尙有老母﹐一日﹐問曰「子遊學六載﹐不歸省覲﹐人子之心安乎﹖」起對曰﹕」起曾有誓詞在前﹕「不爲卿相﹐不入衛城。『「參曰﹕」他人可誓﹐母安可誓也﹖」由是心惡其人。

未幾﹐衛國有信至﹐言起母已死﹐起仰天三號﹐旋卽收淚﹐誦讀如故。參怒曰「吳起不奔母喪﹐忘本之人。夫水無本則竭﹐木無本則折﹐人而無本﹐能令終乎﹖起非吾徒矣﹗」命弟子絕之﹐不許相見。

起遂棄儒學兵法﹐三年學成﹐求仕於魯。魯相公儀休常與論兵﹐知其才能﹐言於穆公﹐任爲大夫﹐起祿入旣丰﹐遂多買妾婢﹐以自娛樂。

時齊相國田和謀篡其國﹐恐魯與齊世姻﹐或討其罪﹐乃修艾陵之怨﹐興師伐魯﹐欲以威力脇而服之﹐魯相國公儀休進曰「欲卻齊兵﹐非吳起不可。「穆公口𨿽答應﹐終不肯用﹐及聞齊師已拔成邑﹐休復請曰﹕」臣言吳起可用﹐君何不行﹖」穆公曰「吾固知起有將才﹐然其所娶乃田宗之女﹐夫至愛莫如夫妻﹐能保無觀望之意乎﹖吾是以躊躇而不決也。「公儀休出朝﹐吳起已先在相府候見。問曰﹕」齊寇已深﹐主公已得良將否﹖今日不是某誇口自薦﹐若用某爲將﹐必使齊兵隻輪不返。」公儀休曰「吾言之再三﹐主公以子婚於田宗﹐以此持疑未決。「吳起曰﹕」欲釋主公之疑﹐此特易耳。」乃歸家問其妻田氏曰「人之所貴有妻者﹐何也﹖」田氏曰「有外有內﹐家道始立﹐所貴有妻﹐以成家耳。「吳起曰﹕」夫位爲卿相﹐食祿萬鐘﹐功垂於竹帛﹐名畱於千古﹐其成家也大矣﹐豈非婦之所望於夫者乎﹖」田氏曰「然。「起曰﹕」吾有求於子﹐子當爲我成之。」田氏曰「妾婦人﹐安得助君成其功名﹖「起曰﹕」今齊師伐魯﹐魯侯欲用我爲將﹐以我娶於田宗﹐疑而不用﹐誠得子之頭﹐以謁見魯侯﹐則魯侯之疑釋﹐而吾之功名可就矣﹗「田氏大驚﹐方欲開口答話﹐起拔劍一揮﹐田氏頭已落地。史臣有詩云﹕

一夜夫妻百夜恩﹐無辜忍使作冤魂﹖

母喪不顧人倫絕﹐妻子區區何足論﹗

於是以帛裹田氏頭﹐往見穆公﹐奏曰「臣報國有志﹐而君以妻故見疑﹐臣今斬妻之頭﹐以明臣之爲魯不爲齊也﹗」穆公慘然不樂﹐曰「將軍休矣﹗」少頃﹐公儀休入見﹐穆公謂曰﹕」吳起殺妻以求將﹐此殘忍之極﹐其心不可測也﹗「公儀休曰﹕」起不愛其妻﹐而愛功名﹐君若棄之不用﹐必反而爲齊矣﹗「穆公乃從休言﹐卽拜吳起爲大將﹐使泄柳﹑申詳副之﹐率兵二萬﹐以拒齊師。

起受命之後﹐在軍中與士卒同衣食﹐臥不設席﹐行不騎乘。見士卒裹糧負重﹐分而荷之﹔有卒病疽﹐起親爲調藥﹐以口吮其膿血。士卒感起之恩﹐如同父子﹐咸摩拳擦掌﹐願爲一戰。

卻說田和引大將田忌﹑段朋長驅而入﹐直犯南鄙﹐聞吳起爲魯將﹐笑曰「此田氏之婿﹐好色之徒﹐安知軍旅事耶﹐魯國合敗﹐故用此人也﹗」及兩軍對壘﹐不見吳起挑戰﹐陰使人覘其作爲。見起方與軍士中之最賤者﹐席地而坐﹐分羹同食。使者還報﹐田和笑曰「將尊則士畏﹐士畏則戰力﹐起舉動如此﹐安能用眾﹐吾無慮矣﹗」

再遣愛將張醜﹐假稱願與講和﹐特至魯軍﹐探起戰守之意﹐起將精銳之士藏於後軍﹐悉以老弱見客﹐謬爲恭謹﹐延入禮待﹐醜曰「軍中傳聞將軍殺妻求將﹐果有之乎﹖」起觳觫而對曰「某𨿽不肖﹐曾受學於聖門﹐安敢爲此不情之事﹐吾妻自因病亡﹐與軍旅之命適會其時﹐君之所聞﹐殆非其實。「醜曰﹕」將軍若不棄田宗之好﹐願與將軍結盟通和。」起曰「某書生﹐豈敢與田氏戰乎﹐若獲結成﹐此乃某之至願也﹗」起畱張醜於軍中﹐歡飲三日﹐方才遣歸﹐絕不談及兵事。臨行再三致意﹐求其申好。

醜辭去﹐起卽暗調兵將﹐分作三路﹐尾其後而行。

田和得張醜回報﹐以起兵旣弱﹐又無戰志﹐全不掛意﹐忽然轅門外鼓聲大振﹐魯兵突然殺至﹐田和大驚﹐馬不及甲﹐車不及駕﹐軍中大亂﹐田忌引步軍出迎﹐段朋急令軍士整頓車乘接應﹐不提防泄柳﹑申詳二軍﹐分爲左右﹐一齊殺入﹐乘亂夾攻﹐齊軍大敗﹐殺得僵屍滿野﹐直追過平陸方回。

魯穆公大悅﹐進起上卿。

田和責張醜誤事之罪﹐醜曰「某所見如此﹐豈知起之詐謀哉。「田和乃嘆曰﹕」起之用兵﹐孫武﹑穰苴之流也﹐若終爲魯用﹐齊必不安﹐吾欲遣一人至魯﹐暗與通和﹐各無相犯﹐子能去否﹖」醜曰「願捨命一行﹐將功折罪。「田和乃購求美女二人﹐加以黃金千鎰﹐令張醜詐爲賈客攜至魯﹐私饋吳起﹐起貪財好色﹐見卽受之﹐謂醜曰﹕」致意齊相國﹐使齊不侵魯﹐魯何敢加齊哉﹖」張醜旣出魯城﹐故意泄其事於行人﹐遂沸沸揚揚﹐傳說吳起受賄通齊之事。穆公曰「吾固知起心不可測也﹗」欲削起爵究罪。

起聞而懼﹐棄家逃奔魏國﹐主於翟璜之家。適文侯與璜謀及守西河之人﹐璜遂薦吳起可用﹐文侯召起見之﹐謂起曰「聞將軍爲魯將有功﹐何以見辱敝邑﹖「起對曰﹕」魯侯聽信讒言﹐信任不終﹐故臣逃死於此。慕君侯折節下士﹐豪傑歸心﹐願執鞭馬前﹐倘蒙驅使﹐𨿽肝腦塗地﹐亦無所恨。」文侯乃拜起爲西河守﹐起至西河﹐修城治池﹐練兵訓武﹐其愛卹士卒﹐一如爲魯將之時﹐築城以拒秦﹐名曰吳城。

時秦惠公薨﹐太子名出子嗣位。

惠公乃簡公之子﹐簡公乃靈公之季父﹐方靈公之薨﹐其子師隰年幼﹐羣臣乃奉簡公而立之﹐至是三傳﹐及於出子﹐而師隰年長﹐謂大臣曰「國﹐吾父之國也﹐吾何罪而見廢﹖「大臣無辭以對﹐乃相與殺出子而立師隰﹐是爲獻公。吳起乘秦國多事之日﹐興兵襲秦﹐取河西五城﹐韓﹑趙皆來稱賀。

文侯以翟璜薦賢有功﹐欲拜爲相國﹐訪於李克。克曰「不如魏成﹐」文侯點頭。

克出朝﹐翟璜迎而問曰「聞主公欲卜相﹐取決於子﹐今已定乎﹐何人也﹖「克曰﹕」已定魏成。」翟璜忿然曰「君欲伐中山﹐吾進樂羊﹔君憂鄴﹐吾進西門豹﹔君憂西河﹐吾進吳起。吾何以不若魏成哉﹖「李克曰﹕」成所舉卜子夏﹑田子方﹑段幹木﹐非師卽友。子所進者﹐君皆臣之。成食祿千鍾﹐什九在外﹐以待賢士﹔子祿食皆以自贍。子安得比於魏成哉﹖」璜再拜曰「鄙人失言﹐請侍門下爲弟子。「自此魏國將相得人﹐邊鄙安集﹐三晉之中﹐惟魏最彊。

齊相國田和見魏之彊﹐又文侯賢名重於天下﹐乃深結魏好﹐遂遷其君康公貸於海上﹐以一城給其食﹐餘皆自取。使人於魏文侯處﹐求其轉請於周﹐欲援三晉之例﹐列於諸侯。

周威烈王已崩﹐子安王名驕立﹐勢愈微弱﹐時乃安王之十三年﹐遂從文侯之請﹐賜田和爲齊侯﹐是爲田太公。自陳公子完奔齊﹐事齊桓公爲大夫﹐凡傳十世﹐至和而代齊有國﹐姜氏之祀遂絕﹐不在話下。

時三晉皆以擇相得人爲尙﹐於是相國之權最重。趙相公仲連﹐韓相俠累。

就中單說俠累微時﹐與濮陽人嚴仲子名遂﹐爲八拜之交。累貧而遂富﹐資其日用﹐復以千金助其遊費。俠累因此得達於韓﹐位至相國。

俠累旣執政﹐頗著威重﹐門絕私謁。嚴遂至韓﹐謁累冀其引進﹐候月餘不得見。

遂自以家財賂君左右﹐得見烈侯﹐烈侯大喜﹐欲貴重之﹐俠累復於烈侯前言嚴遂之短﹐阻其進用。嚴遂聞之大恨﹐遂去韓﹐徧遊列國﹐欲求勇士刺殺俠累﹐以雪其恨。

行至齊國﹐見屠牛肆中﹐一人舉巨斧砍牛﹐斧下之處﹐筋骨立解﹐而全不費力﹐視其斧﹐可重三十餘斤﹐嚴遂異之﹐細看其人﹐身長八尺﹐環眼虯須﹐顴骨特聳﹐聲音不似齊人﹐遂邀與相見﹐問其姓名來歷﹐答曰「某姓聶名政﹐魏人也﹐家在軹之深井裏﹐因賤性粗直﹐得罪鄕裏﹐移老母及姊﹐避居此地﹐屠牛以供朝夕。」亦詢嚴遂姓字﹐遂告之﹐匆匆別去。

次早﹐嚴遂具衣冠往拜﹐邀至酒肆﹐具賓主之禮﹐酒至三酌﹐遂出黃金百鎰爲贈﹐政怪其厚﹐遂曰「聞子有老母在堂﹐故私進不腆﹐代吾子爲一日之養耳。「聶政曰﹕」仲子爲老母謀養﹐必有用政之處﹐若不明言﹐決不敢受﹗」嚴遂將俠累負恩之事﹐備細說知﹐今欲如此恁般﹐聶政曰「昔專諸有言﹕」老母在﹐此身未敢許人。『仲子別求勇士﹐某不敢虛尊賜。「遂曰「某慕君之髙義﹐願結兄弟之好﹐豈敢奪若養母之孝﹐而求遂其私哉。」聶政被彊不過﹐只得受之﹐以其半嫁其姊罃﹐餘金日具肥甘奉母。

歲餘﹐老母病卒﹐嚴遂復往哭弔﹐代爲治喪﹐喪葬旣畢。聶政曰「今日之身﹐乃足下之身也﹐惟所用之﹐不復自惜﹗「仲子乃問報仇之策﹐欲爲具車騎壯士﹐政曰﹕」相國至貴﹐出入兵衛﹐眾盛無比﹐當以奇取﹐不可以力勝也。願得利匕首懷之﹐伺隙圖事﹐今日別仲子前行﹐更不相見﹐仲子亦勿問吾事。」政至韓﹐宿於郊外﹐靜息三日﹐早起入城﹐值俠累自朝中出﹐髙車駟馬﹐甲士執戈﹐前後擁衛﹐其行如飛﹐政尾至相府﹐累下車﹐復坐府決事﹐自大門至於堂階﹐皆有兵仗﹐政遙望堂上﹐累重席憑案而坐﹐左右持牒稟決者甚眾﹐俄頃﹐事畢將退﹐政乘其懈﹐口稱﹐「有急事告相國。」從門外攘臂直趨﹐甲士擋之者﹐皆縱橫顚躓﹐政搶至公座﹐抽匕首以刺俠累﹐累驚起﹐未及離席﹐中心而死﹐堂上大亂﹐共呼﹐「有賊﹗」閉門來擒聶政﹐政擊殺數人﹐度不能自脫﹐恐人識之﹐急以匕首自削其面﹐抉出雙眼﹐還自刺其喉而死。

早有人報知韓烈侯﹐烈侯問﹕「賊何人﹖「眾莫能識﹐乃暴其屍於市中﹐懸千金之賞﹐購人告首﹐欲得賊人姓名來歷﹐爲相國報仇﹐如此七日﹐行人往來如蟻﹐絕無識者﹐此事直傳至魏國軹邑﹐聶姊聞之﹐卽痛哭曰﹕」必吾弟也﹗」便以素帛裹頭﹐竟至韓國﹐見政橫屍市上﹐撫而哭之﹐甚哀﹐市吏拘而問曰「汝於死者何人也。「婦人曰﹕」死者爲吾弟聶政﹐妾乃其姊也﹐聶政居軹之深井裏﹐以勇聞﹐彼知刺相國罪重﹐恐累及賤妾﹐故抉目破面以自晦其名﹐妾柰何卹一身之死﹐忍使吾弟終泯沒於人世乎。」市吏曰「死者旣是汝弟﹐必知作賊之故﹐何人主使﹐汝若明言﹐吾請於主上﹐貸汝一死。「曰﹕」妾如愛死﹐不至此矣﹐吾弟不惜身軀﹐誅千乘之國相﹐代人報仇﹐妾不言其名﹐是沒吾弟之名也﹔妾復泄其故﹐是又沒吾弟之義也﹗「遂觸市中井亭石柱而死﹐市吏報知韓烈侯﹐烈侯嘆息﹐令收葬之。以韓山堅爲相國﹐代俠累之任。

烈侯傳子文侯﹐文侯傳哀侯。

韓山堅素與哀侯不睦﹐乘間弒哀侯﹐諸大臣共誅殺山堅﹐而立哀侯子若山﹐是爲懿侯。

懿侯子昭侯﹐用申不害爲相﹐不害精於刑名之學﹐國以大治﹐此是後話。

再說周安王十五年﹐魏文侯斯病篤﹐召太子擊於中山。

趙聞魏太子離了中山﹐乃引兵襲而取之﹐自此魏與趙有隙。

太子擊歸﹐魏文侯已薨﹐乃主喪嗣位﹐是爲武侯﹐拜田文爲相國。

吳起自西河入朝﹐自以功大﹐滿望拜相﹐乃聞已相田文﹐忿然不悅﹐朝退﹐遇田文於門﹐迎而謂曰「子知起之功乎。今日請與子論之。」田文拱手曰﹕」願聞。「起曰「將三軍之眾﹐使士卒聞鼓而忘死﹐爲國立功﹐子孰與起﹖」文曰「不如。」起曰﹕」治百官﹐親萬民﹐使府庫充實﹐子孰與起﹖「文曰﹕」不如。「起又曰「守西河而秦兵不敢東犯﹐韓﹑趙賓服﹐子孰與起﹖」文又曰「不如。」起曰﹕」此三者﹐子皆出我之下﹐而位加吾上﹐何也﹖「文曰﹕」某叨竊上位﹐誠然可愧﹐然今日新君嗣統﹐主少國疑﹐百姓不親﹐大臣未附﹐某特以先世勛舊﹐承乏肺腑﹐或者非論功之日也。「吳起俯首沈思﹐良久曰「子言亦是﹐然此位終當屬我。」有內侍聞二人論功之語﹐傳報武侯﹐武侯疑吳起有怨望之心﹐遂畱起不遣﹐欲另擇人爲西河守。吳起懼見誅於武侯﹐出奔楚國。

楚悼王熊疑素聞吳起之才﹐一見卽以相印授之。

起感恩無已﹐慨然以富國彊兵自任﹐乃請於悼王曰「楚國地方數千里﹐帶甲百餘萬﹐固宜雄壓諸侯﹐世爲盟主。所以不能加於列國者﹐養兵之道失也。夫養兵之道﹐先阜其財﹐後用其力。今不急之官﹐布滿朝署﹔疏遠之族﹐糜費公廩。而戰士僅食升斗之餘﹐欲使捐軀殉國﹐不亦難乎﹖大王誠聽臣計﹐汰冗官﹐斥疏族﹐盡儲廩祿﹐以待敢戰之士﹐如是而國威不振﹐則臣請伏妄言之誅﹗「悼王從其計﹐羣臣多謂起言不可用﹐悼王不聽。於是使吳起詳定官制﹐凡削去冗官數百員﹐大臣子弟不得夤緣竊祿。又公族五世以上者﹐令自食其力﹐比於編氓﹔五世以下﹐酌其遠近﹐以次裁之。所省國賦數萬﹐選國中精銳之士﹐朝夕訓練﹐閱其材器﹐以上下其廩食﹐有加厚至數倍者﹐士卒莫不競勸﹐楚遂以兵彊﹐雄視天下。三晉﹑齊﹑秦咸畏之﹐終悼王之世﹐不敢加兵。

及悼王薨﹐未及殯斂﹐楚貴戚大臣子弟失祿者﹐乘喪作亂﹐欲殺吳起。起奔入宮寢﹐眾持弓矢追之﹐起知力不能敵﹐抱王屍而伏﹐眾攢箭射起﹐連王屍也中了數箭﹐起大叫曰「某死不足惜﹐諸臣銜恨於王﹐僇及其屍﹐大逆不道﹐豈能逃楚國之法哉﹗」言畢而絕﹐眾聞吳起之言﹐懼而散走。

太子熊臧嗣位﹐是爲肅王。

月餘﹐追理射尸之罪﹐使其弟熊良夫率兵﹐收爲敵者次第誅之﹐凡滅七十餘家。髯翁有詩嘆云﹕

滿望終身作大臣﹐殺妻叛母絕人倫。

誰知魯魏成流水﹐到底身軀喪楚人﹗

又有一詩﹐說吳起伏王屍以求報其仇﹐死尙有餘智也。詩云﹕

爲國忘身死不辭﹐巧將賊矢集王屍。

𨿽然王法應誅滅﹐不報公仇卻報私。

話分兩頭﹐卻說田和自爲齊侯﹐凡二年而薨﹐和傳子午﹐午傳子因齊﹐當因齊之立﹐乃周安王之二十三年也。因齊自恃國富兵彊﹐見吳﹑越俱稱王﹐使命往來﹐俱用王號﹐不甘爲下﹐僭稱齊王﹐是爲齊威王。魏侯聞齊稱王﹐曰「魏何以不如齊﹖「於是亦稱魏王﹐卽孟子所見梁惠王也。

再說齊威王旣立﹐日事酒色﹐聽音樂﹐不修國政。九年之間﹐韓﹑魏﹑魯﹑趙悉起兵來伐﹐邊將屢敗。

忽一日﹐有一士人﹐叩閽求見﹐自稱﹕「姓騶名忌﹐本國人﹐知琴﹐聞王好音﹐特來求見。」威王召而見之﹐賜之坐﹐使左右置幾﹐進琴於前﹐忌撫弦而不彈﹐威王問曰﹕」聞先生善琴﹐寡人願聞至音﹐今撫弦而不彈﹐豈琴不佳乎﹐抑有不足於寡人耶﹖「騶忌捨琴﹐正容而對曰「臣所知者﹐琴理也﹐若夫絲桐之聲﹐樂工之事﹐臣𨿽知之﹐不足以辱王之聽也。」

威王曰「琴理如何﹐可得聞乎﹖」

騶忌對曰「琴者﹐禁也﹐所以禁止淫邪﹐使歸於正。昔伏羲作琴﹐長三尺六寸六分﹐象三百六十六日也﹔廣六寸﹐象六合也﹔前廣後狹﹐象尊卑也﹔上圓下方﹐法天地也﹔五弦﹐象五行也﹔大弦爲君﹐小弦爲臣。其音以緩急爲淸濁﹕濁者寬而不弛﹐君道也﹔淸者廉而不亂﹐臣道也。一弦爲宮﹐次弦爲商﹐次爲角﹐次爲徵﹐次爲羽。文王﹑武王各加一弦﹐文弦爲少宮﹐武弦爲少商﹐以合君臣之恩也。君臣相得﹐政令和諧﹐治國之道﹐不過如此。」

威王曰「善哉﹐先生旣知琴理﹐必審琴音﹐願先生試一彈之。」騶忌對曰「臣以琴爲事﹐則審於爲琴﹔大王以國爲事﹐豈不審於爲國哉﹖今大王撫國而不治﹐何異臣之撫琴而不彈乎﹖臣撫琴而不彈﹐無以暢大王之意﹔大王撫國而不治﹐恐無以暢萬民之意也﹗」

威王愕然曰「先生以琴諫寡人﹐寡人聞命矣﹗」遂畱之右室。

明日﹐沐浴而召之﹐與之談論國事﹐騶忌勸威王節飲遠色﹐核名實﹐別忠佞﹐息民教戰﹐經營霸王之業。威王大悅﹐卽拜騶忌爲相國。

時有辯士淳於髡﹐見騶忌唾手取相印﹐心中不服﹐率其徒往見騶忌。忌接之甚恭﹐髡有傲色﹐直入踞上坐﹐謂忌曰「髡有愚志﹐願陳於相國之前﹐不識可否﹖」忌曰「願聞。」

淳於髡曰「子不離母﹐婦不離夫。」忌曰﹕」謹受教﹐不敢遠於君側。「髡又曰「棘木爲輪﹐塗以豬脂﹐至滑也﹔投於方孔則不能運轉。」忌曰﹕」謹受教﹐不敢不順人情。「髡又曰「弓幹𨿽膠﹐有時而解﹔眾流赴海﹐自然而合。」忌曰﹕」謹受教﹐不敢不親附於萬民。「髡又曰「狐裘𨿽敝﹐不可補以黃狗之皮。」忌曰﹕」謹受教﹐請選擇賢者﹐毋雜不肖於其間。「髡又曰「輻轂不較分寸﹐不能成車﹔琴瑟不較緩急﹐不能成律。」忌曰﹕」謹受教﹐請修法令而督姦吏。「淳於髡默然﹐再拜而退。

旣出門﹐其徒曰「夫子始見相國﹐何其倨﹐今再拜而退﹐又何屈也﹖」淳於髡曰「吾示以微言凡五﹐相國隨口而應﹐悉解吾意﹐此誠人才﹐吾所不及。」於是遊說之士﹐聞騶忌之名﹐無敢入齊者。

騶忌亦用淳於髡之言﹐盡心圖治﹐常訪問﹕「邑守中誰賢誰不肖﹖」同朝之人﹐無不極口稱阿大夫之賢﹐而貶卽墨大夫者。忌述於威王﹐威王於不意中﹐時時問及左右﹐所對大略相同﹐乃陰使人往察二邑治狀﹐從實回報﹐因降旨召阿﹑卽墨二守入朝。

卽墨大夫先到﹐朝見威王﹐並無一言發放﹐左右皆驚訝﹐不解其故。未幾﹐阿邑大夫亦到﹐威王大集羣臣﹐欲行賞罰﹐左右私心揣度﹐都道﹕「阿大夫今番必有重賞﹐卽墨大夫禍事到矣﹗」眾文武朝見事畢﹐威王召卽墨大夫至前﹐謂曰「自子之官卽墨也﹐毀言日至﹐吾使人視卽墨﹐田野開辟﹐人民富饒﹐官無畱事﹐東方以寧﹐繇子專意治邑﹐不肯媚吾左右﹐故蒙毀耳﹐子誠賢令。「乃加封萬家之邑﹐又召阿大夫謂曰﹕」自子守阿﹐譽言日至﹐吾使人視阿﹐田野荒蕪﹐人民凍餒。昔日趙兵近境﹐子不往救﹐但以厚幣精金賄吾左右﹐以求美譽﹐守之不肖﹐無過於汝。」阿大夫頓首謝罪﹐願攺過﹐威王不聽﹐呼力士使具鼎鑊。須臾﹐火猛湯沸﹐縛阿大夫投鼎中﹐復召左右平昔常譽阿大夫毀卽墨者﹐凡數十人﹐責之曰「汝在寡人左右﹐寡人以耳目寄汝﹐乃私受賄賂﹐顚倒是非﹐以欺寡人﹐有臣如此﹐要他何用。可俱就烹。「眾皆泣拜哀求﹐威王怒猶未息﹐擇其平日尢所親信者十餘人﹐次第烹之﹐眾皆股栗。有詩爲證﹕

權歸左右主人依﹐毀譽繇來倒是非。

誰似烹阿封卽墨﹐竟將公道頌齊威。

於是選賢才攺易郡守。使檀子篡守南城以拒楚﹐田肹守髙唐以拒趙﹐黔夫守徐州以拒燕﹐種首爲司寇﹐田忌爲司馬﹐國內大治﹐諸侯畏服。威王以下邳封騶忌﹐曰「成寡人之志者﹐吾子也。」號曰成侯﹐騶忌謝恩畢﹐復奏曰﹕」昔齊桓﹑晉文﹐五霸中爲最盛﹐所以然者﹐以尊周爲名也﹐今周室𨿽衰﹐九鼎猶在﹐大王何不如周﹐行朝覲之禮﹐因假王寵﹐以臨諸侯﹐桓﹑文之業﹐不足道矣﹗「威王曰﹕」寡人已僭號爲王﹐今以王朝王﹐可乎﹖「騶忌對曰﹕」夫稱王者﹐所以雄長乎諸侯﹐非所以壓天子也﹔若朝王之際﹐暫稱齊侯。天子必喜大王之謙徳﹐而寵命有加矣﹗「

威王大悅﹐卽命駕往成周﹐朝見天子﹐時周烈王之六年。王室微弱﹐諸侯久不行朝禮﹐獨有齊侯來朝﹐上下皆鼓舞相慶﹐烈王大搜寶藏爲贈﹐威王自周返齊﹐一路頌聲載道﹐皆稱其賢。

且說當時天下﹐大國凡七﹐齊﹑楚﹑魏﹑趙﹑韓﹑燕﹑秦。那七國地廣兵彊﹐大略相等。余國如越﹐𨿽則稱王﹐日就衰弱﹔至於宋﹑魯﹑衛﹑鄭﹐益不足道矣。

自齊威王稱霸﹐楚﹑魏﹑韓﹑趙﹑燕五國皆爲齊下﹐會聚之間﹐推爲盟主。惟秦僻在西戎﹐中國擯棄﹐不與通好。

秦獻公之世﹐上天雨金三日﹐周太史儋私嘆曰「秦之地﹐周所分也﹐分五百餘歲當復合﹐有霸王之君出焉﹐以金徳王天下。今雨金於秦﹐殆其瑞乎﹖」及獻公薨﹐子孝公代立﹐以不得列於中國爲恥﹐於是下令招賢﹐令曰「賓客羣臣﹐有能出奇計彊秦者﹐授以尊官﹐封之大邑。「不知有甚賢臣應募而來﹖且聽下回分解。

第八十七回

說秦君衛鞅變法辭鬼谷孫臏下山

話說衛人公孫鞅原是衛侯之支庶﹐素好刑名之學﹐因見衛國微弱﹐不足展其才能﹐乃入魏國﹐欲求事相國田文。田文已卒﹐公叔痤代爲相國﹐鞅遂委身於痤之門。痤知鞅之賢﹐薦爲中庶子﹐每有大事﹐必與計議。鞅謀無不中﹐痤深愛之﹐欲引居大位﹐未及而痤病﹐惠王親往問疾﹐見痤病勢已重﹐奄奄一息﹐乃垂淚而問曰「公叔恙萬一不起﹐寡人將托國於何人﹖」痤對曰﹕」中庶子衛鞅﹐其年𨿽少﹐實當世之奇才也﹐君舉國而聽之﹐勝痤十倍矣。「惠王默然﹐痤又曰「君如不用鞅﹐必殺之﹔勿令出境﹐恐見用於他國﹐必爲魏害。」惠王曰﹕」諾。「旣上車﹐嘆曰「甚矣﹐公叔之病也﹐乃使我托國於衛鞅﹐又曰﹕」不用則殺之。『夫鞅何能爲﹖豈非昏憒之語哉﹖」惠王旣去﹐公叔痤召衛鞅至牀頭﹐謂曰「吾適言於君如此﹐欲君用子﹐君不許﹔吾又言﹐若不用當殺之﹐君曰』諾『。吾向者先君而後臣﹐故先以告君﹐後以告子﹐子必速行﹐毋及禍也﹗」鞅曰「君旣不能用相國之言而用臣﹐又安能用相國之言而殺臣乎﹖」竟不去。

大夫公子卬與鞅善﹐卬復薦於惠王﹐惠王竟不能用。

至是﹐聞秦孝公下令招賢﹐鞅遂去魏入秦﹐求見孝公之嬖臣景監。監與論國事﹐知其才能﹐言於孝公﹐公召見﹐問以治國之道﹐衛鞅歷舉羲﹑農﹑堯﹑舜爲對﹐語未及終﹐孝公已睡去矣。明日﹐景監入見﹐孝公責之曰「子之客﹐妄人耳。其言迂闊無用﹐子何爲薦之﹗」景監退朝﹐謂衛鞅曰「吾見先生於君﹐欲投君之好﹐庶幾重子﹐柰何以迂闊無用之談﹐瀆君之聽耶﹖」鞅曰「吾望君行帝道﹐君不悟也﹐願更一見而說之。「景監曰﹕」君意不懌﹐非五日之後﹐不可言也。」過五日﹐景監復言於孝公曰「臣之客﹐語尙未盡﹐自請復見﹐願君許之。「孝公復召鞅﹐鞅備陳夏禹畫土定賦﹐及湯﹑武順天應人之事﹐孝公曰﹕」客誠博聞彊記﹐然古今事異﹐所言尙未適於用。」乃麾之使退﹐景監先候於門﹐見衛鞅從公宮出﹐迎而問曰「今日之說何如﹖「鞅曰﹕」吾說君以王道。猶未當君意也。」景監慍曰「人主得士而用。如弋人治繳﹐旦暮望獲禽耳﹐豈能捨目前之效﹐而遠法帝王哉﹖先生休矣。「鞅曰﹕」吾向者未察君意﹐恐其志髙﹐而吾之言卑﹐故且探之。今得之矣﹐若使我更得見君﹐不憂不入。」景監曰「先生兩進言﹐而兩拂吾君﹐吾尙敢饒舌以干君之怒哉﹖「明日﹐景監入朝謝罪﹐不敢復言衛鞅。景監歸舍﹐鞅問曰﹕」子曾爲我復言於君否乎﹖」監曰「未曾。「鞅曰﹕」惜乎﹗君徒下求賢之令﹐而不能用才﹐鞅將去矣。」監曰「先生何往﹖「鞅曰﹕」六王擾擾﹐豈無好賢之主勝於秦君者哉﹖卽不然﹐豈無委曲進賢勝於吾子者哉﹐鞅將求之。」景監曰「先生且從容﹐更待五日﹐吾當復言。「又過五日﹐景監入侍孝公﹐孝公方飲酒﹐忽見飛鴻過前﹐停杯而嘆﹐景監進曰﹕」君目視飛鴻而嘆﹐何也﹖」孝公曰「昔齊桓公有言﹐『吾得仲父﹐猶飛鴻之有羽翼也。』寡人下令求賢﹐且數月矣﹐而無一奇才至者。譬如鴻雁﹐徒有衝天之志﹐而無羽翼之資﹐是以嘆耳。「景監答曰﹕」臣客衛鞅﹐自言有帝﹑王﹑伯三術﹐向者述帝王之事﹐君以爲迂遠難用﹐今更有『伯術』欲獻﹐願君省須臾之暇﹐請畢其詞。」孝公聞「伯術」二字﹐正中其懷﹐命景監卽召衛鞅。

鞅入﹐孝公問曰「聞子有伯道﹐何不早賜教於寡人乎﹖「鞅對曰﹕」臣非不欲言也﹐但伯者之術﹐與帝王異。帝王之道﹐在順民情﹔伯者之道﹐必逆民情。」孝公勃然按劍變色曰「夫伯者之道﹐安在其必逆人情哉﹖「鞅對曰﹕」夫琴瑟不調﹐必攺弦而更張之﹔政不更張﹐不可爲治。小民狃於目前之安﹐不顧百世之利﹐可與樂成﹐難於慮始。如仲父相齊﹐作內政而寄軍令﹐制國爲二十五鄕﹐使四民各守其業﹐盡攺齊國之舊﹐此豈小民之所樂從哉﹖及乎政成於內﹐敵服於外﹐君享其名﹐而民亦受其利﹐然後知仲父爲天下才也。﹐」孝公曰「子誠有仲父之術﹐寡人敢不委國而聽子﹗但不知其術安在﹖「衛鞅對曰﹕」夫國不富﹐不可以用兵﹔兵不彊﹐不可以摧敵。欲富國莫如力田﹐欲彊兵莫如勸戰。誘之以重賞﹐而後民知所趨﹔脇之以重罰﹐而後民知所畏。賞罰必信﹐政令必行﹐而國不富彊者﹐未之有也。」孝公曰「善哉﹐此術寡人能行之。「鞅對曰﹕」夫富彊之術﹐不得其人不行﹔得其人而任之不專﹐不行﹔任之專而惑於人言﹐二三其意﹐又不行。」孝公又曰「善。「衛鞅請退﹐孝公曰﹕」寡人正欲悉子之術﹐柰何遽退。」鞅對曰「願君熟思三日﹐主意已決﹐然後臣敢盡言。「鞅出朝﹐景監又咎之曰﹕」賴君再三稱善﹐不乘此罄吐其所懷﹐又欲君熟思三日﹐無乃爲要君耶。」鞅曰「君意未堅﹐不如此恐中變耳。「至明日﹐孝公使人來召衛鞅﹐鞅謝曰﹕」臣與君言之矣﹐非三日後不敢見也。」景監又勸令勿辭﹐鞅曰「吾始與君約而遂自失信﹐異日何以取信於君哉﹖「景監乃服。

至第三日﹐孝公使人以車來迎﹐衛鞅復入見﹐孝公賜坐請教﹐其意甚切﹐鞅乃備述秦政所當更張之事﹐彼此問答﹐一連三日三夜﹐孝公全無倦色。遂拜衛鞅爲左庶長﹐賜第一區﹐黃金五百鎰﹐諭羣臣﹕」今後國政﹐悉聽左庶長施行﹐有違抗者﹐與逆旨同﹗「羣臣肅然。

衛鞅於是定變法之令﹐將條款呈上孝公﹐商議停當。未及張掛﹐恐民不信﹐不卽奉行。

乃取三丈之木﹐立於咸陽市之南門﹐使吏守之﹐令曰「有能徙此木於北門者﹐予以十金。」百姓觀者甚眾﹐皆中懷疑怪﹐莫測其意﹐無敢徙者。鞅曰﹕」民莫肯徙﹐豈嫌金少耶。「復攺令﹐添至五十金﹐眾人愈疑﹐有一人獨出曰「秦法素無重賞﹐今忽有此令﹐必有計議﹐縱不能得五十金﹐亦豈無薄賞﹖」遂荷其木﹐竟至北門立之﹐百姓從而觀者如堵﹐吏奔告衛鞅﹐鞅召其人至﹐獎之曰﹕」爾眞良民也﹐能從吾令﹗「隨取五十金與之﹐曰「吾終不失信於爾民矣。」市人互相傳說﹐皆言左庶長令出必行﹐預相誡諭。

次日﹐將新令頒布﹐市人聚觀﹐無不吐舌﹐此周顯王十年事也。

只見新令上云「

一﹑定都。秦地最勝﹐無如咸陽﹐被山帶河﹐金城千里﹐今當遷都咸陽﹐永定王業﹔一﹑建縣。凡境內村鎭﹐悉並爲縣﹐每縣設令﹑丞各一人﹐督行新法﹐不職者﹐輕重議罪﹔一﹑辟土。凡郊外曠土﹐非車馬必由之途及田間阡陌﹐責令附近居民開墾成田﹐俟成熟之後﹐計步爲畝﹐照常輸租。六尺爲一步﹐二百四十步爲一畝。步過六尺爲欺﹐沒田入官﹔一﹑定賦﹐凡賦稅悉照畝起科﹐不用井田什一之制﹐凡田皆屬於官﹐百姓不得私尺寸﹔一﹑本富。男耕女織﹐粟帛多者﹐謂之良民﹐免其一家之役﹔惰而貧者﹐沒爲官家奴僕﹐棄灰於道﹐以惰農論﹔工商則重徵之。民有二男﹐卽令分異﹐各出丁錢。不分異者﹐一人出兩課﹔一﹑勸戰。官爵以軍功爲敍﹐能斬一敵首﹐卽賞爵一級﹐退一步者卽斬﹐功多者受上爵﹐車服任其華美不禁﹐無功者𨿽富室﹐止許布褐乘犢﹐宗室以軍功多寡爲親疏﹐戰而無功﹐削其屬籍﹐比於庶民﹐凡有私下爭鬥者﹐不論曲直﹐並皆處斬﹔一﹑禁姦。五家爲保﹐十家相連﹐互相覺察﹐一家有過﹐九家同舉。不舉者﹐十家連坐﹐俱腰斬。能首姦者﹐與克敵同賞﹐告一姦﹐得爵一級。私匿罪人者﹐與罪人同。客捨宿人﹐務取文憑辧驗﹐無驗者不許容畱﹐凡民一人有罪﹐並其室家沒官﹔一﹑重令。政令旣出﹐不問貴賤﹐一體遵行﹐有不遵者﹐戮以徇。」

新令旣出﹐百姓議論紛紛﹐或言不便﹐或言便。鞅悉令拘至府中﹐責之曰「汝曹聞令﹐但當奉而行之。言不便者﹐梗令之民也﹔言便者﹐亦媚令之民也。此皆非良民﹗「悉籍其姓名﹐徙於邊境爲戍卒。大夫甘龍﹑杜摯私議新法﹐斥爲庶人﹐於是道路以目相視﹐不敢有言。

衛鞅乃大發徒卒﹐築宮闕於咸陽城中﹐擇日遷都。太子駟不願遷﹐且言變法之非﹐衛鞅怒曰「法之不行﹐自上犯之﹐太子君嗣﹐不可加刑﹔若赦之﹐則又非法。」乃言於孝公﹐坐其罪於師傅﹐將太傅公子虔劓鼻﹐太師公孫賈鯨面。百姓相謂曰﹕」太子違令﹐且不免刑其師傅﹐況他人乎﹖「

鞅知人心已定﹐擇日遷都﹐雍州大姓徙居咸陽者﹐凡數千家。分秦國爲三十一縣﹐開墾田畝﹐增稅至百餘萬。衛鞅常親至渭水閱囚﹐一日誅殺七百餘人﹐渭水爲之盡赤﹐哭聲徧野﹐百姓夜臥﹐夢中皆戰。

於是道不拾遺﹐國無盜賊﹐倉稟充足﹐勇於公戰﹐而不敢私鬥。秦國富彊﹐天下莫比﹐於是興師伐楚﹐取商﹑於之地﹐武關之外﹐拓地六百餘里。周顯王遣使冊命秦爲方伯﹐於是諸侯畢賀。

是時﹐三晉惟魏稱王﹐有吞並韓﹑趙之意﹐聞衛鞅用於秦國﹐嘆曰「悔不聽公叔痤之言也﹗「時卜子夏﹑田子方﹑魏成﹑李克等俱卒﹐乃捐厚幣﹐招來四方豪傑。

鄒人孟軻字子輿﹐乃子思門下髙弟。子思姓孔名伋﹐孔子嫡孫。孟軻得聖賢之傳於子思﹐有濟世安民之志﹐聞魏惠王好士﹐自鄒至魏﹐惠王郊迎﹐禮爲上賓﹐問以利國之道﹐孟軻曰「臣遊於聖門﹐但知有仁義﹐不知有利。」惠王迂其言﹐不用。軻遂適齊﹐潛淵有詩云﹕

仁義非同功利謀﹐紛爭誰肯用儒流。

子輿空挾圖王術﹐歷盡諸侯話不投﹗

卻說周之陽城﹐有一處地面﹐名曰鬼谷﹐以其山深樹密﹐幽不可測﹐似非人之所居﹐故云鬼谷。內中有一隱者﹐但自號曰鬼穀子﹐相傳姓王名栩﹐晉平公時人﹐在云夢山與宋人墨翟一同采藥修道。那墨翟不畜妻子﹐發願雲遊天下﹐專一濟人利物﹐拔其苦厄﹐救其危難。惟王栩潛居鬼谷﹐人但稱爲鬼谷先生。其人通天徹地﹐有幾家學問﹐人不能及。

哪幾家學問﹖一曰數學﹐日星象緯﹐在其掌中﹐占往察來﹐言無不驗﹔二曰兵學﹐六韜三略﹐變化無窮﹐布陣行兵﹐鬼神不測﹔三曰遊學﹐廣記多聞﹐明理審勢﹐出詞吐辯﹐萬口莫當﹔四曰出世學﹐修眞養性﹐服食導引﹐卻病延年﹐沖舉可俟。

那先生旣知仙家沖舉之術﹐爲何屈身世間﹖只爲要度幾个聰明弟子﹐同歸仙境﹐所以借這个鬼谷棲身。初時偶然入市﹐爲人占卜﹐所言吉凶休咎﹐應驗如神。漸漸有人慕學其術﹐先生只看來學者資性﹐近著那一家學問﹐便以其術授之。一來成就些人才﹐爲七國之用﹔二來就訪求仙骨﹐共理出世之事。他住鬼谷﹐也不計年數﹐弟子就學者不知多少﹐先生來者不拒﹐去者不追。

就中單說同時幾个有名的弟子﹕齊人孫賓﹑魏人龐涓﹑張儀﹐洛陽人蘇秦。

賓與涓結爲兄弟﹐同學兵法﹔秦與儀結爲兄弟﹐同學遊說﹐各爲一家之學。

單表龐涓學兵法三年有餘﹐自以爲能﹐忽一日﹐爲汲水偶然行至山下﹐聽見路人傳說魏國厚幣招賢﹐訪求將相﹐龐涓心動﹐欲辭先生下山﹐往魏國應聘﹐又恐先生不放﹐心下躊躇﹐欲言不言。先生見貌察情﹐早知其意﹐笑謂龐涓曰「汝時運已至﹐何不下山﹐求取富貴﹖「龐涓聞先生之言﹐正中其懷﹐跪而請曰﹕」弟子正有此意﹐未審此行可得意否﹖」先生曰「汝往摘山花一枝﹐吾爲汝占之。「龐涓下山﹐尋取山花。

此時正是六月炎天﹐百花開過﹐沒有山花﹐龐涓左盤右轉﹐尋了多時﹐止覓得艸花一莖﹐連根拔起﹐欲待呈與師父﹐忽想道﹕「此花質弱身微﹐不爲大器。」棄擲於地﹐又去尋覓了一回﹐可怪絕無他花﹐只得轉身將先前所取艸花﹐藏於袖中﹐回復先生曰﹕」山中沒有花。「先生曰「旣沒有花﹐汝袖中何物﹖」涓不能隱﹐只得取出呈上﹐其花離土﹐又先經日色﹐已半萎矣。

先生曰「汝知此花之名乎﹖乃馬兜鈴也﹐一開十二朵﹐爲汝榮盛之年數﹐采於鬼谷﹐見日而萎﹔鬼傍著委﹐汝之出身﹐必於魏國。「龐涓暗暗稱奇﹐先生又曰﹕」但汝不合見欺﹐他日必以欺人之事﹐還被人欺﹐不可不戒。吾有八字﹐汝當記取﹕「遇羊而榮﹐遇馬而瘁『。」

龐涓再拜曰「吾師大教﹐敢不書紳﹖」臨行﹐孫賓送之下山﹐龐涓曰﹕」某與兄有八拜之交﹐誓同富貴﹐此行倘有進身之階﹐必當舉薦吾兄﹐同立功業。「孫賓曰「吾弟此言果實否﹖」涓曰﹕」弟若謬言﹐當死於萬箭之下﹗「賓曰「多謝厚情﹐何須重誓﹖」兩下流淚而別。

孫賓還山﹐先生見其淚容﹐問曰「汝惜龐生之去乎﹖」賓曰「同學之情﹐何能不惜﹖「先生曰﹕」汝謂龐生之才﹐堪爲大將否﹖」賓曰「承師教訓已久﹐何爲不可﹖「先生曰﹕」全未﹐全未。」賓大驚﹐請問其故﹐先生不言。

至次日﹐謂弟子曰「我夜間惡聞鼠聲﹐汝等輪流值宿﹐爲我驅鼠。「眾弟子如命。

其夜﹐輪孫賓值宿﹐先生於枕下﹐取出文書一卷﹐謂賓曰「此乃汝祖孫武子《兵法》十三篇﹐昔汝祖獻於吳王闔閭﹐闔閭用其策﹐大破楚師﹔後闔閭惜此書﹐不欲廣傳於人﹐乃置以鐵櫃﹐藏於姑蘇臺屋楹之內。自越兵焚臺﹐此書不傳。吾向與汝祖有交﹐求得其書﹐親爲注解﹐行兵祕密﹐盡在其中﹐未嘗輕授一人﹐今見子心術忠厚﹐特以付子。」賓曰﹕」弟子少失父母﹐遭國家多故﹐宗族離散﹐𨿽知祖父有此書﹐實未傳領﹐吾師旣有注解﹐何不並傳之龐涓﹐而獨授於賓也﹖「先生曰「得此書者﹐善用之爲天下利﹐不善用之爲天下害。涓非佳士﹐豈可輕付哉﹖」賓乃攜歸臥室﹐晝夜研誦﹐三日之後﹐先生遽向孫賓索其原書﹐賓出諸袖中﹐繳還先生﹐先生逐篇盤問﹐賓對答如流﹐一字不遺。先生喜曰﹕」子用心如此﹐汝祖爲不死矣﹗「

再說龐涓別了孫賓﹐一徑入魏國﹐以兵法幹相國王錯﹐錯薦於惠王。

龐涓入朝之時﹐正值庖人進蒸羊於惠王之前﹐惠王方舉箸﹐涓私喜曰「吾師言『遇羊而榮』﹐斯不謬矣﹗」惠王見龐涓一表人物﹐放箸而起﹐迎而禮之﹐龐涓再拜﹐惠王扶住﹐問其所學﹐涓對曰「臣學於鬼谷先生之門﹐用兵之道﹐頗得其精﹗「因指畫敷陳﹐傾倒胸中﹐惟恐不盡。

惠王問曰「吾國東有齊﹐西有秦﹐南有楚﹐北有韓﹑趙﹑燕﹐皆勢均力敵﹐而趙人奪我中山﹐此仇未報。先生何以策之﹗」

龐涓曰「大王不用微臣則已﹐如用微臣爲將﹐管教戰必勝﹐攻必取﹐可以兼並天下﹐何憂六國哉﹖」惠王曰﹕」先生大言﹐得無難踐乎﹖「涓對曰「臣自揣所長﹐實可操六國於掌中﹐若委任不效﹐甘當伏罪﹗」惠王大悅﹐拜爲元帥﹐兼軍師之職。涓子龐英﹑侄龐蔥﹐龐茅俱爲列將。涓練兵訓武﹐先侵衛﹑宋諸小國﹐屢屢得勝﹐宋﹑魯﹑衛﹑鄭諸君﹐相約聯翩來朝。

適齊兵侵境﹐涓復禦卻之﹐遂自以爲不世之功﹐不勝誇詡。

時墨翟遨遊名山﹐偶過鬼谷探友﹐一見孫賓﹐與之談論﹐深相契合﹐遂謂賓曰「子學業已成﹐何不出就功名﹐而久淹山澤耶﹖「賓曰﹕」吾有同學龐涓﹐出仕於魏﹐相約得志之日﹐必相援引﹐吾是以待之﹗「墨翟曰﹕」涓見爲魏將﹐吾爲子入魏﹐以察涓之意﹗」墨翟辭去﹐徑至魏國﹐聞龐涓自恃其能﹐大言不慚﹐知其無援引孫賓之意。

乃自以野服求見魏惠王﹐惠王素聞墨翟之名﹐降階迎入﹐叩以兵法﹐墨翟指說大略﹐惠王大喜﹐欲畱任官職﹐墨翟固辭曰「臣山野之性﹐不習衣冠。所知有孫武子之孫﹐名賓者﹐眞大將才﹐臣萬分不及也﹐見今隱於鬼谷﹐大王何不召之﹖」惠王曰「孫賓學於鬼谷﹐乃是龐涓同門﹐卿謂二人所學孰勝﹖「墨翟曰﹕」賓與涓﹐𨿽則同學﹐然賓獨得乃祖祕傳﹐𨿽天下無其對手﹐況龐涓乎﹖」

墨翟辭去﹐惠王卽召龐涓問曰「聞卿之同學有孫賓者﹐獨得孫武子祕傳﹐其才天下無比﹐將軍何不爲寡人召之﹗」

龐涓對曰「臣非不知孫賓之才﹐但賓是齊人﹐宗族皆在於齊﹔今若仕魏﹐必先齊而後魏﹐臣是以不敢進言。」

惠王曰「『士爲知己者死』﹐豈必本國之人﹐方可用乎﹖「龐涓對曰﹕」大王旣欲召孫賓﹐臣卽當作書致去﹗」龐涓口𨿽不語﹐心下躊躇﹕「魏國兵權﹐只在我一人之手﹐若孫賓到來﹐必然奪寵。旣魏王有命﹐不敢不依﹐且待來時﹐生計害他﹐阻其進用之路﹐卻不是好﹖「遂修書一封﹐呈上惠王﹐惠王用駟馬髙車﹐黃金四璧﹐遣人帶了龐涓之書﹐一徑望鬼谷來聘取孫賓。賓拆書看之﹐略曰﹕

涓托兄之庇﹐一見魏王﹐卽蒙重用。臨岐援引之言﹐銘心不忘﹐今特薦於魏王﹐求卽驅馳赴召﹐共圖功業。

孫賓將書呈與鬼谷先生﹐先生知龐涓已得時大用﹐今番有書取用孫賓﹐竟無一字問候其師﹐此乃刻薄忘本之人﹐不足計較。但龐涓生性驕妒﹐孫賓若去﹐豈能兩立﹖欲待不容他去﹐又見魏王使命鄭重﹐孫賓已自行色匆匆﹐不好阻當﹐亦使賓取山花一枝﹐卜其休咎。此時九月天气﹐賓見先生几案之上﹐瓶中供有黃菊一枝﹐遂拔以呈上﹐卽時復歸瓶中。

先生乃斷曰「此花見被殘折﹐不爲完好﹔但性耐歲寒﹐經霜不壞。𨿽有殘害﹐不爲大凶。且喜供養瓶中﹐爲人愛重。瓶乃範金而成﹐鐘鼎之屬﹐終當威行霜雪﹐名勒鼎鐘矣。但此花再經提拔﹐恐一時未能得意﹐仍舊歸瓶。汝之功名﹐終在故土。吾爲汝增攺其名﹐可圖進取。」遂將孫賓」賓「字﹐左邊加月爲」臏「。按字書﹐臏乃刖刑之名﹐今鬼穀子攺孫賓爲孫臏﹐明明知有刖足之事﹐但天機不肯泄漏耳﹐豈非異人哉﹖髯翁有詩云﹕

山花入手知休咎﹐試比蓍龜倍有靈。

卻笑當今賣卜者﹐空將鬼谷畫占形。

臨行﹐又授以錦囊一枚﹐吩咐﹕「必遇至急之地﹐方可開看。」孫臏拜辭先生﹐隨魏王使者下山﹐登車而去。

蘇秦﹑張儀在旁﹐俱有欣羨之色﹐相與計議來稟﹐亦欲辭歸﹐求取功名﹐先生曰「天下最難得者聰明之士﹐以汝二人之質﹐若肯灰心學道﹐可致神仙﹐何若要碌碌塵埃﹐甘爲浮名虛利所驅逐也﹖」

秦﹑儀同聲對曰「夫『良材不終朽於巖下﹐良劍不終祕於匣中。』日月如流﹐光陰不再﹐某等受先生之教﹐亦欲乘時建功﹐圖个名揚後世耳﹗「先生曰﹕」你兩人中肯畱一人與我作伴否﹖」秦﹑儀執定欲行﹐無肯畱者﹐先生彊之不得﹐嘆曰「仙才之難如此哉﹖」乃爲之各占一課﹐斷曰「秦先吉後凶﹐儀先凶後吉。秦說先行﹐儀當晚達。吾觀孫﹑龐二子勢不相容﹐必有吞噬之事。汝二人異日宜互相推讓﹐以成名譽﹐勿傷同學之情。」二人稽首受教。

先生又取書二本﹐分贈二人﹐秦﹑儀觀之﹐乃太公《陰符篇》也。秦﹑儀曰「此書弟子久已熟誦﹐先生今日見賜﹐有何用處﹖「先生曰﹕」汝𨿽熟誦﹐未得其精﹐此去若未能得意﹐只就此篇探討﹐自有進益。我亦從此逍遙海外﹐不復畱於此谷矣﹗」秦﹑儀旣別去﹐不數日﹐鬼穀子亦浮海爲蓬島之遊﹐或云已仙去矣。

不知孫臏應聘下山﹐後來如何﹖且看下回分解。

第八十八回

孫臏佯狂脫禍龐涓兵敗桂陵

話說孫臏行至魏國﹐卽寓於龐涓府中﹐臏謝涓舉薦之恩。涓有徳色﹐臏又述鬼谷先生攺賓爲臏之事。涓驚曰「臏非佳語﹐何以攺易﹖「臏曰﹕」先生之命﹐不敢違也﹗「

次日﹐同入朝中﹐謁見惠王﹐惠王降階迎接﹐其禮甚恭﹐臏再拜奏曰「臣乃村野匹夫﹐過蒙大王聘禮﹐不勝慚愧﹗」惠王曰﹕」墨子盛稱先生獨得孫武祕傳﹐寡人望先生之來﹐如渴思飲﹐今蒙降重﹐大慰平生﹗「遂問龐涓曰「寡人欲封孫先生爲副軍師之職﹐與卿同掌兵權﹐卿意如何﹖」龐涓對曰﹕」臣與孫臏同窗結義﹐臏乃臣之兄也﹐豈可以兄爲副﹐不若權拜客卿﹐候有功績﹐臣當讓爵﹐甘居其下。「惠王準奏﹐卽拜臏爲客卿﹐賜第一區﹐亞於龐涓。客卿者﹐半爲賓客﹐不以臣禮加之﹐外示優崇﹐不欲分兵權於臏也。

自此孫﹑龐頻相往來。龐涓想道﹕「孫子旣有祕授﹐未見吐露﹐必須用意探之。」遂設席請酒﹐酒中因談及兵機﹐孫子對答如流﹐及孫子問及龐涓數節﹐涓不知所出﹐乃佯問曰﹕」此非孫武子《兵法》所載乎﹖「臏全不疑慮﹐對曰﹕」然也。「涓曰「愚弟昔日亦蒙先生傳授﹐自不用心﹐遂至遺忘﹐今日借觀﹐不敢忘報。」臏曰﹕」此書經先生注解詳明﹐與原本不同﹐先生止付看三日﹐便卽取去﹐亦無錄本。「涓曰「吾兄還記得否﹖」臏曰﹕」依稀尙存記憶。「涓心中巴不得便求傳授﹐只是一時難以驟逼。

過數日﹐惠王欲試孫臏之能﹐乃閱武於教場﹐使孫﹑龐二人各演陣法。龐涓布的陣法﹐孫臏一見﹐卽能分說此爲某陣﹐用某法破之﹔孫臏排成一陣﹐龐涓茫然不識﹐私問於孫臏﹐臏曰「此卽『顚倒八門陣』也。」涓曰﹕」有變乎﹖「臏曰﹕」攻之則變爲『長蛇陣』矣﹗「龐涓探了孫臏說話﹐先報惠王曰﹕」孫子所布﹐乃『顚倒八門陣』﹐可變『長蛇』。「已而﹐惠王問於孫臏﹐所對相同﹐惠王以龐涓之才﹐不弱於孫臏﹐心中愈喜。

只有龐涓回府﹐思想﹕「孫子之才大勝於吾﹐若不除之﹐異日必爲欺壓。」心生一計﹐於相會中間﹐私叩孫子曰﹕」吾兄宗族俱在齊邦﹐今兄已仕魏國﹐何不遣人迎至此間﹐同享富貴﹖「孫臏垂淚言曰「子𨿽與吾同學﹐未悉吾家門之事也。吾四歲喪母﹐九歲喪父﹐育於叔父孫喬身畔﹐叔父仕於齊康公爲大夫﹐及田太公遷康公於海上﹐盡逐其故臣﹐多所誅戮﹐吾宗族離散﹐叔與從兄孫平﹑孫卓挈吾避難奔周﹐因遇荒歲﹐復將吾傭於周北門之外﹐父子不知所往。吾後來年長﹐聞鄰人言鬼谷先生道髙﹐而心慕之﹐是以單身往學﹐又復數年﹐家鄕杳無音信﹐豈有宗族可問哉﹖」龐涓復問曰﹕」然則兄長亦還憶故鄕墳墓否﹖「臏曰「人非艸木﹐能忘本原﹖先生於吾臨行﹐亦言『功名終在故土』﹐今已作魏臣﹐此話不須提起矣。」龐涓探了口气﹐佯應曰﹕」兄長之言甚當﹐大丈夫隨地立功﹐何必故鄕也﹖「

約過半年﹐孫臏所言﹐都已忘懷了。

一日﹐朝罷方回﹐忽有漢子似山東人語音﹐問人曰「此位是孫客卿否。」臏隨喚入府﹐叩其來歷﹐那人曰﹕」小子姓丁名乙﹐臨淄人氏﹐在周客販﹐令兄有書托某送到鬼谷﹐聞貴人已得仕魏邦﹐迂路來此。「說罷﹐將書呈上。

孫臏接書在手﹐拆而觀之略云﹕

愚兄平﹑卓字達賢弟賓親覽﹐吾自家門不幸﹐宗族蕩散﹐不覺已三年矣。向在宋國爲人耕牧﹐汝叔一病卽世﹐異鄕零落﹐苦不可言﹐今幸吾王盡釋前嫌﹐招還故里﹐正欲奉迎吾弟﹐重立家門﹐聞吾弟就學鬼谷﹐良玉受琢﹐定成偉器﹐玆因某客之便﹐作書報聞﹐幸早爲歸計﹐兄弟復得相見。

孫臏得書認以爲眞﹐不覺大哭。丁乙曰「承賢兄吩咐﹐勸貴人早早還鄕﹐骨肉相聚。」孫臏曰﹕」吾已仕於魏﹐此事不可造次。「乃款待丁乙酒飯﹐付以回書﹐前面亦敍思鄕之語﹐後云「弟已仕魏﹐未可便歸﹐俟稍有建立﹐然後徐爲首邱之計。」送丁乙黃金一錠爲路費﹐丁乙接了回書﹐當下辭去。

誰知來人不是什麼丁乙﹐乃是龐涓手下心腹徐甲也。龐涓套出孫臏來歷姓名﹐遂僞作孫平﹑孫卓手書﹐教徐甲假稱齊商丁乙﹐投見孫子﹔孫子兄弟自少分別﹐連手迹都不分明﹐遂認以爲眞了。龐涓誆得回書﹐遂仿其筆迹﹐攺後數句云「弟今身仕魏國﹐心懸故土﹐不日當圖歸計﹐倘齊王不棄微長﹐自當盡力。「於是入朝私見惠王﹐屏去左右﹐將僞書呈上﹐言﹕」孫臏果有背魏向齊之心﹐近日私通齊使﹐取有回書﹐臣遣人邀截於郊外﹐搜得在此。」惠王看畢曰「孫臏心懸故土﹐豈以寡人未能重用﹐不盡其才耶﹖「涓對曰﹕」臏祖孫武子爲吳王大將﹐後來仍舊歸齊。父母之邦誰能忘情﹐大王𨿽重用臏﹐臏心已戀齊﹐必不能爲魏盡力﹐且臏才不下於臣﹐若齊用爲將必然與魏爭雄﹐此大王異日之患也﹐不如殺之。」惠王曰「孫臏應召而來﹐今罪狀未明﹐遽然殺之﹐恐天下議寡人之輕士也。「涓對曰﹕」大王之言甚善﹐臣當勸諭孫臏﹐倘肯畱魏國﹐大王重加官爵﹐若其不然﹐大王發到微臣處議罪﹐微臣自有區處。」

龐涓辭了惠王﹐往見孫子﹐問曰「聞兄已得千金家報﹐有之乎。「臏是忠直之人﹐全不疑慮﹐遂應曰﹕」果然。」因備述書中要他還鄕之意﹐龐涓曰「弟兄久別思歸﹐人之至情﹐兄長何不於魏王前暫給一二月之假﹐歸省墳墓﹐然後再來。「臏曰﹕」恐主公見疑﹐不允所請。」涓曰「兄試請之﹐弟當從旁力贊。「臏曰﹕」全仗賢弟玉成。」是夜﹐龐涓又入見惠王﹐奏曰「臣奉大王之命﹐往諭孫臏﹐臏意必不願畱﹐且有怨望之語﹐若目下有表章請假﹐主公便發其私通齊使之罪。「惠王點頭。

次日﹐孫臏果然進上一通表章﹐乞假月餘﹐還齊省墓﹐惠王見表大怒﹐批表尾云「孫臏私通齊使﹐今又告歸﹐顯有背魏之心﹐有負寡人委任之意﹐可削其官秩﹐發軍師府問罪。」軍政司奉旨﹐將孫臏拿到軍師府來見龐涓﹐涓一見佯驚曰﹕」兄長何爲至此﹗「軍政司宣惠王之命﹐龐涓領旨訖﹐問臏曰「吾兄受此奇冤﹐愚弟當於王前力保。」言罷﹐命輿人駕車﹐來見惠王﹐奏曰﹕」孫臏𨿽有私通齊使之罪﹐然罪不至死﹐以臣愚見﹐不若刖而黥之﹐使爲廢人﹐終身不能退歸故土﹐旣全其命﹐又無後患﹐豈不兩全﹖微臣不敢自專﹐特來請旨﹗「惠王曰「卿處分最善。」龐涓辭回本府﹐謂孫臏曰﹕」魏王十分惱怒﹐欲加兄極刑﹐愚弟再三保奏﹐恭喜得全性命﹐但須刖足黥面﹐此乃魏國法度﹐非愚弟不盡力也。「孫臏嘆曰「吾師云﹐『𨿽有殘害﹐不爲大凶。』今得保首領﹐此乃賢弟之力﹐不敢忘報﹗」龐涓遂喚刀斧手﹐將孫臏綁住﹐剔去雙膝蓋骨﹐臏大叫一聲﹐昏絕倒地﹐半晌方蘇﹐又用鍼刺面﹐成」私通外國「四字﹐以墨塗之。龐涓假意啼哭﹐以刀瘡藥敷臏之膝﹐用帛纏裹﹐使人擡至書館﹐好言撫慰﹐好食將息。約過月餘﹐孫臏瘡口已合﹐只是膝蓋旣去﹐兩腿無力﹐不能行動﹐只好盤足而坐。髯翁有詩云﹕

易名臏字禍先知﹐何待龐涓用計時﹖

堪笑孫君太忠直﹐尙因全命感恩私﹗

孫臏已成廢人﹐終日受龐涓三餐供養﹐甚不過意。龐涓乃求臏傳示鬼穀子注解孫武兵書﹐臏慨然應允﹐涓給以木簡﹐要他繕寫。臏寫未及十分之一﹐有蒼頭名喚誠兒﹐龐涓使伏侍孫臏。

誠兒見孫子無辜受枉﹐反有憐憫之意﹐忽龐涓召誠兒至前﹐問孫臏繕寫日得幾何﹐誠兒曰「孫將軍爲兩足不便﹐長眠短坐﹐每日只寫得二三策。「龐涓怒曰﹕」如此遲慢﹐何日寫完﹐汝可與我上緊催促。」誠兒退問涓近侍曰「軍師央孫君繕寫﹐何必如此催迫。「近待曰﹕」汝有所不知﹐軍師與孫君外𨿽相卹﹐內實相忌﹐所以全其性命﹐單爲欲得兵書耳﹐繕寫一完﹐便當絕其飲食﹐汝切不可泄漏﹗」誠兒聞知此信﹐密告孫子。孫子大驚﹕「原來龐涓如此無義﹐豈可傳以《兵法》﹖」又想﹕「若不繕寫﹐他必然發怒﹐吾命旦夕休矣﹗「左思右想﹐欲求自脫之計﹐忽然想著﹕」鬼谷先生臨行時﹐付我錦囊一个﹐囑云「到至急時﹐方可開看。『今其時矣。」遂將錦囊啟視﹐乃黃絹一幅﹐中間寫著「詐瘋魔」三字。臏曰「原來如此。」

當日晚餐方設﹐臏正欲舉箸﹐忽然昏憒﹐作嘔吐之狀﹐良久發怒﹐張目大叫曰「汝何以毒藥害我﹖「將瓶甌悉拉於地﹐取寫過木簡﹐向火焚燒﹐撲身倒地﹐口中含糊罵詈不絕。誠兒不知是詐﹐慌忙奔告龐涓。涓次日親自來看﹐臏痰涎滿面﹐伏地呵呵大笑﹐忽然大哭。龐涓問曰﹕」兄長爲何而笑﹐爲何而哭﹖」臏曰「吾笑者笑魏王欲害我命﹐吾有十萬天兵相助﹐能柰我何﹖吾哭者哭魏邦沒有孫臏﹐無人作大將也﹗」

說罷﹐復睜目視涓﹐磕頭不已﹐口中叫﹕「鬼谷先生﹐乞救我孫臏一命﹗」

龐涓曰「我是龐某﹐休得錯認了。」

臏牽住龐涓之袍﹐不肯放手﹐亂叫﹕「先生救命﹗」

龐涓命左右扯脫﹐私問誠兒曰「孫子病癥是幾時發的﹖「誠兒曰﹕」是夜來發的。」涓上車而去﹐心中疑惑不已。恐其佯狂﹐欲試其眞僞﹐命左右拖入豬圈中﹐糞穢狼藉﹐臏被髮覆面﹐倒身而臥。再使人送酒食與之﹐詐云「吾小人哀憐先生被刖﹐聊表敬意﹐元帥不知也。「孫子已知是龐涓之計﹐怒目猙獰﹐罵曰﹕」汝又來毒我耶﹖」將酒食傾翻地下。

使者乃拾狗矢及泥塊以進﹐臏取而啖之。於是還報龐涓﹐涓曰「此眞中狂疾﹐不足爲慮矣。「

自此縱放孫臏﹐任其出入。臏或朝出晚歸﹐仍臥豬圈之內﹐或出而不返﹐混宿市井之間。或談笑自若﹐或悲號不已。市人認得是孫客卿﹐憐其病廢﹐多以飲食遺之。臏或食或不食﹐狂言誕語﹐不絕於口﹐無有知其爲假瘋魔者。

龐涓卻吩咐地方﹐每日侵晨具報孫臏所在﹐尙不能置之度外也。髯翁有詩嘆云﹕

紛紛七國斗干戈﹐俊傑乘時歸网羅。

堪恨姦臣懷嫉忌﹐致令良友詐瘋魔。

時墨翟雲遊至齊﹐客於田忌之家。其弟子禽滑從魏而至﹐墨翟問﹕「孫臏在魏得意何如﹖」禽滑親將孫子被刖之事﹐述於墨翟。翟嘆曰﹕」吾本欲薦臏﹐反害之矣﹗「乃將孫臏之才及龐涓妒忌之事﹐轉述於田忌。

田忌言於威王曰「國有賢臣﹐而令見辱於異國﹐大不可也﹗」

威王曰「寡人發兵以迎孫子如何﹖「田忌曰﹕」龐涓不容臏仕於本國﹐肯容仕於齊國乎﹖欲迎孫子﹐須是如此恁般﹐密載以歸﹐可保萬全。」威王用其謀﹐卽令客卿淳於髡假以進茶爲名﹐至魏欲見孫子。淳於髡領旨﹐押了茶車﹐捧了國書﹐竟至魏國。禽滑裝做從者隨行。到魏都見了魏惠王﹐致齊侯之命。惠王大喜﹐送淳於髡於館驛。禽滑見臏發狂﹐不與交言﹐半夜私往候之。

臏背靠井欄而坐﹐見禽滑張目不語﹐滑垂涕曰「孫卿困至此乎﹐吾乃墨子之弟子禽滑也。吾師言孫卿之冤於齊王﹐齊王甚相傾慕﹐淳於公此來﹐非爲貢茶﹐實欲載孫卿入齊﹐爲卿報刖足之仇耳。「孫臏淚流如雨﹐良久言曰﹕」某已分死於溝渠﹐不期今日有此機會﹐但龐涓疑慮大甚﹐恐不便挈帶﹐如何﹖」禽滑曰「吾已定下計策﹐孫卿不須過慮﹐俟有行期﹐卽當相迎。「約定只在此處相會﹐萬勿移動。

次日﹐魏王款待淳於髡﹐知其善辯之士﹐厚贈金帛﹐髡辭了魏王欲行。龐涓復置酒長亭餞行﹐禽滑先於是夜將溫車藏了孫臏﹐卻將孫臏衣服與廝養王義穿著﹐披頭散髮﹐以泥土塗面﹐裝作孫臏模樣﹐地方已經具報﹐龐涓以此不疑。

淳於髡旣出長亭﹐與龐涓歡飲而別﹐先使禽滑驅車速行﹐親自押後。

過數日﹐王義亦脫身而來。地方但見骯髒衣服﹐撒做一地﹐已不見孫臏矣﹐卽時報知龐涓﹐涓疑其投井而死﹐使人打撈屍首不得﹐連連挨訪﹐並無影響﹐反恐魏王見責﹐戒左右只將孫臏溺死申報﹐亦不疑其投齊也。

再說淳於髡載孫臏離了魏境﹐方與沐浴﹐旣入臨淄﹐田忌親迎於十里之外﹐言於威王﹐使乘蒲車入朝﹐威王叩以兵法﹐卽欲拜官﹐孫臏辭曰「臣未有寸功﹐不敢受爵﹐龐涓若聞臣用於齊﹐又起妒嫉之端﹐不若姑隱其事﹐俟有用臣之處﹐然後效力何如﹖」威王從之﹐乃使居田忌之家﹐忌尊爲上客。

臏欲偕禽滑往謝墨翟﹐他師弟二人已不別而行了。臏嘆息不已﹐再使人訪孫平﹑孫卓信息﹐杳然無聞﹐方知龐涓之詐。

齊威王暇時﹐常與宗族諸公子馳射賭勝爲樂﹐田忌馬力不及﹐屢次失金。一日﹐田忌引孫臏同至射圃觀射﹐臏見馬力不甚相遠﹐而田忌三棚皆負﹐乃私謂忌曰「君明日復射﹐臣能令君必勝。「田忌曰﹕」先生果能使某必勝﹐某當請於王﹐以千金決賭。」臏曰「君但請之。「田忌請於威王曰﹕」臣之馳射屢負矣﹐來日願傾家財﹐一決輸贏﹐每棚以千金爲采。」威王笑而從之。

是日﹐諸公子皆盛飾車馬﹐齊至場圃﹐百姓聚觀者數千人﹐田忌問孫子曰「先生必勝之術安在。千金一棚﹐不可戲也。「孫臏曰﹕」齊之良馬聚於王廏﹐而君欲與次第角勝﹐難矣。然臣能以術得之﹐夫三棚有上中下之別﹐試以君之下駟﹐當彼上駟﹐而取君之上駟﹐與彼中駟角﹐取君之中駟﹐與彼下駟角。君𨿽一敗﹐必有二勝。」田忌曰「妙哉。「乃以金鞍錦韉﹐飾其下等之馬﹐僞爲上駟﹐先與威王賭第一棚﹐馬足相去甚遠﹐田忌復失千金﹐威王大笑﹐田忌曰﹕」尙有二棚﹐臣若全輸﹐笑臣未晚。」及二棚三棚﹐田忌之馬果皆勝﹐多得采物千金。﹐田忌奏曰「今日之勝﹐非臣馬之力﹐乃孫子所教也。「因述其故。威王嘆曰﹕」卽此小事﹐已見孫先生之智矣。」由是益加敬重﹐賞賜無算﹐不在話下。

再說魏惠王旣廢孫臏﹐責成龐涓恢復中山之事﹐龐涓奏曰「中山遠於魏而近於趙﹐與其遠爭﹐不如近割﹐臣請爲君直搗邯鄲﹐以報中山之恨。「惠王許之。

龐涓遂出車五百乘伐趙﹐圍邯鄲﹐邯鄲守臣丕選連戰俱敗﹐上表趙成侯。成侯使人以中山賂齊求救﹐齊威王已知孫子之能﹐拜爲大將﹐臏辭曰「臣刑余之人﹐而使主兵﹐顯齊國別無人才﹐爲敵所笑﹐請以田忌爲將。」威王乃用田忌爲將﹐孫臏爲軍師﹐常居輜車之中﹐陰爲畫策﹐不顯其名。

田忌欲引兵救邯鄲﹐臏止之曰「趙將非龐涓之敵﹐比我至邯鄲﹐其城已下矣﹐不如駐兵於中道﹐揚言欲伐襄陵﹐龐涓必還﹐還而擊之﹐無不勝也﹗」忌用共謀。

時邯鄲候救不至﹐丕選以城降涓﹐涓遣人報捷於魏王﹐正欲進兵﹐忽聞齊遣田忌乘虛來襲襄陵﹐龐涓驚曰「襄陵有失﹐安邑震動﹐吾當還救根本。「乃班師。

離桂陵二十里﹐便遇齊兵﹐原來孫臏早已打聽魏兵到來﹐預作準備﹐先使牙將袁達引三千人截路搦戰﹐龐涓族子龐蔥前隊先到﹐迎住廝殺﹐約戰二十餘合﹐袁達詐敗而走﹐龐蔥恐有計策﹐不敢追趕﹐卻來稟知龐涓。涓叱曰「諒偏將尙不能擒取﹐安能擒田忌乎。」卽引大軍追之﹐將及桂陵﹐只見前面齊兵排成陣勢。

龐涓乘車觀看﹐正是孫臏初到魏國時擺的「顚倒八門陣「。龐涓心疑﹐想道﹕」那田忌如何也曉此陣法﹐莫非孫臏已歸齊國乎﹖「當下亦布隊成列﹐只見齊軍中閃出大將田旗號﹐推出一輛戎車﹐田忌全裝披掛﹐手執畫戟﹐立於車中﹐田嬰挺戈立於車右﹐田忌口呼﹕」魏將能事者﹐上前打話。「龐涓親自出車﹐謂田忌曰﹕」齊﹑魏一向和好﹐魏﹑趙有怨﹐何與齊事﹐將軍棄好尋仇﹐實爲失計﹗」田忌曰「趙以中山之地獻於吾主﹐吾主命吾帥師救之﹐若魏亦割數郡之地﹐付於吾手﹐吾當卽退。「龐涓大怒曰﹕」汝有何本事﹐敢與某對陣。」田忌曰「你旣有本事﹐能識我陣否。「龐涓曰﹕」此乃『顚倒八門陣』﹐吾受之鬼穀子﹐汝何處竊取一二﹐反來問我﹐我國中三歲孩童﹐皆能識之。」田忌曰「汝旣能識﹐敢打此陣否。「龐涓心下躊躇﹐若說不打﹐喪了志气﹐遂厲聲應曰﹕」旣能識﹐如何不能打﹖」龐涓吩咐龐英﹑龐蔥﹑龐茅曰「記得孫臏曾講此陣﹐略知攻打之法﹐但此陣能變長蛇﹐擊首則尾應﹐擊尾則首應﹐擊中則首尾皆應﹐攻者輒爲所困﹐我今去打此陣﹐汝三人各領一軍﹐只看此陣一變﹐三隊齊進﹐使首尾不能相顧﹐則陣可破矣﹗」

龐涓吩咐已畢﹐自帥選鋒五千人﹐上前打陣。才入陣中﹐只見八方旗色﹐紛紛轉換﹐認不出那一門是休﹑生﹑傷﹑杜﹑景﹑死『驚﹑開了﹐東衝西撞﹐戈甲如林﹐並無出路﹐只聞得金鼓亂鳴﹐四下吶喊﹐豎的旗上﹐俱有軍師「孫」字﹐龐涓大駭曰「刖夫果在齊國﹐吾墮其計矣﹗「正在危急﹐卻得龐英﹑龐蔥兩路兵殺進﹐單單救出龐涓﹐那五千選鋒﹐不剩一人。問龐茅時﹐已被田嬰所殺。共損軍二萬餘人﹐龐涓甚是傷感。

原來八卦陣本按八方﹐連中央戊己﹐共是九隊車馬﹐其形正方﹐比及龐涓入來打陣﹐抽去首尾二軍爲二角﹐以遏外救﹐止畱七隊車馬﹐變爲圓陣﹐以此龐涓迷惑。後來唐朝衛國公李靖﹐因此作六花陣﹐卽從此圓陣布出。有詩爲證﹕

八陣中藏不測機﹐傳來鬼谷少人知。

龐涓只曉長蛇勢﹐那識方圓變化奇。

按今堂邑縣東南有地名古戰場﹐乃昔日孫﹑龐交兵之處也。

卻說龐涓知孫臏在軍中﹐心中懼怕﹐與龐英﹑龐蔥商議﹐棄營而遁﹐連夜回魏國去了。田忌與孫臏探知空營﹐奏凱回齊。此周顯王十七年之事。

魏惠王以龐涓有取邯鄲之功﹐𨿽然桂陵喪敗﹐將功準罪。

齊威王遂寵任田忌﹑孫臏﹐專以兵權委之。騶忌恐其將來代己爲相﹐密與門客公孫閱商量﹐欲要奪田忌﹑孫臏之寵。恰好龐涓使人以千金行賂於騶忌之門﹐要得退去孫臏。

騶忌正中其懷﹐乃使公孫閱假作田忌家人﹐持十金﹐於五鼓叩卜者之門﹐曰「我奉田忌將軍之差﹐欲求占卦。」卦成﹐卜者問﹕「何用﹖」閱曰「我將軍﹐田氏之宗也﹐兵權在握﹐威震鄰國﹐今欲謀大事﹐煩爲斷其吉凶。」卜者大驚曰「此悖逆之事﹐吾不敢與聞﹗」公孫閱囑曰﹕」先生卽不肯斷﹐幸勿泄﹗「公孫閱方才出門﹐騶忌差人已至﹐將卜者拿住﹐說他替叛臣田忌占卦。卜者曰「𨿽有人來小店﹐實不曾占。」騶忌遂入朝﹐以田忌所占之語﹐告於威王﹐卽引卜者爲證﹐威王果疑﹐每日使人伺田忌之舉動。田忌聞其故﹐遂托病辭了兵政﹐以釋齊王之疑﹐孫臏亦謝去軍師之職。

明年﹐齊威王薨﹐子辟疆卽位﹐是爲宣王﹐宣王素知田忌之冤與孫臏之能﹐俱召復故位。

再說龐涓初時聞齊國退了田忌﹐孫臏不用﹐大喜曰「吾今日乃可橫行天下也﹗」是時韓昭侯滅鄭國而都之﹐趙相國公仲侈如韓稱賀﹐因請同起兵伐魏﹐約以滅魏之日﹐同分魏地﹐昭侯應允﹐回言﹕」偶值荒饉﹐俟來年當從兵進討。「龐涓訪知此信﹐言於惠王曰﹕」聞韓謀助趙攻魏﹐今乘其未合﹐宜先伐韓﹐以沮其謀。「惠王許之﹐使太子申爲上將軍﹐龐涓爲大將﹐起傾國之兵﹐向韓國進發。不知勝負如何﹖且看下回分解。

第八十九回

馬陵道萬弩射龐涓咸陽市五牛分商鞅

話說龐涓同太子申起兵伐韓﹐行過外黃﹐有布衣徐生請見太子。太子問曰「先生辱見寡人﹐有何見諭﹖「徐生曰﹕」太子此行﹐將以伐韓也﹐臣有百戰百勝之術於此﹐太子欲聞之否﹖」申曰「此寡人所樂聞也。「徐生曰﹕」太子自度富有過於魏﹐位有過於王者乎﹖「申曰﹕」無以過矣﹗」徐生曰「今太子自將而攻韓﹐幸而勝﹐富不過於魏﹐位不過於王也﹔萬一不勝﹐將若之何﹖夫無不勝之害﹐而有稱王之榮﹐此臣所謂百戰百勝者也。「申曰﹕」善哉﹗寡人請從先生之教﹐卽日班師。」徐生曰「太子𨿽善吾言﹐必不行也。夫一人烹鼎﹐眾人啜汁。今欲啜太子之汁者甚眾﹐太子卽欲還﹐其誰聽之﹗」徐生辭去。太子出令欲班師﹐龐涓曰「大王以三軍之寄﹐屬於太子﹐未見勝敗﹐而遽班師﹐與敗北何異﹖「諸將皆不欲空還﹐太子申不能自決﹐遂引兵前進﹐直造韓都。

韓昭侯遣人告急於齊﹐求其出兵相救。

齊宣王大集羣臣﹐問以﹕「救韓與不救﹐孰是孰非﹖」相國騶忌曰﹕」韓﹑魏相並﹐此鄰國之幸也﹐不如勿救。「田忌﹑田嬰皆曰「魏勝韓﹐則禍必及於齊﹐救之爲是。」孫臏獨嘿然無語。宣王曰﹕」軍師不發一言﹐豈救與不救﹐二策皆非乎﹖「孫臏對曰﹕」然也。夫魏國自恃其彊﹐前年伐趙﹐今年伐韓﹐其心亦豈須臾忘齊哉﹖若不救﹐是棄韓以肥魏﹐故言不救者非也﹔魏方伐韓﹐韓未敝而吾救之﹐是我代韓受兵﹐韓享其安﹐而我受其危﹐故言救者亦非也。「宣王曰「然則何如﹖」孫臏對曰「爲大王計﹐宜許韓必救﹐以安其心﹔韓知有齊救﹐必悉力以拒魏﹐魏亦必悉力以攻韓﹐吾俟魏之敝﹐徐引兵而往﹐攻敝魏以存危韓﹐用力少而見功多﹐豈不勝於前二策耶﹖」宣王鼓掌稱善﹐遂許韓使﹐言「齊救旦暮且至。」韓昭侯大喜﹐乃悉力拒魏﹐前後交鋒五六次﹐韓皆不勝﹐復遣使往齊﹐催趲救兵。

齊復用田忌爲大將﹐田嬰副之﹐孫子爲軍師﹐率車五百乘救韓。田忌又欲望韓進發﹐孫臏曰「不可﹐不可﹗吾向者救趙﹐未嘗至趙﹔今救韓﹐柰何往韓乎﹖」田忌曰「軍師之意﹐將欲如何﹖「孫臏曰﹕」夫解紛之術﹐在攻其所必救。今日之計﹐惟有直走魏都耳﹗」田忌從之﹐乃令三軍齊向魏邦進發。

龐涓連敗韓師﹐將逼新都﹐忽接本國警報﹐言「齊兵復寇魏境﹐望元帥作速班師。「龐涓大驚﹐卽時傳令去韓歸魏﹐韓兵亦不追趕。孫臏知龐涓將至﹐謂田忌曰﹕」三晉兵素悍勇而輕齊﹐齊號爲怯﹐善戰者因其勢而利導之。《兵法》云﹐『百里而趨利者蹶上將﹐五十里而趨利者軍半至。』吾軍遠入魏地﹐宜詐爲弱形以誘之﹗」田忌曰「誘之如何﹖「孫臏曰﹕」今日當作十萬竈﹐明後日以漸減去﹐彼見軍竈頓減﹐必謂吾兵怯戰﹐逃亡過半﹐將兼程逐利﹐其气必驕﹐其力必疲﹐吾因以計取之﹗」田忌從其計。

再說龐涓兵望西南而行﹐心念韓兵屢敗﹐正好徵進﹐卻被齊人侵擾﹐毀其成功﹐不勝之忿。及至魏境﹐知齊兵已前去了。遺下安營之迹﹐地甚寬廣﹐使人數其竈﹐足有十萬﹐驚曰「齊兵之眾如此﹐不可輕敵也。「明日又至前營﹐查其竈僅五萬有餘﹐又明日﹐竈僅三萬。涓以手加額曰﹕」此魏王之洪福矣。」太子申問曰「軍師未見敵形﹐何喜形於色﹖「涓答曰﹕」某固知齊人素怯﹐今入魏地才三日﹐士卒逃亡已過半了﹐尙敢操戈相角乎﹖「太子申曰﹕」齊人多詐﹐軍師須十分在意﹗」龐涓曰「田忌等今番自來送死﹐涓𨿽不才﹐願生擒忌等﹐以雪桂陵之恥﹗「當下傳令﹐選精銳二萬人﹐與太子申分爲二隊﹐倍日並行﹐步軍悉畱在後﹐使龐蔥率領徐進。

孫臏時刻使人探聽龐涓消息﹐回報﹕「魏兵已過沙鹿山﹐不分早夜﹐兼程而進。」孫臏屈指計程﹐日暮必至馬陵。

那馬陵道在兩山中間﹐溪谷深隘﹐堪以伏兵。

道傍樹木叢密﹐臏只揀絕大一株畱下﹐余樹盡皆砍倒﹐縱橫道上以塞其行﹐卻將那大樹向東樹身砍白﹐用黑煤大書六字云「龐涓死此樹下。「上面橫書四字云﹕」軍師孫示「﹐令部將袁達﹐獨孤陳各選弓弩手五千﹐左右埋伏﹐吩咐﹕」但看樹下火光起時﹐一齊發弩﹗「

再令田嬰引兵一萬﹐離馬陵三里埋伏﹐只待魏兵已過﹐便從後截殺。

分撥已定﹐自與田忌引兵遠遠屯紮﹐準備接應。

再說龐涓一路打聽齊兵過去不遠﹐恨不能一步趕著﹐只顧催趲﹐來到馬陵道時﹐恰好日落西山。其時十月下旬﹐又無月色﹐前軍回報﹕「有斷木塞路﹐難以進前。」龐涓叱曰「此齊兵畏吾躡其後﹐故設此計也﹗」正欲指麾軍士搬木開路﹐忽擡頭看見樹上砍白處﹐隱隱有字迹﹐但昏黑難辧﹐命小軍取火照之。眾軍士一齊點起火來﹐龐涓於火光之下﹐看得分明﹐大驚曰「吾中刖夫之計矣﹗」急教軍士﹕」速退﹗「說猶未絕﹐那袁達﹑獨孤陳兩支伏兵﹐望見火光﹐萬弩齊發﹐箭如驟雨﹐軍士大亂。龐涓身帶重傷﹐料不能脫﹐嘆曰「吾恨不殺此刖夫﹐遂成豎子之名。」卽引佩劍自刎其喉而絕。龐英亦中箭身亡﹐軍士射死者﹐不計其數。史官有詩云﹕

昔日僞書姦似鬼﹐今宵伏弩妙如神。

相交須是懷忠信﹐莫學龐涓自隕身﹗

昔龐涓下山時﹐鬼谷曾言「汝必以欺人之事﹐還被人欺。「龐涓用假書之事﹐欺孫臏而刖之﹐今日亦受孫臏之欺﹐墮其減竈之計。鬼谷又言﹕」遇馬而瘁。」果然死於馬陵﹐計龐涓仕魏至身死﹐剛十二年﹐應花開十二朵之兆﹐始見鬼谷之占﹐纖微必中﹐神妙不測。

時太子申在後隊﹐聞前軍有失﹐慌忙屯紮住不行﹐不提防田嬰一軍反從後面殺到﹐魏兵心膽俱裂﹐無人敢戰﹐各自四散逃生。太子申勢孤力寡﹐被田嬰生擒﹐縛置車中﹐田忌和孫臏統大軍接應﹐殺得魏軍屍橫徧野﹐輕重軍器盡歸於齊。田嬰將太子申獻功﹐袁達﹑獨孤陳將龐涓父子屍首獻功﹐孫臏手斬龐涓之頭﹐懸於車上。

齊軍大勝﹐奏凱而還。其夜太子申懼辱﹐亦自刎而死。孫臏嘆息不已。

大軍行至沙鹿山﹐正逢龐蔥步軍﹐孫臏使人挑龐涓之頭示之﹐步軍不戰而潰﹐龐蔥下車叩頭乞命﹐田忌欲並誅之﹐孫臏曰「爲惡者止龐涓一人﹐其子且無罪﹐況其侄乎﹖」乃將太子申及龐英二屍交付龐蔥﹐教他回報魏王﹕「速速上表朝貢﹐不然﹐齊兵再至﹐宗社不保。」龐蔥喏喏連聲而去。此周顯王二十八年事也。

田忌等班師回國﹐齊宣王大喜﹐設宴相勞﹐親爲田忌﹑田嬰﹑孫臏把盞﹐相國騶忌自思昔日私受魏賂﹐欲陷田忌之事﹐未免於心有愧﹐遂稱病篤﹐使人繳還相印。齊宣王遂拜田忌爲相國﹐田嬰爲將軍。

孫臏軍師如故﹐加封大邑﹐孫臏固辭不受﹐手錄其祖孫武《兵書》十三篇﹐獻於宣王曰「臣以廢人﹐過蒙擢用﹐今上報主恩﹐下酬私怨﹐於願足矣。臣之所學﹐盡在此書﹐畱臣亦無用﹐願得閒山一片﹐爲終老之計。「宣王畱之不得﹐乃封以石閭之山。孫臏住山歲餘﹐一夕忽不見﹐或言鬼谷先生度之出世矣﹐此是後話。武成王廟有《孫子贊》云﹕

孫子知兵﹐翻爲盜憎﹐刖足銜冤﹐坐籌運能。

救韓攻魏﹐雪恥揚靈﹐功成辭賞﹐遁迹藏名。

揆之祖武﹐何愧典型﹗

再說齊宣王將龐涓之首﹐懸示國門﹐以張國威﹐使人告捷於諸侯。諸侯無不聳懼﹐韓﹑趙二君尢感救兵之徳﹐親來朝賀。宣王欲與韓﹑趙合兵攻魏﹐魏惠王大恐﹐亦遣使通和﹐請朝於齊﹐齊宣王約會三晉之君﹐同會於博望城﹐韓﹑趙﹑魏無敢違者﹐三君同時朝見﹐天下榮之。

宣王遂自恃其彊﹐耽於酒色﹐築雪宮於城內﹐以備宴樂。辟郊外四十里爲苑囿﹐以備狩獵。又聽信文學遊說之士﹐於稷門立左右講室﹐聚遊客數千人﹐內如騶衍﹑田駢﹑接輿﹑環淵等七十六人﹐皆賜列第﹐爲上大夫﹐日事議論﹐不修實政。嬖臣王驩等用事﹐田忌屢諫不聽﹐鬱鬱而卒。

一日﹐宣王宴於雪宮﹐盛陳女樂﹐忽有一婦人﹐廣額深目﹐髙鼻結喉﹐駝背肥項﹐長指大足﹐發若秋艸﹐皮膚如漆﹐身穿破衣﹐自外而入﹐聲言「願見齊王。」武士止之曰﹕」醜婦何人﹐敢見大王﹖「醜婦曰「吾乃齊之無鹽人也﹐覆姓鍾離名春﹐年四十餘﹐擇嫁不得﹐聞大王遊宴離宮﹐特來求見﹐願入後宮﹐以備灑掃。」左右皆掩口而笑曰﹕」此天下彊顏之女也﹗「乃奏知宣王。

宣王召入﹐羣臣侍宴者﹐見其醜陋﹐亦皆含笑。

宣王問曰「我宮中妃侍已備﹐今婦人貌醜﹐不容於鄕裏﹐以布衣欲幹千乘之君﹐得無有奇能乎﹖」

鍾離春對曰「妾無奇能﹐特有隱語之術。」宣王曰﹕」汝試發隱術﹐爲孤度之﹐若言不中用﹐卽當斬首。「鍾離春乃揚目炫齒﹐舉手再四﹐拊膝而呼曰「殆哉﹐殆哉﹗」宣王不解其意﹐問於羣臣﹐羣臣莫能對。宣王曰﹕」春來前﹐爲寡人明言之。「春頓首曰「大王赦妾之死﹐妾乃敢言。」宣王曰﹕」赦爾無罪。「春曰「妾揚目者﹐代王視烽火之變﹔炫齒者﹐代王懲拒諫之口﹔舉手者﹐代王揮讒佞之臣﹔拊膝者﹐代王拆遊宴之臺。」宣王大怒曰﹕」寡人焉有四失﹖村婦妄言﹗「喝令斬之。

春曰「乞申明大王之四失﹐然後就刑。妾聞秦用商鞅﹐國以富彊﹐不日出兵函關﹐與齊爭勝﹐必首受其患。大王內無良將﹐邊備漸弛﹐此妾爲王揚目而視之。妾聞﹕」君有諍臣﹐不亡其國﹔父有諍子﹐不亡其家。『大王內耽女色﹐外荒國政﹐忠諫之士﹐拒而不納﹐妾所以炫齒爲王受諫也。且王驩等阿諛取容﹐蔽賢竊位﹔騶衍等迂談闊論﹐虛而無實。大王信用此輩﹐妾恐其有誤社稷﹐所以舉手爲王揮之。王築宮築囿﹐臺榭陂池﹐殫竭民力﹐虛耗國賦﹐所以拊膝爲王拆之。大王四失﹐危如累卵﹐而偸目前之安﹐不顧異日之患。妾冒死上言﹐倘蒙采聽﹐𨿽死何恨﹗」宣王嘆曰「使無鍾離氏之言﹐寡人不得聞其過也﹗「卽日罷宴﹐以車載春歸宮﹐立爲正後。春辭曰﹕」大王不納妾言﹐安用妾身﹖「於是宣王招賢下士﹐疏遠嬖佞﹐散遣稷下遊說之徒﹐以田嬰爲相國﹐以鄒人孟軻爲上賓﹐齊國大治。

卽以無鹽之邑封春家﹐號春爲無鹽君﹐此是後話。

話分兩頭﹐卻說秦相國衛鞅聞龐涓之死﹐言於孝公曰「秦﹑魏比鄰之國﹐秦之有魏﹐猶人有腹心之疾﹐非魏並秦﹐卽秦並魏﹐其勢不兩存明矣。魏今大破於齊﹐諸侯叛之﹐可乘此時伐魏﹐魏不能支﹐必然東徙﹐然後秦據河山之固﹐東向以制諸侯﹐此帝王之業也﹗」孝公以爲然﹐使衛鞅爲大將﹐公子少官副之﹐帥兵五萬伐魏。

師出咸陽﹐望東進發﹐警報已至西河﹐守臣朱倉告急文書一日三發﹐惠王大集羣臣﹐問禦秦之計﹐公子卬進曰「鞅昔日在魏時﹐與臣相善﹐臣嘗舉薦於大王﹐大王不聽﹐今日臣願領兵前往﹐先與講和﹐如若不許﹐然後固守城池﹐請救韓﹑趙。「羣臣皆贊其策﹐惠王卽拜公子卬爲大將﹐亦率兵五萬﹐來救西河﹐進屯吳城。

那吳城是吳起守西河時所築﹐以拒秦者﹐堅固可守。公子卬正欲修書﹐遣人往秦寨通問衛鞅﹐欲其罷兵﹐守城將士報道﹕「今有秦相國差人下書﹐見在城外。」公子卬命縋城而上﹐發書看之﹐書曰﹕

鞅始與公子相得甚歡﹐不異骨肉﹔今各事其主﹐爲兩國之將。何忍治兵﹐自相魚肉﹖鄙意欲與公子相約﹐各去兵車﹐釋甲冑﹐以衣冠之會﹐相見於玉泉山﹐樂飲而罷。免使兩國肝腦塗地﹐使千秋而下﹐稱吾兩人之交情﹐同於管﹑鮑﹐公子如肯俯從﹐幸示其期。

公子卬讀畢大喜曰「吾意正欲如此。「遂厚待使者﹐答以書曰﹕

相國不忘夙昔之好﹐舉齊桓故事﹐以衣裳易兵車﹐安秦﹑魏之民﹐明管﹑鮑之誼﹐此卬志也。三日之內﹐惟相國示期﹐敢不聽命﹖

衛鞅得了回書﹐喜曰「吾計成矣。」復使人入城訂定日期﹐言「秦兵前營已撤﹐打發先回﹐只等會過元帥﹐便拔寨都起。」復以旱藕﹑麝香遺之曰﹕」此二物秦地所產。旱藕益人﹐麝香辟邪﹐聊志舊情﹐永以爲好。「公子卬謂衛鞅愛己﹐益信其無他﹐答書謝之。

衛鞅假傳軍令﹐使前營盡撤﹐公子少官率領先行﹐卻暗暗吩咐﹐一路只說射獵充食﹐在狐岐山﹐白雀山等處﹐四散埋伏﹐期定是日午末未初﹐齊到玉泉山下﹐只聽山上放炮爲號﹐便一齊殺入﹐將來人盡數拿住﹐不許走漏一人。

至期﹐侵晨﹐衛鞅先使人報入城中﹐言「相國先往玉泉山伺候﹐隨行不滿三百人。」公子卬十分相信﹐亦以車酋車載酒食﹐並樂工一部﹐乘車赴會﹐人數與衛鞅相當﹐衛鞅在山下相迎。公子卬見人從旣少﹐且無軍器﹐坦然不疑﹐相見之間﹐各敍昔日交情﹐並及今日通和之意﹐魏國從人無不歡喜﹐兩邊俱有酒席。

公子卬是地主﹐先替衛鞅把盞﹐三獻三酬﹐奏樂三次﹐衛鞅使軍吏席上報時﹐卽命撤了魏國筵席﹐另用本國酒饌。兩个侍酒的﹐都是秦國有名的勇士﹐一个喚做烏獲﹐力舉千鈞﹔一个喚做任鄙﹐手格虎豹。

衛鞅才舉初杯相勸﹐以目視左右﹐便去山頂上放起一聲號炮﹐山下亦放炮相應﹐聲震陵谷﹐公子卬大驚曰「此炮何來﹖相國莫非見欺否﹖」衛鞅笑曰「暫欺一次﹐尙容告罪。」公子卬心慌﹐便欲奔逃﹐卻被烏獲緊緊幫住﹐轉動不得。任鄙指揮左右拿人﹐公子少官率領軍士拘獲車仗人等﹐眞个是滴水不漏。

衛鞅吩咐將公子卬上了囚車﹐先遞回秦國報捷﹐卻將所獲隨行人從﹐解其束縛﹐賜酒壓驚﹐仍用原來車仗﹐教他﹕「只說主帥赴會回來﹐賺開城門﹐另有重賞﹐如若不從﹐卽時斬首。「那一行從人都是小輩﹐誰不怕死﹐盡皆依允。卻教烏獲假作公子卬坐於車中﹐任鄙作護送使臣﹐單車隨後。

城上認得是自家人從﹐卽時開門﹐那兩員勇將一齊發作﹐將城門一拳一腳﹐打个粉碎﹐關闔不得﹐軍士上前者﹐都被打倒﹐背後衛鞅親率大軍﹐飛也似趕來﹐城中軍民亂竄﹐衛鞅縱軍士亂殺一陣﹐遂占了吳城。

朱倉聞知主帥被虜﹐度西河難守﹐棄城而遁﹐衛鞅長驅而入﹐直逼安邑。

惠王大懼﹐使大夫龍賈往秦軍行成﹐衛鞅曰「魏王不能用吾﹐吾故出仕秦國﹐蒙秦王尊爲卿相﹐食祿萬鍾﹐今以兵權交付﹐若不滅魏﹐有負重托。」龍賈曰﹕」吾聞﹐『良鳥戀舊林﹐良臣懷故主。』魏王𨿽不能用足下﹐然父母之邦﹐足下安得無情﹖「衛鞅沈思半晌﹐謂龍賈曰「若要我班師﹐除非將河西之地﹐盡割於秦方可。」龍賈只得應諾﹐回奏惠王﹐惠王從之﹐卽令龍賈奉河西地圖﹐獻於秦軍買和﹐衛鞅按圖受地﹐奏凱而歸﹐公子卬遂降於秦。

魏惠王以安邑地近於秦﹐難守﹐遂遷都大梁去訖﹐自此稱爲梁國。

秦孝公嘉衛鞅之功﹐封爲列侯﹐以前所取魏地商﹑於等十五邑﹐爲鞅食邑﹐號爲商君﹐後世稱爲商鞅爲此也。鞅謝恩歸第﹐謂家臣曰「吾以衛之支庶﹐挾策歸秦﹐爲秦更治﹐立致富彊﹐今又得魏地七百里﹐封邑十五城﹐大丈夫得志﹐可謂極矣。「賓客齊聲稱賀﹐內有一士厲聲而前曰﹕」『千人諾諾﹐不如一士諤諤。『爾等居商君門下﹐豈可進諂而陷主乎﹖」眾人視之﹐乃上客趙良也。

鞅曰「先生謂眾人之諂﹐試言吾之治秦﹐與五羖大夫孰賢﹖「良曰﹕」五羖大夫之相穆公也﹐三置晉君﹐並國二十一﹐使其主爲西戎伯主﹔及其自奉﹐暑不張蓋﹐勞不坐乘﹐死之日百姓悲哭﹐如喪考妣。今君相秦八載﹐法令𨿽行﹐刑戮太慘﹐民見威而不見徳﹐知利而不知義﹐太子恨君刑其師傅﹐怨入骨髓﹐民間父兄子弟久含怨心﹐一旦秦君晏駕﹐君之危若朝露﹐尙可貪商﹑於之富貴﹐而自誇大丈夫乎﹖君何不薦賢人以自代。辭祿去位﹐退耕於野﹐尙可望自全也﹗「商君默然不樂。

後五月﹐秦孝公得疾而薨﹐羣臣奉太子駟卽位﹐是爲惠文公。

商鞅自負先朝舊臣﹐出入傲慢﹐公子虔初被商鞅劓鼻﹐積恨未報﹐至是與公孫賈同奏於惠文公曰「臣聞﹕」大臣太重者國危﹐左右太重者身危。』商鞅立法治秦﹐秦邦𨿽治﹐然婦人童稚皆言商君之法﹐莫言秦國之法﹐今又封邑十五﹐位尊權重﹐後必謀叛。」惠文公曰「吾恨此賊久矣。但以先王之臣﹐反形未彰﹐故姑容旦夕。「乃遣使者收商鞅相印﹐退歸商﹑於﹐鞅辭朝﹐具駕出城﹐儀仗隊伍﹐猶比諸侯﹐百官餞送﹐朝署爲空。

公子虔﹑公孫賈密告惠文公﹐言「商君不知悔咎﹐僭擬王者儀制﹐如歸商﹑於﹐必然謀叛。」甘龍﹑杜摯證成其事。

惠文公大怒﹐卽令公孫賈引武士三千追趕商鞅﹐梟首回報。

公孫賈領命出朝﹐當時百姓連街倒巷﹐皆怨商君﹐一聞公孫賈引兵追趕﹐攘臂相從者﹐何止數千餘人。商鞅車駕出城﹐已百餘里﹐忽聞後面喊聲大振﹐使人探聽﹐回報﹕「朝廷發兵追趕。「商鞅大驚﹐知是新王見責﹐恐不免禍﹐急卸衣冠下車﹐扮作卒隸逃亡。

走至函關﹐天色將昏﹐往旅店投宿﹐店主索照身之帖﹐鞅辭無有﹐店主曰「商君之法﹐不許收畱無帖之人﹐犯者並斬﹐吾不敢畱。」商鞅嘆曰﹕」吾設此法﹐乃自害其身也。「乃冒夜前行﹐混出關門﹐徑奔魏國。

魏惠王恨商鞅誘虜公子卬﹐割其河西之地﹐於是欲囚商鞅以獻秦﹐鞅復逃回商﹑於﹐謀起兵攻秦﹐被公孫賈追至縛歸﹐惠文公曆數其罪﹐吩咐將鞅押出市曹﹐五牛分屍。百姓爭啖其肉﹐須臾而盡﹐於是盡滅其族。

可憐商鞅變立新法﹐使秦國富彊﹐今日受車裂之禍﹐豈非過刻之報乎﹖此周顯王三十一年事也。

有詩云﹕

商於封邑未經年﹐五路分屍亦可憐。

慘刻從來凶報至﹐勸君熟讀《省刑》篇。

自商鞅之死﹐百姓歌舞於道﹐如釋重負﹔六國聞之﹐亦皆相慶。

甘龍﹑杜摯先被革職﹐今皆復官﹐拜公孫衍爲相國﹐衍勸惠文公西並巴蜀﹐稱王以號召天下﹐要列國悉如魏國割地爲贄﹐如有違者﹐卽發兵伐之。惠文公遂稱王﹐遣使者徧告列國﹐都要割地爲賀﹐諸侯俱猶豫未決﹐惟楚威王熊商﹐任用昭陽﹐新敗越兵﹐殺越王無疆﹐盡有越地﹐地廣兵彊﹐與秦爲敵﹐秦使至楚﹐被楚王叱吒而去。於是洛陽蘇秦挾「兼並」之策以說秦王。不知蘇秦如何說秦﹖且看下回分解。

第九十回

蘇秦合縱相六國張儀被激往秦邦

話說蘇秦﹑張儀辭鬼谷下山﹐張儀自往魏國去了﹐蘇秦回至洛陽家中。老母在堂﹐一兄二弟﹐兄已先亡﹐惟寡嫂在﹐二弟乃蘇代﹑蘇厲也。一別數年﹐今日重會﹐舉家歡喜﹐自不必說。

過了數日﹐蘇秦欲出遊列國﹐乃請於父母﹐變賣家財﹐爲資身之費。母﹑嫂及妻俱力阻之﹐曰「季子不治耕獲﹐力工商﹐求什一之利﹐乃思以口舌博富貴﹐棄見成之業﹐圖未獲之利﹐他日生計無聊﹐豈可悔乎﹖」蘇代﹑蘇厲亦曰「兄如善於遊說之術﹐何不就說周王﹐在本鄕亦可成名﹐何必遠出﹖」

蘇秦被一家阻擋﹐乃求見周顯王﹐說以自彊之術﹐顯王畱之館捨。左右皆素知蘇秦出於農賈之家﹐疑其言空疏無用﹐不肯在顯王前保舉。蘇秦在館捨羈畱歲餘﹐不能討个進身﹐於是發憤回家﹐盡破其產﹐得黃金百鎰﹐制黑貂裘爲衣﹐治車馬僕從﹐遨遊列國﹐訪求山川地形﹐人民風土﹐盡得天下利害之詳﹐如此數年﹐未有所遇。

聞衛鞅封商君﹐甚得秦孝公之心﹐乃西至咸陽。而孝公已薨﹐商君亦死﹐乃求見惠文王。惠文王宣秦至殿﹐問曰「先生不遠千里而來敝邑﹐有何教誨﹖」

蘇秦奏曰「臣聞大王求諸侯割地﹐意者欲安坐而並天下乎﹖」

惠文王曰「然。」

秦曰「大王東有關﹑河﹐西有漢中﹐南有巴蜀﹐北有胡貉﹐此四塞之國也﹐沃野千里﹐奮擊百萬﹐以大王之賢﹐士民之眾﹐臣請獻謀效力﹐並諸侯﹐吞周室﹐稱帝而一天下﹐易如反掌﹐豈有安坐而能成事者乎﹖」

惠文王初殺商鞅﹐心惡遊說之士﹐乃辭曰「孤聞『毛羽不成﹐不能髙飛』﹐先生所言﹐孤有志未逮﹐更俟數年﹐兵力稍足﹐然後議之。」蘇秦乃退﹐復將古三王五霸攻戰而得天下之術﹐匯成一書﹐凡十餘萬言﹐次日獻上秦王﹐秦王𨿽然畱覽﹐絕無用蘇秦之意。

再謁秦相公孫衍﹐衍忌其才﹐不爲引進。

蘇秦畱秦復歲餘﹐黃金百鎰﹐俱已用盡﹐黑貂之裘亦敝壞﹐計無所出﹐乃貨其車馬僕從以爲路資﹐擔囊徒步而歸。父母見其狼狽﹐辱罵之﹔妻方織布﹐見秦來﹐不肯下機相見﹔秦餓甚﹐向嫂求一飯﹐嫂辭以無柴﹐不肯爲炊。有詩爲證﹕

富貴途人成骨肉﹐貧窮骨肉亦途人。

試看季子貂裘敝﹐舉目𨿽親盡不親。

秦不覺墮淚﹐嘆曰「一身貧賤﹐妻不以我爲夫﹐嫂不以我爲叔﹐母不以我爲子﹐皆我之罪也﹗」於是簡書篋中﹐得太公《陰符》一篇﹐忽悟曰﹕」鬼谷先生曾言「若遊說失意﹐只須熟玩此書﹐自有進益。『」乃閉戶探討﹐務窮其趣﹐晝夜不息﹐夜倦欲睡﹐則引錐自刺其股﹐血流徧足。

旣於《陰符》有悟﹐然後將列國形勢細細揣摩﹐如此一年﹐天下大勢﹐如在掌中。乃自慰曰「秦有學如此﹐以說人主﹐豈不能出其金玉錦繡﹐取卿相之位者乎﹖」

遂謂其弟代﹑厲曰「吾學已成﹐取富貴如寄。弟可助吾行資﹐出說列國﹐倘有出身之日﹐必當相引。「復以《陰符》爲弟講解﹐代與厲亦有省悟﹐乃各出黃金﹐以資其行。秦辭父母妻嫂﹐欲再往秦國﹐思想﹕」當今七國之中﹐惟秦最彊﹐可以輔成帝業﹐可柰秦王不肯收用﹐吾今再去﹐倘復如前﹐何面復歸故里﹖「乃思一擯秦之策﹐必使列國同心協力﹐以孤秦勢﹐方可自立﹐於是東投趙國。

時趙肅侯在位﹐其弟公子成爲相國﹐號奉陽君﹐蘇秦先說奉陽君﹐奉陽君不喜。

秦乃去趙﹐北遊於燕﹐求見燕文公﹐左右莫爲通達。居歲餘﹐資用已罄﹐饑餓於旅邸﹐旅邸之人哀之﹐貸以百錢﹐秦賴以濟﹐適值燕文公出遊﹐秦伏謁道左。文公問其姓名﹐知是蘇秦﹐喜曰「聞先生昔年以十萬言獻秦王﹐寡人心慕之﹐恨未得能讀先生之書﹐今先生幸惠教寡人﹐燕之幸也。」遂回車入朝﹐召秦入見﹐鞠躬請教。

蘇秦奏曰「大王列在戰國﹐地方二千里﹐兵甲數十萬﹐車六百乘﹐騎六千匹。然比於中原﹐曾未及半﹐乃耳不聞金戈鐵馬之聲﹐目不睹覆車斬將之危﹐安居無事﹐大王亦知其故乎﹖」

燕文公曰「寡人不知也。「秦又曰﹕」燕所以不被兵者﹐以趙爲之蔽耳。大王不知結好於近趙﹐而反欲割地以媚遠秦﹐不愚甚耶﹖「

燕文公曰「然則如何﹖」

秦對曰「依臣愚見﹐不若與趙從親﹐因而結連列國﹐天下爲一﹐相與協力禦秦﹐此百世之安也。」燕文公曰﹕」先生合縱以安燕國﹐寡人所願﹐但恐諸侯不肯爲縱耳。「秦又曰「臣𨿽不才﹐願面見趙侯﹐與定縱約。」燕文公大喜﹐資以金帛路費﹐髙車駟馬﹐使壯士送秦至趙。

適奉陽君趙成已卒﹐趙肅侯聞燕國送客來至﹐遂降階而迎曰「上客遠辱﹐何以教我﹖」

蘇秦奏曰「秦聞天下布衣賢士﹐莫不髙賢君之行義﹐皆願陳忠於君前﹐柰奉陽君妒才嫉能﹐是以遊士裹足而不進﹐捲口而不言﹐今奉陽君捐館捨﹐臣故敢獻其愚忠。臣聞『保國莫如安民﹐安民莫如擇交。』當今山東之國﹐惟趙爲彊﹐趙地方二千餘里﹐帶甲數十萬﹐車千乘﹐騎萬匹﹐粟支數年。秦之所最忌害者﹐莫如趙。然而不敢舉兵伐趙者﹐畏韓﹑魏之襲其後也﹐故爲趙南蔽者﹐韓﹑魏也。韓﹐魏無名山大川之險﹐一旦秦兵大出﹐蠶食二國﹐二國降﹐則禍次於趙矣。臣嘗考地圖﹐列國之地﹐過秦萬里﹔諸侯之兵﹐多秦十倍。設使六國合一﹐並力西向﹐何難破秦﹖今爲秦謀者﹐以秦恐嚇諸侯﹐必須割地求和。夫無故而割地﹐是自破也。破人與破於人﹐二者孰愈﹖依臣愚見﹐莫如約列國君臣會於洹水﹐交盟定誓﹐結爲兄弟﹐聯爲唇齒﹐秦攻一國﹐則五國共救之﹐如有敗盟背誓者﹐諸侯共伐之。秦𨿽彊暴﹐豈敢以孤國與天下之眾爭勝負哉﹗「趙肅侯曰﹕」寡人年少﹐立國日淺﹐未聞至計。今上客欲糾諸侯以拒秦﹐寡人敢不敬從﹖」乃佩以相印﹐賜以大第﹐又以飾車百乘﹐黃金千鎰﹐白璧百雙﹐錦繡千匹﹐使爲「縱約長」。

蘇秦乃使人以百金往燕﹐償旅邸人之百錢。

正欲擇日起行﹐歷說韓﹑魏諸國﹐忽趙肅侯召蘇秦入朝﹐有急事商議﹐蘇秦慌忙來見肅侯。肅侯曰「適邊吏來報﹕」秦相國公孫衍出師攻魏﹐擒其大將龍賈﹐斬首四萬五千﹐魏王割河北十城以求和﹐衍又欲移兵攻趙。『將若之何﹖「蘇秦聞言﹐暗暗喫驚﹕「秦兵若到趙﹐趙君必然亦效魏求和﹐』合縱『之計不成矣﹗」正是人急計生﹐且答應過去﹐另作區處。乃故作安閒之態﹐拱手對曰「臣度秦兵疲敝﹐未能卽至趙國﹐萬一來到﹐臣自有計退之。」肅侯曰﹕」先生且暫畱敝邑﹐待秦兵果然不到﹐方可遠離寡人耳。「這句話﹐正中蘇秦之意﹐應諾而退。

蘇秦回至府第﹐喚門下心腹﹐喚做畢成﹐至於密室﹐吩咐曰「吾有同學故人﹐名曰張儀﹐字餘子﹐乃大梁人氏﹐我今予汝千金﹐汝可扮作商賈﹐變姓名爲賈舍人﹐前往魏邦﹐尋訪張儀﹐倘相見時﹐須如此如此﹐若到趙之日﹐又須如此如此﹐汝可小心在意。」賈舍人領命﹐連夜望大梁而行。

話分兩頭﹐卻說張儀自離鬼谷歸魏﹐家貧求事魏惠王不得﹐後見魏兵屢敗﹐乃挈其妻去魏遊楚﹐楚相國昭陽畱之爲門下客。昭陽將兵伐魏﹐大敗魏師﹐取襄陵等七城﹐楚威王嘉其功﹐以「和氏之璧」賜之。

何謂「和氏之璧」﹖當初楚厲王之末年﹐有楚人卞和得玉璞於荊山﹐獻於厲王。王使玉工相之﹐曰「石也﹗「厲王大怒﹐以卞和欺君﹐刖其左足。及楚武王卽位﹐和復獻其璞﹐玉工又以爲石﹐武王怒﹐刖其右足﹐及楚文王卽位﹐卞和又欲往獻﹐柰雙足俱刖﹐不能行動﹐乃抱璞於懷﹐痛哭於荊山之下﹐三日三夜﹐泣盡繼之以血。有曉得卞和的﹐問曰﹕」汝再獻再刖﹐可以止矣﹐尙希賞乎﹐又何哭爲﹖」和曰「吾非爲求賞也﹐所恨者﹐本良玉而謂之石﹐本貞士而謂之欺﹐是非顚倒﹐不得自明﹐是以悲耳﹗「楚文王聞卞和之泣﹐乃取其璞﹐使玉人剖之﹐果得無瑕美玉﹐因制爲璧﹐名曰﹕」和氏之璧「。今襄陽府南漳縣荊山之顚有池﹐池旁有石室﹐謂之抱玉巖﹐卽卞和所居﹐泣玉處也。楚王憐其誠﹐以大夫之祿給卞和﹐終其身。

此璧乃無價之寶﹐只爲昭陽滅越敗魏﹐功勞最大﹐故以重寶賜之。昭陽隨身攜帶﹐未嘗少離。

一日﹐昭陽出遊於赤山﹐四方賓客從行者百人﹐那赤山下有深潭﹐相傳姜太公曾釣於此﹐潭邊建有髙樓﹐眾人在樓上飲酒作樂﹐已及半酣﹐賓客慕「和璧」之美﹐請於昭陽﹐求借觀之。昭陽命守藏豎於車箱中取出寶櫝至前﹐親自啟鑰﹐解開三重錦袱﹐玉光爍爍﹐照人顏面﹐賓客次第傳觀﹐無不極口稱贊。正賞玩間﹐左右言「潭中有大魚躍起。」昭陽起身憑欄而觀﹐眾賓客一齊出看﹐那大魚又躍起來﹐足有丈餘﹐羣魚從之跳躍﹐俄焉云興東北﹐大雨將至。昭陽吩咐﹕「收拾轉程。」守藏豎欲收」和璧「置櫝﹐已不知傳遞誰手﹐竟不見了。亂了一回﹐昭陽回府﹐教門下客捱查盜璧之人﹐門下客曰﹕」張儀赤貧﹐素無行﹐要盜璧除非此人。「昭陽亦心疑之﹐使人執張儀笞掠之﹐要他招承﹐張儀實不曾盜﹐如何肯服﹐笞至數百﹐徧體俱傷﹐奄奄一息﹐昭陽見張儀垂死﹐只得釋放﹐旁有可憐張儀的﹐扶儀歸家。

其妻見張儀困頓模樣﹐垂淚而言曰「子今日受辱﹐皆由讀書遊說所致﹐若安居務農﹐寧有此禍耶﹖」儀張口向妻使視之﹐問曰﹕」吾舌尙在乎。「妻笑曰「尙在。」儀曰﹕」舌在﹐便是本錢﹐不愁終困也。「於是將息半愈﹐復還魏國。賈舍人至魏之時﹐張儀已回魏半年矣。

聞蘇秦說趙得意﹐正欲往訪﹐偶然出門﹐恰遇賈舍人休車於門外﹐相問間﹐知從趙來﹐遂問﹕「蘇秦爲趙相國﹐信果眞否﹖」賈舍人曰﹕」先生何人﹐得無與吾相國有舊耶﹐何爲問之﹖「儀告以同學兄弟之情﹐賈舍人曰「若是﹐何不往遊﹐相國必當薦揚﹐吾賈事已畢﹐正欲還趙﹐若不棄嫌微賤﹐願與先生同載。」張儀欣然從之。

旣至趙郊﹐賈舍人曰「寒家在郊外﹐有事只得暫別﹐城內各門俱有旅店﹐安歇遠客﹐容卑人過幾日相訪。「張儀辭賈舍人下車﹐進城安歇。次日﹐修刺求謁蘇秦﹐秦預誡門下人不許爲通﹐候至第五日﹐方得投進名刺﹐秦辭以事冗﹐攺日請會。儀復候數日﹐終不得見﹐怒欲去﹐地方店主人拘畱之﹐曰﹕」子已投刺相府﹐未見發落﹐萬一相國來召﹐何以應之﹖𨿽一年半載﹐亦不敢放去也。」張儀悶甚﹐訪賈舍人何在﹐人亦無知者﹐又過數日﹐復書刺往辭相府﹐蘇秦傳命﹕「來日相見。」儀向店主人假借衣履停當﹐次日侵晨往候﹐蘇秦預先排下威儀﹐闔其中門﹐命客從耳門而入。張儀欲登階﹐左右止之曰「相國公謁未畢﹐客宜少待。「儀乃立於廡下﹐睨視堂前官屬拜見者甚眾﹐已而稟事者又有多人。

良久﹐日將昃﹐聞堂上呼曰「客今何在﹖」左右曰﹕」相君召客。「儀整衣升階﹐只望蘇秦降坐相迎﹐誰知秦安坐不動。

儀忍气進揖﹐秦起立﹐微舉手答之﹐曰「餘子別來無恙﹖」儀怒气勃勃﹐竟不答言。

左右稟進午餐﹐秦復曰「公事匆冗﹐煩餘子久待﹐恐饑餒﹐且艸率一飯﹐飯後有言。「命左右設坐於堂下﹐秦自飯於堂上﹐珍饈滿案﹐儀前不過一肉一菜﹐粗糲之餐而已。

張儀本待不喫﹐柰腹中饑甚﹐況店主人飯錢先已欠下許多﹐只指望今日見了蘇秦﹐便不肯薦用﹐也有些金資賫發﹐不想如此光景。正是﹕「在他矮檐下﹐誰敢不低頭﹖」出於無柰﹐只得含羞舉箸﹐遙望見蘇秦杯盤狼藉﹐以其餘肴分賞左右﹐比張儀所食﹐還盛許多。儀心中且羞且怒﹐食畢﹐秦復傳言﹕」請客上堂。「張儀舉目觀看﹐秦仍舊髙坐不起。

張儀忍气不過﹐走上幾步﹐大罵﹕「季子﹐我道你不忘故舊﹐遠來相投﹐何意辱我至此﹐同學之情何在﹖」蘇秦徐徐答曰「以餘子之才﹐只道先我而際遇了﹐不期窮困如此﹐吾豈不能薦於趙侯﹐使子富貴﹖但恐子志衰才退﹐不能有爲﹐貽累於薦舉之人。」張儀曰﹕」大丈夫自能取富貴﹐豈賴汝薦乎﹖「

秦曰「你旣能自取富貴﹐何必來謁﹖念同學情分﹐助汝黃金一笏﹐請自方便。「命左右以金授儀。儀一時性起﹐將金擲於地下﹐憤憤而出﹐蘇秦亦不挽畱。

儀回至旅店﹐只見自己鋪蓋﹐俱已移出在外。儀問其故﹐店主人曰「今日足下得見相君﹐必然贈館授餐﹐故移出耳﹗」張儀搖頭﹐口中只說。」可恨﹐可恨﹗「一頭脫下衣履﹐交還店主人﹐店主人曰「莫非不是同學﹐足下有些妄扳麼﹖」

張儀扯住主人﹐將往日交情及今日相待光景﹐備細述了一徧。

店主人曰「相君𨿽然倨傲﹐但位尊權重﹐禮之當然﹐送足下黃金一笏﹐亦是美情﹐足下收了此金﹐也可打發飯錢﹐剩些作歸途之費﹐何必辭之﹖」張儀曰﹕」我一時使性﹐擲之於地﹐如今手無一錢﹐如之柰何﹖「正說話間﹐只見前番那賈舍人走入店門﹐與張儀相見﹐道﹕「連日少候﹐得罪。不知先生曾見過蘇相國否﹖」張儀將怒气重復弔起﹐將手往店案上一拍﹐罵道﹕」這無情無義的賊﹐再莫提他﹗「賈舍人曰「先生出言太重﹐何故如此發怒﹖」店主人遂將相見之事﹐代張儀敍述一徧。」今欠帳無還﹐又不能作歸計﹐好不愁悶﹗「賈舍人曰「當初原是小人攛掇先生來的﹐今日遇而不遇﹐卻是小人帶累了先生﹐小人情願代先生償了欠帳﹐備下車馬﹐送先生回魏﹐先生意下何如﹖」張儀曰﹕」我亦無顏歸魏了﹐欲往秦邦一遊﹐恨無資斧。「賈舍人曰「先生欲遊秦﹐莫非秦邦還有同學兄弟麼﹖」

張儀曰「非也﹐當今七國中﹐惟秦最彊﹐秦之力可以困趙﹐我往秦幸得用事﹐可報蘇秦之仇耳﹗」賈舍人曰﹕」先生若往他國﹐小人不敢奉承﹐若欲往秦﹐小人正欲往彼探親﹐依舊與小人同載﹐彼此得伴﹐豈不美哉﹖「張儀大喜曰「世間有此髙義﹐足令蘇秦愧死﹗」遂與賈舍人爲八拜之交﹐賈舍人替張儀算還店錢﹐見有車馬在門﹐二人同載﹐望西秦一路而行﹐路間爲張儀制衣裝﹑買僕從﹐凡儀所須不惜財費﹐及至秦國﹐復大出金帛﹐賂秦惠文王左右﹐爲張儀延譽。

時惠文王方悔失蘇秦﹐聞左右之薦﹐卽時召見﹐拜爲客卿﹐與之謀諸侯之事。

賈舍人乃辭去﹐張儀垂淚曰「始吾困阨至甚﹐賴子之力﹐得顯用秦國﹐方圖報徳﹐何遽言去耶﹖」賈舍人笑曰「臣非能知君﹐知君者﹐乃蘇相國也。「張儀愕然良久﹐問曰﹕」子以資斧給我﹐何言蘇相國耶﹖「

賈舍人曰「相國方倡『合縱』之約﹐慮秦伐趙敗其事﹐思可以得秦之柄者﹐非君不可﹐故先遣臣僞爲賈人﹐招君至趙﹐又恐君安於小就﹐故意怠慢﹐激怒君﹐君果萌遊秦之意﹐相君乃大出金資付臣﹐吩咐恣君所用﹐必得秦柄而後已。今君已用於秦﹐臣請歸報相君。」

張儀嘆曰「嗟乎﹗吾在季子術中﹐而吾不覺﹐吾不及季子遠矣。煩君多謝季子﹐當季子之身﹐不敢言『伐趙』二字﹐以此報季子玉成之徳也。「賈舍人回報蘇秦﹐秦乃奏趙肅侯曰﹕」秦兵果不出矣﹗「於是拜辭往韓。

見韓宣惠公曰「韓地方九百餘里﹐帶甲數十萬﹐然天下之彊弓勁弩皆從韓出﹐今大王事秦﹐秦必求割地爲贄﹐明年將復求之。夫韓地有限﹐而秦欲無窮﹐再三割則韓地盡矣。俗諺云﹕」寧爲雞口﹐勿爲牛後。『以大王之賢﹐挾彊韓之兵﹐而有』牛後『之名﹐臣竊羞之。「

宣惠公蹴然曰「願以國聽於先生﹐如趙王約。」亦贈蘇秦黃金百鎰。

蘇秦乃過魏﹐說魏惠王曰「魏地方千里﹐然而人民之眾﹐車馬之多﹐無如魏者﹐於以抗秦有餘也。今乃聽羣臣之言﹐欲割地而臣事秦﹐倘秦求無已﹐將若之何﹖大王誠能聽臣﹐六國縱親﹐並力制秦﹐可使永無秦患﹐臣今奉趙王之命﹐來此約縱。「魏惠王曰﹕」寡人愚不肖﹐自取敗辱﹐今先生以長策下教寡人﹐敢不從命﹗「亦贈金帛一車。

蘇秦復造齊國﹐說齊宣王曰「臣聞臨淄之塗﹐車轂擊﹐人肩摩﹐富盛天下莫比。乃西面而謀事秦﹐寧不恥乎﹖且齊地去秦甚遠﹐秦兵必不能及齊﹐事秦何爲﹖臣願大王從趙約﹐六國和親﹐互相救援。」齊宣王曰﹕」謹受教。「

蘇秦乃驅車西南說楚威王曰「楚地五千餘里﹐天下莫彊﹐秦之所患莫如楚。楚彊則秦弱﹐秦彊則楚弱。今列國之士﹐非縱則衡。夫『合縱』則諸侯將割地以事楚﹐『連衡』則楚將割地以事秦﹐此二策者﹐相去遠矣﹗」

楚威王曰「先生之言﹐楚之福也。「

秦乃北行回報趙肅侯﹐行過洛陽﹐諸侯各發使送之﹐儀仗旌旄﹐前遮後擁﹐車騎輜重連接二十里不絕﹐威儀比於王者。一路官員﹐望塵下拜。周顯王聞蘇秦將至﹐預使人掃除道路﹐設供帳於郊外以迎之。

秦之老母﹐扶杖旁觀﹐嘖嘖驚嘆﹔二弟及妻嫂側目不敢仰視﹐俯伏郊迎。蘇秦在車中謂其嫂曰「嫂向不爲我炊﹐今又何恭之過也﹖」嫂曰﹕」見季子位髙而金多﹐不容不敬畏耳﹗「蘇秦喟然嘆曰﹕」世情看冷暖﹐人面逐髙低。吾今日乃知富貴之不可少也﹗「於是以車載其親屬﹐同歸故里﹐起建大宅﹐聚族而居。散千金以贍宗黨。今河南府城內有蘇秦宅遺址﹐相傳有人掘之﹐得金百錠﹐蓋當時所埋也。秦弟代﹑厲羨其兄之貴盛﹐亦習《陰符》﹐學遊說之術。

蘇秦住家數日﹐乃發車往趙﹐趙肅侯封爲武安君﹐遣使約齊﹑楚﹑魏﹑韓﹑燕五國之君﹐俱到洹水相會﹐蘇秦同趙肅侯預至洹水﹐築壇布位﹐以待諸侯。

燕文公先到﹐次韓宣惠公到﹐不數日﹐魏惠王﹑齊宣王﹑楚威王陸續俱到。蘇秦先與各國大夫相見﹐私議坐次。論來楚﹑燕是个老國﹐齊﹑韓﹑趙﹑魏都是更姓新國﹐但此時戰爭之際﹐以國之大小爲敍﹐楚最大﹐齊次之﹐魏次之﹐次趙﹐次燕﹐次韓。內中楚﹑齊﹑魏已稱王﹐趙﹑燕﹑韓尙稱侯﹐爵位相懸相敍不便。於是蘇秦建議﹐六國一槪稱王﹐趙王爲約主﹐居主位﹐楚王等以次居客位。

先與各國會議停當﹐至期﹐各登盟壇﹐照位排立。

蘇秦歷階而上﹐啟告六王曰「諸君山東大國﹐位皆王爵﹐地廣兵多﹐足以自雄。秦乃牧馬賤夫﹐據咸陽之險﹐蠶食列國﹐諸君能以北面之禮事秦乎﹖」

諸侯皆曰「不願事秦﹐願奉先生明教﹗」

蘇秦曰「『合縱擯秦』之策﹐向者已悉陳於諸君之前矣﹐今日但當刑牲歃血﹐誓於神明﹐結爲兄弟﹐務期患難相卹﹗」

六王皆拱手曰「謹受教。」

秦遂捧盤﹐請六王以次歃血﹐拜告天地及六國祖宗﹕「一國背盟﹐五國共擊﹗」寫下誓書六通﹐六國各收一通﹐然後就宴。

趙王曰「蘇秦以大策奠安六國﹐宜封髙爵﹐俾其往來六國﹐堅此縱約。」

五王皆曰「趙王之言是也﹗」於是六王合封蘇秦爲「縱約長」﹐兼佩六國相印﹐金牌寶劍﹐總轄六國臣民﹐又各賜黃金百鎰﹐良馬十乘。

蘇秦謝恩﹐六王各散歸國﹐蘇秦隨趙肅侯歸趙。

此乃周顯王三十六年事也。史官有詩云﹕

相要洹水誓明神﹐唇齒相依骨肉親。

假使合縱終不解﹐何難協力滅孤秦﹖

是年﹐魏惠王﹑燕文王俱薨﹐魏襄王﹑燕易王嗣立。不知後事如何﹖且看下回分解。

第九十一回

學讓國燕噲召兵僞獻地張儀欺楚

話說蘇秦旣「合縱」六國﹐遂將縱約寫一通﹐投於秦關﹐關吏送與秦惠文王觀之。惠文王大驚﹐謂相國公孫衍曰「若六國爲一﹐寡人之進取無望矣﹐必須畫一計散其縱約﹐方可圖大事。「公孫衍曰﹕」首縱約者﹐趙也﹐大王興師伐趙﹐視其先救趙者﹐卽移兵伐之﹐如是﹐則諸侯懼而縱約可散矣。」時張儀在座﹐意不欲伐趙﹐以負蘇秦之徳﹐乃進曰「六國新合﹐其勢未可猝離也﹐秦如伐趙﹐則韓軍宜陽﹐楚軍武關﹐魏軍河外﹐齊涉淸河﹐燕悉銳師以助戰﹐秦師拒斗不暇﹐何暇他移哉﹖夫近秦之國無如魏﹐而燕在北最遠﹐大王誠遣使以重賂求成於魏﹐以疑各國之心﹐而與燕太子結婚﹐如此﹐則縱約自解矣。「惠文王稱善﹐乃許魏還襄陵等七城以講和。魏亦使人報秦之聘﹐復以女許配秦太子。

趙王聞之﹐召蘇秦責之曰「子倡爲縱約﹐六國和親﹐相與擯秦﹐今未逾年﹐而魏﹑燕二國皆與秦通﹐縱約之不足恃明矣﹐倘秦兵猝然加趙﹐尙可望二國之救乎﹖」

蘇秦惶恐謝曰「臣請爲大王出使燕國﹐必有以報魏也。」秦乃去趙適燕﹐燕易王以爲相國﹐時易王新卽位﹐齊宣王乘喪伐之﹐取十城﹐易王謂蘇秦曰﹕」始先君以國聽子﹐六國和親﹐今先君之骨未寒﹐而齊兵壓境﹐取我十城﹐如洹水之誓何﹖「蘇秦曰「臣請爲大王使齊﹐奉十城以還燕。」燕易王許之﹐蘇秦見齊宣王曰﹕」燕王者﹐大王之同盟﹐而秦王之愛婿也﹐大王利其十城﹐不惟燕怨齊﹐秦亦怨齊矣﹐得十城而結二怨﹐非計也﹐大王聽臣計﹐不如歸燕之十城﹐以結燕﹑秦之歡﹐齊得燕﹑秦﹐於以號召天下不難矣。「宣王大悅﹐乃以十城還燕。

易王之母文夫人﹐素慕蘇秦之才﹐使左右召秦入宮﹐因與私通。易王知之而不言。

秦懼﹐乃結好於燕相國子之﹐與聯兒女之姻﹐又使其弟蘇代﹑蘇厲與子之結爲兄弟﹐欲以自固。

燕夫人屢召蘇秦﹐秦益懼﹐不敢往﹐乃說易王曰「燕﹑齊之勢終當相並﹐臣願爲大王行反間於齊。」易王曰﹕」反間如何﹖「秦對曰「臣僞爲得罪於燕﹐而出奔齊國﹐齊王必重用臣﹐臣因敗齊之政﹐以爲燕地。」易王許之﹐乃收秦相印。秦遂奔齊。

齊宣王重其名﹐以爲客卿﹐秦因說宣王以田獵鐘鼓之樂。宣王好貨﹐因使厚其賦斂﹔宣王好色﹐因使妙選宮女。欲俟齊亂﹐而使燕乘之。宣王全然不悟﹐相國田嬰﹐客卿孟軻極諫﹐皆不聽。

宣王薨﹐子湣王地立﹐初年頗勤國政﹐娶秦女爲王后﹐封田嬰爲薛公﹐號靖郭君﹐蘇秦客卿用事如故。

話分兩頭﹐再說張儀聞蘇秦去趙﹐知縱約將解﹐不與魏襄陵七邑之地。魏襄王怒﹐使人索地於秦﹐秦惠王使公子華爲大將﹐張儀副之﹐帥師伐魏﹐攻下蒲陽。儀請於秦王﹐復以蒲陽還魏﹐又使公子繇質於魏﹐與之結好﹐張儀送之。魏襄王深感秦王之意﹐張儀因說曰「秦王遇魏甚厚﹐得城不取﹐又納質焉﹐魏不可無禮於秦﹐宜謀所以謝之。「襄王曰﹕」何以爲謝﹖「

張儀曰「土地之外﹐非秦所欲也。大王割地以謝秦﹐秦之愛魏必深﹔若秦﹑魏合兵以圖諸侯﹐大王之取償於他國者﹐必十倍於今之所獻也﹗」襄王惑其言﹐乃獻少梁之地以謝秦﹐又不敢受質。秦王大悅﹐因罷公孫衍﹐用張儀爲相。

時楚威王已薨﹐子熊槐立﹐是爲懷王。張儀乃遣人致書懷王﹐迎其妻子﹐且言昔日盜璧之冤。楚懷王面責昭陽曰「張儀賢士﹐子何不進於先君﹐而迫之使爲秦用也﹖」昭陽嘿然甚愧﹐歸家發病死。

懷王懼張儀用秦﹐復申蘇秦「合縱」之約﹐結連諸侯﹐而蘇秦已得罪於燕﹐去燕奔齊﹐張儀乃見秦王﹐辭相印﹐自請往魏。惠文王曰「君捨秦往魏何意﹖」儀對曰﹕」六國溺於蘇秦之說﹐未能卽解﹐臣若得魏柄﹐請令魏先事秦﹐以爲諸侯之倡。「惠文王許之。

儀遂投魏﹐魏襄王果用爲相國﹐儀因說曰「大梁南鄰楚﹐北鄰趙﹐東鄰齊﹐西鄰韓﹐而無山川之險可恃﹐此四分五裂之道也﹐故非事秦﹐國不得安。」魏襄王計未定﹐張儀陰使人招秦伐魏﹐大敗魏師﹐取曲沃。髯翁有詩云﹕

仕齊卻爲燕邦去﹐相魏翻因秦國來。

𨿽則縱橫分兩路﹐一般反復小人才。

襄王怒﹐益不肯事秦﹐謀爲「合縱「﹐仍推楚懷王爲」縱約長「。於是蘇秦益重於齊。

時齊相國田嬰病卒﹐子田文嗣爲薛公﹐號爲孟嘗君。

田嬰有子四十餘人﹐田文乃賤妾之子。

以五月五日生﹐初生時﹐田嬰戒其妾棄之勿育﹐妾不忍棄﹐乃私育之﹐旣長五歲﹐妾乃引見田嬰﹐嬰怒其違命﹐文頓首曰「父所以見棄者何故﹖」嬰曰﹕」世人相傳五月五日爲凶日﹐生子者長與戶齊﹐將不利於父母。「文對曰「人生受命於天﹐豈受命於戶耶﹖若必受命於戶﹐何不增而髙之﹖」嬰不能答﹐然暗暗稱奇。

及文長十餘歲﹐便能接應賓客﹐賓客皆樂與之遊﹐爲之延譽﹐諸侯使者至齊﹐皆求見田文。於是田嬰以文爲賢﹐立爲適子﹐遂繼薛公之爵﹐號孟嘗君。

孟嘗君旣嗣位﹐大築館捨﹐以招天下之士﹐凡士來投者﹐不問賢愚﹐無不收畱﹐天下亡人有罪者皆歸之。

孟嘗君𨿽貴﹐其飲食與諸客同。一日﹐待客夜食﹐有人蔽其火光﹐客疑飯有二等﹐投筋辭去﹐田文起坐﹐自持飯比之﹐果然無二。客嘆曰「以孟嘗君待士如此﹐而吾過疑之﹐吾眞小人矣﹐尙何面目立其門下。」乃引刀自剄而死。孟嘗君哭臨其喪甚哀﹐眾客無不感動。

歸者益眾﹐食客嘗滿數千人。

諸侯聞孟嘗君之賢﹐且多賓客﹐皆尊重齊﹐相戒不敢犯其境﹐正是﹕

虎豹踞山羣獸遠﹐蛟龍在水怪魚藏。

堂中有客三千輩﹐天下人人畏孟嘗。

再說張儀相魏三年﹐而魏襄王薨﹐子哀王立。楚懷王遣使弔喪﹐因徵兵伐秦﹐哀王許之。韓宣惠王﹑趙武靈王﹑燕王噲皆樂於從兵。

楚使者至齊﹐齊湣王集羣臣問計﹐左右皆曰「秦甥舅之親﹐未有仇隙﹐不可伐。」蘇秦主「合縱」之約﹐堅執以爲可伐。

孟嘗君獨曰「言可伐與不可伐﹐皆非也﹐伐則結秦之仇﹐不伐則觸五國之怒﹐以臣愚計﹐莫如發兵而緩其行﹐兵發則不與五國爲異同。行緩則可觀望爲進退。」湣王以爲然﹐卽使孟嘗君帥兵二萬以往。

孟嘗君方出齊郊﹐遽稱病延醫療治﹐一路耽擱不行。

卻說韓﹑趙﹑魏﹑燕四王﹐與楚懷王相會於函谷關外﹐刻期進攻。懷王𨿽爲「縱約長」﹐那四王各將其軍﹐不相統一。秦守將樗裏疾大開關門﹐陳兵索戰﹐五國互相推諉﹐莫敢先發。

相持數日﹐樗裏疾出奇兵﹐絕楚餉道﹐楚兵乏食﹐兵士皆嘩﹐樗裏疾乘機襲之﹐楚兵敗走﹐於是四國皆還。孟嘗君未至秦境﹐而五國之師已撤矣﹐此乃孟嘗君之巧計也。

孟嘗君回齊﹐齊湣王嘆曰「幾誤聽蘇秦之計。」乃贈孟嘗君黃金百斤爲食客費﹐益愛重之。蘇秦自愧以爲不及。

楚懷王恐齊﹑秦交合﹐乃遣使厚結於孟嘗君﹐與齊申盟結好﹐兩國聘使往來不絕。

自齊宣王之世﹐蘇秦專貴寵用﹐左右貴戚多有妒者﹔及湣王時﹐秦寵未衰。今日湣王不用蘇秦之計﹐卻依了孟嘗君﹐果然伐秦失利﹐孟嘗君受多金之賞﹐左右遂疑王已不喜蘇秦矣﹐乃募壯士懷利匕首﹐刺蘇秦於朝。匕首入秦腹﹐秦以手按腹而走﹐訴於湣王。湣王命擒賊﹐賊已逸去不可得﹐蘇秦曰「臣死之後﹐願大王斬臣之頭﹐號令於市曰﹕」蘇秦爲燕行反間於齊﹐今幸誅死﹐有人知其陰事來告者﹐賞以千金﹗『如是﹐則賊可得也。「言訖拔去匕首﹐血流滿地而死。

湣王依其言﹐號令蘇秦之頭於齊市中﹐須臾﹐有人過其頭下﹐見賞格﹐自誇於人曰「殺秦者﹐我也。「市吏因執之以見湣王﹐王令司寇以嚴刑鞫之﹐盡得主使之人﹐誅滅凡數家。史官論蘇秦𨿽身死﹐猶能用計自報其仇﹐可爲智矣﹗而身不免見刺﹐豈非反覆不忠之報乎﹖

蘇秦死後﹐其賓客往往泄蘇秦之謀﹐言「秦爲燕而仕齊。」湣王始悟秦之詐﹐自是與燕有隙。欲使孟嘗君將兵伐燕﹐蘇代說燕王﹐納質子以和齊﹐燕王從之﹐使蘇厲引質子來見湣王﹐湣王恨蘇秦不已﹐欲囚蘇厲﹐蘇厲呼曰﹕」燕王欲以國依秦﹐臣之兄弟陳大王之威徳﹐以爲事秦不如事齊﹐故使臣納質請平﹐大王柰何疑死者之心﹐而加生者之罪乎﹖「湣王悅﹐乃厚待蘇厲。厲遂委質爲齊大夫﹐蘇代畱仕燕國。史官有《蘇秦贊》曰﹕

季子周人﹐師事鬼谷﹐揣摩旣就﹐《陰符》伏讀。

合縱離橫﹐佩印者六﹐晚節不終﹐燕齊反覆。

再說張儀見六國伐秦無成﹐心中暗喜﹔及聞蘇秦已死﹐乃大喜曰「今日乃吾吐舌之時矣。」遂乘間說魏哀王曰﹕」以秦之彊﹐禦五國而有餘﹐此其不可抗明矣﹐本倡『合縱』之議者蘇秦﹐而秦且不保其身﹐況能保人國乎﹖夫親兄弟共父母者﹐或因錢財爭鬥不休﹐況異國哉﹖大王猶執蘇秦之議﹐不肯事秦﹐倘列國有先事秦者﹐合兵攻魏﹐魏其危矣。「哀王曰「寡人願從相國事秦﹐誠恐秦不見納﹐柰何﹖」張儀曰﹕」臣請爲大王謝罪於秦﹐以結兩國之好。「哀王乃飾車從﹐遣張儀入秦求和﹐於是秦﹑魏通好﹐張儀遂畱秦﹐仍爲秦相。

再說燕相國子之身長八尺﹐腰大十圍﹐肌肥肉重﹐面闊口方﹐手綽飛禽﹐走及奔馬。自燕易王時﹐已執國柄﹐及燕王噲嗣位﹐荒於酒色﹐但貪逸樂﹐不肯臨朝聽政﹐子之遂有篡燕之意。蘇代﹑蘇厲與子之相厚﹐每對諸侯使者揚其賢名﹐燕王噲使蘇代如齊﹐問候質子﹐事畢歸燕﹐燕王噲問曰「聞齊有孟嘗君﹐天下之大賢也﹐齊王有此賢臣﹐遂可以霸天下乎﹖」代對曰﹕」不能。「噲問曰「何故不能﹖」代對曰﹕」知孟嘗君之賢﹐而任之不專﹐安能成霸﹖「噲曰「寡人獨不得孟嘗君爲臣耳﹐何難專任哉﹖」蘇代曰﹕」今相國子之明習政事﹐是卽燕之孟嘗君也。「噲乃使子之專決國事。

忽一日﹐噲問於大夫鹿毛壽曰「古之人君多矣﹐何以獨稱堯﹑舜﹖」鹿毛壽亦是子之之黨﹐遂對曰﹕」堯﹑舜所以稱聖者﹐以堯能讓天下於舜﹐舜能讓天下於禹也。「噲曰「然則禹何爲獨傳於子﹖」鹿毛壽曰﹕」禹亦嘗讓天下於益﹐但使代理政事﹐而未嘗廢其太子﹐故禹崩之後﹐太子啟竟奪益之天下﹐至今論者謂禹徳衰﹐不及堯﹑舜﹐以此之故。「燕王曰「寡人欲以國讓於子之﹐事可行否﹖」鹿毛壽曰﹕」王如行之﹐與堯﹑舜何以異哉﹖「噲遂大集羣臣﹐廢太子平﹐而禪國於子之﹐子之佯爲謙遜﹐至於再三﹐然後敢受﹐乃郊天祭地﹐服衮冕執圭﹐南面稱王﹐略無慚色﹐噲反北面列於臣位﹐出就別宮居住。蘇代﹑鹿毛壽俱拜上卿。

將軍市被心中不忿﹐乃帥本部軍士往攻子之﹐百姓亦多從之﹐兩下連戰十餘日﹐殺傷數萬人﹐市被終不勝﹐爲子之所殺﹐鹿毛壽言於子之曰「市被所以作亂者﹐以故太子平在也﹗」子之因欲收太子平﹐太傅郭隗與平微服共逃於無終山避難﹐平之庶弟公子職出奔韓國﹐國人無不怨憤。

齊湣王聞燕亂﹐乃使匡章爲大將﹐率兵十萬﹐從渤海進兵。燕人恨子之入骨﹐皆簞食壺漿﹐以迎齊師﹐無有持寸兵拒戰者。

匡章出兵凡五十日﹐兵不畱行﹐直達燕都﹐百姓開門納之﹐子之之黨見齊兵眾盛﹐長驅而入﹐亦皆聳懼奔竄﹐子之自恃其勇﹐與鹿毛壽率兵拒戰於大衢﹐兵士漸散﹐鹿毛壽戰死﹐子之身負重傷﹐猶格殺百餘人﹐力竭被擒。

燕王噲自縊於別宮﹐蘇代奔周。匡章因毀燕之宗廟﹐盡收燕府庫中寶貨﹐將子之置囚車中﹐先解去臨淄獻功。燕地三千餘里﹐大半俱屬於齊﹐匡章畱屯燕都﹐以徇屬邑﹐此周赧王元年事也。

齊湣王親數子之之罪﹐淩遲處死﹐以其肉爲醢﹐徧賜羣臣。

子之爲王才一歲有餘﹐癡心貪位﹐自取喪滅﹐豈不愚哉﹖

燕人𨿽恨子之﹐見齊王意在滅燕﹐眾心不服﹐乃共求故太子平﹐得之於無終山﹐奉以爲君﹐是爲昭王﹐郭隗爲相國。時趙武靈王不忿齊之並燕﹐使大將樂池迎公子職於韓﹐欲奉立爲燕王﹐聞太子平已立﹐乃止。郭隗傳檄燕都﹐告以恢復之義﹐各邑已降齊者﹐一時皆叛齊爲燕。

匡章不能禁止﹐遂班師回齊。

昭王仍歸燕都﹐修理宗廟﹐志復齊仇﹐乃卑身厚幣﹐欲以招來賢士﹐謂相國郭隗曰「先王之恥﹐孤早夜在心﹐若得賢士﹐可與共圖齊事者﹐孤願以身事之﹐惟先生爲孤擇其人。」郭隗曰﹕」古之人君﹐有以千金使涓人求千里之馬﹐途遇死馬﹐旁人皆環而嘆息﹐涓人問其故﹐答曰「此馬生時﹐日行千里﹐今死﹐是以惜之。『涓人乃以五百金買其骨﹐囊負而歸。君大怒曰﹕」此死骨何用﹐而廢棄吾多金耶﹖』涓人答曰「所以費五百金者﹐爲千里馬之骨故也。此奇事﹐人將競傳﹐必曰﹕」死馬且得重價﹐況活馬乎﹖馬今至矣。『不期年﹐得千里之馬三匹。今王欲致天下賢士﹐請以隗爲馬骨﹐況賢於隗者﹐誰不求價而至哉﹖「

於是昭王特爲郭隗築宮﹐執弟子之禮﹐北面聽教﹐親供飲食﹐極其恭敬。復於易水之旁﹐築起髙臺﹐積黃金於臺上﹐以奉四方賢士﹐名曰招賢臺﹐亦曰黃金臺。於是燕王好士﹐傳布遠近﹐劇辛自趙往﹐蘇代自周往﹐鄒衍自齊往﹐屈景自衛往﹐昭王悉拜爲客卿﹐與謀國事。元劉因有《黃金臺詩》云﹕

燕山不攺色﹐易水無剩聲。

誰知數尺臺﹐中有萬古情﹗

區區後世人﹐猶愛黃金名。

黃金亦何物﹐能爲賢重輕﹖

周道日東漸﹐二老皆西行。

養民以致賢﹐王業自此成。

話分兩頭﹐再說齊湣王旣勝燕﹐殺燕王噲與子之﹐威震天下﹐秦惠文王患之﹐而楚懷王爲「縱約長「﹐與齊深相結納﹐置符爲信。秦王欲離齊﹑楚之黨﹐召張儀問計。張儀奏曰﹕」臣憑三寸不爛之舌﹐南遊於楚﹐伺便進言﹐必使楚王絕齊而親於秦。」惠文王曰「寡人聽子。「張儀乃辭相印遊楚。

知懷王有嬖臣﹐姓靳名尙﹐在王左右﹐言無不從﹐乃先以重賄納交於尙﹐然後往見懷王。懷王重張儀之名﹐迎之於郊﹐賜坐而問曰「先生辱臨敝邑﹐有何見教﹖」張儀曰﹕」臣之此來﹐欲合秦﹑楚之交耳﹗「楚懷王曰「寡人豈不願納交於秦哉﹖但秦侵伐不已﹐是以不敢求親也。」張儀對曰﹕」今天下之國𨿽七﹐然大者無過楚﹑齊﹐與秦而三耳。秦東合於齊則齊重﹐南合於楚則楚重﹐然寡君之意﹐竊在楚而不在齊﹐何也﹖以齊爲婚姻之國﹐而負秦獨深也﹐寡君欲事大王﹐𨿽儀亦願爲大王門闌之廝。而大王與齊通好﹐犯寡君之所忌﹐大王誠能閉關而絕齊﹐寡君願以商君所取楚商﹑於之地六百里﹐還歸於楚﹐使秦女爲大王箕帚妾﹐秦﹑楚世爲婚姻兄弟﹐以禦諸侯之患。惟大王納之﹗「懷王大悅曰「秦肯還楚故地﹐寡人又何愛於齊﹖」羣臣皆以楚復得地﹐合詞稱賀﹐獨一人挺然出奏曰﹕」不可﹐不可﹗以臣觀之﹐此事宜弔不宜賀﹗「楚懷王視之﹐乃客卿陳軫也﹐懷王曰「寡人不費一兵﹐坐而得地六百里﹐羣臣賀﹐子獨弔﹐何故﹖」陳軫曰﹕」王以張儀爲可信乎﹖「

懷王笑曰「何爲不信﹖「軫曰﹕」秦所以重楚者﹐以有齊也。今若絕齊﹐則楚孤矣﹐秦何重於孤國﹐而割六百里之地以奉之耶﹖此張儀之詭計也﹐倘絕齊而張儀負王﹐不與王地﹐齊又怨王﹐而反附於秦﹐齊﹑秦合而攻楚﹐楚亡可待矣﹗臣所謂宜弔者﹐爲此也。王不如先遣一使隨張儀往秦受地﹐地入楚而後絕齊未晚。」大夫屈平進曰「陳軫之言是也﹐張儀反覆小人﹐決不可信﹗「嬖臣靳尙曰﹕」不絕齊﹐秦肯與我地乎﹖「

懷王點頭曰「張儀不負寡人明矣﹐陳子閉口勿言﹐請看寡人受地。」遂以相印授張儀﹐賜黃金百鎰﹐良馬十駟﹐命北關守將勿通齊使﹐一面使逢侯醜隨張儀入秦受地。

張儀一路與逢侯醜飲酒談心﹐歡若骨肉﹐將近咸陽﹐張儀詐作酒醉﹐失足墜於車下﹐左右慌忙扶起﹐儀曰「吾足脛損傷﹐急欲就醫。「先乘臥車入城﹐表奏秦王﹐畱逢侯醜於館驛﹐儀閉門養病不入朝﹐逢侯醜求見秦王不得﹐往候張儀﹐只推未愈﹐如此三月﹐丑乃上書秦王﹐述張儀許地之言﹐惠文王復書曰﹕」儀如有約﹐寡人必當踐之﹐但聞楚與齊尙未決絕﹐寡人恐受欺於楚﹐非得張儀病起﹐不可信也。」逢侯醜再往張儀之門﹐儀終不出﹐乃遣人以秦王之言﹐還報懷王﹐懷王曰「秦猶謂楚之絕齊未甚耶﹖「乃遣勇士宋遺假道於宋﹐借宋符直造齊界﹐辱罵湣王。

湣王大怒﹐遂遣使西入秦﹐願與秦共攻楚國﹐張儀聞齊使者至﹐其計已行﹐乃稱病愈入朝﹐遇逢侯醜於朝門﹐故意訝曰「將軍胡不受地﹐乃尙淹吾國耶﹖」

醜曰「秦王專候相國面決﹐今幸相國玉體無恙﹐請入言於王﹐早定地界﹐回覆寡君。」

張儀曰「此事何須關白秦王耶﹐儀所言者﹐乃儀之俸邑六里﹐自願獻於楚王耳。」

醜曰「臣受命於寡君﹐言商﹑於之地六百里﹐未聞只六里也。」

張儀曰「楚王殆誤聽乎﹐秦地皆百戰所得﹐豈肯以尺土讓人﹐況六百里哉﹖」

逢侯醜還報懷王。

懷王大怒曰「張儀果是反覆小人﹐吾得之﹐必生食其肉﹗」遂傳旨發兵攻秦﹐客卿陳軫進曰﹕」臣今日可以開口乎﹖「懷王曰﹕」寡人不聽先生之言﹐爲狡賊所欺﹐先生今日有何妙計﹖「

陳軫曰「大王已失齊助﹐今復攻秦﹐未見利也﹐不如割兩城以賂秦﹐與之合兵而攻齊﹐𨿽失地於秦﹐尙可取償於齊。」

懷王曰「本欺楚者﹐秦也﹐齊何罪焉﹐合秦而攻齊﹐人將笑我﹖」

卽日拜屈匄爲大將﹐逢侯醜副之﹐興兵十萬﹐取路天柱山西北而進﹐徑襲藍田。

秦王命魏章爲大將﹐甘茂爲副﹐起兵十萬拒之﹐一面使人徵兵於齊﹐齊將匡章亦率師助戰﹐屈匄𨿽勇﹐怎當二國夾攻﹐連戰俱北。秦﹑齊之兵追至丹陽﹐屈匄聚殘兵復戰﹐被甘茂斬之﹐前後獲首級八萬有餘﹐名將逢侯醜等死者七十餘人﹐盡取漢中之地六百里﹐楚國震動。

韓﹑魏聞楚敗﹐亦謀襲楚。

楚懷王大懼﹐乃使屈平如齊謝罪﹐使陳軫如秦軍﹐獻二城以求和。魏章遣人請命於秦王﹐惠文王曰「寡人欲得黔中之地﹐請以商﹑於地易之﹐如允便可罷兵。」魏章奉秦王之命﹐使人言於懷王﹐懷王曰「寡人不願得地﹐願得張儀而甘心焉﹗如上國肯以張儀畀楚﹐寡人情願獻黔中之地爲謝。」不知秦王肯放張儀入楚否﹖且看下回分解。

第九十二回

賽舉鼎秦武王絕脛莽赴會楚懷王陷秦

話說楚懷王恨張儀欺詐﹐願自獻黔中之地﹐只要換張儀一人。左右忌嫉張儀者﹐皆曰「以一人而易數百里之地﹐利莫大焉。」秦惠文王曰「張儀吾股肱之臣﹐寡人寧不得地﹐何忍棄之﹖「張儀自請曰﹕」微臣願往。「惠文王曰﹕」楚王含盛怒以待先生﹐往必見殺﹐故寡人不忍遣也。」張儀奏曰「殺臣一人﹐而爲秦得黔中之地﹐臣死有餘榮矣。況未必死乎﹖」惠文王曰「先生何計自脫﹖試爲寡人言之。「張儀曰﹕」楚夫人鄭袖﹐美而有智﹐得王之寵﹐臣昔在楚時﹐聞楚王新幸一美人﹐鄭袖謂美人曰「大王惡人以鼻气觸之﹐子見王必掩其鼻。『美人信其言﹐楚王問於鄭袖曰﹕」美人見寡人輒掩鼻﹐何也﹖『鄭袖曰「嫌大王體臭﹐故惡聞之。』楚王大怒﹐命劓美人之鼻。袖遂專寵。又有嬖臣靳尙媚事鄭袖﹐內外用事﹐而臣與靳尙相善﹐臣自料能借其庇﹐可以不死﹐大王但詔魏章等畱兵漢中﹐遙爲進取之勢﹐楚必然不敢殺臣矣﹗」秦王乃遣儀行。

儀旣至楚國﹐懷王卽命使者執而囚之﹐將擇日告於太廟﹐然後行誅﹐張儀別遣人打靳尙關節﹐靳尙入言於鄭袖曰「夫人之寵不終矣﹐柰何﹖」鄭袖曰「何故﹖」靳尙曰﹕」秦不知楚王之怒張儀﹐故遣使楚﹐今聞楚王欲殺儀﹐秦將還楚侵地﹐使親女下嫁於楚﹐以美人善歌者爲媵﹐以贖張儀之罪﹐秦女至﹐楚王必尊而禮之﹐夫人𨿽欲擅寵﹐得乎﹖「鄭袖大驚曰﹕」子有何計可止其事﹖「靳尙曰「夫人若爲不知者﹐而以利害言於大王﹐使出張儀還秦﹐事宜可已。」鄭袖乃中夜涕泣﹐言於懷王曰﹕」大王欲以地易張儀﹐地未入秦﹐而張儀先至﹐是秦之有禮於大王也﹐秦兵一舉而席捲漢中﹐有吞楚之勢﹐若殺張儀以怒之﹐必將益兵攻楚﹐我夫婦不能相保﹐妾中心如刺﹐飲食不甘者累日矣。且人臣各爲其主﹐張儀天下智士﹐其相秦國久﹐與秦偏厚﹐何怪其然﹖大王若厚待儀﹐儀之事楚﹐亦猶秦也。「懷王曰「卿勿憂﹐容寡人從長計議。」靳尙復乘間言曰﹕」殺一張儀﹐何損於秦﹖而又失黔中數百里之地﹐不如畱儀﹐以爲和秦之地。「懷王意亦惜黔中之地﹐不肯與秦﹐於是出張儀﹐因厚禮之﹐張儀遂說懷王以事秦之利﹐懷王卽遣張儀歸秦﹐通兩國之好。

屈平出使齊國而歸﹐聞張儀已去﹐乃諫曰「前大王見欺於張儀﹐儀至﹐臣以爲大王必烹食其肉﹔今赦不誅﹐又欲聽其邪說﹐率先事秦。夫匹夫猶不忘仇讎﹐況君乎﹖未得秦歡﹐而先觸天下之公憤﹐臣竊以爲非計也﹗」懷王悔﹐使人駕軺車追之﹐張儀已星馳出郊二日矣。張儀旣還秦﹐魏章亦班師而歸﹐史臣有詩云﹕

張儀反覆爲嬴秦﹐朝作俘囚暮上賓。

堪笑懷王如木偶﹐不從忠計聽讒人。

張儀謂秦王曰「儀萬死一生﹐得復見大王之面﹐楚王誠畏秦甚﹐𨿽然不可使臣失信於楚﹐大王誠割漢中之半﹐以爲楚徳﹐與爲婚姻﹐臣請借楚爲端﹐說六國連袂以事秦。」秦王許之﹐遂割漢中五縣﹐遣人往楚修好﹐因求懷王之女爲太子蕩妃﹐復以秦女許妻懷王之少子蘭。懷王大喜﹐以爲張儀果不欺楚也。秦王念張儀之勞﹐封以五邑﹐號武信君﹐因具黃金白璧﹐髙車駟馬﹐使以」連衡「之術﹐往說列國。

張儀東見齊湣王﹐曰「大王自料土地孰與秦廣﹖甲兵孰與秦彊﹖從人爲齊計者﹐皆謂齊去秦遠﹐可以無患。﹐此但狃目前﹐不顧後患。今秦﹑楚嫁女娶婦﹐結昆弟之好﹐三晉莫不悚懼﹐爭獻地以事秦。大王獨與秦爲仇﹐秦驅韓﹑魏攻齊之南境﹐悉趙兵渡黃河﹐以乘臨淄卽墨之敝﹐大王𨿽欲事秦﹐尙可得乎﹖今日之計﹐事秦者安﹐背秦者危。「齊湣王曰﹕」寡人願以國聽於先生。」乃厚贈張儀。

儀復西說趙王曰「敝邑秦王有敝甲凋兵﹐願與君會於邯鄲之下﹐使微臣先聞於左右。大王所恃者﹐蘇秦之約耳﹐秦背燕逃齊﹐又以反誅﹐一身不保﹐而人猶信之﹐誤矣﹗今秦﹑楚結婚﹐齊獻魚鹽之地﹐韓﹑魏稱東藩之臣﹐是五國爲一也。大王欲以孤趙抗五國之鋒﹐萬無一幸﹗故臣爲大王計﹐莫如事秦。「趙王許諾。

儀復北往燕國﹐說燕昭王曰「大王所最親者莫如趙。昔趙襄子嘗以其姊爲代王夫人﹐襄子欲並代國﹐約與代王爲好會﹐令工人制爲長柄金斗﹐方宴﹐廚人進羹﹐反斗柄以擊代王﹐破胸而死﹐遂襲據代國﹐其姊聞之﹐泣而呼天﹐因摩笄以自刺﹐後人因號其山曰摩笄山。夫親姊猶欺之以取利﹐況他人哉﹖今趙王已割地謝過於秦﹐將入朝秦王於澠池﹐一旦驅趙而攻燕﹐則易水長城﹐非大王之有也。」燕昭王恐懼﹐願獻恆山之東五城以和秦。

張儀「連衡」之說旣行﹐將歸報秦﹐未至咸陽﹐秦惠文王已病薨﹐太子蕩卽位﹐是爲武王。

齊湣王初聽張儀之說﹐以爲三晉皆已獻地事秦﹐故不敢自異﹔及聞儀說齊之後﹐往說趙﹐以儀爲欺﹐大怒。又聞秦惠文王之薨﹐乃使孟嘗君致書列國﹐約共背秦復爲「合縱」。疑楚已結婚於秦﹐恐其不縱﹐先欲伐之。

楚懷王遣其太子橫爲質於齊﹐齊兵乃止﹐湣王自爲「縱約長「﹐連結諸侯﹐約能得張儀者﹐賞以十城。秦武王生性粗直﹐自爲太子時素惡張儀之多詐﹐羣臣先忌儀寵者﹐至是皆讒譖之。

儀懼禍﹐乃入見武王曰「儀有愚計﹐願效於左右。」武王曰﹕」君計安出﹖「張儀曰「聞齊王甚憎儀﹐儀之所在必興師伐之﹐儀願辭大王﹐東往大梁﹐齊之伐梁﹐必矣﹐梁﹑齊兵連而不解﹐大王乃乘間伐韓﹐通三川以窺周室﹐此王業也。」武王以爲然﹐乃具革車三十乘﹐送張儀入大梁﹐魏哀王用爲相國﹐以代公孫衍之位。

衍乃去魏入秦。

齊湣王知儀相魏﹐果然大怒﹐興師伐魏﹐魏哀王大懼﹐謀於張儀﹐儀乃使其舍人馮喜﹐僞爲楚客﹐往見湣王曰「聞大王甚憎張儀﹐信乎﹖「湣王曰﹕」然。」馮喜曰「大王如憎儀﹐願無伐魏也﹐臣適從咸陽來﹐聞儀去秦時﹐與秦王有約﹐言﹕」齊王惡儀﹐儀所在必興師伐之。『故秦王具車乘﹐送儀於魏﹐欲以挑齊﹑魏之斗﹐齊﹑魏兵連而不解﹐秦乃得乘間而圖事於北方。王今伐魏﹐中儀計﹐王不如無伐﹐使秦不信張儀﹐儀𨿽在魏﹐亦無能爲矣。「湣王遂罷兵不伐魏﹐魏哀王益厚張儀。

逾年﹐張儀病卒於魏。

是歲﹐齊無鹽後死。

卻說秦武王長大多力﹐好與勇士角力爲戲﹐烏獲﹑任鄙自先世已爲秦將﹐武王復寵任之﹐益其祿秩。

有齊人孟賁字說﹐以力聞﹐水行不避蛟龍﹐陸行不避虎狼﹐發怒吐气﹐聲﹖響動天。嘗於野外見兩牛相鬥﹐孟賁從中以手分之﹐一牛伏地﹐一牛猶觸不止。賁怒﹐左手按牛頭﹐以右手拔其角﹐角出牛死。人畏其勇﹐莫敢與抗。聞秦王招致天下勇力之士﹐乃西渡黃河。岸上人待渡者甚眾﹐常日以次上船﹐賁最後至﹐彊欲登船先渡﹐船人怒其不遜﹐以楫擊其頭曰「汝用彊如此﹐豈孟說耶﹖」賁瞋目而視﹐發植目裂﹐舉聲一喝﹐波濤頓作﹐舟中之人﹐惶懼顚倒﹐盡揚播入於河﹐賁振橈頓足﹐一去數丈﹐須臾過岸﹐竟入咸陽﹐來見武王。武王試知其勇﹐亦拜大官﹐與烏獲﹑任鄙並見寵任﹐時周赧王六年﹐秦武王之二年也。

秦以六國皆有相國之名﹐不屑與同﹐乃特置丞相﹐左右各一人﹐以甘茂爲左丞相﹐樗裏疾爲右丞相﹐魏章忿其不得相位﹐奔梁國去了。武王思張儀之言﹐謂樗裏疾曰「寡人生於西戎﹐未睹中原之盛﹐若得通三川﹐一遊鞏洛之間﹐𨿽死無恨。二卿誰能爲寡人伐韓乎﹖「樗裏疾曰﹕」王之伐韓﹐欲取宜陽以通三川之道也﹐宜陽路險而遠﹐勞師費財﹐梁趙之救將至﹐臣竊以爲不可。」武王復問於甘茂﹐茂曰「臣請爲王使梁﹐約共伐韓。「武王大喜﹐使甘茂往說梁王﹐梁王許秦助兵。

甘茂初與樗裏疾相左﹐恐從中阻撓其事﹐先遣副使向壽回報秦王﹐言「魏已聽命矣﹐然𨿽如此﹐勸王勿伐韓爲便。」秦武王疑其言﹐乃親往迎甘茂﹐至息壤﹐與甘茂相遇﹐武王曰﹕」相國許爲寡人約魏攻韓﹐今魏人聽命﹐相國又曰「勿伐韓爲便。『何也﹖「甘茂曰﹕」夫越千里之險﹐以攻勁韓之大邑﹐此不可以歲月計也。昔曾參居費﹐魯人有與曾參同姓名者殺人﹐人奔告其母曰「曾參殺人』﹐其母方織﹐應曰﹕」吾子不殺人。」織如故。未幾﹐又一人奔告曰「曾參殺人』﹐其母停梭而思﹐曰﹕」吾子必無此事。『復織如故。少頃﹐又一人奔告曰「殺人者﹐果曾參也﹗『其母投杼下機﹐逾墻走匿。夫以曾參之賢﹐其母信之﹐然而三人言殺人﹐而慈母亦疑矣。今臣之賢不及曾參﹐王之信臣未必如曾參之母﹐而謗臣殺人者﹐恐不止三人﹐臣恐大王之投杼也。「武王曰﹕」寡人不聽人言也﹐請與子盟。」於是君臣歃血爲誓﹐藏誓書於息壤﹐遂發兵五萬﹐使甘茂爲大將﹐向壽副之﹐兵至宜陽﹐圍其城五月﹐宜陽守臣固守不能拔。

右相樗裏疾言於武王曰「秦師老矣﹐不撤回﹐恐有變。「武王召甘茂班師﹐甘茂乃爲書一函﹐以謝武王﹐武王啟函視之﹐書中惟」息壤「二字﹐武王悟曰﹕」甘茂固嘗言之﹐是寡人之過也。」更益兵五萬﹐使烏獲往助甘茂。韓王亦使大將公叔嬰率師救宜陽﹐大戰於城下﹐烏獲持鐵戟一雙﹐重一百八十斤﹐獨入韓軍﹐軍士皆披靡﹐莫敢禦者﹐甘茂與向壽各率一軍﹐乘勢並進﹐韓兵大敗﹐斬首七萬有餘﹐烏獲一躍登城﹐手攀城堞﹐堞毀﹐獲墮於石上﹐折肋而死﹐秦兵乘之﹐遂拔宜陽。

韓王恐懼﹐乃使相國公仲侈持寶器入秦乞和﹐武王大喜﹐許之﹐詔甘茂班師﹐畱向壽安戢宜陽地方﹐使右丞相樗裏疾先往三川開路﹐隨後引任鄙﹑孟賁一班勇士起程﹐直入雒陽。

周赧王遣使郊迎﹐親具賓主之禮﹐秦武王謝弗敢見﹐知九鼎在太廟之傍室﹐遂往觀之﹐見九位寶鼎一字排列﹐果然整齊﹐那九鼎是禹王收取九州的貢金﹐各鑄成一鼎﹐載其本州山川人物﹐及貢賦田土之數﹐足耳俱有龍文﹐又謂之「九龍神鼎「﹐夏傳於商﹐爲鎭國之重器﹐及周武王克商﹐遷之於雒邑﹐遷時用卒徒牽挽﹐舟車負載﹐分明是九座小鐵山相似﹐正不知重多少斤兩。

武王周覽了一回﹐贊嘆不已。鼎腹有荊﹑梁﹑雍﹑豫﹑徐﹑揚﹑靑﹑兗﹑冀等九字分別﹐武王指雍字一鼎嘆曰「此雍州﹐乃秦鼎也。寡人當攜歸咸陽耳。」因問守鼎吏曰﹕」此鼎曾有人能舉之否﹖「吏叩首對曰「自有鼎以來﹐未曾移動﹐聞人傳說每鼎有千鈞之重﹐誰人能舉﹖」武王遂問任鄙﹑孟賁曰﹕」二卿多力﹐能舉此鼎否﹖「任鄙知武王恃力好勝﹐辭曰「臣力止可勝百鈞﹐此鼎十倍之重﹐臣不能勝。」孟賁攘臂而前曰﹕」臣請試之﹐若不能舉﹐休得見罪。「卽命左右取靑絲爲巨索﹐寬寬的系於鼎耳之上﹐孟賁將腰帶束緊﹐揎起雙袖﹐用兩枝鐵臂﹐套入絲絡﹐狠狠的喝一聲﹐「起﹗」那鼎離起約有半尺﹐仍還於地﹐用力過猛﹐眼珠迸出﹐目眥流血﹐武王笑曰「卿大費力﹗旣然卿能舉起此鼎﹐寡人難道不如﹖」

任鄙諫曰「大王萬乘之軀﹐不可輕試。」

武王不聽﹐卽時卸下錦袍玉帶﹐束縛腰身﹐更用大帶紮縛其袖﹐任鄙拖袖固諫﹐武王曰「汝自不能﹐乃妒寡人耶﹖」鄙遂不敢復言﹐武王大踏步向前﹐亦將雙臂套入絲絡﹐想道﹕「孟賁止能舉起﹐我偏要行動數步﹐方可誇勝。」乃盡生平神力﹐屏一口气﹐喝聲﹕「起﹗」那鼎亦離地半尺﹐方欲轉步﹐不覺力盡失手﹐鼎墜於地﹐正壓在武王右足上﹐趷札一聲﹐將脛骨壓个平斷﹐武王大叫﹕「痛哉﹗」登時悶絕。左右慌忙扶歸公館﹐血流牀席﹐痛極難忍﹐捱至夜半而薨。

武王自言「得遊鞏雒﹐𨿽死無恨。」今日果然死於雒陽﹐前言豈非讖乎﹖

周赧王聞變大驚﹐急備美棺﹐親往視殮﹐哭弔盡禮。樗裏疾奉其喪以歸﹐武王無子﹐迎其異母弟稷嗣位﹐是爲昭襄王。樗裏疾討舉鼎之罪﹐磔孟賁﹐族滅其家﹔以任鄙能諫﹐用爲漢中太守。疾復宣言於朝曰「通三川者﹐甘茂之謀也。」甘茂懼爲疾所害﹐遂奔魏國﹐後死於魏﹐

再說秦昭襄王聞楚送質子於齊﹐疑其背秦而向齊﹐乃使樗裏疾爲大將﹐興兵伐楚﹐楚使大將景快迎戰﹐兵敗被殺﹐楚懷王恐懼﹐昭襄王乃遣使遺懷王書﹐略云﹕

始寡人與王約爲兄弟﹐結爲婚姻﹐相親久矣。王棄寡人而納質於齊﹐寡人誠不勝其憤﹐是以侵王之邊境﹐然非寡人之情也。今天下大國﹐惟楚與秦﹐吾兩君不睦﹐何以令於諸侯﹖寡人願與王會於武關﹐面相訂約﹐結盟而散﹐還王之侵地﹐復遂前好﹐惟王許之。王如不從﹐是明絕寡人也﹐寡人不能以兵退矣。

懷王覽書﹐卽召羣臣計議曰「寡人欲勿往﹐恐激秦之怒﹔欲往﹐恐被秦之欺﹐二者孰善﹖」

屈原進曰「秦﹐虎狼之國也﹐楚之見欺於秦﹐非一二次矣。王往必不歸。」

相國昭睢曰「靈均乃忠言也﹐王其勿行﹐速發兵自守﹐以防秦兵之至。」

靳尙曰「不然﹐楚惟不能敵秦﹐故兵敗將死﹐輿地日削﹐今歡然結好﹐而復拒之﹐倘秦王震怒﹐益兵伐楚﹐柰何﹖」

懷王之少子蘭﹐娶秦女爲婦﹐以爲婚姻可恃﹐力勸王行﹐曰「秦﹑楚之女﹐互相嫁娶﹐親莫過於此﹐彼以兵來﹐尙欲請和﹐況歡然求爲好會乎﹖上官大夫所言最當﹐王不可不聽。」

懷王因楚兵新敗﹐心本畏秦﹐又被靳尙﹑子蘭二人攛掇不過﹐遂許秦王赴會﹐擇日起程﹐只有靳尙相隨。

秦昭王使其弟涇陽君悝﹐乘王車羽旄﹐侍衛畢具﹐詐爲秦王﹐居武關﹔使將軍白起引兵一萬﹐伏於關內﹐以劫楚王﹔使將軍蒙驁引兵一萬﹐伏於關外﹐以備非常。一面遣使者爲好語前迎楚王﹐往來不絕。

楚懷王信之不疑﹐遂至武關之下﹐只見關門大開﹐秦使者復出迎曰「寡君候大王於關內三日矣﹐不敢辱車從於艸野﹐請至敝館﹐成賓主之禮。」懷王已至秦國﹐勢不容辭﹐遂隨使者入關。懷王剛剛進了關門﹐一聲炮響﹐關門已緊閉矣。懷王心疑﹐問使者曰﹕」閉關何太急也﹖「使者曰「此秦法也﹐戰爭之世﹐不得不然。」懷王問﹕」爾王何在﹖「對曰「先在公館伺候車駕。」卽叱禦者速馳﹐約行二里許﹐望見秦王侍衛排列公館之前﹐使者吩咐停車﹐館中一人出迎﹐懷王視之﹐𨿽然錦袍玉帶﹐舉動卻不象秦王﹐懷王心下躊躇﹐未肯下車﹐那人鞠躬致詞曰﹕」大王勿疑﹐臣實非秦王﹐乃王弟涇陽君也﹐請大王至館﹐自有話講。「懷王只得就館﹐涇陽君與懷王相見﹐方欲就坐﹐只聽得外面一片聲喊起﹐秦兵萬餘圍住公館﹐懷王曰「寡人赴秦王之約﹐柰何以兵見困耶。」涇陽君曰﹕」無傷也﹐寡君適有微恙﹐不能出門﹐又恐失信於君王﹐故使微臣悝奉迎君王﹐屈至咸陽﹐與寡君一會﹐以些少軍卒﹐爲君侍衛﹐萬勿推辭。「那時不由楚王做主﹐擁之登車﹐畱蒙驁一軍於關上﹐涇陽君陪乘﹐白起領兵四下擁衛﹐西望咸陽而去。靳尙逃歸楚國。

懷王嘆曰「悔不聽昭睢﹑屈平之言﹐乃爲靳尙所誤﹗」流淚不已。

懷王旣至咸陽﹐昭襄王大集羣臣及諸侯使者於章臺之上﹐秦王南面上坐﹐使懷王北面參謁﹐如藩臣禮。懷王大怒﹐抗聲大言曰「寡人信婚姻之好﹐輕身赴會﹐今君王假稱有疾﹐誘寡人至於咸陽﹐復不以禮相接﹐此何意也﹖「昭襄王曰﹕」向者蒙君許我黔中之地﹐已而不果﹔今日相屈﹐欲遂前約耳。倘君王朝許割地﹐暮卽送王歸楚矣﹗「

懷王曰「秦縱欲得地﹐亦當善言﹐何必詭計如此﹖」昭襄王曰﹕」不如此﹐君必不從。「懷王曰「寡人願割黔中矣。請與君王爲盟﹐以一將軍隨寡人至楚受地﹐何如﹖」昭襄王曰﹕」盟不可信也﹐必須先遣使回楚﹐將地界交割分明﹐方與王餞行耳。「秦之羣臣皆前勸懷王﹐懷王益怒曰「汝詐誘我至此﹐復彊要我以割地﹐寡人死卽死耳﹐不受汝脇也﹗」昭襄王乃畱懷王於咸陽城中﹐不放回國。

再說靳尙逃回﹐報與昭睢﹐如此恁般﹐「秦王欲得楚黔中之地﹐拘畱在彼。「昭睢曰﹕」吾王在秦不得還﹐而太子又質於齊﹐倘齊人與秦合謀﹐復畱太子﹐則楚國無君矣﹗」靳尙曰「公子蘭見在﹐何不立之。「昭睢曰﹕」太子之立已久﹐今王猶在秦﹐遽棄其命﹐捨嫡立庶﹐異日王幸歸國﹐何以自解﹐吾今詐訃於齊﹐以請太子﹐齊必信從。」靳尙曰「吾不能爲君禦難﹐此行當效微勞耳﹗「昭睢卽遣靳尙使齊﹐詐稱楚王已薨﹐迎太子奔喪嗣位。

齊湣王謂其相國孟嘗君田文曰「楚國無君﹐吾欲畱太子﹐以求淮北之地﹐何如﹖」孟嘗君曰﹕」不可。楚王固非一子﹐吾畱太子﹐而彼以地來贖﹐可也﹔倘彼別立一人爲王﹐我無尺寸之利﹐而徒抱不義之名﹐將安用之。「湣王以爲然﹐乃以禮歸太子橫於楚﹐橫卽楚王位﹐是爲頃襄王。

子蘭﹐靳尙用事如故﹐遣使告於秦曰「賴社稷神靈﹐國已有王矣。」秦王空畱懷王﹐不可得地﹐乃大慚怒﹐使白起爲將﹐蒙驁副之﹐帥師十萬攻楚﹐取十五城而歸。楚懷王畱秦歲餘﹐秦守者久而懈怠﹐懷王變服﹐逃出咸陽﹐欲東歸楚國。秦王發兵追之﹐懷王不敢東行﹐遂轉北路﹐間道走趙。不知趙國肯納懷王否﹖且看下回分解。

第九十三回

趙主父餓死沙邱宮孟嘗君偸過函谷關

話說趙武靈王身長八尺八寸﹐龍顏鳥噣﹐廣鬢虯髯﹐面黑有光﹐胸開三尺﹐气雄萬夫﹐志吞四海。卽位五年﹐娶韓女爲夫人﹐生子曰章﹐立爲太子。至十六年﹐因夢美人鼓琴﹐心慕其貌﹐次日向羣臣言之﹐大夫胡廣自言其女孟姚﹐善於琴﹐武靈王召見於大陵之臺﹐容貌宛如夢中所見﹐因使鼓琴﹐大悅之﹐納於宮中﹐謂之吳娃﹐生子曰何。及韓後薨﹐竟立吳娃爲後﹐廢太子章﹐而立何爲太子。

武靈王自念趙國北邊於燕﹐東邊於胡﹐西邊於林胡﹑樓煩﹐與趙爲鄰﹐而秦止一河之隔﹐居四戰之地﹐恐日就微弱﹐乃身自胡服﹐革帶皮靴﹐使民皆效胡俗﹐窄袖左衽﹐以便騎射﹐國中無貴賤﹐莫不胡服者﹐廢車乘馬﹐日逐射獵﹐兵以益彊。武靈王親自帥師略地﹐至於常山﹐西極雲中﹐北盡雁門﹐拓地數百里﹐遂有吞秦之志。欲取路雲中﹐自九原而南﹐竟襲咸陽。

以諸將不可專任﹐不若使其子治國事﹐而出其身經略四方﹐乃使羣臣大朝於東宮﹐傳位於太子何﹐是爲惠王。武靈王自號曰主父﹐主父者﹐猶後世稱太上皇也。使肥義爲相國﹐李兌爲太傅﹐公子成爲司馬﹐封長子章以安陽之地﹐號安陽君﹐使田不禮爲之相﹐此周赧王十七年事也。

主父欲窺秦之山川形勢﹐及觀秦王之爲人﹐乃詐稱趙國使者趙招﹐賫國書來告立君於秦國﹐攜工數人﹐一路圖其地形﹐竟入咸陽﹐來謁秦王﹐昭襄王問曰「汝王年齒幾何﹖」

對曰「尙壯。」

又問曰「旣在壯年﹐何以傳位於子﹖」對曰﹕」寡君以嗣位之人﹐多不諳事﹐欲及其身﹐使嫻習之。寡君𨿽爲『主父』﹐然國事未嘗不主裁也﹗「昭襄王曰「汝國亦畏秦乎﹖」

對曰「寡君不畏秦﹐不胡服習騎射矣。今馳馬控弦之士﹐十倍昔年﹐以此待秦﹐或者可終徼盟好。」昭襄王見其應對鑿鑿﹐甚相敬重﹐使者辭出就館﹐昭襄王睡至中夜﹐忽思趙使者形貌魁梧軒偉﹐不似人臣之相﹐事有可疑﹐輾轉不寐。天明﹐傳旨宣趙招相見﹐其從人答曰「使人患病﹐不能入朝﹐請緩之。」

過三日﹐使者尙不出﹐昭襄王怒﹐遣吏迫之﹐吏直入舍中﹐不見使者﹐止獲從人﹐自稱眞趙招﹐乃解到昭襄王面前﹐王問﹕「汝旣是眞趙招﹐使者的系何人﹖」

對曰「實吾王主父也﹐主父欲睹大王威容﹐故詐稱使者而來﹐今已出咸陽三日矣﹐特命臣招待罪於此。」昭襄王大驚﹐頓足曰﹕」主父大欺吾也﹗「

卽使涇陽君同白起領精兵三千﹐星夜追之﹐至函谷關﹐守關將士言「趙國使者﹐於三日前已出關矣﹗」涇陽君等回復秦王﹐秦王心跳不寧者數日﹐乃以禮遣趙招還國。髯翁有詩云﹕

分明猛虎踞咸陽﹐誰敢潛窺函谷關。

不道龍顏趙主父﹐竟從堂上認秦王﹖

次年﹐主父復出巡雲中﹐自代而西﹐收兵於樓煩﹐築城於靈壽﹐以鎭中山﹐名趙王城。吳娃亦於肥鄕築城﹐號夫人城。是時趙之彊甲於三晉。

其年楚懷王自秦來奔﹐惠王與羣臣計議﹐恐觸秦怒﹐且主父遠在代地﹐不敢自專﹐遂閉關不納﹐懷王計窮﹐欲南奔大梁﹐秦兵追及之﹐復與涇陽君俱至咸陽。懷王憤甚﹐嘔血斗餘﹐遂發病﹐未幾而薨。秦乃歸其喪於楚﹐楚人憐懷王爲秦所欺﹐客死於外﹐百姓往迎喪者﹐無不痛哭﹐如悲親戚。諸侯咸惡秦之無道﹐復爲「合縱」以擯秦。

楚大夫屈原痛懷王之死﹐繇子蘭﹑靳尙誤之﹐今日二人﹐仍舊用事﹐君臣貪於苟安﹐絕無報秦之志﹐乃屢屢進諫﹐勸頃襄王進賢遠佞﹐選將練兵﹐以圖雪懷王之恥﹐子蘭悟其意﹐使靳尙言於頃襄王曰「原自以同姓不得重用﹐心懷怨望﹐且每向人言大王忘秦仇爲不孝﹐子蘭等不主張伐秦爲不忠。「頃襄王大怒﹐削屈原之職﹐放歸田裏。

原有姊名媭﹐已遠嫁﹐聞原被放﹐乃歸家﹐訪原於夔之故宅﹐見原被髮垢面﹐形容枯槁﹐行吟於江畔﹐乃諭之曰「楚王不聽子言﹐子之心已盡矣﹗憂思何益。幸有田畝﹐何不力耕自食﹐以終餘年乎﹖」原重違姊意﹐乃秉耒而耕﹐里人哀原之忠者皆爲助力。月餘﹐姊去﹐原嘆曰「楚事至此﹐吾不忍見宗室之亡滅﹗」忽一日晨起﹐抱石自投汨羅江而死﹐其日乃五月五日﹐里人聞原自溺﹐爭棹小舟出江拯救﹐已無及矣。乃爲角黍投於江中以祭之﹐系以彩綫﹐恐爲蛟龍所攖食也﹐又龍舟競渡之戲﹐亦因拯救屈原而起﹐至今自楚至吳﹐相沿成俗﹐屈原所耕之田﹐獲米如白玉﹐因號曰「玉米田。」里人私爲原立祠﹐名其鄕曰姊歸鄕﹐今荊州府有歸州﹐亦因姊歸得名也。至宋元丰中﹐封原爲淸烈公﹐兼爲其姊立廟﹐號姊歸廟﹐後復加封原爲忠烈王﹐髯翁有《過忠烈王廟詩》云﹕

峨峨廟貌立江傍﹐香火爭趨忠烈王。

佞骨不知何處朽﹐龍舟歲歲弔滄浪。

再說趙主父出巡雲中﹐回至邯鄲﹐論功行賞﹐賜通國百姓酒餔五日。

是日﹐羣臣畢集稱賀﹐主父使惠王聽朝﹐自己設便坐於傍﹐觀其行禮﹐見何年幼﹐服衮冕南面爲王﹐長子章魁然丈夫﹐反北面拜舞於下﹐兄屈於弟﹐意甚憐之。朝旣散﹐主父見公子勝在側﹐私謂曰「汝見安陽君乎。𨿽隨班拜舞﹐似有不甘之色﹐吾分趙地爲二﹐使章爲代王﹐與趙相並﹐汝以爲何如﹖」趙勝對曰「王昔日已誤矣。今君臣之分已定﹐復生事端﹐恐有爭變。「主父曰﹕」事權在我﹐又何慮哉﹖「

主父回宮﹐夫人吳娃見其色變﹐問曰「今日朝中有何事﹖」主父曰「吾見故太子章﹐以兄朝弟﹐於理於順﹐欲立爲代王﹐勝又言其不便﹐吾是以躊躇而未決也。」吳娃曰﹕」昔晉穆侯生二子﹐長曰仇﹐弟曰成師﹐穆侯薨﹐子仇嗣立﹐都於翼﹐封其弟成師於曲沃﹐其後曲沃益彊﹐遂盡滅仇之子孫﹐並吞翼國﹐此主父所知也﹐成師爲弟﹐尙能戕兄﹐況以兄而臨弟﹐以長而臨少乎﹖吾母子且爲魚肉矣﹗「主父惑其言﹐遂止。

有侍人舊曾服事故太子章於東宮者﹐聞知主父商議之事﹐乃私告於章。章與田不禮計之﹐不禮曰「主父分王二子﹐出自公心﹐特爲婦人所阻耳﹐王年幼﹐不諳事﹐誠乘間以計圖之﹐主父亦無如何也。」章曰﹕」此事惟君畱意﹐富貴共之﹗「太傅李兌與肥義相善﹐密告曰「安陽君彊壯而驕﹐其黨甚眾﹐且有怨望之心﹐田不禮剛狠自用﹐知進而不知退﹐二人爲黨行險僥幸﹐其事不遠﹐子任重而勢尊﹐禍必先及﹐何不稱病﹐傳政於公子成﹐可以自免。」肥義曰﹕」主父以王屬義﹐尊爲相國﹐謂義可托安危也﹐今未見禍形﹐而先自避﹐不爲荀息所笑乎﹖「

李兌嘆曰「子今爲忠臣﹐不得復爲智士矣﹗」因泣下﹐久之﹐別去。

肥義思李兌之言﹐夜不能寐﹐食不下咽﹐展轉躊躇未得良策﹐乃謂近侍髙信曰「今後若有召吾王者﹐必先告我。「髙信曰﹕」諾。」

忽一日﹐主父與王同遊於沙邱﹐安陽君章亦從行﹐那沙邱有臺﹐乃商紂王所築﹐有離宮二所﹐主父與王各居一宮﹐相去五六里﹐安陽君之館適當其中。田不禮謂安陽君曰「王出遊在外﹐其兵眾不甚集﹐若假以主父之命召王﹐王必至﹐吾伏兵於中途﹐要而殺之﹐因奉主父以撫其眾﹐誰敢違者﹖「章曰﹕」此計甚妙﹗」卽遣心腹內侍﹐僞爲主父使者﹐夜召惠王曰「主父卒然病發﹐欲見王面﹐幸速往﹗「髙信卽走告相國肥義﹐義曰﹕」王素無病﹐事可疑也。」乃入謂王曰「義當以身先之﹐俟無他故﹐王乃可行。「又謂髙信曰﹕」緊閉宮門﹐愼勿輕啟。」肥義與數騎隨使者先行﹐至中途﹐伏兵誤以爲王﹐羣起盡殺之﹐田不禮舉火驗視﹐乃肥義也﹐田不禮大驚曰「事已變矣』及其機未露﹐宜悉眾乘夜襲王﹐幸或可勝。「於是奉安陽君以攻王﹐髙信因肥義吩咐﹐已預作準備﹐田不禮攻王宮不能入﹐至天明﹐髙信使從軍乘屋發矢﹐賊多傷死者﹐矢盡﹐乃飛瓦下擲之﹐田不禮命取巨石系於木﹐以撞宮門﹐嘩聲如雷﹐惠王正在危急﹐只聽得宮外喊聲大舉﹐兩隊軍馬殺來﹐賊兵大敗﹐紛紛而散。

原來是公子成﹐李兌在國中商議﹐恐安陽君乘機爲亂﹐各率一枝軍前來接應﹐正遇著賊圍王宮﹐解救了此難﹐安陽君兵敗﹐謂田不禮曰「今當如何﹖」不禮曰「急走主父處涕泣哀求﹐主父必然相庇﹐吾當力拒追兵。」

章從其言﹐乃單騎奔主父宮中﹐主父果然開門匿之﹐殊無難色。田不禮驅殘兵再與成﹑兌交戰﹐眾寡不敵﹐不禮被兌斬之﹐兌度安陽君無處托身﹐必然往投主父﹐乃引兵前圍主父之宮﹐打開宮門﹐李兌仗劍當先開路﹐公子成在後﹐入見主父﹐叩頭曰「安陽君反叛﹐法所不宥﹐願主父出之。」主父曰「彼未嘗至吾宮中﹐二卿可他覓也。」兌﹑成再四告稟﹐主父並不統口。

李兌曰「事已至此﹐當搜簡一番﹐卽不得賊﹐謝罪未晚。」公子成曰「君言是也。」乃呼集親兵數百人﹐徧搜宮中﹐於復壁中得安陽君﹐牽之以出。李兌遽拔劍擊斷其頭。

公子成曰「何急也﹗」兌曰「若遇主父﹐萬一見奪﹐抗之則非臣禮﹐從之則爲失賊﹐不如殺之。」公子成乃服。

李兌提安陽君之首﹐自宮內出﹐聞主父泣聲﹐復謂公子成曰「主父開宮納章﹐心已憐之矣。吾等以章故﹐圍主父之宮﹐搜章而殺之﹐無乃傷主父之心﹐事平之後﹐主父以圍宮加罪﹐吾輩族滅矣。王年幼不足與計﹐吾等當自決也﹗」乃吩咐軍士﹕「不許解圍﹗」使人詐傳惠王之令曰「在宮人等﹐先出者免罪﹐後出者卽系賊黨﹐夷其族﹗」從官及內侍等﹐聞王令﹐爭先出宮﹐單單剩得主父一人。

主父呼人﹐無一應者﹐欲出則門已下鑰矣﹐一連圍了數日﹐主父在宮中餓甚﹐無從取食﹐庭中樹有雀巢﹐乃探其卵生啖之﹐月餘餓死。髯仙有詩嘆曰﹕

胡服行邊靖虜塵﹐雄心直欲並西秦。

吳娃一脈能胎禍﹐夢裏琴聲解誤人。

主父旣死﹐外人未知。李兌等尙不敢入﹐直待三月有餘﹐方才啟鑰入視﹐主父屍身已枯癟矣﹐公子成奉惠王往沙邱宮﹐視殮發喪﹐葬於代地﹐今靈邱縣以葬武靈王得名也。惠王回國﹐以公子成爲相國﹐李兌爲司寇。

未幾﹐公子成卒﹐惠王以公子勝曾阻主父分王之謀﹐乃用爲相國﹐封以平原﹐號爲平原君。平原君亦好士﹐有孟嘗君之風﹐旣貴﹐益招致賓客﹐坐食者常數千人。

平原君之府第有畫樓﹐置美人於上﹐其樓俯臨民家﹐民家之主人有躄疾﹐曉起蹣跚而出汲﹐美人於樓上望見﹐大笑。少頃﹐躄者造平原君之門﹐請見﹐公子勝揖而進之﹐躄者曰「聞君之喜士﹐士所以不遠千里集於君之門者﹐以君貴士而賤色也。臣不幸有羆癃之病﹐不良於行。君之後宮﹐乃臨而笑臣﹐臣不甘受婦人之辱﹐願得笑臣者之頭﹗「勝笑應曰﹕」喏。」躄者去﹐平原君笑曰「愚哉﹐此豎也﹗以一笑之故﹐遂欲殺吾美人乎﹖」

平原君門下有个常規﹐主客者﹐每月一進客籍﹐稽客之多少。料算錢谷出入之數﹐前此客有增無減。至是日漸引去﹐歲餘客減半。公子勝怪之﹐乃鳴鐘大會諸客﹐問曰「勝所以待諸君者﹐未嘗敢失禮﹐乃紛紛引去﹐何也﹖」

客中一人前對曰「君不殺笑躄之美人﹐眾皆怫然﹐以君愛色而賤士﹐所以去耳﹐臣等不日亦將辭矣。「平原君大驚﹐引罪曰﹕」此勝之過也。」卽解佩劍﹐令左右斬樓上美人之頭﹐自造躄者之門﹐長跽請罪﹐躄者乃喜。於是門下皆稱頌平原君之賢﹐賓客復聚如初。

時人爲三字語云「

食我飽﹐衣我溫﹐息其館﹐遊其門。

齊孟嘗﹐趙平原﹐佳公子﹐賢主人。「

時秦昭襄王聞平原君斬美人謝躄之事﹐一日與向壽述之﹐嗟嘆其賢。向壽曰「尙不及齊孟嘗君之甚也。」秦王曰﹕」孟嘗君如何﹖「向壽曰「孟嘗君自其父田嬰存日﹐卽使主家政﹐接待賓客。賓客歸之如雲﹐諸侯咸敬慕之﹐請於田嬰以爲世子﹐及嗣爲薛公﹐賓客益盛﹐衣食與己無二﹐供給繁費﹐爲之破產。士從齊來者﹐人人以爲孟嘗君親己﹐無有間言。今平原容美人笑躄而不誅﹐直待賓客離心﹐乃斬頭以謝﹐不亦晚乎﹖」

秦王曰「寡人安得一見孟嘗君﹐與之同事哉﹗」向壽曰﹕」王如欲見孟嘗君﹐何不召之﹗「

秦王曰「彼齊相國也﹐召之安肯來乎﹖」

向壽曰「王誠以親子弟爲質於齊﹐以請孟嘗君﹔齊信秦﹐不敢不遣。王得孟嘗君卽以爲相﹐齊亦必相王之親子弟。秦﹑齊互相﹐其交必合﹐然後共謀諸侯不難矣﹗」

秦王曰「善。「乃以涇陽君悝爲質於齊﹐」願易孟嘗君來秦﹐使寡人一見其面﹐以慰饑渴之想。」賓客聞秦召﹐皆勸孟嘗君必行。時蘇代適爲燕使於齊﹐謂孟嘗君曰「今代從外來﹐見土偶人與木偶人相與語﹐木偶人謂土偶人曰﹕」天方雨﹐子必敗矣﹐柰何﹖『土偶人笑曰「我生於土﹐敗則仍還於土耳﹔子遭雨漂流﹐吾不知其所底也﹗』秦虎狼之國﹐楚懷王猶不返﹐況君乎﹐若畱君不遣﹐臣不知君之所終矣﹗」

孟嘗君乃辭秦不欲行﹐匡章言於湣王曰「秦之效質而求見孟嘗君﹐欲親齊也﹔孟嘗君不往﹐失秦歡矣﹐𨿽然畱秦之質﹐猶爲不信秦也。王不如以禮歸涇陽君於秦﹐而使孟嘗君聘秦﹐以答秦之禮。如是則秦王必聽信孟嘗君﹐而厚於齊。「湣王以爲然﹐謂涇陽君曰﹕」寡人行將遣相國文行聘於上國﹐以候秦王之顏色﹐豈敢煩貴人爲質﹖」卽備車乘送涇陽君還秦﹐而使孟嘗君行聘於秦。

孟嘗君同賓客千餘人﹐車騎百餘乘﹐西入咸陽﹐謁見秦王。秦王降階迎之﹐握手爲歡﹐道平生相慕之意。

孟嘗君有白狐裘﹐毛深二寸﹐其白如雪﹐價值千金﹐天下無雙﹐以此爲私禮﹐獻於秦王。秦王服此裘入宮﹐誇於所幸燕姬﹐燕姬曰「此裘亦常有﹐何以足貴﹖「秦王曰﹕」狐非數千歲色不白﹐今之白裘﹐皆取狐腋下一片﹐補綴而成﹔此乃純白之皮﹐所以貴重﹐眞無價之珍也。齊乃山東大國﹐故有此珍服耳。」時天气尙暖﹐秦王解裘付主藏吏﹐吩咐珍藏﹐以俟進禦。

擇日將立孟嘗君爲丞相﹐樗裏疾忌孟嘗君見用﹐恐奪其相權﹐乃使其客公孫奭說秦王曰「田文﹐齊族也﹐今相秦﹐必先齊而後秦﹐夫以孟嘗君之賢﹐其籌事無不中﹐又加以賓客之眾﹐而借秦權以陰爲齊謀﹐秦其危矣。「秦王以其言問於樗裏疾﹐疾對曰﹕」奭言是也﹗「

秦王曰「然則遣之乎﹖」

疾對曰「孟嘗君居秦月餘﹐其賓客千人﹐盡已得秦鉅細之事﹐若遣之歸齊﹐終爲秦害﹐不如殺之。」秦王惑其言﹐命幽孟嘗君於館捨。

涇陽君在齊時﹐孟嘗君待之甚厚﹐日具飲食﹐臨行﹐復饋以寶器數事﹐涇陽君甚徳之。

至是﹐聞秦王之謀﹐私見孟嘗君言其事﹐孟嘗君懼而問計﹐涇陽君曰「王計尙未決也﹐宮中有燕姬者﹐最得王心﹐所言必從﹐君攜有重器﹐吾爲君進於燕姬﹐求其一言﹐放君還國﹐則禍可免矣。」孟嘗君以白璧二雙﹐托涇陽君獻於燕姬求解。

燕姬曰「妾甚愛白狐裘﹐聞山東大國有之﹐若有此裘﹐妾不惜一言﹐不願得璧也﹗」

涇陽君回報孟嘗君﹐孟嘗君曰「只有一裘﹐已獻秦王﹐何可復得﹖「徧問賓客﹕」有能復得白狐裘者否﹖」眾皆束手莫對﹐最下坐有一客﹐自言「臣能得之。」

孟嘗君曰「子有何計得裘﹖「客曰﹕」臣能爲狗盜。」孟嘗君笑而遣之﹐客是夜裝束如狗﹐從竇中潛入秦宮庫藏﹐爲狗吠聲﹐主藏吏以爲守狗﹐不疑。客伺吏睡熟﹐取身邊所藏鑰匙﹐逗開藏櫃﹐果得白狐裘﹐遂盜之以出﹐獻於孟嘗君。孟嘗君使涇陽君轉獻燕姬﹐燕姬大悅。

值與王夜飲方歡﹐遂進言曰「妾聞齊有孟嘗君﹐天下之大賢也。孟嘗君方爲齊相﹐不欲來秦﹐秦請而致之﹐不用則已矣﹐乃欲加誅﹖夫請人國之相﹐而無故誅之﹐又有戮賢之名﹐妾恐天下賢士﹐將裹足而避秦。「秦王曰﹕」善。」明日禦殿﹐卽命具車馬﹐給驛券﹐放孟嘗君還齊。

孟嘗君曰「吾僥幸燕姬之一言﹐得脫虎口﹐萬一秦王中悔﹐吾命休矣。「客有善爲僞券者﹐爲孟嘗君易券中名姓﹐星馳而去。至函谷關﹐夜方半﹐關門下鑰已久﹐孟嘗君慮追者或至﹐急欲出關﹐關開閉俱有常期﹐人定卽閉﹐雞鳴始開﹐孟嘗君與賓客咸擁聚關內﹐心甚惶迫﹐忽聞雞鳴聲自客隊中出﹐孟嘗君怪而視之﹐乃下客一人﹐能效雞聲音﹐於是羣雞盡鳴﹐關吏以爲天且曉﹐卽起驗券開關﹐孟嘗君之眾﹐復星馳而去。謂二客曰﹕」吾之得脫虎口﹐乃狗盜雞鳴之力也。」眾賓客自愧無功﹐從此不敢怠慢下坐之客。髯翁有贊曰﹕

明珠彈雀﹐不如泥丸﹔白璧療饑﹐不如壺餐。

狗吠裘得﹐雞鳴關啟﹐𨿽爲聖賢﹐不如彼鄙。

細流納海﹐累塵成岡﹐用人惟器﹐勿陋孟嘗。

樗裏疾聞孟嘗君得放歸國﹐卽趨入朝﹐見昭襄王曰「王卽不殺田文﹐亦宜畱以爲質﹐柰何遣之﹖「秦王大悔﹐卽使人馳急傳追孟嘗君﹐到函谷關﹐索出客籍閱之﹐無齊使田文姓名﹐使者曰﹕」得無從間道﹐尙未至乎﹖「候半日﹐杳無影響。乃言孟嘗君狀貌及賓客車馬之數﹐關吏曰﹕」若然﹐則今早出關者是矣。」使者曰「還可追否﹖「關吏曰﹕」其馳如飛﹐今已去百里之遠﹐不可追也﹗「使者乃還報秦王﹐王嘆曰﹕」孟嘗君有鬼神不測之機﹐果天下賢士也﹗「

後秦王索狐白裘於主藏吏不得﹐及見燕姬服之﹐因叩其故﹐知其爲孟嘗君之客所盜﹐復嘆曰「孟嘗君門下﹐如通都之市﹐無物不有﹐吾秦國未有其比。」竟以裘賜燕姬﹐不罪主藏吏。不知孟嘗君歸國如何﹖且看下回分解。

第九十四回

馮諼彈鋏客孟嘗齊王糾兵伐桀宋

話說孟嘗君自秦逃歸﹐道經於趙﹐平原君趙勝出迎於三十里外﹐極其恭敬。趙人素聞人傳說孟嘗之名﹐未見其貌﹐至是爭出觀之﹐孟嘗君身材短小﹐不逾中人﹐觀者或笑曰「始吾慕孟嘗君﹐以爲天人﹐必魁然有異﹐今觀之﹐但渺小丈夫耳。「和而笑者復數人﹐是夜﹐凡笑孟嘗君者皆失頭﹐平原君心知孟嘗門客所爲﹐不敢問也。

再說齊湣王旣遣孟嘗君往秦﹐如失左右手﹐恐其遂爲秦用﹐深以爲憂。乃聞其逃歸﹐大喜﹐仍用爲相國﹐賓客歸者益眾﹐乃置爲客捨三等﹐上等曰「代捨」﹐中等曰」幸捨「﹐下等曰「傳捨」。代捨者﹐言其人可以自代也﹐上客居之﹐食肉乘輿﹔幸捨者﹐言其人可任用也﹐中客居之﹐但食肉不乘輿﹔傳捨者﹐脫粟之飯﹐免其饑餒﹐出入聽其自便﹐下客居之。前番雞鳴狗盜及僞券有功之人﹐皆列於代捨﹐所收薛邑俸入﹐不足以給賓客﹐乃出錢行債於薛﹐歲收利息﹐以助日用。

一日﹐有一漢子﹐狀貌修偉﹐衣敝褐﹐躡艸屨﹐自言姓馮﹐名諼﹐齊人﹐求見孟嘗君。孟嘗君揖之與坐﹐問曰「先生下辱﹐有以教文乎﹖」諼曰「無也﹐竊聞君好士﹐不擇貴賤﹐故不揣以貧身自歸耳。「孟嘗君命置傳捨。

十餘日﹐孟嘗君問於傳捨長曰「新來客何所事﹖」傳捨長答曰﹕」馮先生貧甚﹐身無別物﹐止存一劍﹐又無劍囊﹐以蒯緱系之於腰間﹐食畢﹐輒彈其劍而歌曰「長鋏歸來兮﹐食無魚。「孟嘗君笑曰﹕」是嫌吾食儉也。」乃遷之於幸捨﹐食魚肉﹐仍使幸捨長候其舉動﹕「五日後來告我。「居五日﹐幸捨長報曰﹕」馮先生彈劍而歌如故﹐但其辭不同矣﹐曰「長鋏歸來兮﹐出無車。」孟嘗君驚曰「彼欲爲我上客乎﹖其人必有異也。」又遷之代捨﹐復使代捨長伺其歌否。

諼乘車日出夜歸﹐又歌曰「長鋏歸來兮﹐無以爲家。「代捨長詣孟嘗君言之﹐孟嘗君蹙額曰﹕」客何無饜之甚乎﹖「更使伺之﹐諼不復歌矣》居一年有餘﹐主家者來告孟嘗君。」錢谷只勾一月之需。孟嘗君查貸券﹐民間所負甚多﹐乃問左右曰﹕」客中誰能爲我收債於薛者。代捨長進曰「馮先生不聞他長﹐然其人似忠實可任﹐向者自請爲上客﹐君其試之﹗」孟嘗君請馮諼與言收債之事﹐馮諼一諾無辭﹐遂乘車至薛﹐坐於公府﹐薛民萬戶﹐多有貸者﹐聞薛公使上客來徵息﹐時輸納甚眾﹐計之得息錢十萬。

馮諼將錢多市牛酒﹐預出示﹕「凡負孟嘗君息錢者﹐勿論能償不能償﹐來日悉會府中驗券。」百姓聞有牛酒之犒﹐皆如期而來﹐馮諼一一勞以酒食﹐勸使酣飽﹐因而旁觀﹐審其中貧富之狀﹐盡得其實﹐食畢﹐乃出券與合之﹐度其力饒﹐𨿽一時不能﹐後可相償者﹐與爲要約﹐載於券上﹔其貧不能償者﹐皆羅拜哀乞寬期﹐馮諼命左右取火﹐將貧券一笥。悉投火中燒之﹐謂眾人曰「孟嘗君所以貸錢於民者﹐恐爾民無錢以爲生計﹐非爲利也﹔然君之食客數千﹐俸食不足﹐故不得已而徵息以奉賓客﹐今有力者更爲期約﹐無力者焚券蠲免﹐君之施徳於爾薛人﹐可謂厚矣。「百姓皆叩頭歡呼曰﹕」孟嘗君眞吾父母也﹗」早有人將焚券事報知孟嘗君﹐孟嘗君大怒﹐使人催召諼﹐諼空手來見﹐孟嘗君假意問曰「客勞苦﹐收債畢乎﹖」

諼曰「不但爲君收債﹐且爲君收徳﹗「孟嘗君色變﹐讓之曰﹕」文食客三千人﹐俸食不足﹐故貸錢於薛﹐冀收餘息﹐以助公費﹐聞客得息錢﹐多具牛酒﹐與眾樂飲﹐復焚券之半﹐猶曰「收徳『﹐不知所收何徳也﹖」諼對曰﹕」君請息怒﹐容備陳之。負債者多﹐不具牛酒爲歡﹐眾疑﹐不肯齊赴﹐無以驗其力之饒乏﹐力饒者爲期約﹐其乏者𨿽嚴責之﹐亦不能償﹐久而息多﹐則逃亡耳﹐區區之薛﹐君之世封﹐其民乃君所與共安危者也﹐今焚無用之券﹐以明君之輕財而愛民﹐仁義之名﹐流於無窮﹐此臣所謂爲君收徳者矣。「孟嘗君迫於客費﹐心中殊不以爲然﹐然已焚券﹐無可柰何﹐勉爲放顏﹐揖而謝之。

史臣有詩云﹕

逢迎言利號佳賓﹐焚券先虞觸主嗔。

空手但收仁義返﹐方知彈鋏有髙人。

卻說秦昭襄王悔失孟嘗君﹐又見其作用可駭﹐想道﹕「此人用於齊國﹐終爲秦害﹗」乃廣布謠言﹐流於齊國﹐言﹕」孟嘗君名髙天下﹐天下知有孟嘗君﹐不知有齊王﹐不日孟嘗君且代齊矣﹗「

又使人說楚頃襄王曰「向者六國伐秦﹐齊兵獨後﹐因楚王自爲縱約長﹐孟嘗君不服﹐故不肯同兵﹔及懷王在秦﹐寡君欲歸之﹐孟嘗君使人勸寡君勿歸懷王﹐以太子見質於齊﹐欲秦殺懷王﹐彼得畱太子以要地於齊﹐故太子幾不得歸﹐而懷王竟死於秦。寡君之得罪於楚﹐皆孟嘗君之故也。寡君以楚之故﹐欲得孟嘗君而殺之﹐會逃歸不獲﹐今復爲齊相專權﹐旦暮篡齊﹐秦﹑楚自此多事矣﹐寡君願悔前之禍﹐與楚結好﹐以女爲楚王婦﹐共備孟嘗君之變﹐幸大王裁聽。「楚王惑其言﹐竟通和於秦﹐迎秦王之女爲夫人﹐亦使人布流言於齊。

齊湣王疑之﹐遂收孟嘗君相印﹐黜歸於薛﹐賓客聞孟嘗君罷相﹐紛紛散去。惟馮諼在側﹐爲孟嘗君禦車﹐未至薛﹐薛百姓扶老攜幼相迎﹐爭獻酒食﹐問起居。孟嘗君謂諼曰「此先生所謂爲文收徳者也﹗」馮諼曰「臣意不止於此﹐倘借臣以一乘之車﹐必令君益重於國﹐而俸邑益廣。」孟嘗君曰﹕」惟先生命。「過數日﹐孟嘗君具車馬及金幣﹐謂馮諼曰「聽先生所往。」馮諼駕車﹐西入咸陽﹐求見昭襄王﹐說曰﹕」士之遊秦者﹐皆欲彊秦而弱齊﹔其遊齊者﹐皆欲彊齊而弱秦。秦與齊勢不兩雄﹐其雄者﹐乃得天下。「秦王曰「先生何策可使秦爲雄而不爲雌乎﹖」馮諼曰﹕」大王知齊之廢孟嘗君否﹖「秦王曰「寡人曾聞之﹐而未信也。」馮諼曰﹕」齊之所以重於天下者﹐以有孟嘗君之賢也﹐今齊王惑於讒毀﹐一旦收其相印﹐以功爲罪﹐孟嘗君怨齊必深﹐乘其懷怨之時﹐而秦收之以爲用﹐則齊國之陰事﹐以將盡輸於秦﹐用以謀齊﹐齊可得也﹐豈特爲雄而已哉﹖大王急遣使﹐載重幣﹐陰迎孟嘗君於薛﹐時不可失﹐萬一齊王悔悟而復用之﹐則兩國之雌雄未可定矣。「時樗裏疾方卒﹐秦王急欲得賢相﹐聞諼言大喜﹐乃飾良車十乘﹐黃金百鎰﹐命使者以丞相之儀從迎孟嘗君。

馮諼曰「臣請爲大王先行報孟嘗君﹐使之束裝﹐毋淹來使。」馮諼疾驅至齊﹐未暇見孟嘗君﹐先見齊王﹐說曰﹕」齊﹑秦之互爲雌雄﹐王所知也﹐得人者爲雄﹐失人者爲雌。今臣聞道路之言﹐秦王幸孟嘗君之廢﹐陰遣良車十乘﹐黃金百鎰﹐迎孟嘗君爲相﹐倘孟嘗君西入相秦﹐反其爲齊謀者以爲秦謀﹐則雄在秦﹐而臨淄﹑卽墨危矣﹗「

湣王色動﹐問曰「然則如何﹖「馮諼曰﹕」秦使旦暮且至薛﹐大王乘其未至﹐先復孟嘗君相位﹐更廣其邑封﹐孟嘗君必喜而受之﹐秦使者𨿽彊﹐豈能不告於王﹐而擅迎人之相國哉﹖」湣王曰「善。「然口𨿽答應﹐意未深信﹐使人至境上﹐探其虛實﹐只見車騎紛紛而至﹐詢之果秦使也﹐使者連夜奔告湣王﹐湣湣王卽命馮諼持節迎孟嘗君﹐復其相位﹐益封孟嘗君千戶﹐秦使者至薛﹐聞孟嘗君已復相齊﹐乃轉轅而西。

孟嘗君旣復相位﹐前賓客去者復歸﹐孟嘗君謂馮諼曰「文好客無敢失禮﹐一日罷相﹐客皆棄文而去。今賴先生之力﹐得復其位﹐諸客有何面目復見文乎﹖」馮諼答曰﹕」夫榮辱盛衰﹐物之常理。君不見大都之市乎﹖旦則側肩爭門而入﹐日暮爲墟矣﹐爲所求不在焉。夫富貴多士﹐貧賤寡交﹐事之常也﹐君又何怪乎﹖「孟嘗君再拜曰「敬聞命矣。」乃待客如初。

是時﹐魏昭王與韓釐王奉周王之命﹐「合縱」伐秦﹐秦使白起將兵迎之﹐大戰於伊闕﹐斬首二十四萬﹐虜韓將公孫喜﹐取武遂地二百里﹔遂伐魏﹐取河東地四百里。昭襄王大喜﹐以七國皆稱王﹐不足爲異﹐欲別立帝號﹐以示貴重﹐而嫌於獨尊﹐乃使人言於齊湣王曰「今天下相王﹐莫知所歸﹐寡人意欲稱西帝﹐以主西方﹐尊齊爲東帝﹐以主東方﹐平分天下﹐大王以爲何如﹖」湣王意未決﹐問於孟嘗君﹐孟嘗君曰「秦以彊橫見惡於諸侯﹐王勿效之。「逾一月﹐秦復遣使至齊﹐約共伐趙﹐適蘇代自燕復至﹐湣王先以並帝之事﹐請教於代﹐代對曰﹕」秦不致帝於他國﹐而獨致於齊﹐所以尊齊也。卻之﹐則拂秦之意﹔直受之﹐則取惡於諸侯。願王受之而勿稱﹐使秦稱之﹐而西方之諸侯奉之﹔王乃稱帝﹐以王東方未晚也。使秦稱之﹐而諸侯惡之﹐王因以爲秦罪。」湣王曰「敬受教。「又問﹕」秦約伐趙﹐其事何如﹖「

蘇代曰「兵出無名﹐事故不成。趙無罪而伐之﹐得地則爲秦利﹐齊無與焉﹔今宋方無道﹐天下號爲桀宋﹐王與其伐趙﹐不如伐宋﹐得其地可守﹐得其民可臣﹐而又有誅暴之名﹐此湯武之舉也。」湣王大悅﹐乃受帝號而不稱﹐厚待秦使﹐而辭其伐趙之請。

秦昭襄王稱帝才二月﹐聞齊仍稱王﹐亦去帝號不敢稱。

話分兩頭﹐卻說宋康王乃宋辟公辟兵之子﹐剔成之弟。其母夢徐偃王來托生﹐因名曰偃。生有異相﹐身長九尺四寸﹐面闊一尺三寸﹐目如巨星﹐面有神光﹐力能屈伸鐵鉤﹐於周顯王四十一年﹐逐其兄剔成而自立。

立十一年﹐國人探雀巢﹐得蛻卵﹐中有小鸇﹐以爲異事﹐獻於君偃。偃召太史占之﹐太史布卦奏曰「小而生大﹐此反弱爲彊﹐崛起霸王之象。「偃喜曰﹕」宋弱甚矣﹐寡人不興之﹐更望何人﹖」乃多檢壯丁﹐親自訓練﹐得勁兵十萬餘﹐東伐齊﹐取五城﹔南敗楚﹐拓地三百餘里﹔西又敗魏軍﹐取二城﹔滅滕﹐有其地。

因遣使通好於秦﹐秦亦遣使報之﹐自是宋號彊國﹐與齊﹑楚﹑三晉相並﹐偃遂稱爲宋王﹐自謂天下英雄﹐無與爲比。欲速就霸王之業﹐每臨朝﹐輒令羣臣齊呼萬歲﹐堂上一呼﹐堂下應之﹐門外侍衛亦俱應之﹐聲聞數里。

又以革囊盛牛血﹐懸於髙竿﹐挽弓射之﹐弓彊矢勁﹐射透革囊﹐血雨從空亂灑﹐使人傳言於市曰「我王射天得勝。「欲以恐嚇遠人。

又爲長夜之飲﹐以酒彊灌羣臣﹐而陰使左右以熱水代酒自飲﹐羣臣量素洪者﹐皆潦倒大醉﹐不能成禮﹔惟康王惺然﹐左右獻諛者﹐皆曰「君王酒量如海﹐飲千石不醉也。」又多取婦人爲淫樂﹐一夜禦數十女﹐使人傳言﹕」宋王精神兼數百人﹐從不倦怠。「以此自炫。

一日﹐遊封父之墟﹐遇見采桑婦甚美﹐築靑陵之臺以望之﹐訪其家﹐乃舍人韓憑之妻息氏也。王使人諭憑以意﹐使獻其妻﹐憑與妻言之﹐問其願否﹐息氏作詩以對曰「

南山有鳥﹐北山張羅﹐鳥自髙飛﹐羅當柰何﹖「

宋王慕息氏不已﹐使人卽其家奪之﹐韓憑見息氏升車而去﹐心中不忍﹐遂自殺。宋王召息氏共登靑陵臺﹐謂之曰「我宋王也﹐能富貴人﹐亦能生殺人﹐況汝夫已死﹐汝何所歸﹐若從寡人﹐當立爲王后。」息氏復作詩以對曰﹕」

鳥有雌雄﹐不逐鳳凰﹔妾是庶人﹐不樂宋王。「

宋王曰「卿今已至此﹐𨿽欲不從寡人﹐不可得也﹗」息氏曰﹕」容妾沐浴更衣﹐拜辭故夫之魂﹐然後侍大王巾櫛耳。「宋王許之﹐息氏沐浴更衣訖﹐望空再拜﹐遂從臺上自投於地﹐宋王急使人攬其衣不及﹐視之气已絕矣﹐簡其身畔﹐於裙帶得書一幅﹐書云「死後﹐乞賜遺骨與韓憑合葬一冢﹐黃泉感徳﹗」宋王大怒﹐故爲二冢﹐隔絕埋之﹐使其東西相望﹐而不相親。埋後三日﹐宋王還國﹐忽一夜﹐有文梓木生於二冢之傍﹐旬日間木長三丈許﹐其枝自相附結成連理﹐有鴛鴦一對飛集於枝上﹐交頸悲鳴﹐里人哀之曰﹕」此韓憑夫婦之魂所化也﹗「遂名其樹曰「相思樹。」髯仙有詩嘆云﹕

相思樹上兩鴛鴦﹐千古情魂事可傷﹗

莫道威彊能奪志﹐婦人執性抗君王。

羣臣見宋王暴虐﹐多有諫者﹐宋王不勝其瀆﹐乃置弓矢於座側﹐凡進諫者﹐輒引弓射之﹐嘗一日間射殺景成﹑戴烏﹑公子勃等三人﹐自是舉朝莫敢開口﹐諸侯號曰桀宋。

時齊湣王用蘇代之說﹐遣使於楚﹑魏﹐約共攻宋﹐三分其地。兵旣發﹐秦昭王聞之﹐怒曰「宋新與秦歡﹐而齊伐之﹐寡人必救宋﹐無再計。「齊湣王恐秦兵救宋﹐求於蘇代。代曰﹕」臣請西止秦兵﹐以遂王伐宋之功。」乃西見秦王曰「齊今伐宋矣﹐臣敢爲大王賀。「秦王曰﹕」齊伐宋﹐先生何以賀寡人乎﹖。」蘇代曰「齊王之彊暴﹐無異於宋﹐今約楚﹑魏攻宋﹐其勢必欺楚﹑魏﹐楚﹑魏受其欺必向西而事秦﹐是秦損一宋以餌齊﹐而坐收楚﹑魏之二國也﹐王何不利焉﹐敢不賀乎﹖「秦王曰﹕」寡人欲救宋何如﹖」代答曰「桀宋犯天下之公怒﹐天下皆幸其亡﹐而秦獨救之﹐眾怒且移於秦矣。「秦王乃罷兵不救宋。

齊師先至宋郊﹐楚﹑魏之兵亦陸續來會﹐齊將韓聶﹑楚將唐昧﹑魏將芒卯﹐三人做一處商議﹐唐昧曰「宋王志大气驕﹐宜示弱以誘之。」芒卯曰﹕」宋王淫虐﹐人心離怨﹐我三國皆有喪師失地之恥﹐宣傳檄文﹐布其罪惡﹐以招故地之民﹐必有反戈而向宋者。「韓聶曰「二君之言皆是也。」乃爲檄數桀宋十大罪﹕

一﹑逐兄篡位﹐得國不正﹔二﹑滅滕兼地﹐恃彊淩弱﹔三﹑好攻樂戰﹐侵犯大國﹔四﹑革囊射天﹐得罪上帝﹔五﹑長夜酣飲﹐不卹國政﹔六﹑奪人妻女﹐淫蕩無恥﹔七﹑射殺諫臣﹐忠良結舌﹔八﹑僭擬王號﹐妄自尊大﹔九﹑獨媚彊秦﹐結怨鄰國﹔十﹑慢神虐民﹐全無君道。

檄文到處﹐人心聳懼﹐三國所失之地﹐其民不樂附宋﹐皆逐其官吏﹐登城自守﹐以待來兵。於是所向皆捷﹐直逼睢陽﹐宋王偃大閱車徒﹐親領中軍﹐離城十里結營﹐以防攻突。

韓聶先遣部下將閭丘儉﹐以五千人挑戰﹐宋兵不出﹐閭丘儉使軍士聲洪者數人﹐登車巢車朗誦桀宋十罪﹐宋王偃大怒﹐命將軍盧曼出敵﹐略戰數合﹐閭丘儉敗走﹐盧曼追之﹐儉盡棄其車馬器械﹐狼狽而奔﹐宋王偃登壘﹐望見齊師已敗﹐喜曰「敗齊一軍﹐則楚﹑魏俱喪气矣﹗」乃悉師出戰﹐直逼齊營﹐韓聶又讓一陣﹐退二十里下寨﹐卻教唐昧﹑芒卯二軍左右取路﹐抄出宋王大營之後。

次日﹐宋王偃只道齊兵已不能戰﹐拔寨都進﹐直攻齊營﹐閭丘儉打著韓聶旗號﹐列陣相持﹐自辰至午﹐合戰三十餘次﹐宋王果然英勇﹐手斬齊將二十餘員﹐兵士死者百餘人﹐宋將盧曼亦死於陣﹐閭丘儉復大敗而奔﹐委棄車仗器械無數﹐宋兵爭先掠取﹐忽有探子報道﹕「敵兵襲攻睢陽城甚急﹐探是楚﹑魏二國軍馬。」宋王大怒﹐忙教整隊回軍。

行不上五里﹐刺斜裏一軍突出﹐大叫﹕「齊國上將韓聶在此﹐無道昏君﹐還不速降﹖」宋王左右將戴直﹑屈志髙﹐雙車齊出﹐韓聶大展神威﹐先將屈志髙斬於車下﹐戴直不敢交鋒﹐保護宋王﹐且戰且走﹐回至睢陽城下﹐守將公孫拔認得自家軍馬﹐開門放入﹐三國合兵攻打﹐晝夜不息。

忽見塵頭起處﹐又有大軍到來﹐乃是齊湣王恐韓聶不能成功﹐親帥大將王蠋﹑太史敫等﹐引生軍三萬前來﹐軍勢益壯。宋軍知齊王親自領兵﹐人人喪膽﹐个个灰心﹐又兼宋王不卹士卒﹐晝夜驅率男女守瞭﹐絕無恩賞﹐怨聲籍籍。戴直言於王偃曰「敵勢猖狂﹐人心已變﹐大王不如棄城﹐權避河南﹐更圖恢復。」

宋王此時一片圖王定霸之心﹐化爲秋水﹐嘆息了一回﹐與戴直半夜棄城而遁﹐公孫拔遂豎起降旗﹐迎湣王入城。湣王安撫百姓﹐一面令諸軍追逐宋王。

宋王走至溫邑﹐爲追兵所及﹐先擒戴直斬之﹐宋王自投於神農澗中不死﹐被軍士牽出斬首﹐傳送睢陽。齊﹑楚﹑魏遂共滅宋國﹐三分其地。

楚﹑魏之兵旣散﹐湣王曰「伐宋之役﹐齊力爲多﹐楚﹑魏安得受地﹗「遂引兵銜枚尾唐昧之後﹐襲敗楚師於重丘﹐乘勝逐北﹐盡收取淮北之地﹐又西侵三晉﹐屢敗其軍。楚﹑魏恨湣王之負約﹐果皆遣使附秦﹐秦反以爲蘇代之功矣。

湣王旣兼有宋地﹐气益驕恣﹐使嬖臣夷維往合衛﹑魯﹑鄒三國之君﹐要他稱臣入朝。三國懼其侵伐﹐不敢不從﹐湣王曰「寡人殘燕滅宋﹐辟地千里﹐敗梁割楚﹐威加諸侯。魯﹑衛盡已稱臣﹐泗上無不恐懼﹐旦晚提一旅兼並二周﹐遷九鼎於臨淄﹐正號天子﹐以令天下﹐誰敢違者﹖」

孟嘗君田文諫曰「宋王偃惟驕﹐故齊得而乘之﹔願大王以宋爲戒。夫周𨿽微弱﹐然號爲共主﹐七國攻戰﹐不敢及周﹐畏其名也。大王前去帝號不稱﹐天下以此多齊之讓。今忽萌代周之志﹐恐非齊福。」

湣王曰「湯放桀﹐武王伐紂﹐桀﹑紂非其主乎﹖寡人何不如湯﹑武﹖惜子非伊尹﹑太公耳﹗」於是復收孟嘗君相印﹐孟嘗君懼誅﹐乃與其賓客走大梁﹐依公子無忌以居。

那公子無忌乃是魏昭王之少子﹐爲人謙恭好士﹐接人惟恐不及。

嘗朝膳﹐有一鳩爲鷂所逐﹐急投案下﹐無忌蔽之﹐視鷂去﹐乃縱鳩﹐誰知鷂隱於屋脊﹐見鳩飛出﹐逐而食之﹐無忌自咎曰「此鳩避患而投我﹐乃竟爲鷂所殺﹐是我負此鳩也。」竟日不進膳﹐令左右捕鷂。共得百餘頭﹐各置一籠以獻﹐無忌曰「殺鳩者止一鷂﹐吾何可累及他禽。」乃按劍於籠上﹐祝曰「不食鳩者﹐向我悲鳴﹐我則放汝。」羣鷂皆悲鳴﹐獨至一籠﹐其鷂低頭不敢仰視﹐乃取而殺之﹐遂開籠放其餘鷂﹐聞者嘆曰﹕」魏公子不忍負一鳩﹐忍負人乎﹖「

由是士無賢愚﹐歸之如市﹐食客亦三千餘人﹐與孟嘗君﹑平原君相亞。

魏有隱士﹐姓侯名贏﹐年七十餘﹐家貧﹐爲大梁夷門監者﹐無忌聞其素行修潔﹐且好奇計﹐裏中尊敬之﹐號爲侯生﹐於是駕車往拜﹐以黃金二十鎰爲贄。侯生謝曰「贏安貧自守﹐不妄受人一錢﹐今且老矣﹐寧爲公子而攺節乎﹖」無忌不能彊﹐欲尊禮之﹐以示賓客﹐乃置酒大會。

是日﹐魏宗室將相諸貴客畢集堂中﹐坐定﹐獨虛左第一席﹐無忌命駕親往夷門﹐迎侯生赴會﹐侯生登車﹐無忌揖之上坐﹐生略不謙遜﹐無忌執轡在傍﹐意甚恭敬。侯生又謂無忌曰「臣有客朱亥﹐在市屠中﹐欲往看之﹐公子能枉駕同一往否﹖「無忌曰﹕」願與先生偕往。」卽命引車枉道入市﹐及屠門﹐侯生曰「公子暫止車中﹐老漢將下看吾客。「侯生下車﹐入亥家﹐與亥對坐肉案前﹐絮語移時﹐侯生時時睨視公子﹐公子顏色愈和﹐略無倦怠。時從騎數十餘﹐見侯生絮語不休﹐厭之﹐多有竊罵者﹐侯生亦聞之﹐獨視公子色終不變﹐乃與朱亥別﹐復登車﹐上坐如故。無忌以午牌出門﹐比回府已申未矣。

諸貴客見公子親往迎客﹐虛左以待﹐正不知甚處有名的遊士﹐何方大國的使臣﹐俱辦下一片敬心伺候﹐及久不見到﹐各各心煩意懶﹐忽聞報說﹕「公子迎客已至。」眾貴客敬心復萌﹐俱起坐出迎﹐睜眼相看﹐及客到﹐乃一白須老者﹐衣冠敝陋﹐無不駭然。

無忌引侯生徧告賓客﹐諸貴客聞是夷門監者﹐意殊不以爲然﹐無忌揖侯生就首席﹐侯生亦不謙讓﹐酒至半酣﹐無忌手捧金卮爲壽於侯生之前﹐侯生接卮在手﹐謂無忌曰「臣乃夷門抱關吏也﹐公子枉駕下辱﹐久立市中﹐毫無怠色﹐又尊臣於諸貴之上﹐於臣似爲過分﹐然所以爲此﹐欲成公子下士之名耳。」諸貴賓皆竊笑。

席散﹐侯生遂爲公子上客﹐侯生因薦朱亥之賢﹐無忌數往候見﹐朱亥絕不答拜﹐無忌亦不以爲怪。

其折節下士如此。

今日孟嘗君至魏﹐獨依無忌﹐正合著古語﹕「同聲相應﹐同气相求」八个字﹐自然情投意合。孟嘗君原與趙平原君公子勝交厚﹐因使無忌結交於趙勝﹐無忌將親姊嫁於平原君爲夫人﹐於是魏﹑趙通好﹐而孟嘗君居間爲重。

齊湣王自孟嘗君去後﹐益自驕矜﹐日夜謀代周爲天子。

時齊境多怪異﹕天雨血﹐方數百里﹐沾人衣﹐鮏臭難當﹔又地坼數丈﹐泉水湧出﹔又有人當關而哭﹐但聞其聲﹐不見其形。由是百姓惶惶﹐朝不保夕﹐大夫狐咺﹑陳舉先後進諫﹐且請召還孟嘗君。湣王怒而殺之﹐陳屍於通衢﹐以杜諫者﹐於是王蠋﹑太史敫等﹐皆謝病棄職﹐歸隱鄕裏。不知湣王如何結果﹖且看下回分解。

第九十五回

說四國樂毅滅齊驅火牛田單破燕

話說燕昭王自卽位之後﹐日夜以報齊雪恥爲事﹐弔死問孤﹐與士卒同甘苦﹐尊禮賢士﹐四方豪傑﹐歸者如市。有趙人樂毅﹐乃樂羊之孫﹐自幼好講兵法。當初樂羊封於靈壽﹐子孫遂家焉。趙主父沙邱之亂﹐樂毅挈家去靈壽﹐奔大梁﹐事魏昭王﹐不甚信用﹔聞燕王築黃金臺﹐招致天下賢士﹐欲往投之﹐乃謀出使於燕﹐見燕昭王。說以兵法﹐燕王知其賢﹐待以客禮﹐樂毅謙讓不敢當﹐燕王曰「先生生於趙﹐仕於魏﹐在燕固當爲客。「樂毅曰﹕」臣之仕魏﹐以避亂也﹐大王若不棄微末﹐請委質爲燕臣。」燕王大喜﹐卽拜毅爲亞卿﹐位於劇辛諸人之上﹐樂毅悉召其宗族居燕﹐爲燕人。

其時齊國彊盛﹐侵伐諸侯。昭王深自韜晦﹐養兵卹民﹐待時而動。及湣王逐孟嘗君﹐恣行狂暴﹐百姓弗堪﹔而燕國休養多年﹐國富民稠﹐士卒樂戰。

於是昭王進樂毅而問曰「寡人銜先人之恨﹐二十八年於玆矣。常恐一旦溘先朝露﹐不及專剸刃於齊王之腹﹐以報國恥﹐終夜痛心。今齊王驕暴自恃﹐中外離心﹐此天亡之時﹐寡人欲起傾國之兵﹐與齊爭一旦之命﹐先生何以教之﹖「樂毅對曰﹕」齊國地大人眾﹐士卒習戰﹐未可獨攻也﹐王必欲伐之﹐必與天下共圖之﹐今燕之比鄰﹐莫密於趙﹐王宜首與趙合﹐則韓必從﹔而孟嘗君相魏﹐方恨齊﹐宜無不聽。﹐如是﹐而齊可攻也﹗「

燕王曰「善。」乃具符節﹐使樂毅往說趙國。

平原君趙勝爲言於惠文王﹐王許之。

適秦國使者在趙﹐樂毅並說秦使者以伐齊之利﹐使者還報秦王﹐秦王忌齊之盛﹐懼諸侯背秦而事齊﹐於是復遣使者報趙﹐願共伐齊之役﹔劇辛往說魏王﹐見孟嘗君﹐孟嘗君果主發兵﹐復爲約韓與共事﹐俱與訂期。

於是燕王悉起國中精銳﹐使樂毅將之﹐秦將白起﹑趙將廉頗﹑韓將暴鳶﹑魏將晉鄙各率一軍﹐如期而至﹐於是燕王命樂毅並護五國之兵﹐號爲樂上將軍﹐浩浩蕩蕩﹐殺奔齊國。齊湣王自將中軍﹐與大將韓聶迎戰於濟水之西。

樂毅身先士卒﹐四國兵將無不賈勇爭奮﹐殺得齊兵屍橫原野﹐流血成渠。韓聶被樂毅之弟樂乘所殺﹐諸軍乘勝逐北﹐湣王大敗﹐奔回臨淄﹐連夜使人求救於楚。許盡割淮北之地爲賂﹐一面檢點軍民﹐登城設守。秦﹑魏﹑韓﹑趙乘勝﹐各自分路收取邊城﹐獨樂毅自引燕軍﹐長驅深入﹐所過宣諭威徳﹐齊城皆望風而潰﹐勢如破竹﹐大軍直逼臨淄。

湣王大懼﹐遂與文武數十人﹐潛開北門而遁。行至衛國﹐衛君郊迎稱臣﹐旣入城﹐讓正殿以居之﹐供具甚敬﹐湣王驕傲﹐待衛君不以禮﹐衛諸臣意不能平﹐夜往掠其輜重﹐湣王怒﹐欲俟衛君來見﹐責以捕盜。衛君是日竟不朝見﹐亦不復給廩餼。湣王甚愧﹐候至日昃餓甚﹐恐衛君圖己﹐與夷維數人連夜逃去。從臣失主﹐一時皆四散奔走。

湣王不一日﹐逃至魯關﹐關吏報知魯君﹐魯君遣使者出迎﹐夷維謂曰「魯何以待吾君﹖」對曰「將以十太牢待子之君。」夷維曰「吾君﹐天子也﹔天子巡狩﹐諸侯辟宮﹐朝夕親視膳於堂下﹐天子食已﹐乃退而聽朝﹐豈止十牢之奉而已﹗「使者回復魯君﹐魯君大怒﹐閉關不納。

復至鄒﹐值鄒君方死﹐湣王欲入行弔﹐夷維謂鄒人曰「天子下弔﹐主人必背其殯棺﹐立西階﹐北面而哭﹐天子乃於阼階上﹐南面而弔之。」鄒人曰「吾國小﹐不敢煩天子下弔。」亦拒之不受。

湣王計窮﹐夷維曰「聞莒州尙完﹐何不往﹖」乃奔莒州﹐僉兵城守﹐以拒燕軍。

樂毅遂破臨淄﹐盡收取齊之財物祭器﹐並查舊日燕國重器前被齊掠者﹐大車裝載﹐俱歸燕國。燕昭王大悅﹐親至濟上﹐大犒三軍﹐封樂毅於昌國﹐號昌國君。燕昭王返國﹐獨畱樂毅於齊﹐以收齊之餘城。

齊之宗人有田單者﹐有智術﹐知兵﹐湣王不能用﹐僅爲臨淄市椽。燕王入臨淄﹐城中之人紛紛逃竄﹐田單與同宗逃難於安平﹐盡截去其車軸之頭﹐略與轂平﹐而以鐵葉裹軸﹐務令堅固﹐人皆笑之﹐未幾﹐燕兵來攻安平﹐城破﹐安平人復爭竄﹐乘車者捱擠﹐多因軸頭相觸﹐不能疾驅﹔或軸折車覆﹐皆爲燕兵所獲。惟田氏一宗﹐以鐵籠堅固﹐且不礙﹐竟得脫﹐奔卽墨去訖。

樂毅分兵略地﹐至於畫邑﹐聞故太傅王蠋家在畫邑﹐傳令軍中﹐環畫邑三十里不許入犯﹐使人以金幣聘蠋﹐欲薦於燕王﹐蠋辭老病﹐不肯往﹐使者曰「上將軍有令﹕」太傅來﹐卽用爲將﹐封以萬家之邑﹔不行﹐且引兵屠邑。『「蠋仰天嘆曰﹕」『忠臣不事二君﹐烈女不更二夫。』齊王疏斥忠諫﹐故吾退而耕於野﹔今國破君亡﹐吾不能存﹐而又劫吾以兵﹐吾與其不義而存﹐不若全義而亡﹗」遂自懸其頭於樹上﹐舉身一奮﹐頸絕而死。樂毅聞之嘆息﹐命厚葬之﹐表其墓曰「齊忠臣王蠋之墓。」

樂毅出兵六个月﹐所攻下齊地共七十餘城﹐皆編爲燕之郡縣﹐惟莒州與卽墨堅守不下。

毅乃休兵享士﹐除其暴令﹐寬其賦役﹐又爲齊桓公﹑管夷吾立祠設祭﹐訪求逸民。齊民大悅﹐樂毅之意﹐以爲齊止二城﹐在掌握之中﹐終不能成大事﹐且欲以恩結之﹐使其自降﹐故不極其兵力。此周赧王三十一年事也。

卻說楚頃襄王見齊使者來請救兵﹐許盡割淮北之地。乃命大將淖齒﹐率兵二十萬﹐以救齊爲名﹐往齊受地﹐謂淖齒曰「齊王急而求我﹐卿往彼可相機而行﹐惟有利於楚﹐可以便宜從事。「淖齒謝恩而出﹐率兵從齊湣王於莒州。

湣王徳淖齒﹐立以爲相國﹐大權皆歸於齒。齒見燕兵勢盛﹐恐救齊無功﹐獲罪二國﹐乃密遣使私通樂毅﹐欲弒齊王﹐與燕中分齊國﹐使燕人立己爲王﹐樂毅回報曰「將軍誅無道﹐以自立功名﹐桓﹑文之業﹐不足道也﹐所請惟命。」淖齒大悅。

乃大陳兵於鼓裏﹐請湣王閱兵﹐湣王旣至﹐遂執而數其罪曰「齊有亡徵三﹐雨血者﹐天以告也﹔地坼者﹐地以告也﹔有人當闕而哭﹐人以告也。王不知省戒﹐戮忠廢賢﹐希望非分﹐今全齊盡失﹐而偸生於一城﹐尙欲何爲﹖」湣王俯首不能答。

夷維擁王而哭﹐淖齒先殺夷維﹐乃生擢王筋﹐懸於屋梁之上﹐三日而後气絕。湣王之得禍﹐亦慘矣哉﹗

淖齒回莒州﹐欲覓王世子殺之﹐不得﹐齒乃爲表奏燕王﹐自陳其功﹐使人送於樂毅﹐求其轉達﹐是時莒州與臨淄﹐陰自相通﹐往來無禁。

卻說齊大夫王孫賈﹐年十二歲﹐喪父﹐止有老母。湣王憐而官之。

湣王出奔﹐賈亦從行﹐在衛相失﹐不知湣王下處﹐遂潛自歸家﹐其老母見之﹐問曰「齊王何在﹖「賈對曰﹕」兒從王於衛﹐王中夜逃出﹐已不知所之矣。」老母怒曰「汝朝去而晚回﹐則吾倚門而望﹔汝暮出而不還﹐則吾倚閭而望。君之望臣﹐何異母之望子﹖汝爲齊王之臣﹐王昏夜出走﹐汝不知其處﹐尙何歸乎﹖「賈大愧﹐復辭老母﹐蹤迹齊王。

聞其在莒州﹐趨往從之﹐比至莒州﹐知齊王已爲淖齒所殺﹐賈乃袒其左肩﹐呼於市中曰「淖齒相齊而弒其君﹐爲臣不忠。有願與吾誅討其罪者﹐依吾左袒。」

市人相顧曰「此人年幼﹐尙有忠義之心﹐吾等好義者﹐皆當從之。」一時左袒者﹐四百餘人。

時楚兵𨿽眾﹐皆分屯於城外。淖齒居齊王之宮﹐方酣飲﹐使婦人奏樂爲歡﹐兵士數百人﹐列於宮外。王孫賈率領四百人﹐奪兵士器仗﹐殺入宮中﹐擒淖齒剁爲肉醬﹐因閉城堅守。楚兵無主﹐一半逃散﹐一半投降於燕國。

再說齊世子法章﹐聞齊王遇變﹐急更衣爲窮漢﹐自稱臨淄人王立﹐逃難無歸﹐投太史敫家爲傭工﹐與之灌園﹐力作辛苦﹐無人知其爲貴介者。太史敫有女﹐年及笄﹐偶遊園中﹐見法章之貌﹐大驚曰「此非常人﹐何以屈辱於此﹖「使侍女叩其來歷﹐法章懼禍﹐堅不肯吐﹐太史女曰﹕」白龍魚服﹐畏而自隱﹔異日富貴﹐不可言也﹗「時時使侍女給其衣食﹐久益親近﹐法章因私露其迹於太史女﹐女遂與訂夫婦之約﹐因而私通﹐舉家俱不知也。

時卽墨守臣病死﹐軍中無主﹐欲擇知兵者﹐推戴爲將﹐而難其人﹐有人知田單鐵籠得全之事﹐言其才可將﹐乃共擁立爲將軍﹐田單身操版鍤﹐與士卒同操作﹐宗族妻妾皆編於行伍之間﹐城中人畏而愛之。

再說齊諸臣四散奔逃﹐聞王蠋死節之事﹐嘆曰「彼已告老﹐尙懷忠義之心﹐我輩見立齊朝﹐坐視君亡國破﹐不圖恢復﹐豈得爲人﹖」乃共走莒州﹐投王孫賈﹐相與訪求世子。歲餘﹐法章知其誠﹐乃出自言曰「我實世子法章也。」太史敫報知王孫賈﹐乃具法駕迎之卽位﹐是爲襄王。告於卽墨﹐相約爲犄角﹐以拒燕兵。

樂毅圍之三年不克﹐乃解圍退九里﹐建立軍壘﹐令曰「城中民有出樵采者﹐聽之不許擒拿﹐其有困乏饑餓者食之﹐寒者衣之。「欲使感恩悅附﹐不在話下。

且說燕大夫騎劫頗有勇力﹐亦喜談兵﹐與太子樂資相善。覬得兵權﹐謂太子曰「齊王已死﹐城之不拔者﹐惟莒與卽墨耳﹐樂毅能於六月間﹐下齊七十餘城﹐何難於二邑﹖所以不肯卽拔者﹐以齊人未附﹐欲徐以恩威結齊﹐不久當自立爲齊王矣﹗」太子樂資述其言於昭王﹐昭王怒曰「吾先王之仇﹐非昌國君不能報﹐卽使眞欲王齊﹐於功豈不當耶﹖」乃笞樂資二十﹐遣使持節至臨淄﹐卽拜樂毅爲齊王﹐毅感泣﹐以死自誓﹐不受命﹐昭王曰﹕」吾固知毅之本心﹐決不負寡人也。「昭王好神仙之術﹐使方士煉金石爲神丹服之﹐久而內熱發病﹐遂薨﹐太子樂資嗣位﹐是爲惠王。

田單每使細作入燕窺覘事情﹐聞騎劫謀代樂毅﹐及燕太子被笞之事﹐嘆曰「齊之恢復﹐其在燕後王乎﹖」及燕惠王立﹐田單使人宣言於燕國曰「樂毅久欲王齊﹐以受燕先王厚恩不忍背﹐故緩攻二城﹐以待其事﹐今新王卽位﹐且與卽墨連和﹐齊人所懼﹐惟恐他將來﹐則卽墨殘矣﹗」燕惠王久疑樂毅﹐及聞流言與騎劫之言相合﹐因信爲然﹐乃使騎劫往代樂毅﹐而召毅歸國﹐毅恐見誅﹐曰「我趙人也。」遂棄其家﹐西奔趙國。趙王封樂毅於觀津﹐號望諸君﹐騎劫旣代將﹐盡攺樂毅之令﹐燕軍俱憤怨不服。

騎劫住壘三日﹐卽率師往攻卽墨﹐圍其城數匝﹐城中設守愈堅。田單晨起謂城中人曰「吾夜來夢見上帝告我云﹕齊當復興﹐燕當卽敗﹐不日當有神人爲我軍師﹐戰無不克。「有一小卒悟其意﹐趨近單前﹐低語曰﹕」臣可以爲師否﹖」言畢﹐卽疾走﹐田單急起持之﹐謂人曰「吾夢中所見神人﹐卽此是也。」乃爲小卒易衣冠﹐置之幕中上坐﹐北面而師事之。

小卒曰「臣實無能。「田單曰﹕」子勿言。」因號爲「神師「。每出一約束﹐必稟命於神師而行﹐謂城中人曰﹕」神師有令﹐『凡食者必先祭其先祖於庭﹐當得祖宗陰力相助。』「城中人從其教﹐飛鳥見庭中祭品﹐悉翔舞下食﹐如此早暮二次。

燕軍望見﹐以爲怪異﹐聞有神君下教﹐因相與傳說﹐謂齊得天助﹐不可敵﹐敵之違天﹐皆無戰心。

單復使人揚樂毅之短曰「昌國君太慈﹐得齊人不殺﹐故城中不怕﹐若劓其鼻而置之前行﹐卽墨人苦死矣﹗」騎劫信之﹐將降卒盡劓其鼻﹐城中人見降者割鼻﹐大懼﹐相戒堅守﹐惟恐爲燕人所得。

田單又揚言「城中人家墳墓皆在城外﹐倘被燕人發掘﹐柰何﹖」騎劫又使兵卒盡掘城外墳墓﹐燒死人﹐暴骸骨﹐卽墨人從城上望見﹐皆涕泣﹐欲食燕人之肉﹐相率來軍門﹐請出一戰﹐以報祖宗之仇。

田單知士卒可用﹐乃精選彊壯者五千人﹐藏匿於民間﹐其餘老弱同婦女輪流守城。遣使送款於燕軍﹐言「城中食盡﹐將以某日出降。「騎劫謂諸將曰﹕」我比樂毅何如﹖」諸將皆曰「勝毅多倍。「軍中悉踴躍呼﹕」萬歲﹗」田單又收民間金得千鎰﹐使富家私遺燕將﹐囑以城下之日﹐求保家小。燕將大喜﹐受其金﹐各付小旗﹐使插於門上﹐以爲記認。全不準備﹐呆呆的只等田單出降。

單乃使人收取城中牛共千餘頭﹐制爲絳繒之衣﹐畫以五色龍文﹐披於牛體﹐將利刃束於牛角﹐又將麻葦灌下膏油﹐束於牛尾﹐拖後如巨帚﹐於約降前一日﹐安排停當﹐眾人皆不解其意。

田單椎牛具酒﹐候至日落黃昏﹐召五千壯卒飽食﹐以五色塗面﹐各執利器﹐跟隨牛後﹐使百姓鑿城爲穴﹐凡數十處﹐驅牛從穴中出﹐用火燒其尾帚﹐火熱漸迫牛尾﹐牛怒直奔燕營﹐五千壯卒銜枚隨之﹐燕軍信爲來日受降入城﹐方夜皆安寢﹐忽聞馳驟之聲﹐從夢中驚起﹐那帚炬千餘﹐光明照耀﹐如同白日﹐望之皆龍文五采﹐突奔前來﹐角刃所觸﹐無不死傷﹐軍中擾亂﹐那一夥壯卒﹐不言不語﹐大刀闊斧﹐逢人便砍﹐𨿽只五千个人﹐慌亂之中﹐恰象幾萬一般。況且向來聽說神師下教﹐今日神頭鬼臉﹐不知何物﹖田單又親率城中人鼓噪而來﹐老弱婦女皆擊銅器爲聲﹐震天動地﹐一發膽都嚇破了﹐腳都嚇軟了﹐那个還敢相持﹐眞个人人逃竄﹐个个奔忙﹐自相蹂踏﹐死者不計其數。騎劫乘車落荒而走﹐正遇田單﹐一戟刺死。

燕軍大敗。此周赧王三十六年事也。史官有詩云﹕

火牛奇計古今無﹐畢竟機乘騎劫愚。

假使金臺不易將﹐燕齊勝負竟何如﹖

田單整頓隊伍﹐乘勢追逐﹐戰無不克﹐所過城邑﹐聞齊兵得勝﹐燕將已死﹐盡皆叛燕而歸齊﹐田單兵勢日盛﹐掠地直逼河上﹐抵齊北界﹐燕所下七十餘城﹐復歸於齊。

眾軍將以田單功大﹐欲奉爲王﹐田單曰「太子法章自在莒州﹐吾疏族﹐安敢自立﹖「於是迎法章於莒﹐王孫賈爲法章禦車﹐至於臨淄﹐收葬湣王﹐擇日告廟臨朝。

襄王謂田單曰「齊國危而復安﹐亡而復存﹐皆叔父之功也﹐叔父知名始於安平﹐今封叔父爲安平君﹐食邑萬戶。」王孫賈拜爵亞卿。迎太史女爲後﹐是爲君王后﹐那時太史敫方知其女先以身許法章﹐怒曰﹕」汝不取媒而自嫁﹐非吾種也﹗「終身誓不復相見﹐齊襄王使人益其官祿﹐皆不受﹐惟君王后歲時遣人候省﹐未嘗缺禮﹐此是後話。

時孟嘗君在魏﹐讓相印於公子無忌﹐魏封無忌爲信陵君﹐孟嘗君退居於薛﹐比於諸侯﹐與平原君﹑信陵君相善﹐齊襄王畏之﹐復遣使迎爲相國﹐孟嘗君不就。於是與之連和通好﹐孟嘗君往來於齊﹑魏之間。其後﹐孟嘗君死﹐無子﹐諸公子爭立﹐齊﹐魏共滅薛﹐分其地。

再說燕惠王自騎劫兵敗﹐方知樂毅之賢﹐悔之無及﹐使人遺毅書謝過﹐欲招毅還國﹐毅答書不肯歸﹐燕王恐趙用樂毅以圖燕﹐乃復以毅子樂間襲封昌國君﹐毅從弟樂乘爲將軍﹐並貴重之﹐毅遂合燕﹑趙之好﹐往來其間﹐二國皆以毅爲客卿﹐毅終於趙。

時廉頗爲趙大將﹐有勇善用兵﹐諸侯皆憚之﹐秦兵屢侵趙境﹐賴廉頗力拒﹐不能深入﹐秦乃與趙通好。不知後事如何﹖且看下回分解。

第九十六回

藺相如兩屈秦王馬服君單解韓圍

卻說趙惠文王寵用一个內侍﹐姓繆名賢﹐官拜宦者令﹐頗干預政事。

忽一日﹐有外客以白璧來求售﹐繆賢愛其玉色光潤無瑕﹐以五百金得之﹐以示玉工。玉工大驚曰「此眞和氏之璧也。楚相昭陽因宴會偶失此璧﹐疑張儀偸盜﹐捶之幾死﹐張儀以此入秦﹐後昭陽懸千金之賞﹐購求此璧﹐盜者不敢出獻﹐竟不可得。今日無意中落於君手﹐此乃無價之寶﹐須什襲珍藏﹐不可輕示於人也。「繆賢曰﹕」𨿽然﹐良玉何以遂爲無價﹖」玉工曰「此玉置暗處﹐自然有光﹐能卻塵埃﹐辟邪魅﹐名曰『夜光之璧』﹔若置之座間﹐冬月則暖﹐可以代鑪﹐夏月則涼。百步之內﹐蠅蚋不入﹐有此數般奇異﹐他玉不及﹐所以爲至寶。「繆賢試之﹐果然﹐乃制爲寶櫝﹐藏於內笥。

早有人報知趙王﹐言「繆中侍得和氏璧。」趙王問繆賢取之﹐賢愛璧不卽獻﹐趙王怒﹐因出獵之便﹐突入賢家﹐搜其室﹐得寶櫝﹐收之以去。

繆賢恐趙王治罪誅之﹐欲出走﹐其舍人藺相如牽衣問曰「君今何往﹖「賢曰﹕」吾將奔燕。」相如曰「君何以受知於燕王﹐而輕身往投也﹖」繆賢曰「吾昔年嘗從大王與燕王相會於境上﹐燕王私握吾手曰﹕」願與君結交。「以此相知﹐故欲往。「相如諫曰﹕」君誤矣。夫趙彊而燕弱﹐而君得寵於趙王﹐故燕王欲與君結交﹐非厚君也﹐因君以厚於趙王也﹔今得罪於王﹐亡命走燕﹐燕畏趙王之討﹐必將束縛君以媚於趙王﹐君其危矣﹗「繆賢曰﹕」然則如何﹖」相如曰「君無他大罪﹐惟不早獻璧耳。若肉袒負斧鑕﹐叩首請罪﹐王必赦君。「繆賢從其計﹐趙王果赦賢不誅。

賢重相如之智﹐以爲上客。

再說玉工偶至秦國﹐秦昭襄王使之治玉﹐玉工因言及和氏之璧﹐今歸於趙。秦王問﹕「此璧有甚好處﹖」玉工如前誇獎﹐秦王想慕之甚﹐思欲一見其璧。時昭襄王之母舅魏冉爲丞相﹐進曰﹕」王欲見和璧﹐何不以酉陽十五城易之﹖「秦王訝曰「十五城﹐寡人所惜也﹐柰可易一璧哉﹖」魏冉曰「趙之畏秦久矣。大王若以城易璧﹐趙不敢不以璧來﹐來則畱之﹐是易城者名也﹐得璧者實也﹐王何患失城乎﹖」

秦王大喜﹐卽爲書致趙王﹐命客卿胡傷爲使。書略曰﹕

寡人慕和氏璧有日矣﹐未得一見。聞君王得之﹐寡人不敢輕請﹐願以酉陽十五城奉酬﹐惟君王許之。

趙王得書﹐召大臣廉頗等商議。欲予秦﹐恐其見欺﹐璧去城不可得﹔欲勿予﹐又恐觸秦之怒﹐諸大臣或言不宜與﹐或言宜與﹐紛紛不決。李克曰「遣一智勇之士﹐懷璧以往﹐得城則授璧於秦﹐不得城仍以璧歸趙﹐方爲兩全。」

趙王目視廉頗﹐頗俯首不語。宦者令繆賢進曰「臣有舍人姓藺名相如﹐此人勇士﹐且有智謀﹐若求使秦﹐無過此人。」趙王卽命繆賢召藺相如至。

相如拜謁已畢﹐趙王問曰「秦王請以十五城易寡人之璧﹐先生以爲可許否﹖」

相如曰「秦彊趙弱﹐不可不許。」

趙王曰「倘璧去城不可得﹐如何﹖」

相如對曰「秦以十五城易璧﹐價厚矣﹔如是趙不許璧﹐其曲在趙。趙不待入城而卽獻璧﹐禮恭矣﹐如是而秦不予城﹐其曲在秦。」

趙王曰「寡人欲求一人使秦﹐保護此璧﹐先生能爲寡人一行乎﹖」

相如曰「大王必無其人﹐臣願奉璧以往。若城入於趙﹐臣當以璧畱秦﹔不然﹐臣請完璧歸趙。」

趙王大喜﹐卽拜相如爲大夫﹐以璧授之。

相如奉璧西入咸陽。

秦昭襄王聞璧至﹐大喜﹐坐章臺之上﹐大集羣臣﹐宣相如入見。相如畱下寶櫝﹐只用錦袱包裹﹐兩手捧定﹐再拜奉上秦王。秦王展開錦袱觀看﹐但見純白無瑕﹐寶光閃爍﹐雕鏤之處﹐天成無迹﹐眞希世之珍矣﹗

秦王飽看了一回﹐嘖嘖嘆息﹐因付左右羣臣遞相傳示﹐羣臣看畢﹐皆羅拜稱﹕「萬歲﹗」秦王命內侍重將錦袱包裹﹐傳與後宮美人玩之﹐良久送出﹐仍歸秦王案上。藺相如從旁伺候﹐良久並不見說起償城之話﹐相如心生一計﹐乃前奏曰「此璧有微瑕﹐臣請爲大王指之﹗」

秦王命左右以璧傳與相如﹐相如得璧在手﹐連退數步﹐靠在殿柱之上﹐睜開雙目﹐怒气勃不可遏﹐謂秦王曰「和氏之璧﹐天下之至寶也﹗大王欲得璧﹐發書至趙﹐寡君悉召羣臣計議﹐羣臣皆曰﹕」秦自負其彊﹐以空言求璧﹐恐璧往城不可得﹐不如勿許。『臣以爲﹕「布衣之交﹐尙不相欺﹐況萬乘之君乎﹖柰何以不肖之心待人﹐而得罪於大王﹖』於是寡君乃齋戒五日﹐然後使臣奉璧拜送於庭﹐敬之至也。今大王見臣﹐禮節甚倨﹐坐而受璧﹐左右傳觀﹐復使後宮美人玩弄﹐褻瀆殊甚﹐以此知大王無償城之意矣。臣所以復取璧也﹗大王必欲迫臣﹐臣頭今與璧俱碎於柱﹐寧死不使秦得璧。」於是持其璧睨柱﹐欲以擊柱。

秦王惜璧﹐恐其碎之﹐乃謝曰「大夫無然﹐寡人豈敢失信於趙。」卽召有司取地圖來﹐秦王指示﹐從某處至某處共十五城予趙。

相如心中暗想﹕「此乃秦王欲誑取璧﹐非眞情。」乃謂秦王曰﹕」寡君不敢愛希世之寶﹐以得罪於大王﹐故臨遣臣時﹐齋戒五日﹐徧召羣臣﹐拜而遣之﹐今大王亦宜齋戒五日﹐陳設車輅文物﹐具左右威儀﹐臣乃敢上璧。「秦王曰「諾。」乃命齋戒五日﹐送相如於公館安歇。

相如抱璧至館﹐又想道﹕「我曾在趙王面前誇口﹕」秦若不償城﹐願完璧歸趙。』今秦王𨿽然齋戒﹐倘得璧之後﹐仍不償城﹐何面目回見趙王﹖「乃命從者穿粗褐衣﹐裝作貧人模樣﹐裝布袋纏璧於腰﹐從徑路竊走﹐附奏於趙王曰「臣恐秦欺趙﹐無意償城﹐謹遣從者歸璧大王﹐臣待罪於秦﹐死不辱命。」趙王曰「相如果不負所言矣﹗」

再說秦王假說齋戒﹐實未必然﹐過五日﹐升殿陳設禮物﹐令諸侯使者皆會﹐共觀受璧﹐欲以誇示列國﹐使贊禮引趙國使臣上殿﹐藺相如從容徐步而入﹐謁見已畢﹐秦王見相如手中無璧﹐問曰「寡人已齋戒五日﹐敬受和璧﹐今使者不持璧來﹐何故﹖」相如奏曰﹕」秦自穆公以來﹐共二十餘君﹐皆以詐術用事﹐遠則杞子欺鄭﹐孟明欺晉﹔近則商鞅欺魏﹐張儀欺楚。往事歷歷﹐從無信義﹐臣今者惟恐見欺於王﹐以負寡君﹐已令從者懷璧從間道還趙矣﹐臣當死罪。「

秦王怒曰「使者謂寡人不敬﹐故寡人齋戒受璧﹐使者以璧歸趙﹐是明欺寡人也。」叱左右前縛相如﹐相如面不攺色﹐奏曰「大王請息怒﹐臣有一言。今日之勢﹐秦彊趙弱﹐但有秦負趙之事﹐決無趙負秦之理。大王眞欲得璧﹐先割十五城予趙﹐隨一介之使﹐同臣往趙取璧﹐趙豈敢得城而畱璧﹐負不信之名﹐以得罪於大王哉﹖臣自知欺大王之罪﹐罪當萬死﹔臣已寄奏寡君﹐不望生還矣﹐請就鼎鑊之烹﹐令諸侯皆知秦以欲璧之故﹐而誅趙使﹐曲直有所在矣﹗」

秦王與羣臣面面相覷﹐不能吐一語﹐諸侯使者旁觀﹐皆爲相如危懼﹐左右欲牽相如去﹐秦王喝住﹐謂羣臣曰「卽殺相如﹐璧未可得﹐徒負不義之名﹐絕秦﹑趙之好。「乃厚待相如﹐禮而歸之。

髯翁讀史至此﹐論秦人攻城取邑﹐列國無可柰何﹐一璧何足爲重﹖相如之意﹐只恐被秦王欺趙得璧﹐便小覷了趙國﹐將來難以立國﹐倘索地索貢﹐不可復拒﹐故於此顯个力量﹐使秦王知趙國之有人也。

藺相如旣歸﹐趙王以爲賢﹐拜上大夫﹐其後秦竟不予趙城﹐趙亦不與秦璧。

秦王心中終不釋然於趙﹐復遣使約趙王於西河外澠池之地﹐共爲好會。

趙王曰「秦以會欺楚懷王﹐錮之咸陽﹐至今楚人傷心未已﹔今又來約寡人爲會﹐得無以懷王相待乎﹖」廉頗與藺相如計議曰﹕」王若不行﹐示秦以弱。「乃共奏曰「臣相如願保駕前往﹐臣頗願輔太子居守。」趙王喜曰﹕」相如且能完璧﹐況寡人乎﹖「平原君趙勝奏曰「昔宋襄公以乘車赴會﹐爲楚所劫﹔魯君與齊會於夾谷﹐具左右司馬以從。今保駕𨿽有相如﹐請精選銳卒五千扈從﹐以防不虞﹐再用大軍離三十里屯紮﹐方保萬全。」趙王曰﹕」五千銳卒﹐何人爲將﹖「趙勝對曰「臣所知田部吏李牧者﹐眞將才也﹗」

趙王曰「何以見之﹖」趙勝對曰﹕」李牧爲田部吏﹐取租稅﹐臣家過期不納﹐牧以法治之﹐殺臣司事者九人﹐臣怒責之﹐牧謂臣曰「國之所恃者﹐法也。今縱君家而不奉公﹐則法削﹔法削則國弱。而諸侯加兵﹐趙且不保其國﹐君安得保其家乎﹖以君之貴﹐奉公如法﹐法立而國彊﹐長保富貴﹐豈不善耶﹖『此其識慮非常﹐臣是以知其可將也﹗」

趙王卽用李牧爲中軍大夫﹐使率精兵五千扈從同行﹐平原君以大軍繼之。廉頗送至境上﹐謂趙王曰「王入虎狼之秦﹐其事誠不測﹔今與王約﹐度往來道路﹐與夫會遇之禮畢﹐爲期不過三十日耳﹐若過期不歸﹐臣請如楚國故事﹐立太子爲王﹐以絕秦人之望。「趙王許諾﹐遂至澠池﹐秦王亦到﹐各歸館驛。至期﹐兩王以禮相見﹐置酒爲歡。

飲至半酣﹐秦王曰「寡人竊聞趙王善於音樂﹐寡人有寶瑟在此﹐請趙王奏之。」趙王面赤﹐然不敢辭﹐秦侍者將寶瑟進於趙王之前﹐趙王爲奏《湘靈》一曲﹐秦王稱善不已。鼓畢﹐秦王曰﹕」寡人聞趙之始祖烈侯好音﹐君王眞得家傳矣﹗「乃顧左右召禦史﹐使載其事﹐秦禦史秉筆取簡﹐書曰﹕」某年月日﹐秦王與趙王會於澠池﹐令趙王鼓瑟。「藺相如前進曰「趙王聞秦王善於秦聲﹐臣謹奉盆缶﹐請秦王擊之﹐以相娛樂。」秦王怒﹐色變不應﹐相如卽取盛酒瓦器﹐跪請於秦王之前。秦王不肯擊﹐相如曰﹕」大王恃秦之彊乎﹐今五步之內﹐相如得以頸血濺大王矣﹗「

左右曰「相如無禮﹗」欲前執之。

相如張目叱之﹐須髮皆張。﹐左右大駭﹐不覺倒退數步﹐秦王意不悅﹐然心憚相如﹐勉彊擊缶一聲﹐相如方起。召趙禦史亦書於簡曰「某年月日﹐趙王與秦王會於澠池﹐令秦王擊缶。「秦諸臣意不平﹐當筵而立。

請於趙王曰「今日趙王惠顧﹐請王割十五城爲秦王壽。」

相如亦請於秦王曰「禮尙往來﹐趙旣進十五城於秦﹐秦不可不報﹐亦願以奉之咸陽爲趙王壽。」

秦王曰「吾兩君爲好﹐諸君不必多言。」乃命左右﹐更進酒獻酬﹐假意盡歡而罷。

秦客卿胡傷等密勸拘畱趙王及藺相如﹐秦王曰「諜者言﹐『趙設備甚密。』萬一其事不濟﹐爲天下笑。「乃益敬重趙王﹐約爲兄弟﹐永不侵伐﹐使太子安國君之子﹐名異人者﹐爲質於趙﹐羣臣皆曰﹕」約好足矣﹐何必送質。」秦王笑曰「趙方彊﹐未可圖也﹐不送質﹐則趙不相信﹐趙信我﹐其好方堅﹐我乃得專事於韓矣﹗」羣臣乃服。

趙王辭秦王而歸﹐恰三十日。趙王曰「寡人得藺相如﹐身安於泰山﹐國重於九鼎﹐相如功最大﹐羣臣莫及。「乃拜爲上相﹐班在廉頗之右。廉頗怒曰﹕」吾有攻城野戰之大功﹐相如徒以口舌微勞﹐位居吾上﹐且彼乃宦者舍人﹐出身微賤﹐吾豈甘爲之下乎﹐今見相如﹐必擊殺之。」相如聞廉頗之言﹐每遇公朝﹐托病不往﹐不肯與頗相會。舍人俱以相如爲怯﹐竊議之。

偶一日﹐藺相如出外﹐廉頗亦出﹐相如望見廉頗前導﹐忙使禦者引車避匿傍巷中去﹐俟廉頗車過方出。舍人等益忿﹐相約同見相如﹐諫曰「臣等拋井裏﹐棄親戚﹐來君之門下者﹐以君爲一時之丈夫﹐故相慕悅而從之。今君與廉將軍同列﹐班況在右﹐廉君口出惡言﹐君不能報﹐避之於朝﹐又避之於市﹐何畏之甚也﹖臣等竊爲君羞之﹐請辭去。「相如固止之曰﹕」吾所以避廉將軍者有故﹐諸君自不察耳。」舍人等曰「臣等淺近無知﹐乞君明言其故。」

相如曰「諸君視廉將軍孰若秦王﹖「諸舍人皆曰﹕」不若也。「

相如曰「夫以秦王之威﹐天下莫敢抗﹐而相如廷叱之﹐辱其羣臣。相如𨿽駑﹐獨畏一廉將軍哉﹖顧吾念之﹐彊秦所以不敢加兵於趙者﹐徒以吾兩人在也。今兩虎共斗﹐勢不俱生﹐秦人聞之﹐必乘間而侵趙。吾所以彊顏引避者﹐國計爲重﹐而私仇爲輕也。」舍人等乃嘆服。

未幾﹐藺氏之舍人與廉氏之客﹐一日在酒肆中﹐不期而遇﹐兩下爭坐。藺氏舍人曰「吾主君以國家之故﹐讓廉將軍。吾等亦宜體主君之意﹐讓廉氏客。」於是廉氏益驕。

河東人虞卿遊趙﹐聞藺氏舍人述相如之語﹐乃說趙王曰「王今日之重臣﹐非藺相如﹑廉頗乎﹖」王曰﹕」然。「

虞卿曰「臣聞前代之臣﹐師師濟濟﹐同寅協恭﹐以治其國。今大王所恃重臣二人﹐而使自相水火﹐非社稷之福也。夫藺氏愈益讓﹐而廉氏不能諒其情。廉氏愈益驕﹐而藺氏不敢折其气。在朝則有事不共議﹐爲將則有急不相卹﹐臣竊爲大王憂之。臣請合廉﹑藺之交﹐以爲大王輔。」

趙王曰「善。」

虞卿往見廉頗﹐先頌其功﹐廉頗大喜。虞卿曰「論功則無如將軍矣﹐論量則還推藺君。」

廉頗勃然曰「彼懦夫以口舌取功名﹐何量之有哉﹖」

虞卿曰「藺君非懦士也﹐其所見者大。」因述相如對舍人之言﹐且曰「將軍不欲托身於趙則已﹐若欲托身於趙﹐而兩大臣一讓一爭﹐恐盛名之歸﹐不在將軍也。」

廉頗大慚曰「微先生之言﹐吾不聞過﹐吾不及藺君遠矣。」因使虞卿先道意於相如﹐頗肉袒負荊﹐自造於藺氏之門﹐謝曰「鄙人志量淺狹﹐不知相國能寬容至此﹐死不足贖罪矣。「因長跪庭中。

相如趨出引起曰「吾二人比肩事主﹐爲社稷臣﹐將軍能見諒已幸甚﹐何煩謝爲。」

廉頗曰「鄙性粗暴﹐蒙君見容﹐慚愧無地。」因相持泣下。相如亦泣。

廉頗曰「從今願結爲生死之交﹐𨿽刎頸不變。「頗先下拜﹐相如答拜。因置酒筵款待﹐極歡而罷。後世稱刎頸之交﹐正謂此也。無名子有詩云﹕

引車趨避量誠洪﹐肉袒將軍志亦雄。

今日紛紛競門戶﹐誰將國計置胸中﹖

趙王賜虞卿黃金百鎰﹐拜爲上卿。

是時﹐秦大將軍白起擊破楚軍﹐收郢都﹐置南郡﹐楚頃襄王敗走﹐東保於陳。大將魏冉復攻取黔中﹐置黔中郡﹐楚益衰削﹐乃使太傅黃歇侍太子熊完﹐入質於秦以求和。

白起等復攻魏﹐至於大梁﹐梁遣大將暴鳶迎戰﹐敗績﹐斬首四萬。魏獻三城以和。

秦封白起爲武安君。

未幾﹐客卿胡傷復攻魏﹐敗魏將芒卯﹐取南陽﹐置南陽郡﹐秦王以賜魏冉﹐號爲穰侯。

復遣胡傷帥師二十萬伐韓﹐圍閼與﹐韓釐王遣使求救於趙。趙惠文王聚集羣臣商議﹕「韓可救與否﹖」藺相如﹑廉頗﹑樂乘皆言「閼與道險且狹﹐救之不便。」平原君趙勝曰﹕」韓﹑魏唇齒相蔽﹐不救則還戈卽向趙矣﹗「

趙奢嘿然無言﹐趙王獨問之﹐奢對曰「道險且狹﹐譬如兩鼠鬥於穴中﹐將勇者勝。「趙王乃選軍五萬﹐使奢帥之救韓。出邯鄲東門三十里﹐傳令立壁壘下寨﹐安插已定﹐又出令曰﹕」有言及軍事者斬﹗」閉營髙臥﹐軍中寂然。秦軍鼓噪勒兵﹐聲如震霆﹐閼與城中﹐屋瓦皆爲振動﹐軍吏一人來報﹐秦兵如此恁般﹐趙奢以爲犯令﹐立斬之以徇。畱二十八日不行﹐日使人增壘浚溝﹐爲自固計。

秦將胡傷聞有趙兵來救﹐不見其來﹐再使諜人探聽﹐報云「趙果有救兵﹐乃大將趙奢也﹐出邯鄲城三十里﹐卽立壘下寨不進。「胡傷未信﹐更使親近左右直入趙軍﹐謂趙奢曰﹕」秦攻閼與﹐旦暮且下矣﹐將軍能戰﹐卽速來﹗」趙奢曰「寡君以鄰邦告急﹐遣某爲備﹐某何敢與秦戰乎﹖」因具酒食厚款之﹐使周視壁壘﹐秦使者還報胡傷。胡傷大喜曰「趙兵去國才三十里﹐而堅壁不進﹐乃增壘自固﹐已無戰情﹐閼與必爲吾有矣﹗」遂不爲禦趙之備﹐一意攻韓。

趙奢旣遣秦使﹐約三日﹐度其可至秦軍﹐遂出令選騎兵善射慣戰者萬人爲前鋒﹐大軍在後﹐銜枚捲甲﹐晝夜兼行﹐二日一夜及韓境﹐去閼與城十五里﹐復立軍壘﹐胡傷大怒﹐畱兵一半圍城﹐悉起老營之眾﹐前來迎敵。

趙營軍士許曆書一簡﹐上爲「請諫」二字﹐跪於營前。趙奢異之﹐命刊去前令﹐召入曰「汝欲何言﹖」許歷曰「秦人不意趙師卒至﹐此其來气盛﹐元帥必厚集其陣﹐以防衝突﹐不然必敗。「趙奢曰﹕」諾。」卽傳令列陣以待﹐許歷又曰「《兵法》﹕」得地利者勝。『閼與形勢惟北山最髙﹐而秦將不知據守﹐此畱以待元帥也﹐宜速據之。「趙奢又曰「諾。」卽命許歷引軍萬人﹐屯據北山嶺上﹐凡秦兵行動﹐一望而知。

胡傷兵到﹐便來爭山﹐山勢崎嶇﹐秦兵膽大的﹐有幾个上前﹐都被趙軍飛石擊傷﹐胡傷咆哮大怒﹐指揮軍將四下尋路﹐忽聞鼓聲大振﹐趙奢引軍殺到﹐胡傷命分軍拒敵﹐趙奢將射手萬人分爲二隊﹐左右各五千人﹐向秦軍亂射﹐許歷驅萬人﹐從山頂上趁勢殺下﹐喊聲如雷﹐前後夾攻﹐殺得秦軍如天崩地裂﹐沒處躲閃﹐大敗而奔。胡傷馬蹶墜下﹐幾爲趙兵所獲﹐卻遇兵尉斯離引軍剛到﹐抵死救出﹐趙奢追至五十里﹐秦軍屯紮不住﹐只得望西逃奔。

遂解閼與之圍﹐韓釐王親自勞軍﹐致書稱謝趙王﹐趙王封奢爲馬服君﹐位與藺相如﹑廉頗相並﹐趙奢薦許歷之才﹐以爲國尉。

趙奢子趙括﹐自少喜談兵法﹐家傳《六韜》《三略》之書﹐一覽而盡﹐嘗與父奢論兵﹐指天畫地﹐目中無人﹐𨿽奢亦不能難也。其母喜曰「有子如此﹐可謂將門出將矣﹗」

奢蹴然不悅曰「括不可爲將﹐趙不用括﹐乃社稷之福耳﹗」

母曰「括盡讀父書﹐其談兵自以爲天下莫及﹐子曰『不可爲將』﹐何故﹖」

奢曰「括自謂天下莫及﹐此其所以不可爲將也。夫兵者﹐死地﹐戰戰兢兢﹐博諮於眾﹐猶懼有遺慮﹔而括易言之。若得兵權﹐必果於自用﹐忠謀善策﹐無繇而入﹐其敗必矣。」

母以奢之語告括﹐括曰「父年老而怯﹐宜有是言也。」後二歲﹐趙奢病篤﹐謂括曰「兵凶戰危﹐古人所戒﹐汝父爲將數年﹐今日方免敗衄之辱﹐死亦瞑目。汝非將才﹐切不可妄居其位﹐自壞家門。」

又囑括母曰「異日若趙王召括爲將﹐汝必述吾遺命辭之﹐喪師辱國﹐非細事也﹗」言訖而終。趙王念奢之功﹐以括嗣馬服君之職。未知後事如何﹖且看下回分解。

第九十七回

死範睢計逃秦國假張祿廷辱魏使

話說大梁人範睢字叔﹐有談天說地之能﹐安邦定國之志。欲求事魏王﹐因家貧﹐不能自通﹐乃先投於中大夫須賈門下﹐用爲舍人。當初﹐齊湣王無道﹐樂毅糾合四國一同伐齊﹐魏亦遣兵助燕﹐及田單破燕復齊﹐齊襄王法章卽位﹐魏王恐其報復﹐同相國魏齊計議﹐使須賈至齊修好。賈使範睢從行。

齊襄王問於須賈曰「昔我先王與魏同兵伐宋﹐聲气相投﹔及燕人殘滅齊國﹐魏實與焉。寡人念先王之仇﹐切齒腐心。今又以虛言來誘寡人﹐魏反復無常﹐使寡人何以爲信﹖」須賈不能對﹐範睢從旁代答曰「大王之言差矣。先寡君之從於伐宋﹐以奉命也。本約三分宋國﹐上國背約﹐盡收其地﹐反加侵虐﹐是齊之失信於敝邑也。諸侯畏齊之驕暴無厭﹐於是暱就燕人。濟西之戰﹐五國同仇﹐豈獨敝邑﹖然敝邑不爲已甚﹐不敢從燕於臨淄﹐是敝邑之有禮於齊也。今大王英武蓋世﹐報仇雪恥﹐光啟前人之緒﹐寡君以爲桓﹑威之烈必當再振﹐可以上蓋湣王之愆﹐垂休無窮﹐故遣下臣賈來修舊好。大王但知責人﹐不知自反﹐恐湣王之覆轍﹐又見於今矣。」

齊襄王愕然起謝曰「是寡人之過也。」卽問須賈﹕「此位何人﹖」須賈曰「臣之舍人範睢也。」齊王顧盼良久﹐乃送須賈於公館﹐厚其廩餼。使人陰說範睢曰「寡君慕先生人才﹐欲畱先生於齊﹐當以客卿相處﹐萬望勿棄。」範睢辭曰「臣與使者同出﹐而不與同入﹐不信無義﹐何以爲人﹖」齊王益愛重之﹐復使人賜範睢黃金十斤及牛酒﹐睢固辭不受﹐使者再四致齊王之命﹐堅不肯去﹐睢不得已﹐乃受牛酒而還其金﹐使者嘆息而去。

早有人報知須賈﹐須賈召範睢問曰「齊使者爲何而來﹖」範睢曰「齊王以黃金十斤及牛酒賜臣﹐臣不敢受﹐再四相彊﹐臣止畱其牛酒。」須賈曰「所以賜子者何故﹖」範睢曰「臣不知﹐或者以臣在大夫之左右﹐故敬大夫以及臣耳。」須賈曰「賜不及使者而獨及子﹐必子與齊有私也。」範睢曰「齊王先曾遣使﹐欲畱臣爲客卿。臣峻拒之。臣以信義自矢﹐豈敢有私哉。「須賈疑心益甚。

使事旣畢﹐須賈同範睢還魏。賈遂言於魏齊曰「齊王欲畱舍人範睢爲客卿﹐又賜以黃金﹑牛酒﹐疑以國中陰事告齊﹐故有此賜也。」魏齊大怒﹐乃會賓客﹐使人擒範睢﹐卽席訊之﹐睢至﹐伏於階下。魏齊厲聲問曰﹕」汝以陰事告齊乎﹖「範睢曰「怎敢。」魏齊曰﹕」汝若無私於齊﹐齊王安用畱汝。「睢曰「畱果有之﹐睢不從也。」魏齊曰﹕」然則黃金﹑牛酒之賜﹐子何受之。「睢曰「使者十分相彊﹐睢恐拂齊王之意﹐勉受牛酒﹐其黃金十斤﹐實不曾收。」魏齊咆哮大喝曰﹕」賣國賊﹗還要多言﹗卽牛酒之賜﹐亦豈無因。「呼獄卒縛之﹐決脊一百﹐使招承通齊之語。範睢曰「臣實無私﹐有何可招﹖」魏齊益怒曰﹕」爲我笞殺此奴﹐勿畱禍種﹗「獄卒鞭笞亂下﹐將牙齒打折﹐睢血流被面﹐痛極難忍﹐號呼稱冤﹐賓客見相國盛怒之下﹐莫敢勸止。

魏齊教左右一面用巨觥行酒﹐一面教獄卒加力﹐自辰至未﹐打得範睢徧體皆傷﹐血肉委地﹐咶喇一響﹐脇骨亦斷﹐睢大叫失聲﹐悶絕而死。

可憐信義忠良士﹐翻作溝渠枉死人。

傳語上官須仔細﹕莫將屈棒打平民﹗

潛淵居士又有詩云﹕

張儀何曾盜楚璧﹖範叔何曾賣齊國﹖

疑心盛气總難平﹐多少英雄受冤屈﹗

左右報曰「範睢气絕矣。」魏齊親自下視﹐見範睢斷脇折齒﹐身無完膚﹐直挺挺在血泊中不動﹐齊指罵曰﹕」賣國賊死得好﹗好教後人看樣﹗「命獄卒以葦薄捲其屍﹐置之坑廁間﹐使賓客便溺其上﹐勿容他爲漧淨之鬼。

看看天晚﹐範睢命不該絕﹐死而復蘇﹐從葦薄中張目偸看﹐只有一卒在旁看守﹐範睢微嘆一聲。守卒聞之﹐慌忙來看﹐範睢謂曰「吾傷重至此﹐𨿽暫醒﹐決無生理﹐汝能使我死於家中﹐以便殯殮﹐家有黃金數兩﹐盡以相謝。」守卒貪其利﹐謂曰﹕」汝仍作死狀﹐吾當入稟。「時魏齊與賓客皆大醉﹐守卒稟曰「廁間死人鮏臭甚﹐合當發出。」賓客皆曰﹕」範睢𨿽然有罪﹐相國處之亦已足矣。「魏齊曰「可出之於郊外﹐使野鳶飽其餘肉也。」言罷﹐賓客皆散﹐魏齊亦回內宅。守卒捱至黃昏人靜﹐乃私負範睢至其家﹐睢妻小相見﹐痛苦自不必說﹐範睢命取黃金相謝﹐又卸下葦薄﹐付與守卒﹐使棄野外﹐以掩人之目。

守卒去後﹐妻小將血肉收拾漧淨﹐縛裹傷處﹐以酒食進之﹐範睢徐謂其妻曰「魏齊恨我甚﹐𨿽知吾死﹐尙有疑心﹐我之出廁﹐乘其醉耳﹐明日復求吾屍不得﹐必及吾家﹐吾不得生矣。吾有八拜兄弟鄭安平﹐在西門之陋巷﹐汝可乘夜送我至彼﹐不可泄漏﹐俟月餘﹐吾創愈當逃命於四方也﹐我去後﹐家中可發哀﹐如吾死一般﹐以絕其疑。「其妻依言﹐使僕人先往報知鄭安平﹐鄭安平卽時至睢家看視﹐與其家人同攜負以去。

次日﹐魏齊果然疑心範睢﹐恐其復蘇﹐使人視其屍所在﹐守卒回報﹕「棄野外無人之處﹐今惟葦薄在﹐想爲犬豕銜去矣。」魏齊復使人目間其家﹐舉哀帶孝﹐方始坦然。

再說範睢在鄭安平家﹐敷藥將息﹐漸漸平復。安平乃與睢共匿於具茨山﹐範睢更姓名曰張祿﹐山中人無知其爲範睢者﹐過半歲﹐秦謁者王稽奉昭襄王之命﹐出使魏國﹐居於公館﹐鄭安平詐爲驛卒﹐伏侍王稽﹐應對敏捷﹐王稽愛之﹐因私問曰「汝知國有賢人未出仕者乎﹖」安平曰「賢人何容易言也。向有一範睢者﹐其人智謀之士﹐相國箠之至死。「言未畢﹐王稽嘆曰﹕」惜哉﹗此人不到我秦國﹐不得展其大才。「

安平曰「今臣裏中有張祿先生﹐其才智不亞於範睢﹐君欲見其人否﹖」王稽曰「旣有此人﹐何不請來相會﹖」安平曰「其人有仇家在國中﹐不敢晝行﹐若無此仇﹐久已仕魏﹐不待今日矣。」王稽曰﹕」夜至不妨﹐吾當候之。「鄭安平乃使張祿亦扮做驛卒模樣﹐以深夜至公館來謁﹐王稽略叩以天下大勢﹐範睢指陳了了﹐如在目前。王稽喜曰「吾知先生非常人﹐能與我西遊於秦否﹖」範睢曰「臣祿有仇於魏﹐不能安居﹐若能挈行﹐實乃至願。」王稽屈指曰﹕」度吾使事畢﹐更須五日﹐先生至期﹐可待我於三亭岡無人之處﹐當相載也﹗「

過五日﹐王稽辭別魏王﹐羣臣俱餞送於郊外﹐事畢俱別﹐王稽驅車至三亭岡上﹐忽見林中二人趨出﹐乃張祿﹑鄭安平也。王稽大喜﹐如獲奇珍﹐與張祿同車共載﹐一路飲食安息﹐必與相共﹐談論投機﹐甚相親愛。

不一日﹐已入秦界﹐至湖關﹐望見對面塵頭起處﹐一羣車騎自西而來﹐範睢問曰「來者誰人﹐。王稽認得前驅﹐曰﹕」此丞相穰侯﹐東行郡邑耳。「原來穰侯名魏冉﹐乃是宣太后之弟﹐宣太后羋氏﹐楚女﹐乃昭襄王之母。昭襄王卽位時﹐年幼未冠﹐宣太后臨朝決政﹐用其弟魏冉爲丞相﹐封穰侯﹔次弟羋戎亦封華陽君﹐並專國用事。後昭襄王年長﹐心畏太后﹐乃封其弟公子悝爲涇陽君﹐公子市爲髙陵君﹐欲以分羋氏之權。國中謂之「四

貴「﹐然總不及丞相之尊也。

丞相每歲時﹐代其王周行郡國﹐巡察官吏﹐省視城池﹐較閱車馬﹐撫循百姓﹐此是舊規。

今日穰侯東巡﹐前導威儀﹐王稽如何不認得。

範睢曰「吾聞穰侯專秦權﹐妒賢嫉能﹐惡納諸侯賓客﹐恐其見辱﹐我且匿車箱中以避之。」須臾﹐穰侯至﹐王稽下車迎謁﹐穰侯亦下車相見﹐勞之曰﹕」謁君國事勞苦。「遂共立於車前﹐各敍寒溫。穰侯曰﹕」關東近有何事﹖「王稽鞠躬對曰﹕」無有。「穰侯目視車中曰「謁君得無與諸侯賓客俱來乎﹐此輩仗口舌遊說人國﹐取富貴﹐全無實用。」王稽又對曰「不敢。」穰侯旣別去﹐範睢從車箱中出﹐便欲下車趨走。王稽曰﹕」丞相已去﹐先生可同載矣。「範睢曰「臣潛窺穰侯之貌﹐眼多白而視邪﹐其人性疑而見事遲﹐向者目視車中﹐固已疑之﹐一時未卽搜索﹐不久必悔﹐悔必復來﹐不若避之爲安耳。」遂呼鄭安平同走。

王稽車仗在後﹐約行十里之程﹐背後馬鈴聲響﹐果有二十騎從東如飛而來﹐趕著王稽車仗﹐言「吾等奉丞相之命﹐恐大夫帶有遊客﹐故遣復行查看﹐大夫勿怪。「因徧索車中﹐並無外國之人﹐方才轉身。王稽嘆曰﹕」張先生眞智士﹐吾不及也。」乃命催車前進﹐再行五六里﹐遇著了張祿﹑鄭安平二人﹐邀使登車﹐一同竟入咸陽。髯翁有詩詠範睢去魏之事云﹕

料事前知妙若神﹐一時智術少儔倫。

信陵空養三千客﹐卻放髙賢遁入秦。

王稽朝見秦昭襄王﹐復命已畢﹐因進曰「魏有張祿先生﹐智謀出眾﹐天下奇才也﹐與臣言秦國之勢﹐危於累卵﹐彼有策能安之﹐然非面對不可﹐臣故載與俱來。「秦王曰﹕」諸侯客好爲大言﹐往往如此﹐姑使就客捨。」乃館於下捨﹐以需召問。逾年不召。

忽一日﹐範睢出行市上﹐見穰侯方徵兵出徵﹐範睢私問曰「丞相徵兵出徵﹐將伐何國﹖「有一老者對曰﹕」欲伐齊綱壽也﹗「範睢曰﹕」齊兵曾犯境乎﹖」老者曰「未曾。「範睢曰﹕」秦與齊東西懸絕﹐中間隔有韓﹑魏﹐且齊不犯秦﹐秦柰何涉遠而伐之﹖」老者引範睢至僻處﹐言曰「伐齊非秦王之意﹐因陶山在丞相封邑中﹐而綱壽近於陶﹐故丞相欲使武安君爲將﹐伐而取之﹐以自廣其封耳。「範睢回捨﹐遂上書於秦王﹐略曰﹕

羈旅臣張祿﹐死罪﹐死罪﹗奏聞秦王殿下﹕臣聞「明主立政﹐有功者賞﹐有能者官﹐勞大者祿厚﹐才髙者爵尊。」故無能者不敢濫職﹐而有能者亦不得遺棄。今臣待命於下捨﹐一年於玆矣。如以臣爲有用﹐願借寸陰之暇﹐悉臣之說﹔如以臣爲無用﹐畱臣何爲﹖夫言之在臣﹐聽之在君﹐臣言而不當﹐請伏斧錡之誅未晚。毋以輕臣故﹐並輕舉臣之人也。

秦王已忘張祿﹐及見其書﹐卽使人以傳車召至離宮相見。秦王猶未至﹐範睢先到﹐望見秦王車騎方來﹐佯爲不知﹐故意趨入永巷﹐宦者前行逐之﹐曰「王來。「範睢謬言曰﹕」秦獨有太后﹑穰侯耳﹐安得有王﹖」前行不顧。

正爭嚷間﹐秦王隨後至﹐問宦者﹕「何爲與客爭論﹖「宦者述範睢之語﹐秦王亦不怒﹐遂迎之入於內宮﹐待以上客之禮﹐範睢遜讓﹐秦王屏去左右﹐長跪而請曰﹕」先生何以幸教寡人﹖」範睢曰「唯唯。「少頃﹐秦王又跪請如前﹐範睢又曰﹕」唯唯。」如此三次﹐秦王曰「先生卒不幸教寡人﹐豈以寡人爲不足語耶﹖「範睢對曰﹕」非敢然也﹐昔者呂尙釣於渭濱﹐及遇文王﹐一言而拜爲尙父﹐卒用其謀﹐滅商而有天下。箕子﹑比干身爲貴戚﹐盡言極諫﹐商紂不聽﹐或奴或誅﹐商遂以亡。此無他﹐信與不信之異也。呂尙𨿽疏﹐而見信於文王﹐故王業歸於周﹐而尙亦享有侯封﹐傳之世世﹔箕子﹑比干𨿽親﹐而不見信於紂﹐故身不免死辱﹐而無救於國。今臣羈旅之臣﹐居至疏之地﹐而所欲言者﹐皆興亡大計﹐或關系人骨肉之間。不深言﹐則無救於秦﹔欲深言﹐則箕子﹑比干之禍隨於後。所以王三問而不敢答者﹐未卜王心之信不信何如耳。」秦王復跪請曰「先生是何言也﹖寡人慕先生大才﹐故屏去左右﹐專意聽教﹐事凡可言者﹐上及太后﹐下及大臣﹐願先生盡言無隱。「秦王這句話﹐因是進永巷時﹐聞宦者述範睢之言﹐」秦止有太后﹑穰侯﹐不聞有王「之語﹐心下疑惑﹐實落的要請教一番﹔這邊範睢猶恐初見之時﹐萬一語不投機﹐便絕了後來進言之路﹐況且左右竊聽者多﹐恐其傳說﹐禍且不測﹐故且將外邊事情﹐略說一番﹐以爲引火之煤。乃對曰﹕」大王以盡言命臣﹐臣之願也﹗」遂下拜﹐秦王亦答拜﹐然後就坐開言曰「秦地之險﹐天下莫及﹐其甲兵之彊﹐天下亦莫敵﹐然兼並之謀不就﹐伯王之業不成﹐豈非秦之大臣﹐計有所失乎﹖「秦王側席問曰﹕」請言失計何在﹖」範睢曰「臣聞穰侯將越韓﹑魏而攻齊﹐其計左矣。齊去秦甚遠﹐有韓﹑魏以間之。王少出師﹐則不足以害齊﹔若多出師﹐則先爲秦害。昔魏越趙而伐中山﹐卽克其地﹐旋爲趙有﹐何者﹖以中山近趙而遠魏也。今伐齊而不克﹐爲秦大辱﹔卽伐齊而克﹐徒以資韓﹑魏﹐於秦何利焉﹖爲大王計﹐莫如遠交而近攻。遠交以離人之歡﹐近攻以廣我之地﹐自近而遠﹐如蠶食葉﹐天下不難盡矣。「秦王又曰﹕」遠交近攻之道何如﹖」範睢曰「遠交莫如齊﹑楚﹐近攻莫如韓﹑魏。旣得韓﹑魏﹐齊﹑楚能獨存乎﹖「秦王鼓掌稱善﹐卽拜範睢爲客卿﹐號爲張卿﹐用其計東伐韓﹑魏﹐止白起伐齊之師不行。

魏冉與白起一相一將﹐用事日久﹐見張祿驟然得寵﹐俱有不悅之意。惟秦王深信之﹐寵遇日隆﹐每每中夜獨召計事﹐無說不行。範睢知秦王之心已固﹐請間﹐盡屏左右﹐進說曰「臣蒙大王過聽﹐引與共事﹐臣𨿽粉骨碎身﹐無以爲酬。𨿽然﹐臣有安秦之計﹐尙未敢盡效於王也﹗」

秦王跪問曰「寡人以國托於先生﹐先生有安秦之計﹐不以此時辱教﹐尙何待乎﹖」範睢曰﹕」臣前居山東時﹐聞齊但有孟嘗君﹐不聞有齊王﹔聞秦但有太后﹑穰侯﹑華陽君﹑髙陵君﹑涇陽君﹐不聞有秦王。夫制國之謂王﹐生殺予奪﹐他人不敢擅專。今太后恃國母之尊﹐擅行不顧者四十餘年﹔穰侯獨相秦國﹐華陽輔之﹐涇陽﹐髙陵各立門戶﹐生殺自由﹐私家之富十倍於公﹐大王拱手而享其空名﹐不亦危乎﹖昔崔杼擅齊﹐卒弒莊公﹔李兌擅趙﹐終戕主父。今穰侯內仗太后之勢﹐外竊大王之威﹐用兵則諸侯震恐﹐解甲則列國感恩。廣置耳目﹐布王左右﹐臣見王之獨立於朝﹐非一日矣。恐千秋萬歲而後﹐有秦國者﹐非王之子孫也﹗「秦王聞之﹐不覺毛骨悚然﹐再拜謝曰「先生所教﹐乃肺腑至言﹐寡人恨聞之不早。」遂於次日收穰侯魏冉相印﹐使就國﹐穰侯取牛車於有司﹐徙其家財﹐千有餘乘﹐奇珍異寶﹐皆秦內庫所未有者。明日﹐秦王復逐華陽﹑髙陵﹑涇陽三君於關外﹐安置太后於深宮﹐不許與聞政事。遂以範睢爲丞相﹐封以應城﹐號爲應侯。

秦人畢謂張祿爲丞相﹐無人知爲範睢﹐惟鄭安平知之﹐睢戒以勿泄﹐安平亦不敢言。時秦昭襄王之四十一年﹐周赧王之四十九年也。

是時﹐魏昭王已薨﹐子安釐王卽位﹐聞知秦王新用張祿丞相之謀﹐欲伐魏國。急集羣臣計議﹐信陵君無忌曰「秦兵不加魏者數年矣﹐今無故興師﹐明欺我不能相持也﹐宜嚴兵固圉以待之。「相國魏齊曰﹕」不然﹐秦彊魏弱﹐戰必無幸﹐聞丞相張祿乃魏人也﹐豈無香火之情哉。倘遣使賫厚幣﹐先通張相﹐後謁秦王﹐許以納質講和﹐可保萬全。」安釐王初卽位﹐未經戰伐﹐乃用魏齊之策﹐使中大夫須賈出使於秦。

須賈奉命﹐竟至咸陽﹐下於館驛﹐範睢知之﹐喜曰「須賈至此﹐乃吾報仇之日矣﹗」遂換去鮮衣﹐裝作寒酸落魄之狀﹐潛出府門﹐來到館驛﹐徐步而入﹐謁見須賈。須賈一見﹐大驚曰「範叔固無恙乎﹖吾以汝被魏相打死﹐何以得命在此﹖「範睢曰﹕」彼時將吾屍首擲於郊外﹐次早方蘇﹐適遇有賈客過此﹐聞呻吟聲﹐憐而救之﹐苟延一命﹐不敢回家﹐因間關來至秦國﹐不期復見大夫之面於此。」須賈曰「範叔豈欲遊說於秦乎﹖」睢曰「某昔日得罪魏國﹐亡命來此﹐得生爲幸﹐尙敢開口言事耶﹖「須賈曰﹕」範叔在秦﹐何以爲生﹖」睢曰「爲傭糊口耳。「須賈不覺動了哀憐之意﹐畱之同坐﹐索酒食賜之。時值冬天﹐範睢衣敝﹐有戰栗之狀﹐須賈嘆曰﹕」範叔一寒如此哉﹖」命取一綈袍與穿﹐範睢曰「大夫之衣﹐某何敢當﹖「須賈曰﹕」故人何必過謙﹖」範睢穿袍﹐再四稱謝。

因問﹕「大夫來此何事﹖「須賈曰﹕」今秦相張君方用事﹐吾欲通之﹐恨無其人﹐孺子在秦久﹐豈有相識﹐能爲我先容於張君者哉﹖」範睢曰「某之主人翁與丞相善﹐臣嘗隨主人翁至於相府﹐丞相好談論﹐反復之間主人不給﹐某每助之一言﹐丞相以某有口辯﹐時賜酒食得親近﹐君若欲謁張君﹐某當同往。「須賈曰﹕」旣如此﹐煩爲訂期。」範睢曰「丞相事忙﹐今日適暇﹐何不卽去﹖「須賈曰﹕」吾乘大車駕駟馬而來﹐今馬損足﹐車軸折﹐未能卽行。」範睢曰「吾主人翁有之﹐可假也。「範睢歸府﹐取大車駟馬至館驛前﹐報須賈曰﹕」車馬已備﹐某請爲君禦。」須賈欣然登車﹐範睢執轡﹐街市之人望見丞相禦車而來﹐咸拱立兩旁﹐亦或走避﹐須賈以爲敬己﹐殊不知其爲範睢也。

旣至府前﹐範睢曰「大夫少待於此﹐某當先入﹐爲大夫通之﹐若丞相見許﹐便可入謁。「範睢徑進府門去了﹐須賈下車﹐立於門外﹐候之良久﹐只聞府中鳴鼓之聲﹐門上喧傳﹕」丞相升堂。」屬吏舍人奔走不絕﹐並不見範睢消息。須賈因問守門者曰「向有吾故人範叔﹐入通相君﹐久而不出﹐子能爲我召之乎﹖」

守門者曰「君所言範叔﹐何時進府﹖「須賈曰﹕」適間爲我禦車者是也。」門下人曰「禦車者乃丞相張君﹐彼私到驛中訪友﹐故微服而出﹐何得言範叔乎﹖」須賈聞言﹐如夢中忽聞霹靂﹐心坎中突突亂跳﹐曰「吾爲範睢所欺﹐死期至矣。」常言道﹕「醜媳婦少不得見公婆。」只得脫袍解帶﹐免冠徒跣﹐跪於門外﹐托門下人入報﹐但言「魏國罪人須賈在外領死。」

良久﹐門內傳丞相召入。須賈愈加惶悚﹐俯首膝行﹐從耳門而進﹐直至階前﹐連連叩首﹐口稱﹕「死罪。」範睢威風凜凜﹐坐於堂上﹐問曰「汝知罪麼﹖」

須賈俯伏應曰「知罪。」

範睢曰「汝罪有幾﹖」

須賈曰「擢賈之發﹐以數賈之罪﹐尙猶未足。」

範睢曰「汝罪有三﹕吾先人邱墓在魏﹐吾所以不願仕齊﹐汝乃以吾有私於齊﹐妄言於魏齊之前﹐致觸其怒﹐汝罪一也﹔當魏齊發怒﹐加以笞辱﹐至於折齒斷脇﹐汝略不諫止﹐汝罪二也﹔及我昏憒﹐已棄廁中﹐汝復率賓客而溺我。昔仲尼不爲已甚﹐汝何太忍乎﹐汝罪三也。今日至此﹐本該斷頭瀝血﹐以酬前恨﹐汝所以得不死者﹐以綈袍戀戀﹐尙有故人之情﹐故苟全汝命﹐汝宜知感﹗」

須賈叩頭稱謝不已『範睢麾之使去﹐須賈匍匐而出﹐於是秦人始知張祿丞相﹐乃魏人範睢﹐假托來秦。

次日﹐範睢入見秦王﹐言「魏國恐懼﹐遣使乞和﹐不須用兵﹐此皆大王威徳所致。」秦王大喜。

範睢又奏曰「臣有欺君之罪﹐求大王憐恕﹐方才敢言。」秦王曰「卿有何欺﹐寡人不罪。」範睢奏曰「臣實非張祿﹐乃魏人範睢也。自少孤貧﹐事魏中大夫須賈爲舍人。從賈使齊﹐齊王私饋臣金﹐臣堅卻不受﹐須賈謗於相國魏齊﹐將臣捶擊至死。幸而復蘇﹐攺名張祿﹐逃奔入秦﹐蒙大王拔之上位。今須賈奉使而來﹐臣眞姓名已露﹐便當仍舊﹐伏望吾王憐恕。」

秦王曰「寡人不知卿之受冤如此。今須賈旣到﹐便可斬首﹐以快卿之憤。」

範睢奏曰「須賈爲公事而來﹐自古兩國交兵﹐不斬來使﹐況求和乎﹖臣豈敢以私怨而傷公義﹖且忍心殺臣者﹐魏齊﹐不全關須賈之事。」

秦王曰「卿先公後私﹐可謂大忠矣。魏齊之仇﹐寡人當爲卿報之。來使從卿發落。」

範睢謝恩而退﹐秦王準了魏國之和。

須賈入辭範睢﹐睢曰「故人至此﹐不可無一飯之敬。」

使舍人畱須賈於門中﹐吩咐大排筵席﹐須賈暗暗謝天道﹕「慚愧﹐慚愧﹐難得丞相寬洪大量﹐如此相待﹐忒過禮了。」範睢退堂﹐須賈獨坐門房中﹐有軍牢守著﹐不敢轉動。

自辰至午﹐漸漸腹中空虛﹐須賈想道﹕「我前日在館驛中﹐見成飲食相待。今番答席﹐故人之情﹐何必過禮﹖「少頃﹐堂上陳設已完。只見府中發出一單﹐徧邀各國使臣及本府有名賓客。須賈心中想道﹕」此是請來陪我的了﹐但不知何國何人﹐少停坐次亦要斟酌﹐不好一槪僭妄。」須賈方在躊躇﹐只見各國使人及賓客紛紛而到﹐徑上堂階。管席者傳板報道﹕「客齊。「範睢出堂相見﹐敍禮已畢﹐送盞定位﹐兩廡下鼓樂交作﹐竟不呼召須賈。

須賈那時又饑又渴﹐又苦又愁﹐又羞又惱﹐胸中煩懣﹐不可形容。三杯之後﹐範睢開言「還有一个故人在此﹐適才倒忘了。」眾客齊起身道﹕」丞相旣有貴相知﹐某等禮合伺候。「範睢曰「𨿽則故人﹐不敢與諸公同席。」乃命設一小坐於堂下﹐喚魏客到﹐使兩黥徒夾之以坐﹐席上不設酒食﹐但置炒熟料豆﹐兩黥徒手捧而餵之﹐如餵馬一般﹐眾客甚不過意﹐問曰﹕」丞相何恨之深也﹖「範睢將舊事訴說一徧﹐眾客曰「如此亦難怪丞相發怒。」須賈𨿽然受辱﹐不敢違抗﹐只得將料豆充饑。

食畢﹐還要叩謝。範睢瞋目數之曰「秦王𨿽然許和﹐但魏齊之仇﹐不可不報﹐畱汝蟻命﹐歸告魏王﹐速斬魏齊頭送來﹐將我家眷送入秦邦﹐兩國通好。不然﹐我親自引兵來屠大梁﹐那時悔之晚矣。「唬得須賈魂不附體﹐喏喏連聲而出。不知魏國可曾斬魏齊頭來獻﹖且看下回分解。

第九十八回

質平原秦王索魏齊敗長平白起坑趙卒

話說須賈得命﹐連夜奔回大梁﹐來見魏王﹐述範睢吩咐之語﹐那送家眷是小事﹐要斬相國之頭﹐幹礙體面﹐難於啟齒。魏王躊躇未決﹐魏齊聞知此信﹐棄了相印﹐連夜逃往趙國﹐依平原君趙勝去了。魏王乃大飾車馬﹐將黃金百鎰﹐采帛千端﹐送範睢家眷至咸陽﹐又告明﹕「魏齊聞風先遁﹐今在平原君府中﹐不幹魏國之事。」範睢乃奏聞秦王﹐秦王曰﹕」趙與秦一向結好﹐澠池會上結爲兄弟﹐又將王孫異人爲質於趙﹐欲以固其好也﹔前秦兵伐韓﹐圍閼與﹐趙遣李牧救韓﹐大敗秦兵。寡人向未問罪。今又擅納丞相之仇人﹐丞相之仇﹐卽寡人之仇。寡人決意伐趙﹐一則報閼與之恨﹐二者索取魏齊。「乃親帥師二十萬﹐命王翦爲大將伐趙﹐拔三城。

是時趙惠文王方薨﹐太子丹立﹐是爲孝成王。孝成王年少﹐惠文太后用事﹐聞秦兵深入﹐甚懼﹐時藺相如病篤告老﹐虞卿代爲相國﹐使大將廉頗帥師禦敵﹐相持不決。虞卿言於惠文太后曰「事急矣﹗臣請奉長安君爲質於齊以求救。」太后許之。

原來惠文王之太后乃齊湣王之女﹐其年齊襄王新薨﹐太子建卽位﹐年亦少。君王后太史氏用事﹐兩太后姑嫂之親﹐親情和睦。長安君又是惠文太后最愛之少子﹐往質於齊﹐君王后如何不動心﹖於是卽命田單爲大將﹐發兵十萬﹐前來救趙。秦將王翦言於秦王曰「趙多良將﹐又有平原君之賢﹐未易攻也﹔況齊救將至﹐不如全師而歸。「秦王曰﹕」不得魏齊﹐寡人何面見應侯乎﹖」乃遣使謂平原君曰「秦之伐趙﹐爲取魏齊耳。若能獻出魏齊﹐卽當退兵。「平原君對曰﹕」魏齊不在臣家﹐大王無誤聽人言也。」使者三往﹐平原君終不肯認﹐秦王心中悶悶不悅﹐欲待進兵﹐又恐齊﹑趙合兵﹐勝負難料﹔欲待班師﹐魏齊如何可得。再四躊躇﹐生出一个計策來﹐乃爲書謝趙王﹐略曰﹕

寡人與君﹐兄弟也﹐寡人誤聞道路之言﹐魏齊在平原君所﹐是以興兵索之。不然﹐豈敢輕涉趙境﹖所取三城﹐謹還歸於趙﹐寡人願復前好﹐往來無間。

趙王亦遣使答書﹐謝其退兵還城之意。田單聞秦師已退﹐亦歸齊去訖﹐秦王回至函谷關﹐復遣人以一緘致平原君趙勝﹐勝拆書看之﹐略曰﹕

寡人聞君之髙義﹐願與君爲布衣之交﹐君幸過寡人﹐寡人願與君爲十日之飲。

平原君將書來見趙王﹐趙王集羣臣計議﹐相國虞卿進曰「秦﹐虎狼之國也。昔孟嘗君入秦﹐幾乎不返。況彼方疑魏齊在趙﹐平原君不可往。」

廉頗曰「昔藺相如懷和氏璧單身入秦﹐尙能完歸趙國﹐秦不欺趙。若不往反起其疑。「趙王曰﹕」寡人亦以此爲秦王美意﹐不可違也﹗「遂命趙勝同秦使西入咸陽﹐秦王一見﹐歡若平生﹐日日設宴相待﹐盤桓數日﹐秦王因極歡之際﹐舉卮向趙勝曰﹕」寡人有請於君﹐君若見諾﹐乞飲此酌。」勝曰「大王命勝﹐何敢不從﹖」因引卮盡之。

秦王曰「昔周文王得呂尙以爲太公﹐齊桓公得管夷吾以爲仲父﹐今範君亦寡人之太公﹑仲父也。範君之仇魏齊﹐托在君家﹐君可使人歸取其頭﹐以畢範君之恨﹐卽寡人受君之賜。」趙勝曰「臣聞之﹐『貴而爲友者﹐爲賤時也﹔富而爲友者﹐爲貧時也。』夫魏齊﹐臣之友也﹐卽使眞在臣所﹐臣亦不忍出之﹐況不在乎﹖」

秦王變色曰「君必不出魏齊﹐寡人不放君出關。」

趙勝曰「關之出與不出﹐事在大王。且王以飲相召﹐而以威劫之﹐天下知曲直之所在矣。「秦王知平原君不肯負魏齊﹐遂與之俱至咸陽﹐畱於館捨﹐使人遺趙王書﹐略曰﹕

王子弟平原君在秦﹐範君之仇魏齊在平原君之家。魏齊頭旦至﹐平原君夕返。不然﹐寡人且舉兵臨趙﹐親討魏齊﹐又不出平原君於關﹐惟王諒之。

趙王得書大恐﹐謂羣臣曰「寡人豈爲他國之亡臣﹐易吾國之鎭公子﹖」乃發兵圍平原君家﹐索取魏齊。平原君賓客多與魏齊有交﹐乘夜縱之逃出﹐往投相國虞卿。虞卿曰「趙王畏秦﹐甚於豺虎﹐此不可以言語爭也﹐不如仍走大梁﹐信陵君招賢納士﹐天下亡命者皆歸之﹐又且平原君之厚交﹐必然相庇﹐𨿽然﹐君罪人不可獨行﹐吾當與君同往。」卽解相印﹐爲書以謝趙王﹐與魏齊共變服爲賤者﹐逃出趙國。

旣至大梁﹐虞卿乃伏魏齊於郊外﹐慰之曰「信陵君慷慨丈夫﹐我往投之﹐必立刻相迎﹐不令君久待也﹗」虞卿徒步至信陵君之門﹐以刺通。

主客者入報。信陵君方解發就沐﹐見刺﹐大驚曰「此趙之相國﹐安得無故至此﹖」使主客者辭以主人方沐﹐暫請入坐﹐因叩其來魏之意。虞卿情急﹐只得將魏齊得罪於秦始末﹐及自家捐棄相印﹐相隨投奔之意﹐大略告訴一番。

主客者復入言之﹐信陵君心中畏秦﹐不欲納魏齊﹐又念虞卿千里相投一段意思﹐不好直拒﹐事在兩難﹐猶豫不決﹐虞卿聞信陵君有難色﹐不卽出見﹐大怒而去。

信陵君問於賓客曰「虞卿之爲人何如。」時侯生在旁﹐大笑曰﹕」何公子之暗於事也﹖虞卿以三寸舌取趙王相印﹐封萬戶侯﹐及魏齊窮困而投虞卿﹐虞卿不愛爵祿之重﹐解綬相隨﹐天下如此人有幾﹐公子猶未定其賢否耶﹖「信陵君大慚﹐急挽髮加冠﹐使輿人駕車疾驅郊外追之。

再說魏齊懸懸而望﹐待之良久﹐不見消息﹐想曰「虞卿言信陵君慨慷丈夫﹐一聞必立刻相迎﹐今久而不至﹐事不成矣﹖」少頃﹐只見虞卿含淚而至曰﹕」信陵君非丈夫也﹐乃畏秦而卻我﹐吾當與君間道入楚。「魏齊曰「吾以一時不察﹐得罪於範叔﹐一累平原君﹐再累吾子﹐又欲子間關跋涉﹐乞殘喘於不可知之楚﹐我安用生爲。」卽引佩劍自刎﹐虞卿急前奪之﹐喉已斷矣。

虞卿正在悲傷﹐信陵君車騎隨到﹐虞卿望見﹐遂趨避他所﹐不與相見。信陵君見魏齊屍首﹐撫而哭之曰「無忌之過也﹗「時趙王不得魏齊﹐又走了相國虞卿﹐知兩人相隨而去﹐非韓卽魏﹐遣飛騎四出追捕﹐使者至魏郊﹐方知魏齊自刎﹐卽奏知魏王﹐欲請其頭﹐以贖平原君歸國。

信陵君方命殯殮魏齊屍首﹐意猶不忍﹐使者曰「平原君與君一體也﹐平原之愛魏齊﹐與君又一心也。魏齊若在﹐臣何敢言﹔今惜已死無知之骨﹐而使平原君長爲秦虜﹐君其安乎﹖」信陵君不得已﹐乃取其首﹐用匣盛之﹐交封趙使﹐而葬其屍於郊外。髯翁有詩詠魏齊云﹕

無端辱士聽須賈﹐只合損生謝範睢。

殘喘累人還自累﹐咸陽函首恨教遲﹗

虞卿旣棄相印﹐感慨世情﹐遂不復遊宦﹐隱於白雲山中﹐著書自娛﹐譏刺時事﹐名曰《虞氏春秋》﹐髯翁亦有詩云﹕

不是窮愁肯著書﹖千秋髙尙記虞兮。

可憐有用文章手﹐相印輕拋徇魏齊﹗

趙王將魏齊之首﹐星夜送至咸陽﹐秦王以賜範睢﹐範睢命漆其頭爲溺器﹐曰「汝使賓客醉而溺我﹔今令汝九泉之下﹐常含我溺也。「秦王以禮送平原君還趙﹐趙用爲相國﹐以代虞卿之位。範睢又言於秦王曰﹕」臣布衣下賤﹐幸受知於大王﹐備位卿相﹐又爲臣報切齒之仇﹐此莫大之恩也。但臣非鄭安平﹐不能延命於魏﹔非王稽﹐不能獲進於秦。願大王貶臣爵秩﹐加此二臣﹐以畢臣報徳之心﹐臣死無所恨﹗」秦王曰「丞相不言﹐寡人幾忘之﹗「卽用王稽爲河東守﹐鄭安平爲偏將軍。於是專用範睢之謀﹐先攻韓﹑魏﹐遣使約好於齊﹑楚。

範睢謂秦王曰「吾聞齊之君王后賢而有智﹐當往試之。」乃命使者以玉連環獻於君王后曰﹕」齊國有人能解此環者﹐寡人願拜下風。「君王后命取金錘在手﹐卽時擊斷其環﹐謂使者曰「傳語秦王﹐老婦已解此環訖矣。」使者還報﹐範睢曰﹕」君王后果女中之傑﹐不可犯也。「於是與齊結盟﹐各無侵害﹐齊國賴以安息。

單說楚太子熊完爲質於秦﹐秦畱之十六年不遣。適秦使者約好於楚﹐楚使者朱英與俱至咸陽報聘。朱英因述楚王病勢已成﹐恐遂不起﹐太傅黃歇言於熊完曰「王病篤而太子畱於秦﹐萬一不諱﹐太子不在榻前﹐諸公子必有代立者﹐楚國非太子有矣﹐臣請爲太子謁應侯而請之。」太子曰﹕」善。「黃歇遂造相府說範睢曰「相君知楚王之病乎。」範睢曰﹕」使者曾言之。「黃歇曰「楚太子久於秦﹐其與秦將相無不交親者﹐倘楚王薨而太子得立﹐其事秦必謹﹐相君誠以此時歸之於楚﹐太子之感相君無窮也。若畱之不遣﹐楚更立他公子﹐則太子在秦﹐不過咸陽一布衣耳﹐況楚人懲於太子之不返﹐異日必不復委質事秦﹐夫畱一布衣﹐而絕萬乘之好﹐臣竊以爲非計也。」範睢首肯曰﹕」君言是也。「卽以黃歇之言﹐告於秦王﹐秦王曰「可令太子傅黃歇先歸問疾﹐病果篤﹐然後來迎太子。」黃歇聞太子不得同歸﹐私與太子計議曰﹕」秦王畱太子不遣﹐欲如懷王故事﹐乘急以求割地也。楚幸而來迎﹐則中秦之計﹔不迎﹐則太子終爲秦虜矣。「太子跪請曰「太傅計將若何﹖」黃歇曰﹕」以臣愚見﹐不如微服而逃﹐今楚使者報聘將歸﹐此機不可失也。臣請獨畱﹐以死當之。「太子泣曰「事若成﹐楚國當與太傅共之。」黃歇私見朱英﹐與之通謀﹐朱英許之﹐太子熊完乃微服爲禦者﹐與楚使者朱英執轡﹐竟出函谷關﹐無人知覺。

黃歇守旅捨﹐秦王遣歸問疾﹐黃歇曰「太子適患病﹐無人守視﹐俟病稍愈﹐臣卽當辭朝矣。「

過半月﹐度太子已出關久﹐乃求見秦王﹐叩首謝罪曰「臣歇恐楚王一旦不諱﹐太子不得立﹐無以事君﹐已擅遣之﹐今出關矣﹐歇有欺君之罪﹐請伏斧鑕。」秦王大怒曰﹕」楚人乃多詐如此﹗「叱左右囚黃歇﹐將殺之。

丞相範睢諫曰「殺黃歇不能復還太子﹐而徒絕楚歡﹐不如嘉其忠而歸之。楚王死﹐太子必嗣位﹔太子嗣位﹐歇必爲相。楚君臣俱感秦徳﹐其事秦必矣。」秦王以爲然﹐乃厚賜黃歇﹐遣之歸楚。史臣有詩云﹕

更衣執轡去如飛﹐險作咸陽一布衣。

不是春申有先見﹐懷王余涕又重揮。

歇歸三月而楚頃襄王薨﹐太子熊完立﹐是爲考烈王。進太傅黃歇爲相國﹐以淮北地十二縣封春申君。黃歇曰「淮北地邊齊﹐請置爲郡﹐以便城守﹐臣願遠封江東。「考烈王乃攺封黃歇於故吳之地。

歇修闔閭故城﹐以爲都邑。濬河於城內﹐四縱五橫﹐以通太湖之水。攺破楚門爲昌門。

時孟嘗君𨿽死﹐而趙有平原君﹐魏有信陵君﹐方以養士相尙。黃歇慕之﹐亦招致賓客﹐食客常數千人﹐平原君趙勝常遣使至春申君家﹐春申君館之於上捨。

趙使者欲誇示楚人﹐用玳瑁爲簪﹐以珠玉飾刀劍之寶。及見春申君客三千餘人﹐其上客皆以明珠爲履﹐趙使大慚。

春申君用賓客之謀﹐北兼鄒﹑魯之地﹐用賢士荀卿爲蘭陵令﹐修舉政法﹐練習兵士﹐楚國復彊。

話分兩頭﹐再說秦昭襄王已結齊﹑楚﹐乃使大將王齕帥師伐韓﹐從渭水運糧﹐東入河洛﹐以給軍餉。拔野王城。

上黨往來路絕﹐上黨守臣馮亭與其吏民議曰「秦據野王﹐則上黨非韓有矣。與其降秦﹐不如降趙。秦怒趙得地﹐必移兵於趙﹔趙受兵﹐必親韓。韓﹑趙同患﹐可以禦秦。」乃遣使持書並上黨地圖﹐獻於趙孝成王。時孝成王之四年﹐周赧王之五十三年也。

趙王夜臥得一夢﹐夢衣偏裻之衣﹐有龍自天而下﹐王乘之﹐龍卽飛去﹐未至於天而墜。見兩旁有金山﹑玉山二座﹐光輝奪目。

王覺﹐召大夫趙禹﹐以夢告之﹐趙禹對曰「偏衣者﹐合也﹔乘龍上天﹐升騰之象﹔墜地者﹐得地也﹔金玉成山者﹐貨財充溢也。大王目下必有廣地增財之慶﹐此夢大吉。「趙王喜。

復召筮史敢占之﹐敢對曰「偏衣者﹐殘也﹔乘龍上天﹐不至而墜者﹐事多中變﹐有名無實也﹔金玉成山﹐可觀而不可用也。此夢不吉﹐王其愼之﹗」趙王心惑趙禹之言﹐不以筮史爲然。

後三日﹐上黨太守馮亭使者至趙﹐趙王發書觀之﹐略曰﹕

秦攻韓急﹐上黨將入於秦矣。其吏民不願附秦﹐而願附趙﹐臣不敢違吏民之欲﹐謹將所轄十七城﹐再拜獻之於大王﹐惟大王辱收之。

趙王大喜曰「禹所言廣地增財之慶﹐今日驗矣﹗」平陽君趙豹諫曰「臣聞無故之利﹐謂之禍殃。王勿受也﹗」

趙王曰「人畏秦而懷趙﹐是以來歸﹐何謂無故﹖」

趙豹對曰「秦蠶食韓地﹐拔野王﹐絕上黨之道﹐不令相通﹐自以爲掌握中物﹐坐而得之。一旦爲趙所有﹐秦豈能甘心哉﹖秦力其耕﹐而趙收其獲﹐此臣所謂『無故之利』也。且馮亭所以不入地於秦﹐而入之於趙者﹐將嫁禍於趙﹐以舒韓之困也。王何不察耶﹖」

趙王不以爲然﹐再召平原君趙勝決之﹐勝對曰「發百萬之眾﹐而攻人國﹐逾年曆歲﹐未得一城﹐今不費寸兵斗糧﹐得十七城﹐此莫大之利﹐不可失也﹗」

趙王曰「君此言﹐正合寡人之意。「乃使平原君率兵五萬﹐往上黨受地﹐封馮亭以三萬戶﹐號華陵君﹐仍爲守﹐其縣令十七人﹐各封以三千戶﹐皆世襲稱侯。

馮亭閉門而泣﹐不與平原君相見。平原君固請之﹐亭曰「吾有三不義﹐不可以見使者。爲主守地不能死﹐一不義也﹔不由主命﹐擅以地入趙﹐二不義也﹔賣主地以得富貴﹐三不義也﹗」平原君嘆曰「此忠臣也﹗」候其門﹐三日不去。

馮亭感其意﹐乃出見﹐猶垂涕不止﹐願交割地面﹐別選良守。平原君再三撫慰曰「君之心事﹐勝已知之﹐君不爲守﹐無以慰吏民之望。」馮亭乃領守如故﹐竟不受封。

平原君將別﹐馮亭謂曰「上黨所以歸趙者﹐以力不能獨抗秦也﹐望公子奏聞趙王﹐大發士卒﹐急遣名將﹐爲禦秦計。「平原君回報趙王。

趙王置酒賀得地﹐徐議發兵﹐未決。

秦大將王齕進兵圍上黨﹐馮亭堅守兩月﹐趙援兵猶未至﹐乃率其吏民奔趙。

時趙王拜廉頗爲上將﹐率兵二十萬來援上黨﹐行至長平關﹐遇馮亭﹐方知上黨已失﹐秦兵日近。乃就金門山下﹐列營築壘﹐東西各數十﹐如列星之狀。別分兵一萬﹐使馮亭守光狼城﹔又分兵二萬﹐使都尉蓋負﹑蓋同分領之﹐守東西二鄣城﹔又使裨將趙茄遠探秦兵。

卻說趙茄領軍五千﹐哨探出長平關外﹐約二十里﹐正遇秦將司馬梗﹐亦行探來到。趙茄欺司馬梗兵少﹐直前搏戰。正在交鋒﹐秦第二哨張唐兵又到﹐趙茄心慌手慢﹐被司馬梗一刀斬之﹐亂殺趙兵。

廉頗聞前哨有失﹐傳諭各壘用心把守﹐勿與秦戰﹐且使軍士掘地深數丈以注水﹐軍中都不解其意。

王齕大軍已到﹐距金門山十里下寨﹐先分軍攻二鄣城。蓋負﹑蓋同出戰皆敗沒。

王齕乘勝攻光狼城﹐司馬梗奮勇先登﹐大軍繼之﹐馮亭復敗走﹐奔金門山大營﹐廉頗納之﹐秦兵又來攻壘﹐廉頗傳令﹕「出戰者﹐𨿽勝亦斬。」王齕攻之不入﹐乃移營逼之﹐去趙營僅五里﹐挑戰幾次﹐趙兵終不出。

王齕曰「廉頗老將﹐其行軍持重﹐未可動也﹗」

偏將王陵獻計曰「金門山下有流澗﹐名曰楊谷﹐秦﹑趙之軍共取汲於此澗﹐趙壘在澗水之南﹐而秦壘踞其西﹐水勢自西而流於東南﹐若絕斷此澗﹐使水不東流﹐趙人無汲﹐不過數日軍必亂﹐亂而擊之﹐無不勝矣。」王齕以爲然﹐使軍士將澗水築斷。至今楊谷名爲絕水﹐爲此也。誰知廉頗預掘深坎﹐注水有餘﹐日用不乏。

秦﹑趙相持四个月﹐王齕不得一戰﹐無可柰何﹐遣使入告於秦王﹐秦王召應侯範睢計議﹐範睢曰「廉頗更事久﹐知秦軍彊﹐不輕戰﹐彼以秦兵道遠﹐不能持久﹐欲以老我而乘其隙。若此人不去﹐趙終未可入也﹗」秦王曰「卿有何計﹐可以去廉頗乎﹖」範睢屏左右言曰「要去廉頗﹐須用『反間之計』﹐如此恁般﹐非費千金不可。「秦王大喜﹐卽以千金付範睢。

乃使其心腹門客從間道入邯鄲﹐用千金賄賂趙王左右﹐布散流言曰「趙將惟馬服君最良﹐聞其子趙括勇過其父﹐若使爲將﹐誠不可當﹐廉頗老而怯﹐屢戰俱敗﹐失亡趙卒三四萬﹐今爲秦兵所逼﹐不日將出降矣。」趙王先聞趙茄等被殺﹐連失三城﹐使人往長平催頗出戰﹐廉頗主」堅壁「之謀﹐不肯出戰﹐趙王已疑其怯。及聞左右反間之言﹐信以爲實﹐遂召趙括問曰﹕」卿能爲我擊秦軍乎﹖「

括對曰「秦若使武安君爲將﹐尙費臣籌畫﹐如王齕不足道矣。「趙王曰﹕」何以言之﹖」趙括曰「武安君數將秦軍﹐先敗韓﹑魏於伊闕﹐斬首二十四萬﹔再攻魏﹐取大小六十一城﹔又南攻楚﹐拔鄢﹑郢﹐定巫﹑黔﹔又復攻魏﹐走芒卯﹐斬首十三萬﹔又攻韓﹐拔五城﹐斬首五萬﹔又斬趙將賈偃﹐沈其卒二萬人於河。戰必勝﹐攻必取﹐其威名素著﹐軍士望風而栗﹐臣若與對壘﹐勝負居半﹐故尙費籌畫。如王齕新爲秦將﹐乘廉頗之怯﹐故敢於深入﹔若遇臣﹐如秋葉之遇風﹐不足當迅掃也﹗」

趙王大悅﹐卽拜趙括爲上將﹐賜黃金彩帛﹐使持節往代廉頗﹐復益勁軍二十萬。括閱軍畢﹐車載金帛﹐歸見其母。母曰「汝父臨終遺命﹐戒汝勿爲趙將﹐汝今日何不辭之﹖「括曰﹕」非不欲辭﹐柰朝中無如括者。」母乃上書諫曰「括徒讀父書﹐不知通變﹐非將才﹐願王勿遣。「趙王召其母至﹐親叩其說﹐母對曰﹕」括父奢爲將﹐所得賞賜﹐盡以與軍吏﹔受命之日﹐卽宿於軍中﹐不問及家事﹐與士卒同甘苦﹔每事必博諮於眾﹐不敢自專。今括一旦爲將﹐東鄕而朝﹐軍吏無敢仰視。所賜金帛﹐悉歸私家。爲將豈宜如此﹖括父臨終﹐嘗戒妾曰「括若爲將﹐必敗趙兵。』妾謹識其言﹐願王別選良將﹐切不可用括。」趙王曰﹕」寡人意已決矣﹗「

母曰「王旣不聽妾言﹐倘兵敗﹐妾一家請無連坐。「趙王許之。

趙括遂引軍出邯鄲﹐望長平進發。

再說範睢所遣門客猶在邯鄲﹐備細打聽﹐盡知趙括向趙王所說之語﹐趙王已拜爲大將﹐擇日起程﹐遂連夜奔回咸陽報信。秦王與範睢計議曰「非武安君不能了此事也。」乃更遣白起爲上將﹐王齕副之﹐傳令軍中祕密其事﹐」有人泄漏武安君爲將者斬。「再說趙括至長平關﹐廉頗驗過符節﹐卽將軍籍交付趙括﹐獨引親軍百餘人﹐回邯鄲去訖。

趙括將廉頗約束﹐盡行更攺﹐軍壘合並成大營。時馮亭在軍中﹐固諫不聽﹐括又以自己所帶將士易去舊將﹐嚴諭﹕「秦兵若來﹐各要奮勇爭先﹔如遇得勝﹐便行追逐﹐務使秦軍一騎不返。」白起旣入秦軍﹐聞趙括更易廉頗之令﹐先使卒三千人出營挑戰﹐趙括輒出萬人來迎﹐秦軍大敗奔回﹐白起登壁上望趙軍﹐謂王齕曰﹕」吾知所以勝之矣。「趙括勝了一陣﹐不禁手舞足蹈﹐使人至秦營下戰書﹐白起使王齕批﹕「來日決戰。」因退軍十里﹐復營於王齕舊屯之處﹐趙括喜曰﹕」秦兵畏我矣。「乃椎牛饗士﹐傳令﹕「來日大戰﹐定要生擒王齕﹐與諸侯做个笑話。」白起安營已定﹐大集諸將聽令﹐使將軍王賁﹑王陵率萬人列陣﹐與趙括更疊交戰﹐只要輸不要贏﹐引得趙兵來攻秦壁﹐便算一功﹔再喚大將司馬錯﹑司馬梗二人﹐各引兵一萬五千﹐從間道繞出趙軍之後﹐絕其糧道﹔又遣大將胡傷引兵二萬﹐屯於左近﹐只等趙人開壁出逐秦軍﹐卽便殺出﹐要將趙軍截爲二段﹔又遣大將蒙驁﹑王翦各率輕騎五千﹐伺候接應。白起與王齕堅守老營。正是﹕

安排地网天羅計﹐待捉龍爭虎鬥人。

再說趙括吩咐軍中﹐四鼓造飯﹐五鼓結束﹐平明列陣前進。

行不五里﹐遇見秦兵﹐兩陣對圓﹐趙括使先鋒傅豹出馬﹐秦將王賁接戰﹐約三十餘合﹐王賁敗走﹐傅豹追之。趙括復遣王容率軍幫助﹐又遇秦將王陵﹐略戰數合﹐王陵又敗﹐趙括見趙兵連勝﹐自率大軍來追﹐馮亭又諫曰「秦人多詐﹐其敗不可信也﹐元帥勿追。「趙括不聽﹐追奔十餘里﹐及於秦壁。

王賁﹑王陵繞營而走﹐秦壁不開。趙括傳令一齊攻打﹐連打數日﹐秦軍堅守不可入﹐趙括使人催取後軍﹐移營齊進﹐只見趙將蘇射飛騎而來﹐報曰「後營被秦將胡傷引兵衝出遏住﹐不得前來。」

趙括大怒曰「胡傷如此無禮﹐吾當親往。」使人探聽秦軍行動﹐回報道﹕「西路軍馬不絕﹐東路無人。」趙括麾軍從東路而轉﹐行不上二三里﹐大將蒙驁一軍從刺斜裏殺出﹐大叫﹕」趙括你中了我武安君之計﹐還不投降。「趙括大怒﹐挺戟欲戰蒙驁﹐偏將王容出曰﹕」不勞元帥﹐容某建功。「王容便接住蒙驁交鋒。王翦一軍又至﹐趙兵折傷頗眾。趙括料難取勝﹐鳴金收軍﹐就便擇水艸處安營。

馮亭又諫曰「軍气用銳﹐今我兵𨿽失利﹐苟能力戰﹐尙可脫歸本營﹐並力拒敵﹐若在此安營﹐腹背受困﹐將來不可復出。」趙括又不聽﹐使軍士築成長壘﹐堅壁自守。一面飛奏趙王求援﹐一面催取後隊糧餉﹐誰知運糧之路﹐又被司馬錯﹑司馬梗引兵塞斷﹐白起大軍遮其前﹐胡傷﹑蒙驁等大軍截其後﹐秦軍每日傳武安君將令﹐招趙括投降﹐趙括此時方知白起眞在軍中﹐唬得心膽俱裂。

再說秦王得武安君捷報﹐知趙括兵困長平﹐親命駕來至河內﹐盡發民家壯丁﹐凡年十五以上﹐皆令從軍﹐分路掠取趙人糧艸﹐遏絕救兵。

趙括被秦兵圍困﹐凡四十六日﹐軍中無糧﹐士卒自相殺食﹐趙括不能禁止﹐乃將軍將分爲四隊﹐傅豹一隊向東﹐蘇射一隊向西﹐馮亭一隊向南﹐王容一隊向北﹐吩咐四隊﹐一齊鳴鼓﹐奪路殺出﹐如一路打通﹐趙括便招引三路齊走。

誰知武安君白起又預選射手﹐環趙壘埋伏﹐凡遇趙壘中出來者﹐不拘兵將便射﹐四隊軍馬﹐衝突三四次﹐俱被射回。

又過一月﹐趙括不勝其憤﹐精選上等銳卒五千人﹐俱穿重鎧﹐乘坐駿馬﹐趙括握戟當先﹐傅豹﹑王容緊幫在後﹐冒圍突出。王翦﹑蒙驁二將齊上﹐趙括大戰數合﹐不能透圍﹐復身欲歸長壘﹐馬蹶墜地﹐中箭而亡。趙軍大亂﹐傅豹﹑王容俱死﹐蘇射引馮亭共走﹐馮亭曰「吾三諫不從﹐今至於此﹐天也。又何逃乎﹖」乃自刎而亡﹐蘇射奔脫﹐往胡地去訖。

白起豎起招降旗﹐趙軍皆棄兵解甲﹐投拜呼﹕「萬歲﹗」

白起使人揭趙括之首﹐往趙營招撫﹐營中軍士尙二十餘萬﹐聞主帥被殺﹐無人敢出拒戰﹐亦皆願降﹐甲冑器械﹐堆積如山﹐營中輜重﹐悉爲秦有。

白起王齕計議曰「前秦已拔野王﹐上黨在掌握中﹐其吏民不樂爲秦﹐而願歸趙﹐今趙卒先後降者﹐總合來將近四十萬之眾﹐倘一旦有變﹐何以防之﹖」乃將降卒分爲十營﹐使十將以統之﹐配以秦軍二十萬﹐各賜以牛酒﹐聲言「明日武安君將汰選趙軍﹐凡上等精銳能戰者﹐給以器械﹐帶回秦國﹐隨徵聽用﹔其老弱不堪﹐或力怯者﹐俱發回趙。」趙軍大喜。

是夜﹐武安君密傳一令於十將﹕「起更時分﹐但是秦兵﹐都要用白布一片裹首﹔凡首無白布者﹐卽系趙人﹐當盡殺之。「秦兵奉令﹐一齊發作﹐降卒不曾準備﹐又無器械﹐束手受戮﹐其逃出營門者﹐又有蒙驁﹐王翦等引軍巡邏﹐獲住便砍。

四十萬軍一夜俱盡﹐血流淙淙有聲﹐楊谷之水皆變爲丹﹐至今號爲丹水。

武安君收趙卒頭顱﹐聚於秦壘之間﹐謂之頭顱山﹐因以爲臺﹐其臺崔嵬傑起﹐亦號白起臺﹐臺下卽楊谷也。後來大唐玄宗皇帝巡幸至此﹐淒然長嘆﹐命三藏髙僧設水陸七晝夜﹐超度坑卒亡魂﹐因名其谷曰省冤谷﹐此是後話。史臣有詩云﹕

髙臺百尺盡頭顱﹐何止區區萬骨枯﹖

矢石無情緣鬥勝﹐可憐降卒有何辜﹗

通計長平之戰﹐前後斬首虜共四十五萬人﹐連王齕先前投下降卒﹐並皆誅戮﹐止存年少者二百四十人未殺﹐放歸邯鄲﹐使宣揚秦國之威。不知趙國存亡何如﹖且看下回分解。

第九十九回

武安君含冤死杜郵呂不韋巧計歸異人

話說趙孝成王初時接得趙括捷報﹐心中大喜﹐已後聞趙軍困於長平﹐正欲商量遣兵救援﹐忽報﹕「趙括已死﹐趙軍四十餘萬盡降於秦﹐被武安君一夜坑殺﹐止放二百四十人還趙。」趙王大驚﹐羣臣無不悚懼。國中子哭其父﹐父哭其子﹐兄哭其弟﹐弟哭其兄﹐祖哭其孫﹐妻哭其夫﹐沿街滿市﹐號痛之聲不絕。

惟趙括之母不哭﹐曰「自括爲將時﹐老妾已不看作生人矣。」趙王以趙母有前言﹐不加誅﹐反賜粟帛以慰之。又使人謝廉頗。趙國正在驚惶之際﹐邊吏又報道﹕「秦兵攻下上黨﹐十七城皆已降秦﹐今武安君親率大軍前進﹐聲言欲圍邯鄲。」

趙王問羣臣﹕「誰能止秦兵者﹖」羣臣莫應。

平原君歸家﹐徧問賓客﹐賓客亦無應者。適蘇代客於平原君之所﹐自言「代若至咸陽﹐必能止秦兵不攻趙。」平原君言於趙王﹐趙王大出金幣﹐資之入秦。

蘇代往見應侯範睢﹐睢揖之上坐﹐問曰「先生何爲而來﹖「蘇代曰﹕」爲君而來。「

範睢曰「何以教我﹖」蘇代曰﹕」武安君已殺馬服子乎﹖「

睢應曰「然。」

代曰「今且圍邯鄲乎﹖」

睢又應曰「然。」

代曰「武安君用兵如神﹐身爲秦將﹐所收奪七十餘城﹐斬首近百萬﹐𨿽伊尹﹑呂望之功﹐不加於此。今又舉兵而圍邯鄲﹐趙必亡矣﹔趙亡﹐則秦成帝業﹔秦成帝業﹐則武安君爲佐命之元臣﹐如伊尹之於商﹐呂望之於周。君𨿽素貴﹐不能不居其下也。」

範睢愕然前席曰「然則如何﹖「蘇代曰﹕」君不如許韓﹑趙割地以和於秦。夫割地以爲君功﹐而又解武安君之兵柄﹐君之位則安於泰山矣。「

範睢大喜。明日卽言於秦王曰「秦兵在外日久﹐已勞苦﹐宜休息。不如使人諭韓﹑趙﹐使割地以求和。」

秦王曰「惟相國自裁。」

於是範睢復大出金帛﹐以贈蘇代之行﹐使之往說韓﹑趙。韓﹑趙二王懼秦﹐皆聽代計。韓許割垣雍一城﹐趙許割六城﹐各遣使求和於秦。秦王初嫌韓止一城太少﹐使者曰「上黨十七縣﹐皆韓物也。」秦王乃笑而受之﹐召武安君班師。

白起連戰皆勝﹐正欲進圍邯鄲﹐忽聞班師之詔﹐知出於應侯之謀﹐乃大恨。

自此白起與範睢有隙﹐白起宣言於眾曰「自長平之敗﹐邯鄲城中一夜十驚﹐若乘勝往攻﹐不過一月可拔矣﹐惜乎應侯不知時勢﹐主張班師﹐失此機會。」

秦王聞之﹐大悔曰「起旣知邯鄲可拔﹐何不早奏﹖」乃復使起爲將﹐欲使伐趙﹐白起適有病不能行﹐乃攺命大將王陵﹐陵率軍十萬伐趙﹐圍邯鄲城。趙王使廉頗禦之﹐頗設守甚嚴﹐復以家財募死士﹐時時夜縋城往砍秦營﹐王陵兵屢敗。

時武安君病已愈﹐秦王欲使代王陵﹐武安君奏曰「邯鄲實未易攻也﹐前者大敗之後﹐百姓震恐不寧﹐因而乘之﹐彼守則不固﹐攻則無力﹐可克期而下﹔今二歲餘矣﹐其痛已定﹐又廉頗老將﹐非趙括比﹐諸侯見秦之方和於趙﹐而復攻之﹐皆以秦爲不可信﹐必將『合縱』而來救﹐臣未見秦之勝也。」秦王彊之行﹐白起固辭。

秦王復使應侯往請﹐武安君怒應侯前阻其功﹐遂稱疾﹐秦王問應侯曰「武安君眞病乎﹖」應侯曰「病之眞否未可知﹐然不肯爲將﹐其志已堅。「秦王怒曰﹕」起以秦別無他將﹐必須彼耶﹖昔長平之勝﹐初用兵者王齕也﹐齕何遽不如起﹖」乃益兵十萬﹐命王齕往代王陵﹐王陵歸國﹐免其官。

王齕圍邯鄲﹐五月不能拔﹐武安君聞之﹐謂其客曰「吾固言邯鄲未易攻﹐王不聽吾言﹐今竟如何﹖「客有與應侯客善者﹐泄其語﹐應侯言於秦王﹐必欲使武安君爲將﹐武安君遂僞稱病篤﹐秦王大怒﹐削武安君爵士﹐貶爲士伍﹐遷於陰密﹐立刻出咸陽城中﹐不許暫停。

武安君嘆曰「範蠡有言﹐『狡兔死﹐走狗烹。』吾爲秦攻下諸侯七十餘城﹐故當烹矣。」於是出咸陽西門﹐至於杜郵﹐暫歇﹐以待行李。

應侯復言於秦王曰「白起之行﹐其心怏怏不服﹐大有怨言﹐其托病非眞﹐恐適他國爲秦害。」秦王乃遣使賜以利劍﹐令自裁﹐使者至杜郵﹐致秦王之命﹐武安君持劍在手﹐嘆曰﹕」我何罪於天﹐而至此﹖「良久曰﹕」我固當死。長平之役﹐趙卒四十餘萬來降﹐我挾詐一夜盡坑之﹐彼誠何罪﹖我死固其宜矣﹗「乃自剄而死﹐時秦昭襄王之五十年十一月﹐周赧王之五十八年也。

秦人以白起死非其罪﹐無不憐之﹐往往爲之立祠。後至大唐末年﹐有天雷震死牛一隻﹐牛腹有「白起」二字。論者謂白起殺人太多﹐故數百年後﹐尙受畜生雷震之報。殺業之重如此﹐爲將者可不戒哉﹖

秦王旣殺白起﹐復發精兵五萬﹐令鄭安平將之﹐往助王齕﹐必攻下邯鄲方已。

趙王聞秦益兵來攻﹐大懼﹐遣使分路求救於諸侯。

平原君趙勝曰「魏﹐吾姻家﹐且素善﹐其救必至﹔楚大而遠﹐非以『合縱』說之不可﹐吾當親往。「於是約其門下食客﹐欲得文武備具者二十人同往。三千餘人內﹐文者不武﹐武者不文﹐選來選去﹐止得一十九人﹐不足二十之數﹐平原君嘆曰﹕」勝養士數十年於玆矣﹐得士之難如此哉﹖」有下坐客一人﹐出言曰「如臣者﹐不識可以備數乎﹖」平原君問其姓名﹐對曰「臣姓毛名遂﹐大梁人﹐客君門下三年矣。」

平原君笑曰「夫賢士處世﹐譬如錐之處於囊中﹐其穎立露﹐今先生處勝門下三年﹐勝未有所聞﹐是先生於文武一無所長也﹗」

毛遂曰「臣今日方請處囊中耳。使早處囊中﹐將突然盡脫而出﹐豈特露穎而已哉﹖」

平原君異其言﹐乃使湊二十人之數﹐卽日辭了趙王﹐望陳都進發。

旣至﹐先通春申君黃歇﹐歇素與平原君有交﹐乃爲之轉通於楚考烈王。平原君黎明入朝﹐相見禮畢﹐楚王與平原君坐於殿上﹐毛遂與十九人俱敍立於階下。

平原君從容言及『合縱』卻秦之事。楚王曰「『合縱』之約﹐始事者趙﹐後聽張儀遊說﹐其約不堅。先懷王爲『縱約長』﹐伐秦不克﹔齊湣王復爲『縱約長』﹐諸侯背之。至今列國以『縱』爲諱﹐此事如團沙﹐未易言也﹗」

平原君曰「自蘇秦倡『合縱』之議﹐六國約爲兄弟﹐盟於洹水﹐秦兵不敢出函谷關者十五年。其後﹐齊﹑魏受犀首之欺﹐欲其伐趙﹔懷王受張儀之欺﹐欲其伐齊﹐所以縱約漸解。使三國堅守洹水之誓﹐不受秦欺﹐秦其柰之何哉﹖齊湣王名爲『合縱』﹐實欲兼並﹐是以諸侯背之﹐豈『合縱』之不善哉﹖」

楚王曰「今日之勢﹐秦彊而列國俱弱﹐但可各圖自保﹐安能相爲﹖」

平原君曰「秦𨿽彊﹐分制六國則不足﹔六國𨿽弱﹐合制秦則有餘。若各圖自保﹐不思相救﹐一彊一弱﹐勝負已分﹐恐秦師之日進也﹗」

楚王又曰「秦兵一出而拔上黨十七城﹐坑趙卒四十餘萬﹐合韓﹑趙二國之力﹐不能敵一武安君。今又進逼邯鄲﹐楚國僻遠﹐能及於事乎﹖」

平原君曰「寡君任將非人﹐致有長平之失。今王陵﹑王齕二十餘萬之眾﹐頓於邯鄲之下﹐先後年餘﹐不能損趙之分毫﹐若救兵一集﹐可以大挫其鋒﹐此數年之安也﹗」

楚王曰「秦新通好於楚﹐君欲寡人『合縱』救趙﹐秦必遷怒於楚﹐是代趙而受怨矣﹗「平原君曰﹕」秦之通好於楚者﹐欲專事於三晉﹐三晉旣亡﹐楚其能獨立哉﹖「

楚王終有畏秦之心﹐遲疑不決。

毛遂在階下顧視日晷﹐已當午矣﹐乃按劍歷階而上﹐謂平原君曰「『縱』之利害﹐兩言可決﹐今自日出入朝﹐日中而議猶未定﹐何也﹖」

楚王怒問曰「彼何人﹖」平原君曰﹕」此臣之客毛遂。「楚王曰「寡人與汝君議事﹐客何得多言。」叱之使去。

毛遂走上幾步﹐按劍而言曰「『合縱』乃天下大事﹐天下人皆得議之﹐吾君在前﹐叱者何也﹗」

楚王色稍舒﹐問曰「客有何言﹖「毛遂曰﹕」楚地五千餘里﹐自武文稱王﹐至今雄視天下﹐號爲盟主﹔一旦秦人崛起﹐數敗楚兵﹐懷王囚死﹐白起小豎子﹐一戰再戰﹐鄢﹑郢盡沒﹐被逼遷都。此百世之怨﹐三尺童子﹐猶以爲羞﹐大王獨不念乎﹖今日『合縱』之議﹐爲楚﹐非爲趙也。」楚王曰「唯唯。「遂曰﹕」大王之意已決乎﹖」楚王曰「寡人意已決矣。「毛遂呼左右﹐取歃血盤至﹐跪進於楚王之前曰﹕」大王爲『縱約長』﹐當先歃﹐次則吾君﹐次則臣毛遂。」於是縱約遂定﹐毛遂歃血畢﹐左手持盤﹐右手招十九人曰「公等宜共歃於堂下﹐公等所謂『因人成事』者也﹗」

楚王旣許「合縱」﹐卽命春申君將八萬人救趙。

平原君歸國﹐嘆曰「毛先生三寸之舌﹐彊於百萬之師。勝閱人多矣﹐乃今於毛先生而失之。勝自今不敢復相天下士矣﹗」自是以遂爲上客。正是﹕

櫓檣空大隨人轉﹐秤錘𨿽小壓千斤。

利錐不與囊中處﹐文武紛紛十九人。

時魏安釐王遣大將晉鄙帥兵十萬救趙。秦王聞諸侯救至﹐親至邯鄲督戰﹐使人謂魏王曰「秦攻邯鄲﹐旦暮且下矣。諸侯有敢救者﹐必移兵先擊之﹗」魏王大懼﹐遣使者追及晉鄙軍﹐戒以勿進。晉鄙乃屯於鄴下。春申君亦卽屯兵於武關﹐觀望不進。此段事權且放過。

卻說秦王孫異人﹐自秦﹑趙會澠池之後﹐爲質於趙。

那異人乃安國君之次子。安國君名柱﹐字子傒﹐昭襄王之太子也。安國君有子二十餘人﹐皆諸姬所出﹐非適子。所寵楚妃﹐號爲華陽夫人﹐未有子。異人之母曰夏姬﹐無寵又早死﹐故異人質趙﹐久不通信。當王翦伐趙﹐趙王遷怒於質子﹐欲殺異人。

平原君諫曰「異人無寵﹐殺之何益﹖徒令秦人借口﹐絕他日通和之路。」趙王怒猶未息﹐乃安置異人於叢臺﹐命大夫公孫乾爲館伴﹐使出入監守﹐又削其廩祿。異人出無兼車﹐用無餘財﹐終日鬱鬱而已。

時有陽翟人姓呂﹐名不韋﹐父子爲賈﹐平日往來各國﹐販賤賣貴﹐家累千金。其時適在邯鄲﹐偶於途中望見異人﹐生得面如傅粉﹐唇若塗朱﹐𨿽在落寞之中﹐不失貴介之气。不韋暗暗稱奇﹐指問旁人曰「此何人也﹖」答曰「此乃秦王太子安國君之子﹐質於趙國﹐因秦兵屢次犯境﹐我王幾欲殺之。今𨿽免死﹐拘畱叢臺﹐資用不給﹐無異窮人。」

不韋私嘆曰「此奇貨可居也﹗」乃歸問其父曰「耕田之利幾倍﹖」

父曰「十倍。「又問﹕」販賣珠玉之利幾倍﹖」父曰「百倍。「又問﹕」若扶立一人爲王﹐掌握山河﹐其利幾倍﹖」父笑曰「安得王而立之﹖其利千萬倍﹐不可計矣﹗「不韋乃以百金結交公孫乾﹐往來漸熟﹐因得見異人。佯爲不知﹐問其來歷﹐公孫乾以實告。

一日﹐公孫乾置酒請呂不韋﹐不韋曰「座間別無他客﹐旣是秦國王孫在此﹐何不請來同坐﹖」公孫乾從其命﹐卽請異人與不韋相見﹐同席飲酒。至半酣﹐公孫乾起身如廁﹐不韋低聲而問異人曰﹕」秦王今老矣。太子所愛者華陽夫人﹐而夫人無子。殿下兄弟二十餘人﹐未有專寵﹐殿下何不以此時求歸秦國﹐事華陽夫人﹐求爲之子。他日有立儲之望﹗「異人含淚對曰「某豈望及此﹖但言及故國﹐心如刀刺﹐恨未有脫身之計耳﹗」不韋曰﹕」某家𨿽貧﹐請以千金爲殿下西遊﹐往說太子及夫人﹐救殿下還朝﹐如何﹖「異人曰「若如君言﹐倘得富貴﹐與君共之。」言甫畢﹐公孫乾到﹐問曰﹕」呂君何言﹖「不韋曰「某問王孫以秦中之玉價﹐王孫辭我以不知也﹗」公孫乾更不疑惑﹐命酒更酌﹐盡歡而散。

自此不韋與異人時常相會﹐遂以五百金密付異人﹐使之買囑左右﹐結交賓客。公孫乾上下俱受異人金帛﹐串做一家﹐不復疑忌。

不韋復以五百金市買奇珍玩好﹐別了公孫乾﹐竟至咸陽。探得華陽夫人有姊﹐亦嫁於秦﹐先買囑其家左右﹐通話於夫人之姊﹐言「王孫異人在趙﹐思念太子夫人﹐有孝順之禮﹐托某轉送﹐這些小之儀﹐亦是王孫奉候姨娘者﹗「遂將金珠一函獻上。

姊大喜﹐自出堂﹐於簾內見客﹐謂不韋曰「此𨿽王孫美意﹐有勞尊客遠涉。今王孫在趙﹐未審還想故土否﹖」不韋答曰﹕」某與王孫公館對居﹐有事罄與某說﹐某盡知其心事﹐日夜思念太子夫人﹐言自幼失母﹐夫人便是他嫡母﹐欲得回國奉養﹐以盡孝道﹗「姊曰「王孫向來安否﹖」不韋曰﹕」因秦兵屢次伐趙﹐趙王每每欲將王孫來斬﹐喜得臣民盡皆保奏﹐幸存一命﹐所以思歸愈切﹗「姊曰「臣民何故保他﹖」不韋曰﹕」王孫賢孝無比﹐每遇秦王太子及夫人壽誕﹐及元旦朔望之辰﹐必淸齋沐浴﹐焚香西望拜祝﹐趙人無不知之。又且好學重賢﹐交結諸侯賓客﹐徧於天下﹐天下皆稱其賢孝﹐以此臣民盡行保奏﹗「不韋言畢﹐又將金玉寶玩﹐約值五百金﹐獻上曰「王孫不得歸侍太子夫人﹐有薄禮權表孝順﹐相求王親轉達。」姊命門下客款待不韋酒食﹐遂自入告於華陽夫人。夫人見珍玩﹐以爲」王孫眞念我。「心中甚喜。夫人姊回復呂不韋﹐不韋因問姊曰「夫人有子幾人﹖」姊曰﹕」無有。「不韋曰「吾聞『以色事人者﹐色衰而愛弛『。今夫人事太子甚愛而無子﹐及此時宜擇諸子中賢孝者爲子﹐百歲之後﹐所立子爲王﹐終不失勢。不然﹐他日一旦色衰愛弛﹐悔無及矣。今異人賢孝﹐又自附於夫人﹐自知中男不得立﹐夫人誠拔以爲適子﹐夫人不世世有寵於秦乎﹖」姊復述其言於華陽夫人﹐夫人曰﹕」客言是也。「一夜﹐與安國君飲正歡﹐忽然涕泣。太子怪而問之﹐夫人曰「妾幸得充後宮﹐不幸無子﹐君諸子中惟異人最賢﹐諸侯賓客來往﹐俱稱譽之不容口﹐若得此子爲嗣﹐妾身有托。」太子許之。

夫人曰「君今日許妾﹐明日聽他姬之言﹐又忘之矣。「太子曰﹕」夫人倘不相信﹐願刻符爲誓。」乃取玉符﹐刻「適嗣異人」四字﹐而中剖之﹐各畱其半﹐以此爲信。夫人曰「異人在趙﹐何以歸之。「太子曰﹕」當乘間請於王也。」時秦昭襄王方怒趙﹐太子言於王﹐王不聽。

不韋知王后之弟陽泉君方貴幸﹐復賄其門下﹐求見陽泉君﹐說曰「君之罪至死﹐君知之乎﹖「陽泉君大驚曰﹕」吾何罪﹖」不韋曰「君之門下無不居髙官﹐享厚祿﹐駿馬盈於外廏﹐美女充於後庭﹔而太子門下﹐無富貴得勢者﹖王之春秋髙矣﹐一旦山陵崩﹐太子嗣位﹐其門下怨君必甚﹐君之危亡可待也﹗」

陽泉君曰「爲今之計當如何。「不韋曰﹕」鄙人有計﹐可以使君壽百歲﹐安於泰山﹐君欲聞否﹖」陽泉君跪請其說。

不韋曰「王年髙矣﹐而子傒又無適男﹐今王孫異人賢孝聞於諸侯﹐而棄在於趙﹐日夜引領思歸﹐君誠請王后言於秦王﹐而歸異人﹐使太子立爲適子。是異人無國而有國﹐太子之夫人無子而有子﹐太子與王孫之徳王后者﹐世世無窮﹐君之爵位可長保也。「陽泉君下拜曰﹕」謹謝教。」卽日以不韋之言告於王后﹐王后因爲秦王言之﹐秦王曰「俟趙人請和﹐吾當迎此子歸國耳。「太子召呂不韋問曰﹕」吾欲迎異人歸秦爲嗣﹐父王未準﹐先生有何妙策﹖」不韋叩首曰「太子果立王孫爲嗣﹐小人不惜千金家業﹐賂趙當權﹐必能救回。「太子與夫人俱大喜﹐將黃金三百鎰付呂不韋﹐轉付王孫異人爲結客之費。王后亦出黃金二百鎰﹐總付不韋。夫人又爲異人制衣服一箱﹐亦贈不韋黃金共百鎰﹐預拜不韋爲異人太傅﹐使傳語異人﹕」只在旦夕﹐可望相見﹐不必憂慮。「不韋辭歸﹐回至邯鄲﹐先見父親﹐說了一徧。父親大喜。

次日﹐卽備禮謁見公孫乾﹐然後見王孫異人﹐將王后及太子夫人一段說話﹐細細詳述﹐又將黃金五百鎰及衣服獻上。異人大喜﹐謂不韋曰「衣服我畱下﹐黃金煩先生收去﹐倘有用處﹐但憑先生使費﹐只要救得我歸國﹐感恩不淺。」

再說不韋向取下邯鄲美女﹐號爲趙姬﹐善於歌舞﹐知其懷娠兩月﹐心生一計﹐想道﹕「王孫異人回國﹐必有繼立之分。若以此姬獻之﹐倘然生得一男﹐是我嫡血﹐此男承嗣爲王﹐嬴氏的天下﹐便是呂氏接代﹐也不枉了我破家做下這番生意。「因請異人和公孫乾來家飲酒﹐席上珍饈百味﹐笙歌兩行﹐自不必說。酒至半酣﹐不韋開言﹕」卑人新納一小姬﹐頗能歌舞﹐欲令奉勸一杯﹐勿嫌唐突。」卽命二靑衣丫鬟﹐喚趙姬出來。不韋曰「汝可拜見二位貴人。「趙姬輕移蓮步﹐在氍毹上叩了兩个頭。異人與公孫乾慌忙作揖還禮。

不韋令趙姬手捧金卮﹐向前爲壽。

杯到異人﹐異人擡頭看時﹐果然標致。怎見得﹖

雲鬢輕挑蟬翠﹐蛾眉淡掃春山。

朱唇點一顆櫻桃﹐皓齒排兩行白玉。

微開笑靨﹐似褒姒欲媚幽王﹔緩動金蓮﹐擬西施堪迷吳主。

萬種嬌容看不盡﹐一團妖冶畫難工。

趙姬敬酒已畢﹐舒開長袖﹐卽在氍毹上舞一个大垂手小垂手﹐體若遊龍﹐袖如素蜺﹐宛轉似羽毛之從風﹐輕盈與塵霧相亂﹐喜得公孫乾和異人目亂心迷﹐神搖魂蕩﹐口中贊嘆不已。趙姬舞畢﹐不韋命再斟大觥奉勸﹐二人一飲而盡。趙姬勸酒完了﹐入內去訖。

賓主復互相酬勸﹐盡量極歡。

公孫乾不覺大醉﹐臥於坐席之上。

異人心念趙姬﹐借酒裝面﹐請於不韋曰「念某孤身質此﹐客館寂寥﹐欲與公求得此姬爲妻﹐足滿平生之願﹐未知身價幾何﹐容當奉納。」不韋佯怒曰﹕」我好意相請﹐出妻獻妾﹐以表敬意。殿下遂欲奪吾所愛﹐是何道理﹖「異人跼蹐無地﹐卽下跪曰「某以客中孤苦﹐妄想要先生割愛。實乃醉後狂言﹐幸勿見罪。」不韋慌忙扶起曰﹕」吾爲殿下謀歸﹐千金家產尙且破盡﹐全無吝惜。今何惜一女子﹐但此女年幼害羞﹐恐其不從﹐彼若情願﹐卽當奉送﹐備鋪牀拂席之役。「異人再拜稱謝﹐候公孫干酒醒﹐一同登車而去。

其夜﹐不韋向趙姬言曰「秦王孫十分愛你﹐求你爲妻﹐你意若何﹖」趙姬曰﹕」妾旣以身事君﹐且有娠矣﹐柰何棄之﹐使事他姓乎﹖「

不韋密告曰「汝隨我終身﹐不過一賈人婦耳。王孫將來有秦王之分﹐汝得其寵﹐必爲王后﹐天幸腹中生男﹐卽爲太子﹐我與你便是秦王之父母﹐富貴俱無窮矣﹐汝可念夫婦之情﹐曲從吾計﹐不可泄漏。「趙姬曰﹕」君之所謀者大﹐妾敢不奉命﹐但夫妻恩愛﹐何忍割絕﹖」言訖淚下。

不韋撫之曰「汝若不忘此情﹐異日得了秦家天下﹐仍爲夫婦﹐永不相離﹐豈不美哉﹖「二人遂對天設誓﹐當夜同寢﹐恩情倍常﹐不必細述。

次日﹐不韋到公孫漧處﹐謝夜來簡慢之罪。公孫乾曰「正欲與王孫一同造府﹐拜謝髙情﹐何反勞枉駕﹖」少頃﹐異人亦到﹐彼此交謝。

不韋曰「蒙殿下不嫌小妾醜陋﹐取侍巾櫛﹐某與小妾再三言之﹐已勉從尊命矣。今日良辰﹐卽當送至寓所陪伴。「異人曰﹕」先生髙義﹐粉骨難報﹕「公孫乾曰﹕」旣有此良姻﹐某當爲媒。」遂命左右備下喜筵。

不韋辭去﹐至晚﹐以溫車載趙姬與異人成親。髯翁有詩云﹕

新歡舊愛一朝移﹐花燭窮途得意時。

盡道王孫能奪國﹐誰知暗贈呂家兒﹖﹐

異人得了趙姬﹐如魚似水﹐愛眷非常。約過一月有餘﹐趙姬遂向異人曰「妾獲侍殿下﹐天幸已懷胎矣。「異人不知來歷﹐只道自己下種﹐愈加歡喜。

那趙姬先有了兩月身孕﹐方嫁與異人﹐嫁過八个月﹐便是十月滿足﹐當產之期﹐腹中全然不動﹐因懷著个混一天下的眞命帝王﹐所以比常不同﹐直到十二个月周年﹐方才產下一兒﹐產時紅光滿室﹐百鳥飛翔﹐看那嬰兒﹐生得丰準長目﹐方額重瞳﹐口中含有數齒﹐背項有龍鱗一搭﹐啼聲洪大﹐街市皆聞。其日﹐乃秦昭襄王四十八年正月朔旦。

異人大喜曰「吾聞應運之主﹐必有異徵﹐是兒骨相非凡﹐又且生於正月﹐異日必爲政於天下。」遂用趙姬之姓﹐名曰趙政﹐後來政嗣爲秦王﹐兼並六國﹐卽秦始皇也。

當時呂不韋聞得趙姬生男﹐暗暗自喜。

至秦昭襄王五十年﹐趙政已長成三歲矣。時秦兵圍邯鄲甚急﹐不韋謂異人曰「趙王倘復遷怒於殿下﹐柰何﹖不如逃奔秦國﹐可以自脫。「異人曰﹕」此事全仗先生籌畫。」不韋乃盡出黃金共六百斤﹐以三百斤徧賂南門守城將軍﹐托言曰「某舉家從陽翟來﹐行賈於此﹐不幸秦寇生發﹐圍城日久﹐某思鄕甚切﹐今將所存資本﹐盡數分散各位﹐只要做个方便人情﹐放我一家出城﹐回陽翟去﹐感恩不淺。「守將許之。

復以百斤獻於公孫乾﹐述己欲回陽翟之意﹐反央公孫乾與南門守將說个方便。守將和軍卒都受了賄賂﹐落得做个順水人情﹐不韋預教異人將趙氏母子﹐密寄於母家。是日﹐置酒請公孫乾﹐說道﹕「某只在三日內出城﹐特具一杯話別。」席間將公孫乾灌得爛醉﹐左右軍卒﹐俱大酒大肉﹐恣其飲啖﹐各自醉飽安眠。

至夜半﹐異人微服混在僕人之中﹐跟隨不韋父子行至南門﹐守將不知眞假﹐私自開鑰﹐放他出城而去。

論來王齕大營﹐在於西門﹐因南門是走陽翟的大路﹐不韋原說還鄕﹐所以只討南門﹐三人共僕從結隊連夜奔走﹐打大彎轉欲投秦軍﹐至天明﹐被秦國遊兵獲住﹐不韋指異人曰「此秦國王孫﹐向質於趙﹐今逃出邯鄲﹐來奔本國﹐汝輩可速速引路。「遊兵讓馬匹與三人騎坐﹐引至王齕大營﹐王齕問明來歷﹐請入相見﹐卽將衣冠與異人更換﹐設宴管待。王齕曰﹕」大王親在此督戰﹐行宮去此不過十里。」乃備車馬﹐轉送入行宮。

秦昭襄王見了異人﹐不勝之喜﹐曰「太子日夜想汝﹐今天遣吾孫脫於虎口也﹐便可先回咸陽﹐以慰父母之念。「異人辭了秦王﹐與不韋父子登車﹐竟至咸陽。不知父子相見如何﹖且看下回分解。

第一百回

魯仲連不肯帝秦信陵君竊符救趙

話說呂不韋同著王孫異人﹐辭了秦王﹐竟至咸陽。先有人報知太子安國君﹐安國君謂華陽夫人曰「吾兒至矣。」夫人並坐中堂以待之。

不韋謂異人曰「華陽夫人乃楚女﹐殿下旣爲之子﹐須用楚服入見﹐以表依戀之意。」異人從之﹐當下攺換衣裝﹐來至東宮﹐先拜安國君﹐次拜夫人﹐泣涕而言曰﹕」不肖男久隔親顏﹐不能侍養﹐望二親恕兒不孝之罪。「

夫人見異人頭頂南冠﹐足穿豹舄﹐短袍革帶﹐駭而問曰「兒在邯鄲﹐安得效楚人裝束﹖「異人拜稟曰﹕」不孝男日夜思想慈母﹐故特制楚服﹐以表憶念。」夫人大喜曰「妾﹐楚人也﹐當自子之﹗」

安國君曰「吾兒可攺名曰子楚。「異人拜謝﹐安國君問子楚﹕」何以得歸﹖」子楚將趙王先欲加害﹐及賴得呂不韋破家行賄之事﹐細述一徧﹐安國君卽召不韋勞之曰「非先生﹐險失我賢孝之兒矣﹗今將東宮俸田二百頃﹐及第宅一所﹐黃金五十鎰﹐權作安歇之資﹐待父王回國﹐加官贈秩。「不韋謝恩而出﹐子楚就在華陽夫人宮中居住﹐不在話下。

再說公孫乾直至天明酒醒﹐左右來報﹕「秦王孫一家不知去向。」

使人去問呂不韋﹐回報﹕「不韋亦不在矣﹗」

公孫乾大驚曰「不韋言三日內起身﹐安得夜半卽行乎﹖」

隨往南門詰問﹐守將答曰「不韋家屬出城已久﹐此乃奉大夫之命也。」公孫乾曰﹕」可有王孫異人否﹖「守將曰「但見呂氏父子及僕從數人﹐並無王孫在內。」公孫乾跌足嘆曰﹕」僕從之內﹐必有王孫﹐吾乃墮賈人之計矣。「乃上表趙王﹐言﹕」臣乾監押不謹﹐致質子異人逃去﹐臣罪無所辭。「遂伏劍自刎而亡。髯翁有詩嘆曰﹕

監守晨昏要萬全﹐只貪酒食與金錢。

醉鄕回後王孫去﹐一劍須知悔九泉。

秦王自王孫逃回秦國﹐攻趙益急﹐趙君再遣使求魏進兵﹐客將軍新垣衍獻策曰「秦所以急圍趙者有故。前此與齊湣王爭彊爲帝﹐已而復歸帝不稱﹐今湣王已死﹐齊益弱﹐惟秦獨雄﹐而未正帝號﹐其心不慊﹐今日用兵侵伐不休﹐其意欲求爲帝耳﹐誠令趙發使尊秦爲帝﹐秦必喜而罷兵﹐是以虛名而免實禍也。「魏王本心憚於救趙﹐深以其謀爲然﹐卽遣新垣衍隨使者至邯鄲﹐以此言奏知趙王。趙王與羣臣議其可否﹐眾議紛紛未決﹐平原君方寸已亂﹐亦漫無主裁。

時有齊人魯仲連者﹐年十二歲時曾屈辯士田巴﹐時人號爲「千里駒」﹐田巴曰「此飛兔也﹐豈止千里駒而已﹗」及年長﹐不屑仕宦﹐專好遠遊﹐爲人排難解紛。

其時適在趙國圍城之中﹐聞魏使請尊秦爲帝﹐勃然不悅﹐乃求見平原君曰「路人言君將謀帝秦﹐有之乎﹖「平原君曰﹕」勝乃傷弓之鳥﹐魄已奪矣﹐何敢言事﹐此魏王使將軍新垣衍來趙言之耳﹗」魯仲連曰「君乃天下賢公子﹐乃委命於梁客耶﹖今新垣衍將軍何在﹖吾當爲君責而歸之﹗「平原君因言於新垣衍﹐衍𨿽素聞魯仲連先生之名﹐然知其舌辯﹐恐亂其議﹐辭不願見﹐平原君彊之﹐遂邀魯仲連俱至公館﹐與衍相見。

衍舉眼觀看仲連﹐神淸骨爽﹐飄飄乎有神仙之度﹐不覺肅然起敬﹐謂曰「吾觀先生之玉貌﹐非有求於平原君者也﹐柰何久居此圍城之中﹐而不去耶﹖」魯仲連曰﹕」連無求於平原君﹐竊有請於將軍也﹗「衍曰「先生何請乎﹖」仲連曰﹕」請助趙而勿帝秦﹗「衍曰「先生何以助趙﹖」仲連曰﹕」吾將使魏與燕助之﹐若齊﹑楚固已助之矣﹗「衍笑曰「燕則吾不知﹔若魏﹐則吾乃大梁人也﹐先生又烏能使吾助趙乎﹖」仲連曰﹕」魏未睹秦稱帝之害也﹐若睹其害﹐則助趙必矣﹗「衍曰「秦稱帝﹐其害如何﹖」仲連曰﹕」秦乃棄禮義而上首功之國也﹐恃彊挾詐﹐屠戮生靈。彼並爲諸侯﹐而猶若此﹔倘肆然稱帝﹐益濟其虐﹐連寧蹈東海而死﹐不忍爲之民也。而魏乃甘爲之下乎﹖「衍曰「魏豈甘爲之下哉﹖譬如僕者﹐十人而從一人﹐寧智力不若主人哉﹖誠畏之耳﹗」仲連曰﹕」魏自視若僕耶﹖吾將使秦王烹醢魏王矣﹗「衍怫然曰「先生又惡能使秦王烹醢魏王乎﹖」仲連曰﹕」昔者九侯﹑鄂侯﹑文王﹐紂之三公也。九侯有女而美﹐獻之於紂﹐女不好淫﹐觸怒紂﹐紂殺女而醢九侯﹔鄂侯諫之﹐並烹鄂侯﹔文王聞之竊嘆﹐紂復拘之於羑里﹐幾不免於死。豈三公之智不如紂耶﹖天子之行於諸侯﹐固如是也。秦肆然稱帝﹐必責魏入朝﹐一旦行九侯﹑鄂侯之誅﹐誰能禁之﹗「

新垣衍沈思未答﹐仲連又曰「不特如此。秦肆然稱帝﹐又必將變易諸侯之大臣﹐奪其所憎﹐而樹其所愛﹐又將使其子女讒妾爲諸侯之室﹐魏王安能晏然而已乎﹖卽將軍又何以保其爵祿乎﹖「新垣衍乃蹶然而起﹐再拜謝曰﹕」先生眞天下士也﹐衍請出復吾君﹐不敢再言帝秦矣﹗」秦王聞魏使者來議帝秦事甚喜﹐緩其攻以待之。及聞帝議不成﹐魏使已去﹐嘆曰「此圍城中有人﹐不可輕視。「乃退屯於汾水﹐戒王齕用心準備﹐

再說新垣衍去後﹐平原君又使人至鄴下求救於晉鄙。鄙以王命爲辭﹐平原君乃爲書讓信陵君無忌曰「勝所以自附爲婚姻者﹐以公子髙義﹐能急人之困耳。今邯鄲旦暮降秦﹐而魏救不前﹐豈勝平生所以相托之意乎﹖令姊憂城破﹐日夜悲泣﹐公子縱不念勝﹐獨不念姊耶﹖」信陵君得書﹐數請魏王求敕晉鄙進兵﹐魏王曰﹕」趙自不肯帝秦﹐乃仗他人力卻秦耶﹖「終不許。信陵君又使賓客辯士百般巧說﹐魏王只是不從。信陵君曰﹕」吾義不可以負平原君﹐吾寧獨赴趙﹐與之俱死。「乃具車騎百餘乘﹐徧約賓客﹐欲直犯秦軍﹐以徇平原君之難。

賓客願從者千餘人﹐行過夷門﹐與侯生辭別。侯生曰「公子勉之。臣年老不能從行﹐勿怪﹐勿怪。」信陵君屢目侯生﹐侯生並無他語﹐信陵君怏怏而去﹐約行十餘里﹐心中自念﹕「吾所以待侯生者﹐自謂盡禮﹔今吾往奔秦軍﹐行就死地﹐而侯生無一言半辭爲我謀﹐又不阻我之行﹐甚可怪也。「

乃約住賓客﹐獨引車還見侯生﹐賓客皆曰「此半死之人﹐明知無用﹐公子何必往見。」信陵君不聽。

卻說侯生立在門外﹐望見信陵君車騎﹐笑曰「嬴固策公子之必返矣﹗」信陵君曰﹕」何故﹖「侯生曰「公子遇嬴厚﹐公子入不測之地﹐而臣不送﹐必恨臣﹐是以知公子必返。」信陵君乃再拜曰﹕」始無忌自疑有所失於先生﹐致蒙見棄﹐是以還請其故耳。「侯生曰「公子養客數十年﹐不聞客出一奇計﹐而徒與公子犯彊秦之鋒﹐如以肉投餓虎﹐何益之有﹖」信陵君曰﹕」無忌亦知無益﹐但與平原君交厚﹐義不獨生﹐先生何以策之﹖「侯生曰「公子且入坐﹐容老臣徐計。」乃屏去從人﹐私叩曰﹕」聞如姬得幸於王﹐信乎﹖「

信陵君曰「然。「侯生曰﹕」嬴又聞如姬之父﹐昔年爲人所殺﹐如姬言於王﹐欲報父仇﹐求其人﹐三年不得﹔公子使客斬其仇頭﹐以獻如姬﹐此事果否﹖「

信陵君曰「果有此事。」侯生曰﹕」如姬感公子之徳﹐願爲公子死﹐非一日矣﹐今晉鄙之兵符在王臥內﹐惟如姬力能竊之﹐公子誠一開口﹐請於如姬﹐如姬必從﹐公子得此符﹐奪晉鄙軍﹐以救趙而卻秦﹐此五霸之功也﹗「

信陵君如夢初覺﹐再拜稱謝﹐乃使賓客先待於郊外﹐而獨身回車至家﹐使所善內侍顏恩﹐以竊符之事﹐私乞於如姬。如姬曰「公子有命﹐𨿽使妾蹈湯火﹐亦何辭乎﹖」是夜﹐魏王飲酒酣臥﹐如姬卽盜虎符授顏恩﹐轉致信陵君之手﹐信陵君旣得符。復往辭侯生﹐侯生曰「『將在外﹐君命有所不受。』公子卽合符﹐而晉鄙不信﹐或從便宜﹐復請於魏王﹐事不諧矣。臣之客朱亥﹐此天下力士﹐公子可與俱行﹐晉鄙見從甚善﹔若不聽﹐卽令朱亥擊殺之。」信陵君不覺泣下。

侯生曰「公子有畏耶﹖「信陵君曰﹕」晉鄙老將無罪﹐倘不從﹐便當擊殺﹐吾是以悲﹐無他畏也﹗」於是與侯生同詣朱亥家﹐言其故﹐朱亥笑曰「臣乃市屠小人﹐蒙公子數下顧﹐所以不報者﹐謂小禮無所用﹐今公子有急﹐正亥效命之日也﹗」

侯生曰「臣義當從行﹐以年老不能遠涉﹐請以魂送公子。「卽自剄於車前﹐信陵君十分悲悼﹐乃厚給其家﹐使爲殯殮﹐自己不敢畱滯﹐遂同朱亥登車望北而去。髯仙有詩云﹕

魏王畏敵誠非勇﹐公子損生亦可嗤。

食客三千無一用﹐侯生奇計仗如姬。

卻說魏王於臥室中失了兵符﹐過了三日之後﹐方才知覺﹐心中好不驚怪﹐盤問如姬﹐只推不知﹐乃徧搜宮內﹐全無下落。卻教顏恩將宮娥內侍﹐凡直內寢者﹐逐一拷打。顏恩心中了了﹐只得假意推問。又亂了一日﹐魏王忽然想著公子無忌﹐屢次苦苦勸我敕晉鄙進兵﹐他手下賓客雞鳴狗盜者甚多﹐必然是他所爲﹐使人召信陵君﹐回報﹕「四五日前﹐已與賓客千餘﹐車百乘出城﹐傳聞救趙去矣。」魏王大怒﹐使將軍衛慶率軍三千﹐星夜往追信陵去訖。

再說邯鄲城中盼望救兵﹐無一至者﹐百姓力竭﹐紛紛有出降之議﹐趙王患之。有傳捨吏子李同﹐說平原君曰「百姓日乘城爲守﹐而君安享富貴﹐誰肯爲君盡力乎﹖君誠能令夫人以下﹐編於行伍之間﹐分功而作﹐家中所有財帛﹐盡散以給將士﹐將士在危苦之鄕﹐易於感恩﹐拒秦必甚力。「平原君從其計﹐募得敢死之士三千人﹐使李同領之﹐縋城而出﹐乘夜斫營﹐殺秦兵千餘人。

王齕大驚﹐亦退三十里下寨。

城中人心稍定。李同身帶重傷﹐回城而死﹐平原君哭之慟﹐命厚葬之﹐再說信陵君無忌行至鄴下﹐見晉鄙曰「大王以將軍久暴露於外﹐遣無忌特來代勞。」因使朱亥捧虎符與晉鄙驗之﹐晉鄙接符在手﹐心下躊躇﹐想道﹕」魏王以十萬之眾托我﹐我𨿽固陋﹐未有敗衄之罪﹐今魏王無尺寸之書﹐而公子徒手捧符﹐前來代將﹐此事豈可輕信﹗「乃謂信陵君曰「公子暫請消停幾日﹐待某把軍伍造成冊籍﹐明日交付何如﹗」信陵君曰﹕」邯鄲勢在垂危﹐當星夜赴救﹐豈得復停時刻﹗「晉鄙曰「實不相瞞﹐此軍機大事﹐某還要再行奏請﹐方敢交軍。」說猶未畢﹐朱亥厲聲喝曰﹕」元帥不奉王命﹐便是反叛了。「晉鄙方問得一句﹕」汝是何人﹖「只見朱亥袖中出鐵錘﹐重四十斤﹐向晉鄙當頭一擊﹐腦漿迸裂﹐登時气絕。

信陵君握符謂諸將曰「魏王有命﹐使某代晉鄙將軍救趙﹐晉鄙不奉命﹐今已誅死﹐三軍安心聽令﹐不得妄動。」營中肅然﹐比及衛慶追至鄴下﹐信陵君已殺晉鄙﹐將其軍矣﹐衛慶料信陵君救趙之志已決﹐便欲辭去﹐信陵君曰﹕」君已至此﹐看我破秦之後﹐可還報吾王也。「衛慶只得先打密報﹐回復魏王﹐遂畱軍中。

信陵君大犒三軍﹐復下令曰「父子俱在軍中者﹐父歸﹔兄弟俱在軍中者﹐兄歸﹔獨子無兄弟者﹐歸養﹔有疾病者﹐畱就醫藥。」是時告歸者約十分之二﹐得精兵八萬人﹐整齊步伍﹐申明軍法﹐信陵君率賓客﹐身爲士卒先﹐進擊秦營。

王齕不意魏兵卒至﹐倉卒拒戰﹐魏兵賈勇而前﹐平原君亦開城接應﹐大戰一場﹐王齕折兵一半﹐奔汾水大營。秦王傳令解圍而去。鄭安平以二萬人別營於東門﹐爲魏兵所遏﹐不能歸﹐嘆曰「吾原是魏人。」乃投降於魏﹐春申君聞秦師已解﹐亦班師而歸﹐韓王乘機復取上黨。

此秦昭襄王之五十年﹐周赧王五十八年之事也。

趙王親攜牛酒勞軍﹐向信陵君再拜曰「趙國亡而復存﹐皆公子之力﹐自古賢人﹐未有如公子者也。「平原君負弩矢﹐爲信陵君前驅﹐信陵君頗有自功之色。

朱亥進曰「人有徳於公子﹐公子不可忘﹔公子有徳於人﹐公子不可不忘也。公子矯王命﹐奪晉鄙軍以救趙﹐於趙𨿽有功﹐而於魏未爲無罪。公子乃自以爲功乎﹖」

信陵君大慚曰「無忌謹受教。」

比入邯鄲城﹐趙王親掃除宮室以迎信陵君﹐執主人之禮甚恭﹐揖信陵君就西階﹐信陵君謙讓不敢當客﹐踽踽然細步循東階而上。

趙王獻觴爲壽﹐頌公子存趙之功﹐信陵君跼蹐遜謝曰「無忌有罪於魏﹐無功於趙。」宴畢歸館﹐趙王謂平原君曰﹕」寡人欲以五城封魏公子﹐見公子謹讓之至﹐寡人自愧﹐遂不能出諸口﹐請以鄗爲公子湯沐之邑﹐煩爲致之。「平原君致趙王之命﹐信陵君辭之再四﹐方才敢受。

信陵君自以得罪魏王﹐不敢歸國﹐將兵符付將軍衛慶﹐督兵回魏﹐而身畱趙國﹐其賓客之畱魏者﹐亦棄魏奔趙﹐依信陵君。

趙王又欲封魯仲連以大邑﹐仲連固辭﹐贈以千金﹐亦不受﹐曰「與其富貴而詘於人﹐寧貧賤而得自由也。」信陵君與平原君共畱之﹐仲連不從﹐飄然而去﹐眞髙士矣。史臣有贊云﹕

卓哉魯連﹐品髙千載。

不帝彊秦﹐寧蹈東海﹗

排難辭榮﹐逍遙自在。

視彼儀秦﹐相去十倍。

時趙有處士毛公者﹐隱於博徒﹔有薛公者﹐隱於賣漿之家。信陵君素聞其賢名﹐使朱亥傳命訪之﹐二人匿不肯見。

忽一日﹐信陵君蹤迹二人﹐知毛公在薛公之家﹐不用車馬﹐單使朱亥一人跟隨﹐微服徒步﹐假作買漿之人﹐直造其所﹐與二人相見。二人方據壚共飲﹐信陵君遂直入﹐自通姓名﹐敍向來傾慕之意﹐二人走避不及﹐只得相見。四人同席而飲﹐盡歡方散。

自此以後﹐信陵君時時與毛﹑薛二公同遊。

平原君聞之﹐謂其夫人曰「向者吾聞令弟天下豪傑﹐公子中無與爲比﹐今乃日逐從博徒賣漿者同遊﹐交非其類﹐恐損名譽。」夫人見信陵君述平原君之言﹐信陵君曰「吾向以爲平原君賢者﹐故寧負魏王﹐奪兵來救。今平原所與賓客﹐徒尙豪舉﹐不求賢士也。無忌在國時﹐常聞趙有毛公﹑薛公﹐恨不得與之同遊。今日爲之執鞭﹐尙恐其不屑於我﹐平原君乃以爲羞﹐何云好士乎﹖平原君非賢者﹐吾不可畱。」卽日命賓客束裝﹐欲適他國。

平原君聞信陵君束裝大驚﹐謂夫人曰「勝未敢失禮於令弟﹐爲何陡然棄我而去﹖夫人知其故乎﹖」夫人曰「吾弟以君非賢﹐故不願畱耳。「因述信陵君之語﹐平原君掩面嘆曰﹕」趙有二賢人﹐信陵君且知之。而吾不知﹐吾不及信陵君遠矣﹐以彼形此﹐勝乃不得比於人類。」乃躬造館捨﹐免冠頓首﹐謝其失言之罪。信陵君然後復畱於趙。

平原君門下士聞知其事﹐去而投信陵君者大半﹐四方賓客來遊趙者﹐咸歸信陵﹐不復聞平原君矣。髯翁有詩云﹕

賣漿縱博豈嫌貧﹐公子豪華肯辱身。

可笑平原無遠識﹐卻將富貴壓賢人﹗

再說魏王接得衛慶密報﹐言「公子無忌果竊兵符﹐擊殺晉鄙﹐代領其眾﹐前行救趙﹐並畱臣於軍中﹐不遣歸國。「魏王怒甚﹐便欲收信陵君家屬﹐又欲盡誅其賓客之在國者。

如姬乃跪而請曰「此非公子之罪﹐乃賤妾之罪﹐妾當萬死。」魏王咆哮大怒﹐問曰﹕」竊符者乃汝乎﹖「

如姬曰「妾父爲人所殺﹐大王爲一國之主﹐不能爲妾報仇﹐而公子能報之﹐妾感公子深恩﹐恨無地自效。今見公子以念姊之故﹐日夜哀泣﹐賤妾不忍﹐故擅竊虎符﹐使發晉鄙之軍﹐以成其志﹐妾聞﹕」同室相鬥者﹐被髮冠纓而往救之。『趙與魏猶同室也﹐大王忘昔日之義﹐而公子赴同室之急﹐倘幸而卻秦全趙﹐大王威名揚於遠近﹐義聲騰於四海﹐妾𨿽碎屍萬段﹐亦何所恨乎﹖若收信陵君家屬﹐誅其賓客﹐信陵兵敗﹐甘服其罪﹔倘其得勝﹐將何以處之﹖「魏王沈吟半晌﹐怒气稍定﹐問曰「汝𨿽竊符﹐必有傳送之人。」如姬曰﹕」遞送者﹐顏恩也。「魏王命左右縛顏恩至﹐問曰「汝何敢送兵符於信陵﹖」恩曰﹕」奴婢不曾曉得什麼兵符。「如姬目視顏恩曰「向日我著你送花勝與信陵夫人﹐這盒內就是兵符了。」顏恩會意﹐乃大哭曰﹕」夫人吩咐﹐奴婢焉敢有違﹖那時只說送花勝去﹐盒子重重封固﹐奴婢豈知就裏﹖今日屈死奴婢也。「如姬亦泣曰「妾有罪自當﹐勿累他人。」魏王喝教將顏恩放綁﹐下於獄中。如姬貶入冷宮﹐一面使人探聽信陵君勝負消息﹐再行定奪。

約過了二月有餘﹐衛慶班師回朝﹐將兵符繳上﹐奏道﹕「信陵君大敗秦軍﹐不敢還國﹐已畱身趙都﹐多多拜上大王﹕」攺日領罪。『「

魏王問交兵之狀﹐衛慶備細述了一徧﹐羣臣皆羅拜稱賀﹐呼﹕「萬歲﹗「魏王大喜﹐卽使左右召如姬於冷宮﹐出顏恩於獄﹐俱恕其罪。如姬參見謝恩畢﹐奏曰﹕」救趙成功﹐使秦國畏大王之威﹐趙王懷大王之徳﹐皆信陵君之功也。信陵君乃國之長城﹐家之宗器﹐豈可棄之於外邦﹖乞大王遣使召回本國﹐一以全『親親』之情﹐一以表『賢賢』之義。」魏王曰「彼免罪足矣﹐何得云功乎﹖」但吩咐﹕「信陵君名下應得邑俸﹐仍舊送去本府家眷支用﹐不準迎歸。「自是魏﹑趙俱太平無話。

再說秦昭襄王兵敗歸國﹐太子安國君率王孫子楚出迎於郊﹐齊奏呂不韋之賢﹐秦王封爲客卿﹐食邑千戶﹐秦王聞鄭安平降魏﹐大怒﹐族滅其家。

鄭安平乃是丞相應侯範睢所薦﹐秦法凡薦人不效者﹐與所薦之人同罪﹐鄭安平降敵﹐旣已族誅﹐範睢亦該連坐了﹐於是範睢席槁待罪。不知性命如何﹖且看下回分解。

第一百一回

秦王滅周遷九鼎廉頗敗燕殺二將

話說鄭安平以兵降魏﹐應侯範睢是个薦主﹐法當從坐﹐於是席槁待罪。秦王曰「任安平者﹐本出寡人之意﹐與丞相無干。」再三撫慰﹐仍令復職。羣臣紛紛議論﹐秦王恐範睢心上不安﹐乃下令國中曰﹕」鄭安平有罪﹐族滅勿論﹐如有再言其事者﹐卽時斬首﹗「國人乃不敢復言。

秦王賜範睢食物﹐比常有加﹐應侯甚不過意﹐欲說秦王滅周稱帝﹐以此媚之。於是使張唐爲大將伐韓﹐欲先取陽城﹐以通三川之路。

再說楚考烈王聞信陵君大破秦軍﹐春申君黃歇無功﹐班師而還﹐嘆曰「平原『合縱』之謀﹐非妄言也﹐寡人恨不得信陵君爲將﹐豈憂秦人哉﹗」春申君有慚色﹐進曰﹕」向者『合縱』之議﹐大王爲長﹔今秦兵新挫﹐其气已奪﹐大王誠發使約會列國﹐並力攻秦﹔更說周王奉以爲主﹐挾天子以聲誅討﹐五伯之功﹐不足道矣。「楚王大喜﹐卽遣使如周﹐以伐秦之謀告赧王。赧王已聞秦王欲通三川﹐意在伐周﹐今日伐秦﹐正合著《兵法》「先發制人」之語﹐如何不從﹖楚王乃與五國定縱約﹐刻期大舉。

時周赧王一向微弱﹐𨿽居天子之位﹐徒守空名﹐不能號令﹐韓﹑趙分周地爲二﹐以雒邑之河南王城爲西周﹐以鞏附成周爲東周﹐使兩周公治之。赧王自成周遷於王城﹐依西周公以居﹐拱手而已。

至是﹐欲發兵攻秦﹐命西周公簽丁爲伍﹐僅得五六千人﹐尙不能給車馬之費﹐於是訪國中有錢富民﹐借貸以爲軍資﹐與之立券﹐約以班師之日﹐將所得鹵獲﹐出息償還。

西周公自將其眾﹐屯於伊闕﹐以待諸侯之兵。

時韓方被兵﹐自顧不暇﹔趙初解圍﹐余畏未息﹔齊與秦和好﹐不願同事﹔惟燕將樂閒﹐楚將景陽二枝兵先到﹐俱列營觀望。

秦王聞各國人心不一﹐無進取之意﹐益發兵助張唐攻下陽城﹐別遣將軍嬴樛﹐耀兵十萬於函谷關之外。燕﹑楚之兵約屯三月有餘﹐見他兵不集﹐軍心懈怠﹐遂各班師。

西周公亦引兵歸﹐赧王出兵一番﹐徒費無益。富民俱執券索償﹐日攢聚宮門﹐嘩聲直達內寢﹐赧王慚愧﹐無以應之﹐乃避於髙臺之上﹐後人因名其臺曰「避債臺」。

卻說秦王聞燕﹐楚兵散﹐卽命嬴樛與張唐合兵﹐取路陽城﹐以攻西周。赧王兵糧兩缺﹐不能守禦﹐欲奔三晉﹐西周公進曰「昔太史儋言﹕」周﹑秦五百歲而合﹐有伯王者出。『今其時矣。秦有混一之勢﹐三晉不日亦爲秦有﹐王不可以再辱﹐不如捧土自歸﹐猶不失宋﹑杞之封也﹗「赧王無計可施﹐乃率羣臣子侄﹐哭於文武之廟。

三日﹐捧其所存輿圖﹐親詣秦軍投獻﹐願束身歸咸陽。

嬴樛受其獻﹐共三十六城﹐戶三萬。

西周所屬地已盡﹐惟東周僅存﹐嬴樛先使張唐護送赧王君臣子孫入秦奏捷﹐自引軍入雒陽城﹐經略地界。

赧王謁見秦王﹐頓首謝罪。秦王意憐之﹐以梁城封赧王﹐降爲周公﹐比於附庸。原日西周公降爲家臣﹐東周公貶爵爲君﹐是爲東周君。

赧王年老﹐往來周﹑秦不勝勞苦﹐旣至梁城﹐不逾月病死。

秦王命除其國﹐又命嬴樛發雒陽丁壯﹐毀周宗廟﹐運其祭器﹐並要搬運九鼎﹐安放咸陽。周民不願役秦者﹐皆逃奔鞏城﹐依東周君以居﹐亦見人心之不肯忘周矣。

將遷鼎之前一日﹐居民聞鼎中有哭泣之聲﹐及運至泗水﹐一鼎忽從舟中飛沈於水底﹐嬴樛使人沒水求之﹐不見有鼎﹐但見蒼龍一條﹐鱗鬣怒張﹐頃刻波濤頓作﹐舟人恐懼﹐不敢觸之。

嬴樛是夜夢周武王坐於太廟﹐召樛至﹐責之曰「汝何得遷吾重器﹐毀吾宗廟﹗」命左右鞭其背三百﹐嬴樛夢覺﹐卽患背疽﹐扶病歸秦﹐將八鼎獻上秦王﹐並奏明其狀。秦王查閱所失之鼎﹐正豫州之鼎也﹐秦王嘆曰﹕」地皆入秦﹐鼎獨不附寡人乎﹖「欲多發卒徒﹐更往取之﹐嬴樛諫曰「此神物有靈﹐不可復取。」秦王乃止。嬴樛竟以疽死。

秦王以八鼎及祭器﹐陳列於秦太廟之中﹐效祀上帝於雍州﹐布告列國﹐俱要朝貢稱賀﹐不來賓者伐之。韓桓惠王首先入朝﹐稽首稱臣﹔齊﹑楚﹑燕﹑趙皆遣國相入賀﹔獨魏國使者﹐尙未見到。

秦王命河東守王稽引兵襲魏﹐王稽素與魏通﹐私受金錢﹐遂泄其事﹐魏王懼﹐遣使謝罪﹐亦使太子增爲質於秦﹐委國聽令﹐自此六國﹐俱賓服於秦。時秦昭襄王之五十二年也。

秦王究通魏之事﹐召王稽誅之﹐範睢益不自安。

一日﹐秦王臨朝嘆息。範睢進曰「臣聞『主憂則臣辱﹐主辱則臣死。』今大王臨朝而嘆﹐由臣等不職之故﹐不能爲大王分憂﹐臣敢請罪。「秦王曰﹕」夫物不素具﹐不可以應卒。今武安君誅死﹐而鄭安平背叛﹐外多彊敵﹐而內無良將﹐寡人是以憂也﹗「範睢且慚且懼﹐不敢對而出。

時有燕人蔡澤者﹐博學善辯﹐自負甚髙﹐乘敞車遊說諸侯﹐無所遇。至大梁﹐遇善相者唐舉﹐問曰「吾聞先生曾相趙國李兌﹐言﹕」百日之內﹐持國秉政。『果有之乎﹖」唐舉曰「然。」

蔡澤曰「如僕者﹐先生以爲何如﹖「唐舉熟視而笑﹐謂曰﹕」先生鼻如蠍虫﹐肩髙於項﹐魋顏蹙眉﹐兩膝攣曲﹐吾聞『聖人不相。』殆先生乎﹖」蔡澤知唐舉戲之﹐乃曰「富貴吾所自有﹐吾所不知者壽耳。」

唐舉曰「先生之壽﹐從今以往者四十三年。」

蔡澤笑曰「吾飯梁嚙肥﹐乘車躍馬﹐懷黃金之印﹐結紫綬於腰﹐揖讓人主之前者﹐四十三年足矣﹐尙何求乎﹖」及再遊韓﹑趙不得意。返魏﹐於郊外遇盜﹐釜甑皆爲奪去﹐無以爲炊﹐息於樹下﹐復遇唐舉。舉戲曰「先生尙未富貴耶﹖「蔡澤曰﹕」方且覓之。「

唐舉曰「先生金水之骨﹐當發於西。今秦丞相應侯﹐用鄭安平﹑王稽皆得重罪﹐應侯慚懼之甚﹐必急於卸擔。先生何不一往﹐而困守於此﹖」蔡澤曰﹕」道遠難至﹐柰何﹖「唐舉解囊中﹐出數金贈之。

蔡澤得其資助﹐遂西入咸陽。謂旅邸主人曰「汝飯必白粱﹐肉必甘肥﹐俟吾爲丞相時﹐當厚酬汝。」

主人曰「客何人﹐乃望作丞相耶﹖」澤曰﹕」吾姓蔡名澤﹐乃天下雄辯有智之士﹐特來求見秦王。秦王若一見我﹐必然悅我之說﹐逐應侯而以吾代之﹐相印立可懸於腰下也。「主人笑其狂﹐爲人述之。

應侯門客聞其語﹐述於範睢。範睢曰「五帝三代之事﹐百家之說﹐吾莫不聞﹐眾口之辯﹐遇我而屈﹐彼蔡澤者﹐惡能說秦王而奪吾相印乎﹖「乃使人往旅邸召蔡澤。

主人謂澤曰「客禍至矣。客宣言欲代應侯爲相﹐今應府相召﹐先生若往﹐必遭大辱。」蔡澤笑曰「吾見應侯﹐彼必以相印讓我﹐不須見秦王也。」

主人曰「客太狂﹐勿累我。」

蔡澤布衣躡屩﹐往見範睢。

睢踞坐以待之。蔡澤長揖不拜。範睢亦不命坐﹐厲聲詰之曰「外邊宣言﹐欲代我爲相者是汝耶﹖」蔡澤端立於旁曰﹕」正是。「

範睢曰「汝有何辭說﹐可以奪我爵位﹖「蔡澤曰﹕」吁﹗君何見之晚也。夫四時之序﹐成功者退﹐將來者進。君今日可以退矣﹗「

範睢曰「吾不自退﹐誰能退之﹖」蔡澤曰﹕」夫人生百體堅彊﹐手足便利﹐聰明聖智﹐行道施徳於天下﹐豈非世所敬慕爲賢豪者與﹖「範睢應曰「然。」

蔡澤又曰「旣已得志於天下﹐而安樂壽考終其天年﹐簪纓世祿傳之子孫﹐世世不替﹐與天地相終始﹐豈非世所謂吉祥善事者與﹖」範睢曰﹕」然。「

蔡澤曰「若夫秦有商君﹐楚有吳起﹐越有大夫種﹐功成而身不得其死﹐君亦以爲可願否﹖「範睢心中暗想﹕」此人談及利害﹐漸漸相逼﹐若說不願﹐就墮其說術之中了。「乃佯應之曰﹕」有何不可願也。夫公孫鞅事孝公﹐盡公無私﹐定法以治國中﹐爲秦將﹐拓地千里﹔吳起事楚悼王﹐廢貴戚以養戰士﹐南平吳﹑越﹐北卻三晉﹔大夫種事越王﹐能轉弱爲彊﹐並吞勁吳﹐爲其君報會稽之怨。𨿽不得其死﹐然大丈夫殺身成仁﹐視死如歸﹐功在當時﹐名垂後世﹐何不可願之有哉﹖」此時範睢𨿽然嘴硬﹐卻也不安於坐﹐起立而聽之。蔡澤對曰「主聖臣賢﹐國之福也﹔父慈子

孝﹐家之福也。爲孝子者﹐誰不願得慈父﹖爲賢臣者﹐誰不願得明君﹖比干忠而殷亡﹐申生孝而國亂﹐身𨿽惡死﹐而無濟於君父﹖何也﹐其君父非明且慈也。商君﹑吳起﹑大夫種亦不幸而死耳﹐豈求死以成後世之名哉﹖夫比干剖而微子去﹐召忽戮而管仲生。微子﹑管仲之名﹐何至出比干﹑召忽之下乎﹖故大丈夫處世﹐身名俱全者﹐上也﹔名可傳而身死者﹐其次也﹔惟名辱而身全﹐斯爲下耳。「這段話說得範睢胸中爽快﹐不覺離席﹐移步下堂﹐口中稱﹕」善。「蔡澤又曰「君以商君﹑吳起﹑大夫種殺身成仁爲可願也﹐然孰與閎夭之事文王﹑周公之輔成王乎﹖」範睢曰﹕」商君等弗如也。「蔡澤曰「然則今王之信任忠良﹐惇厚故舊﹐視秦孝公﹑楚悼王奚若﹖」範睢沈吟少頃﹐曰﹕」未知何如。「蔡澤曰「君自量功在國家﹐算無失策﹐孰與商君﹑吳起﹑大夫種﹖」範睢又曰﹕」吾弗如。「蔡澤曰「今王之親信功臣﹐旣不能有過於秦孝公﹑楚悼王﹑越王勾踐﹐而君之功績﹐又不若商君﹑吳起﹑大夫種﹐然而君之祿位過盛﹐私家之富倍於三子﹐如是而不思急流勇退﹐爲自全計﹐彼三子者﹐且不能免禍﹐而況於君乎﹖夫翠鵠犀象﹐其處勢非不遠於死﹐而竟以死者﹐惑於餌也。蘇秦﹑智伯之智﹐非不足以自庇﹐而竟以死者﹐惑於貪利不止也。君以匹夫徒步知遇秦王﹐位爲上相﹐富貴已極﹐怨已讎而徳已報矣﹐猶然貪戀勢利﹐進而不退﹐竊恐蘇秦﹑智伯之禍﹐在所不免。語云﹕」日中必移﹐月滿必虧。『君何不以此時歸相印﹐擇賢者而薦之﹖所薦者賢﹐而薦賢之人益重﹐君名爲辭榮﹐實則卸擔。於是乎尋川巖之樂﹐享喬松之壽﹐子孫世世長爲應侯﹐孰與據輕重之勢﹐而蹈不可知之禍哉﹖」範睢曰「先生自謂雄辯有智﹐今果然也﹐睢敢不受命。「於是乃延之上坐﹐待以客禮﹐遂畱於賓館﹐設酒食款待。

次日入朝﹐奏秦王曰「客新有從山東來者﹐曰蔡澤﹐其人有王伯之才﹐通時達變﹐足以寄秦國之政﹐臣所見之人甚眾﹐更無其匹﹐臣萬不及也﹐臣不敢蔽賢﹐謹薦之於大王。」秦王召蔡澤見於便殿﹐問以兼並六國之計﹐蔡澤從容條對﹐深合秦王之意﹐卽日拜爲客卿﹐範睢因謝病﹐請歸相印﹐秦王不準﹐睢遂稱病篤不起。秦王乃拜蔡澤爲丞相﹐以代範睢﹐封剛成君﹐睢老於應。

話分兩頭﹐卻說燕自昭王復國﹐在位三十三年﹐傳位於惠王﹔惠王在位七年﹐傳於武成王﹔武成王在位十四年﹐傳於孝王﹔孝王在位三年﹐傳於燕王喜﹔喜卽位﹐立其子丹爲太子。燕王喜之四年﹐秦昭襄王之五十六年也。

是歲﹐趙平原君趙勝卒﹐以廉頗爲相國﹐封信平君。燕王喜以趙國接壤﹐使其相國栗腹往弔平原君之喪﹐因以五百金爲趙王酒資﹐約爲兄弟。

栗腹冀趙王厚賄﹐趙王如常禮相待﹐栗腹意不懌﹐歸報燕王曰「趙自長平之敗﹐壯者皆死﹐其孤尙幼﹐且相國新喪﹐廉頗已老﹐若出其不意﹐分兵伐之﹐趙可滅也。「燕王惑其言﹐召昌國君樂閒問之﹐閒對曰﹕」趙東鄰燕﹐西接秦境﹐南錯韓﹑魏﹐北連胡貊﹐四野之地﹐其民習兵﹐不可輕伐。」燕王曰「吾以三倍之眾而伐一﹐何如﹖「樂閒曰﹕」未可。」燕王曰「以五倍伐一﹐何如﹖「樂閒不應。燕王怒曰﹕」汝以父墳墓在趙﹐不欲攻趙﹖」樂閒曰「王如不信﹐臣請試之。」

羣臣阿燕王之意﹐皆曰「天下焉有五而不能勝一者﹖「大夫將渠獨切諫曰﹕」王且勿言眾寡﹐而先言曲直﹐王方與趙交歡﹐以五百金爲趙王壽﹐使者還報﹐而卽攻之﹐不信不義﹐師必無功。」燕王不以爲然﹐使栗腹爲大將﹐樂乘佐之﹐率兵十萬攻鄗﹔使慶秦爲副將﹐樂閒佐之﹐率兵十萬攻代﹔燕王親率兵十萬爲中軍﹐在後接應。

方欲升車﹐將渠手攬王綬﹐垂淚言曰「卽伐趙﹐願大王勿親往﹐恐震驚左右。「燕王怒﹐以足蹴將渠﹐渠卽抱王足而泣曰﹕」臣之畱大王者﹐忠心也﹐王若不聽﹐燕禍至矣﹗「燕王愈怒﹐命囚將渠於獄﹐俟凱旋日殺之。

三軍分路而進﹐旌旗蔽野﹐殺气騰空﹐滿望踏平趙土﹐大拓燕疆。趙王聞燕兵將至﹐集羣臣問計﹐相國廉頗進曰「燕謂我喪敗之餘﹐士伍不充﹐若大賚國中﹐使民十五歲以上者﹐悉持兵佐戰﹐軍聲一振﹐燕气自奪。栗腹喜功﹐原無將略﹔慶秦無名小子﹐樂閒﹑樂乘以昌國君之故﹐往來燕﹑趙﹐不爲盡力。燕軍可立破也﹗」乃薦雁門李牧﹐其才可將。

趙王用廉頗爲大將﹐引兵五萬﹐迎栗腹於鄗﹔用李牧爲副將﹐引兵五萬﹐迎慶秦於代。

卻說廉頗兵至房子城﹐知栗腹在鄗﹐乃盡匿其丁壯於鐵山﹐但以老弱列營。

栗腹探知﹐喜曰「吾固知趙卒不堪戰也﹗」乃率眾急攻鄗城﹐鄗城人知救兵已至﹐堅守十五日不下﹐廉頗率大軍赴之﹐先出疲卒數千人挑戰﹐栗腹畱樂乘攻城﹐親自出陣﹐只一合﹐趙軍不能抵當﹐大敗而走﹐栗腹指麾將士﹐追逐趙軍﹐約六七里﹐伏兵齊起﹐當先一員大將﹐馳車而出﹐大叫﹕「廉頗在此﹗來將早早受縛﹗」栗腹大怒﹐揮刀迎敵﹐廉頗手段髙彊﹐所領俱是選的精卒﹐一可當百﹐不數合燕軍大敗﹐廉頗生擒栗腹﹐樂乘聞主將被擒﹐解圍欲走﹐廉頗使人招之﹐樂乘遂奔趙軍。

恰好李牧救代得勝﹐斬了慶秦﹐遣人報捷。

樂閒率餘眾保於淸涼山﹐廉頗使樂乘爲書招閒﹐閒亦降趙﹐燕王喜知兩路兵俱敗沒﹐遂連夜奔回中都。

廉頗長驅直入﹐築長圍以困之﹐燕王遣使乞和﹐樂閒謂廉頗曰「本倡伐趙之謀者﹐栗腹也。大夫將渠有先幾之明﹐苦諫不聽﹐被羈在獄﹐若欲許和﹐必須要燕王以將渠爲相國﹐使他送款方可。「廉頗從其說﹐燕王出於無柰﹐卽召將渠於獄中﹐授相印﹐將渠辭曰﹕」臣不幸言而中﹐豈可幸國之敗以爲利哉﹖」燕王曰「寡人不聽卿言﹐自取辱敗﹐今將求成於趙﹐非卿不可。「將渠乃受相印。

謂燕王曰「樂乘﹑樂閒𨿽身投於趙﹐然其先世有大功於燕﹐大王宜歸其妻子﹐使其不忘燕徳﹐則和議可速成矣。」燕王從之。將渠乃如趙軍﹐爲燕王謝罪﹐並送還樂閒﹑樂乘家屬。

廉頗許和﹐因斬栗腹之首﹐並慶秦之屍﹐歸之於燕﹐卽日班師還趙。

趙王封樂乘爲武襄君﹐樂閒仍稱昌國君如故。以李牧爲代郡守。

時劇辛爲燕守薊州﹐燕王以劇辛素與樂毅同事昭王﹐使爲書以招二樂。樂乘﹑樂閒以燕王不聽忠言﹐竟畱於趙。將渠𨿽爲燕相﹐不出燕王之意﹐未及半載﹐托病辭印﹐燕王遂用劇辛代之﹐此段話且擱過一邊。

再說秦昭襄王在位五十六年﹐年近七十﹐至秋得病而薨﹐太子安國君柱立﹐是爲孝文王﹐立趙女爲王后﹐子楚爲太子。韓王聞秦王之喪﹐首先服衰絰入弔﹐視喪事﹐如臣子之禮﹐諸侯皆遣將相大臣來會葬。孝文王除喪之三日﹐大宴羣臣﹐席散回宮而死。國人皆疑客卿呂不韋欲子楚速立爲王﹐乃重賄左右﹐置毒藥於酒中﹐秦王中毒而死﹐然心憚不韋﹐無敢言者。

於是不韋同羣臣奉子楚嗣位﹐是爲莊襄王﹐奉華陽夫人爲太后﹐立趙姬爲王后﹐子趙政爲太子﹐去趙字單名政。蔡澤知莊襄王深徳呂不韋﹐欲以爲相﹐乃托病以相印讓之﹐不韋遂爲丞相﹐封文信侯﹐食河南雒陽十萬戶。不韋慕孟嘗﹑信陵﹑平原﹑春申之名﹐恥其不如﹐亦設館招致賓客﹐凡三千餘人。

再說東周君聞秦連喪二王﹐國中多事﹐乃遣賓客往說諸國﹐欲「合縱」以伐秦。

丞相呂不韋言於莊襄王曰「西周已滅﹐而東周一綫若存﹐自謂文武之子孫﹐欲以鼓動天下﹐不如盡滅之﹐以絕人望。「秦王卽用不韋爲大將﹐率兵十萬伐東周﹐執其君以歸﹐盡收鞏城等七邑。

周自武王己酉受命﹐終於東周君壬子﹐歷三十七王﹐共八百七十三年﹐而祀絕於秦﹐有歌訣爲證﹕

周武成康昭穆共﹐懿孝夷厲宣幽終﹐以上盛周十二主﹐二百五十二年逢。

東遷平桓莊釐惠﹐襄頃匡定簡靈繼﹐景悼敬元貞定哀﹐思考威烈安烈序。

顯子愼靚赧王亡﹐東周廿六湊成雙﹐系出嚳子后稷棄﹐太王王季文王昌。

首尾三十有八主﹐八百七十年零四﹐卜年卜世數過之﹐宗社靈長古無二。

秦王乘滅周之盛﹐復遣蒙驁襲韓﹐拔成臯﹐滎陽﹐置三川郡﹐地界直逼大梁矣。秦王曰「寡人昔質於趙﹐幾爲趙王所殺﹐此仇不可不報﹗」乃再遣蒙驁攻趙﹐取楡次等三十七城﹐置太原郡﹐遂南定上黨﹐因攻魏髙都不拔﹐秦王復遣王齕將兵五萬助戰﹐魏兵屢敗。

如姬言於魏王曰「秦所以急攻魏者﹐欺魏也﹔所以欺魏者﹐以信陵君不在也﹔信陵君賢名聞於天下﹐能得諸侯之力。大王若使人卑辭厚幣﹐召之於趙﹐使其『合縱』列國﹐並力禦秦﹐𨿽有蒙驁等百輩﹐何敢正眼視魏哉﹖「魏王勢在危急﹐不得已從其計﹐遣顏恩爲使﹐持相印﹐益以黃金彩幣﹐往趙迎信陵君。遺以書﹐略曰﹕

公子昔不忍趙國之危﹐今乃忍魏國之危乎﹖魏急矣﹐寡人舉國引領以待公子之歸也﹐公子幸勿計寡人之過。

信陵君𨿽居趙國﹐賓客探信﹐往來不絕﹐聞魏將遣使迎己﹐恨曰「魏王棄我於趙﹐十年於玆矣。今事急而召我﹐非中心念我也﹗」乃懸書於門下﹕「有敢爲魏王通使者死﹗」賓客皆相戒﹐莫敢勸其歸者﹐顏恩至魏半月﹐不得見公子。魏王復遣使者催促﹐音信不絕﹐顏恩欲求門下客爲言﹐俱辭不敢通﹐欲候信陵君出外﹐於路上邀之﹔信陵君爲回避魏使﹐竟不出門﹐顏恩無可柰何。畢竟信陵君肯歸魏否﹖且看下回分解。

第一百二回

華陰道信陵敗蒙驁胡盧河龐煖斬劇辛

話說顏恩欲見信陵君不得﹐賓客不肯爲通﹐正無柰何﹐適博徒毛公和賣漿薛公來訪公子。顏恩知爲信陵君上客﹐泣訴其事﹐二公曰「君第戒車﹐我二人當力勸之。「顏恩曰﹕」全仗﹐全仗。」二公入見信陵君曰「聞公子車駕將返宗邦﹐吾二人特來奉送。「信陵君曰﹕」哪有此事﹖」二公曰「秦兵圍魏甚急﹐公子不聞乎﹖「信陵君曰﹕」聞之。但無忌辭魏十年﹐今已爲趙人﹐不敢與聞魏事矣。」二公齊聲曰「公子是何言也﹖公子所以重於趙﹐名聞於諸侯者﹐徒以有魏也﹐卽公子之能養士﹐致天下賓客者﹐亦借魏力也。今秦攻魏日急﹐而公子不卹﹐設使秦一旦破大梁﹐夷先王之宗廟﹐公子縱不念其家﹐獨不念祖宗之血食乎﹖公子復何面目寄食於趙也﹗」

言未畢﹐信陵君蹴然起立﹐面發汗﹐謝曰「先生責無忌甚正﹐無忌幾爲天下罪人矣。「卽日命賓客束裝﹐自入朝往辭趙王﹐趙王不捨信陵君歸去﹐持其臂而泣曰﹕」寡人自失平原﹐倚公子如長城﹐一朝棄寡人而去﹐寡人誰與共社稷耶﹖」信陵君曰「無忌不忍先王宗廟見夷於秦﹐不得不歸﹐倘邀君之福﹐社稷不泯﹐尙有相見之日。「趙王曰﹕」公子向以魏師存趙﹐今公子歸赴國難﹐寡人敢不悉賦以從﹗」乃以上將軍印授公子﹐使將軍龐煖爲副﹐起趙軍十萬助之。

信陵君旣將趙軍﹐先使顏恩歸魏報信﹐然後分遣賓客致書於各國求救。燕﹑韓﹑楚三國俱素重信陵之人品﹐聞其爲將﹐莫不喜歡﹐悉遣大將引兵至魏﹐聽其節制。燕將將渠﹑韓將公孫嬰﹑楚將景陽﹐惟齊國不肯發兵。

卻說魏王正在危急﹐顏恩報說﹕「信陵君兼將燕﹑趙﹑韓﹑楚之師﹐前來救魏。「魏王如渴時得漿﹐火中得水﹐喜不可言﹐使衛慶悉起國中之師﹐出應公子。

時蒙驁圍郟州﹐王齕圍華州﹐信陵君曰「秦聞吾爲將﹐必急攻。郟﹑華東西相距五百餘里﹐吾以兵綴蒙驁之兵於郟﹐而率奇兵赴華﹐若王齕兵敗﹐則蒙驁亦不能自固矣。」眾將皆曰﹕」然。「乃使衛慶以魏師合楚師築爲連壘﹐以拒蒙驁﹐虛插信陵君旗號﹐堅壁勿戰﹔而身帥趙師十萬﹐與燕﹑韓之兵﹐星馳華州。

信陵君集諸將計議曰「少華山東連太華﹐西臨渭河﹐秦以舟師運糧﹐俱泊渭水﹐而少華木多荊杞﹐可以伏兵﹐若以一軍往渭劫糧﹐王齕必悉兵來救﹐吾伏兵於少華﹐邀而擊之﹐無不勝矣﹗」卽命趙將龐煖引一支軍往渭河﹐劫其糧艘﹔使韓將公孫嬰﹑燕將將渠各引一支軍﹐聲言接應劫糧之兵﹐只在少華山左右伺候﹐共擊秦軍。信陵君親率精兵三萬﹐伏於少華山下。

龐煖引軍先發﹐早有伏路秦兵報入王齕營中﹐言「魏信陵君爲將﹐遣兵徑往渭口。」王齕大驚曰﹕」信陵善於用兵﹐今救華﹐不接戰﹐而劫渭口之糧﹐是欲絕我根本也﹐吾當親往救之。「遂傳令﹕」畱兵一半圍城﹐餘者悉隨吾救渭。「將近少華山﹐山中閃出一隊大軍﹐打著「燕相國將渠」旗號﹐王齕傳令列成陣勢﹐便接住將渠交鋒。

戰不數合﹐又是一隊大軍到來﹐打著「韓大將公孫嬰」旗號﹐王齕急分兵迎敵。

軍士報道﹕「渭河糧船﹐被趙將龐煖所劫。」王齕道﹕」事已如此﹐且只顧廝殺。若殺退燕﹑趙二軍﹐又作計較。「三國之兵﹐攪做一團﹐自午至酉﹐尙未鳴金﹐信陵君度秦兵已疲﹐引伏兵一齊殺出﹐大叫﹕」信陵君親自領兵在此﹗秦將早早來降﹐免污刀斧﹗「王齕𨿽是个慣戰之將﹐到此沒有三頭六臂﹐如何支持得來﹖況秦兵素聞信陵君威名﹐到此心膽俱裂﹐人人惜命﹐个个奔逃。

王齕大敗﹐折兵五萬有餘﹐又盡喪其糧船﹐只得引殘兵敗將﹐向路南而遁﹐進臨潼關去訖。信陵君引得勝之兵﹐仍分三隊﹐來救郟州。

卻說蒙驁諜探信陵君兵往華州﹐乃將老弱立營﹐虛建「大將蒙」旗幟﹐與魏﹑楚二軍相持。盡驅精銳銜枚疾走﹐望華州一路迎來﹐指望與王齕合兵。

誰知信陵君已破走了王齕﹐恰好在華陰界上相遇﹐信陵君親冒矢石﹐當先衝敵﹐左有公孫嬰﹐右有將渠﹐兩下大殺一陣﹐蒙驁折兵萬餘﹐鳴金收軍。當下紮住大寨﹐整頓軍馬﹐打點再決死敵。

這邊魏將衛慶﹐楚將景陽﹐探知蒙驁不在軍中﹐攻破秦營老弱﹐解了郟州之圍﹐也望華陰一路追襲而來。正遇蒙驁列陣將戰﹐兩下夾攻﹐蒙驁𨿽勇﹐怎當得五路軍馬﹐腹背受敵﹐又大折一陣﹐急急望西退走。

信陵君率諸軍﹐直追至函谷關下﹐五國紮下五个大營﹐在關前揚威耀武。

如此月餘﹐秦兵緊閉關門﹐不敢出應﹐信陵君方才班師。各國之兵﹐亦皆散回本國。史臣論此事﹐以爲信陵君之功﹐皆毛公薛公之功也。有詩云﹕

兵馬臨城孰解圍﹖合縱全仗信陵歸。

當時勸駕誰人力﹖卻是埋名兩布衣﹗

魏安釐王聞信陵君大破秦軍﹐奏凱而回﹐不勝之喜﹐出城三十里迎接。兄弟別了十年﹐今日相逢﹐悲喜交集﹐乃並駕回朝﹐論功行賞﹐拜爲上相﹐益封五城﹐國中大小政事﹐皆決於信陵君。赦朱亥擅殺晉鄙之罪﹐用爲偏將﹐此時信陵君之威名﹐震動天下。各國皆具厚幣求信陵君兵法﹐信陵君將賓客平日所進之書﹐纂括爲二十一篇﹐陣圖七卷﹐名曰《魏公子兵法》。

卻說蒙驁與王齕領著敗兵﹐合做一處﹐來見秦莊襄王﹐奏曰「魏公子無忌『合縱』五國﹐兵多將廣﹐所以臣等不能取勝﹐損兵折將﹐罪該萬死。」

秦王曰「卿等屢立戰功﹐開疆拓土﹐今日之敗﹐乃是眾寡不敵﹐非卿等之罪也。」

剛成君蔡澤進曰「諸國所以『合縱』者﹐徒以公子無忌之故。今王遣一使修好於魏﹐且請無忌至秦面會﹐俟其入關﹐卽執而殺之﹐永絕後患﹐豈不美哉﹖」秦王用其謀﹐遣使至魏修好﹐並請信陵君。馮諼曰「孟嘗﹑平原皆爲秦所羈﹐幸而得免﹐公子不可復蹈其轍﹗」

信陵君亦不願行﹐言於魏王﹐使朱亥爲使﹐奉璧一雙以謝秦。秦王見信陵君不至﹐其計不行﹐心中大怒﹐蒙驁密奏秦王曰「魏使者朱亥卽錘擊晉鄙之人也﹐此魏之勇士﹐宜畱爲秦用。」

秦王欲封朱亥官職﹐朱亥堅辭不受。

秦王益怒﹐令左右引朱亥置虎圈中﹐圈有斑斕大虎﹐見人來卽欲前攫﹐朱亥大喝一聲﹕「畜生何敢無禮﹗」迸開雙睛﹐如兩个血盞﹐目眥盡裂﹐迸血濺虎﹐虎蹲伏股栗﹐良久不敢動﹐左右乃復引出。秦王嘆曰「烏獲﹑任鄙不是過矣﹗若放之歸魏﹐是與信陵君添翼也﹗」

愈欲迫降之﹐亥不從﹐命拘於驛舍﹐絕其飲食。朱亥曰「吾受信陵君知遇﹐當以死報之﹗」乃以頭觸屋柱﹐柱折而頭不破﹐於是以手自探其喉﹐絕咽而死。眞義士哉﹗

秦王旣殺朱亥﹐復謀於羣臣曰「朱亥𨿽死﹐信陵君用事如故﹐寡人意欲離間其君臣﹐諸卿有何良策﹖」

剛成君蔡澤進曰「昔信陵君竊符救趙﹐得罪魏王﹐魏王棄之於趙﹐不許相見﹐後因秦兵圍急﹐不得已而召之﹐𨿽然糾連四國﹐得成大功﹐然信陵君有震主之嫌﹐魏王豈無疑忌之意﹖信陵君錘殺晉鄙﹐鄙死宗族賓客懷恨必深﹐大王若捐金萬斤﹐密遣細作至魏﹐訪求晉鄙之黨﹐奉以多金﹐使之布散流言﹐言﹕」諸侯畏信陵君之威﹐皆欲奉之爲魏王﹐信陵君不日將行篡奪之事。『如此﹐則魏王必疏無忌而奪其權。信陵君不用事﹐天下諸侯﹐亦皆解體﹐吾因而用兵﹐無足爲吾難矣﹗」秦王曰「卿計甚善。然魏旣敗吾軍﹐其太子增猶質吾國﹐寡人欲囚而殺之﹐以泄吾恨何如﹖「蔡澤對曰﹕」殺一太子﹐彼復立一太子﹐何損於魏﹖不若借太子使爲反間於魏。」秦王大悟﹐待太子增加厚﹐一面遣細作持萬金往魏國行事﹔一面使其賓客皆與太子增往來相善﹐因而密告太子曰「信陵君在外十年﹐交結諸侯﹐諸侯之將相莫不敬且憚之。今爲魏大將﹐諸侯兵皆屬焉﹐天下但知有信陵君﹐不知有魏王也。𨿽吾秦國﹐亦畏信陵君之威﹐欲立爲王﹐與之連和﹔信陵君若立﹐必使秦殺太子﹐以絕民望﹐卽不然﹐太子亦將老於秦矣﹐柰何﹖」

太子增涕泣求計﹐客曰「秦方欲與魏通和﹐太子何不致一書於魏王﹐使其請太子歸國。「太子增曰﹕」𨿽請之﹐秦安肯釋我而歸耶﹖」客曰「秦王之欲奉信陵﹐非其本意﹐特畏之耳。若太子願以國事秦﹐固秦之願也﹐何患請而不從哉。「太子增乃爲密書﹐書中備言諸侯歸心信陵﹐秦亦欲擁立爲王等語﹐後乃敍己求歸之意﹐將書付客﹐托以密致魏王﹐於是秦王乃修書二封﹐一封致魏王歸朱亥之喪﹐托言病死﹔一封奉賀信陵君﹐另有金幣等物。

卻說魏王因晉鄙賓客布散流言﹐固已心疑﹔及秦使捧國書來﹐欲與魏息兵修好。叩其來意﹐都是敬慕信陵之語﹔又接得太子增家信﹐心中愈加疑惑﹐使者再將書﹑幣送信陵府中﹐故意泄漏其語﹐使魏王聞之。

卻說信陵君聞秦使講和﹐謂賓客曰「秦非有兵戎之事﹐何求於魏﹐此必有計。」言未畢﹐閽人報秦使者在門﹐言﹕」秦王亦有書奉賀。「信陵君曰「人臣義無私交﹐秦王之書﹑幣無忌不敢受。」使者再三致秦王之意﹐信陵君亦再三卻之。

恰好魏王遣使來到﹐要取秦王書來看﹐信陵君曰「魏王旣知有書﹐若說吾不受﹐必不肯信。「遂命駕車將秦王書﹑幣﹐原封不動﹐送上魏王﹐言﹕」臣已再三辭之﹐不敢啟封﹐今蒙王取覽﹐只得呈上﹐但憑裁處。」魏王曰「書中必有情節﹐不啟不明。「乃發書觀之﹐略曰﹕

公子威名播於天下﹐天下侯王莫不傾心於公子者﹐指日當正位南面﹐爲諸侯領袖﹐但不知魏王讓位當在何日﹐引領望之﹖不腆之賦﹐預布賀忱﹐惟公子勿罪。

魏王覽畢﹐付與信陵君觀看﹐信陵君奏曰「秦人多詐﹐此書乃離間我君臣﹐臣所以不受者﹐正慮書中不知何語﹐恐墮其術中耳﹐」魏王曰﹕」公子旣無此心﹐便可於寡人面前﹐作書復之。「卽命左右取紙筆﹐付信陵君作回書﹐略云﹕

無忌受寡君不世之恩﹐糜首莫酬﹐南面之語﹐非所以訓人臣也。蒙君辱貺﹐昧死以辭。

書付秦使﹐並金﹑幣帶回﹐魏王亦遣使謝秦﹐並言「寡君年老﹐欲請太子增回國。」秦王許之﹐太子增旣回魏。復言信陵君不可專任﹐信陵君𨿽則於心無愧﹐度王心中芥蒂﹐終未釋然﹐遂托病不朝﹐將相印﹑兵符俱繳還魏王﹐與賓客爲長夜之飲﹐多近婦女﹐日夜爲樂﹐惟恐不及。史臣有詩云﹕

俠气淩今古﹐威名動鬼神。

一身全趙魏﹐百戰卻嬴秦。

鎭國同堅礎﹐危詞似吠狺。

英雄無用處﹐酒色了殘春。

再說秦莊襄王在位三年﹐得疾﹐丞相呂不韋入問疾﹐因使內侍以緘書密致王后﹐追述往日之誓﹐後舊情未斷﹐遂召不韋與之私通﹐不韋以醫藥進王﹐王病一月而薨。不韋扶太子政卽位﹐此時年僅一十三歲﹐尊莊襄後爲太后﹐封其母弟成嶠爲長安君。國事皆決於不韋﹐比於太公﹐號爲尙父﹐不韋父死﹐四方諸侯賓客弔者如市﹐車馬塡塞道路﹐視秦王之喪愈加眾盛﹐正是﹕「權傾中外﹐威振諸侯。「不在話下。

秦王政元年﹐呂不韋知信陵君退廢﹐始復議用兵。使大將蒙驁同張唐伐趙﹐攻下晉陽﹔三年﹐再遣蒙驁同王齕攻韓﹐韓使公孫嬰拒之。王齕曰「吾一敗於趙﹐再敗於魏﹐蒙秦王赦而不誅﹐此行當以死報﹐」遂帥其私屬千人﹐直犯韓營﹐齕力戰而死﹐韓兵亂﹐蒙驁乘之﹐大敗韓師﹐殺公孫嬰﹐取韓十二城以歸。

自信陵君廢﹐而趙﹑魏之好亦絕。趙孝成王使廉頗伐魏﹐圍繁陽﹐未克﹐而孝成王薨﹐太子偃嗣位﹐是爲悼襄王﹐時廉頗已克繁陽﹐乘勝進取。而大夫郭開素以諂佞爲廉頗所嫉﹐常因侍宴面叱之。郭開銜怨在心﹐譖於悼襄王﹐言「廉頗已老﹐不任事﹐伐魏久而無功。「乃使武襄君樂乘往代廉頗。

廉頗怒曰「吾自事惠文王爲將﹐於今四十餘年﹐未有挫失。樂乘何人﹐而能代我﹖」遂勒兵攻乘﹐乘懼走歸國。

廉頗遂奔魏﹐魏王𨿽尊爲客將﹐疑而不用﹐廉頗由是遂居大梁。

秦王政四年十月﹐蝗虫從東方來﹐蔽天﹐禾稼不收﹐疫病大作。

呂不韋與賓客議令百姓納粟千石﹐拜爵一級﹐後世納粟之例﹐自此而起。

是年﹐魏信陵君傷於酒色﹐得疾而亡。馮諼哭泣過哀亦死﹐賓客自剄從死者百餘人﹐足見信陵君之能得士矣。

明年﹐魏安釐王亦薨﹐太子增嗣位﹐是爲景湣王。秦知魏新喪君﹐又信陵君已死﹐思報敗績之仇﹐遣大將蒙驁攻魏﹐拔酸棗等二十城﹐置東郡。未幾﹐又拔朝歌﹐又攻下濮陽﹐衛元君乃魏王之婿﹐東走野王﹐阻山而居﹐景湣王嘆曰「使信陵君尙在﹐當不令秦兵縱橫至此也。「於是遣使與趙通好。

趙悼襄王亦患秦侵伐無已﹐方欲使人往糾列國﹐重尋信陵﹑平原二君『合縱』之約﹐忽邊吏報道﹕「今有燕國拜劇辛爲大將﹐領兵十萬﹐來犯北界。」

那劇辛原是趙人﹐先在趙時﹐原與龐煖有交﹐後來龐煖仕趙﹐劇辛投奔燕昭王﹐昭王用爲薊郡守﹐及燕王喜被趙將廉頗圍困都城﹐賴將渠講和而罷﹐深以爲恥。將渠相燕﹐原出於趙人所命﹐非燕王之意﹐𨿽則助信陵君戰秦有功﹐到底君臣之間未能十分相信。將渠爲相歲餘﹐卽托病歸其印綬﹐燕王乃召劇辛於薊﹐用爲相國﹐共圖報趙之事。柰心憚廉頗﹐不敢動撣。

今日廉頗奔魏﹐龐煖爲將﹐劇辛意頗輕之﹐乃迎合燕王之意﹐奏曰「龐煖庸才﹐非廉頗之比﹐況秦兵已拔晉陽﹐趙人疲敝﹐乘釁攻之﹐栗腹之恥可雪也。「燕王大悅曰﹕」寡人正有此意﹐相國能爲寡人一行乎﹖」劇辛曰「臣熟知地利﹐若蒙見委﹐定當生擒龐煖﹐獻於大王之前。「燕王大悅﹐遂使劇辛將兵十萬伐趙。趙王聞報﹐卽召龐煖計議﹐煖曰﹕」劇辛自恃宿將﹐必有輕敵之心﹐今李牧見守代郡﹐使引軍南行﹐從慶都一路來﹐以斷其後﹐臣以一軍迎戰﹐彼腹背受敵﹐可成擒矣﹗「趙王從計而行。

卻說劇辛渡易水﹐取路中山﹐直犯常山地界﹐兵勢甚銳。龐煖帥大軍屯於東垣﹐深溝髙壘﹐以待其來。劇辛曰「我軍深入﹐若彼堅壁不戰﹐成功無日矣﹗」問帳下﹕」誰敢挑戰﹖「驍將栗元﹐乃栗腹之子﹐欲報父仇﹐欣然願往﹐劇辛曰「更得一人幫助方可。」末將武陽靖請行﹐劇辛給銳卒萬人﹐使犯趙師﹐龐煖使樂乘﹑樂閒張兩翼以待﹐而親率軍迎戰﹐兩下交鋒﹐約二十餘合﹐一聲炮響﹐兩翼並進﹐俱用彊弓勁弩亂射燕軍﹐武陽靖中箭而亡﹐栗元不能抵當﹐回車便走﹐龐煖同二將從後掩殺﹐一萬銳卒﹐折去三千有餘。

劇辛大怒﹐急催大軍親自接應﹐龐煖已自還營去了﹐劇辛攻壘不能入﹐乃使人下書﹐約明日於陣前﹐單車相見﹐龐煖允之﹐兩下各自準備。

至次日﹐彼此列成陣勢﹐吩咐﹕「不許施放冷箭﹗」龐煖先乘單車立於陣前﹐請劇將軍會面。

劇辛亦乘單車而出﹐龐在車中欠身曰「且喜將軍齒髮無恙﹐「劇辛曰﹕」憶昔別君去趙﹐不覺距今已四十餘年﹐某已衰老﹐君亦蒼顏﹐人生如白駒過隙﹐信然也﹗「

龐煖曰「將軍向以昭王禮士﹐棄趙奔燕﹐一時豪傑景附﹐如雲之從龍﹐風之從虎﹐今金臺艸沒﹐無終墓木已拱﹐蘇代﹑鄒衍相繼去世﹐昌國君亦歸吾國﹐燕之气運亦可知矣﹗老將軍年逾六十﹐孤立於衰王之庭﹐猶貪戀兵權﹐持凶器而行危事﹐欲何爲乎﹖」劇辛曰﹕」某受燕王三世厚恩﹐粉骨難報﹐趁吾餘年﹐欲爲國家雪栗腹之恥﹗「龐煖曰「栗腹無故攻吾鄗邑﹐自取喪敗﹐此乃燕之犯趙﹐非趙之犯燕也﹗」兩下在軍前反覆酬答﹐龐煖忽大呼曰「有人得劇辛之首者﹐賞三百金﹗」劇辛曰﹕」足下何輕吾太甚﹐吾豈不能取君之首耶﹖「龐煖曰「君命在身﹐各盡其力可耳﹗」劇辛大怒﹐把令旗一麾﹐栗元便引軍殺出﹐這里樂乘﹑樂閒雙車接戰﹐燕軍漸失便宜﹐劇辛驅軍大進﹐龐煖亦以大軍迎之﹐兩下混殺一場﹐燕軍比趙損折更多﹐天晚各鳴金收兵。

劇辛回營﹐悶悶不悅﹐欲待回軍﹐又在燕王面前誇了大口﹐欲待不回﹐又難取勝﹐正自躊躇﹐忽有守營軍士報道﹕「趙國遣人下書﹐見在轅門之外﹐未敢擅投。「劇辛命取書到﹐其書再三緘封甚固﹐發而觀之﹐略曰﹕

代州守李牧﹐引軍襲督亢﹐截君之後﹐君宜速歸﹐不然無及。某以昔日交情﹐不敢不告。

劇辛曰「龐煖欲搖動我軍心耳﹗縱使李牧兵至﹐吾何懼哉﹖」命以書還其使人﹐來日再決死戰。趙使者已去﹐栗元進曰﹕」龐煖之言﹐不可不信﹐萬一李牧果引軍襲吾之後﹐腹背受敵﹐何以處之﹖「劇辛笑曰「吾亦慮及於此﹐適才所言﹐穩住軍心。汝今密傳軍令﹐虛紮營寨﹐連夜撤回﹐吾親自斷後﹐以拒追兵。」栗元領計去了﹐誰知龐煖探聽燕營虛設﹐同樂乘﹑樂閒分三路追來。

劇辛且戰且走﹐行至龍泉河﹐探子報道﹕「前面旌旗塞路﹐聞說是代郡軍馬。「劇辛大驚曰﹕」龐煖果不欺我﹗」遂不敢北進﹐引兵東行﹐欲取阜城﹐一路奔往遼陽﹐龐煖追及﹐大戰於胡盧河。劇辛兵敗﹐嘆曰「吾何面目爲趙囚乎﹖「自刎而亡﹐此燕王喜十三年﹐秦王政之五年也。﹐髯翁有詩嘆曰﹕

金臺應騁气昂昂﹐共翼昭王復舊疆。

昌國功名今在否﹖獨將白首送沙場﹗

栗元被樂閒擒而斬之﹐獲首二萬餘﹐余俱奔潰或降﹐趙兵大勝。龐煖約會李牧一齊徵進﹐取武遂﹑方城之地﹐燕王親詣將渠之門﹐求其爲使﹐伏罪乞和﹐龐煖看將渠面情﹐班師奏凱而回。李牧仍守代郡去訖。趙悼襄王效迎龐煖﹐勞之曰「將軍武勇若此﹐廉﹑藺猶在趙也﹗」龐煖曰﹕」燕人已服﹐宜及此時『合縱』列國﹐並力圖秦﹐方保無虞。「不知『合縱』事如何﹖且看下回分解。

第一百三回

李國舅爭權除黃歇樊於期傳檄討秦王

話說龐煖欲乘敗燕之威﹐『合縱』列國﹐爲並力圖秦之計。除齊附秦外﹐韓﹑魏﹑楚﹑燕各出銳師﹐多者四五萬﹐少亦二三萬﹐共推春申君黃歇爲上將。歇集諸將議曰「伐秦之師屢出﹐皆以函谷關爲事﹐秦人設守甚嚴﹐未能得志﹐卽我兵亦素知仰攻之難﹐咸有畏縮之心﹐若取道蒲阪﹐由華州而西﹐徑襲渭南﹐因窺潼關﹐《兵法》所謂『出其不意』也﹗」諸將皆曰﹕」然。「遂分兵五路﹐俱出蒲關﹐望驪山一路進發﹐直攻渭南。不克﹐圍之。

秦丞相呂不韋使將軍蒙驁﹑王翦﹑桓齒奇﹑李信﹐內史騰各將兵五萬人﹐五枝軍兵﹐分應五國。不韋自爲大將﹐兼統其軍﹐離潼關五十里分爲五屯﹐如列星之狀。王翦言於不韋曰「以五國悉銳﹐攻一城而不克﹐其無能可知矣﹗三晉近秦﹐習與秦戰﹔而楚在南方﹐其來獨遠﹐且自張儀亡後﹐三十餘年不相攻伐﹐誠選五營之銳﹐合以攻楚﹐楚必不支。楚之一軍破﹐餘四軍將望風而潰矣。」不韋以爲然﹐於是使五屯設壘建幟如常﹐暗地各抽精兵一萬﹐約以四鼓齊起﹐往襲楚寨。

時李信以糧艸稽遲﹐欲斬督糧牙將甘回﹐眾將告求得免﹐但鞭背百餘。甘回挾恨﹐夜奔楚軍﹐以王翦之計告之﹐春申君大驚﹐欲馳報各營﹐恐其不及﹐遂卽時傳令﹐拔寨俱起﹐夜馳五十餘里﹐方敢緩緩而行﹐比及秦兵到時﹐楚寨已撤矣﹐王翦曰「楚兵先遁﹐必有泄吾謀者﹐計𨿽不成﹐然兵已至此﹐不可空回。「遂往襲趙寨﹐壁壘堅固﹐攻不能入。

龐煖仗劍立於軍門﹐有敢擅動者卽斬﹐秦兵亂了一夜﹐至天明﹐燕﹑韓﹑魏俱合兵來救﹐蒙驁等方才收兵。龐煖怪楚兵不至﹐使人探之﹐知其先撤。嘆曰「『合縱』之事﹐今後休矣﹗」諸將皆請班師﹐於是韓﹑魏之兵先回本國。

龐煖怒齊獨附秦﹐挾燕兵伐之﹐取饒安一城而返。

再說春申君奔回郢城﹐四國各遣人來問曰「楚爲縱長﹐柰何不告而先回﹐敢請其故﹖「考烈王責讓黃歇﹐歇慚懼不容。時有魏人朱英客於春申君之門﹐知楚方畏秦﹐乃說春申君曰﹕」人皆以楚彊國﹐及君而弱﹐英獨謂不然。先君之時﹐秦去楚甚遠﹐西隔巴蜀﹐南隔兩周﹐而韓﹑魏又眈眈乎擬其後﹐是以三十年無秦患﹐此非楚之彊﹐其勢然也。今兩周已並於秦﹐而秦方修怨於魏﹐魏旦暮亡﹐則陳﹑許爲通道﹐恐秦﹑楚之爭﹐從此方始。君之責讓﹐正未已也。何不勸楚王東徙壽春﹐去秦較遠﹐絕長淮以自固﹐可以少安。」黃歇然其謀﹐言於考烈王﹐乃擇日遷都。

按楚先都郢﹐後遷於鄀﹐復遷於陳﹐今又遷於壽春﹐凡四遷矣。史臣有詩云﹕

周爲東遷王气歇﹐楚因屢徙霸圖空。

從來避敵爲延敵﹐莫把遷岐托古公。

再說考烈王在位已久﹐尙無子息﹐黃歇徧求婦人宜子者以進﹐終不孕。有趙人李園﹐亦在春申君門下爲舍人﹐有妹李嫣色美﹐欲進於楚王﹐恐久後以無子失寵﹐心下躊躇﹕「必須將妹先獻春申君﹐待其有娠﹐然後進於楚王﹐幸而生子﹐異日得立爲楚王﹐乃吾甥也。「又想﹕」吾若自獻其妹﹐不見貴重﹐還須施一小計﹐要春申君自來求我。」於是給五日假歸家﹐故意過期﹐直待第十日方至﹐黃歇怪其來遲﹐李園對曰「臣有女弟名嫣﹐頗有姿色﹐齊王聞之﹐遣使來求﹐臣與其使者飲酒數日﹐是以失期。「黃歇想道﹕」此女名聞齊國﹐必是个美色。」遂問曰「已受其聘否﹖「園對曰﹕」方且議之﹐聘尙未至也。」黃歇曰「能使我一見乎﹖」

園曰「臣在君門下﹐卽吾女弟﹐誰非君妾婢之流﹐敢不如命﹖「乃盛飾其妹﹐送至春申君府中﹐黃歇一見大喜﹐是夜卽賜李園白璧二雙﹐黃金三百鎰﹐畱其妹侍寢。未三月﹐卽便懷孕。

李園私謂其妹嫣曰「爲妾與爲夫人孰貴﹖」嫣笑曰﹕」妾安得比夫人﹖「園又曰「然則爲夫人與爲王后孰貴﹖」嫣又笑曰﹕」王后貴盛。「李園曰「汝在春申君府中﹐不過一寵妾耳。今楚王無子﹐幸汝有娠﹐倘進於楚王﹐他日生子爲王﹐汝爲太后﹐豈不勝於爲妾乎﹖」遂教以說詞﹐使於枕席之間﹐如此這般﹐「春申君必然聽從。」李嫣一一領記。

夜間侍寢之際﹐遂進言於黃歇曰「楚王之貴幸君﹐𨿽兄弟不如也。今君相楚二十餘年﹐而王未有子﹐千秋百歲後﹐將更立兄弟﹐兄弟於君無恩﹐必將各立其所親幸之人﹐君安得長有寵乎﹖」黃歇聞言﹐沈思未答﹐嫣又曰「妾所慮不止於此也。君貴﹐用事久﹐多失禮於王之兄弟﹔兄弟誠立﹐禍且及身﹐豈特江東封邑不可保而已哉﹖「黃歇愕然曰﹕」卿言是也﹐吾慮不及此。今當柰何﹖「

李嫣曰「妾有一計﹐不惟免禍﹐而且多福﹐但妾負愧﹐難於自吐。又恐君不我聽﹐是以妾未敢言。」黃歇曰﹕」卿爲我畫策﹐何爲不聽﹖「李嫣曰「妾今自覺有孕矣﹐他人莫知也﹐幸妾侍君未久﹐誠以君之重﹐而進妾於楚王﹐王必幸妾﹐妾賴天佑生男﹐異日必爲嫡嗣﹐則是君之子爲王也﹐楚國盡可得﹐孰與身臨不測之罪乎﹖」黃歇如夢初覺﹐如醉初醒﹐喜曰﹕」『天下有智婦人﹐勝於男子。』卿之謂矣﹗「

次日﹐卽召李園告之以意﹐密將李嫣出居別捨。黃歇入言於楚王曰「臣所聞李園妹名嫣者有色﹐相者皆以爲宜子﹐當貴﹐齊王方遣人求之﹐王不可不先也﹗」楚王卽命內侍宣取李嫣入宮。嫣善媚﹐楚王大寵愛之。及產期﹐雙生二男﹐長曰捍﹐次曰猶﹐楚王喜不可言﹐遂立李嫣爲王后﹐長子捍爲太子﹐李園爲國舅﹐貴幸用事﹐與春申君相並。

園爲人多詐術﹐外奉春申君益謹﹐而中實忌之。及考烈王二十五年﹐病久不愈﹐李園想起其妹懷娠之事﹐惟春申君知之﹐他日太子爲王﹐不便相處﹐不如殺之以滅其口﹐乃使人各處訪求勇力之士﹐收置門下﹐厚其衣食﹐以結其心。

朱英聞而疑之﹐曰「李園多蓄死士﹐必爲春申君故也﹗「乃入見春申君曰﹕」天下有無妄之禍﹐有無妄之福﹐又有無妄之人﹐君知之乎﹖」黃歇曰「何謂『無妄之福』﹖「朱英曰﹕」君相楚二十餘年矣﹐名爲相國﹐與楚王無二。今楚王病久不愈﹐一旦宮車晏駕﹐少主嗣位﹐而君輔之﹐如伊尹﹑周公﹐俟王之年長﹐而反其政。若天與人歸﹐遂南面卽眞﹐此所謂』無妄之福『也﹗」黃歇曰「何謂『無妄之禍』﹖「朱英曰﹕」李園﹐王之舅也﹐而君位在其上﹐外𨿽柔順﹐內實不甘﹐且同盜相妒﹐勢所必至也。聞其陰蓄死士﹐爲日已久﹐何所用之﹐楚王一薨﹐李園必先入據權﹐而殺君以滅口﹐此所謂』無妄之禍『也﹗」黃歇曰「何謂『無妄之人』﹖「朱英曰﹕」李園以妹故﹐宮中聲息﹐朝夕相通﹐而君宅於城外﹐動輒後時。誠以郎中令相處﹐某得領袖諸郎﹐李園先入﹐臣爲君殺之﹐此所謂』無妄之人'也﹗」黃歇掀髯大笑曰「李園弱人耳﹐又事我素謹﹐安有此事﹗足下得無過慮乎﹖「朱英曰﹕」君今日不用吾言﹐悔之晚矣﹗」黃歇曰「足下且退﹐容吾察之﹔如有用足下之處﹐卽來相請。「朱英去三日﹐不見春申君動靜﹐知其言不見用﹐嘆曰﹕」吾不去﹐禍將及矣﹗鴟夷子皮之風可追也。」乃不辭而去﹐東奔吳下﹐隱於五湖之間。髯翁有詩云﹕

紅顏帶子入王宮﹐盜國姦謀理不容。

天啟春申無妄禍﹐朱英焉得令郎中﹖

朱英去十七日而考烈王薨﹐李園預與宮殿侍衛相約﹕「一聞有變﹐當先告我。」至是聞信﹐先入宮中﹐吩咐祕不發喪﹐密令死士伏於棘門之內﹐捱至日沒﹐方使人徐報黃歇。黃歇大驚﹐不謀於賓客﹐卽刻駕車而行。方進棘門﹐兩邊死士突出﹐口呼﹕「奉王后密旨﹐春申君謀反宜誅﹗「黃歇知事變﹐急欲回車﹐手下已被殺散﹐遂斬黃歇之頭﹐投於城外﹐將城門緊閉﹐然後發喪。

擁立太子捍嗣位﹐是爲楚幽王﹐時年才六歲。李園自立爲相國﹐獨專楚政﹐奉李嫣爲王太后﹐傳令盡滅春申君之族﹐收其食邑。哀哉﹐自李園當國﹐春申君賓客盡散﹐羣公子皆疏遠不任事﹐少主寡後﹐國政日紊﹐楚自此不可爲矣。

話分兩頭﹐再說呂不韋憤五國之攻秦﹐謀欲報之﹐曰「本造謀者﹐趙將龐煖也。」乃使蒙驁同張唐督兵五萬伐趙﹐三日後﹐再令長安君成嶠同樊於期率兵五萬爲後繼。賓客問於不韋曰﹕」長安君年少﹐恐不可爲大將﹐「不韋微笑曰「非爾所知也﹗」

且說蒙驁前軍出函谷關﹐取路上黨﹐徑攻慶都﹐結寨於都山﹐長安君大軍營於屯畱﹐以爲聲援。

趙使相國龐煖爲大將﹐扈輒副之﹐率軍十萬拒敵﹐許龐煖便宜行事。

龐煖曰「慶都之北﹐惟堯山最髙﹐登堯山可望都山﹐宜往據之。」使扈輒引軍二萬先行﹐比至堯山﹐先有秦兵萬人﹐在彼屯紮﹐被扈輒衝上殺散﹐就於山頭下寨。

蒙驁使張唐引軍二萬﹐前來爭山﹐龐煖大軍亦到﹐兩邊於山下列成陣勢﹐大戰一場。

扈輒在山頭用紅旗爲號﹐張唐往東﹐旗便往東指﹐張唐往西﹐旗便從西指﹐趙軍只望紅旗指處﹐圍裹將來﹐龐煖下令﹕「有人擒得張唐者﹐封以百里之地。」趙軍無不死戰。

張唐奮盡平生之勇﹐不能透出重圍﹐卻得蒙驁軍到﹐接應出來﹐同回都山大寨﹐慶都知救兵已到﹐守禦益力﹐蒙驁等不能取勝﹐遣張唐往屯畱﹐催取後隊軍兵。

卻說長安君成嶠﹐年方十七歲﹐不諳軍務﹐召樊於期議之。於期素惡不韋納妾盜國之事﹐請屏去左右﹐備細與成嶠敍述一徧﹐言「今王非先王骨血﹐惟君及是適子﹐文信侯今日以兵權托君﹐非好意也﹐恐一旦事泄﹐君與今王爲難﹐故陽示恩寵﹐實欲出君於外﹐文信侯出入宮禁﹐與王太后宣淫不禁﹐夫妻父子聚於一窟﹐所忌者獨君耳﹐若蒙驁兵敗無功﹐將借此以爲君罪﹐輕則削籍﹐重則刑誅﹐嬴氏之國﹐化爲呂氏﹐舉國人皆知其必然﹐君不可不爲之計。「成嶠曰﹕」非足下說明﹐某不知也﹐爲今計當柰何﹖「

樊於期曰「今蒙驁兵困於趙﹐急未能歸﹐而君手握重兵﹐若傳檄以宣淫人之罪﹐明宮闈之詐﹐臣民誰不願奉適嗣以主社稷者﹖」成嶠忿然按劍作色曰﹕」大丈夫死則死耳﹐寧能屈膝爲賈人子下乎﹖惟將軍善圖之。「樊於期僞向使者言「大軍卽日移營﹐多致意蒙將軍﹐用心準備。」使者去後﹐樊於期艸就檄文﹐略曰﹕

長安君成嶠布告中外臣民知悉﹕傳國之義﹐適統爲尊﹔覆宗之惡﹐陰謀爲甚。文信侯呂不韋者﹐以陽翟之賈人﹐窺咸陽之主器﹔今王政﹐實非先王之嗣﹐乃不韋之子也﹗始以懷娠之妾﹐巧惑先君﹐繼以姦生之兒﹐遂蒙血胤。恃行金爲奇策﹐邀反國爲上功﹐兩君之不壽有繇﹐是可忍也﹖三世之大權在握﹐孰能禦之﹗朝豈眞王﹐陰已易嬴而爲呂﹔尊居假父﹐終當以臣而篡君。社稷將危﹐神人胥怒﹗某叨爲嫡嗣﹐欲訖天誅﹐甲冑干戈﹐載義聲而生色﹔子孫臣庶﹐念先徳以同驅。檄文到日﹐磨厲以須﹔車馬臨時﹐市肆勿變﹗

樊於期將檄文四下傳布﹐秦人多有聞說呂不韋進妾之事者﹐及見檄內懷娠姦生等語﹐信其爲實﹐𨿽然畏文信侯之威﹐不敢從兵﹐卻也未免觀望之意。時彗星先見東方﹐復見北方﹐又見西方﹐占者謂國中當有兵起﹐人心爲之搖動﹐樊於期將屯畱附縣丁壯悉編軍伍﹐攻下長子﹑壺關﹐兵勢益盛。

張唐知長安君已反﹐星夜奔往咸陽告變﹐秦王政見檄文大怒﹐召尙父呂不韋計議。不韋曰「長安君年少﹐不辧爲此﹐此乃樊於期所爲也。於期有勇無謀﹐兵出卽當就擒﹐不必過慮。」

乃拜王翦爲大將﹐桓齒奇﹑王賁爲左右先鋒﹐率軍十萬﹐往討長安君。

再說蒙驁與龐煖相恃﹐等待長安君接應不到﹐正疑訝間﹐接得檄文﹐如此恁般。大驚曰「吾與長安君同事﹐今攻趙無功﹐而長安君復造反﹐吾安得無罪﹖若不反戈以平逆賊﹐何以自解﹖」乃傳令班師﹐將軍馬分爲三隊﹐親自斷後﹐緩緩而行﹐龐煖探聽秦軍移動﹐預選精兵三萬﹐使扈輒從間道伏於太行山林木深處﹐囑曰「蒙驁老將﹐必親自斷後﹐待秦兵過且盡﹐從後邀擊﹐方保全勝﹐」蒙驁見前軍徑去無礙﹐放心前行。

一聲炮響﹐伏兵突出﹐蒙驁便與扈輒交戰﹐良久﹐龐煖兵從後追及﹐秦兵前去者﹐已無鬥志﹐遂大潰﹐蒙驁身帶重傷﹐復猶力戰殺數十人﹐復親射龐煖中其脇。趙軍圍之數重﹐亂箭射之﹐矢如蝟毛。可惜秦國一員名將﹐今日死於太行山之下。龐煖得勝﹐班師回趙﹐箭瘡不痊﹐未幾亦死﹐此事擱過不提。

再說張唐﹐王翦等兵至屯畱。

成嶠大懼﹐樊於期曰「王子今日乃騎虎之勢﹐不得復下﹐況悉三城之兵﹐不下十五萬﹐背城一戰﹐未卜勝負﹐何懼之有﹖」乃列陣於城下以待。王翦亦列陣相對﹐謂樊於期曰「國家何負於汝﹐乃誘長安君造逆耶﹖」

樊於期在車上欠身答曰「秦政乃呂不韋姦生之子﹐誰不知之﹖吾等世受國恩﹐何忍見嬴氏血食爲呂氏所奪﹖長安君先王血胤﹐所以奉之﹐將軍若念先王之祀﹐一同舉義﹐殺向咸陽﹐誅淫人﹐廢僞主﹐扶立長安君爲王﹐將軍不失封侯之位﹐同享富貴﹐豈不美哉﹖」

王翦曰「太后懷娠十月﹐而生今王﹐其爲先君所出無疑﹐汝乃造謗﹐污蔑乘輿﹐爲此滅門之事﹐尙自巧言虛飾﹐搖惑軍心﹐拿住之時﹐碎屍萬段。」

樊於期大怒﹐瞋目大呼﹐揮長刀直入秦軍﹐秦軍見其雄猛﹐莫不披靡﹐樊於期左衝右突﹐如入無人之境﹐王翦麾軍圍之﹐凡數次﹐皆斬將潰圍而出﹐秦兵損折極多。

是日天晚﹐各自收軍。王翦屯兵於傘蓋山﹐思想﹕「樊於期如此驍勇﹐急切難收﹐必須以計破之。「乃訪帳下﹕」何人與長安君相識﹖「有末將楊端和﹐乃屯畱人﹐自言﹕」曾在長安君門下爲客。」王翦曰「我修書一封與汝﹐汝可送與長安君﹐勸他早圖歸順﹐無自取死。「楊端和曰﹕」小將如何入得城去﹖」王翦曰「俟交鋒之時﹐乘其收軍﹐汝可效敵軍打扮﹐混入城中﹐只看攻城至急﹐便往見長安君﹐必然有變。「端和領計。王翦當下修書緘訖﹐付與端和自去伺候行事﹐再招桓齒奇引一軍攻長子城﹐王賁引一軍攻壺關城﹐王翦自攻屯畱﹐三處攻打﹐使他不能接應。

樊於期謂成嶠曰「今乘其分軍之時﹐決一勝負﹐若長子﹑壺關不守﹐秦兵勢大﹐更難敵矣﹗」

成嶠年幼畏懦﹐涕泣言曰「此事乃將軍倡謀﹐但憑主裁﹐勿誤我事。」樊於期抽選精兵萬餘﹐開門出戰﹐王翦佯讓一陣﹐退軍十里﹐屯於伏龍山﹐於期得勝入城﹐楊端和已混入去了﹐因他原是本城之人﹐自有親戚收畱安歇﹐不在話下。

成嶠問樊於期曰「王翦軍馬不退如何﹖「樊於期答曰﹕」今日交鋒﹐已挫其銳﹐明日當悉兵出戰﹐務要生擒王翦﹐直入咸陽﹐扶立王子爲君﹐方遂吾志。」不知勝負如何﹖且看下回分解。

第一百四回

甘羅童年取髙位嫪毐僞腐亂秦宮

話說王翦退軍十里﹐吩咐深溝髙壘﹐分守險阨﹐不許出戰﹔卻發軍二萬﹐往助桓齒奇﹑王賁﹐催他早早收功。樊於期連日悉銳出戰﹐秦兵只是不應﹐於期以王翦爲怯﹐正想商議分兵往救長子﹐壺關二處﹐忽哨馬報道﹕「二城已被秦兵攻下﹗「於期大驚﹐乃立屯於城外﹐以安長安君之意。

卻說桓齒奇﹐王賁聞王翦移營伏龍山﹐引兵來見﹐言「二城俱已收復﹐分兵設守﹐諸事停妥。」王翦大喜曰﹕」屯畱之勢孤矣﹐只擒得樊於期﹐便可了事。「言未畢﹐守營卒報道﹕「今有將軍辛勝﹐奉秦王之命來到﹐已在營外。」王翦迎入帳中﹐問其來意﹐辛勝曰﹕」一者﹐以軍士勞苦﹐命賫犒賞頒賜﹔二者﹐秦王深恨樊於期﹐傳語將軍﹕「必須生致其人﹐手劍斬首﹐以快其恨﹗『「王翦曰﹕」將軍此來﹐正有用處。」遂將來物犒賞三軍﹐然後發令﹐使桓齒奇﹑王賁各引一軍﹐分作左右埋伏﹐卻教辛勝引五千人馬﹐前去搦戰﹐自己引大軍準備攻城。

再說成嶠聞長子﹑壺關二城不守﹐使人急召樊於期入城商議。樊於期曰「只在旦晚﹐與決一戰﹐若戰而不勝﹐當與王子北走燕﹑趙﹐連合諸侯﹐共誅僞主﹐以安社稷。「成嶠曰﹕」將軍小心在意。」樊於期復還本營﹐哨馬報﹕「秦王新遣將軍辛勝﹐今來索戰。「樊於期曰﹕」無名小卒﹐吾先除之。」遂率軍開營出迎﹐略戰數合﹐辛勝倒退﹐樊於期恃勇前進﹐約行五里﹐桓齒奇﹑王賁兩路伏兵殺出﹐於期大敗﹐急收軍回﹐王翦兵已布滿城下﹐於期大奮神威﹐殺開一條血路﹐城中開門接應入去了﹐王翦合兵圍城﹐攻打甚急。樊於期親自巡城﹐晝夜不倦。

楊端和在城中﹐見事勢甚危﹐乘夜求見長安君成嶠﹐稱﹕「有機密事求見。」成嶠見是舊日門下之客﹐欣然喚入﹐端和請屏左右﹐告曰「秦之彊﹐君所知也﹐𨿽六國不能取勝﹐君乃欲以孤城抗之﹐必無幸矣﹗」成嶠曰「樊於期言﹕」今王非先王所出。『導我爲此﹐非吾初意也﹗「

端和曰「樊於期恃匹夫之勇﹐不顧成敗﹐欲以君行僥幸之事﹐今傳檄郡縣﹐無有應者﹐而王將軍攻圍甚急﹐城破之後﹐君何以自全乎﹖「成嶠曰﹕」吾欲奔燕﹑趙﹐『合縱』諸國﹐足下以爲可否﹖」端和曰「『合縱』之事﹐趙肅侯﹑齊湣王﹑魏信陵﹑楚春申俱曾爲之﹐方合旋散﹐其不可成明矣。六國誰非畏秦者﹖君所在之國﹐秦遣一介責之﹐必將縛君以獻﹐君尙可望活乎﹖「成嶠曰﹕」足下爲吾計當如何﹖」端和曰「王將軍亦知君爲樊於期所誘﹐有密書一封﹐托致於君。「遂將書呈上﹐成嶠發而觀之﹐略曰﹕

君親則介弟﹐貴則侯封﹐柰何聽無稽之言﹐行不測之事﹐自取喪滅﹐豈不惜哉﹖首難者樊於期﹐君能斬其首﹐獻於軍前﹐束手歸罪﹐某當保奏﹐王必恕君。若遲回不決﹐悔無及矣﹗

成嶠看畢﹐流淚而言曰「樊將軍忠直之士﹐何忍加誅﹖」端和嘆曰﹕」君所謂婦人之仁也﹗若不見從﹐臣當辭去。「成嶠曰「足下且暫勞作伴﹐不可遠離﹐所言俟從容再議。」端和曰﹕」願君勿泄吾言也。「次日﹐樊於期駕車來見成嶠曰「秦兵勢盛﹐人情惶懼﹐城旦暮不保﹐願同王子出避燕﹑趙﹐更作後圖。」成嶠曰﹕」吾宗族俱在咸陽﹐今遠避他國﹐知其納否﹖「樊於期曰「諸國皆苦秦暴﹐何愁不納﹖」正話間﹐外報﹕」秦兵在南門索戰。「樊於期催並數次曰「王子今不行﹐後將不可出矣。」成嶠猶豫不決﹐樊於期只得綽刀登車﹐馳出南門﹐復與秦兵交鋒。

楊端和勸成嶠登城觀戰﹐只見樊於期鏖戰良久﹐秦兵益進﹐於期不能抵當﹐奔回城下﹐髙叫﹕「開門﹗」楊端和仗劍立於成嶠之旁﹐厲聲曰「長安君已全城歸降矣﹗樊將軍請自便﹐有敢開門者斬﹗」袖中出一旗﹐旗上有个「降」字﹐左右皆端和親戚﹐便將降旗豎起﹐不由成嶠做主。成嶠惟垂泣而已。

樊於期嘆口气曰「孺子不足輔也﹗」秦兵圍於期數重﹐因秦王之命﹐欲生致於期﹐不敢施放冷箭﹐於期復殺開一條血路﹐遙望燕國而去。王翦追之不及。

楊端和使成嶠開門﹐以納秦兵﹐將成嶠幽於公館﹐遣辛勝往咸陽報捷﹐兼請長安君發落。秦太后脫笄代長安君請罪﹐求免其死﹐且轉乞呂不韋言之﹐秦王政怒曰「反賊不誅﹐骨肉皆將謀叛矣﹗」遂遣使命王翦卽梟斬成嶠於屯畱﹐凡軍吏從嶠者﹐皆取斬﹐合城百姓﹐盡遷於臨洮之地﹐一面懸賞格購樊於期﹕「有能擒獻者﹐賞以五城。「使者至屯畱﹐宣秦王之命﹐成嶠聞不蒙赦﹐自縊於館捨。翦仍梟其首﹐懸於城門﹐軍吏死者凡數萬人﹐百姓遷徙﹐城中一空﹐此秦王政七年事也。髯翁有詩云﹕

非種侵苗理合鋤﹐萬全須看勢何如。

屯畱困守終無濟﹐罪狀空傳一紙書。

是時秦王政年已長成﹐生得身長八尺五寸﹐英偉非常﹐質性聰明﹐志气超邁﹐每事自能主張﹐不全由太后﹑呂不韋做主﹐旣定長安君之亂﹐乃謀復蒙驁之仇﹐集羣臣議伐趙。剛成君蔡澤進曰「趙者﹐燕之世仇也﹐燕之附趙﹐非其本心﹐某請出使於燕﹐使燕王效質稱臣﹐以孤趙之勢﹐然後與燕共伐趙﹐我因以廣河間之地﹐此莫大之利也﹗」秦王以爲然﹐卽遣蔡澤往燕。

澤說燕王曰「燕﹑趙皆萬乘之國也﹐一戰而栗腹死﹐再戰而劇辛亡﹐大王忘兩敗之仇﹐而與趙共事﹐西向以抗彊秦﹐勝則利歸於趙﹐不勝則禍歸於燕﹐是爲燕計者過也﹗」

燕王曰「寡人非甘心於趙﹐其柰力不敵何﹖」

蔡澤曰「今秦王欲修五國『合縱』之怨﹐臣竊以爲燕與趙世仇﹐其從兵殆非得已﹐大王若遣太子爲質於秦﹐以信臣之言﹐更請秦之大臣一人﹐以爲燕相﹐則燕﹑秦之交固於膠漆﹐合兩國之力﹐於以雪恥於趙不難矣﹗」

燕王聽其言﹐遂使太子丹爲質於秦﹐因請大臣一人﹐以爲燕相﹐呂不韋欲遣張唐﹐使太史卜之﹐大吉﹐張唐托病不肯行﹐不韋駕車親自往請﹐張唐辭曰「臣屢次伐趙﹐趙怨臣深矣。今往燕﹐必經趙過﹐臣不可往。」不韋再三彊之﹐張唐堅執不從。

不韋回府中﹐獨坐堂上納悶﹐門下客有甘羅者﹐乃是甘茂之孫﹐時年僅十二歲﹐見不韋有不悅之色﹐進而問曰「君心中有何事﹖「不韋曰﹕」孺子何知﹐而來問我﹖」甘羅曰「所貴門下士者﹐謂其能爲君分憂任患也﹐君有事而不使臣得聞﹐𨿽欲效忠無地矣﹗」

不韋曰「吾向者令剛成君使燕﹐燕太子丹已入質矣﹔今欲使張卿相燕﹐占得吉﹐而彼堅不肯行﹐吾所以不快者此耳﹗」

甘羅曰「此小事﹐何不早言﹖臣請行之。「不韋怒﹐連叱曰﹕」去﹐去﹗我親往請之而不得﹐豈小子所能動耶﹖」甘羅曰「昔項橐七歲爲孔子師﹐今臣生十二歲﹐長於橐五年﹐試臣而不效﹐叱臣未晚﹐柰何輕量天下之士﹐遽以顏色相加哉﹖「不韋奇其言﹐攺容謝之曰﹕」孺子能令張卿行者﹐事成當以卿位相屈。」甘羅欣然辭去﹐往見張唐。

唐𨿽知爲文信侯門客﹐見其年少﹐輕之﹐問曰「孺子何以見辱﹖「甘羅曰﹕」特來弔君耳﹗「

張唐曰「某有何事可弔﹖」甘羅曰﹕」君之功﹐自謂比武安君何如﹖「唐曰「武安君南挫彊楚﹐北威燕﹑趙﹐戰勝攻取﹐破城墮邑﹐不計其數﹐某功不及十之一也﹗」

甘羅曰「然則應侯之用於秦也﹐視文信侯孰專﹖」張唐曰﹕」應侯不及文信侯之專。「甘羅曰「君明知文信侯之權重於應侯乎﹖」

張唐曰「何爲不知﹖」甘羅曰﹕」昔應侯欲使武安君攻趙﹐武安君不肯行。應侯一怒﹐而武安君遂出咸陽﹐死於杜郵﹔今文信侯自請君相燕﹐而君不肯行﹐此武安君所以不容於應侯者﹐而謂文信侯能容君乎﹖君之死期不遠矣﹗「

張唐悚然有懼色﹐謝曰「孺子教我。」乃因甘羅以請罪於不韋﹐卽日治裝﹐將行。

甘羅謂不韋曰「張唐聽臣之說﹐不得已而往燕﹐然中情不能不畏趙也。願假臣車五乘﹐爲張唐先報趙。「不韋已知其才﹐乃入言於秦王曰﹕」有甘茂之孫甘羅﹐年𨿽少﹐然名家之子孫﹐甚有智辯。今者張唐稱病﹐不肯相燕﹐甘羅一說而卽行﹐復請先報趙王﹐惟王遣之﹗「

秦王宣甘羅入見﹐身才五尺﹐眉目秀美如畫﹐秦王已自喜歡﹐問曰「孺子見趙王何以措詞﹖」甘羅對曰﹕」察其喜懼﹐相機而進﹐言若波興﹐隨風而轉﹐不可以預定也。「秦王給以良車十乘﹐僕從百人﹐從之使趙。

趙悼襄王已聞燕﹑秦通好﹐正怕二國合計謀趙﹐忽報秦使者來到﹐喜不可言﹐遂出郊二十里﹐迎接甘羅﹐及見其年少﹐暗暗稱奇﹐問曰「向爲秦通三川之路者亦甘氏﹐於先生爲何人﹖」甘羅曰﹕」臣祖也。「趙王曰「先生年幾何﹖」

對曰「十二歲。」趙王曰﹕」秦廷年長者﹐不足使乎﹖何以及先生﹖「甘羅曰「秦王用人﹐各因其任。年長者任以大事﹐年幼者任以小事。臣年最幼﹐故爲使於趙耳。」趙王見其言辭磊落﹐又暗暗稱奇﹐問曰﹕」先生下辱敝邑﹐有何見教﹖「甘羅曰「大王聞燕太子丹入質於秦乎﹖」

趙王曰「聞之。」甘羅又曰﹕」大王聞張唐相燕乎﹖「

趙王曰「亦聞之。「甘羅曰﹕」夫燕太子丹入質於秦﹐是燕不欺秦也﹔張唐相燕﹐是秦不欺燕也。燕秦不相欺﹐而趙危矣。「

趙王曰「秦所以親燕者何意﹖」甘羅曰﹕」秦之親燕﹐欲相與攻趙﹐而廣河間之地也﹔大王不如割五城獻秦﹐以廣河間﹐臣請言於寡君﹐止張唐之行﹐絕燕之好﹐而與趙爲歡﹐夫以彊趙攻弱燕﹐而秦不爲救﹐此其所得﹐豈止五城而已哉﹖「趙王大悅﹐賜甘羅黃金百鎰﹐白璧二雙﹐以五城地圖付之﹐使還報秦王﹐秦王喜曰「河間之地﹐賴孺子而廣矣﹐孺子之智﹐大於其身。」乃止張唐不遣﹐張唐亦深感之﹐趙聞張唐不行﹐知秦不助燕﹐乃命龐煖﹑李牧合兵伐燕﹐取上谷三十城﹐趙得十九城﹐而以十一城歸秦﹐秦王封甘羅爲上卿﹐復以向時所封甘茂田宅賜之。今俗傳甘羅十二爲丞相﹐正謂此也。有詩爲證﹐

片言納地廣河間﹐上谷封疆又割燕。

許大功勞出童子﹐天生智慧豈因年﹖

又有詩云﹕

甘羅早達子牙遲﹐遲早窮通各有時。

請看春花與秋菊﹐時來自發不愆期。

燕太子丹在秦﹐聞秦之背燕而與趙﹐如坐鍼氈﹐欲逃歸﹐又恐不得出關﹐乃求與甘羅爲友﹐欲資其謀﹐爲歸燕之計。忽一夕﹐甘羅夢紫衣吏持天符來﹐言「奉上帝命﹐召歸天上。「遂無疾而卒。髙才不壽﹐惜哉﹗太子丹遂畱於秦矣。

話分兩頭﹐卻說呂不韋以陽偉善戰﹐得寵於莊襄後﹐出入宮闈﹐素無忌憚。及見秦王年長﹐英明過人﹐始有懼意﹐柰太后淫心愈熾﹐不時宣召入甘泉宮﹐不韋怕一旦事發﹐禍及於己﹐欲進一人以自代﹐想可以稱太后之意者﹐而難其人。

聞市人嫪大﹐其陽具有名﹐裏中淫婦人爭事之。秦語呼人之無士行者曰毐﹐因稱爲嫪毐﹐偶犯淫罪﹐不韋曲赦之﹐畱爲府中舍人。秦俗﹐農事畢﹐國中縱倡樂三日﹐以節其勞﹐凡百戲任人陳設﹐有一長一藝﹐人所不能者﹐全在此日施逞。呂不韋以桐木爲車輪﹐使嫪毐以其陽具穿於桐輪之中﹐輪轉而具不傷﹐市人皆掩口大笑。

太后聞其事﹐私問於不韋﹐似有欣羨之意﹐不韋曰「太后欲見其人乎﹖臣請乘間進之。」太后笑而不答﹐良久曰﹕」君戲言耶﹐此外人安得入內﹖「不韋曰「臣有一計在此﹐使人發其舊罪﹐下之腐刑﹐太后行重賂於行刑者﹐詐爲閹割﹐然後以宦者給事宮中﹐乃可長久。」太后大悅曰﹕」此計甚妙﹗「乃以百金授不韋﹐不韋密召嫪毐﹐告之以故。毐性淫﹐欣然自以爲奇遇矣。

不韋果使人發其他淫罪﹐論以腐刑﹐因以百金分賂主刑官吏﹐取驢陽具及他血﹐詐爲閹割﹐拔其須眉﹐行刑者故意將驢陽傳示左右﹐盡以爲嫪毐之具﹐傳聞者莫不駭異﹐嫪毐旣詐腐如宦者狀﹐遂雜於內侍之中以進﹐太后畱侍宮中﹐夜令侍寢﹐試之大暢所欲﹐以爲勝不韋十倍也。明日﹐厚賜不韋﹐以酬其功﹐不韋乃幸得自脫。

太后與嫪毐相處如夫婦﹐未幾懷妊﹐太后恐生產時不可隱﹐詐稱病﹐使嫪毐行金賂卜者﹐使詐言宮中有祟﹐當避西方二百里之外﹐秦王政頗疑呂不韋之事﹐亦幸太后稍遠去﹐絕其往來﹐乃曰「雍州去咸陽西於二百餘里﹐且往時宮殿俱在﹐太后宜居之。」於是太后徙雍城﹐嫪毐爲禦而往﹐旣去咸陽﹐居雍故宮﹐名曰大鄭宮。

嫪毐與太后益相親不忌﹐兩年之中﹐連生二子﹐築密室藏而育之。太后私與毐約﹐異日王崩﹐以其子爲後﹐外人頗知者﹐但無人敢言﹐太后奏稱嫪毐代王侍養有功﹐請封以土地﹐秦王奉太后之命﹐封毐爲長信侯﹐予以山陽之地。

毐驟貴﹐愈益恣肆﹐太后每日賞賜無算﹐宮室輿馬﹑田獵遊戲任其所欲﹐事無大小﹐皆決於毐﹐毐蓄家僮數千人﹐賓客求宦達﹐願爲舍人者﹐復千餘人。又賄結朝貴爲己黨﹐趨權者爭附之﹐聲勢反過於文信侯矣。

秦王政九年春﹐彗星見﹐其長竟天﹐太史占之曰「國中當有兵變也。「按秦襄公立鄜畤以祀白帝﹐後徳公遷都於雍﹐遂於雍立郊天之壇﹐秦穆公又立寶夫人祠﹐歲歲致祭﹐遂爲常規﹐後來𨿽再遷咸陽﹐此規不廢。太后居於雍城﹐秦王政每歲以郊祀之期﹐至雍朝見太后﹐因舉祀典﹐自有祈年宮駐駕。是春復當其期﹐適有彗星之變。

臨行使大將王翦耀兵於咸陽三日﹐同尙父呂不韋守國﹔桓齒奇引兵三萬﹐屯於岐山﹐然後起駕。時秦王已二十六歲﹐猶未冠﹐太后命於徳公之廟﹐行冠禮佩劍﹐賜百官大酺五日﹐太后亦與秦王宴於大鄭故宮。

也是嫪毐享福太過﹐合當生出事來。毐與左右貴臣賭博飲酒﹐至第四日﹐嫪毐與中大夫顏泄連博失利﹐飲酒至醉﹐復求覆局﹐泄亦醉﹐不從﹐嫪毐直前扭顏泄﹐批其頰﹐泄不讓﹐亦摘去嫪毐冠纓﹐毐怒甚﹐瞋目大叱曰「吾乃今王之假父也﹐爾窶人子﹐何敢與我抗乎﹖」

顏泄懼﹐走出﹐恰遇秦王政從太后處飲酒出宮﹐顏泄伏地叩頭﹐號泣請死﹐秦王政是有心機之人﹐不發一言﹐但令左右扶至祈年宮﹐然後問之﹐顏泄將嫪毐批頰﹐及自稱假父之語﹐述了一徧﹐因奏﹕「嫪毐實非宦者﹐詐爲腐刑﹐私侍太后﹐見今產下二子﹐在於宮中﹐不久謀篡秦國。」秦王政聞之﹐大怒﹐密以兵符往召桓齒奇﹐使引兵至雍。

有內史肆﹑佐弋竭二人﹐素受太后及嫪毐金錢﹐與爲死黨﹐知其事﹐急奔嫪毐府中告之。

毐已酒醒﹐大驚﹐夜叩大鄭宮﹐求見太后﹐訴以如此這般﹕「今日之計﹐除非乘桓齒奇兵未到﹐盡發宮騎衛卒及賓客舍人﹐攻祈年宮﹐殺卻今王﹐我夫妻尙可相保。「太后曰﹕」宮騎安肯聽吾令乎﹖「嫪毐曰﹕」願借太后璽﹐假作禦寶用之﹐托言﹐『祈年宮有賊﹐王有令﹐召宮騎齊往救駕。』宜無不從。」太后是時主意亦亂﹐曰「惟爾行之﹐「遂出璽付毐。

毐僞作秦王禦書﹐加以太后璽文﹐徧召宮騎衛卒﹐本府賓客舍人﹐自不必說。亂至次日午牌﹐方才取齊﹐嫪毐與內史肆﹑佐弋竭分將其眾﹐圍祈年宮。

秦王政登臺﹐問各軍犯駕之意﹐答曰「長信侯傳言行宮有賊﹐特來救駕。」秦王曰﹕」長信侯便是賊﹐宮中有何賊耶﹖「宮騎衛卒等聞之﹐一半散去﹐一半膽大的﹐便反戈與賓客舍人相鬥。秦王下令﹕」有生擒嫪毐者﹐賜錢百萬﹔殺之而以其首獻者﹐賜錢五十萬﹔得逆黨一首者﹐賜爵一級。輿隸下賤﹐賞格皆同。「於是宦者及牧圉諸人﹐皆盡死出戰﹐百姓傳聞嫪毐造反﹐亦來持梃助力﹐賓客舍人死者數百人。

嫪毐兵敗﹐奪路斬開東門出走﹐正遇桓齒奇大兵﹐活活的束手就縛﹐並內史肆佐﹑弋竭等皆被擒。付獄吏拷問得實﹐秦王政乃親往大鄭宮搜索﹐得嫪毐姦生二子於密室之中﹐使左右置於布囊中撲殺之。太后暗暗心痛﹐不敢出救﹐惟閉門流涕而已。

秦王竟不朝謁其母﹐歸祈年宮﹐以太史占星有驗﹐賜錢十萬﹐獄吏獻嫪毐招詞﹐言「毐僞腐入宮﹐皆出文信侯呂不韋之計﹐其同謀死黨﹐如內史肆﹑佐弋竭等﹐凡二十餘人。」秦王命車裂嫪毐於東門之外﹐夷其三族﹔肆﹑竭等皆梟首示眾﹔諸賓客舍人從叛格鬥者﹐誅死﹔卽不預謀亂者﹐亦遠遷於蜀地﹐凡遷四千餘家。

太后用璽黨逆﹐不可爲國母﹐減其祿奉﹐遷居於棫陽宮。此乃離宮之最小者。以兵三百人守之﹐凡有人出入﹐必加盤詰。太后此時﹐如囚婦矣﹐豈不醜哉﹖

秦王政平了嫪毐之亂﹐回駕咸陽﹐尙父呂不韋懼罪﹐僞稱疾﹐不敢出謁﹐秦王欲並誅之﹐問於羣臣﹐羣臣多與交結﹐皆言「不韋扶立先王﹐有大功於社稷﹔況嫪毐未嘗面質﹐虛實無憑﹐不宜從坐。」秦王乃赦不韋不誅﹐但免相﹐收其印綬。桓齒奇擒反賊有功﹐加封進級。

是年夏四月﹐天發大寒﹐降霜雪﹐百姓多凍死﹐民間皆議﹕「秦王遷謫太后﹐子不認母﹐故有此異。「大夫陳忠進諫曰﹕」天下無無母之子﹐宜迎歸咸陽﹐以盡孝道﹐庶幾天變可回。」秦王大怒﹐命剝去其衣﹐置其身於蒺藜之上﹐而捶殺之﹐陳其屍於闕下﹐榜曰「有以太後事來諫者﹐視此﹗「秦臣相繼來諫者不止。不知可能感悟秦王否﹖且看下回分解。

第一百五回

茅焦解衣諫秦王李牧堅壁卻桓齮

話說秦大夫陳忠死後﹐相繼而諫者不止﹐秦王輒戮之﹐陳屍闕下﹐前後凡誅殺二十七人﹐屍積成堆。時齊王建來朝於秦﹐趙悼襄王亦至﹐相與置酒咸陽宮甚歡﹐及見闕下死屍﹐問其故﹐莫不嘆息﹐私議秦王之不孝也。

時有滄州人茅焦﹐適遊咸陽﹐寓旅店﹐同捨偶言及此事。焦憤然曰「子而囚母﹐天地反覆矣﹗」使主人具湯水﹐」吾將沐浴﹐明早叩閽入諫秦王。「同捨笑曰「彼二十七人者﹐皆王平日親信之臣﹐尙且言而不聽﹐死不旋踵﹐豈少汝一布衣耶﹗」茅焦曰﹕」諫者自二十七人而止﹐則秦王遂不聽矣﹐若二十七人而不止﹐王之聽不聽﹐未可知也﹗「同捨皆笑其愚。

次早五鼓﹐向主人索飯飽食﹐主人牽衣止之﹐茅焦絕衣而去﹐同寓者度其必死﹐相與剖分其衣囊。

茅焦來至闕下﹐伏屍大呼曰「臣齊客茅焦﹐願上諫大王﹗」秦王使內侍出問曰「客所諫者何事﹐得無涉王太后語耶﹗「茅焦曰﹕」臣正爲此而來﹗」內侍還報曰「客果爲太後事來諫也﹗」

秦王曰「汝可指闕下積屍告之。「內侍謂茅焦曰﹕」客不見闕下死人累累耶﹐何不畏死若是﹖」茅焦曰「臣聞天有二十八宿﹐降生於地﹐則爲正人﹐今死者已有二十七人矣﹐尙缺其一﹐臣所以來者﹐欲滿其數耳﹗古聖賢誰人不死﹐臣又何畏哉﹖「內侍復還報﹐秦王大怒曰﹕」狂夫故犯吾禁﹗」顧左右﹐「炊鑊湯於庭﹐當生煮之﹐彼安得全屍闕下﹐爲二十七人滿數乎﹖「於是秦王按劍而坐﹐龍眉倒豎﹐口中沫出﹐怒气勃勃不可遏﹐連呼﹕」召狂夫來就烹﹗」內侍往召茅焦。

茅焦故意踽踽作細步﹐不肯急趨﹐內侍促之速行﹐茅焦曰「我王卽死矣﹗緩吾須臾何害﹖「內侍憐之﹐乃扶掖而前。茅焦至階下﹐再拜叩頭奏曰﹕」臣聞之﹕「有生者不諱其死﹐有國者不諱其亡﹐諱亡者不可以得存﹐諱死者不可以得生。『夫死生存亡之計﹐明主之所究心也﹐不審大王欲聞之否﹖」秦王色稍降﹐問曰﹕」汝有何計﹐可試言之。「茅焦對曰「夫忠臣不進阿順之言﹐明主不蹈狂悖之行。主有悖行而臣不言﹐是臣負其君也﹔臣有忠言而君不聽﹐是君負其臣也。大王有逆天之悖行﹐而大王不自知﹔微臣有逆耳之忠言﹐而大王又不欲聞。臣恐秦國從此危矣﹗」秦王悚然良久﹐色愈降﹐乃曰﹕」子所言何事﹖寡人願聞之。「茅焦曰「大王今日不以天下爲事乎﹖」

秦王曰「然。」茅焦曰﹕」今天下之所以尊秦者﹐非獨威力使然﹐亦以大王爲天下之雄主﹐忠臣烈士﹐畢集秦庭故也。今大王車裂假父﹐有不仁之心﹔囊撲兩弟﹐有不友之名﹔遷母於棫陽宮﹐有不孝之行﹔誅戳諫士﹐陳屍闕下﹐有桀﹑紂之治。夫以天下爲事﹐而所行如此﹐何以服天下乎﹖昔舜事嚚母盡道﹐升庸爲帝﹔桀殺龍逢﹐紂戮比干﹐天下叛之。臣自知必死﹐第恐臣死之後﹐更無有繼二十八人之後﹐而復以言進者﹐怨謗日騰﹐忠謀結舌﹐中外離心﹐諸侯將叛﹐惜哉﹗秦之帝業垂成﹐而敗之自大王也﹐臣言已畢﹐請就烹﹗「乃起立解衣趨鑊。

秦王急走下殿﹐左手扶住茅焦﹐右手麾左右曰「去湯鑊﹗」茅焦曰﹕」大王已懸榜拒諫﹐不烹臣﹐無以立信。「秦王復命左右收起榜文﹐又命內侍與茅焦穿衣﹐延之坐﹐謝曰「前諫者但數寡人之罪﹐未嘗明悉存亡之計﹐天使先生開寡人之茅塞﹐寡人敢不敬聽﹗」茅焦再拜進曰﹕」大王旣俯聽臣言﹐請速備駕﹐往迎太后﹐闕下死屍﹐皆忠臣骨血﹐乞賜收葬﹗「秦王卽命司裏收取二十七人之屍﹐各具棺槨﹐同葬於龍首山﹐表曰「會忠墓」。是日秦王親自發駕﹐往迎太后﹐卽令茅焦禦車﹐望雍州進發。南屏先生讀史詩云﹕

二十七人屍累累﹐解衣趨鑊有茅焦。

命中不死終須活﹐落得忠名萬古標。

車駕將到棫陽宮﹐先令使者傳報﹐秦王膝行而前﹐見了太后﹐叩頭大哭。太后亦垂淚不已﹐秦王引茅焦謁見太后﹐指曰「此吾之潁考叔也﹐「是晚﹐秦王就在棫陽宮歇宿。次日﹐請太后登輦前行﹐秦王后隨﹐千乘萬騎﹐簇擁如雲﹐路觀者無不稱頌秦王之孝。

回到咸陽﹐置酒甘泉宮中﹐母子歡飲﹐太后別置酒以宴茅焦﹐謝曰「使吾母子復得相會﹐皆茅君之力也。」秦王乃拜茅焦爲太傅﹐爵上卿﹐又恐不韋復與宮闈相通﹐遣出都城﹐往河南本國居住。

列國聞文信侯就國﹐各遣使問安﹐爭欲請之﹐處以相位﹐使者絡繹於道。秦王恐其用於他國﹐爲秦之害﹐乃手書一緘﹐以賜不韋﹐略曰﹕

君何功於秦﹐而封盧十萬﹖君何親於秦﹐而號稱尙父﹖秦之施於君者厚矣﹗嫪皅之逆﹐由君始之﹐寡人不忍加誅﹐聽君就國。君不自悔禍﹐又與諸侯使者交通。非寡人所以寬君之意也﹐其與家屬徙居蜀郡﹐以郫之一城﹐爲君終老。

呂不韋接書讀訖﹐怒曰「吾破家扶立先王﹐功孰與我﹐太后先事我而得孕﹐王我所出也﹐親孰與我﹐王何相負之甚也﹖「少頃﹐又嘆曰﹕」吾以賈入子﹐陰謀人國﹐淫人之妻﹐殺人之君﹐滅人之祀﹐皇天豈容我哉﹐今日死晚矣﹗」遂置鴆於酒中﹐服之而死。門下客素受其恩者﹐相與盜載其屍﹐偸葬於北邙山下﹐與其妻合冢。

今北邙道西有大冢﹐民間傳稱呂母冢﹐蓋賓客諱言不韋葬處也。

秦王聞不韋已死﹐求其屍不得﹐乃盡逐其賓客。因下令大索國中﹐凡他方遊客﹐不許畱居咸陽﹔已仕者削其官﹐三日內皆要逐出境外﹔容畱之家一體治罪。

有楚國上蔡人李斯﹐乃名賢荀卿之弟子﹐廣有學問﹐向遊秦國﹐事呂不韋爲舍人。不韋薦其才能於秦王﹐拜爲客卿。今日逐客令下﹐李斯亦在逐中﹐已被司裏驅出咸陽城外。斯於途中寫就表章﹐托言機密事﹐使郵傳上之秦王。略曰﹕

臣聞﹐「太山不讓土壤﹐故能成其髙﹔河海不擇細流﹐故能就其深﹔王者不卻眾庶﹐故能成其徳。」昔穆公之霸也﹐西取繇余於戎﹐東得百里奚於宛﹐迎蹇叔於宋﹐求丕豹﹑公孫枝於晉﹔孝公用商鞅﹐以定秦國之法﹔惠王用張儀﹐以散六國之縱﹔昭王用範睢﹐以獲兼並之謀。四君皆賴客以成其功﹐客亦何負於秦哉。大王必欲逐客﹐客將去秦而爲敵國之用﹐求其效忠謀於秦者﹐不可得矣﹗

秦王覽其書﹐大悟﹐遂除逐客之令﹐使人馳車往追李斯﹐及於驪山之下。斯乃還入咸陽﹐秦王命復其官﹐任用如初。

李斯因說秦王曰「昔秦穆公興霸之時﹐諸侯尙眾﹐周徳未衰﹐故未可行兼並之術。自孝公以來﹐周室卑微﹐諸侯相並﹐僅存六國﹐秦之役屬諸侯﹐非一代矣。夫以秦之彊﹐大王之賢﹐掃蕩諸國﹐如拂竈塵。乃不及此時汲汲圖功﹐坐待諸侯復彊﹐相聚『合縱』﹐悔之何及﹗「秦王曰﹕」寡人欲並吞六國﹐計將安出﹖」李斯曰「韓近秦而弱﹐請先取韓﹐以懼諸國﹗「秦王從其計﹐使內史騰爲將﹐率師十萬攻韓。

時韓桓惠王已薨﹐太子安卽位。有公子非者﹐善於刑名法律之學﹐見韓之削弱﹐數上書於韓王安﹐韓王不能用。及秦兵伐韓﹐韓王懼﹐公子非自負其才﹐欲求用於秦國﹐乃自請於韓王﹐願爲使聘秦﹐以求息兵﹐韓王從之。

公子非西見秦王﹐言韓王願納地爲東藩﹐秦王大喜。非因說之曰「臣有計可以破天下之『縱』﹐而遂秦兼並之謀。大王用臣之謀﹐若趙不舉﹐韓不亡﹐楚﹑魏不臣﹐齊﹑燕不附﹐願斬臣之頭﹐以徇於國﹐爲人臣不忠者之戒﹗」因獻其所著《說難》《孤憤》《五蠹》《說林》等書﹐五十餘萬言。

秦王讀而善之﹐欲用爲客卿﹐與議國事。李斯忌其才﹐譖於秦王曰「諸侯公子各親其親﹐豈爲他人用哉﹐秦攻韓﹐韓王急而遣非入秦﹐安知不如蘇秦反間之計﹐非不可任也﹗」秦王曰「然則逐之乎﹖「李斯曰﹕」昔魏公子無忌﹑趙公子平原﹐皆曾畱秦﹐秦不用﹐縱之還國﹐卒爲秦患﹐非有才﹐不如殺之﹐以翦韓之翼﹗」秦王乃囚韓非於云陽﹐將史蘽殺之﹐非曰「吾何罪﹖「獄吏曰﹕」一棲不兩雄﹐當今之世﹐有才者非用卽誅﹐何必罪乎﹖「非乃慷慨賦詩曰﹕」

《說》果難﹐《憤》何已﹖

《五蠹》未除﹐《說林》何取﹗

膏以香消﹐麝以臍死。

是夜﹐非以冠纓自勒其喉而死。韓王聞非死﹐益懼﹐請以國內附稱臣﹐秦王乃詔內史騰罷兵。

秦王一日與李斯議事﹐誇韓非之才﹐惜其已死﹐李斯乃進曰「臣舉一人﹐姓尉名繚﹐大梁人也﹐深通兵法﹐其才勝韓非十倍﹗」秦王曰﹕」其人安在﹖「李斯曰「今在咸陽﹐然其人自負甚髙﹐不可以臣禮屈也﹗」秦王乃以賓禮召之﹐尉繚見秦王﹐長揖不拜﹐秦王答禮﹐置之上座﹐呼爲先生﹐尉繚因進說曰﹕」夫列國之於彊秦﹐譬猶郡縣也﹐散則易盡﹐合則難攻﹐夫三晉合而智伯亡﹐五國合而齊湣走﹐大王不可不慮﹗「秦王曰「欲使散而不復合﹐先生計將安出﹖」尉繚對曰﹕」今國家之計﹐皆決於豪臣﹐豪臣豈盡忠智﹖不過多得財物爲樂耳﹗大王勿愛府庫之藏﹐厚賂其豪臣﹐以亂其謀﹐不過亡三十萬金﹐而諸侯可盡﹗「秦王大悅﹐尊尉繚爲上客﹐與之抗禮﹐衣服飲食盡與己同﹐時時造其館﹐長跪請教。尉繚曰「吾細察秦王爲人﹐丰準長目﹐鶻膺豺聲﹐中懷虎狼之心﹐殘刻少恩。用人時輕爲人屈﹐不用亦輕棄人。今天下未一﹐故不惜屈身於布衣﹐若得志﹐天下皆爲魚肉矣﹗」

一夕﹐不辭而去﹐館吏急報秦王﹐秦王如失臂手﹐遣軺車四出追還﹐與之立誓﹐拜爲太尉﹐主兵事﹐其弟子皆拜大夫。

於是大出內帑金錢﹐分遣賓客使者奔走列國﹐視其寵臣用事者﹐卽厚賂之﹐探其國情﹐秦王復問尉繚以並兼次第。尉繚曰「韓弱易攻宜先﹐其次莫如趙﹑魏﹐三晉旣盡﹐卽舉兵而加楚。楚亡﹐燕﹑齊又安往乎﹖」秦王曰「韓已稱藩﹐而趙王嘗置酒咸陽宮﹐未有加兵之名﹐柰何﹖」尉繚曰「趙地大兵彊﹐且有韓﹑魏爲助﹐未可一舉而滅也。韓內附稱藩﹐則趙失助之半矣﹐王若患伐趙無名﹐請先加兵於魏。趙王有寵臣郭開者﹐貪得無厭﹐臣遣弟子王敖往說魏王﹐使賂郭開而請救於趙王﹐趙必出兵。吾因以爲趙罪﹐移兵擊之﹗」

秦王曰「善。」乃命大將桓齒奇﹐率兵十萬﹐出函谷關﹐聲言伐魏﹔復遣尉繚弟子王敖往魏﹐付以黃金五萬斤﹐恣其所用。王敖至魏﹐說魏王曰﹕」三晉所以能抗彊秦者﹐以唇齒互爲蔽也﹐今韓已納地稱藩﹐而趙王親詣咸陽﹐置酒爲歡﹐韓﹑趙連袂而事秦﹐秦兵至魏﹐魏其危矣。大王何不割鄴城以賂趙﹐而求救於趙。趙如發兵守鄴﹐是趙代魏爲守也﹗「魏王曰「先生度必得之趙王乎﹖」

王敖謬言曰「趙之用事者郭開﹐臣素與相善﹐自能得之。」魏王從其言﹐以鄴郡三城地界﹐並國書付與王敖﹐使往趙國求救。

王敖先以黃金三千斤交結郭開﹐然後言三城之事﹐郭開受魏金﹐謂悼襄王曰「秦之伐魏﹐欲並魏也﹔魏亡﹐則及於趙矣﹐今彼割鄴郡之三城以求救﹐王宜聽之。「悼襄王使扈輒率師五萬﹐往受其地。

秦王遂命桓齒奇進兵攻鄴﹐扈輒出兵拒之﹐大戰於東山固山﹐扈輒兵敗﹐桓齒奇乘勝追逐﹐遂拔鄴﹐連破九城﹐扈輒兵保於宜安﹐遣入告急於趙王。

趙王聚羣臣共議﹐眾皆曰「昔年惟廉頗能禦秦兵﹐龐氏﹑樂氏亦稱良將﹐今龐煖已死﹐而樂氏亦無人矣﹐惟廉頗尙在魏國﹐何不召之﹖」郭開與廉頗有仇﹐恐其復用﹐乃譖於趙王曰﹕」廉將軍年近七旬﹐筋力衰矣﹐況前有樂乘之隙﹐若召而不用﹐益增怨望﹐大王姑使人覘視﹐倘其未衰﹐召之未晚。「趙王惑其言﹐遣內侍唐玖以犭唐猊名甲一副﹐良馬四匹勞問﹐因而察之。

郭開密邀唐玖至家﹐具酒相餞﹐出黃金二十鎰爲壽。唐玖訝其太厚﹐自謙無功﹐不敢受。郭開曰「有一事相煩﹐必受此金﹐方敢啟齒﹐」玖乃收其金﹐問﹕」郭大夫有何見諭﹖「郭開曰「廉將軍與某素不相能﹐足下此去﹐倘彼筋力衰頹﹐自不必言﹔萬一尙壯﹐亦求足下增添幾句﹐只說老邁不堪﹐趙王必不復召﹐此卽足下之厚意也﹐」唐玖領令﹐竟往魏國﹐見了廉頗﹐致趙王之命﹐廉頗問曰﹕」秦兵今犯趙乎﹖「

唐玖曰「將軍何以料之﹖「廉頗曰﹕」某在魏數年﹐趙王無一字相及﹐今忽有名甲﹐良馬之賜﹐必有用某之處﹐是以知之。」唐玖曰「將軍不恨趙王耶﹖「廉頗曰﹕」某方日夜思用趙人﹐況敢恨趙王也﹖」及畱唐玖同食﹐故意在他面前施逞精神﹐一飯斗米俱盡﹐啖肉十餘斤﹐狼餐虎咽喫了一飽﹐因披趙王所賜之甲﹐一躍上馬﹐馳驟如飛﹐復於馬上舞長戟數回﹐乃跳下馬﹐謂唐玖曰「某何如少年時﹖煩多多拜上趙王﹐尙欲以餘年報效。「唐玖明明看見廉頗精神彊壯﹐柰私受了郭開賄賂﹐回到邯鄲﹐謂趙王曰﹕」廉將軍𨿽然年老﹐尙能食肉善飯﹐然有脾疾﹐與臣同坐﹐須臾間遺矢三次矣。」趙王嘆曰「戰鬥時豈堪遺矢﹖廉頗果老矣。「遂不復召。

但益發軍以助扈輒﹐時趙悼襄王之九年﹐秦王政之十一年也。

其後楚王聞知廉頗在魏﹐使人召之﹐頗復奔楚爲楚將。以楚兵不如趙﹐鬱鬱不得志而死。哀哉﹗史臣有詩云﹕

老成名將說廉頗﹐遺矢讒言柰若何﹖

請看吳亡宰嚭死﹐郭開何事取金多﹗

時王敖猶在趙﹐謂郭開曰「子不憂趙亡耶﹖何不勸王召廉頗也﹖」郭開曰﹕」趙之存亡﹐一國事也﹐若廉頗﹐獨我之仇﹐豈可使復來趙國﹖「王敖知其無爲國之心﹐復探之曰「萬一趙亡﹐君將焉往﹖」郭開曰﹕」吾將於齊﹑楚之間﹐擇一國而托身焉。「王敖曰「秦有並吞天下之勢﹐齊﹑楚猶趙﹑魏也﹐爲君計﹐不如托身於秦﹐秦王恢廓大度﹐屈己下賢﹐於人無所不容。」郭開曰﹕」子魏人﹐何以知秦王之深也﹖「王敖曰「某之師尉繚子﹐見爲秦太尉﹐某亦仕秦爲大夫﹐秦王知君能得趙權﹐故命某交歡於子﹐所奉黃金﹐實秦王之贈也﹐若趙亡﹐君必來秦﹐當以上卿授子﹐趙之美田宅﹐惟君所欲。」郭開曰﹕」足下果肯相薦﹐倘有見諭﹐無不奉承。「王敖復以黃金七千斤﹐付開曰「秦王以萬金見托﹐欲交結趙國將相﹐今盡以付君﹐後有事﹐當相求也﹐」郭開大喜曰﹕」開受秦王厚贈﹐若不用心圖報﹐卽非人類。「王敖乃辭郭開歸秦﹐以所餘金四萬斤反命曰「臣以一萬金了郭開﹐以一郭開了趙也。」

秦王知趙不用廉頗﹐更催桓齒奇進兵﹐趙悼襄王憂懼﹐一疾而薨。

悼襄王適子名嘉。

趙有女娼﹐善歌舞﹐悼襄王悅之﹐畱於宮中﹐與之生子﹐名遷﹐悼襄王愛娼因及遷﹐乃廢適子嘉而立庶子遷爲太子﹐使郭開爲太傅。遷素不好學﹐郭開又導以聲色狗馬之事﹐二人相得甚歡﹐及悼襄王已薨﹐郭開奉太子遷卽位﹐以三百戶封公子嘉﹐畱於國中﹐郭開爲相國用事。

桓齒奇乘趙喪﹐襲破趙軍於宜安﹐斬扈輒﹐殺十萬餘人﹐進逼邯鄲。

趙王遷自爲太子時﹐聞代守李牧之能﹐乃使人乘急傳﹐持大將軍印召牧。牧在代﹐有選車千五百乘﹐選騎萬三千匹﹐精兵五萬餘人。畱車三百乘﹐騎三千﹐兵萬人守代﹐其餘悉以自隨﹐屯於邯鄲城外﹐單身入城﹐謁見趙王。

趙王問以卻秦之術﹐李牧奏曰「秦乘累勝之威﹐其鋒甚銳﹐未易挫也﹐願假臣便宜﹐無拘文法﹐方敢受命。「趙王許之﹐又問﹕」代兵堪戰乎﹖「

李牧曰「戰則未足﹐守則有餘。」趙王曰﹕」今悉境內勁卒﹐尙可十萬﹐使趙蔥﹑顏聚各將五萬﹐聽君節制。「李牧拜命而行﹐列營於肥累﹐置壁壘﹐堅守不戰﹐日椎牛享士﹐使分隊較射﹐軍士日受賞賜﹐自求出戰﹐牧終不許。

桓齒奇曰「昔廉頗以堅壁拒王齒奇﹐今李牧亦用此計也。」仍分兵一半﹐往襲甘泉市﹐趙蔥請救之﹐李牧曰﹕」彼攻而我救﹐是致於人也﹐兵家所忌﹐不如往攻其營﹐彼方有事甘泉市。其營必虛。又見我堅壁已久。不爲戰備。若襲破其營。則桓齒奇之气奪矣。「遂分兵三路﹐夜襲其營。

營中不意趙兵猝到﹐遂大潰敗。殺死有名牙將十餘員﹐士卒無算。敗兵奔往甘泉市﹐報知桓齒奇。桓齒奇大怒。悉兵來戰﹐李牧張兩翼以待之。代兵奮勇當先﹐交鋒正酣。左右翼並進。桓齒奇不能抵當﹐大敗﹐走歸咸陽。

趙王以李牧有卻秦之功﹐曰「牧乃吾之白起也﹗」亦封爲武安君。食邑萬戶。

秦王政怒桓齒奇兵敗﹐廢爲庶人。復使大將王翦﹑楊端和各將兵分道伐趙。不知勝負如何﹖且看下回分解。

第一百六回

王敖反間殺李牧田光刎頸薦荊軻

話說趙王遷五年﹐代中地震﹐墻屋傾倒大半﹐平地裂開百三十步﹐邯鄲大旱﹐民間有童謠曰「秦人笑﹐趙人號。以爲不信﹐視地生毛。「明年﹐地果生白毛﹐長尺餘﹐郭開蒙蔽﹐不使趙王聞之。

時秦王再遣大將王翦﹑楊端和分道伐趙﹐王翦從太原一路進兵﹐楊端和從常山一路進兵﹐復遣內史騰引軍十萬﹐屯於上黨﹐以爲聲援。

時燕太子丹爲質於秦﹐見秦兵大舉伐趙﹐知禍必及於燕﹐陰使人致書於燕王﹐使爲戰守之備﹐又教燕王詐稱有疾﹐使人請太子歸國﹐燕王依其計﹐遣使到秦﹐秦王政曰「燕王不死﹐太子未可歸也﹐欲歸太子﹐除是烏頭白﹐馬生角﹐方可﹗」太子丹仰天大呼﹐怨气一道﹐直衝霄漢﹐烏頭皆白﹐秦王猶不肯遣。太子丹乃易服毀面﹐爲人傭僕﹐賺出函谷關﹐星夜往燕國去訖。今眞定府定州南有臺名聞雞臺﹐卽太子丹逃秦時﹐聞雞早發處也。秦王方圖韓﹑趙﹐未暇討燕丹逃歸之罪。

再說趙武安君李牧﹐大軍屯於灰泉山﹐連營數里﹐秦兩路車馬﹐皆不敢進。

秦王聞此信﹐復遣王敖至王翦軍中。王敖謂翦曰「李牧北邊名將﹐未易取勝﹐將軍姑與通和﹐但勿定約﹐使命往來之間﹐某自有計。「王翦果使人往趙營講和﹐李牧亦使人報之。

王敖至趙﹐再打郭開關節﹐言「李牧與秦私自講和﹐約破趙之日﹐分王代郡﹐若以此言進於趙王﹐使以他將易去李牧﹐某言於秦王﹐君之功勞不小。」郭開已有外心﹐遂依王敖說話﹐密奏趙王﹐趙王陰使左右往察其情﹐果見李牧與王翦信使往來﹐遂信以爲實然﹐謀於郭開﹐郭開奏曰﹕」趙蔥﹑顏聚見在軍中﹐大王誠遣使持兵符﹐卽軍中拜趙蔥爲大將﹐替回李牧﹐只說『用爲相國』﹐牧必不疑。「趙王從其言﹐遣司馬尙持節至灰泉山軍中﹐宣趙王之命。

李牧曰「兩軍對壘﹐國家安危﹐懸於一將﹐𨿽有君命﹐吾不敢從﹗」司馬尙私告李牧曰﹕」郭開譖將軍欲反﹐趙王入其言﹐是以相召﹐言拜相者﹐欺將軍之言也﹗「李牧忿然曰﹕」開始譖廉頗﹐今復譖吾﹐吾當提兵入朝﹐先除君側之惡﹐然後禦秦可也﹗「

司馬尙曰「將軍稱兵犯闕﹐知者以爲忠﹐不知者反以爲叛﹐適令讒人借爲口實﹐以將軍之才﹐隨處可立功名﹐何必趙也﹗」李牧嘆曰「吾嘗恨樂毅﹑廉頗爲趙將不終﹐不意今日乃及自己﹗」又曰「趙蔥不堪代將﹐吾不可以將印授之。「乃懸印於幕中﹐中夜微服遁去﹐欲往魏國。趙蔥感郭開舉薦之恩﹐又怒李牧不肯授印﹐乃遣力士急捕李牧﹐得於旅人之家﹐乘其醉﹐縛而斬之。以其首來獻。可憐李牧一時名將﹐爲郭開所害﹐豈不冤哉﹖史臣有詩云﹕

卻秦守代著威名﹐大廈全憑一木撐。

何事郭開貪外市﹐致令一旦壞長城﹗

司馬尙不敢復命﹐竊妻孥奔海上去訖。趙蔥遂代李牧掛印爲大將﹐顏聚爲副﹐代兵素服李牧﹐見其無辜被害﹐不勝憤怒﹐一夜間逾山越谷﹐逃散俱盡﹐趙蔥不能禁也。

卻說秦兵聞李牧死﹐軍中皆酌酒相賀。王翦﹑楊端和兩路軍馬﹐刻期並進。趙蔥與顏聚計議﹐欲分兵往救太原﹐常山二處﹐顏聚曰「新易大將﹐軍心不安﹐若合兵猶足以守﹐一分則勢弱矣﹗」言未畢﹐哨馬報﹕「王翦攻狼孟甚急﹐破在旦夕。」趙蔥曰「狼孟一破﹐彼將長驅井陘﹐合攻常山﹐而邯鄲危矣﹐不得不往救之。」遂不聽顏聚之諫﹐傳令拔寨俱起。

王翦覘探明白﹐預伏兵大谷﹐遣人於髙阜了望﹐只等趙蔥兵過一半﹐放起號炮﹐伏兵一齊殺出﹐將趙兵截做兩段﹐首尾不能相顧﹐王翦引大軍傾江倒峽般殺來﹐趙蔥迎敵﹐兵敗﹐爲王翦所殺﹐顏聚收拾敗軍﹐奔回邯鄲。

秦兵遂拔狼孟﹐由井陘進兵﹐攻取下邑﹐楊端和亦收取常山餘地﹐進圍邯鄲﹐秦王聞兩路兵俱已得勝﹐因命內史騰移兵往韓受地。韓王安大懼﹐盡獻其城﹐入爲秦臣﹐秦以韓地爲潁川郡。此韓王安之九年﹐秦王政之十七年也。韓自武子萬受邑於晉﹐三世至獻子厥﹐始執晉政﹐厥三傳至康子虎﹐始滅智氏﹐虎再傳至景侯虔﹐始爲諸侯﹐虔六傳至宣惠王﹐始稱王﹐四傳至王安﹐而國入於秦。自韓虎六年﹐至宣惠王九年﹐凡爲侯共八十年﹔自宣惠王十年﹐至王安九年國滅﹐凡爲王九十四年。自此﹐六國只存其五矣﹐史臣有贊云﹕

萬封韓原﹐賢裔惟厥﹐計全趙孤﹐陰功不泄。

始偶六卿﹐終分三穴﹐縱約不守﹐稽首秦闕。

韓非𨿽使﹐無救亡滅﹗

再說秦兵圍邯鄲﹐顏聚悉兵拒守﹐趙王遷恐懼﹐欲遣使鄰邦求救。郭開進曰「韓王已入臣﹐燕﹑魏方自保不暇﹐安能相救﹖以臣愚見﹐秦兵勢大﹐不如全城歸順﹐不失封侯之位。「王遷欲聽之﹐公子嘉伏地痛哭曰﹕」先王以社稷宗廟傳於王﹐何可棄也﹖臣願與顏聚竭力效死﹐萬一城破﹐代郡數百里﹐尙可爲國﹐柰何束手爲人俘囚乎﹖」郭開曰「城破則王爲虜﹐豈能及代哉。「公子嘉拔劍在手﹐指郭開曰﹕」覆國讒臣﹐尙敢多言﹐吾必斬之。」趙王勸解方散。王遷回宮﹐無計可施﹐惟飲酒取樂而已。

郭開欲約會秦兵獻城﹐柰公子嘉率其宗族賓客﹐幫助顏聚加意防守﹐水泄不漏﹐不能通信。

其時歲值連荒﹐城外民人逃盡﹐秦兵野無所掠﹐惟城中廣有積粟﹐食用不乏﹐急切不下﹐乃與楊端和計議﹐暫退兵五十里外﹐以就糧運。城中見秦兵退去﹐防範稍弛﹐日啟門一次﹐通出入。

郭開乘此隙遣心腹出城﹐將密書一封﹐送入秦寨。書中大意云「某久有獻城之意﹐柰不得其便。然趙王已十分畏懼﹐倘得秦王大駕親臨﹐某當力勸趙王行銜璧輿櫬之禮。」王翦得書﹐卽遣人馳報秦王。秦王親帥精兵三萬﹐使大將李信扈駕﹐取太原路﹐來到邯鄲﹐復圍其城﹐晝夜攻打。

城上望見大旆有「秦王」字﹐飛報趙王﹐趙王愈恐。

郭開曰「秦王親提兵至此﹐其意不破邯鄲不已﹐公子嘉﹑顏聚輩不足恃也﹐願大王自斷於心。「趙王曰﹕」寡人欲降秦﹐恐見殺如何。」郭開曰「秦不害韓王﹐豈害大王哉﹖若以和氏之璧﹐並邯鄲地圖出獻﹐秦王必喜。」趙王曰「卿度可行﹐便寫降書。」郭開寫就降書﹐又奏曰「降書𨿽寫﹐公子嘉必然阻擋。聞秦王大營在西門﹐大王假以巡城爲名﹐乘駕到彼﹐竟自開門送款﹐何愁不納。「趙王一向昏迷﹐惟郭開之言是聽﹐到此危急之際﹐益無主持﹐遂依其言。顏聚方在北門點視﹐聞報趙王已出西門﹐送款於秦﹐大驚。公子嘉亦飛騎而至﹐言﹕」城上奉趙王之命﹐已豎降旗﹐秦兵卽刻入城矣。「顏聚曰﹕」吾當以死據住北門﹐公子收斂公族﹐火速到此﹐同奔代地﹐再圖恢復。

公子嘉從其計﹐卽率其宗族數百人﹐同顏聚奔出北門﹐星夜往代。顏聚勸公子嘉自立爲代王﹐以令其眾。表李牧之功﹐復其官爵﹐親自設祭﹐以收代人之心。遣使東與燕合﹐屯軍於上谷﹐以備秦寇。代國賴以粗定﹐不在話下。

再說秦王政準趙王遷之降﹐長驅入邯鄲城﹐居趙王之宮。趙王以臣禮拜見﹐秦王坐而受之﹐故臣多有流涕者。明日﹐秦王弄和氏之璧﹐笑謂羣臣曰「此先王以十五城易之而不得者也。」於是秦王出令﹐以趙地爲鉅鹿郡﹐置守。安置趙王於房陵﹐封郭開爲上卿。趙王方悟郭開賣國之罪﹐嘆曰﹕」使李牧在此﹐秦人豈得食吾邯鄲之粟耶。「那房陵四面有石室﹐如房屋一般。趙王居石室之中﹐聞水聲淙淙﹐問左右。對曰「楚有四水﹐江﹑漢﹑沮﹑漳﹐此名沮水﹐出房山達於漢江。」趙王淒然嘆曰「水乃無情之物﹐尙能自達於漢江﹐寡人羈囚在此﹐望故鄕千里﹐豈能到哉。」乃作山水之謳云﹕

房山爲宮兮﹐沮水爲漿﹐不聞調琴奏瑟兮﹐惟聞流水之湯湯﹗

水之無情兮﹐猶能自致於漢江﹐嗟餘萬乘之主兮﹐徒夢懷乎故鄕﹗

夫誰使余及此兮﹖乃讒言之孔張﹗

良臣淹沒兮﹐社稷淪亡﹐余聽不聰兮﹐敢怨秦王﹖

終夜無聊﹐每一發謳﹐哀動左右﹐遂發病不起。

代王嘉聞王遷死﹐謚爲幽謬王。有詩爲證﹕

吳主喪邦繇佞嚭﹐趙王遷死爲貪開。

若教貪佞能疏遠﹐萬歲金湯永不隤。

秦王班師回咸陽﹐暫且休兵養士﹐郭開積金甚多﹐不能攜帶﹐乃俱窖於邯鄲之宅第。

事旣定﹐自言於秦王﹐請休假回趙﹐搬取家財﹐秦王笑而許之﹐旣到邯鄲﹐發窖取金﹐載以數車﹐中途爲盜所殺﹐取金而去。或云「李牧之客所爲也﹗」嗚呼﹗得金賣國﹐徒殺其身﹐愚哉﹗

再說燕太子丹逃回燕國﹐恨秦王甚﹐乃散家財﹐大聚賓客﹐謀爲報秦之舉。訪得勇士夏扶﹑宋意﹐皆厚待之。有秦舞陽﹐年十三﹐白晝殺仇人於都市﹐市人畏不敢近﹐太子赦其罪﹐收致於門下。秦將樊於期得罪奔燕﹐匿深山中﹐至是聞太子好客﹐亦出身自歸﹐丹待爲上賓。

於易水之東﹐築一城以居之﹐名曰樊館。太傅鞠武諫曰「秦虎狼之國﹐方蠶食諸侯﹐卽使無隙﹐猶將生事﹐況收其仇人以爲射的﹐如批龍之逆鱗﹐其傷必矣。願太子速遣樊將軍入匈奴以滅口﹐請西約三晉﹐南連齊﹑楚﹐北結匈奴﹐然後乃可徐圖也﹗」

太子丹曰「太傅之計﹐曠日彌久﹐丹心如焚炙﹐不能須臾安息﹐況樊將軍窮困來歸﹐是丹哀憐之交也﹐丹豈以彊秦之故﹐而遠棄樊將軍於荒漠。丹有死不能矣﹐願太傅更爲丹慮之﹗」

鞠武曰「夫以弱燕而抗彊秦﹐如以毛投鑪﹐無不焚也﹔以卵投石﹐無不碎也﹗臣智淺識寡﹐不能爲太子畫策﹐所識有田光先生﹐其人智深而勇沈﹐且多識異人﹐太子必欲圖秦﹐非田光先生不可。」

太子丹曰「丹未得交於田先生﹐願因太傅而致之。」

鞠武曰「敬諾。」

鞠武卽駕車往田光家中﹐告曰「太子丹敬慕先生﹐願就而決事﹐願先生勿卻。」

田光曰「太子﹐貴人也﹐豈敢屈車駕哉﹐卽不以光爲鄙陋﹐欲共計事﹐光當往見﹐不敢自逸。「鞠武曰﹕」先生不惜枉駕﹐此太子之幸也﹗「遂與田光同車﹐造太子宮中﹐太子丹聞田光至﹐親出宮迎接﹐執轡下車﹐卻行爲導﹐再拜致敬﹐跪拂其席﹐田光年老﹐僂行登上坐。

旁觀者皆竊笑﹐太子丹屏左右﹐避席而請曰「今日之勢﹐燕﹑秦不兩立﹐聞先生智勇足備﹐能奮奇策﹐救燕須臾之亡乎﹖」

田光對曰「臣聞﹕」騏驥盛壯之時﹐一日而馳千里﹔及其衰老﹐駑馬先之。『今鞠太傅但知臣盛壯之時﹐不知臣已衰老矣。」太子丹曰「度先生交遊中﹐亦有智勇如先生少壯之時﹐可代爲先生持籌者乎﹖」田光搖首曰「大難﹐大難。𨿽然﹐太子自審門下客﹐可用者有幾人﹐光請相之。「太子丹乃悉召夏扶﹑宋意﹑秦舞陽至。與田光相見﹐田光一一相過﹐問其姓名﹐謂太子曰﹕」臣竊觀太子客﹐俱無可用者﹐夏扶血勇之人﹐怒則面赤﹔宋意脈勇之人﹐怒則面靑﹔秦舞陽骨勇之人﹐怒則面白。夫怒形於面﹐而使人覺之﹐何以濟事﹖臣所知有荊卿者﹐乃神勇之人﹐喜怒不形﹐似爲勝之。」太子丹曰「荊卿何名﹖何處人氏﹖「田光曰﹕」荊卿者﹐名軻﹐本慶氏﹐齊大夫慶封之後也。慶封奔吳﹐家於朱方﹐楚討殺慶封﹐其族奔衛﹐爲衛人。以劍術說衛元君﹐元君不能用。及秦拔魏東地﹐並濮陽爲東郡﹐而軻復奔燕﹐攺氏曰荊﹐人呼爲荊卿。性嗜酒﹐燕人髙漸離者﹐善擊築﹐軻愛之﹐日與飲於燕市中﹐酒酣漸離擊築﹐荊卿和而歌之﹐歌罷輒涕泣而嘆﹐以爲天下無知己。此其人沈深有謀略﹐光萬不如也﹗」太子丹曰「丹未得交於荊卿﹐願因先生而致之。「田光曰﹕」荊卿貧﹐臣每給其酒資﹐是宜聽臣之言。「

太子丹送田光出門﹐以自己所乘之車奉之﹐使內侍爲禦﹐光將上車﹐太子囑曰「丹所言﹐國之大事也﹐願先生勿泄於他人。」田光笑曰﹕」老臣不敢。「

田光上車﹐訪荊軻於酒市中﹐軻與髙漸離同飲半酣﹐漸離方調築﹐田光聞築音﹐下車直入﹐呼荊卿﹐漸離攜築避去。荊軻與田光相見﹐邀軻至其家中﹐謂曰「荊卿嘗嘆天下無知己﹐光亦以爲然﹐然光老矣﹐精衰力耗﹐不足爲知己驅馳﹐荊卿方壯盛﹐亦有意一試其胸中之奇乎﹖」荊軻曰﹕」豈不願之﹐但不遇其人耳。「田光曰「太子丹折節重客﹐燕國莫不聞之。今者不知光之衰老﹐乃以燕﹑秦之事謀及於光﹐光與卿相善﹐知卿之才﹐薦以自代﹐願卿卽過太子宮。」荊軻曰﹕」先生有命﹐軻敢不從﹖「田光欲激荊軻之志﹐乃撫劍嘆曰「光聞之﹐『長者爲行﹐不使人疑。』今太子以國事告光﹐而囑光勿泄﹐是疑光也﹐光柰何欲成人之事﹐而受其疑哉﹖光請以死自明﹐願足下急往報於太子。」遂拔劍自刎而死。

荊軻方悲泣﹐而太子復遣使來視﹕「荊先生來否。」荊軻知其誠﹐卽乘田光來車﹐至太子宮﹐太子接待荊軻﹐與田光無二﹐旣相見﹐問﹕「田先生何不同來﹖」荊軻曰「光聞太子有私囑之語﹐欲以死明其不言﹐已伏劍死矣﹗「太子丹撫膺慟哭曰﹕」田先生爲丹而死﹐豈不冤哉﹖」良久收淚。

納軻於上座﹐太子丹避席頓首﹐軻慌忙答禮﹐太子丹曰「田先生不以丹爲不肖﹐使丹得見荊卿﹐天與之幸﹐願荊卿勿見鄙棄。「荊軻曰﹕」太子所以憂秦者﹐何也﹖」丹曰「秦譬猶虎狼﹐吞噬無厭﹐非盡收天下之地﹐臣海內之王﹐其欲未足。今韓王盡已納地爲郡縣矣﹐王翦大兵復破趙﹐虜其王。趙亡﹐次必及燕﹐此丹之所以臥不安度﹐臨食而廢箸者也。「荊軻曰﹕」以太子之計﹐將舉兵與角勝負乎﹐抑別有他策耶。」太子丹曰「燕小弱﹐數困於兵﹐今趙公子嘉自稱代王﹐欲與燕合兵拒秦﹔丹恐舉國之眾﹐不當秦之一將。𨿽附以代王﹐未見其勢之盛也。魏﹑齊素附於秦﹐而楚又遠不相及。諸侯畏秦之彊﹐無肯『合縱』者。丹竊有愚計﹐誠得天下之勇士﹐僞使於秦﹐誘以重利﹐秦王貪得必相近﹐因乘間劫之﹐使悉反諸侯侵地﹐如曹沫之於齊桓公﹐則大善矣﹔倘不從﹐則刺殺之﹐彼大將握重兵﹐各不相下﹐君亡國亂﹐上下猜疑﹐然後連合楚﹑魏﹐共立韓﹑趙之後﹐並力破秦﹐此乾坤再造之時也﹐惟荊卿畱意焉﹗「荊軻沈思良久﹐對曰﹕」此國之大事也﹐臣駑下﹐恐不足當任使﹗」太子丹前頓首固請曰「以荊卿髙義﹐丹願委命於卿﹐幸毋讓﹗「荊軻再三謙遜﹐然後許諾。於是尊荊軻爲上卿﹐於樊館之右﹐復築一城﹐名曰荊館﹐以奉荊軻。太子丹日造門下問安﹐供以太牢﹐間進車騎﹑美女﹐恣其所欲﹐惟恐其意之不適也。

軻一日與太子遊東宮﹐觀池水﹐有大龜出池旁﹐軻偶拾瓦投龜﹐太子丹捧金丸進之以代瓦﹔又一日共試騎﹐太子凡有馬日行千里﹐軻偶言馬肝味美﹐須臾﹐庖人進肝﹐所殺卽千里馬也。

丹又言及秦將樊於期得罪秦王﹐見在燕國﹐荊軻請見之﹐太子治酒於華陽之臺﹐請荊軻與樊於期相會。出所幸美人奉酒﹐復使美人鼓琴娛客﹐荊軻見其兩手如玉﹐贊曰「美哉﹐手也﹗」席散﹐丹使內侍以玉盤送物於軻﹐軻啟視之﹐乃斷美人之手﹐自明於軻﹐無所吝惜。軻嘆曰「太子遇軻厚﹐乃至此乎﹗當以死報之﹗」不知荊軻如何報恩﹖且看下回分解。

第一百七回

獻地圖荊軻鬧秦庭論兵法王翦代李信

話說荊軻平日常與人論劍術﹐少所許可﹐惟心服楡次人蓋聶﹐自以爲不及。與之深結爲友﹐至是﹐軻受燕太子丹厚恩﹐欲西入秦劫秦王﹐使人訪求蓋聶﹐欲邀請至燕﹐與之商議﹐因蓋聶遊蹤未定﹐一時不能夠來到﹐太子丹知荊軻是个豪傑﹐旦暮敬事﹐不敢催促。忽邊人報道﹕「秦王遣大將王翦﹐北略地至燕南界﹐代王嘉遣使相約﹐一同發兵﹐共守上谷以拒秦。「太子丹大懼﹐言於荊軻曰﹕」秦兵旦暮渡易水﹐足下𨿽欲爲燕計﹐豈有及哉﹖」荊軻曰「臣思之熟矣。此行倘無以取信於秦王﹐未可得近也﹐夫樊將軍得罪於秦﹐秦王購其首﹐黃金千斤﹐封邑萬家﹐而督亢膏腴之地﹐秦人所欲﹐誠得樊將軍之首﹐與督亢之地圖﹐奉獻秦王﹐彼必喜而見臣﹐臣乃得有以報太子。「丹曰﹕」樊將軍窮困來歸﹐何忍殺之﹐若督亢地圖﹐所不敢惜﹗」

荊軻知太子丹不忍﹐乃私見樊於期曰「將軍得禍於秦﹐可謂深矣﹐父母宗族皆爲戮歿﹐今聞購將軍之首﹐金千斤﹐邑萬家。將軍將何以雪其恨乎﹖」

樊於期仰天太息﹐流涕而言曰「某每一念及秦政﹐痛徹心髓。願與之俱死﹐恨未有其地耳。「荊軻曰﹕」今有一言﹐可以解燕國之患﹐報將軍之仇者﹐將軍肯聽之乎﹖「

於期亟問曰「計將安出﹖」荊軻躊躇不語﹐於期曰﹕」荊卿何以不言﹖「軻曰「計誠有之﹐但難於出口。」於期曰﹕」苟報秦仇﹐𨿽粉骨碎身某所不卹﹐又何出口之難乎﹖「

荊軻曰「某之愚計欲前刺秦王﹐而恐其不得近也﹐誠得將軍之首以獻於秦﹐秦王必喜而見臣﹐臣左手把其袖﹐右手斫其胸﹐則將軍之仇報﹐而燕亦得免於滅亡之患矣﹐將軍以爲何如﹖「樊於期卸衣偏袒﹐奮臂頓足大呼曰﹕」此臣之日夜切齒腐心而恨其無策者也﹐今乃得聞明教。」卽拔佩劍刎其喉﹐喉絕而頸未斷﹐荊軻復以劍斷之﹐有詩爲證﹕

聞說奇謀喜欲狂﹐幽魂先已赴咸陽。

荊卿若遂屠龍計﹐不枉將軍劍下亡。

荊軻使人飛報太子曰「已得樊將軍首矣。」太子丹聞報﹐馳車至﹐伏屍而哭極哀﹐命厚葬其身﹐而以其首置木函中。

荊軻曰「太子曾覓利匕首乎﹖」

太子丹曰「有趙人徐夫人匕首﹐長一尺八寸﹐甚利﹐丹以百金得之﹐使工人染以毒藥﹐曾以試人﹐若出血沾絲縷﹐無不立死﹐裝以待荊卿久矣。未知荊卿行期何日﹖」

荊軻曰「臣有所善客蓋聶未至﹐欲俟之以爲副。「太子丹曰﹕」足下之客﹐如海中之萍﹐未可定也﹐丹之門下﹐有勇士數人﹐惟秦舞陽爲最﹐或可以副行乎﹖「

荊軻見太子十分急切﹐乃嘆曰「今提一匕首﹐入不測之彊秦﹐此往而不返者也﹐臣所以遲遲﹐欲俟吾客﹐本圖萬全﹐太子旣不能待﹐請行矣﹗」

於是太子丹艸就國書﹐只說獻督亢之地並樊將軍之首﹐俱付荊軻﹐以千金爲軻治裝﹐秦舞陽爲副使同行。

臨發之日﹐太子丹與相厚賓客知其事者﹐俱白衣素冠﹐送到易水之上﹐設宴餞行。髙漸離聞荊軻入秦﹐亦持豚肩﹑鬥酒而至。荊軻使與太子丹相見﹐丹命入席同坐﹐酒行數巡﹐髙漸離擊築﹐荊軻和而歌﹐爲變徵之聲﹐歌曰「

風蕭蕭兮易水寒﹐壯士一去兮不復還。「

聲甚哀慘﹐賓客及隨從之人﹐無不涕泣﹐有如臨喪。荊軻仰面呵气﹐直衝霄漢﹐化成白虹一道﹐貫於日中﹐見者驚異﹐軻復慷慨爲羽聲﹐歌曰「

探虎穴兮入蛟宮﹐仰天噓气兮成白虹。「

其聲激烈雄壯﹐眾莫不瞋目奮勵﹐有如臨敵。於是太子丹復引卮酒﹐跪進於軻﹐軻一吸而盡﹐牽舞陽之臂﹐騰躍上車﹐催鞭疾馳﹐竟不反顧。太子丹登髙阜以望之﹐不見而止﹐淒然如有所失﹐帶淚而返。晉處士陶靖節有詩曰﹕

燕丹善養士﹐志在報彊嬴。

招集百夫良﹐歲暮得荊卿。

君子死知己﹐提劍出燕京。

素驥鳴廣陌﹐慷慨送我行。

雄發指危冠﹐猛气沖長纓。

飲餞易水上﹐四座列羣英。

左席擊悲築﹐右席唱髙聲。

蕭蕭哀風逝﹐淡淡寒波生。

商音更流涕﹐羽奏壯士驚。

心知去不歸﹐且有後世名。

荊軻旣至咸陽﹐知中庶子蒙嘉有寵於秦王﹐先以千金賂之﹐求爲先容﹐蒙嘉入奏秦王曰「燕王怖大王之威﹐不敢舉兵﹐以逆軍吏﹐願舉國爲內臣﹐比於諸侯之列﹐給貢職如郡縣﹐以奉守先人之宗廟﹐恐懼不敢自陳﹐謹斬樊於期之首﹐及獻燕督亢之地圖﹐燕王親自函封﹐拜送使者於庭﹐今上卿荊軻見在館驛候旨﹐惟大王命之。」秦王聞樊於期已誅﹐大喜﹐乃朝服﹐設九賓之禮﹐召使者至咸陽宮相見﹐荊軻藏匕首於袖﹐捧樊於期頭函﹐秦舞陽捧督亢輿地圖匣﹐相隨而進。

將次升階﹐秦舞陽面白如死人﹐似有振恐之狀。侍臣曰「使者色變爲何﹖「荊軻回顧舞陽而笑﹐上前叩首謝曰﹕」一介秦舞陽﹐乃北番蠻夷之鄙人﹐生平未嘗見天子﹐故不勝振懾悚息﹐易其常度﹐願大王寬宥其罪﹐使得畢使於前。」秦王傳旨﹐止許正使一人上殿﹐左右叱舞陽下階﹐秦王命取頭函驗之﹐果是樊於期之首。問荊軻﹕「何不早殺逆臣來獻﹖」荊軻奏曰「樊於期得罪天子﹐竄伏北漠﹐寡君懸千金之賞﹐購求得之﹐欲生致於大王﹐誠恐中途有變﹐故斷其首﹐冀以稍紓大王之怒。「荊軻辭語從容﹐顏色愈和﹐秦王不疑。

時秦舞陽捧地圖匣﹐俯首跪於階下﹐秦王謂荊軻曰「取舞陽所持地圖來﹐與寡人觀之。」荊軻從舞陽手中﹐取過圖函﹐親自呈上﹐秦王展圖﹐方欲觀看﹐荊軻匕首已露﹐不能掩藏﹐當下未免著忙﹐左手把秦王之袖﹐右手執匕首刺其胸﹐未及身﹐秦王大驚﹐奮身而起﹐袖絕﹐因那時五月初旬天气﹐所穿羅縠單衣﹐故易裂也﹐王座旁設有屏風﹐長八尺﹐秦王超而過之﹐屏風僕地﹐荊軻持匕首在後緊追﹐秦王不能脫身﹐繞柱而走。

原來秦法﹐羣臣侍殿上者﹐不許持尺寸之兵﹐諸郎中宿衛之官執兵戈者﹐皆陳列於殿下﹐非奉宣召﹐不敢擅自入殿。今倉卒變起﹐不暇呼喚﹐羣臣皆以手共搏軻﹐軻勇甚﹐近者輒僕﹐有侍醫夏無且﹐亦以藥囊擊軻﹐軻奮臂一揮﹐藥囊俱碎。

𨿽然荊軻勇甚﹐羣臣沒柰他何﹐卻也虧著要打發眾人﹐所以秦王東奔西走﹐不曾被荊軻拿住﹐秦王所佩寶劍﹐名「鹿盧」﹐長八尺﹐欲拔劍擊軻﹐劍長﹐靶不能脫。有小內侍趙髙急喚曰﹕」大王何不背劍而拔之﹖「秦王悟﹐依其言﹐把劍推在背後﹐前邊便短﹐容易拔出。秦王勇力不弱於荊軻﹐匕首尺餘﹐止可近刺﹐劍長八尺﹐可以遠擊﹐秦王得劍在手﹐其膽便壯﹐遂直前來砍荊軻﹐斷其左股﹐荊軻撲身倒於左邊銅柱之旁﹐不能起立﹐乃舉匕首以擲秦王﹐秦王閃開﹐那匕首在秦王耳邊過去﹐直刺入右邊銅柱之中﹐火光迸出。秦王復以劍擊軻﹐軻以手接劍﹐三指俱落。

連被八創﹐荊軻倚柱而笑﹐向秦王箕踞罵曰「幸哉汝也﹗吾欲效曹沫故事﹐以生劫汝﹐反諸侯侵地﹐不意事之不就﹐被汝幸免﹐豈非天乎﹖然汝恃彊力﹐吞並諸侯﹐享國亦豈長久耶。」左右爭上前攢殺之。

秦舞陽在殿下﹐知荊軻動手﹐也要向前﹐卻被郎中等眾人擊殺﹐此秦王政二十年事也。可惜荊軻受了燕太子丹多時供養﹐特地入秦﹐一事無成﹐不惟自害其身﹐又枉害了田光﹑樊於期﹑秦舞陽三人性命﹐斷送燕丹父子﹐豈非劍術之不精乎﹖髯翁有詩云﹕

獨提匕首入秦都﹐神勇其如劍術疏﹖

壯士不還謀不就﹐樊君應與覓頭顱﹗

秦王心戰目眩﹐呆坐半日﹐神色方才稍定﹐往視荊軻﹐軻雙目圓睜﹐宛如生人﹐怒气勃勃。秦王懼﹐命取荊軻﹑秦舞陽之屍﹐及樊於期之首同焚於市中。燕國從者皆梟首﹐分懸國門﹐遂起駕還內宮﹐宮中后妃聞變﹐俱前來問安﹐因置酒壓驚稱賀。

有一胡姬﹐乃趙王宮人﹐秦王破趙選入宮﹐善琴有寵﹐列在妃位﹐秦王使鼓琴解悶﹐胡姬援琴而奏之﹐其聲曰﹕

羅縠單衣兮可裂而絕﹐八尺屏風兮可超而越﹐鹿盧之劍兮可負而拔﹐嗤彼凶狡兮身亡國滅﹗

秦王愛其敏捷﹐賜繒綺一篋﹐是夜盡歡﹐因宿於胡姬之宮﹐後來胡姬生子﹐卽胡亥也﹐是爲二世皇帝。此是後話。

次早﹐秦王視朝﹐論功行賞﹐首推夏無且﹐以黃金二百鎰賜之﹐曰「無且愛我﹐以藥囊投荊軻也﹗」次喚小內侍趙髙曰「『背劍而拔之』﹐賴汝教我﹗「亦賜黃金百鎰﹐羣臣中手搏荊軻者﹐視有傷輕重加賞﹐殿下郎中人等擊殺秦舞陽者﹐亦俱有賜。蒙嘉誤爲荊軻先容﹐淩遲處死﹐滅其家﹐蒙驁先已病死﹐其子蒙武﹐見爲裨將﹐以不知情﹐特赦之。

秦王怒气未息﹐乃益發兵﹐使王賁將之﹐助其父王翦攻燕。燕太子丹不勝其憤﹐悉眾迎戰於易水之西﹐燕兵大敗﹐夏扶﹑宋意皆戰死﹐丹奔薊城﹐鞠武被殺。王翦合兵圍之﹐十月城破。

燕王喜謂太子丹曰「今日破國亡家﹐盡由於汝﹗」丹對曰﹕」韓﹑趙之滅﹐豈亦丹罪耶﹖今城中精兵﹐尙有二萬﹐遼東負山阻河﹐猶足固守﹐父王宜速往﹗「燕王喜不得已﹐登車開東門而出﹐太子丹盡驅其精兵﹐親自斷後﹐護送燕王東行﹐退保遼東﹐都平壤。王翦攻下薊城﹐告捷於咸陽。

王翦積勞成病﹐一面上表告老。秦王曰「太子丹之仇寡人不能忘﹐然王翦誠老矣﹗」使將軍李信代領其眾﹐以追燕王父子﹐召王翦歸﹐賜予甚厚﹐翦謝病老於頻陽。

燕王聞李信兵至﹐遣使求救於代王嘉﹐嘉乃報燕王書略曰﹕

秦所以急攻燕者﹐以怨太子丹故也﹐王能殺丹以謝於秦﹐秦怒必解﹐燕之社稷﹐幸得血食。

燕王喜猶豫未忍﹐太子丹懼誅﹐乃與其賓客自匿於桃花島﹐李信屯兵首山﹐使人持書數太子丹之罪﹐燕王喜大懼﹐佯召太子丹計事﹐以酒灌醉﹐縊殺之﹐然後斷其首﹐燕王喜哭之慟。

時夏五月﹐忽然天降大雪﹐平地深二尺五寸﹐寒凜如嚴冬﹐人謂太子丹怨气所致也。

燕王將太子丹之首﹐函送李信軍中﹐爲書謝罪﹐李信馳奏秦王﹐且言「五月大雪﹐軍人苦寒多病﹐求暫許班師﹗」秦王謀於尉繚﹐尉繚奏曰﹕」燕棲於遼﹐趙棲於代﹐譬之遊魂﹐不久自散﹐今日之計﹐宜先下魏﹐次及荊﹑楚﹐二國旣定﹐燕﹑代可不勞而下。「秦王曰「善。」乃詔李信收兵回國。

再命王賁爲大將﹐引軍十萬﹐出函谷關攻魏。

時魏景湣王已薨﹐太子假立三年矣。自秦攻燕時﹐魏王假增築大梁之城﹐內外俱浚深溝﹐預修守備﹐使人結好齊王﹐說以利害﹐言「魏與齊乃唇齒之國﹐唇亡則齒寒﹐魏亡﹐則禍必及於齊﹐願同心協力﹐互相救援。「齊自君王后薨﹐其弟後勝爲相國用事﹐多受秦黃金﹐力言﹕」秦必不負齊﹐今若與魏『合縱』﹐必觸秦怒。」齊王建惑其言﹐遂辭魏使。

王賁連戰皆勝﹐進圍大梁﹐值天道多雨﹐王賁乘油幕車﹐訪求水勢﹐知黃河在城之西北﹐而汴河從滎陽發源來﹐亦經由城西而過﹐乃命軍士於西北開渠﹐引二河之水﹐築堤壅其下流﹐軍士冒雨興工﹐王賁親自持蓋催督﹐及渠成﹐雨一連十日不止﹐水勢浩大﹐賁命決堤通溝﹐內外溝俱泛溢﹐城被浸三日﹐頹壞者數處﹐秦兵遂乘之而入。

魏王假方與羣臣議書降表﹐爲王賁所虜﹐上囚車﹐與宮屬俱送至咸陽﹐假中途病死﹐王賁盡取魏地﹐爲三川郡。並收野王地﹐廢衛君角爲庶人。

按魏自晉獻公之世﹐畢萬受封﹐萬生芒季﹐芒季生武子犨﹐犨佐晉文公成霸﹐犨復四傳至桓子侈﹐滅範氏﹑中行氏﹑智氏﹐侈生文侯斯﹐與韓﹐趙三分晉國﹐凡七傳而至王假﹐國滅﹐共有國二百年。史臣贊云﹕

畢公之苗﹐因國爲姓﹐胤裔繁昌﹐世戴忠正。

文始建侯﹐武益彊盛﹐惠王好戰﹐大梁不競。

信陵養士﹐神气稍振﹐景湣式微﹐再傳而隕。

時秦王政二十二年事也。

是年﹐秦王用尉繚之策﹐復謀伐楚﹐問於李信曰「將軍度伐楚之役﹐用幾何人而足﹖「李信對曰﹕」不過用二十萬人。」復召老將王翦問之﹐翦對曰「信以二十萬人攻楚﹐必敗﹐以臣愚見﹐非六十萬人不可。「秦王私念曰﹕」老人固宜怯﹐不如李將軍壯勇。」遂罷王翦不用﹐命李信爲大將﹐蒙武副之﹐率兵二十萬伐楚﹐李信攻平輿﹐蒙武攻寢邱﹐信年少驍勇﹐一鼓攻下平輿城﹐於是引兵而西﹐攻下申城﹐遣人持書﹐約蒙武會於城父﹐欲合兵以搗邾城。

話分兩頭﹐卻說楚自李園殺春申君黃歇﹐立幽王捍﹐捍卽黃歇與李氏所生之子也。幽王立十年而薨﹐無子﹐其時李園亦卒﹐羣臣乃立宗人公子猶﹐是爲哀王。哀王立二月﹐而其庶兄負芻襲殺哀王﹐遂自立爲王。負芻在位三年﹐聞秦兵深入楚地﹐乃拜項燕爲大將﹐率兵二十餘萬﹐水陸並進﹐探知李信兵出申城﹐自率大軍迎於西陵﹐使副將屈定設七伏於魯臺山諸處。

李信恃勇前進﹐遇項燕﹐兩下交鋒﹐戰酣之際﹐七路伏兵俱起﹐李信不能抵敵﹐大敗而走﹐項燕逐之﹐凡三日三夜不息﹐殺都尉七人﹐軍士死者無算﹐李信率殘兵退保冥阨﹐項燕復攻破之﹐李信棄城而遁﹐項燕追及平輿﹐盡復故地。

蒙武未到城父﹐聞李信兵敗﹐亦退入趙界﹐遣使告急。秦王大怒﹐盡削李信官邑﹐親自命駕造頻陽來見王翦﹐問曰「將軍策李信以二十萬人攻楚必敗﹐今果辱秦軍矣﹐將軍𨿽病﹐能爲寡人彊起﹐將兵一行乎﹖」

王翦再拜謝曰「老臣罷病悖亂﹐心力俱衰﹐惟大王更擇賢將而任之。「秦王曰﹕」此行非將軍不可﹐將軍幸勿卻。」王翦對曰「大王必不得已而用臣﹐非六十萬人不可。「秦王曰﹕」寡人聞﹕「古者大國三軍﹐次國二軍﹐小國一軍﹐軍不盡行﹐未嘗缺乏。『五霸威加諸侯﹐其制國不過千乘﹐以一乘七十五人計之﹐從未及十萬之額﹐今將軍必用六十萬﹐古所未有也。」王翦對曰﹕」古者約日而陣﹐皆陣而戰﹐步伐俱有常法﹐致武而不重傷﹐聲罪而不兼地﹐𨿽干戈之中﹐寓禮讓之意﹐故帝王用兵﹐從不用眾﹔齊桓公作內政﹐勝兵不過三萬人﹐猶且更番而用。今列國兵爭﹐以彊淩弱﹐以眾暴寡﹐逢人則殺﹐遇地則攻﹐報級動曰數萬﹐圍城動經數年﹐是以農夫皆操戈刃﹐童稚亦登冊籍﹐勢所必至﹐𨿽欲用少而不可得。況楚國地盡東南﹐號令一出﹐百萬之眾可具﹐臣謂六十萬﹐尙恐不相當﹐豈復能減於此哉﹖「秦王嘆曰「非將軍老於兵﹐不能透徹至此﹐寡人聽將軍矣﹗」遂以後車載王翦入朝﹐卽日拜爲大將﹐以六十萬授之﹐仍用蒙武爲副。

臨行﹐秦王親至壩上設餞﹐王翦引卮﹐爲秦王壽曰「大王飲此﹐臣有所請。「秦王一飲而盡﹐問曰﹕」將軍何言﹖」王翦出一簡於袖中﹐所開寫咸陽美田宅數處﹐求秦王﹕「批給臣家。「秦王曰﹕」將軍若成功而回﹐寡人方與將軍共富貴﹐何憂於貧﹖」王翦曰「臣老矣﹐大王𨿽以封侯勞臣﹐譬如風中之燭﹐光耀幾時。不如及臣目中﹐多給美田宅﹐爲子孫業﹐世世受大王之恩耳。「秦王大笑﹐許之。

旣至函谷關﹐復遣使者求園池數處。蒙武曰「老將軍之請乞﹐不太多乎﹖」王翦密告曰「秦王性彊厲而多疑﹐今以精甲六十萬畀我﹐是空國而托我也﹐我多請田宅園池﹐爲子孫業﹐所以安秦王之心耳。」蒙武曰﹕」老將軍髙見﹐吾所不及。「不知王翦伐楚如何﹐且看下回分解。

第一百八回

兼六國混一輿圖號始皇建立郡縣

話說王翦代李信爲大將﹐率軍六十萬﹐聲言伐楚﹐項燕守東岡以拒之﹐見秦兵眾多﹐遣使馳報楚王﹐求添兵助將﹐楚王復起兵二十萬﹐使將軍景騏將之﹐以助項燕。

卻說王翦兵屯於天中山﹐連營十餘里﹐堅壁固守﹐項燕日使人挑戰﹐終不出﹐項燕曰「王翦老將﹐怯戰固其宜也﹗」王翦休士洗沐﹐日椎牛設饗﹐親與士卒同飲食﹐將吏感恩﹐願爲效力﹐屢屢請戰﹐輒以醇酒灌之﹐如此數月﹐士卒日間無事﹐惟投石超距爲戲。

按範蠡《兵法》﹐投石者﹐用石塊重十二斤﹐立木爲機發之﹐去三百步爲勝﹐不及者爲負﹐其有力者﹐能以手飛石﹐則多勝一籌。超距者﹐橫木髙七八尺﹐跳躍而過﹐以此賭勝。王翦每日使各營軍吏﹐默記其勝負﹐知其力之彊弱﹐外益收斂爲自守之狀﹐不許軍人以楚界樵采﹐獲得楚人﹐以酒食勞之放還﹐相持歲餘﹐項燕終不得一戰﹐以爲王翦名𨿽伐楚﹐實自保耳﹐遂不爲戰備。

王翦忽一日大享將士﹐言「今日與諸君破楚。」將士皆磨拳擦掌﹐爭先奮勇﹐乃選驍勇有力者﹐約二萬人﹐謂之壯士﹐別爲一軍﹐爲衝鋒。而分軍數道﹐吩咐楚軍一敗﹐各自分頭略地﹐項燕不意王翦猝至﹐倉皇出戰﹐壯士畜力多時﹐不勝技癢﹐大呼陷陣﹐一人足敵百人﹐楚兵大敗﹐屈定戰死﹐項燕與景騏率敗兵東走﹐翦乘勝追逐﹐再戰於永安城﹐復大敗之﹐遂攻下西陵﹐荊襄大震﹐王翦使蒙武分軍一半﹐屯於鄂渚﹐傳檄湖南各郡﹐宣布秦王威徳﹐自率大軍徑趨淮南﹐直搗壽春﹐一面遣人往咸陽報捷﹐項燕往淮上募兵未回﹐王翦乘虛急攻﹐城遂破﹐景騏自刎於城樓﹐楚王負芻被虜﹐秦王政發駕親至樊口受俘﹐責負芻以弒君之罪﹐廢爲庶人﹐命王翦合兵鄂渚﹐以收荊襄。於是湖湘一帶郡縣﹐望風驚潰。

再說項燕募得二萬五千人﹐來至徐城﹐適遇楚王之同母弟昌平君逃難奔來﹐言「壽春已破﹐楚王擄去﹐不知死活。「項燕曰﹕」吳﹑越有長江爲限﹐地方千餘里﹐尙可立國。」乃率其眾渡江﹐奉昌平君爲楚王﹐居於蘭陵﹐繕兵城守。

再說王翦已定淮北﹐淮南之地﹐謁秦王於鄂渚﹐秦王誇獎其功﹐然後言曰「項燕又立楚王於江南﹐柰何﹖」

王翦曰「楚之形勢﹐在於江淮﹐今全淮皆爲吾有﹐彼殘喘僅存﹐大兵至﹐卽就縛耳﹐何足慮哉。「秦王曰﹕」王將軍年𨿽老﹐志何壯也﹖「

明日﹐秦王駕回咸陽﹐仍畱王翦兵﹐使平江南﹐王翦令蒙武造船於鸚鵡洲﹐逾年船成﹐順流而下﹐守江軍士不能禦﹐秦兵遂登陸﹐畱兵十萬屯黃山﹐以斷江口﹐大軍自朱方進圍蘭陵﹐四面列營﹐軍聲震天﹐凡夫椒山﹑君山﹑荊南山諸處﹐兵皆布滿﹐以絕越中救兵﹐項燕悉城中兵﹐戰於城下。

初合﹐秦兵稍卻﹐王翦驅壯士分爲左右二隊﹐各持短兵﹐大呼突入其陣﹐蒙武手斬裨將一人﹐復生擒一人﹐秦兵勇气十倍﹐項燕復大敗﹐奔入城中﹐築門固守﹐王翦用云梯仰攻﹐項燕用火箭射之﹐燒其梯﹐蒙武曰「項燕釜中之魚也﹐若築壘與城齊﹐周圍攻急﹐我眾彼寡﹐守備不周﹐不一月﹐其城必破。」王翦從其計﹐攻城愈急﹐昌平君親自巡城﹐爲流矢所中﹐軍士扶回行宮﹐夜半身死﹐項燕泣曰﹕」吾所以偸生在此﹐爲羋氏一脈未絕也﹐今日尙何望乎﹖「乃仰天長號者三﹐引劍自刎而死﹐城中大亂。

秦兵遂登城啟門﹐王翦整軍而入﹐撫定居民﹐遂率大軍南下﹐至於錫山。

軍士埋鍋造飯﹐掘地得古碑﹐上刻有十二字云「

有錫兵﹐天下爭﹔無錫寧﹐天下淸。「

王翦召土人問之﹐言「此山乃惠山之東峯﹐自周平王東遷於雒﹐此山產鉛錫﹐因名錫山﹐四十年來﹐取用不竭﹐近日出產漸少﹐此碑亦不知何人所造。」王翦嘆曰﹕」此碑出露﹐天下從此漸寧矣。豈非古人先窺其定數﹐故埋碑以示後乎﹖今後當名此地爲無錫。「今無錫縣名﹐實始於此。

王翦兵過姑蘇﹐守臣以城降﹐遂渡浙江﹐略定越地。

越王子孫自越亡以後﹐散處甬江﹐天臺之間﹐依海而居﹐自稱君長﹐不相統屬。至是聞秦王威徳﹐悉來納降﹐王翦收其輿圖戶口﹐飛報秦王﹐並定豫章之地﹐立九江﹑會稽二郡﹐楚祝融之祀遂絕。

此秦王政二十四年事也。

按楚自周桓王十六年﹐武王熊通始彊大稱王﹐自此歲歲並吞小國﹐五傳至莊王旅始稱霸﹐又五傳至昭王珍幾爲吳滅﹐又六傳至威王商兼有吳越﹐於是江淮盡屬於楚﹐幾占天下之半﹐懷王槐任用姦臣靳尙﹐見欺於秦﹐始漸衰弱﹐又五傳到負芻﹐而國並於秦。史臣有贊云﹕

鬻熊之嗣﹐肇封於楚﹐通王旅霸﹐大開南土。

子圍篡嫡﹐商臣弒父﹐天禍未悔﹐憑姦自怙。

昭困奔亡﹐懷迫囚苦﹐襄烈遂衰﹐負芻爲虜。

王翦滅楚﹐班師回咸陽﹐秦王賜黃金千鎰﹐翦告老﹐仍歸頻陽。

秦王乃拜其子王賁爲大將﹐攻燕王於遼東﹐秦王命之曰「將軍若平遼東﹐乘破竹之勢﹐便可收代﹐無煩再舉。」王賁兵渡鴨綠江﹐圍平壤城破之﹐虜燕王喜﹐送入咸陽﹐廢爲庶人。

按燕自召公肇封﹐九世至惠侯﹐而周厲王奔彘﹐八傳至莊公﹐而齊桓公伐山戎﹐爲燕辟地五百里﹐燕始彊大﹐又十九傳至文公﹐而蘇秦說以『合縱』之術﹐其子易王始稱王﹐列於七國﹐易王傳噲﹐爲齊所滅﹐噲子昭王復國﹐又四傳至喜而國亡。史臣有贊云﹕

召伯治陜﹐甘棠懷徳﹐易王僭號﹐齒於六國。

噲以懦亡﹐平以彊獲﹐一謀不就﹐遼東並失。

傳四十三﹐年八九伯﹐姬姓後亡﹐召公之澤。

王賁旣滅燕﹐遂移師西攻代﹐代王嘉兵敗﹐欲走匈奴﹐賁追及於貓兒莊﹐擒而囚之﹐嘉自殺﹐盡得雲中﹑雁門之地﹐此秦王政二十五年事。

按趙自造父仕周﹐世爲周大夫﹐幽王無道﹐叔帶奔晉﹐事晉文侯﹐始建趙氏﹐五世至趙夙﹐事獻公﹐再傳至趙衰﹐事文公﹐衰子盾事襄﹑成﹑景三公﹐晉主霸﹐趙氏世爲霸佐﹐盾子朔中絕﹐朔子武復立﹐又二傳至簡子鞅﹐鞅傳襄子毋卹﹐與韓﹑魏三分晉國﹐毋卹傳其侄桓子浣﹐浣傳子籍﹐始稱侯﹐謚烈﹐六傳到武靈王而胡服﹐又四傳至王遷被虜﹐而公子嘉自立爲代王﹐守趙祀﹐嘉王代六年而國滅。自此六國遂亡其五﹐惟齊尙在。史臣有贊云﹕

趙氏之世﹐與秦同祖﹔周穆平徐﹐乃封造父。

帶始事晉﹐夙初有土﹔武世晉卿﹐籍爲趙主。

胡服𨿽彊﹐內亂外侮﹔頗牧不用﹐王遷囚虜。

雲中六載﹐余焰一吐﹗

王賁捷書至咸陽﹐秦王大喜﹐賜王賁手書﹐略曰﹕

將軍一出而平燕及代﹐奔馳二千餘里﹐方之乃父﹐勞苦功髙﹐不相上下。𨿽然﹐自燕而齊﹐歸途南北便道也。齊在﹐譬如人身尙缺一臂。願以將軍之餘威﹐震電及之﹐將軍父子﹐功於秦無兩。

王賁得書﹐遂引兵取燕山﹐望河間一路南行。

卻說齊王建聽相國後勝之言﹐不救韓﹑魏﹐每滅一國﹐反遣使入秦稱賀﹐秦復以黃金厚賂使者﹐使者歸﹐備述秦王相待之厚﹐齊王以爲和好可恃﹐不修戰備。

及聞五國盡滅﹐王建內不自安﹐與後勝商議﹐始發兵守其西界﹐以防秦兵掩襲﹐卻不提防王賁兵過吳橋﹐直犯濟南。

齊自王建卽位﹐四十四年﹐不被兵革﹐上下安於無事﹐從不曾演習武藝。況且秦兵彊暴﹐素聞傳說﹐今日數十萬之眾﹐如泰山般壓將下來﹐如何不怕﹖何人敢與他抵對﹖王賁由歷下﹑淄川﹐徑犯臨淄﹐所過長驅直搗﹐如入無人之境。臨淄城中﹐百姓亂奔亂竄﹐城門不守﹔後勝束手無計﹐只得勸王建迎降。

王賁兵不血刃﹐兩月之間盡得山東之地﹐秦王聞捷﹐傳令曰「齊王建用後勝計﹐絕秦使﹐欲爲亂﹐今幸將士用命﹐齊國就滅﹐本當君臣俱戮﹐念建四十餘年恭順之情﹐免其誅死﹐可與妻子遷於共城﹐有司日給斗粟﹐畢其餘生﹐後勝就本處斬首。「王賁奉命誅後勝﹐遣吏卒押送王建﹐安置共城。惟茅屋數間﹐在太行山下﹐四圍皆松柏﹐絕無居人﹐宮眷𨿽然離散﹐猶數十口﹐只斗粟不敷﹐有司又不時給﹐王建止一子﹐尙幼﹐中夜啼饑﹐建淒然起坐﹐聞風吹松柏之聲﹐想起﹕」在臨淄時﹐何等富貴﹐今誤聽姦臣後勝﹐至於亡國﹐饑餓窮山﹐悔之何及。「遂泣下不止﹐不數日而卒。

宮人俱逃﹐其子不知所終﹐傳言謂王建因餓而死﹐齊人聞而哀之﹐因爲歌曰「

松耶柏耶﹐饑不可爲餐。

誰使建極耶﹐嗟任人之匪端﹗」

後人傳此爲「松柏之歌「﹐蓋咎後勝之誤國也。

按齊始祖陳定﹐乃陳厲公佗之子﹐於周莊王十五年﹐避難奔齊﹐遂仕齊﹐諱陳爲田氏﹐數傳至田桓子無宇﹐又再傳至僖子乞﹐以厚施得民心﹐田氏日彊﹐乞子恆弒齊君﹐又三傳至太公和﹐遂篡齊稱侯﹐又三傳至威王而益彊﹐稱王號﹐又四傳至王建而國亡矣。史臣有贊云﹕

陳完避難﹐奔於太姜。

物莫兩盛﹐嬀替田昌。

和始擅命﹐威遂稱王。

孟嘗延客﹐田單救亡。

相勝利賄﹐認賊爲祥。

哀哉王建﹐松柏蒼蒼。

時秦王政之二十六年也。

時六國悉並於秦﹐天下一統。

秦王以六國曾並稱王號﹐其名不尊﹐欲攺稱帝﹐昔年亦曾有東西二帝之議﹐不足以傳後世﹐威四夷﹐乃采上古君號﹐惟三皇五帝﹐功徳在三王之上﹐惟秦徳兼三皇﹐功邁五帝﹐遂兼二號稱「皇帝」。追尊其父莊襄王爲太上皇﹐又以爲周公作謚法﹐子得議父﹐臣得議君﹐爲非禮﹔今後除謚法不用﹕「朕爲始皇帝﹐後世以數計之﹐二世﹐三世﹐以至於百千萬世﹐傳之無窮。」天子自稱曰」朕「﹐臣下奏事稱「陛下」。召良工琢和氏之璧爲傳國璽﹐其文曰﹕」受命於天﹐旣壽永昌。「又推終始五徳之傳﹐以爲周得火徳﹐惟水能滅火﹐秦應水徳之運﹐衣服旌旗皆尙黑。水數六﹐故器物尺寸﹐俱用六數﹐以十月朔爲正月﹐朝賀皆於是月。

「正」「政」音同﹐皇帝禦諱不可犯﹐攺「正」字音爲「徵」。徵者﹐非吉祥之事﹐然出自始皇之意﹐人不敢言。

尉繚見始皇意气盈滿﹐紛更不休﹐私嘆曰「秦𨿽得天下﹐而元气衰矣﹐其能永乎﹖「與弟子王敖一夕遁去﹐不知所往。始皇問羣臣曰﹕」尉繚棄朕而去﹐何也﹖」羣臣皆曰「尉繚佐陛下定四海﹐功最大﹐亦望裂土分封﹐如周之太公﹑周公﹐今陛下尊號已定﹐而論功之典不行﹐彼失意﹐是以去耳。「始皇曰﹕」周室分茅之制﹐尙可行乎﹖」羣臣皆曰「燕﹑齊﹑楚﹑代﹐地遠難周﹐不置王無以鎭之。「李斯議曰﹕」周封國數百﹐同姓爲多﹐其後子孫自相爭殺無已﹐今陛下混一海內﹐皆爲郡縣﹐𨿽有功臣﹐厚其祿俸﹐無尺土一民之擅﹐絕兵革之原﹐豈非久安長治之術哉﹖」始皇從其議﹐乃分天下爲三十六郡。哪三十六郡﹕內史郡﹑漢中郡﹑北地郡﹑隴西郡﹑上郡﹑太原郡﹑河東郡﹑上黨郡﹑雲中郡﹑雁門郡﹑代郡﹑三川郡﹑邯鄲郡﹑南陽郡﹑潁川郡﹑齊郡﹐卽瑯琊郡﹑薛郡﹐卽泗水郡﹑東郡﹑遼西郡﹑遼東郡﹑上谷郡﹑漁陽郡﹑鉅鹿郡﹑右北平郡﹑九江郡﹑會稽郡﹑鄣郡﹑閩中郡﹑南海郡﹑象郡﹑桂林郡﹑巴郡﹑蜀郡﹑黔中郡﹑南郡﹑長沙郡。

是時北邊有胡患﹐故漁陽﹑上谷等郡﹐轄地最少﹐設戍鎭守﹔南方水鄕安靖﹐故九江﹑會稽等郡轄地最多﹐皆出李斯調度。每郡置守尉一人﹑監禦史一人。

收天下甲兵﹐聚於咸陽銷之﹐鑄金人十二﹐每人重千石﹐置宮庭中﹐以應「臨洮長人」之瑞。

徙天下豪富於咸陽﹐共二十萬戶。

又於咸陽北阪﹐仿六國宮室﹐建造離宮六所﹐又作阿房之宮。

進李斯爲丞相﹐趙髙爲郎中令﹐諸將帥有功者﹐如王賁﹐蒙武等﹐各封萬戶﹐其他或數千戶﹐俱準其所入之賦﹐官爲給之。

於是焚書坑儒﹐遊巡無度。

築「萬里長城」以拒胡﹐百姓嗷嗷﹐不得聊生。及二世﹐暴虐更甚﹐而陳勝﹑吳廣之徒羣起而亡之矣。史臣有《列國歌》曰﹕

東遷彊國齊鄭最﹐荊楚漸橫開桓文。

楚莊宋襄和秦穆﹐疊爲王霸得專徵。

晉襄景悼稱世霸﹐平哀齊景思代興。

晉楚兩衰吳越進﹐闔閭勾踐何縱橫。

秦秋諸國難盡數﹐幾派源流略可尋。

魯衛晉燕曹鄭蔡﹐與吳姬姓同宗盟。

齊由呂尙宋商裔﹐禹後杞越顓頊荊。

秦亦頊裔陳祖舜﹐許始太嶽各有生。

及交戰國七雄起﹐韓趙魏氏晉三分。

魏與韓皆周同姓﹐趙先造父同嬴秦。

齊呂攺田卽陳后﹐黃歇代楚熊暗傾。

宋亡於齊魯入楚﹐吳越交勝總歸荊。

周鼎旣遷合縱散﹐六國相隨漸屬秦。

髯仙讀《列國志》﹐有詩云﹕

卜世𨿽然八百年﹐半由人事半由天。

綿延過歷緣忠厚﹐陵替隨波爲倒顚。

六國媚秦甘北面﹐二周失祀恨東遷。

總觀千古興亡局﹐盡在朝中用佞賢。

